廉明公案廉明公案﹝明﹞余象斗輯

《皇明諸司廉明奇判公案》﹐二卷﹐存萬曆二十六年﹝1598﹞余象斗自序本﹐又有明建安書林鄭氏萃英堂刊本﹐不題撰人。上卷分人命﹑姦情﹑盜賊三類﹐計三十七篇﹔下卷分爭占﹑罪害﹑威逼﹑拐帶﹑墳山﹑婚姻﹑債負﹑戶役﹑鬥毆﹑繼立﹑脫罪﹑執照﹑旌表等十三類﹐計六十八篇﹐上下卷共一百零五篇。上

捲人命類

楊評事片言折獄

張縣尹計嚇凶僧

郭推官判猴報主

蔡知縣風吹紗帽

樂知府買大西瓜

舒推府判風吹「休」字

項理刑辧鳥叫好

曹察院蜘蛛食捲

譚知縣捕以疑殺妻

劉縣尹判誤妻彊奸

洪大巡究淹死侍婢

吳推府判謀故侄命

夏侯判打死弟命

馮侯判打死妻命

孫侯判代妹伸冤

黃縣主義鴉訴冤

蘇按院詞判姦僧

丁府主判累死人命姦情類

汪縣令燒毀淫寺

陳按院賣布賺贓

鄒給事辧詐稱姦

吳縣令辧因姦竊銀

嚴縣令誅誤翁姦女

許侯判彊奸

魏侯審彊奸墮胎

孔推府判匿服嫁娶盜賊類

董巡城捉盜禦寶

蔣兵馬捉盜騾賊

汪太府捕剪鐐賊

金府尊批告彊盜

鄧侯審彊盜

齊侯判竊盜

王侯判打搶

尢理刑判竊盜

丁侯判彊盜下

捲爭占類

衛縣丞打櫪辧爭

秦巡捕明辧攘雞

金州同剖斷爭傘

滕同知斷庶子金

武署印判瞞柴刀

孫縣尹判土地盆

李府尹判給拾銀

韓推府判家業歸男

孟主簿明斷爭鵝

駱侯判告謀家

孔侯審寡婦告爭產

許侯判庶弟告兄

唐侯判兄告弟分產

段侯判審繼產

蘇侯判爭家產

金侯判爭山騙害類

林按院賺贓獲賊

朱代巡判告酷吏

郭府主判告捕差

饒察院判生員

謝通判審地方

余分巡判告巡檢

汪侯判經紀

任侯判經紀

朱侯判告光棍

袁侯判追本銀威逼類

雷守道辧僧燒人

姚大巡辧掃地賴姦

康總兵救出威逼

邵參政夢鐘蓋黑龍拐帶類

余經歷辧僧藏婦人

戴典史夢和尙皺眉

黃通府夢西瓜開花墳山類

蘇侯判毀冢

林侯判謀山婚姻類

馬侯判爭娶

江侯判退親

唐太府判重嫁

祝侯判親屬爲婚

諭侯判主占妻債負類

班侯判磊債

孟侯判放債吞業

左侯判債主霸屋

宋侯判取財本

葉侯判取軍莊戶役類

鄭侯判爭甲首

杜侯判甲下

髙侯判脫裏役

熊侯判扳扯錢糧

桂侯判兜收鬥毆類

晏侯判侄毆叔

駱侯判毆傷

朱侯判墮胎繼立類

艾侯判承繼

林侯判繼子

龔侯判義子生心

蔣府主判庶弟告嫡兄脫罪類

按察司批保縣官

孫代巡判妻保夫

鄧察院批母脫子軍執照類

余侯批娼妓從良照

江侯判寡婦攺嫁照

閔侯批杜後絕打照

湯縣主批給引照身

詹侯批和息狀旌表類

曾巡按表揚貞孝

謝知府旌獎孝子

顧知府旌表孝婦上

捲人命類楊評事片言折獄廣東潮州府揭陽縣﹐有趙信者﹐與周義相友善。邀同往南京賣布。先一日﹐討定張潮稍公船隻﹐約次日黎明船上會。至期趙信先到船﹐張潮見時尙四更﹐路無人迹﹐漸將船撐向深處去﹐推趙信落水死。再艤船近岸﹐依然假睡。黎明﹐周義至﹐叫稍公張潮方起﹐至早飯還不見趙信來。周義乃令稍公去催趙。張潮到信家叫「三娘子」﹐方出開門﹐蓋因早起造飯﹐夫去復睡﹐故及起遲。潮因問信妻孫氏曰「汝三官昨約周官人來船﹐今周官人等候已久﹐三官緣何不來」﹐孫氏驚曰「三官離門甚早﹐安得未到船﹖」潮回報周義﹐義亦回去﹐與孫氏家四處徧尋﹐三日無蹤。義思信與我約同買賣﹐人所共知﹐今不見下落﹐恐人歸罪於我。因往縣去首明﹐其狀云「呈狀人周義﹐年甲在籍。爲懇究人命事﹕「因義與趙信舊相交結﹐各帶本銀一百餘兩﹐將往南京買布。約定今月初二日船上會行﹐至期不見信蹤。信妻孫氏又稱信已帶銀早行﹐迄今杳然無迹。懇臺爲民作主﹐嚴究下落﹐激切上呈。外開幹證稍公張潮﹐左右鄰趙質﹑趙協及孫氏等。」知縣朱一明準其狀﹐拘一干人犯到官。先審孫氏﹐稱夫已食早飯﹐帶銀出外﹐後事不知。次審稍公張潮﹐云前日周﹑趙二人同來討船是的﹐次日天未明只周義到﹐趙信並未到﹐附旁數十船俱可證。及周義令我去催﹐我叫「三娘子」﹐彼方睡起﹐初出開大門。三審左右鄰趙質﹑趙協﹐俱稱信前將往買賣﹐妻孫氏在家攪鬧是實。其侵早出門事﹐眾俱未見。四乃審原告曰「此必趙信帶銀在身﹐汝謀財害命﹐故搶先糊塗來告此事。」周義曰「我一人豈能謀得一人﹖又焉能埋沒得屍身﹖且我家富於彼﹐又至相好之友﹐尙欲代彼伸冤﹐豈有謀害之理﹖」孫氏亦稱﹕「義素與夫相善﹐決非此人謀害。但恐先到船或稍公所謀。」張潮辯稱﹕「我一幫船數十隻何能在口岸頭謀人﹐瞞得人過﹖且周義到船﹐天尙未明﹐叫醒我睡﹐已有明證。彼道夫早出門﹐左右鄰並未知﹐我去叫時﹐他睡未起﹐門未開﹐分明是他阻夫自己謀害。」朱知縣將嚴刑拷勘孫氏﹐那婦人香閨弱體﹐怎禁此刑﹗只說﹕「我夫已死﹐我願一死賠他。」遂招認是他阻擋不從﹐因致謀死。又拷究身屍下落﹐孫氏說﹕「謀死者是我﹐若要討夫身﹐只將我身還他﹐更何必究。」朱知縣判云「審得孫氏虺蜴爲心﹐豺狼成性。夫經紀﹐朝夕反唇而相稽﹔負義凶頑﹐幕夜操刀而行刺。室家變爲仇賊﹐戈矛起自庭闈。及證出眞情﹐乃肯以死而賠死。且埋沒屍首﹐托言以身而還身。通天之罪不可忍也﹐大辟之戮將安逃乎﹗鄰佑之證旣明﹐淩遲之律極當。余犯無干﹐俱應省發。」再經府道復審﹐並無變異。次年秋讞獄﹐請決孫氏謀殺親夫事﹐該本秋行刑。有一大理寺左評事楊淸﹐明如冰﹐極有識見。看孫氏一宗捲忽然察到﹐因批曰「敲門便叫『三娘子』﹐定知房內無丈夫。」只此二句話﹐察出是稍公所謀。再發仰巡按覆審。時陳察院方巡潮州府﹐取孫氏一干人犯來問。俱稱﹕孫氏謀殺親夫是的。孫氏只說﹕「前生欠夫命﹐今生死還他。」陳院單取稍公張潮上問曰「周義命汝去催趙信﹐該叫『三官』緣何便叫『三娘子』﹐汝必知趙信已死了﹐故只叫其妻也。」張潮不肯認﹐發打三十﹐不認﹔又挾敲一百﹐又不認。乃監起。再拘當時水手來﹐一到不問﹐便打四十。陳院乃曰「汝前年謀死趙信﹐張稍公告出是你。今日汝該償命無疑矣。」水手乃一一供招出﹕「見得趙信四更到船﹐路上無人﹐傍船亦不覺。是稍公張潮移船深處﹐推落水中﹐復撐船近岸﹐解衣假睡。天將亮﹐周義乃到。此全是張潮謀人﹐安得陷我﹖」後取出張潮與水手對質﹐潮無言可答。乃將潮擬死﹐釋放孫氏。陳院判曰「審得張潮沈溺泉貨﹐乾沒利源。駕一葉之舟﹐欲探珠於驪龍頷下﹔蹈不測之險﹐思得綃於蛟螭室中。闖見趙信懷資﹐欲往南京買布。孤客月中來﹐一篙撐載菇蒲去﹔四顧人聲靜﹐雙拳推落碧潭忙。人墮波心﹐命喪江魚之腹﹔伊回渡口﹐財充餓虎之頷。自幸夜無人知﹐豈思天有可畏。至周義爲友陳告﹐曁孫氏代夫證冤﹐汝反巧言如簧﹐變遷黑白﹐貽禍孫氏。借證裏鄰﹐旣害人夫於深淵﹐又陷人妻於死地。水手供招﹐明是同謀自首﹔秋季處決﹐斷擬害命謀財。其鄰佑趙質等證據有枉﹐各擬不應。更知縣朱一明斷罪不當﹐罷職爲民。」按﹕此獄𨿽張稍是賊﹐卻有周義早在船﹐未見其動靜。又在口岸焉能謀人﹖孫氏𨿽無辜﹐因他與夫攪鬧﹐又鄰佑未見他夫出門﹐此何以辧﹗只因稍公去叫時便叫「三娘子」﹐不叫「三官」﹐此句話人皆忽略﹐不知從此推勘。楊評事因此參出﹐遂雪此冤﹐眞是神識。以此見官府審狀﹐不惟在關系處窮究﹐尢當於人所忽略﹑彼彌縫所不及處參之﹐最可得其眞情也。張縣尹計嚇凶僧湖廣鄖陽府孝感縣﹐有秀才許獻忠﹐年方十八﹐眉目淸俊﹐丰神秀雅。對門一屠戶蕭輔漢有一女名淑玉﹐年十七歲﹐鍼指工夫無不通曉﹐美貌嬌姿賽比西施之麗﹐輕盈體態﹐色如春月之花。每在樓上繡花。其樓近路﹐時見許生行過﹐兩下相看﹐各有相愛之意。時日積久亦通言失笑。生以言挑之﹐女郎首肯。其夜許生以樓梯上去﹐與女攜手蘭房﹐情交意美。雞鳴﹐生欲下樓歸﹐約次夜又來。女曰「倚梯在樓﹐恐夜有人過看見不便。我已備圓木在樓旁﹐將白布一匹﹐半掛圓木﹐半垂樓下。汝次夜只手緊攬白布﹐我在上弔扯上來﹐豈不甚便﹖」許生喜悅不勝。如此往來半年﹐鄰居頗覺﹐只蕭屠戶不知。有一夜﹐許生爲朋友請飲酒﹐夜深未來。一和尙僧明修﹐夜間叫街﹐見樓垂白布到地﹐彼意其家曬布未收﹐思偸其布。停住木魚﹐寂然過去﹐手攬白布。只見樓上有人手扯上去。此僧心下明白﹐諒必是養漢婆娘垂此接奸夫者﹐任他弔上去﹐果見一女子。僧人心中大喜﹐曰「小僧與娘子有緣﹐今日肯捨我宿一宵﹐福田似海﹐恩徳如天﹐九泉不忘矣。」淑玉見是和尙﹐心中慚悔無邊曰「我是鸞鳳好配﹐怎肯失身於你禿子﹐我寧將簪一根捨你你快下樓去。」僧曰「是你弔我來﹐今夜來得去不得。」卽彊去摟抱求歡。女怒甚﹐髙聲叫曰「有賊﹗」那時父母睡去不聞﹐僧恐人覺﹐卽拔刀將女子殺死﹐取其簪珥﹑戒指下樓去。次日早飯後﹐女子未起。母去看見﹐已殺死在樓﹐正不知何人所謀﹐鄰居有不平許生事者﹐與蕭輔漢言曰「你女平素與許獻忠來往有半年餘。昨夜獻忠在友家飲酒﹐必乘醉誤殺﹐是他無疑。」蕭輔漢卽赴縣告曰「告狀人蕭輔漢爲彊奸致死事﹕學惡許獻忠﹐漂蕩風流﹐奸淫無比。見漢女淑玉靑年美貌﹐百計營謀﹐思行污辱。昨夜帶酒佩刀﹐潛入漢女臥房﹐摟抱彊奸﹐女貞不從﹐抽刀刺死﹐謀去簪珥﹐鄰佑可證。惡逆彌天﹐冤情深海。乞天法斷償命﹐以正綱常。泣血康告。」此時縣主張淳﹐淸如水蘗﹐明比月鑑。精勤任事﹐剖斷如流。凡訟皆有神機妙斷﹐人號曰「張一包」。言告狀者只消帶一包飯﹐食訖卽訟完可歸矣。當日準了此狀﹐卽差人拘原被告幹證人等各到。張公最喜先問幹證。左鄰蕭美﹐右鄰吳範﹐俱稱﹕蕭淑玉在近路樓上宿﹐與許獻忠有姦已半載余﹐只瞞過父母不知。此有姦是的﹐特非彊奸也﹐其殺死緣由﹐夜深之事﹐眾人何得而知﹖許獻忠曰「通奸之情﹐瞞不過眾人﹐我亦甘心肯忍。若以此擬罪﹐我亦無辭。但殺死事﹐實非是我。他與我情如魚水﹐何忍殺之﹖背地偸情﹐只是相親相愛﹐驚恐人知﹐更有甚忤逆之事而持刀殺戮﹗」蕭輔漢曰「他認輕罪而辭重罪﹐情可灼見。樓房只有他到﹐非他殺之而誰﹖縱非彊奸致死﹐必是絕他勿來﹐因懷怒殺之。且後生輕狂性子﹐豈顧女子與他有情﹖世間與表子先相好後相怨者何限﹖非嚴法究問﹐彼安肯招﹖」張公看獻忠貌美性和﹐此人似非凶暴之輩。因問曰「汝與淑玉往來時﹐曾有甚人樓下過﹖」曰「往日無人﹐只本月有叫街和尙﹐嘗夜間敲木魚經過。」張公忖到﹐因發怒曰「此是你殺死已的﹐今問你死﹐你甘心否﹖」獻忠後生輩﹐驚慌答曰「甘心。」遂發打二十﹐盡招訖﹐收監去。張公密召公差王忠﹐李義問曰「近日叫街和尙在某處居止﹖」王忠曰「在玩月橋觀音座前歇。」張公吩咐﹕「你二人可密密去﹐如此施行﹐訪出賞你。」其夜僧明修復敲木魚叫街﹐約三更時候﹐將歸橋宿﹐只聽得橋下三鬼聲﹐一叫上﹐一叫下﹐一低聲啼哭﹐甚淒切驚人。僧在橋打坐念彌陀後﹐一鬼似婦人聲﹐且哭且叫曰「明修﹐明修﹗我陽數未終﹐你無故殺我﹐又搶我簪珥。我告過閻王﹐命二鬼使伴我來取命﹐你反央彌陀佛來講和。今宜討財帛與我﹐並打發鬼使﹐方與私休。不然﹐再奏天曹﹐定來取命﹐縱諸佛難保你矣。」僧明修乃手執彌陀珠合掌答曰「我獨僧欲心似火﹐要姦你不從﹐又恐人知捉我﹐故一時誤殺你。今簪珥﹑戒指尙在﹐明日將買財帛並念經卷超度你﹐千萬勿奏天曹。」女鬼又哭﹐二鬼又叫一番﹐更淒慘。僧又念經﹐再許明日超度。忽然二公差出﹐將鐵鎖鎖住。僧方驚是鬼﹐王忠乃曰「張爺命我捉你﹐我非鬼也。」嚇得僧如塊泥﹐只說看佛面求赦。忠曰「眞好个謀人佛﹑彊奸佛也。」緊鎖將去。李義收取禪擔﹑蒲圓等物同行。原來張公早命二公差雇一娼婦﹐在橋下作鬼聲﹐嚇出此情。次日鎖明修並帶娼婦入見﹐一一敍橋下做鬼﹐嚇出明修要彊奸不從﹐因致殺死情由。張公命取庫銀賞娼婦並二差訖﹔又搜出明修破衲襖內簪珥﹑戒指。輔漢認過﹐的是伊女插帶之物。明修無辭抵飾﹐一款供招﹐認承死罪。張公乃問許獻忠曰「殺死淑玉是此賊禿﹐該償命矣。你作秀才﹐姦人室女﹐亦該去前程。但更有一件﹕你未娶﹑淑玉未嫁﹐𨿽則私下偸情﹐亦是結愛夫婦一般。況此女爲你垂布﹐誤引此僧﹐又守節致死﹐亦無虧名節﹐何愧於汝婦﹖今汝若願再娶﹐須去前程。若欲畱前程﹐便將淑玉爲你正妻。你收埋供養﹐不許再娶。此二路何從﹖」獻忠曰「我知淑玉素性貞良﹐只爲我牽引﹐故有私情﹐我亦外無別交。昔相通時﹐曾囑我娶他﹐我亦許他發科時定謀完娶。不意遇此賊僧﹐彼又死節明白﹐我心爲他且悲且幸﹐豈忍再娶﹖況此獄不遇父母﹐誰能雪我冤枉﹖我亦定死獄中﹐求生且不得﹐何暇及娶乎﹗今日只願收埋淑玉﹐認爲正妻﹐以不負他死節之意﹐於願足矣﹐決不圖再娶也。其前程畱否﹐惟憑天臺所賜﹐本意亦不敢期必。」張公喜曰「汝心合乎天理﹐我當爲你力保前程矣。」卽作文書申詳提學道。張知縣申詳語﹕「本職審得生員許獻忠靑年未婚﹐鄰女蕭淑玉在室未嫁。兩少相宜﹐午夜會佳期於月下﹔一心合契﹐半載赴私約於樓中。有期緣結乎百年﹐不意變生於一旦。凶僧明修﹐心猿意馬﹐夤緣直上重樓﹔狗幸狼貪﹐糞土將污白壁。謀而不遂﹐袖中抽出鋼刀﹔死者含冤﹐暗裏剝取簪珥。傷哉﹗淑玉遭凶僧斷喪香魂。義矣﹗獻忠念情妻誓不再娶。今擬僧償命﹐庶雪節婦之冤﹔畱許前程﹐少將義夫之槪。未敢擅便﹐伏候斷裁。」韓學道批曰「僧明修行彊不遂﹐又致殺人﹐謀去其財﹐決不待時。許獻忠以學校犯姦﹐本有虧行﹐但義不再娶﹐大節可取﹐準畱前程。蕭淑玉室女犯姦。人以爲非。良不知此許生牽引之故﹐彼失於不知禮法矣。玉後堅抗淫僧﹐寧殺身而不屈﹐其貞烈昭昭﹐乃見眞性。許生倘得身榮﹐可堪朝廷命婦﹐何忝於獻忠之正妻乎﹖依擬此繳。」後萬曆己卯科﹐許獻忠中鄕試歸﹐謝張公曰「不有老師﹐獻忠作囹圄之鬼﹐豈有今日﹗」張公曰「今思娶否﹖」許曰「死不敢矣。」張公曰「不孝有三﹐無後爲大。」許曰「吾今全義﹐不能全孝矣。」張公曰「賢友今日成名﹐則夫人在天之靈必喜悅無限矣。彼若在﹐亦必令賢友置妾。今但以蕭夫人爲正﹐再娶第二房今閫何妨﹖」獻忠堅執不肯。張公乃令其同年舉人田在懋爲媒﹐彊其再娶霍氏女爲側室。許獻忠乃以納妾禮成親。其同年錄只塡蕭氏﹐不以霍氏參入﹐可謂婦節夫義兩盡其道。而張公雪冤之徳﹐繼嗣之恩山髙海深矣。郭推官判猴報主建寧府花子陳野﹐弄猴抄化﹐積銀四兩﹐在水西徐元店內住。有轎夫塗起瞧見﹐跟至水西尾僻處﹐將花子打死﹐丟屍於山徑樹叢中。後逃於山去﹐搜銀回訖﹐並無人見。越二日﹐王軍門升官過建寧﹐城內大小文武官員轎四十餘乘﹐絡繹往水西去迎。時有推官郭子章者號靑環﹐系江西泰和人﹐辛未科進士﹐居官淸正﹐才髙識敏﹐屢辧疑獄﹐案無積牘﹐人有頌言。凡異府大訟﹐皆願批郭爺刑館﹐至則剖決公明﹐無不心服。故建寧屬下皆稱爲「郭白日」。此時亦往水西去﹐在前轎過者﹐有三十餘乘﹐後來者又有十餘乘。忽一猴從山而下﹐四顧瞻視﹐見郭公轎到﹐特去扯住轎杠。侍從以荊條打之﹐死挾不放。郭曰「汝有甚事乎﹖我令一公差跟你去。」猴卽放轎上山。二公差跟去﹐見一死屍。回報曰「此猴引至山路邊樹叢中﹐有人謀死一屍身。」郭曰「果有此事也。」猴又來到﹐郭密囑二公差曰「汝二人在此借一小幔轎﹐將猴鎖住﹐置轎中﹐密擡入我私衙去餵養﹐勿使外人知之﹐亦勿說出見死屍事。汝若漏泄﹐各打三十板。」二人領命去訖。人並不知猴告死屍及猴已藏入衙矣。及郭公到水西尾練氏夫人祠中坐定﹐同僚問曰「頃山猴挾公轎杠﹐眞怪異哉﹗此主何吉凶也﹖」郭公笑曰「畜物窮則依人﹐此必爲山中狼虎所逐﹐故走入人羣中。此何足爲異﹐亦何關吉凶﹖只我衙中有一異物﹐日前見一把舊交椅積有灰塵﹐我用雞毛帚柄打去塵﹐椅能言曰﹕『勿打我﹗但問甚事﹐我能言之。』我問之曰﹕『我當做到甚麼官止﹖』椅曰﹕『官至禮部侍郎﹐食尙書俸。』我又問曰﹕『我某年死﹖』椅不答。又打之﹐椅曰﹕『我言福不言禍﹐言生不言死﹔言人善﹐不言人惡。』我又問曰﹕『我子幾何﹖』椅曰﹕『五子﹐三登科。』此物眞奇怪也﹗」同僚笑曰「此事我不信。但出自老先生口﹐似乎可信。」郭曰「諸公不信乎﹖今日接軍門﹐明日去﹐後日十三﹐請在堂上與眾試之。隨問﹐好事無不應答﹐只不言人惡也。」此時眾官多不信﹐而各衙手下人無不傳揚。須臾間﹐水西一街建﹝寧﹞城民盡知郭衙舊椅能報善事矣。至十三日﹐有好事者﹐聯羣結黨﹐入府衙看椅﹐言人聲鬧﹐聞於私衙。郭公囑家僮曰「少頃百姓來看打椅﹐若見人塡滿府堂﹐可密放此猴在我身傍來。」郭卽升堂﹐請太府等同到。郎令手下擡一舊被椅出來。由是人傳人﹐近傳遠﹐無不來看。須臾人滿府堂﹐猴在身傍矣。手下打椅幾破﹐終無言。郭曰「椅言矣﹐諸公聞否﹖」太府笑曰「實未聞。」一堂莫不哄笑。郭曰「椅明有言﹐謂今日不言福事。堂下有一冤事要言。諸公何笑也﹖」卽令閉了府門。與太府言曰「前日挾我轎者此猴﹐今日何故又在此﹖莫非此卽冤事乎﹗」令皂隸置猴肩上﹐於堂上下左右廊周行一匝。猴只四顧審視﹐至大門邊﹐一人低腰俯首躲在人叢後。猴見﹐一跳過去﹐將其人亂抓。皂隸卽扭此人上堂﹐眾皆相顧駭異﹐不知猴抓此人何故。其人嚇得面色蒼黃。郭公曰「汝何謀人於水西山路﹖且供出謀得銀若干及報出名來。」其人心道﹕「郭公如神。」知此情難隱﹐只得供曰「小人是轎夫塗起﹐所謀得花子陳野銀四兩。」郭公曰「四兩銀少﹐何害人一命﹖必不止此。」起曰「客店徐元可證。」時元亦在堂下﹐卽捉來問。郭公曰「汝與塗起同謀乎﹖」元曰「陳花子在我店內秤﹐只是銀四兩。後塗起所謀﹐我並不知。」起曰「銀數他知﹐謀殺委與他無干。」郭公發打塗起三十。郭公卽判曰「塗起奔走小徒﹐廝僕下賤。見陳野露財店內﹐遂起狼貪﹐操凶器水西途中﹐輒行䢐擊。不思花子之銀子銖積寸累﹐得之抑何艱﹐乃敢利人之有﹐害命攫金﹐閔焉而不畏﹐是可忍孰不可忍﹗此而爲無所不爲。若非畜物知恩﹐誰挾轎杠而訴主枉。亦是天道有眼﹐故托打椅而得凶人。謀財而見贓﹐害命而得實﹐斷之以死﹐誰曰不宜﹗」當日看審此獄者何止萬人﹐莫不交口稱贊曰「郭公眞白日也﹐洞照幽冥﹐化學物類矣﹗」猴見打了塗起﹐收入監去﹐亦知來拜謝﹐人盡異之。拜後又叫號不已。郭公曰「莫非爲爾主未葬乎﹖」卽令公差同猴去葬之﹐葬訖﹐猴在墳上哀號跳躍而死。公差將猴附葬其傍﹐歸報郭公。郭公追出塗起贓銀四兩﹐令人立義猴亭於其上。後人題詩於亭云「曾聞昔日孫供奉﹐今見城西有義猴。畜物也能知報主﹐愧殺辜恩負義流。」又有詩贊郭公云「紛紛車乘出城西﹐獨向公前訴慘淒。豈是義猴無慧識﹐知公素徳徧羣黎。」按﹕猴知來投告﹐已是郭公素行動於神明﹐格於物類。其後故以打椅事﹐捕得眞賊。此亦未巧。其巧在藏猴衙內而人不知﹐先說椅不言人惡事﹐故惡人敢來看。此是郭公智超物類﹐識髙古今處。豈負異物來報之意哉﹗宜其有「郭白日」之名也。蔡知縣風吹紗帽蔡應榮登弘治間進士﹐年方十九歲。初任陜西臨洮府河州縣知縣﹐發姦摘伏﹐明斷如神。一日坐晚堂﹐忽然微風漸起﹐吹滅案上燭光。及門子復點起燭來﹐蔡知縣頭上失了紗帽。初猶疑是手下人侮弄他﹐及問左右以紗帽何在﹐各各相顧驚愕﹐不知所對。乃限各在衙人役﹐三日內要跟尋此紗帽下落﹐如不見﹐各重加責罰。次日﹐公差魏忠出北門去勾攝犯人﹐才離城二里﹐地名大坪﹐路傍梨樹下有一紗帽。忠疑曰「此莫不是蔡爺的乎﹖」卽撿回報﹐知果然是也。蔡公問其撿得之處﹐卽命魏忠引路﹐親擡轎去看。令左右掘開梨樹下。見有一死屍﹐頭上傷一刀痕。蔡公知是被人謀殺者﹐命查梨樹兩旁之地﹐是何人耕。卽時拿得梨樹左邊地主陶﹑鄒七﹐右邊地主梅茂﹑梅芳四人到官。蔡公審問曰「汝等安得謀人埋在梨樹之下﹖」陶等曰「小的俱良善百姓﹐那敢謀人﹖況自己園地﹐日夕往來﹐若有虧心事﹐豈敢埋冤魂在自己園邊﹖」蔡公故將八般刑具排在堂上﹐將四人上了夾棍﹐皆叫屈不肯認。蔡公令各討保出外﹐限三日內汝四人要究謀人正犯來﹐若跟尋不出﹐將這廝活活打死﹐定要一个償命。當日四人出外﹐明問暗訪並無蹤迹﹐街坊盡傳說此事矣。其夜﹐蔡公密召曾啟﹑魏忠等十六人來﹐囑咐曰「我給汝等四面白牌﹐次早初開城門﹐你分作四門出﹐各執一面牌於離城二里外等候﹐但有出城者﹐都要拿來﹐限明日申時解見。」曾啟等依命﹐次日四門各將出城人﹐解來約有二百餘人。故將幾人來審問﹑盤詰。漸近天晚﹐乃命在衙皂快﹐將此二百餘人各領幾名出外﹐明日一齊送來﹐定要嚴審。下午﹐早已分咐各皂快曰「停會命你帶領出各犯﹐我不管你所領多少﹐可各背地索他銀﹐故說肯獻銀與你者﹐許私下放他。如有肯出銀者﹐卽來稟與我知。」時各皂快領人去﹐都依命賺索銀兩。曾啟亦領得五人﹐內有開店人丘通﹐肯出銀伍錢﹐求私放他。曾啟畱他食晚飯﹐假意許夜間放走﹐卽先來報知縣主。蔡公令二公差在門首﹐候夜飯後曾啟放出丘通﹐二公差拿住曰「蔡爺正恐你走﹐果不出所料矣。」丘通不知蔡公何故知他要走﹐心中已驚恐十分。及鎖來見﹐蔡公已坐堂久候。燈火明亮﹐刑具安排﹐人聲俏靜﹐好似閻王殿一般。丘通益恐。蔡公喝曰「你謀死人埋在梨樹下﹐冤魂來告。我已訪得實﹐要待明日審問﹐你今夜何故反思逃走﹖好從頭招來免受拷打。」丘通見說出眞情﹐嚇得魂不附體﹐一時難隱﹐只得從實供出曰「前月初十﹐有一孤客帶銀三十兩﹐在店借宿。不合將他謀死﹐夤夜將他埋路旁梨樹下。其銀尙未敢用﹐埋在房間牀腳下﹐委的是實。」蔡公令公差押丘通去取銀﹐果於牀腳下掘開﹐取出紋銀三十兩。通旣承認眞贓﹐又可據﹐乃取贓入庫收貯。擬丘通以謀財害命之罪。蔡公遂寫定判案。申按院曰「審得丘通招商作活﹐開店營生。前月初十近晚﹐遠客一人獨來。見其金多﹐遂起朵頤之想。欺其身獨﹐輒行害命之謀。肆惡夜中﹐不思天理可畏﹔埋死樹下﹐自謂暮夜無知。使冤魂逐雨韻以悲號﹐點點梨花墮淚﹔致怒气隨風威而淅瀝﹐淒淒視砌訴冤。吹去烏紗﹐非是登髙落帽﹔縛來逋客﹐果是謀人正凶。三十兩眞贓俱在﹐幸千里孤客雪冤。獵人於家﹐自作之孽﹔殺人者死﹐速卽爾刑。」時按院依擬繳下﹐秋季處斬訖。按﹕怪風吹去紗帽﹐本是冤魂相投。但蔡公之明﹐故限梨園邊鄰采訪謀人賊。知其人心虧﹐必是遠走﹐又先使人盡捕出城者。然亦難辧﹐卻又以之索銀私放。彼心虧者﹐必思賄罰求放﹐因此遂辧出眞犯。蔡公之明不可及矣。樂知府買大西瓜樂宗禹﹐浙江處州府龍泉人。登成化丙戌科進士﹐歷官至徽州府知府。公平廉察﹐遠近咸服。一日﹐公子病篤﹐無醫可療。時六月中﹐思食瓜。樂太府卽差慣辦公差黃徳去買。徳直往水北橋去﹐撿好的買。會有少年周繼生者﹐挑一擔瓜來。黃徳卽叫買瓜。見擔內一瓜﹐大如桶﹐靑如玉﹐世間異物﹐瓜中之王。黃徳問曰「這大瓜多少銀﹖」繼生應曰「我這瓜天下無雙﹐要七分銀。」黃徳將五分銀問他買入衙去。樂爺見那瓜生得異常﹐熟視之﹐覺有啾喞之聲。心疑其怪﹐細思之﹐恐其有冤。卽叫黃徳去水北橋﹐叫繼生都挑入衙來買。樂太府隨郎出堂問繼生曰「你瓜如何這等大﹑這等精采﹖何以灌漑而得此也﹖」生應曰「瓜園遞年出一瓜王﹐要做功果﹐但一年出在一方。幸今年出在生園內。然這个還未大﹐園內尢有一个更大些。」樂爺聽得繼生說﹐卽叫轎夫擡往瓜園去看。果見瓜大異常﹐遠視之﹐又覺那瓜有鼓舞之狀﹐心益疑之。卽叫差人黃徳﹑李二郎掘下去﹐看有何物。二人掘下二三尺﹐見一死屍﹐頭腦一刀痕﹐心窩刺一刀﹐面上腥紅而屍不朽。樂太府卽叫差人將繼生鎖住﹐帶人衙來﹐喝曰「這畜生﹐你敢謀死此人﹐該得何罪﹗好好招來﹐免受刑法。」那人不是繼生謀死﹐被打﹑被﹐只叫枉屈﹐死不肯招。樂府判不得﹐自思忖曰「旣不肯認﹐也罷﹐也罷。府內城隍爲一府之靈﹐我和你去打城隍。若是聖﹐卽是你謀死﹐你卽有儀﹑秦口舌也難分辯。若是陰﹐陽與你無干﹐我遂開你。」繼生聽得樂爺要去打城隍﹐心中甚喜﹐有得生之路。去到城隍內焚香禱祝禮畢﹐隨擲一﹐卻是陽﹐又分作八字。樂府自覺問枉他﹐十分懊惱。心中自忖﹕「這分作八字﹐莫非楊八謀死﹖」信口說﹕「你邊鄰有人叫楊八否﹖」繼生應曰「鄰園瓜卽楊八的。」樂府帶回衙﹐卽差人去拿楊八。楊八心虧﹐聽得差人來拿﹐驚得魂不咐體。一時拿到。樂太府曰「楊八你好大膽﹗繼生瓜園死屍﹐是你殺死。」楊八答曰「有何見證﹖」樂太府曰「我到城隍去打﹐一時昏倒。城隍對我說﹐是你謀他財﹑害他命﹐將屍埋在繼生瓜園內。你還敢推瞞。殺人者死﹐何說之辭。好好招來﹐免遭刑憲。」楊八被太府一詰﹐又眞是他謀死﹐只得實招曰「去年八月十五日﹐湖廣販棗客人張伸興﹐在我家歇。我見他皮箱有銀﹐將酒灌醉﹐半夜三更﹐一刀刺入心窩﹐只叫一聲而死。遂擡在繼生園內去埋。」樂府問得明白﹐卽將白金一兩賞繼生去。一面寫文書申上司兩院﹐把楊八問償命。判之曰「審得楊八謀死湖廣客人張仲興謀財害命事﹕天之生物﹐惟人爲貴。律之所設﹐人命爲先。痛此客人﹐奔走江湖﹐何期死於非命。狠哉﹗楊八希圖財貨﹐置彼死於無辜。三更灌醉﹐持刀刺入心窩﹔半夜扛擡﹐將屍埋於瓜園。使他父子不相見﹐狼子獸心﹔俾彼產業盡消亡﹐蛇惡蠍毒。舊年八月十五日夜﹐興掙命一聲﹐趲離死路﹐破頭流血﹐遂喪黃泉。心不肯甘﹐鬼神爲你除姦賊﹔死奚暝目﹐英靈變作大西瓜。痛仲興﹐艸木爲之淒慘﹔恨楊八﹐人人得而誅之。謀財害命﹐死有餘辜。依律按刑﹐罪當大辟。」自樂太府判明大瓜後﹐那公子之病不藥而愈﹐人皆稱其公明所致云。舒推府判風吹「休」字北京大名府資福寺﹐有一僧海曇﹐往鄕下取苗。租其佃人潘存正﹐與海曇角口。曇發怒性﹐將存正痛打嘔血而死。存正之兄存中﹐赴方大巡處陳告曰「告狀人潘存中﹐爲人命事﹕痛弟存正﹐鄕農善懦﹐冤遭凶惡僧海曇﹐十月十一日來家取租﹐怒正供飯不丰﹐因致角口。曇力大能拳﹐將正亂打﹐卽時嘔血﹐十三日身死。鄰里周才等可證。乞委廉檢驗﹐誅惡償命﹐生死銜結。哀告。」方大巡批曰「仰該府刑館詳問解報。」僧海曇亦去訴曰「訴狀人僧海曇﹐年籍在牒。訴爲圖賴事﹕貧僧孤零﹐守法本分。因佃潘存正積欠苗租﹐十月十一日﹐往家理取。正在病危﹐並未出見。豈惡潘存中﹐欺僧善弱﹐罵遂出口。今存正病故﹐與僧何干﹖反行圖賴﹐懸捏人命﹐乞弔驗﹐有無傷害﹐涇渭得分。仍乞追苗租﹐寺門有主。叩訴。」方大巡批曰「該府刑館並問。」時舒潤爲大名府理刑。業大巡初批此狀來問﹐甚是虔心。思審出眞情﹐以求知於大巡﹐見他有能。人犯拘齊日﹐卽發牌去檢驗。時原告潘存中﹑被告僧海曇﹑幹證周才﹑排年﹑胡卿等﹐都到屍場候審。及命仵作等撞開棺木﹐取屍檢驗﹐只是一空棺﹐並無屍身。潘存中曰「小的弟卽存正﹐被僧海曇打死是的﹐徧體重傷。他恐檢出眞情﹐難逃償命﹐故生計偸屍﹐以作疑獄。思連累眾人﹐緩彼死罪。望老爺嚴刑研究下落﹐死冤得雪。」僧海曇執曰「潘存正因病身故﹐存中欺心﹐懸空告貧僧打死。今恐檢出無傷﹐故自行偸屍以掩圖賴之罪。不然棺柩近伊門首﹐必有人守護。況資福寺到此有五里程途﹐偸屍豈無人見﹖伏乞老爺洞察便見存中圖賴之情。」舒公乃問幹證曰「此事原由如何﹐好從頭道來。」周才等曰「那日存正與海曇在家廝打﹐存中來相助﹐小的在外﹐只聞鬧聲。及去勸解﹐海曇已走出門外。後過三日﹐存正身死是的。其偸屍乃暮夜行事﹐不知是誰。」舒公曰「旣有打﹐必有傷。海曇身敵二人﹐又能跳身走出﹐必是能拳﹐故打著存正致命。此屍是海曇偸矣。」遂命來﹐敲上一百﹐不肯認﹐後乃解夾。海曇執曰「那日只與存中鬧爭﹐並未交手﹐焉能傷其弟﹖若果有重傷﹐次日何不早告保辜﹖今貧僧正願得屍一檢﹐以證彼誣告。豈料彼又生此姦謀﹐中他毒手乎﹗若得此屍一撿﹐倘有傷﹐小僧卽死也無怨。」舒公將存中亦﹐亦不肯認。又執四旁居民來問﹐皆稱不知誰偸屍。舒公不得此事明白﹐納悶而歸。從資福寺經過﹐天已近晚﹐遂入寺暫宿﹐待次日方回。在法堂坐定時﹐寺僧已整備筵席到矣。忽空中飄一張狀紙來﹐中間只有一「休」字。舒公原已不樂﹐驟見此事﹐心中轉加疑怪。乃起祝伽籃曰「本職奉大巡明文﹐爲檢潘存正之屍而來。今不見此屍﹐事不得明﹐因天晚在此寺假宿。忽空中吹一「休」字而下﹐使我愈加疑悶。今敬禱神明﹐祈求靈﹐以決臧否。倘此訟當休息乎得聖﹔或我官當罷休乎得陽﹔抑或死者陰魂不肯休乎得陰。」把兩杯擲下﹐果成陰。舒公自忖曰「原來是陰魂不肯休。然尋不得屍﹐難坐此僧償命。」此夜展轉思量﹐睡亦不寧。次早起來﹐散走閒遊﹐以暢情懷。𨿽則遊玩﹐心中只想个「休」字。此寺惟藏經閣最髙﹐行到此閣上﹐見四周樹叢﹐果是幽雅。觀望間﹐見二門外二樹蒼老﹐枝榦奇矯。因以指寫「休」字於掌曰「此字明是人字旁放一木字﹐敢莫人在木旁乎﹖」遂下閣﹐步至二門外兩大樹下去親看。見右邊樹下有一匝土﹐痕不舊﹐命手下掘開。掘至三尺﹐見一屍﹐取出來潘存中認之﹐曰「此正吾弟屍也。不料此賊曾偸埋在此。非是閻王老爺神明﹐安能察出此情。」遂檢之﹐果有致命傷痕。僧海曇知事情露出﹐百口難辯﹐乃供招認死。舒公判之曰「審得僧海曇﹐未明五蘊﹐那戒三嗔。逞惡跳深﹐凶固同於羅剎﹔使勢淩轢﹐狠實類於夜叉。索佃戶之首﹐何須罵詈﹔嫌東道之薄﹐遂致揪毆。義矣﹗鄰周才奔救而靡及﹔傷哉﹗潘存正命死於無辜。十一日毆卽時吐血﹐十三日死何待保辜。惡懼檢驗之見傷﹐夜謀偸屍而埋寺。天怒之而風飛『休』字﹐神憤之而擲成陰。古樹傍掘出冤魂屍首﹐檢場內驗明致命根因。𨿽百口以何辭﹐合一甘而就死。秋期處決﹐罪當其情。」立成文案﹐申於按院。方大巡卽依擬﹐將僧海曇秋季斬訖。此𨿽潘存正之冤魂不肯故﹐終取償命﹐抑亦舒公之英明﹐用心察獄﹐乃能猜出「休」字﹐以昭雪其情。不然﹐此案卷幾何而不爲疑獄哉﹗項理刑辧鳥叫好南京太平府董知府﹑盛同知﹑鍾通判﹐同推官項徳人在慶元寺講鄕約。有一鳥綠身黃尾﹐飛立寺檐上﹐聲聲只叫「好﹐好﹐好﹗」董太府喜曰「安上治民﹐莫如禮﹔移風易俗莫如樂。今講鄕約以訓民﹐正禮陶樂淑之化也。致禽鳥感孚﹐聲聲叫好﹐豈非教化之驗﹐瑞气之徵乎﹗」盛同知附會之曰「昔虞廷奏韶而威鳳儀﹐師曠調樂而瑞鶴翔。蓋禽鳥得气之先﹐故賡和而來止﹐覽徳而下集。今此鳥叫好﹐可謂化孚艸木﹐信格豚魚矣。」鍾通判亦和之曰「昔君陳尹東郊﹐而鵲讓巢魯。恭令申牟﹐而馴野雉。皆因牧守之循良﹐故禽感徳而來應。今鳥報好音﹐是府尊之化行而和風翔洽也。」董太府讓曰「二三大夫之功也﹐老夫何力焉。」項推官大笑曰「如三位老先生之言﹐則今日乃唐虞之治﹑魯龔之化也。依學生愚見﹐此乃冤抑不平之鳴﹐決非和平之好音。」盛同知曰「鳥聲叫好﹐何以爲不平之鳴﹖」項推官曰「諸公祗聞其聲響﹐不洞察其衷情耳。」鍾通判曰「公非公冶長之知鳥音﹐何以能識鳥之衷情﹖」項推官曰「此鳥𨿽連聲叫好﹐然其音淒以慘﹐詳聽之﹐其情苦以悲。以我之情度鳥之情﹐故知叫好之中有大不好存焉。此非韓朋之鶴﹐必爲精衛之魂﹐非望帝之怨﹐則是令威之嘆﹐難比南國騶虞﹑中牟馴雉矣。」董太府三位凝聽之﹐其音果悲哀慘切。乃言曰「此吾輩所不能察也﹐惟老先生究竟之。」項推官因立而視鳥曰「你叫若是好事﹐可在府尊三位前周飛﹔若有冤抑不好事﹐可在我身邊周飛一匝。」其鳥遂振翼向項推官身邊周飛一匝而去﹐又立於檐上叫好。董太府三位驚異之﹐皆拱讓項推官曰「此鳥果靈怪﹐必有冤抑之事。願老先生代之伸雪﹐吾輩誠不能也。」項推官思之﹐不得其故。乃先起身回衙﹐又祝鳥曰「你果有甚事可在衙中聽審。」其鳥果隨飛入衙去﹐在庭樹中叫好。項推官反覆思尋﹐終不知其何由。又向鳥祝曰「我命趙豹﹑蘇蓋二公差跟你前去﹐有甚冤情﹐引他拿來。」其鳥遂飛去。趙豹二人跟之﹐見其復立於寺檐﹐回報曰「那鳥照舊在寺檐上立。」項推官曰「你速再去﹐看他終在那里止。」趙豹二人復去﹐卻不見了。聞其聲在寺棟中叫﹐急討樓梯登寺棟髙處﹐望見鳥在三寶殿左邊僧捨中立。少頃飛下僧捨外一矮屋去﹐不復飛起。趙豹下尋其矮屋﹐乃是東淨﹐並不見鳥蹤影。二人回報曰「小人再去看﹐見鳥在三寶殿左邊僧捨中立。少頃飛下東淨去﹐不見其蹤。」項推官卽打轎到寺中﹐命手下於東淨中掘開。才掘及三尺﹐取出一婦人來﹐綠衫黃裙﹐旁又一个四五歲的兒子﹐頸上俱傷刀痕。項公問三寶殿左邊捨是誰所住。寺僧答曰「是晴雲禪房。」卽拿晴雲到問之曰「你連殺兒子﹑婦人二命﹐殯於廁中﹐因何緣故﹖」晴雲抵賴曰「本寺外人往來甚多﹐小僧全不知埋甚人在。連殺二命﹐何曾是我﹖」將來夾起﹐又不認。乃拿晴雲左右房二僧來問﹐亦互相掩飾﹐不肯證。項推官曰「晴雲償一命以定﹐不由他不承﹐只你二人更要一个償命。」乃並夾起。二僧方指出晴雲曰「前月有寡婦馬氏抱一兒子來寺許願﹐因在各處遊玩。晴雲頓起淫心﹐哄人入禪房﹐要行彊奸。寡婦不從﹐先殺其子﹐又殺寡婦﹐私埋東淨﹐並不幹我二人之事。」僧晴雲曰「我一人害二命﹐冤債當還矣。」項推官卽放此二僧﹐擬晴雲梟首之罪。判之曰「審得僧晴雲淫若拐丁﹐凶同毒蠍。幸婺婦之來寺﹐乃頓起淫心﹔入禪室而行彊﹐渾忘佛道。嗟馬氏心如鐵石﹐蓋永勵冰操﹔恨妖禿猛甚虎狼﹐橫推霜刃。欺孤侮寡﹐曹馬之故習﹔重萌剖腹刳胎﹐桀紂之稔惡復熾。此而可忍﹐孰不可忍﹗汝安則爲又何弗爲﹗誰識蘭惠香魂﹐殯混廁而不染﹔須信忿逝魄﹐化禽鳥以鳴冤。切切聲悲﹐抱子死每死之恨﹔哀哀叫好﹐含一女一子之靈。怨气不磨﹐故法官而訴屈﹔覽輝而下﹐特來約所以呈祥。啼血杜鵑﹐怨殘春且爲墮淚﹔銜木精衛﹐恨苦海猶然驚心。矧玆烈婦之魂﹐可逭凶僧之殺。梟首以正典刑﹐懸寺用懲來者。」時項公辧雪此冤﹐人皆傳異。董太府三人﹐皆自以爲弗及。以後凡疑獄皆推讓與問﹐悉得眞情。一府肅然﹐淸正廉明之功大矣。曹察院蜘蛛食捲山東兗州府鉅野縣﹐有民鄭鳴華﹐家道殷富﹐止生一子﹐名一桂﹐美丰容﹐好歌吟。屢有媒妁代他議親﹐因鳴華揀擇太嚴﹐未爲聘娶。年至十八﹐益知風月。其對門杜預修﹐家有女名季蘭﹐性淑有貌。因預修後妻茅氏﹐欲主嫁與外侄茅必與。預修不肯﹐以致延至十八歲未許適人。鄭一桂闖見其貌﹐千方計較﹐得與通情。季蘭年長知事﹐心亦喜歡。後於每夜潛開豬門﹐引一桂入宿。又經半載﹐兩家父母頗知之。季蘭後母茅氏﹐在家攪鬧﹐後關防甚密。然季蘭有心向一桂﹐怎能防得。一日茅氏往外家去﹐季蘭在門首候一桂﹐約之夜來。其夜一桂復往﹐季蘭曰「我與你相通半載﹐已懷三月孕矣。你可遣人來議媒﹐諒我父亦肯。但繼母在家﹐必然阻當。今乘他歸外公家去﹐明日千萬著心﹐此事成則姻緣可久﹐不然吾爲你死矣。縱有他人肯娶我者﹐妾旣事君﹐決不攺節於他人。」鄭一桂欣然連諾。一夜敍情﹐綢繆雲雨﹐到五更早﹐季蘭仍送一桂從豬門攛出。適有屠戶蕭聲﹐早起宰豬。見之﹐心忖曰「必一桂與預修之女有通﹐故從他豬門而出。」蕭聲密從豬門挨入去﹐果見季蘭在偏門邊倚立。蕭聲向前逼之求歡。季蘭曰「你何人敢於這膽大﹗」蕭聲曰「你養得一桂﹐獨養不得我﹖」季蘭哄之曰「彼要娶我﹐故私來先議﹐若他不娶﹐則後日從你無妨。」卽抽身走入房去﹐鎖住門。蕭聲只得走出﹐心中熱躁﹐自思曰「彼戀一桂後生﹐怎肯從我﹖不如明日殺了一桂﹐使他絕望﹐諒季蘭事必得到手。」次日﹐一桂稟知於父﹐要娶季蘭。鄭鳴華曰「歲多媒來議豪家女﹐我不納他。今娶此不正之女爲媳婦﹐非惟辱我門風﹐且無柰人笑何。」一桂見父不允﹐一日憂悶無聊﹐至夜靜後﹐又往季蘭家。行到豬門邊﹐被蕭聲突出殺之﹐並無人見。次早﹐鄭鳴華見子被殺﹐不勝痛傷。只疑是杜預修所殺﹐遂赴縣告曰「狀告爲仇殺事﹕棍惡杜預修﹐因揭借不允﹐致懷私忿﹐故將女季蘭﹐誘華男一桂入室成姦﹐逼勒銀兩。醜謀不遂﹐凶刃殺死。切思陷入成姦﹐挾仇殺命﹐伊女獨生﹐我男獨死。套陷謀深﹐滅嗣情慘﹐乞律斷償命﹐死靈不朽。哀告。」杜預修去訴曰「狀訴爲申誣事﹕修與鄭鳴華並無宿隙﹐伊男被殺﹐不知何人。懸捏預修教女誘奸﹐稍有人心﹐肯行此計﹖伊稱勒銀﹐有何證見﹖拿人作對﹐冤抑可憐。乞天劈誣﹐涇渭得分。叩訴。」朱知縣拘來問。鄭鳴華曰「亡兒一桂﹐與伊女季蘭有姦是的。季蘭囑我兒娶他﹐我不肯允﹐其夜遂被殺。此必亡兒復往他家﹐故預修殺之。倘非彼殺﹐更有誰也﹖」杜預修曰「小女與一桂有無姦情﹐我並不知。縱求嫁不允﹐有女豈無嫁處﹐而須彊人﹖其初求嫁之也何親﹖其終殺之也何仇﹖他告我遣女誘他男成姦﹐今又稱我女求嫁伊男﹐皆是砌虛之辭。望老爺察之。」朱知縣問季蘭曰「有無姦情﹖是否誰殺﹐惟你知之﹐可從實道來。」季蘭曰「先是一桂千般調戲我﹐因而成姦。他先許娶我﹐後來我願嫁他﹐皆出於眞心﹐曾對天誓過。其通奸已將半載。前來殺死﹐不知是誰﹐妾實不知。」朱知縣曰「你通奸半載﹐父知而殺之﹐是你父殺的矣。」將杜預修起﹐不肯認。將季蘭上了棍。季蘭心思﹕「一桂眞心愛我﹐他今已死﹐幸我懷孕三月﹐倘得生男﹐則一桂有後。若受刑傷胎﹐我生亦枉然。」遂屈招曰「一桂是我殺。」朱知縣曰「是你情人﹐何故殺之﹖」季蘭曰「他悔不娶我﹐故殺之。」朱知縣曰「你未嫁﹐則情夫如同親夫。始焉以室女通奸﹐終焉以妻子殺夫﹐淫狠兩兼﹐合應擬死。」鄭鳴華﹑杜預修皆信謂眞。再過六个月﹐生下一男。鳴華因無子﹐此乃是他親孫﹐領出養之﹐保護甚至。過了半年﹐察院曹立規出巡到府﹐夜閱杜季蘭事一宗文卷。忽然一大蜘蛛從桌子上墮下﹐食了卷中幾字復漸上去。曹院心下疑異。次日卽審這起事。杜季蘭曰「妾與鄭一桂私通﹐情眞意密﹐怎忍殺之﹖只爲懷胎三月﹐恐受刑傷胎﹐故屈招認。其實一桂非妾所殺﹐亦不幹妾父之事﹐必外人因甚故殺之﹐使妾枉屈償命。」曹察院曰「你更與他人有情否﹖」季蘭曰「只是一桂更無他人。」曹院曰「一桂亦更有外交否﹖」鄭鳴華曰「並無別私交。」曹院心疑蜘蛛食捲之事﹐他必有姓朱者殺之﹐不然﹐亦原日朱知縣問枉也。又曰「你門首上下幾家﹐更有甚人可歷報名來。」鳴華歷報上數十名﹐皆無姓朱者﹐只內一人名蕭聲。曹院心猜蜘蛛亦一名蛸蛛﹐莫非此人也。再問曰「蕭聲作何生理﹖」對曰「宰豬。」曹院心喜曰「豬與蛛音相同﹐是此人必矣。」乃令鳴華同公差去拿蕭聲來作幹證。公差到蕭聲家曰「鄭一桂那起人命事﹐大巡來討你。」蕭聲忽然迷茫曰「罷了﹐罷了。當初是我錯殺你﹐今日該還你命。」公差喝曰「只要你做幹證。」蕭聲乃驚悟曰「我分明見一桂問我索命﹐何故只是公差﹖此是他冤魂來了﹐我同你去認便是。」鄭鳴華方知兒是蕭聲殺﹐卽同公差鎖之到院。蕭聲一槪承認曰「我因早起宰豬﹐見季蘭送一桂出門﹐我便去姦季蘭。他說要嫁與一桂﹐不肯從我。次夜因將一桂殺之﹐要圖季蘭到手。詎料今日露出﹐情願償他命矣。」曹院判曰「審得鄭一桂系季蘭之情夫﹐杜季蘭乃一桂之表子。往來半載﹐三月懷胎。圖結姻緣﹐百世諧老。陡被蕭聲所遇﹐便起分姦之謀。恨季蘭之不從﹐將一桂而暗刺。前官网稽實迹﹐誤擬季蘭於典刑。今日訪得眞情﹐合斷蕭聲以償命。餘人省發﹐正犯收監。」當時季蘭稟曰「妾蒙老爺神見﹐死中得生﹐犬馬之報﹐願在來世。但妾𨿽身許鄭郎﹐柰未過門。今兒子已在他家﹐妾願鄭郎父母收畱入家﹐終身侍奉﹐誓不攺嫁﹐以贖前私奔之愧。」鄭鳴華曰「日前亡兒已欲聘娶﹐我嫌私通非貞淑之女﹐故不允。今見有拒蕭聲之節﹐有守制之心﹐我當收畱﹐撫養孫子耳。」曹院卽判季蘭歸鄭門﹐侍奉公姑。後季蘭寡守孤子鄭思春﹐年十九登進士第﹐官至兩淮運使﹐封贈母杜氏爲太夫人。其鄭鳴華以擇婦過嚴﹐致子以奸淫見殺。杜預修以後妻制肘﹐致女以私通招非﹐皆可爲人父母之戒。杜季蘭始𨿽早早苟合﹐終能昭昭明節。晚受褒封﹐可爲知過能攺之勸。使當時失節蕭聲﹐抑訟後攺嫁﹐不過爲淫奔賤人耳﹐𨿽有貴子﹐安得享其榮贈哉﹗若鄭一桂淫人室女﹐致取殺身﹐理亦宜也﹐又不足道矣。譚知縣捕以疑殺妻山西大同府朔州縣﹐有民尢廣廉﹐性多狐疑﹐殘忍猜忌。娶妻施巧妹﹐性情活潑﹐言語輕快。廣廉嘗與妻行房事﹐問之曰「我的气力大﹐功夫好。」施巧妹戲答之曰「你功夫不好。」廣廉曰「誰人的好﹖」巧妹曰「他人的更好。」廣廉因此遂疑妻與外人有私交﹐持此疑心在內。後見妻一言一動﹐便生猜度﹐曰「此言辭似有情獘﹐此情狀似有掩飾。」又故退托出外﹐在背地藏之﹐欲捕其奸夫﹐並不見有來往。疑端百出﹐而妻以無心持防﹐全不知夫之疑﹐已然積疑成妒﹐積妒成仇。一日思殺其妻曰「今日但有人到我家﹐便將來與妻同殺﹐誣執他爲有姦。」等近天晚﹐並無一人來家。知有賣油者從門首過﹐卽叫之曰「賣油。」將哄入殺之。那賣油者不該死﹐應之白﹕「我今日家中有事﹐要回去得急﹐明日來賣與你。」呼之不來。廣廉忿思二日了﹐發起暴性﹐持刀直入房中﹐望妻而殺。妻曰「你眞作死﹐懸空殺我何爲﹖」以手抵之﹐斫斷其手﹔再一刀﹐從項上殺過。外人皆不知。廣廉殺了妻﹐又無奸夫可捏﹐乃收拾行李﹐將門掩關﹐夤夜逃走。次日鄰居見廣廉大門至午不開﹐有三四人進去﹐看見殺死施氏在地﹐又斫斷一手。眾人大驚﹐卽協同地方赴縣呈曰「連僉呈爲殺妻事﹕地方尢廣廉﹐娶妻施氏﹐年來無異。今月二十日夜﹐不知何故﹐將妻殺死﹐夤夜逃去。切見關系人命﹐眾等恐累﹐理合呈明﹐檢驗收貯﹐立案照提須至。呈者。」知縣譚經問眾等曰「你料廣廉必走何去﹖」眾曰「本地有四條路﹐不知從何路走。」譚公曰「逃人命者必出關外﹐何路是出關的﹖」眾曰「北路三日出關。」譚公命公差姜婉﹑袁往北路去拿。二人行了三日﹐在關下宿﹐並不見蹤。姜婉曰「我和你都差矣﹐並不曉廣廉生得何如﹐怎麼拿得﹖不如回罷。」袁曰「難得到關上﹐可去走一遭亦好。」二人到關上去遊﹐見一店主黃五﹐與个後生爭店錢。黃五曰「你與小娘子兩个人﹐怎麼還一人店錢﹗」後生曰「我只一人那有小娘子。」黃五曰「昨晚與你同來同宿﹐今日飯後先行﹐何故躲得過﹖」後生曰「你明是索要我店錢﹐懸空說這鬼話。」二人爭辯﹐要打起來。姜婉去勸解曰「你說有小娘子﹐他說沒有﹐縱有也只在前路﹐可去趕上他﹐不還你店錢乎﹖」黃五與後生皆曰「說得有理。」到下店卽問曰「頃才一小娘子行在那里去﹖」下店曰「我未見。」又過數店﹐連問有个小娘子在何處去﹐皆答曰「淸早到於今﹐並無一个婦人過。」黃五沒趣。那後生曰「討个小娘子與我﹐便還你店錢。這老狗好欺心。」伸拳便打。黃五不敢回打﹐躲在姜婉身後曰「那小娘子明是昨晚同來今日先去﹐緣何路上便不見﹐豈我老眼見鬼乎﹖」姜婉私對袁曰「此人莫不是尢廣廉也﹗其小娘子是他妻的冤魂乎﹖」袁曰「的矣﹐的矣。」取出鐵鏈來﹐扣住曰「本縣老爺正要拿你﹐你殺死妻子﹐冤魂跟來﹐要走何去﹖說出眞情﹗」嚇得廣廉軟作一塊。黃五亦自驚他眞見鬼。鎖廣廉到縣審問﹐一槪招承。說他疑妻與人有姦﹐無故殺之。今看起冤魂跟隨﹐因致被捉﹐此必是無外情﹐故冤愆相報﹐不然只過了關去﹐本縣何能拿得。譚公判曰「審得尢廣廉性多狐疑﹐心實狠毒。謬以枕邊之言﹐遂致深懷積妒。指白爲黑﹐漫漫玉上之蠅﹔謂有實無﹐滿載車中之鬼。一刀先截手腕﹐左劈仍斷胭喉。怨气摩天﹐𨿽終天而罔極﹔冤魂慘地﹐每觸地而追隨。𨿽暮夜潛逋﹐將圖漏网﹔乃旅店顯現﹐終獲凶身。可信天理之難欺﹐誰謂陰司之無報。汝以疑殺妻﹐出爾必然反爾﹔吾以法誅汝一死﹐還應一償。置之重典﹐誰曰不宜。」按﹕此公案斷之甚易﹐而冤魂入店﹐以致爭店錢而爲公差所捉。天理眞可畏哉﹗是可爲後世男子多疑之戒。劉縣尹判誤妻彊奸雲南臨安府通海縣民支弘度﹐癡心多疑﹐娶妻經正姑﹐剛毅貞烈。弘度嘗問妻曰「你這等剛猛﹐倘有人調戲你﹐亦肯從不﹖」妻曰「吾必正言斥罵之﹐人安敢近﹗」弘度曰「倘有人持刀來﹐彊奸不從﹐便殺則何如﹖」妻曰「吾任從他殺﹐決不受辱。」弘度曰「倘有幾人來拿住成姦﹐不由你不肯﹐卻何如﹖妻曰「吾見人多﹐便先自刎﹐以潔身明志﹐此爲上策﹐或被其污﹐斷然自死﹐無顏見你。」弘度不信。過數日﹐故令一人來戲其妻﹐以試之﹐果被正姑罵去。弘度回﹐正姑謂之曰「今日有一光棍來戲我﹐被我斥罵而去。」再過月餘﹐弘度謂知友於謨﹑應睿﹑莫譽曰「拙荊常自誇貞烈﹐倘有人要彊奸他﹐必死不肯從。你三人爲我試之。」於謨等皆輕狂浪子﹐果依弘度之言﹐突入房去。於謨﹑應睿二人各執住左右手。正姑不勝發忿﹐求死無地。莫譽尢是輕薄之輩﹐乃解脫其下身衣裙﹐於謨﹑應睿見辱之太甚﹐遂放手遠站。正姑兩手得脫﹐卽揮起刀來殺死莫譽。於謨二人走去。正姑是婦人﹐無膽略﹐恐殺人有禍﹐又性暴怒﹐不忍其恥﹐亦一刀自刎而亡。於謨馳告弘度。此時弘度方悔是錯﹐又恐己妻外家及莫譽父母倘知﹐必有後話﹐乃先去呈明曰「呈爲彊奸殺命事﹕淫惡莫譽﹐賭嫖輕狂。窺度妻經氏有貌﹐突入臥房﹐彊行姦意。於謨﹑應睿的有明證。經氏發怒﹐揮刀殺死。婦人無膽﹐自刎身亡。剛毅貞烈﹐被惡誤命。莫譽𨿽死﹐尙有餘辜﹐乞徵殯銀助度��。上呈。」劉知縣卽拘來問。先審幹證曰「莫譽彊奸﹐你二人何以知是﹖」於謨曰「我與應睿去拜訪弘度﹐聞其妻在房內喊罵﹐因此知之。」劉縣尹曰「亦曾成姦否﹖」應睿曰「莫譽才入卽被斥罵﹐持刀殺死﹐並未成姦。」劉尹謂支弘度曰「你妻幸未辱﹐莫譽已死﹐法無道埋殯之理。」弘度曰「𨿽一命償一命﹐然彼罪該死﹐我妻爲彼誤死﹐乞法外情斷﹐量給殯銀。」劉尹曰「此亦去得﹐著落莫譽家出一棺木貼你﹐但二命非小﹐我須親驗收貯。」及劉尹去相驗﹐見經氏刎死房門內﹐下體無衣﹔莫譽殺死牀前﹐衣服卻全。」劉尹卽詰於謨﹑應睿曰「你二人說莫譽才入便被殺﹐何以屍近牀前﹖你說並未成姦﹐何以經氏下身無服﹖必是你三人同入﹐彊奸已訖﹐後經氏殺死莫譽﹐因害羞又自刎。」將來起﹐並不肯認。劉尹只寫審單﹐將二人俱以彊奸擬死。於謨乃從實訴曰「非是我二人彊奸﹐亦非莫譽彊奸﹐乃支弘度以他妻常自誇貞烈﹐故令我三人去試志。我二人只在房門頭﹐莫譽去摟抱﹐彊剝其衣服﹐被經氏閃開﹐持刀殺之。我二人走出。那經氏眞是剛烈女流﹐想怒气憤激﹐因而自刎。支弘度恐經氏及莫譽兩家父母知情告他誤命﹐故搶先呈出。其實意不在求殯銀也。」說出眞情﹐弘度咂口無辯。劉尹卽發打三十﹐又駁於謨等曰「莫譽一人﹐豈能剝經氏衣裙﹐必汝二人幫助之後﹐見莫譽有惡意﹐你二人站開。經氏因刺死莫譽﹐又恐二人再來﹐則彼難潔身﹐故先行自刎﹐其貞烈剛毅之節明矣。經氏該旌獎﹐汝二人亦並有罪。」於謨﹑應睿見劉縣尹發情如神﹐不敢再言半句。縣尹判曰「審得支經度﹐狐疑成性﹐狗輩癡心。見妻平日堅剛﹐自許貞節﹐命友三人調戲﹐用試其心。應睿﹑於謨牽制其手足﹐簿惡莫譽剝落其衣裳﹐睿﹑謨先出﹐��經氏持刀殲惡﹐先斬莫譽﹐再刎自身。白刃霜飛﹐烈烈英气尙在﹔素志玉潔﹐堂堂正气猶生。身不染一塵﹐可翺翔而忝烈﹔婦名堪畱萬古﹐合旌獎以勵後人。莫譽先逞顚狂﹐一朝之忿自取﹔應﹑於謬承主使﹐三年之徒宜加。弘度陷友於凶誅﹐猶曰是彼之輕聽也。娶妻子枉死﹐可謂非爾之大咎乎﹗合正大辟之誅﹐用作多疑之戒。」將此案申去﹐大巡卽依擬批下﹐將支弘度秋季處斬。又行獎經氏賜其匾曰「表揚貞烈」。人皆快經氏之人節得昭﹐而以弘度之償妻命爲得當也。此回公案若非劉尹親驗二屍﹐躬究致死之由﹐則經氏之節不顯﹐弘度之罪可逃﹐而無以彰善懲惡矣。幸劉公精明辧出﹐可以爲男子癡心疑猜之戒。洪大巡究淹死侍婢張英﹐江西人﹐爲陜西巡按。夫人莫氏﹐在家嘗與侍婢愛蓮同遊嚴華寺。廣東有一珠客丘繼修﹐寓居在寺。見莫氏花容絕美﹐心貪愛之。次日乃妝作奶婆﹐帶上好珍珠送在張府去買﹐莫氏與他買了幾兩。丘奶婆故在張府講話﹐久坐不出。近晚來﹐莫夫人謂之曰「天色將晚﹐你可去矣。」丘奶婆乃去。出到門首﹐後回來曰「妾店去此尙遠﹐妾一孤身婦人﹐手持許多珍珠﹐恐遇彊人暗中奪去不便﹐願在夫人家借宿一夜﹐明日早去。」莫氏允之。令與婢愛蓮在下牀睡一夜。後丘奶婆扒上莫夫人牀上去姦之﹐謂之曰「我是廣東珠客﹐見夫人美貌﹐故假妝奶婆借宿。今日之事﹐乃前世宿緣也。」莫夫人以夫去久﹐心亦喜此﹐遂樂因承。自此以後﹐時時往來與之姦宿﹐惟愛蓮知之。過半載後﹐張英升知府回家﹐接妻小同赴任。一日晝寢﹐見牀頂上有一塊唾幹﹐問夫人曰「此牀與誰人睡﹖」夫人曰「我牀安有他人睡﹖」張英曰「何牀上有塊唾幹﹖」夫人曰「是我自唾的。」張英曰「只有男子唾可自下而上﹐婦人安能唾得髙處﹖且與你同此睡著﹐仰唾試之。」張英的唾得上去﹐夫人的唾不得。張英再三盤問﹐終不肯言。乃呼婢愛蓮往魚閣去問之﹐曰「有甚男子在夫人牀睡﹖你必知之。」愛蓮被夫人所囑﹐答曰「沒有。」張英曰「有刀在此﹐你說則罪在夫人﹐不說便殺了你﹐丟在魚浦中。」愛蓮喫驚﹐乃曰「有賣珠奶婆﹐這半年內常在我家來﹐與夫人同宿﹐這是嚴華寺中賣珠客人﹐假妝奶婆。惟我得知﹐他人皆不知也。」張英聽知﹐便思害死其妻。又恐愛蓮後有露言﹐乃推入池中浸死﹐以滅其口。本夜張英睡至二更﹐謂妻曰「我睡不著要思些酒喫。」莫氏曰「如此便叫婢去暖來。」張英曰「半夜叫人暖酒﹐也被婢妾所議。你自去大中取些新紅酒來﹐我只愛冷喫。」莫氏信之而起。張英潛躡其後﹐見莫氏以杌子襯腳﹐向中取酒。卽從後扶起雙腳﹐推落酒中去﹐英復入房睡。有頃間﹐諒已浸死﹐故呼「夫人」不應﹐又呼婢曰「夫人說他愛酒喫﹐自去取酒﹐何許多時不來﹐叫又不應﹐可去看之。」眾婢起來﹐尋之不見﹐及照酒中﹐婢驚呼曰「夫人浸死酒中矣。」張英故作慌張之狀﹐攬衣而起﹐驚訝痛悼。次日﹐請莫氏之兄弟來看入殮﹐將金珠首飾﹑錦繡新服滿棺收貯﹐因寄靈柩於嚴華寺。夜令二親用家人去開棺﹐將金珠首飾錦繡新服盡數剝起。次曰﹐寺僧來報說夫人靈柩被賊開了﹐劫去衣財。張英故意大怒﹐同諸舅往看﹐見靈柩果開﹐衣財一空﹐乃撫棺大哭不已。再取些銅首飾及布衣服來斂之。因窮究寺中藏有外賊﹐以致開棺劫財。寺僧皆驚懼無措﹐盡來磕頭曰「小僧皆是出家人﹐衣缽足以度日﹐決不敢作盜賊之事。」張英曰「你寺更有何人﹖」僧曰「只有一廣東珠客在此寄居。」英曰「盜賊多是此輩。」卽鎖去送縣﹐再補狀曰「狀告爲劫棺冤慘事﹕痛室莫氏﹐性淑命短﹐難捨至情。厚禮殯殮﹐珠冠一項﹐好玉三件﹐金銀鐲鈿﹑錦繡新服﹐滿棺收貯﹐靈柩寄寺。慣賊丘繼修﹐開棺劫掠﹐剝去一空。死骨何罪﹐遭此荼毒。冤慘無伸﹐迫切上告。」倪知縣準狀﹐將繼修嚴刑拷打一番﹐勒其供狀。丘繼修曰「開棺劫財本不是我﹐但此乃前生冤債﹐甘願一死。」卽盡招承認。張英又以書與洪巡按﹐令其卽決繼修﹐以完此事﹐彼好赴任。洪巡按乃取丘繼修案卷﹐夜間看之。忽陰風颯颯﹐不寒而栗。洪院自忖曰「莫非丘犯此事有冤乎﹖倘有冤﹐吾不爲張友而屈殺人也。」反覆看了數次﹐不覺打困。卽夢見丫頭曰「小婢無辜﹐白晝橫推魚沼死﹔夫人養漢﹐淸宵打落酒中。」洪察院卽詰之曰「你何以死﹖」醒來乃是一夢。自忖曰「此夢甚怪﹐但小婢﹑夫人與開棺事無干﹐只此棺乃莫夫人的。明日縣看何如﹐或有別狀告殺婢事﹐未可知也。」次日弔丘繼修審曰「你開棺必有夥伴﹐可報來。」繼修曰「開棺事﹐死也不是我﹐若因此事死﹐亦是前生注定﹐死亦甘心。」洪院思昨夜所夢夫人酒亡之駢句﹐只等閒問之曰「此莫夫人因何身亡﹖」繼修曰「聞得夜間在酒中浸死。」洪院驚異與夢中話相合。但「夫人養漢」句未明﹐乃問之曰「我訪得此夫人因養漢被張英知﹐推入酒浸死。今要殺你甚急﹐莫非是與你有姦乎﹖」繼修曰「此事並無人知﹐惟小婢愛蓮知之。聞前日愛蓮在魚池浸死﹐夫人又已死﹐我謂必無人知矣﹐故爲夫人隱諱。豈知夫人因此而死﹐必小婢露言﹐而張英殺之滅口也。」洪院聞得全與夢駢句相符﹐知是愛蓮無故屈死﹐故陰靈來告。少頃﹐張英來相辭﹐要去赴任。洪院寫夢中駢句﹐遞與張英看。英接讀之曰「小婢無辜﹐白晝橫推魚沼死﹔夫人養漢﹐淸宵打落酒中。」不覺失色。洪院曰「你閨門不肅﹐一當去官﹔無故殺婢﹐二當去官﹐開棺賴人﹐三當去官。更赴任何爲﹖」張英跪曰「此事並無人知﹐望大人遮庇。」洪院曰「你自幹事﹐人豈能知﹖但天知﹑地知﹑你知﹑鬼知。不是鬼告我﹐我豈能知﹖你夫人失節該死﹐丘繼修姦命婦該死﹐只愛蓮不該死。若不淹死愛蓮﹐則無冤魂來告﹐你官亦有做﹐醜聲亦不露出。繼修自合就死﹐豈不全美乎﹖」說得張英羞臉無言。洪院判曰「審得丘繼修販珠賈客﹐蕭寺寓居。見莫夫人之容。風生巧計﹐妝丘奶婆﹐以去云釀姦情。色膽如天﹐敢犯王家之命婦﹔心狂若醉﹐妾希相府之好逑。惡已貫盈﹐誅不容逭。張英察出﹐因牀頂之唾幹﹔愛蓮報來﹐知半年之野合。番思滅醜﹐推落侍婢於池中﹔更欲誅姦﹐斷送夫人於酒底。丫鬟淪沒﹐足爲膽寒﹔淫婦風流﹐眞成骨醉。故移柩而入寺﹐自開棺以賴人。彼已實有姦﹐淫自足致死﹐何用誣之盜賊﹐豈有加刑﹗莫氏私通﹐不正家豈能正官﹔愛蓮屈死﹐罔卹幼焉能卹民﹗須候請裁﹐暫停赴任。」是秋將繼修斬首。後劾官本中﹐首劾張英之事。部議以英治家不正﹐罷職不敍。此公案﹐在洪院折張英數語﹐盡已詳明﹐只是不合無故殺侍婢﹐故致冤魂自出﹐而洪院卒以此劾之﹐不爲少諱﹐具有直臣風烈哉﹗吳推府判謀故侄命銅陵縣周孟桂﹐狀告爲奸殺大冤事﹕「惡弟孟槐﹐禽犢邪行。淫穢房幃﹐調姦侄婦至稔。恐侄壽春闖知﹐乘伊虐疾﹐串通醫人李志洪毒死。少年冤斃﹐聞者心酸。骨肉相殘﹐天理滅絕。乞天法究﹐存歿感恩。上告。」其壽春明系孟桂毒死﹐及嫁罪於孟槐。故族長周錫等會通族十八人明首出曰「連名狀爲辧冤正法事﹕秦檜殺嶽飛﹐萬世罪人﹔文王澤枯骨﹐千古仁政。族孟桂兄弟﹐寇仇操戈入室。先年與幼弟孟格爭財不和﹐密謀毒死。今又虎吞幼產﹐藥死格子壽春﹐反陷孟槐抵罪。夫孟槐旣撫其孤﹐安有殺孤之理。孟桂旣殺其父﹐必有殺子之心。三代兩父子﹐俱各埋冤﹔一族百婦男﹐誰不嚼口﹗況今田地悉歸伊籍﹐家財罄入伊囊。黑夜冤鬼號天﹐白晝怨聲載道。爺乃今日之文王﹐桂系昔年之秦檜。懇分別淑慝﹐扶苦助彊。連名上首。」吳推府審云「周孟桂與幼弟孟格爭財﹐骨肉冰炭。用藥毒死﹐爲謀詭祕﹐室人第疑之而已。今又毒殺格子壽春﹐則謀端敗露矣。反捏季弟孟槐﹐與壽春妻通奸﹐串醫李志洪毒死。此籠絡一家﹐一舉兩利之計也。旣又遺計囑男日勛﹐餈稞毒丸。復害壽春子中秋。揣其意﹐蓋欲剪艸除根耳。幸中秋弗食﹐誤中其婢。此天意攸存﹐不絕苦人之後也。夫孟桂旣毒父矣﹐胡爲而又殺其子﹖殺子甚矣﹐又胡爲而欲害其孫﹖據此殘忍﹐非惟人道所無﹐𨿽螫蛇猛獸亦未有如此之烈者也。擬以大辟﹐安所辭哉﹗其子日勛仍以同謀律取供。」夏侯判打死弟命萬年縣陳仲﹐進狀告爲磊債殺弟事﹕「土豪沈機﹐家財累萬﹐行止蓋都﹐力舉四百餘斤﹐自號小霸王。弟因借債十兩不服磊算﹐觸犯虎怒﹐喝僕周蠻亂棍﹑亂石叢打﹐立時气絕。卽今死者銜冤﹐兄弟分開手足﹐妻子剖斷肝腸﹐極大冤枉。望光哀告。」沈機訴曰「狀訴爲燭冤豁命事﹕陳仲升慣賊害民﹐一鄕大蠹。初一夜潛入室中﹐偸盜財物。僕見捉獲﹐卽行打死。豈應刁惡仲進捏裏磊債殺命﹐誑告誣陷。切思人命罪重。豈敢輕犯﹗身止黑夜殺賊﹐未曾白晝毆人。乞恩詳情超豁。上訴。」夏侯審云「沈機以萬金土豪﹐所爲不軌。蓋罄南山竹而書罪無窮﹐決東海波而洗惡不盡者。今因磊債疊利﹐毆死陳仲升﹐乃反以仲升夤夜入室盜偸﹐指賤打死。此小人飾非之辭也。但人心不昧﹐鄕有公評。鄕黨裏地俱稱﹕『白晝打死。』白晝豈行竊之時乎﹖人命重情﹐合擬大辟抵罪。」馮侯判打死妻命崇仁縣吳蓋﹐狀告爲號究妻命事﹕「凶惡金漢﹐霸截水利。身論被毆。妻林氏情急奔救﹐遭凶槪打﹐破腦重傷﹐擡回气絕。陳奇等見證。妻遭橫死﹐叩法檢塡﹐負冤上告。」金漢訴曰「狀訴爲冤誣事﹕二十日﹐身與吳蓋爭水遭毆﹐懵地李佐勸證﹐並無婦女在傍。次早﹐稱妻被身打死﹐統集弟侄﹐破屋劃財﹐謊詞聳告。痛思田爭水利﹐隔家二里有餘。惡妻瞽病﹐不移戶外半步﹐豈能飛石入房打死病婦﹖非殺妻圖詐﹐必病危加功。乞究根因超拔。上訴。」馮侯兩進其狀﹐將二犯拘到﹐親去檢驗。林氏破腦重傷是的﹐理合償命。金漢錢賄承行﹐故不進捲﹐求緩復審。欲待馮侯已升﹐又圖翻案。吳蓋乃再催歸結﹐曰「狀催爲懇供歸結事﹕爺政廉明﹐萬民瞻仰。凶惡金漢打死身妻﹐告蒙檢明致命重傷﹐將經一月﹐未蒙復審成招。豪錢廣大﹐日久不無姦生。天臺指日喬遷﹐冤民臥轍不及。乞賜速供﹐免蹈姦計。催告。」馮侯審云﹕林氏以夫爭水﹐而與人廝毆﹐奔出號冤﹐亦婦人女子常態耳。金漢胡逞凶之甚﹐斃此婦於棍石乎﹗吳以嬸身死﹐統族二十餘人﹐蜂擁上金漢之門﹐破屋劃財﹐此亦妾舉也。蓋殺人償命﹐罪固重於泰山﹔而財之律﹐亦未可藐如鴻毛者。金漢合就大辟﹐吳亦依律取供。」孫侯判代妹伸冤繁昌縣張簡﹐狀告爲殺命理冤事﹕「父存嫁妹云玉﹐厚奩百金﹐配與獸親計生爲妻。豈惡不務生理﹐酗酒宿娼﹐孤妹終身仰望﹐反嗔苦諫﹐活活打死。夫殺妻命﹐綱常墜地。兄痛妹冤﹐情慘昏天。上告。」計生訴曰「狀訴爲劈冤事﹕身妻病故﹐嶽母面殮無異。豈姦舅張簡﹐捏告打死。見身訴明﹐復催檢屍。視人命爲奇貨﹐倚妹屍若孤注。不顧有傷天和﹐惟知肆姦鼓禍。乞各取認狀。有傷﹐身認毆罪﹔無傷﹐惡招反坐。庶罪有攸歸﹐屍無枉檢。上訴。」孫侯審云「云玉系計生之妻﹐而張簡乃云玉親兄也。計生酗酒宿娼﹐嗔妻諫阻。以結髮而反目﹐固倫教中罪人乎。但云玉以夫不才﹐有辜終身仰望﹐憤惋而死耳。若必日捶楚而斃﹐夫誰指之﹖張簡恐妹冤亡﹐構訟計生。殊不知計生𨿽有宿娼之爲﹐必無殺婦之理。張簡究嫁奩則可﹐必欲檢屍正法﹐則不可也。不然向也朱﹑陳﹐今也秦﹑越﹐徒令人嗤笑矣﹗」黃縣主義鴉訴冤山東靑州府有一客商﹐姓張名恩﹐重義慷慨﹐不吝施捨。一日﹐帶銀百餘兩﹐往北京買緞匹。行了半月﹐路遇馬夫名李立。前來叫聲曰「客官要租馬否﹖」張恩曰「本欲租馬﹐但礙有行李在此。」李立曰「客官只管騎馬﹐行李我自擔承。」張恩忖他是來往馬夫﹐想亦停當﹐遂租馬前行。未及一里﹐見一童子。手執一鴉﹐悲哀可憐﹐張恩問曰「此鴉要賣否﹖」童子曰「正是要賣。」張思遂買之﹐旋放生。不想銀包開時﹐李立見其包中有碎銀十餘片﹐有漕銀二三錠﹐遂生心曰「銀包裏向尙那多銀﹐這皮箱內不知幾多了。」因跟他前走到一深林﹐四邊寂寥﹐杳無人蹤。遂從背後飛打一棍﹐中其頭腦。張思跌落馬下﹐頃刻而死。李立把身屍埋在林裏﹐將皮箱並銀包卽行取去﹐蹤迹甚密﹐人莫知者。次日淸晨﹐本縣知縣姓黃名日甲﹐正坐堂時﹐忽見一鴉在檐前哀鳴不止。又飛走庭中及進入堂前﹐叫聲悲哀淒慘。知縣心動﹐因謂手下曰「看這鴉聲聲悲慘﹐莫是有大冤否﹖」鴉卽叫聲愈慘。知縣曰「若果有冤﹐我命手下隨你去。」因差一皂隸名趙保﹐隨鴉去﹐待有下落回報。鴉飛一二里﹐卽停宿路傍﹐以待趙保。及走上二十里﹐見一深林﹐鴉卽飛入林中﹐棲一新土堆上﹐大聲悲鳴﹐驚得趙保膽落魂喪。趙保旣見土堆﹐隨走回報﹐具說一番。鴉亦復集庭前﹐點頭哀噪。知縣曰「此是冤魂不消疑了。」卽叫手下人等﹐跟我同至土堆相驗實迹﹐立卽起行。一彪人馬隨知縣同到深林﹐鏟開土堆﹐只見一屍埋不多久。正翻底時﹐見有一馬鞭同埋在傍﹐蓋李立埋時﹐慌慌忙忙﹐不知墮落一馬鞭在此也。知縣命人取馬鞭審視訖﹐隨卽回縣。淸夜焚香﹐祝告天神。俄而就寢。以三更時﹐見一人顏色憔悴﹐被髮行泣﹐因前跪曰「願太爺作主。」知縣曰「你是何人﹖有何冤苦﹖」其人曰「小人冤家非桃非杏﹐非坐非行。」言畢﹐放聲大哭﹐起身而去。知縣夢中忽然驚覺﹐時漏下已四鼓矣。卽起整衣危坐﹐躊躇興思﹐未得情由。比近天明﹐卽出坐堂。隨分咐手下﹐將深林附近人家﹐亂拿數个人來。差人領命﹐忙忙前去。未到深林三里﹐有一街坊﹐名曰平丰街。只有十餘人煙。家家有馬出租。差人卽亂拿三五人到官跪倒。知縣問曰「你這一夥作何生理﹖」皆應曰「租馬爲生。」知縣曰「你旣以馬租人﹐何得假此馬爲由﹐害人性命﹐謀取財物﹖」皆應曰「不敢。」知縣曰「你們五日內謀死一个客人﹐埋在深林裏﹐還不肯講耶﹖」皆應曰「實無此情由。」知縣曰「旣不是你們﹐緣何尙落一个馬鞭在此﹐可作幹證。」眾皆近前來認。因說我們𨿽有馬出租﹐皆輪流日子。」知縣曰「旣輪流日子﹐可各將姓名一一報來。」眾因通報姓名。知縣看到李立名字﹐因心中悟曰「昨之夢應矣。非桃非杏﹐乃『李』字也。非坐非行﹐乃『立』字也。」隨卽差人去拘李立﹐頃刻拘到。李立心膽驚慌﹐面無血容。初問詰問﹐尙不肯服。知縣大怒﹐命取刑具。嚇得李立心益慌亂﹐無辭抵應﹐只得將前日張恩買鴉放生﹐銀兩出現﹐某因生心﹐將他謀死﹐一一情由﹐從頭招認。只見鞫審之時﹐此鴉突飛人堂前﹐號鳴哀慘﹐乃把李立頭面啄得出血淋漓。及李立招認畢﹐鴉卽飛出庭前﹐觸石而死。乃知此鴉卽前日張恩所放生者也。一縣皆驚異之。李立旣審謀財害命﹐所供是實。知縣判云「張恩慈悲﹐旣捐金以全鳥﹔李立凶猾﹐反利物而害人。深林之鬼莫伸﹐冥途多恨﹔堂檐之鴉如訴﹐冤債稍酬。倘此鴉不逢張恩﹐難脫一時微厄﹔抑張恩不得此鴉﹐何快百恨深冤。蠢烏無知﹐尙明報本。生人有覺﹐何忍行幸。怨未雪而鳴庭悲傷﹐鴉情何切﹔仇巳報而觸石投死﹐鴉義何深。人爲鴉死﹐鴉爲人亡﹐一舉頓戕兩命﹔因鴉害人﹐因人害鴉﹐萬段何慰雙魂。爰服上刑﹐永玆無赦。」判畢卽將李立監起。於是知縣感鴉之義﹐命埋鴉於張恩之旁﹐因構亭表之﹐名曰「義鴉墳」云。蘇按院詞判姦僧景泰間徳郡一妓李秀奴﹐有嬌態﹐喜琵琶﹐常於月夜彈唱﹐聽者無不動情。郡中惡少年多爭宿焉。郡之西有靈隱寺﹐寺有和尙名了然﹐素聞其名。一日見之﹐頓起欲火﹐忘卻彌陀。歸卽刺字於壁曰「願生從極樂國﹐免教今世苦相思。」緣此佛事不理﹐齋素無心﹐思求與之歡合﹐又無有路﹐迷戀不休。適其結契兄弟號赤虎兒者來相拜訪﹐見其非病非醉﹐似啞似聾﹐怪而問之。了然告其故﹐因出二百餘金﹐囑爲之指引﹐曰「倘成得就當重謝焉。」虎兒許諾﹐將銀遞與秀奴。秀奴接銀歡喜萬倍﹐觴赤虎兒。秀奴曰「妓館往來人多﹐和尙過我似爲不便﹐萬一事泄﹐不惟奴家含羞﹐那和尙罪將安逭也。我有一計﹐假稱身子有病﹐不能接客。俟更闌潛入寺宿﹐黎明回家﹐必如此方可掩人耳目。」赤虎兒回話﹐了然爽快。如是暮入朝出﹐僧妓淫宿﹐人無知者。後了然衣缽蕩盡﹐秀奴絕之。了然終不敢言﹐只是憤怒。思欲齏粉之而後甘心。乃揭銀乙兩﹐托赤虎兒送與秀奴﹐再求一宿。秀奴接銀﹐心中思忖﹕「將欲去乎﹐則恐其爲他所弄﹔將不去乎﹐則捨不得銀子。」躊躇久之﹐呼鴇兒曰「今晚有一位客官﹐欲往京應襲百戶﹐在此秤銀伍錢﹐接我於西市中街旅邸飲宿。汝好好看家﹐謹防梁上人﹐我明早自歸。」鴇兒領諾。秀奴悄悄同赤虎兒潛入寺中﹐與了然宿姦。行事之際﹐𨿽有雲容雨意﹐徒勉彊策應耳。了然終不滿。是夜四鼓﹐送至西中街。了然怒气沖心﹐將秀奴一擊而斃﹐正在應襲百戶寓門首。了然慌忙走回。天明﹐地方卽將其事聞官。鴇兒具狀赴告﹐稱說﹕秀奴委的爲應襲百戶接去﹐在客鋪中飲宿﹐不知何故爲其所殺。府主卽差手下將百戶及店主收縛拷問﹐並無來由﹐俱不招認。府主思付﹕「妓家爭妒致死者多﹐不可專罪百戶。」竟以疑獄監訪。時蘇巡撫巡郡﹐案其事。正審鞫間﹐有怪風一陣﹐吹片紙上公案。紙上有數字云「事實了然﹐何苦相思。」蘇院覽畢得意﹐以爲眞情。判云「百戶不合宿娟﹐又不合妒殺﹔」遂擬死。事竣﹐將起行。其同年請遊靈隱寺﹐見寺壁問有「但願生從極樂國﹐免教今世苦相思。」之句﹐沈吟半晌。正欲詰其情由﹐適了然進茶﹐蘇院問曰「和尙名甚麼﹖」應曰「了然。」蘇院怪訝﹐又問曰「壁間之字何人所刺﹖」了然叩頭不敢﹝應﹞。蘇院令巡捕官鎖住解審。酒三爵﹐卽起身到院。取夾棍將了然拷打。了然不得已﹐從實招認。遂釋放百戶及店主。蘇院判以《踏沙行》詞曰「這个禿奴﹐修行忒煞﹐雲山頂上持戒﹐一從迷戀玉樓人。鶉衣百結罪無柰﹐毒手傷人﹐花容粉碎﹐空空色今何在﹖壁間刺道苦相思﹐這回還了相思債。」卽押市曹處斬。姦僧凶狠﹐因宿娼而殺娼﹐心則何忍。蘇院冰鑑﹐由適情而得情﹐名宜永傳。丁府主判累死人命徳化縣倪達﹐狀告爲累死人命事﹕「閻王大戶吳魁﹐與兄爭界﹐交恨半年﹐陡今自砍杉木﹐安贓黑陷。喝令虎僕捆縛兄至伊家幽系土牢﹐不鎖絕食﹐捏誣呈縣。屈受非刑﹐生生累死﹐極大冤枉。白晝暗天﹐哀哀上告。」吳魁訴曰「狀訴爲究盜燭冤事﹕「惡倪進﹐盜砍墳樹﹐憑裏獲贓。告縣拘審發監﹐賄保領出﹐逾月喉瘋暴死﹐與累無干。刁棍倪達﹐飄誣累死﹐竦告架騙。不思伊兄在家病故﹐並非在獄身亡﹐細審細查﹐何爲累死。乞憐杜禍安民。上訴。」丁府主審云「倪進盜砍吳魁墳樹﹐贓出後園﹐彰彰然經中鄰之目睫者。縣拘赴審系監﹐越信宿而歇家領出。逾月患唳喉瘋﹐食不下咽﹐大命遂終。天乎人也何尢。倪達因兄身死﹐遂執爲辭﹐冤稱累死人命。殊不知本縣發監﹐非私牢也﹔一日而旋釋放﹐非滯獄也﹐何爲累死﹗然則訟人命者﹐固不若訟賊情者之爲眞哉。但進旣死矣﹐罪無他及。魁𨿽遭訟﹐實系無辜。止倪達未合妾告耳。」姦情類汪縣令燒毀淫寺廣西南寧府永淳縣﹐在城有一寶蓮寺﹐殿宇深宏﹐禪室明麗。靑松翠竹﹐掩映樓臺﹐鐘聲磬韻﹐悠揚疊奏。寺中田糧有二百餘石﹐常有僧一百多員﹐皆交租管糧﹐衣食丰足。有富民達士遊玩於寺者﹐皆以上好茶果相待﹐陪遊侍奉﹐未嘗失禮於人。以此人皆稱此寺僧人良善﹐各有施捨。僧益殷富。況寺又靈異﹐祈禱有應。東邊有一子孫堂﹐規模極大﹐左右有十數官房。凡婦女來祈嗣者﹐須七日前戒三日前齋。又要身無疾病﹐心無憂悶﹐然後來祈嗣。打得聖者﹐在子孫堂官房宿。每房只宿一人﹐其房皆潔淨嚴密。先著你去詳照著看管﹐並無縫隙。然後夜令婦女房中宿﹐房門外令他夫男自己看守﹐及後回去﹐多有生育男女者。以此相傳﹐後來祈嗣者﹐城內外日甚一日。其婦女有言夜夢佛送子與他者﹐有夢見羅漢來睡者﹐有機深不肯言者﹐有去祈後再不去者﹐有四時數數去祈者。只因官房嚴密﹐房門外又系親人看守﹐人並不生疑。原來此寺僧禿極淫欲。彼官房𨿽密﹐或從地下開暗道﹐從牀下而來者﹔或揭開水障而入者﹔或牀屏後開門入者。百計千萬﹐各有路可入官房。夜則僧人去姦宿婦女。因本婦身無疾病﹐又齋戒神淸﹐且僧力精壯﹐故多有子。其婦女被姦者自心𨿽明﹐那个肯言。其淫婦無恥者﹐反借此爲偸歡門路。如此浸淫日久﹐天理該彰。有福建泉州汪日﹐年幼登第﹐新任知縣﹐到任半年﹐聞寶蓮寺有祈嗣靈應之事。汪知縣心想起來﹕寺若有靈﹐只消祈保有應驗﹐何必要婦女在寺宿﹐恐中間必有情獘。乃密令接娼姑李翠樓﹑長媚姐入衙。七月初一﹐故送到寺中﹐詐稱一是奶奶﹐一是小姐﹐來寺祈嗣。本日又有富民宦家婦女十餘人﹐同在此祈。將晚﹐汪令親去細察官房﹐並無孔隙。乃密藏一碗銀與李翠樓﹐一碗墨汁與張媚姐﹐分咐夜間有甚物來﹐可將墨抹其頭上。看顧二娼婦入房去宿﹐汪知縣徑回衙去。次早天未明﹐帶領民壯皂隸二百餘人﹐帶槍刀麻繩﹐伏於寺外。止帶數十人入寺﹐點客和尙名。時本寺共一百單八名僧﹐內有僧法海﹑僧慧雲頭上有﹐僧性空﹑僧悟空頭上有墨。乃令手下鎖住四僧﹐問其何故。四僧推托﹐是自夥相挽﹐非有別故。汪令乃呼李翠樓問曰「汝宿寺中﹐夜中所見若何﹐一一道來。」李翠樓答曰「昨夜鐘聲定後﹐有一和尙來姦我﹐小頃一去﹐又一來姦四次﹐並不說話。我後推托不慣經﹐和尙乃將丸子與我﹐說此是春意丸﹐只吞此﹐𨿽千遭亦不怕。又將一包小丸子﹐道是調經種子丸﹐畱婦家早晨吞之﹐後自有子。今俱畱在此。當交合時﹐我依鈞旨﹐將銀抹其頭上﹐想此二紅頭僧是也。」又問張媚姐所說都同。云「我以墨抹之﹐想二墨頭者是也。那春意丸我已吞了﹐其交合時眞爽快死也。但種子丸一包尙在。」又拿別十數婦女同祈嗣考來問之﹐皆死稱夜無和尙來姦之事。乃令搜身上﹐各得種子丸一包。汪令也不窮究他﹐發令回去。僧法海四人知隱不過。只得招曰「寺中只我四人有此奸淫﹐余無相干。其丸子是來寺時送與者﹐非姦時送也。李張二娼俱執是姦時送﹐非日間送也。汪知縣喝令將僧盡鎖住。諸僧正欲行凶﹐寺外民壯持槍刀擁進來﹐僧遂不敢動手。盡用麻繩捆去﹐收入監中﹐二監幾於塡滿。住持僧佛顯心生一計﹐與禁子淩志曰「吾寺犯此﹐必當洗除。我管寺四十年﹐積有銀一千兩﹐今亦無用。你私放我二三人﹐暫入寺收拾鋪陳﹑糧食來監中﹐願將銀一百兩謝你。」淩志聞知有銀﹐卽與禁子八人﹐私跟四个僧去取銀。到寺掘開一窖﹐有銀無數。僧顯頭曰「你每人各取十大錠去﹐餘者替我擡入監中用。」八人見銀多﹐其帶入監者又多﹐遂縱此僧四人去收拾鋪陳。佛顯乃盡取寺中短刀﹑斧頭裹在鋪陳內﹐擡進監去﹐思今夜反獄。本日﹐汪令因拿出此惡﹐心中自喜有能﹐思作文書申詳軍門﹑兩院﹐秉燭而坐。猛然想到曰「我收百餘僧在監﹐倘有反叛何以禦之﹖」卽急召快手各帶兵器入宿。時已鐘聲初定﹐怯﹑值兩監僧約定﹐期刻殺死禁子﹐打開獄門吶喊殺出。稱言只殺知縣﹐不動百姓。時快手約有三五十人到﹐遂於監門格鬥一場。僧人兵器短﹐快手俱用長槍﹐以故僧人多傷﹐不能得出。後知反獄﹐驚得滿城百姓各持刀保守。此時快手盡到﹐殺死僧人十數。快手亦多被傷者。僧佛顯知事不濟﹐退入獄中﹐揚言曰「謀反者只是十餘人﹐都已當先被殺。他人及舊重犯都不願反﹐容我輩當堂告明。」汪令此時大怒曰「這賊禿積造淫惡﹐事急又思謀反。若你謀得行﹐不惟官遭你凶手﹐將滿城百性皆受荼毒矣。不盡殺之﹐何以儆後。」遂差刑房吏虞麟入獄曰「反獄者已死﹐你非反者﹐可將兵器取進與我﹐然後等明日憑你去懇剖﹐必有明白。」將兵器盡數搜出。汪令乃喚過手下曰「畱許多僧在獄﹐必然生變﹐難以防制﹐可乘他今夜反獄﹐卽將所搜出彼之短刀入獄﹐除重犯剪髮者畱明日問﹐其餘眾僧﹐每人各找一僧之首級來。」是時七月初二夜三更時候﹐將百員僧一齊斬訖。正是善惡到頭終有報﹐只爭來早與來遲。往時僧行奸淫多在三更之時﹐今日盡死於三更﹐靡有孑遺﹐豈非報應之驗哉﹗次日將重犯來審問﹐獄中緣何藏許多短兵器。重犯供出禁子淩志八人﹐各得僧銀十錠﹐致使僧得藏兵器於鋪陳中來。其淩志等昨夜都被僧人殺死了。汪令乃具申察院曰「照得永淳縣有寶蓮寺﹐以祈嗣惑眾﹐引誘良民婦女夜宿寺房﹐寺僧暗行奸淫。本縣令二娼婦李翠樓﹑張媚姐詐稱祈嗣﹐夜各有二僧去姦。李姐塗其頭﹐張用墨塗其頭。次早拿出僧法海等四人﹐並訪出寺僧平日奸淫緣由實迹﹐俱在獄。豈料住持僧佛顯﹐多藏短刀於鋪陳中。二更反獄﹐殺死禁子淩志等八名﹐打開監門。恰得宿衙快手周立等於獄門格鬥。後諸役俱到﹐將僧人殺盡。其快手鄭彊等二十五人﹐各帶重傷﹐已各發醫去訖。合將寶蓮寺拆毀燒滅﹐以永斷愚民信佛之妾﹐以洗除積年淫污之羞。爲此具申﹐添至申者。」巡按劉批曰「看得僧佛顯等﹐心沈欲海﹐惡熾火坑。用智設機﹐計哄良家祈嗣﹔空墉穴地﹐彊邀信女通情。緊抱著嬌娥﹐兀的是菩薩從天降﹔推難去和尙﹐則索道羅漢夢中來。可憐嫩蕊新花拍殘狂蝶﹐卻恨溫香軟玉拋擲終身。白練受污不可洗也﹐黑夜忍辱安敢言乎﹗抹頂﹐紅艷欲流﹐想長老頭橫衝經水﹔墨塗顚﹐黑煤如染﹐豈和尙頸倒浸墨池。收送福堂波羅密﹐自做甘受﹔陷入色界魔境堅﹐有口難言。乃藏刀劍於皮囊﹐寂滅翻成賊雪﹔願動干戈於圜棘﹐慈悲變作彊梁。夜色正昏﹐護法神通開狴犴﹔鐘聲甫定﹐金剛勇力破囹圄。釜中之魚﹐旣漏网而又跋扈﹔柙中之虎﹐欲走壙而先噬人。姦窈窕﹑淫善良﹐死且不宥﹔殺禁子﹑傷民壯﹐罪將安逃。反獄奸淫﹐其罪已重﹔戮屍梟首﹐其法允宜。僧佛顯眾惡之魁﹐粉碎其骨﹔寶蓮寺藏姦之藪﹐火焚其巢。庶發地藏之姦﹐用淸無垢之佛。此繳。」時軍門兩院﹐各依擬準毀其寺。汪知縣遂領民夫﹐登時放火焚毀。人皆喜除此淫寺惡僧。向日之婦女在寺有嗣者﹐丈夫皆不以爲親子。中間婦女知羞者﹐多自縊死。民風由此始正。不言佛﹐不惹僧﹐不以婦女入寺矣。後汪令因此事﹐遂欽取爲巡按監察禦史。陳按院賣布賺贓贛州府召城縣魯學曾﹐父爲廉使。在日爲聘金事顧遠猷之女爲婚。及父沒﹐學曾家益貧﹐不能備大聘之禮﹐顧僉事將與之退親。其女阿秀不肯。母夫人孟氏賢淑﹐甚愛其女。見其年已二十﹐急欲使之成親。乃使人去謂魯學曾曰「老相公嫌你家貧﹐意要退親。今乘他出外﹐可在我家來﹐將些銀兩與你﹐明日將來作聘禮﹐管教成親。」學曾聞之大喜。柰無衣冠可去﹐乃往姑娘家借之。姑娘見侄到﹐問其到捨有何所議。學曾曰「嶽母見我家貧﹐昨遣人來叫我﹐將討銀與我﹐以作聘禮﹐然後成親。柰無衣冠﹐敬到此問你表兄借用﹐明日卽奉還。」姑娘聞得亦喜﹐畱午飯後﹐立命兒梁尙賓取套新衣服﹐與侄學曾去。誰料尙賓是个歹人﹐聞得此事﹐卽托言曰「難得表弟到我家﹐須消停幾日﹐何可便去﹖我要去拜一知友﹐明日卽回相陪。」故不將衣服借之。學曾只得在姑娘家等。梁尙賓乃自到顧僉事家﹐詐稱是魯學曾。孟夫人同女阿秀出來款待﹐見尙賓言辭粗俗﹐禮貌空疏。孟夫人曰「賢婿亦廉使公之公子﹐父是讀書人何如禮數羞疏﹖」尙賓答曰「財是人膽﹐衣是人毛。小婿家淸貧流落﹐居住茅房﹐驟見相府﹐心不敢安﹐故如此也。」孟夫人亦不怪他﹐畱之宿﹐故疏放其女夜出﹐與之偸情。次日收拾銀八十兩﹐金銀首飾珠玉等約值百兩﹐交與尙賓去。彼只以爲眞婿﹐怎知持防。尙賓得此金銀﹐回來見學曾﹐只說他去望友而歸﹐又纏住兩日。至第三日學曾堅要去﹐乃以衣服出借之。及學曾到顧嶽丈家﹐遣人入報﹐嶽母孟夫人卽驚怪出而見之。故問曰「你是吾婿﹐可說你家事與我聽。」學曾一一道來﹐皆有根據。但見言辭文雅﹐气象雍容﹐人物超羣﹐眞是公子風度。孟夫人心知此是眞學曾﹐前者乃光棍所假﹐悔恨無極。入對女曰「你出見之。」阿秀不肯出﹐只在簾內問曰「叫公子前日來﹐何故等今日。」學曾曰「賤體微恙﹐故今日來。」阿秀曰「你若早來三日﹐我是你妻﹐金銀亦有。今來遲矣﹐是你命也。」學曾曰「令堂遣盛價來約﹐以銀贈我﹐故造次至此。若無銀相贈﹐亦不關事。何須以今日﹑前日爲辭﹖我若不寫退書﹐任你守至三十﹐亦是我妻。令尊𨿽有勢﹐豈能將你再嫁人乎﹗」言罷卽起身要去。阿秀曰「且慢。是我與你無緣﹐你有好妻在後。我將金鈿一對﹐金釵貳副﹐與公子買書讀﹐願結下來生之緣。」學曾曰「小姐何說此斷頭之話。這釵鈿與我﹐豈當得退親財禮乎﹗憑你令尊與我何如﹐我便不去。」阿秀曰「非是退親﹐明日卽見下落。你速去﹐則得此釵鈿﹐稍遲﹐恐累及於你。」學曾不信﹐在堂上大坐。少頃﹐內堂忙叫小姐縊死。學曾猶未信﹐進內堂看之。見解繩下﹐孟夫人伏抱痛哭。學曾亦淚下如雨﹐心痛如割。孟夫人麾之出曰「你速去﹐不可淹畱。」學曾忙回姑娘家交還衣服﹐達知其故﹐卽便轉家。姑娘輕輕嘆息。梁尙賓乃與母道知﹐是他去脫銀﹐又得姦宿﹐不知此女這性急便死。梁母切責之﹐驚憂益甚﹐不數日而死。尙賓妻田氏亦美貌賢徳﹐才人梁門一月。見尙賓行此事﹐罵之曰「你脫其銀不當污其身。你這等人天豈容你﹗吾不願爲你婦﹐原求離歸娘家。」尙賓曰「我有許多金銀在﹐豈怕無婦人娶﹖」卽與休書離之。再說顧僉事數日歸家﹐問女死之故。孟夫人曰「女兒往日驕貴﹐淩辱婢妾。日前魯女婿自來求親﹐見其衣冠藍縷﹐不好見面﹐想以爲羞﹐故自縊死。亦是他性子執迷﹐與女婿無干。」顧僉事怒曰「我嘗要與他退親﹐你與女兒執拗不肯。今來玷我門風﹐惱死我女兒﹐反說與他無干。我偏要他償命。」卽寫狀與家人赴府投告曰「狀告爲逼女事﹕閨門風化所關﹐男女嫌疑所別。哭女阿秀﹐年甫及笄﹐許聘獸野魯學曾﹐未及於歸﹐曾潛來室﹐彊逼成姦。女重廉恥﹐懷慚自縊。行彊情惡﹐致死命冤。人倫變異﹐幾染夷風。殄惡正倫﹐迫切上告。」魯學曾去訴曰「狀訴爲嫁禍事﹕曾忝儒流﹐幼憑媒議﹐笄聘顧遠猷女爲妻。苦曾命蹇﹐逐日淸貧。遠猷負義﹐屢逼退親﹐伊女不從﹐刁張打罵﹐致郁縊死。反捏曾姦﹐茫無證據。威逼女死﹐懼招物議﹐搶先捏告﹐污�何甘。察惡正誣﹐倫理有賴。叩訴。」顧僉事財富勢大﹐買賄官府﹐打點上下。虞府尹拘集審問﹐盡依原告偏詞﹐幹證妄指﹐將魯學曾擬死﹐不由分訴。將近秋期﹐顧僉事復書通陳濂察院﹐囑將學曾處決﹐勿畱致累。孟夫人知之﹐私遣家人見陳院﹐囑勿便殺。陳按院心疑曰「均是婿也﹐夫囑殺﹐妻囑勿殺﹐此必有故。」單弔魯學曾﹐詳鞠其來歷。學曾敍了一徧。陳按院詰曰「當日顧小姐怨你不早來﹐你何故遲去二日﹖」學曾曰「因無衣冠﹐在表兄梁尙賓家去借﹐苦被纏畱兩日﹐故第三日去。」陳院聞得﹐心下明白。乃裝作布客﹐往梁尙賓家賣布。尙賓問他買二疋﹐故髙擡其價。及尙賓不買﹐又道賣與他。如此反覆幾次﹐激得尙賓發怒﹐罵這小客可惡。陳布客亦罵之曰「量你不是買布人﹐我有布二百兩﹐你若買得。肯減五十兩與你﹐休欺我客小也。」尙賓曰「我不做客﹐要許多布何用﹖」陳布客曰「我料你窮骨頭不及我也。」尙賓思﹕「家中銀有七八十兩﹐若以首飾相添﹐更不止百五十兩。」乃曰「銀我生放者多﹐只現在者未滿一百。若要首飾相添﹐我盡替你買來。」陳布客曰「只要實估﹐首飾亦好。」尙賓先兌出銀六十兩﹐又以金銀首飾估作九十兩﹐問他買二十擔好布。陳按院旣賺出此贓﹐乃召顧僉事來﹐以金銀首飾與他認﹐顧僉事大略認得幾件﹐看曰「此釵鈿多是我家物﹐何以在此﹖」陳按院再拘梁尙賓來問之曰「你脫顧小姐金銀髒﹐已將買布矣。當日還有姦否﹖」梁尙賓見陳察院卽是前日假裝布客﹐眞贓已露﹐情知難逃﹐遂招承曰「前日因表弟來借衣服﹐小的果詐稱學曾先到﹐顧家小姐出見﹐夜得奸污。今小姐縊死﹐表弟被累﹐天臺察出﹐死罪甘受。」陳院看其情可惡﹐發打六十﹐登時死於杖下。顧僉事聞得此情﹐怒气衝衝﹐曰「脫銀尙恕得﹐只女兒被他污辱﹐懷慚而死。此恨難消﹐除此又誤陷死女婿﹐指我陰騭。今必更窮追其首飾﹐令他妻亦死獄中﹐方泄此忿。」梁尙賓離妻田氏聞得﹐自往顧僉事家去﹐投孟夫人曰「妾到梁門未滿一月。因夫脫貴府金銀﹐妾惡其不義卽求離異﹐已歸娘家一載﹐與梁門義絕﹐彼有休書在此可證。今聞老相公要追妾首飾﹐此物並非我得﹐望夫人察實垂憐。」顧僉事看其休書﹐窮詰來歷。果先因夫脫財事而離異。乃嘆息曰「此女不染污財﹐不居惡門﹐知理知義﹐名家女不過如是。」孟夫人思阿秀不止﹐見夫稱田氏賢淑﹐乃謂之曰「吾一女惜如掌珠﹐不幸而亡。今願得你爲義女﹐以慰我心﹐你意何如﹖」田氏拜謝曰「若得夫人提攜﹐是妾重生親父母也。」顧僉事曰「你二人旣願結契母子﹐今田氏無夫﹐魯女婿未娶﹐卽將與彼成親﹐便當親女親婿相待何如﹖」孟夫人曰「此事眞好﹐我思未及。」田氏心中喜甚﹐亦曰「從父親﹑母親尊意。」卽日令人迎請魯學曾來入贅顧家﹐與田氏成親﹐人皆快焉。按﹕梁尙賓利人之財﹐而財終歸於無。污人之妻﹐而己妻爲人所得。此可爲貪財淫色﹑不仁不義之戒。孟夫人𨿽賢徳﹐然愛女太過﹐縱與私合﹐致此生禍﹐亦姑息之獘耳。田氏絕不義之人﹐而終得君子之配﹐非天報善人哉﹗鄒給事辧詐稱姦廣東惠州府河源縣﹐街上有一小士行過﹐年可八九歲﹐眉目秀麗﹐丰姿俊雅。有光棍張逸稱羨之曰「此小士眞美貌﹐稍長﹐便當與之結契。」李陶謂之曰「你但知這小士美﹐不知他的母親更美貌無雙﹐國色第一也。」張逸曰「你曉得他家﹐可領我一看﹐亦是千載奇逢。」李陶遂引之去﹐直入其堂。果見那婦女眞賽比娥﹐妙絕天仙。驟見二生面人來﹐卽斥之曰「你甚麼人﹐無故敢入人堂﹖」張逸曰「敬問娘子求杯茶飲。」婦人曰「你這光棍﹐我家不是茶坊酒肆﹐敢在這來乞茶喫。」轉入後堂去不睬之。張﹑李二人見其貌美﹐看不忍捨﹐又趕進去。婦人喊曰「有白撞賊在此﹐眾人可來拿﹗」一人起心﹐卽去彊挾曰「我賊不偸別物﹐只要偸你。」婦人髙聲叫罵。卻得丈夫孫誨從外聞喊急進來﹐認得是張﹑李二光棍﹐便持杖擊之﹐二人不走﹐與孫誨廝打出大門外﹐反說孫誨妻子脫他銀去﹐不與他姦。孫誨卽具狀縣告曰「狀告爲彊奸事﹕律法霜淸﹐淫污必戮。臺教日麗﹐禮範尢嚴。陡有棍惡張逸﹑李陶賭蕩刁頑﹐窮凶極逆﹐窺誨出外﹐白晝人家﹐劫制誨妻﹐要行彊奸。妻貞喊罵﹐幸誨撞人﹐彼反行凶﹐推地亂打﹐因逃出外﹐鄰甲周知。白日行彊﹐妻辱夫傷﹐冤屈難忍。投臺嚴究﹐殄惡正倫。上告。」張逸亦來訐告曰「狀告爲脫騙事﹕棍徒孫誨﹐縱妻土娼﹐引誘雛子﹐兜攬財物。逸素不嫖﹐冤遭李陶慣通誨妻﹐推逸入坑﹐脫去絲銀六十餘兩。套人財本﹐濟伊嫖資﹐爭鋒毆打﹐反唆孫誨告彊奸。且惡脫財入手﹐生計絕人。乞追還脫銀﹐免遭騙局﹐感激哀告。」柳知縣拘來審﹐孫誨曰「張﹑李二人彊奸我妻﹐我親撞見﹐又揪小的在門外打﹐又街上穢駕。有此惡逆﹐望老爺除此兩賊﹐方不亂王法。」李陶曰「孫誨你忒殺心﹐裝捏彊奸﹐人安肯認。本是你妻與我有姦﹐得我銀三十餘兩﹐替你供家。今張逸來﹐你便偏向張逸﹐故我與你相打﹐你又罵張逸﹐故逸打你。今你脫銀遇手﹐反裝情﹐這人夫豈容你﹖」張逸曰「彊奸你妻﹐只一人足矣。豈有兩人同彊奸﹖只將你妻與鄰佑來問﹐便見是彊是通。」柳知縣曰「若是彊奸﹐必不敢扯人門外﹐又不敢在街上罵﹐卽鄰甲也不肯。此是孫誨縱妻通奸。這二光棍爭風相打﹐又打孫誨是的矣。」各發打三十收監﹐又差人去拿誨妻﹐將官賣。誨妻出叫鄰佑曰「我從來無醜事﹐今被二光棍捏我通奸﹐官要將我發賣。你眾人也爲我去呈明。」鄰有識事者教之曰「柳爺昏暗不明﹐現今給事鄒元標在此經過﹐他是朝中公直好人﹐必辧得光棍情出。你可去投之。」誨妻依言。見鄒公轎﹐過去攔住﹐說﹕「妾被二光棍入家調戲﹐喊罵不從。夫去告他﹐他反說與我通奸。本縣太爺要將妾官賣﹐敬來投光。」鄒公命帶入衙﹐問其姓名﹑年紀﹐父母姓名﹐及房中牀被動用什物﹐婦人一一說來。鄒公記在心。卽寫一貼往縣曰「聞孫誨一起姦情事﹐乞賜一鞠。旋卽奉上。僭請幸恕。」柳知縣甚敬畏鄒公﹐卽刻差吏解人並捲去。鄒公問張逸曰「你說通奸﹐這婦女的姓名﹑他父母是誰﹖房中牀被什物若何﹖」張逸曰「我近日初與通奸﹐未暇問其姓名。他女兒做土娼也羞﹐父母亦不與我說名。他房中是斗牀花被﹐木梳﹑木粉盒﹐靑銅鏡﹑添鏡臺等項。」鄒公又問李陶﹕「你與他相通在先﹐必知他姓名及器物矣。」李陶曰「院稱名﹐土娼只呼娘子﹐因此不知名。曾與我說他父名朱大﹐母姓黃氏﹐特未審他眞假何如。其牀被器物﹐張逸所說皆是矣。」公曰「我差人押你二人同去勘孫誨夫婦房中﹐便知是通奸﹑彊奸。」及去到房﹐則藤牀錦被﹐牙頭梳﹑銀粉盒﹑白銅鏡﹑描金鏡臺。誨妻向說皆眞﹐而張﹑李所說皆妄。鄒公仍帶張﹑李等入衙曰「你說通奸﹐必知他內裏事如何。孫誨房中物全說不來﹐此彊奸是的矣。」張逸曰「通奸本非﹐只孫誨接我六兩銀﹐許我去﹐柰他妻不肯從。」鄒公曰「你將銀買孫誨了﹐更與李陶同去何如﹖」李陶曰「我做馬腳耳。」鄒公曰「你與他有甚相熟﹐做他馬腳﹖」李陶對不來。鄒公曰「你二人先都稱通奸﹐得某某銀若干。今一說銀交與夫﹐一說做馬腳﹐少頃便異詞﹐反覆百端﹐光棍之情顯然。」各加打二十。鄒公判之曰「審得張逸﹑李陶﹐無賴棍徒﹐不羈浪子。違禮悖義﹐罔知律法之嚴﹔戀色貪花﹐故爲禽獸之行。彊奸良民之婦女﹐毆打人妻之丈夫。又將穢節污人﹐藉口通奸脫騙。旣云久交情諗﹐應識孫婦行藏。至問以姓名﹐則指東駕西而百不得一二。更質以什物﹐則系風捕影而十不偶二三。便見非腹裏之舊人﹐故不曉房中之常用。行彊不容寬貸﹐斬首用戒不源。知縣柳不得其情﹐欲官賣守貞之婦。輕用其﹐反刑加告實之夫。理民又以冤民﹐聽訟不能斷訟。三尺之法不明﹐五斗之俸應罰。」徑自申上司去。大巡卽依擬繳下﹐將張逸﹑李陶問彊奸處斬﹐柳知縣罰俸二个月。孫誨之妻守貞不染﹐賞白練一匹﹐以旌潔白。按﹕鄒公直朝諍﹐抗節致忠。人但知具剛直不屈﹐而一經過河源﹐卽雪理冤獄﹐姦刁情狀﹐一訊立辧﹐又良吏也。蓋由立心之正如持衡﹐明如止水﹐故物莫逃其鑑。在朝爲直臣﹐在外爲良吏﹐眞張﹑韓以上之人物哉﹗吳縣令辧因姦竊銀南直溧水縣﹐有一人姓陳名徳﹐娶妻林三娘﹐絕有姿色。夫妻相守﹐不作生活﹐家道蕭條﹐已及半年。一日﹐陳徳謂其妻曰「我欲出外做些生藝﹐只緣家後無人看守﹐且你年少﹐又無親人﹐因此遲疑擔誤﹐以至今日。」三娘曰「你只管出去﹐我自有主張。」陳徳曰「有何主張﹐試說一說。」三娘曰「我從幼能績麻﹐且自家一口﹐朝暮省儉﹐亦足度日。你是男子漢﹐肯安心生理﹐攢得多多銀回來﹐不勝過終身做窮人耶﹖」陳徳曰「此話有理。」卽收些少盤纏﹐徑去臨淸。又無本銀﹐只東西做零﹐領人交易。奄及三年﹐三娘見夫出外日久﹐私情頗動。因與左鄰一後生名張奴﹐兩人私通﹐偸來暗去﹐共枕同眠。恩意旣堅﹐遂不提起本夫矣。過了三年﹐陳徳積得有三十餘金﹐遂裝行李﹐徑回本鄕。離家十五里﹐天色向昏﹐又陰雨淋漓﹐心內虛驚。因自思曰「我身上帶銀昏夜獨走﹐倘遇打奪﹐則三年辛苦盡落艸中矣。」因到水心橋上﹐看下面第三橋柱中有个隙兒﹐約三尺寬。遂左顧右盼﹐前瞧後點。見四旁僻靜﹐並無人迹﹐遂將背上行李密藏隙孔中﹐獨身至家。那三娘與張奴調情作興﹐交股而睡。正昏昏夢中﹐忽聽得外邊叫門﹐認是本夫聲气。卽推醒張奴曰「我那短命回矣﹐快躲一邊﹐方可開門。」張奴卽躲在重壁中。三娘方應聲開門﹐出見其夫﹐因曰「星夜趕回﹐莫怕勞頓否﹖」陳徳曰「眞覺勞頓。」遂打點羹飯﹐食畢﹐三娘問曰「出去這多年﹐攢得多少銀回來﹖」陳徳哄之曰「我幾年都無造化﹐只攢得度日﹐無一些銀可回。」三娘怒罵曰「枉你爲男子﹐漂流那多年﹐無分文銀兩﹐虧你敢回來。」因頓足而坐﹐不瞅不睬。陳徳又假意挑之曰「別這多時﹐可去同寢﹐敍些舊情。」三娘曰「敍骨頭情。」陳徳曰「你不消作惱﹐我有銀﹐只是哄你。」三娘曰「銀在何處﹐借看一看。」陳徳因以實告曰「我昏夜趕回﹐恐路逢歹人﹐我把行李都藏在水心橋第三个隙孔中﹐等明早去取。」三娘聞言﹐頗有笑容﹐方去同睡。不想夫妻對語﹐那張奴在重壁中﹐已隱隱聞知矣。張奴待他兩人暢情說話﹐睡濃多時﹐兼雜雨聲﹐因潛開後門而出﹐徑走水心橋下隙孔中﹐將那行李盡行搬去。比及天明﹐陳徳早起﹐未及梳頭﹐卽走橋上﹐認橋隙孔﹐把手一摸﹐只見孔中都無行李。心中愁恨﹐自家嘆傷﹐計無所出﹐只得回家。三娘問曰「行李何在﹖」陳徳曰「我明藏在彼﹐不知被誰偸去了。」三娘曰「你分明無銀歸家﹐裝个圈套瞞我一夜﹐且無便說無﹐又假去假來﹐作此形狀﹐成何看相。」說畢﹐愈加皺眉。陳徳忍气不住﹐具一詞狀去縣投告。時泉郡晉邑吳復﹐以貢出身﹐除教官署縣印。素性簡廉﹐邑中敬慕。陳徳抱狀赴告﹐詞曰「告狀人陳徳﹐爲苦情無伸事﹕緣其出外經紀﹐三年思歸。帶得隨身銀三十兩﹐未至本家﹐隔十餘里﹐昏夜孤身﹐恐逢打奪﹐暫將行李密藏橋下﹐淸早跟尋﹐絕無蹤影。切思暮夜雨暗﹐無人來往﹐自藏機密﹐有誰窺伺﹖不是鬼輸神運﹐緣何到底落空﹖三載辛勞﹐一朝掃地﹐苦情萬千﹐叩臺懇告。」吳公看畢﹐面審曰「你藏銀歸家﹐莫是對眾兄弟說否﹖」陳徳曰「並無兄弟。」吳公曰「旣無兄弟﹐與誰同居﹖」陳徳曰「亦無同居。」吳公曰「旣無兄弟﹐又無同居﹐家中都是甚人﹖」陳徳曰「只小人一个妻子。」吳公曰「你莫是對妻子說破否﹖」陳徳曰「小人只對妻子說。」吳公靜想片時﹐卽批其狀曰「只向妻前傾腹心﹐妻邊定有腹心人。」卽謂陳徳曰「你且站開﹐我自分曉。」卽叫一皂隸﹐名趙良﹐分咐曰「你直去陳徳家﹐把他妻子拿來。」趙良卽去﹐遂把三娘拿住。三娘曰「天光白日﹐入良民家﹐嚇人家小﹐是何道理﹖」趙良曰「不干我事﹐是縣裏老爺要請你。」卽把他扯出。三娘無柰﹐只得隨趙良到官﹐然不知其夫之告此事也。吳公問三娘曰「你丈夫出去那多時﹐虧你三餐度口。」三娘曰「奴家只是績麻﹐胡亂挨過日子。」吳公曰「你一日績得多少麻﹖攢得多少銀﹖」三娘曰「多有七五釐﹐少亦有半分。」吳公曰「漫說半分﹐就七八釐亦度不得日食。你不要瞞我﹐你定是有个幫夫了。好從實供來﹐免受刑罰。」三娘曰「並無此情。」吳公見他不認﹐隨命手下將三娘拶起﹐指俱出血﹐三娘終不肯認。陳徳素愛惜其妻﹐見他受刑﹐卽抱住其手﹐且前來叩頭曰「小人情願不要銀子﹐只願老爺赦小人的妻子。」吳公曰「你捨不得他﹐他另行添个老公了。」陳徳曰「老公只是小人一个。」吳公曰「若只是你一个﹐亦不消到我跟前告狀了。」陳徳曰「小人妻子素無此情﹐望老爺超生。」吳公假生怒气﹐罵陳徳曰「你這畜生﹐實無銀子失脫﹐緣何誣捏虛詞﹐欺瞞官長﹐致累妻子。」卽起叫手下﹐將陳徳監起﹐獨放三娘歸家。過了一日﹐吳公密叫皂隸王進﹐低聲分咐曰「林三娘定有奸夫﹐我故意把陳徳監起﹐放三娘回家﹐想他奸夫必私來看他。你可裝个丐子﹐入三娘家中打探動靜﹐若有下落﹐我重賞你。」王進領命﹐卽裝个乞丐﹐近天晚時徑入三娘家中﹐立在庭下﹐裝聾作啞﹐假呆假癡。三娘正在私居內﹐與張奴眉來眼去﹐低聲密語。張謂三娘曰「那吳爺亦眞利害﹐把你這手指都拶出血了。」三娘曰「做官人他管你﹐但恨我那短命的﹐旣攢不得銀回來﹐又惹這一場大禍。我今恨死他。」張奴曰「我聽見吳爺說﹐你那短命的哄他﹐今要把他監死了。你肯送些錢米救他否﹖」三娘曰「我恨不得他死﹐還肯救他耶﹗」張奴曰「我那一夜躲在重壁中﹐我聽得他這多話。我等你們都睡了﹐遂開後門潛去搬回。今怎生得一計較﹐把他性命弄死﹐我與你永作夫妻﹐豈不快活﹗」三娘是个無行婦人﹐又喜張奴身邊有銀﹐聽他這話﹐就應聲曰「肯如此﹐眞个是好。」不想這些言語﹐卻被王進聽得實落。王進卽將腰間取出煉條﹑繩子﹐持前要縛張奴。張奴喝聲曰「這乞丐﹗我道你是个眞喑聾子﹐卻是个生彊盜﹗」卽打一拳過去。王進輕身一閃﹐隨把張奴推跌在地下﹐進前就縛了。張奴曰「你是何人﹐起這局面﹖」王進曰「我是个叫化頭。」張奴曰「叫化頭要我去做叫化子耶﹖」王進笑曰「你看我眞叫化﹖我是公差的叫化也。」驚得三娘魂消魄散﹐無處安身。王進亦將把三娘與張奴連縛。三娘哀告曰「公差我多送你銀﹐你放我兩人如何﹖」王進曰「金也不要了﹐還要个銀﹖我爲你這兩人﹐費心機﹐做盡喑聾﹐被街上呼盡叫化。方喜得有下落﹐肯放汝耶﹗」大聲嚷鬧﹐聽得附近人家俱說﹐有个叫化敢入人家縛人。眾爭塡門來看。王進因與人眾說个作叫化的來因﹐遂將兩人縛送縣中。吳公正坐晚堂﹐聽王進備說中間情由﹐卽就監中取出陳徳﹐叫前謂曰「我說你妻子另行添个老公﹐你說只是你一个。若我不如此安排﹐連你一條性命亦被他害了。」陳徳曰「老爺眞神見。」因叩頭出血。吳公卽將張奴打了三十﹐要他供狀。張奴只供通奸一件﹐不認得銀。吳公命取棍之。張奴受苦不過﹐只把前情及與三娘在暗房中私謀要害陳徳性命﹐一一供招。遂將橋下所取前銀盡行追出。吳公判曰「審得陳徳出外日久﹐帶銀回鄕。未至家而天黑﹐姑伏橋以埋金﹐將謂自家機密﹐暮夜無知。豈料妻前說破﹐壁墻有耳。陳徳漏泄中情﹐張奴急生姦計。徳未取而奴先取﹐奴得金而徳亡金。攘財謀遂﹐害命計生。旣竊銀焉已銀﹐意尙未滿﹐復謀妻而作妻﹐心則何殘。人計誠巧﹐天眼不容。方密室以協議﹐遽被捉而敗謀。事𨿽未就﹐情甚可惡。姑擬張奴刑徒三年﹐三娘官賣。其陳徳聽將原失銀領回﹐再娶完聚。」發落已畢﹐縣中欽服﹐皆以爲吳公果神斷雲。嚴縣令誅誤翁姦女羞縣有民晏誰賓﹐污賤無恥。生男從義﹐爲之娶婦束氏﹐誰賓屢調戲之。束氏初拒不從。後積久難卻﹐乃勉從之。每男外出。則夜必入婦房姦宿。一日﹐從義往賀嶽丈壽﹐束氏心恨其翁﹐料其夜必來。乃哄公之女金娘曰「你兄今日出外﹐我獨宿心驚怕﹐你陪我睡可好﹖」其夜﹐翁果來彈門﹐束氏潛起開之﹐躲身於暗處﹐翁遂登牀行姦。野意將完﹐乃曰「束嫂你物事眞好﹐我今日興不淺。」不應﹐又曰「束嫂﹐你物事似白面一般﹐何不應我一句﹖」金娘乃曰「父親是我也﹐不是嫂嫂。」誰賓方知是錯﹐然雲雨甫罷﹐悔無及矣。便逃身走出。次日早飯﹐女不肯出同餐。母不知其故﹐其父心知之﹐先飯而出。母再去邀女﹐則已縊死在嫂之房矣。束氏心中恐懼﹐卽回外家﹐達知其故。束氏之兄束棠曰「他家這沒倫理﹐當去打告﹐與他絕親﹐離妹婦來﹐另行攺嫁﹐方不爲彼所染。」遂赴縣告曰「狀告爲獸惡滅倫事﹕彜倫大變﹐王法淪亡。堂妹束氏﹐嫁與晏從義爲妻。因義外出﹐氏邀小姑金娘共寢。詎義獸父誰賓﹐驀入婦房﹐欺姦親女。金娘慚愧﹐自縊身亡。有此變異﹐天地將危。積惡獸門﹐姻誼該絕。乞治惡罪﹐判嫁離異﹐免染夷俗。迫告。」嚴縣令差人去拘﹐晏誰賓情知惡逆﹐天地不容﹐卽自縊死。後拘眾幹證到官。束棠曰「晏誰賓自知大惡滔天﹐王法不赦﹐已自縊死。晏從義惡人孽子﹐不敢結親﹐束門願將束氏攺嫁。外有定議﹐各服其罪﹐餘人俱系幹證﹐與他無干。小的已告訴得實﹐乞都賜省發﹐眾人感激。」嚴公思狀中情甚可惡﹐且將來審問曰「束氏原與翁有姦否﹖」束棠曰「並無。」嚴公曰「旣與翁無姦﹐今翁已死﹐何再求攺嫁﹖」束棠曰「禽獸之門﹐惡人之子﹐束家不願與之結親﹐明是逼他再嫁。」嚴公曰「金娘在束氏房中睡﹐房門必開﹐是誰開之﹖」束棠曰「那晏賊已早躲房中。」嚴公曰「晏賊意還在姦誰﹖」束棠曰「不知。」束氏曰「彼意在我﹐誤及於女。」嚴公曰「你二人相伴﹐何不喊叫起來﹖」束氏曰「小妾怕羞﹐且未及我﹐何故喊起﹖」嚴公終不信﹐將束氏挾起曰「必你先與翁有姦﹐那一夜你睡姑牀﹐姑睡你牀﹐故陷翁於錯誤。」束氏受刑不過﹐乃招曰「妾恨翁欺我﹐那夜叫姑娘伴睡﹐老賊又來。我躲在黑處站﹐那老賊將女當我﹐因此姑娘害羞縊死。」嚴公曰「你與翁有姦﹐本該死﹐況叫姑伴睡﹐又自躲開陷翁於誤﹐陷姑於死﹐皆由於你﹐死有餘辜。」卽判之曰「審得晏誰賓人面獸心﹐狼貪狗幸﹐父子聚牝﹐與山居野育者何殊﹗簾幃不飾﹐比牢餐棧棲者無異。惡浮於死﹐罪不容誅。束氏與翁並居﹐不脫秦俗之污。陷姑玷辱﹐大壞王朝之法。己則不潔﹐乃含血而污人﹔婦之無良﹐故貽禍而及女。太眞之恥事﹐比此何殊﹔武之姦謀﹐方斯未甚。公不公﹐婦不婦﹐幾同人道於馬牛。火其廬﹑瀦其宮﹐一洗華夏之臊羯。明正厥辟﹐大振綱常。」本秋將束氏處決。又差人去拆毀曼誰賓之宅﹐以其地畱瀦水之池。蓋其大敗人倫﹐故與謀反者同罪。大罪極禍﹐可儆戒萬世哉﹗然此非嚴公詳察金娘致死之故﹐則誰賓旣自縊﹐束氏必逃刑﹐而裝套陷姦之罪不明矣。故訟涉姦情者﹐當以虛心詳究爲宜﹐勿以毫芒而遺大關鍵也。爲政者宜亟圖之。許侯判彊奸吳江縣應坤﹐「狀告爲剪姦正倫事﹕服侄應元﹐窺媳討菜園僻﹐用彊恣姦。身妻撞獲﹐結扭連受凶拳﹐拼命裂裙﹐投明尊長。切思叔嫂尙不同言﹐豈可彊奸蔑法。以菜園比溱洧﹐陋美俗同鄭風。若不剪究﹐倫風塗地。冒懇法究。上告。」應元訴曰「狀訴爲電燭虐誣事﹕禍因吳氏婆媳罵菜﹐怪身園外爭辯﹐放潑趕賴。結扭裂裙。韓灼勸解可審。伯遂仇誣﹐指姦投族。不思園近通衢﹐行人絡繹。菜地非行姦之所﹐白晝豈捉姦之時。妒口稱誣﹐難逃洞察。上訴。」許侯審云「姦從姑捉﹐理固然也。吳氏旣稱應元姦媳﹐胡不捉姦於房幃﹐而乃捉姦於菜園乎﹖若區區以裂裙作證﹐吾恐白晝之事未可以絕纓例諭也。情涉狐疑﹐姑免究。」魏侯審彊奸墮胎宜黃縣伍約﹐「狀告爲奸殺大變事﹕虎侄文壽﹐勢彊財大﹐自號都中小霸王。見妻少艾﹐立心不軌﹐瞰身人家請酒﹐顚狂入室﹐彊抱恣姦。嗔妻大喊不從﹐逞凶加毆﹐踢下五月胎孕。幸伍吉等見證。妻命懸絲﹐見聞淒慘哭懇研究﹐如虛反坐。上告。」伍文壽「訴爲仇誣大冤事﹕身與惡叔伍約爭基﹐血仇咬恨半載﹐湊伊妻病墮胎﹐賄買黑證﹐指奸殺陷。切思身旣與伊極仇﹐又豈往姦孕婦﹖幹證盡皆不正﹐血胎卻是禍胎。冤蔽覆盆﹐乞恩超拔。上訴。」魏侯審云「伍文壽彊奸伍約之妻﹐乃以侄犯嬸者。因喊不從﹐踢下胎孕。祖靈不肯﹐故遂遣某等見之也。文壽訴稱爭基仇陷﹐賄見黑證。殊不知一人之心可結﹐眾人之口難箝。伍族叔伯兄侄並無一人冤之者﹐則彊奸墮胎之事又奚疑焉﹖合就典刑﹐以扶倫紀。」孔推府判匿服嫁娶永新縣路湛﹐「狀告爲大傷風化事﹕名例首嚴不義﹐俗薄莫過奸淫。侄婦尢氏新寡﹐惡舅尢卿煽惑婦心﹐潛婢運財﹐私奔母家就食。縱豪吳俊六﹐先奸後娶﹐貪財百金。且侄死骨肉未寒﹐姑老無人侍奉。身系期親﹐難容坐點。乞判離異﹐庶不壞倫。上告。」吳俊六訴曰「狀訴爲原情杜騙事﹕不幸喪偶﹐憑媒傳有服闋婦攺嫁。身備禮銀付伊﹐親姑接受﹐明娶過門。刁惡路湛索騙不遂﹐捏姦告臺。婦未終制﹐身不知情也。聘明婚何爲姦娶﹖乞思杜騙剪姦。上訴。」孔推府審云「夫靈未撤﹐爲婦者豈敢私奔﹖母家姑老無依﹐爲舅者焉可惑妹另嫁﹖至如吳俊六以瓜葛親﹐妾娶有姑有服之寡婦﹐所謂先奸後娶者﹐情彰彰矣。欲正大倫﹐合判離異。」盜賊類董巡城捉盜禦寶弘治五年七月十五夜﹐有彊盜四五十人﹐攻入甲字庫﹐殺死守庫官吏二十餘人﹐劫去金銀寶貝不計其數﹐次日﹐方會兵部。一面差人盤詰各門出城人民﹐一面奏知朝廷。十八日聖旨頒下﹐著兵部將京城官民人等﹐家挨戶搜﹐檢有能捕得眞贓正犯者﹐官則超升﹐民則重賞。時各官莫不著人四下緝拿﹐並不見蹤影。有巡城正兵馬董成者﹐自思曰「京城大小人家﹐各各互相搜捕﹐如此嚴急﹐那个巨賊敢藏許多金寶在家﹖其心懷疑懼決矣。旣不敢藏在家﹐必思帶出城外方穩。只門禁又嚴﹐彼焉能得出﹖此惟有假裝棺板藏去﹐方可免得搜檢。彼賊中豈無有此見識者乎﹗」卽命手下人分咐曰「你等去守各門﹐但有掛孝送靈柩出城者﹐各要去跟究其埋葬所在﹐一一來報﹐不得隱瞞。」至晚各門來報﹐都有喪出城。蓋京畿地廣人稠﹐故生死之多如此。董巡城又分咐曰「今日安葬﹐再過三日必去祭墳﹐汝等再去潛窺密聽﹐看某處孝子悲哀﹐某處不悲哀者﹐再來報。」至第三日﹐眾手下依命去訪﹐歸來報曰「各處孝子去祭墳﹐都涕泣悲傷。」內有韓在稟曰「小的往北門郭外去看﹐那一夥孝子四人皆不悲哀﹐其祝墓言辭多不明白﹐更僕從六人﹐皆有戲耍喜悅之意。」董巡城曰「更過四日是是七朝矣﹐可懸刀去二十八人﹐將此孝子並僕從一齊鎖來﹐不得走脫一个。拿來卽重賞你。」至第七日﹐手下依命﹐將此四个孝子六个僕從都拿到。董巡城先單取一孝子問曰「你葬何人在郭外﹖」孝子曰「葬老父。」董問其父生死年月﹐孝子答曰「某年月生﹐某年月死。」董令收在一邊。再取第二个問﹐所答又一樣。又取第三四个問﹐所答各不同。乃親押往郭外﹐命左右掘開其墓﹐取上棺木﹐撞開視之﹐則盡是禦庫中之金銀寶貝也。董不勝歡喜﹐左右莫不服其神明﹐賊亦叩頭受死。遂寫文書申於兵部曰「巡城兵馬司董﹐爲捕盜事﹐奉聖旨﹕『著兵部將京城官民人家﹐挨戶搜檢。捕拿彊劫禦庫眞贓正犯。欽此﹐欽遵。本職日夜緝訪﹐拿得彊盜正犯張﹑李輔等賊首十人﹐搜出所劫禦庫金寶眞贓﹐取供明白。緣系彊盜重情﹐未敢擅便發落﹐理合申詳題奏請旨﹐以候處決。須至申者。」兵部卽題本奏﹕「上奉聖旨﹕『張等劫庫重情﹐梟首示眾。董成捕賦有能﹐超升二級﹐該部知道』。」當日各官惟知嚴捕盜賊﹐那能勾得。惟董成以心料賊之情﹐知其勢必假裝棺柩﹐方可藏金寶出城外。因命左右從此體訪﹐果不出其所料﹐能拿寶玉而歸之朝廷﹐其功不小﹐其明眞過人矣。在大傳曰「作易者其知盜乎﹖」董公有焉。蔣兵馬捉盜騾賊蔣審爲南京兵馬司。一日早晨﹐乘轎出參官。路遇一後生﹐似承差裝束﹐乘一匹騾﹐振策而馳﹐勢若奉緊急公差之意。及近蔣兵馬轎前﹐勒騾從旁而行﹐卻有遜避之狀。過步後﹐復長驅前進。蔣公思曰「此人乘騾疾走﹐若奉公差。然詳彼舉動﹐又似避我。倘果系走差的人﹐何須如此挨靑而過﹐意者其盜乎﹖」命手下滕霄曰「去拿那乘騾後生來。」滕霄趕去拿到。蔣公問曰「你乘騾何去﹖」其後生曰「小的奉巡爺差﹐有緊急公事。老爺緣何阻我路程﹐恐有違限期﹐責及小的。」蔣公曰「你奉巡爺差﹐公文何在﹖」其後生曰「正是機密事﹐親承口囑﹐故要速去。老爺休要纏阻我。」蔣公曰「你在何處盜騾來﹖怎得詐稱公差﹐這等膽大。」其後生髙聲抗言曰「老爺這等說話﹐願同往巡爺處說个明白﹐爲老爺獻功。」蔣公見其人言辭朗烈﹐全無懼色﹐似乎拿錯。然終疑其行路躲閃之情﹐不覺辯駁挨纏一飯之頃。後有一人走來﹐汗流气急﹐遠遠望見其騾﹐卽言曰「那騾是我的﹐其盜騾賊在那里﹖去前行路人可代我拿住﹐我有謝你。」蔣公聞得﹐心中暗喜﹐已有察姦之神。其後生始驚得倉皇無措。及追者近前﹐猶未知賊已被捉﹐只疑賊已逃了。遂向前去牽騾。蔣公曰「你騾在何處失﹐休要冒認﹐其盜騾者卽是此人﹐已拿在此﹐可都在衙去審問。」遂將二人並騾帶進衙。失騾者曰「小的是方應舉﹐家住城中後街頭。今早牽騾在門首整鞍訖﹐將出城去取賬﹐復入家尋銀批停。待稍久﹐及再出門﹐騾已被偸﹐一路跟問﹐幸得老爺拿了此賊﹐眞神閻羅之見﹐方能如此發姦摘伏。」盜騾者曰「小的是萬正富﹐家近城中東門﹐恰才路上遇老爺﹐更過去一望之地卽小的之家。今被所捉﹐賊情難隱﹐望看公子分上﹐超生積徳。」蔣公命方應舉具領狀來﹐領出騾去。再責萬正富曰「你才說願解巡爺處獻功﹐今解去有功否﹖」正富只磕頭求赦。蔣公以其初犯﹐擬杖八十發去﹐仍爲詩勸之攺過云。詩曰﹕人生活計幾多般﹐負販形勞心卻安。穿壁逾墻乃禍藪﹐探囊祛篋有危端。欲徼梁上稱君子﹐難免庭中對法官。知命不如安本分﹐臨危幸免悔將難。汪太府捕剪鐐賊陜西平涼府有一術士﹐在府前看相﹐風鑑極髙。人羣聚圍看時﹐賣緞客畢茂袖中﹐以帕裹銀十餘兩﹐亦雜在人叢中看。被一光棍手托其銀﹐從袖口出下墜於地。茂卽知之﹐俯首下檢﹐其光棍來與爭。茂曰「此銀我袖中墜下的﹐與你無干。」光棍曰「此銀不知何人所墜﹐我先見﹐要檢﹐你安得冒認﹖今不如與這眾人大家分一半﹐我與你共分一半﹐有何不可。」眾人見光棍說均分與他﹐都幫助之曰「此說有理﹐銀明是檢得的﹐大家都有分。」畢茂那里肯﹐相扭入汪澄知府堂上去。光棍曰「小的名羅欽﹐在府前看術士相人﹐不知誰丟銀一包在地﹐小的先檢得﹐他妄來與我爭。」畢茂曰「小的正在看相。袖中銀包墜下﹐遂自檢取﹐彼要與我分。看羅欽言談﹐似江湖光棍﹐或銀被他剪鐐﹐因致墜下﹐不然我兩手拱住﹐銀何以墜﹖」羅欽曰「剪鐐必割破手袖﹐看他衣袖破否﹖況我同家人進貴在此賣錫﹐頗有錢本﹐現在南街李店住﹐怎是光棍﹖」汪太府亦會相﹐見羅欽手骨不是財主。立命公差往南街﹐拿其家人並帳目來。進貴見曰「小的同羅主人在此賣錫﹐其帳目在此。倘與人爭帳﹐系主人事﹐非干我也。」汪太府取帳上看﹐果記有賣錫﹐帳明白﹐乃不疑之。因問畢茂曰「銀旣是你的﹐你曾記得多少兩數﹖」畢茂曰「此散銀﹐身上用的﹐忘記數目了。」汪太府又命手下去府前混拿二个看相人來﹐問之曰「這二人爭銀還是那个的﹖」二人同指羅欽身上去曰「此人先見。」再指畢茂曰「此人先檢得。」汪太府曰「羅欽先見﹐還口說出否﹖」二人曰「正是羅欽說那袖有个身包﹐畢茂便先檢起來。見是銀﹐因此兩人相爭。」汪太府曰「畢茂﹐你旣不知銀數多少﹐此必他人所失﹐理合與羅欽均分。」遂當堂分開﹐各得八兩零而去。汪太府命門子兪基曰「你密跟此兩人去﹐看他如何說。」兪基回報曰「畢茂回店埋怨老爺﹐又稱被那光棍騙。羅欽出去﹐那兩个幹證索他分銀﹐跟在店去﹐不知後來何如。」汪太府又命一靑年外郎任溫曰「你與兪基各去換假銀伍兩﹐又兼好銀幾分﹐故露與羅欽見。然後往人鬧處站﹐必有人來剪鐐﹐可拿將來﹐我自賞你。」任溫與兪基並行至南街﹐卻遇羅欽來﹐任溫故將銀包解開買櫻桃。兪基又解開銀曰「我還銀買﹐請你。」二人相爭﹐還將櫻桃食訖﹐徑往東嶽廟去看戲。兪基終是小士﹐袖中銀不知何時剪去﹐全然不知。任溫眼𨿽看戲﹐心只顧在銀上﹐要拿剪鐐賊。少頃﹐身旁眾人擠挨其身﹐背後一人以手托任溫手袖﹐其銀包從袖口中挨手而出。任溫知見剪鐐﹐伸手向後拿曰「有賊在此。」其兩旁二人益挨進。任溫轉身不得﹐那背後人卽走了。任溫扯住兩旁二人曰「太府命我在此拿賊﹐今賊已走﹐托你二位同我去回復。」其二人曰「你叫有賊﹐我正翻身要拿﹐柰人擠住﹐拿不得。今賊已走﹐要我去見太府何干﹖」任溫曰「非有他故﹐只要你做幹證﹐見得非我不拿﹐只人叢中拿不得也。」地方見是外郎﹑門子﹐遂來助他﹐將二人送到太府前。兪基稟曰「小人袖又未破﹐其銀不知何時盜失﹐全不知得。」任溫曰「小的在東嶽廟看戲﹐一心只照管袖中銀。果有賊從背後伸手來探﹐其銀包已托出袖口。我轉身拿賊﹐被這兩人從旁挨緊﹐致拿不得。此必是賊黨也。」太府問二人姓名﹐一曰「我是張善。」一曰「我是李良。」太府曰「你何故賣放此賊﹖今要你二人代罪。」張善曰「看戲相挨者多﹐誰知他被剪鐐﹐反歸罪於我﹐豈不以羊代牛﹑指鹿爲馬乎﹖望仁天詳究﹐免我等無妄之災。」太府曰「看你二人姓張﹑姓李﹐名善﹑名良﹐便是盜賊假姓名矣。外郎拿你﹐豈不的當。」各打三十﹐擬徒二年﹐命手下立押去擺站。私以帖與驛丞曰「李良﹑張善二犯到﹐可多索他拜見。其所得之銀卽差人送上。此囑。」丘驛丞得此貼﹐及李良﹑張善解到﹐卽大排刑具驚嚇之曰「驛中事體你也曉得﹐上司來往費用煩多。你若知事﹐免我拷打。過了幾日﹐饒你討保回去﹐只等上司來要﹑來聽點﹐餘外不與計較。若無意思﹐今日各要打四十見風棒。」張善﹑李良曰「小的被賊連累﹐代他受罪﹐這法度我已曉得。今日解到辛苦﹐乞饒蟻命。」明日受罪出來﹐卽托驛書手﹐將銀四兩獻上﹐叫三日外卽要放他回去。驛丞卽將這銀四兩﹐親送到府。汪太府命兪基來認之。基曰「此假銀卽我當日在廟中被賊剪去的。」汪太府發丘驛丞回。卽以牌去提張善﹑李良到﹐問之曰「前日剪鐐任溫銀的賊﹐可報名來﹐便免你罪。」張善曰「小的若知﹐早已說出﹐豈肯以皮肉代他受苦。」汪太府曰「任溫銀未被剪去﹐此亦罷。更兪基銀伍兩零被他剪去﹐衙門人銀豈肯罷休。你報這賊來也罷。」李良曰「小的又非賊總甲﹐怎知哪个賊得兪基銀﹖」汪太府曰「銀我已搜得了﹐只要得个賊名。」李良曰「旣搜得銀﹐卽捕得賊﹐豈有賊是一人﹐做銀又另是一人得乎﹖」汪太府以四兩假銀擲下曰「此銀是你二人獻與丘驛丞者﹐今早獻來﹐兪基認是他的。則你二人是賊已的﹐更放走剪任溫銀那賊﹐可都報來。」李良﹑張善見眞贓露出﹐只得從實供出曰「小的做剪鐐賊者有二十餘人﹐共是一夥。昨放走者是林泰﹐更前日羅欽亦是。這回禍端是他身上起﹐其餘諸人未犯法﹐小的賦有禁議﹐至死也不相扳。」再拘林泰﹑羅欽進貴到﹐追羅欽銀八兩﹐與畢茂領去訖。將三賊各擬徒二年﹐的排此五人爲賊總甲。凡被剪鐐者﹐都著此五人跟尋。由是一府肅淸﹐剪鐐者無所容其姦。皆由汪太府肯用心緝捕﹐故能搜隱摘伏﹐黎民蒙恩。曾謂「爲官而可不畱心民瘼乎﹗」金府尊批告彊盜貴溪縣包明等連僉「狀告爲急救民害事﹕賊風四起﹐鄕境不寧。暴惡吳檜﹐罪浮盜跖﹐惡過桓。自號安東金貴劃平王。挾黨余弁﹐諢名大張飛﹑金遼小霸王﹐陳見八大金剛﹐及牙瓜武壯﹑楊感等﹐羣雄烏合﹐劫殺百姓﹐券擄財物﹐淫穢婦女﹐燒毀房室﹐被害數十家﹐哀徹心髓。男女聞風﹐驚碎心膽。鄕村未晚閉戶﹐小兒不敢夜啼。切恐猛虎不除﹐人羊無睡。勁鷹弗滅﹐鳩雀明憐。乞臺法剿安民。上告。」金府尊批﹕「養雞者不畜貍﹐養獸者不畜豺。今吳檜等羣雄烏合﹐流毒一方﹐是梗路之荊榛﹐嚙民之狼虎者﹐尙可謂鼠竊狗偸﹐而漫焉不足畏乎﹗仰縣速行緝捕﹐毋使履霜堅冰至﹐而熒熒不遏﹐以成炎炎之勢云。」鄧侯審彊盜南陵縣安諤﹐「狀告爲劫賊慘殺事﹕家處僻隅﹐二月十八夜﹐彊盜二十餘人﹐搽紅抹黑﹐明火燭天﹐手操鋒鍔﹐衝開四圍門壁﹐蜂擁入室。老幼男婦﹐如鼠見貓。神魂離殼。男被殺傷﹐性命幾死。金銀釵環衣服﹐捲擄一空。止有舊衣﹑舊裳﹐又付祝融一焰。觀者流涕﹐聞者心酸。懇天法剿安民。上告。」鄧侯審云「吳檜惡爲賊魁﹐三犯不悛。烏合夥黨﹐明火劫掠﹐旣捲其財﹐又傷人命。據此凶惡﹐殆猛獸中之窮奇﹐蟄虫中之虺也。贓證俱眞﹐合擬大辟。餘黨再獲究。」齊侯判竊盜舒城縣趙同﹐「狀告爲剪賊安民事﹕賊風四起﹐鄕境不寧。無藉棍徒﹐蔑視王法﹐徹夜害人。餈中裹藥﹐毒死守家犬。欺人鼾睡﹐恣意妾偸。房門封鎖﹐勝如將軍斬關﹔欄圈豬牛﹐恰似無常取命。器物服飾﹐搜卷一空。夢醒驚起﹐木石斷路。拋磚打石﹐竟不可搪。哀懇緝訪﹐民始安生。上告。」齊縣主準狀。差捕盜徐玄﹑蕭範﹐四下緝拿。時有仇害池輔者﹐嗾公差擁入池家搜贓﹐不由辧說﹐彊將池輔鎖送到官。輔因訴曰「狀訴爲晝罹黑冤事﹕奉公守法﹐秋毫無犯。情因趙同被盜﹐具狀告臺﹐蒙行緝訪。不知何人潑禍﹐唆差妾捉。且盜賊重情﹐眞膺難瞞。鄰里貧室﹐懸磬何有。眞贓細查﹑細審﹐涇渭自別。號天活命。上訴。」齊侯審云「趙同被盜﹐緝訪得池輔。細鞠據訴﹐詳詢黨裏﹐咸謂淸白。況無眞贓可指﹐此或狡兔爰爰﹐雉羅中之意也。釋此無辜﹐再行訪捉。」王侯判打搶彭澤縣朱玉六﹐「狀告爲劫搶事﹕身外買布回歸﹐路經松塢﹐傍晚時分﹐突遇凶徒三人﹐手執鋒刃﹐齊喝一聲﹐攔路截殺。當頭搶貨﹐似虎銜羊。貼肉脫衣﹐如筍剝殼。捆縛手足﹐徧身痛加捶楚。冤蔽無柰﹐匍匐叩臺。乞行親剿。上告。」王縣尹著地方裏保等挨戶嚴查﹐人人互相覺察。數日後﹐有驀見左具等分贓者﹐密告於縣﹐卽差人搜出眞贓﹐將左具等解到。王侯審云「朱玉六以布客孤行僻塢﹐被盜搶劫﹐情實可矜。黨裏知風﹐指系左具﹑陸良﹑余宿合夥肆害。領差捕捉﹐搜覓眞贓。此固天网不漏﹐亦諸罪貫盈也。途有荊棘﹐理合芟刈﹐第搶財未至殺人﹐律當從減。姑各擬徒三年﹐原贓給還失主。」尢理刑判竊盜太平府吳亨﹐「狀告爲緝盜安民事﹕余順等素不守分﹐偸竊爲生。三五成羣﹐夜聚曉散。毒流遠近﹐畏惡無何。怪誡成仇﹐糾黨將民東田杉木盜砍﹐運歸獲贓﹐投鄰可證。賊徒猖撅﹐雞犬弗寧。日受害﹐不獨身家怨﹐實騰眾口。乞恩緝捕﹐以安民生。上告。」余順去訴曰「狀訴爲栽贓黑陷事﹕萬金土豪吳亨﹐爭娶血仇﹐無由報害。自砍杉木﹐黑夜擡贓﹐私浸門口池內。次早﹐口稱被盜﹐飄賴無辜。投鄰搜贓入池﹐直取捏誣。呈縣糞金﹐賄鄰黑證。切身旣無修造﹐何用偸木。就使盜偸﹐亦不浸贓池內。洞察姦僞﹐情獘顯然。乞恩詳情超豁﹐哀哀上訴。」尢理刑審云「吳亨與余順爭娶﹐宿仇累歲。秦越自砍杉木﹐私浸余順池中﹐圖賴報復。此操心甚勞﹐爲計最拙也。裏鄰實指﹐蓋但知余池有贓﹐而未知所以然之贓耳。順系無辜﹐亨合反坐。其幹證墮亨術中﹐姑免究。」丁侯判彊盜涇縣髙賢﹐「狀告爲明火劫擄事﹕初五夜更深﹐彊徒一黨﹐約有三十餘人﹐各執鋒械﹐劈破大門﹐殺傷男婦三命。穿房繞戶﹐掃擄家財﹐四鼓方散。當投裏鄰核明。乞嚴捕剿黨安民。粘單上告。」丁侯準狀。緝訪時﹐南村有六人在店飲酒﹐內有姜核乃慣盜也。公差突入鎖拿。其五人皆有口販行李﹐偶爾同店耳。髙賢同在﹐細搜並無伊家贓物﹐乃放之去。惟姜核插有金簪﹐及包裹內鐲鈿﹐皆賢家物。遂拿到官。丁侯審云「姜核罪浮盜跖﹐惡過桓﹐府縣案蓋疊魚鱗矣。今又統凶三十餘人劫掠髙賢家﹐殺傷三命﹐是以螻蟻等生靈﹐鴻毛比律法者也。贓旣不誣﹐速就大辟。但餘黨未除﹐禍根不拔。仰捕兵嚴訪﹐庶不使荊棘蔓延耳。」

下卷

爭占類衛縣丞打櫪辧爭衛雅﹐號正峯﹐江西寧州人﹐以歲貢出身﹐爲福建延平府龍溪縣縣丞。明察雄斷﹐人不敢欺。一日坐堂﹐有民蔣五﹑沈啟良者﹐相爭一櫪﹐打入衙來。衛縣丞問﹕「你二人的櫪﹐各有甚記號﹖」二人俱稱並無記號。衛縣丞問﹕「有何人證佐﹖」對曰「並無。」又問﹕「此櫪在何處﹐因甚致爭﹖」沈啟良曰「因我曬稻在馬路﹐五雞食我稻﹐我罵他。今收起稻﹐其櫪仍放在馬路旁﹐彼彊來爭認。」蔣五曰「我昨日曬柃仔在馬路﹐收起之際﹐偶丟落一片在馬路旁。今記得去尋﹐彼冒認來爭。」衛縣遠見沈啟良說曬稻﹐蔣五說曬柃﹐心下便已明白。乃言曰「你二奴才俱欺心﹐旣無記號﹐又無人可證﹐𨿽打死你二人必不肯認﹐事終難辧。不如就將此櫪爲幹證﹐討个分曉﹐若不明報﹐打破此櫪﹐以火燒之。乃命皂隸選靑荊條﹐將櫪覆打五十﹐又翻打五十﹐定要辧是誰的。左右方暗中含笑。沈﹑蔣二人亦不知何以判之。皂隸承命﹐方覆打五十。衛縣丞卽喝住手﹐曰「此櫪明是蔣五的﹐沈啟良何故冒認。」啟良方大言彊辯﹐不肯服罪。衛縣丞曰「此櫪啟良道曬稻的﹐五道曬柃的。今打櫪只見柃屑紛紛﹐不見稻芒些子﹐豈不是五的櫪﹐而啟良冒認乎﹗」於是啟良乃輸情服罪﹐而人皆羨衛公之公明矣。時有好事者爲之歌曰﹕赫赫衛公﹐斷獄如神。吏不敢舞﹐民莫能欺。沈蔣爭櫪﹐來訟縣庭。旣無記號﹐又無干證。乃窮物主﹐究其原因。沈稱曬稻﹐蔣稱曬柃。貯盛旣異﹐了然於心。命覆打櫪﹐柃屑飄零。蔽罪於沈﹐罪當情眞。狀無頭腦﹐隨事察形。非公英哲﹐孰辧此情。黎民畏服﹐萬口同稱。秦巡捕明辧攘雞汀州府上杭縣西街十總﹐有民盧用中者﹐家養一雞母﹐近一年半矣。忽一日出路失了﹐徧尋不見。過了兩个月﹐用中在路中見之﹐認得是己的雞﹐卽欲趕回去。同街馬志興來爭曰「此雞母是我的﹐你何故冒認﹖」盧用中曰「雞明是我的﹐於兩月前失了﹐必是你家攘去。今見在此﹐安得不復還我﹖」馬志興曰「前月人攘你雞﹐必然烹了﹐豈畱到今﹖我雞已蓄養一年﹐其非你的明矣。」二人相爭不已。鄰捨有勸解者曰「你二人相去只隔十家﹐可放雞在中間﹐你二家令婦人呼之﹐看雞從那个所呼﹐卽是他的。」及盧家呼雞﹐趨盧家﹔馬家呼雞﹐又趨馬家。鄰舍人辧不得。二人遂打起來﹐打在秦巡捕衙去﹐各具說原因。秦巡捕曰「你十家可都開門放雞於路中﹐你二家不得呼﹔如呼者﹐卽系是盜。看晚間雞在那家去宿﹐卽再來報。」令快手薛立押去﹐禁兩家不得呼﹐亦不得故令人撞逐。至晚﹐入盧用中家﹐卽與雞羣同去宿。薛立乃帶盧﹑馬二人來回報﹕見雞已入盧家去宿矣。秦巡捕判曰「此雞明系盧用中的﹐前所以兩旁呼皆趨應者﹐蓋盧家蓄養一年半﹐其舊主母聲﹐雞認得﹐故從其呼。至馬家呼亦從者﹐彼亦蓄有二月餘矣﹐其新主母聲尙在近日﹐安得不從其呼。故呼之應否﹐不足以辧之。但盧家已養年半﹐雞由大門出久入熟﹐不用呼之亦知歸。馬家竊人之雞淹禁在家﹐不與出入﹐一旦驟然逃出﹐雞必從熟門而入矣。馬志興安得辭攘雞之責也。罪以竊盜論。」金州同剖斷爭傘廣東泗城州﹐有民羅進賢者﹐二月十二日﹐時天下大雨﹐獨擎一傘﹐將去探友。至後巷亭﹐有一後生求幫傘。進賢斥之曰「如此大雨﹐你不自備雨具﹐我一傘焉能遮得兩人﹖」其後生乃城內光棍丘一所﹐花言巧計﹐最會騙人。因被羅生所辱﹐乃詭詞曰「我亦有傘﹐適間友人借去﹐令我在此少待。只我欲歸得急﹐故求相庇﹐兄何少容人之量。」羅生見說亦與他相幫。行到南街分路﹐丘一所奪傘在手曰「你可從那去。」羅進賢曰「傘把還我。」丘一所笑曰「明日還﹐請了。」進賢趕上罵曰「這光棍你幫我傘﹐要拿在那里去﹗」丘一所亦罵曰「這光棍﹐我當初還不與你幫﹐今要冒認我傘﹐是何理也﹖」羅進賢忍气不住﹐扭打在金州同衙去。金州同問曰「你二人傘有記號否﹖」皆曰「傘小物﹐那有記號﹖」金又問曰「曾有幹證否﹖」羅時賢曰「彼在後巷亭幫我傘﹐未有幹證。」丘一所曰「彼幫我傘時有二人見﹐只不曉其人名。」金又審曰「傘值銀幾何﹖」羅進賢曰「新傘﹐乃值伍分。」金州同怒曰「五分銀物﹐亦來打攪衙門。一州𨿽設﹐十州同亦理﹐不得許多事矣。」命左右將傘扯開﹐每人分一半去﹐將二人趕出。密囑門子曰「你去看二人﹐說甚話﹐依實來報。」門子回覆曰「一人罵老爺糊心不明﹐一人說『你沒天理﹐爭我傘﹐今日也會喫惱』。」遂命皂隸拿二人回﹐問曰「誰罵我者﹖」門子指羅進賢曰「是此人罵。」金公曰「罵本管官長﹐該得何罪﹖發打二十。」羅進賢曰「小人並無罵﹐眞是枉曲。」丘一所質曰「明是他罵﹐這里就反覆﹐則他白占我傘是的矣。」金公曰「不說起爭傘﹐幾誤打此人。分明是丘一所白占他傘﹐我判不明﹐傘又扯破﹐故彼忿怒﹐罵我也。」丘一所曰「他貪心無厭﹐見傘未判與他﹐故輕易罵官。那里傘是他的﹖」金公曰「你這光棍何敢欺心。尙且堅執他罵官﹐以陷人於罪。是我故扯破此傘﹐以灼你二人之情僞﹐不然那有工夫去拘幹證﹐以審此小事乎﹗」將丘一所打十板﹐仍追銀一錢﹐以償羅進賢。適前二人在後巷亭見丘一所傍傘者﹐其一乃糧戶孫符。見金公審出此情﹐不覺撫掌言曰「此眞是生城隍也﹐不須幹證矣。」金公拘問所言何事。孫符乃敍丘一所傍傘之因﹐羅進賢斥彼之言﹐後來相爭﹐「今老爺斷得明白﹐故小人不覺嘆服。」金公益知所斷不枉。金公判曰「羅進賢擁蓋獨行﹐不容他人之傍。丘一所遇雨求庇﹐反忿斥己之言﹐因傘起爭﹐遂告臺而求斷。無證可據﹐故破傘以試情。羅恨一物不完﹐罵官喋喋﹔丘喜半邊分去﹐得志揚揚。故知傘屬進賢可決。爭在一所﹐借人庇蔭﹐何忍攘臂而奪之﹐岐路兢爭﹐謂可昧心而得也。笞打一十﹐以示懲。銀追一錢﹐而作償。」當日羅進賢領銀一錢去﹐不以買傘﹐送在東嶽廟去買香燒﹐祈保金爺祿位髙升。不數月﹐果升金畢府同知﹐若果應所祝者。滕同知斷庶子金北京順天府香河縣﹐有一鄕官知府倪守謙﹐家富巨萬。嫡妻生長男善繼﹐臨老又納寵梅先春﹐生次男善述。其善繼慳吝愛財﹐貪心無厭﹐不喜父生幼子﹐分彼家業﹐嘗有意害其弟。守謙逆知其意﹐及染病﹐召善繼囑之曰「汝是嫡子﹐又年長能理家事。今契書賬目家資產業﹐我已立定分關﹐盡付與汝。先春所生善述﹐未知他成人否﹐倘若長大﹐汝可代他娶婦﹐分一所房屋﹐數十畝田與之﹐令勿饑寒足矣。先春若願嫁﹐可嫁之﹐若肯守制﹐亦從其意﹐汝勿苦虐之。」善繼見父將家私盡付與他﹐關書開寫明白﹐不與弟均分﹐心中歡喜﹐乃無害弟之意。先春抱幼子泣曰「老員外年滿八旬﹐小婢年方二十有二﹐此呱兒僅周歲。今員外將家私盡付與大郎官﹐我兒若長﹐後日何以資身﹖」守謙曰「我正爲爾年靑﹐未知肯守節否﹐故不以言語囑咐汝﹐恐汝攺嫁﹐則誤我幼兒事。」先春誓曰「所不守節終身者﹐粉身碎骨﹐不得善終。」守謙曰「旣然如此﹐我已準備在此矣。我有一軸記顏﹐交付與汝﹐萬宜珍重藏之。後日大兒善繼倘無家資分與善述﹐可待廉明官司﹐將此畫軸去告之﹐不必作狀﹐自能使幼兒成大富矣。」越月﹐守謙病故。不覺歲月如流﹐善述年登十八﹐求分家財。善繼霸住﹐全然不與﹐且曰「我父年上八旬﹐豈能生子﹖汝非我父親血脈﹐故分關開寫明白﹐不分家資與汝﹐安得與我爭也﹖」先春聞說﹐不勝忿怒。又記夫主在日﹐曾有遺囑。聞得本府同知滕志道﹐旣極淸廉﹐極是明白。遂將夫遺記顏一軸﹐赴府上告曰「妾幼嫁與故知府倪守謙爲婢﹐生男善述﹐出周歲而夫故。遺囑謂嫡子善繼不以家財均分﹐只將此一軸記顏﹐在廉明官司處告﹐自能使我兒大富。今聞明府淸廉﹐故來投告﹐伏乞作主。」滕同知將畫軸展開﹐看其中只畫一倪知府像﹐端坐椅上﹐以一手指地﹐不曉其故。退堂﹐又將此畫軸掛於書齋﹐詳細想之曰「指天﹐謂我看天面﹔指心﹐謂我察自心﹔指地﹐豈欲我看地下人之分上乎﹖此必非也。何以代他分得家財﹐使他兒大富乎﹖」再三看之﹐曰「莫非卽此畫軸中藏有甚畱記乎﹖」乃扯開視之﹐其軸內果藏有一紙書曰「老夫生嫡子善繼﹐貪財忍心﹐又妾梅氏生幼子善述﹐今僅二歲。誠恐善繼不肯均分家財﹐有害其弟之心﹐故爲分關﹐將家業並新房屋二所﹐盡與善繼。惟畱右邊舊小屋與善述。其屋中棟左間﹐埋銀五千兩﹐作五埕。右間埋銀五千兩﹑金一千兩﹐作六埕﹐都與善述﹐準作田園。後有廉明官看此畫﹐猜出此畫﹐命善述奉銀一百兩酬謝。」滕同看出此情在心﹐見其金銀數多﹐遂心生一計。次日﹐呼梅氏來曰「汝告分家業﹐必須到你家親勘之。」遂發牌到善繼門首下轎﹐故作與倪知府推讓之狀﹐然後登堂。又相與推讓﹐扯椅而坐。乃拱揖而言曰「令如夫人告分產業﹐此事如何﹖」又自言曰「原來長公子貪財﹐恐有害弟之心﹐故以家私與之。然則次公子何以處﹖」少頃﹐又曰「右邊一所舊小屋﹐與次公子﹐其產業如何﹖」又自言曰「此銀亦與次公子。」又故辭遜曰「我何以當此﹐亦不當受許多。旣如此﹐我當領之。卽給批照與次公子收執。」乃起立曰「便去勘右邊小屋。」佯作驚怪之狀曰「分明倪老先生對我言談﹐緣何不見﹐豈是鬼耶﹖」善繼﹑善述及左右環看者﹐莫不驚訝﹐皆以滕同知眞見倪知府也。由是同往右邊去勘屋。滕公坐於中棟﹐召善繼曰「汝父果有英靈﹐適間顯現﹐將你家事盡說與我知矣。叫你將此小屋分與弟﹐你心下如何﹖」善繼曰「憑老爺公斷。」滕公曰「此屋中所有之物﹐盡與你弟。其外田園﹐照舊與你。」善繼曰「此屋只貯些少物件﹐情願都與弟去。」滕公曰「適間倪老先生對我言﹐此屋左間埋銀五千兩﹐作五埕﹐掘來與善述。」善繼不信曰「縱有萬兩﹐亦是我父與弟的﹐我決不思分。」滕公曰「亦不容汝分。」命二差人同善繼﹑善述﹑梅先春三人﹐去掘開﹐果得銀五埕。將一埕秤過﹐果一千兩。善繼益信是父英靈所告﹐不然何以知之。滕公又曰「右邊亦有五千兩﹐與善述。更黃金一千兩﹐適間倪老先生命謝我者﹐可去取來。善述﹑先春子母二人聞說﹐不勝歡喜﹐向前叩頭曰「若果更有銀五千兩﹐金一千兩﹐願以金奉謝。」滕公曰「我豈知之﹗見是你父英靈所告﹐諒不虛也。」旣而向右間掘之﹐金銀之數一如所言。時在見者﹐莫不驚異。滕公乃給一紙﹐批照與善述子母收執置業。自取謝金一千兩而去。只因看出畫中以手指地之情﹐遂使善述得銀﹐滕公得謝。𨿽設計騙金﹐是貪心所使﹐然驟施此計﹐亦瞞得人過﹐所以爲判斷之巧。若善繼知霸家業﹐而不知父畱與弟之銀﹐亦足相當。倪守謙恐以銀言於先春﹐慮其攺嫁盜去﹐而不知滕公已騙其千金。乃知財帛有命﹐而善繼之彊占﹑守謙之深謀﹐皆無益也。武署印判瞞柴刀臨江府新金縣﹐鄕民鄒敬﹐砍柴爲生。一目往山采樵﹐卽挑入城內去賣﹐其刀插於柴內﹐忘記拔起﹐帶柴賣與生員盧日乾去﹐得銀二分歸家。及午後復去砍柴﹐方記得刀在柴內﹐忙往盧家去取。日乾小器﹐瞞不肯還。鄒敬在家取索甚急﹐發言穢罵。日乾寫貼﹐命家人送於縣曰「午前買鄒敬柴一擔﹐已還價銀二分訖。不意彼在何處失卻柴刀﹐彊在門生家逼取﹐溫言諭歸﹐反觸穢罵﹐惡不忍聞。乞電察彊誣﹐法懲刁頑﹐儒門有主。叩白不宣。」時教諭武大寧署縣印﹐納其分上﹐卽將鄒敬責五板發去。敬被責不甘﹐復往日乾門首大罵不止。日乾乃衣巾親見武公曰「鄒敬刁頑﹐蒙老師責治﹐彼反撒潑﹐又在街上大罵﹐乞加嚴治﹐方可儆刁。」武公心思﹕「彼村民敢肆罵秀才﹐必此刀眞插在柴內﹐被他隱瞞﹐又被刑責﹐故憤不甘心。」乃命快手李節﹐密囑之云云。然後起延盧日干坐。又將鄒敬鎖住等候。李節依所喫囑咐﹐到盧日乾家云「盧娘子﹐那村夫罵你相公﹐送在衙來﹐先番被責五板﹐今番又被責十板。你相公叫我來接。於今把柴刀還他也。」盧娘子曰「我官人緣何不自回﹖」李節曰「你相公來見﹐我老爺定要退堂待茶﹐那里便回得﹖」盧娘子信以爲眞﹐將柴刀出來還之。李節將刀拿回衙呈上曰「刀在此。」鄒敬曰「此正是我刀。」日乾便失色。武公故喝鄒敬曰「這奴才好打﹗你取刀只要善言相求﹐他未去看﹐焉知刀在柴中﹖你便敢出言罵。且問你﹐罵斯文該甚罪﹖我輕放你﹐只打五板。秀才前貼中已說﹐肯把刀還你﹐你去又罵。今刀則與你去﹐還該打二十板。」鄒敬磕頭求赦。武公曰「你在盧秀才前磕頭請罪﹐便赦你。」鄒敬喫驚﹐卽在日乾前一連磕頭﹐起身走出。武公乃責日乾曰「人賣柴生理﹐至爲勤苦。你忍瞞其柴刀﹐仁心安在﹗我若偏護斯文﹐不究明白﹐又打此人﹐是我亦虧小民也。我在眾人前說﹐你自肯把刀還他﹐令鄒敬叩謝﹐亦惜你『廉恥』兩字耳。今後宜速攺行自新﹐不然眞名教罪人也。」說得日乾滿面羞慚﹐無言可答而退。按﹕遣人到盧家賺出柴刀﹐是其智識。人前回護掩其過愆﹐是其忠厚。背地叮囑責其攺過﹐是其教化﹐一舉而三善備焉。凡爲官待士夫家﹐宜識此意。孫縣尹判土地盆湖廣黃州府黃梅縣民康思泰﹐買一紙印土地神﹐奉事虔謹。凡時物必薦﹐家宰雞豬鵝鴨必以祭賽﹐然後乃食。一日﹐往山采樵﹐檢得一瓦盆回﹐將來養豬。其豬日益長盛﹐又無瘟瘴。𨿽他家將瘟的豬﹐買來此盆養過﹐卽便無事。三年之後家致殷富。鄰人管志髙﹐家中豬常被瘴。不瘴者又難大。因此來問康思泰借此瓦盆。思泰曰「我家十數頭豬﹐全賴此盆養﹐怎麼與你﹖」志髙曰「我以一長石槽與你換﹐相傍你福耳。」思泰又不肯。志髙遂彊去取之。思泰來爭﹐不覺打破爲兩片﹐遂打在孫傑知縣堂上去。思泰曰「小的瓦盆養豬﹐易長又不染瘴。志髙妒嫉﹐將來打破﹐被這欺淩﹐投爺作主。」管志髙曰「瓦盆是小的家中物﹐被思泰盜去養豬。今日驀見去取﹐彼來爭奪﹐因致打破。乞追價還﹐治賊正罪。」孫知縣曰「你兩人爭此盆﹐有何記號﹐有何證據﹖」思泰曰「此盆我去砍柴﹐在山中檢回的﹐無記號﹐無人可證。」誰想此盆下鍥有「畱記」兩字﹐當打破時﹐被志髙看見。出言曰「小的瓦盆下鍥有『畱記』兩字﹐是命南山窯戶陶大所燒﹐其人可證。」又將瓦盆兩片遞上﹐看果有「畱記」兩字。孫知縣曰「此是志髙的物﹐故有證據﹑有記號。思泰系盜去是的矣。」卽發打三十﹐判定賠銀三錢。思泰被打及賠銀也罷﹐只惜打破一盆。回家燒香祝土地曰「我自檢得瓦盆之後﹐養豬易長﹐凡宰豬必供養你神明。今瓦盆被人打破﹐我又被責﹐又著賠銀﹐你也全不保佑我乎。」其夜思泰就寢﹐夢一土地來曰「思泰﹐我爲你奉我虔心﹐故將我畫像中養豬的盆置在山中賜汝﹐因此養豬易長。你不看我畫像中今無豬盆乎﹗你得此盆致富﹐今當還我。其被責是你自命運﹐所賠銀亦小可事。你若恨志髙時節﹐他豬槽下有銀三十兩﹐可去取之﹐以償你所賠之銀﹐休要怨我不保佑你也。」思泰次早起看紙印土地像中﹐豬果無盆﹐心中大信靈驗。往縣告曰「老爺審小的盜盆﹐小的不是賊﹐未曾盜他盆。那志髙盜我所積賣豬銀三十兩﹐乃是眞賊﹐乞容小的去搜之。」孫知縣復拘管志髙來問。志髙曰「小的村農之家﹐若有三十兩銀﹐憑思泰去搜之。」孫尹命二公差押思泰去搜﹐四下無有。後於豬槽下掘開﹐取出一小甕銀﹐將來呈堂。孫知縣親秤過﹐果是三十兩。但其銀亂黑﹐不知是幾十年前的。因問之曰「此銀是你何時積的﹖」思泰曰「是我三年內前後賣豬的。」孫尹曰「此尾一色老銀﹐豈是近年陸續積的﹗必你何處偸來﹐恐人搜出﹐故寄埋鄰家豬槽下耳﹐又冒稱志髙盜你的。」將此銀追入庫中﹐又發打思泰二十。思泰叫曰「土地公﹐何故害我﹗」孫尹曰「打你盜銀﹐何故叫土地害你﹖」思泰曰「我昨夜夢見土地公教我﹐志髙豬槽下有銀三十兩﹐該是我的﹐可去取之。﹐以賠我瓦盆。我不合告志髙爲盜﹐今銀追入庫﹐又將加杖﹐豈不害死我也﹖」孫尹未信。少頃間﹐土地顯靈﹐降遣思泰起立﹐大言曰「賢知縣好沒分曉﹐我老人爲思泰奉我勤謹﹐故以我豬盆賜他。志髙害人利己﹐不敬天地﹐故將其豬盆覆了。今志髙搶破思泰的盆﹐我故指示他取銀三十兩以賠之。何以該收入庫﹐又欲再打思泰乎﹖你不明白﹐可將康﹑管二家紙印土地像來觀之便見。」孫尹卽差人去康﹑管二家扯土地像來看﹐康思泰的果無豬盆﹐管志髙豬盆果覆。心中驚異。其時康思泰方醒﹐不知向所言何事。孫尹再將二印像詳看﹐眞是同印板的﹐只是一無盆﹐一則覆盆。愈看愈疑﹐毛髮悚然驚動﹐遂發狂顚悖﹐不能理事﹐棄官而去。按﹕此事甚奇﹐惜孫令不能斷之﹐自取驚狂之病﹐亦其宜也。賞觀古人之事神也﹐惟有陰陽之气﹑山川之靈耳。後世則事以徼福。夫佛之說﹐明者皆不之信﹐獨今所謂社神土主者﹐則實山川之英﹐此果有之。人當信以奉承﹐而他佛𨿽遠之可也。李府尹判給拾銀漳州有一貧兒名林振﹐頗曉文字﹐家貧落莫﹐東攢西穿﹐日食不給。到十二月年邊﹐家口買辦酒肉﹐快樂過年。林振牀頭無金﹐甕中無米。要買些酒﹐並無分文。郁然嘆曰「貧窮都似我﹐要身做甚麼。」愁悶奄奄﹐急生一計。直走城西東嶽廟﹐許个願曰「弟子林振﹐家貧無資﹐年終歲暮﹐一身難全。願嶽帝降靈﹐使振拾些銀兩﹐暫得過年﹐願備牲酒拜謝。」時十二月念八也。忽出廟門走上數步﹐遠遠望見一銀包落在途中。連忙拾回﹐閉門發視﹐乃白金十錠也。卽大喜曰「此東嶽神靈我也。」遂內取銀一錠﹐鑿開買酒米及豬頭一个﹐雞鴨二隻。天近晚﹐攜酒捧牲﹐徑赴東嶽解願。仍將路上所拾銀兩﹐俱排在案前﹐供養嶽帝。焚香拜畢﹐慌慌忙忙收拾牲酒﹐不覺銀在案上﹐都忘懷了。及至家中﹐方記得銀未及收起﹐著了一驚﹐魂不附體。連忙走去東嶽跟尋﹐則此銀已無蹤矣。林振心中煩惱﹐短嘆長吁﹐大喝一聲曰「神明總無憑﹐枉使我空喜此一遭也。」心不肯休﹐要去府中陳告。時知府姓李名載陽﹐居官淸廉﹐合郡感戴。民間冤枉情由及蹺蹊隱密﹐皆審得出。林振因此直向府中具詞欲告﹐適府主李爺已封印矣。振不得已﹐只得回家﹐將前日買些酒米並豬頭﹑雞鴨﹐醉飽一場。且曰「得寬懷且寬懷﹐得暢飲且暢飲。今朝有酒今朝醉﹐明日有病明日醫。」然口中𨿽是勉彊﹐而心裏多少愁悶。至新正初三日﹐太府開印。時並無人告狀﹐只見林振具一口詞陳告曰「具口詞人林振﹐因家貧無聊﹐日食難度。去冬年暮﹐錢米一空﹐徑赴本府東嶽廟許願庇。幸陰間有靈﹐暗處推遷﹐遂拾得銀十兩﹐將銀並牲酒排列解願。一時慌忙﹐銀不及收﹐不知被何方人氏拾去﹐有此苦情﹐告乞追究。」知府看訖﹐叫上問曰「你銀是拾得的﹖」答曰「果是拾得。」知府曰「你拾從何來﹐今失從何去﹐並無蹤影﹐教我如何追究﹖」林振無詞答應﹐只叩頭不已。知府曰「你且暫歸﹐待有動靜﹐卽弔你審。若無下落﹐不許攪擾。」林振唱諾而去。知府尋思﹕「新正開印﹐未接別詞﹐只收這一紙﹐要代他開斷﹐又是捕風捉影﹐無些著落。」卽分付手下曰「看轎﹐我要東嶽廟行香。」手下卽隨太爺望東嶽而去。旣至﹐知府下轎﹐特前參拜且祝嶽帝曰「信官李載陽﹐虔誠鞠躬﹐特來懇謁。林振窮鬼﹐失銀廟中﹐事屬暖昧﹐不知何人。將謂尊神無知﹐胡林振無銀而得銀﹔抑謂尊神有憑﹐胡林振得金而亡金﹐有脫有得﹐無影無蹤。明神顯赫﹐願賜早教。」祝畢﹐歸府中。過半个月﹐並無動靜。後一夕睡至半夜﹐忽夢見一人身穿大黃袍﹐首頂衝天冠﹐徑來府堂。知府俯伏迎接﹐敍禮畢。知府請曰「有何見教﹖」其人曰「亦無別話﹐只昨見一後生手裏執个長笛﹐問我仲尼何姓﹖」語畢辭別而去。知府醒來﹐心中覺有異气﹐因沈思其詞。至明日晚堂﹐命書吏取出林振一起詞來﹐看到何方人氏處﹐忽燈花墮落﹐燒一个孔。知府遂感觸曰「燒者廉也。且夢中有个長笛﹐此應『蕭』字的矣。又說仲尼何姓。夫仲尼姓孔﹐而燈花又燒个孔﹐此應『孔』字也。莫是拾得林振銀者﹐乃姓蕭名孔者乎﹖」卽叫皂隸王徳近前﹐低聲分咐曰「你可出城中密密查訪﹐看有个蕭孔﹐卽拿來見我。」王徳領命﹐徧城密訪﹐並無此人。過了三日﹐直至東嶽廟查訪﹐有姓名與此相同﹐王徳遂把他拿住。那人曰「拿我何事﹐對我說一說。」王徳曰「不消說﹐只見太爺便分明。」一路拿來直至府堂。知府正坐﹐卽將那人跪倒。知府曰「蕭孔是你麼﹖」應曰「正是小人。」知府曰「你去年十二月念八晚﹐在東嶽廟香案上拾得銀子﹐是你麼﹖」那蕭孔眞情觸破﹐只得招認。知府曰「旣是你拾得﹐亦是天財賜你。今你用去幾多了﹖」蕭孔曰「小人只用去一兩﹐余銀尙在。」知府曰「旣是尙在﹐我差王徳同你去取來。」王徳卽跟蕭孔直向家中取出原銀﹐復來到府﹐將銀呈上。知府看訖﹐默默暗想曰「陰光有靈﹐指教無差。」卽命王徳去弔林振赴審。林振聽見弔審﹐歡歡喜喜﹐徑到府堂跪住。知府曰「你還想前銀否﹖」林振叩頭曰「小人正想﹐只無柰何。」知府曰「你銀倒有下落﹐但你是拾得別人的﹐他又拾得你的。我今爲你並分何如﹖」兩人皆回答曰「都情願。」於是﹐知府當堂將那余銀每人各分一半回家。乃知半月前所夢者﹐是嶽帝降靈也。知府一時想起﹐亦覺好笑。故律一首云﹕貧兒多薄命﹐十金守不來。愁思無別計﹐惆悵訴郡臺。捉影與捕風﹐教我何分裁。鬱鬱半月餘﹐胸懷剖不開。燈花偶落處﹐指點巧安排。恭謝冥神教﹐殷勤拜玉階。其後一府傳頌﹐俱稱李公﹐以爲神人云。韓推府判家業歸男貴州有一長者﹐姓翁名健。家資甚富﹐輕財好施﹐鄰里宗族﹐加恩撫卹。出見鬥毆﹐輒爲勸諭。或遇爭論﹐率爲和息。人皆愛慕之。年七十八﹐未有男子﹐僅有一女﹐名瑞娘﹐已嫁其夫楊廣。廣侈智﹐性甚貪財。見嶽翁無子﹐心利其資。每酒席中對人語曰「從來有男歸男﹐無男歸女。我嶽父老矣﹐定是無子﹐何不把那家私付我掌管耶﹖」其後翁健聞知﹐心懷不平。然自念實無男嗣﹐只有一女﹐又別無親人﹐只得忍耐。然鄕裏中見其爲人忠厚﹐而反無子息﹐嘗代爲嘆息曰「翁老若無嗣﹐在公眞不慈。」過了二年﹐翁健且八十矣。偶妾林氏生得一男﹐名曰翁龍。宗族鄕鄰都來慶賀﹐獨楊慶不之悅也。𨿽彊顏笑語﹐然內懷慍悶。翁健自思﹕「父老子幼﹐且我西山景暮知有幾時在這世上。萬一早晚而死﹐則此子終爲所魚肉矣。」因生一計曰「算來女婿總是外人﹐今彼實爲追財﹐吾且日暮矣。將欲取之﹐必固與之﹐此兩全之計也。」過了三月﹐翁健疾篤﹐自知不起。因呼楊慶至牀前﹐泣與之語曰「吾只一男一女﹐男是吾子﹐女亦是吾子。但吾欲看男面﹐濟不得事﹐不如看女更爲長久之策。吾將這家業盡付與汝。」當卽出其遺囑﹐交與楊﹐且爲之讀曰「八十老翁生一子﹐不是吾子。家產田園盡付與女婿﹐外人不得爭執。」楊慶聽讀訖﹐喜不自勝﹐就將遺囑藏在匣中﹐自去管業。不多日而翁健死矣。楊慶得了這多家業﹐將及二十餘年。那翁龍已成人﹐諳世事了。因自思曰「我父基業女婿尙管得﹐我是个親男﹐有何管不得」﹗因托親戚說與姊夫﹐要取原業。楊慶大怒曰「那家業是嶽翁盡行付我的﹐且嶽翁說那廝不是他子﹐安得與我爭﹖」事久不決﹐因告之官。經數次衙門﹐上下官司﹐俱照依囑咐斷還楊慶。翁龍心終不休。時有推官姓韓名世徳﹐公廉無私。郡中嘗謠曰「推府淸﹐淸如寒潭水中淸﹔推府明﹐明如中秋月裏明。」故人稱他做「淸明老子」。時百姓或兩院告詞﹐俱願乞批韓推府。因此翁龍抱一張詞狀﹐徑去察院投告﹐亦乞批韓推官。其狀曰「龍父翁健﹐八十生子。痛念年老子幼﹐懼生後患﹐姑將家業皆權付婿楊慶暫管。今龍成長﹐業尙不還。切思以子承父﹐古今通例。有男歸女﹐事典何載﹖身爲親男﹐反致立錐無地。慶屬半子﹐何得連頃萬田﹖告乞公斷﹐庶免不均。」推官看狀﹐過了二日﹐卽令拘楊慶來審。推官曰「你緣何久占翁龍家業﹐現今不還﹖」楊慶曰「這家業都小人外父付小人的﹐不幹翁龍了。」推官曰「翁龍是親兒子﹐旣與他無干﹐你只是半子﹐有何相干﹖」楊慶曰「小人外父明說﹐他不得爭執﹐現有遺囑在證。」遂致上囑咐。推官看訖﹐笑曰「你想得差了﹐你不曉得讀。分明是說『八十老翁生一子﹐家業田園盡付與』這兩句是說付與他親兒子也。」楊慶曰「這兩句𨿽說得去﹐然小人外父說翁龍不是他子﹐那囑咐內已明白說破了。」推官曰「他這句是瞞你。蓋『不』者『莫』也﹐說翁龍莫是吾子麼﹖」楊慶曰「小人外父把家業付小人﹐又明說別的都是外人﹐不得爭執。看這句語﹐除了小的都是外人了。」推官曰「只消自家看﹐你兒子看﹐你把他當外人否﹖這『外人』兩字﹐分明連上『女婿』讀來。蓋他說你女婿乃是外人﹐不得與他親兒爭執也。此你外父藏有个眞意思在內﹐你又看不透耶﹖」楊慶見推官解得有理﹐無詞以應﹐卽將原付文契﹐一一交還翁龍管業﹐允服供招。推官審云「據翁健八十生子﹐曠古一奇。呱黃之口三月﹐皓龐之人九天。敬畱惜乎家貲﹐恐有後而無後。誠長養乎﹐箕裘終無業而有業。細玩遺囑﹐應知有意。嗚咽叮嚀﹐𨿽然面付半子﹔模稜兩端﹐竟是意在親男。翁龍旣彼之子﹐便當纘承先業。楊慶人且有後﹐惡得久假不歸﹖翁家舊業合當完壁。」判畢各人畫招﹐遂申詳察院。於是貴州一郡﹐咸說翁健囑咐眞有心機﹐而除非韓四爺髙見﹐亦不能解意如此之神也。孟主簿明斷爭鵝南昌府進賢縣﹐有秀才周仲進者﹐家頗殷足。恃勢欺人﹐素行無恥﹐慣使低銀買人貨物。一日東鄕一販子名王二者﹐挑鵝來賣。他叫家僮問彼買鵝﹐問販子曰「這鵝多少銀一个﹖」王二說﹕「這鵝有九斤重﹐要銀一錢六分。」周秀才只還他一錢﹐王二說﹕「不肯﹐實要你一錢四分。」那秀才家亦養得有鵝﹐心欲把己小鵝與販子的大鵝。叫家僮將鵝拿進家去﹐只還他一錢﹐銀色又低。那販子不肯賣。仲進卽叫家僮換一小鵝還他﹐又罵之曰「狗奴才﹗賣得這貴﹐我不問你買﹐把鵝還你。快去﹐快去﹗」那販子見把小鵝換他大鵝﹐口喃喃﹐只問他取自己的鵝。仲進罵曰「這奴才﹐你鵝不肯賣﹐我把還你﹐又來賴我取大鵝。」卽叫家僮將販子亂打一頓。販子被打﹐臭罵一場﹐要與他死。仲進卽叫家僮把販子鎖住﹐自己去見孟主簿。說有一販子賣鵝﹐我問他買﹐他賣得殺我﹐把鵝還他﹐又賴我取大鵝﹐又罵學生。望父母看斯文分上﹐還要懲治他。主簿聽說﹐卽叫二公差拿販子來。販子哭訴曰「我的鵝九斤﹐周秀才問我買﹐我說鵝值銀一錢六分﹐他只還我一錢﹐又把低銀子與我。我不肯賣﹐遂將他家一小鵝還我。我問他取自己的鵝﹐他卽叫家人把我亂打﹐鵝又不還﹐望老爺作主。」仲進說﹕「你鵝九斤﹐有何憑據﹖」兩人爭執起來。主簿判不得﹐心生一計﹐問秀才云「你家亦畜得有鵝否﹖」秀才說﹕「有。」孟公卽叫公差往秀才家去﹐把他鵝都拿來。問販子﹕「那一个是你的﹖」販子認得自己的﹐卽說﹕「這个是我的﹐九斤重。」孟公卽叫快手秤﹐果九斤。仲進說﹕「他的鵝有九斤重﹐縱不然我家鵝沒有九斤重的﹖這販子極是刁﹐他又欺騙我的鵝。老大人還要責他。」孟主簿自忖起來。又問秀才云「你鵝把甚麼餵他﹖」秀才說﹕「我是飯餵。」又問販子﹕「你的鵝把甚麼餵他﹖」販子說﹕「我的喫艸。」主簿卽叫快手將這九斤鵝放在一邊﹐又把秀才的鵝放在一邊。霎時間﹐鵝皆撒屎。孟主簿起看之販子鵝喫艸﹐撒屎靑﹔秀才的鵝喫飯﹐撤屎白。孟公曰「秀才﹐這分明是販子的。你是个好人﹐要發科登第﹐反騙他鵝。」卽將那九斤的鵝把還販子。那販子歡天喜地而去。孟公在堂上遂吟一律以嘲仲進云﹕埋頭書史作階梯﹐何事風生換一。哇食難能陳仲子﹐抄經須學晉羲之。發姦摘伏吾何敢﹐以小易大汝誰欺。糞屎判來眞假見﹐勸君攺行莫遲遲。那秀才見詩﹐滿面羞慚而去。觀此﹐可見孟公判斷之明﹐錄之以爲污行貪得之戒。駱侯判告謀家石埭縣陳綬﹐「狀告爲吞家絕食事﹕幼年失怙﹐母憐苦守。梟惡兄綺睥睨局謀﹐餌設合夥共餐﹐兩版成墻﹐滴酒誓天。被朦允聽﹐百凡付管﹐始往閩地傭書。謾望踐盟﹐豈期貪謀畢露。一家艱苦置產﹐伊獨霸爲己業。虎居羊穴﹐陷母气死。慟慘昊天﹐乞憐親劈開單。上告。」陳綺訴曰「狀訴爲號天究占事﹔叔死嬸寡﹐遺弟年雛﹐並無家業可恃。彼念至親﹐撫養八載。豈今頃生禍心﹐又爭家財。不思伊父生前徹貧﹐死後豈有遺產﹖養虎貽患﹐冤情可矜。乞臺詳情杜害。上訴。」駱侯審云「陳綬﹑陳綺﹐蓋從弟兄也。綺以綬父早死﹐母氏孀居﹐合爨八年﹐似亦足嘉者。今又措訟爭產﹐非『靡不有初﹐而鮮克有終』乎﹗𨿽然陳綬倘無遺業﹐陳綺必不共餐﹐一家是非﹐諒合族尊長胸中自有涇渭者。速公處回報。」孔侯審寡婦告爭產儀眞縣蔣氏﹐「狀告爲抄家滅寡事﹕夫死半年﹐骸骨未冷﹐冤遭彊梁。叔公楊奇﹐首倡姦謀﹐挾同爲富不仁楊正﹐教唆訟師林楱﹐乘機蜂起﹐虎噬狼吞﹐彊除故夫靈位﹐威逼攺嫁。占田占產﹐封屋封倉﹐罄捲家財﹐勝如血洗。極冤極苦﹐無路投光。上告。」楊奇訴曰「狀訴爲究財杜害事﹕蔣氏三十無嗣﹐因夫身故﹐頻串外家兄弟﹐日遂往來﹐私運財物。分系叔公﹐直言被忤。聽伊從兄蔣斐﹐飄捏抄家滅寡﹐去禍反陷。切思獨居寡婦﹐豈應兄弟往來。故侄遺財﹐焉忍外家吞運。乞審杜禍﹐永感二天。上訴。」孔侯審云「蔣氏夫死未期﹐揚奇因無嗣息﹐挾同楊正等吞產逼嫁之。數人者﹐亦綱常中大也。蔣氏無可誰何﹐召兄弟至家訴苦﹐大不獲己﹐玆豈頻相往來而私運財物耶﹖夫喪服未滿而遽撤靈幃﹐楊奇是何忍也﹗寡產無多﹐而悉封倉屋﹐正等殆不仁乎。依律取供﹐另定繼立。」許侯判庶弟告兄桐城縣周宣﹐「狀告爲恩憐孽命事﹕兄屬嫡生﹐身系支出。父存﹐分產品作三股﹐先抽一股劈長﹐二股均分。外有百金祭田﹐互相管業。父死未冷﹐豈兄頓萌禍心﹐狼吞虎噬﹐彊占祭田﹐獨霸堂屋﹐逐身外棲。零丁母子﹐情慘昏天﹐控冤上告。」周亙訴曰「狀訴爲懇恩均財事﹕父寵庶母﹐鐘愛幼子。田產𨿽拆﹐銀兩未分。弟私得銀三百兩﹐怕身均析﹐先告誑詞。乞臺作主。斧劈上訴。」許侯審云「周詳以二子﹐分產品作三股。嫡得其二﹐庶得其一﹐非貽謀不臧者也。豈有私將三百兩銀數而獨與幼子者乎﹖𨿽然﹐母有嫡庶﹐父無親疏。周亙合照分開﹐勿與弟兢﹐庶子道兄倫兩無負也。倘兄弟自相魚肉﹐必欲豪爭﹐不惟士君子羞之﹐諒爾父九原亦不瞑目矣。」唐侯判兄告弟分產六合縣孫祚﹐「狀告爲乞恩均產事﹕身苦撐家二十年﹐毫無所私。幼弟孫禎﹐恃父鐘愛﹐獨據土田﹐私兜父手財物﹐弟肥兄瘠﹐苦樂失均。乞天親提斧斷。上告。」孫禎訴曰「狀訴爲欺幼占產事﹕父患瞽疾﹐兄祚掌家二十年﹐摳私百餘金。父病臨危﹐憑尊分產﹐撥田十畝幫娶。豈兄貪妒﹐立心紊爭﹐以鬮書爲故紙﹐視父命若弁髦。乞天憐卹﹐不遭欺轄。上訴。」唐侯審云「同气兄弟﹐因財失義﹐構成鼠雀之訟﹐藉令灼艾分痛﹐及感荊流涕者見之﹐必彈指矣。仰族長速爲允釋﹐毋使鬩墻﹐取羞家譜。」段侯判審繼產望江縣陳以欽﹐「狀告爲追產存祀事﹕原父生身及兄﹐叔故無嗣﹐父令身繼。憑族立鬮﹐兄承父業﹐弟受叔產無異。豈兄貪妒﹐賣某處杉山﹐私受重價五十金。嗔論反毆。切思父業身無牽同﹐繼產豈兄濫賣﹗兄占弟業﹐無可誰何﹐銜冤上告。」段侯審云「陳以鑑﹑以欽本骨肉也。以欽原承父命﹐繼叔絕嗣﹐鬮書所訂﹐則以兄承父業﹐弟受叔產者也。豈以鑑復肆貪饕﹐賣承繼產業﹐遂令兄弟鬩墻﹐自相冰炭。吾想義門家譜﹐諒不如是也。夫以欽已承叔繼﹐旣無分父產之心﹐以鑑合守父言﹐又豈有賣叔產之理﹗況叔產不腴﹐於父弟財更減於兄﹐重利輕義﹐何必乃爾﹗其賣山價銀﹐合給還以欽無辭。」蘇侯判爭家產巢縣吳陛﹐「狀告爲霸占家產事﹕緣父與伯同爨﹐伯外生理﹐父耕供家。不意伯欺父死身幼﹐卽行分異。本銀並產﹐盡被吞占﹐族長可審。原旣共爨﹐苦樂宜均。何欺父不識字﹐買田皆用伯名。今又逼母攺嫁﹐逐身外居﹐號天情慘﹐粘單上告。」吳熾訴曰「狀訴爲捏冤爭產事﹕祖��然與弟各爨﹐克苦外求﹐自置田畝。豈侄陛捏稱占產逼嫁﹐竦臺爭業。切思伊父未經析煙﹐身未買產﹐伊母日前攺嫁﹐爲子虛花。若有逼占事情﹐罪甘斬首。上訴。」蘇侯審云「吳熾與弟同爨﹐侄輩尙幼。弟死遽爾析煙﹐卹寡憐孤者當不如是也。夫侄幼分家﹐不無影占田地之心。弟婦出嫁﹐不無瓜分財禮之事。不然侄也敢以卑而犯尊乎﹖今以猶子比兒伯之田產﹐合判與三分之一。仰族長公處回報。」金侯判爭山徳興縣馮柯﹐「狀告爲彊奪世業事﹕祖山一局﹐歷傳世守﹐又契可查。豈惡陳戟﹐欺家罵遠﹐恃勢彊占﹐掃砍柴木。身知奔阻﹐反稱是伊物業﹐唱眾亂毆。切思祖原買山﹐官有冊稅﹐私有契券﹐界限明白﹐山鄰可憑。乞天淸業杜害。上告。」陳戟訴曰「狀訴爲姦謀影罩事﹕梟惡馮柯﹐彊占祖山﹐告明無抵。計扯伊買連界山場﹐影射混罩。不思山界𨿽連﹐木分二色。契書四至﹐所載分明。乞賜勘驗﹐免遭罩占。上訴。」金侯審云「吳山一局﹐值價幾何﹖馮柯﹑陳戟兩家累爭不已﹐此徒敝精神而耗錢谷者也。𨿽然﹐虞芮不置閒田﹐而侯邦不睦。乙普明不置曠地﹐而兄弟不和。玆以其山入官﹐庶使兩家訟息﹐孫龐可無刖足仇﹐廉﹑藺或有刎頸好矣。」騙害類林按院賺贓獲賊浙江寧波府定海縣僉事髙封﹑侍郎夏震﹐二人同鄕﹐雅相交厚﹐其內子俱有孕﹐因指腹爲親曰「兩生男﹐則結爲兄弟﹔兩生女﹐則結爲姊妹﹔若一生男﹑一生女﹐則結爲婚姻。」後夏震得一男﹐名昌期﹔髙封得一女﹐名李玉。夏遂央媒去議﹐將金釵二股爲笄。髙慨然受之﹐回玉簪一對。但夏爲官淸廉﹐家無羨余﹐一旦死在京城。髙封助其資用﹐舉柩歸葬。髙亦尋罷官歸﹐家富巨萬。昌期𨿽會讀書﹐一貧如洗。十六歲以案首進學﹐托人去髙嶽丈家求完親。髙嫌其貧﹐有求退親之意。故畱難曰「彼乃侍郎之公子﹐吾女亦千金之小姐﹐須當備六禮行﹐親迎方可成婚。今空言完親﹐豈不聞『聘則爲妻﹐奔則爲妾』。若艸艸苟合﹐是不成禮也﹐吾不能爲之。彼若不能備禮﹐不如早退親﹐多退些禮銀與他﹐另娶則可。」又延過三年﹐其女嘗諫父母不當負義信。父輒曰「彼有百兩聘禮﹐任汝去矣。不然難爲非禮之婚也。」季玉乃竊取父之銀兩﹐及己之鐲鈿﹑寶釵﹑金粉盒等可百兩有餘﹐密令侍女秋香往約夏昌期曰「小姐命我拜上公子﹐我家老相公嫌公子家貧﹐欲退親﹐小姐仗信義不肯從﹐日與父母爭辯。今老相公云『公子若有聘禮百兩便與成親』﹐小姐已收拾銀兩﹑釵鈿更百兩以上﹐約汝明日夜間在後花園來接﹐千萬莫誤期約。」昌期聞言不勝歡喜﹐便與最相好友李善輔說知。善輔遂生一計曰「兄有此好事﹐我備一壺酒﹐與兄作賀。」飲至晚﹐加毒酒中﹐將昌期昏倒。善輔抽身徑往髙僉事花園。見後門半開﹐至花亭﹐果見侍女持一包袱在。李去接曰「銀事可與我。」侍女在月中認曰「汝非夏公子也。」李曰「正是我﹐是你約我來。」侍女帶包袱回見小姐曰「來接者似非夏公子樣。」季玉曰「此事只他知﹐豈有別人﹗月下認人不眞﹐你可與之。」侍女再至花亭﹐再又詳認曰「汝果不是夏公子﹐是賊也。」李已早備石頭手中﹐將侍女囟門打死。急回來﹐昌期尙未醒﹐李亦佯睡其旁。少頃﹐昌期醒來﹐促善輔曰「我今要去接那物矣。」李曰「兄可不善酒也﹐我等兄不醒﹐不覺亦睡。此時人靜﹐可便去矣。」昌期直至髙家花園﹐四顧寂然。至花亭﹐見侍女在地﹐曰「莫非睡去乎﹖」以手扶起﹐皮肉似冷。叩之不應﹐四旁又無餘物﹐喫了一驚﹐逃回家去。次日﹐髙僉事家不見侍女﹐四下尋覓﹐見打死在後花園亭中﹐不知何故﹐一家驚異。季玉乃出認曰「秋香是我命送銀兩﹑釵鈿與夏昌期﹐令他備禮來聘我。豈料此人狼心﹐將他打死﹐此必無娶我之心矣。」髙封聞言大怒﹐遂命家人往府﹐急告其狀曰「告狀人髙封﹐爲謀財殺命事﹕狼惡夏昌期﹐系故侍郎夏震孽子。封念與震年誼﹐曾與指腹爲婚﹐實未受有聘禮。昌期因往來封家﹐串婢秋香偸金銀並釵鈿一百兩有餘。兜財入手﹐遂打殺秋香﹐以滅事迹。有此凶惡﹐情理難容﹐乞追贓償命﹐生死感激。上告。」夏昌期訴狀云「訴爲殺命圖賴事﹕念昌期箕裘遺胤﹐義理頗諳。先君侍郎﹐淸節在人耳目。嶽父髙封﹐感義原結姻婚﹐允以季玉長姬﹐許作昌期正室。金釵爲聘﹐玉簪回儀。誰期家運衰微﹐二十年難全六禮﹐遂使嶽心反覆﹐百千設計﹐求得一休。先令侍女傳言贈我厚賂﹐自將秋香打死﹐陷我深坑。絕舊緣﹐思構新緣﹔殺婢命﹐坑陷婿命。乞懸電照﹐大霹姦謀。迫切上訴。」顧知府拘到兩犯審問。髙封質稱秋香偸金銀二百餘兩與他﹐我女季玉可證。彼若不打死秋香﹐我豈忍以親女出官證他﹖且彼𨿽非我婿﹐亦非我仇﹐縱求與彼退親﹐豈無別策﹐何必殺人命圖賴他﹖」夏昌期執稱﹕「前一日汝令秋香到我家﹐哄道小姐有意於我﹐收拾金銀首飾一百兩﹐令我夜在花園來接。我癡心誤信他﹐及至花園﹐見秋香已打死在地﹐並無銀兩。必此婢有罪犯﹐汝將打死他﹐故令來哄我﹐思圖賴我耳。若我果得他銀﹐人心合天理﹐何忍又打死他﹖」顧知府問季玉曰「一是父﹐一是夫﹐汝是幹證﹐好從實招來﹐免受刑憲。」季玉曰「妾父與夏侍郎同僚﹐先年指腹爲親﹐受金釵一對爲聘﹐回他玉簪一雙。後夏家貧淡﹐妾父要與退親﹐妾不肯從﹐乃收拾金銀釵鈿百餘兩。私命秋香去約夏昌期﹐令夜在後花園來接。夜間果來﹐秋香回報﹐我著令交銀與他是實﹐不知因何故將秋香打死。在花亭銀物已盡收去矣﹐莫非有彊奸秋香不從之事﹐故打死乎﹖抑或怒我父將退親﹐故打死侍婢泄忿乎﹖望仁臺詳察﹐妾無半句虛言。」顧知府仰椅笑曰「此幹證說得眞矣。」夏昌期曰「季玉所證前事極實﹐我死亦無怨。但說我得銀打死秋香﹐死亦不服。然此想是前生冤業﹐今生塡還﹐百口難辯矣。」遂自誣服。顧知府判曰「審得夏昌期仗劍仗徒﹐濫監芋學校。破家蕩子﹐玷辱家聲。故外父髙封棄葑菲﹐命明告絕。乃笄妻季玉﹐重盟誓而暗贈金﹐胡爲旣利其財﹐曷欲又殺其婢。此非彊奸恐泄﹐必應黷貨昧心。赴約而來花園﹐其誰到也﹖淫怒以逞﹐暮夜豈無知乎﹗髙封𨿽若負盟﹐絕凶徒實知人﹐則�季玉嫌於背父﹐念結髮亦觀過知仁。髙女許行攺嫁﹐昌期明正典刑。」已成獄三年﹐後福建興化府林見素﹐除浙江巡按。未到任﹐故微行入縣衙。胡知縣疑其打點衙門者﹐收入監去。在獄中﹐又說我會做狀﹐汝眾囚有冤枉者﹐代汝作狀伸訴。時夏昌期在獄﹐將己冤情從實訴出﹐林見素悉記在心。後打一印﹐令禁子送與胡知縣﹐人方知是新大巡到。卽出坐堂﹐弔昌期一宗文卷來問。季玉堅執是伊殺侍婢﹐更無別人。林院不能決﹐再問曰「汝當日曾與何人說﹖」昌期答﹕「只與相好友李善輔說﹐其夜在他家飲酒﹐醒來李只在傍未動。」林院猜到﹐只說情已眞矣﹐不必再問。遂考校寧波府生員﹐取李善輔批首﹐情好極密﹐所言關節﹐無不聽納。至省後﹐又召去相見﹐如此者近半年。一日﹐林院謂李善輔曰「吾爲官拙淸﹐今冬將嫁女﹐枉爲巡按﹐苦無妝資。汝在外看有好金﹐代我換些﹐異日倘有恰好並節﹐準你一件。汝是我得意門生﹐外事宜爲我愼審。」李善輔深信無疑。數日後﹐送到古金釵二對﹐玉釵一對﹐金粉盒﹑金鏡袋各一對。林院亦佯喜﹐卽弔夏昌期一干人再問﹐取出金玉釵﹑粉盒﹑鏡袋等﹐排於庭。季玉認曰「此盡是我前日送夏生者。」再叫李善輔來對﹐輔善見髙小姐認物件是他的﹐嚇得魂不附體﹐尙推托他是過路客人換得。此時﹐夏昌期方知前日爲毒酒所迷﹐髙聲與辯。李善輔抵捂不得﹐遂供招承認。林院審云「審得李善輔貪黷害義﹐殘忍喪心。毒酒誤昌期﹐幾筵中暗藏機阱﹔頑石殺侍女﹐花亭上驟起虎狼。利歸己﹐害歸人﹐敢效酈寄賣友﹔殺一死﹐坑一生﹐猶甚蒯通誤人。金盒﹑寶釵當日眞髒俱在﹐鐵鉞斧今秋大辟何辭。髙封枉廁冠裳﹐不顧名義﹐欲退親而背盟﹐幾陷婿於死地。侍兒因而喪命﹐嫡女默然悲心。本應按律施刑﹐惜爾官休年老﹐姑從末減﹐薄示不懲。夏昌期𨿽在縲紲之中﹐非其罪也。髙季玉旣懷念舊之志﹐永爲好兮﹐昔結同心﹐曾盟山而誓海。仍斷合巹﹐俾夫唱而歸隨。」夏昌期罪旣得釋﹐又得成親﹐二人恩愛甚篤。又畫林院像﹐朝夕供養。夫拜曰「謝林公使我冤枉得雪。」婦拜曰「謝林公使我怨恨得消。」後昌期嘉靖間發鄕科﹐官至給事。最惡姻戚薄恩﹐朋友負義者。蓋有懲於己云。按﹕李善輔姦惡無比﹐終正典刑﹐天理昭彰。因素與昌期相好﹐又同醉共睡﹐故昌期全不生疑﹐惹此奇禍。以此見面朋僞交﹑人面獸心之徒﹐君子宜遠之。然前問法官﹐徒知季玉證殺是眞﹐又兼髙封家富﹐必有上下賄囑之事﹐以可信之情﹐加以書吏之獘﹐以文其罪﹐將何辭乎。惟林公能究其當日與知之人﹐遂察出李賊之惡。然設若不得眞贓﹐彼死亦不認﹐昌期之冤何日得伸。故先與之交密﹐賺出其贓﹐則此獄遂可立判矣。林公神明﹐豈可及哉﹗世有貪財害義﹑陷人利己者﹐終必報應﹐若李賊者可爲戒矣。朱代巡判告酷吏安仁縣丁啟﹐「狀告爲虎吏嚼民事﹕刁姦趙良﹐鉆克刑房﹐瞞官作獘﹐勒騙民財﹐家成金穴。舊因仇賊誣扳﹐發系深獄﹐夜半提監﹐苦刑私拷﹐勒銀五十兩。活罪家貧﹐賣產跪送二十兩﹐嗔少擲地。再鬻雛年兒女﹐湊數買命﹐憑李過付。切今男奴女僕﹐骨肉慘分﹐田地無存﹐父母狼狽。乞臺剪惡追贓。上告。」朱代巡批﹕「趙良以刑房酷吏﹐侮弄筆刀﹐瞞官作獘﹐倘所稱生民蟊賊非耶﹖丁啟舊系仇賤﹐誣扳旣無贓證﹐合行釋放。乃夜半提監﹐索銀五十兩﹐胡爲者也。夫以一冤獄而索銀五十﹐若脫罪百餘﹐銀曷勝紀﹗是以刀筆爲孤注﹐罪人爲奇貨﹐而家藏金穴或不誣矣。贓旣有指﹐惡已貫盈﹐合配要荒﹐撲殺此獠。」郭府主判告捕差安慶府王吳三﹐「狀告爲虎差嚇詐事﹕貧守淸規﹐秋毫無犯。舊因仇賊黑陷﹐漏訪捕兵劉盛﹐買票承差﹐挾同呂海﹑吳棄等羣雄烏合﹐圍屋激捉﹐殺豬蠶食﹐酬酒牛飲中﹐難鴨一羽弗畱。勒銀八兩打發﹐另捲衣服。身有怨言﹐鎖送縣治﹐路約四十里﹐一步一敲﹐痛徹心髓。今幸郭爺明審﹐幸睹天日。痛遭毒騙﹐情慘不甘。上告。」郭府審云「劉盛鉆充捕兵﹐聞知賊扳王吳三﹐婪票承行﹐挾同腹心呂海﹑爪牙吳充﹐相與圍屋剿捉。蠶食牛飲﹐且勒騙打發銀八兩﹐另捲衣服。據此凶暴﹐乃虎而翼者也。夫吳三旣非眞賊﹐何必羣雄激捉。劉盛已領工食﹐何用八兩打發。捉一吳三﹐而他可知已﹔騙一吳三﹐而飲可例己。證旣不評﹐律合遠遣。弟呂海﹑吳充﹐𨿽饕餮酒食﹐未嘗分贓﹐姑擬杖懲革役。」饒察院判生員京縣張大猷﹐「狀告爲歪儒騙害事﹕無恥生員陳王政﹐吸髓騙民﹐衣巾大盜﹐吞謀祖山風水。身不允從﹐計唆蔣豪與身混爭山界。縣未歸結﹐又速告府。身遭纏害﹐憑唐訓付銀十兩買息。惡又吞山﹐祖骸難保。極苦極冤﹐吁天上告。」饒院批云「陳王政旣忝學官﹐當遵聖訓。胡爲以謀地之故﹐拋擲經書﹐侮弄刀筆﹐主唆詞訟﹐而受人十兩贓銀乎﹖庠有若人﹐實爲梗化。合速黜退﹐以正儒風。不然是泮水大養鯨鯢﹐士林中生荊棘矣。」謝通判審地方鄱陽縣吳錦﹐「狀告爲思豁苦役事﹕地方枉法﹐賣富差貧。縣戶火夫九十名內﹐戶騙銀二錢﹐朦朧不撥。貧店札筆﹐並乏妻子。嗔無常例﹐半月偏撥七次。無錢受害﹐苦樂不均。乞挑廉捕研審﹐超豁疲民。上告。」謝通判審云「審得地方史儀﹐瞞官作獘﹐賣富差貧﹐以九十名火夫﹐有常例者﹐一年不撥一差﹔乏常例者﹐半月疊差七次。是安佚鞅掌﹐悉權由於姦刀也。夫一戶騙銀二錢﹐𨿽未滿貫﹐若扣十戶則寡而多矣。況所騙者未止十戶乎﹗合擬徒罪﹐以肅王章。吳錦委系筆戶﹐應免役﹐所供是實。」余分巡判告巡檢漢陽府房茂﹐「狀告爲違法勒騙事﹕身引往川貿易﹐路經漢川巡檢司﹐照明過勒常例﹐執引鎖船﹐故意畱難不放。切思身非化外之民﹐又非私貨﹑犯禁人貨而其難客勒索。乞臺追究﹐正法疏商。上告。」余分巡批云「巡司職專護察﹐倘人非異人﹐貨非私貨﹐�安得阻截者﹗今關上興畱難之策﹐局中懷勒騙之心。夫非梗塞道路﹐而荼毒商旅﹐卽仰府堂﹐研審再報。」汪侯判經紀丰城縣耿文﹐「狀告爲虎牙吞騙事﹕禍本買糖﹐往蘇貿易﹐虎牙朱秀﹐口稱髙價﹐攔河餌接﹐彊搶奪船﹐滿載貨物﹐晝夜運至伊家﹐私自發賣﹐鬼名出數﹐三日一空。設限十日畢賬﹐至今半載無收。孤客牢籠﹐恐作江湖怨鬼。號天追究事怨。上告。」朱秀訴曰「狀訴爲黑冤誣陷事﹕身充牙行﹐刁客耿文將糖投賣﹐現價交易﹐並無賒帳。因取牙用飯錢﹐算銀八兩。梟圖白騙﹐黑心反誣。乞準明查﹐若身行騙﹐罪甘斧劈。上訴。」汪侯審云「朱秀以喇虎市棍﹐私充牙行﹐圖接耿文糖貨﹐蓋行吞騙。此唇吻爲劍鋒﹐門戶爲坑阱﹐釐秤爲戈矛﹐而劫殺客商者也。夫糖曰五十桶亦已多矣﹐價曰六十兩不爲少矣。豈惡今無恥施惡﹐一槪鯨吞﹐而俾異鄕孤客累累然如喪家狗耶﹗理合追還﹐疏通客路。」任侯判經紀九江府鄧鳳﹐「狀告爲剪棍救貧事﹕揭本買鐵﹐誤投棍牙丁端﹐發賣被拴﹐惡黨陳路等餌發彊吞。婉取則推張推李﹐彊取則加辱加刑。遭此冤坑﹐坐斃性命﹐情苦彷徨﹐究惡追償。上告。」丁端訴曰「狀訴爲朋騙延累事﹕二月內﹐客人鄧鳳﹐買鐵投行發賣﹐彼有鋪戶陳路等發去二十擔﹐限期還價﹐彊取不吐。豈今脫逃﹐致客情急。告臺實出無辜﹐乞查捕報追還﹐身免遭累。上訴。」任侯審云「客人有貨﹐主家須要擔當。鋪戶無錢﹐經紀豈得出帳﹖路等之脫騙客﹐本是丁端誤之也。理合賠還﹐無得異說。」朱侯判告光棍繁昌縣鄒淸三﹐「狀告爲假銀坑騙事﹕世變江河﹐人心荊棘。身攜綿布三疋﹐賣銀救荒。棍徒鄭景﹐銀麵包銅﹐詐作細足成色﹐賺身交易。鄕民肉眼﹐竟墮術中。彼復者系假銀﹐就行哀換。豈惡反毆﹐執布不還。荒中遭騙﹐一家絕食。苦口銜冤﹐上告。」鄭景訴曰「狀訴爲究詐枉騙事﹕身買鄒淸三綿布﹐實系足色餅塊﹐憑孟興眼同交易。豈惡梟姦﹐故將包銅細銀勢轄博換。心不甘騙﹐觸怒告臺。切思人非異面﹐市屬通衢。法禁嚴明﹐誰敢行詐﹗乞剪刁風﹐不遭枉騙。上訴。」朱侯審云「審得鄭景﹐蓋市中翼虎也。假銀買布﹐削剝客商。是銀麵包銅者﹐乃包藏禍心乎﹗𨿽云淸三非異面之人﹐荻巷非幽僻之所﹐然以布棍而禦鄕民﹐或明欺故騙。豈知賣布救荒者﹐一家嗷嗷然待哺耶﹗合剪刁姦﹐以塞詐路。」袁侯判追本銀樂平縣吳計﹐「狀告爲脫騙妻本事﹕身皆傭工﹐攢銀二十兩完聚。梟惡陳淸﹐餌誘合夥販魚﹐滴酒立誓﹐術籠癡聽。彼以伊慣江湖﹐罄囊付與﹐身止伴行。豈期貪謀畢露﹐拐銀私回。坑身流落外地﹐沿途覓食。妻本被吞﹐絕後罪大﹐冒死上告。」陳淸訴曰「狀訴爲脫騙事﹕身往楚地販魚﹐梟惡吳計同取同往。彼至地頭﹐醋迷花酒﹐沈陷本銀﹐節諫不聽。身爲買賣先回﹐惡怪計等﹐反捏誣賴﹐且惡花費銀本﹐與身何干﹖乞臺詳審分豁。上訴。」袁侯審云「吳計傭工積妻本﹐陳淸睥睨﹐滴酒立誓而誘以合夥者﹐此籠絡之術也。及至楚地而拐銀先回。捏稱計迷花酒﹐沈陷本銀。噫﹗勾欄酒色﹐豈田野農夫爲之耶﹖且臨行財本﹐計悉付淸﹐此彰彰經人耳目者﹐卽所花費﹐裂玉毀櫝﹐是誰之愆﹖況同行者與淸也先回﹐而計畱後﹐又未釋然於人心。卽合究淸銀﹐以正法律。」威逼類雷守道辧僧燒人四川成都府﹐有一升仙寺﹐景致幽雅﹐梵宇弘麗。往來客旅莫不遊玩﹐騷人墨客﹐多有題詠。寺僧百有餘人﹐皆淸髙富貴﹐兢養美好侍者﹐教之經卷﹐兼通歌舞。其寺每年二月初一作大齋醮﹐嘗度本寺二人﹐或僧或道﹐功行完滿者成佛。所度之人﹐必七日前減省飲食﹐令餓得淸瘦。至期﹐僧眾架起髙臺﹐堆積漧柴於上﹐又四圍皆積柴爲火城﹐然後鼓樂喧鬧﹐幢幡擁護。超度二人﹐端坐髙臺柴上﹐僧道士民﹐皆望臺膜拜﹐可消災獲福。府縣官員﹐皆要來行香。拜奠訖﹐乃故著火城﹐將二人燒化﹐謂之超度升仙。遞年傳下如此﹐人皆信之﹐瞻奉施捨﹐惟恐弗及。一日﹐有會試舉人湯成譽﹑傅宗堯二人﹐往寺閒遊﹐見其侍者俊秀﹐與之頑耍求歡。諸僧喫醋﹐遂禮請飲茶﹐哄二舉人入禪室深室﹐將鐵鎖扣住﹐絕其飲食。每日只將粥半碗﹐戀其气勿絕﹐餓得黃瘦昏迷﹐目無見﹑口無聲。至二月初一日﹐送上火臺超度。各官照常年都來拜奠。正將放火時﹐雷繼煥爲分守道﹐見臺上二人目若垂淚者。雷道心思﹕「旣度他作佛﹐何故下淚﹖必有其故。」卽令火停放﹐命手下接臺上二人下來問之。及下臺﹐親看其二人﹐皆瘦黑不象人﹐問不知應。解其衣看之﹐則徧體都以小繩縛不能伸動。乃悉令解之﹐擡入衙中﹐漸漸保養﹐過兩日﹐方省人事。又優養兩日﹐其人漸復常能言語矣。雷道召問之。湯成譽乃敍其由曰「我二人乃舉人某某﹐將往會試。因遊升仙寺﹐與其侍者戲頑﹐觸此禿憎恨怒﹐哄入深室監禁﹐皆餓幾不能生。又將索徧身緊縛﹐送上火堆。此時气已近絕﹐已不能叫。幸得明公救之﹐眞生死而骨肉也。」雷道聽得﹐卽速點兵掃寺捉拿。時已逃去大半﹐止拿得僧海曇等四十二人來﹐將嚴刑拷問。僧海曇等﹐乃供出往年所超度者﹐盡非本寺僧道﹐皆是他方行腳﹐及遠處客旅在寺攪擾生事者。其囚禁之法﹐都似治此二舉人一樣﹐上世傳下如此﹐非徒一年﹑一人之故也。雷道乃一面出榜文四處捕其逃僧﹐一面將住持爲首數僧擬死﹐拆毀其寺。告示論眾曰「欽差分守成都道僉事雷﹐爲除左道以正巡風事﹕照得人惟倫理最大﹐惟聖道最可信。外此尙佛﹐違聖道者也﹐僧叛倫理者也。故善則召祥﹐不待禮佛。惟天養徳﹐豈在燒香。間有靈庵顯寺禱求應驗者﹐此但其事偶爾相符耳。寧有命應窮而佛能使富﹐事應禍而佛能轉福哉﹖卽使有神應夢寐﹐決休咎者﹐亦人心之誠﹐則民生非以佛之故也﹐抑或山川精靈則有之。故神惟外稷城隍可敬信﹐而諸佛菩薩寺不可爲彼所惑也。近見升仙寺僧﹐常將外人饑餓﹐制縛置中之髙臺焚化﹐謂超度成佛。反哄愚民拜之求福﹐遞年枉死﹐何有底極。佛若有靈﹐豈助若等爲此劇惡。今已訪出﹐毀其淫祠﹐誅其凶僧﹐其逃走在外者﹐已行﹝文﹞各處捕治。今後士民宜明倫理﹐尊聖道。毋信異端入寺燒香﹐毋實行惡逆而欲媚神﹐以求福燒香以蓋愆﹐直掩耳偸鈴﹐其將欺天哉﹗爲此﹐合行出給告示﹐曉諭軍民人等知悉﹐遵守毋違﹐須至示者。」此時﹐雷道除此燒人之毒﹐又出示﹐使人知聖道之當尊﹐佛說之爲妾﹐皆信服其化。大巡聞其能﹐保薦推爲第一﹐遂超升河南布政。其後子孫累世科甲相繼﹐則以其陰徳及人﹐能辟左道之妄也。姚大巡辧掃地賴姦河南登州府霞照縣﹐有民黃士良﹐娶妻李秀姐﹐性妒多疑。弟士美﹐娶妻張月英﹐性淑知恥。兄弟同居﹐妯娌輪日打掃。如今日李氏掃地﹐則箕帚在李氏房﹐明日方交與嬸。明日張氏掃﹐則箕帚在張氏房﹐後日又付與姆。率以爲常﹐永不攺易。時數日前﹐士美往莊取苗﹐及重陽日﹐李氏在小姨家去飲酒﹐只士良與弟婦張氏在家。其日輪該張氏掃地﹐張氏將地掃完﹐卽將箕帚送入伯姆房去﹐意欲明日免得臨期交付﹐而士良亦已出外﹐殊不知也。及晚﹐李氏歸見箕帚在己房內﹐心料曰「今日嬸娘掃地﹐箕帚該在伊房﹐何故在我房中﹖意者我男人扯他姦﹐故隨手帶入﹐事罷卻忘持去乎﹖」晚飯後﹐問其夫曰「你今幹甚事來﹖可對我說。」夫曰「我未幹甚事﹖」李氏曰「你今姦弟婦﹐何故瞞我。」士良曰「胡說﹗你今日酒醉發酒風耳。」李氏曰「我未酒風只你風騷忒甚。明日斷送你這老頭皮﹐休連累我也。」士良心無此事﹐便罵曰「這潑皮賤婦﹐說出沒忖度話﹐討个證做來便罷﹔若懸空誣捏﹐便活活打死這潑婦。」李氏曰「你幹出無恥事﹐將打來嚇我﹖便討个證做與你﹗今日嬸娘掃地﹐箕帚該在他房﹐何故在我房中﹐豈不是你扯他奸淫﹐故隨手帶入來乎﹗」士良曰「他送箕帚入我房﹐那時我在外去﹐亦不知他何故送來﹐怎以此事證得﹖你不要說這無恥話﹐恐惹傍人取笑。」李氏見夫陪軟﹐越疑是眞﹐大肆呵罵。士良發起怒性﹐扯倒亂打。李氏又罵及嬸子身上去。張氏聞伯與姆終夜吵鬧﹐不知何故。潛起聽之﹐乃是罵己與大伯有姦。欲辧之﹐彼二人方暴怒﹐必激其廝打﹐又退入房去。卻自思曰「我開門伯姆已聞﹐又不辯而退﹐彼必以我眞有姦﹐故不敢辯。欲再去說明﹐他平素是多疑妒忌的人﹐又觸其怒﹐終身被他臭口。且是我自錯﹐不合送箕帚在他房去﹐此疑難洗﹐污了我名﹐不如死以成志。」遂自縊死。次早飯熟﹐張氏未起﹐推門視之﹐則縊死於梁上。士良計無所措。李氏曰「你說無姦﹐何怕羞而死﹖」士良難以與辯﹐只遣人去莊趕弟。及士美回﹐問妻死之故﹐哥嫂答以夜中無故﹐彼自縊死。士美不信﹐赴縣告曰「狀告爲生死不明事﹕美娶張氏﹐素性賢淑﹐與兄士良﹑嫂李氏﹐同居共爨。今月初六﹐美因上莊。初九日夜﹐妻獨在家﹐無故縊死﹐人命重事﹐乞究因由﹐死者瞑目﹐生者無怨。迫告。」陳知縣拘來﹐問張氏因何縊死。黃士良曰「弟婦偶沾心痛之疾﹐不禁苦楚﹐自忿縊死。」士美曰「小的妻子素無此癥﹐若有那痛﹐何不叫人醫﹖此不足信。」李氏曰「嬸娘性急﹐夫未在家﹐心痛又不肯叫人醫﹐只輕生自死。」士美曰「小的妻性不急﹐只爲人口訥怕羞﹐此亦不信。」陳公將士良夫婦起﹐士良不認﹐李氏受刑不過﹐乃說出曰「我與嬸娘每輪日掃地。初九日該嬸娘掃﹐我在人家請飲酒﹐至晚歸來﹐箕帚放在我房內。我疑男人扯嬸有姦﹐故將箕帚隨手帶入我房。兩人自角口廝打﹐夜間嬸娘自縊死﹐不知何故。」士美曰「此可信矣。但老爺參詳有無姦情﹐生死明白。」陳知縣曰「若無姦情﹐彼不縊死。此欺姦弟婦﹐士良該死的矣。」卽將拷打﹐勒逼招承。過了五載﹐其年該出。適南直姚尙賢升河南巡按﹐審重犯之獄及欺姦弟婦這捲。黃士良上訴曰「今年小囚該出矣。人生世上﹐王侯將相終歸於盡﹐死何足惜。但受惡名而死﹐𨿽死不甘﹐吾將訴之上帝﹐以白此冤。」姚大巡曰「你經幾番審錄矣﹐今日更有何冤﹖」士良曰「我本與弟婦無姦﹐可剖心以示天日。今卒陷於此﹐黯昧以死﹐使我受惡名﹐弟婦有污節。我弟疑兄﹑疑妻之心不釋。一獄而三冤﹐何謂無冤﹖」姚大巡將案卷前後反復看過﹐乃審李氏曰「你以箕帚在房﹐證出夫姦嬸﹐你明白矣。且問你﹐當日該張氏掃地﹐其地都掃完否﹖」李氏曰「前後棟各處都掃完了。」又問曰「其糞箕放在你房﹐亦有糞艸否﹖」李氏曰「已傾漧淨﹐並無糞艸了。」姚院乃曰「地已掃完﹐糞早已傾﹐此是張氏自以箕帚送入伯姆房內﹐以免來日臨期交付﹐非干士良扯他姦也。若是士良扯姦﹐則地未必掃完﹐若掃完而後扯﹐則糞箕必有糞艸﹔若已傾糞艸而後扯﹐則又不必帶箕帚入房﹐此可明其決無姦矣。其後自縊者﹐以己自錯﹐不合送箕帚入伯姆房﹐啟其疑端﹐辯不能明﹐污名難洗﹐此婦必畏事知恥的人﹐故分一死以明志﹐非是以有姦爲慚也。李氏陷夫於不赦之罪﹐誣嬸以難明之辱﹐致叔有不釋之疑﹐皆潑婦之無良﹐故逼無辜於郁死﹐合以威逼擬絞。士良該省發。」士美磕頭曰「吾兄平日朴實﹐嫂氏素性妒忌﹐亡妻生平知恥。小的向日告狀﹐只疑妻與嫂氏爭忿而死﹐及推入吾兄姦上去﹐使我蓄疑不決。今老爺此辧極明﹐眞生城隍也。一可解我心之疑﹐二可雪吾兄之冤﹐三可白亡妻之節﹐四可正妒婦之罪。願萬代公侯矣。」李氏曰「當日丈夫不似老爺這辧﹐故我疑有姦。若早些辧明﹐我亦不與他打罵﹐老爺旣赦我夫之罪﹐願同赦妾之罪。婦人愚魯﹐以致妾疑﹐今知悔能攺耳。」士美曰「死者不能復生﹐亡妻死得明白﹐我心已無憾。要他償命何益。」姚院曰「法應死﹐吾豈能生之﹖」姚院判曰「審得犯婦李氏﹐心多妒忌﹐性積猜疑﹐空捏嬸姦﹐逼雉經於五夜。妾證夫罪﹐陷在犴者屢年。同呂雉之忍心﹐笑指戚姬爲人彘﹔似武牝之毒手﹐彊推帝子落房州。悍牝司晨﹐維家之索。長舌煽佞﹐方是用長。不誅無以儆惡於後人。擬絞惟以償命於逝者。」按﹕前鞫官﹐怪就張氏繞處猜情﹐故皆以爲有姦而死。姚令就從箕帚中審掃地完否﹐有無糞艸﹐情卽昭然可辧﹐何等明白顯易。此所以爲卓見遠識﹐可爲察疑獄者之龜。康總兵救出威逼山西道太原府河曲縣﹐生員胡居敬﹐年方十八﹐父母雙亡﹐又無兄弟﹐家道淸淡﹐未娶妻室。書讀未髙﹐在宗主中考四等﹐被責歸家。發憤將家資田宅變賣﹐得銀六十兩﹐將往南京從師讀書。至江中﹐遭風覆船﹐舟中諸人皆溺死。居敬手抱一木板在手﹐隨水流近淺處﹐得一漁翁安慈救之﹐以衣服與換﹐又以銀贈之盤纏。居敬拜謝。問其姓名居止之所而去。居敬思﹕「回家則益貧無倚﹐況久聞南京風景佳麗﹐不如沿途乞食挨到那里﹐又作區處。」及到南京徧謁朱門﹐無有施濟之者。衣冠藍縷﹐日食難度﹐乃入報恩寺求爲和尙﹐掃地燒香卻又不會﹐和尙要逐之去。一老和尙僧率眞問之曰「你這沒用﹐只會幹甚事。」居敬乃曰「不才山西人氏﹐忝系生員﹐欲到京從師。不意中途覆舟﹐行囊蕩盡﹐故流落至此﹐諸事那會幹。倘師父憐念﹐賜我盤纏﹐得還鄕井﹐永不忘徳。」僧率眞曰「你歸途遙遠﹐我那能贈你許多盤纏。況你本意要到京從師﹔今便歸去﹐亦虛跋涉一番。不如我供膳﹐你在寺中讀書﹐倘讀得好時﹐京城內各省有人在此﹐寄學赴考﹐豈不甚便﹖」居敬思在寺久處﹐恐僧徒厭﹐遂乃結契率眞爲義父﹐與寺中諸僧爲師兄弟。由是一意讀書﹐苦心探索﹐晝夜不息。過了三年﹐自覺文章與京城才子相並﹐遂出赴考﹐果選取入場﹐本科卽中髙第﹐時弘治庚子年也。僧率眞亦自喜作成有功。先時居敬𨿽在寺二年﹐罕得去閒遊。旣中後﹐諸師兄多有相請者﹐乃得徧遊各房。一日﹐信步行到僧悟空房去﹐微聞棋聲在上。從暗處尋﹐見有樓梯﹐遂直上樓去﹐見二婦人在下棋﹐兩相怪訝。一婦人問曰「誰人同你到此﹖」居敬曰「我信步行到此﹐你是甚婦人﹐乃在此間﹖」婦人曰「我漁翁安慈之女﹐名美珠﹐被長老脫娶在此。」居敬曰「原來是我恩人之女。」美珠曰「官人是誰﹖我父與你有甚恩﹖」居敬曰「我是此寺中舉人﹐前來京墮水時﹐蒙令尊救拔﹐厚恩未報。今不意得會娘子也。」美珠曰「報恩且慢﹐你快下去。今年有一郎官誤行到此﹐亦被長老勒死。若是來見﹐你命難保。」居敬曰「悟空是我師兄﹐我同是寺中人﹐見亦何妨。」又問﹕「那一位娘子是誰﹖」美珠曰「他名潘小玉﹐是城外楊芳之妻﹐獨自行往娘家﹐被長老以麻藥置果子中與他食﹐因彊畱在別寺中﹐夜間擡入此來。」話不覺久﹐悟空登樓來見﹐彊賠一笑曰「賢契何知到此﹖」居敬曰「我偶然行來﹐不意師兄有此樂事也。」悟空卽下樓﹐鎖住來路之門。便呼僧悟靜同來﹐邀居敬至一空房去﹐四面皆髙墻﹐將索一條﹑剃刀一把﹑砒霜一把﹐遞與胡居敬曰「請賢契受用此﹐免我二人動手。」居敬驚曰「我同是寺中人﹐怎將我當外人相防﹖」悟空曰「我僧家有密誓願﹐只削髮者是我輩人﹐得知我輩事。有發著𨿽親父﹑親兄弟﹐不是我輩人﹐況契弟乎﹗」居敬曰「如此﹐則我亦願削髮罷。」悟靜曰「你全假話﹐你歷年窮苦﹐今始登科﹐正享不盡富貴之時﹐官家又將招你入贅﹐有幾多好事在﹐你說削髮瞞誰﹖今不害你﹐你明日必害我。」居敬指天發誓曰「我若害你﹐明日必遭江落海﹐天誅地滅。」悟空曰「縱不害我﹐亦傳害我教門。你今日𨿽儀﹑秦舌也是枉然。再說一句求饒話﹐便動手勒死﹐免惱我肚腸。」居敬泣曰「我受率眞師父厚恩﹐願見一面﹐拜謝他而死。」悟空曰「你求師父救﹐亦是問閻王乞命須臾。」悟靜叫率眞到﹐居敬泣跪曰「我是寺中人﹐見他私事亦何妨。今師兄苦逼我死﹐望親父救我。」率眞尙未對﹐悟空曰「一人之命小﹐寺門之法長。自古人空門卽割斷骨肉﹐那顧私思。任你求﹐率眞肯救你否﹖」率眞曰「居敬兒﹐是你命合休﹐不須煩惱﹐死後我必埋屍你在吉地﹐作功徳普度你來生再享富貴。你昔日在江中溺死﹐屍首尙不能歸土﹐那得食這幾年糧祿。你求救則死益緊﹐我只一句話﹐決救不得你了。」居敬見說得硬﹐乃泣曰「容我緩死何如﹖」三僧曰「若外人﹐則不肯緩他﹔在你﹐且放緩一步。但今日午時起﹐明日午時要攢命耳。」三僧出去﹐鎖住城門。居敬獨立空房中﹐只有一索懸於梁﹐一凳子與他櫳腳自縊﹐並一把小刀﹑一包砒霜﹐余無一物。在旁屋宇又髙﹐四圍壁立﹐壁外皆墻。居敬四顧詳察﹐已思量在心。近晚來﹐以杌子打開近墻壁孔﹐取一直訪﹐用索系住﹐又用刀削壁經爲竹釘﹐將杌子鐙其釘於抱柱。以襯腳將索系於腰﹐扳援而上﹐至於三川枋上﹐以索弔上直枋﹐將枋從下撞上﹐果打開一桷子﹐有一孔可容身﹐卽從此孔中扒上屋去。時已雞鳴﹐柰墻外皆僧房﹐從瓦上踐﹐恐僧知之﹐欲待天明有外人入寺﹐然後從屋瓦上走出求救。次日早﹐總兵康尙徳欲候大操﹐見時尙大早﹐入寺坐候﹐人馬喧鬧。居敬聞人喝道聲﹐卽髙喊﹕「救命﹗」康總兵令人去看﹐從寺瓦上接得居敬下來﹐向前敍其因撞見婦人﹐被僧悟空逼勒將殺己﹐及己扳援上屋之狀。康總兵卽命拿二僧。其悟空﹑悟靜見居敬屋上喊時﹐早已逃走﹐只拿二婦人至。康總兵審問明白﹐差人拘安慈﹑楊芳來領女去。時楊芳已死﹐惟拘安慈來認﹐見女兒美珠﹐拜謝康爺而去。潘小玉因無親人可倚﹐自稟康爺曰「妾夫已死﹐身無所歸。我與美珠處久情投﹐已結爲姊妹﹐今願隨他同去﹐契拜安慈爲義父﹐央他代我擇嫁。」康爺亦許之。胡居敬見安慈來﹐整備盛筵﹐接他三人入宅款待﹐執盞拜謝曰「小生蒙尊公救命﹐又蒙厚賜﹐此情常在心﹐昨對令愛亦言之。今日已僥幸發科﹐柰客居冷淡﹐愧無厚報﹐敬奉杯酒爲謝。後日公但有事囑﹐我無不聽命也。」安慈見居敬靑年舉人﹐思美珠未有匹配﹐乃曰「相公如有念衰老之心﹐衰老𨿽捕魚爲生﹐家資頗有足以自給﹐別不敢干求。只小女無家﹐倘不相棄﹐願獻爲偏房之妾。」居敬見安慈是个善人﹐美珠又甚有姿貌﹐卽承許曰「小生尙未娶﹐如蒙錯愛﹐願納爲正室﹐何況偏房乎﹖」安慈大喜曰「今日此席卽爲會親酒﹐莫待再有異議。」小玉覺微有戚容。美珠曰「妾與小玉結爲姊妹﹐情意相投﹐小玉又義拜我父。今相公如記我父舊恩﹐不棄小妾﹐願更納小玉妹爲側室﹐共奉巾櫛﹐則兩兩成其美矣。」居敬沈吟未對。安慈又曰「妻妾最難和諧﹐今小女一人旣相安﹐願勿遺葑菲。」居敬曰「但恐無此禮﹐不若爲小姨別求好配﹐豈不美乎﹗」安慈曰「古人有娶親姊妹者﹐歐陽修是也。況結契姊妹﹐何礙於禮﹖且好配莫過於相公﹐安用別求﹖適間鈞旨謂『有事囑托﹐無不聽命』﹐請以此事爲驗。」居敬曰「令愛固美好﹐小玉尢嬌媚﹐恐小婿無此福。故不敢受。今承嶽丈嚴命﹐呵荊雅意﹐豈敢再辭。」卽日與美珠交拜爲夫婦﹐定小玉爲次房。好似皇﹑英﹐兩兩歸虞舜﹐燕﹑徳雙雙配漢成。次年﹐居敬連登進士﹐除荊州推官。到夏口江上﹐見悟空﹑悟靜﹑率眞在鄰船中。居敬立船頭﹐令手下拿之。二僧心虧﹐知無生理﹐卽投水死。率眞跪求赦。居敬曰「汝三年供我爲有恩﹐臨危不救爲無情。倘當日被你輩逼死﹐今日焉得有官﹖以你恩補罪﹐無怨無徳﹐任你自去﹐今後再勿見我便是。」按﹕安慈善心﹐故人因使女得良配﹔悟空狠心害命﹐終致身喪江濱。善惡之報﹐豈有差哉﹗邵參政夢鐘蓋黑龍貴州道程番府﹐有秀才丁日中﹐常在安福寺讀書﹐與僧性慧朝夕交接。性慧一日往日中家相訪﹐適日中外出。其妻鄧秀英聞夫嘗說在寺讀書﹐多得性慧茶湯﹐因此出來見之﹐畱他一飯。性慧見秀英容貌美麗﹐言辭淸婉﹐心中不勝喜慕。後丁日中復往寺讀書﹐月餘未歸。僧性慧乃以生名﹐雇二全眞道士﹐假作轎夫﹐半午後到鄧秀英家曰「你先生在寺讀書﹐勞神心苦﹐忽然中風死去。得僧性慧等救醒﹐尙奄奄在牀﹐生死未保﹐叫我二人來接娘子﹐他有話分付你。」鄧秀英曰「何不借眠轎送他回﹖」二轎夫曰「寺中長老正要送他回﹐柰此去程途有十餘里﹐恐路中冒風﹐癥疾加重。若中風再復﹐便難救治。娘子可自去看之﹐臨時主意﹐或接回或在彼處醫治﹐有个親人在旁﹐也好伏侍病者。」秀英聽得﹐卽登轎去﹐天晚到寺﹐直擡入僧房深處﹐卻已整排酒筵在﹐皆新鮮美味﹐金銀器皿﹐如待客人般。秀英曰「我官人在那房﹖領我去看。」性慧出曰「你官人因眾友相邀﹐去遊城外新寺。今早人來報他中風﹐小僧去看﹐幸已淸安。此去有路五里﹐天色已晚﹐可暫在此歇﹐明日早行。或要卽去﹐亦待轎夫飯訖﹐娘子亦喫些點心﹐然後討火把去。」秀英心生疑來﹐然又進退無路﹐只飲酒數杯﹐又催轎夫去。性慧曰「此轎夫不肯夜行﹐各回去了。娘子可寬飲數杯﹐不要性急。」又令侍者小心奉勸。酒已微醉﹐乃照入禪房去睡。秀英見錦衾繡褥﹐羅帳花枕﹐件件美麗。以燈照之﹐四邊皆嚴密﹐乃畱燈在﹐帶衣而寢﹐終疑慮不寐。及鐘聲下後﹐性慧從背地進來﹐近牀摟抱住。秀英喊起﹕「有賊﹗」性慧曰「你𨿽喊到天亮﹐也無人來拿賊。我爲你費了幾多心機﹐今日乃得到此﹐亦是前生夙緣注定﹐不由你不肯也。」秀英起曰「野僧何得無禮﹗我寧死不受辱也。」性慧曰「娘子肯行方便一宵﹐明日送你見夫。若不憐憫﹐小僧定斷送你命﹐將埋廁中﹐永不出倫。」秀英喊罵﹐纏至半夜﹐被性慧行彊﹐剝去衣服﹐將手足綁縛﹐恣行淫污。次日﹐半朝方起。性慧謂秀英曰「你被我設計誘來﹐事已至此﹐可削髮爲僧﹐藏在寺中﹐衣食受用都不虧你﹐亦有老公陪你。若使昨夜性子﹐有麻繩﹑剃刀﹑砒霜在此﹐憑你死罷。」秀英思﹕「身已受辱﹐死則永無見夫之日﹐此冤難報。不如忍耐受辱﹐倘得見夫﹐報了此冤﹐然後就死。」乃從其披剃妝點。過了月餘﹐丁日中來寺拜訪性慧﹐秀英認得是夫聲音﹐挺身先出﹐性慧卽趕出來。日中方與秀英作揖﹐秀英哭曰「官人認不得我乎﹖我被性慧脫誘在此﹐日夜望你來救我。」日中大怒﹐扭住性慧便打﹐被性慧呼集眾僧﹐將日中鎖住﹐取出刀來將殺之。秀英來奪刀曰「可先殺我﹐然後殺我夫。」性慧乃藏起刀﹐彊扯秀英人房弔住﹐再出來要殺日中。日中曰「人妻被你拐﹐夫又被你殺﹐我陰司也不肯。若要殺﹐可與我夫妻相見﹐作一處死罷。」性慧曰「你死則秀英無所望﹐便終身是我妻﹐安肯與你同死。」日中曰「然則全我身體﹐容我自死罷。」性慧曰「我且積些陰功。方丈後有一大鐘﹐將你蓋在鐘下﹐與你自死罷。」自蓋入鐘下去後﹐秀英日夜哭啼﹐拜禱觀音佛﹐願有人來救他丈夫。過了三日﹐有參政邵一徳﹐夜夢安福寺方丈中﹐鐘蓋一黑龍﹐初亦不以爲意。至第二﹑第三夜連夢之﹐心始疑異。乃命轎往安福寺方文中坐。果有一大鐘﹐令手下扛開看﹐有一人餓將死﹐但气未絕。邵參政知是被人所囚者﹐卽令以粥湯漸漸灌下﹐一飯頃少蘇﹐乃曰「僧性慧拐我妻削髮爲僧﹐又將我蓋在鐘下。」邵參政命拿僧性慧﹐卽時拿到﹐但四處搜﹐並無婦人。邵參政再命嚴搜。乃於復壁中﹐有鋪地木板。公差揭起木板﹐有梯入地下﹐從此梯下去﹐乃是地樓﹐點燈明亮﹐一少年和尙在坐。公差叫他上來﹐拿見邵參政。其和尙卽鄧秀英也。見夫已放出﹐性慧已鎖住﹐秀英乃從頭敍其先時脫誘之計﹐到寺彊奸之情﹐後來削髮之由﹐及己聞聲見夫之事﹐日夜拜祝之哭﹐一一明白。僧性慧不能抵辯﹐只磕頭曰「死罪甘受﹐願赦責打。」邵參政審曰「審得淫僧性慧﹐稔惡貫盈。與生員丁日中交遊﹐酒食徵遂。見其妻鄧秀英美麗﹐巧計橫生﹐賺其入寺看夫﹐彊行淫污﹐劫其披緇削髮﹐混作僧徒。𨿽抑鬱而何言﹐將待機而圖報。偶日中之來寺﹐幸秀英之聞聲相見﹐泣訴未盡衷腸之話﹐羣僧拘執欲行刃殺之凶。懇求身體之全﹐得蓋大鐘之下。乃感黑龍之被蓋﹐夢入三更﹔因至方丈而開鐘﹐餓經五日。丁日中從危得活﹐後必亨通﹔鄧秀英撞死復生﹐終當完聚。性慧拐人妻﹐坑人命﹐合梟首以何疑。羣僧黨一惡﹑害一生﹐皆充軍於遠衛。」判訖﹐將性慧斬首示眾﹐其助惡眾僧﹐皆發充軍。邵參政又責秀英曰「你當日被拐﹐便當一死﹐則身潔名榮﹐亦不累夫有鐘蓋之困。若非我感夢而來救﹐夫不爲你而餓死乎﹗」秀英曰「我先未死者﹐以不得見夫﹐未報此僧之仇﹐將圖見夫而死。今夫已救出﹐僧已就誅﹐妾身旣辱﹐不可爲人﹐固當死決矣。」卽以頭擊柱﹐流血滿地。邵參政命人持住﹐血出暈倒﹐以藥醫救﹐死而復生。邵參政謂丁日中曰「依秀英之所敍﹐其始之從也﹐勢非得已。其不死因欲得當以報仇也。今擊柱甘死﹐可以明志﹐汝其收之歸。」丁日中曰「吾向者正恨其不死以圖後報仇之言爲假﹐今見其撞死﹐則非偸生無恥者﹐使不復生﹐則今世永別耳。幸而不死﹐吾其待之如初﹐當來世重會也。」日中夫婦雙雙拜謝而去。歸﹐以木刻邵參政之像﹐朝夕奉事不懈。其後日中亦登第﹐官至同知。

按﹕日中被困﹐夢兆黑龍﹐固天數之未絕。然惹此禍者﹐非從秀英見僧畱之午飯而起。蓋在日中與僧交遊﹐故僧乃造其家﹐秀英乃出見之。推原其由﹐不起於日中乎﹗故古語曰「不通僧與道﹐便是好人家。」良不誣也。拐帶類余經歷辧僧藏婦人山西大同宣府開牛衛軍人廖永徳﹐娶妻賀宜娘。一日﹐夫婦角口﹐因致廝打﹐宜娘逃回父家。路逢和尙僧水月﹐問其何往﹐宜娘答曰「安不幸嫁个刁軍﹐性暴粗蠢﹐無故將妾揪打﹐今將走回娘家去。」僧長嘆曰「佳人偏作愚夫配﹐好花枉插野籬邊。娘子這美貌嬌姿﹐若嫁與富家郎﹐豈不珠翠滿頭。若嫁與讀書人﹐必有夫人福分。今嫁个彊軍﹐反被他朝夕打罵﹐眞負此窈窕紅顏也。小僧不識進退﹐我住在城中保元寺﹐衣食享用件件不虧﹐只少一个婦人。若有娘子這樣花容﹐眞愛證嫁珠玉﹐虔敬若觀音也。」宜娘曰「我父聞保元寺僧人富貴﹐只未得到也。」僧水月曰「娘子若下顧﹐願今日前往﹐眞三生有幸也。」宜娘曰「恐人知之﹐名色不好。」僧曰「我寺中大如相府﹐深若仙宮。僧房禪室﹐無人得到﹐有誰知之﹖」宜娘曰「我一孤身婦人入寺﹐恐被人疑猜。」僧曰「娘子肯去﹐我有一計﹐使人不知。你在城外少待﹐我入寺取長衫﹑帽子﹑鞋襪﹐若你作男子﹐乘晚雇一疋馬﹐載入寺去﹐有何不可﹖」宜娘曰「此計甚妙﹐只過數日﹐要送我回娘家去。」僧曰「不妨。」近晚時﹐僧雇馬至﹐宜娘騎入寺去。見僧房中十分齊整﹐水月委曲承奉。其夜禪牀雲雨﹐倒鳳顚鸞。好似襄王遇神女﹐勝如洞賓逢仙姑。後水月愈加愛戀﹐宜娘遂不思歸去。過了月餘﹐廖永徳往嶽丈賀懷智家去迎妻。懷智曰「汝妻並未到我家﹐何故今日來接﹖」永徳曰「令愛日前與我相打﹐因逃回嶽丈家。安得瞞我﹗」懷智曰「此必你誤打死﹐埋沒其屍﹐恐我告發﹐故先來圖賴我。」永徳曰「前月來你家﹐路人皆見﹐必是你攺嫁與遠方客人去﹐故捏我打死。」翁婿二人大鬧一場。次日﹐賀懷智往上北路李通判處告曰「告狀人賀懷智爲殺妻滅屍事﹗痛女宜娘﹐嫁刁軍廖永徳爲妻。豈期永徳日宿娟妓﹐恨妻阻諫﹐觸怒打死﹐埋沒屍首﹐故稱前月妻回智家。乞臺拘鄰見佐﹐究屍下落﹐死者瞑目﹐正倫除惡。感激上告。」廖永徳亦去訴曰「告狀人廖永徳﹐爲逐婿嫁女事﹕虎嶽賀懷智﹐慣訟殃民﹐見利背義。冤娶伊女宜娘爲妻﹐日盜家財﹐私顧外家。九月初十﹐攪家角口﹐逃回智家。惡起狠心﹐背嫁遠客。捏徳殺妻﹐有何證見。懇天嚴究﹐追給完聚﹐仁徳彌天。上告。」李通判各準其狀﹐兩拘來問。賀懷智稱永徳殺妻滅屍﹐廖永徳稱懷智背地嫁女。兩下爭辯﹐李通判不能決。再拘賀懷智之鄰丘仙﹐廖永徳之鄰伍保來問。丘仙曰「小的與懷智同門出入﹐伊女並未歸來﹐那有重嫁之事﹖」伍保曰「小的在永徳屋傍。那日永徳夫婦相打是眞﹐走向賀家﹐路人多見﹐只小的未見他甚時去。」李通判曰「伍保未見去﹐何不報﹐一見去者來做幹證。」廖永徳曰「彼見者只私下說﹐不肯來證。」李通判曰「你說路人皆見去﹐緣何不報一个來證﹐有何足憑﹖此必是你失誤打死﹐又捏嶽丈重嫁﹐是何道理。」卽發打三十﹐問其償命。永徳受刑不過﹐只得屈招。至次年﹐福建余員﹐爲下北路經歷﹐理冤辧枉﹐淸廉無私﹐人號爲余靑天。廖永徳具狀﹐令人去投告。余經歷思曰「婦人與夫相打﹐走向娘家。一說已去﹐一說未來。必是路中被人拐帶﹐弔審亦無益。」卽喚手下王寶﹑謝仁等曰「廖永徳妻賀宜娘﹐走回娘家﹐路中被人拐帶去。你等可用心替他體訪﹐若跟尋得出﹐我重賞你。」再說僧水月得賀宜娘以來﹐心中只是歡喜自幸有此好緣。宜娘亦梳妝塗抹﹐相與綢繆眷戀。其水月與一後生淩秀極相善。一日﹐淩秀突入僧房﹐宜娘正在梳妝﹐聞足聲近前﹐卽躲入牀後。淩秀見鏡臺內有脂粉﹑油脂﹐笑曰「汝今日接甚表子來﹖」水月卽答曰「瞞不得你﹐昨晚果接一表子在此。」淩秀曰「請出相見﹐豈不好也﹖」水月曰「此是雛的﹐怕羞不肯出來。」淩秀再三請曰「我是故人﹐與我相見何妨﹖」水月再三辭卻曰「汝不必惱我﹐不如大做東道請你便是。」淩秀見堅拒不見﹐遂曰「你只請我﹐不見也罷。」水月遂盛設筵席相待﹐勸得淩秀醺醉。歸到街頭﹐遇著妻舅江采﹐復邀入酒店坐定﹐問之曰「今日我爲官事﹐請列位牌頭艸酌一杯﹐正叫賢妹夫來此相陪。你在那家飲得這醉﹖」淩秀醉後忘形﹐說出來曰「我往保元寺去訪水月長老﹐陡遇那禿子接一表子在﹐被我撞見梳妝鏡臺﹐喚他又不肯出相見。水月因請得我這醉。」時皂隸謝仁在座﹐聽見說寺中有婦人事﹐心中正要體訪賀宜娘下落﹐飲了數杯﹐卽推故起身曰「今日有公事﹐不得完席﹐失辭。」出徑往院中去﹐故詐曰「余老爺命我來點你等。」將妓婦逐一查過﹐並未有妓接往在外者。三數日內﹐屢往寺中打聽消息﹐並不見蹤。原來水月因被淩秀撞見﹐入室之後﹐乃移一大倉在房中﹐將宜娘藏在倉﹐謹護益密﹐外人那得知之。謝仁心不肯休﹐乃喚一小偸郭尾來﹐謊之曰「我聞水月長老藏金銀極多﹐夜則攤出看之。汝有計入他房去﹐先看藏在那里。明夜同你去偸之﹐何如﹖」那賊人聞說有銀﹐心中歡喜。乘夜扒上水月睡房屋上去﹐推開瓦隙窺之﹐見水月執鎖鑰開倉﹐引一少年婦人出來﹐摟抱戲耍一番﹐乃解衣雙雙就枕而睡。郭尾潛下屋來﹐見謝仁曰「你好哄我﹗那賊禿倉中只藏一婦人﹐夜引出來千般作趣﹐摟抱去睡了。那見些金銀﹖」謝仁曰「我亦被別人所哄﹐說道有銀﹐誰知是个婦人。這遭勞動你了﹐待別處有好事﹐再擡舉你。」次日﹐謝仁密稟余爺曰「蒙爺爺差訪賀宜娘下落﹐昨探訪得保元寺僧水月房內倉中﹐藏一婦人﹐不知是否﹖」余爺卽點軍共往寺去拿。果在倉中搜得一婦人﹐並水月鎖到。乃拘賀懷智﹑廖永徳來認之。永徳曰「正是吾妻宜娘也。」懷智默然無語。僧水月磕頭求赦。余爺判曰「審得僧水月﹐未除結習﹐求構欲緣。紅粉陡逢﹐黑地拐去。寺非賽祗圓﹐坐擁花嬌﹔倉豈蕊珠宮﹐深藏菩薩。沈淪欲海﹐難登兜率之天﹔迷戀愛河﹐永墮酆都之地。合徒二年﹐發遣歸俗。賀宜娘私奔﹐難比文君野合。深慚無艷﹐仙房通雲雨﹐點污無垢佛頭。經閣錙鴛鴦﹐敗壞不二門戶。將效尢梁武﹐向仝泰寺忍拾百文金身﹔豈景行觀音﹐故翠竹林苦修大千佛道。合行官賣﹐用儆女流。賀懷智捏枉殺妻﹐廖永徳捏重嫁女。𨿽屬誣告﹐亦有可原。皆因失妻﹑失女之嫌﹐致傷舊翁﹑舊婿之誼。少懲不合﹐用戒砌誣。」按﹕此公案巧處﹐全在哄賊去觀僧房一節﹐故能探知藏逃婦所在。𨿽是謝仁之計﹐亦由余公一察便知。此婦在路被拐帶﹐嚴命跟尋﹐乃見蹤迹。若官司不以爲意﹐不令手下密訪﹐此案如何結得﹖故爲官在卹民勤政者以此。戴典史夢和尙皺眉戴君寵以三考出身﹐爲袁州府宜春縣典史。八月十四夜﹐夢見城隍送四个和尙來﹐三个開口笑﹐一个獨皺眉。醒來疑異。次日十五﹐同堂尊往城隍去行香。見廟中左廊下有四个和尙。因記及夜間所夢之事﹐待堂尊並二三衙先行了﹐乃呼四和尙來問之曰「你和尙何不迎送堂尊﹖」一和尙答曰「本廟久住者﹐當迎送。小僧皆遠方行腳﹐昨晚寄宿在此﹐今日又將別寺去。孤云野鶴﹐何地不之﹐故不趨奉貴人。」戴典史見有三个和尙粗大﹐一个和尙細嫩﹐不似男子樣。心中生疑﹐因問之曰「你和尙何名﹖」一个答曰「小僧名眞守。那三个都是徒弟﹐名如貞﹑如晦﹑如可。」戴公問曰「和尙會念經麼﹖」眞守曰「諸經卷略曉一二。」戴公哄之曰「今是中秋之節﹐往年我在家﹐常請僧念經保安。今幸遇你四人﹐可在我衙中誦經一日﹐以保在官淸吉。」卽帶四僧入衙去。戴公命堂上排列香花茶燭﹐以水四盆與僧在廊邊洗澡﹐然後誦經。其三僧已洗﹐獨如可不洗﹐推辭曰「我受師父戒﹐從來不洗澡。」戴公以一套新衣服與他換﹐曰「佛法以淸淨爲本﹐那有戒洗澡之理。縱有此戒﹐今爲你攺之。」命左右剝去偏衫﹐見兩乳下垂﹐乃是婦人。戴公令鎖了三僧﹐將如可上問曰「我本疑你是婦人﹐故將洗澡來試。豈是眞要念經乃請你行腳僧乎﹖你這淫亂女人跟此三僧逃走﹐好從頭供出緣由來。」婦人跪泣曰「小妾是宜春縣孤村褚壽之妻﹐姓葛名秀英﹐家有婆婆七十多歲。舊年本月十四晚﹐這三和尙來借宿﹐妾夫褚壽醉曰﹕『我孤村貧家﹐無牀被﹐不可以歇。』這和尙說道﹕『天晚無處可去﹐他出家人不要牀被﹐只借屋下坐過一夜﹐明早卽去。』遂在地打坐諷誦經卷。妾夫見他不肯去﹐亦憐他出家人﹐晚具齋飯相待﹐開牀照他去歇。誰料這禿子心歹﹐取出戒刀﹐將妾夫殺死。妾與婆婆開後門將走﹐被他拿住﹐將婆婆亦殺死﹐彊將妾來削髮。次日放火燒屋﹐將僧衣﹑僧鞋逼我同去﹐用藥麻口﹐路不能叫。略不肯行﹐又將殺我。妾思丈夫﹑婆婆都被他殺死﹐幾回思殺他報冤﹐柰我婦人膽小﹐不敢動手。昨晚正是十四夜﹐舊年丈夫﹑婆婆被殺之日﹐適值周年。他三个買酒唱飲﹐妾暗地悲傷﹐默禱城隍助我報冤。今老爺叫他入衙﹐妾道是眞个請他念經﹐故不敢告此情。早知老爺神見疑我是婦人﹐故將洗澡試驗﹐妾已早說出矣。今日乃城隍有靈﹐使妾得見天日﹐報冤雪恨﹐𨿽卽死見丈夫﹑婆婆於地下﹐亦無所恨。」戴典史曰「你從三和尙一年﹐污辱已多。若不說昨夜禱城隍一節﹐我必以你爲淫賊﹐今日難免官賣。你旣云禱城隍﹐求報姑夫之冤﹐此乃是實事。我昨夜正夢城隍告我﹐今事適與夢相合﹐方信城陛有靈。這三禿子天理合誅。」卽當堂起文書﹐送葛氏還父母家﹐另行攺嫁。其招申上司曰「審得僧眞守﹑僧如貞﹑僧如晦等三凶同惡﹐大逆濟姦﹐晚入孤村﹐殺人母﹑殺人子﹐公行大逆。謀其夫﹑拐其妻﹐僧服﹑僧鞋﹐假妝葛氏爲行腳。毒藥毒手﹐彊驅秀英以遠遊。本是女流﹐攺名如可﹐致難洗之辱﹐徒黯黯而誰訴。抱不戴之仇﹐實冥冥而圖報。寄宿城隍之廟裏﹐默禱神明於夜中。神果有靈﹐來應卑職之夢﹐經惟賺誦﹐盡獲妖僧之徒。舊年八月中秋﹐三禿殺人﹑拐帶。今歲仲秋十五﹐一周服罪殲除。方見幽冥之難欺﹐誰謂報應之或爽。不分首從﹐俱正典刑。」戴典史因拿此三僧﹐堂尊服其有能。大巡保本﹐舉薦戴公爲瑞州府髙安縣縣丞。刑政愈淸﹐至今人猶傳頌。黃通府夢西瓜開花黃在中以歲貢出身﹐爲浙江溫州府通判。淸廉明察﹐姦獘難欺。忽一夜﹐夢見四个西瓜﹐一个開花﹐醒來時方半夜﹐思之﹐不知其故。次早去拜升官王給事﹐遇三个和尙在路上說因果。及回﹐其和尙猶未去。見其新剃頭﹐綠似西瓜一般。因思起夜來之夢﹐卽帶三和尙入衙﹐問之曰「你三人姓名﹖」一老的答曰「小僧名云外﹐他二个名云表﹑雲際﹐皆同門兄弟也。」又問之曰「你住居何寺﹖」云外曰「小僧皆遠方行腳﹐各地遊行﹐身無定居。昨到本府﹐在東門侯思止店下暫住﹐並不在此久居也。」又問之曰「你四个和尙﹐如何只三个出來﹖」云外曰「只是三人﹐並無別夥。」黃通府命手下拿侯思止來﹐問之曰「昨日幾个和尙到你店﹖」侯思止曰「三个。」黃通判曰「這和尙說有四个﹐你瞞起一个怎的﹖」思止曰「更一个雲中和尙﹐心好養靜﹐只在樓上坐禪﹐不喜與人交接。這三和尙叫我休要與人說﹐免人參謁﹐惱亂他禪心。」黃通判賺出﹐卽命手下去拿雲中來到。見其眉目美好﹐貌若婦人。此和尙卽跪近案桌前泣曰「妾假名雲中﹐實名四美。父親賁文﹐同妾及母親並一家人招寶﹐將赴任爲典史。到一髙嶺處﹐不知是何地名﹐前後無人﹐被這三僧殺死我父母並招寶三个﹐其轎夫各自奔走﹐止畱妾一人﹐被他削髮﹐假裝作僧﹐流離道路﹐今已半年。妾忍辱苟生﹐正願得見官府﹐告明此情﹐報父母之冤﹐死無所恨。」黃通府聽說﹐見三僧情理可惡﹐各發打三十﹐擬以死罪。故判之曰「審得僧云外﹑云表﹑雲際等﹐同惡相濟﹐合謀朋姦。假托方外之遊﹐朝南暮北。實爲人間之狗﹐與狼心惡行。不畏神明﹐忍心那卹經卷。賁文職受典史﹐跋涉前程﹔四美身隨二親﹐崎嶇峻嶺。三僧凶行殺掠﹐一家命喪須臾。死者拋骨山林﹐風雨暴露﹔生者辱身緇衲﹐蓬梗飄零。慈悲心全然斫喪﹐穢垢業休問祓除。若見淸淨如來﹐遭受烹煎之譴﹔倘有阿鼻地獄﹐永墮牛馬之塗。佛法遲旦﹐報在來世﹔王刑峻便﹐罪於今生。梟此郡凶﹐方快眾忿。」申案上去﹐兩院繳下。卽從三僧﹐決不待時﹐梟首示眾。又爲賁四美起文書﹐解回原籍﹐得見伯叔兄弟。有大商賀三徳﹐新喪妻。見四美有貌﹐納爲繼室。後生子賀怡然﹐爲黃居中縣二衙。嘗過一嶺頂﹐見三堆骸骨如霜。怡然憫之﹐命收之葬。母賁氏出看嶺上風景﹐泣曰「此卽當日賊僧殺我父母處也。」乃嚙指出血﹐去點骸骨﹐血皆縮入﹐卽其父母骸也。後帶回家去葬。而招寶一堆骸﹐則爲之埋於亭邊﹐有石碑記「招寶之墳」四字在焉。按﹕賁氏被拐之時﹐曾感夢西瓜﹐因得婦嫁賀家﹐生一貴子。至隨子之任﹐又得收父母遺骨﹐此亦奇事也。人生得失榮枯﹐有數存焉﹐豈偶然哉﹗墳山類蘇侯判毀冢浮梁縣胡賓﹐「狀告爲伐冢毀骸事﹕山太陵﹐葬祖墳塋。土豪張律﹐倚挾官勢﹐壞亂王法﹐掘墳﹑埋墳﹑彊占風水。慘將柁木燒毀﹐鍛煉骸骨﹐犯死生靈﹐五口哭聲動天。開墳鍬槨﹐總爲伐命斧斤﹔焚槨煙烽﹐盡是殺人烙炮。生死銜冤﹐號天上告。」張律訴曰「狀訴爲剪姦冤占事﹕祖買胡氏山一截﹐重價百金。內有一冢未掘﹐止許剽祭﹐不許復葬﹐約有明據。陡今姦惡胡賓﹐挾勢復葬。嗔阻成仇﹐飄誣伐冢﹐毀骸重事。不思山賣三十六年﹐墳葬一十二所。前無異說﹐後可紊爭。乞天許準杜禍。上訴。」蘇候審云「胡氏賣山三十六年﹐不爲不久。張氏葬墳一十二所﹐不爲不多。但玆山原有一家﹐止議胡氏剽祭﹐不許胡氏復葬。約有舊捲﹐鄕亦有公評也。今據兩詞研審﹐胡賓不合﹐故因先墳而妾行復葬。復葬者是爭之也。張律亦不合﹐不經官府而私自伐棺。伐棺非過舉乎﹗各擬罪罰﹐以塞訟端。其山其冢﹐悉依原契毋紊。」林侯判謀山黟縣李昊六﹐「狀告爲捏謀祖墓事﹕土豪王治九﹐垂涎壽坑吉地﹐插入無由﹐欺死瞞生﹐摹寫父手典契﹐吞謀祖墳﹐開塋十葬。且父𨿽貧﹐不將祖山出典。試問幹證﹐盡系豪惡故知。姦計一設﹐祖骸難保。乞恩抹契杜害﹐枯骨沾恩。上告。」王治九訴曰「狀訴爲刁姦脫騙事﹕父債子還﹐律有定例﹐健訟李昊六﹐父手將山一段﹐契典紋銀二十兩﹐卽取無還﹐理合照契受業。殊刁圖騙﹐架告吞謀。不思伊父𨿽亡﹐幹證現在﹐契書一紙﹐永久可憑。哭懇斧斷﹐不遭姦騙。上訴。」林侯審云「山有定主﹐謀者妄矣。債有常例﹐負者非焉。王治九隻可據理取債﹐不可執典契而葬李昊六之山。李昊六亦須代父償銀﹐不可昧天理而負王治九之債。仰中親速爲允釋﹐毋效鷸蚌。」婚姻類馬侯判爭娶浮梁縣陳浩﹐「狀告爲勢奪婚姻事﹕毒惡趙玄玉﹐蓋都喇虎猛气橫飛。恃倚頓丘山之富﹐濟林甫鬼蜮之姦。流毒一方﹐生靈切齒。身憑媒妁﹐聘定左成女爲妻﹐今娶過門﹐路經惡裏﹐豈料立心奪娶。牙爪雲集﹐金鼓雷轟﹐鋒戈霜瑩﹐喊聲震天。彊搶新婚作妾﹐嫁奩服飾﹐一槪鯨吞。勢如劫盜﹐王法大壞。懇天法剿。上告。」趙玄玉訴曰「狀訴爲奪妻大冤事﹕身用聘禮﹐憑媒娶左成女爲妻。惡豪陳浩﹐宦勢炙天﹐越法奪娶。搶親未遂﹐聽兄主唆﹐毒口吹禍。逞指鹿爲馬之姦﹐捏畫蛇添足之狀。教得升木﹐架空告臺。切思婚姻先聘爲主﹐一女只嫁一夫。遭惡奪告﹐慘蒙毒螫﹐銜冤上訴。」馬侯審云「審得趙玄玉﹐以萬金土豪﹐桀驁烈性﹐蜂蠆毒心。鯨鯢大膽﹐播惡一方。蓋四凶可五﹐九黎可千者。左成有女玖英﹐陳浩旣憑媒議﹐納采問名﹐此醮行一與﹐終身無攺者。玉胡爲恃彊奪娶﹐俾一女而二夫乎﹗及知玖英於歸﹐牙爪云屯﹐操鋒執刃﹐截路搶親﹐罄擄嫁妝。此𨿽編髮穹廬﹐亦未有棄禮義如斯獠者也。此惡不懲﹐綱常大壞。合行依律取供。其女判歸陳氏﹐仍究嫁資。」江侯判退親建徳縣周璁﹐「狀告爲亂法拆姻事﹕百年配偶﹐萬古綱常。身父存日﹐憑媒王仕厚儀百金﹐聘定沈任女桂英爲妻﹐婚書可據。豈期獸親不仁﹐因家消乏﹐餌誘上門﹐逼寫退書﹐遣女另嫁。切思夷邦尙有匹配﹐中國可無人倫。姻盟旣毀﹐律法安在﹖號天法究。上告。」沈任訴曰「狀訴爲超豁女命事﹕身女許配周璁﹐終身仰望。伊父身死未冷﹐嫖賭傾家。前年典出﹐不畱尺地。今歲賣屋﹐不遺片瓦。黃金旣盡﹐自寫退書﹐領回財禮去訖。婿非肖子﹐女始二天。再判成婚﹐終身冤陷﹐乞恩超豁。上訴。」江侯審云「沈任之女﹐旣配周璁爲妻﹐金鏃可朽﹐盟不可渝也。璁旣嫖賭﹐任屬泰山﹐胡不招贅於家﹐而箝其放心乎。乃若逼寫退書﹐遣女另嫁﹐此又壞亂法紀﹐播中國之醜聲﹐俾夷狄人笑之也。𨿽然﹐夫之不幸﹐妾之不幸﹐縱使周璁消之﹐亦掛英之數奇耳﹐夫復何恨。若依沈任﹐是壞蕭何。」唐太府判重嫁徳化縣朱正﹐「狀告爲謀奪生妻事﹕身娶韓盛女爲妻﹐過門成婚無異。淫豪程俊﹐貪妻姿色﹐簧鼓嶽母﹐接女歸寧。廣金奪娶﹐坑身失配。痛思未嫁則爲伊女﹐旣聘則身妻。奪嫁受財﹐行同禽犢。乞究完娶正倫。上告。」韓母林氏訴曰「狀訴爲違令誣騙事﹕女嫁朱正爲妻﹐反目毆傷﹐舁歸救養﹐情急上告。蒙批諭娶不從。因遵執照﹐明嫁程後爲妻。惡知﹐捏空聳制。泣思阿告已經三年﹐恩諭又非一次。何得未嫁絕無人影﹐旣嫁遂有男夫。天鑑難瞞望光。上訴。」唐府主審云「朱正原娶韓女爲妻﹐閨門反目﹐嶽母取回。歷八年之久﹐旣不完娶﹐又不令嫁﹐是坑此女子﹐拘拘然如觸藩羝也。夫狀告三載﹐諭娶七次不從﹐正恪有棄妻意矣。本縣批令攺嫁﹐是承娶者官府令承之也﹔嫁女者官府令嫁之也﹐更有何辜﹗但所嫁財禮﹐理合給帶。朱正另娶續後嗣云。」祝侯判親屬爲婚石埭縣陳仲武﹐「狀首爲遠法結婚事﹕舅姑姊妹﹐律禁成婚。今弟陳仲成潑妻孫氏﹐牝雞司晨﹐欺夫橫恣。酷信伊兄孫汝玉巧言相﹐不論舅姑幹礙﹐不用媒妁婚書﹐將次女嫁兄爲媳。分紊人倫﹐禮乖律法。身恐坐罪﹐爲此上首。」祝侯審云「陳仲成之次女﹐與孫汝玉之長男﹐蓋舅姑兄妹也﹐律禁爲婚﹐彰彰可睹。今乃不憑媒議﹐私結姻盟﹐是仲成不合以女許嫁﹐而偏聽牝雞之鳴。汝玉不合令男從親﹐而私結文鸞之好。若效桓溫之鏡臺。實壞蕭何之法律。合斷離異﹐以正典刑。」諭侯判主占妻六合縣伍春生﹐「狀告爲生離事﹕身貧無配﹐贅豪黨俊九使婢爲妻。議工三年﹐準作財禮﹐婚帖存證。今身工滿求歸﹐豈豪與妻戀﹐將身打逐﹐伊族黨睿見證。活活分離﹐見聞淒慘。進不得妻完娶﹐退則汗血無償。情極可憐﹐叩天作主。上告。」黨俊九訴曰「狀訴爲叛誣事﹕逆惡伍春生﹐贅身使女爲妻。靠如嫡親﹐帶往楚地貿易。豈惡見利忘義﹐竊銀百兩遠逃﹐召訪三年未獲。前日潛歸﹐誘婢被獲。究本成仇﹐拴黨作證﹐捏詞告臺。不思盜本久逃﹐召帖可據﹐誘婢誣主﹐律法難容﹐乞天正法。上訴。」諭侯審云「伍春生入贅黨家婢﹐議工三年﹐準作財禮。工旣滿矣﹐俊九胡不遣之歸也。夫春生旣欲得婦﹐必不竊銀。倘若遠逃﹐焉敢再返﹖況伊父母恩重﹐兄弟倫篤﹐夫婦愛深﹐肯爲不義事而參商其骨肉乎﹗固知執召帖者﹐不若婚約爲可憑﹔訟叛誣者﹐不若生離者之切也。合行究婦償工。勿使觖望。」債負類班侯判磊債玉山縣王九徳﹐「狀告爲吞騙貲本事﹕五年﹐刁惡丘章﹐借銀五兩﹐約限對月付還。臨期節取﹐觸凶反毆。切惡昔日借銀﹐釋迦口吻。今時負債﹐盜跖心腸。可憐血本纖毫﹐豈忍姦豪白騙。乞恩追給﹐永感二天。上告。」丘章訴曰「狀訴爲磊債疊騙事﹕三年﹐憑中黃益約﹐借王九徳本銀六兩。每月違禁取利﹐竹節生枝﹐未幾換約﹐滚作十兩。欺身無還﹐勢奪血產﹐心猶不滿﹐復行執約告臺。乞審中見芟誣枉騙。上訴。」班候審云「貧人借債而負債﹐此貧不守分也。富戶放債而磊債﹐是爲富不仁矣。但債憑代保﹐或騙﹑或磊﹐保人胸中自有涇渭者。合爲公剖﹐以塞訟端。」孟侯判放債吞業南陵縣吳亙﹐「狀告爲磊債吞產事﹕腴田八畝﹐價值百金。閻王大戶範忠﹐將銀放﹐違禁取利﹐逐月翻算。領僕三五﹐坐並蠶食﹐意圖吞業﹐勒寫契書。當限﹐彼不允從﹐立有贖約。業吞虎口﹐一家絕食。糧稅緊賠﹐國朝重事。妻兒男女。如鳥摘毛。告懇親提斧斷﹐如虛一字﹐斬首甘罪。」範忠訴曰「狀訴爲刁騙事﹕梟惡吳亙﹐借銀三十兩﹐越限不還。前月內止將磽田八畝﹐立契捺債。身不肯受﹐焉有贖約。豈惡捏誣圖騙﹐不思債有定利﹐民何敢磊﹔業有定主﹐民曷敢吞。乞準詳審﹐不道欺騙。上訴。」孟侯審云「吳亙原借範忠銀三十兩﹐𨿽越三年﹐已還十五兩矣。範忠乃疊創磊算﹐遂吞吳亙田八畝﹐此亦非仁者也。𨿽然﹐債負不斬﹐終爲禍孽﹔畝產不吐﹐竟是惑叢。爲亙者可以還過銀作利﹐再償範忠三十兩之銀。爲忠者毋得執契照田﹐而吐還吳亙八畝之業。庶放債者無沈債之冤﹐而有恆產者因有恆心焉。」左侯判債主霸屋祁門縣全汝亨﹐「狀告爲磊債霸屋事﹕債有常律﹐利有定額。貧借主豪伊鳳本銀十兩﹐年曆二周﹐還成對合。豈惡爲富不仁﹐利上算利﹐勒寫房屋準析。業吞虎口﹐安身無資。飛鳥尙爾有巢﹐人生豈可露宿﹖乞臺作主﹐不遭慘騙。上告。」伊風亦訴曰「狀訴爲懇恩杜騙事﹕七年﹐惡全汝亨﹐借銀十兩﹐延今不還。前月理取﹐自將破屋二間﹐寫契捺債。豈應捏誣霸屋﹐聳告法臺。切思取銀得屋﹐尋李棄桃﹐騙債告人﹐畫蛇添足。乞臺詳審劈冤。上訴。」左候審云「全汝亨原借伊鳳銀十兩﹐歷年二周﹐已還對合。爲鳳者又豈應磊利疊算而準拆房屋也。夫晏子不毀雀藪﹐大宋尙作蟻橋。鳳以倩負而逐人露宿﹐其視二君子大徑庭矣。其銀旣償﹐理勿再追。其屋尙存﹐給還原主。」宋侯判取財本貴池縣胡﹐「狀告爲吞本坑生事﹕倪遂領身本銀一千兩﹐貿易五載﹐獲利萬金﹐廣置基地。與取前銀﹐稱說分地節哀。求地﹐又約算帳還銀。豈料延今﹐帳旣不算﹐地又不分。伊富身貧﹐情極可憫。乞提給判﹐救濟殘生。上告。」倪遂訴曰「狀訴爲妒謀重騙事﹕胡將銀一千兩付身營覓﹐得失均沾﹐帳約兩證。五年﹐還過一千七百兩﹐親筆領存。豈豪妒買基地﹐計誣吞本謀分。不思明月尙有盈虧﹐買賣豈無得失。虎口難塡﹐恐遭痛嚼。乞究杜謀。上訴。」宋侯批云「付人本銀一千兩﹐若胡者﹐亦扶危濟困之丈夫。還銀一千七百兩﹐若倪遂者﹐亦知恩報恩之君子。今爲一片基地﹐切齒仇爭﹐是二人者又易反易覆之小人也。仰中親速爲允釋﹐毋以蝸角交訟鼠牙。」葉侯判取軍莊東昌縣饒欽﹐「狀告爲乞恩救伍事﹕祖軍邊衛﹐存銀應伍。梟惡陸良九﹐免中借貸十兩﹐二載不還分釐﹐致軍歸逼﹐貧難卒辦。恐誤衛所淸勾﹐公私受害。且軍莊非私債可比﹐延賴與吞騙何殊。乞追救伍﹐不遭坑累。上告。」陸良九訴﹕「狀訴爲指軍轄騙事﹕勢豪饒欽﹐私債滚算﹐剝民膏脂。舊年十月﹐借銀十兩﹐今已還過十六兩伍錢﹐收筆可證。今又捏架軍莊﹐誑臺疊騙。貧財有限﹐虎口難塡。乞提法究安民。上訴。」葉侯審云「陸良九原借饒欽銀十兩﹐歷年二周﹐已還過十六兩零。欽又捏稱軍莊﹐執約復告。此貪天之狗利者也。夫債在常條﹐利有定額。欠債不償﹐𨿽私債亦所當追。還銀已足﹐縱軍莊亦不重給。借約入官﹐毋使滚騙。」戶役類鄭侯判爭甲首安仁縣陳和美﹐「狀告爲懇恩均役事﹕鄧益錢糧百餘﹐同宗陳敬又屬蓬下甲首。身戶糧未滿十﹐竭力差役﹐如蚊負山。今蒙均戶﹐乞撥陳敬歸宗﹐幫帖疲役﹐庶苦樂得均﹐民無逃散。上告。」鄧益訴曰「狀訴爲奪甲坑差事﹕一里一甲﹐聖祖傳制。剖多益寡﹐仁爺良規。身戶甲首﹐止一陳敬﹐外無幫帖。陳和美蓬下﹐五甲繁盛。獘書陳和衷冒認陳敬同宗﹐過都�扯。不思兩版方可成墻﹐獨木焉能支廈。乞憐疲役﹐殄惡安民。上告。」鄭候審云「鄧益錢糧百石﹐而甲首惟一﹔陳和美糧不滿十﹐而甲首五焉。今陳和美以陳敬同宗﹐求撥歸戶﹐亦非過舉也。但鄧益之米﹐視陳和美之米𨿽多﹐而甲首甚寡。陳和美之米﹐視鄧益之米𨿽寡﹐而甲首甚多。似亦相當﹐可以無撥。」杜侯判甲下都昌縣吳全﹐「狀告爲頑甲差事﹕身充三甲里長﹐奉公並納糧差。疊票嚴摧﹐揭債賠納。豈甲下余銑﹐怪全催緊﹐反肆凶毆。切思官限不違一月﹐惡已經一年﹐拒頑撓法﹐實爲梗民。乞臺嚴究。上告。」余銑訴曰「狀訴爲虎裏害民事﹕積害里長吳全﹐鄕中翼虎﹐生事害民。身系帶管甲首﹐遭騙吸髓﹐頓索酒食﹐殺盡雞鴨。催收糧差﹐重秤違額。今又額外加徵﹐民不堪命﹐蓋天上訴。」杜侯審云「余銑者﹐吳全之甲首也。全以措差訟銑﹐而銑以過徵訟全。是魚目珠﹐混於一貫者也。及查銑之收帖﹐累歲糧差各完之早者﹐可爲勒乎﹗意者全之撓法﹐額外加徵﹐而釀成雀角之禍耳。𨿽然﹐法無兩立﹐差之情旣虛﹐過徵之罪當究。」髙侯判脫裏役建徳縣鄧阿金﹐「狀告爲懇恩豁役事﹕視賦僉差﹐國朝良制。阿金原產二十石﹐悉賣與周誼等﹐死時已無寸土。今蒙僉役﹐手足無措。阿痛產罄貧極﹐日食艱難。幼男七歲﹐年登啼饑﹐戶眾鄰圖可審。乞拘承產人戶﹐照稅明充﹐庶得權宜﹐濟變存活孤寡。上告。」髙侯批云「鄧阿金糧𨿽在戶﹐田實已賣。今系裏役尙可。以四旬寡婦﹐七歲孤兒累之也。仰拘承業人戶﹐照稅叢充﹐庶免隅泣。」熊侯判扳扯錢糧東鄕縣鄭﹐「狀告爲乞均苦樂事﹕身與左亨經收兌米﹐開局已經半載﹐人戶十無二納﹐上司提解甚嚴。蒙責賠﹐敢不遵命。思亨旣共經收﹐合均苦樂。乞提明賠﹐庶不傾家誤國。上告。」左亨訴曰「狀訴爲蠹國殃民事﹕鄧與身經收兌米﹐出入皆伊過手﹐身無毫幹。豈惡侵克花費﹐上司提解﹐數目十無二三﹐蒙責賠充﹐反行扳扯。思身𨿽共經收﹐伊獨典守。龜玉毀櫝﹐咎將誰歸﹗乞查廒簿﹐超豁無辜。上訴。」熊侯審云「鄧經收兌米﹐左亨爲副。上司提解甚嚴﹐及查廒簿﹐各戶之米十登八九﹐而倉中之數十無二三。究其所以﹐實鄧侵克而花費之也﹐與亨何辜。夫米系收﹐則系賠。必欲扯亨兩納﹐是猶越人活醪﹐而妾與秦人索價也。𨿽然﹐也侵克﹐亨豈不知﹗所不合者﹐知情弗舉耳﹐他罪無及。」桂侯判兜收洛陽縣莊典﹐「狀告爲侵官害民事﹕里長馮全﹐勢吞丁口﹐銀兩坑身﹐典家充賠﹐陷貧徹骨﹐情極可憐。乞提追給﹐還債救命。上告。」桂侯審云「糧差一歲一納﹐朝廷重務。今馮全以法律等開耗﹐兜收丁口銀十二兩﹐致坑莊典充賠﹐此國之蠹而民之蠹也。合行嚴究﹐殄此刁風。」鬥毆類晏侯判侄毆叔徳安縣尢珊六﹐「狀告爲毆尊折齒事﹕惡侄武孫﹐假銀削剝成家。縱放耕牛﹐食踐度荒麥菜。嗔出怨言﹐逞凶反毆﹐打落門牙﹐血流暈地幾死。幸尢璉救蘇。毆叔分嚴﹐傷齒罪重﹐懇究如律。上告。」尢武孫訴曰「狀訴爲恩拔誣陷事﹕族叔尢珊六﹐賒布二疋﹐取緊觸怒﹐大杖加毆﹐身急荒逃。叔趕僕跌﹐自落門牙。不思大可壓小﹐卑不抗辱。折齒重冤﹐民擔不起。乞天分豁。上訴。」晏侯審云「尢珊六種麥充荒﹐一家待命。而麥壞牛口﹐則剜肉心頭矣。怨言罵詈﹐人情乎﹗尢武孫不合顚倒綱常﹐以侄毆叔﹐甚且打落門牙﹐此又罪之不可赦者也。但彼云取銀觸毆﹐僕跌自落。夫欠債豈有毆人之心﹖平地亦非滑跌之所。罪不可掩﹐依律取供。」駱侯判毆傷郊門縣何松﹐「狀告爲急救二命事﹕身於舊年措借兪平九本銀二兩﹐年未及期﹐還過三兩﹐收帖存證。豈惡磊利﹐執約復騙﹐理論觸怒﹐喝什叢打﹐傷顱可驗。弟梅急救﹐復被折肱﹐任思明等救證。二命懸絲﹐水米不進。乞提法究﹐臨危哭告。」駱侯準狀﹐牌拘兪平九。﹝兪﹞以打傷二人是眞﹐恐難脫罪﹐故托人議和息。何松不允﹐屢催牌趕拿平九。賄牌沈匿﹐何松又催狀曰「狀催爲抗提獘段事﹕凶豪兪平九截打昆弟重傷﹐醫生驗明﹐明牌嚴提﹐獘抗不到。仁臺視民瘼爲危重﹐凶黨藐官牌同故紙。以致在歇家則調養無人﹐欲擡歸則審理不侵。卽目血髓時流﹐朝不保暮﹐遷延局死﹐上負慈仁。哭告。」兪平九訴曰「狀訴爲訐冤陷騙事﹕梟惡何松約借贍軍銀兩﹐越限不還﹐坐取觸恨。哨弟何梅擒身捺地﹐槌身亂打﹐渾身寸節有傷。幸某救歸﹐幾死二次。惡反詐傷二命﹐蒙牌匕提﹐病莫起牀。今幸死殼回生﹐匍匐上訴。」駱侯審云「兪平九爲富不仁﹐剝民肥已﹐蓋流毒一方矣。今因逼債毆人﹐破何松之顱﹐折何梅之肱。幾拘不出﹐此又撓法之甚者也。尙且展晁錯智囊﹐弄蘇秦吞劍。捏稱徧打致病﹐只塞前愆。殊不知平九之淒慘﹐只憑伊口訟﹐而松﹑梅之傷痕﹐則經予目驗也。合殄刁風﹐擬罪如律。」朱侯判墮胎靑陽縣施朝﹐「狀告爲毆命墮胎事﹕禍因蔣石與惡許風互毆。鳳怪言公觸怒﹐奮打孕妻﹐急救被陽傷胎﹐流血滿地。幸何干扶回﹐墮下男孩。妻危朝露﹐卽令保辜驗胎正法。上告。」許鳳訴曰「狀訴爲捏誣陷命事﹕身與蔣石爭碓相毆﹐極惡施朝﹐助凶叢打﹐搶奪网帽﹐隨投里長勘證。惡虧﹐計置僞胎﹐誣飾抵陷。乞臺電燭﹐不遭姦害。上訴。」朱侯審云「爭碓而廝毆﹐細事也。踢婦而墮胎﹐則罪重矣。若云計置僞胎﹐此帶血孩子從何處得來﹖合繩以法﹐毋得他辭。」繼立類艾侯判承繼合肥縣周瑚﹐「狀告爲懇撫存立事﹕春秋重繼祀之典﹐禮律無滅祀之條。房弟周﹐四世單傳﹐不幸無嗣遽沒。遺產數千﹐各房叔侄睥睨。弟媳女流﹐竟無主張。遂致紛爭﹐勢如朝露。祖宗祭祀久缺﹐三喪暴露荒郊。身等難容坐視﹐謹具宗支圖呈﹐乞賜選繼庶﹐祀產有主﹐人鬼沾恩。上告。」艾侯審云「周死無後胤﹐以二三千之遺產﹐起六七家之紛爭。尊長呈圖選繼﹐亦良舉也。歷觀世系﹐周瑚當長﹐元子伯謀﹐固自承宗祧﹐而次子伯謨﹐齒尙幼於眾房﹐旨合選承立庶﹐俾周無子而有子﹐周之婦亦不曰奴輩利吾財耳。」林侯判繼子萬年縣陸明﹐「狀告爲逆天殺父事﹕原身無子﹐繼立族弟朗次子細亨爲嗣﹐恩撫長大﹐嫖賭亂爲。嗔身誡諭﹐扭身亂打﹐毀落門牙暈死。彼幸妻救﹐逆虧逃閃。乞提嚴鞫﹐扶正大倫。上告。」陸細亨訴曰「狀訴爲鏡拔冤誣事﹕撲打之蛾﹐願投明死。原父繼身爲子﹐協力創家。後娶庶母生嗣﹐枕言讒害。止因失裙小故﹐捉身毒打﹐以手揪發﹐用口咬肘﹐透骨極痛﹐並扯門牙。母心妒害﹐唆父告臺。哀乞作主﹐提拔冤誣。上訴。」林候審云「審得陸明先立細亨爲嗣﹐蓋移侄作子﹐易伯作父﹐其愛未必不厚。但娶妻生子﹐而簧惑於枕宮﹐亦人情乎。今以落牙之故﹐訟子大逆。殊不知明之落牙﹐明之咬肘﹐落之也。但細亨不合不笑受刑責﹐而生怨言耳。𨿽然﹐無子而繼立﹐有子而趕逐﹐此似爲以旨蓄禦冬者。今明宜盡父道。若細亨不起敬起孝﹐罪當重懲。」龔侯判義子生心南陵縣曾祥﹐「狀告爲逆叛事﹕身老子故﹐將媳李氏﹐憑媒招孫育養老﹐一毫財禮﹐身並未索。過門三載﹐撫若親生。豈今頓起禍心﹐毀倉盜谷﹐啟笥竊衣﹐私運財物歸家﹐不憮孤老﹐思將仇報。老命惶﹐懇天究治。上告。」孫育訴曰「狀訴爲兩難事﹕母生二子﹐弟幼繼伯。身貧未婚﹐憑媒入贅曾祥媳爲妻。議工三載作聘﹐工滿求歸。觸誣逆叛。痛思家貧母老﹐再無次丁。欲終事樣﹐棄母則不孝﹔欲歸養母﹐背義則不祥。情極兩難﹐叩天裁豁。上訴。」龔侯審云「曾祥子死﹐以媳招孫育爲妻﹐遂欲彊畱養者﹐此所謂出而誘雉者。豈知母子天親也﹐祥安得以無子之媳﹐而羈系有母之子哉﹗但入贅之初不索財禮﹐祥之恩亦育所當報者。合給銀五兩﹐以贍殘年。其婦從夫﹐祥勿畱阻。」蔣府主判庶弟告嫡兄京縣洪榕﹐「狀告爲倚嫡吞庶事﹕母有嫡﹑庶﹐子無親疏。父遺財產﹐理合均分。嫡兄椿滅倫欺庶﹐彊占家財﹐搶契霸田﹐封倉奪谷。什物器皿﹐一罟鯨吞﹐反嗔理論﹐毒手毆打幾死。母子惶﹐哀徹心髓﹐苦口銜冤。上告。」洪椿訴曰「狀訴爲逆誣犯義事﹕父遺財產﹐身與弟榕均分﹐中親﹑族長﹑近閭﹐眼同花押。豈弟花酒迷心﹐賤價潑賣。伯諫被辱﹐母誡遭忤﹐族長可審。身思父苦創業﹐弟忍輕棄﹐用價贖回。弟賣契存證﹐罟吞何物﹐乞電分單。上訴。」蔣府主批云「洪椿﹑洪榕嫡庶兄弟﹐鬮分父產﹐憑族公裁。但洪榕戀花酒若甘飴﹐棄父業如敝屣。洪椿用價贖回﹐蓋買弟已賣之田地也﹐豈倚嫡吞庶云云。𨿽然﹐以兄弟而構訟﹐實自相魚肉者。玆念洪榕無產﹐聊撥椿糧二石與之。榕再亂爲﹐許族共殛。」脫罪類按察司批保縣官漳縣耆民章喬等二百餘人﹐連金「狀保爲叩天從民事﹕縣主吳倫﹐寬明仁恕﹐政令肅淸﹐蒞任甫及三月﹐萬民翹首更生。詎意流賊入境﹐毒害生靈﹐公私宇捨﹐悉成灰燼。致蒙提究﹐實難逃法。但緣本縣地方﹐城無櫓樓﹐遇難實難固守﹔民怯金鼓﹐見敵誰敢爭先。一人卻死﹐何能破賊。事窮事促﹐坐受天殃。今聞按法當去﹐士民如失父母。伏乞俯從民意﹐曲賜保全之恩。據法原情﹐普撫瘡痍之眾﹐闔邑沾恩﹐老幼銘感﹐連名上保。」按察司批云「吳知縣旣守臨彰﹐一方保障﹐胡乃縱賊入境﹐荼毒生靈﹐焚毀官舍。旣無嘉山之戰﹐又乏睢陽之守﹐是有玷於官箴者。第以蒞任三月﹐遽聯民心﹐今聞按法當去﹐隱然有借寇之風﹐非善於撫宇者不能如是也。今從民欲﹐聊爲曲全。」孫代巡判妻保夫安仁縣王氏﹐「狀告爲釜魚乞命事﹕仁爺巡省一方﹐姦回喪膽。阿夫不良﹐因自作孽﹐冒犯天臺。𨿽云眾口爍金﹐敢謂縲紲非罪。憲度如肯海涵﹐良人豈終馮婦。乞轉堯天回舜﹐日泣禹囚解湯网﹐置此子於度外﹐容周處以自新。如再犯﹐妻兒同罪。上告。」孫代巡批云「昔班昭上書﹐而兄冤白。緹縈贖罪﹐而父刑釋。今王氏爲夫犯罪﹐以死哀保﹐是與超妹﹑淳於女事相仿佛也。仰府體情釋放﹐許令自新。」鄧察院批母脫子軍樂平縣張氏﹐「狀告爲乞恩赦宥事﹕阿男遭訪﹐枉擬軍罪。痛阿早孀﹐僅男一脈。男今遠配與死爲鄰。阿獨荒居﹐終作溝殍。一罪而累及兩命﹐母子死各東西﹐情極可憐。阿命固不足卹﹐夫脈竟絕無傳。乞頒國典﹐持垂好生﹐超豁母子蟻命﹐感恩刻骨。上告。」鄧察院批云「獘書金盛﹐嚇詐人命贓銀五十兩﹐擬以軍罪﹐夫復何辭。第伊母孀居﹐年躋七十﹐更無兄弟可賴。若遠配是不能終母養﹐又且絕宗祀也。故依侯律盛之罪﹔若不可赦﹐論司馬法盛之罪﹐亦所當原。仰本府查審發落。」執照類余侯批娼妓從良照安仁縣娼妓柯翠樓﹐「告爲吁天超拔批照事﹕蹇生不辰﹐賣落煙花。趁錢則龜媽用度﹐構禍則蟻命承當。思至伊門已經一十二載﹐相償伊債奚啻三百餘金。不遂從良﹐終無結果。懇天賜照作主﹐庶免生爲萬人妻﹐死作無夫鬼。爲此銜恩上告。」余侯批云「妓者沈酣胭粉﹐籠絡構欄。或一夕易一夫﹐而含羞解金扣﹐帶笑吹銀燈﹐良有由也。今柯翠樓志欲從良﹐棄秦樓之風弓﹐罷巫山之雲雨﹐撤章臺之楊柳﹐終身仰事一天。此夢之覺﹐而醉之醒者。合與執照﹐任其所從。」江侯判寡婦攺嫁照景寧縣孫氏﹐「告批照爲懇恩超寡事﹕阿苦上無公姑﹐下無子女。不幸夫故家貧﹐鰥叔傭外﹐無銀買棺﹐借銀伍兩殮用﹐債主坐逼﹐阿無生路。守制無衣無食﹐不守恐人刁蹬。乞察鰥寡同居不便﹐賜照準適﹐超生感徳。上告。」江侯審云「婦人從一而終﹐禮也。孫氏夫死家貧﹐上無公姑可恃﹐下無子女可從。亦欲律以常道難矣。況嫂叔同居﹐叔鰥﹑嫂寡﹐嫂果曹令女乎﹖叔果魯男子乎﹖合與執照。聽其二夫。」閔侯批杜後絕打照鄱陽縣陳積﹐「告批照爲預杜後患事﹕朱才等打傷族命﹐蒙恩公判痛。念彼彊我弱﹐彼眾我寡﹐衝要之處﹐終不能以飛渡往來之人﹐勢有難於夥行。幽僻之處﹐豈必皆有幹證。與其遭禍而煩官﹐孰若先時而杜禍。乞批執照﹐永絕禍胎。上告。」閔侯批云「量非師徳﹐孰能唾面自漧﹔徳不夷齊﹐豈得不念舊惡。朱才毆傷陳積﹐被告受刑。倘區區報復﹐積也寡不敵眾矣。玆欲杜禍﹐合與執照﹐庶智壽不斃族人於塗﹐邴不納齊懿於竹。」湯縣主批給引照身江山縣遊楊﹐「狀告爲給引便照事﹕伏睹設關將以禦暴﹐文引不給﹐譏察難憑。身帶貲本前往南京生理﹐旅途往返不無關津盤詰。告乞文引﹐以便照驗﹐庶使姦細不致混淆﹐商路程限免爲畱難。上告。」湯侯卽批云「秦關燕壁﹐路阻且長﹐倘非棄生﹐未有不苦於盤詰者。今遊揚貿易江湖﹐非區區守故園而老者。與以執照﹐庶身有照﹐驗關無畱難矣。」詹侯批和息狀東鄕縣尹和等﹐「具息爲便民息訟事﹕伏睹律令﹐不願終訟者聽。有邵智﹑蘇儒先後具詞告府﹐蒙送臺問理。各犯初二日解到﹐一睹仁化﹐遂效虞﹑芮。二犯悔悟﹐恥爲頑民。身等冒昧﹐懇乞俯從宥罪﹐準和息訟﹐民俗還淳﹐連名上告。」詹侯批云「戕盾﹐敵盾毀而戕亦缺。鷸蚌持﹐蚌死而鷸豈生。故觸蠻蝸角﹐吳越會稽﹐非有徳者所樂道也。今邵智﹑蘇儒平心息訟﹐是易仇爲恩﹑返薄爲淳者﹐合聽其自便。」旌表類曾巡按表揚貞孝福建福寧州福安縣﹐有民章達徳﹐家貧淡。娶妻董惠娘﹐生女玉姬﹐天性至孝﹐言動愼默。達徳有弟達道﹐家殷富﹐娶妻陳順娥﹐徳性貞靜﹐又買妾徐妙蘭﹐皆美而無子。達道二十五歲卒。達徳有意利其家財﹐又以弟婦年少無子﹐嘗托順娥之兄陳大方﹐勸其攺嫁。順娥欲養大方之子元卿爲嗣﹐以繼夫後﹐誓不失節。達徳以異姓不得承祀﹐竭力阻擋。大方心恨之。順娥每逢朔望及夫生死忌日﹐嘗請龍寶寺僧一淸到家誦經﹐追薦其夫﹐亦時與之言語。僧一淸歸謂徒弟明通曰「章娘子嘗請我誦經﹐與我說話﹐莫非有意於我乎﹖若再到他家﹐定要調戲之。」明通曰「章娘子貞節有名﹐師父不可起此念。若他喊罵起來﹐不惟塞了誦經路頭﹐又且惹禍。他大伯達徳是个無禮人﹐必不與我寺干休。」一淸曰「不妨﹐婦人無夫﹐身家無主﹐怕他甚的。」過幾日﹐順娥夜夢丈夫啼哭﹐又遣人來請誦經超度。一淸曰「徒弟你不信章娘子有意於我﹐今日不是時節﹐怎麼詐稱夢見丈夫﹐又請我誦經﹐必是好事來也。」明通曰「師父要幹此事﹐我不敢去。」一淸令來人先擔經擔去﹐隨後便到其家。見戶外無人﹐一淸直入順娥房中去﹐低聲曰「娘子屢召我﹐莫非有憐念小僧之意﹖乞今日見捨﹐恩徳廣大。」順娥恐婢聞則醜﹐亦低聲答曰「我只叫你念經﹐豈有他意﹗可快出去。」僧一淸曰「娘子無夫﹐小僧無妻﹐成就好事﹐豈不兩美﹖」順娥曰「我道你是好人﹐反說這臭口話。我叫大伯懲治死你。」一淸曰「你眞不肯﹐我有刀在此。」順娥曰「殺也由你﹐我何等人﹐你敢無禮﹗」正推開要走出房﹐被一淸抽刀砍死﹐取房中一件衣服﹐將頭裹出﹐藏在經擔內。後出來在門外叫「章娘子」無人應﹐再叫二三聲﹐徐妙蘭乃出來。一淸曰「你家叫我念經﹐故我敬來。」妙蘭曰「今日正是念經﹐我去叫小娘來分付你。」一入房去﹐見主母殺死﹐鮮血滿地﹐連忙走出叫曰「了不得也﹗小娘被人殺死。」隔捨達徳夫婦聞知﹐卽馳來看﹐尋不見頭﹐各各驚訝﹐不知是何人殺。只緣經擔先擔到﹐故在廳內。一淸惟空身在外坐。那知頭在經擔裏面﹐搜遠不搜近也。達徳乃發落一淸去﹐曰「今日不念經了。」一淸將經擔擔去﹐以頭藏於三寶殿後﹐一發無蹤了。妙蘭命人去叫陳大方來﹐外人喞噥﹐都疑是達徳所殺。陳大方赴曾巡按處告曰「狀告爲殺命吞家事﹕痛妹陳順娥﹐嫁夫章達道。夫故無子﹐妹誓守節。詎道狠兄達徳﹐思吞家財﹐逼妹攺嫁﹐拒不肯從﹐被惡殺命﹐將頭藏匿。冤慘異常﹐因節致死﹐屈抑無伸。殺命並家﹐滔天惡逆。懇臺法斷﹐正惡償命。哀告。」章達徳去訴曰「狀訴爲仇虎機陷事﹕喇虎陳大方﹐慣訟殃民﹐案卷山積。謀將伊子元卿繼徳亡弟﹐達徳恐亂宗﹐執拒致仇。不幸弟婦順娥被賊殺命﹐盜去首級。方挾仇誣徳殺命吞家。切弟婦守節有光﹐章門何忍戕害﹖弟旣無子﹐業終屬徳﹐何用早吞﹖乘機中傷﹐懸捏陷善。投天劈誣﹐免遭坑害。哀訴。」曾巡按將二狀批府提問。昌知府拘集來審曰「陳順娥何時被殺﹖」陳大方曰「是早飯後﹐日間那有賊敢殺人﹖惟達徳在鄰﹐有門相通﹐故能殺之﹐又盜得頭去。倘是外賊﹐豈無人見﹖」昌知府曰「順娥家更有奴婢使用人否﹖」大方曰「妹性貞節﹐遠避嫌疑﹐並無奴僕。只一婢妙蘭﹐倘婢所殺﹐亦藏不得頭也。」昌大府見大方詞順﹐便將達徳拶挾﹐勒逼招承。但頭不肯認。審訖﹐卽解報巡按。曾大巡又批下縣曰「仰該縣詳究陳順娥首級下落﹐結報。」時尹知縣是貪酷無能之官﹐只將章達徳拷打﹐跟尋陳順娥頭﹐且哄之曰「你尋得頭來﹐與他全體去葬﹐我便申文書放你。」累至年餘﹐達徳家空如洗。徳妻只與女勤績刺繡﹐及親鄰哀借挨度盤纏。女玉姬性孝敬﹐因無人使用﹐每日要自送飯。見父必含淚垂涕問曰「父親何日可放出﹖」達徳曰「尹爺限我尋得順娥頭來﹐卽便放我。」玉姬歸對母曰「尹爺說尋得嬸娘頭出﹐與他去葬﹐便放出我父親﹐今跟究年餘﹐越無蹤影﹐怎麼尋得﹖我父親在牢中受盡苦楚﹐我與母親日食難度。不如得我睡著﹐母親可將我頭斫去﹐當嬸娘的送與尹爺﹐方可救得父親。」母曰「我兒﹐你話眞當耍。父亦一命﹐你亦一命﹐怎麼將你命替父命﹗你今已十六歲﹐長大了。我意要將你嫁與富家﹐隨爲妻爲妾﹐多索幾兩聘銀﹐將來我二人度日﹐著時保治。」女曰「父親在牢受苦﹐母親獨自在家受餓﹐我安忍嫁與富家﹐自圖飽暖。況得聘銀若食盡了﹐頭又尋不出﹐父親命終難放。那時我嫁人家﹐是他人婦﹐怎肯容我歸替父死﹖今我死則放得父﹐供得母﹐是一命保二命。若不保出父親﹐則父死牢中﹐我與母必不嫁人﹐亦是餓死定矣。我意已決﹐母親若不忍殺﹐我便去縊死﹐望母親斫我頭去當嬸娘的﹐放出父親﹐死無所恨。」母曰「我兒你說替父𨿽是﹐我安忍捨你﹖況我家未曾殺嬸娘﹐天理終有日明白。且柰心挨苦﹐再不可說那斷頭話。」母逐步嚴守。過了幾日﹐玉姬不得縊﹐乃紿母曰「我今從母命﹐不須防矣。」母防亦稍懈。未幾而玉姬縊死。母乃解下﹐枕屍在股﹐慟哭一日﹐不忍釋手。不得已持起刀來﹐又放下數次﹐割不得。乃思曰「吾女乃孝女﹐若不忍割他頭來﹐救不得父﹐他亦枉了一死﹐地下亦不瞑目。」遂焚香祝之曰「你今捨命救父﹐吾爲母不能救你﹐願來生爾爲吾母﹐吾爲爾女﹐亦以孝心報你也。斷頭從爾之意﹐實非出於母之心。」祝罷﹐將刀來斫。終是心酸腸斷﹐手軟膽寒﹐割不得斷﹐著用幾刀﹐方能割下﹐其刀痕錯亂。母持起頭﹐一痛而絕﹐須臾復蘇。乃脫自己身上淨衣﹐裹住女頭﹐明日送在牢中與夫。夫問其所得之故﹐黃氏答以夜有人送來﹐想其人念汝受困之久﹐故送出來也。章達徳以頭交與尹爺。尹知縣自喜﹐能賺得順娥頭出﹐此達徳所殺是的矣。卽坐定罪﹐將達徳一干人﹐解上巡按。曾大巡取頭上驗﹐見頭是新砍的。卽怒達徳曰「你殺一命﹐亦該死﹐今又在何處殺這頭來﹖順娥死已年餘﹐頭必臭腐。此頭乃近日的。豈不又殺一命乎﹗」達徳推妻黃氏得來。曾大巡將黃氏拷問﹐黃氏哭泣不已﹐欲說數次﹐說不出。大巡怪之﹐先問徐妙蘭。妙蘭曰「黃氏跟尋我主母頭﹐並不見蹤﹐本縣尹爺跟究得急。他女玉姬最是孝順﹐見父苦母餓﹐願自縊死﹐叫母將頭來當。母再三阻之不得。卽死﹐又不忍砍﹐今此頭刀痕碎亂﹐實玉姬的也。」達徳夫婦一齊大哭。曾大巡再取頭看﹐果是死後砍的﹐刀痕並無血蔭﹐不覺亦下淚﹐嘆息曰「人家有此孝親之女﹐豈有殺人之父﹗」再審妙蘭曰「那日早晨有甚人你家來﹖」妙蘭曰「早晨並無﹐早飯後有念經和尙來﹐他在外叫﹐我出來﹐主母已死了﹐頭已不見了。」曾大巡將達徳輕監收候。分咐黃氏﹐常往僧寺去祈訴願。倘僧有調戲言﹐可問他討此頭﹐必得之。」黃氏回家﹐不時往龍寶寺﹐或祈簽﹑或祈答﹑或許願﹐哭泣禱祝﹐願尋得見順娥的頭。往來慣熟﹐與僧言語。僧一淸畱之午飯﹐挑之曰「娘子何愁無夫﹗倘死﹐便再嫁个好的。」黃氏曰「死則可嫁﹐他不死又嫁不得﹐被他牽陷住。」淸曰「他終是死的﹐你不如尋个好處﹐落得自快樂。倘他坐牢一世﹐你只戀他﹐豈不誤了靑春﹐空耽饑餓﹖」黃氏曰「他也不說嫁﹐人也不肯娶犯人之妻﹐正沒柰何。」一淸曰「娘子不須嫁﹐只肯與我好﹐也濟得你衣食。」黃氏笑曰「濟得我倒好﹐若更得神佛保﹐尋得嬸娘頭來﹐與他交官﹐得減死問徒去亦好。」一淸見肯允﹐卽來扯之曰「你但與我好﹐我有靈牒﹐明日替你燒去﹐必牒得頭出來。」黃氏半推半就曰「你今日先燒牒﹐我明日和你好。若牒得出來﹐莫說一次﹐我誓願與你終身偸情矣。」一淸引起欲心﹐緊抱要姦。黃氏曰「你無靈牒﹐只是哄騙我這件。你要有法﹐先牒出頭來﹐待明日任從你飽。不然我豈肯送好事與你﹖」一淸此時欲心難禁﹐曰「只與我好﹐少頃無頭﹐也變个與你。」黃氏曰「我物現在﹐﹝能﹞與你悔得﹖你變个頭來﹐卽與你今日飽。若與你過手了﹐將你這和尙頭當麼﹖我不信你騙。」一淸急要那件﹐不得已說出曰「二年前﹐有別个婦人來寺﹐一行腳姦之不肯﹐被他殺了﹐頭藏在三寶殿後﹐你不從﹐我亦殺你湊雙﹔肯從﹐就將那頭與你當。」黃氏曰「你妝此事嚇我﹐就先與我看﹐然後行事。」一淸引出示之。黃氏曰「你出家人﹐眞狠心也。」一淸又求歡。黃氏惟曰「適間與你閒講﹐引動春心﹐眞是肯行。今見這个頭﹐嚇得心碎魂飛﹐全不愛矣﹐決定明日罷。」一淸見他親殺的﹐豈不虧心﹐亦曰「我見此亦心驚肉戰﹐全沒興了。你明日千萬來﹐不可失約。」黃氏曰「我不來﹐你來我家也不妨。要我先與你過手﹐隨後你送那物與我。」黃氏歸﹐召公差幾人﹐教他直入三寶殿後﹐搜出頭來﹐將僧一淸鎖送按院﹐一便認﹐招出實情。曹院判曰「參看得陳順娥大節無瑕﹐凜凜冰淸玉潔。章玉姬孝心純篤﹐昭昭地義天經。慷慨殺身﹐不受妖僧溫漫穢﹔從容自縊﹐要爲嚴父鮮棼。惇一本事﹑一天賡﹐柏舟蓼莪而不忝﹔明大節﹑全大孝﹐比共姜﹑緹縈而有光。孝徳鎭乾坤﹐有裨世教﹔貞心昭日月﹐丕振家聲。是宜豎之牌坊﹐表彰貞孝培風化。更合立之祠宇﹐祀春秋慰死靈。陳人方罪坐招誣﹐是自取也﹔章達徳災出無妄﹐合省發之。尹知縣橫威制人﹐陷無辜於死地﹐才力不及。僧一淸行彊殺命﹐仍怙惡而不悛﹐梟首猶輕。」判訖﹐卽綁一淸斬首﹐不待時決。再仰該縣爲陳氏﹑章氏﹐豎立坊牌﹐賜之二匾﹐一曰「慷慨完節」﹐一曰「從容全孝」。又爲之拆章達道之宅﹐攺立貞孝祠﹐以達道田產一半入祠﹐供四時祭祀之用﹐仍與達徳掌管。不半年﹐而祀宇告完﹐各官都去行祭。曾巡按贈匾於祠曰「一門貞孝」﹐顧守道贈匾曰「貞烈純孝」﹐昌太府贈匾曰「孝義懿徳」。人皆仰羨二氏之賢﹐又稱曹院之仁明﹐能愼獄得情也。謝知府旌獎孝子山東髙唐州民婦房瑞鸞﹐十六歲嫁夫周大受﹐至二十二歲而夫故。生男可立僅過歲周歲﹐乃苦節寡守﹐辛勤撫養﹐不覺可立已十八歲﹐能任菽水﹐耕農供母﹐甚是孝敬﹐鄕鄰稱服。房氏自思﹕「子已長成﹐惜乎家貧﹐不能爲之娶婦。傭工所得僅足供我一人﹐若如此終身﹐則我𨿽能爲夫守節﹐而夫終歸無後﹐反爲不孝之大。」乃焚香告夫曰「我守節十七年﹐心可對鬼神﹐並無變志。今夫若許我守節終身﹐隨賜聖陽三﹔若許我攺嫁﹐以身資銀代兒娶婦﹐爲夫繼後﹐可賜陰。」擲下﹐果是陰。又祝曰「杯非陰則陽﹐吾未敢信。夫果有靈﹐謂存後爲夫許我攺嫁﹐可再得二陰。」又連擲二陰。房氏曰「夫願與我同﹐許我嫁矣。」乃囑人議媒。子可立泣阻曰「母親若嫁﹐當在早年。乃守兒到今﹐年老攺嫁﹐空費前功。必是我爲兒不孝﹐有侍養不周處﹐該得萬死。憑母親捶撻﹐兒知攺過。」房氏曰「我今三十八歲﹐再嫁猶未老﹐更過三十年﹐是眞老矣。我定要嫁﹐你阻不得。」上村有富民衛思賢﹐年五十歲﹐喪室。素聞房氏賢徳﹐知其將攺嫁﹐卽托媒來議。媒人曰「衛老官家甚豪富﹐但年紀長得十二歲。他是老實人﹐叫我不要瞞﹐敬請侍下何如﹖」房氏曰「年長何妨﹐但要出得三十兩銀便可。」衛思賢慨然以銀來交。房氏謂子曰「此銀你用木匣鎖封住﹐與我帶去。鎖鑰交與你﹐我過六十日﹐歸來看你。」可立曰「兒不能備衣妝與母﹐豈敢要母銀﹐憑母意帶去﹐兒不敢受鎖鑰。」母子相泣而別。房氏到衛門兩月後﹐乃對夫曰「我本意不欲嫁﹐柰家貧﹐欲得此銀代兒娶婦﹐故致失節。今我將交銀與兒﹐爲他娶了婦﹐便復來也。」思賢曰「你有此意。我前村佃戶呂進祿﹐是个朴實人。有女月娥﹐生得莊重有福相﹐今年十八﹐恰與你兒同年﹐我卽爲媒去議之。」房氏回兒家謂可立曰「前銀恐你浪費﹐我故帶去。今聞呂進祿有女﹐與你同年﹐可將此銀去娶之。」可立依命﹐娶得呂月娥入家﹐果好个莊重女子。房氏見之歡喜﹐看見成親後﹐復往衛門去。誰料周可立是个至孝執方人﹐𨿽然甚愛月娥﹐笑容款洽﹐卻不與之交合﹐夜則帶衣而寢。月娥已年長知事﹐見如此將近有一年不變﹐不得已﹐乃言曰「我謂你憎我﹐又似十分相愛﹔我謂你不知事﹐你又長大﹐說來又曉得了。何如舊年四月成親﹐到今年正月將滿一年﹐全不行夫婦之情。你旣不先邀我﹐我今要邀你雲雨歡合﹐不由你假志誠也。」可立曰「我豈不知少年夫婦樂意情濃﹖柰娶你的銀是嫁母的﹐我不忍以賣母身之銀﹐娶妻奉衾枕也。今要積得三十兩銀還母﹐我方與你交合。」呂氏曰「我你空手作家﹐僅足充日﹐何日積得許多銀﹐豈不終身鰥寡乎﹖」可立曰「終身還不得﹐誓終身不交。你若恐誤靑春﹐憑你另行攺嫁﹐別處歡樂。」呂氏曰「夫婦不和而嫁﹐亦是不得已。若因不得情欲而嫁﹐是狗彘之行也。豈忍爲之。不如我回娘家﹐與你力作﹐將銀還了﹐然後歸來完聚。若供我了﹐銀越難積。」可立曰「如此可好。」將妻送在嶽父家去。至年冬﹐呂進祿將送女歸婿家﹐月娥再三推托不去﹐父怒遣之﹐乃與母達其故。進祿不信﹐與兄進壽敍之。進壽曰「眞也。日前我在侄婿左鄰王文家取銀﹐因問可立爲人何如。王文對我道﹕『那人事母是孝子﹐對妻是癡子。說他以嫁母銀娶妻未還母銀﹐不敢宿妻。只那妻亦賢徳﹐惟小心勸他。可立說嫁妻﹐又羞嫁。今正月送妻往乃嶽家﹐至今不肯去接。』以我所聞﹐與女侄之言相合﹐則此事乃眞也。」進祿曰「我家若富﹐也把幾兩助他﹐還其母銀。我又不能自給﹐女又不肯攺嫁﹐在我家也不是了。」進壽曰「女侄旣賢淑﹐侄婿又是孝子﹐天意必不久困此人。我正爲此事﹐已取進銀二十兩﹐又將田典當十兩﹐共湊三十兩﹐與女侄去。他後有還我亦可﹐無還我﹐便當相贈孝子﹐人生有銀不在此處用﹐徒作守錢虜何爲﹖」月娥得伯父此銀﹐不勝歡喜﹐拜謝而歸。父命次子伯正送姐到家﹐伯正便回。月娥歸至房中﹐將銀排在桌上﹐看了一番﹐數過幾件﹐又收置桌廚內﹐然後入竈房炊飯。誰料右鄰焦黑﹐在壁穿中窺見其銀﹐從門外入來偸去。其房門𨿽響﹐月娥只疑夫歸入房﹐不出來看。少頃﹐周可立歸﹐卽入廚房見妻﹐兩人皆有喜色。同午飯後﹐妻入房去﹐不見其銀。問夫曰「銀你拿何去﹖」夫不知來歷﹐問曰「我拿甚銀﹖」妻曰「你莫挽。我問伯父借銀三十兩﹐與你還婆婆。我數過二十五件﹐靑油帕包置在桌廚內﹐恰才你進來房門響﹐是你入房中拿去﹐反要故意惱我。」夫曰「我直進廚房來﹐並未入睡房去。你伯父甚大家﹐有三十兩借你﹐眞著你學這見識來﹐故圖賴我﹐要與我成親﹐我誓定嫁你﹐決不落你圈套。」呂氏曰「原來你有外交﹐故不與我成親。今拿我銀去﹐又說嫁我﹐是我將銀雇你嫁也。且何處討銀還得伯父﹖」可立再三不信。呂氏思今夜必然好合﹐誰知遇著此變﹐不勝忿怒﹐便去自縊﹐幸得索斷跌下。鄰居都聞得呂氏夫婦爲銀角口﹐又聞呂氏自縊﹐焦黑心虧﹐將銀揭於腰間﹐才走出大門﹐被雷打死。眾人聚看﹐見焦黑燒似﹐衣服都盡﹐只裙頭揭一靑油帕﹐全未燒壞。有膽大者解下看何物﹐則是銀﹐數之共二十五件。眾人皆曰「可立夫婦正爭三十兩銀﹐說二十五件﹐莫非卽此銀也﹖」將來秤過﹐正是三十。送與呂氏認之﹐呂氏曰「是也。」眾人方知焦黑偸銀被震。未半午﹐而呂進祿﹑進壽﹑衛思賢﹑房氏皆聞而來看﹐莫不共信天道之神明﹐咸稱周可立孝心之感格。而呂月娥之義不攺嫁﹐此志得明﹔呂進壽之仗義輕財﹐人皆稱服。由是衛思賢曰「呂進壽百金之家耳﹐肯分三十金贈女以全其節孝﹐我家累萬金﹐止親生二子﹐𨿽捐三百金與妻之前子﹐亦豈爲多﹖」卽寫闡書一扇﹐分三百兩產業與周可立收執。可立堅辭不受﹐曰「但以母與我歸養足矣﹐不願﹝受﹞產業也。」思賢曰「此在你母意何如。」房氏曰「我久有此意﹐欲奉你終身﹐或少餘殘喘則歸周門。但近懷三月孕矣﹐正爾兩難。」思賢曰「孕生男女﹐則你代撫養﹐長大還我﹐以我先室爲母﹐則爾子有母。吾亦有前妻﹐若彊你歸我家﹐則你子無母﹐你前夫無妻﹐是奪人兩天也。向三百產業﹐你兒不受﹔今交與你﹐以表三載夫婦之義。皆你前世結此二緣﹐非干你志不守節也。」次年生一男﹐名恕﹐養至十歲﹐還衛家﹐後中經魁。以母兄周可立之孝達於州。時知州謝達爲之通詳﹐申上司曰「參看得孝子周可立﹐克諧一本﹐有懷二人。憶周歲而失怙﹐朝夕在念﹔感婺母之苦守﹐菽水承顏。母思有子而無婦﹐夫之無後可慮﹔子念嫁母而娶妻﹐反之此心不寧。好色人所愛﹐有妻子而不慕﹔苦節不易守﹐歷一年而不更。如窮人之無歸﹐幾同虞舜之大孝。欲力作而還母﹐何殊董永之賣身。妻伯感義贈金﹐欲玉成其孝﹔焦黑竊銀遠走﹐自取震於雷。非純孝之格天﹐胡殛誅凶人以顯節﹔乃眞心之動眾﹐故咸稱孝徳以揚名。合無旌表裏閭﹐庶可激揚乎風化﹔相應蠲復徭役﹐用以憂卹乎孝門。」按院依申批下﹐準之旌表﹐仍復其家差役。賜其匾曰「純孝格天」﹐謝知州亦送匾贈曰「孝孚神明」。按﹕此事不惟周生之孝徳過人﹐而房氏之爲夫全後﹐孝識其大。呂氏之歸家甘守﹐相成夫孝﹔進壽之典田相贈﹐雅重孝子﹔思賢之不畱後妻﹐任全慈孝﹐皆賢淑之品徳﹐盛世之休風也。是宜謝公表之﹐以勵後人。顧知府旌表孝婦河南汝寧府固始縣﹐有民範齊﹐娶妻韓淑貞﹐極有賢行﹐年登三十無子。姑唐氏年七十﹐偶沾重病﹐百醫不治﹐臥枕半載。韓氏左右侍奉﹐未當離側。夜則陪臥﹐扶持起倒﹐形𨿽勞瘦﹐怡色承奉。入竈房﹐則默禱竈君曰「願姑病早安。」夜則視天曰「願姑病早安﹐願損我年﹐以增姑壽。」旣而姑病愈危﹐醫者皆云不起。則日夜焚香禱天﹐願以身代姑死。哭泣悲痛﹐不勝憂惶。適有一道土來化齋糧﹐見韓氏拜天哭泣﹐問其故。韓氏以姑病危篤告。道士曰「凡不治之病﹐惟得生人肝少許與食﹐無不愈者。」韓氏曰「人肝果可醫病乎﹖」道士曰「我曾見二人了。衛弘演﹑安金藏﹐以肝醫好兩个主人。此豈謊你﹖」韓氏當天祈曰「人言肝可醫病﹐若醫得我姑﹐願得聖﹐我便割肝醫之。」遂擲得聖。韓氏信之。乃入廚下﹐以剃刀從腰間割開﹐鮮血迸出﹐難忍傷痛﹐暈倒在地。取不得肝﹐乃挨入房中﹐倒於牀。頃間﹐復入廚下祝竈神曰「願竈君來助我﹐取得肝與姑食﹐我死無恨。」又以一手入刳﹐一手持刀﹐割得一小塊﹐切作三小片﹐煮與姑食。姑問曰「此甚物這脆美﹖」答曰「雞肝也。」接碗置桌上﹐復去睡。少頃﹐範齊歸﹐見有血從廚下起滴﹐一道入房中去。則妻死在牀﹐其血從妻腰間一孔而出。疑是被人所刺﹐大叫曰「誰人謀死我妻﹖」姑病忽然自愈﹐遂起來曰「才煮雞肝我食﹐碗尙在桌﹐何謀死這快﹖」去看婦傷﹐從腰孔中見肝。問兒曰「今日宰雞否﹖」齊曰「並未。」又入廚下去﹐見竈後血多﹐鍋蓋切肝微有血迹。乃大痛曰「想媳婦割肝我食﹐因致身死。」不勝傷悼。齊急來扶母曰「媳婦捨身成孝﹐正要得母身安寧﹐若痛哭傷母﹐反非媳婦之心。萬勿傷悲﹐保養自重﹐我去買好棺柩來殮之。」

範齊見妻𨿽死﹐卻得母愈﹐一悲還復一喜﹐急去問棺木買。遇一道士問曰「你買棺木貯何人﹖」齊曰「妻也。」道士曰「令正以何病死﹖」齊曰「以割肝奉姑﹐重傷而死。」道士曰「死幾日矣﹖」齊曰「恰才未久。」道士曰「我醫神損最髙﹐𨿽死一日者﹐皆可治。試爲你醫之。」齊曰「有此妙方乎﹖」卽引去看時﹐肉已冷﹐惟心頭尙暖。道士曰「盡可醫得。你將一筐子來盛藥去﹐把藥敷傷痕中﹐身漸回暖﹐便將生矣。」齊以藥敷訖﹐立覺身暖。道士曰「你將此筐置竈心中﹐待令正復生﹐我要你一筐土撇子。」範齊曰「倘拙荊得生﹐自當厚謝。但我家沒有土撇子。」道士曰「恰才見一婦人﹐滿筐裝過﹐我去叫他回來。你買些眞的謝我便是。」道士去了一飯頃﹐韓氏漸漸醒來﹐覺傷痕癢﹐以手搔之﹐曰「我才割開﹐便合瘡口﹐取不得肝矣。」夫曰「你取肝婆食﹐婆病好矣﹐更取做甚﹖」韓氏曰「我割開取不得肝﹐忍痛不過﹐挨在牀處﹐只夢中托竈神代我取出肝奉姑。又竈神以藥代我敷瘡口﹐此是夢中事。我並未起來﹐那里婆食我肝﹐病何緣好﹖」夫再看地中血迹﹐只一道滴入房中﹐再無半點到母房﹐乃疑是妻之靈魂所爲。急去看竈中筐子﹐卻有一紙金字詩云「孝婦刳肝甘殺身﹐滿腔眞孝動神明。竈君豈受人私謝﹐祗顯英靈動世人。」範齊方悟道士乃是竈神﹐其云「滿腔」者﹐心也﹔「眞土撇子」者﹐眞孝也。自是母病旣愈﹐妻傷亦痊﹐人皆以爲孝感所致。鄕之眾父老及坊里長﹐以韓氏孝徳呈於府曰「連僉呈爲乞旌孝徳以隆風化事﹕竊惟聖世重倫常﹐首崇孝誼。聖侯端化本﹐急賜褒揚。維民範齊﹐厥妻韓氏﹐服勞盡瘁﹐侍藥親嘗。老姑之病逾半年﹐小心以事如一日。炊爨則禱竈﹐乞沈屙之早痊﹔靜夜每吁天﹐願捐軀而代死。誠能格帝﹐示之割肝以醫﹔孝不顧身﹐甘於剜腹以死。以至靈魂不昧﹐猶奉肝肉以獻姑﹔致感竈神顯靈﹐來授良劑以救醒。滿腔眞孝﹐已徵於神明之詩﹔萬懇旌隆﹐尙待於牧侯之徳。則善者以勸﹐四郊徧爾徳之風﹔而民益知﹐方比屋成可封之俗。爲此具呈﹐須至呈者。」顧知府通詳曰「參看得孝婦韓氏﹐叨章婦道﹐怡奉姑顏。藥必躬親﹐歷半年心如一日﹔死祈身代﹐禱靜夜神格九天。剜腹鏤肝﹐甚於割股。誠感靈應﹐何況人稱。安金藏之忠不是過也﹐衛弘演之義寧有加乎﹗不意女流﹐有此純孝。何無獎勵﹐用維世風。」李大巡批申曰「孝婦韓氏﹐剖肝奉姑﹐至孝感神。比隆古之孝誼尢勝﹐於聖世之婦道有光。應支無礙官銀﹐立孝坊以旌表。仍著該府賫匾﹐親送贈以褒崇。範齊有孝妻﹐可卜身先之化﹐授之冠帶﹐以養慈母。唐氏有孝婦﹐料應齊家之功﹐賜之肉帛﹐以禮髙年。此繳。」顧知府承大巡明文﹐卽委官督建孝婦坊﹐親送大巡「孝孚神明」之匾於範齊家﹔又自贈之匾曰「滿腔眞孝」﹐人皆羨其榮。後韓氏生三男﹐皆登科﹔娶三婦﹐皆克盡孝敬﹐人以爲仁孝之有報。此可以爲積善孝親之勸夫。

