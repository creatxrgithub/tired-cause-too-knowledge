諸司公案﹝皇明諸司公案﹑續廉明公案傳﹞明余象斗編述

《皇明諸司公案》﹐六卷﹐題「山人仰止余象斗編述」﹐「書林文臺余氏梓行」﹔明萬曆三臺館刊本。封面題「續廉明公案傳」﹐可視爲《皇明諸司廉明奇判公案》之續書。卷一至卷六﹐依次是人命﹑姦情﹑盜賊﹑詐僞﹑爭占﹑雪冤六類﹐計五十四篇。

皇明諸司公案

第一卷

人命類

曾大巡判雪二冤

廣元縣有民嶽充﹐貪殘不仁﹐屠宰爲生。一日﹐昭化縣有客人史符﹐趕豬十餘頭﹐約值白銀三十兩。一更時﹐到嶽充家。充見夜深無人知覺﹐卽備酒肴殷懃勸飲。史符遠途跋涉﹐初到地頭寬心放飲﹐不覺大醉。嶽充遂縊死之﹐丟屍於後園背井中﹐竟無人知者。

三年後﹐昭化復有一富商安其昌﹐到廣元賣買。其人年少俊雅﹐乃風月中人。嶽充第三鄰家有裁縫梁華成者﹐娶妻馬氏﹐綽約窈窕﹐麗色無雙﹐見者無不悅慕。對門皮匠池源淸﹐嘗起意佻之不能成就。安其昌偶在池店買鞋﹐見馬氏在門倚望﹐秀色動人﹐津津可愛。其昌顧盼不忍轉眼﹐因問池匠知其夫能縫衣﹐乃日買好緞匹請梁華成裁縫﹐或剩有零尺﹐卽云我送你與令正做鞋﹐因此時往梁家。得見馬氏益熟﹐心益思慕。積有半年餘﹐染成相思病﹐癥勢不能起。因寫書到家﹐叫父自來收完帳目。

梁華成月餘未見其昌﹐聞其有病﹐適從門首經過﹐入而問曰「聞貴體欠順﹐今已淸安否﹖」其昌曰「正不得你來。若肯憐念救我﹐命猶可生﹐不然吾與汝生死別矣﹗」華成曰「我不會醫﹐何以救你﹖苟可救得﹐無不從命。」其昌曰「你但肯救﹐自是醫得。」華成曰「財主是我主顧之人﹐嘗多蒙提攜﹐豈有疾病不救之理。」其昌曰「旣如此﹐我奉銀五兩﹐權爲開手。待病痊後﹐再得重謝。」華成曰「你須說病是何癥﹐我能醫得否﹐何故先受銀﹖」其昌曰「你必先受銀﹐說个肯醫無悔﹐我方說病癥。」華成遲疑未定﹐只得受此銀說﹕「我眞肯醫﹐你且道病癥來。」其昌曰「我病非爲他﹐只爲思慕你令正美貌﹐今成相思癥候﹐除非得令正同宿一宵﹐則心願可遂﹐虛火可降﹐然後服藥方可救得殘生。萬乞廣開方便﹐終身感激。」華成思量半晌答曰「我道肯矣﹐只未知房下何如﹖」其昌曰「丈夫肯容情﹐令正必應屈從。卽托公先爲達意。」

華成辭別歸家﹐故作懊惱之狀。妻問曰「你這等惱甚事﹖」華成轉賠笑曰「有一事不好言。」妻曰「事不與我言﹐更與誰言﹖」華成曰「今日去看安官人病﹐他道爲愛你美貌﹐故成相思。若得同宿一宵﹐庶可救得他命﹐已奉銀五兩在此。我念他是一主顧﹐又孤客可憐﹐一時誤許他﹐未知你意何如﹖」妻曰「安官人平日是个寬厚好人﹐你曾得他多少鞋面。今死生所系﹐若救得他命﹐亦是陰騭。況他持銀明求﹐又非暗行狂悖﹐你旣許他﹐我當從你所爲。」華成卽報於其昌﹐許以今夜。

其昌聞之﹐喜滿十分﹐只等天晚成就良遇矣。不意前月寫書抵家﹐近晚父安潤適到﹐夜卽同睡。其昌無計脫身﹐不能赴約。是夜﹐華成將銀三錢﹐自去宿妓﹐其妻裝抹整齊﹐只待其昌來宿。至二更不到﹐乃倚門而望。對門池皮匠覘見﹐手提皮刀未放﹐近前戲之曰「夜深人靜﹐娘子在此等甚情人﹖」馬氏曰「我自等官人﹐你休胡說﹗」轉身而入。池匠趕進曰「你官人我見在娼家去歇﹐決是不回。望娘子與我一好﹐感徳難忘。」馬氏罵曰「奴才安得無禮﹗明日報我丈夫﹐與你定奪。」池匠曰「我有刀在此﹐不從便殺你。」馬氏曰「那个敢殺﹗」池匠恨他不從﹐將刀割下頭來﹐提出掛在嶽充肉鉤上。

次日﹐嶽充早起宰豬﹐見鉤上掛一人頭﹐喫了一驚﹐密將丟在後園背井中去﹐人並不知。及梁華成歸來﹐見妻被殺死﹐不見一頭﹐不勝驚痛。卽到安其昌店曰「你忒殺心﹗緣何將我妻殺了﹐把頭在那處去﹖」其昌茫不知情﹐驚曰「是誰殺你妻﹖我昨晚家父到﹐並未來你家也。」安潤曰「昨夜兒與我睡﹐你何自殺其妻﹐將來圖賴我兒。」華成遂罵道﹕「想是這老賊恨你兒病﹐便泄忿於我妻﹐故夜殺之。」安潤不知來歷﹐何能與辯。

華成往府告曰﹕

「狀告爲挾仇殺命事﹕淫豪安其昌﹐風流嫖蕩﹐窺伺成妻姿色蓋世﹐無計成姦﹐積思成病。昌父安潤翻致怨恨﹐七月十三夜﹐潛刀入室﹐殺死成妻﹐割去一首﹐匿無尋蹤。乞究成妻人頭﹐懲姦償命。哭告。」

安潤爲其昌抱訴曰﹕

「狀訴爲移殃事﹕其昌孤客﹐病染相思﹐用銀五兩﹐明買華成通奸。伊妻約以夜會﹐尙未成姦。適昌父遠到﹐勢難赴約。卽夜成妻被誰妒殺﹐竊去一首﹐移禍昌父。子私買姦﹐豈達父知﹐性縱蠢暴﹐敢輕殺人﹖彼系土娼﹐必爭風致殺﹐昌父何與﹖乞詳情洞豁。叩訴。」

後其昌因馬氏死﹐心絕思念﹐病亦漸痊。保寧柳知府弔來審問﹐梁華成曰「我妻非土娼﹐從來無外交﹐此鄰里所知。只其昌貪思成病﹐果是用銀五兩求買姦宿﹐夜卽殺了﹐非他殺之而誰﹖」安其昌曰「我若恨殺﹐當在未遂謀之先。今已銀買﹐你夫婦肯了﹐何故又殺﹖必別有仇人殺之。」柳知府曰「婦人有外交者方有爭風致殺﹐此婦素來淸潔﹐是你買他姦宿﹐安得推他人殺之﹖好將婦頭出來罷。」其昌曰「他人殺人﹐我知頭安在﹖」柳知府略施刑杖﹐其昌並不肯認﹐只得做樁疑獄﹐發監該縣﹐候再審定奪。

過了一年﹐曾察院出巡到廣元縣﹐安潤謂華成曰「我兒是與你相好人﹐決不殺你令正。今死者不能復生﹐你不如揀个上好婦人﹐我出銀代娶﹐你具个息罷。」華成依言具息。曾院不準曰「人命重情﹐豈容私息﹖我當至你家鞫之。」卽擡轎到﹐拘一二鄰人問曰「此婦曾有奸夫否﹖」眾皆執曰「並無。」曾院發怒曰「婦人素無外交﹐必是其昌殺之無疑。」勒定問死償命﹐發出路上﹐重打三十。

曾院復回衙門吩咐皂隸丘榮曰「我問其昌一樁事﹐你可在他街去訪﹐看誰人說冤枉者﹐卽拘來見。」丘榮得命卽去。見街上人曰「此婦人眞殺死不明﹐又不知首在何去﹐欲說不是其昌﹐那夜只有他去宿﹐人都疑疑怪怪如此。」有一皮店徒弟問池源淸曰「不知其昌果殺婦人不枉屈否﹖」池源淸嘆曰「天下那有眞事﹐此人是枉屈也。」丘榮聞之﹐拿去見大巡。曾院命上了棍﹐叱源淸曰「我訪得華成妻是你殺﹐特恨其昌不合明買通奸﹐故打之﹐豈眞把其昌償命也。你今好把婦人頭出來罷。」池源淸初不肯認﹐及受不過﹐乃吐實曰「婦人是我調姦不從﹐故怒殺之。其頭掛在嶽充肉鉤上﹐不知後來下落。」曾院卽命拘嶽充到﹐問曰「舊年七月十三﹐池源淸掛一婦人頭在你肉鉤上﹐你埋沒何處去﹖」嶽充見說他人殺命﹐與己無干﹐一時忘記己謀豬客亦在古井﹐乃從直曰「那日果有婦人頭﹐我恐惹禍﹐丟在後園古井去。」曾院命押嶽充同仵作去取。

其時﹐仵作入井取得一副頭骨﹐又並取一副全體骸骨﹐同送到衙門。曾院知是嶽充所謀之人﹐乃曰「此是誰人骸骨﹖你是何年月所謀﹖可一一招來﹐免受刑憲。」嶽充心虧﹐見事已發﹐知是冤家債到﹐不待受刑﹐便直招曰「四年前﹐昭化縣有豬客史符﹐夜趕十餘頭豬到﹐委不合將他謀死。」安潤曰「史符是我鄰居﹐借我銀本買豬﹐不知死在何方。何幸今日得明﹐也這是因究一冤而雪出二冤﹐豈非天理乎﹗」

曾院判曰「審得嶽充閭閻惡少﹐市井餓夫。乘豬客之夜來﹐當涎其利﹔醉遠行以杯酒﹐縊死其人。投枯井之屍﹐人殊不覺﹔殺越人幹貨﹐民罔不恫。謀財害命昭然﹐依律處決實當。池源淸茸小材﹐裁補賤役。癡心野合﹐發戲言調紅粉於春閨﹔忿志不從﹐抽皮刀刺朱顏於夜帳。首級付肉鉤﹐懸掛香魂﹐遂背井埋藏。彊奸且在不赦之條﹔殺命應居大辟之律。安其昌𨿽屬賂姦﹐起禍以病故﹐可原其情﹔梁華成不合隱忍﹐賣姦致妻死﹐宜懲以杖。」

按﹕此案他匠之殺甚密﹐旣無可究﹐梁夫後亦肯休﹐若不必究。惟曾院知殺婦者必附近居民﹐故將其昌到彼處﹐痛受刑法﹐然後遣人察其說枉者﹐彼必知情﹐便可就此訊鞫。已乃果得眞犯﹐此非智且巧乎﹗旣又雪史符之冤﹐則天意非人力也。

劉刑部判殺繼母

扶風縣民方廷敍﹐先娶室張氏﹐生男方大年﹐已十七歲矣。旣而張氏卒﹐廷敍又娶繼室陳氏﹐甚凶懌妒忌﹐累抗夫虐子﹐又時搬家財於外家。廷敍常遜言苦口婆心曉諭﹐終執拗不從。一日不勝忿爭﹐夫婦毆打。陳氏發起凶性﹐手持利刀﹐將夫殺死。子大年見父死於非命﹐卽奮不顧生﹐徑奪母手之刀﹐將母亦一刀斬死。此日妻殺夫﹑子殺母﹐鄰里莫不駭異。不日傳聞於陳氏外家﹐其兄陳自良赴縣告曰「狀告爲殺母大逆事﹕王法霜淸﹐罪嚴不孝。母恩地厚﹐理無擅誅。哭妹陳氏﹐媒嫁方廷敍爲繼室。劇惡逆男方大年﹐制父淩母﹐揪打捶撻﹐屈抑無伸。陳氏揮刀自刎﹐廷敍倉皇奪刀﹐觸鋒誤死。大年復鼓余怒﹐手揪母髻﹐一刀劈死。人倫大變。遠近寒心﹐切惡逼母刎頸﹐誤父非命﹐罪已不赦﹐況親手刃母﹐壞倫變法﹐天地傾頹。乞依律殲惡﹐華風不夷。激告。」方大年訴云﹕

「狀訴爲死報父仇事﹕腹心受刺﹐安忍束手。父有深仇﹐那知顧生。痛年失恃﹐父娶繼母﹐懌性狼心﹐欺淩夫主。手持利刀﹐砍頸身死。年睹大變﹐涕泣無從﹐一時感激﹐渾忘身命﹐奪劍殺仇﹐不知是母。爲父𨿽故身陷逆名﹐乞天垂念憫愚逭死。哀訴。」

程縣尹卽提原被﹝告﹞來鞫。陳自良曰「極惡方大年﹐他脇制其父﹐毆淩其母。陳氏計無所出﹐乃不勝憤恚﹐思持刀自刎。夫方廷敍急奪其刀﹐不意誤觸刀鋒﹐刺頸而死﹐縱彼誤殺夫命﹐自有官司可告﹐有律法可問。大年便奪刀殺母﹐這等滔天大惡﹐安得復容天地間。」方大年辯曰「小的豈是無故殺母﹐又那有先毆母親﹑逼母自刎之事﹖因父母二人自相角口﹐老母素性凶暴﹐便持刀砍死我父。此一家所共見﹐豈是誤觸刀芒能斷得頭顱﹖察此可見自良砌陷。小的見父橫死﹐心墮膽熱﹐我亦非我﹐一時忿恨﹐委不合將母殺死﹐乃事激气生﹐心難主持﹐今𨿽追悔無及。當日只爲父仇﹐外忘王法﹐內忘身命。今日倘有可生之路﹐乞老爺超拔。如罪不可赦﹐則死亦無恨。」再審問幹證﹐皆說是陳氏先殺夫﹐以故﹐大年乃殺母﹐非先有毆母之事也。程尹判曰﹕

「婦以夫爲主﹐室內豈得操戈﹔子以母爲天﹐膝下烏容反刃。今陳氏以呂雉之妒恚﹐加武之凶殘。司晨牝雞﹐一鳴家索。河東獅子﹐屢吼人驚。劍口橫衝﹐敵國隱於中閫﹔夫頭墮地﹐凶人起於內庭。罪固莫逭於天﹐誅刑宜有待於司寇。方大年乃逞匹夫之小忿﹐蹈殺母之大憝。父仇縱不戴天﹐報難加於母氏。殺人𨿽必償命﹐權猶屬於士師。若姑念孝思﹐是知有父天而無母地﹔如借口義激﹐將至伸孝子而屈法官。據法應坐淩遲﹐減等姑從斬決。」

當日議定斬罪。大年亦無再辯。申上兩院﹐皆依擬繳下﹐秋季共奏上重辟。有刑部主事劉景﹐察此案卷﹐心下疑異﹐反復展玩﹐忽然想到。乃駁下曰﹕

「看得夫婦大義等於乾坤﹐母子天倫昭於今古。乃繼母如母﹐明不及母﹐緣父之故﹐比之於母。今繼母無狀﹐手殺其父。下手之日﹐母恩絕矣。在律﹕父祖被人所毆而子孫助斗者無罪﹐𨿽傷猶得末減。況若越人之殺而父乎。昔木蘭﹑緹縈女子﹐且赴親之難。趙武﹑張琇孤雛﹐能復父之仇。覆楚鞭屍﹐世羨伍奢之有子﹔滅梁函首﹐人稱昌國之有孫。今大年義激於衷﹐忿彼懌牝。气配乎道﹐斃此惡梟﹐冒不韙之名﹔死而無悔﹐洗切齒之恨﹐奮不顧身。父親罹刑﹐孝子諒當若是。爲父剪逆﹐烈士誰曰不然。在陳氏有可誅之辜﹐死何足惜﹔特大年無殺人之柄﹐杖以戒專。」

復行該道再審﹐乃從所議﹐以擅殺有罪之人論。大年遂得免大逆之誅﹐實出於劉主事創見特議也。

按﹕此卷人惟知不合殺母議罪﹐不知其繼母殺夫已非吾母﹐殺之是殺一有罪之人也﹐止與擅殺有罪凡人同﹐惟當擬杖﹐豈得以殺母例論乎﹗

朱知府察非火死

彭州府九龍縣民申謙﹐有墳山與寇遠相界。地理家稱此山有佳風水﹐其正穴落在寇遠邊。申謙父子四人﹐家富人彊﹐將母靈柩彊葬在寇遠邊去。遠知去阻﹐無柰申家人眾﹐反被其罵辱。申家葬母后﹐將山開了大路﹐定了界至而歸。第三日﹐寇遠托人求山價而罷﹐申謙言「我葬祖墳山﹐與遠何與﹖」又全不與價。寇遠畜忿在心﹐過了一个月﹐正是十一月二十日。其夜﹐帶了利刀﹐倚長梯於申謙屋外﹐默地扒上屋去﹐潛入謙家﹐割開房戶﹐將一家七口男女盡行殺了﹐便放火於屋。然後復從屋上走出﹐下梯而歸。那時殺了人﹐放了火﹐𨿽無人知﹐寇遠亦自心戰。拖長梯放在自己門外﹐未及收入﹐便密密回家﹐開門去睡。及火烈聲響﹐鄰人知覺﹐羣起喊叫。見火自申謙家起﹐周圍是墻﹐其大門緊閉﹐人不能進。眾看火焰燻天﹐竟無人出﹐只說申家自失火﹐人都燒死﹐並不知是人殺而人放火也。次日﹐地方往府具呈曰﹕

「連僉呈爲失火燒命事﹕回祿爲災﹐民遭荼毒。鄕有申謙一家七口﹐今月二十日﹐時正二更﹐忽然火發﹐勢焰燻天﹐城門緊閉﹐人莫能救。憐伊一家﹐盡遭焚死﹐火變異常﹐人命重大﹐理合具呈﹐委勘殯貯。故呈。」

時朱壽隆爲知府﹐疑曰「火發𨿽驟﹐當有醒者知逃﹐豈有一家七人曾無一人能脫者﹖此必有獘﹐吾當親勘之。」及到其地勘踏﹐惟見瓦礫參差﹐縱橫。令人將水澆冷﹐揭開灰燼﹐見骨骸堆棧﹐莫可別識。拘問四鄰﹐皆說是申家失火自燒﹐羣然一詞﹐無可窮詰。朱太府一面令申家族親收尋骸骨﹐自命轎巡視各家動靜。到寇遠門首﹐見門外有一長梯豎起﹐其髙於屋。捉問左右鄰曰「此梯常在此的﹐抑前夜救火的﹖」鄰人曰「亦非常在此﹐非前夜救火的﹐只昨日方在此﹐未知何故。」宋太府提寇遠問曰「你把長梯在此何用﹖」寇遠一時對不來﹐半晌乃曰「欲修屋漏用。」朱太守發他去。審問具呈地方曰「寇遠與申謙有隙否﹖」地方曰「只前月爭一墳山﹐亦無別隙。」又問曰「此方誰做鼠賊﹐可報一人來。」地方曰「鼠賊頗多﹐惟饒佃最著。」朱太府卽命拿饒佃到﹐當下溫慰之曰「地方呈汝做賊﹐吾念汝貧窮﹐將汝從前之罪都赦不問﹐但今後宜作好人﹐勿再爲非。」饒佃叩頭謝太府。又曰「吾少頃在眾人前問你申家失火事﹐你可說只見寇遠倚梯在申家屋上﹐我自有主意。」吩咐已畢﹐太府召具呈眾人齊到﹐將饒佃上了棍﹐問曰「你夜夜作鼠賊﹐夜間事你盡知之。前夜申家火起﹐人都道是你潛入去放火﹐可好好供來﹐不然活活打死你。」饒佃前已承太府吩咐﹐乃曰「小人果每夜竊盜﹐只申家放火不干我事。那夜只見寇遠倚梯在申家屋上﹐進去少頃﹐出來卽便發火﹐必問他方知。」眾人面面相顧﹐疑饒佃果是見得﹐不知是太府教他假作幹證也。須臾﹐拘寇遠到。太府問曰「饒佃見你入申家屋﹐出來卽發火﹐此是你放火無疑矣。但七人都不能脫﹐必是你先殺死而後放火也。」寇遠手殺七命﹐今見審出﹐甘心承認﹐曰「老爺神見﹐果是我先入殺之而後放火﹐今一命償七命﹐萬死無憾矣。」朱太府判曰﹕

「審得寇遠﹐蜴毒心﹐豺狼狠性。挾爭山之舊隙﹐肆濫殺之窮凶。一門何辜﹐血潤雕翎之劍﹔七命亦重﹐魂飛蝶化之灰。剿其家﹑火其廬﹐慘甚氏之芟艸﹔斷其﹑燼其骨﹐痛並董卓之臍燈。鬼焰﹐盡是兒愁女怨之餘燼﹔煙塵漠漠﹐都爲父膏子血之殘灰。想受辛炮烙之刑﹐虐焰不過若是﹔卽項籍咸陽之火﹐凶威豈甚於玆。一命𨿽塡七命﹐宜裂首以殉於眾。出爾必應反爾﹐且闔門而投之荒。庶慰魂冤﹐少雪民恨。」

按﹕眾呈火死人﹐惟兀突立案而已。朱侯獨疑七人無並死之理﹐乃親勘其迹。旣而無蹤﹐仍巡視諸家。見寇遠長梯而生疑端﹐聞其爭山﹐益有可猜﹐然無干證﹐遂坐之必不服。故教鼠賊詐證﹐彼謂賊人果夜間窺見﹐遂不敢隱﹐立得其情。非畱心民隱者﹐能斷斯獄乎﹗

胡憲司寬宥義卜

湖北人平營﹐人品卑陋。娶妻元氏﹐貌美而淫﹐常不愜其夫﹐屢欲攺嫁﹐營不肯出。偶有卜者陶訓在其家借宿﹐元氏見其年少俊雅﹐伶俐豁達﹐意私愛之。夜間故備酒肉﹐令夫與卜者飲入內室﹐元氏復邀夫痛飲﹐醉扶去睡。見夫睡已濃﹐遂抽刀殺之。出見卜者曰「吾夫醜陋﹐心嘗恨之﹐惟爾靑年俊俏﹐甚中我意﹐今已將夫灌醉殺之﹐願與爾偕往﹐永爲夫婦﹐貧富相守﹐才貌相稱﹐不亦美乎﹗」陶訓心思﹕「此婦眞不義﹐肯忍心殺其夫。」乃問曰「你殺夫刀在何處﹖」元氏取而授之曰「刀在此。」陶訓曰「婦人嫌夫者多﹐未有忍殺者。今結髮夫婦﹐汝忍殺之﹐則半路者﹐後日嫌生愛弛﹐豈不又殺乎﹖」元氏曰「我夫是那樣人品﹐鬼不似鬼者﹐似你容貌﹐我願終身諧老﹐誓不反目。」陶訓曰「未有人似你歹心者。」遂手接其刀﹐一舉斬之﹐乃夤夜逃去﹐復往城中賣卜自若也。

有貧民蕭邁者﹐嘗在平營家工役。次早﹐至其家﹐忽見二屍相枕﹐流血滿地。邁恐累已﹐卽卻走而出。適遇和定於路。至午﹐鄰捨不聞平營家人聲﹐聚眾人看﹐見其夫婦並死於地﹐人驚異之。和定曰「我早見蕭邁自營家出﹐必是他殺也。」邁不能辯。保甲去呈曰﹕

「連僉呈爲殺死二命事﹕王法至嚴﹐殺人者死。人命至重﹐理合呈明地方。平營同妻元氏一家二人﹐並無閒雜﹐陡於本日被誰並殺。今早和定見有蕭邁自營家出﹐情若驚惶﹐未知是否邁殺﹐有無緣故﹐乞提究審﹐明白歸結﹐免貽累眾。爲此具呈﹐須至呈者。」

薛知縣提蕭邁到。邁曰「我早入他家﹐平營夫婦已被人殺死在地﹐正不知何故也。」薛令曰「你入他家何干﹖旣見殺死﹐何不叫眾共看﹖」邁曰「我常在伊家傭工﹐偶入而看之﹐驟見殺死﹐恐怕惹禍﹐故不敢喊叫。」薛令曰「若他人殺﹐你必敢叫﹐此是你自殺無疑矣。」用嚴刑考勘﹐蕭邁不能自明﹐卽自誣服。

過數月﹐胡大巡按臨﹐以蕭邁不合連殺二命﹐將決不待時。陶訓聞之曰「我不可以累無辜也。」遂往自首曰﹕

「狀首爲義殺惡婦事﹕訓因賣卜﹐借宿平營家。伊婦元氏﹐夜殺其夫邀訓逃走。訓恨不義﹐因殺氏死。今聞蔽罪蕭邁﹐不敢昧心﹐情願陳首。有無罪戮﹐甘受無悔。上首。」

人方知元氏殺夫而陶訓殺氏﹐蕭邁始得昭雪免受大辟矣。胡大巡判曰﹕

「審得陶訓術精卦卜﹐气負剛方。道粗涉乎陰陽﹐不亞季主﹔言知本乎忠孝﹐何愧君平。恨凶婦之不良﹐誅其悖逆﹔憫庸夫之無妄﹐雪彼罪愆。烈烈英風﹐明可並乎日月﹔堂堂義气﹐幽何忝於鬼神。元氏就誅﹐乃殺一不義之婦﹔蕭邁得釋﹐是生一無辜之民。於氏有可死之罪﹐於陶無擅殺之嫌。宜寬罰僭之條﹐用爲義激之勸。」

按﹕此案審者未得眞情。而載之者﹐一以見庸夫當勿畱美婦﹐免惹禍殃﹔一以見淫婦恣行不義﹐自取戮辱﹔又以見義士秉貞心正气者﹐𨿽陷過誤﹐終無大咎。是可爲世之懲勸矣。

左按院肆赦誤殺

安寧縣秀才樊士會﹐豪俠慷慨﹐喜耽花酒。嘗與庫吏文達節之妻有往來﹐外人稔知﹐而達節殊不覺也。一日﹐達節與二三道友聚飲酒肆﹐聞鄰店中有二少年相與密語曰「土包中惟文達節妻眞是有貌﹐每夫往守庫﹐則樊秀才必宿其家﹐今往來三年矣﹐未審其夫亦知否。吾與汝去看他一會何如﹖」文備聽得此語﹐只「樊」字聞之未明﹐遂含藏在心﹐竟不出口﹐歸家故語其妻曰「今復輪我值宿守庫﹐我當去矣。」其夜樊秀才果來﹐開門而納﹐綢繆燕好﹐何止親夫婦情意也。至夜三更﹐達節歸家﹐急敲門曰「開門﹐開門﹗」其妻聞之﹐語樊秀才曰「吾與爾相好三年﹐夫並不知。今忽夜歸﹐身無所逃﹐不如將牀頭一把鋼刀與你﹐待我開門﹐爾從後將夫殺之﹐又作區處。」樊秀才曰「可也。」遂按刀在手。及婦開門﹐達節兩步踏進於內﹐婦反近在門邊。時天气昏黑﹐樊秀才望門邊人影﹐一刀斬之﹐正中其婦﹐遂投刀於地﹐脫身逃去。文達節急呼四鄰曰「有賊﹗賊殺吾妻﹗」四鄰驚起聚看﹐曰「何不扯住賊﹖」文達曰「逃去了。」因取刀看曰「此卽吾牀頭之刀﹐此果何賊﹐拿得出來﹖」四鄰曰「適間只聞你叫門﹐令政娘子應聲開門﹐又不聞他人聲﹐此刀是你家物﹐我等何由知誰盜也。」明日﹐達節陳告曰﹕

「狀告爲賊殺妻命事﹕達節守庫﹐夙夜奉公。妻獨在家﹐聞有外交。昨晚夜歸﹐妻出開門﹐陡有藏賊﹐暗中殺妻﹐丟刀脫走﹐鄰佑共知。乞窮正賊﹐究殺命故﹐殄惡正律。哀告。」

縣主問曰「你妻與誰人有姦﹖」達節曰「人多言之﹐獨我不知。」縣主問鄰佑幹證﹐鄰佑曰「他爲夫者不知﹐我外人安知。且昨夜叫門時﹐只聞他妻應聲開門。少頃﹐卽叫賊殺其妻﹐且刀是他牀頭物﹐豈賊牀頭探刀﹐不殺婦人於房內﹐而殺於開門見夫之後乎﹖」縣主曰「此是達節疑妻有姦﹐故於夜殺之而托言賊也。」遂擬死成獄﹐解送按院﹐將赴市就刑。樊士會見之﹐惻然憐念曰「我淫人妻﹐誤殺其命。今又陷人夫以償命耶﹗縱逃人誅﹐豈無天譴﹖」卽到官自首曰「殺文達節之妻者我也。因與彼妻有姦情﹐恐見獲。彼妻授刀於我﹐令殺而夫﹐暗中誤傷而婦。今反以達節償命﹐予竊不忍﹐故情願到臺﹐自首待罪。」左按院判曰﹕

「審得樊士會﹐以弟子之員﹐肆行淫瀆。其犯姦罪﹐一依姦婦之說﹐欲害人夫。其謀殺罪﹐二然欲行殺者。脫身之急計﹐而中情人者﹐暗中之殺傷﹐以此蒙罪﹐彼亦奚辭﹗今達節不能解殺妻之誣﹐司刑不能得正凶之身﹐而士會不忍欺心﹐自出陳首﹐是誠心悔往轍之非﹐捨死激由衷之義者也。此而置之法﹐孰鼓易惡之民風。相應減之科﹐少激維新之士行。淫婦之死﹐自不足惜。殺夫之謀﹐又幸未成。減死爲義士之旌﹐編管示淫人之戒。」

此案與胡憲司之有陶訓頗同﹐但此已成姦﹐又有殺夫之謀﹐故擬流罪不得全宥﹐亦當情之議也。

孫知州判兄殺弟

和州民童士明﹐貪黷殘酷﹐承父祖基業﹐家富巨萬。嘗恨父老年生子﹐分減己業。及父卒﹐其弟士朗已十六歲﹐通達明察﹐愛惜財物﹐會計家務﹐不遺錙銖。舊冬娶妻﹐近已懷孕兩月﹐其兄益惡之。士朗愛月﹐方出遊﹐士明早求利刀﹐及弟夜歸﹐卽開門出斬之。次日家人早起﹐見士朗殺死在門首。士明故作驚惶狀﹐假哭一場。又欲掩人耳目﹐赴州陳告曰﹕

「狀告爲人命事﹕人有至性﹐兄弟爲親。律設大法﹐民命爲重。痛弟士朗﹐年甫十六﹐性好夜遊﹐歌彈唱舞夜深方歸﹐率以爲常。今月十九夜﹐遭甚賊仇暗中殺死﹐屍隕門外﹐冤慘異常。苦無對頭﹐屈抑莫伸。懇天爲民作主﹐究訪凶身﹐弟得雪冤﹐澤及朽骨﹐生死銜恩。叩告。」

時孫長卿爲知州﹐最號廉明﹐凡百難明獄訟﹐往往皆得其情。見此無對頭的人命﹐初疑後生家必是姦情爭風﹐故仇家殺之。乃審童士明曰「汝弟亦嘗有賭博事否﹖」士明曰「賭嫖事時亦有之。」孫尹曰「嘗有����多﹖」士明曰「弟之私人﹐予不體究﹐故未知嘗在那家。」孫尹曰「亦曾幫土娼乎﹖」士明曰「聞亦有之﹐但未得其實。」孫尹曰「汝弟嘗與某人賭其開場﹐頭家爲誰﹖」士明曰「錢場無定處﹐其所與賭亦無定人。」孫知州見其言弟賭嫖﹐又無指實之人﹐其言近於不情﹐況其屍又殺在自己門首﹐此亦可疑。乃拘其左右鄰審曰「董士朗生時曾好娼嫖否﹖」左右鄰曰「此後生謹密吝嗇﹐視財如命﹐不肯浪費分文﹐平時並無賭嫖之事﹐惟好交結朋情﹐所與盡是有家子弟﹐亦無引他爲非者。」孫尹見鄰佑俱執無賭嫖﹐則彼兄言益誣矣。復審士明曰「汝戶第幾等﹖」士明曰「不敢隱瞞﹐是上等戶。」又審曰「汝家有幾人﹖」士明曰「惟一弟與某妻子耳。」孫尹曰「汝弟有室否﹖」士明曰「有。」孫尹曰「弟婦有子否﹖」士明曰「舊冬爲彼完親﹐並未有孕。」孫尹曰「然則當嫁乎﹖抑令守節乎﹖」士明曰「須要依他。只靑年無子﹐恐未必肯守。」左右鄰曰「聞汝弟婦已有兩月孕矣﹐爲知非男乎﹖」士明曰「婦人兩月孕事﹐汝外人何從知之﹖」左右鄰曰「因汝弟死﹐汝家自傳出來﹐云其妻已有兩月孕﹐不然我輩何以得知﹗」孫尹熟聽兩下爭辯﹐心中已明。乃折士明曰「汝弟並無賭嫖﹐汝說時或有之﹐欲嫁禍於爭風﹑爭財者身上去。且汝戶上等。惟弟一人﹐其婦有孕﹐汝又恨鄰佑不合證出﹐此明是汝欲並吞家財﹐故自殺弟。若他人何不殺之於僻地﹐而敢殺之於汝門首乎﹖」命起敲打。士明不肯認。孫尹命公差往童家搜凶器﹐果於牀下搜出一刀﹐其刀口尙有幹血痕。士朗之友梅志順﹐聞孫候斷罪於士明﹐又搜出凶刀﹐乃亦往官證曰「前八月十九夜﹐士朗實與我同遊。將二更﹐我送他到家﹐卽叫門。聞有應聲出開門者﹐我方抽身先回。行不二十步﹐似聞掙命一聲﹐我復到士朗門看﹐則已殺死在地。那時路中並無人蹤﹐此殺者斷自他門內出。予不知何故﹐因不敢出證。今老爺斷是士明自殺﹐又搜出行凶利刀﹐此是眞情無枉矣。故冒死爲友証之。」士明見搜出凶刀﹐又有志順證出是已從門內出殺﹐事皆是實﹐難以擺脫﹐乃供招承認。孫侯判曰﹕

「審得童士明﹐心爲忍喪﹐性以利。不思原之情﹐時同急難﹔驟起蕭墻之變﹐求作參商。推刃同胞﹐門庭蹀血。操戈入室﹐骨肉爲魚。豆箕本是同根﹐何其太急﹔棠棣由來連萼﹐不見交輝。季友之鴆叔牙﹐原爲安魯﹔太宗之誅元吉﹐意在存唐。汝一介編氓﹐欲處萬金之產﹔二更行刺﹐忍一體之親。閼伯﹑實沈之尋戈﹐不是過也﹔紫荊玉樹之遺事﹐寧有是乎﹗懿親旣爾相殘﹐大辟實其自取。且士朗之婦旣懷兩月之胎﹐則童家之資合分一半以給。俟其生育女男﹐任彼自爲嫁守。」

其冬﹐士朗婦生男。及成人﹐保家承業﹐至今無恙。夫士明妒分減產業﹐身行殺害﹐卒之自取償命。弟以遺腹之子﹐竟能承家﹐則世之妒心凶險者果何益哉﹗此可爲不仁長兄之戒。

許大巡問得眞屍

泰安州一富豪王元起﹐貪淫使勢。有鄰縣傭工人李進賢﹐帶妻方氏﹐租其屋居住。元起見方氏有姿色﹐遂欺占奸淫﹐往來無忌。久之﹐進賢方知﹐責其妻曰「汝不好守閨門﹐柰何令醜聲聞於外﹐人都道你與王主人有來往。從今若不攺過﹐定是活打死你也。」方氏曰「你爲男子﹐不能自立﹐住人房屋﹐仰人衣食﹐不能爲妻作主﹐致令被人欺辱。彼將勢頭來壓﹐豈我愛作不潔人乎﹖今不如遷徙別處居住﹐向後若有醜事﹐便是我不爲人也。」進賢聞說﹐怒气塡胸﹐便大罵曰「王彊盜﹗你若再來我家﹐定把一刀殺了﹗」早有人報知元起。次晚﹐進賢從王宅門首經過﹐元起令人攔入。喝令牙爪捆打﹐折其左股﹐又恐其逃去﹐乃以破箕縛住兩脛﹐置放於地。至半夜疼痛而死。卽令家人將屍徑棄於壑。次日﹐故往進賢家。欲雇其擡轎。方氏曰「自昨日出﹐至今未歸。」元起曰「聞近日虎出﹐汝夫未歸﹐恐有疏虞。」方氏曰「又無人去尋﹐如何是好﹖」元起曰「我令手下人爲爾尋之。」午間詐歸﹐報曰「昨日果有虎傷人﹐山有血迹。柰林木深暗﹐人不敢去。」方氏初亦信之﹐不勝痛哭。但鄕中有不平者﹐密報方氏曰「你夫非虎傷﹐乃王主人攔去打死﹐人多可證。」方氏情知是眞﹐只無柰他何。適元起又來纏姦﹐方氏𨿽勉彊接納﹐情甚不樂。元起曰「你夫數日不歸﹐想死是的。你孤身婦人﹐難在此久住。你夫尙有兄在﹐不如令人送你往夫兄家﹐後日或有誠實郎君﹐我領來娶你﹐再揀个好夫婿團圓。死者已不能復生﹐幸勿傷痛。」乃厚贈他禮物﹐令人送去。方氏見夫兄李進貴﹐一一敍夫被王元起打死之由。進貴往縣告曰﹕

「狀告爲慘命匿屍事﹕淫豪王元起﹐萬金巨富﹐勢壓鄕民。哭弟進賢﹐家貧傭工﹐租豪屋居。豪窺弟婦方氏年艾有姿﹐百計調姦。賢出怨言﹐豪喝家人攔賢人家﹐私刑拷打﹐立死非命。豪懼驗出﹐將屍埋沒。鄰甲周聞﹐眾共切齒﹐乞究屍檢傷﹐懲惡償命﹐死者暝目﹐九原銜結。哀告。」

王元起去訴曰﹕

「狀訴爲刁棍懸害事﹕元起家足度日﹐謹守理法。因異縣李進賢做生﹐居住半年無異。陡進賢出外不歸。伊兄進貴﹐索典屋價﹐角口致仇﹐誣起調伊弟婦﹐打死伊弟。懸空加禍﹐平地風波。如打死一命﹐豈能埋沒其屍﹖況調姦人妻﹐豈敢復打其夫﹗乞臺洞察﹐劈砌電誣﹐良善得安。上訴。」

宋太尹弔來審﹐李進貴曰「我弟典居王元起屋﹐元起常來調戲我弟婦﹐弟因罵之。次日﹐從他門首過﹐彼卽攔入﹐打死人命。�知�乞究他身屍下落﹐檢驗有無重傷﹐�����死。」王元起曰「爾爲你弟無下落﹐����你來誣陷人。你何不自討弟屍來。元起把屋典人﹐卽要保住人淸吉。爲主人者用心難矣。況我若有姦彼之心﹐你弟旣死﹐幾��你弟婦在此。�要��﹐遂遣人送還。此可見決無調姦之情矣。」宋太尹問方氏曰「你與王元起已成姦否﹖」方氏怕羞﹐只說元起但常來調戲﹐並未成姦。宋太尹再問幹證曰「李進賢還是元起打死﹐抑是出外路死﹖」那幹證都受王家厚賂﹐各說進賢傭工之人﹐不知山中何處失落﹐其元起並無攔打之事。𨿽加拶﹐各堅執不變其說。宋太尹乃擬李進貴以誣告罪。進貴不甘﹐復往府告。石太府親覆審﹐所問復與前同﹐仍擬以誣告﹐且批定不得再行告擾。李進貴屈情無伸﹐只待發配去徒。聞新大巡許孚中廉明﹐復迎轎下告曰﹕

「狀告爲冤命事﹕痛弟進賢﹐冤被勢豪王元起打死﹐埋沒屍首﹐厚買幹證﹐杖問掩飾。兩告縣府﹐兩證誣告﹐現發配驛。徒役易滿﹐豈敢刁訴﹗弟冤未伸﹐死難容忍。萬死投天﹐究屍驗傷。冤如得雪﹐並死甘心。敢告。」

許公見其哀情懇懇﹐苦告不已﹐乃準其狀。提集一干人犯﹐親自鞠之。這些人累經刑具﹐言詞慣熟﹐皆堅執前說﹐無可參入。次日覆審﹐令都遠跪門外。單抽漧證蔡弘來﹐不問狀中事﹐只問其村巷﹑門戶﹑樹石之詳﹐公點頭聽之﹐然後令押入後堂左去。又抽漧證衛完來﹐亦不問狀中事﹐只問其居止﹑人口﹑孳畜之詳﹐亦點頭聽之﹐令押入後堂右去。外人只見公與二幹證點頭說話﹐並不知所說何事。公覆取幹證林棠入﹐謂之曰「我知你鄕中村巷門戶如此﹐人口孳畜如此﹐果是否﹖」林棠驚懼﹐疑公必私行體訪﹐故知他鄕詳細。許公復曰「進賢折腿而死﹐必有縛治之物﹐鄰家婦人牽花牛過時﹐以實告我﹐汝弟言之﹐合我所聞則已﹐否則痛加爾刑。」林棠知王宅鄰家果有老婦常牧花牛﹐只疑公已親訪其事﹐懷疑前二幹證已吐實﹐故點頭聽之。只得據實報曰「死時以破箕纏裹其脛﹐至夜疼痛而死﹐屍實不知何在。」公旣得此情﹐始取王元起來﹐一一摘其打死情由﹐且曰「汝可自尋屍來。」元起驚懼﹐叩首服罪曰「其屍夜棄於壑﹐不知在否﹖」許公曰「陸地雨水暴發﹐𨿽漂流不遠。」令吏卒尋之﹐果獲死屍﹐其破箕猶縛在脛﹐乃得辧明此獄。許公判曰﹕

「審得王元起凶殘植性﹐睚眥有仇。見色生心﹐欲結鶉奔之好﹔因罵挾隙﹐大張鷹擊之威。爪牙叱吒成羣﹐勢若羣鴉之啄孤鼠﹔麼麼俯伏在地﹐危如鳥卵之壓泰山。�日卽是供招﹐並陳桎梏﹔私家猶勝囹圄﹐輒肆累囚。鎖錮項﹐徽系身﹐尢甚軍中之縛廣武﹔椎折股﹐箕綁脛﹐何異廁下之棄範睢。下手𨿽屬家人﹐姑從減等﹔發令遠歸正犯﹐獨擬典刑。」

按﹕此案非許公﹐則進賢之冤終不白矣。其巧處在分問幹證﹐用法賺出其情。特王犯之殺李﹐實因方氏之姦而起。律云「奸夫謀殺親夫﹐姦婦𨿽不知情亦處死。」今方氏獨幸逭誅者﹐蓋以前之姦出於勢屈﹐而後之報夫仇則方氏與有力也。故𨿽失刑﹐亦可明天理之不負爲夫婦人矣。

張縣令辧燒故夫

句章縣人淩拔﹐娶妻霍氏﹐貌美而淫﹐性甚凶狡。嘗嫌其夫年老家貧﹐且有外交﹐日夜求嫁。夫惜其美﹐不忍嫁逐。一夜﹐夫先睡濃﹐霍氏持刀殺之﹐因放火燒捨﹐乃詐稱夫被火死。其夫之弟淩振疑之曰「豈有火發婦人能走而男子反死乎﹖吾嫂平日凶潑﹐兄不肯嫁﹐今日燒死﹐必有其故。」乃往縣告曰﹕

「狀告爲燒命事﹕胞兄淩拔﹐老娶霍氏﹐貌美凶淫。嫌拔貧難﹐累求攺嫁。今月初七夜﹐家忽火發﹐氏獨生脫﹐兄獨燒死﹐不無情獘。懇天嚴究死故﹐勘問主使﹐庶死者無冤﹐遺者沾徳。上告。」

霍氏之兄霍由﹐爲妹抱訴曰「狀告爲仇陷事﹕氏嫁淩拔﹐相守無異。惡叔淩振﹐欺兄慢嫂﹐累積仇隙。今月初七﹐火忽夜發﹐氏幸逃脫﹐夫戀財物﹐搶火燒死。振挾仇恨﹐朦朧控告﹐有無情獘。夫婦至親﹐豈有別害﹔火勢猛烈﹐安問男女。叩天霹仇電誣﹐民免陷害。上訴。」時舉人張舉爲縣令﹐弔集來審。淩振曰「前夜火發﹐予起看時﹐只見嫂氏走出﹐此時便不見兄矣。非兄先已死﹐而後火起乎﹖不然何婦人走得﹐而男子反不免也﹖」霍氏曰「夫已同我先走出﹐後又進房中搶衣物﹐因被燒死。此時火起膽落﹐我豈能推夫入火乎﹖」張尹曰「此易辧耳。可豎一茅舍分作兩間﹐再取豬二口來﹐一殺死﹐放於左間﹔一生畱﹐放於右間。然後四周積薪燒之﹐予自有辧。」淩振依命如此燒訖。張尹乃同原﹑被告去看曰「左間殺死者﹐豬口中無灰﹔右間生燒者﹐豬口中有灰。蓋死者气無出入﹐故無灰。生者有气叫吸﹐故有灰。」原﹑被告都看明了﹐然後去驗。淩拔屍其口中果無灰。張尹曰「此是汝先殺夫而後放火也的矣。」霍氏不能解辯﹐乃一一招認伏罪。張侯判曰﹕

「審得霍氏虺蜴爲心﹐豺狼成性。花容誇汝獨妖嬈﹐愛乘春風﹔玉貌賽人羣淫蕩﹐喜隨夜雨。夫年老大﹐未稱竊窕之心﹔家計貧窮﹐莫遂風流之願。欲嫁不從再適﹐對鸞鏡以無歡﹔番空變作別圖﹐逞獠刀而泄恨。朦朧睡思﹐那知斷送老頭皮﹔縹緲夢魂﹐誰道破除冤業債。命隨劍絕﹐計復心生﹐乃縱火焚廬﹐燒遺骸而滅迹。因詭言惑眾﹐稱搶火而夫亡﹐爾心何殘﹐爾謀何巧﹗孰意婦生男死﹐難免人起猜疑﹔固知先殺後燒﹐因此口無灰燼。當眾旣明檢驗﹐依律定擬淩遲。」

按﹕殺死而復燒屍﹐此婦之計誠狡。惟張侯以生死二豬辧與眾看﹐則人皆心服﹐而此婦遂無詞矣。後人欲辧生前死後燒屍者﹐此案可爲世鑑。

韓廉使聽婦哀懼

潤州民溫煥﹐其妻汪氏與鄰人有姦﹐日久煥乃覺之﹐累罵其妻﹐酷用笞撻。妻乃益厭其夫﹐而私厚鄰人愈甚。時正八月中秋﹐汪氏盛備酒肴﹐小心陪夫宴飲﹐再三勸之﹐遂至大醉。乃用索綁縛手足﹐以布纏塞其口﹐後用三寸鐵釘從頭心釘下﹐有頃遂死。汪氏乃解去纏縛諸索﹐復爲挽起髻來﹐並無痕迹可見。然後乃發哀啼哭﹐稱言夫欽酒中風而死﹐呼集親族來看。人都信之﹐共爲整治喪事。時韓日光爲廉使﹐是夜與從事官同登萬歲樓飲酒賞月﹐其樓稍近溫煥宅。韓公從未晚入席﹐已近三更﹐酒興將酣﹐熟聽溫家之婦哭聲已久。因問左右曰「此誰家婦人這哭﹐汝去探問來。」左右歸報曰「卽前街溫煥之妻﹐本日喪夫而哭也。」酒罷﹐韓公歸。詰旦﹐命吏捕溫氏婦來﹐鞫之曰「汝夫因何而死﹖」婦曰「昨晚飲酒後﹐一時中風而死。」韓公曰「何不令人鍼灸﹖」婦曰「我婦人﹐夜間孤身不能去請醫生﹐及親房叔伯來看時﹐皮肉已冷﹐鍼灸無及矣。」韓公曰「汝夫非中風死﹐必汝謀死也。」立命晉縣丞押仵作去詳細檢驗﹐定要查出致命根因來報。晉丞同仵作往溫家﹐依法細檢﹐並無傷痕﹐探亦無毒。晉丞畏韓公威嚴﹐不敢回報﹐叮嚀仵作曰「檢屍情獘﹐惟你能知。若不檢出﹐罪在你身。」仵作憂悶﹐經了一宿﹐無計可檢﹐只立守於屍側反復思想。忽有大蠅集於屍首。因髮髻驗之﹐果頭心中有一枚鐵釘。仵作歡喜﹐實時馳報晉丞﹐遂呈於堂。韓公曰「果不出吾所料也。吾昨晚細察其哭聲﹐疾而不悼﹐若彊而懼者。吾聞鄭子產有言﹕『夫人於其親也﹐有病則憂﹐臨死則懼﹐旣死則哀。』今哭不哀而懼﹐是以知其有獘也。」再去提婦人。鄰之奸夫密囑曰「此汝自錯﹐非我命汝爲之﹐千勿指出我也。」汪氏曰「我自作自受﹐決不累你。」拿到於庭﹐韓公曰「汝謀殺親夫﹐必奸夫主使﹐且鐵釘是何人去打﹖可逐一招來。」汪氏曰「只恨夫打我酷虐﹐故因醉而殺之﹐並無奸夫主使。其鐵釘是丈夫在日打來鐙門者﹐非有別人代打也。我罪已應死﹐不敢扳陷他人。」韓公判曰﹕

「審得汪氏未識人倫﹐何知婦順。一鳴家索﹐還如司晨牝雞﹐屢吼人驚﹐不減河東獅子。爭長競短﹐時反唇而相稽﹔較勝角贏﹐日聞聲而內訌。不思反己而明婦道﹐惟欲淩人以斃夫君。杯酒醉來﹐身遭纏縛﹔鐵釘鐙下﹐命喪須臾。想其手足拘攣﹐急難展轉﹐更兼口耳閉塞﹐禁不喧呼。臥以受誅﹐縛虎何其太急﹔靜陷待斃﹐解牛寂爾無聲。惡甚呂雉之凶殘﹐殺夫如殺田彘﹔狠同武之亢厲﹐刺命如刺山鼷。昔時交頸白髮之情﹐恩將掃地﹔今日鑿頂剔髓之惡﹐罪行滔天。卽其狠心大逆不宥﹐據爾毒手極刑何辭。」

按﹕此未經告發﹐而韓公能聞聲察情﹐眞可謂畱心民命﹐洞燭物情者矣。世乃有告人命而漫不究心者獨何與﹗

第二卷

姦情類胡縣令判釋彊奸

順徳縣人劉師前﹐有婢名潘桂花﹐姿貌殊美﹐甚得寵幸。其主母嘗妒恚之﹐百般驅役﹐時加捶撻。師前𨿽欲私愛﹐當有所掣肘﹐不得盡其綢繆之情。一日﹐主母差桂花往街買火瘡膏藥。一惡少年杜若佳﹐見其美麗﹐心中動情﹐乃問之曰「你欲何往﹖在我家喫茶去。」桂花曰「我怎喫你茶﹖主娘叫我買火瘡膏藥﹐我要去買之。」若佳曰「火瘡膏藥只有我的最好﹐貼去又涼又蘇爽﹐快來我討賣你。」桂花信之﹐入門去買。若佳引入門內﹐摟抱住曰「膏藥有現的在﹐只你美貌﹐要與我好一會。」桂花曰「過路人見我進來﹐久不出去﹐恐怕人知。」若佳曰「何妨﹐容易完耳。」卽彊解其衣﹐恣行野意。桂花故略叫幾句曰「你無膏藥與我﹐卻與我耍。鄰里可快來看﹗」然口𨿽叫﹐手卻不動﹐任彼一番雲雨而罷。若佳送出曰「我實無膏藥﹐只是哄你﹐可往在別處去買。」桂花出門罵以掩慚曰「彊盜﹗你無膏藥買與我﹐反這等欺辱我﹐定去報主人與你計較。」後往藥店中買膏藥而歸。主母見其出外良久﹐卽罵曰「藥店甚近﹐何須去許多時﹖你必在何處與人偸情來。」桂花不敢隱﹐卽說出被若佳行彊﹐彼髙聲喊叫﹐鄰捨都聞。劉師前大怒﹐卽往縣告曰﹕

「狀告爲彊奸事﹕淫棍杜若佳﹐睹婢生非﹐武斷鄕曲。欺壓師前善良懦弱﹐窺使女潘桂花往街買藥﹐攔截入門﹐恃彊淫姦。桂花喊叫﹐鄰佑通聞。彜倫變亂﹐王法陵夷。乞殄淫正法﹐民風不夷。上告。」

杜若佳去訴曰﹕

「狀訴爲套陷事﹕慣賭劉師前﹐借錢頑欠。佳因理取﹐面斥致仇。故使侍婢到門買藥﹐善言諭去。套令喊姦﹐大罵出門﹐昭揚耳目﹐意圖賴姦。且仇家使女﹐何意惹姦。家非藥鋪﹐誰令買藥。裝局套陷﹐情獘昭然。乞天申誣﹐免遭陷阱。上訴。」

時隆慶六年進士胡友信爲縣令﹐親提審問。劉師前曰「小的從來無賭博﹐那有借錢致仇﹖只因桂花往街買膏藥﹐彼哄他入門﹐遂行彊奸。當時喊叫﹐鄰里共聞﹐安得云我裝套陷他也﹖」杜若佳曰「我家非藥鋪何故來買膏藥﹖不是你裝套來而何﹖且我一人﹐又無刀斧挾制﹐焉能彊奸得他﹗」胡令問幹證﹐對曰「那時桂花喊叫是眞﹐其入門緣故及成姦與否﹐我並不知。」胡令又問桂花曰「已成姦否﹖」答曰「已被他辱了。」胡侯判曰﹕

「以一人而彊奸一人﹐勢或難也。以一人而受一人之姦﹐節亦不堅﹐況桂花系人之使婢﹐本微賤而易惑﹐被姦之際﹐實口辭而心受者也。問彊則虧男﹐問和則虧女。非彊非和﹐不入於律。理合痛責﹐枷號本鄕﹐以儆無恥。」

按﹕此判未爲甚奇特﹐云一人難彊奸一人﹐而使女之喊叫﹐實口辭而心受﹐深爲原情之論﹐亦可爲減重就輕者之法。所謂公門方便者此之類也。

齊太尹判僧犯姦

關西有伍氏名愛卿者﹐國色傾城﹐性情柔婉﹐雅有風月意趣。其夫與之相愛﹐朝夕眷戀﹐情不能捨。因色欲過度﹐染成癆癥而死。伍氏本不能守節﹐但家長命其待三年服滿﹐然後攺嫁。伍氏惟抑鬱無聊﹐度夜如年。時請鄰僧員茂者來家誦徑。夜深之際﹐伍氏出靈席奠酒﹐故挨行僧傍。員茂撚其手不應﹐奠酒訖﹐復入內﹐員茂復撚其手﹐伍氏亦以手挽之﹐二人意下都許矣。少頃家人多去打睡﹐伍氏出招員茂﹐攜入臥房偸情一次。自是﹐約僧每夜靜而來﹐黎明而去。如此者半年。里人熟知其狀﹐待僧復往﹐眾人早在門外候之。黎明僧出﹐眾人捕之﹐縛送於官﹐連僉具呈云﹕

「呈爲殄淫正風事﹕僧俗異流﹐犯姦律重。淫污惡行﹐瀆亂民風。姦僧員茂﹐罔遵法戒﹐恣行淫欲﹐姦宿孀婦伍氏﹐日出夜往﹐肆元忌憚。眾懼玷壞風俗﹐會集早候﹐出門捉獲。乞法懲淫僧﹐遠逐境外﹐庶正綱常﹐民不禽犢。僉呈。」

眾將呈遞上﹐並僧員茂解到﹐亦逼伍氏同來執對。時齊華祝爲縣令﹐乃訊其情﹐果皆是實。遂將伍氏與僧各杖八十﹐仍以伍氏官賣。員茂枷號擬罪﹐發遣歸俗。齊侯判曰﹕

「僧員茂旣巳脫障入空門﹐只合木魚敲夜月。伍愛卿旣已居孀明節操﹐如何錦帳作朝云。紅粉多嬌﹐漫學墻花。委砌緇衣禿子﹐敢爲野蝶尋香。一節不終﹐孰謂空卽是色﹔五除不戒﹐誰云色卽是空。氏著另配良人﹐僧宜遣歸田裏。庶幾氏作閨中秀﹐免得僧敲月下門。」

按﹕此判亦甚易﹐而亦記者﹐所以戒人家有吉凶之禮﹐晝夜冗雜﹐宜愼防閨門﹐勿致釀獘。而寡婦風情重者﹐不必待三年服滿﹐卽期年半載﹐皆可卽遣﹐勿致生非惹事﹐反玷家聲﹑敗風化也。

韓大巡判白紙狀

永安縣民曾節﹐娶甘氏爲妻。一日﹐嶽母腹痛﹐來趕甘氏去看。甫過三日﹐曾節家是母壽旦﹐又寄信叫甘氏回。嶽母乃命子甘尙送姊歸﹐將近曾家﹐只隔五里路矣。母又腹痛﹐令人半路趕甘尙速回。姊曰「我去家已近﹐路亦頗記得﹐你可回去看母﹐須要小心伏侍也。」甘尙別姊而歸。甘氏正行間﹐適遇兩和尙來問曰「娘子何往﹖」答曰「我欲回曾家。」和尙見孤身婦人﹐遂起心紿之曰「我亦將往曾家化緣﹐須從莊邊大路去。」甘氏記路未眞﹐遂依他指引。行不上三四里﹐見有一寺﹐甘氏曰「我前來未曾有寺﹐敢莫行錯路乎﹖」二和尙曰「路未錯也﹐從此去更近。此寺娘子未到乎﹖其中多有景致﹐可去一看﹐以暫歇步何如﹖」甘氏不肯入﹐二和尙彊扯入去。進入僧房﹐二人各姦一次﹐仍放出寺門曰「你須從前來路右邊去﹐方是你家。」甘氏便罵曰「二賊禿這可惡﹐我去報丈夫定把你來淩遲也。」二和尙聞言﹐恐怕眞報來惹禍﹐遂曰「一不做﹐二不休﹐不如扯回寺中﹐莫放他去。」二人復來扯入﹐每夜輪姦。過了一月﹐婦人染病。二和尙商議曰「寺中有人來往﹐畱他防護甚難﹐終爲後患﹐不如縊死之。」其夜將來縊死﹐埋於後園梨樹中﹐人並不知。後曾節見妻未回﹐自往外家去接。嶽母曰「昨已令小兒送回了。」曾節曰「並未見回。」嶽母曰「快問我小兒。」甘尙曰「我昨送姊到半路﹐因母腹痛﹐復令人趕回。姊道歸路已近﹐他自曉得。分明歸了﹐緣何說未見﹖莫非姊夫打死﹐埋沒了﹐故來賴我家乎﹖」二郎舅辯了一番﹐不得明白﹐曾節赴縣告曰﹕

「狀告爲嚴究妻命事﹕節娶甘氏﹐結髮爲妻。因嶽母病﹐節妻歸寧﹐已經四日。狠舅甘尙送歸﹐半路徑自回家。妻身至今並無下落﹐非伊謀害﹐人在何處﹖乞嚴究根因﹐有無送歸﹐是否謀害。生斷還聚﹐死則收骸﹐庶命不冤﹐王法不亂。切告。」

甘尙去訴曰﹕

「狀告爲矯命賴飾事﹕尙姊甘氏﹐嫁惡曾節。琴瑟不和﹐累致反目。前歸看母﹐隨卽送回。因何觸怒﹐節私打死﹐沈匿身屍﹐反賴未歸﹐希圖掩飾。大路步回﹐眾目共睹﹐安得誣陷未歸謀害﹖乞究死根因﹐尋屍下落。死得雪冤﹐民不遭陷。泣訴。」

時曹縣令弔來審﹐尙執送姊近屋﹐身乃自回﹐姊在曾家身死﹔節執妻並未歸﹐必尙謀害。兩下都受刑憲﹐堅執不認。只作疑獄﹐並收拘囚。半年後﹐韓邦域爲大巡﹐曾節又去告訴。韓院問曰「汝舅旣云親送到半路﹐其中亦別有岐路否﹖」曾節曰「左畔乃大官路﹐約三里可到髙仰寺。」韓院曰「寺中亦有甚人﹖」曾節曰「有二三个和尙。我亦曾去問之﹐彼道並未見婦人經過。」韓院心疑﹐必婦人行錯路﹐此寺中有獘。乃故意不準曾節之狀。密囑門子唐華曰「曾節妻在路中失落﹐必髙仰寺和尙所姦拐。我明日故革你出去﹐你可往此寺披剃爲侍者﹐根究出此婦人﹐再重用你。」次日﹐韓院故尋小事﹐將唐華責十板﹐革出衙門不用。唐華忿怒﹐直往髙仰寺去﹐情願披剃出家。寺主僧眞聰信之﹐收爲徒弟。那唐華原是門子﹐人物標致﹐又伶俐豁達﹐小心醇謹﹐眞聰愛之無極。寢則同牀﹐出則同伴﹐一心偏向﹐把前侍者都丟了。唐華乖巧﹐又與眞﹝以下原缺兩个半葉﹞事過數日﹐韓院離了永安﹐眾官都送到髙仰寺。韓院入寺遊玩﹐縣官見坐良久﹐卽命排酒來。韓院放懷與巡﹑守二道暢飲。將晚﹐案前有一人蓬鬢污垢﹐持狀跪告。韓院命接上﹐在燈下髙聲讀曰﹕

「告狀婦甘氏﹐狀告爲彊奸殺命事﹕氏往母家看病﹐弟甘尙送回﹐半路先歸。冤遭凶僧眞聰﹑眞慧錯指路程﹐哄至髙仰寺﹐彊扯入姦﹐輪夜淫污。經月染病﹐夜行縊死﹐埋屍後園枯梨樹下。冤魂鬱結﹐慘屈彌天。幸遇明臺﹐照臨山剎﹐不昧靈魂﹐負屈投光。誅僧懲淫﹐幽冥感戴。故父甘鼎﹐代書抱告。」

韓院怒曰「髙仰寺卽此寺也﹐眾僧有此淫惡乎﹖」卽遞與髙分守看之。髙道接看﹐乃是一張白紙﹐心下疑異﹐轉遞與武分巡看。武道接過﹐並不見一字﹐目視髙道曰「何故一張白紙﹖」髙﹑武二道並起身稟曰「適大巡接讀此狀﹐何故學生二人共看﹐只是白紙﹐並無一字﹖」韓院賠笑曰「是何言與欽﹗豈二位老先生近視乎﹖再由本院讀與二位聽之。」韓院接過﹐忽大驚曰「果是白紙也﹐何其異哉﹗何其異哉﹗」當時嚇得二道面面相覷。又各手下﹐在寺中上府送下府﹐接者何止二百餘人。各各驚異﹐共說是鬼告狀。原來是韓院自做一狀在心﹐故令人將白紙來告﹐接去宣讀﹐以服眾人﹑嚇寺僧﹐見得是鬼告伸冤﹐以瞞住唐華來報之迹也。韓院問曰「持狀之人何在﹖」手下見其人已脫身去了﹐故神其事曰「才接狀去﹐其人已化陣風去了。」眾越加疑怪。韓院曰「只其狀我亦記得。」髙﹐武二道曰「適聞尊讀﹐我都記得。」韓院曰「可便拘眾僧入後園梨樹下﹐同去勘驗何如﹖」手下各荷鋤擁入﹐見梨樹甚多﹐難以別認﹐惟見唐華在一梨樹邊站。韓院卽指此樹曰「可在此掘之﹐若果有冤自當得屍。」眾掘下三四尺﹐便見艸蔫﹐裹一婦人﹐屍全未朽爛﹐其頸尙有索痕。眾皆嘆服韓爺是生城隍。乃將寺僧盡鎖來問﹐眞聰﹑眞慧頓首服罪。韓院將加罪二侍者曰「你緣何不救護﹐又不告發﹖」舊侍者曰「我年幼阻他不得﹐又告他不得﹐乞饒我命。」唐華曰「他謀死人在先﹐我出家在後﹐全不知其事﹐何以告得﹖」二道曰「此兩侍者說亦有理﹐大巡還宜赦之。」韓院判曰﹕

「審得僧眞聰﹑眞慧﹐凶同羅剎﹐狠類夜義。孤婦迷途﹐不指西方覺路﹔單行近寺﹐扯入古剎叢林。欲海揚波﹐沈溺嬌容﹐如啜枝頭甘露﹔愛河起浪﹐戀迷美色﹐若吸蜜裏波羅。兩僧共一窠﹐菩薩心兮不忍﹔一女敵雙禿﹐金剛骨也何堪。受病不是花殘﹐切癥還因兩恨。汝放下經來不保命﹐番將索去促餘生。艸蔫裹屍﹐逝魂逐秋風寂寞﹔梨園埋骨﹐玉容隨夜雨淒涼。冤鬼含愁﹐靈魂怒怨。半張白字﹐述盡原原本本之由﹔滿紙暗詞﹐寫出淒淒切切之恨。始信種惡有報﹐誰云舉首無神。二凶之罪旣明﹐三尺之刑隨斷。」

韓院已斷誅二僧﹐永安縣放出曾﹑甘二人﹐事始得白。後唐華復蓄髮﹐同韓院過京﹐人始有疑是唐華所報者。

按﹕此判之奇﹐全在使唐華爲侍者一節。蓋探出眞情﹐𨿽不僞告白紙狀﹐亦自足成獄矣。然初行此甚瞞得人過﹐亦巧矣哉﹗

陳巡按準殺奸夫

崇安縣人楊寵﹐富家子也。博奕好嫖﹐與詹升相友善。升亦有家子﹐但好宰牛。寵有子三歲﹐升嘗抱之﹐啖熟牛肉。亦嘗得往來楊家﹐時見楊之室李氏。蓋以通家子弟﹐又垂發至交﹐故不甚防閒也。一日﹐升抱子入手付李氏﹐暗撚其手曰「你寵哥今日在某土包家飲酒。」李氏不應﹐亦不斥。過幾日﹐又抱子與李氏﹐撚其手曰「你寵哥今日又在某土包家歇﹐你空房寂寞﹐我來陪你何如﹖」李氏問曰「他外有幾个表子﹖」升故搬之曰「此中妓家並土娼﹐寵哥都有交情。」李氏見夫果多在外歇﹐心本妒忌。今聞詹升報出﹐且妒且恨。因許詹曰「他有許多人情﹐我一个諒亦無妨。你今夜可從後門來。」詹依言﹐夜從後門入﹐李氏已在候﹐遂攜手而入。一夜綢繆﹐謂盡彼此相慕之意。眞是歡娛嫌夜短也。自是楊子宿外﹐詹便入宿。時惟小侍婢秋香知之﹐家人殊不覺也。後因楊寵母將銀十錠與李氏收藏﹐每錠皆十兩。李氏私將三錠借詹升用。升將去剪開買牛。適楊寵見之﹐曰「大銀剪可惜﹐何不與我換碎銀用之爲便﹖」詹升不肯換。楊寵歸家﹐偶言於母﹐母后問李婦取前銀。只將七錠出來﹐那三錠托言與我代藏無妨﹐不必盡取。又過五日﹐方以三錠出還﹐卻不是原銀矣。楊母生心﹐疑李婦必私與何人用而復取也。因此密加覺察。每楊寵外出﹐則李婦房中便有男子說話。楊母后查出是與詹升有姦﹐因言於子﹐云秋香必當知之。楊寵次日詐言將秋香往城去賣﹐領在外魚池閣中﹐問曰「小娘嘗與詹升宿﹐你可報來。」秋香曾受主母所囑托﹐言並無此事。楊寵拔刀嚇之曰「你好說來便罷﹐不說便殺你﹐丟在池中去。」秋香喫驚﹐乃吐實曰「自舊年起﹐官人若不在家﹐詹升便從後門來歇。今已兩年矣。」楊寵得實﹐便帶秋香往外家﹐與李嶽丈曰「你女與詹升有姦﹐路人皆知。我屢諫之不攺﹐今將柰何﹖」李嶽曰「恐人訛傳﹐我女豈有此事乎﹖」楊寵曰「秋香在此可問。」李嶽問之﹐秋香乃一一述其私姦之由。李嶽聞言﹐愧忿曰「女子在家從父﹐出嫁從夫。旣有此惡﹐須憑汝所治。」楊寵曰「與嶽丈說過﹐今後捉獲﹐我要兩殺之。」李嶽曰「此玷辱家風之人﹐但姦所捉出﹐殺亦由你。」楊寵候晚歸﹐密與父母達知﹐先帶刀躲入房中。其夜﹐詹升聞楊寵往城賣婢﹐果然復來與李氏同睡。李氏曰「我與你好﹐家中今頗知風。我官人嘗說﹐他若捉得﹐定將殺死我你二人。今後汝勿數來。」詹升曰「何妨﹗今後若你夫來捉時﹐你只喊聲有賊﹐我便打開走去﹐若脫不得﹐我便奪刀來先殺死他。後日只說是賊殺你夫﹐豈知是奸夫殺也。」楊寵在牀下已悉聽得。楊家父母叔伯早備火炬在外﹐聞房中復有男子說話﹐一時打開房門﹐火炬齊入。楊寵自牀下出﹐揪詹升一刀斬之。李氏忙下牀跪曰「乞饒我命﹐再不敢如此。」楊寵已殺了一人﹐見妻跪告﹔不忍加殺。叔楊渥逼之曰「可速殺此淫婦﹐不然你須自償詹賊命也。」楊寵曰「我手戰殺不得。」父母卽以鎭驚丸與服﹐又酌好酒數甌與飲﹐使之壯膽。再入去殺﹐終是夫婦情中﹐刀去自輕﹐一刀不死。父以木砧與之﹐令揪在砧上割下頭來﹐卽尋夜遣僕送往城中。次早﹐擔兩頭具狀去告曰﹕

「狀告爲義誅奸淫事﹕律內一款﹐凡奸夫姦婦﹐親夫於姦所捉獲﹐登時殺死﹐勿論。淫豪詹升﹐與寵妻李氏私通有年﹐裏鄰知悉。今月初三夜﹐親於牀上裸裎捉獲﹐一時義激﹐已行並誅﹐二頭割在﹐屍尙在房。理合告明﹐勘驗立案﹐以杜淫風﹐以正綱常。上告。」

時林尹見斬二頭人衙﹐心喫一驚。刑房吏稟曰「此爲不祥之事﹐宜打之以殺威。」林連尹信之﹐曰「旣捉得姦﹐宜解官處治﹐何得私自連殺二命﹖」喝打楊寵二十﹐收入監去候審。詹升之父詹廣﹐隨備狀到告曰﹕

「狀告爲挾仇殺命事﹕市虎楊寵﹐慣賭凶頑。借兒詹升債銀八十餘兩﹐累取不還﹐積成仇隙。昨約算帳﹐挨延至夜。將失意醜妻捏與升姦﹐私行謀殺。切惡欠債不還﹐歹傷人命。倘與伊妻有姦﹐何不告官懲治。捏陷情冤﹐殺命禍慘。投臺法審﹐斷債償命﹐凶險可懲。上告。」

楊寵之父見狀尙未審﹐子先被打收監﹐恐官偏問致輸﹐卽赴按院再告。陳大巡親提來審。楊寵曰「詹升奸淫我妻﹐我親在牀捉獲﹐故一時怒殺。若借他債﹐豈無中保﹖況我妻已生三歲兒子﹐豈肯把他抵賴幾十兩銀﹖此決無此情。」詹廣曰「他慣賭之賊﹐凶險之性﹐家又豪富﹐換一妻如換一件衣服﹐豈卹妻子之情﹖其銀批當日帶在他家﹐身且被殺﹐批何難搜去﹖」陳院再問幹證。眾幹證都曰「楊與詹皆是大家﹐我輩皆是他鄰佑﹐決不敢偏護。楊寵與詹升皆相好之友﹐並無借債仇隙。前日之殺﹐果是因姦所捉獲。不然﹐李氏之父亦必不肯容婿之殺而女也﹐何不來告﹖此的是因姦致殺。楊家是實﹐詹家是虛。」陳院判曰﹕

「男正乎外﹐女正乎內﹐天地之常經﹔各婦其婦﹐各夫其夫﹐古今之通義。苟淫污雜擾﹐幾同人道於犬羊﹔如捉獲殲除﹐少扶世教於華夏。今楊寵生平淳善﹐素性方嚴。祗緣淫婦無良﹐不修帷簿。親獲奸夫於所﹐卽就斧斤。敗俗傷風﹐自作之孽不活﹔情眞罪充﹐登時而死無冤。彼罪旣宜﹐此殺何咎﹖臥榻驅他人之鼾睡﹐掃除此淫風﹔禁幃絕外侮之侵﹐淩淸玆惡逆。宜宥殺者之罪﹐庶爲姦者之懲。詹廣人命之訴﹐宜坐誣告﹔姑念舐犢之態﹐薄治不應。」

按﹕此判亦甚易而記此者﹐所以爲奸夫﹑淫婦之戒。蓋婦人不知禮法﹐其犯姦者多因被人誘惑。若男子明知姦情爲律法所禁﹐而率縱意妄爲者﹐彼惟取快一時﹐自謂有緣有機﹐不知姦而無禍﹐亦暗中損徳。若偶遭磋跌﹐輕則傾家﹐重則喪命。人柰何以一生之命﹐而博一時之樂哉﹗看詹升之殺者﹐宜用省戒。

王尹辧猴淫寡婦

獨山州有鄕宦家柴氏﹐貌𨿽卑猥﹐性甚風淫﹐嫁與唐家爲婦。唐乃蓋裏富豪﹐虧眾成家者﹐止有一子。自娶柴氏後﹐不數年而夫死﹐並無男女。唐家公姑欲畱媳婦守節﹐光顯門風。柴氏之父是老鄕官﹐亦欲令女守節成好名聲。柴氏心𨿽不能守﹐無柰公姑﹑父母所勸﹐又羞說願嫁﹐只得隱忍而從。唐家謂婦眞肯守﹐乃於後門周築髙墻﹐另創一所好房與住。只容一小婢伏侍﹐並無閒人得入。內家亦不畜雞犬﹐止房後辟一花園﹐原養有一大猴﹐畱於花園者未曾驅出。柴氏後春心漂蕩﹐徒倚往花園閒步以消遣。殊知這老猴性本狡猾﹐��陽物撩弄。柴氏見之﹐春心益動﹐無處��﹐揭開裙﹐看猴何如。猴見裙開肉露卽進身而姦﹐𨿽非人類﹐然以久旱焦陰﹐亦可泄制欲心﹐正所謂气一動志﹐渴不擇飲者也。自是之後﹐淫火一動﹐輒與猴交。亦嘗懷孕﹐迨誕育時﹐卽埋於後園。因此內藏不潔﹐而外招淸名。滔天穢惡﹐人何從知。忽經十載﹐柴氏不出閨門﹐孤房獨守﹐人皆傳名。唐公乃托裏老保舉他兒婦貞節。眾裏老林常等﹐爲具呈曰﹕

「連僉呈爲乞旌貞節以厲風化事﹕切見故民唐桂﹐厥妻柴氏﹐出自徳門﹐深明女教。於歸六載﹐奉公姑以孝聞。年及廿三﹐慨夫君之早逝﹐未育兒息。弔影淒涼﹐獨分幽貞﹔矢心節守﹐閨門若水。方寸內玉潔冰淸﹐大節如霜﹔十年來松堅柏勁﹐不卹輕塵。弱艸之身世﹐獨立波﹐砥柱之英標。常等敬仰貞風﹐咸欽實節。稽宅裏之是表﹐具有成規﹔念貞靜之幽光﹐無容久晦。爲此﹐連名呈乞﹐垂恩旌表﹐加賁門閭。庶節義之昭揚﹐永維世教﹔而風聲之遠樹﹐坐運化機。爲此具呈﹐須至呈者。」

王太尹略將眾裏老審問﹐咸稱眞節懿行﹐並不敢扶捏舉保。王尹見眾口齊稱﹐又兼是柴鄕官令女﹐乃準其呈﹐隨行旌表﹐仍自備羊酒去賀。柴鄕官出接相待。王尹請節婦見禮﹐柴氏素服淡妝﹐柴太夫人陪出相見﹐禮畢而入。王尹年少精明﹐偸眼看柴寡婦面有春容﹐殊無滯鬱气色﹐心下疑曰「凡寡婦枯陰鬱气﹐非容鬢憔悴﹐則气色沈滯﹐自有一段抑鬱黯淡之象。今此婦春光滿面﹐紅潤快爽﹐必有私情。」歸衙復將原呈裏老審曰「你眾人受唐家多少賄賂﹐代他舉呈﹖」裏老曰「秉彜好徳﹐人心同然。貞婦烈女﹐誰不欽服﹗豈待受賄賂而舉保乎﹖」王尹曰「他家必有誰人出入﹖」裏老曰「寡婦之門﹐只一小使女﹐及笄卽嫁之。又換一个﹐更何人得入﹖」王尹曰「他家必更有何物﹖」裏老曰「聞其後園畜一老猴耳﹐未聞有一人迹得到也。」王尹心明﹐曰「猴與人無異﹐亦能行姦。昔包公案中﹐有與狗姦者﹐何況猴乎﹗必此中有獘也。」乃命裏老曰「旣伊家有猴﹐可鎖來我衙養之。」

過了一月﹐故先奉帖去說王夫人要請柴太夫人及柴節婦。旣請到後﹐王尹先出見﹐故放出猴來。那猴鎖別已久﹐見他主母來﹐卽嘻嘻作聲﹐近前解其裙帶﹐露出陽物﹐緊抱行姦。柴氏腳蹴手打﹐不能得脫。此時方露出醜情﹐人方知此婦與猴有姦﹐羞死無地也。王尹令手下將猴扯開﹐遂斥柴氏曰「似你無恥﹐眞羞死人類。我不加刑﹐你可去自盡。」柴氏卽自出縊死。王尹令手下將猴苦打﹐以火燒其毛﹐後用滚水淋得皮開肉裂﹐咆哮而死。又令人於唐家後園按其新土處﹐多埋有猴子。益證其實矣。王尹判曰﹕

「審得柴氏人面獸心﹐盜名穢行。本以淫蕩之性﹐不耐空房﹔何不明白以言﹐仍行攺嫁﹖乃深情厚貌﹐外玷節婦之名﹐竟匿垢藏污。內受異類之辱﹐言之則污口舌﹐書之則羞簡編。古今未有之姦情﹐於今創見﹔幽暗無限之惡徳﹐從此洗淸。萬口誰不生憎﹐一死云何足贖﹖唐老身爲家主﹐不能明情黜婦﹐應須服刑。裏老共爲舉呈﹐並非知情受贓﹐姑全免罪。」

按﹕王尹觀色察情﹐誠爲明斷。不然幾以穢行濫天恩矣。故記此者﹐一以戒人家不可畜猴﹐一以戒人家不可彊畱寡婦。嘗聞解家養一老猴﹐其主母暑月裸睡﹐猴往姦之﹐覺而打之﹐不能脫。旣姦後﹐猴知虧﹐逃梨樹上不下。主母報之於夫﹐乃夫婦故作笑容﹐於樹下戲耍﹐引猴下樹﹐因而殺之﹐埋於樹傍。不意此遭有孕﹐後生一男﹐八歲而夫死﹐命一地理師葬之﹐極言風水甚佳﹐當出神童﹐彼於三年後方取謝。旣三年後﹐地理師果來。解母曰「公謂當出神童。今此子十一歲﹐惟跳躍如猴﹐並不讀書﹐神童安在﹖」地理師再去詳看﹐歸而曰「此兒除非你夫血脈﹐方不蔭他﹐不然決出神童也。」解母曰「此兒果非我夫所生﹐乃猴種也。」地理師曰「猴骨在否﹖」解母於梨樹下取與之。地理師將去葬於墳上。二年後﹐解子果舉神童﹐以顯宦名於天下。此猴能爲姦之一證﹐見猴之果不可養也。又楊宦家一命婦﹐守節極有淸操。忽日見兩狗起交﹐引動淫心﹐不能自禁。乃去叩西賓房門﹐幸而西賓晝寢不聞﹐無柰復歸。淫火一發﹐抱住一柱﹐茫然忘生﹐遺精滿地﹐半晌方蘇。後亦蒙天朝旌獎﹐享壽八十。將終﹐子孫諸婦滿室﹐問曰「婆婆有遺囑乎﹖」楊命婦曰「有也。我願你諸人夫妻諧老﹐勿有曲折。若不幸曲折﹐定須要嫁﹐決不可守節也。」諸婦曰「似婆婆守節﹐旣蒙褒贈﹐又享壽考﹐如何不可﹖」楊命婦曰「正以我推心﹐故謂不可守也。」因述見狗起春﹐叩西賓門事。云「我之完節亦天幸也﹐若當日西賓未睡﹐則我一生淸苦﹐只一跌敗矣。不特此也﹐後凡春心發動﹐欲火難禁﹐卽以齒咬牀幹﹐今齒痕參差尙在﹐汝輩看之﹐想苦情何如也﹖我已行過此路﹐故囑汝輩切不可守也。」此出寡婦將死由衷之言﹐以此証之﹐何可彊畱寡婦哉﹗然人家往往多孀婦者﹐蓋婦人廉恥未喪﹐心𨿽有邪﹐口卻羞言﹔況夫初死﹐恩情未割﹐何暇及淫。歷時未久﹐何知有苦﹐故多言守。旣言之後﹐又難攺悔。久守之後﹐恐廢前功﹐故忍耐者多﹐豈皆眞心哉﹖豈獨無血气乃絕欲哉﹖而家主多愛婦貞者﹐彼欲圖名耳﹐又重擔在人身﹐彼不知重耳。予謂成名事多﹐何必苦節。如哀矜孤獨﹐卽成仁名﹔慷慨無私﹐卽成義名﹔剛正不阿﹐卽成直名﹔安分守法﹐卽成善名。此則一日中行一事﹐而名可立成者﹐奚必一生孤苦至死﹐乃博一節名哉﹖夫匹婦含冤﹐東海亢旱﹔賤臣被誣﹐六月飛霜。一人隅泣﹐滿堂不樂﹔一物失所﹐陰陽乖戾。況孀婦者﹐違陰陽之性﹐傷天地之和﹐豈有家有鬱气而吉祥駢集者乎﹖故寡婦之門多世寡﹐孀婦之子多夭折者﹐未必非戾气致災也。人亦何必守難守之節﹐以成難成之名哉﹖予閱世故多矣﹐略述梗槪﹐未能盡也。惟明者心諒﹑心信之﹐無沽美名而傷和气﹐亦調燮贊化之一事也。

顏尹判謀陷寡婦

祿丰縣民婦徐氏﹐夫故家殷。孀守一子﹐閨門整肅﹐庭無閒雜﹐惟一婢桂馥伏侍。每歲雇一小僕﹐給薪水﹐差買辦。冠者輒不用。人皆傳其淸潔﹐治家有法。有歲雇一僕鄒福﹐人𨿽短矮﹐年已十八。忽一光棍堯燭唆之曰「你主母孀居已久﹐倘有漢子藏入陪他睡﹐他眞喜歡。從來寡婦都愛男子無極﹐只無門路得入也。你試引我去何如﹖」鄒福曰「虧你敢說﹐我主母持家極嚴﹐夜則同婢執燭照顧各門戶﹐鎖訖﹐然後去睡。縱有男子出來戲他﹐亦有婢在傍也。」堯燭曰「你房門亦來照否﹖鄒福曰「都來照過。」堯燭曰「你旣不肯引我去﹐我教你自去戲他﹐若得過手﹐切勿忘我恩也。」鄒福曰「有何法可戲﹖」堯燭曰「你夜把房門勿閉﹐撩硬陽物﹐裸裎假睡。他若照見﹐必然動情﹐自送來與你。」鄒福依言而行。夜果徐氏同婢來﹐照見其裸裎而睡﹐罵曰「這奴狗﹗門亦不閉﹐如此赤身去睡。」命婢從外代閉之。次夜鄒福又如此妝。徐氏又照見﹐命婢曰「你去代他將被覆之﹐勿如此驚人。」第三夜鄒福又開門假睡而待﹐徐氏乃不同婢來﹐自到其牀前﹐照看陽物﹐春心引動﹐乃自解衣從上壓之。鄒福假作方醒之狀﹐抱住行姦﹐從此每夜必私出﹐與鄒福姦而後入。又恐婢知﹐乃教鄒福亦去姦其婢﹐婢亦喜悅。主婢旣都有情﹐彼此不相謾諱﹐全引鄒福同房而睡。不半年間﹐徐氏懷孕﹐將銀命鄒福去討打私胎藥。鄒福自得堯燭指教﹐成計之後﹐以爲恩人﹐每事必與商議。今討打胎藥﹐亦去問之。堯燭遂哄之曰「我有相好人﹐討此藥不難﹐我去代你求之。」乃連以固胎藥二三貼與之。鄒福復來曰「服此藥全然不動﹐須令別人討之。」堯燭曰「打胎藥惟此人最靈﹐然胎亦有受得完固不可打者。若用狼虎藥打下﹐反傷產母之命﹐不如任他養罷。蓋胎受得好者﹐養亦輕快﹐此不妨事。」鄒福歸言﹐徐氏亦信以爲然。將應月﹐堯燭謂鄒福曰「我要一血孩子作藥用﹐你主母若生男女﹐可將送我﹐我教你得這兩年享福﹐以此謝我亦可。」鄒福許之。及生下一男密地送來。堯燭以石灰淹之﹐遂反言曰「你主母富家寡婦﹐幹出此事﹐要討銀壹百兩我方罷。不然我首他。」鄒福曰「你是我恩人﹐何故說此話﹖」堯燭曰「你姦主母﹐亦該死。且銀不須你出﹐你速去言之﹐免我告首。」鄒福不得已﹐歸言於主母。徐氏怨之曰「此何物﹗你須去埋﹐何故送在他手﹖」鄒福曰「當初教我戲你方法﹐都是這賊。今日他說要孩子做藥﹐安得不奉與他﹖誰知他是巧計也。」徐氏痛曰「我落此光棍圈套﹐前事已錯﹐悔之無及﹐不如將首飾三十兩﹑銀二十兩﹐取此孩子來埋罷。」鄒福持銀換回孩子﹐背地埋訖。堯燭旣得銀五十兩﹐知此婦掌家銀多﹐貪心未饜﹐又托媒人任統去要娶徐氏。任統曰「我未聞此婦欲嫁﹐他是富家婦﹐縱嫁﹐恐不肯與你。」堯燭曰「近來他家有些陰事。初說要嫁﹐你去說他必肯。若不肯﹐我當官去告﹐也要娶他。」任統依他言﹐在徐家去議親。徐氏聞言﹐心中大恨曰「這光棍眞惡心﹐我嫁他也被人笑﹐若不嫁他﹐必告首壞我名色。此是我自誤﹐不如死罷。」因對媒人曰「你叫我兄徐綸來商議而嫁。」次日﹐媒人﹑堯燭同徐綸來娶。徐氏將家務一一吩咐已定﹐囑托叔伯看顧伊子。只不收拾嫁具﹐乃梳洗更衣﹐禮拜祖先﹐閉房自縊。多時不出﹐媒人令徐綸入催之。婢去叫不應﹐出對徐綸曰「小娘在房內﹐大聲叫許多﹐全不應﹐豈有故乎﹖」徐綸自入叫﹐又不應﹐疑曰「此必有故﹐可大眾打開看之。」及打開門﹐見徐氏已弔死﹐眾皆驚異不知何故。徐綸忿怒﹐赴縣告曰﹕

「狀告爲彊贅逼命事﹕鄕霸堯燭﹐把持鄕曲﹐制縛平民。綸妹徐氏孀守一子﹐歷十餘年。燭貪妹富﹐拴媒任統��五兩﹐彊行入贅。孤寡難拒﹐潔身縊死。十年孀婦﹐母苦子幼。一朝逼死﹐事屈情冤。惡逆不剪﹐民遭荼毒。投天懲彊﹐伸雪寡命。迫告。」

堯燭去訴曰﹕

「狀訴爲逐妹嫁禍事﹕慣訟徐綸﹐獘書造役﹐生機局騙﹐無間疏戚。稱伊孀妹﹐子長要嫁。先兜上賀銀四兩﹐領燭媒娶。復索回伊妹奩資﹐致爭縊死。惡情知虧﹐反誣彊贅。欲娶非贅﹐同綸非彊。不嫁由彼﹐焉能逼命﹖兄陷妹死﹐移禍無辜。親提一鞫﹐徑渭立分。上訴。」

顏縣尹提來審問。徐綸曰「我妹守節十年﹐嫁當在靑春之時﹐豈在垂老之日。堯燭鄕間刁霸﹐彊去入贅﹐威劫勢縛﹐妹無柰自縊。一死明節﹐非燭刁逼﹐人何輕死﹖」堯燭曰「我同徐綸去﹐豈爲彊贅﹖不嫁由彼﹐有官可告﹐何必去縊﹖彼自欲取妹妝奩﹐兄妹角口﹐因致逼死。我索上賀銀﹐伊不肯退﹐反陷我逼。我外人﹐焉能逼他﹖望老爺詳情。」顏尹問幹證曰「果堯燭彊贅乎﹐抑徐綸逼妹乎﹖」任統曰「不是彊贅﹐亦不是逼妹。當日我先去議﹐徐氏明說肯嫁。次日去娶﹐不知何故縊死﹐人都不識緣故。」顏尹曰「你說更胡塗﹐可起來。」任統叫曰「正娶者無罪﹐主嫁者無罪﹐死小的亦沒幹。」顏尹曰「汝不識縊死之故﹐當識欲嫁之故。他已守節十年﹐何故後又肯嫁﹖」任統曰「我略聞風聲﹐說此婦舊年有私胎﹐因此要嫁。」顏尹曰「莫非卽與堯燭有胎乎﹖可起。」堯燭呼曰「小的外人﹐全不知他家事。焉能有姦﹖」顏尹曰「他家更有何人﹖」徐綸曰「有一婢桂馥﹐一小僕鄒福。」顏尹曰「卽命拘到。」再把復審﹐將一婢一僕起﹐問曰「你主母舊年懷胎﹐果與誰人有姦﹖」婢受痛不過﹐指曰「卽是鄒福。」顏尹喝打﹐鄒福驚惶﹐輒埋怨堯燭曰「是你害我。」顏尹喚回﹐問曰「堯燭何故害你﹖可明供出來﹐卽免你罪。」鄒福曰「當初是堯燭設計教我如此調戲﹐後哄去私胎孩子﹐騙銀五十兩又要來娶他﹐故我主母縊死。」顏尹怒堯燭唆人犯法﹐鄒福敢姦主母﹐各打三十。又問桂馥曰「你與鄒福當亦有姦。」桂馥曰「是主母令福來姦。」顏尹曰「主母所使﹐汝罪當輕。但有姦亦應打五板﹐以示儆戒。」顏尹判曰﹕

「審得堯燭﹐市井棍徒﹐閭閻俠少。機心機事﹐百計巧陷民愚﹔剝足剝膚﹐一心深營利孔。唆工人亂主母﹐惡已彌天﹔挾私胎索饋金﹐貪將盈壑。汝心不滿於得賂﹐汝計又圖以成婚。難云遣媒﹐尢甚彊贅。彼十年寡婦﹐節被玷於姦謀﹔乃百歲良緣﹐情豈甘於配惡。縊死的由伊陷﹐償命斷在無疑。鄒福執鞭臧獲﹐荷鍤奚僮。信姦人之言﹐大張色膽﹔龍寡婦以計﹐勾引春心。蠢玆豢養犬羊﹐希求龍乘﹔�爾藩離斥﹐敢匹鸞交。衛靑鸞配平陽﹐明娶且貽譏於世世﹔董偃入侍公主﹐私通尢不齒於人人。姦主母而有徵﹐擬典刑而何赦。」

按﹕兩告俱爲不情﹐則婦死幾於無謂。惟顏侯直窮其欲嫁之故﹐則可追尋原因﹐而罪人斯得矣。故知治獄不嫌於探本窮源﹐推勘到底也。彼苟且一鞫﹐模稜花判者﹐豈爲民分憂矯枉之主耶﹗

黃令判鑿死傭工

河池縣民兪厥成﹐家亦殷富﹐愛財吝嗇﹐娶妻鮑氏。鮑家貧難﹐厥成毫無相濟﹐𨿽時或求借﹐亦分文無與。鮑氏因此背夫﹐時私運穀米與父母﹐嘗遣傭工人連宗送去。連宗是姦刁之徒﹐彼見鮑氏私顧外家﹐後復遣送米谷﹐積了三次不送去。待主人遠出﹐突入房中﹐彊抱鮑氏曰「我爲你接送勞苦﹐今日必與我好一次﹐後日早差早行﹐晚差晚行﹐任你呼喚矣。」鮑氏斥曰「我遣你接送﹐嘗賞你酒肉﹐何曾空勞﹐你安得如此無禮﹗我明日報主人﹐看你如何﹗」連宗曰「你所偸米谷我都畱在﹐並未送去。明日我先報出你私顧外家﹐你𨿽說我彊奸﹐主人必不信﹐只說是你誣賴也。」鮑氏婦人無見識﹐被此挾制﹐恐他眞報﹐又見米谷現在﹐況夫是个細毛之人﹐必有打罵嫁逐之事﹐𨿽指他姦﹐又無證據﹐必不見信﹐因隨意任他所姦。旣罷﹐連宗以手摩其陰曰「這邊緣何有个疥堆﹖」鮑氏曰「非疥也﹐是一大痣。」以後亦時或有姦﹐搬送米谷益多矣。及冬﹐兪厥成與連宗上莊取苗租﹐到一佃支秩家。秩與連宗乃姑表兄弟﹐又兼同主人﹐來夜盛設爲席。酒至半酣﹐說及相法及男女生痣上去。厥成曰「凡婦人陰間邊有痣者﹐非貴亦富。」連宗忘形﹐答一句曰「你娘子陰邊有痣﹐果然是富也。」支秩視厥成微笑﹐彼料工人何知主母陰邊痣﹐必是有姦也。厥成亦便覺得﹐心中甚懷愧恨﹐遂佯作不聞﹐說向別事去。少頃﹐推醉而罷。次日﹐謂連宗曰「我約人明日交田價﹐今收租尙未完﹐當急回去。」到家卽詰其妻曰「你何得與連宗有姦﹖」鮑氏曰「那有此事﹖」厥成曰「你怎瞞得我﹖昨晚在佃客席上﹐說婦人陰邊有痣者必富﹐連宗卽答你娘子有痣。你不與他姦﹐何由知你陰邊痣﹖你好說出因由﹐我自治此刁賊﹔不說﹐我將你二人都殺死。」鮑氏泣曰「是我偸你米谷送與爹娘﹐連宗全不爲送﹐來挾我姦﹐說不允他﹐將出米谷報你﹐定把我嫁逐。我知你是纖細人﹐恐報必不便﹐因此被他挾制成姦﹐悔之無及。今日甘受打罵﹐任你再娶一妻掌家﹐我甘作婢妾﹐終身無怨。惟願勿嫁﹐恐嫁貧人則難度日﹐人又知我失節無恥也。」厥成曰「似此乃是刁姦﹐依官法﹐婦人亦不至死。今依你說﹐我另娶一妻﹐降你爲婢。但今夜要致宗賊於死﹐可治些酒菜與他食﹐然後殺之。」鮑氏依言﹐整好酒饌。厥成謂連宗曰「今日歸路辛苦﹐與你同飲數杯。」連宗盡量而飲。將醉﹐厥成有意算他﹐先故不飲。至此﹐又曰「你陪我幾甌。」主人說陪﹐連宗安得不飲﹖又飲數甌﹐遂醉倒於地。厥成乃用麻繩綁於大板凳上﹐推醒之曰「你姦主母﹐今夜要殺你。」連宗𨿽醉﹐猶知辯曰「安敢如此﹖」厥成曰「你說他陰門有痣﹐他已認了﹐在此證你。」鮑氏從傍﹐一一證出。連宗醉裏應曰「你旣肯認﹐我死亦無冤。」厥成以濕布縛其口﹑蔽其目﹐用利刃於脇下鑿一孔﹐卽以滚水淋之﹐令血勿蔭﹐須臾死。解脫其索﹐丟於牀上。次日﹐令人去趕其弟云﹐連宗中風而死。弟連宇邀表兄支秩同去看收貯。支秩疑曰「你兄前日在我家飲酒﹐人甚彊壯﹐豈至遂死﹖」連宇曰「中風豈論人壯﹖」支秩曰「你不知也。你兄昨說主母陰門邊有痣﹐兪主人便失色。今日之死﹐安知非毒死也﹖須去看其面靑黑何如。」二人到兪宅詳看連宗之體﹐見脇下一孔﹐因喊曰「你謀死我兄﹗」厥成不由他辯﹐遣眾人將屍擡往連宅去﹐曰「你自做傷安能賴我﹖若道謀死﹐任你去告﹐我家豈容你攪鬧也﹗」彊趕二人出去。連宇赴縣告曰﹕

「狀告爲殺命事﹕土豪兪厥成獵騙成家﹐橫行鄕曲。哭兄連宗﹐爲豪傭工﹐撞突伊妻﹐捏報調姦。豪信觸怒﹐制縛手足﹐利刃脇下﹐鑿穿一孔致命傷明﹐支秩可證。乞親檢驗﹐律斷償命﹐死不含冤。切告。」

兪厥成去訴曰﹕

「狀訴爲刁佃仇唆事﹕刁惡支秩﹐佃耕主苗八圃﹐積欠三冬﹐該銀二兩四錢。累往理取﹐抗拒致仇。今年雇工連宗﹐中風身死﹐惡唆表弟誣告殺命。且傭工貧民﹐謀殺何干。縱有觸撞﹐小過可罵﹐大過可告﹐何須行殺﹖牽告成妻﹐無非故陷。乞臺親檢有無鑿脇傷痕﹐情僞立見。斧斷完租﹐刁佃知儆。上訴。」

黃太尹弔審﹐連宇執脇下有傷﹐兪厥成執中風有徵﹐安有脇傷。黃太尹曰「有傷無傷﹐只一檢便見。」及去檢脇下果有一傷﹐只肉色幹白﹐並無血蔭。黃太尹把《洗冤錄》指與連宇﹑支秩﹑兪厥成三人同看﹐曰「凡生前刃傷﹐卽有血汁﹐其所傷處血蔭﹐四畔創口多血花鮮色。若死後用刃割傷處﹐肉色卽幹白﹐更無血花。蓋以死後血脈不行﹐是以肉色白也。今脇下𨿽是致命處﹐而傷痕肉白﹐是汝假此賴人明矣。」支秩曰「連宗說主母陰邊有痣﹐次日卽死﹐脇又有傷﹐因此知是厥成疑宗有姦﹐故殺之。」厥成曰「凡富家人妻室﹐決羞與跪官廳。他掛我妻名﹐小的用盡銀買差牌人﹐故得不到官。今又說陰門有痣﹐指難証之事﹐以惑在上﹐眞姦人之尢也。」黃尹曰「奴才全不知法﹐若說與主母有姦﹐他碎斬亦該得矣。今只須辧傷痕眞假﹐何須論姦情有無。」將支秩打二十﹐擬誣唆﹐追苗租三年﹐與厥成領。連宇打二十﹐擬誣告。俱問徒去。兪厥成供明無罪。黃尹判曰﹕

「審得支秩﹑連宇皆表兄弟也﹐而連宗則支秩之表弟﹐連宇之親兄。傭工兪宅中風身故﹐於主人何與哉﹖支秩不合積欠主苗﹐又不合挾恨教唆。連宇信惑讒言﹐不合將已故兄鑿穿其脇﹐圖賴兪主。以殺命欠租﹐惟應還主﹐安得乘隙以售中傷。兄死自應收埋﹐何可聽唆以行圖賴。若誣連宗以主母陰事﹐誅死猶爲罰輕。如謂鑿脇是闕成所謀﹐傷痕何無血蔭﹖謀殺旣假﹐姦情決無。支秩的系教唆﹐連宇難逃誣告。俱應擺站﹐仍追苗租。」

按﹕此明是鑿死﹐而檢者未得其情。蓋以方鑿之時﹐卽以滚水灌其傷處﹐故無血蔭﹐此《洗冤錄》中所未載﹐附之以補所未備。後之檢傷者﹐其詳之。或曰「水灌𨿽無血蔭﹐其皮膚必有熱水皺爛之痕可辧。」惟連宗刁姦主母﹐罪應當死﹐死不自冤﹐故檢不出者﹐天理也。後人勿謂此計可掩傷而效尢之。是亦一見﹐故並記以待明者察焉。

彭理刑判刺二形

廣州有尼姑董師秀者﹐頗有姿色﹐精工各樣鍼指工夫﹐性又聰明﹐亦曉諸佛經咒。化緣惟求度日﹐不積財帛﹐有似眞修行者﹐人以此敬重之。徧遊諸宦家富室﹐婦女多有畱他學經咒﹑習女工者。師秀亦肯畱情﹐若人意怠﹐又飄然辭去。惟好在寡婦家眷戀往來﹐非在此家﹐則在彼家﹐教之念經拜佛﹐喫素修行﹐夜則同睡﹐諸寡婦爭愛畱之。因此﹐難得在別家去。有少年胡宗用﹐見董尼有貌﹐彊抱求姦﹐董堅拒不從﹐挨纏已久﹐胡以手揣其陰﹐則陽物大且長﹐乃男子也。疑其男詐爲尼﹐淫亂良家婦女必多。因赴府告曰﹕

「狀告爲假尼亂俗事﹕彜倫之道﹐內外爲嚴。壞俗之惡﹐淫亂爲大。姦民董師秀﹐身本男子﹐詐爲尼姑﹐徧歷富室﹐私姦民婦﹐罪惡貫盈。穢風彰徹﹐不殄滅姦害無已。極乞懲詐杜淫﹐維風正俗。上告。」

府準批。刑館彭節齋爲司刑﹐提來審之。董師秀稱﹕「從幼出家﹐身本婦人﹐何謂男子﹖」彭公命兩穩婆驗之﹐都報是婦人也。彭公將責胡宗用誣妄。宗用曰「不敢欺謾﹐我亦以爲婦人﹐將調姦之。揣之乃見陽物甚大﹐此目所見﹐手所捫﹐何謂是婦人也﹖豈一物而兩變換乎﹖」彭公將責二穩婆曰「此的是男子﹐汝受他賄﹐故誣報也。」老穩婆對曰「我驗本是婦人。但我聞世有二形之人﹐其外是女﹐可受男交﹐其內有陽物﹐亦可出而交女。當令仰臥﹐以鹽肉汁漬其陰﹐令犬舐之﹐其形卽出。」彭公曰「你卽依此法再去驗。」旣而驗之﹐其陰中果露男形﹐如龜頭出殼一般。方知宗用所告非誣也。彭公判曰﹕

「立天之道曰陰與陽﹐成人之形爲男與女。故陰陽分而有配合﹐夫婦別而有唱隨。今董師秀身帶二形﹐不男不女﹐是爲妖物。所歷諸州縣富室大家﹐作過不可枚舉﹐豈可復容於天地間耶﹗當於額刺『二形』兩字﹐決杖六十﹐枷令十日﹐押在摧鋒軍寨﹐終身拘鎖﹐勿放之以爲民害。」

按﹕此二形之人﹐本爲怪異﹐世亦時或有之﹐故記之以示愼守閨門之防。

孟院判因奸殺命

平和縣民婦甄氏﹐每私養漢。夫丰積屢諫懲不從﹐因出外爲商不返。甄氏遂大開延納。夫去時有女丰氏十歲﹐忽已年登十五﹐極有美色。母旣不正﹐女亦效尢﹐更多奸夫幫戀﹐惟與季仁最相好﹐乃其梳籠客也。迨至十八﹐母欲畱以攢錢﹐不肯嫁人。丰族親房詆罵之﹐乃以許嫁儲家。女又不時歸來﹐交納舊日奸夫﹐攢錢與母﹐及爲己接送時節之費。儲家後知之﹐乃轉嫁於段祿。丰氏入段門後﹐淫心不攺﹐徧與諸人亂。其親叔公段然﹐屠宰貌惡﹐亦來戲之。丰氏嫌其醜陋﹐拒不肯從﹐段然蓄恨在心。及丰氏歸母家﹐季仁來尋舊好。丰曰「數夜來屢有怪夢﹐心神不安﹐若得刀劍插在牀頭﹐可以鎭邪除夢。」季仁卽以一把好廣刀送之。仁妻扈氏﹐知夫復與丰氏姦宿﹐在家罵詈﹐與仁揪打。仁憤怒﹐夜投別妓家去宿。丰氏夜無奸夫﹐侵晨早起﹐倚門而立。適段然將買豬﹐見丰氏獨立﹐卽戲之曰「你這起早﹐送甚情人出房﹖」丰氏不應而入。段然隨之入房曰「難得這機會﹐今須與我好。」丰氏曰「你是親叔公﹐虧你敢說此話。」段然曰「諸人皆與好得﹐偏我不肯何也﹖」丰氏曰「我在娘家﹐豈肯幹此事﹐今斷不從﹐你勿癡想。」段然曰「你在室時﹐曾有多少人情﹐那瞞得我﹖」因手按其牀頭劍曰「你若不從﹐便殺你出气。」丰氏作色曰「那个有此大膽﹗」段然見其眞不肯﹐怒上心來﹐一刀斬之﹐投刀於地而去。及甄氏起﹐見女殺死在地﹐大驚而哭。人人去趕。其婿段祿到﹐問妻殺之故﹐甄氏惟答以不知﹐問劍是誰的﹐甄亦應不知。及觀劍鞘刻有季沛泉字號﹐段祿因問鄰佑﹐沛泉爲誰﹐眾曰「沛泉卽此中富家子季仁之號。」因私下喞噥曰「沛泉正因幫此女子﹐昨夜與乃內廝打﹐豈因激而殺之乎﹖」段祿聞得﹐遂赴府告曰﹕

「狀告爲因奸殺命事﹕祿妻丰氏﹐原在室日﹐與豪季仁稔通奸情。今嫁祿家﹐復串丰母接歸姦宿。豪妻扈氏﹐積喫恚妒﹐大罵攪家﹐扭夫同死﹐激豪暴怒﹐提刀跑出﹐殺死丰氏﹐擲刀復走。鞘有姓號﹐鄰佑可證。妻親妒激﹐姦情已實。殺人見刀﹐名號宛然。乞懲姦除凶﹐償命正法。迫告。」

季仁去訴曰﹕

「狀訴爲飛禍事﹕仁有廣刀﹐鞘刻字號﹐原賣丰積經十餘載。陡今伊女被人行刺﹐女夫段祿指仁作對﹐妄誣慣姦﹔又捏怒祿入戶殺人﹐且無見證﹐姦稱妻罵﹐陷人故套。況云稔姦﹐豈復驟殺﹐情理所無﹐飛空墜禍。乞臺洞豁﹐不遭懸陷。叩訴。」

朱太府親提審問。段祿曰「我初問刀是誰的﹐嶽母道不知。豈伊家十年舊物而托不知乎﹗況與祿妻有姦﹐人人所知﹐伊妻妒罵﹐人人所聞﹐非彼因激怒殺而誰也﹗」季仁曰「丰氏奸夫多有﹐何獨是我﹖刀𨿽非買﹐是彼向我求鎭惡夢﹐先時所送者。若是提去殺他﹐豈無人見﹖蓋情人必不殺丰氏﹐殺丰氏者必非情人也。」朱公再問幹證。』對曰「季仁有姦是的﹐妻妒罵亦是的﹐其殺死事密﹐眾人實不知爲誰也。」朱太府曰「送婦人只是錢帛花粉﹐豈且有送劍﹖況妻有罵﹐激則怒泄於外婦者﹐容亦有之。況在室有姦﹐比凡姦又重矣。姦旣眞﹐殺又有據﹐問死何疑。」次年﹐孟按院來決囚。季仁之兄季仕﹑弟季位去看之﹐又命兄具狀去﹐苦苦哀告。孟院疑養漢婦人爭風者多﹐或調姦未遂者殺之。乃謂季仕曰「你可代弟拘囚﹐遣季位先歸﹐詐傳季仁誅死。後季仁夜歸﹐作鬼號哭﹐彼殺丰氏者必虧心﹐自有動靜可察矣。」於是季位披麻掛孝而歸﹐稱仁已死﹐仕兄扶棺後歸。家人盡信﹐各各啼哭﹐夜爲作功果。人初靜﹐季仁於路作鬼號﹐號於甄門前後﹐又號於段家左右﹐至雞鳴而止。次夜更靜﹐段然出燒紙錢於門外﹐季仁又於兩家門外往來呼號。第三夜﹐段又出燒紙。季仁早備皮梯登於段然屋上﹐夜色朦朧中﹐以破衣蒙頭﹐手執假頭而叫。段然出祝曰「我戲丰氏不從﹐因殺之。今官府殺你﹐須問官取命。我已燒化錢帛與你﹐再勿來攪鬧也。」季仁密從皮梯而下﹐馳報孟院。再提段然到﹐故待夜間開門放入﹐審曰「你殺丰氏﹐前夜有冤魂來告﹐你自招來。」段然堅不肯認。只見二鬼﹐一女一男﹐各手持頭來﹐翕翕有聲。按院衙門手下人各遠站﹐本闃靜可畏﹐況夜兼鬼聲﹐甚是怕人。少頃﹐燈影沈沈﹐一女鬼持頭直劈段然﹐嚇得段然心慌膽落﹐扒近案前招曰「殺丰氏者果是我也﹗當時戲姦不從﹐以故殺之﹐今日甘心服罪。」原是孟院恐其不認﹐故令季仁同一妓女妝鬼來證﹐果然嚇出眞情也。孟院判曰﹕

「審得段然淫心如熾﹐凶性若狼。尾侄婦而調姦﹐不卹鶉鵲之恥﹔手廣刀而殺命﹐尢甚鷹隼之殘。戲而不從﹐正增光於段氏﹔殺而滅迹﹐乃延禍於季仁。淫及有服之親﹐曾犬彘之不若﹔凶行拒姦之婦﹐𨿽虎豹而何殊。不正兼以不仁﹐無恥加之無行。女靈不昧﹐向暮夜而誰訴﹔天道有知﹐自凶身之可得。姦服親罪且不赦﹐殺人命辟又焉逃。」

自此段然成獄﹐季仁得釋。數日﹐同兄季仕歸﹐家人瞻顧驚愕。季位曰「事已明乎﹖」季仁一一述孟爺斷明釋放之事﹐家人乃大歡悅。備香案羣拜孟爺﹐祝其祿位髙登﹐公侯萬代。

按﹕此獄非孟院之計﹐必不得明。宜季家之心悅感謝也。

第三卷

盜賊類熊主簿捉謀人賊

廣之博羅﹐番粵區也。民殷而醇﹐義而奉公﹐素無��。然四路險峻處﹐突有彊賊﹐時藏於林莽間﹐出劫財貨﹐殺傷客旅﹐不可勝數。過者戒爲畏途﹐居民恐其延禍﹐屢告呈於官﹐欲令及時剿除﹐免釀大患。及官差捕盜人役四路緝拿﹐又茫無蹤影。捕匿緩出﹐無可柰何。時熊斌爲彼主簿﹐廉能有才。歲值朝覲﹐上司委令署印﹐黜姦革獘﹐井井有條。鄕民裏老議曰「各路劫掠彊盜﹐滋爲民病﹐前官竟莫誰何。今熊爺明察如神﹐或能辧此乎﹖」復相率具呈曰﹕

「連僉呈爲殄盜安民事﹕切見臺教一行﹐百獘霜淸。惟盜未殄﹐梗治民。本縣僻壤﹐原本民淳。近有彊徒﹐窩藏山塢﹐專於峻嶺劫掠行旅﹐抄擄衣財﹐殘殺人命﹐威甚狼虎﹐商難獨行。恐小寇不除﹐終釀大禍。下梗道路﹐上壞國法。乞大振霆威﹐盡殲凶黨。法行民安﹐感激僉呈。」

熊爺問曰「盜賊旣多﹐殺人何並無事主告發﹖」眾裏老曰「彼所謀者﹐皆遠方客旅﹐故無人告。」熊爺曰「路途中怎辧土人﹑遠客﹐乃謀遠客而不謀土人﹖」眾裏老曰「土人遠客﹐猶易爲辧。但所謀者皆有財之客﹐而無財者𨿽獨行無恙﹐此尢可怪也。」熊爺聞此﹐便知客人必在店中露財﹐被賊瞧見而然。此爲賊者﹐非店中人﹐亦必店中爲耳目也。乃囑手下曰「你在外去家找八名把勢來﹐我有用他處。」旣而叫得朱元﹑李武等八人來﹐皆髙手把勢也。熊爺吩咐之曰「此中各店﹐每見客人露財﹐便於山嶺僻處出行謀害。今命汝八人分作四路﹐每二人中挑一人品大者妝爲客主﹐一身材矮小者妝爲客奴。每人賞你眞碎銀各一兩﹐又賜槽假銀各十兩。但到店﹐故意露財與見。次日早行﹐須於山僻處著意提防。倘有賊出﹐用心擒拿﹐我後有公差來相助。若拿得眞正賊到﹐各加重賞。」又吩咐公差十二人﹐亦妝爲客旅﹐分作四路﹐與把勢隔一望之地而行。若遇把勢與賊敵﹐卽赴前助擒之。分撥去訖。朱元﹑黃泰往東路去﹐在店中展開銀包﹐有槽銀二十錠﹐碎銀一二兩﹐多將買酒肉歌唱而飲。有腳夫來問要轎否﹐朱元答以明日早行﹐不要轎。次日黎明而行。到東嶺﹐山髙林密﹐果有彊人一拳打來。朱元劈開﹐又一賊打出﹐黃泰敵住。喊聲正鬧﹐三个公差急從後來相助﹐將二賊打倒綁住。李武﹑鄭長往北路﹐亦拿得二賊來。惟洪運等四人往西﹑南二路﹐未曾遇賊﹐亦回。次日﹐將賊解見。熊爺以銀八兩賞朱元﹑李武等四人去。洪運四人未拿有賊﹐前已得銀四兩﹐今止省發使去。熊爺審賊曰「你怎知客人有銀便謀害他﹖」賊巴提﹑牧濟等答曰「我輩都是店傍無藉﹐時或爲客人腳夫﹐或爲彼代攬雇夫。見客人露財﹐因此生心謀害﹐若不見其財﹐怎無故謀他﹖此情惟各開店者知之﹐但彼不敢言也。今已久積罪惡﹐被拿到此﹐望老爺超生救死﹐願放行自新。」熊爺曰「賊情重事﹐我不得專﹐須申去憑上司判斷﹐我豈能救你﹖」各打三十收監。熊爺判曰﹕

「審得巴提﹑牧濟等﹐欲深溪壑﹐貪甚豺狼。或欺人不敵﹐明奪一介行李﹔或襲人無備﹐公取萬貫奚囊。以盜而行乎彊﹐似虎而傳之翼。公然抱茅入竹﹐老杜興嗟﹔白晝剽吏奪金﹐賈傅太息。貨悖而入﹐人莫誰何﹔法立𨿽嚴﹐恬然不畏。紅日上矣﹐雪霰依然未消﹔淸天湛兮﹐鬼魅敢爾復出。欲剪道路之荊棘﹐勿惜挫砍之斧斤。」

申上兩院﹐兩院令覆審明白。知謀財害命是的﹐將四賊各擬斬罪。自是博羅一縣﹐盜賊屏息﹐商旅坦行﹐人咸感熊爺之恩。

按﹕前官捕盜者﹐公差到店﹐彼賊已早知避﹐自然斂戢數日﹐何處捉之﹖惟熊爺知店中有獘﹐先從店中瞞過﹐以把勢妝客去捉﹐是以客人當公差也﹐賊安得不就執戮乎﹖故爲官者﹐在知民情﹐而設爲駕馭之術﹐則下無遁情矣。

舒僉事計捉鼠賊

嘉靖辛酉間﹐倭寇亂閩﹐興﹑漳爲甚。鄕官林命致仕而歸﹐所得宦囊甚厚﹐不敢復歸梓裏﹐寓居於建寧府之臨江門。忽一日﹐雇匠人修蓋房屋。內一匠密汲﹐原江右人﹐流寓建寧﹐日爲工匠﹐夜爲小偸。因蓋屋﹐見鄕官房樓上堆積皮箱甚多﹐疑必是銀﹐遂邀蔣承熙等去偸。蓋承熙系建陽之鼠賊渠魁﹐智巧輕捷﹐機變風生﹐夜無虛出﹐出必滿載而歸。故市井無藉﹑衙門人役圖飽口腹者﹐多入其夥﹐徒弟幾以百計。特四處失物者﹐所獲竊盜﹐俱指是承熙入宅﹐故屢屢經告﹐刺字至於再三。今密汲邀去﹐夤緣登林衙屋上﹐割開桷拉而下。偸出皮箱六个﹐每箱銀五百兩。賊眾喜悅﹐時已煞擂天近曉矣。承熙曰「鄕官失物必不罷休﹐今將天曉﹐難待分銀而散﹐宜埋於地﹐候搜尋稍緩﹐然後分之。」眾以爲然。埋於喬俗宅牀前之踏板下。次早﹐林鄕宦見房樓上大光﹐及去看﹐乃失去皮箱六个。知是被盜﹐心甚慌忙﹐親往見建寧道臺曰﹕

「狀告爲盜罄余囊事﹕投宿管屬﹐冀圖安寧﹐並無租產﹐取給宦囊。詎意昨夜盜從屋上割入房樓﹐偸去皮箱六个﹐銀千餘兩﹐余囊盡空﹐不畱錙銖﹐老幼嗷嗷﹐無以爲命。官休財罄﹐家寄田無。𨿽云竊盜﹐慘甚劫擄。乞究盜追贓﹐給領養命。叩告。」

時舒芬爲道﹐極有名色。卽召本府及建甌二縣巡捕﹐責曰「林鄕官昨夜被盜﹐失去銀千餘兩。你等爲巡捕﹐令盜縱橫如此﹐自是關你與守之事。且限你五日內定要根究出賊﹐不然亦不要你爲巡捕矣。」三巡捕甚是驚惶﹐各召捕盜快手﹐叮嚀曰「林鄕官被盜失去銀千餘兩﹐今舒爺吩咐﹐限你們三日要捕得賊﹐不然定打死你們﹐都是你輩與賊通同作獘﹐故衙門前賊風如此。何用你輩爲捕盜﹐空費工食﹗」眾捕盜聞是舒爺之命﹐誰不驚怕﹐各往在城慣賊家去體訪搜尋﹐並無蹤迹。不數日間﹐眾賊並知林鄕官告他﹐舒爺要拿得急矣。及近晚﹐舒公問左右曰「今建城中何佛最靈﹖」左右答曰「惟城外東嶽廟最是靈驗﹐士民祈簽許願者接迹並肩﹐無時刻空閒。」舒公召手下二十人囑曰「城內各庵廟有靈者﹐每二人守一庵。但夜有人祈簽許願者﹐各宜捕之來見。」眾人領命去訖。夜間﹐舒公微服小帽﹐同一皂隸﹐一門子﹐親往東嶽廟﹐坐於香案下。少頃﹐有四人來禱祝曰「今有人在舒爺臺下告我﹐拿得甚急﹐敬來許下良願﹐紅豬一口﹐金銀一千﹐三牲酒禮﹐倘躲避得過﹐淸吉無事﹐卽來賽還良願。」拜罷而去。舒公聽得前言﹐卽同門皂跟此四人入城﹐到西門﹐四人共入門去。一人在牀前踏板上跳曰「更有些動。」舒公密命皂隸去喚巡捕。少頃﹐巡捕領眾手下連忙來到。舒公曰「四个賊在此﹐可鎖來。」手下擁入門去鎖住。舒公指牀前踏板下曰「賊贓藏在此。」手下實時掘開﹐取出六个皮箱﹐內都覺重﹐舒公命將四賊收監﹐皮箱擡入衙內。眾人都驚疑曰「舒爺有何神見﹐便知此四人是賊﹐又知賊贓在踏板下﹖此六皮箱這重﹐莫非卽林鄕官家物乎﹖」次日﹐舒公命人去請林鄕官﹐相見禮畢。舒曰「承所告狀﹐料賊應可捉﹐只恐銀必分散﹐贓難追完。」林曰「銀數多﹐彼𨿽分散﹐未必用盡﹐但恐正賊難捉耳。」舒曰「足下告銀太多﹐豈有竊盜而有偸銀至千者乎﹖此狀惟我準之﹐他官則不信也。」林曰「銀實有一千﹐不敢欺也。」舒曰「果多不可少告﹐若果少不可多增。若捉得賊而多索他贓﹐便屬冒認矣。」林曰「縱拿得賊﹐願追一千領足矣。」舒曰「公皮箱自認得否﹖」林曰「箱都有鎖﹐尙有鎖鑰在家。」舒公以兩皮箱與認﹐林曰「是也。」以鎖鑰來﹐果開得。及查銀數﹐已是一千了﹐將補狀來領。舒公又以四箱與認﹐林曰「亦是也。」舒曰「狀告一千﹐安得認三千都是﹖」林曰「實是三千﹐恐銀多難人信﹐故不敢告。今蒙尋出﹐願奉二箱公用。」舒曰「吾豈利公財乎﹗」堅辭不受。林大感徳而去。再取四賊來問﹐乃是蔣承熙﹑密汲﹑喬裕﹑譚漆等﹐一一承認﹐招出所盜之由。舒公判曰﹕

「審得蔣承熙等﹐生理不安﹐穿窬是習。徒逞疾貧之勇。攘臂橫行﹔不充羞惡之良﹐捫心自愧。潛來梁上﹐欲探篋內之藏﹔闖入閨中﹐思奪囊間之寶。苞苴惟利於一取﹐暮夜罔卹乎四知。城郭敢肆跳梁﹐則窮鄕尢甚仕宦。暗遭竊盜﹐則下民可知。贓滿三千﹐何止秦宮狐白﹔罪盈巨萬﹐豈減魯帑大弓。承熙犯至再三﹐宜加以絞﹔譚漆僅附初犯﹐薄示以黥。密汲指引羣姦﹐法宜廉坐﹔喬裕窩藏小醜﹐罪與盜同。」

此判以承熙慣賊擬絞。後譚綸軍門﹐牌仰舒道督匠造箭﹔以備軍用。箭成﹐匠謂宜以賊試箭﹐乃利官軍。舒道縛承熙於教場﹐令眾射之而死。

按﹕此案舒公知己素爲羣盜所畏。故先命巡捕捕盜﹐遊揚欲捉之聲勢。又知建城人信神﹐料賊懼拿急﹐必去投佛﹐遂從此捕之。而正犯眞贓不勞而得﹐公眞摘伏如神哉﹗

顧縣令判盜牛賊

建康人孫嚴﹐養一黃牛母﹐大角﹑黑蹄﹑長尾﹑髙項﹐歲生一﹐特甚有利息。忽夜被盜偸去。彼盜亦愛此牛好形相﹐兼又有孕﹐亦不忍殺﹐畱之已養過兩月。後孫嚴往鄕尋佃﹐路逢前牛﹐認是己家所失的﹐將牽歸。其牧牛者麻給出來與爭﹐稱是己物﹐不合孫嚴冒認。孫嚴認得已眞﹐知此牧牛者必是盜﹐隨投地方。將牛交與里長﹑總甲﹐因往縣赴告曰﹕

「狀告爲盜牛事﹕家素業農﹐養牛代耕。前月十七半夜﹐被盜挖開牛欄﹐偸去孕子牛母一頭﹐四下跟尋。現在慣賊麻給家﹐當投地方看認已眞。彼賊刁彊﹐頑拒不還﹐反逞凶毆。投臺剪賊﹐追牛給主﹐感激上告。」

麻給去訴曰﹕

「狀訴爲彊占事﹕家畜耕牛已經兩載﹐突出孫嚴冒認己物。彼牛前月方失﹐我牛畜牧已久﹐先後不同﹐裏田周知。若盜伊牛﹐當卽烹宰﹐豈畱又畜﹖伊自失物﹐何冒認補﹐更甚於盜。乞臺詳情﹐剪彊杜占﹐民得安生﹐不遭誣害。叩訴。」

時進士顧憲之爲令﹐提來親審。兩下執爭﹐不能制服。顧公曰「孫嚴牛母﹐已畜幾年﹖」孫曰「亦二年了。」顧公曰「旣二年﹐必識舊主之路。吾令快手虞信﹐與你二人同跟此牛去孫嚴家五里外解放﹐任其所往﹐不得驅逐。看此牛知往孫家否﹐然後回報。」虞信依命與孫嚴﹑麻給牽此牛去﹐放於孫宅五里之外。近晚來﹐牛徑往孫家入欄去宿。次日﹐虞信押孫﹑麻二人同來﹐一一依實回報。顧公曰「果是孫家牛﹐故知入孫家欄也﹐麻給之盜情明矣。」麻給乃頓首服罪。顧侯判曰﹕

「審得麻給殉利喪心﹐貪得害義。睹牛豢之悅口﹐欲充口腹之私﹔見肥甘而朵順﹐將圖顧養之利。耕云大武﹐乘夜牽來﹔喘月太牢﹐因機移去。裏中�﹐不畏彥方之知﹔梁上逡巡﹐難異仲弓之恕。猶且訴稱彊占﹐敢紛訟辯於公庭。蓋至牛識舊欄﹐知物應歸於故主。罪同竊盜﹐罰計髒科。」

按﹕牛失已久﹐盜畜已熟﹐彼安肯自認爲盜﹖但放牛任往﹐倘知故主﹐則盜情便明矣﹐猶勝於弔裏鄰以證盜﹐用拶以逼招也。

柳太尹設榜捕盜

廣陵縣胡納忠﹐世家巨富。忽夜被彊盜三十餘人﹐明火劫掠﹐擄去財帛不可勝計。又家人被傷﹐婢妾被辱﹐受虧難忍。柰賊散去後﹐莫知所在﹐只得赴縣陳告云「狀告爲彊劫事﹕臺法霜淸﹐民生有主。盜風蠭起﹐世界變常。忠素善弱﹐守積財帛。陡於今月十三夜靜人定﹐彊盜三十餘徒﹐明火持杖﹐打進大門﹐捆縛男女﹐殺傷老幼﹐淫辱婢妾﹐勒逼金銀﹐抄擄錢帛﹐家財髜空﹐門壁粉碎﹐荼毒非常。冤屈彌天﹐懇臺準差捕盜﹐緝拿眾賊正法﹐懲惡究贓﹐追給被擄貲財﹐開單黏告。」時柳慶爲令﹐審曰「盜有許多﹐豈不能認一二人乎﹖」胡納忠曰「賊皆白布包頭﹐煙墨搽臉﹐故不能認。𨿽有影響相似者﹐今亦不不敢妄指。」柳曰「汝一家並無一人脫走乎﹖」胡曰「大門一響﹐賊羣擁入﹐焉能走脫﹖」柳曰「鄰里亦無相助逐賊者乎﹖」胡曰「賊勢浩大﹐人那敢趕之﹖」柳曰「汝鄕有慣爲盜者﹐有與你有深仇者﹐有夜間所見之賊舉動似某人者﹐可逐件開來。」胡卽取筆面報曰「某也慣賊﹐某也與我有仇﹐前夜之賊有似某人者」一連共疏二十餘人。柳尹都拘來審﹐眾人各不肯認。柳曰「且拘你輩在監﹐可各代他跟尋得賊出﹐然後放你。」由是官拿旣緊﹐眾人各爲體訪。又且柳尹知賊眾旣多﹐人心不一﹐今捕拿又緊﹐賊豈不懼﹐此可設詐以求之。乃作匿名帖﹐令手下貼於衙前曰「我等共劫胡家﹐徒侶混雜﹐終恐泄露。今欲首伏﹐恐不免誅。若聽先首免罪﹐便欲來告。」又將此帖貼胡家附近。各處賊見此帖﹐果然彼此相疑﹐都道自己夥中眞个有人要先首免罪者。胡納忠亦信之﹐謂眞是賊帖﹐乃揭與官看。胡令遂出一告示張掛﹕「見得前日劫賊﹐若有悔過自新先出告首者﹐許免其罪。」居二日﹐有王家一奴昝吉﹐自出首曰﹕

「狀首爲惡黨牽玷事﹕吉本家奴﹐素非徒棍。不幸前月十三夜出守園﹐路遇彊徒三十餘眾﹐執將捫命﹐哀告乞免。逼往胡家﹐同夥打劫﹐並未分贓。蒙臺出榜﹐先首免罪﹐理合首明。乞念孱奴被脇﹐情非得已﹐願悔夙非﹐許開後善。上首。」

柳尹曰「汝自首明﹐本當赦罪不問。但當報出別賊﹐方可免你﹐豈但洗明自己乎﹗」昝吉曰「別賊生面﹐不知是誰。」柳尹曰「豈無一二熟人乎﹖」昝吉曰「認不眞﹐不敢妄指。」柳尹怒﹐將吉起。吉難禁痛﹐乃報出繆復﹑於聰二人。又提繆﹑於到﹐嚴刑拷勘﹐乃盡報出三十人。柳尹曰「吉先出首﹐又系脇從﹐又未分贓﹐理當獨赦。餘人都擬死。」繆復等恨吉首出他輩﹐都執曰「吉本同謀同劫﹐又分贓某物﹐哪是脇從﹖死便當同死﹐怎得獨生﹖」柳尹曰「吉若便告出三十人﹐𨿽同謀亦應免死。彼初但胡塗洗己﹐待然後指出一人﹐便知是同夥之賊。亦不得以自首減等論矣﹐理當同罪。」遂各令畫招。柳侯判曰﹕

「審得繆復﹑於聰等﹐閭閻惡少﹐市井餓夫。嘯集不義之徒﹐逞威恣肆﹔指揮無賴之黨﹐乘夜縱橫。舉燧而行﹐不憚鄰人之覺﹔斬關以入﹐盡發事主之藏。殺戮自由﹐猛過豺狼之勢﹔奸淫無忌﹐毒甚犬羊之凶。日甚一日而誰何﹐浸淫魯邦之盜跖﹔三十三人而不戢﹐依稀梁山之宋江。盜取人於萑蒲﹐子太叔興徒悉殲﹔賊共謀於空捨﹐趙廣漢遣吏捕誅。如患勝殘之難﹐何惜無道之殺。不分首從﹐俱正典刑。」

按﹕此匿名帖之設﹐卽兵家反間之計﹐此推其意而用之﹐果能鉤索乎賊黨。故知治獄無定法﹐在官之臨機設算而善發摘之也。

許太府計獲全盜

曹州省祭吏趙夔﹐同父往京﹐多備銀兩﹐將營升好任。未至鳳陽府﹐十里路上行遲﹐故靠晚尙未投店。忽彊盜十餘人驟出﹐攔路殺死其父﹐盡擄去行李盤纏﹐乘夜散去﹐茫無蹤迹。次日﹐於附近地方﹐查訪本地慣賊姓名﹐人並無言者。乃往府告曰﹕

「狀告爲殺命慘驚事﹕刀筆蟻程﹐辛苦萬狀。挨得省祭﹐鐵杵成鍼。哭夔祭吏收括貲財﹐同父往京﹐將營微任﹐前晚在路﹐彊盜十餘﹐腰刀手棍﹐殺死夔父﹐劫去行李﹐靡有孑遺。痛父非命﹐仇不戴天﹐隻身孤苦﹐窘莫度日。老暮微程﹐遭坑淪落。羈魂飄搖﹐淒楚莫禁。乞究賊窮髒﹐正法殄惡。父冤得雪﹐九泉叩吁。蟻困再蘇﹐萬死銘刻。哀告。」

許太府見此狀情極慘﹐柰賊無證據﹐難以捕捉﹐便心生一計﹐故發怒罵曰「這刁吏可惡﹗你兩父子在路﹐縱有賊謀你﹐只一二人止耳﹐乃一連牽告此二三十人﹐且暮夜之間﹐汝何神見﹐能盡知此賊名。依你狀所告﹐是本府之人戶皆爲盜也﹐非妄指平民乎﹗殺人之辜﹐汝自當之。且加以扭鎖收監聽審﹐不然異省棍徒自告假狀﹐必是走也。」趙夔是个猾吏﹐他狀中並未告賊名﹐太府怒他不合告二三十人﹐又將他收監﹐知必有計﹐便入監去不辯。許太府叫刑房吏曰「趙夔所告賊名太多﹐中間亦有眞賊﹐亦有被陷者。可出告示﹐令他來訴﹐然後出拿未訴者。」刑吏卽寫告示張掛﹕「知鳳陽府事許﹐爲殺命慘掠事﹕據曹州省祭吏趙夔狀告前事﹐中間指告賊名三十餘人﹐其眞盜固多﹐而無故被陷者亦有。若信一偏之詞﹐盡捕無辜之黨﹐則官不勝煩﹐而民亦不勝冤矣。爲此合行出示﹐曉諭遠近居民﹐除平素爲盜者不得妄行辯訴外﹐其有爲仇所陷﹐嗾趙牽告者﹐限三日內許各以情來訴﹐毋致燻爲蕕雜﹐玉以石混﹐但有慣盜而巧飾混訴者﹐查出重行懲治。亦有非盜而三日內不訴出者﹐後差票拘到﹐一並以盜例拷勘眞僞﹐然後發落﹐決不輕恕。須至告示者。」此示一出﹐羣盜見之﹐皆心自揣曰「想趙吏父被殺﹐行李被劫﹐心中不甘﹐故訪問地方之時﹐人心以我輩名報之﹐彼故盡知眾賊名姓也。今太府有此開豁告示﹐宜早出訴之。」由是慣盜宣雅﹑郁周﹑滿服等十餘人﹐相繼出訴。又有項金者﹐實前日劫趙夔之賊首﹐心下亦疑曰「我素得地方憎嫉﹐想我名亦必報去﹐須要去訴。」其狀云﹕

「訴爲仇唆飛陷事﹕金素守分﹐負販生理。日前與地方總甲買賣角口﹐因致仇恨。今趙夔被劫﹐總甲挾仇﹐唆掛金名。蒙臺明示﹐許早自訴。理合先呈﹐免遭陷害。上訴。」

許太府見諸訴狀﹐心中喜曰「此皆是彼彊盜自生猜疑而來訴也。想劫趙吏之盜亦必有在其中者﹐但須得眞贓﹐便可坐正犯矣。」乃密囑趙吏明日對審﹐只可求追贓歸去﹐不可說起殺父命之事。次日﹐許公弔諸訴狀人來﹐候面審發落。又取出趙夔來曰「汝認此眾人是賊否﹖」趙夔曰「那時天晚半黑﹐俱難認了。小的在先尙指望授一官半職﹐今要丁憂﹐亦不消過京。但孤身無倚﹐又無文錢度日。乞將眾人追些盤纏﹐與我回﹐便是老爺天恩。縱拿得眞賊問他死罪﹐小的要回家﹐後大巡審錄無人在此執對﹐終是開他矣。究眞賊何益﹐惟願追盤纏回去爲幸。」許公曰「你眾人都地方報來﹐其賊是眞。今趙省祭言亦可憐﹐可每人追銀二兩與他。」宣雅等不肯。許公要動刑﹐貢金卽率眾曰「願如命。」遂令皂隸押去﹐卽刻限秤完。後令趙夔認過﹐有是原銀否。夔指滿服二兩曰「此是我銀。」許公卽將滿服起曰「你可報出原夥﹐都要助他二兩。」滿服見只說助銀﹐亦不妨事﹐未待重刑﹐便指出貢金﹑索棟等在堂五人﹐更黨權等十人未出訴者。許公卽令拿黨權等都到﹐專拷究贓銀﹐已十完六七矣。命趙夔領去。夔泣曰「銀蒙老爺斷給﹐𨿽無全數﹐當亦罷休。只老父被殺﹐大仇未伸﹐要依律法﹐將彊盜滅殲﹐則死者瞑目﹐生者甘心矣。」許太府故沈思曰「你先只說迫贓﹐故爲你追完。今要依律問﹐則彊盜不分首從﹐皆當問死矣。只擬貢金﹑滿服二死罷。」趙夔曰「律若只該二人死﹐便依爺所斷。」許公曰「依律何止二人死﹐此十餘人皆當死矣。」夔曰「律該都死﹐縱老爺肯放﹐上司亦不肯放矣。」因夔堅執﹐將金等遂皆擬死。許公判曰﹕

「審得貢金﹑滿服﹑索棟﹑黨權等﹐肆豺狼於當道﹐植荊棘於要途。挺玉劍而含霜﹐輝輝載路﹔欒星弧以對月﹐肅肅盈衢。如狐鼠之夜行﹐似熠耀而霄出。倦遊遠客﹐方嗟行路之難﹔好勇凶徒﹐突起奪財之想。臂方腰刃﹐眾且成羣﹔殺命謀財﹐人誰敢抗。傷哉白毛之叟﹐頸刎荒郊﹔苦矣三考之胥﹐身羈異域。旣取其貨﹐又傷其父﹐狼貪與虎暴兼資﹔殺人見刃﹐劫人見贓﹐渠魁與脇從俱戮。方快眾憤﹐庶伸國威。」

按﹕此路中被劫賊本難捕﹐況遠客告狀﹐勢難久待。許公先怒告者﹐似無爲彼治賊之意﹔後出許訴告示﹐又似有惜民之心。則賊必爭告掩非﹐希圖解脫。豈知正墮許公術中乎﹗不三日﹐而盜已得﹔不閱月﹐而吏可歸。𨿽如神之判不過是也。

呂分守知賊詐喪

洛陽有賊聞諧﹑蓋惠﹑塗聰等﹐聚眾三十餘人﹐將過江劫掠。先遣白禮﹑丁禪十餘人﹐妝爲客旅﹐陸續先行。後以槍刀藏於棺木中﹐詐作行喪﹐過江去葬。而諸賊卽妝爲車夫﹑爲孝子以送。時到江尙早﹐以棺木停於路傍而歇。適分守呂元膺因出遊賞﹐乃登髙阜瞰原野。忽見喪輿駐之道左﹐移時不去。男子五人﹐皆縗服隨之。呂公指謂手下曰「凡遠葬則休﹐近葬則省。今觀眾車夫皆未困倦力乏﹐而在此久歇﹐此非喪也﹐必是姦黨爲詐。」命手下拿五个孝子來。單取一人去問曰﹕﹕是何人喪﹖」答曰「母喪。」問其母死之年月日時﹐以筆記之。又取一个去問﹐其答不同。徧取問之﹐所對皆異。許公乃令左右開棺搜之。其棺內皆是兵刃﹐柄長七尺﹐與棺相齊﹐公詰問其情。聞諧見情已敗露﹐難以遮掩﹐乃實供曰「某等皆盜也。將過江掠貨﹐是以假妝喪輿﹐使渡者不疑耳。不意被老爺察出﹐幸謀而未行。望開條活路﹐饒某等性命﹐願攺過自新﹐再不敢爲惡生非。」呂公曰「汝十五人﹐而器械共三十二把﹐豈一人能用兩器乎﹖此必有夥先在﹐過江相候﹐可報名來。」聞諧曰「老爺神見﹐不敢欺謾。果有同黨十餘人﹐已於彼岸期集矣。」呂公曰「我命手下同你去拿來﹐一同供招立案﹐許你後日攺過﹐今番姑從薄治。」聞諧同公差過岸﹐與黨輩說被呂爺拿出情狀﹐今已報名在官﹐宜去服罪輸誠﹐庶得輕罰。白禮等都治下百姓﹐名已報出﹐怎能逃避﹐只得來叩頭求赦。呂公判曰﹕

「審得聞諧﹑白禮等﹐羣居終日﹐聚首合謀。封豕長蛇﹐廣結眶眺之輩﹔艸狐莽鼠﹐大張羽翼之徒。期百足之難僵﹐召飛蛾而爭赴。謀施空捨﹐已逃廣漢之捕誅﹔計渡長江﹐欲效楊公之劫掠。白衣搖擼﹐潛形蒲渚之間﹔紅帛蓋喪﹐藏器柳中之內。使時堪乘﹐便出沒而掠商賈之舟﹔倘勢可爲﹐姦往來而奪海陸之貨。郭解翩躚於炎漢﹐厲由此階﹔元達橫放於田齊﹐惡從玆釀。苟毫末之不剪﹐將斧柯之必尋。幸伐其先謀﹐施輻衡於未角﹔故制其死命﹐去豕之利牙。盜謀彊而未行﹐罰比竊而從重。」

判訖﹐將三十二人各打二十﹐擬發各驛爲徒。

按﹕此未經人告﹐呂公止因其喪車停久﹐遂察其有姦。眞如太陽麗天﹐物無遺照哉﹗

韓主簿計吐櫻桃

韓彥超爲荏平縣主簿﹐明足以察姦﹐恕足以容物﹐事無大小﹐皆洞燭之如神。時三月間﹐人有送之禮物者﹐韓公受其酒一樽﹐鮮魚二尾﹐新櫻桃一盤﹐令主吏李輔收之。俄而李輔送案卷於堂上。主簿衙雇有工役人造作器皿。漆匠張其修﹐與弟煥最貪饕刁頑﹐見有櫻桃﹐乃弟兄恣意食之﹐靡有一遺。食訖﹐其總投於衙外僻處。及李輔歸﹐只畱空盤﹐並無櫻桃﹐連忙稟曰「適小的送捲堂上去﹐所收櫻桃並無一存。此間惟有給役諸人在﹐想是他所偸食也。」及問諸匠﹐張其修曰「小的工匠之人﹐最要老實。凡在百姓家﹐亦不敢胡亂竊他物﹐況老爺衙中工役﹐豈敢竊食櫻桃﹖」韓公想吏必不敢欺瞞﹐此是工匠食的﹐「只小物不好拷勘。若不究出明白﹐他道我官府亦昏昧可欺。」乃僞安慰之曰「汝等豈敢竊新物耶﹖蓋主者誣執耳﹐可好作工夫﹐勿懷憂懼。」卽而賜諸匠以酒﹐潛令左右入黎蘆散於酒中。旣飲之後﹐立皆嘔吐。張其修兄弟所吐出新櫻桃最多﹐他匠亦二人有之﹐然不多。因指出是其修兄弟先食﹐後二匠亦食幾个﹐其情悉眞﹐諸匠乃伏罪無辭。韓公判曰﹕

「口腹之欲﹐人所性也。新物之嗜﹐性所同也。第物在於官﹐不可妄竊。而情出於眞﹐不可復欺。今張其修﹑其煥兄弟給役﹐饕食恣情。紅彈累累﹐輟起垂涎之想﹔金丸顆顆﹐隨充饞口之私。使羣工分物之疑﹐而典吏驚失守之罪。迨指盜情於各役﹐猶敢彊辯於公庭。始也不應偸而偸﹐失在縱欲﹔旣也不應隱而隱﹐罪在欺官。倘不究其情﹐汝藐官可欺也﹔若隨加以罪﹐將怨我太刻乎。故吐之以示吾明﹐而宥之以全吾厚。尙新後善﹐勿蹈前非。」

按﹕失櫻桃小事﹐𨿽不究亦可。但姦人遂無所畏﹐公以黎蘆散吐之﹐𨿽似太察﹐猶愈乎以刑彊治﹐而彼不肯輸情也。況小事又不可用重刑乎。厥後赦之勿罪﹐則彼方畏其明﹐又懷其寬。一小事而恩威並著﹐治才良可嘉也。

路縣尹判盜瓜

原武縣民婁以濟﹐以種瓜爲業﹐被鄰人刁啟寅縱豬作踐之。以濟間殺其豬﹐啟寅懷恨於心。過一月餘﹐夜往盡鋤斷其瓜苗﹐以報殺豬之恨。以濟不知爲誰所鋤﹐往縣告曰﹕

「狀告爲絕業坑命事﹕以濟村農﹐種瓜爲業﹐一家衣食﹐仰瓜爲命。夜被何盜﹐盡行斷﹐不畱一蔓。瓜遭壞盡﹐家無別業﹐老幼哭天﹐日食無度。投天究賊﹐治罪取償﹐一家有望﹐不至餓死。感激叩告。」

時路伯通爲縣令﹐見此狀所告﹐旣無盜名﹐又無明證﹐何以捕治﹖乃思曰「鋤瓜必用鋤頭﹐而瓜藤味苦﹐彼鋤斷一園之瓜﹐其鋤刃必有苦味﹐可就此處參之。」遂令快手四人﹐徑往以濟村中去﹐見得本縣要開路接上司﹐可盡將本村鋤頭借用一日。其柄都要自寫名字﹐以便次日散還。不半日﹐將一村鋤頭盡收到。路公謂以濟曰「汝告盜鋤瓜﹐又無姓名。可將此鋤刀舐過﹐看某刃有苦味﹐吾卽爲爾捕鋤瓜之人。」以濟依命舐刃。有一把果有苦味﹐其柄上寫有刁啟寅記號。路公卽命拿啟寅到﹐曰「汝何故昨夜鋤斷以濟一園瓜﹖」啟寅不肯承認。路公曰「瓜藤味苦﹐汝鋤刃獨苦﹐安得云非是﹖汝可自舐之﹐又舐他人的﹐看有苦味否﹖我正將此鋤辧之﹐不然﹐我命百姓開路﹐豈要借你鄕鋤頭用乎﹖」啟寅無以抵飾﹐乃頓首伏罪。路公判曰﹕

「審得刁啟寅陰鷙害物﹐忮仇人。瓜綿綿﹐方發雨中之秀﹔�鋤籍籍﹐旋月下之根。蔓見日而焦枯﹐葉無霜而萎。未經黃臺之摘﹐瓜實已空﹔盡葉靑門之封﹐東陵何望。欲獻徳宗於道上﹐莫效忠忱﹔思沈鄴都之井中﹐那供宴賞。曾參蕓而誤斷﹐怒觸嚴親﹔楚令竊於梁園﹐怨結鄰國。汝無利於己﹐惟貽害於人。一歲之胼胝空勞﹐數口之衣食何仰。合計贓而準竊盜﹐加大杖而免黥刑。」

按﹕此無名之狀﹐極是難斷。路公不得其鋤瓜之人﹐便思及鋤瓜之器﹐從此處參究﹐以舐鋤而辧出盜鋤之人﹐眞臨機設算者哉﹗昔林招得之獄﹐包公以搜刀而拿出皮贊﹐亦因器而得人者也。二事可爲斷獄者之鑑。

唐尹判盜臺盤盞

徳淸縣鄕官蔡應瑞﹐請女親家朱鄕官。大張筵席﹐命梨園子弟演戲勸酒。二家僕從眾多﹐本是叢雜﹐又兼看戲者駢迹摩肩﹐越添鬧攘。飲至二更方才散席。有鄰捨貧民繆奪者﹐素好偸竊。其夜乘人雜之際﹐躲身廳房中﹐及人定後出而行竊﹐偸得臺盤盞六副﹐兜匿於身。柰蔡府門皆落鎖﹐不能得出﹐仍舊匿於廳房。待次早掌家者起開大門﹐繆奪伺廳上無人﹐突出門去。適蔡府家人京存質遇見﹐問曰「你這早往我家來何干﹖」奪忙答曰「將問你老相公揭借些米﹐廳上並無人出﹐想睡尙未起﹐故欲停會來。」存質曰「我家不有米借﹐人不消來。」午間又欲請客﹐尋用昨日臺盤盞﹐方知失落。徧問僮僕﹐皆云不知。老蔡曰「此是你狗輩所偸﹐我今午請客且暫容你﹐待明日勘問。」京存質曰「吾馬蹄下人﹐豈不知法度﹐怎敢偸六副臺盤盞﹐亦無可出用處。今早遇繆奪在我家出來﹐情若倉皇。問他何干﹐彼云來借米。吾意借米何故那早﹐或是此人所偸也。」老蔡曰「臺盞必是昨夜所失﹐今早何能偸得﹖」存質曰「或昨夜偸不能得出﹐而今早方出﹐未可知也。」老蔡曰「此亦有之﹐但無��鄰捨之人﹐勿輕易誣他﹐可密體訪何如。」又數日﹐繆奪不聞蔡家有失盞動靜﹐遂將一臺盤傾來糴米買酒肉﹐在家作樂。存質探知之﹐報老蔡曰「繆奪前糴米麵﹐但今兩日內多買酒肉﹐是他無疑矣。」老蔡命呼繆奪到﹐謂之曰「五日前我請親家時﹐失臺盤盞六副﹐是你藏身夜偸﹐次日方出。我念爾貧難﹐可將原物還我﹐這里將銀六兩與你收鬻。若不吐還原物﹐定是告官﹐那時受刑受罪﹐悔之晚矣。」繆奪便拜天誓曰「我前日爲借米來﹐便誣我爲賊。若偸得你臺盤盞﹐便終身貧窮﹐求墮酆都。」老蔡見繆奪不認﹐命存質去抱告曰﹕

「狀告爲竊盜事﹕慣賊繆奪﹐偸盜爲生。今月二十日﹐瑞家宴客。奪潛入戶﹐偸去金盞六口﹑銀臺盤六件。次早出門﹐存質遇見。乞臺法究﹐追贓給主。剪盜除惡﹐民安俗正。上告。」

繆奪去訴曰﹕

「狀訴爲仇誣事﹕刁棍京存質﹐淫色酗酒。插身貴宦﹐倚勢橫行。欺姦柳渭妻雲氏﹐被捉賄滅。疑奪作鬼﹐致結仇果。伊主失落金銀盞盤﹐唆誣奪盜充作手。被爲惡淫姦民妻﹐反仇奪唆誣盜。被遇何不卽搜﹖﹐殄淫正俗﹐劈誣救陷。叩訴。」

唐縣尹提來審問。京存質曰「二十一日早﹐大門初開﹐繆奪欲從廳上逃出。是前夜躲身偸盞﹐因大門封鎖﹐故次早方出﹐若去借米而來﹐何如許早乎﹖」繆奪曰「存質姦柳渭之妻﹐被渭捉獲﹐疑我主使﹐故唆主人告我爲賊﹐以報私仇。若盜臺盞被遇﹐當日何不卽搜乎﹖」唐尹曰「鄕宦家人﹐姦人妻小此是有之。但彼親夫未告﹐姑勿究論。繆奪爲盜﹐此蔡鄕官所告﹐存質烏能爲力。蔡鄕官平日是忠厚君子﹐所告必不虛。」遂將繆奪起﹐又不招﹐遂釋之。唐尹曰「汝有妻否﹖」奪曰「有妻。」唐尹曰「有家眷之人或不爲盜﹐吾能辧之矣。你將兩手來臺﹐用朱筆親於右手寫『金盞』二字﹐左手寫『銀臺盤』三字。過了三日後﹐若畱得臺盤盞字在﹐便不是盜﹐吾便放汝。若將字弄壞或請他人另寫﹐你便是眞盜﹐當問罪矣﹐且汝��。」繆奪信之﹐謹護兩手朱字不敢洗去。三日後﹐唐尹命拘繆奪之妻胥氏到﹐問曰「你夫盜蔡鄕官臺盤盞是你所藏﹐可拿出還他﹐討些收鬻與你罷。」胥氏早受夫囑﹐堅辯曰「我夫並無盜臺盤盞之事。蔡鄕官信家人搬弄﹐故誣捏我夫爲盜。」唐尹曰「這歪婆更無禮﹐你丈夫肯認﹐臺盤盞尙在﹐只是要多給銀兩。蔡家已肯出六兩了。我差人來����﹐你反說並無﹐是你更反悔也。」拶起來﹐胥氏又不認。唐尹曰「放拶﹐我找你丈夫來問。若說盞在而你不納出﹐便活活打死你。」命禁子取出繆奪來﹐時胥氏跪伏案左﹐繆奪遠跪階下。唐尹髙聲問曰「臺盤盞尙在手否﹖」繆奪答曰「臺盤盞尙在。」唐尹曰「是原的不是﹖」繆奪曰「是原的﹐並未弄壞。」唐尹命禁子曰「將繆奪押出外監候﹐明日兩相交付來領銀。」禁子不知謂何﹐仍將繆奪帶出。唐尹曰「選粗板子來﹐這婦人可惡﹐要打五十板。」發下打。胥氏驚曰「老爺饒命。」唐尹曰「你丈夫說原臺盤盞尙在﹐並未弄壞﹐你親耳聽見﹐怎麼說沒有﹖」胥氏不知夫是說手上臺盤盞字尙在﹐只疑夫已認了﹐便招曰「只六片盞﹑五片盤在。」唐尹曰「怎麼又瞞一片盤﹖」胥氏曰「日前傾來糴米了。」唐尹曰「一片也罷。」便準收鬻銀去。命皂隸卽押胥氏﹐去取出原物來。再弔繆奪與妻並對﹐緘口無詞﹐一款招認。乃以原物付蔡家領去。其一盤已傾煎﹐仍追完贓﹐方問徒去。唐尹判曰﹕

「審得繆奪生理不安﹐非爲妄作。探囊篋﹐惟務襲取之圖﹔鉆穴逾墻﹐端利苞苴之得。秦宮狐白﹐時肆狗偸﹔漢廩粟紅﹐日行鼠竊。裏中鼐﹐罔畏彥方之知﹔梁塵逡巡﹐難冀仲兮之恕。以鄕官之張宴款客﹐乃乘夜而入室潛身。金盞燦流霞﹐品重雙南之價﹔銀盤浮皎月﹐珍同十貝之明。執爵獻酬﹐惟君子乃利於用也﹔銜杯拜舞﹐豈小人可捲而懷之。吏部醉甕間﹐未盜酒器﹔大夫陳階上﹐豈屬慢藏。何物賊曹﹐無端移去六盞﹐依然俱在﹔實據眞贓﹐一盤遽爾付傾﹐明徵妻語。科贓旣已滿貫﹐決配亦在何疑。初犯𨿽輕﹐刺字以儆。」

按﹕此勘出賊贓﹐惟用賺出。同僚魏二尹問曰「堂尊此判﹐眞髙出人意表。」唐公曰「此吾觀武署印判柴刀之事而得破也。」以此觀之﹐則稽古之公案﹐信有資於發萌矣。

夏太尹判盜雞婦

昌會縣民金在衡﹐家畜數十雞﹐累被鄰捨所盜。最後一大雄鷄﹐髙冠長距﹐彩羽翰音﹐以與羣雞斗﹐皆無有敵者﹐頗鐘愛之。一日﹐又爲盜所攘。心有不甘﹐具狀告曰﹕

「狀告爲盜雞事﹕畜養之利﹐民生所資。盜賊之風﹐王法所禁。在衡居住縣坊八總﹐家畜雄鷄﹐報曉種雛﹐陡被鄰賊暗行竊去。切本總居民﹐善良固多﹐姦宄時有。偸雞之獘﹐尢爲特甚。若不剪除﹐民難畜養。乞差皂快﹐逐戶搜捕。如得眞贓﹐枷號示眾。懲一儆百﹐以淸盜風。上告。」

夏太尹看了狀﹐吩咐皂隸曰「幾盜雞者皆婦人所爲﹐可遂出一面硬牌。凡金在衡左右前後十家內﹐不拘官民婦女﹐悉拘來審。如有不到者﹐卽系偸雞犯婦﹐坐令賠贓﹐枷號示眾。」皂隸持牌去喚﹐那个敢違。一時盡數拘到﹐共三十餘个婦女﹐跪作半堂。夏太尹故意不問﹐先將別件賊情事來審。拶的﹑的﹑打的﹐極是苦楚﹐號叫連天。此件問訖﹐又取第二件賊情來問。不供者﹐供者打。復如此懲治一番。眾婦女跪旣良久﹐又初見官有刑法之嚴﹐各各思懼。然未盜雞者﹐𨿽云畏法﹐心卻穩當﹐自忖﹕「我非偸雞﹐豈能加刑於我﹖」那盜雞者內有虛心﹐自忖﹕「雞實我偸﹐若使問出﹐與羣賊一般拶﹐眞又痛又醜也。」故此諸婦中恐懼尢甚。夏太尹發羣賊去﹐睜開眼視眾婦曰「你未偸雞者去﹐那偸雞者跪住我問。」眾婦皆起身而去。一婦卞氏﹐跪不敢動。蓋彼先懷疑懼﹐心只想在雞上去﹐驟聞官說「偸雞者跪住我問」﹐一時神喪計窮﹐似官已知他一般。正所謂閒居爲不善﹐人之視己如見肺肝也。夏太尹問曰「雞是你偸﹐願賠乎﹖願迎過街示眾乎﹖」卞氏曰「家道貧窮﹐爲供膳老姑﹐無以爲饌﹐委不合盜金宅一雄鷄。𨿽無物可賠﹐願典身賠之。若迎過街示眾﹐寧可弔死不願迎也。」夏太尹卽拘其姑與夫貢常至﹐問之果是爲供姑膳而盜雞﹐夫婦並未食。夏尹嘆曰「噫﹗民爲不善﹐非迫於不得已﹐則陷於不知﹐誠哉言也。吳佑云﹕『吏以親故﹐受污辱之名。』今婦以姑故﹐陷盜賊之惡﹐情可原也。昔聞梁上君子﹐今見賊中孝婦。人性皆善而習乃惡﹐豈不信然。」乃釋卞氏與姑去﹐單責貢常曰「婦人不知禮法﹐故敢爲非義。爾爲男子﹐養母自是孝心﹐惟當盡力以供菽水﹐豈可取非其有以爲親孝子﹖古云以善養﹐不以祿食。故修身卽以事親﹐虛體卽以辱親。未聞身染盜名﹐而以三牲之養爲孝也。」貢常磕頭無言可辯。遂打十板﹐發去免罪。夏侯判曰﹕

「審得貢常貨財屢空﹐秉彜未喪。欲盡孝而非孝之道﹐徒供﹔求養母而貽母之羞﹐污穢難洗。奉其口體﹐已非善養所先﹔攘其鄰雞﹐豈爲君子之道。特滔滔衰世﹐富而知孝者幾人﹔若蠢蠢愚民﹐貧而能養者益少。何意供甘奉旨之節﹐乃在瓶空磬懸之家。欲優容其孝思﹐又廢王法﹔欲厚誅其盜行﹐又拂天經。故薄示以桁楊﹐少懲竊盜之俗﹔姑全宥以鍰贖﹐用維仁孝之風。卞氏之手行偸﹐以責在夫主。罪無兩坐﹐在衡之告已實。以貧若貢常﹐贓何足追。」

按﹕夏公用計嚇出賊情﹐智也﹔不責婦人﹐養其恥也﹔懲其丈夫﹐訓義也﹔體卹孝子﹐仁也﹔不追贓﹐惜貧也。亦以贓小﹐被責不追﹐非屈法也。而必責貢常十板﹐以竊盜者法有禁﹐不得全宥也。一件至輕事情﹐而處之曲盡其道﹐眞民之父母哉﹗列之循吏傳﹐無忝矣。

周縣尹捕誅羣姦

印江縣先時有在衙惠琛﹑甄鑑﹑家利﹑靳保等八人一幫凶徒﹐共與爲姦。凡縣官到﹐必小心曲意事之﹕獻忠謀﹑奉命令﹑訪外事﹐入稟無一敢欺﹐凡有差遣﹐夙夜不違。及得縣官倚信之後﹐悉告之衙門利獘﹐各鄕富民名姓。有告難明之狀者﹐外爲訪之﹔有願投賄賂者﹐外爲通之。以此官有能名﹐訟獄淸理﹐而銀又多攢。因彼親附於官﹐凡官之出入銀數﹐彼皆與知。及在任三年﹐知其宦囊已厚﹐輒共謀殺之。或投毒﹐或行刺﹐只托言本衙多鬼魅﹐爲鬼所殺害。朋姦爲黨﹐同然一詞﹐上官不能辧﹐朦朧爲之申去。彼因搜得官財﹐眾共分去。𨿽先時不瞞官攢錢﹐而官之財皆其財矣。以此爲獘﹐後官至者﹐信私衙有鬼之說﹐卽令官軍守宿外舍。彼於官未到任之先﹐各水幛皆有活籠﹐不須開門﹐得以直通官房。旣在外守宿﹐爲姦益易﹐後官軍者又死數人。其衙有鬼之名﹐傳於京師﹐人人皆不肯選。有舉人尢思廉者﹐家道淸貧﹐無錢使用。銓衡者﹐除彼爲印江知縣。聞而��曰「一世貧難﹐辛苦讀書﹐幸得發科﹐自謂足可斷送窮債矣﹐誰料選宰於此﹐是性命亦難保﹐何不幸至此也。」一聽選吏周元汲﹐與之同店﹐曰「豈有衙門能死人者﹖若使我得爲之﹐全然無懼。」思廉曰「前任之令﹐亦是吏員所升者﹐若有關節﹐可以營幹。」元汲曰「如可除我爲令﹐關節銀我任之。」思廉乃托人通於部﹐部郎中曰「吏員𨿽無除令之例﹐但此任險惡﹐除亦無妨。」卽攺思廉他任﹐而以元汲知印江。及到任﹐明察吏治﹐人都畏服。時亦未敢帶家眷﹐只同兩僕柯貴﹑盧卿去。過了兩月﹐詳問前官魅死之故﹐而私衙夜間並無動靜。乃疑曰「豈有初到無鬼而任久有鬼者﹖我從來未見鬼能持刀殺人﹐此必在衙人爲獘而托之鬼也。」仍舊用惠琛等守衙。果然人皆勤謹守任﹐但心終是防之。日間自宿止於廳之旁房﹐二家人宿右房。夜間於左房牀前懸三管濕朱筆﹐右房牀前懸三管濕墨筆﹐三人共在後房樓上﹐開兩牀而宿。過了半年﹐周本有治才﹐又得惠琛等爲耳目。詞訟判如流水﹐贓罰及諸常例銀不止三四千。忽一夜二更時候﹐惠琛等密揭開水幛﹐帶刀入左房刺官﹐家利等入右房刺家人。到牀前﹐都爲朱墨筆點污其面﹐並未見人。初惟略聞足迹之聲﹐少頃﹐開左右房門。周令聞聲﹐乃呼﹕「有賊﹐眾人可起來﹗」不應﹐周令同二家人都呼曰「今夜有鬼﹐守衙的可起來點燈﹗」惠琛等聞周爺三人在一處﹐知他有備﹐只得密逃外去﹐應聲而起。及點燭明亮﹐周爺與二家人同下樓來﹐見惠琛等面上多點有朱墨遺迹﹐欲遂發之﹐恐後卽行彊﹐則三人難以敵眾人。周尹佯爲不知﹐曰「今夜果有鬼﹐可勿在私衙坐。快擡印箱來﹐出去升堂。」惠琛等以本官眞不知也﹐心各稍安。旣升堂之後﹐在衙吏書人役各起伺候。傳聞於左右衙丞簿吏等﹐皆入堂來相問。周尹命三位前坐曰「吾正欲請三位來共審鬼祟。」乃命選八把棍﹐將惠琛等八人起﹐審曰「你等謀殺本官﹐該得何罪﹗」惠琛等曰「鬼祟爲災﹐何爲罪及小的﹖」周尹曰「鬼豈能殺人﹖前官都是你輩所殺。我左右官房都是假牀﹐左房牀前系三管濕朱筆﹐右房牀前懸三管濕墨筆。你輩入在房中行刺﹐面上都觸有朱墨迹在﹐明明有證﹐反又言鬼耶﹗」丞簿等看八人面上﹐果多朱墨痕未拭淨﹐曰「堂尊下神見﹐是此賊輩罪滿難逃矣。」遂加敲打。惠琛等見實惡察出﹐無可抵飾﹐遂各供招。周尹曰「房門內鎖﹐你何以得入﹖」惠琛曰「水幛皆活籠的﹐可揭開而入。」及驗之果然。周尹作申曰﹕

「審得惠琛﹑家利等﹐潛謀不軌﹐素蓄禍心。迹若蚊虫﹐謾刺帷中之血﹔毒生蜂蠆﹐多藏犯上之姦。本官有父母之尊親﹐名分甚大﹔守令承天朝之爵祿﹐體統常尊。乃聚眾而倡謀﹐屢將加枕﹔仍朋姦而作慝﹐魚且困龍。歷殺長官﹐稔積彌天之惡﹔駕言鬼魅﹐累逃弒主之誅。使長吏死他鄕艸莽﹔理埋涼之朽骨﹔而宦金入伊私橐囊﹐享膏腴之餘貲。怙終不革前非﹐賊上仍行故智。挾持利刃﹐穿左穿右而尋刺長官﹔誤入空房﹐點朱點墨而惡昭實迹。惟案鄧景山之死﹐則懌卒難逃﹔欲懲宛母寡之凶﹐其懸頭勿緩。據部民謀本官之律﹐已傷者絞﹐已殺者誅﹔按羣姦肆謀殺之多﹐首徒應斬﹐財產籍沒。未敢擅便﹐伏候公裁。」

以此申聞兩院。兩院俱嘉其有能﹐依擬繳下﹐將惠琛等決不待時﹐財產皆籍沒入官﹐其妻子皆流於遠地。縣境肅淸﹐無不懾服。連任九年﹐升爲通判。

按﹕惠等爲姦﹐托言鬼魅。前官惟信鬼能爲祟﹐益用惠等守衙﹐則爲姦益易﹐故遭其毒手而不免也。周尹之明﹐獨知鬼不能殺人﹐而殺人者必賊﹐故深提防之﹐而遂盡殲羣姦。𨿽出身異途﹐而明乃過儒流﹐良可尙也。故曰「儒者莫要於窮理﹐理明則姦邪不能欺﹐神鬼不能惑。」誠然哉﹗

第四卷

詐僞類王縣尹判誣謀逆

正徳末年﹐順天府有富民王大卿﹐貲財數千萬﹐家僮滿百。名髙勢大﹐遠近欽慕。一日﹐有鬻犬人馬誇云﹐托中保人來借銀二十兩。王大卿嫌其無賴﹐不肯借之。馬誇云親來委曲求借﹐又不肯。因此甚懷憤恨﹐口出怨言﹐思欲中傷之。過半月間﹐乃作匿名文書投於通政司﹐誣告大卿謀反。其狀云﹕

「順天府民密告爲謀反大逆事﹕切見本府豪俠王大卿﹐親下三十餘口﹐家富二百餘萬。貪心未足﹐思謀不軌。近三年內﹐招納門客呂任﹑曹陶等六十餘徒﹐皆權謀俠客﹐暢曉兵機。蓄養家僮武果﹑元滋等二百餘名﹐皆驍勇有力﹐一可當十。又遣譚黼淸等以商販爲名﹐四出招軍。伍運等日夜督匠打造兵器。戴迪﹑郭先等江湖劫掠﹐一以抄積糧米﹐一以演習戰陣。外結連各處盜賊﹐內交通近侍閹宦。部下皆署官銜﹐呼召皆有暗號。門庭如市﹐機謀祕密。誠恐一旦禍發﹐民遭荼毒。欲出名明告﹐恐身家難保。只得冒死密陳﹐先事告發。乞轉聞部院﹐密遣捕拿﹐按據反迹﹐殄除大惡﹐庶廟社不驚﹐民物無虞。密告。」

通政司得此狀﹐心中驚異。卽具本奏知朝廷。都城聞風﹐人人震駭。旣恐狀中有名連累﹐又恐果有謀反激則變生。不數日﹐果有旨下﹐命該部嚴捕反者。將王大卿一家男女老幼﹐盡械系府獄。旣而搜其家﹐並無器械﹑衣甲﹐狀中所告皆無證據。府尹王和甫心疑其枉﹐知必有人誣之者﹐因問曰「汝曾有冤家否﹖」王大卿曰「小的日掌家務﹐交接紛紜﹐安能盡無錯誤﹐安能盡得諸人歡心﹖況富者眾所嫉﹐利者眾所爭。今掌管小財帛﹐則取怨於人者必多有之。卽如日前有訟師馬誇云者﹐欲貸銀二十兩。予畏其刁頑﹐不肯與之﹐彼卽出言怨罵﹐謂我富豈能常保﹐此亦是結一怨也。」王府尹乃托以他事﹐拘馬誇云到。取其供款筆迹﹐將與匿名狀對﹐其字迹皆同﹐略無少異。因用刑拷鞫曰「汝何誣告王大卿謀反﹐此罪自當之。」馬誇云不能抵飾﹐供出是因借銀不肯﹐故架此禍以陷之。王府尹判曰﹕

「審得馬誇云終訟凶性﹐珥筆老姦。縱橫羅織作生涯﹐顚倒乎是非曲直﹔起滅教唆爲活計﹐紊亂乎法律科條。睚眥中人﹐萋菲織成貝錦﹔合沙射影﹐瑾瑜受玷蒼蠅。指薏當文犀﹐陷馬援於交趾﹔假私書營兵柄﹐召嶽飛於朱仙。狐詐鷹楊﹐難窮其險健﹔鼠牙雀角﹐莫諭其姦欺。以揭借之小嫌﹐誣大卿以不軌。閭閻震動﹐幾搖萬眾之心﹔廊廟憂勤﹐敢觸一人之怒。倘嘉肺未辧﹐將執『莫須有』之三字誤戮顓蒙﹔如槐棘不明﹐必借『意欲爲』之一辭空害良善。誣人須從反坐﹐大逆應擬典刑。」

王尹判得已明﹐申上部去。部中依擬釋放王大卿一家﹐將馬誇云問誣告反坐﹐置之斬刑。

按﹕大卿驗無反形﹐理本當釋。但未得投匿之人﹐則釋之亦費分解。況使投匿者漏网﹐則官府必無能。王尹問其怨家之人﹐見其稱出賣狀人名目﹐便知必是此輩大狡﹐乃敢誣此大事。旣而果得之﹐一鞫了然。王尹眞明察哉﹗

武太府判僧藏鹽

武行徳遷河南尹。時官禁私鹽甚嚴﹐凡鹽到城﹐宜報抽稅﹐然後得入城發賣。如有私藏入城者﹐坐以死罪﹐有告藏私鹽者﹐官賞錢十萬。由是抱關者與僧道覺套﹝疑此處有缺文﹞凡鄕民有擔物入城者﹐故問之買﹐以鹽藏其內﹐少還其價﹐又不買。及至城搜出﹐鄕民皆被騙﹐空手而歸。時洛陽縣民家老嫗景氏﹐挑菜一提﹐將入城賣。僧道覺詐稱寺作齋供﹐要買此一擔菜﹐又少還其價。嫗不肯賣。反復再三﹐道覺將鹽五斤藏其籃底。嫗欲取菜﹐道覺挑菜出遠之。先到城門與抱關江可汲言曰「有賣菜老嫗藏有鹽在﹐可搜之﹐騙這菜來分。」及老嫗入城門﹐江可汲搜出菜籃中鹽曰「汝藏私鹽﹐扭入見官﹐該問死罪。」又數人假意來勸曰「免他見官﹐可令討錢買放罷。」老嫗曰「我無錢。」又曰「旣無錢﹐可將菜盡與牌頭罷。」老嫗曰「我擔菜﹐一家指望賣錢充饑﹐與你則一家饑餓。況我未曾藏鹽﹐何故搶我菜去﹖不如依這位官人說﹐將半頭菜及這鹽與你罷。」江可汲思騙此小可﹐也要將件把報官以爲功﹐因鎖此老嫗見官。武太府問之﹐嫗景氏供出來由﹐見已並未藏鹽﹐不知何故有鹽搜出。武公曰「曾有人問你買菜否﹖」景氏曰「城外一和尙問我買菜﹐挑入店去﹐因還價太少﹐又問他取﹐別無買菜者。」武公卽令拿和尙至﹐起曰「你何故藏鹽景氏菜籃中﹖想是與守門者作獘﹐可好好供出來。」僧道覺受刑不過﹐乃供曰「自鹽禁嚴後﹐守門軍往往令人於城外候﹐凡鄕村有挑貨物者﹐故教他買﹐藏鹽於中﹐然後搜出﹐服者索其賄賂﹐不服者告官請賞。此皆軍人作獘。他道我出家人買物﹐人不提防﹐故令我如此作事。不意今被老爺察出﹐不獨是我之罪﹐乃巡邏卒之主使也。」武太府判曰﹕

「審得江可汲等身爲捕卒﹐職應緝姦。鹽法峻嚴﹐惟防巧販之匿稅﹐鄕民實篤﹐豈令局騙以生非。乃假公事﹐以民膏﹐下無敢拒﹔務充私橐﹐而傷國脈﹐上受惡名。星布爪牙﹐城外暗藏機阱﹔雷轟威福﹐門中明奪資囊。弱者利其苞苴﹐彊者制以官法。使利不在民﹑不在國﹐盡入私家﹔其勢猛於狼﹑猛於虎﹐人皆切齒。據贓旣已滿貫﹐擺站定擬三年。僧道覺忘伊佛法﹐壞我王綱。翼虎張威喇﹐盡小民膏血﹐從瘟作病﹐收盡私謝錢財。明無勒騙之名﹐暗取坐分之利。毛以驅﹐网以取﹐均在得魚﹔逐於後﹐射於前﹐同歸獵獸。但其贓差少﹐故其罪稍輕。懲以杖刑﹐遣之歸俗。」

按﹕今鹽法之嚴﹐抽稅之重﹐其哨卒倚此爲名﹐窮搜極索。𨿽火食之鹽﹐稍多者便指爲私﹐必傾之去。𨿽碎雜之物﹐難搬之貨﹐必得重賄﹐乃罷不搜。日得之贓﹐比先時何啻二十倍﹐豈盡登報於官。其呈聞於官者﹐皆倔僵雛商﹐不服其款騙﹐彼卽並集他船所搜者﹐皆指曰「此商之私鹽若干也。」官惟利鹽之沒入﹐罰商人以錢財﹐怎辧其裝捏哉﹗如江可汲之流﹐特其私行小術耳。然用以陷鄕民﹐何可勝數。今扭告老嫗﹐彼謂誣之其易。不知婦人不曉官法﹐他本未藏鹽﹐曾何畏告﹖幸得武爺又明察﹐便問其何人買菜﹐必是其人陷之。因此指出野僧﹐又證出捕卒﹐乃洗淸此獘。若不明之官﹐只加老嫗以私藏之罪﹐𨿽打死何卹﹐又安能淸出宿獘乎﹗捕卒之甚於江可汲萬萬者﹐皆是也。顧安得皆武爺而繩治之。

聞縣尹妓屈盜辯

安吉州富民章守藩﹐生男國欽﹐娶宦家女司馬氏爲婦。妝奩甚盛﹐護送人役眾多。有盜都五惇﹐乘人冗雜﹐混入新婦之房﹐潛伏於牀下﹐欲伺夜行竊。其夜﹐新郎問其妻曰「舊冬欲完親﹐你家何故不允﹖使我思慕一年﹐如渴望飲﹐只覺日長難待也。」新婦曰「本欲舊冬於歸﹐適我左腳患瘡﹐未能得愈。尋郎中醫了一年﹐至今瘡口尙未全痊﹐以故待今年也。」新郎又問其父母年數﹑叔伯人等及其家中事務﹐新婦一一答之。都五惇伏在牀下﹐悉皆聽得﹐記憶在心。夜靜欲出﹐不意其家明燭達旦者三夕﹐因匿不敢動。柰饑餓已甚﹐只得奔出。家人聞開門聲﹐知是有賊﹐羣然而起﹐執賊縛之﹐亂打一番﹐又欲送官。盜懇乞曰「我實有罪。但未有所盜﹐遭捶極矣。幸免聞官﹐當有以報。若必欲送官懲治﹐我亦有分辯﹐豈能遂問我死乎﹖」章守藩不從﹐縛送到官。具狀告曰﹕

「狀告爲竊盜事﹕律令最重賊情﹐竊盜實傷王化。慣賊都五惇﹐劇惡貫盈﹐怙終不悛。今月十八夜﹐潛入藩家﹐挖開寢門。聞聲驚起﹐呼集家僮﹐當場捉獲。不敢私放﹐縛送究治。乞依律懲惡﹐除盜安民。上告。」

以狀遞上﹐並將五惇綁到堂前。五惇卽呼曰「我非盜也﹐乃醫藥之郎中。他男婦司馬氏在室時生臁瘡﹐命我醫治半年﹐瘡口尙未痊愈﹐故令我相隨﹐常爲用藥。他嫌男婦不合時出見我﹐發落我歸。向他理取藥錢﹐因致角口﹐遂發集奴僕縛我爲盜﹐望老爺明斷。」守藩曰「我兒婦才三日前畢姻﹐未聞有臁瘡﹐亦並無郎中用藥。」五惇曰「我非醫士﹐怎知你新婦有瘡﹖若是竊盜被捉﹐則必有爲盜器具﹐何故空空指民爲盜也﹖」聞縣尹曰「你旣在婦家用藥﹐必知他家諸事﹐你試言之。」五惇在牀下時﹐所聞枕席間言甚悉﹐因歷言司馬家中長幼人數﹐並打造妝資之人匠﹐衣服首飾之數目﹐甚是詳悉。聞縣尹信之﹐逮婦供證甚急。守藩乃厚禮托陳鄕官先通關﹐卽免追新婦到官。聞尹不納曰「彼告人盜﹐口稱彼是醫士﹐必須他婦到官看有無瘡疾﹐方可證是盜是醫。不到何以決得﹖」守藩甚是憂悶。有一老吏黃子立曰「此關節惟我能通﹐但須先封定銀。」守藩曰「卽以托陳鄕官銀三十兩封﹐但要免提小媳。」黃子立與封銀在家﹐卽入稟曰「章守藩告竊盜一起事﹐要提他婦作證。今牌拘已久﹐又累次拿限﹐終不肯到﹐難以歸結。小的冒突稟上老爺﹐彼新婦初歸﹐卽來與盜辯狀﹐不論勝負﹐辱莫大焉。但我想如盜潛入突出﹐必不識婦。若以他婦出對﹐盜若認之﹐可見其誣矣。此一可免拘新婦﹐又可賺出盜情﹐了得一件公事。」聞縣尹曰「你受章家賄賂乎﹖」黃子立曰「不敢欺瞞﹐實謝我銀十兩。此不枉法﹐又可助決公事。況彼甘心肯出﹐非有嚇騙﹐必不至壞衙門名色也﹗」聞尹曰「善。可明日卽出弔審。」黃吏出對守藩曰「已準關節﹐可令一美妓來代之﹐明日便審。」守藩喜悅。次日﹐守藩與五惇在堂上執辯﹐兩不相屈。國欽早將一幼妓盛服輿﹐至則堂前擁扶下轎﹐故作嬌羞之態﹐與國欽跪作一團。聞尹問曰「五惇還是盜乎﹐抑是醫藥郎中乎﹖」妓不應。五惇遽呼司馬氏之乳名曰「意娥小娘子﹐我爲你醫病﹐你公公反誣我爲盜賊耶﹖」妓低眼看盜﹐又不與辯。聞尹見五惇不能認新婦﹐知他是盜矣﹐故審實曰「你必醫他未久﹐未曾見功﹐又多索藥錢﹐故致起爭乎﹖」惇曰「今年在他家醫一年﹐其瘡初日大過酒盞﹐今止瘡口未合﹐緣何不是我功﹖」聞尹不覺發笑曰「這奴才眞是盜也﹗你醫他一年﹐又云時時相見﹐豈不能認得司馬氏耶﹗此乃妓家也﹐豈是章家新婦來與你對狀﹗」五惇情知被賺﹐緘口無對。聞尹曰「你何故知司馬家事如此詳悉﹖」五惇因供出在牀下時聞枕間之言如此。聞尹笑指國欽曰「這新郎亦大老成耳﹗行事之間﹐便將新娘家事寫在你腹﹐又致漏在賊腹﹐致生此姦端。若非黃外郎獻策﹐少不得爾婦要出官﹐又難以證他是賊。彼外郎𨿽背地受賂﹐吾亦不究。但後爲新郎者﹐宜雛些可也。」乃發放章家父子歸﹐將五惇責二十擬罪。聞尹判曰﹕

「審得都五惇不安生理﹐胡作非爲。睥睨貫朽之家﹐日圖鼠竊﹔窺伺粟陳之室﹐時肆狗偸。穿壁跨墻﹐羞恥之心已喪﹔探囊篋﹐廉潔之道何存。墮行冥冥﹐暗室不視神鑑﹔欲利逐逐﹐揣然豈憚雷聲。乘章宅之成婚﹐入牀下而潛伏。未曾窺見室家之好﹐已先竊聽枕席之言。惇夜出欲逃﹐至人覺被縛。旣身爲不善﹐送官府以懲姦﹔敢借口行醫﹐指新婦而作徵。以害人之惡﹐詐稱濟人之名﹔假衛生之方﹐暗作逃生之路。爾計誠巧﹐人察良難。及跪妓婦於公庭﹐遂呼憶娥之小字。人非素娥﹐誰比舊日良醫﹔詐出多端﹐斷是積年眞盜。但初犯未經前案﹐日驟獲又少眞贓。簿示荊笞﹐姑饒刺字。」

按﹕此非聞侯之神斷﹐乃出於黃吏之指示。然可爲世之聽訟者法﹐故錄之以俟後人推類而明焉。又以見人家吉凶盛事﹐人役叢雜﹐宜愼防盜賊之藏匿﹐及火燭之不虞也。

商太府辧詐父喪

桂陽縣人王欽生﹐其父先死﹐爲服三年之喪已畢﹐獨事一母﹐倏忽已經十年。母內有淫行﹐欽生阻之不能得。其父靈柩尙未葬﹐一旦去看﹐不覺淚下。因思曰「我父若在﹐必能綱維家政﹐不至使簾簿不修﹐閨門有穢。想我母氏今已忘夫之情義﹐故不能安其室也。不如再著衰麻﹐爲父服喪。我旣思起亡父﹐看他亦念及亡夫否﹖若念及亡夫﹐必思爲夫守節﹐不肯再失身於人矣。此是提醒良心﹐挽回母志之大機括也。」遂服麻衣﹐稱言爲父掛孝﹐時哭於祠堂﹐亦或往哭於柩前﹐在家中累累道及父生前時事。外人不知其故﹐皆笑指爲病狂喪心。經月餘﹐母知子意在諷諫譏刺他﹐心加忿恚﹐然無法可以制子。背地與外交連萼商議曰「我欽生兒甚是無禮﹐故意重行掛孝﹐見他不忘死父﹐以羞我忘了死夫﹐當如何以制之﹖」連萼曰「你肯治子﹐易於翻掌耳。在律法中﹐凡人子無故稱父母死者﹐此爲悖逆不孝﹐當問絞罪。」母曰「只要官打他便好﹐不要問絞。」連萼曰「母可以救子。可先尋外人告他﹐待他問絞﹐然後你去伸訴﹐救他出來﹐後必不敢再阻擋矣。」母曰「如此你可先去告﹐我後來訴。」連萼遂去告曰﹕

「狀告爲詐稱父死事﹕父母深思﹐與天罔極﹐親壽則喜﹐死不忍言。故律有正條﹕人子無故稱死者﹐忍以死加親﹐以悖逆不孝論。鄕有梟惡王欽生﹐縱恣彊暴﹐大逆不孝。無故衰麻﹐詭言父死。飲酒歌謔﹐百般豪放。大壞風俗﹐紊亂王法。乞天究勘詐故﹐依律正惡﹐維持綱常﹐民風有賴。上告。」

王欽生去訴曰﹕

「狀訴爲哀思事﹕人有根本﹐父母爲重。聖人制禮﹐死事盡思。痛生早失所怙﹐未盡奉養﹐悲哀在懷﹐寢處不安。靈柩未葬﹐衰麻忍釋。律禁不孝﹐焉禁哀哭。棍惡連萼﹐哄惑生母﹐累罵致仇﹐誣捏不孝。伊非族親﹐安用伊告。人子哭父﹐害何風俗﹖懇臺燭誣﹐免遭罔陷。叩訴。」

林縣尹提審之。王欽生曰「我父已死﹐深思親恩未報﹐故不忍解脫麻衣。哀死思親﹐有何罪乎﹗」連萼曰「你父𨿽死﹐其母尙在。若哀思亡父﹐當從來不脫麻衣。汝十餘年已去凶就吉﹐今日重新披麻﹐明是借哭父爲名﹐急欲逼母之死矣。非不孝於父﹐亦是不孝於母也。」驟說出不孝於母﹐欽生此時失辯。林尹曰「在禮﹐子服母喪﹐不以衰麻見父﹐恐傷父心也﹔則服父喪﹐亦不當以衰麻事母矣。況父死十年﹐久已釋服﹐今又齊衰﹐豈欲父之死而又死乎﹖卽勿更加以不孝於母之罪﹐但依稱詐親死之律﹐亦當擬絞矣。」遂責一十﹐問以絞罪。母乃往荊州府去訴之。時商仲堪爲太守﹐提來親審﹐得二犯所辯之辭。乃曰「據律中所稱﹐當以二親生存而橫言死歿﹔言人所不忍言﹐其情事悖逆﹐故當棄市。今欽生父已先歿﹐此徒有誕妄之過耳﹐安得以詐稱親死之律而擬絞乎﹖」遂活之。商太府判﹕

「父子之恩﹐天然眞性。死生之變﹐人之大關。故親在則承歡一人﹐事盡力而養盡物敬﹔親歿則永懷根本﹐祭思敬而喪思哀。未有椿萱共度之時﹐忍言桑楡凋落之事。此君子首慶俱存之樂﹐而孝不忍死親之心也。若王飲生者﹐早失所怙﹐已經十載之遠﹔重制其服﹐又舉三年之喪。無哀而哀﹐本爲非禮﹔以死爲死﹐未逆生親。惟似病狂而喪心﹐豈爲大逆而不孝。合從輕釋﹐勿罪狂愚。」

按﹕王欽生之心本爲可原﹐而所舉狂悖﹐未爲無罪。商侯辧親生﹐而子稱親死者爲不孝﹔親歿而子重舉孝者爲狂愚。不以不孝論﹐此深爲得律之意。可以爲因義起例者之準程矣。

杜太府察誣母毒

維揚有倚郭之巨富者商通﹐店邸僮僕﹐比於王侯。生子商稱﹐彊暴不仁﹐恃財使气﹐不能降屈於人。通娶繼室胡氏﹐性過嚴厲﹐動輒罵人。商稱甚厭之。及父通死﹐尙未期年﹐奉繼母不以道。母憤恚不勝﹐後亦稍解。稱與妻司氏謀曰「吾生平不能受人些气。今畱繼母在﹐多有關說。家庭掣肘﹐不得自由。可於來歲元日﹐你代斟酒﹐我上壽於母﹐乃母復賜我酒﹐你投毒藥於酒中﹐我卽誣母毒我﹐告之於官。從來繼母狠毒者多﹐官必信之。縱不治他大罪﹐亦必離歸外家﹐我不受人所制矣。」商議已定。及次年正月初一﹐商稱領妻妾子孫﹐慶拜母之新年已﹐又上壽於母。及母將賜酒於子﹐司氏依夫所教﹐轉身斟酒﹐卽投毒藥於中。母接觴賜與商稱﹐受酒將飲﹐忽言曰「此酒气色異常﹐莫非有毒乎﹖」以酒傾之於地﹐酒焰噴起。乃詢其母曰「以鴆殺人﹐上天何佑﹖」母撫膺曰「冤哉﹗天乎明鑑在上﹐何當厚誣人以行毒﹖我有此心﹐天地誅戮。如或誣我﹐𨿽死亦不服﹗」數日後﹐商稱往府告曰﹕

「狀告爲繼母毒子事﹕孝子事親﹐勞而不怨。聖人示人大杖則避。痛父近喪﹐繼母胡氏心狠性忍﹐稱曲承事。元日上壽﹐母賜稱酒﹐毒气異常。疑不敢飲﹐覆地地噴﹐眾皆明證。欲屈隱忍﹐恐家庭密邇﹐終遭毒手。身死無益﹐母無令名。投臺爲稱善處。上全母名﹐下保子身。免稱後禍﹐保族承宗。感激叩告。」

刺史杜亞提來審之﹐問曰「爾上母壽酒何人斟來﹖」稱曰「長婦執爵而來也。」又問曰「母賜汝酒﹐觴從何來﹖」稱曰「亦長婦之執爵也。」杜又問曰「長婦者何人也﹖」稱曰「小的之妻也。」杜公曰「爾婦傳爵﹐又爾婦斟。然則毒因婦起﹐豈可妄誣其母乎﹗」再差人去拘商稱之妻司氏來。杜公覆審曰「你斟酒與姑﹐其酒有毒﹐還是欲毒其夫乎﹐抑是欲毒姑而誤持以與夫也﹖」司氏稱不知事之來由。杜公令拶起。司氏受痛不過﹐乃吐實曰「是夫與我商議如此行事﹐以誣捏繼母。」杜公曰「如此則你夫婦俱不孝﹐皆當死罪。在律中卑幼誣尊長者﹐加凡人一等﹐可立刻打死。以家業付胡氏掌管﹐撫卹幼孫﹐以承宗祀。」打至二十﹐司氏苦叫﹕「老爺救命﹗」杜公曰「你不孝之婦﹐我豈救得你﹖要你老姑肯救﹐便可饒你。」司氏連聲叫婆婆救命。胡氏乃向官磕頭曰「老妾無子﹐亡夫只商稱一人。二孫皆幼。商家產業廣多﹐我婦人亦不能掌管。老爺已責罰他﹐乞饒他夫婦二人命。且司氏婦人受責二十﹐已重矣﹐乞饒他罷。」杜公曰「子不孝母﹐除是母肯饒他﹐便赦得他死。依你說。司氏可住打﹐只造謀者商稱﹐更當爲你教訓﹐打十板。且問你﹐還願與子同炊否﹖如不願﹐將商家產業均分﹐半與商稱﹐半與你自養老何如﹖」胡氏曰「分炊更便。但商家產業十萬﹐我一老婦何須一半﹖只願萬金之產足矣。餘者都與子﹐待我百年後﹐將原產萬金﹐仍交還兒。幸卽批報照與我﹐千載感激。」杜公曰「胡嫗言皆有理﹐悉依你所言。」杜太府判曰﹕

「著蘆絮而禦車﹐閔損負所以盡孝﹔持冰鯉以供母﹐王祥所以爲賢。葛屨履霜﹐伯奇未嘗辭苦﹔焚廩浚井﹐大舜豈敢憚勞。彼皆繼母之不慈﹐尙爲前子而必孝。今商稱飯香﹐稱飲芳泉﹐渾忘源本。享素封都厚利﹐那顧椿萱。父骨未寒﹐計逐續弦之祀母﹐心何咎厚。誣投毒之冤誣尊﹐罪甚誣卑。無母情同無父。似玆逆徳﹐𨿽大辟以何辭﹔據彼母言﹐姑輕罰以示戒。特凶人必不能承順﹐則慈母或反至增憂。不如以產分開﹐母取一而子取九﹐庶乎其恨各釋﹐彼無怨﹐而此無尢。異之所以爲同﹐疏之所以成戚。批照與母收執﹐立案於官有稽。若復更啟後非﹐必將並究前惡。」

按﹕繼母之毒前子者﹐從古多有。若母之媒孽聖舜﹐尹母之虐使子奇﹐閔母之蘆花衣子﹐薛母之逐子居外﹐周宣後摘蜂誣孝已﹐晉驪姬以毒胙誣申生﹐呂后之鴆趙王如意﹐賈後之殺皇太子﹐褒姒之廢宜臼﹐武后之殺子弘﹐獨孤氏之讒廢太子廣﹐張良姊之謗死建寧王似此者往往而是。蓋柔曼之性﹐怨毒最甚。而房帷之間﹐姦鋒易中﹐此常情也。商稱之故投毒誣母﹐人誰不信﹖若官府不察﹐徒以嚴刑鞠其母﹐非惟冤抑無伸﹐且事情終不得明矣。杜公詳問其持杯斟酒之人及其緣故﹐則知杯持於人﹐酒斟於人﹐毒之投亦必在其人矣。母以對面賜酒﹐眾眼環視﹐毒從何施乎﹖故毒子者𨿽常情﹐而又有誣母毒若商稱者﹐眞難察哉﹗杜公察之﹐可謂明也已矣。

裴縣尹察盜獵犬

襄陽府之里人有步奮者﹐娶妻曁氏﹐貌美而淫﹐與鄰舍人終度有通。每夫出外﹐便與度握雨攜雲﹐窮極取樂。興盡而散﹐輟奄奄臥牀﹐順養精神﹐以待後會﹐又喜色鬱蔥﹐調情作趣。二人相愛﹐如膠如蜜。終度本無見﹐此婦眞情向他﹐又戀其美色﹐思欲娶之﹐曁氏亦許焉。只親夫未肯說嫁﹐乃不理家務﹐不作女工﹐盡日髙臥﹐故托疾病。言於夫曰「醫人視妾病﹐云是骨蒸﹐不久必死。死則眞誤你半生﹐不如乘病未劇﹐將嫁些銀兩﹐爲你後日再娶之本﹐彊似死費埋葬也。」步奮曰「吾與你結髮夫婦﹐生是我家人﹐死是我家鬼﹐豈有無事便與同牀﹐有病便嫁與人﹖吾亦不當如此負義辜恩﹐寧可你死我葬﹐決無心將你病軀賣銀也。」曁氏見夫不肯嫁﹐又生機哄之曰「醫人言我病得獵犬肉﹐食之必瘥。」夫曰「吾家無犬﹐何所致之。」妻曰「東鄰鄧錫有犬﹐每來盜食﹐君可擊而屠之。若得犬食吾﹐死亦無恨矣。」夫如妻言﹐果屠犬以奉妻食﹐盡食一餐﹐仍以食餘者畱之篋笥。夫偶外出﹐妻故言於鄰里﹐使其人知之。鄧錫因往縣赴告曰﹕

「狀告�盜殺守犬事﹕錫事田獵﹐用銀八兩﹐買到羣頭獵犬一頭。日發追獸﹐夜縱防家。慣賊步奮嘗行竊盜。妒犬夜吠﹐擊殺屠食。便伊行藏﹐妨人守禦。凡盜入家﹐必先斃犬。偸犬旣眞﹐盜情益證。乞剪盜安民﹐追贓給賞。庶盜少戢﹐民得帖席。上告。」

裴均爲邑令﹐提來審曰「你盜他守家犬﹐想是要偸他家財物﹐此必有同夥之人﹐可好好供來。」步奮曰「小的耕農爲業﹐從來不敢爲盜﹐此鄰佑所知。止因妻病癆癥﹐醫士言食犬肉可愈。鄧錫家犬﹐常來盜食。不合過聽妻言﹐委實殺之烹以食妻﹐欲圖療病。此一時錯誤﹐今情願償價。乞老爺赦過宥罪。」鄧錫曰「彼妻靑春紅顏﹐素無疾病﹐那有要犬肉醫病之理﹖且盜犬之事﹐卽是他妻報知﹐豈有爲他醫病而更自言乎﹖此步奮托病飾辭﹐以掩爲盜實迹耳。」步奮曰「此小的﹝妻﹞命我殺犬﹐可拘來問之便見。」裴公曰「妻旣命你殺犬﹐又報知鄰人﹐此必有外姦﹐故欲躓夫於法耳。」已而拘曁氏到﹐加刑拶之曰「你故陷夫於罪﹐必有外姦﹐可報其人來賠此犬罷。」曁氏難禁重刑﹐乃認與鄰人終度有姦﹐欲陷夫於法﹐激其嫁己﹐而令終度來娶也。」隨又拿終度來﹐亦著承認。乃各杖八十﹐以和姦論罪。鄧錫告實﹐步奮亦免罪﹐仍罰終度銀一兩﹐以賠鄧錫收領。裴侯判曰﹕

「審得步奮之妻曁氏﹐花容窈窕﹐水性飄流。暮雨朝雲﹐意陽臺之幻夢﹔擔風握月﹐志上宮之佳期。見金夫﹐不有躬﹐欲學夭桃迎夜雨﹔貪新歡﹐棄舊好﹐還隨弱柳競春風。欲攺嫁而無由﹐故行詐而稱病。旣唆盜犬﹐復報鄰人。致令告官﹐欲陷夫主。犯姦應從官賣﹐不願任與夫畱。終度覬覦癡心﹐擬約桑中之好。輕狂野性﹐還邀濮上之行。倩蝶使﹐托蜂媒﹐皆是偸香竊玉﹔騁心猿﹐馳意馬﹐只爲野艸閒花。暗中抽弄機關﹐分人比翼﹔就裏圖謀遣綣﹐成你合歡。姦瀆之風有虛禮典﹐機權之詐必犯刑科。八十之杖猶輕﹐一月之枷示眾。」

按﹕鄧錫之告盜犬﹐步奮已肯眞認。在他人則斷其償價﹐罪彼不應而已。裴公一審﹐聞盜犬由於婦﹐報亦由於婦﹐便知婦有外交﹐必拘其人而窮其實﹐不肯附會放過。斯誠明允之佐哉﹗

張主簿察石佛語

魏州冠氏縣畫林寺﹐有一石佛﹐長可丈餘。人亦稱是中心俱空﹐口耳皆有孔。歷年良久﹐不知何時所置。佛身嶙峋﹐亦或云是鐵鑄者﹐人莫辧其眞﹐只稱石佛云。常有老鼠偸食於佛案。僧醒潭擊走入佛口中去﹐以小竹入拂之﹐其中空洞廣闊﹐優優有容。因與徒眾醒淵﹑寒谷等謀曰「此石佛腹中空闊﹐若使穴地爲道﹐藏人入中﹐詐爲佛言﹐報人禍福﹐講說經典﹐謬稱垂教﹐眞可誘動十方施捨財帛﹐則我寺興發不難矣。」眾以爲然。實時於第三間房中﹐鑿通地道﹐可直進於佛腹﹐其中能容二人。乃倚梯於佛中﹐人在梯坐說話﹐則聲聞於外。且其聲自石穴中迸出﹐深沈壅郁﹐又與人音不同。眾皆喜悅﹐以爲此眞可惑人矣。又恐禱祝者聲不聞於佛內﹐則佛中人不知所答。乃又稱此石佛耳聾﹐凡禱祝者宜在佛耳邊朗朗明說﹐則佛乃知應。妝造已定﹐便四處傳言。畫林寺中石佛忽然能語﹐自言佛教將興﹐世尊降世傳教﹐普度一切眾生。不數日﹐人來聽者駢肩累迹。待夜靜時﹐人間吉凶者﹐逐一在佛耳邊禱祝﹐佛果一一指示吉凶。或有問難明之事者﹐佛便不答其事﹐但說些大段道理。大抵是明心性﹐棄世界﹐勸人善之事。聽者無不敬信。初而駭﹐旣而虔奉﹐終而相競施捨。一年之內﹐寺中得獻身帛以千計。旣而流傳各府州縣。時軍門劉鎬鎭守業都﹐莫測其事﹐亦遣衙將尙謙﹐資香設醮﹐且命探驗其事﹐密察其眞僞。尙謙到縣﹐周縣尹出迎﹐送入使館中居﹐牙佐貳都來相見。尙謙言「我奉軍門令﹐一來在此設醮﹐二來要察佛言眞假。煩列位明日同行。」各官許諾﹐相辭而退。主簿張格﹐以歲貢出身﹐極有明識。來見周令曰「軍門此差﹐要察佛言眞假。吾輩若不察出﹐使後人察得申去﹐則我輩爲無能﹐又且罔上矣。吾料石佛無言﹐中必有獘也。昔春秋時石言於晉。平公問之。師曠曰﹕『石不能言﹐抑或憑依焉﹐不然民聽濫也。』今石佛與人應答如影響﹐豈有是理乎﹗」令曰「吾與三長官日前亦去看矣。佛堂光淨﹐其傍捨皆朗朗無壅。夜間果聲自佛出。但世間那有眞佛﹐不過妖狐野怪所托而已。」張簿曰「亦非狐怪也。凡妖媚皆畏官星﹑畏正人。今自佛言之後﹐名公巨卿來往瞻拜﹐中間豈無正人名宦﹖彼皆敢與酬對﹐何怪若此之大也。況日前所聞之語﹐皆平平無奇﹐來見瑰異卓見。彼所識者﹐我識更精﹔彼所辧者﹐我辧更透。只似野僧聲口﹐不似怪媚見解也。」令曰「然則如何以察之﹖」張簿曰「堂尊可出票﹐仰合寺僧人到縣設醮﹐然後我去勘之﹐必有分曉。」周令依言﹐差禮房吏資香帛往寺﹕「見得劉爺差官設醮﹐員役人多﹐寺難接應。本縣老爺要請眾僧到縣﹐修設功果﹐合寺都要到﹐後都有給賞。」眾僧奉令而到。果然羅列齋饌﹐丰盛精繁﹐款待眾僧甚厚。令他作兩日夜普度。張簿見眾僧來縣﹐卽領手下帶一鐵匠到寺﹐將寺鎖都開。令手下四處搜尋。到殿後第三間房﹐黑暗無光。以燭入照之﹐有穴人地下。張與一皂隸下去﹐約二丈餘路外﹐倚一髙梯。張登其梯上﹐乃卽是石佛腹中。因令皂隸在佛中說話﹐張在外面聽之﹐宛如前佛言﹐壅郁之聲無異。遂歸報於周令。至第三日﹐張微服同一皂隸先入佛腹中坐﹐令人在外﹐將寺門仍舊鎖住。周尹與尙總兵同僧送香錢到寺。及進佛堂﹐張簿在佛腹中髙聲喝曰「眾僧都跪聽審﹗」僧各合掌跪拜。張曰「石佛本不能言﹐你僧詐設詭謀﹐在後房中暗開穴道﹐藏人人佛腹﹐詐稱佛言﹐哄騙士民財帛不計其數。將去買好衣﹑置美食﹑醉醇醪﹑饜膏梁﹑蓄侍者﹑養婆娘﹑交遊長者﹑請召朋情﹐百般淫亂﹐言不能盡。至哄劉爺亦差使進香。你眾僧煽惑良民﹐欺罔官長﹐皆當死罪。我本寺伽藍﹐故指出作惡如此﹐可盡殘除之。」嚇得眾僧心疑面黃﹐不敢出聲。周尹故曰「有此獘乎﹖可令手下搜之。」入殿中後房去搜﹐果有穴道入地。張簿乃混與手下出來﹐先歸衙去。手下出稟曰「果如伽藍所言﹐有地道入佛腹中。」周尹命鎖眾僧去﹐送與張爺審問。及僧到﹐張先在堂坐。眾僧不待加刑﹐一款承認。張簿判曰﹕

「審得僧醒渾﹑僧醒淵﹑僧寒谷等﹐挾外道以欺人﹐肆邪術而惑眾。暗通地道﹐藏人於石佛腹中﹔巧托神言﹐垂教於淸平世上。怪誕不經之說﹐布在裏間﹔荒唐謬戾之談﹐蕩人耳目。應報未來之靈弄﹐預定有準之吉凶。使幸福愚民﹐瞻奉靡及﹔至風聞官長﹐禮拜有加。亂民之惡無窮﹐惑世之姦滋甚。黃巾紅中之禍﹐並起邪途﹔大巫小巫俱投﹐方快人意。爲首者實時議絞﹐爲從者千里遠流。」

由是申上兩院﹐將僧醒潭擬絞﹐醒淵﹑寒谷各杖一百﹐流三千里。仍出告示掛晝林寺﹐曉諭士民﹐不得再信僧道哄惑。

按﹕張簿之能﹐不在於搜出地道之日﹐而在於辧佛言無奇之時。彼以爲世尊垂教﹐必有空世玄談。而所言不過衣缽蹊徑﹐便於此時參其有假。故力任勘之﹐而卒得其姦﹐則以明理之故也。故曰「宰相須用讀書人」諒哉﹗不然﹐幾何而不爲愚僧所愚也者。

唐縣令判婦盜瓜

冠氏縣有種瓜者沈陽和﹐極姦刁作惡﹐又吝嗇小气。瓜熟之時﹐前村一婦人盛氏﹐手抱三歲兒子從瓜圃經過﹐摘一小瓜﹐與其子。陽和在背地瞧見﹐卽出而攔其婦曰「你盜我瓜﹐可與你去見地方總甲﹐討銀賠我。本處立有禁約在﹐凡盜一瓜者﹐定是償銀一兩。」盛氏以瓜投地曰「摘你一小瓜﹐未值銀一分﹐那騙得我一兩﹗」陽和卽扭盛氏去見總甲。那鄕人皆刁徒﹐共說要銀一兩賠瓜﹐勿倒鄕例。盛氏不得已﹐將銀簪一枝賠瓜。陽和又不肯。總甲叫盛氏將三枝簪都賠﹐立一紙供狀﹐後放去罷。盛氏曰「我把三枝簪賠你﹐丈夫亦罵。且我是賊﹐怎立供狀與你﹖」陽和見騙不得﹐便逼婦人同去見官。又思一瓜不能治罪﹐乃添摘二十枚以誣之。具狀告曰﹕

「狀告爲擅盜園瓜事﹕國有律條﹐瓜果勿盜﹔鄕有明約﹐違禁者罰。陽和鄕居﹐人多田少﹐種瓜爲業﹐仰給衣食﹐倚辦官租。故具立約﹐不許擅盜。潑惡盛氏﹐蔑視國法﹐藐違鄕禁﹐擅行竊盜。瓜贓現存﹐當園捉獲﹐里甲可證﹐共執送臺。乞法究治﹐追價賠贓﹐民業有主。上告。」

以狀呈上﹐挑瓜三十枚到堂爲贓﹐並執婦人來見。盛氏曰「我只摘一小瓜與兒子耍﹐陽和攔到伊家取賠﹐我憑總甲說﹐以銀簪一根賠之。他更要銀一兩﹐不然亦更要二根簪都與他﹐又要立供狀﹐因此不肯。今這一擔瓜是他自摘賴我的。」唐太尹曰「你婦人抱子到瓜園何干﹖」盛氏曰「我家到瓜園內有五里路﹐要往娘家看娘﹐因在此過。」唐太尹曰「此婦人必有男子同行。」沈陽和曰「獨婦無男伴。」唐太尹又曰「此婦人盜瓜以袋貯乎﹖以筐篚貯乎﹖」陽和曰「並無筐袋。」唐尹曰「旣無筐袋﹐以婦人手抱一子﹐何以更盜得許多瓜﹖此只摘一个是眞。你多要取賠﹐他不服騙﹐因此告他。又恐一瓜贓少﹐故自添摘以誣他耳。你若能抱子﹐又能拾盡余瓜﹐便將此婦人問罪去。」陽和接抱此子﹐俯拾其瓜﹐不及十餘枚﹐已不能堪矣。唐斥曰「你男子且不能手撿十瓜﹐柰何厚誣婦人乎﹗」遂治以誣告之罪。唐尹判曰﹕

「審得沈陽和﹐牙角小智﹐艸莽刁徒。乘機而騙局橫生﹐因風而貪心萌起。徒知擅盜園林瓜果律有正條﹐不思婦人誤摘一瓜法亦何罪。昔聞梁縣令瓜畦不禁楚客之份﹐世羨義瓜亭老圃能爲蒙正之贈。汝瓜獨吝於摘與﹐人替豈易於輕投。以一介而起爭﹐纖細殊爲可鄙﹔藉滿筐而誣告﹐刁頑尢可生憎。審原告與被告﹐較一瓜於一簪。量盜贓與騙髒﹐問孰多而孰少。汝道鄕盟孔固﹐犯禁者罰滿一金﹔我謂國法尢嚴﹐誣告者罪加三等。」

按﹕此判亦易易耳。以一婦人豈能盜三十枚瓜﹖然不先問其有男同伴及有筐袋裝貯否﹐而遂析之﹐彼必謬指同伴者已逃去云云﹐便難剖斷其盜瓜多少矣。唐公先審問之﹐而彼答以無同伴﹑無筐袋﹐則一空手婦人何以盜許多瓜乎﹖故一折之而遂無逃遁﹐此亦善鉤距之一法也。

梁縣尹判道認婦

宣化縣民文孔嘉﹐其妻辛氏﹐夏月裸裎曬紗於房前﹐兩手髙伸於上。其左乳下有一黑痣﹐大幾於豆。適一道士紀其功來家見之﹐諷經訖﹐急敲木魚求抄米糧。辛氏罵曰「吾自漿紗無暇﹐何物賊道﹐抄化這急。」道士曰「我誦經化米﹐以理善求﹐你無米與我﹐又罵我賊道。我曾偸你甚物而爲賊乎﹖好不賢良。」辛氏曰「你何人敢罵我不賢﹐這野道眞要打也。」卽手持竹枝趕行出外。道士心懷愧恨﹐因見他乳下有一痣﹐遂心生一計﹐四處密訪此婦人年月﹑姓名及其父母﹑兄弟﹑叔伯親眷等。旣已得之﹐乃套結道士夥王希賢當媒﹐李逢泰﹑蔣汝明當左右鄰。因赴縣告曰﹕

「狀告爲姦拐事﹕其功從幼憑媒王希賢﹐議娶辛繼榮女辛氏爲妻﹐數載無異。因出外買賣﹐家無親屬﹐幼妻孤居﹐冤遭市棍文孔嘉調姦情私﹐密地拐去﹐經今三年﹐近方查出。切思從幼髮妻﹐生死同誓﹐懸遭姦拐﹐情屈何伸。乞法究淫惡﹐追妻完聚。感激上告。」

縣準其狀﹐差牌來拘。文孔嘉茫然不知來由。到縣﹐先抄出紀其功之狀底﹐乃知其誣妄若此。亦具狀訴曰﹕

「狀訴爲狂棍極誣事﹕嘉妻辛氏﹐從幼聘娶﹐媒人親眷鄰里周知。突出棍徒其功﹐誣稱姦拐。半空飛雨﹐不知來由。彼非病狂﹐必系錯認。懸遭狂還﹐世法變異。乞拘究親鄰﹐公同證佐。立劈棍誣﹐正法杜姦。上訴。」

梁縣尹兩拘來對。文孔嘉指其功狂誣﹐紀其功執孔嘉姦拐﹐兩不相屈。及問幹證﹐文孔嘉之媒人﹑鄰佑﹐執辛氏是孔嘉妻﹔紀其功之媒人﹑鄰佑﹐執辛氏是其功妻﹐皆硬硬肯證。又問辛繼榮﹐曰「我女從幼嫁文孔嘉﹐不識紀其功是何方人氏。」其功曰「嶽父你亦大不仁矣。你貪他富﹐嫌我貧﹐又受他賄賂﹐不說一句公話﹐反證倒我﹐不念當初半子之情﹐也要畏頭上天日﹐豈是信女偏言﹐將錯就錯乎﹗」梁尹見原被告辯說都硬﹐喝將兩人權起。其功又曰「願老爺松些。還有一件﹐我妻左乳下有一黑痣豆大﹐老爺看若無痣﹐小的卽是冒認﹐𨿽死亦甘心。」梁尹命松棍。其功近前解辛氏衣帶﹐揭左乳下與官看﹐果有一黑痣豆大。曰「有此爲證﹐緣何不是我妻﹗」孔嘉姦拐之情百口難辯矣。

梁尹見有此痣﹐亦信曰「此是其功之妻的矣﹐可自領去。」辛氏奔死磕頭叫枉﹐辛繼榮﹑文孔嘉髙聲叫冤﹐曰「堂上無天日﹐小的萬死不甘心矣﹗」梁尹見情難折服﹐乃喝原被告俱遠跪﹐單提婦人來問其年月及其父母生日﹑兄弟叔伯人等﹐一一寫記之。次抽文孔嘉來問﹐所言皆與妻合。三抽紀其功來問之﹐凡婦人年月及父母生日﹑叔伯﹑兄弟﹐皆說得相同。止繼榮一親弟繼單﹐同屋住者﹐道不來。梁公曰「還有一人與繼榮同居者。」其功曰「並無。」繼華時亦在旁﹐立卽跪進曰「小的卽繼華﹐安得道無此﹖可見其功是光棍矣。」梁公命起﹐重加敲打。其功受痛難忍﹐供認曰「小的果是冒占﹐望老爺饒命。」梁公曰「你何以知他乳下有痣﹐莫非與此婦有姦乎﹖」其功曰「有之。」辛氏曰「我並與無姦。」梁公又命﹐其功乃曰「因辛氏房前伸起曬紗﹐小的爲道士﹐化米時見之。彼罵逐我﹐故懷恨報之。」辛氏與夫此時方明白﹐知其捏告之故矣。梁公又問媒人﹑鄰佑是何人﹐其功曰「皆道士夥也。」梁公恨其明姦可惡﹐將四人各發打二十。時衙門外已早招集無限僧道﹑乞丐在﹐惟待官一判與之﹐彼於門外卽搶去。及聞各各被打﹐然後乃散去。梁尹判曰﹕

「審得紀其功羽衣野客﹐黃冠道流。托足風塵﹐不守玄元之法﹔出涎糈米﹐難同太上之風。催施主之速施﹐恨婦人之怒逐。見其乳下之痣﹐遂結方上之朋。捏告拐姦﹐妄欲奪人之配﹔借證黨類﹐暗將成己之姦。聽其歷辛氏之來由﹐設謀何巧﹔觀其解脫婦人之衣帶﹐肆惡殊深。迨徵出其誣妄﹐獨認姦以污蔑。身世已迷於色界﹐居愧琳宮﹔性靈不悟於人天﹐經慚玉牒。在世界則無王法﹐佩簪服亦玷玄風。彊占人妻之惡旣眞﹐遠地充軍之罪極當。王希賢等之凶﹐濟惡一意朋姦。就領羣居﹐不似歸眞之黨﹔珠宮追逐﹐何如靈素之流。惡積沙河﹐漫道法門如海﹔能淸諸垢﹐罪彌寶塔須信。王制若天﹐難滅羣姦。俱擬之徒﹐以懲其成。」

按﹕其功之術甚工。先惟告其姦拐﹐及兩執不服﹐必有拶。然後指出乳下痣來﹐人誰不信。梁公又進一步審其親眷﹐而後其說乃窮。信乎制刁人之惡﹐官貴多術也。

李太尹辧假傷痕

李南明知長沙縣﹐聰察如神﹐人不敢欺。時二月春日﹐鄕民皆合祭社神﹐因會眾聚飲。有民項勝者﹐膂力剛猛﹐負才使气﹐嘗好以勢轢鄕間﹐人皆憚之。本日﹐與舒瞻者同席宴飲之間﹐言語譏誚﹐互不相下﹐彼此憤恚。項勝遂伸拳先打彼﹐舒瞻力弱﹐被勝拽倒在地﹐亂打一頓。眾人𨿽羣起救護﹐柰勝力大﹐兼有兄弟偏助﹐以故舒瞻著傷甚多。次日﹐令人擡到縣去赴告。舒瞻狀云﹕

「狀告爲毆命事﹕土豪項勝﹐勢壓鄕民。錢神浩大﹐人莫敢何。冤因鄕社裏民會飲﹐欺瞻善弱﹐百般狎侮。無柰起避﹐反觸豪怒。喝集虎黨項騰﹑項﹑項腑等揪瞻亂打﹐遺體傷重﹐命危旦夕。紀華﹑陳壁等救護可證。乞天驗傷﹐立限保辜。死在伊手﹐冤魂可伸。迫切上告。」

項勝知舒瞻委實多傷﹐今告在官﹐必然驗出﹐則己定是輸他。乃夤夜將巴豆擦於體上﹐又將櫸柳葉塗肌肉各處﹐妝成靑赤傷痕﹐與拳棒傷無異。然後令人擡進衙去﹐面告驗傷。其狀云﹕

「狀告爲急究傷命事﹕痛勝鄕農﹐本分懦弱。昨因里社﹐冤遇勢豪舒﹑舒瞻﹑舒口等惡黨同席﹐言語往來﹐小失豪意。呼集凶黨擒勝毆打﹐如虎制羔﹐傷重幾死。幸陳全﹑祝壽救回﹐至今腫痛﹐生死莫保。乞差醫驗傷﹐立案保辜。倘限內身死﹐瞻宜著償命。激切上告。」

李太尹看訖兩狀﹐卽命醫生莊橘泉來驗傷。當日橘泉去看舒瞻﹑項勝﹐二人傷痕皆多﹐依實進上﹐結狀曰「醫生驗傷已畢﹐二人所傷都多﹐所結是實。」李太尹看了結狀﹐思付曰「彼二人都有重傷﹐難道彼二人自打至此﹖必是相幫者助打﹐緣何項騰﹑舒等全無一傷。這中間必有一眞傷﹑一妝傷。」乃自起身﹐以手摸二犯傷處。見舒瞻傷處皆血聚而硬﹐項勝傷處皆不硬。乃曰「舒瞻是眞傷﹐項勝是妝假傷。醫生所結亦不詳也。」項騰跪進曰「小的哥哥實受虧﹐緣何老爺說是假也﹖」李太尹曰「奴才﹗汝焉能瞞我也﹗蓋藥中有巴豆﹐將塗體上﹐卽便腫。汝南方又有木名櫸柳﹐以葉塗肌﹐則如靑赤﹔傷剝其皮﹐橫置肉上﹐以火熨之﹐則如棒傷﹐水洗不下。但毆傷者血聚則硬﹐僞妝者𨿽似傷而不硬耳。今舒瞻傷痕硬﹐故是眞﹔汝兄項勝所妝傷痕都軟﹐故是假也。汝敢欺吾乎﹗」項騰見察出眞情﹐低頭無應。卽將項勝﹑項騰各打二十板﹐立定保辜限期。據律中以手足及以他物毆傷人者﹐限二十日。人都服李爺明察。李公判曰﹕

「審得項勝間閻蠢民﹐微同蠻觸。凶頑惡性﹐狠若豺狼。段馬﹑澤車不學少遊之處世﹔長蛟﹑白虎卻爲周處之初年。況在井裏交遊﹐宜以謙和第一﹔矧當鄕鄰宴會﹐更須恭讓爲先。爾乃無忌肆言﹐恃拳勇而淩懦弱﹔侈心好騰﹐敢罵座而撻舒瞻。折其體﹐傷其膚﹐毆人而鄰於死﹔深乎情﹐厚乎貌﹐妝傷而恣乎欺。掩僞飾眞﹐旣難眩司刑之察﹔好勇斗狠﹐將無貽父母之一。第以手足傷人﹐辜宜保乎二十日﹔酌其湯藥扶困﹐銀姑罰乎一兩全。莊醫縱結未眞﹐情非有獘﹔項一𨿽勝親弟﹐罪無並加。俱免供贖﹐各任寧家。」

按﹕聞毆而妝假傷﹐今世之常情。李侯此察一訊立辧。旣免罪犯淹系﹐又免幹證牽累﹐何簡約明斷而便民之至乎﹗是可爲詳刑者之鑑矣。故錄之。

王尙書判斬妖人

王恕爲南京兵部尙書﹐官忠耿﹐不受請托﹐專喜革姦除害。初妖人王臣﹐工於邪術﹐白日書符咒水﹐能盜人什物。凡物經其目者﹐須臾卽不見。或以手取人財物投水中﹐少頃又自袖中取出。又善姦人婦女﹐惟意所欲﹐以術投之﹐罔不如願。人多被其害﹐具告本縣張知縣。知縣痛惡邪術害民﹐怒曰「左道不除﹐終爲亂化。」拿至縣堂問曰「何物妖人﹐節次盜人財物﹐姦人婦女。」酷加捶鞭﹐以至折傷足脛﹐號爲「王瘸子」。擬成死罪﹐監禁獄中﹐候上司裁決。未幾﹐張知縣以吏才﹐欽取進京﹐擢爲巡街禦史。署印官貪財﹐王臣卽用錢夤緣宦官王敬﹐具書達署印官。王臣又奉承閹宦﹐以故得脫其罪。王敬是个信邪寺人﹐聞王臣有妖術﹐卽喚至門下﹐喜其同姓﹐置之左右﹐以便所私。王敬又以左道媚君﹐時時在上前稱羨王臣有異術。上召試之﹐術果奇驗﹐卽命爲錦衣衛千戶﹐同王敬奉旨采藥於湖湘﹑江浙﹑蘇松等處。王敬口口貪財﹐王臣又善於逢迎。凡百事務﹐主使口人﹐比周爲黨。采藥所到一處﹐博天子威靈﹐仗一人榮寵﹐縱肆橫暴﹐淩轢外官﹐索屬省﹐奇珍貴物﹐官民悉力奉承﹐甚受其害。及至蘇州﹐又命工人熔銀爲元寶﹐至二千餘錠﹐以充私篋。凡江南奇玩精絕之物﹐遭二人檢括殆盡。王恕時以巡撫至蘇松﹐聞百姓交謗於衢﹐察屬官含怒於目。及睹民所告詞﹐大半告被妖人所害﹐民不聊生。各庠生員遭王臣索騙之害﹐亦連名具呈。恕見百姓告詞﹐又見生員呈狀﹐怒曰「這兩个孽宦﹑妖囚。聖上命汝二人本爲采藥而來﹐非徵求而至﹐如何輒敢假公濟私﹐方命虐民如此﹖若不奏除﹐則荼毒無已﹐民心必至激變。」將二人拘禁獄中﹐卽星夜資本奏聞。遂將二人索騙騷擾過惡﹐備載本上。現今恐其激變﹐監候請旨。會巡街張禦史聞其事﹐謂僚友曰「妖人王臣﹐學生前任縣尹時﹐已惡其姦盜百端﹐擬以大辟﹐如何又得解脫。此必署印官受錢買放。」仍將以前所犯過惡﹐逐一開寫﹐奏上一本。聖上遣一使臣﹐聞其爲一路福星﹐則其荼毒一方﹐如何不怒。實時頒下聖旨﹐差錦衣衛校尉﹐帶三般法典﹐徑至蘇湖﹐同顯本官等﹐卽將監禁害。王敬﹑王臣二人囚械過京問罪。二人至京﹐系錦衣衛獄。王敬減一等問軍﹐王臣斬首燕市﹐傳首江南。人民稱快﹐咸謂恕有回天之力。

第五卷

爭占類李太守判爭兒子

揚州民勾泰﹐家頗饒足。年四十﹐止生一子﹐已三歲矣﹐甚愛惜之。一日偶出﹐路逐羣兒戲﹐迷不知歸﹐呱泣於途。人過者亦不之顧。一光棍見此兒手帶銀鐲﹐自泣良久﹐又無人攜抱﹐料是迷失歸途者。乃去抱之曰「吾與若歸。」此兒泣久﹐得人提抱﹐自然泣止。彼卽抱出城外十餘里。有一富民趙奉伯﹐年老無子。光棍將此兒賣與之﹐得銀二兩而去。奉伯與妻鄭氏﹐撫愛此兒如親生無異。勾泰四處出賞帖尋求﹐不能得見。過了一年﹐適往城外去取苗租﹐經奉伯門首過﹐見此兒在門外嬉戲。勾泰細看之﹐愈似己子。呼其乳名﹐兒亦知應。久看之﹐兒亦似認得熟人﹐漸與勾泰狎近。乃問其近傍人曰「此誰家子﹖」傍人曰「此趙奉伯之子。」勾泰曰「彼親生的抑是抱養的﹖」傍人𨿽知是養子﹐只爲之回護﹐曰「自然是親生的﹐你何須問他﹖」勾泰不信﹐徑入奉伯家曰「我有兒名一郎﹐舊年三歲被人抱去。今你此兒是我兒也﹐須當還我。」奉伯曰「老兄好差﹐你舊年失兒﹐我兒是從幼親生的﹐安得云是你兒﹖天下兒子同面貌者何多﹐休得要癡想也。兒子豈是妄占得的﹖」勾泰曰「緣何與我甚熟﹐呼他名又應﹖」奉伯曰「我兒常不擇生熟人﹐都與他習熟﹐他亦名作大郎﹐故你呼一郎亦應也。老兄乃痛傷而迷耳﹐何故若此癡也﹖」勾泰口爭不得﹐心不能捨﹐卽往府告曰﹕

「狀告爲取子續宗事﹕泰年逾四十﹐止得一子﹐乳名一郎﹐宗桃實攸。舊年三歲﹐門外嬉遊。陡遇敗豪趙奉伯﹐潛地抱去。今親尋見﹐往門裏取﹐彼侍刁彊﹐白占不還。切老景一兒﹐嗣關絕續﹐是我天性﹐伊占何益﹖乞斷兒歸宗﹐懲惡興販﹐陰徳齊天﹐萬代銜思。叩告。」

趙奉伯遂買囑鄰佑﹐硬作幹證﹐亦到府訴曰﹕

「狀訴爲飛空占子事﹕父子天親﹐不假人爲。骨肉至愛﹐難容白奪。奉伯家足度日﹐何曾興販﹖親生一子﹐並非抱養。歷今四歲﹐鄰里周知。懸遭姦豪勾泰冒認爲子﹐平地生波﹐雪中布橋。彼非病狂﹐必有唆陷。乞親提洞察﹐杜姦保嬰﹐感激上訴。」

時李崇爲知府﹐最賢明﹐有治才。數日提到來問﹐勾泰稱爲己子﹐朗朗可聽。趙奉伯認是己兒﹐歷歷有徵。難以斷折﹐乃再取幹證審問。原告邊幹證執是勾泰之子﹐被告邊幹證爭是奉伯之兒﹐又難憑據。李太府心生一計﹐乃曰「這幹證都是買來偏證的﹐都不要。你兒子可令趙家領出撫養﹐待我差人密訪得出﹐然後重懲此囚奴。勾泰﹑奉伯且權收監候。」忽然過了七日﹐李太府召禁子曰「前勾泰﹑奉伯爲爭一兒子﹐收候在監。今弔審皂隸﹐報此兒子昨已中驚瘋死﹐兩不必爭了﹐可放出來發落他去。」禁子入監言之。勾泰聞言涕泣橫流﹐悲不自勝。奉伯惟嗟嘆而已﹐殊無痛意。禁子引二人人府堂。李太府曰「此兒子旣死﹐你二人不必爭了﹐可都去罷﹐免供招。」勾泰淚注如雨﹐下堂卽放聲而哭。奉伯只是嘆气數聲。李太府乃復召回曰「今事已然矣。你二人可說个憑心話﹐此兒還眞是誰的﹖」奉伯曰「眞是小人的﹐只福薄難招此子也。」勾泰曰「你尙且欺心﹐本是我的﹐想你家怕老爺斷出﹐故加毒害也。」李太府曰「人心不公乃如此哉﹗此兒豈眞有死理﹖蓋可承家萬代也。特假此試汝二人心耳。此兒明是勾泰的﹐故聞死而深悲。奉伯惟略嘆息﹐便見非天性至親﹐故不動念也。今此兒當歸勾泰。」卽命領去。欲加奉伯刑﹐乃供出昔用銀買得﹐非己之興販人口也。李侯判曰﹕

「父子天親﹐不假人爲。死生大變﹐乃見眞性。今勾泰連老得子﹐惜如掌珍。出外忘歸﹐茫如喪命。想昔孤雛之失道﹐何弄彀雀之離巢。趙奉伯𨿽買自棍徒﹐原非販賣﹐但認於親父﹐理合送還勾姓。非趙宗﹐豈楚方而楚得。人心合天道﹐自塞馬而塞歸。胡乃執迷﹐坐生訐訟。及至謬傳詐死﹐全無悲心﹔便非屬毛離衷﹐故不濺淚。爾不予人之子﹐人安親汝爲親。骨肉重完﹐一郎自歡。有父箕裘可紹﹐勾老豈恨無兒。思移異姓以承宗﹐奉伯宜加深罰﹔姑念辛勤於撫子﹐計功且示薄懲。」

按﹕勾﹑趙皆富而無子﹐其爭必堅。幼兒又無知﹐何以辧之﹖惟詐傳兒死﹐則親父必然痛心﹐養父自不深悼﹐便可知其眞僞矣。其妙全在此處也。

袁大尹判爭子牛

南安縣民董惟仁﹑賈懷遠兩家﹐各畜有牛母﹐同月各生一牛子﹐嘗晝則共牧﹐晚則同歸。兩月後﹐惟仁之牛母跌死﹐其牛子與懷遠之牛母共牧﹐時亦混食其乳﹐夜共同宿其欄。惟仁心以爲便﹐省得人工看顧。再經四个月﹐牛子已長﹐將取買與人。懷遠曰「此是我家牛子﹐汝何得盜賣﹖」惟仁曰「我牛子寄與你牧﹔安得白占去﹖」懷遠曰「汝無牛母﹐安有牛子﹖你欲冒認﹐反攺說我白占。」惟仁不甘﹐赴縣告曰﹕

「狀告爲領占事﹕刁惡賈懷遠﹐貪婪昧心。仁畜牛母孳生牛犢﹐牛母跌死﹐犢孤無伴﹐寄宿遠欄﹐朝夕共牧。昨取犢賣﹐遠起占心﹐賴稱伊物。千金寄人﹐理難費用。一牛寄欄﹐公然白占。有此彊豪﹐賴占不甘。乞斷物還主﹐庶杜刁頑。上告。」

賈懷遠訴曰﹕

「狀訴爲彊買刁誣事﹕家畜耕牛﹐孳生二子。刁棍董惟仁丟價彊買﹐爭價角口﹐砌情告臺﹐冒稱伊牛寄欄畜養。彼我非親﹐何同畜牧﹖二犢同乳﹐熟爲伊物﹖乞訊捏誣﹐剪減刁風。上訴。」

縣主以所爭微細﹐亦當審問明白。於是嚴提原被告並一母牛﹑二牛子俱到。惟仁稱一牛子是他牛母生的。懷遠稱二牛子都同此牛母生的。兩相爭辯﹐不肯屈服。袁大尹曰「你二人爭辯又無干證﹐吾將此二牛子起作證﹐看是誰的。」將一系於堂前左邊松樹﹐將一系於右邊松樹。各用棍其後腳﹐牽牛母於甬道中。牛母見牛子動﹐號痛趨奔於左邊小牛之傍﹐嘴近同號﹐若有憐念之意。而右邊的全不顧。及袁尹命復牽牛母於中﹐解放二小牛之。一放後﹐左邊小牛奔依牛母之旁﹐眷戀傍附。右邊小牛遂逃於門外去﹐全不戀著牛母也。袁大尹曰「此牛子分明是董惟仁的﹐賈懷遠之牛母只是一子。凡畜物皆有天性。你看之時﹐牛母惟憐惜己子﹐而右邊的不顧。及解之時﹐親牛子便依附親母﹐而非牛母所生者﹐脫難之後﹐超然逃去﹐豈復顧同欄之伴哉﹗」乃將懷遠責十板﹐以牛斷與惟仁去。人皆服袁公之明察。袁尹判曰﹕

「審得董惟仁﹑賈懷遠皆畜牧家也。惟仁之牛母死﹐而牛子寄牧於懷遠之欄﹐亦同儕借便之情則然。懷遠以二犢共一牛之乳﹐同欄經四月之久﹐遂因而占之﹐以致訟爭。及將兩犢加﹐而牛母惟憐所親之子。旣解挾之後﹐而牛子惟戀所生之母。則懷遠安得並據兩犢﹐同出一牛之養哉﹗如當日不欺心賴占﹐惟仁當貼四月代牧之工。今且冒掩人物﹐妄指人刁﹐則罪已浮於勞矣。故勿計功﹐以酬其勞﹔亦勿科贓﹐以罰其罪。詐窮而薄懲以衍揚﹐小事姑免供乎紙贖。」

按﹕袁尹察物之明﹐治人之恕﹐不言而可知矣。抑因是而有感焉。夫以畜物之天性﹐母子且知相愛。乃世有爲父母而淹女﹐及懦夫受制於妒妻﹐不敢舉妄所生之子者﹐則自戕其天性﹐是牛母之不若矣。爲子而厚於妻﹐子薄於父母﹐視天親如路人者﹐則自絕其本根﹐是牛子之不若矣。乃後母而岐視前子﹐養子而陽順嗣父﹐陰厚生父者﹐又無怪其然。何者﹖天親不可以人爲﹐而外屬終非性生也。一本之義大矣哉﹗

於縣丞判爭耕牛

益州府安固縣民任天眞﹐家頗饒足。欠方以一牛犢﹐還之。鄰近杜近髙﹐求牛代耕﹐爲之牧養﹐歲納其租。其牛後益壯大﹐旣能犁田﹐又歲出一犢﹐甚得倍利。天眞問之取﹐近髙曰「此牛系我養大﹐今僅獲微利﹐尙未足以酬勞。願更牛已老﹐孳生利少﹐畜之何益﹖」近髙曰「你牛前矮小﹐今壯大﹐加倍於前。你欲取去﹐須貼我工力銀一兩。」天眞曰「牛養一年﹐自然加長一年。你得一年代耕﹐又得牛子﹐足以還你工力有餘。今日隨小大肥瘦﹐原是我的自應還我﹐那有更貼工力之理﹖」只管欲牽歸﹐近髙來爭曰「是我畜的牛﹐你未還價﹐如何牽得去﹖」天眞與之爭。近髙曰「我前用價買過了﹐誰人不知是杜家的牛。今日全不還你﹐憑你何如。」任天眞告於府曰﹕

「狀告爲刁占事﹕前歲價買耕牛一頭﹐費銀四兩。刁徒杜近髙希圖代耕﹐孳生牛子。脫去代牧歲稅租銀三錢﹐眞思本重利輕﹐取還自畜。惡先哀乞牧﹐次索工資。理折弗與﹐計窮變生﹐遂欲白占﹐反行凶毆。本買牛種﹐租否由我﹐恃刁彊占﹐情理何甘。乞親提懲惡﹐還牛做刁﹐庶物有主﹐民不橫行。上告。」

杜近髙訴曰﹕

「狀訴爲勢奪事﹕先年用價二兩﹐賈豪任天眞牛犢一頭﹐今牧三年﹐壯大倍前。豪貪私宰﹐丟價三兩﹐勢逼彊賈﹐髙不甘賣﹐致爭角口。豪反臺告﹐冒稱伊牛﹐租髙牧養。懸捏鬼情﹐有何證據﹖懇天提究﹐斧折豪彊﹐民知有法﹐不敢刁誣。叩訴。」

刺史韓伯攜﹐初提審之﹐兩家互相爭辯﹐幹證各爲偏證﹐不能剖決。心自思曰「縣丞於仲文﹐少年聰察﹐試令決之何如。」卽批﹕「仰安固縣縣丞於﹐詳問解報。」仲文令任﹑杜兩家同牽牛到﹐全不審之﹐但言曰「我於某心如寶鏡﹐眼如明珠﹐你看我蒞任以來﹐凡百訴訟﹐皆辧得眞情﹐那有一个冤枉﹖何況﹐你所爭一牛﹐現有物在﹐此有何難察﹖但我午前無暇﹐你兩人且牽牛去﹐下午卽來聽審﹐定斷得牛屬眞主。」任﹑杜依命﹔復牽牛出。於二尹令腹心皂隸沈薦諭之曰「你可去故令人刺傷此牛﹐看任﹑杜二人喜怒若何﹐卽速來報。」沈薦出見兩个樵子﹐肩荷竹擔﹐將去采樵。薦以新錢二文買糖與二樵子喫﹐曰「你那个刺傷得這牛﹐我再買糖與你喫。」二樵子曰「恐怕罵人。」沈薦曰「他是鄕下村農﹐有我衙門人在此何怕他﹗」二樵子便以竹擔假相殺﹐走近牛邊﹐以竹擔刺傷其腿﹐曰「宰此牛來賞軍。」任天眞便罵二樵子﹐不合傷他牛。杜近髙默如也。沈薦前去曰「豎子輩相﹐你這山巴老﹐那是你罵的﹗」又叫二樵子回﹐買糖與喫訖。入報於公曰「適刺傷那牛﹐任犯便罵﹐杜犯自若。」下午弔來審。於公故意相觀其牛曰「此牛生得好﹐必會犁田﹐會出子﹐果是否﹖」杜近髙曰「果是如此。」於公曰「你兩人不消開口﹐我但看此牛﹐便知你相爭之由矣。想是三年前﹐任天眞將牛與杜近髙牧時﹐其牛尙小。今三年後﹐牛已壯大﹐又有出息﹐故天眞欲取回﹐近髙不肯。及欲取得急﹐近髙便彊占爲己物﹐以致告訟。此牛乃是天眞的﹐而近髙彊占之也。」天眞磕頭曰「老爺神見﹐事情來歷果是如此。」近髙正欲辯﹐於公喝曰「你該打十五板矣﹗再說一句﹐便打三十。」近髙乃認罪。打十五訖﹐將牛斷與任天眞去。人皆服其明。於尹判曰﹕

「審得杜近髙艸茅賤漢﹐田野村夫。百畝是生涯﹐晝永鋤移桑下日﹔一家勤未耘﹐春深耕破隴頭云。荷插扶犁﹐旣事於耜舉趾之業﹔耕食鑿飲﹐當安胼手胝足之勞。欲圖引重以代耕﹐因借牛種於任氏。數年旣獲子利﹐今日應還本牛。胡爲久假不歸﹐欲據倍收之息。敢爾取非其有﹐番織勢奪之詞。紛訟公庭﹐尙恣齲齒簧舌之辧﹔斷經州郡﹐不輸鉤金束矢之情。刁占之惡可憎﹐健訟之風宜剪。公取皆以盜論﹐計贓而免黥刑。」

判訖﹐卽申文連人解報於府。韓太守問﹕「於丞何以審汝﹖」任天眞曰「原被都未出一言﹐於爺但看牛之壯大﹐便知三年之前與牧之時牛小﹐而今欲取之﹐杜近髙不肯退還﹐因一發賴占﹐不待二人執對半句﹐而眞情灼出矣。」韓太守嘆曰「異哉﹗於亟之明﹐可以稱『霹靂手』矣。予不之及也。」自後凡有疑獄﹐皆批與判﹐悉當於情。於丞遂名重於時﹐實自此判始。

齊大巡判易財產

長垣縣鄕宦戚世美﹐家富於財﹐產業不止十餘萬。嫡子繼禮爲太學生﹐母示以父藏銀之所﹐私兜去銀一萬兩。妾母生子繼祚爲秀才﹐甚得寵於父。因繼禮私取銀之後﹐父亦另積銀一萬兩付幼子繼祚﹐實則均平﹐無偏厚薄也。父在日﹐親寫分關二扇﹐將產業田宅均分與二子收管。及父故﹐繼禮要求父余銀出分。妄母曰「業次早已分定﹐銀兩亦各有定歸。爾的歸爾﹐弟的歸弟﹐父所代掌者﹐乃弟之田租所出自﹐豈有將弟分銀出與爾共乎﹗」繼禮曰「前日止分田產﹐銀並未分。以我父之家﹐豈無數萬積銀乎﹖」妾母曰「父一生積銀數萬﹐與大娘共埋於地。你都掘去﹐全無一些分弟。今後那得有銀﹖」繼禮曰「我只納監﹐費去父銀不過於兩﹐以后父積累年銀何可算﹗今日必須將來均分﹐難容你子獨占。」妾母與弟繼祚﹐自是不聽之矣。戚繼禮先去大名府告曰﹕

「狀告爲孽庶刁占事﹕故父家貨逾十餘萬﹐所積余銀不下數萬。禮居嫡長﹐弱冠納粟﹐身居太學﹐不任家務。父寵妖妄﹐偏愛幼子。先年分關止開田產﹐余銀俱存﹐議定後分。父病驟故﹐孽弟繼祚刁占獨兜﹐庶反淩嫡﹐弟得壓兄﹐肥瘠不均﹐全占難忍。乞弔父賬目﹐稽出入數﹐明算均分。遺銀共沾﹐黏單上告。」

戚繼祚去汗告曰﹕

「狀告爲霸占軋幼事﹕鱷兄繼禮﹐倚恃嫡長﹐貪縱殘毒﹐轢庶孽。父共嫡母﹐埋銀數處﹐通計三萬兩有奇。母私親子﹐指示繼禮。父今病故﹐伊悉掘去﹐百十無分。切兄納監諸費﹐母私積贏餘﹐祚不敢論。故父厚積﹐理當共分。嫡庶𨿽殊﹐所讓盡多。遺銀獨無﹐偏厚天淵。乞臺垂念祚亦父脈﹐斧斷分給﹐庶幼沾恩﹐亡父瞑目。叩告。」

張大府親提審之。繼禮曰「吾父私寵於妄﹐因溺愛少於。前分時﹐止將田產均分﹐其銀都在﹐今繼祚獨謾去。是庶幼更彊於嫡長也。彼謂我掘銀去﹐今父𨿽故﹐二母共居一房﹐從何處掘得﹐有何證據﹖」繼祚曰「父分我住新屋﹐身與二母同。兄住祖屋﹐銀必隨身。豈有身居兄家﹐而銀藏弟屋者乎﹖彼取去埋銀﹐鄰里都聞﹐何謂無證﹖」又問幹證時﹐受繼禮賄者爲兄﹔受繼祚賄者爲弟﹐皆不得直。張太府已納兩家關節﹐只大罰其罪﹐並未動刑﹐模稜判去。二人不服心﹐又兩相汗告。如此者五年﹐幾經十餘斷﹐不能息爭。及齊賢爲當街禦史﹐繼禮﹑繼祚又來告。齊院早聞其爭訟累年疊告不休。乃謂之曰「兩兄弟積訟﹐吾早已訪得其實。今當爲兩判之﹐求息其爭。兩人可各將父手分關並籍記﹑自置物業﹑大關物件﹐一一開報來。各處鎖鑰都交付來。又兩家親丁﹐不論男女老幼﹑主婢僮僕﹐都到衙一審﹐傾刻卽放回﹐便可永杜爭端矣。」兩人依命﹐將兩家丁口都擡到衙﹐以分關鎖鑰並莊田記籍﹐盡數遞上。齊院問繼禮曰「看汝兄弟分關旣均﹐田宅婢僕亦恰相當﹐而苦告弟不休者﹐必謂弟家之銀多於汝也。」繼禮曰「故父遺銀﹐皆系弟得。故累告者﹐正爲彼銀多也。」齊院曰「汝弟之銀﹐藏於自家乎﹖抑寄於外親乎﹖若盡搜弟銀與你﹐今後肯息訟否﹖」繼禮曰「銀必在弟家中﹐不寄在外親也。若以弟銀與我﹐更多我家數倍。」齊院呼繼祚問曰「汝之告兄﹐亦必謂兄之銀多也。倘以兄銀與汝﹐今還息訟否﹖」繼祚曰「父所埋銀﹐皆兄掘去﹐果爲銀多﹐故告之。若得兄銀共分﹐於願足矣﹐何敢再告。」齊院曰「繼禮旣謂弟之家當銀多﹐今以弟之分關﹑記籍﹑鎖鑰悉付繼禮﹐使入居弟之宅﹐掌管弟之業。繼祚旣謂兄之銀多﹐亦領兄之分關﹑鎖鑰去入居兄之宅﹐掌管兄之業。如那个再有一句反悔﹐便抄沒其家﹐將家屬盡流煙瘴地方﹐勿畱之以敗壞風俗。」卽刻命公差押去﹐兩相換易。繼禮﹑繼祚出﹐兩家婦女﹐皆思戀自家器物﹐都不肯換。乃相與人哭於巡按之前曰「小的兄弟不肖﹐不合激惱老爺﹐今蒙教誨﹐兩相換易﹐誠至公至明之斷﹐豈敢不遵﹖柰兩婦女都戀自家﹐器與手熟﹐居與身熟。從今不敢起訟﹐願兄弟各掌己業﹐勿致相換。如有再爭﹐甘服大罪。願天臺俯循民望。」齊院曰「吾判已出﹐不可再移。如不願換﹐須籍沒家產﹐各流遠地﹐以儆悖逆兄弟刁訟之風。」兩家又叩頭求赦。齊院曰「兄弟本無所爭﹐但財多勢大﹐黷利喪心﹐下則買賂幹證﹐上則交通關節﹐自謂終訟無妨﹐蔑視官府﹐以爲官莫柰爾何也。今斷相換﹐都不願換﹐則兩家俱富可知。何爲汗告累年﹐豈非多財爲崇乎﹖今據汝兩詞﹐俱稱父家十餘萬﹐其各罰一萬充邊用﹐再不得起訟﹐然後免汝相換。」繼禮﹑繼祚心又欲換﹐卻不敢再說﹐只是從罰。自是亦不敢再訟。齊院判曰﹕

「審得戚繼禮﹑戚繼祚一弟一兄﹐𨿽有嫡庶之分。而共父共脈﹐何殊手足之親。兄告弟刁霸父銀﹐獨享丰腴﹔弟告兄私掘地窖﹐盡竊羨余。根引株連﹐訐訟累歲。蝸爭蟻鬥﹐經斷幾官。骨肉化爲仇讎﹐同气分爲異體。除非兩易其產﹐方可並息其爭。玆斷彼此換資﹐便乃復老幼號陛。願各利其利﹐各居其居。固知兩家之房富則同﹐亦見二犯之險健相比。皆因財爲崇﹐故以官爲嘗。宜痛削其無算之資﹐庶少抑其終惱之性。各罰萬金﹐以充邊用。斯明一體﹐以惇友於。」

按﹕二戚構訟﹐起於繼禮先私萬金。而繼祚亦受萬金於父﹐乃不少屈於兄﹐故疊訟無已。信乎其多財爲崇也。齊院之重其罰﹐若過於深文﹐而不合於律。然不重創﹐則不深懲﹐何以儆其後哉﹗是宜省而猛者也。吾謂不獨懲二戚當然﹐凡兄弟之爭財而訟者﹐惟小家而急於衣食﹐計較銖兩﹐此特渺小之徒﹐不必厚責。若萬金以上者﹐分產𨿽小有偏虧﹐惟在立志自充拓耳。而世之永訟者﹐多出於富厚之子﹐皆可重罰以抑其財勢﹐則訟自淸矣。此去薪止沸之法也。齊院之判﹐不特易產一節﹐能折橫逆之徒﹐而重罰亦良方也。

江縣令辧故契紙

陵州仁壽縣有裏胥洪起濤﹐姦宄狡黠﹐獵騙鄕民。見鄰婦有夫死者寡守幼子陳巽繹﹐家頗富饒。嘗遣僕收租﹐佃多頑欠不完。有南塘一路﹐田可百畝﹐路遠尢難追收。起濤亦有數佃在南塘﹐便有謀陳宅田之意。故誑其寡婦曰「南塘路遠人刁﹐苗租多不完納。我亦有田在彼處﹐你不如以田租我﹐代爾收其稅﹐納銀還汝﹐豈不甚便﹖」寡婦許之。其租果收得完足。三年之後﹐起濤往囑各佃曰「向者﹐陳寡婦以田當與我撥租﹐我收準息。今已全賣與我﹐你各人須立荷當來﹐然後我給歷頭﹐與你耕作。今後畝租俱宜還我。」各佃悉皆遵之。彼外收佃戶之租﹐內納陳宅之稅。佃惟知洪是己主人﹐陳不知洪已外冒占伊佃。忽逾二十年﹐陳寡婦已故。洪起濤乃僞爲券契﹐以茶染紙﹐爲淡黃色﹐若類遠年舊紙者。遂不納陳巽繹之租。及來徵索﹐起濤曰「你令先堂前田已全賣與我﹐特田價未完﹐故收數年租補你。今價已滿足﹐田系我家物業﹐豈更納汝租乎﹗」巽繹曰「你租我田代收﹐我家何曾賣田與你﹖」遂往南塘去收租。各佃都曰「我耕江主人田已經二十年﹐不認陳宅是我主也。」都不肯還。陳巽繹赴縣告曰﹕

「狀告爲刁豪脫占事﹕繹幼孤母寡﹐佃多頑欠。刁豪洪起濤﹐計租繹田﹐代收納租。伊得秤頭﹐繹享歲入﹐不費徵索﹐佃無敢欠。經二十載﹐全無變異。詎豪變計﹐冒稱伊業﹐歲租不納﹐田盡霸占。脫管於前﹐熟交各佃﹔刁占於後﹐欺繹孤弱。乞懲惡斷租﹐田復歸主。庶儆刁風﹐孤弱有賴。上告。」

洪起濤訴曰﹕

「狀訴爲唆騙罔誣事﹕濤先年用價銀二百五十兩﹐買陳巽繹田一百頃﹐契書明白﹐中見可證﹐歷今二十餘年。兩經造冊﹐未肯射產﹐歲貼糧役銀七兩五錢﹐毫無虛欠積歇。洪策唆繹重索補價﹐姦騙不遂﹐又唆告臺﹐捏稱脫占。時價明買﹐何謂脫管﹖契書可據﹐安在刁占﹖乞剪唆究誣﹐民安訟淸。叩訴。」

江縣令提審之。陳巽繹曰「起濤爲我甲頭﹐代我收租耳。我手接他租已經十餘年。今一旦冒稱田賣與他﹐白占何甘﹖」洪起濤曰「小人有契書在此﹐是伊母親手花號﹐二十年物業﹐今日如何彊爭得﹗」江大尹取契一看﹐卽折曰「此是假契﹐陳巽繹之母末賣田也。汝但代彼收租而已。」起濤曰「遠年舊契﹐何以假得﹖更有中人在此可問。」江大尹曰「你謀占人二百五十兩銀田產﹐豈不能許數十金買中人﹖此幹證亦不消問矣。我叫吏取二十年前案卷紙與你看﹐其外蒙塵﹐受風煙則黃﹔其中﹐紙色俱白。今此契表裏如一﹐乃是用茶染的﹐故知是僞也。」因命用。起濤不認。又欲中人。中人見起濤眞情已被察出﹐爲他受刑無益﹐不待用﹐遂招出原日並未爲中﹐特起濤許銀二十五兩﹐買他爲證。江尹以其未敢欺瞞﹐遂釋之。而擬起濤以欺占之罪。江尹判曰﹕

「審得洪起濤斗筲賤品﹐鷹犬下材。旣舞智以禦人﹐復因機以罔利。欲剝騙民之膏血﹐代收寡婦之畝租。催督早完﹐內受工直﹐徵收加重﹐外克羨余。民間謂之甲頭﹐在官謂之攬戶。蠶食百家之內﹐志气風生﹔狼貪一里之中﹐稜威日肆。孤見無識﹐寄心腹於豺羣﹔寡子何知﹐委膿鮮於虎口。彼貪心尙未養足﹐乃狡計復爾橫生。僞作契書﹐欲掩襲他人之業﹔彊爲抵賴﹐將覬覦非分之圖。久假不歸者非仁﹐取非其有者悖義。死寄金而歸主﹐昔人且靡負盟﹔生佃田而霸占﹐此日忽聞異事。宜加嚴罰﹐用警貪夫。罪坐杖提﹐業追還主。」

按﹕洪起濤這計甚狡。彼抱田而代之收租﹐便詐稱田賣於己。給歷頭於各佃﹐則佃戶自認彼爲主矣。又經二十年之久﹐僞作契書爲證﹐幾何而不落彼圈套乎。惟江侯因契書之假舊紙﹐則欺占之情立灼見矣。今之假批契者﹐往有之。故舉其一﹐以示司刑者愼辧之。

彭知府判還兄產

合州人趙愷﹐以鄕科爲知縣﹐同弟趙懌往任中。所得宦金﹐每托弟先攜歸置產﹐前後共六千餘兩。弟懌買田地﹐其券契皆用自己名﹐居然收掌管業。兄一意信仗﹐毫不防其欺瞞也。旣而兄愷卒於官﹐嫂楊氏﹐生子趙志忠﹐年甫八歲﹐自任扶櫬歸家﹐所剩餘金不滿千矣。問叔懌取夫所寄之銀﹐趙懌曰「吾向所得者﹐是兄所與我的﹐豈問他借而今日取乎﹖你今滿載而歸﹐兄死並無手澤與我﹐反問我取甚銀﹖」遂絕無所與。嫂楊氏不勝憤恚﹐柰無記籍可稽﹐只得訴於州曰﹕

「狀告爲霸業絕命事﹕故夫趙愷官授知縣﹐歷積俸金三千餘兩。夫狼弟趙懌﹐前後攜歸﹐買置產業﹐坐享膏腴。夫卒於官﹐扶櫬空歸﹐理取前銀﹐叔毫不吐。氏寡子幼﹐朝夕枵腹。二命難度﹐貧宦可憐。乞提狼叔﹐追夫宦金﹐給幼度命﹐孤寡沾恩。迫告。」

趙懌訴曰﹕

「狀訴爲唆占事﹕懌與兄愷異籍十年。懌勤生理﹐苦積資財﹐稍堪度日。兄任知縣﹐爲官淸廉﹐不幸病故﹐家資淡薄。富貧皆命﹐豈得混占﹖嫂楊氏﹐信伊棍弟楊大進教唆﹐捏情誣告。稱兄宦金寄懌置業﹐旣無記籍﹐又無收票﹐茫無根據﹐欺罔殆甚。唆弄骨肉﹐妄生爭占。乞依法究唆﹐杜占安民。上訴。」

郭知州提審之。楊大進曰「婦人告狀﹐自然有抱告﹐豈得便是教唆﹖我是外人﹐他系至親嫂叔。嫂贏是趙家之嫂﹐叔贏是趙家之叔。我何與焉﹐而用教唆爲憑。老爺審我老姊﹐看是教唆否﹖」楊氏曰「小婦人忝爲命官之妻﹐苟非不得已﹐豈肯拋頭露臉﹐跪對公庭﹐不惟羞及亡夫﹐且玷辱朝廷。今日之告﹐萬萬不得已也。夫在任時﹐懌叔來任三次﹐每次皆寄銀二杠發歸。𨿽未知其多少﹐此親目所見者。今分文不還﹐世間有這樣欺心人乎﹗若非我夫之銀﹐他數年內﹐安能發得許大家財﹖」趙懌曰「小的與兄分居十載﹐罄半生所發﹐家貲未滿五千﹐皆刻苦生放所得。𨿽到兄任三次﹐不過爲秋風而去﹐一次只有二百兩。兄若寄積與我歸﹐我必有收票。向後二次去﹐若是他銀買田產﹐必交契與他。縱兄不堤防﹐這樣潑嫂﹐豈肯寄銀三千餘兩而不索我收票乎﹗老爺可以詳情。他是夫故官淸﹐宦囊淡薄﹐欲取三次秋風銀未得﹐聽楊大進教唆﹐遂告此假狀﹐無楊大進亦不有此狀告矣。」郭州牧曰「汝旣有五千金之家﹐盡足自給。楊命婦又家貧子幼﹐則你三次所得秋風銀﹐亦不論多少﹐只判五百銀還嫂侄﹐一可不利兄之有﹐二亦親侄所得﹐非與外人。」趙懌曰「小的何曾得他五百金﹖是前日非打秋風﹐乃借債也。小的實出不得。」郭州牧曰「就是你發財﹐亦是倚兄官勢乃起家﹐容今斷五百金與侄﹐你亦未貧﹐就當你爲官﹐而侄打你秋風﹐有何不可﹖」趙懌乃曰「依老爺鈞旨﹐小的不敢違。」楊氏心終不甘﹐問弟何以再告之。楊大進曰「聞鄰封彭爺聽斷極明﹐可往彼處投告﹐或能察得懌叔欺瞞之情。」楊氏卽命大進往眉州去告。時彭祥爲太守﹐見異府百姓來投光﹐卽面審問﹐已得其詳細。便吩咐曰「你可討保在店中候﹐不可揚言你來告狀﹐我自提來﹐爲爾斷之。」乃命刑房吏寫關文﹐徑往合州去﹕「見得劫賊危諧﹐現劫眉州鄕村被獲﹐指出窩家趙懌。可速解來並審。」關文一到﹐郭知州以賊情事重﹐卽拿趙懌解去﹐至眉州投到。彭太守先於獄中取出劫賊危偕﹐教他指趙懌爲窩家﹐三年前同在數處打劫﹐因此他得財致富。及趙懌到﹐令與懌執對﹐賊一一說來﹕見得趙懌是同夥劫賊﹐又爲窩家﹐故五年內致萬金巨富。彭太守便喝先打後問。趙懌曰「願容一言分辯﹐後打死亦甘心。」彭命曰「且容你言。」趙懌曰「小的素來良善﹐亦有二千金家資。後故兄爲知縣﹐前後寄銀六千兩﹐將來置買田地﹐皆有入收賬目﹐何謂是打劫﹖豈有兄爲鄕官﹐而弟爲劫賊者﹖」彭公急追賬目﹑圖簿契書來看。見其賬目上記收兄銀三次﹐果其六千兩。後用去買田銀數﹐都開寫明白。然後命收入監。拘嫂楊氏到﹐再取出執對。彭公曰「你非劫盜﹐尢甚於劫盜﹔盜惟劫外人﹐汝且劫嫂侄。盜贓重不上百﹐汝贓已滿六千。今物業皆是嫂侄者﹐可將契書當堂一應交付﹐批執照與楊氏掌管。但原銀六千兩﹐今田價共五千兩﹐該更追銀一千與楊氏領。其三年內花租﹐姑免究。」趙懌哀求於嫂曰「我代你所置田業﹐今都追還﹐後一千兩可要與我﹐勿再催領罷。」楊氏乃稟曰「懌叔亦夫親弟﹐田旣還我﹐後一千兩銀﹐情願與他。一當顧他代買田業﹐二當爲兄之手澤﹐三且令他照顧幼侄﹐勿結冤仇。」彭公曰「言亦有理。田令楊氏領去管業﹐後一千兩免追。」彭公判曰﹕

「手受寄金﹐豈錙殊之可昧﹔義無苟得﹐難生死而不移。惟取寄如攜﹐偉哉曩賢髙誼。鬫敞受長官之托﹐過數而還。其孫京郎﹐領鄕人之資﹐如期而付。其於少取寄來之﹑來式﹐彰庾詵之賢聲﹐久讓故人之金﹐自致包公之義判。今趙懌貪婪在念﹐道義無聞。同气懿親﹐時以宦囊明托﹔機心負侄﹐視爲家用私藏。不以道而得之﹐輒試攫金之手﹔因其來而取也﹐似甘攘雞之衍。六千受寄於兄﹐原非可隱之物﹔一介不還於嫂﹐自誇幸得之歡。似此欺生負死之徒﹐眞是不仁無義之輩。據律應比盜贓而減等﹐念親姑追給主而從輕。五千兩已買田苗﹐仰勸侄自行掌管﹔一千兩尙在囊橐﹐從嫂議免勿完追。」

按﹕趙懌先已異籍﹐後受兄寄銀。兄無記籍﹐懌無收票﹐歸買田契﹐俱用己名。卽兄而在﹐彼亦將誣賴矣。況孤寡易欺﹐彼何憚而不全占乎﹗甚哉立心之不仁也﹗不有彭公故坐以盜贓﹐亦何以賺其實情哉﹗向後嫂不全追其千金﹐不惟以服刁人之心﹐所以自爲幼子計者﹐良善矣﹐是婦人猶有遠見﹐無愧命婦矣。

邴廷尉辧老翁子

陳畱有一老人尹聞善﹐年八十五歲﹐家富無子﹐止生一女尹閒姬﹐適本土人張懷賓。後聞善之老妻卒﹐又繼取一妻兪氏﹐年四十一歲。老人娶妻﹐只是相伴起居﹐掌理家務﹐那有房事。經了兩月﹐並無咸恆之情。兪氏半老之掃﹐情事尙未能忘。一夕同寢﹐間謂其夫曰「老官人有此大家﹐可惜無子。今精衰力弱﹐房事都撇了﹐縱有靑春少婦﹐亦無生育決矣。思量來也似虛過一生。𨿽金銀滿箱﹐死後皆他人之物﹐有何用處﹖」尹老嘆曰「吾後生時精力彊壯﹐可以生育。柰先室性嚴﹐多懷妒忌﹐不容納妾。我亦謂子息有命﹐免與他爭閒气攪鬧家﹐以故早未納妾。歲月如流﹐不覺至今。先室𨿽死﹐卻又老耄﹐今悔已無及矣。眞是孤命﹐合當如此也。」兪氏曰「婦人年少時﹐怪不得他妒忌。到五六十來﹐該容丈夫納寵﹐圖嗣息矣。你若六十歲納妾﹐今有子亦二十五歲。分明是你當初自誤也。」尹老曰「先室淫妒異常﹐𨿽至死尙思專房﹐他六十豈肯罷休﹗」兪氏曰「似我眞貞潔也﹐到你門兩个月﹐只是兄妹﹐那道是夫婦也。」兩老因各講起少年風情花月之事﹐不覺尹老惹起老興﹐與兪氏雲雨一番也。是此老當有嗣﹐這番就受胎﹐不數日而尹老死﹐禮擯已畢。經十月滿足﹐兪氏得生一男﹐撫養已五歲﹐前女尹閒姬﹐恨後母有男﹐使己不得奪承父業。女夫張懷賓﹐尢是嗜利無厭之徒﹐與妻尹氏謀曰「你父一生無子﹐後年已八十五﹐老人精血枯絕矣﹐死後十个月﹐你後母方生此幼子﹐算來正是你父死後有孕﹐此是與外人姦生之子﹐難承父業。你系親女﹐可卻與他均分父業﹐如不肯﹐去告後母姦情出來﹐當官嫁賣﹐然後你承幼弟來養﹐則權柄在我你掌握矣。」尹氏信夫之言﹐去與後母均分家業﹐兪氏初亦說得好曰「你是大娘親女﹐我兒𨿽幼﹐是嫡子承宗﹐𨿽無均分之理﹐可叫族長﹑叔伯來公議幾擔妝奩田與你﹐亦是尹家門面。」尹女曰「我是父親血脈﹐你子是父死十个月後外人姦生雜種﹐豈有壯年無子﹐八十五歲近死老人能有子乎﹗與你均分也十分便宜於你﹐反說甚嫡子承宗乎﹗」兪氏以子本是夫脈﹐被他捏陷﹐遂大怒曰「我全不分你﹐憑你逆天溺女何如﹐看你張家婦能爭得我尹家業否﹖」張懷賓遂令尹氏去告曰﹕

「狀告爲亂宗顧姦事﹕氏父八十五歲﹐繼娶兪氏。兩月父死﹐兪母私通外人﹐再經十月﹐生一幼子。冒承尹宗﹐歷今五歲。穢行愈彰﹐累運餘財﹐私顧奸夫。切父無親子﹐苦積贏餘。氏系親女﹐理當得業。淫母亂宗﹐變亂風俗。乞臺洞察假子﹐嚴究奸夫。正法懲淫﹐勿亂尹宗。父業給氏承父香火﹐世世勿絕。迫告。」

兪氏訴曰﹕

「狀訴爲梟逆剿孤事。不孝尹氏﹐謀吞父業﹐積恨幼弟﹐百計剿命。思減尹宗﹐成伊饒富。捏稱母姦﹐誣弟假子。切老夫女妻﹐豈無生育﹖懸誣顧姦﹐亦指何人﹖乞天明懲不孝﹐保全尹宗。正分明倫﹐陰徳萬代。上訴。」

本縣魏尹提來審問。兪氏曰「氏嫁兩月而夫死﹐十月而生子﹐此明是夫親血脈。今已五年﹐尹族長幼﹐並無異議。氏謹閨門﹐不敢胡亂﹐此天日所知﹐鄰里所見﹐豈敢說謊﹖逆女尹氏﹐利父財物﹐妒忌幼弟﹐妄指母姦﹐鬼神亦不容他。如或有姦﹐果是何人﹖何不明白告出﹐而以闇昧誣人哉﹗」尹氏曰「我父早歲已無子﹐年上八十五將死之日﹐豈復能有子﹖況父死十月之後而子生﹐非外姦而何﹖」魏尹以姦無明證﹐而將死老翁﹐似亦無子﹐疑不能決﹐上之於郡﹐郡亦不能決﹐以聞於臺省。邴梧爲廷尉﹐乃曰「吾聞老人家子不耐寒﹐日中無影﹐試取而驗之。」時八月中﹐取小兒同歲者﹐均衣單衣﹐諸小兒不寒﹐惟兪氏之子變色﹔又與諸小兒立日中﹐惟兪氏之子無影。乃知此子果系尹老親生﹐遂以家財悉付於後母之男。而系前女尹氏以誣母之罪。鄖侯判曰﹕

「審得兪氏爲尹之繼毋﹐尹氏爲兪之前女。兪氏當中年之歲﹐嫁上老之夫﹐甫兩月而夫故﹐經十月而男生。夫老妻幼﹐豈無生育之功﹔父故於生﹐或來猜疑之口。然過老之人﹐血气已衰﹐精力已弱﹐故所生之子﹐體不耐寒﹐日中無影。今兪氏之子果然﹐則尹老之脈的矣。尹氏惟欲利父之財﹐不顧剿尹之孤。指親弟爲外人﹐誣繼母爲有奸夫。誣母則不孝﹐虐弟則不慈﹐減宗則無仁﹐謀財則無義。卑幼誣尊長者﹐當加凡人一等。前女誣繼母者﹐豈不應服絞刑。」

自是尹氏擬絞﹐而兪母外姦之疑﹐幼子非嫡之誣﹐始別白矣。

按﹕八十以上而生子﹐世之希有。而邴公之斷﹐亦出創聞。故記之﹐以助治獄者參斷。

趙縣令籍田舍產

天水郡有趙和者﹐由進士出身﹐除授江陰縣令。以片言折獄﹐甚著能聲。由是屢宰劇邑﹐皆以雪冤獲優考。至於疑似晦僞之事﹐悉能以情理斷之。時有準陰縣二農家鄭穆﹑髙泳者﹐東西比莊﹐俱以殷富貨殖。但東鄰鄭穆誠朴﹐而家爲次﹔西鄰髙泳狡猾﹐而家尢殷。人有送田一莊賣與鄭穆者﹐穆已許買﹐尙欠銀找完價﹐乃以己之莊券﹐質於西鄰貨錢一百萬緡﹐前去添用。其契章甚明﹐且言來歲賫本以贖券。當日﹐鄭以富家買業質錢相添﹐恥邀中保同去。只是兩相交付﹐並無人見。及次年至期﹐鄭果備錢贖券。先自納一百千緡爲利。天晚﹐期明日以余貲交完﹐換回前券。因隔宿未遠﹐且在通家中﹐故不令立納緡之收批。及明日﹐同一常爲保中人唐建及家僮賫資至﹐算完一百萬緡之本﹐又納一百千緡爲利﹐帶次日所納共二百千緡矣﹐然後取前年當契。髙泳有意瞞昨日所收之錢﹐曰「更少百千緡之數﹐何不全完﹖」鄭穆曰「昨日已先完矣﹐兄何好忘也﹖」髙泳曰「你今日方還本還利﹐唐建在見﹐何謂昨日還也﹖」遂全不認帳﹐且無保證﹐又無簿籍﹐終爲所拒。鄭穆無柰﹐以冤訟於縣曰﹕

「狀告爲欺心明騙事﹕穆舊年將當契借到土豪髙泳錢一百萬緡﹐今年對月。先日還錢一百千緡﹐次日還錢本百萬緡訖。外又還百千緡﹐合前日所交﹐共二百千爲利。殊豪欺心﹐不認先日百千緡錢﹐坐契不退﹐分外需索﹐利還加二。大理通行﹐挾契明騙﹐人心何甘﹖乞懲欺騙﹐追還當契。感激上告。」

髙泳訴曰﹕

「狀訴爲負欠刁誣事﹕鄕霸鄭穆﹐先年將契當去泳錢一百萬緡﹐議息加二﹐手契存證。今還本外﹐止納利加一。恃刁返悔﹐利不完納。約多還少﹐舞智籠人。歹捏虛情﹐告泳挾騙。前濟伊急﹐今以仇報。負心欠錢﹐刁頑誣生。乞剪刁惡﹐追還息銀。良善得安﹐姦徒知畏。上訴。」

範邑宰提審之。髙泳曰「債放加二﹐洪武準制如此。我吞得鄭穆利﹐豈更分外加取﹖當日彼同唐建來還﹐只是百千緡利﹐彼求我饒利一半。我不肯﹐便說他前日已還百千﹐有何人證﹖」鄭穆曰「我非負心之人﹐若說加二﹐豈還你加一﹖你是狡猾之徒﹐因先交百千緡時無人證見﹐便起此騙心。老爺可詳情﹐豈有得他錢濟急﹐不還他利﹐反敢誣他﹖天雷亦不容也。」

範令曰「誠疑爾冤﹐柰先日納錢﹐無人在證。不如爾認此百千緡錢﹐使鄭穆重出五萬﹐髙泳少得五萬罷。」鄭穆又訴於州﹐州亦不能理。聞得趙和政聲﹐乃越江而訴於趙。令曰「縣職甚卑﹐且復逾境﹐何能理也﹖」鄭穆冤泣曰「老爺若不代理﹐此屈終無由白也。」趙令曰「汝第止此﹐試爲爾思之。」

經一宿﹐召前問曰「吾計就矣﹐爾果不妄否﹖」鄭穆曰「焉敢厚誣﹖」趙令曰「誠如是﹐則當爲爾辧之。」乃召巡捕之幹者數輩﹐資碟至淮陰﹐曰「適有寇江者鄧匡等﹐按勁已具。更言有同惡相濟者﹐在淮陰陵鄕居住﹐姓髙名泳﹐形狀甚具﹐請捕送之﹐以其供結。」是時州郡條法﹐惟持刃截江者﹐無得藏匿。故追碟一至﹐果擒髙泳以送。彼自恃無實迹﹐必與我同姓名者﹐而誤執之耳。亦未甚知懼﹐至則跪於庭下。

趙令厲聲謂曰「人生淸平之世﹐當思耕種自活﹐何爲寇江﹖」髙泳曰「稼穡之夫﹐未嘗操舟揖﹐曾寇甚人﹖此必有人唆陷我耳。」趙今曰「寇江所分諸贓﹐皆是金銀錢帛﹐非農家所宜蓄者﹐汝宜自籍捨之物件﹑儲蓄來﹐吾自有辧。」髙泳乃退將家中所有﹐以手本開來﹕稻若干斛﹐系莊人某等還租者﹔一綢絹若干匹﹐系家機所出者﹔一銅錢若干貫﹐系東鄰某人贖契者﹔一銀器若干件﹐系某匠造成者﹐皆一一開具明白。趙令大喜曰「汝𨿽非寇江者﹐何瞞東鄰贖契百千緡耶﹗」遂引鄭穆人對。髙泳單中已開贖契錢百萬零二百千緡﹐不待再審﹐遂令檢還當契於鄭穆﹐而治髙泳以明瞞之罪。趙令判曰﹕

「審得髙泳巧陶朱之奇勝﹐志沒利藪﹔析孔僅之秋毫﹐行同壠斷。貨悖而入﹐放利而行。舉本以貸﹐部人巧爲蠶食﹔乘急而邀﹐倍息大肆鯨吞。念重魯褒之錢神﹐愛家兄情無已極。手探郭況之金穴﹐要子利貪不可窮。今日納息百千﹐欺心不認﹔明日全完本息﹐執契不還。岡思瑣瑣取災﹐惟務孳孳爲利。豈知焚券以賜﹐薛邑民感孟嘗之恩﹔不聞指�以贈﹐故交人服公瑾之義。榮夷專利﹐良失策其必危﹔宣子爲政﹐鄭子產箴其重幣。苟取之而非道﹐縱得之而何安﹖旣犯違禁取利之條﹐何殊公取爲盜之律。瞞利皆從沒入﹐欺心仍坐笞刑。」

按﹕趙公之斷髙泳﹐與彭公之斷趙懌相同﹐皆以異縣驟提﹐指以賊贓﹐彼必供出得財之故矣。然趙公必經宿乃得此計﹐使早聞彭公之案﹐則不待思索而成迹可法矣。愚故俱表出之﹐以爲設術反賺之助。

彭禦史判還民田

彭韶福建莆田人﹐以科第出身﹐官拜刑部郎中。爲人耿介﹐執法不回﹐國戚大臣﹐俱側目畏之。成化三年﹐國舅周�恃娘娘爲內庇﹐張威作勢﹐彊占居民田土。百姓畏禍者﹐情願以田產讓之﹐不與爭較。緣此得志橫行﹐以爲人莫己何。一日﹐聽蒼頭誘餌﹐思白占眞定府武彊縣百姓錢文腴田百畝。返鎖扭至家﹐用刑敲朴﹐追並租稅。百姓不堪﹐具霸占狀詞﹐告於所屬有司。有司聞說是娘娘﹑國舅﹐𨿽明知田是民產﹐皆望風承旨﹐趨附皇親。偏將百姓苔撻﹐將田產批還國舅﹐無有秉公道心在百姓而判還其田者。百姓愈不堪﹐爭執不已﹐寧可無身﹐不可無田。乃告禦狀﹐以其事聞於主上。時主上溺愛宮幃﹐亦怒百姓錢文等﹐不合與國戚爭田﹐乃沼舉朝中公正法司﹐往勘其事。先時﹐彭韶以巡都禦史張歧幸進得理﹐直聲籍籍。至是﹐滿朝俱推舉禦史彭韶﹐公正不私﹐可任其事。韶乃奉沼至郡縣﹐親至田所踏勘。環視周匝﹐知其田本百姓土產﹐國戚平空爭占﹐事屬彊梁﹐思曰「吾平生所學﹐上不負天子﹐下不負丘民。今日肯負所學而黨一國戚耶﹗」競以其田判還百姓﹐令其佃作管業﹐不許國戚周�混攘寸土。倘蒼頭復爾彊梁﹐許業主並地方鎖執送司治罪。此時彭韶不撓法以徇情﹐卽冒罪罷官﹐亦心所甘也。隨上本劾之云「田本民有﹐𨿽其間地有多餘﹐然歲有旱潦﹐地有髙下。民頻年出賦稅以急公﹐上旱則資污下以補髙﹔卽潦則資髙仰以補污下﹐安有空閒可別給。且民者國之本﹐食者民之天。食足則民始安﹐民安則國始安。豈可以民田給貴戚重傷國本耶﹗」朝廷以韶本直臣﹐田本民業﹐周或妄爭﹐事屬彊梁﹐竟從韶議﹐欲重治周或以虐民之罪。周娘娘上前再三解救﹐姑從薄罰﹐以警其後。

自是貴戚大臣始收斂畏法﹐不復仍前彊橫。耕田鑑井﹐小民得安土樂業者﹐噴噴稱韶之直不置。親屬椒房已貴榮﹐好宜斂戢沐深仁。看來國戚遭誅戮﹐只爲貪殘虐小民。

曾禦史判人占妻

曾泉﹐江西吉安人﹐始由進士擢任禦史﹐以事黜爲汜水縣典史。操行廉潔﹐蒞事勤能﹐勸學興禮﹐尢卹貧窘。無牛具者借與耕種﹐無綿花者借與紡績。時歷鄕村﹐察其勤惰。又率民墾荒田以收穀麥﹐伐樹木以贍財用。以故﹐官用儲積﹐民無科擾。又以余羨造船﹐以備攢運﹐置棺以助死喪。歷任三年﹐化醇訟簡﹐家給人足﹐民懷其惠﹐至今稱之。

一日﹐部民景前修﹐承父祖基業﹐家極富饒。照主考事例﹐用公價銀八十兩﹐納爲布政司吏。進身後生少年﹐頗有志气﹐亦存方寸。在衙門數年﹐不肯枉法冤民﹐不肯昧心苟取。事有可方便處﹐無不悉力爲之﹐不索謝禮。且夙夜敬爾在公﹐不特人稱譽之﹐官亦嘉美之。蓋志圖顯達﹐不在財利上著意。在省當直時﹐曾憑媒娶鄧甲之女爲妾。貌𨿽閒雅娉婷﹐而性未脫桑間﹑濮上。初甚鐘愛之﹐正妻間以爲言﹐景則疑其妒忌。及察見女子果無貞信﹐方悟正妻之言不誣。尙廉恥之人﹐專矜多節。妾行不端﹐義難容蓄﹐第未得脫手之人﹐故違疑有待耳。知友嘲其溺愛﹐晚間於門上大書數字云「一色杏花香千里」。次早見之﹐謂正妻曰「此諸友激吾去妾也。消吾西子蒙不潔﹐聲聞於外也。」適值考滿﹐要過京辦事聽選﹐乃將妻妄搬回祖居。有後生韓旭者﹐東村鄕人家﹐𨿽微小﹐人材頗伶俐﹐亦務農亦逐末。聞有娶妻之舉﹐景前修重其惇恪周愼﹐遂將其妄賣彼爲妻。當日﹐寫婚書一紙﹐末後題八句詩云「去年乘興買春光﹐買得春光艷海棠。二月有情沾雨露﹐九秋無節柰冰霜。根株未穩先偸蝶﹐花蕊𨿽嬌不帶香。今日開園移出去﹐免教人喚賣花郎。」寫畢﹐謂韓曰「此詩系是古人所作﹐我述來自況此婦之行﹐備載此詩。汝可詳之﹐牢固收藏﹐不可遺失﹐可爲後日之驗。」婦不讀書﹐只說是誇其婦人之美﹐不意是叮囑己防微杜漸也。前修自逐妾之後﹐涓日起身﹐進京圖己進步。卻說韓旭娶此麗妄﹐甚爲賞心。婦人人韓門﹐食用𨿽不缺少﹐夫貌𨿽不卑陋﹐而儀文家範與景門大相徑庭矣。景氏乃故家右族﹐彼尙得以蜂喧蝶哄﹐此不過蓽戶蓬門﹐豈不能遂其鶉奔鹿聚乎﹖韓旭夫婦合歡未幾月﹐早出晚回。妻子獨自在家﹐未免拋頭露面。況一種妖嬈體態﹐易以動人。毋論生熟過客﹐那一个不顧盼久之。惇仁鄕土糧戶苗秀實﹐多機械變詐。家資巨萬﹐恃財淩轢鄕曲。稱貸者遭其淩轢﹐號爲「土城隍」。其心性反復無常﹐若患風病。人不顯言曰「風顚」﹐而曰「巽二」﹐蓋巽二風神名﹐暗誚其風也。極好謀人家美貌婦女。一日﹐穿華服跨駿馬﹐帶二三侍從打從韓旭門首經過。見旭妻提甕出汲﹐天香國色﹐不擦紅粉自嬌。巽二喫了一警﹐神魂飄蕩﹐眞以爲普陀巖觀音現世﹐廣寒宮嫦娥降俗也。嘆曰「紅顏勝人﹐古稱『閉月羞花﹐沈魚落雁。』吾昔聞是語﹐今始見其人也。」遂駐馬不行﹐貪戀其女子。婦人亦停甕不汲﹐愛慕其郎君﹐自然眼角畱情。巽二遂詐稱腹疼﹐競抵其家﹐求煎藥湯發汗。婦人眞信是傷風﹐亦忙爲煎湯表解。巽二瞰室中無人﹐卽拔頭上銀簪二根﹐腰間紋銀一兩﹐結好女子。女子卽欣然受了。握雨攜雲﹐並無難色。巽二喜遂所願﹐遂打發侍從先去報知債戶﹐「待喫午飯時來接我未遲﹐我在此少養病片時。」僕從旣去﹐彼二人若稔交夫婦一般﹐臥榻上鴛鴦交頸﹐風駕顚倒﹐不足以諭其美矣。女子見巽二有財﹐人物又標致﹐出入又儒雅﹐遂畱戀巽二﹐一會晤間不忍其去。巽二見婦人容嬌貌媚﹐意厚情深﹐遂住戀女子﹐不肯少離。遂與女子謀曰「韓旭是个微細人家﹐我轄得他服。只說你是我副妻﹐某年月日﹐因往母家﹐不覺被他彊拐在此。我四處徧尋﹐並無蹤迹﹐今幸在此遇之。少頃僕從來﹐韓旭回﹐經投地方﹐定要將你擡回家去。他若來爭﹐卽將鐵索扣了﹐送入有司﹐問他一名拐帶之罪﹐且要追他首飾衣服。」頃刻家人果到﹐韓旭亦回。巽二遂喚家人將韓旭鎖下﹐經投地方云「此人好大膽﹐數月前敢將我妻子拐占在此。」地方只說眞是韓旭拐來﹐不爲爭辯。韓旭此時婚書又藏在他家﹐無所憑證﹐亦莫能辯﹐且疑此婦或是前夫拐來﹐彼得脫襯﹐我犯蒙災也。巽二有財勢﹐有智略﹐就在地方買豬置酒﹐請了地方。地方奉承巽二﹐俱說韓旭無理。一个艷冶妻子﹐用去許多財禮﹐相合未及半載﹐白白被巽二擡去。次日﹐且具詞告韓旭拐帶人口﹐追贓問罪。此時韓旭將婚書出對﹐景宅又無人在家擔認。訴出媒人﹐問官疑是買來光棍﹐愈見涉虛﹐且背地受了巽二禮物﹐遂將韓旭打了二十﹐追贓問徒。媒人亦打三十﹐問擬不應。巽二又爲婦人假結一班父母出官偏證﹐韓旭如何爭得婦人轉﹖此時此勢﹐衙門無理﹐有錢亦可橫行。若有理無錢﹐經受屈抑。韓旭情知家世微﹐財本少﹐非巽二抵敵﹐且問官風勢又不在我﹐女子意向又屬於彼﹐辯之無益﹐只得依擬納罪﹐隱忍數年。及景京回省祭﹐韓旭越數日﹐見景控訴其事﹐索取財禮。景曰「汝婚我妄﹐我婚鄧女﹐媒的婚書﹐鑑鑑可據﹐何爲拐帶﹗且女父現存﹐拘問便見。汝且寬緩數日﹐待我具書請得女父來﹐則汝冤可白矣。」一面托人去與苗說﹐一面修書去請女父。苗見景托人來說﹐恃己衙門內外根腳做得好﹐對眾人云「往年韓旭訴說妻子出自景前修﹐我初不信﹐今日如果來說﹐顯見此婦人系滑吏拐去﹐賣了韓旭﹐非韓旭拐去。今日正尋著了眞對頭。」遂具詞告於曾處。

曾弔原捲來看﹐思曰「巽二一婦人﹐何終日纏告不了﹖先年告韓旭拐帶﹐今又告景前修拐帶。韓旭已經問結﹐今又欲問罪景前修。將謂今者是﹐則前問者枉矣。假如明年再告一人拐帶﹐則前二者又枉矣。此必巽二欺心﹐謀人妻子﹐前誣一人﹐今又誣一人﹐欲行其誣也。必須拘婦人並婦人之父來審﹐方見眞僞。」巽二聞知要拘婦人之父﹐卽串同假結父母出官偏證。景訴己婦出自鄧甲﹐現伏案下可鞫。韓訴己先年憑媒婚娶景前修副妻﹐乞斧斷判還。曾將一干人犯俱監禁門外﹐單呼婦人問云「汝何年紀﹐父何名﹐母何氏﹖」婦人對云「某年月日﹐父鄧甲﹐母張氏。」曾潛將口詞記下﹐監禁一所。隨拘巽二所報女父母來審。問女年紀與己名氏﹐俱與女報不合。又拘景所訴女父來審﹐年紀名氏一一與女答無異。曾情知苗之女父假﹐景之女父眞﹐遂喚出眞僞二父女對審。天親不可人爲。眞父女相見﹐則相抱對泣。假父女相見﹐則落落不合。曾喚眞父問云「汝女原適何人﹖案前三人何人是眞女婿﹖」眞女父云「女適景前修。惟知景是吾女婿﹐余並不識。」又問云「景非拐帶汝女﹖」對云「憑媒過聘﹐不敢道景爲拐帶。」韓旭大聲云「景公旣非拐帶﹐則我娶景婦又豈拐帶苗秀實之妻﹖小人有景前修婚書在此對證。」景云「此字委是小人手筆。女之性行﹐備載於書尾八句詩內。」曾閱詩﹐知女子淫蕩﹐喜新厭舊﹐愛富嫌貧。將婦人一拶﹐卽供出某年月日﹐苗秀實經過其門﹐見身艷冶﹐假說冒風抵家﹐將身買姦是的。苗秀實供﹐被責三十﹐供詞與婦人相同﹐但不合欺心﹐彊擡女人﹐買囑一班媒人﹑父母當官偏證韓旭拐帶﹐今又不合飄空架誣景前修拐帶。曾得供詞﹐仍將假父母﹑假媒人各責二十﹐云「只問一年紀﹑名氏﹐卽眞僞位分。汝輒敢同惡相濟﹐幹此不義之事﹐俱問不應。」婦人鄧氏﹐背夫不義﹐去衣責二十﹐判還韓旭。苗秀實恃富貪淫﹐彊占良人妻子﹐枉人於罪﹐加一等問軍。且追銀二十兩﹐補還韓旭原日財贖罪價。景前修所訴得實﹐據黜婦之詩﹐崇尙節義﹐禮宜優待。女父不知情﹐不究。悅色從來是禍胎﹐富人耽點亨多乖。假令有勢無王法﹐貧賤鴛幃聽拆開。

第六卷

雪冤類鄒推府藏吏聽言

袁州儀縣民曹煌﹐家富於財﹐罔利甚切。放債銀三十兩於部民秦制﹐四年內陸續收取﹐本利已兌﹐尙不肯退還借批。秦制再做東道請他帶批來﹐一發決完。依他將子利累算﹐只欠一兩﹐乃以好布一疋﹑京履一雙湊完之。曹煌食丁東道﹐又說不合將貨估折﹐還他不過﹐將好布收帶出門﹐又不退批。秦制仇激走出﹐掣其手﹐奪批扯破。曹煌丟下鞋﹑布﹐仰拳便打兩三下。秦制亦回拳﹐一打中其肩膊。那富人多人趨奉﹐何稽﹑周景見之﹐卽來勸解﹐兩散而去。曹煌歸家悶曰「我平生制服鄕民﹐未嘗挫志。今日被秦制這奴才回打一拳﹐後當尋機懲治之。」不意經兩日而死。其子曹基﹐因父恨被秦制打一拳﹐卽去告曰﹕

「狀告爲打死人命事﹕刁惡秦制﹐批借基父銀三十兩﹐本利不還﹐故約算賬﹐哄到伊家﹐行彊搶批﹐毆打基父﹐徧身重傷。幸何稽﹑周景救命爬歸﹐兩日卽死。切惡借債不還﹐反毆人命。批被彊搶﹐父被毆死。彌天大冤﹐慘屈無伸。投天親檢﹐法斷償命﹐生死不冤。哭告。」

秦制訴曰﹕

「狀訴爲乞檢電誣事﹕制借土豪曹煌銀三十兩﹐四年內前後還本利四十兩﹐賬存可證。豪坐原批﹐無柰再還布二正﹐京履一雙﹐批仍不退﹐拂衣徑出。隨路哀求﹐方得退批。伊系銀主﹐制何敢打﹖並無交手﹐安有死傷﹖乞賜﹔檢﹐誣捏灼然。上訴。」

縣差牌來拘。何稽﹑周景謂曹基曰「當日令先尊打秦制一拳﹐秦制止回打肩膊一下﹐我輩遂勸開。今告打死人命﹐恐無重傷﹐我輩何以做幹證﹖」曹基曰「我各備銀十兩與你安家。二公但當日有相打﹐其傷痕我自與仵作謀之﹐決不相累﹐如有刑杖﹐另得補謝。」及袁縣尹提審﹐曹基說父被打後兩日身死。秦制說並無相打﹐他系病死。再問幹證何稽﹑周景﹐皆說秦制家中相打到路中來﹐彼二人才勸開。袁尹卽發行檢﹔曹基便封銀二十兩﹐與仵作昌覽謀曰「但做得致命一傷﹐定銀十兩。」及發檢之日﹐方糟腌酯洗之時﹐仵作卽投藥於屍。少頃檢驗﹐卽於胸膛﹑脇下﹑腦後﹐做出靑紅黑三傷者﹐系致命之處。袁尹遂將秦制擬死。後制𨿽經覆審﹐屢次苦訴﹐皆莫能辧。自思曰「惟有理刑鄒應龍卽刻奏嚴嵩者﹐此人剛正﹐或能辧得此冤。」乃懇切做狀﹐雇人在大巡處訴﹐願此鄒理刑一聞﹐�怨甘心﹐永不再訴。大巡見狀情切﹐準批鄒刑館詳問歸結﹐以後再不許刁訴。鄒公先弔原捲﹐從頭詳看。見幹證口詞甚悉﹐仵作死狀甚明﹐自疑曰「如此問死﹐似亦無枉﹐何故苦訴﹖非富民財勢通神﹐彼買幹證﹑仵作而偏證假傷乎﹖吾有計矣。」乃故停不問。及次日﹐將接大巡。」先晚﹐召一典史﹑一吏囑曰「吾明日將在左司中問狀﹐今晚先令你二人備紙筆藏司中左房﹐及明日我去接大巡後﹐犯人有言﹐你須詳細寫來﹐我在大巡處遮蓋。你如寫不明﹐重重懲責。」二人依命﹐夜藏入司訖。次日﹐囑吏曰「少頃問狀未完﹐可連催三次接大巡。」然後命開左司﹐提秦制一起來問。秦制曰「小的止打曹煌肩膊一下﹐今說有三處致命傷﹐小的死也不服。」何稽﹑周景曰「小的果勸曹煌﹑秦制相打﹐其有傷須問仵作。」昌覽曰「小的依死報傷﹐何敢增減。」眾吏來稟曰「大巡將近城﹐可要迎接﹖」鄒公曰「停會無妨。」卽怒秦制曰「眾證都已明白﹐前官審已無冤﹐何故苦苦告訴﹖」發打三十。打至十五﹐秦制號曰「原得一言而死﹐若說兩句﹐便認死罪。」鄒公命住打曰「你有何言﹖」秦制曰「老爺是三劾嚴閣下的﹖」鄒公大聲曰「我劾嚴閣下何如﹖」秦制曰「適問說過﹐只是一言﹐若說兩句﹐便該死。」鄒公怒曰「你道我勁嚴姦相不是呵﹐有說則饒你﹐無說便打死這狗﹗」秦制曰「何敢無說。老爺劾嚴相﹐人都道是剛直好官﹐小的以此捨死投光。今不能辧雪冤枉﹐只將勢打人﹐原來只是个蠢鄒﹐全無識見﹐不能爲民分憂。小的今遭若是打死不怨別官﹐單單只怨老爺一个。我在閻王殿前去﹐一連三狀﹐連告蠢鄒也﹐似你三劾嚴首相一般﹗」只此數言﹐激得鄒公怒如火發﹐跳出椅外﹐雙手爬須﹐連聲喊曰「噯呀﹐噯呀﹗』你打死人命﹐反道我蠢鄒不能爲你分憂﹐要在閻王殿前三狀告我﹖我便打死你﹐任你去告何如﹖」又發下打。眾吏又稟曰「大巡已入城﹐可要速去接﹖」鄒公餘怒不息﹐大罵曰「大巡不是皇帝﹐他也是官﹐我也是官﹐不接他便何如﹖」嚇得眾吏連連走起。皂隸正喊打秦制﹐鄒公喝住曰「我若打死你﹐人便說我果是蠢鄒﹐被你號得的矣。想起你也是冤枉﹐故敢狂言。且收入監住。」再提何稽﹑周景﹑昌覽都拶起曰「我知秦制必是冤枉﹐不然他何敢當面搶白我﹖這都是你幹證﹑仵作作獘﹐如不報出﹐每人都打一百拶。」那曹基用銀子﹐也不十分重﹐都不肯認。眾吏去頭巾哀稟曰「大巡已進衙門了﹐若不去見﹐便道老爺欺他官小﹐必提我吏書問罪﹐望老爺救眾小吏﹐也是陰功。」鄒公曰「他是朝廷欽差﹐是小皇帝一般﹐怎敢欺他官小﹐就去見來。」又吩咐何稽等曰「我見大巡就來問。今日若不問出﹐將你三條狗命都結果了。」眾手下都隨去﹐將司門外鎖住。只是曹基四人在司內﹐並不知藏有吏典在左房密聽。何稽﹑周景相怨曹基曰「我當初不肯作幹證﹐只得你十兩銀﹐後許謝十兩。今這胡子不接大巡﹐倘被怪責﹐必泄怒於我輩﹐不死也是半死﹐眞難當他一時蠢性也。」曹基曰「也只是這一攤難過﹐那十金出去就奉矣。若有刑杖﹐一兩一下﹐決不失信。內外班中都用銀子﹐每一板許銀一錢﹐刑亦必輕。用拶一把﹐是五兩。你不看這等輕。」昌覽曰「我爲你做三傷﹐只得二十兩。今要補我。」曹基曰「各人都小心﹐我自然是補。」吏典在左房一一記寫。少頃﹐皂隸開司來提眾犯到刑館審。吏與典史從後出﹐將所聞之語各以文書筒奉上。鄒公接看﹐已明白﹐吩咐曰「少頃來領回文。」吏典出。眾犯只道是文書﹐那知是聽供口詞也。鄒公曰「幹證何如說﹖」何稽曰「小的只說得勸相打﹐無別說。」鄒公曰「你一把拶都用銀五兩﹐一板用手工一錢﹐刑輕如何肯供﹗」將曹基四人各打二十﹐立看不得賣法。周景難忍呼曰「小的肯供。」乃命喝住。又不言。鄒公曰「你肯供便不消你說﹐我早訪得了。當初曹煌打秦制一拳﹐秦制回打一下肩膊﹐那有三傷﹖後各用銀十兩﹐買何稽﹑周景作證﹐又各許謝十兩。昌覽假作三傷﹐要銀三十﹐只得二十兩﹐今日必補他矣。若是﹐則你供來﹔若不是﹐再打八十﹐湊一百。」眾人見情眞﹐恐怕再打﹐各磕頭款服。鄒公判曰﹕

「審得曹基之父曹煌﹐違例積算﹐盤剝小民。��加利侵漁欠戶﹐乘急要息。������秋毫﹐制勝苛贏。權子母而���倍秦制之借債。旣還其本﹐又倍其利﹐已非負心。餘息之補﹐完布以一端﹐鞋以一雙﹐豈爲虛估。乃坐批而不退。復使勢而先毆一拳﹐而復其肩三傷﹐何以致命。曹基不思以善而蓋前想﹐猶欲爲父而修小隙。誣告人命﹐重買幹証之鄰人﹔捏作假傷﹐厚賄爲姦之仵作。陷人死罪﹐心則不仁﹔致父暴屍﹐孝亦安在﹗虛告之情旣露﹐反坐之罪何逃。周景﹑何稽利苞苴而偏證。仵作昌覽受賄賂而做傷。追完枉法之贓﹐各配遠近之釋。」

按﹕人命惟在幹證﹐檢傷惟在仵作。彼買偏證於前﹐又買報傷於後﹐則官亦何從辧其僞哉﹗故凡檢驗人命者﹐宜愼而又愼﹐詳而又詳﹐方可革獘之二二。而仵作這獘尢爲難防。彼今日檢一屍傷﹐若有私者﹐明日卽馳信各縣仵作知會。後難覆檢﹐亦不能察其姦。故初檢最宜用心關防﹐勿憚穢惡而令姦人滋獘也。

馮大巡判路傍墳

杭州民朱必流﹐初在堂當皂隸﹐好飲酒喜�。門子所撰錢﹐隨得隨用。乃將皂隸本去當�﹐又不能供納利息﹐後全賣出來﹐遂無生理。只與光棍之徒趨東奔西﹐著日挨度。因思量做賊﹐買一把鼠尾尖刀﹐常懷在身。一日﹐將往鄕下﹐在髙卓亭憩步。林木陰茂﹐前後無人。有一光棍計握權者﹐腰帶雞束﹐藏兩桃在﹐獨荷一傘﹐亦來到亭。必流嘆气曰「這熱天走路﹐汗如下雨﹐口如焦釜﹐眞是辛苦。惟有錢雇轎者是天子命也。」握權誇曰「坐一乘轎者便是天子﹐我這雞束中還雇得幾乘﹐是我做得幾个天子也。」必流看其荷包﹐果有兩塊髙起﹐疑必是銀。及握權先行﹐必流右手持鼠尾刀在袖﹐左手倚握權之肩而行。握權曰「下嶺我也難行﹐何故倚人肩。」必流曰「我走路不得﹐倚行數步無妨。」遂以左手按其頸﹐右手持刀刺其咽喉﹐隨手而殞。遂探其雞束中銀﹐取出乃是兩桃。心下悔錯﹐急挨靑而逃往鄕下去。後人來至亭中﹐見路傍謀死一人﹐聚眾呈明於官。官委人收貯﹐卽埋於路傍。十數日後﹐必流從鄕下回﹐復過此亭﹐見前所謀人﹐已埋殯訖﹐自幸無人知覺。乃檢途中黑炭﹐寫於亭柱曰「你也錯﹐我也錯﹐我在杭州打畢剝。你若取我命﹐除非馬頭生兩角。」寫完而去。蓋馬不能生角﹐彼謂此人不能取彼命也。過兩月﹐察院馮謙底公巡按浙江﹐將臨杭州﹐從此亭經過。忽一陣黑風從轎前起﹐馮院心下凜然。轎已進數步﹐見路傍有一新墳。問手下曰「此是那家的墳﹖」杭州來接者曰「不知何人﹐兩月前被人謀死﹐官委人收埋在此。」馮院心想曰「黑風必此冢之冤魂也。」到亭﹐卽命停轎散步於亭中。四顧風景﹐見柱上寫數句字﹐未云「要取我命﹐除非馬頭生兩角。」心臆曰「此必謀人賊所題也。」思之不得其故。及到杭州﹐眾官參見後閉門不出﹐沈思亭中之語。過第三日﹐天驟雨﹐屋有一點漏﹐正墜在案上朱筆頭。初亦不覺﹐漸久水漬朱濕﹐紅流於案﹐方見朱筆流紅。乃問一門子曰「杭城有人名朱必流者否﹖」門子曰「有其人﹐先亦在衙門﹐今出外爲光棍。」馮院卽升堂開門﹐仰府速拘朱必流來。移時﹐卽拿到。馮院曰「你在髙卓亭謀人得財多少﹖可自供來。」朱必流曰「小的在城生理﹐並未到亭﹐何知謀人事﹖又何爲問得財多少﹖」馮院曰「杭城百姓無慮數萬﹐單拘你來﹐自然我是知實了。且你自題柱有言『你要取我命﹐除非馬頭生兩角』﹐今我姓馮﹐是馬頭生兩角。你當還他命無疑矣。但起頭兩句說『你也錯﹐我也錯』是如何講﹐可好好供來﹐免受刑法。」朱必流見說起亭中題字﹐又大巡姓馮﹐果應口讖﹐自知分當償命﹐遂直招曰「老爺果是生城隆﹐能於杭城百萬民中單拿出我﹐是果得眞矣。我前月在亭中歇步﹐有光棍計握權﹐雞束中藏兩个桃﹐自誇他是銀﹐我因此謀他。及解看是桃﹐是他說銀者也錯﹐我謀他者也錯。我謂馬頭不能生角﹐謀時並無人知﹐他必不能取我命。今老爺姓馮﹐是馬頭兩角﹐我當還他命﹐乃天數排定也。」遂擬死償命﹐亦不加刑。滿城人無不羨馮爺神明者。馮院判曰﹕

「審得朱必流遊惰棍徒﹐貪殘浪子。東流西蕩﹐資身無粥之謀﹔前突後衝﹐惡念起盜賊之計。潛形髙嶺﹐思鼠伏以傷人﹔隱迹深林﹐欲阻擊而害物。人炫有而爲盜﹐誠爲自取之災﹔伊見利而生心﹐豈非自作之孽﹗綠林之下﹐白刃橫飛﹔長途之中﹐短刀驟刺。欲圖厚利﹐故越人而不辭﹔探得余桃﹐𨿽悔措其何及。方幸漏网之罰﹐敢爲題柱之詞。須信馬角易生出﹐出爾必應反爾﹔誰云口域無驗﹐傷人適以自傷。冤抑鬼來訴﹐轎外之旋風起黑﹔姓名天自報﹐案頭之朱筆流紅。謀財𨿽未得財﹐害命必然償命。據情已實﹐擬死何辭。」

按﹕黑風吹轎﹐冤情易猜。漏雨流朱﹐知名不易。此固馮公之積誠所致﹐抑亦天牖其聰也。蓋觀馬頭兩角﹐早著兆於寓言。則冤仇報復﹐豈偶然哉﹗人其愼於獨知﹐充善過惡﹐勿謂天遠無知也。

楊驛宰稟釋貧儒

求寧縣有一秀才韓士褒﹐娶妻史氏。生子三歲﹐家極淸貧﹐無以度日。鄰人滕家有無子者﹐不得已﹐將子與滕家過房撫養爲子。後來家益窘迫﹐𨿽寸絲件物﹐皆典賣已盡。士褒惟晝夜攻書﹐勤勵不息。文章𨿽工﹐如難救饑寒何。乃以片紙寫數字貼於門後曰「挨定流徒﹐𨿽死甘心」。彼蓋謂讀書貧苦﹐當把問徒流退算﹐卽使命當貧死﹐亦隨他罷。﹐後兩日不舉火﹐並無親知可揭借。史氏不勝苦楚﹐以索懸於牀幹﹐睡倒牀上而自縊。以久餓之後﹐气本微弱﹐加縊卽死。遣人趕史嶽﹑史舅來看﹐務窮問縊死之故。土褒對以受餓難忍﹐故自縊死。史嶽尙在疑信之間。及觀門後有兩句子在﹐云「挨定徒流﹐難死甘心。」其舅史直言遂疑曰「此必姊夫逼死我姊﹐故說他挨定問徒問流﹐𨿽死償妻命﹐亦是甘心。」士褒與之辯﹐彼堅疑不可解。遂赴學道告曰「狀告爲威逼短命事﹕學孽韓士褒﹐恃才倔傲﹐艸芥人命﹐嫌言姊史氏醜貌﹐素不愜意。今月二十一日﹐打罵威逼﹐致自縊死。人命至重﹐輕易逼人屈死何甘。乞批廉法斷﹐懲惡治罪﹐以正民風﹐以做薄俗。上告。」學道批曰「仰該府刑館詳問結報。」韓士褒只在刑館訴曰「狀訴爲電豁孤寒事﹕褒妻史氏賢明貞淑﹐琴瑟諧和﹐育有幼子。褒本貧儒﹐豈嫌妻貌。柰家計窘迫﹐子寄人養。妻無度日﹐連餓六餐﹐不勝饑苦﹐短計自縊。心膽酸楚。妻弟直言不諒貧情﹐告褒威逼。幸送仁臺﹐覆盆見日。乞電情分豁﹐孤寒有賴。上訴。」時蔡理刑最是慘刻﹐薄待斯文者﹐提來審之。韓士褒曰「以褒貧寒之家﹐夫婦戮力﹔惟餬口是慮﹐有何閒气相爭而威逼致死乎﹖只是饑餓難忍﹐被自計窮而死也。」史直言曰「非汝逼死﹐何故自題云『挨定徒流﹐𨿽死甘心。』此是你逼死妻﹐故云挨定問徒﹑問流也。」士褒曰「我以讀書貧苦﹐故把徒流來自排遣也。豈是因妻死而云然乎﹖」蔡理刑不信﹐命用﹐士褒曰「身體發膚﹐受於父母﹐不敢毀傷。讀書不止﹐爲全身體。若受刑辱﹐寧可忍哉﹗逼死妻當得何罪﹐憑公祖老大人所賜。」蔡理刑曰「��此刑內你肯認罪﹐則無故逼爾妻死當徒矣。」士褒曰「憑公斷。」遂斷徒罪﹐申上學道﹐依擬繳下﹐去其前程﹐發陽源驛爲徒。其驛丞楊學經﹐亦故家子也﹐家貧﹐故從�考出身﹐爲驛宰。解土褒到驛﹐楊宰審其來歷﹐知其負儒犯罪﹐亦不需索其拜見。士褒惟朝夕讀書﹐𨿽粥不充﹐形枯貌悴﹐誦讀不掇也。楊宰心竊憐之。

忽一日﹐自早至午不聞書聲。楊宰疑其病也﹐移步竊窺之﹐果困睡地下。推戶入視﹐見其合眼閉口﹐气息奄奄不絕﹐人黃瘦如柴。又診視其脈﹐只細微無別恙。楊宰知其必餓也﹐急同家人以飯湯漸灌之﹐一碗後﹐微開眼﹐又以粥飼之﹐乃省人事。問之曰「汝病乎﹖抑餓乎﹖」曰「非病也﹐餓也﹐不得老爺吾其危矣。」自是﹐時分俸米升斗私給之﹐又盡得其犯罪受枉之故。數月後﹐陳大巡到驛。楊宰接應已畢﹐乘暇稟曰「驛子有一件事斗膽票老爺。蒙老爺舊年十一月﹐解到徒者韓土褒﹐原系求寧縣生員。因家貧﹐二日不舉火﹐妻耽餓難忍﹐自去縊死。被妻弟告威逼縊命﹐不能自白﹐以致問徒。自到驛來﹐猶日夜攻書﹐累餓欲死﹐其志不衰。小驛丞訪得他徒罪果枉﹐又打落前程。老爺爲民雪冤﹐也得萬載陰徳。他是貧儒﹐驛子決無受賂遊說之理。若謂望王孫漂母之報﹐亦異日事﹐老爺必不以此疑人。其肯救者﹐老爺之徳。若不言﹐是驛子之罪。故冒死稟上。」陳院曰「叫來審問。」韓士褒一一敍其貧難妻死之故。陳院曰「汝旣這勤讀﹐吾出一題試汝﹐『𨿽在縲紲之中』一句。」土褒接筆立成﹐辭意兼美。陳院曰「或是記誦日課。再出一題﹐四書所無者﹐『韓信釣於城下﹐漂母互信』二句。」士褒亦不待思索﹐作完呈上。陳院大加賞嘆曰「此』連捷才也﹐卽無論犯罪被枉﹐其才亦當惜矣。」遂釋其徒﹐爲作文書轉學道﹐辧其以無妄受誣﹐令復其生員。過兩歲﹐正當大比之年。士褒旣發鄕科﹐又連登甲第。人有爲議續弦者﹐士褒不覺下淚曰「先室爲我貧而餓死﹐子爲我貧而過房。今日才得身榮﹐豈忍遂娶﹖必須取還小兒﹐使子爲母服﹐夫爲妻服。再經三年﹐然後方可議娶。」乃以十金與滕家之撫養子者﹐使子拜滕家爲契父母。又去厚謝楊驛丞。其後居部﹐又升楊驛丞爲主簿﹐以報之。褒登科甲﹐史家竟不到賀。褒乃去見史嶽曰「褒以家貧而妻死﹐舅以愛姊而告我﹐此何足怪﹖宜釋前憾可也。」

後待史家更厚。褒初任爲推官﹐淸操凜凜。遂升刑部主事。前妻史氏已受封贈﹐後乃再續弦。其贈史氏諳命﹐乃托同年所撰者﹐不諱其先貧之事﹐述之甚悉。姑錄於後﹕史氏諳命云﹕

「奉命承運皇帝詔曰﹕婦以徳爲重﹐尢難苦節之貞。妻從夫爲榮﹐宜受褒封之贈。同貧賤者﹐斯同富貴﹐何論死生﹔有令節者﹐必享令名﹐豈問存歿。惟爾刑部主事韓士褒故妻史氏﹐儲精淸淑﹐賦性幽閒。正乎內而理乎陰﹐克全婦順﹔厚於徳而薄於年﹐未見夫榮。績麻夜伴讀書燈﹐贊就經綸事業﹔跺繭秋裁遊泮服﹐助成黼黻文章。雞唱虫飛﹐屢促晨興﹐親篝火﹔釜魚塵甑﹐幾番操腹﹐坐幽閨。貧不厭糟糠﹐甘一死以明志﹔身能完節操﹐歷百代以流芳。香魂返幽冥﹐芳譽昭人世。爾夫官居主事﹐爾品誥贈夫人。死者有知﹐百歲恩情未斷﹔靈令不昧﹐九原泉壤生光。嗚呼﹗人生皆有死﹐名在而死猶生﹔爲妻在相夫﹐夫榮而妻亦貴。封玆懿誥﹐用昭貞烈之風﹔贈爾徽稱﹐式表淸修之節。朕言不輕﹐厥惟欽哉﹗」

按﹕韓土褒不卹饑寒﹐惟務勤讀。至於妻餓死離﹐亦非治生之道。然終以勤誦而蒙揚口﹐口殊盼以文妙而動陳院之嘆賞。卒之一脫縲紲而旋登科甲。至於封妻蔭子﹐則功名何負辛勤之士哉﹗乃其尢可取者﹐初中﹐卽續子完服﹐天性也﹔契拜滕家﹐報恩養也﹔三年後娶﹐不忘糟糠也﹔重報楊丞﹐不背徳也﹔厚待史家﹐不修部也。故治家者不可效韓生﹐而爲人若韓生﹐庶乎全厚道矣。

趙知府夢猿洗冤

成都羅江縣富室張榜死﹐遺妻楊氏﹐年四十四歲﹐女張氏亦十六歲矣。母女二人同居﹐更無男丁。惟用僕雍益者﹐掌門戶財賦之物。益私侵主錢﹐藏有二篋。其鄰人袁覺與益相友﹐知其有錢。一日﹐楊氏與女赴親﹐招彼二婢都隨﹐止畱雍益看家。袁覺心圖雍益之錢﹐卽來陪話﹐密取牀頭柴刀一把在手﹐從背後將雍益一刀砍死﹐取其兩篋銅錢而去。及楊氏晚歸﹐而雍益已被殺死久矣。遣人去趕雍益之弟雍蓋來看收貯﹐蓋問兄死之故﹐家人惟應以被盜所殺﹐不知何故。蓋以兄與人無仇﹐又無財可謀﹐何故被殺﹐疑必有枉。乃赴縣告曰﹕

「狀告爲懇究殺命事﹕蓋兄雍益﹐爲寡婦楊氏幹辦﹐歷今四年。今月二十二日﹐被人殺死在家。切思兄爲走僕﹐人無深仇﹐身無寸財﹐又無可謀。如雲賊殺﹐不在日間﹐情必有枉。懇臺嚴究﹐生死不冤。哭告。」

樊縣尹提楊氏去問。楊氏稱﹕「那日系親林宅請飲﹐歸而雍益已被人殺死﹐並不知是何人。」樊尹問曰「爾家更有甚人﹖」楊氏曰「更有我女及二婢﹐二雇工人而已。」樊尹悉命拘來﹐略加刑具﹐問之亦不得其故。由是﹐母女婢僕十數人﹐牽連在官﹐經年不決。及張憲司到任﹐復審是獄。彼張固慘刻之官﹐自矜明察。遂疑楊氏母女必有淫濫之私人﹐故人殺雍益﹐以減其迹。又疑或是雍益與人妒姦﹐故被爭風者殺也。酷勘其婢僕﹐被苦刑而死者數人。而楊母張女﹐橫被拷掠﹐亦無全膚矣。張女以香閨幼質﹐經此刑杖﹐皮破肉裂﹐疼痛難禁﹐自知必死﹐哭謂母曰「女兒旦夕間必死﹐不能侍奉母親﹐報養育之恩。願來生再爲母子﹐相報答矣。我陰司中必當求直於神明﹐爲母伸雪。決不可誣服﹐以喪名節。」旣而張女果死。時張憲司批委趙知府﹐嚴刑推問。趙疑死於杖下者已有數人﹐並無異說﹐刑只好如此嚴矣。更欲嚴究﹐除非剝皮﹐坐火甕乎﹖此必有冤也。乃齋戎三日﹐夜禱於天。其夜﹐獨宿於書齋。忽夢一女子﹐年可十七八﹐引一猿當案而立﹐指之跪伏。時張憲在傍﹐女子口咬其七孔。趙曰「此道尊也。何故咬之﹖」怒驚而醒﹐乃是一夢。心猜曰「此必有姓袁者當服罪。」次日﹐問楊氏曰「你鄰家有姓袁人否﹖」楊氏曰「有一袁覺﹐自雍益死後﹐我家用他收掌稅租。今嘗在此。」當日送飯﹐趙公卽命拿袁覺到﹐怒曰「你手殺雍益﹐謀他私錢﹐以致累死楊氏一家老幼﹐你心何安﹖如何不早自首出﹖」卽發起。袁覺見說出眞情﹐卽認曰「果是我殺雍益﹐得他銅錢兩篋。」趙公曰「錢現何在﹖」袁覺曰「自殺雍益後﹐我在楊家幹辦﹐日趕私錢足用﹐故雍益錢都現在未動﹐彼有手賬﹐亦在錢篋中。」趙公復命追原贓到﹐果有雍益手書錢數在。遂放楊氏一干人﹐而袁覺正罪焉。趙公判曰﹕

「審得袁覺嗜利之姦徒﹐忍心之醜類。攺耽竊視﹐窺私蓄之苞艾﹔逐日營謀﹐利厚積之囊橐。披雍益之藏錢二篋﹐因爲瘠主以肥私﹐而暗室之柴刀一揮﹐尢爲損人以利己。使財歸伊手﹐致禍及人家。寡婦爲之被疑﹐幾冒蠅污之站﹔閨女因而喪命﹐將罪上潔之體。死者何辜﹐九原合不朽之恨﹔生者無罪﹐��抱難向之冤。爾害命而人受殃﹐爾謀財而人受累。昔日之贓錢俱在﹐確有明徽﹔死者之手賬猶存﹐昭然可據。議獄不容緩死﹐正法定擬典刑。」

判明﹐趙公帶各犯解道。張憲司問曰「賢太守何以拿出袁覺﹖」趙公曰「知府焚香吁天﹐夜夢一女子引猿跪案下。故次日問姓袁者﹐而得之。」張憲司曰「異哉﹗吾前夜亦同此夢也。更有何人同在﹖」趙公曰「不敢言。」張憲司曰「更夢見我亦在傍﹐那女子咬我七孔也﹐是否﹖」趙公曰「眞異事﹐何夢之盡同也﹖」張憲司聞言﹐凜然發悚﹐遂發顚狂七孔流血而死。趙公乃疑此女子乃張氏之冤魂也。臨死語母求直於神明之言﹐眞不爽矣。

按﹕張女以屈抑死﹐旣指出凶身之袁覺﹐又降死酷刑之張道﹐誠爲大異之事。蓋幼女之天性未牿﹐正气不磨﹐故英魂凜凜可畏如此。是以有司察難明之獄﹐必當細心體察﹐如得其情﹐則𨿽死無怨﹐不可輕用捶笞而以勢屈招也。縱報應未必皆若此之速﹐而陽怨陰譴必不免矣。故曰「罪疑從輕」﹐眞聖人不易之言哉﹗

王司理細叩狂嫗

渾州上裏民費牖﹐家富萬金。娶妻倪氏丑而無子﹐嘗不愜意於夫。倪氏又無親父母兄弟﹐煢然無倚也。牖乃娶妄殷氏﹐美而有能﹐甚快夫意。卽命之掌管家務﹐而倪氏益寵衰﹐無權如閒廢人矣。未幾而殷氏生子﹐名費弘光。長而伶俐﹑聰明﹐父鐘愛之。母寵﹐子肖﹐父愛﹐夫偏。倪氏惟抑鬱抱忿﹐年月累久﹐漸成癡懦。旣爾夫死﹐殷氏益刁蹬之﹐其癡愈甚﹐言語無序﹐笑哭不常。亦或行乞於人家﹐去住無定。乃全趕追之﹐不許人家。時或心孔暫明﹐亦知控訴於官。及官審問之﹐又言顚語倒﹐不知應答。以此官以爲狂﹐皆不爲直其事。王罕爲司理﹐嚴明慈祥﹐肯切心爲民。倪狂嫗又在路訴告﹐言無倫次﹐從騎欲屏逐之。王司理曰「狂嫗或有故而訴﹐不然狂人必不妄投官也。」引歸衙叩問之﹐狂樞𨿽言語雜亂﹐然時有可采者。王司理謂手下曰「狂人皆痰迷心竅﹐心神熒惑﹐故不能自主。你可於藥店討化痰九﹑鎭驚丸來﹐與服得﹐彼迷痰暫開﹐卽取問之。」手下依言﹐與之午飯﹐服以牛黃丸﹑辰朱砂等藥﹐然後引問。王司理執筆在手﹐令倪嫗道來。其中間胡亂語時有。參其前後言說﹐乃知是渾州上裏富民費牖之嫡妻﹐以無子夫死﹐後爲其妄殷氏及庶子費弘光所逐。王司理以富子逐狂母﹐𨿽有於證﹐彼必買賂不認。乃先行牌該縣﹐但渾州上裏地方有告狀者﹐仰縣解館親問。時適有民爭田土者﹐其幹證費以約解到。王司理不問田土上事﹐但問曰「汝裏中有个費牖否﹖」以約曰「是我五服內之故兄。」王曰「彼有妻子否﹖」以約曰「他富家﹐有一妻倪氏﹐一妄殷氏﹐子名弘光。」王曰「他妻妄都在否﹖」以約曰「他妄在﹐其子卽庶出。其妻狂懦﹐流外失落。」王曰「倪氏外家更有何人﹖」以約﹕「聞倪氏早無兄弟﹐未知其更有甚親﹐但有倪廣者﹐曾與我事賣買。那人亦老實﹐有二子﹐名大本﹑立本﹐本亦是倪氏從堂姑侄。」王曰「費牖有親兄弟否﹖」以約曰「無﹐止有從堂弟費鏞﹑費黼。」王曰「汝有幾子﹖」以約曰「有三子﹐弘大﹑弘中﹑弘正。」王司理髮費以約一起人出外候審。卽行牌去拘費弘光﹑殷氏﹑費鏞﹑費黼﹑費弘正﹑倪廣﹑倪立本等一干人。旣到府﹐弘光始知嫡母之告己﹐卽賄買堂叔鏞﹑黼共證勿認﹐以避逐母之罪。及提倪氏與子審﹐王司理曰「你何爲逐母不供﹖」弘光曰「小的父母都死﹐埋葬已久﹐只生母在﹐何爲更有母﹖可問我親叔卽知。」鏞﹑黼觸曰「弘光嫡母果死﹐埋了。」王司理問倪廣曰「此狂嫗是汝姊否﹖」倪廣曰「姊出嫁年久﹐今不能認。」再提費以約來問曰「此狂嫗卽弘光之嫡母﹐是否﹖」以約本認得人﹐先已吐實於王爺之前﹐卽認曰「此正弘光之嫡母也。」王爺將殷氏一﹐弘光逐母打三十。鏞﹑黼偏證﹐各打十五﹐俱擬罪。再將費家萬金之產﹐以四千與弘光。又爲倪氏立二侄費弘正﹑倪立本承嗣﹐共分業六千兩﹐各給帖執照﹐比�批於帖。令弘正﹑立本宜孝養倪氏﹐如有一不孝﹐卽告逐出﹐專以一爲後。二人驟得厚產﹐爭相孝奉﹐勝於親子。倪氏心樂神舒﹐不二歲﹐偏狂癥尋愈。每朔望﹔」必率二嗣子彈祝王爺官髙壽長者。王公判曰﹕

「子以母爲天﹐小無加大﹔妾以嫡爲主﹐卑不逾尊。大舜之母至囂﹐惟號泣而怨已﹔歸妹之姊𨿽善﹐亦恆徳以相君。稚子私焚﹐申夫人尙爾呵責﹔尊長任事﹐陳義門所以久居。故世無不是之萱堂﹐特患有不才之胤嗣。今殷氏爲費牖之孽妾﹐弘光乃倪氏之庶支。只合朝夕寅恭﹐奉惟諾於主母﹔惟應恪其子職﹐展定省於慈闌。乃忘姆訓之三從﹐鴉振羽而搏鳳﹔卻效淺人之六逆﹐梟銳嘴而啄鳩。乘庸懦之易淩﹐不知救卹﹔任流離於道路﹐罔念懿親。以今日執對於堂﹐且堅不識認﹔則昔日挫抑於內﹐必恐爾欺陵。彊淩弱﹐賤壓尊﹐豈是賢姑之行﹔棄天親﹐團長上﹐殊慚令子之規。宜服不敬不孝之刑﹐方爲無仁無義之戒。姑念費牖惟一子﹐且畱妄庶之兩生。仍爲倪氏過房﹐庶幾老有所養﹔且爲嗣子給照﹐或可杜其所爭。費黼﹑費鏞偏汪﹐還擬不合﹔弘正﹑立本堂侄﹐俱可承宗。」

按﹕狂嫗告訴﹐狀無可準﹐言無可聽。王公獨細心采其言﹐先事求證﹐然後方提孽庶﹐立折其罪﹐則惡有所懲。又爲狂嫗立繼﹐責以孝養﹐則人思承其業﹐必務孝其人﹐而老有所倚。王公之處事精密﹐愛惜廢人如此﹐𨿽天地父母之心不過是也。可爲敬老哀矜者法矣。

邊郎中判獲逃婦

開封府中異省有一巨商賈武者﹐性剛暴﹐常酗酒。買一婢盧氏﹐在店中治饌﹐醉則屢將踢打﹐不勝其虐。夜住安業坊﹐投背井中而死。次日﹐賈武出揭帖曰「六月十九日夜﹐有一婢盧氏﹐鴉髻拳毛﹐赤腳矮身﹐逃出不歸。有知蹤報信者﹐賞銀一兩﹔拾得者﹐賞銀三兩。」數日無報。賈武買賣畢﹐亦旋歸矣。本府屠戶胡宿﹐妻索氏﹐素不潔。胡及舅姑日加笞罵。一日早晨﹐索氏出汲。宗固方汲水遇之﹐遂挑之曰「娘子這等早﹐可在我家喫湯何如﹖」索氏曰「你家有何人﹖」固曰「只我自己獨居。」索氏淫婦好色﹐卽放桶井邊﹐與之同去。宗固不勝喜悅﹐便求雲雨一番。挺出气力﹐大戰良久。索氏亦喜﹐事了欲歸。宗固不忍捨﹐卽治饌畱飲。兩意相待﹐索氏遂安畱矣。胡宿見妻久不歸﹐出而尋之。到午間不見﹐知被人拐帶﹐卽出賞帖﹐四處跟尋﹐報知於索之父母。父索程曰「吾女久失愛於舅姑﹐此必撻死而詐言在逃也。」遂赴縣告曰﹕

「狀告爲殺命匿屍事﹕程女索氏﹐嫁豪胡�之惡男胡宿。嫌妝奩稀薄﹐捏外有私通。日加笞罵﹐拷打如囚。六月二十日﹐傷重身死。惡�檢驗﹐將屍埋沒﹐托言在逃。彼夫同居﹐逃豈不知﹖如雲早晨﹐行人滿路﹐逃豈無見﹖乞法究身死﹐驗傷正法。哀告。」

胡宿去訴曰﹕

「狀訴爲淫奔反誣事﹕宿娶索程女索氏﹐在室有姦﹐淫性不攺。嫌宿家貧﹐屢求攺嫁。今月二十日早晨出汲﹐從夫拐逃﹐豪嶽反誣殺命匿屍。切娶妻爲養﹐圖繼宗祀。嫁且不忍﹐何仇而殺。卽誤打死﹐有公姑在﹐豈無抵飾﹐何必匿屍﹖乞天電照誣妄﹐命豪嶽同力緝捕﹐拘獲逃婦﹐徑謂得分。上訴。」

宗固聞胡索兩家汗告﹐歸對索氏曰「你父告夫家殺人﹐明日尋出不便﹐可與你同走。」索氏曰「可。」遂走到彰徳府。時盤纏已盡﹐宗固曰「到此已無盤纏﹐吾又不忍以你嫁人﹐如之柰何﹖」索氏曰「此間無人相識﹐不如我爲娼﹐接客撈錢度日。」宗固大喜﹐遂入花街而住。索氏爲妓﹐攺名如花。多有子弟來嫖﹐衣食盡充裕矣。

且說開封府安業坊民﹐呈本坊背井有人死者。官命仵作撈屍。弔起﹐乃是婦人屍﹐蓋賈武之婢也。索程故認爲己女﹐乃抱屍而哭曰「吾女前日被惡婿打死﹐投屍井中﹐今幸尋出也。」胡宿認之曰「此屍衣服俱非我妻的。且我妻人髙頭髮長﹐左足無小指。今此屍鴉髻拳毛﹐赤腳矮身﹐足指全有﹐非吾妻必矣。」及官發檢果有傷痕﹐便疑胡宿是打死妻而故不認也。嚴刑拷勘﹐胡宿誣服。特暑月熱﹐屍已潰壞﹐官令仵作權瘞城外。適歲冬﹐朝廷遣使各省卹刑。時刑部郎中邊其來開封﹐看胡宿獄狀﹐卽知冤濫。謂巡按安文玉曰「淫婦必不肯死﹐其逃拐可信也。」安院堅執不肯攺。邊卹刑乃令手下徧收各城門所揭諸人捕亡文字。內有賈武逃婢一人﹐情狀與屍狀正同。及拘賈武﹐時已遠歸矣。於是使前瘞屍者﹐求原屍以辧眞僞﹐瘞者出曹門涉河東岸﹐指一新墳曰「此是也。」發之﹐乃一男子屍。邊卹刑問之。瘞者曰「方埋時﹐我問胡索二家討工值﹐都不肯出。曰﹕『任你不埋﹐也不管。』那時盛夏﹐河水方漲﹐吾輩病涉﹐因棄屍水中去矣。」邊卹刑謂安院曰「前井中尸果非索程之女屍。此若是他女﹐必具棺收貯矣﹐何至任人棄之﹖」安院心亦知其冤﹐以未得逃婦﹐故不肯釋。時開封府吏徐紹周﹐奉差到彰徳府公幹。聞有新妓如花﹐姿色出眾。徐往宿之。徐素與胡宿鄰居﹐認是索氏﹐問之曰「你何故在此﹖」索氏曰「因今夏被夫打﹐早出汲水﹐與人俱逃於此。今夜不要你宿錢﹐幸勿報知我家。」徐吏知胡宿現成獄在﹐何忍不言﹖口𨿽應曰「吾不言也」﹐歸卽言於胡宿。胡宿卽告於官。乃差手下同胡宿﹑徐吏去﹐徑提索氏﹑宗固而歸。以索氏官賣﹐宗固擬徒。索程坐誣告﹐而胡宿得釋罪矣。邊卹刑判曰﹕

「審得索氏風情蕩逸﹐水性漂流。意馬不拴﹐擬赴桑中之約﹔心猿任放﹐還邀濮上之行。汲水井頭﹐便作墻花惹露﹔逃至境外﹐日爲陌柳迎春。笑臉倚風前﹐情動郵亭學士﹔冶客矯月下﹐魂牽春夢王孫。爾見金大而好淫﹐我據王律而行賣。宗固負販俗子﹐奔走下廝。秀色堪誇﹐投甘言而引誘﹔尢物可愛﹐擅奇貨爲生涯。病狂喪心﹐只圖椎餅之醉﹔忘名殉利﹐惟愁錢樹之頹。爾謂覓得愛卿﹐不願封候之貴。豈知拐來逃婦﹐難逭問徒之柰。索程不咎閨玉之有玷﹐反怨門楣之無良。引煤招蜂﹐豈是幽貞蘭蕙﹔拖泥帶水﹐那稱窈窕關睢。卽女徳之未閒﹐知父教之猶歉。反將賈家之死婢﹐認爲索氏之眞骸。告殺命而女猶生﹐告匿屍而女尙在。懸捏之情可惡﹐招誣之罪難逃。」

按﹕索告殺女而背井﹐適有女屍﹐又無人認識﹐則乘機冒指﹐人何以辧認﹗邊候知胡宿有父母在﹐卽誤殺妻﹐但托云不孝於舅姑而死之﹐自不至陷大辟﹐何必匿屍避檢哉﹗則夫邊稱淫婦者﹐倒有可信。又知淫婦必不肯死﹐則在逃者亦可信。至揭捕亡帖﹐而賈婢與屍狀同形﹐便疑此系賈婢屍。及再弔前屍﹐而索父當日不收葬﹐益知此屍非索女矣。縱不尋出索氏﹐亦當以疑獄就輕﹐況得徐吏報出﹐則邊候之明察何神哉﹗然其巧處﹐尢在收捕亡帖之一節也。

袁主事辧非易金

風翔府沂陽縣民祝典﹑祝編相與鋤田﹐忽見一片大磚﹐曰「田中如何有磚﹖」揭開視之﹐下有馬蹄金一甕。二人相視默然﹐欲兜之於己。在上下丘耕田者﹐聞其說田中有磚﹐而後遂不語﹐意其必見有何物﹐遂聚而觀之﹐果見是金。眾皆曰「見者有份﹐宜共分之。」祝典自思﹕「凡撿得物者﹐自送於官﹐宜明分一半﹐又無後患﹐何肯與爾輩共分﹐止得一小分哉﹗」遂倡言曰「此金是我二人所見﹐宜與眾共數過幾錠﹐交之於官﹐憑他給賞﹐可以無患。」眾人不敢彊分﹐故過共三百六百十錠﹐每錠約可十兩。次日﹐二人以一竹杠扛至縣﹐具呈曰﹕

「呈爲得金交官乞賜給賞事﹕祝典與編同力鋤田。田中掘得黃金一缸﹐時卽與眾明數﹐共計三百六十錠。理合呈明﹐乞檢數收入﹐明給分賞﹐庶無混爭﹐以杜騙害。上呈。」

時林縣主看呈﹐卽當堂數過其金﹐果是三百六十錠。吩咐曰「此金多﹐宜申聞上司﹐然後給賞你。」又慮藏者主守不嚴﹐因使擡入私衙﹐信宿重視之﹐則皆爲土塊矣。林尹大驚異﹐復拘祝典來語之故。祝典不信﹐赴按院呈曰﹕

「呈爲鋤田得金交官變土事﹕典與祝編同眾鋤田﹐掘得黃金一缸﹐不敢私匿﹐呈明送縣。當堂公數﹐共三百六十錠。今去領賞﹐縣爺稱金變土﹐毫無給領。投天詳情﹐有無變否。憑賜多少﹐以賞勞力﹐銜恩感激。上呈。」

李�公爲按院﹐準其狀﹐委王推官按驗。祝典﹑祝編與眾農夫共證是金﹐如何是土﹖林尹爲眾所指﹐莫能自明。旣而逼辱滋甚﹐遂以易金服罪。𨿽辭款具存﹐而金贓未窮隱用之所。復拘系在衙家人﹐嚴刑拷問贓金下落﹐或雲藏於糞中﹐或云投於水中﹐紛紛枉撓﹐結成其獄﹐競不能得其金。以案櫝上聞﹐李院覽之愈怒。俄而因有筵宴﹐席間語及斯事﹐眾官咸共驚異。惟刑部主事袁滋﹐時因出使﹐亦在座中﹐俯首略無所答。李院目之再三﹐曰「林宰莫非使君親知乎﹖」袁主事曰「學生與之素不相識。」李院曰「聞彼之罪﹐何不樂之甚﹖」袁曰「某疑此事有枉。豈有一二夕便有許多土塊換金乎﹖吾更當計之。」李院曰「換金﹑之狀極明。若思有枉﹐更當有所見﹐非使君莫能探其情僞也。」袁曰「可試與學生鞠之。」次日﹐扛甕土來。袁見甕大可容二石﹐而土塊幾塡滿矣。問曰「當日幾人用某物扛來﹖」祝典曰「我二人﹐以竹杠扛來。」袁命取出土塊﹐差人往店中取錫傾成錠﹐與土塊形狀相等。僅投二百錠﹐令祝典二人仍以竹杠扛之。其竹墜軟下去﹐二人已不勝其重矣。袁主事曰「土輕金重。前日本是土塊﹐故二人可以竹杠扛。今錫猶輕於金﹐二百錠二人便不能扛﹐況三百六十錠之金乎﹗此前日是土﹐而眾人目眩矣。」於是﹐林尹豁然明白。祝典不敢再出一聲。而前日在席眾官聞之﹐無不嘆羨。李院亦大加賞服。袁主事判曰﹕

「審得林沂陽﹐素惇淸節﹐烙守官箴。因民祝典﹑祝編鋤田得金﹐呈送縣堂收入私衙﹐明日視之﹐悉變爲土塊﹐而遂疑林之以土易金。夫貯土之甕﹐大客二石﹐而三百六十土塊已塡滿甕。二農夫以一竹杜而擡之﹐蓋惟土故輕而可舉也。今以錫槽二百錠盛之﹐而二農夫已不能勝﹐竹杠墜軟﹐況黃金三百錠乎。乃知前日甕之所貯者﹐果土也﹐非金也。以此而坐林以易金之罪﹐不亦冤乎﹗然當日眾看皆是金者﹐眩於幻術也。乃若何而以土錠貯於甕﹐埋於田﹔若何而先看是金﹐後復變土﹐果孰埋而孰幻之乎﹖則予不知其故也﹐以俟後之博物君子。林宜復職如故﹐祝典亦免誣妄之罪。」

按﹕土之變金﹐金復變土﹐袁公亦不知其故。至於以錫槽易土塊﹐而二人不勝﹐便知缸中原是土而非金﹐則袁公之識見過人遠矣。

楊禦史判釋冤誣

楊暄爲禦史﹐剛直敢言﹐不徇權貴。利不能誘﹐威不能惕。賢士大夫則與之結納﹐姦險邪侯則多爲排抑。時錦衣衛指揮僉事袁彬﹐𨿽武人﹐甚崇忠毅。不夤緣干進﹐不趨附求榮。嘗扈從乘輿﹐得盡所言。時都指揮門達有寵﹐權傾中外﹐橫您羅織。附己者﹐則不次超遷﹔件己者﹐則重罹禍譴。自計﹕「自今上前﹐得以進言別白朝中之是非者﹐惟李賢﹑袁彬二人而已。及今不早謀排去﹐則我行事彼必對聖上言之﹐而蒙禍非淺矣。不若先下手爲彊﹐一网打盡二人﹐則余屬皆寒蟬矣﹐豈不長便乎﹖」乃厚路邏卒張逵﹐密令裙摭袁彬陰私數十事﹐具訴法司通政使。又遣人囑通政使官曰「袁彬罪惡滔天﹐毋得阿縱賣放﹔內閣李賢﹐袁彬死黨﹐毋受關節解脫。昨聖上對達言﹐甚欲重罪袁彬。特看汝等申詳裁決。」門達已是个得寵的宦官﹐又假聖旨重罪袁彬之語﹐問官情知袁彬忠義﹐門達姦邪﹐邏卒所訴陰私出其主使者皆虛妄。然當時不畏死者幾人﹖不貪位者幾人﹖袁彬因不徇私﹐飄空而遭重禍﹐我若再代彼解釋﹐則我亦袁彬之續矣。不如朦朧將錯就錯﹐以訛傳訛﹐悉如邏卒所訴﹐奏聞於上。憑主上如何發落﹐我亦做得个人情也。次日題本奏聞。門達見本﹐對上請求推問﹐上卽渝達曰「從汝拿問﹐只要一个活袁彬還我。」達遂逮彬下獄﹐百般重刑拷掠﹐身無全膚。吹毛求疵﹐欲坐袁彬以必死之獄。時禦史楊暄﹐見其誣罔﹐憤怨不平﹐乃上疏極力論救。言昔駕畱虜廷﹐新君遣使問安﹐絕元一人敢往﹐獨彬以一校尉﹐保護聖躬﹐前後備嘗艱苦。今聖上卒然誤信邏卒所誣﹐偏從宦官所罔﹐將保駕功臣付之冤誣之獄﹐竊恐不足以愜人心。乞拘袁彬禦前親審﹐則玉石立分﹐彼𨿽萬死無憾。且並條陳不法事二十餘件﹐擊登聞鼓以進。上聞暄疏﹐首悟者久之。達聞楊暄有保奏袁彬之疏﹐恐聖意不測﹐反禍於己﹐慌忙俯伏請求並問﹐上準達言﹐卽令達並問。達喜聖上得從所請﹐已又得以您其所爲。遂械楊暄酷刑拷掠﹐鞫問﹕「誰教汝論救袁彬﹑條陳我許多陰事﹖此必李賢老兒主使也。汝從實供來則汝有生理。」暄懼拷死獄中事不得白﹐乃佯應曰「此實李閣老教我爲之。但我言於此﹐無人證見。不若請著多官廷鞫。我一一對眾言之﹐則彼得無詞。」達信喧言﹐次日﹐轉聞於上。上命中官同法司官等訊於午門。喧大言曰「我死則死﹐何敢妄指他人﹖鬼神照鑑﹐此實門指揮教我扳誣李閣老也。」達聞喧言﹐失色計沮。彬遂得從輕調南京﹐喧亦得免。李賢爲門達所誣﹐覺損威重﹐遂上疏乞休。上不允曰「此系細故﹐無用介意。」後門達以欺罔聖主﹐故殺良民事敗﹐被言官劾奏﹐當斬首市曹﹐以肅閹豎。主上念之﹐禦批云﹕

「門達欺君賊民﹐永謫瘴地嶺表。」

百姓惡其誤國﹐競磔裂其屍﹐啖食其肉。僉士從來心險艱﹐織羅人罪伎多般。李賢不遇楊暄直﹐幾入安排陷阱圈。

崔知府判商遺金

崔恭﹐直隸廣宗人。剛廉有爲﹐以治行升萊州知府。值歲旱蝗﹐畱心撫宇。蝗則躬親督捕﹐旱則多方賑濟﹐萊州之民賴以全活。且屢辧疑獄﹐思不蔽明﹐萊人稱爲崔龍圖。屬縣有一人姓章名﹐娶妻賢淑﹐夫婦勤儉爲生﹐數年積有些小資本。一旦謀曰「據眼前朝夕辛苦﹐不過度口而已﹐終不能發達興家﹐爲子孫創業垂統。且觀左鄰右裏﹐所積富豪者﹐𨿽不出自詩書﹐所從商賈中來者﹐歷歷非一。我今與汝商議﹐莫若再將家中物業典質於人﹐得錠把銀子﹐托賴造化時運﹐置些當時貨物﹐同去江湖一走﹐趁些利息。或者能爲得个人﹐亦未可見。」其妻曰「此見甚遠大。但你江湖上不曾經慣﹐須得个好人相倚托﹐我方放得意下。」其夫曰「王業是我古親﹐平生爲人老實。我聞知他不日又要出外經商﹐我意欲與他伺去﹐他已應允。只我所云質典之物﹐尙未到手。俗云『所賣耕牛﹐要錢支用』。我明日促之﹐的擬十八日起程。」夫婦商量已定﹐備辦資本。及至日期﹐與古親王業同日起身﹐前往廣東買賣。且是此人有時﹐才離家數載﹐所積財本以百計。

一日﹐動思鄕之念﹐與一二鄕友治裝謀歸。日同行﹐夜同寢﹐彼此相扶﹐特毫釐未有疏漏。時值其暑熱天气﹐回至一溪柳蔭樹畔﹐當不得路上燻蒸﹐數人商榷下溪洗浴。且云歇店已邇﹐我等洗了浴﹐緩步入店投宿﹐幾多爽快。有此地抵家不過一日路程﹐各人心下歡喜﹐久浴水中﹐不覺黃昏。仰觀天上﹐見玉兔已東升矣﹐慌忙上岸穿衣﹐檢點行李。囊中所積財本已墜落地上﹐包袱上肩﹐不察內之輕重﹐追逐投店﹐罔顧岸之遺畱。數人進店暢飲一宵。次日抵家﹐打開包袱﹐見囊中惟有衣襪鞋帽﹐數年財本﹐分毫不見﹐放聲大哭。不覺怒气塡胸﹐染成一病﹐兩三日水不沾唇﹐奄奄气息﹐若有死癥。只疑是一二同伴偸去他的﹐不由分訴。次日﹐其妻具謀財坑命事情﹐告於崔府尊臺下。崔準其詞﹐尙未行牌下縣提人。忽本晚得一夢﹐見迎賓館新掛一牌匾﹐大書「寒生拾得」四字。次日﹐對夫人云「昨晚得此夢﹐主何吉凶﹖」夫人云「此夢莫有來歷﹖」崔云「曾觀《傳燈錄》云﹕寒山拾得﹐乃文殊普賢別名﹐隱於天臺山國淸寺。丰於禪師令丹丘牧﹑閭丘胤訪之。此云『寒生拾得』意者﹐此處名寺亦有髙僧﹖」夫人云「夢寐莫測﹐或不主此效驗。」晨後﹐方坐堂僉押﹐行牌下縣拘提推告人犯。忽見喜鵲一羣﹐飛噪檐前﹐內一鵲口銜片紙﹐飛墜階下。崔命門子拾來看時﹐見上有五言四句詩云「身貧珠滿腹﹐心地光明燭。賦分合當安﹐苟得欺衷曲。」崔公亦不解其意﹐帶回私衙﹐黏於書房壁上。

且說二人承府拘提﹐亦各具詞赴府訴明﹐云「自那日從廣東起身﹐數人同回是的。章炯經年辛苦所積有銀是的。某等分𨿽朋友﹐情逾骨肉﹐患難相卹﹐疾病相扶持。況我等論家財資本﹐更厚彼數倍﹐豈有謀財之理﹖旣謀財﹐江湖上何不謀之﹐直待抵家﹖客旅染病﹐何不利其淪亡﹐而爲彼百方醫救﹖事屬冤誣﹐乞天燭察。」崔云「據告詞﹐知風惟汝二人﹐同行惟汝二人。卽不是汝謀竊﹐今日彼命爲財垂死﹐汝兩人財產頗厚﹐亦合坐汝賠他。萬一死去﹐汝等取罪更重。」二人云「老爺吩咐﹐某敢不從命﹖小人獨自如數出銀濟他﹐某更甘心。若坐小人賠他﹐又犯眞了﹐脫不得『謀財』二字。銀子容小人明日如數具來。小人昔日念鄕曲親情﹐扶持經商﹐本圖相益﹐不意招損。不能獲彼半言相謝﹐反要將許多銀子買一个賊名﹐如何甘心﹖」原崔公準告﹐初意要將同行二人重治﹐以剪刁風。及見二人訴詞鑿鑿有理﹐又肯如數出銀賠他﹐亦自狐疑。

次日﹐果加數賠他﹐投於崔公案前。崔公潛訪二人﹐身家殷實﹐歷代良善。恐其妻交有外夫﹐當夫回時探知風息﹐將銀竊去。及訪其妻﹐冰霜堅毅﹐家中絕人往來。且夫回失銀﹐又未經宿﹐抵家就索﹐顯見是途中盜去。崔又疑此人或貪心不足﹐故將自己銀子藏匿﹐捏說被盜架騙二人﹐事未可知。心生一計﹕且將二人賠銀包貯一所﹐自將紙贖罪價﹐依其口報﹐分作幾封﹐著書吏送至彼家﹐驗其虛實。其人聞說府尊追出原銀﹐心下惟喜﹐病亦減半﹐就喚妻子將銀來看。書吏送至臥房﹐取銀看時﹐見無一片是己眞物﹐對書吏云「此銀元半分是我的﹐我不敢妄認。我買賣疵雜不一﹐那有這般整段銀子﹖」書吏回報。府崔公云「此人失銀是的﹐心曲頗端。假若艱險見銀﹐未免冒認。彼銀是此二光棍盜去是的。貪財起謀﹐人心難測﹐情難輕釋。」重責發監﹐照告詞問以重罪。適門上報﹐崔爺鄕裏一內親相訪。崔公延人。相見﹐乃布衣寒士曹成也。此生爲人﹐心地極是正大光明。家𨿽淸約﹐分毫不肯苟取。遏見時冠服朴素﹐瀟然一淸貧气味。崔以其內侄﹐延入私衙款待。詢問先人起居﹐安慰旅次勞頓。儒士一一對答。隨謂崔云「不才日前行至前村﹐從柳蔭溪畔經過﹐時已黃昏。忽然見溪岸上遺一个靑布袋子﹐內有銀數包﹐不知何人墜下﹐被寒生拾得。我卽傍岸借宿﹐恐有失主來尋﹐便與歸還。連住了四日﹐寂無人來尋索。我疑其銀或是重病人家請有法師﹐人故丟銀送病。卻袋子內有家信二紙﹐外寫云﹕『此信煩帶萊州府某人親拆。』據此信來﹐卻是个客人遺下的。我已寫有五言四句詩在彼客店壁上﹐叮吁主人云﹕『有人解此詩要見我﹐可在萊州府裏來。』」崔問﹕「詩如何念﹖」寒士一一誦了。崔公驚云「我日前視事﹐見羣鵲銜此一詩墜在階下﹐莫解其意﹐現黏書房壁上。賢侄又云遺金『寒生拾得』﹐則我數日前所得夢驗矣。」遂對夫人云「據伊侄此詩﹐與我所得之夢﹐俱爲商人墜金之報。事有先兆﹐過後終明。」寒士云「不才奉家大人命﹐先抵江西訪謁親友﹐回轉萊州拜謁姑丈大人。今拾此銀﹐恐人喪命﹐故先遏大人。乞照信詢問的實﹐交還失主。勿云小侄心地﹐亦是老大人一場莫大陰徳也。」崔公曰「賢侄心地如此﹐將來貴顯不卜可知。想此錢莫就是前日婦人所告之銀﹖」取銀來看﹐果有數包﹐外面封識宛然。崔看罷信﹐著皂隸往街坊喚其人來問。其人云「此是我侄兒寄與小人的信。」崔公曰「且廊下伺候。」隨差人喚失主來。失主冒病擡至府前﹐扶伏府堂階下。崔問云「汝銀外有何物﹖包裹曾帶有人信息否﹖」失主云「外有靑袋子﹐包裹內帶有空信二紙﹐內銀幾封。」所對與所驗相同。崔公云「此銀多是你自己墜去﹐莫錯疑同行盜去。」失主云「小人一路兢業提防﹐路上許多日子不落去﹐偏將抵家落去﹐事情顯然。乞救殘喘。」崔云「我昨出郭外﹐拾得一个靑袋子﹐相似你的否﹖袋子內又有幾封銀子﹐相似你的否﹖更有兩封空信﹐相似你帶來的不﹖」失主看時﹐事事是眞﹐緘口無言﹐叩頭云「若非老爺神明﹐此銀如何得出﹗前次銀半毫非眞﹐此次銀只據包封﹐事事非假。若此銀果出自同行夥伴﹐乞寬思勿深罪。必欲深罪﹐小人情願當了。」崔公命監中取出二人﹐並廊下伺侯。崔公謂曰「汝銀自己不縝密﹐從前村柳蔭沙堤墜落。吾內侄曹成遠來謁親﹐行至溪頭﹐天色昏黃。見沙堤遺有布袋﹐拾來看時﹐內有包封銀兩並空封信二紙。侄畱岸數日﹐寂無人索。憑信抵府﹐囑予訪問。我疑必汝所失之物﹐故先呼所寄空信之家來問﹔次喚汝親來領認。據汝夫婦心口﹐只疑是同行之人盜去。他二人已依數賠銀﹐藏儲在此。我再三狐疑﹐未卽結判。若判銀則判罪矣﹐豈不枉此二人﹗予內侄存心天理﹐分毫不肯苟取。未往江西﹐先抵治郡﹔未敍寒溫﹔先說拾銀。𨿽是自全本心﹐其實念汝性命。汝那里曉得﹗」失主聞言始悟是自己失落﹐此是眞是大思之人﹐願以銀一錠相謝。崔公曰「彼欲貪財��﹐必不到萊郡﹐汝何不諒﹖」又以賠銀給還二人。二人曰「我等賊名感好人洗明﹐願以所賠銀子相謝。」崔公云「吾內侄曾說來他平生賦分﹐止合淸貧。若掩他人物以爲己有﹐是欺心矣﹐必有禍災。況商人經年辛苦所積﹐一旦失去﹐豈不哀哉﹗或不得還鄕﹐必死非其命﹐彼是以還之﹐惟安被分以過餘生耳。汝等之意𨿽厚﹐彼切不取。」郡人皆服其義。崔府主遂慰遣被責二人﹐而坐失主妄誣之罪﹐還銀。儒士後果通顯﹐爲當朝名宦。

