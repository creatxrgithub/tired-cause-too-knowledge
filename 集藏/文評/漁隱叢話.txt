

欽定四庫全書

集部九

漁隠叢話

詩文評類

提要

【臣】等謹案漁隠叢話前集六十卷後集四十卷宋胡仔撰仔字元任績溪人舜陟之子以蔭授迪功郎兩浙轉運司幹辦公事官至奉議郎知常州晉陵縣後卜居湖州自號苕溪漁隠其書繼阮閱詩話總龜而作前有自序稱閱所載者皆不錄二書相輔而行北宋以前之詩話大抵略備矣然閱書多錄雜事頗近小說此則論文考義者居多去取較爲謹嚴閱書分類編輯多立門目此則惟以作者時代爲先後能成家者列其名瑣聞軼句則或附錄之或類聚之體例亦較爲明晣閱書惟采摭舊文無所考正此則多附辧証之語尢足以資防訂故閱書不甚見重於世而此書則諸家援據多所取資焉新安文獻志引方回漁隠叢話考曰元任寓居霅上謂阮閱閎休詩總成於宣和癸卯遺落元祐諸公乃增纂集自國風漢魏六朝以至南渡之初最大家數特出其名余入雜紀以年代爲後先回幼好之學詩寔自此始元任以閎休分門爲未然有湯巖起者閎休鄕人著詩海遺珠又以元任爲不然回聞之吾州羅任臣毅卿所病者元任紀其自作之詩不甚佳耳其以歷代詩人爲先後於諸家詩話有去有取間斷以已意視皇朝類苑中槪而並書者豈不爲優云云𨿽鄕曲之言要亦不失公論也乾隆四十四年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

漁隱叢話前集原序

紹興丙辰余侍親赴官嶺右道過湘中聞舒城阮閱昔爲郴江守嘗編詩總頗爲詳備行役匆匆不暇從知識間借觀後十三年餘居苕水友生洪慶逺從宗子彥章獲傳此集余取讀之蓋阮因古今詩話附以諸家小說分門增廣獨元祐以來諸公詩話不載焉考編此詩總乃宣和癸卯是時元祐文章禁而弗用故阮因以略之餘今遂取元祐以來諸公詩話及史傳小說所載事實可以發明詩句及增益見聞者纂爲一集凡詩總所有此不復纂集庶免重復一詩而二三其說者則類次爲一間爲折衷之又因以余舊所聞見爲說以附益之或者謂余不能分明纂集如阮之詩總是未知詩之防矣昔有詩客嘗以神聖工巧四品分類古今詩句爲說以獻半山老人得之未及觀遽問客曰如老杜勲業頻看鏡行藏獨倚樓之句當入何品客無以對遂以其說還之曰嘗鼎一臠他可知矣則知詩之不可分門纂集蓋出此意也余今但以年代人物之先後次第纂集則古今詩話不待撿尋巳粲然畢陳於前顧不佳哉今老矣日以廢亡此集之作聊自備觀覽而巳匪敢傳之當世君子故不愧戊辰春三月上已苕溪漁隱胡仔元任序

欽定四庫全書

漁隱叢話前集卷一

宋胡仔撰

國風漢魏六朝上

張文潛云詩三百篇𨿽云婦人女子小夫賤所爲要之非深於文章者不能作如七月在野至入我牀下於七月已下皆不道破直至十月方言蟋蟀非深於文章者能爲之邪

漫叟詩話云詩三百篇各有其防傳注之學多失其本意而流俗狃習至不知處尙多若惟桑與梓必恭敬止謂桑梓以人賴其用故養而成之莫肯淩踐則有恭敬之道父子相與豈特如人之視桑梓今乃言父母之邦者必稱桑梓非也

宋子京筆記雲山東曰朝陽山西曰夕陽故詩曰度其夕陽又曰梧桐生矣於彼朝陽指山之處耳後人便用夕陽忽西流然古人亦誤用久矣

山谷云兪淸老作景陶軒名爲未當詩云髙山仰止景行行止景明也髙山則仰之明行則行之耳魏晉間所謂景莊景儉等從一人差誤遂相承繆亦如郡守爲一麾也

後山詩話云子厚謂屈氏楚詞如離騷乃效頌其次效雅最後效風

蔡寛夫詩話云秦漢以前字書未備旣多假借而音無反切平側皆通用如慶雲卿云臯陶咎繇之類大率如此詩瞻彼日月悠悠我思道之云逺曷云能來燕燕於飛下上其音之子於歸逺送於南思與來音興南皆以爲協聲魏晉間此體猶在劉越石握中有白璧本自荊山璆惟彼太公望昔在渭濵叟潘安仁位同單父邑愧無子賤歌豈敢陋防官但恐忝所荷是也自齊梁后旣拘以四聲又限以音韻故大率以偶儷聲響爲工文气安得不卑弱乎惟陶淵明韓退之時時擺脫世俗拘忌故棲字與乖字陽字與淸字皆取其傍韻用蓋筆力自足以勝之也

東坡云余讀文選恨其編次無法去取失當齊梁文章衰陋而蕭統尢爲卑弱文選引斯可見矣今觀淵明集可喜者甚多而獨取數首以知其餘忽遺者多矣淵明作閒情賦所謂國風好色而不滛正使不及周南與屈宋所陳何異而統大譏之此乃小兒彊作解事者劉子辧李陵與蘇武書非西漢文蓋齊梁間文士擬作者吾因悟陵與蘇武贈答五言詩亦後人所擬而統不能辧李善注文選本末詳備極可喜所謂五臣者眞俚儒之荒陋者也而世以爲勝善亦謬矣謝瞻張子房詩云苛慝暴三殤此禮所謂上中下殤言暴秦無道戮及孥稚也而乃引苛政猛於虎吾父吾子吾夫皆死於是謂夫與父爲殤此豈非俚儒之荒陋乎五臣旣陋甚至於蕭統亦其流耳宋玉髙唐神女賦自玉曰唯唯以前皆賦也而統謂之序大可笑也相如賦首有子虛烏有亡是三人論難豈亦序邪其餘繆陋不一亦聊舉其一二耳

蔡寛夫詩話云五言起於蘇武李陵自唐以來有此說𨿽韓退之亦云然蘇李詩世不多見惟文選中七篇耳世以蘇武詩云寒冬十二月晨起踐凝霜俯觀江漢流仰視浮雲翔以爲不當有江漢之言或疑其僞予甞攷之此詩若答李陵則稱江漢決非是然題本不云答陵而詩中且言結髮爲夫婦之類自非在塞外所作則安知武未嘗至江漢邪但注者淺陋直指爲使匈奴時故人多惑之其實無據也古詩十九首或云枚乘作而昭明不言李善復以其有驅車上東門與遊戲宛與洛之句爲辭兼東都然徐陵玉臺分西北有浮雲以下九篇爲乘作兩語皆不在其中而凜凜嵗雲暮冉冉孤生竹等別列爲古詩則此十九首蓋非一人之辭陵或得其實且乘死在蘇李先若爾則五言未必始二人也呂氏童防訓云讀古詩十九首及曹子建詩如明月入我牖流光正徘徊之類詩皆思深逺而有餘意言有盡而意無窮也學者當以此等詩常自涵養自然下筆不同

東坡云讀烈女傳蔡琰二詩其詞明白感慨類世所傳木蘭詩東京無此格也建安七子猶含養圭角不盡發見況伯喈女乎又琰之流離爲在父沒之後董卓旣誅伯喈乃遇禍今此詩乃云爲董卓所驅虜入胡尢知其非眞也蓋擬作者疏略而範曄荒淺遂載之本傳可發一笑也

蔡寛夫詩話云後漢蔡琰傳載其二詩或疑董卓死邕被誅而詩敍以卓亂流入胡爲非琰辭此蓋未嘗詳考於史也且卓旣擅廢立袁紹輩起兵山東以誅卓爲名中原大亂卓挾獻帝遷長安是時士大夫豈能皆以家自隨乎則琰之入胡不必在邕誅之後其詩首言逼廹遷舊邦擁主以自彊海內興義師共欲討不祥則指紹輩固可見繼言中土人脆弱來兵皆胡羌獵野圍城邑所向悉破亡馬邊懸男頭馬后載婦女長驅西入闗迥路險且阻則是爲山東兵所掠也其末乃云感時念父母哀嘆無窮已則邕尙無恙尢亡疑也

山谷云凡作賦要湏以宋玉賈誼相如子云爲師略依放其步驟乃有古風老杜詠吳生畫云畫手看前輩吳生逺擅塲蓋古人於能事不獨求跨時輩要湏前輩中擅塲耳

詩眼云建安詩辯而不華質而不俚風調髙雅格力遒壯其言直致而少對偶指事情而綺麗得風雅騷人之气骨最爲近古者也一變而爲晉宋再變而爲齊梁唐諸詩人髙者學陶謝下者學徐庾惟老杜李太白韓退之早年皆學建安晚乃各自變成一家耳如老杜崆峒小麥熟人生不相見新安石壕潼闗吏新昏垂老無家別夏日夏夜嘆皆全體作建安語今所存集第一第二卷

中頗多韓退之孤臣昔放逐暮行河堤上重云贈李觀江漢答孟郊歸彭城醉贈張祕書送靈師恵師並亦皆此體但頗自加新奇李太白亦多建安句法而罕全篇多雜以鮑明逺體東坡稱蔡琰詩筆勢似建安諸子前輩皆畱意於此近來學者遂不講爾

石林詩話云晉魏間詩尙未拘聲律對偶陸云相謔之辭所謂日下荀鳴鶴雲間陸士龍者乃正爲的對至於四海習鑿齒彌天釋道安之類不一乃知此體出於自然不待沈約而後能也舊甞不解四海彌天爲何等語因讀梁恵皎髙僧傳載習鑿齒與安書云夫不終朝而六合者彌天之云也淵源而敷八極者四海之流也故摘其語以爲戲爾晉初學佛者從其師姓如支遁本姓闗從支謙學故爲支遁道安以學佛者皆本釋迦爲佛師因請以釋命氏遂爲定制則釋道安亦其姓也宋子京筆記云古人語有椎拙不可掩者樂府曰何以銷憂惟有杜康劉越石曰何其不夢周又曰夫子悲獲麟西狩涕孔丘𨿽有意緒詞亦鈍朴矣

蔡寛夫詩話云晉宋間詩人造語𨿽秀防然大抵上下句多出一意如魚戲新荷動鳥散餘花落蟬噪林逾靜鳥鳴山更幽之類非不工矣終不免此病其甚乃有一人名而分用之者如劉越石宣尼悲獲麟西狩泣孔丘謝恵連𨿽好相如達不同長卿慢等語若非前後相映帶殆不可讀然要非全美也唐初余風猶未殄陶冶至杜子美始淨盡矣

蔡寛夫詩話云齊梁以來文士喜爲樂府辭然防襲之久往往失其命題本意烏將八九子但詠烏雉朝飛但詠雉雞鳴髙樹巓但詠雞大抵類此而甚有並其題失之者如相府蓮訛爲想夫憐揚婆兒訛爲楊叛兒之類是也蓋辭人例用事語言不復詳研考𨿽李白亦不免此惟老杜兵車行悲靑阪無家別等數篇皆因事自出已意立題略不更蹈前人陳迹眞豪傑也

石林詩話云池塘生春艸園林變夏禽世多不解此語爲工蓋欲以奇求之爾此語之工正在無所意猝然與景相遇所以成章不假繩削故非常情之所能到詩家妙處當湏以此爲根本而思苦言艱者往往不悟鐘嶸詩品論之最詳其略曰思君如流水旣是卽目髙防多悲風亦惟所見淸晨登隴首羌無故實明月照積雪非出經史古今勝語多非假借皆由眞尋顏延之謝莊尢爲繁密於時化之故大明泰始中文章殆同書鈔近任昉王元長等辭不貴奇競須新事邇來作者寖以成俗遂乃句無虛語語無虛字牽聨補衲蠧文已甚自然英特罕遇其人余毎愛此言簡切明白易曉但觀者未嘗畱意耳自唐以後旣變以律體固不能無拘窘然茍大手筆亦自不妨削鐻於神志之間斵輪於甘苦之外也

漁隱叢話前集卷一

欽定四庫全書

漁隱叢話前集卷二

宋胡仔撰

國風漢魏六朝下

石林詩話云嵇康幽憤詩云性不傷物頻致怨憎昔慚下惠今愧孫登蓋志鐘防之事也吾甞讀世說知康乃魏宗室壻審如此𨿽不忤鐘防亦安能免死邪康嘗稱阮籍口不臧否人物以爲可師殊不然籍𨿽口不臧否而作靑白眼亦何以異籍得全於晉是早附司馬師陰托其庇爾史言禮法之士嫉之如讎賴司馬景王全之以此而言籍非附司馬氏未必能脫禍也今文選載蔣濟勸進表一篇乃籍所作籍忍至此何所不可籍著論鄙世俗之士以爲猶虱處乎裩中籍非委節於司馬裩中乎余觀康尙不屈於鐘防肯賣魏而附晉乎世俗但以迹之近似者取之槪以爲嵇阮吾毎爲之太息也漫叟詩話云曹子建七步詩世傳煮豆然豆萁豆在釡中泣一本云萁向釡下燃豆在釡中泣其工拙淺深必有以辧之者

宋子京筆記云左太衝詩振衣千仭岡濯足萬里流使人飄飄有世表意不減嵇康目送飛鴻語

唐子西語錄云三謝詩靈運爲勝當就選中寫出熟讀見其優劣也又云江左諸謝詩文見文選者六人希逸無詩宣逺叔源有詩不工今取靈運惠連元暉詩合六十四篇爲三謝詩是三人者詩至元暉語益工然蕭散自得之趣亦復少減漸有唐風矣於此可以觀世變也

雪浪齋日記云讀謝靈運詩知其攬盡山川秀气讀退之南山詩頗覺似上林子虛賦才力小者不能到李長吉玉川子詩皆出於離騷未可以立談判也皇甫持正云吟詩未有劉長卿一字唐人必甚重長卿今詩十卷亦淸麗

雪浪齋日記云王逸少於書知變猶退之於詩知變則一洗萬古凡馬空也陶謝詩所以妙者由其人品髙王楊盧駱叫呼衒鬻以爲文耳

唐子西語錄云謝暉詩云寒城一以眺平楚正蒼然平楚猶平野也呂延濟乃用翹翹錯薪言刈其楚謂楚木叢便覺意象殊窘凡五臣之陋類若此

宋子京筆記云今人多誤鮑照爲鮑昭李商隱有詩云濃烹鮑照葵又金陵有人得地中石刻作鮑照字潘子眞詩話云景文殊不知武后時諱照唐人因以昭名之事具昭祠堂記苕溪漁隠曰南史本傳鮑照字明逺

潘子眞詩話雲山谷言庾子山澗底百重花山根一片雨有以盡登髙臨逺之趣喜晴應詔全篇可爲楷式其卒章有慶兆民同論年天子萬不獨淸新其气韻尢更深穩

潘子眞詩話云古樂府云東飛伯勞西飛燕黃姑織女時相見予初不曉黃姑爲何等語因讀杜公瞻所注宗懍撰荊楚嵗時記乃知黃姑卽河鼓也亦猶桑落之語轉呼爲索郎也

冷齋夜話云古樂府曰繡幕圍春風耳節朱絲桐不知理何事淺立經營中護惜加窮袴隄防托守宮今日牛羊上丘壠當時近前面發紅前輩多全用其語老杜曰意匠慘淡經營中李長吉曰羅屏繡幕圍春風黃魯直曰今日牛羊上丘壠當時近前左右瞠窮袴漢時語也今襠袴也

王直方詩話云古詩云博山鑪中百和香郁金蘇合及都梁又云氍防五木香迷疊及都梁按廣志都梁香出交廣形如藿香迷疊出西域魏文帝又有迷疊賦信乎不行一萬里不讀萬卷書不可看老杜詩也苕溪漁隠曰王直方何鹵莽如此方論古詩香事初不論杜詩遽云信乎不行一萬里不讀萬卷書不可看老杜詩此語眞可發一笑也

潘子眞詩話云皮日休云梁武帝詩後牖有朽栁沈約詩偏眠舡舷邊疊韻興焉詩曰防蝀在東又曰鴛鴦在梁雙聲興焉王謨問謝莊何者爲雙聲何者爲疊韻答曰互護爲雙聲磝碻爲疊韻當時伏其防丁晉公在朱崖作州郡名配古人姓名等詩及雙聲疊韻甚有源委雙聲九曲流彌泚重輪抱祥光疊韻紫蠟茱萸結紅綃荳蔲房林和靖有艸泥行郭索云木叫鉤輈而山谷效徐庾慢體云翡翠釵梁碧石橊裙褶紅皆疊韻雙聲也語尢工

蔡寛夫詩話云聲韻之興自謝莊沈約以來其變日多四聲中又別其淸濁以爲雙聲一韻者以爲疊韻蓋以輕重爲淸濁爾所謂前有浮聲則後有切響是也王融雙聲詩云園蘅紅蘤湖荇曄黃華迥鶴橫淮翰逺越合雲霞以此求之可見自唐以來雙聲不復用而疊韻間有杜子美卑枝低結子接葉暗巢鶯白樂天戶大嫌甜酒才髙笑小詩之類皆因其語意所到輙就成之要不以是爲工也陸防輩遂以皆用一音引後牖有朽柳梁王長康彊爲始於梁武帝不知復何所據所謂蜂腰鶴膝者蓋又出於雙聲之變若五字首尾皆濁音而中一字淸卽爲蜂腰首尾皆淸音而中一字濁卽爲鶴膝尢可笑也

學林新編雲南史謝莊傳曰王元謨問莊何者爲雙聲何者爲疊韻答曰互護爲雙聲磝碻爲疊韻某案古人以四聲爲切韻紐以雙聲疊韻必以五音爲定蓋謂東方喉聲爲木音西方舌聲爲金音南方齒聲爲火音北方唇聲爲水音中央牙聲爲土音也雙聲者同音而不同韻也疊韻者同音而又同韻也互防同爲唇音而二字不同韻故謂之雙聲磝碻同爲牙音而二字又同韻故謂之疊韻若彷佛熠燿騏驥慷慨咿喔霢霂皆雙聲也若侏儒童防崆峒巃嵸螳螂滴瀝皆疊韻也廣韻曰章灼良略是雙聲灼略章良是疊韻又曰防剔靈歷是雙聲剔歷防靈是疊韻舉此例則諸音皆是此而紐之可以定矣沈存中論詩之用字曰幾家村艸裏吹笛隔江聞幾家村艸吹笛隔江皆雙聲也某案村字是唇音艸字是齒音吹字是唇音笛字是齒音此非同音字不可謂之雙聲也存中又曰月影侵簪冷江光逼履淸侵簪逼履皆疊韻也某案侵字是唇音簪字是齒音逼字是唇音履字是舌音旣非同音字而逼履二字又不同韻不謂之疊韻也某案李羣玉詩曰方穿詰曲﨑嶇路又聽鉤輈格磔聲詰曲﨑嶇乃雙聲也鉤輈格磔乃疊韻也

漫叟詩話云東坡作喫語詩江幹髙居堅闗扄耕犍躬駕角掛經孤航系舸菇茭隔笳鼓過軍雞狗驚解襟顧影各箕踞擊劍髙歌幾舉觥荊笄供膾愧攪聒幹鍋更戞甘羮山谷亦有戲題云逍遙近道邊憩息慰憊懣晴暉時晦明謔語諧讜論艸萊荒防蘢室屋壅塵坌僮僕侍偪側涇渭淸濁混二老亦作詩戲邪苕溪漁隱曰東坡後又有喫語詩一篇謂此爲一字詩故居劍閣隔錦官者是也

石林詩話云劉貢甫以司空圖詩中咄喏二字辧晉書所載石崇豆粥咄嗟爲誤以喏爲嗟非也孫楚詩自有三本皆有極咄嗟不可保之語此又豈是以喏爲嗟古今語言固是各出於一時本不與後世相通者咄嗟皆聲也自晉以前未見有言咄喏殷浩所謂咄咄逼人蓋拒物之聲嗟乃嘆聲咄嗟猶言呼吸疑晉人一時話故孫楚亦云耳

雪浪齋日記云爲詩欲詞格淸美當防鮑照謝靈運欲渾成而有正始以來風气當看淵明欲淸深閒淡當看韋蘇州柳子厚孟浩然王摩詰賈長江欲气格豪逸當看退之李白欲法度備足當看杜子美欲知詩之源流當看三百篇及楚詞漢魏等詩前輩云建安才六七子開元數兩三人前輩所取其難如此予嘗與能詩者論書止於晉而詩止於唐蓋唐自大歷以來詩人無不可觀者特晚唐气象衰薾耳

後山詩話云余以古文爲三等周爲上七國次之漢爲下周之文雅七國之文壯偉其失騁漢之文華贍其失緩東漢而下無取焉

漁隱叢話前集卷二

欽定四庫全書

漁隱叢話前集卷三

宋胡仔撰

五柳先生上

東坡云世傳桃源事多過其實考淵明所記止言先世避秦亂來此則漁人所見似是其子孫非秦人不死者也又云殺雞作食豈有仙而殺者乎舊說南陽有菊水水甘而芳居民三十餘家飲其水皆壽或至百二三十嵗蜀靑城山老人村有五世孫者道極崄逺生不識鹽醯而溪中多枸杞根如龍蛇飲其水故壽近嵗道稍通漸能致五味而壽亦益衰桃源蓋此比也使武陵太守得而至焉則已化爲爭奪之場久矣常意天壤之間若此者甚眾不獨桃源苕溪漁隱曰東坡此論蓋辧證唐人以桃源爲神仙如王摩詰劉夢得韓退之作桃源行是也惟王介甫作桃源行與東坡之論暗合今具載其詞云望夷宮中鹿爲馬秦人半死長城下避世不獨啇山翁亦有桃源種桃者此來種桃經幾春采花食實枝爲薪兒孫生長與世隔𨿽有父子無君臣漁郎漾舟迷逺近花間相見驚相問世上惟知古有秦山中豈料今爲晉聞道長安吹戰塵春風回首一霑巾重華一去寧復得天下紛紛經幾秦洪駒父云桃源非神仙予素知狀比來見東坡和淵明桃源詩序論其非神仙暗與人意合其敢妄言如此豈非預先偸子一聨詩乎

髙齋詩話云荊公桃源行雲望夷宮中鹿爲馬秦人半死長城下指鹿爲馬乃二世事而長城之後乃始皇也又指鹿事不在望夷宮中荊公此詩追配古人惜乎用事失照管爲可恨耳

唐子西語錄云唐人有詩雲山僧不解數甲子一葉落知天下秋及觀元亮詩云𨿽無紀歷志四時自成嵗便覺唐人費力如桃源記言尙不知有漢無論魏晉可見造語之簡妙蓋晉人工造語而元亮其尢也

山谷云東坡在潁州時因歐陽叔弼讀元載傳嘆淵明之絕識遂作詩云淵明求縣令本緣食不足束帶向督郵小屈未爲辱翻然賦歸去豈不念窮獨重以五斗米折腰營口腹如何元相國萬鐘不滿欲胡椒銖兩多安用八百斛以此殺其身何翅抵鵲玉往者不可悔吾其反自燭淵明隠約栗裏柴桑之間或飯不足也顏延年送錢二十萬卽日送酒家與蓄積不知紀極至藏胡椒八百斛者相去逺近豈直睢陽蘇合彈與蜣蜋糞丸比哉

韓子蒼云以淵明傳及詩考之自庚子嵗始作建威參軍由參軍爲彭澤令遂棄官歸是嵗乙巳凡爲吏者六嵗故云疇昔居上京六載去還歸然淵明乙已三月尙爲參軍十一月去彭澤而雲家貧耕植不足自給何也傳言淵明以郡遣督郵至卽日解印綬去而淵明自序以程氏妹喪去奔武昌余觀此士旣以違已交病又愧役於口腹意不欲仕久矣及因妹喪卽去蓋其孝友如此世人但以不屈於州縣吏爲髙故以因督郵而去此士識時委命其意固有在矣豈一督郵能爲之去就哉躬耕乞食且猶不恥而恥屈於督郵必不然矣

東坡云孔子不取防生髙孟子不取於陵仲子惡其不情也陶淵明欲仕則仕不以求之爲嫌欲隱則隱不以去之爲髙饑則扣門而乞食飽則雞黍以迎客古今賢之貴其眞也苕溪漁隱曰余嘗三復斯言可謂至論而冷齋夜話輒竄易其語雜以漢髙帝之事決非東坡議論也吾故表而出之

東坡云余舊好誦陶潛歸去來嘗患其不入音律近輒防加增損作般涉調哨徧𨿽防攺其詞而不攺其意請以文選及本傳攷之方知字字皆非創入也詞曰爲米折腰因酒棄家身口交相累歸去來誰不遣君歸覺從前俱非今是露未晞徵夫指予歸路門前笑語喧童稚嗟舊菊都荒新松暗老吾年今已如此但小防容膝閉柴扉策杖看孤雲暮鴻飛雲出無心鳥倦知還本非有意噫歸去來兮我今忘我兼忘世親戚無浪語琴書中有眞味步翠麓﨑嶇泛淸溪窈窕涓涓暗谷流春水觀艸木欣榮幽人自感吾生行且休矣念寓形宇內復幾時不自覺皇皇欲何之委吾心去畱誰計神仙知在何處富貴非吾志但知臨水登山嘯詠自引壺觴自醉此生天命更奚疑且乘流遇坎還止東坡云陶潛詩采菊東籬下悠然見南山采菊之次偶然見山初不用意而景與意防故可喜也今皆作望南山杜子美云白鷗沒浩蕩萬里誰能馴蓋滅沒於煙波間耳而宋敏求謂予云鷗不解沒攺作波字二詩攺此兩字覺一篇神气索然也

冷齋夜話云老杜白鷗波沒蕩今悞作浩蕩非惟無气亦分外閒置波字苕溪漁隱曰禽經云鳬善浮鷗善沒以沒字易波字則東坡之言益有理冷齋以沒字易浩字其理全不通浩蕩謂煙波也今云波沒蕩亦不成語此言無足取雞肋集云詩以一字論工拙如身輕一鳥過身輕一鳥下過與下與疾與落每變而每不及易較也如魯直之言猶碔砆之於美玉是也然此猶在工拙精觕之間其致思未失也記在廣陵日見東坡云陶淵明意不在詩詩以寄其意耳采菊東籬下悠然望南山則旣采菊又望山意盡於此無餘蘊矣非淵明意也采菊東籬下悠然見南山則本自采菊無意望山適舉首而見之故悠然忘情趣閒而景逺此未可於文字精觕間求之以比碔砆美玉不類

蔡寛夫詩話云采菊東籬下悠然見南山此其閒逺自得之意直若超然邈出宇宙之外俗本多以見字爲望字若爾便有褰裳濡足之態矣乃知一字之誤害理有如是者淵明集世旣多本校之不勝其異有一字而數十字不同者不可槪舉若只雞招近局或以局爲屬𨿽於理似不通然恐是當時語我土日以廣或以土爲志於義亦兩通未甚相逺若此等類縱誤不過一字之失如見與望則並其全篇佳意敗之此校書者不可不謹也

東坡云平疇交晚風良苖亦懷新非古之耦耕植杖者不能道此語非予之世農亦不能識此語之妙也東坡云乞食詩云銜戢知何謝防報以相貽淵明得一食至欲以冥謝主人哀哉哀哉此大類丐者口頰也非獨余哀之舉世莫不哀之也饑寒常在身前功名常在身後二者不相待此士之所以窮也讀史述九章夷齊箕子蓋有感而云去之五百餘載吾猶識其意也詠二疏詩淵明未嘗出二疏旣出而知返其志一也或以謂旣出而返如從病得愈其味勝於初不病此或者顚倒見耳飲酒詩云客養千金軀臨化消其寶寶不能過軀軀化則寶亡矣人言靖節不知道吾不信也

冷齋夜話云李格非善論文章嘗曰諸葛孔明出師表劉伶酒徳頌陶淵明歸去來詞李令伯乞養親表皆沛然如肝肺中流出殊不見斧鑿痕是數君子在後漢之末兩晉之間初未嘗欲以文章名世而其詞意超邁如此是知文章以气爲主气以誠爲主老杜詩過人在誠實耳誠實著見學者多不曉如玉川子醉詩昨夜村飲歸健倒三四五摩挲靑莓苔莫嗔驚著汝又荊公扇詩云玉斧修成寶月團月邊仍有女乘鸞靑冥風露非人世鬢亂釵橫特地寒山谷云陶淵明責子詩曰白髮被兩鬢肌膚不復實𨿽有五男兒摠不好紙筆阿舒巳二八懶惰故無匹阿宣行志學而不愛文術雍端年十三不識六與七通子垂九齡但覓梨與栗天運茍如此且進杯中物觀淵明此詩想見其人慈祥戲謔可觀也俗人便謂淵明諸子皆不慧而淵明愁嘆見於詩耳又雲杜子美詩陶潛避俗翁未必能達道觀其著詩篇頗亦恨枯槁達生豈是足黙識蓋不早生子賢與愚何其掛懷抱子美困頓於山川蓋爲不知者詬病以爲拙於生事又往往譏議宗文宗武失學故聊解嘲耳其詩名曰遣興可解也俗人便爲譏病淵明所謂癡人前不得說夢也遁齋閒覽云六一居士推重陶淵明歸去來以爲江左髙文當世莫及涪翁云顏謝之詩可謂不遺鑪錘之功矣然淵明之墻數仭而不能窺也東坡晚年尢喜淵明詩在儋耳遂盡和其詩荊公在金陵作詩多用淵明詩中事至有四韻詩全使淵明詩者又嘗言其詩有奇絕不可及之語如結廬在人境而無車馬喧問君何能爾心逺地自偏由詩人以來無此句也然則淵明趣向不羣詞彩精拔晉宋之間一人而已苕溪漁隱曰荊公詩云先生嵗晚事田園魯叟遺書廢討論問訊桑麻憐已長按行松菊喜猶存農人調笑追尋壑稚子歡呼出門遙謝載醪袪惑者吾今欲辧已忘言所謂四韻全使淵明詩者卽此詩是也

石林詩話云魏晉間人詩大抵專工一體如侍宴從軍之類故後來相與祖習者亦但因所長而取之耳謝靈運擬鄴中七子與江淹雜擬是也梁鐘嶸作詩品皆云某人詩出於某人亦以此爲然論陶淵明乃以爲出應璩此語不知其所據應璩詩不多見惟文選載其百一詩一篇所謂下流不可處君子愼厥初者與陶詩了不相類五臣注引文章錄云曹爽多違法度璩作詩以刺在位若百分有補於一者淵明正以脫略世故超然物外爲適顧區區在位者何足槪其心哉且此老何嘗有意欲以詩自名而追取一人而模效之此乃當時文士與進取而爭長者所爲何期此老之淺蓋嶸之陋也江淹擬湯恵休詩日暮碧雲合佳人殊未來今以爲佳句然謝靈運圎景早已滿佳人猶未適謝暉春艸秋更緑公子未西歸卽是此意嘗怪兩漢間所作騷文初未嘗有新語直是句句規模屈宋但換字不同耳至晉宋以後詩人之辭其獘亦然若是𨿽工亦何足道蓋當時祖習共以爲然故未有譏之者耳

山谷云正賴古人書正爾不能得正宜委運去皆當時語而或者攺作上賴古人書止爾不能得甚失語法又述酒詩一篇有其義而亡其辭似是讀異書所作其中多不可解獨羊勝喪其身當是芊勝芊勝白公也諸梁葉公也

韓子蒼云陳述古題述酒詩後云意不可解恐其讀異書所爲也余反覆之見山陽舊國之句蓋用山陽公事疑是義熙以後有所感而作也故有流淚抱中嘆平王去舊京之語淵明忠義如此今人或謂淵明所題甲子不必皆義熙後此亦豈足論淵明哉惟其髙舉逺蹈不受世紛而至於躬耕乞食其忠義亦足見矣

陶淵明集云文選五臣注辛丑嵗七月赴假還江陵夜行塗中詩云淵明詩晉所作者皆題年號入宋所作但題甲子而已意者恥事二姓故以異之思恱考淵明之詩有以題甲子者始庚子距丙辰凡十七年間只九首耳皆晉安帝時所作也中有乙已嵗三月爲建威參軍使節都經前溪作此年秋乃爲彭澤令在官八十餘日卽觧印綬賦歸去來兮辭後一十六年庚申晉禪宋恭帝元熙二年也蕭徳施淵明傳曰自宋髙祖王業漸隆不復肯仕於淵明出處得其實矣寧容晉未禪宋前二十年輒恥事二姓所作詩但題甲子而自取異哉矧詩中又無有標晉年號者其所題甲子蓋偶記一事耳後人類而次之亦非淵明之意也山谷云寧律不諧而不使句弱用字不工不使語俗此庾開府之所長也然有意於爲詩也至於淵明則所謂不煩繩削而自合者𨿽然巧於斧斤者多疑其拙窘於檢括者輒病其放孔子曰寗武子其智可及也其愚不可及也淵明之拙與放豈可爲不知者道哉道人曰如我按指海印發光汝暫舉心塵勞先起說者曰若以法眼觀無俗不眞若以世眼觀無眞不俗淵明之詩要當與一丘一壑者共之耳

漁隱叢話前集卷三

欽定四庫全書

漁隱叢話前集卷四

宋胡仔撰

五柳先生下

東坡云古之詩人有擬古之作矣未有追和古人者也追和古人則始於東坡吾於詩人無所甚好獨好淵明之詩淵明作詩不多然其詩質而實綺臒而實腴自曹劉鮑謝李杜諸人皆莫及也吾前後和其詩凡百有九篇至其得意自謂不甚愧淵明然吾之於淵明豈獨好其詩也哉如其爲人實有感焉淵明臨終疏告儼等吾少而窮苦毎以家獘東西遊走性剛才拙與物多忤自量爲已必貽俗患僶俛辭世使汝等幼而饑寒淵明此語蓋實錄也吾眞有此病而不蚤自知半世出仕以犯大患此所以深愧淵明欲以晚節師範其萬一也詩眼云東坡和貧士詩云夷齊恥周粟髙歌誦虞軒祿產彼何人能致綺與園古來避世士死灰或餘煙末路益可羞朱墨手自研淵明初亦仕弦歌本誠言不樂乃徑歸視世嗟獨賢此詩言夷齊自信其去𨿽武王周召不能挽之使畱若四皓自信其進𨿽祿產之聘亦爲之出蓋古人無心於功名信道而進退舉天下萬世之是非不能回奪伯夷之非武王綺園之從祿產自合爲世所笑不當有名偶然聖賢辧論之於後乃信於天下非其始望故其名之傳如死灰之餘煙也後世君子旣不能以道進退又不能忘世俗之毀譽多作文以自明其出處如答客難解嘲之類皆是也故曰朱墨手自研韓退之亦云朱丹自磨研若淵明初亦仕弦歌本誠言蓋無心於名𨿽晉末亦仕合於綺園之出其去也亦不待以防罪行不樂乃徑歸合於夷齊之去其事𨿽小其不爲功名累其進退蓋相似使其易地未必不追蹤二子也東坡作文工於命意必超然獨立於眾人之上非如昔人稱淵明以退爲髙耳故又發明如此王直方詩話云紹聖間山谷見東坡和飲酒詩讀至前山正可數後騎且勿驅云此老未死在又云東坡在揚州和飲酒詩只是如已所作至恵州和歸田園六首乃與淵明無異冷齋夜話云東坡在惠州盡和淵明詩魯直在黔南聞之作詩曰子瞻謫嶺南時宰欲殺之飽喫恵州飯細和淵明詩彭澤千載人子瞻百世士出處𨿽不同風味乃相似後遷儋耳久之天下閧傳子瞻巳仙去矣又七年北歸時章惇丞相方貶雷州東坡歸至南昌太守葉祖洽曰世傳端明已遊道山今尙爾遊戲人間邪坡曰途中見子厚故返回耳

蔡寛夫詩話云淵明詩唐人絕無知其奧者惟韋蘇州白樂天嘗有效其體之作而樂天去之亦自逺甚太和後風格頓衰不特不知淵明而已然薛能鄭谷乃皆自言師淵明能詩云李白終無敵陶公固不刋谷詩云愛日滿堦看古集只應陶集是吾師

冷齋夜話云東坡嘗云淵明詩初視若散緩熟視有奇趣如曰日暮巾柴車路暗光已夕歸人望煙火稚子檐隙又曰采菊東籬下悠然見南山又曰曖曖逺人村依依墟裏煙犬吠深巷中雞鳴桑樹巓大率才髙意逺則所寓得其妙遂能如此大匠運斤無斧鑿痕不知者疲精力至死不悟如曰一千里色中秋月十萬軍聲半夜潮又曰蝴蝶夢中家萬里子規枝上月三更又曰深秋簾幕千家落日樓臺一笛風皆寒乞相一覽便盡初如秀整熟視無神气以其字露也東坡作對則不然如曰山中老宿依然在案上楞嚴已不看之類更無齟齬之態細味之對偶親的而字不露也此其得淵明之遺意耳

詩眼云貧士詩云九十行帶索饑寒況當年近一名士作詩云九十行帶索榮公老無依余謂之曰陶詩本非警策因有君詩乃見陶之工或譏余貴耳賤目後錯舉兩聨人多不能辧其孰爲陶孰爲今詩也則爲解曰榮啟期事近出列子不言榮公可知九十則老可知行帶索則無依可知五字皆贅也若淵明意謂至於九十猶不免行而帯索則自少壯至於長老其饑寒艱苦宜如此窮士之所以可深悲也此所謂君子於其言無所茍而巳矣古人文章必不虛設耳

東坡云秋菊有佳色裛露掇其英泛此忘憂物逺我遺世情一觴𨿽獨進杯盡壺自傾日入羣動息歸鳥趍林鳴嘯傲東軒下聊復得此生靖節以無事爲得此生則見役於物者非失此生邪

韓子蒼云往在京口爲曽公捲題采菊圗九日東籬采落英白衣遙見眼能明向令自有杯中物一叚風流可得成蔡天啟屢哦此詩以爲善然余嘗謂古人寄懷於物而無所好然後爲達況淵明之眞其於黃花直寓意耳至言飲酒適意亦非淵明極致向使無酒但悠然見南山其樂多矣遇酒輒醉醉醒之後豈知有江州太守哉當以此論淵明

東坡云陶潛詩但恐多謬誤君當恕醉人此未醉時說也若已醉何暇憂誤哉然世人言醉時是醒時語此最名言張安道飲酒初不言盞數與劉潛石曼卿飲但言當飲幾石而已歐公盛年時能飲百盞然常爲安道所困聖兪亦能百許盞然醉輒髙義手而語彌溫謹此亦知所不足而勉之非善飲者善飲者淡然與平時無少異若僕者又何其甚飲一盞而醉醉味與數君何異亦無所羨耳

張文潛云陶元亮𨿽嗜酒家貧不能常飲酒而況必飲美酒乎其所與飲多田野樵漁之人班坐林間所以奉身而恱口腹者蓋略矣白樂天亦嗜酒其家釀黃醅者蓋善酒也又毎飲酒必有絲竹僮妓之奉洛陽山水風物甲天下其所與遊如裴度劉禹錫之徒皆一時名士也夫欲爲元亮則窘陋而難安欲爲樂天則備足而難成吳徳仁居二人之間眞率僅似陶而奉養略如白其放達則並有之豈非賢哉

石林詩話云晉人多言飲酒有至沈醉者此未必意眞在於酒蓋方時艱難人各懼禍惟托於醉可以粗逺世故蓋陳平曹參以來用此策漢書記陳平於劉呂未判之際日飲醇酒近婦人是豈眞好飲邪曹參𨿽與此異然方欲解秦之煩苛付之淸淨以酒杜人是亦一術不然如蒯通軰無事而獻說者且將日走其門矣流傳至嵇阮劉伶之徒遂全欲用此爲保身之計此意惟顏延年知之故五君詠云劉伶善閉闗懷情滅聞見韜精日沈飲誰知非荒宴如是飲者未必劇飲醉者未必眞醉也後世不知此凡溺於酒者往往以嵇阮爲例濡首腐脇亦何恨於死邪

類苑云石曼卿喜豪飲與布衣劉潛爲友嘗倅海州潛訪之劇飲中夜酒欲竭有醋斗餘乃傾入酒中並飲之明日酒醋俱盡毎與客痛飲露髮跣足著械而坐謂之囚飲坐木杪謂之巢飲以槁束之引首出飲復就束謂之鱉飲廨後爲一庵常臥其間名之曰捫虱庵苕溪漁隱曰東坡詩云試問髙吟三十韻何如低唱兩三杯世傳陶谷買得黨太尉故妓取雪水烹團茶謂妓曰黨家應不識此妓曰彼麁人安得有此景但能銷金帳下淺斟低唱飲羊羔兒酒耳陶愧其言如曼卿喜豪飲亦大麁俗了無風味是豈知人間有此景哉

東坡云俗傳書生入官庫見錢不識或怪而問之生曰固知其爲錢但怪其不在紙裹中耳予偶讀淵明歸去來詞云幼稚盈室缾無儲粟乃知俗傳信而有證使缾有儲粟亦甚防矣此翁生平只於缾中見粟也邪馬后見大練乃以爲異物晉惠帝問饑民何不食肉糜細思之皆一理也永叔常言孟郊詩雲鬢邊𨿽有絲不堪織寒衣就使堪織能得多少聊爲好事者一笑

遁齋閒覽云文選有文通擬古詩三十首如擬休上人閨情詩云日暮碧雲合佳人殊未來今人遂用爲休上人詩故事又擬陶淵明歸田園詩云種禾在東臯苗生滿阡陌今此詩亦收在陶淵明集中皆誤也

韓子蒼云田園六首末篇乃序行役與前五首不類今俗本乃取江淹種苗在東臯爲末篇東坡亦因其誤和之陳述古本止有五首予以爲皆非也當如張相國本題爲雜詩六首江淹雜擬詩亦頗似之但擬淵明詩開徑望三益此一句爲不類故人張子西向餘如此說余亦以爲不然淹之比淵明情致徒效其語乃取歸去來句以充入之固應不類予觀古今詩人惟韋蘇州得其淸閒尙不得其枯淡柳州獨得之但恨其少遒爾柳州詩不多體亦備眾家惟效陶詩是其性所好獨不可及也

西淸詩話云淵明意趣眞古淸淡之宗詩家視淵明猶孔門視伯夷也其集屢經諸儒手校然有問來使篇世蓋未見獨南唐與晁文元家二本有之詩云爾從山中來【一作南山來】早晚發天目我屋南窻下今生幾叢菊薔薇葉已抽秋【一作春】蘭气當馥歸去來山中山中酒應熟李太白潯陽感秋詩陶令歸去來田家酒應熟其取諸此云

苕溪漁隱曰淵明有云余家貧耕植不足以自給幼稚盈室缾無儲粟生生所資未見其術三復此語眞余之實錄也余投閒二十載生事素防食指旣眾家日益貧退之詩云時命𨿽乖心轉壯技能虛富家逾窘亦似爲餘發時時哦之不覺失笑余嘗有詩云壯圖鵬翼九萬里末路羊腸百八盤蓋言老而多艱耳

後山詩話云鮑照之詩華而不弱陶淵明之詩切於事情但不文耳

漁隱叢話前集卷四

欽定四庫全書

漁隱叢話前集卷五

宋胡仔撰

李謫仙

六一居士云落日欲沒峴山西倒著接防花下迷襄陽小兒齊拍手大家齊唱白銅鞮此常言也至於淸風明月不用一錢買玉山自倒非人推然後見太白之橫放所以驚動千古者固不在此乎

呂氏童防訓云如曉月出天山蒼茫雲海間長風一萬里吹度玉門闗及沙墩至梁苑二十五長亭大舶夾雙櫓中流鵝鸛鳴之類皆气蓋一世學者能熟味之自然不褊淺矣詩眼雲山谷言學者若不見古人用意處但得其皮毛所以去之更逺如風吹栁花滿店香若人復能爲此句亦未是太白至於吳姬壓酒勸客嘗壓酒字他人亦難及金陵子弟來相送欲行不行各盡觴益不同請君試問東流水別意與之誰短長此乃眞太白妙處當潛心焉故學者先以識爲主禪家所謂正法眼直須具此眼目方可入道

西淸詩話云太白歷見司馬子防謝自然賀知章或以爲可與神遊八極之表或以爲謫仙人其風神超邁英爽可知後世詞人狀者多矣亦間於丹靑見之俱不若少陵落月滿屋梁猶疑照顏色熟味之百世之下想見風采此與李太白傳神詩也

東坡云唐末五代文章衰陋詩有貫休書有亞棲村俗之气大率相似如蘇子美家收張長史書云隔簾歌已俊對坐貌彌精語旣凡惡而字法眞亞棲之流近見曽子固編太白集自云頗獲遺亡如贈懷素艸書歌及笑矣乎數首皆貫休已下詞格二人皆號有識者故深可怪白樂天贈徐凝韓退之贈賈島之類皆世俗無知者所托不足多怪山谷云太白集中長干行二篇妾髮初覆額眞太白作也憶妾深閨裏李益尙書作也所謂癡妬尙書李十郎者也詞意亦淸麗可喜亂之太白詩中亦不甚逺大儒曽子固刋定亦不能別也太白豪放人中鳯凰麒麟譬如生富貴人𨿽醉著瞑暗啽囈中作無義語終不作寒乞聲耳今太白詩中謬入他人作者略有十之二三欲刪正者當用吾言考之

蔡寛夫詩話云太白之從永王璘世頗疑之唐書載其事甚略亦不爲明辧其是否獨其詩自序云半夜水軍來潯陽滿旌旃空名適自誤廹脇上樓舡從賜五百金棄之若浮煙辭官不受賞翻謫夜郎天然太白豈從人爲亂者哉蓋其學本出從橫以气俠自任當中原擾攘時欲借之以立奇功耳故其東巡歌有但用東山謝安石爲君談笑靜胡沙之句至其卒章乃雲南風一掃胡塵靜西入長安到日邊亦可見其志矣大抵才髙意廣如孔北海之徒固未必有成功而知人料事尢其所難議者或責以璘之猖獗而欲仰以立事不能如孔巢父蕭頴士察於未萌斯可矣若其志亦可哀已

蘇子由云李白詩類其爲人俊發豪放華而不實好事喜名不知義理之所在也語用兵則先登陷陣不以爲難語遊俠則白書殺人不以爲非此豈其誠能也白始以詩酒奉事明皇遇讒而去所至不攺其舊永王將據江淮白起而從之不疑遂以放死今觀其詩固然唐詩人李杜稱首今其詩皆在杜甫有好義之心白所不及也漢髙祖歸丰沛作歌曰大風起兮雲飛揚威加海內兮歸故鄕安得猛士兮守四方髙帝豈以文字髙世者帝王之度固然發於中而不自知也白詩反之曰但歌大風雲飛揚安用猛士守四方其不識理如此老杜贈白詩有重與細論文之句謂此類也哉

東坡云湘中老人讀黃老手援紫藟坐碧艸春至不知湘水深日暮忘卻巴陵道唐末有人見作是詩者詞气殆是李謫仙予都下見有人擕一紙文書字則顏魯公也墨迹如未幹紙亦新健其詩曰朝披夢澤云笠釣靑茫茫此語非太白不能道也苕溪漁隱曰太白此詩中後雲暮跨紫鱗去海气侵肌涼亦奇語也

西淸詩話云太白仙去後人有見其詩略云斷崖如削嵐光破崖緑天河従中來白雲漲川谷玉案勅文字世眼不可讀攝身淩靑霄松風吹我足又云舉袖露條脫招我飯胡麻眞雲煙中語也

東坡云今太白集中有悲來乎笑矣乎及贈懷素艸書數詩決非太白作蓋唐末五代間學齊已輩詩也余舊在富陽見國淸院太白詩絕凡近過彭澤興唐院又見太白詩亦非是良由太白豪俊語不甚擇集中亦往往有臨時率然之句故使妄庸輩敢耳若杜子美世豈復有僞撰邪余嘗舟次姑熟堂下讀姑熟十詠怪其語淺近不類李白王平甫云此李赤詩也亦見柳子厚集自此李白故名赤其後爲厠所惑以死今觀其詩止此而以太白自比則其人心疾久矣豈厠之罪也苕溪漁隱曰東坡此語蓋有所譏而云

山谷云余評李白詩如黃帝張樂於洞庭之野無首無尾不主故常非墨工槧人所可擬議吾友黃介讀李杜優劣論曰論文政不當如此余以爲知言

荊公云詩人各有所得淸水出芙蓉天然去雕飾此李白所得也或看翡翠蘭苕上未掣鯨魚碧海中此老杜所得也橫空盤硬語妥帖力排奡此韓愈所得也雪浪齋日記云或云太白詩其源流出於鮑明逺如樂府多用白紵故子美云俊逸鮑參軍蓋有譏也

漫叟詩話云詩中有助語若牀頭歷日無多子借問別來太瘦生之句子與生字初不當輕重

該聞錄云唐崔顥題武昌黃鶴樓詩云昔人已乘白雲去此地空餘黃鶴樓黃鶴一去不復返白雲千載空悠悠晴川歷歷漢陽樹芳艸萋萋鸚鵡洲日暮家山何處在煙波江上使人愁李太白負大名尙曰眼前有景道不得崔顥題詩在上頭欲擬之較勝負乃作金陵登鳳皇臺詩苕溪漁隱曰太白登鳯皇臺詩云鳯皇臺上鳯皇遊鳯去臺空江自流吳宮花艸埋幽徑晉國衣冠成古丘三山半落靑天外二水中分白鷺洲摠爲浮雲能蔽日長安不見使人愁潘子眞詩話云陸賈新語曰邪臣蔽賢猶浮雲之鄣日月也太白詩摠爲浮雲能蔽日長安不見使人愁蓋用此語

西淸詩話云蘄州黃梅縣峯頂寺在水中央環伏萬山人迹所罕到曽阜爲令時因事登其上見梁間一粉版塵暗粉落拂滌視之乃謫仙詩云夜宿峯頂寺舉手捫星辰不敢髙聲語恐驚天上人世間傳揚大年幼時詩非也

洪駒父詩話云世謂杜集中贈太白詩最多而李集初無一篇與杜者按叚成式酉陽雜俎云李集有堯祠贈杜補闕者老杜也其詩曰我覺秋興逸誰言秋气悲山將落日去水與晴相宜雲歸碧海少雁度靑天遲相失各萬里茫然空爾思不獨飯顆山之句也

隱居詩話云世言韓愈白居易無往來之詩非也退之招樂天詩云曲江水滿花千樹有底忙時不肯來又送靈師詩雲開忠二州牧詩賦時多傳失職不把筆珠璣爲誰編是時韋處厚守開州白居易守忠州也又有放朝曽不報半夜蹋泥歸之句樂天和曰仍聞放朝夜誤出到街頭樂天有寄退之詩曰近來韓閣老疏我我先知量大嫌甜酒才髙笑小詩

洪駒父詩話云新唐書嚴武傳云武在蜀放肆房琯以故宰相爲部內刺史武踞慢不爲禮最厚杜甫然欲殺甫數矣李白作蜀道難乃爲房與杜危之矣新唐書據範攄雲溪友議言之耳按唐書摭言載李白始自西蜀至京道未甚振因以所業贄謁賀知章知章覽蜀道難一篇曰子謫仙人也按白本傳天寶初因吳筠被召亦至長安時往見賀知章則與嚴武帥蜀嵗月懸逺嘗見李集一本於蜀道難題下注諷章仇兼瓊也考其年月近之矣謂危房杜者非也新唐書第弗深考耳

沈存中筆談云前史稱嚴武爲劍南節度不法李白爲作蜀道難按孟棨所記白初至京師賀知章聞名首詣之白出蜀道難時乃天寶初也嚴武爲劍南乃在至徳巳後肅宗時年代甚逺蓋小說所記率多舛誤苕溪漁隱曰二說辧證李白蜀道難非謂嚴武作明白如此則新唐書抵牾無疑苕溪漁隱曰老杜寄李十二白詩云詩成泣神元和中範傳正記志白墓云賀公知章吟公烏棲曲云此詩可以哭神矣李徳裕述夢詩云荷靜蓬池膾冰寒郢水醪唐學士初上賜食悉是蓬萊池魚膾夏至頒冰及酒以酒味濃和冰而飲禁中有郢酒坊古人作詩類皆摭實豈若今人憑空造語邪

漁隱叢話前集卷五

欽定四庫全書

漁隱叢話前集卷六

宋胡仔撰

杜少陵一

詩眼云古人學問必有師友淵源漢楊惲一書迥出當時流輩則司馬遷外孫故也自杜審言已自工詩當時沈佺期宋之問等同在儒館爲交遊故老杜律詩布置法度全學沈佺期更推廣集大成耳沈云雪白山靑千萬里幾時重謁聖明君杜云云白山靑萬餘里愁看直北是長安沈云人如天上坐魚似鏡中懸杜雲春水船如天上坐老年花似霧中看是皆不免蹈襲前輩然前後傑句亦未易優劣山谷云船如天上坐人似鏡中行船如天上坐魚似鏡中懸沈云卿詩也云卿得意於此故屢用之老杜春水船如天上坐祖述佺期之語也繼之以老年花似霧中看蓋觸類而長之

後山詩話云魯直言杜之詩法出審言句法出庾信但過之耳苕溪漁隱曰老杜亦自言吾祖詩冠古則其詩法乃家學所傳云

迂叟詩話云牂羊墳首三星在罶言不可久古人爲詩貴於意在言外使人思而得之故言之者無罪聞之者足以戒也近世詩人惟杜子美最得詩人之體如國破山河在城春艸木深感時花濺淚恨別鳥驚心山河在明無餘物矣艸木深明無人矣花鳥平時可娛之物見之而泣聞之而恐則時可知矣他皆類此不可徧舉東坡云司空表聖自論其詩以爲得味外味緑樹連村暗黃花入麥稀此句最善又云棊聲花院閉幡影石壇髙吾嘗獨遊五老峯入白鶴觀松陰滿地不見一人惟聞棊聲然後知此句之工也但恨其寒儉有僧態若杜子美云暗飛螢自照水宿鳥相呼四更山吐月殘夜水明樓則才力富健去表聖之流逺矣

山谷雲長鑱長鑱白木柄我生托子以爲命黃獨無苗山雪盛短衣數挽不掩脛往時儒者不解黃獨義攺爲黃精學者承之以予考之蓋黃獨是也本艸赭魁注黃獨肉白皮黃巴漢人蒸食之江東謂之土芋予求之江西謂之土卵蒸煮食之類芋魁苕溪漁隱曰無已後山詩話論黃獨無苗山雪盛及過時如發口君側有讒人韋蘇州書後欲題三百顆評李白詩如黃帝張樂於洞庭之野此四事皆見魯直豫章集中今後山詩話亦有之不差一字疑後人誤編入也

幕府燕閒錄云盛文肅夢朝上帝見殿上執扇有題詩云夜闌更秉燭相對如夢寐意其天人詩識之旣寤以語客乃杜甫詩也

三山老人語錄云村詩夜防更秉燭相對如夢寐一小說謂有人過驪山夢明皇稱美此二句然子美詩云世亂遭飄蕩生還豈偶然遂乃有秉燭之語則致世之亂者誰邪明皇得不慙乎猶誦其語而譽之可謂無恥矣此小說之無稽也苕溪漁隱曰三山老人乃吾先君之道號也

冷齋夜話云夜防更秉燭相對如夢寐更互秉燭照之恐尙是夢也作更【仄聲】字讀則失其意甚矣

漫叟詩話云古樂府陌上桑云五馬立踟躕用五馬作太守事自西漢時已然唐人若人生五馬貴五馬爛生光皆襲漢人之誤按鄭氏箋孑孑幹旟在浚之都素絲組之良馬五之云周禮州裏建旟謂州長之屬漢人因以爲郡守事而不知州長非漢之郡守也

遁齋閒覽云世謂太守爲五馬人罕知其故事或言詩云孑孑幹旟在浚之都素絲組之良馬五之鄭注謂周禮州長建旟漢太守比州長故云後見龐幾先云古乘駟馬車至漢時太守出則增一馬事見漢官儀也學林新編云古陌上桑羅敷行曰使君從南來五馬立踟躕子美詩用五馬甚多注詩者引陌上桑五馬以釋之非也案陌上桑亦用五馬爲使君事者也說者謂漢官儀朝臣出使以駟馬太守加一馬爲五馬又謂詩孑孑幹旟在浚之都素絲組之良馬五之注云周禮州裏建旟諸州長之屬因呼太守爲五馬然詩云良馬四之良馬五之良馬六之蓋言素絲紕組所見之數非太守之五馬也苕溪漁隱曰五馬事當以遁齋學林二說出漢官儀者爲是余嘗細考詩注孑孑幹旟鳥隼曰旟後人多用隼旟爲太守事又見注云州長之屬因以詩之五馬爲太守誤矣

潘子眞詩話云禮天子六馬左右驂三公九卿駟馬右騑漢制九卿則中二千石亦右騑太守相駟馬而已其有功徳加秩中二千石及使者乃有右騑故以五馬爲太守美稱羅敷艷歌云使君從南來五馬立踟躕也柳景元兄弟並爲太守時人語曰柳氏門庭五馬逶迆亦原於此

老杜補遺云肅宗至徳初子美爲拾遺岑參爲補闕或問二人孰賢余曰子美賢或曰何以知之曰以其詩知之子美之詩曰避人焚諫艸騎馬欲雞棲又曰明朝有封事數問夜如何參之詩曰聖朝無闕事自覺諫書稀至徳初安史之亂方劇上皇在蜀朝野騷然果無闕事時邪

呂氏童防訓云謝無逸語汪信民云老杜有自然不做底語到極至處者有雕琢語到極至處者如丹靑不知老將至富貴於我如浮雲此自然不做底語到極至處者也如金鐘大鏞在東序冰壺玉衡懸淸秋此雕琢語到極至處者也

山谷云予謫居黔州盡書子美兩川防峽諸詩以遺丹稜楊素翁俾刻之石使大雅之音久湮沒而復盈三巴之耳素翁又欲作髙屋廣楹庇此石因請名焉予名之曰大雅堂仍爲作記其略云由杜子美以來四百餘年斯文委地文章之士隨世所能傑出時輩未有升子美之堂者況室家之好邪余嘗欲隨欣然防意處箋以數語終以汩沒世俗初不暇給𨿽然子美詩妙處乃在無意於文夫無意而意已至非廣之以國風雅頌深之以離騷九歌安能咀嚼其意味闖然入其門邪故使後生輩自求之則得之深矣使後之登大雅堂者能以余說而求之則思過半矣彼喜穿鑿者棄其大防取其發興於所遇林泉人物艸木魚虫以爲物物皆有所托如世間商度隱語者則子美之詩委地矣

秦少遊雲蘇武李陵之詩長於髙妙曹植劉公幹之詩長於豪逸陶潛阮籍之詩長於衝澹謝靈運鮑照之詩長於峻潔徐陵庾信之詩長於藻麗子美者窮髙妙之格極豪逸之气包衝澹之趣兼峻潔之姿備藻麗之態而諸家之所作不及焉

王直方詩話云荊公編集四家詩其先後之序或以爲存深意或以爲初無意蓋以子美爲第一此無可議者至永叔次之退之又次之以太白爲下何邪或者云太白之詩固不及退之而永叔本學退之而所謂靑出於藍者故其先後如此或者又以荊公旣品第了此四人次第自處便與子美爲敵耳

鐘山語錄云荊公次第四家詩以李白最下俗人多疑之公曰白詩近俗人易悅故也白識見污下十首九說婦人與酒然其才豪俊亦可取也

王定國聞見錄云黃魯直嘗問王荊公世謂四選詩丞相以歐韓髙於李太白邪荊公曰不然陳和叔嘗問四家之詩乘間簽示和叔時書史適先持杜詩來而和叔遂以其所送先後編集初無髙下也李杜自昔齊名者也何可下之魯直歸問和叔和叔與荊公之說同今乃以太白下歐韓而不可破也

遁齋閒覽云或問王荊公云編四家詩以杜甫爲第一李白爲第四豈白之才格詞致不逮甫也公曰白之歌詩豪放飄逸人固莫及然其格止於此而已不知變也至於甫則悲懽窮泰發斂抑揚疾徐縱橫無施不可故其詩有平淡簡易者有綿麗精確者有嚴重威武若三軍之帥者有奮迅馳驟若覂駕之馬者有淡泊閒靜若山谷隱士者有風流醖借若貴介公子者蓋其詩緒密而思深觀者茍不能臻其閫奧未易識其妙處夫豈淺近者所能窺哉此甫所以光掩前人而後來無繼也元稹以謂兼人所獨專斯言信矣或者又曰評詩者謂甫期白太過反爲白所誚公曰不然甫贈白詩則曰淸新庾開府俊逸鮑參軍但比之庾信鮑照而已又曰李侯有佳句往往似陰鏗鏗之詩又在鮑庾下矣飯顆之嘲𨿽一時戲劇之談然二人者名旣相逼亦不能無相忌也

隱居詩話云劉攽詩話載子美詩云蕭條六合內人少虎狼多少人愼勿投虎多信所過饑有易子食獸猶畏虞羅言亂世人惡甚於虎狼也余觀老杜潭州詩岸花飛送客檣燕語畱人與前篇同意喪亂之際人無樂善喜士之心至於一將一迎曾不若岸花檣燕也詩在優柔感諷不在逞豪放而致詬怒也老杜最善評詩觀其愛李白深矣至稱白則曰李侯有佳句往往似陰鏗又曰淸新庾開府俊逸鮑防軍信斯言也觀陰鏗鮑照詩則知所謂主優柔而下豪放者爲不虛矣

韓子蒼云陰鏗與何遜齊名號陰何今何遜集五卷其詩淸麗簡逺正稱其名鏗詩至少又淺易無他奇其格律乃似隋唐間人所爲疑非出於鏗𨿽然自隋唐以來謂鏗詩矣

學林新編云或雲杜甫李白同時以詩名相軋不能無毀譽甫贈白詩云李侯有佳句往往似陰鏗此句乃所以鄙白也某按子美防州詠懷寄鄭監李賓客詩曰鄭李光時論文章並我先陰何尙淸省沈宋歘聨翩蓋謂陰鏗何遜沈約宋玉也四人皆能詩文爲時所稱者而子美又以陰鏗居四人之首則知贈太白之詩非鄙之也乃深美之也陳書阮卓傳曰武威陰鏗字子堅五嵗能誦詩日賦千言及長博涉史傳尢喜五言詩爲當世所重有集三卷行於世以此觀之則子美贈太白詩往往似陰鏗者乃美太白善爲五言詩似陰鏗也

漁隱叢話前集卷六

欽定四庫全書

漁隱叢話前集卷七

宋胡仔撰

杜少陵二

東坡雲南都王誼伯書江濱驛垣謂子美詩歷五季兵火多舛缺奇異𨿽經其祖父所理尙有疑闕者誼伯謂西川有杜鵑東川無杜防涪萬無杜防云安有杜防蓋是題下注斷自我昔遊錦城爲首句誼伯誤矣且子美詩備諸家體非必率合程度偘偘者然也是篇句處凡五杜防豈可以文害辭辭害意邪原子美之詩類有所感托物以發者也亦六藝之比興離騷之法與按博物志杜防生子寄之他巢百鳥爲飼之故江東所謂杜宇曾爲蜀帝王化禽飛去舊城荒是也且禽鳥之微猶知有尊故子美詩云重是古帝魂又云禮若奉至尊子美蓋譏當時之刺史有不禽鳥若也唐自明皇以後天步多棘刺史能造次不忘於君者可得而攷也嚴武在蜀𨿽橫斂刻薄而實資中原是西川有杜防耳其不防王命負固以自抗擅軍旅絕貢賦如杜克遜在梓州爲朝廷西顧憂是東川無杜防耳至於涪萬云安刺史微不可攷凡其尊君者爲有也懷貳者爲無也不在夫杜防眞有無誼伯以爲來東川聞杜防聲煩而急乃始疑子美跋防紙上語又云子美不應疊用韻子美自我作古疊用韻無害於詩僕所見如此誼伯博學彊辧殆必有以折之

王直方詩話雲杜防詩識者謂前四句非詩也乃題下注而後人寫之誤耳余以爲不然此正與古謡語無以異豈復以韻爲限也

學林新編雲杜防詩上四句非詩乃題下自注後人誤寫某謂此句非子美自注蓋皆詩也自四句而下繼曰我昔遊錦城結廬錦水邊有竹一頃余喬木上參天蓋防字繼之以邊字天字可見矣又子美絕句云前年渝州殺刺史今年開州殺刺史羣盜相隨劇虎狼食人更肯畱妻子此詩正與杜防詩相類乃自是一格也苕溪漁隱曰杜防詩略云我見常再拜重是古帝魂生子百鳥巢百鳥不敢嗔仍爲餧其子禮若奉至尊鴻鴈及羔羊有禮太古前行飛與跪乳識序又知恩聖賢古法則付與後世傳君看禽鳥情猶解事杜防或云明皇幸蜀還肅宗用李輔國謀遷之西內悒悒而崩此詩感是而作以余觀之少陵後又有杜防行雲君不見昔日蜀天子化作杜防似老烏寄巢生子不自啄羣鳥至今與哺雛𨿽同君臣有舊禮骨肉滿眼身覊孤業工竄伏深樹裏四月五月偏號呼其聲哀痛口流血所訴何事常區區爾惟摧殘始發憤羞帶羽翮傷形愚蒼天變化誰料得萬事反覆何所無萬事反覆何所無豈憶當殿羣臣趍細詳味此詩亦是明皇遷居西內時作其意尢切讀之可傷但或者知其一而不知其二耳

蔡寛夫詩話云愁思忽而至跨馬出北門舉頭四顧望但見松柏荊棘郁樽樽中有一鳥名杜防言是古時蜀帝魂聲聲哀苦鳴不息羽毛憔悴似人髠飛走樹間逐虫蟻豈意往日天子尊念此死生變化非常理中心惻愴不能言此鮑明逺詩也與子美杜防行語意極相類或云子美此詩爲明皇作理宜當然韓退之三星行亦與古詩南箕北有斗牽牛不負軛良無盤石固虛名復何益之意頗近大抵古今興比所在適有感發者不必盡相回避要各有所主耳此亦說詩者不以辭害意之義也

冷齋夜話云謁元廟詩云風箏吹玉柱露井凍銀牀許彥周云嘉祐中河濱漁者网得一小石石上刻一小詩雲雨滴空堦曉無心換夕香井桐花落盡一半在銀牀銀牀井欄也不知誰作

潘子眞詩話云晉書樂志淮南篇云淮南王自言尊百尺髙樓與天連後園鑿井銀作牀金瓶素綆汲寒漿杜詩露井凍銀牀事始見於此

蔡寛夫詩話云洛陽上淸宮卽唐元皇帝廟兩廊皆吳生畫有髙祖至睿宗眞象子美詩所謂五聖聨龍衮千官列鴈行者也國初猶皆存至眞宗朝陵經過愛其筆迹命行在畫工徧閱之有負藝者恥以爲不及防詔有司修葺卽請盡漫壁更畫遂悉見毀或云當毀折時人往往取其全者藏去至今猶有存者也

王君玉云子美之詩詞有近質者如麻鞋見天子垢膩腳不韈之句所謂轉石於千仞之山勢也學者尢之過甚豈逺大者難窺乎

西淸詩話云人之好惡固自不同子美在蜀作悶詩乃云捲簾惟白水隱幾亦靑山若使余居此應從王逸少語吾當卒以樂死豈復更有悶邪

苕溪漁隱曰律詩之作用字平側世固有定體眾共守之然不若時用變體如兵之出奇變化無窮以驚世駭目如老杜詩云竹裏行廚洗玉盤花邊立馬簇金鞍非闗使者徵求急自識將軍禮數寛百年地辟柴門迥五月江深艸閣寒看弄漁舟移白日老農何有罄交歡此七言律詩之變體也韋蘇州雲南望靑山滿禁闈曉陪鴛鷺正差池共愛朝來何處雪蓬萊宮裏拂松枝老杜雲山瓶乳酒下靑雲气味濃香幸見分鳴鞭走送憐漁父洗盞開嘗對馬軍此絕句律詩之變體也東坡嘗用此變體作詩雲華髮蕭蕭老遂良一身萍掛海中央無錢種菜爲家業有病安心是藥方才疏正類孔文舉癡絕還同顧長康萬里歸來空泣血七年供奉殿西廊總角黎家三小童口吹蔥葉送迎翁莫作天涯萬里意溪邊自有舞雩風半醒半醉問諸黎竹刺藤梢步步迷但尋牛矢覓歸路家在牛欄西復西又有七言律詩至第三句便失粘落平側亦別是一體唐人用此甚多但今人少用耳如老杜云揺落深知宋玉悲風流儒雅亦吾師悵望千秋一灑淚蕭條異代不同時江山故宅空文藻雲雨荒臺豈夢思最是楚宮俱泯滅舟人指防到今疑嚴武云漫向江頭把釣竿懶眠沙艸愛風湍莫倚善題鸚鵡賦何須不著鵕防冠腹中書籍幽時曬肘後醫方靜處看興發防能馳駿馬終須重到使君灘韋應物雲夾水蒼山路向東東南山豁大河通寒樹依微逺天外夕陽明滅亂流中孤村幾嵗臨伊岸一鴈初晴下朔風爲報洛橋遊宦侶扁舟不系與心同此三詩起頭用側聲故第三句亦用側聲老杜雲暮春三月巫峽長皛皛行雲浮日光雷聲忽送千山雨花气渾如百和香黃鶯過水翻回去燕子銜泥濕不妨飛閣捲簾圗畫裏虛無只少對瀟湘韋應物云與君十五侍皇闈曉拂鑪煙上玉墀花開漢苑經過處雪下驪山沐浴時近臣零落今猶在仙駕飄颻不可期此日相逢非舊日一杯成喜亦成悲此二詩起頭用平聲故第三句亦用平聲凡此皆律詩之變體學者不可不知

西淸詩話云詩之聲律成於唐然亦多原六朝防意何遜入西塞詩云薄雲巖際出初月波中上至少陵江邊小閣詩則云薄雲巖際宿孤月浪中翻𨿽因舊而益妍此類獺髓補痕也玉臺集序云金星將婺女爭華麝月與嫦娥競爽北齊碑云浮雲共嶺松張蓋秋月與巖桂分叢庾子山馬射賦云落花與芝蓋齊飛楊柳共春旗一色王勃滕王閣記云落霞與孤鶩齊飛秋水共長天一色薛逢云原花將晚照爭紅怪石與寒流共碧又云銀章與朱紱相輝熊軾共隼旟爭貴語意互相剽竊所謂左右拔劍彼此相笑於少陵精粗有間矣

蔡寛夫詩話云安祿山之亂哥舒翰與賊將權幹祐戰潼闗見黃旗軍數百隊官軍以爲賊賊以爲官軍相持久之忽不知所在是日昭陵奏陵內前石馬皆汗流子美詩所謂玉衣晨自舉鐵馬汗常趍蓋記此事也李晟平朱泚李義山作詩復引用之雲天敎李令心如日可待昭陵石馬來此𨿽一等用事然義山但知推美西平不知於昭陵似不當耳乃知詩家使事難若子美所謂不爲事使者也

詩眼云古人律詩亦是一片文章語或似無倫次而意若貫珠十二月一日詩云今朝臘月春意動云安縣前江可憐此詩立意念嵗月之遷易感異鄕之飄泊其曰一聲何處送書鴈百丈誰家上水舡則覉愁旅思皆在目前未將梅蕋驚愁眼要取楸花媚逺天梅望春而已花楸將夏而乃繁言滯畱之勢當自冬過春始終見梅楸則百花之開落皆在其中矣以此益念故國思朝廷故曰明光起艸人所羨肺病幾時朝日邊聞官軍收河北詩云劍外忽傳收薊北初聞涕淚滿衣裳夫人感極則悲悲定而後喜忽聞大盜之平喜唐室復見太平顧視妻子知免流離故曰卻看妻子愁何在其喜之至也不知手之舞之足之蹈之故曰漫卷詩書喜欲狂從此有樂生之心故曰白首放歌須縱酒於是率中原流寓之人同歸以靑春和暖之時卽路故曰靑春作伴好還鄕言其道塗則曰欲從巴峽穿巫峽言其所歸則曰便下襄陽到洛陽此蓋曲盡一時之意愜當眾人之情通暢而有條理如辧士之語言也遊子詩云巴蜀愁誰語吳門興杳然巴蜀旣無可與語故欲逺之吳防九江春艸外則想象將來吳門之景物三峽暮帆前則去路先涉三峽之風波厭就成都卜休爲吏部眠君平之卜所以養生畢卓之酒所以忘憂今皆不能如意則犯三峽之險適九江之逺豈得已也哉夫奔馳萬里無所稅駕傷人世險隘不能容已故曰蓬萊如可到衰白問羣仙終焉騷人亦多此意題桃詩云小徑升堂舊不斜五株桃樹亦從遮此詩意在第一句舊堂小徑從來不斜又五桃遮掩之已若圗畫矣中間四句皆舊日事方天下太平家給食足有桃實則餽貧人故曰髙秋總餽貧人實和气應期而至人意閒而樂之故曰來嵗還舒滿樹花家家有忠厚之風處處有魯恭之化故曰窻戶每宜通乳燕兒童莫信打慈鵶及題此詩時所向皆寡妻羣盜何暇如此故曰寡妻羣盜非今日天下車書正一家時也然所謂意若貫珠非惟文章書亦如是歐陽文忠言用筆當使指運而腕不知方其運也左右前後不免欹側及其定也上下如引繩此之謂筆正山谷稱公主擔夫爭道其手足肩背皆有不齊而輿未嘗不正指與擔夫則如遣詞腕與輿則如命意故唐文皇稱右軍書雲煙霏云斂狀若斷而還連鳳翥龍盤勢如斜而反直與文章眞一理也今人不求意處闗紐但以相似語言爲貫穿以停穩筆畫爲端直豈不淺近也哉

王直方詩話云李賀髙軒過詩中有筆補造化天無功之句余每爲之擊節此詩人之所以多窮也老杜云文章憎命達恐亦出於此意苕溪漁隱曰老杜李賀不相並出杜生於天寶之前李出於元和之後而謂老杜出於此意可爲覽者一笑

漁隱叢話前集卷七

欽定四庫全書

漁隱叢話前集卷八

宋胡仔撰

杜少陵三

石林詩話云詩人以一字爲工世固知之惟老杜變化開闔出奇無窮殆不可以形迹捕詰如江山有巴蜀棟宇自齊梁則近逺數千里上下數百年只在有與自兩字間而吞吐山川之气俯仰古今之懷皆見於言外滕王亭子粉墻猶竹色虛閣自松聲若不用猶與自兩字則餘八字凡亭子皆可用不必滕王也此皆工妙至到人力不可及而此老獨雍容閒肆出於自然略不見其用力處今人多取其已用字模效用之偃蹇狹陋盡成死法不知意與境防出言中節凡字皆可用也

詩眼云有一士人擕詩相示首篇第一句云十月寒者余曰君亦讀老杜詩觀其用月字乎其曰二月已風濤則記風濤之蚤也曰因驚四月聲寒五月江深艸閣寒蓋不當寒五月風寒冷拂骨六月風日冷蓋不當冷今朝臘月春意動蓋未當有春意𨿽不盡如此如三月桃花浪八月秋髙風怒號閏八月初吉十月江平穩之類皆不系月則不足以實錄一時之事若十月之寒旣無所發明又不足記錄退之謂惟陳言之務去者非必塵俗之言止爲無益之語耳然吾輩文字如十月寒者多矣方當共以爲戒也

蔡寛夫詩話云子美稱蘇渙爲靜者而極美其詩以爲湧思雷出書篋幾杖之外隱隱畱金石聲所謂龐公不浪出蘇氏今有之者其人品固可見也然渙本凶悍不逞巴中號爲白跖後同哥舒晃反嶺外伏誅不知子美何取龐公之此乎逆旅相遇一時意气所許固不皆當然以擬龐公則太不類廼知詩人之言類多過實而所毀譽尢不可盡信渙詩世猶或見其一二如日月東西行不照大荒北其中有毒龍靈怪人莫測開目爲晨光閉目爲夜色一開復一閉明晦無休息居然六合內曠哉天地徳天地且不言世人浪喧喧唐人以爲長於諷刺得陳拾遺一鱗半甲觀其詞气頡頏如此固自可見其胸中也苕溪漁隱曰蘇渙少不覊善白弩時號白跖晚乃悔過就學擢前第官至禦史佐湖南幕後逾嶺扇動哥舒晃跋扈交廣作變律詩今錄二首云養蠶爲素絲葉盡蠶不老頃筐對空牀此意向誰道一女不得織萬夫受其寒一夫不得意四海行路難禍亦不在大禍亦不在先世路險孟門吾徒當勉旃毒蜂一巢成髙掛惡木枝行人百步外自斷魂爲飛長安大道邊挾彈誰家兒手持黃金丸引滿無所疑一中紛下來勢若風隨身如萬箭攢宛轉迷所之徒有疾惡心柰何不知機山谷云戲題山水圗歌十日畫一水五日畫一石能事不受相促廹王宰始肯畱眞迹壯哉昆侖方壺圗掛君髙堂之素壁巴陵洞庭日本東赤岸水與銀河通中有雲气隨飛龍舟人漁子入浦漵山木盡亞洪濤風尢工逺勢古莫比咫尺應須論萬里焉得並州快翦刀翦取吳松半江水王宰丹靑絕倫如老杜此作決不虛發而世遂無宰畫蓋丹靑山水李將軍父子最號絕倫而宰名不著計世間𨿽有宰畫人亦以爲二李矣又云尢工逺勢古莫比咫尺應須論萬里之句齊宗室蕭賁於扇上圗山水咫尺萬里故杜於此用之其引事精致如此苕溪漁隱曰予讀益州畫記云王宰大歷中家於蜀川能畫山水意出象外老杜與宰同時此歌又居成都時作其許與益知不妄發矣

冷齋夜話云王仲至言江蓮揺白羽天棘夢靑絲天棘非煙非霧自是一種物曽見一小說今忘之矣髙秀實雲天棘天門冬也見本艸其枝蔓延疑蔓字也非夢靑絲也然本艸天門冬一名巓棘王元之詩水芝臥玉腕天棘蔓金絲則天棘蓋柳也

學林新編雲天棘蔓靑絲今攺蔓爲夢蓋天門冬亦名天棘其苗蔓生好纒竹木上葉細如靑絲寺院庭檻中多植之可觀後人旣攺蔓爲夢又釋天棘爲柳皆非也苕溪漁隱曰余按本艸載抱朴子雲天門冬或名巓棘卽不云或名天棘冷齋學林二說遂以天棘爲天門冬何也其引王元之詩雲天棘蔓金絲又以天棘爲柳不知亦何所據邪少陵詩總目雲天棘夢靑絲之句最疑學者或曰梵語名柳爲天棘又近傳號東坡杜詩事實一篇更以王逸少詩云湖上春風舞天棘爲證固悟夢字乃由舞字之訛缺況以上句考之政應用一艸木爲對偶非有奧義也

呂氏童防訓云前人文章各自一種句法如老杜今君起柂春江流予亦江邊具小舟同心不減骨肉親每語見許文章伯如此之類老杜句法也東坡秋水今幾竿之類自是東坡句法魯直夏扇日在揺行樂亦云聊此魯直句法也學者若能徧考前作自然度越流輩漫叟詩話云桃花細逐楊花落黃鳥時兼白鳥飛李商老云常見徐師川說一士大夫家有老杜墨迹其初云桃花欲共楊花語自以淡墨攺三字乃知古人字不厭攺也不然何以有日鍛月鏈之語

詩眼云世俗所謂樂天金鍼集殊鄙淺然其中有可取者鏈句不如鏈意非老於文學不能道此又云鏈字不如鏈句則未安也好句要須好字如李太白詩吳姬壓酒喚客嘗見新酒初熟江南風物之美工在壓字老杜畫馬詩戲拈禿筆掃驊驑初無意於畫偶然天成工在拈字柳詩汲井潄寒齒工在汲字工部又有所喜用字如修竹不受暑野航恰受兩三人吹面受和風輕燕受風斜受字皆入妙老坡尢愛輕燕受風斜以謂燕迎風低飛乍前乍卻非受字不能形容也至於能事不受相促廹莫受二毛侵𨿽不及前句警防要自穩愜爾唐子西語錄云詩在與人商論深求其疵而去之等閒一字放過則不可殆近法家難以言恕矣故謂之詩律東坡云敢將詩律闘深嚴予亦云詩律傷嚴近寡恩大凡立意之初必有難易二塗學者不能彊所劣往往捨難而趍易文章罕工每坐此也作詩自有穩當字第思之不到耳皎然以詩名於唐有僧袖詩謁之然指其禦溝詩云此波涵聖澤波字未穩當攺僧怫然作色而去僧亦能詩者也皎然度其去必復來乃取筆作中字掌中握之以待僧果復來云欲更爲中字如何然展手示之遂定交要當如此乃是郡閣雅言云王貞白唐末大播詩名禦溝爲卷首云一禦溝水緑槐相防淸此波涵帝澤無處濯塵纓鳥道來𨿽險龍池到自平朝宗心本切願向急流傾自爲冠絕無瑕呈僧貫休休公曰此甚好只是剩一字貞白揚袂而去休公曰此公思敏取筆書中字掌中逡巡貞白回忻然曰已得一字云此中涵帝澤休公將掌中字示之二說不同未知孰是呂氏童防訓云老杜云新詩攺罷自長吟文字頻攺工夫自出近世歐公作文先貼於壁時加竄定有終篇不畱一字者魯直長年多攺定前作此可見大略如宗室挽詩雲天网恢中夏賓筵禁列侯後乃攺云屬舉左官律不通宗室侯此工夫自不同矣

韓子蒼云東坡今集本蜜酒歌少兩句攺數字蘇公下筆奇偉尙竄定如此嘗語參寥曰如老杜言新詩攺罷自長吟者乃知此老用心甚苦後人不復見其剞劂但稱其渾厚耳

王直方詩話云東坡作蝸牛詩雲中弱不勝觸外堅聊自郛升髙不知疲竟作粘壁枯後攺云腥涎不滿殻聊足以自濡升髙不知回竟作粘壁枯余以爲攺者勝冷齋夜話云白樂天每作詩令一老嫗解之問曰解否嫗曰解則錄之不解則又復易之故唐末之詩近於鄙俚又張文潛云世以樂天詩爲得於容易而耒嘗於洛中一士人家見白公詩艸數紙防竄塗之及其成篇殆與初作不侔苕溪漁隱曰樂天詩𨿽涉淺近不至盡如冷齋所云余舊嘗於一小說中曾見此說心不然之徳洪乃取而載之詩話是豈不思詩至於老嫗解烏得成詩也哉余故以文潛所言正其謬耳

蔡寛夫詩話雲天下事有意爲之輙不能盡妙而文章尢然文章之間詩尢然世乃有日鍛月鏈之說此所以用功者𨿽多而名家者終少也晚唐諸人議論𨿽淺俚然亦有暗合者但不能守之耳所謂盡日覓不得有時還自來者使所見果到此則采菊東籬下悠然見南山之句有何不可爲惟徒能言之此禪家所謂語到而實無見處也往往有好句當面蹉過若吟成一个字撚斷數莖須不知何處合費許辛苦正恐𨿽撚盡須不過能作藥杵聲中搗殘夢茶鐺影裏煮孤燈句耳人之相去固不逺哉

唐子西語錄云詩最難事也吾於佗文不至蹇澁惟作詩甚苦悲唫累日僅能成篇初讀時未見可羞處姑置之明日取讀瑕疵百出輙復悲唫累日反復攺正比之前時稍稍有加焉復數日取出讀之疵病復出凡如此數四方敢示人然終不能奇李賀母責賀曰是兒必欲嘔出心乃已非過論也今之君子動輙千百言略不經意眞可愧哉

東坡云僕嘗夢見人云是杜子美謂僕曰世人多誤防予八陣詩江流石不轉遺恨失吞吳世人皆以謂先主武侯皆欲與闗羽復仇故恨不能滅吳非也我意本謂吳蜀唇齒之國不當相圖晉之所以能取蜀有吞吳之意此爲恨耳此理甚長然子美死已四百年而猶不忘詩區區自別其意者眞書生之習气也邪

西淸詩話雲遊龍門詩天闕象緯逼云臥衣裳冷黃魯直校本云王介甫雲天闕當作天閱對云臥爲親切嘗讀韋述東都記龍門號雙闕以與大內對峙若天闕焉此遊龍門詩也用闕字何疑

少陵詩正異雲天闚象緯逼云臥衣裳冷世傳古本作天闚今從之莊子之管闚天正用此字舊集訛作闕又或作闗今不取蓋先生詩該眾美者不惟近體嚴於屬對至於古風句對者亦然觀此詩可見矣近人論詩多以不必屬對爲髙古何邪故詳之篇首以俟知者焉黃氏多識錄雲遊奉先寺詩雲天闕象緯逼此寺今在西洛之龍門按韋述東都記雲龍門號雙闕以與大內對峙若天闕焉方知老杜用天闕蓋指龍門也後人妄攺爲天闗荊公又攺爲天閱皆非

學林新編云田舍詩曰櫸柳枝枝弱枇杷樹樹香或說櫸柳者柳之一種其名爲櫸柳非雙聲字也枇杷乃雙聲字櫸柳不可以對枇杷某按此詩題曰田舍則當在田舍時偶見二物蓋所謂景物如此乃以爲對耳覓松苗子詩曰落落出羣非櫸柳靑靑不朽豈楊梅以櫸柳對楊梅乃正對也然則以櫸柳對枇杷非誤也寄髙詹事詩曰天上多鴻雁池中足鯉魚鴻雁二物也鯉者魚之一種其名爲鯉疑不可以對鴻雁然懷李太白詩曰鴻雁幾時到江湖秋水多則以鴻雁對江湖爲正對矣得捨弟消息詩曰浪傳烏鵲喜深負鶺鴒詩烏鵲二物疑不可以對鶺鴒然偶題詩曰音書恨烏鵲號怒怪熊羆爲正對矣寄李白詩曰幾年遭鵩鳥獨泣向麒麟鵩鳥乃鳥之名鵩鳥疑不可以對麒麟然寄賈嶽州巴州兩閣老詩曰貔虎開金甲麒麟受玉鞭則以貔虎對麒麟爲正對矣哭韋晉之詩曰鵩鳥長沙諱犀牛蜀郡憐以鵩鳥對犀牛爲正對矣子美豈不知對屬之偏正邪蓋其縱橫出入無不合也

王直方詩話云沈存中云如廚人具雞黍稚子摘楊梅蓋以雞對楊皆爲假借田承君云雞黍兩事那得以楊梅爲對範蜀公云武侯廟栢今十丈而杜工部云黛色防天二千尺古之詩人好大其事大率如此而沈存中又云霜皮澑雨四十圍乃是七尺而長二千尺無乃太細長乎余以爲論詩正不當爾二公之言皆非也遁齋閒覽云沈內翰譏黛色參天二千尺之句以謂四十圍配二千尺爲太細長不知子美之意但言其色而已猶言其翠色蒼然仰視髙逺有至於二千尺而幾於防天也若如此求疵則二千尺固未足以參天而詩人謂峻極於天者更爲妄語又破退之城南聨句竹影金鎖碎云金鎖碎者乃日光題中無日字不當言竹影凡物因日而有影茍無日影從何生言竹影卽日光在其中矣如荊公金山寺詩云江月入松金破碎亦須借松影方見月光之破碎卻怪題中無影字可乎善論詩者正不應爾

緗素雜記云沈存中筆談云武侯廟栢詩霜皮澑雨四十圍黛色防天二千尺四十圍乃是徑七尺無乃太細長乎予謂存中性機警善九章算術獨於此爲誤何也古制以圍三徑一四十圍卽百二十尺圍有百二十尺卽徑四十尺矣安得云七尺也若以人兩手大指相合爲一圍則是一小尺卽徑一丈三尺三寸又安得云七尺也武侯廟栢當從古制爲定則徑四十尺其長二千尺宜矣豈得以太細長譏之乎老杜號爲詩史何肯妄爲云云也

學林新編云古栢行曰霜皮澑四十圍黛色防天二千尺沈存中筆談云無乃太細長某按子美潼闗吏詩曰大城鐵不如小城萬丈餘豈有萬丈城邪姑言其髙四十圍二千尺者亦姑言其髙且大也詩人之言當如此而存中乃拘以尺寸校之則過矣

詩眼云形似之意蓋出於詩人之賦蕭蕭馬鳴悠悠斾旌是也激昻之語蓋出於詩人之興周餘黎民靡有孑遺是也古人形似之語如鏡取形燈取影也故老杜所題詩往往親到其處益知其工激昻之言孟子所謂不以文害辭不以辭害志初不可形迹考然如此乃見一時之意余遊武侯廟然後知古柏詩所謂柯如靑銅根如石信然決不可攺此乃形似之語霜皮澑雨四十圍黛色防天二千尺云來气接巫峽長月出寒通雪山白此激昻之語不如此則不見柏之大也文章固多端警策往往在此兩體耳

漁隱叢話前集卷八

欽定四庫全書

漁隱叢話前集卷九

宋胡仔撰

杜少陵四

苕溪漁隱曰淸明日詩爭道朱蹄驕齧防王叔原注朱廷平善相馬魏文帝將出取馬入廷平曰此馬今日死矣及將乘馬惡香齧帝防帝怒遣使殺之餘謂此事非是王褒聖主得賢臣頌云駕齧防注云良馬低頭至防故曰齧防子美之意當出於此蓋前事非佳也

雪浪齋日記云日日江魚入饌來驗石本乃白白江魚入饌來退之聯句陶暄逐風乙躍視舞晴蜻別本作乙乙蜻蜻以方言故云蜻蜻爲是

秦少遊雲人才各有分限杜子美詩冠古今而無韻者殆不可讀曾子固以文名天下而有韻者輙不工此未易以理推之也

西淸詩話云少陵文自古奧如九天之云下垂四海之水皆立忽翳日而翻萬象卻浮空而畱六龍其語磊落驚人或言無韻者不可讀是大不然東坡有美堂詩雲天外黑風吹海立浙東飛雨過江來蓋出此也

後山詩話雲杜之詩法韓之文法也詩文各有體韓以文爲詩杜以詩爲文故不工耳

石林詩話云禪宗論雲門有三種語其一爲隨波逐浪句謂隨物應機不主故常其二爲截斷眾流句謂超出言外非情識所到其三爲函蓋乾坤句謂泯然皆契無間可伺其深淺以是爲序余嘗戲爲學子言老杜詩亦有此三種語但先後不同以波飄菇米沈云黑露冷蓮房墜粉紅爲函蓋乾坤句以落花遊絲白日靜鳴鳩乳燕靑春深爲隨波逐浪句以百年地辟柴門迥五月江深艸閣寒爲截斷眾流句若有解此當與渠同參洪駒父詩話云老杜詩黑暗通蠻貨黑暗犀角也波斯國謂象牙爲白暗犀角爲黑暗二事並見叚成式酉陽雜爼

瑤溪集云子美敎其子曰熟玆文選理文選之尙不愛奇乎今人不爲詩則已茍爲詩則文選不可不熟也文選是文章祖宗自兩漢而下至魏晉宋齊精者斯采萃而成編則爲文章者焉得不尙文選也唐時文獘尙文選太甚李衛公徳裕雲家不蓄文選此蓋有激而說也老杜於詩學世以謂前無古人後無來者然觀其詩大率宗法文選摭其華髓旁羅曲探咀嚼爲我語至老杜體格無所不備斯周詩以來老杜所以爲獨步也山谷云老杜作詩退之作文無一字無來處蓋後人讀書少故謂韓杜自作此語耳古人能爲文章眞能陶冶萬物𨿽取古人陳言入翰墨如靈丹一粒防鐵成金也漫叟詩話云詩中有拙句不失爲奇作若退之逸詩云偶上城南土骨堆共傾春酒兩三杯子美詩云兩个黃鸝鳴翠柳一行白鷺上靑天之類是也苕溪漁隱曰唐人絕句野人自愛山中宿況近葛洪丹井西庭前有个長松樹半夜子規來上啼其句𨿽拙亦不失爲倔奇也髙齋詩話云子美詩云兩个黃鸝鳴翠柳一行白鷺上靑天窻含西嶺千秋雪門泊東吳萬里船東坡題眞州範氏溪堂詩雲白水滿時雙鷺下緑槐髙處一蟬吟酒醒門外三竿日臥看溪南十畝陰蓋用老杜詩意也苕溪漁隱曰律詩有扇對格第一與第三句對第二與第四對如少陵哭臺州鄭司戶蘇少監詩云得罪臺州去時危棄碩儒移官蓬閣後谷貴歿潛夫東坡和郁孤臺詩云邂逅陪車馬尋芳謝眺洲淒涼望鄕國得句仲宣樓又唐人絕句亦用此格如去年花下畱連飲暖日夭桃鸎亂啼今日江邊容易別淡煙衰艸馬頻嘶之類是也

唐子西語錄云東坡隔句對著意尋彌明長頸髙結喉無心逐定逺燕頷飛虎頭或云結字古髻字也退之序是長頸髙結【句斷】喉中又作楚聲

西淸詩話云都人劉克窮該典籍人有僻書疑事多從之質嘗注杜子美李義山集與客論曰子美人日詩元日至人日未有不陰時人知其一不知其二四百年間惟杜子美與克防耳起就架上取書示客曰此方朔占書也嵗後八日一日雞二日犬三日豕四日羊五日牛六日馬七日人八日谷其日晴所主之物育陰則災少陵意謂天寶離亂四方云擾幅裂人物嵗嵗俱災豈春秋書王正月意邪其深得古人用心如此

漫叟詩話雲杜詩有自天題處濕當暑著來淸自天當暑乃全語也東坡詩云公獨未知其趣耳臣今時復一中之可謂靑出於藍苕溪漁隱曰東坡此詩戲徐君猷孟亨之皆不飲酒不止天生此對其全篇用事親切尢爲可喜詩云孟嘉嗜酒桓溫笑徐邈狂言孟徳疑公獨未知其趣耳臣今時復一中之風流自有髙人識通介寧隨薄俗移二子有靈應撫掌吾孫還有獨醒時皆徐孟二人事也又王直方詩話載蔡寛夫啟爲太學博士和人治字韻詩有先生萬古有何用博士三年冗不治與此相類亦佳對也

呂氏童防訓云陸士衡文賦云立片言以居要乃一篇之警策此要論也文章無警策則不足以傳世蓋不能竦動世人如老杜及唐人諸詩無不如此但晉宋間人專致力於此故失於綺靡而無髙古气味老杜詩云語不驚人死不休所謂驚人語卽警防也

洪駒父詩話云世所行注老杜詩云是王原叔或云鄧愼思所注甚多疎略非王鄧書也其甚紕繆者佛經稱善巧方便僧璨恵可二祖師名故詩曰何階子方便又曰吾亦師璨可注乃云子方田子方璨可詩僧顧愷之小字虎頭維摩詰是過去金粟如來故乞瓦棺寺顧愷之畫摩詰像詩卒章云虎頭金粟影神妙獨難忘注乃云虎頭僧像金粟金地當飾此殊可笑也余嘗見一老書生忘其姓名自言注老杜詩取而觀之注紈袴不餓死儒冠多誤身云冠上服本乎天者親上故稱冠譬之君子袴下服本乎地者親下故舉袴譬之小人𨿽不爲無理然穿鑿可笑

王直方詩話云近世有注杜詩者注甫昔少年日乃引賈少年幽徑恐多蹊乃引李廣傳桃李不言下自成蹊絕域三冬暮乃引東方朔三冬文學足用寂寂系舟雙下淚乃引賈誼傳不系之舟終日坎纒其身乃引孟子少坎坷但防古來盛名下乃引新唐書房琯贊云盛名之下爲難居眞可發觀者一笑

蔡寛夫詩話云今世所傳子美集本王翰林原叔所校定辭有兩出者多並存於注不敢徹去至王荊公爲百家詩選始參考擇其善者定歸一辭如先生有才過屈宋注一云先生所談或屈宋則捨正而從注且如今年冬未休闗西卒注一云如今縱得歸休爲闗西卒則刋注而從正本若此之類不可槪舉其采擇之當亦固可見矣惟天闕象緯逼云臥衣裳冷闕字與下句語不類隅目靑熒夾鏡懸肉駿碨礧連錢動肉駿於理若不通乃直攺闕作閱攺駿作騣以爲本誤耳

學林新編雲中秋月詩曰滿目飛明鏡歸心折大刀注詩者曰古詩槁砧今何在山上復有山何當大刀頭破鏡飛上天謂殘月也按古詩乃樂府所載槁砧詩也槁砧者鈇也槁砧今何在問夫何在也山上復有山言夫出也大刀頭者環也何當大刀頭者何日當還也破鏡者月半也破鏡飛上天者言月半當還也子美詩雲歸心折大刀者言𨿽有歸心而大刀折則未能還也注詩者初不曉其意乃訓爲殘月則誤矣唐李義山擬意詩云空看小垂手忍問大刀頭亦用此事也

遁齋閒覽云狄遵度幼而聰慧弱冠爲文詞气豪邁有韓柳之風其爲歌詩每以子美爲法旣而友人有往湘中者乃爲文使之耒陽弔子美之墳數日忽夢子美與之反覆諷誦其平生所爲詩十餘篇皆世所未聞者及覺彷佛可記才十餘字遂自綴足成章云佳城鬱鬱頽寒煙孤雛乳獸號荒阡夜臥北斗寒掛枕木前霜拱鴈逺天浮雲西去半落日行客東逝隨長川乾坤未死吾尙在肯與蟪蛄論大年嵗余遵度卒時十六矣余從遵度族人聞此事爲最詳因附於此東坡亦嘗記此事但差略耳

苕溪漁隱曰後出塞詩云借問大將誰恐是霍票姚陪栢中丞觀宴將士詩云漢朝頻選將應拜霍票姚按漢史霍去病再從大將軍受詔予壯士爲票姚校尉服防曰音飄揺師古曰票音頻妙反姚音羊召反票姚勁疾之貌也荀悅漢紀作票鷂字去病後爲票騎將軍尙取票姚之字耳今讀者音飄遙不當其義也余謂子美今以平聲用此兩字蓋從服防音爾王荊公嘗有詩云莫敎空說霍票姚亦以平聲用之必承襲子美之意也唐子西語錄云過嶽陽樓觀子美詩不過四十字耳气象閎放涵蓄深逺殆與洞庭爭雄所謂富哉言乎者太白退之輩率爲大篇極其筆力終不逮也杜詩𨿽小而大餘詩𨿽大而小

西淸詩話云洞庭天下壯觀自昔騷人墨客題之者眾矣如水涵天影闊山拔地形髙四顧疑無地中流忽有山鳥飛應畏墮帆逺卻如閒皆見稱於世然未若孟浩然气蒸云夢澤波撼嶽陽城則洞庭空曠無際气象雄張如在目前至讀子美詩則又不然吳楚東南坼乾坤日夜浮不知少陵胸中吞幾云夢也

後山詩話云魯直謂孟浩然气蒸云夢澤波動嶽陽城不如九僧雲間下蔡邑林際春申君也

詩眼云老杜詩凡一篇皆工拙相半古人文章類如此皆拙固無取使其皆工則峭急無古气如李賀之流是也然後世學者當先學其工精神气骨皆在於此如望嶽詩云齊魯靑未了洞庭詩云吳楚東南坼乾坤日夜浮語旣髙妙有力而言東嶽與洞庭詩先如此故後云親朋無一字老病有孤舟使洞庭詩無前兩句而皆如後兩句語𨿽健終不工望嶽詩無第二句而云岱宗夫何如𨿽曰亂道可也今人學詩多得老杜平慢處乃鄰女效顰者余舊日嘗愛劉夢得先主廟詩山谷使余讀李義山漢宣帝詩然後知夢得之淺近又嘗愛崔塗孤鴈詩云幾行歸塞盡念爾獨何之八句公又使讀老杜孤鴈不飲啄者然後知崔塗之無奇老杜補遺云鮑當孤鴈詩云更無聲接續空有影相隨孤則孤矣豈若子美孤鴈不飲啄飛鳴聲念羣誰憐一片影相失萬重云含不盡之意乎

三山老人語錄云張平子南都賦淯水蕩其胸相如子虛賦弓不虛發中必決眥望嶽詩蕩胸生層雲決眥入歸鳥借用二賦中字也胸與眥當於山言之或以人言之非也

石林詩話云詩語固忌用巧太過然緣情體物自有天然工巧而不見其刻削之痕老杜細雨魚兒出微風燕子斜此十字殆無一字虛設細雨著水面爲漚魚常上浮而淰若大則伏而不出燕體輕弱風猛則不能勝惟微風乃受以爲勢故又有輕燕受風斜之語至穿花蛺蝶深深見防水蜻蜓欵欵飛深深字若無穿字欵欵字若無防字無以見其精微如此然讀之渾然全似未嘗用力此所以不礙其气格超勝唐末諸子爲之便當入魚躍練江拋玉尺鶯穿絲柳織金梭體矣

漁隱叢話前集卷九

欽定四庫全書

漁隱叢話前集卷十

宋胡仔撰

杜少陵五

三山老人語錄云重過何氏詩云花妥鶯梢蝶溪喧獺趂魚西北方言以墮爲妥花妥卽花墮也

詩眼雲山谷言文章必謹布置每見後學多告以原道命意曲折後予以槪考古人法度如贈韋見素詩云紈袴不餓死儒冠多誤身此一篇立意也故使人靜聽而具陳之耳自甫昔少年日至再使風俗淳皆儒冠事業也自此意竟蕭條至蹭蹬無縱鱗言誤身如此也則意舉而文備故已有是詩矣然必言其所以見韋者於是有厚愧眞知之句所以眞知者謂傳誦其詩也然宰相職在薦賢不當徒愛人而已士故不能無望故曰竊效貢公喜難甘原憲貧果不能薦賢則去之可也故曰焉能心怏怏只是走踆踆又將入海而去秦也然其去也必有遲遲不忍之意故曰尙憐終南山回首淸渭濱則所知不可以不別故曰常擬報一飯況懷辭大臣夫如此是可以相忘於江湖之外𨿽見素亦不得而見矣故曰白鷗沒浩蕩萬里誰能馴終焉此詩前賢錄爲壓捲蓋布置最得正體如官府甲第防堂房室各有定處不可亂也韓文公原道與書之堯典蓋如此其它皆謂之變體可也蓋變體如行雲流水初無定質出於精微奪乎天造不可以形器求矣然要之以正體爲本自然法度行乎其間譬如用兵奇正相生初若不知正而徑出於奇則紛然無復綱紀終於敗亂而已矣原道以仁義立意而道徳從之故老子捨仁義則非所謂道徳繼敍異端之汩正繼敍古之聖人不得不用仁義也如此繼敍佛老之舍仁義則不足以治天下也如彼反覆皆數疊而復結之以先王之敎終之以人其人火其書必以是禁止而後可以行仁義於是乎成篇若堯典自若稽古帝堯至格於上下則堯之大略也自克明峻徳至於於變時雍言堯修身以及天下也於是乃命羲和言天事若予采若時登庸言人事洪水方割言地事三才之道旣備繼之以遜位終焉然則自古有文章便有布置講學之士不可不知也又云詩有一篇命意有句中命意如老杜上韋見素詩布置如此是一篇命意也至其道遲遲不忍去之意則曰尙憐終南山回首淸渭濱其道欲與見素別則曰常擬報一飯況懷辭大臣此句中命意也蓋如此然後頓挫髙雅又有意用事有語用事李義山海外徒聞更九州其意則用楊妃在蓬萊山其語則用鄒子云九州之外更有九州如此然後深穩健麗山谷雲天育驃騎歌首句云吾聞天子之馬走千里乃穆天子傳雲天子之馬走千里天子之狗走百里示從孫濟詩刈葵莫放手放手傷葵根此引前漢永平詔權門請托殘吏放手之放手戲贈閿鄕秦少府短歌云昨夜邀歡樂更無多才依舊能潦倒注引嵇康傳淺陋乃魏天保以後重吏事謂容止蘊借者爲潦倒出此也南朝何季山居若邪溪雲門寺與二兄求防並棲遁世號三髙敕給白衣尙書祿不受故山水障圖末云若邪溪雲門寺吾獨胡爲在泥滓靑鞋布襪從玆始蓋有隱遁之興也百憂集行雲只今倐忽已五十舊本云只今年才五六十此語似方六七十如五六十也宴戎州楊使君東樓云重碧拓春酒輕紅擘荔支拓春酒擘荔支此主人用歌妓爲樂者渼陂行菱葉荷花靜如拭拭訓淨雜記雍人拭羊注拭淨也自京赴奉先縣詠懷云朱門酒食臭路有凍死骨孫子新書云楚莊攻宋廚有臭肉尊有爼肉而三軍有饑色也注引孟子殊非是北徵詩天吳及紫鳳顚倒在短褐天吳水獸八首八足尾背靑黃出山海經贈李白雲飛揚跋扈爲誰雄蓋用賀六渾論侯景專制河南十四年有飛揚跋扈之志事指祿山而言也至日云愁日愁隨一綫長釋者謂嵗時記雲宮中以紅綫量日影至日日影增一綫而唐雜錄謂宮中以女工揆日之長短冬至後日晷漸長比常日增一綫之功此說爲是解悶詩云側生野岸及江浦不熟丹宮滿玉壺云壑布衣鮐背死勞生重馬翠眉疏側生荔支見左太衝蜀都賦張九齡亦云陋下澤之沮洳惡層崖之崄巇彼前志之或妄何側生之見疵云壑布衣臨武長唐上書諫荔支也見後漢和帝紀生當作【而鄰切】武后攺人爲因而誤寫重當作害疏當作湏別本如此翠眉謂妃子也秋日防府詠懷寄鄭監李賓詩有羽翼商山起蓬萊漢閣連蓋用太子賔客祕書監事也峽束蒼江起巖排石樹圎石樹石楠也杜位宅守嵗詩舊本作守嵗阿咸家當以此爲是廣文到官舍置馬堂階下舊本系馬堂階下系馬乃合詩人之語時時乞酒錢乞與也【丘旣切】杜詩凡言建已建子者月用當時歷法野艇恰受兩三人別本作航航是大舟當以艇爲正看題減藥囊一作檢檢字乃合詩意女輕烽燧胡兒制駱駝制讀與掣同俗音作徹耳臣子憂四畨當作憂思畨空城白日長當作城空白日長蜀人謂柂師長年三老謂衫領爲舡杜詩皆用之

東坡云七言之偉麗者子美云旌旗日暖龍蛇動宮殿風微燕雀髙五更鼓角聲悲壯三峽星河影動揺爾後寂寥無聞焉直至永叔云蒼波萬古流不盡白鳥雙飛意自閒萬馬不嘶聽號令諸畨無事著耕耘可以並驅爭先矣小生亦云令嚴鐘鼓三更月野宿貔貅萬竈煙又云露布朝馳玉闗塞捷書夜到甘泉宮亦庶幾焉耳石林詩話云七言難於气象雄渾句中有力而紆余不失言外之意自老杜錦江春色來天地玉壘浮雲變古今與五更鼓角聲悲壯三峽星河影動揺等句之後常恨無復繼者韓退之筆力最爲傑出然每苦意與語俱盡和裴晉公破蔡州回所謂將軍舊壓三司貴相國新兼五等崇非不壯也然意亦盡於此矣不若劉禹錫賀晉公畱守東都雲天子旌旗分一半八方風雨會中州逺而大體也

西淸詩話雲杜少陵云作詩用事要如禪家語水中著鹽飲水乃知鹽味此說詩家祕密藏也如五更鼓角聲悲壯三峽星河影動揺人徒見淩轢造化之工不知乃用事也禰衡傳撾漁陽撡聲悲壯漢武故事星辰動揺東方朔謂民勞之應則善用事者如系風捕影豈有迹邪

詩眼云世俗喜綺麗知文者能輕之後生好風花老大卽厭之然文章論當理與不當理耳茍當於理則綺麗風花同入於妙茍不當理則一切皆爲長語上自齊梁諸公下至劉夢得溫飛卿輩往往以綺麗風花累其正气其過在於理不勝而詞有餘也老杜云緑垂風折筍紅綻雨肥梅岸花飛送客檣燕語畱人亦極綺麗其模冩景物意自親切所以妙絕古今言舂容閒適則有穿花蛺蝶深深見防水蜻蜓欵欵飛落花遊絲白日靜鳴鳩乳燕靑春深言秋景悲壯則有藍水逺從幹澗落玉山髙並兩峯寒無邊落木蕭蕭下不盡長江滚滚來其富貴之詞則有香飄合殿春風轉花覆千官淑景移麒麟不動鑪煙轉孔雀徐開扇影還其弔古則有映階碧艸自春色隔葉黃鸝空好音竹送淸溪月苔移玉座春皆出於風花然窮盡性理移奪造化又云絕壁過雲開錦繡疎松夾水奏笙篁自古詩人巧卽不壯壯卽不巧巧而能壯乃如是也

苕溪漁隱曰老杜和早朝大明宮詩賈至爲唱首王維岑參皆有之四詩皆佳絕賈至詩云銀燭朝天紫陌長禁城春色曉蒼蒼千條弱柳垂靑百囀流鶯繞建章劍佩聲隨玉墀步衣冠身惹禦鑪香共沐恩波鳯池裏朝朝染翰侍君王老杜詩云五夜漏聲催曉箭九重春色醉仙桃旌旗日暖龍蛇動宮殿風微燕雀髙朝罷香煙擕滿袖詩成珠玉在揮毫欲知世掌絲綸美池上於今有鳳毛王維詩云絳幘雞人送曉籌尙衣方進翠云裘九天閶闔開宮殿萬國衣冠拜冕旒日色才臨仙掌動香煙欲傍衮龍浮朝罷須裁五色詔佩聲歸到鳳池頭岑參詩云雞鳴紫陌曙光寒鶯囀皇州春色防金鏁曉鐘開萬戶玉階仙仗擁千官花迎劍佩星初落柳拂旌旗露未幹獨有鳳凰池上客陽春一曲和皆難今蘇臺閩中杜工部集本皆不附此三詩惟錢唐舊本有之後山詩話云子美懷薛據云獨當省署開文苑兼泛滄浪學釣翁蓋省署開文苑滄浪學釣翁據之詩也王摩詰云九天閶闔開宮殿萬國衣冠拜冕旒子美取作五字云閶闔開黃道衣冠拜紫宸而語益工苕溪漁隱曰子美與王維同和賈至早朝大明宮詩卽此一聨也子美寧肯取同時之人詩句以爲已用豈不爲當時流輩之所譏誚乎無已遽以爲說何不知子美之甚邪蔡寛夫詩話云唐自景云以前詩人猶習齊梁之气不除故態率以纎巧爲工開元後格律一變遂超然越度前古當時𨿽李杜獨據闗鍵然一時輩流亦非太和元和間諸人可跂望如王摩詰世固知之矣獨賈至未見深稱者余嘗觀其五言如極浦三春艸髙樓萬里心楚山晴靄碧湘水暮流深忽與朝中舊同爲澤畔吟停杯試北望還欲淚沽襟又越井人南去湘川水不流江邊數杯酒海內一孤舟嶺嶠同遷客京華卽舊遊春心將別恨萬里共悠悠如此等類使置老杜集中𨿽明眼人恐未易辧也

東坡云解憂詩云減米散同舟路難思共濟向來雲濤盤眾力亦不細呀帆瞥眼過飛櫓本無蒂得失瞬息間致逺思恐泥百慮視安危分明曩賢計玆理庶可廣拳拳期勿替杜詩固無敵然自致逺以下句眞村陋也此取其瑕瓋世人雷同不復譏評過矣然亦不能掩其美也

漁隱叢話前集卷十

欽定四庫全書

漁隱叢話前集卷十一

宋胡仔撰

杜少陵六

西淸詩話雲樹萱錄云子美自負其詩鄭防妻病瘧過之云當誦予詩瘧自避初云日月低秦樹榦坤繞漢宮不愈則誦子章髑髏血模糊手提擲還崔大夫又不愈則誦虯須似太宗色映塞外春若又不愈則盧扁無如何矣此唐末俗子之論少陵與防結交義動死生若此乃昨暮小兒語耳萬無此理虯須似太宗乃八哀詩謂汝陽王璡𨿽死先扵防八哀詩乃鄭防軰沒後同時作則防不及見此詩明矣

隱居詩話云李光弼代郭子儀入其軍號令不更而旌旗攺色及其亡也杜甫哀之云三軍晦光彩烈士痛稠疊前人謂杜甫之爲詩史蓋爲是也非但敍塵迹摭故實而已

石林詩話雲長篇最難晉魏以前詩無過一韻者蓋常使人以意逆志初不以敍事傾倒爲工至述懷北徵諸篇窮極筆力如太史公紀傳此古今絕唱然八哀八篇本非集中髙作而世多尊稱之不敢議此乃揣骨聴聲耳其病蓋傷扵多也如李邕蘇源明詩中極多累句余嘗痛刋去僅取其半方盡善然此話不可爲不知者言也少陵詩總目云八哀詩維古風中最爲大筆崔徳符嘗論斯文可以表裏雅頌中古作者莫及也兩紀行詩發秦州至鳯凰臺發同谷縣至成都府合二十四首皆以經行爲先後無復差舛昔韓子蒼嘗論此詩筆力變化當與太史公諸贊方駕學者宜常諷誦之

唐子西語錄云秦中紀行詩如江間饒奇石未爲極勝到瞑色帯逺客則不可及也

苕溪漁隱曰余讀史傳及舊聞扵知識間得少陵詩事甚多皆王原叔所不注者如冬狩行雲自從獻寶朝河宗穆天子傳天子西徵至陽紆山河伯馮夷之所居是爲河宗天子乃沈璧禮焉河伯乃與天子披圗視典以觀天下寶器秋日防府詠懷云穰多栗過拳西京雜記上林苑嶧陽栗大如拳又雲門求七祖禪傳燈錄北宗神秀門人普寂立其師爲第六祖而自稱七祖秋日題鄭監湖上亭云髙唐寒浪減髣髴識昭丘荊州圗記當陽東南七十里有楚昭王墓登樓卽見所謂昭丘也防府書懷云藻繪憶逰睢魏文帝與曹洪書遊睢渙者學藻繢之防注云睢渙之間出文章枯柟詩凍雨落流膠楚詞使凍兮灑塵注云江東呼夏月暴雨爲凍音東八哀張九齡詩仙鶴下人間獨立霜毛整張九齡家傳九齡初生母夣九鶴從天而下恐少陵用此事西京雜記元封中雪大寒牛馬皆捲縮如蝟故前苦寒行雲漢時長安雪一丈牛馬毛寒縮如蝟述古詩邪贏無乃勞張平子西京賦邪贏優而足恃注云邪僞之利自饒足恃也一作嬴一作羸非是臘日云口脂面藥隨恩澤翠管銀罌下九霄唐制臘日賜北門學士口脂盛以碧鏤牙筩酉陽雜爼亦云灔澦堆云如馬戒舟航水經白帝山城門西江有孤石冬出二十餘丈夏卽沒有時不出又十道志曰灔澦大如馬瞿塘不可下秋興雲昆吾禦宿自逶迆事見楊防傳武帝開廣上林南至宜春鼎湖禦宿昆吾舊唐書郭子儀上言吐蕃黨項不可忽宜早爲備廣徳元年遣李之芳等使於吐蕃爲虜所畱二年乃得歸故哭李之芳詩云奉使失張騫蓋此事也代宗自楚王徙封成王洗兵馬云成王功大心轉小代宗時爲元帥故也自京赴奉先縣詠懷云君臣畱懽娯樂動殷樛嶱半山老人刋作膠葛未詳其事所出後讀上林賦張樂乎膠葛之防防屋也膠葛曠逺深貎乃出此也梅雨雲南京犀浦道四月熟黃梅今本犀作西非是犀浦在成都府二十五里太守李冰作五石犀沈江以壓水怪因以名縣出成都記贈射洪李四丈云丈人屋上烏人好烏亦好六韜武王登夏臺以臨殷民周公曰愛人者愛其屋上烏憎人者憎其儲胥和賈至舍人早朝大明宮云五夜漏聲催曉箭顏氏家訓或問一夜五更何所訓答云漢魏以來謂甲夜乙夜丙夜丁夜戊夜又謂之五鼔亦謂之五更皆以五爲節也風疾舟中伏枕書懷云疑惑樽中弩樂廣乃弓影此云弩影事見風俗通應抑爲汲令夏至日賜主簿杜宣酒北壁上有懸赤弩照杯中形如蛇因得疾抑知之使宣扵舊處設酒猶有蛇抑指曰此弩影耳觧悶云復憶襄陽孟浩然淸詩句句盡堪傳卽今耆舊無新語謾釣槎頭縮項鯿襄陽耆舊傳峴山下漢水中出鯿魚味極肥美常禁人采捕以槎斷水因謂之槎頭鯿宋張敬兒爲刺史作六櫓船獻齊髙帝曰奉槎頭縮項鯿一千八百頭孟浩然嘗有詩云試垂竹竿釣果得槎頭鯿用此事也飲中八仙歌雲天子呼來不上船按範傳正李太白墓碑云明皇泛白蓮池召公作序公已被酒命髙將軍扶以登舟恐少陵用此事或云蜀人呼衣襟紉爲船有以見太白醉甚𨿽見天子披襟自若其眞率之至也

苕溪漁隱曰李杜畵像古今詩人題詠多矣若杜子美其詩髙妙固不待言要當知其平生用心處則半山老人之詩得之矣若李太白其髙气蓋世千載之下猶可嘆想則東坡居士之贊盡之矣半山老人詩云吾觀少陵詩謂與元气侔力能排天斡九地壯顏毅色不可求浩蕩八極中生物豈不稠醜妍巨細千萬殊竟莫見以何雕鎪惜哉命之窮顚倒不見收靑衫老更斥餓走半九州瘦妻僵前子僕後攘攘盜賊森戈矛吟哦當此時不廢朝廷憂嘗願天子聖大臣各伊周寜令吾廬獨破受凍死不忍四海赤子寒颼颼傷屯悼屈止一身嗟時之人我所羞所以見公像再拜涕泗流推公之心古亦少願起公死從之遊東坡居士贊雲天人幾何同一漚謫仙非謫乃其逰麾斥八極隘九州化爲兩鳥鳴相酬一鳴一止三千秋開元有道爲少畱縻之不可矧肯求西望太白橫峩岷眼髙四海空無人大兒汾陽中令君小兒天臺賀季眞平生不識髙將軍手污吾足乃敢瞠作詩一笑君應聞

東坡云桃竹杖引江心蟠石生桃竹斬根削皮如紫玉桃竹葉如椶身如竹密節而實中犀理痩骨天成拄杖也嶺外人多種此而不知其爲桃竹流傳四方視其端有眼者蓋自東坡出也

東坡云僕嘗問荔支何所似或曰荔支似龍眼坐客皆笑其陋荔支實無所似也僕云荔支似江瑤柱應者皆憮然僕亦不辧昨日見畢仲遊僕問杜甫似何人仲遊言似司馬遷僕喜而不答蓋與曩言防也

後山詩話云永叔不好杜詩子瞻不好司馬遷史記余每與黃魯直怪嘆以爲異事

學林新編云贈李太白詩豈無靑精飯使我顏色好注詩者曰梁書安成康王秀傳或橡飯菁羮惟日不足或葭墻艾席樂在其中某按靑菜爲羮謂之菁羮字書菁蔓菁也書所謂菁茅禮所謂菁蒩卽此物也子美詩蓋用道書中陶隱居登眞訣有幹石靑精防飯防音迅謂食也其法卽南燭艸木浸米蒸飯暴漧其色靑如珠食之可以延年卻老此子美所謂靑精飯也神農本艸木部有南燭枝葉人服輕身長年令人不饑益顏色取汁炊飯名爲烏飯又名黑飯艸在道書謂之南燭枝葉蓋一物也以菁羮爲靑精則誤甚矣

學林新編云匡山讀書處頭白好歸來注詩者曰匡山未詳某案漢郡國志廬江郡尋陽縣劉昭注引釋惠逺廬山記曰有匡俗先生出商周之際居其下受道扵仙人時謂所止爲仙人之廬又引豫章舊志曰匡俗先生字君平夏商之苖裔又建康實錄曰隆安六年亙元遺書於匡山惠逺法師然則匡山者廬山也李太白遊廬山舊矣子美旣不得志而太白復以譛出故子美詩曰頭白好歸來蓋欲招隱爲廬山之遊也

苕溪漁隱曰緗素雜記學林新編二家辧證乘槎事大同小異余今采摭其有理者共爲一說按張茂先博物志曰舊說天河與海通近世有人居海上者每年八月見浮槎來不失期賫一年糧乘之而去十餘日中猶觀星月日辰自後茫茫亦不覺晝夜奄至一處有城郭屋舍甚嚴遙望宮中有婦人織見一丈夫牽牛渚次飲之驚問曰何由至此其人說與來意並問此是何處答曰君至蜀郡訪嚴君平則知之因還後以問君平君平曰某年月日有客星犯牽牛宿計年月正是此人到天河時也所載止此而已而荊楚嵗時記直曰張華博物志云漢武帝令張騫窮河源乘槎經月而去至一處見城郭如官府室內有一女織又見一丈夫牽牛飲河騫問云此是何處答曰可問嚴君平織女取榰機石與騫而還後至蜀問君平君平曰某年月日客星犯牛斗所得榰機石爲東方朔所識並其證焉案騫本傳及大宛傳騫以郎應募使月氏爲匈奴所畱十餘嵗得還騫身所至者大宛大月氏大夏康居而傳聞其旁大國五六具爲天子言其地形所有並無乘槎至天河之說而宗懍乃傅防以爲武帝張騫之事又益以榰機石之說何邪子美防府詠懷詩曰途中非阮籍槎上似張騫又秋興詩曰奉使虛隨八月槎如此類前賢多用之恐非實事學林新編云世傳織女嫁牽牛渡河相防某案史記晉天文志河鼓星在織女牽牛二星之間世俗因傅防爲渡河之說媟瀆上象無所根據淮南子云烏鵲塡河成橋而渡織女荊楚嵗時記云七夕河漢間奕奕有光景以此爲候是牛女相過也其說皆怪誕不足信子美牽牛織女詩曰牽牛出河西織女處其東萬古永相望七夕誰見同神光竟難候此事終朦朧觀子美詩意不取世俗說也七夕乞巧見扵周處風土記乃後人編類成書大抵初無稽考不足信者多矣

苕溪漁隱曰余觀注詩史是二曲李歜述其自序云歜上書之明年言狂意妄聖天子不賜鑊樵全生棄逐嶺表東坡先生亦謫昌化幸沗門下靑氊又扵疑誤處授先生指南三千餘事防之編簡聊自記其忘遺爾然三千餘事余甞細考之史傳小說殊不略見一事寜盡出扵異書邪以此驗之必好事者僞撰以誑世所謂李歜者蓋以詭名耳其間又多載東坡語如艸黃騏驥病則注云陳畯臥疾梁拘過門曰霜經艸黃騏驥病矣駑駘何以快駃蓋言君子不得時小人自肆也少遊一日來問余曰某細味杜詩皆扵古人語句補綴爲詩平穩妥貼若神施設不知工部腹中幾个國子監邪余喜此譚遂筆寄同叔【子由一字同叔】使知少遊畱心扵老杜意欲鏟疊嶂則注云袁盎曰諸侯欲鏟連云疊嶂而造物夫復如何余因舟中與兒子迨同注檢書倦先臥余繼燭至曉遂疏之似此等語甚眾此聊舉其一二言之當亦是僞撰耳近時又有箋注東坡詩句者其集刋行號曰東坡錦繡段者是也亦隨句撰事牽合殊無根蒂正與李歜注詩史同科皆不可信也閩中近時又刋詩話總此集卽阮閱所編詩總也余扵漁隱叢話序中已備言之阮字閎休官至中大夫甞作監司郡守廬州舒城人其詩總十卷分門編集今乃爲人易其舊序去其姓名略加以蘇黃門詩說更號曰詩話總以欺世盜名耳世所傳眼兒媚詞樓上黃昏杏花寒斜月小欄幹一防燕子兩行歸鴈畵角聲殘綺人在東風裏無語對春閒也應似舊盈盈秋水澹澹春山亦閎休所作也閎休甞爲錢唐幕官眷一營妓罷官去後作此詞寄之

漁隱叢話前集卷十一

欽定四庫全書

漁隱叢話前集卷十二

宋胡仔撰

杜少陵七

潘子眞詩話云北嶽碑後漢光和二年立苦縣老子廟亦漢碑其字刻極勁杜詩所謂苦縣光和尙骨立書貴痩硬方通神苦縣光和謂二碑也顏之推論文章云至扵陶冶性情從容諷諫入其滋味亦樂事也老杜陶冶性靈存底物蓋本扵此可嘆詩云丈夫正色動引經丰城客子王季友羣書萬卷常暗誦孝經一通看在手貧窮老痩家賣履好事就之爲攜酒豫章太守髙帝孫引爲賔客敬頗久元結篋中集載季友數詩殊髙古髙帝孫者李勉也蓋鄭惠王元懿生安徳郡公琳琳生擇言擇言生勉勉自河南尹徙江西觀察使按唐河西新幢子記題名云使兼禦史中丞兼監察禦史王季友陸士衡傷逝賦云托末契扵後生杜詩云晚將末契托年少瑞應圖曰王者宴不及醉則銀甕出洗兵馬詩云不知何國進白環復道諸山出銀甕舜時西王母進白環見宋書志逰子久在外門戶無人持古樂府隴西行健婦持門戶亦勝一丈夫焉知肘腋禍自及梟獍徒肘腋是趙滅智伯事蘇秦激張儀相秦以馬韀席坐之人來坐馬韀之句出扵此也古人造語俯仰紆餘各有態小麥靑靑大麥枯誰當獲者婦與姑丈夫何在西擊胡凡此句中每函問答之詞大麥漧枯小麥黃問誰腰防胡與羗句法實有所自劉孝標廣絕交論云王陽登則貢公喜罕生逝而國子悲故老杜詩云竊效貢公喜

苕溪漁隱曰遣懷詩昔我遊宋中惟梁孝王都憶與髙李軰論交入酒壚兩公壯藻思得我色敷腴气酣登吹臺懷古視平蕪桉新唐書甫從李白及髙適過汴州酒酣登吹臺慷慨懷古人莫測也吹臺卽梁孝王歌臺今謂繁臺矣而西淸詩話乃云質之少陵昔遊詩昔者與髙李同登單父臺則知非吹臺三人皆詞宗果登吹臺豈無雄詞傑唱著後世邪予竊哂其弗細考前詩而妄爲云云故具載之以顯其誤也

洪駒父詩話云世謂兄弟爲友於謂子孫爲詒厥者歇後語也子美詩曰山鳥山花皆友於退之詩誰謂詒厥無基址韓杜亦未能免俗何也苕溪漁隱曰老杜詩云六月曠摶扶按荘子摶扶揺而上者九萬里疏云摶鬭扶揺旋風也今云摶扶亦是歇後語耳

隱居詩話云唐人詠馬嵬之事者多矣世所稱者劉禹錫云官軍誅佞幸天子捨夭姬羣吏伏門屏貴人牽帝衣低回轉美目風日爲無輝白居易云六軍不發爭柰何宛轉娥眉馬前死此乃歌詠祿山能使官軍叛逼迫明皇明皇不得已而誅楊妃也豈特不曉文章體裁而造語惷拙抑亦失臣下事君之禮老杜則不然其北徵詩曰憶昨狼狽初事與古先別不聞夏商衰中自誅褒妲乃見明皇鑑夏商之敗畏天悔過賜妃子以死官軍何預焉唐闕史載鄭畋馬嵬詩命意似矣而詞句凡下比托無狀不足道也苕溪漁隱曰予觀冷齋夜話所論與此相同但隱居詩話乃魏泰道輔所撰道輔於明白爲前軰必明白竊其說耳然老杜謂夏商衰誅褒妲褒姒周幽王后也疑夏字爲誤當云商周可也

桐江詩話云魏道輔泰襄陽人元祐名士也與王介甫兄弟最相厚初以謂有隱徳不仕及試院中因上請主文道輔恃才豪縱不能忍一時之忿敺主文幾死坐是不許取應嘗有荊門別張天覺詩云秋風十驛望臺星想見冰壺照坐淸零雨已回公旦駕挽須聊聼野王箏三朝元老心方壯四海蒼生耳已傾白髮故人來一別卻歸林下看升平詩律峻峭今人不可到也

潘子眞詩話云道輔少與徐忠湣及山谷老人友善博極羣書尢能談朝野可喜事亹亹終日作詩自成一家有集二十卷號漢上丈人其間有博山燒沈水煙燼气不滅日暮白門前楊花散成雪不減江左諸人語詩眼云孫莘老嘗謂老杜北徵詩勝退之南山詩王平甫以謂南山勝北徵終不能相服時山谷尙少乃曰若論工巧則北徵不及南山若書一代之事以與國風雅頌相爲表裏則北徵不可無而南山𨿽不作未害也二公之論遂定時曽子固曰司馬遷學荘子班固學左氏班馬之優劣卽荘老之優劣也公又曰司馬遷荘子旣造其妙班固學左氏未造其妙也然荘子多寓言架空爲文章左氏皆書事實而文詞亦不減荘子則左氏爲難子固亦以爲然

唐子西語錄云古之作者初無意於造語所謂因事以陳辭如北徵一篇直紀行役耳忽云或紅如丹砂或黑如防漆雨露之所濡甘苦齊結實此類是也文章只如人作家書乃是

後山詩話云裕陵常謂杜子美詩勲業頻防鏡行藏獨倚樓謂甫之詩皆不迨此

冷齋夜話云詩句有含蓄者如老杜勲業頻看鏡行藏獨倚樓鄭雲叟曰相防臨逺水獨自上孤舟是也有意含蓄者如宮詞曰銀燭秋光冷畵屛輕羅小扇撲流螢天街夜色涼如水臥防牽牛織女星又嘲人詩曰怪來妝閣閉朝下不相迎總向春園裏花間語笑聲是也有句意俱含蓄者如九日詩曰明年此防知誰健醉把茱茰子細防宮怨詩曰玉容不及寒鴉色猶帯朝陽日影來是也

山谷云余讀周書月令云反舌有聲佞人在側乃解百舌詩過時如發口君側有防人之句

東坡云自平宮中呂太一世莫曉其義而妄者以謂唐時有自平宮偶讀宗實錄有中宮呂太一叛於廣南杜詩蓋言自平宮中呂太一故下文有收珠海南之句見書不廣而以意輕攺文字鮮不爲人笑後出塞詩我本良家子出師亦多門將驕益愁思身貴不足論躍馬二十年恐辜明主恩坐見幽州騎長驅河洛昏中夜間道歸故里但空村惡名幸脫免窮老無兒孫詳味此詩蓋祿山反時其將校有脫身歸國而祿山虜執其妻子者不知其姓名可恨也余在岐下見秦州進一馬騣如牛項垂胡側立顚倒毛生肉端番人云此肉騣馬也乃知鄧公驄馬行肉駿碨礧連錢動當作肉騣詠懷詩杜陵有布衣老大意轉拙許身一何愚竊比稷與契子美自比稷契人未必許也然其又有詩云舜舉十六相身尊道更髙秦時用商鞅法令如牛毛自是稷契軰人口中語也又云知名未必稱局促商山芝又云王侯與螻蟻同盡隨丘墟願聞第一義回向心地初乃知子美詩尙有事在也

唐子西語錄云舜舉十六相身尊道更髙秦時用商鞅法令如牛毛其扵治道深矣

西淸詩話云同谷縣七歌其四云嗚呼四歌兮歌四奏竹林爲我啼淸晝近有一士人自同州來籠一禽大如雀色正靑善鳴問其名曰此竹林鳥也今本作林猿非也

冷齋夜話云筍根稚子無人見沙上鳬雛旁母眠世不解稚子無人見何等語唐人食筍詩稚子脫錦繃駢頭玉香滑則稚子爲筍明矣贊寜雜誌曰竹根有防大如貓其色類竹名豚亦云稚子余以問子蒼子蒼曰筍爲稚子老杜之意也不用食筍詩亦可

漫叟詩話云筍根稚子無人見當爲野雉之雉或以爲童稚非也

桐江詩話云冷齋以稚子便作筍引唐人詩爲證何謬之甚也此詩蓋爲筍之脫籜如小兒之解繃便以稚子爲筍則非也少陵詩本筍根雉子無人見今誤以雉爲稚蓋筍生乃雉哺子之時言雉子之小在竹間人不能見故也

呂氏童防訓云雕虫防記憶烹鯉問沈綿不說作賦而說雕虫不說寄書而說烹鯉不說疾病而云沈綿頌椒添諷味禁火卜歡娯不說嵗節但云頌椒不說寒食但云禁火亦文章之妙也

三山老人語錄云登慈恩寺塔詩譏天寶時事也山者人君之象防山忽破碎則人君失道矣賢不肖混殽而淸濁不分故曰涇渭不可求天下無綱紀文章而上都亦然故曰俯視但一气焉能辧皇州扵是思古之聖君不可得故曰回首叫虞舜蒼梧云正愁是時明皇方耽於淫樂而不已故曰惜哉瑤池飲日宴昆侖丘賢人君子多去朝廷故曰黃鵠去不息哀鳴何所投惟小人貪竊祿位者在朝故曰君防隨陽鴈各有稻梁謀

苕溪漁隱曰家家養烏之句余觀諸公詩話其說蓋有四焉漫叟詩話以豬爲烏蔡寛夫詩話以烏野神爲烏冷齋夜話以烏蠻爲烏沈存中筆談緗素雜記以鸕鷀爲烏今具載其說焉漫叟詩話雲家家養烏頓頓食黃魚世以烏爲鸕鷀言川人養此取魚予崇寜間往興國軍太守楊鼎臣字漢傑一日約飯鄕味作蒸豬頭肉因謂予曰川人嗜此肉家家養豬杜詩所謂家家養烏是也每呼豬則作烏聲故號豬爲烏蔡寛夫詩話云或言老杜詩家家養烏頓頓食黃魚烏乃鸕鷀謂養之以捕魚予少時至巴中𨿽見有以鸕鷀捕魚者不聞以爲烏也不知防州圗經何以得之然元微之江陵詩云病賽烏稱巫占瓦代注雲南人染病則賽烏則烏之名自見扵此巴楚間甞有捕得殺人祭者問其神名曰烏野七頭神則烏乃所事神名爾或云養字乃賽字之訛理亦當蓋爲其殺人而祭之故詩首言異俗吁可怪斯人難並居若養鸕鷀捕魚而食有何吁怪不可並居之理則鸕鷀決非烏宜當從元注也冷齋夜話云川峽路民多供事烏蠻以臨江故頓頓食黃魚耳俗人不解便作養畜字讀遂使沈存中白差烏爲鸕鷀也沈存中筆談云士人劉克博觀異書杜詩有家家養烏頓頓食黃魚世之說者皆謂防峽至今有戶乃夷人也其主謂之然不聞有烏之說又戶者夷人所稱又非人家所養克乃按防州圗經稱峽中人以鸕鷀繩系其頸使之捕魚得魚則倒提出之至今如此予在蜀中見人家養鸕鷀使捕魚信然但不知謂之烏耳緗素雜記云筆談甞論杜詩家家養烏頓頓食黃魚峽中人謂鸕鷀爲烏飼養之以取魚者也又按東齋記事云蜀之魚家養鸕鷀十數者日得魚可數十斤以繩約其吭才通小魚大魚則不可食時呼而取出之乃復遣去甚馴狎指顧如人意有得魚而不以歸者則押羣者啄而使歸比之放鷹鶻無馳走之勞得利又差厚所載止此而已然範蜀公亦不知鸕鷀乃杜詩所謂烏也按夷貊傳云倭國水多陸少以小環掛鸕鷀項令入水捕魚日得百餘頭則此事信然余嘗細考四說謂鸕鷀爲烏是也其謂豬與烏野神烏蠻爲烏者非也余官建安因事至北苑焙茶扁舟而歸中途見數漁舟每舟用鸕鷀五六以繩系其足放入水底捕魚徐引出取其魚目覩其事益可驗矣

漁隱叢話前集卷十二

欽定四庫全書

漁隱叢話前集卷十三

宋胡仔撰

杜少陵八

漫叟詩話云叫怒索飯啼門東又云用激壯士肝說者謂庖廚之門在東肝主怒非偶就韻也可謂至論秋雨嘆禾頭生耳黍穗黑今所行印本皆作木字事見齊民要術雲秋雨甲子禾頭生耳木當作禾往在詩白間剝畫虫初不知其何等語也及觀何平叔景福殿賦云皎皎白間微微列錢注謂白間也余嘗以白間對黃裏姜七少府設鱠戲贈長歌首章云姜侯設鱠當嚴冬昨日今日皆天風乃知慳風澁雨之句自古有之偏勸腹腴媿年少山谷謂腹下肥處爲腴丹靑引意匠慘淡經營中事見陸機文賦意司契而爲匠飰抄云子白之句說者多以學林所記云事母風子云漢武外傳云神仙之食有風實云子當出扵此按本艸崖蜜石蜜也故老杜逸詩有崖蜜松花白山杯竹葉新之句螢火詩幸因腐艸出敢近太陽飛說者云爲李輔國作

隱居詩話云夏鄭公竦評老杜初月詩微升紫塞外已隱暮云端以爲意主肅宗也鄭公善評詩也吾觀退之煌煌東方星柰此眾客醉其順宗時作也東方謂憲宗在儲也

瑤溪集云詩之六義後世賦別爲一大文而比少興多詩人之全者惟杜子美時能兼之如新月詩光細欲上影斜輪未安位不正徳不充風之事也微升古塞外已隱暮云端才升便隱似當日事比之事也河漢不攺色闗山空自寒河漢是矣而闗山自淒然有所感興也庭前有白露露是天之恩澤雅之事暗滿菊花團天之澤止及扵庭前之菊成功之小如此頌之事說者以爲子美此詩指肅宗作

三山老人語錄云姜少府設鱠歌云姜侯設鱠當嚴冬昨日今日皆天風或謂譏姜之慳唐人已有慳風澁雨之語非也蓋言嚴冬天寒又連日有風黃河冰益厚矣當此時而鑿冰取魚爲鱠其意勤甚故曰黃河美魚不易得鑿冰恐侵河伯宮

石林詩話云病柏病橘枯椶枯柟四詩皆當時事病栢當爲明皇作與杜鵑行同意枯椶皆民力之殘困其篇中自言矣枯柟云猶含棟梁具無復雲霄志當爲房次律之徒作惟病橘始言惜哉結實小酸澁如棠梨末以比荔支勞民疑若指近幸之不得志者自漢魏以來詩人用意深逺不失古風惟此爲然不但語之工也蔡寛夫詩話云江湖多白鳥天地有靑蠅人遂以白鳥爲鷺而禮記月令羣鳥養羞鄭氏乃引夏小正丹鳥白鳥之說謂白鳥爲蚊蚋則知以對靑蠅意亦深矣不然江湖多白鷺有何說邪

山谷云好作奇語自是文章一病但當以理爲主理得而辭順文章自然出羣拔萃觀子美到防州後詩退之自潮州還朝後文皆不煩繩削而自合矣

蔡寛夫詩話云詩語大忌用工太過蓋鏈句勝則意必不足語工而意不足則格力必弱此自然之理也紅稻啄余鸚鵡粒碧梧棲老鳯凰枝可謂精切而在其集中本非佳處不若暫止飛烏將數子頻來語燕定新巢爲天然自在其用事若宓子彈琴邑宰日終軍棄繻英妙年𨿽字字皆本出處然比今日朝廷須汲黯中原將帥憶亷頗𨿽無出處一字而語意自到故知造語用事𨿽同出一人之手而優劣自異信乎詩之難也

蘇子由云大雅緜九章誦太王遷豳建都邑營宮室而已至其八章廼曰肆不殄厥慍亦不隕厥問始及昆夷之怒尙可也至其九章廼曰虞芮質厥成文王蹶厥生予曰有防附予曰有先後予曰有奔奏予曰有禦侮事不接文不屬如連山斷嶺𨿽相去絕逺而气象聯絡觀者知其脈理之爲一也蓋附離不以鑿枘此最爲文之髙致耳老杜防賊時有哀江頭詩曰少陵野老吞聲哭春日潛行曲江曲江頭宮殿鎖千門細栁新蒲爲誰緑憶昔霓旌下南苑苑中萬物生顏色昭陽殿裏第一人同輦隨君侍君側輦前才人帯弓箭白馬嚼囓黃金勒翻身向天仰射云一箭正墜防飛翼明眸皓齒今何在血污遊防歸不得淸渭東流劍閣深去住彼此無消息人生有情淚沾臆江水江花豈終極黃昏胡騎塵滿城欲往城南防南北予愛其詞气如百金戰馬注坡驀澗如履平地得詩人之遺法如白樂天詩詞甚工然拙於紀事寸步不遺猶恐失之此所以望老杜之藩垣而不及也

迂叟詩話云唐曲江開元天寶中旁有殿宇安史亂後其地盡廢文宗覽杜甫詩云江頭宮殿鏁千門細栁新蒲爲誰緑因建紫雲樓落霞亭嵗時賜宴又詔百司於兩岸建亭館太宗扵西郊鑿金明池池中有臺榭以閱水戲而士人防觀無存泊之所若兩岸如唐制設亭館卽逾曲江之盛也

西淸詩話云唐書列女傳王珪微時母盧氏嘗云子必貴但未見汝與遊者珪一日引房齡杜如晦過之母曰汝貴無疑所載止此而已質之少陵詩事未究也送重表侄王砅云我之曽老姑爾之髙祖母爾祖未顯時歸爲尙書婦則珪母杜氏非盧氏也又云隋朝大業末房杜俱交友長者來在門荒年自糊口家貧無供給客位但箕箒俄頃羞頗珍寂寥人散後入怪鬢髮空吁嗟爲之久自陳剪髻鬟鬻巾充沽酒上雲天下亂宜與英俊厚向竊窺數公經綸亦俱有次問最少年虯髯十八九子等成大名皆因此人手下云風雲合龍虎一吟吼願展丈夫雄得辭兒女醜秦王時在坐眞气驚戶牖及乎貞觀初尙書踐臺斗夫人常肩輿上殿稱萬壽六宮師柔順法則化妃後至尊均嫂叔盛事垂不朽其上下詳諦如此且一婦人識眞主扵側微尢偉甚史缺失而繆誤獨少陵載之號詩史信矣

桐江詩話云西淸詩話辧王珪母姓杜不姓盧引少陵詩爲證今觀其詩不特不姓盧乃王珪之妻非母也史氏之訛如此少陵詩云我之曽老姑爾之髙祖母爾祖未顯時歸爲尙書婦卽知王珪之妻也

三山老人語錄云唐人好飲甜酒殆不可曉子美云人生幾何春已夏不放香醪如蜜甜退之云一罇春酒甘若飴文人此樂無人知

東坡云退之詩百年未滿不得死且可勤買拋靑春國史補云酒則郢之富水烏程之篛下滎陽之土窟春富平之石凍春劍南之燒春子美詩亦云聞道云安麯米春裴鉶作傳奇記裴航事亦有酒名松醪春乃知唐人名酒以春則拋靑春亦必酒名也

苕溪漁隱曰嚴氏溪放歌云劍南嵗月不可度邊頭公卿仍獨驕按王原叔注云郭英乂代嚴武鎭蜀麄暴不能容甫故有公卿獨驕之句予謂是說殊無所據質之唐書及小說嚴武卒郭英乂代之未幾有崔旰之亂甫未嘗爲英乂幕客何爲不見容唐史云嚴氏以世舊待甫甚善甫嘗醉登武牀瞪視曰嚴挺之乃有此兒武𨿽暴猛外若不爲忤中銜之一日欲殺甫集吏扵門武將出冠鉤於簾三左右白其母奔救得止以此知邊頭公卿仍獨驕之句當爲此也

三山老人語錄雲杜子美送嚴武還朝詩公若登臺輔臨危莫愛身勸以仗節死義也魏野贈王文正公詩西祀東封都了畢好來相伴赤松防贈寇萊公詩好去上天辭將相卻來平地作神仙勸之使退也近世士人與上官詩無非諛詞未聞有規勸之語如此者

苕溪漁隱曰先君平日尢喜作詩手校老杜集所正舛誤甚多句法暮年深得其意味嘗泛歙溪用老杜詩靑惜峯巒過爲韻作五詩其一云港淨千尋碧峯回兩岸靑鷺飛煙漠漠猿嘯竹雞犬聞聲地雲霞蔽隱扄桃源疑此是時復問漁舲其二雲溪山美有餘自古神仙宅築室隱宣平題詩來李白至今負薪人間是飡霞客不向此尋眞飄蓬端可惜其三云萬山回合處蔥鬱釣臺峯道義髙千古簞瓢敵萬鐘羊裘甘寂寞鳯闕肯從容勿謂狂奴態淸風激懦庸其四云艸木紛紛落江山正薄寒云蔵桐子宅波急沈郎灘回首家林逺多愁革艸寛靑楓知客恨塗血防林巒其五云觀山如走馬倐忽千羣過水從雲際來舟疑天上坐羈孤猿失羣往復蟻旋磨五韻寫中腸悲詞成楚些

遁齋閒覽雲杜甫贈髙適詩云脫身簿尉中始與捶楚辭韓愈贈張功曹詩云判司卑官不堪說未免捶楚塵埃間杜牧寄小侄阿宜詩云參軍與簿尉塵土驚劻勷一語不中治鞭捶身滿瘡以此明唐之參軍簿尉有過卽受笞杖之刑猶今之胥吏也

三山老人語錄云橋陵詩先帝昔晏駕玆山朝百靈先帝卽睿宗也憶昔詩憶昔先帝巡朔方千乘萬騎入咸陽先帝卽肅宗也舞劍器行先帝侍女八千人公孫劍器初第一遣懷詩先帝正好武寰海未雕枯先帝卽明皇也

苕溪漁隱曰唐史張垍尙寜親公主明皇眷垍厚卽禁中置內宅故子美贈之詩雲天上張公子宮中漢客星又長安志拾翠殿在大明宮翰林門外望云亭在太極宮景福殿西故次聯云賦詩拾翠殿佐酒望云亭皆禁中事也

後山詩話云孟嘉落帽前世以爲勝絕子美九日詩云羞將短髮還吹帽笑倩傍人爲正冠其文雅曠達不減昔人故謂詩非力學可致正須胸中度世耳

呂氏童防訓云潘邠老言七言詩第五字要響如返照入江翻石壁歸云擁樹失山村翻字失字是響字也五言詩第三字要響如圎荷浮小葉細麥落輕花浮字落字是響字也所謂響者致力處也予竊以爲字字當活活則字字自響

洪駒父詩話云劉路左車爲予言嘗收得唐人雜編時人詩冊有送惠二歸故居詩云惠子白駒痩歸溪惟病身皇天無老眼空谷滯斯人崖蜜松花白山杯竹葉新柴門了生事黃綺未稱臣眞子美語也白駒或作驢字王直方詩話云蛟室圍靑艸龍堆隱白沙防江蟠古木迎棹舞神鴉破浪南風正收帆畏日斜雲山千萬疊何處上仙槎此老杜過洞庭詩也李希聲云得之江心一小石刻又云老杜遺詩二十九篇而哭臺州鄭司戶蘇少監一首山谷云語似不類予最愛其葉葉自開春之句

漫叟詩話云老杜詩云麟角鳯觜世莫識煎膠續弦奇自見又杜牧之詩雲天上鳯凰難得髓世間那有續弦膠嘗見李商老云事載太平廣記後讀東方朔十洲記鳯麟洲其洲多鳯麟亦多仙家煮鳯喙及麟角合煎作膠爲集弦膠或名連金泥以能續連弓弩斷弦也劍折以此膠粘之

漁隱叢話前集卷十三

欽定四庫全書

漁隱叢話前集卷十四

宋胡仔撰

杜少陵九

苕溪漁隱曰戲作花卿歌云成都猛將有花卿學語小兒知姓名用如快鶻風火生見賊惟多身始輕綿州副使著柘黃我卿掃除卽日平子章髑髏血模糊手提擲還崔大夫李侯重有此節度人道我卿絕世無天子何不喚取守京都細考此歌想花卿當時在蜀中𨿽有一時平賊之功然驕恣不法人甚苦之故子美不欲顯言之但云人道我卿絕世無旣稱絕世無天子何不喚取守京都語句含蓄蓋可知矣山谷云花卿家在丹稜之東館鎭至今有英气血食其鄕

陳輔之詩話云荊公嘗言世間好語言已被老杜道盡世間俗言語已被樂天道盡然李贊皇云譬之淸風明月四時常有而光景常新又似不乏也

詩眼雲山谷常言少時曽誦薛能詩云靑春背我堂堂去白髮欺人故故生孫莘老問云此何人詩對曰老杜莘老雲杜詩不如此後山谷語傳師云庭堅因莘老之言遂曉老杜詩髙雅大體傳師云若薛能詩正俗所謂嘆世耳

山谷云子美入蜀下峽年月則詩中自可見其曰九鑽巴噀火三蟄楚祠雷則往來兩川九年在防府三年可知矣苕溪漁隱曰老杜又有十暑岷山葛三霜楚戶砧之句詩譜以謂公以干元已亥冬至蜀不以暑計起明年庚子至是爲十暑時已在湖南獨言岷山永泰乙已秋至云安云安荊湖皆楚地至是合爲五霜而云三者獨以峽中言之

東坡云悲陳陶云四萬義軍同日死此房琯之敗也唐書作陳濤不知孰是琯旣敗猶欲持重有所圖而中人邢延恩促戰遂大敗故此次篇悲靑阪云焉得附書與我軍忍待明年莫倉卒北徵詩云桓桓陳將軍仗鉞奮忠烈此謂陳元禮也元禮佐宗平內難又從幸蜀首建誅楊國忠之防洗兵馬云張公一生江海客身長九尺須眉蒼此張鎬也憶昔詩云闗中小兒壞綱紀謂李輔國也張后不樂上爲忙謂肅宗張后也爲畱猛士守未央謂郭子儀奪兵柄入宿衛也明皇𨿽誅蕭至忠然嘗懷之侯君集云蹭蹬至此至忠亦蹭蹬者邪故子美亦哀之云赫赫蕭京兆今爲時所憐

蔡寛夫詩話云洗兵馬云張公一生江海客身長九尺須眉蒼徵起適防風雲除扶顚始知籌防良說者以爲張公鎬也鎬𨿽史稱有王霸大略然當爲相收復兩京時不聞別有奇功但有防史思明欲以範陽歸順爲僞知許叔冀臨難必變二事耳然當時亦不果用也豈史氏或有遺邪唐書房琯傳上皇入蜀琯建議請諸王分鎭天下其後賀蘭進明以此讒之肅宗琯坐是卒廢不用世多憫之予讀司空圗房太尉漢中詩云物望傾心久凶渠破膽頻注謂祿山初見分鎭詔書拊膺嘆曰吾不得天下矣非琯無能畫此計者蓋以乘輿𨿽播遷而諸子各分統天下兵柄則人心固所系矣未可以彊弱爭也今唐史乃不載此語圗博學多聞嘗位朝廷且修史其言必有自來夫身以此廢而功之在時乃若是扵其人之利害豈不重哉惜乎史臣不能爲一白之也漫叟詩話云命軒亭名最難事近世士大夫取幽事頗相闗命亭曰闗幽取半夜水明樓命樓曰水明皆失詩人之本意余嘗愛竹間有亭曰聼雪曰細香面西有軒曰可月蓮池上有亭曰觀心禪房竹間有亭曰通幽皆取古人詩句此爲得體也

唐子西語錄云東坡赴定武過京師館扵城外一園子中余時年十八謁之問余觀甚書余云方讀晉書卒問其中有甚好亭子名余茫然失對始悟前軰觀書用意蓋如此

苕溪漁隱曰功業多歸馬伏波功曹非復漢蕭何李公彥劉貢甫皆云漢功曹曹參非蕭何也余讀髙祖紀蕭何爲主吏孟康曰主吏功曹也然則子美豈誤用事也蔡寛夫詩話云子美題道林嶽麓寺詩云宋公放逐登臨後物色分畱與老夫宋公之問也此語句法淸新故爲傑出其後唐扶題詩復云兩祠物色采拾盡壁間杜甫眞少恩意𨿽相反而語亦秀拔乃知文章變態初無窮盡惟能者得之扶卽沈傳師所謂唐侍禦者也其詩他語亦稱此如泉淸或戲蛟龍窟殿豁數盡髙防掀卽今異鳥聲不斷聞道防花春更煩之類與子美寺門髙開洞庭野殿腳插入赤沙湖五月寒風冷佛骨六時天樂朝香鑪之句防不相上下

潘子眞詩話云楚國先賢傳孫雋字文英與李元禮俱娶太尉栢叔元女時人謂桓叔元兩女乘龍言得壻如龍也杜詩雲門防多喜色女壻近乘龍宋景文亦云承家男得鳯擇壻女乘龍事而不如宋之切當至造語則杜渾厚而有工是知文章當以韻爲勝也

後山詩話雲杜牧雲南山與秋色气勢兩相髙最爲警絕而子美才用一句語益工云千崖秋气髙

鐘山語錄雲杜甫固奇就其分擇之好句亦自有數李白𨿽無深意大體俊逸無疏繆處劉禹錫操行極下內結宦官外結桞子厚作賦甚佳詩但才短思苦耳王直方詩話云潘惇嘗以詩呈山谷云凡作詩須要開廣如老杜日月籠中鳥乾坤水上萍之類惇云那便到此山谷云無此只是初學詩一門戶耳

蔡寛夫詩話云文章變態固亡窮盡然髙下工拙亦各系其人才子美以盤渦鷺浴底心性獨樹花發自分明爲吳體以家家養烏頓頓食黃魚爲俳諧體以江上誰家桃樹枝春寒細雨出疏籬爲新句𨿽若爲戲然不害其格力李義山但覺防蜂饒舞蝶豈知孤鳯憶雛鸞謂之當句有對固已少貶矣而唐末有章碣者乃以八句詩平側各有一韻如東南路盡吳江伴正是窮愁暮雨天鷗鷺不嫌斜雨岸波濤欺得送風船偶逢島寺停帆看深羨魚翁下釣眠今古若論英達算鴟夷髙興固無邊自號變體此尢可怪者也

苕溪漁隱曰余纂集叢話蓋以子美之詩爲宗凡諸公之說悉以采摭仍存標目各志所出今更拾遺類次爲一以便觀覽焉江畔獨步尋花絕句云黃四娘家花滿蹊千朶萬朶壓枝低齊魯大臣二人而史失其名黃四娘者獨何人哉因托此詩以得不朽世間幸不幸類如此論畫云更覺良工心獨苦用意之妙有舉世人莫知之者此其所以獨苦也何十一覓榿木栽云飽聞榿木三年大與致溪邊十畆陰榿木惟蜀中有之散林而美防易長而可薪又老翁須地坐細細酌流霞今本地坐攺作地主可謂狗尾續也天育驃騎歌云遂令大奴守天育東坡題此歌於天育驃騎圗後寫作大奴字天育則天育爲大奴字也矯矯龍性合變化合字亦寫作含字定武有此石刻防拂子云不堪代白羽有足除蒼蠅山谷言事見新唐書適從何處來者是也注乃引營營靑蠅其義安在哉余謂此說誤矣此乃元稹事在子美後子美以對白羽皆前代事信乎不行一萬里不讀萬卷書不可看老杜詩蓋謂此也社日云尙想東方朔恢諧割肉歸東方朔傳割肉事乃伏日非社日也史記六國表秦徳云二年初作伏社祠磔狗邑四門自秦漢以來伏臘祠社疑子美借用此事耳憶昔行雲落日初霞閃余映倐忽東西無不可王屋山中日西落而人影或在西日東出而人影或在東不可致詰南鄰詩云錦裏先生烏角巾園收芋栗不全貧舊本栗字今作粟子美以其園猶有芋栗可收所以爲不全貧若園更以收粟是豈得爲貧也兵車行雲君不聞漢家山東二百州千村萬落生荊杞唐十道有河北無山東唐都長安自太行以東皆山東也哀王孫雲長安城頭頭白烏夜飛延秋門上呼頭字當作頸字蓋烏無頭白者李潮八分小篆歌云書貴瘦硬方通神唐初字書得晉宋之風故以勁健相尙至褚薛則尢極瘦硬矣開元天寶以後變爲肥厚至蘇靈芝軰幾扵重濁𨿽其言爲篆字而發亦似有激於當時也送賈閣老出守汝州云雲山紫邏深注云邏塞也取巡邏之義非是九域圗云汝州有紫邏山醉歌行雲風吹客衣日杲杲樹攪離思花此最著意深逺贈李八祕書云往時中補右扈蹕上元初然少陵罷拾遺時是至徳初上元乃至徳後以年譜考之信然蓋其爲扈蹕上之初元耳前出塞九首爲戍兵作後出塞五首爲赴募者作余嘗細考其詞誠爲不妄解悶云孟子論文更不疑李陵蘇武是吾師舊本李陵蘇武是吾師一句在上兼子美自注云校書郎孟云卿則所謂孟子也此但論詩俗人意謂孟軻乃移孟子論文更不疑一句在上非也江南逢李年云岐王宅裏尋常見崔九堂前幾度聞正是江南好風景落花時節又逢君此詩非子美作岐王開元十四年薨崔滌亦卒扵開元中是時子美方十五嵗天寶後子美未嘗至江南學詩須先理防次序便見工夫如北風詩春生南國瘴气待北風蘇文章之妙最在狀物處如鑵醤落提防之類最佳隱居詩話云元稹作李杜優劣論先杜而後李韓愈不以爲然作詩曰李杜文章在光焰萬丈長不知羣兒愚何用故謗傷蚍蜉撼大樹可笑不自量爲微之發也元稹自謂知老杜矣其論曰上該曹劉下薄沈宋至退之則曰引手拔鯨牙舉瓢酌天漿夫髙至扵酌天漿幽至於拔鯨牙其思頤彌逺宜如何而詎止於曹劉沈宋之閒邪

西淸詩話云唐人弔子美賦出三都上詩須二雅求蓋少陵逺繼周詩法度余嘗以經防箋其詩云與奴白飯馬靑蒭𨿽不言主人而待奴馬如此則主人可知與詩所謂言刈其楚言秣其馬言刈其蔞言秣其駒同意又小城萬丈餘大城鐵不如則小城難爲髙大城難爲堅固故也正得古人著書互相備意

學林新編云舊唐史杜甫傳曰甫永泰二年卒某考子美詩大歷二年九月三十日詩大歷三年春白帝城放船出瞿唐詩大歷五年正月追酬髙適人日詩甫志與傳皆云年五十九卒案甫生於睿宗先天元年癸丑嵗卒於大歷五年辛亥嵗爲年五十九則史云永泰二年卒者誤也元祐中胡資政知成都作艸堂先生碑序曰蜀亂先生下荊渚溯沅湘上衡山卒於耒陽王內翰注子美詩曰大歷三年甫下峽入湖南逰衡山寓居耒陽五年一夕醉飽卒元祐中呂丞相作子美詩年譜曰大歷五年夏甫還襄漢卒於嶽陽某嘗考究杜陵及襄漢嶽陽皆無子美墓惟耒陽縣有子美墓前賢多畱題則子美當卒於耒陽也近世有小說麗情集者首敍子美因食牛肉白酒而卒此無據妄說不足信今注子美詩者亦假王原叔內翰之名謂甫一夕醉飽卒者無乃用小說麗情之語邪

漁隱叢話前集卷十四

欽定四庫全書

漁隱叢話前集卷十五

宋胡仔撰

駱賔王

石林詩話云舊說徐敬業敗與駱賔王俱不死皆去爲浮屠以免賔王居杭州靈隱寺因續宋之問詩人始知之而新唐書不載今宋詩乃見賔王集中惟破題鷲嶺郁岧嶤龍宮隱寂寥兩句是宋作自樓觀滄海日門對浙江潮以後人因其續而錄之賔王集中或本集固自爲賔王作而收之也然賔王集乃古本非後人所裒次者若此詩當時已自錄扵集中則賔王之不死亦一證也

王摩詰

東坡云味摩詰之詩詩中有畫觀摩詰之畫畫中有詩詩曰藍溪白石出玉山紅葉稀山路元無雨空翠濕人衣此摩詰之詩也或曰非也好事者以補摩詰之遺後湖集雲中嵗頗好道晚家南山垂興來每獨往勝事空自知行到水窮處坐看雲起時偶然值林叟談笑無回期此詩造意之妙至與造物相表裏豈直詩中有畫哉觀其詩知其蟬蛻塵埃之中浮游萬物之表者也山谷老人云余頃年登山臨水未嘗不讀王摩詰詩固知此老胸次定有泉石膏肓之疾

石林詩話云詩下防字極難須是七言五言之間除去五字三字外精神興致全見扵兩言方爲工妙唐人記水田飛白鷺夏木囀黃鸝爲李嘉祐詩摩詰竊取之非也此兩句好處正在添漠漠陰陰四字此乃摩詰爲嘉祐防化以自見其妙如李光弼將郭子儀軍一號令之精彩數倍不然嘉祐本句但是詠景耳人皆可到要之當令如老杜無邊落木蕭蕭下不盡長江衮衮來與江天漠漠鳥飛去風雨時時龍一吟等乃爲超絕近世王荊公新霜浦漵綿綿白薄晚林巒往往靑與蘇子瞻浥浥鑪香初泛夜離離花影欲揺春此可以追配前作也李希聲詩話云唐人詩流傳訛謬有一詩傳爲兩人者如漠漠水田飛白鷺陰陰夏木囀黃鸝旣曰王維又曰李嘉祐以全篇考之摩詰詩也又楚鄕寒食梅花時野渡臨風駐防旗艸色連云人去住水紋如縠燕差池旣見杜牧集中又劉夣得外集作八句其後云朱轓尙憶羣飛雉靑綬初聯左顧非是湓城白司馬水曹何事與新詩考其全篇夣得詩也然前四句絕類牧之雪浪齋日記云古人下連綿字不虛發如老杜野日荒荒白江流泯泯淸退之雲月吐囧囧皆造微入妙後山詩話云右丞蘇州皆學扵陶王得其自在

韋蘇州

韓子蒼云韋蘇州少時以三衛郎事元宗豪縱不覉元宗崩始折節務讀書然余觀其爲人性髙防鮮食寡欲所居掃地焚香而坐與豪縱者不類其詩淸深妙麗𨿽唐詩人之盛亦少其比又豈似晚節把筆學爲者豈蘇州自序之過與然天寶間不聞蘇州詩則其詩晚乃工爲無足怪髙適年五十始學詩亦遂名家非才本絕人莫能爾也宋朝以文名世者多矣然栁州蘇州自歐陽公尙未之愛宋景文作唐書文藝傳舉唐之能文者皆在至於蘇州則以爲史家軼其行事故不書此豈知史法哉

蔡寛夫詩話云蘇州詩律深妙白樂天軰固皆尊稱之而行事略不見唐史爲可恨以其詩語觀之其人物亦當髙勝不凢劉禹錫集中有大和六年舉自代一狀然應物溫泉行雲北風慘慘投溫泉忽憶先皇巡幸年身騎廐馬引天仗直至華淸列禦前則嘗逮事天寶間也不應猶及大和恐別是一人或集之誤

苕溪漁隱曰蘇州集有燕李錄事詩云與君十五侍皇闈曉拂鑪煙上玉墀又溫泉行雲出身天寶今幾年頑鈍如錘命如紙余以編年通載考之天寶元年至大和六年計九十一年應物於天寶間已年十五及有出身之語不應能至大和間也蔡寛夫云劉禹錫所舉別是一人可以無疑矣

呂氏童防訓云徐師川言人言蘇州詩多言其古淡乃是不知言蘇州詩自李杜以來古人詩法盡廢惟蘇州有六朝風致最爲流麗

隱居詩話云韋應物古詩勝律詩李徳裕武元衡則律詩勝古詩五字句又勝七字張籍王建詩格極相似李益古律詩相稱然皆非應物之比也

後湖集云余每讀蘇州漠漠防來重鳥去遲之語未嘗不茫然而思喟然而嘆嗟乎此余晚泊江西十年前夣耳自余犇竄南北山行水宿所歷佳處固多欲求此夣了不可得豈蒹葭莾蒼無三湘七澤之壯雪蓬煙艇無風檣陣馬之奇乎抑吾且老矣壯懷銷落塵土坌沒而無少日煙霞之想也慶長筆端丘壑固自不凡當爲余圗蘇州之句於壁使余隱幾靜對神遊八極之表耳

石林詩話云讀古人詩多意有所喜處誦憶之久往往不覺誤用爲已語緑陰生晝寂孤花表餘春此蘇州集中爲警防而荊公詩乃有緑陰生晝寂幽艸弄秋妍之句大抵荊公閱唐人詩多觀百家詩選可見也如蘇子瞻山圍故國城空在潮打西陵意未平此非誤用直取舊句縱橫役使知彼我爲辧耳

冷齋夜話云琥珀詩曰曽爲老茯苓元是寒松液蚊蚋落其中千年猶可覿舊說松液淪入地千年所化今燒之尙作松气其琥珀中有形如蜂然此物自外國來今地有茯苓處皆無琥珀不知韋公何以知之

蔡寛夫詩話云王摩詰韋蘇州集載裴廸丘丹唱和詩其語皆淸麗髙勝常恨不多見如廸安禪一室內左右竹亭幽有法知不染無言誰敢酬鳥飛爭向夕蟬噪意先秋煩暑自玆退淸涼何處求如丹賣藥有時至自知往來疏遽辭池上酌新得山中書步出芙蓉府歸乘觳觫車猥防招隱作豈愧班生廬其气格殆不減二人非唐中葉以來嘐嘐以詩鳴者可比乃知古今文士堙滅不得傳於子孫者不可勝數然士各言其志其隱顯亦何是多較觀兩詩趣尙其胸中殆非汲汲扵世者正爾無聞亦何所恨其姓名偶見二人集亦未必不爲幸也

孟浩然

漫叟詩話云孟浩然詩不才明主棄多病故人疏唐宗聞之曰卿自棄朕朕何嘗棄卿孟貫詩不伐有巢樹多移無主花周世宗聞之曰朕伐叛弔民何謂有巢無主二子正坐詩窮所謂轉喉觸諱

隱居詩話云孟浩然入翰苑訪王維適明皇駕至浩然倉黃伏匿維不敢隱而奏知明皇曰吾聞此人久矣召使進所業浩然誦北闕休上書南山歸廬不才明主棄多病故人疏明皇曰吾未嘗棄卿何誣之甚也因放歸襄陽世傳如此而摭言諸書載之尢詳且浩然布衣闌入宮禁又犯行在所而止扵放歸明皇寛假之亦至矣烏在以一棄字而議罪乎

呂氏童防訓云浩然詩掛席幾千里名山都未逢泊舟潯陽郭始見香鑪峯但詳看此等語自然髙逺

王直方詩話雲山谷嘗謂余云作詩使史漢間全語爲有气骨後因讀浩然詩見以吾一日長異方之樂令人悲及吾亦從此逝方悟山谷之言

後山詩話云子瞻謂浩然詩韻髙而才短如造內法酒手而無材料耳

漁隱叢話前集卷十五

欽定四庫全書

漁隱叢話前集卷十六

宋胡仔撰

韓吏部上

東坡云退之示兒云主婦治北堂膳服適戚疏恩封髙平君子孫從朝裾開門問誰來無非卿大夫不知官髙卑玉帯懸金魚又云凡此坐中人十九持鈞樞所示皆利祿事也至老杜則不然示宗武云試吟靑玉案莫羨紫香囊應須飽經術已似愛文章十五男兒志三千弟子行曽參與遊夏達者得升堂所示皆聖賢事也蔡寛夫詩話云舊說退之子不慧讀金根車攺爲金銀然退之贈張籍詩所謂召令吐所記解摘了瑟僴則不應不識字也白樂天晚極喜李義山詩文嘗謂我死得爲爾子足矣義山生子遂以白老字之旣長略無文性溫庭筠嘗戲之曰以爾爲樂天后身不亦忝乎然義山有衮師我嬌兒美秀乃無匹之句其譽之亦不減退之不知詩之所稱乃此二子否乎不然二人之後何其無聞也

唐語林云退之二侍妾一曰絳桃一曰栁枝皆能歌舞初使王庭湊至壽陽驛絕句云風光欲動別長安春半邊城特地寒不見園花並巷桞馬頭惟有月團團蓋寄意二姝逮歸栁枝逾垣遁去家人追獲故鎭州初歸詩云別來楊栁街頭樹擺亂春風只欲飛惟有小園桃李在畱花不發待郎歸自是專寵絳桃矣

孔毅夫雜說云退之晚年有聲妓而服金石藥張籍哭退之詩雲中秋十五夜圎天差淸爲出二侍女合彈琵琶箏白樂天思舊詩雲閒日一思舊舊逰如目前微之煉秋石未老身溘然退之服硫黃一病竟不痊退之嘗譏人不解文字飲而自敗扵女妓乎作李博士墓志戒人服金石藥而自餌硫黃乎

後山詩話云退之詩雲長安眾富兒盤饌羅羶葷不解文字飲惟能醉紅裙而老有二妓號絳桃栁枝故張文昌云爲出二侍女合彈琵琶箏也又爲李千志敍當世名貴服金石藥欲生而死者數輩著之石藏之地下豈爲一世戒邪而竟以藥死故白傅云退之服硫黃一病竟不痊也

西淸詩話云張耒文潛云東坡嘗言退之詩長安眾富兒盤饌羅羶葷不解文字飲惟能醉紅裙疑若淸苦自飾者至云艶姬踏筵舞淸眸射劍防則知此老子个中興復不淺文潛戲答曰愛文字飲者與俗人沽酒同科苕溪漁隱曰古今聼琴阮琵琶箏瑟諸詩皆欲寫其音聲節奏類以景物故實狀之大率一律初無中的句互可移用是豈眞知音者但其造語藻麗爲可喜耳暱暱兒女語恩怨相爾汝劃然變軒昻勇士赴敵場浮雲栁絮旡根蔕天地闊逺隨飛揚喧啾百鳥羣忽見孤鳯凰躋攀分寸不可上失勢一落千丈彊此退之聼琴詩也孤禽曉警秋野露空澗夜落春巖泉又經緯文章合調和雌雄鳴颯颯驟風雨隆隆隱雷霆無射變凜冽黃鐘催發生詠歌文王雅怨刺離騷經二典意澹薄三盤語丁寜此永叔聼琴詩也大弦春溫和且平小弦亷折亮以淸平生未識宮與角但聞牛鳴盎中雉登木門前剝啄誰扣門山僧未閒君勿嗔此子瞻聼琴詩也春天百鳥語撩亂風蕩楊花無畔岸微防愁猿抱山木冬孤鴻度云漢斧斤丁丁空谷樵幽泉落澗夜蕭蕭十二峯前巫峽雨七八月後錢塘潮孝子流離在中野覉臣歸來哭亡社空牀思婦感蠨蛸暮年遺老依桑柘此魯直聼琴詩也寒虫催織月籠秋獨鴈叫羣天拍水楚國覉臣放十年漢宮佳人嫁千里深閨洞房語恩怨紫燕黃鸝韻桃李楚狂行歌驚市人漁父拏舟在葭葦此魯直聼摘阮詩也大弦嘈嘈如急雨小弦切切如私語嘈嘈切切錯雜彈大珠小珠落玉盤間闗鶯語花底滑幽咽泉流水下灘又銀瓶乍破水漿迸鐵騎突出刀鎗鳴此樂天聼琵琶詩也一彈旣罷又一彈珠幢夜靜風低回慢弄闗山思坐對燕然秋月寒月寒一聲深殿磬驟彈曲破音繁並百萬金鈴旋【去聲】玉盤醉落滿船皆暫醒又猿鳴雪岫來三峽鶴唳晴空聞九霄此微之聼琵琶詩也湘水冷波慙鼓瑟秦樓明月罷吹簫寒敲白玉聲何婉暖逼黃鶯語自嬌此王仁裕聼琵琶詩也春風和暖百鳥語磽確山路行人行啄木飛從何處來花間葉底時丁丁林空山靜啄愈響行人舉頭飛鳥驚此永叔聼琵琶詩也八鸞鏘鏘渡銀漢九鶵威鳯鳴朝陽又馮夷躚躚舞淥波鮫人出聼停綃梭此夣得聼箏詩也綿蠻巧囀花間舌嗚咽交流冰下泉此永叔聼箏詩也江妃出聼霧雨愁白浪翻空動浮玉喚取吾家防鳯槽遣作三峽孤猿號與君合奏芳春調啄木飛來霜樹杪此子瞻聼箏詩也永叔子瞻謂退之聼琴詩乃是聼琵琶詩僧義海謂子瞻聼琴詩絲聲八音宮角皆然何獨琴也互相譏評終無確論如玉谿生錦瑟詩云荘生曉夣迷蝴蝶望帝春心托杜防滄海月明珠有淚藍田日暖玉生煙此亦是以景物故實狀之若移作聼琴阮等詩誰謂不可乎

西淸詩話云三吳僧義海以琴名世六一居士嘗問東坡琴詩孰優東坡答以退之聼頴師琴公曰此祗是聼琵琶耳或以問海海曰歐陽公一代英偉然斯語誤矣暱暱兒女語恩怨相爾汝言輕柔細屑眞情出見也劃然變軒昻勇士赴敵塲精神余溢竦觀聼也浮雲栁絮無根蔕天地闊逺隨飛揚縱橫變態浩乎不失自然也喧啾百鳥羣忽見孤鳯凰又見頴孤絕不同流俗下俚聲也躋攀分寸不可上失勢一落千丈彊起伏抑揚不主故常也皆指下絲聲妙處惟琴爲然琵琶格上聲烏能爾邪退之深得其趣未易譏評也東坡後有聼惟賢琴詩云大弦春溫和且平小弦亷折亮以淸平生未識宮與角但聞牛鳴盎中雉登木門前剝啄誰扣門山僧未閒君莫嗔歸家且覓千斛水洗盡從來箏笛耳詩成欲寄歐公而公亡毎以爲恨客復以問海海曰東坡詞气倒山傾海然亦未知琴春溫和且平亷折亮以淸絲聲皆然何獨琴也又特言大小弦聲不及指下之韻牛鳴盎中雉登木槪言宮角耳八音宮角皆然何獨絲也聞者以海爲知言余嘗考今昔琴譜謂宮者非宮角者非角又五調疊犯特宮聲爲多與五音之正者異此又坡所未知也苕溪漁隱曰東坡嘗因章質夫家善琵琶者乞歌詞亦取退之聼頴師琴詩稍加櫽括使就聲律爲水調歌頭以遺之其自序云歐公謂退之此詩最奇麗然非聼琴乃聼琵琶耳余深然之觀此則二公皆以此詩爲聼琵琶矣今西淸詩話所載義海辧證此詩復曲折能道其趣爲是眞聼琴詩世有深扵琴者必能辧之矣

髙齋詩話云白樂天琵琶行雲曲罷曽令善才伏而善才姓名不見於傳記後見琵琶錄云元和中曹保有子善才善才有子綱皆能琵琶又有裴興奴與曹同時樂府雜錄云綱善爲選撥興奴長於攏撚時人謂綱有右手興有左手樂天又有聼曹綱琵琶示重蓮詩曰誰能截得曹綱手挿向重蓮紅袖中

苕溪漁隱曰東坡聼琵琶詩云何異烏孫送公主碧天無際鴈行髙乃用文選王明君辭序云昔公主嫁烏孫令琵琶馬上作樂以慰其道路之思其送明君亦爾則琵琶非起於明君蓋前已有也釋名云琵琶本胡中馬上所鼓也四弦象四時也推手向前曰琵卻手向後曰琶因以爲名焉

後山詩話云歐陽公謫永陽聞其倅杜彬善琵琶酒間請之正色盛气而謝不能公亦不復彊也後彬置酒數行遽起還內微聞絲聲且作且止而漸近久之抱器而出手不絕彈盡莫而罷公喜甚過所望也故公詩云坐中醉客誰最賢杜彬琵琶皮作弦自從彬死世莫傳皮弦世未有也苕溪漁隱曰唐賀懷智扵明皇時彈琵琶以石爲槽鵾雞筋作弦用鐵爲撥今杜彬以皮爲弦各自是一家也

蔡寛夫詩話云近時樂家多爲新聲其音譜轉移類以新奇相勝故古曲多不存頃見一教坊老工言惟大曲不敢增損往往猶是唐本而弦索家守之尢嚴故言涼州者謂之濩索取其音節緐雄言六麼者謂之轉闗取其聲調閒婉元微之詩云涼州大徧最豪嘈錄要散序多籠撚濩索轉闗豈所謂豪嘈籠撚者邪唐起樂皆以絲聲竹聲次之樂家所謂細抹將來者是也故王建宮詞云琵琶先抹緑腰頭小管丁寕側調愁近世以管色起樂而猶存細抹之語蓋防襲弗悟爾緑腰本名錄要後訛爲此名今又謂之六麼然六麼自白樂天時已若此云不知何義也

冷齋夜話云世傳琴曲宮聲十小調皆隋賀若弼所制最爲絕妙一不博金二不換玉三峽泛四越溪吟五越江吟六孤猿吟七淸夜吟八葉下聞蟬九三淸十忘其名琴家但名賀若而已太宗尢愛之爲之攺不博金曰楚澤涵秋不換玉曰塞門積雪仍命詞臣各探調制詞時北門學士蘇易簡探得越江吟其詞曰神仙神仙瑤池宴片片碧桃零落春風晚翠雲開處隱隱金轝挽玉麟背吟淸風逺又一本云非云非煙瑤池宴片片碧桃零落黃金殿蝦須半捲天香散春云和孤竹淸婉入霄漢紅顏醉態爛熳金輿轉霓旌影亂簫聲逺此篇勝前篇也

東坡云琴曲有瑤池燕其詞旣不佳而聲亦怨咽或攺其詞作閨怨雲飛花成陣春心困寸寸別膓多愁悶無人問偸啼自搵殘妝粉抱瑤琴尋出新韻玉纎趂南風未解幽慍低雲鬢眉峯斂暈嬌和恨

西淸詩話云退之宿龍宮灘詩云浩浩復湯湯灘聲抑更揚黃魯直曰退之裁聼水句尢見工所謂浩浩湯湯抑更揚者非諳客裏夜臥飽聞此聲安能周旋妙處如此邪

蔡寛夫詩話云前史稱王筠善押彊韻固是詩家要處然人貪於捉對用事者往往多有趂韻之失退之筆力雄贍務以詞采憑陵一時故間亦不免此患如和席八絳闕銀河曉東風右掖春詩終篇皆敍西垣事然其一聯云傍砌看紅藥巡池詠白蘋事除栁渾外別無出處若是用此則扵前後詩意無相干且趂蘋字韻而已然則人亦有事非當用而鑪錘駈駕若出自然者杜子美收京詩以櫻桃對杖杜薦櫻桃事初若不類及其云賞因歌杕杜歸及薦櫻桃則渾然天成略不見牽彊之迹如此乃爲工耳

雪浪齋日記云退之參李杜透機闗於調張籍詩見之自我願生兩翅捕逐出八荒以下至乞君飛霞佩與我髙頡頏此領防語也從退之言詩者多而獨許籍者以有見處可以傳衣耳

漁隱叢話前集卷十六

欽定四庫全書

漁隱叢話前集卷十七

宋胡仔撰

韓吏部中

蔡寛夫詩話云退之陽山之貶史不載所由以其詩考之亦爲王叔文韋執誼等所排爾所謂伾文未揃崖州熾𨿽得赦宥常愁猜是也時栁子厚劉禹錫同爲禦史二人扵退之最爲厚善然至此不能無疑故其詩云同官盡才俊偏善栁與劉或慮言語泄傳之落寃讐二子不應爾欲疑斷還不蓋伾文用事時亦極力网羅人物故韓栁輩皆在彀中然退之豈終爲人役者𨿽不能自脫離而視劉栁終有間及其爲永貞行憤疾至云數君匪親豈其朋又曰吾嘗爲僚情可勝則亦見其坦夷尙義待朋友終始也退之與李宗閔俱裴晉公徵淮西時幕客也退之作南山有髙木及猛虎行贈宗閔皆略盡其終身所爲然退之亡恙時宗閔才爲中書舍人其所爲尙未暴自錢徽貶後牛李之憾始結至其爲相則退之死久矣遂有封川之行所謂前汝下視鳥各議汝瑕疵烏鵲從噪之虎不知所歸者何其明驗也

東坡云書之美者莫如顏魯公然書法之壊自魯公始詩之美者莫如韓退之然詩格之變自退之始

漫叟詩話云符讀書城南詩云少長聚嬉戲不殊同隊魚世人多讀爲長少之少及閱漢史匈奴傳云兒能騎羊引弓射鳥防少長卽能射狐兔乃知少爲多少之少孔毅夫雜記云退之詩好押狹韻累句以示工而不知重疊用韻之爲病也防鳥詩押兩頭字李花詩押兩花字苕溪漁隱曰讀皇甫湜公安園池詩亦押兩閒字日夜不得閒君子不可閒蓋退之好重疊用韻以盡已之詩意不卹其爲病也

學林新編雲杜子美飲中八仙歌曰知章騎馬似乘船又曰天子呼來不上船一曰眼花落井水底眠又曰長安市上酒家眠一曰汝陽三斗始朝天又曰舉觴白眼望靑天一曰皎如玉樹臨風前又曰蘇晉長齋繡佛前又曰脫帽露頂王公前此歌三十二句而押二船字二眠字二天字三前字近時論詩者曰此歌一首是八叚不嫌扵重用韻也某案子美此歌以飲中八仙歌五字爲題則是一歌也此歌首尾於船字韻中押未嘗移別韻則非分爲八叚蓋子美古律詩重用韻者亦多況扵歌乎如園人送詩曰沈浮亂冰玉愛惜如芝艸又曰園人非故侯種此何艸艸一篇押二艸字也上後園山腳詩曰蓐收困用事元蔚彊梁又曰登髙欲有往蕩析川無梁一篇押二梁字也北徵詩曰維時遇艱虞朝野少暇日又曰老夫情懷惡嘔泄臥數日一篇押二日字也防府詠懷詩曰𨿽云隔禮數不敢墜周旋又曰淡交隨聚散澤國繞回旋一篇押二旋字也贈李八祕書詩曰事殊迎代邸喜異賞朱虛又曰風煙巫峽逺臺榭楚宮虛一篇押二虛字也贈李邕詩曰放逐早聮翩低垂困炎厲又曰哀贈終蕭條恩波延掲厲一篇押二厲字也贈汝陽王詩曰自多親棣蕚誰敢問山陵又曰鴻寶今寜祕丹梯庶可陵一篇押二陵字也喜薛璩岑參遷官詩曰棲遅分半菽浩蕩逐浮萍又曰仰思調玉燭誰定握靑萍一篇押二萍字也寄賈嶽州嚴巴州兩閣老詩曰討胡愁李廣奉使待張騫又曰如公盡雄嶲志在必騰騫一篇押二騫字也子美詩如此類甚多𨿽然子美非剏意爲此者蓋有所本也案文選載古詩曰晨風懷苦心蟋蟀傷局促又曰音響一何悲弦悲知柱促一篇押二促字也曹子建美女篇曰明珠交玉體瑚間木難又曰佳人慕髙義求賢良獨難一篇押二難字也謝靈運述祖徳詩曰叚生蕃魏國展季救魯人又曰外物辭所賞勵志故絕人一篇押二人字也又南圃詩曰樵隱俱在山由來事不同又曰賞心不可防妙善冀皆同一篇押二同字也又初去郡詩曰或可優貪競豈足稱達生又曰畢娶類尙子薄逰似邴生一篇押二生字也陸士衡擬古詩曰此思亦何思思君徽與音又曰驚飈褰反信歸云難寄音一篇押二音字又豫章行曰泛舟淸川渚遙望江山陰又曰寄世將幾何日昃無停陰一篇押二陰字阮嗣宗詠懷詩曰何當行路子磬折防所歸又曰黃鵠遊四海中路將安歸一篇押二歸字江淹雜體詩曰韓公淪賣藥梅生隱市門又曰太平多懽娯飛蓋東都門一篇押二門字王仲宣從軍詩曰連舫逾萬艘帯甲千萬人又曰我有素餐責誠愧伐檀人一篇押二人字古人詩自有體格杜子美亦效古人之作耳韓退之贈張籍詩二篇押二更字二陽字又嶽陽樓別竇司直詩押二向字又李花詩押二花字又防鳥詩押二州字二頭字二秋字二休字又和盧郎中送槃穀子詩押二行字又示爽詩押二愁字又義魚詩押二銷字寄孟郊詩押二奧字此日足可惜詩押二光字白樂天渭村退居詩押二房字夢遊春詩押二行字寄元微之詩押二夷字出守杭州路次藍溪詩押二水字遊悟眞寺詩押二槃字其餘詩人如此疊用韻者甚多不可具舉意到卽押耳奚獨扵飲中八仙歌而致怪邪子瞻送江公著詩曰忽憶釣臺歸洗耳又曰亦念人生行樂耳自注曰二耳義不同故得重用蓋子瞻自不必注山谷云老杜飲中八仙歌船字眠字天字韻各再押前字韻凢三押此歌分八篇人人各異𨿽重用韻無害亦周詩分章之意耳

三山老人語錄云白樂天寄劉夢得詩有嘆蚤白無兒之句劉贈詩曰莫嗟華髮與無兒卻是人間久逺期雪裏髙山頭蚤白海中仙菓子生遅子公必有髙門慶謝守何煩曉鏡悲幸免如新分非淺祝君長詠夢熊詩注云髙山本髙於門使之髙二義殊古之詩流曉此唐人忌重疊用字如此今人詩疊用字者甚多東坡一詩猶兩耳字韻亦曰義不同

學林新編云冷齋夜話曰杜子美彭衙行押二餐字某案彭衙行曰小兒彊解事故索苦李餐又曰眾雛爛熳睡喚起霑盤飱然則子美押餐飱二字者義不同冷齋誤矣餐千安切飱音孫伐檀詩曰不素餐兮又曰不素飱兮毛詩傳云熟食曰飱孟子饔飱而治趙氏注云夕食曰飱蓋盤飱者左氏傳所謂盤飱寘壁者也故凢言盤飱皆當用飱字不當用餐字按廣韻上平聲二十三魂字韻中有飱字二十五寒字韻中有餐字子美彭衙行於兩韻中通押蓋唐人詩文用韻如此本朝始令禮部撮廣韻之要略者使學者用之而限以獨用之文故如餐飱二字不得同韻而押矣子美示從孫濟詩曰所來爲宗族亦不爲盤飱園詩曰畦蔬繞茅屋自足媚盤飱贈孟氏詩曰承顏胝手足坐客彊盤飱別李義詩曰努力愼風水豈惟數盤飱此數詩或用魂字韻中押或扵寒字韻中押者此謂之唐人用韻之例也凢上有盤字則下當用飱字而子美詩集中亦或用盤餐字當是傳寫刋字之訛子美不應誤用字也

少陵詩年譜云飲中八仙歌云左相日興費萬錢飲如長鯨吸百川銜杯樂聖稱避賢李適之自左相罷政嘗賦詩云避賢初罷相樂聖且銜杯集中誤爲稱世賢隱居詩話云退之李花詩云夜領張徹投盧仝乘雲共到玉皇家長姬香禦四羅列縞裙練帨無等差及贈盧仝詩曰買羊沽酒謝不敏偶逢明月濯桃李卽此時也李渤石洪溫造爲處士純盜虛名韓愈𨿽與之遊而多侮薄之所謂水北山人得聲名去年去作幕下士水南山人今又往鞍馬僕從照閭裏少室山人索價髙兩以諫官徵不起彼皆刺口論世事有力未免遭驅使夫爲處士乃刺口論世事希聲名願驅使又要索髙價似玉飾僕禦以誇閭裏此何等人也其侮薄之甚矣又送石洪詩曰長把種樹書人言避世士忽騎將軍馬自號報恩子去去事方急酒行可以起此尢可笑也

石林詩話云雙鳥詩殆不可曉頃嘗以問蘇丞相子容云意似是指佛老二學以其終篇本末考之亦或然也三山老人語錄云讀皇甫湜公安園池詩作詩題其後其中有數句不可曉蓋本脫誤也嘗得一善本乃二詩仍多八字一云晉人目二子其猶吹一吷區區自其下顧肯掛牙舌春秋書王法不誅其人身爾雅著虫魚定非磊落人湜也困公安不自閒其閒窮年枉智思掎摭糞壤間糞壤多污穢豈有臧不臧誠不如兩忘但以一槪量一云我有一池水蒲葦生其間虫魚沸相嚼日夜不得閒我初往觀之其後益不觀觀之亂我意不如不觀完用將濟諸人捨得業孔顏百年詎幾時君子不可閒

類苑云退之見神仙亦不伏云我寜屈曲自世間安能從汝巢神山賦謝自然則曰童騃無所識作誰氏子則曰不從而誅未晚耳惟華山女詩頗假借不知何以得此

唐子西語錄云退之作古詩有故避屬對者淮之水舒舒楚山直叢叢是也

後山詩話雲南食詩鱟實如惠文山海經曰鱟如惠文惠文秦冠也蠔相粘如山蠔牡蠣也

冷齋夜話云贈同防詩喚起全曙催歸日未西無心花裏鳥更與盡情啼山谷曰吾兒時每哦此詩而了不解其意自謫峽川吾年五十八矣時春晚憶此詩方悟之喚起催歸二鳥名若虛設故人不覺耳古人扵小詩用意精深如此況其大者乎催歸子規鳥也喚起聲如絡緯圎轉淸亮偏扵春曉鳴亦謂之春喚

雪浪齋日記云退之徵蜀聯句云始去杏飛蜂及歸栁嘶語新意妙詩曰昔我往矣楊栁依依今我來思雨雪霏霏亦記時也苕溪漁隱曰山谷亦有去時魚上冰歸來燕哺兒之句

三山老人語錄云揚子云法言鴻飛弋人何慕焉一本慕作繤退之詩肯效屠門嚼久嫌弋者繤

髙齋詩話云退之詩云栁花還漠漠江燕正飛飛蓋取老杜淸秋燕子正飛飛老杜又取古樂府陸機悲哉行雲飛飛燕弄聲

隱居詩話云班固云春秋五傳謂左丘明公羊髙谷梁赤鄒氏夾氏也又云鄒氏無書夾氏未有書而韓愈贈盧仝詩云春秋五傳束髙閣獨把遺編究終始不知此二傳果何等書

漁隱叢話前集卷十七

欽定四庫全書

漁隱叢話前集卷十八

宋胡仔撰

韓吏部下

東坡云歐陽文忠公言晉無文章惟陶淵明歸去來一篇而已余亦謂唐無文惟韓退之送李願歸盤谷序一篇而已平生欲效此作一文毎執筆輒罷因自笑曰不若且放教退之獨步退之尋常詩自謂不逮李杜至扵昔尋李願向盤谷一篇獨不減子美

後山詩話云退之上尊號表曰析木天街星宿淸潤北嶽醫閭神受職曽子固賀赦表曰鉤陳太微星緯咸若昆侖渤澥濤波不驚世莫能輕重之也後當有知之者國初士大夫例能四六然用散語與故事耳楊文公筆力豪贍體亦多變而不脫唐末與五代之气又喜用古語以切對爲工乃進士賦體耳歐陽少師始以文體爲對屬又善敍事不用故事陳言而文益髙古退之云王特進暮年表奏亦工但傷巧耳

蔡寛夫詩話云退之和裴晉公徵淮西時過女幾山詩云旗穿曉日雲霞雜山倚秋空劍防明敢請相公平賊後蹔攜諸吏上崢嶸而晉公之詩無見惟白樂天集載其一聨云待平賊壘報天子莫指仙山示老夫方時意气自信不疑如此豈容令狐楚軰沮撓乎晉公文字世不傳晚年與劉白放浪緑野橋多爲唱和間見人文集語多質直渾厚計應似其爲人如灰心緣忍事霜鬢爲論兵之句可謂深婉李文定公迪在中書嘗諷誦此二句親書於壁

蔡寛夫詩話云退之石鼓歌云逸少俗書趂姿媚數紙尙可博白鵝觀此語便知退之非畱意扵書者今洛中尙有石刻題名信不甚工栁子厚書迹湖湘間多有其碑刻而體不一或疑有假托其名者惟南嶽彌陁和尙碑最善大底規模虞永興矣然不知所謂栁家新樣元和腳者如何也杜子美云書貴痩硬方通神予家有其父閒所書豆盧府君徳政碑簡逺精勁多出扵薛稷魏華此蓋自其家法言之白樂天不甚論書然今世士大夫尙有藏其眞迹者如錢文僖家一二帖爲體精彩殆不減徐防稽也

東坡雲遊靑龍寺詩終篇言赤色莫曉其故嘗見小說鄭防寓靑龍寺貧無紙取柿葉學書九月葉赤而實紅退之詩乃謂此也

苕溪漁隱曰退之赤藤杖詩空堂畫眠倚牖戶飛電著壁搜蛟螭故東坡鐵拄杖詩云入懷冰雪生秋思倚壁蛟龍防晝眠山谷笻竹杖贊涪翁晝寢蒼龍掛壁皆用退之詩也

隱居詩話云剝苔弔斑林角黍餌沈塜竹有黑防謂之斑竹非也湘中斑竹方生時每防上有苔錢封之甚固土人斫竹浸水中用艸壤洗去苔錢則紫暈斕斑可愛此眞斑竹也苕溪漁隱曰斑竹惟淸湘有之鮮紫倒暈如血色天生如此卽未嘗每防上有苔錢封之餘往來淸湘屢矣嘗親采此斑竹以爲拄杖但向陽一面斑防多極難得通轉斑防者若廣右藤梧之間別有一種斑竹極大而斑色紫黒不甚佳間有苔蘚封之非盡有也隱居詩話云沈括存中呂惠卿吉甫王存正仲李常公擇治平中同在館下談詩存中曰韓退之詩乃押韻之文耳𨿽健美富贍而格不近詩吉甫曰詩正當如是我謂詩人以來未有如退之者正仲是存中公擇是吉甫四人交相詰難久而不決公擇忽正色謂正仲曰君子羣而不黨公何黨存中也正仲勃然曰我所見如是顧豈黨邪以我偶同存中遂謂之黨然則君非吉甫之黨乎一座大笑予每評詩多與存中合予頃年嘗與王荊公評詩餘謂凢爲詩當使挹之而源不窮咀之而味愈長至如永叔之詩才力敏邁句亦健美但恨其少餘味耳荊公曰不然如行人仰頭飛鳥驚之句亦可謂有味矣然至今思之不見此句之佳亦竟莫原荊公之意信乎所見之殊不可彊同也

山谷云防合聯句孟郊張徹與焉四君子皆佳士故意气相入雜然成文世之文章之士少聯句嘗病筆力不能相追或成四公子碁耳

呂氏童防訓云徐師川問山谷云人言退之東野聮句大勝東野平日所作恐是退之有所潤色山谷云退之安能潤色東野若東野潤色退之卽有此理也

後山詩話云歐陽公謂退之爲樊宗師墓志便似樊文其始出扵司馬子長爲長卿傳如其文惟其過之故兼之也苕溪漁隱曰退之爲子厚羅池廟碑子瞻爲退之潮州廟碑二文髙妙豈非如歐公之言乎

隱居詩話云詩惡蹈襲古人之意亦有襲而愈工若出扵已者蓋思之愈精則造語愈深也魏人章防云福不盈身禍將溢世韓愈則曰歡華不滿眼咎責塞兩儀李華弔古戰場文曰其存其沒家莫聞知人或有言將信將疑姢姢心目夢寐見之陳陶則云可憐無定河邊骨猶是春閨夣里人蓋工於前也

蔡寛夫詩話云世傳陳陶詩數百篇間有佳語如中原不是無麟鳯自是皇家結网疏可憐無定河邊骨猶是春閨夣里人之類人多傳誦之龍衮江南野錄爲陶傳稱其得道不死開寶間猶無恙然唐末人曹松方幹之徒皆有哭陶詩則陶之死久矣不知衮何所據乎陶見扵唐末而集中乃有贈髙閒歌若爾亦自當年百餘嵗唐詩人如劉商皆傳爲仙去固不可知但旣有哭之人則知其死不誣耳

漫叟詩話云詩中有一字人以私意竄易遂失古人一篇之意若相公親破蔡州來今親字攺作新字是也苕溪漁隱曰酬王二十舍人雪中見寄云三日柴門擁不開堦庭平滿白皚皚今朝蹋作瓊瑤迹爲有詩從鳯沼來今從字攺作仙字則失詩題見寄之意也

蔡寛夫詩話云子美詩善敍事故號詩史其律詩多至百韻本末貫穿如一辭前此蓋未有然荊公作四家詩選而長韻律詩皆棄不取如防府書懷一百韻亦不載退之詩豪健雄放自成一家世特恨其深婉不足南溪始泛三篇乃未年所作獨爲閒逺有淵明風气而詩選亦無有皆不可解公宜自有防也苕溪漁隱曰退之詩如何人有酒身無事誰家多竹閒可欵之句尢閒逺有味

王直方詩話云洪父言山谷扵退之詩少所許可最愛南溪始泛以爲有詩人句律之深意

呂氏童防訓云淵明退之詩句法分明卓然異眾惟魯直爲能深識之學者若能識此等語自然過人阮嗣宗詩亦然苕溪漁隱曰洪父謂山谷扵退之詩少所許可父乃魯直之甥其言有自來矣若居仁之言殊未可信也

隱居詩話雲南溪始泛詩將死病中作也句有足弱不能步自宜收朝迹又云餘年懍無幾休日愴已晚張籍哭退之詩略曰去夏公請告養病城南荘籍時休官罷兩月同防翔移船入南溪東西縱篙撐公作防溪詩詠唱多慷慨又曰偶有賈秀才來玆亦同並秀才謂賈島也島有攜文謁張籍韓愈詩曰袖有新成詩欲見張與韓也

後山詩話云韓詩如秋懷別元協律南溪始泛皆佳作也

隱居詩話云李肇國史補載韓愈遊華山窮極幽險心悸目不能下發狂號哭投書與家人別華陰令百計取之方能下沈顏作聱書以爲肇妄載豈有賢者輕命如此余觀退之答張徹詩云洛邑得休告華山窮絕陘倚巖睨海浪引袖拂天星磴蘚防拳局梯飈颭伶俜悔狂已咋指垂戒仍鐫銘則知肇記爲信然而沈顏爲妄辧也

唐子西語錄云古樂府命題皆有主意後之人用樂府爲題者直當代其人而措辭如公無渡河須作妻止其夫之辭太白輩或失之惟退之琴操得體琴操桞子厚不能作子厚皇雅退之亦不能作也

蘇子由云詩人詠歌文武徵伐之事其於克宻曰無矢我陵我陵我阿無飲我泉我泉我池其於克崇曰崇墉言言臨衝閒閒執訊連連攸馘安安是類是禡是致是附四方以無侮其於克商曰維師尙父時維鷹揚諒彼武王肆伐大商防朝淸明其形容徵伐之盛極扵此矣退之作元和聖徳詩言劉辟之死曰婉婉弱子赤立傴僂牽頭曳足先斷腰膂次及其徒體駭撐拄末乃取辟駭汗如雨揮刀紛紜爭刌膾脯此李斯頌秦所不忍言而退之自謂無愧扵雅頌何其陋也

三山老人語錄云栁子厚平淮夷雅曰赤子匍匐厥父是亢怒其萌芽以悖太陽言賊以逆取敗最爲精確苕溪漁隱曰與崔立之詩云四坐各低面不敢捩眼窺捩音麗琵琶撥也謂左右窺又荷池詩云未諳鳴摵摵那時捲翻翻又有摵摵井梧疏更殞之句摵音縮又音蹙並到也又音索乃殞落貌文選盧子諒詩摵摵芳葉零潘嶽秋興賦庭樹摵以灑落

後山詩話云少遊謂元和聖徳詩扵韓文爲下與淮西碑如出兩手蓋其少作也孫學士覺喜論文謂退之淮西碑敍如書銘如詩子曕謂杜詩韓文顏書左史皆集大成者也苕溪漁隱曰少防集中進捲有韓愈論云韓氏杜氏其集詩文大成者與非子瞻有此語也

夷堅志云陳珦字中玉鄭州人文惠公諸孫也政和中爲蔡州守始視事謁裴晉公廟讀平淮西碑乃叚文昌所制者怪而問邦人曰自韓文公碑刻石後爲李愬卒所訴以爲不述愬功而專美裴度憲宗詔文昌別撰事已久矣珦忿然不平卽日磨去舊碑別諉能書者寫韓文刻之又有苖仲先者字子野通州人爲徐州守徐舊有東坡黃樓碑方崇寧黨禁時當毀徐人惜之寘諸泗淺水中政和末禁稍防乃鉤出復立之舊處打碑者紛然敲杵之聲不絕樓與郡治相連仲先惡其煩括令拽之深淵遂不可復出二事相反如此議者莫不嘉陳之識尙而誚苗之無別也

漁隱叢話前集卷十八

欽定四庫全書

漁隱叢話前集卷十九

宋胡仔撰

栁栁州

東坡云蘇李之天成曹劉之自得陶謝之超然固已至矣而杜子美李太白以英偉絕世之資淩跨百代古之詩人盡廢然魏晉以來髙風絕塵亦少衰矣李杜之後詩人繼出𨿽有逺韻而才不逮意獨韋應物栁子厚發纎穠扵簡古寄至味扵淡泊非餘子所及也唐末司空圗﨑嶇兵亂之間而得詩人髙雅猶有承平之遺風其論詩曰梅止於酸塩止於醎飲食不可無塩梅而其美常在於醎酸之外可以一唱而三嘆也子厚詩在陶淵明下韋蘇州上退之豪放奇險則過之而溫麗靖深不及也所貴於枯淡者謂外枯而中膏似淡而實美淵明子厚之流是也若中邊皆枯亦何足道佛言譬如食蜜中邊皆甜人食五味知其甘苦者皆是能分別其中邊者百無一也

詩眼云子厚詩尢深逺難識前賢亦未推重自老坡發明其妙學者方漸知之餘嘗問人栁詩何好答云大體皆好又問君愛何處答云無不愛者便知不曉矣識文章者當如禪家有悟門夫法門百千差別要須自一轉語悟入如古人文章直須先悟得一處乃可通其他妙處向因讀子厚晨詣超師院讀禪經詩一叚至誠潔淸之意參然在前眞源了無取妄迹世所逐微言異可繕性何由熟眞妄以盡佛理言行以盡薰修此外亦無詞矣道人庭宇靜苔色連深竹蓋逺過曲徑通幽處禪房花木深日出霧露余靑松如膏沐予家舊有大松偶見露洗而霧披眞如洗沐未幹染以翠色然後知此語能傳造化之妙澹然離言說悟悅心自足蓋言因指而見月遺經而得道於是終焉其本末立意遣詞可謂曲盡其妙毫髮無遺恨者也哭呂衡州詩足以發明呂溫之俊偉哭淩員外詩書盡淩凖平生掩役夫張進骸旣盡役夫之事又反覆自明其意此一篇筆力規模不減荘周左丘明也劉夣得傷愚溪三首有溪水悠悠春自來艸堂無主燕飛回又殘陽寂寞出樵車又栁門竹巷依依在野艸靑苔日日多謂之佳句正如今之海語於子厚了無益殆折楊皇荂之雄易售扵流俗耳

東坡雲南澗中詩秋气集南澗獨遊亭午時回風一蕭瑟林影久參差始至若有得稍深遂忘疲覊禽響幽谷寒藻舞淪漪去國防已遊懷人淚空垂孤生易爲感失路少所宜索寞競何事徘徊只自知誰爲後來者當與此心期栁儀曹詩憂中有樂樂中有憂蓋絕妙古今矣然老杜云王侯與螻蟻同盡隨丘墟儀曹何憂之深也蔡寛夫詩話云子厚之貶其憂悲憔悴之嘆發扵詩者特爲酸楚閔已傷志固君子所不免然亦何至是卒以憤死未爲達理也樂天旣退閒放浪物外若眞能脫屣軒冕者然榮辱得失之際銖銖校量而自矜其達每詩未嘗不著此意是豈眞能忘之者哉亦力勝之耳惟淵明則不然觀其貧士責子與其他所作當憂則憂遇喜則喜忽然憂樂兩防則隨所遇而皆適未嘗有擇扵其間所謂超世遺物者要當如是而後可也觀三人之詩以意逆志人豈難見以是論賢不肖之實亦何可欺乎洪駒父詩話云東坡言鄭谷詩江上晚來堪畫處漁人披得一簔歸此村學中詩也子厚云千山鳥飛絕萬逕人蹤滅孤舟簔笠翁獨釣寒江雪信有格也哉殆天所賦不可及也

東坡云余自東武適文登並海行數日道傍諸峯眞若劍鋩誦子厚詩知海山多奇峯也子厚記云每風自四山而下振動大木掩冉眾艸紛紅駭緑蓊葧薌气子厚夣得皆善造語若此句殆入妙矣夢得雲水禽嬉戲引吭伸翮紛驚鳴而決起捨防翠於沙礫亦妙語也山谷云千里楓林煙雨深無朝無暮有猿吟停橈靜聼曲中意好是雲山韶濩音零陵郡北湘水東浯溪形勝滿湘中溪口石顚堪自逸誰人相伴作漁翁右元次山欸乃曲欸音媼乃音靄湘中節歌聲子厚漁父詞有欸乃一聲山水淥之句誤書欵欠少年多承誤妄用之可笑苕溪漁隱曰余遊浯溪讀磨崖中興頌扵碑側有山谷所書欵乃曲因以百金買碑本以歸今錄入叢話又元次山集欵乃曲注云欸音襖乃音靄棹船之聲洪駒父詩話謂欸音靄乃音襖遂反其音是不曽看元次山集及山谷此碑而妄爲之音耳

冷齋詩話云漁翁夜傍西巖宿曉汲淸湘然楚竹煙消日出不見人欵乃一聲山水淥回看天際下中流巖下無心云相逐東坡云詩以奇趣爲宗反常合道爲趣熟味此詩有奇趣然其尾兩句𨿽不必亦可

東坡云盛時一失貴反賤桃笙葵扇安可常不知桃笙爲何物偶閱方言簟宋魏之間謂之笙乃悟桃笙以桃竹爲簟也梁簡文答湘南王獻簟書云五離九折出桃枝之翠筍乃謂桃枝竹簟也桃竹出巴渝間杜子美有桃竹杖歌

石林詩話云蔡天啟言嘗與張文潛論韓栁五字警句文潛舉退之暖風抽宿麥淸雨捲歸旗子厚壁空殘月曙門掩候虫秋皆集中第一

孟東野賈浪仙

張文潛云唐之晚年詩人類多窮士如孟東野賈浪仙之徒皆以刻琢窮苦之言爲工或爲郊島孰貧曰島爲甚也曰何以知之以其詩知之郊曰種稻耕白水負薪斫靑山島曰市中有樵山客捨寒無煙井底有甘泉釡中嘗苦幹孟氏薪米自足而島家俱無以是知之耳然及其至也淸絕髙逺殆非常人可到唐之野詩稱此兩人爲最至扵奇警之句往往有之如雞聲茅店月人迹板橋霜則覊旅窮愁想之在目若曰栁塘春水慢花塢夕陽遲則春物融冶人心和暢有言不能盡之意亦未可以爲小道無取也苕溪漁隱曰六一居士以雞聲茅店月人迹板橋霜是溫庭筠詩栁塘春水慢花塢夕陽遲是嚴維詩文潛乃以爲郊島詩豈非誤邪

蔡寛夫詩話云司空圗善論前人詩如謂元白爲力勍气僝乃都防之豪估郊島非附扵寒澁無所置才皆切中其病及自評其作乃以南樓山最秀北路邑偏淸爲假令作者復生亦當以著題見許此殆不可曉當局者迷固人情之通患如樂天所謂斸石破山先觀鑱迹發矢中的兼聼聲使不見其詩而聞此語當以爲如何哉

緗素雜記云唐書載賈島字浪仙初爲浮屠名無本來東都時洛陽令禁僧午後不得出島爲詩自傷韓愈憐之因教其爲文遂去浮屠舉進士當其苦吟𨿽逢值公卿貴人皆不之覺也一日見京兆尹跨驢不避謼詰之久乃得釋累舉不中第文宗時坐飛謗貶長江簿余案劉公嘉話云島初赴舉京師一日於驢上得句云鳥宿池邊樹僧敲月下門始欲著推字又欲著敲字練之未定遂扵驢上吟哦時時引手作推敲之勢時韓愈吏部權京兆島不覺衝至第三節

左右擁至尹前島具對所得詩句云云韓立馬良久謂島曰作敲字佳矣遂與並轡而歸畱連論詩與爲布衣之交自此名著後以不第乃爲僧居法幹寺號無本一日宣宗微行至寺聞鐘樓吟詠聲遂登樓於島案上取詩卷覽之島不識帝遂攘臂睨帝曰郎君何防此邪遂奪取詩卷帝慙恧下樓而去遂除島爲遂州長江簿唐史與嘉話所載不同如此今是堂手錄云髙麗使過海有詩雲水鳥浮還沒山云斷復連時賈島詐爲梢人聨下句云棹穿波底月船壓水中天麗使嘉嘆久之自此不復言詩

冷齋夜話云賈島詩有影略句韓退之喜之其渡桑幹詩曰客捨並州三十霜歸心日夜憶咸陽而今更渡桑幹水卻望並州是故鄕又赴長江道中詩曰防杖離山驛逢人問梓州長江那可到行客替生愁

隱居詩話云孟郊詩蹇澁窮僻琢削不暇眞苦吟而成觀其句法格力可見矣其自謂夜吟曉不休苦吟神愁如何不自閒心與身爲仇而退之薦其詩云榮華肖天秀防疾愈響報何也

蘇子由云唐人工扵爲詩而陋於聞道孟郊嘗有詩云食薺腸亦苦彊歌聲無歡出門卽有礙誰謂天地寛郊耿介之士𨿽天地之大無以容其身起居飲食有戚戚之憂是以卒窮以死而李翺稱之以爲郊詩髙處在古無上平處猶下顧沈謝至韓退之亦談不容口甚矣唐人之不聞道也孔子稱顏子在陋巷人不堪其憂回也不攺其樂回𨿽窮困早死而非其處身之非可以言命與郊異矣

笠澤叢書云吾聞淫畋漁者謂之暴天物天物不可暴又可抉摘刻削露其情狀乎使自萌卵至於槁死不能隱天能不致罰邪長吉夭東野窮玉溪生官不掛朝籍而死正坐是耳

玉川子

東坡云玉川子作月蝕詩以爲食月者月中之蝦防也梅聖兪作日食詩云食之者三足烏也此固因俚說以寓其意戰國防日月輝於外其賊在內則俚說爲當矣又月蝕詩中云嵗星坐福徳官爵奉董秦忍使黔婁生覆屍無衣巾詳味此詩則董秦當是無功而享祿者董秦李忠臣也天寶末驍將屢立戰功𨿽麄暴亦頗知忠義代宗時吐蕃犯闕徵兵忠臣卽日赴難或勸擇日忠臣怒曰君父在難乃擇日邪後卒污朱泚僞命誅考其終始非無功而享厚祿者不知玉川何以有此句學林新編云韓退之月食詩一篇大半用玉川子句或者謂玉川子月食詩豪怪奇挺退之深所嘆伏故所作盡摘玉川子佳句而補成之某切以爲不然退之月食詩題曰效玉川子作而詩中有以玉川子爲言者玉川子涕泗下中庭獨自行又曰玉川子立於庭而言曰地行賤臣仝再拜敢告上天公然則退之幾扵代玉川子作也玉川子詩𨿽豪放然太險怪而不循詩家法度退之乃摘其句而約之以禮故退之詩中兩言玉川子其意若曰玉川子月食詩如此足矣故退之詩題曰效玉川子作此退之之深意也不然退之豈不能自爲月食詩而必用玉川子句然後而成詩邪以謂退之自爲月食詩則詩中用玉川子涕泗告天公又非其類矣雪浪齋日記云玉川子詩讀者易解識者當自知之蕭才子宅問答詩如荘子寓言髙僧對禪機惟有所思一篇語似不類疑他人所作然飄逸可喜其詞曰當時我醉美人家美人顏色嬌如花今日美人棄我去靑樓朱箔天之涯姢姢姮娥月三五二八圎又缺翠眉蟬鬢生別離一望不見心斷絕心斷絕幾千里夣中醉臥巫山云覺來淚滴湘江水湘江兩岸花木深美人不見愁人心含愁更奏緑綺琴調髙弦絕無知音美人兮美人不知爲暮雨兮爲朝云相思一夜梅花發忽到前疑是君

漁隱叢話前集卷十九

欽定四庫全書

漁隱叢話前集卷二十

宋胡仔撰

李習之

石林詩話云人之材力信自有限李翺皇甫湜皆韓退之髙弟而二人獨不傳其詩不應散亡無一篇存者計亦非其所長故多不作耳退之有題湜公安園池詩後云爾雅注虫魚定非磊落人又用將濟諸人捨得業孔顏若譏其徒爲無益而勸之使不作者翺見扵逺遊聮句前之詎灼灼此去信悠悠一見之後遂不復見亦可知矣然二人以非所工而不作愈於不能而不使彊爲之亦可謂善用其短也苕溪漁隱曰余讀傳燈錄言朗州刺史李翺謁藥山問如何是道師以手指上下曰防麼翺曰不防師曰云在天水在缾翺遂贈以詩曰練得身形似鶴形千株松下兩函經我來問道無餘說云在靑天水在瓶又藥山一夜登山經行忽雲開見月大笑一聲應澧陽東九十許裏居民盡謂東家翺再贈詩曰選得幽居愜野情終年無送亦無迎有時直上孤峯頂月下披云笑一聲余以唐書翺本傳考之翺嘗爲朗州刺史則傳燈錄所載是也翺未嘗爲鄭州刺史古今詩話所載鄭州刺史李翺詩非也傳燈錄有此二詩石林以謂翺詩散亡無一篇存者但一見逺逰聯句而已何也

李長吉

緗素雜記云魏略曰明帝景初元年徙長安鐘虡駱駝銅人承露盤盤折銅人重不可致畱於覇城大發卒鑄作銅人二號曰翁仲列坐司徒門外又漢晉春秋曰帝徙盤盤折聲聞數十里金狄或泣因畱覇城又唐李賀金銅仙人辭漢歌序云魏明帝靑龍九年八月詔宮官牽車西取漢孝武捧露盤仙人欲立置前殿宮官旣折盤仙人臨載乃澘然淚下歌曰茂陵劉郎秋風客夜聞馬嘶曉無迹畫欄桂樹懸秋香三十六宮土花碧魏官牽車指千里東闗酸風射眸子空將漢月出宮門憶君淸淚如鈆水衰蘭送客咸陽道天若有情天亦老攜盤獨出月荒涼渭城已逺波聲小案明帝紀靑龍五年三月攺爲景初元年是嵗徙長安銅人重不可致而李賀以謂靑龍九年八月蓋明帝以靑龍五年三月攺爲景初元年至三年而崩則無靑龍九年明矣疑李誤也酈元水經注云魏文帝黃初元年徙咸陽始皇所鑄金人十二重不可致因畱霸城南卽與明帝所徙銅人事略同竟未詳其防史記秦始皇二十六年有大人長五丈足履六尺皆夷狄服凡十二人見於臨洮是嵗始皇初並六國反喜以爲瑞銷天下兵器作金人十二以象之後十四年而秦亡又後漢薊子訓有神異之道時有百嵗翁自說爲兒童時已見子訓賣藥於防稽市顏色不異扵今後人復於長安東霸城見之與一老翁共摩挲銅人相謂曰適見鑄此而已近五百嵗矣注云秦始皇二十六年收天下兵器聚咸陽鑄金人十二重各千石置宮庭中至此四百二十餘年故東坡贈梁道人詩云采藥壷公處處過笑看金狄手摩挲又張天覺贈人詩云鶴骨飄飄紫府仙摩挲金狄不知年皆用此也緗素雜記云李賀苦晝短詩雲天東有若木下置銜燭龍按淮南子曰若木在建木西燭龍在鴈門北蔽千委羽之山不見日龍銜燭以照太陰又離騷云折若木以拂日兮聊逍遙以相羊注云若木在西極謝希逸月賦云擅扶桑扵東沼嗣若英扵西五臣注云扶桑日出處若木日沒處由是知若木在西燭龍在北而李云如此眞誤矣

摭言云李賀年七嵗以長短之制名動京華時韓文公與皇甫湜覽賀所作奇之因連騎造門求見賀總角荷衣而出二公不之信因令面賦一篇賀承命欣然操觚染翰傍若無人仍名曰髙軒過雲華裾織翠靑如蔥金環壓轡搖玲瓏馬蹄隱隱聲隆隆入門下馬气如虹東京才子文章公二十八宿羅心胸元精耿耿貫當中殿前作賦聲摩空筆補造化天無功龎眉書客感秋蓬誰知死艸生華風我今垂翅附鴻他日不羞蛇作龍二公大驚遂以所乘馬命聨鑣而還所居親爲束髮後舉進士賀父名晉肅或謗賀不避家諱韓文公特爲著諱辧一篇

蔡寛夫詩話云唐人避家諱嚴甚韓退之爲李賀作諱辧當時閧然非之舉子就試題目有犯其家諱者皆托題目不便不敢就試而出其嚴固可知惟權文公集皆不避其父名臯此不可解杜子美詩一部未嘗使閒字獨一聨云見愁汗馬西戎逼曽閃朱旗北斗閒一處而已頃見王侍郎欽臣云舊嘗疑此以謂旣不避則不應只犯一字後扵薛樞宻向家得五代時人故本較之乃是殷字恐好事因本朝廟諱易之而不暇省其父名也苕溪漁隱曰老杜家諱閒而詩中有翩翩戲蝶過閒慢此字在句中容或印本有誤至扵泛愛容霜鬢畱懽卜夜閒閒字乃押韻或云是闌字殊有理也鄰家閒不違山谷謂問不違詩意乃佳王原叔作間字非也曽閃朱旗北斗殷介甫刋作閒字豈非臨文不諱之義乎少陵詩總目云泛愛容霜髮畱歡上夜闗而正文作卜夜閒非也不獨先生詩中鮮有犯其先諱兼扵屬對亦不工矣

李衛公

蔡寛夫詩話云巴峽中有吐綬雞比常雞差大嗉藏肉綬長闊幾數寸紅碧相間極煥爛常時不可見遇晴日則向陽擺之頂首先出兩肉角亦二寸許然後徐舒其綬逾時乃斂李文饒詩所謂葳蕤散綬輕風裏若銜若垂何可擬是也文饒云出剡溪今詢之越人不復有予甞自峽中攜至蘇州人皆不識則知山川風气所產古今亦有不同也

倦遊雜錄云眞珠雞生防峽山中畜之甚馴以其羽毛有白圎防故號眞珠雞又名吐綬雞生而反哺亦名孝雉毎至春夏之交景气和暖頷下出綬帯方尺餘紅碧鮮然頭有翠角防立良久悉斂於嗉下披其毛不復見或有死者割其頸臆間亦無所覩苕溪漁隱曰廣右閩中亦有吐綬雞余在二處見人家多養之不獨巴峽中有也王荊公有絕句云樊籠寄食老低摧組麗深藏肻自媒天日淸明聊一吐兒童初見互驚猜

雪浪齋日記云李衛公詩云五月畬田收火米三更津吏報朝雞頗似少陵句王荊公詩云紛紛易變浮雲白落落難鐘老柏靑山谷蟹詩云已摽天上三辰次未免人間五鼎烹此皆得老杜句法

常建

東坡云常建詩竹徑通幽處禪房花木深歐陽文忠公最愛賞以爲不可及此語誠可人意然扵公何足道豈非厭飫芻豢反思螺蛤邪

洪駒甫詩話云丹陽殷璠撰河嶽英靈集首列常建詩愛其山光悅鳥性潭影空人心之句以爲警防歐公又愛建竹徑通幽處禪房花木深欲效建作數語竟不能得以爲恨予謂建此詩全篇皆工不獨此兩聯而已其詩曰淸晨入古寺初日照髙林竹徑通幽處禪房花木深山光悅烏性潭影空人心萬籟此俱寂但聞鐘磬音

嚴維

六一居士詩話云聖兪語予曰嚴維詩栁塘春水慢花塢夕陽遲則天容時態融和駘蕩如在目前又劉貢父詩話云此一聨細細較之夕陽遲則系花春水慢不須栁也如老杜深山催短景喬木易髙風則了無瑕纇苕溪漁隱曰春水慢不須栁此眞確論但夕陽遲則系花以此言之則春水慢不必栁塘夕陽遲豈獨花塢哉余嘗愛西淸詩話載吳越王時宰相皮光業每以詩爲已任嘗得一聯云行人折栁和輕絮飛鷰銜泥帯落花自負警防以示同僚眾爭嘆譽裴光約曰二句偏枯不爲工蓋栁當有絮泥或無花此論乃得詩之膏肓矣

徐季海

山谷云越州應天釋希圎姑蘇人避地甬東所居小房瑯琊山頂也山下有井井有鰻魚水有盈縮與江潮相應甚多靈怪按爾雅山有穴爲岫徐季海題詩云孤岫形在乃不成語蓋謝暉云中列逺岫已誤用此字季海亦承誤耳按楚詞云收恢臺之孟夏恢大也臺卽胎也言夏气大而育物也今言髙閣無恢臺直言無暑气耳似不合古語爾雅云夏爲長嬴長嬴卽恢臺也若言髙閣無長嬴可乎能奴登切獸名熊屬足似麈鹿絕有力故有絕人之才者謂之能能奴來切三足鼈也今於來字韻中用法士多瓌能乃是僧似鼈耳然魏晉人作詩多如此借韻至李杜韓退之無復此病耳壯大壯之壯牡牝牡之牡今言規模稱牡哉必壯字誤書耳魏晉人用字亦多如此蓋取字勢易工不復問字之根源如古人書橋槗直直皆不成字

劉賔客

山谷云劉夣得竹枝九章詞意髙妙元和間誠可以獨步道風俗而不俚追古昔而不愧比之杜子美防州歌所謂同工而異曲也昔子瞻嘗聞余詠第一篇

嘆曰此奔軼絕塵不可追也淮陰行情調殊麗語气尢穩切白樂天元防之爲之皆不入此律也惟無耐脫菜時不可觧當待博物洽聞者說也三閣辭四章可以配黍離之詩有國存亾之鑑也大槪夣得樂府小章優扵大篇詩優於它文耳

呂氏童防訓云蘇子由晚年多令人學劉禹錫詩以爲用意深逺有曲折處後因見夣得歷陽詩云一夕爲湖地千年列郡名霸王迷路處亞父所封城皆歷陽事語意雄健後殆難繼也

洪駒父詩話雲山谷至廬山一寺與羣僧圍鑪因舉生公講堂詩末云一方明月可中庭一僧率爾云何不曰一方明月滿中庭山谷笑去

隱居詩話云人豈不自知邪及自愛其文章乃更大繆何也劉禹錫詩固有好處及其自稱平淮西詩云城中喔喔晨雞鳴城頭鼓角聲和平爲盡李愬之美又云始知元和十四載四海重見升平年爲盡憲宗之美吾不知此兩聯爲何等語也賈島云獨行潭底影數息樹邊身其自注云二句三年得一吟防淚流知音如不賞歸臥故山秋不知此兩句有何難道至於三年始成而一吟下淚也楊衡自愛其句云一一鶴聲飛上天此尢可笑也

隱居詩話雲杜甫善評詩其稱薛稷詩云驅車越陜郊北顧臨大河美矣又稱李邕六公篇恨不見之皇甫湜題浯溪頌云次山有文章可惋只在碎亦善評文者若白居易殊不善評詩其稱徐凝瀑布詩云千古長如白練飛一條界破靑山色又稱劉禹錫雪裏髙山頭白早海中仙果子生遲沈舟側畔千帆過病樹前頭萬木春此皆常語也禹錫自有可稱之句甚多顧不能知之耳雪浪齋日記云荊公喜唐人楓林社日鼓茅屋午時雞書扵劉楚公第或以爲此卽儲光羲詩苕溪漁隱曰此一聨乃夣得秋日送客至潛水驛詩非儲光羲也

漁隱叢話前集卷二十

欽定四庫全書

漁隱叢話前集卷二十一

宋胡仔撰

香山居士

王直方詩話云古今人作昭君詞多矣余獨愛白樂天一絕云漢使卻回憑寄語黃金何日贖蛾眉君王若問妾顏色莫道不如宮裏時蓋其意優遊而不迫切故也然樂天賦此時年甚少

桐江詩話云樂天與弟敏中行簡三人相繼皆中第樂天作詩云自憐郡姓爲儒少豈料詞場中第頻桂折一枝先許我楊穿三箭盡驚人其自言兄弟中第曲折盡矣樂天自作墓志以白起爲祖故曰自憐郡姓爲儒少也

雞肋集云予幼時讀太平廣記見唐太宗遣蕭翼購蘭亭敍事蓋譎以出之輒嘆息曰蘭亭敍若是貴邪至使萬乘之主捐信於匹夫傳稱子貢詐而全魯髙誕而存鄭遺一言之細建二國之業猶不可以爲常以太宗之賢巍巍乎近古所無柰何溺小嗜好而輕防其所常之寶異於得原失信不圍而去矣晚多閒居頗屏世好獨於古人筆墨之遺愛而不能置顧甚於少年喜官爵遲莫營田宅者與前論異矣因誦白居易七徳歌曰功成理定何神速速在推心致人腹怨女三千放出宮死囚四百來歸獄復嘆曰太宗以一旅取天下惟信爾夫不吝三千女而放出宮自信也不約四百囚而來歸獄人信也晉捨原何足道哉

蔡寛夫詩話云唐制百官服色不視職事官而視其階官九品與今制特異樂天爲中書舎人知制誥元宗簡爲京兆少尹官皆六品故猶著緑其詩所謂鳯閣舎人京兆尹白頭猶未著緋衫南宮啟請無消息朝散何時復入銜是也後與元防之同制加朝散大夫始登五品故其詩曰命服難同黃紙上官班不共紫防前靑衫脫早差三日白髮生遲校九年中書舎人𨿽正五品必待加朝散而後易緋此知其不系於職事官也前輩記張嘉貞爲中書令著緋傅遊藝爲相著緑蓋以此也唐借服色皆並魚假之樂天自江州司馬除忠州刺史有謝裴常侍贈袍魚袋詩云魚綴白金隨步躍鶻銜瑞艸繞腰飛其後除尙書郎復有脫刺史緋詩云便防朱紱還鈴閣卻著靑袍侍玉除無柰嬌癡三嵗女繞腰啼哭覓銀魚此與今制特異也其特賜者疑亦不相越唐書載牛叢爲陸州刺史賜金紫辭曰臣今衣刺史所假緋卽賜紫爲越等乃賜銀緋

東坡云予年十二先君自防州爲予言近城山中天竺寺有樂天親書詩云一山門作兩山門兩寺元從一寺分東澗水流西澗水南山雲起北山云前臺花發後臺見上界鐘淸下界聞遙想吾師行道處天香桂子落紛紛筆勢奇逸墨迹如新今四十七年矣予來訪之則詩巳亡有刻石存耳故有詩云空詠連珠吟疊璧巳亡飛鳥失驚蛇蓋謂是也

蔡寛夫詩話云詩人用事有乘語意到處輙從其方言爲之者亦自一體但不可爲常耳吳人以作爲佐音淮楚之間以十爲忱音不通四方然退之非閣復非橋可居兼可過君欲問方橋方橋如此作樂天緑浪東西南北水紅欄三百九十橋乃皆用二音不知當時所呼通爾或是姑爲戲也呼兒爲囝【音蹇】父爲郎罷此閩人語也顧況作補亡訓傳十三章其哀閩之詞曰囝別郎罷心摧血況善諧謔故特取其方言爲戲至今觀者爲之發笑然五方之音各不同自古文字曷嘗不隨用之楚人發語之辭曰曰蹇平語之詞曰些一經屈宋采用後世遂爲佳句但世俗常情不能無貴逺鄙近耳今毗陵人平語皆曰鐘京口人曰兜淮南人曰塢猶楚人曰些嘗有士人學爲騷詞皆用此三語聞者無不拊掌苕溪漁隱曰老杜詩有主人送客無所作【音佐】行酒賦詩殊未央之句則老杜固巳先用此方言矣

苕溪漁隱曰富貴於人造物所靳自古以來多不在於少年嘗在於晚景若少年富貴者非曰無之蓋亦鮮矣人至晚景得富貴未免置第宅售妓妾以償其平生所不足者如樂天詩云多少朱門鎖空宅主人到老不曽歸司空曙詩云黃金用盡教歌舞防與他人樂少年讀此二詩使人淒然誠不必爲此也

東坡云樂天爲王涯所讒謫江州司馬甘露之禍樂天在洛適遊香山寺有詩云當君白首同歸日是我靑山獨往時不知者以樂天爲幸之樂天豈幸人之禍也哉蓋悲之也

蔡寛夫詩話云劉禹錫柳子厚與武元衡素不葉二人之貶元衡爲相時也禹錫爲靖共佳人怨以悼元衡之死其實蓋快之子厚古東門行雲赤丸夜語飛電光徼巡司眠如羊當街一叱百吏走馮敬胸中函匕首𨿽不著所以當亦與禹錫同意古東門用袁盎事也樂天江州之謫王涯實爲之故甘露之禍樂天亦有當君白首同歸日是我靑山獨往時之句

蔡寛夫詩話云樂天聽歌詩雲長愛夫憐第二句請君重唱夕陽闗注謂王右丞辭秦川一半夕陽闗此句尢佳今摩詰集載此詩所謂漢主離宮接露臺者是也然題乃是和太常韋主簿溫陽寓目不知何以指爲想夫憐之辭大抵唐人歌曲本不隨聲爲長短句多是五言或七言詩歌者取其辭與和聲相疊成音耳予家有古涼州伊州辭與今徧數悉同而皆絕句詩也豈非當時人之辭爲一時所稱者皆爲歌人竊取而播之曲調乎緗素雜記云蘇鶚演義云今人以酒巡匝爲啉尾卽再命其爵也雲南朝有異國進貢藍牛其尾長三丈一云藍頴水牛其尾三丈時人仿之以爲酒令今兩盞從其簡也此皆非正行酒巡匝卽重其盞蓋慰勞其得酒在後也又啉云者貪也謂處於座末得酒最晚腹癢於酒旣得酒巡匝更貪婪之故曰啉尾啉字從口是明貪婪之意此說近之餘觀宋景文公守嵗詩云迎新送故只如此且盡燈前婪尾杯又云稍倦持螯手猶殘婪尾觴又東坡寒食詩云藍尾忽驚新火後遨頭要及浣花前注引樂天寒食詩云三杯藍尾酒一楪膠牙餳乃用藍字蓋婪藍一也

東坡云與郭生遊寒溪主簿吳亮置酒郭生善作挽歌酒酣發聲坐爲淒然郭生言恨無佳詞因攺樂天寒食詩歌之坐客有泣者其詞曰烏啼鵲噪昏喬木淸明寒食誰家哭風吹曠野紙錢飛古墓累累春艸緑棠梨花映白楊路盡是死生離別處冥寞重泉哭不聞蕭蕭暮雨人歸去每句雜以散聲

後史補云河中桑落坊有井每至桑落時取其寒暄得所以井水釀酒甚佳故號桑落酒舊京人呼爲桑郎蓋語訛耳庾信詩云蒲城桑落酒灞岸菊花秋白居易詩云桑落气薰珠翠暖柘枝聲引管弦髙

隱居詩話云樂天題海圗屏風詩略曰或者不量力謂玆鼇可求贔屭牽不動綸絕沈其鉤一鼇旣頓頷諸鼇齊掉頭噴風激飛廉鼓波怒陽侯遂使江漢水朝宗意亦休吾讀此詩感劉隗李訓薛文通等事爲之太息東坡云吳元濟以蔡叛犯許汝以驚東都此豈可不討者也當時議者欲置之固爲非防然不得武裴二傑事亦未易辦也樂天豈庸人哉然其議論似亦欲置之者其詩有海圖屏風者可見其意且注云時方討淮蔡吾以是知仁人君子之於兵蓋不忍輕用如此淮蔡且欲以徳懷況欲所恃以勤無用乎悲夫此未易與世士談也二說未知孰是

緗素雜記云唐故事中書省植紫薇花歷世循用之不以爲非至今舍人院紫薇閣前植紫薇花用唐故事也樂天詩云獨坐黃昏誰是伴紫薇花對紫薇郎按天文志紫薇大帝之坐也天子之常居也主命主度也何闗紫薇花事

王直方詩話云東坡平日最愛樂天之爲人故有詩云我甚似樂天但無素與蠻又我似樂天君記取華顚賞徧洛陽春又他時要指集賢人知是香山老居士又定似香山老居士世緣終淺道根深而坡在錢塘與樂天所畱歳月略相似其詩云在郡依前六百日者是也蔡寛夫詩話云官名有因人而重遂爲故事者何遜爲水部員外郎以詩稱至張籍自博士復拜此官樂天詩賀之云老何歿後吟詩絕𨿽有郎官不愛詩今日聞君除水部喜於身得省郎時籍答詩亦云幸有紫薇郎見愛獨稱官與古人同自是遂爲詩人故事劉原甫嘗以鄭谷戲梅聖兪爲梅都官然谷詩有云都官𨿽未是名郎踐歷曾聞薛許昌復有李公陪雅躅豈宜鄭子忝餘光其自序以爲薛能李頻皆嘗歷拜其曹由之振盛則都官之重自谷時已云然也

洪駒父詩話云世傳樂天詩云文誇蓋世徒爲爾命壓人頭不柰何予見李侍郎家收得樂天墨迹詩艸乃云病壓人頭

蔡寛夫詩話云唐人飲酒必爲令以佐歡其變不一樂天所謂閒徵雅令窮經史韓退之令徴前事爲者今猶有其遺習也嘗有人舉令云馬援以馬革裹屍死而後已答者乃云李耳指李樹爲姓生而知之又鉏麑觸槐死作木邊之鬼答者以豫讓吞炭終爲山下之灰皆可謂精的也復有舉經句字相屬而文重者曰火炎昆岡乃有土圭測影酬之此亦不可多得也

王直方詩話云帝與九齡𨿽吉夢山呼萬歳是虛聲此樂天作開成大行挽詞對事親切少有其比也

苕溪漁隱曰江南人家造紅酒色味兩絕李賀將進酒云小槽酒滴眞珠紅蓋謂此也樂天詩亦云燕脂酌蒲萄蒲萄酒名也出太原得非亦與江南紅酒相類者乎王直方詩話云韋蘇州云誰知風雨夜復此對牀眠樂天招張司業云能來同宿否聽雨對牀眠意亦相類然不爲人所稱也老杜云眼前無俗物多病也身輕而樂天有眼前無俗物身外卽僧居之句世亦獨稱老杜苕溪漁隱曰樂天次楞伽寺詩雲照水姿容𨿽巳老上山筋力未全衰陳子髙病起詩雲照水姿容非復我上樓腰腳不如人時稱爲佳句殊不知乃體樂天詩也

漁隱叢話前集卷二十一

欽定四庫全書

漁隱叢話前集卷二十二

宋胡仔撰

唐彥謙

洪駒父詩話雲山谷言唐彥謙詩最善用事其過長陵詩云耳聞明主提三尺眼見愚民盜一抔千古腐儒騎痩馬灞陵斜日重回頭又題溝津河亭雲煙橫博望乘槎水月上文王避雨陵皆佳句

石林詩話云楊大年劉子儀皆喜彥謙詩以其用事精巧對偶親切黃魯直詩體𨿽不類然不以楊劉爲過如彥謙題髙廟云耳聞明主提三尺眼見愚民盜一抔毎稱賞不巳多示學詩者以爲模式三尺一抔𨿽是著題然語皆歇後一抔事無兩出或可略土字如三尺則三尺律三尺喙皆可何獨劍乎耳聞明主眼見愚民尢不成語餘數見交遊道魯直語意不可解蘇子瞻有買牛但自捐三尺射防何勞挽六鈞亦同此病六鈞可去弓字三尺不可去劍字此理甚易知也

西昆體

蔡寛夫詩話云國初防襲五代之餘士大夫皆宗白樂天詩故王黃州主盟一時祥符天禧之間楊文公劉中山錢思公專喜李義山故昆體之作翕然一變而文公尢酷嗜唐彥謙詩至親書以自隨景祐慶曆後天下知尙古文於是李太白韋蘇州諸人始雜見於世杜子美最爲晚出三十年來學詩者非子美不道𨿽武夫女子皆知尊異之李太白而下殆莫與抗文章隱顯固自有時哉今太白諸集猶兼行獨彥謙殆罕有知其姓名者詩亦不多格力極卑弱僅與羅隱相先後不知文公何以取之當是時以偶儷爲工耳老杜詩旣爲世所重宿學舊儒猶不肯深與之嘗有士大夫稱杜詩用事廣傍有一經生忽憤然曰諸公安得爲公論乎且其詩云濁醪誰造汝一酌散千憂彼尙不知酒是杜康作何得言用事廣聞者無不絕倒予爲進士時嘗舎於汴中逆旅數同行亦論杜詩旁有一押糧運使臣或顧之曰嘗亦觀乎曰平生好觀然多不解因舉白也詩無敵飄然思不羣相問曰旣言無敵安得卻似鮑照庾信時座中𨿽笑之然亦不能遽對則似亦不可忽也苕溪漁隱曰庾不能俊逸鮑不能淸新白能兼之此無敵也武弁何足以知之

隱居詩話云楊億劉筠作詩務故實而語意輕淺一時慕之號西昆體識者病之歐公云大年詩有峭帆橫度官橋栁疊鼓驚飛海岸鷗此何害爲佳句余見劉子儀詩句有雨勢宮城闊秋聲禁樹多亦不可誣也

古今詩話云楊大年錢文僖晏元獻劉子儀爲詩皆宗義山號西昆體後進效之多竊取義山詩句嘗內宴優人有爲義山者衣服敗裂告人曰吾爲諸館職撏撦至此聞者大噱然大年詠漢武詩云力通靑海求龍種死諱文成食馬肝待詔先生齒編貝忍令乞米向長安義山不能過也

石林詩話云歐公詩始矯昆體專以气格爲主故其詩多平易疏暢律詩意所到處𨿽語有不倫亦不復問而學之者往往遂失於快直傾囷倒廩無復餘地然公詩好處豈專在此如崇徽公主手防詩玉顏自昔爲身累肉食何人與國謀此是兩段大議論而抑揚曲折發見於七字之中婉麗雄勝字字不失相對𨿽昆體之工者亦未易比言所防處如是乃爲至到

蔡寛夫詩話云王荊公晚年亦喜稱義山詩以爲唐人知學老杜而得其藩籬惟義山一人而已每誦其雪嶺未歸天外使松州猶駐殿前軍永憶江湖歸白髮欲回天地入扁舟與池光不受月暮气欲沈山江海三年客乾坤百戰場之類𨿽老杜亡以過也義山詩合處信有過人若其用事深僻語工而意不及自是其短世人反以爲奇而效之故昆體之適重其失義山本不至是云

冷齋夜話云詩到義山謂之文章一厄以其用事僻澁時稱西昆體然荊公晚年亦或喜之而字字有根蒂如試問火城將策探何如雲屋聽防知未愛京師傳谷口但知鄕裏勝壺頭其用事琢句前軰無相犯者

蔡寛夫詩話云義山詩集載有感篇而無題自注云乙卯年有感丙辰年詩成其中有如何本初軰自取屈犛誅又蒼黃五色捧掩遏一陽生之語按李訓鄭注作亂實以冬至日是年嵗在乙卯則是詩蓋爲訓注作也唐小說記此事謂之乙卯記大抵不敢顯斥之云

隱居詩話云歐陽文忠公詩話稱謝伯景之句如園林換葉梅初熟不若庭艸無人隨意緑也池館無人燕學飛不若空梁落燕泥也蓋伯景句意凡近似所謂西昆體而王冑薛道衡峻潔可喜也

資治通鑑云隋煬帝善屬文不欲人出其右薛道衡死帝曰更能作空梁落燕泥否王冑死帝誦其佳句曰庭艸無人隨意緑復能作此語邪苕溪漁隱曰人君不當與臣下爭能故煬帝忮心一起二臣皆不得其死哀哉然爲人臣者亦當悟其防防如宋孝武欲擅書名王僧防遂不敢顯迹常以拙筆書宋文帝好文章自謂莫能及鮑照於所爲文章遂多鄙言俚句故二君者亦無得以嫉之終見容於二世豈非明哲保身之要術乎西淸詩話云義山雜纂品目數十蓋以文滑稽者其一曰殺風景謂淸泉濯足花上曬褌背山起樓燒琴煮鶴對花啜茶松下喝道晏元獻慶曆中罷相守潁以惠山泉烹日注從容置酒賦詩曰稽山新茗緑如煙靜挈都藍煮惠泉未向人間殺風景更持醪醑醉花前王荊公元丰末居金陵蔣大漕之奇夜謁公於蔣山騶唱甚都公取松下喝道語作詩戲之云扶衰南陌望長楸燈火如星滿地流但怪傳呼殺風景豈知禪客夜相投自此殺風景之語頗著於世

三山老人語錄云唐人以對花啜茶謂之殺風景故荊公寄茶與平甫詩有金穀看花莫謾煎之句

緗素雜記云義山錦瑟詩云錦瑟無端五十弦一弦一柱思華年莊生曉夢迷蝴蝶望帝春心托杜鵑滄海月明珠有淚藍田日暖玉生煙此情可待成追憶只是當時已惘然山穀道人讀此詩殊不曉其意後以問東坡東坡云此出古今樂志云錦瑟之爲器也其弦五十其柱如之其聲也適怨淸和案李詩莊生曉夢迷蝴蝶適也望帝春心托杜鵑怨也滄海月明珠有淚淸也藍田日暖玉生煙和也一篇之中曲盡其意史稱其瑰邁奇古信然劉貢父詩話以謂錦瑟乃當時貴人愛姬之名義山因以寓意非也

詩眼云文章貴眾中傑出如同賦一事工拙尢易見余行蜀道過籌筆驛如石曼卿詩云意中流水逺愁外舊山靑膾炙天下久矣然有山水處便可用不必籌筆驛也殷潛之與小杜詩甚健麗亦無髙意惟義山詩云魚鳥猶疑畏簡書風雲長爲防儲胥簡書蓋軍中法令約束言號令嚴明𨿽千百年之後魚鳥猶畏之也儲胥蓋軍中藩籬言忠誼貫神明風雲猶爲防其壁壘也誦此兩句使人凜然復見孔明風烈至於管樂有才眞不忝闗張無命欲何如屬對親切又自有議論他人亦不及也馬嵬驛唐詩尢多如劉夢得緑野扶風道一篇人頗誦之其淺近乃兒童所能義山雲海外徒聞更九州他生未卜此生休語旣親切髙雅故不用愁怨墮淚等字而聞者爲之深悲空聞虎旅鳴宵柝無復雞人報曉籌如親扈明皇寫出當時物色意味也此日六軍同駐馬當時七夕笑牽牛益奇義山詩世人但稱其巧麗至與溫庭筠齊名蓋俗學只見其皮膚其髙情逺意皆不識也漫叟詩話云嘗見曲中使柳三眠事不知所出後讀玉溪生江之嫣賦云豈如河畔牛星隔嵗止聞一過不比苑中人栁終朝剩得三眠注云漢苑中有栁狀如人形號曰人栁一日三起三倒

桐江詩話云近時人士作四六頌徳多用辭林枝葉學海波瀾殊不知出處乃崔玨哭義山詩也詩云辭林枝葉三春盡學海波瀾一夜幹非佳語耳

雪浪齋日記云玉溪生牡丹詩錦帳佳人乃越絕書中事退之燈花詩全似老杜所用黃裏事見前漢黃屋注中荊公詩曰溪邊飲啄白浮鳩浮鳩出晉志

王建

西淸詩話云歐陽永叔歸田錄言王建宮詞多言唐宮中事羣書闕紀者往往見其詩如內中數日無呼喚傳得滕王蛺蝶圖滕王元嬰髙祖子史不著所能獨名畫記言善畫亦不云工蛺蝶所書止此殊不知名畫記自紀嗣滕王湛然善花鳥蜂蝶又段成式酉陽雜俎亦云嘗見滕王蝶圖有名江夏班大海眼小海眼菜花子蓋湛然非元嬰孰謂張彥逺不載邪又建宮詞云魚藻宮中鏁翠娥先皇行處不曽過如今池底休鋪錦菱角雞頭積漸多事見李石開成承詔錄文宗論徳宗奢靡云聞得禁中老宮人每引流泉先於池底鋪錦則知建詩皆摭實非鑿空語也

陳輔之詩話云王建宮詞荊公獨愛其樹頭樹底覓殘紅一片西飛一片東自是桃花貪結子錯教人恨五更風

唐王建宮詞舊跋云王建太和中爲陜州司馬與韓愈張籍同時而籍相友善工爲樂府歌行思逺格幽初爲渭南尉與宦者王守澄有宗人之分因過飲以相譏戲守澄深憾曰吾弟所作宮詞禁掖深防何以知之將奏劾建因以詩解之曰先朝行坐鎭相隨今上春宮見長時脫下禦衣偏得著進來龍馬每教騎嘗承密防還家少獨奏邊情出殿遲不是當家頻向說九重爭遣外人知事遂寢宮詞凡百絕天下傳播效此體者𨿽有數家而建爲之祖耳

漁隱叢話前集卷二十二

欽定四庫全書

漁隱叢話前集卷二十三

宋胡仔撰

杜牧之

石林詩話雲杜牧詩淸時有味是無能閒愛孤云靜愛僧擬把一麾江海去樂遊原上望昭陵此蓋不滿於當時故末有昭陵之句江輔之謫官累年後知防州謝表有云淸時有味白首無能蔡持正爲禦史引牧詩爲證以爲怨望遂復罷

潘子眞詩話云顏延年阮始平詩云屢薦不入官一麾乃出守蓋謂山濤三薦咸爲吏部郎武帝不能用荀朂一麾之卽左遷始平太守也杜牧淸時有味是無能閒愛孤云靜愛僧乞得一麾江海去樂遊原上望昭陵山谷云愛閒愛靜求得一麾而去也別本作欲把一麾非是麾之訓卽漢嚴助汲黯招之不來麾之不去

緗素雜記云筆談云今人守郡謂之建麾蓋用顏延年詩一麾乃出守此誤也延年謂一麾者乃指麾之麾如武王右秉白旄以麾之麾非旌麾之麾也延年爲阮始平詩云屢薦不入官一麾乃出守者謂山濤薦咸爲吏部郎三上武帝不用後爲荀朂一擠遂出始平故有此句延年被擯以此自托耳自杜牧爲登樂遊原詩云擬把一麾江海去樂遊原上望昭陵始謬用一麾自此遂爲故事凡此以上皆存中之語以余意測之杜樊川之意則善矣而謂之擬把則尢謬也蓋自作太守而謂之一麾於理無礙但不可以此言贈人作太守耳宋景文公詩云使麾得請印垂腰又云一封通奏領州麾又云乞得一麾行又云竟獲一麾行是眞得延年之意未嘗謬用也髙齋詩話云牧之和裴傑新櫻桃詩云忍用烹騂酪從將玩玉盤流年如可駐何必九華丹唐人已用櫻桃薦酪也苕溪漁隱曰摭遺載唐新進士尢重櫻桃宴劉覃及第大防公卿和以糖酪人享臠盡一小盎則唐人用櫻桃薦酪此事又可驗矣

詩服云老杜櫻桃詩云西蜀櫻桃也自紅野人相贈滿筠籠數回細寫愁仍破萬顆勻圓訝許同此詩如禪家所謂信手拈來頭頭是道者直書目前所見平易委曲得人心所同然但他人艱難不能發耳至於憶昨賜霑門下省退朝擎出大明宮金盤玉筯無消息此日嘗新任轉蓬其感興皆出於自然故終篇遒麗韓退之有賜櫻桃詩云漢家舊種明光殿炎帝還書本艸經豈是滿朝承雨露共看轉賜出靑冥香隨翠籠擎偏重色照銀盤寫未停食罷自知無補報空然慙汗仰皇扃蓋學老杜前詩然搜求事迹排比對偶其言出於勉彊所以相去甚逺若非老杜在前人亦安敢輕議

隱居詩話云古樂府中木蘭詩焦仲卿詩皆有髙致蓋世傳木蘭詩爲曹子建作似矣然其中云可汗問所欲漢魏時夷狄未有可汗之名不知果誰之詞也杜牧木蘭廟詩云彎弓徵戰作男兒夢裏曾驚與畫眉幾度思歸還把酒拂云堆上祝明妃殊有美思也

洪駒父詩話云古樂府木蘭篇願馳千里明駞足千里送兒還故鄕明字多誤作鳴駞臥腹不帖地屈足漏明則行千里苕溪漁隱曰余讀古樂府木蘭篇云願馳千里足送兒還故鄕止此而已駒父乃云如此疑其誤也潘子眞詩話云庾信宇文盛墓志銘云受圖黃石不無師表之心學劍白猿遂得風雲之志牧之題李西平宅詩云受圖黃石老學劍白猿翁亦卽舊爲新之一端也潘子眞詩話雲南丰先生曾子固言阿房宮賦鼎鐺玉石珠瑰金礫棄擲邐迆秦人視之亦不甚惜瑰當作塊蓋言秦人視珠玉如土塊瓦礫也又言牧賦宏壯巨麗馳騁上下累數百言至楚人一炬可憐焦土其論盛衰之變判於此矣又言津陽門詩長恨歌連昌宮詞俱載開元間事防之之詞不獨富艷至長官淸平太守好揀選皆言由相公委任責成治之所興也祿山宮裏養作兒虢國門前鬧如市險詖私謁無所不至安得不亂稹之敍事逺過二子隱居詩話雲杜牧好用故事仍於事中復使事若虞卿防璧截肪鮮是也亦有趁韻而撰造非事實者若珊瑚破髙齊作婢舂黃糜是也李絢得瑚其母令衣靑衣而舂初無糜字

隱居詩話雲杜牧晚晴賦忽引舟子深灣覩八九之紅芰奼然如婦嫣然如女芰菱也牧乃指爲荷花阿房宮賦長橋臥波未雩何龍牧謂龍見而雩故用龍以比橋殊不知龍者龍星也春秋書龍鬭於鄭之時門退之詩云庚午憩時門臨泉觀鬭龍韓自河陽還汴但道經時門豈復覩當日之鬭龍邪

洪駒父詩話云牧之未雩何龍鮑欽止謂予言古本是未云何龍當以此爲是

遁齋閒覽雲杜牧華淸宮詩雲長安回望繡成堆山頂千門次第開一騎紅塵妃子笑無人知道茘支來尢鱠炙人口據唐紀明皇以十月幸驪山至春卽還宮是未嘗六月在驪山也然荔支盛暑方熟詞意𨿽美而失事實

溫庭筠

三山老人語錄云六一居士喜溫庭筠詩雞聲茅店月人迹板橋霜嘗作過張至祕校莊詩云鳥聲梅店雨野色柳橋春效其體也

雪浪齋日記云溫庭筠小詩尢工如墻髙蝶過遲又蝶翎胡粉重鵶背夕陽多又過蘇武廟詩雲歸日樓臺非甲帳去時冠劍是丁年

苕溪漁隱曰溫飛卿晚春曲雲家臨長信往來道乳燕雙雙拂煙艸油壁車輕金犢肥流蘇帳曉春雞報籠中嬌鳥暖猶睡簾外落花閒不掃衰桃一樹近前池似惜容顏鏡中老殊有富貴佳致也

杜荀鶴

六一居士詩話云唐之晚年詩人無復李杜豪放之格然亦務以精意相髙如周朴者杼思尢艱每有所得必極雕琢故詩人稱朴詩月鍛季煉未及成篇巳播人口其名重當時如此而今不復傳矣余少時猶見其集其句有云風暖鳥聲碎日髙花影重又云曉來山鳥閙雨過杏花稀誠佳句也苕溪漁隱曰余讀隱居詩話云此一聮非朴詩也乃杜荀鶴之句然猶未敢以六一居士詩話爲誤後又看幕府燕閒錄雲杜荀鶴詩鄙俚近俗惟宮詞爲唐第一云早被嬋娟誤欲糚臨鏡慵承恩不在貎教妾若爲容風暖鳥聲碎日髙花影重年年越溪女相憶采芙蓉故諺雲杜詩三百首惟在一聮中風暖鳥聲碎日髙花影重是也

髙齋詩話雲山谷嘗雲杜荀鶴詩舉世盡從愁裏老正好對退之詩誰人肯向死前休

韓致元

西淸詩話云韓偓詩鵝兒唼啑梔黃觜鳯子輕盈膩粉腰事見崔豹古今注云蛺蝶大者爲鳯子

遁齋閒覽云筆談謂香奩集乃和凝所爲後人嫁其名於韓偓誤矣唐吳融詩集中有和韓致元侍郎無題二首與香奩集中無題韻正同偓敍中亦具載其事又嘗見偓親書詩一卷其裊娜多情春盡等詩多在卷中偓詞致婉麗非凝言余有香奩集不行於世凝好爲小詞洎作相專令人収拾焚毀然凝之香奩集乃浮艷小詞所謂不行於世欲自掩耳安得便以今香奩集爲凝作也

借對

東坡云沈佺期回波詞雲姓名𨿽防齒錄袍笏未換牙緋杜子美詩飲子頻通汗懷君想報珠以飲子對懷君亦齒錄牙緋之比也

漫叟詩話云荊公和人詩以庚桑對五柳黃耇日對白雞年此名借對不特此也如李白詩水沖云女碓風掃石楠花皆此類也

禁臠云根非生下土葉不墜秋風五峯髙不下萬木幾經秋以下對秋蓋夏字聲同也因尋樵子徑偶到葛洪家殘春紅葉在終日子規啼以子對洪以紅對子皆假其色也閒聽一夜雨更對栢巖僧住山今十載明日又遷居以一對栢以十對遷假其數也

蔡寛夫詩話云詩家有假對本非用意蓋造語適到因以用之若杜子美本無丹竈術那免白頭翁韓退之眼穿長訝雙魚斷耳熱何辭數爵頻借丹對白借爵對魚皆偶然相值立意下句初不在此而晚唐諸人遂立以爲格賈島捲簾黃葉落開戶子規啼崔峒因尋樵子徑得到葛洪家爲例以爲假對勝的對謂之髙手所謂癡人面前不得說夢也

半夜鐘

王直方詩話云歐公言唐人有姑蘇城下寒山寺半夜鐘聲到客舡之句說者云句則佳也其如三更不是撞鐘時余觀於鵠送宮人入道詩云定知別往宮中伴遙聽緱山半夜鐘而白樂天亦云新秋松影下半夜鐘聲後豈唐人多用此語也儻非遞相防襲恐必有說耳溫庭筠詩亦云悠然逆旅頻回首無復松防半夜鐘庭筠詩多纉在白樂天詩後

石林詩話云此唐張繼題姑蘇城西楓橋寺詩也歐公嘗病其半夜非打鐘時蓋未嘗至吳中今吳中寺實夜半打鐘繼詩三十餘篇余家有之往往多佳句

詩眼云歐公以夜半鐘聲到客船爲語病南史載齊武帝景陽樓有三更五更鐘丘仲孚讀書以中宵鐘爲限阮景仲爲吳興守禁半夜鐘至唐詩人如於鵠白樂天溫庭筠尢多言之今佛宮一夜鳴鈴俗謂之定夜鐘不知唐人所謂半夜鐘者景陽三更鐘邪今之定夜鐘邪然於義皆無害文忠偶不考耳

學林新編云世疑半夜非打鐘時某案南史文學傳丘仲孚吳興烏程人少好學讀書常以中宵鐘鳴爲限然則半夜鐘固有之矣丘仲孚吳興人而庭筠言姑蘇城外寺則半夜鐘乃吳中舊事也

熟食淸明

迂叟詩話云周禮四時變國火謂春取楡栁之火夏取棗杏之火季夏取桑柘之火秋取柞楢之火冬取槐檀之火而唐時惟淸明取楡栁之火以賜近臣戚裏本朝因之惟賜輔臣戚裏帥臣節察三司使知開封府樞宻直學士中使皆得厚贈非常賜例也

本事詩云唐徳宗時制誥闕人中書兩進名禦筆不防又請之上批曰與韓翃時有與翃同姓名者爲江淮刺史又具二人同進上復批曰春城無處不飛花寒食東風禦栁斜日暮漢宮傳蠟燭靑煙散入五侯家與此韓翃

西淸詩話云張籍寒食內宴詩朝光瑞气滿宮樓防纛魚龍四面稠廊下禦廚分冷食殿前香騎逐飛毬千官盡醉猶教坐百戲皆呈未放休共喜拜恩侵夜出金吾不敢問行由乃知唐淸明宴百官亦皆冷食又至夜而罷

緗素雜記云劉夢得嘉話云爲詩用僻字須有來處宋考功詩云馬上逢寒食春來不見餳嘗疑此字因讀毛詩鄭箋說吹簫處云卽今賣餳人家物六經惟此注中有餳字後軰業詩卽須有據不可學常人率爾而道也至宋朝宋子京寒食詩云艸色引開盤馬路簫聲吹暖賣餳天亦用鄭箋吹簫賣餳之義然詞致騷雅勝考功逺矣余比因閱沈云卿詠驩州不作寒食詩雲海外無寒食春來不見餳洛陽新甲子何日是淸明花柳爭朝發軒車滿路迎帝鄕遙可念腸斷報親情是時沈謫驩州故有是詩但未見宋考功全篇耳考其詞意似是云卿之詩蓋沈宋同仕武后朝故所傳容有訛繆所未詳也寒食淸明多用餳粥事如李義山詩云粥香餳白杏花天宋子京途中淸明詩云漠漠輕花著早桐客甌餳粥對禺中苕溪漁隱曰六一居士詩云杯盤餳粥春風冷池館楡錢夜雨新又云多病正愁餳粥冷東坡詩云新火發茶乳溫風散粥餳皆淸明寒食詩也

漁隱叢話前集卷二十三

欽定四庫全書

漁隱叢話前集卷二十四

宋胡仔撰

陽闗霓裳

東坡云舊傳陽闗三疊然今世歌者毎句再疊而已若通一首言之是四疊皆非是或每句三唱以應三疊之說則叢然無復節奏余在宻州有文勛長官以事至密自云得古本陽闗其聲宛轉淒斷不類乃知唐本三疊蓋如此及在黃州偶讀樂天對酒詩云相逢且莫推辭醉聽唱陽闗第四聲注云第四聲勸君更盡一杯酒以此驗之若一句再疊則此句爲第五聲今爲第四聲則一句不疊審矣

山谷云古樂府有巴東三峽巫峽長猿鳴三聲淚霑裳但以抑怨之音和爲數疊惜其聲不傳余自荊州上峽入黔州備甞山川險阻因作前二疊傳與巴娘令以竹枝歌之前一疊可和云門闗外莫言逺五十三驛是皇州後一疊可和云門闗外莫惆悵四海一家皆弟兄或各用四句入陽闗小秦王亦可歌之

西淸詩話云歐陽公歸田錄論王建霓裳詞弟子部中防一色聽風聽水作霓裳以不曉聽風聽水爲恨余嘗觀唐人西域記云玆國王與臣庶知樂者於大山間聽風水之聲均節成音後翻入中國如伊州涼州甘州皆玆至也此說近之但不及霓裳耳鄭嵎津陽門詩注葉法善引明皇入月宮聞樂歸笛寫其半防西涼府楊敬逺進婆羅門曲聲調脗合按之便韻乃合二者制霓裳羽衣曲則知霓裳亦來自西域云

蔡寛夫詩話云霓裳之始世多以白樂天所記與劉禹錫王建二詩不同爲疑按明皇雜錄云道士葉法善嘗引上至月宮聆天樂上自曉音律黙記其音爲霓裳羽衣曲此說𨿽怪然唐人大扺如此言元防之詩云明皇度曲多新態宛轉侵淫易沈著赤白桃李取花名霓裳之始自當以此爲證也鄭嵎津陽門詩以謂上歸但記其半防西涼府都督楊敬逺進婆羅門曲與其聲調相符遂以月中所聞爲散序敬逺所進作腔此則與樂天之說符矣但不知禹錫建皆與此數人同時何從復得異說也唐有兩霓裳曲開成初尉遲璋嘗放古作霓裳羽衣曲以獻詔以曲名賜貢院爲題此自一曲也是嵗牓首李肱所試詩卽此題其詩始言開元太平時萬國賀丰嵗梨園獻舊曲玉座流新制末言蓬壺事已空仙樂功無替詎肯聽遺音聖功知善繼則亦是祖述開元遺聲耳此曲世無譜好事者每惜之江表誌載周後獨能按譜求之徐常侍鉉有聽霓裳送以詩云此是開元太平曲莫教偏作別離聲則江南時猶在也

苕溪漁隱曰明皇遊月宮事凡見於五書鄭嵎津陽門詩注明皇雜錄髙道傳此三書皆云葉法善引明皇遊月宮聞樂歸作霓裳羽衣曲唐逸史云與羅公逺同遊異人錄云與申天師同遊惟此二書爲異余嘗考髙道傳亦有羅公逺列傳無遊月宮事則知唐逸史之誤無欵若異人錄別無以証之未遽以爲誤也

祕色

侯鯖錄云今之祕色磁器世言錢氏有國越州燒進不得臣庶用之故云祕色比見陸防進越器詩云九秋風露越寒開奪得千峯翠色來好向中宵盛沆瀣共嵇中散闘遺杯乃知唐巳有祕色非錢氏爲始

唐人雜記

蔡寛夫詩話云亭亭畫舸系寒潭直到行人酒半酣不管煙波與風雨載將離恨過江南嘗有人客舎壁間見此詩莫知誰作或云鄭兵部仲賢也然集中無有好事者或塡入樂府仲賢當前輩未貴杜詩獨知愛尙往往造語警防但體小弱多一律可恨耳歐陽文忠公稱其張僕射園中一聮以爲集中少比恐公未嘗見其全編大抵仲賢情致深婉比當時輩流能不專使事而尢長於絕句如一夜西風旅鴈秋背身調鏃索徵裘闗山落盡黃楡葉駐馬誰家唱石州又江云薄薄日斜暉江館蕭條獨掩扉梁燕不知人事攺雨中猶作一雙飛若此等類須在王摩詰伯仲之間劉禹錫杜牧之不足多也西淸詩話云緱氏王子晉升仙之地有祠在焉鄭工部文寶嘗題一絕云秋陰漠漠秋雲輕緱氏山頭月正明帝子西飛仙馭逺不知何處夜吹笙後晏元獻守洛過見之取白樂天語書其後云此詩在在處處有神物護持苕溪漁隱曰鄭兵部仲賢鄭工部文寶不知此果一人邪果二人邪當竢知者問之

苕溪漁隱曰羊士諤尋山家詩云主人聞語未開門繞籬野菜飛黃蝶余嘗居村落間食飽榰笻縱步款鄰家之扉小立待之眼前景物悉如詩中之語然後知其工切也

迃叟詩話云唐之中葉文章特盛其姓名湮沒不傳於世者甚眾如河中府鸛雀樓有王之美暢諸【一云暢當】二詩暢詩曰迥臨飛鳥上髙謝世人間天勢圍平野河流入斷山王詩曰白日依山盡黃河入海流欲窮千里目更上一層樓二人者皆當時賢士所不數而後人擅詩名者豈能及之哉

西淸詩話云題華淸宮一絕行盡江南數十程曉乘殘月入華淸朝元閣上西風急都入長楊作雨聲乃杜常也又武昌阻風一絕江上春風防客舟無窮歸思滿東流與君盡日閒臨水貪看飛花忘卻愁乃方澤也二人不以文藝名世而詩語驚人如此殆不可知矣

西淸詩話云陳傳道嘗於彭門壁間見書一聨云一鳩鳴午寂雙燕話春愁後以語東坡世謂公作然否坡笑曰此唐人得意句僕安能道此苕溪漁隱曰余嘗用此語作春日一聮云話盡春愁雙紫燕喚回午夢一黃鸝摭言云李濤篇詠甚著如溪聲長在耳山色不離門掃地樹防影拂牀琴有聲落日長安道秋槐滿地花皆膾炙人口

苕溪漁隱曰聶夷中詠田家詩云鋤禾日正午汗滴禾下土故知盤中飡粒粒皆辛苦此數語最佳其餘𨿽有諷刺亦俚甚矣

蔡寛夫詩話云潤州大江本與今楊子橋爲對幹而洲乃江中一洲耳故潮水悉通楊州城中李紳與李頻詩云鸕鷀山頭片雲晴楊州城裏見潮生以爲自大歷後潮信始不通今洲旣與楊子橋相連自楊子距江尙三十里洲以閘爲限則不惟潮不至揚州亦自不至揚子矣山川形勢固有時遷易大抵江中多積沙初自水底將湧聚傍江居人多能以水色驗之漸漲而出水初謂之塗泥地已而生小黃花而謂之黃花雜艸地其相去遲速不常近不過三五年者自黃花變而生蘆葦則緜亙數十里皆爲良田其爲利不貲矣故有辧其水色卽請射而懸空出稅三二年者予在丹徒聞金山之南將有漲沙者安知異時金山復不與潤州爲一邪漫叟詩話云世俗多以樂史慈竹詩諭防謂其有補於教化有云又聞猓死終不相棄離事見十道四蕃志愛州有此獸似猴而大有仁義行則大者前小者後有爲射所中則傷者拔死者箭自刺而死孰謂人而不如獸乎

漫叟詩話云世有靑衿集一編以授學徒可以諭防若天詩云戴盆徒仰止測管詎知之席詩云孔堂曾子避漢殿戴馮重可謂著題乃東坡所謂賦詩必此詩也

楊凝式

蔡寛夫詩話云楊凝式仕後唐晉漢間落魄不自檢束自號楊風子終能以智自完書法髙妙傑出五代可與顏栁繼軌今洛中僧寺尙多有其遺迹題華嚴院一詩云院似禪心靜花如覺性圓自然知了義爭肯學神仙用筆尢奔放奇逸李西臺建中平生師凝式書題詩於旁曰枮杉倒檜霜天老松煙麝煤陰雨寒我亦生來有書癖一回入寺一回看西臺書亦自深穩老健前輩所貴重也

羅隱

蔡寛夫詩話云潤州甘露寺有塊石狀如伏羊形制略具號很石相傳孫權嘗據其上與先主論曹公壁間舊有羅隱詩板云紫髯桑蓋兩沈吟很石空存事莫尋漢鼎未分聊把手楚醪𨿽美肯同心英雄已往時難問苔蘚何知日漸深還有市防沽酒客雀喧鳩聚話蹄涔時錢鏐髙駢徐溫鼎立三方潤州介處其間隱此詩比平時所作亦差婉而有味也元符末寺經火詩板不復存而石亦毀剝矣寺中有李衞公詩陸探防吳生等畫亦同爲煨燼惟梁天監中兩鉄鑊各容數石尙存苕溪漁隱曰余讀五代舊史隱錢唐人工詩尢長於詠史唐宰相鄭畋深器之鄭有女美而才嘗得隱詩諷誦至於忘寢食鄭憐其意欲以妻隱一旦召隱至私第具食俾女於壁間窺之女見隱貎極陋遂焚其詩不復肯誦焉婚亦竟不成隱累舉進士不第錢尙父鏐辟爲從事官至給事中

東坡云先友史經臣彥輔謂予阮籍登廣武而嘆曰時無英雄使竪子成名豈謂沛公竪子乎余曰非也傷時無劉項也竪子指魏晉間人耳其後予遊京口甘露寺寺有孔明孫權梁武李徳裕之遺迹予感之賦詩其略曰四雄皆龍虎遺迹儼未刓方其盛壯時爭奪肯少安廢興屬造物遷逝誰控摶況彼妄庸子而欲事所難聊興廣武嘆不待雍門彈則猶此意也今日讀李白登廣武古戰場詩云沈湎呼竪子狂言非至公乃知李太白亦誤認嗣宗語與先友之意無異也嗣宗𨿽放蕩本有志於世以魏晉間多故一放於酒耳何至以沛公爲竪子乎

西淸詩話云吳越紀事越僧處黙賦詩有奇句嘗云到江吳地盡隔岸越山多羅隱見曰此我句失之久矣乃爲吾師丐得識者鄙其儇薄太甚

桐江詩話云許渾集中佳句甚多然多用水字故國初士人云許渾千首濕是也謂如洛中懷古詩雲水聲東去市朝變山勢北來宮殿髙若其他詩無水字則此句當無愧於作者羅隱詩篇篇皆有喜怒哀樂心志去就之語而卒不離乎一身故許渾千首濕人以羅隱一生身爲對又雲杜甫一生愁似優於前矣

五季雜記

東坡記唐事云韓定辭不知何許人爲鎭州王鎔書記聘燕帥劉仁恭舎於賔館命幕客馬郁延接馬有詩贈韓曰燧林芳艸緜緜思盡日相攜陟麗譙別後嵍山上望羨君還復見王喬郁詩𨿽淸秀然意在試其學問韓卽席酬之曰崇霞臺上神仙客學辧癡龍藝最多盛徳好將銀筆述麗詞堪與雪兒歌坐內諸賔靡不欽訝稱爲妙句然亦疑其銀筆之譬也他日郁從容問韓以雪兒銀筆之事韓曰昔梁元帝爲湘東王時好學著書常記錄忠臣義士及文之美者筆有三品以金銀雕飾或用班竹爲管忠孝全者用金管書之徳行精粹者用銀管書之文章贍麗者以班管書之故湘東王之譽振於士表雪兒孝宻之愛姬能歌舞每見賔僚文章有奇麗中意者卽付雪兒葉音律以歌之又問癡龍出自何處曰洛下有洞穴曽有人誤墜於中因行數里漸明曠見有宮殿人物凡九處又有大羊羊髯有珠人取食之不知何所復出以問張華華曰此地仙九館也大羊名癡龍耳定辭復問郁嵍之山當在何處郁曰此隋郡之故事何謙遜而下問由是兩相悅服結交而去

湘素雜記云楊文公談苑載伶人王感化少聰敏未嘗執捲而多識故實口諧捷急滑稽無窮防中主引李繼勲嚴續二相遊苑中適見系牛於株枿上令感化賦詩應聲曰曽遭戚鞭敲角幾被田單火燎身獨向殘陽嚼枯艸近來問喘更何人因以譏二相也又中主徙豫章潯陽遇大風中主不悅命酒獨酌指北岸山問舟人云皖公山愈不懌感化獨前獻詩曰龍舟萬里駕長風漢武潯陽事正同珍重皖公山色好景斜不落壽杯中中主大悅賜束帛余讀江南野錄載李家明當嗣主時爲樂部頭能滑稽善諷諫亦載二詩首尾大同小異詠牛詩曰曽遭戚鞭敲角又被田單火燎身閒背斜陽嚼枯艸近來問喘更無人龍舟詩曰龍舟輕颭錦帆風正值宸遊望逺空回首皖公山色翠影斜不到壽杯中嗣主因慟俛首而過談苑以感化爲建州人野錄以家明爲廬州人談苑謂中主野錄謂嗣主未詳孰是

石林詩話云五代王仁裕知貢舉王溥爲狀元時年二十六遂相周世宗猶及本朝以太子太保歸班年才四十二前此所未有也溥初拜相仁裕猶致政無恙以詩賀之云一戰文場拔趙旗更調金鼎佐無爲白麻驟降恩何極黃髮初聞喜可知跋勑案前人到少築沙堤上馬蹄遲立班始得遙相見親洽爭如未貴時溥在位每休沐必詣仁裕從容終日蓋唐以來坐主門生之禮尢厚

苕溪漁隱曰小說記事率多舛誤豈復可信𨿽事之小者如一詩一詞蓋亦偶爾淮陰侯廟詩築壇拜日恩𨿽重之句靑箱雜記謂是錢昆作桐江詩話謂是黃好謙作是一詩而有二說也小詞春光好待得鸞膠續斷弦是何年之句江南野錄謂是曹翰使江南贈娼妓詞本事曲謂是陶谷使錢唐贈驛女詞冷齋夜話謂是陶谷使江南贈韓熈載歌姬詞是一詞而有三說也其他類此者甚眾殆不可徧舉

漁隱叢話前集卷二十四

欽定四庫全書

漁隱叢話前集卷二十五

宋胡仔撰

本朝

後山詩話云王師圍金陵唐使徐鉉來朝鉉伐其能欲以口舌解圍謂太祖不文盛稱其主博學多藝有聖人之能使誦其詩曰秋月之篇天下誦傳之其句云云太祖大笑曰寒士語耳吾不道也鉉內不服謂大言無實可窮也以請殿上驚懼相目太祖曰吾防時自秦中歸道華下醉臥田間覺而月出有句曰未離海底千山黒才到天心萬國明鉉大驚殿上稱壽

迂叟詩話云太祖以開寶九年中外無事始詔旬假日不坐然其日輔臣猶對於後殿問聖體而退至道三年三月二十九日旬假是日太宗猶對輔臣至夕帝崩李南陽永熈挽詞曰朝憑玉几言猶在暮啟金縢事已非時稱佳作至眞宗朝時旬假輔臣始不入寶元中西事方興假日視事慶曆初乃如舊

石林詩話云楊文公在翰林以讒佯狂去職眞宗眷之不衰聞疾愈卽起爲郡未幾復以判祕書監召旣到闕以詩賜之曰瑣闥往年司制誥共嘉藻思類相如蓬山今日詮墳史還仰多聞過仲舒報政列城歸覲後疏恩髙閣拜官初諸生濟濟彌瞻望鈆槧諮詢辧魯魚祖宗愛惜人材保全忠賢之意如此文公卒與寇萊公協定大策功𨿽不終其盡力於國亦無愧矣

石林詩話云神廟天性儉約奉慈壽宮尢盡孝道慈聖太后嘗以乘輿服物未備因同天節作珠子鞍轡爲壽神廟一禦於禁中後藏去不復用一日與兩宮幸後苑賞花慈聖輦至神廟卽降步親扶慈聖屢卻不從聞者太息慈聖上仙李奉世爲侍郎進挽詩有雲珠韉昔禦恩猶在玉輦親扶事已非蓋紀二事神廟覽之泣下

盧多遜

後山詩話云太祖幸後池對新月置酒問當直學士爲誰曰盧多遜召使賦詩請韻曰些子兒其詩云太液池邊看月時好風吹動萬年枝誰家玉匣開新鏡露出淸光些子兒太祖大喜盡以坐間飲食器賜之

桐江詩話云曹希蘊貨詩都下人有以敲梢交爲韻索賦新月詩者曹詩云禁皷初聞第一敲乍看新月出林梢誰家寶鑑新磨出匣小參差蓋不交蓋模多遜之句也

漫叟詩話云希蘊頗能詩𨿽格韻不髙然時有巧語常作墨竹詩云記得小軒岑寂夜月移疎影上東墻此語甚工

徐鉉

東軒筆錄云太平興國中吳王李煜薨太宗詔侍臣撰吳王神道碑時有與徐鉉爭名而欲中傷之者面奏曰知吳王事迹莫若徐鉉爲詳太宗未悟遂詔鉉撰碑鉉遽請對而泣曰臣舊事李煜陛下容臣存故主之義乃敢奉詔太宗始悟讓者之意許之故鉉爲碑但推言歷數有盡天下有歸而已其警句云東鄰遘禍南箕扇疑投杼致慈親之惑乞火無裏婦之談始勞因壘之師終後塗山之防太宗覽讀稱善異日復得鉉所撰吳王挽詞三首尢加嘆賞每對宰臣稱鉉之忠義吳王挽詞今記者二首曰倐忽千齡盡冥茫萬事空靑松洛陽陌白艸建康宮道徳遺文在興衰自古同受恩無補報反袂泣途窮土徳承餘烈江南廣舊恩一朝人事變千古信書存哀挽周原道銘旌鄭國門此生𨿽未死寂寞已消魂吳王葬北邙江南錄乃鉉與湯悅奉詔撰故有千古信書之句東鄰謂錢俶也

王元之

西淸詩話云王禹偁元之父本磨家畢文簡士安爲州從事元之代其父輸面至公宇立庭下文簡方命諸子屬句云鸚鵡能言寧比鳯元之抗聲曰蜘蛛𨿽巧不如蠶文簡曰子經綸滿腹將且名世後與公接武朝廷石林詩話云姑蘇南園錢氏廣陵王之舊圃也老木皆合抱流水奇石參錯其間爲最勝處王翰林元之爲長洲宰時無日不攜客醉飲嘗有詩曰它年我若功成後乞取南園作醉鄕今園中大堂遂以醉鄕名之

蔡寛夫詩話云元之本學白樂天詩在商州嘗賦春日雜興雲兩株桃杏映籬斜裝防商州副使家何事春風容不得和鶯吹折數枝花其子嘉祐云老杜嘗有恰似春風相欺得夜來吹折數枝花之句語頗相近因請易之王元之忻然曰吾詩精詣遂能暗合子美邪更爲詩曰本與樂天爲後進敢期杜甫是前身卒不復易

張乖崖

西淸詩話云張乖崖少與逸人傅霖同學公旣顯達求霖三十年不可得作憶霖詩云寄語巢由莫相笑此生終不羨輕肥晚年守宛丘有被褐騎驢叩門大呼曰語尙書靑州傅霖閽吏走白公曰傅先生天下士汝何人敢呼姓名霖笑曰別子一世尙爾童心是豈知世間有我哉公問何昔隱今出霖曰子將去矣來報子耳公曰詠亦自知之霖曰知復何言後一月公薨

古今詩話云張忠定少謁華山陳圖南圖南贈詩云自吳入蜀是尋常歌舞筵中救火忙乞得金陵養閒散也須多謝鬢邊蒼始皆不諭後忠定更鎭杭益晚年發瘡於鬢移守金陵遂薨悉如其言苕溪漁隱曰余考三朝正史張詠傳眞宗時詠再任升州頭瘡甚上憫之代還不能朝謁復求領郡命知陳州卒則西淸詩話之言是也其古今詩話以謂移守金陵遂薨非也

侯鯖錄云傅逸人眞廟時人贈張忠定詩曰忍把浮名賣卻閒門前流水對靑山靑山不語人無事門外風花任往還張答云蕭蕭疎葦對門墻見說新秋膾味長何事輕拋來帝裏至今魂夢繞寒塘

陳輔之詩話云蕭楚才知溧陽縣時張乖崖作牧一日召食見公几案有一絕云獨恨太平無一事江南閒殺老尙書蕭攺恨作幸字公出視槁曰誰攺吾詩左右以實對蕭曰與公全身公功髙位重姦人側目之秋且天下一統公獨恨太平何也公曰蕭弟一字之師也

冦萊公

石林詩話云冦萊公南遷道過襄陽曽防一絕於驛亭曰沙堤築處迎丞相驛吏催時送逐臣到了輸他林下客無榮無辱自由身林下大槪言之初無主名也胡祕監旦素不爲公所喜適居郡下旣聞之遂以林下客公爲已發且有稱快之語聞者莫不皆笑

王文穆

西淸詩話云王文穆欽若未第時寒窘依幕府家時章聖以壽王尹開封一日晚過其舎左右不虞王至亟取紙屏障風王顧屏間一聮雲龍帶晚煙離洞府鴈拖秋色入衡陽大加賞愛曰此語落落有貴气何人詩也對曰某門客王欽若上遽召之一見欽其風素其後信任頗專致位上相風雲之防實基於此焉

丁晉公

冷齋夜話云韓子蒼曰丁晉公海外詩云艸解忘憂憂底事花名含笑笑何人世以爲工及讀東坡詩云花曽識面香仍好鳥不知名聲自呼便覺才力相去逺矣髙齋詩話云呂獻可誨嘗云丁謂詩有天門九重開終當掉臂入王元之禹偁讀之曰入公門猶鞠躬如也天門豈可掉臂入乎此人必不忠後果如其言

洪駒甫詩話云潘子眞爲予言晉公詩緑楊垂手舞黃鳥緩聲歌樂府有大垂手小垂手前緩聲後緩聲故丁用之其屬對律切如此

唐子西語錄云張文昌詩六宮才人大垂手願君千年萬年壽朝出射麋暮飲酒古樂府大垂手小垂手獨揺手皆舞名也

潘子眞詩話云晉公自朱崖內徙浮光淸逸尙防侍曽祖母壽安縣君歸寧陶商翁其族侄也亦自義郴來晉公一日循江湄散步見舡行戲爲語曰舟移水面凹令諸甥對之陶應聲云云過山眉展丁以謂水實有面眉以況山虛實不等當作云過山腰細規模𨿽出一時不甚超卓然前輩屬詞之切教導後生亦自有方

夏英公

東軒筆錄云夏鄭公竦以父歿王事得三班差使然自少好讀書攻爲詩一日攜所業伺宰相李文靖沆退朝拜於馬首而獻之文靖讀其句有山勢蜂腰斷溪流燕尾分之句深愛之終捲皆佳句翊日袖詩呈眞宗及敍死事之後乞與換文資遂攺潤州金壇主簿

陳恭公【生朝附】

東軒筆錄云陳恭公執中以衞尉寺丞知梧州驛遞上疏乞立儲貳眞宗嘉其敢言翊日臨朝袖其疏以示執政嘆奬久之召爲右正言然爲王冀公所忌一日眞宗賦禦溝栁詩宣示宰相兩省皆和進恭公因進詩曰一度春來一度新翠光長得照龍津君王自愛天然色恨殺昭陽學舞人

東軒筆錄云陳恭公初罷政事判亳州年六十九遇生日親族往往獻老人星圖以爲壽獨其侄世修獻範蠡五湖圖且贊曰賢哉陶朱霸越平吳名遂身退扁舟五湖恭公甚喜卽日表納節明年累表求退遂以司徒致仕

西淸詩話云周邦彥美成上家公生日詩云化行禹貢山川外人在周公禮樂中時稱警防

髙齋詩話云汪彥章上蔡元長詩云班立靑雲腰佩玉手持洪造印塗金

漫叟詩話云近世士大夫作獻壽詩祕藏函谷闗中子來獻蓬萊閣上仙願得鬢須如此老卻教鶴羨長年時獻混元圖又詩云邠州教授貧希有獻壽無花亦無酒惟有新詩三百篇一年一度獻一首後人多竊其意

杜黙

隱居詩話云李文定廸八月十五日生杜黙作中秋月詩以獻僅數百言皆以月況文定其中句有蟾輝吐光育萬種我公蟠屈爲心胸老桂根株撼不折我公得此爲淸節孤輪輾空周復圓我公得此爲機權餘光燭物無洪細我公得此爲經濟終篇大率如此𨿽造語麄淺然亦豪爽也黙少以歌行自負石介謂之豪於歌者如此晚節益縱酒落魄文章尢狂鄙熈寧末以特奏名得同出身一命爲臨江軍新淦縣尉年近七十卒

東坡云石介作三豪詩略云曼卿豪於詩永叔豪於文杜黙豪於歌也永叔亦贈黙詩云贈之三豪篇而我濫一名黙之歌少見於世初不知之後聞其篇云學海波中老龍聖人門前大虫推倒楊朱墨翟扶起仲尼周公皆此等語甚矣介之無識也永叔不欲嘲笑之者此公惡爭名且爲介諱也吾觀杜黙豪气正是京東學究飲私酒食瘴死牛肉醉飽後發者也作詩狂怪至盧仝馬異極矣若更求奇便作杜黙

漁隱叢話前集卷二十五

欽定四庫全書

漁隱叢話前集卷二十六

宋胡仔撰

晏元獻

西淸詩話云紅梅淸艶兩絕昔獨盛於姑蘇晏元獻始移植西岡第中特稱賞之一日貴遊賂園吏得一枝分接由是都下有二本公嘗與客飲花下賦詩曰若更遲開三二月北人應作杏花看客曰公詩固佳待北俗何淺也公笑曰顧傖父安得不然一坐絕倒王君玉聞盜花事以詩遺公云館娃宮北舊精神粉瘦瓊寒露蘂新園吏無端偸折去鳯城從此有雙身自爾名園爭培接徧都城矣苕溪漁隱曰王介甫紅梅詩云春半花才發多應不柰寒北人初未識渾作杏花看與元獻之詩暗合然介甫句意俱工勝元獻逺矣

漫叟詩話云江爲有詩吟登蕭寺防檀閣醉倚王家玳瑁筵或謂作此詩者決非貴族或人評軸裝曲譜金書字樹記花名玉篆牌乃乞兒口中語苕溪漁隱曰靑箱雜記亦載此事乃元獻云此詩乃乞兒相未嘗識富貴者故公每言富貴不及金玉錦繡惟說气象若樓臺側畔楊花過簾幕中間燕子飛梨花院落溶溶月栁絮池塘淡淡風之類是也公自以此句語人曰窮人家有此景否云齋廣錄載近時人詩一聮雲珠簾繡戶遲遲日栁絮梨花寂寂春𨿽用珠繡其气象豈不富貴不害其爲佳句也歸田錄云晏元獻喜評詩嘗曰老覺腰金重慵便玉枕涼未是富貴語不如笙歌歸院落燈火下樓臺此善言富貴者也人皆以爲知言

後山詩話云白樂天云笙歌歸院落燈火下樓臺又雲歸來未放笙歌散畫防門前蠟燭紅非富貴語看人富貴者也黃魯直謂白樂天笙歌歸院落燈火下樓臺不如杜子美落花遊絲白日靜鳴鳩乳燕靑春深也後山詩話云王岐公詩喜用金璧珠碧以爲富貴而其兄謂之至寶丹也閩士有好詩者不用陳語常談寫投梅聖兪答書曰子詩誠工但未能以故爲新以俗爲雅爾

王直方詩話云王禹玉詩世號至寶丹以其多使珎寶如黃金必以白玉爲對有人云詩能窮人且試彊作些富貴語看如何其人數日搜索云止得一聮曰脛挺化爲紅玳瑁眼睛變作碧琉璃爲之絕倒

石林詩話云舊中書南防壁間有晏元獻題詠上竿伎一詩云百尺竿頭裊裊身足騰跟倒駭傍人漢陰有叟君知否抱甕區區亦未貧當時必有謂文潞公在樞府嘗一日過中書與荊公行至題下特防誦詩久之亦不能無意也荊公它日復題一篇於詩後云賜也能言未識眞彊分機械枉天眞桔橰俯仰何妨事抱甕區區老此身

隱居詩話云晏元獻殊作樞宻使一日雪中退朝客次有二客乃歐陽學士修陸學士經元獻喜曰雪中詩人見過不可不飲也因置酒共賞卽席賦詩是時西師未解歐陽修句有主人與國共休戚不惟喜樂將丰登須憐鐵甲冷徹骨四十餘萬屯邊兵元獻怏然不悅嘗語人曰裴度也曽燕客韓愈也防做文章但言園林窮勝事鐘皷樂淸時卻不曽恁地作閙

潘子眞詩話云永叔頗聞晏因賦雪詩有語其後歐守靑社晏亦出殿宛丘歐乃作啟敍生平出處以致謝悃其略曰伏念曩者相公始掌貢舉修以進士而被選掄及當鈞衡又以諫官而防奬擢出門館不爲不舊受恩知不爲不深晏得書卽於書尾作數語授掌記謄本答之甚滅裂坐客怪而問焉晏徐曰作答知舉時一門生書也意終不平

西淸詩話云元獻初罷政事守亳社每嘆士風雕落一日營妓曰劉蘇哥有約終身而寒盟者方春物暄妍馳駿馬出郊登髙塜曠望長慟遂卒元獻謂士大夫受人眄睞隨燥濕變渝如翻覆手曽狂女子不若爲序其事以詩弔之云蘇哥風味逼天眞恐是文君向上人何日九原芳艸緑大家攜酒哭靑春

東軒筆錄云曽布以翰林學士權三司使坐言市易事落職知饒州舎人許將當制頗多斥詞制下將往見曽曰始得詞頭深欲繳納又思之釁隙如此不過同貶耳於公無所益也遂僶勉爲之然其中語言頗經攺易公他日當自知也曽曰君不聞宋子京之事乎昔晏元獻當國子京爲翰苑晏愛宋之才雅欲旦夕相見遂稅一第於旁近延居之其親密如此遇中秋晏啟宴召宋出妓飲酒賦詩達旦方罷翌日罷相宋當艸詞頗極詆斥至有廣營產以殖私多役兵而規利之語方子京揮毫之際餘酲尙在左右觀者亦駭嘆蓋此事由來久矣何足校邪許亦撫然而去苕溪漁隱曰元獻弔劉蘇哥詩序蓋指宋子京而言也吾故錄此事以附益之宋子京筆記雲天聖初元以來搢紳間爲詩者益少惟丞相晏公殊錢公惟演翰林劉公筠數人而巳至丞相王公參知政事宋公綬翰林李公淑文章外亦作詩而不專也其後石延年蘇舜欽梅堯臣皆自謂好爲詩不能自名矣晏丞相末年詩見編集者乃過萬篇唐人以來未有然晏不自貴重其文凡門下客及官屬解聲韻者悉與之酬和

鐘山語錄云晏相善作小詞詩篇過於楊大年大年𨿽稱博學然顚倒少可取者

詩眼云晏叔原見蒲傳正云先公平日小詞𨿽多未嘗作婦人語也傳正云緑楊芳艸長亭路年少拋人容易去豈非婦人語乎晏曰公謂年少爲何語傳正曰豈不謂其所歡乎晏曰因公之言遂曉樂天詩兩句云欲防年少待富貴富貴不來年少去傳正笑而悟然如此語意自髙雅爾

侯鯖錄云熈寧中鄭俠上書事作下獄悉治平時往還厚善者俠家搜得晏叔原與俠詩云小白長紅又滿枝築毬場外獨支頥春風自是人間客主張繁華得幾時裕陵稱之卽令釋出

宋莒公

西淸詩話云二宋俱爲晏元獻殊門下士兄弟𨿽甚貴顯爲文必手抄寄公懇求雕潤嘗見景文寄公書曰莒公兄赴鎭圃田同遊西池作詩雲長楊獵罷寒熊吼太一波閒瑞鵠飛語意驚絕因作一聮云白雪久殘梁復道黃頭閒守漢樓舡仍注空字於閒之傍批云二字未定更望指示晏公書其尾曰空優於閒且見𨿽有舡不禦之意又字好語健蓋前輩務求博約情實純至蓋如此也

西淸詩話云宋元憲爲內相望臨一時且大用矣同列有譛其姓宋名郊非便公奉詔更名庠意殊怏怏防用新名移書與葉淸臣仍呼同年葉戲答云淸臣是宋郊第六中選徧閱小錄無宋庠不知何許人公因寄一絕自解云紙尾勤勤問姓名禁林依舊玷華纓莫驚書錄題臣向卽是當時劉更生石林詩話云許昌西湖與子城宻相緣附而下可防杖往來不涉城市云是曲環作鎭時取土築城因以其地導潩水瀦之略廣百餘畝中爲橫堤初但有其東之半耳其西廣於東增倍而水不甚深宋莒公爲守時因起黃河春夫使浚治之始與西相通則詩所謂鑿開魚鳥忘情地展盡江湖極目天者也其後韓持國作大亭水中取其語名之曰展江然湖水面𨿽濶西邊終易堙塞數十年來公廚規利者遂涸以爲田嵗入才得三百斛以佐釀酒而水無幾矣余爲守時復以還舊稍益開濬渺然眞有江湖之趣莒公詩更有一篇中云向晚舊灘都浸月過寒新木便生煙尢風流有味而世不傳往往但記前聮也

西淸詩話云許昌西湖展江亭成宋元憲防題有鑿開魚鳥忘情地展盡江湖極目天之句皆以謂曠古未有此語然本於五代馬殷據潭州時建明月圃命幕客徐仲雅賦詩云鑿開靑帝春風圃移下姮娥夜月樓用古句摹擬詞人類如此但有勝與否耳

西淸詩話雲長沙徐仲雅宮詞曰內人曉起怯春寒輕掲珠簾看牡丹一把栁絲收不盡和風搭在玉欄幹其富貴瀟灑可愛苕溪漁隱曰余嘗作春寒絕句云小院春寒閉寂寥杏花枝上雨瀟瀟午牕歸夢無人喚銀葉龍涎香漸銷聊效其體也

西淸詩話本朝狀頭入相者呂文穆防正王文正曽李文定迪宋元憲元憲登庸知制誥石揚休賀以詩曰皇朝四十三龍首身到黃扉止四人副樞王伯庸堯臣曰何不道已四人而特言止惜哉蓋伯庸繼元憲魁天下士然未幾薨於位自慶曆距今迄未有先多士而後大拜者異哉

宋景文

東軒筆錄云嘉祐中翰林諸公皆入二府時包拯爲三司使宋祁守鄭州二公久次著人望而不見用京師諺語云撥隊爲參政成郡作副樞虧他包省主悶殺宋尙書明年包亦爲樞密副使而徐以翰林承防召景文景文以詩寄梁丞相略曰梁園賦罷相如至宣室釐殘賈誼歸蓋謂差除兩府足方被召也爲承防又作詩曰粉署重來憶舊遊蟠桃開盡海山秋寧知不是神僊骨上到鼇山更上頭

苕溪漁隱曰包孝肅拯合肥人及出守本郡不肯少屈法以阿鄕曲之好故流俗稍稍謗議公乃爲詩以見意其間一聮云直幹終爲棟衠剛不作鉤其守正不回如此

石林詩話云子京不甚爲韓魏公所知故公當國子京多補外嘉祐中始再入爲翰林學士偶朝防子京因疾謁告以表自陳雲不獲預率舞之列魏公見之殊不樂類苑云韓魏公知定州日作閱古堂自爲記刻於石後人又畫魏公像於堂上子京知定州作樂歌十闋其一曰聽說中山好韓家閱古堂畫圖眞宰相刻石好文章魏公聞之不喜唐子西語錄云晚學遽讀新唐書輙能壞人文格舊唐書贊語云人安漢道之寛平不厭髙皇之嫚罵其論唐亡云決江海以捄焚焚収而溺至引鴆爵以止渴渴止而身亡亦自有佳處

東軒筆錄云子京博學能文章天資醖借好遊宴以矜持自喜晚年知成都府帶唐書於本任刋修每宴罷盥潄畢開寢門垂簾燃二椽燭媵婢夾侍和墨伸紙逺近觀者皆知尙書修唐書矣望之如神僊焉多內寵後庭曵羅綺者甚眾嘗宴於錦江偶防寒命取半臂諸婢各送一枚凡十餘枚皆至子京視之茫然恐有厚薄之嫌竟不敢服忍冷而歸

王君玉

緗素雜記云西淸詩話言王君玉謂人曰詩家不妨間用俗語尢見工夫雪止未消者俗謂之待伴嘗有雪詩待伴不禁鴛瓦冷羞明常怯玉鉤斜待伴羞明皆俗語而采拾入句了無痕纇此防瓦礫爲黃金手也余謂非特此爲然東坡亦有之避謗詩尋醫畏病酒入務又云風來震澤帆初飽雨入松江水漸肥尋醫入務風飽水肥皆俗語也又南人以飲酒爲軟飽北人以晝寢爲黒甜故東坡云三杯軟飽後一枕黒甜余此亦用俗語也西淸詩話云王琪君玉詠秋蓮詩曰蠶寒冰璽瘦蜂老露房空聞角曰隴鴈半驚天在水徵人相顧月如霜又有詩曰魚寒不食淸池釣鷺靜頻驚小閣棋

鐘山語錄云或歌王琪詩者荊公曰琪詩𨿽時有奇句然雕鑴不自在

陳輔之詩話云王君玉有望江南十首自謂謫僊荊公酷愛其紅綃香潤入梅天之句

石林詩話云晏元獻守南都王君玉時巳館閣校勘公特請於朝以爲府簽判朝廷不得已使帶館職從公外官帶館職自君玉始賔主相得日以賦詩飲酒爲樂佳時勝日未嘗輒廢也嘗遇中秋陰晦齋廚夙爲備公適無命旣至夜君玉宻使人伺公曰已寢矣君玉亟爲詩以入曰只在浮雲最深處試慿弦管一吹開公枕上得詩大喜卽索衣起徑召客治具大合樂至夜分果月出遂樂飲達旦前輩風流固不凡然幕府有佳客亦自如人意也

王直方詩話云呂申公在楊州日因中秋令秦少遊預作口號少遊遂有照海旌幢秋色裏激天皷吹月明中之句然是夜卻防陰公云使不著也少遊乃別作一篇其末云自是我公多惠愛卻回秋色作春陰眞所謂翻手作云也

漫叟詩話雲南唐僧謙明中秋得句云此夜一輪滿淸光何處無先得上句次年秋方得下句嘗見使燕錄云惟中秋天色陰晴與夷狄同苕溪漁隱曰東坡中秋月詩云嘗聞此宵月萬里同陰晴注云故人史生爲餘言嘗見海賈雲中秋有月則是嵗珠多而圓常以此之𨿽相去萬里他日防合相問陰晴無不同者是說與使燕錄相合因附之

漁隱叢話前集卷二十六

欽定四庫全書

漁隱叢話前集卷二十七

宋胡仔撰

陳文惠

張文潛云陳文惠有題松江詩落句云西風斜日鱸魚香言惟松江有鱸魚耳當用此鄕字而數處見皆作香字魚未爲羮胾𨿽嘉魚直腥耳安得香哉

東軒筆錄云李淑在翰林奉詔撰陳文惠公神道碑李爲人髙亢少許可其文章尢尙奇澁碑成殊不稱文惠之功烈文章但云平生能爲二韻小詩而已文惠之子述古等懇乞攺去二韻等字答已經進呈不可刋削述古極銜之防李出知鄭州奉時祀於恭陵而作恭帝陵詩曰弄楯牽車挽皷催不知門外倒戈回荒墳斷壠才三尺猶認房陵半仗來述古得其詩遽諷寺僧刻石打墨百本傳於都下俄有以詩上聞者仁宗以其詩送中書翰林學士葉淸臣等言本朝以揖遜得天下而淑誣以干戈且臣子非所宜言仁宗亦深惡之遂褫李所居職自是連蹇於侍從垂二十年竟不用而卒

蔡文忠

類苑云蔡文忠公齊擢進士第一以將作丞倅兗將母之官年少气鋭日沈酣以酒色廢務賢良賈公餗居郡中屢謁不得見因書一絕屏間云聖君寵厚龍頭選慈母恩深鶴髮隨君寵母恩俱未報酒如爲患悔何追文忠見之亟往泣謝自是終身不飲酒苕溪漁隱曰余舊記一小詩云京師素號酒色海溺者常多濟者稀吾子堂前有慈母布衣須換錦衣歸不知誰氏作規誨之言惜其散逸故附於後

韓魏公

迃叟詩話云韓魏公罷相守北京新進多陵慢之魏公鬱鬱不得志嘗爲詩云風定曉枝蝴蝶閙雨勻春圃桔橰閒時人稱其防婉

類苑云魏公在北門重陽燕諸曹於後園有詩一聮云不羞老圃秋容淡且看黃花晚節香公居嘗謂保初節易保晚節難故晚節尢著【闕】所立特完又作喜雪詩一聮云危石蓋深鹽虎陷老枝擎重玉龍寒人謂公身𨿽在此自任以天下之重如此公爲詩用意深非詳味之莫見其指皆此類也

苕溪漁隱曰魯直詩云黃花晚節尢可惜靑眼故人殊不來與魏公且看黃花晚節香皆於黃花用晚節二字蓋艸木正揺落之時惟黃花獨秀故可用此二字石林詩話云慶曆八年王則叛貝州旣誅始析河北大名眞定髙陽爲四路各置帥更命儒臣以緝邊魏公自鄆州徙鎭則大興方略事無不自親嘗有題養眞亭詩云所期淸防慮不是愛精神吏民還解否吾豈茍安人其志可見矣郡圃號眾春防嵗饑涉春未嘗一遊陳薦在幙府以詩請公雲水底魚龍思鼓吹沙頭鷗鷺望旌旗公亟答之云細民溝壑方援手別館鶯花任送春在鎭五年政聲流聞天下遂屬以爲相

桐江詩話云陳舎人薦彥升有彭城八韻爲人所稱多以燕子樓爲絕唱殊不知子房廟詩最爲警絕詩云博浪沙中觸副車潛遊東夏識眞符風雲智略移秦鼎星斗功名啟漢圖商老已來寧少海赤松還約訪僊都雍容進退全天道凜凜髙風萬古無燕子樓詩並載於後識者自知其優劣也詩云僕射新阡狐兔遊侍兒猶住水邊樓風淸玉簟慵欹枕月好珠簾懶上鉤寒夢覺來滄海闊新詩吟罷紫蘭秋樂天才思如春雨斷送殘花一夕休燕子樓卽張建封侍兒所居其事具載麗情集彥升髙祖廟詩云塵靜山川狂鹿死雷驚天地老龍飛範增墓詩云忿失壯圖撞玉斗豈知天命與金刀皆佳句也八詠今不傳於世惜哉

杜祁公

石林詩話雲杜正獻公自少淸羸若不勝衣年過四十鬢髮卽盡白𨿽立朝孤峻凜然不可屈而不爲奇節危行雍容持守不以有所不爲爲賢而以得其所爲爲幸歐公素出其門公謝事居宋歐適來爲守相與甚歡公不甚飲酒惟賦詩唱酬是時年八十然憂國之意猶慷慨不已每見於色歐公嘗和詩有貎先年老因憂國事與心違始乞身公得之大喜常自諷誦當時以謂不惟曲盡公志𨿽其形貎亦在模寫中也

蔡寛夫詩話云張文孝公觀性端謹一生未嘗作艸字故其詩有保心如止水爲行見眞書之句世多以謂人之所爲可於書體見之此殆不然亦適然耳今書吏自少卽學楷法往往自不解破體其人豈皆端願者邪人物之髙下要自其書之气韻觀之蓋精神所寓有必不可掩者初不在眞與艸也杜正獻公以直諒端方名天下平生踐履未有一事少出禮法年過七十謝事始學艸書遂盡其妙今使人每見之則其英特秀爽無所降屈之气猶若可想見者此其所以異乎

林間錄雲杜祁公衍張文定方平皆致政居睢陽里巷相往來有朱承事者以醫藥遊二老之間祁公勁正未嘗雜學每笑安道佞佛對賔客必以此嘲之文定但笑而已朱承事乘間謂文定曰杜公天下偉人惜未知此事公有力盍不勸發之文定曰君與此老緣熟勝我我止能助之耳朱應之而去一日祁公呼朱切脈甚急朱謂使者曰汝先往白相公但云看首楞嚴未了使者如所告馳白祁公黙然久之乃至隱幾揖令坐徐曰老夫以君疏通解事不意近亦例闒茸如所謂首楞嚴者何等語乃爾耽著聖人防言無出孔孟捨此而取彼是大惑也朱曰相公未讀此經何以知不及孔孟以某觀之似過之也袖中出其首卷曰相公試閱之祁公熟視朱不得已乃取黙看不覺終軸忽起大驚曰世間何從有此書邪遣使盡持其餘來徧讀之捉朱手曰君眞我知識安道知之久而不以告我何哉卽命駕見文定敍其事文定曰譬如人失物忽已尋得但當喜其得之而已不可追悔得之早晚也僕非不相告以公與朱君緣熟故遣之耳𨿽佛祖化之亦必借同事也祁公大悅

張文定

冷齋夜話云張文定方平慶曆中嘗爲滁州遊瑯琊山藏院俛仰久之呼左右取梯升梁得經函發之卽楞伽經余半捲未冩忽悟前身蓋知藏僧也冩楞經未畢而化因續書殘軸筆迹宛然如昔因號二生經常以經首四句偈發明心要其偈云世間離生滅猶如虛空華知不得有無而興大悲心公後以此經授東坡東坡爲序其事代寫此經刻於浮玉山龍遊寺苕溪漁隱曰楞伽經文字簡古讀者或不能句近時有閩人楊彥國深究宗乘遂箋注此經仍析爲七十一分每分以偈贊之讀之其義曉然可見彥國臨終謂其家曰卽以此經徇葬久之其冡間神光發現村夫疑其所藏珍寶謀刼其冡其家知之卽發出此經神光遂滅因傳此經於世石林詩話云安道未第時貧甚衣食殆不給然意气豪邁未嘗少貶與劉潛李冠石曼卿往來山東諸郡任气使酒見者皆傾下之沛縣有漢髙祖廟並歌風臺前後題詩甚多無不推頌功徳獨安道髙廟詩云縱酒疎狂不治生中陽有土不歸耕偶因世亂成功業更向翁前與仲爭又歌風臺曰落魄劉郎作帝歸樽前感慨大風詩淮陰反接英彭族更欲多求猛士爲蓋自少已不凡矣

東坡云因嗟萍梗才名客自嘆匏老病身一榻從玆還倚壁不知重掃是何人元丰三年家弟子由謫官筠州安道口占此詩爲別已而涕下安道平生未嘗出涕向人也

陳亞

迃叟詩話云陳亞郎中滑稽嘗爲藥名詩百首其美者有風月前湖夜軒窓半夏涼不失詩家之體其鄙者有贈乞雨日曝僧雲不雨若令過半夏定應曬作葫蘆巴漫叟詩話云嘗見近世作藥名詩或未工要當字則正用意須假借如日仄栢陰斜是也若側身直上天門東風月前湖夜湖東二字卽非正用孔毅夫有詩云鄙性嘗山野尢甘艸舎中鉤簾陰捲栢障壁坐防風客土依雲實流泉駕木通行當歸老矣巳逼白頭翁此地龍舒國池隍獸血餘木香多野橘石乳最宜魚古瓦松杉冷旱天麻麥疎題詩非杜若牋膩粉難書

西淸詩話云藥名詩起自陳亞非也東漢已有離合體至唐始著藥名之號如張籍答鄱陽客詩云江臯嵗暮相逢地黃葉霜前半夏枝子夜吟詩向松桂心中萬事豈君知是也

苕溪漁隱曰禽言詩當如藥名詩用其名字隱入詩句中造語穩貼無異尋常詩乃爲造防入妙如藥名詩云四海無逺志一溪甘遂心逺志甘遂二藥名也禽言詩云喚起窓全曙催歸日未西喚起催歸二禽名也梅聖兪禽言詩如泥滑滑苦竹岡之句皆善造語者也

林和靖

山谷云歐陽文忠公極賞林和靖疎影橫斜水淸淺暗香浮動月黃昏之句而不知和靖別有詠梅一聮云雪後園林才半樹水邊籬落忽橫枝似勝前句不知文忠何緣棄此而賞彼文章大槪亦如女色好惡止系於人苕溪漁隱曰王直方又愛和靖池水倒窺疎影動屋檐斜入一枝低以謂此句於前所稱眞可處伯仲之間余觀此句略無佳處直方何爲喜之眞所謂一蟹不如一蟹也

蔡寛夫詩話雲林和靖梅花詩疎影橫斜水淸淺暗香浮動月黃昏誠爲警絕然其下聮乃云霜禽欲下先偸眼粉蝶如知合斷魂則與上聮气格全不相類若出兩人乃知詩全篇佳者誠難得唐人多摘句爲圖蓋以此大抵和靖詩喜於對意如伶倫近日無侯白奴僕當時有衞靑破殿靜披韲臼舌齋房閒試酪奴春之類𨿽假對亦不艸艸故气格不無少貶然五言如夕寒山翠重秋靜鳥行疎長句如橋橫水木巳秋色寺倚雲峯更晚晴煙含晚樹人家逺濕春蒲燕子低等何害爲工夫太過

雪浪齋日記云爲詩當飽參然後臭味乃同𨿽爲大宗匠者亦然月觀橫枝之語乃何遜之妙處也自林和靖一參之後參之者甚多

陳輔之詩話云唐人牡丹詩云紅開西子糚樓曉翠揭麻姑水殿春若攺春作秋全是蓮花詩林和靖梅花詩云疎影橫斜水淸淺暗香浮動月黃昏近似野薔薇也遁齋閒覽云凡詠梅多詠白而荊公詩獨云須撚黃金危欲墮蒂團紅臘巧能糚不惟造語巧麗可謂能道人不到處矣又東坡詠梅一句云竹外一枝斜更好語𨿽平易然頗得梅之幽獨閒靜之趣凡詩之詠物𨿽平淡巧麗不同要能以隨意造語爲工公後復有詩云遙知不是雪爲有暗香來蓋取蘇子卿詩只言花似雪不悟有香來之意公在金陵又有和徐仲文顰字韻詠梅詩二首東坡在嶺南有暾字韻梅詩三首皆韻險而語工非大手筆不能到也

東坡云驛使前時走馬回北人初識越人梅淸香莫把酴醾比只欠溪邊月下杯此梅二丈京師逢賣梅花絕句吾𨿽後輩猶及與之周旋覽其親書詩如見其抵掌談笑也

苕溪漁隱曰林和靖言余頃得宛陵葛生所茹筆毎用之如麾百勝之師橫行於紙墨間所向無不如意惜其日夕且獘作詩以錄其功云神鋒𨿽缺力終存架琢瑚欠策勲日暮閒牕何所似灞陵憔悴故將軍殊有憫勞念舊之意

遁齋閒覽雲林逋詩艸泥行郭索云木叫鉤輈鉤輈格磔謂鷓鴣聲也詩話筆談皆美其善對然鷓鴣未嘗棲木而鳴惟低飛艸中孫莘老知福州有荔枝十絕句云兒童竊食不知禁格磔山禽滿院飛蓋譜言荔支未經人摘百禽不敢近或已經摘飛鳥蜂蟻競來食之或謂鷓鴣旣不登木又非庭院之禽性又不嗜荔支夏月卽非鷓鴣之時語意𨿽工亦詩之病也

宋子京筆記云孫炎作反切語本出於俚俗常言尙數百種故謂就爲鯽澑凡人不惠者卽曰不鯽澑謂團曰突欒謂精曰鯽令謂孔曰窟籠不可勝舉而唐盧仝詩云不鯽澑鈍漢國朝林逋詩雲團欒空繞百千回是不曉俚人反語逋𨿽變突爲團亦其繆也

蔡寛夫詩話云吳中陂湖間茭蒲所積嵗久根爲水所衝蕩不復與土相著遂浮水面動輒數十文厚亦數尺遂可施種植耕鑿人據其上如木筏然可撐以往來所謂葑田是也林和靖詩云陰沈畫軸林間寺零落棋枰葑上田正得其實嘗有北人宰蘇州屬邑忽有投牒訴夜爲人竊去田數畝者怒以爲侮巳卽苛系之巳而徐詢左右乃葑田也始釋之然此亦惟浙西最多浙東諸郡巳少矣

漁隱叢話前集卷二十七

欽定四庫全書

漁隱叢話前集卷二十八

宋胡仔撰

範文正

泠齋夜話云範文正守鄱陽有書生獻詩甚工文正延禮之書生自言平生未嘗飽天下之至寒餓無在其右時盛習歐陽率更字薦福寺碑墨本直千錢文正爲具紙墨打漧本使售於京師紙墨巳具一夕雷擊碎其碑故時人爲之語曰有客打碑來薦福無人騎鶴下揚州東坡作窮措大詩曰一夕雷轟薦福碑韓魏公客有郭注者才而美然求室卽病行年五十未有室家韓公憐之百計賙卹爲求婚恐其人必死公以侍兒賜之未及門而注死注殆可與範公客同科也

隱居詩話云詩豈獨言志往往防終身之事希文小官時作十四夜月詩雲天意將圓夜人心待滿時巳知千里共猶訝一分虧希文負人望世期以爲相而止於參知政事介甫爲殿中丞羣牧判官時作郢州白雪樓詩略云折揚皇荂笑者多陽春白雪和者少知音四海無幾人況復區區郢中小千載相傳始欲慕一時獨唱誰能曉古心以此分俚耳至今徒擾擾及作相更新天下之務而一時沮毀之者蜂起皆如白雪之句也後山詩話云文正爲嶽陽樓記用對語說時景世以爲奇尹師魯讀之曰傳奇體耳傳奇唐裴硎所著小說也

文潞公

東軒筆錄云嘉祐中文潞公彥博富鄭公弼爲相劉沆王堯臣爲參政始議立皇嗣而事祕不傳𨿽英宗亦莫知也元丰中王公之子同老上書言先帝之立乃先臣在政府時始議也其始終事並藏於家及宣取上驚嘆久之是時富劉王三公皆巳薨獨潞公畱守西京遽召至闕慰藉恩禮隆厚冊拜太尉及還西都上作詩送行有報在不言功之句兩府並出餞皆有詩王禹玉詩云功業特髙嘉祐末精神如破貝州時蓋謂是也王直方詩話云蘇黃門送潞公詩云徧閱後生眞有道欲談前事恐無人蓋潞公官爵年徳難爲形容非此兩句不能見也

石林詩話云賈文元曲水園在許昌城北有大竹三十餘畝潩河貫其中以入西湖最爲佳處初爲本州民所有潞公爲守買得之潞公自許徙鎭北門而文元爲代一日挈家往遊題詩壁間云畫舡載酒及芳辰丞相園林潩水濵虎節麟符拋不得卻將淸景付閒人遂走使持寄北門潞公得之大喜卽以地劵歸賈氏文元亦不辭而受然文元居京後亦不復再至園今荒廢竹亦殘毀過半矣

王岐公

侯鯖錄云元祐中元夕上禦樓觀燈有禦制詩時王禹玉蔡持正爲左右相持正叩禹玉云應制上元詩如何使故事禹玉曰鼇山鳳輦外不可使章子厚笑曰此誰不知後兩日登對上獨賞禹玉詩云妙於使事詩云雪消華月滿仙臺萬燭當樓寶扇開雙鳳雲中扶輦下六鼇海上駕山來鎬京春酒沾周宴汾水秋風陋漢才一曲升平人盡樂君王又進紫霞杯是夕以髙麗進樂又添一杯

石林詩話云元丰旣行官制準唐故事定宰相上事儀以禦史中丞押百官班於階下而宰相答拜於阼階上時王禹玉除左僕射蔡持正右僕射神宗命尙書省行之二人力辭帝不可曰旣以董正百官不得不正其名分於始此國體非爲卿設也二人乃受命時元厚之已致仕居吳以詩賀禹玉有前殿聽宣中禁制南宮看習外朝班星辰影落三階上桃李陰成四海間之句時最爲盛事自是相繼入相者不復再講此禮信不可常行也

王直方詩話云禹玉旣亡有無名子作詩嘲之云太師因被子孫煎身後無名只有錢喏喏佞翻王介甫奇奇歆殺宋韶宣常言井口難爲戲獨坐中書不計年東府自來無土地便應正授不須權其家經府指言是張山人作府中追張山人至曰你怎生作詩嘲他大臣張山人曰其自來多作十七十六字詩著題詩其吟不得府尹笑而遣之

隱居詩話云溫成皇后初薨防立春進詩帖子是時歐陽修王珪同在翰苑以其虛閤故不進俄有防令進溫成閤帖子文忠未能成詩禹玉遽口占一首曰昔聞海上有仙山煙瑣樓臺日月閒花下玉容長不老只應春色勝人間文忠深嘆其敏麗

趙淸獻

石林詩話云趙淸獻以淸徳服一世平生畜雷氏琴一張鶴與白各一所向與之俱始除帥成都蜀風素侈公單車就道以琴鶴自隨蜀人安其政治聲借甚元丰間旣罷政事守越再移蜀公將老矣過泗州渡淮前巳放鶴至是復以投淮中旣入見先帝問聞卿前以匹馬入蜀所攜獨琴鶴亷者固如是乎公頓首謝故其詩有言馬尋舊路知歸去放長淮不再來自紀其實也

範蜀公

迃叟詩話云範景仁鎭喜爲詩年六十三致仕一朝思鄕裏遂輕行入蜀故人李才元大臨知梓州景仁枉道過之歸至成都日與鄕人樂飲散財於親舊之貧者遂遊峨眉靑城山下巫峽出荊門凡期嵗乃還京師在道作詩凡三百五篇其一聨云不學鄕人誇駟馬未饒吾祖泛扁舟此二事他人所不能用也

後山詩話云元祐初起範蜀公於家固辭其表曰六十三而致仕固不待年七十九而造朝豈云知禮是時文潞公年八十餘一召而來人各有所志也

司馬溫公

東坡云晁無咎言司馬溫公有言吾無過人者但平生所爲未嘗有不可對人言者耳予亦記前輩有詩云怕人知事莫萌心皆至言可終身守之

石林詩話云溫公熙寧間自長安得請畱臺而歸始至洛中嘗有詩言懷云三十餘年西復東勞生薄宦等飛蓬所存舊業惟淸白不負明君有朴忠早避喧煩眞得策未逢危辱好收功太平觸處農桑滿贏取閭閻鶴髮翁出處大節世固不容復議是時𨿽論事不合而去而神宗眷禮之愈厚然猶以避煩畏辱爲言況其下者乎元祐初起爲相至是十七年矣度公之意初蓋未嘗以自期也

王直方詩話云溫公嘗題趙舍人庵曰淸茶談話難逢友濁酒狂歌易得朋

韓持國

潘子眞詩話云韓子華自相府以病乞補外出鎭北門韓持國時以論事不當罷猶帶職名以詩寄其兄有移病暫休丞相府坐謾猶著侍臣之句移病謂移書言病見楊敞傳坐謾免見孝武功臣表謾誑也【音漫】

石林詩話云韓持國𨿽剛果特立風節凜然而情致風流絕出時輩許昌崔象之侍郎舊第今爲杜君章所有防後小亭僅丈餘有海棠兩株持國毎花開輒載酒日飲其下竟謝而去嵗以爲常至今故吏猶能言之餘嘗於小亭柱間得公二絕句其一云濯錦江頭千萬枝當年未解惜芳菲而今得向君家見不惜春寒雨濕衣尙可想見當時气味韓忠獻公嘗帥蜀持國兄弟皆侍行尙少故前句云爾其二雲長條無風亦自動柔艷著雨更相宜漫其後句苕溪漁隱曰鄭谷海棠詩云穠麗最宜新著雨妖饒全在欲開時前輩以謂此兩句說盡海棠好處今持國柔艷著雨更相宜之句乃用鄭谷語也至於東坡作此詩則詞格超逸不復蹈襲前人其詩有嫣然一笑竹籬間桃李漫山總麄俗自然富貴出天姿不待金盤薦華屋朱唇得酒暈生臉翠袖捲紗紅映肉林深霧暗曉光遲日暖風輕春睡足雨中有淚亦淒愴月下無人更淸淑元丰間東坡謫黃州寓居定惠院院之東小山上有海棠一株特繁茂毎嵗盛開時必爲攜客置酒巳五醉其下矣故作此長篇平生喜爲人寫蓋人間刋石者自有五六本云軾平生得意詩也

石林詩話雲開簾風動竹疑是故人來與徘徊花上月空度可憐宵此兩聨𨿽唐人小說其實佳句也鄭谷詩睡輕可忍風敲竹飲散那堪月在花蓋與此同然論其格力適堪揭酒家壁與爲市人書扇耳天下事毎患自以爲工處著力太過何但詩也

王直方詩話云韓持國嘗有詩云靑煙幾人家緑野山四抱當時無不傳之

雪浪齋日記云韓持國謝師厚詩絕妙莘老亦亹亹逼人韓云數畝家園荒杞菊一池秋水沸魚前人評此詩云沸字直錢謝師厚詩云倒著衣裳迎戶外盡呼兒女拜燈前莘老云尙想紫芡盤明珠出新烹又云千里暮山橫紫翠一鉤新月破黃昏

王直方詩話雲山谷對餘言謝師厚七言絕類老杜但人少知之耳如倒著衣裳迎屍外盡呼兒女拜燈前編之杜集無愧也師厚方爲其女擇對見庭堅詩乃云吾得壻如是足矣庭堅因往求之然庭堅之詩竟從謝公得句法故嘗有詩曰自往見謝公論詩得濠梁

後山詩話云謝師厚廢居於鄧王左丞存其妹壻也奉使荊湖枉道過之夜至其家師厚有云倒著衣裳迎戶外盡呼兒女拜燈前

石林詩話云元厚之知荊南夢至僊府三人者聨書名旁有告之曰君三人蓋兄弟也覺而思之莫知所謂未幾入爲學士韓持國維楊元素繪先已在院一日書名三人名皆從絞絲始悟夢中兄弟之意豈神僊以爲是戲邪巳而持國元素外補厚之尹京後三年復與元素還職而鄧文約綰相繼爲直院則三人之名又皆從絞絲蓋始終皆同決非偶然者以此推之仕宦升沈進退亦何可以人力計許大夫嘗作四翰林詩記其事厚之和云聨名適似三株樹傳玩驚看五朶云亦一時之異也

韓玉汝

東坡云韓縝爲秦州酷暴少恩以賊殺不辜去官秦人語曰寧逢暴虎莫逢韓玉汝玉汝縝字也孫臨最善滑稽尢善對或問曰莫逢韓玉汝當以何對臨應聲曰可怕李金吾天下以爲口實可怕李金吾乃杜子美詩也石林詩話云元丰初北人來議地界玉汝自樞宻都承防出分畫玉汝有愛妾劉氏臨行遽飲通夕且作樂府詞畱別翌日神宗巳宻知忽詔步軍司遣兵爲般家追送之玉汝初莫測所因久之方知其自樂府發也劉貢甫玉汝姻黨卽作小詩寄以戲之云票姚不復顧家爲誰爲東山久不歸捲耳幸容擕婉孌皇華何啻有光輝玉汝之詞由此亦盛傳於天下

石林詩話云江幹初雪圖眞迹蔵李邦直家唐蠟紙本世傳王摩詰所作末有元丰王禹玉蔡持正韓玉汝章子厚王和甫張邃明安厚卿七人題詩建中靖國元年韓師朴相邦直厚卿同在二府前七人所存惟厚卿而巳持正貶死嶺外禹玉追貶子厚方貶玉汝和甫邃明謫死久矣故師朴繼題其後云諸公當日聚巖廊晚謫南荒半巳亡惟有紫樞黃閣老再開圖畫看瀟湘是時邦直在門下厚卿在西府紫樞黃閣謂二人也厚卿復題云曽遊滄海困驚瀾晚涉風波路更艱從此江湖無限景不如祗向畫圖看而邦直亦有題云此身何補一毫芒三辱淸時政事堂病骨未爲山下土嘗尋遺墨話存亡余家並錄諸公詩毎出讀之慨然自元丰至建中靖國幾三十年諸公之名宦亦巳至矣然始皆有願共爲圖中之遊而未暇得故禹玉云何日扁舟載風雪將蓑笠伴漁人玉汝云君恩未報身何有且寄扁舟夢想中其後廢謫流竄有𨿽死不得免者而江湖間此景無處不有皆不得一償厚卿至爲危辭蓋有激而云豈此景眞不可得亦自不能踐其言耳苕溪漁隱曰江湖之景天付閒人今諸公居宰輔享富貴如此又欲兼有江湖之樂貪而不止世間豈有揚州鶴邪

漁隱叢話前集卷二十八

欽定四庫全書

漁隱叢話前集卷二十九

宋胡仔撰

六一居士上

石林詩話云前輩詩文各有平日得意不過數篇然它人未必能盡知也毗陵正素處士張子厚善書余嘗於其家見歐公子棐以烏絲欄絹一軸求子厚書文忠公明妃曲兩篇廬山髙一篇略云先公平生未嘗矜大所爲文一日被酒語棐曰吾詩廬山髙今人莫能爲惟李太白能之明妃曲後篇太白不能爲惟杜子美能之至於前篇則子美亦不能爲惟吾能之也因欲別錄此三篇藏之以志公意余在汝陰見棐問之亦然今閱公詩者蓋未嘗獨異此三篇也

王直方詩話云郭功父少時喜誦文忠公詩一日過梅聖兪曰近得永叔書方作廬山髙詩送劉同年自以爲得意恨未見此詩功父爲誦之聖兪擊節嘆賞曰使吾更作詩三十年亦不能道其中一句功父再誦不覺心醉遂置酒又再誦酒數行凡誦十數徧不交一談而罷明日聖兪贈功父詩其略曰一誦廬山髙萬景不得藏設令古畫師極意未能詳苕溪漁隱曰余閱宛陵集聖兪於此詩自注云郭來誦歐陽永叔廬山髙

西淸詩話云歐公守滁陽築醒心醉翁兩亭於瑯瑘幽谷且命幕客謝某者雜植花卉其間謝以狀問名品公卽書紙尾云淺深紅白宜相間先後仍須次第栽我欲四時攜酒去莫教一日不花開其淸放如此

苕溪漁隱曰永叔送原甫出守永興詩云酌君以荊州魚枕之蕉贈君以宣城防須之管酒如長虹飲滄海筆若駿馬馳平阪黃魯直送王郎詩云酌君以蒲城桑落之酒泛君以湘累秋菊之英贈君以黟川防漆之墨送君以陽闗墮淚之聲酒澆胸中之磊落菊制短世之頽齡墨以傳千古文章之印歌以寫從來兄弟之情近時學者以謂此格獨魯直爲之殊不知永叔已先有也西淸詩話云劉原甫敞再婚永叔以二絕戲之云平生志業有誰先落筆文章海內傳明日都城應紙貴開簾卻扇見新篇仙家千載一何長浮世空驚日月忙洞裏新花莫相笑劉郎今是老劉郎原甫不悅

髙齋詩話云祖無擇晚娶徐氏有姿色議親之時無擇爲館職徐氏必欲訾相其人而無擇貎寢恐不得當也同舎馮當世丰姿秀美乃諭媒妁竢馮出局楊鞭躍馬經過徐居曰此祖學士也徐竊窺甚喜成婚始寤其非竟以反目離婚歐公嘗作詩云無擇名聲重當世早嵗多奇晚乃偶蓋爲此也

桐江詩話云永叔送李畱後知鄆州詩乃士君子之處富貴非庸鄙有力者所可爲詩云北州能事藹佳聲東土還聞政有成組甲光寒圍夜帳防旗風暖看春耕金釵墜鬢分行立玉麈髙談四坐傾富貴常情誰不愛羨君瀟灑有餘淸李名願李都尉長子先曽知相州東坡云頃嵗孫莘老識文忠公乘間以文字問之云無他術惟勤讀書而多爲之自工世人病作文字少又懶讀書每一篇出卽求過人如此少有至者疵病不必待人指擿多作自能見之此公以其嘗試者告人故尢有味苕溪漁隱曰舊說梅聖兪日課一詩寒暑未嘗易也聖兪詩名滿世蓋身試此說之效耳

宋子京筆記云余毎見舊所作文章憎之必欲燒棄梅堯臣喜曰公之文進矣僕之詩亦然

後山詩話云永叔謂爲文有三多看多做多商量多也侯鯖錄云東坡作雪詩云凍合玉樓寒起粟光揺銀海生花後見荊公云道家以兩肩爲玉樓目爲銀海是使此事否坡退曰惟荊公知此出處

石林詩話云詩禁體物語此學詩者類能言之歐公守汝陰與客賦雪詩於聚星堂舉此令往往坐客皆閣筆但非能者耳若能者則出入縱橫何可拘礙鄭谷亂飄僧舎茶煙濕宻灑歌樓酒力微非不去體物語而气格如此之卑蘇子瞻凍合玉樓寒起粟光揺銀海生花超然飛動何害其言玉樓銀海退之兩篇力欲去此𨿽冥搜奇譎亦不免縞帶銀杯之句杜子美暗度南樓月寒深北渚云初不避雲月字若隨風且開葉帶雨不成花則退之兩篇殆無以過之也

苕溪漁隱曰六一居士守汝陰日因雪防客賦詩詩中玉月梨梅練絮白舞鵞鶴銀等事皆請勿用詩曰新陽力防初破蕚客陰用壯猶相薄朝寒稜稜風莫犯暮雪綏綏止還作驅馳風雲初慘淡炫晃山川漸開廓光芒可愛初日照潤澤終爲和气爍美人髙堂晨起驚幽士虛窓靜聞落酒壚成徑集缾罌獵騎尋蹤得狐貉龍蛇掃起斷復續猊虎圍成呀且攫共貪終嵗飽麰麥豈卹空林饑鳥雀沙墀朝賀迷象笏桑野行歌沒芒屩乃知一雪萬人喜顧我不飲胡爲樂坐看天地絕氛埃使我胸襟如洗瀹脫遺前言笑塵雜搜索萬象窺冥漠潁𨿽陋邦文士眾巨筆人人把矛槊自非我爲發其端凍口何由開一噱其後東坡居士出守汝陰禱雨張龍公祠得小雪與客防飲聚星堂忽憶歐陽文忠公作守時雪中約客賦詩禁體物語於艱難中特出奇麗爾來四十餘年莫有繼者僕以老門生繼公後𨿽不足追配先生而賔客之美殆不減當時公之二子又適在郡故輒舉前令各賦一篇詩曰窓前暗響鳴枯葉龍公試手行初雪映空先集疑有無作態斜飛正愁絕眾賔起舞風竹亂老守先醉霜松折恨無翠袖防橫斜秪有孤燈照明滅歸來尙喜更皷暗晨起不待鈴索掣未嫌長夜作衣稜卻怕初陽生眼纈欲浮大白追余賞幸有回飈驚落屑模糊檜頂獨多時歷亂瓦溝裁一瞥汝南先賢有故事醉翁詩話誰續說當時號令君聽取白戰不許持寸鐵自二公賦詩之後未有繼之者豈非難措筆乎漫叟詩話云王綸女爲所憑有雪詩云何事月娥欺不在亂飄端葉向人間說雲天上有端木開花六出苕溪漁隱曰東坡雪詩有薝卜無香散六花之句注云薝卜梔子花也與雪花皆六出蓋亦猶王綸女雪詩以端木開花六出遂以比雪花之六出耳山谷乃謂東坡未極其趣曰薝卜花卽今山梔子花染梔子花六出𨿽香不濃鬱山梔子花八出一株可香一園佛說譬如入薝卜林中惟齅薝卜不齅餘香於此可驗余謂山谷此說殊穿鑿東坡止言梔子花六出以比雪花六出而巳初不論其香之有異兼梔子花只有一種卽無染梔子山梔子二種但其地有肥瘠故開花有大小皆是六出亦無八出者其香悉濃鬱佛書止言如入薝卜林中何嘗分一株之異乎

冷齋夜話云盛次仲孔平仲同在館中雪夜論詩平仲曰當作不經人道語曰斜拖闕角龍千丈澹抹墻腰月半稜坐客皆稱奇絕次仲曰此句甚佳惜其未大乃曰看來天地不知夜飛入園林總是春平仲乃服其工苕溪漁隱曰東坡雪詩有飛花又舞謫仙檐之句余讀李謫仙詩好鳥迎春歌後院飛花送酒舞前檐恐或用此事也應慙落地梅花熾故作漫天栁絮飛世傳王淡交雪句似梅花落地如栁絮因風與坡詩全相類豈偶然邪遺蝗入地應千尺宿麥連云有幾家蓋蝗遺子於地若雪深一尺則入地一丈麥得雪則資茂而成稔嵗此老農之語也故東坡皆收拾入詩句殆無餘蘊矣余亦嘗有春雪鄙句潤資宿麥兩歧秀寒勒新花幾信風遁齋閒覽云羅可嘗作百韻雪詩其間有斜侵潘嶽鬢橫上馬良眉誠佳句也

苕溪漁隱曰羅隱雪詩云曉窓呵筆尋詩句一片飛來紙上消格𨿽不髙亦小巧可喜

石林詩話云至和嘉祐間場屋舉子爲文尙奇澁讀或不成句歐公力欲革其旣知貢舉凡文涉雕刻者皆黜之時範景仁王禹玉梅公儀韓子華同事而梅聖兪爲參詳官未引試前唱酬詩極多歐公有無嘩戰士銜枚勇下筆春蠶食葉聲最爲警策聖兪有萬蟻戰酣春畫永五星明處夜堂深亦爲諸公所稱及放榜平時有聲如劉暉輩皆不預選士論頗洶洶未幾詩傳遂哄然以爲主司惟酬唱不暇詳考且言以五星自比而待我曹爲蠶蟻因造爲醜語自是禮闈不復作詩終元丰末幾三十年元祐初𨿽稍稍爲之要不如前日之盛然是牓得蘇子瞻爲第二人子由與曽子固皆在選中亦不可謂不得人矣

西淸詩話云世傳歐公掌貢闈舉子問堯舜是幾種事公曰疑事不用使此乃南唐湯恱楊鸞問答見鄭文寶江表誌非歐公之言也

蔡寛夫詩話云故事春試進士皆在南省中東廂刑部有樓甚宏壯旁視宣徳直抵州橋鎖院毎以正月五日至元夕例未引試考官往往竊登樓以望禦路燈火之盛宋宣獻公在翰林時上元以修史促成書特免扈從嘗賦詩云屬書不得陪春豫結客何妨事夜遊還勝南宮假宗伯重扉深鎖暗登樓蓋謂此至嘉祐中歐陽文忠公知舉梅聖兪作莫登樓詩諸公相與唱和自是遂爲禮闈一盛事予崇寧初爲防檢試卷官嘗亦屢登壁間猶有前輩題字甚多然無復數公之樂矣今省廢爲開封府樓亦隨毀

東軒筆錄云範希文守邊日作漁家傲樂歌數闋皆以塞下秋來爲首句頗述邊鎭之勞苦永叔嘗呼爲窮塞主之詞及王尙書素守平涼永叔亦作漁家傲一詞以送之其斷章曰載勝歸來飛防奏傾賀酒玉階遙獻南山壽顧謂王曰此眞元帥之事也

漁隱叢話前集卷二十九

欽定四庫全書

漁隠叢話前集卷三十

宋胡仔撰

六一居士下

苕溪漁隠曰歐公花品序云牡丹初不載文字自則天已後始盛如沈宋元白之流皆喜詠花當時有一花之異彼必形於篇什而寂無傳焉惟劉夣得有詠魚朝恩宅牡丹但云一叢千朶而巳余謂歐公此言非是觀劉夢得元微之白樂天三人其以牡丹形於篇什者甚眾烏得謂之寂無傳焉劉夢得乃是詠渾侍中牡丹非詠魚朝恩宅者此亦歐公誤記耳其詩云徑尺千餘朶人間有此花今朝見顏色更不向諸家又賞牡丹詩云庭前芍藥妖無格池上芙蕖淨少情惟有牡丹眞國色花開時節動京城又云有此傾城好顏色天教晚發賽諸花其詩若是非獨但云一叢千朶而巳元微之看牡丹古詩云蝶舞香暫飄蜂牽蘂難正籠處防云合露湛紅珠瑩又西明寺絕句云花向琉璃地上生光風轉紫雲英自從天女盤中見直至今朝眼更明若白樂天凡有此詩數十首其牡丹芳長篇云千片赤英霞爛爛百枝綘艶燈煌煌照地初開錦繡段當風不結麝臍囊映葉多情隠羞面臥叢無力含醉妝又看渾家牡丹戲贈李二十云香勝燒蘭紅勝霞城中最數令公家人人散後君須看歸到江南無此花又買花詩云灼灼百朶花戔戔五束素又云一叢深色花十戶中人賦則當時此花之貴斷可知矣花品序又云牡丹自則天已後始盛歐公此言信然余今因以開元時牡丹二事驗之蓋開元正是則天巳後也其一事卽李翰杯集後序雲開元中禁中初重木芍藥卽今牡丹也得四本紅紫淺紅通白者上因移植於興慶池東沈香亭前防花方繁開上乘照夜車太眞妃以步輦從詔選棃園弟子中尢者得樂十六色李龜年以歌擅一時之名手捧檀板押眾樂前將歌之上曰賞名花對妃子焉用舊樂詞爲遽命李龜年持金花牋賜翰林供奉李白立進淸平調辭三章白欣然承詔猶若宿酲未解因援筆賦之其一曰云想衣裳花想容春風拂檻露華濃若非羣玉山頭見防向瑤臺月下逢其二曰一枝紅艶露凝香雲雨巫山枉斷腸借問漢宮誰得似可憐飛燕倚新妝其三曰名花傾國兩相歡長得君王帶笑看解釋春風無限恨沈香亭北倚防幹龜年以歌辭進上命梨園弟子略約調撫絲竹遂促龜年歌之太眞妃持玻瓈七寶杯酌西涼州蒲萄酒笑領歌辭意甚厚上因調玉笛以倚曲每曲徧將換則遲其聲以媚之太眞妃飲罷斂繡巾重拜上自是顧李翰林尢異於諸學士其一事卽松防雜錄云明皇內殿賞牡丹問侍臣曰牡丹詩誰爲首奏云李正封詩曰國色朝酣酒天香夜染衣帝謂妃子曰糚臺前飲一紫金盞酒則正封之詩可見矣余嘗謂二李之詩詞格騷雅眞可壓倒元白歐公亦遺之而不言獨稱劉夢得有此詩殊不可曉也花品序又云予居府中時嘗謁思公見一小屏立坐後細書字滿其上思公指之曰欲作花品此是牡丹名凡九十餘種然予所細見而今人多稱者才三十許不知思公何從而得之多也思公卽錢惟演東坡云惟演爲西都畱守始置驛貢洛花識者鄙之此宮妾愛君之意也故於茘支嘆亦云洛陽相君忠孝家可憐亦進姚黃花蓋爲思公惜之也

西淸詩話云歐公謝人寄牡丹詩邇來不覺三十年歳月才如熟羊胛用史載海東有國曰骨利幹地近扶桑國人初夜煮羊胛方熟而日已出言其疾也苕溪漁隠曰余讀資治通鑑云唐太宗時骨利幹遣使入貢骨利幹於鐵勒諸部爲最逺晝長夜短日沒後天色正曛煮羊脾適熟日已復出矣所紀與史載小異此作羊脾歐公作羊胛仄聲押韻未知孰是唐子西語錄云凡爲文上句重下句輕則或爲上句壓倒晝錦堂記云仕宦而至將相富貴而歸故鄕下云此人情之所榮而今昔之所同也非此兩句莫能承上句居士集序云言有大而非誇此𨿽只一句而體勢則甚重下乃云學者信之眾人疑焉非用兩句亦載上句不起韓退之與人書雲泥水馬弱不敢出不果鞠躬親問而以書若無而以書三字則上重甚矣此爲文之法也

王直方詩話云寄江十學士詩云白髮垂兩鬢黃金腰七鐶又有當宿直詩萬釘寶帶爛腰鐶劉貢父云永叔這條腰帶幾次道著也

雪浪齋日記云或疑六一居士詩以爲未盡妙以質於子和子和曰六一詩只欲平易耳西風酒旗市細雨菊花天豈不佳晚煙寒橘柚秋色老梧桐豈不似少陵王直方詩話云澄心堂紙乃江南李后主所制國初亦不甚以爲貴自劉貢甫首爲題之又邀諸公賦之然後世以爲貴重貢甫詩云當時百金售一幅澄心堂中千萬軸後人聞名寧復得就令得之當不識文忠公詩云君不見曼卿子美眞奇才久矣零落埋黃埃君家𨿽有澄心紙有敢下筆知誰哉梅聖兪云寒溪浸楮舂夜月敲冰舉簾勻割脂焙漧堅滑若鋪玉一幅百金曽不疑東坡云詩老囊空一不畱一畨曽作百金收又從宋肈求此紙云知君也厭雕肝腎分我江南數解愁

漫叟詩話云歐公有詩與王荊公云翰林風月三千首吏部文章二百年荊公答詩云他日若能窺孟子終身何敢望韓公文忠所謂吏部乃謝吏部也後人疑荊公有韓公之句遂以爲韓吏部非也此二聮政不相參涉苕溪漁隠曰齊吏部侍郎謝眺以淸詞麗句動於一時長五言詩與沈約友善約嘗謂二百年來無此詩也歐公所用乃此事見南史

西淸詩話云丹靑吟詠妙處相資昔人謂詩中有畫畫中有詩者蓋畫手能狀而詩人能言之唐人有盤車圖畫重岡復嶺一夫馳車山谷間永叔賦詩坡長阪峻牛力疲天寒日暮人心速又南唐畫俗號四暢圖其一剔耳者曲肘仰面作挽弓勢一搔首者使小靑理髮趺坐頫首兩手置膝作輪指狀魯直題云剔耳厭塵喧搔頭數歸日且畫工意初未必然而詩人廣大之乃知作詩者徒言其景不若盡其情此題品之津梁也

侯鯖錄云永叔閒居汝陰時一妓能盡記公所爲歌詞公戲云他日當來作守後自維揚移汝州其人已不復見題擷芳亭云栁絮巳將春去逺海棠應恨我來遲後二十年東坡來作守見之曰此乃杜牧之綠葉成陰之句也

西淸詩話云歐公語人曰修在三峽賦詩云春風疑不到天涯二月山城未見花若無下句則上句不見佳處並讀之便覺精神頓出文意難評如此要當著意詳味之耳

冷齋夜話云人意趣所至多見於嗜好歐公喜士爲天下第一常好誦孔北海坐上客常滿樽中酒不空範文正淸嚴而喜論兵常好誦韋蘇州詩兵衛森畫防燕寢凝淸香東坡友愛子由而味著淸境每誦寧知風雨夜復此對牀眠山谷寄傲士林而意趣不忘江湖其作詩曰九陌黃塵烏帽底五湖春水白鷗前又曰夢作白鷗去江湖水粘天又作演雅詩云江湖野水碧於天中有白鷗閒似我

王直方詩話云歐公盤車圖詩云古畫畫意不畫形梅詩詠物無隠情忘形得意知者寡不若見詩如見畫東坡作韓幹馬圖詩云韓生畫馬眞是馬蘇子作詩如見畫世無伯樂亦無韓此詩此畫誰當看又云論畫以形似見與兒童鄰賦詩必此詩定知非詩人詩畫本一律天工與淸新又云少陵翰墨無形畫韓幹丹靑不語詩此畫此詩今已矣人間駑驥謾爭馳余以爲若論詩畫於此盡矣每誦數過殆欲常以爲法也

王直方詩話云荊公云凡人作詩不可泥於對屬如歐陽公作泥滑滑云畫簾陰陰隔宮燭禁漏杳杳深千門千字不可以對宮字若當時作朱字𨿽可以對而句力便弱耳歐陽公歸田樂四首只作二篇余令聖兪續之及聖兪續成歐陽公一簡謝之云正如雜劇人上名下韻不來須副末接續家人見誚好時節將詩去人家廝攪不知吾輩用以爲樂眞所謂一時之雅戲也

侯鯖錄云歐公自揚州移汝州作西湖詩云綠芰紅蓮畫舸浮使君那復憶揚州都將二十四橋月換得西湖十頃秋後東坡復自汝移揚作詩曰二十四橋亦何有換此十頃玻璃風用歐公詩也

苕溪漁隠曰儲光羲詩云蒲葉日巳長杏花日已滋老農要看此貴不違天時永叔詩云田家何所樂籉笠日相親桑條起蠶事菖葉候耕辰用前詩之意而益工也唐子西語錄云謝固爲綿州推官推官之廨文忠公生焉謝作六一堂求余賦詩餘雅善東坡以約辭紀事防搜竟夕僅得旬云卽彼生處所館之與周旋然深有愧於東坡矣

漁隠叢話前集卷三十

欽定四庫全書

漁隠叢話前集卷三十一

宋胡仔撰

梅聖兪

隠居詩話云梅堯臣贈鄰居詩有云壁隙透燈光籬根分井口徐鉉亦有喜李少保卜鄰云井泉分地脈砧杵共秋聲此句尢閒逺也

孔毅夫雜記云永叔稱聖兪河豚詩云春洲生荻牙春防飛楊花河豚於此時貴不數魚鰕以謂河豚食栁絮而肥聖兪破題兩句便說盡河豚好處乃永叔褒譽之詞其實不爾此魚盛於二月至栁絮時魚已過矣石林詩話云歐公謂河豚出於暮春食栁絮而肥殆不然今浙人食河豚於上元前江陰最先得方出時一尾直千錢然不多得非富人大家預以金噉漁人未易致二月後日益多一尾才百錢耳栁絮時人已不食謂之斑子或言其腹中生虫故惡之而江西人方得食蓋河豚出於海初與潮俱上至春深其類稍流入於江西公吉州人故所知者江西事而巳

苕溪漁隠曰東坡詩云竹外桃花三兩枝春江水暖鴨先知蔞蒿滿地蘆芽短正是河豚欲上時此正是二月景致是時河豚已盛矣但欲上之語似乎未穏

東坡云先君與梅二丈遊時軾與子由甚少未有知者梅公獨深知之家有老人泉公作詩曰泉中有老人隠見不可常蘇子居其間飲水樂未央泉中必有魚與子日徜徉泉中茍無魚子特玩滄浪歳月不知老家有雛鳳凰百鳥戢羽翼不敢呈文章去爲仲尼嘆出爲盛時祥方今天子聖母滯此泉旁聖兪沒今四十年矣南遷至合浦見其門人歐陽晦夫出其詩槁數十幅其遺晦夫詩云我家無梧桐安得久畱鳳晦夫年六十六尙少餘一歳然白髮蒼顏略相似困窮亦不相逺執手大笑曰聖兪所謂鳳者豈例皆窮如此乎

東軒筆錄云張堯佐以進士擢第累官至屯田員外郎知開州防其侄女有寵於仁宗冊爲修媛堯佐遂驟遷擢一日中除宣徽節度景靈羣牧四使是時禦史唐介上疏引天寶楊國忠爲戒不報又與諌官包拯吳奎等七人論列殿上旣而禦史中丞畱百官班欲以廷諍卒奪堯佐宣徽景靈兩使特加介五品服以旌敢言未幾堯佐復除宣徽使知河陽唐謂同列曰是欲與宣徽而假河陽爲名耳我曹豈可中已耶同列依違不前唐獨爭之不能奪仁宗諭曰差除自是中書介遂極言宰相文彥博以燈籠錦媚貴妃而致位宰相今又以宣徽使結堯佐請逐彥博而相富弼又言諌官觀望挾姦而言渉宮掖語甚切直仁宗怒趣召兩府以疏示之介廷諍不已樞密副使梁適叱介使下殿介諍愈切仁宗大怒玉音甚厲眾恐禍出不測是時蔡襄修起居注立殿陛卽進曰介誠狂直然納諌容言人主之美徳必望全貸遂貶春州別駕翊日禦史中丞王舉正救解之攺爲英州別駕始上怒未已兩府竊議曰必重貶介則彥博不安彥博去則吾屬遞遷矣旣而果如其料當是時梅堯臣作書竄詩曰皇祐辛夘冬十月十九日禦史唐子方危言初造膝曰朝有巨姦臣介所憤疾願條一二事臣職敢妄率宰相文彥博邪行世莫匹曩時守成都委曲媚貴防銀璫插左貂窮臘使馳馹邦媛將誇侈中金賫十鎰爲我寄使君奇紋織纎宻遂傾西蜀巧日夜急鞭抶紅經緯金縷排科鬭八七比比雙蓮華篝燈戴心出幾日成一端持行如鬼疾明年觀上元被服穏稱質璨然驚上目遽爾有薄詰旣聞所從來佞對似未失且云奉至尊於妾豈能必遂回天子顏百事容丐乞臣今得粗陳狡猾彼非一偸威與賣利次第推甲乙是惟陰猾雄仁斷宜勇黜必欲致太平在列無如弼弼亦昧平生況臣不阿屈臣言天下公奚以身自卹君傍有側目喑啞橫詆叱指言爲罔上廢汝還蓬蓽是時白此心尙不避斧鑕𨿽令禦魑魅甘且同飴蜜旣知弗可懼復以彊詞窒帝聲亦大厲論奏不容畢介也容甚閒猛士膽爲栗立貶嶺外春速欲爲異物內外官恟恟陛下何未悉卽敢救者誰襄執左右筆謂此儻不容盛美有所咈平明中執法懷疏又堅述介言或似狂百豈無一實恐傷四海和幸勿苦倉卒亟許遷英山衢路猶嗟咄翊日宣白麻稱快口盈溢阿附連諌官去若懷絮虱其間因獲利竊笑等蛇鷸英州五千里瘦馬行防防毒蛇噴曉霧晝與嵐气沒妻孥不同途風浪過蛟窟存亡未可知雨館愁傷骨饑僕時後先隨猿拾橡栗粵林多蔽天黃甘雜丹橘萬室通釀酤撫逺無禁律醉去不須錢醒來弄鳴瑟山水仍奇怪已可消憂鬱莫作楚大夫懷沙自沈汩西漢梅子眞出爲吳市卒市卒且不慙況玆別乘秩始堯臣作此詩不敢示人及歐陽修爲編其集時有嫌避又削去此詩是以少人知者故今全錄焉

緗素雜記云鄭谷與僧齊已黃損等共定今體詩格云凡詩用韻有數格一曰葫蘆一曰轆轤一曰進退葫蘆韻者先二後四轆轤韻者雙出雙入進退韻者一進一退失此則繆矣余按倦遊雜錄載唐介爲臺官廷疏宰相之失仁廟怒謫英州別駕朝中士大夫以詩送行者頗眾獨李師中待制一篇爲人傳誦詩曰孤忠自許眾不與獨立敢言人所難去國一身輕似葉髙名千古重於山並遊英俊顏何厚未死姦諛骨已寒天爲吾君扶社稷肯教夫子不生還此正所謂進退韻格也按韻略難字第二十五山字第二十七寒字又在二十五而還字又在二十七一進一退誠合體格豈率爾而爲之哉近閱冷齋夜話載當時唐李對答語言乃以此詩爲落韻詩蓋渠伊不見鄭谷所定詩格有進退之說而妄爲云云也

東軒筆錄云唐介始彈張堯佐諌官皆上疏及彈文彥博則吳奎畏縮不前當時謂拽動陣腳及唐爭論於上前遂並及奎之背約執政又黜奎而文潞公益不安遂罷政事時李師中詩送唐有並遊英俊顏何厚未死姦諛骨已寒之句爲奎發也

後山詩話云周盤龍以武功爲散騎常侍齊武帝戲之曰貂蟬何如兜鍪對曰貂蟬生於兜鍪外大父穎公罷相建節出帥太原其詩曰兜鍪卻自貂蟬出敢用前言戲武夫李待制師中以相業自任嘗帥秦以事去其詩曰兜鍪不勝任猶可冠貂蟬

隠居詩話云楚州有官奴王英英善筆札學顏魯公體蔡襄頃教以筆法晚年作大字甚佳梅堯臣贈之詩曰山陽女子大字書不學常流事梳洗親傳筆法中郎孫妙畫蠶頭魯公體英英貌甚陋故有不事梳洗之句中郎孫君謨也

王直方詩話雲山谷嘗稱聖兪聲喧釜且裂防疾盎蠒立之句謂追古作者陳無巳喜聖兪詩獨誦其兩句云胡地馬牛歸隴底漢人煙火起湟中苕溪漁隠曰臨川集荊公次韻元厚之平戎慶捷詩卽是此兩句王直方稱陳無巳喜聖兪詩獨誦此兩句余徧閱宛陵集無此兩句乃直方之誤

西淸詩話云晏元獻守汝陰梅聖兪往見之將行公置酒潁河上因言古人章句中全用平聲制字穏帖如枯桑知天風是也恨未見側字聖兪旣引舟遂作五側體寄公雲月出斷防口影照別舸背且獨與婦飲頗勝俗客對月漸上我席暝色亦稍退豈必在秉燭此景已可愛

王直方詩話云聖兪在禮部考校時和歐公春雪詩云有夢皆蝴蝶逢袍只紵麻諸人不復措手蓋韻惡而能用事如此可貴也苕溪漁隠曰余閱宛陵集聖兪此雪詩卽非和歐公韻乃是倡首此詩聖兪自注云聞永叔謂子華曰明日聖兪若無詩修輸一杯酒歐公集中亦有和聖兪春雪詩皆在禮部時唱和以此可見矣王直方不切審細遂妄有韻惡而能用事之語蓋其詩話中似此者甚眾吾故辧証之

隠居詩話云馬遵謫守宣州及其去也郡僚軍民爭欲駐畱至以鐵鎖絕江遵於餞筵倚醉令官妓剝榧實而食眷眷若畱連狀又以所乘騘馬寄聖兪家郡人皆不疑其去也遵夜使人絕鎖解舟以水沃防牙使之不鳴逮曉舟去逺矣聖兪寄遵詩云三更醉下陵陽峯仙舟江上去無蹤杈牙鐵鎖漫橫絕防濕不驚潭底龍斷腸吳姬指如筍欲剝玉榧將何從短翎水鴨飛不逺那經細雨山重重卻顧舊埓病騘馬塵沙歷盡空龍鐘隠居詩話云呂士隆知宣州好以事笞官妓妓皆欲逃去而未得也防杭州有一妓到宣其色藝可取士隆喜之畱之使不去一日郡妓復犯小過士隆又欲笞之妓泣訴曰某不敢辭罪但恐杭妓不能安也士隆湣而捨之聖兪因作莫打鴨一篇曰莫打鴨打鴨驚鴛鴦鴛鴦新向池北落不比孤洲老禿鶬禿鶬尙欲逺飛去何況鴛鴦羽翼長蓋謂此也

漁隠叢話前集卷三十一

欽定四庫全書

漁隱叢話前集卷三十二

宋胡仔撰

蘇子美

東軒筆錄云蘇子美謫居吳中欲遊丹陽潘師旦深不欲其來宣言於人欲拒之子美作水調歌頭有擬借寒潭垂釣又恐沙鷗猜我不傍靑綸之句爲是也遁齋閒覽云李太白詩淸風明月不用一錢買歐陽文忠題子美滄浪亭詩乃云淸風明月本無價可惜只賣四萬錢二人者致詞𨿽異然皆善談風月者也

苕溪漁隠曰子美獨步滄浪亭絕句云花枝低欹艸生迷不可騎往步是宜時時防酒只獨往醉倒惟有春風知眞能道幽獨閒放之趣也

石林詩話云姑蘇州學之南積水彌數十頃傍有小山髙下曲折相望蓋錢氏時廣陵王所作旣積土爲山因以爲池瀦水瑞光寺卽其宅而此其別圃也慶曆間子美謫廢以四十千得之爲居旁水作亭曰滄浪歐公詩所謂淸風明月本無價可惜祗賣四萬錢者也子美旣死其孤不能保遂屢易主今爲章子厚家所有廣其故地爲大閣又爲堂山上亭北跨水復有山名洞山章氏並得之旣除地發其下皆嵌空大石又得千餘樹亦廣陵時所藏益以增累其隙兩山相對遂爲一時雄觀土地各有所歸也

王直方詩話云子美嘗作春睡詩云身如蟬蛻一榻上夢似楊花千里飛歐公見之驚曰子美可念未幾果卒隠居詩話云蘇子美以詩得名學書亦飄逸然其詩以奔放豪健爲志梅堯臣亦能詩𨿽乏髙致而平淡有工世謂之蘇梅其實正相反也子美嘗自嘆曰平生作詩被人比梅堯臣寫字比周越良可笑也周越爲尙書郎在天聖景祐間以書得名輕俗不近古無足取也東坡云舊讀子美六和寺詩防橋待金鯽竟日獨遲畱初不諭此語及倅錢塘乃知寺後池中有此魚如金色也昨日復遊池上投餅餌久之乃略出不食復入不可復見自子美作詩至今四十餘年子美已有遲畱之語茍非難進易退而不妄食安能如此壽邪

西淸詩話云丹陽焦山斷崖有瘞鶴銘或傳爲王逸少自晉迄唐論書者未嘗及之而碑言華陽眞逸撰歐公集古跋云顧況道號子美詩雲山陰不見換鵝經京口空傳瘞鶴銘眞作右軍書矣余讀道藏陶隠居外傳號華陽眞人晚號華陽眞逸道書言華陽金壇之地第八洞天東北門俱潤州境也丹陽與茅山地相犬牙又三茒陶故居則瘞鶴銘爲隠居不疑

西淸詩話云薛許昌答書生贈詩云百首如一首卷初如卷終譏其不能變態也大抵屑屑較量屬句平勻不免气骨寒局殊不知詩家要當有情致抑揚髙下使气宏拔快字淩紙又用事皆破觚爲圜剉剛成柔始爲有功者昔人所謂防虎手也如子美窮居和長安帥葉淸臣見寄玉帳夜嚴兵似水茅齋春靜艸如煙東坡嘗作詩天邊鴻鵠不易得便令作對隨家雞又有坐驅猛虎如羣羊之句眞佳語也

王直方詩話雲山谷愛子美絕句云春陰垂野艸靑靑時有幽花一樹明晚泊孤舟古祠下滿川風雨看潮生山谷累書此詩或眞艸與大字

石曼卿

東坡云詩人有寫物之功桑之未落其葉沃若他木不可以當此林逋梅花詩疎影橫斜水淸淺暗香浮動月黃昏決非桃李詩皮日休白蓮詩無情有恨何人見月冷風淸欲墮時決非紅蓮詩此乃冩物之功若石曼卿紅梅詩認桃無綠葉辧杏有靑枝此最陋語蓋村學中體也

苕溪漁隠曰裴璘詠白牡丹詩雲長安豪貴惜春殘爭賞先開紫牡丹別有玉杯承露冷無人起就月中看時稱絕唱以余觀之語句凡近不若胡武平詠白牡丹詩云璧堂月冷難成寐翠幄風多不柰寒其語意淸勝過裴璘逺矣如皮日休詠白蓮詩云無情有恨何人見月冷風淸欲墮時若移作詠白牡丹詩有何不可彌更親切耳曼卿詠小桃二絕句云生色深紅綬帯長宮簾寒在井欄香母家升上瑤池品先得春風一面妝本分桃花寒食前小桃長是上春天二喬二趙俱傾國女弟嬌彊意自先其模冩命意豈不佳哉

隠居詩話云石延年長韻律詩善敍事其他無大好處籌筆驛銅雀臺畱侯廟詩爲一集之冠五言小詩如海雲含雨重江樹帯蟬疎平蕪逺更綠斜日寒無暉者幾矣白居易亦善作長韻敍事詩但格制不髙局於淺切又不能更風操𨿽眾篇之意只如一篇故使人讀而易厭也

王直方詩話云曼卿以書名世然大字愈妙嘗讀龜山寺三佛名榜最爲雄偉張文潛有詩云煌煌三佛榜鐵貫金石鈕開張宮室正渾實山嶽厚井水駭龍跧蟻封觀驥驟眞能道盡其妙處

桐江詩話云曼卿一日春初見堦砌初生之艸其屈如鉤而顏色未變因得一句云艸屈金鉤綠未回遂作早春詩一篇旬日方足成曰檐垂冰筯晴先滴艸屈金鉤綠未回其不逮先得之句逺甚始知詩人一篇之中率是先得一聮或一句其最警拔者是也

西淸詩話云曼卿官冊府時五鼓趍朝見二舉子系邏捨望曼卿號呼請救因駐馬召卒長問之曰昨夕裏閈間有納婦者二子穴隙以窺夜分乃被執曼卿力爲揮解卒長勉從之二子叩頭拜於馬前曼卿按轡口占絕句詩調之云司空憐汝汝須知月下敲門更有誰叵耐一雙窮相眼得便宜是落便宜

王直方詩話云或有稱詠松句云影搖千尺龍虵動聲撼半天風雨寒者一僧在坐曰未若云影亂鋪地濤聲寒在空或以語聖兪聖兪曰言簡而意不遺當以僧語爲優

雞肋集云曼卿以天聖四年來令金山故詩爲此邑人作者多如題張氏園亭詩云樂意相闗禽對語生香不斷樹交花尢爲佳句

漁隱叢話前集卷三十二

欽定四庫全書

漁隱叢話前集卷三十三

宋胡仔撰

半山老人一

漫叟詩話云荊公定林後詩精深華妙非少作之比嘗作歳晚詩雲月映林塘靜風涵笑語涼俯窺憐淨淥小立佇幽香攜幼尋新的扶衰上野航延緣久未已嵗晚惜流光自以比謝靈運議者亦以爲然

後山詩話云魯直謂荊公之詩莫年方妙然格髙而體下如雲似聞靑秧底復作龜兆坼乃前人所未道又云扶與度陽熖窈窕一川花𨿽前人亦未易道也然學三謝失於巧耳

王直方詩話云陳無已言山谷最愛介甫扶輿度陽熖窈窕一川花謂包含數个意

石林詩話云蔡天啟言荊公每稱老杜鉤簾宿鷺起丸藥流鸎轉之句以爲用意髙峭五字之模楷他日公作詩得靑山捫虱坐黃鳥挾書眠自謂不減杜詩以爲得意然不能舉全篇余頃嘗以語薛肇明肇明時被旨編公集徧求之終莫之得或云公但得此一聮未嘗成章也

冷齋夜話云荊公在鐘山有一道士來訪因與碁輒作數語曰彼亦不敢先此亦不敢先惟其不敢先是以無所爭惟其無所爭故能入於不死不生荊公笑曰此持碁隠語也

遁齋閒覽云或傳一詩謎云佳人佯醉索人扶露出胸前白雪膚走入繡幃尋不見任他風雨滿江湖乃賈島李白羅隠潘閬四詩人名也云是荊公所作苕溪漁隠曰世傳霞頭隠語是半山老人作云生在色界中不染色界塵一朝解纒縛見性自分明

夷堅志云元祐間士大夫好事者取達官姓名爲詩謎如長空雪霽見虹蜺行盡天涯遇帝畿天子手中執玉簡秀才不著麻衣謂韓絳馮京王珪曽布也又取古人名而傳以今事如人人皆戴子瞻帽君實新來轉一官門狀送還王介甫潞公身上不曽寒謂仲長統司馬遷謝安石溫彥博也

遁齋閒覽云荊公碁品殊下每與人對局未嘗致思隨手疾應覺其勢將敗便斂之謂人曰本圖適性忘慮反苦思勞神不如且已與葉致逺敵手嘗贈致逺詩云垂成忽破壊中斷俄連接是知公碁不甚髙又云諱輸寧斷頭悔悞仍搏頰是又未能忘情於一時之得喪也苕溪漁隠曰介甫有絕句云莫將戲事擾眞情且可隨緣道我贏戰罷兩奩收黒白一枰何處有虧成觀此詩則圖適性忘慮之語信有證矣若魯直於棊則不然如心似蛛絲遊碧落身如蜩甲化枯枝則苦思忘形較勝負於一著與介甫措意異矣

僧寶傳云浮山法逺禪師歐公聞其奇逸造其室未有以異之與客棊逺坐其傍歐公收局請逺因棊說法乃鳴鼓升坐曰若論此事如兩家著棊相似何謂也敵手知音當機不讓若是綴五饒三又通一路始得有一般底只解閉門作活不防奪角衝闗硬節與虎口齊彰局破後徒勞逴斡所以道肥邊易得瘦肚難求思行則往往失粘心麁則時時頭撞休誇國手謾說神仙贏局輸籌卽不問且道黒白未分時一著落在甚麼處良久雲從前十九路迷悟幾多人歐公嘉嘆久之東坡雲南嶽李巖老好睡眾人食飽下棊巖老輒就枕閱數局乃一展轉云我始一局君幾局矣東坡曰巖老常用四腳棊盤著一色黒子昔與邊韶敵手今被陳摶饒先著時自有輸贏著了並無一物歐公詩云夜涼吹笛千山月路暗迷人百種花棊罷不知人換世酒闌無柰客思家殆類是也

歸田錄云眞宗朝嵗嵗賞花釣魚羣臣應制嘗一嵗臨池久之而禦釣不食丁晉公謂應制詩云鶯驚鳳輦穿花去魚畏龍顏上釣遲眞宗稱賞羣臣自以爲不及西淸詩話云仁廟嘉祐中開賞花釣魚燕介甫以知制誥預末坐帝出詩示羣臣次第屬和末至介甫日將夕矣亟欲奏禦得披香殿字未有對時鄭毅夫獬接席顧介甫曰宜對太液池故其詩有云披香殿上畱朱輦太液池邊送玉杯翌日都下盛傳王舍人竊栁詞太液波翻披香簾捲介甫頗銜之

王直方詩話云荊公有詩云端能過我論奇字亦復令君見異書而東坡亦嘗云未許中郎得異書且共揚雄說奇字陳無巳又以奇字對祕方

東軒筆錄云王介性輕率語言無倫時人以爲心風與荊公舊交熙寧中自省判出守湖州荊公作詩送之曰吳興太守美如何栁惲詩才未足多遙想郡人迎下檐白蘋洲上起蒼波其意以水值風卽起波也介諭其意遂和十篇盛气而誦於荊公其一曰吳興太守美如何太守從來惡祝鮀生若不爲上柱國死時猶合代閻羅荊公笑曰閻羅見闕速赴任石林詩話云王介字中甫衢州人博學善譏謔嘗舉制科不中與荊公遊甚款然未嘗降意少相下熙寧初荊公以翰林學士被召前此屢召不起至是始受命介以詩寄云艸廬三顧動春蟄蕙帳一空生曉寒蓋有所諷荊公得之大笑它日作詩有丈夫出處非無意猿鶴從來自不知之句蓋爲介發也

蘇子由云今州縣之間隨其大小皆有富民此理勢之所必至所謂物之不齊物之情也然州縣賴之以爲彊國家恃之以爲固非所當憂非所當去也能使富民安其富而不橫貧民安其貧而不匱貧富相恃以爲長久而天下定矣介甫不忍貧民而深疾富民志欲破富民以惠貧民不知其不可也方其未得志也爲兼並之詩其詩曰三代子百姓公私無異財人主擅操柄如天持斗魁賦予皆自我兼並乃姦回姦回法有誅勢亦無自來後世始倒持黔首遂難裁秦王不知此更築懷淸臺禮義日以媮聖經久煙埃法尙有存者欲言時所咍俗吏不知方掊克乃爲才俗儒不知變兼並可無摧利孔至百出小人私闔開有司與之爭民愈可憐哉及其得志専以此爲事設靑苖法以奪富民之利民無貧富兩稅之外皆重出息十二吏緣爲姦至倍息公私皆病矣呂惠卿繼之以手實之法私家一毫以上皆籍於官民知有奪取之心至於賣田殺牛以避其禍朝廷覺其不可中止不行僅免於亂然其徒世守其學刻下媚上謂之享上有一不享上皆廢不用至於今日民遂大病原其禍出於此詩蓋昔之詩病未有若此酷者也

王直方詩話云送吳仲庶守潭詩云自古楚有材醽醁多美酒不知樽前客更得賈生否蓋賈誼初爲河南吳公召置門下而後謫長沙其用事之精如此苕溪漁隠曰上元戲劉貢甫詩云不知太一遊何處定把靑藜獨照公此詩用事亦精切劉向校書天祿閣夜有老人著黃衣植靑藜杖叩閣而進向請問姓名我是太一之精天帝聞夘金之子有博學者下而觀焉乃出懷中竹牒授之見王子年拾遺此事旣與貢甫同姓又貢甫時在館閣也

冷齋夜話雲山谷嘗言天下淸景初不擇貴賤賢愚而與之然吾特疑端爲我輩設荊公在鐘山官牀與客夜坐作詩云殘生傷性老耽書年少東來復起予各據槁梧同不寐偶然聞雨落堦除東坡宿余杭山寺詩雲暮鼓朝鐘自擊撞閉門欹枕對殘缸白灰旋撥通紅火臥聽蕭蕭雪打防人以山谷之言爲確論

山谷云嘗見荊公於金陵因問丞相近有何詩荊公指壁上所題兩句一水護田將綠繞兩山排闥送靑來此近所作也

冷齋夜話云唐詩有曰長因送人處憶得別家時又曰舊國別多日故人無少年而荊公東坡用其意作古今不經人道語荊公詩曰木末北山煙冉冉艸根南澗水泠泠繰成白雪桑重綠割盡黃雲稻正靑東坡曰春畦雨過羅紈膩夏壠風來餅餌香如華嚴經舉果知因譬如蓮花方其吐花而果具蘂中造語之工至於荊公山谷東坡盡古今之變荊公江月轉空爲白晝嶺雲分暝作黃昏又曰一水護田將綠繞兩山排闥送靑來東坡海棠詩曰只恐夜深花睡去髙燒紅燭照新糚又曰我攜此石歸袖中有東海山谷曰此詩謂之句中眼學者不知此妙韻終不勝

石林詩話云荊公詩用法甚嚴尢精於對偶嘗云用漢人語止可以漢人語對若參以異代語便不相類如一水護田將綠繞兩山排闥送靑來之類皆漢人語也此法惟公用之不覺拘窘卑凡如周顒宅作阿蘭若婁約身歸窣堵波皆以梵語對梵語亦此類嘗有人面稱公詩自喜田園歸五栁最嫌屍祝擾庚桑之句以爲的對公笑曰君但知栁對桑爲的然庚亦自是數蓋以十干數之也

蔡寛夫詩話云荊公居中山一日晝寢夢有服古衣冠相過者貌偉甚曰我桀也與公論治道反覆百餘語不相下公旣覺猶汗流被體若作气劇因笑語客曰吾習气尙若是乎乃作小詩識之有堯桀是非猶入夢因知余習未能忘之句

苕溪漁隠曰介甫居金陵作謝安墩絕句云我名公字偶相同我屋公墩在眼中公去我來墩屬我不應墩姓尙隨公或云介甫性好與人爭在廟堂則與諸公爭新法歸山林則與謝安爭墩此亦善謔也

漁隱叢話前集卷三十三

欽定四庫全書

漁隱叢話前集卷三十四

宋胡仔撰

半山老人二

遁齋閒覽云莆陽通應子魚名著天下蓋其地有通應侯廟廟前有港港中之魚最佳今人必求其大可容印者謂之通印子魚故荊公亦有詩雲長魚爼上通三印此傳聞之訛也苕溪漁隠曰韓子蒼謝泉州連使君寄子魚絕句曰驛騎持書自海傍開籃剰喜子魚香紅螺紫蛤俱羞避獨許渠儂近酒觴子魚味鹹止可噉水飯若作酒品之物殊無風味子蒼之言誤矣

澠水燕談錄云荊公之時學者得出其門自以爲榮一被稱與往往名重天下公之治經尢尙解字末流務爲新奇寖成穿鑿朝廷患之詔學者兼用舊傳注不專治新經禁援引字解於是學者皆變所學至有著書以詆公之學者又諱稱公門人故張蕓叟爲挽詞曰今日江湖從學者人人諱道是門生盛傳士林及後詔公配享神廟贈官賜諡俾學者復治新經用字解昔之學者稍稍復稱公門人有無名子攺蕓叟詩卒章云人人卻道是門生

張文潛云余自金陵月堂謁蔣帝祠初出北門始辧色行平野中時暮春人家桃李未謝西望城壁壕水或絕或流多防防白鷺迆邐近山風物夭秀如行錦繡圖畫中舊讀荊公詩多稱蔣山景物信不誣也

遁齋閒覽云唐人詩濃綠萬枝紅一防動人春色不須多不記作者名氏鄧元孚曽見介甫親書此兩句於所持扇上或以爲介甫自作非也

王直方詩話云荊公作內相時翰苑中有石橊一叢枝葉甚茂但只發一花故荊公題此詩餘每以不見全篇爲恨二說未知孰是

石林詩話云荊公少以意气自許故詩語爲其所向不復更爲涵蓄如天下蒼生待霖雨不知龍向此中蟠又濃綠萬枝紅一防動人春色不須多又平治險穢非無力潤澤焦枯是有才之類皆直道其胸中事後爲羣牧判官從宋次道盡假唐人詩集博觀而約取晚年始盡深婉不迫之趣乃知文字𨿽工拙有定限然必視其幼壯𨿽公方其未至亦不能力彊而遽至也

髙齋詩話云荊公題金陵此君亭詩云誰憐直節生來瘦自許髙才老更剛賓客每對公稱頌此句公輒顰蹙不樂晚年與平甫坐亭上視詩牌曰少時作此題榜一傳不可追攺大抵少年題詩可以爲戒平甫曰此揚子云所以悔其少作也

洪駒父詩話云荊公詩防明兩不借按史遊急就章云裳韋不借爲牧人顏師古注云不借小屨也以麻爲之其賤易得人人各自有不須假借因而爲言又出揚雄方言亦曰麻履謂之不借惟崔豹古今注云不借艸屨也漫叟詩話云荊公嘗在歐公坐上賦虎圖眾客未落筆而荊公章巳就歐公亟取讀之爲之擊節稱嘆坐客閣筆不敢作苕溪漁隠曰西淸詩話中亦載此事云此乃體杜甫畫鶻行以紓急解紛耳吾今具載二詩讀者當有以辧之荊公虎圖詩云壯哉非羆亦非防目光夾鏡當坐隅橫行妥尾不畏逐顧盻欲去仍躊躇卒然一見心欲動熟視稍稍摩其須固知畫者巧爲此此物安肯來庭除想當槃礡欲畫時睥睨眾史如庸奴神閒意定始一掃功與造化論錙銖悲風颯颯吹黃蘆上有寒雀驚相呼槎牙死樹鳴老烏向之俛噣如哺雛山墻野壁黃昏後馮婦遙看亦下車杜甫畫鶻行雲髙堂見老鶻颯爽動秋骨初驚無拘攣何得立突兀乃知畫師妙功刮造化窟寫此神俊姿充君眼中物烏鵲滿樛枝軒然恐其出側腦看靑霄寧爲眾禽沒長翮如刀劍人寰可超越乾坤空崢嶸粉墨且蕭瑟緬思雲沙際自有煙霧質吾今意何傷顧步獨紆郁

隠居詩話云熙寧庚戌冬王荊公安石自參知政事拜相是日官僚造門奔賀者相屬於路公以未謝皆不見之獨與余坐於西廡之小閤荊公語次忽顰蹙久之取筆書防曰霜松雪竹鐘山寺投老歸歟寄此生放筆揖余而入元丰癸亥公巳謝事爲防靈觀使居金陵白下門外余謁公公欣然邀餘同遊鐘山憩法云寺偶坐於僧房是時正當霜雪而虛防松竹皆如詩中之景余因述昔日題防並誦此詩公憮然曰有是乎領略微笑而已

髙齋詩話云舒州三祖山金牛洞山水聞於天下荊公嘗題詩雲水泠泠而北去山靡靡而旁圍欲窮源而不得竟悵望以空歸後人鑿山刋木寖失山水之勝非公題詩時比也魯直效公題六言云司命無心播物祖師有記傳衣白雲橫而不度髙鳥倦而猶飛識者云語𨿽奇亦不及荊公之自然也

王直方詩話云李希聲言荊公罷政事時居於州東劉相宅於書院小防題當時諸葛成何事只合終身作臥龍數十處苕溪漁隠曰此乃薛能詩山屐經過滿徑蹤隔溪遙見夕陽舂當時諸葛成何事只合終身作臥龍唐百家詩選中有之或云荊公詩非也

王直方詩話云荊公集中有落星寺詩其末云勝槪惟詩可收拾不才羞作等閒來落星寺在彭蠡湖中劉咸臨嘗親見寺僧言幼時目覩閩中章傳道作此詩其前六句皆同其末云勝槪詩人盡收拾可憐蘇石不曽來蘇石謂子美曼卿也後人愛其詩者攺末句作荊公詩傳之遂使一篇之意不完其體與荊公所作詩亦不類苕溪漁隠曰直方所言非也余細觀此詩句語體格眞是荊公作餘人豈能道此今具載全篇識者必能辧之詩云窣雲臺殿起崔嵬萬里長江酒一杯坐見山川吞日月杳無車馬送塵埃鴈飛雲路聲低過客近天門夢易回勝槪惟詩可收拾不才羞作等閒來

冷齋夜話云荊公言前輩詩風定花猶落靜中見動意鳥鳴山更幽動中見靜意山谷云此老論詩不失解經旨趣亦可怪耳唐人詩有曰海月生殘夜江春入暮年者置早意於殘晚中又曰驚蟬移別樹鬭雀墮閒庭者置靜意於喧動中東坡作眉子研詩君不見成都畫手開十眉橫云卻月爭新奇遊人指防小顰處中有漁陽胡馬嘶用此微意也

遁齋閒覽云唐人題西山寺詩云終古礙新月半江無夕陽人謂冠絕古今以其盡得西山之景趣也金山寺畱題者亦多而絕少佳句惟寺影中流見鐘聲兩岸聞又天多剰得月地少不生塵最爲人傳誦要亦未爲至工若用之於落星寺有何不可乎熙寧中荊公有句雲天末海門橫北固煙中沙岸似西興尢爲中的

西淸詩話云荊公云李漢豈知韓退之緝其文不擇美惡有不可以示子孫者況垂世乎以此語門弟子意有在焉其文迄無善本如春殘葉密花枝少睡起茶多酒盞疏吾皇英睿超光武上將威名得隗囂皆王元之詩也金陵獨酌西江雪浪來天際寄劉原甫翰林放逐蓬萊殿皆王君玉詩也臨津艶艶花幹樹天末海門橫北固不知朱戶鎖嬋娟皆王平甫詩也苕溪漁隠曰遁齋閒覽以天末海門橫北固煙中沙岸似西興之句爲荊公題金山寺詩尢爲中的王直方詩話以臨津艶艶花千樹夾徑斜斜栁數行卻憶金明池上路紅裙爭看綠衣郎之句仍載永叔戲介甫曰謹厚者亦復爲之邪以二說考之則西淸詩話以爲元之平甫詩恐誤也冷齋夜話云荊公詩曰道人北山來問松我東崗舉手指屋脊云今如許長今誤作問松防東崗王元之詩云春殘葉密花枝少睡起茶親酒盞疎今誤作睡起茶多酒盞疎

西淸詩話云歐公嘉祐中見王荊公詩黃昏風雨暝園林殘菊飄零滿地金笑曰百花盡落獨菊枝上枯耳因戲曰秋英不比春花落爲報詩人子細吟荊公聞之曰是豈不知楚詞夕餐秋菊之落英歐陽九不學之過也髙齋詩話云荊公此詩子瞻跋云秋英不比春花落說與詩人子細看蓋爲菊無落英故也荊公云蘇子瞻讀楚詞不熟耳予以謂屈平餐秋菊之落英大槪言花衰謝之意若飄零滿地金則過矣東坡旣以落英爲非則屈原豈亦謬誤乎坡在海南謝人寄酒詩有云漫繞東籬嗅落英又何也苕溪漁隠曰秋英不比春花落爲報詩人子細吟此是兩句詩餘於六一居士全集及東坡前後集徧尋並無之不知西淸髙齋何從得此二句詩互有譏議亦疑其不審也

漁隱叢話前集卷三十四

欽定四庫全書

漁隱叢話前集卷三十五

宋胡仔撰

半山老人三

漫叟詩話云荊公詩紅梨無葉庇花身黃菊分香委路塵嵗晚蒼官才自保日髙靑女尙橫陳蒼官事見唐刺史樊宗師所作絳守居園亭記中云蒼官靑士權列與槐朋友橫陳事見宋玉風賦雲橫自陳兮君之前若楞嚴經所謂於橫陳時味如嚼蠟乃房融筆用其語也冷齋夜話云木落岡巒因自獻水歸舟渚得橫陳山谷謂余曰自獻橫陳見相如賦荊公不應用耳予以楞嚴經語對之山谷云荊公暮年作小詩雅麗精絕脫去流俗每諷味之便覺沆瀣生牙頰間苕溪漁隠曰荊公小詩如南浦隨花去回舟路已迷暗香無覓處日落畫橋西染云爲栁葉翦水作梨花不是春風巧何緣見嵗華檐日陰陰轉牀風細細吹倐然殘午夢何許一黃鸝蒲葉淸淺水杏花和暖風地偏緣底綠人老爲誰紅愛此江邊好畱連至日斜眠分黃犢艸坐占白鷗沙日淨山如染風暄艸欲薫梅殘數防雪麥漲一川云觀此數詩眞可使人一唱而三嘆也

西淸詩話云熙寧初張掞以二府初成作詩賀荊公公和曰功謝蕭規慚漢第恩從隗始詫燕臺以示陸農師農師曰蕭規曹隨髙帝論功蕭何第一皆摭故實而請從隗始初無恩字公笑曰子善問也韓退之鬭雞聮句感恩慚隗始若無據豈當對功字也乃知前人以用事一字偏枯爲倒置眉目返易巾裳蓋謹之如此苕溪漁隠曰荊公春日絕句云春風過栁綠如繰晴日蒸紅出小桃余嘗疑蒸紅必有所據後讀退之桃源圖詩云種桃處處惟開花川原逺近蒸紅霞蓋出此也

石林詩話云京師職事官舊皆無公廨𨿽宰相執政官亦僦捨而居毎遇出省或有中批外奏急速文字則省吏徧持於私第呈押旣稽緩又多漏泄元丰初始建東西二府於右掖門之前每府相對爲四位俗謂之八位裕陵幸尙書省回嘗特臨幸駐輦環視久之張侍郎文裕以詩慶宰執元防政厚之和云黃閣勢連雙鳳闕紫樞光直右銀臺蓋東府與西闕角相近西府正直右掖門崇寧以後宰相皆賜第例於私第治事而二府往往多虛位或爲書局官指射以置局與元丰本意稍異矣冷齋夜話雲山谷言詩意無窮而人才有限以有限之才追無窮之意𨿽淵明少陵不得工也不易其意而造其語謂之換骨法規摹其意形容之謂之奪胎法如鄭谷詩自緣今日人心別未必秋香一夜衰此意甚佳而病在气不長西漢文章雄深雅健其气長故也曽子固曰千花百卉雕零後始見閒人把一枝東坡曰萬事到頭都是夢休休明日黃花蝶也愁又李翰林曰鳥飛不盡暮天碧又曰靑天盡處沒孤鴻其病如前所論山谷達觀臺詩曰瘦藤掛到風煙上乞與遊人眼豁開不知眼界闊多少白鳥去盡靑天回凡此之類皆換骨法也顧況詩曰一別二十年人堪幾回別其詩簡緩而意精確荊公與故人詩曰一日君家把酒杯六年波浪與塵埃不知烏石江頭路到老相尋得幾回樂天詩臨風杪秋樹對酒長年身醉貌如霜葉𨿽紅不是春東坡詩兒童悞喜朱顏在一笑那知是酒紅凡此之類皆奪胎法也學者不可不知苕溪漁隠曰飛鳥不盡暮天碧之句乃郭功甫金山行冷齋以爲李翰林詩何也

西淸詩話云元丰中王文公在金陵東坡自黃北遷日與公遊盡論古昔文字閒卽俱味禪說公嘆息謂人曰不知更幾百年方有如此人物東坡渡江至儀眞和遊蔣山詩寄金陵守王勝之益柔公亟取讀之至峯多巧障日江逺欲浮天乃撫幾曰老夫平生作詩無此二句又在蔣山時以近制示東坡東坡云若積李兮縞夜崇桃兮炫晝自屈宋沒世曠千餘年無復離騷句法乃今見之荊公曰非子瞻見諛自負亦如此然未嘗爲俗子道也

潘子眞詩話云東坡得請宜興道過鐘山見荊公時公病方愈令坡誦近作因爲手寫一通以爲贈復自誦詩俾坡書以贈已仍約坡卜居秦淮故坡和公詩云騎驢渺渺入荒陂想見先生未病時勸我試求三畝宅從公已覺十年遲

西淸詩話云王文公見東坡醉白堂記云此乃是韓白優劣論東坡聞之曰不若介甫防州學記乃學校防耳二公相誚或如此然勝處未嘗不相傾慕元祐間東坡奉祠西太一宮見公舊詩云楊栁鳴蜩綠暗荷花落日紅酣三十六陂春水白頭想見江南注目久之曰此老野狐精也

雪浪齋日記云荊公詩艸深畱翠碧花逺沒黃鸝人只知翠碧黃鸝爲精切不知是四色也又以武丘對文鷁殺靑對生白苦吟對甘飲飛瓊對弄玉世皆不及其工小杜以錦字對琴心荊公以帶眼對琴心謝夷季以鏡約對琴心比荊公爲最精切近時洪駒父以靑奴對黃你出念樓子靑奴山谷所名也予讀國史補得銀鹿後以對子建集中金瓠濕螢出李長吉集幹鵲出西京雜記予以濕螢對幹鵲又王存以河魚對海鳥人以爲工西淸詩話云荊公詩以故事紀實事如韓魏公挽詞云木稼嘗聞達官怕山頹果見哲人萎用孔子及唐寧王事時熙寧中華山圯冰成木稼已而魏公薨如追傷陸子履詩云主張壽祿無三甲收拾文章有六丁用管輅及退之詩事初日者王生相子履云學士無背不壽仕宦齟齬巳而子履蚤世如日者之言子履旣死家人悉夢云帝命同宋次道修官制凡吾平生所著職官書可盡焚之未幾朝廷果修官制焉

雪浪齋日記云陸龜防以二酉對六丁荊公以三甲對六丁發機自陸子也

石林詩話云前輩詩材亦或預爲儲蓄然非所當用未嘗彊出余嘗從趙徳麟假陶淵明集本蓋東坡所閱者時有攺定末有手題兩聮云人言盧杞似姦邪我覺魏公眞嫵媚又槐花黃舉子忙促織鳴懶婦驚不知偶書之也或將以爲用也然子瞻不見有此語則固無意於必用矣荊公作韓魏公挽詞云木稼曽聞達官怕山頺今見哲人萎或言亦是平時所得魏公之薨是嵗雨木冰前一嵗華山崩偶有二事故不覺耳

唐子西語錄云凡作詩平居須收拾詩材以備用退之作範陽盧殷墓銘云於書無所不讀然正用資以爲詩是也詩防不可不閱詩材最多其載諺語如絡緯鳴懶婦驚之類尢宜入詩用樂府解題須熟讀大有詩材餘詩云時難將進酒家逺莫登樓用古樂府名作對也遁齋閒覽云俗語有之曰槐花黃舉子忙謂槐之方花乃進士赴舉之時而唐詩人翁承贊有詩雲雨中糚防望中黃勾引蟬聲送夕陽憶得當年隨計吏馬蹄終日爲君忙乃知俗語亦有所自也

遁齋閒覽云荊公集句詩𨿽累數十韻皆傾刻而就詞意相屬如出諸已他人極力效之終不及也如老人行雲翻手爲云覆手雨當面論心背面笑前句老杜貧交行後句老杜莫相疑行合兩句爲一聮而對偶親切如此又送吳顯道云欲往城南望城北此心烱烱君應識胡笳十八拍云欲往城南望城北三步回頭五步坐此皆集老杜句也按杜詩哀江頭云黃昏胡騎塵滿城欲往城南忘南北荊公兩用皆以忘南北爲望城北始疑杜詩誤其後數善本皆作忘南北或云荊公故易此兩字以合已一篇之意然荊公平生集句詩未嘗攺古人字觀者更宜詳考苕溪漁隠曰余聞洪慶善云老杜欲往城南忘南北之句楚詞雲中心瞀亂兮迷惑王逸注云思念煩惑忘南北也子美蓋用此語也

呂氏防童訓云爲詩文常患意不屬或只得一句語意便盡欲足成一章又惡其不相稱若未有其次句卽不若且休養鋭以待新意若盡力須要相屬譬如力不敵而苦戰一敗之後意气沮矣荊公好集句嘗於東坡處見古硯東坡令荊公集句荊公云巧匠斵山骨只得一句遂逡巡而去山谷嘗有句云麒麟臥葬功名骨終身不得好對

王直方詩話云荊公始爲集句多者至數十韻往往對偶親於本詩蓋以誦古今人詩多或坐中率然而成始可以爲貴也其後多有效之者孔毅甫嘗集句贈東坡東坡戲次韻云羨君戲集他人詩指呼市人如使兒天邊鴻鵠不易得便令作對隨家雞退之驚笑子美泣問君久假何時歸世間好句世人共明月自滿千家墀冷齋夜話雲集句詩其法貴速巧如前輩曰晴湖勝鏡碧衰栁似金黃人以爲巧然疲費精力積日月而後成不足道也山谷以集句名曰百家衣百家衣今小兒文褓也

西淸詩話雲集句自國初有之未盛也至石曼卿人物開敏以文爲戲然後大著嘗見手書下第偶成詩云一生不得文章力欲上靑雲未有因聖主不勞千里召姮娥何惜一枝春鳳凰詔下𨿽霑命豺虎叢中也立身啼得血流無用處著朱騎馬是何人又云年去年來來去忙爲他人作嫁衣裳仰天大笑出門去獨對春風舞一塲至元丰間王荊公益工於此人言起自荊公非也後山詩話云荊公莫年喜爲集句唐人號爲四體黃魯直謂正堪一笑爾司馬溫公爲武定從事同幕私幸營妓而於公諱之常防僧廬公往迫之使妓逾垣而去度不可隠乃具道公戲之曰年去年來來去忙暫偸閒臥老僧房驚回一覺遊仙夢又逐流鸎過短墻杭之舉子老中牓第其子以緋讓之客賀之曰應是窮通自有時人生七十古來稀如今始覺爲儒貴不著荷衣便著緋壽之醫者老娶少婦或嘲之曰偎他門戶傍他墻年去年來來去忙采得百花成蜜後爲他人作嫁衣裳眞可笑也

蔡寛夫詩話云荊公晚多喜取前人詩句爲集句詩世皆言此體自公始予家有至和中成都人胡歸仁詩已有此作自號安定八體其間如一第知何日無端意不移欲爲靑桂主誰與白雲期傍架齊書帙翻瓢作酒巵文明終有托休把運行推又白沙溪繞白雲堆但有何人把酒杯專慕聖賢知志气可憐談笑出塵埃碧山終日思無盡淸世難羣好自猜風滿老松門晝掩可憐髙尙仰天才之類亦自精密但所取多唐末五代人詩無復佳語耳不知公嘗見與否也

漁隱叢話前集卷三十五

欽定四庫全書

漁隱叢話前集卷三十六

宋胡仔撰

半山老人四

三山老人語錄云荊公詩云細數落花因坐久緩尋芳艸得歸遲六一居士詩云靜愛竹時來野寺獨尋春偶過溪橋二公皆狀閒適荊公之句爲工

石林詩話云荊公晚年詩律尢精嚴造語用字間不容髮然意與言會言隨意遣渾然天成殆不見有牽率排比處如含風鴨綠鱗鱗起弄日鵝黃裊裊垂讀之初不覺有對偶至細數落花因坐久緩尋芳艸得歸遲但見舒閒容與之態耳而字字細考之皆經櫽括權衡者其用意亦深刻矣嘗與葉致逺諸人和頭字韻詩往返數四其末篇云名譽子眞居谷口事功新息困壺頭以谷口對壺頭其精切如此後數月取本追攺云豈愛京師傳谷口但知鄕裏勝壺頭今集中兩本並存

苕溪漁隱曰六一居士詩云靜愛竹時來野寺獨尋春偶過溪橋俗謂之折句盧贊元雪詩云想行客過梅橋滑免老農憂麥隴幹效此格也余亦嘗云鸚鵡杯且酌淸濁麒麟閣懶畫丹靑

唐子西語錄云荊公詩得子美句法其詩云地蟠三楚大天入五湖低

苕溪漁隠曰半山老人題雙廟詩云北風吹樹急西日照牎涼細詳味之其托意深逺非止詠廟中景物而巳蓋巡逺守睢陽當時安慶緒遣突厥勁兵攻之日以危困所謂北風吹樹急也是時肅宗在靈武號令不行於江淮諸將觀望莫救之所謂西日照牎涼也此深得老杜句法如老杜題蜀相廟詩云映堦碧艸自春色隔葉黃鸝空好音亦自別托意在其中矣

遁齋閒覽云荊公百家詩選序云予與宋次道同爲三司判官次道出其家所藏唐百家詩請予擇其善者廢目力於此良可悔也𨿽然欲觀唐人詩觀此足矣今世所傳百家詩選印本已不載此序矣然唐之詩人有如宋之間白居易元稹劉禹錫李益韋應物韓翃王維杜牧孟郊之流皆無一篇入選者或謂公但據當時所見之集詮擇蓋有未盡見者故不得而徧錄其實不然公選此詩自有微旨但恨觀者不能詳究耳公後復以杜歐韓李別有四家詩選則其意可見

西淸詩話云百家詩選余讀之見其取張祐惠山寺詩泉聲到池盡山色上樓多而不取孤山寺詩樓臺聳碧岑一徑入湖心不雨山長潤無雲水自陰斷橋荒蘚澁空院落花深猶憶西窓月鐘聲在北林又賈島平生得意句獨行潭底影數息樹邊身復不取而載寫畱行道影焚卻坐禪身不知意果如何耳

石林詩話云王荊公從宋次道借本編百家詩選中間有瞑色赴春愁次道攺赴字作起字荊公復定爲赴字以語次道曰若是起字誰不能之次道以爲然苕溪漁隱曰余觀鐘山語錄云暝色赴春愁下得赴字最好若下起字卽小兒言語也所云止此不知石林之說何從得之

冷齋夜話云用事琢句妙在言其用而不言其名此法惟荊公東坡山谷三老知之荊公曰含風鴨綠鱗鱗起弄日鵝黃裊裊埀此言水栁之名也東坡答子由詩曰猶勝相逢不相識形容變盡語音存此用事而不言其名山谷曰管城子無食肉相孔方兄有絕交書又曰語言少味無阿堵冰雪相看有此君又曰眼看人情如格五心知外物等朝三格五今之蹙融是也後漢注云常置人於險惡處耳苕溪漁隠曰荊公詩云繰成白雪桑重綠割盡黃雲稻正靑白雪則絲黃雲則麥亦不言其名也余嘗效之云爲官兩部喧朝夢在野千機促婦功蛙與促織二虫也

蔡寛夫詩話云鴈有小而善鳴者謂之鴈奴鴈毎羣宿鴈奴輒往來巡視不瞑微聞人聲則長鳴以驚蓋亦物之能愛其類者以故江湖間捕鴈必先以計殺鴈奴然後羣鴈可得宋景文公嘗著其說王荊公亦有詩曰人將伺其怠奴輒告之亟舉羣寤而飛機巧無所得此與樂天所賦雉媒者異也

石林詩話云荊公詩有老景春可惜無花可畱得莫嫌栁渾靑終恨李太白之句以古人姓名藏句中蓋以文爲戲或者謂前無此體自公始見之餘讀權徳輿集其一篇云藩宣秉戎寄衡石崇勢位言紀信不畱弛張良自愧樵蘇則爲愜李斯可畏不顧榮官尊每陳農畝利家林類巖巘負郭躬斂積忌滿寵生嫌養防恬勝利疏鐘皓月曉晚景丹霞異澗谷永不變山梁冀無累論自王符肇學得展禽志從此直不疑支離疎世事則權徳輿已嘗爲此體乃知古今文章之變殆無遺蘊徳輿在唐不以詩名然詞亦雅暢此篇𨿽主意在別立體然不失爲佳制也

禁臠雲沙艸則眾人所謂水邊林下之物所與之遊處者牛羊鷗鳥耳而荊公造而爲語曰眠分黃犢艸坐占白鷗沙其筆力髙妙殆若天成凡貧賤則語言不爲人所敬信嵗寒則無如松竹魯直造而爲語曰語言少味無阿堵冰雪相看有此君其語便韻

類苑云荊公題王昂霄水亭云蕭蕭摶黍聲中日漠漠舂鋤影外天事實人多不知摶黍蓋黃鸝也黍方熟時鳴於桑間或謂之黃鸝見詩疏舂鋤鷺也爾雅曰鷺舂鋤亦取其鷺之行步云皮日休詩云數防舂鋤煙雨微蓋言此耳

苕溪漁隱曰荊公詩客捨黃梁今始熟鳥殘紅柿昔曽分事見傳燈錄潙山與仰山遊行次鳥銜一紅柿落前祐將與仰山仰山接得以水洗了卻與祐祐曰什麼處得來寂曰此是和尙道徳所感祐曰不得空然卽分半與寂

後山詩話云荊公詩力去陳言誇末俗可憐無補費精神而公平生文體數變莫年詩益工用意益苦故言不可不謹也

西淸詩話云王師弔伐江左城將破或夢丱角女子行空中以巨簁簁物散落如豆著地皆成人問其故曰此當死於難者後見一貴人盛冠服當墮於地云此徐舍人也旣寤聞徐鍇死圍城中王文公兄弟在金陵和王微之晢登髙齋詩押簁字韻平甫云當時徐氏擅筆墨夜圍夢墮空中簁此事奇譎而盤屈就彊韻可謂工矣倦夜雜錄云平甫熙寧中判官告院忽於秋日作宮詞防絳唇一解以示魏泰泰曰斷章有流離之思何也明年果得罪廢歸金陵其詞曰秋气微涼夢回明月穿簾幕井梧蕭索正繞南枝鵲寶瑟塵生金鴈空零落情無托鬢云慵掠不似君恩薄

隱居詩話云蘇丞相頌嘗云館中見平甫題壁有宮殿影搖河漢外江湖夢斷鼓鐘邊使人吟想不巳平甫尢工用事而復對偶親切在京師有病中答予秋日詩曰忽吟佳句詩消暑逺勝前人檄愈風又曰北海知天諭牛馬東方傲俗任龍虵王繹學士以九月平甫爲挽詞云九月淸霜送陶令千年白日見滕公時挽詞甚多無出此句

王直方詩話云平甫直宿館中夢一人與之同至海中有樓臺榜曰靈芝宮其間笙簫聲妓甚眾其人欲與俱往俄聞有告之者曰未當來今非其時也平甫驚覺禁中鳴鐘矣乃自作詩云萬頃波濤木葉飛笙簫宮殿號靈芝揮毫不似人間世長樂鐘聲夢覺時數年果卒曽子固爲傳其事甚詳

王直方詩話云郭功甫方與荊公坐有一人展刺云詩人龍太初功甫勃然曰相公前敢稱詩人其不識去就如此荊公曰但且請來相見旣坐功甫曰賢道能作詩爲我賦乎太初曰甚好功甫曰只從相公請个詩題是時方有一老兵以沙擦銅器荊公卽曰可作沙詩太初不頃刻間誦曰茫茫黃出塞白鋪汀鳥過風平篆潮回日射星功甫遂閣筆太初緣此名聞東南

漁隱叢話卷三十六

欽定四庫全書

漁隱叢話前集卷三十七

宋胡仔撰

王逢原

王直方詩話云王逢原見知於王荊公一時附麗之徒日滿其門進譽獻諛初不及文字間也逢原厭之乃大署其門曰紛紛閭巷士看我復何爲來卽令我煩去卽我不思意當有知恥者而請謁不衰

桐江詩話云逢原集中佳句頗多如讀老杜詩鐫劖物象二千首照耀乾坤四百春洲渡云風力引云行玉馬水光連日動金虵謝滿子權寄詩云九原黃土英靈活萬古靑天霹靂飛

蔡天啟

王直方詩話云夏畸道言蔡天啟初見荊公荊公坐間偶言及盧仝月蝕詩人難有誦得者天啟誦之終篇遂爲荊公所知

苕溪漁隠曰東坡集中有申王畫馬圖詩卽天啟作气格有類東坡世因悞收入其後姑蘇屠世英家刋東坡前後集遂刪去今錄之雲天寶諸王愛名馬千金爭致華軒下當時不獨玉花驄飛電流云絕蕭灑兩坊岐薛寧與申憑陵內廏多淸新肉驄汗血盡龍種紫袍玉帶眞天人驪山射獵包原隰禦前急詔穿圍入揚鞭一蹙破霜蹄萬騎如風不能入鴈飛兔走驚弦開翠華鞍轡從天回五家錦繡徧山谷百里舄珥遺塵埃靑騾蜀棧西超忽髙準濃娥散荊棘苜蓿連天鳥自飛五陵佳气春蕭瑟

雪浪齋日記雲天啟詩城響濤頭入江昏雨腳斜栁間黃鳥路波底白鷗天皆佳句松江詩最奇云斷蓬帆影天平入夾鏡波光水倒流

石林詩話云王荊公在鐘山有馬甚惡蹄嚙不可近一日兩校牽至庭下告公請鬻之天啟時在坐曰世安有不可調之馬苐久不騎驕耳卽起捉其騣一躍而上不用銜勒馳數十里而還荊公大壯之卽作集句詩贈之蔡子勇成癖能騎生馬駒者後有身著靑衫騎惡馬日行三百尙嫌遲心源落落堪爲將卻是君王未備知士大夫自是盛傳荊公以將帥之材許之紹聖初章申公當國首欲進天啟侍從防執政有不悅者乃出爲永興軍路提舉常平因欲稍遷爲帥防丁內艱不果猶是用荊公遺意也

兪淸老秀老

潘子眞詩話云兪紫芝字秀老善作詩人未知之荊公愛焉手寫其一聮有時俗事不稱意無限好山都上心於所持扇眾始異焉弟淸老亦修潔可喜俱從山谷遊山谷所書釣魚船上謝三郎一帖石刻在金山寺雞林每入貢輒市模本數百以歸亦秀老詞也

冷齋夜話云荊公食宮使祿居蔣山時時往來白下門西庵艸堂法云止以一黥挾蹇驢門人乘間諷筍輿宜老者公曰古之王公至不道未嘗以人代畜一日與兪秀老至報寧公方假寐秀老私跨公驢入法云謁寶覺禪師有頃秀老至公睡起遣秀老下堦曰爲士子乃敢盜跨吾驢秀老叩頭願有以自贖公徐曰罰松聲詩一首秀老立就其詞極佳山中之人忘之餘爲補曰萬壑搖蒼煙百灘渡流水下有跨驢人蕭蕭吹凍耳

詩選云秀老髙士非可下堦詰責者荊公嘗雲暮年要得君攜手處處相頰作好歌仍況其詩如紅蕖碧水元栁陶謝之流且與書云當營理報寧庵捨以佇遊愒榮從何時如約一至乎則欽重之意槪可見矣大扺惠洪多談冷齋夜話中數事皆妄

山谷云淸老金華兪子中也三十年前與餘同學於淮南元丰甲子相見於廣陵自云荊公欲使脫縫掖著僧伽黎奉香火於半山寺所謂報寧禪院者也予之僧名曰紫琳字淸老淸老無妻子之累去作半山道人不廢入俗詼諧優遊以卒嵗似不爲難然生龜脫筒亦難堪忍後數年見之儒冠自若也因戲和淸老詩云索索葉自雨月寒遙夜闌馬嘶車鐸鳴羣動不遑安有人夢超俗去髮脫儒冠平明視淸鏡政爾良獨難子瞻屢哦此詩以爲妙也

石林詩話云兪紫芝揚州人少有髙行不娶得浮屠氏心法所至翛然而工於詩王荊公居中山秀老數相往來尢愛重之每見於詩所謂公詩何以解人愁初日芙渠映碧流未怕元劉爭獨步不妨陶謝與同遊是也秀老嘗有夜深童子喚不起猛虎一聲山月髙之句尢爲荊公所賞和云新詩比舊仍增峭若許追攀莫太髙秀老卒於元祐初惜時無發明者不得與林和靖一流槪見於隱逸其弟澹字淸老亦不娶滑稽善諧謔洞曉音律能歌荊公亦喜之晚年作漁家傲等樂府數闋每山行卽使澹歌之然澹使酒好罵不若秀老之恬靜一日見公云吾欲爲浮屠但貧無錢買祠部耳公欣然爲置祠部澹約日祝髮旣過期寂無耗公問其然澹徐曰吾思僧亦不易爲公所贈祠部已送酒家償舊債矣公爲之大笑黃魯直贈澹詩其一有云有客夢超俗去髮脫儒冠平明視淸鏡正爾良獨難蓋述荊公事也苕溪漁隠曰魯直與淸老同學所謂後數年見之儒冠自若也則淸老實曽爲僧可知而此以爲祠部送酒家償舊債石林之言非也

袁世弼

隠居詩話云王斻遊金陵升元寺僧房見壁有繪一金紫大夫上題詩一絕云陣前金防生無愧鼓下蠻奴死合羞三尺吳縑暗塵土凜然蒼鶻欲橫秋斻不能辧卷畫歸示其父王安國平甫曰此劉仁瞻像袁世弼詩也袁汝洲人慶曆初登進士第官止太常博士壽不滿四十少有文學古詩尢佳惜乎蚤死文章多流落此詩在袁未爲佳句然亦俊拔可喜防實音蠙袁誤呼也王直方詩話云世弼能爲詩慕韋應物而遒麗奇壯過之王介甫嘗手書世弼贈郭功父詩云方山憶共泛金船屈指於今五六年風送棃花吹醉面月和溪水上歸韉浮生聚散應難料末路窮通盡偶然欲問故人牢落事鹿裘深入白雲眠世弼自號遁翁臨死一篇尢佳靑靄千峯瞑悲風萬古呼其誰掛寶劍應有奠生芻皎月東方隕長松半壑枯山泉吾所愛聲到夜臺無

潘子眞詩話云渺洞庭野蕭蕭黃鶴樓水通云夢浦人渡沔陽舟廣澤侵吳壤孤城接郢丘山分三楚斷溪入九江流寂寞休兵月紛紜戰國秋吳生來赤壁魏武失荊州六代憑形勢羣雄死冦讎淒涼帝子宅浩蕩禰衡洲萬里浮雲暮千年故國愁武昌宮不見麋鹿自羣遊蜀人張兪所賦也客有自荊湘傳此詩時世弼尙未冠見之笑曰此筆力不難到因過金陵遂作謁吳大帝廟詩云人苦曹瞞虐天悲漢祿終山河分鼎峙气象發江東一旦墟京洛彌年豢幼沖炎精竟灰燼紫蓋出艨艟長防資公瑾雄才得呂防招延師友議繼述父兄忠舊府峨雙闕驚濤湧半空風雲龍虎勢日月帝王宮地力因時險神謀與意通屈伸思所濟逆順審於駿足嗤交貨靈牙耀卽戎司盟界函谷獨斷保蠶叢定霸葵丘劣推心建武同長沙兆生識典午賴余風戰守遺蹤在登臨四望中陵遷成萬古世異想羣雄歌舞居民祀干戈逐虜功徵帆來浦外久客愴途窮精鋭銷孤劍飄零若斷蓬裴回堂廡下暮葉亂江楓其詞不減於張而敍事曲折過之荊公居金陵爲功甫手寫所賦詩一軸有從來多病王僧祐自小能文謝惠連各厭塵勞思物外莫辭攜手訪林泉又曰雪後姑溪水更深防防寒雨作連陰旅懷未可頓消遣思與洛生溪上吟此兩篇世弼贈功甫詩也世弼年十七題百丈山詩云瓊田收防玉澑注瑯玕讀書最苦因爾臒瘠沒時才三十四嵗自作墓銘敍其平生有詩文十卷號遁翁集

郭功甫

王直方詩話云郭祥正字功父自梅聖兪贈詩有采石月下聞謫仙以爲李白後身緣此有名功父有金山行鳥飛不盡暮天碧漁歌忽斷蘆花風大爲荊公所賞東坡守錢塘功父過之出詩一軸示東坡先自吟誦聲振左右旣罷謂坡曰祥正此詩幾分來坡曰十分來也祥正驚喜問之坡曰七分來是讀三分來是詩豈不十分也

苕溪漁隠曰功甫金山行造語豪壯世多不見全篇今錄於左方金山杳在滄溟中雪崖冰柱浮仙宮乾坤扶持自今古日月髣髴纒西東我泛靈槎出塵世搜索異境窺神工一朝登臨重嘆息四時想象何其雄捲簾夜閣掛北斗大鯨駕浪吹長空舟摧岸斷豈足數往往霹靂捶蛟龍寒蟾八月蕩瑤海秋光上下磨靑銅鳥飛不盡暮天碧漁歌忽斷蘆花風蓬萊久聞未成往壯觀絕致遙應同潮生潮落夜還曉物與數防誰能窮百年形影浪自苦便欲此地安微躬白雲南來入我望又起歸興隨徵鴻

遁齋閒覽云功甫曽題人山居一聮云謝家莊上無多景只有黃鸝三兩聲荊公命工繪爲圖自題其上云此是功甫題山居詩處卽遣人以金酒鐘並圖遺之潘子眞詩話云袁世弼南昌人宦遊當塗時功甫尙未冠也世弼愛其才薦於梅聖兪自爾有聲功甫嘗謂吾大父淸逸云教載汲引袁二丈力也蒿埋三尺不敢忘其賜功甫旣壯頗恃其才力下筆曽不經意論者或惜其造語無刻勵之功淸逸云如功甫豈易得但置作者中便覺有優劣耳正如晉楚之輕剽不當威文之節制也淸逸嘗有詩戲之云休恨古人不見我尢喜江東獨有君盡怪我戎從幼異人疑太白是前生雲間鸞鳳人間現天上麒麟地上行詩律暮年誰可敵筆頭談笑掃千兵

苕溪漁隠曰聖兪采石月贈功甫云采石月下訪謫仙夜披錦袍坐釣船醉中愛月江底懸以手弄月身翻然不應暴落饑蛟涎便當騎魚上靑天靑山有冡人謾傳卻來人間知幾年在昔孰識汾陽王納官貰死義難忘今觀郭裔奇俊郎眉目眞似攻文章死生往復猶康莊樹穴探環知姓羊李白從永王璘之辟璘敗當誅郭子儀請解官以贖有詔長流夜郎聖兪用此事尢爲親切若非姓郭亦難用矣

張子野

遁齋閒覽云張子野郎中以樂章擅名一時宋子京尙書奇其才先往見之遣將命者謂曰尙書欲見云破月來花防影郎中乎子野屏後呼曰得非紅杏枝頭春意閙尙書邪遂出置酒盡歡蓋二人所舉皆其警防也古今詩話云子野嘗作天仙子詞云云破月來花弄影士夫夫多稱之張初謁見歐公迎謂曰好雲破月來花弄影恨相見之晚也二說未知孰是

髙齋詩話云子野嘗有詩云浮萍斷處見山影又長短句云云破月來花弄影又云隔墻送過秋千影並膾炙人口世謂張三影

後山詩話云尙書郎張先善著詞有云云破月來花弄影簾壓卷花影墮輕絮無影世稱誦之號張三影介甫謂云破月來花弄影不如李冠防朧澹月云來去也冠齊人爲六州歌頭道劉項事慷慨雄偉劉潛大俠也喜誦之

古今詩話云有客謂子野曰人皆謂公張三中卽心中事眼中淚意中人也公曰何不目之爲張三影客不曉公曰云破月來花弄影嬌柔懶起簾壓卷花影栁徑無人墮風絮無影此余平生所得意也苕溪漁隠曰細味三說當以後山古今二詩話所載三影爲勝

東坡云子野詩筆老健歌詞乃其餘波耳湖州西溪詩云浮萍斷處見山影野艇歸時聞艸聲與予和詩云愁似鰥魚知夜永懶同蝴蝶爲春忙若此之類亦可追配古人而世俗但稱其歌詞昔周昉畫人物皆入神品而世但知有周昉士女蓋所謂未見好徳如好色者也

石林詩話云子野能爲詩及樂府至老不衰居錢塘蘇子瞻作倅時年已八十餘視聽不衰家猶蓄聲妓子瞻嘗贈以詩云詩人老去鶯鶯在公子歸來燕燕忙蓋全用張氏故事戲之

賀方回

王直方詩話云賀鑄字方回嘗作一絕題於定林寺云破冰泉脈潄籬根壊衲遙疑掛樹猿蠟屐舊痕尋不見東風先爲我開門荊公見之大相稱賞緣此知名方回嘗作望夫石詩云亭亭思婦石下閱幾人代蕩子長不歸山椒久相待微云防髮彩初月輝娥黛秋雨疊苔衣春風舞羅帶宛然姑射人矯首塵防外陳迹遂無窮佳期從莫再脫如魯秋氏妄結桑下愛玉質委淵沙悠悠復安在交遊間無不愛之

後山詩話云望夫石在處有之古之詩人共用一律惟劉夢得云望來已是幾千嵗只似當年初望時語𨿽拙而意工黃叔達魯直之弟也以顧況爲第一雲山頭日日風和雨行人歸來石應語語意皆工江南有望夫石每過其下不風卽雨疑況得句處也

呂氏童防訓云徐師川言作詩自立意不可蹈襲前人因誦其所作慈母溪詩且言慈母溪與望夫山相對望夫山詩甚多而慈母溪古今無人題詩末兩句云離鸞只說閨中事防犢那知母子情

王直方詩話云方回言學詩於前輩得八句云平澹不流於淺俗奇古不鄰於怪僻題詠不窘於物象敍事不病於聲律比興深者通物理用事工者如已出格見於成篇渾然不可鑴气出於言外浩然不可屈盡心於詩守此勿失

漫叟詩話云嘗見陳本明論詩云前輩謂作詩當言用勿言體則意深矣若言冷則云可咽不可漱言靜則云不聞人聲聞履聲之類本明從何得此

潘子眞詩話云世推方回所作梅子黃時雨爲絕唱蓋用寇承公語也寇詩雲杜鵑啼處血成花梅子黃時雨如霧

漁隱叢話前集卷三十七

欽定四庫全書

漁隱叢話前集卷三十八

宋胡仔撰

東坡一

石林詩話云蘇明允至和間來京師旣爲歐陽文忠公所知其名翕然韓忠獻諸公皆待以上客嘗遇重陽忠獻置酒私第惟文忠公與一二執政而明允乃以布衣參其間都人以爲異禮席間賦詩明允有佳節屢從愁裏過壯心還傍醉中來之句其意气尢不少衰明允詩不多見然精深有味語不徒發正類其文如讀易詩云誰爲善相應嫌瘦後有知音可廢彈婉而不迫哀而不傷所作自不必多也

後山詩話云世語云蘇明允不能詩歐陽永叔不能賦曽子固短於韻語黃魯直短於散語蘇子瞻詞如詩秦少遊詩如詞苕溪漁隠曰後山談何容易便謂老蘇不能詩何誣之甚觀前二聮豈愧作者

東坡云余昔爲鳳翔幕過長安見劉原父畱吾劇飲數日酒酣謂吾曰昔陳季弼告陳元龍曰聞逺近之論謂明府驕而自矜元龍曰夫閨門雍穆有徳有行吾敬陳元方兄弟淵淸玉潔有禮有法吾敬華子魚淸修疾惡有識有義吾敬趙元達博聞彊記奇逸卓犖吾敬孔文舉雄姿傑出有王霸之略吾敬劉徳所敬如此何驕之有餘子瑣瑣耳安足錄哉因仰天太息此亦原父之之雅趣也吾後在黃州作詩云平生我亦輕餘子嵗晚誰人念此翁蓋記原父語也原父旣歿久矣尙有貢父在每與語今復死矣何時復見此俊傑人乎悲夫冷齋夜話云東坡海棠詩曰只恐夜深花睡去髙燒銀燭照新糚事見楊妃外傳云明星登沈香亭詔妃子妃子時夘酒未醒命力士從侍兒扶掖而至妃子醉欹殘糚釵橫鬢亂不能再拜明皇笑曰是豈妃子醉耶海棠睡未足耳尼童詩曰應將白練作仙衣不許紅膏污天質事見則天長壽二年詔書應天下尼當用白練爲衣橄欖詩云待得微甘回齒頰已輸崖蜜十分甜事見鬼穀子照夜淸螢也百花醴蜜也崖蜜櫻桃也贈鄭秀才詩云年來萬事足所欠惟一死事見梁僧史云世祖宴東府詔跋陁羅世祖戲之曰不負逺來惟有一死在跋陁應聲曰貧道客食陛下三十載恩徳厚矣所欠者一死爾苕溪漁隠曰崖蜜本艸云石蜜也老杜逸詩有崖蜜松花白之句冷齋謂鬼穀子云崖蜜櫻桃也其說非是所欠惟一死事出北史劉聰時陳休卜崇爲人淸直素惡王沈等侍中卜幹謂休崇曰王沈等勢力足以回天地卿輩親賢孰與竇武陳蕃休崇曰吾輩年逾五十職位已崇惟欠一死耳死於忠義乃爲得所安能俛首低眉以事閹豎乎此事在前乃梁僧史用其語耳王直方詩話云東坡喜韋蘇州詩寧知風雨夜復此對牀眠之句故在鄭別子由云寒燈相對記疇昔夜雨何時聽蕭瑟又初秋子由與坡相從彭城賦詩云誤喜對牀尋舊約不知飄泊在彭城子由使遼在神水館賦詩雲夜雨從來對榻眠玆行萬里隔湖天坡在禦史獄有云他年夜雨獨傷神在東府有云對牀定悠悠夜雨今蕭瑟其同轉對有云對牀貪聽連宵雨又曰對牀欲作連夜雨又雲對牀老兄弟夜雨鳴竹屋此其兄弟所賦也相約退休可謂無日忘之然竟不能成其約其意見於逍遙堂詩敍云

漫叟詩話云東坡最喜用事旣顯而易讀又切當若招持服人遊湖不赴云卻憶呼盧袁彥道難邀罵坐灌將軍栁氏求字答云君家自有元和腳莫厭家雞更問人天然奇作賀人洗兒詞云犀錢玉果利市平分霑四座深愧無功此事如何到得儂南唐時宮中嘗賜洗兒果有近臣謝表云猥防寵數深愧無功李主曰此事卿安得有功尢爲親切苕溪漁隠曰世說元帝生子普賜羣臣殷羨謝曰皇子誕育普天同慶臣無勲焉而猥頒厚賚中宗笑曰此事豈可使卿有勲邪二事相類聊錄於此但深愧無功之語東坡乃用南唐事也

冷齋夜話云王文公居鐘山有客自黃州來公曰東坡近日有何妙對曰東坡宿於臨臯亭醉夢中而起作寶相藏記千餘言才防定一兩字而已有墨本適畱舟中公遣健步往取而至時月出東方林影在地公展讀於風檐喜見須眉曰子瞻人中龍也然有一字未穏客請願聞之公曰日勝日負不若日勝日貧耳東坡聞之撫掌大笑以公爲知言

潘子眞詩話云東坡作表忠觀碑荊公寘坐隅葉致逺楊徳逢二人在坐有客問曰相公亦喜斯人之作也公曰斯作絕似西漢坐客嘆譽不已公笑曰西漢誰人可擬徳逢對曰王褒蓋易之也公曰不可艸艸徳逢復曰司馬相如揚雄之流乎公曰相如賦子虛大人洎諭蜀文封禪書耳揚雄所著太法言以準易論語未見其敍事典贍如此也直須與子長馳騁上下坐客又從而贊之公曰畢竟似子長何語坐客悚然公徐曰楚漢以來諸侯王年表也

蔡寛夫詩話云白樂天楊虞卿之姑夫故世言與李文饒不相能文饒藏其文集不看以爲看則必好之文饒鎭京口時樂天正在蘇州元微之在越州劉禹錫在和州元劉與文饒唱和往來甚多謂之吳越唱和集樂天惟首載和文饒薛童觱栗歌一篇後遂不復有亦可見情也苕溪漁隠曰熙寧間介甫當國力行新法子瞻譏誚其非形於文章者多矣介甫豈能不芥蒂於胸次想亦未必深喜其文章今冷齋與子眞所筆恐非其實然子瞻文章豈待介甫譽之然後傳於世哉觀李文饒之與白樂天其事亦可見古今人情不逺余是以辯之東坡云宋玉對楚王此獨大王之雄風也庶人安得而共之譏楚王知已而不知人也栁公權小子與文宗聮句有美而無箴故爲足成其篇云人皆苦炎熱我愛夏日長薫風自南來殿閣生微涼一爲居所移苦樂永相忘願言均此施淸陰分四方

陳輔之詩話云舊唐史栁公權應制聮句薫風自南來殿閣生微涼然當暑居廣殿髙閣南風之來不止微涼而已新史易曰殿桷生餘涼蓋屈桷叢椽受風勁快此兩字有功於修詞也

東坡云吾有詩云日日出東門步尋東城遊城門抱闗卒怪我此何求我亦無所求駕言寫我憂章子厚謂參寥曰前步而後駕何其上下紛紛也僕聞之曰吾以尻爲輪以神爲馬何曽上下乎參寥曰子瞻文過有理似孫子荊子荊曰所以枕流欲洗其耳

王直方詩話云謝眺嘗語沈約曰好詩圓美流轉如彈丸故東坡答王鞏云新詩如彈丸又送歐陽季弼雲中有淸圓句銅丸飛柘彈蓋詩貴於圓熟也余以謂圓熟多失之平易老硬多失之枯漧能不失於二者之間則可與古之作者並驅耳

石林詩話云古人論詩多矣吾獨愛湯惠休稱謝靈運爲初日芙蕖沈約稱王筠爲彈丸脫手兩語最當人意初日芙蕖非人力所能爲而精彩華麗之意自然見於造化之外然靈運諸詩可以當此者亦無幾彈丸脫手𨿽是輸寫便利動無違礙然其精圓快速發之在手筠亦未能盡也然作詩審到此地豈復有餘事韓退之贈張籍云君詩多態度靄靄空春云司空圖記戴叔倫語云詩人之辭如藍田日暖良玉生煙亦是形似之微妙者但學者不能味其言耳

東坡云黃州東南三十里爲沙湖余將置田其間因往相田得疾聞麻橋龎安常善醫而聾遂往求療安常𨿽聾而穎悟絕人以指畫字不盡數字輒深了人意余戲之曰余以手爲口君以眼爲耳皆一時異人也疾愈與之同遊淸泉寺寺蘄水郭門外二里許有王逸少洗筆泉水極甘下臨蘭溪溪水西流余作歌雲山下蘭芽短浸溪松間沙路淨無泥蕭蕭暮雨子規啼誰道人無再少時君看流水尙能西休將白髮唱黃雞是日極飲而歸

西淸詩話云東坡謫黃岡與陳慥季常遊季常自以爲飽禪學而妻栁頗悍忌季常畏之故東坡因詩戲之曰龍丘居士亦可憐談空說有夜不眠忽聞河東獅子吼拄杖落手心茫然

潘子眞詩話云吳瑛徳仁襟情髙逺遵路之子淑之孫也未五十以虞部員外郎致仕歸隠蘄春元祐間朝廷聞其髙聘之不起稽山不是無賀老我自興盡回酒船恨我不識元魯山恨君不識顏平原銅駞陌上防相見拍手一笑三千年東坡爲徳仁作也

苕溪漁隱曰寄吳徳仁兼簡陳季常詩全篇云東坡先生無一錢十年家火燒凡鈆黃金可成河可塞只有霜鬢無由龍丘居士亦可憐談空說有夜不眠忽聞河東獅子吼拄杖落手心茫然誰似濮陽公子賢飲酒食肉自得仙平生寓物不畱物在家學得忘家禪門前防防十頃田淸溪繞屋花連天溪堂醉臥呼不醒落花如雪春風顚我遊蘭溪訪淸泉已辦布韈靑行纒稽山不是無賀老我自興盡回酒船恨君不識顏平原恨我不識元魯山銅駞陌上防相見握手一笑三千年詩中所雲龍丘居士卽陳季常也濮陽公子卽吳徳仁也又云我遊蘭溪訪淸泉已辦布韈靑行纒稽山不是無賀老我自興盡回酒船蓋欲往訪徳仁未成也李白詩云稽山無賀老卻棹酒船回用此事也又云恨君不識顏平原東坡自謂也恨我不識元魯山謂徳仁也銅駞陌上防相見握手一笑三千年蓋言終當相見如蘇子訓之徒此一篇詩意本末次序有倫有理可謂精致矣潘子眞但只言稽山不是無賀老以下六句爲徳仁作不知濮陽公子復是何人無乃與詩題相戾乎

侯鯖錄云魯直戲東坡云昔右軍字爲換鵝字韓宗儒性饕餮毎得公一帖於殿帥姚麟換羊肉數斤可名二丈書爲換羊書矣公在翰苑一日以生辰制撰紛冗宗儒繼作簡以圖報書來人督索甚急公笑曰傳語本官今日斷屠

東坡云僕行年五十始知作活大要是慳耳而文以美名謂之儉素然吾儕爲之則不類俗人眞可謂淡而有味者又詩云不戢不難受福不那口體之欲何窮之有毎加節儉亦是惜福延壽之道此似鄙俗且出於不得已然自謂長防不敢獨用故獻之左右住京尢宜此防也苕溪漁隠曰此東坡與李公擇書愛其語有理故錄入叢話余連嵗憂患生理益微此防誠不可不用若更以雪堂畫義竹筒之法兼行之當益佳耳

東坡云余在黃州與陳慥季常往來每往過之輒作汁字韻詩一篇季常不禁殺故以此諷之季常旣不復殺而裏中皆化之至有不食肉者皆云未死神已泣此語使人淒然也苕溪漁隱曰余憂患之餘久亦戒殺細味東坡此詩欣然防意故錄全章益以自警詩曰我哀籃中蛤閉口護殘汁又哀网中魚開口吐微濕刳腸彼交病過分我何得相逢未寒溫相勸此最急不見盧懷愼烝壺似烝鴨坐客皆忍笑髠然發其羃不見王武子毎食刀機赤琉璃載烝豚中有人乳白盧公信寒陋衰髮得滿幘武子𨿽豪華未死神已泣先生萬金璧護此一蟻缺一年如一夢百嵗眞過客君無廢此篇嚴詩編杜集

緗素雜記云世俗相傳古詩不必拘於用韻余謂不然如杜少陵早發射洪縣南途中作及字韻詩皆用緝字一韻未嘗用外韻也及觀東坡與陳季常汁字韻一篇詩而用六韻殊與老杜異其他側韻詩多如此以其名重當世無敢訾議至荊公則無是獘矣其得子固書因寄以及字韻詩其一篇中押數韻亦止用緝字一韻他皆類此正與老杜合苕溪漁隠曰黃朝英之言非也老杜側韻詩何嘗不用外韻如戲呈元二十一曹長末字韻一篇詩而用五韻南池谷字韻一篇詩而用四韻客堂蜀字韻一篇詩而用三韻此特舉其二三耳其他如此者甚眾今若以一篇詩偶不用外韻遂爲定格則老杜何以謂之能兼眾體也黃旣不細考老杜諸詩又且輕議東坡尢爲可笑六一居士云韓退之工於用韻其得韻寛則波瀾橫溢泛入傍韻乍還乍離出入回合殆不可拘以常格如此日足可惜之類是也得韻窄則不復傍出而因難以見巧愈險愈奇如病中贈張十八之類是也譬夫善馭良馬者通衢廣陌縱橫馳逐惟意所之至於水曲蟻封疾徐中節而不蹉跌乃天下之至工也且退之於用韻猶能如此孰謂老杜反不能之是又非黃所能知也

王直方詩話云與王慶源詩云靑衫半作霜葉枯遇民如兒吏如奴吏民莫作官長看我是識字耕田夫妻啼兒號刺史怒時有野人來挽須拂衣自注下下考芋魁飯豆吾豈無山谷云庭堅最愛此數韻

漁隱叢話前集卷三十八

欽定四庫全書

漁隱叢話前集卷三十九

宋胡仔撰

東坡二

東坡云與可畫竹初不自貴重四方之人持縑素而請者足相躡於其門與可厭之投諸地而罵曰吾將以爲韈材士大夫傳之以爲口實及與可自洋州還而余爲徐州與可以書遺余曰近語士大夫吾墨竹一派近在彭城可往求之韈材當萃於子矣書尾復寫一詩其略曰擬將一段鵝溪絹掃取寒稍萬尺長余謂與可竹長萬尺當用絹二百五十匹知公倦於筆硯願得此絹而已因答其詩云世間亦有千尋竹月落庭空影許長與可笑曰蘇子瞻辯則辯矣然二百五十疋吾將買田而歸老焉與可嘗令余作洋州三十詠篔簹谷其一也予詩云漢川修竹賤如蓬斤斧何曽赦籜龍料得淸貧饞太守渭濱千畝在胸中與可是日與其妻遊谷中燒筍晚食發函得詩失笑噴飯滿案

石林詩話云文同字與可蜀人與蘇子瞻厚爲人靖深不攖世故善畫墨竹作詩亦過人熙寧初時論旣不一士大夫好惡紛然同在館閣未嘗有所向背時子瞻數上書論天下事退而與賓客亦多以時事爲譏誚同極以爲不然每苦口力戒之子瞻不能聽也出爲杭州通判同送行詩有北客若來休問事西湖𨿽好莫吟詩之句及黃州之謫正坐杭州詩語人以爲知言

東坡云予在廣陵與晁無咎曇秀道人同舟送客山光寺時客去予醉臥舟中曇秀作詩云扁舟乘興到山光古寺臨流勝槪藏慙愧南風知我意吹將艸木作天香予和之云閙處淸遊借隙光醉時眞境發天藏夢回拾得吹來句十里南風艸本香予昔對歐公誦文與可詩云美人卻扇坐羞落庭下花公曰此非與可詩世間原有此句與可拾得

冷齋夜話云世徒知與可掃墨竹不知其髙才兼諸家之妙詩尢精絕戲作鷺鷥詩曰頸細銀鉤淺曲腳髙綠玉深翹防上水禽無數有誰似汝風標

東坡云世傳王子敬帖有黃柑三百顆之語此帖乃在劉季孫家景文死不知今在誰家矣韋蘇州有詩書後欲題三百顆洞庭須待滿林霜蓋蘇州亦見此帖也余亦嘗有詩與景文云君家子敬十六字气壓鄴侯三萬籖劉季孫景文平之子也慷慨奇士博學能詩僕薦之得隰州以歿哀哉嘗有詩寄僕云四海共知霜鬢滿重陽能插菊花無死之日家無一錢但有書三萬軸畫數百幅耳

石林詩話云劉季孫能詩善用事送孔宗翰知揚州詩云詩書魯國眞男子歌吹揚州作貴人人多稱其精當季孫初以右班殿直監饒州酒王荊公爲江東提舉刑獄巡歷至饒按酒務始至防事見屏間有題小詩曰呢喃燕子語梁間底事來驚夢裏閒說與旁人應不解杖黎攜酒看支山大稱賞之問專知官誰所作以季孫對卽召與之語嘉嘆升車而去不復問務事旣至傳捨適郡學生持狀立庭下請差官攝學事公判監酒殿直一郡大驚遂知名云

山谷云韋蘇州詩云憐君臥病思新橘試摘猶酸色未黃書後欲題三百顆洞庭須待滿林霜餘往時以爲右軍帖中贈子黃甘三百者比見右軍一帖云奉橘三百枚霜未降不可多得蘇州蓋取諸此

王直方詩詁云顧子惇有顧屠之號以其肥偉也故東坡送子惇奉使河朔詩云我友顧子惇軀膽多雄偉便便十圍腹不但貯書史又云磨刀向豬羊釃酒防鄰里至於云平生批勑手亦皆用屠家語也子惇讀之頗不樂東坡遂和前篇末句云善保千金軀前言戱之耳錢穆父眉宇秀整東坡云穆四莫亂呼他名字是時穆父已有九子東坡遂以九子母丈夫呼之有詩云九子羨君門戶壯八州憐我往來頻苕溪漁隱曰東坡送子惇詩有防當勒燕然廊廟登劍履之句山谷和云西連魏三河東盡齊四履或云東坡見山谷此句頗忌之以其用事精當能押險韻故也然東坡復自和云我以病杜門商頌空振履蓋諸公餞子惇以病不往押韻用事豈復不佳山谷亦再和有發政恐傷民天步薄冰履之句押韻又似牽彊也

東坡云紹聖間人得二詩於防流館中不知何人作也今錄之以益篋笥之藏淮西功徳冠吾唐吏部文章日月光千載斷碑人膾炙不知世有段文昌李白當年流夜郎中原無復漢文章納官贖罪人何在壯士悲歌淚萬行苕溪漁隠曰或云此二詩乃東坡竄海外時作蓋自況也不知其果然否

王直方詩話云東坡跋米元章所收書畫云畫地爲餅未必似要令癡兒出饞水又云錦囊玉軸來無趾山谷和之云百家傳本略相似如月行天見諸水又云拙者竊鉤輒斬趾皆謂元章患淨病及好取人書畫也苕溪漁隠曰東坡次韻米黻二王書跋尾詩云怪君何處得此本上有桓寒具油劉公嘉話云晉書有飯食名寒具者後於齊民要術並食經中檢得是今所謂鐶餅桓嘗盛陳書畫召客觀之客有食寒具不濯手而執書因有污處不懌自是命賓不設寒具半山老人詩云呼童羈我果下驑欲尋南岡一散愁歐陽永叔絕句云綠陰深處聞啼鳥猶得追閒果下驑陳無已絕句云借子翩翩果下駒春原隨處小踟躕漢書霍光傳皇太后禦小馬車張晏曰漢廐有果下馬髙三尺以駕輦顏師古曰小馬於果樹下乘之故號果下馬

王直方詩話云前輩戲語有西湖風月不如東華軟紅之語故東坡和錢穆父蔣頴叔從駕景靈宮詩有云半白不嗟垂領髮軟紅猶戀屬車塵之句

東坡云乖崖公在蜀有錄曹參軍老病廢事公責之曰胡不歸明日參軍求去且以詩畱別其略曰秋光都似宦情薄山色不如歸興濃公驚謝之曰吾過矣同僚有詩人而吾不知因畱而慰薦之予幼時聞父老言恨不聞姓名今都曹路君以小疾求致仕予誦此語畱之不可乃采前人意作詩送之有積雪困桃李春心誰爲容淮光釀山色先作歸興濃子意亮已成我言寧復從恨無乖崖老一洗芥蔕胸之句

遁齋閒覽云詩人類以棄官歸隠爲髙而謂軒冕榮貴爲外物然鮮有能踐其言者故靈徹答韋丹云相逢盡道休官去林下何曽見一人蓋譏之也趙嘏云早晚粗酬身事了水邊歸去一閒人若身事了則仕進之心益熾愈無歸期矣王易簡云靑山得去且歸去官職有來還自來是豈能須臾忘情於軒冕邪張乖崖在蜀有一幕職官不爲乖崖所禮遂獻詩云秋光都似宦情薄山色不如歸興濃公謝而畱之彼蓋有激而云豈誠心哉筆談言有武人忽作詩云人生本無累何必買山錢遂棄官歸此最勇決予嘗於驛壁見人題兩句云謀生待足何時足未老得閒方是閒予深味其言服其精當而愧未能行也此與夫所謂一日看除目三年損道心者異矣

石林詩話云蘇子瞻嘗兩用孔稚圭鳴蛙事如水底笙歌蛙兩部山中奴隸橘千頭𨿽以笙歌易鼓吹不礙其意同至巳遣亂蛙成兩部更邀明月作三人則成兩部不知謂何物亦是歇後蓋用事寧與出處語小異而意同不可盡牽出處語而意不顯也

冷齋夜話云東坡自海南還至贛上以水涸舟不可行逗𨖻月餘時過一僧捨浴其長老魁梧如世所畫慈恩然叢林不以道學稱之東坡作偈戲之曰居士無塵堪洗滌道人有句借宣揚舉頭但見蠅鑽紙撫背時聞佛放光偏界難藏眞薄相一絲不掛但逢塲卻須更說圓通偈千眼燻籠是法王又嘗與劉器之同參玉板和尙器之毎倦山行聞見玉板欣然從之至簾泉燒筍而食器之覺筍味勝問此何名曰名玉板此老僧善說法要令人得禪悅之味於是器之方悟其戲東坡作偈曰叢林眞百丈法嗣有橫枝不怕石頭路來防玉板師聊憑栢樹子與問籜龍兒瓦礫猶能說此君那不知

東坡云江南人好作盤遊飯脯鮓鱠炙無不有然皆埋之飯中故里諺云闕【其厥切】得窖子羅浮頴老取凡飲食雜烹之名谷董羮坐客皆稱善詩人陸道士遂出一聮云投醪谷董羮鍋內闕窖盤遊飯盌中東坡大喜錄之以付江秀才收爲異時一笑

王直方詩話云蘇黃門以已夘生故東坡有夘君之語其以檀香觀音像遺黃門云持是壽夘君其出局偶書云傾杯不能飲待得夘君來其送王鞏詩云淚濕粉牋書不得憑君送與夘君看

山谷云東坡道人在黃州作卜算子云缺月掛疎桐漏斷人初靜誰見幽人獨往來縹緲孤鴻影驚起卻回頭有恨無人省防盡寒枝不棲寂寞沙洲冷語意髙妙似非喫煙火食人語非胸中有數萬卷書筆下無一防塵俗气孰能至此苕溪漁隠曰揀盡寒枝不棲之句或云鴻鴈未嘗棲宿樹枝惟在田野葦叢間此亦語病也此詞本詠夜景至換頭但只說鴻正如賀新郎詞乳燕飛華屋本詠夏景至換頭但只說橊花蓋其文章之妙語意到處卽爲之不可限以繩墨也

西淸詩話云東坡在北扉自以獨步當世與一時侍從更唱疊和莫不稱厚曽子開賦扈蹕詩押辛字韻韻窘束而往返絡繹不已坡厭之復和云讀罷君詩何所似搗殘姜桂有餘辛顧問客曰解此否謂唱首有辣气故耳

東坡云僕初入廬山山谷奇秀平生所未見殆應接不暇遂發意不欲作詩已而山中僧俗皆言蘇子瞻來矣不覺作一絕云芒鞋靑竹杖自掛百錢遊可怪深山里人人識故侯旣自哂前言之謬復作兩絕云靑山若無素偃蹇不相親要識廬山面他年是故人又云自昔懷淸賞神遊杳藹間而今不是夢眞个在廬山是日有以陳令舉廬山記見寄者且行且讀見其中有云徐凝李白之詩不覺失笑旋入開元寺主僧求詩因爲作一絕云帝遣銀河一派垂古來惟有謫仙詞飛流濺沫知多少不與徐凝洗惡詩往來山南北十餘日以爲勝絕不可勝談擇其尢者莫如漱玉亭三峽橋故作二詩最後與總老同遊西林又作一絕雲橫看成嶺側成峯逺近髙低各不同不識廬山眞面目只緣身在此山中僕廬山之詩盡於此矣

冷齋夜話云東坡遊廬山東林作二偈雲溪聲便是廣長舌山色豈非淸淨身夜來八萬四千偈他日如何舉似人橫看成嶺側成峯逺近髙低各不同不識廬山眞面目只緣身在此山中山谷云此老人於般若橫說豎說了無刺語非其筆端有口亦安能吐此不傳之妙仇池筆記云餘一日醉臥有魚頭鬼身者自海中來云廣利王請端明予被褐艸履黃冠而去亦不知身步入水中但聞風雷聲有傾豁然明白眞所謂水精宮殿也其下驪目夜光文犀尺璧南金火齊不可仰視瑚琥珀不知幾多也廣利佩劍冠服而出從二靑衣余曰海上逐客重煩邀命有頃東華眞人南溟夫人造焉出絞綃丈餘命余題詩餘賦曰天地𨿽虛廓惟海爲最大聖王皆祀事位尊河伯拜祝融爲異號恍惚聚百怪二气變流光萬里風雲快靈旗搖虹纛赤虯噴滂湃家近玉皇樓彤光照世界若得明月珠可償逐客債寫竟進廣利諸仙迎看咸稱妙獨廣利旁一冠簮者謂之鼈相公進言蘇軾不避忌諱祝融字犯王諱王大怒余退而嘆曰到處被相公廝壊苕溪漁隠曰此事恍惚怪誕殆類傳奇異聞所載又其詩亦淺近不似東坡平日語疑好事者爲之以附托其名耳

漁隱叢話前集卷三十九

欽定四庫全書

漁隱叢話前集卷四十

宋胡仔撰

東坡三

緗素雜記云劉公嘉話云晉謝靈運須美臨刑因施爲南海祗洹寺維摩像須寺人寶惜初不虧損中宗朝安樂公主五日鬭百艸欲廣其物色令馳驛取之又恐爲他所得因剪棄其餘今遂無其集所載止此而已及觀東坡次韻景文聽琵琶詩云猶勝江左狂靈運共鬭東昏百艸須乃以安樂公主爲東昏侯按東昏侯是齊明帝第三子𨿽昏虐暴亂實未嘗取靈運須以鬭百艸豈非誤與又陳後主時張貴妃名麗華尢見寵幸隋遣韓擒虎平陳後主與麗華俱見收而東坡譔虢國夫人夜遊圖詩云當時亦笑潘麗華不知門外韓擒虎又誤也蓋齊東昏侯有潘淑妃未嘗名麗華亦與韓擒虎事無干淑妃又左傳昭公二十八年賈大夫娶妻美禦以如臯射雉獲之杜預注云爲妻禦之臯澤如訓之則非地名明矣而東坡和人防獵詩云不向如臯閒射雉歸來何以得卿卿眞誤也

苕溪漁隱曰和子由使契丹至涿州見寄詩云始憶庚寅降屈原旋看蠟鳳戲僧防晉書王與兄弟防集任子孫戲僧達跳下地作虎子僧綽正坐采蠟燭珠爲鳳凰僧達奪取打壞亦復不惜僧防累十二博棊旣不墜落亦不重作則蠟鳳凰戲乃僧綽也又立春日與李端叔詩云丞椽頗哀亮定武有此碑本坡自大字寫之作亮字後漢馬援爲隴西太守務開恩信寛以待下任吏以職但總大體而已諸曹時白外事援輒曰此丞椽之任何足相煩頗哀老子使得遨遊若大姓侵小民黠吏不從令此乃太守事耳則亮字當作援也又次韻錢舍人病起雲何如一笑千屙散絕勝倉公飲上池史記扁鵲遇長桑君曰我有禁方年老欲傳與公乃出其懷中藥予扁鵲飲是以上池之水三十日當知物矣則非太倉公也

西淸詩話云唐人以詩爲專門之學𨿽名世善用故事者或未免小誤如王摩詰詩衛靑不敗由天幸李廣無功緣數奇不敗由天幸乃霍去病非衛靑也去病傳云其軍嘗先大將軍軍亦有天幸未嘗困絕意有大將軍字誤指去病作衛靑耳李太白山陰道士如相訪爲寫黃庭換白鵝乃道徳經非黃庭也逸少嘗寫黃庭經與王修故二事相紊杜牧之尢不勝數前輩每云用事𨿽了在心目間亦當就時討閱則記牢而不誤端名言也石林詩話云古今人用事趂筆快而悞者𨿽名輩有不免蘇子瞻石建方欣洗牏厠姜龎不解嘆蠨蝛據漢書牏厠本作厠牏蓋中衣二字義不應可顚倒用黃魯直啜羮不如放麋樂羊終愧巴西巴西本是西巴見韓非子蓋貪於得韻亦不暇省耳

後山詩話云眉山長公守徐常與客登項氏戲馬臺賦詩雲路失玉鉤芳艸合林亡白鶴野泉淸廣陵亦有戲馬臺其下有路號玉鉤斜唐髙宗東封有鶴下焉乃詔諸州爲老氏築宮名以白鶴公蓋誤用而後所取信故不得不辧也

隱居詩話云劉禹錫詩賈生王佐才衛綰工車戲同遇漢文時何人居重位賈生當文帝時流落不偶而死是也衛綰以車戲事文帝爲郎及景帝立稍見親用久之爲禦史大夫封建陵侯景帝末年始拜丞相在文帝時實未嘗居重位也

西齋話紀云古人作詩引用故實或不原其美惡但以一時中的而已如李端於郭暖席上賦詩其警句云新開金埒教調馬舊賜銅山許鑄錢乃比鄧通耳旣非令人又非美事何足算哉引用故事多以事淺語熟更不思究率爾用之往往有誤如李商隱路逢王二十入翰林詩云定知欲報淮南詔急召王褒入九重漢武帝以淮南王安善文辭尊重之每爲報書常召司馬相如視艸乃遣王褒自是宣帝時人王禹偁筍詩云稚川龍過頻回首詔得靑靑數代孫稚川卽葛洪之字投杖葛陂化龍乃費長房也孫僮傅巖詩云刑人一旦起幽深功業煌煌照古今蓋當時有胥靡修築巖道而傅說在困約中代之以假其資是爲胥靡傭賃也豈可謂說爲刑人哉苕溪漁隱曰路逢王二十入翰林詩乃劉夢得詩非李商隱詩也

緗素雜記云韓熙載本髙密人後主卽位頗疑北人鴆死者多而熙載且懼愈肆情坦率不遵禮法破其財貨售集妓樂迨數百人日與荒樂蔑家人之法所受月俸至卽散爲妓女所有而熙載不能制之以爲喜而日不能給遂獘衣屨作瞽者持獨弦琴俾舒雅執板挽之隨房歌鼓求丐以足日膳旦暮亦不禁其出入或竊與諸生糅雜而淫熙載見之趨過而笑曰不敢阻興而巳及夜奔客寢者其客詩云苦是五更畱不住向人頭畔著衣裳時人議謂北齊徐之才豁達無以過之故東坡詩云欲教乞食歌姬院故與雲山舊衲衣蓋用熙載求丐事也苕溪漁隱曰余讀北夢瑣言裴休常披毳衲於歌姬院持鉢乞食自言不爲俗情所染可以說法爲人蓋東坡以玉帶施元老元以衲裙相報卽用此事爲是若緗素雜記謂用前事非也

東坡云僕遊吳興有遊飛英寺詩雲微雨止還作小窓幽更妍盆山不見日艸木自蒼然非至吳越不見此景也

冷齋夜話云對句法詩人窮盡其變不過以事以意以出處具備謂之妙如荊公曰平日離愁寛帶眼迄今歸思滿琴心又曰欲寄荒寒無善畫賴傳悲壯有能琴乃不若東坡微意特奇如曰見說騎鯨遊汗漫也曽捫虱話酸辛又曰龍驤萬斛不敢過漁舟一葉從掀舞以鯨爲虱對以龍驤爲漁舟對大小气熖之不等其意若玩世謂之秀傑之气終不沒者此類是也

王直方詩話云東坡嘗令門人輩作人不易物賦或人戲作一聯曰伏其幾而升其堂曽非孔子襲其書而戴其防朱是蘇公蓋元祐之初士大夫效東坡頂短檐髙桶防謂之子瞻樣故云

後山詩話云熙寧初有人自常調上書迎合宰相意遂丞禦史蘇長公戲之曰有甚意頭求富貴沒些巴鼻便姦邪有甚意頭沒些巴鼻皆俗語也某公用事排斥端士矯飾爲行範蜀公詠伯房假山曰倐忽平爲險分明假奪眞蓋刺之也

石林詩話云李廌陽翟人少以文字見蘇子瞻子瞻喜之元祐初知舉廌適就試意在必得以冠多士及考章援程文大喜以爲廌無疑遂以爲魁旣坼號悵然出院以詩送廌歸其曰平時謾說古戰場過眼終迷日五色蓋道其本意薦自是學亦不進家貧不甚自愛嘗以書責子瞻不薦已子瞻後薄之終不第而卒

冷齋夜話云余遊儋耳見黎氏爲餘言東坡無日不相從常從乞園蔬出其臨別歸海北詩云我本儋耳民寄生西蜀州忽然跨海去譬如事逺遊平生生死夢三者無劣優知君不再見欲去且少畱其末云新釀甚佳求一具謾寫此詩以折菜錢又謁姜唐佐唐佐不在見其母母迎笑食餘防榔余問母識蘇公乎母曰識之然無柰好吟詩公嘗杖而至問秀才何往我言入村落未還有包燈心紙公以手拭開書滿紙囑曰秀才歸示之今尙在余索讀之醉墨欹傾曰張睢陽生猶罵賊嚼齒穿齦顏平原死不忘君握拳透爪

東坡云僕在徐州王子立子敏皆館於官舍而蜀人張師厚來過二王方年少吹洞簫飲酒杏花下作詩云杏花飛簾散餘春明月入戶尋幽人褰衣步月踏花影炯如流水涵靑蘋花間置酒淸香發爭挽長條落香雪山城酒薄不堪飲勸君且吸杯中月洞簫聲斷月明中惟憂月落酒杯空明朝捲地春風惡但見緑葉棲殘紅明年予謫黃州對月獨飲嘗有詩云去年花落在徐州對月酣歌美淸夜今年黃州見花髮小院閉門風露下蓋憶與二王飲時也張師厚久已死今年子立復爲古人哀哉

冷齋夜話云世人之詩例多禁忌富貴中不得言貧賤事少壯中不得言衰老事康彊中不得言疾病死亡事脫或犯之謂之詩防謂之無气是大不然詩者妙觀逸想之所寓也豈可限以繩墨哉如王維畫雪中芭蕉詩眼見之知其神情蹔寓於物俗論則誠以爲不知寒暑荊公方大拜賀客盈門忽防筆題其壁云霜筠雪竹鐘山寺投老歸與寄此生東坡在儋耳作詩曰平生萬事足所欠惟一死豈可與世俗論哉余嘗與客論至此而客不然吾論余作詩自志其略曰東坡醉墨浩淋浪千首空餘萬丈光雪裏芭蕉失寒暑眼中騏驥略黃王直方詩話云東坡在定武作松醪賦有云遂從此而入海渺翻天之雲濤蓋自定再謫惠州自惠而遷昌化人以爲語防秦少遊紹聖間請外以校勘爲杭倅方至楚泗間有詩云平生逋欠僧坊睡準擬如今處處還詩成之明日以言者落職監處州酒好事者以爲詩防陳無已賦髙軒過詩云老知書畫眞有益卻悔歲月來無多之句不數月遂卒或以爲詩防苕溪漁隱曰人之得失生死自有定數豈容前逃烏得以防言之何不達理如此乃庸俗之論也如東坡自黃移汝別雪堂鄰里有詞云百年彊半少來日苦無多蓋用退之詩年皆過半百來日苦無多之語然東坡自此脫謫籍登禁從累帥方面晚𨿽南遷亦幾二十年乃薨則來日苦無多之語何爲不成防耶

後山詩話云東坡居惠廣守月餽酒六壺吏嘗跌而亡之坡以詩謝曰不謂靑州六從事翻成烏有一先生夷堅志云燕邸萊州洋川公家裝褫古今畫爲十冊東坡過之因爲書籖仍題其後云髙堂素壁無舒捲之勞明窓淨幾有坐臥之安又題王靄畫如來出山相雲頭鬅鬙耳卓朔適從何處來碧色眼有角明星未出萬象閒外道天魔猶奏樂錯不錯安得無上菩提成等正覺山谷詩云蕭寺吟雙竹秋醪薦二螯破塵歸騎速橫日鴈行髙又擁膝度殘臘攀條驚淺春皆洋川公養浩堂故事而集中不載家君在北方宗室子伯璘言如此予家有大年畫小景二幅山谷親書兩絕句其上曰水色煙光上下寒忘機鷗鳥恣飛還年來頻作江湖夢對此身疑在故山輕鷗白鷺定吾友翠栢幽篁是可人海角逢春知幾度臥遊到處總傷神今豫章所刻集及他本皆無

石林詩話云詩之用事不可牽彊必至於不得不用而後用之則事辭爲一莫見其安排鬭湊之迹蘇子瞻嘗作人挽詩云豈意日斜庚子後忽驚歲在已辰年此乃天生作對不假人力溫庭筠詩亦有甲子相對者云風捲蓬根屯戊已月移松影守庚申兩句本不相類其題云與道士守庚申時聞西方有警事解後適然固不可知然以其用意附防觀之疑若得此句而就之爲題者此蔽於用事之獘也苕溪漁隱曰予嘗有一聯雲雨天逢甲子夜坐守庚申

冷齋夜話云客來茶罷渾無有盧橘楊梅尙帶酸張嘉甫問曰盧橘何種果類答曰枇杷是也又問何以驗之答曰事見相如賦嘉甫曰盧橘夏熟黃甘橙榛枇杷橪柿亭柰厚朴則盧橘果類賦不應四句重用應劭注曰伊尹書曰箕山之東靑馬之所有盧橘常夏熟不據依何也東坡曰意不欲耳

漁隱叢話前集卷四十

欽定四庫全書

漁隱叢話前集卷四十一

宋胡仔撰

東坡四

東坡云吾昔在錢塘一日晝寢寶山僧捨題其壁云七尺頑軀走世塵十圍便腹貯天眞此中空洞渾無物何止容君數百人其後有小子亦題名壁上見者乃謂余誚之也周伯仁所謂君者乃王茂之流豈此等輩哉冷齋夜話云東坡在儋耳有姜唐佐者從乞詩唐佐朱崖人亦書生東坡借其手中扇書其上云滄海何曽斷地脈朱崖從此破天荒又題司命宮楊道士息軒曰無事此靜坐一日似兩日若活七十年便是百四十黃金幾時成白髮日夜出開眼三千秋速於駒過隙是故東坡老貴汝一念息時來登此軒目送過海席家山歸未能題詩寄屋壁又嘗醉插茉莉花嚼防榔戲書姜秀才幾上云紫麝著人簪茱莉紅潮登頰醉防榔其超放如此

苕溪漁隱曰菊以黃爲正餘皆可鄙此朱遜之之語東坡印可作詩贈之有識眞似淵明之句余頃歲居泗上假館官舍小圃中有一亭牓曰秋香環植以黃菊別無他物必好事者原東坡之意而作也

先君題詩云騷人足奇思香艸比君子況此霜下傑淸芬絕蘭茝气稟金行秀徳備黃中美古來鶴髮翁餐英飲其水但恐蓬藋傷課僕加料理

東坡云余嘗浴泗洲雍熙塔下戲作如夢兩闋雲水垢何曽相受細看兩俱無有寄語揩背人盡日勞君揮肘輕手輕手居士本來無垢又云自淨方能洗彼我自汗流呀气寄語澡浴人且共肉身遊戲但洗但洗俯爲世間一切曲名本唐莊宗制一名憶仙姿嫌其不雅攺云如夢莊宗作此詞卒章云如夢如夢和淚出門相送取以爲之名

冷齋夜話雲海南城東有兩井相去咫尺而異味號雙井井源出嵒石罅中東坡酌水異之曰吾尋白龍不見今知家此水中乎同遊者怪問其故曰白龍當爲東坡出請徐待之俄見其脊尾如生銀蛇狀忽水渾有雲气浮水面舉首如插玉筯乃泳而去余至二井太守張子修爲造庵井上號思逺亭名泂酌岸有怪樹樹枝之腋有詩曰巖泉末入井防然冒沙石泉嫩石爲厭石老生罅隙異哉寸波中露此橫海脊先生酌泉笑泉香神龍蟄舉首玉筯插忽去銀丁擲大身何時布夭矯翔霹靂誰言鵬背大更覺宇宙窄字畫如顏書無名衘年月此詩气格似東坡而言泉嫩石老似非東坡又語散漫疑學者爲之也龍如蛇形小如玉筯

東坡云眉州靑神縣道側有小佛屋俗謂之豬母佛云百年前有牝豬伏於此化爲泉有二鯉魚在泉中蓋豬龍也蜀人謂牝豬爲母而立佛堂其上故以名之泉出石上深不及二尺大旱不竭而鯉莫有見者餘一日偶見之以告妻兄王願願深疑餘之誕也余亦不平其見疑因與願禱於泉上曰余若不誕者魚當復見已而二鯉復出願大驚再拜謝罪而去二事相類故並錄之苕溪漁隱曰東坡詩云圖書跌宕悲年老燈火靑熒語夜深山谷詩云弓刀陌上望行色兒女燈前語夜深蓋皆出於老杜廚人語夜闌之意王直方詩話以謂三詩當以先後分勝負非也

東坡云軾倅武林日夢神宗召入禁中宮女圍侍一紅衣女童捧紅靴一隻命軾銘之覺而記其一聯云寒女之絲銖積寸累天步所臨雲蒸霧起旣畢進禦上極嘆其敏使宮女送出睇眎裙帶間有六言詩一首云百疊猗猗風縐六銖縰縰雲輕植立含風廣殿微聞環佩揺聲又云軾自蜀應舉京師道過華淸宮夢明皇令賦太眞妃裙帶詞乃前六言詩也覺而記之今書贈柯山潘大臨邠老二說不同故並錄之

王直方詩話云東坡與孫巨源同防於王晉卿花園中晉卿言都敎餵飼了官員輩馬著巨源云都尉指揮都餵馬好一對適長主送茶來東坡卽云大家齊喫大家茶蓋長公主呼大家也山谷嘗以賣菜賣生菜對磨刀磨剪刀東坡以洞庭春色爲掃愁帚山谷以水晶膾爲醒酒冰余謂正好作一對

後山詩話云蘇公居潁春夜對月王夫人曰春月可喜秋月使人愁耳公謂前未及也遂作詞曰不似秋光只與離人照斷腸而老杜云秋月解傷神語簡而益工也侯鯖錄云東坡在汝陰初春庭梅盛開月色鮮霽夫人曰春月勝如秋月秋月令人慘淒春月令人和悅坡笑曰子誠知言卽召客飲作減字木蘭花云春庭月午影落春醪光欲舞步轉回廊半落梅花婉娩香輕風薄霧都是少年行樂處不似秋光只與離人照斷腸

潘子眞詩話云古有行道人陌上見三叟年各百餘歲相與鉏禾莠住車問三叟何以得此壽上叟前致詞量腹節所受中叟前致詞室內嫗麄醜下叟前致詞暮眠不覆首要哉三叟言所以能長久又少壯面目澤長大色醜麄醜麄人所惡拔白自洗蘇平生發完全變化似浮屠醉酒巾幘落禿頂赤如壺此應璩三叟詞也吳兢古樂府及藝文類聚所載語皆不完予得此本於臨淄晏公家以示周元翁元翁笑曰登徒子之妻蓬頭攣耳又疥且痔便有五子東家之女登墻見窺今三年矣玉未之許也烏在其爲麄醜也哉

東坡云昨日太守揚君采通判張君規邀余出遊安國寺坐中論風气養生之事余曰皆不足道難在去欲張曰蘇子卿齧雪防氈縮背出血無一語少屈可謂了死生之際矣然不免爲胡婦生子患難且然而況洞房綺疏之下乎乃知此事不易消除眾客皆大笑余愛其語有理故爲記之

苕溪漁隱曰子由奉使契丹寄子瞻詩云誰將家集過幽都每被行人問大蘇莫把文章動蠻貊恐妨談笑臥江湖此欒城集中詩也澠水燕談錄云張蕓叟奉使大遼宿幽州館中有題蘇子瞻老人行於壁間者聞範陽書肆亦刻子瞻詩數十篇謂之大蘇集子瞻名重當代外至夷蠻亦愛服如此蕓叟題其後曰誰傳佳句到幽都逢著行人問大蘇此二句與子由之詩全相類疑好事者攺之也

冷齋夜話云蘇子由謫髙安時云庵居洞山時時相過有聰禪師者亦蜀人居聖壽寺一夕云庵夢同子由出迓五祖戒禪師旣覺私怪之以語聰聰曰吾亦夢同迎戒禪師子由撫掌大笑曰世間夢乃有同者異哉俄東坡書至曰吾已至奉新旦夕可相見子由攜兩衲候於城南建山寺東坡至坐定理夢事以語坡坡曰軾八九歲時時時夢身是僧往來陜右乂先妣方娠夢一僧來托宿瘠而眇云庵驚曰戒陜右人也失一目暮年棄五祖來遊髙安終於大愚逆數蓋五十年而東坡時年四十九矣後與云庵書其略曰戒和尙不識人嫌彊顏復出亦可笑矣旣是法器願痛加磨勵使還舊觀自是常著衲衣哲宗問右璫陳衍曰蘇軾襯朝章何衣對曰是道衣哲宗笑之及謫英州佛印云庵遣書至坡不復答但引紙大書曰戒和尙乂鑿脫也後七年歸自海南有玉局之除作偈答南華長老云惡業相纒五十年常行八棒十三禪今著衲衣歸玉局可憐化作五通仙王直方詩話云杭有西湖而潁亦有西湖皆爲遊賞之勝而東坡連守二州其初得潁也有潁人在坐云內翰但只消遊湖中便可以了郡事蓋言其訟簡也秦少章因作一絕獻之云十里荷花菡萏初我公所至有西湖欲將公事湖中了見說官閒事亦無後東坡到潁有謝執政啟亦云入防兩禁每玷北扉之榮出典二邦輒爲西湖之長

王直方詩話云爲程筠作歸眞亭詩云會看千字誄木杪見趺趺是碑坐不應見於木杪也

石林詩話云學者多議蘇子瞻木杪見趺以爲語病謂跌不當出木杪也殊不思此題程筠先墓歸眞亭也東南多葬山上碑亭往往在半山間未必皆平地則自下視之趺出木杪何足怪哉

詩眼云句法之學自是一家工夫昔嘗問山谷耕田欲雨刈欲晴去得順風來者怨山谷云不如千巖無人萬壑靜十步回頭五步坐此專論句法不論義理蓋七言詩四字三字作兩節也此句法出黃庭經自上有黃庭下關元巳下多此體張子平四愁詩句句如此雄健穩愜至五言詩亦有三字二字作兩節者老杜云不知西閣意肯別定畱人肯別耶定畱人耶山谷尢愛其深逺聞雅蓋與上七言同

冷齋夜話云東坡在惠州作梅詞云玉骨那愁瘴霧冰肌自有仙風海仙時遣探芳叢倒掛緑毛麼鳳素面常嫌粉污洗妝不退唇紅髙情已逐曉云空不與梨花同夢時侍兒朝云新亡其寓意爲朝云作也苕溪漁隱曰王直方詩話載晁以道云說之初見東坡梅詞便知道此老須過海只爲古今人不曽道到此須罰教去此言鄙俚近於忌人之長幸人之禍直方無識載之詩話寧不畏人之譏誚乎

髙齋詩話云髙情已逐曉云空不與梨花同夢後見王昌齡梅詩云落落寞寞路不分夢中喚作梨花云方知東坡引用此詩也

王直方詩話云橄欖詩紛紛靑子落紅鹽正味森森苦且嚴待得微甘回齒頰已輸崖蜜十分甜範景文言橄欖木髙大難采以鹽擦木身則其實自落此所以有落紅鹽之語也苕溪漁隱曰余居嶺外七年備見土人采橄欖初未嘗以鹽擦樹身亦只以梯采之或以杖擊之而東坡落紅鹽之語當自別出小說也

隱居詩話云王禹偁橄欖詩雲南方多果實橄欖稍珍奇北人將就酒食之先嚬眉皮核苦且澁歷口復棄遺良久有回味始覺甘如飴蓋六句說回味歐陽修云甘苦不相入初爭久方知極快健也

蘇子由云東坡居士謫居儋耳寘家羅浮之下獨與幼子過負檐渡海葺茅竹而居之日防藷芋而華屋玉食之念不存於胸中平生無所嗜好以圖史爲園囿文章爲鼔吹至是亦皆罷去猶獨喜爲詩精深華妙不見老人衰憊之气苕溪漁隱曰凡人能處憂患蓋在其平日胸中所養韓退之唐之文士也正色立朝抗疏諫佛骨疑若殺身成仁者一經竄謫則憂愁無聊槪見於詩詞由此論之則東坡所養過退之逺矣

石林詩話云詩篇當有操縱不可拘用一律蘇子瞻詩林行婆家初閉戶翟夫子捨尙畱關始讀殆不可測其意蓋下有連娟缺月黃昏後縹緲新居紫翠間系悶豈無羅帶水割愁還有劍鋩山四句則入頭不怕放行寧傷初拙也然系悶羅帶割愁劍鋩之語大是險諢亦何可屢打也

三山老人語錄云自來九日多用落帽事獨東坡云破防多情卻戀頭尢爲奇特

緗素雜記云舊唐書載唐明皇時宰相李林甫自以無學術僅能秉筆有才名於時者尢忌之林甫典選時選人嚴迥判語杕杜二字林甫不識謂韋侍郎曰此謂枤杜何也韋俛首不敢言又太常少卿姜度妻誕子林甫手書慶之曰聞有弄麞之慶客視之掩口故東坡賀人生子詩云甚欲去爲湯餅客卻愁錯寫弄麞書蓋用此也惜乎新史不載其事

東坡云兒子邁嘗作林檎詩云熟顆無風時自落半腮迎日鬭鮮紅於等輩中亦號有思致者今已老無他技但亦時出新句也嘗作酸棗尉有詩云葉隨流水歸何處牛載寒鴉過別村此句亦可喜也

苕溪漁隱曰蘇叔黨過賦鼠須筆云太倉失陳紅狡穴得余腐旣興丞相嘆又發廷尉怒磔肉餧餓貓紛髯雜霜兔插架刀槊健落紙龍蛇騖物理未易詰時來卽所遇穿墉何卑微托此得佳譽其步驟气格殊有父風也

漁隱叢話前集卷四十一

欽定四庫全書

漁隱叢話前集卷四十二

宋胡仔撰

東坡五

唐子西語錄云東坡作病鶴詩嘗寫三尺長脛瘦軀闕其一字使任徳翁輩下之凡數字東坡徐出其槁蓋閣字也此字旣出儼然如見病鶴矣東坡詩敍事言簡而意盡惠州有潭潭有潛蛟人未之信也虎飲水其上蛟尾而食之俄而浮骨水上人方知之東坡以十字道盡云潛鱗有饑蛟掉尾取渴虎言渴則知虎以飲水而召災言饑則蛟食其肉矣

後山詩話云詩欲其好則不能好矣王介甫以工蘇子瞻以新黃魯直以奇而子美之詩奇常工易新陳莫不好也

王直方詩話云東坡嘗以所作小詞示旡咎文潛曰何如少遊二人皆對云少遊詩似小詞先生小詞似詩陳無已云荊公晚年詩傷工魯直晚年詩傷奇余戲之曰子欲居工奇之間耶

遁齋閒覽云蘇子瞻嘗自言平生有三不如人謂著棊飲酒唱曲也然三者亦何用如人子瞻之詞𨿽工而多不入腔正以不能唱曲耳

呂氏童防訓云老杜歌行最見次第出入本末而東坡長句波瀾浩大變化不測如作雜劇打猛諢入卻打猛諢出也三馬贊振鬛長鳴萬馬皆瘖此記不傳之妙學文者能涵泳此等語自然有入處

王直方詩話云邢惇夫言掃地焚香閉閤眠簟紋如水帳浮煙客來夢覺知何處掛起西窓浪接天此東坡詩也嘗題於余扇山谷初讀以爲是劉夢得所作

後山詩話云蘇詩始學劉禹錫故多怨刺學不可不謹也晚學太白至其得意則似之矣然失於粗以其得之易也

緗素雜記云東坡於金門寺中見李畱臺與二錢唱和戲用其韻跋之有云欲問君王乞符竹但憂無蟹有監州注云皆世所傳錢氏故事事見歸田錄云國朝自下湖南始置通判旣非副貳又非屬官故常與知州爭權每云我是監郡朝廷使我來監汝舉動爲其所制太祖聞而患之下詔書戒勵自此稍絀然至今州郡往往與通判不和往時有錢昆少卿者家世饒杭人也杭人嗜蠏昆嘗求補外人問其欲何州昆曰但得有螃蠏無通判處可矣至今士人以爲口實

蔡寛夫詩話云學士院舊與宣徽院相鄰今門下後省乃其故地玉堂兩壁有巨然畫山董羽水宋宣獻公爲學士時燕穆之復爲六幅山水屏寄之遂置於中間宣獻詩所謂憶昔唐家扃禁地粉壁曲龍聞曩記承明意象今頓還永與鑾坡爲故事是也唐翰林壁畫海曲龍山故詩引用之元丰末旣修兩後省遂移院於今樞宻院之後兩壁旣毀屏亦莫知所在今玉堂中屏乃待詔郭熙所作春江曉景禁中官局多熙筆迹而此屏獨深妙意若欲追配前人者蘇儋州嘗賦詩云玉堂晝掩春日閒中有郭熙畫春山今遂爲玉堂一佳物也

苕溪漁隱曰才調集有無名氏絕句云春光冉冉歸何處更向樽前把一杯盡日問花花不語爲誰零落爲誰開東坡吉祥寺花詩云太守問花花有語爲君零落爲君開遂與前詩略同豈偶然耶古今詩話載太上隱者人莫知其本末好事者從之問姓名不答畱詩一絕云偶來松樹下髙枕石頭眠山中無歷日寒盡不知年東坡贈梁道人詩云寒盡山中無歷日用此事也又行瓊儋間肩輿坐睡夢中得句云千山動鱗甲萬谷酣笙鐘覺而遇淸風急雨戲作數句云幽懷忽破散永嘯來天風千山動鱗甲萬谷酣笙鐘蓋風來則千山艸木皆動如動鱗甲萬谷號呼有聲如酣笙鐘耳

王直方詩話云東坡送楊孟容詩云我家峩眉陰與子同一邦相望六十里共飲玻瓈江江山不違人徧滿千家窓但苦窓中人寸心不自降子歸治小國洪鐘噎微撞我畱侍玉堂弱步欹丰扛後生多髙才名與黃童雙不肯入州府故人余老龎慇懃與問訊愛惜霜眉厖何以待我歸寒醅發春缸蓋效山谷體作也山谷云子瞻詩句妙一世乃云效庭堅體退之戲效孟郊樊宗師之比以文滑稽耳恐後生不解故次韻道之曰我詩如曹鄶淺陋不成邦公如大國楚吞五湖三江赤壁風月笛玉堂雲霧窓句法提一律堅城受我降枯松倒澗壑波濤所舂撞萬牛挽不前公乃獨力扛諸人方嗤防渠非晁張雙但懷相識察牀下拜老龎小兒未可知客或許惇厖誠堪壻阿巽買紅纒酒缸歐陽文忠亦嘗效聖兪體作一篇有云嘉子治新園乃在太行谷題劉羲叟家園也

後山詩話云昔之黠者滑稽以玩世曰彭祖八百歲而死其婦哭之慟其鄰里共解之曰人生八十不可得而翁八百矣尙何尢婦謝曰汝輩自不諭耳八百死矣九百猶在也世以癡爲九百謂其精神不足也又曰令新視事而不習吏道召胥魁問之魁具道笞十至五十及折杖數令遽止之曰我解矣笞六十爲杖十四耶魁笑曰五十尙可六十猶癡耶蘇長公取爲偶對曰九百不死六十猶癡

苕溪漁隱曰東坡送人守嘉州古詩其中雲峨眉山月半輪秋影入平羌江水流謫仙此語誰解道請君見月時登樓上兩句全是李謫仙詩故繼之以謫仙此語誰解道請君見月時登樓之句此格本出於李謫仙其詩云解道澄江淨如練令人還憶謝暉蓋澄江淨如練卽暉全句也後人襲用此格愈變愈工

東坡云昔年過洛見李公簡言宋眞宗旣東封訪天下隱者杞人楊朴能爲詩召對自言不能上問臨行有人作詩送卿否朴曰惟臣妻有一首云更休落魄耽杯酒且莫猖狂愛詠詩今日捉將官裏去這回斷送老頭皮上大笑放還山余在湖州坐作詩追赴詔獄妻子送余出門皆哭無以語之顧謂妻子曰子獨不能如楊處士妻作一詩送我乎妻子不覺失笑余乃出

桐江詩話云楊朴字契先一日秋晴戲釣於道傍溪澗中值漕臺陳文惠出巡按從者訶之契先竟不顧文惠怒命從者攝至前路郵亭中詰之契先風神村野宛然一耕夫也文惠益怒欲加以刑契先丐毫楮供析乃作絕句云昨夜西風爛熳秋今朝東岸獨垂鉤紫袍不識蓑衣客曽對君王十二旒文惠謝遣之

王定國甲申雜記雲天下之公論𨿽仇怨不能奪也李承之奉世知南京嘗謂余曰昨在從班李定資深鞠子瞻獄𨿽同列不敢輒啟問一日資深於崇政殿門忽謂諸人曰蘇軾奇才也眾莫敢對已而曰𨿽三十年所作文字詩句引證經傳隨問卽答無一字差舛誠天下之奇才也嘆息不已苕溪漁隱曰余之先君靖康間嘗爲臺端臺中子瞻詩案具在因錄得其本與近時所刋行烏臺詩話爲尢詳今節入叢話以備觀覽

臘月遊孤山詩云獸在藪魚在湖一入池檻歸期無誤隨弓旌落塵土坐使鞭箠環呻呼追胥連保罪及孥百日愁嘆一日娛白雲舊有終老約朱綬豈合山人紆人生何者非蘧廬故山鶴怨秋猿孤何時自駕鹿車去掃除白髮煩菖蒲麻鞋短後隨獵夫射弋狐兔供朝晡陶潛自作五栁傳潘閬畫入三峯圖吾年凜凜今幾余知非不去慙衛蘧歲荒無術歸亡逋鵠則易畫虎難摹此詩云誤隨弓旌落塵土坐使鞭箠環呻呼以譏新法行後公事鞭箠多也又云追胥連保罪及孥以譏鹽法收坐同保妻子移鄕法太急也又云歲荒無術歸亡逋鵠則易畫虎難摹意取馬援言畫鵠不成猶類鶩畫虎不成反類狗言歲旣饑荒我欲出奇擘畫賑濟又恐不從恐似畫虎不成反類狗也

戲子由詩云宛丘先生長如丘宛丘學捨小如舟常時低頭誦經史忽然欠伸屋打頭斜風吹帷雨注面先生不愧傍人羞任從飽死笑方朔肯爲雨立求秦優眼前勃蹊何足道處置六鑿須天遊讀書萬卷不讀律致君堯舜知無術勸農冠蓋閙如雲送老虀鹽甘似蜜門前萬事不掛眼頭𨿽長低气不屈余杭別駕無功勞畫堂五丈容旂旄重樓跨空雨聲逺屋多人少風騷騷平生所慙今不恥坐對疲氓更鞭箠道逢陽虎呼與言心知其非口諾惟居髙志下眞何益气節消縮今無幾文章小技安足程先生別駕舊齊名如今衰老俱無用付與時人分重輕此詩云任從飽死笑方朔肯爲雨立求秦優意取東方朔傳侏儒飽欲死臣朔餓欲死及滑稽傳優旃謂陛楯郎汝𨿽長何益乃雨立我𨿽短幸休居言弟轍居貧官卑而身材長大故以比東方朔陛楯郎而以當今進用之人比侏儒優旃也又云讀書萬卷不讀律致君堯舜知無術是時新興律學某意非之以謂法律不足以致君堯舜今時人專學法律而忘詩書故言我讀書萬卷惟不讀法律蓋知法律之中無致君堯舜之術也又云勸農冠蓋閙如雲送老虀鹽甘似蜜以譏所差提舉官所至苛碎生事發摘官吏惟學官無吏責也乂云平生所慙今不恥坐對疲氓更鞭箠是時多徒配犯鹽之人例皆饑貧言鞭箠此等貧民平生所慙今不復恥以譏鹽法太急也又云道逢陽虎呼與言心知其非口諾惟是時張靚兪希旦作鹽司意不喜其人不敢與爭譏故毀詆之爲陽虎也

山村詩雲煙雨蒙蒙雞犬聲有生何處不安生但敎黃犢無人佩布谷何勞也勸耕意言是時販私鹽者多帶刀杖故取前漢龔遂令人賣劍買牛賣刀買犢曰何爲帶牛佩犢意言但得鹽法寛平令民不帶刀劍而買牛犢則民自力耕不勞勸督以譏鹽法太峻不便也又云老翁七十自鎌慙愧春山筍蕨甜豈是聞韶解忘味爾來三月食無鹽意言山中之人饑貧無食𨿽老猶自采筍蕨充饑時鹽法峻急僻逺之人無鹽食用動經數月若古之聖賢則能聞韶忘味山中小民豈能食淡而樂乎以譏鹽法太急也又云杖蔾裹飯去怱怱過眼靑錢轉手空贏得兒童語音好一年彊半在城中意言百姓請得靑苗錢立便於城中浮費使卻又言鄕村之人一年兩度夏秋稅及數度請納和預買錢今來更添靑苗助役錢因此莊家幼小子弟多在城市不著次第但學得城中人語音而巳以譏新法靑苗助役不便也

漁隱叢話前集卷四十二

欽定四庫全書

漁隱叢話前集卷四十三

宋胡仔撰

東坡六

開運鹽河詩云居官不任事蕭散羨長卿胡不歸去來滯畱愧淵明鹽事星火急誰能防農耕薨薨曉鼓動萬指羅溝坑天雨助官政然淋衣纓人如鴨與豬投泥相濺驚下馬荒堤上四顧但湖綫路不容足又與牛羊爭歸田𨿽賤辱豈失泥中行寄語故山友愼勿厭藜羮是時盧秉提舉鹽事擘畫開運鹽河差夫千餘人某於大雨中部役其河只爲般鹽旣非農事而役農民秋田未了有妨農事又其河中間有湧沙數里意言開得不便自嘆泥雨勞苦羨司馬長卿居官而不任事乂愧陶淵明不早棄官歸去也農事未休而役千餘人故云鹽事星火急誰能防農耕又言百姓已勞苦不易天雨又助官政之勞民轉致百姓疲獘役人在泥水中辛苦無異鴨與豬又言某亦在泥中與牛羊爭路而行若歸田豈至此哉故云寄語故山友愼不可厭藜羮而思仕宦以譏開運鹽河不當又妨農事也

王詵送韓幹畫馬十二疋求跋尾作詩雲南山之下汧渭之間想見開元天寶年八坊分屯隘秦川四十萬疋如雲煙騅駓駰駱驪驑騵白魚赤兔騂皇防龍顱鳳頸獰且妍奇姿逸徳隱駑頑碧眼番兒手足鮮歲時剪刷供帝閒柘袍臨池侍三千紅妝照日光流淵樓下玉螭吐淸寒往來蹙踏生飛湍眾工防筆和朱鉛先生曹霸弟子韓廏馬多肉尻脽圓肉中畫骨誇尢難金覊玉勒繡羅鞍鞭箠刻烙傷天全不如此圖近自然平沙細艸荒芊緜驚鴻脫兔爭後先王良挾策飛上天何必俯首服短轅意以騏驥自比譏執政大臣無能盡我才如王良之禦者何必折節干求進用也

李淸臣因沂山龍祠祈雨有應作詩雲南山髙崚嶒北山亦崷崪坐看兩山云出沒行如駛歸若呼始覺山中有靈物鬱鬱其焚蘭覃覃其擊鼓祝屢云云巫屢舞我民無罪神所憐一夜雷風三尺雨嶺木兮蒼蒼溪泉兮央央雲散諸峯互明滅東阡西陌農事忙廟閒山空音響絕某和云髙田生黃埃下田生蒼耳蒼耳亦已無更問麥有幾蛟龍睡足亦解慙二麥枯時雨如洗不知雨從何處來但聞呂梁百步聲如雷試上城南望城北際天菽麥靑成堆饑火燒腸作牛吼不知待得秋成否半年不雨坐龍慵但怨天公不怨龍今朝一雨聊自贖龍神社各言功無功日盜太倉粟嗟我與龍同此責勸農使者不汝容因君作詩先自劾此詩言本因龍神懶惰不行雨卻使人怨天公以譏執政大臣不任職不能調理陰陽卻使人怨天子以天公比天子以龍神社比執政大臣及百執事某自言無功竊祿與大臣無異當時送與李淸臣後得一兩日李淸臣來相看笑言承見示詩只是勸農使者不管恁地事弟轍時在徐州李淸臣與詩於詩後批云可求子瞻共和其詩云已飯盤蔬彊少畱相逢何物可消憂緣君未得酒中趣與我謾爲方外遊艸亂不容移馬足山雄全欲逼城樓濟時異日須公等莫狎翩翩海上鷗某和云五斗塵勞尙足畱閉門聊欲治幽憂羞爲毛遂囊中頴未許朱云地下游無事防須成好飲思歸時亦賦登樓羨君幕府如僧捨日向城西看浴鷗朱云漢成帝時乞斬張禹漢成帝欲誅之朱云曰臣得下從龍逢比干遊足矣龍逢夏桀臣比干商紂臣皆因諌而死某爲屢言新法不防施行不合以朱云自比意言聖明之世必無誅戮之事故未許與朱云地下游及王粲是魏武帝時人因天下亂離故粲在荊州依托劉表作登樓賦賦中有懷鄕思歸之思意亦欲作此賦也又用轍韻贈李淸臣云城南短李好交遊箕踞狂歌總自由尊主庇民君有道樂天知命我無憂醉呼妙舞畱連夜注云邦直家有舞者甚妙又雲閒作淸詩斷送秋瀟灑使君殊不俗樽前容我攬須不後李淸臣再次元韻云東來常嘆尠朋遊得遇髙人蘇子由已誓不言天下事相看俱遣世間憂新詩定及三千首曩別幾成二十秋南省都臺風雪夜問君還記劇談不後李淸臣差修國史賦詩送之云珥筆西歸近紫宸太平典冊不緣麟付君此事寧論晉載我當時舊過秦門外想無千斛米墓中知有百年人看君兩眼明如鏡休把春秋坐素臣某於仁宗朝曽進論二十五首皆論往古得失賈誼漢文帝時人追論秦之過失作過秦論史記載之某妄以賈誼自比意欲李淸臣於國史中載所進論

章傳作詩見寄某次韻云並生天地宇同閱古今宙視下則有髙無前孰爲後達人千鈞弩一防難再彀下士沐猴冠已系猶跳驟欲將駒過隙坐待石穿澑君看漢唐主宮殿悲麥秀而況彼區區何異一醉富爰居非所養俯仰金奏髑髏有餘樂不博南面後嗟我昔少年守道貧非疚自從出求仕役物恐見囿馬融旣依梁班固亦事竇效嚬豈不欲頑質謝鐫鏤仄聞長者言婞直非養壽唾面愼勿拭出胯當俛就居然成懶廢敢復齒豪右子如照海珠网目疎見漏宏才乏近用巧舞困短袖坐令傾國容臨老見邂逅吾衰信久矣書絕十年舊門前可羅雀感子煩屢叩願言歌緇衣子粲予還授此詩云馬融旣依梁班固亦事竇效嚬豈不欲頑質謝鐫鏤所引梁冀竇憲並後漢時人因時君不明驕暴竊威福用事馬融班固皆儒者並依托之此詩詆毀當時執政大臣引梁冀竇憲驕暴竊威福用事以比執政大臣言我不能效馬融班固依托此人也

赴杭州通判弟轍送至潁州作初別詩云徵帆掛西風別淚滴淸潁畱連知無益惜此須臾景我生三度別此別尢酸泠念子似先君木訥剛且靜寡詞眞吉人介石乃機警至今天下士去莫如子猛嗟我久病狂意行旡坎井有如醉且墜幸未傷輒醒從今得閒暇黙坐消日永作詩解子憂持用日三省此詩云至今天下士去莫如子猛爲弟轍曽差在制置三司條例司充檢詳文字爭議新法不合而罷旣美弟轍去之果決則意亦是譏新法不便也某初到杭州寄子由詩云眼看時事力難任貪戀君恩退未能遲鈍終須投劾去使君何日換聾丞此詩云眼看時事力難任時事謂新法靑苗助役等事也言已才力不能勝任意亦是譏新法事煩難了辦也

遊徑山畱題詩云眾峯來自天目山勢若駿馬奔平川中塗勒破千里足金鞭玉相回旋人言山住水亦住下有萬古蛟龍淵道人天眼識王气結茅宴坐荒山巓精誠貫山石爲裂天女下試顏如蓮寒窓暖足來朴握夜盋咒水降蜿蜒雪眉老人朝扣門願爲弟子長防禪爾來廢興三百載奔走吳會輸金錢飛樓湧殿壓山破朝鐘暮鼓驚龍眠晴空仰見浮海蜃落日下數投村鳶有生共處覆載內擾擾膏火同烹煎近來愈覺世議隘每到寛處差安便嗟余老矣百事廢卻尋舊學心茫然問龍乞水歸洗眼欲看細字銷殘年龍井水洗病眼有效此詩云近來愈覺世議隘以譏近日進用之人多是刻薄議論褊隘不容人過失故見山中寛閒之處爲樂也

八月十五日觀潮作詩云吳兒生長狎濤淵冒利忘生不自憐東海若知明主意應教斥鹵變桑田時新有防禁弄潮故云吳兒生長狎濤淵冒利輕生不自憐蓋言弄潮之人爲貪官中利物致其間有溺死者故朝旨禁斷某爲主上好興水利因作此詩言東海若知明主意應敎斥鹵變桑田意言東海若知此意當令斥鹵地盡變桑田此事之必不可成者以譏興水利之難成也黃庭堅寄書並古風詩與某其書云伏惟閣下學問文章度越前輩大雅豈弟博約後來立朝以直言見排補郡輒上課最可謂聲實相中內外稱職其古風詩云江梅有佳實托根桃李場桃李終不言朝露借恩光孤芳忌皎潔冰雪空自香古來和鼎實此物升廟廊歲月坐成晚煙雨靑巳黃得升桃李盤以逺初見嘗終然不可口擲棄官道傍但使本根在棄捐果何傷又雲長松出澗壑十里聞風聲上有百尺絲下有千歲苓自性得久要爲人制頽齡小艸有逺志相依在平生醫和不並世深根且固蔕人言可醫國何用太早計小大才則殊气味固相似某答書云觀其文以求其爲人必輕外物而自重者今之君子莫能用也今之君子謂近日朝廷進用之人意言黃庭堅輕外物而自重以譏諷當今進用之人不能援引庭堅而用之也及依韻和答古風詩云嘉谷臥風雨稂莠登我塲陳前謾方丈玉食慘無光大哉天宇間美惡更臭香君看五六月飛蚊殷回廊玆時不少假俛仰霜葉黃期君蟠桃枝千載終一嘗顧我如苦李全生依路傍紛紛不足慍悄悄徒自傷此詩云嘉谷臥風雨稂莠登我場陳前謾方丈玉食慘無光以譏世之小人輕君子如稂莠之奪嘉谷也又云大哉天宇間美惡更臭香君看五六月飛蚊殷回廊玆時不少假俛仰霜葉黃期君蟠桃枝千載終一嘗顧我如苦李全生依路傍紛紛不足慍悄悄徒自傷意言君子小人進退有時如夏月蚊蝱縱橫至秋自息比黃庭堅於蟠桃進用必遲自比苦李以無用自全又取詩云憂心悄悄慍於羣小皆以譏當今進用之人爲小人也又云空山學仙子妄意笙簫聲千金得奇藥開視皆豨苓不知市人中自有安期生君今已度世坐閱霜中蔕摩挲古銅人歲月不可計閬風安在哉要君相指似此詩卽無譏諷劉攽通判泰州作詩送之云君不見阮嗣宗臧否不掛口莫誇舌在牙齒牢是中惟可飲醇酒讀書不用多作詩不須工海邊無事日日醉夢魂不到蓬萊宮秋風昨夜入庭樹蒓絲未老君先去君先去幾時回劉郎應白髮桃花開不開此詩云君不見阮嗣宗臧否不掛口莫誇舌在牙齒牢是中惟可飲醇酒言當學阮籍口不臧否人物惟可飲酒勿談時事意以譏新法不便不容人直言也熙寧四年赴杭州通判到揚州有劉攽孫洙劉摰皆在本州偶然相聚數日別後作詩三首各用逐人字爲韻內寄劉攽詩云去年送劉郎醉語已驚眾如今各漂泊筆硯誰能弄我命不在天羿彀未必中作詩聊遣意老大慵譏諷夫子少年時雄辧輕子貢爾來再傷弓戢翼念前痛廣陵三日飲相對怳如夢況逢賢主人白酒撥春甕竹西已揮手灣口猶屢送羨子去安閒吾邦正喧閧此詩云羨子去安閒吾邦正喧哄言杭州監司所聚是時初行新法靑苗助役事多故云吾邦正喧哄以譏新法事多不便也熙寧九年劉攽寄秦字韻詩與某尋和云白髮相望兩故人眼看時事幾畨新曲無和者應思郢論少卑之且借秦歲惡詩人無好語夜長鰥守向誰親少思多睡無如我鼻息如雷撼四鄰此詩云眼看時事幾番新以譏近日更立新法事多也劉攽聞人唱某小詞作詩相戲某和云十載漂然未可期那堪重作看花詩門前惡語誰傳出醉後狂歌自不知刺舌君今猶未戒炙眉我亦更何詞相從痛飲無餘事正是春容最好時此詩引賀拔惎以錐刺其子舌戒以言語事以戲攽又不合引王舒狂言爲王惇炙其眉事以自比以譏時人不能容狂直之言也

漁隱叢話前集卷四十三

欽定四庫全書

漁隱叢話前集卷四十四

宋胡仔撰

東坡七

任杭州通判日轉運司差往湖州相度堤岸利害因與知湖州孫覺相見作詩與孫覺云嗟余與子久離羣耳冷心灰百不聞若對靑山談世事當須舉白便浮君某是時約孫覺並坐客如有言及時事者罰一大盞𨿽不指言時事是非意言時事多不便不得說也又云天目山前淥浸裾碧瀾堂下看銜艫作堤捍水非吾事閒送苕溪入太湖某爲先曽言水利不便卻被轉蓮司差相度堤岸又云作堤捍水非吾事意言本非興水利之人以譏諷水利之不便也

錢藻知婺州臨行館閣同捨舊例餞送席上眾人先索錢藻相別詩欲各分韻作送行詩錢藻作五言絕句一首分得英字韻作古詩送之云老手便劇郡髙懷厭承明聊紆東陽綬一濯滄浪纓東陽佳山水未到意已淸過家父老喜出郭壺漿迎子行得所願愴恨居者情吾君方急賢日旰坐邇英黃金招樂毅白璧賜虞卿子不少自貶髙義空崢嶸古稱爲郡樂漸恐煩敲搒臨分敢不盡醉語醒還驚此詩言朝廷方急才多士並進子獨逺出爲郡不少自勉彊求進但守髙義意譏時人之急進也又言靑苗助役旣行百姓輸納不前則爲郡者不免用鞭箠催督醉中道此醒後卻驚恐得罪以譏新法不便也

張方平陳乞得南京畱臺有詩送之云我公古仙伯超然羨門姿偶懷濟物志遂爲世所縻黃龍遊帝郊簫韶鳳來儀終然反防極豈復安籠池出入四十年憂患未嘗辭一言有歸意闔府諫莫移吾君信英睿搜士及茆茨無人長者側何以安子思歸來掃一室虛白以自怡遊於物之初世俗安得知我亦世味薄因循鬢生絲出處良細事從公當有時此詩云無人長者側何以安子思意以子思比方平之賢言朝廷當堅畱本人要任不可令閒也元丰元年王鞏來徐州方平令王鞏將書一封詩一卷封題曰樂全堂雜詠開看是方平舊詩一卷某作詩題卷末云人物一衰謝微言難重尋殷勤永嘉末復聞正始音淸談未足多感時意殊深少年有奇志欲和南風琴荒林蜩蜇亂廢沼蛙蟈淫遂欲掩兩耳臨文但噫瘖蕭然王郎子來自緱山陰注云其壻王鞏攜來又云云見浮丘伯吹簫明月岑遺聲落淮泗蛟鼉爲悲吟願公正王度祈招繼愔愔此詩云人物一衰謝微言難重尋殷勤永嘉末復聞正始音淸談未足多感時意殊深晉元帝時衛玠初過江左王導見之曰昔王輔嗣吐金聲於中朝今此子復玉振於江左不意永嘉之末復聞正始之音某意言晉元帝之時人物衰謝不意復見衛玠之淸談風流亦如今時人物衰謝不意復見方平之文章才气以譏今時風俗浮薄人物衰謝也意以衛玠比方平故云淸談未足多感時意殊深言我非獨多衛玠之淸談但感時之人物衰謝微言難繼此意殊深逺也又云少年有奇志欲和南風琴荒林蜩蜇亂廢沼蛙蟈淫遂欲掩兩耳臨文但噫瘖意言少年本有志欲和天子薫風之詩因見學者皆空言無實或雜引佛老異端之書文字雜亂故以荒林廢沼比朝廷新法屢有變攺事多荒廢致風俗虛浮學者誕妄如蜩蜇蛙蟈之紛亂故遂掩耳不復論也又云蕭然王郎子來自緱山陰雲見浮丘伯吹簫明月岑遺聲落淮泗蛟鼉爲悲吟意以王子晉比王鞏浮丘伯比方平也又云願公正王度祈招繼愔愔據左傳楚靈王欲求九鼎於周求地於諸侯其臣右尹子革諫王言昔周穆王欲巡行天下皆將有車轍馬迹祭公謀父作祈招之詩以諫王其詩曰祈招之愔愔式昭徳音思我王度式如玉式如金形民之力而無醉飽之心楚靈王不能用以及於難意欲方平勿爲虛言之詩當作詩諷諌朝政闕失如祭公謀父作祈招之詩也

李常寄來字韻詩某依韻和云何人勸我此間來弦管生衣甑有埃淥蟻濡唇無百斛蝗虫撲面已三回磨刀入谷追窮宼灑涕循城拾棄孩爲郡鮮歡君莫嘆猶勝塵土走章臺此詩譏新法減刻公使錢太甚及造酒不得過百石致弦管生衣釡甑有塵及言蝗虫盜賊災傷饑饉之甚以譏朝廷政事闕失及新法不便之所致也赴杭州通判到揚州有劉摰爲作臺官言事責降湖南孫洙劉攽皆在揚州偶然相聚數日別後作詩三首各用逐人字爲韻其作劉摰詩云江陵昔相遇幕府稱上賔再見明光宮峩冠揖搢紳而今三見子坎軻爲逐臣朝遊雲霄間欲分丞相茵莫落江湖上遂與屈子鄰了不見喜慍子豈眞可人邂逅成一歡醉語出天眞士方在田裏自比渭與莘出試乃大謬芻狗難重陳歲晚多霜露歸耕當及辰此詩雲暮落江湖上遂與屈子鄰意取屈原放逐湘潭之間而非其罪今劉摰亦謫官湖南故言與屈子相鄰近也緣是時聞說劉摰爲言新法不便責降旣以屈原非罪比摰卽是謂摯所言爲當意以譏新法不便也又云士方在田裏自比渭與莘出試乃大謬芻狗難重陳莊子詆毀孔子言孔子所陳先王之陳迹譬如巳陳之芻狗難再陳也意亦以譏當時執政大臣在田裏之時自比太公伊尹出而試用乃大謬戾當便罷退不可再施用也

知徐州日僧道潛來相看同在河亭上坐見人打魚其僧買魚放生作詩某依韻和云法師說法臨泗水無數天花隨麈尾勸將淨業種西方莫待夢中呼起起哀哉若魚竟坐口逺愧知幾穆生醴況逢孟簡對盧仝不怕校人欺子美疲民尙作魚尾赤數罟未除吾顙泚法師自有衣中珠不用辛苦沙泥底左傳云如魚頳尾橫流而方楊裔注云魚勞則尾赤是時徐州大水之後夫役數起言民之疲病如魚勞而尾赤也數罟謂魚网之細密者又言民旣疲病朝廷又行靑苗助役法不爲除放如密网之取魚也皆以譏諷朝政闕失及靑苗助役新法不便致大水爲災也

杭州一僧寺內秋日開牡丹花數朶陳襄作絕句某和云一朶妖紅翠欲流春光回照雪霜羞化工只欲呈新巧不放閒花得少休此詩譏當時執政以化工比執政以閒花比小民言執政但欲出新意擘畫令小民不得蹔閒也

司馬君實在西京葺一園名獨樂園作詩寄之云靑山在屋上流水在屋下中有五畝園花竹秀而野花香襲杖屨竹色侵盞斝樽酒樂餘春棊局消長夏洛陽古多士風俗猶爾雅先生臥不出冠蓋傾洛社𨿽云與眾樂中有獨樂者才全徳不形所貴知我寡先生獨何事四海望陶冶兒童誦君實走卒知司馬持此欲安歸造物不我捨聲名逐吾輩此病天所赭撫掌笑先生年來效瘖啞此詩言四海望光執政陶冶天下以譏見任執政不得其人又言兒童走卒皆知其姓字終當進用緣光曽言新法不便某亦曽言新法不便旣言終當進用光意亦是譏朝廷新法不便終用光攺變此法也又言光卻瘖黙不言意望光依前上言攻擊新法也

曽鞏通判越州臨行館閣同捨舊例餞送眾人分韻探得燕字韻作詩送之云醉翁門下士雜遝難爲賢曽子獨超軼孤芳陋羣妍昔從南方來與翁兩聯翩翁今自憔悴子去亦宜然賈誼窮適楚樂生老思燕那因江膾美遽厭天庖羶但苦世論隘聒耳如蜩蟬安得萬頃池養此橫海鱣此詩云但苦世論隘聒耳如蜩蟬以譏近日朝廷進用多刻薄之人議論褊隘喧亂如蟬又云安得萬頃池養此橫海鱣者以比曽鞏賢才也後漢黃憲汪汪如萬頃陂言安得有度量如黃憲者以容養此宏才也熙寧五年某寫書簡寄曽鞏言賦役毛起鹽法峻急民不堪命以譏新法靑苗助役繁碎如毛及鹽法峻急不堪也

遊杭州風水洞節推李佖知軾到來在彼等待軾到彼於壁上畱題詩云春山磔磔春禽鳴此間不可無我吟路長漫漫傍江浦此間不可無君語金鯽池邊不見君追君直過定山村路人皆言君未逺騎馬少年淸且婉風巖水穴舊聞名只隔山溪夜不行溪橋曉澑浮梅蕚知君系馬巖花落出城三日尙逶遲妻孥怪罵歸何時世上小兒誇疾走如君相待今安有此詩云世上小兒誇疾走意以譏諷世之小人多務急進也當年再遊風水洞又畱題詩雲山前乳水隔塵凡山上仙風舞檜杉細細龍鱗生亂石團圑羊角轉空巖馮夷窟宅非梁棟禦宼車輿謝轡銜世事漸艱吾欲去永隨二子脫譏讒此詩云世事漸艱吾欲去永隨二子脫譏讒意謂朝廷行新法後來世事漸以艱難小人多務讒謗故欲去官隱居也

和劉道原寄張師民詩云仁義大捷徑詩書一旅亭相誇綬若若猶誦麥靑靑腐鼠何勞嚇髙鴻本自防顚狂不用喚酒盡漸須醒此詩譏近日朝廷進用之人以仁義爲捷徑詩書爲逆旅但爲印綬爵祿所誘則假捷徑以進如莊子所謂儒以詩禮發冡故云麥靑靑又言小人之顧祿位如鴟鳶以腐鼠嚇鴻鵠其溺於利如人之醉於酒酒盡則自醒也又和劉道原見寄詩云敢向淸時怨不容眞嗟吾道與君東坐談足使淮南懼歸去方知冀北空獨鶴不須驚夜旦羣烏未可辧雌雄廬山自古不到處得與幽人子細窮意謂劉恕有學問性正直故作此詩美之因以譏諷當今進用之人也敢向淸時怨不容是時恕自館中出監稅言非敢怨時之不容子也馬融謂鄭康成吾道東矣故以比之汲黯在朝淮南寢謀又以比恕之直也又使韓愈云冀北馬羣遂空言館中無人也嵇紹昂昂如獨鶴在雞羣又淮南子雞知將旦鶴知夜半又以劉恕比鶴謂眾人爲雞也詩云具曰余聖誰知烏之雌雄意言當今朝廷進用之人君子小人雜處如烏不可辧雌雄也

蔡冠卿知饒州作詩送之云吾觀蔡子與人遊掀豗笑語無不可平生儻蕩不驚俗臨事迂闊乃過我橫前坑穽眾所畏布路金珠誰不裹爾來變化驚何速昔號剛彊今亦頗憐君獨守廷尉法晚歲卻理鄱陽柁莫嗟天驥逐羸牛欲試良玉湏猛火世事徐觀眞夢寐人生不信長轗軻知君決獄有陰功他日老人酬魏顆此詩雲橫前坑穽眾所畏以譏當時用事之人有逆其意者則設坑穽以陷之也又云布路金珠誰不裹以譏當時用事之人有順其意者則以利誘之如金珠布道路也又云爾來變化驚何速昔號剛彊今亦頗以譏士大夫爲利害所誘脇變化以從之𨿽舊號剛彊者今亦然也又云憐君獨守廷尉法晚歲卻理鄱陽柁言冠卿獨能守舊法屢與朝臣爭議刑名以致不進用卻出守小郡也又云莫嗟天驥逐羸牛軾以冠卿比天驥以進用而不才者比羸牛意以譏諷朝廷進退人不當也又云欲試良玉須猛火良玉經火不變然後爲良言冠卿經歷艱難險阻折挫節操不攺如良玉也又云世事徐觀眞夢寐人生不信長轗軻爲冠卿屢與朝廷爭議刑名致不進用言人事得喪去來譬如夢幻當時執政必不常進冠卿亦不常退故云人生不信長轗軻

漁隱叢話前集卷四十四

欽定四庫全書

漁隱叢話前集卷四十五

宋胡仔撰

東坡八

杭州知錄杜子方司戶陳珪司理戚秉道各爲曽承勘本州姓裴人家女使夏沈香投井及姓裴人家小女孩在井內身死不明事當時夏沈香只決脊杖放後來本路提刑陳睦舉駮上件公案差秀州通判張若濟重勘決殺夏沈香上件三員官因此衝替軾意謂提刑陳睦及勘官張若濟駮勘不當致此三人非罪失官軾作詩送之云秋風摵摵鳴枯蓼船閣荒村夜悄悄正當逐客斷腸時君獨歌呼醉連曉老夫平生齊得喪尙戀微官失輕矯君今憔悴歸無食五斗未可秋毫小君言失意能幾時月啖蝦蟇行復皎殺人無驗中不快此恨終身恐難了徇時所得無幾何隨手已遭憂患繞期君正似種宿麥忍饑待食明年麨此詩云君言失意能幾時月啖蝦蟇行復皎意取盧仝月食詩云傳聞古老說月食蝦蟇精盧仝意以比朝廷爲小人所防蔽也某亦言杜子方等本無罪爲陳睦張若濟防蔽朝廷衝替逐去後當感悟牽復又云徇時所得無幾何隨手已遭憂患繞意謂張若濟不久自爲公事故也

錢顗在秀州監稅舊曽作臺官始於秀州與之相見後錢顗作詩送茶來某作詩謝之云我官於南今幾時嘗盡溪茶與山茗胸中似記故人面口不能言心自省爲君細說我未暇試評其略差可聽建溪所產𨿽不同一一天與君子性森然可愛不可慢骨淸肉膩和且正雪花雨腳何足道啜過始知眞味永縱復苦硬終可錄汲黯少戇寛饒猛艸茶無賴空有名髙者妖邪次頑獷體輕𨿽復彊浮泛性滯偏工嘔酸冷其間絕品豈不佳張禹縱賢非骨骾葵花玉不易致道路幽險隔云嶺誰知使者來自西開緘磊落收百餅嗅香嚼味本非別透紙自覺光炯炯粃糠團鳳友小龍奴日注臣雙井收藏愛惜待佳客不敢包裹鑽權幸此詩有味君勿傳空使時人怒生癭此詩云艸茶無賴空有名髙者夭邪次頑獷以譏世之小人若不諂媚夭邪須頑獷狠劣也又云體輕𨿽復彊浮泛性滯偏工嘔酸冷亦以譏世之小人體輕浮而性滯泥也又云其間絕品豈不佳張禹縱賢非骨骾亦以譏世之小人如張禹𨿽有學問細行謹飭終非骨骾之人也又云收藏愛惜待佳客不敢包裹鑽權幸此詩有味君勿傳空使時人怒生癭以譏世之小人有以好茶鑽求富貴權要者見此詩當大怒也範鎭往西京遊山作詩送之云小人眞闇事閒退豈公難道大吾何病言深聽者寒憂時𨿽早白住世有還丹得酒相逢樂無心所遇安去年行萬里蜀路走千盤投老身彌健登山意未防西遊爲櫻筍東道盡鵷鸞杖屨攜兒去園亭借客看折花修竹寺弄水石樓灘鬻馬衰憐白驚雷怯笑韓蘚書標洞府松蓋偃天壇試與劉夫子重尋靖長官此詩云小人眞闇事閒退豈公難意以譏今時之小人闇於事理以進爲榮以退爲辱範鎭賢者難進而易退小人不知也又云言深聽者寒謂範鎭舊日多論時事其言深切聽者爲恐意言範鎭所言爲當時事多不便也

知密州日因祭常山回與同官習射放鷹作詩云靑蓋前頭防皂旗黃茅岡下出長圍弄風驕馬跑空立趂兔蒼鷹掠地飛回望白雲生翠巘歸來紅葉滿徵衣聖朝若用西涼簿白羽猶能效一揮意取西涼州主簿謝艾本是書生卻善用兵意以自比言聖朝若用軾爲將不減謝艾也

知徐州日作觀百步洪詩云平明坐衙不暖席歸來閉閤閒終日臥聞客至倒屣迎兩眼防籠余睡色城東泗水步可到路轉河洪翻雪白安得靑絲絡駿馬蹙踏飛波柳陰下奮身三丈兩蹄間振鬛長鳴身自幹少年狂興久巳謝但憶嘉陵繞劍闗劍闗大道車方軌君自不去歸何難山中故人應大笑築室種栁何時還教授舒煥和云先生何人堪並席李郭相逢上舟日殘霞明滅日腳沈水面浮空天一色燐燐石若鐵林兵翻激奔衝精甲白岸頭旌旗簇五馬一櫓飛艎信東下入夜寒生波浪間汗衣始逐秋風漧相忘河魚互出沒得性沙鳥鳴間闗委蛇二龍乃神物遊樂諸溪誠爲難築亭種栁恐不暇天下雷雨須公還此詩意並無譏諷

寄劉述詩云君王有意開疆土椎破銅山鑄銅虎聯翩三十七將軍走馬西來各開府南山伐木作車軸東海取鼉漫戰鼓汗流奔走誰敢後恐乏軍興污質斧保甲連村團未徧方田訟牒紛如爾來手實降新書抉剔根株窮脈縷詔書惻怛信深厚吏能淺薄空勞苦平生學問正流俗眾裏笙竽誰比數忽令獨奏鳳將雛倉卒欲吹那得譜況復連年苦饑饉剝齧艸木啖泥土今年雨雪頗應時又報蝗虫生翅股憂來洗盞欲彊醉寂寞虛齋臥空甒公廚十日不生煙更望紅裙踏筵舞注云近日齋廚索然可笑可笑又云故人屢寄山中信只有當歸無別語猶將雀鼠偸太倉未肯衣冠掛神武吳興丈人眞得道平日立朝非小補自從四方冠蓋閙歸作二浙湖山主髙蹤已自雜漁釣大隱何曽棄簮組去年相從殊未足問道已許談其粗逝將棄官往卒業俗緣未盡那得覩公家只在霅溪上上有白雲如白羽應憐進退苦皇皇更把安心教初袓此詩云君王有意開疆土椎破銅山鑄銅虎聯翩三十七將軍走馬西來各開府某爲是時朝廷遣使諸路防檢軍器及置三十七將官謂今上有意徵討北邊以譏朝廷遣使及置將官張皇不便也又雲南山伐木作車軸東海取鼉漫戰鼓汗流奔走誰敢後恐乏軍興污質斧保甲連村團未徧方田訟牒紛如雨爾來手實降新書抉剔根株窮脈縷詔書惻怛信深厚吏能淺薄空勞苦以譏諷朝廷法令屢變事目煩多吏不能辦也又云況復連年苦饑饉剝齧艸木啖泥土今年雨雪頗應時又報蝗虫生翅股憂來洗盞欲彊醉寂寞虛齋臥空甒公廚十日不生煙更望紅裙踏筵舞注云近日齋廚索然可笑可笑又云近來屢得山中信只有當歸無別語猶將雀防偸太倉未肯衣冠掛神武意言近日饑饉蝗虫之甚以譏諷朝廷政事闕失並新法不便之所致也又言酒食無備齋廚索然以譏諷朝廷新法滅削公使太甚也公事旣多旱蝗又甚公使窘迫所以言山中故人寄語令歸某貪祿未能便掛衣冠而去也又云自從西方冠蓋閙歸作二浙湖山主以譏諷近日提舉官所至苛碎生事故劉述乞宮觀歸湖州也

在杭州日因往諸縣季防至臨安縣有知縣大理寺丞蘇舜舉來相接某與本人同年自來相識本人相見便言我數日前入州卻被訓狐押出我來某問其故舜舉言我擘畫人戶供通家業役錢規例一本甚簡便前日將去呈本州諸官皆不以爲然呈轉運使王廷老等不喜差急腳子押出城來軾取其規例看詳委是簡便因問訓狐事舜舉言自來聞人說一小話云燕以日出爲旦日入爲夕蝙蝠以日入爲旦日出爲夕爭之不決防於鳳皇鳳皇是百鳥之主至路次相逢一禽鳥謂燕云不須往防鳳皇在假或鳳皇渴睡今不記其詳卻是訓狐權攝舜舉意以此話戲誚王廷老等不分明別是非隔得一日有周邠李行中二人亦來與同遊徑山蘇舜舉亦來山中相見周邠作詩某次韻和答兼贈蘇舜舉云年來戰紛華漸覺夫子勝欲求五畝宅灑掃樂淸淨學道恨日淺問禪慚聽瑩聊爲山水行遂此糜鹿性獨遊吾未果覓伴誰復聽吾宗古遺直窮達付前定餔糟醉方熟灑面呼不醒柰何效燕蝠屢欲爭晨瞑不如從我遊髙論發犀柄溪南渡橫木山寺稱小徑幽尋自玆始歸路微月映南望功臣山云外盤飛磴二更渡錦水再宿畱石鏡緬懷周與李能作洛生詠明朝三子至詩律嚴號令籃輿置紙筆得句輕千乘玲瓏苦奇秀名實巧相稱九仙更幽絕笑語千山應空巖側破罋飛澑灑浮罄山前見虛迹吏鐃鼓競我生本艱奇塵土滿釡甑山禽與野獸知我久蹭蹬笑謂吏還禦虎吾有命徑山𨿽云逺行李稍可並頗訝王子猷忽起山陰興但報菊花開吾當理歸榜此詩云餔糟醉方熟灑面呼不醒柰何效燕蝠屢欲爭晨瞑軾意以譏諷王廷老等昬闇如醉不從蘇舜舉擘畫簡便規例如訓狐不分明別是非也

知湖州日周邠作長韻律詩見寄依韻和答云俯仰東西閱數州老於岐路豈伶優初聞父老推謝令已見兒童迎細侯政拙年年祈水旱民勞處處避嘲謳河吞巨野那容塞盜入防山不易搜仕道固應慙孔孟扶顚未可責求由漸謀田舍猶懷祿未脫風濤且傍洲罔罔可憐眞喪狗時時相觸是虛舟朅來震澤都如夢只有苕溪可倚樓齋釀酸甜如蜜水樂工零落似風甌逺思顏栁並諸謝近憶張陳與老劉風定軒窓飛豹腳雨餘欄檻上蝸牛舊遊到處皆蒼蘚同甲惟君尙黒頭憶昔湖山共尋勝相逢杯酒兩忘憂醉看梅雪淸香過夜掉風船駭汗流百首共成山上集三人俱作月中遊海南未起垂天翼澗底仍依徑寸庥已許秋風歸過我預憂詩筆老難酬此生嵗月行飄忽晚節功名亦繆悠犀首正緣無事飲馮驩應爲有魚畱從今便踏靑州麯薄酒知君笑督郵此詩云俯仰東西閱數州老來岐路豈伶優初聞父老推謝令已見兒童迎細侯政拙年年祈水旱民勞處處避嘲謳河吞巨野那容塞盜入防山不易搜仕道固應慙孔孟扶顚未可責求由意自言遷徙數州未防朝廷擢用老於道路並所至遇水旱盜賊夫役數起民勞以譏朝廷政事闕失並新法不便之所致也言已仕而道不行則非仕道也故有慙於孔孟孔子責仲由冉求云危而不持顚而不扶則將焉用彼相矣顚謂傾僕也意以譏當今朝政闕失而執政大臣不能扶正傾僕也

後杞菊賦雲天隨生自言常食杞菊及夏五月枝葉老硬气味苦澁猶食不已因作賦以自廣始余常疑之以爲士不遇窮約可也至於饑餓嚼齧艸木則過矣而余仕宦十有九年家日益貧衣食之奉殆不如昔時及移守膠西意且一飽而齋廚索然不堪其憂日與通守劉君廷式循古城廢圃求杞菊食之捫腹而笑然後知天隨之言可信不繆作後杞菊賦以自嘲且解之云吁嗟先生誰使汝坐堂上稱太守前賔客之造請後掾屬之趍走朝衙達午夕坐過酉曽杯酒之不設攬艸木以誑口對案嚬蹙舉箸噎嘔昔陰將軍設麥飯與蔥葉井丹推去而不齅怪先生之眷眷豈故山之無有先生忻然而笑曰人生一世如屈伸肘何者爲貧何者爲富何者爲美何者爲陋或糠覈而瓠肥或梁肉而黒痩何侯方丈庾郎三九較丰約於夢寐卒同歸於一朽吾方以杞爲糧以菊爲糗春食苗夏食葉秋食花實而冬食根庶幾乎西河南陽之壽此賦云及移守膠西意且一飽而始至之日齋廚索然不堪其憂以譏新法減刻公使錢太甚齋醖廚膳皆索然無備也

漁隱叢話前集卷四十五

欽定四庫全書

漁隱叢話前集卷四十六

宋胡仔撰

東坡九

王定國聞見近錄云王和父嘗言蘇子瞻在黃州上數欲用之王禹玉輒曰軾嘗有此心惟有蟄龍知之句陛下龍飛在天而不敬乃反求知蟄龍乎章子厚曰龍者非獨人君人臣皆可以言龍也上曰自古稱龍者多矣如荀氏八龍孔明臥龍豈人君也及退子厚詰之曰相公乃覆人家族邪禹玉曰此舒亶言爾子厚曰亶之唾亦可食乎

石林詩話云元丰間蘇子瞻系禦史獄神宗本無意深罪子瞻時相進呈忽言蘇軾於陛下有不臣意神宗攺容曰軾固有罪然於朕不應至是卿何以知之時相因舉軾檜詩根到九泉無曲處嵗寒惟有蟄龍知之句陛下龍飛在天軾以爲不知已而求知地下之蟄龍非不臣而何神宗曰詩人之詞安可如此論彼自詠檜何預朕事時相語塞子厚亦從旁解之遂薄其罪子厚嘗以語余且以丑言詆時相曰人之害物無所忌憚有如是也二說未知孰是

東坡云余家有歙研底有欵識云吳順義元年處士汪少微銘之松操凝煙楮英鋪雪毫穎如飛人間五絕所頌者三物耳蓋研與少微爲五邪

苕溪漁隱曰東坡鳳咮古研銘云帝規武夷作茶囿山爲孤鳳翔且嗅下集芝田啄瓊玖玉乳金沙散虛竇殘璋斷璧澤而黝治爲書研美無有至珍驚世初莫售黒眉黃眼爭妍陋蘇子一見名鳳咮坐令龍尾羞牛後余至富沙按其地裏武夷在富沙之西崇安縣去城二百餘里北苑在富沙之北建安縣去城二十五里北苑乃龍焙每嵗造貢茶之處卽與武夷相去逺甚其言帝規武夷作茶囿者非也想當時傳聞不審又以武夷山爲鳳皇山故有山爲孤鳳翔且嗅之句其實北苑茶山乃名鳳皇山也北苑土色膏腴山宜植茶石殊少亦頑燥非研材余屢至北苑詢之土人初未嘗以此石爲研方悟東坡爲人所誑耳若劍浦黯淡有一種石黒眉黃眼自舊人以爲研余意鳳咮研必此灘之石然亦與武夷相去逺矣又荔枝嘆云君不見武夷溪邊粟粒芽前丁後蔡相籠加亦誤指其地武夷未嘗有茶茶之精絕者乃在北苑自有一溪南流至富沙城下方與西來武夷溪水合流東去劍浦固亦不可雷同言之東坡云昨夜夢參寥師攜軸詩見過覺而記其飲茶兩句云寒食淸明都過了石泉槐火一時新夢中問火固新矣泉何故新答曰俗以淸明淘井當續成詩以記其事

三山老人語錄云五代時鄭遨茶詩云嫩芽香且靈吾謂艸中英夜臼和煙搗寒鑪對雪烹羅憂碧粉散嘗見緑花生最是堪珍重能令睡思淸範文正公詩云黃金碾畔緑塵飛碧玉甌中翠濤起茶色以白爲貴二公皆以碧緑言之何邪

學林新編云茶之佳品造在社前其次則火前謂寒食前也其下則雨前謂谷雨前也佳品其色白若碧緑者乃常品也茶之佳品芽蘗細微不可多得若取數多者皆常品也茶之佳品皆防啜之其煎啜之者皆常品也齊已茶詩曰甘傳天下口貴占火前名又曰髙人愛惜藏巖裏白瓿封題寄火前丁謂茶詩曰開緘試新火須汲逺山泉凡此皆言火前蓋未知社前之品爲佳也鄭谷茶詩曰入坐半甌輕泛緑開緘數片淺含香鄭雲叟茶詩曰羅憂碧粉散嘗見緑花生沈存中論茶謂黃金碾畔緑塵飛碧玉甌中翠濤起宜攺緑爲玉翠爲素此論可也而舉一夜風吹一寸長之句以爲茶之精美不必以雀舌鳥觜爲貴今案茶至於一寸長則其芽葉大矣非佳品也存中此論曲矣盧仝茶詩曰開緘宛見諫議面手閱月團三百片薛能謝劉相公寄茶詩曰兩串春團敵夜光名題天柱印維陽茶之佳品珍逾金玉未易多得而以三百片惠盧仝以兩串寄薛能者皆下品可知也齊已詩角開香滿室鑪動緑凝鐺丁謂詩曰末細烹還好鐺新味更全此皆煎啜之也煎啜之者非佳品矣唐人於茶𨿽有陸羽爲之說而持論未精至本朝蔡君謨茶錄旣行則持論精矣以茶錄而覈前賢之詩皆未知佳味者也

蔡寛夫詩話云唐以前茶惟貴蜀中所產孫楚歌云茶出巴蜀張孟陽登成都樓詩云芳茶冠六情溢味播九區他處未見稱者唐茶品𨿽多亦以蜀茶爲重然惟湖州紫筍入貢每嵗以淸明日貢到先薦宗廟然後分賜近臣紫筍生顧渚在湖常二境之間當采茶時兩郡守畢至最爲盛防杜牧詩所謂溪盡停蠻棹旗張卓翠苔栁村穿窈窕松澗渡喧豗劉禹錫何處人間似仙境春山攜妓采茶時皆以此建茶絕亡貴者僅得掛一名爾至江南李氏時漸見貴始有團圏之制而造作之精經丁晉公始大備自建茶出天下所產皆不復可數今出處壑源沙溪土地相去丈尺之間品味已不同謂之外焙況他處乎則知𨿽艸木之微其顯晦亦自有時然唐自常衮以前閩中有未讀書者自衮教之而歐陽詹之徒始出而終唐世亦不甚盛今閩中舉子常數倍天下而朝廷將相公卿每居十四五人物尙爾況艸木微物也顧渚湧金泉每造茶時太守先祭拜然後水漸出造貢茶畢水稍減至貢堂茶畢已減半太守茶畢遂涸蓋常時無水也或聞今龍焙泉亦然苕溪漁隠曰北苑官焙也漕司嵗以入貢茶爲上壑源私焙也土人亦入貢茶爲次二焙相去三四里間若沙溪外焙也與二焙相去絕逺自隔一溪茶爲下山谷詩云莫遣沙溪來亂眞正謂此也官焙造茶常在驚蟄後一二日興工采摘是時茶芽已皆一槍蓋閩中地暖如此舊讀歐公詩有喊山之說亦傳聞之譌耳龍焙泉卽禦泉也水之增減亦隨水旱初無漸出遂涸之異但泉味極甘正宜造茶耳

東齋記事云蜀中數處產茶雅州防頂最佳其生最晚在春夏之交其地卽書所謂蔡防旅平者也方茶之生雲霧覆其上若有神物防持之

遁齋閒覽云茶古不著所出本艸云出益州唐以防山顧渚蘄門者爲上品尙雜以蘇椒之類故李泌詩云旋沫翻成碧玉池添蘇散出琉璃眼遂以碧色爲貴止曰煎茶不知防試之妙大率皆艸茶也陸羽茶經綂言福建泉韶等十州所出者其味極佳而已今建安爲天下第一

髙齋詩話云鄭可簡以貢茶進用累官職至右文殿修撰福建路轉運使其侄千里於山谷間得朱艸可簡令其子待問進之因此得官好事者作詩云父貴因茶白兒榮爲艸朱而千里以從父奪朱艸以予子譊譊不已待問得官而歸盛集爲慶親姻畢集眾皆贊喜可簡云一門僥幸其侄遽云千里埋寃眾皆以爲的對是時貢茶一方騷動故也苕溪漁隱曰余觀東坡荔支嘆注云大小龍茶始於丁晉公而成於蔡君謨歐陽永叔聞君謨進小龍團驚嘆曰君謨士人也何至作此事今年閩中監司乞進鬭茶許之故其詩云武夷谿邊粟粒芽前丁後蔡相籠加爭新買寵各出意今年鬭品充官茶則知始作俑者大可罪也

苕溪漁隱曰詩云誰謂荼苦爾雅云檟苦荼注樹似梔子今呼早采者爲荼晚采者爲茗一名荈蜀人名之苦荼故東坡乞茶防詩云周詩記苦荼茗飲出近世初緣厭梁肉假此雪昏滯蓋謂是也六一居士嘗新茶詩雲泉甘器潔天色好坐中防擇客亦佳東坡守維揚於石塔寺試茶詩云禪窓麗午景蜀井出冰雪坐客皆可人鼎器手自潔正謂諺云三不防也

西淸詩話云葉濤詩極不工而喜賦詠嘗有試茶詩云碾成天上龍兼鳳煮出人間蟹與蝦好事者戲云此非試茶乃碾玉匠人嘗南食也

唐子西鬭茶記云唐相李衞公好飲惠山泉置驛傳送不逺數千里而近世歐陽少師作龍茶錄序稱嘉祐七年親享明堂致齋之夕始以小團分賜二府人給一餅不敢碾試至今藏之時熈寧元年也吾聞茶不問團銙要之貴新水不問江井要之貴活千里致水眞僞固不可知就令識眞已非活水自嘉祐七年壬寅至熈寧元年戊申首尾七年更閱三朝而賜茶猶在此豈復有茶味哉苕溪漁隱曰壬午之春餘赴官閩中漕幕遂得至北苑觀造貢茶其最精卽水芽細如鍼用禦泉水研造社前已嘗貢余每片計工直四萬錢分試其色如乳平生未嘗或啜此好茶亦未嘗嘗茶如此之蚤也

苕溪漁隱曰魯直諸茶詞余謂品令一詞最佳能道人所不能言尢在結尾三四句詞云鳳舞團團餅恨分破教孤伶金渠體淨隻輪慢碾玉塵光瑩湯響松風早減了二分酒病味濃香永醉鄕路成佳境恰如燈下故人萬里歸來對影口不能言心下快活自省

東坡云余幼時里人程建用楊咨家弟子由防艸舍中大雨聯句六言程云庭松偃蓋如醉楊雲夏雨淒涼似秋僕云有客髙吟擁鼻子由云無人共喫饅頭坐皆絕倒今四十餘年矣

三山老人語錄云蘇子由嘗作省事詩云早嵗讀書無甚解晚年省事有奇功蓋省事卽省念入道之門也夷堅志云紹興二年防寇謝達陷惠州民居官舍焚蕩無遺獨畱東坡白鶴故居並率其徒葺治六如亭烹羊致奠而去次年海寇黎盛犯潮州悉毀城堞且縱火至吳子野近居盛登開元寺塔見之問左右曰是非蘇內翰藏圖書處否麾兵救之復料吳氏嵗寒堂民屋附近者賴以不爇甚眾是皆劇賊而知尊敬蘇公如此彼欲火其書者可不愧乎

漁隱叢話前集卷四十六

欽定四庫全書

漁隱叢話前集卷四十七

宋胡仔撰

山谷上

洪駒父詩話雲山谷父亞夫詩自有句法山谷書其大孤山宿趙屯兩詩刻石於落星寺兩詩警拔世多見之矣余記其怪石一絕句雲山水怪著薜荔天祿辟邪眠莓苔鉤簾坐對心語口曽見漢唐池館來老杜祖審言與沈宋同時詩極工不在沈宋下故老杜詩云吾祖詩冠古同年防主恩是也山谷句法髙妙蓋其源流有所自云

漫叟詩話雲山谷詩云遣悶悶不離眼前避愁愁亦知人處乃出庾子山愁賦云深藏欲避愁愁已知人處山谷云竹夫人乃涼寢竹器憩臂休膝非夫人之職而冬夏靑靑竹之所長故爲名曰靑奴嘗作詩曰穠李四弦風拂席昭華三弄月侵牀我無紅袖堪娛夜正要靑奴一味涼穠李昭華貴人家二女奴也苕溪漁隱曰呂居仁詠秋後竹夫人詩云與君宿昔尙同牀正坐西風一夜涼便學短檠墻角棄不如團扇篋中藏人情易變乃如此世事多虞祗自傷卻笑班姬與陳后一生辛苦望專房晁無咎詩不見班姬與陳后寧聞衰落尙專房居仁用此語也

禁臠云魯直換字對句法如只今滿坐且尊酒後夜此堂空月明淸談落筆一萬字白眼舉觴三百杯田中誰問不納履坐上適來何處蠅秋千門巷火新攺桑柘田園春向分忽乘舟去值花寄得書來應麥秋其法於當下平字處以仄字易之欲其气挺然不羣前此未有人作此體獨魯直變之苕溪漁隠曰此體本出於老杜如寵光蕙葉與多碧防注桃花舒小紅一雙白魚不受釣三寸黃柑猶自靑外江三峽且相接鬥酒新詩終日疎負鹽出井此溪女打鼓發船何郡郎沙上艸閣栁新暗城邊野池蓮欲紅似此體甚多聊舉此數聯非獨魯直變之也余嘗效此體作一聯雲天連風色共髙運秋與物華俱老成今俗謂之拗句者是也

張文潛云以聲律作詩其末流也而唐至今詩人謹守之獨魯直一掃古今出胸臆破棄聲律作五七言如金石未作鐘磬聲和渾然有律呂外意近來作詩者頗有此體然自吾魯直始也苕溪漁隱曰古詩不拘聲律自唐至今詩人皆然初不待破棄聲律詩破棄聲律老杜自有此體如絕句漫興黃河江畔獨步尋花夔州歌春水生皆不拘聲律渾然成章新奇可愛故魯直效之作病起荊州江亭卽事謁李材叟兄弟謝答聞善絕句之類是也老杜七言如題省中院壁望嶽江雨有懷鄭典設晝夢愁彊戲爲吳體十二月一日三首魯直七言如寄上叔父夷仲次韻李任道晚飲鎖江亭兼簡履中南玉寥致平送緑茘支贈鄭郊之類是也此聊舉其二三覽者當自知之文潛不細考老杜詩便謂此體自吾魯直始非也魯直詩本得法於杜少陵其用老杜此體何疑老杜自我作古其詩體不一在人所喜取而用之如東坡在嶺外遊博羅香積寺同正輔遊白水山聞正輔將至以詩迎之皆古詩而終篇對屬精切語意貫穿此亦是老杜體如嶽麓山道林二寺行追酬故髙蜀州人日見寄入衡州奉贈李八丈判官晚登瀼上堂之類槪可見矣

石林詩話云蜀人石翼黃魯直在黔中時遊從最久嘗言見魯直自矜詩一聯云人得交遊是風月天開圖畫卽江山以爲晚年最得意每舉以教人而終不能成篇蓋不欲以常語雜之然魯直自有山圍燕坐圖畫出水作夜窓風雨來余以謂气格當勝前聯也

山谷云詩詞髙勝要從學問中來後來學詩者𨿽時有妙句譬如合眼摸象隨所觸體得一處非不卽似要且不是若開眼全體見之合古人處不待取證也又云詩文不可鑿空彊作待境而生便自工耳每作一篇先立大意長篇須曲折三致意乃可成章

後山詩話云乞貓詩秋來鼠輩欺貓死窺甕翻盤攪夜眠聞道貍奴將數子買魚穿栁聘銜蟬𨿽滑稽而可喜千嵗而下讀者如新

西淸詩話云魯直少警悟八嵗能作詩送人赴舉云送君歸去明主前若問舊時黃庭堅謫在人間今八年此已非髫稚語矣

桐江詩話云世傳山谷七嵗作牧童詩云騎牛逺逺過前村短笛風吹隔隴聞多少長安名利客機闗用盡不如君

王直方詩話雲山谷謂洪父云甥最愛老舅詩中何語父舉蜂房各自開戶牖蟻穴或夢封侯王黃流不解涴明月碧樹爲我生涼秋以爲深類工部山谷云得之矣腸字韻茶詩山谷自和云曲幾團蒲聽煮湯煎成車聲繞羊腸東坡見之云黃九怎得不窮張文潛嘗謂余曰黃九似桃李春風一杯酒江湖夜雨十年燈眞是奇語苕溪漁隠曰汪彥章有千里江山漁笛晚十年燈火客氈寒之句效山谷體也余亦嘗效此體作一聯云釣艇江湖千里夢客氊風雪十年寒

呂氏童防訓云或稱魯直桃李春風一杯酒江湖夜雨十年燈以爲極至魯直自以此猶砌合須石吾甚愛之勿使牛礪角牛礪角尙可牛鬭殘我竹乃可言至耳然如魯直百里大夫冢詩與快閣詩巳自見成就處也侯鯖錄云熈寧中黃魯直爲宮教五開府者酒餘脫淺色香羅襖衣之魯直醉中作詩曰疊送香羅淺色衣著來春气入書帷到家慈母驚相問爲說王孫脫贈時苕溪漁隱曰山谷詩焉知冶容子掩袂泣前魚事見文選中山王孺子妾歌注魏王與龍陽君共船而釣得十餘魚而棄之泣下曰臣始得魚甚喜後得益多而大欲棄前所得也今臣得拂枕席爵至人君四海之內美人甚多聞臣得幸畢褰裳而趨臣亦同所得魚將棄矣得無涕乎王乃令曰敢言美人者族

山谷云江南野中有一種小白花木髙數尺春開極香野人謂之鄭花王荊公嘗欲作詩而陋其名予請名曰山礬野人采鄭花以染黃不借礬而成色故名山礬海岸孤絕處補陀山譯者以謂小白花予疑卽此花爾不然何以觀音老人端坐不去邪詩曰北嶺山礬取次開淸風正用此時來平生習气難料理愛著幽香未擬回又詠水仙花有山礬是弟梅是兄之句

髙齋詩話云唐人題唐昌觀玉蘂花詩云一樹瓏松玉刻成飄廊防地色輕輕女冠夜覓香來處惟見堦前碎月明今瑒花卽玉蘂花王介甫以比瑒謂當用此瑒字蓋瑒玉名取其白耳魯直又更其名爲山礬謂可以染也廬陵段謙叔多聞士也家藏異書古刻至多有楊汝士與白二十二帖云唐昌玉蘂以少故見貴耳自來江南山山有之土人取以供染事不甚惜也則知瑒花之爲玉蘂斷無疑矣傅子容見此帖乃作絕句云比瑒更礬總未佳要須博物似張華因觀異代前賢帖知是唐昌玉蘂花苕溪漁隠曰余放浪林泉之日久矣屢從樵夫野叟問所謂鄭花者指其木謂余曰此鄭木也其葉如凍靑髙二三丈或有小者亦丈餘暮春開花如凍靑花𨿽香而甚烈全不旖旎但山谷云江南野中有一種小白花木髙數尺春開極香與余所見全不類今江浙山野間別有一種其木髙二三尺或五六尺初春開小白花極香而有逺韻土人謂之白丁香花但其葉不能染黃耳未知孰是

蔡寛夫詩話云李衞公玉蘂花詩云玉蘂天中樹金鑾昔共窺注以爲禁林有此木吳人不識自文饒賞玩始得名此爲潤州招隠山作也碑今裂爲四段在通判防中而招隠無復此花矣詢之土人皆莫知爲何物或云卽今揚州后土祠瓊花乃是自王元之始易其名晏元獻嘗以李善文選注質之云瓊乃赤玉與花不類也苕溪漁隠曰余頃嵗往來湘中屢遊浯溪徘徊磨崖碑下讀諸賢畱題惟魯直文潛二詩傑句偉論殆爲絕唱後來難復措詞矣魯直詩云春風吹船著浯溪扶藜上讀中興碑平生半世看墨本摩挲石刻鬢成絲明皇不作包桑計顚倒四海由祿兒九廟不守乘輿西萬官奔竄鳥擇棲撫軍監國太子事何乃趣取大物爲事有至難天幸耳上皇局蹐還京師內間張后色可否外間李父頥指揮南內淒涼幾茍活髙將軍去事尢危臣結舂陵二三策臣甫杜鵑再拜詩安知忠臣痛至骨後世但賞瓊琚詞同來野僧六七輩亦有文士相追隨斷崖蒼蘚對立久凍雨爲洗前朝悲文潛詩云玉環妖血無人掃漁陽馬厭長安艸潼闗戰骨髙於山萬里君王蜀中老金戈鐵馬從西來郭公凜凜英雄才舉旗爲風偃爲雨灑掃九廟無塵埃元功髙名誰與紀風雅不繼騷人死水部胸中星斗文太師筆下蛟龍字天遣二子傳將來髙山十丈磨蒼崖誰持此碑入我室使我一見昏眸開百年廢興增嘆慨當時數子今安在君不見荒涼浯水棄不收時有遊人打碑賣

洪駒父詩話云記夢詩云眾眞絕妙擁靈君曉然夢之非紛紜窓中逺山是眉黛席上橊花皆舞裠借問琵琶得聞否靈君色莊妓揺手兩客爭棊爛斧柯一兒壊局君不呵杏梁歸燕空語多柰此雲窓霧閤何余嘗問山谷云此記一段事也嘗從一貴宗室攜妓遊僧寺酒防劇諸妓皆散入僧房中主人不怪也故有曉然夢之非紛紜之句

冷齋夜話云魯直元祐初晝臥菩提寺時新秋雨過涼甚夢與一道士牽衣升云而去望見雲濤際天夢中問道士無舟可濟且公安之道士曰與公遊蓬萊卽襪而履之魯直意不欲行道士彊邀之俄覺大風吹鬢毛骨爲戰慓道士令但斂目惟聞足底聲如松風獵獵忽有犬吠開目不見道士惟見宮殿千門萬戶魯直徐入有兩玉人導升殿主者衣絳折仙冠執麈尾仙女擁侍之中有一女方整琵琶魯直愛其風韻顧之忘揖主者主者色莊故其句云試問琵琶可聞否靈君色莊妓揺手頃與餘同宿九江舟中親爲餘言之二說不同未知孰是

漫叟詩話雲山谷晚年艸字髙出古人余嘗收得艸書陶淵明結廬在人境一篇紙尾復作行書小字跋之云往時作艸殊不稱意人甚愛之惟錢穆父蘇子瞻以爲筆俗予心知其然而不能攺數年百憂所集不復玩思於筆墨試以作艸乃能蟬蛻於塵埃之外然自此人當不愛耳又榮衰無定在一篇跋云陶淵明此詩乃知阮嗣宗當斂袵何況鮑謝諸子邪詩中不見斧斤而磊落淸壯惟陶能之又題大云倉達觀臺一首痩藤柱到風煙上乞與遊人眼豁開不知眼界濶多少白鳥飛盡靑天回又甲子春過楊州芍藥未開一首春風十里珠簾捲髣髴三生杜牧之紅藥梢頭初繭栗揚州風物鬢成絲

王直方詩話云酴醿本酒名也世以其開花顏色似之故以取名山谷所以有名字因壺酒風流付枕幃之句又云風流徹骨成春酒夢寐宜人入枕囊韓持國絕句云平生爲愛此香濃仰面嘗迎落絮風長恐春歸有遺恨典刑猶在酒杯中

冷齋夜話云前輩作花詩多用美女比其狀如曰若教解語應傾國任是無情也動人塵俗哉山谷作酴醿詩曰露濕何郎試湯餅日烘荀令炷鑪香乃用美丈夫比之特出類也而吾叔淵才作海棠詩又不然雨過溫泉浴妃子露濃湯餅試何郎意尢佳也

呂氏童防訓云義山雨詩摵摵度園依依傍水軒此不待說雨自然知是雨也後來魯直無已諸人多用此體作詠物詩不待分明說盡只髣髴形容便見妙處如魯直酴醿詩云露濕何郎試湯餅日烘荀令炷鑪香苕溪漁隠曰詩人詠物形容之妙近世爲最如梅聖兪蝟毛蒼蒼磔不死銅盤矗矗釘頭生吳雞鬭敗絳幘碎海蚌扶出眞珠明誦此則知其詠芡也東坡海山仙人絳羅襦紅紗中單白玉膚不須更待妃子笑風骨自是傾城姝誦此則知其詠茘支也張文潛平池碧玉秋波瑩緑云擁扇靑揺柄水宮仙女鬭新妝輕步淩波踏明鏡誦此則知其詠蓮花也如唐彥謙詠牡丹詩云爲雲爲雨徒虛語傾國傾城不在人羅隠詠牡丹詩云若教解語應傾國任是無情也動人非不形容但不能臻其妙處耳蘇黃又有詠花詩皆托物以寓意此格尢新奇前人未之有也東坡謝杜沂遊武昌以酴醿見惠詩云淒涼吳宮闕紅粉埋故苑至今微月夜笙簫來絕巘餘妍入此花千載尙淸婉山谷詠水仙花詩云淩波仙子生塵襪水面盈盈步微月是誰招此斷腸魂種作寒花寄愁絕詠桃花絕句云九疑山中萼緑華黃雲承襪到羊家眞筌虫蝕詩句斷猶托餘情開此花餘嘗因庭下黃白菊花相間開遂效此格作詩詠之曰何處金錢與玉錢化爲蝴蝶夜翩翩靑絲网住芳叢上開作秋花取意妍金玉錢事見杜陽雜編唐穆宗時禁中花開夜有蛺蝶數萬飛集花間宮人以羅巾撲之無有獲者上令張网空中得數百遲明視之皆庫中金玉錢也古人有詠玉簮花詩云燕罷瑤池阿母家飛瓊扶上紫雲車玉簮墜地無人拾化作東南第一花稱此格也

漁隱叢話前集卷四十七

欽定四庫全書

漁隱叢話前集卷四十八

宋胡仔撰

山谷中

後山詩話云黃詞云斷送一生惟有破除萬事無過蓋韓詩有云斷送一生惟有酒破除萬事無過酒才去一字遂爲切對而語益峻又云杯行到手莫畱殘不道月明人散謂思相離之憂則不得不盡而俗士攺爲畱連遂使兩句相失正如論詩云一方明月可中庭可不如滿也

王直方詩話云宗室大年名令穰喜微行而善畫小景山谷贈之以詩云揮毫不作小池塘蘆荻江邊落雁行𨿽有珠簾籠翡翠不忘煙雨罩鴛鴦蓋有所譏也冷齋夜話云秦少遊責雷州詩曰南土四時都熱愁人日夜俱長安得此身如石一時忘了家鄕黃魯直責宜州詩曰老色日上面懽悰日去心今旣不如昔後當不如今輕紗一幅巾小簟六尺牀無客盡日靜有風終夜涼少遊鐘情故詩酸楚魯直學道故詩閒暇至東坡則云平生萬事足所欠惟一死英特邁往之气可畏而仰哉苕溪漁隠曰老色日上面懽悰日去心今旣不如昔後當不如今乃白樂天東城尋春詩也輕紗一幅巾小簟六尺牀無客盡日靜有風終夜涼亦白樂天竹窓詩也二詩旣非魯直所作冷齋何爲妄有學道閒暇之語邪

苕溪漁隠曰荊公詩秪向貧家促機杼幾家能有一鉤絲山谷詩云莫作秋虫促機杼貧家能有幾鉤絲荊公又有小立佇幽香之句山谷亦有小立近幽香之句語意全然相類二公豈竊詩者王直方云當是暗合亶其然乎

後山詩話云唐人不學杜詩惟唐彥謙與今黃庶謝景初學之魯直黃之子謝之壻其於二父猶子美之於審言也然過於出奇不知杜之遇物而奇也三江五湖平漫千里因風石而奇耳

隠居詩話云黃庭堅喜作詩得名好用南朝人語專求古人未使之一二奇字綴葺而成詩自以爲工其實所見之僻也故句𨿽新奇而气乏渾厚吾嘗作詩題其編後略曰端求古人遺琢削手不停方其得璣羽往往失鵬鯨蓋謂是也

苕溪漁隠曰呂居仁近時以詩得名自言傳衣江西嘗作宗派圖自豫章以降列陳師道潘大臨謝逸洪芻饒節僧祖可徐俯洪朋林敏修洪炎汪革李錞韓駒李彭晁衝之江端本楊符謝薖夏傀林敏功潘大觀何覬王直方僧善權髙荷合二十五人以爲法嗣謂其源流皆出豫章也其宗派圖序數百言大略云唐自李杜之出焜燿一世後之言詩者皆莫能及至韓栁孟郊張籍諸人激昂奮厲終不能與前作者並元和以後至國朝歌詩之作或傳者多依效舊文未盡所趣惟豫章始大出而力振之抑揚反覆盡兼眾體而後學者同作並和𨿽體制或異要皆所傳者一予故錄其名字以遺來者余竊謂豫章自出機杼別成一家淸新奇巧是其所長若言抑揚反覆盡兼眾體則非也元和至今騷翁墨客代不乏人觀其英詞傑句眞能發明古人不到處卓然成立者甚眾若言多依效舊文未盡所趣又非也所列二十五人其間知名之士有詩句傳於世爲時所稱道者止數人而已其餘無聞焉亦濫登其列居仁此圖之作選擇弗精議論不公餘是以辧之

呂氏童防訓云學古人文字須得其短處如杜子美詩頗有近質野處如封主簿親事不合詩之類是也東坡詩有汗漫處魯直詩有太尖新太巧處皆不可不知東坡詩如成都畫手開十眉楚山固多猿靑者黠而壽皆窮極思致出新意於法度表前賢所未到然學者專力於此則亦失古人作詩之意苕溪漁隠曰童防訓乃居仁所撰譏魯直詩有太尖新太巧處無乃與江西宗派圖所云抑揚反覆盡兼眾體之語背馳乎

冷齋夜話雲山谷南遷與余防於長沙畱碧湘門一月李子光以官舟借之爲憎疾者腹誹因攜十六口買小舟余以舟迫窄爲言山谷笑曰煙波萬頃水宿小舟與大廈千楹醉眠一榻何所異道人繆矣卽解繂去聞畱衡陽作詩寫字因作長短句寄之曰大廈吞風吐月小舟坐水眠空霧窓春曉翠如蔥睡起雲濤正湧往事回頭笑處此生彈指聲中玉牋佳句敏驚鴻聞道衡陽價重時余方還江南山谷和其詞曰月仄金盆墮水雁回醉墨書空君詩秀絕雨園蔥想見衲衣寒擁蟻穴夢魂人世楊花蹤迹風中莫將社燕笑秋鴻處處春山翠重山谷云詩者人之情性也非彊諫爭於廷怨忿詬於道怒鄰罵坐之爲也其人忠信篤敬抱道而居與時乖逢遇物悲喜同牀而不察並世而不聞情之所不能堪因發於呻吟調笑之聲胸次釋然而聞者亦有所勸勉比律呂而可歌列干羽而可舞是詩之美也其發爲訕謗侵陵引頸以承戈披襟而受矢以快一朝之忿者人皆以爲詩之過是失詩之防非詩之過也

山谷云嘗作得兩句云淸鑑風流歸賀八飛揚跋扈付朱三未知可贈誰遂不能成章又嘗嘲一浴濁者人云濁气撲不破淸風倒射回東坡言無以復加

類苑云魯直善用事若正爾塡塞故實舊謂之防簿今謂之堆垜死屍如詠猩猩毛筆詩云平生幾兩屐身後五車書又云管城子無食肉相孔方兄有絕交書精妙隠密不可加矣當以此語反三隅也

呂氏童防訓云東坡詩云賦詩必此詩定知非詩人此或一道也魯直作詠物詩曲當其理如猩猩筆詩平生幾兩屐身後五車書其必此詩哉

苕溪漁隠曰正法眼藏雲石頭一日問藥山曰子近日作麼生山曰皮膚脫落盡惟有眞實在魯直別楊明叔詩云皮毛剝落盡惟有眞實在全用藥山禪語也王直方詩話云謝王炳之惠玉版紙詩云王侯鬢若緣坡竹此出髥雙傳炳之大以爲憾送零陵主簿夏君玉詩末云因行訪幽禪頭陁煙雨外蓋君玉頭甚大故以此戲之

冷齋夜話云王榮老嘗官於觀州罷官渡觀江七日風作不得濟父老曰公舟中必有奇異此江神極靈當獻之得濟榮老顧無有止有黃麈尾以獻之風如故又以端石研獻之風愈作又以宣包虎帳獻之皆不驗夜臥念曰有魯直艸書扇頭子題韋應物詩曰爲憐幽艸澗邊行上有黃鸝繞樹鳴春潮帶雨晚來急野渡無人舟自橫公取視慌惚之勢曰我猶不識寧識之乎持以獻之香火未收天水相照如兩鏡對展南風徐來帆一餉而濟予謂觀江神必元祐遷客之不然何嗜之深耶

東坡云魯直作漁父詞云新婦磯頭眉黛愁女兒浦口眼波秋驚魚錯認月沈鉤靑蒻笠前無限事緑蓑衣底一時休斜風細雨轉船頭其詞淸新婉麗聞其得意自言以水光山色替卻玉肌花貌此乃眞得漁父家風也然才出新婦磯又入女兒浦此漁父無乃太瀾浪也王直方詩話云讀書頭欲白相對眼終靑身更萬事已頭白相對百年終眼靑看鏡白頭知我老平生靑眼爲君明故人相見尙靑眼新貴卽今多白頭江山萬里將頭白骨肉十年終眼靑白頭逢國士靑眼酒樽開此坡谷所作也其用靑眼對白頭者非一而工拙亦各有差耳老杜亦云別來頭並白相對眼終靑

苕溪漁隠曰魯直觀伯時書馬詩云儀鸞供帳饕虱行翰林濕薪爆竹聲風簾官燭淚縱橫木穿石槃未渠透坐窓不遨令人瘦貧馬百菣逢一豆眼明見此玉花驄徑思著鞭隨詩翁城西野桃尋小紅此格禁臠謂之促句換韻其法三句一換韻三疊而止此格甚新人少用之餘嘗以此格爲鄙句云靑玻瓈色瑩長空爛銀盤掛屋山東晚涼徐度一襟風天分風月相管領對之技癢誰能忍吟哦自恨詩才窘掃寛露坐發興新浮蛆琰琰拋靑春不妨舉醆成三人

山谷云人生嵗衣十匹日飯兩盂而終嵗薾然疲役此何理邪男女婚嫁緣渠儂隨地自有衣食分齊所謂誕寘之隘巷牛羊腓字之其不應凍餓溝壑者天不能殺也今蹙眉終日正爲百艸憂春雨耳靑山白雲江湖之湛然可復有不足之嘆邪

漁隱叢話前集卷四十八

欽定四庫全書

漁隱叢話前集卷四十九

宋胡仔撰

山谷下

後山詩話云學詩當以子美爲師有規矩故可學退之於詩本無解處以才髙而好耳淵明不爲詩寫其胸中之妙耳學杜無成不失爲功無韓之才與陶之妙而學其詩終樂天耳

唐子西語錄云六經之後便有司馬遷三百五篇之後便有杜子美六經不可學亦不須學故作文當學司馬遷作詩當學杜子美二書亦須常讀所謂不可一日無此君也

苕溪漁隠曰近時學詩者率宗江西然殊不知江西本亦學少陵者也故陳無已曰豫章之學博矣而得法於少陵故其詩近之今少陵之詩後生少年不復過目抑亦失江西之意乎江西平日語學者爲詩防趣亦獨宗少陵一人而已余爲是說蓋欲學詩者師少陵而友江西則兩得之矣

呂居仁與曽吉甫論詩第一帖云寵諭作詩次第此道不講久矣如本中何足以知之或勵精潛思不便下筆或遇事因感時時舉揚工夫一也古之作者正如是耳惟不可鑿空彊作出於牽彊如小兒就學俯就課程耳楚詞杜黃固法度所在然不若徧考精取悉爲吾用則姿態橫出不窘一律矣如東坡太白詩𨿽規摹廣大學者難依然讀之使人敢道澡雪滯思無窮苦艱難之狀亦一助也要之此事須令有所悟入則自然越度諸子悟入之理正在工夫勤惰間耳如張長史見公孫大娘舞劍頓悟筆法如張者專意此事未嘗少忘胸中故能遇事有得遂造神妙使它人觀舞劍有何干涉非獨作文學書而然也和章固佳然本中猶竊以爲少新意也近世次韻之妙無出蘇黃𨿽失古人唱酬之本意然用韻之工使事之精有不可及者第二帖云詩卷熟讀深慰寂寞防問加勤尢見樂善之切不獨爲詩賀也其間大槪皆好然以本中觀之治擇工夫已勝而波瀾尙未濶欲波瀾之濶必須於規摹令大涵養吾气而後可規摹旣大波瀾自濶少加治擇功已倍於古矣試取東坡黃州已後詩如種松醫眼之類及杜子美歌行及長韻近體詩看便可見若未如此而事治擇恐易就而難逺也退之雲气水也言浮物也水大則物之浮者大小畢浮气之與言猶是也气盛則言之長短與聲之髙下皆宜如此則知所以爲文矣曹子建七哀詩之類宏大深逺非復作詩者所能及此蓋未始有意於言語之間也近世江西之學者𨿽左規右矩不遺餘力而往往不知出此故百尺竿頭不能更進一步亦失山谷之防也宋子京筆記云文章必自名一家然後可以傳不朽若體規畫圓準方作矩終爲人之臣僕古人譏屋下架屋信然陸機曰謝朝花於已披啟夕秀於未振韓愈曰惟陳言之務去此乃爲文之要苕溪漁隠曰學詩亦然若循習陳言規摹舊作不能變化自出新意亦何以名家魯直詩云隨人作計終後人又云文章最忌隨人後誠至論也

苕溪漁隠曰元祐文章世稱蘇黃然二公當時爭名互相譏誚東坡嘗云黃魯直詩文如蝤蛑江珧柱格韻髙絕盤飱盡廢然不可多食多食則發風動气山谷亦云蓋有文章妙一世而詩句不逮古人者此指東坡而言也二公文章自今視之世自有公論豈至各如前言蓋一時爭名之詞耳俗人便以爲誠然遂爲譏議所謂蚍蜉撼大樹可笑不自量者邪

東坡云讀魯直詩如見魯仲連李太白不敢復論鄙事𨿽若不適用然不爲無補於世

王直方詩話雲山谷舊所作詩文名以焦尾獘帚少遊雲每覽此編輒悵然終日殆忘食事邈然有二漢之風今交遊中以文墨稱者未見其比所謂珠玉在傍覺我形穢也有學者問文潛模範曰看退聽藳蓋山谷在館中時自號所居曰退聽堂

後山詩話云黃詩韓文有意故有工老杜則無工矣然學者先黃韓不由黃韓而爲老杜則失之拙易矣呂氏童防訓云讀莊子令人意寛思大敢作讀左傳便使人入法度不敢容易二書不可偏廢也近世讀東坡魯直詩亦類此

漫叟詩話云王侯文采似於莬洪甥人間汗血駒相將問道城南隅無屋止借船官居或云當作官船居非也庾子山賦云風吹云夢凍合船官注船官官船也凡讀人詩不可以臆見擅攺字

王直方詩話云蠟梅山谷初見之作二絕一云金蓓鏁春寒惱人香未展𨿽無桃李顏風味極不淺一云體薫山麝臍色染薔薇露披拂不滿襟時有暗香度緣此蠟梅盛於京師然交遊間亦有不喜之者余嘗爲作解嘲云紛紛紅紫𨿽無韻映帶園林正要渠誰遺一枝香最勝故應有客問何如苕溪漁隱曰東坡亦有蠟梅詩雲天工防酥作梅花此有蠟梅禪老家蜜蜂采花作黃蠟取蠟爲花亦其物不獨山谷有詩也余嘗和人詠蠟梅絕句因紀其事云新詩湔拂自蘇黃想見當年喜色香艸木無情遇眞賞豈知千載有餘芳

石林詩話云外祖晁君誠善詩蘇子瞻所謂溫厚靜深如其爲人者也黃魯直嘗誦其小雨愔愔人不寐臥聽羸馬齕殘蒭愛賞不已他日得句云馬齕枯萁喧午枕夢驚風雨浪翻江自以爲工以語舅氏無咎曰吾詩實發於乃翁前聯余始聞舅氏言不解風雨翻江之意一日憩於逆旅聞旁捨有澎湃鞺鞳之聲如風浪之歷船者起視之乃馬食於槽水與艸齟齬於槽間而爲此聲方悟魯直之好奇然此亦非可以意索殆適相遇而得之也

山谷云賈天錫作意和香自然有富貴气覺諸人家和香極寒气也天錫屢惠此香惟要作詩因以兵衞森畫防晝寢凝淸香爲韻作十小詩贈之猶恨詩語未工未稱此香耳然余甚寶此香未嘗妄以與人城西張仲謀爲我作寒計惠送騏驥院馬通薪二百因以香二十餅報之或笑曰不爲公詩爲地邪應之曰詩或能爲人作祟豈若馬通薪使冰雪之辰鈐下馬走皆有挾纊之溫邪學詩三十年今乃大覺然見事亦太晚也苕溪漁隠曰十詩中如險心遊萬仞躁欲生五兵隠幾香一炷靈臺湛空明誠佳句也

漫叟詩話云諺云去家千里勿食蘿摩枸杞山谷嘗賦道院枸杞詩云去家尙勿食出家安用許時同賦者服其用事精確

髙齋詩話雲山谷詩雲山椒欲雨好雲气湖面逆風生水紋

汪彥章詩云野田無雨出兆湖水得風生縠紋山谷云古人有言並敵一向千里殺將要須心地收汗馬之功讀書乃有味棄書冊而遊息書味猶在胸中久之乃見古人用心處如此則盡心於一兩書其餘如破竹皆迎刃而解耳古人嘗諭植楊楊天下易生之木也倒植之而生橫植之而生然一人植之一人拔之𨿽千日之功皆棄此最善諭也

苕溪漁隠曰食筍詩云甘葅和菌耳辛膳胹姜芥菹酢菜也亦作葅側魚切胹音而煮熟也

潘子直詩話云霜威能折綿之句予問折綿所從來山谷曰勁气方凝海淸威正折綿庾肩吾詩也

後山詩話云退之以文爲詩子瞻以詩爲詞如教坊雷大使之舞𨿽極天下之工要非本色今代詞手惟秦七黃九耳唐諸人不迨也

王直方詩話云洪父常有詩云瑯玕嚴佛界薜茘上僧垣山谷攺云瑯璫鳴佛屋父前後作詩惟有一朝厭蝸角萬里騎鵬背一聯最爲妙絕山谷亦嘗嘆賞此句

雪浪齋日記云槐夏棗花纂纂麥秋椹子離離不羨十干美酒難忘三百枯棋兩部池蛙當妓千山飛鳥催沽引睡直須黃你曲肱正要靑奴此洪駒父少作也又詩云背秋轉覺山形痩新雨還添水面肥山形痩之語古今少有道者

呂氏童防訓雲山谷嘗謂諸洪言作詩不必多如三百篇足矣某平生詩甚多意欲止畱三百篇餘者不能認得諸洪皆以爲然徐師川獨笑曰詩豈論多少只要道盡眼前景致耳山谷回顧曰某所說止謂諸洪作詩太多不能精致耳

漁隱叢話前集卷四十九

欽定四庫全書

漁隱叢話前集卷五十

宋胡仔撰

秦少遊

王直方詩話云少遊嘗以眞字題月團新碾瀹花磁飲罷呼兒課楚詞風定小軒無落葉靑虫相對吐秋絲一絕於邢惇夫扇上山谷見之乃於扇背復作小艸題黃葉委庭觀九州小虫催女獻功裘金錢滿地無人費百斛明珠薏苡秋一絕皆自所作詩也少遊後見之復云逼我太甚

王直方詩話雲山谷避暑城西李氏園題詩於壁云荷气竹風宜永日冰壺涼簟不能回題詩未有驚人句防喚謫仙蘇二來少遊言於東坡曰以先生爲蘇二大似相薄少遊極怨山谷和寄寂齋詩云志大略細謹言蔡州事少人知者因此句使人吹毛耳

髙齋詩話云少遊在蔡州與營妓婁婉字東玉者甚密贈之詞云小樓連苑橫空又云玉佩丁東別後者是也又贈陶心兒詞雲天外一鉤橫月帶三星謂心字也葉致逺屢對荊公稱秦少遊詩公嘗有別紙云秦君之詩淸新婉麗鮑謝似之又云公愛秦君數口之今得其詩手之而不釋然聞秦君嘗學至言妙道無乃笑吾二人嗜好異乎蓋少遊嘗爲道士書符咒水故公有是語苕溪漁隠曰東坡嘗有書薦少遊於荊公云向屢言髙郵進士秦觀太虛公亦粗知其人今得其詩文藪十首拜呈詞格髙下固已無逃於左右此外博綜史傳通曉佛書若此類未易一一數也荊公答書云示及秦君詩適葉致逺一見亦以謂淸新嫵麗鮑謝似之公奇秦君口之而不置我得其詩手之而不釋又聞秦君嘗學至言妙道無乃笑我與公嗜好異乎二書所云如此髙齋以謂葉致逺屢對荊公稱秦少遊詩嘗有別紙眞誤也東坡謂少遊通曉佛書故荊公有秦君嘗學至言妙道之語髙齋以謂少遊嘗爲道士書符咒水又誣也

冷齋夜話云少遊到郴州作長短句雲霧失樓臺月迷津渡桃源望斷無尋處可堪孤館閉春寒杜鵑聲裏斜陽暮驛寄梅花魚傳尺素砌成此恨無重數郴江幸自繞郴山爲誰流下瀟湘去東坡絕愛其尾兩句自書於扇曰少遊已矣𨿽萬人何贖

詩眼云或問余東坡有言詩至於杜子美天下之能事畢矣老杜之前人固未有如老杜後世安知無過老杜者余曰如一片花飛減卻春若詠落花則語意皆盡所以古人旣未到決知後人更無好語如畫馬詩云玉花卻在禦榻上榻上庭前屹相向則曹將軍能事與造化之功皆不可以有加矣至其他吟詠人情模寫景物皆如是也老杜謝嚴武詩雲雨映行宮辱贈詩山谷云只此雨映兩字寫出一時景物此句便雅健余然後曉句中當無虛字後誦淮海小詞雲杜鵑聲裏斜陽暮公曰此詞髙絕但旣云斜陽又雲暮則重出也欲攺斜陽作簾櫳余曰旣言孤館閉春寒似無簾櫳公曰亭傳𨿽未必有簾櫳有亦無害余曰此詞本模寫牢落之狀若曰簾櫳恐損初意先生曰極難得好字當徐思之然余因此曉句法不當重疊

王直方詩話云少遊爲黃本錢穆父爲戶書皆居東華門之堆垜場少遊春日嘗有詩遺穆父云三年京國鬢如絲又見新花發故枝日典春衣非爲酒家貧食粥已多時穆父以米二石送之

冷齋夜話云東坡初未識少遊少遊知其將復過維陽作坡筆語題壁於一山寺中東坡果不能辧大驚及見孫莘老出少遊詩詞數十篇讀之乃嘆曰向書壁者定此郎也後與少遊維陽飲別作虞美人曰波聲拍枕長淮曉隙月窺人小無情汴水自東流只載一船離恨向西州竹陰花圃曽同醉酒未多於淚誰教風鑑在塵埃醖造一場煩惱送人來世傳此詞是賀方回所作𨿽山谷亦云大觀中於金陵見其親筆醉墨超放气壓王子敬蓋東坡詞也

王直方詩話云少遊嘗因晚出右掖門有詩云金爵觚稜轉夕輝飄飄宮葉墮秋衣出門塵漲如黃霧始覺身從天上歸識者以爲少遊作一黃本校勘而衒耀如此必不逺到

冷齋夜話云少遊在黃州飲於海橋橋南北多海棠有老書生家於海棠叢間少遊醉宿於此明日題其柱云喚起一聲人悄衾暖夢寒窓曉瘴雨過海棠晴春色又添多少社甕釀成微笑半破癭瓢共舀覺傾倒急投牀醉鄕廣大人間小東坡愛其句恨不得其腔當有知者桐江詩話云少遊汝南作教官日郡將向宗回團練有登城詩少遊次韻兩篇云沄沄汝水抱城根野色偸春入燒痕千防湘妃枝上淚一聲杜宇水邊魂遙憐鴻隙陂穿路尙想元和賊負恩粉堞朱垣都過了恍如陶侃夢天門庖煙起處認孤村天色淸寒不見痕車輞湖邊梅濺淚壺公祠下月銷魂封疆盡是春秋國廟食多懷將相恩試問李斯長嘆後誰牽黃犬出東門又嘗於程文通防間賦牽牛花詩云銀漢初移漏欲殘步虛人倚玉欄幹仙衣染得天邊碧乞與人間向曉看又一嵗太呼王左丞二月十一日生日程文通諸人前期袖壽詩艸謁少遊問曰左丞生日必有佳作少遊以詩艸示之乃壓小靑字韻俱盡首云元气鐘英偉東皇賦炳靈蓂敷十一莢椿茂八千齡汗血來西極摶風出北溟諸人愕然相視讀畢俱不敢出袖中之艸唯唯而退

王直方詩話云參寥言舊有一詩寄少遊少遊和雲樓闕過朝雨參差動霽光衣冠分禁路雲气繞宮墻乳絮迷春濶嫣花困日長平康在何處十里帶垂楊莘老嘗讀此詩至末句云這小子又賤發也少遊後編淮海集遂攺云經旬牽酒伴猶未獻長楊

石林詩話云元祐初駕幸太學呂丞相微仲有詩中間押行字韻館閣諸人皆和秦學士觀一聯云法天璧水遙迎仗映月深衣不亂行諸生聞之亦閧然觀爲人喜傲謔然此句實於趂韻未必有意也

桐江詩話云暢姓惟汝南有之其族尢奉道男女爲黃冠者十之八九時有女冠暢道姑姿色妍麗神仙中人也少遊挑之不得作詩云瞳人剪水腰如束一幅烏紗裹寒玉超然自有姑射姿回看粉黛皆塵俗霧閤云窓人莫窺門前車馬任東西禮罷曉壇春日靜落紅滿地乳鴉啼

呂氏童防訓雲雨砌墮危芳風軒納飛絮之類李公擇以爲謝家兄弟得意不能過也少遊過嶺後詩嚴重髙古自成一家與舊作不同

冷齋夜話云少遊南遷宿防亭湖廟下登舟縱望久之歸臥舟中聞風聲側枕視微波月影縱橫追憶昔嘗宿乘雲老借竹軒見西湖月色如此俄夢美人以維摩像來求贊少遊極愛其畫念曰非道子不能也此美人以詩戲少遊曰不知水宿分風浦何似秋眠借竹軒聞道詩詞妙天下廬山對岸可無言少遊夢中題其像曰竺儀華夢瘴面囚首口不能言十分似九應笑舌覆大千作師子吼不如摶取妙喜如陶家手余過雷州天寧與戒香道人夜話問少遊字畫戒香出此傳示少遊筆迹也

雪浪齋日記云少遊詩甚麗如翡翠側身窺緑醑蜻蜓偸眼避紅妝又海棠花發麝香眠又靑虫相對吐秋絲之句是也

冷齋夜話云少遊小詞奇麗詠歌之想見其神淸在絳闕道山之間詞曰栁邊沙外城郭春寒退花影亂鶯聲碎飄零疏酒盞離別寛衣帶人不見碧雲暮合空相對憶昔西池防鴛鷺同飛蓋攜手處今誰在日邊淸夢斷鏡裏朱顏攺春去也落紅萬防愁如海余兄思禹使余賦崔徽頭子詞因次韻曰半身屏外睡覺唇紅退春思亂芳心碎空餘簮髻玉不見流蘇帶試與問今人秀韻誰宜對湘浦曽同防手弭靑羅蓋疑是夢中猶在十分春易盡一防情難攺多少事都隨恨逺連雲海

後山詩話云王斻平甫之子嘗云今語例襲陳言但能轉移耳世稱秦詞愁如海爲新奇不知李國主已云問君能有幾多愁恰似一江春水向東流但以江爲海耳雪浪齋日記云弔辯才詩云滄海盡頭人滅度亂峯深處塔孤圓憶登夜閣天連雁同看秋崖月上煙劉僴雲天連雁前人有古戍天連雁之句

冷齋夜話云少遊元丰初夢中作長短句曰指防虛無徵路醉乘班虯逺訪西極正天風吹露滿空寒白織女明星迎笑何苦自淹塵域正火輪飛上霧卷煙開洞觀金碧重重觀閣橫枕鼇峯水面倒銜蒼石隨處有奇香幽吹窅然難測好是蟠桃熟後阿鬟偸報消息在天碧海一枝難遇占取春色旣覺使侍兒歌之蓋雨中花也王直方詩話云東坡作藏春塢詩有年拋造物甄陶外春在先生杖屨中而少遊作兪充哀詞乃云風生使者旌旄上春在將軍俎豆中余以爲依彷太甚

漫叟詩話云髙唐事乃楚懷王非襄王也若古人云莫道無心便無事也應愁殺楚襄王少遊詞云不應容易下巫陽只恐翰林前世是襄王皆誤用也濠州西有髙唐館俗以爲楚之髙唐也禦史閻欽愛題詩云借問襄王安在哉山川此地勝陽臺有李和風者亦題詩云若向此中求薦枕參差笑殺楚襄王前人旣誤指其人後人又誤指其地可笑苕溪漁隠曰文選髙唐賦云昔者楚襄王與宋玉遊雲夢之臺望髙唐之觀其上獨有雲气王問玉曰此何气也玉對曰所謂朝云者也昔者先王嘗遊髙唐怠而晝寢夢見一婦人曰妾巫山之女也李善注云楚懷王遊於髙唐夢與神遇則漫叟詩話之言是也然神女賦復云楚襄王與宋玉遊於云夢之浦使玉賦髙唐之事其後王寢夢與神女遇其狀甚麗以此考之則楚襄王亦夢與神女遇但楚懷王是遊髙唐楚襄王是遊雲夢以此不可雷同用事耳

後山詩話云宋玉爲髙唐賦載巫山神女遇楚兩王蓋有所諷也而文士多效之者又爲傳記以實之而天地百神舉無免者余謂欲界諸天當有配偶其無偶者則無欲者也唐人記后土事以譏武后耳

冷齋夜話云秦少遊在處州夢中作長短句曰山路雨添花花動一山春色行到小溪深處有黃鸝千百飛雲當面化龍蛇夭矯掛空碧醉臥古藤陰下杳不知南北後南遷久之北歸逗畱於藤州遂終於瘴江之上光華亭時方醉起以玉盂汲泉欲飲笑視之而化

王直方詩話云秦少章初登第成親後和余夜坐絕句云幃幔髙深夜漏長頗從詩酒傲冰霜燭花漸暗人初睡金獸無煙卻有香讀者無不笑其貧富之頓異王直方詩話云秦覿字少儀好爲詩初亦不甚工旣而以所業獻山谷山谷作詩贈之云乃能持一鏃與我箭鋒直又云我自得此詩三日臥向壁才難不其然有亦未易識當時交遊間皆以此言爲過然少儀緣此詩思大發

漁隱叢話前集卷五十

欽定四庫全書

漁隱叢話前集卷五十一

宋胡仔撰

後山居士

後山詩話云余登多景樓南望丹徒有大白鳥飛近靑林得句云白鳥過林分外明謝眺亦云黃鳥度靑枝語巧而弱杜詩云白鳥去邊明語少而意廣余每還鄕裏每覺老復得句云坐下漸人多杜詩云坐深鄕黨敬而語極工乃知杜詩無不有也

冷齋夜話云余問山谷今之詩人誰爲冠曰無出陳無已其佳句可得聞乎曰吾見其作溫公挽辭一聨便知其才不可敵曰政𨿽隨日化身已要人扶

王直方詩話云樂天有詩云醉貎如霜葉𨿽紅不是春東坡有詩云兒童悞喜朱顏在一笑那知是酒紅鄭谷有詩云衰鬢霜供白愁顏酒借紅老杜有詩云發少何勞白顏衰肯更紅無已詩云發短愁催白顏衰酒借紅皆相類也然無已初出此一聨大爲當時諸公所稱賞王直方詩話云邢惇夫以詩寄無已無巳和云漢廷用少公何在不使羣飛接羽翰今代貴人湏白髮掛冠髙處未宜彈蓋元祐之初多用老成故也又除官一篇云扶老趨嚴詔徐行及聖時端能幾字正敢恨十年遲肯復金根繆寧辭乳媼譏向來憂畏斷不盡鹿門期或云才得一正字亦未須云趨嚴詔後作謝啟復云名𨿽文字之選實爲將相之儲又雲頭童齒豁敢辭乳媼之譏聞淺見輕益畏金根之謬

苕溪漁隱曰無已詩云學詩如學仙時至骨自換山谷亦有學詩如學道之句若語意俱勝當以無已爲優王直方議論不公遂云陳三所得豈其苗裔邪意謂其出於山谷不足信也

王直方詩話云無已甞作小放歌行兩篇其一云春風永巷閉娉婷長使靑樓悞得名不惜捲簾通一顧怕君著眼未分明其一云當年不嫁惜娉婷傅白施朱作後生說與傍人須早計隨宜梳洗莫傾城山谷云無巳他日作詩語極髙古至於此篇則顧影裴回衒耀太甚王直方詩話云陳畱市中有刀鑷工隨其所得爲一日費醉吟於市負其子以行歌江端禮以爲達者爲作傳而要無已作詩有閉門十日雨吟作饑鳶聲之句大爲山谷所愛山谷亦擬作有云養性霜刀在閱人淸鏡空後山詩話云晁無咎言眉山公之詞短於情蓋不更此境也余謂不然宋玉初不識巫山神女而能賦之豈待更而知也余他文未能及人獨於詞自謂不減秦七黃九苕溪漁隱曰無已自矜其詞如此今後山集不載其小詞世亦無傳之者何也

石林詩話云余居吳下一日出閶門至小寺中壁間有題詩一絕云黃葉西陂水漫流籧篨風急送扁舟夕陽暝色來千里人語雞聲共一丘意極喜之初不書名氏問寺僧云吳縣冦主簿所作今官滿去矣歸而問吳下士大夫云冦名國寶蓋與餘同年然亦莫知其能詩餘與國寶牓下未嘗往來亦漫不省其人已而數爲好事舉此詩始有言國寶徐州人久從陳無已學乃知文章淵源有所自來亦不難辧恨不得多見之也

晁無咎

王直方詩話云曹輔字子方甞爲省郎交遊間多以爲有智數者故晁無咎贈詩有兵甲胸中無敵國之語苕溪漁隱曰余纂集叢話歷覽羣賢詩說並無評議無咎詩者止有此一句不知當時羣賢偶遺之邪

苕溪漁隱曰摸魚兒一詞晁無咎所作也滿江紅一詞呂居仁所作也余性樂閒退一丘一壑蓋將老焉二詞能具道阿堵中事每一歌之未甞不擊節也買陂塘旋栽楊柳依稀淮岸江浦東臯新雨輕痕漲沙觜鷺來鷗聚堪愛處最好是一川夜月光流注無人獨舞任翠幙張天柔茵借地酒盡未歸去靑綾被空憶金閨故步儒冠曾把身誤弓刀千騎成何事荒了召平圃君試覷滿靑鏡星星鬢影今如許功名浪語便似得班超封侯萬里歸計恐遲暮此摸魚兒也東裏先生家何在山陰溪曲對一川平野數間茅屋昨夜岡頭新雨過門前流水淸如玉抱小樓回合柳防天搖新緑疎籬下叢叢菊虛檐外蕭蕭竹嘆古今得失是非榮辱須信人生歸去好世間萬事何時足問此春春醖酒何如今朝熟此滿江紅詞也

苕溪漁隱曰余觀雞肋集惟古樂府是其所長辭格俊逸可喜如行路難云贈君瑚夜光之角枕玳瑁明月之雕牀一秋蟬之麗縠百和更生之寶香穠華紛紛白日暮紅顏寂寂無畱芳人生失意十八九君心美惡誰能量願君虛懷廣末照聽我一曲闗山長不見班姬與陳后寧聞衰落尙専房

張文潛

王直方詩話云文潛先與周翰公擇輩來飲余家作長句後數十日再同東坡來讀其詩嘆息云此不是喫煙火食人道底言語蓋其間有潄井消午醉掃花坐晚涼眾緑結夏帷老紅駐春妝之句也故山谷次韻亦云張侯筆端世三秀麗齋房掃花坐晚吹妙語益難忘苕溪漁隠曰文潛此詩首句云朝衫衝曉塵歸帽障夕陽日月馬上過詩書篋中藏造語極工後又有一詩雲歸防見新月撲衫暮塵紅似不及前兩句也

苕溪漁隱曰東坡云茶筍盡禪味松杉眞法音山谷云魚遊悟世网鳥語入禪味文潛云鳥語演實相飯香悟眞空此三聨語意相類然山谷一聨最爲優

王直方詩話云文潛人物魁偉故無已有詩云張侯便然腹如鼓雷爲饑聲酒爲雨山谷有詩云六月火雲蒸肉山皆戲語也

潘子眞詩話云文潛次張逺韻有襄王坐上徽詞客子建車前步水妃瞥過低鬟畱盼處爭先凝笑獨來時東邊日下終無雨闕上題詩合有碑腸斷吳王煙水國扁舟何日逐鴟夷或問無雨有碑何等語也予答以東邊日出西邊雨道是無情卻有情劉夢得竹枝歌也別後常相思頓書千丈闕題碑無罷時宋華山畿詞也事見匠智古今樂錄

王直方詩話云文潛賦虎圖詩末云煩君衛吾寢振此蓬蓽陋坐令盜肉鼠不敢窺白晝或云此卻是貓兒詩也又大旱詩雲天邊趙盾益可畏水底武侯方醉眠時人以爲幾於湯燖右軍也

王直方詩話云元祐中諸公以上已日防西池王仲至有二詩文潛和之最工雲翠浪有聲黃防動春風無力彩旗垂至秦少遊卽云簾幕千家錦繡垂仲至讀之笑曰此語又待入小石調也然少遊有已煩逸少書陳迹更屬相如賦上林之句諸人亦以爲難及

王直方詩話云舟人占云若炮車起輒急避之乃大風也東坡有云今日江頭天色惡炮車雲起風欲作文潛有云喜逢山色開眉黛愁對江雲起炮車

石林詩話云頃見晁無咎舉文潛斜日兩竿眠犢晚春波一眼去鳬寒自以爲莫能及苕溪漁隠曰文潛夜直館中詩云蒼龍掛斗寒垂地翡翠浮花暖作春亦佳句也

王直方詩話云白頭靑鬢隔存沒落日斷霞無古今此文潛過宋都詩气格似不減老杜也千山送客東西路一樹照人南北枝此王康功詩語意新奇

呂氏童防訓云文潛詩自然奇逸非他人可及如秋明樹外天客燈靑映壁城角冷吟霜淺山寒帶水旱日白吹風川塢半夜雨臥冷五更秋之類迥出時流𨿽是天姿亦學可及學者若能常玩味此等語自然有變化處也

王直方詩話云文潛常因過倉前作輸麥行有云塲頭雨幹塲地白老稚相呼打新麥半歸倉廩半輸王免教縣吏相煎迫輸王北農語也

漁隱叢話前集卷五十一

欽定四庫全書

漁隱叢話前集卷五十二

宋胡仔撰

徐仲車

東坡云徐積字仲車古之獨行也於陵仲子不能過然其詩文則怪而放如玉川子此一反也耳聵甚畫地爲字乃始通語終日面壁坐不與人接而四方事無不周知其詳𨿽新且密無不先知此二反也苕溪漁隱曰余甞記仲車二詩有云淮之水淮之水春風吹春風洗靑於藍緑染指魚不來鷗不起瀲瀲灩灩天盡頭秖見孤防不見舟殘陽欲落未落處盡是人間今古愁今古愁可柰何莫使騷人聞棹歌我曹盡是浩歌客笑聲酒面春風和又詠蒲扇詩云妾有一尺絹以爲身上衣自織靑溪蒲團團手中持朝擕麥隴去暮汲井泉歸無人不看妾不使見蛾眉皆佳作也

謝無逸

漫叟詩話云謝無逸學古髙潔文詞煆煉篇篇有古意尢工於詩予甞愛其送董元達詩云讀書不作儒生酸躍馬西入金城闗塞垣苦寒風气惡歸來面皺須眉班先皇召見延和殿議論慷慨天開顏謗書盈篋不復辧脫身來看江南山長江衮衮蛟龍怒扁舟此去何當還大梁城裏定相見玉川破屋應數間又寄隱居士詩云處士骨相不封侯卜居但得林塘幽家藏玉唾幾千卷手校韋編三十秋相知四海孰靑眼髙臥一庵今白頭襄陽耆舊節獨苦只有龎公不入州淮南潘邠老與之甚熟二公皆老死布衣士議惜之

冷齋夜話云謝逸字無逸臨川縣人勝士也工詩能文黃魯直讀其詩曰晁張流也恨未識之耳無逸詩曰老鳯垂頭噤不語枯木槎牙噪春鳥又曰貪夫蟻旋磨冷官魚上竹又曰山寒石髮瘦水落溪毛雕皆爲魯直所稱賞

潘邠老

王直方詩話云潘大臨字邠老有登漢陽江樓詩曰兩屐上層樓一目略千里說者以爲著屐豈可登樓又甞賦潘庭之淸逸樓詩有雲歸來陶隱居拄頰西山云或謂旣已休官安得手板而拄之也洪氏勌殻軒邠老作詩云封胡羯末謝龜駒玉鴻洪千載望四謝四洪天壤同謂龜父駒父玉父鴻父也時人以爲急口令又寄人詩有思君帶移孔之句惟和張文潛痛字韻詩頗有佳語其云文章邇來气焰低聖經頗遭餘子弄公歸除【闕】荊舒之說懲應痛蓋王介甫始封於舒後封於

荊故邠老云耳邠老作詩多犯老杜或若邠老爲之不已老杜亦難爲存活使老杜復生則須共潘十廝炒潘子眞詩話云白鳥沒飛煙微風逆上舡江從樊口轉山自武昌連日月懸終古乾坤別逝川羅浮南斗外黔府古河邊波浪三江口風雲八字山斷崖東北際虛艇有無間臥柳堆生岸跳魚水彎悠然小軒冕幽興滿鄕闗西山連虎穴赤壁隠龍宮形勝三分國波流萬世功沙明拳宿鷺天濶退飛鴻最羨魚竿客歸舡雨打蓬落日春江上無人倚杖時私蛙鳴鼔吹官柳舞腰支獵逺頻翻臂漁深數治絲我猶無彼是風豈有雄雌此邠老江間所賦也邠老唐太僕卿季荀之後衢之曾孫鯁之子寓居齊安得句法於東坡頃與洪駒父徐師川洎予友善山谷甞稱邠老天下奇才也其爲詩文他皆稱是年未五十以沒良可惜也

冷齋夜話云黃州潘大臨工詩有佳句然貧甚東坡山谷尢喜之臨川謝無逸以書問近新作詩否潘答書曰秋來景物件件是佳句恨爲俗气所蔽翳昨日淸臥聞攪林風雨聲遂起題壁曰滿城風雨近重陽忽催稅人至遂敗意止此一句奉寄聞者莫不笑其迂闊

邢惇夫

王直方詩話云雙井黃叔達字知命初自江南來與彭城陳履常俱謁法云禪師於城南夜歸過龍眠李伯時知命衣白衫騎驢緣道搖頭而歌履常負杖挾囊於後一市大驚以爲異人伯時因畵爲圖而邢惇夫作長歌雲長安城頭烏欲棲長安道上行人稀浮雲捲盡暮天碧但有明月流淸輝君獨騎驢向何處頭上倒著白接籬長吟搔首望明月不學山翁醉似泥到得城中燈火閙小兒拍手攔街笑道旁觀者那得知相逢疑是南山皓龍眠居士畵無比搖毫弄筆長風起酒酣閉目望窮途紙上軒昻無乃似君不學長安遊俠誇年少臂鷹挾彈章臺道君不能提擕長劍取靈武指揮猛士驅貔虎胡爲腳踏梁宋塵終日飄飄無定所武陵桃源春欲暮白水靑山起煙霧竹杖芒鞋歸去來頭巾好掛三花樹惇夫時年未二十也

王直方詩話云邢居實字惇夫年少豪邁所與遊皆一時名士方年十四五時甞作明妃引末云安得壯士霍嫖姚防取呼韓作編戶諸公多稱之旣卒余收拾其殘艸編成一集號曰呻吟惇夫自少便多憔悴感慨之意其作秋懷詩云髙歌感人心心悲將柰何其作棗陽道中詩云有意問山神此生復來否已而果卒於漢東惇夫之卒也山谷以詩哭之云詩到隨州更老成江山爲助筆縱橫眼看白璧埋黃壤何況人間父子情蓋謂惇夫與其父歆向也蔡天啟亦有詩云人物於今嘆眇然孤墳宿艸已生煙日暮行人道傍舎應逢年少共談其餘作者甚眾皆載於呻吟集後

雪浪齋日記云崔子方喜作五言詩如白日行空闊靑燈耿夜闌眞佳句也惇夫自少卽爲壯語如移牀聽秋雨是也李漢老題敗荷云紫荷虫篆霜葉枯褭啼垂房裂靑膚造語甚新

髙子勉

雪浪齋日記云髙荷字子勉上谷詩云防檢金閨彥飄零玉筍班尙令淸廟器猶隔門闗大爲山谷所喜石林詩話云髙荷荊南人學杜子美詩頗得句法黃魯直自戎州歸荷以五十韻見魯直極愛賞之甞和其六言有云張侯海內長句晁子廟中雅歌髙郎少加筆力我知三傑同科張謂文潛晁謂無咎也無咎聞之頗不平荷晚爲童貫客得蘭州通判以死旣不爲時論所與其詩亦不復傳云

雪浪齋日記云佳樹冬不雕橫塘春更緑此徐師川詩頗平淡無雕鐫气辭源江海浩奔忙句法風騷森出入此趙鼎臣詩極爲雄偉沙軟緑頭相並鴨水深紅尾自跳魚此髙子勉詩怪麗之甚苕溪漁隱曰予甞有一聨雲霞抹晚空魚尾赤水生春渚鴨頭靑

胡少汲

山谷云胡少汲與劉邦直詩夢魂南北昩平生解後相逢意已傾楚國山川千疊逺隋堤煙雨一防輕我無健筆翻三峽君有長才肅五兵同是行人更分首不堪風樹作離聲少汲後生中豪士也讀書作文殊不塵埃使之不倦𨿽競爽者未易追也同是行人更分首佳句也邂逅相逢意已傾已道了劉三十一矣

桐江詩話云少汲宣和間在河朔作漕日同官陳亨伯輩唱和山字韻詩少汲最後和成人皆嘆服詩云章句飄飄續小山古風蕭瑟筆追還海鵬共擊三千里鐵馬同歸十二閒功業會看鐘鼎上聲華已在搢紳間他年記憶憐衰老爲報西川引一班苕溪漁隠曰元丰間王平甫有海鵬未撃三千里天馬須歸十二閒之句甚爲一時諸公所稱道今少汲乃雲海鵬共撃三千里鐵馬同歸十二閒豈非剽平甫之句但易此三字以爲已作邪

張蕓叟

東坡云張舜民蕓叟邠人也通練西事稍能詩從髙遵裕西徵回中作詩二絕一云靈州城下千株柳摠被官軍斫作薪他日玉闗歸去路將何攀折贈行人一云靑銅峽裏韋州路十去從軍九不回白骨似沙沙似雪將軍莫上望鄕臺爲轉運判官李察聞奏得罪貶郴州監稅

楊公濟

王直方詩話云楊蟠字公濟甞爲蒓菜詩云休說江東春日寒到來且覓鑑湖舡鶴生嫩頂浮新紫龍脫香髯帶舊涎玉割鱸魚迎刃滑香炊稻飯落匙圎歸期不待秋風起漉酒調羮任我年時人以爲讀其詩不必食蒓羮然後知其味也

後山詩話云楊蟠金山詩雲天末樓臺橫北固夜深燈火見楊州王平甫雲莊宅牙人語也解量四至吳僧錢塘白塔院詩曰到江吳地盡隔岸越山多餘謂分界堠子語也

王仲至

西淸詩話云王仲至召試館中試罷作一絕題云古木森森白玉堂長年來此試文章日斜奏罷長楊賦閒拂塵埃防畵墻荊公見之甚嘆愛爲攺作奏賦長楊罷且云詩家語如此乃健

王直方詩話云有以長韻詩上王正仲者其間一聨云狗監新傳賦雞林購近詩屬對頗工又有人以百韻詩獻晏公公讀畢曰眞所謂佳作但恨卻一百一韻耳其人歸家數其槁果然

崔徳符

漫叟詩話云潁昌崔鶠徳符博學能詩甞恵予三詩其一潛心齋詩雙扉掩餘香一榻下涼幔前人嗟不死萬古映黃卷時時擷英華一一詣微逺鼎食姑置之此味良不淺止遽軒詩我如萬斛舡嵗久腰已懶誰能逐相師終日問手板去謀一寸安輒被三尺挽憐公謝蠻觸鼔臥旗亦偃丈室詩此家英妙姿玉雪照冠冕新詩一何似鸞鵠見蕭散躡屣往從之寧復念重趼

雪浪齋日記云徳符詩所謂食鯨老气橫九州廬山詩云遙知金剎近林表颺幡尾滕王閣詩云小艇元從天上來白雲自向杯中落潁昌富文物崔鶠陳恬猶爲下士

趙循道

髙齋詩話云趙企循道以長短句得名所爲詩亦工恨不多見甞記其警句云愁從竹葉杯中去老向菱花鏡裏來幾夜已生蝴蝶夢三年辜負鷓鴣班靑鏡不覽一兩日白髮又添三四莖苕溪漁隠曰愁從竹葉杯中去老向菱花鏡裏來乃用雍熈閒楊黎州詩剛腸欺竹葉衰鬢怯菱花之語也余亦甞有一聨云愁隨竹葉消春盞喜入燈花綴夜釭大觀間循道甞宰績溪績溪乃餘桑梓之邦因此傳錄得趙循道詩多大率體格全學白樂天故句語皆平易如靑燈影冷碁三戰紅火鑪溫酒一杯四山來不斷一水去無窮余不及此者亦多

任子固

潘子眞詩話云任大中子固三衢人老於儒學作詩寒苦趙淸獻喜之其集中有莫管流年一擲梭花前對酒且髙歌命中若有終須有到底無時不柰何甞從淸逸老人遊西山夜宿翠巖聨句蒼龍夭矯西北來鑿破明珠成碧岫【任】何人架空起樓閣地靈不敢藏余秀【潘】鎖窻云重衣巾潤梳木風淸肌骨透【任】客來一夜與僧談气覺浩然充宇宙【潘】

漁隱叢話前集卷五十二

欽定四庫全書

漁隱叢話前集卷五十三

宋胡仔撰

無盡居士

雪浪齋日記云無盡防稽樓詩雲天連逺水三吳闊人倚危樓萬象低又湖上靑山一抹髙煙中艸木細如毫語甚奇壯

雪浪齋日記云予先人儀眞府君甞於無盡席上賦詩云隔浦魚龍驚燭影近人鷗鷺慣歌聲時置席近水無盡得之大驚激賞不已

唐子西

唐子西語錄云子美詩雲天欲今朝雨山歸萬古春蓋絕唱也予恵州詩亦雲雨在時時黑春歸處處靑又云片雲明外暗斜日雨邊晴山轉秋光曲川長暝色橫皆閒中所得句也

苕溪漁隠曰子西詩多佳句如兒餒嗔郎罷妻寒怨槀砧十年駒局促萬事燕差池脫使眞能去窮自量無以致錢神此用事對屬精切者又有造語極工者如水裁偏岸直云截亂山平破窻燈熖走凍硯筆鋒遲手香橙熟後發脫艸枯時皆淸奇可愛子西尢工對屬佳句不可盡舉姑言其大槪如此

韓子蒼

苕溪漁隠曰李伯時畵太一眞人臥一大蓮葉中手執書卷仰讀蕭然有物外思韓子蒼有詩題其上云太一眞人蓮葉舟脫巾露發寒颼颼輕風爲防浪爲檝臥看玉宇浮中流中流蕩漾翠綃舞穏如龍驤萬斛舉不是峯頭千丈花世間那得葉如許龍眠畫手老入神尺素幻出眞天人恍然坐我水仙府蒼煙萬頃波粼粼玉堂學士今劉向禁直岧蕘九天上不須對此融心神防植靑藜夜相訪子蒼此詩語意妙絕眞能詠盡此畵也

陳去非呂居仁

苕溪漁隠曰陳去非詩平淡有工如疎疎一簾雨淡淡滿枝花官裏簿書何日了樓頭風雨見秋來客子光陰詩卷裏杏花消息雨聲中呂居仁詩淸駃可愛如樹移午影重簾靜門閉春風十日閒往事髙低半枕夢故人南北數行書殘雨入簾收薄暑破窻畱月縷微明去非墨梅絕句云含章簾下春風面造化功成秋兔毫意足不求顏色似前身相馬九方臯後徽廟召對稱賞此句自此知名仕宦亦寖顯陳無已作王平甫文集後序云則詩能達人矣未見其窮也故葛魯卿於去非簡齋集敍遂用此語蓋爲是也居仁有絕句云敵國安知鼎重輕指蹤元自漢公卿襄陽耆舊惟龎老受禪碑中無姓名此詩有謂而作可以意逆也

汪彥章

桐江詩話雲程進道紹興初帥閩中殄滅諸冦以武庫爲止戈堂一時諸公題詠甚多汪彥章二詩最爲絕唱詩云此老胸中百萬軍暫勞試手犬羊羣山頭不復望廷尉柱後何須用恵文解帶爲城聊戲劇賣刀買犢便耕耘三山勝處開華屋千載人傳舊史君千里閩山馹騎飛天書趣解海邊圍異軍方逐蒼頭起元帥徐將白羽揮翻就鐃歌春舉酒收還烽火夜開扉向來不事關兵气都作風光坐上歸

苕溪漁隠曰石敏若橘林文汪彥章龍溪集今並行於世二集之詩相犯甚眾不可槪舉如鳥聲應爲故人好梨雪欲將春事空山色摠兼溪色好松聲長作雨聲寒負郭生涯千畝作長年心事四愁詩千里江山漁笛晚十年燈火客氊寒日邊人去鴈行斷江上秋髙風葉寒天闊雙鳥下山寒人獨歸及阻風余幹渡詠水晶數珠次蘇養直韻寄黃元功阻風雨辟邪渡寄王仲誠客至夏夜示友人等詩皆全篇見於兩集未知果誰作邪設或此諸詩皆彥章作則橘林文中好詩本來無多子償去此遂空冀北之羣矣夷堅志云錢塘闗景仁子開爲稅官爲其下告訐郡守械之獄子開弟子東徑往防稽告急於兵部侍郎汪彥章汪爲馳書屬杭守事遂釋子開具啟謝汪未達而死子東爲致之汪書其後曰解晏子之驂昔曾伸於賢者掛徐君之劍今有感於斯文

蘇養直

東坡云屬玉雙飛水滿塘菇蒲深處浴鴛鴦白蘋滿棹歸來晚秋著蘆花一岸霜扁舟繋岸依林樾蕭蕭兩鬢吹華發萬事不理醉復醒長占煙波防明月此篇若置李太白集中誰疑其非者乃吾家養直所作淸江曲也苕溪漁隱曰養直後湖集又有後淸江曲雲層波山蒼蒼輕霜隕木蓮葉黃呼兒極浦下笭箵社甕欲熟浮蛆香輕蓑浙瀝鳴秋雨日暮乘流自相語一笛淸風萬事休白鳥翩翩落煙渚殊不及前篇也

謝薖

雪浪齋日記云謝薖初夏詩云挼挲蕉葉展新緑從便橊花舒小紅句𨿽雕刻而事甚新苕溪漁隱曰江西宗圖中有謝薖恐須別有佳句若只此一聨固無甚髙論也

雪浪齋日記云謝夷季江左知名士也其詩云平生忠義寸心赤萬里風波雙鬢斑其弟幼槃詩云覓句每從山色外發機元是鳥聲中二人以布衣死賈長江云賢人無官死不親者亦悲信哉苕溪漁隠曰夷季幼槃容或謝薖之字乎當竢知者問之

楊察

隱居詩話云前輩詩多用故事其引用比擬對偶親切亦甚有可觀者楊察謫守信州及其去也送行至於境上者十有二人察於餞筵作詩以謝皆用十二故事其詩曰十二天人數今宵席客盈位如星占野人若月分卿極醉巫峯倒聨吟嶰琯淸他年爲舜牧協力濟蒼生

徐忻

西淸詩話云徐忻作詩有唐人風气遊劍池詩曰劍去池空一水寒遊人到此憑欄幹年來是事消磨盡只有靑山好靜看又和雪詩云著衣輕有暈入水淡無痕

詹存中

漫叟詩話云詹黙存中防稽人博極羣書文詞髙古陸農師列爲上客元符中在臨川作法椽遊從甚久甞愛其詩曰茅屋不聞雪紙窻宜讀書又曰山人誤采槍旗信卻怪枝頭雪未消又禱雨詩曰下僚竊有隨車喜遙見枝頭少女風又送髙彥應詩曰莫似公家三十五時來不寄一行書皆奇作

周明老

王直方詩話云周知微字明老爲晉州縣尉到官不數月不告於州而徑來京師人問其故云我欲求教授至京求之不得大醉一夕而卒然爲詩有可喜者如觀臨雙頭白蓮圖云君不學叔隗季隗南歸晉又不學大喬小喬東入吳一種桃根與桃葉若爲化作雙芙蕖臨淮政成有餘暇坐令華室生蕭灑鵝溪一幅萬里寛移得浙川入圖畵天空水闊江茫茫想見女英與娥皇九疑云深蒼梧逺冰姿泣露不成糚苦心抱恨何時了香骨應甘沒秋艸不如回首謝秋風分作尹邢來漢宮又上已日寒食有句云疾風暴雨悲遊子峻嶺崇山非故鄕亦爲可賞而其狂未見其比也

的對

歸田錄云冦萊公在中書與同列戲雲水底月爲天上月未有對而大年適來白事因請其對大年應聲曰眼中人是面前人一坐稱爲的對

迂叟詩話云李長吉歌天若有情天亦老人以爲奇絕無對石曼卿對月如無恨月長圓人以爲勍敵

王直方詩話云東坡云與我周旋寧作我眞一好句只是難對時直言在坐應聲云只消道因郎憔悴卻羞郎漫叟詩話云晁次膺甞卽席贈歌舞妓云尋常自是司空慣只尺寧憂丞相嗔雅不減張杜骰子裹手之句後山詩話云唐語曰二十四考中書令謂汾陽王也而無其對或以問平甫平甫應聲曰萬八千戶冠軍侯不惟偶對精切其貴亦相當也

苕溪漁隠曰政和間先君赴調京師館於景徳寺夜步月庭中指月爲對云圓少缺多天上月同赴調者應聲戲云員多缺少部中官字𨿽假借不甚親切亦一時之實事彼時尙爾而況今乎

水晶宮

苕溪漁隠曰吳興謂之水晶宮不載之於圖經但吳興集刺史楊漢公九月十五夜絕句云江南地暖少嚴風九月炎涼正得中溪上玉樓樓上月淸光合作水晶宮因此詩也

漁隱叢話前集卷五十三

欽定四庫全書

漁隱叢話前集卷五十四

宋胡仔撰

宋朝雜記上

東坡云余官鳯翔見村邸壁上書此數句愛而誦之曰人間無漏仙兀兀三杯醉世上無眼禪昬昬一枕睡𨿽然沒交涉其柰略相似相似尙如此何況眞个是唐子西語錄云蜀道館捨壁間題一聨雲天不生仲尼萬古長如夜不知何人詩也

東坡云欲掛衣冠神武門先尋水竹渭南村卻將舊斬樓蘭劍買得黃牛教子孫余舊見此詩於闗右寺壁上愛之不知其何人作也蔡寛夫詩話云是王嗣宗詩苕溪漁隠曰余甞於驛舍壁間見有人題云悠悠前途莫問榮枯得之本有失之本無此達者之言也又南史顧愷之云人稟命有定分非智力所移惟應恭已守道信天任運而闇者不達妄意僥幸徒虧雅道無闗得喪余甞愛其言極有理故附益於此可爲躁進者之戒漫叟詩話云吳民載甞和予詩有一聨云條風著野方蠶月髙樹移陰又麥秋甞記前輩詩云麥秋晨气潤槐夏午陰淸此二聨未易優劣

雪浪齋日記云予家翰林公詩云萬壑松聲山雨過一川花气水風生極爲作者嘆伏予祖湘潭公皖城詩云江涵秋潦鱸魚美岸入春風荻筍斑荊公和此詩今集中云送某如皖城者是也

詩眼云友人稱一士人詩云西出潼闗客路迷一胡蘆酒一篇詩胡蘆酒盡興未盡坐看春山春盡時余曰唐人尢用意小詩其命意與所敍述初不減長篇而促爲四句意正理盡髙簡頓挫所以難耳故必有可書之事如王摩詰云西出陽闗無故人故行者爲可悲而勸酒不得不飲陽闗之詞不可不作若客路迷則潼闗之東亦可矣且潼闗之西乃通衢非有山林曲折所謂迷者果何謂邪沈存中言蕙肴烝兮蘭借奠桂酒兮椒漿必相錯成文則語勢矯健太史公淳於髠傳云操一豚蹄酒一盂夫敍事猶爾所謂一胡蘆酒一篇詩自有七言無此句法也或曰李白不云乎一杯一杯復一杯余曰古者豪傑之士髙情逺意一寓之酒有所感發𨿽無意於飲而飲不能自已則又飲至於三杯五斗醉倒而後已是不云爾則不能形容酒客妙處夫李白意先立故七字六相犯而語勢益健讀之不覺其長此句才疊用一字已覺其萎弱重復若不勝其長矣惟第三句若有意而語亦不工陶淵明云采菊東籬下悠然見南山矣於是摹冩景物則曰山气日夕佳飛鳥相與還吟詠情性則曰此中有眞意欲辧已忘言於是成篇古詩猶下看春山春盡有何意味而遽成詩乎聞者皆服

隠居詩話云至和中阮逸爲王宮記室王能詩多與逸唱和逸有句曰易立防山石難枯上林柳有言其事者朝廷方治之防逸坐他事因廢斥之

王直方詩話云東坡甞曰吾鄕有一諺云富因校些子貧爲不爭多此極有理

髙齋詩話云國初有名人作座右銘云避色如避讎避風如避箭莫喫空心茶少餐中夜飯有驛舍壁間題詩云逢橋須下馬遇夜莫行船此語可爲道途之戒苕溪漁隠曰世間俚語往往極有理者如聞事莫說問事不知聞事莫管無事早歸若能踐此言豈有不省事乎又少喫不濟事多喫濟甚事有事壞了事無事生出事若能守此戒豈復爲酒困乎

漫叟詩話云謝舉防字民師余建中靖國中與同寓興國寺詩律尢古甞記其有西捷口號云聖明陛下如先帝辟國謀臣似召公不遣毛嬙嬪漠北只將魏尙守雲中百年境土逡巡復萬里窠巢指顧空今日版圖非昔日玉闗西有嶺名防章端明西捷乞致仕云虎頭壯士雪髭須欲滅西啟懋圗先遣檻車傳妺勒卻分禆將定天都莫年投筆眞男子得意歸田亦丈夫飽食自慚還自責一毫曾有報君無

苕溪漁隱曰剽竊他人詩句以爲已出終當敗露不可不戒如近時吳可晚春詩云小醉初醒過別村數家殘雪擁籬根枝頭有恨梅千防溪上無人月一痕亦灑落可喜余偶於一達官處見譚知柔所獻詩文一編試取閱之卽吳可之詩在焉但易其題曰晚醉口占仍攺詩中三四字而已晚醉扶笻過竹村數家殘雪擁籬根風前有恨梅千防沙上無人月一痕然知柔詩文編中小詩極有可喜者今舉其尢者二絕麥隴風來翠浪浮霏微小雨似深秋野亭終日捲簾坐淸樾對啼黃栗畱漫郎無處覓歸田江北江南水拍天斗擻十年塵土夢秋風吹上釣魚船又詩文編中有印累累古風一篇與余舊所傳呂居仁詩亦有印累累古風一篇略不異一字未知竟誰作也

後山詩話云曹南院爲秦帥唃氏方興舉國入冦公自出禦之戰於三都谷大敗之唃氏遂衰其幕府獻詩云賢守新成蓋代功臨危方始見英雄三都谷路全師入十萬羌塵一戰空殺气尙疑橫塞北捷音相繼徧寰中君王降看如綸命旌節前驅馬首紅

石林詩話云髙麗自太祖後久不入貢至元丰初始遣使來朝神宗以張誠一館伴令問其復朝之意云其國與契丹爲鄰每困契丹誅求陵借不能堪國主王徽常誦華嚴經祈生中國一夕夢至京師備見城邑宮闕之盛覺而慕之爲詩以記曰惡業因緣近契丹一年朝貢幾多般移身忽到中華裏可惜中宵漏滴殘餘大觀間伴麗人甞見誠一語錄備載此事

迃叟詩話云大名進士耿仙芝以詩著其一聨雲淺水短蕪調馬地澹雲微雨養花天爲人所稱

侯鯖錄云張公庠自少能詩一絕云一年春事又成空擁鼻微吟半醉中夾道桃花新雨過馬蹄無處避殘紅苕溪漁隱曰云齋廣錄只載此詩後兩句云是李元膺遊春詩未知孰是鄭毅夫代探花郎一絕與前詩格調殊相類今錄於此詩云嫩緑輕紅相向開一番走馬探春回靑衫不管露痕濕直入亂花深處來

桐江詩話云潁昌曹緯彥文弟組彥章俱有俊才彥文釋褐卽物故彥章多依棲中貴人門下一日徽廟苑中射弓左右薦至對禦作射弓詞防絳唇一闋云風勁秋髙頓知鬥力生弓面弝分筠簳月到天心滿白羽流星飛上黃金椀胡沙鴈云邊驚散壓盡天山箭今人但知彥章善謔不知其才良可惜也彥章後字元寵兄弟幼孤母王氏教養成就王氏亦能詩甞有雪中觀妓詩云梁王宴罷下瑤臺窄窄紅靴步雪來恰似陽春三月暮楊花飛處牡丹開苕溪漁隠曰余頃嵗過湘中郵亭壁間有左鄯絕句云疊疊山腰繋冷云疎疎雨腳弄黃昬松聲更帶溪聲急不是行人也斷魂又於苕溪道觀中壁間有鄭子覃絕句云紛紛紅雨入蒼苔宻蔭新成鶯友來擬逐幽人夢蓬島一聲裂竹故驚回皆佳作也壬午嵗過三衢於驛舍壁間見題一聨云不知何處雨便覺此間涼自在無峭急之態不知何人詩也

鯖錄雲長安北禪寺筍石鄭天休題十字云春至不擇地路旁花自開苕溪漁隠曰余有句雲飛花紅千防芳艸緑萬里

雪浪齋日記云李成季詩淸麗然時有不工處日邊鴈帶臘寒去雪底梅將春信來非不佳而末句云心緒都成一寸灰殆未工也

王直方詩話云丹陽陳輔每嵗淸明過金陵上冢事畢則過蔣山謁湖陰先生嵗率爲常元丰辛酉癸亥兩嵗訪之不遇因題一絕於門云北山松粉未飄花白下風輕麥腳斜身似舊時王謝燕一年一度到君家湖陰歸見其詩吟賞久之稱於荊公荊公笑曰此正戲君爲尋常百姓耳湖陰亦大笑蓋古詩云舊時王謝堂前燕飛入尋常百姓家

雪浪齋日記云晁以道詩云淸霜下牛斗凜然北固秋全似選詩又有謝公樽俎煙霞外庾信文章涕淚前極爲佳句

西淸詩話雲華州狂子張元天聖間坐累終身每托興吟詠如雪詩戰退玉龍三百萬敗鱗殘甲滿空飛詠白鷹云有心待搦月中兔更向白雲頭上飛怪譎類是後竄夏國教元昊爲邊患朝廷方厭兵時韓魏公撫陜右書生姚嗣宗獻崆峒山詩有云踏碎賀蘭石掃淸西海塵布衣能辦此可惜作窮鱗顧謂僚屬曰此人若不收拾又一張元矣因表薦官之

西淸詩話雲家公在玉堂春日貼子云三十六宮人第一玉樓春困夢熊羆龍燭影中猶是臘鳯簫聲裏已吹春世傳蔣潁叔作非也

苕溪漁隠曰余宣和間居泗上於王周士處見張仲宗詩一卷因借錄之後三十年於錢塘與仲宗同館谷初方識之餘因戲謂仲宗曰三十年前已識公於詩卷中仲宗請余舉其詩渠皆不能記殆如隔世反從余求之向伯恭仲宗之舅也仲宗有香林九詠其間雍熙堂詩云鼎彛勲業推元老文采風流及後昆家世從來耐官職百年猶見典刑存麥秋亭詩云東坡喜雨事如此吾舅名亭思不羣不問兩岐何許秀且看十頃捲黃雲皆可喜也

侯鯖錄云崇寧初特奏名狀元徐遹詩曰白髮靑衫晚得官瓊林頓覺酒腸寛平康夜過無人問畱得宮花醒後看

漁隱叢話前集卷五十四

欽定四庫全書

漁隱叢話前集卷五十五

宋胡仔撰

宋朝雜紀下

髙齋詩話云章子厚甞與劉子先定有場屋之舊又頗相厚善子厚居京口子先守姑蘇以新醖洞庭春寄之子厚答詩云洞霄宮裏一閒人東府西樞老舊臣多謝姑蘇賢太守殷勤分送洞庭春其後隔闊十年子厚拜相亦不通問寄書誚其相忘逺引之意子先以詩謝曰故人天上有書來責我疎愚喚不回兩處共瞻千里月十年不寄一枝梅塵泥自與雲霄隔駑馬難追徳驥才莫謂無心向門下也曾終夕望三臺公得詩大喜卽召爲宰屬遂遷戶部侍郎

苕溪漁隠曰余卜居苕溪日以漁釣自適因自稱苕溪漁隠臨流有屋數椽亦以此命名僧了宗善墨戲落筆瀟灑爲余作苕溪漁隠圖覽景攄懷時有鄙句皆題之左方旣久益多不能盡錄聊舉其一二雲溪邊短短長長柳波上來來去去船鷗鳥近人渾不畏一雙飛下鏡中天秋云漠漠煙蒼蒼蘆花初白蓮葉黃釣船盡日來往處南村北村秔稻香捲起綸竿撇櫂歸短蓬斜掩宿漁磯日髙春睡無人喚撩亂楊花繞夢飛又滿江紅一闋云泛宅浮家何處好苕溪淸境占雲山萬疊煙波千頃茶竈筆牀渾不用雪蓑月笛偏相稱爭不敎二紀賦歸來甘幽屏紅塵事誰能省靑霞志方髙引任家風舴艋生涯笭箵三尺鱸魚眞好膾一瓢春酒宜閒飲問此時懷抱向誰論惟箕潁

王直方詩話云王崇極之與先君同在熙河作詩送先君入京云渭城楊柳已靑靑彊駐行人聽渭城不問使車歸路逺且從樽酒滿杯傾相逢洮塞休兵後此去秦川照眼明若立螭頭借前箸且教充國事春耕先君誦於吳衝卿丞相緣此知名

隱居詩話云楊文公談苑載本朝武人多能詩若曹翰句有曾經國難穿金甲不爲家貧賣寶刀劉吉甫云一箭不中鵠五湖歸釣魚大年稱其佳近世有張師正本進士及第換武爲遙郡防禦使亦能詩有升平詞云舊將封侯盡降王賜姓歸又蝸角功名時不與澗松才幹老甘休分鹿是非皆委夢落花貴賤不由人他句皆類此

苕溪漁隱曰余舊覽倦遊雜錄言桂州左右山皆平地拔起竹木蓊郁石如黛染陽朔縣尢奇四面峯巒駢立故沈水部彬甞題詩曰陶潛彭澤五株柳潘嶽河陽一縣花兩處爭如陽朔好碧蓮峯裏住人家余初未之信也比嵗兩次侍親赴官桂林目覩峯巒奇怪方知倦遊雜錄所言不誣因誦韓柳詩雲水作靑羅帶山爲碧玉篸又雲海上羣峯似劍芒春來處處割愁腸之句眞能紀其實也山谷老人謫宜州道過桂林亦甞有詩云桂嶺環城如鴈蕩平地蒼玉忽嶒峨李成不生郭熙死柰此百嶂千峯何

東軒筆錄云陶谷久在翰林意希大用乃俾其黨因事薦引言谷在詞禁宣力實多微伺上防太祖笑曰翰林艸制皆檢前人舊本攺換詞語所謂依樣畫葫蘆耳何宣力之有谷聞之作詩曰官職須由生處有文章不管用時無堪笑翰林陶學士年年依樣畫葫蘆太祖薄其怨望遂決意不用矣

西淸詩話云國初宋琪沈義倫俱在黃閣時久旱旣雨復不止廣陌泥淖琪厭之謂義倫曰可謂爕成三日雨義倫遽對云調得一城泥藝祖知而鄙大臣不學楊徽之聞而抵掌曰不意中書再生沈宋也

東軒筆錄云彭乘爲翰林學士文章誥命尢爲可笑有邊帥乞朝覲仁宗許其秋涼卽途乘爲批答之詔曰當俟蕭蕭之爰興靡靡之行王琪性滑稽多所侮誚及乘死也琪爲挽詞云最是蕭蕭句無人繼後風蓋爲是也

西淸詩話云髙英秀者吳越國人與贊寧爲詩友口給好罵滑稽每見眉目有異者必噂短於其後人號惡喙薄徒甞譏名人詩病云李山甫覽漢史云王莽弄來曾半破曹公將去便平沈定是破舩詩李羣玉詠鷓鴣云方穿詰曲﨑嶇路又聽鉤輈格磔聲定是梵語詩羅隱云雲中雞犬劉安過月裏笙歌煬帝歸定是見詩杜荀鶴云今日偶題題似著不知題後更誰題此衛子詩也不然安有四蹄贊寧笑謝而已

東軒筆錄雲程師孟知洪州於府中作靜堂自愛之無日不到作詩題於石曰每日更忙須一到夜深長是防燈來李元規見而笑曰此乃是登混之詩

蔡寛夫詩話云唐末五代俗流以詩自名者多好妄立格法取前人詩句爲例議論鋒出甚有師子跳擲毒龍顧尾之勢覽之每使人拊掌不已大抵皆宗賈島輩謂之賈島格而於李杜特不少假借李白女媧弄黃土摶作愚下人散在六合間蒙蒙若埃塵目曰調笑格以爲談笑之資杜子美冉冉谷中寺姢姢林外峯欄幹更上處結締坐來重目爲病格以爲言語突兀聲勢蹇澁此豈韓退之所謂蚍蜉憾大木可笑不自量者邪

苕溪漁隠曰劉義落葉詩云返蟻難尋穴歸禽易見窠滿廊僧不厭一片俗嫌多鄭谷柳詩云半煙半雨溪橋畔間杏間桃山路中防得離人無限意千絲萬絮惹春風或戲謂此二詩乃落葉及柳謎子觀者試一思之方知其善謔也

王直方詩話云東坡有言世間事忍笑爲易惟讀王祈大夫詩不笑爲難祈甞謂東坡云有竹詩兩句最爲得意因誦曰葉垂千口劍幹聳萬條槍坡曰好則極好只是十條竹竿一个葉兒也

東坡云蜀人任介郭震李畋皆博學能詩曉音律相與爲莫逆之交遊蕩不覊禮法之士鄙之然皆才識過人李順之將亂震遊成都東郊忽賦詩云今日出東郊東郊無好色靑靑原上艸莫放徵馬食遂走京師上書言蜀將亂不報期年其言乃效震竟不仕介爲陜西一幕官而死畋稍達仕至尙書郎震將死其友往問之側臥欹枕而言其友曰子且正身震笑曰此行豈可復替名哉𨿽其平生詼諧之餘習然亦足以見其臨死生不亂也

後山詩話云楊大年傀儡詩云鮑老當筵笑郭郎笑他舞袖太瑯璫若教鮑老當筵舞轉更瑯璫舞防長語俚而意切相傳以爲笑

遁齋閒覽云李廷彥獻百韻詩於一達官其間有句云捨弟江南沒家兄塞北亡達官惻然傷之曰不意君家凶禍重並如此廷彥遽起自解曰實無此事但圖對屬親切又許義方之妻以端潔自許義方甞出經年始歸妻曰自君之出惟閉門自守義方咨嘆問何以自娛答曰時作小詩以適情耳義方欣然取詩觀之首篇雲月夜招鄰僧閒話

東軒筆錄云劉攽性滑稽喜謔玩王汾口喫攽嘲曰恐是昌家又疑非類不見雄名惟聞艾气以周昌韓非揚雄鄧艾皆喫也又同趍朝聞叫班聲汾謂攽曰紫宸殿下頻呼汝攽應聲曰寒食原頭屢見君各以其名爲戲也呂嘉問提舉市易務三司使曾布劾其違法王荊公惑黨人之說反以罪三司曾旣隔下朝請而嘉問治事如故攽聞而嘆曰豈意曾子避席望之儼然望之嘉問字也王平甫盛夏入館中下馬流汗浹衣攽見而笑曰君眞所謂汗淋學士也馬黙爲臺官彈攽輕薄不當置在文館攽曰旣云馬黙豈合驢鳴

石林詩話云劉貢甫天資滑稽不能自禁遇可諧謔𨿽公卿不避與王荊公素厚荊公當國亦屢謔之𨿽每爲絕倒然意終不能平也元丰末爲京東轉運使貶衡州監酒𨿽坐他累議者或謂甞以時相姓名爲戲惡之也元祐初起知襄州淳於髠墓在其境內甞以詩題云微言動相國大笑絕冠纓流【闕】有餘智滑稽全姓名師儒坐稷下衡益【闕】南荊贅壻不爲辱旅墳知客卿又有續謝師厚善謔�詩云善謔知君意何傷睿武公蓋記前事以自解云

王直方詩話云璧門金闕倚天開五見宮花落古槐明日扁舟滄海去卻將雲气望蓬萊此劉貢甫詩也自館中出知曹州時作舊云雲裏荊公攺作雲气又云五見宮花落古槐此詩法也

桐江詩話云元祐間東平王景亮與諸仕族無成子結爲一社純事嘲誚士大夫無間賢愚一經諸人之目卽被不雅之名當時人號曰豬觜闗呂恵卿察訪京東呂天資淸瘦語話之際喜以雙手指畫社人目之曰說法馬畱又湊爲七字曰說法馬畱爲察訪社中彌嵗不能對一日邵箎因上殿氛泄出知東平邵髙鼻鬈髯社人目之曰湊氛獅子仍對曰說法馬畱爲察訪湊氛獅子作知州恵卿衘之諷部使者法以他事舉社遂爲虀粉冷齋夜話云吾叔淵材曰平生死無所恨所恨者五事耳人問其故淵材斂目不言久之曰吾論不入時聽恐汝曹輕易之問者力請說乃答曰第一恨鰣魚多骨二恨金橘太酸三恨蒓菜性冷四恨海棠無香五恨曾子固不能作詩聞者大笑而淵材瞠目答曰諸子果輕易吾論也

隱居詩話云昨夜陰山吼賊風帳中驚起紫髯翁平明不待全師出連把金鞭打鐵驄不知何人之詩頗爲邊人傳誦有張師雄者居洛中好以甘言恱人晚年尢甚洛人目爲宻翁翁防官於塞上一夕傳胡騎犯邊師雄蒼皇震恐衣皮裘兩重伏於土穴中神如癡矣秦人呼土窟爲土空遽爲無名子攺前詩以嘲之曰昨夜陰山賊吼風帳中驚起宻翁翁平明不待全師出連著皮裘入土空

王直方詩話云王禹錫行第十六與東坡有婣連甞作賀知縣喜雨詩雲打葉雨拳隨手重吹涼風口逐人來自以爲得意東坡見之曰十六郎作詩怎得如此不入規矩禹錫云蓋是醉中所作異日又持一大軸呈坡坡讀之云爾復醉邪

東軒筆錄云陳繹晚爲惇朴之狀時謂之熱熟顏回孔文仲舉制科廷試對策言時事有可痛哭太息者執政惡而黜之繹時爲翰林學士語於眾曰文仲狂躁直杜園賈誼也王平甫笑曰杜園賈誼可對熱熟顏回合坐大噱繹有慙色杜園熱熟皆當時鄙語

遁齋閒覽云西頭供奉官錢昭度甞作詠方池詩云東道主人心匠巧鑿開方石貯漣漪夜深卻被寒星照恰似仙翁一局碁有輕薄子見而笑曰此所謂一局黑全輸也蓋唐廖凝有詠白鷗詩云滿汀鷗不散一局黑全輸之句

漫叟詩話云錢昭度詩二八飛泉繞齒鳴蓋用鮑照井謎也井謎二形二體四支八頭四八一八飛泉仰流五八是四十數昭遂使作二八識者笑其不能用事後山詩話云熙寧初外學置官師職簡地親多在幕席徐有學官喜誶語同府苦之詠蠅以刺之曰衣服有時遭防染杯盤無日不追隨

苕溪漁隱曰郭忠恕甞玩聶崇義戲嘲之云近貴全爲瞶攀龍卽是聾𨿽然三个耳其柰不成聰崇義應聲反以忠恕二字解嘲云勿笑有三耳全勝畜二心陳亞蔡襄互相嘲云陳亞有心終是惡蔡襄無口便成衰近時呂擴謝暉亦以名相嘲云呂擴無才終入廣謝暉不日便充軍是知戲謔不可不謹至於爲虐可以爲戒

漁隱叢話前集卷五十五

欽定四庫全書

漁隱叢話前集卷五十六

宋胡仔撰

文殊

傳燈錄云文殊問無著近離甚處著雲南方殊雲南方佛法如何多少著云或三百或五百著問此間如何住持殊云凡聖同居龍蛇渾雜著云多少眾殊云前三三後三三雪竇頌曰千峯盤屈色如藍誰謂文殊是對談堪笑淸涼多少眾前三三與後三三

逺法師

山谷云逺法師居廬山下持律精苦過中不受蜜湯而作詩換酒飲陶彭澤送客無貴賤不過虎溪而與陸道士行過虎溪數百步大笑而別故禪月作詩云愛陶長官醉兀兀送陸道士行遲遲買酒過溪皆破戒斯何人斯師如斯故效之畱陶淵明把酒椀送陸修靜過虎溪胸次九流情似鏡人間萬事醉如泥

古靈

傳燈錄云古靈行腳回受業師問曰汝離吾在外得何事業曰並無事業遂遣執役一日因澡身命靈去垢靈乃拊背曰好所佛殿而佛不聖其師回首視之靈曰佛𨿽不聖且能放光其師又一日在窗下看經蜂子投窗紙求出靈覩之曰世界如許廣濶不肯出鉆佗故紙驢牛去其師置經問曰汝行腳遇人吾前後見汝發言異常靈曰某甲防百丈和尙指个歇處今欲報慈徳耳其師於是請爲說法靈乃舉唱百丈門風曰靈光獨耀迥脫根塵體露眞常不拘文字心性無染本自圓成但離妄緣卽如如佛其師於言下感悟

圓澤

甘澤謡云唐李憕之子源以父死王難不仕居洛陽恵林寺與僧圓澤遊一日相約遊峩嵋山源欲溯峽澤欲取斜谷路源不可曰吾已絕世事豈可復道京師哉舟次南浦見婦人錦襠負甖而汲者澤望而泣曰吾不欲由此者爲是也源驚問之澤曰婦人姓王氏吾當爲子孕三歳矣吾不來故不得乳今旣見無可逃者三日浴兒時願公臨我以一笑爲信後十二年杭州天竺寺外當與公相見至暮澤亡婦乳三日源往視之兒見源果笑源後適吳赴其約聞葛洪川畔有牧童扣牛角而歌曰三生石上舊精魂賞月吟風不要論慙愧情人逺相訪此身𨿽異性常存問澤公健否答曰李公眞信士又歌曰身前身後事茫茫欲話因緣恐斷腸吳越山川尋已徧卻回煙棹上瞿塘遂去不知所之東坡詩云欲向錢塘訪圓澤葛洪陂畔帶秋深卽此事也

靈徹

雪浪齋日記云靈徹詩僧中第一如海月生殘夜江春入暮年窗風枯硯水山雨慢琴弦經來白馬寺僧到赤烏年前軰評此詩云轉石下千仞江

集古錄云相逢盡道休官去林下何曽見一人世俗相傳以爲俚諺慶曆中許元爲發運使因修江岸得斯石於池陽江水中始知爲靈徹詩也

舩子和尙

泠齋夜話雲華亭舩子和尙有偈曰千尺絲綸直下垂一波才動萬波隨夜靜水寒魚不食滿舩空載月明歸叢林盛傳想見其爲人山谷倚曲音歌成長短句曰一波才動萬波隨簔笠一鉤絲金鱗正在深處千尺也須垂吞又吐信還疑上鉤遲水寒江靜滿目靑山載月明歸

參寥

泠齋夜話云吳僧道潛有標置常自姑蘇歸西湖經臨平道中作詩云風蒲獵獵弄輕柔欲立蜻蜓不自由五月臨平山下路藕花無數滿汀州東坡赴官錢塘過而見之大稱賞巳而相尋於西湖一見如舊相識及坡移守東徐潛往訪之館於逍遙堂士大夫爭識之東坡饌客罷與之俱來紅妝擁隨之東坡遣一妓前乞詩潛援筆而成曰寄語巫山窈窕娘好將魂夢惱襄王禪心已作霑泥絮不逐春風上下狂一坐大驚自是名聞海內然性褊憎凡子如仇嘗作詩曰去嵗春風上國行爛窺紅紫厭平生而今眼底無姚魏浪蘂浮花懶問名士論以此少之道潛作詩追法淵明其語有逼眞處曰數聲柔櫓蒼茫外何處江村人夜歸又曰隔林彷佛聞機杼知有人家住翠防時從東坡在黃州士大夫以書抵坡曰聞日與詩僧相從豈非隔林彷佛聞機杼者乎眞東山勝遊也坡以書示潛誦前句笑曰此吾師七字師號

髙齋詩話云東坡長短句雲村南村北響繅車參寥詩云隔林彷佛聞機杼知有人家住翠防秦少遊雲菇蒲深處疑無地忽有人家笑語聲三詩大同小異皆奇句也

泠齋夜話云參寥子言林下人好言詩才見誦齊已貫休詩便不必問苕溪漁隱曰余觀後山居士集有送參寥序略云余與之別餘二十年復見於此愛其詩讀不捨手屬其談挽不聴去交相語及唐詩僧參寥子曰貫休齊已世薄其語然以曠蕩逸羣之气髙世之志天下之譽王侯將相之奉而爲石霜老師之役終其身不去此豈用意於詩者工拙不足病也則參寥前後之論何相反如此疑泠齋妄爲云云耳

西淸詩話云作詩者陶冶物情體防光景必貴乎自得蓋格有髙下才有分限不可彊力至也譬之秦武陽气蓋全燕見秦王則戰掉失色淮南王安𨿽爲神仙謁帝猶輕其舉止此豈由素習哉余以謂少陵太白當險阻艱難流離困躓意欲卑而語未嘗不髙至於羅隱貫休得意於偏霸誇雄逞奇語欲髙而意未嘗不卑乃知天稟自然有不能易者

洪覺範

泠齋夜話云余至瓊州劉防叟方飲於張守之席三鼓矣遣急足來覓長短句問欲敍何事防叟視燭有蛾撲之不去曰爲賦此急足反走持紙曰急爲之不然獲譴也余口授吏書之曰蜜燭花光淸夜闌粉衣香翅繞團團人猶認假爲眞實蛾豈將燈作火看方嘆息爲遮欄也知愛處實難忽然性命隨煙焰始覺從前被眼瞞防叟醉笑首肯之旣北渡夜發海津又贈行爲之詞曰一叚文章種性更謫仙風韻畫防叢中淸香凝宴寢落日淸寒勒花信愁似海洗光詞錦後夜歸舟雲濤喧醉枕雪浪齋日記云洪覺範詩云已収一霎掛龍雨勿起千巖攧鷂風掛龍對攧鷂皆方言古今人未嘗道又云麗句妙於天下白髙才俊似海東靑又云文如水行川气如春在花皆奇句也

韓子蒼云往年餘宰分寜覺範從髙安來館之雲巖寺寺僧三百各持一幅帋求詩於覺範覺範斯須立就余見之不懌曰詩當少加思豈若是容易乎覺範笑曰取快吾意而已相別十年覽其遺編追記平生不覺殞淚余欲刪去冗長定取精深數十百首仍爲作序以示世人老懶未暇也僧中初無具詩眼者已刻版於書肆每以爲恨

泠齋夜話云予謫海外上元椰子林中漁火三四而已中夜聞猿聲淒動作詞曰凝祥宴罷聞歌吹畫轂走香塵起冠壓花枝馳萬騎馬行燈開鳳樓簾捲陸海鰲山對當年曽看天顏醉禦杯舉歡聲沸時節𨿽同悲樂異海風吹夢嶺猿啼月一枕思歸淚又有懷京師詩云十分春痩緣何事一掬歸心未到家苕溪漁隠曰忘情絕愛此瞿曇氏之所訓恵洪身爲衲子詞句有一枕思歸淚及十分春痩之語豈所當然又自載之詩話矜衒其言何無識之甚邪

泠齋夜話云陳瑩中謫合浦時余在長沙以書抵余爲負華嚴經入嶺有偈曰大士遊方興盡回家山風月絕纎埃杖頭多少閒田地挑取華嚴入嶺來余和之曰因法相逢一笑開俯看人世過飛埃湘南嶺外休分別圓寂光中共往來又聞嶺外大雪作二偈寄之曰傳聞嶺外雪壓倒千年樹老兒拊手笑有眼未曽覩故應潤物材一洗障江霧寄語牧牛人莫教頭角露又曰徧界不曽藏處處光皎皎開眼失蹤由都緣太分曉園林忽生春萬瓦粲一笑遙知忍凍人未悟安心了

泠齋夜話云余還自朱崖館於髙安大愚山陳瑩中自臺州載其家來漳浦過九江愛廬山因家焉以書督余兼程來余以三日至湓城瑩中曰自此宜可禁作詩無益於事余曰敬奉教然余兒時好食肉母使持齋余叩頭乞先飯餐肉一日母許之餘日當準食肉例先吟兩詩喜吾二人死而更生如何瑩中許焉曰鴈蕩天臺看不足盡搬兒女寄蓬窗往來漳水謀二頃偶愛廬山家九江名節適眞如醉白生涯領略似湘龎向來萬事都休理且聴樓鐘咽夜撞與公靈鷲曽聴法遊戲人間知幾生夏口甕中藏畫像孤山月下認歌聲翳消已覺花無蔕礦盡方知珠自明數抺夕陽殘雨外一番飛絮滿江城瑩中喜而謂余曰此岐山豬肉𨿽美無多食後三年餘客漳水見瑩中侄勝柔自九江來出詩示余曰仁者難逢思有常平居愼勿恃何妨爭先世路機闗惡近後語言滋味長可口物多終作疾快心事過必爲傷與其病後求良藥不若病前能自防余謂勝柔曰公癡叔詩如食鯽魚惟恐遭骨刺與岐山豬肉不可同日而語也

泠齋夜話云余自並州還故里館延福寺寺前有小溪風物類斜川余兒童時戲劇之地也嘗春深獨行溪上作小詩曰小溪倚春漲攘我夜月灣新晴爲不平約束晚見還銀梭時撥刺破碎波中山整釣背落日一葉嫩紅間又嘗莫寒歸見白鳥作詩曰剰水殘山慘淡間白鷗無事小舟閒个中著我添圖畫便是華亭落照灣魯直曰觀君詩說煙波漂渺處如陸忠州論國政字字坦夷前身非篙師沙戶種類邪有詩其略云吾年六十子方半槁項頂螺忘歳年脫卻衲衣著簔笠來伴涪翁刺釣舡余嘗對淵材誦之淵材曰此退之澄觀我欲收斂加冠巾換骨句也

泠齋夜話云衡州花光仁老以墨爲梅花魯直觀之嘆曰如嫰寒春曉行孤山籬落間但欠香耳余因爲賦長短句曰碧瓦籠晴香霧繞水殿西偏小駐聞啼鳥風度女墻吹語笑南枝破臘應開了道骨不凡江瘴曉春色通靈醫得花重少抱甕釀春杳杳譙門畫角催殘照又曰入骨風流國色透塵種性眞香爲誰風鬢涴新妝半樹入村春暗雪壓枝低籬落月髙影動池塘髙情數筆寄防茫小寢初開霧帳前蝶戀花後西江月也

泠齋夜話云魯直使予對句曰呵鏡雲遮月對曰啼妝露著花魯直罪予於詩深刻見骨不務含蓄予竟不曉此論泠齋夜話云余住臨川景徳寺與謝無逸輩升閣得禪月所畫十八應供像甚奇而失第五軸予口占嘲之曰十八聲聞解埵根少叢林漢亂山門不知何處羅齋去不見云堂第五尊明日有女子來拜敍曰兒南營兵妻也寡而食素夜夢一僧來言曰我北景徳僧因行失隊煩相引歸寺可乎旣覺而鄰家邀飯入其門見壁間有畫異僧形狀了然夢中所見也時朱世英守臨川異之使迎還閣藏之

石林詩話云元丰間嘗久旱不雨裕陵禁中齋禱甚力一夕夢有僧乘馬馳空中口吐雲霧旣覺而雨大作翌日中貴人道夢中所見物色於相國寺三門五百羅漢中至第十三尊略髣髴卽迎入內觀之正所夢也王丞相禹玉作喜雨詩雲良弼爲霖辜宿望神僧吐霧應精求元參厚之云仙驥籋云穿仗下佛花吹雨匝天飛蓋記此事相國寺羅漢本江南李氏時物在廬山東林寺曹翰下江州盡取其城中金帛寶貨連百餘舟私盜以爲名乃取羅漢每舟載十許尊獻之詔因賜相國寺當時謂之押綱羅漢

王梵志

山谷云王梵志詩云梵志翻著韈人皆道是錯乍可刺你眼不可隱我腳一切眾生顚倒類皆如此乃知梵志是大修行人也昔茅容季偉田家子爾殺雞飯其母而以艸具飯郭林宗林宗起拜之因勸使就學遂爲四海名士此翻著韈法也今人以珍饌奉客以艸具奉其親涉世合義則與已不合義則稱親萬世同流皆季偉之罪人也

山谷云王梵志詩云城外土饅頭饀艸在城裏一人喫一个莫嫌沒滋味巳且爲土饅頭尙誰食之今攺預先著酒澆使教有滋味

漁隱叢話前集卷五十六

欽定四庫全書

漁隱叢話前集卷五十七

宋胡仔撰

雪竇

苕溪漁隱曰雪竇顯禪師嘗作偈云三分光陰二早過靈臺一防不揩磨貪生逐日區區去喚不回頭爭柰何世人貪著愛境以妄爲眞迷而弗返讀此偈者宜如何哉

贊元

僧寶傳云王荊公丁家艱閱內典於蔣山與贊元禪師遊從如昆弟公嘗問祖師意防元不答公益叩之元曰公般若有鄣三有近道之質一更兩生來恐純熟公曰願聞其說元曰公世緣深懷經濟之志用捨不能必心未平又多怒而學問尙理於道爲所知愚此其三也特視利名如脫髮甘澹薄如頭陁此爲近道且當以教乘滋茂之可也公再拜受教元爲人閒靖寡言客來無貴賤寒溫外無別語公後罷相居定林稍覺煩動卽造元相向黙坐終日而去有詩題覺海方丈贈之云往來城府住山林諸法翛然但一音不與物違眞道廣每隨緣起自禪深舌根已淨誰能壊足迹如空我得尋歲晚北窗聊寄傲蒲萄零落半牀陰人以爲實錄

了元

僧寶傳云東坡元丰末年得請歸耕陽羨舟次步以書抵金山了元禪師曰不必出山當學趙州上等接人元得書徑來東坡迎笑問之元以偈爲獻曰趙州當日少謙光不出三門見趙王爭似金山無量相大千都是一禪牀東坡拊掌稱善

秀老

冷齋夜話云法云秀老闗西人面目嚴冷能以禮折人李伯時畫馬東坡第其筆當不減韓幹都城黃金易致而伯時畫不可得師讓之曰伯時士大夫而以畫馬之名行已可恥矧又畫馬人誇以爲得妙入馬腹中亦足可懼伯時大驚不自知身去坐榻曰今當何以洗其過師勸畫觀音像以贖其罪黃魯直作艶語人爭傳之秀呵曰翰墨之妙甘施於此乎魯直笑曰又當置我於馬腹中邪秀曰公艶語蕩天下淫心不止於馬腹中正恐生泥犁耳魯直頷應之故一時公卿伏師之善巧也苕溪漁隱曰余讀魯直所作晏叔原小山集序云余少時間作樂府以使酒玩世道人法秀獨罪余以筆墨勸淫於我法中當下犁舌之獄特未見叔原之作邪觀魯直此語似有憾於法秀不若伯時之能伏善也

蔡寛夫詩話云今世所藏韓幹畫馬多分其騣爲三莫曉何意惟白樂天春深學士家詩云鳯書裁五色馬鬛剪三花唐學士例借飛龍廐馬則應是時國馬皆如此也李伯時喜學韓幹畫每不知三騣之意常難於下筆有得樂天詩者先爲誦之而不言所出伯時力請之乃使爲盡工作數馬始以集示之云

惠詮

冷齋夜話云東吳僧恵詮徉狂垢污而詩語淸婉嘗書湖上一山寺壁曰落日寒蟬鳴獨歸林下寺柴扉夜未掩片月隨行屨惟聞犬吠聲更入靑蘿去東坡一見爲和其後曰但聞煙外鐘不見煙中寺幽人行未已艸露濕芒屨惟應山頭月夜夜照來去詮竟以此詩知名

淸順

泠齋夜話云西湖僧淸順頤然淸苦多佳句嘗賦千竹詩曰城中寸土如寸金幽軒種竹只十个春風愼勿長兒孫穿我堦前緑苔破又有久服林下游頗識林下趣從渠緑陰繁不礙淸風度閒行石上眠落葉不知數一鳥忽飛來啼破幽絕處荊公遊湖上愛之乃稱揚其名坡晚年亦與之遊甚多酬唱

僧詩無蔬筍气

西淸詩話云東坡言僧詩要無蔬筍气固詩人鑑今時悞解便作世网中語殊不知本分家風水邊林下气象蓋不可無若盡洗去淸防之韻使與俗同科又何足尙齊已云春深遊寺客花落閉門僧恵崇云曉風飄磬逺暮雪入廊深之句華實相副顧非佳句邪天聖間閩僧可士有送僧詩云一鉢卽生涯隨緣度嵗華是山皆有寺何處不爲家笠重吳天雪鞋香楚地花他年訪禪室寜憚路岐賖亦非食肉者能到也

泠齋夜話云大覺懷璉禪學外工詩荊公與之遊嘗以其詩示歐公曰此道人作肝臓饅頭也荊公不悟其戲問其意歐公曰是中無一防菜气璉防仁廟賞識畱住東京淨因禪院甚久嘗作詩進呈乞還山林曰千簇雲山萬壑流閒身歸老此峯頭殷勤願祝如天壽一炷淸香滿石樓又曰堯仁況是如天闊乞與孤云自在飛石林詩話云唐詩僧中葉以後其名字班班爲時所稱者甚多然詩皆不傳如經來白馬寺僧到赤烏年數聫僅見文士所錄而已陵遲至貫休齊已之徒其詩𨿽存然無足言矣中間𨿽皎然最爲傑出故其詩十卷獨全亦無甚過人處近世僧學詩者極多皆無超然自得之气往往反拾掇模效士大夫所殘棄又自作一種體格律尢凡俗世謂之酸饀气子瞻贈恵通詩云語帶煙霞從古少气含蔬筍到公無嘗語人曰頗解蔬筍語否爲無酸饀气也聞者無不皆笑

戲詞

冷齋夜話云東坡鎭錢塘無日不在內湖甞防妓謁大通禪師慍形於色東坡作長短句令妓歌之曰師唱誰家曲宗風嗣阿誰借君拍板與門槌我也逢塲作戲莫相疑溪女方偸眼山僧莫皺眉卻嫌彌勒下生遲不見阿婆三五少年時時有僧仲殊在蘇州聞而和之曰解舞淸平樂如今說向誰紅鑪片雪上鉗錘打就金毛獅子也堪疑木女明開眼泥人暗皺眉蟠桃已是著花遲不向春風一笑待何時

蒸豚詩

東坡云王中令旣平蜀捕逐餘寇與部隊相逺饑甚入一村寺中主僧醉甚箕踞公怒欲斬之僧應對不懼公奇而赦之問求蔬食僧曰有肉無蔬公益奇之餽以蒸豬頭食之甚美公喜問僧止能飲酒食肉邪爲有他技也僧自言能爲詩公令賦蒸豚詩操筆立成云觜長毛短淺含臕久向山中食藥苗蒸處已將蕉葉裹熟時兼用杏漿澆紅鮮雅稱金盤飣軟熟眞堪玉筯挑若把氊根來比並氊根自合喫藤條公大喜與紫衣師號

湯泉詩

泠齋夜話云福州僧可遵好作詩暴所長以蓋人叢林貎禮而心不然之嘗題詩湯泉壁間東坡遊廬山偶見爲和之遵曰禪庭誰作石龍頭龍口湯泉沸不休直待眾生塵垢盡我方淸冷渾常流東坡曰石龍有口口無根龍口湯泉自吐吞若信眾生本無垢此泉何處有寒溫遵自是愈自矜伐客金陵佛印元公自京師還過焉遵作詩贈之曰上國歸來路幾千渾身猶帶禦鑪煙鳳凰山下敲逢戶驚起山翁白晝眠元戲答曰打睡禪和萬萬千夢中趍利走如煙勸君抖擻修禪定老覺如蠶已再眠元詩𨿽少醖借亦一時快之

夏云詩

泠齋夜話云章子厚謫海康過貴州南山寺寺有老僧名奉忠蜀人也自眉山來欲渡海見東坡不及因病於此寺子厚宿山中邀與飲忠欣然從之又以蒸蛇勸食之忠舉筯啖之無所疑子厚曰子奉佛戒乃食蒸蛇何哉忠曰相公愛人以徳何必見誚已而倚檻看層雲子厚曰夏云多奇峯眞善比類忠曰曽記夏云詩甚奇子厚使誦之忠曰如峯如火復如綿飛過防陰落檻前大地生靈幹欲死不成霖雨謾遮天

緇黃雜記

蔡寛夫詩話云唐搢紳自浮屠易業者頗多劉禹錫答廖參謀初服已驚白髮長髙情猶向碧雲深李義山呈令狐相公詩曰白足禪僧思敗道靑袍禦史欲休官以指其座中人皆顯言之蓋當時自不以爲諱近世言還俗𨿽裏民且恥之也

泠齋夜話云太祖將問罪江南李后主用謀臣欲拒王師法眼禪師觀牡丹於大山作偈諷之云擁毳對芳叢由來趣不同髮從今日白花是去年紅艶冶隨朝露馨香逐晚風何須待零落然後始知空後主不悟王師旋渡江

侯鯖錄云錢氏時有還鄕和尙每唱曰還鄕寂寂杳無蹤不掛徵帆水陸通踏得故鄕田地穏更無南北與西東或問其說曰明年大家都去果有納土之應

洪駒父詩話云王荊公書一絕句於壁間云竹裏編茅倚石根竹莖疎處見前村閒眠盡日無人到自有淸風爲掃門蓋詩僧顯忠詩也

雪浪齋日記云髙子勉喜吳僧聞復詩枇杷花發天欲雪黃雀不飛枝上寒以謂冬閒難得花餘舉示子和子和曰黃雀不飛枝上寒佳句也

西淸詩話云近時詩僧祖可被惡疾人號癩可善權老亦能詩人物淸臒人目爲痩權可得之雄爽權得之淸淡可詩如淸霜羣木落盡見西山秋又谷口未斜日數峯生夕陰皆佳句也

古今詩話雲南方浮圖能詩者多士大夫鮮有汲引多汩沒不顯福州僧有詩百餘篇其中佳句如虹收千障雨潮展半江天不減古人也苕溪漁隱曰此一聫乃體李義山詩虹收靑嶂雨鳥沒夕陽天所謂屋下架屋者非不經人道語不足貴也

東坡云余謫黃州休馬於逆旅祈宗祥家見壁上有幅紙題詩云滿院秋光濃欲滴老僧倚杖靑松側只怪髙聲問不譍瞠今踏破蒼苔色其後題雲滏水僧寶黁宗祥謂余此光黃間狂僧也年百三十死於熙寜十年旣死人有見之者

泠齋夜話云鄧峯永庵主南禪師法子也初未嘗問法南公所至處輒隨之魯直聞其風而悅之恨不及識有嗣慶者事永甚久卽以慶主黃龍魯直爲作疏語特奇峻叢林於慶攺觀及見之與語多解體又嗣法南公魯直過永舊庵題其壁曰奪得陰山馬便休休嗟李廣不封侯當年射得南山虎今日看來是石頭

隱居詩話云歐陽文忠公詩話載宋朝詩僧九人時號九僧詩其間恵崇尢多佳句有百句圖刋石於長安甚有可喜者嘉祐熙寜間吳僧文瑩尢能詩其辭句飄逸尢長古風其可喜者不可槪舉有渚宮集兩卷鄭獬爲之序行於世可見也

雪浪齋日記云唐僧棲蟾題豫章邑中云楚樹七回雕茂葉江人三至宿秋風蟾蜍竹老揺疎白菡蓞池幹滴碎紅時諸人皆和此詩又一僧題豫章云古木疑撐月危峯欲墮江亦佳句也

侯鯖錄云圓通禪師法秀立身峻潔不肯出世作頌曰誰能一日三梳頭撮得髻根牢便休大抵是他肌骨好不搽紅粉也風流

泠齋夜話云雪峯悅禪師明眼尊宿叢林敬畏與化銑和尙友善銑城居三十年老矣猶迎送不已悅常誡之曰公何不防手林下去尙此忍垢乎郡僚愛銑者多不果脫一日送大官出郊墮馬損臂呻吟月餘以書哀訴於悅悅恨其不聴言作偈戲之曰大悲菩薩一千手大丈夫兒誰不有興化和尙折一臂尙餘九百九十九正法眼藏雲張拙秀才參石霜霜問先輩何姓曰拙姓張霜曰覓巧了不可得拙自何來張於言下有省乃述頌雲光明寂照徧河沙凡聖含靈共我家一念不生全體現六根才動被雲遮斷除煩惱重增病趣向眞如防是邪隨順眾緣無罣礙湼槃生死是空花

東坡云芝上人爲餘言有節度判官朱炎學禪久之忽於楞嚴經若有得者問講僧義注【闕】

云此身未死此心何在炎良久以偈答曰四大不須先後覺六根還向用時空難將語黙呈師也只在尋常語黙中師可之炎後竟坐化眞唐時人也

漫叟詩話云饒節字徳操棄儒出家後有詩寄呂居仁云向來相約濟時功大似頻伽餉逺空我已定交木上座君猶求舊管城公文章不柰百年老世事能排雙頰紅擬借夜窗三四刻共君趺坐說幡風楞嚴經云譬如人以頻伽瓶貯逺空以餉他國

東坡云眉山道士李伯祥好爲詩格亦不髙往往有奇語如夜過修竹寺醉打老僧門之句亦可愛也

漁隱叢話卷五十七

欽定四庫全書

漁隱叢話前集卷五十八

宋胡仔撰

回仙

東坡云回先生過湖州東林沈氏飲醉以石橊皮書其家東老庵之壁云西鄰已富憂不足東老𨿽貧樂有餘白酒釀來緣好客黃金散盡爲收書東老沈氏之老自謂也余次其韻云世俗何知貧是病神仙可學道之餘但知白酒畱佳客不問黃公覓素書符離道士晨興際華嶽先生尸解余忽見黃庭丹篆句猶傳靑紙小朱書淒涼雨露三年後髣髴塵埃數字余至用橊皮緣底事中書君豈不中書山谷云秋風吹渭水落葉滿長安黃塵車馬道獨淸閒自然鑪鼎虎繞與龍盤九轉丹砂就琴心三疊蘂珠看舞胎仙便萬釘寶帶貂蟬富貴欲薫天黃糧炊未熟夢驚殘是非海裏直道作人難防手江南去白蘋紅蓼再遊湓浦廬山住三十年有人書此曲於州東茶圏酒肆之柱間或愛其文指趣而不能歌也中間樂工或按而歌之輒以俚語竄入睟然有市井气不類神仙中人語也十年前有醉道士歌此曲廣陵市上童兒和之乃合其故時語此道士去後乃以物色迹逐之知其爲呂洞賔也苕溪漁隠曰近時吳江長橋垂虹亭屋山壁上艸書一詞人亦爲呂仙作其果然邪詞曰蜚梁欹水虹影淸光曉橘裏漁鄕半煙艸看來今往古物是人非天地裏惟有江山不老雨衣風防四海誰知道一劍橫空幾畨到按玉龍嘶未斷月泠波寒歸去也琳宇洞天無鏁指云屏煙嶂是吾廬但滿地蒼苔年年不掃

西淸詩話云鐘弱翁帥平源一方士通謁從牧童牽黃犢立於庭下弱翁異之指牧童曰道人頗能賦此乎笑曰不煩我語是兒能之牧童乃操筆大書云艸鋪橫野六七里笛弄晚風三兩聲歸來飽飯黃昏後不脫簔衣臥月明旣去郡人見方士擔兩大甕長歌出郭迹之不見兩甕乃二口豈洞賔邪

東軒筆錄云潭州士人夏鈞罷官過永州謁何仙姑而問曰世人多言呂先生今安在何笑曰今日在潭州興化寺設齋鈞専記之到潭日首於興化寺取齋簿視之果其日有華州回客設供頃年滕宗亮謫守巴陵郡有華州回道士上謁風骨聳秀神宇淸邁滕知其異口占一詩贈之曰華州回道士來到嶽陽城別我遊何處秋空一劍橫回聞之憮然大笑而別莫知所之

神仙雜記

今是堂手錄云太學體逺齋饒州一同人【闕】遊道士道士本里人化去已多年一日來客位相訪約同人請假歸齋假簿中有詩一絕乃道士所書也詩云相別年來一百秋幻泡重作故人遊紫泥白雪尋常事何苦人間詩不休

東坡云防州布衣賴仙芝言運州有黃損僕射者五代時人僕射蓋事南漢未老退歸一日忽遁去莫知其存亡子孫畫像事之凡三十二年復歸坐阼階上呼家人其子適不在孫出見之索筆書壁上云一別人間歲月多歸來人事已消磨惟有門前鑑池水春風不攺舊時波投筆竟去不可畱子歸問其狀貎孫云甚似影室老人也運人相傳如此後頗有仕進者

王直方詩話云張嘉甫言余少見人誦一詩云但存方寸地畱與子孫耕不知何人作後過毘陵汪迪家出所藏晉水部賀公手書乃知此詩賀作

西淸詩話云張亶熈寜中夢行入空中聞天風海濤聲振林木徐見海中樓闕金碧瓊裾瑯佩者數百人揖亶出紙請賦詩細視筆硯皆碧玉色且戒之曰此間文章要似隱起鸞鳳當與織女機杼分巧過是乃人間語耳亶成一絕句雲天風吹散赤城霞染出連云萬樹花誤入醉鄕迷去路傍人應笑忘還家有仙人曰子詩佳絕未免近凡酌酒一杯極甘寒忽覺身墮萬仞山而寤西淸詩話云近有人遊羅浮畱宿巖谷間中夜見一人身無衣而紺毛覆體意必仙也乃再拜問道其人了不顧但長嘯數聲響振林木歌詩云云來萬嶺動云去天一色長嘯兩三聲空山秋月白

東坡云賣墨者潘谷余不識其人然聞其所爲非市井人也墨旣精妙而價不二士或不持錢求墨不計多少與之此豈徒然者哉余嘗與詩云一朝入海尋李白空看人間畫墨仙一日忽取欠墨錢劵焚之飲酒三日發狂浪走遂赴井死人下視之蓋趺坐井中手尙持數珠也見張元明說如此

西淸詩話云範致虛居方城有髙士館於家自言昔乃白髮社翁遇師授以神藥今年逾下壽顏渥如丹有孺子色旣久告歸畱一絕末句云莫訝杖藜歸去早舊山閒卻一溪云

泠齋夜話云劉跛子者靑州人也拄一柺每歲必一至洛中看花館範家園春盡卽還京師爲人談噱有味範家子弟多狎戲之有大範者見之卽與二十四金曰跛子喫半角小範者卽與一金喫椀羮於是以詩謝伯仲曰大範見時二十四小範見時喫椀羮人生四海皆兄弟酒肉林中過一生張丞相召自荊湖時跛子與客飲市橋客聞車騎過甚盛起觀之跛子挽其衣使且飲作詩曰遷客湖湘召赴京輪蹄迎送一何榮爭如與子市橋飲且免人間寵辱驚陳瑩中甚愛之作長短句贈之曰槁木形骸浮雲身世一年兩到京華又還乘興閒看洛陽花聞道鞓紅最好春歸後終委泥沙忘言處花開花謝不似我生涯年華畱不住饑飡困寢觸處爲家這一輪明月本自無瑕隨分冬裘夏葛都不防赤水黃芽誰知我春風一柺談笑有丹砂余政和春見於興國寺以詩戲之曰相逢一柺大梁間妙語時時見一班我欲從公蓬島去爛銀坑裏看靑山予姻家許中復之內乃趙槪參政之孫云我十年時見劉跛子來覓酒飲笑語而去計其壽百四五十許嘗館於京師新門張婆店三十年日坐相國寺東書邸中人無識之者

隱居詩話云葛稚川神仙傳載王方平麻姑降蔡經家方平謂曰不見姑已百年矣擘麟脯行酒而蔡經竊視麻姑手如鳥爪心念曰背癢時正可爬背方在念而方平已知責經曰麻姑神人汝何忽謂其手可爬背於是鞭經背皇祐中江西有一事正類此或題麻姑壇記以嘲之曰五百年來別恨多東徵重得見靑蛾擘麟方擬窮歡喜不柰閒人背癢何

東坡云心事數莖白髮生涯一片靑山空林有雪相待野路無人自還李王好書神仙隱遁之詞豈非遭罹多故欲脫世网而不得者邪

夷堅志云陳東靖康間嘗飲於京師酒樓有娼打坐而歌者東不顧乃去倚闌獨立歌望江南詞音調淸越東不覺傾聴視其衣服皆故時以手揭衣爬搔肌膚綽約如雪乃復呼使前再歌之其詞曰闌干曲紅颺繡簾旌花嫩不禁繊手撚被風吹去意還驚眉黛蹙山靑鏗鐵板閒引步虛聲塵世無人知此曲卻騎黃鶴上瑤京風泠月華淸東問何人制曰上淸蔡眞人詞也歌罷得數錢卽下樓亟遣僕追之已失矣

詩

東坡云冦元弼言去年春徐州通判李陶有子年十七八素不善作詩忽詠落花詩流水難窮目斜陽易防腸誰同砑光防一曲舞山香父驚問之若有物憑者自云是謝中捨問砑光防事云西王母宴羣仙有舞者戴砑光防簮花舞山香一曲未終花皆落去

侯鯖錄云李眞言字希古嘗夢至一宮殿有數百妓拋毬人唱一詩覺而記三首云侍宴黃昏未肯休玉堦夜色月如流朝來自覺承恩最笑倩傍人認繡毬隋家宮殿鎖淸秋曽見嬋娟颺繡毬金鑰玊簫俱寂寂一天明月照髙樓堪恨隋家幾帝王舞腰挼盡繡鴛鴦如今重到拋毬處不是金鑪舊日香古今詩話中載此詩只有二首不及此詳備故盡錄之

洪駒父詩話云酉陽雜爼載詩兩篇山谷喜道之其一曰長安女兒踏春陽無處春陽不防腸舞防弓彎渾忘卻娥眉空帶九秋霜其二曰流水防防芹弩芽織烏雙飛客還家荒村無人作寒食殯宮空對棠梨花東坡云春艸萋萋春水緑野棠開盡飄香玉繡嶺宮前白髮人猶唱開元太平曲忽然湖上片雲飛不覺舟中雨濕衣折得荷花渾忘卻空將荷葉蓋頭歸浦口潮來初渺漫蓮舟溶漾采花難芳心不愜空歸去防待潮回再摘看爺娘送我靑楓根不記靑楓幾回落當時手刺衣上花今日爲灰不堪著惆悵金泥撲蝶裠春來猶見伴行雲不教布施剛畱得恰似知逢李少君卜得上峽日秋江風浪多巴陵一夜雨腸防木蘭歌餘與魯直壽朋天啟防於伯時齋捨此一卷皆仙作或夢中所作也又記太平廣記中有人爲物所引入墟墓皆華屋洞戶忽爲劫墓者所驚出遂失所見但云芫花半落松風晚淸吾每愛此兩句

漫叟詩話云東坡作防州八境詩雲山中木客解吟詩十道四蕃志記防州上落山有木客與人交甚信未嘗言能作詩也後得續法帖記木客詩云酒盡君莫沽壺傾我當發城市多囂塵還山弄明月方知得句之因徐鉉謂鄱陽山中有木客自言秦時造阿房宮采木者豈鉉未嘗見十道四蕃志邪

王直方詩話云明月淸風良宵會同星河易翻歡娛不終緑樽翠杓爲君斟酌今夕不飲何時歡樂此廣記所載詩也山谷云當是中曹子建所作翰林蘇公以爲然又一篇云玉戶金釭願陪君王邯鄲宮中金石絲簧鄭女衛姬左右成行防綺繽紛翠眉紅妝王歡轉盻爲王歌舞願得君歡長無災苦蘇公以爲邯鄲宮中金石絲簧此兩句不惟人少作而知之者亦極難得耳醉中爲余書此張文潛見坡谷論說詩忽曰舊時作人語如今人作語二公大笑

樹萱錄云番禺鄭僕射嘗遊湘中宿於驛樓夜遇女子誦詩云紅樹醉秋色碧溪彈夜佳期不可再風雨杳如年頃刻不見

秦少遊雲寶應民有嫁娶會客者酒半客一人徑起出門主人追之客若醉甚將赴水者主人急持之客曰婦人以詩招我其詞曰長橋直下有蘭舟破月衝煙任意遊金玉滿堂何所用爭如年少去來休倉黃就之不知其爲水也然客竟亦無他事

樹萱錄云確嘗遊霅上白蘋洲見碧水女子防手吟詠一篇雲碧水色堪染白蓮香正濃分飛俱有限此別幾時逢藕隱玲瓏玉花藏縹緲容何當假雙翼聲影暫相從確逐之化爲翡翠飛去

侯鯖錄雲長安南山下一書生作小圃蒔花木一日有金犢車從數女奴皆艶防下飲於庭邀生同坐甚欵洽將別出小碧牋題詩曰相思無路莫相思風裏楊花只片時惆悵深閨獨歸處曉鶯啼斷綠楊枝

泠齋夜話云魯直自黔安出峽登荊州江亭柱間有詞曰簾卷曲闌獨倚江展暮天無際淚眼不曾晴家在吳頭楚尾數防雪花亂委撲摝沙鷗【闕】

漁隱叢話前集卷五十八

欽定四庫全書

漁隱叢話卷五十九

宋胡仔撰

長短句

後山詩話云吳越後王來朝太祖爲置宴出內妓彈琵琶王獻詞曰金鳯欲飛遭掣搦情脈脈看卽玉樓雲雨隔太祖起拊其背曰誓不殺錢王

漫叟詩話云前人評杜詩云紅豆啄殘鸚鵡粒碧梧棲老鳳凰枝若云鸚鵡啄殘紅豆粒鳳凰棲老碧梧枝便不是好句余謂詞曲亦然李景有曲手卷眞珠上玉鉤或攺爲珠簾舒信道有曲云十年馬上春如夢或攺云如春夢非所謂遇知音

西淸詩話雲南唐後主圍城中作長短句未就而城破櫻桃落盡春歸去蝶翻金粉雙飛子規啼月小樓西曲欄金箔惆悵捲金泥門巷寂寥人去後望殘煙艸低迷余嘗見殘槁防染晦昧心方危窘不在書耳藝祖云李煜若以作詩工夫治國事豈爲吾虜也苕溪漁隱曰余觀太祖實錄及三朝正史雲開寶七年十月詔曹彬潘美等率師伐江南八年十一月抜升州今後主詞乃詠春景決非十一月城破時作西淸詩話云後主作長短句未就而城破其言非也然王師圍金陵凡一年後主於圍城中春間作此詩則不可知是時其心豈不危窘於此言之乃可也

東坡云李后主詞云三十餘年家國數千里地山河已曽慣見干戈一旦歸爲臣虜沈腰潘鬢消磨最是蒼惶辭廟日教坊猶奏別離歌揮淚對宮娥後主旣爲樊若水所賣舉國與人故當慟哭於九廟之外謝其民而後行顧乃揮淚宮娥聴教坊離曲哉

西淸詩話雲南唐李后主歸朝後每懷江國且念嬪妾散落鬱鬱不自聊嘗作長短句云簾外雨潺潺春意防羅衾不暖五更寒夢裏不知身是客一餉貪歡獨自莫憑欄無限闗山別時客易見時難流水落花歸去也天上人間含思淒惋未幾下世

雪浪齋日記云荊公問山谷云作小詞曽看李后主詞否云曽看荊公云何處最好山谷以一江春水向東流爲對荊公云未若細雨夢回雞塞逺小樓吹徹玉笙寒又細雨濕流光最好

後山詩話云柳三變遊東都南北二巷作新樂府骫骳從俗天下詠之遂傳禁中宋仁宗頗好其詞每對酒必使侍妓歌之再三三變聞之作宮詞號醉蓬萊因內官達後宮且求其助後仁宗聞而覺之自是不復歌此詞矣防攺京官乃以無行黜之後攺名永仕至屯田貟外郎苕溪漁隱曰先生嘗云栁詞鰲山防【闕】蓬萊島當云防締坡詞低綺戶當云窺綺戶二字旣攺其詞益佳後山詩話云武才人出慶壽宮色最後庭裕陵得之防教坊獻新聲爲作詞號瑤臺第一層

夷堅志云孫洙字巨源元丰間爲翰苑名重一時李端願太尉世戚裏折節交搢紳間而孫往來尢數防一日鎖院宣召者至其家則已出數十輩蹤迹之得於李氏時李新納妾能琵琶孫飲不肯去而迫於宣命李不敢畱遂入院已二鼓矣艸三制罷復作長短句寄恨恨之意遲明遣示李其詞曰樓頭尙有三通鼓何須抵死催人去上馬苦匆匆琵琶曲未終回頭凝望處那更亷纎雨漫道玉爲堂玉堂今夜長

雪浪齋日記云晏叔原工小詞如舞低楊柳樓心月歌盡桃花扇底風不愧六朝宮掖體荊公小詞云揉藍一水縈花艸寂寞小橋千嶂抱人不到柴門自有淸風掃略無塵土思山谷小詞云春未透花枝瘦正是愁時極爲學者所稱賞味秦湛處度嘗有小詞云春透水波明寒峭花枝痩蓋法山谷也

苕溪漁隱曰賈耘老舊有水閣在苕溪之上景物淸曠東坡作守時屢過之題詩畫竹於壁間沈防宗又爲賦小詞云景物因人成勝防滿目更無塵可礙等閒簾幕小欄幹衣未解心先快明月淸風如有待誰信門前車馬隘別是人間閒世界坐中無物不淸涼山一帶水一流水白雲長自在其後水閣屢易主今已摧毀久矣遺址正與餘水閣相近同在一岸景物悉如防宗之詞故余嘗有鄙句云三間小閣賈耘老一首佳詞沈防宗無限當時好風月如今揔屬續溪翁蓋謂此也

苕溪漁隱曰元丰間都人李嬰調蘄水縣令作滿江紅一曲往黃州上東坡東坡甚喜之其詞云荊楚風煙寂寞近中秋時露下泠蘭英將謝葦花初秀歸燕殷勤辭巷陋鳴蛩淒楚來窗牖又誰念江邊有神仙飄零久橫琴膝防笻手曠望眼閒吟口任紛紛萬事到頭何有君不見淩煙冠劍客何人气貎長依舊歸去來一曲爲君吟爲君壽

漫叟詩話云古樂府詩云今世褦襶子觸熱向人家褦襶集韻解之云不曉事余素畏熱乃知人觸熱來人家其謂不曉事宜矣嘗愛王逐客作夏詞送將歸不用浮沈李等事而天然有塵外涼思其詞云百尺淸泉聲陸續映蕭灑碧梧翠竹面千步回廊重重簾幕小枕欹寒玉試展鮫綃看畫軸見一片瀟湘凝緑待玉漏穿花銀河垂地月上欄幹曲此語非觸熱者之所知也苕溪漁隱曰余嘗愛李太白夏日山中詩脫巾掛石壁露頂灑松風其淸涼可想也苕溪漁隱曰曽端伯慥編樂府雅詞以秋月詞念奴嬌爲徐師川作梅詞防綘唇爲洪覺範作皆誤也秋月詞乃李漢老梅詞乃孫和仲和仲卽正言諤之子也又世傳江城子靑玉案二詞皆東坡所作然西淸詩話謂江城子乃葉少蘊作桐江詩話謂靑玉案乃姚進道作四詞皆佳今並錄之念奴嬌詞云素光練淨映秋山隱隱修眉橫緑鳷鵲樓髙天似水碧瓦寒生銀粟千丈斜暉奔雲湧霧飛過廣仝屋更無塵气滿庭風碎梧竹誰念鶴髮仙翁當年曽共賞紫巖飛瀑對影三人聊痛飲一洗離愁千斛斗轉參橫翩然歸去萬里騎黃鶴滿天霜曉叫云吹防橫玉防綘唇詞雲流水泠泠防橋斜路梅枝亞雪花初下全似江南畫白璧靑錢難買春無價歸來也風吹平野一防香隨馬江城子云銀濤無際捲蓬瀛落霞明暮云平曽見靑鸞紫鳳下層城二十五彈不盡空感慨有餘情蒼梧煙水斷歸程捲霓旌爲誰迎空有千行流淚寄幽貞舞罷魚龍雲海晚千古恨入江聲靑玉案詞云三年枕上吳中路遣黃耳隨君去君到松江呼小渡莫驚鷗鷺四橋盡是老子經行處輞川圖上看春暮長記髙人右丞句作个歸期天已許春衫猶是小蠻鍼綫曽濕西湖雨漢老念奴嬌詞中有滿天霜曉叫云吹斷橫玉之句乃用崔魯華淸宮詩銀河漾漾月輝輝樓礙天邊織女機橫玉叫云淸似水滿空霜逐一聲飛或云叫云乃笛名非也又端伯所編樂府雅詞中有漢宮春梅詞云是李漢老作非也乃晁衝之叔用作政和間作此詞獻蔡攸是時朝廷方興大晟府蔡攸防此詞呈其父云今日於樂府中得一人京覽其詞喜之卽除大晟府丞今載其詞曰瀟灑江梅向竹梢稀處橫兩三枝東君也不愛惜雪壓風欺無情燕子惜春寒輕失佳期惟是有南來歸鴈年年長見開時淸淺小溪如練問玉堂何似茅舍疎籬傷心故人去後泠落新詩防云澹月對孤芳分付他誰空自倚淸香未減風流不在人知此詞中用玉堂事乃唐人詩云白玉堂前一樹梅今朝忽見數枝開兒家門戶重重閉春色因何得入來或云玉堂乃翰苑之玉堂非也

夷堅志云侯元功防密州人自少遊塲屋年三十有一始得鄕貢人以其年長貎寢不之敬有輕薄子畫其形於紙鳶上引綫放之防見而大笑作臨江仙詞題其上曰未遇行藏誰肯信如今方表名蹤無端良匠畫形容當風輕借力一舉入髙空才得吹噓身漸穏只疑逺赴蟾宮雨餘時夕陽紅幾人平地上看我碧霄中蒙一舉卽登第年五十餘遂爲執政

苕溪漁隱曰詞句欲全篇皆好極爲難得如賀方回淡黃楊柳帶棲鴉柔處度藕葉淸香勝花气二句寫景詠物可謂造防入妙若其全篇皆不逮此矣徐幹臣鴈足不來馬蹄難駐門掩一庭芳景駐字當作去字語意乃佳周美成水亭小浮萍破處檐花簾影顚倒按杜少陵詩燈前細雨檐花落美成用此檐花二字全與出處意不相合乃知用字之難矣趙徳麟重門不鎖相思夢隨意繞天涯徐師川栁外重重疊疊山遮不斷愁來路二詞造語𨿽不同其意絕相類右詞水竹舊院落櫻筍新蔬果一本是水竹田院落鶯引新雛過不然櫻筍新蔬果則與上句有何干渉董武子疇昔尋芳祕殿西日壓金鋪宮栁垂垂然祕殿豈是尋芳之處非所當言也苕溪漁隱曰汪彥章舟行汴中見岸傍畫舫有映簾而觀者止見其額有詞云小舟簾隙佳人半露梅妝額緑云低映花如刻恰似秋宵一半銀蟾白結兒梢朶香紅扐鈿蟬隱隱揺金碧春山秋水渾無迹不露墻頭些子眞消息寄醉落魄

苕溪漁隱曰孫艤字濟師嘗作落梅詞甚佳一聲羗管吹嗚咽玉溪半夜梅翻雪江月正茫茫斷橋流水香含章春欲暮落日千山雨一防著枝酸吳姬先齒寒苕溪漁隱曰東坡大江東去赤壁詞語意髙妙眞古今絕唱近時有人和此詞題於郵亭壁間不著其名語𨿽麄豪亦气槪可喜今謾筆之詞曰炎精中否嘆人材委靡都無英物戎馬長驅三犯闕誰作連城堅壁楚漢吞並曹劉割據白骨今如雪書生鉆破簡編說甚英傑天意眷我中興吾君神武小曽孫周發海嶽封疆俱效職勁敵何勞追滅翠羽南巡叩閽無路徒有衝冠髮孤忠耿耿劍鋒泠浸秋月

漁隱叢話前集卷五十九

欽定四庫全書

漁隱叢話前集卷六十

宋胡仔撰

憶妓詩

古今詩話云太和初有爲禦史分務路京者有妓善歌時太常李逢吉畱守求一見旣不敢辭盛妝以往李命與眾姬相見李姬四十餘軰皆出其下旣入不復出頃之李亦辭以疾遂罷坐信宿耗絕但怨嘆不能已已爲詩兩篇投獻明日李但含笑曰大好詩遂絕詩曰三山不見海沈沈豈有仙蹤尙可尋靑鳥去時雲路斷嫦娥歸處月宮深紗牕暗想春相憶書幌誰憐夜獨吟料得此時天上月只應偏照兩人心一篇亡苕溪漁隱曰余觀劉賔客外集有憶妓四首內一首卽前詩也其餘三首亦是前詩之意古今詩話中旣不志禦史姓名則此詩豈非夢得爲之假手乎

洞仙歌

漫叟詩話云楊元素作本事曲記洞仙歌冰肌玉骨自淸涼無汗水殿風來暗香滿繡簾開一防明月窺人人未寢欹枕釵橫雲鬢亂起來攜素手庭戶無聲時見疏星渡河漢試問夜如何夜已三更金波淡玉防低轉細屈指西風幾時來又不道流年暗中偸換錢塘有一老尼能誦後主詩首章兩句後人爲足其意以塡此詞余嘗見一士人誦全篇云冰肌玉骨淸無汗水殿風來暗香暖簾開明月獨窺人欹枕釵橫雲鬢亂起來瓊戶啟無聲時見疏星渡河漢屈指西風幾時來只恐流年暗中換

東坡洞仙歌序云僕七嵗時見眉州老尼姓朱忘其名年九十餘自言嘗隨其師入蜀主孟昶宮中一日大熱蜀主與花蘂夫人夜起避暑摩訶池上作一詞朱具能記之今四十年朱已死矣人無知此詞者獨記其首兩句云冰肌玉骨自淸涼無汗暇日尋味豈洞仙歌令乎乃爲足之云苕溪漁隱曰漫叟詩話所載本事曲云錢唐一老尼能誦後主詩首章兩句與東坡洞仙歌序全然不同當以序爲正也

花蘂夫人

後山詩話云費氏蜀之靑城人以才色入蜀事後主嬖之號花蘂夫人效王建作宮詞百首國亡入備後宮太祖聞之召使陳詩誦其國亡詩云君王城上豎降旗妾在深宮那得知十四萬人齊解甲寧無一个是男兒太祖恱蓋蜀兵十四萬而王師才數萬爾

虞美人艸行

冷齋夜話云曾子宣夫人魏氏作虞美人艸行雲鴻門玉斗紛如雪十萬降兵夜流血咸陽宮殿三月紅覇業已隨煙燼滅剛彊必死仁義王陰陵失路非天亡英雄本學萬人敵何用屑屑悲紅糚三軍散盡旌旗倒玉帳佳人坐中老香魂夜逐劍光飛靑血化爲原上艸芳心寂寞寄寒枝舊曲聞來似斂眉哀怨徘徊愁不語恰如初聽楚歌時滔滔逝水流今古漢楚興亡兩丘土當年遺事久成空慷慨樽前爲誰舞苕溪漁隱曰此詩乃許彥國表民作表民合肥人余昔隨侍先君守合肥寄借得渠家集集中有此詩又合肥老儒郭全美乃表民席下舊諸生云親見渠作此詩今曾端伯編詩選亦列此詩於表民詩中遂與余所見所聞暗合覽者可以無疑亦知冷齋之妄也

回文詩

漫叟詩話云回紋兩讀必徧獨此五詩不然其一曰紅窻小泣低聲怨永日眷寒斗帳空中酒落花飛絮亂曉鶯啼破夢匆匆其二曰同誰更倚閒牕繡落日紅扉小院深東復西流分水嶺恨兼愁續斷琴其三曰寒信風飄霜葉黃冷燈殘月照空牀防君寄憶回紋錦字字縈愁寫斷腸其四曰前堂畵燭殘凝淚半夜淸香舊惹衾煙鎖竹枝寒宿鳥水沈天色霽橫參其五曰娥翠斂時聞燕語淚珠彈處見鴻歸多情妾似風花亂薄幸郎如露艸晞

琵琶

侯鯖錄云蔡持正謫新州侍兒名琵琶嘗養一鸚鵡持正每呼琵琶卽扣一響板鸚鵡傳言呼之琵琶卒後誤觸響猶傳言呼之持正感傷成疾不起嘗爲詩云鸚鵡言猶在琵琶事已非傷心瘴江水同渡不同歸苕溪漁隱曰持正守安州夏日登車蓋亭作十絕句爲吳處厚箋注得罪調新州其間一絕云紙屏石枕竹方牀手倦拋書午夢長睡起莞然成獨笑數聲漁笛在滄浪殊有閒適自在之意

囀春鶯

西淸詩話云王晉卿都尉旣防蜀國貶均州姬侍盡逐有一歌者號囀春鶯色藝兩絕平居屬念不知流落何許後二年內徙汝陰道過許昌市傍小樓聞泣聲甚怨晉卿異之問乃囀春鶯也恨不可復得因賦一聨佳人巳屬沙叱利義士今無古押衙晉卿每話此事客有足成章者晉卿覽之尢愴然其詞曰幾年流落向天涯萬里歸來兩鬢華翠袖香殘空浥淚靑樓云渺定誰家佳人已屬沙叱利義士今無古押衙回首音塵兩沈絕春鶯休囀沁園花

媚兒

遁齋閒覽云東坡嘗飲一豪士家出侍姬十餘人皆有姿伎其間有一善舞者名媚兒容質𨿽麗而軀幹甚偉豪士特所寵愛命乞詩於公公戲爲四句云舞袖蹁躚影揺千尺龍蛇動歌喉宛轉聲撼半天風雨寒妓頳然不悅而去

魯生

侯鯖錄云韓康公上元召從官數人出家妓侍飲其専寵者曰魯生偶中蜂螫少頃持扇就東坡乞詩詩中有魚吹細浪歌揺日舞罷花枝蜂入懷之句上句記姓下句記事

麗人雜紀

隱居詩話云近世婦人多能詩往往有臻古人者王荊公家能詩者最眾張奎妻長安縣君荊公之妹也佳句爲最艸艸杯盤供笑語昏昏燈火話平生吳安特妻蓬萊縣君荊公之女也有句云西風不入小窻紗秋意應憐我憶家極目江山千萬恨依前和淚看黃花劉天保妻平甫女也句有不緣燕子穿簾幕春去春來可得知荊公妻吳國夫人亦能文嘗有小詞約諸親遊西池有待得明年重把酒攜手那知無雨又無風皆脫灑可喜之句也

西淸詩話云朝奉郎中丘舜諸女皆能文詞每兄弟內集必聨詠爲樂其仲嘗作寄夫詩云簾裏孤燈覺曉遲獨眠畱得宿妝眉瑚枕上驚殘夢認得蕭郎馬過時苕溪漁隱曰近時婦人能文詞如李易安頗多佳句小詞云昨夜雨疏風驟濃睡不消殘酒試問卷簾人卻道海棠依舊知否知否應是緑肥紅瘦緑肥紅瘦此語甚新又九日詞云簾捲西風人似黃花痩此語亦婦人所難到也易安再適張汝舟未幾反目有啟事與綦處厚云猥以桑楡之晚景配玆駔儈之庸材傳者無不笑之寄齋錄云朱達可未第時其內以一詩寄之云剔燭親封錦字書擬慿歸鴈寄天隅經年未報幹秦防不識如今舌在無王直方詩話云白藕作花風已秋不堪殘睡更回頭晚云帶歸飛急去作西牕一夜愁此趙徳麟細君王氏所作也徳麟旣鰥居因見此篇遂與之爲親余以爲乃二十八字媒也徳麟名令畤東坡作秋陽賦云越王之孫有賢公子宅於不土之裏而詠無言之詩蓋畤字也坡云且教人別處使不得苕溪漁隱曰徳麟小詞有臉薄難藏淚眉長易覺愁之句人多稱之乃全用香奩集桃花臉薄難藏淚栁葉眉長易覺愁一聨詩但去其上四字耳

遁齋閒覽云東坡在丰城有老人生子爲具召東坡且求一詩東坡問翁年壽幾何曰七十翁之妻幾何曰三十東坡卽席戲作八句其警聨云聖善方當而立嵗乃翁已及古稀年靑瑣集云治平中錢忠道過吳江愛其風物淸佳畱戀不能去終日諷詠遊賞遇一女子小舟獨棹於煙波浩渺間忠悅之作詩贈女子其警句云滿目生涯千頃浪全家衣食一輪竿女子得詩攜歸呈其父其父蓋隱淪客也喜忠此詩遂以女子奉忠箕帚泛舟同入煙波不知所往

今是堂手錄雲杜太中自行伍爲將與物無情西人呼爲杜大虫𨿽妻有過亦公杖杖之有愛妾才色俱美大中牋表皆此妾所爲一日大中方寢妾至見幾間有紙筆頗佳因書一闋寄臨江仙有彩鳯隨鵶之語大中覺而視之云鵶且打鳯於是掌其面至項折而斃

冷齋夜話云李元膺防妻作長短句云去年相逢深院宇海棠下曽歌金縷歌罷花如翠羅衫上防防紅無數今嵗重尋攜手處空物是人非春暮回首靑門路亂紅飛絮相逐東風去元膺尋亦卒

後山詩話云韓魏公爲陜西安撫開府長安李待制師中過之李有詩名席間使爲官妓賈愛卿賦詩云願得貔貅十萬兵犬戎巢穴一時平歸來不用封侯印只問君王乞愛卿

澠水燕談錄云蘇子瞻通判錢唐嘗權領郡事新太守將至營妓陳狀以年老乞出籍從良公卽判曰五日京兆判狀不難九尾野狐從良任便有周生者色藝爲一郡之最聞之亦陳狀乞嫁公惜其去判云慕周南之化此意誠可嘉空兾北之羣所請宜不允其敏防善謔如此後山詩話云杭妓胡楚靚靚皆有詩名胡云不見當時丁令威年來處處是相思若將此恨同芳艸卻恐靑靑有盡時張子野老於杭多爲官妓作詞而不及靚靚獻詩雲天與碧芳十樣葩獨分顏色不堪誇牡丹芍藥人題徧自分身如鼓子花子野於是爲作詞也

後山詩話云住時靑幕之子婦妓也善爲詩詞同府以詞挑之妓答之曰淸詞麗句永叔子瞻曽獨步似恁文章冩得出來當甚彊

夷堅志云陳築字夢和甫田人崇寧初登第爲福州古田尉旣至官惑一倡周氏周能詩嘗有詩贈築曰夢和殘月過樓西月過樓西夢已迷喚起一聲腸斷處落花枝上鷓鴣啼首句蓋寓築字也又有春晴詩曰瞥然飛過誰家燕驀地香來甚處花深院日長無个事一瓶春水自煎茶

漁隱叢話前集卷六十

漁隱叢話後集原序

餘丁年罹於憂患投閒二十載杜門卻掃於苕溪之上心無所事因网羅元祐以來羣賢詩話纂爲六十卷自謂已略盡矣比官閩中及歸苕溪又獲數書其間多評詩句不忍棄之遂再采摭而攟收羣書舊有遺者及就余聞見有繼得者各附益之離爲四十卷噫前後集共一百卷亦可謂富矣余嘗謂開元之李杜元祐之蘇黃皆集詩之大成者故羣賢於此四公尢多品藻蓋欲發揚其防趣俾後來觀詩者𨿽未染指固已知其味之美矣然詩道邇來幾熄時所罕尙餘獨拳拳於此者惜其將墜欲以扶持其萬一也嗟余老矣命益蹇身益閒故得以編次終日明窓淨幾目披手鈔誠心好之遂忘其勞蓋窮人事業止於如斯𨿽有覆瓿之譏亦何卹焉丁亥中秋日苕溪漁隱胡仔元任敍

欽定四庫全書

漁隱叢話後集卷一

宋胡仔撰

楚漢魏六朝上

山谷云蘭似君子蕙似士大夫蓋山林中十蕙而一蘭也楚辭曰予旣滋蘭之九畹兮又樹蕙之百畝以是知不獨今楚人賤蕙而貴蘭久矣蘭蕙叢生初不殊至其發華一干一華而香有餘者蘭一干五七華而香不足者蕙蕙𨿽不若蘭其視椒榝則逺矣

復齋漫錄云豫章有南浦亭前輩賦詠多以江淹別賦送君南浦傷如之何爲始余觀楚詞云予交手兮東川送美人兮南浦乃知江淹取此也

文昌雜錄云余昔知安州見荊湘人家多以艸竹爲卜楚辭云索瓊【一作藑】茅以筳篿兮命靈氛爲余占之其注曰瓊茅靈艸筳小破竹也楚人多結艸折竹以卜曰篿靈氛古明占吉凶者亦遺俗之舊也今歲時人家作密油煎花果之類蓋亦舊矣楚詞云粔籹蜜餌有餦餭些餦餭也言以蜜和米麫煎作粔籹中書趙舍人云方言餌糕今糕是也

藝苑雌黃雲宋玉九辯云悲哉秋之爲气也蕭瑟兮艸木揺落而變衰憀栗兮若在逺行登山臨水兮送將歸潘安仁秋興賦引此語而曰送歸懷慕徒之戀兮逺行有羈旅之憤臨川感流以嘆逝兮登山懷逺而悼近彼四慼之疚心兮遭一途而難忍安仁以登山臨水逺行送歸爲四慼予頃年較進士於上饒有同官張扶云曾見人言若在逺行登山臨水送將歸是七件事謂逺也行也登山也臨水也送也將也歸也前輩詩中惟王介甫有一聯雲一水防田將緑繞兩山排闥送靑來將送二字與楚辭合予嘗攷詩之燕燕篇曰之子於歸逺於將之之子於歸逺送於野一篇詩中亦用此送將歸三字然則楚辭之言亦有所本也安仁謂之四慼蓋略而言之

復齋漫錄云晉皇甫謐髙士傳載四皓見秦政虐乃退入藍田山而作歌曰莫莫髙山深谷逶迆曄曄紫芝可以療饑唐虞世逺吾將安歸駟馬髙蓋其憂甚大富貴之畏人不如貧賤之肆志乃共入商洛山故杜子美詩云吾慕漢初老時淸猶茹芝然富貴之畏人不如貧賤而肆志本魯仲連語耳齊欲爵仲連仲連逃隱海上曰吾與富貴而詘於人寧貧賤而輕世肆志焉苕溪漁隱曰淵明贈羊長史詩雲路若經商山爲我少踟躕多謝綺與甪精爽今何如紫芝誰復采深谷久應蕪余謂淵明髙風峻節固已無愧於四皓然猶仰慕之尢見其好賢尙友之心也

元城先生語錄曰西漢樂章可齊三代舊見漢禮樂志房中樂十七章觀其格韻髙嚴規模簡古駸駸乎商周之頌噫異哉此髙帝一時佐命功臣下至叔孫通輩皆不能爲此歌尋推其源乃唐山夫人所作服防曰髙帝姬也韋昭云唐山姓也而漢初有此人縱使竹竿載馳方之陋矣然後妃傳中乃獨不載何也先生曰興王之初人材色色過人且如唐太宗朝相將不可及至技藝之士醫有孫眞人陰陽有李淳風呂才相法有袁天綱亦後世所不能及也

三山老人語錄云性命死生之說老莊論之備矣自秦滅學之後賈誼首窺其奧爲長沙傅有鵩鳥入舍爲賦以自廣曰千變萬化未始有極忽然爲人何足控搏化爲異物又何足患小智自私賤彼貴我達人大觀物無不可眾人惑惑好惡積億眞人恬漠獨與道息釋智遺形超然自喪寥廓忽荒與道翺翔乘流則逝得坻則止縱軀委命不私於已其生兮若浮其死兮若休澹乎若深淵之靜泛乎若不系之舟不以生故自寶養空而浮此語自漢以來言達性命齊生死者皆不能出其右晉宋間淸談推本其言而已漢興至文帝時在朝儒臣惟誼年甚少而學甚博非有師友漸磨之益風俗遷染之效而獨頴然秀出論時政則盡人事論性命則盡天理後世無以復加豈非豪傑乎

復齋漫錄云揚雄反騷云有周氏之蟬嫣兮或鼻祖於汾隅注鼻始也余以爲未盡其義揚雄方言云獸之初生謂之鼻人之初生謂之首梁益謂鼻爲初或謂之祖故鼻祖其義如此

藝苑雌黃雲張平子四愁詩云美人贈我金錯刀何以報之英瓊瑤錢昭度詩云荷揮萬朶玉如意蟬弄一聲金錯刀卽王莽所鑄錢名莽居攝變漢制以周錢有子母相權於是更造大錢徑寸二分重十二銖文曰大錢五十又造契刀其環如大錢身形如刀長二寸文曰契刀五百錯刀以黃金錯其文曰一刀直五千與五銖錢凡四品並行杜子美對雪詩金錯囊徒罄銀壺酒易賖韓退之潭州泊船詩聞道松醪賤何須恡錯刀蓋謂是也或注四愁詩引續漢書佩刀諸侯王以黃金錯環恐與王莽所鑄錯刀又別

藝苑雌黃雲張景陽七命云乃有荊南烏程豫北竹葉說者以荊南爲荊州耳然烏程縣今在湖州與荊州相去甚逺南五十步有篛溪夾溪悉生箭篛南岸曰上篛北岸曰下篛居人取下篛水釀酒醇美俗稱篛下酒劉夢得詩云駱駝橋畔蘋風起鸚鵡杯中篛下春卽此也荊溪在縣南六十里以其水出荊山因名之張之山墟名云昔漢荊王賈登此山因以爲名故所謂荊南烏程卽荊溪之南耳若以爲荊州則烏程去荊州三千餘里封壤大不相接矣苕溪漁隱曰余以湖州圖經考之烏程縣以古有烏氏程氏居此能醖酒因此名焉其荊溪則在長興縣西南六十里此溪出荊山張協七命云酒則荊南烏程荊南則此荊溪之南也藝苑雌黃引長興縣南五十步篛溪水釀酒醇美稱篛下酒以爲烏程酒反以夢得詩爲證皆誤矣

苕溪漁隱曰醖酒之法無出月令數語能盡其要余嘗試之酒無不佳矣其語云秫稻必齊麯蘗必時湛熾必潔水泉必香陶器必良火齊必得用此六物耳六一居士醉翁亭記云釀泉爲酒泉香而酒冽本此語也復齊漫錄云曹植詩鬭雞東郊道走馬長楸間陳沈炯邊馬有歸心詩彌憶長楸道金鞍背落暉杜子美玉腕驑詩頓驂飄赤汗局蹐顧長楸畫馬圖詩霜蹄蹴踏長楸間苕溪漁隱曰文選注云古人種楸於道故曰長楸王介甫詩扶衰南陌望長楸東坡題韋偃牧馬圖詩當年爲誰掃驊驑至今霜蹄踏長楸山谷和子瞻觀畫馬詩長楸落日試天步

呂氏童防訓大槪詩須以三百篇楚辭及漢魏間人詩爲主方見古人妙處自無齊梁間綺靡气味也

復齋漫錄云晉左思白髮賦髮乃辭盡誓以固窮昔臨玉顏今從飛蓬髮膚至暱尙不克終聊用擬辭比之國風苕溪漁隱曰王介甫嘲白髮詩曰久應飄轉作蓬飛眷惜冠巾未忍違種種春風吹不長星星明月照還稀眞佳句也

東坡云嵇中散作幽憤詩知不免矣而卒章乃曰采薇山阿散髮巖岫永嘯長吟頥性養壽者悼此志之不遂也司馬文王旣殺中散而悔使悔於未殺之前中散得免於死者吾知其掃迹滅形於人間如脫兔之投林也采薇散髮豈其所難哉

許彥周詩話云阮步兵醉六十日而停婚𨿽似智矣然禮法之士憎之如仇幾至於死幸得景王保防之耳而老杜詩云至今阮籍輩熟醉爲身謀此工部善看史書當有解此意者耳

文昌雜錄云東京記天淸寺繁臺梁孝王按歌吹之臺阮公詩云駕言發魏都南向望吹臺簫管有餘音梁王安在哉後有繁氏居其側里人呼爲繁臺唐李肇國史補云宰相相謂爲堂老及見元載與常衮唱和詩有堂老之稱信李肇言之不妄也

復齋漫錄云褦襶集韻以爲不曉事之名殊不知出晉程曉伏日詩平生三伏時道路無行車閉門避暑臥出入不相過今世褦襶子觸熱到人家主人聞客來顰蹙柰此何揺扇髀中疾【一作痛】流汗正滂沱傳戒諸髙明熱行宜見訶其後山谷和錢穆父贈松扇詩可憐逺度幘溝溇適堪今時褦襶子蓋取此也

藝苑雌黃雲張文潛明道雜誌云古人作詩賦事不必皆實如謝宣城詩澄江淨如練宣城去江僅百里州治左右無江但有兩溪耳或當時謂溪爲江亦未可知也此猶班固謂八川分流子按謝暉曉登三山還望京邑作詩有澄江淨如練之語三山在江寧縣北十二里濵江地名則此詩非在宣城州治所作也安得以八川分流爲比按八川分流出司馬相如上林賦亦非固之言

復齋漫錄云謝惠連七夕詩落日隱檐楹斜月照簾櫳團團灑葉露淅淅振條風蕭氏取以入選然余觀宋孝武詩曰白日傾晚照月升初光炫炫葉露滿蕭蕭庭風揚意𨿽類之而雄渾頓挫過惠連逺矣至惠連昔離秋已兩今聚夕無雙亦不可掩也

藝苑雌黃雲左氏傳云吳公子札聘於上國宿於戚聞孫林父擊鐘曰夫子之在此猶燕之巢於幕上夫幕非燕巢之所言其至危也故潘嶽西徵賦云危素卵之累殻甚燕之巢幕丘希範與陳伯之書云將軍魚遊沸釡之中燕巢飛幙之上不亦惑乎蓋用此意後人因此言燕事多使巢幕似乎無謂謝宣逺九日從宋公集戲馬臺詩巢幕無畱燕遵渚有來鴻杜子美對雨書懷詩震雷翔幕燕驟雨落河魚

苕溪漁隱曰遁齋閒覽載涪翁云顏謝之詩可謂不遺鑪錘之功矣然淵明之墻數仞而不得窺也余嘗疑其語意不完今於歷代確論得其全語云謝康樂庾義城之於詩鑪錘之功不遺力也然陶彭澤之墻數仭謝庾未能窺者何哉蓋二子有意於俗人贊其工拙至如淵明之於詩直寄焉耳

復齋漫錄云左氏傳宣公十二年守陴者皆哭杜預注曰陴城上睥睨皆哭所以告楚窮也釋名曰城上垣謂之睥睨言於孔中睥睨之處也梁王筠和新諭邊城詩罘罳分曉色睥睨連秋霧杜子美詩連連睥睨侵又南極云睥睨登哀柝矛弧照夕曛唐雍陶河陰新城亦云河流暗與溝池合山色遙將睥睨連

許彥周詩話云風定花猶舞鳥鳴山更幽世傳荊公攺舞作落字其語頓工然風定花猶落乃梁謝元貞八歲時所作春日閒居詩也從舅王筠奇之曰追步惠連矣復齋漫錄云沈存中筆談謂唐詩多有言吳鉤者刀名也刃彎今南蠻謂之葛刀余按吳越春秋吳王作鉤淬以人血試之以人也吳鉤始於此豈存中忘之邪鮑照結客少年場云驄馬金絡頭錦帶佩吳鉤失意杯酒間白刃起相仇杜子美後出塞云少年別有贈含笑看吳鉤又送劉十弟判官云經過辧丰劍意气逐吳鉤唐李涉寄楊潛亦云腰佩吳鉤佐飛將曹唐買劍亦云將軍溢價買吳鉤韓翃送王相公詩云結束佩吳鉤復齋漫錄云江總自京南還尋故宅詩全篇云紅顏辭鞏洛白首入轘轅乘春行故里徐步采芳蓀徑毀悲求仲林殘憶巨源見桐猶識井看栁尙知門花落空難徧鶯啼靜易喧無人訪語黙何處敍寒溫百年獨如此傷心豈復論杜子美晚行口號云逺愧梁江總還家尙黒頭據總詩白首入轘轅則非黑頭矣不知子美將有別本耶

許彥周詩話云世間花卉無逾蓮花者蓋諸花皆借薰風暖日獨蓮花得意於水月其香淸涼𨿽荷葉無花時亦自香也梁江從簡爲采荷調云欲采荷作柱荷弱不勝梁欲持荷作鏡荷暗本無光此語嘲何敬容從而波及蓮花矣春時穠麗無過桃栁桃之夭夭楊栁依依詩人言之也老杜云顚狂栁絮隨風舞輕薄桃花逐水流不知緣何而波及桃花與楊栁也

文昌雜錄云梁沈約有修竹彈甘蕉文其略曰長兼淇園貞幹臣修竹稽首切尋蘇臺前甘蕉一叢宿漸雲路荏苒歲月今月某日有臺西階澤蘭萱艸到園同訴自稱今月某日巫岫斂云秦樓開照幹光普罔幽不矚而甘蕉攢莖布影獨見障蔽𨿽處臺隅遂同幽谷臣謂偏辭難信敢察以情登攝甘蕉左近杜若江蘺依源辧覆兩艸各處異列同款旣有證據差非風聞妨賢敗政孰過於此而不除戮憲章安用請以見事徙根剪葉斥出臺外庶懲彼將來謝此眾屈歷觀自昔文集未嘗有類此制者𨿽曰新奇蓋亦有所寓托也

復齋漫錄云陳沈炯獨酌謡曰獨酌謡獨酌獨長謠智者不我顧愚夫余未要不愚復不智誰當予見招所以成獨酌一酌傾一瓢白樂天以吳祕監有美酒多獨酌但蒙書報不以飲招故云君稱名士誇能飲我是愚夫肯見招蓋用王孝伯讀離騷飲美酒並此事也

漁隱叢話後集卷一

欽定四庫全書

漁隱叢話後集卷二

宋胡仔撰

楚漢魏六朝下

雪浪齋日記云昔人有言文選爛秀才半正爲文選中事多可作本領爾余謂欲知文章之要當熟看文選蓋選中自三代涉戰國秦漢晉魏六朝以來文字皆有在古則渾厚在近則華麗也苕溪漁隱曰少陵宗武生日詩熟精文選理蓋爲是也

復齋漫錄云峽州記行者歌曰巴東三峽猿鳴悲猿啼三聲淚沾衣故古樂府有巫峽長猿鳴三聲淚沾衣陳蕭詮夜猿啼詩別有三聲淚沾裳竟不窮杜子美詩聽猿實下三聲淚苕溪漁隱曰古樂府梁簡文巴東三峽歌云巴東三峽巫峽長猿鳴三聲淚沾裳魯直竹枝詞注引此兩句爲證復齋所記峽州行者歌乃異韻而同詞必誤也

東觀餘論云隋經籍志唐藝文志何遜集皆八卷晉天福本但有詩兩卷今世傳本是也獨春明宋氏有舊本八卷特完因借傳之然少陵嘗引昏鴉接翅歸金粟裹搔頭等語而此集無有猶當有軼者集中若團團月隱洲輕燕逐飛花繞防平沙合連山逺霧浮防花臨水發江燕繞檣飛遊魚上急瀨薄雲巖際宿等語子美皆采爲已句但小異耳故曰能詩何水曹信非虛賞古人論詩但愛遜露濕寒塘艸月映淸淮流及夜雨滴空堦曉燈暗離室爲佳殊不知遜秀句若此者殊多如九日侍宴云疎樹翻髙葉寒流聚細紋日斜迢遞宇風起嵯峨云答髙博士云幽蝶弄晚花淸池映疎竹還渡五洲云蕭散煙霧晚淒淸江漢秋答庾郎丹云蛺蝶縈空戲日暮望江橋雲水影漾長橋贈崔錄事雲沙流繞防淸川平看鳥逺送行雲江暗雨欲來浪白風初起庾子山輩有所不逮其警語尙多如早梅云枝橫郤月觀花繞淩風臺銅雀妓云曲中相顧起日暮松柏聲句殊雄古而顏黃門謂其每病辛苦饒貧寒气無乃太貶乎

苕溪漁隱曰何遜八歲能詩沈約嘗謂遜曰吾每讀卿詩一日三復猶不能巳其爲名流所稱如此梁天監中兼水部郎王僧孺集其文爲八卷初遜文章與劉孝綽並見重時謂何劉見南史

復齋漫錄云梁朱超舟中望月詩入風先繞暈排霧急移輪梁庾肩吾詩圓隨漢東蚌暈逐淮南灰庾信望月詩灰飛重暈缺蓂落獨輪斜王褒闗山月詩灰寒光轉白風多暈欲生蓋用淮南子所謂月隨灰而暈缺故子美晚月詩欲得淮南術風吹暈已生

苕溪漁隱曰古今詩人以詩名世者或只一句或只一聯或只一篇𨿽其餘別有好詩不專在此然播傳於後世膾炙於人口者終不出此矣豈在多哉如池塘生春艸則謝康樂也澄江靜如練則謝宣城也壠首秋雲飛則栁吳興也風定花猶落則謝元貞也鳥鳴山更幽則王文海也空梁落燕泥則薛道衡也楓落吳江冷則崔信明也庭艸無人隨意緑則王冑也凡此皆以一句名世者溫庭筠有雞聲茅店月人迹板橋霜嚴維有栁塘春水漫花塢夕陽遲常建有竹徑通幽處禪房花木深杜荀鶴有風暖鳥聲碎日髙花影重韋蘇州有兵衛森畫防燕寢凝淸香孟浩然有气蒸云夢澤波撼嶽陽城賈島有鳥宿池邊樹僧敲月下門張祐有樹影中流見鐘聲兩岸聞周朴有曉來山鳥閙雨過杏花稀劉筠有雨勢宮城濶秋聲禁樹多楊黎州有剛腸欺竹葉衰鬢怯菱花寇萊公有逺水無人渡孤舟盡日橫徐鉉有井泉分地脈砧杵共秋聲趙師民有麥秋晨气潤槐夏午陰淸魏野有數聲離岸櫓幾防別州山悟淸有鳥歸花影動魚沒浪痕圓惠崇有河分岡勢斷春入曉痕淸夏英公有山勢蜂腰斷溪流燕尾分蔡天啟有栁間黃鳥路波底白鷗天秦少遊有雨砌墮危芳風軒納飛絮陳無已有發短愁催白顏衰酒借紅徐忻有著衣輕有暈入水淡無痕省題詩如楊巨源有鑪煙添栁重宮漏出花遲滕元發有寒日邊聲斷春風塞艸長以至漠漠水田飛白鷺陰陰夏木轉黃鸝乃王維也殘星數防鴈橫塞長笛一聲人倚樓乃趙嘏也禪伏詩魔歸靜域酒衝愁陣出奇兵乃韓偓也蝴蝶夢中家萬里杜鵑枝上月三更乃崔塗也煙橫博望乘槎水月上文王避雨陵乃唐彥謙也水暖鳬鷖行哺子溪深桃李臥開花乃鄭文寶也雪意未成云著地秋聲不斷鴈連天乃錢惟演也一聲啼鳥禁門靜滿地落花春日長乃王隨也樓臺側畔楊花過簾幕中間燕子飛乃晏元獻也珠簾繡戶遲遲日栁絮梨花寂寂春乃周式也峭帆橫渡官橋栁疊鼓驚飛海岸鷗乃楊大年也長楊獵罷寒熊吼太液波閒瑞鵠飛乃宋莒公也龍帶晚煙離洞府雁拖秋色入衡陽乃王文穆也艸解忘憂憂底事花名含笑笑何人乃丁晉公也風定曉枝蝴蝶閙雨勻春圃桔橰閒乃韓魏公也黃蜂衙退海潮上白蟻戰酣山雨來乃錢昭度也園林換葉梅初熟池館無人燕學飛乃謝景山也海鵬未擊三千里天馬須歸十二閒乃王平甫也收取桑楡歸物外種成桃李滿人間乃李絢也千重浪裏平安過百尺竿頭穩下來乃陳從易也千里暮山橫紫翠一鉤新月破黃昏乃孫莘老也倒著衣裳迎戶外盡呼兒女拜燈前乃謝師厚也亞夫金鼓從天落韓信旌旗背水陳乃梅聖兪也雲頭灩灩開金餅水面沈沈臥彩虹乃蘇子美也斜日半竿眠犢晚春波一望去鳬寒乃張文潛也千山送客東西路一樹照人南北枝乃王康功也鄭谷詠海棠云穠艷最宜新著雨妖嬈全在欲開時林逋詠梅花云疎影橫斜水淸淺暗香浮動月黃昏王禹玉上元云雙鳳雲中扶輦下六鼇海上駕山來宋子京落花云將飛更作回風舞巳落猶成半面妝王君玉聞角云隴雁半驚天在水徵人相顧月如霜盛次仲雪云看來天地不知夜飛入園林總是春凡此皆以一聯名世者春城無處不飛花寒食東風禦栁斜日暮漢宮傳蠟燭輕煙散入五侯家此韓翃也銀河漾漾月輝輝樓礙星邊織女機橫玉叫云淸似水滿空霜逐一聲飛此崔魯也宣室求賢訪逐臣賈生才調更無倫可憐夜半虛前席不問蒼生問神此李商隱也蠟屐經過滿徑蹤隔溪遙見夕陽舂當時諸葛成何事只合終身作臥龍此薛能也月落烏啼霜滿天江村漁火對愁眠姑蘇城外寒山寺夜半鐘聲到客船此張繼也紫陌紅塵拂面來無人不道看花回都觀裏桃千樹盡是劉郞去後栽此劉夢得也芳艸和煙暖更靑閒門要路一時生年年防檢人間事惟有春風不世情此羅鄴也鳴鶻直上一千尺天靜無風聲更幹碧眼健兒三百騎盡提金勒向云看此栁如京也平沙渺渺煙蒼蒼菇蒲才熟楊栁黃扁舟系岸不忍去秋風斜日鱸魚香此陳文惠也落魄劉郎作帝歸樽前感慨大風詩淮陰反接英彭族更欲多求猛士爲此張文定也築壇拜日恩𨿽重躡足封時慮巳深龍準若知同鳥喙將軍應起五湖心此錢昆也漢包六合网英豪一个冥鴻惜羽毛世祖功臣三十六雲臺爭似釣臺髙此範文正也古木森森白玉堂長年來此試文章日斜奏賦長楊罷閒拂塵埃看畫墻此王仲至也璧門金闕倚天開五見宮花落古槐明日扁舟滄海去卻將雲气望蓬萊此劉貢父也百尺絲綸直下垂一波才動萬波隨夜靜水寒魚不餌滿船空載月明歸此華亭船子也西塞山邊白鳥飛桃花流水鱖魚肥靑篛笠緑簔衣斜風細雨不須歸此眞子也迥臨飛鳥上髙謝世人間天勢圍平野河流入斷山此暢諸也白日依山盡黃河入海流欲窮千里目更上一層樓此王之渙也琉璃鐘琥珀濃小槽酒滴珍珠紅烹龍炮鳳玉脂泣羅幃繡幕圍香風吹龍笛擊鼉鼓皓齒歌細腰舞況是靑春日將暮桃花亂落如紅雨勸君終日酩酊醉酒不到劉伶墳上土此李賀將進酒也並白樂天琵琶行盧仝月蝕詩杜牧之華淸宮詩石曼卿籌筆驛詩郭功甫金山行皆篇長不錄凡此皆以一篇名世者余今姑敍其梗槪如此若唐之李杜韓栁本朝之歐王蘇黃淸辭麗句不可悉數名與日月爭光不待摘句言之也其餘詩人佳句尙多猶恐一時記憶有遺忘者繼當附益之

東觀餘論云邵公亢嘗就焦山下瘞鶴銘缺石考次其文其不可知者闕之其文首尾似粗可讀𨿽文全亦止此百餘字爾而集古錄謂好事者往往只得數字惟餘所得六百餘字獨爲多耳蓋印書者傳訛誤以十爲百當時所得蓋六十餘字故云比數字本爲多此銘相傳爲王右軍書故蘇子美詩雲山陰不見換鵝經京口空傳瘞鶴銘文忠以爲不類王法而類顏魯公又疑是顧況道號又疑王瓉僕今審定文格字法殊類陶景景自稱華陽隱居今曰眞逸者豈其別號與又其著眞誥但云已卯歲而不著年名其他書亦爾今此銘壬辰歲甲午歲亦不書年名此又可證云壬辰者梁天監十一年也甲午者十三年也案隱居天監七年東遊海嶽權駐防稽永嘉十一年始還茅山十一年乙未歲其弟子周子良仙去爲之作傳卽十一年十三年正在華陽矣此銘後又有題丹陽尉山陰宰數字及唐王瓉詩字畫亦頗似瘞鶴但筆勢差弱當是效陶書故題於石側也或以銘卽瓉書誤矣苕溪漁隱曰東觀餘論黃伯思所作也其跋陶華陽書云隱居書故自入流其在華陽得華陽許三眞眞迹最多而學之故蕭逺淡雅若其爲人今金陵有許長史舊館壇碑最先一行乃隱居書又世有畫版帖四十三字與碑字筆勢同今觀其爲楊瓊瑤作奏章槀與前二書𨿽眞行不同要非異手作也袁昂論書以隱居若吳興小兒形狀未成長而骨體甚峭快今審其疏比之鐘王爲未成就然神韻閒曠那可以峭快目之獨竇臮謂其髙爽自然逸勍奮舉頗近實云黃伯思此跋稱贊景書如此故以瘞鶴銘爲類之苐余初不曽見景書未敢遽以爲然姑俟識者辧之金石錄云瘞鶴銘題華陽眞逸撰莫詳其爲何代人集古錄雲華陽眞逸是顧況道號余徧檢唐史及況文集皆無此號惟況撰湖州刺史防記自稱華陽山人爾不知歐陽公何所據也苕溪漁隱曰集古錄雲華陽眞逸是顧況道號今不敢遂以爲況者碑無年月不知何時疑前後有人同斯號者也西淸詩話云余讀道藏陶隠居外傳號華陽眞人晚號華陽眞逸此蓋同斯號矣集古錄云按潤州圖經以瘞鶴銘爲王羲之書字亦奇怪不類羲之筆法而類顏魯公不知何人書第蘇子美黃魯直皆以此銘爲右軍書得非本潤州圖經而言之故子美詩曰山陰不見換鵝經京口新傳瘞鶴銘魯直云頃見京口斷崖中瘞鶴銘大字右軍書其勝處不可名貌以此觀之遺教經良非右軍筆畫也若瘞鶴銘斷爲右軍書使人不疑如歐陽評顏栁數公書最爲端的然才得瘞鶴銘彷佛爾惟魯公宋開府碑痩健淸拔在四王間又嘗有詩云小字莫作癡凍蠅樂毅論勝遺教經大字無過瘞鶴銘東觀餘論云王逸少以晉惠帝大安二年癸亥歲生年五十九至穆帝升平五年辛酉歲卒則成帝咸和九年甲午歲逸少方年三十二至永和七年辛亥歲年三十八始去防稽而閒居則不應三十二歲已自稱眞逸也又未嘗於朝及閒居時不在華陽以是考之此銘決非右軍也審矣又與劉無言論書云焦山瘞鶴銘俗傳王逸少書非也一小書中載云陶隱居書此或近之然此山有唐王瓉一書刻字畫頗全類此銘不知卽瓚書抑瓚學銘中字而書此詩也劉曰嘗親至彼觀疑卽瓚書也下有云黃山樵人逸少書非王逸少也蓋唐有此人亦號逸少耳東觀餘論又有此二說漫附於後姑俟識者並折衷之

苕溪漁隱曰於競唐傳湖州徳淸縣南前溪村則南朝習樂之處今尙有數百家習音樂江南聲妓多自此出所謂舞出前溪者也復齋漫錄言陳劉刪詩山邊歌落日池上舞前溪唐崔顥詩舞愛前溪妙歌憐子夜長按智匠古今樂錄晉車騎將軍沈玩作前溪歌而非舞也蓋復齋不曽見於競唐傳故不知舞出前溪邪

復齋漫錄云吳甘寧住止嘗以繒錦維舟去輒割棄以示奢侈陳張正見賦朔雪映夜舟詩檣風吹影落纜錦雜花浮世言錦纜始於煬帝非也吳陳之間巳見矣故杜子美秋興詩錦纜牙檣起白鷗又錦纜回沙磧蘭橈避荻洲又送鄭二還江陵詩文旗還錦纜白馬出江城

漁隱叢話後集卷二

欽定四庫全書

漁隱叢話後集卷三

宋胡仔撰

陶靖節

苕溪漁隱曰鐘嶸評淵明詩爲古今隱逸詩人之宗余謂陋哉斯言豈足以盡之不若蕭統云淵明文章不羣詞彩精拔跌宕昭彰獨超眾類抑揚爽朗莫之與京橫素波而傍流漧靑雲而直上語時事則指而可想論懷抱則曠而且眞加以貞志不休安道苦節不以躬耕爲恥不以無財爲病自非大賢篤志與道污隆孰能如此乎此言盡之矣

山語錄云淵明詩所不可及者沖淡深粹出於自然若曽用力學然後知淵明詩非著力之所能成也復齋漫錄云東坡以淵明采菊東籬下悠然見南山而無識者以見爲望不啻碔砆之與美玉然予觀樂天效淵明詩有云時傾一樽酒坐望東南山然則流俗之失久矣惟韋蘇州答長安丞裴稅詩有云采菊露未晞舉頭見秋山乃知眞得淵明詩意而東坡之說爲可信苕溪漁隱曰示周椽祖謝詩云周生述孔業祖謝響然臻道防向千載今朝復斯聞馬隊非講肆校書亦巳勤陶潛傳云江州刺史檀韶若請廬山周續之出州與學士祖企謝景夷三人在城北講禮加以讎校所住公廨近於馬隊故云耳

藝苑雌黃雲士人言縣令事多用彭澤五栁𨿽白樂天六帖亦然以余考之陶淵明潯陽柴桑人也宅邊有五栁樹因號五栁先生後爲彭澤令去官百里則彭澤未嘗有五栁也予初論此人或不然其說比觀南部新書云晉書陶潛本傳云潛少懷髙尙博學善屬文嘗作五栁先生傳以自況先生不知何許人不詳姓字宅邊有五栁樹因以爲號焉則非彭澤令時所栽人多於縣令事使五栁誤也豈所謂先得我心之所同然者歟苕溪漁隱曰沈彬詩陶潛彭澤五株栁潘嶽河陽一縣花蘇子由詩指防縣城如掌大門前五栁正揺春皆誤用也復齋漫錄云淵明詩𨿽畱身後名一生亦枯槁死去何所知稱心固爲好是不重身後名也及作擬古乃云生有髙世名旣沒傳無窮是欲名彰也二意相反不如張季鷹云與我身後名不如生前一杯酒

藝苑雌黃雲秦繆公以三良殉葬詩人刺之則繆公信有罪矣𨿽然臣之事君猶子之事父也以陳尊已魏顆之事觀之則三良亦不容無譏焉昔之詠三良者有王仲宣曹子建陶淵明栁子厚或曰心亦有所施或曰殺身誠獨難或曰君命安可違或曰死沒寧分張曽無一語辧其非是者惟東坡和陶云殺身故有道大節要不虧君爲社稷死我則同其歸顧命有治亂臣子得從違魏顆眞孝愛三良安足希審如是言則三良不能無罪東坡一篇獨冠絕於古今苕溪漁隱曰余觀東坡秦繆公墓詩意全與三良詩意相反蓋是少年時議論如此至其晚年所見益髙超人意表此揚雄所以悔少作也詩云昔公生不誅孟明豈有死之日而忍用其良乃知三子殉公意亦如齊之二子從田橫

山語錄云因讀東坡和淵明形影神詩其影答形云君如火上煙火盡君乃別我如鏡中像鏡壞我不滅影因形而有無是生滅相故佛嘗云一切有爲法如夢幻泡影正言非實有也何謂不滅他日讀九成臺銘云此說得之莊周然以江山吐吞艸木俯仰眾竅呼吸鳥獸鳴號爲天籟此乃周所謂地籟也但其文精妙讀之者咸不之察耳

苕溪漁隱曰止酒詩云坐止髙防下步止蓽門裏好味止園葵大歡止稚子余嘗反復味之然後知淵明之用意非獨止酒而於此四者皆欲止之故坐止於樹防之下則廣廈華居吾何羨焉步止於革門之裏則朝市聲利我何趨焉好味止於噉園葵則五鼎方丈我何欲焉大歡止於戲稚子則燕歌趙舞我何樂焉在彼者難求而在此者易爲也淵明固窮守道安於丘園疇肯以此易彼乎

復齋漫錄云韓詩外傳楚莊王使使者賫金百斤聘北郭先生先生謂妻曰楚欲以我爲相今日爲相卽結駟列騎食方丈於前如何閨人曰今日結駟列騎所安不過容膝食前方丈所甘不過一肉以容膝之安一肉之味而殉楚國之憂其可乎又劉向列女傳楚於陵妻語結駟連騎所安不過容膝故晉張詮亦曰古人以容膝爲安蓋指此也一以爲北郭妻一以爲於陵妻未知孰是淵明歸去來辭審容膝之易安世以爲語出於陶蓋不深考者也

許彥周詩話云彭澤歸去來辭云旣自以心爲形役奚惆悵而獨悲是此老悟道處若人能用此兩句出處有餘裕也

復齋漫錄云文選五臣注辛丑歲七月赴假還江陵夜行途中詩云淵明晉所作者皆題年號入宋所作但題甲子而已意者恥事二姓故以異之思悅考淵明詩有以甲子題者始庚子距丙辰凡十七年間只九首耳皆晉安帝時所作也後一十六年庚申晉禪宋恭帝元熙二年也寧有晉末禪宋輒恥事二姓所作詩但題甲子而自取異哉矧詩中又無有標晉年號者余觀南史淵明傳亦云所著文章皆題其年月義熙以前明書晉氏年號自永初以來惟云甲子而巳乃知南史之失有自來矣

藝苑雌黃雲秦少遊言宋初受命陶潛自以祖先晉世宰輔恥復屈身投劾而歸躬耕於潯陽之野其所著書是義熙以前題晉年號永初以後但稱甲子而已魯直詩亦有甲子不數義熙前之句此說蓋出五臣文選注淵明集第三卷

首巳嘗辧此說爲非是如少遊魯直尙惑於五臣之說其他可知

苕溪漁隱曰淵明自作挽辭秦太虛亦效之餘謂淵明之辭了達太虛之辭哀怨淵明三首今錄其一云有生必有死早終非命促昨暮同爲人今旦在錄魂气散何之枯形寄空木嬌兒索父啼良友撫我哭得失不復知是非安能覺千秋萬歲後誰知榮與辱但恨在世時飲酒不得足太虛云嬰釁徙窮荒茹哀與世辭官來錄我槖吏來驗我屍藤束木皮棺槁葬路傍陂家鄕在萬里妻子天一涯孤魂不敢歸惴惴猶在玆昔忝柱下史通籍黃金閨奇禍一朝作飄零至於斯弱孤未堪事還骨知何時修途繚山海豈免從闍維荼毒復荼毒彼蒼那得知歲晚瘴江急鳥獸鳴聲悲空蒙寒雨零慘淡陰雲吹殯宮生蒼蘚紙錢掛空枝無人設薄奠誰與飯黃緇亦無挽歌者空有挽歌辭東坡謂太虛情鐘世味意戀生理一經遷謫不能自釋遂挾忿而作此辭豈眞若是乎

苕溪漁隱曰余家藏靖節文集乃宣和壬寅王仲良厚之知信陽日所刻字大尢便老眼字畫乃學東坡書亦臻其妙殊爲可愛不知此板兵火之餘今尙存否厚之有後序云陶集世行數本互有舛謬今詳加審訂其本無二意不必俱存如亂一作亂禮一作禮遊一作遊餘一作予者復有字畫近似傳寫相襲失於考究如以庫鈞爲庾釣丙曼容爲丙曼客八及爲八友者凡所攺正二百六十有六

許彥周詩話雲春水滿四澤夏云多奇峯秋月揚明輝冬嶺秀孤松此顧長康詩誤編入彭澤集中

漁隱叢話後集卷三

欽定四庫全書

漁隱叢話後集卷四

宋胡仔撰

李太白

六朝事迹云謝安墩在牛山報寧寺之後基址尙存謝安與王羲之常登此有超然髙世之志太白將營園其上乃作詩曰晉室昔橫潰永嘉遂南奔沙塵何茫茫龍虎鬭朝昏胡馬風漢艸天驕慼中原哲匠感頺運云鵬忽飛翻組練照楚國旌旗連海門西秦百萬眾戈甲如雲屯投鞭可塡江一掃不足論皇運有反正醜虜無遺魂談笑遏橫流蒼生望斯存冶城訪古迹猶有謝安墩憑覽周地險髙標絕人喧想象東山姿緬懷右軍言梧桐識佳樹蕙艸畱芳根白鷺映春洲靑龍見朝暾地古云物在臺傾禾黍繁我來酌淸波於此樹名園功成拂衣去歸入武陵源

曽子固云李白詩集二十卷舊七百若干篇今九百若干篇者知制誥宋敏求字次道之所廣也次道旣以類廣白詩自爲序而未考次其作之先後余得其書考其先後而次第之蓋白蜀郡人初隱岷山出居襄漢之間南遊江淮至楚觀云夢許氏者髙宗時宰相圉師之家也以女妻白因畱云夢者三年去之齊魯居䢐徠山竹溪入吳至長安明皇聞其名召見以爲翰林供奉頃之不合去北抵趙魏燕晉西至岐邠歷商於至洛陽遊梁最久復之齊魯南浮淮泗再入吳轉涉金陵上秋浦抵潯陽天寶十四載安祿山反明年明皇在蜀永王璘節度東南白時臥廬山璘迫致之璘軍敗丹陽白奔至宿松坐系潯陽獄宣撫大使崔渙與禦史中丞宋若思驗治白以爲罪薄宜貰而若思軍赴河南遂釋白囚使謀其軍事上書肅宗薦白才可用不報是時白年五十有七矣終以璘事長流夜郎遂泛洞庭上峽江至巫山以赦得釋憩嶽陽江夏久之復如潯陽過金陵徘徊於歷陽宣城二郡其族人陽冰爲當塗令白過之以病卒年六十有四是時寶應元年也其始終所更涉如此此白之詩書所自序可考者也

苕溪漁隱曰太白望廬山瀑布絕句云日暮香鑪生紫煙遙看瀑布掛長川飛流直下三千尺疑是銀河落九天東坡美之有詩云帝遣銀河一派垂古來惟有謫仙詞然余謂太白前篇古詩雲海風吹不斷江月照還空磊落淸壯語簡而意盡優於絕句多矣

法藏碎金雲李白廬山東林寺夜懷詩我尋靑蓮宇獨往謝城闕霜淸東林鐘水白虎溪月天香生虛空天樂鳴不歇宴坐寂不動大千入毫髮湛然冥眞心曠刼斷出沒又貫休山居詩自古浮華能幾幾逝波終日去滔滔漢王廢苑生秋艸吳主荒宮入夜濤滿屋黃金機不息一頭白髮气猶髙豈如知足金仙子霞外天香滿毳袍予因思靜勝境中當有自然淸气名曰天香自然淸意名曰天樂予故以所聞虛響目爲天簧亦取天籟之義此蓋惟變所適不可致語也

復齋漫錄云太白襄陽歌云淸風明月不用一錢買玉山自倒非人推按世說山公嵇叔夜巖巖若孤松之獨秀至其醉也若玉山之將崩戴逵酒贊云醇醪之興與理不乖古人旣陶至樂乃開有客乘之隗若山頽苕溪漁隱曰樂府雜錄云笛者羌樂也古曲有折楊栁落梅花故謫仙春夜洛城聞笛云誰家玉笛暗飛聲散入春風滿洛城此夜曲中聞折栁何人不起故園情杜少陵吹笛詩故園楊栁今揺落何得愁中曲盡生王之渙云羌笛何須怨楊栁春風不度玉門關皆言折栁曲也

復齋漫錄云古曲有落梅花非謂吹笛則落梅詩人用事不悟其失余意不然之蓋詩人因笛中有落梅花曲故言吹笛則梅落其理甚通用事殊未爲失且如角聲有大小梅花曲初不言落詩人尙猶如此用之故秦太虛和黃法曹梅花雲月落參橫畫角哀暗香消盡令人老者是也古今詩詞用吹笛則梅落者甚眾若以爲失則落梅花之曲何爲笛中獨有之決不虛設也故李謫仙吹笛詩黃鶴樓中吹玉笛江城五月落梅花又觀胡人吹笛云胡人吹玉笛一半是秦聲十月吳山曉梅花落敬亭戎昱聞笛云平明獨惆悵飛盡一庭梅崔魯梅詩云初開巳入雕梁畫未落先愁玉笛吹黃魯直從王都尉覓千葉梅詩云落盡戲作嘲吹笛侍兒云昭華得脫帽看髮已微霜催盡落梅春巳牛更吹三弄乞風光張子野詞云雲輕栁弱內家髻子新梳掠天香眞色人難學橫管孤吹月淡天垂幕朱唇淺破桃花蕚倚樓人在欄幹角夜寒指冷羅衣薄聲入霜林簌簌驚梅落摭遺載梅詩雲南枝向暖北枝寒一種春風有兩般憑仗髙樓莫吹笛大家畱取倚欄看晁次膺塡入水龍吟詞云最是關情處髙樓上一聲羌管仗何人說與爭如畱取倚欄看孫濟落梅詞云一聲羌管吹云笛玉溪半夜梅翻雪泛觀古今詩詞用事一律可見復齋妄辯也苕溪漁隱曰太白雲解道澄江靜如練令人還憶謝暉至魯直則云憑誰說與謝暉休道澄江靜如練王文海云鳥鳴山更幽至介甫則云茅檐相對坐終日一鳥不鳴山更幽皆反其意而用之蓋不欲沿襲之耳復齋漫錄云太白俠客行雲事了拂衣去深藏身與名元微之俠客行雲俠客不怕死怕死事不成不肯藏姓名二公寓意不同

許彥周詩話云太白詩問予何事棲碧山笑而不答心自閒桃花流水杳然去別有天地非人間東坡嶺外詩云父老爭看烏角巾應緣曽現宰官身溪邊古路三義口獨立斜陽數過人賀知章呼太白爲謫仙人世傳東坡是戒禪師後身僕竊信之

苕溪漁隱曰新安水西寺寺依山背下瞰長溪太白題詩斷句云檻外一條溪幾回畱碎月今集中無之法藏碎金雲予記太白有詩云野禽啼杜宇山蝶舞莊周後又見潘佑有感懷詩幽禽喚杜宇宿蝶夢莊周席地一樽酒思與元化浮但莫孤明月何必秉燭遊余謂才思暗合古今無殊不可怪也

東觀餘論雲水從銀漢落山繞畫屏新太白詩也藏眞書之可謂二寶謝康樂不得專美於前矣

復齋漫錄云會稽鑑湖今避廟諱攺爲鏡湖耳輿地誌雲山陰南湖縈帯郊郭白水翠巖互相映發若鏡若圖故王逸少雲山陰路上行如在鏡中遊名鏡始是耳李太白登半月臺詩亦雲水色緑且靜令人思鏡湖終當過江去愛此暫踟躕則湖以如鏡得名無可疑者而或以爲小說所記以爲軒轅鑄鏡於此得名非也太白又有送友人尋越中山水詩湖淸霜鏡曉濤白雪山來李陽冰云太白不讀非聖之書恥爲鄭衛之作故其言多似天仙之辭凡所著述言多諷興自三代以來風騷之後馳驅屈宋鞭撻揚馬千載獨步惟公一人故王公趨風列侯結軌羣賢翕習如鳥歸鳳盧黃門云陳拾遺橫制頽波天下質文翕然一變至今朝詩體尙有梁陳宮掖之風至公大變掃地並盡今古文集遏而不行惟公文章橫被六合可謂力敵造化歟

復齋漫錄云前漢趙飛燕旣立爲皇后寵少衰女弟絕幸爲昭儀居昭陽蓋飛燕本傳云爾太白宮詞雲宮中誰第一飛燕在昭陽夫昭陽昭儀所居也非謂飛燕耳後見唐王叡松牕錄云禁中呼木芍藥爲牡丹命太白爲新詞有借問漢宮誰得似可憐飛燕倚新妝乃知昭陽之語世所傳者誤也

苕溪漁隱曰太白宮詞云梨花白雪香子美詠竹雲風吹細細香二物初無香二公皆以香言之何也太白有句云金龜換酒處子美有句云金魚換酒來世言換酒必曰金貂殊不知二公有金金魚之異名

藝苑雌黃雲洪駒父詩話言子美集中贈太白詩最多而李集初無一篇與杜者按段成式酉陽雜俎云李集有堯祠贈杜補闕者卽老杜也其詩云我覺秋興逸誰言秋气悲山將落日去水與晴相宜雲歸碧海少雁度靑天遲相失各萬里茫然空爾思不獨飯顆山之句也予嘗考之太白集中有沙丘城下寄杜甫云我來竟何事髙臥沙丘城城邊有古樹日夕連秋聲魯酒不可醉齊歌空傷情思君若汶水浩蕩向南徵又有魯郡東石門送杜二甫云醉別復幾日登臨徧池臺何言石門路重有金樽開秋波落泗水海色明䢐徠飛蓬各自逺且盡手中杯洪駒父略不見此何也

東坡云李太白狂士也又嘗失節於永王璘此豈濟世之人哉而畢文簡公以王佐期之不亦過乎曰士固有大言而無實虛名不適於用者然不可以此料天下士士以气爲主方髙力士用事公卿大夫爭事之而太白使脫靴殿上固以气蓋天下矣使之得志必不肯附權幸以取容其肯從君於昏乎夏侯湛贊東方生雲開濟明豁包含洪大淩轢卿相嘲哂豪傑籠罩靡前蹈借貴勢出不休顯賤不憂戚戲萬乘若僚友視儔列如艸芥雄節邁倫髙气蓋世可謂拔乎其萃遊方之外者也吾於太白亦云白之從永王璘當由迫脇不然璘之狂肆寢陋𨿽庸人知其必敗也太白識郭子儀之爲人傑而不能知璘之無成此理之必不然者也吾不可以不辯宋景文筆記云蜀人見物驚異輒曰噫嘻李太白作蜀道難因用之汾晉之間尊者呼左右曰咄左右必曰諾而司空圖作休休記又用之修書學士劉羲叟爲餘言晉書咄嗟而辦非是宜言咄喏而辦然咄嗟前世人文章中多用之或自有義苕溪漁隱曰蘇子瞻蜀人也作後赤壁賦云嗚呼噫嘻我知之矣洞庭春色賦云嗚呼噫嘻我言誇矣皆用此語

東觀餘論云我居靑空表君處紅埃中仙人持玉尺度君多少才玉尺不可盡君才無時休此上淸寶典李太白詩也

山谷云題白兆山詩云云臥三十年好閒復愛仙蓬壺𨿽冥絕鸞鶴心悠然歸來桃花巖得憩云窓眠對嶺人共語飲潭猿相連時升翠微上邈若羅浮顚兩岑抱東壑一嶂橫西大樹雜人易隱崖傾月難圓芳艸換野色飛蘿揺春煙獨此林下意杳無區中緣永辭霜臺客千載方來還餘聞士大夫嘗勸白兆山僧重素卽巖下作桃花庵素曰桃花庵不難作但恨無李白耳今彥顧乃欲礱崖石刻李白詩並欲結艸其傍以待冠蓋之遊者眾不可蓋安知遂無李白邪爲我多謝素師今無白兆尙不廢椎鼓升堂豈可臆計世無李白邪素若有語可並刻之彥顧安陸李慥也

許彥周詩話云太白艸創大還詩云彷佛明窓塵死灰同至寂初不曉此語後得李氏煉丹之法至寂窓塵丹砂妙藥也

漁隱叢話後集卷四

欽定四庫全書

漁隱叢話後集卷五

宋胡仔撰

杜子美一

東坡云太史公論詩以爲國風好色而不淫小雅怨誹而不亂以予觀之是特識變風變雅耳烏知詩之正乎昔先王之澤衰然後變風發乎情𨿽衰而未竭是以猶止於禮義以爲賢於無所止者而巳若夫發於性止於忠孝者其詩豈可同日而語哉古今詩人眾矣而杜子美爲首豈非以其流落饑寒終身不用而一飯未嘗忘君也歟

東臯雜錄云有問荊公老杜詩何故妙絕古今公曰老杜固嘗言之讀書破萬卷下筆如有神

苕溪漁隱曰職林云補闕拾遺武后垂拱中置二人以掌供奉諷諫自開元後尢爲淸選左右補闕各二人供奉各一人左右拾遺亦然左屬門下右屬中書故岑參寄左省杜拾遺云聯步趨丹陛分曹限紫微老杜答岑補闕云窈窕淸禁闥罷朝歸不同君隨丞相後我往日華東正謂此也

文昌雜錄雲杜甫爲左拾遺作紫宸殿退朝詩宮中每出歸東省會送防龍集鳳池東省門下也鸞臺在焉鳳池在中書省杜詩不應有誤恐唐朝別有故事又恐是時政事堂適在左省也苕溪漁隱曰按裴炎傳云故事宰相於門下省議事謂之政事堂故長孫無忌爲司空房齡爲僕射魏徵爲太子太師皆知門下省事至中宗時裴炎以中書令執政事筆故徙政事堂於中書省子美於肅宗至徳二載拜左拾遺作退朝詩其言鳯池誠有所據知其不誤也

文昌雜錄云唐制天子坐朝宮人引至殿上故杜甫詩戶外昭容紫袖垂雙瞻禦坐引朝儀天祐二年十二月詔曰宮嬪女職本備內任今後每遇延英坐日只令小黃門祗引從宮人不得出內自此始罷也又云香飄合殿春風轉花覆千官淑景移乂晚出左掖退朝花底散歸院栁邊迷乃知唐朝殿多種花栁今殿庭惟植槐楸鬱鬱然有嚴毅之气也

復齋漫錄云唐六典左右拾遺掌供奉諷諫凡發令舉事有不便於時不合於道者小則上封大則廷諍子美以至徳二載拜左拾遺故寄賈司馬云法駕還雙闕王師下八川此時霑奉引佳气拂周旋奉酬嚴公題野亭云拾遺曾奏數行書懶性從來水竹居奉引濫騎沙苑馬幽棲眞釣錦江魚此兩詩所以言供奉也春宿左省云明朝有封事數問夜如何出左掖云避人焚諫艸此兩詩所以言小則上封大則廷諍也

復齋漫錄雲山谷言船如天上坐人似鏡中行又云船如天上坐魚似鏡中懸沈云卿詩也老杜雲春水船如天上坐祖述佺期之語也繼之以老年花似霧中看蓋觸類而長之予以云卿之詩原於王逸少鏡湖詩所謂山陰路上行如在鏡中遊之句然李太白入靑溪山亦云人行明鏡中鳥度屏風裏𨿽有所襲然語益工也復齋漫錄云張華博物志曰江陵有臺甚大而惟有一柱眾梁皆共此柱后土人呼爲木履觀或曰一柱觀梁劉孝綽江津寄劉之遴云經過一柱觀出入三休臺故子美泊松滋江亭云一柱全應近髙唐莫再經下峽云船經一柱過畱眼共登臨送李功曹之荊州云孤城一柱觀落日九江流又所思云九江日落醒何處一柱觀頭眠幾回防府詠懷云音徽一柱數

藝苑雌黃雲張文潛明道雜誌云讀書有義未通而輒攺字最學者大病也杜詩黃精無苗後人所攺也舊乃黃獨讀者不知其義因攺爲精其實黃獨是一物也本處謂之土芋根惟一顆而色黃故名黃獨饑歲土人掘以充糧食故老杜云耳僧惠洪則曰黃獨芋魁之小者俗人易曰黃精子美流離亦未至作道人劍客食黃精也此語殊謬惠洪徒見黃獨一名土芋遂謂芋魁之小者殊不知與芋魁懸別觀子美詩有三春濕黃精一食生毛羽掃除白髮黃精在君看他時冰雪容之句安得云未至作道人劍客食黃精乎東坡云詩人空腹待黃精生事只看長柄械則坡讀杜詩亦以黃獨爲黃精矣復齋漫錄云送李八祕書云對敭抏士卒幹沒費倉儲不曉對敭抏士卒爲何等語讀上林賦方悟抏挫也五官切抏士卒之精費府庫之財蓋李方入對宜論蜀中兵老財匱也題鄭十八云禰衡實恐遭江夏方朔虛傳是歲星今世注杜詩乃謂方朔爲太白星精余以注所引非是按班固武帝故事云上至海上考竟諸道士尢妖妄者百餘人西王母遣使曰欲見神人而先殺僇吾與帝絕矣使至之日東方朔死上疑問使者云朔是木帝精爲歲星下遊人間以觀天下非陛下臣也西京雜記亦云夏侯孝若畫贊云神變造化靈爲星辰葛洪神仙傳亦云王遙遇雨使弟子以九節杖擔篋不沾濕劉向列仙傳雲華山絕頂有石臼號玉女洗頭盆中有碧水未嘗增減故望嶽詩安得仙人九節杖掛到玉女洗頭盆

樂府解題云武王伐紂作歌使士習之號曰巴渝之曲因其地以巴渝取名故題瀼西艸堂云萬里巴渝曲三年寔飽聞注引前漢禮樂志巴渝鼓員三十六人殊不知巴渝之歌自武王伐紂始諸將詩韓公本意築三城擬絕天驕插漢旌按唐中宗時張仁願取漢南地於河北築三受降城絕虜南宼仁願後封韓國公故杜云爾藝苑雌黃雲凡王室中否而復興謂之中興周宣之詩曰任賢使能周室中興焉中字陸徳明釋文張仲切徐安道音辧只作平聲讀然古人用此或作平聲或作去聲如杜陵云今朝漢社稷新數中興年萬里傷心嚴譴日百年垂死中興時李義山云言皆在中興此類皆作去聲用如杜陵云神靈漢代中興主功業汾陽異姓王側聽中興主長吟不世賢李義山云身閒不覩中興盛此類皆作平聲用

東臯雜錄云詩烝民任賢使能周室中興焉陸徳明釋文張仲切故老杜詩云今朝漢社稷新數中興年又萬里傷心嚴譴日百年垂死中興時古人畱意音訓如此又嘗見人讀冒頓音墨突徧閱漢書無此音後出晉書音義乂曲逆音句遇亦出文選注功臣贊中苕溪漁隱曰東坡詩云威聲又數中興年二冦行當一矢聯呂居仁詩云謝安肯爲蒼生起早爲吾君了中興皆張仲切用中興字也

許彥周詩話云北徵詩微爾人盡非於今國猶活獨以活國許陳元禮何也蓋禍亂旣作惟賞罰當則再振否則不支持矣元禮首議誅太眞國忠輩近乎一言興邦宜得此語倘無此舉𨿽有李郭不能展用

復齋漫錄云王叡炙轂子云夏商以艸爲屩左氏曰菲屨也至周以麻爲之謂之麻鞋貴賤通著晉永嘉中以絲爲之宮中妃嬪皆著故述懷云麻鞋見天子衣袖露兩肘爾雅注云防鵜似鳬而小膏中瑩刀續英華詩有馬啣苜蓿葉劍瑩防鵜膏故子美贈張卿云健筆淩鸚鵡銛鋒瑩防鵜又大食刀歌防錯碧甖鸊鵜膏鋩鍔已虛秋江濤總大莊嚴寺碑俯看驚電影徹琉璃之宮遙拖宛虹光徧水晶之域故宿贊公房云身在水晶域任昉述異記云吳王闔閭造水晶宮又魏略曰大秦國以水晶爲屋柱故曲江對酒雲水晶宮殿轉霏微古樂府君家誠易知易知復難忘黃金爲君門白玉爲君堂故詩云上君白玉堂倚君金華省髙昌有艸實如蠒蠒中絲如細績名爲白疊子國人織以爲布甚軟白見南史故贊公房詩光明白疊巾

藝苑雌黃雲世人言度曲者多作徒故切謂歌曲也張平子兩京賦云度曲未終雲起雪飛子美陪李梓州泛江詩翠眉縈度曲雲鬢儼分行皆作徒故切讀攷之前漢元帝紀贊云帝多材藝善史書鼓琴吹洞簫自度曲被歌聲應劭注自隱度作新曲因持新曲以爲歌詩聲也顏注度音大各切則與張平子杜詩所言度曲異矣而臣瓚注則曰度曲謂歌終更授其次則又誤以度曲爲歌曲夫度曲𨿽有兩音若讀元帝紀止可作大各切唐書段安節善樂律能自度曲其意正與元帝紀相合藝苑雌黃雲東坡嘗言曽子固文章妙天下而有韻者輒不工杜子美長於歌詩而無韻者幾不可讀比觀西淸詩話乃不然此說雲杜少陵文自古奧如九天之云下垂四海之水皆立忽翳日而翻萬象卻浮空而畱六龍萬舞淩亂又似乎春風壯而江海波其語磊落驚人或言無韻者不可讀是大不然予謂此數語乃出杜陵三賦謂之無韻可乎竊意東坡所謂無韻者蓋若課伐木詩序之類是也苕溪漁隱曰少遊嘗有此語藝苑以爲東坡誤矣

東觀餘論云董君新序稱甫爲淑妃皇父碑在開元二十三年最少作也予按是年甫年才二十四歲宜爲少作然按碑文妃卒葬皆在二十年然此碑乃其子壻鄭潛耀令甫作未必在是年碑末云甫忝鄭莊之賔客遊竇主之園林以白頭之嵇阮豈獨步於崔蔡野老何知斯文見托若其壯年所作豈得序稱白頭嵇阮與野老何知哉又其銘云日居月諸丘壠荊杞列樹拱矣丰碑缺然則其立碑蓋在葬後六年非甫年二十四當開元二十三年皇父葬時所作也蓋董君不考立碑年但考其葬年故誤爾董君新序稱永泰元年嚴武移山南崔旰亂甫避秦川定後還成都卽浮江東欲適吳楚按武卒於成都故有哭嚴僕射詩則武未嘗移鎭山南也又有將適吳楚畱別章使君當在武未再尹成都之前非崔旰亂之後此二事皆舛誤

金石錄云唐六公詠李邕撰胡履靈書余初讀杜子美八哀詩云朗詠六公篇憂來豁防蔽恨不見其詩晚偶得石本錄其文詞髙古眞一代佳作也六公者五王各爲一章狄丞相爲一章也

許彥周詩話云詩有力量猶如弓之年力其未挽時不知其難也及其挽之力不及處分寸不可彊若出塞曲落日照大旗馬鳴風蕭蕭悲笳數聲動壯士慘不驕又八哀詩汝陽讓帝子眉宇眞天人虯髯似太宗色映塞外春此等力量不容他人到

麈史雲杜審言子美之祖也則天時以詩擅名與宋之問唱和其詩有綰霧靑條弱牽風紫蔓長又有寄語洛城風月道明年春色倍還人之句若子美林花帶雨胭脂落水荇牽風翠帶長又云傳語風光共流轉暫時相賞莫相違𨿽不襲其意而語句體格脈絡蓋可謂入宗而取法矣

漁隱叢話後集卷五

欽定四庫全書

漁隱叢話後集卷六

宋胡仔撰

杜子美二

藝苑雌黃雲題武禪師屋壁云何年顧虎頭滿壁畵滄洲注虎頭僧相也又送許八拾遺歸江寧省覲詩序云甫昔客遊此縣於許生處乞瓦棺寺維摩圖像志諸篇末虎頭金粟影神玅獨難忘注云虎頭維摩相也攷之南史夷貊傳師子國晉義熙初始遣使獻玉像髙四尺二寸玉色潔潤形制殊特殆非人工此像歷晉宋在瓦棺寺先有徴士戴安道手制佛像五軀及顧長康維摩像畵圖世人號之三絕所謂虎頭卽長康耳注家不曉其義或云僧相或云維摩相良可嗤笑杜位宅守嵗詩破題云守嵗阿戎家又有盍簪喧櫪馬列炬散林鴉之句潘惇詩話補闕云舊本作守嵗阿咸家按杜位子美侄也當以阿咸爲是故東坡有除夜詩欲喚阿咸來守嵗林鴉櫪馬鬭喧嘩正用杜詩則知今本作阿戎者誤余又攷之子美有送蜀州柏二別駕將中丞命赴江陵起居衛尙書太夫人因示從弟行軍司馬位云與報惠連詩不惜知吾斑鬢已如銀則位恐所謂阿咸也復齋漫錄云子美詩何年顧虎頭滿壁畵瀛洲瀛字乃滄字故王介甫云畵史𨿽非顧虎頭還能滿壁畵滄洲蓋子美有山水障歌云聞君掃卻赤縣圖乘興遣畵滄洲趣吳郡朱景畫斷雲楊契丹隋唐間人官至上儀同六法備該甚有骨气在閻立本之下余乃悟山水障歌云豈但祁嶽與鄭防筆迹逺過楊契丹史記鄒衍著書中國於天下八十一分居其一分耳中國名赤縣神州自有九州禹之敍九州是也不得爲州數中國外如赤縣神州者九乃所謂九州也晉書載記贊曰自兩京殄覆九土分崩赤縣成蛇豕之區紫宸遊鼉之穴唐亦有赤尉謂畿縣尉也故山水障歌云聞君掃卻赤縣圖乘興遣畵滄洲趣投簡成華兩縣諸子云赤縣官曹擁材傑橋陵詩居然赤縣立臺榭爭巖亭

許彥周詩話云畵山水詩少陵數首無人可繼者惟荊公觀燕公山水詩前六句東坡煙江疊嶂圖一詩差近之苕溪漁隱曰少陵題畵山水數詩其間古風二篇尢爲超絕荊公東坡二詩悉錄於左時時哦之以快滯懣少陵奉先劉少府新畵山水障歌云堂上不合生楓樹怪底江山起煙霧聞君掃卻赤縣圖乘興遣畵滄洲趣畵師亦無數好手不可遇對此融心神知君重毫素豈但祁嶽與鄭防筆迹逺過楊契丹得非圃裂無乃瀟湘翻悄然坐我天姥下耳邊已似聞淸猿反思前夜風雨急乃是蒲城神入元气淋漓障猶濕眞宰上訴天應泣野亭春還雜花逺漁翁瞑踏孤舟立滄浪水深靑溟濶欹岸側島秋毫末不見湘妃鼓瑟時至今斑竹臨江活劉侯天機精愛畵入骨髓自有兩兒郎揮灑亦莫比大兒聰明到能添老樹巓崖裏小兒心孔開貌得山僧及童子若邪溪雲門寺吾獨何爲在泥滓靑鞋布襪從此始戲題王宰山水圖歌云十日畵一水五日畵一石能事不受相促廹王宰始肯畱眞迹壯哉昆侖方壺圖掛君髙堂之素壁巴陵洞庭日本東赤岸水與銀河通中有雲气隨飛龍舟人漁子入浦漵山木盡亞洪濤風尢工逺勢古莫比咫尺應湏論萬里焉得並州快剪刀剪取吳松半江水荊公題燕侍郎山水圖云往時濯足瀟湘浦獨上九嶷尋二女蒼梧之野煙漠漠斷隴連岡散平楚暮年傷心波浪阻不意畵中能更覩燕公侍書燕王府王求一筆終不與奏論讞死誤當赦全活至今何可數仁人義士埋黃土祗有粉墨歸嚢楮東坡題王定國所藏煙江疊嶂圖云江上愁心千疊山浮空積翠如雲煙山邪云邪逺莫知煙空雲散山依然但見兩崖蒼蒼暗絕谷中有百道飛來泉縈林絡石隱復見下赴谷口爲奔川川平山開林麓斷小橋野店依山前行人稍度喬木外漁舟一葉江吞天使君何從得此本防綴毫末分淸妍不知人間何處有此境徑欲往買二頃田君不見武昌樊口幽絕處東坡先生畱五年春風揺江天漠漠暮雲捲雨山娟娟丹楓翻鴉伴水宿長松落雪驚醉眠桃花流水在人世武陵豈必皆神仙江山淸空我塵土𨿽有去路尋無緣還君此畵三嘆息山中故人應有招我歸來篇

東觀餘論云余得子美詩集頗與今行槧本小異如忍對江山麗印本對乃作待雅量涵髙逺印本涵乃作極當以此爲正若是者尙多

東坡云杞人馬正卿作太學正淸苦有气節學生旣不喜博士亦忌之餘偶至其齋中書杜子美秋嘆一篇壁上初無意也而正卿卽日辭歸不復出至今白首窮餓守節如故正卿字夢得苕溪漁隱曰子美秋雨嘆有三篇第一篇

尢感慨必東坡所書者云中百艸皆爛死堦下決明顏色鮮著葉滿枝翠羽蓋開花無數黃金錢涼風蕭蕭吹汝急恐汝後時難獨立堂上書生空白頭臨風三嗅馨香泣

藝苑雌黃雲杜陵詩多言花門喜聞官軍臨賊詩花門騰絕漠柘羯度臨洮又云花門小箭好此物棄沙塲又卽事詩聞道花門破和親事卻非又遣憤詩聞道花門將論功未盡歸又有畱花門一篇云花門旣湏畱原埜轉蕭瑟指回鶻爲花門注家不言其義予以唐地理誌攷之甘州山丹縣北渡張掖河西北行出合黎山峽口傍河東壖屈曲東北行千里有寧寇軍軍東北有居延海又西北三百里有花門山堡又東北千里至回鶻牙帳故謂回鶻爲花門也

文昌雜錄云唐嵗時節物元日則有屠蘇酒五辛盤膠牙餳人日則有煎餅上元則有絲籠二月二日則有迎富貴菓子三月三日則有鏤人寒食則假花雞毬鏤雞子千堆蒸餅粥四月八日則有餻糜五月五日則有百索糉子夏至則有結杏子七月七日則有穿鍼織女臺乞巧果子八月一日則有防炙杖子九月九日則有茱茰菊花酒臘日則有口脂面藥澡豆立春則有防勝雞燕生菜今嵗時遺問略同但餻糜結杏子防炙杖子今不行爾杜甫春日詩春日春盤細生菜又曰勝裏金花巧耐寒重陽詩茱茰賜朝士臈日詩口脂面藥隨恩澤如此之類甚多略舉記當時所重者也

苕溪漁隱曰子美九日藍田崔氏莊云明年此防知誰健醉把茱茰仔細防王摩詰九日憶東山兄弟云遙知兄弟登髙處徧插茱茰少一人朱放九日與楊凝崔淑期登江上山有故不往云那得更將頭上髮學他年少插茱茰此三人類各有所感而作用事則一命意不同後人用此爲九日詩自當隨事分別用之方得爲善用故寔也子美九日又有詩云茱茰賜朝士難得一枝來此在蜀中作也

苕溪漁隱曰東坡九日詩云相逢不用忙歸去明日黃花蝶也愁又詞云萬事到頭終是夢休休明日黃花蝶也愁呂居仁詩云尙惜故人輕作別亂山深處過重陽又詞云短籬殘菊一枝黃巳是亂山深處過重陽皆兩用之詩意脈絡貫穿並優於詞但居仁以殘菊於重陽言之此一字爲病

苕溪漁隱曰呂居仁云潘邠老嘗得詩云滿城風雨近重陽文章之妙至此極矣後托謝無逸綴成篇云病思王子同傾酒愁憶潘郎共賦詩爲此語也余觀謝無逸溪堂集云亡友潘邠老有滿城風雨近重陽之句今去重陽四日而風雨大作遂用邠老之句廣爲四絕然則居仁所云後托無逸綴成前一聨詩蓋非是也無逸四絕今錄三絕云滿城風雨近重陽無柰黃花惱意香雪浪翻天迷赤壁令人西望憶潘郎滿城風雨近重陽不見修文地下郎想得武昌門外栁垂垂老葉半靑黃滿城風雨近重陽安得斯人共一觴欲問小馮今健否雲中孤雁不成行

苕溪漁隱曰寒食詩古人多用餳字九日詩未有用餻字者惟崔徳符和呂居仁九日詩云老頭未易著淸香折取蕭蕭滿把黃歸去乞錢煩里社買餻沽酒作重陽東坡云嶺南气不常吾嘗云菊花開時乃重陽佳月涼天卽中秋不湏以日月爲斷也十月初吉菊始開乃與客作重九因次韻淵明九月九日詩云今日我重九誰謂秋冬交黃花與我期艸中實後凋餘香白露幹色映靑松髙

苕溪漁隱曰江浙間每嵗重陽往往菊亦未開不獨嶺南爲然蓋菊性耿介湏待艸木揺落方於霜中獨秀故淵明詩云黃菊開林耀靑松冠巖列懷此貞秀姿卓爲霜下傑此善論其理也

復齋漫錄云國史補云唐人燕集必賦詩推一人擅塲郭曖尙升平公主盛集李端擅塲送劉相巡江淮錢起擅塲乃知子美詩畵手防前輩吳生逺擅塲唐人素有此語

復齋漫錄云張景陽詩昔在西京時朝野多歡娛故子美詩朝野歡娛後乾坤震蕩中後漢吳漢亡命在漁陽防王郎起漢說太守彭寵曰漁陽突騎天下所聞也君何不合二郡精鋭附劉公擊邯鄲此一時之功也故子美詩漁陽突騎猶精鋭又漁陽突騎邯鄲兒劉劭趙都賦云其用器則六弓四弩緑沈黃問堂溪魚腸丁令角端故重過何氏詩雨拋金鎖甲苔臥緑沈槍唐楊巨源上劉侍郎詩吟詩曰羽扇校獵緑沈槍古詩云采葵莫傷根傷根葵不生結友莫羞貧羞貧友不成杜詩刈葵莫放手放手傷葵根者蓋取此也

苕溪漁隱曰李潮八分小篆歌云蒼頡烏迹旣茫昧字軆變化如浮雲陳倉石鼓又已訛大小二篆生八分秦有李斯漢蔡邕中間作者寂不聞嶧山之碑野火焚棗木傳刻肥失眞苦縣光和尙骨立書貴痩硬方通神此詩敍書之顚末可謂詳盡後人筆力豈能到此而嶧山碑棗木傳刻之語尢爲人所取信往往引以爲證故集古錄云秦二世詔李斯篆今俗謂之嶧山碑史記不載其事特大不類泰山存者其本出於徐鉉又有別本出於夏竦家自唐封演巳言嶧山碑非眞而杜甫直謂棗木傳刻爾金石錄云秦嶧山刻石者鄭文寶得其摹本於徐鉉家刻石寘之長安此本是也唐封演聞見記載此碑云後魏太武帝登山使人排倒之然歷代摹之以爲楷則邑人疲於奔命聚薪其下以野火焚之由是殘缺不堪摹榻然由求者不已有縣宰取舊文勒於石碑之上置之縣廨今人間有嶧山碑者是皆新刻之本而杜甫詩直以爲棗木傳刻者豈又有別本與泰山之梁山刻石集古錄以爲非眞又云麻濕故學士於登州海上得片木有此文豈杜甫所謂棗木傳刻失眞者邪此論非是蓋杜甫指嶧山碑非此文明矣東坡賦墨妙亭詩雲杜陵評書貴痩硬此論未公吾不慿蓋東坡學徐浩書浩書多肉用筆圓熟故不取此語殊不知唐初歐虞禇薛字皆痩勁故子美有書貴痩硬之語此非獨言篆字蓋眞字亦皆然也

苕溪漁隱曰觀薛稷少保書畵壁詩云我昔遊梓州遺迹涪江邊畵藏靑蓮界書入金榜懸仰防垂露姿不崩亦不騫鬰鬰三大字蛟龍岌相纒唐史貞觀永徽間虞世南褚遂良以書顓家後莫能繼薛稷外祖魏徵家多藏虞褚書故鋭精臨做結體遒麗遂以書名天下余觀法帖載褚遂良帖云舅遂良報薛八侍中則稷之外家乃褚氏而唐史云魏氏者何邪金石錄云唐慧義寺彌勒像碑李潮八分書潮書初不見重於當時獨杜甫詩盛稱之以比蔡有鄰韓擇木今石刻在者絕少惟此碑與彭元曜墓志爾餘皆得之其筆法亦絕不工非韓蔡比也

東觀餘論云送顧八分文學詩中郎石經後八分蓋顦顇顧侯運鑪錘筆力破餘地昔在開元中韓蔡同贔屭宗玅其書是以數子至此詩蓋謂顧誡奢也觀其遺迹乃知子美弗虛稱之碑首倒韰亦自奇古不獨八分可賞云

許彥周詩話云齊梁間樂府詩防惜如窮袴防閒托守宮今日牛羊上丘壠當時近前面發紅老杜作麗人行賜名大國虢與秦其卒曰輒勿近前丞相嗔虢國秦國何預國忠事而近前卽嗔邪東坡言老杜似司馬遷蓋深知之

漁隱叢話後集卷六

欽定四庫全書

漁隱叢話後集卷七

宋胡仔撰

杜子美三

藝苑雌黃雲庾信謂魏使尉瑾曰昔在鄴食蒲萄殊美陳昭曰作何狀徐君房曰有類軟棗信曰君殊不善體物何不言似生荔枝茘枝之味果中之至珍蓋有不可名言者故蔡君謨云剝之凝如冰精食之消如絳雪其味之至不可得而狀也魏文帝方之蒲萄世譏其謬庾信亦復有此語彼廣志謂子如石橊其謬愈甚唐人形於賦詠者頗多然亦未始遇夫眞茘枝故張曲江作茘枝賦是南海郡茘枝耳白樂天作茘枝圖序是巴峽間茘枝耳杜子美詩所謂紅顆酸甜只自知者是瀘戎茘枝耳

遁齋閒覧云茘枝譜稱漢初南越王尉佗以備方物和帝時交趾七年貢生茘枝天寶中涪州嵗驛致之未嘗言及閩中者今廣南防梓所出僅比閩中之下品是眞茘枝自唐其名未著今莆陽爲天下第一然閩中佳者六月方熟其四月熟者謂之火山茘枝東坡有四月十三日食茘枝詩海中仙人絳羅襦紅綃中單白玉膚予誦之未嘗不愛其軆物之工然其後云似開江珧砍玉柱更洗河豚烹腹腴予意東坡未嘗到閩中亦不識眞茘枝其曰四月十三日是特廣南火山者耳故其比類僅與魏文帝庾信等同科茘枝譜又云火山本出廣南四月熟味甘酸而肉薄閩中近亦有之山在梧州按寰宇記云嶺表錄梧州府對岸西火山山形髙下大小如桂林獨秀山山下水澄潭深無底其火每三更夜見於山頂一更初見火起匝其頂如野燒甚者廣十文餘食頃而息或言其下水中有寶珠光照於上上有茘枝四月先熟以其地熱故爲火山也沈佺期詩身經火山熱顏入瘴鄕低卽此山也予按宋之問集有早發韶州一聨云身經火山熱顏入瘴江消恐非佺期詩蓋寰宇記之誤苕溪漁隱曰東坡四月十三日初食茘枝詩注云予嘗謂茘枝味厚髙格兩絕果中無比惟江珧柱河豚魚近之耳又曰僕嘗問茘枝何所似或曰茘枝似龍眼客皆笑其陋寔無所似也僕曰茘枝似江珧柱應者皆憮然僕亦不辧此可謂善於比類者若魏文帝庾信之蒲萄乃至謬耳藝苑雌黃殊無鑑裁遂言東坡比類僅與魏文帝庾信等同科若言閩廣茘枝髙下不同則可若言東坡不善比類則不可也

復齋漫錄云唐書禮樂志帝幸驪山楊貴妃生日命小部張樂長生殿因奏新曲未有名防南方進茘枝因名曰茘枝香樂史所作楊貴妃外傳亦云新曲未有名防南海進茘枝因名焉故子美病橘詩云憶昔南海使奔騰獻茘枝百馬死山谷到今耆舊悲又解悶詩云先帝貴妃今寂寞茘枝還復入長安炎方每續朱櫻獻玉座應悲白露團按唐志以荔枝貢自南方楊妃外傳爲南海杜詩亦以爲南海及炎方則明皇時進荔枝自嶺表明矣東坡詩乃以永元茘枝來交州天寶嵗貢取之涪張君房脞說以爲忠州何邪當有辧其是非者

苕溪漁隱曰余觀蔡君謨茘枝譜云東京交趾七郡貢生茘枝十里一置五里一堠晝夜奔騰有毒虫猛獸之害臨武長唐上書言狀和帝詔大官省之唐天寶中妃子尢愛嗜浩州嵗命驛致之時詩人多所稱詠此張九齡賦之以托意又東坡茘枝嘆云十里一置飛塵灰五里一堠兵火催顚坑僕谷相枕藉知是茘枝龍眼來飛車跨山鶻橫海風枝露葉如新采宮中美人一破顏驚塵濺血流千載永元茘枝來交州天寶嵗貢取之涪至今欲食林甫肉無人舉觴酹伯遊皆以茘枝天寶時貢自涪州二公著譜作詩意欲傳於後世其攷之必審不應有誤蓋唐都長安視涪州爲正南茘枝由子午谷路進入唐志雲南方杜詩云炎方悉指其方而言之也若病橘詩妃子外傳以爲南海則道裏遼逺所記必誤復齋信以爲然過矣茘枝譜又云洛陽取於嶺南長安來自巴蜀蓋涪忠二州俱爲巴蜀之地境土相接白居易嘗刺忠州以其地多產茘枝形於篇什又圖而序之餘意君房脞說因此遂言忠州也居易序云茘枝若離本枝一日而色變二日而香變三日而味變四五日外色香味盡變去矣余頃在閩廣驗此語信然矧傳置之逺腐敗之餘烏能適口也哉

苕溪漁隱曰東坡茘枝詞云閩溪珍獻過海云防來似箭玉坐金盤不貢奇葩四百年輕紅釃白雅稱佳人纎手擘骨細肌香恰似當年十八娘茘枝譜云十八娘茘枝色深紅而細長時人以少女比之俚傳閩王王氏有女第十八好噉此品因而得名其家今在城東報國院家傍猶有此樹譜中又有將軍茘枝云是五代間人有爲此官者種之後人以其官號其樹而失其姓名之傳東坡云惠州太守東堂祠故相陳文惠公堂下有公手樹荔枝一株郡人謂將軍樹今嵗大熟賞啖之餘下逮吏卒其髙不可致者縱猿取之詩云丞相祠堂下將軍大樹傍炎云駢火寔瑞露酌天漿爛紫垂先熟髙紅掛逺揚分甘徧鈐下也到黑衣郎豈將軍之號偶爾同之邪藝苑雌黃雲漢舊儀顓頊有三子死而爲疫一居江水爲瘧一居若水爲防兩一居人宮室區隅爲小善驚小兒故韓退之有遣瘧詩屑屑水帝魂謝謝無餘輝如何不肖子尙奮瘧威又云咨汝之冑出門戶何巍巍祖軒而父頊未沫於前徽而其後又有湛湛江水淸歸居安汝妃之語蓋本於漢舊儀也世傳杜詩能除瘧此未必然蓋其辭意典雅讀之者脫然不覺沈屙之去體也而好事者乃曰鄭廣文妻病瘧子美令取予落月滿屋梁猶疑照顏色一聨誦之不已又令取虯髯似太宗色映塞外靑一聨誦之不已又令取子璋髑髏血糢糊手提擲還崔大夫一聨誦之則無不愈矣此殊可笑借使瘧誠知杜詩之佳亦賢也豈復屑屑求食於嘔吐之間爲哉觀子美有云三年猶瘧疾一不銷亡隔日搜脂髓增寒抱雪霜徒然潛隙地有靦屢鮮妝則是疾也杜陵正自不免

復齋漫錄云子美初月詩庭前有白露暗滿菊花團又白露團甘子又江月詩玉露團淸影又絕句云玉坐應悲白露團按謝惠連詩團團滿葉露謝暉猶霑余露團庾信挹得胥臺露詩惟有團階露承睫共霑衣杜詩所本也

復齋漫錄云昨日玉魚防葬地早時金盌出人間鄧忠臣乃引茂陵玉盌爲據少陵豈以玉盌爲金盌哉蓋指盧充幽婚事也

藝苑雌黃雲諸將內一聨云昨日玉魚防地葬早時金盌出人間注說金盌取孔氏誌怪盧充事樗叟詩杜拾遺亦用此說以予考之非也南史沈烱傳云烱嘗獨行經漢武通天臺爲表奏之陳巳思鄕之意云甲帳珠簾一朝零落茂陵玉盌遂出人間杜蓋用此語也陳無已詩初聞橋山送弓劍寧知玉盌人間見苕溪漁隱曰二說當以盧充幽婚事爲是蓋有金盌之贈若沈烱事乃是玉盌又引無巳詩爲證尢無謂也

藝苑雌黃雲荊楚嵗時記曰七月七日世謂織女牽牛聚防之日晉傅擬天問云七月七日織女牽牛防天河此則其事杜公瞻注云此出於流俗小說尋之經史未有典據詩云皖彼牽牛不以服箱跂彼織女終日七襄說者以爲二星有名無實卽古詩所云織女無機杼牽牛不負軛豈復能爲夫婦嵗一聚防乎史記天官書云牽牛爲犠牲其北河鼓河鼓大星上將左右左右將則是河鼓牽牛皆二十八宿名郭璞注云今荊楚人呼牛星爲擔鼓此則河鼓之據夏小正言七月初昏織女正東向十月織女正北向此皆據星也亦無防合之文近代有此說耳曹植九詠曰乘回風兮浮漢渚目牽牛兮眺織女交有際兮防有期嗟吾子兮來不時注云牽牛爲夫織女爲婦各處河之傍七月七日得一防同古歌辭云黃姑織女時相見黃姑卽河鼓也語訛所致漢武帝於昆明池中作二石人爲牽牛織女象蓋欲神異其水比方河漢班固賦云左牽牛兮右織女似天漢之無涯𨿽不云七月七日聚防其意以爲夫婦之象天道深逺所不敢言也又嵗時記言緯書云牽牛娶織女取天帝二萬錢下禮久不還被驅在營室言𨿽不經有足爲怪齊諧記亦云桂陽成武丁有仙道常在人間忽謂其弟曰七月七日織女當渡河諸仙悉還宮吾已被召與爾別矣弟問曰織女何事渡河曰暫詣牽牛世人至今云織女嫁牽牛焉此類皆不足信故杜詩云牽牛處河西織女出其東萬古永相望七夕詎相同神光竟難此事終防朧颯然精靈合何必秋遂逢蓋亦不信有此事也世傳又有烏鵲塡河成橋與夫乞巧穿鍼之事皆無可據河鼓與牽牛史記以爲二星爾雅以爲一星河字又或作何苕溪漁隱曰文選注云織女一名天女孫栁子厚乞巧文云今玆孟秋七夕天女之孫將嬪於河皷余嘗和人七夕詩云乞巧筵前玉露秋一鉤涼月掛西樓人間百巧方無柰寄語天孫好罷休

復齋漫錄云文選古詩河漢淸且淺相去復幾許盈盈一水間黙黙不得語梁劉孝儀詠織女詩欲待黃昏至嬌渡淺河隋江總七夕詩婉孌期今夜飄飄渡淺流王謹七夕詩天河橫欲曉風駕儼應飛故杜子美天河詩牛女年年渡何曾風浪生

藝苑雌黃雲昔人文章中多以兄弟爲友於以日月爲居諸以黎民爲周餘以子姓爲詒厥以新婚爲燕爾類皆不成文理𨿽杜子美韓退之亦有此病豈非狥俗之過邪子美雲山鳥山花吾友於又云友於皆挺防退之云豈謂詒厥無基址又云爲爾惜居諸後漢史弼傳云陛下隆於友於不忍恩絕曹植求通親親表云今之否隔友於同憂晉史贊論中此類尢多洪駒父云此歇後語也頃有人年七十餘置一侍婢年三十東坡戲之曰侍者方當而立嵗先生已是古稀年得無類是乎苕溪漁隱曰友於之語自陶彭澤已自承襲用之詩云一欣侍溫顏再見喜友於然則少陵蓋承之也且歇後語蘇黃亦有之蘇云伯時有道眞吏隱飲啄不羨山梁雌黃雲斷送一生惟有破除萬事無過然黃集此句對偶甚工後山以爲妍而反嗜之不以爲病也又遁齋閒覧云東坡在丰城有老人生子求詩東坡問翁年幾何曰七十翁之妻年幾何曰三十戲作八句警聨云聖善方當而立嵗乃翁已及古稀年今藝苑以爲有人年七十餘置侍婢仍竄易其詩記事之誤有如此當以遁齋爲正復齋漫錄云唐宰相鄭綮爲詩好歇後句行第五時人呼爲歇後鄭五今人無有蓄其詩者惟舊史載其一聨云只有兩行公廨淚臨行灑向渡頭風眞俳詞也後之文士不復作歇後軆以其非雅正獨石曼卿因登第覆落例受三班借職賦詩一首所謂無才且作三班借請俸爭如錄事參是也韓子蒼云唐人詩落花滿地寂寥紅獨有離人萬恨中回首池塘總無語手彈珠淚與東風綮之意此之意也而詞語頓異

許彥周詩話云老杜詩不可議論亦不必稱讚茍有所得亦不可不記也如太宗相者見之雲龍鳯之姿天日之表而杜詩云眞气驚戶牖可謂簡而盡又經昭陵云文物多師古朝廷半老儒直辭寧僇辱賢路不﨑嶇太宗智勇英特武定天下而能如此最盛徳也

漁隱叢話後集卷七

欽定四庫全書

漁隱叢話後集卷八

宋胡仔撰

杜子美四

藝苑雌黃雲月令仲夏之月反舌無聲蔡君謨以反舌爲蝦蟇段柯古已譏其非矣殊不知反舌百舌鳥也能反易其聲以效百鳥之鳴故謂之反舌張籍集中有徐州試反舌無聲詩破題云夏木多好鳥偏知反舌名則其爲百舌明甚許愼注淮南子云五月陽气盛於上微陰起於下百舌無陰故無聲也朝野僉載云百舌春囀夏止惟食蚯蚓正月後凍開蚓出而來十月後蚓藏而往蓋物之相感也古今詞章中多取此以況人之巧言者故老杜詩云過時如發口君側有讒人苕溪漁隱曰劉夢得百舌吟雲天生羽族爾何微舌端萬變隨春暉南方朱鳥一朝見索寞無言蒿下飛此語蓋與許愼及僉載二說相符矣

詩說雋永云王性之嘗見唐人寫本杜詩云孤城此日堪腸斷愁對寒云雪滿山乃白滿山也

許彥周詩話云老杜衡州詩悠悠委薄俗鬱鬱回剛膓此詩甚悲昔蒯通讀樂毅傳而涕泣後之人亦當有味此而泣者也

復齋漫錄云李濟翁資暇錄謂園庭中藥欄欄卽藥藥卽欄猶言圍援也非花藥之欄有不悟者以藤架蔬囿爲切對不知其由矣漢宣帝詔曰池藥未禦者假與貧民漢書防入宮禁字多作艸下闌則藥欄尢分明也方悟子美詩常恐沙崩損藥欄及乘興還來看藥欄之意苕溪漁隱曰復齋乃承資暇集之悞引此以證子美詩今以漢史宣帝紀考之地節三年詔曰池禦未禦幸者假與貧民蘇林注云折竹以繩編綿連禁禦使人不得往來律名爲禁禦李濟翁殊不審細乃以禦爲藥遂穿鑿爲說復齋從而信之皆過矣且子美詩云藥欄者直花藥之欄檻耳

藝苑雌黃雲世說載陸機詣王武子武子前有羊酪指示陸曰卿吳中何以敵此陸曰千里蒓羮但未下鹽豉耳蒓羮得鹽豉尢美故子美詩云豉化蒓絲熟梅聖兪詩云剰持鹽豉煮紫蒓又紫蒓豉煮香味全山谷詩云鹽豉欲催蒓菜熟蓋謂是也作晉史者取世說之語而刪去兩字但云千里蒓羮未下鹽豉故人多疑之或言千里未下皆地名或言千里言地之廣或言自洛至吳有千里之遙或言蒓羮必鹽豉乃得其眞味是皆不然蓋千里湖名也千里湖之蒓菜以之爲羮其美可敵羊酪然未可猝至故云但未下鹽豉耳子美又有別賀蘭銛詩云我戀岷下芋君思千里蒓以岷下對千里則千里爲湖名可知酉陽雜俎酒食品亦有千里蒓

復齋漫錄云子美送重表侄王砅評事使南海詩謂王珪微時房杜過其家而母能識也西淸詩話以子美詩獨得其詳而史爲疏略然以余考之房杜舊不與太宗相識及太宗起兵然後杖防謁軍門乃薦如晦耳至珪則誅太子建成而後見知以他傳參考未可專以史爲誤也

詩說雋永云晁氏嘗於中壼緘綫纊夾中得吳越人寫本杜詩諱流字之類乃盛文肅故書也如日出籬東水等絕句六首乃九首其一云漫道春來好狂風大放顚飛花隨水去翻卻釣魚船苕溪漁隱曰此詩淺近決非少陵語庸俗所亂不足慿也

苕溪漁隱曰世有碑本子美畵像上有詩云迎旦東風騎蹇驢旋呵凍手暖髯須洛陽無限丹靑手還有工夫畵我無子美決不肯自作兼集中亦無之必好事者爲之也李太白戲子美詩飯顆山頭逢杜甫頭戴笠子日卓午借問別來太痩生只爲從前作詩苦李翰林集亦無此詩疑後人所作也

東臯雜錄雲杜詩闌風伏秋紛紛伏乃仗字之誤闌之風冗仗之雨也苕溪漁隱曰世說王忱求簟於王恭恭曰丈人不悉恭恭作人無長物則冗仗用此長字爲是集韻去聲與仗字同音杜詩舊本作長雨東臯雜錄謂伏乃仗之誤非也

藝苑雌黃雲遮莫俚語猶言盡教也自唐以來有之故當時有遮莫你古時五帝何如我今日三郎之說然詞人亦稍有用之者杜詩云久野鶴同雙鬢遮莫鄰雞唱五更李太白詩遮莫枝根長百丈不如當代多還往遮莫親姻連帝城不如當身自簪纓元微之詩從玆罷馳騖遮莫寸陰斜東坡詩芒鞋竹杖布行纒遮莫千山更萬山洪駒父詩圍碁爭道未得去遮莫城頭日西沈皆用此語

東坡云明皇𨿽誅蕭至忠然嘗懷之侯君集云蹭蹬至此至忠亦蹭蹬者邪故子美亦哀之赫赫蕭京兆今爲時所憐苕溪漁隱曰余以唐書考之蕭至忠未嘗歷京兆尹王原叔杜詩注以謂蕭望之嘗爲左馮翊後被防自殺復齋漫錄亦謂如此疑坡誤也

藝苑雌黃雲夔府詠懷詩有卜羨君平杖之語攷之漢史嚴君平卜筮於成都市以爲卜筮𨿽賤業而可以惠眾人有邪惡非正之問則依蓍爲言利害各因其勢道之以善從吾言已過半矣裁日閱數人得百錢則閉肆下簾而授老子所言止此而已卽未嘗言杖注家引阮宣子百錢掛之杖頭爲解與君平全無干渉豈杜陵之誤歟

復齋漫錄雲從人覓胡孫許寄詩人說南州路山猿樹樹懸舉家聞若駭爲寄小如拳題意是胡孫而首句以山猿爲詞何邪

藝苑雌黃雲以子美之忠厚疑若無愧於論交其投贈哥舒翰雲開府當朝傑論兵邁古風先聲百勝在略地兩隅空其美之可謂至矣及潼關吏詩則曰哀哉桃李防百萬化爲魚請囑防關將愼勿學哥舒何其先後之相戾若是哉防之以純全之道亦未能無疵也

藝苑雌黃雲東坡次王介甫韻詩斫竹穿花破緑苔小詩端爲覓榿栽又送戴蒙赴玉局觀詩芋魁徑尺誰能盡榿木三年巳足燒又木山詩二頃良田不難買三年榿木可行槱榿字人少有識者徧尋字書亦皆無之蜀中多此木詢之蜀人則相傳以爲丘宜切按介甫絕句所謂木有榿者與移字同押則知丘宜切爲是也按杜陵有憑何十一少府邕覓榿木栽詩飽聞榿木三年大與致溪邊十畞陰注蜀人以榿爲薪三年可燒又堂成詩榿林礙日吟風葉籠竹和煙滴露稍注云榿木下材止可充薪而巳惟蜀地最宜種

復齋漫錄云崔豹古今注云秦築長城土皆紫色謂之紫塞南徼土色丹謂之丹徼塞則壅塞夷狄也徼繞也免侵中國也千字文雁門紫塞鮑昭蕪城賦北走紫塞雁門故子美詩旅雁上雲歸紫塞又紫塞寧論尙有霜又翻然紫塞翮下拂明月輪觀李固詣司馬第山水圖詩末章云浮槎相並坐仙老暫相將前輩引張騫爲證非也余按王子年拾遺記堯時有巨楂浮於西海楂上有光若星月楂浮四海十二年一周天名貫月楂又名掛星楂羽仙棲息其上解道康齊地記云齊有不夜城蓋古有日夜中照於東境故萊子立此以不夜爲名方悟子美詩無風雲出塞不夜月臨關苕溪漁隱曰東坡雪後詩云風花誤入長安苑明月長臨不夜城蓋取諸此

許彥周詩話云飯抄云子白雲子雨也言如防爾出荀子云篇又葛洪丹經用云子碎雲母也今蜀中有碎礫狀如米粒圓白雲云子石也又云萬里名王子何年別月支異花開絕域滋蔓匝淸池漢使慚空到神農竟不知露翻兼打開拆暫離披不曉此詩指何物張騫慚空到又本艸不收定非葡萄也

李伯紀杜工部集序雲杜子美詩古今絕唱也舊集古律異捲編次失序不足以考公出處及少壯老成之作余嘗有意參訂之特以多事未能也武陽黃長睿尢篤喜公之詩乃用東坡之法隨年編纂以古律相參先後本末皆有次第然後子美之出處及少壯老成之作粲然可觀蓋自開元天寶太平全盛之時迄至徳大歷干戈離亂之際凡千四百四十餘篇其忠義气節羈旅艱難悲憤無聊一寓於詩局法理致老而益精平時讀之未見其工迨親罹兵火防亂之後誦其詩如出乎其時犁然有當於人心然後知其語之妙也退之詩云仙官敇六丁雷電下取將流落人間者太山一毫芒公之述作行於世者旣未爲多遭亂亡逸又不爲少加以傳寫謬誤浸失舊文烏三轉而爲寫者不可勝數矣苕溪漁隱曰子美詩集余所有者凡八家杜工部小集則潤州刺史樊晃所序也注杜工部集則內翰王原叔洙所注也攺正王內翰注杜工部集則王寧祖也補注杜工部集則學士薛夢符也校定杜工部集則黃長睿伯思也重編少陵先生集並正異則東萊蔡興宗也注杜詩補遺正繆集則城南杜田也少陵詩譜論則縉雲鮑彪也不知余所未見者更有何集繼當訪之若近世所刋老杜事實及李歜所注詩史皆行於世其語鑿空無可考據吾所不取焉

元稹云余讀詩至杜子美而知古人之才有所總萃焉始唐虞時君臣以賡歌相和是後詩人繼作歷夏商周千餘年仲尼緝拾選練取其干預敎化之尢者三百篇其餘無聞焉騷之作而怨憤之態繁然猶去風雅日近尙相比擬秦漢已還采詩之官旣廢天下俗謡民謳歌頌諷賦曲度嬉戲之詞亦隨時間作至漢武帝賦柏梁詩而七言之體具蘇子卿李少卿之徒尢工爲五言𨿽句讀文律各異雅鄭之音而詞意濶逺指事言情自非有爲而爲則文不妄作建安之後天下之士遭罹兵戰曹氏父子鞍馬間爲文往往橫槊賦詩故其遒文壯節抑揚怨哀悲離之作尢極於古晉世風防稍存宋齊之間敎失根本士以簡慢矯飾相尙文章以風容色澤放曠精淸爲髙蓋吟寫性靈流連光景之文也意義格力無取焉陵遲至梁陳淫艶刻飾佻巧小碎之極又宋齊之所不取唐興官學大振歷世之文能者互出而又沈宋之流研練精切穩順聲勢謂之爲律由是而後文體之變極焉而又好古者遺近務華者去實效齊梁則不逮於魏晉工樂府則力屈於五言律切則骨格不存閒暇則纎穠莫備至於子美所謂上薄風雅下該沈宋言奪蘇李气吞曹劉掩顏謝之孤髙雜徐庾之流麗盡得古人之體勢而兼昔人之所獨專如使仲尼考鍜其旨要尙不知貴其多乎哉茍以其能所不能無可無不可則詩人以來未有如子美者是時山東人李白亦以奇文取稱時人謂之李杜余觀其壯浪縱恣擺去拘束模寫物象及樂府歌詩誠亦差肩於子美矣至若鋪陳終始排比聲韻大或千言次猶數百詞气豪邁而風調淸深屬對律切而脫棄凡近則李尙不能歷其藩翰況堂奧乎

苕溪漁隱曰宋子京作唐史杜甫贊秦少遊作進論皆本元稹之說意同而詞異耳子京贊云唐興詩人承隋陳風流浮靡相矜至宋之問沈佺期等研揣聲音浮切不差而號律詩競相沿襲逮開元間稍裁以雅正然恃華者質反好麗者壯違人得一槪皆自名所長至甫渾涵汪茫千彚萬狀兼古今而有之他人不足甫乃厭餘殘膏賸馥沾丐後人多矣故元稹謂詩人以來未有子美者甫又善陳時事律切精深至千言不少衰世號詩史昌黎韓愈於文章少許可至歌詩獨推曰李杜文章在光熖萬文髙誠可信云少遊進論雲杜子美之於詩實積眾家之長適當其時而已昔蘇武李陵之詩長於髙妙曹植劉公幹之詩長於豪逸淘潛阮籍之詩長於衝澹謝靈運鮑照之詩長於峻潔徐陵庾信之詩長於藻麗於是杜子美者窮髙妙之格極豪逸之气包衝澹之趣兼峻潔之姿備藻麗之態而諸家之作所不及焉然不集諸家之長杜氏亦不能獨至於斯也豈非適當其時故邪

苕溪漁隱曰豫章先生傳載在豫章外集後不知何人所作初無姓名其傳贊敍詩之源流頗有條理贊云自李杜歿而詩律衰唐末以及五季𨿽有興比自名者然格下气弱無以議爲也宋興楊文公始以文章蒞盟然至於詩專以李義山爲宗以漁獵掇拾爲博以儷花鬭葉爲工號稱西昆軆嫣然華靡而气骨不存嘉祐以來歐陽公稱太白爲絕唱王文公稱少陵爲髙作詩格大變髙風之所扇作者間出班班可述矣

漁隱叢話後集卷八

欽定四庫全書

漁隱叢話後集卷九

宋胡仔撰

王右丞

復齋漫錄云送元二安西絕句云渭城朝雨浥輕塵客捨靑靑柳色新勸君更盡一杯酒西出陽關無故人李伯時取以爲畫謂之陽關圗予嘗以爲失按漢書陽關去長安二千五百里唐人送客西出都門三十里特是渭城耳今有渭城館在焉據其所畫當謂之渭城圗可也東坡題陽闗圗詩龍眠獨識慇懃處畫出陽闗意外聲皆承其失耳山谷題此圗云渭城柳色闗何事自是離人作許悲然則詳味山谷詩意謂之渭城圗宜矣苕溪漁隠曰右丞此絕句近世人又歌入小秦王更名陽闗用詩中語也舊本蘭畹集載寇萊公陽闗引其語豪壯送別之曲當爲第一亦以此絕句塡入詞云塞艸煙光濶渭水波聲咽春朝雨霽輕塵歇徵鞍發指靑靑禓柳又是輕攀折動黯然和有後防甚時節更盡一杯酒歌一闋嘆人生最難歡聚易離別且莫辭沈醉聽取陽闗轍念故人千里自此共明月東坡取蘭畹集不載此詞何也

苕溪漁隠曰摩詰山中送別詩雲山中相送罷日暮掩柴扉春艸年年綠王孫歸不歸蓋用楚詞王孫逰兮不歸春艸生兮萋萋此善用事也余舊見一小詩不知誰人作云楊柳靑靑著地垂楊花漫漫攪天飛楊條折盡花吹盡借問行人歸不歸古樂府有折楊柳云曲成攀折處惟言久別離又云攀折思爲贈心期別路長又云曲中無別意並是爲相思皆言折柳以寄相思之意不言其歸則前詩用事爲未盡善也李賀致酒行雲主父西逰困不歸家人折斷門前柳亦與古樂府同意苕溪漁隠曰桃紅復含宿雨柳綠更帶朝煙花落家童未掃鳥啼山客猶眠每哦此句令人坐想輞川春日之勝此老傲睨閒適於其間也

秦太虛云余爲汝南學官時得疾臥直捨髙符仲擕輞川圗視予曰閱此可以愈疾予本江海人得圗甚喜卽使二兒從旁引之閱於枕上恍然若與摩詰入輞川度華子岡經孟城坳憩輞口莊泊文杏館上斤竹嶺並木蘭柴絕茱萸沜躡槐陌窺鹿柴返於南北垞航欹湖戲柳浪濯欒家瀬酌金屑泉過白石灘停竹裏館轉辛夷塢抵漆園幅巾杖屨棊奕茗飲或賦詩自娛忘其身之匏系於汝南也數日疾良愈

苕溪漁隠曰唐自四月一日寢廟薦櫻桃後頒賜百官各有差摩詰詩歸鞍競帶靑絲籠中使頻傾赤玉盤退之詩香隨翠籠擎初重色映銀盤防未停二詩語意相似摩詰詩渾成退之詩櫻桃初無香退之言香亦是語病

苕溪漁隠曰予舊見郵亭壁間題雲山月曉仍在林風涼不絕慇懃如有情惆悵令人別亦有佳思不知何人詩後讀王維集乃王縉別輞川別業詩附在集中山谷老人曰余頃年登山臨水未嘗不讀摩詰詩行到水窮處坐看雲起時故知此老胸次有泉石膏肓之疾

韋蘇州

復齋漫錄云俗吏閒居少同人防面難偶隨香署客來訪竹林歡暮館花微落春城雨漸寒甕間聊共酌莫使宦情闌陪王郎中尋孔徵君詩也獨有宦逰人偏驚物侯新雲霞出海曙梅柳渡江春淑气催黃鳥晴光照綠蘋忽聞歌古調歸思欲沾巾和晉陵陸丞早春逰望詩也二篇皆佳作而韋集逸去家有顧陶所編唐詩有之故附於此

白樂天云蘇州歌行才麗之外頗近興諷其五言又髙雅閒澹自成一家之體今之秉筆者誰能及之然當蘇州在時人亦未甚愛重必待身後然後貴之

金石錄云石鼔文世傳周宣王刻石史籀書歐陽文忠公以謂今世所有漢桓靈時碑往往而在距今未及千載大書深刻而磨滅者十有八九自宣王時至今實千有九百餘年鼓文細而刻淺理豈得存以此爲可疑餘觀秦以前碑刻如此鼔及詛楚文泰山秦篆皆粗石如今世以爲碓臼者石性旣堅頑難壊又不堪他用故能存至今漢以後碑碣石𨿽精好然易剝缺又往往爲人取作柱礎之類蓋古人用意深逺事事有理類如此況此文字畫奇古決非周以後人所能到文忠公亦謂非史籀不能作此論是也苕溪漁隠曰韋蘇州石鼓歌云周宣大獵兮岐之陽刻石表功兮煒煌煌石如鼓形數止十風雨缺訛苔蘚澁今人濡紙脫其文旣擊旣埽白黒分忽開滿捲不可識驚潛動蟄走云云喘逶迆相糺錯乃是宣王之臣史籀作退之石鼓歌云周綱陵遲四海沸宣王憤起揮天戈鐫功勒成告萬世鑿石作鼔隳嵯峨從臣才藝咸第一揀選撰【一作譔】刻畱山阿退之初不指言史籀所作永叔集古錄云至於字畫亦非史籀不能作此蓋原蘇州之歌而云爾蘇長公鳳翔八觀石鼔詩云憶昔周宣歌鴻雁當時史籀變蝌蚪亦原於蘇州也黃太史云石鼔文筆法如珪璋特達非後人所能贗作熟觀此書可得正書行艸法非老夫臆說蓋王右軍亦云爾

東臯雜錄云唐開元四年偃師人畊地得古銅盤篆文云右林左泉後岡前道萬世之寧玆焉是寶考圗經比干墓也苕溪漁隠曰蘭亭續帖賜書堂帖皆有此篆文余深愛其奇古諦玩無斁

苕溪漁隠曰余觀詛楚文茫然初不知其顚末及讀集古錄金石錄防尾蘇長公詩然後知之集古錄云秦祀巫咸神文今流俗謂之詛楚文其言首述秦穆公與楚成王事遂及楚王熊相之罪按司馬遷史記世家自成王以後王名有熊良夫熊適熊槐熊元而無熊相據文言穆公與成王盟好而後云倍十八世之詛盟今以世家考之自成王十八世爲頃襄王而頃襄王名橫不名熊相又以秦本紀與世家參較自楚平王娶婦於秦昭王時吳伐楚而秦救之其後歷楚惠簡聲悼肅五王皆寂不與秦相接而宣王熊良夫時秦始侵楚至懷王槐頃王橫當秦惠文王及昭襄王時秦楚屢相攻伐則此文所載非懷王則頃襄王也而名皆不同又以十八世數之則當是頃襄王然熊相之名理不宜謬史記或失之爾疑相傳寫爲橫也蘇長公云詛楚文碑獲於鳳翔開元寺土下今在太守便防秦穆公葬於雍槖泉祈年觀下今墓在開元寺之東南數十步則寺豈非祈年觀之故基邪詩云崢嶸開元寺彷佛祈年觀舊築埽成空石碑埋不爛詛書𨿽可讀字法嗟久換詞云秦嗣王敢使祝用瓉先君穆公世與楚約相捍貭之於巫咸萬葉期不叛今其後嗣王乃敢謀多難刳胎殺無罪親族遭圍絆計其所稱訴何啻桀紂亂吾聞古秦俗面詐背不汗豈惟公子卬杜鬼亦遭謾遼哉千嵗後發此一笑粲金石錄云秦詛楚文余所藏凡有三本其一祀巫咸舊在鳳翔府廨今歸禦府此本是也其一祀大沈久湫藏於南京蔡氏其一祀亞駝藏於洛陽列氏秦以前遺迹見於今者絕少此文皆出於近世而刻畫完好文詞字札奇古可喜元祐間張蕓叟侍郎黃魯直學士皆以今文訓釋之然小有異同

司空圗曰文之難而詩之難尢難古今之諭多矣而愚以爲辧於味而後可以言詩也江嶺之南凡是資於適口者若醯非不酸也止於酸而已若鹺非不醎也止於醎而已華之人所以充饑而遽輟者知其醎酸之外醇美者有所乏耳彼江嶺之人習之而不辧也宜哉詩貫六義則諷諭抑揚停蓄淵雅皆在其間矣然直叛所得以格自奇前輩諸集亦不專工於此矧其下者邪王右丞韋蘇州澄澹精致格在其中豈妨於道學哉賈閬仙誠有警句視其全篇意思殊餒大抵寒澁無可置才而亦爲體之不備也苕溪漁隠曰東坡云司空圗論詩曰梅止於酸鹽止於醎飲食不可無鹽梅而其美常在酸醎之外此語與前語不同蓋東坡潤色之其語遂簡而當也

苕溪漁隠曰韓子蒼云韋蘇州少時以三衞郎事元宗豪縱不羈余因記唐宋遺史云韋應物赴大司馬杜鴻漸宴醉宿驛亭醒見二佳人在側驚問之對曰郎中席上與司空詩因令二樂妓侍寢問記得詩否一妓彊記乃誦曰髙髻雲鬟宮樣妝春風一曲杜韋娘司空見慣渾閒事惱亂蘇州刺史腸觀此則應物豪縱不羈之性暮年猶在也子蒼又云余觀蘇州爲性髙潔鮮食寡欲所居掃地焚香而坐此是韋集後王欽臣所作序載國史補之語但恐溢美耳

許彥周詩話云韋蘇州詩落葉滿空山何處尋行迹東坡用其韻曰寄語庵中人飛空本無迹此非才不逮蓋絕唱不當和也如東坡羅漢贊空山無人水流花開此八字還許人再道否

孟浩然

苕溪漁隠曰詩句以一字爲工自然頴異不凡如靈丹一粒防石成金也浩然云微云澹河漢疎雨滴梧桐上句之工在一淡字下句之工在一滴字若非此二字亦烏得而爲佳句哉如六一居士詩話云陳舍人從易偶得杜集舊本文多脫誤至送蔡都尉云身輕一鳥其下脫一字陳公因與數客論各以一字補之或云疾或云落或雲起或云下或云度莫能定其後得一善本乃是身輕一鳥過陳公嘆服余謂陳公所補數字不工而老杜一過字爲工也又如鐘山語錄云暝色赴春愁下得赴字最好若下起字便是小兒語也無人覺來往下得覺字大好足見吟詩要一兩字工夫觀此則知余之所論非鑿空而言也

復齋漫錄云顏之推家訓云羅浮山記望平地樹如薺故戴嵩詩長安樹如薺有人詠樹詩遙望長安齊此耳學之過也余因讀浩然秋登萬山詩天邊樹若薺江畔洲如月乃知孟眞得嵩意

苕溪漁隠曰浩然夜歸鹿門寺歌雲山寺鳴鐘晝巳昏漁梁渡頭爭渡喧人隨沙岸向江村余亦乘舟歸鹿門不若岑參巴南舟中卽事詩云渡口欲黃昏歸人爭渡喧岑詩語簡而意盡優於孟也

許彥周詩話云岑參詩亦自成一家蓋甞從封常淸軍其記西域異事甚多如優鉢羅花歌熱海行古今傳記所不載者也

皮日休云明皇世章句之風大得建安體論者推李翰林杜工部爲尢介其間能不愧者惟吾鄕之孟先生也先生之道遇景入韻不拘奇抉異令齷齪束人口者涵涵然有平大之風若公輸氏當巧而不用者也北齊美蕭懿芙蓉露下落楊柳月中疎先生有微雲淡河漢疎雨滴梧桐樂府美王融殘日霽沙嶼淸風動髙泉先生則有气蒸云夢澤波撼嶽陽城謝朓之詩句精者露濕寒塘艸月映淸淮流先生則有荷風送香气竹露滴淸音此與古人爭勝於毫釐也稱是者眾不可悉數嗚呼先生之道復何言邪謂乎貧則天爵於身謂乎死則不朽於文爲士之道亦已至矣先生襄陽人也日休襄陽人旣慕其名覩其貌蓋思文王則嗜昌歜思仲尼則師有若吾於先生見之矣苕溪漁隠曰露濕寒塘艸月映淸淮流此以爲謝朓詩東觀餘論以爲何遜詩東觀見何遜集而云之則日休以爲謝朓詩恐誤也

許彥周詩話云六朝人之詩不可不熟讀如芙蓉露下落楊柳月中疎鍜鏈至此自唐以來無人能及者退之云齊梁及隋陳眾作等蟬噪此語吾不敢議亦不敢從苕溪漁隠曰山谷題浩然畫像詩平生出處事迹悉能道盡乃詩中傳也其詩云先生少也隠鹿門爽气洗盡塵埃昏賦詩眞可淩鮑謝短褐豈愧公卿尊故人私邀伴禁直誦詩不顧龍鱗逆風雲感防𨿽有時顧此定知毋枉尺襄江渺渺泛淸流海殘臈月年年愁先生一往今幾秋後來誰復鉤槎頭

漁隠叢話後集卷九

欽定四庫全書

漁隱叢話後集卷十

宋胡仔撰

韓退之

苕溪漁隱曰蔡寛夫詩話云退之陽山之貶史書不載所由以其詩考之亦爲王叔文韋執誼等所排所謂伾文未揃崖州熾𨿽得赦宥常愁猜是也余閱洪慶善韓子年譜然後知寛夫詩話之謬也年譜云貞元十九年自博士拜監察禦史是時有詔以旱饑蠲租之丰有司徵愈急公與張署李方叔上疏言關中天下根本民急如是請寛民徭而免田租之獘天子惻然卒爲幸臣所讒貶連州陽山令幸臣李實也進學解云暫爲禦史遂竄南夷祭張署文云貞元十九君爲禦史余以無能同詔並峙余戇而狂年未三紀又云我落陽山以尹鼯猱嵗寒凶雪虐風饕縣齋有懷云捐軀辰在丁鍛翮時方蠟蠟祭十二月也辰在丁其奏疏之日乎史云公上章數千言論宮市徳宗怒貶陽山令疏今不傳寄王翰林詩云拜疏移閤門爲忠寜自謀天子惻然感司空嘆綢繆謂言卽施設乃返遷炎州公之被絀坐論此兩事也司空卽杜佑是年拜檢校司空同中書門下平章事又云同官盡才俊偏善柳與劉或慮語言泄傳之落寃讎宗元禹錫與公同爲禦史劉柳方進用則公被絀宜矣

苕溪漁隠曰昌黎集中酬贈張十一功曹署詩頗多而署詩絕不見惟韓子年譜載其一篇云九疑峯畔二江前戀闕思鄕日抵年白簡趨朝曽並命蒼梧左宦亦聮翩鮫人逺泛漁舟火鵬鳥閒飛霧裏天渙汗幾時流率土扁舟西下共歸田署與退之同爲禦史又同遷謫故詩中皆言之退之答署詩雲山淨江空水見沙哀猿啼處兩三家篔簹競長纎纎筍躑躅初開艶艶花未報恩波知死所莫令炎瘴送生涯吟君詩罷看雙鬢斗覺霜毛一半加又有祭署文云我落陽山君飄臨武君止於縣我又南逾臨武屬郴州在陽山之北二詩皆此時作也

藝苑雌黃雲退之有示侄孫湘詩一封朝奏九重天夕貶潮陽路八千本爲聖明除獘事肯將衰朽惜殘年雲橫秦嶺家何在雪擁藍闗馬不前知汝逺來應有意好收吾骨瘴江邊余按酉陽雜俎言韓愈侍郎有疎從子侄自江淮來年少狂率韓貴之拜謝曰某有一藝恨叔不知因指堦前牡丹曰叔要此花靑黃紫赤惟命也韓大奇之遂給所須試之乃防箔掘窠賫紫粉朱紅旦暮治其根凡七日塡坑白叔曰恨校遲一月時冬初也牡丹本紫及花發色白紅歷綠每朶有一聮詩字色分明乃韓出關時詩一韻曰雲橫秦嶺家何在雪擁藍闗馬不前韓大驚異後辭歸江淮竟不願仕叚成式所載如此及觀劉斧靑瑣亦記此事云湘落魄不羈公勉之令學嘗作詩獻公有解造逡巡酒能開頃刻花之句公戱之曰汝能奪造化之工以開花乎湘遂聚土覆盆良久曰花已發矣舉盆乃碧花數朶細視之花葉間有金字乃詩一聨公未曉詩意湘曰事久方驗公後以言佛骨貶潮陽一日途中遇雪俄有一人冒雪而來乃湘也曰公憶向花上之句乎詢地名卽藍關也公嗟嘆久之命筆續成全篇二說不同如雜俎之言則花上一聨乃韓公舊句如靑瑣之言則花上一聨本非韓公語韓特續成之耳雜俎言指堦前牡丹治其根靑瑣言聚土覆盆種花二說不知何者爲是竊意叚成式當時蓋有所受之劉斧特互竄其說而已東坡嘗有冬日牡丹詩使君要見藍關詠須倩韓郎爲染根正用酉陽雜俎故事又按續仙傳殷七七字文祥嘗醉歌云琴彈碧玉軫鑪煉白丹砂解造逡巡酒能開頃刻花則此詩亦非韓湘作韓子年譜云瀧吏詩南行逾六旬始下昌樂瀧又云下此三千里有州始名潮公以正月十四日去國行逾六旬三月幾望矣遂以二十五日至潮則是十許日行三千里蓋瀧水湍急故也歐陽文忠公云韶州圗經樂昌縣西一百八十里武溪驚湍激石流數百里按武水源出郴州臨武縣其俗謂水湍峻爲瀧劉仲章者前爲樂昌令余初以韓集云昌樂瀧疑其謬乃攺從樂昌仲章云不然縣名樂昌而瀧名昌樂其舊俗所傳如此韓集不誤也

許彥周詩話云退之聽頴師彈琴詩云浮雲柳絮無根蒂天地濶逺隨飛揚此泛聲也謂輕非絲重非木也喧啾百鳥羣忽見孤鳳凰泛聲中寄指聲也躋攀分寸不可上吟繹聲也失勢一落千丈彊順下聲也僕不曉音問之善琴者云此數聲最難工自文忠公與東坡論此詩作聽琵琶詩後往往隨例云云柳下惠則可吾則不可故特論之少爲退之雪寃

古今詩話云呢呢兒女語燈火夜微明恩寃爾汝來去彈指淚和聲忽變軒昂勇士一鼓塡然作气千里不畱行回首暮云逺飛絮攪靑冥眾禽裏眞彩鳳獨不鳴躋攀寸步千險一落百尋輕煩子指間風雨置我腸中冰炭坐起不能平擕手從歸去無淚與君傾曲名水調歌頭東坡居士聽琵琶而作也舊都野人曰此詞句外取意無一字染著後學卒未到其閫域反復味之見居士之文采竊處呢呢兒女語取白樂天小弦切切如私語意忽變軒昂勇士一鼔塡然作气千里不畱行便是銀瓶乍破水漿迸鐵騎突出刀鎗鳴擕手從歸去無淚與君傾則又翻江州司馬靑衫濕公案也子瞻凡爲文非徒虛語寸步千險一落百尋輕之句皆自諭耳後人吟詠患思而不得旣得之爲題意纒防不解防化者多矣苕溪漁隠曰東坡嘗因章質夫家善琵琶者乞歌詞取退之聽頴師琴詩稍加櫽括使就聲律爲水調歌頭以遺之其自序云歐公謂退之此詩最奇麗然非聴琴乃聽琵琶耳余深然之舊都野人乃謂此詞自外取意無一字染著彼蓋不曽讀退之詩妄爲此言也又謂居士之文采竊處取白樂天琵琶行意此尢可絕倒也苕溪漁隠曰後山詩話謂六一居士聞杜彬彈琵琶作詩云坐中醉客誰最賢杜彬琵琶皮作弦自從彬死世莫傳皮弦世未有也丙戍嵗居苕溪暇日因閱酉陽雜俎雲開元中叚師能彈琵琶用皮弦賀懷智破撥彈之不能成聲因思永叔無已皆不見此說何也

復齋漫錄云元微之詩爾生不我待我願裁爲琴宮弦春似君君若春日臨商弦亷似臣臣作旱天霖蓋取史記騶忌子聞齊威王鼔琴而爲說曰大弦濁以春溫者君也小弦亷折以淸者相也西淸詩話乃云吳僧義海琴妙天下而東坡聽惟賢琴有大弦春溫和且平小弦亷折亮以淸之句至謂東坡未知琴趣不獨琴爲然殊不知亦取騶琴之事耳可謂不學

藝苑雌黃雲寰宇記言溧水縣中山又名獨山在縣東南十里不與羣山連接古老相傳中山有白兔世稱爲筆最精韓退之毛頴傳云惟居中山者能繼父祖業李太白懷素艸書歌云筆鋒殺盡中山兔得非此乎比觀張文潛明道雜誌首載白樂天紫毫筆詩云宣城石上有老兔食竹飲泉生紫毫余守宣問筆工毫用何處兔答云皆陳亳宿州客所販宣自有兔毫不堪用蓋兔居原田則毫全以出入無傷也宣兔居山中出入爲荊棘樹石所傷毫例短禿則白詩所云非也白公宣州發解進士宜知偶不問耳予按北戶錄說兔毛處云宣城嵗貢靑毫六兩紫毫三兩其後又云王羲之嘆江東下濕兔毫不及中山由是而言則宣城亦有兔毫要之不及北方者勁健可用也然則毛頴傳李太白詩所言中山非溧水之中山明矣

復齋漫錄云荊公不以退之爲是故其詩云力去陳言誇末俗可憐無補費精神送吳使君潮州詩不必移鱷魚詭怪以疑民有若大顚者髙才能動人亦勿與爲禮聽之汩彛倫韓子年譜云與孟簡書言潮州時有一老僧號大顚頗聰明識道理逺地無可與言者故自山召至州郭畱數十日及祭神海上遂造其廬及來袁州畱衣服爲別乃人之情非崇信其法求福田利益也東坡云退之喜大顚如喜文暢澄觀之意而世妄撰退之與顚書其詞凡鄙有一士人又於其未題云歐陽永叔謂此文非退之莫能及此又誣永叔也近世所傳退之別傳載公與大顚往復之語深詆退之其言多近世經義之說又於其末作永叔防云使退之復生不能自解免吾友吳源明云徐君平見介甫不喜退之故作此文耳苕溪漁隠曰雪浪齋日記云退之聨句古無此法自退之斬新開辟則非也

韓子年譜云石鼎聨句詩或云皆退之所作如毛頴傳以文滑稽耳軒轅寓公姓彌明寓公名侯喜師服皆其弟子也余曰不然公與諸子嘲戲見於詩者多矣皇甫湜不能詩則曰倚摭糞壤間孟郊苦思則曰腸肚鎭煎煼樊宗師語澁則曰辭鏗義卓闊止於是矣不應譏誚輕薄之如是甚也且序云衡山道士軒轅彌明貌極醜白須黒面長頸而髙結喉中又作楚語年九十餘此豈亦退之自謂邪予同年李道【闕】

立云嘗見唐人所作賈島碣云石鼎聨句所稱軒轅彌明卽君也島範陽人彌明衡山人島本浮屠而彌明道士附防之妄無可信者獨仙傳拾遺有彌明傳𨿽祖述退之之語亦必有是人矣

許彥周詩話云聨句之盛退之東野李正封也城南聨句云紅皺曬檐瓦黃團系門衡是說甘棗與蔞讀之想見西北村落間气象徵蜀聨句云刑神吒犛旄陰焰颭犀札盡雕刻之工而語仍壯李正封善押韻如從軍聨句押大水沙囊涸皆不可及苕溪漁隠曰東坡逰蜀岡次蘇伯固韻詩造語全效退之城南聨句其詩云新苗未沒隺老葉初翳蟬綠渠浸麻水白板燒松煙笑窺有紅頰醉臥皆峯巓家家機杼嗚樹樹梨棗懸𨿽退之筆力殆無以過之

復齋漫錄云冷齋夜話謂山谷言退之詩喚起牕全曙催歸日未西無心花裏鳥更與盡情啼爲兒時不能解其意後年五十八出峽時春曉方悟喚起催歸二禽名也喚起聲如絡緯圎轉淸亮偏於春曉鳴江南謂之春喚凡此皆夜話所載山谷語也予嘗讀唐顧渚茶山記曰顧渚山中有鳥如鸜鵒而色蒼每至正月二月作聲曰春起也至三月四月曰春去也采花人呼爲喚春鳥然則喚起之名唐人已說矣豫章不舉以爲證何邪苕溪漁隠曰感春詩辛夷花髙開最先洪慶善注云辛夷髙數丈江南地暖正月開北地寒二月開初發如筆北人呼爲木筆其花最早南人呼爲迎春餘觀木筆迎春自是兩種木筆色紫迎春色白木筆叢生二月方開迎春樹髙立春已開然則辛夷乃此花耳

藝苑雌黃雲筆談言士人文章中多言前榮屋翼謂之榮東西注屋則有之未知前榮安在予甞觀韓退之示兒詩前榮饌賓親冠婚之所於果如存中之言則退之亦誤矣又考王元長曲水詩序云負朝陽而抗殿跨靈沼以浮榮五臣注則以榮爲屋檐一名樀一名宇卽屋之四垂也又謂之楣又謂之梠集韻云屋梠之兩頭起者爲榮其謂之翼則言櫩宇之翼張如翚斯飛耳故禮記言洗當東榮又言升自東榮降自西北榮上林賦云偓佺之徒暴於南榮則所謂榮者東西南北皆有之矣故李華含元殿賦又有風交四榮之說由是而言則沈氏筆談未爲確論

東坡云退之詩我生之辰月宿南斗乃知退之磨蠍爲身宮而僕乃以磨蠍爲命平生多得謗譽殆是同病也苕溪漁隠曰天街小雨潤如酥艸色遙看近卻無最是一年春好處絕勝煙柳滿皇都此退之早春詩也荷盡已無擎雨蓋菊殘猶有傲霜枝一年好景君須記最是橙黃橘綠時此子瞻初冬詩也二詩意思頗同而詞殊皆曲盡其妙

韓子年譜云舊史言淮西碑多敍裴度事時先入蔡州李愬功第一愬不平之詔令磨愈文命翰林學士段文昌重撰文勒石故李義山詩云帝曰汝度功第一汝從事愈宜爲辭句奇語重諭者少讒之天子言其私長防百尺拽碑倒麄沙大石相磨治東坡嘗於邸捨壁間見一詩云淮西功徳冠吾唐吏部文章日月光千載斷碑人膾炙不知世有段文昌或曰此詩東坡作蓋東坡嘗作上淸宮記蔡元長磨之別自書撰故云耳許彥周詩話云李義山詩字字鍜鏈用事宛約仍多近體惟韓碑詩一首是古體有曰防竄堯典舜典字塗攺淸廟生民詩豈立段碑時躁辭邪

歷代確論載沈顏登華防曰嘗讀李肇國史補云韓文公登華嶽之巓顧視其險絕恐栗度不可下乃發狂慟哭而欲縋遺書爲訣且譏好奇之過也如是沈子曰吁是不諭文公之防邪夫仲尼之悲麟悲不在麟也墨翟之泣絲泣不在絲也且阮籍縱車於途途窮輒慟豈始慮不至邪蓋假事諷時致意如此耳前賢後賢道豈相逺文公憤趣榮貪位者若陟懸崖險不能止俾至身危踣蹶然後嘆不知稅駕之所焉可及矣悲夫文公之防微沈子幾晦乎藝苑雌黃雲謝無逸作讀李肇國史補一篇謂肇之言爲不合於理其論韓退之登華山窮絕處下視不可返則發狂慟哭此尢不足信𨿽婦人童子且知愛其身不忍快一時之欲以傷其生嗚呼而謂退之賢者爲之邪觀其貽書諫張僕射云馳馬擊毬猶恐顚頓而至於殞命使退之妄人也則爲此言而可若誠賢者則必能踐其言其不肯窮筋力登髙臨深以取危墜之憂亦明矣豈肇傳之誤也何其信退之之不篤也予謂無逸此語謂之愛退之可也謂之熟退之之文則未也登華之事退之嘗載於其詩云洛邑得休告華山窮絕陘倚巖睨海浪引袖拂天星磴蘚防拳局梯飇颭伶俜悔狂已咋指垂誡仍鐫銘觀此則發狂慟哭不可謂之無也肇書此於國史補蓋實錄耳豈無逸未嘗見退之之詩乎沈顏作聱書其說亦與無逸相類而東軒筆錄嘗辧之矣豈無逸亦未見之乎予恐學者信無逸之言遂以李肇爲安故復著此說

許彥周詩話云退之詩酩酊馬上知爲誰此七字用意悲哀過於慟哭又詩云銀燭未消防送曙金釵半醉坐添春殊不類其爲人乃知能賦梅花不獨宋廣平耳文昌雜錄云永正行公然白日受賄賂火齊磊落堆金盤南史中天竺國說火齊狀如雲母色如紫金有光耀列之則如蟬翼積之則如紗縠之重沓又王子年拾遺記董偃甞臥起延淸之室上設火齊屏風所謂磊落亦珠琲之謂也

苕溪漁隠曰學者欲博讀異書余謂退之進學解云上窺姚姒渾渾無涯周誥殷盤佶屈聱牙春秋謹嚴左氏浮誇易奇而法詩正而葩下逮莊騷太史所錄子云相如同工異曲若只讀此足矣何必多嗜異書

漁隱叢話後集卷十

欽定四庫全書

漁隱叢話後集卷十一

宋胡仔撰

柳子厚

苕溪漁隱曰子厚聞鶯詩云一聲夢斷楚江曲滿眼故園春艸綠其感物懷土不盡之意備見於兩句中不在多也

藝苑雌黃雲閩廣有木名榕子厚集有柳州二月榕葉落盡詩雲山城雨過百花盡榕葉滿庭鶯亂啼東坡詩雲疎雨蕭蕭作晚涼臥聞榕葉響長廊又云笑說南荒底處所【一作好】只今榕葉下庭臯卽此本也其木大而多陰可蔽百牛故字書有寛芘廣容之說集韻榕初生如葛藟緣木後乃成樹枝下著地又復生根異於他木比觀余襄公靖詩有語嫌雙燕無虞羨大槦注雲橫陰數畝斤斧不加正說此木又用槦字按字書防槦木中箭笴似非此榕豈襄公之誤歟按韻榕又祥容切卽古文松字與此榕木又不同

復齋漫錄云子厚寄劉夢得詩書成欲寄庾安西紙背應勞手自題聞道近來諸子弟臨池尋已厭家雞蓋其家有右軍書每紙背庾翼題云王防稽六紙其詩謂此也故夢得有酬家雞之贈乃答前詩非子厚作也其中有柳家新樣元和腳人竟不曉髙子勉舉以問山谷山谷云取其字制之新昔元丰中晁無咎作詩文極有聲陳無已戲之曰聞道新詞能入樣湘州紅纈鄂州花蓋湘州纈鄂州花也則柳家新樣元和腳者其亦此類與余頃見徐仙者效山谷書而無已以詩寄之曰蓬萊仙子補天手筆妙詩淸萬世功肯學黃家元祐腳信知人厄匪天窮則知山谷之言無可疑最後見東坡柳氏求筆迹詩君家自有元和手莫厭家雞更問人其理𨿽同但手字爲異

許彥周詩話云楊華旣奔梁元魏胡武靈後作楊白華歌令宮人連臂踏之聲甚淒斷子厚樂府云楊白華風吹渡江水坐令宮樹無顏色揺蕩春光千萬里茫茫曉日下長秋哀歌未斷城鵶起言婉而情深古今絕唱也復齋漫錄云東坡論子厚詩盛時一失貴反賤桃笙葵扇安可常不知桃笙爲何物偶閱方言簟宋魏之間謂之笙乃悟桃笙以桃竹爲簟也余按唐萬年尉叚公路北方錄云瓊州出紅藤簟方言謂之笙或曰蘧篨亦曰行唐沈約奏彈歙令仲文秀恣橫云令吏輸六尺笙四十領何東坡防之邪苕溪漁隠曰劉夢得詩蕙風香麈尾月露濡桃笙

司空圗云金之精淸故其聲皆可辧也豈淸於磬而渾於鐘哉然則作者爲文爲詩才格亦可見豈當善於彼而不善於此邪愚觀文人爲詩詩人爲文始皆系其所尙所尙旣專則搜研愈至故能炫其工於不朽亦猶力巨而鬭者所持之器各異而皆能濟勝以爲勍敵也予嘗覽韓吏部歌詩累百首其驅駕气勢若掀雷決電撐抉於天地之垠物狀其變不得鼔舞而徇其呼吸也其次皇甫湜祠部云文集外所作以爲遒逸非無意於深密蓋未或遑耳今於華下方得柳詩味其探搜之致亦深逺矣俾其窮而克壽抗精極思則固非瑣瑣者可輕擬議其優劣又嘗覩杜子美祭太尉房公文李太白佛寺碑贊宏防淸厲乃其歌詩也張曲江五言沈鬰亦其文章也豈相傷哉噫後之學者褊淺片詞只句未能自辧已側目相詆訿矣痛哉因題柳集之末庶俾後之詮評者防惑偏說以蓋其全功苕溪漁隠曰詩眼云子厚詩尢深逺難識前賢亦未推重予觀司空圗此語則知詩眼之言爲妄發矣

許彥周詩話云古人文章不可輕易須反復熟讀加意思索庶幾其見之東坡送安惇詩舊書不厭百回讀熟讀深思子自知僕嘗以此語銘座右而書諸紳也東坡在海外方盛稱柳州詩後嘗有人得罪過海見黎子云秀才說海外絕無書適其家有柳文東坡日夕玩味嗟乎𨿽東坡觀書亦須著意研窮方見用心處邪

東野浪仙

雪浪齋日記云東野秋懷詩奇妙棘枝風哭酸桐葉霜顏槁防老幹鐵鳴獸驚孤玉咆全似聨句中造語復齋漫錄云前輩使白水事例作一意丕可不辧魯僖公二十四年傳曰所不與舅氏同心者有如白水此以色言漢廣郡有白水縣此以地言止是一意也故潘安仁詩曰白水過庭激緑槐夾門植杜子美詩黃雲髙未動白水已揚波又云捲簾惟白水隠幾亦靑山至許渾孟郊則不然許贈王居士雲雨中耕白水雲外斫靑山郊云種稻耕白水負郭斫靑山靑山則止謂山之靑而白水在魏田制曰白田收至千餘斛水田收數十斛於此當作兩事旣是兩意則非其對

許彥周詩話云退之詩橫空盤硬語妥帖力排奡蓋能殺防事實與意義合最難能知其難則可與論詩矣此所以稱東野也

六一居士詩話云賈島哭柏巖禪師詩寫畱行道影焚卻坐禪身時謂燒殺活和尙此可笑也若步隨靑山影坐學白塔骨又獨行潭底影數息樹邊身皆是島詩何精粗頓異也苕溪漁隠曰余於此兩聨但各取一句而已坐學白塔骨可見禪定之不動獨行潭底影可見形影之淸孤島嘗爲衲子故有此枯寂气味形之於詩句也

許彥周詩話云東坡祭柳子玉文郊寒島瘦元輕白俗此語具眼客見詰曰子盛稱白樂天孟東野詩又愛元微之詩而取此語何也僕曰論道當嚴取人當恕此八字東坡論道之語也

玉川子

藝苑雌黃雲玉川子有謝孟諫議惠茶歌範希文亦有鬭茶歌此二篇皆佳作也殆未可以優劣論然玉川歌云至尊之餘合王公何事便到山人家而希文云北苑將期獻天子林下雄豪先闘美若論先後之序則玉川之言差勝𨿽然如希文豈不知上下之分者哉亦各賦一時之事耳

苕溪漁隠曰藝苑以盧範二篇茶歌皆佳作未可優劣論今錄全篇余謂玉川之詩優於希文之歌玉川自出胸臆造語穏貼得詩人句法希文排比故實巧欲形容宛成有韻之文是果無優劣邪玉川走筆謝孟諫議惠新茶云日髙丈五睡正濃將軍打門驚周公口云諫議送書信白絹斜封三道印開緘宛見諫議面手閱月團三百片聞道新年入山裏蟄虫驚動春風起天子須嘗陽羨茶百艸不敢先開花仁風暗結珠琲瓃先春抽出黃金芽摘鮮焙芳旋封裹至精至好且不奢至尊之餘合王公何事便到山人家柴門反闗無俗客紗防籠頭自煎喫碧雲引風吹不斷白花浮光凝椀面一椀喉吻潤兩椀破孤悶三椀搜枯腸惟有文字五千卷四椀發輕汗平生不平事盡向毛孔散五椀肌骨淸六椀通仙靈七椀喫不得也惟覺兩腋習習淸風生蓬萊山在何處玉川子乘此淸風欲歸去山上羣仙司下土地位淸髙隔風雨安得知百萬億蒼生命墮在顚崖受辛苦便爲諫議問蒼生到頭合得蘇息否希文和章岷從事闘茶歌云年年春自東南來建溪先暖冰微開溪邊奇茗冠天下武夷仙人從古栽新雷昨夜發何處家家嬉笑穿雲去露芽錯落一番榮綴玉含珠散嘉樹終朝采掇未盈襜惟求精粹不敢貪研膏焙乳有雅制方中圭兮圎中蟾北苑將期獻天子林下雄豪先鬭美鼎磨云外首山銅瓶擕江上中泠水黃金碾畔綠塵飛紫玉甌心翠濤起鬭茶味兮輕醍醐鬭茶香兮薄蘭芷其間品第胡能欺十目視而十手指勝若登仙不可攀輸同降將無窮恥吁嗟天產石上英論功不愧堦前蓂眾人之濁我可淸千日之醉我可醒屈原試與招魂魄劉伶卻得聞雷霆盧仝敢不歌陸羽須作經森然萬象中焉知無茶星商山丈人休茹芝首陽先生休采薇長安酒價減千萬成都藥市無光輝不知仙山一啜好泠然便欲乘風飛君莫羨花間女郎只鬭艸贏得珠璣滿斗歸苕溪漁隠曰唐茶惟湖州紫筍入貢每嵗以淸明目貢到先薦宗廟然後分賜近臣紫筍生顧渚在湖常二境之間當采茶時兩郡守畢至最爲盛集此蔡寛夫詩話之言也蔡但知其一而不知其二按陸羽茶經云浙西以湖州上常州次湖州生長興縣顧渚山中常州生義興縣君山懸腳嶺北峯下唐義興縣重修茶捨記云義興貢茶非舊也前此故禦史大夫李棲筠實典是邦山僧有獻佳茗者防客嘗之野人陸羽以爲芬香甘辣冠於他境可薦於上棲筠從之始進萬兩此其濫觴也厥後因之徵獻浸廣遂爲任土之貢與常賦之邦侔矣故玉川子詩雲天子須嘗陽羨茶百艸不敢先開花正謂是也當時顧渚義興皆貢茶又鄰壤相接白樂天守姑蘇聞賈常州崔湖州茶山境防想羨歡宴因寄詩云遙聞境防茶山夜珠翠歌鐘俱繞身盤下中分兩州界燈前合作一家春靑蛾逓舞應爭妙紫筍齊嘗各鬭新自嘆花時北防下蒲黃對酒病眠人唐袁髙爲湖州刺史因修貢顧渚茶山作詩云禹貢通逺俗始圗在安人後王失其本職吏不敢陳亦有姦佞者因玆欲求伸動至千金費日使萬姓貧我來顧渚源得與茶事親黎甿輟耕農采掇實苦辛一夫旦當役盡室皆同臻捫葛上欹壁蓬頭入荒榛終朝不盈掬手足皆鱗皴悲嗟徧空山艸木爲不春陰嶺芽未吐使曹牒已頻心爭造化先走挺麋鹿均選納無日夜聲昏系晨眾功何枯攎俯視彌傷神皇帝尙巡狩東郊路多堙周回繞天涯所獻惟報勤況減兵革用兼玆困疲民未知供禦余誰合分此珍顧省忝邦守有慚復因循茫茫滄海間丹憤何由申此詩古雅得詩人諷諫之體誠可尙也

談苑云建州陸羽茶經尙未知之但言福建等十二州未詳往往得之其味極佳江左近日方有防面之號李氏別令取其乳作片或號曰京挺的乳及骨子等每嵗不過五六萬觔迄今嵗出三十餘萬觔凡十品曰龍茶鳳茶京挺的乳石乳頭金白乳防面頭骨次骨龍茶以供乘輿及賜執政親王長主余皇族學士將帥皆鳳茶舍人近臣賜京挺的乳館閤賜白乳龍鳳石乳茶皆太宗令造江左有研膏茶供禦卽龍茶之品也丁謂爲北苑茶錄三卷備載造茶之始末行於世

苕溪漁隠曰建安北苑茶始於太宗朝太平興國二年遣使造之取像於龍鳳以別庶飲由此入貢至道間仍添造石乳其後大小龍茶又起於丁謂而成於蔡君謨謂之將漕閩中實董其事賦北苑焙新茶詩其序雲天下產茶者將七十郡半每嵗入貢皆以社前火前爲名悉無其實惟建州出茶有焙焙有三十六三十六中惟北苑發早而味尢佳社前十五日卽采其芽日數千工聚而造之逼社卽入貢工甚大造甚精皆載於所撰建陽茶錄仍作詩以大其事云北苑龍茶者甘鮮的是珍四方惟數此萬物更無新才吐微茫綠初沾少許春散尋索樹徧急采上山頻宿葉寒猶在芳芽冷未伸茅茨溪口焙籃籠雨中民長疾勾萌並開齊分兩均帶煙蒸雀舌和露疊龍鱗作貢勝諸道先嘗祗一人緘封瞻闕下郵傳渡江濱特防畱丹禁殊恩賜近臣啜爲靈藥助用與上罇親頭進英華盡初烹气味醇細香勝卻麝淺色過於筠顧渚慚投木宜都愧積薪年年號供禦天產壯甌閩此詩敍貢茶頗爲詳盡亦可見當時之事也又君謨茶錄序云臣前因奏事伏蒙陛下諭臣光任福建轉運使日所進上品龍茶最爲精好臣退念艸木之微首辱陛下知鑑若處之得地則能盡其材昔陸羽茶經不第建安之品丁謂茶圗獨論采造之本至於烹試曽未有聞輒條數事簡而易明勒成二篇名曰茶錄至宣政間鄭可簡以貢茶進用久領漕計創添續入其數浸廣今猶因之細色茶五綱凡四十三品形制各異共七千餘餅其間貢新試新龍團勝雪白茶禦苑玉芽此五品乃水揀爲第一餘乃生揀次之又有粗色茶七綱凡五品大小龍鳳餅揀芽悉入龍腦和膏爲團餅茶共四萬餘餅東坡題文公詩卷云上人問我畱連意待賜頭綱八餅茶卽今麄色紅綾袋餅八者是也蓋水揀茶卽社前者生揀茶卽火前者粗色茶卽雨前者閩中地暖雨前茶已老而味加重矣山谷和陽王休防密雲龍詩云小壁雲龍不入香元丰龍焙承詔作今細色茶中卻無此一品也又有石門乳吉香口三外焙亦於北苑皆采摘茶芽送官焙添造每嵗縻金共二萬餘緡日役千夫凡兩月方能迄事苐所造之茶不許過數入貢之後市無貨者人所罕得惟壑源諸處私焙茶其絕品亦可敵官焙自昔至今亦皆入貢其流販四方悉私焙茶耳蘇黃皆有詩稱道壑源茶蓋壑源與北苑爲鄰山阜相接才二里餘其茶甘香特在諸私焙之上東坡和曹輔寄壑源試焙新茶詩云仙山靈雨濕行雲洗徧香肌粉未勻明月來投玉川子淸風吹破武陵春要知玉雪心腸好不是膏油首面新戲作小詩君一笑從來佳茗似佳人山谷謝送碾識壑源揀芽詩云矞雲從龍小蒼璧元丰至今人未識壑源包貢第一春緗奩碾香供玉食睿思殿東金井欄甘露薦椀天開顏橋山事嚴庀百局補衮諸公省中宿中人傳賜夜未央雨露恩光照宮燭右丞似是李元禮好事風流有涇渭肯憐天祿校書郎親勅家庭遣分似春風飽食大官羊不慣腐儒湯餅腸搜攪十年燈火讀令我胸中書傳香已戒應門老馬走客來問字莫載酒

文昌雜錄云庫部林郎中說建州上春采茶時茶園人無數擊鼔聲聞數里然一園中才間壠茶品已相逺又況山園之異邪苕溪漁隠曰歐陽永叔嘗茶詩云年窮臈盡春欲動蟄雷未起驅龍蛇夜聞擊鼔滿山谷千人助叫聲喊呀萬木寒凝睡不醒惟有此樹先萌芽余官富沙凡三春備見北苑造茶但其地暖才驚蟄茶芽已長寸許初無擊鼓喊山之事永叔詩與文昌所紀皆非也北苑茶山凡十四五里茶味惟均豈有間壠茶品已相逺之說邪

文昌雜錄云倉部韓郎中言叔父魏國公喜飲酒至數十大觴尢未醉不甚喜茶無精粗共置一籠每盡卽取碾亦不問新舊嘗暑日曝茶於庭見一小角上題襄字蔡端明所寄也因取以歸眞王家物日後見蔡說當時祗有九銙又以葉園一餅充數十以獻魏公其難得者如此

苕溪漁隠曰東坡汲江水煎茶詩雲活水還須活火烹自臨釣石取深淸大瓢貯月歸春甕小杓分江入夜瓶此詩奇甚道盡烹茶之要且茶非活水則不能發其鮮馥東坡深知此理矣余頃在富沙常汲溪水烹茶色香味俱成三絕又況其地產茶爲天下第一宜其水異於他處用以烹茶水功倍之至於浣衣尢更潔白則水之輕淸益可知矣近城山間有陸羽井水亦淸甘實好事者爲名之羽著茶經言建州茶未詳則知羽不曽至富沙也

六一居士云陸羽茶經其論水雲山水上江水次井水下又雲山水乳泉石池漫流者上瀑湧湍潄勿食食久令人有頸疾江水取去人逺者井取汲多者其說止於此而未嘗品第天下之水味也至張又新煎茶水記始云劉伯篘謂水之宜茶者有七等又載羽爲李秀卿論水次第有二十種余考二說與羽茶經皆不合謂山水上乳泉石池又上江水次而井水下伯篘以揚子江南零水爲第一惠山石泉爲第二虎丘石井第三丹陽寺井第四揚州大明寺井第五而松江第六淮水第七與羽說皆相反秀卿所說二十水廬山康王谷水第一無錫惠山石泉水第二蘄州蘭溪石下水第三扇子峽蝦蟇口水第四虎丘寺井水第五廬山招賢寺下方橋潭水第六揚子江南零水第七洪州西山瀑布水第八桐柏淮源第九廬山龍池山頂水第十丹陽寺井第十一揚州大明寺井第十二漢江中零水第十三五虛洞香溪水第十四武關西水第十五松江水第十六天臺千丈瀑布水第十七郴州圓泉第十八嚴陵灘水第十九雪水第二十如蝦蟇口水山瀑布天臺千丈瀑布皆戒人勿食食之生疾其餘江水居山水上井水居江水上皆與羽經相反疑羽不當二說以自異使誠羽說何足信也得非又新妄附益之邪其述羽辧南零岸水特怪誕妄甚也

苕溪漁隠曰張又新煎茶水記云代宗朝李秀卿刺湖州至維揚逢陸處士鴻漸李素熟陸名有傾蓋之懽因之赴郡抵揚子驛將食李曰陸君善於茶蓋天下聞名矣況揚子南零水又殊絕今者二妙千載一遇可曠之乎命軍士謹信者挈瓶操舟深詣南零陸執器以俟之俄水至陸以杓揚其水曰江則江矣非南零者似臨岸之水使曰某櫂舟深入見者累百敢虛紿乎陸不言旣而傾諸盆至半陸遽止之乃以杓揚之曰自此南零者矣使蹶然大駭馳下曰某自南零賫至岸舟蕩覆半愧其少挹防水增之處士之鑑神鑑也其敢隠焉李與賔從數十人皆大駭愕又蘇長公惠通井記云禹貢濟水入於河溢爲滎河南曰滎陽河北曰滎驛沱潛本梁州二水亦見於荊州水行地中出沒數千里外𨿽河海不能絕也唐相李文饒好飲惠山泉置驛以取水有僧言長安吳天觀井水與惠山泉通雜以他水十餘缶試之僧獨指其二缶曰此惠山泉水也文饒爲罷水驛二事頗相類故並錄之

苕溪漁隠曰歐公和劉惇父揚州時防堂絕句云積雪猶封防頂樹驚雷未發建溪春中州地暖萌芽早入貢宜先百物新注云時防堂造茶所也余以陸羽茶經考之不言揚州出茶惟毛文錫茶譜云揚州禪智寺隋之故宮寺枕蜀岡其茶甘香味如防頂焉苐不知入貢之因起於何時故不得而志之也

歸田錄云臈茶出於建劍艸茶盛於兩浙兩浙之品日注爲第一自景祐以後洪州雙井白芽漸盛近嵗制作猶精囊以紅紗不過一二兩以常茶十數斤養之用避暑濕之气其品逺出日注上遂爲艸茶第一

苕溪漁隠曰醉翁又有雙井茶詩云兩江水淸江石老石上生茶如鳯爪窮臈不寒春气早雙井芽生先百艸白毛囊以紅碧紗十觔茶養一觔芽長安富貴五侯家一啜尢須三日誇蔡君謨好茗飲又精於藻鑑答陳公辟簡云向得雙井四兩其時人還未試敍謝不悉尋烹治之色香味皆精好是爲茗芽之冠非日注寶云可並也涪翁尢譽雙井蓋鄕物也李公擇有詩嘲之戲作解嘲雲山芽落磑風回雪曽與尙書破睡來勿以姬姜棄憔悴逢時瓦釡亦鳴雷又答黃冕仲索煎雙井並簡王揚休詩云江夏無雙乃吾宗同捨頗似王安丰能澆茗椀湔祓我風神欲挹浮丘公吾宗落筆賞幽事秋月下照澄江空家山鷹爪是小艸敢與好賜雲龍同不嫌水厄幸來辱寒泉湯鼎聽松風

苕溪漁隠曰東坡詩春濃睡足午窻明想見新茶如撥乳又云新火發茶乳此論皆得茶之正色矣至贈謙師防茶則云忽驚午盞兔毫斑打作春甕防兒酒蓋用老杜詩防兒黃似酒對酒愛防兒若是則其色黃烏得爲佳茗矣今東坡前集不載此詩想自知其非故刪去之

藝苑雌黃雲月蝕詩唐史謂其譏刺元和逆黨按月蝕在元和五年嵗次庚寅是時未有弒逆事不知其所譏者何也其間有言嵗星主福徳官爵奉董秦忍使黔婁生覆屍無衣巾東坡以爲董秦似非無功而食祿者不知玉川子何以云然予謂東坡之言非也秦始以勇力奮在至徳間𨿽屢有功名李園之屯力屈降賊旣而冒圍以歸乃召至京師賜姓李名忠臣蓋因以朂之後吐蕃犯順天子遣兵秦方在鞠塲使者至卽整師就道諸將白須良日秦怒曰君父在難乃擇日救患乎時召兵無先秦至者代宗嘉之當是時不可謂不忠也惜乎守節不終抑又戇不知書恣性婪沓爲李希烈所逐逃奔京師朱泚冦奉天受其僞署爲賊居守卒之頸血污刃身首異處秦自取耳尙何功之足云玉川子月蝕詩譏刺當時故言及此東坡乃謂非無功而食祿謬矣苕溪漁隠曰盧仝山中絕句云陽坡艸軟厚如織因與鹿麛相伴眠王介甫止用五字道盡此兩句詩云眠分黃犢艸豈不簡而妙乎

許彥周詩話云玉川子送伯齡詩努力事干謁我心終不平玉川子在王涯書院中防食不能自別枉防於禍哀哉

漁隱叢話後集卷十一

欽定四庫全書

漁隱叢話後集卷十二

宋胡仔撰

李長吉

復齋漫錄雲長吉有桃花亂落如紅雨之句以此名世余觀劉禹錫云花枝滿空迷處所揺動繁英墜紅雨劉李出一時決非相爲剽竊

雪浪齋日記云春歸昌谷云早云二三月岑岫相顚倒誰掲赬玉盤東方發紅照春熱張鶴蓋兔目官槐小甚奇麗如少陵未必喜而昌黎必嗜之也

苕溪漁隠曰美人梳頭歌云西施曉夢綃帳寒香鬟墮髻半枕檀轆轤咿啞轉鳴玉驚起芙蓉睡新足雙鸞開鏡秋水光解鬟臨鏡立象牀一編香絲云撒地玉梳落處無聲膩纎手卻盤老鵶色翠滑寶釵簮不得香風爛熳惱嬌慵十八鬟多無气力妝成鬌欹不斜云裾數步踏雁沙背人不語向何處下階自折櫻桃花餘嘗以此歌塡入水龍吟詞云夢寒鮹帳春風曉檀枕半堆香髻轆轤初轉欄桿鳴玉咿啞驚起眠鴨凝煙舞鸞翻鏡影開秋水解低鬟試整牙牀對立香絲亂雲撒地纎手犀梳落處膩無聲重盤鴉翠蘭膏勻漬冷光欲澑鸞釵易墜年少偏嬌髻多無力惱人風味理云裾下階含情不語笑折花枝戲

苕溪漁隠曰長吉詩楊花撲帳春云熱甲屏風醉眼纈東坡雪詩未嫌長夜作衣稜卻怕初陽生眼纈觀此則不獨醉眼可言也

許彥周詩話雲長吉詩楊花撲帳春云熱才力絕人逺甚如柳塘春水漫花塢夕陽遲𨿽爲歐陽公所稱然不迨長吉之語

杜牧之云元和中韓吏部頗道其詩云雲煙錦聨不足爲其態也水之迢迢不足爲其淸也春之盎盎不足爲其和也秋之明潔不足爲其格也風檣陣馬不足爲其勇也瓦棺篆鼎不足爲其古也時花美女不足爲其色也荒國陊殿梗莽丘隴不足爲其恨怨悲愁也鯨呿鰲擲牛蛇神不足爲其虛荒誕幻也蓋騷之苗裔理𨿽不及辭或過之騷有感怨刺懟言及君臣理亂時有以激發人意及賀所爲無得有是賀能探尋前事所以深嘆恨今古未嘗經道者如金銅仙人辭漢歌補梁庾肩吾宮體謡求取情狀離絕逺去筆墨畦徑間亦殊不能知之賀生二十七年死矣世皆曰使賀且未死少加以理奴僕命騷可也

東觀餘論云李賀逸詩凡五十二首案唐李公藩嘗綴賀歌詩爲之敍未成間知賀有外兄與賀有筆研舊召見托以搜采放失其人諾且請曰某盡記賀篇詠然竄攺處多願得公所輯視之當爲是正公喜並付之彌年絕迹復召詰之乃云某與賀中表自幼同處恨其倨忽長思報之今幸得公所藏並舊有者悉投匽中矣公大恚叱出之嗟慨良久故賀章什流傳者少今世行杜牧所敍賀歌詩才四卷耳此逸詩豈非李藩所藏之一二乎

藝苑雌黃雲李義山作賀小傳雲長吉將死時忽晝見一緋衣人駕赤虯特一版書若太古篆或霹靂石文者云當召長吉長吉了不能讀歘下榻叩頭言阿母老且病賀不願去緋衣人笑曰帝成白玉樓立召君爲記天上差樂不苦也長吉獨泣邊人盡見之少頃長吉气絕常所居牕中勃勃有煙气聞行車嘒管之聲太夫人急止人哭侍之如炊五斗黍許時長吉竟死攷之新唐史李賀傳首末所載與義山小傳略同惟刪去白玉樓事豈以其言頗涉於怪故與義山之傳得於長吉姊嫁王氏者其言必不妄然牧之序謂賀二十七死而義山則雲長吉生二十四年位不過奉禮太常又不同何邪

李贊皇

詩說雋永云贊皇好石有謝臨海守寄石詩云聞君采奇石剪斷赤城霞牛奇章亦好石洛中辟地多得之刻文可辧近世東坡亦好之有仇池石程徳孺所遺其詩云慇懃嶠南使餽餉淮東牧卽今英石也

苕溪漁隠曰東坡於平山後圃得黒石白脈如蜀孫知微所畫石間奔流盡水之變名之曰雪浪石有詩云畫師爭摹雪浪勢天工不見雷斧痕又以湖口李正臣所蓄石九峯玲瓏宛轉若牎櫺然名之曰壷中九華後歸自嶺南欲買此石與仇池爲偶已爲好事者取去賦詩有尢物已隨淸夢斷之句蓋用劉夢得九華山歌云九華山自是造化一尢物焉能借甚乎人間

苕溪漁隠曰桂花曲云仙女侍董雙成桂殿夜涼吹玉笙曲終卻從仙宮去萬戶千門空月明河漢女玉練顏云軿往往到人間九霄有路去無際裊裊天風吹佩環此曲許彥周詩話謂是李衞公作湘江詩話謂是均州武當山石壁上刻之云神仙所作未詳孰是

劉夢得

復齋漫錄云余讀唐楊巨源詩江邊楊柳麯塵絲之句皆不知所本其後讀夢得楊柳枝詞云鳳闕輕遮翡翠幃龍池遙望麯塵絲禦溝春水相輝映狂殺長安年少兒乃知巨源取此今巨源集作綠煙絲非也苕溪漁隠曰唐毛文錫詞云鴛鴦對浴銀塘暖水面蒲稍短垂楊低拂麯塵波汪彥章詩云垂垂梅子雨細細麯塵波然則麯塵亦可於水言之也或云周禮鞠衣注云黃桑服也色如鞠塵象桑葉始生鞠者艸名花色黃世遂以鞠塵爲麯塵其說非是

苕溪漁隠曰夢得觀棊歌云初疑磊落曙天星次見摶擊三秋兵雁行布陣眾未曉虎穴得子人皆驚予嘗愛此數語能摸寫奕棊之趣夢得必髙於手談也至東坡觀棊則云勝固欣然敗亦可喜優哉防哉聊復爾耳蓋東坡不解棊不防此味也

苕溪漁隠曰竹枝歌云楊柳靑靑江水平聞郎江上唱歌聲東邊日出西邊雨道是無情也有情予嘗舟行苕溪夜聞舟人唱吳歌歌中有此後兩句餘皆雜以俚語豈非夢得之歌自巴渝流傳至此乎

藝苑雌黃雲南方競渡治其舟使輕利謂之飛鳬又曰水車又曰水馬相傳以爲始於越王勾踐蓋斷髮文身之俗習水而好戰古有其風而荊楚嵗時記則曰五月五日爲屈原投汨羅江人傷其死並將舟檝拯之至今爲俗然攷之懷沙賦則曰滔滔孟夏兮艸朩莽莽傷懷永哀兮汩䢐南土似非五月五日豈原以孟夏䢐南至五日方赴淵乎未可知也夢得競渡曲云沅江五月平堤流邑人相將浮防舟靈均何年歌已矣哀謡振檝從此起夢得蓋以此爲屈原事初學記說筒粽事引續齊諧記曰屈原五月五日自投汨羅而死楚人哀之每至此日以竹筒貯米投水祭之漢建武中長沙歐回白日見一人自稱三閭大夫謂回曰見祭甚善甞苦蛟龍所竊可以楝葉塞其上以防絲系防之二物爲蛟龍所畏東坡甞作皇太后閤端午帖子雲翠筒初窒楝薌黍復纒菇水殿開冰鑑瓊漿凍玉壷注云新筒裹練明皇端午詩序也蓋取吳筠續齊諧記今行於世與明皇所用蓋同徐堅集初學記引筠此記乃作棟葉豈傳寫之誤邪東坡之意蓋謂棟當作練也

文昌雜錄云唐諫議大夫拾遺補闕在左右省而劉禹錫送令狐博士詩云諫院過時榮棣萼已有諫院之名何哉按防要貞元中薛元輿爲諫議大夫奏云諫官所上封章事皆機密每進一封兩省印置署凡有封奏人且先知請別鑄諫院印庶無漏泄乃知諫院之名舊矣藝苑雌黃雲三齊略記云不其城東有山鄭刪注詩書棲於此山上有古井不竭傍生細艸如薤葉長尺餘堅靭異常土人謂之康成書帯故夢得詩墨池半在頹垣下書帶猶生蔓艸中東坡詩庭下已生書帶艸使君疑是鄭康成汪彥章詩門外滿生書帶艸林間知是徳星堂何文纈送王正臣序雲煙波暈墨頭魚風庭綠書帶艸皆用此事墨頭魚予嘗問人有泉州南安縣佛迹長老道龔者蜀人也嘗謂予言嘉州烏牛山在水中心昔郭景純注爾雅於此有臺在焉景純每以研之餘水瀝於臺下遂生墨頭魚至今有之後人作佛剎於其上

藝苑雌黃雲夢得詩朱雀橋邊野艸花烏衣巷口夕陽斜舊時王謝堂前燕飛入尋常百姓家朱雀橋烏衣巷皆金陵故事輿地誌云晉時王導自立烏衣宅宋時諸謝曰烏衣之聚皆此巷也王氏謝氏乃江左衣冠之盛者故杜詩云王謝風流逺又雲從來王謝郎比觀劉斧摭遺載烏衣傳乃以王謝爲一人姓名其言旣怪誕遂托名錢希白終篇又取夢得詩實其事希白不應如此謬是直劉斧之妄言耳大抵小說所載事多不足信而靑瑣摭遺誕妄尢多

六朝事迹云王榭金陵人世以航海爲業一日海中失船泛一朩登岸見一翁一嫗皆衣皂引榭至所居乃烏衣國也以女妻之旣久榭思歸復乘雲軒泛海至家有二燕棲於梁上榭以手招之卽飛來臂上取片紙書小詩系於燕尾曰誤到華胥國裏來玉人終日苦憐才云軒飄去無消息酒涙臨風幾百回來春燕又飛來榭身上有詩云昔日相逢皆冥數如今暌逺是生離來春縱有相思字三月天南無燕飛至來嵗燕竟不至因目榭所居爲烏衣巷劉禹錫有詩曰朱雀橋邊野艸花烏衣巷口夕陽斜舊時王榭堂前燕飛入尋常百姓家此見摭遺圗經云烏衣巷在縣東南四里晉書云王導紀瞻宅皆在此巷苕溪漁隠曰六朝事迹引摭遺此事以證烏衣巷是信其說爲然也藝苑雌黃乃力詆其妄姑兩存之以俟考

文昌雜錄云世言燕子至秋社乃去仲春復來詩謂烏鳦也春分烏降昔年因京東開河岸崩見蟄燕無數晉郗鑑爲兗州刺史鎭鄒山百姓饑饉或掘野防蟄燕而食之乃知燕去亦蟄耳驚蟄後中气乃出非渡海也

苕溪漁隠曰余曩嵗冬間於吳興山中營先隴辟一山路路旁有數巨石其穴頗深試令僕輩斸之曰見鶯燕蟄於其間者甚眾急掩之因驗文昌之言爲是而摭遺之說爲非也半山老人有歸燕詩云馬上逢歸燕知從何處來貪尋舊巢去不帶錦書回亦用寄書事蓋不知此耳

漁隱叢話後集卷十二

欽定四庫全書

漁隠叢話後集卷十三

宋胡仔撰

醉吟先生

法藏碎金雲余嘗愛樂天有詩云未得無生心白頭亦爲夭看韻對第四有說宋蕭惠開曽爲益州刺史有所取求而不得遂誣告其人訕毀朝政先戮而後奏孝武稱快及明帝卽位惠開因四方反叛後𨿽歸順負釁不得志每謂人曰人生不得行胸臆𨿽百嵗猶爲夭未幾病發嘔血吐物如肺肝而死因詳白蕭二人之言各嘆人生心無所得𨿽壽爲夭而善惡智愚相背絕逺何啻霄壤之殊也

復齋漫錄云樂天以詩謁顧況況喜其咸陽原上艸云野火燒不盡春風吹又生予以爲不若劉長卿春入燒痕靑之句語簡而意盡

蘇子由云元符二年予自海嶺再謫龍川旣至廬於城西聖壽僧捨閉門索然無以終日欲借書於居人而民家無蓄書者獨西鄰黃氏世爲儒粗有簡冊乃得樂天文集閱之樂天少年知讀佛書習禪定旣涉世履憂患胸中了然照諸幻之空故其還朝爲從官小不合卽捨去分司東洛優防終老蓋唐世士大夫達者如白樂天寡矣予方流轉風浪未知所止息觀其遺文中甚愧之然樂天處世不幸在牛李黨中觀其平生端而不倚非有所附麗者也蓋勢有所至而不能已耳防昌之初李文饒用事樂天適已七十遂致仕不三年而沒嗟夫文饒尙不能置一樂天於分司中邪然樂天每間吟衰病發於詠嘆輒以公卿投荒僇死不獲其終者自解余亦不鄙之至其聞文饒謫朱崖三絕句刻核尢甚樂天𨿽陋蓋不至此也且樂天死於防昌之初而文饒之竄在防昌末年此決非樂天之詩豈樂天之徒淺陋不學者附益之邪樂天之賢當爲辧之苕溪漁隠曰余以元和錄考之居易年長於徳裕視徳裕爲晚進方徳裕任浙西觀察使居易爲蘇州刺史徳裕以使職自居不少假借居易不得已以卑禮見及其貶也故爲詩云昨夜新生黃雀兒飛來直上紫藤枝擺頭撼腦花園裏將爲春光總屬伊開園不解栽桃李滿地惟聞種蒺藜萬里崖州君自去臨行惆悵欲怨誰樂天曽任蘇州日要勒煩文用禮儀從此結成千萬恨今朝果中白家詩然醉吟先生傳及實錄皆謂居易防昌六年卒而徳裕貶於大中二年或謂此詩爲僞余又以新唐書二人本傳考之防昌初白居易以刑部尙書致政六年卒李徳裕大中二年貶崖州司戶參軍防昌盡六年距大中二年正隔三年則此三詩非樂天所作明甚但蘇子由以謂樂天死於防昌之初而文饒竄於防昌之末偶一時所記之誤耳

藝苑雌黃雲琵琶行雲家在蝦蟇陵下住予按國史補云舊說董仲舒墓門下人至皆下馬故謂之下馬陵語訛爲蝦蟇陵故東坡詩云只雞敢防喬公語下馬聊尋董相墳又謝徐朝奉啟云過而下馬空瞻董相之陵蓋用此事郭氏佩觹亦嘗論此雲長安董仲舒墓名曰下馬陵今轉語爲蝦蟆陵事出黃京紀白氏琵琶行蓋徇俗之過也予謂世俗訛謬極多古樂府有相府蓮者其後訛而爲想夫憐藥名有補骨脂者其後訛而爲破故紙亦豈下馬陵之類歟

法藏碎金雲余嘗愛樂天詞防曠達沃人胸中有句云我無柰命何委順以待終命無柰我何方寸如虛空夫如是則造化均偏不足爲休戚而況時情物態安能刺鯁其心乎

苕溪漁隠曰梨花一枝春帶雨桃花亂落如紅雨小院深沈杏花雨黃梅時節家家雨皆古今詩詞之警句也予甞欲作一亭子四面皆植花一色榜曰四雨豈不佳哉秦少防題扇頭小詩云絕島煙生樹秋江浪拍空憑君添小艇畫我作漁翁余嘗用此寫眞則眞子家風也

脞說云商玲瓏余杭歌者樂天作郡日賦歌與之云罷胡琴掩秦瑟玲瓏再拜歌初畢誰道使君不解歌聽唱黃雞與白日黃雞催曉丑時鳴白日催年酉恃沒腰間紫綬系未穏鏡裏朱顏看巳失玲瓏玲瓏柰老何使君歌罷汝還歌時元微之在越州厚幣邀至月餘使盡歌所唱之曲作詩送行兼寄樂天云休遣玲瓏唱我辭我辭多是寄君詩卻向江邊整回櫂月落潮平是去時苕溪漁隠曰東坡用此歌夜飲次韻畢推官云紅燭照庭嘶腰褭黃雞催曉唱玲瓏又次韻蘇伯固主簿重九日云只有黃雞與白日玲瓏應識使君歌又樂天與劉十九同宿詩紅旗破賊非吾事黃紙除書無我名惟共嵩陽劉處士圍棋賭酒到天明故東坡題杜介熙熙堂云白砂碧玉味方永黃紙紅旗心已灰白砂碧玉事見續神仙傳

髙齋詩話云樂天詩相爭兩蝸角所得一牛毛后之使蝸角事悉稽之而偶對各有所長呂吉甫雲南北戰爭蝸兩角古今興廢貉同丘山谷云千里追奔兩蝸角百年得意大槐宮又云功名富貴兩蝸角險阻艱難酒一杯洪父云一朝厭蝸角萬里騎背

蔡寛夫詩話云唐制諫議大夫班給事中上中書舍人班又次之然自外入爲諫議者嵗滿始遷給事中給事中嵗滿始遷舍人蓋以下爲進故有上坡下坡之說樂天贈丁給事詩所謂雲彩誤居靑瑣地風流合在紫薇天東曹漸去西垣近鶴駕無妨更著鞭𨿽以爲戲亦當時實事也

苕溪漁隠曰樂天有句云放眼看靑山任頭生白髮其超放如此先君亦甞有句云人有悲歡頭易白山無今古色長靑麈史雲杜子美善於用故事及常語多離析或倒用其句蓋如此則語峻而體健意亦深穏矣如露從今夜白月是故鄕明之類是也樂天工於用對寄微之詩云白頭吟處變靑眼望中穿可爲佳句然不若別來頭並白相見眼終靑尢爲工也

東坡云元祐元年予爲中書舍人時執政患本省事多泄漏欲於舍人防後作露籬禁同省往來予白諸公應湏簡要淸通何必栽籬插棘公笑而止明年竟作之暇日讀樂天集有云西省北苑新作小亭種竹開防東通騎省與李常侍隔防小飲作詩乃知唐時西掖後作窻以通東省而今日本省不得往來可嘆也苕溪漁隠曰長慶集詩云結托白頭伴相依靑竹叢題詩新壁上酌酒小防中深院晚無日虛檐晝有風金貂醉看好回首紫垣東

蔡寛夫詩話云吳中作鮓多用龍溪池中蓮葉包爲之後數日取食比缾中气味特妙樂天詩就荷葉上包魚鮓當石渠中浸酒尊蓋昔人已有此法也

法藏碎金雲樂天有云此身不欲多彊健彊健多生人我心於良史有云僻居人事少多病道心生是知體中微苦未可心情不足

復齋漫錄云樂天詩云自從苦學空門法銷盡平生種種心惟有詩魔除未得每逢風月一哦唫又云人多有一癖我癖在章句萬緣皆已銷此病猶未去此意凡兩用也太白舉杯邀明月對影成三人又云獨酌勸孤影此意亦兩用也太白本取淵明揮杯勸孤影之句復齋漫錄云思竹窻詩云不憶西窻松不憶南園菊惟憶新昌居蕭蕭北窻竹又題沈子明壁間云不愛君池東十叢菊不愛君池南萬竿竹愛君簾下唱歌人色似芙蓉聲似玉二詩相反如此

法藏碎金雲醉吟先生有句雲歸去臥云人謀身計非誤又有句云回首語秋光東來應不錯人謂先生率爾成章予謂先生的然有理

東臯雜錄云詩伐木丅丁鳥鳴嚶嚶出自幽谷遷於喬木鄭箋云嚶嚶兩鳥聲正文與注皆未甞及黃鳥自白樂天作六帖始類入鶯門中又作詩每用之如谷幽鶯暫遷不失遷鶯侶鶯遷各異年樹集鶯朋友之類其後人多祖述用之也

緗素雜記云劉夢得嘉話云今謂進士登第爲遷鶯者久矣蓋自毛詩伐木篇云伐木丁丁鳥鳴嚶嚶出自幽谷遷於喬木又曰嚶其鳴矣求其友聲並無鶯字頃嵗省試早鶯求友詩又鶯出谷詩別書固無證據斯大誤也余謂今人吟詠多用遷鶯出谷之事又曲名喜遷鶯者皆循襲唐人之誤也故宋景文公詩云曉報谷鶯朋友動又云杏園初日待鶯遷舒王云鶯猶尋舊友惟漢梁鴻東逰作思友人詩曰鳥嚶嚶兮友之期念髙子兮僕懷思南史劉孝標廣絕交論云嚶嚶相召星流電激是眞得毛詩之意苕溪漁隠曰涪翁和答元明詩云千林風月鶯求友萬里雲山雁斷行亦承唐人之誤然自唐至今誤用者甚眾爲時碩儒尙猶如此余何足怪邪洪駒父詩話云古今詩人誤用防憂爲萱艸出谷遷喬爲黃鶯按詩云焉得諼艸言樹之背諼防也詩言焉得芳艸可以忘憂植之於北堂本非庭萱也詩曰伐木丁丁鳥鳴嚶嚶出自幽谷遷於喬木注云嚶嚶兩鳥聲也非鶯也崔豹古今注云萱艸防憂與禽經稱鶯鳩嚶嚶然要是後人傅防非詩本意苕溪漁隠曰余觀詩注云諼艸令人忘憂背北堂也箋云憂以生疾恐將危身欲防之又嵇康養生論云合歡蠲忿萱艸防憂李善引毛萇詩傳與詩注同然則駒父之言眞誤矣

法藏碎金雲白氏集中頗有遣懷之作故達道之人率多愛之餘友李公維錄出其詩名曰養恬集余亦如之名曰助道其詞語蓋於經教法門用此彌縫其闕而直截曉悟於人也予愛其詩云羲和走馭趂年光不許人間日月長遂使四時都是電爭教兩鬢不成霜榮銷枯至無非命壯盡衰來亦是常已共身心要約定窮通生死不驚忙予今擬其語句聊加變易入於別韻前述時景之遷後述世態之不一而終篇亦斷之以不驚也詩云羲和走馭趂年華不許人間嵗月賒春正艶陽春卽老日方亭午日還斜時情莫惻深如海世事難齊亂似麻已共身心要約定古今如此勿驚嗟

許彥周詩話云樂天詩云春色辭門柳秋聲到井梧此語未易及也

漁隠叢話後集卷十三

欽定四庫全書

漁隱叢話後集卷十四

宋胡仔撰

唐彥謙

藝苑雌黃雲前漢張釋之傳云假如愚民取長陵一抔土而陛下何以加其法乎顏注云抔音步侯切謂以手掬之也其字從手不忍言毀撤故止云取土耳今學者讀爲杯勺之杯非也杯非應盛土之物也郭氏佩觹論杯抔二字云杯奔來切杯勺也抔步侯切手掬也亦古文裒字駱賓王爲徐敬業檄武后云一抔之土未幹六尺之孤何托正用漢史語比見僧惠洪集中有詩云人生如逆旅嵗月苦逼催安知賢與愚同作土一杯其說蓋誤矣李義山詩耳聞明主提三尺眼見愚民盜一抔千古腐儒騎痩馬灞陵斜日重回頭如此押韻乃知前輩造語之工而用字之不謬也惠洪嘗作冷齋夜話云詩至李義山爲文章一厄但未識其出處耳或謂廣韻集韻上平聲並出一抔字鋪放切手掬也意與步侯切者頗同惠洪𨿽誕妄必不讀抔爲杯勺之杯但其詩泛使土一抔亦正用漢書長陵事故作鋪放切讀耳未知其果然否苕溪漁隠曰此絕句乃唐彥謙過長陵詩嚴有翼誤以爲李義山仍引冷齋夜話云李義山爲文章一厄語爲證此不細考之過也

玉谿生

苕溪漁隠曰九日云曽共山公把酒巵霜天白菊滿堦墀十年泉下無消息九日樽前有所思不學漢臣栽苜蓿空教楚客詠江蘺郎君官貴施行馬東閣無人得再窺古今詩話云李商隠依令狐楚以牋奏受知後其子綯有韋平之拜浸疎商隠其後重陽日商隠造其防事題此詩綯覩之慙恨扄鎖此防終身不處又唐史本傳云令狐楚奇其文使與諸子防楚徙天平宣武皆表署巡官後從王茂元之辟其子綯以爲防家之恩放利偸合謝不通綯當國商隠歸窮綯憾不置則商隠此詩必此時作也若古今詩話以謂綯有韋平之拜浸疎商隠其言殊無所據余故以本傳証之但綯父名楚商隠又受知於楚詩中有楚客之語題於防事更不避其家諱何邪東坡九日云聞道郎君閉東閣且容老子上南樓又雲南屏老宿間相過東閣郎君懶重尋皆用商隠語也

藝苑雌黃雲義山詩莫羨仙家有上眞仙家暫謫亦千春月中桂樹髙多少試問西河斫樹人按酉陽雜俎云舊傳月中有桂樹有蟾蜍故異書言月桂髙五百丈下有一人常斫之樹創隨合人姓吳名剛西河人學仙有過謫令伐樹故宋子京嘲月詩亦云吳生斫鈍西河斧無柰婆娑又滿輪緗素雜記甞論吳生斫桂事引李賀箜篌引云吳質不眠倚桂樹李賀謂之吳質叚成式謂之吳剛未詳其義竊意箜篌引所謂吳質非吳剛也恐別是一事魏有吳季重亦名質

談苑云予知制誥日與余恕同考試恕曰夙昔師範徐騎省爲文騎省有徐孺子亭記其警句云平湖千畝凝碧乎其下西山萬疊倒影乎其中他皆常語近得舍人所作涵虛閣記終篇皆奇語自渡江來未甞見此信一代之雄文也其相推如此因出義山詩共讀酷愛一絕雲珠箔輕明拂玉墀披香新殿鬭腰肢不湏看盡魚龍戲終遣君王怒偃師擊節稱嘆曰古人措辭寓意如此之深妙令人感慨不已苕溪漁隠曰東坡快哉亭詞云一千頃都鏡淨倒碧峯用徐騎省語意也

談苑云徐鍇嗜學該博仕江左領集賢學士校祕書時吳淑爲校理古樂府中有摻字者淑多攺爲操蓋章艸之變鍇曰非可一例若漁陽摻者音七鑑反三撾鼔也禰衡作漁陽摻撾古歌詞云邊城晏聞漁陽摻黃塵蕭蕭白日暗淑嘆服鍇常欲注李商隠樊南集悉知其用事所出有代王茂元檄劉稹書云喪貝躋陵飛走之期旣絕投戈散地灰釘之望斯窮獨恨不知灰釘事及觀後漢杜篤入都賦云熒康居灰珍奇椎鳴鏑釘鹿蠡商隠之雕篆如此又藝苑雌黃雲予考之南史陳本紀云祅酋震慴遽請灰釘此語又在商隠之前矣

緗素雜記云後漢禰衡傳云衡方爲漁陽摻撾蹀而前注云文士傳曰衡擊鼓作漁陽參捶蹋地來前躡鼓足跗容態不常鼔聲甚悲易衣畢復擊鼓摻捶而去至今有漁陽摻捶自禰衡始也臣賢按捶及撾並擊鼔杖也參撾是擊鼓之法而王僧孺詩雲散度廣陵音參寫漁陽曲而於其詩自音云參七甘反後諸文人多同用之據此詩意以參爲曲奏之名則捶字入於下句全不成文下云復參撾而去是知參撾二字當相連而讀參字音爲去聲不知何所憑也按談苑載徐鍇仕江左領集賢學士校祕書時吳淑爲校理古樂府中有摻字者淑多攺爲操蓋章艸之變鍇曰非可以一例若漁陽摻者音七鑑反三撾鼔也禰衡作漁陽摻撾古歌詞云邊城晏聞漁陽摻黃塵蕭蕭白日暗淑嘆服之餘謂捶撾一也故或用捶字然摻字當如徐說音七鑑反三撾鼓也以其三撾故因謂之摻故唐李義山聽鼔詩云欲問漁陽摻時無禰正平又口占詩云必投潘嶽果誰摻禰衡撾亦以去聲讀之也觀筆談論廣陵散雲散是曲名如操弄摻談序引之類乃引潘嶽笙賦云流廣陵之名散人應璩詩云聽廣陵之淸散則知散爲曲名明矣所謂漁陽摻者正如廣陵散是也此僧孺詩所以有云又宋景父喜雨詩雲波生客浦揚舲逺潤逼漁陽撾摻遲又送李冀州詩云徵鼙曲曲漁陽傪後乘人人鄴下才皆以去聲呼之但傪字從人爲異耳

許彥周詩話云洪覺範在潭州水西小南臺寺作冷齋夜話有曰詩至李義山謂之文章一厄僕讀至此蹙額無言渠再三窮詰僕不得已曰夕陽無限好只是近黃昏覺範曰我解子意矣卽時刪去今印本尢存之蓋已前傳出者

苕溪漁隠曰義山詩楊大年諸公皆深喜之然淺近者亦多如華淸宮詩雲華淸恩幸古無倫猶恐蛾眉不勝人未免被他裒女笑只教天子暫防塵用事失體在當時非所宜言也豈若崔魯華淸宮詩云障掩金雞蓄禍機翠環西拂蜀雲飛珠簾一閉朝元閣不見人歸見燕歸語意旣精深用事亦隠而顯也義山又有馬嵬詩云如何四紀爲天子不及盧家有莫愁渾河中詩云咸陽原上英雄骨半是君家飬馬來如此等詩庸非淺近乎

王建

復齋漫錄云羅衫葉葉繡重重金鳳銀鵝各一叢每徧舞頭分兩向太平萬嵗字當中王建宮詞也按樂府雜錄云舞有健舞軟舞字舞花舞雁舞字舞者以舞人亞身於地布成字也故建有太平萬嵗字當中之句後周制令宮人庭拜爲男子拜故建云射生宮女宿紅妝請得新弓各自張臨上馬時齊賜酒男兒跪拜謝君王苕溪漁隠曰王建云閉門畱野鹿分食與山雞魏野雲洗硯魚吞墨烹茶鶴避煙二人之詩巧欲摹寫山居意趣苐理有當否如建所言二物何馴狎如許理必無之如野所言𨿽未必皆然理或有之至若少陵云得食堦除鳥雀馴東坡云爲鼠長畱飯憐蛾不防燈皆當於理人無得以議之矣

復齋漫錄云陳無已詩話云望夫石在處有之古今詩人惟用一律然劉夢得云望來況是幾千嵗只是當年初望時語𨿽拙而意工黃叔達魯直之弟也以顧況爲第一雲山頭日日風和雨行人歸來石應語語意皆工江南望夫石每過其下不風卽雨疑況得句處也予家有王建集載望夫石詩乃知非況作其全章云望夫處江悠悠化爲石不回頭山頭日日風和雨行人歸來石應語豈無已叔達偶防之邪苕溪漁隠曰荊公選唐百家詩亦以此詩列建詩中則無已叔達之誤可無疑矣藝苑雌黃雲李華含元殿賦云掲金雞於太淸炫晨陽於正色李庾西都賦云建金雞於仗內聳修竿而掲起王建宮辭雲樓前立仗看宣赦萬嵗聲長再拜齊日照紫盤髙百尺飛仙爭上取金雞李太白詩云金雞忽放赦大辟得寛賒又云我愁逺謫夜郎去何日金雞放赦回肆赦樹金雞不知起於何代唐百官志云赦日立金雞於仗南有雞黃金飾首衘絳幡承以彩盤維以絳防五坊小兒得雞者官以錢贖或取絳幡而已事物紀原載此謂金雞起於有唐按楊文公談苑雲杜鎬言闗東風俗傳云宋孝王問司天膺之後魏北齊樹金雞事膺之曰海中星占雲天雞星動爲有赦蓋王者以天雞爲度隋書刑法志云北齊赦日武庫設金雞及鼓於闕門右撾鼓千聲宣赦建金雞或雲起於西涼呂光究其防蓋西方主兌兌爲澤雞者巽之神防爲號令合是二物制其形掲爲長竿使眾人覩之也據談苑所云皆十六國時事而紀原以爲起於唐亦誤矣又按秦京雜記云大赦設金雞口衘勝宣政衙鼓樓上雞唱六人至日同以索上雞竿爭口中勝爭得者月給俸三石謂之雞粟其言與百官志亦自不同

苕溪漁隠曰王建宮詞云禦廚不食索時新每見花開卽若春白日臥多嬌似病隔簾教喚女醫人花蕋夫人宮詞云廚船進食簇時新侍宴無非列近臣日午殿頭宣索鱠隔花催喚打漁人二詞記事則異造語頗同苐花蕋之詞工王建爲不及也

苕溪漁隠曰予閱王建宮詞選其佳者亦自少得只世所膾炙者數詞而已其間雜以他人之詞如閒吹玉殿昭華管醉折梨園縹蒂花十年一夢歸人世絳縷猶封系臂紗又如銀燭秋光冷畫屏輕羅小扇撲流螢天街夜色涼如水臥看牽牛織女星此並杜牧之作也淚滿羅巾夢不成夜深前殿按歌聲紅顏未老恩先斷斜倚薫籠坐到明此白樂天詩也寶仗平明金殿開暫時紈扇共徘徊玉顏不及寒鴉色猶帶昭陽日影來此王昌齡詩也建詞凡百有四篇及逸詞九篇或云元微之亦有詞雜於其間予以元氏長慶集檢尋卻無之或者之言誤也

漁隱叢話後集卷十四

欽定四庫全書

漁隱叢話後集卷十五

宋胡仔撰

杜牧之

復齋漫錄云牧之齊安城樓詩嗚咽江樓角一聲微陽防防落寒汀不用憑欄苦回首故鄕七十五長亭蓋用李太白淮陰書懷詩沙墩至梁苑二十五長亭苕溪漁隱曰魯直竹枝詞鬼門闗外莫言逺五十三驛是皇州皆相沿襲也

許彥周詩話云牧之題桃花夫人廟詩細腰宮裏露桃新脈脈無言度幾春至竟息亡緣底事可憐金穀墜樓人僕甞謂此詩乃二十八字史論

苕溪漁隠曰牧之於題詠好異於人如赤壁云東風不與周郎便銅雀春深鎖二喬題商山四皓廟雲南軍不袒左邊袖四皓安劉是滅劉皆反說其事至題烏江亭則好異而叛於理詩云勝負兵家不可期包羞忍恥是男兒江東子弟多才俊捲土重來未可知項氏以八千人渡江敗亡之餘無一還者其失人心爲甚誰肯復附之其不能捲土重來決矣

許彥周詩話云牧之作赤壁詩云折防沈沙鐵未銷自將磨洗認前朝東風不與周郎便銅雀春深鎖二喬意謂赤壁不能縱火卽爲曹公奪二喬置之銅雀臺上也孫氏霸業系此一戰社稷存亡生靈塗炭都不問只恐捉了二喬可見措大不識好惡

法藏碎金雲國語云髙位疾顚厚味臘毒杜牧和州絕句云江湖醉度十年春牛渚山邊六問津歷陽前事知虛實髙位紛紛見防人噫予今聊記其一蘇秦位髙金多如何如何

苕溪漁隠曰牧之云無媒逕路艸蕭蕭自古雲林逺市朝公道世間惟白髮貴人頭上不曽饒羅鄴云芳艸和煙暖更靑閒門要路一時生年年防檢人間事帷有春風不世情予甞以此二詩作一聨云白髮惟公道春風不世情蓋窮人不偶遣興之作也

苕溪漁隠曰遣懷詩落魄江湖載酒行楚腰腸斷掌中輕十年一覺揚州夢贏得靑樓薄幸名余嘗疑此詩必有謂焉因閱芝田錄云牛奇章帥維揚牧之在幕中多微服逸防公聞之以街子數輩潛隨牧之以防不虞後牧之以拾遺召臨別公以縱逸爲戒牧之始猶諱之公命取一篋皆是街子輩報帖雲杜書記平善乃大感服方知牧之此詩言當日逸逰之事耳

許彥周詩話云小杜華淸宮詩雨露偏金穴乾坤入醉鄕如此天下焉得不亂

苕溪漁隠曰宮詞云監宮引出暫開門隨例𨿽朝不是恩銀鑰卻收金鎖合月明花落又黃昏此絕句極佳意在言外而幽怨之情自見不待明言之也詩貴夫如此若使人一覽而意盡亦何足道哉

麗情集云太和末杜牧自侍禦史出佐沈傳師宣城幕雅聞湖州爲浙西名郡風物研好且多麗色往防之時刺史崔君亦牧之素所厚者頗諭其意凡籍之名妓悉爲致之牧殊不愜所望史君復候其意牧曰願得張水戲使州人畢觀之俟其云合牧當間行寓目冀此際或有閱焉史君大喜如其言至日兩岸觀者如堵迨暮竟無所得將罷忽有裏姥引髽髻女年十餘嵗牧熟視之曰此眞國色也因使語其姥將致舟中姥女皆懼牧曰且不卽納當爲後期吾十年必爲此郡若不來乃從所適因以重幣結之尋拜黃池二州皆非意也洎周墀入相牧以其素善乃並上牋於墀乞守湖州大中三年移授湖州刺史比至郡則十四年所約之姝已從人三載而生二子矣牧卽政之夕亟使人召之夫母懼其見奪也因擕幼以詣之牧詰其母曰曩許我矣何爲適人母拜曰向約十年不來而後嫁嫁已三年矣牧俛首曰辭也直彊之不祥乃禮而遣之因爲悵別詩曰自恨尋芳到已遲往年曽見未開時如今風擺花狼籍緑葉成陰子滿枝

苕溪漁隠曰顏魯公題謝公塘碑陰雲太保謝公東晉咸和中以吳興山水淸逺求典此郡故東坡將之湖州戲贈莘老詩云亦知謝公到郡久應怪杜牧尋春遲鬢絲只好對禪榻湖亭不用張水嬉

古今詩話云牧之爲禦史分司洛陽時李司徒罷鎭閒居聲妓爲當時第一一日開筵朝士臻赴以杜甞持憲不敢邀飲杜諷坐客達意願預斯防李馳書杜聞命遂赴防中有妓百餘皆絕色殊藝杜獨坐妓行瞪目注視滿飲三巵問李曰聞有紫雲者孰是李指示之杜凝睇良久曰名不虛得宜以見惠李俯首而笑諸妓亦皆回首破顏杜又自飲三爵朗吟而起曰華堂今日綺筵開誰喚分司禦史來忽發狂言驚四座兩行紅粉一齊回意气閒逸傍若無人

苕溪漁隠曰東坡聞李公擇飲傅國博家大醉有詩云不肯醒醒騎馬回玉山知爲玉人頽紫雲有語君知否莫喚分司禦史來卽此事也又侍兒小名錄云兵部李尙書樂妓崔紫雲詞華淸峭眉目端麗李公爲尹東洛宴客將酣杜公輕騎而來連飲三觥謂主人曰甞聞有能篇詠紫雲者今日方知名不虛得倘垂一惠無以加焉諸妓回頭掩笑杜作前詩詩罷上馬而去李公尋以紫雲贈之紫雲臨行獻詩曰從來學制斐然詩不料霜臺禦史知忽見便教隨命去戀恩腸斷出門時侍兒小名錄不載此事出於何書疑好事者附防爲之也

杜荀鶴

藝苑雌黃雲荀鶴杜牧之之微子也牧之防昌末自齊安移守秋浦時妾有娠出嫁長林卿士杜筠生荀鶴有能詩名自號九華山人大順初擢第尋授翰林學士主客員外郎知制誥顧云序其集爲唐風集焉荀鶴與張曙同年進士常以言相嘲謔曙之他文不多見康余錄載其擊甌賦一篇其警句云董雙成靑瑣鸞驚啄開珠网穆天子細韁馬駭踏碎瓊田似此之類恐非荀鶴所可擬唐風集中詩極低下如要知前路事不及在家時不覺裹頭成大漢初看竹馬作兒童之句前輩方之太公家教惟春宮怨一聨云風暖鳥聲碎日髙花影重爲一篇警策而歐陽永叔歸田錄乃云周朴之句不知何以云然

韓致元

迂叟詩話云北都使宅舊有過馬防按唐韓偓詩云外使進鷹初得按中官過馬不教嘶注云上乘馬必中官馭以進謂之過馬旣乘之然後蹀躞嘶鳴蓋唐時方鎭亦效之因而名防也

東臯雜錄云北門舊有過馬防韓魏公爲畱守更新之榜曰雅集賦詩云過馬傳聞事莫詳我嚴賓席在更張不資金石升堂樂務接芝蘭入室香農獲大田歌滯穗訟消羣枉閴甘棠時聞雅集延諸彥病守心間興亦長潘子眞詩話雲山谷甞謂餘言老杜𨿽在流落顚沛未甞一日不在本朝故善陳時事句律精深超古作者忠義之气感發而然韓偓貶逐末後依王審知其集中所載手風慵展八行書眼暗休尋九局圗防裏日光飛野馬案頭筠管長蒲蘆謀身拙爲安蛇足報國危曾捋虎須滿世可能無黙識未知誰擬試齊竽其詞淒楚切而不廹不忘其君也

復齋漫錄云致元昭宗時以翰林承防謫嶺表道湖南謝人惠含桃詩云金鸞嵗嵗長宣賜忍淚看天憶帝都自注云每嵗初進之後先宣賜學士韓子蒼謝人惠茶云白髮前朝舊史官風鑪煮茗暮江寒蒼龍不復從天下拭淚看君小鳳團自注云史官月賜龍團意𨿽本致元而語益工

苕溪漁隠曰致元醉著絕句云萬里淸江萬里天一村桑柘一村煙漁翁醉著無人喚過午醒來雪滿船葛亞卿集句云萬里淸江萬里天一村桑柘一村煙漁翁醉睡醒又睡髙唱夕陽孤島邊前輩集句詩每一句取一家詩今亞卿全用致元前兩句極爲無工又後兩句不是好詩不稱前兩句豈若致元之渾成也杜荀鶴亦有溪興絕句雲山雨溪風捲釣絲瓦甌蓬底獨斟時醉來睡著無人喚流下前溪也不知語句俱弱亦不若致元之雅健也

許彥周詩話云髙秀實言元微之詩艶麗而有骨韓偓香奩集麗而無骨時李端叔意喜韓偓詩誦其序云咀五色之靈芝香生九竅咽三危之瑞露美動七情秀實云勸不得也勸不得也

半夜鐘

復齋漫錄云遁齋閒覽記歐陽文忠公詩話譏唐人夜半鐘聲到客船之句云半夜非鳴鐘時疑詩人偶聞此耳且云渠甞過蘇州宿一寺夜半聞鐘聲因問寺僧皆云分夜鐘曷足怪乎尋聞他寺皆然始知夜半鐘惟姑蘇有之此皆間覽所載也余考唐詩知歐公所記又張繼楓橋夜泊詩全篇雲月落烏啼霜滿天江楓漁火對愁眠姑蘇城外寒山寺夜半鐘聲到客船此歐公所譏也然唐詩人皇甫冉有秋夜宿嚴維宅詩云昔聞度宅門向防稽峯君住東湖下淸風繼舊蹤秋深臨水月夜半隔山鐘世故多離別良宵詎可逢且維所居在防稽鐘聲亦鳴於半夜遂知張繼詩不爲誤歐公不察而半夜鐘亦不止於姑蘇有如陳正敏說也又陳羽梓州與溫商夜別詩隔水悠揚午夜鐘乃知唐人多如此

漁隱叢話後集卷十五

欽定四庫全書

漁隠叢話後集卷十六

宋胡仔撰

唐人雜紀上

蔡寛夫詩話云國史補載賀遂亮贈韓思彥詩云意气百年內平生相知心欲交天下士未面巳虛襟君子重名義直道冠衣簮風雲行可托懷抱自然深落霞靜霜景墜葉下疎林若上南山岸希訪北山岑世多傳誦之予讀大唐新話乃並得思彥答詩云古人一言重常謂百年輕今日投歡防顧盻盡平生簮裾非所托琴酒冀相並累日同遊處良宵款素誠霜飄知栁膬雪冒覺松貞願言何所道幸保嵗寒名其詞亦自閒雅可喜大抵唐之文物盛於開元以前故二人𨿽不以詩稱而終不凡也

苕溪漁隠曰丙戌之冬餘初病起深居簡出終日曝背晴檐萬事不到自以荊公所選唐百家詩反覆熟味之見其格力辭句例皆相似𨿽無豪放之气而有修整之功髙爲不及卑復有餘適中而巳荊公謂欲觀唐人詩觀此足矣詎不然乎集中佳句世所稱道者不復錄出惟餘別所喜者命兒輩筆之以備遺忘五言六聨陳羽春日野望云漸變池塘色欲生楊栁煙李郢春晚云燕靜啣泥起蜂喧抱蘂回殷遙山行雲野花成子落江燕引雛飛曹松晨起雲林殘數枝月髮冷一梳風孟浩然雪云落鴈迷沙渚饑烏噪野田登峴山雲水落漁梁淺天寒夢澤深七言六聨韓偓殘春雲樹頭蜂抱花須落池面魚吹栁絮行又雲細水浮花歸別澗斷雲含雨入孤村又訪王同年村居雲門庭野水防褷鷺鄰里斷墻啞喔雞吳融閒望云三防五防映山雨一枝兩枝臨水花許渾題山居雲龍歸曉洞云猶濕麝過春山艸自香崔魯春日云杏酪漸香鄰捨粥楡煙欲變舊鑪灰四絕云竇鞏寄南遊兄弟云書來未報幾時還知在三湘五嶺間獨立衡門秋水濶寒鴉飛去日銜山又南遊感興雲傷心欲問前朝事惟見江流去不回日暮東風春艸綠鷓鴣飛上越王臺戎昱移家別湖上亭云好是春風湖上亭栁條藤蔓系離情黃鶯久住渾相識欲別頻啼四五聲孟浩然宿建徳江云移舟泊滄渚日暮客愁新野濶天低樹江淸月近人

苕溪漁隠曰元次山浯溪銘云浯溪在湘水南北滙於湘愛其勝異遂家溪畔溪世無名稱者也爲自愛之故曰浯溪銘略曰吾欲求退將老玆地溪古地荒蕪沒蓋久命曰浯溪旌吾獨有以至唐亭浯臺意皆然矣六一居士云次山喜名之士也其所有爲惟恐不異於人所以自傳於後世者亦惟恐不奇而無以動人之耳目也視其辭翰可以知矣古之君子誠恥於無聞然不如是人之汲汲也余曩歲屢遊浯溪在中宮寺之前才一小澗耳石崖不甚髙何至與天相齊中興頌云湘江東西中直浯溪石崖天齊蓋自侈大其事耳

金石錄云唐河間元王孝恭碑唐初功臣皆云圖形淩煙閣而此碑乃作戢武閣戢武之名不見於他書惟當時石刻有之豈淩煙先名戢武而後攺之也又段志碑亦云圖形戢武閣二碑皆當時所立不應差誤苕溪漁隠曰天隨子有自遣云數尺遊絲墮碧空年年長自惹春風爭知天上無人住也有淸愁鶴髮翁又古意云君心莫淡薄妾意正棲托願得雙車輪一夜生四角皆思新語奇不襲前人也

東臯雜錄云孔常甫言唐人詩有城頭催鼔傳花枝席上摶拳握松子乃知酒席藏爲戲其來巳久

藝苑雌黃雲麗情集載嚴宇牧豫章陳陶隠西山操行淸潔宇欲撓之遣小妓蓮花往侍焉陶殊不爲意乃獻詩求去云蓮花爲號玉爲腮珍重尙書遣妾來處士不生巫峽夢虛勞神女下陽臺而劉斧靑瑣乃移其事於陳圖南其詩但易數字而已唐人集中旣載此詩豈陳圖南復蹈襲而爲之乎必無是理乃劉斧之妄也又名賢詩話載顧況在洛乘閒遊苑中坐流水上得大桐葉有詩曰一入深宮裏年年不見春聊題一片葉寄與有情人況明日於上游亦題詩於葉泛之波中曰花落深宮鶯亦悲上陽宮女斷腸時帝城不禁東流水葉上題詩寄阿誰後十餘日有客尋春苑中又於葉上得詩以示況詩曰一葉題詩出禁城誰人酬和獨含情自嗟不及波間葉蕩漾乘春取次行又盧渥舍人應舉京師偶臨禦溝見一紅葉上有一絕雲流水何太急深宮盡日閒慇懃謝紅葉好去到人間盧得之藏於巾篋及宣宗有防出宮人許其從人盧獨獲其退宮者覩紅葉吁怨問之曰當時偶題不謂君得之也靑瑣乃互竄二事合爲一傳曰流紅記仍托他人姓名嗚呼孰謂小說而可盡信乎

流紅記唐僖宗時有於祐晚步禁溝拾一紅葉上有詩雲流水何太急深宮盡日閒殷勤謝紅葉好去到人間祐題云曾聞葉上題紅怨葉上題詩寄與誰置溝上流宮女韓夫人拾之祐後爲韓泳門館因帝放宮女三千人各賜官泳得韓同姓因作伐嫁祐及成禮於篋中取紅葉相示乃曰事豈偶然一日泳開宴曰子二人可謝媒韓氏曰一聨佳句隨流水十載幽思滿素懷今日卻成鸞鳳友方知紅葉是良媒

復齋漫錄云薛能吳姬詩樓臺重疊滿天云殷殷鳴鼉世上聞此日楊花初似雪女兒絲管弄參軍本朝張景景徳三年以交通曹人趙諫斥爲房州參軍景爲屋壁記略曰近置州縣參軍無員數無職守悉以曠官敗事違戾政教者爲之凡望饗宴使與焉處人一見之必指曰參軍也嘗爲某罪矣至於倡優爲戲亦假而爲之以資玩戲況眞爲者乎宜爲人之輕視又將狎而侮之大略如此余按樂府雜錄云戲弄參軍自漢館陶令石耽有賍犯和帝惜其才免罪每宴樂令衣白衫命優伶戲弄辱之經年乃放爲參軍然則戲弄參軍自漢已然矣不始於唐世也又五代王建時王宗侃責受維州司戶參軍曰要我頭時斷去誰能作此措大官使俳優弄爲參軍邪

藝苑雌黃雲薛能詩山屐經過滿徑蹤隔溪遙見夕陽舂人多不知夕陽舂爲何等語予攷之淮南子曰日經於泉隅是謂髙舂頓於連石是謂下舂注尙未冥上防先舂曰髙舂將欲冥下蒙悉舂曰下舂南史陳本紀云求衣昧旦反食髙舂栁子厚詩云空齋不語坐髙舂苕溪漁隠曰唐史載王播父恕爲揚州倉曹參軍遂家焉播少孤貧嗜權利穆宗立權幸競進播賴其力至宰相不厭人望出爲淮南節度使仍領鹽鐵是時南方旱歉人相食播掊斂不少衰民怨之按古今詩話云王播少孤貧嘗客揚州惠昭寺木蘭院隨僧齋飱僧頗厭之及播至巳飯矣後二紀播自重位鎭是邦因訪舊遊向所題以碧紗籠之播題二絕云二十年前此院遊木蘭花發院初修而今再到經行處樹老花無僧白頭上堂已了各西東慙愧闍黎飯後鐘二十年來塵撲面而今始得碧紗籠以唐史攷之則古今詩話所言播少孤貧嘗客揚州後自重位鎭是邦皆與唐史合又按東坡云世傳王播飯後鐘詩蓋揚州石塔寺事也相傳如此戲作詩云饑眼東西詩腸忘早晏𨿽知燈是火不悟鐘非飯山僧異漂母但可供一筦胡爲二十年記憶作此訕齋廚養若人無益祗遺患乃知飯後鐘闍黎蓋具眼其貶之至矣

復齋漫錄云唐李敬方勸醉詩云不向花前醉花應解笑人只因連夜雨又過一年春日日無窮事區區有限身若非杯酒裏何以寄天眞杜子美絕句云二月巳破三月來漸老逢春能防回莫思身外無窮事且盡生前有限杯二詩𨿽相緣而杜則尢其工者也世所傳相逢不飲空歸去洞口桃花也笑人蓋出於敬方

集古錄云李陽冰阮客舊居詩云阮客身何在仙云洞口橫人間不到處今日此中行阮客者不見其名氏蓋縉雲之隠者也彼以遁俗爲髙而終以無名於後世可謂獲其志矣然聖人有所不取也陽冰欲稱其人而不顯其名字何哉豈阮客見稱於當時而陽冰不慮於後世邪天下固有顯聞於一時而冺沒於後世者矣顧其道如何也陽冰篆字世傳多矣此磨滅而僅存尢可惜也

苕溪漁隠曰趙眀誠金石錄云題阮客舊居詩小篆書集古錄以爲陽冰作今驗其姓名乃縉雲令李�非陽冰也其字畫亦不工蓋陽冰肅宗上元中嘗令縉雲其篆字石刻尙多有存者故歐陽公亦誤以此詩爲陽冰作爾余觀此碑今益漫滅字畫難辧眀誠以爲歐公之誤其果然邪

苕溪漁隠曰秦系寄韋使君詩云久臥雲間已息機靑衫忽著狎鷗飛詩興到來無一事郡中今有謝元暉韋應物答秦十四校書詩云知掩山扉三十秋魚須翠碧棄牀頭莫道謝公方在郡五言今日爲君休系能詩與劉長卿善以詩相贈答權徳輿曰長卿自以爲五言長城系用偏師攻之𨿽老益壯故應物有五言今日爲君休之句蓋謂此也系有詩集散逸不多如流水閒過院春風與閉門上簾宜晚景臥簟覺新秋礙冠門栁長驚夢院鶯啼逰魚牽荇沒戲鳥踏花摧皆閒逺有味系天寶末客泉州南安有九日山大松百餘章俗傳東晉時所植系結廬其上以大石爲研注老子積歲不出姜公輔爲宰相以直言黜泉州別駕見系輒窮日不能去築室與相近遂忘流落之意公輔卒妻子在逺系爲山下其好賢尙義爲何如哉

文昌雜錄云元防之詩松下待制應全逺藥樹監搜可得知蓋唐宣政殿爲政衙殿庭有四松松下待制官立班之地舊圖至今猶存按開成元年正月詔以入閣日次對官班退立於東階松樹下湏宰臣奏事畢齊至香案前各言本司事𨿽紫宸殿亦有松樹爲待對官立位云殿門外有藥樹監察禦史監搜之位在焉唐制百官入宮殿門必搜監察所掌也太和元年詔曰自魏晉以降參用伯制虛議搜索因習尙存朕方推表大信置人心腹況吾臺宰又何問焉自今以後坐朝眾寮旣退宰臣復進奏事其監搜宜停元昆駕部比自長安擕藥樹數枝至京師其葉蔥翠可愛於今關右頗多人罕識焉許彥周詩話云段成式與溫庭筠云藍紙詩序曰予在九江出意造云藍紙輒分送五十枚其詩曰三十六鱗充使時數番猶得表相思蓋龍八十一鱗鯉三十六鱗也至宋景文詩云君軒結戀蕭蕭馬尺素愁憑六六魚又使六六三十六也

漁隠叢話後集卷十六

欽定四庫全書

漁隠叢話後集卷十七

宋胡仔撰

唐人雜紀下

苕溪漁隠曰六一居士謂沈傳師遊道林嶽麓寺詩題云酬唐侍禦姚貟外而二人之詩不見不知何人也獨此詩以字書傳於世而詩亦自佳蔡寛夫謂唐扶者卽沈傳師所謂唐侍禦也詩語秀防余已於叢話前集載之矣今但錄傳師詩於左方承眀年老輒自論乞得相守東南奔爲聞楚國富山水靑嶂迆僧家園含香珥筆皆眷舊謙抑自忘臺省尊不令執簡亭館直許擕手遊山樊忽驚列岫曉來逼雪洗盡煙嵐昏碧波回嶼三山轉舟檻繚郭千艘屯華鑣躞蹀絢砂步大斾錯綜輝松門樛枝競騖龍蛇勢折榦不滅風霆痕相重古殿倚巖腹別引新徑縈云根目同傷楚虞帝魂多情思逺聊開樽危弦細管逐歌颺畫鼓綉靴隨節翻鏘金七言淩老杜入木八法蟠髙軒嗟余絕倒久不知忍復感激論元元又東臯雜錄云潭州道林寺沈傳師親書詩版遒勁妙絕與今石本逺矣又有歐陽詢書道林之寺四大字額筆勢欲飛動

苕溪漁隠曰閱古今詩話得四詩皆材格相肖語亦淸新今並錄之以備披閱劉長卿題余幹旅捨云揺落暮天迥丹楓霜葉稀孤城向水閉獨鳥背人飛渡口月初上鄰家漁未歸鄕心正欲絕何處搗徵衣張籍宿江上云楚驛南渡口夜深來客稀月明見潮上江靜覺鷗飛旅宿今已逺此行殊未歸離家久無信又聽搗寒衣潘閬暮歸錢塘云久客見華發孤棹桐廬歸新月無朗照落日有餘暉魚浦水風急龍山煙樹防時聞沙上雁一一背南飛李建中題望湖樓云野艇閒撐處湖天景亦防春波無限綠白鳥自由飛栁色濃垂岸山光冷照衣時擕一樽酒戀到晚涼歸靑箱雜紀以李建中詩是蘓爲知吳興日所作未知孰是

復齋漫錄云上官儀詠雪詩幸因千里映還繞萬年枝謝暉中書省詩風動萬年枝晏元獻詩萬年枝上凝煙動百子池邊瑞日長盧多遜詩太液池邊月上時好風吹動萬年枝王維史館山池云春池百子外芳樹萬年餘晏用此也萬年枝江左人謂之冬靑惟禁中則否韓子蒼冬靑詩離宮見爾近天墀雨露常私養種時惆悵一枝嵐霧裏無人識是萬年枝百子池見西京雜紀戚夫人傳髙祖七月七日臨百子池

夷白堂小集云錢起考功詩世所藏本皆不同宋次道舊有五卷王仲至續爲八卷號爲最完然如牛羊下山小煙火隔云深鳥道掛疏雨人家殘夕陽窮通戀明主耕桑亦近郊長樂鐘聲花外盡龍池栁色雨中深此等句皆當時相傳爲警絕而八卷無之知其所遺多矣東臯雜錄云江南自初春至初夏有二十四風信梅花風最先楝花風最後唐人詩有棟花開後風光好梅子黃時雨意濃晏元獻有二十四番花信風之句苕溪漁隠曰徐師川一聨云一百五日寒食雨二十四番花信風

江夏辧疑云州之有樓著稱於江湖之間如江之庾公嶽之嶽陽鄂之黃鶴是也然則黃鶴多以爲費褘升仙之地故永防初閻伯珵爲之記曰州城西南隅有黃鶴樓者圖經云費褘登仙駕黃鶴返憇於此遂以名樓事列神仙之傳迹存述異之志予按蜀志費褘爲魏降人郭循所害則褘固不得其終安有駕鶴而憇此者也梁任昉述異記曰荀瓌字叔偉潛棲卻粒嘗東遊憩江夏黃鶴樓上望西南有物飄然降自霄漢俄頃巳至乃駕鶴之仙也鶴止戶側仙者就席羽衣紅裳賓主歡對已而辭去黃鶴騰空渺然而滅𨿽然昉有是說而亦未嘗言褘也不知伯珵何以爲防州城之東十里許其最髙聳而秀者是爲黃鶴山祥符中所修圖經稱方輿記云昔有仙人駕黃鶴於此山因以爲名今自樓以西可六七步有磯焉卽庾子山賦所謂落帆黃鶴之浦也故魏彥淵注引荊州記曰江夏郡西大江有黃鶴磯後人建樓旣俯磯上故不更別名耳苕溪漁隠曰崔顥題黃鶴樓詩亦以爲費褘升仙之地承襲謬誤不復考正故其詩云昔人已乘白雲去此地空餘黃鶴樓黃鶴一去不復返白雲千載空悠悠東坡因李公擇求黃鶴樓詩以舊記所聞於馮當世者與江夏辧疑全異故錄於後云黃鶴樓前月滿川抱關老卒饑不眠夜聞三人笑語言羽衣著屐向空山非非人意其仙石扉三扣聲淸圎洞中鏗鈜落門關縹緲入石如飛煙雞鳴月落風馭還迎拜稽首願執鞭汝非其人骨鮏羴黃金乞得重莫肩持歸包裹敝席氊夜穿茅屋光射天閭裏來觀已變遷似石非石鉛非鉛或取而有眾忿喧訟歸有司今幾年無功暴得喜欲顚神人戲汝眞可憐願君爲考然不然此語可信馮公傳

江夏辧疑云大江過江夏郡之西稍北旣受漢水而滙爲大灣郡人傳以爲煙波江其傍之村曰煙波村今屬漢陽縣按酈元注水經最爲詳洽而求所謂煙波江者竟無其說豈江之名得於善長注圖經之後邪余謂圖經多載俚俗所傳之事而求之亦無是說也獨唐人崔顥黃鶴樓詩云日暮鄕關何處是煙波江上使人愁是直晚景所寓者如此而已豈復別有江邪

苕溪漁隠曰摭言載楊汝士侍郎在楊嗣復宴集坐上與元白同賦詩汝士詩後成有文章舊價畱鸞掖桃李新陰在鯉庭之句元白覽之失色汝士歸謂子弟曰我今日壓倒元白古今詩話載裴令公夜宴半酣索聨句元白有得色時公爲破題次至楊侍郎曰昔日蘭亭無艶質此時金穀有髙人元白自知不能加遽裂紙曰笙歌鼎沸勿作此泠淡生活古今詩話不載楊侍郎之名得非摭言所載楊汝士侍郎乎楊在當時不以詩名此二聨卽席所作並爲佳句其傳於後世者恨不多見之復齋漫錄云唐顧陶編唐詩類選載楊郇伯作妓人出家詩云盡出花鈿與四鄰雲鬟剪落向殘春暫驚風燭難畱世便是蓮池不染身貝葉乍翻迷錦字梵聲初學誤梁塵從今艶色歸空後湘浦應無解佩人湘山野錄乃謂本朝國長公主爲尼掖庭嬪禦隨出者三十餘人太宗詔兩禁各以詩送之陳彭年作詩八句今考其詩與楊郇伯所作一同第首句云盡出花鈿散寶津一句爲異豈後人攺郇伯詩而托以彭年之名文瑩不復考之邪

山谷云禮部員外裴說寄邊衣詩云深閨乍冷開香篋玉筯防防濕紅頰一陣霜風殺栁條濃煙半夜成黃葉垂垂白練明如雪獨下閒階轉淒切祗知抱葉搗秋砧不覺髙樓巳無月時聞塞雁聲相喚紗窓只有燈相伴幾展齊紈又懶裁離腸恐逐金刀斷細想儀容執牙尺回刀剪破澄江色愁撚銀鍼信手縫惆悵無人試寛窄時時舉袖勻殘淚紅牋漫有千行字書中不盡心中事一半殷勤托邊使裴說詩句甚麗零陵總記載說詩一篇尢詼詭也

苕溪漁隠曰裴說詩讀書貧裏樂搜句靜中忙此二句乃餘日用者甘貧守靜自少至老飽諳此味矣

復齋漫錄云北夢瑣言謂李逺詩云人事千杯酒流年一局棋唐宣宗以非牧人之材不與郡守及觀幽閒鼔吹乃云宣宗坐朝令狐相進李逺知杭州上曰逺詩長日惟消一局棋豈可臨郡哉二書所著𨿽同而詩則異苕溪漁隠曰溫庭筠湖陰曲警句云吳波不動楚山逺花壓闌干春晝長庭筠工於造語極爲綺靡花間集可見矣更漏子一詞尢佳其詞云玉鑪香紅蠟涙偏照畫堂秋思眉翠薄鬢云殘夜長衾枕寒梧桐樹三更不道離情正苦一葉葉一聲聲空階滴到明

許彥周詩話云司空圖唐末竟能全節自守其詩有綠樹連村暗黃花入麥稀誠可貴重又云四座賓朋兵亂後一川風月笛聲中句法𨿽可及而意甚委曲

漁隠叢話後集卷十七

欽定四庫全書

漁隠叢話後集卷十八

宋胡仔撰

羅隠

藝苑雌黃雲江東集中有淚詩云自從魯國澘然後不是姦人卽婦人未詳其所出及觀孔叢子言子髙遊趙平原君客有鄒文李節者與子髙相友善臨別文節流涕交頤子髙徒抗手而巳其徒疑之子髙曰始吾謂二子丈夫乃今知其婦人也曰二子之泣非邪曰二子良人也有不忍之心其於敢斷必不足矣曰凡泣者一無取乎子髙曰有二焉大姦之人以泣自信婦人懦夫以泣著愛觀此始解其說

藝苑雌黃雲唐人作后土夫人傳予始讀之惡其凟慢而且誣也比觀陳無已詩話云宋玉爲髙唐賦載巫山神女遇楚防王蓋有所諷也而文士多效之又爲傳記以實之而天地百神舉無免者予謂欲界諸天當有配偶有無偶者則無欲者也唐人記后土事以譏武后耳予謂武后何足譏也而托之後土亦太防矣後之妄人又復塡入樂章而無知者遂以爲誠是也故小說載髙駢事云駢末年惑於神仙之說呂用之張守一諸葛殷等皆言能役使神變化黃白駢酷信之委以政事用之等援引朋黨恣爲不法嘗云后土夫人靈佑遣使就某借兵馬並李筌所撰太白陰經駢遽下兩縣率百姓以葦席千領畫作甲馬之狀遣用之於廟庭燒之又以五彩牋寫太白陰經十道置於神座之側又於夫人帳中塑一綠衣年少謂之韋郎故羅隠詩有韋郎年少今何在端坐思量太白經之語今勅令中亦常禁止淫媟之祠然蕃釐觀中所謂韋生者猶在故伊川先生力欲去之豈非惡其凟神邪

苕溪漁隠曰余舊見顏持約所畫淡墨杏花題小詩於後仍題持約二字意謂此詩必持約所作也比因閱唐宋類詩方知是羅隠作乃持約竊之耳詩云暖气潛催次第春梅花巳謝杏花新半開半落閒園裏何異榮枯世上人古之詩人如王維猶竊李嘉祐水田飛白鷺夏木囀黃鸝僧惠崇爲其徒所嘲云河分岡勢司空曙春入燒痕劉長卿不是師兄多犯古古人詩句犯師兄皆可軒渠一笑也

許彥周詩話云羅隠詩云只知事逐眼前過不覺老從頭上來此殊有味

五李雜紀

苕溪漁隠曰裴防余云滿額鵝黃金縷衣翠翹浮動玉釵垂從教水濺羅襦濕疑是巫山行雨歸廣韻集韻韻略垂與歸皆不同韻此詩爲落韻矣韓熙載云風栁揺揺無定枝陽臺雲雨夢中歸他年蓬島音塵絕畱取尊前舊舞衣此詩旣言陽臺又言蓬島何用事重疊如此二詩並載小說稱爲佳句余謂疵病如此殆非佳句也又學林新編謂字有通作他聲押韻者泛引詩及文選古詩爲證殊不知蔡寛夫詩話嘗云秦漢以前字書未備旣多假借而音無反切平仄皆通用自齊梁后旣拘以四聲又限以音韻故士率以偶麗聲調爲工然則字通作他聲押韻於古詩則可若於律詩誠不當如此余謂裴防余之詩落韻又本此耳

文昌雜錄云梁均帝晉天福中始故妃張氏獨存考功員外商鵬爲志文曰七月有期不見望陵之妾九疑無色空餘泣竹之妃後唐武皇還師渭北不獲入覲幕客李襲吉作違離表云穴禽有翼聽舜樂以猶來天路無梯望堯云而不到五代之季工翰墨者無以過此也南唐書云韓熙載自江南奉使中原爲感懷詩題於館壁云僕本江北人今作江南客再去江北遊舉目無相識秋風吹我寒秋月爲誰白不如歸去來江南有人憶苕溪漁隠曰余家有韓熙載家防圖圖中題此詩後四句嘗以問相識間云是古樂府今覽此書方知其誤也南唐書云李家眀詼諧敏給善爲諷辭元宗賞花後苑率近臣臨池垂釣臣下皆登魚惟元宗獨無所獲家明因進詩曰玉甃垂鉤興正濃碧池春暖水溶溶凡魚不敢吞香餌知是君王合釣龍元宗大喜賜宴極歡嘗見牛晚臥美防元宗曰牛且熱矣家明乘問詼諧曰曾遭戚鞭敲角又被田單火燎身閒向斜陽嚼枯艸近來問喘更無人相輔皆慙宋齊丘無子晚年一子輙死逾月猶哭齊王景達勉之不止家明曰臣能止之矣乃作大紙鳶署其上云欲興唐祚革彊吳盡是先生起廟謨一个孩兒不得讓王百口合如何尹延範族吳氏齊丘爲謀因以誚焉乘風放之故墜齊丘中庭齊丘見之哭亦止從元宗遷南都時巳失江北十四郡舟楫多行南防至趙屯因輟樂停觴北望皖公山謂家明曰好靑峭數峯不知何名也家明應聲對曰龍舟輕颭錦帆風正值宸遊望逺空回首皖公山色翠影斜不到壽杯中元宗慚之俛首而過苕溪漁隠曰緗素雜紀云楊文公談苑以苑中詠牛詩及皖公山詩爲王感化作江南野錄以前二詩爲李家明作談苑以感化爲建州人野錄以家明爲廬州人談苑謂中主野錄謂嗣主未詳孰是余以南唐書考之則談苑所紀皆誤也惟野錄與南唐書合家明廬州南昌人前二首皆其所作俱不載感化爲何處人江南李氏建國傳三世而滅中主卽嗣主也謚號元宗緗素雜記不曾見南唐書故未詳孰是今正是之南唐書云感化善於謳歌聲韻悠揚淸振林木系樂部爲歌板色元宗嗣位宴樂擊鞠不輟嘗乘醉命感化奏水調詞感化惟歌南朝天子愛風流一句如是者數四輙悟覆杯嘆曰使孫陳二主得此一句不當有啣璧之辱也感化由是有寵元宗嘗作浣紗溪二闋手冩賜感化曰菡蓞香消翠葉殘西風愁起碧波間還與容光共憔悴不堪看細雨夢回淸漏永小樓吹徹玉笙寒潄潄淚珠多少恨倚防幹手卷珠簾上玉鉤依前春色鎖重樓風裏落花誰是主思悠悠靑鳥不傳云外信丁香空結中愁回首綠波春色暮接天流後主卽位感化以其詞札上之後主感動賞賚感化甚優

南唐書云金山寺號爲勝景先張祐吟詩有僧歸夜船月龍出曉堂云之句自後詩人閣筆孫魴復詠雲山載江心寺魚龍是四鄰天多剩得月地少不生塵過櫓訪僧定驚濤濺佛身誰言張處士詩後更無人時號絕唱苕溪漁隠曰張祐詩云一宿金山頂防茫水國分僧歸夜船月龍出曉堂雲樹影中流見鐘聲兩防聞因悲在朝市終日醉醺醺祐詩全篇皆好魴詩不及之有疵病如驚濤濺佛身之句則金山寺何其低而且小哉誰言張處士詩後更無人仍自矜衒如此尢可嗤也

藝苑雌黃雲緗素雜紀載江南野錄云江爲者宋世淹之後先祖仕於建陽因家焉余觀南史江淹傳淹濟陽考城人宋少帝時黜爲建安吳興令終於梁天監中左衛將軍又吳均傳云濟陽江洪工屬文爲建陽令坐事死竟陵王子良開西邸招文學洪時爲太學生以善辭藻遊焉淹與洪俱系家考城又俱仕齊梁間淹爲建安吳興令而後他遷洪爲建陽令而死於建陽疑爲之系出於洪非出於淹爲工於詩如天形圍澤國秋色露人家之句極膾炙人口少遊江南有詩云吟登蕭寺旃檀閣醉倚王家玳瑁筵後主見之曰此人大是冨貴家而劉夜坐夏江城並就句法後以讒死今建陽縣之西七里有靖安寺卽爲之故居畱題者甚眾惟陳師道洙一篇最佳云處士亡來幾百年舊居流落變祗園詩名長伴江山秀寃气上迷星斗昏臺榭幾人畱雅句漁樵何處問曾孫當時泉石生涯地日暮云寒古寺門苕溪漁隠曰南唐書云江爲其先宋人避亂建陽遂爲建陽人爲有題白鹿寺詩云吟登蕭寺旃檀閣醉倚王家玳瑁筵元宗南遷駐於寺見其詩稱善久之爲由是傲肆自謂俯拾靑紫乃詣金陵求舉屢黜於有司爲怏怏不能自已欲束書亡越防同謀者上變按得其狀伏罪余以二書考之藝苑謂後主見爲詩有富貴之語及爲後以讒死其言悉非是當以南唐書爲正也

南唐書云夏寶松與詩人劉洞俱顯名陳徳誠以詩美之曰建水舊傳劉夜坐螺川新有夏江城蓋劉洞嘗有夜坐詩最爲警防而寶松有宿江城詩云雁飛南浦砧初斷月滿西樓酒半醒故徳誠紀之苕溪漁隠曰余觀劉洞傳不載夜坐詩乃孫魴耳魴與沈彬李建勲爲詩社彬好評詩建勲匿魴於齋中伺彬至以魴詩訪之彬曰此非有風雅但得田舎翁火鑪頭之作爾魴遽出讓彬曰非有風雅固聞命矣擬田舎翁無乃太過乎彬笑曰子夜坐句云劃多灰漸冷坐久席成痕此非田舎翁火鑪上所作而何闔坐大笑

漁隠叢話後集卷十八

欽定四庫全書

漁隱叢話後集卷十九

宋胡仔撰

本朝

蔡寛夫詩話雲南京髙辛廟制度甚雄世傳太祖龍潛時嘗以木杯珓占已名位自小官以漸數之至極品皆不應忽曰過是則爲天子乎一擲而契至今父老猶能言之晏元獻爲畱守日嘗以詩題廟中曰炎宋肇英主初九方潛鱗嘗因蓍蔡占來決天地屯庚庚大橫兆謦咳如有聞蓋紀此也

蔡寛夫詩話云故事進士朝集嘗擇榜中最年少者爲探花郎熙寜中始罷之太平興國三年胡祕監旦榜馮文懿拯爲探花是歳登第七十四人太宗以詩賜之曰二三千客裏成事七十四人中少年始唐於禮部放榜故座主門生之禮特盛主司因得竊市私恩本朝稍欲革其卽更廷試前一歳呂文穆防正爲狀頭始賜以詩蓋示以優寵之意至是復賜文懿然狀頭詩迄今時有探花郎後無繼者惟文懿一人而已此科舉之盛事也

復齋漫錄云農桑不擾歳常登邊將無功吏不能四十二年如夢覺東風吹淚灑昭陵此詩題於寢宮不著姓名宜表而出之

元城先生語錄云先生嘗曰賢主言笑嚬呻足以移風俗慶曆中廣州有死番商沒官珍珠有司賤佑其值十分才及一分羣官分買之爲本路監司按劾計賍以珍珠赴京師具案旣上仁宗閱之且命取所估珠上與後宮同閱愛其珠是時張貴妃在側有欲得之色上依所估值出禁中錢買之以賜時因同列有求於上有司被防和市緣此珠價騰湧上頗知之一日於內殿賞牡丹貴妃最後至以所賜珍珠爲首飾欲誇同輩上望見以袖掩面曰滿頭白粉粉更沒些忌諱貴妃慙赧遽起易之上乃大恱令人各簪牡丹一朶自是禁中不帶珍珠珠價大減

藝苑雌黃雲前輩論詩有奪胎換骨之說信有之也杜陵謁元廟其一聨云五聖聨龍衮千官列鴈行蓋紀吳道子廟中所畫者徽宗嘗制哲廟挽詩用此意作一聨云北極聨龍衮西風拆鴈行亦以鴈行對龍衮然語意中的其親切過於本詩不謂之奪胎可乎不然徒用前人之語殊不足貴且如沈佺期云小池殘暑退髙樹早涼歸非不佳也然正用栁惲太液防波起長楊髙樹秋之句耳蘇子美云峽束滄州深貯月巖排紅樹巧裝秋非不佳也然正用杜陵峽束滄江起巖排石樹圓之句耳語𨿽工而無別意

詩話雋永雲光堯初幸錢塘有詩云六龍轉淮海萬騎臨吳津王者本無外駕言蘇逺民瞻彼艸木秀感此瘡痍新登堂望稽山懷哉大禹勤大哉王言布於天下漢祖大風之歌唐宗勁艸之句不足道也

王黃州

蔡寛夫詩話云國初州郡設官尙少小郡不過四五員復多武弁故非雄藩都防仕者率少官況王元之自掖垣謫滁州嘗以詩寄舊僚云要見滁州謫宦情信緣隨俗且營營不誇兩制詞臣貴多伴三班奉職行樓堞倚空乘月上樽罍有酒對山傾升沈得喪何須問況是浮生已半生聞者頗憐之然元之在滁陽四方文士持文就謁者甚眾有鄭褒者最知名畱數月而去元之爲買馬辦裝後有劾其虧貫直者太宗覽之曰是能卻李繼遷事例者元之嘗艸繼遷制繼遷送潤筆數倍於常而以面簽書送元之卻之不受故也

藝苑雌黃雲文人用故事有直用其事者有反其意而用之者元之謫守黃岡謝表云宣室神之問豈望生還茂陵封禪之書惟其死後此一聨每爲人所稱道然皆直用賈誼相如之事耳李義山詩可憐夜半虛前席不問蒼生問神𨿽說賈誼然反其意而用之矣林和靖詩茂陵他日求遺槁猶喜曽無封禪書𨿽說相如亦反其意而用之矣直用其事人皆能之反其意而用之者非識學素髙超越尋常拘攣之見不規規然蹈襲前人陳迹者何以臻此苕溪漁隱曰藝苑以元之直用賈誼相如事不若李義山林和靖反用之然元之是謝表須直用其事以明臣子之心非若作詩可以反意用此語殊非通論也

苕溪漁隱曰錫宴淸明日絕句云宴罷回來日欲斜平康坊裏那人家幾多紅袖迎門笑爭乞釵頭利市花淸明絕句云無花無酒過淸明興味蕭然似野僧昨日鄰家乞新火曉窗分與讀書燈二詩何況味不同如此亦可見其老少情懷之異也

山谷云或傳王荊公稱竹樓記勝歐陽公醉翁亭記或曰此非荊公之言也庭堅以爲荊公出此言未失也荊公評文章先體制而後論文之工拙蓋嘗觀蘇子瞻醉白堂記戲曰文詞𨿽極工然不是醉白堂記乃是韓白優劣論耳以此考之優竹樓記而劣醉翁亭記是荊公之言不疑也

苕溪漁隱曰元之文集家藏本有之今錄竹樓記於此云黃岡之地多竹大者如椽竹工破之刳去其節用代陶瓦比屋皆是以其價亷而工省也予城西北隅雉堞圯毀榛莽荒穢因作小竹樓二間與月波樓通逺吞山光平挹江瀬幽闃遼夐不可具狀夏宜急雨有瀑布聲冬宜密雪有碎玉聲宜鼓琴琴調幽暢宜詠詩詩韻淸絕宜圍棋子聲丁丁然宜投壺矢聲錚錚然皆竹樓之所助也公退之暇披鶴氅衣戴華陽巾手執周易一卷焚香黙坐消遣世慮江山之外苐見風帆沙鳥煙雲竹木而已待其酒力醒茶煙歇送夕陽迎素月亦謫居之勝槪也彼齊云落星髙則髙矣井榦麗譙華則華矣止於貯妓女藏歌舞非騷人之事吾所不取吾聞竹工云竹之爲瓦僅十稔若重覆之得二十稔噫吾以至道乙未歳自翰林出滁上至丙申移廣陵丁酉又入西掖戊戌歳除日有齊安之命已亥閏三月到郡四年之間奔走不暇未知明年又在何處豈懼竹樓之易朽乎幸後之人與我同志嗣而葺之庶斯樓之不朽也

許彥周詩話云元之詩可重大抵語迫切而意雍容如雲身後聲名文集艸眼前花月簿書堆又云澤畔騷人正憔悴道傍山莫揄揶大類樂天也

張復之

蔡寛夫詩話云乖崖少喜任俠學擊劍尢樂聞神仙事爲舉子時常從陳希夷欲分華山一半希夷以紙筆蜀牋贈之公笑曰吾知先生之防矣殆欲驅我入閙處乎然性極淸介居無媵妾不事服玩朝衣之外燕處惟紗帽皂縧一黃土布裘而已至今人傳其畫像皆作此飾始及第時甞以詩寄傅霖逸人云前年失腳下漁磯苦戀明時不忍歸爲報巢由莫相笑此心非是愛輕肥李順之亂乖崖帥蜀有詩寄陳希夷云性愚不肯住山林剛要淸流擬致君今日星馳劍南去回頭慚愧華山云皆見其素志也

本朝名臣傳云錢若水額有異骨山庭月角姿儀英秀少過華山見陳摶大加賞嘆以爲目如防漆有仙風道骨且語若水明日再來若水往則摶與一僧對僧倚地鑪蒲團坐睡防開目盻若水揺首而已若水別摶摶曰昨僧栢閣道者宗裔也本以先輩異稟可作神仙欲畱共學僧云無此形骨但能急流中勇退爾

復齋漫錄云傅霖乃乖崖之友也交甚密開寶中嘗防於幹城終夕談話鄰有病痁者爲之不作公每有書與傅傅必先夢之故傅有詩云劇談驅瘧幽夢得鄕書敍實事也

無盡居士云乖崖公題庭竹詩小桃遮不得深雪放教靑在睢陽書懷詩曰每思舊隱歸何計或問前程笑指空句淸詞古與郊島相先後

漁隠叢話後集卷十九

欽定四庫全書

漁隠叢話後集卷二十

宋胡仔撰

冦忠湣

苕溪漁隱曰忠湣詩思淒惋蓋冨於情者如江南春云波渺渺栁依依孤村芳艸逺斜日杏花飛江南春盡離腸斷蘋滿汀洲人未歸又云杳杳煙波隔千里白蘋香防東風起日落汀洲一望時愁情不斷如春水觀此語意疑若優柔無斷者至其端委廟堂決澶淵之防其气銳然奮仁者之勇全與此意不相類蓋人之難知也如此苕溪漁隱曰澶淵之役王介甫以爲丞相萊公功第一張文濳則謂可能功業盡萊公大抵人之議論各有所見故爾不同今具載二詩識者當能辧之介甫澶州詩云去都二百四十里河流中間兩城峙南城艸木不受兵北城樓櫓如邊城城中老人爲予語契丹此地經抄虜黃屋親乘矢石間遼馬欲踏河冰渡大發一矢敵無酋河冰亦破沙水流歡盟從此至今日丞相萊公功第一文濳聽客話澶州事詩云憶昔冦來動河朔渡河飲馬吹笳角澶淵城下冰載車邊風蕭蕭千里餘城上黃旗坐眞主夜遣六丁張猛弩雷驚電發一矢飛橫射遼人貫車柱北塞無塵大漠空歸來封禪告成功自是乾坤扶聖主可能功業盡萊公元城先生語錄云安世之北歸與東坡同途兩舟相啣未嘗一日不相見嘗記東坡言少年時與其父並弟同讀富鄭公使北語錄至於說大遼國主云用兵則士馬物故國主受其害爵賞日加人臣獲其利故凡北朝之臣勸其用兵者乃自爲計非爲北朝計也遼主明知其利害所在遂罷兵三人嘆其言以爲明白而切中事機時老蘇謂二子曰古人有此意否東坡對曰嚴安亦有此意但不如此明白老蘇笑以爲然先生又曰前輩讀書例皆如此故謂之學問必見於用乃可貴不然卽腐儒且武帝時嚴安上疏諫用兵其略云今徇南夷朝夜郎深入匈奴燔其龍城議者美之此人臣之利非天下之長策也鄭公之言其源蓋出於此

苕溪漁隱曰余讀萊公神道碑云公及雷陽吏以圖經獻閱視之首載郡東南門抵海凡十里公恍然悟曰我少時有到海祗十里過山應萬重之句乃今日竟爾人生得喪豈偶然邪靑箱雜記以爲萊公少時作此句遂兆晚年之防復齋漫錄以爲非是乃萊公效於武陵詩過楚水千里到秦山萬重三書所云徒爲紛紛當以碑言爲正也

蔡寛夫詩話云萊公自永興被召魏野以詩送之曰好去上天辭富貴卻來平地作神仙王文正從東封回野亦寄以絕句云西祀東封今已了好來相伴赤松遊文正袖此詩求退遂得謝萊公晚歳南遷世多言文正見幾知止萊公不能用野言蓋志士仁人亦各有志觀萊公末年所爲豈愧文正之退哉山人處士其言不得不如此或用或不用各系其人要之不溺於富貴與貪得則一也野有子亦父風宋景文嘗贈以詩雲姓名髙士傳父子少防星人多稱頌之

苕溪漁隠曰余讀仁宗政要云章聖旣倦政而丁謂迎合太后之意有臨朝之謀寇準便殿請對言太子睿徳天縱足以任天下之事陛下何不協天人之系望講社稷之丕謨引登大明敷照重霄若丁謂恃才而挾姦曹利用持權而使气皆不可輔幼主恐亂陛下家事因俯伏嗚咽流涕眞宗命中人掖起慰諭之謂之黨以急變聞飛不軌之語以中準坐是罷相干興元年二月貶雷州司戶防軍

迂叟詩話云太尉旦從車駕過陜魏野遺詩曰昔時宰相年年替君在中書十二秋西祀東封俱巳了如今好伴赤松遊王袖其詩以呈上累表請退上不許苕溪漁隠曰余按三朝正史云旦登柄用十八年爲相僅一紀素羸病又以名位太重憂畏不自安連歳拜章求解上素重其徳望聞其引退甚不樂優詔褒答繼以面諭旦一日獨對滋福殿令左右扶掖而升復求遜位上覩其瘦瘁憫然許之則迂叟詩話以爲上不許蓋誤矣其蔡寛夫詩話云遂得表謝此言良是

晏元獻

復齋漫錄云元防之詩蘃珠深處少人知网索西臨太液池浴殿曉聞天語後步廊騎馬笑相隨注网索在太液池上學士對歇於此故元獻和宋子京召還學士院有云网索軒窗邃鑾坡羽衛重鷁舟還下瀨星使出飛龍賦待三英集詞須五吏供防看邊燧息橫霈紫泥封者爲此也

復齋漫錄云豫章事實王勃序之詳矣題詠此邦者往往采之元獻云望鬥气沈龍已化置芻人去榻尢懸陶邕州云劍待張華時已晚榻延徐孺禮應疎此二聨全是龍光射斗牛之墟徐孺下陳蕃之榻也宋公綬云江涵帝子翚飛閣山際眞君鶴馭天不襲陳迹甚可嘉也蔡寛夫詩話云人夢中作爲詩文覺多不省設有能省者其事往往皆驗理固不可詰豈禍福將至精神自有感通者乎王元之商州詩有節及登髙忽嗟嘆經年憔悴到京華貳車何事撥蓬鬢九日樽前見菊花之句第四句乃夢中得也初元之在掖垣忽夢賦詩禦座前旣覺獨記此句未幾至貶以十月到郡而菊花盛開恍然如詩語也元獻公守亳始至亦嘗夢賦詩云一年爲客未歸去笑殺城東桃李花初莫省謂何已而因春出遊則州之園館皆在城東公畱亳逾年而後移睢陽無不合者元之自從班謫散秩先爲之兆固宜矣若元獻但日月淹速之間亦有預告之者則世間萬事何嘗不有定數邪

復齋漫錄云元獻早入政府迨出鎭皆近畿名藩未嘗逺去王室自南都移陳畱離席官奴有歌千里傷行客之辭公怒曰予平生守官未嘗去王畿五百里是何千里傷行客也苕溪漁隱曰昭陵諸臣傳雲天聖三年晏殊爲樞密副使坐以笏擊折從者齒出知宣州後數日攺應天府召拜禦史中丞除參知政事罷知江寜府未行攺亳州徙陳州慶曆四年罷集賢殿大學士同平章事出知潁州徙陳州復徙應天府未赴任攺許州以觀文殿大學士知永興軍徙河南府蔡寛夫云公畱亳逾年而後移睢陽復齋云自南都移陳皆與本傳不合復齋又載公曰予平生守官未嘗去王畿五百里然永興軍乃長安也去王畿千有餘裏則二書所言誤矣復齋漫錄云唐人詩有意效承平無功答盛明灰心緣忍事霜鬢爲論兵道直身還泰恩深命轉輕塩梅非擬議葵藿是平生白日長垂照靑蠅謾發聲嵩陽舊田地終擬自歸耕中書後堂北軒西壁有題灰心霜鬢之句者驗其筆迹舊相李公迪之書也李入相時邊兵未動意在忍事之語元獻中書卽事詩敍其事云慘慘髙槐落淒淒余菊寒粉墻多記墨聊爲拂塵看正爲此也苕溪漁隱曰蔡寛夫詩話以灰心緣忍事霜鬢爲論兵之句是裴晉公作李文定嘗親書於中書壁間

宋子京

復齋漫錄云景文詠叔孫通云馬上成功不喜文叔孫綿蕞擅經綸諸生可笑貪君賜便許當時作聖人王逢原詠叔孫通作亦用此意云弟子由來學未純異時得失亦頻頻一官所【一作貨】買知多少便擬先生作聖人其用意正同今荊公集所載宋詩非也

苕溪漁隠曰夏文莊守安州莒公兄弟尙在布衣文莊異待之命作落花詩莒公一聨云漢臯佩冷臨江失金穀樓危到地香子京一聨云將飛更作回風舞巳落猶成半面妝余觀南史宋元帝妃徐氏無容質不見禮於帝帝眇一目每知帝將至必爲半面妝以俟之此半面妝所從出也若回風舞無出處則對偶偏枯不爲佳句殊不知乃出李賀詩花臺欲暮春辭去落花起作回風舞前輩用事必有來處又精確如此誠可法也

三山老人語錄云余襄公有落花詩云金穀巳空新步障馬嵬徒見舊香囊可亞於二宋

東觀餘論云小宋太乙宮詩瑞木千尋竦仙圖幾防開注云眞誥以一卷爲一弔殊不知眞誥所謂防卽卷字蓋從省文眞誥音亦爾非弔字也巖虛子陳景元據眞誥以此字卽篇字亦誤也

王君玉

復齋漫錄云晏元獻赴杭州道過維揚憇大明寺瞑目徐行使侍史讀壁間詩板戒其勿言爵裏姓氏終篇者無幾又俾誦一詩雲水調隋宮曲當年亦九成哀音已亡國廢沼尙畱名儀鳳終陳迹鳴蛙秪沸聲淒涼不可問落日下蕪城徐問之江都尉王琪詩也召至同飯飯已又同步池上時春晚已有落花晏云每得句書墻壁間或彌年未嘗彊對且如無可柰何花落去至今未能對也王應聲曰似曽相識燕歸來自此辟置館職遂躋侍從矣山谷南遷還至南華竹軒亦令侍史誦詩板有一絕云不用山僧供帳迎世間無此竹風淸獨拳一手支頤臥偸眼看云生未生稱嘆不巳徐視姓名曰果吾學子葛敏修也苕溪漁隠曰昭陵諸臣傳元獻不曽知杭州復齋乃云元獻赴杭州道過維揚豫章先生傳山谷崇寜四年卒於宜州路所紀皆誤也

漁隱叢話後集卷二十

欽定四庫全書

漁隱叢話後集卷二十一

宋胡仔撰

杜正獻

蔡寛夫詩話云正獻公以淸徳直道聞天下而風姿尢奇古年近七十髮鬢皓然無一莖黑者居相位未幾以嵗旦請老上章得謝退居睢陽歐陽文忠公未顯時正獻推薦特厚及文忠爲畱守日與公酬唱文忠有答公見贈卒章云報國如乖願歸耕寜買田期無辱知已肯逐利名遷熙寜中文忠致政歸汝陰時正獻捐館已十有五年矣文忠復用前詩題其祠堂雲門生今白首墓木已蒼煙報國如乖願歸耕寜買田此言今始踐知不愧黃泉

苕溪漁隠曰昭陵諸臣傳云慶曆四年正獻拜中書門下平章事每內降與恩澤者積數十而面納上前上嘗謂諫官歐陽修曰外人知衍封還內降吾居禁中有求恩澤者每以衍不可告之而止者多於所封還也由是僥幸者不恱出知兗州明年正旦上表曰臣年七十願上印綬乃以太子少師致仕議者謂故相一上章得請以三少致仕皆非故事蓋宰相賈昌朝嫉之也蔡寛夫云正獻居相位未幾以歳旦請老不言出鎭東魯蓋闕文也

東坡雲杜正獻公爲相蔡君謨孫之翰爲諫官屢乞出外仁宗云卿等審欲得郡當具所欲乞奏來於是蔡除福州孫除安州正獻云諌官無故出終非美事乞且仍舊上可之退書聖語時陳恭公爲執政不肯書曰吾初不聞正獻懼遂焚之由此罷相議者謂正獻當候明日審奏不當遽焚其書也正獻言始在西府時上每訪以中書事及爲相中書事不以訪公因言君臣之間能始終者蓋難也苕溪漁隱曰東坡所記正獻罷相事與昭陵諸臣傳不同蓋正獻在相位旣沮抑恩澤疑僥幸不恱者因此譛之遂罷相則不可知諸臣傳遺之而不載故筆之

東坡云王公送行詩凡六十有六人慶曆皇祐間朝廷號稱多士光祿卿王公因掛冠歸江陵作詩紀行者多一時之傑嗚呼唐虞之際於斯爲盛非獨以見王公取友之端亦足以知朝廷得士之美也苕溪漁隠曰送行詩正獻有之句法殊髙古今錄入叢話云早修天爵邀人爵才近耆年便引年出處對揚多稱職始終操履眾推賢鑑湖賀老非陳迹荊渚朱公合比肩此去優遊益吟詠枝江集外別成編

東觀餘論云髙適年五十始爲詩而與李杜抗行正獻公暮年乃學艸書筆勢翩翩遂逼魏晉孰謂秉燭不迨晝遊哉苕溪漁隱曰正獻有和孫珪祕丞說艸書云老來楷法不如初試向閒齋習艸書落筆何曽見飛動雕章早已過吹噓伯英比聖功難到懷素稱狂力有餘若謂伊余堪繼踵只應緣木可求魚黃魯直蔡寛夫皆言正獻艸書之工苐今無蓄之者恨不一見之

復齋漫錄云賈黯廷試第一往謝祁公公獨以生事有無爲問賈退謂祁公門下士曰黯以鄙文冠天下而謝於公公不問而獨在扵生事豈以黯爲不足冠乎公聞而言曰凡人無生事𨿽爲顯官不能無俯仰依違進退不輕今賈君名在第一則其學不問可知其爲顯官則又不問可知衍獨懼其生事不足以致進退不輕而道不行耳何怪焉賈爲之嘆服

西湖處士

藝苑雌黃雲和靖詩惟應數刻淒涼夢時曲顏肱興未厭按論語云飯疏食飲水曲肱而枕之樂亦在其中矣孔子自謂也至如顏子簞食瓢飲在陋巷人不堪其憂回也不攺其樂賢哉回也不攺其樂卽無曲肱之說又按南史劉之遴嘗墮車折臂周捨戲之曰𨿽復並坐可橫正恐陋巷無枕則此謬亦已久矣張子野過和靖隠居詩一聨云湖山隠後家空在煙雨詞亡艸自靑注云先生嘗著春艸曲有滿地和煙雨之句今亡其全篇予按楊元素本事曲有防絳唇一闋乃和靖艸詞云金穀年年亂生春色誰爲主餘花落處滿地和煙雨又是離歌一闋長亭暮王孫去萋萋無數南北東西路此詞甚工子野乃不見其全篇何也

苕溪漁隠曰秦太虛和黃法曹憶梅花詩但只平穏亦無驚人語子瞻繼之以唱首第二韻是倒字故有西湖處士骨應槁只有此詩君壓倒亦是稱韻而已非謂太虛此詩眞能壓倒林逋也林逋疏影橫斜水淸淺暗香浮動月黃昏之句古今詩人尙不曽道得到苐恐未易壓倒耳後人不細味太虛詩遂謂誠然過矣

復齋漫錄云漢臯詩話謂杜詩東閣官梅動詩興還如何遜在揚州今本傳不見揚州事遜早梅詩云兔園標物序驚時最是梅啣霜當路發映雪擬寒開枝橫卻月觀花繞淩風臺朝灑長門泣夕駐臨卬杯應知早飄落故逐上春來此詩見初學記杜詩所用非爲此也三輔決錄云遜在揚州見官梅亂髮賦四言詩人爭傳寫故東坡詩云何遜揚州又幾年官梅詩思故依然

復齋漫錄云範蔚宗與陸抗相善自江南折梅一枝詣長安與蔚宗並詩曰折梅逢驛使寄與隴頭人江南無所有聊贈一枝春餘見說苑記越使諸發執一枝梅遺梁王梁王之臣韓子謂左右曰惡有以一枝梅以遺列國之君者乎則知遣使折梅已具劉向說苑矣範詩出荊州記

復齋漫錄云東坡和楊公濟梅花詩月地云階謾一樽玉奴終不負東昏又四時詩玉奴纎手嗅梅花南史齊東昏侯妃潘玉兒有國色牛僧孺周秦行記遇薄太后戚夫人王嬙楊貴妃潘淑妃緑珠太后曰牛秀才逺來誰與爲伴潘妃辭曰東昏侯以玉兒身死國除不擬負他注云玉兒妃小字東坡蓋用此而兩以兒爲奴者誤也

苕溪漁隠曰東坡梅詞云花謝酒防春到也離離一防防酸已著枝張右史集有梅花十絕後山集有梅花七絕其無已七絕乃文潛十絕中詩但三絕不是未知竟誰作者其間有云誰知檀萼香須裏已有調羮一防酸用東坡語也苕溪漁隠曰予先君嘗秉燭賞梅有絕句云蠟煙靑繞雪培堆神女疑乘香霧來綽約仙姿明醉眼橫斜疎影入樽罍

苕溪漁隱曰陳敏政遁齋閒覽云荊公在金陵有和徐仲元顰字韻詠梅詩二首東坡在嶺南有暾字韻詠梅詩三首皆韻險而語工非大手筆不能到也余以臨川集東坡後集細細味之顰字韻二首亦未是荊公平日得意詩其一云額黃映日明飛燕肌粉含風冷太眞其一云肌冰綽約如姑射膚雪參差是玉眞其餘亦別無奇特句至若東坡暾字韻三首皆擺落陳言古今人未嘗經道者三首並妙絕第二首尢奇詩云羅浮山下梅花村玉雪爲骨冰作魂紛紛初疑月掛樹耿耿獨與參黃昏先生索居江海上悄如病鶴棲荒園天香國艷肯相顧知我酒熱詩淸溫蓬萊宮中花鳥使緑衣倒掛扶桑暾抱叢窺我方醉臥故遣啄木先敲門麻姑過君急灑掃鳥能歌舞花能言酒醒人散山寂寂惟有落蘂黏空樽注云嶺南珍禽有倒掛子緑毛紅喙如鸚鵡而小自海東來非塵埃間物也又有西江月梅詞雲海仙時遣探芳叢到掛緑毛麼鳳亦謂此耳

東臯雜錄云介甫梅花詩有額黃映日明飛燕肌粉含風泠太眞後攺曰肌冰綽約如姑射膚雪參差是玉眞莊子藐姑射之山有神人肌膚若冰雪綽約若處子長恨歌中有一人字玉眞雪膚花貎參差是全用古字只易一若爲如耳

苕溪漁隠曰古樂府云行胡從何方到國持何來毺五木香迷疊艾納與都梁廣志云艾納香出西國似細艾東坡和楊公濟梅花雲天教桃李作輿臺故遣寒梅第一開憑仗幽人收艾納國香和雨入莓苔艾納香名名芷松上莓苔也出本艸及沈氏香譜又紅梅詩云玉人頳頰固多姿頳怒色普庚切見神女賦婦人怒則面赤

苕溪漁隠曰古樂府梅花落蘇子卿云祗言花似雪不悟有香來王介甫詠梅云遙知不是雪惟有暗香來韓子蒼詠梅云那知是花處但覺暗香來介甫子蒼𨿽襲子卿之詩意然思益精而語益工也東坡詩云去年今日闗山路細雨梅花正斷魂子蒼詩只度闗山魂已斷何須疎雨濕梅花此蓋反東坡之意但爲闗山斷魂卻無佳思也

東臯雜錄云陳天錫有詩云捨南捨北雪猶存山外斜陽不到門一夜冷香淸入夢野梅千樹月明村

王禹玉

復齋漫錄云嘉祐七年冬宴羣臣於羣玉殿英宗以皇子預坐在舍人待制之後岐公詩雲翠輦生香容扈蹕黃金塗紙看揮毫介甫云何不言翠玉裝輿岐公攺之以進

司馬文正公日錄云神廟時經月每夕有赤气見西北隅如火至人定乃滅人以爲皇子生之祥故禹玉作大燕樂詞云未曉淸風生殿閣經旬赤气照乾坤未幾皇子生大燕羣臣於集英殿

許彥周詩話云外祖父邵安簡公布衣時上平元昊防又嘗勸仁宗早立太子晚年自樞府出知越州又移知鄆州其薨也岐公作挽詞云披褐曽陳破羌策汗靑猶著立儲書春風澤國吟牋落夜雨溪堂宴豆疎前輩詩不獨句語精錬且是著題

蔡寛夫詩話云蘇參政易簡取開封府解時宋尙書白爲試官是歳狀頭登第後十年白爲翰林學士易簡亦繼召入故易簡贈白詩雲天子昔取士先俾分嗤妍濟濟俊兼秀師師鱗與鸞小子最承知同輩尋攺觀甲第叨薦名髙飛便淩煙遂使拜扆坐果得超神仙迄今才七歳相接乘華軒慶曆二年歐陽文忠公爲別頭試官王文防公預薦至嘉祐初文忠在北門文防亦同院仍同知貢舉故文防公詩有十五年前門下客最榮今日預東堂之句座主門生同列固儒者盛事而玉堂尢天下文學之極選國朝以來惟此二人前此所未有也歸田錄云嘉祐二年餘與端明韓子華翰長王禹玉侍讀範景仁龍圖梅公儀同知禮部貢舉辟梅聖兪爲小試官凡鏁院五十日六人者相與唱和爲古律歌詩一百七十餘篇集爲三卷禹玉余爲校理時武成王廟所解進士也至此新入翰林與餘同院又同知貢舉故禹玉贈余云十五年前出門下最榮今日預東堂余答云昔時叨入武成宮曾看揮毫气吐虹夢寐閒思十年事笑談今日一樽同喜君新賜黃金帶顧我宜爲白髮翁天聖中余舉進士國學南省皆忝第一人薦召其後景仁相繼亦然故景仁贈余雲淡墨題名第一人孤生何幸繼前塵聖兪自天聖中與爲詩友余嘗贈云獨喜共量天下士亦勝東野亦勝韓而子華筆力豪贍公儀文思溫雅而敏捷皆勍敵也前此有南省試官者多窘束條制不少放懷餘六人者懽然相得羣居終日長篇險韻眾制交作筆吏疲於寫錄僮吏奔走往來間以滑稽嘲謔加於風刺更相酬酢往往哄堂絕倒自謂一時盛事前此未之有也

復齋漫錄雲杜陽雜編言舒元輿舉進士旣試脂炬人皆自將以余考之唐制如此耳故廣記云唐制舉人試日旣暮許燒燭三條韋永貽試日先畢作詩云三條燭盡鐘初動九轉丹成鼎未開明月漸低人擾擾不知誰是謫仙才而舊說亦言舉人試日已晚試官權徳輿於簾下戲云三條燭盡燒殘舉子之心而舉子遂答曰八韻賦成驚破侍郎之膽乃知唐制許舉子見燭三條而本朝著令不許見燭則又甚矣

蔡寛夫詩話云禮部淡墨書榜首不知始何時或曰李程應舉時嘗遇陰府吏於貢院前問其登第人姓名則有李和而無程乃祈之蒼黃中用淡墨筆加王字於和下果得第後爲相因命凡榜書人名皆用淡墨遂爲故事此固不可考然相傳至今據此則所當書者乃登第人姓名也範蜀公詩淡墨題名第一人孤生何幸繼前塵蓋得之今貢院放榜但以黃紙淡墨前書禮部貢院四字餘皆濃墨豈流傳旣久遂失其本邪

學林新編云西京記曰隋無漏寺在長安唐武徳初廢無漏寺貞觀二十年髙宗在春宮爲文徳皇后立寺於無漏寺故基以慈恩爲寺名西院浮圖髙三百尺永徽五年沙門元楚所立國人謂之雁塔唐故事進士及第列名於慈恩寺塔因此謂之雁塔題名塔以石爲壁唐人遊觀畱題甚多不特進士題名而已而塔屢遭火防石遺字猶有存者近時好事者裒其遺字作十卷鐫之石進士題名僅存數處餘皆唐賢遊觀畱題也賈公談錄曰唐李仲侍郎知貢舉夜放榜書榜未畢而書吏得疾暴卒遂更呼一善書吏而吏方醉磨墨鹵莽或淡或濃一榜之字濃淡相半反致其妍遂成淡墨故事本朝禮部貢院放榜亦以淡墨書榜首蓋循唐故事也因此賀人及第用雁塔題名淡墨題名以爲事實苕溪漁隠曰淡墨題名二事不同未詳孰是今兩存之摭言曰進士及第賜宴曲江狀元置司處謂之團司年最少者謂之探花郎皆唐故事也

唐書歐陽詹傳曰詹舉進士與韓愈李觀李綘崔羣玉王涯馮宿庾承宣聨第皆天下選時稱龍虎榜故先達詩曰一舉首登龍虎榜十年身到鳳凰池世以爲榮文昌雜錄云唐慈恩題名按劉公嘉話起自進士張莒於長安慈恩寺閒遊題其姓名於塔下後書之於板遂爲故事本朝進士題名皆刻石於相國興國兩寺亦慈恩之比也

蔡寛夫詩話云唐舉子旣放榜止云及第皆守選而後釋褐選未滿而再試判爲防萃於吏部或就制舉而中方謂之登科韓退之所謂四舉於禮部乃一得三選於吏部卒無成蓋退之未嘗登科也自聞喜宴後始試制兩節於吏部其名始曹謂之闗試猶今之參選關試後始稱前進士故當時詩曰短行書了屬三銓休把新銜獻必先從此便稱前進士好將春色待明年故事放榜後貢院小吏多錄新及第人姓名以獻士大夫子弟之求舉者至是始止而諸科所試皆在明年故也古今沿革不同事之瑣末者皆史氏所不記惟時時於名輩詩話見之

復齋漫錄云文之所以貴對偶者謂出於自然非假於牽彊也潘子眞詩話記禹玉元丰間以錢二萬酒十壺餉呂夢得夢得作啟謝之有白水眞人靑州從事禹玉嘆賞爲其切題後毛達可有謝人惠酒啟云食窮三載曽無白水之眞人出餞百壺安得靑州之從事此用夢得語尢爲無功非惟出於剽竊亦是白水眞人爲虛設也至若東坡得章質夫書遺酒六瓶書至而酒亡因作詩寄之云豈意靑州六從事化爲烏有一先生二句渾然絕無斧鑿痕更覺眞切

許彥周詩話云王丰父岐公之子也其詩精密人鮮知者如白髮衰天癸丹砂養地丁意脈貫串尙勝三甲六丁之語此所謂參禪中參活句也又作拄杖詩云老境得爲丘壑伴醉鄕還勝子孫扶其風味雍容如此

漁隠叢話後集卷二十一

欽定四庫全書

漁隱叢話後集卷二十二

宋胡仔撰

迂叟

張文潛云泠於陂水淡於秋逺陌初窮到渡頭賴是丹靑不能畫畫成應遣一生愁右行色詩故待制司馬公所作也公諱池以某年中嘗監安丰酒稅實作此詩距今若干年其孫宏知縣事刻此篇於石屬予記之惟公以文學風節爲時名臣是生丞相溫公以盛徳名世以直道立朝名聞華夷功施社稷其完節美行旣載在天下而著書立言皆足以師範來世蓋嘗評古今詩句著詩話一卷亦載此詩以其甚工不敢以父子之嫌廢也梅聖兪以詩名一時嘗言詩之工者寫難狀之景如在目前含不盡之意見於言外此詩有焉

苕溪漁隱曰洛中尙齒防起於唐白樂天至本朝君實亦居洛中遂繼爲之謂之眞率防好事者寫成圖傳於世所謂九老圖者也長慶集云防昌五年三月二十一日履道獘居同宴胡果年八十九吉昉年八十六鄭據年八十四劉貞年八十二盧眞年八十二張渾年七十四白居易年七十四已上七人合五百七十歳成尙齒之防七老相顧旣醉甚歡靜而思之此防甚稀祕書狄兼謨河南尹盧眞以年未七十𨿽與會而不及列賦詩云七人五百七十歳拖紫紆朱垂白須手裏無金莫嗟嘆樽中有酒且歡娛詩吟兩句神還旺酒飲三杯气尙粗嵬峩狂歌教婢拍婆娑醉舞遣孫扶天年髙過二疏傳人數多於四皓圖除卻三山五天竺人間此防更應無溫公集云三月二十六日作眞率防伯康與君從七十八嵗安之七十七歳正叔七十四歳不疑七十三歳叔達七十歲光六十五歲合五百一十五歲用安之韻招諸子西園爲防云楡錢零亂栁花飛枝上紅英漸漸稀莫厭啣杯不虛日須知共力惜春暉眞率春來頻宴集不過東裏只西家小園容易邀佳客饌具𨿽無已有花防約云一序齒不序官一爲具務簡素一朝夕食不過五味一萊果脯醢之類各不過三十器一酒巡無算深淺自斟主人不勸客亦不辭逐巡無下酒時作萊羮不禁一召客共作一簡客注可否於字下不別作簡或因事分簡者聴一會中早赴不待促一違約者每事罰一巨觥而七人合五百一十五歲再成詩用前韻云七人五百有餘嵗同醉花前今古稀走馬闘雞非我事紵衣絲髮且相暉經春無事連翩醉彼此往來能幾家切莫辭斟十分酒盡教人笑滿頭花眞率防中止有七人而九老圖像有九人不知彼二人者果何人集中不載也

筆談云唐白樂天居洛與髙年者八人遊謂之九老洛中士大夫至今居者多繼而爲九老之防者再矣元丰五年文潞公守洛又爲耆年防人爲一詩命畫工鄭奐圖於妙覺寺凡十三人守司徒致仕韓國公富弼年七十九守太尉判河南府潞國公文彥博年七十七司封郎中致仕席汝言年七十七朝議大夫致仕王尙防年七十六太常少卿致仕趙丙年七十五祕書監劉幾年七十五衛州防禦使馮行已年七十三大中大夫充天章閣待制楚建中年七十三朝議大夫致仕王愼言年七十二宣徽南院使檢校太尉判大名府王拱辰年七十一大中大夫張問年七十龍圖閣直學士通議大夫張燾年七十端明殿兼翰林侍讀學士大中大夫司馬光年六十四苕溪漁隠曰溫公集有洛陽耆英防序正紀此事筆談以爲耆年防非是

苕溪漁隱曰余讀迂書見溫公自於書中或稱迂夫或稱迂叟蓋通稱之也其釋迂云或謂迂夫曰子之言太迂於世無益也迂夫曰子知迂之無益而不知其爲益且大也子知迂之有益而不知其爲損亦大也子不見夫樹木者乎樹之一年而伐之則足以給薪蘇而已二年而伐之則足以爲桷五年而伐之則以爲楹十年而伐之則足以爲棟夫以爲收功愈遠而爲利愈大乎古之人惟其道宏大而不狹也其志防奧而不邇也其言崇髙而不卑也是以所適齟齬而或窮爲布衣貧賤困苦以終其身然其遺風餘烈直至數百年而人猶以爲法向使其人狹道以求容邇志以取合卑言以趨功𨿽當時貴爲卿相利止於其躬榮盡於其生惡得余澤以及後世哉如餘者患不能迂而已矣迂何病哉故東坡謝二鮮於君詩云迂叟向我言靑齊歳方艱因取以爲稱也

東臯雜記云溫公居洛陽有詩云四月淸和雨乍晴南山當戶轉分明更無栁絮隨風起惟有葵花向日傾愛君忠義之志槪見於此

復齋漫錄云江公著初任洛陽尉久旱防雨作詩云云葉紛紛雨腳勻亂花柔艸長精神雷車卻碾前山過不灑原頭陌上塵溫公於士人家見之借紙筆修刺謁江且爲稱薦由此知名

苕溪漁隱曰進資治通鑑表云臣之精力已盡於書余觀溫公與宋次道書然後知其言之不誣也其書云某自到洛以來耑以修資治通鑑爲事於今八年僅了得晉宋齊梁陳隋六代以來奏議唐文字多托範夢得將諸書依年月日編次爲艸卷每四丈截爲一卷自課三日爲刪一卷有事故妨廢則追補自前修始刪到今已二百有餘捲才至大歷末年耳向後卷數須倍此共計不減六七百卷更須三年方可粗成編又須細刪所存不過數十卷而已其費工如此蓋溫公閒居於洛凡五年故能成此書倘不爾亦未必能成也

復齋漫錄云司馬文正嘗銘範蜀公所恵布衾云藜藿之甘綈布之溫名教之樂徳義之尊求之孔易享之常安綺繡之奢膏粱之珍權寵之盛利欲之繁苦難其得危辱旋臻取易捨難去危就安至愚且智寜不其然顏樂一簞萬世師模紂居瓊室死爲獨夫君子以儉爲徳小人以侈喪軀然則斯衾之陋其可忽諸侍讀範公淳父爲之防曰溫國文正公所服之布衾隸書百有十字曰景仁恵者端明殿學士範蜀公所贈也曰堯夫銘者右僕射髙平公所作也元丰中公在洛蜀公自許往訪之贈以是衾先是髙平公作布衾銘以戒學者公愛其文義取而書於衾之首及寢疾東府治命欲以深衣而覆以是衾公於物澹無所好惟於徳義名利欲其淸如水而澄之不已其道直之如矢而端之不止故其居處必有法動作必有禮其被服如陋巷之士一室蕭然羣書盈幾終日正坐淡如也又以圎木爲警枕少睡則枕轉而覺乃起讀書蓋防儉勤禮出於天性自以爲適不勉而能與二範爲心交以善道相與以忠告相益凡皆如此其誠心終始如一將歿而猶不忘祖禹觀公大節與其細行𨿽不可遽數然本於至誠無欲天下信之故能奮然有爲超絕古今於洛十五年若將終身焉一起而澤被天下內之兒童外之蠻夷戎狄莫不欽其徳服其名惟至誠無欲故也公兄子宏得公手澤紙本於家屬祖禹敍其本末俾後世師公之儉云

復齋漫錄云範淳父乃伯祿之子伯祿夫人將生子夢鄧太傳謂曰我鄧禹也來爲爾子故淳父生名曰祖禹字夢得元丰末司馬文正易之以淳父淳父極爲文正奬識嘗爲進論求教於公公每見有不喜之色淳父自以每見喜於公而於此不喜疑而質於公公久而言曰子之進論非不美也顧念世人獲甲科者絕少而子旣已在前列而復習進論求應賢良以光觀之但有貪心耳光所不喜非不喜子之進論也不喜子之有貪心也淳父於是焚去進論不復應賢良

呂氏童防訓云李君行自防州入京師至泗上其子弟請先行問其故曰科塲近先欲至京師貫開封戶籍取應君行不許曰汝防州人而貫開封欲求事君而先欺君可乎寜遲數年不可行也

文昌雜錄云司門範郎中云叔父蜀郡公鎭居許昌作髙庵以待司馬公累招未至庵極髙在一臺基上司馬公居洛作地室墜而入以避暑故蜀公作髙庵以爲戲也北京畱守王宣徽洛中園宅尢勝中堂七間起髙樓更爲華侈司馬公在陋巷所居才能庇風雨又作地室嘗讀書於其中洛人戲云王家鑽天司馬入地然而道徳之尊彼亦不知顏氏子之樂也苕溪漁隠曰麈史云王公拱辰於洛營第甚侈中堂起屋三層最上曰朝元閣時司馬君實亦在洛於私第穿地深丈餘作壤室邵雍堯夫見富鄭公公問洛中新事堯夫云近有一巢居一穴處者富爲之大笑

元城先生語錄云先生呼溫公則曰老先生呼荊公則曰金陵老先生居洛先生從之蓋十年先生於國子監之側得故營地創獨樂園自傷不得與眾同也以當時君子自比伊周孔孟公乃以種竹澆花等事自比晉唐間人以救其獘也獨樂園子呂直者性愚鯁故公以直名之有艸屋兩間在園門側然獨樂園在洛中諸園最爲簡素人以公之故春時必遊洛中例看園子所得茶湯錢閉園日與主人平分之一日園子呂直得錢十千肩來納公問其故以眾例對曰此自汝錢可持去再三欲畱公怒遂持去回顧曰只端明不愛錢者後十許日公見園中新創一井亭問之乃前日不受十千所創也公頗多之

苕溪漁隱曰東坡有詩云士方在田裏自比渭與莘出試乃大謬芻狗難重陳與元城所云當時君子自比伊周孔孟意皆誚金陵也

司馬文正日錄云翰林書待詔請春詞以立春日剪貼於禁中門帳皇帝閣六篇其一曰漠然大造與時新根著浮流一气均萬物不須雕刻巧正如恭已布深仁皇后閣五篇其一曰春衣不用蕙蘭薫領緣何煩刺繡紋曽在蠶宮親織就方知縷縷盡辛勤夫人閣四篇其一曰聖主終朝親萬機燕居専事養希夷千門永晝春岑寂不用車前插竹枝

東臯雜錄云世傳溫公有西江月一詞今復得錦堂春云紅日遲遲虛廊轉影槐陰迆邐西斜彩筆工夫難狀晚景煙霞蝶尙不知春去漫繞幽砌尋花柰猛風過後縱有殘紅飛向誰家始知靑鬢無價難飄零官路荏苒年華今日笙歌叢裏特地咨嗟席上靑衫濕透算感舊何止琵琶怎不教人易老多少離愁散在天涯

復齋漫錄云紹聖初黜逐元祐之臣時舍人林公希作敕榜云人材淆混莫難於品流黨與縱橫無分於勝負章申公惇視之不恱

許彥周詩話云宣和癸卯僕遊嵩山峻極中院法堂後檐壁間有詩四句一團茅艸亂蓬蓬驀地燒天驀地空爭似滿鑪煨榾柮漫騰騰地熱烘烘字畫極艸艸其旁隸書四字云勿毀此詩寺僧指示僕曰此四字司馬相公親書也嗟乎此言豈有感於公耶又於柱間大書隸字云旦光頤來其上一字公兄也第三字程正叔也又壁間題云登山有道徐行則不困措足於實地則不危皆公隸書

邵康節

復齋漫錄云邵堯夫居洛四十年安貧樂道自云未嘗皺眉故詩云平生不作皺眉事世上應無切齒人所居寢息處爲安樂窩自號爲安樂先生其西爲甕牖讀書燕居旦則焚香獨坐晡時飲酒三四甌防醺便止不使至醉也嘗有詩云斟有淺深存爕理飲無多少系經綸莫道山翁拙於用也能康濟自家身喜吟詩作大字書然遇興則爲之不牽彊也大寒暑則不出每出則乘小車爲詩以自詠曰花似錦時髙閣望艸如茵處小車行溫公贈以詩曰林間髙閣望已久花外小車猶未來堯夫每出隨意所之遇主人喜客則畱三五宿又之一家亦如之或經月忘返𨿽性髙潔而對賔客接人無賢不肖貴賤皆歡然相親自言若至重疾自不能支其有小疾有客對話不自覺疾之去軆也學者從之問經義精深浩博應對不窮思致幽逺妙極道數間有相知之深者開口論天下事𨿽久存心世務者不能及也朝廷常用大臣薦以官起之不屈及其死以著作佐郎告賜其家邦人請易其名於朝太常考行諡之曰康節呂氏童防訓云康節先居衛州共城後居洛陽有商州太守趙郎中者康節與之有舊常往從之章惇子厚作令商州趙厚遇之一日趙請康節與章同防章以豪俊自許論議縱橫不知尊康節也語次因及洛中牡丹之盛趙守因謂章曰先生洛陽人也知花爲甚詳康節因言洛人以見根撥而知花髙下者知花之上也見枝葉而知髙下者知花之次也見蓓蕾而知髙下者知花之下也如公所說乃知花之下也章黙然慚服趙守因謂章曰先生學問淵源世之師表公不惜從之學則日有進益矣章因從先生遊求傳數學先生謂章十年不仕宦乃可學蓋不許之也苕溪漁隱曰童防訓呂居仁作也復齋漫錄不載姓名不知何人作也二書所記有二十餘事全篇相同莫辧誰作然童防訓已鋟板行世姑取以爲證耳

復齋漫錄云康節自言四不出所謂大寒大熱大風大雨是也然余觀國初孔拯侍郎朝回遇雨避於坊叟之廐下延入防事叟烏防紗衣逢迎甚防因備酒饌爲待孔公借油衣叟曰某寒不出熱不出風不出雨不出未嘗置油衣也孔公不覺頓忘宦情然則自孔拯侍郎時已有四不出矣不始於康節也

邵氏聞見錄云溫公判西京畱司禦史臺遂居洛濵買園於尊賢坊以獨樂名之始與先君康節遊嘗曰光陜人先生衛人今同居洛卽鄕人也有如道學之尊當以年徳爲貴官職不足道也公一日著深衣自崇徳寺書局散步洛水之上因過康節天津之居謁曰程秀才旣見乃溫公也問其故公卽曰司馬出程伯休父故曰程因畱二絕云拜罷歸來抵寺居解鞍縱馬免傳呼紫衣金帶盡脫去便是林間一野夫艸軟波淸沙路防手防笻杖著深衣白鷗不信忘機久見我猶穿岸栁飛康節和云冠蓋紛華塞九衢聲名相軋在前呼獨君都不將爲事始信人間大丈夫風背河聲近亦防斜陽淡泊隔云衣一雙白鷺在煙外將下沙頭卻背飛

韓持國

呂氏童防訓云持國閒居潁昌程伯淳自洛往訪之時範中丞純禮亦居潁昌持國作詩示二公云閉門讀易程夫子淸坐焚香範使君顧我未能忘世味緑樽紅妓對西曛

師友談記云東坡言王實王寜見訪實韓持國之婿也因問持國安否實寜皆曰自致政尢好飲嘗自謂人曰吾已癃老且將聲樂酒色以娛年不爾無以度日東坡曰惟其殘年正不當爾君兄弟至親且舊願爲某傳一語於持國可乎寔寜曰諾東坡曰頃有一老人未嘗參禪而雅合禪理生死之際極爲了然一日置酒大防親友酒闌語眾曰老人卽今且去因攝衣正坐將奄奄焉諸子乃惶遽呼號曰大人今日乃與世決乎願畱一言爲教老人曰本欲無言今爲汝懇只且第一五更起諸子未諭曰何也老人曰惟五更可以干當自家事日出之後欲自幹當則不可矣諸子曰家中幸丰何用早起舉家諸事皆是自家事也豈有分別老人曰不然所謂自家事者是死時將得去者吾生平治生今日就化可將何者去諸子頗悟今持國果自以爲殘年請二君言於持國但言某請持國幹當自家事與其勞心聲酒不若爲可以死時將得去者計也坡又曰範景仁平生不好佛晚年淸謹減節嗜欲一物不芥蔕於心眞卻是學佛作家然至死常不肯取佛法某謂景仁𨿽不學佛而達佛理卽毀佛罵祖亦不害也

復齋漫錄云子華兄弟皆爲宰相其家呼爲三相公呼持國爲五相公又京師人呼爲桐木韓家蓋公家門有梧桐木取爲稱以別魏公子華歿陸農師爲挽章以紀之所謂棠棣行中排宰相梧桐名上識韓家是也子華以辰年辰月辰日辰時死農師又詩云非闗庚子曽占鵩自是辰年並值龍曽子宣以亥年亥月亥日亥時生故章子厚以四亥公子呼之

東臯雜錄云子華玉汝相繼命相未幾持國拜門下侍郎甚有爰立之望其家建堂榜曰三相俄持國罷遂請老東坡聞之曰旣不成三相堂可且名爲二相公廟苕溪漁隱曰復齋漫錄稱子華兄弟皆爲宰相觀此則知其言誤矣

苕溪漁隱曰石林詩話云許昌雀象之舊第柱間有持國海棠詩濯錦江頭千萬枝當年未解惜芳菲韓忠獻嘗帥蜀持國兄弟皆侍行尙少故前句云爾又復齋漫錄云持國家門有梧桐木京師人呼爲桐木韓家以別魏公又韓忠獻別錄云得請鄕郡起堂於北池上以效樂天名曰醉白堂五月堂成賦詩三章其一卒章云霓裳舊舞非吾事且事醺酣石上眠自爾寢疾六月遂薨此詩爲絕筆此相州韓家也兼別錄止載忠獻歷帥中山維揚大名及守相臺不言帥蜀石林乃謂韓忠獻嘗帥蜀持國兄弟皆侍行俱誤矣

復齋漫錄云鄭谷蜀中海棠詩二首前一云穠艶最宜新著雨妖嬈全在欲開時一云浣花溪上堪惆悵子美無情爲發揚故錢希白海棠詩云子美無情甚郎官著意頻歐公以鄭詩爲格卑近世陳去非常用鄭意賦海棠雲海棠黙黙要詩催日暮紫綿無數開欲識此花奇絕處明朝有雨試重來𨿽本鄭意便覺才力相去不侔矣山谷亦有紫綿揉色海棠開之句

復齋漫錄云仁宗朝張冕學士賦蜀中海棠詩姚立取以載之海棠記中雲山木開千顆顆水林檎發一攢攢注云大約木林檎花初發皆與海棠相類若冕言江西人正謂棠梨花耳惟紫綿色者始謂之海棠按姚立記云其花五出初極紅如胭脂防防然及開則漸成纈暈至落則若宿妝淡粉審此則似木林檎二花者非眞海棠明矣晏元獻云已定復揺春水色似紅如白海棠花然則元獻亦與張冕同意邪

苕溪漁隠曰閩中漕宇修貢堂下海棠極盛三面共二十四叢長條修幹頃所未見每春著花眞錦繡段其間有如紫綿柔色者亦有不如此者蓋其種類不同不可一槪論也至其花落則皆若宿妝淡粉矣餘三春對此觀之至熟大率富沙多此官舍人家往往皆種之並是帚子海棠正與蜀中者相似斯可貴耳今江浙間別有一種柔枝長蔕顏色淺紅垂英向下如日薦者謂之垂絲海棠全與此不相類蓋彊名之耳

復齋漫錄云元祐中丞相韓玉汝帥長安修石橋督責甚急民急於應期限率皆磨石碑以代之前人之碑用是盡失議者謂是石刻之一厄防也

苕溪漁隱曰予舊嘗記一小說云王溥嘗薦向拱討鳳翔有功拱後鎭京兆思有以報溥詢其所欲溥曰長安故都碑篆髙文願悉見之拱至分遣吏督匠摹打深林邃谷無不詣之凡得石本三千餘以獻溥命善書者分爲琬琰集一百卷當拱之訪求石碑或蹊田害稼村民深以爲害鑱鑿其文字或爲柱礎帛砧略盡亦金石刻之屯防也然則長安石刻旣經此二事諒所存者亦少矣好古博雅之君子莫不嘆息於斯焉又金石錄云唐何進滔徳政碑進滔事迹固無足取而柳公權書法爲世模楷此碑尢爲雄偉致和中大名尹建言磨去舊文別刋新制好古者爲之嘆惜今鄱陽有此板本乃再刋者失眞爲多但尙有典刑耳

漁隱叢話後集卷二十二

欽定四庫全書

漁隱叢話後集卷二十三

宋胡仔撰

六一居士

東坡云大川𨿽有神淫祀亦其俗石馬系祠門山鴉噪叢木潭潭村鼓隔溪聞楚巫歌舞送迎神畫舡百丈山前路上灘下峽長來去江水東流不暫停黃牛千古長如故峽上侵天起靑嶂崕崩路絕無由上黃牛不下江頭飲行人惟向舟中望朝朝暮暮見黃牛徒使行人過此愁山髙更逺望猶見不見黃牛滯客舟右文忠公爲峽州夷陵令日所作黃牛廟詩也軾嘗聞之於公云昔以西京畱守推官爲館閣校勘時同年丁寶臣元珍適來京師夢與予同舟溯江幹入一廟中拜謁堂下予班元珍下元珍固辭予不可方拜時神像爲起鞠躬堂上且使人邀予上耳語久之元珍私念神亦如世俗待館閣乃爾異禮邪旣出門見一馬只耳覺而語予固莫識也不數日元珍除峽州判官已而余亦貶夷陵令日與元珍處不復記前夢矣一日與元珍溯峽謁黃牛廟入門惘然皆夢中所見予爲縣令固班元珍下而門外鐫石爲馬缺一耳相視大驚乃畱詩廟中有石馬系祠門之句蓋私識其事也元丰五年軾謫居黃州宜都令朱君嗣先見過因語峽中山水偶及之朱君請書其事與詩當刻石於廟使人知進退出處皆非人力如石馬一耳何與公事而亦前定況其大者公旣爲神所禮而猶謂之淫祀以見其直气不可回如此感其言有味故爲錄之

六一居士傳云居士初謫滁州自號醉翁旣老而衰且病將退休於潁水之上則又更號六一居士客有問曰六一何謂也居士曰吾家藏書一萬卷集錄三代以來金石遺文一千卷有琴一張有棋一局而常置酒一壺客曰是爲五一爾柰何居士曰以吾一翁老於此五物之間是豈不爲六一乎客曰子欲逃名者乎而屢易其號此莊生所謂畏影而走乎日中者也余將見子疾走大喘渇死而名不得逃也居士曰吾固知名之不可逃然亦知夫不必逃也吾爲此名聊以志吾之樂耳苕溪漁隱曰石林詩話云歐公一日被酒語其子斐云吾詩廬山髙今人莫能爲惟李太白能之明妃曲後篇太白不能爲惟杜子美能之至於前篇則子美亦不能惟吾能之也近觀本朝名臣傳乃云歐陽修爲詩謂人曰廬山髙惟韓愈可及琵琶前引韓愈不可及杜甫可及後引李白可及杜甫不可及其自負如此則與石林所紀全不同琵琶引卽明妃曲也此三詩並錄於此廬山髙贈同年劉凝之歸南康其詩云廬山髙哉幾千仞兮根盤幾百里嶻然屹立乎長江長江西來走其下是爲揚瀾左蠡兮洪濤巨浪日夕相舂撞云消風止水鏡淨泊舟登岸而逺望兮上摩雲霄之晻靄下壓后土之鴻龎試往造乎其間兮攀緣石磴窺空硿千巖萬壑響松檜懸崖巨石飛流淙水聲聒聒亂人耳六月飛雪灑石矼仙翁釋子亦往往而逄兮吾常惡其學幻而言哤但見丹霞翠壁逺近映樓閣晨鐘暮鼔杳靄羅旛幢幽花野艸不知其名兮風吹露濕香澗谷時有白鶴飛來雙幽尋逺去不可極便欲絕世遺紛厖羨君買田築室老其下插秧盈疇兮釀酒盈缸欲令浮嵐暖翠千萬狀坐臥常對乎軒君懷磊砢有至寶世俗不辧瑉與玒防名爲吏二十載靑衫白首困一邦寵榮聲利不可以茍屈兮自非靑雲白石有深趣其气兀硉何由降丈夫壯節似君少嗟我欲說安得巨筆如長杠明妃曲和王介甫作其一云胡人以鞍馬爲家射獵爲俗泉甘艸美無常處鳥驚獸駭爭馳逐誰將漢女嫁胡兒風沙無情貌如玉身行不遇中國人馬上自作思歸曲推手爲琵卻手琶胡人共聽亦咨嗟玉顏流落死天涯琵琶卻傳來漢家漢宮爭按新聲譜遺恨已深聲更苦纎纎女手生洞房學得琵琶不下堂不識黃雲出塞路豈知此聲能斷腸其二云漢宮有佳人天子初未識一朝隨漢使逺嫁單於國絕色天下無一失難再得𨿽能殺畫工於事竟何益耳目所及尙如此萬里安能制夷狄漢計誠巳拙女色難自誇明妃去時淚灑向枝上花狂風日暮起飄泊落誰家紅顏勝人多薄命莫怨春風當自嗟余觀介甫明妃曲二首辭格超逸誠不下永叔不可遺也因附益之其一云明妃初出漢宮時淚濕春風鬂腳垂低回顧影無顏色尙得君王不自持歸來卻怪丹靑手入眼平生未曽有意態由來畫不成當時枉殺毛延壽一去心知更不歸可憐著盡漢宮衣寄聲欲問塞南事只有年年鴻雁飛家人萬里傳消息好在氊城莫相憶君不見咫尺長門閉阿嬌人生失意無南北其二云明妃出嫁與胡兒氊車百輛皆胡姬含情欲語獨無處傳與琵琶心自知黃金捍撥春風手彈著飛鴻勸胡酒漢宮侍女暗埀淚沙上行人卻回首漢恩自淺胡自深人生樂在相知心可憐靑冢已蕪沒尙有哀畱至今復齋漫錄云文忠詩小雨斑斑作燕泥東坡詩小雨斑斑亦作泥山谷六言詩潤花小雨斑斑

藝苑雌黃雲送劉貢父守維揚作長短句云平山欄檻倚晴空山色有無中平山堂望江左諸山甚近或以謂永叔短視故雲山色有無中東坡笑之因賦快哉亭道其事雲長記平山堂上欹枕江南煙雨杳杳沒孤鴻認取醉翁語山色有無中蓋山色有無中非煙雨不能然也

苕溪漁隱曰歐公云身行南雁不到處山與北人相對愁汪彥章雲路行歸雁不到處家在長江欲盡頭彥章𨿽體歐公詩然終不及歐之自在也

蔡寛夫詩話云文忠與趙康靖公槪同在政府相得歡甚康靖先告老歸睢陽文忠相繼謝事歸汝陰康靖一日單車特往過之時年幾八十矣畱劇飲逾月日於汝陰縱遊而後返前軰掛冠後能從容自適未有若此者文忠嘗賦詩云古來交道愧難終此防今時豈易逄出處三朝俱白首凋零萬木見靑松公能不逺來千里我病猶堪嚼一鐘巳勝山陰空興盡且畱歸駕爲從容因牓其遊從之地爲防老堂明年文忠欲往睢陽報之未果行而薨兩公名節固師表天下而風流襟義又如此誠可以激薄俗也

苕溪漁隱曰歐公作詩蓋欲自出胸臆不肯蹈襲前人亦其才髙故不見牽彊之迹耳如六月十四夜飛蓋橋玩月雲天形積輕淸水徳本虛靜云收風浪止始見天水性澄光與粹容上下相涵映乃於其兩間皎皎掛寒鏡餘輝所照耀萬物皆鮮瑩矧夫人之靈豈不醒視聽而我於此時翛然發孤詠紛昏忻洗滌俯仰恣涵泳人心曠而閒月色髙愈迥惟恐淸夜闌時時瞻斗柄麈史云文忠早朝詩雲月在蒼龍闕角西甚爲美句然予按漢之四闕南曰朱雀北曰武東曰靑龍西曰白虎今歐之詩意蓋以當前門闕狀蒼龍故雲月在西也不用漢闕也

夷白堂小集雲中秋夜待月詩和者數人趙承之一聨云古來此景嘆經嵗今夜誰家不倚樓孫平父一聨云坐待銀盤生海底俄驚金餅上雲頭尢爲佳也苕溪漁隱曰余評前一聨自在語意俱到後一聨用銀盤金餅止是詠月何獨中秋吾無取焉

苕溪漁隱曰古人賦中秋詩例皆詠月而已少有著題者惟王元之云莫辭終夕看動是隔年期蘇子瞻雲暮云收盡溢淸寒銀漢無聲轉玉盤此生此夜不長好明月明年何處看蓋庶幾焉如杜子美劉夢得皆有八月十五夜詩祗是詠月然亦佳句也子美云滿目飛明鏡歸心折大刀轉蓬行路逺攀桂仰天髙水路疑霜雪林棲見羽毛此時瞻白兔直欲數秋毫夢得雲天將今夜月一徧洗寰瀛暑退九霄淨秋澄萬里淸星辰譲光彩風露發晶英能變人間世翛然是玉京

苕溪漁隱曰永叔喜雪云常聞老農語一臘見三白是爲丰年占驗勝蓍防三白事古人不曽用自永叔始遂爲故實如鮑欽止雪霽云三白嵗可期一飽分已定呂居仁雪詩云看取一年三白喜歡共入新年皆本此也

劉貢甫詩話云永叔與江鄰幾論韓雪詩以隨車翻縞帯逐馬散銀杯爲不工而謂防中初蓋底凸處遂成堆爲勝未知眞得韓意否也永叔云知聖兪詩者莫如修嘗問聖兪平生所得最好句聖兪所自負者皆修所不好聖兪所卑下者皆修所稱賞蓋知心賞音之難如是其評古人詩得無似此乎

復齊漫錄云退之喜雪獻裴尙書詩喜深將防試驚宻仰檐窺又雲气嚴當酒暖灑宻聽知荊公全用以爲一聨云借問火城將防試何如雲屋聽知

法藏碎金雲韓詩外傳云凡艸木花多五出雪花獨六出予之所居有迎春花桃花因閒觀之二花多五出亦有六七出者百中之一耳譬如千萬人中或有一人生六指物理如此不足怪莊子云枝指是也萬一有反常之事固當無執定之理

藝苑雌黃雲南史張融作海賦成示顧凱之凱之曰此賦實超虛但恨不道鹽耳融因命筆益之云漉沙成白熬波出素積雪中春飛霜暑路東坡雪詩押鹽字一聨漁蓑句好眞堪畫栁絮才髙不道鹽學者徙知栁絮撒鹽用謝安故事殊不知不道鹽三字亦有來處也苕溪漁隱曰魯直雪詩試尋髙處望雙闕佳气蔥蔥寒妥貼洪覺範雪詩一川秀色浩淩亂萬樹無聲寒妥貼二詩當以覺範爲優句意俱工

六一居士云牡丹花之絕而無甘實茘枝果之絕而非名花昔樂天有感於二物矣是孰屍其賦予邪然斯二者惟一不兼萬物之美故各得極其精此於造化不可知而推之至理宜如此也余少遊洛陽花之盛處也因爲牡丹作記君謨閩人也故能識茘枝而譜之因念昔人嘗有感於二物而二人者適各得其一之詳故聊書其所以然而附君謨譜之末焉

藝苑雌黃雲羅隠牡丹詩云自從韓令功成後辜負穠華過一春餘考之唐元和中韓宏罷宣武節制始至長安私第有花命斸去曰吾豈效兒女輩耶當時爲牡丹包羞之不暇故隠有辜負穠華之語

復齋漫錄云東坡雨中明慶賞牡丹云霏霏霧作淸妍爍爍明燈照欲燃明日春陰花未老故應未忍著酥煎又云千花與百艸共盡無妍鄙未忍污泥沙牛酥煎落蕋孟蜀時兵部尙書李昊每將牡丹花數枝分遺朋友以牛酥同贈且曰俟花雕謝卽以酥煎食之無棄穠艶其風流貴重如此

東坡云揚州芍藥爲天下冠蔡繁卿爲守始作萬花防用花十餘萬株旣殘諸園又吏因緣爲姦民大病之餘始至問民疾苦以此爲首遂罷之花本洛陽故事亦必爲民害也防當有罷之者錢惟演爲畱守始置驛貢洛陽花識者鄙之此宮妾愛君之意也故次韻林子中春日見寄詩云爲報年來殺風景連江夢雨不知春以此也

東臯雜錄云韓魏公守維揚王荊公王岐公爲幕客公愛重之方春作芍藥防有四枝正紫重跗累蕚中有金蕋繞之號腰金紫每嵗不過一二公召二幕賞之尙少一客俄報陳太博入境秀公也卽召之後皆爲宰相故荊公作魏公挽詩云幕府少年今白髮傷心無路送靈輀

復齋漫錄云東坡言古今七言偉麗之句永叔一聨云蒼波萬古流不盡白鳥雙飛意自閒上句取李太白長波瀉萬古之句東坡一聨云令嚴鐘鼔三更月野宿貔貅萬竈煙上句取杜子美中天懸明月令嚴夜寂寥之句也

苕溪漁隱曰永叔有句云黃栗畱鳴桑椹美紫櫻桃熟麥風涼先君有句云含桃紅紫鶯聲老宿麥靑黃燕子飛皆初夏詩也

本朝名臣傳云初仁宗以唐書淺陋命官刋修在職五年而修至分撰紀表志七年書成宰相韓琦素不悅宋祁以所上列傳文采雕飾太過又一書出兩手詔修看詳攺歸一體修受命嘆曰宋公於我前軰人所見不同詎能盡如已意遂不易一字又故事修書進禦惟書官崇者是時祁守鄭州修位在上修曰宋公於此日久功深吾可掩其長哉遂各列其姓名宋庠聞而喜曰自昔丈人相淩掩斯事古未有也

三山老人語錄云舊唐史蔣伸從容言於上曰近日官頗易得人思徼幸上驚曰如此則亂矣對曰亂則未亂但徼幸者多亂亦非難上稱嘆再三新史易其語云比爵賞稍易人心且偸帝愕然曰偸則亂矣伸曰否非遽亂但人有覬心亂由是生不若舊史詞暢而理順也桐江詩話云永叔作韓忠獻晝錦堂記開石了以碑本寄張安道安道嗟嘆久之云惜乎不先寄老夫使此記遂有小纇以武康之節來治於相兩句中可去一字不然以武康之節來治相又不然以武康節來治於相本朝名臣傳云歐陽公知開封府丞包拯政猛之後一切循理不事風采或以拯之政勵修者答曰凡人材性不一各有長短用其所長事無不舉彊其所短政必不逮吾亦任吾所長爾聞者服其言

司馬文正公日錄云歐陽公坐擅止靑苗錢特放罪上表謝曰敢不戒小人之遂非思君子之攺過

許彥周詩話云防老堂口號曰金馬玉堂三學士淸風明月兩閒人初謂淸風明月古今通用語後讀南史謝譓傳曰入吾室者但有淸風對吾飲者惟當明月文忠公文章固優辭亦精致如此

漁隱叢話後集卷二十三

欽定四庫全書

漁隱叢話後集卷二十四

宋胡仔撰

梅都官

藝苑雌黃雲河豚新附本艸云味甘溫無毒日華子云有毒予按倦遊雜錄云河豚魚有大毒肝與卵人食之必死暮春栁花飛此魚大肥江淮人以爲時珍更相贈遺臠其肉雜蔞蒿荻芽瀹而爲羮或不甚熟亦能害人嵗有被毒而死者然南人嗜之不已故聖兪詩春洲生荻芽春岸飛楊花河豚當此時貴不數魚蝦而其後又云炮煎茍失所轉喉爲莫邪則其毒可知本艸以爲無毒蓋誤矣及觀張文潛明道雜誌則又云河豚水族之奇味世傳以爲有毒能殺人余守丹陽及宣城見土人戶食之其烹煮亦無法但用蔞蒿荻芽菘萊三物而未嘗見死者若以爲土人習之故不傷蘇子瞻蜀人守揚州晁無咎濟南人作倅每日食之了無所覺南人云魚無頰無鱗與目能開闔及作聲者有大毒河豚備此四者故人畏之而此魚自有二種色淡黒有文防謂之斑子云能毒人土人亦不甚捕也子聸在資善堂嘗與人談河豚之美者云也直那一死其美可知或云子不可食其大才一粟浸之經宿如彈丸人有中其毒者以水調炒槐花末及龍腦皆可解予嘗見漁者說所以取之之由曰河豚盛气易怒每伏水底必設网於上故以物就而觸之彼將奮怒而上遂爲所獲吳人珍之月其腹腴爲西施乳予嘗戲作絕句云蔞蒿短短荻芽肥正是河豚欲上時甘美逺勝西子乳吳王當日未曽知𨿽然甚美必甚惡河豚味之美也吳人嗜之以喪其軀西施色之美也吳王嗜之以亡其國玆可以爲來者之戒詩說雋永云福州嶺口有蛤屬號西施舌極甘脆其出時天气正熱不可致逺呂居仁有詩雲海上凡魚不識名百千生命一杯羮無端更號西施舌重與兒曹起妄情

六一居士詩話云鄭谷詩名盛於唐末號雪臺編而世俗但稱鄭都官詩其詩多佳句但格不甚髙予爲兒時誦之今其集不行於世矣梅聖兪晚年官亦至都官一日防飲劉原父戲之曰聖兪官必止於此坐客皆驚原父曰昔有鄭都官今有梅都官也聖兪頗不樂未幾聖兪病卒余爲序其詩爲宛陵集而今人但謂之梅都官一言之謔後遂果然斯可嘆也

苕溪漁隱曰歐陽永叔宛陵集序晁無咎海陵集序二序皆論詩人之多窮余嘗愛之故玆並錄宛陵集略云予聞世謂詩人少逹而多窮夫豈然哉蓋世所傳詩者多出於古窮人之辭也凡士之蘊其所有而不得施於世者多喜自放於山巓水涯之外見虫魚艸木風雲鳥獸之狀類往往探其奇怪內有憂思感憤之郁積其興於怨刺以道羈臣寡婦之所嘆而冩人情之難言蓋愈窮則愈工然則非詩之能窮人殆窮者而後工也海陵集序略云文學不足以發身春秋時士大夫顯名諸侯人稱之至今者皆有他事業舉大而任重排難而解紛其用如谷帛藥茗而文章者特以緣飾而行之耳戰國異是一切趨合抵防無春秋時事業矣而文學尢爲不急詩又文學之餘事至唐始盛然爲之而工不足以取世資故世稱少逹而多窮自蘇李而下枚數之至唐皆孫樵所論相望於窮者也以其不足以發身而取世資又多窮如此而士或千一好焉惟恐其學之不至營度雕琢防其得意不啻如鐘鼎之獲顧他好嗜無足以易此者𨿽數用以得詬病猶不悔曰吾固有得於此也嗚呼非誠心好之孰能困而堅往而忘返如此哉

苕溪漁隱曰聖兪詩工於平淡自成一家如東溪云野鳬眠岸有閒意老樹著花無醜枝山行雲人家在何許云外一聲雞春陰雲鳩鳴桑葉吐村暗杏花殘杜鵑雲月樹啼方急山房人未眠似此等句須細味之方見其用意也

許彥周詩話云聖兪詩句句精錬如焚香露蓮泣開磬淸鷗邁之類宜乎爲歐陽文忠公所稱其他古體如朱弦疏越一唱三嘆讀者當以意求之

梅聖兪寵嬖曹氏作一日曲爲曹氏也苕溪漁隱曰余閱宛陵集見一日曲味其辭意乃爲南陽一娼語離而作然則謹厚者亦復爲之耶其曲云妾家鄧侯國肯愧邯鄲姝世本富繒綺嬌愛比明珠十五學組紃未嘗開戶樞十六失所適姓名傾裏閭十七善歌舞使君邀宴娛自玆著樂府不得同羅敷涼溫忽荏苒屢接朝大夫相歡不及情何異逄路衢昨日一見郎目色曽不渝結愛從此篤暫隔尢恐疏如何遂從宦去涉千里途郎跨靑騘馬妾乘白雪駒送郎郎未逺別妾妾仍孤不如水中鱗雙雙依緑蒲不如雲間鵠兩兩下平湖魚鳥尙有托妾今誰與俱去去約春華終朝怨日賒一心思杏子便擬見梅花梅花幾時吐頻搯闌干數東風若見郎重爲歌金縷

苕溪漁隱曰聖兪雲南嶺禽過北嶺叫髙田水入低田流魯直雲野水自添田水滿晴鳩卻喚雨鳩歸詩意皆相類然魯直造語有工優於聖兪

蘇子美

苕溪漁隱曰元次山集自釋云帯笭箵而畫船注云上郎丁下桑荒切竹器也故唐書音訓云讀作郎桑見結本集音訓又音上力丁切下息拯切取魚籠也蓋有平仄兩音自釋又云能帯笭箵全獨保生能學聱【五交切】齖保宗全家聲也如此漫乎非邪其語𨿽協韻然廣韻集韻於庚淸靑三韻中不收此箵字並於上聲迥字韻中收之蘇子美松江長橋觀漁詩鳴榔莫觸蛟龍睡舉网時聞魚鱉腥我實宦遊無況者擬來隨爾帯笭箵黃魯直雨睛過石塘詩長虹垂地若篆字晴岫插天如畫屏耕夫荷鋤解襏襫漁父曬网投笭箵秦少遊徳淸道中還寄子瞻詩叢薄開羅帳淪漪冩鏡屏疏籬窺窅窕支港泛笭箵皆於靑字韻中押眞誤也

復齋漫錄云子美詩云笠澤鱸肥人膾玉洞庭橘熟客分金呂吉甫詩魚出淸波庖膾玉菊含寒露酒浮金呂勝於蘇蓋人客兩字𨿽無亦可

苕溪漁隱曰吳江長橋詩世稱三聨子美云雲頭灔灔開金餅水面沈沈臥防虹楊次公云八十丈虹晴臥影一千頃碧玉無瑕鄭毅夫云插天防蝀玉腰闊跨海鯨鯢金背髙永叔謂子美此句雄偉余謂次公毅夫兩聨粗豪較以子美之句二公殊少蘊借也

山谷云二蘇送梁子熙聨句云大榮大辱能生死人【叔才】二物不並以撓厥眞【子美】之子病悶腸如車輪【叔才】勞憂到母饑寒著身【子美】世俗鹵莽輙置莫親【叔才】文彩光艶伏不得伸【子美】淒吟哀號酸入四鄰【叔才】夜計破午若燕作秦【子美】腹憤軋軋胸奇陳陳【叔才】淮國晚嶺吳渠春津【子美】去謝夙蘊歸逄故辛【子美】雌火在醜刮鑿遁屯【叔才】駕風鞭霆以脫凡鱗【子美】景祐元年仲春子美於蜀紋紙上楷冩字極端勁可愛叔才蓋才翁舊字此篇不見於家集略計雄文妙墨流落人間者必千數百紙二蘇文章豪健痛快如此潘陸不足吞也復齋漫錄云田家汩汩水流渾一樹髙花明逺村云意不知殘照好卻將防雨送黃昏鄭毅夫詩也春陰垂野艸靑靑時有幽花一樹明晚泊孤舟古祠下滿川風雨看潮生蘇子美詩也第二句相類然皆淸絕可愛

石曼卿

六一居士詩話云曼卿自少以詩酒豪放自得其气貌偉然詩格奇峭又工於艸書筆畫遒勁體兼顏栁爲世所好余家嘗得南唐後主澄心堂紙曼卿爲余艸書其籌筆驛詩曼卿平生所自愛者至今藏之號爲三絕眞余家寶曼卿卒後其故人有見之者云恍惚如夢中言我今爲神仙也所主芙蓉城欲呼故人往遊不得忿然騎一素騾去如飛後又云降於亳州一舉子家欲呼舉子去不得因畱詩一篇與之餘亦記舉子一聨云鶯聲不逐春光老花影長隨日腳流神仙怪事不可知然其詩頗類曼卿平生語舉子不能道也

括異志云慶曆中有朝士將曉赴朝見美女三十餘人靚妝防服兩兩並馬而行丁度觀文按轡於其後朝士驚曰丁素儉約何姬之眾耶有一人防後行朝士問曰觀文將宅眷何往曰非也諸女禦迎芙蓉館主俄聞丁卒

苕溪漁隱曰東坡言世傳王迥子髙與仙人周瑤英遊芙蓉城元丰元年三月餘始識子髙問之信然乃作此詩云芙蓉城中花冥冥誰其主者石與丁珠簾玉案翡翠屏云舒霞卷千娉婷中有一人長眉靑炯如防云澹疏星往來三世空錬形竟坐誤讀黃庭經天門夜開飛爽靈無復白日乘雲軿俗緣千劫磨不盡翠被冷落淒余馨因過緱山朝帝廷夜聞笙簫弭節聽飄然而來誰使令皎如明月入櫺忽然而去不可執寒衾虛幌風泠泠仙宮洞房本不扄夢中同躡鳯凰翎徑度萬里如奔霆玉樓浮空聳亭亭天書雲篆誰所銘繞樓飛步髙竛竮仙風鏘然韻流鈴蘧蘧雲開如酒醒芳卿寄謝空丁寕一朝覆水不返瓶羅巾別淚空熒熒春風花開秋葉零世間羅綺紛羶腥此生流浪隨滄溟偶然相值兩浮萍願君收視觀三庭勿與嘉谷生蝗螟從渠一念三千齡下作人間尹與邢東坡此詩最爲流麗故秦太虛與東坡簡云素紙一軸敢兾醉後揮掃近文並芙蓉城詩時得把玩以慰馳情許彥周詩話云詩人冩人物態度至不可移易元防之李娃行雲髻鬟峩峩髙一尺門前立地看春風此定是娼婦退之華山女詩云洗妝拭面著冠帔白咽紅頰長眉靑此定是女道士東坡作芙蓉城詩亦用長眉靑三字雲中有一人長眉靑炯如防雲淡疏星便是神仙風度

漁隱叢話後集卷二十四

欽定四庫全書

漁隱叢話後集卷二十五

宋胡仔撰

半山老人

復齋漫錄云西淸詩話荊公賞花釣魚詩披香殿上畱珠輦太液池邊送玉杯都下人以公用柳耆卿太液波翻披香簾捲之句余讀唐上官儀初春詩云步輦出披香淸歌臨太液乃知荊公取儀詩豈謂柳詞邪庾信暮春詩云宜春苑中春巳歸披香殿裏作春衣長安有宜春宮此又以宜春對披香矣

六朝事迹云半山報寧禪寺荊公故宅也其地名白塘舊以地卑積水爲患自荊公卜居乃鑿渠決水以通城河元丰七年公病愈乃請以宅爲寺因賜寺額由城東門至蔣山此半道也故今亦名半山寺陳軒金陵集載荊公半山詩凡十五首苕溪漁隱曰山谷稱荊公爲半山老人故防胡笳集句云湓城王寅擬半山老人集句胡笳十八拍是也

蔡寛夫詩話云荊公嘗云詩家病使事太多蓋皆取其與題合者類之如此乃是編事𨿽工何益若能自出已意借事以相發明情態畢出則用事𨿽多亦何所妨故公詩如董生只爲公羊感豈肯捐書一語眞桔橰俯仰何妨事抱甕區區老此身之類皆意與本題不類此眞所謂使事也

復齋漫錄云荊公詩靜憇鳩鳴午荒尋犬吠昏學者謂公取唐詩一鳩鳴午寂雙燕語春愁之句余嘗見東坡手寫此詩乃是靜憇雞嗚午讀者疑之蓋不知取唐詩楓林社日鼔茆屋午時雞

陳子髙云庚辰三月十日與關聖淵陳明信集太平寺明信誦介甫三品石句以爲介甫善論古今如國亡今日頑無恥自謂當年不與謀後之詩人不復措詞矣聖淵云介甫但是融化石筍行舊語且陳亡江總軰皆北靣讎仇豈如此石之耐久邪聖淵及余作詩以反介甫明信終守已說爭論紛然日暮罷去詩竟不就後十四年當癸巳寒食重尋昔遊羣石巉然固在聖淵明信死巳久矣苕溪漁隱曰子髙三品石詩云臨春結綺今何在屹立巉巉終不攺可憐江總負君恩白頭仍作北朝臣此反介甫詩意也

苕溪漁隱曰謎字自鮑照始以字體解釋爲之井字謎云二形一體四支八頭四八二八飛泉仰流漧之一九從立無偶坤之二六宛然雙宿故介甫用字謎云一月又一月兩月共半邊上有可耕之田下有長流之川一家有六口兩口不團圓

藝苑雌黃雲予頃與荊南同官江朝宗論文江云前軰爲文皆有所本如介甫虎圖詩語極遒健其間有神閒意定始一掃之句爲此只是平常語無出處後讀莊子宋元君畫圖有一史後至儃儃然不趨受揖下立因之舍解衣盤礡嬴君曰是眞畫者也郭象注內足者神閒而意定乃知介甫實用此語也又言杜陵有王十五閣防詩病身虛俊味何幸飫兒童俊味亦有來處本艸葫注中云此物煮爲羮臛極俊羙除風破冷足爲饌中之俊又言韓退之義魚詩駢首類同條駢首𨿽是常語然考之周易貫魚以宮人寵王弼注貫魚謂五陰駢頭相次似貫魚也退之蓋取此又杜詩贈李校書眾中每一見使我潛動魄按文選江淹雜體詩序云蛾眉詎同貌而俱動於魄芳艸寧共气而皆悅於防則動魄之說杜亦有所本也

元城先生語錄云僕嘗問先生曰神廟必欲變法何也先生曰天下之法未有無獘者祖宗以來以忠厚仁慈治天下至嘉祐末年天下之事似乎舒緩委靡不振當時士大夫亦自厭之多有文字論列至神廟卽位富於春秋天姿絕人見兩蕃不服及朝廷州縣多舒緩不及漢唐全盛時每與大臣論議有怫然不悅之色當時執政從官有識者不敢承當獨金陵揣知上意以一身當之以激切奮怒之言發動上心遂以前朝爲不治之朝神廟一旦得之以爲千載防遇攺法之初以天下公論謂之流俗內則太后外則顧命大臣等尙不能回何況臺諫侍從州縣乎祗增其勢耳𨿽天下之人羣起而攻之而金陵不可動者蓋有八字吾友宜記之僕因問八字曰虛名實行彊辧堅志當時天下之論以金陵不作執政爲屈此虛名也平生行已無少許點涴言者𨿽欲誣之人主不信此實行也論議人主之前貫穿經史古今不可窮詰故曰彊辧前世大臣欲任意行一事或可以生死禍福恐之而回此老實不可動故曰堅志因此八字新法所以必行也故得君之初與主上若朋友一言不合已意則靣折之反覆詰難使人主伏辧乃巳及元丰之初人主之徳巳成大臣尊仰將順之不暇天容毅然正君臣之分非熙寧之初比也

司馬文正公日錄云介甫初爲政每贊上以獨斷上專信任之蘇軾爲開封試官策問進士以晉武平吳以獨斷而克苻堅伐晉以獨斷而亡齊桓專任管仲而霸燕噲專任子之而敗事同而功異何也介甫見之不悅軾弟轍辭條例司言靑苖不便介甫尢怒乃定制策登科者不得與館職皆送審官與合入差遣以軾轍兄弟故也

龜山語錄云或謂荊公晚年詩多有譏誚神廟處若下注腳盡做得謗訕宗廟他日亦拈得出曰君子作事只是循一个道理不成荊公之徒箋注人詩文防人以謗訕宗廟之罪吾輩也便學他昔王文正公在中書冦萊公在宻院中書偶倒用了印萊公湏勾吏人行遣他日宻院亦倒用了印中書吏人呈覆亦欲行遣文正問吏人汝等且道宻院當初行遣倒印者是否曰不是文正曰旣是不是不可學他不是更不問如今日所罪謗訕宗廟毀謗朝政者自是不是先王之時惟恐不聞其過故許人規諌至如舜求言乃立謗木是眞欲人之謗已也書曰小人怨汝詈汝則皇自敬徳蓋聖人之於天下常懼夫在已者有所未至故𨿽小人怨詈亦使人主自反詩三百篇經聖人刪過皆可以爲後王法今其所言譏誚時君者幾半不知當時遭謗訕之罪者幾人矣禁止謗訕自出於後世無道之君不是美事何足爲法復齋漫錄云荊公旣排退之後而喜揚雄故著說以明劇秦非雄所作又爲詩以辧之曰豈常知符命何苦自投閣長安諸愚儒操行自爲薄謗誚出異已傳載因疎略孟軻勸伐燕伊尹幹說亳叩馬觸兵鋒食牛要祿爵史官蔽多聞自古喜穿鑿蓋以投閣劇秦等事比伊尹幹湯伯夷叩馬百里奚飯牛爲不足信也人之嗜好一有所惑如此然其後又作絕句以詠雄云他年未免投天祿虛爲新都著劇秦又古詩云歳晚天祿閣彊顏爲劇秦者何邪

藝苑雌黃雲僧惠洪冷齋夜話載介甫詩云春殘葉宻花枝少睡起茶多酒盞疎多字當作親世俗傳寫之誤洪之意蓋欲以少對宻以疎對親予作荊南敎官與江朝宗滙者同僚偶論及此江云惠洪多妄誕殊不曉古人詩格此一聨以宻字對疎字以多字對少字正交股用之所謂蹉對法也

復齋漫錄云荊公詩日髙靑女尙橫陳橫陳事見相如賦及楞嚴經云靑女者主霜雪之神也故淮南子云至秋三月靑女乃出降霜雪髙誘注云靑女乃天神靑腰玉女主天霜雪荊公以靑女爲霜於理未當杜子美秋野詩雲飛霜任靑女乃爲盡理梁昭明博山香鑪賦云靑女司寒紅光翳景亦皆爲霜雪神矣

許彥周詩話云荊公愛看水中影此亦性所好如秋水瀉明河迢迢藕花底又桃花詩云晴江春漲緑周遭俯視紅影移漁舠皆觀其影也其後云攀條弄芳畏腕脫巳見黍雪盤中毛事見家語

復齋漫錄云前軰以荊公詩功謝蕭規慚漢第恩同隗始詫燕臺以臺爲失史記云爲隗攺築宮而師事之然太白詩云何人爲築黃金臺然則承襲之誤其來久矣藝苑雌黃雲予與鄕人翁行可同舟溯汴因談及詩行可云介甫善下字如荒埭暗雞催月曉空場老雉挾春驕下得挾字最好如孟子挾貴挾長之挾子謂介甫又有紫莧淩風怯蒼苔挾雨嬌陳無已有寒气挾霜侵敗絮賔鴻將子度微明其用挾字亦與前一聨意同苕溪漁隱曰王駕晴景雲雨前初見花間蕋雨後兼無葉底花蛺蝶飛來過墻去應疑春色在鄰家此唐百家詩選中詩也余因閱荊公臨川集亦有此詩雲雨來未見花間蕋雨後全無葉底花蜂蝶紛紛過墻去卻疑春色在鄰家百家詩選是荊公所選想愛此詩因爲攺七字使一篇語工而意足了無鑱斧之迹眞削鐻手也四六談麈云荊公在金陵有中使傳宣撫問並賜銀盒茶藥令中外各作一表旣具槁無可於公意公乃自作今見集中其詞云信使恩言有華原隰寶奩珍劑增賁丘園蓋五事見四句中言約而意盡眾以爲不及也司馬文正公日錄云介甫在朝每有中使宣召及賜予所贈之物常倍舊例陰結內侍都知張若水押班藍元振因能固上之寵上使中使二人潛察府界靑苖還皆言民便之故上堅行不疑

復齋漫錄云烏石崗距臨川三十里荊公外家吳氏居其間故詩云不知烏石崗邊路到老相尋得幾回鹽步門在荊公舊居之前故詩云曲池丘墓心空折鹽步庭闈眼欲穿臨川郡學在州治之東城隅之上其門庭之間有池不廣而旱暵不竭世傳以爲王右軍墨池每當貢士之歳或見墨汁防滴如潑出於水靣則次春郡人必有登科者荊公送和甫奉使江南詩爲我聊尋逸少池皆紀實也

復齋漫錄云陳無已詩話謂平甫以楊蟠金山詩爲莊宅牙人語解量四至詩雲天末樓臺橫北固夜深燈火見揚州然余觀荊公金山詩前四句亦類此天末海門橫北固煙中沙防似西興巳無船舫猶聞笛遠有樓臺祗見燈苕溪漁隱曰平甫遊金山詩云北固山連三楚盡中水入九江深平甫譏楊蟠詩反自作此等語何也

復齋漫錄云平甫年十三登滕王閣賦詩云滕王平日好追遊髙閣依然枕碧流勝地幾經興廢事夕陽偏照古今愁城中樹宻千家市天際人歸一葉舟極目煙波吟不盡西山重疊亂雲浮時郡守張侯見而異之爲啟宴張樂於其上其後建中靖國元年其女識之於石云平甫元丰初以交鄭俠遂廢於家作詩云三見齊王不一言湏知自古致君難紛紛齊虜誇迂濶口舌從來易得官

復齋漫錄云劉禹錫嘉話謂唐延英殿卽靈芝殿也謂之小延英余見云齋廣錄載平甫熙寧六年冬直宿崇文院夢有人邀至海上見海中宮殿甚盛其中樂作題其宮曰靈芝平甫有詩紀之略云萬頃波濤木葉飛笙簫宮殿號靈芝則靈芝之號不特世間也余又觀平甫女名茂者石刻云曾子固舊有夢紀以述其事然子固之文世竟無蓄之者

東臯雜錄云荊公在鐘山興國寺見一尼入寺使蔡天啟集句嘲之云不住薫鑪換好香爲他人作嫁衣裳因過竹院逢僧話始覺空門气味長又集句詠百行池魚雲門前流水淸粼粼赤鯉騰出如有神君欲釣魚湏遠去愼勿近前丞相嗔

許彥周詩話云鐘山有一詩云當年睥睨此山阿欲戀紅樓貯綺羅今日重來無一字卻騎羸馬下坡陀此王雱詩雱訐直不爲荊公所喜然此詩實可傳也

賀方回

復齋漫錄云方回詞有雁後歸云巧剪合歡羅勝子釵頭春意翩翩艶歌淺笑拜嬌然願郎宜此酒行樂駐華年未至文園多病客幽襟淒斷堪憐舊遊夢掛碧雲邊人歸落雁後思發在花前山谷守當塗方回過焉人日席上作也腔本臨江仙山谷以方回用薛道衡詩故易以雁後歸云唐劉餗傳記云隋薛道衡聘陳作人日詩曰入春才七日離家巳二千南人嗤之及云人歸落雁後思發在花前乃曰名下無虛士

漁隱叢話後集卷二十五

欽定四庫全書

漁隱叢話後集卷二十六

宋胡仔撰

東坡一

東坡云余在頴州夢至一官居人物與俗無異而山川淸遠有足樂者顧視堂上榜曰仇池覺而念之仇池武都氐故地楊難當所保余何爲居之明日以問客客有趙令疇徳麟者曰何爲問此此乃福地小有洞天之附庸也杜子美詩云萬古仇池穴潛通小有天神魚人不見福地語眞傳近接西南境長懷十九泉何時一茆屋送老白雲邊他日工部侍郎王欽臣仲至謂余曰吾嘗奉使過仇池有九十九泉萬山環之艸木鮮叢可以避世如桃源也

苕溪漁隱曰東坡送範景仁遊洛中詩蘚書標洞府松蓋偃天壇注云歐陽永叔嘗遊嵩山日暮於絕壁上見苔蘚成文云神淸之洞明日復尋不見又六一居士集有戲占唐山隱者詩我昔曾爲洛陽客偶向巖前坐盤右四字丹書萬仞崖神淸之洞樓臺蓋紀此事余謂二公人物文章俱爲天下第一自是神仙中人應居紫府閬苑固宜所夢所見之異也

苕溪漁隱曰子由作子瞻墓志云公謫黃州幅巾芒屨與田夫野老相從溪谷之間築室於東坡自號東坡居士

元城先生語錄云士大夫只看立朝大節如何若大節一虧則𨿽有細行不足贖也東坡立朝大節極可觀才意邁峻惟已之是信在元丰則不容於元丰人欲殺之在元祐則𨿽與老先生議論亦有不合處非隨時上下人也

苕溪漁隱曰余觀子瞻墓志云元祐二年君實方議攺免役爲差役差役行於世法久多獘編戶充役不習官府吏虐使之多以破產而狹鄕之民或有不得休息者先帝知其然故爲免役君實爲人忠信有餘而才智不足知免役之害而不知其利欲以差役代之方差官置局公亦與其選獨以實告而君實始不悅矣嘗見之政事堂條陳不可君實忿然公曰昔韓魏公刺陜西義勇公爲諫官爭之甚力魏公不樂公亦不顧某昔聞公道其詳豈今日作相不容某盡言邪君實笑而止公知言不用乞補外不許君實始怒有逐公意防其病卒乃巳藝苑雌黃雲東坡端午帖子皇帝閣云微涼生殿閣習習滿皇都試問吾民慍南風爲解無原其意蓋欲聖君推南風之徳以及於黎庶也唐文宗與柳公權聨句東坡以爲公權有美而無箴因續四句其作端午帖子用此意也然洪駒父謂公權巳含箴規之意𨿽不必續可也故呂氏家塾廣記云說者謂公權有諷諌之意以文宗樂廣廈之涼而不知路有暵死也此語良是觀公權嘗以筆諫蓋造次不忘納君於善者豈於此而無箴邪又陳輔之以殿桷生餘涼此兩字有功於修辭予謂輔之此語無甚意義今世所傳多隻用公權舊語故東坡詩微涼生殿閣習習滿皇都又云臥聞疏滴梧桐雨獨詠微涼殿閣風不聞有殿桷餘涼之說

苕溪漁隱曰東坡所記湯泉秦州之駱谷渝州之陳氏山居與秦君之所賦東坡及匡廬汝水尉氏驪山後謫居惠州遊白水山佛迹巖浴於湯泉共有其八矣余之所見新安之黃山閩中之劍浦亦有其二矣苐湯泉多作硫黃气浴之則襲人肌膚惟驪山是礜石泉李賀詩雲華淸源中礜石湯徘徊百鳳隨君王黃山是硃砂泉圖經云黃山舊名黟山黟山東峯下有硃砂湯泉熱可防茗春時卽色微紅昔人題詩云三十六峯髙倚天瑤臺金闕貯神仙嵩陽若與黃山比猶少靈砂一道泉蓋爲是也余嘗謂湯泉其理不可致詰故東坡白水山湯泉詩云積火焚大槐蓄油災武庫驚燃丞相井疑浣將軍布自憐耳目隘未測陰陽故郁攸火山裂觱沸湯泉注豈惟渴獸駭坐使癡兒怖安能長魚鼈僅可燖狐兔山中惟木客戶外時芒屨𨿽無傾城浴幸免亡國污唐子西湯泉記云佛迹院中湧二泉其東所謂湯泉其西雪如也二泉相去步武間而東泉熱甚殆不可觸指以西泉解之然後調適可浴意山之出二泉專爲浴者計哉或說炎州地性酷烈故山谷多湯泉或說水出硫黃地中卽溫初不問南北今臨潼湯泉乃在正西而炎州餘水未必皆熱則地性之說固巳失之然以硫黃置水中水不能溫則硫黃之論亦未爲得吾意湯泉在天地間自爲一類受性本然不必有待然後溫也凡物各求其類而水性尢耿介得其類則𨿽千萬里而伏流相通非其類則橫絕徑過十字旁午而不相入故二泉之間不能容尋常而炎涼特異如此蓋亦無足怪者吹气爲寒呵气爲溫而同出於一口此其證也

六朝事迹云建康聖湯延禪寺隸湯山下舊有湯泉十所今存者六唐徳宗時韓滉爲浙江觀察使滉小女有惡疾浴於湯應時而愈乃以女妝奩建精舍於湯山之右

藝苑雌黃雲吟詩喜作豪句湏不畔於理方善如東坡觀崔白驟雨圖雲扶桑大繭如甕盎天女織綃云漢上往來不遣鳳啣梭誰能鼓臂投三丈此語豪而甚工石敏若詠雪詩有燕南雪花大於掌冰柱懸檐一千丈之語豪則豪矣然安得爾髙屋邪𨿽豪覺畔理或云詠雪非敏若詩見鮑欽止夷白堂小集苕溪漁隱曰東坡集載此詩是題趙令晏崔白大圖幅徑三丈故云往來不遣鳳啣梭誰能鼓臂投三丈可謂善造語能形容者也畫品中止有李營丘驟圖從無崔白者兼東坡此詩又云人間刀尺不敢裁丹靑付與濠梁崔風蒲半折寒雁起竹間的皪橫江梅乃是崔白冬景圖藝苑以爲驟雨圖誤矣余又觀李太白北風行雲燕山雪花大如席秋浦歌云白髮三千丈其句可謂豪矣柰無此理何如秦少遊秋日絕句連捲雌蜺拱西樓逐雨追晴意未休安得萬籹相向舞酒酣聊把作纒頭此語豪而且工復齋漫錄云送顧子惇詩人間一好漢誰是張長史舊史張柬之爲荊州長史則天問狄仁傑曰安得一好漢用之狄因薦柬之新史易好漢爲奇男子

苕溪漁隱曰余閱舊史云則天問仁傑曰朕要一好漢仕使有乎仁傑曰荊州長史張柬之其人𨿽老眞宰相才也溫公通鑑云太后嘗問仁傑朕欲得一佳士用之新史云武后謂仁傑曰安得一奇士用之孫之翰唐史論斷雲武氏問仁傑曰我要一好人任使並不云奇男子復齋誤矣

東臯雜錄云顧子惇肥偉號顧屠故東坡送行詩有磨刀向豬羊之句以戲之又尹京時與從官同集慈孝寺子惇憑幾假寐東坡大書案上曰顧屠肉案同防皆大笑又以三十錢擲案上子惇驚覺東坡曰且快片批四兩來

復齋漫錄云內翰顧子惇身體魁偉與山谷同在館中夏多晝寢山谷俟其耳熱熟寐卽於子惇胸腹間寫字子惇苦之一日據案而寢旣覺曰爾亦無如我何及還捨夫人詰其背字脫衣觀之乃山谷所題詩云緑暗紅稀出鳳城暮雲樓閣古今情行人莫聽宮前水流盡年光是此聲此乃市廛多用此語以文背故山谷因以爲戲

東臯雜錄云東坡善嘲謔以呂微仲丰碩每戲曰公眞有大臣體坤六二所謂直方大也後拜相東坡當制有云果藝以達有孔門三子之風直方而大得坤爻六二之動又嘗謁微仲值其晝寢久之方見便坐昌陽盆畜一緑龜坡指曰此易得耳唐莊宗時有進六目龜者敬新磨獻口號云不要閙不要閙聽取龜兒口號六隻眼兒睡一覺抵別人三覺微仲不悅

苕溪漁隱曰送小本禪師赴法云云是身如浮雲安得限南北此二句乃老杜別贊上人詩中全語豈偶然用之邪題碧落洞詩云小語輒響答空山白雲驚此語全類李太白今印本誤作自雷驚不惟無意味兼與上句重疊也後自嶺外歸次韻江晦叔詩云浮雲時事攺孤月此心明語意髙妙參禪悟道之人吐露胸襟無一毫窒礙也

東坡元丰五年十二月十九日東坡生日也置酒赤壁磯下踞髙峯俯鶻巢酒酣笛聲起於江上客有郭石二生頗知音謂坡曰笛聲有新意非俗工也使人問之則進士李委聞坡生日作新曲曰鶴南飛以獻呼之使前則靑巾紫裘腰篴而巳旣奏新曲又快作數弄嘹然有穿雲裂石之聲坐客皆引滿醉倒委袖出嘉紙一幅曰吾無求於公得一絕句足矣坡笑而從之詩曰山頭孤鶴向南飛載我南遊到九嶷下界何人也吹笛可憐時復犯龜玆

苕溪漁隱曰西淸詩話云余嘗觀唐人西域記言龜玆國王與臣庶知樂者於大山間聽風雨之聲均節成音後翻入中國如伊州涼州甘州皆龜玆至也又學林新編云前漢地裏志上郡有龜玆縣應劭注曰龜玆音丘慈某案字書龜居逵切又居求切蓋居求音鳩亦收在鳩字韻中然則龜玆當音鳩慈而應劭音龜作丘者於字書居求切誤調入丘音也其餘史書並音龜玆作丘慈實應劭唱其誤耳番夷名號有它音不讀如本字故可汗音榼寒閼氏音煙支谷蠡音祿黎狝氏音權精浩亹音閣門畨汗音盤寒允吾音鈆牙先零音銑憐冒頓音墨特凡此皆變爲它音諸名山藏及各書亦不載者苕溪漁隱曰後山詩話謂退之以文爲詩子瞻以詩爲詞如敎坊雷大使之舞𨿽極天下之工要非本色余謂後山之言過矣子瞻佳詞最多其間傑出者如大江東去浪淘盡千古風流人物赤壁詞明月幾時有把酒問靑天中秋詞落日繡簾捲庭下水連空快哉亭詞乳燕飛華屋悄無人桐陰轉午初夏詞明月如霜好風如水淸景無限夜登燕子樓詞楚山修竹如雲異材秀出千林表詠笛詞玉骨那愁障霧冰肌自有仙風詠梅詞東武南城新堤固漣漪初溢宴流杯亭詞冰肌玉骨自淸涼無汗夏夜詞有情風萬里捲潮來無情送潮歸別參寥詞缺月掛疎桐漏斷人初靜秋夜詞霜降水防収淺碧鱗鱗露遠洲【闕】

凡此十餘詞皆絕去筆墨畦徑間直造古人不到處眞可使人一唱而三嘆若謂以詩爲詞是大不然子瞻自言平生不善唱曲故間有不入腔處非盡如此後山乃比之敎坊司雷大使舞是何每況愈下蓋其謬耳

復齋漫錄云肉芝詩序曰頃在京師有鑿井得如嬰兒手以獻者臂指皆具膚理如生余聞之隱者曰此肉芝也與子由烹而食之按仙傳拾遺載進士蕭靖之掘地得物類人手肥嫩色微紅烹食之後遇異人曰嘗食仙藥因告之曰肉芝食之者多壽何東坡忘此邪

復齋漫錄云萬松亭在關山始麻城縣令張毅植萬松於道用以庇行者且以名其亭云未十年而松之存者十不及三四東坡元丰二年謫居黃州過而賦詩云十年種木百年規好徳無人助我儀縣令若同倉庾氏亭松應長子孫枝天公不赦斧斤厄野火解憐冰雪姿爲問幾株能合抱慇懃記取角弓詩崇寧以還坡文方禁故詩碑不復見而過往題詠者不可勝紀鄱陽倪左司濤傷之以詩云舊韻無儀字蒼髯有恨聲謂此也苕溪漁隱曰柳子厚王介甫以道傍大松人多取以爲用各以詩惜之子厚意𨿽自謂語反成晦不若介甫語顯而意適也子厚云孤松停翠蓋托根臨廣路不以險自防遂爲明所誤介甫云虯甲龍髯不可攀亭亭千尺防南山自嗟無地逃斤斧豈願爭明爝火間余頃過衡嶽夾道古松最盛正有此患𨿽嶽祠相近官不能禁也苕溪漁隱曰吾家有二畫馬乃陸遠所摹伯時舊本其一則子瞻詩龍膺豹股頭八尺奮迅不受人間羈其一則黃魯直詩西河聨作蒲萄錦目光夾鏡耳卓錐止哦此二詩𨿽不見畫圖當如支遁語道人憐其神俊也復齋漫錄云明皇雜錄言上所乘馬有玉花騘照夜白又異人錄言玉花騘者以其靣白故又謂之玉面花驄故杜子美丹靑引云先帝天馬玉花騘畫工如山貌不同觀曹將軍畫馬圖歌云曾貌先帝照夜白龍池十日飛霹靂苕溪漁隱曰李伯時亦嘗畫照夜白圖蔡天啟題詩雲天上房星不下來連山蒭粟飽駑駘龍姿逸駕飛騰盡賴爾毫端力挽回略似坡云

復齋漫錄云東坡筆記謂李將軍思訓作明皇摘圖嘉陵山川帝乘赤驃起三騣與諸王嬪禦十數騎出飛仙嶺下初見平陸馬皆若驚而帝馬見小橋不進正作此狀不知三騣謂何今乃見岑參詩有衛尙書赤驃馬歌云赤髥胡雛金剪刀平時剪出三騣髙乃知唐禦馬多剪治而三騣其餙也以上皆東坡說也余讀白樂天詩云舞衣裁兩葉馬鬛剪三花楊巨源觀打毬詩云玉勒回時露赤汗花騣分處拂紅纓嚴維作勅命賜寧王馬詩亦有云鏡防黃金眼花開白雪騣何東坡獨忘樂天等詩邪余又嘗見小說言開元天寶間世尙輕肥多愛三花餙馬郭若虛家藏韓幹畫貴戚閱馬圖中有三花馬蘇大參家有韓幹畫三花禦馬晏元獻家張一畫虢國出行圖其上亦有三花馬蓋三花馬剪騣爲三辮耳

苕溪漁隱曰東坡題伯時畫馬雲龍眠胸中有千駟議者謂譏其無徳而稱余意其不然如文與可善作墨竹故和篔簹谷云料得淸貧饞太守渭濵千畆在胸中豈亦是譏之邪又山谷詠伯時虎脊天馬圖亦云筆端那有此千里在胸中蓋言畫馬之妙得之於心應之於手若輪扁之斵輪也

復齋漫錄雲山谷次韻子瞻和子由觀韓幹馬因論伯時畫天馬云曹霸弟子沙苑丞喜作肥馬人笑之李侯論幹獨不爾妙畫骨相遺毛皮翰林評書乃如此賤肥貴瘦渠未知蓋謂東坡嘗作孫莘老墨妙亭詩云嶧山傳刻典刑在千載筆法畱陽冰杜陵評書貴痩硬此論未公吾豈憑短長肥痩各有態玉環飛燕誰敢憎意屬此也

苕溪漁隱曰山谷題伯時天育驃騎圖云明窻盤礡萬物表寫出人間眞乘黃邂逅今身猶姓李可非前世江都王山谷用此事於伯時尢爲親切姓與藝皆同也江都王畫馬今猶有存者陳去非嘗防以小詩雲天上房星空不動人間畫馬亦難逢當年筆下千金鹿此日窻前八尺龍

麈史云古之善作詩者工用人語渾然若出於已予於李杜見之顏延年赭白馬賦云旦刷幽燕晝秣荊越子美驄馬行雲晝洗湏騰涇渭深夕趨可刷幽並夜太白天馬歌云雞鳴刷燕晡秣越皆出於顏賦也退之云李杜文章在光熖萬丈長信哉

許彥周詩話云老杜作曹將軍丹靑引云一洗萬古凡馬空東坡觀吳道子畫壁詩云筆所未到气巳吞吾不得見其畫矣斯評也二公之句各可以當之

復齋漫錄云老杜贈曹將軍霸詩雲開元之中嘗引見承恩數上南薫殿淩煙功臣少顏色將軍下筆開生靣良相頭上進賢冠猛將腰間大羽箭褒公鄂公毛發動英姿颯爽來酣戰鄂公謂尉遲敬徳褒公謂段志也故東坡贈寫眞何充詩云黃冠野服山家客意欲置我山巖中勛名將相今何限往寫褒公與鄂公蓋用此也鮑欽止亦作謝傳神蔡景直云馳譽丹靑有古風筆端及我未宜蒙雲臺麟閣遙相望往寫褒公與鄂公用東坡語尢爲無功

東觀餘論云閣中集名畫記唐志皆作韋鶠子美有韋偃畫馬詩偃當作鶠蓋傳寫之誤曹將軍畫馬神勝形韓丞畫馬形勝神鶠從容二人間苐筆格差不及耳

漁隱叢話後集卷二十六

欽定四庫全書

漁隱叢話後集卷二十七

宋胡仔撰

東坡二

復齋漫錄云古樂府張正見雉子斑云惟當渡弱水不怯如臯箭毛處約雉子斑云能使如臯路相迎巧笑間蓋用賈大夫事耳而黃朝英緗素雜記乃謂東坡錯用如臯事故云不向如臯閒射雉歸來何以得卿卿蓋承古樂府之誤耳若潘安仁射雉賦云昔賈氏之如臯試解顏之一笑山谷南園記云可盡記子之言我將鑱之南園之石他日禦以如臯𨿽不獲雉尙期一笑哉若二公者眞可謂得傳意

復齋漫錄云虢國夫人夜遊圖詩當時亦笑張麗華不知門外韓擒虎蓋全用小杜臺城曲兩句雲門外韓擒虎樓頭張麗華凡此取陳後主張貴妃名麗華尢見寵幸隋遣韓擒虎平陳後主與麗華俱被収今之坡詩爲誤作潘麗華遂致黃朝英緗素雜記以東坡爲誤蓋彼不記小杜詩也

藝苑雌黃雲前漢龔遂傳有令民種一百本薤五十本蔥之說坡和段逢詩云細思種薤五十本大勝取禾三百防則誤以一百本爲五十本矣陳孔章爲袁紹檄豫州又言曹操之罪云特置發丘中郎摸金校尉所過隳突無骸不露遊聖女山詩云縱令司馬能鑱石柰有中郎解摸金則誤以校尉爲中郎矣盧氏雜說鄭餘慶召親朋呼左右曰處分廚家爛蒸去毛莫抝折項諸人以謂蒸鵝鴨良久就食毎人前粟米飯一盂爛蒸葫蘆一枚贈陳季常詩曰不見盧懷愼蒸壺似蒸鴨則又以鄭餘慶爲盧懷愼雪詩押檐字一聨云敗屨尙存東郭指飛花又舞謫仙檐東郭指正用雪事出史記滑稽傳謫仙檐蓋取李太白詩所謂飛花送酒舞前檐者卽無雪事矣贈王子直詩雲水底笙歌蛙兩部山中奴隸橘千頭誰不愛其語之工然南史孔徳彰門庭之內艸萊不剪中有蛙鳴或問之曰欲爲陳蕃乎曰我以此當兩部鼔吹何必效蕃卽無笙歌之說次韻滕元發寄詩云坐看靑丘吞澤芥自慚黃潦薦溪蘋按子虛賦云秋田乎靑丘徬徨乎海外吞云夢者八九於其胸中曾不蔕芥蔕芥刺鯁也非艸芥之芥西湖詩亦有靑丘巳吞云夢芥之說皆非也

谷庵銘云孔公之堂名虛白蘇子堂後作圓屋堂𨿽白矣庵自黒知白守黒名曰谷老子曰知其雄守其雌爲天下谿知其白守其黑爲天下式知其榮守其辱爲天下谷然則知白守黑不可謂之名曰谷也又詩中言宋廣平爲鐵心夏仲禦爲木腸亦皆與本處不合

復齋漫錄云玉仙觀在京城東南宣化門七八里間仁宗時陳道士所修葺花木亭臺四時遊客不絕東坡詩所謂玉仙洪福花如海是也和徐積詩殺雞未肯邀季路裹飯應湏問子來按莊子書子祀子輿子犁子來四人相與爲友然無裹飯之事莊子書又載子輿子桑友而霖雨十日子輿曰子桑殆病矣裹飯而往食之方知裹飯者子輿子桑非子來也東坡此詩爲誤觀退之贈崔立之詩云昔者十日雨子來寒且饑其友名子輿忽然憂且思褰裳觸泥水裹飯往食之好事漆園吏書之存雄辭然其失自退之矣

藝苑雌黃雲老杜房公池鵝詩鳳凰池上應回首爲報籠隨王右軍山谷題劉將軍畫鵝詩還似山陰書罷舉羣驅向王家而前軰詩又有鵝費羲之墨書罷籠鵞去數紙尙可博白鵝山陰不見換鵝經白鵝曾換右軍書皆不斥言所書者何經西淸詩話載李白詩山陰道士如相訪爲寫黃庭換白鵝考之晉史逸少所寫乃道徳經非黃庭也太白蓋誤用此事比觀梅聖兪謝宋元憲贈鵝詩昔居鳳池上曾食鳳池萍乞與江湖去從敎飬素翎不同王逸少辛苦寫黃庭聖兪此語豈亦承太白之誤歟又觀白氏六帖所載亦言黃庭經則古人誤用此事非獨太白爲然也苕溪漁隱曰呂居仁寄朱希眞詩云主人鵝可換更爲寫黃庭亦沿襲誤用也余謂太白又有詩云掃素寫道經筆精妙入神書罷籠鵝去何曽別主人則又謂道徳經矣

東觀餘論云世傳黃庭經爲逸少書僕嘗考之非也按陶隱居眞誥翼眞檢論上淸眞經始末云晉哀帝興寧二年南嶽魏夫人所授弟子司徒公府長史楊君使作字寫出以傳防軍長史許君及子上計掾以付子黃民民以傳孔防後爲王興先竊寫之度江飄淪惟有黃庭一篇得存蓋此經也僕按甲子歳逸少以晉穆帝升平五年卒是年歳在辛酉後二年卽哀帝興寧二年始降黃庭於世安得逸少預書之又案梁虞龢論書表雲山陰曇村飬鵝道士謂羲之曰久欲寫河上公老子縑素早辦而無人能書府君若能自屈書道徳經兩章便合羣以奉於是羲之便停半日爲寫畢擕鵝去而晉書本傳亦著道士云爲寫道徳經當舉羣相贈耳初未嘗言寫黃庭也以二書考之卽黃庭非逸少書無疑然陶隱居與梁武帝啟云逸少有名之迹不過數首黃庭勸進告誓等不審猶有存否蓋此啟在著眞誥前殆未之考證耳至唐張懷瓘作書帖云樂毅黃庭但得幾篇卽爲國寶遂誤以爲逸少書李太白承之作詩山陰道士如相訪爲寫黃庭換白鵝茍欲隨之耳初未嘗考之而韓退之苐云數紙尙可博白鵝而不云黃庭豈非覺其謬歟

苕溪漁隱曰世傳黃庭經樂毅論遺敎經蘭亭序皆爲王防稽書余觀諸公評論各有區別今悉著於篇蓋欲其知是否耳永叔云黃庭經二篇皆不著書人姓名余初得石本巳愛其不俗遂錄之旣而又得前本於殿中丞裴造造好古君子也自言藏此本數世矣世傳王羲之嘗寫黃庭經此豈其遺法歟魯直云黃庭經王氏父子書皆不可復見小字殘缺者云是永禪師書旣刓缺亦難辧眞僞差大者是吳通微書字形差長而痩勁筆圓勝徐浩書也二公𨿽不明言黃庭經爲王防稽書然亦疑似其語蓋牽於世俗之傳故耳永叔云樂毅論石在髙紳學士家紳死好事者往往就閱或模傳其本其家祕藏漸爲難得後其子弟以其石質錢於富人家而富人家失火遂焚其石今無復石本矣金石錄雲集古錄言樂毅論石巳焚之非也元祐間故郎官趙竦常挈石隨行巳斷裂用木匣貯之沈存中云王羲之書舊傳惟樂毅論乃羲之親書於石其他皆紙素所傳唐太宗裒聚二王墨迹惟樂毅論是石本其後隨太宗入昭陵朱梁時耀州節度使溫韜發昭陵得之後傳人間或云公主以僞本易之元不曾入壙本朝藏髙紳學士家皇祐中紳之子安世爲錢塘主簿樂毅論猶在予嘗見之時石已破缺末後獨有一海字者是也後十餘年安世在蘇州石巳破爲數片以鐵束之安世亡不知所在或云蘇州一富家得之今之樂毅論皆其摹本也魯直云樂毅論舊石刻軼其半者字痩勁無俗气後有人復刻此斷石文摹傳失眞多矣其完書者是國初翰林侍書王著寫用筆圓熟亦不易得如富貴人家子弟非無福气但病在韻耳觀此則樂毅論時所珍愛如此但舊本今難得耳永叔云遺敎經相傳云羲之書僞也蓋唐世寫經手所書耳唐時佛書今在者大抵書體皆類此苐其精粗不同耳近有得唐人所書經題其一云薛稷一云僧行惇皆與二人所書不類而與此頗同卽知寫經手所書也然其字亦可愛子瞻云歐公言遺敎經非逸少筆以其言觀之信不妄然自逸少在時小兒亂眞自不解辧況數百年後傳刻之餘而欲必其眞僞難矣顧筆畫精穩自可爲師法魯直云遺敎經不知何世何人書或曰右軍書黃庭堅曰吾評此書在楷法中小不及樂毅論耳淸勁方重蓋度越蕭子云數等頃見瘞鶴銘大字右軍書其勝處乃不可名貌以此觀之良非右軍筆畫也則諸公之論如此其遺敎經非王防稽書審矣永叔云蘭亭修禊序世所傳本尢多而皆不同蓋唐數家所臨也其轉相傳摹失眞彌遠然時猶有可喜處豈其筆法或得其一二邪想其眞迹宜如何也世言眞本葬在昭陵唐末之亂昭陵爲韜所發其所藏書畫皆剔取裝軸金玉而棄之於是魏晉傳授以來諸賢墨迹遂復流落於人間太宗時搜訪所得集爲十卷俾摹傳之數以分賜近臣今公卿家有法帖是也然獨蘭亭眞本巳失故不得列於法帖以傳子瞻云唐太宗訪晉人書自二王以下僅千軸蘭亭文以玉匣葬昭陵世無復見故孫莘老詠墨妙亭詩云蘭亭繭紙入昭陵世間遺迹猶龍騰魯直云王右軍禊飲序艸號稱最得意書宋齊以來似藏在祕府士大夫間未聞稱述豈未經大盜兵火時蓋有墨迹在蘭亭右者及蕭氏宇文焚蕩之餘千不存一永師晚出其妙迹惟有蘭亭故爲虞禇軰道之所以太宗求之百方期於必得其後公私相盜今竟失之書家晚得定武石本蓋彷佛存古人筆意耳又云蘭亭序艸王右軍平生得意書也反復觀之略無一字一筆不可人意摹寫或失之肥痩亦自成妍要各存之以心防其妙處耳余性亦嗜古刻所得蘭亭序亦數本肥痩不同並存之聊爲佳玩洪慶善頃知憲江左以黃庭經樂毅論見遺殘缺過半云得之鄱陽余觀祕閣曠帖有此二刻皆完好無一字殘缺則知此爲舊本矣藝苑雌黃雲古人詩押字或有語顚倒而於理無害者如韓退之以參差爲差參以玲瓏爲瓏玲是也比觀王逢原有孔融詩云虛云座上客常滿許下惟聞笑習脂黃魯直有和荊公西太一宮六言詩云啜羮不如放麑樂羊終愧巴西按後漢史有脂習而無習脂有秦西巴而無巴西豈二公之誤邪漢臯詩話云字有顚倒可用者如羅綺綺羅圖畫畫圖毛羽羽毛白黑黑白之類方可縱橫惟韓愈孟郊軰才豪故有湖江白紅慨慷之句後人亦難仿之若不學矩步而學奔逸誠恐麟麒凰鳳木艸川山之句紛然矣

復齋漫錄云韓子蒼言作語不可太熟亦湏令生近人論文一味忌語生往往不佳東坡作聚遠樓詩本合用靑江緑水對野艸閒花以此太熟故易以雲山煙水此深知詩病者予然後知陳無巳所謂寧拙毋巧寧朴毋華寧粗毋弱寧僻毋俗之語爲可信

許彥周詩話云季父仲山在揚州時事東坡先生聞其敎人作詩曰熟讀毛詩國風與離騷曲折盡在是矣僕嘗謂此語太髙後年齒益長乃知東坡之善誘人也復齋漫錄云錢穆父試賢良對策日東坡晚往迓其歸置酒相勞各舉爲文穆父得傀儡除鎭南軍節度使制首句云勤勞王家出入幕府東坡見此兩句大加嘆賞蓋世以傀儡起於王家也

師友談苑云東坡令門人軰作人不易物賦或戲作曰伏其幾而襲其裳豈惟孔子學其書而戴其防未是蘇公蓋當時士大夫仿東坡桶髙檐短防名曰子瞻樣焉因言之公笑曰近扈從燕醴泉觀優人以相與自誇文章爲戲者一優曰吾之文章汝軰不可及也眾優曰何也汝不見吾頭上子瞻乎上爲解顏顧公久之

藝苑雌黃雲予與潘伯龍食榧子乃言諸處榧皆不及玉山者予方悟東坡詩有彼美玉山果粲爲金盤實之語恐是上饒玉山縣潘云玉山地名在婺之東陽縣所生榧子香脆過它處予考集韻榧字注云木名有實出東陽諸郡而本艸榧實注亦云今出東陽諸郡

東坡云無事靜坐便覺一日似兩日若能處置此生常似今日得年至七十便是百四十歳人世間何藥能有此效旣無反惡又省藥錢此方人人収得但苦無好湯使多咽不下坡題息軒詩云無事此靜坐一日如兩日若活七十年便是百四十正此意也苕溪漁隱曰余連蹇選調四十年在官之日少投閒之日多固能知靜坐之味矣苐向平婚嫁之志未畢退之啼號之患方劇正所謂無好湯使多咽不下也

苕溪漁隱曰吳興澤國也春夏之交地尢卑濕仍多蚊蚋子瞻作守日有詩云風定軒窻飛豹腳雨餘欄楯上蝸牛眞紀實也舊說秦州西溪濵海多蚊範文正爲監塩題詩云飽去櫻桃重饑來柳絮輕但知離此去莫要問前程想與吳興同患也

龜山語錄云因論蘇明允衡書權書觀其著書之名巳非豈有山中逸民立言垂世乃汲汲於用兵如此所見安得不爲荊公所薄曰大蘇以當時不去二冦之患則天下不可爲又其審敵篇引晁錯說景帝削地之策曰今日夷狄之勢是亦七國之勢其意蓋欲掃蕩二冦然後致太平且曰才以用兵爲事只見騷擾何時是天下息肩時節以仁宗之世視二冦豈不勝如戰國時然而孟子在戰國時所論全不以兵爲先豈以崇虛名而受實獘乎亦必有道矣

苕溪漁隱曰龜山謂老蘇爲荊公所薄余觀張安道作老蘇墓表老蘇亦自鄙荊公蓋道不同不相爲謀宜其矛盾如此墓表云嘉祐初王安石名始盛黨友傾一時其命相制曰生民以來數人而巳造作語言至以爲幾於聖人歐陽修亦與之善勸先生與之遊而安石亦願交於先生先生曰吾知其人矣是不近人情者鮮不爲天下患安石之母死士大夫皆弔之先生獨不往作辧姦論一篇當時見之者多不謂然曰嘻其亦太甚矣先生旣歿三年之後而安石用事其言乃信

苕溪漁隱曰題吳江三賢堂內陸龜蒙詩云千首文章二頃田囊中未有一錢看卻因飬得能言鴨驚破王孫金彈丸談苑云陸龜蒙居笠澤有內飬自長安使杭州舟經舍下彈緑頭鴨龜蒙遽從捨出大呼云此緑鴨有異善人言適將獻天子今將此死鴨以詣官內飬少長宮禁信然厚以金帛遺之因徐問龜蒙曰此鴨何言龜蒙曰常自呼其名內飬憤且笑龜防還其金曰吾戲耳苕溪漁隱曰遊道塲山何山詩雲白水田頭問行路小溪深處是何山髙人讀書夜達旦至今山鶴鳴夜半汪彥章何山何氏書堂記云寺有何氏書堂圖記相承以何氏爲晉何楷楷嘗讀書此山後爲吳興太守以其居爲寺而名其山

許彥周詩話云燕燕於飛差池其羽之子於歸遠送於野瞻望弗及泣涕如雨此眞可泣鬼神矣張子野長短句云眼方不知人遠上溪橋東坡送子由詩云登髙回首坡壠隔惟見烏防出復沒皆遠紹其意

漁隱叢話後集卷二十七

欽定四庫全書

漁隱叢話後集卷二十八

宋胡仔撰

東坡三

東坡云黃州西山麓斗入江中石色如丹傳云曹公敗處所謂赤壁者或曰非也曹公敗歸由華容路路多泥濘使老弱先行踐之而過曰劉公智過人而見事遲華容夾道皆葭葦若使縱火吾無遺類矣今赤壁少西對岸卽華容鎭庶幾是也然嶽州復有華容縣竟不知孰是今日李委秀才來因以小舟載酒飲於赤壁下李善吹笛酒酣作數弄風起水湧大魚皆出山上有棲鶻亦驚起坐念孟徳公瑾如昨日耳

江夏辧疑云周瑜敗曹公於赤壁三尺之童子能道其事然江漢之間指赤壁者三焉一在漢水之側竟陵之東【竟陵今復州】一在齊安郡之步下【齊安今黃州】一在江夏西南二百里許【今屬漢陽縣】予謂郡之西南者正曹公所敗之地也按三國誌建安十三年七月曹公南徵劉表表卒其子琮代屯襄陽劉公屯樊旣而琮降劉走夏口冬操自江陵徵劉至赤壁戰不利又周瑜傳曰備進住夏口孫權遣瑜等與備並力逆曹公遇於赤壁夫操自江陵而下備與瑜由夏口往而逆戰則赤壁明非竟陵之東與齊安之步下者也故酈道元水經注雲江水又東左逕百丈山南右逕赤壁山北昔周瑜與黃蓋詐魏武大將軍處也江水又東逕大軍山南由是觀之以大軍山而考合其處所可以無疑矣此嘉魚圖經所謂赤壁山在縣西北步道七十里者也夫山川土地異處而同名者寧復少哉如熊耳山爲導洛所自者乃在於虢而敗赤眉積甲與山齊者自在洛矣比見詩人所賦赤壁多指在於齊安蓋齊安與武昌相對意以孫氏居武昌而常爲曹公所攻卽戰於此者邪客亦有謂予曰今九江之下有散花洲乃瑜戰勝犒燕軍士散花於此也嗚呼是信習俗之過也

東坡云爛蒸同州羔灌以杏酪食之以匕不以筯南都撥心面作槐芽溫淘糝以襄邑抹豬炊共城香稻薦以蒸子鵝吳興庖人所斫松江鱸鱠繼以廬山康王谷水烹曾抗鬭品茶少焉解衣仰臥使人誦東坡赤壁前後賦亦足以一笑也

苕溪漁隱曰東坡於飲食作詩賦以寫之往往皆臻其妙如老饕賦豆粥詩是也又寒具詩云繊手搓來玉數尋碧油煎出嫩黃深夜來春睡無輕重壓褊佳人纒臂金寒具乃撚頭也出劉禹錫佳話過子忽出新意以山芋作玉糝羮色香味皆奇絕添酥則不可知人間決無此味也詩云香似龍涎仍釅白味如牛乳更全淸莫將北海金虀鱠錯比東坡玉糝羮

上庠錄云兩學公廚例於三八課試日設別饌春秋炊餅夏冷淘冬饅頭而饅頭尢有名士人得之往往轉送親識詢前軰云元丰初神廟畱神學校嘗恐飲食菲薄未足以飬士一日有防詣學取學生食以進其日食饅頭神廟甞之曰朕以此飬士可無愧矣自是飲食稍丰潔而饅頭遂知名

唐子西語錄云余作南徵賦或者稱之然僅與曹大家爭衡耳東坡之赤壁二賦一洗萬古欲髣髴其一語畢世不可得也

苕溪漁隱曰赤壁後賦云適有孤鶴橫江東來翅如車輪裳縞衣戞然長鳴掠予舟而西也湏臾客去予亦就睡夢一道士羽衣翩躚過臨臯之下揖予而言曰赤壁之遊樂乎問其姓名俛而不答嗚呼噫嘻我知之矣疇昔之夜飛鳴而過我者非子也邪道士顧笑予亦驚悟此賦初言適有孤鶴橫江東來中言夢二道士羽衣翩躚未言疇昔之夜飛鳴而過我者前後皆言孤鶴則道士不應言二矣余嘗見陸遠畫赤壁二賦因以此詰之渠爲之閣筆髙道傳言天寶十三年重陽日明皇獵於沙苑雲間有孤鶴徘翔上親射之其鶴帯箭翥於西南眾極目久之不見益州城西有道觀徐佐卿嘗自稱靑城山道士一歳凡三四至觀一日忽自外歸攜一箭謂人曰吾行山中偶爲此矢所中巳無恙矣然此箭非人間所有越明年箭主至此當付之復題其時云十三載九月九日也明皇狩蜀至觀見其箭命取閱驚異之乃知沙苑所射之鶴卽佐卿也此賦指道士爲鶴正暗用此事

復齋漫錄云東坡謫居黃州五年赤壁有巨鶻棲於喬木之上後賦所謂攀棲鶻之危巢俯馮夷之幽宮是也韓子蒼靖康初守黃州三月而罷因遊赤壁而鶻巢巳亡作詩示何次仲云緩尋翠竹白沙遊更挽藤稍上上頭豈有危巢尙棲鶻亦無陳迹但飛鷗經營二頃將歸老眷戀羣山爲少畱百日使君何足道空餘詩句在江樓次仲和答云兒時宗伯寄吾州諷誦髙文至白頭二賦人間眞吐鳳五年江上不驚鷗蠏當見水人猶怒鶻有危巢孰敢畱珍重使君尋故迹西風悵望古城樓二首皆言鶻巢蓋推賦而言也

藝苑雌黃雲古人文章中多言盧橘李白詩盧橘爲秦樹蒲桃出漢宮宋之問詩芙蓉秦地沼盧橘漢家園又云冬花掃盧橘夏果摘楊梅戴叔論詩盧橘花開楓葉衰而蔡君謨茘枝譜亦云道裏遼絕曾不得班於盧橘江橙之右皆不顯言盧橘爲何物東坡集中言眞覺院有洛花花時不暇往四月十八日與劉景文同往賞枇杷作詩有魏花非老伴盧橘是鄕人之句蓋指盧橘爲枇杷也故僧惠洪冷齋夜話載此意而筠谿甘露集中有甞盧橘一絕云皮似椑柿松而剝核如龍眼味甘鮮滿盤的皪如金彈叢子分甞憶去年此正謂枇杷然山谷以謂防湘間有一種色黑而夏熟者疑其爲盧橘則與東坡之意相戾予嘗考之伊尹書曰果之美者箕山之東靑鳬之所有盧橘其夏熟吳錄曰朱光祿爲建安庭有橘冬覆其樹春夏色變靑黒味絕美上林賦曰盧橘夏熟近是也魏書花木志曰蜀土有給客橙似橘而非若柚而香冬夏花實相繼通歳食之亦名盧橘則盧橘似非枇杷故上林賦旣言盧橘夏熟又言枇杷橪柿不應如此重復不知東坡何所據而言復齋漫錄云唐庚子西李氏山園記云枇杷盧橘一也而上林賦曰盧橘夏熟黃柑橙榛枇杷撚柿亭柰厚朴則一物爲二物矣然予觀張勃吳興錄云建安郡中有橘冬月於樹上覆褁之至明年春夏色變靑黑味尢絕美上林賦云盧橘夏熟盧黑也蓋近是乎張勃之說旣如此則相如之賦殆未可以爲失也

苕溪漁隱曰東坡書劉景文所藏王子敬帖雲家雞野鶩同登俎春蚓秋虵總入奩君家兩行十二字气壓鄴侯三萬籖此帖乃右軍帖云奉橘三百枚霜未降未可多得東坡以爲子敬帖誤矣韋應物答鄭騎曹靑橘絕句云憐君臥病思新橘試摘尢酸亦未黃書後欲題三百顆洞庭湏待滿林霜應物嘗爲蘇州刺史所言洞庭卽太湖中洞庭山或云用洞庭湖橘洲事非也魯直謝檀君寄黃柑云色深林表風霜下香著尊前指爪間書後合題三百顆頻隨驛使未爲慳右軍又一帖云奉黃柑二百不能佳想故得至耳魯直誤用爲三百豫章集又載魯直語余往時以爲右軍帖中贈予黃柑三百者亦誤也右軍前一帖在賜書堂法帖中後一帖在劉次莊法帖中皆墨本也

苕溪漁隱曰東坡帥定武和曾仲錫元日見寄云燕南異事眞堪紀三寸黃柑擘永嘉宋武帝子義康時四方獻饋皆以上品薦之而以次者供禦文帝嘗冬月噉柑嘆其形味並劣義康在坐曰今年殊有佳者遣還東府取柑供禦大者三寸見南史

復齋漫錄云去杭十五年復遊西湖詩斷章云誰憐寂寞髙常侍老去狂歌憶孟諸髙適有兩詩言孟諸其一云朝臨孟諸上忽見芒碭間赤帶終巳矣白雲長不還其後又有封丘詩云我本漁樵孟諸野一生自是悠悠者乍可狂歌艸澤中寧堪作吏風塵下東坡所用乃後一篇也

苕溪漁隱曰雪詩云紛紛兒女爭所似碧海長鯨君未掣用杜詩或看翡翠蘭苕上未掣鯨魚碧海中又云泥幹路穩放君去莫倚馬蹄如踣鐵用杜詩腕促蹄髙如踣鐵交河幾蹴層冰裂書李公擇白石山房云偶尋流水上崔嵬五老蒼顏一笑開若見謫仙煩寄語匡山頭白早歸來用杜詩不見李白雲匡山讀書處頭白早歸來東坡嘗作李氏山房藏書記云余友李公擇少時讀書於廬山五老峯下白石庵之僧捨公擇旣去而山中之人思之指其所居爲李氏山房藏書凡九千卷此詩𨿽言謫仙實指公擇以事與姓皆同故也又濟南和公擇詩云敝裘羸馬古河濵野闊天低糝玉塵自笑飡氈典屬國來看換酒謫仙人爲蘇李也東坡作詩用事親切類如此它人不及也

苕溪漁隱曰謁告絕句云心有何求遣病安年來古井不生瀾祗愁戲瓦閒童子卻作泠泠一水看事見楞嚴經月光童子室中安禪我有弟子窺窻觀室惟有淸水徧在室中了無所見童稚無知取一瓦礫投於水內激水作聲顧盻而去我出定後頓覺心痛爾時童子捷來我前說如上事我則告言汝更見水可卽開門入此中除去瓦礫童子奉敎我後出定身質如初古樂府云昔有行道人陌上見三叟年各百餘歳相與鋤禾莠中叟前致辭室內嫗粗醜故薄薄酒云醜妻惡妾壽乃公用此意也次韻李邦直感舊云婉娩有時來入夢溫柔何日聽還鄕用退之旅宿夢婉娩之句溫柔鄕事見飛燕外傳

東坡云世之蓄某詩文者多矣率眞僞相半又多爲俗子所攺竄讀之使人不平然亦不足怪識眞者少蓋從古所病李太白韓退之白樂天詩文皆爲庸俗所亂可爲太息苕溪漁隱曰東坡文集行於世者其名不一惟大全備成二集詩文最多誠如所言眞僞相半其後居世英家刋大字東坡前後集最爲善本世傳前集乃東坡手自編者隨其出處古律詩相間謬誤絕少如禦史府諸詩不欲傳之於世老人行題申王畫馬圖非其所作故皆無之後集乃後人所編惜乎不載和陶諸詩大爲闕文也山谷亦有兩三集行於世惟大字豫章集並外集詩文最多其間不無眞僞其後洪玉父別編豫章集李彤朱惇儒正是詩文𨿽少皆擇其精深者最爲善本也

復齋漫錄云東坡作諫論云魏鄭公以蘇張之辧而爲諌諍之術且云鄭公之初實學縱橫之術其所以與蘇張異者心正也世或以東坡之論爲不然余讀鄭公出闗詩云申原還逐鹿投筆事戎軒縱橫計不就慷慨志猶存策杖謁天子驅馬出關門請纓羈南越憑軾下東蕃郁紆陟髙岫出沒望平原古木鳴寒烏空山啼夜猿旣傷千里目還驚九折魂豈不憚艱險深懷國士恩季布無二諾侯嬴重一言人生感意气功名誰復論東坡實不見此詩蓋識見之明有以探其然耳乃知讀書未博未可以輕議前軰也

苕溪漁隱曰余讀三蘇文有諫論上下二篇其間云吾觀昔之臣言必從理必濟莫若唐魏鄭公其初實學縱橫之說此所謂得其術者也其言止此而巳復齋乃云鄭公以蘇張之辧而爲諫諍之術其所以與蘇張異者心正也諫論中初無此等語不知復齋何從得之邪余觀諌論殆是老蘇作格力辭旨可以見矣非東坡所作也

復齋漫錄云東坡初登第以書謝梅聖兪以示歐文忠公公答聖兪書略云不意後生能逹斯理也吾老矣當放此子出一頭地故東坡送晁美叔詩云醉翁遣我與子遊翁如退之蹈孔孟尙欲放予出一頭酒醒夢斷四十秋蓋敍書語也

文昌雜錄云余見光祿卿解賔王說登舟每晴霽煙霧中有城闕樓閣人物車馬雞犬往來之狀彼人謂之海市苕溪漁隱曰東坡言予聞登州海市久矣父老云嘗出於春夏今歳晚不復見矣予到官五日而去以不見爲恨禱於海神廣徳王之廟明日見焉乃作此詩云東方雲海空復空羣仙出沒空明中蕩揺浮世生萬象豈有貝闕藏珠宮心知所見皆幻影敢以耳目煩神工歳寒冰冷天地閉爲我起蟄鞭魚龍重樓翠阜出霜曉異事驚倒百歳翁人間所見容力取世外無物誰爲雄卒然有請不我拒信我人厄非天窮潮陽太守南遷歸喜見石廩堆祝融自言正直動山鬼豈知造物哀龍鐘信眉一笑豈易得神之報汝亦巳丰斜陽萬里孤鳥沒但見碧海磨靑銅新詩綺語亦安用相與變滅隨東風

漁隱叢話後集卷二十八

欽定四庫全書

漁隱叢話後集卷二十九

宋胡仔撰

東坡四

東坡云世謂樂天有鬻駱馬放楊柳枝詞嘉其主老病不忍去也然夢得有詩云春盡絮飛畱不得隨風好去落誰家樂天亦云病與樂天相伴住春隨樊子一時歸則是樊素竟去也予家有數妾四五年相繼辭去獨朝云者隨予南遷因讀樂天集戲作此詩朝雲姓王氏錢塘人嘗有子曰干兒未期而夭詩云不似楊枝別樂天恰如通徳伴伶元阿奴絡秀不同老天女維摩總解禪經卷藥鑪新活計舞衫歌扇舊因緣丹成逐我三山去不作巫陽雲雨仙苕溪漁隱曰詩意佳絕善於爲戲略去洞房之气味翻爲道人之家風非若樂天所云櫻桃樊素口楊柳小蠻腰但自吒其佳麗塵俗哉

藝苑雌黃雲朝云者東坡侍妾也嘗令就秦少遊乞詞少遊作南歌子贈之云靄靄迷春態溶溶媚曉光不應容易下巫陽秪恐翰林前世是襄王暫爲淸歌住還因暮雨忙瞥然歸去斷人腸斷人腸空使蘭臺公子賦髙唐何其婉媚也復齋漫錄云洛陽伽藍記言河間王有婢名曰朝云善吹箎諸羌叛王令朝云假爲老嫗吹箎羌人無不流涕後降語曰快馬健兒不如老嫗吹箎然則名婢曰朝云不始於東坡也

苕溪漁隱曰李太白潯陽紫極宮感秋云何處聞秋聲翛翛北窻竹回薄萬古心攬之不盈掬東坡和韻云寄臥虛寂堂月明浸疎竹泠然洗我心欲飲不可掬予謂東坡此語似優於太白矣大率東坡每題詠景物於長篇中只篇首四句便能寫盡語仍快健如廬山開元潄玉亭首句云髙巖下赤日深谷來悲風劈開靑玉峽飛出兩白龍谷林堂首句云深谷下窈窕髙林合扶疎美哉斯堂成及此秋風初行瓊儋間首句云四州環一島百洞蟠其中我行西北隅如度月半弓藤州江上夜起對月首句云江月照我心江水洗我肝端如徑寸珠墮此白雲盤此聊舉四詩其它甚眾又棲賢三峽橋詩有淸寒入山骨艸木盡堅痩之句此等語精研絕韻眞他人道不到也

復齋漫錄云洗玉池銘始予讀之皆不得其說其後得伯時石刻序防乃能明其意蓋元祐八年伯時在京師居紅橋子第得陳峽州馬臺石愛而置之齋中一日東坡過而謂曰斷石爲沼當以所藏玉時出而浴之且刻其形於四傍予爲子銘其唇而號曰洗玉池而所謂玉者凡一十有六雙琥璏三鹿盧帯鉤琫珌璊瑑杯水蒼佩螳蜋帯鉤佩刀柄珈瑱珙璧珥玤防璩防等是也伯時旣下世池亦湮晦徽宗嘗卽其家訪之得於積壤中其子碩以時禁蘇文因潛磨去銘文以授使者於是包以裀褥棲以髹匣舁致京師置之宣和殿中其十六種玉惟鹿盧環從葬龍眠餘者咸歸內府矣東坡銘刻與伯時序防昔𨿽有之今皆亡去而池亦歸天上惜其本末不著因存之苕溪漁隱曰洗玉池銘云惟伯時父弔古啜泣道逢玉人解驂推食劍璏鏚珌錯落其室旣獲拱寶遂空四壁哀此命也久就淪蟄時節沐浴以幸斯石則此銘固巳敍其事矣復齋乃謂始予讀之皆不得其說者何也

苕溪漁隱曰和道潛放魚詩云況逢孟簡對盧仝不怕校人欺子美左傳襄公二十五年命子展子產帥車七百乘伐陳宵突陳城遂入之子美入數俘而出注子美卽子產也東坡詩用此或云孟子所言有饋生魚於鄭子產校人烹之疑非子美蓋不曾見此耳

蘇子由鳳咮石硯銘云北苑茶冠天下歳貢龍鳳團不得鳳凰山咮潭水則不成潭中石蒼黑堅致如玉以爲研與筆墨宜世初莫知也熙寧中太原王頤始發其妙吾兄子瞻始名之然石性薄卽厚者不及徑寸最後得此長博丰碩蓋石之傑也子瞻方爲易傳日效於前與有功焉故特援筆凝神而爲之銘曰陶土塗鑿崖石元之蠧頴之賊涵淸泉閟重谷聲如銅色如鐵性滑堅善凝墨棄不取長嘆息招伏羲揖西伯發祕藏與有力非相時誰爲出苕溪漁隱曰予爲閩中漕幕常被檄於北苑修貢蓋熟知其地矣造茶堂之後鳳凰山之麓有一泉覆以華屋榜曰禦泉其廣三四尺深五六尺石甃其底止畱泉眼特一小井耳泉之東西二十餘步間兩山回抱各有小淺澗水流出其水皆可造茶卽無深水瀦蓄滙以爲潭者子由所言咮潭其地初無之又安得潭中石蒼黒堅致如玉以爲研乎又云歳貢龍鳳團不得鳳凰山咮潭水則不成此言愈誤也子瞻亦云建州鳳凰山如飛鳳下舞之狀山下有石聲如銅鐵作研至美如有膚理此殆玉徳也疑其太滑然至溢墨熙寧五年國子博士王頤始知以爲研而求名於余余名曰鳳咮又云僕好用鳳咮石研然議者異同蓋少得眞者皆爲黯黮灘石所亂盡出於逐利之所爲余於叢話前集巳辧鳳咮研非出於北苑乃劍浦黯黮灘石蘇氏伯仲爲王頤所紿信以爲然故反以此灘之石爲亂眞耳苕溪漁隱曰新安龍尾石性皆潤澤色俱蒼黒縝宻可以敵玉滑膩而能起墨以之爲研故世所珍也石𨿽多種惟羅紋者眉子者刷絲者最佳東坡爲孔毅甫作龍尾研銘云澁不畱筆滑不拒墨膚而縠理金聲而玉徳此羅紋石也又詩云君不見成都畫手開十眉橫云卻月爭新奇遊人指防小顰處中有漁陽胡馬嘶又不見王孫靑橫雙碧腸斷浮空遠山色書生性命何足論坐費千金買消渴邇來喪亂愁天公謫向君家書硯中小窻虛愰相嫵媚令君曉夢生靑紅此眉子石也汪彥章詩云冰蠶吐繭抽銀忽仙女鳴機號月窟云綃裂斷擲殘繻淪入空山作尢物中書君老不任事蛛网陶空俗骨故令玉質傲松腴萬縷秋毫聊出沒此刷絲石也研譜云歙石出於龍尾溪其石堅勁大抵多發墨故前世多用之較其優劣龍尾遠出端溪上硯錄云歙石其最可尙者每用墨訖以水滌之泮然盡去不復畱漬於其間是足過於端石矣端溪石則色貴靑紫聲欲淸越向日視之有芒入水漬之無瑕備此四者乃爲佳品也李長吉詩云端州石工巧如神踏天磨刀割紫雲傭刓挹水含滿唇暗灑萇宏冷血痕劉夢得答唐秀才贈紫石硯詩云端州石硯人間重贈我應知正艸元闕裏廟中空舊物開方竈下豈天然玉蠩吐水霞光淨彩翰揺風絳錦鮮

東坡銘云與墨爲入玉靈之食與水爲出陰鑑之液蓋言其發墨與滋潤也研譜云端石有鸜鵒眼爲貴眼石病也余謂不然若犀象之有文皆物之奇也烏得以病言之舊見士人王堯佐所蓄端硯其一眼正圓大若芡實靑緑黃相重其色鮮美自外至心凡六七重誠爲罕得也惟端石乃有眼流傳四方以此爲辧若唐州紫石有絕佳者與端石亂眞特以其無眼故得以辧之研譜又云靑州紫金石文理粗亦不發墨獨不云唐州紫石蓋出於近歳余嘗侍親之官合肥合肥與唐鄧相去匪遙商人多販此紫石研來因置得之𨿽色澤可愛然膩甚不發墨計世間必多有此研往往人皆以爲端石矣緑石出於洮河研譜云性愞不起墨不耐久磨山谷與文潛皆云堅可磨刀劍余未嘗見之故莫能定其是否也山谷從人覓緑石研云久聞岷石鴨頭緑可磨桂溪龍文刀莫嫌文吏不知武要試飽霜秋兔毫文潛和魯直惠洮河緑石冰壺研詩云洮河之石利劍矛磨刀日解十二牛千年羌地困沙礫一日見寶來中州黃子文章妙天下獨駕八馬森幢旒平生筆墨萬金值奇煤利翰盈篋収誰持此研參几案風瀾近手寒生秋抱持投我棄不惜副以淸詩帛加璧明窻試墨吐秀潤端州歙州無此色銅雀臺瓦研以古物而見貴於世瓦頗有靑色其內平瑩厚有及寸許者上多印工人姓氏皆八分隸書也六一居士答謝景山遺古瓦研歌略云髙臺巳傾漸平地此瓦一墜埋蓬蒿苔紋半滅荒土蝕戰血曾經野火燒敗皮敝絮各有用誰使鐫鑱凸與凹東坡作山谷銅雀硯銘云漳濵之埴陶氏我厄受成不化以與直隔人亡臺廢得反天宅遇發邱將復爲麟獲頴濵遺老云客有遊河朔登銅雀廢臺得其遺瓦以爲研甚堅而澤歸以遺余爲之銘略云土生萬物而能長存銅雀初成萬瓦云屯得水而涎得火而堅水漧火冷而土不遷石質金聲水火則然臺毀棟摧誰使獨全披榛得之如見古人來爲吾研明窻細氊東觀餘論云研譜言相州眞古瓦朽腐不可用世俗尙其名爾今人乃以澄泥如古瓦狀埋土中久而研之然近有長安民獻秦武公羽陽宮瓦十餘枚若今之筩瓦然首有羽陽千歳萬歳字其瓦殊不朽腐其比相州瓦又增古矣則知相州古瓦未必朽腐蓋傳聞之誤耳硯錄云紅絲石出於靑州黑山其理紅黃相參二色皆不甚深理黃者其絲紅理紅者其絲黃其紋上下通徹勻布漬之以水則有滋液出於其間以手摩拭之久而黏著如膏若覆之以匣至開時數日墨色不漧經夜卽其气上下蒸濡著於匣中有如雨露自得玆石而端歙之石皆置之巾笥不復視矣研譜云紅絲石研者君謨贈余云此靑州石也得之唐彥猷云湏飲以水使足乃可用不然渴燥墨爲之漧彥猷甚奇此硯以爲發墨不減端石東坡云唐彥猷以靑州紅絲石爲甲或云惟堪作骰盆蓋亦不見佳者今觀云庵所藏乃知前人不妄許爾余今折衷此三說東坡之說與彥猷合而永叔之說太過余嘗見此石亦潤澤而不枯燥但堅滑不甚發墨彥猷如靑社日首發其祕故著硯錄品題爲第一蓋自奇其事也至永叔乃謂紅絲石研湏飲之以水使足乃可用不然渴燥若是則非硯材矣因記談苑云徐鉉工篆好筆研歸朝聞鄴人耕地時有得銅雀臺古瓦琢爲硯甚佳會所親調補鄴令囑之經年尋得古瓦二絕厚大命工爲二硯持歸而以授鉉鉉得大喜卽注水將試墨瓦瘞久燥甚得水卽滲入旋注旋竭有聲嘖嘖焉鉉笑曰豈銅雀之渴乎終不可用與常瓦無異然則永叔之說毋乃類此乎苕溪漁隱曰遁齋閒覽云蘇易簡作文房四譜以硯爲首務謂紙筆墨皆可隨時搜索其可與終身俱者惟硯而巳此語極當余以文房四譜徧尋初無此語惟硯錄云餘生十五六歳卽篤喜硯墨紙筆四者之好皆均若墨紙筆居常求之必得其精者任取用之不乏至於可與終身俱者獨研而巳則知遁齋所云誤也

東坡云阮生言未知一生當著幾兩屐吾有嘉墨七十枚而尢求取不巳不近愚邪是可嗤也石昌言蓄李廷珪墨不許人磨或戲之云子不磨墨墨將磨子今昌言墓木拱矣而墨故無恙李公擇見墨輒奪相知間抄取殆徧近有人從梁許來云懸墨滿堂此通人之一蔽也余嘗有詩曰非人磨墨墨磨人此語殆可淒然云苕溪漁隱曰東坡前詩乃和舒敎授觀所藏墨其略云世間有癖念誰無傾身障簏尢堪鄙一生當著幾兩屐定心肯爲微物起此墨足支三十年但恐風霜侵髮齒非人磨墨墨磨人缾應未罄罍先恥又云吾蓄墨多矣其間數枚云是庭珪所造𨿽形色異眾然歳久墨之亂眞者多皆疑而未決也又陳履常云晁無斁有李墨半丸云裕陵故物也往於秦少遊家見李墨不爲文理質如金石亦裕陵所賜王平甫所藏者潘谷見之再拜云眞廷珪所作也世惟王四學士有之與此爲二矣嗟乎世不乏奇珍異寶乏識者耳詩云秦郎百好俱第一烏瓦如漆姿如石巧作松身與鏡靣借美於外非良質潘翁拜跪摩老眼一生再見三嘆息了知至鑑無遁形王家舊物秦家得君今所有亦其亞伯仲小低猶子侄

遁齋閒覽云唐末墨工李超與其子廷珪自易水渡江遷居歙州本姓奚江南賜姓李氏廷珪始名庭邽其後攺之故世有奚庭珪墨又有李廷珪墨或有作李廷邽字者僞也墨亦不精庭珪之弟庭寛庭寛之子承晏承晏之子文用文用之長子爾明次子爾光爾光之子丕基皆能世其業然皆不及庭珪祥符中治昭應宮用庭珪墨爲染餙今人所有皆其時餘物耳有貴族嘗誤遺一丸於池中疑爲水所壞因不復取旣逾月臨池飲又墜一金器乃令善水者取之並得其墨光色不變表裏如新其人益寶藏之然墨喜精堅多珍寶之愈久而愈妙也

東坡云潘谷作墨所以精妙軼倫堪爲世珍者惟雜用髙麗煤故也以是詩云䢐徠無老松易水無良工珍材取樂浪妙手惟潘翁魚胞熟萬杵犀角盤雙龍苕溪漁隱曰余謂李墨旣爲難得則潘墨亦非易求然今世無二人佳墨終不乏固不必愛奇也

漁隱叢話後集卷二十九

欽定四庫全書

漁隱叢話後集卷三十

宋胡仔撰

東坡五

龜山語錄云作詩不知風雅之意不可以作詩詩尙諷諌惟言之者無罪聞之者足以戒乃爲有補若諌而渉於毀謗聞者怒之何補之有觀蘇東坡詩只是譏誚朝廷殊無溫柔惇厚之气以此人故得而罪之若是伯淳詩則聞者自然感動矣因舉伯淳和溫公諸人禊飲云未湏愁日暮天際乍輕陰又泛舟云只恐風花一片飛何其溫厚也

元城先生語錄云子弟固欲其佳然不佳者亦未必無用處也元丰二年秋冬之交東坡下禦史獄天下之士痛之環視而不敢救時張安道致政在南京乃憤然上疏欲附南京逓府官不敢受乃令其子恕持至登聞鼓院投進恕素愚懦徘徊不敢投其後東坡出獄見其副本因吐舌色動久之人問其故東坡不答後子由亦見之云宜吾兄之吐舌也此事正得張恕力或問其故子由曰獨不見鄭崇之救蓋寛饒乎其疏有云上無許史之屬下無金張之托此語正是激宣帝怒爾且寛饒正以犯許史軰有此禍今乃再訐之是益其怒也且東坡何罪獨以名太髙與朝廷爭勝耳今安道之疏乃云其文學實天下之奇才也獨不激人主之怒乎但一時急欲救之故爲此言耳僕曰然則是時救東坡宜爲何說先生曰但言本朝未嘗殺士大夫今乃開端則是殺士大夫自陛下始而後世子孫因而殺賢士大夫必援陛下以爲例神宗好名而畏議疑可以止之

苕溪漁隱曰東坡在禦史獄獄吏問云雙檜詩根到九泉無曲處世間惟有蟄龍知有無譏諷答曰王安石詩天下蒼生待霖雨不知龍向此中蟠此龍是也吏亦爲之一笑

許彥周詩話云東坡受知神廟𨿽謫而實欲用之東坡微解此意論賈誼謫長沙事蓋自況也後作神廟挽詞云病馬空嘶櫪枯葵巳怯霜此非深悲至痛不能道此語在元祐間獲鬼章作告裕陵文云將帥用命爭酬未報之恩神靈在天難逃不漏之网後人輒謂其微文謗訕天乎寧有是哉

司馬文正公日錄云熙寧三年三月春放榜韓秉國呂惠卿初考阿時者皆在髙等訐直者皆在下等宋次道劉貢父覆考皆反之吳衝卿陳述古多從初考葉祖洽策言祖宗多因循茍簡之政陛下卽位革而新之衝卿等奏從初考李才元蘇子瞻編排上官均第一祖洽第二陸佃第三上令陳相靣讀均祖洽策擢祖洽第一又問捲所在者佃捲號也擢第三子瞻退擬進士對策而獻之且言祖洽詆祖宗以媚時君而魁多士何以正風化

苕溪漁隱曰唐昌觀玉蘂鶴林寺杜鵑二花在唐時爲盛名聞天下玉蘂花尢有詞人賦詠唐百家詩選載王建詩云一樹籠松玉刻成飄廊防地色輕輕女冠夜覓香來處惟見堦前碎月明劇談錄云上都安樂坊唐昌觀舊有玉蘂花甚繁每發若瑤林瓊樹元和中春物方盛車馬尋翫者相繼忽一日有女子年可十七八衣緑繡衣乘馬峩髻雙鬟無簪珥之餙容色婉約出於眾從以二女冠三小僕旣下馬以白角扇障靣直造花所佇立良久令小僕取花數枝而出將乘馬回謂女冠曰曩有玉峯之約自此可以行矣時觀者如堵皆見舉轡百步有輕風擁塵隨之而去須臾塵滅望之巳在半天方悟神仙之遊劉賔客有詩云玉女來看玉樹花異香先引七云車攀枝弄雪時回首驚怪人間日易斜續仙傳云鶴林寺有杜鵑花寺僧相傳云正元中外國僧自天臺鉢中以藥養其根來植此寺人或見女子紅裳艶色遊於花下俗傳花神也一日周寶謂殷七七曰鶴林寺花天下奇絕常聞汝能開頃刻花此花可副重九乎曰可也乃前二日往鶴林寺宿中夜女子來謂七七曰妾爲上蒼所命下司此花非久卽歸閬苑今爲道者開之來日寺僧訝花漸拆至九日爛熳後經兵火其花遂亡信歸閬苑矣余求之唐人詩集寂無詠此花者惟東坡守錢塘觀菩提寺南漪堂杜鵑花雲南漪杜鵑天下無披香殿上紅氍毹鶴林兵火眞一夢不歸閬苑歸西湖又和述古冬日牡丹云當時只道鶴林仙能遣秋光發杜鵑誰信詩能回造化直敎霜枿放春妍又云安得道人殷七七不論時節遣花開皆用此故事也余嘗謂小說載事好爲附防以聳動人觀聽使讀之者忘倦每竊疑之凡言花卉必須附會以婦人女子如玉蘂花則言有仙女來遊杜鵑花則言有女子司之又摭遺云蜀州郡閣有紅梅數株方盛開有二婦人髙髻大袖倚欄而觀題詩於壁曰南枝向暖北枝寒一種春花有兩般慿仗髙樓莫吹笛大家畱取倚欄看詩思淸麗豈非神仙乎又龍城錄云隋開皇中趙師雄遷羅浮一日天寒日暮於松竹林間見美人淡妝素服出遊時巳昏黒殘雪未消月色微明師雄與語言極淸麗芳香襲人因與之叩酒家共飲少頃一綠衣童來歌舞師雄醉寢但覺風寒襲人久之東方巳白起視乃在梅花樹下上有翠羽啾嘈相顧月落參橫但惆悵而巳凡此之類其言怪誕無可考據誠是虛撰不足信矣

藝苑雌黃雲維揚后土祠有瓊花防白而香天下惟此一株故好事者剏亭於其側曰無雙韓魏公詩維揚一株花四海無同類蓋謂是也比觀晏元獻集有翰林盛諫議借示揚州后土祠玉蘂花詩序云此花因王禹偁更名瓊花案李善文選注瓊赤玉也蓋王之誤故晏集有拒霜花詩江城嘉號木芙蓉金蘂瓊房綻蓼風又紅梅花詩巧綴雕瓊綻色絲三千宮靣宿朋脂又紅蓼詩絳英瓊粒傲霜前冷落池臺亦自妍又泛濠至祁氏園詩素花皎霜雪紅艶比瓊皆注云瓊赤玉也其意蓋欲辧證世俗之謬案許愼說文亦以瓊爲赤玉然瓊花之名至今不攺豈其相承之久歟又王彥輔麈史云說文以瓊爲赤玉比見人詠白物多用瓊退之雪詩云若非燖鵠鷺定是屑瓊瑰又有今朝踏作瓊瑤迹爲有詩從鳳沼來等句將別有所稽邪豈用之不審也

苕溪漁隱曰東坡作惠州白鶴新居上梁文敍幽居之趣蓋以文爲戲自此老啟之也其後葉少蘊作石林谷艸堂上梁文孫仲益作西徐上梁文皆效其體格然不能無優劣矣余亦嘗效之有云春風雨足耕隴首之曉云秋日鱸肥釣波心之寒月

苕溪漁隱曰杜牧之九日齊安登髙云江涵秋影鴈初飛與客攜壺上翠微又有詩雲煙深隋家寺殷葉暗相照獨佩一壺遊秋毫防山小東坡用其語作詩云明日南山春色動不知誰佩紫微壺以牧之曽作中書舍人故言紫微壺又牧之詩何如釣船篷底臥秋江又憶齊安郡云平生睡足處云夢澤南州一夜風欺竹連江雨送秋東坡用其語作詩云客睡不妨船背雨又雲平生睡足連江雨盡日舟橫拍防風

苕溪漁隱曰東坡守汝陰作擇勝亭以帷幕爲之世所未有也銘略云乃作斯亭檐楹欒梁鑿枘交設合散靡常赤油仰承靑幄四張我所欲往十夫可將與水升降除地布牀又云豈獨臨水無適不藏春朝花郊秋夕月塲無脛而趨無翼而翔敝又攺爲其費易償榜曰擇勝名實允當觀此銘則其制度亦可備見也子由亦云子瞻爲汝陰守以幄爲亭欲往卽設不常其處名曰擇勝爲作四言一章轍愛其文故繼之略云我兄和衝塞剛立柔視身如傳茍完不求山磐水嬉習气未瘳豈以吾好而俾民憂頴尾甚淸頴曲孔幽風有翠幄雨有赤油匪舟匪車亦可相攸近時吳傅朋以東坡此銘攺數字更爲擇勝閣銘而書之不知者乃以爲傅朋作極可笑也

苕溪漁隱曰呂丞相防杜子美年譜云考其筆力少而銳壯而肆老而嚴非妙於文章不足以至此余觀東坡自南遷以後詩全類子美防州以後詩正所謂老而嚴者也子由云東坡謫居儋耳獨喜爲詩精鏈華妙不見老人衰憊之气魯直亦云東坡嶺外文字讀之使人耳目聰明如淸風自外來也觀二公之言如此則余非過論矣

苕溪漁隱曰東坡作膠西超然臺記其略云園之北因城以爲臺者舊矣稍葺而新之時相與登覽放意肆志焉南望馬耳常山出沒隱見若近若遠庻幾有隱君子乎而其東則盧山秦人盧敖之所從遁也西望穆陵隱然如城郭師尙父齊威公之遺烈猶有存者北俯濰水慨然太息思淮陰之功而弔其不終此語蓋效習鑿齒之書其後汪彥章作京口月觀記又從而效之造語皆可喜也鑿齒與弟祕書云吾以去歳五月三日來逹襄陽觸目悲感略無懽情痛惻之事故非書言之所能盡也每定省家舅從北門入西望隆中想臥龍之吟東眺白沙思鳳雛之聲北臨樊墟存鄧老之髙南睠城邑懷羊公之風縱目檀溪念崔徐之友肆睇魚梁追二徳之遠未嘗不徘徊移日惆悵極多撫策躊躇慨然而泣曰若乃魏武之所置酒孫堅之所隕斃裴杜之故居繁王之舊宅遺事猶存星列滿目璅璅常流碌碌凡士焉足以感其方寸哉彥章月觀記云嘗與子四顧而望之其東曰海門鴟夷子皮之所從遁也其西曰步魏佛貍之所嘗至也若其北廣陵則謝太傅之所築埭而居也江中之流則祖豫州之所擊楫而誓也計其一時英雄慷慨憤中原之未復反虜之未擒欲吞之以忠義之气𨿽狹宇宙而隘九州自其胸中所積亦江山有以發之四六談麈云東坡嶺外歸與人啟云七年遠謫不意自全萬里生還適有天幸所襯字皆漢人語也又黃門謝復官表云一毫以上皆出於上恩累歳偸安有慙於公議秋毫皆帝力也用張敖語

苕溪漁隱曰東坡祭徐君猷文云平生彷佛尙陳中聖之觴厚夜渺茫徒掛初心之劍因其姓而用事尢爲中的

苕溪漁隱曰次韻沈長官詩云莫道山中食無肉玉池淸水自生肥天慶觀乳泉賦云鏘瓊佩之落谷灔玉池之生肥澄邁驛通潮閣詩云杳杳天低鶻沒處靑山一發是中原伏波將軍廟碑有雲南望連山若有若無杳杳一發耳皆兩用之其語倔奇蓋得意也

東坡泗州大聖傳云和尙河國人也又曰世莫知其所從來不知何國人也近讀隋書西域傳乃有河國余在惠州忽被命謫儋耳太守方子容自攜告身來且語余曰此固前定無可恨吾妻沈素事僧伽謹甚一夕夢和尙告別沈問所往答云當與蘇子瞻同行後七十二日當有命今適七十二日矣豈非前定乎予以謂事之前定者不待夢而知然予何人也而和尙辱與同行得非夙世有少緣契乎苕溪漁隱曰參寥有詩志此事云臨淮大士亦無私應物長於險處施親防舟航渡南海知公盛徳未全衰

苕溪漁隱曰子由古史云二世屠戮諸公子殆盡而後授首於劉項余按史記二世爲趙髙所殺子嬰立降漢王漢王以屬吏項王至斬之則授首於劉項者乃子嬰非二世也又云陸遜之於孫權髙熲之於隋文言聽計從致君於王伯矣而忮心一起二臣不得其死可不哀哉余按吳志陸遜上疏諌孫權不宜易太子權不聽因憤恚卒又按北史煬帝以髙熲謗訕朝政誅之二人非孫權隋文所殺其抵牾如此子由譏司馬遷作史記淺近而不學疎略而輕信故因遷之舊而作古史乃反若是寧不畏後人之譏乎

蘇少公云吾兄子瞻謫居儋耳瓊州進士姜唐佐往從之遊气和而言道有中州士人之風子瞻愛之贈之詩曰滄海何曾斷地脈白袍端合破天荒且告之曰子異日登科當爲子成此篇君遊廣州州學有名學中崇寧二年正月隨計過汝陽以此句相示時子瞻之喪再逾歳矣覽之流涕念君要能自立而莫與終此詩者乃爲足之云生長茅間有異芳風流稷下古諸姜適從瓊管魚龍窟秀出羊城翰墨塲滄海何曾斷地脈白袍端合破天荒錦衣今日千人看始信東坡眼力長苕溪漁隱曰冷齋夜話載此句乃云滄海何曾斷地脈朱崖從此破天荒遂以姜唐佐爲朱崖人附防爲說今當以子由詩爲正也

復齋漫錄云子瞻子由門下客最知名者黃魯直張文潛晁無咎秦少遊世謂之四學士至若陳無已文行𨿽髙以晚出東坡門故不及四人之著故無已作佛指記云余以詞義名次四君而貧於一代是也而無咎詩云黃子似淵明城市亦復眞陳君有道澤化行閭井淳張侯公瑾流英思春泉新髙才更難及淮海一髯秦當時以東坡爲長公子由爲少公無已答李端叔書云蘇公之門有四客人黃魯直秦少遊晁無咎則長公之客也張文潛則次公之客也然而四客各有所長魯直長於詩詞秦晁長於議論魯直與秦觀書曰庭堅心醉於詩與楚辭似若有得至於議論文字今日乃當付之少遊及晁張無已足下可從此四君子一一問之其後張文潛贈李徳載詩亦雲長公波濤萬頃海少公峭防千尋麓黃郎蕭蕭日下鶴陳子峭峭霜中竹秦文倩麗紓桃李晁論嶸崢走珠玉乃知人才各有所長𨿽蘇門不能兼全也

復齋漫錄云張蕓叟詩夕陽牛背無人臥帶得寒鴉兩兩歸與東坡所記蘇叔黨詩葉隨流水歸何處牛載寒鴉過別村下句與張相合

東臯雜錄云李廌方叔祭東坡云道大不容才髙見忌皇天后土明一生忠義之心名山大川還千古英靈之气

漁隱叢話後集卷三十

欽定四庫全書

漁隱叢話後集卷三十一

宋胡仔撰

山谷上

山谷云八月十七日與諸生步自永安城入張寛夫園待月以金荷葉酌客客有孫叔敏善長笛連作數曲諸生曰今日之會樂矣不可以無述因作此曲記之文不加防或以爲可繼東坡赤壁之歌云斷虹霽雨淨秋空山染修眉新緑桂影扶疏誰便道今夕淸輝不足萬里靑天嫦娥何處駕此一輪明玉寒光零亂爲人偏照醽醁年少隨我追涼晚城幽徑繞芳園森木共倒金荷家萬里難得樽前相屬老子平生江南江北最愛臨風曲孫郎防笑生來聲歕霜竹苕溪漁隱曰山谷謂此詞可繼東坡赤壁之歌餘故列東坡之詞於左方大江東去浪淘盡千古風流人物故壘西邊人道是三國周郎赤壁亂石穿空驚濤拍岸捲起千堆雪山上如畫一時多少豪傑遙想公瑾當年小喬初嫁了雄姿英發羽扇綸巾談笑間檣艣灰飛煙滅故國神遊多情應笑我早生華髮人生如夢一樽還酬江月

苕溪漁隱曰余讀豫章先生傳云公嘗遊皖樂山谷寺石牛洞之林泉因自號山穀道人天下皆稱曰山谷而不名字以配東坡云

復齋漫錄云無已呼山谷爲金華仙伯故題李白眞詩金華仙伯哦七字好事不復千金模蘇養眞詩亦云但見金華仙伯語筆端丘壑飽經心苕溪漁隱曰葛洪神仙傳云皇初平年十五家使牧羊有道士見其良謹將至金華山石室中其兄初起入山索之累年不得後隨一道士歸初起見而問曰羊何在初平曰近在山東兄往見白石初平叱之白石皆起爲羊後易姓爲赤松子不知無巳呼魯直爲金華仙伯若取其同姓皇固非黃矣

復齋漫錄雲山谷謫涪州別駕因自號涪翁按益部耆舊傳廣陵有老翁釣於涪水自號涪翁然則涪翁之稱古有之矣

苕溪漁隱曰後漢逸民傳云初父老不知何出常漁釣於涪水人因號涪翁復齋不取於此乃取益部耆舊傳以爲異書耶

苕溪漁隱曰魯直以雙井茶送孔常父常父答詩有煎防徑須煩緑珠之句因戲答云知公家亦闕掃除但有文君對相如政當爲公乞如願作書遠寄宮亭湖錄異傳云廬陵歐陽明道彭蠡以船中所有投湖中云以爲禮積數年復過有數吏來候明云靑洪君相邀且曰感公有禮且厚遺公願勿取獨求如願耳明旣見遂求如願如願者靑洪君婢也明將歸所願輒得數年大富東坡云眼惡剔抉齒便嗽防治眼如治民治齒如治軍治民如曹參之治齊治軍如商鞅之治秦此語本出魯直云

呂氏童防訓云作文必要悟入處悟入必自工夫中來非僥幸可得也如老蘇之於文魯直之於詩蓋盡此理也

苕溪漁隱曰前軰譏作詩多用古人姓名謂之防簿其語𨿽然如此亦在用之何如耳不可執以爲定論也如山谷種竹雲程嬰杵臼立孤難伯夷叔齊食薇瘦梅花云雍也本犁子仲由元鄙人善於比諭何害其爲好句也

冷齋夜話云徐師川言予於東坡山谷瑩中三君子但知敬畏者然其瑕疵予能笑之如東坡議論諫諍眞所謂殺身成仁者也其視死生如旦暮不爾安能爲哉而反欲學長生不死山谷赴官姑熟旣至未視事聞當罷去俯就之七日符至乃去問其故曰不爾無舟吏可還士之進退本末欲分明不可茍也豈以舟吏爲累哉瑩中大節昭著其能必行萁志者視爵祿如糞土然時時對日者談命此皆顚倒也吾故得而笑之

苕溪漁隱曰魯直少喜學佛遂作發願文云今日對佛發大誓願從今日盡未來世不復淫欲飲酒食肉設復爲之當墮地獄爲一切眾生代受其苦可謂能堅忍者也其後悉毀禁戒無一能行之於詩句中可見矣以酒渇愛江淸作五詩其一云廖侯勸我酒此亦雅所愛中年剛制之常懼作災怪連臺盤抝倒故人不相貸誰能知許事痛飲且一快嘲小徳雲中年舉兒子漫種老生涯學語囀春鳥塗窓行暮鴉欲嗔主母惜稍慧女兄誇解著潛夫論不妨無外家謝榮緒割獐見貽二首云何處驚麕觸禍機煩公遣騎割鮮肥秋來多病新開肉糲飯寒薤得解圍二十餘年枯淡過病來筋下劇甘肥果然口腹爲災怪夢去呼鷹雪打圍傳云飲食男女人之大欲存焉若戒之則誠難節之則爲易乃近於人情也東臯雜錄云魯直嘲小徳有學語春鶯囀書窓秋雁斜後攺曰學語囀春鳥塗窓行暮鴉以是知詩文不厭攺也

苕溪漁隱曰題磨崖碑後詩云事有至難天幸耳上皇局蹐還京師內間張后色可否外間李父頤指揮南內淒涼幾茍活髙將軍去事尢危臣結春秋二三防臣甫杜防再拜詩安知忠臣痛至骨後世但賞瓊琚詞觀詩意皆是言明皇末年事余以唐史考之明皇幸蜀還居興慶宮李輔國遷之西內居甘露殿繼流髙力士於巫州詩雲南內誤矣又以元結本傳及元次山集考之但有時議三篇指陳時務而巳初無一言以及明皇肅宗父子間不知魯直所謂臣結春秋二三防者更別出何書也魯直以此配臣甫杜防再拜詩子美杜防詩正爲明皇遷居西內而作則次山春秋二三防亦當如杜防詩有爲而言若以時議三篇爲是則事無交涉乃誤用也或云魯直蓋用孟子吾於武成取二三防之語然於元結果何預焉如顏魯公湖州放生池碑載其上肅宗表云一日三朝大明天子之孝問安視膳不攺家人之禮東坡謂魯公知肅宗有愧於此乎孰謂公區區於放生哉此事若用之卻爲親切

復齋漫錄云韓子蒼言張文潛集中載中興頌詩疑秦少遊作不惟浯溪有少遊字刻兼詳味詩意亦似少遊語也此詩少遊號傑出苐玉環妖血無人掃之句爲病蓋李遐周詩云若逢山下環上系羅衣貴妃之死髙力士以羅巾縊焉非死兵刃也然余以杜詩有血污遊魂歸不得之語亦指妃子張蓋本杜也苕溪漁隱曰余遊浯溪觀磨崖碑之側有此詩刻石前云讀中興頌張耒文潛後云秦觀少遊書當以刻石爲正不知子蒼亦何所據而言邪

東臯雜錄雲中興頌刻南崖石鑑江之南北數里艸木人物毫髮畢見僧云昔有人鑿取去行數驛夢山神追取卽載還龕置崖上但方二尺許爾余偶命從者洗其旁二丈餘皆光瑩可鑑僧驚云未見也

苕溪漁隱曰吾鄕乳溪有石崖亦光能鑑物與浯溪崖石政相類人因呼爲石照蘇黃門甞題詩云雲開石照政新磨鳥度攀野老過忽見塵容應笑我年來底事白須多

苕溪漁隱曰予官閩中見其風俗呼父爲郎罷呼子爲囝顧況有詩云郎罷別囝囝別郎罷及至黃泉不得在郎罷前乃知顧況用此方言也山谷送秦少章往余杭從蘇公詩斑衣兒啼眞自樂從師學道也不惡但使新年勝故年卽如常在郎罷前唐子西詩兒餒嗔郎罷皆用顧況語也

復齋漫錄云題子美浣花圖云鄰家有酒邀皆去得意魚鳥來相親按世說簡文入華林園曰會心處不必在遠翛然林水便自有濠濮間趣覺鳥獸禽魚自來親人又贈晁無咎詩雞蘇胡麻畱渇不應亂我官焙香按拾遺記晉有人姚馥字世芬充圉人每醉中好言王者興亡事但言渇於酒羣輩呼爲渇也

苕溪漁隱曰眞誥云昔有傅先生者其少好道入焦山石室中積七年而太極老君詣之與之木鑽使穿一石槃厚五尺許云穿此槃便當得道其人乃晝夜穿之積四十七年鑽盡石穿遂得神丹乃升太淸故觀伯時畫馬詩云木穿石槃未渠透坐窓不遨令人痩卽前事也北史云齊髙歡在勅勒川命斛律明月奏琵琶作歌應詔曰勅勒川陰山下天似穹廬籠罩四野天蒼蒼沙範茫風吹艸低見牛羊故題陽闗圖詩云想得陽闗更西路北風低艸見牛羊此語殊有所本也

苕溪漁隱曰筆談云嘉祐中揚州有一珠甚大天晦多見初出於天長縣陂澤中後轉入甓社湖又後乃在新開湖中凡千餘年居民行人常常見之餘友人書齋在湖上一夜忽見其珠甚近初防開其房光自吻中出如橫一金綫俄頃忽張殻其大如半席殻中白光如銀珠大如拳爛然不可正視十餘里間林木皆有影如初日所照遠處但見天赤如野火倐然遠去其行如飛浮於波中杳杳如日古有明月之珠此珠色不類月熒熒有芒熖殆類日光崔伯易甞爲明珠賦伯易髙郵人蓋甞見之近歲不復出不知所往樊良鎭正當珠往來處行人至此往往維舟數宵以待現名其亭爲玩珠又文昌雜錄云禮部李侍郎說祕書少監孫莘老莊居在髙郵新開湖邊一夕陰晦莊客報湖中珠見與數人同行小艸徑中至水際見防有光彩俄而明如月陰霧中人面相覩忽見蚌蛤如蘆席大一殻浮水上一殻如帆狀其疾如風舟子飛小艇競逐之終不可及旣遠乃沒故呈孫莘老詩云甓社湖中有明月淮南艸木借光輝故應剖蚌登王府不若含沙弄夕霏莘老又是髙郵人用此事以擬之大爲切當

復齋漫錄云自賀方回爲靑玉案詞山谷尢愛之故作小詩以紀之及謫宜州山谷兄元明和以送之云千峯百嶂宜州路天黯淡知人去曉別吾家黃叔度弟兄華髮舊山修水異日同歸處尊罍飲散長亭暮別語丁寧不成句已斷離腸知幾許水村山館酒醒無寐滴盡空堦雨山谷和雲煙中一綫來時路極目送歸鴻去一曲陽闗云外度山胡聲轉子規言語正是人愁處別恨朝朝連暮暮憶我當筵醉時句度水穿雲心已許晚年光景小窓南浦共捲西山洪覺範和云緑槐煙柳長亭路恨耿耿分離去日永如年愁難度髙城回首暮雲遮盡目斷人何處解鞍旅捨天將暮暗憶丁寧千萬句一寸危腸情幾許薄衾孤枕夢回人靜徹曉瀟瀟雨復齋漫錄云唐朱晝喜陳懿老至詩云一別一千日一日十二憶苦心無閒時今日見玉色乃知山谷五更歸夢三千里一日思親十二時之句取此

苕溪漁隱曰水仙花詩雲借水開花自一奇冰沈爲骨玉爲肌暗香已壓酴醿倒只愧寒梅無好枝苐水仙花初不在水中生𨿽欲形容水字卻反成語病

山谷云野人采鄭花以染黃不借礬而成色故名山礬海岸孤絕處補陀山澤者以謂小白花予疑卽此花爾不然何以觀音老人端坐不去邪苕溪漁隱曰余閱華嚴經合論云觀世音住居補陀洛迦注云小白華山觀世音菩薩居之爲諸菩薩說慈悲經此山多有小白花甚香山谷所言卽此事也

藝苑雌黃雲種竹者多用辰日山谷所謂根須辰日斸筍看上翻成是也又用臘月杜陵所謂東林竹影薄臘月更須栽是也非此時移之多不活惟五月十三日古人謂之竹醉日栽竹多茂盛按筍譜云民間說竹有生日卽五月十三日也移竹宜用此日或陰雨土虛則鞭行明年筍莖交出故晏元獻詩云苒苒渭濵族蕭蕭塵外姿如能樂封殖何必醉中移宋景文詩云除地墻陰植翠筠纎莖潤葉與時新賴逢醉日終無損正似得全於酒人黃元明詩云夏栽醉竹餘千个春糞辰滿百區復齋漫錄云諺云情人眼裏有西施又云千里寄鵝毛物輕人意重皆鄙語也山谷取以爲詩故答公益春思云艸茅多奇士蓬蓽有秀色西施逐人眼稱心防爲得謝陳適用惠紙云千里鵝毛意不輕

漁隱叢話後集卷三十一

欽定四庫全書

漁隱叢話後集卷三十二

宋胡仔撰

山谷下

苕溪漁隱曰零陵郡澹山巖秦周貞實之舊居余往歲甞遊之因見李西臺黃太史詩刻愛其詞翰雙美因搨墨本以歸眞佳玩也西臺詩石刻漫滅九字不可辧因闕之詩云常思羽衣人宅此巖崖傍【闕】通大道闗掩中黃古朴宮殿【闕】偃亞松桂香洞戶漏夕月木罅生【闕】陽疊齒上層巓露井連曲房斷壁橫廣幕矗石排吟【闕】蟄痕燕穴空乳澑虯鱗張淸泉弄春【闕】靈艸經冬芳自笑老倒容誰【闕】刀圭霜金版佩上籍玉音歌洞章【闕】夜森立絳節朝飛揚咫尺仙路髙喧囂機世忙浮埃

走車馬奔迸多事塲眞地擁煙霞根本無爲鄕不到久嘆息一來徒悲傷但聽鏗華鐘所得心耳涼太史詩二首其一云去城二十五里近天與隔斷俗子塵春蛙秋蠅不到耳夏涼冬暖縂宜人巖中淸磬僧定起洞口緑樹仙家春惜哉此山世未顯不得雄文鑱翠瑉其二云澹山澹姓人安在徴君避秦亦未歸石門竹徑幾時有瑤臺瓊室至今疑洞中明防坐十客亦可呼樂醉舞衣閬州城南果何似永州澹巖天下稀

六一居士云余甞與蔡君謨論書以爲書之盛莫盛於唐書之廢莫甚於今余之所錄如於頔髙駢下至楷書手陳遊環等皆有之蓋唐之武夫悍將曁楷書手輩字皆可愛今文儒之盛其書屈指可數者無三四人非皆不能忽不爲耳

苕溪漁隱曰本朝能書者有李西臺宋宣獻東坡謂李俗而宋寒殆是浪得名又謂建中書𨿽可愛終可鄙𨿽可鄙終不可棄余於西臺書不多見獨見其永州澹山巖詩淸勁簡遠不減晉唐間人書則東坡之論有不然者矣惟六一居士云五代之際有楊少師建隆已後稱李西臺二人筆法不同而書名爲一時之絕山谷云李西臺出羣拔萃肥不剩肉如世間美女丰肥而神气淸秀者則二公之論得之矣山谷因李君貺借示其祖西臺艸聖並書賦詩云當時髙蹈翰墨塲江南李氏洛下楊二人歿後數來者西臺惟有尙書郎篆科艸聖凡幾家奄有漢魏跨兩唐紙摹石鏤多彷佛曾未得似君家藏側理數幅冰不及字體欹傾墨猶濕明窓棐幾開卷看坐客失牀皆起立新春一聲雷未聞何得龍蛇已驚蟄仲將伯英無後塵邇來此公下筆親使之早出見李衛不獨右軍能逼人山谷此詩許可如此眞不虛美矣余素未曾見宣獻書不知其果如何但山谷云近世士大夫書富有古人法度惟宋宣獻公耳能用徐季海書意莫年擺落右軍父子規模自成一家當無遺恨矣又其書淸瘦而不弱亦古人所難則坡谷之論異同如此余欲折衷之以未見其書故不敢爾東坡云歐陽文忠公論蔡君謨書獨步當世此爲至言君謨行書第一小楷第二艸書第三就其所長而求其所短大字爲少疎也天資旣髙又輔以篤學其獨步當世宜哉近世論君謨書者頗有異論故特爲明之山谷云蔡君謨行書簡札甚秀麗可愛至於作艸自云得蘇才翁屋漏法令人不解又云頃年觀廟堂碑摹本竊怪虞永興名浮於實及見舊刻方知永興得智永筆法爲多又知蔡君謨眞行簡札能入永興之室也邇來士大夫惟荊公書有古人气質而不端正然筆間甚逸士大夫學荊公書但爲橫風疾雨之勢至於不著繩尺而有魏晉間風气不復彷佛甞觀王蒙書想見其人秀整所謂毫髮無遺恨者荊公甞自言學蒙書東坡賦孫莘老墨妙亭詩云徐家父子亦秀絕字外出力中藏稜山谷云書家論徐會稽筆法怒猊抉石渇驥奔泉以余觀之誠不虛語如季海少令韻勝則與稚恭並驅爭先可也季海長處正是用筆勁正而心圎若論工不論韻則王著優於季海季海不下子敬若論韻勝則右軍大令之門誰不服膺往時觀怒猊抉石渇驥奔泉之論茫然不知是何等語老年乃於季海書中見之如觀人眉目也三折肱知爲良醫誠然哉季海暮年乃更擺落王氏規摹自成一家所謂盧蒲嫳其發甚短而心甚長惜乎當時君子莫能以短兵伐此老賊也前朝翰林侍書王著筆法圎勁今所藏樂毅論周興嗣千字文皆著書墨迹此其長處不減季海所乏者韻爾沈傳師道林嶽麓寺詩字勢豪逸眞復奇倔所恨工巧太深耳少令巧拙相半使子敬復生不過如此東坡蓋學徐浩書山谷蓋學沈傳師書皆靑過於藍者然二公深諱之故東坡云見歐陽叔弼云余書大似李北海余亦自覺其如此世或謂似徐浩非也山谷云予比來極愛顏魯公書時時輒有其气骨而人以爲殊未得其彷佛寫我心耳豈可謂眾目哉二公當時自言如此自今觀之人固不信也山谷跋東坡書云如華嶽三峯卓然參昴𨿽造化之鑪錘不自知其妙也中年書圎勁而有韻大似徐會稽晚年沈著痛快乃似李北海此公天資解書比之詩人是李太白之流士大夫學子瞻書但臥筆取妍至於老大精神可與顏楊方駕則未之有也山谷自云余書姿媚而乏老气自不足學學者輒萎弱不能立筆𨿽然筆墨各系其人工拙要須其韻勝耳病在此處筆墨𨿽工終不近也

六一居士云石曼卿工於書筆畫遒勁躰兼顏柳東坡言蘇子美兄弟書俱秀俊山谷言蘇才翁兄弟皆喜作大字筆力豪壯此三人亦近世能書者恨未盡見之獨見子美所書嶽陽樓碑𨿽淸痩勁健然乏風韻余不甚喜之東坡云近日米芾行書王鞏小艸亦頗有髙韻𨿽不逮古人亦必傳於世也山谷云余甞評米元章書如快劍斫陣彊弩射【闕】千里所當穿徹書家筆力亦窮於此然似仲由未見孔子時風气耳祕閣續帖劉無言箋題便不類【闕】今人書使之春秋髙江東又出一羊欣薄紹之矣余居苕溪閱無言書多矣晚年𨿽用筆圎熟然乏秀气殊不逮山谷之題評也余今苐取歐陽蘇黃之論具著於篇若古今諸家書評世多有之不復載之云苕溪漁隱曰涪翁晚年再遷宜州道出祁陽艸書靖節詩四首淸晨聞叩門倒裳往自開者其一也棲棲失羣鳥日暮猶獨飛者其二也昔欲居南村非爲卜其宅者其三也春秋多佳日登髙賦新詩者其四也並鑱石於嘉會亭余昔經由摹得墨本愛其筆法之妙自成一家涪翁甞言元祐中與子瞻穆父飯寶梵僧捨因作艸數紙子瞻賞之不已穆父無一言問其所以但云恐公未見藏眞眞迹庭堅心竊不平紹聖貶黔中得藏眞自序於石揚休家諦觀數日恍然自得落筆便覺超異回視前日所作可笑也然後知穆父之言不誣且恨其不及見矣今祁陽艸聖正是涪翁黔州以後作誠佳絕也東坡甞跋之云曇秀來海上見東坡出黔安居士艸書一軸問此書如何東坡云張融有言不恨臣無二王法恨二王無臣法吾於黔安亦云然他日黔安見之當捧腹軒渠也藏眞又有千字文眞迹舊蓄於江南李氏紙尾有後主錯金書題云懷素僧艸聖戴叔倫詩云詭形怪狀翻合宜誠哉是言其後此眞迹又轉蓄於董令升家紹興間歸天上矣桂林有此石刻余甞得摹本因取古人書評疏於後見東坡於此書且褒且貶深竊怪之其言曰僧藏眞書七紙開封王君鞏所藏君侍親平涼始得其一二而兩紙在張鄧公家其後馮公當世又獲其三𨿽所從得者異不可考然筆勢奕奕七紙意相屬也君鄧公外孫而與當世相善乃得而合之餘甞愛梁武帝評書善取物象而此公尢能自譽觀者不以爲過信乎其書之工也然其爲人倜儻本不求工而能工如此如沒人之操舟無意於濟否是以覆卻萬變而舉止自若其近於道者邪張長史艸書頽然天放略有防畫處而意態自足號稱神逸此其褒之也又其詩云顚張醉素兩禿翁追逐世好稱書工何曾夢見王與鐘妄自粉飾欺盲聾有如市娼抹靑紅妖歌嫚舞兒童此其貶之也至於涪翁則云張長史書郎官防壁記楷法妙天下故艸聖度越諸家無轍迹可尋懷素見顏尙書道張長史書意故獨入筆墨三昧懷素艸工瘦而長史艸工肥瘦硬易作肥勁難工此兩人者一代艸書之冠冕也詳味其言眞確論矣然二人艸聖之工在當時已自李杜有歌詩推許之不特後世也謫仙贈懷素艸書歌云少年上人號懷素艸書天下稱獨步墨池飛出北溟魚筆鋒殺盡中山兔八月九月天气涼酒徒辭客滿髙堂牋麻素絹排數箱宣州石硯墨色光吾師醉後倚繩牀須臾掃盡數千張飄風驟雨驚颯颯落花飛雪何茫茫起來向壁不停手一行數字大如斗怳怳如聞神驚時時只見龍蛇走左盤右蹙如驚電狀同楚漢相攻戰湖南七郡凡幾家家家屏障書題徧王逸少張伯英古來幾許浪得名張顚老死不足數我師此藝不師古古來萬事貴天生何必要公孫大娘渾脫舞少陵因殿中楊監見示張長史艸書圖賦詩云斯人巳云亡艸聖祕難得及玆煩見示滿目一淒惻悲風生防綃萬里起古色鏘鏘鳴玉動落落羣松直連山蟠其間溟漲與筆力有練實先書臨池眞盡墨俊抜爲之主暮年思轉極未知張王后誰並百代則嗚呼東吳精【旭蘇州人也】逸气感淸識楊公拂篋笥舒捲忘寢食念昔揮毫端不得觀酒徳苕溪漁隱曰山谷詩雪裏過門多惡客自注云不飲者爲惡客出元次山集余以元集撿尋其詩云將船何處去送客小回南有時逢惡客還家亦少酣注云非酒徒卽爲惡客山谷又一絕云破卯扶頭把一杯燈前風味喚仍回髙陽社裏如相訪不用閒攜惡客來

復齋漫錄云唐吳子華詩云暖漾魚遺子晴遊鹿引麛乃悟山谷詩河天月暈魚分子槲葉風防鹿養麛所自苕溪漁隱曰山谷此詩乃是河天月暈魚分子槲葉風防鹿養茸非麛字韻復齋誤矣

苕溪漁隱曰後山謂魯直作詩過於出奇誠哉是言也如和文潛贈無咎詩本心如日月利欲食之旣王聖餘二亭歌絕去藪澤之羅兮官於落羽洪玉父云魯直言羅者得落羽以輸官凡此之類出奇之過也

藝苑雌黃雲宿觀音院詩云相戒莫浪出月黒虎防藩予不解此語防字不知作何訓甞讀老杜課伐木詩序云維條伊枚委積庭內我有藩籬是闕是補則旅次於小安山有虎知禁防人屋壁列樹白菊鏝焉墻實以竹示式遏爲虎近此序所謂防人正謂防府之人耳不知山谷用此意否

復齋漫錄云薄薄酒云吾聞食人之肉可隨以鞭撲之戮乘人之車可加以鐵鉞之誅按老萊子妻云妾聞之可食以酒肉者可隨以鞭捶可授以官祿者可隨以斧鉞今先生食人之酒肉受人之官祿此皆人之所制也山谷云今俗書庵字旣於篆文無有又庵非屋不當從廣三國誌焦光傳云居蝸牛廬中意今庵也後漢皇甫規爲中郎持節監闗中兵會軍大疫死者十三四親入庵廬巡視三軍感悅卽用此庵字爲有依據苕溪漁隱曰廣韻云庵小艸舍也庵庵防果又庵羅果也集韻云庵圜屋曰庵或從艸庵庵防艸名或作葊魯直以庵非屋不當從廣然與廣集二韻全不合殆亦難用殊不知漢史從省文借用爲庵字耳

藝苑雌黃雲荊楚歲時記春節懸長繩於髙木士女袨服坐立其上推引之名秋千楚俗謂之施鉤涅槃經謂之罥索古今藝術圖曰秋千北方山戎之戱以習輕趫者或云齊威公北伐山戎此戱始傳中國然考之字書則曰秋千繩戱也今其字從革實未甞用革按王延壽作千秋賦正言此戱則古人謂之千秋或謂出自漢宮祝壽詞也後人妄易其字爲秋千而語復顚倒耳山谷詩未到淸明先禁火還依桑下系千秋又云穿花蹴踏千秋索挑菜嬉遊二月晴皆用千秋字蓋得其實也苕溪漁隱曰杜牧之詩云蔫紅半落平池晚曲渚飄成錦一張又云平生五色綫願補衮衣裳魯直皆用其語詩云菇葉蘋花飛白鳥一張紅錦夕陽斜又云公有胸中五色綫平生補衮用功深

藝苑雌黃雲李濟翁資暇集云假借書籍云借一癡借二癡索三癡還四癡又玉府新書杜元凱遺其子書曰書勿借人古諺借書一還書二後人更生其辭至於三四因訛爲癡焉緗素雜記載此二事云癡之與其義略同或曰傭書者之誤予謂此二字皆非按廣韻云瓻醜饑切酒器大者一石小者五斗古之借書盛酒瓶則借書一瓻當用此字或又用鴟字者鴟夷亦盛酒器也所謂鴟夷滑稽腹大如壺盡日盛酒人復借沽蓋此物也山谷詩云願公借我藏書目時送一鴟開鏁魚莫惜借行千里遠他日還君又一鴟然則借書一鴟用鴟字爲勝

苕溪漁隱曰余讀豫章先生傳贊雲山谷自黔州以後句法尢髙筆勢放縱實天下之奇作自宋興以來一人而已矣此語蓋本呂居仁江西宗派圖敍而言敍云國朝歌詩之作或傳者多依效舊文未盡所趣惟豫章始大出而力振之抑揚反覆盡兼眾體以此也

復齋漫錄云荊公詠淮陰侯詩將軍北面師降虜此事人間久寂寥山谷亦云功成千金募降虜東面置坐師廣武𨿽云晚計太疏略此事亦足埀千古二詩意同荊公送望之出守臨江云黃雀有頭顱長行萬里餘山谷黃雀詩牛大埀天且剖烹細防黃雀莫貪生頭顱須復行萬里猶和鹽梅傅說羮二詩使袁譚事亦同許彥周詩話云淮陰勝而不驕乃能師李左車最奇特事荊公詩將軍北面師降虜此事人間久寂寥李廣誅霸陵尉薄於徳矣東坡詩今年定起故將軍未肻先誅霸陵尉用事當如此向背

苕溪漁隱曰魯直過平輿懷李子先詩世上豈無千里馬人中難得九方臯題徐孺子祠堂詩白屋可能無孺子黃堂不是欠陳蕃二詩命意絕相似蓋嘆知音者難得耳

復齋漫錄云豫章甞自贊其眞云似僧有發似俗無塵作夢中夢見身外身蓋亦取詩僧淡白寫眞詩耳淡白雲巳覺夢中夢還同身外身堪嘆余兼爾俱爲未了人苕溪漁隱曰山谷以今時人形入詩句蓋取法於少陵少陵詩云不見髙人王右丞藍田邱壑蔓寒藤又云復憶襄陽孟浩然淸詩句句盡堪傳之類是也故山谷云司馬丞相驟登庸詔用元老超羣公又云閉門覓句陳無已對客揮毫秦少遊之類是也近世風俗諛甚悉以大相呼更不復知其字疇敢形入詩句必相顧而失色也禮記云年長以倍則父事之十年以長則兄事之五年以長則肩隨之今不問其長防悉以丈呼之是不曾讀禮記寧不羞乎

復齋漫錄云潘子眞詩話云霜威能折綿之句余問山谷所從出山谷曰勁气方凝酒淸威正折綿庾肩吾詩也余讀晉阮籍大人先生歌略曰陽和防弱陰气竭海凍不流綿絮折呼吸不通寒冽冽乃知折綿之事始於阮籍庾肩吾用此耳豈山谷偶忘之耶

復齋漫錄云東坡和山谷嘲小徳末句云但使伯仁長還興絡秀家蓋伯仁乃絡秀子耳洪駒父哭謝無逸詩但使添丁長終興謝客家此學東坡語尢無功添丁盧仝子气骨不相屬也絡秀本伯仁父浚之妾小徳亦庶出故坡用事其切如此山谷詩解著潛夫論不妨無外家更覺其工【王符傳云安定俗鄙庶孽而符無外家爲鄕人所賤隱居著書以譏當世得失又欲彰顯其名故號潛矢論晉周顗字伯仁母絡秀少時在室顗父浚爲安東將軍甞出獵遇雨止絡秀家會其父兄不在絡秀聞浚至與一婢具數十人饌甚精辦而不聞人聲浚因求爲妾其父兄不許秀曰門戶殄瘁何惜一女若連姻貴族將來庶大有益矣父兄許之後生顗及嵩謨並列顯位絡秀謂顗曰我屈節爲汝家妾門戶計耳汝不與我家爲親吾亦何惜餘年顗等從命由是李氏遂得爲方雅之族】

漁隱叢話後集卷三十二

欽定四庫全書

漁隱叢話後集卷三十三

宋胡仔撰

秦太虛

藝苑雌黃雲程公辟守會稽少遊客焉館之蓬萊閣一日席上有所悅自爾眷眷不能忘情因賦長短句所謂多少蓬萊舊事空回首煙靄紛紛也其詞極爲東坡所稱道取其首句呼之爲山抺防云君中間有寒鴉萬防流水繞孤村之句人皆以爲少遊自造此語殊不知亦有所本予在臨安見平江梅知錄云隋煬帝詩云寒鴉千萬防流水繞孤村少遊用此語也予又甞讀李義山效徐陵體贈更衣雲輕寒衣省夜金斗熨沈香乃知少遊詞玉籠金鬥時熨沈香與夫睡起熨沈香玉腕不勝金斗其語亦有來歷處乃知名人必無杜撰語苕溪漁隱曰晁無咎云少遊如寒景詞云斜陽外寒鴉萬防流水繞孤村𨿽不識字人亦知是天生好言語其褒之如此蓋不曾見煬帝詩耳

復齋漫錄云少遊別蘇子由於斗野亭作詩云古埭天連雁荒祠木蔽牛不堪春解手更爲晚停舟子由和云飲食逢魚蠏封彊入鬥牛予觀其意上句取杜詩靑靑竹筍迎船出白白江魚入饌來其下句乃取庾蘭成路已分於湘漢星猶看於鬥牛也

復齋漫錄云少遊爲千秋歲世尢稱之秦旣沒藤州晁無咎甞和其韻以弔之云江頭苑外常記春朝退飛騎軋鳴珂碎齊謳云繞扇趙舞風回帶嚴鼔斷杯盤借艸猶相對灑涕誰能會醉臥藤陰蓋人已去詞空在兔園髙宴悄虎觀英遊攺重感慨驚濤自捲珠沈海中云醉臥藤陰蓋者少遊臨終作詞所謂醉臥古藤陰下了不知南北故無咎用之山谷守當塗日郭功甫寓焉日過山谷論文一日山谷云少遊千秋歲詞嘆其句意之善欲和之而海字難押功甫連舉數海字若孔北海之類山谷頗厭未有以郤之次日功甫又過山谷問焉山谷答曰昨晚偶尋得一海字韻功甫問其所以山谷云羞殺人也爺娘海自是功甫不論文於山谷矣蓋山谷用俚語以郤之

許彥周詩話云黃魯直愛與郭功甫戲謔嘲調𨿽不當盡信至如曰公做詩費許多气力做甚此語切當大有益於學詩者不可不知也

苕溪漁隱曰和東坡金山詩云雲峯一隔變炎涼猶喜重來飯積香維摩經云維摩詰往上方有國號香積以眾香鉢盛滿香飯悉飽眾會故今僧捨廚名香積二字不可顚倒也太虛乃遷就押韻殊不成語小詞云落紅鋪徑水平池弄晴小霏霏杏園憔悴杜防啼無柰春歸用小杜詩莫怪杏園憔悴去滿城多少揷花人春日云卻憇小庭才日出海棠花發麝香眠語固佳矣苐恐無此理香譜云香中尢忌麝唐鄭注赴河中姬妾百餘盡騎香气數里逆於人鼻是歲自京兆至河中所過盡一蒂不獲然則海棠花下豈應麝香可眠乎同子瞻端午日遊諸寺云雙溪貫城郭暝色帶孤禽用老杜秦中紀行詩暝色帶遠客之語也

許彥周詩話云元撰作樹萱錄載有人入夫差墓中見白居易張籍李賀杜牧諸人賦詩皆能記憶句法亦各相似最後老杜亦來賦詩記其前四句云紫領寛袍漉酒巾江頭蕭散作閒人悲風有意摧林葉落日無情下水濵吁嗟若數君子者皆不能脫然髙蹈猶爲邪殊不可曉也若以爲元撰自造此詩則數公之詩尙可庶幾而少陵之四句孤韻出塵非元所能道也苕溪漁隱曰余閱淮海後集秦少遊有秋興九首皆擬古人如韓退之李賀杜牧之白居易李太白杜子美玉川子孟郊韋應物內擬子美詩云紫領寛袍漉酒巾江頭蕭散作閒人悲風有意摧林葉落日無情下水濵車馬憧憧誰道義市朝衮衮共埃塵覓錢稚子啼紅頰不信山翁篋笥貧前四句與樹萱錄同竟誰作邪

詩說雋永云秦湛處度爲韓膺冑作枝巢詩建炎間在會稽一日語伋云先得兩句大勝商山老同居一木奴杌危中壘髙聳垜中雛未知後成篇否苕溪漁隱曰怪錄云巴卬人家有橘園霜後諸橘盡收餘二大橘如三四斗盎巴人異之卽令攀摘輕重亦如常橘剖開每橘有二老人相對像戲談笑自若一叟曰橘中之樂不減商山但不得深根固蒂爲人摘耳處度此詩殊不善用事此但言橘中之樂不減商山烏得便謂商山老每橘有二老人亦烏得謂之同居也若東坡洞庭春色賦云吾聞橘中之樂不減商山豈霜餘之不食而四老人者遊戲於其間謝無逸詠橘詩云巴卭淸霜後獨余兩大橘一朝剖而食四老欣然出乃知避世士退藏務深密皆善用事無疵病可指擿也

陳履常

復齋漫錄云書當快意讀易盡客有可人期不來世事相違每如此好懷百歲幾回開其後又寄黃充前四句云俗子推不去可人廢招呼世事每如此我生亦何娛蓋無已得意故兩見之

復齋漫錄云晁無咎玉山過彭門而無已廢居裏中無咎出小鬟舞梁州佐酒無已作木蘭花云娉娉裊裊芍藥梢頭紅樣小舞袖低埀心倒郎邊客已知金樽玉酒勸我花前千萬壽莫莫休休白髮簮花各自羞無咎云人疑宋開府鐵心石腸及爲梅花賦淸艷發殆不類其爲人無已淸適𨿽鐵石心腸不至於開府而此詞淸艷發過於梅花賦矣苕溪漁隱曰乙酉歲餘歸苕溪上才獲復齋漫錄見無已小詞因筆之

苕溪漁隱曰履常絕句云此生精力盡於詩末歲心存力已疲與溫公進呈資治通鑑表云臣之精力盡於此書之語共相脗合豈偶然邪

復齋漫錄云荊楚歲時記正月七日剪防爲人或鏤金薄貼屏風上亦戴之像人入新年形容攺新無已立春詩云巧勝向人眞耐老衰顏從俗不宜新更覺其工苕溪漁隱曰余閱荊楚歲時記云正月七日剪防爲人或鏤剪金薄爲人貼屏風亦戴之頭鬢以識新歲更始所云止此卽無像人入新年形容攺新九字復齋以無已詩有衰顏從俗不宜新之句遂牽合撰此九字亦誣甚矣

文昌雜錄云立春日賜三省官采勝各有差謝於紫宸殿門杜臺卿說正月七日爲人日家家剪防或鏤金薄爲人以貼屏風亦戴之頭鬢今世多刻爲華勝像瑞圖金勝之形引釋名華像艸木華也勝言人形容止等一人著之則勝又引賈充李夫人典誡曰每見時人月旦花勝交相遺與謂正月旦也今俗用立春日亦近之然公卿家尢重此日莫不鏤金刻繒加飾珠翠或以金銀窮極工巧交相遺問焉

許彥周詩話云無已賦宗室畫詩滕王蛺蝶江都馬一紙千金不當價又作曾子固挽詞丘園無起日江漢有東流近世詩人罕匹其儔

苕溪漁隱曰寄送定州蘇尙書云枉讀平生三萬卷貂蟬當復作兜牟齊武帝戲周盤龍曰貂蟬何如兜鍪對曰貂蟬生於兜鍪履常反用此事意言蘇公之才學不當臨邊然頗牧出於儒林古人以爲美談履常之言殊覺非也

苕溪漁隱曰杜牧之早雁詩云仙掌月明孤影過長門燈暗數聲來六一居士汴河聞雁云野岸柳黃霜正白五更驚破客愁眠皆言幽怨羈旅聞雁聲而生愁思至後山則不然但雲遠道勤相喚羇懷悞作愁則全不蹈襲也

復齋漫錄云漢臯張君詩話謂鮑當吟孤雁云更無聲接續空有影相隨當時號爲鮑孤雁凡物有羣而孤者皆然何獨雁乎然予觀司馬文正詩話乃謂當爲河南府法曹常忤知府薛映因賦孤雁詩所謂天寒稻梁少萬里孤難進不惜充君庖爲帶邊城信薛大嗟賞時號鮑孤雁與張君所記不同而詞意亦大非前句可及當以張君所記爲失也

晁無咎

復齋漫錄云無咎評本朝樂章不見諸集今錄於此云世言柳耆卿曲俗非也如八聲甘州云漸霜風淒慘闗河冷落殘照當樓此唐人語不減髙處矣歐陽永叔浣溪沙云堤上遊人逐畫船拍堤春水四埀天緑楊樓外出秋千要皆絕妙然只一出字自是後人道不到處東坡詞人謂多不諧音律然居士詞橫放傑出自是曲中防不住者黃魯直間作小詞固髙妙然不是當家語自是著腔子唱好詩晏元獻不蹈襲人語而風調閒雅如舞低楊柳樓心月歌盡桃花扇影風知此人不住三家村也張子野與柳耆卿齊名而時以子野不及耆卿然子野韻髙是耆卿所乏處近世以來作者皆不及秦少遊如斜陽外寒鴉萬防流水繞孤村𨿽不識字亦知是天生好言語

苕溪漁隱曰無已稱今代詞手惟秦七黃九耳唐諸人不迨也無咎稱魯直詞不是當家語自是著腔子唱好詩二公在當時品題不同如此自今觀之魯直詞亦有佳者苐無多首耳少遊詞𨿽婉美然格力失之弱二公之言殊過譽也

苕溪漁隱曰雪浪齋日記謂晏叔原工於小詞舞低楊柳樓心月歌盡桃花扇影風不媿六朝宮掖體無咎評樂章乃以爲元獻詞誤也元獻詞謂之珠玉集叔原詞謂之樂府補亡集此兩句在補亡集中全篇雲彩袖慇懃捧玉鐘當年卻醉顏紅舞低楊柳樓心月歌盡桃花扇影風從別後憶相逢幾回魂夢與君同今宵剩把銀缸照猶恐相逢是夢中詞情婉麗

李易安云樂府聲詩並著防盛於唐開元天寶間有李八郎者能歌擅天下時新及第進士開宴曲江榜中一名士先召李使易服隱名姓衣冠故敝精神慘沮與同之宴所曰表弟願與坐末眾皆不顧旣酒行樂作歌者進時曹元謙念奴爲冠歌罷眾皆咨嗟稱賞名士忽指李曰請表弟歌眾皆哂或有怒者及轉喉發聲歌一曲眾皆泣下羅拜曰此李八郎也自後鄭衛之聲日熾流靡之變日煩巳有菩薩蠻春光好莎雞子更漏子浣溪沙夢江南漁父等詞不可徧舉五代干戈四海分豆剖斯文道熄獨江南李氏君臣尙文雅故有小樓吹徹玉笙寒吹皺一池春水之詞語𨿽奇甚所謂亡國之音哀以思也逮至本朝禮樂文武大備又涵養百餘年始有柳屯田永者變舊聲作新聲出樂章集大得聲稱於世𨿽協音律而詞語塵下又有張子野宋子京兄弟沈唐元絳晁次膺軰繼出𨿽時時有妙語而破碎何足名家至晏元獻歐陽永叔蘇子瞻學際天人作爲小歌詞直如酌蠡水於大海然皆句讀不葺之詩爾又往往不協音律者何邪蓋詩文分平側而歌詞分五音又分五聲又分六律又分淸濁輕重且如近世所謂聲聲慢中花喜遷鶯旣押平聲韻又押入聲韻玉樓春本押平聲韻又押上去聲又押入聲本押仄聲韻如押上聲則協如押入聲則不可歌矣王介甫曾子固文章似西漢若作一小歌詞則人必絕倒不可讀也乃知別是一家知之者少後晏叔原賀方回秦少遊黃魯直出始能知之又晏苦無鋪敍賀苦少典重秦卽專主情致而少故實譬如貧家美女𨿽極妍麗丰逸而終乏富貴態黃卽尙故實而多疵病譬如良玉有瑕價自減半矣苕溪漁隱曰易安歷評諸公歌詞皆摘其短無一免者此論未公吾不憑也其意蓋自謂能擅其長以樂府名家者退之詩云不知羣兒愚那用故謗傷蚍蜉撼大樹可笑不自量正爲此輩發也

東臯雜錄云予昔爲太學生暇日遊西池過道者院池上壁間見東坡題詩下馬逢佳客攜壺傍小池淸風亂荷葉細雨出魚兒井好能冰齒茶甘不上眉歸途更蕭瑟眞个解催詩後有諸公和獨記無咎一聨雲雨園鳩逐婦風徑燕將兒亦佳句也

復齋漫錄云元丰已未廖明略晁無咎同登科明略所遊田氏者麗姝也一日明略邀無咎晨過田氏遽起對鑑理髮且盼且語艸艸妝掠以與客對無咎以明略故有意而莫傳也因爲下水船一闋云上客驪駒至鸚喚銀屏睡起困倚籹臺盈盈正解螺髻鳳釵墜繚繞金環玉指巫山一段雲委半窺鏡向我橫秋水斜領花交鏡裏淡拂鉛華匆匆自整羅綺斂眉翠𨿽有愔愔意空作江邊解佩情何寄

張右史

復齋漫錄云文潛詩云新月已生飛鳥外落霞更在夕陽西蓋用郎士元送楊中丞和畨詩耳郎詩云河陽飛鳥外雪嶺大荒西

復齋漫錄云東坡泗州僧伽塔詩耕田欲雨刈欲晴去得順風來者怨若使人人禱輒遂造物應須日千變文潛用其意別爲一詩雲南風霏霏麥花落豆田漠漠初埀角山邊夜半一犂雨田父髙歌待收獲雨多瀟瀟蠶簇寒蠶婦低眉憂繭單人生多求復多怨天公供爾良獨難

苕溪漁隱曰夜涼江海近天濶鬥牛防張右史集中佳句也備成集中亦有之蓋誤收入非東坡所作李太白有雲天淸一雁遠文潛有雲天形一雁髙二句俱工未易分優劣也

金石錄云唐昭陵六馬贊初太宗以文徳皇后之葬自爲文刻石於昭陵又琢石像平生徵伐所乘六馬爲贊刻之皆歐陽詢八分書世以爲殷仲容書非是至諸降將名氏乃仲容書耳苕溪漁隱曰文潛有昭陵六馬詩雲天將剗隋亂帝遣六龍來森然風雲姿颯爽毛骨開飈馳不及視山立儼莫回長鳴視八表擾擾萬駑駘秦王龍鳳姿魚鳥不足摧腰間大白羽中物如風雷區區數竪子縛取如提孩手持掃天帚六合無塵埃艱難濟大業一一非常材惟時六驥足績與英衛陪功成鏘八鸞玉輅行天街荒涼昭陵闕古石埋蒼苔文潛得意筆也

溪堂居士

復齋漫錄云無逸甞於黃州闗山杏花村館驛題江城子詞云杏花村裏酒旗風煙重重水溶溶野渡舟橫楊柳緑陰濃望斷江南山色遠人不見艸連空夕陽樓外晚燈籠粉香融淡眉峯記得年年相見畫屏中只有闗山今夜月千里外素光同過者必索筆於館卒卒頗以爲苦因以泥塗之

復齋漫錄云晉許遜爲旌陽令時江西有蛟爲害旌陽與其徒吳猛仗劍殺之遂作大鐵柱以鎭壓其處今豫章有鐵柱觀而柱猶存也無逸甞賦詩云豫章城南老子宮堦前一柱立積鐵云是旌陽役萬夜半舁來老蛟穴插定三江不沸騰切勿揺撼坤軸裂蒼苔包裹鱗皺皮我欲摩挲肘屢掣旌陽挈家上天去只畱千夫應門戶西山髙處風露寒玆事恍惚從誰語安得猛士若朱亥袖往橫山打狂虜

張蕓叟

復齋漫錄云蕓叟嘗評詩云永叔之詩如乍成春服乍熱醱醅登山臨水竟日忘歸王介甫之詩如空中之音相中之色人皆聞見難可著摸石延年之詩如饑鷹夜歸巖冰春拆迅逸不可言蘇東坡之詩如武庫初開矛防森然不覺令人神仔細檢防不無利鈍梅聖兪之詩如深山道人艸衣葛履王公見之不覺屈膝郭功甫之詩如大排筵席二十四味終日揖遜求其適口者少矣世以爲知言余謂蕓叟之論公否未敢必然觀東坡所記蕓叟西徵途中詩止云張舜民通練西事稍能詩而已則東坡蓋不以善詩待蕓叟邪

苕溪漁隱曰西淸詩話蔡百衲絳所撰也巳甞行於世矣余舊錄得百衲所作詩評今列於此云柳子厚詩雄深簡淡迥抜流俗至味自髙直揖陶謝然似入武庫但覺森嚴王摩詰詩渾厚一段覆蓋古今但如久隱山林之人徒成曠淡杜少陵詩自與造化同流孰可擬議至若君子髙處廊廟動成法言恨終欠風韻黃太史詩妙脫蹊徑言謀神惟胸中無一防塵故能吐出世間語所恨務髙一似防曹洞下禪尙墮在妙窟裏東坡詩天才宏放宜與日月爭光凡古人所不到發明殆盡萬斛泉流未爲過也然頗恨方朔極諫時雜以滑稽故罕逢醖借韋蘇州詩如渾金璞玉不假雕琢成妍唐人有不能到至其過處大似村寺髙僧柰時有野態劉夢得詩典則旣髙滋味亦厚但正若巧匠矜能不見少拙白樂天詩自擅天然貴在近俗恨如蘇小𨿽美終帶風塵李太白詩逸態淩雲照映千載然時作齊梁間人體段略不近渾厚韓退之詩山立霆碎自成一法然譬之樊侯冠佩防露粗疎柳柳州詩若捕龍蛇搏虎豹急與之角而力不敢暇非輕蕩也薛許昌詩天分有限不逮諸公遠矣至合人意處正若芻豢時復咀嚼自佳王介甫詩𨿽乏丰骨一畨出淸新方似學語之小兒酷令人愛歐陽公詩溫麗深穩自是學者所宗然似三館畫手未免多與古人傳神杜牧之詩風調髙華片言不俗有類新及第少年略無少退藏處固難求一唱而三嘆也右此十四公皆吾生平宗師追仰所不能及者畱心旣久故閒得而議之至若古今詩人自是珠聨玉映則又有不得而知也已

王仲至

復齋漫錄云仲至與少遊謁恭敏李公飯於閒燕堂卽席聨句云黃葉山頭初帶雪緑波尊酒暫回春【欽臣】已聞璧月瓊枝句更看朝雲暮雨人【觀】老愧紅籹翻曲妙喜逢佳客放懷新【欽臣】天明又出桃源去此境何時再問津【觀】

復齋漫錄云仲至使遼回謁恭敏李公席中賦詩云穹廬三月已淹畱白艸黃雲見卽愁滿袖塵埃何處洗李家池上海棠洲

漁隱叢話後集卷三十三

欽定四庫全書

漁隱叢話後集卷三十四

宋胡仔撰

張天覺

復齋漫錄雲天覺旣相謝表有云十年去國門前之雀可羅一日還朝屋上之烏亦好徽宗親題於所禦扇然丁晉公詩固甞云屋可占烏曾貴士門堪羅雀稱衰翁矣王元之黃州上任謝表云宣室神之問敢望生還茂陵封禪之書已期身後亦出於杜子美竟無宣室召徒有茂陵求之語前軰不以爲嫌者蓋文勢事情自須如此也苕溪漁隱曰東坡有云怒移水中蟹愛及屋上烏亦佳對也

苕溪漁隱曰梅聖兪有續金鍼詩格張天覺有律詩格洪覺範有禁臠此三書皆論詩也聖兪金鍼詩格云有內外意內意欲盡其理外意欲盡其象內外含蓄方入詩格如旌旗日暖龍蛇動宮殿風防燕雀髙旌旗諭號令日暖諭明時龍蛇諭君臣言號令當明時君所出臣奉行也宮殿諭朝廷風防諭政教燕雀諭小人言朝廷政教才出而小人向化各得其所也如島嶼分諸國星河共一天言明君理化一統也天覺律詩格辧諷刺云諷刺不可怒張怒張則筋骨露矣苦廟堂生莽卓巖谷死伊周之類也未如花濃春寺靜竹細野池幽花濃諭媚臣秉政春寺比國家竹細野池幽諭君子在野未見用也沙鳥晴飛遠漁人夜唱閒沙鳥晴飛遠諭小人見用漁人比君子夜不明之象言君子處昏亂朝廷而樂道也芳艸有情皆礙馬好雲無處不遮樓芳艸比小人馬諭勢利之軰云諭謟佞之臣樓比鈞衡之地若此之類可謂言近而意深不失風騷之體也其說數十悉皆類此覺範禁臠雲杜子美詩言山間野外事意在譏刺風俗如三絕句曰楸樹馨香倚釣磯斬新花蘂未應飛言後進暴貴可榮觀也不如醉裏風吹盡可忍醒時雨打稀言其恩重材薄眼見其零落不若未受恩眷時比天恩以雨多故致花易壞也門外鸕鷀久不來沙頭忽見眼相猜言貪利小人畏君子之譏其短也自今已後知人意一日須來一百回言君子蒙以養正瑾瑜匿瑕山藪藏疾不發其惡而小人未革面謟諛不知媿恥也無數春筍滿林生柴門宻掩斷人行會須上畨看成竹客至從嗔不出迎言惟守道爲歲寒也前軰多法其意作之如韓稚圭詩曰風定曉枝蝴蝶閙雨勻春圃桔橰閒又蔡持正詩曰風揺熟果時閒落雨滴餘花亦自香以雨比天恩也桔橰比宰相功業之就已退閒矣時公在相州作熟果比大臣黜落時公在安州覺範舊遊天覺之門宜其論詩之相似也余謂論詩若此皆非知詩者善乎山谷之言曰彼喜穿鑿者棄其大防取其發興於所遇林泉人物艸木魚虫以爲物物皆有所托如世間商度隱語者則詩委地矣

唐子西

苕溪漁隱曰上張天覺內前行雲內前車馬撥不開文徳殿下宣麻回紫防侍郎拜右相中使押赴文昌臺此語善於敍事質而不俚又云周公禮樂未要作致身姚宋亦不惡向來兩翁當國年民間斗米才四錢此語善於諷誦當而有理皆可法也湖上云佳月明作哲好風聖之淸棲禪暮歸云艸靑仍過雨山紫更斜陽語意俱新矣

苕溪漁隱曰晚春雲水國春深梅子雨江天日暮鯉魚風用李賀江樓曲雲樓前流水江陵道鯉魚風起芙蓉老子西有云素知行路惡敢厭在家貧樂天有云始知爲客苦不及在家貧二聨語意絕相類並佳句也復齋漫錄云辧蜀論云自頃諸公議論頗以蜀人爲疑茍可以防閒沮遏無不爲矣吾不知其說也以公孫述甞有蜀乎是時王郎據邯鄲盧芳據九原劉永據梁宋隗囂據秦隴而秦丰李憲之屬不可勝數何獨蜀也以劉氏甞有蜀乎是時曹氏據河南袁紹據河朔袁術據九江劉表據荊州孫氏據江表而公孫度呂布之屬不可勝數何獨蜀也以王孟甞有蜀乎是時劉隱稱南漢李景稱南唐錢鏐稱吳越劉崇稱東漢而馬殷王審知髙季興之屬不可勝數何獨蜀也其大略如此余後因讀外史檮杌見五代時後唐魏王伐蜀之後朝廷頗疑蜀人凡有勢力貲產之族悉令遣入洛隱士張立爲詩以諷曰朝廷不用憂巴俗稱伯何曾是蜀人乃知子西用其意凡子西數百言而立以十四个字盡之可謂簡而當矣

復齋漫錄云禹貢華陽黒水惟梁州岷嶓旣藝沱潛旣道蔡防旅平和夷底績則蜀道與中國通久矣蜀主本紀載秦惠王謀伐蜀刻五石牛置金其後紿蜀人云能糞金蜀主信之發卒千人使五丁力士開道致牛於成都秦因遣張儀隨石牛以入蜀遂奪蜀焉此事尢近誣蜀人吳師孟醇翁金牛驛辧之以詩云唱奇騰怪可刪修爭柰常情信謬悠禹貢已書開蜀道秦人安得糞金牛萬重山勢隨坤順一勺天波到海流自哂據經違世俗庶幾同志未相尢醇翁以通議大夫致仕享年九十

韓子蒼

詩說雋永云呂居仁作江西宗圖置子蒼其間韓不悅而蘇黃門初見韓詩自云恍然再見儲光羲也苕溪漁隱曰余閱欒城集有題韓駒秀才詩卷一絕云唐朝文士例能詩李杜髙深到者稀我讀君詩笑無語恍然再見儲光羲

復齋漫錄云子蒼甞言作詩文當得人印可乃自不疑所以前軰汲汲於求知也

復齋漫錄云火樹銀花合星橋鐡鎖開暗塵隨馬去明月逐人來遊妓皆穠李行歌盡落梅金吾不禁夜玉漏莫相催唐蘇味道上元詩也韓子蒼和館中上元遊葆眞宮觀燈詩雲開卷愛公如李益解言明月逐人來多情好共春流轉刻燭題詩又一回子蒼以蘇詩爲李益何邪然蘇意乃取梁朱起望月詩耳朱云惟餘故樓月遠近必隨人

苕溪漁隱曰東坡續麗人行詩注云李仲謀家有周昉畫背面欠伸內人極精戲作此詩云深宮無人春晝長沈香亭北百花香美人睡起薄梳洗燕舞鶯啼空斷腸畫工欲畫無窮意背立春風初破睡若教回首更嫣然陽城下蔡俱風靡子蒼用此意題伯時所畫宮女云睡起昭陽暗淡妝不知緣底背斜陽若教轉盼一回首三十六宮無粉光終不及東坡之偉麗也

復齋漫錄云皮日休謝人送酒雲門巷寂寥空紫苔先生應渇解酲杯醉中不得相親問故遣靑州從事來晉桓溫有主簿善別酒味以好者爲靑州從事謂靑州有齊郡言到臍也子蒼謝信守連鵬舉送酒云上饒借甚文章守曾共紫防花下杯鈴閣晝閒思老病故敎從事送春來意思頗同當有辧其優劣者

詩說雋永云王咸平黼爲校書郎日甞夢龍降其室故子蒼作咸平生日詩云昔年親擢校書郎夜夢蒼龍繞屋梁異事那知今日應六龍深駐載賡堂又云已向叢霄侍玉宸朅來端爲付經綸不須更說人間事曾是仙中第一人黃和固陵禦制詩云君王龍記赭加卿卽其事也

復齋漫錄云晁元忠西歸詩安得龍山潮駕回安河水水從樓前來中有美人淚子蒼取其意以代葛亞卿作詩云君住江濵起畫樓妾居海角送潮頭潮中有妾相思淚流到樓前更不流唐孫叔向有經昭應溫泉詩云一道泉回繞禦溝先皇曾向此中遊𨿽然水是無情物也到宮前咽不流子蒼末句又用孫語也苕溪漁隱曰余以陵陽集閱之子蒼十絕爲葛亞卿作皆別離之詞必亞卿與妓別子蒼代賦此詩其詩云妾願爲云逐畫檣君言十日看歸航以此可知也又云初合雙鬟觸事羞離筵酌酒彊回頭縱言眼軟偏饒淚莫道心癡不解愁亦佳句也徐師川跋云夏木陰陰欲放船黃鸝啼了落花天十詩說盡人間事付與風流葛稚川

苕溪漁隱曰子蒼題明皇上馬圖雲翠華欲幸長生殿立馬樓前待貴妃尙覓君王一回顧金鞍欲上故遲遲余舊觀蔡天啟集中有此詩竟誰作邪

復齋漫錄云李彭商老有建除躰贈子蒼云滿朝以詩鳴何獨遺大雅平生黃葉句摸索便知價蓋是時子蒼自館職斥宰分寧縣時也子蒼有和李上捨冬日詩最爲世所推故商老有黃葉之句全篇云北風吹日晝多陰日暮擁堦黃葉深倦鵲繞枝翻凍影飛鴻摩月墮孤音推愁不去如相覓與老無期稍見侵顧借防官年少事病來那復一分心

苕溪漁隱曰鄭谷等共定今體詩格一進一退韻如李師中送唐介七言八句詩是也子蒼於五言八句近體詩亦用此格其詩云盜賊尢如此蒼生困未蘇今年起安石不用笑包胥子去朝行在人應問老夫髭須衰白盡痩地日擕鉏蓋蘇夫在十虞字韻胥鉏在九魚字韻詩說雋永云子蒼和人詩云窮如老防穿牛角拙似鮎魚上竹竿苕溪漁隱曰余蹭蹬銓選四十載拙固有之貧亦宜然每以子蒼自泛屢哦此一聨眞余著題也以陵陽集徧尋無之因足成一章云執防老人雙鬢班陸沈三世不遷官窮如老防穿牛角拙似鮎魚上竹竿豈有葡萄博名郡空餘苜蓿上朝盤榮華气象無絲許正坐平生骨相寒

苕溪漁隱曰汪彥章自吳興移守臨川曾吉甫以詩迓之云白玉堂中曾艸詔水精宮裏近題詩先以示子蒼子蒼爲攺兩字白玉堂深曾艸詔水精宮冷近題詩迥然與前不侔蓋句中有眼也

苕溪漁隱曰子蒼謝人寄茶筅子詩云看君眉宇眞龍種尢解橫身戰雪濤盧駿元亦有此詩云到底此君髙韻在淸風兩腋爲渠生皆善賦詠者然盧優於韓

陳去非

苕溪漁隱曰去非舊有詩云風流邱壑眞吾事籌防廟堂非所知其後登政府無所建明卒如其言九日詞云九日登臨有故常隨晴隨雨一傳觴用退之淮西碑欲事故常之語又憶洛中舊遊詞云憶昔午橋橋上飲坐中多是豪英長溝流月去無聲杏花疏影裏吹笛至天明此數語奇麗簡齋集後載數詞惟此詞爲優

詩說雋永云京師葆眞宮埀楊映沼有山林之趣去非將罷尙符日題其池亭云聊將兩鬢蓬起照千文鏡防波喜揺人小立待其定

苕溪漁隱曰去非詩云一官成一集盡付古沙頭蓋用王筠事而楊大年亦如此南史王筠自撰其文章以一官爲一集自洗馬中書中庶吏部左佐臨海大府各十卷尙書三十卷凡一百卷行於世本朝名臣傳楊億爲文每官成一集所著括蒼武夷潁陰韓城退居汝陽蓬山辭榮冠鼇等集

四六談麈云去非艸故相義陽公起復制云眷予次輔方宅大憂爲言者令貼麻陳攺云方服私艱說者又以爲語忌王初寮艸鄭華陽持余服麻云矧君臣相與之際當諒乃心顧忠孝兩全之難重違所請

周明老

復齋漫錄云荊楚歲時記云冬至一百五日卽有疾風甚雨謂之寒食王君玉詩疾風甚雨靑春老痩馬肥牛緑野深又見明老詩槁云疾風甚雨悲遊子峻嶺崇岡非故鄕苕溪漁隱曰余亦雲飛絮落花春向晚疾風甚雨暮生寒

漁隱叢話後集卷三十四

欽定四庫全書

漁隱叢話後集卷三十五

宋胡仔撰

本朝雜記上

蔡寛夫詩話云唐學士院在右銀臺內含光殿宴罷歸院多經叡武樓故鄭畋酬通義劉相瞻詩曰劉剛暗借飆輪便叡武樓中似去年蓋以甞與瞻同爲學士侍宴故也故事凡禁中有燕設則學士院備食以延從官宋宣獻公罷禁林後因宴日再至以詩寄故院云雲間乍闋仙韶曲禁裏還過叡武樓蓋用唐事前輩立意命辭皆不艸艸此尢精確云

元城先生語錄云先生言玉堂故事人多不解太宗甞飛白題翰林學士院曰玉堂之廬【正字以英廟諱】蓋此四字出於漢李尋傳且玉堂殿名而待詔者有直廬在其側李尋待詔黃門故云久污玉堂之廬至夫英廟嗣位乃行撤去及元丰中有翰林學士上言乞摘上兩字復榜院門以爲臣下光寵詔可是乞以殿名名其院也不遜甚矣僕退而檢漢書蓋漢之待詔者或在公車或在金馬門或在宦者或在黃門時李尋待詔黃門哀帝使侍中往問災異對曰臣尋位卑術淺偶遇眾賢待詔食大官衣禦府久污玉堂殿之廬師古曰玉堂殿在未央宮然制度不見其詳獨翼奉傳略載之奉甞上疏曰漢徳隆盛在於孝文皇帝躬行節儉外省徭役其時未有甘泉建章及上林中諸離宮館也未央宮又無髙門武臺麒麟鳳凰白虎玉堂金華之殿獨有前殿乃武帝所造也僕後以問先生先生曰然苕溪漁隱曰金坡遺事云淳化二年十月翰林學士蘇易簡有札子乞禦書玉堂之署太宗飛白四字付宰臣李昉於中書面賜之以光禁林事始於此也

復齋漫錄云錢內翰希白晝景詩云雙蜂上簾額獨鵲裊庭柯一裊字寂其所用意處然韋蘇州聽鶯曲有時斷續聽不了飛去花枝猶裊裊已落第二矣

許彥周詩話云錢希白作擬唐詩百篇備諸家之體自序曰今之所擬不獨其詞至於題目豈欲拋離本集或有事疏斯亦見之本傳故其擬張籍上裴晉公詩曰午橋莊上千竿竹緑野堂中白日春富貴極來惟嘆老功名髙後轉輕身嚴更未報皇城裏勝賞時遊洛水濵昨日庭趍三節度淮西曾是執戈人又作擬盧仝詩雲門前飛楊花屋後惡水鳴靑蛙案上兩卷書堯典與舜典畱與添丁作生涯擬古當如此相似方可傳

苕溪漁隱曰沈存中筆談云眞宗時向文簡敏中拜右僕射麻下日李昌武爲翰林學士當對上謂之曰朕自卽位以來未甞除僕射今日以命敏中此殊命也敏中應甚喜對曰臣今日早候對亦未知宣麻不知敏中何如上曰敏中門下今日賀客必多卿往觀之明日卻對來勿言朕意也昌武候丞相歸乃往見丞相謝客門闌悄然無一人昌武與向親徑入見之徐賀曰今日聞降麻士大夫莫不歡慰朝野相慶公但唯唯又曰自上卽位未甞除端揆此非常之命自非勲徳隆重眷倚殊越何以至此公復唯唯終未測其意又歷陳前世爲僕射者勲勞徳業之盛禮命之重公亦唯唯終無一言旣退復使人至庖廚中問今日有無親戚賔客飲食宴會亦寂無一人明日再對上問昨日見敏中否對曰見之敏中之意何如乃以其所見對上笑曰向敏中大耐官職故呂居仁寄向縣丞詩云耐官丞相風流在坐守簞瓢不訴窮張仲宗作向伯恭雍熙堂詩亦雲家世從來耐官職百年猶見典刑存然本朝名臣傳乃云李文靖沆其初相也眞宗密使中人覘之曰朕首命沆爲相汝私往觀其忻戚中使還言其門無車馬蕭然如常上嘆曰李沆大耐官職豈非名臣傳所記之誤邪

幕府燕閒錄云韓魏公初罷相出鎭長安或獻詩云是非莫問門前客得失須憑塞上翁引取碧油紅斾去鄴王臺畔醉春風公以爲然卽請守相州苕溪漁隱曰先君有言近世士人與上官詩無非防詞未聞有規勸之語者或者獻詩於魏公勸其辭分陜之重而爲晝錦之榮可謂能規勸矣

文昌雜錄云太師潞公西歸開封推官趙君錫作小詩二十篇紀恩寵以送行其尢爲人傳誦者如樂人都用教坊家席上羣公換口誇內裏宣來蕉葉盞禦前賜出縷金花坐上才初佳句傳中官寫得便聞天聖人含笑搜尋了依韻當時賜和篇西苑重排餞會時新篇禦制降彤墀明朝上巳無公事赴宴臣僚總進詩𨿽王建宮詞無以過此也

法藏碎金雲予壯歲歷官之日甞見公館壁上有題詩云猛風拔大樹其樹根已露上有寄生艸靑靑猶未悟不知何人之作也因知物理自昔而然先覺形言警戒多矣

復齋漫錄云云齋廣錄記馮當世慶曆中以鄂州薦至大江風濤洶湧幾至沈沒來春廷試第一還過大江風防浪穩舟楫安然公題詩江亭云江神也世情爲我風色好余讀唐文粹見施肩吾及第後過揚子江詩云憶昔將貢年抱愁此江邊魚龍鬭閃鑠黒浪髙於天今日步春艸復來經此道江神也世情爲我風色好乃知當世取肩吾末句題於江亭耳非自作也

東臯雜錄云呂文穆防正少年讀書西京龍門利涉院壁間題詩云怪得池塘春水滿夜來雷雨起南山狀元宰相之兆已見於此詩矣

苕溪漁隱曰荊楚歲時紀云立春日悉剪防爲燕子以戴之故歐陽永叔詩云不驚樹裏禽初變共喜釵頭燕已來鄭毅夫云漢殿鬭簮雙防燕並知春色上釵頭皆立春日帖子詩也

藝苑雌黃雲修眞入道祕言曰以立春日淸晨北望有紫緑白雲者爲三元君三素飛雲三元君以是日乘八輿上詣天帝子候見當再拜自陳某已乞得給侍輪轂三過見元君之輦者白日升天歲時廣紀載此事云臣鍇按舉塲甞試立春日望三素云詩取此事故蘇子容作皇太妃閣春帖子云萬年枝上看春色三素雲中望玉宸許衝元作皇帝閣春帖子云三素雲飛依北極九農星正見南方

法藏碎金雲世間人中年二顚倒者十有七八其一少而當勤以圖身計而反自放逸老而無成故古人有詩云少年輕歲月不解早謀身晚歲成無益低眉向世人其一老而當逸以就便安而反自勞役老而彌苦故古人有詩云可憐八九十齒墮雙眸昏朝露貪名利夕陽憂子孫惟此二事知之不難而知者尙少何況深妙之事乎

上庠錄云胡先生瑗湖州人以徳行名於時州人遣子弟從之學者數百人慶曆四年仁宗興太學有司乞下湖州取先生法以爲太學法遂著爲令傳者謂今五等齋規是也後數年先生始來居太學四方之士聞先生名自遠而至太學不能容遂傍取官舍以爲學捨太學西廡卽禦書閣所在祖宗以來嚴火禁而齋不許燈先生請於朝乞勿禁燈惟遺火者以皇城法論自是士始便之

四六談麈云熙寧間鄧潤甫作邢妃制云周南之詠捲耳無險詖私謁之心齊詩之美雞鳴有警戒相成之道後王荊公退居金陵屢用之孫巨源作除太尉制云秦官太尉漢代上公語典而重

蔡寛夫詩話云唐制中書舍人六貟皆預省事甞以其間一人專掌書畫故謂之知制誥闕則用他官兼知其後翰林置學士遂分內外制學士自外官拜者貞元初皆召試制書批答詩各一首張仲素後有加賦一首名曰五題惟自中書舍人拜則免試爲其甞已掌外制故也李文正公顯徳中以主客貟外郎遷屯田郎中爲學士竇儼以詩賀之曰新銜錦帳連三字舊制星垣放五題蓋以此也貞元以前學士職尢未重故滿三歲始遷知制誥元和後自學士入爲相者十七人故自舍人拜者皆以爲優然制誥本中書正職事何用更入銜元丰官制行𨿽以六舍人分六房事命詞書畫皆隨其房掌之貟闕則事簡者兼遂削去知制誥而惟學士帶之蓋制命本出中書學士特掌之故耳此所以爲稱也蔡寛夫詩話云唐兩省官上事皆宰相親送之上事官設牀幾面南判案三道宰相別施一牀坐於西隅謂之壓角不知何義亦不知所從起此禮今不復存惟中書舍人上事設氊褥於庭下北向再拜閣老一人別設褥位立於東北隅候上事官拜畢則相與揖而升階亦謂之壓角蓋有餘風也吳正憲詩云壓角舊儀煩閣老濡毫逋責費公移宋龍圖次道詩云聖世建官追茂制唐家壓角失前規皆以記此宰相不親送或曰馮瀛王爲相時判紙尾罷之後遂不講舊制辭皆有潤筆隨官品定數以謂當制官辭頭疎數不同其所得亦有多寡不均因請集而分之故晏元獻有潤毫均厚薄之句其後有當送而不至者往往牒催是以正憲公詩並及之此皆西垣舊事元丰官制行遂罷潤筆今惟石刻官品物數尙龕於舍人防壁云

文昌雜錄云余記中書舍人禮上壓角未詳何義按唐裴坦傳載令狐綯薦坦爲知制誥裴休持不可不能奪故事舍人初詣省視事回丞相送之施一榻於堂上壓角而坐坦見休重愧謝休咈然曰此令狐丞相之舉休何力顧左右索肩輿出宋次道乃云舍人上事必設紫褥於庭面北拜閣長立褥之東北隅謂之壓角宋丞相作掖垣叢志亦不解其事未知何者爲是又唐國子祭酒李涪作刋誤云兩省官上事日宰相臨焉上事者設牀幾面南而坐判三道案宰相別施一牀連上事官南坐於西隅謂之壓角自常侍以下以南爲上差誤相承實乖禮敬何不爲丞相設位於眾官之南常侍諫議給事舍人循次而坐於丞相之下尊卑有序足以爲儀由此觀之不獨中書舍人凡兩省官禮上宰相皆壓角也至五代馮道爲宰相判狀尾罷之應自此閣長立於東北隅猶謂之壓角如宋次道所紀也又五代會要晉天福五年三月勅中書門下五品已上兩省上事宰相壓角之禮宜廢

復齋漫錄云亭亭畫舸系春潭只向行人酒半酣不管煙波與風雨載將離恨過江南張文潛詩也王平甫甞愛而誦之然余謂張特取東坡長短句無情汴水自東流只載一船離恨向西州之句苕溪漁隱曰余以張右史集徧尋無此詩蔡寛夫詩話以謂此詩甞有人於客捨壁間見之莫知誰作或云鄭兵部仲賢也然集中無之二說竟未知孰是

苕溪漁隱曰余於叢話前集云鄭兵部仲賢鄭工部文寶不知其果一人邪果二人邪今觀歐陽永叔詩話云鄭工部文寶於張僕射園吟詩一聨防爲警絕雲水暖鳬鷖行哺子溪深桃李臥開花蔡寛夫詩話云鄭兵部仲賢歐陽文忠公稱其張僕射園中一聨以爲集中少比卽前一聨詩是也以此考之則文寶仲賢蓋是一人名與字耳但工部兵部之稱不同西淸詩話云緱山王子晉祠詩是鄭工部文寶題則工部之稱與歐公同但蔡寛夫誤作兵部耳余又於前集云夷季幼槃或謝薖之字乎比見臨川謝幼槃文集方知幼槃是謝薖之字無逸之弟也其謝夷季卻別是一人

四六談麈云王荊公拜相麻世所稱工然腦詞乃云若礪於舟世莫先於汝作有衮及繡人久佇於公歸或以爲先後失倫王初寮作宣徳門成賞功制云閣道穹隆兩觀搴翔於霄漢闕庭煥麗十戶開闔於陰陽時謂工則工矣但喚下句不來

復齋漫錄云古今詩話美方諤上廣守詩鱷去溪潭韓吏部珠還合浦孟甞君不知珠還合浦乃後漢孟甞不可以孟甞君遷就也

苕溪漁隱曰淮北之地平夷自京師至汴口並無山惟隔淮方有南山米元章名其山爲第一山有詩云京洛風塵千里還船頭出沒翠屏間莫能衡霍撞星斗且是東南第一山此詩刻在南山石崖上石崖之側有東坡行香子詞後題云與泗守逰南山作字畫是東坡所書小字但無姓名崇觀間禁元祐文字遂鐫去之餘頃居泗上皆打得此二碑至今尙存其詞云北望平川野水荒灣共尋春飛步孱顏和風弄袖香霧縈鬟正酒酣人語笑白雲間飛鴻落燕相將歸去淡嬋娟玉宇淸閒何人無事宴坐空山望長橋上燈火亂使君還

上庠錄云世稱太學聚天下士旣知道理又無持祿固寵之累故其品藻人物皆合公議於是以太學爲無官禦史臺神宗謂舒亶曰頗聞太學生好雌黃人物𨿽執政官亦畏其口何也然則無官禦史臺之號恐自此始

東臯雜錄云蔡忠懷秉政日吳處厚數千以差遣得知漢陽不如意忠懷俄出守安陸賦詩十絕處厚乃箋注文致其怨望疏於朝宣仁大怒遂竄新州處厚攺知衛州素餌硫黃至是疽發於腦自嚼其舌斷而死苕溪漁隱曰余於叢話前集已載持正因吳處厚箋注其詩而得罪今錄此事以附益之姑爲小人之戒也

四六談麈云四六全在編類古語李義山有金鑰宋景文有一字至十字對句司馬文正有金桴王岐公在中書極久生日例有禮物之賜集中謝表其用事多同而語不蹈襲李衛公作文箴云譬諸日月𨿽終古甞見而光景甞新宣和末罪已詔如天變譴見而朕不悟百姓怨懟而朕不知乃用陸宣公語宇文叔通詞也呂成公求退表云侵尋甲子六十有三補報朝廷萬分無一乃出於李黃門邦直

東臯雜錄云熙寧中章子厚奉詔城沅州時陶弼知辰州贈詩云善戰無如新息侯漢兵才渡緑蘿州愛君挽我陶溪粟直到牂牁水口頭詩刻今在沅州洪江寨寨正與牂牁水相直

復齋漫錄云熙寧六年冬建昌軍城北五里間甘露降於進士徐上交別業松上濃厚如酒澤其味甜香上交折松枝獻於太守張子方子方率僚屬就觀之欲以上聞路過鳳凰山下牧童見車馬相叫呼曰此山上亦多甘露何獨徐家地分乎羣童各持松葉吮弄甚多時有野叟賣藥於市者語人曰太守不察耳何物爲甘露露自天降而偏於數畝間乎吾甞客華陰縣民亦有以甘露降告縣者縣令因出自按之有道人笑焉縣令怒械系之道人曰譬如人身精液流通均布六七十年中若其壽短促則湧並於未死之前矣此木蓋將槁故耳官人不信請畱我以待明春此松必不復榮也縣令如其說果驗焉元祐丙子潭城西天慶觀松一株有甘露郡人皆以爲祥及聞此野夫之說有詣天慶觀觀之昔時甘露所降之松果巳先枯矣

上庠錄云熙寧間有福州洪浩居太學累年其父以詩寄之云太學何蕃且一歸十年甘防誤庭闈休辭客路三千逺應念人生七十稀腰下𨿽無蘇子印篋中幸有老萊衣歸期定約春前後免使髙堂詠式防浩得詩感泣於是揖諸生遂歸聞而歸者十五六焉逮紹聖間始著歸省之令然猶九年爲限崇寧二年推行三舍有司以學法進呈徽宗曰興學校以厚人倫申孝弟而學生有祖父母父母不歸省侍立法有九年之久考之人情頗爲未安因攺爲三年之限苕溪漁隱曰云齋廣錄亦載前詩以洪浩爲余杭人

復齋漫錄云廬山瑞香花古所未有亦不產他處天聖中始稱傳東坡諸公繼有詩詠豈靈艸異芳俟時乃出故記序篇什悉作瑞字訥禪師雲山中瑞采一朝出天下名香獨見知張祠部圖之彊名佳客以瑞爲睡焉其詩曰曾向廬山睡裏聞香風占斷世間春竊花莫撲枝頭蝶驚覺南柯半夢人苕溪漁隱曰余觀元祐羣公集並無詠瑞香花詩惟東坡次韻曹子方龍山眞覺院瑞香花云幽香結淺紫來自孤云岑骨香不自知淺色意殊深移栽靑蓮宇遂冠檐卜林結爲楚臣佩散落天女襟又有西江月詞三首其一云領巾飄下瑞香風驚起謫仙春夢其一云更看防月轉光風歸去春云入夢東坡詞意亦與張祠部詩意相類但能含蓄之耳

苕溪漁隱曰陳子髙九日瑞香盛開有詩云宣和殿裏春風早紅錦薫籠二月時流落人間眞善事九秋霜露卻相宜俚俗因此詩遂號瑞香爲錦薫籠余甞嫌其名不雅未能易之也兼此詩亦淺近子髙別有古詩一篇意含諷刺語加防婉得騷人之體格其詩云佳人在空谷雙星思銀河契濶不有命盛時豈蹉跎姢姢匡廬秀如此粲者何香密綴紅糝寶薫罩宮羅幽窓下團欒防風自婆娑寂寥千年初戢戢蓬艾多何階托方便百金聘倚儺赤欄靑篾舫丁寧防根窠泥沙亦天幸扳聨入宣和誰令蘭蕙徒憔悴守巖阿

許彥周詩話云陳克子髙作贈別詩云淚眼生憎好天色離觴偏觸病心情𨿽韓偓溫庭筠未甞措意至此苕溪漁隱曰木樨閩中防多路傍往往有參天合抱者土人以其多而不貴之漕宇門前兩徑自有一二百株至秋花盛開籃輿行淸香中殊可愛也古人賦詠惟東坡倅錢塘八月十七日天竺送桂花分贈元素詩雲月缺霜濃細蘂幹此花元屬桂堂仙鷲峯子落驚前夜蟾窟枝空記昔年破戒山僧憐耿介練裙溪女鬭淸妍顧公采擷紉幽佩莫遣孤芳老澗邊陳去非有詞云黃衫相倚翠葆層層底八月江南風日美弄影山腰水尾楚人未識孤妍離騷遺恨千年無住庵中新夢一枝喚起幽禪萬俟雅言有詞云芳菲葉底誰會秋江意深緑防輕黃怕靑女霜侵憔悴開分早晚都占九秋天气花四出香七里獨步珠宮裏佳名巖桂卻是因遺子不自月中來又那得蕭蕭風味霓裳舊曲休問廣寒人飛大白酬仙蘂香外無香比

文昌雜錄云京師貴家多以酴醿漬酒獨有芬香而已近年方以榠楂花懸酒中不惟馥鬱可愛又能使酒味辛冽始於戚裏外人蓋未知也

文昌雜錄云李冠卿說揚州所居堂前杏一株極大花多而不實適有一媒姥見如此笑謂家人曰來春與嫁了此杏冬深忽擕酒一樽來云是婚家撞門酒索處子裙一腰系杏上巳而奠酒辭祝再三家人莫不笑之至來春此杏結子無數江淮亦多有嫁橘法不知是何術也

上庠錄云貢士舉院其地本廣勇故營也有文官花一株花初開白次緑次緋次紫故名文官花花枯經年及更爲舉院花再生今欄檻當庭尢爲茂盛

文昌雜錄云兵部杜貟外言今闗中有白蕤棫朴也芃芃叢生民家多采作薪且言煙與他木異甞取試之其煙直上如綫髙五七丈許不絕詩所謂薪之槱之物𨿽防可以升燎於上帝亦蘋蘩薀藻之類邪

漁隱叢話後集卷三十五

欽定四庫全書

漁隱叢話後集卷三十六

宋胡仔撰

本朝雜記下

呂氏童防訓曰徐仲車山陽人小許榜登科初從安定先生學潛心力行不復仕進仲車一日因具公裳見貴官因思曰見貴官尙具公裳豈有朝夕見母而不具公裳者乎遂晨夕具公裳揖母事母至孝山陽人化之司馬文正公日錄云朱壽昌父任諫議大夫壽昌母素微生壽昌歳余遣出之因是不知所在壽昌旣長求之不得乃棄官尋之刺血書懴以散與人至是得之於同州迎以歸錢子飛知永興軍奏其事乞加旌賞故召之王介甫方以李定爲至孝故送壽昌赴審官而壽昌以同母弟妹皆在同州乃折資授河中通判苕溪漁隱曰東坡云朱壽昌郎中少不知母所在刺血冩經求之五十年去歳得之蜀中以詩賀之云嗟君七歳知念母憐君壯大心愈苦羨君臨老得相逢喜極無言淚如雨不羨白衣作三公不愛白日升靑天愛君五十著防服兒啼卻得償當年烹龍爲炙玉爲酒鶴髮初生千萬壽金花詔書錦作囊白藤肩輿簾蹙繡感君離合我酸心此事今無古或聞長陵謁來見大姊仲孺豈意逢將軍開王善桃空記面建中天子終不見西河郡守誰復譏頴谷封人羞自薦日錄又云淮南轉運司體量李定嘉祐八年四月母亡不曽丁憂介甫以李定爲至孝何其蔽邪

復齋漫錄云番陽張吉父介方娠時父去客東西川不還張君自爲兒時愴然有感其言語聲息未嘗不在蜀也與尙書彭公器資同學作詩云應是子規啼不到致令我父未歸家聞者皆憐之旣長走蜀父初無還意乃還省母復至涪閬往返者三其父遂以熙寧十三年三月至自蜀鄕人迎謁嘆息或爲感泣一時名士皆賦詩以記其事器資詩略云河可以竭山可徙我翁不歸行不巳三往三復翁歸止翁行尙壯今老矣兒昔未生今壯齒郭功甫詩略云父昔離家子方孕子得其父今壯年胡弗歸兮死敢請慰我慈母心懸懸三往三復又十載孝子執鞭方言還

四六談麈云四六施於制誥表奏文檄以便於宣讀多以四字六字爲句宣和間多用全文長句爲對習尙之久至今未能全變前輩無此體也此起於王咸平翰苑之作人多效之兼四六之義在於裁剪若全句對全句亦何以見工以經語對經語史語對史語詩語對詩語方妥帖太祖郊祀陶谷作赦文不以籩豆有楚對黍稷惟馨而曰豆籩陳有楚之儀黍稷奉惟馨之薦近世王初寮作寶籙宮靑詞云上天之載無聲下民之虐匪降時人許其裁剪

宋景文筆記云文有屬對平側用事供公家一時宣讀施行似健快然不可施於史傳余修唐書未嘗以唐人一詔一令載者惟捨對偶之文近髙古者乃可著於篇大抵史近古對偶宜今以對偶之文入史如粉黛飾壯士笙匏佐鼙鼓非所施也

呂氏童防訓云龔殿院彥和淸介自立少有重名元祐間簽判瀛州其弟大壯尢特立不羣曽子宣帥瀛欲見不可得一日徑過彥和邀其弟出不可辭也遂出相見卽爲置酒從容終日乃去因題詩壁間云自慚太守非何武得向河陽見兩龔近時貴人如子宣之能下士亦難及也

東臯雜錄云靑社表海亭取太公表東海之義元祐初曽子宣爲守鼎新之賦詩云表海風流舊所聞靑冥飛觀一畨新山河十二名空在簮履三千迹已陳極目煙嵐九霄近滿川樓閣萬家春由來興廢南柯夢且喜登臨屬後人

文昌雜錄云工部王侍郎云昨謫守單州後圃有宓子賤琴臺爲一郡之勝獨此可以銷憂且有詩云琴聲久逐秋云去臺勢空隨古堞髙旣召還見於垂拱殿與呂資政同班殿廬因話琴臺後數日呂遂知單州甚可異也

許彥周詩話云蘇太監作文饒敖作鴻溝詩云置俎均牢彘峩冠信沐猴方矜幾上肉巳墮幄中籌海嶽歸三尺衣冠閟一丘路人猶指似山下是鴻溝

四六談麈云綦叔厚艸蜀將制曰巳失秦川之險敢云蜀道之難辛炳爲中司遽作彈文曰川猶未失也綦自辧其語上曰朕知之矣卿所言者我能往冦亦能往復齋漫錄云劉偉明贈熊待制詩云西淸寓直荷爲槖在蜀宣風繡作衣蓋南史劉香傳著紫荷槖事見張安世傳持槖簮筆之意而偉明乃以荷爲芰荷之荷何邪東臯雜錄云李誠之才致髙妙守邊有威信熙寧初荊公用事議論不合退居汶上題詩云燕子知時節還尋舊宇歸新人方按曲不許傍簾飛嘗作昭陵挽詞云堯民喪考無生意杞國憂天有壊時聞道宗祧歸聖嗣一時收淚賀重熙其他佳句甚少

東坡云過太平州見郭祥正言嘗從章惇入梅山溪洞中說降其首領見洞主蘇母家有神畫被服如士大夫事之甚嚴問之云此知桂州李大夫也問其名曰此豈可名哉扣頭稱死罪數四卒不敢名徐考其年月本末則李師中誠之也誠之甞爲提刑桂府爾吾識誠之知其爲一時豪傑也然小人多異議不知夷獠乃爾畏信之彼其利害不相及爾

許彥周詩話云晁無咎在崇寧間次李誠之長短句韻以弔誠之曰射虎山邊尋舊迹騎鯨海上追前約便與江湖永相忘還堪樂不獨用事的確其措意髙古深悲而善怨似離騷故特錄之

復齋漫錄云王公韶少日讀書於廬山東林裕老庵庵前有老松因賦詩云緑皮皺剝玉嶙峋髙腳分明似古人解與乾坤生气槪幾因風雨長精神裝添景物年年換擺捭窮愁日日新惟有碧霄雲裏月共君孤影最相親王荊公爲憲江東過而見之大加稱賞遂爲知巳苕溪漁隱曰蔡寛夫詩話云盧龍圖秉少豪逸熙寧初遊京師久不得調嘗作書曰靑衫白髮病參軍旋糶黃粱置酒樽但得有錢畱客醉何湏騎馬傍人門荊公一見曰此亦非碌碌者卽薦用之前此蓋未嘗相識也又石林詩話云劉季孫初以右班殿直監饒州酒荊公爲憲江東巡歷按酒務始至防事見屏間有題小詩曰呢喃燕子語梁間底事來驚夢裏閒說與傍人應不解杖藜攜酒看支山大稱賞之卽召與語嘉嘆之久升車而去不復問務事荊公以三詩而取三士其樂善之心今人所未有也吾故表而出之

許彥周詩話云鮮於子駿作九誦東坡大稱之云友屈宋於千載之上觀堯祠舜祠二章气格髙古自東漢以來鮮及前輩稱贊人略緣寔也

復齋漫錄云王防輔道觀文韶子也徽宗朝妄奏天神降於家卒以此受禍人以其父熙河妄殺之報耳嘗爲漁家傲詞云日月無根天不老浮生總被消磨了陌上紅塵常擾擾昏復曉一塲大夢誰先覺洛水東流山四繞路傍幾个新華表見說在時官職好爭信道冷煙寒雨埋荒艸

詩說雋永云孫伯野宣和間爲中書舍人論麗人入貢所過騷動貶散官居於蘄州許崧老時爲給事中乃封駮曰孫傳山東野人乞從末減楊時可時爲省郎以詩送孫曰淸議豈徒光四戶直聲應巳到三韓黃門有手能批敇太學無人爲舉幡四六談麈云孫伯野論麗人搔擾中批云至乃用蘇軾語全無顧忌孫表云不知言語之合前人但見裔夷之負中國

苕溪漁隱曰宣政間京師置四輔郡拱州東輔也先君時爲宗學官從兄孝著遊學拱輔因有書來先君寄之以詩曰東輔書初至西宮夜正寒感時嗟阻濶喜汝報平安學耨知兼力辭淳發巨瀾三冬文史足軒翥未應難

復齋漫錄云韓子蒼喜吳可小詩東風可是閒來往時送江梅一陣香殊不知張蕓叟荼防詩云晚風亦自知人意時去時來管送香吳取此耳

苕溪漁隱曰胡宿詩風花飛有態煙絮墜無防張先詞柳徑無人墜飛絮無影二人詩詞頗相類

三山老人語錄云孫元中啟事云好事多載酒殽時念揚雄之句諸公盡登臺省誰憐鄭老之窮對偶亦新奇復齋漫錄云翟嗣宗尉臨淮頗爲監司所窘遂於臨淮館驛題蜘蛛詩其序云偶見蜘蛛因成四韻織絲來往疾如梭長愛騰空作网羅害物身心𨿽甚小漫天綱紀亦無多林間宿鳥應嫌汝簾外飛蛾亦懼他莫學螳螂捕蟬勇湏知黃雀柰君何林子中時爲發運過而見之召而誚責且戒以無爲浮薄因薦之於朝云

復齋漫錄云王直方詩話記徐師川早朝詩內一聫云黃气逺臨天北極紫宸住在殿中央以余觀之乃全是杜子羙玉几猶來天北極朱衣只在殿中央一聨也詩說雋永云徐師川贈鄭公寔諶詩云平生不喜劉蕡策色色人中自有人又云字得蘇黃妙文薫班馬香鄭有詩集其間與張嘉父唱酬頗多苕溪漁隱曰師川因鄭諶而進致身樞府東湖集中與鄭唱酬亦多如誰家竹可欵何處酒難忘皆一時唱酬之詩也贈張仲宗云詩如雲態度人似柳風流題於生畫云故山黃葉下夢境白鷗前此集中好句也

詩說雋永云丁未之春汴淸淮濁錢遜叔登淮山樓詩雲華戎變气俗淮汴倒淸渾徐師川詩云淮流漲後濁汴水淺來淸

呂氏童防訓云呂與叔嘗作詩云文如元凱徒稱僻賦似相如止類俳惟有孔門無一事只傳顏氏得心齋橫渠讀詩詩云置心平易始知詩楊中立云知此詩則可以讀三百篇矣

復齋漫錄云吳丞相敏十歳時遊山寺賦詩云古未霜根重殘僧雪頂深棟梁元剝落香火半消沈在眞州時贈吳正仲詩先生古人風文字祖西漢不令萬錢食亦合五花判

四六談麈云汪退傳初坐陳東歐陽澈事降官後復以啟謝廟堂時相作答啟云一男子之上書人何足道諸大夫曰可殺公豈容心熊太學叔雅之詞也陸逸中徳先宣和間再爲中執法甞彈蔡絳範丞相建炎間答其啟云久居言路評彈多權貴之臣屢掌文衡登拔皆純正之士範射策陸曽謂其不純正舒起居淸國之詞也師友談記云友人董耘饋長沙貓筍薦以享太史公太史公輒作詩爲貺因筍寓意且以爲贈爾其詩曰穿雲斸石逺林空來涉煙波萬萬重實比梧桐能食鳯籜翻風雨便成龍一枝未許塵鞍掛千畆終畱渭水封陋巷菜羮知不稱君王玉食願時供薦卽和之亦以寓自興之意且述前相知之情焉其詩曰節藏泥滓气淩空薦俎寧知肉味重未許韋編充簡冊也勝絲縷誑蛟龍短萌任逐霜刀重羙榦湏煩雪壤封他日要令髙士愛不應常奉宰夫供秦少遊亦和之曰楚山春筍斸云空北客常嗟食不重秀色可憐刀切玉淸香不斷鼎烹龍論羮不愧蒓千里入貢常隨傳一封薄祿奉親甘防少滿苞時賴故人供苕溪漁隠曰李方叔稱範淳父爲太史公以其爲國史修撰故也

苕溪漁隱曰詩選云朱喬年絕句春風吹起籜龍兒戢戢滿山人未知急喚蒼頭斸煙雨明朝吹作碧參差蓋前人有詠筍詩云急忙且喫莫踟躕一夜南風變成竹喬年防化乃爾精巧余觀魯直巳先有此句從斌老乞苦筍云煩君更致蒼玉來明日風雨皆成竹前詩並蹈襲魯直也

詩說雋永云晁衝之叔用樂府最知名詩少見於世政和末先公爲禦史朱深明爲郎官其謝先公寄茶兼簡深明詩曰諌議茶猶寄郎官迹已疏斜封三道印不奉一行書防逺長安去終臨顧渚居大江淸見底爲問渇如何

詩說雋永云蔡攸入燕其父魯公寄詩云百年盟誓宜深慮六月王師盍少休緇衣堂下淸風滿早早歸來醉一甌苕溪漁隱曰蔡京知伐燕之役爲不可胡不以告於上但形於詩句以沽名其不忠之甚歟

復齋漫錄云西淸詩話記其父蔡元長喜周邦彥祝壽詩云化行禹貢山川外人在周公禮樂中余以爲此乃摸寫東坡藏春塢詩年拋造物甄陶外春在先生杖履中是也

四六談麈云靖康間劉觀中逺作百官賀徽廟還京表云漢殿上皇本是野田之叟唐朝肅帝又非揖遜之君何防文縝索筆塗之用此二事別作一聨云擁篲卻行陋未央之過禮執鞚前引笑靈武之曲恭康執權平仲在揚州艸宗開封制云想望夷門未冺蔥蔥之佳气顧瞻淮甸安能鬰而久居

苕溪漁隱曰閩中近時刋行詩話總卽舒城阮閱所編詩緫也余家有此集今總不載此序故錄於此云余平昔與士大夫遊聞古今詩句膾炙人口多未見全本及誰氏所作也宣和癸卯春來官郴江因取所藏諸家小史別傳雜記野錄讀之遂盡見前所未見者至癸卯秋得一千四百餘事共二千四百餘詩分四十六門而類之其播揚人之隠慝暴白事之曖昧猥陋太甚雌黃無寔者皆略而不取至其本惟一詩而記所取之意不同如栗爆燒氊破貓跳觸鼎翻春洲生荻芽春岸飛楊花載所作之人或異如幾夜礙新月半江無夕陽斜陽如有意偏傍小窓明如此之類皆兩存之若愛其造語之工而舉一聨如風暖鳥聲碎日髙花影重不知其全篇亦有喜其用字之當而論一字如惠和官尙小師達祿須幹不知其所引自誤如此之類咸辧証之然皆前後名公鉅儒逸人達士傳諸搢紳間而著以爲書不可得而增損也但類而總之以便觀閱故名曰詩總倦遊歸田幅巾短褐松窓竹幾時捲舒之以銷閒日不願行於時也世間書固未盡於此後有得之者當續焉宣和五年十一月朔舒城阮閱序

苕溪漁隱曰王周士和人詩云人情千里白頭浪世事幾番黃葉風宋大觀題嚴子陵祠堂雲英姿稟凜都如在盛夏釣臺風月寒石敏若新蟬云滿身美防抱髙柳問汝適從何處來初寮集載其父投壺云勢如髙捧金徒箭聲似連鏗玉殿籖皆善造語亦可喜也

了齋集云余讀左經臣詩編有招友人之句云一別又經無數日百年還得幾多時非特詞意淸逸可玩味也老於世途幻景迅速讀此二語能無警乎

許彥周詩話云楊舜韶名友防長僕十餘歳向同在姑蘇時盜賊發孫堅墓楊作詩云闔廬城邊荒古丘昔誰葬者孫豫州久無行客爲下馬時有牧童來放牛嗚呼舜韶今亡矣他詩皆工必傳於世也

復齋漫錄云東魯孔傳字聖傳先聖之裔而中丞道輔之孫也爲人博學多聞取唐以來至於吾宋詩頌銘贊奇編奧錄窮力討論纎芥不遺撮其樞要區分彚聚有益於世者續唐白居易六帖謂之六帖新書韓子蒼爲篇引以爲孔侯之書如富家之儲材棟榱枅拱云委山積匠者得之應手不窮其用豈小至貪多務得晦而不出幸人之不知以成已之名者此侯之所恥也苕溪漁隱曰六帖新書出於東魯兵火之餘南北隔絕其本不傳於江左使學者弗獲增益聞見惜哉近時有緗素雜記學林新編藝苑雌黃此三書皆相類辧正古今訛舛校定史傳得失誠有補於學者吾於叢話固甞采摭云司馬文正公日錄云章郇公得象爲職方知洪州罷歸丁晉公與楊文公博召數人皆不至丁以爲二人博無歡楊曰有章職方者善博可召之旣至丁不勝輸銀器數百兩章初無喜色亦不辭他日又博章輸銀器數百兩亦無吝色丁由是佳其有度量援引以至淸顯楊亦嘗稱邭公他日必爲公臺厚遇之

苕溪漁隱曰三朝正史云楊億祖文逸爲唐玉山令億將生文逸夢一道士自稱懷玉山人未幾億生有紫毛披體長尺餘經月乃落本朝名臣傳雲母章氏始生億夢羽衣人自稱武夷君托化旣誕則一鶴雛盡室驚駭貯而棄之江其叔父曰我聞間世之人其生必異追至江濵開視則鶴蛻而嬰兒具焉體猶有紫毳尺餘旣月乃落二書所紀不同予謂名臣傳其言怪誕良甚當以正史爲是也

東臯雜錄云時邦美陽武人父爲鄭州牙校補軍將吏部差押綱至成都時年六十四婦方四十餘未有子謂其夫曰我有白金百星可攜行至蜀求一妾歸兾得子爲身後計父至成都輸納畢訪牙儈見一女甚端麗詰其家世不對窺見以布總發怪問之悲泣曰父本都下人爲雅州掾官卒扶防至此不能歸鬻妾欲辦裝耳父惻然擕金往見其母以助其行又爲干行計同上道路中謹事掾妻如部曲至都下僦居菆殯畢方辭歸妻迎問買妾狀具以寔告未幾妻有孕一夕夢有數人披衲襖輿一金紫人畱堂中及旦邦羙生後堂犬亦生九子故小字十狗後登進士第一官至吏部尙書

四六談麈云靖康間京兆尹程伯起謝賜出等牙簡表云看山拄頰敢爲晉士之淸狂上馬投囊豈有唐賢之風度汪彥章詞也翟公巽以陳通之亂自越援杭其謝降官表云豈比越人坐視秦人之瘠欲安劉氏固知晁氏之危李漢老坐其兄防稽失守落職謝表云包胥不食而哭秦素心猶在李陵得當而報漢後效難期席大光罷參政爲潭帥謝表云暴揚之惡初過於共兜播告之詞忽同於方召

詩選云蘇庠養直嘗盛夏追涼方與客對棋有衣褐者特謁云羅浮山道人江觀潮未及起迎道人直造就坐旁若無人養直驚愕問所從來答曰羅浮黃眞人以公不好世人之所好炁母巳成令某持丹度公可服之袖中出一小盒藥黃色而膏融養直遲疑間道人曰此丹非金非石乃眞炁燎成疑卽且止俟有急服之出門徑去俄頃不見養直以丹置佛室後與客飲醉後食蜜雪和以龍腦一夕暴下而卒所親記道人之言亟取丹視之其堅如石磨以飲之卽蘇自是康彊異常齒落者復生發白者再黒目枯者更明紹興十七年歳旦日與家人酌別且告辭鄰里二日東方未明披衣曳杖出門行步如飛妻孥奔逐僅能挽其衣則已逝矣苕溪漁隠曰洪慶善與養直皆丹陽人予以問慶善慶善云初無此事乃曽端伯得之傳聞之誤耳余於後湖集序嘗言之云不待訪丹砂於嶁依羽人於丹丘而羅浮之客九轉之丹至矣僕馳書問之且丐錄近詩居士答言頃得方士神藥奪命手中服食以來哦詩結字無復余習矣養直後以壽終亦無他異端伯之言不可信也司馬文正公日錄云劉貢父言李宥知江寧府遭火疑軍士爲變不救遂燔市裏寺觀府庫皆盡宥令幕職方年作表奏內曰不意禍起蕭墻釁生回祿時新有衛士之變朝廷惡其言由是州官得罪皆重以宥年老直除分司

元城先生語錄云先生平日皆莊語有一雅謔漫記之先生爲諌議大夫日值除一執政姓胡名不欲記之先生再三論列文字不降出時劉貢父爲給事中先生於朝路見之問曰昨晚有甚文字降出貢父曰豈非器之於新除有異聞乎先生曰然若遲回不去當率全臺諫攻之孔子所謂鳴皷而攻之者貢父應聲曰將謂是暗箭子元來是鳴鼓兒聞者皆啟齒先生素嚴毅亦有笑容又曰貢父好謔然立身立朝極有可觀故某與之交遊

復齋漫錄云王直方詩話記陳輔題湖陰先生壁詩云身似舊時王謝燕一年一度到君家荊公見而笑曰此戲君爲尋常百姓耳然余觀山谷有詩答直方送並蒂牡丹云不如王謝堂前燕曽見新妝並倚欄若以荊公之言則直方未免爲山谷所戲正苦不自覺耳

詩說雋永云石藏用劉寅俱擅醫名石喜用熱藥劉喜用涼藥京師爲之語曰藏用篋中三斛火劉寅匣內一壺冰龍川略誌云彭山有隱者通古醫術與世諸醫所用法不同人莫之知單驤從之學盡得其術遂以醫名於世治平中予與驤過廣都論古今術同異驤旣言其略復嘆曰古人論五臟六腑其說有謬者而相承不察欲以告人人罕信者古說左腎其腑膀胱右腎命門其腑三焦丈夫以藏精女子以系胞以理推之三焦當如膀胱有形質可見而王叔和言三焦有藏無形不亦大謬乎蓋三焦有形如膀胱故可以藏有所系若其無形尙何以藏系哉其所以謂之三焦者何也三焦分布人體中有上中下之異方人心湛然欲念不起則精气散在三焦榮華百骸及其欲念一起心火熾然翕撮三焦精气入命門之髒輸防而出故號此腑爲三焦耳世承王叔和之謬而不悟可爲長太息也予甚異其說後爲齊州從事有舉子徐遁者石守道之壻也少嘗學醫療病有精思予爲述驤之言遁喜曰齊甞大饑羣凶相臠割而食有一人皮肉盡而骨脈全者遁以學醫故往觀其五臟見右腎下有脂膜如手大者正與膀胱相對有二白脈自其中出夾脊而上貫腦意此卽導引家所謂夾脊雙闗者而不悟脂膜如手大者之爲三焦也單君之言與所見懸合可以正今人之謬矣

上庠錄云元祐間馬防張庭堅等四人擅名太學時號四俊劉燾湖州人年少亦自負初補太學生聞而慕之以刺謁曰不識可當一俊否防等哂之燾復曰何得是名防等設詭計以困之曰每試當預約一字限於程試中用之善者乃預旣而私試之燾請字防曰第一句用將字其時策問神宗實錄燾對曰秉史筆者權猶將也𨿽君命有所不受而況其它乎後果爲第一聞者服之因目燾曰挨屍俊

復齋漫錄云劉韐始爲尉於洪之丰城性不飲酒飲則面色爲之烘然時郡推官防檄抵邑能飲啖與公同防以諺語戲公曰小器易盈眞縣尉答曰窮坑難滿是推官

詩說雋永云李伯紀爲行營使時王仲時張仲宗俱爲屬王頎長張短小白事相隨一館職同在幕下戲云啟行營大雞昂然來小雞竦而待

東臯雜錄云葉祖義少遊太學有俊聲滑稽無窮嘗戲作詩云醉來黒漆屏風上艸冩盧仝月蝕詩

上庠錄云政和丙申殿試何防爲狀元潘良貴次之皆年少有丰貌而第三人郭孝友頗古怪唱名日呵出禦街觀者皆曰狀元眞何郎榜眼眞潘郎第三人眞郭郎也

文昌雜錄云昔見故老言有一朝士好爲諧謔嘗云近求得一對的似有理曰躁因修賀刺怒爲答空書聞者無不大噱

漁隠叢話後集卷三十六

欽定四庫全書

漁隱叢話後集卷三十七

宋胡仔撰

大梅

傳燈錄云師住天臺山梅子貞舊隱一僧入山迷路問曰和尙在此山多少時也師曰只見四山靑又黃又問出山路什麼處去師曰隨流去僧歸說似鹽官鹽官令僧去請師出山師有偈云摧殘枯木倚寒林幾度逢春不變心樵客遇之尢不顧郢人那得苦追尋大寂聞師住山乃令一僧到問云和尙見馬師得个什麼便住此山師云馬師向我道卽心是佛我便向這里住僧云馬師近日佛法又別師云作麼生別僧云近日又道非心非佛師云這老漢惑亂人未有了日任汝非心非佛我只管卽心卽佛其僧回舉似馬祖祖云大眾梅子熟也苕溪漁隱曰韓子蒼送僧住梅山詩寺門岑寂知何許想對千巖萬壑開待得梅山梅子熟不辭先寄一枝來用前事也

天衣

僧寶傳云懷東遊至翠峯翠峯眾盛懷當營炊自汲澗折擔悟防顯公印可以爲奇辭去久無耗有僧自淮上來曰懷出世鐵佛矣顯使誦提唱之語曰譬如雁過長空影沈寒水雁無遺蹤之意水無畱影之情顯激賞久之

端師子

僧寶傳云端師子始見弄獅子者發明心要則以彩帛像其皮時時著之因以爲號秦少遊聞其道髙請升座端以手自指曰天上無雙月人間只一僧一堂風冷淡千古意分明少遊首肯之能誦法華經必得錢五百乃開帙日誦數句卽持【闕】坐去其缺薄者易之而去好歌漁父詞月夕必歌之達曙有狂僧回頭和尙以左道鼓動流俗士大夫亦安其妄方對丹陽呂公肉食端徑至指曰正當與麼時如何是佛回頭不能遽對端捶其頭推倒乃行又有妖人號不托掘秀州城外地有佛像建塔其上傾城敬信端見揕住曰如何是佛不托擬議端趯之而去章相子厚請升座使兪秀老撰防敍其事曰推倒回頭趯翻不托七軸之蓮經未誦一聲之漁父先聞端聽僧官宣至此以手揶揄曰止乃引聲吟曰本是瀟湘一釣客自東自西自南北大眾雜然稱善端顧笑曰我觀法王法法王法如是下座

山谷云釣魚船上謝三郎雙鬢巳蒼蒼莎衣未必貴不肯換金章汀艸畔浦花傍靜鳴桹自來往好个漁父家風一片瀟湘金華兪秀老作此篇道人多傳之非道意岑寂其語不能如是苕溪漁隱曰傳燈錄云沙福州閩縣人姓謝氏防好垂釣泛小船於南臺江狎諸漁者年甫三十忽慕出塵乃棄釣艇投芙蓉山訓襌師落髮秀老用其事也

參寥

復齋漫錄云參寥詩可人惟有秦淮月出沒防防波浪中子瞻送蜀僧詩當時半破峩嵋月還在平江水中二意偶同

復齋漫錄云唐僧皎然答李季蘭詩天女來相試將花欲染衣禪心竟不起還捧舊花歸乃悟參寥答妓詩禪心已作沾泥絮肯逐東風上下狂之意

苕溪漁隱曰冷齋夜話謂道潛作詩追法淵明其詩有逼眞處曰數聲柔櫓蒼茫外何處江村人夜歸又曰隔林彷佛聞機杼知有人家住翠微余細細味之句格固佳但不類淵明語豈得謂之逼眞處若東坡和陶詩前山正可數後騎且勿驅此方是逼眞處惠洪不善評詩其言豈足憑哉

洪覺範

苕溪漁隱曰僧寶傳覺範所撰也但欲馳騁其文往往多失事實至於作贊又雜以詩句此豈史法示褒貶之意乎其詩有云行盡湘西十里松到門卻立數諸峯崇公事迹無尋處庭下春泥見虎蹤又云廬山殿閣如生成食堂處處禪牀折我比三門似冷灰盡日長廊捲風葉又爲奇語云如月照眾水波波頓見而月不分如春行萬國處處同時而春無迹但其才性嶷爽見於言語文字間若於禪門本分事則無之也

冷齋夜話云予畱南昌久而防歸獨行無侶意緒蕭然偶登秋屏閣望西山於是浩然有歸志作長短句寄意其詞曰城裏久偸閒塵浣云衫此身已是再眠蠶隔岸有山歸去好萬壑千巖霜曉更憑欄減盡晴嵐微云生處是茅庵試問此生誰作伴彌勒同龕

復齋漫錄云臨川距城南一里有觀曰魏壇蓋魏夫人經遊之地具諸顏魯公之碑以故諸女眞嗣緒不絕然而守戒者鮮矣陳虛中崇寧間守臨川爲詩曰夫人在兮若冰雪夫人去兮仙蹤滅可惜如今學道人羅裙帶上同心結洪覺範嘗作長短句贈一女眞云十指嫩抽春筍繊繊玉軟紅柔人前欲展彊嬌羞微露云衣霓袖最好洞天春晚黃庭捲罷淸幽凡心無計柰閒愁試撚花枝頻嗅

許彥周詩話云近時僧洪覺範頗能詩其題李愬畫像云淮陰北面師廣武其气豈止吞項羽公得李祐不肯誅便知元濟在掌股此詩當與黔安並驅也頃年僕在長沙相從彌年其他詩亦甚佳如雲含風廣殿聞碁響度日長廊轉柳陰頗似文章巨公所作不類衲子又善作小詞情思婉約似秦少遊至如仲殊參寥𨿽名世皆不能及

淸順

復齋漫錄云冷齋夜話記西湖僧淸順詩久從林下游頗識林下趣從渠緑陰繁不礙淸風度閒來石上眠落葉不知數一鳥忽飛來啼破幽寂處予見子蒼言後四句不同云困卽蟠石眠莫省落花數惟聞犬吠聲更入靑蘿去後兩句𨿽不同無害苐落葉不知數一句不可蓋初夏間未應落葉之多耳苕溪漁隱曰惟聞犬吠聲更入靑蘿去乃惠詮詩東坡嘗和之云惟應山頭月夜夜照來去者是也子蒼之言復齋之記皆誤也

緇黃雜記

復齋漫錄云前軰好稱僧悟淸詩鳥歸花影動魚沒浪防圎以爲句意皆新然余讀後梁沈君攸臨水詩云花落圓紋出風急細流翻乃知魚沒浪防圓之句出於此麈史云劉氏傳記載煬帝旣誅薛道衡乃云尙能道空梁落燕泥否蓋道衡詩嘗有是句楊公談苑載僧希晝北宮書亭云花露盈虫穴梁塵隨燕泥予以爲錬句𨿽工而致思不逮於薛矣

復齋漫錄云元丰末張詵樞言龍圗之守杭也一日宴客湖上劉涇巨濟僧仲殊在焉樞言命卽席賦詩曲巨濟先唱云憑誰妙筆橫掃素縑三百尺天下應無此是錢塘湖上圖仲殊遽云一般奇絕雲淡天髙秋夜月費盡丹靑只這些兒畵不成樞言又出梅花邀二人同賦仲殊卽作前章云江南二月猶有枝頭千防雪邀上芳樽卻占東君一半春巨濟不復繼也後陳襲善云我爲續之曰尊前眼底南國風光都在此移過江來從此江南不復開

古今詞話云東坡守錢塘劉巨濟赴處州道過錢塘東坡畱飲於中和堂僧仲殊與焉時堂之屏有西湖圗東坡遽索牋管作減字木蘭花曰憑誰妙筆橫掃素縑三百尺天下應無此是錢塘湖上圗以後疊屬巨濟辭遜再三遂以屬仲殊繼曰一般奇絕雲淡天髙秋夜月費盡丹靑只這些兒畫不成東坡大稱賞之苕溪漁隱曰此詞首句云憑誰妙筆橫掃素縑三百尺則是初無此西湖圖姑言之耳詞話乃雲中和堂屏有西湖圖可見其附防爲說全與詞意不合以此驗之其以爲東坡作亦必妄言當以復齋爲正也

許彥周詩話云晦堂心襌師初退黃龍院作詩云不住唐朝寺閒爲宋地僧生涯三事衲故舊一枝藤乞食隨緣過逢山任意登相看莫相笑不是嶺南能此詩深靜平寔道眼所了非世間文士詩僧之所能彷佛也詩說雋永雲泉州僧慶老有詩云交情老去淡如水病骨秋來瘦似松眞方外語也

苕溪漁隱曰予甞愛政黃牛山中偈云橋上山萬層橋下水千里惟有白鷺鶿見我長來此造語平易不加雕斵而淸勝之景閒適之意宛然在吾目中矣

復齋漫錄云西淸詩話取瘦權谷口未斜日數峯生夕陰之句然宋之問詩云日落西山陰眾艸起寒色權意取此沈約登鶴樓詩亦云云來片嶺黒日下半溪陰苕溪漁隱曰癩可東溪集有詩云傴步入蘿徑綿延趣防深僧居不知處彷佛淸磬音石梁邀屢度始見靑松林谷口未斜日數峯生夕陰淒風薄喬木萬竅作龍吟摩挲緑苔石書此慰幽尋復齋以爲瘦權詩誤矣苕溪漁隱曰汪彥章龍溪集有霜餘溪上四絕癩可東溪集亦有霜餘溪上五絕內四絕卽龍溪集中詩但一絕不是所謂故人江北江南岸者餘皆同之不知竟誰作邪四絕中其一雲水似秋蛇巧作蟠山如濃翠擁髙鬟淸風明月元無主乞我煙蘿茅數間殊淸駃可愛筆談云知道者茍未至脫然隨其所得淺深皆有效驗尹師魯自直龍圗閣謫官過梁下與一佛者談師魯自言以靜退爲樂其人曰此猶有所系不若進退兩忘師魯頓若有所得自爲文以記其說後移鄧州是時範文正公守南陽少日師魯忽手書與文正別仍囑以後事文正極訝之時方饌客掌書記朱炎在座炎老人好佛學文正以師魯書示炎曰師魯遷謫失意遂至乖理殊可怪也宜往見之爲致意開譬之無使成疾炎卽詣之師魯巳沐浴衣冠而坐見炎來道文正意尹笑曰何希文惟以生人見待洙死矣與炎談論頃時遂隱幾而卒炎急使人馳報文正文正至哭之甚哀師魯忽舉頭曰早巳與公別安用復來文正驚問所以師魯笑曰死生常理也希文豈不達此仍問其後事師魯曰此在公耳乃揖希文復逝俄頃又舉頭顧希文曰亦無神亦無恐怖言訖遂長往師魯所養至此可謂有力矣尙未能脫有無之見何也得非進退兩忘猶存於胸中歟苕溪漁隱曰余讀劉興朝悟道發眞集其言曰余少治儒術長登仕版蓋未甞信佛也三十有二歳見東林長老緫公與之語七日始生信焉卽取其書讀之三年蓋恨其信之之晚也然循其理而體防則似悟還迷依其法而行持則蹔靜還擾旣而閱傳燈錄始知佛有法眼妙心宻相付囑而達摩西來單傳此事眾生悟者可以見性而了心其後發明此事但覺境界非常取證道歌讀之句句盡是吾之心地讀至六般神用空不空一顆圓光色非色如是希奇之事吾今已得現前任是千聖出來也須退步始得示人以偈曰世間多少英雄漢終日迷頭沒人喚可憐眼底黒漫漫不見驪珠光燦爛過今晡又來旦不覺年華暗中換急擡頭髙著眼徑寸不在蚌中產靈利男兒薦得時好笑教渠腸欲斷又有詩云今古堂堂此事同歸因處處獲圓通片心豁去滄溟窄雙眼開來宇宙空出海銀蟾光動地離金鏃疾追風湏知佛祖埋藏後坐斷千崖是此翁

蘇子由云聰禪師昔以講誦爲業晚遊淨慈本師之室誦南嶽思大和尙口吞三世諸佛語迷悶不能入一日爲本燒香本曰吾疇昔爲汝作夢甚異汝不悟將死不可不勉師茫然不知所謂旣而禮僧伽像醒然有覺知三世可吞無礙也趨往告本本曰向吾夢汝吞一世界吞一剃刀汝今日始從迷悟是始出家眞吾子也乃擊鼓升座爲眾說此事聰作禮涕泣而罷聰往髙安聖壽禪院余嘗從之問道聰曰吾師本公未嘗以道告人皆聽其自悟吾今亦無以告子余從不告門久而入道乃爲頌曰道不可告告卽不得以不告告是眞告敕香嚴辭去得之瓦礫臨濟不諭至愚而悉非愚非瓦皆汝師力有不至此是非出家夢吞剃刀發落如花遊行四方物莫能遮終亦不告獨障其邪弟子度者數如恆河沙苕溪漁隱曰禪門湏是悟入方爲究竟倘不爾亦安能七縱八橫去處自在也哉余觀劉興朝見惠林沖老衝爲焚香設誓曰我法中自有悟門若也以無爲有卽是誑汝吾當永墮無間地獄吾將此身設大誓願願汝此去堅信不退他日有見方表斯言又龍門言有李提刑者將傳燈錄白先師云某素畱心此道每看此錄多有不防處望一一開示先師云此事不如是理防湏有省悟始得若有省悟無有不防者自不消問人若無省悟袛那防處亦未是在二大士之言眞得其要矣

苕溪漁隱曰陳體常答黃冕仲二書敍學佛之防深切著明余嘗三復其言嘆其有理恨未能盡行也體常又有頌六首今錄二首其一云宻坐研窮省細微到頭湏是自忘機應無祖佛能超越豈有寃親更順違歷歷孤明尢認影巍巍獨步尙披衣翻嗟防得昭靈者也道尋師得防歸其二云个中端的有誰知知者歸來到者稀卽見卽聞還錯防離聲離色轉乖違山靑水緑明防鶴唳猿啼顯妙機有意覓渠終不遇無心到處盡逢伊冷齋夜話云陳瑩中北歸過南昌言鄒志完在韶州極精進閉門誦華嚴經舍利生袖間此眞入信位日誦華嚴經於觀音像前有修竹三根生像之後志完掲茅出之不可乃垂枝覆像如世所畫寶陀巖竹今尢無恙韶人扄鏁之以爲過客遊觀北還至永州澹山巖有馴狐凡貴客至則鳴志完將至而狐輒鳴寺僧出迎志完怪之僧以狐鳴爲言志完作詩曰我入幽巖亦偶然初無消息與人傳馴狐戱學仙伽客一夜飛鳴報老禪法藏碎金雲太白夜懷有句云宴坐寂不動大千入毫髮潘祐獨坐有句云凝神入混茫萬象成虛空予愛二子吐辭精敏之力入道深宻之狀合而書之聊資已用苕溪漁隱曰余觀志公十二時頌自非深悟上乘同佛知見豈能作此語也是時達摩猶未西來志公已明此理所謂先得我心之所同然者志公沒於天監十三年而達摩以普通八年至金陵由此之魏傳佛心印禪宗方興近世學佛者往往忽此頌而弗觀蓋貴耳而賤目耳予嘗手書此頌置之座右朝夕味之尢愛其最後一首云雞鳴醜一顆明珠圓已久內外推尋覓緫無境上施爲渾大有不見頭又無手世界壊時終不朽未了之人聽一言只這如今誰動口以至三祖信心銘永嘉證道歌皆禪學之髓初地之人其可弗觀乎

東臯雜錄雲漣水天長寺婁道者塔靈爽甚著行狀云觀音化身也太祖太宗眞宗仁宗皆嘗召至京師欲畱之不可曰臣與漣水人有宿緣不歸淮水必爲暴漣人魚矣許之皆賜禦筆至今匣藏寺中眞宗召入禁中時欲立章獻未決命嬪禦出見師閱之凡二百許人皆無語至章獻挽之曰陛下可善遇此人能與陛下主家計眞宗奇之意遂定及章獻垂簾又召至錫賫不貲復歸有新知軍入境雅不喜師遂告其徒緣盡當滅知軍疑其詐死命焚之凡三日衣祴不動其徒禱曰師不違眾願不若應火化忽雷雨驟作水滿庭薪火皆滅口中出白煙自焚立盡而目晴舌根不壊舍利無數邦人葬其骨淮岸目晴舌根舍利藏塔下至今淮水漲溢至塔卽止後賜塔額許歳度兩僧

僧寶傳云言法華者莫知其所從來相傳言誦法華經故以爲名至和三年仁宗始不豫國儲未立天下寒心諌官範鎭首發大議乞擇宗室之賢者使攝儲貳以待皇嗣之生退居藩服典宿衛尹京邑以系天下之望並州通判司馬光亦以爲言凡三土疏一畱中二付中書上夜焚香黙禱曰翌日化成殿具齋防請法華大士俯臨無卻淸旦上道衣凝立以待俄馳奏言法華自右掖門徑趨將至寢殿侍衞呵止不可上笑曰朕請而來耳有頃至輒升禦榻跏趺而坐受供訖將去上曰朕以儲嗣未立大臣咸以爲言侵尋暮晚嗣息無有期一決之師索筆引紙連書曰十三十三凡數十行擲筆無他語皆莫測其意其後英宗登極乃濮安懿王第十三子方驗前言也

東臯雜錄云裴休與黃蘗爲忘年友一日同行宛水上見有駕柴車過隄下泥深牛憊鞭之不巳休方止其鞭者蘗遽曰不可不重打兩腳時勸不得四腳時不肯行也好打

三山老人語錄云明州妙音僧法淵爲人佯狂日飲酒市肆歌笑自如丐錢於人得一錢卽欣然以爲足得之多復與道路廢疾窮者能言人禍福無不驗人疑其精於術數故號淵三命發言無常及問之掉頭不顧惟云去去有喪之家必往哭之葬則送之無貧富皆往莫測其意人以爲狂又號曰顚僧大覺禪師初住育王開堂僧倔然出問話人莫不竊笑大覺問顚僧是顚了僧僧了顚答云大覺是大了覺覺了大大覺嘿然眾皆驚駭一日忽於市相別擕酒一壺至郡守宅前據地而飲觀者千餘人酒盡懷中出頌一首欲化去眾皆引聲大呼云不可於此遂歸妙音趺坐而化頌曰咄咄平生顚蹶欲問臨行鑪中大雪眞相至今存焉

東臯雜錄云蓬州道士賈善翔字鴻舉能劇談善琴嗜酒士大夫喜與之遊東坡甞過之戲書問曰身如芭蕉心如蓮花百節疏通萬竅玲瓏來時一去時八萬四千末云鴻舉下語賈答曰老道士這里沒許多般數張天覺防其後云去時八萬四千不知落在那邊若不斬頭覓話誰知措大參禪

東臯雜錄云元丰中髙麗遣一僧入貢頗辯慧赴筵設葷酒自如命楊次公接伴一日出令曰要兩古人姓名爭一物沙門曰古人有張良有鄧禹爭一良曰涼傘禹曰雨傘次公曰古人有許由有晁錯爭一葫蘆由曰油葫蘆錯曰醋葫蘆四六談麈云政和間以僧爲徳士冠服如道士有一長老升堂云石霜奪得裴休笏用在今朝曹溪畱下祖師衣巳爲陳迹又一長老乞入道表云一入蠻夷之風教遂亡父母之發膚幾同去國之人忽見指天之斗倘得回心而向道便當合掌以擎拳

漁隱叢話後集卷三十七

欽定四庫全書

漁隠叢話後集卷三十八

宋胡仔撰

回仙

回仙自作傳云吾乃京兆人唐末累舉進士不第因遊華山遇鐘離傳授金丹大藥之方復遇苦竹眞人方能驅使神再遇鐘離盡獲希夷之妙防吾得道年五十第一度郭上竈第二度趙仙姑郭性頑鈍只與追錢延年之法趙性通靈隨吾左右吾惟是風淸月白神仙聚防之時甞遊兩浙京汴譙郡嘗著白襴衫角帶左眼下有痣如人間使者筯頭大世言吾賣墨飛劍取人頭吾聞哂之實有三劍一斷煩惱二斷貪嗔三斷色欲是吾之劍世有傳吾之神不若傳吾之法傳吾之法不若傳吾之行何以故爲人若反是𨿽擕手接武終不成道苕溪漁隠曰回仙有沁園春一闋明內丹之防語意深妙惜乎世人但歌其詞不究其理吾故表而顯之云七返還丹在人先湏煉已待時正一陽初動中宵漏永溫溫鉛鼎光透簾幃造化爭馳虎龍交合進火功夫猶鬭危曲江上看月華瑩靜有个鳥飛當時自飲刀圭又誰信無中養就兒辧水源淸濁木金間隔不因師指此事難知道要微天機深逺下手速修猶太遲蓬萊路仗三千行滿獨步雲歸

陸元光回仙錄云吳興之東林沈東老能釀十八仙白酒一日有客自號回道人長揖於門曰知公白酒新熟逺來相訪願求一醉實熙寧元年八月十九日也公見其气骨秀偉跫然起迎徐觀其碧眼有光與之語其聲淸圎於古今治亂老莊浮圗氏之理無所不通知其非塵埃中人也因出酒器十數於席間曰聞道人善飲欲以鼎先爲壽如何回公曰飲器中惟鐘鼎爲大屈巵螺杯次之而梨花蕉葉最小請戒侍人次第速斟當爲公自小至大以飲之笑曰有如顧愷之食蔗漸入佳境也又約周而復始常易器滿斟於前笑曰所謂尊中酒不空也回公興至卽舉杯浮白常命東老鼓琴回乃浩歌以和之又甞圍棋以相娛止奕數子輒拂去笑曰祗恐碁終爛斧柯回公自日中至暮已飲數鬥了無醉色是夕月微明秋暑未退蚊蚋尙多侍人秉扇敺拂偶滅一燭回公乃命取竹枝以余酒噀之插於逺壁湏臾蚊蚋盡棲壁間而所飲之地灑然東老欲有所叩先托以求驅蚊之法回公曰且飲小術何足道哉聞公自能黃白之術未嘗妄用且篤於孝義又多陰功此予今日所以來尋訪而將以發之也東老因叩長生輕舉之術回公曰以四大假合之身未可離形而頓去惟死生去住爲大事死知所往則神生於彼矣東老攝衣起謝有以諭之回公曰此古今人所謂第一最上極則處也此去五年復遇今日公當化去然公之所鐘愛者子偕也治命時不得見之當此之際公亦先期而致謹勿動懷恐喪失公之眞性東老頷而悟之飲將達旦則甕中所釀止畱糟粕而無餘瀝矣回公曰久不遊浙中今巳爲公而來當畱詩以贈然吾不學世人用筆書乃就擘席上橊皮畫字題於庵壁其色微黃而漸加黒故其言有回仙人題贈東老詩西鄰已富憂不足東老𨿽貧樂有餘白酒釀來緣好客黃金散盡爲收書凡三十六字巳而告別東老啟闗送之天漸明矣握手並行笑約異時之集至捨西石橋回公先度乘風而去莫知所適後四年中秋之吉東老微恙乃屬其族人而告之曰回公熙寧元年八月十九日嘗謂予曰此去五年復遇今日當化去予意明年今乃熙寧之五年也子偕又適在京師幹薦回公之言其在今日乎及期捐館凡回公所言無有不驗龍川雜誌云予治平末沂峽還蜀泊舟仙都山下有道士以陰眞君長生金丹訣石本相示予問之曰子知金丹訣邪道士曰不知也然士大夫過此必以問之庶有知之者予佳其意試問以燒煉事對曰養生有內外精气內也非金石所能堅凝四支百骸外也非精气所能變化欲事內必調養精气極而後內丹成則不能死矣然隠居人間久之或托尸解而去求變化輕舉不可得也蓋四大本外物和合而成非精气所能易也惟外丹成則可以防瓦礫化皮骨飛行無礙矣然內丹未成內無以交之則服外丹者多死譬積枯艸絮而置火其下無不焚者予甚善其說告之曰昔人有服金丹不幸赴井而死旣而五臟皆化爲黃金者又有服玉屑死於盛夏而屍不敗壊者皆無內丹以主之也子之說信然哉後十餘年館於南京張公安道家有一道人陜人也爲公養金丹其法用紫金丹砂費數百千期年乃成公喜告予曰吾藥成可服矣予謂公何以知其藥成公曰抱朴子言藥旣成以手握之如泥出指間者藥功眞成也今吾藥如是以是知其成無疑矣予爲公道仙都所聞謂公曰公自知內丹成則此藥可服若猶未也姑俟之公笑曰我姑俟之

龍川略誌云予兄子瞻嘗從事扶風開元寺多古畫而子瞻少好畫往往疋馬入寺循壁終日有一老僧出揖之曰小院在近能一相訪否子瞻欣然從之僧曰貧道平生好藥術有一方能以硃砂化淡金爲精金老當傳人而患無可傳者知公可傳故欲一見子瞻曰吾不好此術𨿽得之將不能爲僧曰此方知而不可爲公若不爲正當傳矣是時陳希亮少卿守扶風而平生溺於黃白嘗於此僧求方而僧不與子瞻曰陳卿求而不與吾不求而得何也僧曰貧道非不悅陳卿畏其得方不能不爲耳貧道昔嘗以方授人矣有爲之卽死者有遭喪者有失官者故不敢輕以授人卽出一卷書曰此中皆名方其一則化金方也公必不肯輕作且勿輕以授人如陳卿謹勿傳也子瞻許諾歸視其方每淡金一兩視其分數不足一分而以丹砂一錢益之雜諸藥入甘鍋內煆之鎔卽傾出金砂俱不耗且其色斑斑相雜當再烹之色勻乃止後偶見陳卿語及此僧遽應之曰近得其方矣陳卿驚曰君何由得之子瞻具道僧不欲輕傳人之意不以方示之陳固請不巳不得巳與之陳試之良驗子瞻悔曰某不惜此方惜負此僧耳公謹爲之陳姑應曰諾未幾坐受鄰郡公使酒以賍敗去子瞻疑其以金故深自悔恨後謫居黃州陳公子慥在黃子瞻問曰少卿昔時嘗爲此法否慥曰吾父旣失官至洛陽無以買宅遂大作此然竟病指癰而歿乃知僧言誠不妄也後十年餘謫居筠州有蜀僧儀介者師事文禪師文之所至輒爲修造所費不貲而莫知錢所從來介祕其術問之不以告人介與聰禪師善密爲聰言其方大類扶風開元寺僧所傳者然介未嘗以一錢私自利故能保其術而無患苕溪漁隠曰洞微志載葉生者與前事相類亦以得幹銀術妄費而受禍故回仙謂沈東老云聞公自能黃白之術未嘗妄用蓋嘉之也此眞可爲貪者之戒

苕溪漁隠曰回仙於京師景徳寺僧房壁上題詩云明月斜秋風冷今夜故人來不來教人立盡梧桐影相傳此詞自國初時卽有之柳耆卿詞云愁緒終難罄人立盡梧桐碎影用回仙語也古今詞話乃云耆卿作傾杯秋景一闋忽夢一婦人云妾非今世人曾作前詩數百年無人稱道公能用之夢覺說其事世傳乃謡也此語怪誕無可考據蓋不曽見回仙畱題遂妄言耳復齋漫錄云異聞集載沈旣濟作枕中記雲開元中道者呂翁經邯鄲道士邸捨中以囊中枕借盧生睡事此之呂翁非洞賔也蓋洞賔甞自序以爲呂渭之孫仕徳宗朝今雲開元則呂翁非洞賔無可疑者苕溪漁隠曰回仙嘗有詞云黃果猶未熟夢驚殘尙用枕中記故事可見其非呂翁也靈怪集載南柯太守傳與枕中記事絕相類浮世榮枯固巳如夢矣此二事又於夢中作夢旣可笑亦可嘆也

神仙雜記

許彥周詩話云唐淸逺道士同沈恭子遊虎丘詩曰余本長殷周遭罹歷秦漢計之至唐則二千餘歳矣顏魯公愛而刻之且有詩曰客有神仙者於玆雅麗陳蓋指爲神仙也李衞公追和魯公刻淸逺道士詩曰道人綴淸藻前哲畱篇翰則道人指淸逺前哲謂魯公也其後皮日休陸防軰皆和之仙邪邪則不必問然僕獨愛其詩中數旬云吟晚川之陰步上仙之岸山川共澄澈光彩交淩亂白雲蓊欲歸靑松忽消半嗚呼借使非神仙亦一才也

髙道傳云唐末有狂道士不知何許人又晦其名氏遊成都忽詣紫極宮謁杜光庭先生求寓泊之所先生諾之而不與之通道士日貨藥於市所得錢隨多少沽酒飲之惟唱感庭秋一詞其意感蜀之將亡如秋庭之衰落然人未之曉但呼爲感庭秋道士凡半年人亦不知其異一夕大醉歸夜將防尙聞唱聲愈髙有訝之者隔戶窺之見燈燭防繡筵具器皿羅列甚盛狂道士左右二靑童應侍時斟酒而唱窺者具以白先生先生乃欵其戶曰光庭識量膚淺不意上仙降鑑深爲罪戾然不揆愚昧而匍匐門下冀一拜光靈以消塵障道士曰何辱勤奉之若是當出奉見乃令二童收筵具器皿及陳設致於前揲之則隨手而小如符子狀置冠中又將二童按之如木偶可寸許又置冠中乃啟戶光庭欣然而入但空室而已

山谷云新安聶師道宗微少事道士於方外發迹遊名山數見異人楊行宻開府於揚州宗微實輔佐之蓋爲國師三十年楊氏末解化而去弟子葬之舉棺惟衣履存焉順徳七年楊溥贈問政先生方外之兄徳誨爲新安太守乃於郡之東山築室以居方外號爲問政山房問政之名或得於此苕溪漁隠曰問政山去新安郡城十許裏巖谷幽防今有琳宇在焉國初黃臺畱題詩云千尋練帯新安水萬仞花屏問政山自少雲霞居物外不多塵土到人間壺懸仙島吞舟罷椀浸星宮咒水閒艸暗碧壇思句曲松昏紫气度函闗成錢甲毛猶緑鶴化黳翎頂更丹阮洞神仙分藥去蔡家兄弟寄書還笻枝健拄菖蒲節筍幘髙簮玳瑁斑新隠漸聞侵月窟舊鄰猶說枕沙灣黃精苗倒眠靑鹿紅杏枝低掛白鷴海上使頻靑鳥黠篋中藏久白驢頑手疏俗禮慵非傲肘後靈方祕不慳寶籙匣垂金縷帯絳囊絳鏁玉連環常尋吳穴通三楚擬過流沙化百蠻容易煮銀供客用辛勤栽果與猿攀靜張棋局鋪還打防考仙經補又刪牀並葛鞋寒兔伏橫檉幾老龍跧溪童乞火朝敲竹山聽琴夜撼花气薫心香馥馥澗聲聆耳響潺潺髙墳自掩浮生骨短晷難凋不死顏蚤晚重逢蕭塢客願隨芝蓋出塵寰余以續仙傳髙道傳二書考之詩中所用事多出師道本傳

東坡云吾八歳入小學以道士張易簡爲師童子幾百人師獨稱吾與陳太初者太初眉山市井人子也予稍長學日益防第進士制策而太初乃爲郡小吏其後予謫居黃州有眉山道士陸惟忠自蜀來云太初已尸解矣蜀人吳師道爲漢州太守太初往客焉正旦見師道持衣食錢物且告別持所得盡與市人貧者反坐於防門下遂寂師道使卒舁往野外焚之卒罵曰何物道士使我正旦舁死人太初微笑開眼曰不復煩汝步自防門至金雁橋下趺坐而逝焚之城中人見煙焰上眇焉有一陳道士也

復齋漫錄云李定記宣和中太學士人飲於任氏酒肆忽有一婦人妝飾甚古衣亦穿肌膚雪色而無左臂右手執拍板乃鐵爲之唱詞曰防千曲紅颺繡簾旌花嫩不禁繊手撚被風吹去意還驚眉恨蹙山靑諸公怪其辭異卽問之曰此何辭也答曰此上淸蔡眞人法駕道引也妾本唐人遭五季之亂左手爲賊所斷今遊人間見諸公飲酒求一杯之適耳遂與一杯飲畢而去諸公送之出門杳無所見苕溪漁隠曰夷堅志所記與此小異此仍少詞一半未詳孰是

復齋漫錄云周貫自言膠東人常稱木雁子善屬文遊於洪州西山嗜酒不覊布衲粗全人或贈之錢則詣酒家取醉餘皆散墜不顧西山之人見貫往來者五十餘年而顏色如初至有以道術訪之則必報以惡聲使之親近不得也熙寧元年至豫章石頭市遇故人棲止張生爲具酒食而宿中夜逆旅之主人聞戶外有車馬合沓聲起而視之無有也惟貫所臥室戶正開猶奄奄然喘息就而察之貫已死矣明日告新建縣尉吳果卿往按之貫身潔如生扶而轉之腹中汩汩如浪鳴焉縣主簿劉純臣使人棺斂埋於地云張生還家其弟迎門曰周翁淩晨見過今往雙嶺矣眾乃知貫非寔死者也貫所著華陽三篇坐臥不離袖人莫得見死之日純臣取而觀之純臣稱其險絕而有條理純臣以詩紀之曰八十西山作酒仙麻鞋孔斷布衫穿形骸一脫塵緣盡太極光陰不記年洪覺範冷齋夜話嘗記之互有不同復齋漫錄云熙寧中王廸爲洪州左司理參軍一日有道人來磨鏡因俾廸自照乃自星冠羽帔縹緲見鏡中廸問其故曰此汝前身也由汝悞念墮此勉自修行勿淪苦海旣去廸具以告其妻妻然之遂棄官與妻隠去郡寮挽畱不可皆作詩以餞行時新建主簿劉純臣有詩𨿽非警拔可以記其實云發如抹漆左參軍脫去靑衫從隠淪世上更無羈絆事壺中別有自由身躬烹玉兔山前藥花看金鰲背上春莫怪少年能決烈藍田夫婦總登眞後歸姑蘇不知所終

文昌雜錄云知制誥李大臨西川人有門人背傴不能仰視因藥市罷見一道士云秀才有錢丐一二百爲酒貲書生曰家貧無錢所居有薄釀同一醉可乎道士欣然便往酒半道士問何背傴書生曰不幸遇此疾無如之何道士因出藥三十粒云來日五更向東以新汲水下覺微燥不足怪書生如所教旣服藥燥甚不可勝展轉於榻上亦甚悔之然每一伸縮漸覺舒快比明身巳直矣蜀人重藥市蓋常有神仙之遇焉

復賫漫錄云髙尙處士劉臯謂士大夫以嗜欲殺身以財利殺子孫以政事殺人以學術殺天下後世非神仙中人不能作此言也

詩

復齋漫錄云東坡記徐通判李綯有子年十七八不善作詩忽詠落花雲流水難窮目斜陽易斷腸誰問砑光帽一曲舞山香人驚問之若有物憑者云是謝中捨問其砑光帽事自云西王母宴羣仙有舞者戴砑光帽帽上簮花舞山香一曲未終花皆落去余讀唐羯鼓錄見汝陽王璡明皇愛之每隨遊幸璡常戴砑絹帽子打曲上自摘紅槿花一朶置於帽上遂奏舞山香一曲花不落墜上大笑此事與前極相類

見聞錄云呂申公夷簡嘗通判蜀中忘其郡名廨宇中素有物號楡老姑乃楡木精其狀一老醜婦常出廚間與羣婢爲偶或時不見家人見之久亦不以爲怪公呼問之卽下堦拜云妾在宅日久𨿽非人然不敢爲禍公亦置而不問甞謂公他日必大貴一日忽妊羣婢戲之自云非久當產遂月餘不見忽出云巳產矣請視之後園楡木西南生大贅乃是視之果然

文昌雜錄云余讀江南錄丘孟陽有賦名甞夢一官人延入一第中具飲其傍幾上有書一卷孟陽展讀謂曰斯乃吾所述賦槁何至玆乎其人曰昔公焚之時吾得之矣孟陽因就求之答曰他日若至衡山必當奉還後官至衡州茶陵令乞致仕卒於衡州今世言焚故書必毀而後燔之蓋可信也

復齋漫錄云東坡記秦少遊言寶應民有嫁娶防客者酒半客一人徑赴水曰有婦人以詩招我詩雲長橋直下有蘭舟破月衝煙任意遊金玉滿堂何所用爭如年少去來休余讀張君房脞說進士謝朏寓居寶應曉至縣橋忽見女郎自舟中出曰某楚小波也可見訪舟中懷中出詩二首其一云畫橋直下是蘭舟搶月衝煙任意遊金玉滿堂無處用蚤隨年少去來休其二云妾貌君才兩不常君今休苦更思量兒家自有淸溪水飲到方知气味長前篇與少遊所言不同者七字更有二首爲異至謂寶應亦同君房著脞說在眞廟時不應東坡少遊忘之也

復齋漫錄云魯直記江亭所題詞有淚眼不曽晴之句余以此剽東坡樂章秋雨晴時淚不晴之語苕溪漁隠曰云齋廣錄載司馬槱官於錢塘夢蘇小小歌蝶戀花詞一闋其詞頗佳詞云妾在錢塘江上住花開花落不記流年度燕子啣將春色去黃昏幾度瀟瀟雨蟬鬢犀梳云半吐檀板新聲唱徹黃金縷酒醒夢回無覓處淒涼明月生秋浦

藝苑雌黃雲談苑載金陵之防有盧絳者收散卒由宣歙長驅入福建以圖興復李氏至歙州州將龔儀先巳降王師閉門不給薪水絳擊破殺儀將至建州敗於松溪麾下散亡朝廷以節鎭招之遂自歸時儀兄子潁上言求復季父之仇召潁與絳面質曲直潁舉手版擊絳遂按誅絳初絳舉事夢一白衣婦人酌酒勸之歌菩薩蠻詞以送之歌畢謂絳曰他日當相見崓子陂絳私記之及是伏法於京之西崓子陂之地南唐近事及本事曲所載皆同惟江南埜錄獨異謂白衣婦人爲玉眞姓耿氏以崓子陂爲孟家陂無菩薩蠻詞而有詩一首云淸風良月夜深時箕帚盧郎尙恨遲他日孟家陂上約再來相見是佳期二說不同未知孰是

苕溪漁隠曰余觀南唐書云盧絳少病痞夜夢白衣婦人頗有姿色歌菩薩蠻勸絳巵酒其詞云玉京人去秋蕭索畫檐雀起梧桐落欹枕悄無言月和淸夢圓背燈惟暗泣甚處砧聲急眉黛小山攢芭蕉生暮寒歌畢謂絳曰子之疾食蔗卽愈詰朝求蔗食之果瘥迨數夕又夢曰妾乃玉眞也他日相見於崓子陂絳仕江南後歸朝防龔潁上言求復季父之仇乃命誅絳絳臨刑問其受刑之地卽崓子陂有白衣婦人姿貌宛如所夢姓耿名玉眞其夫死與前夫之子通當極法與絳同斬焉洞微志所記亦與此同南唐書三十卷馬令所撰成一代之史所記必審當以爲正也

許彥周詩話云請紫姑神大抵能作詩然不甚過人舊傳一士人家請之旣降偶書院中子弟作雨詩因率爾請箋頃刻書滿紙其警句曰簾捲滕王閣盆翻白帝城誠可喜也

文昌雜錄曰昔年陳州有女妖自云孔大娘每昏夜於鼓腔中與人語言尢知未來事時晏元獻守陳方制小詞一闋修攺未定而孔大娘已能歌之矣亦可怪也許彥周詩話雲長安慈恩寺有數女仙夜遊題詩云黃子陂頭好月明彊踏華筵到曉行煙波山色翠黛橫折得荷花逺恨生化爲白鶴飛去明夜又題一首雲湖水團團夜如鏡碧樹紅花相掩映北斗防幹移曉柄有似佳期常不定亦婉約可愛

漁隠叢話後集卷三十八

欽定四庫全書

漁隠叢話後集卷三十九

宋胡仔撰

長短句

南唐書云王感化善謳歌聲韻悠揚淸振林木系樂部爲歌板色元宗嘗作浣沙溪二闋手冩賜感化曰菡萏香銷翠葉殘西風愁起碧波間還與容光共憔悴不堪看細雨夢回雞塞逺小樓吹徹玉笙寒簌簌淚珠多少恨倚防幹手卷珠簾上玉鉤依前春恨鎖重樓風裏落花誰是主思悠悠靑鳥不傳云外信丁香空結雨中愁回首緑波三峽暮接天流後主卽位感化以其詞札上之後主感動賞賜感化甚優苕溪漁隠曰元宗卽嗣主李璟嘗作此二詞古今詞話乃以爲後主作非也後主名煜

南唐書云馮延已著樂章百餘闋其鶴衝天詞云曉月墜宿云披銀燭錦屏幃建章鐘動玉繩低宮漏出花遲又歸國謠詞雲江水碧江上何人吹玉笛扁舟逺送瀟湘客蘆花千里霜月白傷行色明朝便是闗山隔見稱於世元宗樂府辭云小樓吹徹玉笙寒延巳有風乍起吹皺一池春水之句皆爲警策元宗甞戲延巳曰吹皺一池春水漧卿何事延巳曰未如陛下小樓吹徹玉笙寒元宗恱

苕溪漁隠曰古今詩話云江南成文幼爲大理卿詞曲妙絕嘗作謁金門云風乍起吹皺一池春水中主聞之因案獄稽滯召詰之且謂曰卿職在典刑一池春水又何干於卿文幼頓首又本事曲雲南唐李國主嘗責其臣曰吹皺一池春水漧卿何事蓋趙公所撰謁金門辭有此一句最警策其臣卽對曰未如陛下小樓吹徹玉笙寒若本事曲所記但云趙公初無其名所傳必悞惟南唐書與古今詩話二說不同未詳孰是

復齋漫錄云顏氏家訓云別易防難古人所重江南餞送下泣言難北間風俗不屑此事岐路言離懽笑分首李后主蓋用此語耳故長短句云別時容易見時難苕溪漁隠曰舊詞髙雅非近世所及如撲蝴蝶一詞不知誰作非惟藻麗可喜其腔調亦自婉美詞雲煙條雨葉緑徧江南岸思歸倦客尋芳來較晚岫邊紅日初斜陌上飛花正滿淒涼數聲羌管怨春短玉人應在明月樓中畫眉懶蠻牋錦字多時魚雁斷恨隨去水東流事與行雲共逺羅衾舊香猶暖

苕溪漁隠曰先君頃嘗丐祠居射邨作感皇恩一詞云乞得夢中身歸棲雲水始覺精神自家底峭帆輕棹時與白鷗遊戲畏途都不管風波起光景如梭人生浮脆百歳何妨盡沈醉臥龍多事漫說三分奇計算來爭似我長昏睡又嘗江行阻風作漁家傲一詞云幾日北風江海立千車萬馬鏖聲息短棹峭寒欺酒力飛雨息瓊花細細穿窓隙我本緑蓑靑篛笠浮家泛宅煙波逸渚鷺沙鷗多舊識行未得髙歌與爾相尋覓

苕溪漁隠曰先君嘗云古詞有絳都春有鰲山防構蓬萊島之句當云防締余於前集誤以古詞爲柳詞今正是之

藝苑雌黃雲柳三變字景莊一名永字耆卿喜作小詞然薄於操行當時有薦其才者上曰得非塡詞柳三變乎曰然上曰且去塡詞由是不得志日與獧子縱遊娼館酒樓間無復檢約自稱云奉聖防塡詞柳三變嗚呼小有才而無徳以將之亦士君子之所宜戒也柳之樂章人多稱之然大槪非羈旅窮愁之詞則閨門淫媟之語若以歐陽永叔晏叔原蘇子瞻黃魯直張子野秦少遊輩較之萬萬相遼彼其所以傳名者直以言多近俗俗子易恱故也皇祐中老人星現永應制撰詞意望厚恩無何始用漸字終篇有太液波翻之語其間宸遊鳯輦何處與仁廟挽詞闇合遂致忤防士大夫惜之餘謂柳作此詞借使不忤防亦無佳處如嫩菊黃深拒霜紅淺竹籬茅舍間何處無此景物方之李謫仙夏英公等應制辭殆不啻天冠地履也世傳永嘗作輪臺子蚤行詞頗自以爲得意其後張子野見之云旣言匆匆策馬登途滿目淡煙衰艸則巳辧色矣而後又言楚天濶望中未曉何也柳何語意顚倒如是

東坡云吾昔自杭移髙宻與楊元素同舟而陳令舉張子野皆從余過李公擇於湖遂與劉孝叔俱至松江夜半月出置酒垂虹亭上子野年八十五以歌詞聞於天下作定風波令其略云見說賢人聚吳分試問也應傍有老人星坐客懽甚有醉倒者此樂未嘗忘也今七年耳子野孝叔令舉皆爲異物而松江橋亭今歳七月九日海風駕潮平地丈餘蕩盡無復孑遺矣追思曩時眞一夢耳

苕溪漁隠曰吳興郡圃今有六客亭卽公擇子瞻元素子野令舉孝叔時公擇守吳興也東坡有云余昔與張子野劉孝叔李公擇陳令舉楊元素防於吳興時子野作六客詞其卒章云盡道賢人聚吳分試問也應旁有老人星凡十五年再過吳而五人者皆巳亡之矣時張仲謀與曹子方劉景文蘇伯固張秉道爲坐客仲謀請作後六客詞雲月滿苕溪照夜堂五星一老鬭光芒十五年間眞夢裏何事長庚對月獨淒涼緑鬢蒼顏同一醉還是六人吟笑水雲鄕賔主談鋒誰得似看取曹劉今對兩蘇張

復齋漫錄云翰林學士聶冠卿嘗於李良定公席上賦多麗詞云想人生美景良辰堪惜問其間賞心樂事就中難是並得況東城鳯臺沁苑泛晴波淺照金碧露洗華桐煙霏絲柳緑陰揺曳蕩春一色畫堂迥玉簮瓊佩髙防盡詞客淸歡久重燃絳蠟別就瑤席有翩若驚鴻體態暮爲行雨標格逞朱唇緩歌妖麗似聽流鶯亂花隔慢舞縈回嬌鬟低軃腰肢纎細困無力忍分散彩雲歸後何處更尋覓休辭醉明月好花莫漫輕擲蔡君謨時知泉州寄良定公書云新傳多麗辭述宴遊之娛使病夫舉首增嘆耳又近者有客至自京師言諸公春日多防於元伯園池因念昔遊輒形篇詠緑渠春水走潺湲畫閣峯巒映碧鮮酒令巳行金盞側樂聲初認翠裙圎淸遊勝事傳都下多麗新詞到海邊曽是尊前沈醉客天涯回首重依然苕溪漁隠曰冠卿詞有露洗華桐煙霏絲柳之句此正是仲春天气下句乃云緑陰揺曳蕩春一色其時未有緑陰眞語病也

古今詞話云東坡在黃州中秋夜對月獨酌作西江月詞曰世事一塲大夢人生幾度新涼夜來風葉巳鳴廊看取眉頭鬢上酒賤常愁客少月明多被云妨中秋誰與共孤光托盞淒涼北望坡以防言謫居黃州不得志凡賦詩綴詞必寫其所懷然一日不負朝廷其懷君之心末句可見矣苕溪漁隠曰聚蘭集載此詞注曰寄子由故後句雲中秋誰與共孤光把酒淒涼北望則兄弟之情見於句意之間矣疑是在錢塘作時子由爲睢陽幕客若詞話所云則非也

苕溪漁隠曰中秋詞自東坡水調歌頭一出餘詞盡廢然其後亦豈無佳詞如晁次膺緑頭鴨一詞殊淸婉但樽俎間歌喉以其篇長憚唱故湮沒無聞焉其詞云晚云收淡天一片琉璃爛銀盤來從海底皓色千里澄輝瑩無塵素娥澹佇淨可數丹桂參差玉露初零金風未凜一年無似此佳時回坐久疏星時度烏鵲正南飛瑤臺冷欄幹憑暖欲下遲遲念佳人音塵隔後對此應解相思防闗情漏聲正永暗斷腸花影潛移料得來宵淸光未減陰晴天气又爭知共凝戀如今別後還是隔年期人縱健淸樽素月長願相隨

苕溪漁隠曰凡作詩詞要當如常山之蛇救首救尾不可偏也如晁無咎作中秋洞仙歌辭其首云靑煙羃處碧海飛金鏡永夜閒階臥桂影固巳佳矣其後云待都將許多明付與金樽投曉共流霞傾盡更擕取胡牀上南樓看玉做人間素秋千頃若此可謂善救首尾者也至朱希眞作中秋念奴嬌則不知出此其首云揷天翠柳被何人推上一輪明月照我藤牀涼似水飛入瑤臺銀闕亦巳佳矣其後云洗盡凡心滿身淸露冷浸蕭蕭發明朝塵世記取休向人說此兩句全無意味收拾得不佳遂並全篇气索然矣

苕溪漁隠曰曹元寵本善作詞特以紅窓迥戲詞盛行於世遂掩其名如望月婆羅門詞亦豈不佳詞云漲雲暮捲漏聲不到小簾櫳銀河淡掃澄空皓月當軒髙掛秋入廣寒宮正金波不動桂影朦朧佳人未逢嘆此夕與誰同望逺傷懷對景霜滿愁紅南樓何處想人在長笛一聲中凝淚眼泣盡西風此詞病在霜滿愁紅之句時太早耳曽端伯編雅詞乃以此詞爲楊如晦作非也侍兒小名錄云錢思公謫漢東日撰玉樓春詞曰城上風光鶯語亂城下煙波春拍岸緑楊芳艸幾時休淚眼愁腸先已斷情懷變成衰晚鸞鏡朱顏驚暗換往年多病厭芳樽今日芳樽惟恐淺每酒防歌之則泣下後閣有白髮姬乃鄧王歌鬟驚鴻也遽言先王將薨預戒挽鐸中歌木蘭花引紼爲送今相公亦將亡乎果斃於隨州鄧王舊曲亦嘗有帝鄕煙雨鎖春愁故國山川空淚眼之句

苕溪漁隠曰東坡別參寥長短句云有情風萬里捲潮來無情送潮歸問錢塘江上西興浦口幾度斜暉不用思量今古俛仰昔人非誰似東坡老白首忘機記取西湖西畔正暮山好處空翠煙霏算詩人相得如我與君稀約他年東還海道願謝公雅志莫相違西州路不應回首爲我沾衣晉書謝安𨿽受朝寄然東山之志始末不渝形於顏色及鎭新城盡室而行造北海之裝欲須經略粗定自海道還東雅志未就遂遇疾篤還都尋薨羊曇爲安所愛重安薨後輟樂彌年行不由西州路嘗因大醉不覺至州門左右白曰此西州門曇悲感以馬策扣扉誦曹子建詩曰生存華屋處零落歸山丘因慟哭而去東坡用此故事若世俗之論必以爲防矣然其詞石刻後東坡自題云元祐六年三月六日余以東坡先生年譜考之元祐四年知杭州六年召爲翰林學士承防則長短句蓋此時作也自後復守潁徙揚入長禮曹出帥定武至紹聖元年方南遷嶺表建中靖國元年北歸至常乃薨凡十一載則世俗成防之論安可信邪苕溪漁隠曰唐初歌辭多是五言詩或七言詩初無長短句自中葉以後至五代漸變成長短句及本朝則盡爲此體今所存止瑞鷓鴣小秦王二闋是七言八句詩並七言絕句詩而巳瑞鷓鴣猶依字易歌若小秦王必須雜以虛聲乃可歌耳其詞云碧山影裏小紅旗儂是江南踏浪兒拍手欲嘲山簡醉齊聲爭唱浪婆詞西興渡口帆初落漁捕山頭日未欹儂送潮回歌防曲樽前還唱使君詩此瑞鷓鴣也濟南春好雪初晴行到龍山馬足輕使君莫忘霅溪女時作陽闗膓斷聲此小秦王也皆東坡所作

苕溪漁隠曰古今詞話以古人好詞世所共知者易甲爲乙稱其所作仍隨其詞牽合爲說殊無根蒂皆不足信也如秦少遊千秋歳水邊沙外城郭春寒退末云春去也飛紅萬防愁如海者山谷嘗嘆其句意之善欲和之而以海字難押陳無巳言此詞用李后主問君那有幾多愁恰似一江春水向東流但以江爲海耳洪覺範嘗和此詞題崔徽眞子云多少事都隨恨逺連雲海晁無咎亦和此詞弔少遊雲重感槪驚濤自捲珠沈海觀諸公所云則此詞少遊作明甚乃以爲任世徳所作又八六子倚危亭恨如芳艸萋萋剗盡還生者浣溪沙腳上鞋兒四寸羅者二詞皆見淮海集乃以八六子爲賀方回作以浣溪沙爲涪翁作晁無咎鹽角兒開時似雪謝時似雪花中奇絕者爲晁次膺作汪彥章防絳唇新月姢姢夜寒江靜山啣斗者爲蘇叔黨作皆非也苕溪漁隠曰東坡雲龍丘子自洛之蜀載二侍女戎裝駿馬至溪山佳處輒畱數日見者以爲異人後十年築室黃岡之兆號靜庵居士作臨江仙贈之云細馬逺防雙侍女靑巾玉帯紅靴溪山好處便爲家誰知巴峽路卻是洛城花面旋落英飛玉蕋人間春日初斜十年不見紫雲車龍丘新洞府鉛鼎飬丹砂龍丘子卽陳季常也秦太虛寄之以詩亦云侍童雙瓘玉鬟發光可照駿馬錦障泥相隨窮海嶠暮年更折節學佛得心要鬻馬放阿樊幅巾對沈燎西淸詩話云季常自以爲飽禪學妻柳頗悍忌季常畏之故東坡因詩戲之有忽聞河東獅子吼拄杖落手心茫然之句觀此則知季常載二侍女以逺遊及暮年甘於枯寂蓋有所制而然亦可憫笑也

復齋漫錄云鄒志全徙昭陳瑩中貶廉間以長短句相諧樂有个番兒模樣別滿頸頷發髭生得渾如漆見說近來頭也白髭須那得長黒黒【逸忘一句】籋子鑷來須有千堆雪莫向細君容易說恐他嫌你將伊摘此瑩中語謂志全之長髭也有个頭陀修苦行頭上頭髮身披一副�裙衫纒雙腳苦苦要遊南聞說度牒朝夕到並除頷下髭髯鉢中無粥住無庵摩登伽處只恐卻重參此志全語謂瑩中之多欲也廣陵馬推官往來二公間亦嘗以詩詞贈之有才何事老靑衫十載低徊北斗南肯伴雪髯千日醉此心眞與古人參不見故人今幾年年來風物尙依然遙知閒望登臨處極目江山萬里天志全完語也一樽薄酒滿酌勸君君舉手不是親朋誰肯相從寂寞濵人生如夢夢裏惺惺何處用盞到休辭醉後全勝未醉時瑩中語也初自志全元符間貶新州徽宗卽位以爲中書舍人乃未幾謫零陵別駕龍水安置未幾徙昭焉

復齋漫錄云政和中一中貴人使越州回得辭於古碑陰無名無譜不知何人作也錄以進禦命大晟府塡腔因詞中語賜名魚遊春水雲秦樓東風裏燕子還來尋舊壘餘寒初腿紅日薄侵羅綺嫩艸初抽碧玉簮細柳輕窣黃金縷鶯囀上林魚遊春水幾曲防幹徧倚又是一番新桃李佳人應念歸期梅妝淚洗鳯簫聲絕沈孤雁目斷淸波無雙鯉雲山萬重寸心千里古今詞話云東都防河卒於汴河上掘地得石刻有詞一闋不題其目臣僚進上上喜其藻思絢麗欲命其名遂摭詞中四字名曰魚遊春水令教坊倚聲歌之詞凡九十四字而風花鶯燕動植之物曲盡之此唐人語也後之狀物冩情不及之矣二說不同未詳孰是

復齋漫錄云王逐客送鮑浩然之浙東長短句水是眼波橫山是眉峯聚欲問行人去那邊眉眼盈盈處才始送春歸又送君歸去若到江南趕上春千萬和春住韓子蒼在海陵送葛亞卿用其意以爲詩斷章云明日一杯愁送春後日一杯愁送君君應萬里隨春去若到桃源記歸路苕溪漁隠曰山谷詞云春歸何處寂寞無行路若有人知春去處喚取歸來同住王逐客云若到江南趕上春千萬和春住體山谷語也

苕溪漁隠曰東坡言如夢令曲名本唐莊宗制一名憶仙姿嫌其不雅攺云如夢莊宗作此詞卒章云如夢如夢和淚出門相送取以爲之名古今詞話云後唐莊宗修內苑掘得斷碑中有字三十二曰宴桃源深洞一曲舞鸞歌鳯長記欲別時殘月落花煙重如夢如夢和淚出門相送莊宗使樂工入律歌之名曰古記但詞話所記多是臆說初無所據故不可信當以坡言爲正復齋漫錄云鄧肅謂餘言宣和五年初復九州天下共慶而識者憂之也都門盛唱小詞曰喜則喜得入手愁則愁不長久忻則忻我兩个廝守怕則怕人來破鬭𨿽三尺之童皆歌之不知何謂也七年九州復陷豈非不長久邪郭藥師契丹之帥也我用以守疆啟敵國禍者郭耳非破鬭之驗邪

苕溪漁隠曰魯直書荊公集句菩薩蠻詞碑本云數間茅屋閒臨水窄衫短防垂楊裏花是去年紅吹開一夜風姢姢新月偃午醉醒來晚何許最闗情黃鸝三兩聲因閱臨川集乃云今日是何朝看余度石橋余謂不若花是去年紅吹開一夜風爲勝也

夷白堂小集雲山穀道人向爲餘言張志和漁父詞雅逺韻志和善丹靑必有形於圗畫者而世莫之傳也嘗以其詞增損爲浣溪沙誦之有矜色予以告大年云我不可不成此一段奇事久之乃以煙波圗見歸其致思深處不減昔人詞云西塞山邊白鷺飛散花洲外片帆微桃花流水鱖魚肥自庇一身靑篛笠相隨到處緑蓑衣斜風細雨不須歸

苕溪漁隠曰張仲宗有漁家傲一詞云釣笠披云靑嶂繞緑蓑雨細春江白鳥飛來風滿棹收綸了漁童拍手樵靑笑明月太虛同一照浮家泛宅忘昏曉醉眼冷看城市閙煙波老誰能忍得閒煩惱余往歳在錢塘與仲宗從遊甚久仲宗手冩此詞相示云舊所作也其詞第二句元是撅頭雨細春江渺余謂仲宗曰撅頭𨿽是船名今以雨襯之語晦而病因爲攺作緑蓑雨細仲宗笑以爲然

古今詞話云蘇子瞻守錢塘有官妓秀蘭天性黠慧善於應對湖中有宴防羣妓畢至惟秀蘭不來遣人督之須臾方至子瞻問其故具以發結沐浴不覺困睡忽有人叩門聲急起而問之乃樂營將催督之非敢怠忽謹以實告子瞻亦恕之坐中倅車屬意於蘭見其晚來恚恨未已責之曰必有他事以此晚至秀蘭力辯不能止倅之怒是時橊花盛開秀蘭以一枝借手告倅其怒愈甚秀蘭收淚無言子瞻作賀新涼以解之其怒始息其詞曰乳燕非華屋悄無人桐陰轉午晚涼新浴手弄生綃白團扇扇手一時似玉漸困倚孤眠淸熟門外誰來推繡戶枉教人夢斷瑤臺曲又卻是風敲竹石橊半吐紅巾蹙待浮花浪蕋都盡伴君幽獨濃艶一枝細看取芳心千重似束又恐被西風驚緑若待得君來向此花前對酒不忍觸共粉淚兩兩簌子瞻之作皆目前事蓋取其沐浴新涼曲名賀新涼也後人不知之誤爲賀新郎蓋不得子瞻之意也子瞻眞所謂風流太守也豈可與俗吏同日語哉苕溪漁隠曰野哉楊湜之言眞可入笑林東坡此詞冠絕古今托意髙逺寧爲一娼而發邪簾外誰來推繡戶枉教人夢斷瑤臺曲又卻是風敲竹用古詩卷簾風動竹疑是故人來之意今乃云忽有人叩門聲急起而問之乃樂營將催督此可笑者一也石橊半吐紅巾蹙待浮花浪蕋都盡伴君幽獨濃艶一枝細看取芳心千重似束蓋初夏之時千花事退橊花獨芳因以中冩幽閨之情今乃云是時橊花盛開秀蘭以一枝借手告倅其怒愈甚此可笑者二也此詞腔調寄賀新郎乃古曲名也今乃云取其沐浴新涼曲名賀新涼後人不知之誤爲賀新郎此可笑者三也詞話中可笑者甚眾姑舉其尢者苐東坡此詞深爲不幸橫遭防污吾不可無一言雪其恥宋子京云江左有文拙而好刻石者謂之詅嗤符今楊湜之言俚甚而鋟板行世殆類是也

上庠錄云政和元年尙書蔡薿爲知貢舉尢嚴挾書是時有街市詞曰侍香金童方盛行舉人因其詞加攺十五字作懷挾詞云喜葉之地手把懷兒摸甚恰恨出題廝撞著內臣過得不住腳忙裏只是看得斑駁駭這一身冷汗都如雲霧薄比似年時頭勢惡待檢又還猛想度只恐根底有人尋著

漁隠叢話後集卷三十九

欽定四庫全書

漁隠叢話後集卷四十

宋胡仔撰

麗人雜記

韓子蒼昭君圖敍云漢書竟寧元年呼韓邪來朝言願壻漢氏元帝以後宮良家子王昭君字嬙配之生一子株累立復妻之生二女至範曄書始言入宮久不見禦積怨因掖庭令請行單於臨辭大防昭君丰容靚飾顧影徘徊竦動左右帝驚悔欲復畱而重失信夷狄然曄不言呼韓邪願壻而言四五宮女又言字昭君生二子與前書皆不合其言不願妻其子而詔使從其俗此是烏孫公主非昭君也西京雜記又言元帝使畫工圖宮人宮人皆賂畫工而昭君獨不賂乃惡圖之旣行遂按誅毛延壽琴操又言本齊國王穰女端正閒麗未嘗窺看門戶穰以其有異人求之不與年十七進之帝以地逺不幸欲賜單於美人嬙對使者越席請往後不願妻其子吞藥而卒蓋其事雜出無所考正自信史尙不同況傳記乎要之琴操最抵牾矣按昭君南郡人今秭歸縣有昭君村村人生女必灼艾灸其面慮以色選故也昭君卒塟匈奴謂之靑塜晉以文王諱昭故號明妃云復齋漫錄云韓子蒼題昭君圖詩寄語雙鬟負薪女灸面謹勿輕離家余考唐逸士傳云昭君村至今生女必灸其面白樂天詩至今村女面燒灼成瘢防乃知灸面之事樂天巳先道之矣苕溪漁隠曰古今詞人作明妃辭曲多矣意皆一律惟呂居仁獨不蹈襲其詩云人生在相合不論胡與秦但取眼前好莫言長苦辛君看輕薄兒何殊胡地人

藝苑雌黃雲石季倫王明君詞云延我於穹廬加我閼氏名閼氏單於妻也上烏前下章移切前漢匈奴傳曰冒頓後有愛閼氏生少子顏注閼氏匈奴皇后號劉貢父云匈奴單於號其妻爲閼氏耳顏便以皇后解之大俚俗也西河舊事云失我祁連嶺使我六畜不蕃息失我焉支山使我歸女無顏色蓋北方有焉支山山多作紅藍北人采其花染緋取其英鮮者作胭脂婦人妝時用作頰色殊鮮明可愛匈奴名妻閼氏言可愛如胭脂也錢昭度作王昭君詩云閼氏才聞易妾名歸期長似河淸則誤讀氏字爲姓氏之氏矣

太平廣記云緑珠井在白州雙角山下昔梁氏之女有容貌石季倫爲交趾采珠使以眞珠三斛買之梁氏之居舊井存焉耆老云汲飲此井者誕女必多美裏閭以美色無益於時遂以巨石鎭之苕溪漁隠曰山谷詩云欲買娉婷供煮茗我無一斛明月珠用此事也

復齋漫錄云古今詩人詠婦人者多以歌舞爲稱梁元帝妓應令詩云歌淸隨澗響舞影向池生劉孝綽看妓詩云燕姬臻妙舞鄭女愛淸歌北齊蕭放冬夜對妓詩云歌還團扇後舞出妓行前執恭觀妓詩云合舞俱回雪分歌共落塵陳陰鏗侯司空宅詠妓詩云鶯啼歌扇後花落舞衫前陳劉刪亦雲山邊歌落日池上舞前溪庾信趙王看妓詩緑珠歌扇薄飛燕舞衫長江總看妓詩云並歌時轉黛息舞暫分香隋盧思道夜聞鄰妓詩怨歌聲易斷妙舞態難雙陳元璪春園聽妓詩云紅樹搖歌扇緑珠飄舞衣釋法宣觀妓詩云舞袖風前舉歌聲扇後嬌王勣詠妓詩云早時歌扇薄今日舞衫長劉希夷春日閨人詩云池月憐歌扇山云愛舞衣以歌對舞者七以歌扇對舞衣者亦七𨿽相緣以起然詳味之自有工拙也杜子美取以爲艶曲云淸江歌扇防曠野舞衣前

許彥周詩話雲南齊楊侃性豪侈舞人張靜婉腰圍一尺六寸能掌上舞唐人作楊柳枝詞曰認得楊家靜婉腰後人卻除家字只使楊靜婉誤矣李太白雲子夜吳歌動君心李義山云鶯能子夜歌晉有子夜女善歌非當時可及也

苕溪漁隱曰唐逸史言有李生者其舅姓盧有道術邀詣其居曰求得一妓善箜篌令侍飲箜篌上有朱字曰雲中辧江樹天際識歸舟後娶陸長源女乃所見於盧家者果善箜篌朱字宛然李生具說舊事女曰往嘗夢爲仙官所追如生所言余觀吳兢樂府解題云箜篌者漢武帝滅南越祠太一后土令樂人侯暉依琴造坎言坎坎節應也侯工人之姓後語訛坎爲空也又段安節樂府雜錄云箜篌乃鄭衞之音權輿也以其亡國之聲故號空國之侯亦曰坎侯吳兢所言有據而段安節出於臆說則箜篌之始當以漢武爲是而空國爲非也樂府有箜篌引云霍裏子髙晨起刺船有一白首狂夫被髮擕壺亂流而渡其妻止之不及遂溺死於是其妻援箜篌而鼓之作歌曰公無渡河公竟渡河墮河而死當柰公何聲甚淒愴曲終亦投河而死子髙還以其聲語麗玉麗玉傷之引箜篌冩其聲聞者莫不墮淚飲泣麗玉以其聲傳鄰女麗容名曰箜篌引

侍兒小名錄載璇璣圗敍云前秦安南將軍竇滔有寵姬趙陽臺歌舞之妙無出其右滔置之別所妻蘇知之求而獲焉苦加撻辱滔深恨之陽臺又專伺蘇之短防毀交至滔益忿蘇氏年二十一滔鎭襄陽與陽臺之任絕蘇氏之音問蘇悔恨自傷因織錦回文題詩二百餘首計八百餘字縱橫反覆皆爲文章名曰璇璣圗遣蒼頭賫至襄陽滔覽錦字感其妙絕因送陽臺之關中而具車從迎蘇氏恩好愈重

苕溪漁隠曰王初寮有防絳唇一詞送韓濟之歸襄陽云峴首亭空勸君休墮羊碑淚宦遊如寄且伴山翁醉說與鮫人莫解江臯佩將歸思暈紅縈翠細織回文字初寮用前事以其漢上故事然於送人之詞似難用也東觀餘論云蘇蕙織錦廻文詩所傳舊矣故少常沈公復傳其畫由是若蘭之才益著然其詩廻旋書之讀者惟曉外繞七言至其中方則漫不可考矣若沈公之博古亦謂辭句脫略讀不成文不知此詩織成本五色相宣因以別三四五七言之異後人流傳不復施采故迷其句讀非辭句之脫略也政和初余在洛陽於王晉玉許得唐程士南效此詩並申誠所釋而後曉然是詩初不舛脫蓋沈公未嘗見此本耳然申誠所釋但依士南之設色其七言數火其色反黃四言數金其色反緑於五行爲弗類意蘇氏詩圖之色爲不爾今因冠詩於畫遂別而正之三四五七言之詩各隨其行而爲之色觀者見其色則詩之言數可知已至於士南之文旣有釋者則賦采自從其舊而並錄於弁首云

苕溪漁隠曰東坡後集有題織錦圖上回文三首其一云春晚落花餘碧艸夜涼低月半枯桐人隨逺雁邊城暮雨映疏簾繡閣空其二云紅手素絲千字錦故人新曲九回腸風吹絮雪愁縈骨淚灑縑書恨見郎其三云羞看一首回文錦錦似文君別恨深頭白自吟悲賦客斷膓愁是斷弦琴淮海集載東坡跋云余少時見一江南本其後有人題詩十餘首皆奇絕今記其三首然則此詩非東坡所作也少遊又云子瞻記江南所題詩本不全嘗見之記其五絕今以補子瞻之遺卽叢話前集所載回文詩五首是也世以爲少遊所作亦非也許彥周詩話云唐髙宗宴羣臣賞雙頭牡丹詩上官昭容一聨云勢如連壁友情若嗅蘭人計之必一英奇女子也

緗素雜記云周世宗時陶尙書谷奉使江南韓熙載遣家妓以奉盥匜及旦有書謝略云巫山之麗質初臨霞侵鳥道洛浦之妖姿自至月滿鴻溝舉不能領防其辭熙載因召家妓訊之云是夕忽當浣濯焉

王平甫云熙寧間奉詔定蜀楚秦氏三家所獻書得一獘紙所書花蕋夫人詩共三十二首乃夫人親筆而辭甚奇與王建宮詞無異自唐至今誦者不絕口而此獨遺棄不見取前受詔定三家書者又斥去之甚可惜也謹令繕冩入三館而歸口誦數篇於丞相安石明日中書語及之而王珪馮京願傳其本於是盛行於世夫人僞蜀孟昶侍人事具國史苕溪漁隠曰余閱此詞如龍池九曲逺相通楊柳絲牽兩岸風長似江南好風景畫船來往碧波中黎園弟子簇池頭小樂擕來宴遊試炙銀笙先按拍海棠花下合梁州月頭支給買花錢滿殿宮人近數千遇著唱名多不語含羞走過禦牀前內人追逐采蓮時驚起沙鷗兩岸飛蘭棹把來齊拍水並船相鬭濕羅衣廚船進食簇時新侍座無非列近臣日午殿頭宣索膾隔花催喚打魚人皆淸婉可喜花蕋又別有逸詩六十六首乃近世好事者旋加搜索續之篇次無倫語意與前詩相類者極少誠爲亂眞矣聊摘其一二云羅衫玉帶最風流斜插銀笓漫理頭閒向殿前騎禦馬掉鞭橫過小紅樓春日龍池小宴開岸邊亭子號流杯沈檀別作神仙女對捧金杯水上來

苕溪漁隠曰余觀古今詩話翰府名談皆載冦萊公侍兒倩桃詩二首和章一首並同翰苑名談仍益以怪辭吾所不取今但筆其詩云公自相府出鎭北門有善歌者至庭下公取金鐘獨酌令歌數闋公贈之東防歌者未滿意倩桃自內窺之立爲詩二章呈公云一曲淸歌一束綾美人猶自意嫌輕不知織女螢下幾度拋梭織得成其二云夜冷衣單手屢呵幽軋軋度寒梭臘天日短不盈尺何似妖姬一曲歌公和云將相功名終若何不堪急景似奔梭人間萬事君休問且向樽前聽艶歌

東臯雜錄云王定國嶺外歸出歌者勸東坡酒坡作定風波序云王定國歌兒曰柔奴性宇文氏眉目姢麗善應對家世在京師定國南遷歸余問柔廣南風土應是不好柔對曰此心安處便是吾鄕因爲綴此詞云常羨人間琢玉郎天教分付防酥娘自作淸歌傳皓齒風起雪飛炎海變淸涼萬里歸來年愈少微微笑笑時猶帶嶺梅香試問嶺南應不好卻道此心安處是吾鄕苕溪漁隠曰陸惇禮藻有侍兒名美奴善綴詞出侑樽俎每丐韻於坐客頃刻成章卜算子云送我出東門作別長安道兩岸垂楊鎖暮煙正是秋光老一曲古陽關莫惜金樽倒君向瀟湘我向秦魚雁何時到如夢令云日暮馬嘶人去船逐淸波東注後夜最髙樓還肯思量人否無緒無緒生怕黃昏疏雨

復齋漫錄云劉偉明旣喪愛妾而不能忘爲淸平樂詞云東風依舊著意隋堤柳搓得鵝兒黃欲就天色淸明廝勾去年紫陌先問今朝雨魂斷送一生憔悴知他幾个黃昏與唐阿灰之詞有間矣

苕溪漁隠曰山谷戲聞善遣侍兒來促詩云日遣侍兒來報嘉艸鞋十里踏堤沙鳩盤荼樣施丹粉只欠一枝萵苣花其醜陋可想山谷亦善戲也

詩說雋永云今代婦人能詩者前有曽夫人魏後有易安李李在趙氏時建炎初從祕閣守建康作詩雲南來尙怯吳江泠北狩應悲易水寒又雲南渡衣冠少王導北來消息欠劉琨

四六談麈云祭文唐人多用四六韓退之亦然故李易安祭趙湖州文云白日正中嘆龎翁之機防堅城自墮憐杞婦之悲深婦人四六之工者

苕溪漁隠曰江寧章文虎其妻劉氏名彤文美其字也工詩詞嘗有詞寄文虎云千里長安名利客輕離輕散尋常難禁三月好風光滿堦芳艸緑一片杏花香記得年時臨上馬看人眼淚汪汪如今不忍更思量恨無千日酒空斷九廻腸又云向日寄去詩曲非敢爲工蓋欲道衷腸萬一耳何不掩惡輒示他人適足取笑文虎也本不復作然意有所感不能自巳小艸二章章四句奉寄其一云碧紗窓外一聲蟬牽斷愁腸懶晝眠千里才郎歸未得無言空撥玉鑪煙其二云畫扇停揮白日長淸風細細襲羅裳女童來報新篘熟安得良人共一觴東臯雜錄云文潞公守洛富鄭公致政司馬溫公宮祠範蜀公自許下來同過郡防出四玉杯勸酒官妓不謹碎其一潞公將治之溫公請書牘尾云玉爵弗揮典禮𨿽聞於往記彩雲易散過差可恕於斯人潞公乃笑而釋之

東臯雜錄云東坡自錢塘被召過京口林子中作守郡有防坐中營妓出牒鄭容求落借髙瑩求從良子中命呈東坡坡索筆爲減字木蘭花書牒後云鄭莊好客容我樓前先墮幘落筆風生籍籍聲名不負公髙山白早瑩骨球肌那解老從此南徐良夜淸風月滿湖暗用此八字於句端也苕溪漁隠曰聚蘭集載此詞乃東坡贈潤守許仲塗且以鄭容落借髙瑩從良爲句首非林子中也

復齋漫錄云姑蘇官妓姓蘇名瓊行第九蔡元長道過蘇州太守召飲元長聞瓊之能詞因命卽席爲之乞韻以九字詞云韓愈文章蓋世謝安情性風流良辰美景在西樓敢勸一巵芳酒記得南宮髙第弟兄爭占鰲頭金鑪玉殿瑞煙浮髙占甲科第九蓋元長奏名第九也詩說雋永云夏均文嘗言詩之比類直要相停嘗與客泛舟載肥妓而飲濁酒其詩曰蟻浮金椀濁妓壓畫船低

苕溪漁隠曰廣漢營妓小名僧兒秀外惠中善塡詞有姓戴者忘其名兩作漢守寵之旣而得請玉局之祠以歸僧兒作滿庭芳見意雲團菊苞金叢蘭減翠畫成秋暮風煙使君歸去千里倍澘然兩度朱幡雁水全勝得陶侃當年如何見一時盛事都在送行篇愁煩梳洗懶尋思陪宴把月湖邊有多少風流往事縈牽聞道霓旌羽駕看看是玉局神仙應相許衝雲破霧一到洞中天許彥周詩話云作詩押韻是一巧中秋夜月詩押尖字數首之後一婦人云蚌胎光透殻犀角暈盈尖又記人作除夕詩押尼字眾人竟和無成詩者僕時不曾賦後因讀藏經呼喜鵲爲芻尼乃知讀書不厭多

漁隠叢話後集卷四十

