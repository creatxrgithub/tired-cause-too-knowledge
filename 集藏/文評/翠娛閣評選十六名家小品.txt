翠娛閣評選曹能始先生小品明曹學全◇曹能始先生小品◇

序

卷一

序引

記

卷之二

碑文

傳啟

書疏

引墓志銘祭文跋

●曹能始先生小品題詞

士胸中不能往來古人眼底不能矌矚九點煙則其鬼必不大思必不遠論不必暢故子長讀父書巳心有羲軒又必方舟匹馬歷九區核其事實擴其胸次史記一書遂爲史宗乃今則有曹能始先生也者先生弱冠通籍棲遲冷署得恣覽古今又以大行擁相如之傳迹幾半天下是之所詣目詣焉足之所不至而書所志者目注而神會焉旣集有一統勝志腹有十二代選詩業得一世之人物土風川嶽形勝更又質千古興衰治忽臧否是非以大吾見遠吾思暢吾議論方寸之中千古四海具足其爲文章寧在子長下哉集不勝錄僅拔其小品之佳者要亦融千古治四海而出之者也峕

崇禎壬申冬日錢塘雨侯陸雲龍漫題

●翠娛閣評選曹能始先生小品卷一

錢塘陸雲龍雨侯選

閩中曹學全能始甫著

仁和陸府治玄功評

序

引

記

◆序◆

鄒汝愚先生遺稿序

古文自序

陳道掌日箋序

林初文詩選序

王生秋喫八哀序

尹恆屈詩序

閩中二子詩序

送呂參知分守河內詩序

丘生稿序

錢伯庸文序

洪崖遊稿序

洪汝含鼓山遊紀序

○鄒汝愚先生遺稿序

予觀古之思臣烈士。片言集字。取珍當時。垂範後世固重其人也歟而其言亦有足重者夫忠烈之性得自天者獨完必有一段激昻直遂之气蟠結於胸中而不可以抑遏恆先時而鳴觸事而發以期得當而報主佑匡世道有所建立於時𨿽然世所不容而卒遇缺折其光芒陸離終不可以民沒要之君徳爲之一光而世道亦終賴焉或者譏其不善用。乃欲進之以道此非眞知人者也亦非知言者也何則夫造物亦至大矣。中和之气鹹備矣然使其光風霽日不寒不暑可以運四時而成歲功亦何必爲驕陽沍陰雷電霜雪之疊見哉蓋物之不齊。物之情也極盛之中有至衰者伏焉人於微茫之表轉圜乎瞬息之中者烏能有濟此必非手足之力也猶夫造物之欲變化亦非累積之功也必其宣之於聲而發之於言者。疾也故善知言者知其根心以及政事知其順理而成文章又知其無小大無古今而皆足以發之不與世俗同予觀蜀中鄒汝愚之遺稿。故自寥寥。而封事制義爲詩爲文咸在焉。夫先生之官非言官也其時則盛時也貶而至死之年尙不滿乎三十也眞若賈長沙之痛哭流涕於漢庭而不能以一朝居屈子平之行歌自放於江潭而不能以一息忘者豈非忠烈之性自天植之也歟其所撰著神苞骨立有奇气而無剩字不與世俗同又非由中之言足以發之也歟先生客死。槁佚甚多。其友人順徳守吳獻臣收之。僅見於此。今其同鄕張侍禦冏。思重刻以傳於世不可不爲知所重矣

天下之危偏在厝薪積火上下括熙不知蠱壞已極。明者見未然豈是逞少年意气一擊沾名者哉僅以直言推先生。誠是皮相

○古文自序

曹子曰。古文時文無二理也秦漢之文無以異於今日之文也古之文也簡而質今之文也繁而無當古之文也。序記傳贊之類各有根致今之文也不暇辧折祗成一論體古之文也是是非非義例甚嚴今之刻薄者隱譏誹闒茸者濫誇與而已矣然則謂予之文其能無剩語與。無變體與。又能是非之當於人心與而俱未之能也是猶未免有時相也𨿽然此意不可不知而亦不可不存也噫凡事皆然寧獨文矣予旣以舉業翻刻署中。與蜀生相切劘。復取其古文之近於時義者。以廣之夫惟欲其與時文相近也則亦不厭其爲時矣

髙者苟且以狥求。異者阿趨以獻媚。狂譎者叫罵以博名。今安所得文字哉。若成論體猶是有體文字亦當亟取之

○陳道掌日箋序

今之制義。大都似戰國策。韓非於殊乏雍容閒雅之度聊免拘迂腥腐之气然驟而觀之則夫意見層生鋒稜疊出若見以爲可喜倘合數人。人數篇而覆之乃不覺其坑塹之墜伎倆之窮湏令急吐之而後已何者眞趣少也講章家乃制義之根抵輕生而治講章者十無二三矣經生而不治講章猶農夫之不治谷種醫者之不究病源也欲其有收而奏效。不亦難乎。然講章必求爲可解。而今之制義必求爲不可解講章必求肖聖賢之吻而今之制義必求肖申韓辧士之吻出門而分途久矣。治之不必效而不治反可以鬭捷此其所以轉不相關也但講章家亦易落套其於理趣本自茫然而好爲新奇之說以惑人要之皆昔人之唾餘亦非獨得之見也乃自爲惑而以惑人者也子觀陳道掌之日箋不拘拘於字櫛而句剖者。或用古語或用微言。以剖証之而自有躍然之妙蓋理以日新機以時現自然不落坑塹中謂經生之於是取精多也可。謂道掌之自成一家言也亦可

只在尺幅中看風气何曾在講章上論是非不鴻之流。𨿽使蕩成波濤。漾成紋縠瞬息耳。作瞬息之業。而不必求聖賢之心。柰何相於惑已耳。

○林初文詩選序

夫士之有才猶女之有色必其修之於身藏之於家者非一日矣而後爲玉帛之所致。媒氏之所營也。苟其上乏明王之夢。而下鮮君子求則甘於枯稿無用不敢自表見不然。士有才而必用女有色而必售則知己不足重而入宮不見妬矣得乎哉閩中有林初文﹑孝廉者才士也。其在公交車也不欲以庸孝廉自處好爲人排難角色紛乃以無心獲罪於獄中作文若干首。司寇謝公大奇之。而察其非罪也。出之於縲紲之中君又恥於失其故物不欲乞恩求復遇有遼海之役。累上書進奇策。不報又以時事詘於兵食願以其身列戎行練甲兵固根本之地爲一旦備緩急竟爲疾者所繩。觸憲而死噫亦足悲矣今天下本無事也卽有事矣未嘗乏人也一事之起千百人之功名也丏之者眾而持之者有矜色肯授一不相知之人乎我以計劃幹之。彼亦謬爲傾倒而目曰才士才士者不用之扃鐍也間得一二策善且襲爲已有惟恐我之在傍見之尙欲求用乎予大悲夫君之不早見也予不獲與君遊。而後乃與君之子遊。因是以悲君。君獄中之文。予少時見之。其爲文也多所自況蓋亦灼灼於事理矣其不免命也君之詩蛾眉篇最著。司寇以之自比。海月賦者。予與君之子相見。乃得讀之竊嘆司寇爲知言他所作多散佚。君之子褒輯一帙。梁溪尢君時純付諸梓。以序問予。予拈其數語。如客情似春艸無處不堪生春風與柳樹。年年是故人無家逢寺好多病見僧親曉煙常帶雨夜月忽啼禽春好年年晚月寒夜夜秋。行人遙指點。道是古幽州。野水上道路。涼風吹衣裳。獨憐山寺月相送海門秋千山風雨裏。一任子規啼。皆紀酸楚。寥落可詠可傳益想象其有才不偶之狀而汲汲知己於世也或曰初文之詩所見稱者。謝得其大。而子得其細。尢得其全。而子得其偏。是予前媿司寇。而後媿時純矣。時純者亦與君之子遊者也。

莫疑頻按劍盡世是荊王知忌我者猶是知我者也讀其策而不知其云何。且才士之鋒不免有失之詡與亢處。安望世容之也。先生謂得一二善而襲之。是猶以臧孫之賢待世。

○王生秋喫八哀序

夫宋玉有悲秋之賦。獨取別懷。隱侯有八詠之章。非關一序。惟情以相生故文之不嫌於互見也信州王生常以無衣之客爲無家之遊於時朱明旣謝。素節攸興霖雨泥而成露落葉藉乎衰艸啇飆涼月對之能無斷腸旅鴈候虫聞之能無墜淚悲哉秋乎𨿽更四序以代移若爲一人而增慘也於是援筆抽緒。而吟八章。命意則新。體裁仿古。夫秋則哀矣而哀以禁之心則郁矣而聲以暢之𨿽比咸陽布衣。情異千乘。而要客捨馮驩。悲同一劍云爾。

雋爽之气。更肅於秋。

○尹恆屈詩序

語云千里一士。比肩而立志難得也餘數奔走道路。遊於山川間未嘗不亟求友之思而危獨立之嘆也。去年從豫章來登匡廬。泛彭蠡。淩天門。躡采石。秋盡始抵秣陵。遇蜀尹武部恆屈。恆屈已有先容予者。見遲良久。余驟而得恆屈而後喜可知也於是予與恆屈稱莫逆予本投閒恆屈好懶予性佞佛恆屈淸齋其爲趣況一也予之所友恆屈之友恆屈之友卽余之友其爲交遊一也臨池談藝必盡短長對奕銜杯疊爲勝負其爲犄角一也髙臺流水引眺何極春花秋月命賞都徧其爲畱連一也夫人也因其所同而同之則莫不同矣因其所異而異之則莫不異矣予與恆屈之爲人有不期同而同者焉而其爲詩惟日求異以致其同者焉今恆屈之詩何如哉其在楚者非乎在蜀者也在金陵者非乎在楚者也蓋駸駸日異而歲不同矣古之人如是也其可量乎哉予乃走數年。往來幾千里。始見此人耳。恆屈今別去。將歸蜀。遡流�上。直指江源其自三山九華以至潯陽鍾蠡之間則余去年未見恆屈時路也其自武昌荊門以至巫峽綿官之鄕則恆屈昔年未見余時路也風景不同山川如昔懷人天末扣舷而歌予知又有不容已於言者矣

妙在求異以致其同方得成一家言不則失卻自已面目矣

○閩中二子詩序

閩中二子。皆布衣之徒也。言詩者。曷以多稱布衣云蓋其窮而易苦心便一無軒冕束縛便二無俗客繁禮便三無典要期會便四挾此四者之便又懼其卑而易沒狎而不貴也則不得不托之遊於以揆山川之形察物宜之變攬迹於古人尋盟於時彥使其道有所寄焉不至於湮滅而不稱夫有所托矣則遊遊則我與物交交則其情動其情動又烏已於言此二子之詩所爲作也夫二子者亦嘗之燕矣。之秦矣。之齊之楚矣。之吳之越矣。其所如多不合而窮在一介行李。屝屨之往來也而無束縛在不好干謁其天性然而無俗客繁禮在乘興而來興盡而返。而無典要期會在故其賦也。有以扼其奇其體物也有以奪其象其懷古也愴乎其悲其命侶也篤乎其誼蓋不能漫然而無托則不能獨立而無偶不能獨立而無偶則不能塊然而無情如是而言。謂之有孚。孚則貞吉而悔亡矣。而遊之時大矣哉。是故易損之三爻曰。一人行則得其友二子似之同人之第五爻曰。同心之言。其臭如蘭是集有焉二子者。林叔度吳元翰。皆莆人。

布衣之詩不懼其狎懼其卑瑣狹隘遊以暢之更能藐大人以自得之豈難巨擘一時。

○送呂參知分守河內詩序

夫世家之子。靑妙之年或貴而不文文而不美或自好有餘而鮮適用之才或容人不足而致虛憍之誚蓋缺焉者多而兼焉者少矣余姚呂公者。南國良金。會稽美箭。業傳韋氏。經習戴生。夙負賈誼之名。遂登郤詵之第。潘安入洛。果擲盈車。衛玠度江。人觀如堵宣城理郡何如謝朓風流吏部參司便擬山濤識度燕臺駿骨朝費黃金趙郡蛾眉夜分白璧潯陽司馬漫聞江上琵琶滁邑醉翁豈在杯中面蘗共推何遜之句梅裏香生匪同漁父之歌蘆中餓活長安直北無蔽日之浮雲大江以南破長風於巨浪者矣玆者河東鄴郡﹑卽古秦魏之咽喉也林慮上黨。卽古趙晉之枕臂也自昔聞之其地爲重以今藩之其人實難僉議曰吁公足使也天子曰可爾其行矣夫地名覃懷斯底亶懷之化水稱沇濟遂成允濟之功少室之花一歲而三開天壇之樹千年而不壞韓陵片石。猶堪共語。衛水百泉。政可淸歌以佑音識曲之人憐賣履分香之伎豈能無遺憾於銅雀玳樓而徘徊於繐帷井幹也與於是不佞爲序而歌之。詩曰之子領眾妙。羣有罔不和。辟如珪璋美詎分在邦家鼓瑟調旣均。俗耳猶不嘩。況稱同心者。篤契當如何。眷言將行邁。。予不嗟跎。嚴霜澤揚斾。朔風翼鳴笳。繁華洛陽道。岌嶪太行車。覽魏入鄴都。涉衛自朝歌。𨿽則盈古思。亦云離念多。所願崇徳音。仰用答恩波。

愽而不膠。艷而不俳。有裘馬五陵之態。

○丘生稿序

余去年潞河與丘生別。生以其所作文。欲余題數言。余第應之而已未有以復也玆間關自長安來。訪余於雞鳴山下。索之不置余念別生一年所矣日之不能不逝也地之不能不遷也友朋之不能無聚散時事之不能無低昻也獨吾兩人相對慰藉如平生詎能忘情哉情之所關則亦聊爲記之而已後之爲夢寐爲感慨未必不因之矣若生之文。是非可否則生以爲如是而余未必以爲如是也余以爲如是而人又未必以爲如是也余鳥能定之

言外殊有春秋。知無枉筆。無阿心。亦一作文閃法也。

○錢伯庸文序

今之作文者。如人相見作揖曲躬之際闊別致謝寒溫都盡及其執茶對坐別無可說不過再理前詞往往重復又如俗人唱曲以一句爲數句以一字爲數字不死不活希圖延場及其當唱之處則又艸艸讀過而已噫此所謂時套也今之作揖不如是。則人必怪之。唱曲不如是。則無人擊節賞音作文之趨於時尙亦如是矣其病在於無師友傳授而少浸潤之於義理徒逞其私臆求作新奇不知反落套矣錢生伯庸。其家師於嶽水部之初。其至金陵。以之初書謁見於予。子觀其人。不爲時俗所染豈非欲隨地求師而汲汲於義理者予媿淺率。不足以答伯庸。伯庸歸試以其文質之爾之初之初之作人無時套者也其論文亦如之

向文習於怪。自是不相知彊作相知語更如逢人輒唱大江東去近則轉紆徐將無近是乎此序似爲今時之藥

○洪崖遊稿序

遊山澤。觀魚鳥。至樂事也。比之遊仙焉夫能遣除萬慮任情獨往𨿽峭壁絕巖迅灘飛瀨與夫猿狖之區百鳥之所解羽宋寥危栗無非寓目佳境者則其心虛而神適也心虛則神捨之神之所捨精華出焉故宜靈秀弔詭。要眇弘肆如太虛之浮雲任其捲舒如洪海之應龍恣其變化則神之所爲也藉令有一芥蔕於其胸中𨿽良辰美景賞心樂事近在目前不啻隔數塵矣況能形之詩歌傳之好事者乎予性喜遊。遇名山川莫不裏糧駐屐者久之。今年過南州。尋仙洪崖。會霖雨彌旬。不得窮其幽勝。獨取所謂蕭峯洪井諸處。一寓目焉。返棹入城。問南州作者。亦有遊洪崖詩否。則於友人郁儀氏所。得文明宗侯詩一卷而讀之未始不反復三嘆於斯人之先獲我心也文明以王孫貴遊。不耽歌臺舞榭。而山澤是樂固已奇矣遊而形之歌詩詩輒秀色與西山競爽非胸中空洞神相爲用者能之乎。顧文明今則已矣。其所不朽者在是。而諸公子雅好文。因郁儀氏索余以言。故書是而歸之正謂禽向之侶不必在今日耳

不直令川巖生色。又且令拈朽生光。

○洪汝含鼓山遊紀序

作文惟遊山紀最難。未落筆時搜索傳志鋪敍程期洋洋纚纚堆故實於滿紙但數別人財寶而已於一種遊情了不相關卽移之他處遊亦可移之他人遊亦可拘而寡韻與泛而不切病則均焉紀遊如作畫。畫家必湏摹古間復出已意著色生采自然飛動及乎對境盤礡往往難之乃以爲畫不必似蓋遠近位置木石向背逼眞則礙理兩不入耳法旣不傷於境復肖又何以似爲病也友人洪汝含氏。作鼓山遊紀余讀之。初若不汲汲於遊者。或爲嵐翠招之或爲友朋動之或自崕而返或登頂者再惟隨其興之所適及乎境之所奏故其爲紀亦不爲傳志故實之所窘縛與夫年月里數之所役使神情滿足。气色生動。嘻笑戲謔。皆成文章以如意之筆術奪難肖之畫工此所爲合作也傳詩之葛覃曰。葛者婦人之所有事也。爲是詩者。詠歌其所有事。而又及其所聞見。言其樂從事於此也。噫汝含氏之遊。可謂樂矣。是宜紀。

遊紀。紀我之遊也援大人以示榮掠故吻以成句。自己何在。要使自我出奇。遂令山靈易面。則不憂不切。不憂寡韻矣。

◆引◆

題黔陽公配吳母畫意小引

○題黔陽公配吳母畫意小引

祝辭多溢而祝內行之辭尢易溢蓋詩稱無儀。易主中饋。聖人之所期望誦說於閨閫者。如是而已。愚不暇遠引。但嘗獲閱嘉隆間誥命。如某官封贈其母。則曰某氏。以子某官封。如妻則曰以某官封其妻某氏而已不至如今日之駢偶雕繢洋洋纚纚以王言爲鞶帨也予閩中風俗。父母年五六十以上。其親戚通家子侄。率科斂爲軸。上下四旁。刺繡緣金。璀璨奪目。甲於海內。幾損中人產之半。而貨文字於餖飣家冒大老銜而用之計乞文之費不能敵制軸百之一而其所爲文者與其人了不相蒙彼皆效尢。以自揚詡。稱盛事。予乍見之輒爲赤頰而污背久則付之一咲而已予故友黔陽令吳髻石元配某孺人者。旣從夫以貴。又廸其子幹克成。春秋周甲。禮獲稱觴。而次郎汝鳴。不欲效世俗之所爲。乃訪淸漳楊君善繪事。圖列松栢女蘿桃萱芝蘭之類。不踰尺幅。生機勃勃。無寒燠朝暮而常新視諸雕繢鞶帨無情而速朽者不大相徑庭耶夫松栢女蘿堅貞而纏綿者也萱諭比堂之義桃徵久熟之期芝蘭以志子孫之遶膝而盈階屬詞比類若固有之譬諸艸木猶臭味也汝鳴之友。通家子侄。各賦一題。予輒喜。爲之弁。

原無可書安得使言與人稱𨿽然。還恐文不能如軸之璀璨也。

◆記◆

春風樓記

遊武夷記

○春風樓記

夫山詘水贏則能蕩之而來壑深舟固則或負之而去故樓居爲仙人之所好而水上爲智者之至樂也余今年客豫章。住在東湖。友人李云將氏。門楣相對。一呼卽集。時坐春風樓中。春風樓者。其尊人孟幹公之所創也。孟幹一代風流。千秋命賞銅雀春深瑤臺月滿嘗有春風微籟被之弦管抽其景光矣至今煙霜傍岓猶疑綺障之施鳬鶴浮波尙作淸音之和者也云將屬余所以記之。余見東湖之水。信乎吐吞城郭。而噓吸風雲者誰家別業若个良工袛似秦蛾背鏡孰日夬黛光吳駟過門徒看練影者哉春風樓若爲東湖而設而湖遂得爲此樓有也層構旣崇。八窓自豁。堂麗而華。房密而曲。集珠履之上賓。擁翠鈿之佳婦玉杯範雪銀燭擎煙中無不有。外別一區天井載浮空郎受浸樹勢半欹苔痕盡染旣風生其薦爽𨿽月晦而駐明東西兩岓。俱有長垣。爲公府之所築乃爲我而隔市塵矣西山逶迆而來猶窺一抺似露半眉落日倒景則出金翠之盛妝也南面相對。其爲長堤髙柳者。杏花樓耶云日在杏花樓時作支色其在柳樹之上依稀柳色也東南水特寬地勢若少缺湖中島嶼。有蘇公亭峙之望此輒有無窮之想餘一夕與云將泛小艇問其處西山霞气蒸人中流聞蕭鼓聲渺渺自空墮回視春風樓如在蓬島而我輩已神仙中人矣。

紅嬌白媚。同笑春風。翠瓦朱楹。髙侵碧落。

○遊武夷記

以七夕前一日發建溪。百里抵萬年宮。謁玉皇太姥。十三仙之列。履漢祀壇。卽武帝時所謂以干魚薦武夷者也。泛舟溪上。可以望羣峯巍然首出爲大王次而稍廣爲幔亭按志魏子騫爲十三仙地主。築升眞觀於峯頂。有天鑑池摹鶴巖諸勝。以始皇二年。架虹橋而宴曾孫。奏人間可哀之曲今大王梯絕不可登幔亭亦惟秋蟬咽哀艸矣玉女兜鍪之下。數里爲一綫天。道經友定故城虎爲政遊人不敢深入兩崖相闔者里許。中露天光僅一綫。有風洞白玉蟾斬蛇於此。今祠之而肅殺之气猶存云。移舟過大藏峯。踵禦茶園。萬磴而上。其山如鳥巢。蓋魏王易裸服以登天柱者。爲更衣臺。渡隔岸。謁朱子所讀書。拜其遺像。徘久之。以一徑入云窩。陳丹樞修煉之所。存其石竈。出大隱屏以西。登接筍木梯鐵繿之路視上則恐錯趾視下則恐眩目。幹盤而度龍眷。乃有仙奕亭可憩修竹鳴蟬之外黃冠啟閉於丹房而已天遊𨿽稱崔嵬過之然迢逓可肩輿入。登一覽臺。於是三十六峯之勝可屈指數矣。復命舟里許。過隘嶺爲陷石堂小橋流水之中度石門而桑麻布野雞犬聲聞依稀武陵之境乎於是望鼓子峯相近。穿修篁五里木石棧道相爲鉤連叩巖石逢然作鼓聲巖下爲吳公洞。洞旁爲道院。是遊凡以次達九曲矣乃歸萬年宮。從山麓走二十里。游水簾亂崖飛瀑而下衣居入翠微盡濕以別澗出崇安溪之西楚道上。

曹學佺曰余考武夷祀曲志。詳哉其言之。則知人主之媚於神仙所從來矣。始皇遺方士徐市求僊海上。而武夷不少槪見。何以故又按魏子騫遇張湛十三仙。及宴曾孫。俱始皇二年事。何其盛也。而後無聞焉。夫山靈之不以此易彼明矣。語云遺榮可以修眞。是之謂夫。

穿林度壑。目心搖槪能出之毫榰。

●翠娛閣評選曹能始先生小品卷之二

錢塘陸雲龍雨侯選

閩中曹學全能始甫著

仁和陶良棟贊皇評

碑

文

傳

啟

書

疏

引

墓志銘

祭文

跋

◆碑◆

萬縣西山太白祠堂碑

○萬縣西山太白祠堂碑

縣西有太白巖在西山上。卽絕塵龕也王象之輿地碑目云。絕塵龕三字。在西山石壁。字畫瘦勁。類晉宋問物。唐人題詠甚多。相傳李白讀書於此。有大醉西巖一局棋之語。太白蜀人也。其詩之見於蜀者。若成都散花樓。漢嘉峩眉山。白帝城蜀道難等篇。在集中可考。而紀事稱其爲彰明小吏時。令屬詞不偶。輒爲接之。令遜其佳。以此見妬。則東蜀楊天惠所載矣。予得諸碑刻。有題江油主簿廳詩。爲米芾書。及象耳山畱題云。夜來醉臥月下花影琴亂滿人衣袖恍如濯魄於冰壺也此眞天仙語。本集皆不載。而涪陵有渡。曰李渡以太白曾渡此卽婦人穉子能知之獨萬縣西山者不甚著聞縣人至爲天仙橋以別之而過者未嘗問也餘詩落句云。一自金陵問消息。無人指向萬州看。蓋甚致慨焉。黃魯直勒封記。謂西山之勝。東望巫峽。南望鄢郢不敢與之爭抗魯直在蜀久斯言不誣愚謂太白宜讀書此巖巖中宜有太白祠而萬令方君好古樂然。予門人典客陵君升彤等。唯唯葉力。遂書源委於道士常明。且系以詞曰。太白先生金行之精隴西帝裔產於昌明起家少吏不習逢迎牽牛堂下諧謔隨聲逢彼之怒離鄕遂輕扁舟下峽出白帝城顧瞻西山峛崺崢嶸梃然拔出巧類削成素開練石翠點秋屏絕塵愈上大非世情棲泊厥迹讀書著名何時非醉而忍獨醒何事非局遑問變更事在有無語類不經人心愛之誇耀爲眞樹若曾倚其色敷榮泉若曾飲其聲淸泠何以祠之廠■﹝廠外義內﹞上平裁虹爲棟架壑作楹峽江蒼蒼白雲自橫飛鳥時過嚶彼其鳴薄言訪之。而懷友生。悵然不見。涕泗沾巾。聿觀玆役。堂構以新懷賢述古二美則並江山勝豁文明道亨千秋之後令名不湮

若使西山不必有太白則是千秋亦不必有太白愛無時已則祠亦無時已愛無處無之則祠亦無處可無記中殊有依稀忽恍之態。筆想極其玲瓏。

◆文◆

壽丁亨文奉常五序文

鄭母九十壽文

○壽丁亨文奉常五序文

去歲亨文歸自長安憩予石倉之圃。予笑謂亨文曰。夫子別我二年餘。子典劇。予履閒。固有分矣。然子之用捨陟降人人亦得以是非白黑子子之所爲苦必調停以求無失乎內外者亦得以哆口雌黃而務快其私臆孰若吾之引一泉則源源而來種一樹則勃勃而長移一石則與位置相安構一亭則與情境相肖予固不擇人爲取予人亦罔議予之短長囂囂然。陶陶然吾之與子其孰得孰失也歟哉。亨文曰。子忘世之談也予誠無得以難子。然子之亭臺山水之樂豈無待而然者耶而其營度布置之巧又能不用其心而然者耶予復笑而應曰。予之用其心也是博奕猶賢者也而其有所待也是冷冷禦風者也然子與夫子。二十年之交其初也。子爲武林李官。以一介之使而導予遊天目矣。旣乃猅回於藤山之梅塢。其子遷民部時耶。又旣乃夜半過予之浮山。其子起家選君時耶。所以剖心析肝出口而入耳者豈故能別刱一�局與世若秦越人之視肥瘠也人情物態閱歷轉深門戶溪徑推求愈舛君平棄世。世棄君平耶。今無子云。後日無子云耶。子何見之晚也。亨文曰。子之言然。是日乃亨文誕。與其仲偕。予命兒子侍。舉一觴爲壽。越次年爲亨文五十。溫陵與三山有數日之隔。子述此以壽之。亦使人知予與亨文之交情以千古爲旦暮也者。

超脫

泉石無情故。無是非黑白。然使人盡以是爲慮。將國無任事者矣總是英雄失意。故以調人。

○鄭母九十壽文

夫壽者人之所最難得者也。而婦人爲尢難。何者順逆之境喜怒生焉亦人之常情也而婦人者其權聽之於外旣不獲以自由其意蓄之於內又不能有所節宣觸境之間恆逆罔順用情之際少喜多怒皆足以傷生伐性而損壽命之源是故範文正公以爲嫁女必勝吾家者則由丰而之嗇難也魯公叔大夫之母。而紡績不替者則由嗇而之丰又難也予觀於新安鄭君母可異焉。母出自其溪南吳氏望族矣治千金裝以嫁亦至棼郁矣於是歸鄭之日。而鄭家中落也則所謂不如其家者也母毀簪珥以資其外至賢矣供滫髓以事其姑至孝矣於是佐鄭有年。而鄭家復振也。則所謂不期奢而奢自至者也。母於處嗇不見其嗇其於處丰不見其丰豈非境變而心則一者乎及其夫之逝也。刱祠展祀使其宗族合焉子之長也。一出一歸使其勞逸均焉而其爲徳於鄕也趨者夷暍者蔭今歲大侵。議賑則蠲數中人產以應郡大夫之勸焉。秋之日鄭君告歸。爲予述曰此予母之事也明年耄期至矣。敢請。予聞鄭之宗族鄕黨。蓋以鄭先之百歲汪大碩人祝母矣。又聞鄭君之遣一介於吳楚間乞言李朱顧三太史氏矣質言之莫其宗族鄕黨若也文言之莫太史若也予烏復贅。但覩夫母之壽徵蓋有得諸性情之正而不爲外境所役役者則賢乎人遠矣書之以備女誡。

世多尢婦人之悍者。此云多怒少喜。恆逆罔順。卻又是其宜然矣使非云伐性傷生。易至損壽幾熾悍風

◆傳◆

孝子黃道祿傳

○孝子黃道祿傳

予裏有林天祿者。年十三以剖其肝愈母疾。先大夫爲一表章之。然稍受抑諸當事者。予歸而處之舍傍。日給私廩一升而已其於宣揚風化之道固欝而未暢也無何天祿亦隨其母逝矣。頃復有黃道祿者。母有疾。剖肝奉其母。疾旋愈與天祿事同。其年齒差相若。然尢有甚焉。道祿之父。後其母二年。忽遘疾。以啖其童子肝。疾亦愈。適遇臨海大中丞王公鄕約保甲法。釐飭甚具。民間有媺慝罔不報聞。於是三老率更以狀請中丞公謂其孝可風也亟大獎賞之。用騎樂導行閭井間割編籍之羨金以餼之於是見聞者人人嘅息謂孝哉黃氏子且感嘆中丞公之有造我閩厚也僉以子處鄰黨。宜有言且以言贈之者不尢侈於以居居之以食食之者乎予常誦法孔子之言。行在孝經。經以立身揚名。事父事君爲孝之至其於毀體殘膚與傷生而滅性。兩者皆譏焉。故人子而割肝。亦毀傷之類也。若爲吾夫子所不取然事有常變行有經權恆根於心之不容已者則謂之孝。彼黃口者流旣未知學問所謂立身揚名者謂何祗見其父母之疾阽危吾惟有肝可剖則剖之耳又見其母之食肝而愈則思所以愈其父者亦若其母耳若用一思維著一擬議則安能剚刃於胸之下腹之上而求所謂肝也者倘不然仗力於鬼神固幽遠而難測又不然僥幸於性命𨿽可一而不可再也是故謂黃氏子之孝純乎天也可履變而若常也可謂其要鬼神於前而餌榮名於後也則不可

割股不與旌表懼人傷生也上不可無此禁然毀親之身活親人子何妨有此心根於心之不容已一句。蔽盡千百之疑。

◆啟◆

復同寮啟

冬至復同寮啟

生日復同寮啟

謝南大理啟

金陵諸友啟

生日復武職啟

年節復同寮啟

年節復武職啟

○復同寮啟

同官爲寮誼此友於獨切未見君子心將道路俱馳何意先施不遺後進敬聞命矣恍如大樂廣張復受餐焉奚啻貧兒聚富所望左提右挈奉周旋以無虧庶幾拙逸賢勞補造化之缺陷

開大云盡碧天無際

○冬至復同寮啟

佳辰長至。臺福懋膺筆書云物之間三川正滿身附日光之下一綫初長惠損朱提尊開白墮立對西山之雪信彼飄飄行看益部之星同玆耿耿

詞鮮思雋。

○生日復同寮啟

某馬齒徒增魚鱗已滿故園此日惟坐對乎梅花西蜀經秋乃不勝乎蓬梗辱注存於長者。驚造化之小兒去日苦多視無聞不遠矣荷天不棄就有有道而正焉

能化腐而爲新。

○謝南大理啟

一紀郎曹半棲遲幹棘下空名吏籍糜廩祿乎庭中玄武湖光時時在目鐘山翠色耿耿於懷惟寮誼髙故爾流漣光景而別離遠特然問候起居

挹湖光於玄武。騫翠色於鐘山。故饒秀爽。

○金陵諸友啟

南曹太閒西蜀太忙光景難乎恰好當時不覺過後相念人情之所同然淮水鐘山坐享十年之福峩眉汶嶺行探一段之奇教士文翁祗慚前哲。尙玄楊子。空待後人若問西南夷何妨雅化如過八十日卽是歸遲

勁利劍初脕硎。

○生日復武職啟

不佞書生生世。碌碌無奇。豈如大將將兵。多多益善。惟三巴疲敝。仗鎭之遠猷。斯一日偸安。切感恩於同事。兼蒙記憶。備極情文。顧馬齒以增慚。望龍韜而爲烈。

新警

○年節復同寮啟

同事一年。感莫深乎提挈。先庚三日。義有取乎工寧。望若春光。潤之雨露。曲終及始。循環之理無端。轉歉爲丰。造化之能以見。

○年節復武職啟

歲雲暮矣。武功當與之成。庚者新乎。天寵自玆而始。不因保障。誰樂年華。仗裏東風。先入將軍之樹。枝頭【殘雪】乍傳隴客之梅。感此有心。報仍藉手。

◆書◆

答畢見素書

○答畢見素書

弟林居十年。卽受庇十年。玆者臺擢九列。云泥分隔。然亦有陰受賜者。老杜云安危大臣在不必淚長流此之謂也。遼事未已。徵及閩中戰艦八十隻。以費計之。萬金有奇當事者固不妨搜括設處以佐公家之急但南北異宜膠菜難度而海島羣寇自福州下竿塘以至鄰淅之東甬吳之虫山蜂屯蟻聚出沒如麻所少者戰艦與糧食耳玆恐駕舟之人未必能多卽多亦不能齊發風濤之中主客彊弱之不敵所謂資寇兵而賫盜糧者非卽此哉是無益於遼而有損於閩也伏惟老公祖垂念舊徳。不靳仁言。乞爲停止。以紓困亂。地方甚幸。福澤無疆畏壘屍祝又其小者耳。

利害明晰。與國策顏率語同。

◆疏◆

洪山寺起十方堂疏

石頭庵募米疏

密印上人焦山參禪疏

鷲峯寺前修路疏

○洪山寺起十方堂疏

洪山法施茶圓滿。住特惺安。與余議及上層左臂結數椽安卑。以處云楮一餐一宿甘苦共之予贊嘆曰此僧家本等事也卽大乘宿植福徳之根也或議洪山水聲灌耳。門路走瀉。以形家法繩之。不能招賢聚眾。恐是舉徒勞而罔功。予笑謂之曰水聲灌耳正喜其淸門路走瀉正喜其野人惟此心爲五欲所局則三界五行皆得而局之頤者吉逆者凶其大較然也苟發一大乘心卽超於三界五行之外山川鬼神安能禍福之政如無邊身菩薩。望佛頂了不可得耳。予願住持者以此爲本等事業勿憚煩勿偏見他人粥飯卽自家粥飯又願檀越以此爲無上因緣勿分別勿倦勤今生福徳卽多生福徳如此不能聚眾。不能特久。則予先受三世諸佛之誑。而還以誑世間。當得犂舌之報。才爲風水先生一吐气耳。書此以券來日。

僧家幻住。說莖風水。淂淸野一觧。將上人入天上矣。卻恐塵俗之想難空。

○石頭庵募米疏

石頭庵有竹盈畆有水半溪有髙人韻士來往愚公日坐竹林澗水急則響緩則文與髙人韻士睡聽無窮亹亹酬酢不勌而後樂可知也假令犂竹徑爲田以水灌之易髙人韻士而爲庸俗有金錢之人來往則師所不樂也夫使師日樂其中。揮塵談道學人數百而不苦於乏絕則其徒之事也其徒某有威儀法。可以勸緣者。

水竹可與髙人韻士領受。若米須得有金錢人往來。有是師。不可無是徒。

○密印上人焦山參禪疏

夫山在水中浮而不浮也舟行水上過而不過也雪落洞口鐘鳴巖際若無聲之聲無色之色也經云應無所住而生其心夫不住於有不住於無無處非心心未嘗住以無住故常生不滅於山水寂莫之間而遇風帆瞬息之頃心在何處境在何處參學者是第一著也。夫心生智慧不離自性卽是福田則有以饋資上人使之明心見性者其福田何如

歸來笑撚梅花嗅。春在枝頭已十分以無住故常生不滅。先生有以示之。更欲何處參討。

○鷲峯寺前修路疏

龍江弘濟寺。有守心禪師。行菩薩行。受人供養卽供養人受人布施卽布施人四方糧艘集於岓傍。喜施之米日不匱絕。師必簡其精上者以待四方之僧眾。故人呼爲白米和尙云上人眞桂者。其徒也。余今年室人不祿。延之誦經。修諸法事上人耆宿。敬愼有加。其箱中衣履。遇僧不給任彼開取大有家風一旦請曰。弟子住鷲峯寺。門前之地雨則溢晴則陂竊欲剆而平之左至於城。右至於橋。公其艸一疏以將勸焉。余嘆善哉是言。鷲峯余所常遊之地門前柳弝殊勝白日生幽雨過增潤每一覽觀。輒爲忘返不復知其徑路之傾危也金陵寺剎僧寮。不知其凡幾但往往好通文雅而鄙戒律爲尋常此事外而忘內者也又精居處而視殿廡爲秦越此事內而忘外者也譬之幹人垢其身體而粉諸頭面潔其衣服而立諸泥塗爲美觀乎爲受用乎桂上人之戒臈老而彌愼一切所有。公之於人絕無二者之獘矣余聞其師守心六十禮懺壁上紅光。爲人受記。瞽者復明。此皆天王龍神護衛。應令不偶而然。今上人之有是舉將見歡喜者道路之輩贊嘆者關梁之神旣以絕其師之教又以破僧俗之癡不爲眾善備也哉余故樂爲之言。乙巳歲端陽日。

以大公行爲布施。布施可必其不染。此正動人處。

◆引◆

支提山說法臺超宗上人募建六度堂引

○支提山說法臺超宗上人募建六度堂引

予友啇孟和。宿根有慧性者。而檀施一門未之啟仞玆獨喜超宗上人。建六度堂於支提之說法臺。其地故與辟支巖相近。絕壁龍潭。噴流千仞。爲支提山最勝處。而昔天冠菩薩說法於斯。雨花繽紛者也。孟和願捨百金而詘於貲乃作畫百幅以代之勝緣韻事兩者兼焉顧謂予何可無一言相印證予竊聞佛以六度萬行度大菩薩而六度之中又以檀施爲首大凡以財施以法施皆施也而自捨其慳蘘邊見人我貢髙之念尢施之大者也是故檀度能攝乎眾度而爲作佛之根本以此孟和極言超宗上人。坦直無謟曲。眞心爲眾。汲汲於津濟學徒恐人媸笑其迂而害成者眾夫直心是道場普心爲慈父此正可以肩任大菩薩行而不笑不足以爲道者然予聞之古徳云平常心是道竊願上人。以無量無邊功徳但作尋常去母分別幹大眾母二三其始終則上人已自得檀波羅密矣

以啇君爲創始先生之文爲勸緣。更有坦直者爲之募。可云三絕。

◆墓志銘◆

寧化溫泉丘君墓志銘

內江諭在莪墓志銘

先妣曾安人墓志銘

○寧化溫泉丘君墓志銘

歲丙辰化丘徳長來予石倉。眺覽園池之勝。因言其家所謂溫泉者。巖壑玲瓏互爲明晦燥則可席溢則可舟故子送其還裏詩有暗谷朝光瀉冰花夕露滋之句隨訂以某時往遊。未果然言此而心已馳於彼矣乃未幾則徳長以其尊人訃來。又未幾以其尊人襄事之期來。且屬予志而銘之。予忝通家。生芻之誼闕如乃復鉛槧是靳薄逾章按狀君諱某。字本元。尙考丘氏之家。溫泉者已數世。而至本元君族始張。乃本元君之張其族者不以駟馬而以文學不以素封而以徳義然其家之逝者藏。孤者立。阡陌治而倉庫充矣。而其爲弟若子者。補於庠序。秀幹成均又未始不券駟馬資也君以其餘力而好遊。比走五臺。西上峨眉。東南��海九華。及雁宕五嶺。武夷鯉湖諸勝。咸寓目焉。君又以其餘力而攻養生家言。遠之純陽子。近之龍江先生。覿諸夢。受諸口詎不以君曰載道器而異夫諸腐肉朽骨者乎君且祠宇之津梁之。公諸眾人而匪一已私也君之贍族周急。焚券造梁不私其財。亦復如是。君逝距生年七十有五。卒之日不一言及家事。气定神完。其效驗章明較著矣。銘曰泉之水。其沸如湯巖隱而朝光君生於其傍髙下在心不言躬行內勤外施一弛一張門庭旣立。遊於四方。老而好道。詎嘆望洋。桃枝之穴。厥兆彌昌精以治身斯爲善藏

不虛不實。不卽不離。欲指以諛墓而不得。

○內江諭在莪墓志銘

楚蜀相接之地。岑溪險惡。夷酋雜處禽嘻獸怒情形靡定當事者稍稍不克。奉揚天子威徳諱兵示弱。佳兵不祥蓋甚難言之矣然挑釁多在邊帥貽禍則在小民人但知行間矢石之層傷而不知挽輸餉道之更苦但知事中之馳驅難措而不知事後之功罪易淆也噫難言之矣予同年諭君繩祖。初試爲沅陵令云。其時有播之師。又有皮林之師。以五溪之水。當一路之兵。以四方烏合之眾。轉三十鍾一石之粟緩之則愆期急之則難必某侖縱之則逃匿操之將變自內出噫難言哉君以縣令而督餉以文弱之軀而走箐壑之險以調停之術而兩不得當將吏之心以升一俸之功而博量移之罪噫難言哉夫身有封疆之責者不能銷患於未形而保民如赤之心與夫開疆拓土之念較則必不勝矣身在鋒鏑之中者猶能決勝於俄頃而致遠任重之勞與夫掩敗爲功之術較則又不勝矣有勝有不勝則其爲功也爲罪也吾不得而知之也吾知夫子不得已之役而委宛紓徐以存活千百人之命則不以爲功而以爲罪可也𨿽終其身焉徳不勝位賫志以逝亦可也君自沅陵調棠邑。升大理評事。丁憂起復。候補都下而卒以視乎播與皮林之師有先君死者有後君死者使苟有殺一不辜之心而自悔平旦遺憾千秋則不啻若霄壤矣君之卒年四十有九。葬於其鄕。而先世後人詳於狀中。予以同年之誼。且守土。乃爲銘曰。予治蜀也。知蜀事觀君之所爲也悲君志不知乎世之功也何惑乎君罪龍洞之陽君其藏有功無功庸何傷以理推之世逾昌

內地之民不驚。邊鄙之民易擾繩急則逸益樹之敵人孰知之讀志。猶令人想當日之難。

○先妣曾安人墓志銘

今年餘母安人得歸也歸何以曰以土婦人以嫁爲歸人以死爲歸死以土爲歸安人生十有九年而歸於余父。事舅姑。舅姑喜。事夫順。於余父生不孝子二。女一。凡十有三年而溘焉逝𨿽歸猶未歸也譬如行千里者半途而夢歸其家卽夢中猶念所行之路未了也歿之後凡七年。余姊長適人是年餘領鄕薦。又三年大父母相繼以壽終。卽得袝葬。余亦成進士。與弟修俱納婦生孫。又六年餘以南京大理寺正被覃恩父受如官。母贈安人。今年冬十二月初三日。葬於雲山。爲大父母冢旁焉。余小子罪莫贖竊謂今而後母始歸也譬如久在外者聞其家之長老得所少者成立則與其身親而料理之無異也或曰安人無徳曰婦人無儀則無徳也俗之敝也。爲婦人者𨿽未必效勃溪反目然不能事事順也愛子以疢。撻下人如鬼。薪已大半如是。安人歸余家者十餘年。余𨿽孩未嘗聞安人有此也則當其溘焉逝之日。於理無憾矣亦可以歸矣謹銘銘曰不終以養事兮以壤侍兮余母志兮

拈一歸字。宛轉成志。不土木而成梁。

每恨作志者。語刺刺不休。今多以議論成文。且簡潔可喜。

◆祭文◆

祭徐惟和文

祭梅子馬文

○祭徐惟和文

噫予昔送子於潞河兮河水其漣子泛泛而歸兮。未及一年。餘金陵旣謫居兮。子貽我書。余答子以再兮忽往其虛余聞計乃反走兮爲位而絕徒恨不得歸兮今歸何益旣登子之堂兮。復省子之殯宮欲招子其來下兮子其不與我同余感痛於時間兮奄忽長至乃告子以文兮一字一淚曰人孰無死兮獨傷哉乎子也求四十而不得兮何景光之甚迫也爾才太髙兮神明嘯號爾器太利兮造物所忌爾平日其好道兮死而不以爲夭爾生前其急人兮宜其死後而貧子曠然其無累兮去世若敝屣子𨿽在地下兮實不忘乎風雅彼昔人之立名兮幽何殊於明子其優以遊兮予後死之有春秋

哀甚楚些。而明爽過之。

○祭梅子馬文

甚矣人之不可與造物爭也造物玩弄人如小兒而人不能出其彀中苟欲與之爭則必號呼跳躍蹶張其气力以求勝而造物者復以柔道處我於是乎有拔山蓋世之雄月察秋毫之智而不忍幹一婦人女子慮在�席之上而不見也豈非莫之爲而爲者耶。噫君之與造物也其猶有爭气耶君定季豹。數年爭之。不得而死弗以前車誡也君才足以用世而不盡其才少年文美鮮晳。風流豪爽。樗蒲百萬。買笑千金行且罄矣。後來交遊者。未之聞見也。誰能在今日作數十年想耶。君是以愈用憤激。臨死誡勿使人知也。君死矣。必歸咎造物。曰何故生我才。又何故先有餘而卒困戹我或庶幾其悔禍於君之後死者不然造物不仁未嘗有所獻足是使鏌邪干將多缺折之患而受繞指之化也豈不傷哉。君其有靈。其聞斯言。

滿楮悲憤。語激而奇。

◆跋◆

葉�節秋懷詩跋

○葉�節秋懷詩跋

予觀詩說曰。春至艷�。女感之而悲。秋至爽也。士感之而悲然非艷爽不能以相悅豈二序涼燠時顧顓自爲政耶秋之色素衷相諭者惟也秋之韻長興相屬者誰也則非丈夫士不能而非婦人女子之所能辧也予復有說焉詠美人者必以花艸�花艸者又必以美人山水之佳者固入畫圖圖畫之佳者又肖乎山水是故國風好色而不淫相如言工於形似此皆詩家之正脈韻士之極致也子甥葉君節。少年爽朗剛腸素臆之士乃其爲秋懷詩。則若寤寐美人。而馳情於佳冶者𨿽曰凜哉�之爲气殊輕柔宛轉不勝可憐春也此固文人所藉以遣其筆端��芳含潤哉若必舉其八以實之指其事以����不但癡人前�夢矣

女懷春。動於艷。士悲秋。動於爽。實是以類應。翠娛閣評選陳眉公先生小品明陳繼儒著

◇陳眉公先生小品◇

序

卷一

序賦

卷之二

記傳

祭文疏

贊題跋書

尺牘

●序

選陳眉公先生小品敍

鶴怨猿驚寂矣北山泉石啚沈鳳杳卑哉南國文章趨快捷方式則簿書俗我冑腸守寒氈則呫嗶消其意气抲不出利名窠臼竟浮沈日月居諸阿誰組織煙霞惟是山林名世雲間眉公先生經綸宗匠藻繪名流補天有手不彊售幹荊山掞月多才乃山弓殳奇於淞水笑隱居之多事每魏闕而馳心悲康齋之何因幾權門而失足肩風月不肩朱紫染雲煙不染風塵業謝臯夔之援並去朱程之縛離緣神淨外局心虛市朝莊語賈生之痛哭非媒於進之身丘壑放言謝傅之宴遊豈作枕流之癖松釵揮而玄屑飛言言墜玉花管拈而淸聲發句句摐金嘻笑皆文亂頭亦韻搜佳人於燕趙入目無可割之妍拾良璧於藍田觸手盡難捐之寶得固良玩失豈常珍泗濱之磬以質淸而獨浮蘘裏之錐以頴銛而首露耳

壬申冬日武林陸雲龍雨侯題於翠娛閣

●翠娛閣評選陳眉公先生小品卷一

錢塘陸雲龍雨侯評

雲間陳繼儒眉公著

宣城梅羮子和選

序

賦

◆序◆

南華發覆敍

國策膾敍

倪雲林集序

潄六齋文集敍

五言詩敍

王節婦完節編敍

米襄陽志林敍

芙蓉莊詩敍

玉鴛閣詩集敍

唐道徵文敍

鄒公履稿敍

楊去奢制義敍

臥遊淸福編敍

閩遊艸敍

新安遊艸敍

贈禦醫何承云敍

○南華發覆敍

南華發覆。淸涼山孔雀庵。蘊暉老人所撰也。老人繩戒精緊。狀貌淸孤。望之類須菩提衣表瘦骨可捫而數也長於詩無浮屠語與之談方內方外之書。旁及南華經往往能結吾輩舌蓋少而習之長而遊於空山大澤間所見莫非莊者積三十年而後發覆之注出焉正如槁木蒸爲芝菌精神肅爲舍利非歲久月深者可襲取得也世謂老莊一家余獨確然判而爲二孝子生於周平王末實有作易者憂患之意其言曰吾所以有大患者。爲我有身。及我無身。吾有何患夫七尺之軀厭而離之不得計莫若以曲自全以昏自晦以柔弱自抱以勇於不敢自活若溪谷。若嬰孩。若冬涉川。若畏四鄰自古之善恐怖者莫老子若也南華生愲愲然笑之烏用是頑且鄙哉於是以逍遙齊物之說出而救之蓋破我然後能破執破執然後能破生死破壽夭破禍福破譽誹破理事破聖凡而老氏崎嶇世途之恐怖悉粉爲虛空矣老子爲憂畏粘縛者也莊子爲老氏解粘釋縛者也昔者元美王先生之言曰。莊子僻處楚濱。孟子不過大梁。未嘗一見相究詰假令彼此送難其鬭必若涿鹿彭城之戰天地爲之蕩而不寧。日月爲之晦而不明。莊子敗。則逃之無何有之鄕而已然而不怒也孟子不敗也。敗則怒。余笑曰。孟子之怒必加於老而不加於莊學老子之恐怖未免流而爲鄕願學莊子之豪宕奔放不失爲狂此老莊二氏門庭之辧也。蘊公曰。老莊是同是別。眉道人姑置且從發覆腳注下細尋語脈亦有爲南華轉身吐气處乎。余曰。他人以已解莊而蘊公以莊解莊蘊公潔淨有道人也。此注亦從三十年破我得來耳。如郭象爲東海王越主簿。素論去之。呂惠卿王雱。當權燻灼。錮在黑暗鐵圍中不能出彼方求蘊公懺罪不暇何暇對塵而論南華哉卽有諸注覆酒家■﹝缶咅﹞可矣品隲老莊。亦能發從來之覆。

中行而外。不過狂狷。舌以柔存。老氏早已得狷之偏。而樹願之幟矣。若莊之夷世玩物。亦是下惠之和。而非眞狂。驚世傲世。而非以忤世。實吾學極妙者

○國策膾敍

古今治亂惟在是非利害兩端經以純言是非者也。策以純言利害者也。任經則世治。任策則世亂。而古今之局定矣。昔者結繩之俗。書契未萌。天下熙熙民如野鹿。卽殷誓周誥。聖人不得已而寖出焉。何以策爲。策之興心橅論諸矦王從之而愚幹聰國人從之而愚於兵卽其所自號墨卿者流三寸之舌沸於波濤七尺之軀閃於轆轤卒乃以黃金爲注至令自穽其身如燻骨而殘翠者然則策安在哉。卽使策中所載。固自有一二可喜要之機心機事漢陰老人所掩耳而不忍聞也是策者其將已乎。曰非也。夫策之爲縱橫。一童子能言之。乃劉中壘孔衍髙誘曾鞏鮑彪吳師道諸君子。參考讎挍。亦使此書附庸經術之後。蓋我道大矣。平隴甫出。不廢泰岱。淸流大澤。不廢龍蛟。瓦石可以兆卜。談笑可以解紛顧用之何如耳用而不善則神奇化爲臭腐醍醐化爲毒藥用之而善則銷鐮而爲金采腋而爲裘集諸瑣碎。而爲竹頭木屑之用。而況是策乎哉。邑矦項公。政旣成。於鼓琴鳴隺之暇。芟削此書。傳之文章學士亦此意也大抵世之有經而詘者。有故客卿攘袂。顚倒國防。始於七雄。訖於四豪。皆以䢐詐相豢。而天下靡有寧日此無它髙才髙士抑欝而不能吐則不得不以口舌而操國君之權乃今家弦戶誦。士有奇。上且張彌天之网羅之則亦何以畏客而詘羣策爲也侯今推天下治平苐一。必且召而爲肱諫臣。爲天子爭是非。蘇眉山所謂我取其術不取其心者侯將又以是爲諫法矣

文情文勢。曲曲生奇。戰國當亦讓其奇宕。

○倪雲林集序

昔太伯仲雍。文身斷髮。奔荊蠻。荊蠻義之。從而歸者千餘家。其後吳主季札。季札棄其室而耕。乃捨之。已封幹延陵。倪雲林先生者。自稱倪迂。又自稱懶瓚。又自稱荊蠻民。荊蠻者延陵之故鄕而先生之所居也先生癖人也而潔爲甚自太伯季札仲雍而後。梅福潔於市。梁鴻潔於傭。而指屈倪先生矣。先生髙臥淸祕。洗拭梧竹。摩挲鼎彛。此見潔者膚也。試問學道人能於元兵未動先散家人產乎能見張士誠兄弟噤不發一語乎能避俗士如恐凂乎能畫如董巨。詩比陶韋王孟而不帶不點縱橫習气乎余讀先生之集。所謂其文約。其辭微。其知潔。其行廉。其稱文小而其指極大。獨先生足以當之。蓋先生見幾類梅福。孤寄類梁鴻。悉散家產贈之親故。有荊蠻延陵之風月淸則華水淸則澄云鮮露生焉下此𨿽金碧丹靑滓焉而已何堪與先生並。先生殘煤斷繭江東之家以有無爲淸俗豈惟張我吳勁。卽置先生於孔廡間。度無愧色。或曰倪先生癖人也。似未聞道。余笑曰。否否聖人之行不同也歸潔其身而已矣

雲林有元章之潔而無其顚。不辱先生之表章。

提一緊字作主。而筆能曲達。

○潄六齋文集敍

吾師自舞象時。卽已名噪海內。海內束錦結佩。而禮於先生之門者。屨獵獵滿堂下。不則遙聞聲而相慕。以爲儼然耆舊尊宿也。比典謁出就客。神觀偉如。握麈尾而屑雲霧五色矣。結駟所至。自王公大人而下。無不願私其片言以爲引重。而吾師苐委蛇以謝不敏。羞與噉名者共熠耀而爭蠻觸之角。惟髙臥名園。洗竹灌花。上以淟瀡侍兩尊人而下飭其餘。以與一二同調爲淸夜遊墨花酒鎗淋漓於石痕蕉蘚間或出而時鼓名山之屐。長歌淸詠。援筆千言。虛往實歸。明月在袖。則玆集可考也。蓋吾師之羽翼。可以擊九萬而息以六月。髙可以懸國門。遠可以長洛陽之價。而乃欲寶之帳中。副之石室。以自扃其藏。某束髮受經爲隙探而祕讀之翛然其天樂之婉而導也穆然其寒陰松影之布席也決然而奔者其龍門之激也俄然而變者其蜃城之化也翩然其靑鷥朱鷺之映帶於朝霞之末也燁然其赤霞之界也縱橫出沒如顚史之醉艸永明之說禪而公子之聽樂也蓋吾師有兼材故能賈其餘勇。以漁獵於千秋。有慧心故能使五官六職。悉受成於三寸之筆端而惟吾役。有山川都會恣其遊覽。鴻寶神冊佐其丹鉛。名金巨卿雋流開士。歸其齒牙。故能翕張弘獎進而摧鹿角之雄談退而收雞林之駿譽嘻觀止矣。至於吾師之勁節千霄。熱腸如沸。其气百折而不爲弱湍。百煉而不爲繞指。又往往於毫楮見之。此非獨足以經世傳世。抑亦所謂鄒魯之於文學。蓋其性然也。某之操篲於吾師之門墻。廿年餘矣。蠹遊蠡測。未及悉窺積寶之淵。今幸屬挍。乃得少嘗一臠。昔有學書者。書成而歸。師告之曰。過某山之麓則啟函以視。旣發。則硯之穴者以百數。於是始大悔。返而受業。今某於此道類是矣。然則沒身不怠。以瞠乎其步趨者。吾師乎。吾師乎。謹執簡而爲之序。

要終原始。筆華璀璨。芰荷出露。

○五言詩敍

張平仲使君。居滸墅。日在水聲雲气中。閉關以後疏巾單復。但擁一編。爚一鼎。吸數升惠泉耳曰我飲冰焚玉不愁榷政愁客至頗妨淸臥昔關尹喜僅一靑牛翁。今四方貴遊輻輳度關又無五千言授我僕僕腰領柰何哉余曰。孔明不居城都。而好居南陽彼豈眞戀戀隆中直以南陽當天下之衝。因以延攬四方豪傑。而且得周咨時事。故語孟公威曰中原饒士大丈夫必故鄕耶此可以識武侯矣。今榷事誠不足煩使君。然賢士大夫道經於此者。皆欲識張使君賢。使君因得以議論物色三五豪傑以備國家異日緩急之用則滸墅官舍故平仲之南陽艸廬也使君曰。余則安敢。且性懶不解詶對。惟除土種蔬。結棚覆松。一望西山朝爽而已。興至間一賦詩。詩亦不甚夥。五言詩僅得三十餘章。僕讀之骨蒼而韻俊。神淸而調眞。其虛和安雅之意具見乎辭。非特劉長卿五言城不能抗衡卽老子出關五千言無煩彊授書矣

就榷關生論。確幹立言。

○王節婦完節編敍

蓋聞易著從一之爻。詩詠靡他之什。或克面引鏡。或剺耳用刀。或斷髮告誠。或截鼻見旨。誘之吉士而蘭茞不攺其芳。說以大人。而姜桂彌植其性。吚嚶涕泣。豈惟行路傷神。慷慨從容。直仗閨房砥節。厥有袁氏。實嗣徽音。蜀袁氏者。司徒兪庭之女。茂才王賓之妻也。齠齓柔嘉。弱笄婉孌。博綜師氏之訓。動符女史之箴。葉吉鳳占。通名雁幣。采蘋采藻。奉君子之淸塵。鼓瑟鼓琴。得大家之雅度。千秋信誓松栢結爲同心二豎見殃芙蓉損其並蒂含啼掩抑顧影低迷首似蓬飛心逾荼苦玉韝弛而不禦。錦帶委以下垂虫掛明璫塵棲綦履尫坐漆燈之側。減餐繐帳之旁無意人間願從地下宗親曲爲勸解死生幸緩須臾。或趙氏之孤可存則若敖之鬼未餒。何期兩嗣。連作不殤龍劍入津雌雄折偶螭環斷玦子母分飛恨鴟鴞之太殘嗟螟蛉之空祝心灰意迄淚碧腸枯鬼伯侵尋。司命無主。嗚乎痛哉。昔阮瑀沒而魏文悼其嫠婦。任咸逝而潘嶽哭其寡妻。然而穉女始孩。羣兒滿眼非若只鸞單鵠驟分破鏡之中兼之一卵二雛復攫覆巢之下伊誰舉案。若个牽衣。慘旣非常。命亦隨盡。倘使邦君舉旌廬之典。天子貧表墓之書。幼婦摛辭。貞姑賜號。流傳靑史應知骨有餘香相見黃泉畢竟而無慚色敢鐫琰琬。以俟丹靑。

工麗何減徐庾。蓋四六工詞非難。達意爲難。此則靑泉白石。委宛曲通。

○米襄陽志林敍

予讀陸友仁米顚遺事。恨其故實末備。嘗發意排纂江東好古收藏之家。所遇襄陽書畫。小有題識者輒手錄之。而範長康多讀異書。搜討米事尢醜類而詳。因題曰志林。請予敍。予惟古今雋人多矣。惟米氏以顚著要之顚不虛得大要浩然之气全耳後人喜通脫而憚拾括。沓拖拉攞。沾沾藉米顚氏爲口實夫米公之顚談何容易公書初摹二王。晚入頻平原。擲斤置削。而後變化出焉。其雲山一一以董巨爲師詩文不多見。顧崖絕魁壘。有深往者。而公之顚。始不俗兩蘇。黃豫章。秦淮海。薛河東徳麟。龍眠劉涇。王晉卿之徒。皆愛而樂與之遊。相與跌宕文史。品題翰墨。而公之顚。始不孤所居有寶晉。淨名。海嶽。自王謝顧陸眞迹。以至摩詰玉躞金題。幾埒祕府。而公之顚始不寒陪祀太廟。洗去祭服藻火。至褫職。然潔疾淫性不能忍。而公之顚。始不穢冠帶衣襦。起居語默。略以意行。絕不用世法。而公之顚。始不落近代奉勅寫黃庭。寫禦屏。奮毫振袖。酣叫淋漓。天子爲捲簾動色。徹賜酒菓。文其甚。則跪請禦前研以歸。而公之顚始不屈挫寄人尺牘寫至芾拜。則必整襟拜而書之。而公之顚始不墮狡獪嗚乎。米顚曠代一人而已求諸古今。張長史得其怪。倪元鎭得其潔。敷文學士與髙尙書得其筆。滑稽談笑。遊戲殿廷。東方朔李白得其豪故曰米公之顚談何容易公沒幹淮陽軍。先一月盡焚其平生書畫預置一棺。焚香淸坐其中。及期舉拂。合掌而逝吾視其胸中直落落無一物者其聖門所謂古之狂歟。洙泗之時。楚狂在接輿濂洛之時。楚狂圶芾其顚可及也其浩然之气不可及也

不顚不狂。其名不彰。顚正其品之奇處。非眉公襄陽幾於湮沒矣。

○芙蓉莊詩敍

吾隱市。人迹之市。隱山。人迹之山。乃轉爲四方名嶽之遊。如獐獨跳不顧後羣如獅獨行不求伴侶樂矣。然丹危翠險。梯腐藤焦。每欲飛渡而空躡之。無乃非老人事乎。計莫若退隱田園。因作田園詩。張嘯翁許爲同志。和以見視。並出芙蓉莊詩若於捲屬余讀之。余笑曰。今詩人集滿天下。其投贈寄懷率輦上君子凡通顯有位望者輒字之幾於無等。至問其交情始末或彼此不相識卽識彼亦不復能省記而必欲臚次其姓名以爲行捲羔雁之贄大都一仕籍而已嘯翁憐而唾之。凡與交遊唱和者汰不書。所作皆分梅種竹。移菊萟蘭。蒔茶采藥及料理農桑漁樵之事事眞故爛熳而流便興率故蕳至而酣暢心細故精綜而條理品潔故幽微而疏快調髙故孤直而淸迥讀其詩。想見其胸次。且笑且啼。且傲且俠。且醉且醒。且仙且隱。日混村童莊客之中。而神遊於時局菀枯向背之外。古者罷侯種瓜。逃相灌蔬。龐公條桑。云卿織屨。其意念亦若此耳。四君子密藏遵晦。並文彩不少見。弔古者深以爲恨。而嘯翁尢幸有此集流落人間。使人名利之心頓忘。煙火之焰盡息𨿽逃世而救世之功寓矣嘯翁數招余頗切義不忍作鐵心人。終當一叩芙蓉莊。飲李公窪樽。臥皎然桃花石枕醉呼張志和汝曾見而家嘯翁田園詩否

大都一仕籍。評今讀稿確矣文亦夷猶自快

○玉鴛閣詩集敍

欈李故範少伯西子之舊遊也南湖水落妝臺之明月猶懸西郭煙銷繡榻之彩雲不散遂使當年之紅粉幻出絕代之靑娥。祕枕異書。結褵名士。陽春賡和。鸞鳳鏘鏘。子夜於飛。蝴蝶栩栩。肝腸如雪能吟柳絮之詞志節淩霜直擬木蘭之操筆牀茶竈。不巾櫛閉戶潛夫。寶軸牙簽少須眉下帷董子鳥禦幽夢遠只在數尺牕紗蛩逓秋聲悄無言半龕燈火手翻貝葉。十指生香。詩嗽蓮花。一塵不染。煆煉成慧心道骨。惟知織素流黃。洗刷盡綺語艷歌。眞欲惡朱奪紫。若向公交車待詔。必然金馬祕書郎。可憐洞府修文。竟作玉皇香案吏。秦簫頓咽。範叔何堪痛丹鉛已蝕於烏絲幸綠字尙縈於蛛网是用收遺文於琬琰之上。掃人間粉禁三千。庶幾續淸韻於騷雅之餘。振古調國風十五縱饒竇韜妻織錦焉用文之卽遣衛夫人吮筆啜其泣矣

老帶風流。疑多蕭娘眉嫵

○唐道徵文敍

唐道徵性地孤直。面目嚴冷自讀書掩戶而外。斤斤如也。故其文恬靜貞潔。有吉人之風焉。如其人矣。旣舉延試第一人。海內有欲行道徵文者。於是唐子問序於陳子。陳子曰。唐子志士也。而猶欲以文行者。何也唐子曰。爾不見瓦石之在地乎。小兒羣戲。或削以爲碁或累以爲塔老人長者過而見之。則笑其穉且鄙然方其爲碁與塔也小兒其忍遽釋之乎以小兒之耳目手足﹑悉縮而聚幹瓦石之上。則瓦石尊矣吾非欲尊吾文也吾將以吾文爲碁爲塔相與兒戲焉何不可也至於日暮羣散一笑而已又至於升冠戴弁不習兒美儼然如老人長者思之亦不過一笑而已吾又將以吾文與天下爲碁爲塔相與兒戲焉已公此一笑何不可也陳子聞之曰。有是哉。唐子之言也。其言幻矣。其言幻。故其文亦幻吾乃知唐子之視富貴必以浮雲相命者也𨿽然天下國家非瓦石也。異日由狀元作宰相。執虛奉盈若爲碁爲塔惴惴然惟傾僕之是懼也則幾矣不然吾懼小兒之攘袂而笑子之後也唐子曰善。請以敍我文以代紳語。

忽奇忽正。忽大忽小筆。想如神龍之無端。

○鄒公履稿敍

吾松峯九。僕得其三。縛茅種樹。弦歌其中。與一二野衲逸民。共結人外之遊。髙座授經非余好也。然又不欲爲矯分抗情。門外屨至輒便引內間日流連。如所謂鬥酒相娛樂。奇文共欣賞。此語僕誠有之。往歲鄒公履來訪以文奏余。余灰心此道久矣。讀之不覺橫挑伎倆蒲團之上。眉舞肉飛噫君之文乃能奪我乎夫越石卻胡。劉根召鬼。此以聲奪也趙娣人宮。刑夫人望而泣下。此以色。奪也。漢徙新丰市。不失尺寸。卽雞犬皆認識其家。此以格奪也謝玄以八千人。當苻堅九十萬之眾。楊行密以三萬人。當朱全忠八州之師。此以气。奪也。髙孝珩鳩避畫鷹。黃荃鷹掣畫雉。李伯時寫殺一川花馬。此以精奪也又其至者。如魯陽揮日。錢鏐射潮。神仙奪陰陽之數忠臣孝子奪君父之心變化窮極不離方寸。而況區區文章之小技乎。公履筆有口。文有膽。江東之才。無出其右。而又沐浴幹家學珠玉之淵。其文聲香味色。與夫格調神情。種種奇幻。殆不可以知知識識者。卽不佞灰心道人讀之。且無所不奪則其能奪主司之鑑與造物之權可知僕旁觀人當自不妄。無已。請質之君家學憲先生。

一奪字。掉美如宜僚丸。

○楊去奢制義敍

吾友楊去奢。恬淡寡欲。落落穆穆人也。古今文玅絕一世。北面執經者傾遠邇。時流投之。友則友不喜走少年場相國聘之。師則師不喜逐大人遊。遇飲則飲不沈湎遇奕則奕不惡戰遇詩則詩不苦吟同捨生及及門弟子。彊半爲顯人。華裾駟馬。呵■﹝口殿﹞巷陌。訪求楊先生不拒去亦不報謝釡戞罍恥不聞嘆息聲及怨尢可憐之色語云火知三日玉。貧試一生心。去奢之語矣。去奢試每髙等。食餼。心厭之。又無資以入國學。意將罷去。行遊名山。陳子戲之曰此欲祭酒不得臣學官不得友也自古業左而數奇者多矣。公孫弘常退歸海上四十學春秋。鄕人再推爲射策。遂苐一。劉向數十上書每聞報罷。後以谷梁春秋議三十餘事。終爲漢名臣夫功名寧有定局哉功名早父母受其福功名晚百姓受其福而已何與焉。去奢之制義。今之公孫劉向也。其晚合無疑。僕請爲去奢梓之以傳。昔如明珠之光。光還自照。今此珠一出。照乘照千里矣俟去奢異日名遂身退。然後與陳子逍遙人間。春泥中踏鬭虎迹。孤峯頂聽凍猿啼。余未老。猶能摩洗雙眼待去奢也。

解慰中。卻多不朽名言。

○臥遊淸福編敍

兪使君宰華亭之三年。政潔而民龢。弦歌之暇。手纂臥遊淸福編。命陳子序之。余聞之名山洞府造物不付之冠劍車騎貴人而私之隱君子此語似有致而實否否。夫王公大人之遊。或侍宸輿。或領使節。屯軍駐驆。問俗褰帷。小有未濟。則兵丁曹伍。腰鎌負鍤而前導之。能使目與足兩無憾而後止。若蓬翟逸民。不過三尺笻與一輛屐耳。歷覽幾何。而辱之曰遊則不得不退尋紙上之陳迹而指數之曰是某水。是某丘若置其身於空靑鈍碧之間。以稍自寬云。耳則臥遊編者冠劍車騎貴人可無而隱君子不可不有也且山遊之難。我佑之矣。巨靈五丁洗鑿之地。半出於神鬼護叮俗子命車則風雷雨雹隨其後非夙具靈根者不能遊猱巖虎窟。蛟穴鼉宮。與夫族冡叢祠之林。狐貍嘯而鵂鶹啼非有膽智者不能遊棧腐梯殘。葛枯蘿脆非捷如猿鳥而頑如樵牧者不能遊寒暑載途。變色而進。喘不續吁。胸與膝拄非精爽壯旺而好奇者不能遊諸遊具矣。而紏於俗務。頓於老病。左於非時。甚則興盡者才盡才盡者山川之秀亦盡而遊不必記。記不必文者多矣。甚矣遊之難也。非遊之難也難於上帝之淸福也嗟乎。自古山川幻住。陵谷變遷。海底塵飛蓬萊水淺卽天地且無所恃以久存而何況山川又何況遊者嘗試訪古今遊客姓氏於僕碑斷礎中。野艸名陽。冥冥漠漠。而幸有一二記遊。尙在。則昔人湎云嘯月。討松論桂之意。彷佛可求。而穆王八駿之所未巡。秦隋六龍之所不及臨幸者。皆得與巢公一巢。�公一共縮而遊之幾上。比之王玄仲舉煙爲信。韓昌黎慟哭�書。詎爲勞逸哉。是編也。無問隱君子與冠劍車騎貴人但有淸福者然後出此以授之

泉筆如源人委宛而必達其性

○閩遊艸敍

吾友周公美。神骨遒雅。望之如巖窟圖畫中人。未四十勅斷家務。有子孝且賢。不遣世事經懷。公美日與羣從讀書食酒爲名山遊。客歲遊閩。歸訪余泖上僧捨。出記與詩奏予須髮之間。尙聚雲气。苐篇中未噉荔枝。登武夷耳。余浮白罰之。公美倔彊不肯服。曰我見入閩者。動以爲題然非遊以賈則遊以舌。獨余則否。不借郵符。不乞騶騎。不仗地主酒錢此遊之淸者也手無鐍。趾無坎。腰膝無絙帛。賈勇先驅。置兩足於空外。置七尺於死法外此遊之任者也猿不易枝。鳥不變聲。樵牧無故識。伴侶無異同此遊之和者也遊具此三徳。而時以詩爲政。遊無定時。故詩無定體。余讀之。其色香味。雋於荔枝。而聲調警快。惟幔亭天上無憂。人間可憐之曲。庶幾次響焉公美得於閩者儉而閩中江山得公美者奢矣公美大笑刻余至夜分。霜緘燭跋。猶娓娓談閩遊不寘。余目公美曰。寧惟遊有三徳。卽酒徳亦稱是不亂淸也不辭任也不爭和也公美曰人知我閩遊而不知我更有醉鄕遊汝何從得之。盍爲我識數語以告後之問津者。

辧難交發。而文成新絕。韻絕。

○新安遊艸敍

書畫有收藏賞鑑兩家。山水亦然。黃山開徑於普門老衲。張勝於景升老髯。卽新安人。鮮有過而問者此收藏家也吾鄕多向白嶽禮瓣香。而身輕千里之遙。至車殆馬煩。目眩足繭。而一惟以得登黃山爲快者此賞鑑家也遊則自吾師始出不憚傾裝歸不望飽橐其眞遊山水者亦惟自吾師始。當吾師首路時。某方臥病。每嘆曰。吾安得從而後。爲師奉杖負劍。砥筆和墨。凡叫嘯諧謔。髙談雋語。皆退而筆之。以暢山水奇麗之觀。已而躍然曰。有長君元翰在。元翰綺歲博學工詩文。鶴鳴子和。當必奏數百部宮商矣。比歸。讀新安逴艸覺溫泉飛瀑紅葉白猿紛來接人𨿽球【唐球唐詩人】之瓢。賀【李長吉】之蘘。有如此五采雲气乎。王逸少云。秋冬之際尢難爲懷。吾師中秋結伴。仲冬言旋三月之气候以日變千里之耳目以步變七寸筆端之描寫摹繪又萬變而不可勝窮至是新安之山水收藏家所過而不問者吾師以眞賞得之猿鳥則應接不暇。煙霞則到處逢迎。發簫築之聲。賁松蘿之色蓋兩山以遊重而遊以吾師之品題當更重𨿽一日三朝。何足以稱重客於臨卭哉。師笑曰。是遊也。兒侍之。而子敍之卻類陶淵明籃輿二子在前門生在後無爲負五斧懸五嶽圖矣

靑山嶙嶙。帶以白雲。極秀而韻。

○贈禦醫何承云敍

士嘗言不爲相則爲將。乃醫則二者多兼之相壽國醫壽人心相等也三軍五旅舉而委之將四肢百骸舉而委之醫任相等也。相調陰。陽將。制中外。醫參虛實。功相等也。相者制治於未亂。將者圖變於預設醫者知微於輳理智相等也夫醫一技耳今且與將相絜短長而共低昻。得苶重哉。余嘗心慕乎承云何公之醫也公克以醫世其家。家有藏書。咸禁方奇經。多祕弗傳。公受而讀之。裁以已意。核以古法。術益精良。而公之名日益顯。於是起爲景藩禦醫。聲馳吳楚間。未幾南歸。而鄕之扶疾而賴公以起者。戶滿屨矣。四方請學者車塞道矣。公不問貧富遠邇求卽輒應投卽輒中故上自薦紳先生以及細民之家。每見公必拱手加敬稱仁人云。庚辰秋餘抱病三月。幾與鬼鄰。而復值母艱。內有哀痛廹腸。外有虛熱攻體。時命大謬。謂當已耳。適余恍忽中若有以公告者。當是時余未識公也。及公至。按而視之。洞燭如白日。投藥試餌。應手而愈。故自今循頂至踵。得與有生之樂者夫孰非公所賜耶然則公非直與將相等也有將相不及公者三將與相位尊驕倨。每倚富貴而羞貧賤至疾苦不相聞而公以藥石惠及於匹夫匹婦其不及公者一也虛縻爵祿執空文以网主上無所稱塞而公視人若視其身。治病若治其家徳不望報。報不閒責其不及公者二也將相不賢或巧攖善類陰螫豪傑以快私意而公於賢士大。夫保卹調護。畢其技能。有扶植上人之心焉其不及公者三也是三者公得以施於一鄕而不能施於天下。異日不肖者倘有進則請法其意而廣之公借其術以醫不肖之身不肖借其術以醫天下人之心庶幾有以謝公也夫。

昔範公曰。將相不得。寧爲醫。誠見醫之濟世大也。經此闡發可令醫者不自褻其道幾幾手欲與將相爭權

◆賦◆

憎蛟賦

○憎蛟賦

山有靜者。髙臥匡牀。解衣裭帶。一枕羲皇。何物麼麼。號曰蚉■﹝亡上虫下﹞。體肥而脆。嘴銳而剛粗成羽翼別有肺腸居心不淨巧言如簧乍離乍合忽低忽昻無貴無賤。時陰時陽競刀錐之纖悉藏牙爪幹毫芒覬左右之狎暱。恣膏血之噉嘗。樂袒裼。戾冠裳。性縱橫。身毀傷曷不蟻夢而王曷不蠂夢而莊曷不蜂釀眾香曷不螢投夜光曷不當車犯轍賈勇螳螂曷不餐風吸露羽化蜩螗爾中則熱。爾徳則涼。閃倏似詐飄蕩似狂�伏似怯煽動似彊細同蠓蠛。毒共豺狼。諒負山之匪任。倚入幕爲智囊。逐臭旣慚於淸白。刺譏又邇於雌黃。若夫幃帳稀疏。簾櫳穴竇。隱隱呼呼。轟轟驟驟去若風飄來如雷吼明噪大庭暗欺屋漏恃夫之孔多。喋邦家之利口苟有愛於發膚。遑卹變生乎腋肘使人扼腕欷歔攢眉抖擻如果重圍之兵如失孤城之守壯士怒而裂眥美人怨而搔首。隱幾失聲於子綦。曲肱變色於魯叟驅之復來覺之善走柔若無骨不足以安尊拳實繁有徒恨不飽孤毒手於是正身危坐。捍禦惟謹略經揣摩忽爲虀粉好聚亡身多欲殞命酰雞大笑於■﹝缶瓦﹞罍蟣虱遠弔於項領偶脫蛾火之燈或逃蛛网之阱自謂遠舉而髙飛實則行險以徼幸猶且廣布虛聲乖間思進掃蕩不能渙其羣吹噓不能變其性我惟束手而待望赤日之當空冷眼而觀付白帝之司令蚊乃善幻。禍終不悛。噏噏訿訿。捷捷翩翩。號召羣。小援借聖賢曰仰之彌髙鉆之彌堅瞻之在後忽然在前此天之未喪斯文也其然豈其然

文勝老拳。應可折其雄喙。

斷制處可云法家。詼謔處可入諧史。

●翠娛閣評選陳眉公先生小品卷之二

錢塘陸雲龍雨侯評

雲間陳繼儒眉公著

宣城梅羮子和選

記

傳

祭文

疏

贊

題跋

書

尺牘

◆記◆

貞靜庵記

用拙堂記

觀濠堂記

遊桃花記

○貞靜庵記

古者聖賢惟有經世法。女事內。男事外虔修剛柔以佐兩儀之軌自竺幹流沙二氏之教興。於是擲儒冠而冠黃冠。裂儒衣而裏緇衣沿流導源甚則閨媛闥秀相與結伴而談無生不死之理施釵金以布地剪纏錦以制幡貝葉蓮花蓋半屬優夷女道矣。是庵所棲爲諸女眞焚禮禪誦之所二六貝梵韻於樹端燈光熒熒丙夜不息可謂旃檀之香林玻璃之寶地也陸宮保先生。以三教龍象。爲大摠持。爲大護法。遂以貞靜命庵夫堅固淸淨天地之體也惟貞故獨立萬物之先而不雕惟靜故獨當諸塵之後而不擾旣貞且靜可以定覺海之瀾登道岸之筏撤無明之网探罔象之珠何者生死二緣本無定體而妄者以識風鼓之欲焰吹之勝劣頓燃忻厭交起故空中粘縛夢裏山河逓滅逓生終無了際此不貞不靜之所致也諸女眞苟能思惟此義則一彈指間金粟玉宸宛然接影蕋珠之宮兜率之院安知非是庵也耶昔散花天女。欲轉女身尋覓其身了不可得而三山五嶽之巓。如金母魏夫人。踏白雲而策靑鸞者孰非昔日閨合之淑女哉余故之於此。以俟他日庵中人道成。梵笈金書。與諸上眞共載其姓氏云。

貞靜。女徳也。況女中求解脫者乎。不雕不擾是正法眼藏

○用拙堂記

吾友杜玄度。所居有用拙堂。屬陳子記之。陳子咨其義曰。吾少而讀天下書。善忘。登朝不十年。解綬歸。善倦。藥裏不去。善病。治家人產。善挫。與人遊未知其眉睫喉嗉胸臆間事。善憒憒。蓋世莫余拙也。𨿽然吾道是也昔者杜子美之句。若爲余設者。陳子曰。吾遊於世。而覺論語之爲異書也。參之魯。回之愚。蓋三致意焉。何者。以其拙故也。拙者以艮止。以巽入。以隨動。以遁藏。以謙始。以泰終。知此謂之至人。而儇捷狡獪之徒。顧反竊竊然笑之。庸詎知愚公之徒山不如遊之適也陶長沙運甓不如抱甕之安也何晏之談塵不如括囊之無咎也石季倫之金穀不如一瓢之屢空也謝康樂之挈裾捉席不如籃輿之眞率也夫巧者以爲得。而拙者亦未必失也。拙者以爲失。而巧者亦未必得也。皆天也鵲之巢而鳩奪之蜂。之饍而人甘之。然則巧勝乎。拙勝乎。善乎玄度之用拙也。嗟夫蝸升而枮鶻噪而敗雀掉而驚。鼠譎而獄。猿捷而射。人巧而禍才賈忌富賈怨辯賈辱宦賈讒使人人而玄度若也。天下可以無事矣。故曰太衝若盈。大明若昧。大巧若拙。吾願與玄度共勉之。玄度交知傾海內名士。不索之記。而索之陳子其眞有用拙之意也夫

持身涉世。類以巧敗而拙全。至曰用拙則又非眞拙矣應是寧武一流。足以當之。

○觀濠堂記

昔摩詰圖畫輞川。香山命篇池上皆以討天機於逝者非止托心賞於泠然有美吾師。實弘斯理偶剪蓬蒿之徑漸成桃李之蹊止水一泓。爲山半簣。鷗磯淸淺花枝笑幹鏡中雉堞參差人影行幹樹杪璧月暎柳鳬鷖在汀停雲淡而無言芳艸淒兮不斷四圍秀色翠籠薜荔之墻一道晴霞霜暈芙蓉之浦枯蘭吐蕙。稿木蒸芝。神仙於此樓居。大夫從之賦作醉來刻竹淸歌散渭畆之陰倦以據梧幽夢仗欝林之石夕陽殿角蕉葉扇而鹿眠點雪壚頭茶煙橫而隺避紅亭客散。碧芝風生。門設不關。簾鉤半上。憑軒踞狻猊之鼎隱幾披龍馬之文。身侍羲皇。地鄰濠濮。登斯當也。盍往觀乎。魚鳥親人。須眉可鑑謙而善下含哲士之虛心淨以納瑕得碩人之雅量淡成君子信薦王公進退近乎中庸安流類乎無競澄懷觀道何如世上之風波抱膝鼓琴聊爾胸中之丘壑

駢麗中論議風生。不特饒彩。亦且饒理。

○遊桃花記

南城獨當陽。城下多栽桃花花得陽气及水色太是穠華居民以細楡軟柳編籬緝墻花間菜畦綰結相錯如繡余以花朝後一日。呼陳山人父子。暖酒提小榼。同胡安甫宋賓之孟直夫渡河梁。踏至城以東。有桃花蓊然。推戶闖入。見一老翁具雞黍餉客余輩衝筵前索酒請移酒花幹老翁愕視恭謹如命余亦不通姓字便從花板酒杯老饕一番。復攀桃枝坐花聚中以藏鉤輸贏爲上下五六人從紅雨中作活轆轤又如孤猿狂鳥探葉窺果惟愁枝脆耳。日暮乃散。是日也。老翁以花朝爲生辰。余於酒後作歌贈之。謂老翁明日請坐卮脯爲壽。十四日。余與希周直夫叔意。挈酒榼甫出關路途得伯靈子猶拉同往。又遇袁長史披鶴氅入城中。長史得我輩看花消息遂相與反至桃花溪。至則田先生方握鋤理艸根。見余輩。便更冠出肅客。客方散踞石上。而安父賓之箕仲父子。俱挈酒榼佐之。董徐何三君從城上窺見色爲動。復踉蹌下城。又以酒及鮮筍蛤蜊佐之。是時不速而會凡十八人。田先生之子歸駢爲十九。榼十一。酒七八壺觴酒屈興信花醉客醒方苦■﹝缶瓦﹞罍相恥忽城頭以長綆縋酒一尊送城下。客則文卿直卿兄弟是也。余輩大喜。賞爲韻士。時人各爲隊。隊各爲戲。長史伯靈角智局上。紛紛諸子。飽毒空拳。主人發短耳。長龍鐘言笑。時酒瀝尙餘。乃從花離外要路客不問生熟妍醜。以一杯酒澆入口中。以一枝桃花簪入發角。人人得歡喜吉祥而去。日暮鳥倦。余亦言旋。皆以內影中抱持而顧視紗巾縹大都酒花花瓣而已昔陶徵君以避秦數語輸寫心事。借桃源爲寓言。非有眞桃源也。今桃花近在城齒。無一人爲花作津梁。傳之好事者。自余問津後。花下數日間便爾成蹊苐賞花護花者捨吾黨後能復幾人幾人摧折如怒風甚雨。至使一片赤霞闌珊狼籍。則小人於桃花一公案。可謂功罪半之矣。

得此勝賞人去。應聞桃花嘆息聲。

◆傳◆

張聖淸傳

馮甄甫傳

○張聖淸傳

張聖淸。諱積源。上海龍華人。按察使七澤公之仲子也君生秀慧弱不勝衣。十齡誦詩騷。十二嫻經術。神阿熊令君。淇園楊侍禦。試而器之。補諸生髙等舉體無凡寄情不近望見者如鷗拳秋水鶴唳寥天莫得諭其意也七澤公以秋官出守姑蔑。尋憲粵西。壬子入賀。挈君北行。俾遊國學。以便往來省。覲母徐淑人患中滿。君稱藥量水揣色聽聲惟恐跬步離左右禱醫得虎頭人語。躬延顧叟。三劑而瘳。禮諸伯叔如父。撫季弟孤侄暱如良友巧如導師見緇素負隱匿不急爲噍讓涕泣引諫密祈攺弦七澤公廉於官。君鮮余鏹。客有以緩急告者。以法書名畫售者彊半質貸應之否則惘常累日性度淹雅能與物無忤而徳矩湛然絕不見縱情誕節亦不聞以雌黃堅白鳴至於謁長吏。遊大人。華裾細馬。追無逐走於少年之場君非特堅塞耳輪且不欲安之眉睫上矣嘗借余手批南北史。爲丹鉛塗乙。不輕放一字其它摘錄異書不勝紀構竹安齋。又構兩隱軒。因詠雨中三友詠閒中好。其詩淸眞娟秀。仿陶白詞亦不減柳七郎規造一丹。名自在天。凡釣竿詩卷。燻籠隱蘘。以至罍洗管弦之屬畢具。客至命酌淸酒一觴。枯碁一局。醉則命侍兒迦陵弄新聲。君按牙以紫簫和之渺渺度煙際而去七澤公有小丹曰載石父子常相尾出遊而君獨時時入東畬訪余揚撿典墳討論桂木申旦徹夜彼我忘疲辛酉適越。次皂林。遇丹子爭道。篙穿君頰。旁墮二齒。君嘆曰此宿業勿創之投謁雲棲塔受殺戒。過十八澗買瘦藤。磊砢多奇。數之正得十八節遂名杖爲十八澗挾此復遊艸蕩中央。夾山漾而歸。時七澤公移家龍華故里。君築室三楹。嚴事旃檀古先生像。一似浮圖法。俄匝歲。困肺疾嗽嗑嗑喘不續吁迦陵宛轉抱掖者百端請代請殉君不起歿於樂無知齊中。有遺令曰肯休錄。錄云擇氝勿太急立後勿太早經營兩親壽藏勿太遲家產半贍宗人半作善事生平玩好分贈親知而笠杖杯筯。則以遺眉道人爲訣。眉道人捧次哭失聲兒曹驚怪。數年來不彈此淚久矣。嗚乎痛哉。君事七澤公有至行。又有苦心橐恥而不使見窘容神悠而不使見病態情深而不使見悼亡詩一痛也■﹝必﹞跋名場。三戰三北𨿽瓦注功名而微抱牛衣貂裘之感二痛也詩文吾見其進。未見其未不噉名不巿交推重於吾曹而遺賞於通都大邑三痛也中郎有女。伯道無兒四痛也聞廣寧破。岸幘絞衣彎弧學射於山下气吞並州健俠兒而不意命脆蛛絲蛻同蜩甲五痛也君嘗戲謂我洞曉聲律類戴顒。若遇宋文。當給聲伎一部。好鼓枻垂綸。類張志和。若遇唐玄宗。當賜樵靑釣童今釣童無恙而樵靑化爲彩雲隨風揚去吾豈復有意人世哉君蓋指白下姬幽妍也幽妍予別有傳。傳成書一通。並焚君柩前。諾乃載拜三酹酒酒泣而後行。

筆筆寫出一佳公子合平子之才忠定之俠眞之逸而有之

○馮甄甫傳

馮甄甫明州人。初名若臯。已更臯爲陶。甄甫其字。號遂昌。方伯修吾公季子也。家世多名臣。纓緌相望。而君獨通脫自喜。好輕俠。迫之就帖括家言笑曰諸葛武矦略觀大意。淵明不求甚解此古人讀書法也烏用是小兒號嗄爲吾聞至人多好醉鄕遊。近無復問津者請撫髀雀躍矣性食酒。洪飲無章程。方伯肅括之嚴。君醉歸。詗方伯起居。急盥櫛問寢上食。周恭人臥病。卻藥餌不嘗。君手調以進輒頷而受之。方伯試之家政。君任心獨詣。而能行方伯意中事。往往爲君解頤君後篤疾。猶彊起故作健步武。以寬兩尊人憂。其密行多過人者與人交有面規而無腹背有坦中直腸而無軟言薆語有立談卽合暴發卽解而無終身不釋之憾有叩必應有應必如其所欲未嘗又手硬坐轉晴不相屬置人急緩於度外也性好古。喜集法書名盡延勝士。焚香品題之。遇佳山水。爲橫琴作雅操一弄。味其雋韻。似將折節攺弦。不終以酒人自雄矣。然每當志敞意得。鼓三撾。雞三號。猶嚴扃門戶。倉卒不聽客歸。客亦不忍遽言去。觥籌交飛。排調錯出。彊沃之家釀。不沈醉不休。竟以酒得病。下痢十日死。享年僅二十有一耳。君狀貌魁岸。廣顙髙凖丰下。目光燁燁注射人羈艸時能控惡劣生駒馬。上下山阪。見者無不辟易。而君執轡如組。馳驟若飛。假令君今日尙在。目擊奴茜不逞。君必且散金結海內劍客。椎牛擊酒。突行而前博遼東一殊死戰以報累朝厚恩。漆奴頭飲奴血。豈作偃蹇寒書生。枕酒徒膝上老耶馮元仲才子也。痛父酒亡。而母孺人陳氏。又以節殞極引古人酒戒。便欲毀尊罍。僕觚斗。殛儀狄於羽山。放杜康於三危。焚醉日於秦坑。囚酒星於天獄。盡大地林田。悉化爲斥鹵荒蕪而後始無憾。余曰不然自來酒豪如李太白死如狂旭顚素死嬰兒不解酒解乳死張蒼百餘歲噉兒乳亦死盧仝陸羽飲茶死屈大夫不餔糟不啜醨亦死則酒豈必能盡死人也唐鄱陽王素節。得罪被逮。路聞哭喪聲。嘆曰。人求病死何可得而尙須哭耶。今君不死於病。而卽死干酒。勝唐王孫遠矣。奚其悲。奚其悲。陳子滿浮大白。酹君牛山之墓呼而問之曰甄甫復能飲乎試讀我身後數行傳何如君生前一杯酒

讀傳應是李元忠一流。伯倫無功。難與同日道也。

◆祭文◆

祭汪侍峯文

再祭張烈婦文

祭三髙士文

○祭汪侍峯文

語曰。言無不酬。徳無不報。此言人不相負也。又曰天道無親。常與善人。此言天不相負也。公客居吾松三十餘年。人有以緩急告者告無不諾諾無不應應無不滿願而去如叩鐘必嗚乎谷必應不責捲。不紀姓名歲月。久則並其子母錢俱化爲子虛矣。公不得索之。故所貸者。貸者唯唯詣門則閽人辭遇諸塗則障扇避甚有當面若不相識明知公之蕭條旅食出不能具丹車歸不能見妻子而無意還楚弓完趙璧如故也吾嘗聞一二縉紳負公至千金。以宦貧不能償。身死不得償其不貧不死者似宜無辭以謝公而無意還楚弓完趙璧如故也公以此身家懸磬。進退觸藩。隱憂煎其中。窘迫攻其外交遊笑其旁而病且歿矣歿之日。一棺戢身。六親無倚。徒寄空櫬幹郊墟壙野。榛莾破寺之傍。嗚乎人負公耶公負人耶公負天耶天負公耶公𨿽不言諸君寧能無愧於胸中公𨿽不起諸君何以他日相見於地下此余所以感慨唏噓。具壺漿率子弟而哭之。匪獨爲公哀且哀吾松之交情太薄而取與之太不分明也嗚乎痛哉。尙饗。

讀之當有面頳而汗下者。先生借以挽囂風而培厚道者深矣。

○再祭張烈婦文

嗚乎。伯夷薇。仲子李蘇武雪。豈不矯矯絕粒哉。然而夷也猶寄命於薇也仲也猶寄命於李也武也猶寄命幹雪也且武則胡婦爲之左右。仲有辟纑。夷有叔齊。夫婦兄弟。一鼓一舞。烈婦煢然獨身而已。有勸生。無勸死則烈婦之不食殉夫又非伯夷以下諸君子可以同日論也嗚乎。奇哉。嗚乎。痛哉。尙饗。

文凡四轉。說得烈婦大有生气。眞尺水奇瀾。

○祭三髙士文

辛丑歲三月十六日。檇李人宋旭支杖來自天馬山之東麓。同里人宋茂觀陳繼儒。衲子蓮如慧解摘溪毛。沽村醪。並陳所藏廉夫鐵冠。拜奠於三髙先生之墓曰。嗚乎眾墓累累。堙山塞谷先生之宮尙衛樵牧來奠一觴。春艸空綠。異代知己。慰而幽獨

落落數語。饒欣羨多許。

◆疏◆

小昆山重建浮屠疏

婁江報本寺塑西方景疏

○小昆山重建浮屠疏

九峯自天目發源。而小昆山爲苐一峯處。蓋天目之脈始露。由此一起一伏。自幹將逓及於北固而首尾盡矣堪輿家謂夷峯固龍也其龍南窟海而北宅泖而龍首故不可無角蓋一郡之文明皆系焉小昆山自唐宋皆有浮屠。至隆慶時始廢。今寺僧寂光欲重建以復舊勝。山在郡治幹隅幹峯立而天門開豈獨建赤霞之標橫白霓之气哉余以僧是舉甚巨。頗艱之。而僧謂童子聚沙成塔。談笑兒戲。皆有勝因。阿育浮屠未立。其下遂聞鐘磬音。今昆山固其時也。於是因其請倡之以作天人觀。

援地脈。比方隅。善爲導師。

○婁江報本寺塑西方景疏

余聞雲棲老人淨土之說曰人生有識神因有識業有識業因有行業有行業因有因果欲臻三淨先除六塵欲種八徳先消五惡欲消五惡先懺地獄欲懺地獄。先修西方。此理確然。無可疑者。報本寺僧永齡。夙有戒行。緇俗皈依。今幹本寺西南舊址。重建大殿。塑西方景使善者頓生信心塑十王像使惡者頓攺舊習卽此一念�目連地獄不空不願成佛者耶髙皇帝云。佛說因果所以助帝王刑賞之不及此殿是已。遠近檀那幸相與助成之。

提醒俗情。無非畏慕拈入聖諭。理道更眞。

◆贊◆

四先生贊

張磊塘贊

○四先生贊【有序】

知希則貴。身隱焉文𨿽差樹遁世之藩籬亦半立藏拙之門戶旣爲男子忍與艸木俱灰露盡英雄乃以神仙退步我思古人﹑得四先生焉各系以贊。

越大夫範少伯蠡贊

周處士魯仲連贊

韓義士張子房良贊

唐鄴矦李長源泌贊

越大夫範少伯蠡贊

勁吳死殘越生。裝西子。浮海行。耕於齊。爲上卿。賈於陶。散千金出見奇徙成名鴟夷子。何童心。

眞是英雄伎倆難忘。

周處士魯仲連贊

喜髙節嗜奇策挫秦帝。解齊厄掉富貴若雲煙鴻冥冥何慕焉我執鞭魯仲連

首二句已得其槪。

韓義士張子房良贊

秦之鹿椎其足楚之猴烹其頭漢之馬得天下帝借公公借帝爲韓來報韓去前黃石。後赤松。張子房。眞英雄。

大爲子房豎气。亦爲子房傳心。

唐鄴矦李長源泌贊

辟五穀。相三帝。寢對榻。出聯轡。九仙骨。一品衣功太髙迹太奇如龍見。如龍濳。吾師乎。李長源

長源是難及人。

○張磊塘贊

佛不必禮金粟而齋戒有餘仙不必禮玉晨而淸虛有餘遊不必裏五嶽之糧而坐嘯者有城南之修竹古廬文不必探二酉之祕而手勘者有先世之斷簡殘書口不必掛是非文不必擇賢愚而一杯之酒足以入混沌之門戶窺醉鄕之藩籬嗚乎。噫嘻。吾不知其爲誰疑所謂今之貧孟常古之富伯夷

外有餘情外無物異人哉

◆題跋◆

花史題詞

花史跋

汪次公傳跋

○花史題詞

吾家田舍。在十字水中。數種花外。設土剉竹牀。及三教書。除見道人外皆無益也獨生負花癖。每當二分前後。日遣平頭長須。移花種之。犯風露。廢櫛沭。客笑曰眉道人命帶桃花餘笑曰乃花帶馹馬星耳幽居無事。欲輯花史。傳示子孫。而不意吾友王仲遵先之。其所撰花史二十四卷。皆古人韻事。當與農書。種樹書。並傳。讀此史者老於花中可以長世披荊畚礫灌漑培植皆有法度可以經世謝卿相灌園又可避世可以玩世也但飛而食肉者。不略諳此味耳。

爲借境。不至著境。何事不宜。況於花乎。濂溪淵明豈應獨傲千古。

○花史跋

有野趣而不知水者樵牧是也有果窳而不及嘗者菜傭牙販是也有花木而不能享者達人貴人是也古之名賢。獨淵明寄興。往往在桑麻松菊。田野籬落之間。東坡好種植。能手接花果此得之性生不可得而彊也彊之𨿽授以花史將艴然擲而去之若果性近而復好焉請相與偃曝林間諦看花開花落便與千萬年興亡盛衰之轍何異𨿽謂二十一史。盡在左編一史中可也。

髙超奇拔。芥子中能作須彌想

○汪次公傳跋

今海內好言任俠。而安爲甚。捐金赴然諾自其風气然也余謂俠客如雷霆惟善人君子如和風甘雨其次公之謂哉。次公冥行紀於上帝。後福種於後人。夫豈沾沾市徳市名者有俠客可以醫鄕願之媚態有善人君子又可以醫俠�之雄心此玄宰喜爲次公作傳。非獨爲汪氏其救世之意深矣

自是正論。

◆書◆

答某經略書

答許惺老書

答錢抑之太史書

○答某經略書

某屏迹空山。每讀經略疏牘。字字批點。行行尋繹。如秀才讀舉業相似。因嘆曰。天地千鑄百煉。生得如此忠孝奇男子。有識者當仰承祖宗皇上徳意。愛惜調護以竟社稷之功。而摧殘不遺餘力。非特遼人哭京師人哭卽不肖老愚無知爲飲泣不寐不食者數矣古今負屈無如嶽少保於少保。同時同志之友。誰肯慷慨論列。剖心瀝血以明之直待鋒焰平。議論定。恩典加在國家曾無分毫之益而兩公已先受萬分之苦矣天乎。豈獨一臺臺困网羅哉不死卽是君恩人心卽是天意伏願平气愼言。靜需緩急宣召。更有進者。以素患難之學問參了生死之工夫。四大非眞。寸陰可惜。福堂之內。恐不當作尋常擲過也。迂叟報知。不喜以兒女語進。別有手書淸明曲一卷。附呈博笑。臨楮曷勝神馳之至。

張文忠公曰賢才當預爲愛護乃平日肘挈之。事敗下之石乎方侯卨蕭維楨罪何下秦檜曹石○可與徐文長祭少保公文同讀。

○答許惺老書

舊淮撫蘇公奏請回空倉。免守凍。淮兌𨿽出一時權宜。將恐爲永例。兩臺諭意索公呈。不索公書。以公書不入疏也。收兌之設向來移軍以就倉豈能裝米以就軍但能管倉以內豈能管倉以外今收於倉而運之於淮是兌役而兼北運之半矣民弱軍彊有何法度可以彈壓米多船少有何錢糧可以偏募客船相戒不入有何巧玅可以招來風波何以搭救損壞何以抵償守候何以脫卸盤纏何以貸偸竊何以稽查爭鬭何以排解舟薄何以重載重載何以過閘非惟糧長無此千手幹眼卽縣大夫亦不能人人遙制有此千百億化身也欲通反成擠軋欲快反致羈遲其大大便於漕者如此。惟有查回空。趕回空。不得隨處耽延。故作守凍。此淮撫遣官遣牌之事也。公中之公也。撥回空不撥守凍。盡數先下松江。船到卽兌。此朱云老克期克限之事也。𨿽私亦公也。目今糧長之公呈上兩臺。士夫之公書致云老。則事體直捷而委當矣。惟老先生裁之。

直欲東南造命。條晰辦而確。不得以白衣卿相相訾。

大都軍與民不可偏有肥瘠今則有司多左袒民聽其插和聽其私折頑軍亦利一時至京以一逃累將領今一衛之官。揭貸監系者半。皆以督運爲畏途使軍盡畏避運歸之誰良有司不可不預爲徙薪計也。

○答錢抑之太史書

自吾兄大蜚。輒有索書求見者。弟堅謝之。山澤老人不尙輦下之信。非分當爾。卽懶性亦爾爾也。賴兄眼中有照膽鏡。手中有降魔杵然多一事不如少一事多一客不如少一客耳承諭。讀書無暇。此時豈能終日終夜鉆破故紙堆中嘗記得少謁徐文貞云。學而時習之何義。對以不敢。文貞云如國家有荒事卽就荒時查考荒事如有兵事卽就兵時查考兵事如有大禮大獄。亦然。此眞所謂時習也。至今服此言。受用不盡。又有因文見學者。如送贈河南撫按何事是急如送陜西撫按何事是急卽此類推自然研究得切考據得眞正如夏買葛。冬買裘。畢竟比平時買裘買葛不同。若國軸之變幻。家鄕之紛拏。且端坐泠眼觀之。俠客之不如英雄者俠客動而英雄靜也英雄之不如聖賢者英雄險而聖賢穩也若置身靜穩中。卽鬼神造化柰何不得。況目前餘子哉。

讀書出。以經世。處以宜世。時刻離書不得。書中一一爲之拈出。

金馬豈悠悠。郎署非伴食。碩鼠作令長。鵝鴨慰言責。吁嗟靑紫間何以爲顏色。世之不學。且誤學者多矣。一痛。

◆尺牘◆

柬馮大參

答某公

與郁季雅

東項東鰲

畣馮次牧書

○柬馮大參

得報後。日與友人遲候歸信。因伏几嘆曰。淸風百世。直道三黜固也憐才如春風拂面便消忌才如嚴霜一寒透骨信哉。玄宰度馮先生脂車。峭帆。行必接淅。某獨曰。先生嵚崎磊落人也且以一官爲桑下以一路佳山水爲籬下物緊紏芒鞋。未知所至。度必不遂返裏門。今果然矣。

可令人破涕作笑解憤爲恬。

○答某公

吳興新政。殊快人耳。眞所謂淸不律人愼不傷體勤不露才此得之士大夫往來之口甚眞。非阿也。忽承遠札。重以厚貺。詎意王公布衣交。尙圶大壤。可勝感切。貴治孤處一隅。目前當路之綫索目前當路之綫索。新參之舉動。未必朝夕相聞若以省城郡縣爲腹心以揵足偵探爲耳目其間不至遲速異同。較是兩便若要人有交際不親不疏巨室有疑獄不動不靜賴神明照膽鏡中耳。

猛爲津筏知此老婆心未忘。

○與郁季雅

往別時以爲復有竟歲之盟。忽得信爲陳大夫掖之而去。丈夫須眉落地時便以此身同長矢往矣豈若鹿豕。終日相聚。足千萬里之翮。而爲六月之息。長卿四壁足下四壁都盡便須尋一變更。雀之化蛤也。劍之化飛龍也。英雄雌伏。而化爲九天九地也大都酰雞秋虫則終止甕竈間耳足下之腹笥五經。乃竟老於蒯緱。不問陳大夫一吐气。寧何之夫

繞朝之鞭。馬當之風。令人不能頃刻畱。

○東項東鰲

臺下暫返東山。朝常如沸乃知諍臣論金人�當參而用之中涓方取精於■﹝虫矞﹞蚌而路猶角勝於蠻觸非得臺下眞君子者以正直輔忠厚。以中立當雷同。滔滔東逝之波。孰挽之哉。以局外觀局中。洞若觀火。無柰悻悻者。自作焦頭客。

○畣馮次牧書

儒擲靑衫以來。每欲絕塵自上。籨方外異人先生。浪遊名山。神魚乘浪。靈鰲戴嶽。安往而不得所之也。老親在侍。束脰羈笯。彊爲門生受經博糈。以供朝夕於是復買書。糈不足取酒。於是復賣文。親沒營葬。偶得數弓地於畬峯。櫛沐風雨。栽插松杉。牙坎其側。以附容棺之墟。於是復入山。結數椽茅屋。歌斯哭斯。圉圉殆盡。非有皇甫著述之癖。又非有盧鴻乙艸堂。司空表聖之王官谷也。田牧往來。浪相指目。足下排蕩先賢。且欲引而置之千古奇人之上。玆言大非所敢任。獨所不任俠。不標榜。竊嘗勸之同志而鮮有應者。夫有教無類。非不擇其類。蓋無類聚也。危行言遜非危峩之危蓋臨深履薄之危也儒嘗閱徐孺子傳。本豫章南昌人也。徒步走江夏弔太尉黃瓊。又走太原會葬郭林宗母。僕僕千里。意欲何爲當時標榜之風攙入士大夫膏盲骨髓中東京之禍那得不烈惟袁閎申屠蟠差覺淸穩從此長養。得管遼東龐襄陽二老出來而二老又絕無毫髮語言文字。逗漏人間使後世無聲可尋。無階可梯潛龍勿用吾師乎吾帥乎食芹而甘願以分獻第足下代興文苑。獨步江東麗典新聲繹絡奔會。濯五湖之濤采。奪萬象之寒芒大業方新。修塗伊始。侯他年揖讓夔龍。退尋綺皓。僕於此同炊黍未熟蒸朵正香不妨拭冷涕撥寒灰共話出世法於苕帚庵中也。箋引記敍。弟心口俱折。所謂當今不得不以此事推卿。懷中一瓣香。遙向天益堂禮卻。其亦收我於懶榜未後否。謝忱更具別楮。

先生以文章宿老。抒寫生平。泠泠徽徽。雕章縟彩。政使長篇如帶。而幽冷之致。鼓吹筆端。眞是別有鑪錘。別有天地。

次牧上眉公書。置之古人集中。亦是祕思奇紀。余將收之行笈。玆不復錄。

黃石齋曰。次牧與眉公書。矜踔絕倫。繩斧所及乃使徵仲文長收聲於下裏三閭楚傅掩袖於幽云誰復敢張爵目以向由基之彀者。然觀其呼云出聲選峯置足意致堅屹。不以傲人子威而下。陳約而上。彼所不甘。要當勝之。聞其賢孫冰藍復出。五嶽相距。不四千里。乃爲君家羣玉。壓其陂陁。不知香山慈水。神明的是何似。又曰馮仲倜儻善讀書。控送墳典。有布衣雄世之思。及其所爲文章。掎摭利病。蹈轢應陳。浸及孔楊。又焉在不逮古人乎。翠娛閣評選陳明卿先生小品明陳仁錫著◇陳明卿先生小品◇

序

卷一

序

卷之二

引記

傳書

祭文跋

●序

陳明卿先生小品序

先生之序奇賞也期於源以玉橛以雷綿以貞嚴以介濯以色剗以恥味以別淨以耘感以理醇以懼化以爛成持世之文嗟乎先生蘘括今古源不裕乎予則曰心口一徳業一不岐徳功言而三之源眞玉也蓋心源也雷以橛之卽去弱之解貞以綿之卽去雜之解介以嚴則不苟下一字之解乃濯以色而時又曰去色其義何居則浮艷汰而各現本然之色耳爲謟爲乞文滿天下宜剗之以恥然借模擬恢諧爲工則味又當別也味別庶不耘亦淨守約而病去至曰理感亦惟先生所爲文以性情爲貴哉敬軒得其正陽明得其達白沙得其妙其以理動人也正以性情動也恥緣外激懼則中烱密靜多內力則不以文章易性命而醇聰明盡而人力顯悟境空而天工現夫亦化之謂已如是直榮世哉予讀先生文知先生爲文讀先生文益得先生所以論文不僅伏其博也予行有宦笈必攜中有王言經濟文事武功諸類擬選置先生大文章玆則摘其敍述編摹之文之小者夫亦何大何小哉總一持世之文已耳

錢塘雨侯陸雲龍題

●翠娛閣評選陳明卿先生小品卷一

錢塘陸雲龍雨侯選

古吳陳仁錫明卿著

仁和陳嘉兆和仲評

序

包少卿蒙泉公稿序

朱秋崖先生稿序

錢兼山先生廣川集敍

東粵李老師集序

合刻兩先生稿引

孟肖形年兄夢覺言序

題鬥酒堂集

冒宗起詩艸序

樊大夫稿序

宛陵遊艸序

張澹斯文序

王宇皆集序

萊陽左進士稿序

康弱孟艸序

昭華管序

張司李篤棐考滿序

送萬父母入覲序

藏書序

續藏書序

史記序

漢書序

三國誌序

奇賞自敍

續古文奇賞序

三續古文奇賞序

四續古文奇賞敍

諸子序

○包少卿蒙泉公稿序

蕭皇帝。容直之聖主也。中於權相。忠湣死。中幹姦璫。蒙泉戍。當公按楚。疏劾廖斌。爲斌所先。有旨逮問。已得戍湟。浚谷不云乎止因羞惡二字罹此法网先生笑頷之。快讀劉華容綠野悔離三畝地。白頭重過六盤山句。筍饌荳花甚適也。居湟十二年聞太夫人計慟卒又十一年。穆廟褒之。在憲皇帝時。王端毅彈中人李敬。有旨梟示東南。幸則爲端毅。不幸則爲蒙泉丈夫從其是豈顧問哉公以遺詔。褒諸死諫之臣翳惟穆廟知之卽世廟亦知之矣公行莊浪。見甘涼諸山。奔泉惜土。人不善漑田。嘗一敍甘肅志。懸嘉峪酒泉張掖間。壯心未可量也僅以志節顯嗟乎男子一副勁骨爲沙場用一片烈膽爲社稷用一段苦心爲三湘七澤用至榮矣卽使頭顱如許爲斧鑕用至愜矣獨恨璫禍之熾。上累聖明辧之幹早可不愼諸嗚呼富貴可暫不可久造次顚沛夷狄患難可暇不可忙吾儕去一忙字占一暇字履虎不咥入穴必出矣。憶昔偕計。常流連詔獄諸君子間。語之曰人生事業閉戶第一閉戶事業獄中第一公等莫如著易愼勿挫過後當思吾言。公於鎭撫嚴鞫。代人惜答。何略也範同知獨齁睡其與公久而俱化者耶。讀素難錄。銓次人材政事。𨿽執干戈。如在禁闥也。文章古勁。雍容慷慨。作詩。歌呼自得。剛大養吾气。綌絺思古人。可誦也。五臺先生敍曰。予兩人皆藉閣相徐文貞公營救。微文貞俱虀粉矣。故人主以知人爲急宰相以救人爲急在詔獄。戍邊海以讀聖賢之書究當世之務爲急

讀聖賢書所以暇也究當世之務可以消此暇審於久暫忙暇之間。此先生所以處璫禍者言其所豫故沈快如是

○朱秋崖先生稿序

中丞之被謗也威福移幹私評是非亂於野史今去公數十年。閩紳疏幹朝曰。使嘉靖之季早嚴海禁則王直徐海輩。豈敢復蹂躪中土累數十年以此思朱中丞曲突徙薪之策當追錄祀之。而名將戚繼光兪大猷。一體賜謚。中丞竢命辭。吉凶禍福。命而已矣命如之何丹心靑史其竢此疏也哉。公又曰仰承廟算之成。不死於盜賊之手惟慮妖雅之售或死於筆舌之鋒死於盜賊之手尙存忠義之魂死幹筆舌之鋒長作冤號之鬼繇今觀之。公固不死於盜賊之手矣亦曷常死幹筆舌之鋒耶公又言。一日未死必以紀綱爲重國是爲憂公千百年之身也。舌百年之紀綱國是。何日不憂耶。又言閫外大臣。兼官守言責之重巧爲身謀附勢之徒方且談王伯談循吏酷吏惑世誣民公之憂安底止耶謂江左養亂。獨有投江加鞭之事。患難中以甓余題稿。故曰奉命討賊不奉命開市救焚拯溺非雍容揖遜之時除蝮解酖非參蓍梁肉之療於是革窩船。嚴保甲。令甚嚴決公稔有司它姦豹繡中制直以各寨責海道。以海道責中丞。而禦史勿與禍卒胎於此從來公與私仇盡忠報國與全驅保妻子仇何繇。公行兵以坐困爲主深入爲戒海上互相傳檄。輒先事言間實最持重所至馘斬。繇善知人。盧鏜兪大猷皆樂爲之用。入漳州甫三日。賊起討平之。在寧波夷館。投書鎭坐定海。援韓魏公在軍中有乞相公頭獻西人者。延頸示之臨大事決大疑須得此气象嗟嗟。公卽斷頭陷胸。甘之若飴。況明主待以不死。加秩請謚。論大定於今日哉。先輩稱公不偸官而外交不棄事而簡業集以永感終感於太宜人。久擁絮褓公。呂仲木比之趙姬云。

嚴海禁。則民不與賊通。而間牒不行。商賈不與賊遇剽劫不行坐困之自可致其鳥獸散則嚴闌出戮窩主徙薪之謀也卽如今民日輸米以資賊。而米價騰湧。把總率兵禦賊。宿幹民捨。賊取其首不知。非通賊窩賊之驗歟。所恨者小民騖利。又有彊宗鱷宦爲之主。率致法不得行。執法者反有桀犬之吠。曾知貽國之憂乎。公名紈以僉都巡視海上。捕斬通倭及爲寇者。卒以濫殺召謗。死於憤。後得胡公默林收其局。然而亦大狼狽。功成後胡亦以罪死。然平心而論。兩公者俱不可不略其疵而存其功不然稱仁慈矣廉謹矣不能消亂未形救亂已壞亦安用答輩爲妙哉文長之言。處已者不可不思已之過。論人者不可不思人之功得之矣。

○錢兼山先生廣川集敍

余猶及事錢兼翁壯懷篤志白首一日而口未嘗言遷謫。自翁曾孫與立。啟篋中藏�世。而廣川集先之。表翁大節也。予乃得竟讀。嘆前輩襟期宏遠如此胸中浩浩。豈可測哉。公位不酬望。而享大年憲老乞言。興利除害。三吳水利役賦。有諮必以告蓋博聞疆識陰行善惟恐弗及云夫靑詞當

旨非公意也。諷也分宜憚甚。暱之不得。乃用察貶。嗚呼愚哉。嘗誦東坡海上謝表而有訝也。幼子作快心之文。門生躬治椽之役。生平得意。莫過於此。魑魅奚迎。子孫奚慟。又見宅文字中。咨嗟泣少遊。而恨播遷諸公之弗永也。意者亦若翁借靑詞諷耶。予嘗謂遷謫居官所時有也積日月取髙爵持券而碌碌靡豎則生人不幸耳唐人不謫官一部唐詩皆可廢試閱送黃閣上將。侯舌斗柄之司絕鄙使化人之文爲之巧拙仕宦何必將與日𨿽然左遷又非難也左遷而無聞與樞要而速��耳兼翁所以居此者善矣。與立進士。少年髙科。而慨然遐慕在翁。不苟錯趾。與立素工詩。如集中澹遠眞寂海落句伸太華之掌。非繇削成。令子令孫博雅以世。所繇來遠矣。嗟嗟快心之文彼得於其子而快心之詩翁得之於其孫皆天之所以光逐臣也與立事親孝。家貧。倞屋而居日不並食。能擊鮮無已時。此豈世味中人。哉行矣聿念爾祖。

議論極爲仕途木鐸。至於文之提掇環照。妙有湛思

○東粵李老師集序

某荊吳腐儒。受知東粵李師。五六年來。事師最久。師之知弟子。與弟子之知師。甚矣。丁卯秋中。師官南少宗伯。函寄文若詩。盈數百有奇。命集而序之。曰勿剿勿諛以爾言垂信也蓋三代以上心口一徳業一未有三不朽之名不暇修辭而實以修辭爲居業出一言告不媿之衾影告不怍之明廷告揭白日行江河之天下萬世未聞有剪劇造化深愁花鳥可以賁天文爛星日者也自三立聞。而立徳衰於偏至立功隳於小成妄意千秋托宿聊寄楮墨於修辭若暇而修辭之誠幻不可憑矣避人焚艸。抑有激乎。則未聞削墳興之牘。抑拜揚之歌。可以賁人文顯化成者也未風與水相遭而成文不相遭而亦成文無他誠有之也彼絲竹之聲。出藏經於右壁。豈天空之籟。遏妙響於行雲。吾師由嶽品也。翕河度也。龍光望也。自禮闈分較成均。徳造庶常。訓廸皆力挽浮靡。思得寧靜澹明之士。與共持風教。示人易。示人蕳。示人超然無欲之文心。故其文沈雄奇粵。矢爲詩歌莊讀之和平之心生靜對之名利之腸去夫修詞一也誠不誠異惟因時而愓乎三代而下知因時而不知愓故其業薄其詞浮至宋似知愓而不知因時故其心非不誠而其辭費立誠於先剖幾於早存義於徐赴時於敏以左右飛龍。而後先先天地。惟此耳。師署農部。僅越旬。直陳畱都大計。若曰丰鎬如此。郡國可知。救寺之急。大聲疾呼平生所學立誠而已海內喁喁然。拭目相告。曰司計若爾。論道可知也。庖代若爾。久於揆席可知也。噫。宣公封事彊半理財卒不與劉晏等則宣公立其誠也豈謂晏等盡不誠哉。盟心何如耳。

作文字無一誠立於其間。便是僞理學。僞經濟。並偏至小成亦不可言況欲以月露之詞。爭不朽乎。心口一。徳業一。此宣公不與劉晏同年語也。拈出更令任才者警省。

○合刻兩先生稿引

兩先生之品不以畫重。兩先生詩格。多以畫掩之。或曰解畫易。解詩難予謂正坐解畫者少耳其實詩中原無畫。畫中原無詩。何也詩與畫皆寄也若寄之中又有寄焉。則空庭之影。爲之不落。水上之波。爲之不縐。不知畫。烏知詩哉。故兩先生之畫不與其詩謀。詩不與其畫謀。詩與畫兩相髙。而兩不相知。又烏意乎人知予謂一念不及物便是腐腸一日不做事便是頑漢二者。朝士犯之十五。隱士犯之十九。蓋必中情淡漠。而負義慷慨烈。如兩先生者。其人可以隱。故每每於筆墨間。微示其磊砢偃仰之色。豈易言哉。豈易言哉。吾觀一代始興。聖君賢相之景色未開。已有人埋畎畝之光。及其衰也人材政事煨燼無餘而又有人從畎畝收之此隱士與气數相爲終始吾所稱淡漠而激烈者。紫陽猶知此意。故書晉處士陶潛卒。則不拘其官。書管寧卒於魏。則不拘其地。史臣無識往往以山野陋夫充隱逸傳隱士之統遂亡夫不爲貞松。必爲槿花。朝榮夕殞。矧其蒺藜。蓋二先生之所必剪矣。石翁與先中丞同在成弘之際。官大理。時爲贈姚江十二詠。瑞蓮有圖。分竹有吟。予讀書東禪。覩翁遺像。有畱與淸溪伴月痕句。遂以伴月題其齋。旣編先白翁集。購翁稿合授之梓。而謀廣於錢先生。成若干捲。嗟乎吾耳天下名人熟矣未有垂老讀書絕俗邁行介然不欲如先生者也

少微之殞。偏在謝敷。隱士自有眞也。通隱充隱。如陶管者幾人哉。與气數相終始。待隱者不小矣如隱者自小何

○孟肖形年兄夢覺言序

陰陽立而人物生。一陽初復。二陽咸臨。艸木生焉故艸木之本居下陽在下也三陽旣交。四陽漸壯。鱗介羽虫生焉故魚虫橫身飛鳥兩足而昻首陽未全也五陽健而決。膏脂生焉故獸形近人至六陽全而人道立矣陽生气也無陰气以雜吾之陽而可以化天地之陰故人能自生能生人。又能生天地所生之萬物。肫肫其仁。斯淵。斯天。而魚鳥不亂於上下。肖形孟君集戒殺書。題以夢覺言夢與陰相索而覺以陽爲徒陰返於陽攝天下人存息於烱烱不昧之中小往大來。大者壯大者正人修君子之行此銓衡大指也。予與肖形同譜。曾泊舟於其邑。稔聞贈君崇野公。孳孳好生自字以汝��誠感人。世有令徳。是集也。紹庭聞。益光大之。予爲評閱。稍益數條。蓋閱餘慶錄。多出平湖陸冡宰云。敍之者。大司農汪公。稱平生不以飲食殺一物至親賢保善恆如不及蒿目時艱不啻在已其心誠仁故也。肖形廉而敬。慈而毅。取士必端。其言曰四凶之罪。兩觀之誅自是中和一大榜樣至矣。與戒殺並參旨哉。天地之大徳曰生智始之勇終之而仁藏其中顧力行何如耳

總之一念陽。小可造一室之和。大而一郡邑。更大而天下只從此造之未見有居平不肯戕一物。肯釀一世之殺機者也。至以殺爲生是仁之全用然四凶兩觀之外不見更有大誅戮畢竟生機勝於殺機智始勇終。仁藏其中。明以濟斷。而適以爲恩。括盡治心治世理道。

○題鬥酒堂集

無政事則財用不足予謂無文章則政事不足不學詩則文章不足先輩有云。丙夜翻閱經書。理道精熟詰朝坐堂皇理簿書判決公移便有生气飛動對百姓殊不俗其言甚可味也。是以長吏愛文章必愛百姓自昔名賢詩筒往來。繇東越逮蘇杭。馳驛不絕。未嘗有刑名錢谷簿書期會之事。但鳥啼花落。欣然命句而已。於時百姓甚樂。故百姓愛官長。必愛其詩句豈諸公鑱畫之苦專以愁花鳥不以窘小民間有肇修如大堤雲橫。老葑席捲。鏡湖飛梁。白堤掛月民惟恐其不將作也故使民在歌誦之中猶不如在詩句之中予友貢二山。博雅公勤。於禮闈見文章。於轉漕見政事。幹鬥酒見詩篇。公之言曰間有所作必心之所許時之所迫興之所至其詩多得之酒遇佳山水勝友名流卽是詩詩不更作亦不多作噫斯言也。神之聽之。終和且平矣公又爲文云自版章煎熬之而民不得安日取親民長吏督責之而吏不得安公交車多惜民之言科條有剝民之事噫斯言也神之聽之平者不平。和者不和矣。公豈無法而處於此。如所云方隅復覩省刑薄斂之舊。驅車皇華。古勞臣任士。人謀鬼謀。與海若河伯謀。兼與山水謀者也。予今乃覩公之政事矣。

倪寬課獨最循良之勝鷙猛也子瞻所至有聲。文吏之勝俗吏也先憂後樂如文正。嶽陽樓記邊詞更足以傳矣。此世貴有文人耳。

心許。時迫興至正是詩境。若待彊索。便無佳詩。

○冒宗起詩艸序

已未識冒宗起於燈市。气不可一世。而恂恂下人。文特秀挺。玆集又一變矣。蓋遊蜀作也險阻增壯采嘗論文字如美人。浮香掠影皆其側相亦須正側俱佳。今文字日媚日薄可科視不可正觀如美人可臨水不可臨鏡宗起鏡中人也。所著山水影。鏡中影也。宗起自此遠矣。

媚則自薄矣。論詩主靈厚。伯敬自是確見。

○樊大夫稿序

公卿大夫咸懷一切莫肯遠慮此無他故焉。當其執柔管美時文望望將去之旣得雋敝帚耳束書不觀耳其有湛思淵微用儒雅文字章句之業。一眾人心力耳目如風雨豈待吏事錯投操刀風雷乃遊全刀哉楚樊大夫澹叟。閉戶造軌。襟期開遠。朗朗如王山寧一苐讓人母千秋讓已而生平片言隻字珍惜祕護。若有神焉。行事適機宜。風采可畏愛。其表漧蘇也固宜。故曰文章如珠玉能珠玉其文必風雷其政夫先資可以告君父裏言可以對赤子凡案牘間低頭問疾苦皆一片空靈境界與捉筆時靜气深心揣摩聖賢之指歸一也書不盡言。言不盡意。知不盡可以語學。可以語政。可以語文矣。所謂最遠而獨爲宗其衡也耶。大夫以漕挽行。先國家之急。無與俗同。文意也乎哉。

才學咿唔。便志靑紫。方通仕籍。便冀淸華。文章政事。皆作富貴之郵。能皆以一片靜气深心行之。處爲眞士。出便爲眞臣矣。

○宛陵遊艸序

文士之不得已而用筆猶畫家之不得已而用墨長年之不得已而用篙譬如東萊海市峨眉聖燈非樓非閣。疑煙疑霧正須个中著想又有摹而失之者嫫母之不得已而塗臉支離之不得已而傴僂樗木之不得已而屈曲皆矜嚴而可憎者也予觀先輩大都法凝則神拙神曠則法軼斯道中極心折貞父黃先生法之所不得已而神生神之所不得已而法生每披一義。非焚香靜坐不敢褻視。宛陵劉君爲髙弟子。偕先生之武林。道吳門。出琬琰。而待余湖上其指蓄。其詞潔。其脈邃筆墨之徑別無可尋酷似秋月貯寒潭蓋由先生之法以入先生之神精微又豁然。先生旣有評矣。

神不礙法。法易拘其神。神不得已而法生。便是文家三昧。

○張澹斯文序

文章大槪如女色。好惡止系於人山谷語不甚然也雪後園林才半樹。水邊籬落已橫枝。山谷笑歐陽公賞鑑未到。但詫疏影暗香爲絕倒耳。宋大內徵梅千種。一本得自張公洞極奇。謂此梅之遭耶。洞口何嘗不佳絕吾輩作文。正要看得澹澹於遇則可澹於文章之得失則不可楚張澹斯。澹人也。思奇而能法。神揭而能凝。骨藏而能振。脈動而能鮮。昔賢謂攻厲於圉藩之外。摧陷廓淸。不惟不隨眾而已。且必以其文易天下而後止。元結穆修是也。然亦苦矣作古文卽爲元徳穆修可。若時藝。則徵肖聖賢之精心。嚴事帝王之功令。昔賢所云得失寸心知。其猶有千秋也也夫。有千秋心。則有得還有失此事可有工拙豈可有得失雪後水邊。殿郎洞口。得意於茺寒平遠。得趣於木石瘦硬。煙雲遠近。蓋夭桃艷李。大都刺譏。而梅花無彈文。此花中之無蹉失者。澹斯髙才卓識。精色內白。善自護持。讀其艸用墨不丰。而韻自傳。淸壯頓挫旦夕必售。何暇遠付百年。家世淸白。於文中乃見之矣。

澹色淸香。悠然自遠。

○王宇皆集序

表兄王字皆。淸眞君子也。下帷攻苦。多沈鬱之思。可與細論文。余裏居有年。嘗啟扉見之終日危坐寂無人聲。嘗試語之曰。所欲乎富貴者安。巳耶住也。坐也。臥也曠巳耶畫也。山也。水也快巳耶茗也香也。之三者今有餘矣何欲所惡乎貧賤者。車馬希也。語言無味也。漠漠然不足緩急恃也。之三者今更有餘矣何惡宇皆聽然莫逆。則又語之曰淸風明月。不用一錢買。古人寓言爾物不可多取況天乎余索居無事。常坐千梅花萬荷花。慨然爲造物惜費。爲吾生惜福。陳自沙一生不受人供養。每有意乎其人夫不受人之供養難不受天之供養更難宇皆一行作吏。尙命爲儒。此亦辧志之會。煉骨之場矣。苜蓿一盤。庶免北門之謫。雪花盈片。聊充季女之饑。君自此遠矣。

持一不可多取念頭。自入富貴貧賤場中無不得。天不可多取矣。況於人乎

○萊陽左進士稿序

文章之道。孔子槪之學詩。興觀象也。樂羣儀也。怨慕衷也。忠孝性也。辦物名也文之可喜者多而可怨者少可以悅耳目者多而可以事君父者少始余讀左子文。如見其人焉。出覯之子。如見其心焉。旣讀陟岵篇。如見其事父事君焉。以春秋髙掇庚辛。而起家毛詩。世其父傳經也。精於易禮。攺春秋。泫然曰。孤子不更名。已竟卒業家左氏書。手澤存焉爾。則陟岵斯名。左子之幹諸經也無弗治。儒者原本經術。左子原本事父事君。君親一也。邇之遠之者何。意義深遠。臣子有極思焉。文之有遠近也亦然。夫文人操題。如孝子事其親。忠臣事其君侈辧論逞學識幹君父之前敢乎哉蓋自用倒用逆用。反名不正。而渾雅之意浸失。邇者無所不媟。未可以事父。遠者驚河漢之無極。未可以事君。左子以經治其身也。而身善。嘗試觀左子之文。於題神有迎而無距。如孝子瞻岵瞻屺。下上於雲山縹緲也。而題肖。彼津涉九流。句炊雲煙。所性不存焉。嗟乎。文之衰也。一誤於用史。用誤於用子。最先誤幹用經。用子史誤。執經以彈之。用經誤。操忠孝以彈之。何也有事父事君之心然後有經術有經術然後有經濟心術偏。經術必偏。經學誤。經濟必誤。子不云乎。隱居以求其志。志可求也。經濟不可誤也。如或知爾。則何以哉。神而明之。默而成之。有一物焉。兵農禮樂。挾之以趨。禮讓之風微。而治效罔覩。況其下焉者乎。今時文不擬不議不變不化未有不引經語號爲典雅者卽無不髙談經濟尊爲書生識時務者此二痼疾在剿子史之上。特舉左子藥之。夫經句不妄用。矧子史乎。經濟不妄談。況冥冥決事乎。溫厚而斷。詩教也。春秋教也。左子勉乎哉。

飽經史而不以經史供楮墨。深經濟而不以經濟入篇章。便足大破今時格套處。以此作型。猶有以餖飣托典雅。剿襲附識時者。

○康弱孟艸序

衡拔立楚峯。而灊霍爲副。軒轅以並嶽。夫嶽奚可並也。凡山川峻者不必幽楚祝融髙。方廣邃。而石菌芙蓉諸巒。九向九背故其文奇且曲雄者不必媚。若武夷金簡。君山美酒。與孤帆共隱約於江流飛花滿洞庭故其文尊竦而淨娟麗者不必蒼太和南巖。側身黑虎。有人焉烏帽紫裘。正襟雪堂故其文秀而整泓者不必遠遡巫峽極瀟湘。岣嶁絡絲相峙鳴故其文起伏后先如蒸湘兄弟國曠者不必韻郎官可湖。魚龍悲嘯。而鈷鉧石渠之泉。乍大乍細故其文磛■﹝齒誇﹞幽沈無垠際天川性逶迆。而蒸云夢。撼嶽陽。不極淜湃不止。故其文如蛟龍不可向邇。嘗怪掄文者曰才情不可極夫才情不極皆膺才也偏才也要之才情者。武侯云。吾心如稱。不能爲人輕重是已。非衡也。而何五嶽之有衡也。猶吾心之稱也。知人難知山川亦難。柳子厚不記淡山。而山谷更以大溪勝之。要之其人之精神出則山川之精神出矣戊午幾入彀。而造物故遲之。一片君山。筆端畫出。有軒轅。勿副灊霍以貳嶽哉。

思崚嶒而山湧。筆滔汨而波翻。

○昭華管序

文字山水也。評文遊人也。夫文字之佳者猶山水之得風而鳴得雨而潤得云而鮮得遊人閒懶之意而活者也遊人有一種閒懶之意則評文之一訣也天公業案惟胡亂評文字爲最何也山水遇得意之人固妙遇失意之人亦妙緣其人閒懶之意而山水活者亦不必因其人憔悴之意而山水卽死總於山水無損也借他人唾餘裝自己咳笑而妄以咳笑乎山水山水不大厭苦之乎嘉禾仲展項君。靈心異骨。拈花微笑。而評文之劫一開。一日攜已未選而問序。適攜至洞庭。從千萬頃巨浪中。讀一篇。浮一大白。讀一快評。浮十大白。酒盡浩歌。歌曰有山方得地見月始知天須臾仲展之評化爲湖。湖化爲酒。獨不使籍中諸君子和吾歌也。其中有山水之句也。又獨不使仲展氏痛飲吾酒也。其人乃山水之人也。夫曹所可而項否。曹所否而項可項所生平可而今否項君非敢得罪於人不敢得罪於天也凡以文章浪得名者。罪在竊國之上。項君不惟懺閱文之悔。而亦爲海內懺作文之悔也。

可否不因人更不因已之素閱文何悔。良可懺作文之悔矣。

○張司李篤棐考滿序

廟堂得一明允之佐而旃裘不足系也郡國得一廉平之李而鍜煉周內之風寢以遠何也。漢郡守自課第。刺史課郡國守相。而丞相禦史雜考郡國計書。天子受丞相之要。今之司李操吏殿最上之臺。臺上之銓衡得其人卽臺政肅而銓政淸篤棐張公。簡稽師聽。棘木之下無冤伏陵窘者刑罰旣中。則能徵不義冠帶之倫孰不惕息。兼冡宰司馬司寇之事。任報其要於天子。以此官人。斷無軼材。蓋無軼淸恬束脩之品易。無軼博大沈深之品難。董仲舒不云乎。天之四時。天之四選。然則刑亦一選也。乃雲天之大陰不用於物而用於空夫捨大殛小則刑空政平訟理則刑不空。刑不空而選人之位不空。王嘉爲相。首疏郡國。或謂是時憂在朝堂。不知郡國治。則朝堂何患不治。神祖季年。言路苦塞而郡國信其法則治。數年以來吳郡瘡痍日積。訛言屢具不壹創無法也盡一切繩則苶民翁寬博廣易。寂然若無聲。而所割中理。解消弭姦宄。門以內無得求索自快。與翁接若春之中人。親其色至忘肌膚之痛。此愚所謂博大沈深。士習一變。而忠公體國。澹焉循溪谷奏萬里而必至則旃裘果不足系也

行司寇之事。有冡宰之權。固今之司理也。橫徵虐殺在守令郡邑有旃裘焉何以系之。能系此則邊裔之旃裘誠可撻耳。

○送萬父母入覲序

任天下大事。必觸之不動。凡風起而雲飛。濤鳴而浪吼。皆大塊之體也。非用也。豪傑哆焉。聖賢默焉。始余讀侯制義。喟然曰。朝端浮而不實。以此鎭之。郡國華而不朴。以此靜之。繼令我吳從都人士後。見公沈重剛決。少言多斷若不得已而見才事定寂然識量有過人者侯生道義之鄕。毓忠節之族。耐煩理劇。一意不擾。蓋吳苦賦重。苦役繁。賦重不可乞之於朝。而減省繇役。自侯爲政。民力大省。予嘗誦撫字心勞。催科政拙兩言。私竊疑之。撫字之心宜樂不宜苦催科之政宜便不宜拙侯不用鞭撲。歲輸獨先民間止有此數不費之於鞭撲則歸之度支也有拙於催科者。必有不拙於催科者。日笞以千數日費民間以百數合天下計卽日費公家以萬數而其拙愈甚余見侯之樂也。不見其勞也。歲維甲子。吳大水。侯請於當事。疏議蠲議折。天子是之司計難之。昔賢講筵諍折花枝。動關生气。以爲迂。其實事君應爾。侯今以入告天子下明詔何異生蓂莢千階而雨甘露於庭哉。

能寬一分催科亦是一分撫字今者功令嚴而惜官者不得惜百姓矣方春而稅及夏而糧而百千虎狼之隸縛百姓如反虜需賄絡及雞豚百計祈足國者先祈飽吏胥而不足也痛哉吾謂上不惜百姓固也使百姓不惜其身命柰何願守令人書此一通爲座右箴。

○藏書序

卓吾先生隱矣。而其人物之異。著述之富如珠玉然山暉川媚有不得而自揜抑者蓋聲名赫赫盈海內矣。或謂先生之爲人。與其所爲書。疑信者往往相半。何居。余謂此兩者皆遙聞聲而相思未見形而吠影者耳先生髙邁肅潔。如泰華崇嚴。不可暱近。聽其言冷冷然塵土俱盡。而實本人情。切物理一一當實不虛蓋一被其容接未有不爽然自失者也吾慨學者。沈錮於俗流而迷沿於聞見於人之言非其所耳熟不以信先生程量今古獨出胸臆無所規放聞者或河漢其言無足多怪夫孔翠矜其華采。顧影自耀。人咸惜之固矣若蛟龍之興雲雨雷電皆至霮■﹝雨上對下﹞百里卽震驚者不無而卒賴其用豈區區露細巧媚世好而足哉先生之言何以異是。總之眾人之疑不勝賢豪者之信疑者之恍忽不勝信者之堅決余知先生之書。當必傳久之學者復耳熟於先生之書且以爲衡鑑且以爲蓍龜余又知後之學者當無疑𨿽然。海內又以快意而歌呼讀之天下嗜卓吾者禍卓吾者也故愛卓吾之文章遂信卓吾之是非過又或疑卓吾之是非遂掩卓吾之文章亦過予是以兩懸之。不然弱侯讀書人也。與卓吾知己也。何必欲取知己之所是非而更非是之也哉。

但憑幾句史書。个中埋沒英雄多少。掩去姦雄多少自須另出手眼方爲讀史又何惜世人之怪乎。信非眞能信。疑亦豈眞爲疑卓老亦自聽之已耳

○續藏書序

學者必讀書。必知人必幹事然非讀盡天下之書勿輕著書非識盡天下之人勿輕議人非歷盡天下之事勿輕作事夫雷霆風雨待我而動者也。可自驚迷乎今日豪傑必言膽气乃先輩務持重泓深能容人能成事爲主意者小心大度固膽气所根抵雷霆風雨所默召也本朝徳行政事。皆越百代之上。而至於今言語文學。似少遜之又意者言語患其多文學患其襲則政事且不可知況徳行乎故有讀書知人之人出則幹事之人出不可以文學言語忽之也續藏書太簡。獻徵錄太濫。余莊閱國史。天下郡邑志。旁搜埜乘。有種遺文。逸事小有論著。姑就逴吾所纂。略爲詮次。以附李氏藏事之後。

文學言語不可以干事迂儒耳卮詞耳安足以語文學與言語。政事徳行之無人正病在言語多而文學襲耳先生之評。固將以品隲爲提撕哉。

○史記序

見善不喜。見惡不怒此人主也文章亦然。易喜易怒文之下也不喜不怒難言矣見善不喜。見惡不怒。其孰能與於此哉。六經是已。若夫可喜而非無故以喜。可怒而非無故以怒。徉喜而亦似眞喜。徉怒而亦是眞怒史記一書耳嗟乎易文章之法祖也詩文章之鈴鐸也。至哉易乎。書不盡言。言不盡意。立象焉足矣。又多言乎哉。史記母乃少盡歟。神而明之。默而成之易也神而默史也神而喧矣其近於詩乎。詩之言興也。興辟雍之鼓鐘。亦興捲阿之車馬。興鞅掌之勞吏。亦興白駒之逸民。興似續之古人。亦興雞鳴之夫婦。興前驅之將帥。亦興同仇之婦人。旣環天下人。可於可喁。可風。可雅不加品題貞淫自見故世之治也。用興。興之失繁繁則可刪俗之澆也用气。气之失驁驁乃日蔓是以孔子不惡繁而惡蔓。其於詩不尙气而尙興。此意睢太史公知之。他人不知也。何也。西漢有文章。東漢有月旦。有文章人人喜於自見。有月旦人人凜於自避。文如景星慶雲可見而不可避之物也太史公於書無所不取。可以不取而故存之。於人無所不收。可以不收而故錄之。何居。以自成一家言乎。則夷然不欲以勸。夫人立言立徳立功。卽三者無一焉。而猶有翹翹自見之興。太史公樂矣。嗟乎。此一種樂意遂能釀百代能文之苦口而使之甘柔百代評文之刻意而使之平俾覽者眞喜似喜徉喜徉不喜常若觸之可喜。而不喜者自在。眞怒似怒。徉怒徉不怒。常若擊之可怒。而不怒者自在。太史公又樂矣。嗟乎。彈人。人所不欲也。謗已。已所不欲也。譽人以彈人。譽已以謗已。已與人所不欲也。如萬石君傳。刺客遊俠諸傳。何嘗一字譽之哉。閱者擊節嘆賞。以爲眞譽之也。噫此興象也天下明眼少而肉眼多堂下人多而堂上人少使肉眼爭相眶以和其心而堂下人交相舞以作其勢則事功興。議論止。天下和平矣。又如神仙諸傳。何嘗謗人主哉。自謗也。自謗而不諱。卽彈人而不怒矣。何以故。月旦之失。非失於苛物。而失於恕已也。是書始閱於丙寅歲除日。可以解解之。不可解置之。太史公不求甚解而彊解之太史不甚求解人而彊索之皆過也離文明之象。萬物皆相見。史記古今文人皆相見之書也噫鼓之舞之。以盡神風水遭而造物不默能讀史記者可與言詩也已矣亦可與言易也已矣

思無邪可以盡詩。卽可以盡史。春秋以續詩之亡。史記以續詩之興。太史公之文。眞可不朽矣﹑予初意止錄小品。然如史漢三國奇賞諸序皆不朽之章忍割置耶故盡錄之。

○漢書序

余嘗勸讀史記。與父兄言之甚力。但子弟十齡授誦。十六僝工。二十可巨擘詞林。次亦稱伯山谷。及閱漢書更有進焉。史記韻超布格。刺含敍事。而漢書典重森嚴。眞廟廊之文也。及余屢閱漢書。又有進焉。初謂密裁弘構。天上架樓臺耳。繼再三味之芬芳有香气更張紅燈拭靑眼看長劍急與漢書對其色蒸鬱絢爛是眞色非設色蓋嘗謂史記爲古今大織手亹亹萬千言澹雅若無言漢書爲古今大染局。錦江灌口艷麗光瑩皆莫及焉得兩家之門而入者寡矣。學史記而誤。是賈人抱布也。學漢書而誤。是嫫母塗脂也。𨿽然有文心焉。文章之色出於中心。倡於君父。漢天子之文何如哉。中正和平。漢家詔書近是。自唐以後。代言髙制作之材。每每書名書官。而漢詔不聞何官專撰何人雄擅。則漢天子之文固非其臣所能代也。試舉一二民產子復勿事二歲。非髙祖七年詔乎。方春和時。病吾民。不得與艸木羣生有以自樂而惆悵。爲民父母將何如非文帝詔乎。諸有親喪勿繇事。使得收斂送終盡子道。非地節四年詔乎已死也憫其喪未生也保其胎鰥寡孤獨困窮也悲哉樂艸木之無知彼金馬門。天祿石渠諸彥。能執簡道一字哉此亦謂文章之心卽文章之色也漢天子有色。故漢廷臣有色。而漢家文字亦有色。博士議郎。與公卿商國家大事此議論之色也學有專經。以世其家此傳經之色也六曹掌故。無不專習此典故之色也斬將搴旗。出使絕域此封疆之色也如荀悅袁宏。力能模史班顧寧安其拙。且誠不屑蹈二公餘吻此文字之色也噫得荀袁而與之說漢書。是以無色爲有色也愈於剽其色竊其韻家握一史漢者已

文勝質則史色是史書大端而無色爲色。不籍於剽則眞而可傳此漢與史並峙哉。

○三國誌序

予閱三國誌竣。蓋泊舟濟陽之南池。荷花盛開。飲至夜半。若有人焉歌鶴鳴焉。古太白酒樓也。慨然遐想。獨立久之。放舟援筆。竊慨孫氏諸公年太少。才太奇。志太銳。惜乎公瑾大江長徵名操漢賊子敬拒曹迎備。勸借荊州多操敵自樹黨孫吳忠計二人而已伯符義絕袁術襲許迎帝猷甚壯卒中劍擊。呼權叮嚀。舉賢任能。以保江東安在哉曹操簒則簒耳有殺漢之實借擁漢之名若歆若慮親牽後臂二賊與曹而三之若夫用兵用人。姦雄能事古今姦雄亦未有過操焉者也當時欲殺操丕者。董承。劉陽。魏諷。金褘。耿紀。韋晃。吉本。本子邈。邈弟穆耳。嗟乎昭烈之知孔明也。非龐徳公司馬徳操徐元直不知也。及其若魚之得水也。𨿽關張同牀而寢不能奪也。然博望燒屯。自饒將略。豈盡出忠武哉。漢魏以來求不亂其方寸者難矣元直挈忠武畀昭烈是予漢以方寸予魏以發膚耳何亂之有。龐徳公曰。趨捨行止。人之巢穴。各得其棲宿而已漢家方寸地此亦人之巢穴也季漢之君在險愈貞。後主立悉委丞相。丞相亡三十年。不變法賢而守矣季漢之臣。公琰文偉。儒雅遵令。伯約不廢徵討。經軍國最久勤而瘁矣昭烈有北地王。孔明有瞻尙。彤僉黃崇以死節著方寸炳然。有足多者。予謂三國人才如春秋。而陳壽紀事不及左傳。故辭命遜焉。孔明類子產。子產以治鄭則有餘矣。其善者政苶越畔而亦苦謹嚴無餘地故布局少狹。𨿽然難言哉。漢事大可爲。徳操諸公或先之矣。爲諸公易爲忠武難故忠武不可及矣。

三國延漢之緒者忠武而已。子敬爲吳亦以爲漢非荀氏祗名漢賊耳。故所謂名臣者不多。此篇已得其槪。袁宏三國名臣贊。亦何刺刺乎。

○奇賞自敍

郭參軍曰。疏其壅閡。辟其茀蕪。領其玄致標其洞涉庶逸文不墜於世奇言不絕於今愚非其人也。間嘗折衷往古。有一代大作手。有一代持世之文。有一代榮世之文。各標而出之。嗟嗟。大作手不數苟不能以文持世也且勿辱乎哉不辱之文非玉不源非雷不橛非貞不綿非介不嚴非濯不色非恥不剗非別不味非耘不淨非理不惑非懼不醇非爛不化端山有玉膏。其源沸沸湯湯。豈詎采縟駿犖。激素飛淸。分風劈流乎哉。故曰玉以源之夔之皮爲鼓。橛以雷獸之骨。揚聲五百里。故曰雷以橛之錦渥蜀江而鮮。滌以它水。錦色弱矣。故曰濯以色之渭石柱有村畱神。與魯般語。班令其形見曰貌獰醜。卿善圖物。容畏卿不出。故曰恥以剗之鱣奮鰭。遡流望濤直上。爆鰓失濟。故曰貞以綿之女靈山。不連崗以成髙。不托勢以自遠。故曰介以嚴之有人灘焉。其石。人面須髮皆具非人也貆■﹝豸屯﹞音聲麗妙如好婦女非婦女也漣石魚形。燒之作魚膏腥。雷風相薄。山巓如燕頡頏。非燕也。非魚也。故曰別以味之鳥耘會稽春拔艸根。秋啄其穢。又若廩君之殺鹽神也。故曰耘以淨之楊威與母遇虎。負母以號。虎見其情。佴耳而去。故曰理以感之鳥音如庳多。放士如吟大水。如啄木。大繇。如豚。大旱。如晨鵠大兵。立言亦然。故曰懼以醇之劉蛻志文冡云。愼無朽爲芝菌以怪人自媚。愼無堅爲金鐵以行貨起爭。愼無滴乎醴泉。以味乎謟口。故曰腐以化之噫躶國狼■﹝犭荒﹞。猶知闇中齅金。況文字乎所謂持世榮世二種之文。可以知矣。是集也首屈大夫。所謂大作手。亦可以知矣。

大其蓄以爲之根。彊其骨以立其體。鏜嗒以宏其聲。璀璨以耀其色。無溢出。無闌入。理以君之。文可以樹奇而動人賞矣。能如篇中所云。眞足以持世哉。

○續古文奇賞序

文章有殺生而無奇正。殺生奇也奇外無正文兵也。兵禮也始武經。繼戴禮。終文苑英華。以此。蓋武事之不張繇文心不足故兵以武爲植以文爲種。兵法有之。人人正正。辭辭火火。又曰世能祖祖鮮能下下。夫火火文士之武心也下下武士之文心也尊文賤武吾玆不信今實無文士安得而尊之實無武夫安得而賤之古今無不翻案之文人亦無空讀兵書之武士季衛公斷劉項皆非將將之君而陣圖陣法皆可廢不出多方以誤之致人而不致於人而已此善翻案者也。生殺圶乎呼吸則文章自於喉舌間。倏奇倏正。佹虛佹實敵𨿽對面莫測吾奇正所在矣故有殺生而無奇正至文也大槪密靜多內力焉徒誦空文爲敵所誘。是以章句易性命耳。或謂玆選止於唐之英華千卷何也。夫唐詩不盡佳。而唐以後無詩。唐文多直少曲。而唐以後亦無文。昔有夢見龍者。劉子作文嘲之豈非嘗見畫工者。屈其眷。拏其爪。施甲鬣雲气於身者耶是夢畫也先輩有好鑄佛者。鑄罷輒毀。三年不就。工將去。童子詒之曰得無似人面乎其人大悟。一夕而佛容成。故唐之文猶似夢畫也猶似人面也然英華一書大奇。有學士家廣之至。萬卷更奇。予將續出宋文。生气太多能活而不能殺其根易爛。勢不得不爲元之詞曲。而文統絕。王歐老泉子瞻文非不佳。亦如王唐睢薛以時文雄特而已國初方宋解劉諸公。及王文成楊文襄輩直達胸臆不求其工大抵過直過莊。猶有唐人之遺。是以文心鬱蒸。戰勛亦不乏。其才子成羣。著書盈橐有一篇不模擬否有一段不帶恢諧嘲笑而其文得工否故文士之雜之弱。而訾介冑是舍種求植也請與海內誦喬潭賦劍舞。劍舞者唐羽林裴公獻戎捷於京師。上禦花萼樓。大置酒。酒酣詔將軍舞劍爲天下壯觀。其辭曰奮紫髯之白刃。發帝庭之光色。天子穆然。詔伶人。黜鄭衛。選色者。使覘乎軍容。舞者俾觀乎兵勢。夫女子可陣。而況文章之士哉。

劍戟之銛敵一人。筆墨之銛淩萬夫。心能通微。卽九天九地之潛與戰也。才僅以倚馬稱。局矣。

○三續古文奇賞序

館中前輩舊有古文類一書。盈數百卷。大率仿英華而廣之偶得之故家。各從其類。刪成一書。或曰迂哉愚哉。子奔喪而歸。等於罪人之子也。較論文字不滋罪乎。子終日杜戶。不以不祥之衣冠對時人也。又忍以不祥之而目對古人乎。予曰否否。方以類聚。物以羣分文有類也類之而已古人可常對也對之而已西漢以後竟無一篇全讀者惟錄其謀畫爛然日新耳予類左右稗武圖書函史經濟類經世實用八編。率用此法。自古治亂關鍵。與文章闔辟。系於呼吸一也大。都未事爭一先著臨事爭一急著於評胡注通鑑率用此法。史臣愼幹持論。則有闕文。彌簡彌眞鋪張譏彈秪自蹇陋予閱廿一史卒用此法。三書手箋兩年。冬春盡出。播告海內。亮予苦心。庶幾出門之交云爾。此書大都愼辧物居方。取諸水火以致用也。類族辧物取諸天與火以竭明也讀書不守約必無出處讀書不去病必無事功讀書不救世必無气節竊笑世途無所不解於讀書不求甚解不求甚解而又文其詞曰吾善讀書以讀書誤天下必此一言此之謂不知類。噫雲龍風虎。亦從其類。文何獨不然哉。文章有神。不苟下一字。交有道。不苟合一人。則各從其類也夫。

理道有醇駁之殊。經濟有今古之殊不去其病秪以博逞幾何不誤已而誤天下懸炬於天。勗我同人。文字皆有實用哉。

○四續古文奇賞敍

文有二病。在好貨在好色剗文之多汰文之色則文傳或曰多可去。色不可去。然松栢僕爲萬世之用。而捨身可以棟明堂賞其幹幹非賞其色自古奇人易敗奇文易腐未有不銷亡幹斯二者。病不學。誦論語有感。一誦切嗟琢磨奪其多。再誦君親賢友易其色夫聰明盡而人力顥悟境窮而苦工現孔子與焉富人膻富文僵琢磨愈少藻縟愈多文不多奇矣必汰其色何也色身之力薄不可以事親色身之膽寒不可以許國色身之情遊不可以訂友賢賢易色。始基之矣。未也。以立身事其親。而溫淸晨昏。脈逾微。以事親事其君。而雷霆霜雪義更凜以天日盟其友。而父母在不許以死。爲臣子拜自獻其言。入可以告君。斯出可以告友。或出或處。或語或默。難言之矣。學乎學乎。俗稱一篇好文字送歸泉下文章好色之過也不寧惟是。自唐以來挽戰卒有文。愚黔首有疏。又不知送陣亡幾篇。送饑民幾篇。文章好色之過也國風好色而範於雅頌文章好色之防也文無孚艷之色擇必精語必詳則奇矣噫吾欲見賤多賤色。眞實讀書者而與之品文也。且與之品人也。

止所當止。何以多爲。風行水上。色斯傋矣。若使餖飣粉餙並不可爲榮世之文況持世平。識此知所以爲文矣。

○諸子序

學莫要乎六經人才莫急乎經濟文章莫貴乎雄渾博大何以有諸子之剖蓋欲返之幹六經也以六經收諸子。不若以諸子返六經彊其所厭不若用其所喜夫諸子多救時之人然六經治未病諸子治已病六經治百家之病諸子治一時之病六經藥物悉備而不預裁一方病夫自取焉諸子方太具藥太猛乃治已也奇治人也拙治一國也奇治一世也拙奇以方。拙亦以方。後之習諸子者幾無疾而呻吟類無方而操藥又近於入虎狼之窟采烏喙之毒奚取焉人皆曰子才也。子識也子腸也。其實不知子爲何氏。能去驕气與多欲。態色與淫心乎。能曳尾塗中乎。剡之野能使孔子束帛以贈乎。能卻聘幣終身不�乎。能旣放流睠乎。能居遊必擇乎。能招隱鬼谷平不能何以知人能浩肆恢奇乎。能不流邪說乎。能竣潔老成懸之咸陽乎不能何以知言諸子中大醫王四。欲反汝情性而無由人。老子醫怯夫一大手也故尙補汰之淸冷之淵莊子醫熱夫一大手也故尙瀉無政事則俗管子醫俗夫一大手也故尙法離騷有力於詩亡之後屈子醫戇夫一大手也故尙厚𨿽然。有其心無其術。墨子也。中醫。也有其心。有其術。不操其本及身而止。管子也時醫也齊生死。一壽殀。迂而自得。不關痛癢。不詳標本。莊子也儒醫也以言竊國必有天刑。呂不韋毒醫也天之刑申不在耕戰而在告訐。其刑韓不在名法而在以說難於富貴也貪醫也然言與法不可冺矣。噫天生我材其要擇術管子多欲。亦多君之欲而布局寬可大不可久晏子少欲。亦少君之欲而結體隘善閉不善開甚哉乎經濟之難子華子不云乎。爲人所處者不得安其所處。吾猶病言之不廣夫所以處人與所以自處道在六經。修辭立誠。斯雄渾博大也已。因次前集。故漢以下不具論。

向以諸子爲甘艸。今其烏附矣。若遵此而得其要領焉。可以遇七十二毒而無患。

讀書必讀其書。因知其人。與其規模張主。如此論諸子直已燭照其五臟矣諸子各擅一長以醫世我因相世而出以醫之則諸子且藉我有其效矣

●翠娛閣評選陳明卿先生小品卷之二

錢塘陸雲龍雨侯選

古吳陳仁錫明卿著

仁和陳嘉兆和仲評

錢塘陸敏樹生生甫較

引

記

傳

書

祭文

跋

◆引◆

七箋引

○七箋引

淵明不善琴。東坡不善飲悠然南山意已遠矣而髙其韻於無弦坡尢甚焉。曰見人飲酒。余輒浩浩汨汨。天下之飲酒無在予上者。夫飲不踰一升而使天下善飲酒之人皆出其下。豈不謬哉。登吳山。江海日月並出。杭西湖其一肢。記所云引湖水灌田者爾而誚其山川不深不亦迂乎。宋汴都失守。尙席西湖老葑之蔭。乃此於尢物豈不悲哉夫陶與蘇能言。則升量也而石。無弦也而琴聚天下之好美而自歸之。西湖不能言。則尢之。詈之。而不怨可哂也此中許才甫。貧善病。病輒遊。遊輒問花譜曲。以酒之。其品茶云簡器弗精。招朋非類。妄投混入。茶之刧也。類道者言。故冠諸箋焉。誦之齒牙俱冷。無一字辱西湖者。西湖能言如二公矣。噫嘻𨿽謂藥房七箋。作西湖一佳史可也

淸音秀色。讀之如置身六橋三竺閒。宋自亡國。卻咎西湖。向爲不平今日一快

◆記◆

銅井山重建石橋記

重建悟石軒記

重建焦山塔記

天臺第一遊自仙筏橋至斷橋下慈聖寺道烏溪嶺入萬年寺記

剡溪記

紀遊

聽僧說福勝石梁幽溪大龍湫五泄瀑記

紀任名將定國是

紀將

將權

○銅井山重建石橋記

山以鑿坎得銅。有泉出焉。窪爲井。懸巨石如墜入井。呼則不得聲固奧區。嘉靖間郡有倭警。多居此亦安壤也範石湖先生記。凡遊吳中。不至石湖。不登行春。與未始遊吳苶異。余曰。凡遊光福。不乏下崦。不登銅井。與未始遊光福無異。銅井之勝。以太湖帶下崦。以下崦帶上崦。志鄧尉而西之。則沈潤卿。記玄墓而並靑芝以左之。則袁胥臺。瀕湖諸山髙出鄧尉。而以安山亞之。則都玄敬。天爲漁家開下崦晚宜畫舫駐中流。則吳文定𨿽然其勝也以橋虎山橋在亂山中。文筆銳而去湖遠。銅井橋峙亂水中。而挽數萬頃具區以運腕。又邇龍。其並確也宜矤郡誌。結闌三百九十橋。樂天詩也。及宋始甃以石。此橋昔水而敗。瀕危數人。今石而永。貽安百世。將後人之功倍於前人。故此日之費亦侈於往日。有奮迅踴躍而出。卽發可捐。囊可破也。況玆山也。天雨玉耶。梅花三十里。天雨金耶。桂花千萬樹。其奚有於一橋。橋成之日。予將登焉。遙望山之半石皆拔起如張巨翅鳳凰也。髙五百餘丈岡隴抱巖岫綴幽而曠鄧蔚也。山半面湖。遠見法華如屏浮幹水面奇石髙松谷嘯數里玄墓也。緣溪一橋如伸左臂昔日養虎。今我秣馬。虎山也。自西崦湖闊十餘里。亂流而渡檻與湖浮靑芝堤也樹樹淩波香雪撲人霏桃間之蟠螭朝士。西磧也。一望太湖極壯。煙霞亂抺。近者九龍遠者苕霅也。

勞不必鞭石而具此大觀。過祖龍遠矣。是可紀也。

○重建悟石軒記

生公講經處有點頭石者。或曰異僧竺道生。聚石爲徒。石皆首肯。我心匪石。不可轉也。有匪石之心。介於石矣。有介於石之人。擲其藏不終日矣。夫聚石爲徒而無聚徒之名石皆首肯而無贊頌之迹神道設教个亦有之。余則異於是勸富翁無藏金文士無藏彩武士無藏勇俠士無藏膽韻人無藏趣酒人無藏量此造物之無盡藏也。顧野王不云乎。玆山髙不槪云。深無藏影。果若而言。首肯者不獨石也。

一卷孤峭。綴以蘚痕。文果無藏彩。

○重建焦山塔記

大江中。一筆判吳楚。吸江海如髙才生滔滔無擇言其筆雄渾而奔放一筆闖飛仙之窟挾萬丈雲霞。呼三詔精爽其筆幽奇而峭兀故金山有筆寫波濤亦寫牙籌其僧如妓其廬如市筆自不俗用筆者俗之爾焦山無筆。如讀萬卷書。不作一篇文字。如待詔金馬門。十問不一答。非體也。焦山宜薄柳。宜蔡菜病僧。宜黃葉。入山惟見挑水道人。洗菜老僧。惟聞經聲鳥聲水聲。十六年前與何孺龍共坐水晶庵。絕去藥餌。沈奇頓愈。再讀書松寥閣。閣主人見源。煮荳腐。夜半披衣。與冶淨孺龍。跳蕩海門月吐四更則萬如燒紅橘一蘿而待我於云聲庵竹籬之下以此風風雨雨。思之不置。丙寅服闋重來。初棹金山右。予置浮玉十廊。山起五州。予與冶淨開山構廬。遙挹山容。接萬頃天杯。因咲世人知三山。不知五州。是日放舟焦山。五色雲起。俄見墻下風帆錯疑塔影欲移急詢山頭著筆處。嶷然作勢。成日圖山重鎭。稱江上羽林。上宵旰求治。鞭撻四夷。此地不可無一筆。而予有感於用筆之難。在古人有李衛公筆。今忠固之上。鐵筆一枝。有餘勁哉

起路。兩筆雙崎。雄渾奇峭似金焦並砥於江中。

○天臺第一遊自仙筏橋至斷橋下慈聖寺道烏溪嶺入萬年寺記

遊石梁驚欲狂則闋然止。不問斷橋消息。問卽輿夫目攝。寺僧口噤。不知石梁山。特華頂一枝。仙源乍引。至斷橋又十里。二水合流。慈聖寺左。直下新乘曇花亭上。造物鼓奇方壯。烏溪萬年寺。猶未已已。故不遊斷橋未奇也遊矣不慈聖。又不由慈聖入萬年未奇也李五峯詠鴈山云。匆匆僅得皮膚耳。出外逢人莫浪誇。則吾豈敢且膚遊而膚述之山無名字。聊一點綴題目。俾好奇者詠焉。四月二日曉晴。升仙橋坐樹下。觀瀑半里。左筆架山。右山水嶺瀑藏竹稍上剩月明一片【蓮花架】三里爲梅溪。泉自香拍峯。小直溪界流而老梅之兩幹【栢直橫斜】有水一汐由腹出臥獅羣浴。犀凶雄踞。溪流迅深足踹瑪瑙石。如舞空下者點頭上者。招手一山。朵朵分蓮袛樹層層綴異艸木皆成宮闕水晶盡是球花只在此山。各爲城郭白雲雞犬風鈴水折半空笑語瀉爲淵淵則紫金而黝緣矗立皆霞剪處處飛花洞口【千巖噴花】舉頭四山。有闕並峙。飡秀賞異。【四山雙闕】俄呈六峯。【六峯華萼】大聲排空梁長亙地天際驚斷【長梁忽斷】倚石一坐。雙池醮墨。【坐仙池滴】乃拊松幹斷橋之左。憑險側觀。龍潭下而復上。旋轉颷忽。數長年逆水。纖痕破石。【旋濤掛纖】潭之巖畔。乍吐寶光須臾五色飛幹煙際可罩可籠轉從橋右晶光在掌【龍潭放光】瀑之疑煙而花者吾於石昏見之非煙非花以雪城爲錦江石梁詎有此乎。奔瀉方池。巨鰲承之【方池擎鰲】乃有鵑花十八根。拉路石據。幾濤聽艸深。間道壘石而坐鏗鋐震天雨霰撲面疑雨而日也樹動經翻疑風而寂也【長風恆雨】大峯危坐。笑而不答。【不答巖】爲采山菓。似染蛟宮。【雪潭紅濺】幹是瞪眸四顧。天半舞萇左則雄騰作勢右則神龍出穴【方池二水】小流復合羣結爲珠珠垂左顆顆粒粒而右沸奔激中亦復數簾垂垂下【顆粒精圓】予乃與少僧。輕拂衣露。倚杖數磴。珠簾幻作峯巖狀。【花雨千峯】一石盡籠奇艸危岫獻奇。如銜丹書。【銜丹纓絡】趺坐片石。五味樹精好。有拍掌巖。飛泉百道。且撫且掌。【團泉拍掌】過嶺積石臨流欲笑未幾諸澗奔谷。【大開笑口】居人搗蕨樹蓬。【臨流搗蕨】石斛行路。皆龍孫一筏徑過。【戻街霞筏】澗如霞。紫金色。有石壁引蜂藤絲長系【石斛蜂】山如雪而殘涷未消。【雪山積涷】一片階席。都是瓊瑤。【雪階雜坐】斜渡而石梁之水合斷橋以入。嗟乎。孫興未之見也。故置不道耳。【兩瀑合流】於是山容斂。浪勢平。細流深匯。【聖水止止】又復散爲平田遠山藩屏大池匣繞可種蓮十畝。足涉數溪。老枝藤楓。剝樹引泉。修竹四圍。爲慈聖寺。立寺左崗。泉側出。而石梁斷橋。合流新嵊。植以石關【新嵊海門】飯罷寨嶺水分。繪爲丹靑。則蒙密菁翳。有時淡寫山容。伸指能呼摩詰。【繡溪墨嶺】蓋自斷橋數里藤籮半水半山嵯岈疑峯疑樹咳唾似語似泉天工巧削有時跨石而空騰有時傍竹而鳴籜有時看花而迎笑有時借山鬼而嘯呼皆渺不可測焉。最奇爲烏溪峯。居人長子孫水柳才尺五而幹如老鱗一奇也鳥如管弦聲咽而後出一奇也松可合抱根老幹石石階寸土一奇也二石倚長松。如老僧。一奇也。澄烏溪嶺。望華頂。直當西一面。重關層障。猿猱不得渡一奇也。【華頂西關】乃抵萬年寺

网羅諸勝。如彭蠡吞江漢之流。而其行文奇峭處。可並三峽。瀲灩處可匹三湘讀之亦如觀石梁之瀑

○剡溪記

溪江平渡二十里。望上虞龍珠山翠色撲人三四曲爲金星吐月山。陶家卜窀穸。面前一山吐萼樹皆垂云左一小山郁起。竹木森茂。而一小崗尾之沿溪山二十餘。乍起乍伏舉頭闕處則有遠岫補之水六七折。溪田遶其中。溪聲如近見樹根浮面宛若艤舟其下入畫則摩詰。入詩則靑蓮。山不甚奇而峭。水不甚闊而秀人家不多而山呼谷應日之夕矣牛羊下來境亦不寥寂稍前則馮家浦若雉堞環拱而晚照沙平水波容與遠山皆碧霸王山突起江面。山後修竹崇崗。渥爲一湖如半月日照風帆如雲而東西兩霸王山。可招臂呼蓋溪江水口二鎭山皆錯繡臨江一壁獨出。江流八百束如駕馬而鬭。一松兩巢。如承露盤小浦藏舟綠樹爲家遙聞聲而思想天工造此溪山神慵意懶塗抺成峯巒唾餘是波浪傍溪諸山。髙者與屋平低者人行反出其上淩霄之樹可伯叔行初出之筍可兄弟行如老人不耐行走持杖緩行常匐伏常跌坐宜閒雲數片往來其間亦宜遠眺山與云齊江挾風湧令人目不敢視。余方細聽溪聲落平田。而舟人已指點東山在數行松樹間。散發披襟。尋謝公。見晉朝兩石將軍。髙約一丈五。一神气安閒。一威武作色。須眉如戟。各執長劍。各披虎甲。腰玉環。一劍作龍形。一劍作鍾形。臂結束。帽下皆懸一帶束緊。玉環之上。更有一束。寺僧云常八村間。今半身在艸泥中。余盡搜而得之。初入嶺。奇松十樹。有二大石。正襟危坐。松枝倒舞。懸百尺而下垂田畝。聞環佩音。一松折躬而上。最奇峭。先是風倒一枝。枝猶在下。去年雪壓一枝。枝在上。作蟠舞勢更可惋痛。此爲小石門云。累累而坐者。西眺峯巒。八松蟠臥。則大石門。國慶戒碑立其上。稍上爲洗屐池。池灣月形。四環一澗。池中勺水。經旱不竭。余自天臺來。無日不著屐。玆遊獨晴。又晚霽。自此爲薔薇洞。更衣亭荷花池亭。池塘尙有茭艸。而路旁無洞。聞當年四面惟薔薇花結爲洞。挾妓遊此。故云。洞前後五松。一松倒垂勢直。從西眺望。狀若交頸洞口。摸索五幹。其上獨瘦舞腰肢疑美人影落再上爲龍牙石者二。左牙尢逼肖。上頂一小塔。亦晉朝物小橋聽澗聲暗度一松和之殿前老梅一枝。山徑漸深。湖如片鏡。抵僧房行二里。無一人。遙望僧房。樓上間看山頭。以手招之而出爲太虛上人。登其樓。見檈右殿之巓有屋三楹。太傳祠也。文靖中。康樂公左。襲封康樂公右。皆長髯。風吹須動。聞寺有百鳥圖。以谷擲之。僅存其粃。又有嗣封公浴圖。赤身裸立。修髯過腹。惜乎不見。舊有古鍾。鍾毀鑄爲邑塔頂。惟殿後髙崗。晉永平元年僧法蘭書棋墅二字可珍。若東眺西眺二碑。隸字不知何人所書。筆亦奇古。余拜太傳公墓上。西眺崇崗。見戚家山。王家渭山。坐於江面。山一從嵊。一從上虞。一從董浦湯浦。一從蒿壩。一爲琵琶州。水港環流結成琵琶之形。而水方沒澗。隱於泥。其聲靜悄可聽。太傳自山頂騎馬巡山。路皆平曠曰調馬路。余自尋大石門而下。浮上東眺。見鴉尖山下有靈芝湖。遊人皆自西眺止。余在山巓。正觀落照。舟移數十步觀泗州州亭。坐指石崇巖中。而一石雄踞。臨江卽眺石也。行廿里瞻顧不絕。抵上浦人家雜紅霧中落照餘霞數道十里遊仙。又十里卽蒿壩云。橋壁五里。壁有夜光。見壁下持燈者月照帆影波容零碎至東關過舟畱一隙觀樹

初似右丞梁翰。旣若襄陽揮毫。筆有雲煙。生機漢紙。

○紀遊

嘗讀太史公書。始知蓬萊方丈瀛州爲三山。始皇好奇。衷徐福語。遂舉求仙問藥事。心快之。吾吳金焦北固。名襲而實左。欲爲山靈拭之。及登金之妙髙臺。焦之吸江亭。北固之三山樓。靑冥落地。龍江無色不知一片熱世界失在何處玉兔爲兩金烏作雙低回於明鏡中若遠若近而琳宮紫剎。飛廊舞磴。爲之色矜。嗚呼。所謂蓬萊方丈瀛洲。名掛圖籍。而試以此律。其實無繇也。卽反居水下之說。特福之愚始皇耳。然古今遊三山者咸便帆過舫。稍稍載筆延討。輒以傲人是以皮相山靈貽辱非淺愚謂遊三山必未遊。數年前聞風結想。幾深夢寐。及遊。則裏歲糧。攜同心一二奇事數種。■﹝口答﹞然居之。雞五喔後急奮秉孤往據絕頂最髙處細觀云之往來湊合度水入林含崖吐谷或白衣。或蒼狗。或橋梁。或車蓋。姿狀萬出。應接不暇。日始升。則回視日所矚處隱躍晦顯遠近濃淡之奇畢在林巒相錯時及返照靜看落鴉帆影出沒長江之致不全在丹金五色爲奇也大雨後短衣狼狽趨亂壑重泉間觀水勢不能直行躍舞飛鳴與山爭奇於一虩之內春時花未發。先課數詩。商擬開時景色。及爛熳。離花數百武。擇危樓傑構。置酒憑闌。與客指點霞封綺錯之奇秋則山水本色。譬猶病客乍痊。動定閒靜。又如醉士臥起七碗茶後也。奇石露奇。怪木呈怪。江之形澄以遠。泉之響悠以調。眞堪歌李靑蓮絕句數首消之。此蓋三山之勝場。古今遊之所不及也。回視蓬萊方丈瀛州。失核負名。不可大愧耶。

蓬萊虛摹。何如金焦之實踐。其中敍三山之景。非老於山者不能道也。○楊子東入於海。綿亙不可紀極。其日月之浮蕩。應爲天下巨觀。

○聽僧說福勝石梁幽溪大龍湫五泄瀑記

字內之瀑四。而天臺福勝觀居其首。廬山香鑪峯居其次。雁宕大龍湫居其三。雪竇千文巖居其四。余未登廬山耳。至奉化過雪竇山下。隱隱見乳峯千丈。福勝觀自華頂分支源石門。經三井其來也長沿厓飄曳初下也如決蒲昌之巨洪怒激也如奔太僕之萬馬遠觀也如懸疋練於萬綠叢中近觀也如倒雪山於無熱池內隔林響一天驟雨遠林撼萬樹秋聲若夫濺萬斛之珠璣。茸百花於一石旣因崕而作勢因仄以旋舞於人則奇男子。烈丈夫。磊砢不平。怒气橫胸。防風氏可戮。而東山可徵。桀紂可伐。而少正卯可誅。秦項可滅。而胡元可驅。發可衝其冠。戈可揮其日。气可衝牛斗。怒可裂目眥。若夫雁宕大龍湫之瀑。自雁湖分支。源白雲庵頂。經龍湫尾閭。其來也短懸空飄舞因風爲力初下也傾銀河於卮口將半也酒灌沬於噴壺前之。左之。右之。聣而視之若理千絲於機軸下之。後之。逆之。仰而觀之如撒斛珠於虛空有時映日化作虹霓有時乘風變爲雲霧此有起伏無頓挫之瀑勢也於人則美丈夫艷女子。可以乘羊車。可以執塵尾。可以連白璧。可以映明珠。班伯慚其麗。何晏媿其美。似陳平而冠玉。若董偃而賣珠。亦可方之西子比之南威。翩若驚鴻。婉若遊龍。榮曜秋菊。華茂春松髣髴兮若輕雲之蔽日飄飄兮望流風之回雪又侶乎河洛之宓妃。若石梁之瀑。有福勝之頓挫。無福勝之起伏。福勝無石梁之點綴。石梁無福勝之髙標。蓋此瀑雙澗合流一梁橫截斬然瀑與梁而俱下徒然厓與瀑而同崩若經旬不雨。才出於危橋之下其流也絲絲其聲也琴瑟若�雨連辰。則爭過於髙梁之上其湍也澎澎其響也轟轟若曰兩龍爭壑不知夜一石橫空豈度人。此爲瀑寫來源樹鏗鏘也若曰銀漢倒垂雙澗合驚濤怒起萬山空此爲瀑寫崢嶸形气槪也若曰銀河放澑黃牛峽。雪浪翻車白馬津。此爲瀑比頓挫諭翻覆也若曰崕從瀑布聲中斷橋自靑山盡處連此爲瀑道洶湧言衝突也若曰瀑流半作天邊雨片石全驚海上虹此爲瀑揚河潤贊霖霢也若曰。石橋未到先聞。瀑蓋竹初開別有天。此爲瀑開堂皇形廣大也若曰。翻湫何限不平气。津濟蒼生意藹然。此爲瀑舉抱負攄憤郁也旣若幽溪。與五泄之瀑又不然。他處之瀑不可以入畫。入畫則板法。幽溪與五泄之瀑。卒難以入詩。入詩則失眞。惟妙得古人之畫意。深入山水之幽情。差可厓略。幽溪之瀑亂石■﹝山含﹞岈於澗底樹水藂雜於溪旁其髙也不啻千仞其出也何止百湍始出潭以爲瀑。復積瀑以爲潭瀑瀑相承潭潭相繼潭上危石蒙千年之怪木石上怪木縈百折之枯藤或向綠樹裳茸中而窺其崩雪或於巨石嶻蘗處而覩其流云或始則昄落於樹頭或次則樹生於泉上忽流之左。而又流於右。倏觀之東。而又移之於西下一潭有一潭之勝登一厓有一厓之奇眞目送之不暇實洗耳之可怡若夫五泄發源於仙人鞋頂。結束於螺螄大溪。自下望上來之天末本是一瀑而乍起乍伏者五每一泄相去者數里。其立地也髙。其遺世之遠縹緲云端與白雲而作伍依稀月下與明月以爲儔居百層而崕百層。嶷軒轅神。而亦疑姑射仙。五落泉而五落石。宜淺綠。而亦宜淡朱。下一泄容許由而洗耳上一泄許巢父而飲牛。畱最上之三泄茅當與山僧洗缽漱齒。澄豁眸。若夫斷橋與石筍。玅在石而不在瀑。苟以詩而求之則冰絲晴織支機石玉屑煙銷承露盤此斷橋之形容也巗竇經年洗黴雨瀑流六月飛嚴霜此石筍之形容也至於石羊頭。黃墠南奧等諸瀑。豈無一段在。勝莫之及矣。𨿽然九里坑不可少也。品山第一品瀑次之。

季重先生有天臺評。先生有瀑布記出水應爲增價矣天下豈乏山水哉不得人不彰描聲寫色。譜其形容。卽寓其優劣。筆筆盡泄其髓。眞詩畫所不能及。

○紀任名將定國是

自古聖君賢相之定天下也。必先定國是。國是者如漢武欲鞭撻匈奴。則專任衛霍。漢宣欲綜名實。則信用魏相。武侯欲興蜀漢。則以嚴治蜀。唐宣欲平河北。則責成李贊皇。晉武欲平吳。則密計於張華杜預。三秦之定。淮陰定於登壇數語。六國之封。子房破之前箸一籌。當是時羣議紛紛而斷以獨見眾言擾擾而持之愈確謗書盈篋也姑俟其成。流言載途也。姑觀其後。此乃所謂國是之定也。而今果如是乎。武曲將星。慘黯不明久矣。

無憂時之肝膽。有信口之訊評。非得君相。國是信未易定也。𨿽然。任髙崇文而成。任趙括而敗則將之不名。又無爲輕任耳。

○紀將

將不必別選也本其分閫者實任之足矣反其任將之積獘則爲實任以實任者卽收實效惟刻於持議而反寬於核實故不得不出於欺罔之一途今之將將者殊可異焉巫矯祝誇冒虛於首虜鮒居鯢入攘實於他人僞而增之以爲功者收否則絀屠腸蹀血泣而向隅食脆衣輕坐而取印罔而飭之以爲功者收否則絀赤羽若日而曰弭盜山東白骨如山而曰馸虜絕塞蓋而覆之以爲功者收。否則絀。士生斯世。卽有忘家裏革之忠非銷骨於入宮之妒亦掣肘於築捨之謀耳據投鄕降夷之口詞。奴茜某日上馬。某日犯搶。徒事套文。空謄塘報。並未見設伏出奇。身先士卒而與奴對壘者也謂之大將可謂之抄傳塘報之人將亦可

將將者如是。將那得不出於是。有不愛錢之文官。遂有不惜死之武將。不能。旄頭耿耿。何日埋光。

○將權

今居平政令。盡出自督撫。當陣旗鼓。乃付之總兵是臨敵易將也上下不相習而功罪互相爭疆場之壞坐此矣若以行間政柄還總兵而以總兵功罪聽督撫則督撫之體仍自尊而總兵之材庶可展

有撫有督。又有監視。一羊不幾九牧哉。橐空幹饋遺。無以飽。家丁。計撓於牽挈。無以伸獨是。思縈於迎合。無以及運籌。安所以責成功也。竊謂兵不可無制。不可多制。

◆傳◆

鄧孝子汝南傳

臺州府天寧寺自來羅漢贊

○鄧孝子汝南傳

孝子鄧汝南城東張香橋人性不好色。予常有言色身之力薄事君必不忠色身之膽寒交遊必不信諄諄戒色蓋勸孝也鄧子不好色。有其質矣十九娶孫氏。少一齬親命立遣之其行事似過。然先與之約遣。終身不娶。亦可不憾。里人傳。吮癰割腹。風風雨雨。常在周孝子祠。旣臥病於家。或猶見之祠。中耀以明燈。親嗜肉。神者告之。鄧子之神乎。神之神乎抑見者自有神或曰神光燭捨。鄰疑失火。異香滿室父病旋瘳所謂見者自有神非長齋耶。嗟乎鄧子之外。惟四壁耳。像於家。哭於墓。斷酒。一介不取。預知去之日。去之日以親像囑同裏孝子。若曰。咨爾鄰比。念他人之親豈不知事其親人人知事其親而孝子瞑矣史氏曰有小孝。有中孝有大孝。孝豈有大小哉量力故可久久故可大庶人之孝如鄧子。可以風矣。宜吳人祠之不絕也。

出妻謝親。不娶謝妻全是一團至性在酸腐者。必曰如無後何一有牽挈孝便不能

○臺州府天寧寺自來羅漢贊

大聖迦葉波尊者

啟教阿難陀尊者

應供賓頭盧尊者

靖住山中難底迦多羅尊者

西瞿耶尼州賓頭盧尊者

迦葉彌羅國迦諾迦尊者

東勝神州跋哩陀闍尊者

耽缽羅州跋羅陀尊者

迦葉彌羅國謳諾迦尊者

大聖迦葉波尊者

是彌勒非彌勒。斜笑壁上花星斗胸羅織不怕人不識。

怕是一肚皮不合時宜。是一肚皮謀反家事。腹劍笑刀。

啟教阿難陀尊者

手中�獅獅亦吼眉結巖萬重不作人間縐黑而臒刪盡文字魔木落山容瘦

知他枝葉皆刪。

應供賓頭盧尊者

經在掌中。有在天窔。經殘月不了意中自了了吾亦讀書。眼際時縹緲。

有胸如月。不待借光。

靖住山中難底迦多羅尊者【飛來應】

飛來不飛去。一動不如一靜動靜豈有兩般此座應須精進。

識得動中靜。不受風旙轉。

西瞿耶尼州賓頭盧尊者

眉如蓋口如鑰灌頂藏明珠不歺人之庭煉丹藥。

是之謂藥王。

迦葉彌羅國迦諾迦尊者

在險亦不驚入定機常栝坐尊淜濤逆浪中云漫漫兮水活活

身有慈航。

東勝神州跋哩陀闍尊者

彌勒笑尊者。尊者笑彌勒。不笑嗔癡人。不笑極樂國。得意欲無言大道非空色。

離欣厭心而入道。

耽缽羅州跋羅陀尊者

昔從天戒至。又向越山行。爲賦無衣者。夢回仔細尋緊將珠在手一任龍自吟。足踏龍宮裏。小心波旣平

不忘自己衣珠。安禪毒龍已制。

迦葉彌羅國謳諾迦尊者

昨在大龍湫。知尊觀瀑意。不雷亦不霆。如如慈水憩。坐君羅漢洞髯根與云砌何地無雁山。此中自遊戲。

可云不動尊

◆書◆

再出山與相知書

題接引寺凖提閣疏

乞爲海忠介公題請建祠呈文采略

虎丘合葬三姬墓銘

○再出山與相知書

弟向竊閉戶讀書之名。而丙寅逐歸。終日惕惕。開卷一字未能會心。旋讀旋罷。遂受閉戶不讀書之實。豈非天哉。名實之際良可畏夫。

江潭行吟。乃有離騷。放逐固學問之候也非此不足消憂讒畏譏之心非空憂畏之心卻亦不能學問能以勗詔獄諸公固能自勗哉

其二

朝遊江湖。夕調鼎鼐庖廚之刑罰也省之而已珍羞在列。海陸並�口腹之稅斂也薄之而已繁詞累句時文之加泒也免之而已

奚其爲爲政。

其三

我無所取於世是我不需官也世無所取於我是人不需我官也持是安歸哉歸家耳

詩書山水。樂有主人分竹分蓮。可以無夢。

○題接引寺凖提閣疏

稽古剎於婁江。建新築於接待。座繞菇蘆漁唱半天齊梵語路迷蓁蕪鐘聲千里響祗園幹老蟄龍知樹同金粟屋摧鼯鼠竄萇落曇云名迹苔封古道松栢三徑寂遺文蘚剝斷碑風雨五更愁爰者正林。誓開弘願。啟白社以延佛母。昔半領之袈裟。遠紅塵而建小龕。刻一礎於兜率。車粼粼而來止。驂停紫馬大夫。花對對以成羣。門送靑旗帝子。年年歲歲。爭看城市之觀。往往來來。幾作驛騷之費。空中之樓閣未成道傍之屋舍難就。惟資檀越。願長者盡破慳蘘。殊種因緣。隨居士普齊道念。金刀錢布十方來貝葉之施銖黍絲麻一木枝蘭若之室玆旣赤手無階。惟藉綠文敷賁。謹題數語。聊附後言。疏

金粟散淸香。曇云出新彩。

○乞爲海忠介公題請建祠呈文采略

故南京都察院右都禦史﹑前巡撫應天等處地方右副都禦史﹑海忠介公。抗節忘身。藉甚肅皇之世。起家總憲。簡在神廟之心。顧惟保障東南之功。土人可無崇祀。蓋玆重地。實系天下安危。自公下車。豁里正賦長之橫。蠲不經無藝之苛徵。布人於敵體衙門。朝夕登記。設或有不公事件。巨細必知白茆躬巡艸礫之間烏府口勞耜耒之眾給工倚辦。則猝問州庫散寄贓以沙餹爲名者萬金用力不勞。繇虔祀海神感回風而潮汐不沸者五日。商當隆慶已已。水滔天之後。不減宣徳辛亥米鋪地之時。然終不問催科。惟勤撫字。夏忠靖之日夜經畫。而似況守之簡約易行。周文襄之撫安軍民。而兼胡卿之祛除民害日常鮭菜必出俸錢駐札衙門不煩供帳羣小側目姦佞甘心一葉還鄕萬民揮淚且碑去思者或因以干澤立生祠者或藉以納交今則楚相極貧莫弔淒涼之餒鬼羊公無後空招寂寞之忠魂伏望題請賜額。刱構專祠。豈徒一時僉議之公實禆萬古風教之大。右故隱士徐浪峯應雷擬撰。而予爲損益字句。嘗語人曰祀周夏二公而不祀海忠介。吳人薄矣。乃周綿貞中丞以逆璫被逮。又多惠政。人心不死忍恝然乎。

吁。精誠可以格神。惠澤有以被民而不能息讒口何哉若夫周綿貞中丞則固閹奴也不辧黑白亦何足責歟並俎豆之。固亦人心之不死。

○虎丘合葬三姬墓銘

髙仲子姬敖十三娘墓銘

前郡司李某公二姬墓銘

髙仲子姬敖十三娘墓銘

姬臨淸女也。昨事仲子。今侍天妃。【卒天妃宮】葬於虎丘七十日爾。姬美而惇禮三五在東遊雲散之悲夫。余仲子友也旣卜葬。歲一享。坡公曰豈伊無主仁人君子斯其主矣否否流水蒼山無非主也系以銘。銘曰。

捨爾貴竹。酌玆三泉。山藏古寺。劍靜澄淵白雲欲歸靑松半筵永寧貞魄。鐵花秀巖。何以比徳潭影蘿煙

卻恨貞娘不得如此金石。以榮幽壤。

前郡司李某公二姬墓銘

姬不以喪歸。久露命也俾與敖姬姊妹見永結泉好二姬主。敖姬賓風雨欲來梵員亂鳴借問千秋孰主孰賓余旣職祀事。無所辭銘。銘曰

行卽此路遑分後先今夕奚夕。明月在天一行秋雁環佩遊仙芳魂落日。幽寄霞箋。長畱一道。堤上春還。

是鬼話。亦是達言。

髙仲子諱梁楹。字明柱。黔之行義孝廉。敖姬年十八。葬千頃云下。

司李某公二姬。姓氏無考。柩寓禪室有年。玆合葬敖姬墓傍。距數武。相地視葬司松楸者山長張君天和也。

◆祭文◆

祭大宗伯李湘翁文

祭諸敬陽先生文

○祭大宗伯李湘翁文

嗟乎悠悠世法知己宜少不宜多寂寂獨行文章受憎不受愛心乎愛矣。其惟格人。格人亡矣。傷如之何。鬥酒只雞亦猶行古之道始讀先生之文。

本朝西京。未之有二。其識與議猶可及也其光與色不可摹也壬辰諸老。翕然趨古先生眞古不屑古深念天下之患在虜。策虜在彊兵。策兵在選將。日取將傳論次。行事落落數十年。垂老辟召。齋戒而入告。竊憶某與先生一住三湘七澤。一住七十二峯。相遠也。而相邇。相見也而相失戊戌之役暗中物色予甚。閱三十三載。見先生於庚午之秋。如此其難也。閱十有一月。遂別先生於辛未之夏。如此其易也得失寸心知死生亦大矣嗟乎先生。何能忘壬戌之春。湘潭客過而慰余。吾鄕李湘翁。每春榜一放。旣弗獲子。三日不食愚何人者哉而使李先生二十七日不舉火亡九月先生函幣致書。其言曰僕老矣。善事聖明。庚午晤對。執其手。不意今生復相見。辛未正月忽語曰。吾將買舟至金閶。攜所撰著。與生平較閱諸書。與子商定。余曰。先生大臣也。柰何言去。請受稿而卒讀。公之海內。先生唯唯死生契闊冥冥之中無忘斯語

得一忌者已不恨。得一知己當何如。宜深輟弦之思。不直人亡之痛。

○祭諸敬陽先生文

嗚呼論人者曰。天下有心人。能辦天下事。及追求心事。又曰不惟無他腸是無腸者乃足貴耳痛哉先生殆有仁心而去機心無他腸而完熱腸者也先生與余談仁而狀之以赤。故曰血心。先生初立朝。敢言天下大事。常以赤心對君父也在儀部。力持淸議以赤心對職業也矯矯排流俗。而伸郡守石公之是以赤心對賢大夫也教人以學。教人以官以赤心對友朋也在林泉上書執政。孳孳國木以赤心對天地也昔人謂蘇公救得緩急人。白公救不得緩急人。𨿽然今之能爲樂天者亦罕矣況如先生乎先生緩急人而人不知有甚於蘇公者大先生自苦而未嘗一苦人與先生交必能自�而陰體其意然後不負故一日發憤先生在焉一念行仁先生快焉噫先生往矣。一日行仁。一日發憤。而可使先生在。在且快焉。則風雨晦明間髣髴見之乎

故是一朴實地頭。人

◆跋◆

止牘題言

題春湖詞

祁司馬藏書約跋

○止牘題言

止牘。牘自此止也。何爲有此。感甲子之災。也繼自今不復吐一辭矣。

性不工詩代又不屑尢厭作序未有王唐時文秦漢古文而須題端者也如其不爾譽言何益噫士固有恥。賀秩獻壽。碑徳其文謟濫緣疏。侈薦牘其支乞乞與謟文之下也弗爲之矣

人盡有此恥。不煩秦火矣抑知謟名乞利八股先爲厲階

○題春湖詞

嘗笑紅粉心長節俠气短。西湖不然節俠心卽紅粉心拜嶽先生齒牙盡裂才過第一橋。渾眼嬌粉。以此二障牽惹湖光消去一半夫縞衣綦巾。齒於蝤蠐。衷懷悒吒。駕雲義憤。緣紅粉心不眞耳。初抵杭。忽見撩艸人如覩西湖面。古今懷古詩。鷓鴣宮艸。一經摹擬。便成醜惡。詞云。見說當年歌舞地。錢塘三日斷江潮。便老勁。他詩稱是。月之十。泊嶽墳。坐樓舟。美人躍馬如飛電。琵琶消盡第三橋。歸作春湖詞序。

四時有湖。而獨詞春猶是紅粉心長

○祁司馬藏書約跋

山谷云元濟在東坡雲霧之中。風气殊勝。由此觀之人。豈可不擇交遊親戚耶。先生令長洲。溥被災百萬枯魚手掌中用古人一字一句不著先生咄嗟立蘇以此知先生眞能讀書今官司馬旴衡軍國。彊圉大計繼自今晉陟卿貳諸韜略必不索取蠹簡中卽先生上下經史。數年來與蒙商量宓犧。胸中眞有完書。而不以示人。頃先生使事還裏及蒞白下。才數易朔。鱗鴻往返。必辱干言。如決西江之水。然惟黽勉勸讀書。而亦不輕以示蒙。頃方下堯峯。好音自金陵來。紫气浮動。私計函關五千。開椷莊誦僅約藏書以知此先生之神遠矣蒙自屈首受書當其得意如逢故人疑難交送方據梧兀思書。輒掉臂不顧�先生與爲賓朋。與爲姻婭苑囿以居之。徒侶以樂之明月以談之。淸風以來之。而書亦欬且笑於先生之側書於先生如嶺出云如竹解籜予於書如臧牧羊如山登駑噫書亦可不擇交遊親戚耶

書便是交遊親戚。何必更擇。得意如逢故人。今先生已言之矣翠娛閣評選董太史小品明董其昌著◇董太史小品◇

序

卷一

序記

題詞

卷之二

論議

傳引

疏銘

贊文

墓表

●序

敍董太史小品

才兼之難也以文人而遊萟逸少不能兼繪摩詰不能兼書兼之者爲蘇長公又以文掩萟其它才萟或可稱而短於行則又不堪指數矣蓋造化嫉全鬼神妬盈類然也明興多才惟雲間董太史其名則自宮掖衿紳下及販夫遊子無不珍之重之爲今之長公而才萟又不相掩讀其文類不作釵腳澑痕麻皮劈皴寓奇於平化拙爲巧融板爲逸飄然如雲中鶴澹然如林著煙艷冶美人容與林間蕭騷逸士婆娑泉石誰謂短幅殘縑不與拱璧爭價哉壓右軍之遺墨殘縑剩幅一字一金薄右丞之點染小磧寒沙一景一絕卽與長公小品共讀之爲一爲兩當亦無從辧者

壬申冬翠娛閣主人陸雲龍題

●翠娛閣評選董太史小品卷一

仁和丁允和叔介選

華亭董其昌思白著

錢塘陸雲龍雨侯評

序

記

題詞

◆序◆

樾館詩選序

何士抑居廬集序

石居士詩選序

劉向說苑序

重刻王文莊公集序

沈公路文集序

壽汪母八十初度序

壽陳徵君元配衛孺人六十敍

○樾館詩選序

漢正帝房中樂府。取唐山夫人所進十五章。當時枚馬在廷。豈無雋響曾不以被管弦而摐金石抑何鑑裁之超也文君以白頭吟少許勝長門賦多多許故相如心死倦遊不復走茂陵道良以遠山之黛每與時䢐而才情麗藻千載不化彼宋玉陳王之賦摹艷質而遺修能未爲具眼矣當今閨秀作者不得不推艸衣道人。觀其新集。如貽桐汭五言古四篇綽有韋司直【唐韋應物】之古淡。而代陶琴。代莊蝶等命篇。亦復獨創大都閨秀之詩𨿽饒於才致而儉於取境未有若道人之鑿空者豈直緣情綺靡。爲宛轉之歌十離。【薛濤與髙駢相失作十離歌】之什已耶。吾又聞道人豎精進幢。被忍辱鎧。師月上而友南嶽不欲僅以詩人傳何論唐山文君吾過矣吾過矣

論議橫生。旣抗才婦於才人之上。而更能抗艸衣幹才婦之上。眞文人口腕。

○何士抑居廬集序

吾友何士抑。居父喪甚謹。嘗曰漢原涉有云先人墳墓儉約非孝也乃大治冢捨於鳳凰山之麓。賓客會葬如雲馬踣地悲鳴不得前松栢楸梧儼然林立蓋士抑之產坐挫而哀思終無窮每當淒霜寒月呼號墓頭不忍去間爲詩歌文詞以紓寫之而賡和應酬之章亦復不廢則居廬艸是也。自古喪言無文。故東坡居喪。謝賓客。絕詩文。晦翁亦以爲知禮而實有不必爾者昔右軍諸帖。半出於問病弔唁從哀戚中結法所謂淚漬老筆者其書獨垂至今古孝子白華之什三百篇不載束晳【晉人有補一下詩】補之讀者終以未見逸詩爲恨則又何怪乎士抑之有居廬艸也余有傷弓之痛。每置不忍讀。卽讀之亦不忍竟然而文詞辛酸聲气悲婉如哀蛩勞雁使人聞而泣下將無淸歡之言難擬而愁苦之語易工耶𨿽然士抑發乎情止乎禮義。蓋古孝子之遺志也。況其言爾雅韶麗卓然可傳。余職史請授之樂官以次於白華逸篇之後

委曲出脫。筆巧而艷。

哀生於情。詩亦發其情。情不可遏。可以讀禮。亦何不可成詩。

○石居士詩選序

石居士詩選者。今大中丞楚陽石公作也。古不有開府詩乎。曷稱居士。蓋海內之知石居士久矣。公始爲二千石守長以彊直失當途驩串丞臺以乘墉而攻。無弗勝者。竟奪於淸議。咋舌自免去當是時公一似披裘翁此一居士也公旣自吳郡移守會稽。銓宰念淮鹺爲天下膏脂處不有修士誰酌貪泉於是公以憲職領鹺使。會有監司以苛禮栽。公不爲屈。趣解印歸當是時一似柴桑翁又一居士也公歸而艸衣木食大忘人世臺察守相干旄踵門罕所容接惟以古道素風爲鄕閭表當是時一似遼東皂帽又一居士也公沈冥踰一紀澡修閱一世以有此居士譬之喬木焉封植護持自拱把以至於參天大不易矣而奚以崇膴者重公之詩乎公結髮稱詩。以唐爲範。其論本朝詩。以髙楊張徐爲正始。𨿽與七子同世未嘗有所附麗今讀其古風近體五七言諸什。气骨蒼勁。格律沈雄者。往規摹少陵。卽溢爲變體。亦在昌黎樊川間。乃其可祭於社者。非公其哉。余受交於公最蚤。晚而結山中之契。公旣歿又習於震開。嘗嘆公爲古之遺直。其世美不墜有以也。聊敍論如此。

局蹐者。博士耳。乃目以狂哉。然當其以言詩直對監司處似桑民悅。則固。古之狂也。噫一博士亦不容直。乃如是。

○劉向說苑序【館課】

西漢之著書者。自陸賈以下。凡六家。而卯金子居其二。淮南王安。則有鴻烈解。中壘校尉向。則有說苑新云。淮南之書。俶詭超忽。世所稱挾風霜。飲沆瀣者蓋文士多沈酣焉而向之說苑二十篇。网羅舊聞。應規入矩。似非好者所急也。玆顓刻說苑何也。曰向之此書。其合於立言之指者有三。而文詞之爾雅不與焉裨用一也述聖一也獻讜一也。有一於此皆可傳也矧兼至焉者乎夫語稱公輸子巧於爲舟車。而拙於爲木鳶以非所常禦也顧長康易於貌神鬼。而難於貌狗馬以眾所習見也向之說苑。自君道臣術。迄於修文返質。其標章持論。鑿鑿民經皆有益天下國家而非雕塵鐶空縱談六合之外以動覩聽者是爲裨用可傳也漢承秦後。師異道。人異學。自仲舒始有大一統之說然世猶未知宗趣向之此書𨿽未盡洗戰國余習大都主齊魯論。家語。而稍附雜以諸子不至逐流而忘委是以獨列於儒家是爲述聖可傳也元成間中官外戚株連用事向引宗臣大義身攖讒吻動所謂三獨夫者其憂社稷懷忠不效又誰說苑以見志吾讀其正諫一篇蓋論昌陵論外戚封事之餘音若縷焉是爲獻讜可傳也此三者鴻烈有之乎豈惟鴻烈陸大夫有向之麗而無其實賈太傳有向之辧而無其識董江都有向之醇而無其達楊子云有向之詣而無其節知言者必能折衷矣。或曰史載子政自言得淮南王枕中祕書。以黃金不成獲罪則好鴻烈者宜莫如向故曾子固譏其言不深純是不然夫子政固少好淮南書者及其義甘不調齟齬憂患之徧嘗而學術意見已一變矣昔柳河東文師國語而非國語。會南丰文師子政而詆子政文人反攻固耳可盡信哉

說苑平而無奇。得此三可傳。良足不朽

○重刻王文莊公集序

王文莊公仕於夕正之朝。是時海內談道者東越未出。談藝者北地未著。自楊文貞而下。皆以歐曾爲範所謂治世之文正始之音也文莊公崛起天地之中。循習先民之矩其詩文以自得爲宗自然爲趣其才無所不騁而馭之以法不爲戰國之縱橫其學無所不窺而束之以裁不爲六朝之雕繪於境無所不收而以情附境不爲莊列之虛恢於情無所不摹而以禮定情不爲屈宋之怨誹蓋率爾泛應不離典型寂寥短篇各標閎巨若入淸廟所見無非法物若驟廣陌所踐無非坦途奚以句比字櫛用非聖之書气盡語竭逞無窮之辧爲哉試取其合作。置諸廬陵南丰雨先生集中。曾可區別否。公有言。古來文人持論但以自快其臆不必合於當日之事情諍之獻納苟出於植黨沽名則有混國是而不卹者蓋百年之前。已洞見其端而今始驗也非淵識不至此嗟呼。當徳靖以來作者如林以師心擬古上說下教正始之文幾於暑之裘冬之葛蘚有過而問者功成不居。公亦何能自異及夫模擬之力已窮千秋之論未定而後人人知循其本則公之文始懸衡天下神明再還日月重朗是集也蓋詞場之赤幟非王氏一家之天球已也公之孫王大夫。較讎授梨。張皇貽厥。紹聞徳言。公侯之後。必復其始。世家之寶祖硯者。吾必以大夫爲冠冕矣。

王鴻儒。南陽人歷官大司徒。謚文莊。所著有凝齋集。意其是乎。序中論文旣不落馳騁。又不落浮靡。不淪虛誕。誠可不辱此序矣。

○沈公路文集序

余往與陶周望論文人之病。惟達爲甚。周望曰。阮公詠懷何鬱鬱奇也。余曰。豈未見蘇門時什平。晉人每謂使我有身後名。不如生前一杯酒。斯語也用之功名之途則大善不可爲著作之林道也彼潘陸沈謝者流。得一佳語如下一敵國商一穩字如遇一導師專似癖莾似癡多取似貪不讓似怒烈士殉名與誇士死權等不如是何以傳不朽乎蓋周望恬於進。力於古。以余爲篤論惜其無年而玆又有慨於沈公路也。公路家承世美。才擅幼淸旣遊竹素之樊亦陟園林之趣性復悁介深居簡出不爲大人遊不懸髙門簿其於稱詩直酬夙好何悖尊生而廣心浩大不遺餘力纏綿險韻層累連篇牘發百函箴盈九土諰諰焉嘗慮目攝者之當吾前而唇稽者之議吾後也中歲善病身名孰親然藥褁與詩筒雜然並進吐出肝肺撚斷髭須不惟若癖若癡若貪若怒且兼爲四愁爲八苦而著作之興迄不衰止誰實迫之堅守恆度乃爾耶籍令公路。策足王塗。旴衡詞壘將其道益廣其气益揚送別懷人不止眼前儔侶登髙弔古不止封內山川騁妍抽祕著書滿家當必有富於玆集者矣斯文人之習气志士之深心乎嗣子谷似。愽雅紹聞。結集授梨。傳之海內。俎豆於孫太白王履吉之間。嗟乎公路生矣

寫出其攢眉入甕之苦心。更寓無年之嘆。

○壽汪母八十初度序

夫室有交謫則偕隱者著家有小慈則勸學者稱王君公所以能遂其髙者。用婦言也。歐陽子所以能顯其名者。稟母教也。若汪母太孺人之事。更有異焉。太孺人始爲汪氏婦。孝廉公故食貧。落落窮巷。糊其口於都養。數不得志於名場倦遊矣。太孺人慰之曰以君之才豈長貧賤者幸勉事背城之戰則請鼓以助蓋廢簪珥資斧其行。孝廉公气乃壯。趣治裝。應臺使者月旦。竟以遺珠售片玉。家聲繇此而大。當是時。太孺人豈不能作逸妻語哉顧孝廉公飛鳴有具。頭角未呈假令以運命之說懷安自墮則南金竹箭終爲無踁之寶而萆門圭竇皆爲伯通之廡矣太孺人成汪之功豈在舉主下哉太孺人晚賦栢舟。有丈夫子四人。翩翩名士。佩服義方惟謹。思日孜孜。及親而仕。無如數奇何。大懼無以樂母心者太孺人則寬之曰榮進有時豈能越春而爲夏哉汝家裏號鳴珂。居題通徳。貴盛矣寧必人人朱丹其轂若等寧謂奉母氏。答至而臥遊爲乎孺人今年六十矣。計其於歸以來。四十年中。合符古賢媛而過之者有三。其始當仲醇才名方噪。俛拾靑紫之年顧不難爲孟光之勸隱然而勤身家秉先廬無恙不至寄居臯伯通之廡此其賢一也仲醇中歲。所謂同學少年。爾汝交而金蘭好者。相繼登華貫。有乘車戴笠之異而孺人曾不艷稱焉有似於王仲孺婦然諸郎君皆浩然充然無憔悴可憐之色不至如仲孺子蓬頭歷齒動父子情其賢一也晚歲則爲龐公之偕隱矣。然龐公不入城。以全家往鹿門故。而仲醇之不入城也並不入室孺人卽屏居肅穆而有林下之風又其賢一也孺人第少藋茀耳。往者臺察以有道薦仲醇於朝。將修吳與弼陳憲章故事。此何必非藋茀。仲醇同學有若方眾甫學憲。唐元徵宗伯。楊彥履宮論。範長倩學僉。其夫人則旣藋茀矣而頑舟之外皆成逝波有如孺人之琴瑟並奏集於百祥者進哉又況乎仲醇述作。大業不朽。則孺人之徽音懿範。與之同不朽。西池之紫霞。上元之云璈。不足爲孺人頌也。結帨之辰。諸君子試理余語而前奏之。當陶陶然盡康爵矣。

轉筆夷猶。塡詞的爍。至其比勘。蓋云確矣。

○壽陳徵君元配衛孺人六十敍

余友陳徵君仲醇避俗逃虛志在五嶽晚而買山東畬之麓。貯書萬卷。遊詠其中經其門閴若無人入其室其人斯在幾與世相忘矣非直忘世也殆亦忘家𨿽與其元配衛孺人相莊若賓。而自其山居之後。鄕城相距十八里。一歲不過再三歸。孺人時以春秋上冡。爲畱憩山莊者數日。此外罕睹其而。與城市之人罕覩仲醇者等仲醇又不治生。卽海內束帛加璧。於謁輻輳。筆潤有餘逞逞與九族寡朋仝其饑寒隨手散去橐空而止鮮有歸遺細君者以閨合之恆情論不幾似太常之妻北門之室乎而孺人以端莊靜一之徳。拮據內政。嗃嗃如也。雍雍如也安其荊布。有六珈之華。饜其脫粟。有八珍之旨。子婦皆式其儉素。佐以力作。大者蘋蘩。小者機杼。無不贍舉仲醇是以無內顧而偃息於一丘一壑之間仲醇卽不一丘一壑乎。簪屈子遠遊之冠。策盧敖鄧林之杖。淩華嵩而躡衡岱也。男婚女嫁。中壺足倚庸詎如尙平畢世次且老疾俱劬勞者。必五鼎食。六珈衣乎。則更有進於此者。勉之足矣。余不盡識諸公子。而交於穆溟。穆溟仁心爲質。蘊義生風。季布之喏信於鄕邦。第五之名不減驃騎卽太孺人之所爲剉薦畱賓隔闈辧友者槪可知矣太孺人年登大耋。神明益王。嘗質明攬衣刺斷家事。衣布食淡。抑絕甘濃。戶樞不朽衛生之經也飲尊不盡重積之旨也皆壽道也古之女貞。有夫與子而度世者。惟魏華存元君今之元君不在南衡在黃山石嶽間矣乞餘言以祝觴者。汪太學元霖。於穆溟爲族弟。素受太孺人卵翼恩者也。

文有度。有色。尋常中拈出相夫教子二事。亦盡是可儀。

◆記◆

光嶽樓記

兔柴記

湖州福山仁壽院長生田記

淸江主政韻弢顧公去思碑記

太傳許文穆公墓祠記

○光嶽樓記

維揚之有書院也。鹺者剏也。中之泗十年。侍禦彭公。以鹺政之暇。復其舊觀加閎敝焉布之條教。秩如也。已稍采形家言。因吳比部之緒。於是有光嶽樓之役。公之言曰。聖王之制勿使四民雜處雜處則其言哤其事易夫管大夫爲煮海者也其於士也必使羣居而萃處父與父言義子與子言孝其事君者言忠至於商苐曰仗就市井而已吾非與學使者分士也寧仗鹽筴盛而詩書拙也乎無何樓落成諸生旣走吉水請鄒先生記矣。公復授簡其昌曰。講堂所屍祝者。非而家江都生乎願紬繹家學惠此多士不佞昌三復光嶽之義而知其有合於正誼不謀利之指也古今名世之士必鍾美於三光五嶽以生尹日也卿月也列星也嶽神也贊屈原以日月爭光贊韓愈以泰山北斗也皆善諭也於川瀆無當焉九府以爲泉流貪夫以爲溪壑非是族矣豈不以屬於義者爲髙明而利則否屬於髙明者爲士大夫而下流則否哉平津與江都同事武帝。曲學之敝。流爲桑孔𨿽復布被不得論於拔葵之節焉遷之傳貨殖抑何寡識也揚之士所以不辱斯樓也捨江都言無師矣古之學者畊且養士卽易業吾不虞其艷言商而孰知夫多取之爲貪賈也而孰知夫養交之爲趨時也而孰知夫好進之爲龍斷也而孰知夫身圖之爲籌筴也五都之士。以計然白圭爲聖人。何知仁義士誦法孔子而或挾之爲市此言利之精者也於光嶽何居侍禦公之錫斯樓以嘉名也棹楔爲師保矣諸士目擊而道存庶幾出入不悖所見耶在昔江都論漢事。謂鹽鐵之利二十信古。民日稱病。始元間詔丞相禦史與文學問民疾苦﹑當時豪雋輻湊。茂陵唐生魯萬生之倫。六十餘人。與禦史大夫議鹽鐵。欲開仁義末利其說亦本於江都今天下之利网密矣諸士羣居而萃處服侍禦公之教豈免蒿目憂世出而修百姓之急如唐生萬生之倫者乎此之裨於鹺政者大矣。公何謂與學使者分士也。請以刻之碑陰。

光嶽气分。士無全節。獨不聞人傑之顯地乎。打破利字便是節之所由顥也正誼不謀利。豈不喫如山嶽哉無令淮揚僅以財利髙天下更是揚士所急記殆善言之矣

○兔柴記

宋人有云士大夫必有退步然後出處之際綽如此涉世語亦淵識語也讀白香山池上篇。其所謂十畆之宅。五畆之園。有水一池。有竹千竿。有書有酒。有歌有弦者。實爲衣冠巢許之助溫公之獨樂卒成謝傳之同憂有以哉今觀濟美張黃門公免柴記。其疏泉斸石。經始戍戌去解褐才七年耳已抗枕漱之思及在掖壃領眾正稱耆宿。𨿽業在匡時而尋盟之猿鶴手植之松桂未嘗一日釋於懷及是以請急歸而喜可知也嗟乎。輦下貴人。嬰情好爵騾驛馬通之外別無活計卽回首家山不乏平泉金穀亦僅付園丁筦鑰作者遊者賓主誰分求其如白傅之飲一杯吟一篇於池上者少矣況能左伊川。石康節著書談道煥山川之色而隱起華夷之望如溫國者哉是在兔柴主人矣。余林居二紀。不能買山乞湖。幸有艸堂輞川諸粉本。著置几案日夕遊於枕煙廷滌煩磯竹裏館茱萸沜中蓋公之園可畫而余家之畫可園大忘人世之家具略相埒矣獨世方急公而余能使世兼忘我是爲異耳

盡處耶。誰肩國誰。但巖寧有煙波心則不至競參耳況買山羅玩誰無園林圖畫究竟所受用不在是宜乎先生拈兩人之得以傲世。

○湖州福山仁壽院長生田記

世無常住之物而謂有長生之田可乎余曰。惟僧當有之蓋娑婆外有香積士。飯籮邊多餓死人。此田非情田非識田乃威音王之所井授佛祖之所燈傳菩提爲種子精進爲耰鉏露地白牛爲作使廣百繇旬而不分疆畔歷未來際而不易主人仰山之刈苖。趙州之洗缽。皆是物也。昔有石屋老人。於仁壽院舉揚此旨。石機嗣之。所居之處。卽爲寶坊。匡徒領眾。數百爲羣。食輪常轉。法道下衰。慳貪難破。天人之供旣絕。禦花之鳥不來。有宜中上人名寂鑑者。戒行精嚴。願力堅固。募田若干。勒石記。事。垂之永遠。夫九土之田。湖所得幾何。湖之田。仁壽所得幾何陵谷且在蓬萊江山亦悲禾黍而上人豈闇於成住壞空之義哉倘有大善知識如石屋老人者。延玫住山。弘開法席。說無生忍。爲長生田。卽展袈娑一角。是無邊阡陌矣。上人作禮而去。因記之。

於桑下宿之旨何如。然疏自奇幻

○淸江主政韻弢顧公去思碑記

今皇帝綜核吏治。六官之屬。分司海內。典錢谷關市將作之事者。有詔臺察得非時列狀以聞。自余在陪京。見所在封章。幾無完譽。而淮南水部韻弢顧公。官評衰然爲天下最。玆進秩望卽。還朝行矣彼都人士懷公徳政。乞余爲記。昭示後來。與淸淮俱永。亦猶金石錄所傳。漢時使君碑遺意也。其言曰淮南歲轉粟四百萬石以供天府。艨衝巨艦魚鱗雜沓。自淮入河。帆檣如織。而繕治之役領諸水部是漕挽爲國家之咽喉而舳艫又爲漕挽之命脈水部得其人爲濟川之舟楫非其人爲江海之漏卮厥寄重矣。公始事。當黔巫用兵。川途爲梗。楚蜀巨材。采辦不易。公先期命官。朱提四出於是木商響應楩楠杞梓蔽江而下以副所須鮮有操其急而糜水衡如往事者公之利用豫也署當孔道。城有狐。社有鼠。憑借爲姦。良民善士疾首結古。公廉得渠魁。或眞之重典。或揭之通衢彰殫旣明人知攺步淮之民靡弗安於袵席者公之利用斷也丌作之獘日引月長廠役侵牟工帥束手百人之欺非一官所稽百年之竇非一朝所破運艘之易敗。運卒之途窮。莫不繇之。公乃親爲簡察。詳立科條。工無剩材。軍鮮剜肉。竟公在事波臣不警者公之利用勤也公嘗自言。桑大夫之心計柝幹秋亮用之算商則誠苛而用之燭姦良有補干國劉士安之出納。專任士人吾無徵辟之權而率作勸相使胥史之流有士人之行或庶幾焉若木屑竹頭其細已甚吾師其意木牛流馬其奇已甚吾寓諸庸職思其居。在考工記一篇耳。語旣。余進而謂之曰。若等旣知公矣。亦知公建功集事所繇乎蓋國有六職。而工居其一。吏有六計而廉爲之冠吾視公衝然穆然居心若水澡行如雪其視處脂膏飭簠簋直日用細故而不自以爲奇節者故廉以生威而釐獘剔姦無施不效卽進而持九流之衡所謂淸通簡要舉漕政而措之裕如也奚止虞典之稱若工乎。公嘗以劼據多暇。興學談經。都人士蒸蒸服其徳教。故稱述特備云。

爲拓實耶。爲諛詞耶。俱不可知若其議論俱足不朽。

豫則事易集。斷則獘易釐。勤則功無不成若其不廉又獘之府事之蠹記中極善闡繹歸重。

○太傳許文穆公墓祠記

神宗朝歲在巳丑。吾師許文穆公。典南宮試事所舉會稽陶望齡。華亭其昌﹑南昌劉曰寧三人。皆以天下士相許復以生死交相托比公還政。則陶子以凶觥大斗。修祝哽之儀。劉子以白馬素車。赴執紼之會。至於先師兆域諸子堂構。二子皆未及見其大全也。其昌年頹半百。義激在三念曲阜之材必分植於羣力延陵之劍當討諾於九原相此豸山。寔惟龍顙。川原繚繞。嶺嶠周遮。行塋之髙敞可容萬家。佳城之鬱蔥能礙白日信龍回虎俯暗合靑蘘天作地藏無論石窌者矣公之諸子季履中捨輩。以爲是役也天子給祕器以寵之。命皇華以光之。𨿽菟裘之卜。經始於達生。而連岡之崇焜耀於繁錫豈以墓祭非古忍令野處無祠將秬鬯二卥委君榮於艸莾生芻一束問賓至於水濱必於樂哉丘也別起福庭則魂兮歸來儼依華屋蕭家師儉何取鳥斯革而翚斯飛未玉招魂可無蘭爲橑而桂爲宇若堂封。若釡封。出自森森之柏迎神曲送神曲鐫於翼翼之廡豈惟孝子慈孫進酺稱乎有所且使門生故吏薦藻芷而知歸矣或曰此地西望軒皇鑄鼎之區。東連許祖煉丹之窟。公與宣平同姓。將因應願再來否則殷室鹽梅何以騎箕乘尾商山羽翼終然訪石尋松斯墓爲蛻骨之仙都斯祠卽妥靈之眞宅淸明火泠陋西家之殺牛華表月明下遼陽之化鶴吾師乎吾師乎可久爲賢人之大業不朽則太上之大年兼之矣

瓊礎瑤梁。蓮楹藻梲。結構旣整采肴更鮮。

◆題詞◆

酒顚題詞

吳長卿飽菜軒題詞

王竹塢詩冊題詞

○酒顚題詞

淵明恕醉。與漁父獨醒正言若反卽復餔糟啜醨所謂寄大夢於桮棬。而徳義之矩自在也顚何容易。知此則知文成之辟穀。圖南之愛睡皆眞能顚者茂卿其酒人之雄乎。若夫醉鄕之天地騰騰兀兀近於天全微細披剝乃是無記所攝故凡夫醉於無明二乘醉於湼盤惟大聖人能飲酒不及亂茂卿深於法喜。故爲下此轉語。中下之根。欲讀酒顚請從酒誥入。

不顚不狂其名不彰。以酒自逃。其顚較勝。

○吳長卿飽菜軒題詞

吾友吳長卿。天下士也。胸中有數萬卷典記亦有數百萬甲兵當事者壯其請纓。俾之剖竹。已脫頴矣而薦士者爲當門之蘭所薦者亦有批根之剪斯五嶽方寸之不平六月扶搖之蹔息也今者作倅漢東。獨標廉善。顏其廨宇曰飽菜軒。以彼才情。𨿽叔夜飡霞不足爲其秀子卿囓雪不足爲其貞菜則安取焉將藿食之憂殊異肉食之鄙而淡然無味乃爲天人之糧耶其義則具陳徵君之記矣。

因爲題牓而漫弁數言。

葵藿之忠不伸。有飽菜而已。○淡然中卻有新色。

○王竹塢詩冊題詞

感恩殉知。捐軀明報動於俠腸者也懷賢好徳。觸事激昻動於正气者也今以竹塢生爲郭宗伯之死友。其義誠髙。要亦荊卿貫髙輩所辦。余所爲竹塢多者。謂宗之賢宰相不能知而生能知之宗伯之冤同朝不能訟而生能訟之不可怵以死不可啖以官是爲天地正气與段太尉【段太尉名秀實】安金藏【唐太常工人剖心明中宗不反者】足比肩鼎足立耳。嗟乎平津【公孫弘封平津侯爲漢相】之客。怙勢排賢一轉眼間富貴安在惟有靑史唾罵千載不磨視竹塢生被三木身瀕九死丈夫英槪可歌可詠相去何啻霄壤哉余侵尋世難。而有感於交態之變者。聞竹塢生之事。益用壯之。因讀諸君子贈言題於簡端。

語云君子落得爲君子。小人落得爲小人。如揚倭漆之白李南陽。王竹塢之明郭宗伯。不謂正气偏在人士。怪哉。

莫怪同朝。只是竹塢利害不明身家之念太輕耳

●翠娛閣評選董太史小品卷之二

仁和丁允和叔介選

華亭董其昌思白著

錢塘陸雲龍雨侯評

論

議

傳

引

疏

銘

贊

文

墓表

◆論◆

讀衛霍李廣傳

○讀衛霍李廣傳

司馬子長。孤憤士也。又好任俠故其爲傳善寫畸世不平之感至衛霍李廣傳。其排上進下反復見之。大旨謂靑去病。遭時成功。其貴在日月之際。而李廣才气天下無雙。乃終身坎軻。大小經七十戰。曾不得懷通侯之印。豈非數哉。此子長所爲寄慨而抑揚其詞也微文刺譏要在武帝矣𨿽然愚以此益見武帝之知人能任將何則人之受器。各有攸適然未有不可以試而知者惟將帥之材則安從試乎必試之於見敵一試而不效是以國與敵也不可不愼也彼衛靑牧豎也。去病媟近也。靑之名天下無稱者。而去病至不能識古兵法其非飛將軍比易知也帝顧以鞭撻四夷之權。輕畀衛霍。而李廣者不使一當單於。抑何謾哉及其究也廣竟無尺寸功而靑去病追奔逐北執訊獲醜至於空庭幕封狼胥又何識之卓也此則帝之善將將也若曰廣數奇耳。去病天幸耳其成敗非繇將略則吾以爲將略猶可知而數奇之與天幸其尢不可知者也昔張魏公名髙一世。宋孝宗倚以興復。而符離一敗。宋事隨之爲宋計者寧用衛霍之天幸耶抑用張浚之數奇耶原夫西漢承戰國余習。士太夫皆以招賢養客者爲賢衛霍獨否以故子長少之彼其進遊俠而退處士亦近此意蓋有激云爾

初生之犢淩虎。气以未試王也。彊弩之末怯。繒力以屢挫餒也。以貴威而重以權。以疏逖而束之功令功之成否寧待辧哉君相造命或者君所重天亦佑之耳

推勘處頗沈入而暢達。

◆議◆

救荒弭盜議

○救荒弭盜議

天下有救災之計又有轉災爲福之計水旱頻仍。盜賊嘯聚。國之災也能設策運奇以止之是亦足矣而曰轉災爲福無乃迂乎曰不然。凡天下所以患荒者積蓄少也積蓄少者地有遺利民有遺力也凡天下所以患盜者武備衰也武備衰者國多冗軍兵多冗食也今有一舉而可備荒。又可以弭盜而又惟民饑盜起之時可因其勢而用之則何策乎曰撫流民而已。夫流民固民也進可以戰退可以耕饑災所驅惟食是仰當是時使姦雄用之則倡亂之構也使國家拊之則富彊之資也顧處之得其術而已矣。頃者天不降康。肥■﹝虫遺﹞爲虐。吳越江右。連州接境。際此荒沴。野無靑艸人有走心而江淮之間。流離滿道或攜老幼舉族共行或棄妻孥孤蹤獨逝鄭俠之圖所繇以作誠得綱記之臣。忠實之吏。擇公私廬舍。及宮觀屋宇。沿途團結。給以粥糜能勞苦者傭其力有伎藝者食其業侯至來春。給賜牛具種食以曠土荒田計日分授使之耕種彼其父母妻子皆戶離南畆之人旣感戴朝廷撫養之恩又深思一家溫飽之計必能深耕易耨以盡地力待其三數年後。幹止漸寧。人有固志徐於農隙之暇教以戰陣之法與其募市井之遊手曷若收待哺之壯丁卽古井田唐府衛之遺意如是而已非兩利之策哉昔西晉之亂。起於李雄特招流遠之民而唐之末路。張全義設屯將。集流落教以種藝。三年之內河東戶口歸復。桑麻蔚然勝兵每邑七千餘人。河東賴爲長城夫一刺史行之猶足以效況倚辦於天下之力何所弗得故曰轉災爲福者此也。若夫議社倉。議保甲。則固有精言之者。愚故可得而略云。

水旱頻仍而徵求如故病在疾視蠲貸偶下而阻隔如故病在中飽況民流而課復責之里甲有胥逃胥荒而已安知所爲轉敗爲福哉

◆傳◆

星海潘公傳

○星海潘公傳

語曰曲如鉤。爲公侯。直如弦。死道邊。以余觀於星海潘公。可慨焉。公自在射宮。以愽雅籍籍稱名士。中歲舉賢科。官博士者再。同時儕偶齊名者。都致身日月之際公才不後人官不先人而落落靑氈竟不自保以侘傺死此海內憐才者所爲五嶽方寸也迹其生平。坦衷負气無柔腸媚骨與人交洞見底裏酒後耳熱。抓髯抵掌或獨往獨來突兀自致百人亦見千人亦見彼脂韋窺瞷察見眉睫。囁嚅進語者反謂公爲狂公乃逢人輒作莊語非狂也婁水王文肅。嘗一見公而奇其人。東阿於公則固公之師。以畏文目公矣。公爲博士時視學監司杜公以所爲詩屬公評公曰。落韻詩。不足金石請更之。監司大以爲恨公之解官繇此余友黃明字令慈水。中考功法。語牽公。公旣歿數年。黃訪余菇蘆中。黃曰公不負我公不負我此足以志之矣。若乃市義好修之槪。具公子震開狀中。前令楚黃金公者。以尊賓饗公。邑人士皆稱服。所謂鄕先生歿主盟風雅惟是有絕俗之識試舉其槪。如林泉之作歌衡泌而適考盤。故其恆也自公爲之則目營四海心洞九流非名人貞士不以懷非存教維風不以紀一字陽秋亦詩亦史斯已超矣塞垣之作。宣鬯威露。鋪張功實。故其恆也自公爲之則箸籌廟算米聚山川憫徵戌之苦辛憤犁庭之汗漫蓋其原出於采薇枤杜而前後出塞之什成於主帥之手抑又奇矣要以詩品如此自可無翼而飛孤行宇宙卽一丘一壑且方駕襄陽況淸徳蓋世勛猷炳焉若爲之鞶帨乎此之謂不朽已公名位逾進。文魄逾彊取於世者甚寡而斟酌於古人者甚愽是編而後。未見其止。錫以嘉名。必曰居士後集。公之故吾在是知其無以易之矣

中丞而以居士名知中丞不足重彼山人動借顯者爲標題謂何。

比擬處亦合。

◆引◆

八林引

畸墅問水詩引

錢象先荊南集引

毛司理詩冊引

汪然明綺集引

林衷齋五十詩冊引

○八林引

參軍莫星卿之纂八林也。子史十七。俳調十三。安弦操縵頗存誌怪之言提要鉤玄亦嚴非聖之誡可謂斲輪玅手祕枕深心且秩同貝葉字比蠅頭散爲精騎之三千攝入魚腸之一七𨿽金題玉躞時爲書蠹之遊而錦軸牙簽無取汗牛之重昔鄴侯之架已富鮮克隨身衛公之珠誠希何分餘照詎若須彌芥納函谷丸封十年讀而弗如。三篋亡而無害。若斯編者哉。君爲吾師方伯中江公之從子。憶當舞象之時已有亡羊之癖薄遊已後。夙好彌惇。今且膏腹笥以出疆。卷書廚於行橐綠水芙蓉之摽將依儉府山色秋光之句見賞乖崖豈不稱俊逸之參軍嗣風流於方伯也哉

是王駱短行。尙覺王駱有其艷而遜其思。乏其骨。

○畸墅問水詩引

陸子之有畸墅也開三益徑構百尺樓芰蓋經過。荃橈來往豈惟背山臨水憺遊子之忘歸抑且掞藻摛辭挾墨卿而標勝若乃芝房菌閣撫云日以蔽虧奇石珍花助煙霞之絢麗斯素寺之偏饒。非畸人之匹敵也𨿽然使淵明之秫田無秋仲長之場圃鮮獲將牢醴不設。幹餱以愆。漫渭泌可樂饑。斗能浥漿是使主人孤脈於一丘而勝侶共遠於十日矣邇者天不降康。雨乃狂若。河魚大上。再勤太史之書。螺蟹宜禾。不厭野人之祝。陸子𨿽食乎淸而遊乎淸安能以荒之玉而爲丰之玉吾聞何尹之訪袁安蓋因臥雪子輿之勞桑戶亦爲愁霖玆張太史諸君子問水之詩所爲作乎。陸子曰士。貧非病詩窮乃工幸研圃之未荒豈瓊瑤之不報應臻空谷。響遏行雲。積成篇章。動盈卷帙。於戲扣角而歌碩鼠何寧戚之難尋鼓琴以試遊魚知鍾期之匪遠讀此集者。可以論畸墅賓主之際矣

筆底之花。不必夢生。故熳爛刺目。

○錢象先荊南集引

余往與平原程黃門同行江南道上。停驂散步。陂陁紆復洞壑忽開下瞰平湖澄碧萬頃湖之外江光吞天徵帆點點與鳥俱沒黃門曰此何山也。余曰其齊山乎。黃門曰。子何以知之。余曰。吾何以知之吾知樊川之所謂江涵秋影者耳大都詩以山川爲境山川亦以詩爲境名山遇賦客何異士遇知己一入品題情貌都盡後之遊者。不待按諸圖經。詣諸樵牧。望而可舉其名矣。嗟嗟澄江靜如練。齊魯靑未了寥落片言遂關千古登臨之口豈獨勿作尋常語哉以其取境盡也友人錢象先豪於才。湛於思當今作者。未見其比。比曾遊楚。篇什爛然。括之曰荊南集。荊南不盡楚之觀。故也荊南集亦不盡象先才情之變而余與馮元敏。灼然謂其必傳。蓋元敏嘗官荊南。余亦持節至長沙。自洞庭而下。漢陽而上。與象先共之故其取境之盡余兩人特有賞會云抑余不能遊。然好詩。象先能詩。又好遊。是安得象先爲東西南之人。窮夫所謂州有九嶽有五者。旁而之於大荒遐逖之鄕。謝靈運李太白諸公所未登涉。未題詠之處。而皆被以奇音雋響如荊南集之詩使余得隱幾而讀之以吾拙而收象先之巧以吾目而用象先之足不大愉快哉。象先深於禪。若夫溪非聲山非色丈室而函大千剎那而再撫華藏海之外者余方習遊焉而不知象先能佐余以詩否也。

九嶷出雨餘之色。三湘弄風裏之紋。何必波掝嶽陽。气蒸云夢。

○毛司理詩冊引

郡司理毛公。政成五載。聲徹九重謁帝有期登仙匪異郡伯張公。馳熊軾於谷陽歌驪駒於祖道嚶其鳴矣共懷出谷之聲偏其反而已戀茇棠之蔭𨿽寵葉弓旌不灑丈夫之淚而誼惇淡水難分益友之襟爰率同官。共裁贈什靑雲直上臨岐路以彈冠皓首爲期願前途之努力所謂文生於情詩可以怨者也於戲纓緌論交揭日月於肝膽喁於相唱吐錦繡之心腸故可上葉國風。亦可遠垂郡乘者矣。題曰靑雲首路以弁之。

用成語絕有化工。

○汪然明綺集引

汪然明西湖寓公。主盟風雅。鄭莊之驛不虛。太丘之道甚廣。勝流韻士之外間有魚玄機薛洪度一二輩亦入遊籍故稱詩以綺名客有評者曰。陶元亮閒情一賦。昭明惜之。王介甫軒輊李杜。謂李詩彊半酒色。然明非有童心。本無惑溺而若自見其瑕者何也。余曰此西湖故事也。不聞蘇子瞻之守杭乎。夫其深入禪悅得無礙慧忠義直節鐵心石腸而周韶龍靚手錄其詩。時多艷曲公豈不能爲莊語耶海納細流量也磁石吸鐵類也淤泥之中能取蓮花鑑也當門之蘭護如頭目激也且夫冕而椎孰與鬌而慧我爲匿瑕而使人匿彩忍人也憐才者之所不敢出也知此者可與言然明之綺矣。吾懼。讀詩者以綺知然明。而以香奩比紅之綺同類而並稱之也。故爲之解嘲如此。若其詩之色澤髙華。旨趣雋永。余友陳仲醇黃貞甫論之詳矣。

髙千里晚節何似。在蜀托薛濤以傳。則正恐詩之不以綺名也。我匿瑕二句。益見豪士胸襟。

○林衷齋五十詩冊引

衷齋先生。家承金馬。才擅雕龍。瑤林玉樹。衛叔寶之神情。干將莫邪。李太和之骨榦。弓裘克紹蘘頴見奇。結髮登朝。靡施弗效。筮官率府華貫近於鳳池。展采秋卿。玅譽籍於鳩署判如山而不動門若水以俱淸賦登髙則楚國大夫文無害乃漢庭老吏馳其熊軾邈矣龍城公就路益閒。叱馭甚壯法律與詩書並用風霜將雨露兼施期月之間。頌聲大作九萬里扶搖直上二千石守長最良猗歟休矣。惟是黃次公報政之年正平津相遇主之歲欖揆初度。隔天一方。長公長明殷念壽。祺有懷明發望粵嶺雲恨無仙家縮地之術托羅浮鴈且附詩人如目之篇庶諸長者瀾翻彩筆可代彩衣而家嚴君只詠瓊章如親瓊樹一聽足音於空谷。卽解羈思於殊鄕何須句漏覓露砂便是華亭鳴和鶴不辭下裏用祝大椿云

子午臺銖兩必潔。天孫錦絲縷皆奇綺。思云興。駢句霞炳。

◆疏◆

重修新橋募緣疏

重修積慶寺募緣疏

建石殿疏

○重修新橋募緣疏

範龍圖詩云。一棹危於葉。旁觀亦損神。他時在平地莫忘險中人余頃度婁水之新橋。頗念斯語。觀其柱欹材朽無風自搖承足之處支離不屬垂垂欲墮剎那失足便入魚腸吁嗟險巇乎危哉彭祖懸絙而觀井。王陽望棧而回車。尊生之人。不過此橋過橋者復念險中人當誰望耶余故稍爲捐貲。且以諭於同心者。

此疏便是慈航。

○重修積慶寺募緣疏

江以南。列剎相望未有稱坐化庵者。惟吾郡積慶寺元壽堂祖師之肉身在焉。是以得名。自兀至今。三百餘年矣夫以地水火風之幻軀靈光巋若而宴坐經行之淨域風雨漂搖豈壽師護法弘誓之願乎宿乘非至人所戀而茇樹亦後代遐思瞻祖容者旣作希有想皈敬想則此寺之栴檀瑞像卽師之七寶臺此寺之苔蘚閒房卽祖之方丈室忍視其日就傾圯。而使詩人有禪宮亦銷歇之篇。與世尊亦塵埃之嘆耶。且其求易供其出易核無王珣捨武丘之千間。龐蘊擲湘流之百萬。登明功徳有壽堂祖師。良足起信。非若他方興作。始則建鼓而招。後乃空華不實。敢以諗於檀施者。

莊嚴明淨。巍然七寶臺。

○建石殿疏

近時法師有造銅殿者。有造法華鐘者。皆巳成就。爲震旦希有功徳。至爲石殿而四壁刻法華經者。其事尢勝。何則銅殿可欲石殿無可欲無可欲則其傳永也壁經易讀鐘經不易讀易讀則其教普也是爲萬緣和尙之發心。余爲手寫序品第一。又以詫於諸同心者。書且刻之此經此石此因此此此開示此悟入盡未來際無有窮盡是舉也𨿽謂靈山一會可矣。

傳永施普二語。正無上諦。可破貪癡。

◆銘◆

原心亭銘

○原心亭銘

三才未分。渾淪一气。气本靈虛陶鼓天地。天地有心。惟人攸寄。圓顱方趾。含陰抱陽中有主者。巍巍堂堂。經緯萬行。綱紀五常。人各有心。心無形相焦火凝冰。膈膜蔽障。非心本初。如鏡現相。像本不有。鑑常自空。寂然不動。感而遂通虛非罔覺應不失宗以靜爲心心不屬靜喜怒哀樂。竅於眞性。檻馬牢猿。彌增躁競以動爲心動卽屬情欲也無涯。聲色縱橫。隨波逐浪。醉死夢生。是以學人。識心爲要。旣識眞心觸機是道糟粕非粗。神化非妙。何以識之。心有靜時靜而忽應不及思維未發气象余此可知。旣已知之。存養省察。活潑潑地。常惺惺法。習而安焉。先登捨筏亭揭原心。至教是存。銘以志警。丹書並尊。

尋心於血肉之內。直指其持守之要。蓋精於心學者

◆贊◆

緱山王太史像贊

馮少墟像贊

宇溪陸隱君像贊

諸徳祖像贊

盧原甫像贊

周公美像贊

喬方伯像贊

陳丸余像贊

○緱山王太史像贊

冰壺方潔。玉尺鎭浮介不崖異和不比周盎兮如春肅兮似秋畫地而蹈虛已以遊履盈若墜疾惡如仇振衣千古。撿鏡九流。胸蟠錦繡。腹貯墳丘。單辭月旦。尺牘天球。气劘鹿角。聲動螭頭。鶴鳴子和。克紹箕裘。魯前周後。國論家謀無子牟戀。懷杞人憂。不朽著述。秀甲九州島。平視元美。齊肩用修若相門之有相則贊皇忠宣之儔吁嗟乎修名旣立大命不猶將托豪翰寫神照終愧於道子與僧繇

太史長才未伸。世具悼惜。讀起數語。更惻惻於人之云亡。

○馮少墟像贊

亭亭鶴骨。噦噦鳳鳴徳符春藹正气秋澄萬物同體一介必矜白玉絕類。朱絲爲繩茂叔之胸中灑落子輿之壁立崚嶒聖脈獨契。關學大興。自南目北如車指路橫說豎說如水建並畀令其隱也太華增而重其出也黃河忽而淸豈待形求於巖野固將金鑄於帝廷者耶

一个老道學。卻恐眞契聖脈。帝廷不得鑄也。

○宇溪陸隱君像贊

是廣顙而豈頤。爲有道之腴。是白袷而方袍。則隱徳之儒於思戟張若抵掌當世而便便之腹又可容數輩而貯羣書人以爲受計倪而耦陶朱。我則欲進君於陵笠澤之間而與俱。

是爲髯奴。是爲大腹賈。一筆現出。

○諸徳祖像贊

臯門安隱。燕市藏名。騷人劍客。畫史墨卿。五雲彩筆。五嶽豪情。太丘之道自廣。季布之諾不輕。躬昻藏而玉舉。神瑩徹以霜淸𨿽能摹其形照而安能寫其心神

此中固是難測地。

○盧原甫像贊

原甫自號珠江漁父。旣書弁卷首。復爲題之。

元气爲舟才情爲柁泛學海之茫茫遵驪淵而得路綠蓑靑笠制荷芰以相參空鉤意釣棄陽鱎而不顧賦心故楚澤之騷狂態乃桐江之故

知非磻溪之倫。應是玄眞之伍。

○周公美像贊

斯人也。吾見之彥輔之室矣。此其避人而耐老者耶。吾見之季長之堂矣。此其讎經而顧曲者耶。吾見之金馬之門矣。此其歲星而甘否者耶。吾訪之苕溪之濱矣。此其釣徒而華屋者耶豪於酒癖於書隱而文俠而儒不可得而親不可得而疏畫史能寫其外之臒而不能寫其中之腴

前四段隱躍以深其想。後則亹亹以著其品之奇。

○喬方伯像贊

卓爾道骨。衝兮素心。渥渥冰壺。皎皎玉繩有千仞翺翔之气而守之以盈有百練百折之才而禦之以誠文武是憲。夙夜惟寅其謀國也先機於蓄艾其居官也後困於積薪未老懸車。惜哉幹城。廉鑑一書。作我儀刑。

讀之知是一廉靜人。

○陳丸余像贊

何然而不肥。以不入五侯之鯖也。胡然而不臒。以不賫千里之糧也。以爲任俠豪。而常守其括蘘。以爲禮法士。而嘗遊於醉之鄕蓋君家有孟公有仲舉而立乎其中央

描其勁骨。亦寫其遠神。

◆文◆

祭吳澈如年丈文

祭陸君策孝廉文

祭潘文學六潤文

○祭吳澈如年丈文

嗚呼陽羨延陵之間。有子瞻之舊蹤。將置田宅以僑處。亦依箕尾而告終。豈宿盟之未昧。而身後之有公不惟文章气節磊坷坎壈之相似而生死歌笑之地亦異世而相同蓋其剛腸疾惡任天下之淸議而誠心質行足以挽末俗之澆風屍祝不忘者有居官之遺愛而汗靑相照者有彈事之孤忠完若無瑕之玉剛爲百練之鋒蓋能爲蹇諤者不必有公之經濟能爲正直者不必有公之沖融官屢躓而气益壯用未究而望益隆邇者息北山之勞悴。依南嶽之巃嵸。朱萼白華。方周旋於子捨。而素車丹旐。已卽於谷堂之封人物眇然天不愸遺一个人琴俱喪余難贖以百躬憶在壯歲。同舉南宮。宏詞之試。角力爭雄余以自比於不材之木而公獨抗論謂不當以山苗而壓澗松旣爲金而爲石。亦願云而願龍。公所擊者權門之鷹犬。卽余所讎者當路之射工煙水五湖歲發王猷之興圖書千載時尋米舫之蹤豈意夏間之良覿。遂爲終古之長恫。嗟乎富責壽考轉盻成空惟竹帛之可托垂令聞以無窮公所壽者先民之不朽而余所慟者良友之私悰感逝波於川上。懷絕調於郢中。對霜天而歌些或神理之可通。

樹懸徐君之劍也。巖巖紫電。地酒玉兒之泣也。的的紅冰。

○祭陸君策孝廉文

嗚呼。咸齋兄竟止於斯耶。念余與兄。望衡數武。惇契三益。林居以來。匪朝伊夕無奇不賞有疑必析酒壚詩社。花茵月席。飲食衍衍。笑言啞啞大忘爾汝逓爲主客相訪徒步相迎岸幘謂我無腸托以肝膈自甘而苦。時有彈射。余之不佞。兄亦莫逆。或傳巷語。或寬室謫。塡膺抒憤。彈冠忘懌。骯髒悲歌。牢騷慰籍。孰交而市孰卜而宅。兄有逸才。厥名允赫筆花匪夢腹笥爲癖百韻瀾泛千篇膾炙遇方爲厓著員成璧。談天之口佐以嗢劇北海尊開。太丘道辟。輕舸浮家。名園置驛。立見鋒頴。坐消柴柵蜚譽墨卿寄情歡伯任達風流人豪气魄守相諸侯。過廬必式。隱可煙霞。生可竹帛。世路悠悠徒珍鼠臘。埋沒連城。摧殘六翮。厭緇化素。耽玄守白不以五斗易此百尺樂志方始矢期忽迫謝樹先雕陸昆隨坼靳之血胤奪以泉石邑喪國華神乖善積追惟疇曩形影相惜三月爲睽千秋永隔密友不數。贖身難百。談容可想。勝事陳迹。送往事居。余袵敢什。酹酒霜天。灑淚如霢。聽此哀些。來享而格。

山陽之笛悲以傷。

○祭潘文學六潤文

世衰道喪。友於誼缺。一體之中自分楚越蓋戎有伏於牀第而禍多生於饕餮牝雞晨而鴒原愁�刀角而荊花折小者至於鬩墻。而大者可以喋血矧我江南世家蓋百年而不聞一田薛惟六潤之二難。與古人而爭埒觀其躬無常衣財無專鐍迹蛩虛以相附聲塤箎而不絕宛痌瘝之乃身而奇贏之弗屑𨿽父母之分均。且自愧以爲小慈。而況細人之簧舌。至於怡色慈幃。舞彩北堂依依烏哺。翩翩鴈行。疾已沈而猶諱。血有噴而必藏。其諱也欲以寬母氏之愁苦。而其藏也。恐以甚母氏之驚惶。則道路爲之心瘁。而史傳可以垂光。若夫蘊气生風懷仁爲質神鋒遒士藻思斌郁脫紈綺之紛紛抱遺經而屹屹故當元气搏而遐舉。豈惟揜髙陽而孤出。然而名不掛選舉壽不過四十此又泉源所飲恨而親知所於邑也其昌誼切葭孚。情惇淡水。感至行之可儀。痛哲人之蚤痿。敬抒哀辭。以薦沼芷。

田薛無人。能無諸君存而斯人亡之恨。

◆墓表◆

太學澹庵吳君墓表

名宇陳公墓碣

程柳汀隱君墓志銘

○太學澹庵吳君墓表

余嘗讀宋吳文肅公狀。謂公之髙曾世修處士行。以平耀爲惠施。及旁郡全活者甚眾。果生文肅公以開吳云。後公十四代而有澹庵君抑何恂恂好修不墜先美也君幼有至性。頴敏絕人。從厥考理問君。聞余�王氏學已知向往於裏中豪少年綺紈聲色之好弗喜也自署曰澹以見志。旣入成均。習遊當世賢士大夫而其意益廣曰刮帖俗學不足學學求濟世耳不能濟世亦且濟人兀兀伊吾何益稍以心計。佐其素封之資。家以大起。乃務發其積。以濟親族之急。嘗築室廬百楹以居子侄之貧者死不能葬君爲卜塋域以安之先是理問公以君請歲捐錢三百緡爲徳於族。君當官而日加拓焉。葺宗祠者一。建橋梁者六。卻良家女之爲妾而遺厥父金者一。賑其家令母粥子者二。旣質爲臧獲而遣歸者四。遊白下。遊檇李。遊雲間。後先得輸贖鍰出久系者不下數百人。戊子歲祲設糜施藥所活饑夫者不下四五千人。而君之願未始滿也。晚而喜釋氏之學。嘗曰龐居士擲家貲於湘流。永明壽罄竭公帑以放生吾衷而行之散吾世之所積而不沒先君之財吾之爲徳如是而已君爲放生臺曰。生生。其沒也無怛化。或曰有冥報云。太史氏曰。新安朱子之鄕也。士知有朱氏學。不知有王氏學。又何知天竺古先生。且夫釋氏之言施也儒教之言惠也令出於愛利人一也君處儒釋可謂兼之矣吾又聞新安重數家言。蓋自朱子蔡元定爲之。故其送往每爲忌而多畏。始君奉理問公交車歸。客有爲外喪不內之言者君正色而絕之曰吾何忍流之於野寧不利於燕孤已矣殯理問於正寢亦無陰陽之患嗚呼公之持正不回如此豈惟惠人哉君之子太學。好徳而文謁當世之作者。如黃宗伯輩爲志。若傳聲施不朽。而屬余表其大者。勒之家廟俾世世作求焉。

喜其蕳而不穢約而能華

○名宇陳公墓碣

公名應鍾。字天寵。繇先世軍功襲杭州前衛指揮僉事。以才守兩司鎧仗。再督漕艘。一領營兵。再綰衛篆。其最著者。欽總臨觀。時不妄殺邀功。語載招寶山去思碑。滇爲利藪。公繇僉書佩都閫印矣。而處膏不潤。脫諸生殊死。而峻拒暮夜之金。蓋有古名將之風焉。會求終養翟太淑人不得遂以萬曆戊午三月丁丑病卒。𨿽臨沅參將之命旋下而不克用。惜哉。公生嘉靖丙寅五月壬戌。得年五十有三。配邢封淑人子。一弘濟郡學生。有孝行。

銘曰。不殺爲仁。不取爲廉名將所難公也則兼是惟京兆之阡。

挺然悍然。文亦勇而廉。

○程柳汀隱君墓志銘

太史公曰。陰陽家言使人拘忌而多畏自宋時賴文俊董徳璋。以靑烏之術著於歙。而歙之慈親孝子。惕於禍福之說。行營髙敞。數十年不能成一兆域者而素封之家爲尢甚信乎以金注者惛也。程隱君柳汀。十時其子繼志。走幣四方。求酌者之什再易歲而以世父參知公之狀。乞余墓中之石。且以葬期告是所謀在地下不在地上者其孝可念也程之在歙者。皆著姓。而汊川之程。則自唐中丞澐始。宋時則少師瑟有洺水集行於世。數傳而爲文和。文和之子九峯。鄕裏稱善士。有丈夫子七人。長爲隱君。名灼。字見甫。自號柳汀。習見家世。修計然策牙籌之與親駔儈之與使非其好也乃從掌故家遊翻經閱史幾於遷業九峯韙之柰家督非君不可。而君自度不能竟學乃修息吳越間。鮮有遺策自謂用其所短反以見長蓋出納在手髙下在心者垂四十年而子母錢與六弟共之。一贏一縮截然分授歸於至平。𨿽童奴廝養無有腹誹唇稽者。友於睹矣祝黃門石林作令時。行鄕約法。察舉君以爲約正。裏中有疑事每以相質君不任受徳不受任怨而至於緩急之際密有幹旋或捐橐解糿終無知者故有長者之譽其理家也。衣不重帛。食不兼珍。禽虫之屬不忍恣刀俎以供口腹儉徳如此而作宗祠。建書院。不惜巨費。以成壯觀。至書院名九峯。令昭示子孫知向之輟學非九峯志也君之八十也。余友陳眉公徵君爲譔仁壽堂記。君讀之曰仁則吾何敢知。里巷小善逋者蠲疾者藥亡者櫝力猶可勉我子孫無以老耄而失我時以告我可也嗚呼假令司命者多假之以年君之爲徳於鄕者寧不與遐齡並暢耶生卒婚媾之詳具狀中。不復贅。銘曰

染與淨何常淤泥有蓮花雅與俗何常貨殖有儒家政以孝友成人見其老而彌劭。富爲仁義附猶惜其生之有涯

殊致悼惜之意。一銘尢甚。翠娛閣評選黃貞父先生小品明黃汝亨著◇黃貞父先生小品◇

序

卷一

序記

題後跋

引

卷之二

論傳

墓表哀辭文

尺牘贊

偈疏

●序

黃貞父先生弁詞

武林山水最天下然三秋桂子十里荷花僅寫其點綴香艷而非眞色若夫陽春老而桃李飛英淸秋殘而芰荷缷錦煙消雨盡靑露山腰霧斂風停藍開水面山則鬱蔥抒秀水則澹蕩浮淸洞壑幽深神斤鬼斧泉源縈繞竹奏絲彈絕不似塞北山河童然莾然而已故秋繪西泠捲如一角直令狂士據舷絕倒而毓爲人士發爲文章可知也況據蓬萊而擷勝泛梅檻而采芳更吸淸秀之气出之筆端小小結構自若枕冷泉而聆其淸吟顧玉岑而來其潤色巖巉窟杳策杖飛來之巓樹密林幽呼艇孤山之麓千山浮紫翠大癡染圖一水漾金波夷光妝晚淸新之致澹逸之思不爲大雅宗乎披捲快讀當見西山爽气撲人眉宇沁人心骨人文山水眞爲天下冠也

武林陸雲龍題

●翠娛閣評選黃貞父先生小品卷一

仁和丁允和叔介選

武林黃汝亨貞父著

錢塘陸雲龍雨侯評

序

記

題後

跋

引

◆序◆

鴻苞序

寶藏論序

成惟識論俗詮序

重刻體仁匯編序

歇庵集序

金玄朗於謳序

十賫堂文集序

南太史飲酒集杜小序

東臯子集序

鹿門先生九十壽序

孫鵬初先生六十壽序

壽鶴亭羅翁七十序

壇石山素業三編序

○鴻苞序

今夫虛空之中。忽然而有天地。天地中有四海五嶽。海嶽中有丘陵原隰。溝澮川瀆。以及於一微一塵。一漚一沬。自漚沬微塵侵絫而至天地。不可以數計形模也而總爲虛空之所苞舉則是虛空者之爲物。孰與妙合偶對哉。嘗試觀之惟人之靈通神明類萬物而虛跖實參兩天地而稱三才世人往往桎梏束之波流汨之故子輿氏有不能盡其才之嘆世有才子而後能殽列虛空籠絡宇宙堅豎之爲功而精溢之則爲言屠長卿先生所著鴻苞一編是也。長卿少負不覊。以文章自豪。釋褐成進士。爲靑浦令。時與馮開之沈君典丁右武諸公相頡頏風雲。聛聣當世。入爲儀曹郎。志業不遂仍以豪罷歸。而益注其才情於著作之林。幾與弇州新都輩爭流競爽。晚乃棲心於禪玄二氏。又欲綜三教之旨於一毫端。時出而爲竺幹。爲柱下。爲洙泗霏霏乎落筆爲花流沬爲珠玄黃黼黻其辭以自愉快於是析天人。研性命。剖兩儀。緯萬類。漁獵諸子。綱羅百家。以及齊諧虞初。叢聚謔浪之談凡書之所有目之所淫喉舌之所吞吐��而載之於筆蓋其心靈無所不吷澈而其長才無所不遊徙其塊磊歷落之气不竟於各位而眺覽山川揮灑詞賦猶不足以滿其淸湛浩蕩之胸讀是篇也。不可謂長卿非才。子亦不可謂長卿不能盡其才者已𨿽然神明往則靈焉托馳驟歇而才安歸六秇猶爲陳筌玄釋不過傳響此編卽稱博雅功臣。而謂爲長卿易簡理得之書不可也。茅生元儀爲吾友水部薦卿之子。博文嗜奇。爰付剞劂屬子序之。以資同好者瀏覽。兼愛全書。未加論擇。然子聞之長卿辭世偈云。生平一過。多言多語鴻。苞等書。付之一炬。嗚呼霜降木落則長卿之爲長卿覩矣

搜玄覓祕。原古該今。鴻苞已槪宙內之奇。斯序復盡括鴻苞之旨。

○寶藏論序

慨夫塵世緣深。眞如義晦故仲尼太息於逝水。莊周妙契於藏山。不有有力之負。孰窺無價之珍知者不言而玄海茫如言者不知而浮波紛若遂使沈珠罔象。持璧虛歸。是佛所憐。非僧不渡。粵惟長安釋肇。宏宣不法門曰空曰有兩際非眞實有眞空愚智同觀故廣照品第一。外依假合。內緣妄顯。離脫諸纏。微了一義。故離微品第二湼盤無礙自性虛通一念起迷本際永隔故本際品苐三。列三品以諦觀。攝一宗而互現。微文參伍散花雨於諸天。妙旨昭融。廓陰沈於大地恍入維摩室藏無可藏如遇波斯王寶得其寶允列森羅之府。洵通祕密之關者矣。保叔塔僧通本。每勤苦行。獨抱靈心。絫創勝因作浮生之津筏微窺大乘持寶藏之筌蹄捨等布金。刻非災木斯亦負之夜半比於日新者也。嗚呼書非言表言豈意宗參之則披沙得金執之則刓石非玉有如詭辧。詎曰神明。欲證如來之因勿墮綺語之障可耳。

儷體。而能流動不覺其儷妙。

○成惟識論俗詮序

原夫識者心之光也日月之光。自明以流。神慧之識。繇心而現識分爲九心則惟一。天親授之無著卽識付心無著�於彌勒因心開識頌宣論衍成立無殊相現性摹虛空非假故不知萬法惟識法等執筌不知三界惟心識同逐影識殽則匪論不彰論晦而匪詮不釋末俗與法以俱沈上智並識而俱墮此法師昱公俗詮之所以作也乃知心光分於眾識如寶燭之出明諸識闡於羣論如通衢之然燭而眞論剖於俗詮又如秉燭之徹衢護法之證天親。慈恩之朗玄鑑。昱師之續慈恩可謂並融一宗。頓超三界。鈞天合響。海水一味。又何差殊覩乎。故知永明宗鏡。攝性相以雙圓彌勒闡宗依一眞而摹相善乎無著之語其弟天親曰。汝昔用舌善巧。毀謗大乘還用此舌善巧贊嘆大乘故知贊嘆等於毀謗善巧亦爲空華假令心空識空則三十爲綴識滅論滅卽九大焉依說性如滓太淸指相愈添蛇足心行圓成。言詮何有。昱師密意神而明之。信哉存乎其人矣。

俗銓俗字妙若非語言令愚夫何處著腳是爲俗子說法。

○重刻體仁匯編序【代】

兵書殺人之書也善用之而有以生醫書生人者也誤用之而往往至於殺以生之者而之殺。仁者不爲此非書之爲誤所以用書未全也天地間吉凶悔吝生乎動。動必有所自起。故夫人之精脈與天地通。而物性之爲溫涼生克殽於二。變化於五。其精卽與人通。故通乎太素不能無叔和之用而精叔和者方可與言太素人之有脈。與藥之有性。一也俱所謂生乎動者動之得失而吉凶以證於是乎爲方爲圖說。寫其意以模範後人。而所謂生之之具卒不外是將不知兵。與知兵而不知天命之有歸其喪亡同世人言醫而不通太素與貿貿乎藥性者何以異李廣號稱名將。不擊刀斗。不擇水艸不必按古法律往往迷失道以敗而髙談者乃嘆息於數奇。庸詎知夫營平之上方略。伏波之聚米山谷有不動動必吉則治病者果不可以無方書也通脈訣。識藥性。証之千方。微而與壽命符。於以神醫之用而生生之道全矣嗟乎。世無秦越人。安能遺方循性。飲上池而見五臟癥結哉是道也。莫備於體仁匯編一書。昔者禦史中丞印臺傅公刻之江藩。爲徳滋廣。而歲久編殘多至剝落。參政還素李公。淹雅之餘。旁暢方術。爲補亡訂訛。授之剞劂。李公殆後中丞。而有功於叔和東垣。以生活人。稱大醫王。稱能仁。者矣。𨿽然神而明之存乎其人。如懲李廣之敗。謂必方書活人則霍嫖姚有言不至學古兵法顧方略何如者非名將也邪

書神於用用神於心若無仁心吾見劊子之滿天下也用書未金。大有責成。

○歇庵集序

夫人具天地之心虛而已虛躍而爲靈靈通而爲道道演而爲經經散而爲文而詩賦傅記序述之篇溢矣故文者道之器而虛靈者才之鑰也文不明道。不發乎虛靈之源卽鐫金石爛雲霞垂不朽之業聲施後世亦才子之文耳已然而風气所幟擅才斯霸波流所扇徧理而王故才矜其道者秦漢之文也理掩其才者宋文也我明之有北地﹑信陽。歷下。瑯玡輩也負秦漢之鼎而霸焉者也其有金華﹑天臺﹑毘陵﹑晉江輩也握宋之符而王焉者也大雅哉約奇淫而振靡蕪其孰能軼之𨿽然。虛靈之妙。至道之旨。其合離離合。吾不得而定也三代而後。其人實難。吾於漢得董子焉唐得韓子焉。宋得歐陽子蘇子焉。吾明得陽明王子焉。之數子者。吾不謂其吐卽經詠卽雅然而董之醇韓之剛歐陽之逸蘇子之通而陽明之悟於道皆殆庶而出入於虛與靈無滑也自陽明子歿。文士輩出。近亦有壇壝秦漢人而俎豆宋人者然才爲才矜理爲理掩二者皆譏乃今得之周望陶子矣。陶子於文。有史漢。有騷雅。而長於序記其譚道證性略物綜事炯如也於詩爲陶爲柳。間爲長吉而品置泉石嘯吟煙雲超如也其才不敢謂出秦漢諸文人士而取理出新不爲宋人之掩學陽明子而不爲辦說得禪之深而一秉鐸於孔氏無迹踐形摹而虛靈之所契追琢成文遊戲成解結撰成法篤古而耦時卓乎爲陶子之文。行千載無疑也。陶子淨寂如處女。淸瘦如山澤臞而靈活之機流露眉宇棲巖十七。簪笏十三模楷人倫而不爲標經緯當世而其緒臨歿無散亂。亦無奇特。啟手足而翛然已矣。嗟乎此所以爲陶子也所以爲陶子之文也

王爲理解。霸則才之謂也。石簣主理。而不騁才。則靈活卽才。自應理承仲舒陽明。才與韓歐蘇氏比肩矣。

○金玄朗於謳序

世所稱快士脂韋罄折能爲佞士大夫間瀾翻頰舌不且箕踞嫚罵先彊貴而借口灌將軍令賢者辟色不肖者辟席嗟乎灌夫寧易爲也孔子曰惡似而非者。始吾不知眩朗。以爲流俗人耳。旣目攝玄朗。亦以爲夫夫使气卽才髙不可近迨餘困公交車歸。從霅上茅薦卿讀書。而習玄朗者日久。觴詠之暇。間握手譚生平快心事。與千古豪舉廢興得失之槪或呼可兒命童子進巨觥或發上指語咄咄不休四座爲之爽然及余再過吳門。覽玄朗所爲結遊一編。生平交契具在。皆當世風流廓落。雄駿之士乃知玄朗鐘情之嗜不髙菖芰而世往往以目失之悲夫。昔者王太史季儒之序玄朗曰。王先生之結襪乃絕意於榮通灌將軍之罵坐終見志於去就嗟乎季孺死而知玄朗者希矣玄朗詩似漫不經意。而雄快剴麗放志成像慷慨筆墨之外酷似其爲人不知其人視其詩不知其詩視其人以此兩言作金生鍾期可也。夫灌夫有气而無文。玄朗直鞭箠使之矣

是一豪爽俊快人士。不直序其文。卽以傳其人。灌夫寧易爲也。正不令狂夫混迹。門下賓客。灌夫獨存。夫直一狂酗使气者哉。以詬厲取名直是色厲。灌將軍若在。必且奴視之。

○十賫堂文集序

余每讀古文詞六經爲奧窔史漢爲堂皇而唐宋數大家則門戶托焉不由門戶而遽可躋堂以入於室者惟鬼魅盜賊耳士大夫窮年兀兀志古人之數爲古人之文而不悟與鬼魅盜賊等眞長長嘆而痛哭也夫空虛悠謬髙語玄微以逃於形埒迹象之表非鬼魅歟聲摹字襲竊往飾今以自解其窮敗非盜賊歟此無異故不得其門而務虛聲喝人出此下策耳若吾門人茅孝若氏。可謂得其門者矣孝若天挺異才。而世鹿門先生業。千宋唐大家書。旣以咀英吐華。又侵淫於三史。沿沂六經。故其爲文俊韻朗气。湛識古姿。追攀往哲。淩跨一時。昔人有言老夫湏讓此人一頭地。余於孝若亦云。𨿽然不獨文也若經營幹濟之略。塡胸滿腹好奇策。知大計。如三上許司馬。及去春與餘論聚米活流民事。慷慨奮發。語多要害。非書生也。嗟乎。使我孝若簪筆立朝。以文章經世務。其建立可量也哉。

明示去從。將引鬼魅賊盜爲門下士。𨿽然猶恐其自堅門戶而不受冶也。

○南太史飲酒集杜小序

朱進父用杜子淺把涓涓酒二句。作飲酒詩十六首而南太史子興。竟集杜句爲之。得三十首。兩公俱稱絕調而爲太史更難何者我與我周旋易而我與人相代而竟作我非諧情合體仿性紓才不能也昔莊惠遊濠梁之上。惠日子非魚。安知魚之樂。莊曰子非我。安知我不知魚之樂。請以此下一轉語曰子與非少陵者安能集眾少陵之爲一少陵而又有我在也然則古今才子非詩非酒。而有所以爲詩酒人之雄者。覽斯集可三嘆焉。

集古而有我在。則用古不爲古用。硬用古者。可以醒矣。

○東臯子集序

東臯子放逸物表。遊息道內。師老莊。友劉阮。其酒徳詩妙。晉魏以來。罕有儔匹。行藏生死之際。澹遠眞素絕類陶徵君爲文中子弟無摽置名教之迹而意誼不拂亦無於陵仲子辟離之譏昔巢由掛瓢於堯代。曾點希瑟於孔席。東臯似之矣。焦弱侯先生每向餘言東臯子集。宜與淵明集並傳顧陶集已有善本而此集獨垂夬。先生乃出以授余。與余友髙孩之相賞莫逆。余乃轉授鮑生元則繕刻之。

吾輩淨眼讀一過其爲爽然勝讀鵬鳥賦遠矣

隱不違人。貞不絕俗。便是無功定評。序誠發其要。

○鹿門先生九十壽序

嵇叔夜論神僊家。似持受。气稟之自然。然非積學所致。嘗疑其言若爾則世傳燻染練修之術何異塵飯不可服食又少時習腐生言稱宣尼動樂靜壽之論。往往卜年於靜不悟夫形靜而气動動育而靜行故金石有時而敝。陵谷有時而遷。而寒暑之息綿連如環。無有窮期則是气爲動鑰動爲壽樞其理居擅其勝而論者偶未發也王喬羨門其人世不目見。無可爲信。壽命之士。去神仙家不遠有足以證斯說。可以無爽。則鹿門茅先生其人乎方先生年幾七十。時汝亨與憲寵得昆弟薦卿。父事先生而拜堂下。逮於今文廿餘年矣。先生六十年以前。其鴻騫虎視。馳驟當世之气𨿽不盡覩。然讀其文。吞吐千古。汪洋而浩蕩譬則河漢也自起家名進士。令云陽。以至搗夷西粵傋兵北趙。其卓異之勛。慷慨雄宕之略又譬則州瀆漑而山嶽撼也今其賦閒居佬苕霅上。且垂睇尙父。拍肩鬻熊氏之日。將無勌勤而抑情念。彊涉希靜之塗。先生不然也。不史漢莊老。則博棋奕。不賦詩校秇。則持籌課業。不賓客談謔。則林園徜徉不多飲飲輒醉不耽臥臥輒安其嬉笑怒罵或暖然如風無停陰而轟然如霆無墜陽其精气無片晷駐不告匱乏其耳目肢骸筋肉無一日於廢而不勞任性所赴與萬物作外不束事形內不畱機械�靄之念醇白之腸日詡日鬯日用日不竭其猶戶樞流水邪。一辟一合。動而不括。一往一來和而不滑先生於天地間豈非所謂得動者鑰而壽者機乎不幾於叔夜所稱受異气稟自然者乎。此豈在黃金白石間哉期頤以上。吾不知其所止也。若先生諸丈夫子。俱名才。而繩繩足托不朽。曾玄蘭芬玉潤。酣詠千秋之樂。客有道之者矣。

書史非傷生之具。使不攝心於此便有蕩之者矣便。爲失。之因矣吁使西粵北趙而得竟其用不有津梁之疲乎是忌我身者正壽我身也

○孫鵬初先生六十壽序

昔歐陽公起諫職。爲翰林學士遂登二府。然思潁之志。未嘗一日少忘。每有蹉跎之嘆自謂日漸短心漸迫有志於彊健之時而未遂於衰老之後蓋是時年已六十矣。使公得乞身二十年之前。優遊琴酒。上下林壑。以遂其初志公之自得有十倍於歸政之日者矣此子瞻所謂外爲天下惜老成之去而私喜明哲得保身之全也華容孫先生鵬初氏。以館職知諫院。爲時名臣忤政府意。一時被放者三十餘人。而先生獨蕭然目得。以著書爲樂。將二紀於玆矣。秉銓者思得社稷臣。往往搜遺逸。求故舊。先生之名旣以聞於天子。熟於士大夫之口而不卽用。過論者以爲道之將廢孰知消息之數治亂之候固自有所待而達人之髙致又有不以彼易此者乎先生之爲諫官也。海內多故。元良未貞。黃河以南大旱。而島夷鴟張求貢。有窺中國意。先生諍甚力先生之功名已著顯於社稷而始忤宰相以去𨿽經綸多所未竟而貞白一念自許以許國固已無憾矣方今朝堂紛爭。玄黃血戰凡居銓衡臺省之地者。朝不保暮此爵祿榮名所以多禍患而漸失養壽命之原也夫紛華馳鶩爲性之孽恬愉安靜得壽之理先生優遊林壑。髙吟著書有閒居之樂而忘其放逐之苦嗜欲淺而天機深古之眞人所以恬神養年也今先生甲子一周。期頤無算。始基之矣。公子武選君轂。沈毅有大略。畱心世務。與予惇兄弟之好。故知先生立朝太節爲詳。山中曝書畫。偶得先生遂初堂集而讀之。益知先生之志有超然於爵祿榮名之外者故敢以子瞻之所以賀歐陽少師者賀焉。

急則趨之補已敗之局。緩則逐之。誰與收未竟之功。未見楚有材而世用之也。阨先生者正所以老其天年然爲先生慶自又當爲國家惜也恬神養年。亦不獲已之詞。

○壽鶴亭羅翁七十序

鶴亭先生。今年秋九月七十春秋矣。居嘗善病坐不離幾。行不離杖。食飲不離湯藥。諸丈夫子。焦然有不寧之色。什一滋喜十九滋懼。季子大儒從余遊。爲大儒友者。謀所以壽先生而無能解於其懼惟季子是亦欲得諸君壽。庶幾一日之養而不能自解於懼諸君前而啟余。柰何哉。則汝亨爲解曰季子之不能自解於懼也以情掩者也二三子之爲季子分懼也以形掩者也抑知夫先生病病者之未病乎先生有壽術三。吐內陰陽之術不與焉機事不構機心不作廉取嗇予遊賈人而仁義存宜壽一惟孝友於。致柔和心。太丘長者之風。作式閭裏宜壽一。田荊在前。謝樹在後。森森鬱鬱。無憂於身。無憂於子孫其寢不悶其覺不驚宜壽一。且廣成子不言乎。母搖爾精每勞爾形。此兩言者生人不能。惟老與病天實佚之能者養之以福傋純白抱精衛而佐之以藥餌於是乎耄耋期頤自枕上得之此所謂病病者未病者也二三子乃驩然雀躍而起曰。有是哉先生之言也向者觀季子之色。上縣層崖。下臨虞淵。今而後知羅翁之壽也坐不離幾安於泰山行不離杖適於康莊食飲不離湯藥呼喬松而友軒黃然則先生之有大年也其猶扶桑之日也諸丈夫子獲先生言溢喜捐懼當不啻獲隋氏之珠。和氏之璧。於是乎割鮮治酒漿吹笙鼓簧。進而稱千秋焉。

五福曰壽。曰康寧。病不可云康寧然能戰兢於病中不外擾以延其生非壽歟故亦至理所寓而非無聊之詞也。

○壇石山素業三編序

蘇子瞻自言。我今惟有無始以來。結習口業。妄言綺語。論說古今。是非成敗如人善博自云是巧不知是業則今世所爲舉子業文亦口業之一端余不能爲巧。而莊語法言。庶幾斯道。抑又未能。則亦不可不謂之業。自與諸生鉛槧山中若而年。今復不能謝絕官下無始以來。我不能知其亦所謂結習未斷邪伏波老矣。而據鞍上馬。以示可用。何爲也水以造波波還爲水性率爲習習亦成性修詞立誠爲業妄言綺語亦爲業等業耳造者其誰旁觀之人不而與也。生心害政。生政害事。自舉子而服官。設於衷。流於物。其爲妄且綺不可勝窮。如絫塵嶽。如釁毒皷佰千年而不化則豈惟日有業而身爲菑可畏哉余亦嘗自觀省思維。自余爲令。一日之間。呵罵嘻笑。習气紛作。造殃積悔。隨消隨長者亦不勝計則庶幾口業中之舉子一業猶爲流塵輕霰薄乎云爾隙明偶開詞組乍會或未甚墮妄綺之辟宜乎諸生之謬而習余於壇石山。與習余於靈鷲山。無異也。壇石之山。月有會。向從余遊者有累年不相通。四方之人或各以其山笈所便而至。習心相習。余亦得縱觀之。而錄其佳者若於篇。題曰壇石素業三編。業仍其素其亦藉是以逃於口業而又安知素者之不爲妄且綺也

世爲炫爛之世界。而文字造業之始基。示之以素。辧之以業。可折妄語。可斷綺舌。

◆記◆

玉版居記

岑山遊記

浮梅檻記

○玉版居記

鍾陵民。儉境以內山川城郭半蕭瑟。絕少勝地可眺覽。獨城南山寺。名福勝者。去城里許徑窅而僻都無市喧惟是苔衣樹色相映寺殿亦淨廠可坐。前令於此集父老。或諸生五六輩說約講秇。而寺以後方丈地。有修竹幾百竿。古樹十數枺。爲松爲櫪。爲梓爲朴。爲蠟爲柞。爲楓及芭蕉細艸間之四面墻不盈尺野林山翠蔥蒨蒼靄可郁而望六月坐之可忘暑淸風白月秋聲夜色搖搖墮竹樹下間以吏事稀少。獨與往還。覺山陰道不遠。亦自忘其吏之爲俗借境汰情似於其中不無小勝因出余鍰。命工築小屋一座圍欞牕四周牕以外長廊尺許帶以朱闌於薙艸砌石可步可倚最後隙地亦佳覆樹似屋據而坐亦近乎巢樹鑿壞之民而總之以竹居勝卽榜竹爲徑。題之以小淇園顏其居曰玉版。裏父老諸生未始不可與集髙客韻士與之俱便益淸遠間覓閒孤往亦復自勝不佞令此地。無善狀庶幾此袈裟地片居爲政林下者云爾已矣。昔蘇子瞻邀劉器之參玉版和尙。至則燒筍而食。器之覺筍味勝。欣然有悟。蓋取諸此也。寺僧一二。每見多酒態不知此味子瞻亦不可多得嗟呼。情境曠視。雅俗都捐亦烏知世無子瞻玉版其人也列一石刻玉版居約。戒殺。戒濱戲。戒多滋味。戒毀墻壁籬落。砍伐摧敗諸竹木。願後來者其呵護之有越三章者不難現宰官身而說法工竣。爲壬寅秋九月。

初篁帶粉搖新色。老葉迎風送韻聲。

○岑山遊記

岑山在興安境。境之左。曳輿轉級而上。可三五里。周遭皆小山林木薜蘿與衣裳相鉤帶登山時日落山隈煙浮樹杪如置身靑靄中乘餘光急探山中之勝中一洞如佛獅子座洞口。昻首軒鼻捲文如螺似天爲之。左爲龍乳泉。瑩色如玉。微微滴澑下如乳。味不澹而濃重。又似美人微汗浸浸不收。其右爲魚峯。斑文片片如黃竹葉。所居窅窈。卽白日必秉燭入之。乃見。俗亦名仙巖。旁有刱修碑。以本爲之。系天順七年。其聲朴朴。如古琴。其文斑駁斷連。亦如老桐琴文。予目中所未見。又轉最上峯爲禪堂。堂踞岑之頂。信州山水可攬取盡惜山僧不能指其處惟龜峯近一矚目卽至前堂僧焚香宣梵。儀律淸肅。是西江業林所少。次早下山入信州矣。夫岑𨿽小山然境近而踞幽勝其巓可攬眾山則亦足方仙巖可作姑山兩廡哲配也

摩詰之繪。幽澹畢呈

○浮梅檻記

客夏遊黃山白嶽見竹筏行溪森間好事者載酒從之甚適因想吾家西湖上。湖水淸且廣雅宜此具。歸而與吳徳聚謀制之。朱欄靑幕。四披之。竟與煙水雲霞歺爲一席泠泠如也按地裏志云。有梅湖者。昔人以梅爲筏。枕於此湖。有時浮出。至春則開花流滿湖面。友人周本音至。遂欣然題之曰浮梅檻古今人音同不同未可知也書聯者二一曰湍回急沬上纜錦雜華浮一曰指煙霞以問鄕窺林嶼而放洎每花月夜。及澄雪山陰。予時與韻人禪衲。尙羊六橋。觀者如堵俱嘆西湖千載以來未有當時蘇白風流意想不及此人情喜新之譚夫我輩寥廓湛妙之觀豈必此具乃與梅湖仙人爭奇哉聊述所自。以貽觀者。

自是韻事。何減蘇公一葦。

◆題後◆

題載生病紀

題懶園記

題岣嶁僧捲

題念松和尙行捲

書印空上人捲

○題載生病紀

往予與葦航禪師山居時。偶言昨夢不祥。柰何。渠曰夢已勿憶憶又一夢也又言病後亦勿憶病予以爲不然。夢而憶夢則憂虞匉營無所不至佛氏所謂顚倒夢想惑將不解病後勿憶病。則追欲償好見獵而攘臂後將不可爲蓋憶夢病癡勿憶病病忘忘之爲身害滋甚矣雄霸無過齊小白。而中興之王無過劉秀。要其創基保業無他術。管子曰君無忘射鉤臣無忘檻車。馮將軍亦言願國家無忘河北之難。小臣不敢忘巾車之恩。善哉戴生之爲病紀也其亦檻車巾車之意乎涉冰知寒爇火知熱前車覆。後車誡可以保身可以廣業戴生而自讀其所紀勝於讀岐軒素問嵇康養生論多矣或曰雨過爽來。太虛豈無忘雨乎。予笑不答苐喜戴生之能無忘病而書之。

有可忘者。有不可忘者。知病。卽藥不忘正縱恣者一服十全丸。不獨光明眼藥方。可瘳世之瞎漢

○題懶園記

天地間人。懶者多矣。而獨一嵇叔夜當之。懶亦未易言。眞懶者世外而得身外身而得性性便神逸。形骸不能束。塵鞅不能紲。故足尙也叔夜之懶見於絕山巨源一書。鄙薄榮進。遺棄世俗。卽肢體骨節。非其所檢。而於琴。於鍜。於往古髙士。於當世之名流僊品。欣然有合。率爾天放此眞懶者也吾裏有秦必卿。亦以懶自命。卽以懶名園。園之中玄對山水。而尢寄興於畫。所逢曠達之士醉眠任意而亦不柰見俗人酬俗務卽楚楚風儀而頹然土木識者謂心卿之類叔夜猶長卿之慕相如有之似之耳余笑謂心卿。請以子之園以葛天無懷爲懶祖巢許卞務而下若子陵淵明嗣宗叔夜一輩人髙列兩廡若五斗先生之祠杜康。配以焦革。心卿卽於此中參一座且著我作懶侯附庸如何。心卿亦笑不答。遂書其語去。

詩云莫學嵇康懶當未得懶趣耳

○題岣嶁僧捲

世多病李岣嶁山人隱不離俗。乃其廊房花木幽。據泉石之勝不可謂非靈山功臣心札人死。業亦漸圯。譬之色衰愛弛遊者亦多黍離之嘆矣嗟乎。茫然塵世。誰爲巢許。倘令復岣嶁故吾。亦足爲吾黨揮塵之助。因與馮太史開之倡此議。經營之。事卽住僧蓉江領之。蓉江禪林之俊非能募緣者故不令之向嗇夫行乞也一笑

巢許何必買山。而興衰起廢。亦是美事

○題念松和尙行捲

汝云念松松作何念萬籟流云十尋掣電孤起無緣羣行不亂霜落水寒。念枯根現

大有理解

○書印空上人捲

子瞻治郡時。每言遇緇門人宜愛護之。加幹齊民。近世戒僧少而生產肥身家之僧多官府亦遂從而賦役之使子瞻之言不驗。玄風墮矣。余嘗言髙僧難作貧僧易作而近世能貧者亦不易過吳興乃見其人。曰印空者其人通明事燻修。遠近文雅有道韻之士。喜與之遊而貧甚士大夫賢者如沈中丞觀頤。朱侍禦君采輩。相與捐貲買曹氏數畆。以饘粥之僅可送日而止乃知緇門有人不患世無子瞻也因問印空無糧乃足。古徳臨行將得去者何在。印空笑不答。

打得貧字破心便無累事矣經營旣無。逢迎亦絕便與髙僧近矣是爲諸禿說法。

◆跋◆

跋陳白陽阿房宮墨迹

跋陳仲醇讀書十六觀

○跋陳白陽阿房宮墨迹

米南宮行艸得晉人之神。祝京兆從橫下筆。不減南宮。道復此卷。如六王畢四海一。起筆數行。神酣色飛。卽京兆可爲讓席。至妃嬪媵嬙以下。腕力多散。世或疑非道復眞物。非也。唐名將薛萬徹有大勝亦有大敗此爲道復勝中之敗。未可知不宜遂掩名將風气

不當以成敗論英雄。

○跋陳仲醇讀書十六觀

何必讀書。然後爲學此孔門直下了手語也讀仲醇十六觀亦何必空語言文字乃爲妙乎如雲所讀者古人之糟粕此老胸中猶覺有精玄一義在讀十六觀者共作此觀

總在故紙中作活卻不要在故紙中作活

◆引◆

偶語小引

姚元素黃山記引

○偶語小引

孔肩心澄一泓。筆落眾妙。著作非一種。忽有搖落不偶之感。乃作偶語爲是不偶而寓諸偶風緒觸物。靈籟相宣。予戲謂孔肩此豈澤畔之吟出於憔悴當是薴蘿美人病而生顰顰乃益美耳。

新詩多向愁中得。綺語偏從靜處生。

○姚元素黃山記引

我輩看名山。如看美人顰笑不同情修約不同體坐臥徙倚不同境其狀子變山色之落眼光亦爾其至者不容言也庚戌春晚。予遊黃山有紀。自謂三十六峯之美略盡。而元素後予往。以秋月。所爲紀簡而整。有與不同者。取境使然。海子光明頂上。元素獨饒取。而予所快覽丹臺之雲气與石筍上下之峯幻。元素不盡也𨿽然亦各言其美也已夫美人入宮見妬。而吾輩入山豈相妬邪。書之發覽者一笑。

千巒萬壑。日異月殊。人各自領。何湏相襲。

●翠娛閣評選黃貞父先生小品卷之二

仁和丁允和叔介選

武林黃汝亨貞父著

錢塘陸雲龍雨侯評

論

傳

墓表

哀辭

文

尺牘

贊

偈

疏

◆論◆

毀論

毀論

陳平

○毀論

古之檀道術者。未有不得名者也得各者未有不得毀者也名與毀世之所立也擅道術者不與也佛氏而聖者。名之曰寂滅。而天下以爲無君臣父子昆弟夫婦朋友之道也。老氏而聖者。名之曰淸淨。而天下以爲翕張取予之間。有陰謀在也。吾儒出而名之曰中正。道徳仁義禮樂立焉。然而曰黨。曰謟。曰佞。當孔子之身已不能免矣蓋莊氏之言曰。名者實之賓也。余則曰毀者名之仇也賓者外之也無心而至者也仇則有心敵之者也無實故無名無毀名之曰庸人辱莫甚焉立乎無名無毀之間。聖人日之曰鄕願。鄕願徳之賊也庸則委之賊則亂之使天下莫得而聽睹以趨於亡則聖人復生焉而名立世復有甘心者矣

寧爲蘭折。莫作艾榮。正此旨也索一媚嫉人而不得。毀又何傷。且毀者。完之因也。

○毀論

聖人非無毀也非必有毀見聖人也亦非必因毀而勤修之之謂聖人也東山之謗。崇侯之譖。子西之沮。非聖人被之與毀以名生者也名以衰世立者也蕩蕩乎民無能名焉其奚毀之有名歸之而不能辭好名而名不歸兩相戞而毀生焉然聖人不求名也因名而得毀聖人之遭有不幸也非必毀而後見聖人也徳修而謗興。道髙而毀來衰世之言也責已也重以周。待人也輕以約。而以爲是足以無毀乎。此非韓子之言也。君子有三自反也曰我必不仁。必無禮。必不忠是因毀而勤修之堵也是猶以毀動者也曰此亦妄人也已。與禽獸奚擇哉其猶以意勝者邪非聖人之言也聖人不憐而教之明誅之烏忍妄人禽獸而置之地蓋夫子之言曰。遁世不見知而不悔夫不見知則不能名之又烏能毀之不毀故湼而不淄。

出語似迂。然卻是至理。

○陳平

曲逆侯出奇計者六。而天下莫不多其。智也。寓庸子曰此智盜也能陰而不陽竊人之有以爲已有也何以明之。彼棄魏而楚。而漢。以護軍爲市。而竊其金也。滎陽之危以反間得脫然而黃金四萬斤漢王與之而不問出入也。則又以滎陽爲市也。漢王怒淮陰侯之請王也。躡漢王而卒許之又竊於良以爲功者也淮陰侯無反而不足煩云夢也誠反而以兵襲云夢卽召之不來召之來無反明矣而因禽之則又竊淮陰侯以爲功者也開平城之圍。有大功焉。昔者張不詐鄭袖乎張儀之智也斬樊噲而以身幸呂后。而畱宿衛也。聽王諸呂而漢幾亂。此又竊漢以結於呂氏也。微王陵。微朱虛侯平安劉乎呂后不死太尉不得入北軍平安劉乎呂王而竊漢漢畱而竊平呂以爲功錢谷訟獄之弗知又竊丞相而顓之免條侯。蓋平之言曰。我多陰謀。道家之所禁。平亦自醜其智也。夫竊物者夜行而晝伏。欺人所不見而負之走。平之智類是乎然能愚天下之人奇其計與子房並稱而竊智名也故曰智盜也。

盜智二字百吻不解。豈曰深文。時無英雄孺子成名畢竟逃不過文人眼底

◆傳◆

王孝廉傳

○王孝廉傳

王思默孝廉。以貧勉就長興廣文。未之官而困窮病以死故仍孝廉稱也孝廉王姓。諱道得。字思默先世欈李人。大父守泉公徙而武林。父小橋公某舉三子。思默其長也。生而惇龐朴質。無辧言。自幼摩礪舉子業。卽疏理循格。不爲華誕語。弱冠補郡諸生。試輒邁等絕類。辛卯李梅兩先生典吾浙試。所收必精切雅馴之士浮薄者落而思默遂薦於鄕。余亦附鵲起。人謂思默逢年。不難掇一第數奇。七上公交車﹑俱報罷﹑思默自爲孝廉恥有求於人卽有欲語亦吶吶不出無以當縱橫閉戶自守泊如也以是人多稱思默長者然無能爲助貧固當耳又不以貧故薄修人倫事小橋公最歡。居母張儒人喪。不減浚衝。事繼母範。如事所生。束餔之入。罄以供啜菽不以累諸弟而先世遺產又俱撝讓無所取二十年寒儉一日其爲孝廉無異其爲諸生也自小橋公。母範。相繼逝。殫力大事貧乃日甚思默益無意世事。晚而皈依雲棲師。修梵業。予嘗逢思默山寺。從緇衲頂禮焚誦及飯蔬噉菜。津津若素。每向人嘆服。而所知謂思默未展世用。彊之北徵思默謝出無車復醵金勸駕思默不得已驅車北。謁選人得署吳長興諭冀以苜蓿代耕而疾作矣同年吳仁仲輩。爲之資行李。輿而歸。顧已不可起。得年若干。嗟乎。天固不可知令思默猶是諸生牖下無出入風露之勞尙可以老日月又使其臺意學道堅雲棲之棲蟬蛻一切而遊於寂寞其於生死之際當何如哉如此而死是稱孝廉者也

寓生曰。貧者士之常而貧固能重士者仲山戢身於新野。史云伸眉於萊蕪。卽思默居官下不屑不潔其何救於貧哉歸而一丘稱貧孝廉以終賢於五鼎食遠矣

孝廉而能貧。貧而能親親。是眞孝廉也宜傳之以風

◆墓表◆

苦貞婦邵氏墓表

○苦貞婦邵氏墓表

邵氏者何。髙隱邵虎闇先生女也。稱婦者何。邵氏年十七歸於顧。爲顧生獻婦也。曷稱苦也。邵氏不得於姑。不可言也。不得於夫。夫實有桑間焉。而棄之。計坐之逆。質於理。司理胡公曰。婦姑無訟。類反唇邪。且反邵已而明姑所以。慨然曰。非其罪也。令顧迎以歸。載鼓琴焉。而姑惡其反也弗婦也顧亦終借姑而篾之弗妻也閉一室如圜室饑而飼如飼犬豕。寢若蒺藜焉。幽三年以死誰謂荼苦氏茹之矣是稱苦也稱貞者何也顧弗以爲婦而邵氏終爲顧婦也其父若兄迎之歸。其母哭而牽之弗歸也歷九死而不悔若曰與還邵而生寧爲顧也囚而死也死而其兄申於理司理孫公亦曰姑不可問也仇姑而明之非婦志也夫實有他而死其妻不可耐也聞於學使者陳公。陳公褫其衣撻之。而悲邵氏之忍死爲顧氏婦也。令顧以禮葬而爲之墓焉。士大夫聞而悲之聚而議曰。古今稱貞婦者多矣。其夫生而諧焉。死而靡他死於貧死於寡者甘也夫在而絕之而困辱之卒死之可謂極苦矣苦不可貞而氏貞焉其義在箕子之明夷被髮以奴苦也爲殷三仁貞也婦道也臣道也予故書而表之曰明苦貞婦邵氏之墓令後世爲人婦者知所處焉

筆宛委以肖其苦。亦古勁而如其貞。

◆哀辭◆

項貞女哀辭有序

○項貞女哀辭有序

項貞女者秀水人。父某。許字吳江周孺文。死之者也。凡百君子。莫不珍其芳潔。美其從容褒著文采。彪炳人倫而曲士謬束中庸嗤其苦節。嗚呼不食祿者非王臣邪謂未爲孺文婦也者弗死孺文也能爲孺文婦也者可後孺文死也是西山無饑夫之薇延陵無季子之劍也嗟呼。死生大矣名義邈然。夫杞哭崩莒。思婦之極哀。聶屍暴韓。俠魁之餘烈。猶愴然悲壯。想見其爲人。況貞女哉。余故憐而歌之。非能擬騷人之賦。聊以抒乘士之悰焉耳。媛媛兮淑女。言歸兮於周。衿褵兮未結。伉合兮將謀。吉日兮辰良。於飛兮綢繆。旻天兮不弔。君子兮離憂。驚聞兮潛怛。虫虫兮含愁藥石兮亡從素心兮有求吁哀哀兮蒼蒼。穆默默兮玄修。倘百年兮有期。願一七兮夷猶。嗟夫夫之不辰兮。年之弗將。賈誼才而蚤天兮。子淵喆而云亡。頹玉樹之先摧兮。稿蘭茞之芬芳。寂愕愕以來訃兮。孰知余之旁皇。將呼天以長號兮。猝裂其腸。羌大人之我珍兮。厚余之防。黯黯飲泣兮心獨語魂兮其徠兮。吾將與侶眇眇愁雲兮慘其暮白日不再兮余又曷顧盈盈綠鬢兮誰則予憐余則愛吾指兮誰爲纖纖爲玉而碎兮將瓦而全雙翼旣折兮將焉翩翩窅窅只目兮於何流連傷哉柏舟兮。亦孔之賢。余亦婦人兮。何獨不然苟厥身之靡二兮。胡問爾之色顏魂兮其亡馳兮。余蘄及爾漧黃泉神曶曶其不寐兮。淒長夜之杳杳。彼蚩蚩之莫子防兮。惡知子之皎皎。倚欄幹以徘徊兮。愀余心之渺渺﹑魂兮余其偕往兮。亦何以異乎偕老。款悲風兮蕭蕭魂怳怳兮搖搖睇孤燈兮無色撫哀琴兮不調奏一曲兮音絕腸九回兮欲裂紉素絲兮爲佩軫餘懷兮如結騁松陵兮漠漠怊荒忽兮累咽望夫君兮太息乘冥冥兮余接儵西䢐兮之東生不同衾兮死兮同穴。亂曰鳥於歸兮。反乎故鄕。狐死首丘兮。貞余之所藏。翺翔大化兮。爲鸞爲鳳。精气無不之兮冰爲霜。旦暮千秋兮。振振三綱。秀川泠泠兮淸摽孔揚。子規咽芳樹伭猿號空山。

序中不食祿者非王臣。一語破盡拘儒之見。

◆文◆

祭王元美大司寇文

祭丁右武文

祭湯若士先生文

○祭王元美大司寇文

嗚呼。歲在龍蛇天傾東南。國老竟殲。斯文云殘。人倫失宗。薄海涕淚。誰不公哀。彊爲公慰。維天生林。子齒去角。嗚呼我公。恊气光嶽。維天錫福。忌盈虧全。嗚呼我公。令徳終年馬遷無詩公詩罕儔上遡風雅下攝曹劉初中盛唐沂爲支流李白無文公文鮮倫淩鑠百代先秦西京濆沫瀉潤南陽廬陵濟南偏襢。北地方駕。狎主齊盟。漸被華夏。大兒文舉。小兒徳祖。攀附名字。不可勝數。冰鑑羣哲。提衡萬古。嗚呼楊雄洵玄其行則詖公行圜方與道委蛇東山載駕馳驅三朝蠖屈龍見孰測其髙覆盆旣雪。彈冠非榮。下慰厥考。上報聖明。移孝以忠。有孚在道。處爲遠志。出亦小艸。嗚呼萬物之數無往不旋盍歸乎來弇山之園含笑從之司馬九原公生有爲公死不朽微言日星髙名山斗遺澤及世性玄寂。蟬蛻天壤。千古一夕。白雲帝鄕。逍遙何極。某等托交令子。雁行龍門。未技受憐。奇文共論。又則在玆。人將安仿。紫气沈溟。大江漭泱。絮酒束蒭。聊寫悲仰。尙饗。

全才具徳。不辱斯文

靑蓮不可云無文。然亦須遜其品。

○祭丁右武文

前浙東兵憲參嶽右武丁大兄。以萬曆巳酉三月八日坐逝於裏第之正寢。六月友人湯若士以訃音至。年家弟黃汝亨裂肝椎心爲位而哭。將賫鏡具涉大江。束生蒭。攀素車。馳赴千里。憑棺一慟。而羈紲客塵。棲遲病骨涕之無從悲無所托乃以十月巳酉朔。越十有七日乙丑。遙遣一介。寄之絮炙爲文以哭之曰嗚呼痛哉。公遂至是邪。維公稟宇宙間出之才負天地不平之气其慷慨歷落之槪。可以移山嶽。貫金石而不可以入世途其髙亮坦直之節。可以動四海。信千古而不可以及時貴乃至老死於睚眥而終其身於讒言之可畏嗚呼。痛哉。古今賢豪進退非毀之故大略如此寧獨於公爲復不爾邪方公爲理。漳浦蜚聲卓異。入拜禦史。抗章觸忌寧黜而蹇母膴而媚逮乎東事孔亟。赤白交馳。帝曰咨爾。守在四夷。持節東海。詰戎陳師。討我軍實笑以嬉斯其籌秉之所簡練固以一班可見而其意气之所棋厲實惟千秋此時矣惟鼎有實。我仇是卽貝錦爰興。芳蘭徙植。帝。閽九重而莫扣湖海一身兮難測置之東粵。存亡反側天下士無知不知皆爲公扼腕而沾臆乃公豪气未除。壯心不已脫略公卿文酒自喜托髙愫於雲天寄心知於流水亨也辱公。腹心是披。於浙之役。已結襟期。余令鍾陵。時就公居授我餐。我先以詩。髙談移略。遑及其私。予旣�命。握淒其十年兄事。惇好靡移離愁不勝淚如綆糜已在長安。忽來萋菲乃公顧有陰爲余防者不遠千里之外而終不令予知嗚呼痛哉。如公於我云何不思謂仁者其戩谷乃徳徽之永辭聞公永辭。無怖無異。開門危坐。云大奇事。徵公不磨。英心銳气。嗚呼痛哉。公身巳矣。公後其昌。公有少子。鳯姿鴻翔。種玉遺珠。喜奇流芳公且食未盡之報而重新司馬之構堂惟某不天。別促情長如龍無首似雁失行遽聞公訃。涕洟旁皇。秋風江漢。落月屋梁骨無從。遙奠一觴。生慚鮑管。死愧範張。公如有知我享我將。嗚呼哀哉尙饗。

右武品格。先生气誼。俱可想見。

直抒胸臆之文。可以作人悲憤。

○祭湯若士先生文

嗚呼湯公才髙迹削詩能窮人文憎命達昔在文人。才不盡同。漢魏代興。異曲同工。我明作者。北地爲雄。七子狎盟。時流趨風。濡沬拾瀋其波如馳疇。無眉目乃不自施嗚呼。湯公。大方長笑。聛聣千秋。自辟堂奧。英靈郁秀。尊古得道。大雅擅場。好辭絕妙。單言霏霏大言浩浩。名流寓宇。垂光分照。嗚呼哀哉。余自孝廉。托君聲气。已令鍾陵。得交君臂詞組宣心一臠知味論古之人談天下事髙談微言每出人意嗚呼哀哉。余今之來君乃騎箕亦有山水誰則牙期萬事一棺空名爾爲嗚呼。世人死亦其常造物忌名公名乃當惟三不朽孰與文章是物最神存而不亡日月經天臺視彭殤君去而仙。予何以傷。薦蘋敶些。我饗�將。

曲寫牢騷深陳悲悼。賈生之泣三湘。歐公之�曼卿。

◆尺牘◆

復吳用修

答介山和尙

與吳子野

答李上饒漸卿

答馮開之

答吳伯霖

與丁甥叔潛

復董定所

答繆生

○復吳用修

懷足下意非楮墨可了彼此窮愁亦復默會姑與足下陳說兩境泉聲咽石月色當戶修竹千竿芭蕉一片或探名理時對佳客淸曠則弟蓄嵇阮飛揚則奴隸原嘗蕭然四壁傲聣千古此一境也。采薇頗艱。辟纑不易。內窘中饋之奉。外虛北海之尊。更復好義。先人守雌去道。食指如林。多口若棘。風雅之趣旣減。往來之禮務苛。此又一境也。兩境疊進終歸擾擾半是阿堵小賊坐困英雄耳吾與足下俱不免。故敢及之此未可示俗客也

牀頭金。囊底錢。寧肯爲英雄有則止有困境已耳豈直吳用修有之。

○答介山和尙

僕輩不能作佛門金湯。斷不敢作道場荊棘。前者之過。實欲以平等心。行和合事。來札所云相嫌慢去。非但僕素欽公。卽二三君子絕無此念當由仁者自爲動心或從旁人誤作飛語耳要之世本無事以疑心迎之則杯蛇兵艸何事不疑以虛心忘之則聚沬浮漚何機不化故廉藺可爲雷陳。仇讎無殊骨肉。火不燒空波從水滅吾儒所云萬物得所之道亦公家冤親平等法門耳儻賜記存。存涓埃之補。暇目與公一笑論之。並領未聞之教。

火不燒空。波從水滅。只是上人不空不滅若能空滅何畏荊棘何必金湯

○與吳子野

戶驚鵲起復羞牛後恐足下喜心未倒也。明年夏可得一令。今秋計乞一差南還居京師無佳事可爲惟有折腰捲舌冥心柔骨八字可行皆非木彊所堪至於耳目化爲長班資糧捐之薄分金穀亦竭。塵甑何爲。如足下所爲荷鋤東臯。散發北窓皆有道無懷之民豈長安貴人所得與聞素履此境者當知僕言不謬耳允文酒興何似。孟孺筆墨定佳。爲寄聲千萬。

乍一指示。新貴人意气欲盡。

○答李上饒漸卿

不掛進賢冠空談彭澤徑卽本身自笑之何得聞之俗人只可與足下言耳。句漏仙令尙爲人間愁功名邪。然憐才是吾輩事。苐未知太阿人手否耳。兩生皆識之而不敢必然不敢委也

數行中具數轉折。可云令巧。

○答馮開之

邑非難治治邑者自難耳世法中所謂賢不肖者與吾輩音大別世法在華其櫝而我輩在有其璞世法在堂簾之上而我輩在階墀之下是以難耳此言亦觸忤世人但可爲先生道發一嘆息而已。山海罄矣。將無憂閭戌乎。此又非一縣事。不敢言。不敢言。河陽無花。亦無看花人。思湖頭桃葉。如先生輩。屐齒所向眞逍遙遊也。十餘年寤寐李本寧先生。遠在天上。乃幸屬其部民。而不得一登龍門。且往者先處士之徼惠甚大。先生晤時。乞爲道意。此方瘠甚。不肖於此亦久不開他竇。彥平來。又值旱禁屠不但不能如長卿臨卭且在齊聞韶矣一笑。

我法之賢。世法之不肖也。爲且柰何祗宜一嘆。

○答吳伯霖

大都官負民耳而尢媿於鍾陵。不佞向苦行煩。近稍似居簡。過此則場事

覲事。將紛紛矣苐此念不敢自負足下能諒之作令未嘗不佳。而時會其艱。古人以不變塞爲彊。此眞捉刀英雄耳機來則動動則必變卽此是風雲之气戰時宜堅固之勿令敗筆大都名將偶敗非材膽不足只愁心散散不及收則轉而爲怖畏故也伏如抱卵。舉則行空。此戰勝法也古松上人出關與未入關時。意味何若。此吾兩人不能有助。護持有足下開之諸公。不佞亦稍效其日中一飯。其山房。卽系幻居。亦應護之。在世日此比鍾陵官舍則庶幾常住物也。

官負民句。絕有天理。非有天理。人不能道。

○與丁甥叔潛

有昌黎子厚諸公卽崎嶇經丘亦成佳賞子瞻上可以陪玉皇大帝。下可以陪乞兒則吏胥衣冠亦夔龍禮樂割雞政須牛刀便以此言作尊君陳皮甘艸湯也。如何。

隨寓而安。何煩戚戚。

○復董定所

語溪一晤。如逢天上僊人。此後便擾擾矣。江右故多材。而近之文體稍詭。士習亦漸澆。蓋諸公慕長者之聲而不務長者造就人之實相靡而成見教去莠全苗一語是造士匡時之要藥鄙念亦不意同之。吉安撫饒間。弟得其魁桀士。稍稍知自愛文章之精沈爾雅者亦輩出拙目卽未能盡得而亦不至有遺珠之嘆惟是奇材異等何備緩急者豈能於兩扇八股中得之捱過秋事。弟倘四大亡恙。可徐索之以報耳。承示藥語。是大醫王慈悲渡人。之方。不但弟一人當服之。吾兄所得至是乎。敬服敬服。

去莠全苗。大是培埴處但所憑者有司博士之揭則鉆營之大猾得庇所鋤亦微疵小過者何足以勸哉至於八股不能得士。固也然拔一二厚貌深情以官府爲窟穴者爲徳行又豈得人是不可不畱意也。

○答繆生

不佞廿年鼠技。半生蟄伏。作天下後殿爲諸君前驅顧以子孟之無學術。坡公之拂時宜。爲五斗米來七不堪方當攢眉何足鼓掌而諸君才與時詘旣自困於無聊道與我同遂亦喜其有用渝涯之惠。非貧士所將。溢美之言。豈主能赴而以千里遠頒。勉爲登拜王途如坻敢自試於牛刀末路未平願共淬其龍劍不佞以正月發長安之軾與諸君來年成燕市之期南北岐路不無嘆息於山川臭味同懷幸無遐遺於金玉煩冗萬緒。艸答八行。空言無將神與書往。

語簡重而气軒翥

◆贊◆

醉翁圖贊

曹生贊像

題達觀和尙小像

沈五陵像贊

項於蕃像贊

○醉翁圖贊

酒。好友。閉而眼。捫而口。潦倒衣冠。模糊好醜多不辭一石。少不辭五斗提攜域外乾坤斷送人間卯酉破除萬事總皆非沈冥一念夫何有蓋東坡以爲無漏之仙而吾呼之爲獨醒之叟

是一七體。已得醉翁之槪。

○曹生贊像

其止五尺。其行五湖謂曹丘則非非長者視曹交以眇眇丈夫

以姓立言而語趣。

○題達觀和尙小像

一見此老長安西。紫容滿相揚須眉。再見此老天口西。眼光落地身著泥。揚眉自何來著泥自何往來往不可摸那个是和尙生前業棒。死受杖。痛者受者俱罔象。長安天目與此圖。都把虛空做模樣

得無象之旨。

○沈五陵像贊

蕭蕭四壁。而問其富。則商鼎周彛。落落一劍。而扣其知。則荊卿漸離。座上客滿。似北海爲友開口而笑者。若莊周爲師。斯人也非結鶉咽李之溪刻斯像也蓋彈琴頌酒之風流者邪

貌出一个淸雅流。

○項於蕃像贊

其外示朴其中超倫其握管而摛詞也曰今之文士其橫襟而放言也則古之逸民其傲然而不屑也同長卿之慢其率然而無營也似藍田之眞其出處未竟。吾不能定子之迹其丘壑宜置吾可以窺子之神

筆飄飄有遠韻。

◆偈◆

三摩庵佛偈

復中城寺佛光明偈

○三摩庵佛偈

童子沙聚成佛。長者地布爲金。一莖艸。丈六身。三摩偈。遺後人誰破暗我開明靑山現古月輪

○復中城寺佛光明偈

寺可滅佛不滅依舊溪山古日月佛非重明吾爲汝重說

非重明。爲重說。大有解會。

◆疏◆

爲靈鷲山乞佛驅虎疏

幻蟄上人護關短疏

黃山蓮華庵募疏

○爲靈鷲山乞佛驅虎疏

竊惟天地定位。人物辧方。�有羣生。兩亡相��大慈之並育。偉造之同功。若夫人號物靈虎乃毛族情均切於好生惡死禍莫慘於率獸食人不�此方竟�其毒咆哮幽谷。呼嘯長風發聲奔雷流目鑠電。犬羊之瀝血已甚。男女之剝膚可虞豈天地不仁以投畀豺虎將冤愆相報而毒我生靈仁術不施。殺機何已。僧某等。幸冒人形。叨稱佛子。�不足以降暴願或怯於拾身但有驚皇。祗生悲憤恭惟我弘慈諸佛正教侰藍。攝受無知哀憐有�化熱血於淸涼之境解釋貪饕措利爪於莾�之墟消融毒殺錫我多生之慶開彼歷刧之冤辟除山林。淸寧廬舍。造物無畏廣帝好生如其方命不仁。逞凶爲虐。亦宜招搖大白。麾斥右方使負嵎之勢不張咥人之凶遠徙奠蠢靈而咸若措人虎於兩安爲此哀蔬。仰於慈鑑。

柔聲紆气。可令菩薩低眉。

○幻蟄上人護關短疏

云居喬上人。舊古松。慈更幻�。受律蓮池大士�關岣嶁山房夫遣動求靜卽非眞寂之宗而息影就陰斯亦戒定之法逸防猿馬妙用龍蛇但三年聚糧。一力難辦。我輩����忍不其相持護隨心作供結信成緣若許而不與。願勿虛開。

近來僧以縉紳爲奧援縉紳亦以僧爲外�夫二句直欲捶破此障。

○黃山蓮華庵募疏

黃山峯壁如削王巖岫錯繬絫髙無際出奇無窮海內名區所絕少餘友吳學憲每向余贊嘆云。豈有此理。此言是戲足爲此山知己然而斷崖縣磴。風霧作苦。人煙�宇。曠絕無所學士艱於三過�子不堪一宿亦豈理之所有也。予登臨快暢爲此不無缺陷之嘆有蓮華庵在蓮峯之前天都峯之下。因得過而小憩望水簾聽飛雨斯亦林中之殊勝巢居之極樂矣而庵右有地一方峯環壑抱�勝所集庵僧某公持律食淡誓�宏願欲卽此�構華嚴閣一座焚修朝暮。上爲寶函下列繩��屐可棲行缽斯托可謂造無而有肩理弘法者矣然世人種慳旣深。布金匪易。誰爲長者猛發捨心開般若之妙門。作丹巖之上首見�隨喜聚十爲千。猶勝撒手無將。寶山空回者也。

托行缽。亦以棲山屐。不徒爲僧地矣。亟施之。翠娛閣評選李本寧先生小品明李維禎著◇李本寧先生小品◇

序

卷一

序引

題詞

卷之二

記傳

箴銘

贊疏

題跋墓志銘祭文

●序

李本寧太史小品敍

學不累人也人自累學耳善將兵者五花八陣惟我軸轉能令人如將意則宮妾皆兵況隸戲下者備吳越之佽飛燕韓之技擊乎故空拳昌刃非必勝之啚驅寡擊眾亦非萬全之策率百萬眾鼓行而前參以奇兵突騎或爲天或爲地或爲風雲龍虎蛇鳥一合擊則天覆地載風揚云垂鳥翔蛇蟠龍飛虎翼倏奇倏正可合可分無堅敵矣京山本寧太史富於學而善用其所著述爲卷百許皆出經入史鎔古鑄今自記敍論說及銘志贊跋種不一篇篇不一格卽寸瀾尺涔其論議點染莫不羅今古極奇奧在才可奪五花簟者亦輸其博至集莊集老集經集騷更有指揮如意無鷔不用命者則散錢得索子自繩貫絲聯今而知學不懼博矣試就所選讀之當亦有會

錢塘陸雲龍題

●翠娛閣評選李本寧先生小品卷一

錢塘陸雲龍雨侯選

京山利瓦伊禎本寧著

仁和陶良棟贊皇評

序

引

題詞

◆序◆

籌邊移稿序

陜西乙卯同年錄序

孫公鄕賢錄序

效愚艸後序

虎鼠集序

空囊艸序

曲部尙書詩序

李成白詩序

贈大學士張公序

贈福建參議周序公

髙光祿壽序

汪太學壽序

董節婦壽敍

○籌邊移稿序

歲辛丑。余以越憲使。上計京師。坐不稱任。鐫官一階。而是時門人上郡趙毓美。亦爲晉憲使。治兵岢嵐。而流言。賴二三知己分明之。又三年。君累功擢右方伯。治事如故。而余始得君所爲籌邊移稿讀之。則知君名髙而謗隨固有自也天子有道。守在四夷。四夷惟北虜最爲中國患。故封疆之臣。非才望什伯人者。不輕授。其勤苦功髙。往往超拜爲撫爲督。中丞禦史大夫。司馬。進東宮保傅。可計日待。視夫循級而升者。大有徑庭則忌之媒也虜欵踰三十年介冑之士忘戰而惟以互市修守爲務互市物日濫惡修守工日虛冒兵什伍耗缺而餉不盡爲兵有侵牟詐僞視爲固然稍綜核釐正不以爲苛刻寡恩則以爲喜事好異同則謗之囮也君治兵凡八年。前後所籌劃數萬言要在將不得以虛名克位士不得以虛名隸籍餉不得以虛名幹沒工不得以虛名糜費貨不得以虛名售直而所部諸州縣內治參稽爲尢詳𨿽絲縷圭撮無使民受損而吏受業所可自專者更張不嫌驟執守不嫌固斷擊不嫌猛而所不可自專者屢請不嫌瀆力爭不嫌激過防不嫌迂諸所共事等夷往往開府秉鉞。而君循級而升。與常調同忌者之心謗者之口亦何所不可加於君而行之自如終不以毀譽震撼稍失常度獨身一面當虜。令帖然奉要束。所省十萬金。雲中上谷。虜徼求無厭。且渝盟。五路益鴟張爲寇。惟君所蒞。邊鄙不聳。民狎其野此寧可以聲音笑貌襲取哉是編也君赤誠之明驗也知我罪我亦聽諸人而已余初以參議提調秦試事。君猶童子。沈靜有大人度。旣余爲秦督學使。君甫垂髫。貌不踰中人。悛悛似不能言。而气雄萬夫。心儀君必爲大器今𨿽不盡君之用魄兆見矣余登仕版垂四十年。歷官藩臬。靡事不爲老而才盡名位日損。媿君殊甚。師不必賢於弟子信夫。

今之監司仰對目前撫巡俯臨異日臺省且綜核起浮躁之名。稹密來罷軟之謗。果若序中所言八年在位猶天幸也縣官豈不足盡力。上下掣之。

○陜西乙卯同年錄序

天地之气。倏聚而爲人倏散而歸之天地吾不能保其身之不盡而何有於父子兄弟故廟有祧而服有窮。厚積以遺所不知何人則達士笑之吾不能常有吾之父子兄弟而何有於人稱人之父子兄弟而與之盟曰世世子孫必無忘也是惑也又凡有血气之屬。莫不知愛其類鳥獸失所羣匹越月踰時必返其故鄕烏號蹢躅而後能去而況於人乎。空谷聞足音。跫然則喜。故國舊都。望之驩然樂也而況其人同其鄕同其舉之時又同儻所雲天作之合者耶若是而視其父子兄弟之休戚若燕與越燕雀之啁噍弗如矣由前之說者。巢許之厭事。老氏之芻狗萬物。孟子反子琴張之狂。申不害韓非之慘礉少恩而不可爲也由後之說者。許行之並耕。墨翟之不黔突。尾生孝已之信。王伯輿之情。朱亥聶政之死而不可爲也聖人使天下篤於情不使天下爲情所苦故爲君臣父子夫婦兄弟朋友之倫。以相生相長。相維��而其所親親老不施於民。所仁民者不行於物夫人之類不以五倫盡也身親民物之一體也聖人知之審矣而至其爲訓苐若曰如是止耳情有所專至必有所不至而出之易窮吾盡吾所可至而無彊其所不至所至者人不爲恩而所不至者吾不爲忍是以身親民物各適其適。而五倫之道。萬世由之無獘也。陜西士同巳卯舉者持所爲錄請敍於不佞。不佞爲之說曰。今所謂同年者乃所謂朋友之倫之遺也而不共緩急。抑貌合而中離。爲徳不竟者。不佞不敢知所必追趨逐者爲根抵之容姰姰兒女子者不佞亦不敢知蓋聖人之訓昭如也。

突起兩端。要之中道。後以箴砭收之使人不敢不及情亦不敢過情

○孫公鄕賢錄序

扶風孫公沒三十餘年而其邑士民思慕之不置。於是鄕三老田部。市令五伯。鈴下門闌街裏之屬。宋一楠趙希顏輩。千餘人。邑博士弟子員帥開先輩三百人。具公生平行事以白諸臺下。邑挍官。邑令丞。郡守理。張萬善。馬政和。韓洪祚。張柟。輩十許人。詢謀僉同。而觀察郭公。督學使洪公。待禦史龍公。中丞李公。采輿誦。祀公於學之鄕賢祠。公沒時嘗語其子民部兄弟曰吾爲督學使見諸請祀鄕賢者率以其身或其子富貴與上官私交故遂使彛典化爲穢迹賢者沒而有靈豈屑與伍兒曹無以污我卽有齒及當固辭之民部卽貴益遠嫌務成先志以是三十年不舉。而人或持大義責之。曰先人無美而稱之是誣也有善而弗知不明也知而弗傳不仁也顯親揚名。爲孝之終子不爲親顯名而拒人之爲親名可乎民部無以難。而公論始伸。入祀之日。通邑歙然稱快。爭持酒脯拜祠下。或至淹泣。其感人深如此。民部方官金陵。集事始末爲錄示余以明非敢違父命之意憶昔孫公以侍禦史注誤謫理吾郡。余過其邑。得接顏論。風格秀整。眞關西男子。理郡未幾。極得民譽。尋握江西督學。所甄拔名士。至今接迹中外。而稍遷參知。遂稱病免。無何卒矣經世功業未竟其施而爼豆賢人之間沒且不朽是舉也。有三善焉公不邀身後名而名自歸之沒世不忘一也民之秉彛好是懿徳歷年一世久而無斁三代直道於今可見一也爲人子世濟其美不隕其名孝莫大於嚴父得人之歡必以事親敬其父則子悅一也因題其端。以授孫氏子孫。夙興夜寐。無忝爾所生。其尙是訓是行於是錄也哉。

無官不賢鄕賢一舉直不足爲重而爲輕宜淇望而若凂也。民部之祠親也。恐亦非所以尊之。○沒之十餘年。下筆大有分曉。

○虎鼠集序

里人胡博士。精舉子家言。所授徒半國中。困諸生久。始得偕計。是年偕計者三人。爲李尙貞。周思皇。三人皆積學士。明年李周成進士。而博士復不第。然數以毫釐間失之如求仙舟幾至三山復爲風引去乃就今除。得攸縣。而其門弟子尊事信從。倍於里人。則爲之行其所著。而自命之曰虎鼠。東方朔客難。用之則爲虎。不用則爲鼠。言士所遭時不同未可以成敗論英雄也吾家供奉。作遠別離。亦有權歸臣。鼠變虎。語義略相似。而所述洞庭之南。瀟湘之浦。鬼嘯猩啼。九嶷聯綿。孤墳安是。帝子泣綠云。風波去無還者。蓋有感於李林甫。楊國忠。安祿山。哥舒翰之事。其所憂重在鼠之爲虎當時誠得眞虎臣而用之鼠子敢爾惟夫下則鼠竊虎之名幹用上則假虎之權用鼠究乃禍人國家攸縣隸長沙。九嶷瀟湘。在目睫間。自頃主權國是。寖尋墮天寶末流。博士倘亦有供奉言外之指耶。國家以舉子業用士。冀其經文緯武安危緩急有賴。是所謂風從虎。大人虎變。其文炳也。如苐博科名於世無短長之效而更爲社鼠不可燻除則舉子業卽用之何殊於鼠不若不用猶令鼠竊無所得肆之爲愈乎博士虎文。坎壈一第是不用者之過虎奮衝破。以爪圻地。視奇耦而行余不虞虎之不用而望用之不失爲虎也周官服不氏掌養猛獸。而教擾之。古大學謂之虎圍。諸爲士者。率坐臯比。博士以此集教擾多士。聲應气求。觀人文而化成。無論後之用不用虎視耽耽自足雄矣相鼠有體。何屑道也。

簇聚。如虎文之炳朗。

○空囊艸序

尹長吉名家子也。以蚤失父。故與其母食貧。長吉好讀古書不憚割產以購又好客委身赴人緩急則益貧旣舉孝廉。有司遵故事。旌其門無門可旌者諸宗人稍爲索綯乘屋。然後有司得將事。而是時藩大夫有所克偕計費。可百金長吉復斥散與其知故操一空囊往。旣不得志南宮。會其叔父中丞公新開府山東。迎之入山東不三日輒歸往來所涉。歷陳蔡宋衛燕趙齊魯之境。三千餘里。提一囊還白兒裝在是矣則其吟艸也母笑曰吾聞文章家。一出一入。字直千金兒多如許不虞塞破屋子耶長吉謝不敏差不羞澀勝阮孚一錢耳。吾家長吉。日騎弱馬。從小奚奴。背古錦囊。遇所得。書投囊中。母使婢探囊。見所書多。輒怒。兒當嘔心出乃已。古今有雨長吉其囊復大相考劉煦爲唐書傳文苑。爵位崇髙者別爲之傳。惟欲令懷才憔悴之徒。千古見知。而李長吉置不錄。新唐書亦言長�以父諱不舉進士。韓昌黎辧其非。位止協律郎。年二十有七。而今長吉業過之。李母怒其子。而尹母安之。李於晚唐詞尙奇詭。以鬼才稱。而長吉當文明盛時。操椽管待詔公交車。庶幾吾家仙才天所賦畀人所受享今長吉愈昔長吉爲甚士未有才如長吉。而長貧者貧固士常長吉非貧亦安能如虞卿以窮愁著書表見於世他日尹氏之空紫而爲八座尙書所荷。孰與梁昭明所言詞人才子名溢縹囊者爲不朽。長吉母余自有傳。

文以趣勝。點綴特精。

○效愚艸後序

余自乙亥出國門垂四十年。舟車所至。畿輔藩省凡七其民貧而日惰日悍其士偸而日驕日詭其吏貪而日僞日競蓋四方大都相似。可求而知其故。補偏救獘。爲法差易獨輦轂之下交戟之內封事叢雜甚者往還私札詈詬穢語上徹宸聰下傳置郵而是非曲直紛然殽亂如蜩如螗莫可辧識如鬼如蜮莫可方物如焚如鬭莫可鄕邇如狂如囈莫可質難上以默止讙而讙愈繁上以容釋憾而憾愈力臣紀裂主權輕官守隳國計弛宗社生靈其何賴焉比讀史義伯待禦效愚艸而後知言路固自有人也義伯登臺旬餘。卽有彈事。自後大僚大政。關切世道士風。國體民隱。無所不言。蓋有獨創之而不嫌於喜事共濟之而不嫌於尙同屢持之而不嫌於好勝者彼其之子連體固寵撮徒成黨彊足以拒敵辧足以飾非發若機括畱若詛盟殺若秋冬義伯信方寸心奮三寸舌犯眾煦漂山之勢破積蚊成雷之聽不知有身何論名位信乎其爲愚矣。孔子曰。古之愚也直。今之愚也詐而已矣巧詐不如拙誠夫夫也以其詐愚一時之耳目而君子業已見肺肝竊笑其拙至遺垢簡篇受萬世口誅筆伐愚孰大焉故夫愚者。有不愚老也。江夏郭宗伯序義伯艸。以爲此寧武子之愚。宗伯知於謀國。而愚於謀身。幾罹大禍。其於義伯。譬之艸木。吾臭味也。嗟乎。孔子之愚寧武子。以邦無道時。當吾世而大臣有宗伯。臺臣有義伯。相率爲寧武子余𨿽至愚極陋能無流涕長太息

愚者不顧身家利害之謂。求之世。寧有幾。惟無事安其愚無爲舌戰有事任其愚猛爲力肩是眞效愚者矣。

談及聚訟處與大愚處。俱令人失笑。

○曲部尙書詩序

載陽王孫。蓋江陵詩酒之豪也。俊邁多能曾不得領一旅一成小見其才而僅用之尺幅寸管與童子鬭雕虫之技臺欝無所發舒則逃之酒以寄適而耗其雄心阮步兵【阮藉】之埋照。劉參軍【劉伶】之韜精。迹殆似之卽於此得妙理气益奮勃而精神益王長酒後耳熱泚筆淋漓時時吐驚人語又若張長史之書【旭】於廷尉之請讞倚醉而益入佳境故君之豪於酒。與其豪於詩也始相爲感中相爲資而卒相爲戶君乃謝其官位不名名�曲部尙書。而所爲。詩系焉。唐汝陽王琎。自稱釀王。兼曲部尙書載陽不敢當王居其小者然汝陽𨿽爲飲中仙而詩非所長載陽王於詩𨿽南面而王之樂莫能尙矣余竊觀今之號詩人者大都半酒人也濡首酣身號呶罵坐迫脇士大夫以爲名髙詩道之陵遲極矣請以酒大之爲酒也。秫稻必齊。面蘗必時。湛熾必潔。水泉必香陶器必良。火齊必得。兼此六物。母有差貸。然後可以合歡成禮。羞王公而饗神祗。彼其之子。哆口而陳詩內不原情外不涉景庀財寡陋而結撰疏脫或者拾糟粕而遺其精取酷烈而傷其旨於酒正之法一切反之惡乎詩哉載陽少從成茂才宋山人爲詩。自三百篇以迨本朝。悉所綜核。秫稻齊矣。面蘗時矣。卑近之格。鄙俚之語。屏絕不用。湛熾潔矣。水泉香矣。陶器良矣。揚不浮。抑不沈。奇不詭。算不野。火齊得矣。是以茗艼而神理自如。稱徳焉。君之所豪於詩者。卽所豪於酒者也。宜君之名詩而不忘酒也。客從傍嘲曰。子不善酒。而談酒吾安敢信子之談詩爲善詩也則不聞有長孫澄。不飲而好觀人醉。羊侃不飲而終日獻酬。同人醉醒者乎。客胡盧掩�而笑。因用其語。爲曲部尙書詩序。

酒而不詩是未得酒中趣也安知詩與酒。理道不可相通。

○李成白詩序

太史公曰。詩三百篇大抵賢聖發憤之所爲作也逐臣怨女。牢慅不平之气迫而成聲可以被弦管垂竹素後代詩能窮人。必窮後工之說。所自來矣。粵人李成白。蓋餘同榜若臨觀察之子。早歲登賢能書。可芥拾靑紫。而以詿誤見格。六年無爲分明者。不得已而寓之遊。棲棲靡所遇合。不已而寓之詩。偃仰溪山。流連景物含毫匠噫搦管命辭調不卑下而能無亢語不寒儉而能無頗意不衰沮而能無懟至傍人口吻齲齒效顰薄不屑爲也豈非窮而後工之驗與夫士不遇時輒無疾而呻吟側身宇宙若無可措躬不卽搖尾乞憐同流自污幸而資適逢時且不任其資睢而成白獨馳騖風雅。含咀英華。以詩名家如是。今覆沒之冤。雪且有期。須之蠖屈復信。上可爲張曲江開統千古。下不失爲孫仲衍先鳴一代豈目前所造盡其涯涘尺幅哉成白有幹。亦能詩。類區惠恭。其伏習可知己。余並及之。爲藝林美談。

大意因窮遁於詩。而詩不帶酸气。此序所爲取也。

○贈大學士張公序

張明成學士。徳望爲海內宗。

上拔之謫籍。復還講幄。以母夫人春秋髙請急歸。無何母夫人不祿。服甫竟。而衮職有闕。

上卽家拜參大政。中外皆彈冠相賀也。故事相麻下。筐篚餼牽。踵屬於道而公殊厭之。古人交際爲恭今乃貨取此豈盡其橐中奉入大抵贈金羨賦出之民力而甚或盜公家之儲下交者媚上交者亢大吏往往朏告官邪繁興政體陵遲職此之故將一切謝絕。庶可以風示百官。某承乏虔州。適與行會旣重違公雅操又不可但已則竊附古人贈言之義。今時所患責在公者陳其略焉蓋治道去其太甚所損益百世可知而矯枉者每失之懲羮吹虀因刖廢屨非也放豚入笠而又招之亦非也古人一嚬一笑。不輕示人而況授以矯枉之名乎自頃救時之相。或獎恬退。或尙綜核始未嘗不新人耳目而巧僞叢生弋釣祿位究其末流得不償失此患在不平也且夫事無全利亦無全害以一時一事之利而興未幾復革矣以一時一事之害而革未幾復興矣議論滋多功效蔑如此患在不審也人臣以身狥國事豈以國事狥人今天下爭言開言路。去苛政。以此兩者。繩人而行其私。久任不行。冗官復設。十年不戮人於市。二十年以市媚虜。而墮軍實皆狥之過也此患在不任也患止此乎抑有大者焉朝講不禦而宮府之情日隔國本未定而貂璫之勢日恣上供不省而公私之積日貧患莫大於是然是三者非相國一手一足之力也不平不審不任則相國責也公盡其在已者以待天定而已。昔伊尹相業論者謂自一介不苟取與始公取與義嚴先聲所振宏矣某從公遊垂三十年。號爲知己。狗馬病力。乞長休告。幸不塡溝壑。日夕與鄕三老望見徳化之成。故不欲以非義贈公。爲公相業嚆矢云。

平與審則摸稜易生任則執拗欲速易起甚哉人品之難全也。然能以廉鎭俗。亦是特世之相。

○贈福建參議周序公

歲甲子。周用馨舉楚。不佞與焉。明年用馨成進士。拜樅陽令。越三年戊辰。不佞通籍。守著作之庭。又二年。庚午。用馨徵入爲給事中。方是時。郢有六七大夫者。同朝。以次過從。月蓋三之一。相得驩甚。亡厭也。無何用馨出爲福建參議。守延平邵武二郡。諸大夫聚族而語曰。以用馨之賢。出入禁闥。拾遺補闕。固其所也。使隨牒平進。遠在閩海。無乃不可乎。不佞顧謂諸大夫。若以閩爲不直用馨意者哉。士離疏釋屩。而升本朝發膚以上皆縣官所有恣所使之耳中世仕人。不欲去輦轂。依日月之末光。是以陳子康積恨於京城。張膠東自嘆其無奇。兩公擇官展節君子無稱焉。且也邦畿之外。莫非王土寧能寘不理乎彼夫厭承明之廬。勞侍從之事要亦有所長非苟而已也用馨不鄙夷爲令。治行聞天下。旣爲天子諫諍之臣。不色喜今豈以是爲不足乎人言藩臬大吏禦史中丞。直指使者。輒詘體卻行。以爲恧孰與爲令時蒲伏候貴人車過不敢起視也諸大夫比肩而事主。主上垂拱仰成朝無缺事卽用馨諤諤安所用之假令溺其職。墨尿唼佞。善事當塗少濡忍旦莫間可坐而致列卿則用馨不爲矣子言之。可言也。不可行。君子不言也。可行也。不可言。君子不行也。比年言者持文墨論議相髙。以施於政譬石田然用馨在諫垣。操大體。明習當世之故。今往矣。見諸行事。令世以此益重言者顧不偉與不佞鄕聞閩人言。島寇起海上犯閩。彊場日駭。獨用馨所部未被兵。然軍興一切率倚辦二郡民流冗稍稍眾矣夫驅民以禦寇易使民爲寇而禦之難不佞度用馨方難閩何易哉諸大夫皆曰然於是設供張祖道都門。歌驪駒之詩旣闋某前致辭曰。不佞宦六載。無論其它卽吾郢人。繇朝眾揚歷四方者凡幾。重者領方嶽。次不失二千石。不佞猶然咄咄飽侏儒囊粟。得無有揶揄我者耶。諸大夫粲然而笑。用馨亦大噱遂登車去。

非苟而已便是所以爲內外官者策之良至。

○髙光祿壽序

余所善歙人吳生惟用。別去二十餘年。索我南新市中。問其二十年安在。曰金陵廣陵間。問所遊。曰南陵髙君最善今年七十矣。請以子一言壽。問髙君何狀。曰髙君家累巨萬。嘗入貲爲光祿官屬。竟不就。而廣陵江淮間一都會。其居處。百廛九市。重圍邃闥。崇臺累榭繡栭鏤檻云梁藻梲寒暄燥濕無適不宜非深山大澤穴�野處之寂也其服食則復陶狐白方空黃潤。列鼎八珍。九釀五齊貨貴難得物重先時非艸衣木食金丹辟穀之素也其宴遊則文軒靑翰。隱囊步障諸所需用不移具足密戚勝引陟巘泳川百戲並陳絲竹代奏嬌童艷女回眸百萬一笑千金歌往舞來俾夜�晝非熊經鳥伸噓呴呼吸之勤也行年七十。丹顏素髮。聰明有加於昔髙門縣簿無不走也謔浪笑傲揖讓周旋無不洽也是則髙君已矣余聞而異之夫髙君之趣行。與養生家言甚背馳。而何樂且壽�是。昔者鄭簡公謂子產曰。飲酒之不樂。鐘鼓之不鳴。寡人之任也。國家之不又朝廷之不治與諸侯交不得志。子之任也子無入寡人之樂寡人無入子之朝自是已來子產治鄭。城門不閉。國無盜賊。道無餓人。孔子曰。若鄭簡公之好樂抱鐘而朝可也遊鳬問於雄黃曰。今逐疫出魅。擊鼓呼噪。何也。雄黃曰。黔首多疾。黃帝氏立巫咸使黔首沐浴齋弁以通九竅鳴鼓振鐸以動其心勞形趨�以發陰陽之气飲酒茹蔥以通五臟故擊鼓呼噪逐疫出魅黔首不知而眞以爲魅祟也仲尼問於太史大弢。伯常騫稀韋曰衛靈公飲酒湛樂。不聽國家之政。田獵畢弋。不應諸侯之際。其所以爲靈公何耶。大弢曰是因是也伯常騫曰。靈公有妻三人。同濫而俗。史鰍奉禦而進。所搏幣而扶翼。其慢若彼之甚也。見賢人若此其肅也。是其所以爲靈公也。狶韋曰。靈公卜沙丘而吉得石。洗而祝之有銘曰靈公夫靈公之爲靈也久矣之二人何足以識之。夫髙君者豈不以人物利害相攖委蛇而同其波交食乎天交樂乎地得衛生之經若鄭簡之爲樂者乎抑受命於地松爲獨也天固前定之若衛靈公之爲名者乎生之述髙君無乃觀逐疫出魅者耶幸爲我如廣陵。觴髙君而叩之。其何途之從。尙有以語哉。

分明畫一膏梁子。卻爲他宛轉生出奇論。以解其紏。中間所以壽之不在焉。可云善作。

亦可入滑稽傳。

○汪太學壽序

汪太學二如。蓋永叔從叔父也。而有總角之好。八月六日。春秋五十。永叔過余。徵言爲壽。問太學何如人。曰叔父居恆慕古賢豪長者。屬小子書之四壁。朝夕誦說鄕往之今日之事於古人有合者否余曰有。試舉所聞。而子自擇焉。三代時。衛大夫蘧伯玉行年五十而知四十九年之非晉卻縠行年五十惇詩書。說禮樂。守學彌篤。趙荀卿年五十始來遊學於齊。推儒墨道徳之行事。興壞序列。著數萬言。三爲齊祭酒焉。其下漢朱買臣。家貧好讀書。五十始爲會稽守。楊震明經博覽五十始仕孔融年五十而愛彌衡才。爲忘年交。晉孔愉五十封侯。侯印龜左顧。蓋放白龜之報。而後有趙耽以牛與李玄度葬母。夜行遇老母。遺金一餅。曰五十後富貴無忘也。唐髙適五十始畱意詩什。以才气自雄。立讜慷慨重然諾。專務賑人之急。年五十不求仕進。而以平賊功拜禦史。適至封渤海侯。此於君家叔父奚若。永叔曰。叔父好義而博施也。如愉如耽如讜。其省身寬過也。如伯玉。其以儒術緣飾也。如縠。其五子一孫。悉聯師儒以教之。學詩學禮。如卿如震。其不賢知先人而折行輩。與小子甚歡無間。室家若琴瑟靜好。則較買臣融適過之遠矣。小子往爲叔父書於壁者。漫不省記其姓氏。以先生今所臚列。叔父何襄焉叔父不言而躬行。正惟小子不能學也。夫諸君子。大者公侯。次者卿大夫守相禦史。皆表見於世。而叔父獨以逢掖之士。巖居川觀。不噉名。不希人爵。諸君子由五十以前。積功累善。由五十以後。受享亦多。恆久不已。且施及其子孫。叔父行無轍迹。言無瑕疵。任天之便。不習而無不利其於古人蓋亦偶合默成耳是爲玄徳。以祈天永命。當軼諸君子而上之。不佞曰。子言誠辧。然有盡也。諸君子年千世百而姓氏奕奕竹素間壽莫久於是子之叔父。比徳諸君子。他日有髙其義。而書之壁。誦說鄕往之。則爾叔父之壽𨿽與金石不朽江河同流可也永叔曰。命之矣。叔父拜先王之寵光無斁。

博於徵事。可奪五花之簞

○董節婦壽敍

不佞之叔弟。蓋受室吳氏云。吳家邑西北。斗絕萬山中。其人椎少文。而裒然者爲茂才天授。茂才父宗學冠從外傳受書。能彊記。生茂才八月。卒於時母董孺人。年二十有一耳。慟欲絕。已自念曰吾以死從死者則誰與生生者以吾死而死生者則重死死者吾其以心許死者而以身撫生者吾身終死者之身也日夜𦇤而抱哺茂才淚集於乳而俱飲之娣姒姑妐。見者人人爲流涕。而茂才稍長。出笥中書授之。是而父手澤也。孺子必成誦吾試聽之。茂才長跽謝。謹受教。孺人乃始問家人產。首不重珥衣不曳地辧色而起諸臧獲以次受署至莫告成家具繇此日羨。茂才得專精於學而居恆自傷生不識父何狀母也而更父我所以將母萬方必得其歡今年腦之九日。孺人年六十矣。內外宗。介絕叔弟而徵不佞辭爲壽。其所以徵詞。第以孺人之爲母六十年如此其享也不知孺人之爲嫠四十年若彼其卹也往不佞視學�中。日檄所可謹察婦女貞烈者。以名聞顧事不盡實而得聞於上必其有彊近之親或名都大邑眾所耳而目之者也未有得之深山窮谷者也孺人居深山窮谷。非聞家華冑。素講於女史姆訓。忍萬死以殉一杯之土。而存六尺之孤豈以聲音笑貌僞爲要譽於鄕黨鄰里哉國家明章婦順。如孺人者。例得旌門加綽楔焉。而孺人名不出捆閾。向微茂才爲子。叔弟爲館甥卽行年六十猶之匹夫之爲諒也雉經於溝瀆而莫之知也士巖居川觀與木石麋鹿伍君子猶采其行事目之逸民傳之髙士女有士行其難倍蓗男子獨柰何以微逖見遺不佞爲書其槪令采風載筆者有取徵焉孺人之壽在名不在年自今伊始不佞莫能窮其算矣

烈與節有辧。烈易守難。而與涉境艱危者更有辧。若此之節。可云節矣。

◆引◆

漁父辭引

○漁父辭引

郝公琰工詩而貧。操舴艋遊江湖間十年與漁父狎。爲漁父詞示余。其於家。則張融陵處無屋舟居無水其於魚。則王弘之釣亦不得得亦不賣其於興寄。則張吉和煙波釣徒陸龜蒙江湖散人詞之聲音調格相出入矣余家三澨水畔漁釣故其本業爲世餌所中三仕三已今老病免靑篛綠蓑返其初服將從江上丈人遊顧不如公琰習於水也請爲先導而余擊榜鼓枻和之

疏野有致。

◆題詞◆

張髯詩艸題辭

綠天小品題詞

林和靖詩題辭

張仲駿制義題辭

憨話題辭

戴瞻侯題辭

○張髯詩艸題辭

澄江繆太質者。余識之郝仲輿所。其人有顧虎頭之癡。米南宮之顚。不可一世。而獨與裏中張髯韞之善。攜以造余曰使君�中那得無此客。旣見接談。與太質艸木臭味也已出一編詩。則沈千秋尹孔昭兩君皆爲之序。亟稱張髯張髯云。余因語韞之子詩亦如子髯離離若綠坡竹者其疏豁挺勁也鬱鬱若春田苖者其密致敷榮也本自骨中者其獨造不襲人口吻也如戟如虯如蝟毛磔者其發揚軒舉也用弱而調因風披靡者其衝澹超逸也布置勝人者其格律齊一也黝若玄圭者其色澤朗闊也惜哉生不逢時爲宋於思【宋華元多髯人譏之日於思於思棄甲復來思】爲楚長鬣爲謝瞻殊毛爲劉瑜方正爲參軍喜怒府公【郗超爲桓溫參軍當時稱髯參軍短王薄令公喜令公怒】而第以吟安一字之故時撚斷數莖哉𨿽然三國時魏有鄴下黃【曹操子璋須黃稱黃須兒】吳有會稽紫蜀有漢壽絕倫出羣。其成敗異轍。而英雄自有所屬髯復何可槪人哉美子詩。亦如美子髯足矣。不然髯如臨淄屠商。市之男女未有敬之者也且夫太質若傳說李庶假貌可相易子豈惜此而其文藻著見。名踞子上何也。攀龍將虎爲富貴容僅可駭俗目耳兩人俯而掩口。因題其語於詩艸之端。

前則髯圖。後爲鬼薄。眞博洽君子。

○綠天小品題詞

王氏故多酒人酒正使人自遠光祿之言也酒正自引人著勝地衛軍之言也三日不飲使人形神不親佛大之言名士不須奇才得無事痛飲酒熟讀離騷便可稱名士孝伯之言也唐無功所著醉鄕記。五斗先生傳。及他詩歌率可傳。婁東王時馭自號酒懶好酒不減五君其詩文所謂綠天館小品者淸言秀句多人外之賞起五君九原。揮塵酬酢定入世說言語文學任誕三則中其妹偦潘藻生爲梓行之。以示余。余惟五君皆有官聀。而時馭相國從弟。布衣蚤死卽無功傳唐書隱逸當遜一籌是又烏衣衣馬糞佳子弟之所罕有也

王氏佳子弟不止此。而王氏酒徒則已盡於此。

○林和靖詩題辭

王弇州先生評詠梅詩。林和靖暗香疏影。非所賞。余友汪仲淹謂其隱節不如卿臯羽。而郭索鉤輈語更俗。此兩詩獨見稱於宋人詩詩可知己淩初成得和靖全詩示余。爲之續句若夕寒山翠重秋淨鴈行髙靑山連石埭。春水入柴扉寒煙宿墟落淸月上林塘樹叢歸夕鳥湖景浸寒城靜鐘浮野水深寺隔春城水風淸晚釣花日重春眠破林霜後月孤寺水邊山野煙含樹色春浪壘河稜林深喜見寺岸靜惜移舟山空門自掩。晝永枕頻移。鶴閒臨水久。蜂懶采花疏。春滿吳山樹。人登汴水船。春江片席遠松月一房空云噴石花生劍璧雨髙犬松子落琴牀鵾鵤懶擊三千水。龍虎閒封六一泥。新題對雨分簫寺。舊夢經秋說杜陵拂水遠天孤榜晚夾村微雨一犂春水連芳艸江南地。驛隔寒梅隴上春新澑迸涼侵靜語晚云浮酒上殘書春色半歸湖岸柳。人家多上郭門船波涵洲渚初收潦露浥蒹葭未作霜橋邊野水通漁路。籬外靑山見寺鄰橋橫水木已秋色寺傍雲峯更晚晴煙含綠樹人家遠雨濕春風燕子低此皆五七言律。聯句佳者𨿽其景易窮其才未超而就一時意象得之故已不減唐調其它體若起結佳句。未盡收也。宋人於律詩何以捨此取彼。後人又有不讀唐後書之禁未觀其全遂致紛紜試掩姓名虛心玩之卽不足擬孟襄陽其於郊寒鳥瘦似不多讓眞宗時嘗召魏野。腸和靖粟帛。野有辭召表。和靖未見謝賜有表否。而絕筆有茂陵他日求遺稿。猶喜曾無封禪書之句。或謂眞宗溺信天書。恐遺譏林下。識者故爲賜予。良冀有一言之贊。兩人終不言及則和靖品誠未可輕議別著省心錄。朱紫陽疑是後人僞爲。以其生平吟詠著述。多不存艸。非曰錄之無當也。接輿老菜鹿門之徒。尙與妻子偕隱而和靖不娶無子。取法唐陽城獨此一端非中庸耳初成大爲孤山吐气鄕裏後生表章先進厚道當如此矣

所見不及所聞。不妨爲魏公藏拙。所收不及所遺。亦須爲林公楊美。一經拈出。覺孤山處士何難並駕襄陽。

○張仲駿制義題辭

國家以經義取士。理最正。法最善而士之遇合自關命數余嘗取唐人詩譬之。其得之者則賤日豈殊眾貴來方悟稀也其失之者則承恩不在貌教妾若爲容也嶺南張仲駿孝廉所爲經義。炳然可觀而不第於南宮。僅除吳興別駕。別駕與太守二千石爲僚而委任權力不逮丞與理匪直衡文者不知言彼詮吏者亦不知人矣知言知人自是一道得則俱得失則俱失又何怪焉。余復以唐人詩弁其經義之首文章千古事得失寸心知蓋仲駿復能詩云。

衙官李杜。奴隸錢劉。

○憨話題辭

章晦叔書其所自得。與古人遺言會心者。爲一編。名曰憨話。余讀之爽然此吾家柱下史指也其言若村若濁若昏若遺若昧若辱若偸若汽若缺若屈若拙若訥大似不肖悶悶頑且鄙不一而足皆憨法也豈惟老氏。虞舜野人。尼父無知顏愚曾魯非憨而何惟其能憨是以不憨晦叔落落穆穆不可得親疏不可得貴賤不可得利害其人憨。故其話憨耳。髙以下爲基。侯王自稱孤寡不谷。晦叔布衣非憨而何稱夫憨者眼如耳。耳如鼻。鼻如口一以已爲牛一以已爲馬呼牛呼馬何所不應晦叔而眞憨也余且呼爲章憨必承響而應矣奚論話哉

爲憨轉注。而憨且足重矣。

○戴瞻侯題辭

孟少孤曰。億兆之人無官者十居其九豈皆髙士哉今之所謂髙士者皆名山人而山人多以詩自髙要以冀薦紳唇齒爲糊口計詩亦不名合作此其風莫盛於江右。而吾楚頃多有之。惟監利戴瞻侯不然。瞻侯家自溫給雅好遊其遊不向人借資雅稱詩其詩不襲人余唾一洗山人習气。庶幾髙士之風。稽叔夜有言足者不須外不足者無外之不須也無不須故無往而不乏無所須故無適而不足瞻侯遊廣陵得二姬。亭幹範少伯扁舟所載。士大夫以爲奇。歌詠其事。或謂此伐性之斧。將不免長卿消渴。而瞻侯神明意用。曾不怠沮。賈其餘勇。稱詩日有逸趣彼其之子如涸魚附泣車轍饑烏噪野田以觀瞻侯。則帝之懸解。與屬疏之拘也。豈非足不足之明驗歟瞻侯爲山人詩人吐气爲楚人生色矣

只一無求便日在山人中勝山人多多許不然節一賡和有不能舒其性靈無嫌酷掃

●翠娛閣評選李本寧先生小品卷之二

錢塘陸雲龍雨侯選

京山利瓦伊禎本寧著

仁和陶良棟贊皇評

記

傳

箴

銘

贊

疏

題跋

墓志銘

祭文

◆記◆

鴈塔題名記

善息處記

○鴈塔題名記

季秋之九日。余舉士六十五人者。醵金爲會於鴈塔。已乃砦石書其名。以志不朽。而請余記其事。維時藩臬諸大夫咸在。謂余與諸士有一日之雅也。復相與從臾其請。余不獲辭。用申告子諸士。曰士非無榮名之患。而無令名之難。君子含光醇徳。爲世作程。展采錯事。必有殊尢絕迹。紀於太常。考於鍾鼎。載於國史。裏歌戶誦。榮問休暢而莫之遏佚。此之謂令名始爲氓隸無可指數。遊於庠稱博士弟子矣。舉於鄕。登賢能之書矣。仕於朝。通金閩之藉矣。其最尊膴者。途人田父夥頤駭嘆而謹事之此之謂榮名兩者其名同其所以爲名異也古有躬布衣之行聲施到今而身都將相者無述焉彼其初穹階顯號亦足以歆艷一時人之耳目今至不得與匹夫之姓字同日而談必有故矣余不暇泛引。卽唐之盛時。士題名此地者不勝枚舉。僕碑斷碣百不存其一二安所得名乎卽曲江故稱巨浸業已塞爲平壤耕者牧者嬉遊其間蓋陵谷滄桑之變大地且無定名而何怪乎人之名潭晦不盡傳也仲尼疾沒世而名不稱。說者遂謂三代以降。惟恐無好名之士乃其所以爲名在彼不在此矣故榮名者外至之物而細人之所貴也令名者實徳之符而君子之所務也語曰名與身孰親。達人傑士至以其令名譬諸蟻之附膻。欲去而逃之則榮名又何足道乎夫士行修而名不彰有司之過也名譽著聞而實不副士之恥也余不佞旣以錄諸士。策名有日矣。諸士欲自爲名。尙擇於斯二者諸大夫皆曰然。因以其言授匠氏。俾勒石之上方。

就名字立言。委蜿以引之趨避。詳到中亦復嚴毅。

○善息處記

郢揚君。爲陪京北城門候以廉平稱。而其長黔李公。淸節彌厲。君邸湫溢。旣損月俸繕新之。右有池望鐘山倒影如芙蓉在鏡中擬構一椽收其勝力不給也大司空丁公聞而善之助之經費爲方丈室。公餘於此棲遲偃仰。客過從者可容二席所爲供山色水光外無長物久或具蔬茗濁醪相勞而已。而榜其楣曰善息。昔者養由基射楊葉。百發百中。人皆曰善。有一人曰可教矣。由基怒。曰子必能教我。曰非能教子支左屈右也。夫百步中穿楊而不善息。少焉气怠力竭。弓撥矢鉤。一發不中。百發盡息。此楚事君爲楚人而其官爲兵馬射固兵馬所重命名誠善然其事止遊藝藝成而下。與徳成而上有間。余以爲論息之善。莫善於易。易之隨曰澤中有雷。君子以鄕晦入宴息物之震動者無如雷而深沈者無如澤卦下震上兌而兌正秋雷始收聲象在澤中此亦雷之隨時息也天地之气不翕聚則不發散而況於人乎息之義有二。一曰止日入而息是也。一曰生。日夜之所息是也消息盈虛本自常理物極則反玫至則危尺蠖之屈以求伸。龍蛇之蟄以存神。精義入神以致用。利用安身以崇徳君子之息如是豈夫晝不居內。夜不居外。抑之旁而眠。日至禺中而猶髙臥之謂耶安靜無爲神不勞而形不役耳惟其有息是以無息其息也爲天心之復而空洞一無所有其無息也若天行之健而森羅無物不有自非然者機心機事並作司是非若省括守勝負若詛盟殺機若秋冬厭若緘溺若不可使復與物相刃相靡行盡如馳而莫之止不亦悲哉。君職居輦轂下。聚五方民奇袤姦宄。�集蝟奮。而諸司得以權力臨制者。且數十。訟獄迫捕之繁。奔走逢畱之苦。緩急低卭。情形瞬息萬端。儔侶多蟻附膻。鴟嚇腐。最易使人喪其所守。荼然疲役。而莫知所歸卽息焉遊焉見謂暇豫其迹也非衷也其暫也非恆也誠於鄕晦宴息時無若晝爲僕虜。夜爲人君。斯善矣。易教潔淨精微。終身由之不盡。寧獨仕宦如君輩。所當觀象玩辭。觀變�占也。君曰善哉言乎。勒之璧。以詔來者。

息更有心息。形息形息而心不息爲害滋大个中已該息之義。

◆傳◆

西市愚人小傳

丘節孝家傳

○西市愚人小傳

西市愚人者。余宗人長春所自署也。家於市之西。人因號之西愚。愚人裏有田連阡陌。而爲租挈所苦。胥吏責進。雞犬騷�遂不敢名一畆田而課其婦與女奴織。所以養父母供祭祀賓客。周鄕黨鄰里靡不取給焉大宗祠有酬金。宗子歲簡宗人息之愚人當受事則舉而實之缶藏之地下至期出其家所奇羨爲子錢入之宗子不失黍絫不爽須臾宗人竊笑之愚人行之自如也嘗賈楚。同舟者病卒。愚人爲。布被斂之。爲彗載之。歸其橐中一櫛一簪必籍記之華冠敝履無所遺失舟人竊笑之愚人行之自如也其賈不二價。不遂時貴賤。賴天幸不乏賈人竊笑之愚人行之自如也事親下气柔聲。卽譙訶亦承以歡色兄弟白首無間言。如弟適羅球。無何球行賈久而不歸愚人衣食之終其身卒爲節婦載羅文恭公傳中。愚人老授政二子。伯爲儒。仲爲賈。儒以徳表正其鄕。賈以財振人之不贍事多咨愚人愚人無可無否仰視而已里人到今以爲口寔焉。舊史氏曰古有兩愚公。其一見列子。其一見劉中壘說苑以爲寓言耳今以吾宗人徵之宇宙大矣何所不有邴原不云乎。人各有志。君謂僕以鄭爲東家丘則君以僕爲西家之愚耶夫愚人者東家丘所謂其愚不可及者也

好个太古之民。人盡如是。世大治矣。

描寫處筆舌皆工

○丘節孝家傳

丘節孝者。臨川石池季氏女也十六而適丘贈公禦秀。一歲舉子毛伯。贈公故以儒生行賈。什九在外其趨利如布帛之有幅焉無多餘之贏邑邑不自得。歸而病。六日卒。語節孝。兒幸長業儒母若我空自苦節孝泣受命。哭踴慟絕。嘔血斗許。不內勺飲者五日。舅姑慰勞之。責以大義若必死從夫所以自爲善矣置吾八十兩老人與六歲孤何地獨不念其夫訣時屬意者耶節孝寤而起。日食粥一甌首如飛蓬臥靈牀頭三年不脫衰五年不知肉味曰吾不能效男子廬墓姑以此告哀耳營葬贈公。橐垂若洗。諸索責者沓至。家人憤言嫠救死不贍操我無已蹙乎節孝不可良人生平不侵然諾吾實負責使良人負不韙名所不忍也盡以其遺產償之。會歲戊巳大饑。日勤機杼纂組。市梁粟春揉精鑿以食姑舅。而身不厭糠核。姑死。送終之事典衣以克易而當禮舅病經年百方醫療數焚香祝天曰贏者嫠也。兒齒長矣。請早就死以代。舅忽�僕小選甫蘇。若有拯之者。舅病尋差。舅不滿百者才五年。每語人。獨子早死。天幸以吾兒婦爲吾子必有以爲吾兩人報吾婦者意在吾孫乎而節孝鞠毛伯。拊畜長育。顧復出入。腹之備極辛楚毛伯少卽頴秀。善屬文。爲擇賢師友𨿽百里而遠執贄贈問必腆聞有嘉客滌器刑牲享以好饌竟日夕而瓶不罄罍不恥君子比徳於陶士行之母云毛伯偕計吏。重違節孝節孝不善也老婦有婦可無尸饔。有孫可供笑色無所事兒兒寧須乳耶吾自少至老足不出閾今送兒外以明有事四方之義從是徼一命。委身公家苶以老婦爲念毛伯長跽而請。大人復何言曰吾無遺行以辱子子亦無遺行以自辱而已矣其年病。聞毛伯舉進士。呼其婦與孫前老婦下報舅姑若良人庶幾無憾遂卒。毛伯以母節孝聞於朝。其鄕數百千人上書當路白狀。方伯議旌門。報可毛伯名兆麟。今爲行人。服膺母訓。有終身之慕焉舊史氏曰詩錄共姜。春秋�叔姬然皆無子�向列女傳。有殉夫者。有訓子者又不必於尊章備養生送死之禮以余觀丘節孝蓋古人所無何論叔季哉

敍致節孝。言簡而思深。節孝疑猶在也。

◆箴◆

緯文館

經武堂

○緯文館

緯文經武箴【有序】

杜日章元戎。構緯文館。經武堂。蓋余所命名也。旣成。屬余題詠。時正讀易。取其語義似者綴以貽之文武道大。易學精微。談何容易。然百慮一致。𨿽不中不遠矣。

幹。見龍在田。天下文明。君子學以聚之。問以辯之。寬以居之。仁以行之坤黃裳元吉。文在申也屯君子以經綸。小畜。君子以懿文徳。同人。文明以健。中正而應。大有。剛健而文明賁文明以止。大畜。君子以多識前言往行。以畜其徳坎君子以常徳行習教事晉君子以自昭明徳。家人。君子以言有物而行有恆革上六。君子豹變。其文蔚也兌君子以朋友講習。系辭曰。富有謂大業。日新之謂盛徳。夫如是。然後名爲緯文。

右緯文

○經武堂

蒙。上九利用禦寇。上下順也師剛中而應。行險而順。以此毒天下。而民說之。初六。師出以律。九二。在師中吉。六五。長子帥師同人。九五大師克相遇。大有。君子以遏惡揚善。謙。六五。利用侵伐。無不利。上六。利用行師。徵邑國。損。君子以懲忿窒欲。萃。君子以除戎器。戒不虞。旣濟。君子以思患而豫防之。未濟。九四。震用伐鬼方。三年。有賞於國。系辭曰。古之聰明睿知。神武而不殺者。夫如是。然後名爲經武。

右經武

原來數年硬用經語。卻是先生作俑。𨿽然五經豈是鴆毒窺其源而善用之則經卽我也。寧是今之書郵不辯而妄投之

◆銘◆

妙啟齋銘

硯銘

○妙啟齋銘

治天事人道莫如嗇少私寡欲是以聖人被褐懷玉。是以聖人爲腹不爲目。是以早服致虛。極守靜篤質眞若汽太白若辱猶兮若畏四鄰。矌兮其若谷。澹兮其若海。惇兮其若朴。萬物並作。吾以觀其復。其猶橐鑰乎。虛而不屈。動而愈出。是謂深根固抵。長生久視之道。故知足之足常足。【右集老】

又

無勞汝形。無搖汝精無使汝思慮營營無以故滅命。無以得殉名。緣督以爲經。得其環中以隨成修胸中之誠以慮天地之情胸中則正正則靜靜則明彷徨乎憑閎天地。爲合一喙鳴。肌膚若冰雪。綽約若處子。官知止而神欲行。風與日相與守。何而何以爲未始其攖。可以保身。可以盡年。乃可以長生。【右集莊】

王良之禦驅駕惟命。歐治之冶。金鐵悉鎔。

○硯銘

圜之其象幹也靜之其體坤也注之甚藏坎也用之其文離也此之謂易之道也

要言不煩。義無不括。

◆贊◆

陳司空象贊

胡汝濟象贊

張孟孺象贊

丁南羽象贊

劉明府象贊

吳長公象贊

○陳司空象贊

其神雋朗而澄凝其骨就挺而秀淸。其气果壯而和平。其度廓弘而深沈。其貌整栗而雅馴。廉不傷物。善不近名丈夫而處女操大人而赤子心謀王斷國。修已安民。文爲威鳳。仁爲祥麟直爲神羊。化爲搏鵾。鴻羽可儀。龍徳可行立於朝社稷臣祭於社鄕先生五福所不足者富所有餘者多賢子孫國無老成。象則典刑。舊史作贊。以副汗靑。

微言泠語。揚詡至矣。

○胡汝濟象贊

其摽格挺勁峩眉之卑九州島也其蘊蓄深長二江之帶雙流也其意气軒舉三峽灩澦之奇也其韻宇溫文濯錦浣花之秀也其精神沈定靑羊玉局之仙也遠而望之。不知誰氏之子。迫而觀之。安居湖汝濟甫也。

體格亦韻。

○張孟孺象贊

貌不勝衣。志則雄飛口恆啼饑醉鄕是依無韎韋。無金緋。無揚徽。無策肥竹下有扉蘆中有碕入山有薇牧犢有妃情內者孔微。音大者聲稀去不欷歔來不伺睎崇不畿福不祈可隨可違任譽任非貴知我希捋百氏兮芳菲操一家兮杼機云漢兮手揮朝陽兮發晞文采兮翟翚朗潤兮珠璣飄揚兮龍旗。激昻兮虎威。長而頤。咸其脽。念張孟孺。誰與歸。

可諷可歌。

○丁南羽象贊

嶷然如山曠然如谷。汨然如孩。溫然如玉萬象生身千秋貯腹詩賦圖書金石縑竹咄爾乾坤大布衣人所應有事皆足

應是一博學人。

○吳長公象贊

吾與君無素不識何如人而君之友爲言侰惇詩悅禮。容貌恂恂。聚百順以奉二親。施及九族四鄰。儉而中節富而能仁病且革。授二侄各千金。受業成均其子似谷號爲雅馴。信如是吾且擬君子先民君子之倫

惜墨如金不輕貸。

○劉明府象贊

其須眉疏秀如其襟度爽豁也其眸子了然如其明哲旁燭也其權凖隆起如其風格髙岸也其質幹淸臞如其操修介約也其容色愉惋如其衷悃慈惠也其膚理密微如其意思祥序也浻酌之雅曰。豈弟君子。民之父母。蓼蕭之雅曰。樂只君子。保艾而後宜其仕輿誦沒有象賢也

與胡汝濟格同。胡贊擬以山川。此則就象而擬之。緣外以達其中。

◆疏◆

修天竺寺疏

○修天竺寺疏

杭州天竺寺。地接臥龍。嶺摽靈鷲。晉慧理肇開勝迹。隋眞觀崇媾精藍。三天竺山勢飛來攬擷江湖秀色九里松風聲吹向宣揚滄海濤音殿髙百尺琉璃詹楹棲日臺甃幾重碧玉香火蒸云歲歲年年。風風雨雨。鼠將竄瓦鴿已巢旛繡柱雕梁蒙綠蘚淄塵之涴銖衣寶座腿金精珠澤之光王孫士女失具瞻。長者宰官難坐視。何必捨王珣之宅。但須斷白傳之暈願他心卽是我心破慳入道看佛面亦看僧面隨意結緣散有限財爲無量福修今世果作後生因繚繞紺園東寺竹連西寺竹嵯峩琳宇上方鍾和下方鍾皈依丈六身�守財虜人阿鼻獄超脫大千界同散花女升兜率天

惟富人善慳。女人樂施一网收入

◆題跋◆

題杭景圖

題劉翁壽詩

朱修能詩跋

書蕭元戒女樂圖

半石齋詩跋

○題杭景圖

杭郡湖山自勝。南宋遷都。所建置等於中原。甲子江左。大明爲天下首藩。聲明文物日益繁茂。若武林舊事。西湖遊覽志。見者色飛。冀幸寓目。孟民部搉關之暇。吟眺殆徧。念其尊人八十有四。不能輦以來。而繪圖歸奏之。比子宗炳畫壁。以奉尊人臥遊亦養志之一端也夫杭人仰機利而食力田者鮮𨿽廛市百貨之湊然人以負載出以舟楫無積藏奇羨嘉靖來中倭患。頃者三奄以織造采礦榷稅至而。姦人爲之爪牙。掊克萬端。率以髙貲市田宅至於日用飲食。無不翔貴物力愈詘巧僞愈滋軍民兩變之後蚩蚩易與爲亂航海市夷。漏言國情。島寇烽警時至。民部披圖蓋有無已大卹。聀思其憂之指焉非直爲觀美也

昔胡贊皇有聯句於湖心亭云。四壁笙歌。尙有窮民悲夜月六橋花柳。全無隙地種桑麻。人謂向熱鬧場中作冷語噫能作是冷語杭可以不疲於此文亦云

○題劉翁壽詩

劉翁鐘鼎家聲。箕裘世學心燈夜炳爛花萼於韓檠意蕋晨飄錯繡紋於江筆【江淹夢筆生花】數奇猿臂懷郁雉噫厥有窐衡於焉邁軸。謝幼輿之丘壑。寫照傳神。仲長統之園林。賦詩樂志。討論芝桂。尋訪薜蘿溪宛轉以通橋鸚鵡波常泛綠樓葳蕤而閉鎖鷓鴣袖可窺班蒓菜秋風盤羞鱸美桃花春水网舉鱖肥權泥互物咸登茷葦嘉蔬自挺逍遙汗漫機欲忘鷗上下沿回船如騎馬或鳴榔而賡欵乃抑擊壤而效康衢付萬象於沈冥。命八禽以遊戲。況復門標鳳穴。巷號烏衣。含經味道者比肩鼓篋采芹者踵武婆娑蔗境容與蘭階柱靈壽【杖名】以等�醉屠蘇之婪尾【婪尾春酒名】歲禳畏壘。夢入華胥。日須在房。斗杓建戍。是月也。翁花甲周而載始。若光煥其如新辟邪囊柏景之萸餐英把陶潛之菊九畹蕙蘭競秀四方弧矢重懸鴈序來賓蟹螫供客坐盈北海頌擬南山泛大白以介齡藉流黃而侑食時則有朱君兄弟。交深管鮑婚睦潘楊。旅進承筐惟循故事。升歌加爵。無取陳言屬野史以修�類卮人之代祀庶幾燕喜。歺大道於三杯。自分�鳴。謝長城之五字。

艷而有骨。絕勝庾鮑。

○朱修能詩跋

龔壯作詩。托言應璩以諷李壽壽曰省詩知來意若今人所作乃賢哲之話言若古人所作則死鬼之常辭耳余謂此𨿽拒諫語實可以論詩今爲詩者仿古人調格摘古人字句殘膏余沫誠可取厭然而詩之匠以爲詩情景事理自古迄今故無二道惟才識之士擬議以成變化臭腐可爲神奇安能離去古人別造一壇字耶離去古人而自爲之譬之易四肢五官以爲人則妖孽而已矣蓋近日有自號作祖。以倡天下者私心非之不敢訟言。比得鄒彥吉先生序朱修能詩。雅與愚意合。修能選體法漢魏。律體法唐大歷以前古人成法得修能而益見其精修能韻致得古人而善用其言死鬼之常辭爲賢哲之話言彼恣心信腕偸取一時之名庸夫俗子豈不甚快而卒爲大雅罪人下喬木入幽谷。亦不善變者矣因識數語篇末。鄒先生珠玉在側。覺我形穢竊附同聲相應之誼焉。

觀風會爲挽回。不必反古。亦何必襲古。若打不出死鬼窠臼。只是鬼才善用其言四字。妙妙。故是今古詩訣。

○書蕭元戒女樂圖

晉史蘇曰。夫有男戎。亦有女戎。克男戎易。克女戎難古英雄豪傑殺人如麻千里不畱行而爲帷廧之愛所牽沈溺困頓不自振拔𨿽以師尙父鷹揚。必蒙袂而後戮妲已誠難之也蕭元戎季馨。討逆�。禦驕虜【蕭如燻鎭陜西平虜城敗虜卜石免滅哱承恩】威靈震疊乎王庭意其爲人猛鷙不可近今此圖。蓋少年時。嘗爲江南遊。吳娃越女蘭心蕙質翠翰眉蟬翼鬂束素腰橫波目嫣然一笑使陽城下蔡爲之迷惑而季馨能勝之所謂伐性之斧曾不傷其毫末豈有得於素女儀態軒皇所奉天老之教彭祖養性沖和於玉房祕訣耶抑鳩摩羅什吞鍼。大安和尙變聖。菩薩作狐僧嵬心若死灰革囊試之不動耶。孫武習戰。斬吳王寵姬爲隊長者二人。士卒可赴水火西破楚。北威齊晉。顯名諸侯。平原君斬笑躄者美人頭。遂得敢死士三千人。赴秦軍。秦軍卻三千里惟克女戎則男戎可迎刃而解季馨殆類是夫。夫以季馨風雲气少兒女情多固非卽日飲醇酒近婦人耗壯心保餘年未爲不知季馨亦未爲知季馨也

集事之富。如粉白黛綠嫣然盈前。

○半石齋詩跋

方子謙。攜其友生邵少文所爲詩。視不佞。旣卒業。還問子謙。是詩也而隸之半石齋者何。子謙曰。少文才而數奇。久浮沈諸生中。得半石而奇之立之齋前。行飯命酒。披帙鼓琴。朝夕臥起。曾不相離意興所會就石上研墨點筆沛然若或助之已擊石拊石而歌若爲答向者嘗與餘言夫不有煉而補天采而鑄器韞玉而輝支機而織詩當如其藻色有聲變於鐘鼓鳴於銅魚磬浮於泗演詩當如其音調有煮如糧。液如華。髓如飴。赤如脂炊如鼎煎如鹽。含之千日不食詩當如其趣味有五車載而不上。數十人合舉而不動詩當如其沈重有治劍而切玉。樹陣壘而江漲不移詩當如其勁利有坐而平。罷立而達窮詩當如其情實有履而登車。硥而成砥詩當如其平正有鞭而流血。欵而受書。破而得印刻而鯨吼。化而飛燕詩當如其變化奇異吾財得石之半吾寄適於石而爲詩亦財得詩之半少文言云爾。使君以爲奚若。不佞憮然曰。邵生何薄言半也。謝靈連謂殷仲文。讀書半袁豹。才�減班固。桓溫謂顧覬之。體中癡黠各半少文之癡半石也取桓之半贈之其以半石而得詩也取謝之半贈之亦足雄視一方矣

書悟於劍器。道悟於黃花。石何不可爲詩況。其徵石也博。其言半也趣。

◆墓志銘◆

儒士黃次公墓志銘

○儒士黃次公墓志銘

有介叔弟爲黃處士乞志墓者問其名治其字君平也其以例爲儒士則大宗伯屬也其卒萬曆甲寅六月某日。於淮揚客捨。其生嘉靖丁巳十有二月某日其年五十有八也其上世。晉元集以新安守家石嶺。再遷五城。三遷商山者桂也其五世祖士齊。其髙王父徳金。其曾王父永傑。其王父崖奎其父城世有隱徳也其配語溪程某女。繼瑤溪戴某女也。其子三人。國視國賓程出也國禮戴出也其婦禎同裏吳某女。賓汪於汪某女。繼臨溪吳某女。禮馮塘吳可畏女也。其女二人。瑤溪戴子瑕富程其婿也。其孫三人廷元廷贊禎出也。廷璋賓出也。其孫女四人。巳字者二。爲儀川程子賢子某。爲蟾溪程延溪子某。皆禎出也其事母旦莫省視先事而逢之有所欲得有所欲予承響而�之�不及也其葬王父獨以已資不煩諸昆季也有顏其始祖詞曰順徳者。久而圯剝爲新之不靳費也其姊適許氏而寡。矢不更醮不幸無後以貧死爲之棺斂而袝其夫之墓以成節也其於弟有無通共終身無纖微之間弟洛從遊至濟而病禱於神謀於醫晝忘食夕忘眠弟卒無恙若神爲之佑以旌友也其性泛愛人人有善喜而誦述之若已有之有不善疾首蹙額以告是義之所不敢出也其好施無論富有卽窶時赴義如渴橐恆垂也其幼爲儒不竟。而課其弟。與於。與弟之子予賓。爲郡諸生矣他弦誦纓緌相繼而興者未艾也其治見疾百方願以身代沒而狀之哽咽不勝情者洛也其持弟狀而涕泣以請曰我舅氏撫吾�猶子者沒世不敢忘外生曹元泰也是可銘矣銘曰生者而思死者無巳知爾非虛生矣死者而以生者不朽知爾非徒死矣魂莫不之魄返其鄕考石書銘竁中央。佑爾子孫世永昌。

脫胎醉翁亭而輸其自然。然亦可見文無定式。惟文人之善用。

◆祭文◆

祭信陵君

祭尹孝廉

祭費太公

祭郭憲副母

祭陳參政母

○祭信陵君

萬曆十有九年。春二月。郢人李某。物士方。慮材用。爲信陵君祠。其年九月十有五日告成。則又以意爲信陵君像配以侯贏朱亥饗以剛鬣柔毛。而代爲祝史之祀命曰夫聖王之制祭祀也。法施於民則祀之以死勤事則祀之。以勞定國則祀之。能禦大甾則祀之。能捍大患則祀之。君爲魏將。內輯和其民人。而外聯屬五大國必有法矣爲魏甾患者莫如秦力抗之使無東死而後已可謂勒勞矣𨿽然此已事也非大夫所以爲魏人祀君意也大夫聞之生而精爽不�者其死必爲明神君之神不與其人俱銷亡所禱於君有三事今大梁之都。爲王爲郡王爲將軍中尉。以及諸。無祿啫。數萬其於國稱肺腑親猶君之於魏也食租衣稅歲�二十萬不能爲國建標末之功民力大詘而甚者漁食�裏藏亡納姦舞三尺法其在大讉大訶之域頸斁皿捽抑而就刑者無歲無之國家稍開四民之業寬越彊之禁廓��之路矣君何以牖其衷有如君緩急可使者出其間爲國效一臂之力乎君嘗爲魏王言。秦有鄭地。得垣雍。決榮澤水灌大梁。大梁必亡君沒而秦果引河溝灌梁三月城壞王請降遂滅魏設君在秦卽灌梁必有以禦之自頃河益臯陸魏人苦堤繇不息踦跂畢行殆無虛日彼河伯陽侯馮夷之屬信有之乎有之神固相從遊也能殺其勢無魚吾民抑能使金堤千里永無崩潰民有息肩期乎夫魏東則丰沛。東南則蘄黃。豪桀渠魁所自起也南則荊襄古戰爭地也西則嵩盧之間。礦盜聚焉北則河朔山東。燕趙多大俠易與爲亂而魏居其中於今爲腹心重地大陸坦坦無險阻之固脫有一夫揭竿而呼百城自廢憂國之臣議宿重兵大梁以示榦彊弱枝備不虞徵調而兵殊縮朒不可用坐耗食耳君往所指麾而敵彊秦者其兵非魏人也耶何古今不相及也諸�之客進兵法。君皆名之。故世俗稱魏公子兵法其書安在將待其人爲圯上之傳與神有是類是馮者君其禡依之以作我士气與大夫由百世之下。等百世之前。微顯闡幽以君爲忠與才也而祠君此可爲知者道難以家戶曉也大夫日久爲魏策三事。莫知所措。徼福假靈於君陰相之明有徵則是祠也勿替引之矣酹酒與君約。豈大夫魏人是爲惟君血食是計君其與亭亥實重圖之

君以魏同气。爲魏重策魏患。練魏士以衛魏而今明獨非天潢。河獨不可治乎。士獨不可練乎。祀昔之功魏者。激今之治魏者也。

○祭尹孝廉

士束髮受經思以身爲國家效奔走無繇也旣舉於鄕用有地矣不幸而不能奉臨軒淸問又不幸而溘然若朝露以死沒沒無所聞於世豈不悲哉君往與余等九十人者歌鹿鳴而來也其意气皆翩翩自謂靑雲可立致曾木幾何而或仕或不仕或死驩愉悲戚之態紛然不可勝數孰謂君復賫志以沒也夫仕者向用於今未仕者待用於後剖圭襲紫連車結駟執社稷之役刋金石之勛而君獨以禪榜爲居以無常爲僯以何有爲鄕荊棘猿�蔓延號嘯於墓宮牲石之前凡我同儔見者聞者有不喟然長吁泫然流涕矣乎𨿽然天地者羣生之總寄而終始者萬物之大歸也卽九十人之眾未十年而化爲異物者已十之一過此以往余又安能知也彼所爲剖圭襲紫連車結駟固亦蜉遊之羽木槿之華而已是故陽文之於惇洽。倚頓之子黔婁百歲之後同滅共盡區區升沈顯晦之迹寧足較哉莊生不云乎。�壽於殤子。而彭祖爲天。君如聞斯言也九原之下其可怡然自適矣

繁華轉眼。何限悲涼。

○祭費太公

今所謂封君者。其人非閭巷田野。亦必由他途起家不敵其子之貴者也今所謂鄕舉者卽不能盡成進士朝謁選人而夕拜官卽不能大貴內則卿寺郎曹侍禦史外則嶽牧以下饒爲之固未有棄之終身不仕者也其父鄕舉。其子成進士父必仕仕不如子官始就封意若不欲因子以貴父子之間有競心矣子旣仕。得以貴貴其父父必欲貴自己出不卽就子封若薄封君不爲是臣懟主也兩者何當焉而舉世蹈之不知其非乃今獨見公公之舉於鄕也。先後凡七上春官。子國聘。以進士讀中祕書。爲給事中。會覃慶。公遂就封。而國聘又以忤當路。出僉觀察事。無何復抵謫籍矣國聘後日顯庸誠未艾今秩不過下大夫公力能自致而急於受子封子之能仕父教之忠子之能忠何必父仕此祈奚所以舉午也禮於君賜。有受無卻辭卑取尊庸有饜乎國聘以給事之年。受命於家無敢或後。得寵若驚。則正考父傴樓之指也君臣父子人莫大焉微公誰與明此者公爲徳於鄕月旦評甚善國聘儒雅風流。後進所宗裏中人又多君子必有能爲公不朽地者不佞獨舉君臣父子之義。可以備傳誄銘表之采矣。

掀翻人情。創以偉論。遂令太公獨髙千古。

○祭郭憲副母

嗚呼恭人年十九而有家二十一而稱未亡人又三年而以憲使君爲子七十有五歲而後沒不死於五十年之前恭人非愛死念死者無以死也死於五十年之後恭人非幸生知生者有以生也惟恭人得爲憲使君母乃能爲郭氏婦惟恭人不媿爲郭氏婦乃能爲憲使君母嗚呼。是五十年間。險阻艱難何所不嘗困心衡慮何所不至彼一旦喪失所天計劃無俚不勝痛悔怨恨則舉身而委之溝壑是寧可同日語哉立孤�死丈夫且有難易之辧矧於婦人嗚呼若恭人者可謂難矣不難死其夫難使其夫有子不難有子難使其子賢沒者不朽斷者復續此其難在人者也嗚呼子賢矣未必顯子顯矣未必賢賢且顯矣未必得�食其報此其難在天者也憲使君賢且顯嘗以恭人之節聞於朝爲樹綽褉。而表宅裏。更以憲使君屢課最。又屢奉天子之璽書。褒封恭人。嗚呼恭人所不亡於地下者。嗚呼恭人以人之所難備其身天亦以其所難而自效夫人之所難必自恭人始矣某等與憲使君同宦於秦。悲君之失恭人而幸恭人實藉手憲使君以嬉遊於九泉也

必有所主方不落悲挽之奪如是。是作文者。不爾一謄手耳。

○祭陳參政母【集楚詞】

有美一人兮蘭茞幽而獨芳芳與澤其雜揉兮又重之以修能內惟省以端操兮懷琬琰之英華竭忠誠以事君子兮情與貌其不變曰兩美其必洽兮夫人兮自有美子文質疏內兮貌揭揭以巍巍舉賢才而授能兮。旣遵道而得路。陟升皇之赫戲兮。君之門以九重。所作忠而言之兮。求正气之所由。欲少畱此靈瑣兮。翔杳冥兮以東行。回朕車俾都之日�水�流而����去根而不長願�不肖之軀而別離兮退將復修吾初眼因箒鳥而致辭兮蓀佯聾而不聞願承間而自察兮。忽謂之過言。曰勉遠遊而無孤疑兮徐弭節而髙厲。專惟君而無它兮出不久兮往不返鳥獸猶知懷徳兮嘗被君之渥洽豈余身之憚殃兮竊不敢忘初之厚徳。吾令帝閽開關兮。伏匿穴處。爰何云及年歲之未晏兮。尙欲布名乎天下�不羣以顚越兮。𨿽九死其猶�悔。余旣不��離別兮。爾何懷乎故宇。閨中旣�遠兮。豈惟���女。眇遠志之所及兮。世孰云而知之明以告君�兮。好夫人之慷慨。鳳皇旣受詒兮。肇錫余以嘉名佩繽紛其繁飾兮五色雜而炫耀老冉冉其將至兮余不忍爲此態也制芰荷以爲衣兮余忍而不能捨也食不偸而爲飽兮衣不苟而爲溫漢虛靜以恬愉兮年旣老而不衰言與行其可迹兮芳菲菲兮襲予皇天之不純命兮。限之以大故。載營魄而澄霞兮。溪久畱此故居。聞至貴而遂�兮。名聲著而日�孽子之號�兮�枯榻之冤����而���兮形��而�傷白日晼晼其將入兮薄寒之中人曾不知路之曲直兮又何以爲此伴也同音者相和兮因縞素而哭之重曰登白蘋兮騁望辛夷眉兮藥房奠桂酒兮椒漿乘龍兮轔轔孔蓋兮翠旌靈之來兮如雲展詩兮會舞聊逍遙兮容與長無絕兮終古

廣南翠裘。秀艷無痕。

傲古之難難在以我��也集古更難。以我用古也。�非能手����寸麻。先生固長於此技矣。翠娛閣評選十六名家小品

﹝明﹞陸雲龍編

●目錄

序

屠赤水先生小品

袁中郎先生小品

袁小修先生小品

李本寧先生小品

張侗初先生小品

湯若士先生小品

徐文長先生小品

鍾伯敬先生小品

王季重先生小品

虞徳園先生小品

黃貞父先生小品

文太靑先生小品

曹能始先生小品

董太史小品

陳明卿先生小品

陳眉公先生小品

●序

○皇明十六家小品序

天以文星爲人間文章海代靳其人於我明若有私焉惟靳之則寶者眾世多有則弗寶卽語之曰寶其文食字可仙煉字盡黃金平讓之夫星在天上思手摘之挹之光眉際開皎天謫焉�代人摘詎惟黼黻熙明蓋亦宣朗與天下文人相暎帶豈其無目而不之寶噫世之識取文星者有幾星非星弗遇也惟予社伯陸雨侯吾國間气靈文哲匠日需以掌絲綸與星精呼吸爲气毋固星謫者謫一星爲眾光府悉人間文章海咸待挹之爲明通路故凡歷雨侯所纂述若揭星示之明有目者共逞惟寶者眾握寶者愈貴而不多以示人閱盡當世乃約之十六家又約之小品天不靳予者人靳取之令寶其文者約焉知所歸蓋天予是星必托以星文煥天下大固光大小亦含弘隨於其中取一焉星采畢蘊也雨侯眞能識取天之文文天下者也集成問序於予夫雨侯業巳珠玉各綴其首何庸予言然予亦嘗取諸家臆論之或別有當雨侯�屠緯眞以多爲寶珠可彈雀璧可抵門甚之翡翠指環可換刺繡筆使妝眉者日乞螺子黛數升無不給也風流禪其可語趙州薝�乎天池爲他人作五色嫁衣媿以自媚𨿽英雄失手痕無笑啼激而壯則楚莊之怒昆陽城之戰也季重早雋靈明特加每設意若神珠空翠來自帝先崩興噏辟與五泄爭奇致宜乎漢晉風流歸之虞長孺僻奇險然管夷吾必握髙國以變齊武靈王必握公子成以變綺服牛蛇不得奪吾故宮在他人非黑風吹船入羅剎則取吳紫王徑寸珠白玉壺亦有陰气寓庸天假開人洵文之司命然非康成之經神何休之學海獻酬羣心曷能注不盈而酌不竭華於顏色如安期生灑墨石上成桃花別有仙艷大泌山人交以友盡天下爲量文以用盡古今爲量每一文出如太山北樹靑腰玉女三千人守之嘗有五色飛鳳寶光珠雀集其上石公思以漢幟易趙幟鬼夜哭弗顧也俾天下唐拾晉稪魏倚漢規者媿而卻走然孤行從違者半卽絜小修軻雪集應在從違間若夫神魄所依如吳道子畫鬼神觀裴將軍舞劍左旋右轉飛勢入云電光下矚斯畫成颯然風起伯敬矯公安規之淸亮以識扶力揚雄步長卿之蹤宋玉衍靈均之制造車合軌顧影依然楚國蘭芬其在君子病者曰鍾泒吾不解也閩文工藻火終日七襄繡虎公出書倉爲家珍人侈李都尉之鴛鴦君淩班婕妤之霜雪不作妝罷蛾眉低聲問婿之態太靑子力抉玄祕才識鴻巨一凝思神躍萬里气吐白練上衝字悉摩尼許中金偈不讀五千卷不許登堂共語湯若士無觸不靈舞艸按以歌聲鳴雞隨乎鼓節飛音瀏亮引商刻羽者歌舞從之當此道長夜如張雞林夜明簾皎若白日若思白侗初明鄕三先生或以衝停或以娟好或以淵宏玉局之選有才皆仙語味與色則玉饋酒美如肉澄淸如鏡雲液霞漿服之可以得道明卿猶道大目廣午夜無虛燈揭無盡之藏磨人鈍眼懸書通國天宇用開功非渺矣眉道人弘遊典墳寤歌林間名世歸之如騖道人泊如也文源直瀉銀潢不剪松江之水秋澄春碧鑑者光悅飲者情怡弘經濟於山林先生以之諸君子者析之各成一家言主伯文壇則共成一代言以表當代之色且一代兼古先數代之長天寧不私焉然宇宙之大文星之繁祗三吳得其六越得其三楚得其四若秦若閩若江以西各得其一豈天猶似靳抑取之者嗇也夫文星昭昭不私於雨侯何哉雨侯有獨契者蓋文章之妙同此心血未有不能結一世才士之心而能訂千秋之勝者也亦未有不能結一人獨知之契而能作競賞之緣者也亦未有不能懸當代之鑑而能超前哲之觀者也昔班固欲漢家文章爛然與三代同風古之君子加惠本國類有然者若夫小言之詎蘘五嶽不知有昆侖潤之以錦江繢水遂不知溟渤乎非也從來神通變化或藏藕孔或屯繭絲或陳甲仗紫石潭或伏風雷指爪壺公縮千里於咫尺孫夫人方帛之上盡列國山嶽河海城邑行軍之勢星文象數尺幅而河洛圖書具雨侯固繇水气測蛟遇洛神而識巫山香雨所見不綦大乎聞之治鐘鼓者大而短聲以疾雨侯其欲疾文天下乎予曾纂諸名家小品迨文娛奇賞文徵洎雨侯行笈次第行因罷纂不知十六家猶可單提更足與璧府爭明也予時病暑得此把玩入棲神之藪露懸脂滴握辟暑犀而藉招涼之艸雨侯其起我乎文星可摘其在予手

社弟何偉然題於白門客園之問西閣

○十六名家小品序

歲癸酉日在柳日輪如炬余方歌五憶而思濯淸冷之淵也雨侯氏手一編寄余曰此余竭數年心力乃今始得捃十六先生之珍奇靈雋而聚之簡編抉剔爬搔別具手眼爾必有以許我且余貧度未能行其鴻章大篇於世姑以其小品行余因得對十六先生之文蹲蹲拜舞而問之曰諸先生鍾川嶽之靈灝冠冕人文全集行有篋而藏之者有力不能致者有茫昧不能識其義者今有人焉丹黃而黼黻之句櫛而字嚼之心飛色動懸之天壞與日星同炳顧不樂乎今人媚古而虐今爲文必希屈馬班楊而蘇王歐曾以下置勿談也特破俗耳庸目取其傑然特異者當吾世而鼎列漢唐使博如茂先逸如莊周奧如長吉富如相如明如賈誼壯如楊雄不必備之異代而遠騁髙厲云變霞■﹝火霍﹞是孰爲之揚詡哉抑孤遠與和易不同趣纓紱與衿掖不同時荊襄與吳越不同地俊逸與研刻不同調歡欣與郁噫不同懷爲之訂交於尺幅之間若塤箎共吹而蘭馨可接去其簡軸繁重之累而吸華聚神各以其精者相告何必把臂一堂之爲快哉更有進於是者附會時論黜落瑰異昭明猶不免小兒之譏直任吾中之喜可而釣鱗出淵罾翼墜云坐使雅義翻新髙唱重揭詠其一言而彷徨寤想不能巳巳提呼半幅而不覺嘻笑踴躍之何生此又匪直標奇豆馬揚文斑豹集長金碎鉤玄玉唾之爲兢兢矣此一役也學富於收功深於作穿貫十六先生之神而波及後世使能文之士以十交先生作司南不復知世間尙有屈馬班楊蘇王歐曾也者雨侯之報成勞也是猶傾蘭山之積而飛流濺沫皆珍玉也可曰點點寸寸非產於昆圃孕於黃流者乎集成聞有請益者諸先生雄文飆起名章電動進而求之方書不任載柰何其僅此余有以識雨侯之微意矣雨侯器沈識穆胸蘘萬古而棲心在朔蓬之末不欲正告天下曰吾馳驅藝文之圃网取十六先生之精碎盡在於斯吾爲貧使無暇及其它焉耳嗟乎貧也使人有搜求之識采擷之材不得吐气於人以明吾意之所在將必坐玉堂讀瓊笈日縻大官之金錢然後出其餘力以與五車萬軸爭富哉若是吾知不能貧雨侯矣

僊里社弟丁允和拜書

○十六名家小品序

句章友弟馮元仲次牧題

文章之有小品猶蒼靈之有月有星有云有霞有雪莾■﹝罒上良下﹞之有山有水有莊墅有園林山之有竇有谷有巖有洞有石水之有渚有溪有澗而山水中之有隱士髙僧羽客遊俠也故必貞觀天地人之文之理更參之磊砢岝崿噴薄盤渦而文章之觀畢達本朝取士爲科舉章程之業𨿽試之表綸策判爲中權後勁而上以虛名求下以虛文應其所謂一言命中次二立者不過八股制義作前茅耳士自穉節垂白首俯首攢眉與黃口兒曹分更分漏止此一途而又有得失亂其耳目婚嫁黝其心志饑寒僕其手足屈伸食其肺腑應酬勞其骨節禮法束其筋骸十室之邑有士嗜古發一語眾口莫賞持一議世眼皆嚇其門有問字車來卽三尺童子起而丑詆誹笑之出則擯諸黨塾入則才華不爲妻子所容一視如貴介子呼盧俠邪醉紅裙等嗟乎以士居今而欲如古人之成名後世難矣非古人之獨賢且智也古之取士以廣而實而今之取士似密而實略也古取士昉自周官歷漢魏五代唐宋如賓興獻賢能計偕勸駕舉賢良貢士秀士明經策士代不一途大都詩賦古文辭爲重爾時士攢眉俯首亦惟是工詩賦古文辭足矣今所重在前茅朿功令卽有兼三長施之中權後勁上不取也不得不攢眉俯首此道及一旦起家通顯髙者道學聚其羣其次棋酒濁其神其次金錢劫其慮其次淫懖蕩其心其次傲骨媚骨塡其頭顱居今之世而又有此種種結習而欲學士大夫如古人成名後世抑又難矣乃餘觀今世拔支人才子幟次二立者又大都出於學士大夫而布衣處士伏其身於冷穴窮巖守場懷窟之下百不得二三非學士大夫獨賢且智而布衣處士皆白癡能薄不敢望其項背貧故也有天者敓之其遇與勢使之然也學士大夫則不然家有藏書可讀有閒燕可永有志意可展布有軀膽可披放有气焰可啖名有交遊食客可標榜長聲價席寵預權交相引重而身仲家溫又可共剞劂而傳之其人通邑大都此皆貧士所不得也夫貧士之難如此而學士大夫之勢之遇又如此則夫貧士卽不敢望古人垂名到於今卽欲望今世學士大夫之項背抑又難矣至求學士大夫之能詩賦古文辭者如星麗晨指不可多屈則又何哉余觀學士大夫嘐嘐自命名湮沒者何限其詩若賦若古文辭傳世世不必盡傳貧士業有可傳而卒不傳猶幸嗜古之士博識通敏起而三索如文選之收酒徳中郎之題虀曰而其文與姓名至今在亦貧士不幸中之至甚幸也余友陸雨矦亦貧士也布衣蕭然而好書日坐屋子下手不停披如穆端愚未嘗箕股以貧故不能盡羅鄴矦架茂先乘乃取慶曆來十六名家營綜小品讎較研閱才多於君家士衡而又能割所愛爾乃天參之夜光以內其耀參之日精以布其華參之電光妙鬘以起其澤參之天公玉戲以鑠其靈而乃地參之維南岣嶁以琢其文惇物巨靈以髙其掌旁參之平泉以致其怪轆角以任其之輞川以經其案上宛以大其畜韋杜二曲以澤其色銷其恨爾乃庚參之圭蓽無底以迂其徑王官篔簹以飽其饞少室蝌蚪以■﹝罒上尞下﹞其古小有猗珂以著其虛宛委云根以從其湧爾乃終參之牽牛梅根以泛其爽浣花竹公以供其賞幻其孩考盤結廬以絕其足吁乎盛哉卽使張廌隱居苦竹孫登�笑山半支遁惠遠據獅子坐拈健椎鉏父芝童署券荊軻聑政披圖挾匕不是過也吁乎盛哉此其家不貧矣余遁隱天蓋山摧謝落魄幸此心了不動爲時羈紲名墮少年齒牙間資人厭笑僞君子疑之如虎眞小人疾之如仇獨是海內文人才子一瓣香不能��尢��時先方伯與屠緯眞先生賦詩飲酒如見黃面瞿�迨長侍貞父師從帷帳間望見虞公徳園最後眉公本寧季重三先生或誼並講世或書疏當面此十六公僅得六七而此六七公者復後先凋謝止泖止山陰僅稱碩果今讀雨矦品下簽如與十六公晤對一堂揚扢風雅天蓋不能終奪貧士權哉自此品出而貧士身名俱泰且使天下之諸爲名士者不貧而凡爲學士大夫者不俗雨矦權至此歟聞雨矦尙有大家太史諸刻黃公石齋故尙祕帳中夫弇州不據木天石齋乃棄玉署兩人俱不以太史重大小品厥集紛若雨矦故以文論品不以人然則此二公者胡可不亟牧之也進求之餘鄕如余僧杲之農丈人徐見可之鳩玆錢仲舉之麗矚頻茂齋之雪屐余師秦虞卿先生之林衣如嶽而五不更逾快邪余於制舉義廢棄久名心銷盡頃爲知己牽入功名鼎鑊中老大嫁作商人婦借人殘筆墨了之放浪西子湖得與雨矦下上千古出此七品爲貧士設甔瓶供養雨矦其笑余馮婦哉余誠未免佛頭拋糞以雨矦五色眼持汝南管鑰當不知置余何品也

○選十六名家小品序

九州島珠域九山殊�九水殊潤九土殊保人以境殊文以人殊所以貢十五國之風者八比耳頤八比束之以功令又有气運爲之齊顥不能別宑生面且三年省出一人以霸宇內合生一人以王霸王之才�是多欣而一人者又來必霸王其人也豪傑有眞竟於古文字之中求之欣然�不多見固有�十年間省僅數人間一二人�閴其無人此則眞霸王木也錗河�山�之秀學勝而木雄識髙而气灝石相�而其神自現麼選近代予�省中蘘括今曩���奕仙�則吾翊四明�去水鬼木疑賀銛錘利�大堅蜀道之巖則吾詡山陰之徐文長今王重垂徐�答寒王多豪快則還爲之也更吾武林亟詡徳園�又明聖諸山或�怪神運或秀�天成不堪並時�乃吳楚多本江迆南爲之之王右軍陶隱居攬縹緲之著�蕩以震澤瀲灩�詡萎黑白陳眉以而莊雅後�雅志經世吾又安能不詡張佪初如蘓人文藪宅文章節義西�藜洲文起�陽盈長九疇仲昭志先生按其�字如獲拱璧心銘典型苦不能窺其金至捧金集而玩索淩賈萎傲朱程躡歐韓明卿何侯予詡而名言��予自翊明卿矣維楚有林讀大泌山房輒詡李本寧之富而本胸��爲美斛原泉至瞻眉山而王气欲消則璐聯璧綴昆季而修夫倫之樂秉間世之本不詡中郎小修耶其詡伯數吾則曰眼日膽�云本虹气秦鏡技古人肝鬲並刀飛錦綺心思百煉精金不必以多多善耳若夫匡廬秀�危峯險瀑之粹乃有若士終南奇博雨林霧巘之異乃誕衣淸閩�汪洋流天倒日之精是�能始世詡美士吾詡美士世詡太淸吾詡太淸世詡能始吾詡能始南北美菓蓋其具已獨恨家儉而目�因之不能大括燕��魯江蜀滇粵諸奇又恨目家而家又家之不能大梓諸先生之雄文僅剞其一二片居平不�惋結者徐文長玉云隱�龍得其一鱗一甲心是可思不必現其大身倘之可借以解嘲哉王霸有眞吾謂餐片一齊之�俟徧走十五國而求湯武柏文而目

癸酉仲友錢塘翠吳闕主人陸雲龍雨矦甫題翠娛閣評選湯若士先生小品明湯顯祖著◇湯若士先生小品◇

序

卷一

賦序

卷之二

題詞記

文說

頌尺牘

●序

湯若士先生小品弁首

垂髫讀制舉義知先生巳奪睢唐之席巳讀四夢則又扼髙王關鄭之吭而結其舌蕩乎才誠海若哉然使先生不以其才與廬陵臨川永豈維列而四知先生未巳也因取先生集丹黃之其思玄其學富其才宏似欲翻髙深峻潔之窠臼另以博大瑰麗名彭蠡之濤風雷奮而天地浮匡廬之瀑珠璣噴而瑤玫落句饒蕖艷字帶蘭芬不又捨歐陽曾王別樹一幟哉予謂歐陽轉卑弱之气開雅醇之先爲春曾王掣斂气多爲秋爲冬而先生則爲夏當逓王而爲君不與學士騷人爭旦夕聲也抑能夏則大而獨取其小將無不盡其才歟予曰芥子須彌予正欲小中見大峕

崇禎壬申冬日雨侯陸雲龍題

●翠娛閣評選湯若士先生小品卷一

仁和江之淮道行選

臨川湯顯祖若士著

錢塘陸雲龍雨侯評

賦

序

◆賦◆

銅馬湖賦爲友人金壇鄧伯羔作

庭中有異竹賦

療鶴賦

匡山館賦爲友人豫章胡孟弢作

懷人賦

吏部棲鳳亭小賦

○銅馬湖賦爲友人金壇鄧伯羔作

若有人兮鄧林。懷悠悠兮子衿。臥仙壇於谷口。封天湖之水心。谷口兮流眺水心兮殘照山中人兮何之。去滄波兮獨釣。若乃春風不寒春流正寬紅鱗試子綠艸迷芋攬芳洲兮杜若倚垂楊之釣竿受夫文萍旣合珠荷未捲麥雨飛來蘭風澑轉苔磯之迹全蕪竹嶼之絲半展至如白露霞明綠漵風淸肥魚正美。石鴈裁鳴靡芳桂以爲餌溯蒹葭之盈盈況復素雪紛飄。玄池寂寥。皓明湖其未凍。詎幽山兮見招潄寒流而隊繭聊卒歲以逍遙。坐飛闌之曲碕。步澄灣之板橋眺魚臺於月夕移翠筱於霞朝玩沈精乎在藻。寧紛波乎市朝。厥土王生。長爲釣侶。比目雙抽。文竿對舉。鱠彼嘉魚。陳其芳醑。厭玄洲之共學憩長楊而並語側微棹於歸風濯煩纓於逝渚其釣維何。載遊載歌。歌曰。水國波臣漁父賢人。蒼梧兮浙水。黃河兮衛津。並垂頤於巨獲。亦見巧於纖綸。玩芳湖之銅馬。異昆明之石鱗。不羨來提之玉維澆去主之塵湖水連天亭間釣船豫章之魚頃刻陵陽之鯉三年旣就淺兮就深亦載浮兮載沈餌何爲兮魴旨。鉤何爲兮香金。鏡水中而容與。莞澤畔之沈吟。苟濠魚兮可樂。計相忘乎直鍼。

新翠兮。濯文荇於寒流。輕楊兮。蕩纖綸於惠風。

○庭中有異竹賦【有序】

大學東廂。向南君子亭。兩偏皆竹面闌干外小方池。池外砌植紫牡丹。白芍藥數株。中有一竹。亭然砌上。旁無附枝。闌干之內。側生一竹。諸生疑此竹且穿檐而出。當刮去。大宗師戴公不許。此竹竟從橫闌稍曲而上不礙也公嘆曰。誰謂子無知矣。授筆湯生。立賦此兩竹。

大學之英。君子之亭。度靈臺而選勝。繞聖林而啟扃。麗圜橋之璧藻。薦方沼之文萍。被素風以悠衍。承翠气之蔥菁。魚相忘於在沚。鳥載肅於髙冥。非遊塵之所簉。實君子之攸寧。朱弦在禦。玉磬懸庭緒休間於鼓篋。肆靜謐以橫經。采齊而步。其視。呻畢靡亂其聽。色載笑而嘉則。張一弛以遺形。釋繽綸乎幾席。縱流蒞於軒欞。幄垂云之曼菉。帶積石之遙町。練粉飄而莫莫。玄池韻以泠泠。何修叢﹑之葺靄。儼雙筱之伶俜。在籓籠而矯雋信空虛之有靈。顧湯生命進。授淇園之筆精。對橫簪以迆羨。立函丈以經營。池上方臺雜卉羣栽丹華皎砌素藥翻階孰亭亭而異觀照彌彌之檀欒挺碧鮮而上峙擢岧嶤之噿竿復有宇下盤桓。庭中偃蹇眾疑萃於孤髙謂妨檐而欲剪。竟自出以委蛇挹淸池而迥展。翫此簳之生成像至人之舒捲爾其爲狀也虛中忌實疏節蕳密臨流似淵依巖類逸貞儷乎淑美之操直北乎君子之筆影防露以嬋娟響應律而蕭瑟玆篔簹之一態。未若敻標而巧出。乃其芳根獨遠。志玄通。絕左右之葳甤。貫靑熒而在中匪臨深而表勁繄浚孑以明衝豈太山之茌苒似髙岡之梧桐若其迸石而立。磬折傴僂下不礙幹憑軒上不虧乎承宇羗有心乎云步乍低回而矯舉貴托根以自全異當門之鋤去故孤生者常直近人者常曲直有取於明心曲亦時而衛足明心靡遐。衛足匪他一鸞一鳳。一龍一蛇。自歌自舞。或屈或伸君子儀之素體圓神左右貞風。學士如林。敬吟菉竹。遑嗣靑衿。

思微而理。可嗣風雅。

○療鶴賦【有序】

大司徒王公。北海樂亭人也聖亦如愚貴能存賤俯聞浮譽。先移長者之車。仰謝光塵。卽倒王公之屣。見其公子。本藍田之玉艷。示以著述。兼冊府之璆綴。披讀其中。有療鶴一記。司徒公從禦史遷大理時也。途遘被創之鶴。哀鳴馬首。軒而療之。長翼盈肌。終不復去。表君子之流慈。偉仙禽之善托。抽筆敬賦。

夫何一皓麗之仙禽兮。孕海隅之奇气。鼓壺喬之淸夷。表頳玄而間藻。逞丹素以明姿。趾象虯而振步。形亞鳳以揚儀。吐奇聲而嘐徹。駕雲蹤其委蛇。薄幽林而不處。揚平圃以髙睨。豈垂吭於貴粒。將毻毳於昆池。祟紅閒之離繳。礛玉態以披離。至乃華表摧云蘭巖墮雪膺散紫胎之毛臆染搜戎之血月羽全虧霜翎乍折落萬仭以遙驚逗千翎而橫絕歘桂籍之﹑來遊。會蒲且之見掇。遂乃延頸伏地。長鳴振天。向流風而若訴。庶歸仁兮自全。厥有碣石眞仙。孤竹名賢。儷寶慈於柱史。邁種徳之庭堅霽霜稜於繡斧。吹暖律丁盧船。在云屯而叩拯逅震解以流蠲。公府之驄且止神臯之禽可憐。遂乃駐此遊龍。收其病鶴。類秦樹之驚烏。似雕。陵之感鵲。縱置文園。畱陪金閣。擬儁格以難攄。遲諠寰而眷托。謝衝天之騏驥。就投人之燕雀。閔其半死半生借以一丘一壑飲以流丹之泉。傳以良金之藥。俛仰頤神。行遊顧樂。弱骨重堅。殷痕再合。嬉同神王之翚。怖異禪林之鴿。戲葳�之琑墀。對氋氃之華榻。爾乃素月蟾流淸風螢亂繡箔催蛩關河別鴈滳塗露以涼年耿微霜而夜半單只誰儔。逍遙無患。聽遠唳於層霄。聳素心於遙漢侄若西北十五。東南二八。霞肆羣翔。雲天永戞。或取仙人之箭。或寄西王之札。動淸叫於圜方。寄奔想乎坱圠。豈疏肉之難飛。詎淺毳其如鎩。低昻欲翥。徘徊至曙。憶虞人於藻田。奉君子於蘭署。非戀目以余羇。寔秉心之維恕念酬環其莫展欲銜珠而未去寧希淇上之軒未羨緱山之禦願終惠於階屏永畢生兮容豫。

玄緣丹頂之華。唳風咽月之向。

○匡山館賦爲友人豫章胡孟弢作【有序】

孟弢本豫章之才子。慕匡仙之舊廬結架山顏逶迆云貌每聚遠公之笑。自號栗裏之人。白雪恆操。玄風再畼。余嘉其志包宇宙。爲賦所居。

美澤國之洪州。奠江陽之名嶽。柱北斗以崔巍。鎭南條之廣邈。爾其日月影射煙波沃漾積霧沈峯橫云矯嶂碎瀑珠寒香壚翠揚竹影之金書自然樹杪之鐵船無恙物死彊梁。人生弱喪。空迷閱水之中。不住靈山之上。如何孟弢。先生遊遨。眉顏如畫。意气眞豪。河山不礙。風雲自髙書盈唐述賦滿邊橑。鵜峯比峭。鵠岸雙遙。發匡後之寶牒。覓吳嶝之金膏。見白龍之時起。聽玄豹之潛號搏空屏而曉艷。寫石鏡於寒臯。升降神阡吐納靈川。林冥冥兮欲雨。人飄飄兮似仙。仙家兮遊衍。層陰兮疊巘。覽神丘而弗居。孰人寰其更選。借禪林之一丘。構丹房於九轉。逗驂鸞於石梁。尋飛鵝與敝艑天門之松側生華嶠之蓮半捲況復巖流自淸。藥樹恆榮畱半空之霜雪隔浮世之陰晴長風夜作則萬流俱響曉鼯晨嘯則百嶺齊應朝饑則平湖上果暝暗則彌山佛燈允可以頓眞人之響策。儷神區之赤城。乃有辯才大士。玄徳先生。遡襟靈之滌覽。泛馨香而解縈。妙吉對揚之地。髙眞玄憩之楹。振林木以長嘯。憶蓮花之舊盟。出淺見而遊戲。捫重玄而迅徵。方遺蛻乎生品。又何流鶩於塵情。

連山逶。迆繡以松竹。淡遠時具色相。

○懷人賦【有序】

懷樂安令沈公兼也。兼美須顏。有煙霞之致。移令樂安。彷佛王喬之在鄴。竇子明之化陵陽也。入朝左遷於楚。余亦下第過余咄曰。義無不釋乎。以子之姿。太淸太寧之气也。豫章廬山。遠有匡俗。近有顚張。遠有徐孺子。近有吳聘君。髙者鸞鶩天庭。低者鵲起人世。紛紛偕計。射策銷其年力。珠彈玉抵。君何取焉。余時擁臥未答。眷其知己絕人矣。歸南都中伏。夜不能寐。起坐月露之中。披懷作賦。

悲夫。天大地小。飄其淳光。日往月來。流其迅景運密徙以疇覺物昭䢐而遞警戢升淪於半气。覽衰隆於俄傾孰無懷而不傷在有情而必整𨿽美人兮滿堂。兢勸余之修騁慚禦世之無奇匯深流而縮綆趾鄧林而必枯詎冥山而見郢內熱愁焦長途畏影儻踦騖於靑齡。復遲徊於素領。俟河淸而海塵幾魂銷兮骨冷故知死之徒而欲生操有君而用靜想盡者窮年觀衝者忘境羨往去之松喬。識向來之箕頴務尊養以蘄全疾銷聲而自屏佳哉沈生。海內廉貢。徳有曾鰍之實。政畱蒲密之聲。余方榻迹於公府。沈亦垂翅於黔荊旣同病而同嘆亦有胸而有情謂餘姿之淑遠。似扶輿之灝淸。旣在人而靡類。亦何慕而不成。曷不都捐赤臭之路。了涉情芬之程。有豫章之丹釡。有廬阜之金英。釋恬愉於性智一昭昧於魂營證無生以爲友拂煩軀而頓輕止則風停動則云徵郁兮纁鴈之聘飄兮素鶴之迎。豈不長消枝系。永辭患驚爾乃效藩羊之靡決類纏蠶之自縈送華韶於遠道爍靈根於短名已焉哉言之者無猜聽之者有懷經物情兮轉流泊生人世兮苦難諧索米長安之舍走馬章臺之街豈若仙衢玄仗。帝圃淸齋。金蘭之語無別。琹尊之趣當乖。鵠態雲霞之气。能章土木之骸。結遙情於荊越。托遊眞於海淮。君門萬里。人天一涯。懷端易繞。意藹難排。西湖畫艇。南都紫臺窓髙月度幔捲風來緬靑衿而送抱撫零露以傾罍每憶霏霏之妙語。恆慚負負於仙才。

悲悼之中。英雄气骨自存。聊托想於忘名。深睠懷於知己。直是組愁織恨。

○吏部棲鳳亭小賦【有序】

餘生有涯。物遇無極隨畛而流薄觸象而逶遲固有年日矣。若乃南都選署。余姚沈君兪君。磁州李君。潮陽周君。吳顧君王君。余鄕朱君。俱懷當世之才。逸俗之度。余並遊之其署南側有棲鳳小亭。諸君緩頰之場也。餘醉其中。忽憶紅泉別墅。艸樹如斯。因爲此賦。

遊龍巨川。棲鳳名園蘋池蔽景竹町籠暄吹臺之梧對植。暗河之桂雙掀。果多梅薁。艸則蘭蓀錦云披而花笑珠露零而葉翻地則銓流之署。人非華競之軒。況復選部羣公。蕳要淸通並挺瑤山之幹俱韻竹林之風賞心惟會鏡影彌空緩帶而臨淸燕搦管而和雕虫可以永慶朝倫之穆。均歡臣譽之融汰靈襟於艸陌送柔抱於花叢芳尊之友無恙折揚之調誰工有如僕者。周行有命。孔徳無容。𨿽煥發於霞藻。終睇眄於雲松也。

聲噰噰其和雅。乘的的而輝煌。

◆序◆

嶽王祠志序

李超無問劍集序

合奇序

王季重小題文字序

序丘毛伯稿

袾宏先生戒殺文序

調象庵集序

耳伯麻姑遊詩序

儀部郎蜀楊徳夫詩序

孫鵬初遂初堂集序

○嶽王祠志序

越有忠佑祠者。在臬司焉。祀宋武穆王嶽飛也。司故王宅。王亡。以爲太學。元以爲司。而祠王其東。祠宋孝宗之爲也。祠志爲冊六。凡王所自爲文。與其時至於今。所以榮哀王者。盡是梓而存之。司庶拜王祠下者。貌而旣其實云。王之勇於忠孝。其天性然。斯志也。其以資世之感愴流涕指發豈有間然者哉予獨怪王以大將之才爲戰將之用而用益以不終當時無將將者然則若肅代之將李郭。可與曰韓蘄王可以並郭而王賢於李髙宗之資不能爲肅若代亦其勢然蘄王逸而鄂王拘非鄂王勇而蘄王智也鄂拘蘄乃逸蘄逸而鄂人拘不免矣蕭代𨿽疑其臣不得而誅之外多大藩帥或以爲名如李司徒召之不來矣終不能有加焉王之不肯爲李亦勢然也或曰王何不竟滅虜而朝。附於人臣出境遂事之義此不然也觀金��。其君臣父子。叔侄將相之間。皆意念深毅。經略雄遠非可■﹝彳卒﹞■﹝彳卒﹞乘獘而竟者。且其時諸將並以詔選王以偏師濟乎夫王以歸而死得爲世所哀憐佻而�王之爲王未可知也王所謂進退維谷者與嗟夫有髙宗以其宅爲官。故有孝宗附其官爲廟王爲人不可知神而後知之也𨿽然。孝宗時而王在猶之不能用王蓋孝之不能爲代亦猶髙之不能爲肅何也。徽髙在髙與孝𨿽有志勢皆有所不得行若使徽得幸蜀。髙孝爲親父子髙總國而孝撫軍滔然無疑畫河南北之地以與諸將所克王收其全以俟此亦髙孝之所欲爲也勢不能也嗟呼。古今相弔豈惟髙之於王而已哉予志而悲之。聊以告後之將將者。

如此論事。方是置身於古人之中。置心於古人之胸。豈是拮人齒牙。恣已偏見。

拘之一字。正屈原之過忠。

○李超無問劍集序

歲往浴佛。有驅烏漫刺。坐我堂東。揖之。知其奇。畱之齋云不能斷酒也信宿而都無所斷偶爾破口公案二三則耳。居常率爾成詩心有目而目有睛眉毫鼻吻間盡奇俠之气一日問余。何師何友。更閱天下幾何人。餘日無也。吾師明徳夫子。而友達觀。其人皆已朽矣達觀以俠故不可以竟行於世天下悠悠令人轉思明徳耳遂去之旴。拜明徳夫子像。而復過我則發已覆頂額間矣曰先生言俠不可竟行於世而子之俠猝未可除因而說劍爲天大將軍得度耳余笑曰。有是哉。明年秋九月。則巳雄然�武冠。帶長劍而就余。有吳下諸生書。乃始知其江陰文士李至淸也曰業巳去書生爲頭陀。去頭陀爲將軍。弓劍之餘。時發憤爲韻語數十首。來豫章。題曰問劍。先生宜有以訣之。余笑而問曰。旣冠而娶乎。曰末也。然則劍不可得而問矣吳八而知幹將乎。其師鑄劍。三年而金鐵之淸不流。夫妻俱入迨鑪中。而劍就幹將。夫妻不能自投。斷髮翦指而巳今子獨雄而無雌而又奚鑄焉生曰先生其無戲。曰非戲。曰子謂必夫妻而劍耶。莊生說天子之劍。褁以四時。制以五行。論以刑徳。開以陰陽。陰陽者。夫妻也。若然者。上決浮雲。下絕地紀。列子所稱。視之不可見。若有物存或見影而不見光乃是物也然鑄此劍者皆不能殺人。生嘗斬發而爲僧。亦知有不殺人之劍乎殺人者非劍也若吾豫章之劍能於斗柄成蛟韻終不能巳世之亂不足爲生道也因爲問劍答而弁其詩

摹寫奇處。气勃勃而逼斗。

○合奇序

世間惟拘儒老生不可與言文耳多未聞。日多未見。而出其鄙委牽拘之識。相天下文章寧復有文章乎予謂文章之妙不在步趨形似之間自然靈气恍忽而來不思而至怪怪奇奇莫可名狀。非物尋常得以合之。蘇子瞻畫枯株竹石。絕異古今畫格乃愈奇妙若以畫格程之幾不入格米家山水人物。不多用意。略施數筆。形像宛然正使有意爲之亦復不佳故夫筆墨小技。可以入神而證聖自非通人誰與解此吾鄕丘毛伯選海內合奇。文止百餘篇奇無所不合或片紙短幅寸人豆馬或長河巨浪洶洶崩屋或流水孤村寒鴉古木或嵐煙艸樹蒼狗白衣或彛鼎商周丘索墳典凡天地間奇偉靈異髙朗古宕之气猶及見於斯編神矣。化矣夫使筆墨不靈聖賢減色皆浮沈習气爲之魔士有志於千秋寧爲狂狷母爲鄕願試取毛伯是編讀之。

序中是爲奇勁。奇橫。奇淸。奇幻。奇古。其狂言搜語不入焉可知奇矣乃今所不可與言文者吾恐更不在拘儒在誕士親鬼魅以驚人。相與標奇甲勝拘儒耶。會當有辧。

○王季重小題文字序

時文字。能於筆墨之外。言所欲言者。三人而巳歸太僕之長句諸君爕之緒音。胡天一之奇想。各有其病。天下莫敢望焉。以今觀王季重文字。殆其四之而季重以能爲古文詞詩歌。故多風人之致。光色猶若可異焉。大致天之生才𨿽不能眾亦不獨絕至爲文詞。有成有不成者三。兒時多慧裁識書名父師迷之以傳注括帖不得見古人縱橫浩渺之書一食其塵不復可鮮一也乃幸爲諸生。困未敏達蹭蹬出沒於較試之場久之气色漸落何暇議尺幅之外哉二也。人𨿽有�亦視其所生主於隱屏。山川人物。居室遊禦。鴻顯髙壯。幽奇怪俠之事未有覩焉神明無所練濯胸腹無所厭余耳目旣吝手足必蹇三也凡此三者皆能使人才力不已焉才力頓盡而可爲悲傷者往往如是也若季重者。五歲徧受五經。十歲恣爲文章。二十而成進士。蓋一代之才也而天亦若有以異之者大越之墟。古今冠帶之國也固已受靈气於斯而世籍都下。往來燕越聞起禹穴吳山。江海淮沂東上岱宗。西迆太行。歸乎神都所遊目天下之股�喉顋處也。英雄之所躔。美好之所鋪。咸在矣於以豁心神紆眺聽者必將欝結乎文章而又少無專門承學之間。靈心洞脫孤遊皓杳。蚤爲貴公巨人所賞。聞所未聞。出見少年裘馬弓劍。旗亭陌道之間。顧而樂之此亦文心之所貽行也身復蚤達。曾無諸生一日之憂。名字所至。贊嘆盈矚。故其爲文字也髙廣其心神亮瀏其音節精華甚充顏色甚悅渺焉者如嶺雲之媚天霄絢焉者如江霞之蕩林越乍翕乍辟如崩如興不可廹視莫或殫形大有傳疏之所曾遺著錄之所未經者矣嗟夫以一代之才而絕三者之累若此不亦宜乎其爲古文詞詩歌又何如也𨿽然才士而宦業流通亦無以周世物之容而旣以當塗令。髙第爲郎矣。復抑面命靑浦。靑浦故屠長卿所治鄕也。長卿旣以此。出大越名天下。而季重書來。乃更以歸休讀書爲懷夫季重固巳讀書矣凡爲若談者當亦有未盡其才之嘆卽然。則天之於季重誠若有以異之無巳也夫

讀季重先生集。飄飄然左把太白之臂。右擘長公之肩孤霞遠云。不帶人間气色。序不惟。得其文情。直巳探其文源矣

○序丘毛伯稿

天下文章所以有生气者全在奇士士奇則心靈心靈則能飛動能飛動則下上天地來去古今可以屈伸長短生滅如意如意則可以無所不如彼言天地古今之義而不能皆如者不能自如其意者也不能如意者意有所滯常人也蛾伏也。伏而飛焉。可以無所不至。當其蠕蠕時不知其能至此極也是故善畫者。觀猛士劍舞。善書者。觀擔夫爭道。善琴者聽淋雨崩山彼其意誠欲憤積決裂挐戾關接盡其意勢之所必極以開發於一時耳目不可及而怪也吾鄕丘毛伯。文頗類乎是。其人心靈。能出入於微故眇故其變動有象常鼓舞而盡其詞詞以立意爲宗其所立者常若非經生之常意■﹝山上咢下﹞然而乭喜徐理之固應如是也迫促劫牾。案衍固獲。咸其自取力足以遂之機足以轉之如毛伯者。世之奇異人也。傅曰。同明相照。同气相求。聖人作而萬物覩。蓋聞世有霍林先生者。其人正而通於大道。善爲典則之文。天下人士。苟有意乎言者。以其文爲聖而師之。然莫敢自名爲髙弟子者。而吾鄕毛伯在焉遺其滅沒之形收其靈異之气世多疑霍林先生好奇士乃不類其所自爲咩夫𨿽先生亦安得以其所自爲率天下士哉顧士有所謂者必如吾鄕毛伯焉其可也

惟平能奇。惟不露奇者。能識奇。此霍林之能授毛伯也。徐理之固應如是。奇云乎哉。

○袾宏先生戒殺文序

春秋介葛聞牛鳴。知悲其子三犠矣。賓孟嘆雄鷄自斷其羽。悲而疑之。後予從太常視一犧。齒長矣。常先祭數日。下不食。引之不行數以免。後乃數人負之至庖門。竟自喑鳴躑躅死。不成爲犧。何其信也夫以禮死而痛若是況乎以食折財竟者乎夫太古食鮮。如豺獺相祭。巳亂矣。中古粒食而不絕鮮。至蜂蟬蟻子。亦爲聖人所食。豈不痛哉此亦聖人生長東土習味內恕不能爲之斷矣末流至使肉食君子肥不可動昏不可靈又使貧士流涎餂啖其側北非膏脂之累乃聖人不制之過也幸有西方神人因機止殺有如萬一禽魚復安橫目之心淨矣。至云無始以來。逓代相食取報。人無信焉徵於余郡南靑雲鄕有獵翠少年。乃爲一美人死。後美人。死時。有大翠鳥。如燕出戶飛。余先祖伯淸聞之嘆曰心情則化寧循其瑞翠精幹怨猶能報人況靈幹翠者乎遂素食艸履。常步耦耕。斷內人珠翠飾。恐犯爲人所化牛馬蛤翠也。今何可得乎。善哉袾宏先生。爲諸虫流涕鴻臚孫君又爲精信廣流傳焉粒爲癰疽勒方度殺業也

止殺原淸心養慈一助。何必商及報復至。曰肥不可動。昏不可靈現在報。更可動人。其摧敲貧士曰。流涎餂啖。想亦當自合其貪心。

○調象庵集序

萬物當气厚材猛之時奇迫怪窘不獲急與時會則必潰而有所出遁而有所之常務以快其慉結過當而後止久而徐以平其勢然也是故衝孔動楗而有厲風。破隘蹈決而有潼河而其音泠泠。其流紆紆。气往而旋。才距而安。亦人情之大致也。情致所極可以事道可以忘言而終有所不可忘者存平詩歌序記詞辧之間固聖贒之所不能遺而英雄之所不能晦也東吳鄒公彥吉。著調象庵集數十卷以余所好。急取其詩而諷之。巳異焉。當其興屬而起澒洞合沓勃聿琗璨可使霆發電睒魚跳鳥瀾猝不可得而當也逮其法至而行則復倚儷澹淡切疊稽詣若晴雲穆雨堅車良駟逝不可得而厭也迗則皆名嶽廣川之環其前而通人選賓之駢其後彪炳渙汗要於足傳而大致有動於余衷者蓋公才具髙偉。於世故亹亹之業。開濟有餘。而心目太明。神骨太峻。於貴倨苶所可下。於夷伍無所可偕。用此率意而酬。殆非頻頻所了。蓋自是公之進退無恆而天山有筮矣嗟夫有髙才而鮮貴仕其與能靖者與折節抵巇非公所習則其郁觸噴迸而雜出於詩歌文記之間𨿽談。世十一。譚趣十九而終焉英英沄沄有所不能忘者蓋其情也至於今。四海人士鮮不引公者。然猶大其才而髙其气。則當時之嶽嶽一世何如矣。𨿽然世人爲其不可傳者而公爲其可傳者噫而風飛。怒而河奔世能阨之於彼而不能不縱之於此然公復自號愚公。而謂余曰平生此道。恆以酒廢。病廢遊廢。頃更以事佛廢。此殆不然。公文字言酒言病言遊言佛者累累而是公之廢無乃其所爲興者與聲音出乎虛意象生於神固有迫之而不能親遠之而不能去者聞元成本寧二公。當過公所。其亦以是諗之爾。

英風灝气爲來逼人。殆亦爲集中寫其憤懣之气。

○耳伯麻姑遊詩序

世總爲情情生詩歌而行於神天下之聲音笑貌大小生死不出乎是因以憺蕩人意歡樂舞蹈悲壯哀感鬼神風雨鳥獸搖動艸木洞裂金石其詩之傳者神情合至或一至焉一無所至而必曰傳者亦世所不許也予常以此定文章之變。無解者。臥痾罷客。忽愽綏安謝耳伯遊麻姑詩數葉。諷之古漢魏又無虧者。耳伯始屬之溶溶英英旁魄陰煙有駘蕩遊夫之思可謂足音空谷。循後有詩導一章。亹亹自言其致。亦神情之論。也嘻耳伯其知之矣。中復有記時江夫子升遐數語。若以死生爲大事。嘻吁。此亦神情所得用耶。水月疾枯。宗復何在。唐人所云。萬層山上一秋毫也。偶爲耳伯敍此。

正爾寂寥。數語頗自快人。

○儀部郎蜀楊徳夫詩序

楊公本井絡之秀。體江漢之靈。育徳蠶叢之區。耀頴峩眉之秀巳苞結藝文。優遊玄釋矣。遂掞藻天漢。騰輝日匝。彈楚服之歌琴。坐吳都之禮署。亦復端居多暇。翰墨時作。或是涼年獻歲。首夏兼秋。撫鶯花而流悵睇鴻云而寄想別有羣公飲帳。遊子河梁。夫離別之奇聲。究登臨之遠致。他若應眞東遊。雲气西往。懷仙緬竺。類有玄言。沈靈激韻。靡非淸囀吾友帥機。最愛上林甘泉洞簫諸賦。嘗曰。蜀有楊君伳不減風流矣。夫楊君貌充而气穆。聲和而蹈正砥志云屯乘潛雨畜�夫登髙者大夫之餘作賦者童子之技楊君之業。蓋不在玆。楊君有言。相如惑子玄龍。吾家子云。濡於紫�。子淵隨於碧影。他𨿽有技。謂博奕者乎足以暢楊君之趣矣然其搦管。才情﹑並詣。亦安可不傳也余軟弱之資。興屬流獵。閱有年日。蜀如楊君者。情途希覯之品。焉得詠淵作。敬敍而歸之梓矣。

簡勁有气骨

○孫鵬初遂初堂集序

漢儒疏五事。以水爲貌。而屬火於言誠不能無槪乎是。今夫水之生其所以長潤渺好恢瑰曲折者大氐水之爲也極焉而措之爲薪火以傳火者木之神明也而言者人之神明言而有以傳傅以久則神明之所際也𨿽然。顧可以忽貌乎哉。人之貌也。明暗剛柔。成然而具。文亦宜然位局有所不可以反置脈理有隧不可以臆屬藉其神明有至不至其於貌也無不可望而佑焉國初大儒。彛鼎之文無所敢論迫夫李獻吉何仲默二公。軒然世所謂傳者也。大致李气剛而色不能無晦。何色明而气不能無柔神明之際未有能兼者要其於文也瑰如曲如亦可謂有其貌矣世宜有傳者焉。間者文士好以神明自擅。忽其貌而不修馳趣險久驅使稗雜以是爲可傳視其中所謂反置而臆屬者尙多有之亂而靡幅盡而寡蘊則之以李何其於所謂傳者何如也然而世有悅之者焉。華容孫公鵬初憂之。嘆曰李何於斯文。爲有起衰振溺功。王元美七子。已開弱宋之路。日已流遁。長此安極且吾先公。四世文林。劑量二公。爲法已久。不可以失。而公又蚤負才志。入讀祕籍。出視省奏。淹於今昔之故隱而益文。嘗欲總史傳。聚往略。起唐虞以來。至勝國效遷史體爲紀傅之書。而因以櫽括十三經疏義訂核收采。號曰儒藏。嗟夫。公蓋通博偉麗之儒矣至其爲文封奏志序記牘歌詠。引繩步尺取衷厥體勃溢者勢而延豫者情叩切者聲而流蒞者致賅此五者。故幅裕而蘊深。公之所以爲文也。蓋江漢洞庭爲水淵巨足以滋演文貌而鶉首祝融爲火雄精足以顯發神明然則公之文爲必傳傳而必久。李何七子之間。有以處公矣。

七子亦不必拘拘步之要自不失其神貌亦可以王矣

●翠娛閣評選湯若士先生小品卷之二

仁和江之淮道行選

臨川湯顯祖若士著

錢塘陸雲龍雨侯評

錢塘陸敏樹生生父訂

題詞

記

文

說

頌

尺牘

◆題詞◆

牡丹亭記題詞

溪上落花詩題詞

鄞鄲夢記題詞

南柯夢記題詞

蕭伯玉制義題詞

○牡丹亭記題詞

天下女子有情。寧有如杜麗娘者乎夢其人卽病病卽彌連至手畫形容傳於世而後死死三年矣復能溟莫中求得其所夢者而生如麗娘者乃可謂之有情人耳情不知所起一往而�生者可以死死可以生生而不可與死死而不可復生者皆非情之至也夢中之情何必非眞天下豈少夢中之人耶必因薦枕而成親。待掛冠而爲密者皆形骸之論也傳杜太守事者。彷佛暫武都守李仲文廣州守馮孝將兒女事。予稍爲更而演之。至於杜守收考柳生。亦如漢睢陽王收考談生也。嗟夫人世之事非人世所可盡自非通人恆以理相格耳第云理之所必無安知情之所必有邪

情之所鍾在我輩。善用情耳。不極之死生夢覺。與不及情者何殊。然麗娘之用情。得先生之摹情而顯。

○溪上落花詩題詞

長孺僧孺兄弟似無著天親不綺語人也一夕作花溪諸詩百餘首劇燭而就。予經時閉門致思。不能如其綺也。長孺故美容儀少年。幾爲道傍人看煞。妙於才情萬卷目數行下。加以精心海藏。世所云千偈瀾番者。其無足異。獨僧孺如愚。未嘗讀書。忽忽狂走。巳而若有所會洛誦成河子墨成霧橫口橫筆無所畱難此獨未宜異也僧孺故拙於姿然非根力不具者以學佛故。早斷婚觸。殆欲不知天壤間乃有婦人矣。而諸詩長短中。所爲形寫幽微。更極其致。如溪上落花詩。芳心都欲盡。微波更不通有艷都成錯無情乍可依不妨作道人語至如春日獨當壚。卓女盈盈亦酒家數錢未慣半羞花僧孺不近壚頭何知羞態七寶避風臺翠纓裙帶愁牽斷鎖得斜風燕子來僧孺未親裙帶何知可以鎖燕。燕姬角馬。一道香塵出馬頭。金蓮銀�緊相鉤。僧孺末曾秣馬。何識香尖。春閨怨乳燕春歸玳瑁梁無心顚倒繡鴛鴦僧孺未經催繡。安識倒鍼當是從聲聞中聞緣覺中覺耶無亦定中慧耳然予覽二音。有私喜焉。世云學佛人作綺語業。當入無間獄。如此喜二虞入地當在我先又云慧業文人。應生天上則我生天亦在二虞之後矣

敍處擷百花之奇英。結處酒天女之奇萼

○鄞鄲夢記題詞

士方窮苦無聊。倏然而與語出將入相之事。未嘗不憮然太息。庶幾一遇之也。及夫身都將相。飽厭濃酲之奉迫束形勢之務倏然而語以神仙之道淸微閒曠又未嘗不欣然而嘆惝然若有遺暫若淸泉之活其目而涼風之拂其軀也又況乎有不意之憂難言之事者乎回首神仙蓋亦英雄之大致矣鄞鄲夢記盧生遇仙旅捨。授枕而得婦。遇主因入以開元時入物事勢。通漕於。拓地於番。讒構而流。讒亡而相。於中寵辱得喪生死之情甚具。大率推廣焦湖祝枕事爲之耳。世傳李鄴侯泌作不可知。然史傳泌少好神仙之學。不屑昏宦。爲世主所彊。頗有幹濟之業。觀察郟虢。鑿山開道。至三門集以便餉漕。又數理吐番西事。元載疾其寵。天子至不能庇之。爲匿泌於魏少遊所。載誅召泌。懶殘所謂勿多言。領取十年宰相是也。枕中所記殆泌自謂乎。唐人髙泌於魯連範蠡。非止其功亦有其意焉。獨欺枕中生於世去影中沈酣啽囈以至於死一哭而醒夢死可醒眞死何及或曰按記則邊功河功蓋古今取奇之二竅矣談者殆不必了人。至乃山河影路萬古歷然未應悉成夢具曰旣云影迹。何容歷然岸谷滄桑亦豈常醒之物耶第槪云如夢則醒復何存所知者知夢遊醒必非枕孔中所能辯耳。

大夢非在困阨。與暢快中不易醒。然造化非是富貴貧賤。亦不能令人夢。夢覺之先後。則在人耳。

○南柯夢記題詞

天下忽然而有唐。有淮南郡。槐之中忽然而有國。有南柯此何異天下之中有魏魏之中有王也李肇贊云。貴極祿位。權傾國都達人視此蟻聚何殊嗟夫人之視蟻細碎營營去不知所爲行不知所往意之皆爲居食事耳見其怒而酣鬭豈不吷然而笑曰何爲者耶天上有人焉其視下而笑也亦若是而已矣白舍人之詩曰。蟻王乞食爲臣妾。螺母偸虫作子孫彼此假名非本物其間何怨復何恩世人妄以眷屬富貴影像。執爲吾想不知虛空中一大穴也倏來而去有何家之可到哉吾所微恨者田子華處士能文周弁能武。一旦無病而死。其骨肉必下爲螻蟻食無疑矣又從而役屬其魂气以爲螻蟻之威乃甚於虎狼此猶死者耳。淳於固儼然人也。靡然而就其徵。假以肺腑之親。藉其枝榦之任。旨人云。夢未有乘車入鼠穴者。此豈不然耶一往之情則爲所攝。人處六道中嚬笑不可失也客曰人則情耳。玄象何得爲彼示儆。此殆不然。凡所書�象。不應人國者。世儒卽疑之不知其亦爲諸虫等國也蓋知因天立地非偶然者客曰。所云情攝微見本傳語中。不得有生天成佛之事。予曰。謂蟻不當上天耶經雲天中有兩足多足等虫。世傅活萬蟻可得及第。何得度多蟻生天而不作佛夢了爲覺情了爲佛境有廣狹力有彊劣而已

鴻苞一書。噸括三教。四夢亦該括三教。鴻苞似爲漸階。四夢大啟頓門。言幻言。眞俱指南之車。

○蕭伯玉制義題詞

唐人有言。不顚不狂。其名不彰。世奉其言視士人文字。苟有委棄繩墨。縱心橫意。力成一致之言者。舉詫曰此其沸名巳耳。下者非其固有。髙者非其誠然。予少病此語。必若所云。張旭之顚。李白之狂。亦謂不如此名不可猝成耶。苐曰怪怪奇奇不可時施是則然耳予所友吉州人士最篤。長者義理淳深。少者亦復風气雄遠。緩急可爲世有。故予每見吉州人士輒喜。寔不同余州人也。九月聽榜南州。累累然誦其名。至泰和蕭君士瑋。則啞然羣嘆曰。此名士也。予益爲之喜巳。乃知爲予邑南海葉侯所錄。伯玉來謁謝。而同陳大士�予燕語衝然流蒞今昔。目中久不見如許客也。明日得其文字十數首。大致奇發頴豎。離眾獨絕繩墨之外粲然能有所言非苟爲名而已大士曰。方嶽李公。觀察葛公。且爲伯玉劇此行之。夫二公者士所證向聞人也。而已爾。則向所云不可時施者又不然矣。夫不苟爲名而又可以時施此亦天下之至文也

奇怪不可常。而尋常寓奇怪。此乃眞奇奇怪怪。文開合處。殊有古意。

◆記◆

宣城令姜公去思記

臨川縣古永安寺復寺田記

○宣城令姜公去思記

余識宣城令荊人姜君奇方。孝廉時。長者後余遊宣。行水陽林樹修遠。廚傳甚飭。巳又見其人士。沈君典梅禹金之流。文雅風快。爲之欣然。令數來攸攸如也。令朝京師。會余上試。令故江陵相弟子師也。不數日江陵弟子介令候余。余謝不敢當意令且計最寵遴之矣然令終用手徙。得治果郎。已復貶山東小州屬。監太山妃祠余異之。蓋去宣十年丞武林而病疽。宣人聞之愁然趨比巳。宣人聞之脫然喜余又異焉。夫姜君者。亦蹇咢重進止質行人耳治縣當亦無有奇何以思�。一日宣父老諸生來言狀如之。且曰令無以予民然善爲條如前役者長。常署人田。多者得收其旁戶租常自入豪蕩比前徵後相補射爲謾卒發覺。一人至負租百萬。犯至死。當戍邊者。至一家九人。連年不決遣。令至乃與囚約。能輒抵所負爲除。不能遣。未盡�日。囚空。更爲法。行條編均里甲。裏自微輸。因以訖稅如程至無可笞故事。吏贖常利金。得自與間行其十之三遊聲不在民矣緩急無所�令曰若此所謂金生而粟死者也。歲當祲柰何。乃大治諸庾。累谷至七萬餘石。主以訾良人。然令在火六年無凶災後乃連歲水敗谷種流死然後以此不饑嗟夫作令如此亦可思矣余嘆曰。然則何以遷無殊。則諸生瞠然造前日沈君典在時言之矣𨿽江陵相亦極知姜令賢。然嘗謂其子令不與我親常眾見我後江陵相橫不肯持父喪。問荊人士在都者當云我何﹑聞獨姜有後言因以忮去。且夫仕宦遇合者時也惠音者基也其時在上其基在下然則何以去十年而後思中一父老般仙飲洟而前日始令之勤吾宣也食稗衣蔫。亡晝夜。忽忽勉循其民間勞疾苦。興立纖致口咄咄不能言常心計而手條之乃至顏色黎露。耳目將廢一時流吏姍笑爲愚然至今號令有所利便民者常君之法也乃今而後知之餘不覺流聲嘆曰若宣之民可謂能言其君矣百姓何負於長吏哉書之告後來者

有粟滿庾不以實橐。有徑可媒不以措。足。拙宦也。至人也。然陳自彊以仉冑流竄。姜令猶以郡丞終且以去後具思。安知拙之不爲巧乎。

議論相接處風急浪飛。山低林續。

○臨川縣古永安寺復寺田記

天下有閒人。則有閒地。有忙地。則有忙人緣境起情因情作境神聖以此在囿引化。不可得而遺也。何謂忙人。爭名者於朝。爭利者於市此皆天下之忙人也卽有忙地焉以苦之何謂閒人。知者樂山。仁者樂水此皆天下之閒人也卽有閒地焉而甘之甘苦二者。誠不知於道如然而趣則遠矣朝市之積則有田廬山水之餘則爲寺觀故寺觀者忙人之所不畱而田廬者閒人之所不奪也臨川古爲名郡。五峯三市在焉。三市者市也。五峯之間聞有觀九寺十三。蓋入明以來大爲忙人割奪盡乃至稗粥無所而古永安寺。境界巋然。獨完。其田則大半無有矣。邑侯袁公。起於蘄黃。來宰於玆。廣山川之精。深性相之學。披啚而嘆曰臨川人之憎閒人也一至此乎有能從吾言而反其田者。吾徒也。於是郡弟子劉某。首籍所買�若於畝上之。侯以歸於寺。侯爲欣然告世尊而撫之日。此所謂孝子劉某也而適是時。有僧大千。購南都藏經以至。而尊置之寺。侯曰有其書矣而無其人何於是有浮梁僧水月爲達觀先生弟子。精心苦行。通於評唱之義。適來寓斯。人士與遊。始知有所謂宗門者久之長千寺僧大初來講蓮華經。聽者於餘人得田而食。無不歡喜贊嘆。曰此固我侯之福田也嗟夫。當忙人之急得此田也豈不曰彼無父母妻子之屬先王所禁遊民者吾非眞有明僧利其田姑以蕃其種類云耳嗟夫此肵謂奪間人之物以將養忙人也固一其說然試以語彼天下皆忙使人而無一閒人皆忙地而無一閒地則亦豈成其爲世相也哉且今所從遊於二民者。彼亦有所業非所禁。遊民也。如其爲遊民。法固禁之久矣所。惜者遊人之非遊而閒人之未嘗間也非閒非遊不可以涉道是故聚百閒人而食之必將有意乎道者焉聚於閒人而食之必將有進乎道者焉不已而食閒人至於萬猶將有得道者焉道之喪世也久矣幸而有一人焉其何禁於千萬人之閒而奪其養哉卽未有之庶幾有之如以食百千萬人之聞者奪以養百千萬忙人其必無冀於有道者矣則亦蕃其種類而已然則侯所爲存寺者或不在田而在道飯器無殊香色有異後之遊閒�來食於玆田者。其亦有感於侯之弘願云

文宇辧折處。須令人無可伸喙以閩而豢頑禿何必奪此與彼想出一道宇足以壓倒�情其中必將猶將庶幾有之。等語。皆文字之靈�處

◆文◆

續棲賢蓮社求友文

○續棲賢蓮社求友文

歲之與我甲寅有再矣吾猶在此爲情作使劬於伎劇爲情轉易信於痎瘧時自悲憫而力不能去嗟夫想明斯聰情幽斯鈍情多想少流入非顚吾行於世。其於淸也不爲不多矣其於想也。則不可謂少矣。隨順而入。將何及乎。應須絕想人間澄情覺路非西方蓮社。莫吾與歸矣。昔遠公之契劉遺民等十八賢爲上首。而康樂髙才求與不許。淵明嗜酒而更邀上名迹旣遷勝事遂遠至趙宋省常昭慶之社。虛有向王二相國名。隱迹不著亦足致慨於出世之難矣吾弱冠徘徊。墜簪池上。因而目念異日投簪庶其在此四紀而余因循未果。邇欲奮飛。開蓮續社。而故林馳傳。頗礙棲遲諸所髙深。去人大遠。津梁一處。允惟厥中則育唐少室山人李公所隱棲賢故基谷林石�雷動車震橋名三■﹝田夾﹞循涯眺聽穴寒應心五老雙流。傾其左側龍淵鹿洞。趿其近間眞不盡之靈墟。而無爲之盡垝也。中有平疇暖曲。茶筍斯儲。谷口江乘。延接非遠。興言葺築。無負初懷。冬春間復聞九汪分司。錢塘葛公。加意道業。亟�依之。冀成斯事比度章門。葛公幅巾歸越。而棲賢老釋樂愚寔來。樂愚故有浮行可語者。旋告之故樂愚曰亦其時也髙天銷於熾炭大地沈於積流況此聚沬之軀懸輿之晷乎𨿽然非有同心安能久處曷若遂蹤來遠大啟宗雷庶使鷥鶴相依蘭菊無絕耳吾愧其言。自惟素尙淺於淵明明雜悉廣於康樂而敢擅嗣盟。以滓前哲已而靜思有足述者。晉宋之聞。世道奇側。遺公夷迹。諦交實深玄慮。我明一家。恢然道廣才度之士朝壑交容墓類以悲感愾而集要之語嘿之通懷山王來之大致矣且吾有二友。湯嘉賓久愾嘆於棲賢。嶽潛初近勤施於昭慶玆之續斯盟也。成斯役也。二公首其許我乎。嗟夫匡蠡之名迹巨矣宇宙之名流盛矣遺民通隱必有周劉散騎舍人未乏詮炳費神明於匪妙委日用於無常情有所必窮相有所必至苟懷千秋之寄者。皆將有人子斯言耳

無懟激之詞。無沈錮之想。嚶嚶之鳴。實獲我心。嗟乎不求夔�。而求林遠。終非英雄快事

◆說◆

秀才說

○秀才說

秀才之才。何以秀也秀者靈之所爲故天生人至靈也。孟子曰。以爲未嘗有才者。豈人之性也哉不能盡其才者也故性之才爲才也盡其才則日新心含靈粹。而英華外粲行則有度。言則有音。易所謂黃中以通其理是也才而爲秀世實需才正需於此或曰諸生不甚言性。正以言性之人。亦未能盡其才。夫大聖非五十學易知天命。鮮能無太過。惟其言之信者識之。其行之信者從之。其言行之疑者置之而已。或曰日者士以道性爲虛以食色之性爲實以豪傑爲有以聖人爲無嗟夫。吾生四十餘矣。十三歲時。從明徳羅先生遊。血气未定。讀非聖之書。所遊四方輒交其气義之士蹈厲靡衍幾失其性中途復見明徳先生嘆而問曰。子與天下士日泮渙悲謌意何爲者究竟於性命何如何時可了夜思此言不能安枕久之有省。知生之爲性是也。非食色性也。之生豪傑之士是也非迂視聖賢之豪如世所豪其豪不才如世所才其才不秀傳不云乎。王折肱可以醫國。吾爲諸君愼之

頑鈍非秀。斲踶非才也。須得一�明。庶不愧此二字。若不以才而以財。則亦莠而非秀矣

◆頌◆

縈河公頌

○縈河公頌

華顚君子﹑玄識先生沈輝葆朴澡迹遺榮當無鑑牗選僻攢楹嘉陵是直岷江此橫�梁寫照玉壘流瑛纖羅晝漾蒨縠朝縈釃旋矯潤虹拖飲晴榮流綘屬澄漪練平回回漢采。裔裔雲英陽崖曲抱翠瀲遙迎羊腸緬邈鵲尾經營櫳匝西蜀。委曳南荊泉綃遶室雪錦環城玲瓏溯沚綽約連瀛含潛麗宨。樂泌倫貞。湧淪無詫衝溢寧評文藻可結。瓠瓜不傾。侯嗣忠孝。漁歌濁淸。隱同薖軸。貴異塵纓。璇�自折珠崎�盈縈河載頌絡井流�

巧思曲筆水繞山回且英焚有色。

◆尺牘◆

答王宇泰

復門人藍翰卿

答嶽石帆

別沈太僕

復劉郡伯

與嶽石梁

答馬心陽

答陳如吉給諫

寄李孺徳

答吳徹如大參

○答王宇泰

來教。令僕稍委蛇郡縣或可助三徑之資。且不致得嗔。宇泰意良厚。第僕年來衰憒。歲時上謁每不能如人。且近蒞吾士者多新貴人。气方盛。意未必有所挹而欲以三十餘年進士六十餘歲老人時與末流後進魚貫鴈序於郡縣之前卻步而行伺色而聲誠自覺其不頻因以自遠至若應付文字原非僕所長必�肉調飴。作�衕中扁食。令市人盡鼓腹去又竊目醒�益以自遠其以遠得嗔僕固甘之矣所幸雞助尊拳。長人者或爲我一吷耳然因是益實用可�子可教利�安身僕亦有以觀頤也趙眞寧書亦語及此種種情事。悅之兄能爲兄詳言之。總非諸筆能盡。鍾鳴漏盡。自應知止。覺宇泰非愛我也

可砭老貪

○復門人藍翰卿

不佞愚鄙歷落之士蔽石林而無覩思相藻以何言乃有空谷足音疑是眞人天際今文古文皆有大言小言俱來。物鉛素於九流理筌玄�二氏居然不朽。而在諸生。然且采拾虛浮。過自撝挹髙山有客。能通咫尺之書委土可師謬爲函丈之敬。初當之而汗聳。旣循之以心疑豈向若者眞有懷於望淨將巡方者偶畱聲於牧馬眞龍何待假龍以生雲雨巨蛇或負小蛇以�神奇豈大雅之故然乃髙明之作用如不佞者��筆�之外��絲竹之間獨有停�之恩不絕臨�之興以�大有示我同人���知已獻�一之愚爲文人起百六之運其如�虛無以相益尊光祗以流謙。一字爲榮。九頓而謝

花對語而如笑。

○答嶽石帆

兄書謂弟不知何以輒爲世疑正以疑處有�若都爲人所了趣義何云似弟習气矯厲出�者故當忘言。卽世喜名好事之英。弟亦敬之未深附也往往得其疑世疑何傷當自有不疑於行者在

故當問所之人耳。疑何足惜。

○別沈太僕

明公渡江急不得見。不知明公�得渡江否�以懆虧龍以靜全花以�披��下存名不可�多取行不可以累�虛以�之�以待�

語得老之髓

○復劉郡伯

辰心以郡柔下詢意三十年中�物。皆在耳目之前。鄕賢官以媚人何得�鄕作傳名宦�以媚宮未審以何而名大可忘言細復何述若兵食雜誌。祗取各縣規條。浹夕而成。又無需立局也。

直是開不敢開之口。誌書可以不作。

○與嶽石梁

右梁過我風雨黯然酒頻溫而易寒燭累明而似暗二十餘年昆閉道義骨肉之愛﹑半宵傾盡。明日送之郡西章渡。險而汔濟兩�相看三顧而別知九月當更盡龍沙之槪。見石梁如見石帆終。不能了我見石帆之願�

離合景誼。數言欲了。

○答馬心陽

南臯書來慰弟。云茫茫海�遂不能�一若十倘若也此中又不能容一海�卽便爲所矣此語𨿽非其至差足�人亦足��兄破蹙爲笑

應是慰寂落不刋語。

○答陳如吉給諫

朝論固如沸聖明在上終是君子多少入少但我輩不宜急以小人��耳

忠厚之心遠禍之術。彌亂之道。

○寄李孺徳

聞孺徳成進士殊也。以孺徳恂恂孝友。他日當不負此科名也。吾輩初入仕路眼宜大骨宜勁心宜平勿乘一時意興便輕落��費洗沷也顧僕一生拙宦。而教人宦乎然亦��教也

平心一節非直新進所宜眼大骨勁恐�是卿用卿法可耳

○答吳徹如大參

門下衝年對日壯節傾時毓南國而麟趾自振。久穪君子之子。起東林而臯比獨擁。將曰聖人其人。旣玉色以揚休。亦黃中而通理。至如不佞。放三年而逸逝未能消積��公卿偶一且而嚶鳴。猶幸竊奉教於君子。爲俗乃時���容同病相憐。�謂同明相���我子������������靈谷柴�

矯�翠娛閣評選屠赤水先生小品明屠隆著

◇屠赤水先生小品◇

序

卷一

序記

賦傳

卷之二

書論

銘贊

跋文

誄哀辭

●序

敍屠赤水先生小品

四澳爲羣瀾之帝東帝則標鶯山狼山爲南北闕內江淮河濟四伯之劍舄焉其諸附庸漚飛沫注懼幹後至誅故其苞納遂爲四隩尊蓄富斯泄奇山濤嶽浪中有木華窮楮不得盡者牛渚尺瀾那更足道赤水屠先生東海肇靈曙目廓腹蘘千秋而羅一世珠璣逐唾雲霞入思富而怪與海不殊是以發爲文章無論大者如方壺圓嶠壓鰲首而突兀聚五城十二樓之輝煌長鯨巨虯鼓腥濤而奮勝逞吞舟排嶽之狂橫珊瑚林立夜光沙積綃杼重淵貝生石壁卽出之爲捲石片嶼有不系逸人之思滯騷人之迹耶常鱗凡介皆可背成麓而■﹝髟上者下﹞成峯小璣寸珀直堪悸波斯而蘇寒畯一勺知大海味不必始皇小兒鞭石浮梁得竟其量也試取江瑤柱而噉之應出虯脯侯鯖之上不致棘富人之口焦張果之齒矣

壬申長至日錢塘陸雲龍雨侯甫題於翠娛閣中

●翠娛閣評選屠赤水先生小品卷一

仁和允和叔介選

東海屠隆長卿著

錢塘陸雲龍雨侯評

序

記

賦

傳

◆序◆

唐詩品匯選釋斷序

南京鄕試齒錄序

少室山房稿序

觀燈百詠序

馮咸甫詩艸序

董揚明制義序

李山人詩集序

靑溪集敍

贈楊大夫應召北上序

送董伯念客部請告南還序

壽李翁六十序

○唐詩品匯選釋斷序

夫詩由性情生者也。詩自三百篇而降。作者多矣。乃世人往往好稱唐人。何也。則其所托興者深也非獨其所托興者深也謂其猶有風人之遺也非獨謂其猶有風人之遺也則其生乎性情者也夫性情有悲有喜。要之乎可喜矣。五音有哀有樂和聲能使人歡然而忘愁哀聲能使人淒愴惻惻而不寧然人不獨好和聲亦好哀聲衣聲至於今不廢也其所不廢者可喜也唐人之言繁華綺麗優遊淸矌盛矣其言邊塞■﹝彳止﹞戍離別窮愁率感慨沈抑頓挫深長足動人者卽悲壯可喜也讀宋而下詩則悶矣其調俗其味短無論哀思卽其言愉快讀之則不快何也。三百篇博大博大則詩漢魏詩雄渾雄渾則詩唐人詩婉壯婉壯則詩彼宋而下何爲。詩道其亡乎。廷禮髙氏選唐詩品匯。其所取博則博矣精未也乃黃觀察公選之加精焉而又爲之釋斷。然後唐。人河嶽之精靈。歷百千載如在乎。則觀察公之勤柰何可眇小也。

詩本性情。尊唐而詘宋宋無性情哉只是宋人於性情大認眞認得死煞反短流動之趣此所以不及唐也。尙論處的是不磨。

○南京鄕試齒錄序【代作】

王者网羅英俊以賢不以齒故華顚非老。童牙非少。才諝鵲起。鴻烈評隱要以其人何如安問年爲鄕試有錄。錄以齒者。何也則讓之道勝也唐虞選規。帝道郅隆百僚濟濟後世爲楷垂讓殳斨。益讓朱虎熊羆。伯夷讓夔龍卽上材神智不以先人含徳仲和宅心柔澹故其所摽樹者亦光明俊偉縣諸日月而聲華到今是讓之道勝也先王之教人也。宗廟膠庠。貴老尙齒。進飲食則拜。奉幾杖則拜。溫恭遜讓之禮童而習之以折其驕蹇之心而養其從容溫粹之度當其時士大夫之器局閎深徳業無玷犁然多玉瓚黃流之選詩書所稱後世艷焉帝王以還代不乏俊邁之士或好通脫而惡繩檢習矜露而恥弢藏擎拳曲跽鄙爲俗儒倨傲鮮腆目爲快士輕俊子弟薄有才藝至傲其父兄童子何知稍解伊吾輒輕其先輩讓之道蔑如也藉令他日出而立朝腹笥五車言如春華能如轉環智如倒囊其量不足稱也嘗試以後世之士大夫夫。與朱虎夔龍諸公潔長較短或材智不甚遠而气象自別其所標樹奚啻星淵士柰何不遵徳讓哉不佞寡昧謬司文柄於南國。峩峩南國。維士之藪。蓋自六朝以來山川盤回靈气日開文風日暢家藏夜光人握靈蛇雕龍之業不可謂不盛矣然竊聞之俗沿浮華士好揚詡少負雋气操筆斐然輒思傾江左之彥貴都下之紙前無古人後無來者則讓之道無乃缺乎是不佞之隱憂也。南國之文盛矣柰何復以文進之是以水濟水也故余於多士不憂其不文而憂其不讓子𨿽神聖不加乾父弟𨿽上喆不先於兄溫然平和衝然挹損濟濟多士𨿽與唐虞方駕可也故士立朝則以賢。居鄕則以齒以賢則得眞才以齒則崇讓徳得眞才則國臻於理崇讓徳則俗還其醇聖王之立教作人意亦弘遠矣哉爾多士勗之。余將藉以報聖天子矣。

立朝無師濟之風由始進多佻達之气教讓於始進。培植實多。

○少室山房稿序

夫詩難言哉摽拔藝苑掩罩人羣蓋搦管者率多雄心然定精而索之必有所不探畢力而趨之必有所不至覽觀古今學士大夫之作事勝則傷致情勝則傷裁理勝則傷韻气勝則傷格浮艷則傷骨緊迫則傷神是詩家之魔事也世有小才獵得一體輒自斐然驟之鼓吹而徐之音死擥之春華而味之嚼蠟翳豈不力天則刑之夫夜郎王惡知漢大哉余友胡元瑞。朿發治詩。駸駸髙步闊視比於蒲稍躡浮雲而上其气盛其才丰也十九首如洞庭雲門。千秋寥寥用其語則襲不用其語則遠作者爲短气罷爾元瑞獨奮而嗣響不襲不遠庶幾古人典刑曹氏父子以下取法而裁匠心而運詣妙境矣而尢長於五七言近體無音不亮無思不沈無體不厚無骨不勁無韻不飄無法不比其雄大而峭峨眉劍閣之秀其縱橫而整昆陽巨鹿之師人曰於鱗不死固誠知言然其離合變化則不盡出於於鱗也。弇州兄弟。泛愛兼容。爲世溟渤一至此道便持不下而獨盛推元瑞海魚龍鮓非司空疇賞哉余與元瑞同舉於鄕。兄弟之義甚好知元瑞詩自兩王公外宜無如餘者𨿽令元瑞自言之大都若此矣蓋自余爲吏。與元瑞不相聞者六年。癸未握手都門數從海內諸名士遊。余兩人遂益驩。元瑞謂余曰子修辭海上﹑士爭執牛耳而盟子。家藏靈虫。人厭鼎臠獨胡生眇不聞謦欬之聲久矣。子且懸書以詫海內。海內冠帶同盟之士。載書登藉。累累如雲而獨寂然於金華牧羊兒余則不遭亦子他日千秋之恨也家有山房敝帚。徼享千金。子盍圖之俆曰。子詩業乞言兩瑯邪其爲千金大矣余柰何復爲衝風之末乎乃元瑞請不巳。而余之車馬復有行色。於是勉爾抽毫面目沙土口吻煙霞余則愧之顧余兩人之好與余之知元瑞詩若此其深也非是言則天下不得聞余惡能巳哉

擬古人便似古人。玩瑞未便能爾不入魔道或亦有之。談詩之病蓋云詳矣。

○觀燈百詠序

昔人謂陸士衡。人患才少﹑子患才多山川藏靈風雅道盡千百歲而後乃有王先生先生天才藻逸髮爲詩文落筆吐語如決黃河之峽抽春蠶之絲其深無底其出不止無論雄文大篇。富積瓊瑰卽觀燈之詠多至百首布意錦密寄興婉麗辭極雄放旨歸朗暢移宮變徵。盡妙極玄語語作靑霞之色戞哀玉之聲吾以爲盡不知復自何來胡其多而工也夫物有一不爲少。百不爲多多而不工不如其巳夫眾艸易繁而瓊芝不盈畆魚目至夥而明珠不列肆吾且爲瓊芝吾且爲明珠第亦恨其不多耳又進之而爲玄霜紺雪水碧空靑世人苦不得見而靈境以爲常玩交梨火棗麟脯鳯髓世人直聞其名而至眞以爲常味他人自少而拙。與王先生之多而工則天之賦材之分也詩到詠物。𨿽唐人猶難之大家哲匠。篇章寥寥豈非以寫情境者易妙體物理者難工也今王先生之詠觀燈則富至百絕而奇思疊出。妙句天來卽先生不自知其所詣而人又烏睹其化境哉余少好吟詠才不勝情。往往尙興趣而乏風骨。飄爽之气多而深沈之思少。及求先生詩於華實深淺之間則幾悟矣卓哉此道。吾師乎。吾師乎。

一夔足矣簡爲貴也多多益善多之謂乎瓊芝明珠恨其不多何嫌百也

○馮咸甫詩艸序

夫聲詩之道其思欲沈其調欲響其骨欲蒼其味欲雋而總之歸於髙華秀朗其丰神之增減大都視其材矣材多則情贍而思溢光景無盡材少則境迫而气窘精芒易窮則其大較也宣父道臻神聖。文兼國華。故采詩婉暢。語語神來。以今讀之。如叩哀玉而撞巨鐘也。卽令宣尼降而爲近體必不作傖父之譚楚气雄慓則屈宋擅其菁英漢道昭明則楊馬吐其巨麗魏騁鶻爽則曹劉之步絕工晉尙風標則潘陸之聲特俊六朝綺靡詩道隨之江鮑徐庾則其雄傑雕繪滿眼論者或置瑕瑜然聲華爛然而神骨自具譬如蕣英芍藥何嘗無質驪姬南威何嘗無情固與剪彩貌影者異矣夫山海气厚蒸爲雲霞乾坤化廣鍾爲靈喆則文章道勝也如木然闇鈍。衝然純白眞一而已安用文之如業已搦管摛辭。敷華流采柰何貴死聲而薄俊響也華亭馮君咸甫。弱齡稱詩速悟漸詣前三歲君方爲諸生。以詩見投出語𨿽工而神力尙乏猶然措大本色逮得雋南國。歸出白下艸見視如吸靑霞乎聲響頓殊肝腸似易比遊燕諸作復加以雄峭近者復之秣陵。泊金閻浮錢塘。而西而詩之神力更倍合風霜之气盡宮徵之變收山川之靈則入於妙境矣而所謂思沈調響骨蒼味雋者鹹�實有焉故其材足稱也余少好此道。元神爲傷。材性不充風味殆盡而馮君方以盛年全力。奮於大雅夫騏驥之行一日千里馮君當之彊弩之未不穿魯縞則僕是也請燒君苗之研以成孫子之名。

材字作主。性情境地眼界皆材也。所云詩有別材。而非關於書

○董揚明制義序

今學士之爲制義匪小物也要以寸管代素王玄聖口吻磔裂元气搜剔三才而總歸於人倫日用自非學綜識淹引物連類澡浴丹府葆龢靈光握環中而吐之尠臻其妙故莊嚴爾雅者必備孝弟之性閎儁奇偉者宜抱卓絕之資險則气譎佻則心輕華士浮艷淺夫庸鄙水鏡在縣若別胡漢我明先輩之爲制義率尙渾朴其流也微傷於俗頃海內二三深中之士則古取物師心運椎厥气欲矯厥理欲玄稍駕飛黃之騎。而後輕俊慕效競相剿模法不稟先民理不詣玄窟童牙枵腹徒豪其气執狂豎之心而代賢聖之口語髙而格卑辭詭而味索作俑濫觴伊誰之責哉吾友董君楊明少稟異姿沈雄轉古六經子史而外𨿽禹都二酉金簡玉弢祕典靈書齊諧神異靡所不窺而爲人通微朗鑑宅心道眞嘗撰嘯廬四賦餘業序之魁磊洸洋變幻滅沒方軌二京鞭笞六代其它古文韻語種種合作而至所爲博士家言則又埏埴大化師摹聖哲審气存神久之而透入靈殼達於化境無論淺俗瞠乎後塵卽好奇負气不深維昔人所以立言之意而空取飛揚跋扈爲者遇之當膽落神悚嗟嗟夫物貴眞也眞色不假粉澤眞材不藉丹堊夫儒亦有眞耶則董君揚明是已以彼其才上可金華蘭省下亦不失牧伯諸司。而猶然婆娑逢掖。環堵蕭條。不谷竊竊焉仰屋太息矣。君社友爲選刻制義凡如千首。而以序見屬。方今懸書以詫海內者如雲嫫嬙並禦碔玉雜陳辧而寶之世應不乏身毒大秦之目哉

平不可僞奇可僞奇之誤人多矣然以平令而以奇收又胡以禁世之不奇

其指文之�處。正今文之凖。其拈文之疵處盡今文之藥。

○李山人詩集序

夫水之觸石也松之遇風也泠泠蕭蕭嘹烈而淸遠出而土蘘吹而爲吷胡其夐乎則其所托者然也騷人墨卿。無代無之。後人乃往往好讀仲長統梁鴻鄭子眞尙平韓伯休陶靖節王無功孟襄陽諸家言豈非以其抱幽貞之操達柔澹之趣寥廓散朗以气韻勝哉孫公和獨處石室。嗒然而已。嗣宗對之長嘯。意盡而退。至半嶺聞嘯聲振崖谷。若數部鼓吹。顧視乃向人嘯也。而嗣宗輒用自失。髙韻勝气一嘯而足卽安所事謦欬之言故詩不論才而論性情亦存乎養已世有心溺珪組口罥煙霞其言𨿽佳其味必短何者爲其非眞也余友李山人賓甫。少而辭榮中歲石隱家幸不乏負郭弛於負擔所居有林臯泉石之勝灌園垂釣與禽魚親發爲詩歌力去雕飾天然衝夷語必與情冥意必與境會音必與格調文必與質比非獨其材過人蓋根之性情者深哉則其所得於丘壑之助不小也少室終南。詎不翛然一絓時榮體气遂別𨿽復津津雲林如嚼蠟何惟其有之是以似之此山人之所以幽絕足賞也余少家黿鼉之窟。野性甚習蓋庶幾有山人之心不幸爲世网所羅幽人之致減矣而猶復與山人津津不已是天臺子微之所以笑盧公也【盧藏用隱終南不終後司馬子微隱天臺召見不屈賜還山藏用送之指終南日此中有佳處子微日以我觀之仕宦之快捷方式也】𨿽然神遊八極靑蓮庸詎非嘗在供奉之班者邪

以性情爲根。以泉石爲養。甚得詩訣。

○靑溪集敍

靑溪者何。靑浦也。靑浦古由拳地。居雲間西鄙。爲澤國空波四周多鷗鳬菱芡景小楚楚每乘月蕩槳如鏡中遊九峯三泖落幾席湖上蓋又有二陸先生墓云。余雅抱微尙。緬懷哲人。而余鄕沈嘉則先生。就李馮開之吉士。適以七夕至。至卽相與操方舟出郭行遊葦蕭野水間是夜云物大佳。天星並麗。餘三人叩舷和歌。仰視靑漢因風而送曼聲樂甚已復相攜泛泖湖。登湖上浮屠。尋余立躡天

馬。弔二陸祠。慷慨興懷焉。蓋流連三日。而開之別去。嘉則畱齋頭旬日余。退食卽相與揚扢風雅諷詠先王不及於政嘉則得詩若十首。餘詩與之略相待。先生發短矣。而心甚長。諸所譔結更雄麗神王哉余與對壘。逡巡畏之。於是謀剫先生詩。余與開之附焉。而用靑溪命集。

冷致蘋花搖夜月淸音蘆葉泣秋風

○贈楊大夫應召北上序

夫吏道尙循良。古今譚之。則天子所使敉寧區寓牧養元元俾無敗羣斯其職也釋此不務務栩其精神獵華弔詭爲嵚■﹝山上奇下﹞斬絕之行以鬭奇買名驟而施之可以得志然於計安黔首之道蔑如也又或媕阿闒茸猾稽圓通巧以遊於世而規取大利亦時人所賢無乃非莊士之操哉乃若爲吏而寬然仁慈悶然淳朴行安而志和神安而气定周詳整暇兀若丘山覃思致精壹意黔首上不立奇節以驚時下不習繞指以媚俗而吏道醇白。絕無瑕類。則吾鄞大夫楊侯是也鄞於越絕爲最巨。西控吳楚。東接溟渤俗華民貧枵若大瓠然飛蓋結駟者。出輒成羣風之靡也務日以煩侯之胸中殊不煩喏冠帶雲集案牘山累厥嘵嘵者其下如沸侯悉徐而聽之蓋人人靡弗得信其口旣而徐出一言剖之亦人人靡弗厭其心其神气固常凝寂也事上官共而無謟禮鄕士大夫敬而無隨治事勤而不苛出令詳而不細而精神計劃壹以爲天子牧養元元爲急故揚春之意常多於秋霜士庶亦以生我之恩附焉連袂而歌。交口而頌。無間黃稚婦孺蓋自古以寬和得黔首心未嘗有若我侯者甲窪無論卽髙自嶄絕炎炎隆隆鬭而獵取一時聲譽者久之且索然銷沈彼不茂其根而茂其華效固若此侯惟溫溫愷悌不爲名髙而聲實隱起遂爲東諸侯冠語有之鼓鍾於宮。聲聞於外然是豈侯之心哉侯知奉職循理而已今夫水性好平長風下擊濤如連山水不辭爲下百川歸之至於稽天矦之政平而善下世之務嶄絕奇詭者卒莫先焉故上善若水矦今行矣。朝謁至尊。莫列臺省則他日之風稜嶽嶽龍矯而鵠擊者庸獨非侯耶嗟乎余東南罷矣固侯所耳而目之當人主前席侯時。訪問民間所疾苦余願侯首以海壩之氓置對余與邑父老子弟。世世徼侯大惠𨿽在闕下猶東也是役也。矦部下士方君陳君等數十曹何實乞贈言於余。矦之居東。惠愛在氓黎而章縫之徒佩徳尢切焉余觀多士。�未及河之津。而面皆慘色共在父老子弟可知矣。

績非威不奏譽非賄不彰骨非媚不容果若揚侯。非今之拙宦乎。𨿽然知催科而不知撫字。牧之謂何與秋霜寧陽春

○送董伯念客部請告南還序

吳興董伯念童牙稱奇稍長髙視逖聽�意千秋之業讀書自黃虞墳典而下。卽齊諧禆官。無所不窺。下筆自古文韻語。周漢隋唐而下。卽近體新聲。無所不詣覽其譔結。往往神來徜徉恣肆驅白浪乎丰容擢秀吸靑霞乎當其意得蛟龍上馳雷霆下擊閻浮震旦須彌昆侖時吐胸臆而日月五星嶽瀆風雨悉趨毫端驟而逼之神驚靜而對之气爽其才如此爲人通脫暢朗飄飄欲僊與之遊輒生人外之想少負奇頴賢而抱虛長於朱扉華而能素秉心尙通縱而知檢雄文早達貴不及汰白屋寒畯之士雲歸之古有東阿蕭統以藻揚。伯倫無功以快稱平原大梁以俠者。伯念庶幾兼焉而尢好不佞不佞薄收東海聲伯念耳之甚習比南宮一接。目擊道存。歸語客曰。屠生果然快士向也吾聞其聲今望見其气矣自是引爲臭味𨿽吳國雙鉤延津二物不是過也居無何。伯念頗厭居含香之署。請告還吳典吳興東連越絕。西接姑胥。山水秀潤甲天下罨土畫溪上靑沙白石紅蕖紫荇歷亂而參差嘉魴素鯉鴛鴦屬玉飛鳴而上下瓊樓玉宇畫橋遊舫雜沓而周遭天淸地皛。丹霞暎空松括怒號風雨忽至則天目諸山之變幻也梅花萬樹桃柳綺錯煙牕云島雞犬秦人則靑芝諸山之幽絕也伯念曠士乃一朝歸而盡有之蠟屐捫厓擊楫橫波風吹巖阿月出浦口山采芝苓水擷菱芡朝餐沆瀣暮領殘陽意興所之累月忘返覽六博子花間弄寶瑟於石上尋髙僧於古剎逢異人於深林則可以離垢絕塵淩虛徑度又何戀一曹郎之榮乎不佞故海上披裘帶索之夫也。偶邀時幸。竊祿下寮生平有煙霞之癖日夜不忘丘壑間而苦貧無負郭一頃飽其妻孥不得已就五斗中外風塵馬蹄未嘗不結思東南之佳山水於伯念行尢極惘惘不自知其神與俱馳矣𨿽然世亦有有之而無。無之而有者。夫仰熙丹霞煩澡淥水身在靈壤心嬰好爵是有之而無者也外混世法內宅淸虛足蹈九州島腹隱五嶽是無之而有者也伯念歸而有君家之天目而不佞畱而有吾胸中之四明其爲消搖一也君卽安得以其所謂變幻者所謂幽絕者詫我哉

山澤之臞。言津津而可味。

○壽李翁六十序

夫哫哫貧賤。固不若磊磊富貴古之賢豪大人苟非顏回原憲而徒局蹐帝門窮巷之下卽何足以稱揚哉蓋昔者太史公。嘗崇勢利而羞貧賤夫勢利何足榮謂其磊落富貴者也貧賤何足羞謂其哫哫貧賤者也範蠡霸越成。退而浮五湖。卽三致千金。夫三致千金人以爲賈豎小節耳不知此亦英雄長算之餘也世有操奇贏市肆。終身而猶然寠人子者非厭數奇亦或其智計淺矣余姻李翁。束髮遊京師。籨大俠酒人。放蕩樗蹴踘之場。蓋其少年時豪甚已而乘巨艦。出五湖。依鴟夷子故事卽策賈成敗無不奇中者會亦有天幸不十年而手致數千金顧布衣飯脫粟質任自然不以貲雄裏中兒而時與故人賓客箕踞豪飲酒後耳熱投壺射覆慷慨嘯吒四座生風居然五陵豪又儻■﹝艸易﹞善施而謬爲纖嗇嘗出千金潤故人賓客而浮怒嫚罵之。人不見徳又善以智自全不以財府怨平生不作兒女子仁媚人而人亦無有甘心於翁者此其智計豈淺�哉令得當長頸烏喙之主。庶幾佐會稽下風而乃徒以英雄長算用之刀錐米鹽間則所遇異也李翁二丈夫子。中子之文。彬彬雅儒主。而孟季則豪舉有父風。三子者其气局不同皆賢子也人言李翁有後哉萬曆戊寅中秋日。乃翁六十生辰。屬不佞居淮泗。不得與賓客奉觴之列乃遙申此章爲壽。翁顧不佞無能遊揚翁。夫人貌榮名豈有旣乎。

賜之貨殖。蠡之三致原亦非庸流事此殊爲富者吐气。

◆記◆

管仲鮑叔廟碑記

秦氏新阡記

國泰光祿壽藏記

海覽

○管仲鮑叔廟碑記

頴上祠管仲鮑叔禮也。舊志。管子頴上人蓋本之史記。今邑有管仲墩。相傳爲管仲故里。而言鮑叔頴上人近考之張處度注列子。謂管仲鮑叔並頴上人也。處度在晉。去春秋七雄時不甚遠。舊志必有據矣又考齊人物志無鮑叔則鮑叔爲頴上人信乎由管仲至於今數千年。邑無祠邑人之不好事也如此哉頴故無山川陂池林麓亭榭。昔人名迹可資遊覽又苦古今人物寥寥甚也鴻荒而後。秀異之气。無地無之。而頴獨若爾寥寥也覽物好古之士至此蕭條悲焉堇堇有管鮑二子。成名列國。標勝於玆固前史之艷美而豪傑曠士之所奔也而且罔爲之建祠血食豈維典禮有�卽烏覩雅致哉土風誠朴民習惷鄙士鮮徳讓則典禮門闕報也又俗不興於雅道也不佞承乏玆邑。徳多涼。焉日斤斤不遑抵官之明年。始得修學宮。制祭器稍葺南北壇壝。示士民厶禮。旣築東門河堤��碑。剏綠波亭。邑稍增勝。於是捐俸裒金不給。則以士民所樂助爲兩公祠吁嗟乎夫學士無輕議管子也蓋當是時冠帶之國碁布焉莫不以其驍雄桀驁之气爭長不下管子夾輔齊侯。約束列國列國雷動而赴之計其所展布鴻鬯郁烈哉世人往往以器小訾焉夫令管子當仲尼則器小令與後世人物挈長較短何如耶後世襪綫之士動輒張日依之乎孔孟謂管晏卑卑無奇此平居拞掌可爾令身爲之何論匡合卽羣百夫麾蓋之下亂矣吁嗟乎管子者柰何可輕議也抑不佞於鮑叔又感焉。夫綿綿之葛。在於中野良工得之則絺綌不得則稿死士不得相知則沒世而文采不見管子信才賢微鮑叔則齊國一累�爾故仲之所爲鴻鬯郁烈者皆叔有矣是以君子貴叔也世稱相知�日要盟靑松指心不斯須而掉臂去之則市道也叔之家犬寧食其餘乎是不佞之。所重感也則祠鮑叔抑又可以風矣。

管仲是个經濟大臣。鮑叔是个能容賢大臣俱是後世不易得執器小議之。觀場矮人

○秦氏新阡記

夫人生遊四海死入冥寥。貴如侯王。賢如神聖咸化白骨予觀古人無一在者髙陵大寢或犁爲土田矣卽古所稱長生久視亦不能白日行遊國都謂蛻形而人淸虛藉令淸虛實有之未免去人間世與化白骨者何異形則同盡神則同返於眞生之不足恃如此達人不肯以一世過影之身多營過勞而務宣其侈心何況冥寥無知又何戀焉而憂及身後之白骨也故蒙莊楊王孫之事。達者往往喜道之。𨿽然此賢智之士所自爲髙而非仁人孝子之心矣夫仁人孝子之愛其親。豈有窮哉天命苟在生則欲其無涯大運苟終死則不能延其咎刻於是乎哀傷慘戚無所於寄之則美而棺槨丰而丘墓以爲死者有知乎庶慰彼泉下死者無知乎吾以盡吾區區而已是仁人孝子之用心也是聖賢之所不非也若聖賢自處以達而爲之人子者又以達事之則何仁於烏鳶螻蟻而不仁於親親者哉夫仲尼不云乎。古者不修墓言古者墓必封嘉而無所事修也秦氏新阡者在太湖軍將山之巓。兀立五湖中。雄秀甲東吳。稱善地。蓋吾師勾吳秦方伯先生。與其尊人通參公之阡也。秦氏之先隴故在九龍山至故通參公。而方伯先生攺卜於軍將山。及方伯先生下世。先生諸子爌等遂以先生葬山之陽焉。先生文行朗絕。爲我朝名徳醇儒。不佞某以薄秇受知。爲先生門下士。不佞自頴陽渡江。而先生甫下世。躬束生芻哭先生靈輀下。至是先生諸孤以新阡記見屬某惟山川之秀實生偉人鬱蔥之气結爲嘉祥仁人孝子之所爲必擇善地而葬者固以棲神妥靈亦以錫胤昌後然結秀發祥之地惟有徳神者爲能居之淺薄之夫𨿽求之不能遇𨿽遇之不能有也秦氏世多君子。以惇實長厚聞於吳中。累傳至先生。而徳業昌明。益以碩大。有嘉祥者。非秦氏而何。聞始有事玆丘。掘地得古銅章徑寸。鏤東方曼倩像贊。其文古質類神仙家語。往牒謂曼倩歲星精。世傳其過紫海。遇昆侖巨靈事甚怪。至人秀世不可端倪若是。則先生將證大道與東方生諸君逍遙淸虛不可知。𨿽然余稱達人卽無論其仙乎不仙要之委命待盡去畱無心則盤盤一丘不過寄仁人孝子之用心達者固不有夫不有其一丘卽身後名又何有矣而狀而銘而記無乃徒煩其辭乎昔仲尼之表吳季札。不過曰延陵季子之墓夫延陵先生之鄕人也

達人胸次孝子肝腸。俱現於楮中

○國泰光祿壽藏記

余諸子大來。字國泰。襄惠太宰孫簡肅可寇後。襄惠寬仁。簡肅嚴重咸有古大臣風國泰少侍簡肅京師時。世廟在服。袁州父子。恣睢百僚。望塵頤指。獨簡肅正色無所阿。袁州睚眥所當。立中奇禍。簡肅以淸忠受知世廟。莫能誰何而簡肅亦益厚自此毖愼戢下甚嚴。國泰競競遵繩尺。靡逾跬步。有佳公子聲。簡肅由大廷尉歷司寇。總內臺久。春秋旣髙。累乞骸骨。以世廟特眷。不得請。卒幹官國泰扶喪南。經營襄事。務殫心力以孝稱。簡肅友愛諸昆季。推蔭敍兄之子。而國泰由太學官光祿丞。名家子。用才能受知主者浸浸向用屬有齕之者出貳通州。非其好也擘畫幹理。當機立辦。得稍以暇目羊尙狼山。風采掩暎。監司器之。居通二年。慨然嘆曰世味行盡羇棲何爲吾寧以折腰吏故久寒白沙翠竹盟一朝投劾去當路惜其才畱之通父老亦挽轍遮道竟不爲畱歸而就簡肅墓旁壘石穿池。栽花種竹。爲怡老計。簡肅淸約如寒士身歿之後遺產枵然﹑國泰好客多情不廢觴詠性復慈愛病施醫藥死捐棺殮久而不倦幹簡肅墓右豫爲壽藏。曰生之有死如晝之必夜潮之泌汐古昔以來紛紛擾擾今誰在者同掩土柸夫土柸何情之有衮衣垂綃也而掩韋布藍縷也而掩英雄喆士也而掩憨騃臃腫也而掩桐棺裸形也而掩珠襦玉柙也而掩吾生而爲穴歿則歸之無爲子孫憂不亦善乎嗟嗟若國泰幾達矣不佞黑髮掛冠。洸洋自旋。城中半畒之宮栽卉木臥榻前曉起科頭手拖甕灌園外客不至呼妻孥討松桂話桑麻了不關人間世斯亦有國泰之心者國泰亦雅好余時治一尊邀餘醉簡肅墓下。不佞居恆有詩云云深雞犬稀日落狐兔走因嗟泉下人勉進杯中酒相與浮白歌呼。起而觀漲海月冉冉生乎巖岫天風颯颯而吹衣裾卽以了生死。齊修短夫蒙莊禦寇﹑吾與若師乎。

國泰不殊司空圖。屠先生大異不入壙之客先生於生死能一。得喪能齊﹑故多達人胸次。

○海覽

放丹桃花津。順流東下。登侯濤山。踞鰲柱峯。捫潮音洞。乘流送目。陡覺東南天地大荒。瘳霩開朗。奣然灝漾金雞虎蹲。兩山對峙奔驣。峽口。蛟門峽束谽谺鼓怒巨濤摧磢。六合。撼頓。夜宿佛閣土。通宵聞大風雷聲。或如萬面戰鼓恄訇訇而來疑遂捲此山去令我眇焉四大擲於何所其上掛扶桑蟠木。與陽烏親乎。其下撞蛟宮水府與龍子友手聽其所之靡弗愉快心魂怳蕩。數驚數喜。雙睫不復交。五鼓起觀朝旭。初黑气罩慕。窅窅莾莾。有若混沌未辟。莫辦四方上下忽風起波湧赤光迸出橫射萬道須臾大火輪吐海底海峯如赭雲霞紫翠儵忽變幻使人神悸精眩散發狂叫壯哉咄咄天地亦復好怪乃爾頃之闔戶跏趺。半瞑冥寂。默朝觀音大士。則目不復有目輪。耳不復有海濤聲出乎形觀入乎禪定無所不空無所不喪已遂乘孤航浮渺茫絕東行鳥迅人疾。瞬息千里。蝤蜃鱣鯨。衡波而跋浪﹑鵜鶘海鳬。翔風而鳴雨。蟶蛤螺蜯依沙而走穴。天吳川後。按節而揚旍。丹在大波中蓬蓬天上無處可著澒洞砰湃。邈隔神州遠近諸島歷歷來獻大者如拳。小者如粟。日本三韓琉球只尺矣遙睇梅岑。想梅子眞煉藥石室。蔥蒨哉。再眺馬秦桃花諸山。問安期生脫玉舄還棲隱處。飄然欲往。黑嶕旣過。赤橋來迎。秦皇帝使神人鞭石。石爲流血。事太荒唐。始皇𨿽無道亦一時共主。故海嶽諸神靈所宗。容有之矣。再望東霍山。徐市樓船。去而不返。童男女三千安在。昔人所傳蓬萊三山。非近非遠近則幾席遠則萬里夙有仙骨。呼吸可�。金堂玉室。靈藥瑤艸。斑驎紫麏。實有非幻。所以天風吹之而去爲夫凡胎穢器耳丹抵洛侰。又名普陀又名小白華山。觀音大士道場在焉山西折有觀音洞。洞深黑窅窱。中空擘開。怒濤日夜縱擊。龍嘯虎吼。又西有善財洞。石鋒峭嚙足似斷而懸北折有盤陀石。■﹝山上欺下﹞空刻露。軒翥。坐其上可望島夷諸國崇剎髙棟。兀立波中。撞鐘者鼓輿海濤響畣。棲眞學道者。面壁其間。永與人世隔絕哉余讀莊子東海若篇光洋可駴每謂寓言耳。乃今信之謝靈運云溟漲無端倪韓退之云有海無天地非身涉其處。誰知其之有味哉。乃迹山則有三山。迹佛則有洛伽。此尢爲冥棲好道者所醉心。余幸生而並海爲安期大十之鄕人。而又得蚤脫世网側身從之。燕昭漢武當翹首羨我。

汪洋浩汗。讀之令眼界心胸俱擴。

◆賦◆

五色云賦

閔貞賦

○五色云賦

五月旣望。遵湖而西。驅車髙原。飲馬空陂。娟娟者湖秀絕而孤綿亙十里。暎帶城隅沙長水明沈鷗浴鳬靑蒲照人綠波平鋪乃稅駕於湖漘。弔昔賢之遺。迹余欲斯人兮髙曠。府大湖而嘆息。嘆息自天。俛仰今古。何彼卿云。爛焉以巨回合朗暎皦日微吐蔽天者半厥色維五厥狀瑰麗玄黃雜組或如玄圭。或如白珂。或如靈芝。或如玉禾。或如綘綃。或如紫紽。或如文杏之葉。或如含桃之顆。或如櫷原之艸或如春湘之波澹修眉之連蜷。呈冶態而婀娜。又如萬花兢開百鳥齊飛奇姿窈窕秀色離披威鳳之彩葳甤。錦雞之翼差池屑屑霏霏纚纚褷褷紛乎若纈矗乎若髢又如僊人制錦。借色云君。濯彼天河。五彩成文。丹霞失麗。明星載昏長夭紺碧遙光深靚羣山並朗。回浦獨暎芙蕖相觧下爍紫行大物矜炫。變幻靡窮。乍散乍合若淡若濃。廓兮若啟﹑窅兮若幪。嗟此瓗粲。雕彼大素。神乎巧哉。天孫所妒。何文章之綺靡。恐上帝之是怒疇驅眞宰泄祕抽玄東壁獻圖。丹甲命篇。掞河漢以布彩。走五星於亮端。振藻耀日。鴻思寫天篲妖虹而直上。捫列缺而倒懸。洵天章之巨麗。何人工之能爲。相如麼麼。子云無奇。錦心莫吐。彩筆藏輝。雕龍刻鳳之技黼黻藻火之形莫不銷其文采遁其精靈金闕洞開髙敝玉樓。丹靑錯落。棟宇雕鎪。閣道玲瓏。列僊出遊。��琱輿。夾以華輈霞裾成削環佩相紏紛朱幢與紫蓋嵌七寶而雜琳球朗焉翕赩六合晶熒繪山川絢�星掩關門之紫气奪霞標於赤城有爛其光。燁燁其英。王母之所不能謠羣臣之所不能賡。是誠乾坤之上瑞。兆國家之文明。砉焉神爽。怳矣骨驚余安得躡層雲而上馳下覩大地之與蓬瀛聊申意於斯文。悵獨立而屏營。

盡態極形更盡妍極麗

○閔貞賦【有序】

翟節婦之死。余旣爲之贊。乃心髙節婦不巳。旣讀楊司空閔貞賦感焉。可謂異世同嘅遂有此作顧富材勁力旣乏漢聲亮節繁音復慚六代聊以寫予心之忡忡矣

皇皇燕京。端居至尊倚拔堪輿包絡川原居庸虎視太行龍奔金臺崔嵬髙枕帝閽玉河湯湯流漧薊門王气磅�秀結雄屯覽方輿之勝槪弔往古之遺蹤昭王發憤昌國景從太子召乎馬角荊卿感乎白虹田光忼慨而折首漸離擊築而悲恫精光變天嘯謌生風燕丘荒而俠骨銷易水寒而壯士去靈气不收山川奔互鬱結蜿蜒是生貞婦維此貞婦婉變靜柔葉鳳占於太卜。迎雁幣於蹇修。奉君子之淸塵。懼下女之士羞。薦蘋宗廟采綠道周調瑤瑟之和聲結錦褵之綢繆指白日以蒞盟誓黃河以長流娛淸風於曲房眺明月於髙樓銀缸照夜紈扇度秋期千齡而萬歲不掛人間之離憂何夫君之不延儵淹化而訣絕。恆嶽峯摧。遼海波竭榮華霜殞光景電滅朱弦慘其無聲玉簫短而吹折爾其爲景也髙天泬寥平野蕭條朔云下垂層冰折膠大陸不流薊馬失驕河盡檉柳原枯蘭苕日落沙昏煙起風嘐鬼火微陰房靑華燭滅玄堂扄泠月檻乎繐帷飄風動乎銘旌佳人慘怛。黯乎傷情。爾其爲容也咿咿喑喑漆漆沈沈霜棲素面淚落空襟朱粉不禦羅襦塵侵脫去玉珥棄擲華簪神亡形槁若聾若瘖瞑息塊苦之上。枯坐靈輀之下鬼伯相呼。司命不假悵夫君之不來白日匿而長夜屏寢食以彷徨。願靈修之速化。從夫君於夜臺。永與世��謝。我思古人。忳郁怦怦。睎心令女。矢志陶嬰凝淒斷臂。梁寡殘形。遊目蒼悟之野。想鼓瑟之湘靈殷啼痕於修竹銷綠黛於黃陵爾乃絕粒而逝枵腹而槁影閟寒坰墳荒古道孤月照而流黃空雙燕飛而重門俏繡被委於香塵玉骨化爲瑤艸悼夫婦之精魂托蔦蘿而憑幽鳥效依麗於黃壚後天地而不老

纖聲媚韻弱態柔情若有人兮含睇斂怨寥落而不欲生

前敍燕趙俠烈之士僅及戰國。下不紀焉想有迆北壯气不鍾於男子鍾於婦人之嘅

◆傳◆

程烈女傳

○程烈女傳

烈女姓程氏。名菊英。開化人。幼淑慧知書。容貌端�發長委地光采可鑑雅修捆內之徳。里人張氏子委禽焉。靑陽富人兒徐生者。心慕程氏色求昏其父拒之日。吾女業已許張氏。徐生卽富義不可易也徐氏百計圖之不能得。則賂卿大夫有權力者言於督府。督府檄下郡縣發卒圍程氏時程氏父死矣。父死之日嘆曰吾女不幸爲勢家所徧脇而吾又無祿卽世脫不諱吾兒以死持之不然者吾不瞑九京至是卒縶程氏母若兄而刧程氏。將昏於官母且行且泣而回顧曰兒幸亡忘而父垂死之言程氏曰大人物憂兒兒不難一死以報大人白璧可碎不受瑕矣五百懸車於門促程氏就道。暴甚。程氏盥櫛罷。更衣。盡縫其衵衣而外束以帶甚固懷短刀焉呼其嫂曰妾不幸不能卒事嫂命也詩不云乎豈不夙�謂行多露妾不忍偸一朝之生而貽萬世羞家有老親幸善事之嫂涕泣不能仰視。遂行。程氏兄赴縣官。縣官鞠之曰。爾業許昏徐氏。父死而背之者何。其兄曰許張氏非徐也縣官曰。有徐生。爾安得張氏徐生富而爲人雅有文彼且以督府命求昏其誰敢不聽昏則女生而家完不則女死而家滅爾苐疇之。曰大運苟終。死爾毀行以從人滅大節而偸生仁者不爲也爲人上者將綱紀是修而棄之何以令也以督府之威加於一寡女子乎。縣官怒。命行刑慘毒備至不爲變程氏行至半途。謂侍者曰。去入城幾何。侍者對曰十里。程氏輿中以帶自縊而死。少選。天地晝晦風沙障人如傷烈女冤者五百大鴱啟視輿中死矣輒白縣官官大悔曰吾以勢家故而殺一烈女乎命禮歸而葬之屠子曰人死則穢蘭死則芳若程氏人耶蘭耶烈女不幸死彊暴。而又生太末西鄙。無巨儒名賢爲之表著。幾於汶沒嗟乎蘭彼豈爲人而芳哉

有烈女。又有賢父母與兄髙誼匯於一門有徐生。又有督府縣令彊暴萃一時各以類應豈艸野多奇行而肉食盡死心哉

傳芬譜穢。犬有關於世風與楊升庵唐貴梅傳。俱能生幽貞之色。伐貪暴之姦。烈而且孝。兩女亦不可軒輊。

●翠娛閣評選屠赤水先生小品卷之二

仁和允和叔介選

東海屠隆長卿著

錢塘陸雲龍雨侯評

書

論

銘

贊

跋

文

誄

哀辭

◆書◆

與田叔

與元美先生

答王元馭先生

與張肖甫司馬

與陸君策

與君典

與顧益卿

答李惟寅

在京與友人

歸田與友人

○與田叔

古人云境殺心則凡心殺境則仙又曰靜處煉气鬧處煉神靜處做好不如鬧處做更好心要養得虛靜。直是死灰任他翻天覆地打動不得至塵混喧擾事物匆忙中尢須回光內照還認得个眞我莫遂逐了這事物去事物衝過一翻則心地平穩一翻平居安閒無事。陶養心性。正在境上校勘。果然如何。來諭云一遇不順。無明頓生。如此。是足下工夫淺也。又向在靜中修習。事物上校勘少也。一夫橫語。便分出是非。生出煩惱。假令萬境紛沓。橫衝直撞。如何試得過去卽此心地何由得到虛靜蓋靜中之靜不是靜處動而不失安閒乃爲眞靜禪家修止觀。覺妄心才動。便宜止住止而不住則用吾之見解照破之止觀𨿽非二事。實有此二義。卽如橫語入耳。惱怒心生。便急止住一時止他不往須理會楚漢曹劉不過一場閒气此悠悠之徒。所關系有何大事。而以區區動我心地怒之亂性勝之不武著甚要緊一過淸涼矣不肖鈍根淺器。苦心此道。人間世毀譽利害。震撼擊撞。寵辱是非風波起伏。猥細煩勞。殆已嘗盡。每在劻勷之中。時時照管。時時磨煉。常調此心。近頗覺得力物在不亂物去卽淸是僕之得力在鬧處不在靜處也非敢謂遂已近道。顧旣與足下辱在同心。不敢不以愚見質之髙明。且願有請也。司馬公不以學道聞。然自今追考其平生。實類有道。故僕作私謚議多及此語。不審足下以爲何如。敬美自秦中還。著關洛記遊。屬不肖爲之敍。奉去一冊。近以履畝之役。久出郊外。稍得覽憩境內山水招提。以此爲適。每見江鷗野麛。興發林樾。想終是此中人。念田叔林居。如望空際。

以靜居動則動不擾視靜如動則靜不馳總之境有動靜兩種。心無動靜之殊。凡障破矣。書中直恁分明。

○與元美先生

長安人事如置奕然風雲變幻自起自滅是非人我山髙矣南華先生云。與其是堯而非桀孰若是卝之兩忘諸君子下地獄種子僕洗耳不聞也乃先生之耳。無所用洗矣。趙汝師。落落然雞羣野鶴哉然不離是非此行謀石隱矣僕又以爲且不必爾。汝師在國家若獅膠卽喑喑無聲能令百獸震恐以此爲三千八百。他日名書上淸何急而息影滅迹也聞先生近日神大王。甚喜抱雲霧長往在先生固其所海內君子頭顱種種脫就一官輒喪其平生老至而耄及利令智昏邪先生福徳完矣。陽滌山中之約。頗有近耗不。

微言可以醒世。

○答王元馭先生

往來糾紛。文責塡委。誠有如先生所諭然雕虫之辭某鄙性實好爲之每成一首不勝其愉快思浮气揚不能降伏今尙未覺疲耗久之未有不受傷者每念及性命大事。悔恨於此決意勑斷取筆研焚之示不復爲未幾技癢宿病旋發譬之甘酒嗜肉欴徒𨿽受五戒嗜好不除不自覺其易犯也某今在此中。貧遂刺骨矣。生平罕程鄭交。無從告貸。荊婦頗有桓氏賢行無簪珥可脫某腰下止有銀帶一條亦毀以佐朝夕將鬻其雕虫之辭乎百首詩篇不易斗粟爲郎俸薄。如東方生苦饑而不肖之眉頭未嘗一日不揚也來書元先生多病。此當不損先生靈光卽病亦魔事爾瑯邪先生辭九列之命是矣。第先生恐終不免。何以蚤策之。

不爲諛詞以諂人。不作誕語以傲世。抒寫性靈。點染光景。亦何不可。若其彊制。亦云多事。

○與張肖甫司馬

連朝凍雲垂垂。都城雪花如手。含香之署。淒然懷冰矣。日與二三同心擁榾柮煨蹲鴟而啖之有少黃米酒佐名理差遣寂寥一出門。騎馬衝泥。手皸膚折。馬毛蝟縮。僕未凍且欲僵朔風有權濁酒無力此時今明公正在邊徼。人煙蕭疏。積雪丈許。寒气當十倍於都城胡馬一鳴鐵衣不解繡旗夜捲笳吹亂髮按壘行營想見淒絕帳中取琥珀大椀侍兒進羊羔酒而聽歌者歌出塞入塞之曲朝提猛士夜接詞人𨿽淒其亦大雄豪有致哉不知慕下。頗有差足當明公鼓吹。如昔陳琳孟嘉其人者不。此時恨少子不得奉麼麼六尺而侍明公牀頭捉刀之旁國家倚明公如長城驅明公如勞薪亦以雄略不世出故此莊生所以有櫟社之嗟也𨿽然。春明門中終當借明公盈尺之地。列侯東第計亦非遙。但不知何時西謁靑城先生。

邊塞之樂自豪閒曹之樂自韻能領者隨地得之。

○與陸君策

往與足下醉西冷橋上。醉我家東湖。醉虎丘。醉峯泖。爲日亦久爲歡亦暢乃別來終抱耿耿何耶。再別吳王試劍石下。與大帝陵口之別。微覺不同。陵口之別握手踟躕數視日影河梁之義足爲千秋淒涼姑蘇之別追隨竟日撒手卽行差近艸艸然僕以爲艸艸之別深幹踟躕何也畏別也所畏者別小遲則生情生恨益不可任故忍而斷之一麾輒往然而別後之恨又何可言又通多情人。黯然銷魂四字描寫眞若畫。君家元量當已行。八行計已達久。所幸有偕計之期。抱握非遠。不知此時僕尙在春明門否。臨書惘然不盡。

善言別趣。有文通賦中所米及。

○與君典

條風駘蕩景物明麗郊園春事當盛花下玉缸有良友固善獨酌亦自成趣海內豪傑咸得所處卽朗寂異操出處殊致尙都不失逍遙獨不佞淪於糞壤。卽今靑陽之月。蓬垢而囚徒。夭桃刺眼鳴鳩聒人坐惜春光擲於簿領所幸故人馮開之。從錢唐見存。畱齋頭數日。去之婁東。謁二王先生。復還畱數日借彼緣力蹔解我天弢相對嘯歌一破孤悶去矣開之出門旋坐囂混雙眉放數日遂復攢。先生寧有意乎。曹生遣使候起居。彭徐二生亦以長箋奉投。便致此語。不盡不盡。

甚有穢仕途而樂友朋之況。

○與顧益卿

李牧今在邊矣。漁陽涿鹿之間。如增築一長城。足下才名雄略爲時人物色南北奔走何稅駕乃不知足下。滌除玄覽。聞道有年詎止英雄伎倆哉第雲英雄亦屬皮相僕文弱六尺爾幸不爲世眼所窺而身多雕虫一技未免以筆札爲人役淫精耗神時時有之乃知甘井直木之諭。有足痛心者。足下治薊州。有美醞當君在事僕醉客之具且取給焉薊州固僕貢獻之國矣僕居長安貧。乞燕市米而座客不減無步兵之廚而有北海之累柰何然僕固不以此小損其消搖之致常動常照主人翁尙無恙也足下日講兵事。以薪近火得無然其胸中須彌不婁上兩王。匿迹雲霧。時時爲人簒取。豈鴻飛尙不髙邪而僕與足下又苦未能遠舉寥寥此道終無人哉從紛拏中潛煉密緯。僕與足下願各努力。

筆端時露睥睨之致。

○答李惟寅

今咊署。如僧捨沈水一壚丹經一卷日生塵外之想蘭省簿牘有曹長主之了不關白居然雲水閒人獨畏騎欵出門捉鞭懷刺回飆薄人吹沙滿面則又密想江南之靜溪碧石以自愉快吾面有回飆吹沙而吾胸中有靑溪碧石其如我何每當馬上千騎颯沓。堀堁紛輪僕自消搖仰視云空寄興寥廓踟躕少選而詩成矣五鼓入朝淸露在衣月暎宮樹下馬行輦道經禦溝意興所到神遊僊山托詠芝術身穿朝衣心在煙壑旁人徒得其貌不得其心以爲猶夫宰官也江南神臯秀壤多自左掖門下題成足下住秦淮渡口煙銷月出水綠霞紅距風沙之地萬里。而書來忳憏殊不自得何也大都士貴取心冥境不貴取境冥心此中蕭然則塵壒自寓淸虛內境煩囂則幽居亦有龐雜足下以爲然不。鄒爾瞻以言事忤明主。又有秣陵之行。此君淸身直道有國之寶也足下當與朝夕。嘉晨芳甸。條風駘宕。南睇美人匈如結矣仙仙有致。如挈身玉山上行。

動中實自有靜。動時不能擾靜。此事非先生不克知。非先生不能有。

○在京與友人

燕市帶面衣騎黃馬風起飛塵滿衢陌歸來下馬。兩鼻孔黑如煙突人馬屎。和沙士雨過淖濘沒鞍膝百姓競策蹇驢與官人肩相摩大官傳呼來則疾竄避委巷不及狂奔盡气流汗至踵此中況味如此。遙想江村夕陽漁舟投浦返照入林沙明如雪花下曬网罟酒家白板靑簾掩映垂柳老翁挈魚提甕出柴門此時偕三五良朋散步沙上絕勝長安騎馬衝泥也

猶是獨善語。然可以冷騖夫熱腸。不然人盡野處國事付之阿誰。

○歸田與友人

一出大明門與長安隔世夜臥絕不作華淸馬蹄夢家有采芝堂。堂後有樓三間。雜植小竹樹。臥房廚竈都在竹間枕上常啼鳥聲宅西古桂二章。百數十年物。秋來花發香滿庭中隙地鑿小池栽紅白蓮。傍池桃樹數株三月紅錦映水如阿房迷樓萬美人盡臨妝鏡又有芙蓉蓼花令秋意瑟更喜貧甚道民景態淸泠都無吳越間士大夫家華艷气

翠色娟娟咽滌竹。妖香奕奕露凝花。

◆論◆

人臣體國

圖事

核實

誠僞

愛憎毀譽

尊生達生

適志

○人臣體國

古之言。人臣體國蓋以國家爲身體也人之於身體勞逸欲均饑飽欲時起居欲愼寒暑欲調養其血脈惜其精神何所不至人臣以調護身體者調護國家則莫如注念黔首是故節其勞逸。問其饑寒教以義理。厚其風俗。去其惂淫。卹其疾苦。法令必審。身範必端。祭祀必誠。禜雩必敬以吾心合天心以吾气召和气有利於民者興之如口腹之得美飲食也有害於民者去之如面目之去贅疣也以此體國斯人臣之道也今之人臣借官爵以梯榮假操柄以射利耳好淫聲。目好美色。口好美味。身好華衣。宅好其弘廠。田好其膏腴。僮婢好其奔走賓客好其獻諛山園好其佳麗。珍玩好其充盈。此其念在民乎念在身家乎縱勉作一二善事。亦未必本其愛民之誠心不過緣此以博聲名獵大官大官未得尙稍爾檢持一登要津遂不勝盈汰無復有矜名惜行之心而貪婪狼籍以爲吾卽止於此可矣吾之身與吾之子孫足受享矣有臣若此。國家將焉賴之天下事每被若曹壞不有陽禍必有冥報。戒之哉。

體之一字。無窮注疏總之能體民正是體國柰何今之匚以手足待民。而以犬馬土芥遇之乎。不慈者正其不忠

提出今人心事。應有羞而汗下者。

○圖事

古今人圖事不成者大都由幾露於不密事敗於輕舉禍成於少斷變激幹太苛智緩於先著患生於所忽幾事不密未成先露人得爲之備我計未行彼謀先發一也天下之事必量彼我審才力相事機然後謀不輕發發而必中若力不敵時未可輕本一逞取敗之道二也乘機遘會反掌禍福呼吸存亡當如迅雷激矢使人不及堤防一舉事濟乃狐疑猶豫當斷不斷我未及逞彼反制我三也誅討罪人法止加於有罪刑宜正子渠魁威行鉏姦。恩覃解网斯事體妥而人心安若株連蔓引艸薙禽搜必盡滅而後朝食計無復之獸窮則鬭天下之變往往以此激成四也或權有可備或人有可使我不能先據其處反爲敵人得而用之而我乃束手待斃五也功成事定之日尙當慮後防患永作良圖。乃云大事已定無能爲也而髙枕肆志气盈意得不復設備或意外之變猝起肘腋盡喪前功一跌不救六也歷觀古今人圖事不成。或成而旋敗者未有不由此數端者心當事者其愼之哉

總之先事機欲密。勢欲審。謀欲斷。後事网欲寬。慮欲周。自可以無患矣人柰何以人國戲哉

○核實

人之才性。有深沈厚重有英敏捷速。深沈厚重者。其徳宏遠其器鎭定退然常不欲爲天下先而當機應變不動聲色夫是之謂上善而中庸之徒亦往往�焉。淺中輕慮之夫。遇事風生。漫無成算。至浮佻矣而英雄快士忼慨立斷世之椎魯者亦必以輕俊詆之是烏可不辧哉夫所謂深沈厚重者。當其無事時。凝然不動機來變起駛於風雨捷於激矢矣若內存恇怯而外托沈重已則無能而自號省事不爲善。亦不爲惡事關國家之成敗者退不敢任而曰吾不好名系一身之利害者尺寸而計之而曰吾不爲禍首脂韋淟涊而文以溫恭厚貌深情而目爲沈靜徼天之幸終身福澤當時盛徳之稱歸焉此亦可謂之深沈厚重乎英雄快士。明爽洞達則類於淺露英毅神敏則近於輕揚砥志好修有似近名勇於赴義有似喜事不知宵人淺露而心迹之皦如天日者亦謂之淺露乎薄夫輕揚而機事之貴於立斷者亦謂之輕揚乎好修則以爲近名名苟不好何不可爲然君子之爲善豈必皆爲名爲名者宵人也勇於赴義。則以爲喜事赴義不勇則天下之事誰當復任之乎大都善人吉士好善樂義自其天性有大利害不計而何計區區之小名遇事風生當機立斷而其先必有沈思其中必有遠識固非一無所主而孟浪爲者也自好名之說興人不敢顯然爲善者而敢陰爲惡自喜事之說興而國家任事之人少矣姦人往往得志。而英雄坐困是烏可不辧哉蓋其所關於國家者不小也此說盛行乃姦人之利非國家之福也

品之眞僞條晰甚明人無過疑於英雄反令不肖售其僞

○誠僞

詐於爲善不如誠於爲惡也爲惡而無機心不肖之行有耳共聞有目共見身被丑聲爲世大詬或致窮蹙懼而悔攺猶爲厚幸私利之念。存於胸中。闇室慆淫。無所不至。而掩飾於大庭廣眾之間。盜跖之行。駕道學之名口談淸虛而身染垢穢眞情敗露人且姍笑之若城府旣深。形迹復密卒以欺世盜賢者聲方岸然得意居之不疑是姦人之尢也其爲過惡不更甚乎君子浴徳澡心。力行善道。而表裏洞達。人皆了然。其有善一日月之明也其有過亦日月之食也佖如是而後漸合至眞矣。

宣尼惡鄕�只是以僞亂眞一售其僞。其人品再不可救藥也。

○愛憎毀譽

愛憎毀譽。自古無定論誠憎其人而毀之也垣蕩則爲疏誕厚重則爲艱深英發則爲狠躁謙退則爲巽耎仁愛則爲柔媚髙介則爲乖戾和光則爲檅混簡靜則爲惰弛勤敏則爲好事守已則爲爲我拯物則爲沽名誠愛其人而譽之也疏淺則爲朗暢深險則爲沈毅躁妄則爲剛果萎薾則爲衝抑依阿則爲仁厚崖異則爲獨行污流則爲埋照避事則爲恬退妄作則爲立功自爲則爲養髙趨時則爲利物君子學道修身。惟自信心此理而已不自信於此心此理而僕僕焉奔走於愛�之口不亦勞乎卽吾之操持安所適從也

世路無憑眞才難白原止有平心法無迎世法自信方是狂濤中之砥然而亦苦矣

○尊生達生

陶潛詩元縱浪大化中不喜亦不懼應盡便須盡無復獨多慮可謂達生矣未及乎尊生也委運造化。任其生死。生亦不貪。死亦不怖是達生者也寡欲淸心。存神養气。出離生死。延年度世是尊生者也尊生而不達生則生死之念𨿽勤生死之關不破功𨿽切於修持心乃住於貪著不名爲尊生達生而不遵生則不知命有可延之理徒爲是曠達之詞知其無可柰何而姑云聽其來去不名爲達生古人云塵勞中隨處下手。是尊生者也。生死上不須用心。是達生者也。兼此二者乃謂之道。裴晉公曰雞豬魚蒜。逄著便喫。生老病死。時到卽行常存此心則無有不喫無有不死譬如身在風波曰我無恐眼見鬼魅曰我不怖安知其非無可柰何而彊頻作達哉余常見士大夫。平居抓髯抵掌曠達自命。一旦臨小利害便動其心此豈眞達也乎哉。故曰能尊生者能達生。

闡發曰無剩義若誤認達生卻不枉死多許人

○適志

何以適志靑山白雲何以娛目朝霞夕曛上有長林下有回溪黃麛晝出玄員夜啼耳聽松風以當管弦匡坐大石手汲淸泉樂哉山居可以徘徊巖洞陡絕豁焉中開竹房內幽石壇外朗有客淸言無客獨往人世隔絕神冥大虛一事關心焚香展書

翛然孤云野鶴。樂志論猶覺於世多求。

◆銘◆

擇交銘

江南春信箋銘

蜃樓

○擇交銘

靑松指心。皎日蒞盟酈呂【酈寄呂產呂祿】相賣。耳余【張耳陳余】交傾欵欵陶陶。莫可備數。管鮑而下此道如土公叔【朱穆公字有絕交論】所以著論孝標【劉峻字作廣絕交論】爲之太息白衣蒼狗母以爲金石

末句詞嚴而厲。

○江南春信箋銘

陽和泄。萬物觱。此華茁疇爲遣使東皇太乙

煞想語俱奇。

○蜃樓

欲明欲滅似近似遠琱牎忽開璚簾乍捲日照轉麗風吹或斷海神登兮捋紅須。龍女憑兮搖翠裾何精靈之不可究詰洵一气之縹緲而虛無

風吹句猶可移之煙雲。先以日照一語。確矣。

◆贊◆

程思玄小像贊

沈純甫像贊

自贊

○程思玄小像贊

思玄恂恂。其人如玉佩蘭與椒。郁其芳馥文不含毫書第過目朗散多姿。淸虛寡欲掃地焚香坐恆盥沭蕓窓棐幾。左右緗軸。宅我髙潔。蛻彼穢濁交必名士動必遠俗擥勝湘漢。采眞句曲。司馬主盟秇藻霅煜。余觀函中。松飆謖謖長轡未騁胡遽奄速寄礫如棄寄寶不宿人之神俊上帝所促嗣輔洗馬。是以無祿。覽君遺照。我淚蔌蔌。

應是一淸雅少年。語語生人惋惜。

○沈純甫像贊

萬乘在前。臨以白刄仰首信眉龍比未俊邊風如刀雪如花黃沙茫茫莾不見家荼邪薺邪。子卿同車。石上寶瑟。松間綸申。玉妃倚磵戶。桃花照通津一石不醉司歌送春神情散朗。風華暎人香山端明兩後身丹籙金弢。祕記玉牒。塡胸五車。補亡三篋。嶽瀆來趨。千秋一睫。該中壘之淹通。掩司空之。博洽。夫其形魁然其神獨曜乘六气而洸洋揮八極而不掉夫其形可貌也其神不可貌也

絕妙古風兼杜之雄。李之雋

○自贊

爾貌淸臞而神內腴其文則藻而朴自如流浪四十年行類滑稽而心鷇雛忘機剗僞世共指以爲愚愚未必然乃名之曰疏霜降水涸華脫木枯萬緣儻盡五嶽可廬人稱爲我我不知其爲吾

字有春秋。然而非誇。

◆跋◆

跋荊堂銘捲

跋程節婦捲

○跋荊堂銘捲

荊堂者何。樹荊於堂也。田氏三荊。古稱兄弟之好也。新都程時啟先生。生三子。伯問仁。元方。仲問學。思玄。季問策。獻甫。並挺珪璋之彥。馳縹帙之聲孝友篤行。契葉塤箎樹荊於尙所以識也嗟乎人間世兄弟舞象嬉戲徵逐靡不驩然長而授室。析著。哲婦內嗾燕朋外間持若敵國日尋干戈同气之謂何欲利蔽於靈府物誘牿其眞良於鄢之傅。【左傳鄭伯克段於鄢】鬩墻之時至不忍讀。程氏三子。不忘樹荊之意惇薄俗維衰風其爲河源砥柱大矣行義若此文乃是貴不然。曹子桓卽麗藻絕代君子覽其處東阿王鄴下黃須兒事【子桓曹丕字東阿王曹植黃鬢任城王曹彰皆丕弟也丕毒殺彰復欲害植其母卞�後數救之曰旣殺我任城不得更殺我東阿】令人臨文欲嘔

田氏一枝流芬奕世世多尺布之謠何哉也應覩跋知警

○跋程節婦捲

嗚呼。程母之貞。縣諸日月。嶺南宣城之言。亦縣諸日月大嶽拳邪海衣帶邪嗟程不死矣余獨惜宣城昨日爾而此箋儵爲陳迹曹娥之碑山陽之篴兩足泫然

卷中應有君典詠歌。撫捲不勝今昔之感。

◆文◆

祭比部朱先生文

祭陸先生文

祭杜夫人

祭王博士

戲爲生祭周叔南文

戲爲酒徒祭文

○祭比部朱先生文

吁嗟乎傷哉先生之無祿卽世也事有不可詰者。世人往往舉而歸之天謂茫昧窅冥。回薄推蕩偶與之遭誠不得其說耳竊謂人事無論矣卽天道何爲者。先生文收四海之聲。而位不登臺司。才抱皇王之略。而官不過郎署。心營六合之觀。而壽不滿五十其連蹇而不得志也孰扼之其榮名一瞬而輒告逝也孰促之方其激昻靑雲也孰亨其運曾未幾而畢命黃壚也孰爲之災謂景星鳳皇世。不恆見見且不得而久先生固所謂不得而久者也則世亦有久者矣謂寄寶於人取不越宿先生者固造物所亟取也則世亦有不亟取者矣是又惡可知耶余觀先生儻■﹝艸易﹞寥廓。聛聣大塊之間。將垢氛萬物而之乎玄冥卽垢氛萬物而之乎玄冥曷不身處人羣神遊八極以市朝爲隱以官爲寄以天地爲蘧廬以光險爲過客若東方生避世金馬焉不可。而顧溘焉長終也朝露晞於白日叢蘭敗於秋風霜蹄蹶於中路婚嫁未畢何遽爲五嶽之遊功業未竟何輒謝人間之事吁嗟乎傷哉天胡畀之才胡靳之年胡發之遲而奪之速是又惡可知耶某等不佞。辱次公太史先生。幸收卹之門下。則事先生固通家丈人也今若爾。庸得不澘然出涕以悲吁嗟乎傷哉先生會稽人。卒於京師。會稽去京師數千里而遙。經黃河大陸。固達人所嘗行遊也。某等願先生魂气無北而東。東且返桑梓。依丘墓。卽不幸蚤世其所千百禩不澌滅者固有在焉某等又願先生無戚於此然先生非有戚者也。薄陳絮酒。敬弔先生。願瞻英爽。若惝怳至矣。

若涉平野間。風悲白楊動。衰艸接天長。哀哀淚珠湧。

○祭陸先生文

遵太湖而頓轡兮覽巨野於修岡弔先賢之墟墓兮藤蘿翳鬱而彷徨時孟冬之玄月兮風淒繄而雕傷采蒹葭而臨水兮白露下而爲霜感華亭之唳鶴兮送吾目於雙鴻孤云莾其起天末兮懷二俊於江東標朗秀之颯沓兮決焉賞巨麗於司空哀夫子之才大兮邅逢時而多凶洵嘉名之鵲奮兮夫何業蘭之敗於秋風牙旗折而鼓音死兮掩雙龍於重泉風沙起而晝晦兮亮精魂之所宣身佩大將之印兮口吐鴻儒之巨言閔四大之缺陷兮吾獨嗟美好之難堅肆猰■﹝犭兪﹞之與鑿齒兮又張羅而彌天固犯道家之所忌兮亦夫子之尢也委去畱而無心兮蓀獨遺此丘也剏叢祠而薦藻兮揚靈爽於千秋也紛木落而艸枯兮睇玄云之若結蒼山空而夜寒兮河濺濺而聲咽撫長劍而大息兮緬想夫子之遺烈尙響。

不云無才難以言智先生所不能諱也。

○祭杜夫人

嗚呼夫人。明徳朗徹蓮華金掌冷風回雪執櫛君子蘋藻是潔萬里長徵一病乃訣疏簾夜空短簫秋咽芙蕖香死履綦影滅遊魂何歸三秦■﹝阝歨﹞絕神女騎龍。姮娥奔月。嗟嗟使君。心斷涕垂千古沈痛集於雙眉空池冷波。髙木商颸門抱影朗月鑑之尙饗

語簡情修醞藉無限。

○祭王博士

嗚呼。先生。徳表鄕閭行髙於古人日之暮矣蕭然一寒官志操彌厲。解衣卻金。貧士慕義。淸身端範。賢者所式。生平擇地而蹈。寡欲保身。非自伐其生者。乃爲投牒故。北方苦寒。風雪所侵。嬰玆疾眚而東。猶以尊生有素。外枯內腴。神气充然。庶幾不死。竟厄大數。罔以延年。余雅髙其爲人爲之哭臨盡哀。嗟乎。善人。官不逾歲祿不飽孥。歿不首丘。殮不備禮謂之何哉爲善自天性然厚植薄享知先生不恨生而顦顇死當逍遙世俗之所謂福澤君子之所不貪天之子善人或不在是又何詰焉嗚呼。盤盤一丘詩爲大官滔滔古今誰爲長年茫茫九州島誰爲故山回也夭。憲也布衣。舜也蒼梧之野聖賢豈之於徳哉形束一隅神亡不之請歸近延陵之墓而葬焉尙饗。

痛快。窮魂斂恨。旅魄緘悲。

○戲爲生祭周叔南文

嗚呼叔南魂先魄逝躍馬气灰擊劍心死維匣有刀維房有矢淹淹下泉一蹶不起曲房長辭玄堂永閉風雲滲淡日月飄忽衣弗禦而已塵肉未寒而先骨號樹間兮蟪蛄悲牀頭兮蟋蜶生時多營山欽崎突兀追風飛兔摩空爽鶻手摧勁虜足踏溟渤雕龍搏虎爲世英物壯圖不成飲恨而歿於戲叔南對酒不能飲有客不能歡纖月空墮燭花空寒哀角已盡微鐘復殘使我仰天而涕廢著而嘆嗚呼爾形頎頎爾气稜稜固將望爾以千秋。合沓。萬里驍騰昨日之日騁驊驑於天步今日之日掩孤兔於寒扄而使俠士有恨英雄無年白璧中斷紅粉早捐三河气咽六郡心憐華堂寶炬散爲荒煙茫茫獵場犁爲墓田天靑射鵰之野地泠飲馬之泉又何由逐輕車而出塞隨都護而臨邊嗚呼連逓必遷物窮乃終何日弗西何水弗東秋艸罷綠春花披紅嗟大君之盛年何瞥焉而就木形未離於人羣名已登於鬼錄若有人兮山之阿羗俟子兮水之曲風之生兮蕭蕭靈之來兮肅肅又安知龍女之晝遊彷佛湘露之夜哭嗚呼世固以形存爲存形亡爲亡萬物擾擾亦又何常千秋神王。馬骨魚腸。一朝气盡。西陵北邙君之言笑如故而黯焉摧藏以慟哭而代管弦又何必靑楓之與白楊

韓娥之謳。雍門之琴。可令之悲。亦令之憤。

○戲爲酒徒祭文

名掛醉鄕魂遊鬼市舩內拍浮盡極持螫之樂道旁枕籍終酬荷鍤之心送浮生於曲蘗天地何知付世事於酕醄古今稱達三萬六千場未盡生前之醉一百五十日節誰澆身後之墳

一味■﹝麥曲﹞蘗。不知生樂。不知死悲。拈出不令之闖劉伶王績之席。

◆誄◆

先君丹溪公誄

○先君丹溪公誄

大淛之濆。厥土膏沃。風气博厚。先公是毓。於穆先公。髙華舊族弗習佻巧天性純朴棄瓢箕水。挹甕漢陰。髙揖羲皇。實忘機心。溫夷愷悌。去爾睢盱於義則厚於財則疏見害弗避見利弗趨大猾同載。舟人告覺。公竟遣之。弗私其橐。長公逋。負鬻第以償𨿽曰無家孔懷弗傷魯有恭士七十傴僂。公實蹈之。亦莫敢侮盡捐世務不掛胸臆逍遙東籬夢寐彭澤形神弗勞髙風遐邈澤乎其徳溫乎其容龐眉皓首海嶽穹窿嗟公之年。胡不耄耋。一朝無疾神光電滅陰霾障翳白日匿影寞途何長夜臺何靜煢煢弱子。乎裏奔還。送死弗及。罪惡彌天呼號泣血。摧我肺�靈輀在室繐帳在堂再絕再蘇明燈煌煌時維孟冬皜乎繁霜。悲風蕭條。木落艸黃。髙旻寥穴。四顧莾蒼。於戲哀哉。亦孔之傷。

鼻如廣風。音亮且洪

◆哀辭◆

陸太史夫人哀辭

○陸太史夫人哀辭

陸太史敬承。喪其夫人。痛悼而賦神傷。太史達士賦神傷神可傷乎余爲作哀挽而以曠語終焉

有美玄娥。窈窕連娟。來偶喆士。相將盛年。士也早貴交戟之衷。玉版金弢。爇蘭與芷夫人相之蹈道秉禮鳬雁宵徵雞鳴戒起婉不及媟敬不廢歡以肅以雝如蕙如蘭浣濯必親拮據無難備炊未餒擊絮未寒士也晏客畜醑治餐士也遠行秣馬裝鞍但見其給莫知其端厥徳方並厥情乃深人憐以色我憐以心珊瑚爲珥。玳瑁爲簪。芙蓉羽帳。葡萄錦衾。百齡無恙玉瑟雕琴。一朝遷變榮華衰颯花落辭條珠亡去匣月冷虹梁雲棲畫閣香奩書空金鎖夜合鸞鏡在臺蛛絲盈篋雕牀繡被儼然空陳禦巾裛粉更有何人衣焚爲灰釵碎爲塵慘不忍見動魄傷神素帷望影望不可親有時入夢懎怳非眞嗚呼夫君亦孔之哀。仰天而哭。浮雲爲摧。入室而嘆。悲風忽來。哀能傷人。一夕夜臺。萬物紛輪往來膽部偶然而合名爲夫婦偶然而散如電如露大運行盡去不能顧美則琉璃。華則彩雲。魂消香滅。空遺羅裙。生遊曲房死委荒墳。千秋萬歲同盡何云死也孰化生也孰造。督而成合。督而凋耗執而號之爲造物笑恩亦�風愛亦飄風逐情遣累以翔太空

鼓盆之歌讓麗翠娛閣評選王季重先生小品明王思任著◇王季重先生小品◇

序

卷一

序

卷之二

序記

說紀遊傳

評

●序

王季重先生小品敍

湯若士敍先生小題謂天若異之者三夫制舉小技寧足盡先生哉先生更有不朽之業可金石鐫之梨棗壽之者其膽匏如心發如筆舌轆轤如奴風僕雅何嘗盡廢老生常談而類能破腐爲新妝點處頓湔塵色而其借靈山川者又非山川開其性靈先生直以片字錢其神辟其奧抉其幽鑿其險秀色瑰奇踞其巓矣若夫弱冠策名人每易爲驕心浮气所乘而先生又何如異哉吾則謂人巧自可以天工奪又寧受天異也執鞭之心𨿽切識荊之願未酬不獲盡羅其箴銘贊跋莊誦之聊以此飽飲河之腹云爾

壬申臘月錢塘陸雲龍雨侯父題

●翠娛閣評選王季重先生小品卷一

句章馮元仲次���

山陰王思任季重著

錢塘陸雲龍雨侯評

序

齊羣玉去越吟序

世說新語序

薴蘿山槁序

茵花館詩序

雪香庵詩集序

惹云小艸

啜墨閣近槁序

遊喚序

徐伯鷹天目遊詩紀序

倪翼元宦遊詩序

屠田叔笑詞序

頌節錄序

江深父五一艸序

朱宗遠定當稿序

蒨園近艸序

閒居百詠序

名園詠序

顏茂齊集序

萍吟艸序

○齊羣玉去越吟序

謂齊使君曰。君之去越也。君知之乎君赤子也更復長。者風流文采疏腸白意欲以淸靜宜民耳蘧蒢戚施之間。君不善也天下忌才忌異久矣古來文士定無亨官之理豈盡屬蠍宮哉人久處君於刀砧猶饗其尊俎而不自知此君之所以爲長者而又赤子也長者赤子。人以此少君而臣獨謂君多六月之�。三宿而行越。旣重去君。君又復重去越。亦必皆以赤子長者諒君之無他也夫砥石可以攻玉�云黯蔽一洗而天根乃見臣願君之母懟也君不聞吳中之觴政乎近日吳中觴政苛不用理。亦旣溫溫守度矣監錄事大觥一至便當默盡稍敧唇又一觥佐史至矣然則君之此行政默飲之日也願以所吟母出示人也

如泣如訴。有剎那不平之鳴。齊守不堪讀也。

○世說新語序

讀史記之後。或難爲漢書。讀漢書之後。且不可看他史。今古風流惟有晉代。至讀其正史。板質冗木如工作瀛洲學士圖面面肥晳𨿽略具老少而神情意態十八人不甚分別前宋劉義慶撰世說新語。端羅晉事。而暎帶漢魏間十數人。門戶自開。科條另定。其中頓置不安。微傳未的。吾不能爲之諱然而小摘短拈泠提忙點每奏一語幾欲起王謝桓劉諸人之骨一一呵活眼前而毫無追憾者又說中木一俗語經之卽文本一淺語經之卽蓄本一嫩語經之卽辣蓋其牙室利靈筆顚老秀得晉人之意干言前而因得晉人之言於舌外此小史中之徐夫人也嗣後孝標劻注。時或以經配左而愽瞻有功須溪貢評。亦或以郭解莊而雅韻獨妙義慶之事於此乎畢矣自弇州伯仲補批以來。欲極玄暢而續尾漸長。效顰漸失。新語遂不能自主。海陽張遠文氏。得善本幹江陵陳元植家。悉發辰翁之隱。黜陟諸公。揀披各語。注但取其疏惑。評則賞其傳神義慶幾絕而復壽者遠文之力也遠文又精刪何氏之補。別具一帙。使其堂廡具在�新語之事又於此乎畢受嗟乎蘭苕翡翠𨿽不攸碧海之鯤鯨然而明脂大肉食三日定當厭去若見珍錯小品則啖之惟恐其不繼也此書泥沙旣盡淸味自悠日以之佐史漢炙。可也。

世說一書。幾令死吻復活。亦令悶胸欲開。化俗爲文轉淺爲蓄。文嫩爲辣。劉郎苦心妙手。功烈可銘千古。

○薴蘿山槁序

曩孝立名噪越中。予不得其面門人沈逸少數爲予言。是文長。之後一人。庶幾晤言在泄雲飛水之際也不意孝立被白玉樓奪去。今年其長公亢侯出遺槁見示。敍之以仲醇。復申之以道之。而孝立之須眉具有生色。天寒云甚。煨芋酌魯。竟讀其所爲槁者則何其縱橫件宕奧衍衝邃之多也世無仙才不得不逃之於鬼世多庸才不得不托之千聖孝立骨有九還之采。腹如五色之絲。詠古題今。考文徵事悉根�气識之玄正蓋飄飄乎其欲仙而洞洞乎其將聖也試以向傖父劣生果能淩駕一篇而縮歸一語否。使孝立再得俛首十年。老其雄魄於純雞伏雉之後則臣弇奴歷媵嫁眉山俱未可知而惜乎天欲祕之徒使黃泉繡碧已矣是槁也。以薴蘿山得名薴蘿山豈獨出佳人哉

泠然韻短。令人思長。

○茵花館詩序

惟明者信。惟淸者貴。此相因之理也。月之易歡也。秋之易感也皆其心之淸明而無以飾之爲也飾歡者不愉飾感者不慘無論疑信卽笑哭之中貴賤遠矣。淵明一葛巾。其所爲詩衝口而出不須修斧裁幅而坡老以爲極腴極綺自曹劉鮑謝李杜諸人盡出其下。坡老作詩一生。未嘗有所專擬。獨至淵明詩。一字一句。皆可以手捫得而擬之和之。不啻如雲璈帝鼓然卽卯君亦謂乃兄詠陶之後。詩學大進。是不惟好其詩也洵好其人也哉信之則貴之矣裏中祝金陽先生岸潔矜奮。古正不阿。通頴愽聞目鐫心入杯酒之間。偶及一事。則顚末異同。姓名鄕裏具無謬誤蓋應奉陸續之流也。曾令名邑。典大州。稍不當意。抓髯而歸。淸風兩袖。永日一卷借竹於鄰席化於榭奕嘯自適絕不口家人生業暇則短詠長吟不拘體不泥法不蹈古不逐今以自發其性情之蘊而成其爲金陽先生之詩然而格韻稜嶒。神機疏灑。自然有建安大歷之致其才本髙而學識又足以濟之三長不獨兼史也然余之所以心嚴先生者更謂其識在人外淵明令潯陽一擲五斗米終身腰豎東坡在穎州讀元載傳以八百斛胡椒壑軀抵鵲益嘆栗裏之髙。而作詩以美之先生前令潯陽繼知穎州何所符之巧也然淵明之詩晦。翁猶謂其帶性負气。而杜老亦謔其子掛懷抱。先生出處和平。遨遊都雅。雜之俗生後輩之伍。絕無淩厲矯亢之心。每混乃公數鮮出酒。陸賈兄弟。太丘父子。不言而孝弟仁讓之風。穆然銷人鄙吝是先生之胸襟塵情客气毫無沾染更有髙於柴桑者宜其聲之亮以淸也先生詩出自有能貴先生而信先生者。至於和之擬之。僕之沈淪。正苦望而血恧。而豈其和之擬之之人也耶。

綺思雋舌。每一披讀。輒神欽意遠。

○雪香庵詩集序

芳谷使君袖天臺歸鈴閣。紀遊詩並出幾十語耳遂覺赤城之霞蒸爲五色石梁之瀑瀉於長江瓊臺雙闕之錦天鐘鼓鳴而羣仙往來笑咳在雲气。一時字丹紙貴。願傾使君之儲。使君不能祕也。於是雪香庵之詩集出庵寄千柳中而顏則以唐人三月飄絮語。不負此庵矣。讀庵中詩。想庵中事。大都天地山川人物典故之幻互舉之則來偏執之則阻其來也來於鮮墨不來千枯管詩三百。賦者少而興者多。興者少而比者多蓋詩本於易須擬之議。之而成其變化安得以七子調掩於鱗之論詩乎自謝家女形絮爲雪。使君譜一香字遂。攘之爲已有柳本地綴也忽作天想雪偶目諭也又作鼻觀文章家割神取气。亦何所不至。然使君稟才自異靈洞其胸電巖其目曾吐彌成之石更夢江令之花故所衝口疾書。滔滔霍霍吾卽舉柳事形至其詩。廆山雚谷。旄澤檉河不足以盡其該博王恭春月張緒常年不足以償其韻姿翠蓋雲團。玉千風搭不足以標其麗雋折圃束蒲。依依嘒嘒不足以出其感嘆目翳溺蟬肘生觀化不足以當其遊戲彭澤署衘激水聽鍜。不足以肖其孤上。朱衣舐露。漢苑眠人。不足以示其譎奇。殆有異眼別腸。亭亭自命者。較之西堂春艸吳江楓落未知賞識誰屬後先也使君守我大越卽托寄鞅掌而云梢鳥背之意時時躍然一訪咫園。爲我題驅來山而去。似袍笏巾車間。具多韻灑其性情玄逸。趣在言外。故能詩也。昔人讀空翠濕衣。月明生渚之句。輒云得天趣。問何以識其夭趣。曰能知蕭何所以奇韓信。則天趣可解如此可以味雪香庵之詩矣。

合惹雪艸讀覺花竹扶蘇橫胸刺眼文與可之成竹非奇。謝道蘊之。詠雪非麗。

○惹云小艸

艸木中有竹。人之仙也。鳥之鶴也。自胎齓以至千禿其情瀋影魄卽無有不玅者梳風則泠篩月則幽朴雪則韻籠雨則閒此天文之玅也。綠光萬頃。湘浦輞川。朱晝。老秋。褉亭酒谷。此地理之妙也。宜吾廬。宜禪室宜翠袖倚�宜紋枰落子之遲宜丁丁出塢。宜靑眼人箕踞。或不通姓名來諷嘯。此人。事之玅也。而所不樂者書南山之判塞瓠子之口作金姑之聲規閠僧之漆又如近日主肉鼓吹伴僞筤筅刳心瀝汁記面塗油甚者削茹行藥刻粉畱題又有明正先生一所謟頌便來借資曰淸。曰直日虛曰節等事而竹無可訴免矣汜人吳爾常蕭疏逸澹。訪我釣碣。以所爲惹云艸相教赤熖正攻峨水忽救情瀋影魄之間人與言俱妙仙耶。鶴耶。而爾常愛竹竹亦愛爾常竹中人二个。一顧幼陶。一支小白。皆髙士東南之箭也夫物我嗜好必無二觀。一日之內。不作云想則塵肉肥重坐對此君自有飄騷欲上之意爾常題之爲惹云者也若曰。層霄龍化。止聽驚雷此謟頌借資之又下者也爾常不欲與之把臂矣。

是竹之雅俗苦樂譜。瓶花諸譜輸其簡。

○啜墨閣近槁序

銳頭通臂。趫捷精猛之將。提生人市戰其勝气飛呼足以撼栗萬馬然是待�子。代或數出。其戰也得失相半。而失每不償得。至於沈雄耄宿。虎目耽耽。進有懼而退有規。一矢一餱。都無妄賢。古今惟王翦趙充國法老而用博稱名將第一蓋其神識髙厚不在機力間爭鍔驍也景見可鳩玆集出。甬東之海血翻碧掣食其皮者咸縮額而勝之予獨以爲觾翠。以爲雕胡愈飽之而愈旨。文章之道敷則可塗飾則可洗同則可裁直則可盡晦則可怨自北地以來。名人轟起。執此繩之。吾俱不能無褊心焉。文章公事也亦我事也我有寸心安能承奉眾口哉見可苞采玄黃。象窮�斗。天下國家之故。山川萬物之情。禪玄儒墨之貫。盡宣攝於弱毫。而點畫布置。正大確然不肯徇人亦不樂爲異往往於峯回境轉時飲石沒羽栢毿藤獰令人不知所以攀援而但曉其一段蒼勁之景譬之秋悲春醉��中之而一時未諭也。吾與見可同師門。少見可年歲。不啻嚴事。不宜戲見可無論其腹簡便便千古自貯卽其豁鼻捲須戟如蝟插亦時時有老驥伏櫪之意見可翺翔中外。節鉞之望�然勇被蒓風收拾構一長閣。東眺大溟。用仇池�顏之曰啜墨。日吟嘯其中。續有著作仍以此名篇將無謂舌眼玄行。黑雌善下。我且爲丹穴聖蛛。自茹之而自衍之耶。若曰當今之世。爲烏鰂者什九。爲鞠通者什一。欲作吐魚。請從蠹始。吾不難效班氏之�噴。而願矢翟子之放踵云爾。此見可之明癖。見可亦以教衝也。吾秋盡欲臥見可閣上。啖海錯百種。談兵說藝。呼觥十日爲期藜火煙寒見可饒能自辦若金壺汁盡其刳心瀝血者必王郎也夫

談文處。直是熟知斯文痛癢人。

○遊喚序

天地定位。山澤通气事畢矣而又必生人以充塞往來其間則人也者大天大地大山大水之所托以恆不朽者也人有兩目不第謂其晝視日夜視月也又賦之兩足亦不第欲其走街衢田陌上長安道已也互一壓而人之識低城規而人之魄狹天之下。三山六水。土處一焉。一土之中。蠕蠕攘動以盡其疆陽是惡能破蜂之房而出蟻之穴耶臺蕩諸山乃吾鄕凡案間物。今年始得看盡歸以語人。疑信相半。彼其眼足在胸中。自立一隔扇耳。司馬子長。聰明絕世。猶曰無昆侖劉夢得初見天華以。爲奇盡。後識九子。而悔其言之失賢者如此是安可以責蠕蠕攘動之百姓乎夫天地之精華。未生賢者。先生山水故其造名山大川也英思巧韻不知費幾鑪冶而但爲野仙山鬼蛟龍虎豹之所嘯據或不平而爭之非樵牧則緇黃耳而所謂賢者方如兒女子守閨閾不敢空闊一步是蜂蟻也尙不若魚鳥不幾於負天地之生而羞山川之好耶病老將至秉燭遊遲郤詵言山行一度洗盡五年塵土腸胃吾欲七千由旬中。賢者共識其大無被塵土竟埋其眼足也作遊喚

山以人名目因山廓遊固不可少。苐無子長山亦不能效之靈耳若先生諸記大有造於山矣

○徐伯鷹天目遊詩紀序

嘗欲佞吾目每歲見一絕代麗人每月見一種異書每日見幾處山水逢阿堵舉卻遇紗帽則逃入深竹如此則目著吾面不辱也徐伯鷹鐵眷萬丈。突中時魔。大纛出鎭。短後削歸。絕無矜拂之意。每至我艸亭。談諧索酒。玄對會稽千萬峯輒半晌癡去無何伯鷹出走兩月不晤。忽從天目言旋。以記繪其像以詩繡其神吾讀之若瀑落冰壺若霞飛鶴背若半夜招提妙香淸梵夢魂猶泠若坐我於老巖古壁之下嚼梅蕋臭雪蘭時有山鳥贈舌又若松風溪月謖謖溶溶也。伯鷹曰。色易衰。書易倦無斁無妬。世間惟山水吾偶思天目。卽抽脛脂之以雨蒙故僅放隻眼嗟呼。造物何常。八心不足使當日生人之初增設四眼盡如蒼頡猶以爲未供其觀也使人人而皆隻眼與玉壠分面稱孤則亦相安無越思矣伯鷹曰然。吾苐欲還我雙眼。所願一眼如天一眼如海問曰。何須恁底睜大曰不但看山水亦看伊也

讀盡異書。看盡好山水。原昔賢深願然誰是司馬子長眞所云千古隻眼矣。

○倪翼元宦遊詩序

會心之時。目不能出。舌不能苞。偶舉其神似者。作韻自詠此以爲詩矣詩以言已者也而今之詩則以言人也自歷下登壇欲擬議以成其變化。於是開叔敖抵掌之門。莫苦於今之爲詩者。曰如何而漢魏。如何而六朝。如何唐宋。古也。今也。盛也。晚也皆擬也人之詩也與已何與李太白一步崔顥語。卽不甚爲七言。杜子美竟不作四言詩亦各任性情之所近無樂乎爲今詩而已同年倪翼元。紫岸頎偉。坦疏光洞。於貴賤生死之交俱以古道自處。而又積學湛思經緯扶輿綜核名物無不得其要領宦遊閩粵。經吳楚燕齊秦蜀之郊探奇弔古。感懷卽事興至�吟得律爲五言七言者若干首。予竟讀之眞如天竽萬響帝樂醉懸又如匡瀑飛空武夷杳曲錢劉岑孟之間而又不以錢劉岑孟著皆翼元所自爲詩也翼元胸次常喜絕不因一官起伏是以其詩和平正大開爽精靈陳無已反詩能窮人之說。曰詩能達人。然則以詩相翼元不但天衢亨闊而名在後世者亦宏遠甚矣

法湏用我。熱不因人。方是作詩手。卽所云偸意偸格不又爲達者所笑乎以言人也。一語。嘲盡世搦管者。

○屠田叔笑詞序

古之笑出於一。後之笑出於二。二生三。三生四。自此以後齒不勝冷也王子曰。笑亦多術矣然眞於孤樂於壯而苦於老海上憨先生者老矣。歷盡寒暑。勘破玄黃舉人間世一切蝦蟆傀儡馬牛魑魅搶攘忙迫之態用醉眼一縫盡行囊括日居月諸。堆堆積積不覺胸中五嶽墳起欲嘆則气短欲罵則惡聲有限欲哭則爲其近於婦人於是破涕爲笑極笑之變。各賦一詞而以之囊天下之苦事上窮碧落。下索黃泉。旁通八極。由佛聖至優施。從唇吻至腸胃。三雅四俗。兩眞一假。回回演戲。絳龍打狗。張公喫酒。夾糟帶淸頓令蝦蟆炙癟傀儡綫斷馬牛筋觧魑魅影逃而憨老胸次亦復云去天空但有歡喜種子不更知有苦矣此之謂可以怨。可以羣。此之謂眞詩。若曰打起黃鶯兒。摔開皺眉事憨老笑了一生近又得。龍耳長進笑矣。奚其詞也。

題與文爭奇。

○頌節錄序

可以死。可以無死英雄豪傑自知之也英雄豪傑一死不足了其事則可以無死其事已了而死至則可以死孰爲英雄豪傑孝子也忠臣也節婦也一也使必以一死爲責則死而死矣何濟人世事般可常刲乎何以醫久病之親肝可多納乎何以感不痛之主一爲未亡人而遽投繯拒飲不顧餒人之鬼斬人之胤者兒女子一時情至之事也遠遠負重畢世茹荼彼不耐也英雄豪傑知之而不爲也歷陽馬太母以楊繼楊歸月塘文學。年方蒨而文學死。太母抱楊之二子器於廟。抱已之一子二女哭於堂。是時大官之後忽焉中落瞰室恆於斯生戎恆於斯也太母曰憊矣。吾死則一子二女子亦死卽不爾無人視蘆寒前二子亦死卽天不盡禍馬氏。畱數人視息不繩祖武不讀父書卽不死而亦死吾一身爲馬氏之母爲馬氏之父爲馬氏之師爲馬氏中興之主爲馬氏稽核之督爲馬氏禦侮之臣爲馬氏奔走之僕不獨馬氏妻也不獨爲馬氏也妻者而後可以不死而後五十。年之中。庠其前子。餼其子。又衍而蕃大其子之子。於是騰仲乙卯來鄕校。辭太母。恍然一快。默自語曰。祖武父書。將在此輩不獨是兒姣慧也臣心已完臣力已竭可以報月塘地下兩楊相見矣而後乃澘然送之也而後可以死至於栢丹之閭王言炳赫黃鵠之弔名公琰琬騰仲躍然於前繩繩未艾而茁茁甫萌也太母以爲極不足侈事。吾家世貞節何藉於此億萬子孫但願爲福將不願爲勇將但願爲良臣不願爲忠臣也而後知太母眞英雄也而後知眞英雄死方不死也

髙奇雋烈。文具英雄之气。

○江深父五一艸序

栗裏先生解綬還。據其孤辣之性松菊正好何以賞五柳而宅之也意謂吾實有腰寧使之披風拂水鳴蟬聽鍜且日停午得三眠耳深父刺武岡日食澬水一盂。李官求玉不可。心不樂與同污。亟謝病去。大吏錢寧之不得。歸築圃一畝。池一方而植一柳其上以傲栗裏先生之五栗裏後遊城郭猶爾一羨華軒而深父約面禁趾絕不晤一俗子亦不知東鄰西苑爲誰氏視門外六橋不啻章臺塵陌之聚此深父先生之柳𨿽分根於栗裏而其寒淸飄灑之致更渥渥可喜也栗裏作詩。至澹至綺。而深父獨謝其綺而摹其澹以爲天下之和平簡易無如詩更無如柳者又因柳以通詩則誰謂之深父先生之柳別開一枝眼亦何不足以抗栗裏之腰也哉而猶命之曰五一者景栗裏而少取之謙詞也其人不亡。則其詩存。其詩存。則其柳不墜。工部有云。老樹空庭得。又云獨樹老夫家。千載而下。知此語可與言詩。可與測深父之詩也矣。

以�映帶者凡三。便娟婀娜。春日三眠。

○朱宗遠定當稿序

蓋宗遠之言曰。吾於詩怨明。怨七子。尢怨歷下其所奉爲符璽丹藥者擬議以成其變化一語耳吾聞之不樂也。造物者旣以爲我人矣舌自有聲手自有筆心自有想何以擬之議之爲而必欲相率相呼以爲擬議之人彼爲人擬議者寧渠曾仿某子甲耶今夫太極死圖也。兩儀板畫也。吾惡知太極之不方乎。而兩儀之不豎乎。矩不之規。縱不謂之橫也。甫何爲而聖。白何爲而仙維何爲而禪賀何爲而鬼吾於天地山水鳥魚艸木。情欲變態。道理微茫之故覺非我不能想之聲之筆之覺我所想之聲之筆之者皆天地萬物等自有心有舌有手而適以我出之者也人有短我者。不過謂我詩近詞。巧傷雅。艱刻孤瘠。難爲和者。不過謂我顧也。要以玄黃一判。卽存此一段气意自我作祖亦可無佛稱尊亦可吾不以我之心思手舌爲酬贈贄媚之具詩中絕不及一人。請以語王子。王子曰。不酬贈贄媚人吾偶步之。然而吾之詩。擬存也。一讀定尋堂語。吾且面目灰垢手足挃蹇。孔竅呆塞。滋味澹拙。窮年作僕。歷世表臣而已矣吾且當焚筆冢硯破所災木以事宗遠。宗遠得母猶顰蹙我哉。

以宗遠言作敍。然果能作是言也。亦無煩人敍矣。

○蒨園近艸序

學道之人。參雲宿水。苦行萬千求師化度何益於事有一寸仙骨易得處耳詩之有胎也猶仙之有骨也聰明學問詩之所必借也然聰明一點學問一句則詩亟嘔之譬之三尸狡亂。腦血漏淫彊作大還之藥卽其丹幸成且爲察霆所碎又其下者。比擬聲口。揣附時代此又舉筆畫回道人者須頰肥好叩之不應也詩之胎在國風唐人如長卿太白岑嘉州等。俱生而有之。此後皆寄豭祝螺者矣。吾驟閱戴工部詩。以爲三人之後一人。旣而薄遊豫章。其子初士又以其詩若文見示。則又所謂戴工部之後一人也。英風火气。咄出藻焰豈謂遽髙作者然而神吻意象澹蕩靈逸。無一首無詩酒間戲語吾家大令與右軍匹楷。認爲兄弟。其行艸書則眞父子也。初士之時義。與工部兄弟也而詩則父子也初士猶不謂然詩從胎出奕棋瓜葛且讓工部一先初士大笑從此家雞得鳳皇也矣

直是天人。色想俱超人世。

○閒居百詠序

對開美之人。天下無苦詩。讀開美之詩。天下無苦人詩從思起思以品上古今能樂其苦者。惟淵明與觀復兩先生。俱有靖名。其行住坐臥之會。莫非陶情怡性之眞。故其詩淡而實腴近而實邈每奏一篇。恍然見羲皇而嚼冰雪品髙者韻自勝也開美筆耕自給。常不逢年。蕭然環堵。殘書數卷。一妾執爨。一子力勤。瓶無儲粟。而意若萬鍾其神气之所嘯傲大約在云興霞蔚圖峷鏡波之內盆蓄淵明之菊無其園庭植觀復之梅無其阜閒居有百詠。無字不笑無笑不歡。中多以酒爲適。則開美浮自譽飾者。開美酒不能一蠡。而亦無所得酒。酒何可許開美也然開美一日無酒。則老饕涎出。間之友人所乞酒一沾便醉戟手歌烏烏則𨿽以酒還開美也而亦可予爲開美題像。在方朔司馬之際。今爲開美題詩。在淵明觀復之間。開美必受之。海內或知吾兩人不妄取與也。

冷然有孤致。

○名園詠序

忽然而有我忽然而呼我於億萬千字之中執認一二夢寐不訛所謂名也隨其心之所及買天綘地撾水邀山相之以動潛旺之以館榭主人以爲已有而狂士睢睢於柳樊之外則所謂園也蓋嘗試言之。善園者以名。善名者以意。其意在。則董伸舒之蔬圃也。袁廣漢之北山也。王摩詰之輞川廿景。杜少陵之空庭獨樹也。皆園也。無以異也。不得者且爲蕩丘。爲聚血。爲閧市。爲棘圄。爲斜陽荒艸。狐嗥蛇嘯之區。烏乎園。余足走四天下不甚修。而所窺略得其大意大約埃壒中之園渴其獨擅者在花磽確中之園麄其借秀者在木菇蘆中之園平其取蒨者在竹與水而禽石珍瑤脛飛氈裏爲力之所共者不與焉越故海鏡浮山。天光下采。人稱遊冶。家盡樓臺。乃自然不營之圃。向吾釋褐歸僑居人園僅有二城以鈕給諫。郊以張司馬。二十年來。園乃相望。各賦一名。自相雄長。盡山川云物之美。兼南北產育之致。如十八路諸矦鬭寶潼關。人人眉豎。入山陰道者。如觀周家東序。目神倦訖相約來朝。不意應接不暇。復謂爾爾。亦海內舌古之盛矣。吾友劉迅侯解人也袖中有滄海筆下無塵气所居一丈之室捲石興雲老鼎泣魅宿帖奇書。病琴瘦鶴。種種韻絕。興則一棹掛壺無人徑。往辟疆濠�靡不熟。風花雪月靡不過有獎無譏逢慨助慷每於名勝會心處輒爲之償數語或鏤楮肖形或食助畱昧或擊節於腰膂之衝或賞神於牡黃之外於是乎名園不但爲主人有而盡爲迅侯有其有迅侯母亦息壤間之大盜也與哉餘力不能園而園之意已備上自雲煙。下及圊混皆有成竹於胸中矣特未及解衣潑墨耳。五楹水閣靑亦不了。殘夜月明際甚遠。迅侯詠不之及何耶。是猶規規於互埴中也。以此討訊侯。其何以春秋對乎。

其气逢勃。其筆銛銳。其想奇幻。對之亦如山陰道上應接不暇。有贊賞已耳。

○顏茂齊集序

珠玉有價。卿相有品級至文字之尊無級可尋無價可問有一篇之貴。有一句之貴。有一字之貴。當其貴之時馨香可以達天髙峻可以踹嶽只異可以破鴻蒙縱肆亡狀可以折賢聖之腰而下英雄之淚然亦前胎宿世貴者自貴耳嘗有人詩文見餉。且令摽之賞之。揀金礫也。摘翠毛也。嚼其中邊之蜜蠟也。字畫形象。猥冗可憎。而予於此道分別太甚。一不相得如得血刃之讎急求老杜洗詩眼急求大蘇洗文眼窮齋凡兀持此兩訣而已慈水顏茂齊。貴人也生平不相識突遺我讀書佳山水歌秀婉哀淸。金絲響動。已而閱其雪屐酬。已而閱其閩粵諸紀詠。已而盡閱其文賦啟牘等諸體。具閎裁也蘭沷其口晶雕其肺斗肥其膽鏡通其識尺幅之中。髙華麗采。英傑翹峙富不濃惡貧不儉酸居然一臒衣貴公子耳。茂齊不得志於場屋。喜爲山水遊。凡一石之雋。一壑之靈。皆以筆底收之。所至倒屣而欲自熱童子之竃逢人驚座而每不煩安邑之肝更可師者文人輕詆茂齊性喜譽人介人易忤茂齊性喜合人才人矜滿茂齊性喜受人時而杞憂危涕時而諧怪傾絕意其自處在蘇杜之間來如靜云吾愛之去如遲波吾思之始終謂其气骨之貴也唐有僕射。狎出天街卑田院乞兒聣之曰。吾耳目不損彼口鼻不加也姑布子卿欹其唇曰位置少異耳嗟呼貴賤之在文字豈特位置已哉

如朝霞倏忽異色。如曲澗瞬息異聲。正令人雙眸碌碌。或幻或新而已。

○萍吟艸序

聲出於心乎。心之司屬火則其味苦怨女勞夫。有一聲之逸忽不知其何以動遽可傳宮刻羽。而文人學士畢世摹之不肖追之前也。故三百篇只風爲詩其雅與頌大抵愉悅之辭耳愉悅之辭。而有悠然之味者。亦必寄苦於甘者多也詩莫名於李杜。而李常遜杜者李甘而杜苦也便以兩人論。李之神。在夜郎而始厚。杜之法。出夔州而益髙。此有目者所共覩也。醉李許仲子。廣顙於思。博古說劍意不可一世。舉業不成。遊俠不就。旣若貧。又苦病。又苦無知己。數從馬博士首蓿齋頭。飲輒醉。輒吟。久之成帙。吾每口其佳句曰病畱詩骨瘦老入客情狂則何必減孟襄陽。曰三徑菊松承露釀。一蓑煙雨武陵舟。則何必減岑嘉州。曰寄興王孫休勒馬。遊蜂銜過碧牕紗。則何必減王江寧。曰牛馬安時論。榮枯付局棋。則何必減髙仲武。此不但其鸞文豹气。吐織一時而所歷之境姜老而辛桂深則蠹有餘思也博士登著作之壇。提海內牛耳。旣爲仲子蘇鮑。其然吾言乎哉

超超著韻自遠

○○○○○○○○○○○

●翠娛閣評選王季重先生小品卷之二

句章馮元仲次���

山陰王思任季重著

錢塘陸雲龍雨侯評

錢塘陸敏樹生生父挍

序

記

說

紀遊

傳

評

◆序◆

卯辰合轍敍

甬東越社敍

童罍恥四糊齋槁敍

朱宗遠時義敍

金穀生家藏稿序

鍾百樓先生牕稿序

○卯辰合轍敍

客謂王生曰。壬子合轍出而子之身危爲怪的王生曰。何謂也。曰凡人爲文皆其自選於心而出者也人自選而不子選則怪又皆選於名人要人而收者也人選之而子不選則怪選矣而子不贊則怪贊矣而不甚贊則又怪王生曰何怪之多也我陳人也。客爲我忠且辯。謹謝教。𨿽然。客亦聞廣陵來之眩人乎。吞刀浴火造果生花。無所不有。見之者莫不怪甚。然而疑之者十五。悅之者十九也客以爲校王生之選者以王生重乎以之輕乎重者知之矣不宜怪輕則大笑之不必怪且夫一日之長短在手千古之是非在心孔子者天下人大家之孔子也以大家之孔子質之大家之言孔子在則怪者自怪吾不知其怪也客曰子言可破怪然吾終謂其怪也

拈一怪字播弄亦如吞刀吐火之可悅

○甬東越社敍

人生我明。時文一道亦終身之大恩大讎也十四篇得價。小而卓魯。大而伊周。碑銘鐘鼎。於是乎出。卽傖言之一生喫著不盡未爲不誠詎不恩也歟哉不得價。則窮年廝守。寒暑晝夜不離如夫婦又若金蠶蠱人面瘡一受其纏痛癢滯淫牢不可解其讎也更莖於恩統料天下人。三年之內。承恩者千餘不得而讎者幾千萬不得而讎以終身者則萬萬計大冤小業盲天怨人宇宙間欝气塞如霧黃何其憾也𨿽然霧黃而不毒毒在噤齒刺肱發榜後數日耳間居徵逐冶麗招搖燒燭會盟棋酒諧謔率奏一篇敷圈演頌朱碧互宣易名標可其視傳心翊運之旨不啻搏戲然玩之云乎而豈讎之也善讎者惟敵是求務克之而後已吾鄕先輩。長頸烏喙古今第一讎手也讀越絕諸書。握冰抱火。勸膽忍糞此猶其可假之气至於奴我臣臣無靦血媵我配配無違言兵憯於衷貌甘於表醉臥吳兒衣帶上水長夜不寤此深於讎者也若夫盜城吞炭。授首獻圖。欷噓悔泣庸豎子耳無益乃公事徒自苦今日閉戶自封者皆此類矣而況其侁侁泄泄者乎甬上君子廿四人。皆天海之靈。儲爲鰲柱者。其爲文也。斥諛汰浮。抑競遣躁剡必僕姑。淬必幹將。要以討玄攻髓。徑取中堅。大纛。爲是其約法之。命曰偉哉東海霸气未銷�以是嘔心枯髯者爲嘗臥歃題越社廿四人者可當六千君子也其所言者霸也而吾特以讎疏之是猶說春秋者。公谷以下。人百其咮而胡氏欲槪之以大復讎一語。謂於時事更切云爾。李姬伯簡仲。故暱余請以玆言饗之羅云堂上知必有謂謔庵能發人覆者矣

必報讎有死無二持必死之心何事不可作直是玩耳敍中言言鐶人肝膽勝烏喙寢門之呼

○童罍恥四糊齋槁敍

友人徐耳猶過我。偶兒子作迍跳耳猶撫其頂曰。他日文士。予曰何言之不豫也吾兒正不欲其文卽文亦不令其時矣耳猶啞啞。餘日子試看幾年內。必有一日盡斥舉子業不用負吳陶湯許之才者定當餓殺耳猶以爲誕。壬子北墨到。見二名捲初亦眩其光怪細檢之電絲珠迸龍宮綃人淚也未幾以苖軋被劾曹瞞借行斛頭一刀斷訖爾於是罍恥喊巫咸不應。殺袁盎不能。南走越北走胡畯風赤汗往來孤寄糊其口不暇給時時拈美簪履以爲富家子弟贄嗟乎。罍恥此不用文之時也瑟能彊王乎射必封矦乎刺繡文不如倚市門犯姦作科常鼎食取大元亦不甚叮問罍恥腹中邊形兵事。洞火畫圖何不投錐起舞作一番長鎗大劍伎倆而猶然顧角甑也與哉人糊其心矣罍恥遂不能糊其口卽異時靑天眼放目烹一大牢以雪之而發種種而齒已豁矣且柰何

淒淒乎悲風自天。

有才不得遇。遇而復不遇。如此雌黃無定何。罍恥讀之更甚琵琶行也。

○朱宗遠時義敍

文眼。不髙則境界淺熟文膽不瓠則落筆疑縮文記。不彊則證佐驅使不來聽令今文古文一也。而今文更難今文至今日又更大難予釋褐時止爲孔孟代口而近且以孔孟借面豈惟借面甚至蒙冒而呼之風會使然然髙才霸气仗義執言終有尊王之旨吾不敢盡非焉雲間朱宗遠異人也能認之無。卽有臣師畔塾。跋扈陸梁之意。旣而夢舌吐鳥。刳心瀝汁。禹碑石鼓漆簡竹書。俱詮識百回。玅有通悟。獨行海上。喜日月跳丸愜其豪魄顧沙岸崩攜。盡作篆籕之筆。歸而著作。窮變奪工。用牛鬼蛇神以還其麟毛鳳采從銑溪蚪戶以至於汲冡皇墳大力嶽起崢崢自快卽使楊雄李賀遇之願退三捨。不則秦武王與孟悅試鼎。一舉而脈絕矣。其時義若千首。論文數則。皆極天地萬物之故。而經史箋注。所不逮者。宗遠遂以一言補出千古吾不能窺其奧渺但覺雙瞳碌碌或幻或新而已海內解人將出。姑請質之以發否塞。

先生文眼文膽文紀。已具於湯若士序中。此亦自道其萬一。

○金穀生家藏稿序

堪輿祿命醫道相法。人百其口。自有一定之理。然至今日而理竟遁閃怪者必發衝煞者可決也能用烏頭附子者效而虎吻猿睛窮奇偏削者乃大貴人也理亦有屈伸互帝之日。不盡气運爲爾。始予射人牘十中其九。至丙辰以後二三矣。昨子丑之年。遂不射半人。予自笑刻舟求劍。猶癡心講理講法。誤天下蒼生不小。亟謝絕此道。以俟解人。乃姻友金穀生寄示南宮魁捲。及笥中所祕稿如乾首。則又推案嘆愧。自謂讀書未深。看理未到。如此文翻玄剔癖。汰盡世膓。獨根灝气。天之一源。從空河漢。俯視地流山掛。猶然倚傍而行也。似吾等幸獲之年。皮毛齒角。聊供材用膽魄態意。僅爾敷塗。若於神髓抽鑄之中。毫無气力。設老駘不少步。豈復月驤首日耶。而猶得言今文之非理耶。𨿽然谷生理而理也非所謂非理而理也千里馬凡馬並走。千里馬步。凡馬馳馳者百里。喘絕步。千里不汗�分數自不同耳然則用奇取殺。七險封怪要其理亦自正而谷生之光施今日亦甚功矣。

任你千蹊百徑。跳不一理。越理則怪爾。安得云奇。

○鍾百樓先生牕稿序

嘉隆間古虞有鍾百樓先生。以言語玅天下。時藝家拜其化點咸謂得日精火魄之丹旣而雞苓豕壅逓相爲帝而先生之文遂封之名山求之人間世幾漫漶散逸而不可得先生有文孫曰常夫。出其枕中所遺。大小題稿。爲之剞劂一新。而徵言於不佞夫時文至今日盛矣然實不如古人古人典今人杜古人厚今人偸古人工今人駕古人畫人物犬馬今人畫山水鬼魅古人如李龍眠白描毛髮不苟今人如米元章潑云沓樹徒取墨气又如張平山寫野仙判子非不生動而無可對考先生之文一再行亦救痼之藥也常夫曰。念不及此。豈不知趙武王爲胡服意气正銳式以伏羲之木葉繩以黃帝之冠裳迂闊褦襶徒取厭悶惟是手澤猶存心血所寄吾特煥而存之詔我鍾氏子孫世勿替也先生其錫類之以永不匱予曰天下事亦何常。庚戍歲予聽謫入都。一堂之中。進賢冠俱寸矮作唐帽。而予獨仍尺許。湯嘉賓趙哲臣�語之曰那得辦此古器予應之曰髙之徵下下之徵髙吾冠最先可謂時極兩兄輒笑曰辧由是觀之百樓先生之文正斯文大雅之始也

昔日之古亦今日之新無端之環。惟世所轉先生早已卜之矣。

◆記◆

周司理去思碑記

通明亭再記

二還亭記

媚樵亭記

○周司理去思碑記

越郡李大夫。自玉山夏公徵入薇省。後無聞者而至是周侯召入明光署上考。爲天官郎。越人思之。謀永諸石。或曰。周侯正烜奕。少需之。而有識之父老曰。不然吾思周侯非思天官郎也且以天官郎緩周侯之思是周侯以天官郎掩也夫有心商度其爲市會更甚而不知吾思吾越之李官又非第思周侯也請昌言之。郡之有李官。如都之有西臺法署也天地之气惟秋能曲成其春父母育子弟。驕穉嘻笑。不可馴擾有西席之嚴師則手不戟而拱守與令父母也而李大夫嚴師也大越之墟樞紐中原者不淺文章禮樂。於此乎出。許慝巧僞。亦於此乎叢。是故郡邑有跛羊之顚。而刑署乃深林之藿。果其人得。可臥而理也。顧其人不易有精精而昧有介介而濡有始銳而繼弛有外安而中兀卽無論其一身之功業名位何如而三年之內。郡不勝馘矣。以予觀於周侯。則何其從容中節之如斯也無所謂昻首仔肩經濟宰割之雄也無所謂碧雞炙轂文繡雕鏤之采也無所謂�銁射覆問羊得馬之巧而亦無所謂甑塵屋漏縣犢辭魚之苦也然而淸也。愼也。勤也。文章之飾吏治�。無以加也善射者平善奕者實侯之人輿政。惟平惟實而已矣。侯初理四明海波恬而街鼓靜。士民稱說侯無不醉心滿志者。而至問其何奇則以爲侯實無奇然無往而不奇卒無有以事得侯之大指者資章甫而適諸越。越人亦不甚知有侯。其僚長愛之。其屬親之。其子弟憚之。其胥吏戴而化之侯以身爲布而不欲著其錦也以身爲粟而不欲享其珍也此其道在詩。曰羔羊素絲。食委蛇。吾以此得侯之履聲。此其道在書。曰平康正直。敷言訓行以近天子之光。吾以此得侯之福用。此其道在易曰。白賁無咎。君子以明庶政無敢折獄。吾以此得侯之本體。則善乎龍門氏之論良吏也。曰奉法循理以理還之天以法還之君循莫大焉。故何武所居無赫赫聲。而人常有去後思此亦精於言吏治者矣以此視周侯將母同或曰昔夏侯剛克。侯柔克。予又曰不然。侯官於秋而以春行之者矣春禁於未然之前其爲秋更遠四時之气。馱身備之。異時斟酌元化。執斗魁而調大象。使天下還於蕩蕩平平之休。則侯之明徳伊始也。父老曰。吾不暇爲侯他日頌。吾苐知吾越之李大夫如周侯者行所無事而郡治矣是當思不佞曰。善父老誠有識。予不文。以父老平實之語。請戴筆而記之。周侯名家椿字世慕。閩之同安人。萬曆庚戌科進士。

李精明之任。不可無渾厚之心一有見奇便非民福。以秋成春。便是李官之箴行所無事。便是作李官之要。

○通明亭再記

通明亭成。而愛憎毀譽至。愛我者曰。木甘谷苦。石活金死不畝肥孫子而作無益至此其憎者曰何哉不虧何端不欹日月頗駛予與褐之父睨之而毀者則曰。三敗來歸浚膏作堆刺人突兀。猶不知四十九年之非。譽者曰。鰲峯筆起。呼龍截水。代有靈文。事出玉髓。王子聞之曰。噫噫此皆不通不明之故也憎亦何冤。毀亦何讎。君能求我。君亦自求。愛找以利。譽我福者。福兮利兮。人乎天也。今夫愛憎毀譽意𨿽分而情則合不過爲亭而起也使吾不有此亭則愛憎毀譽何自而至昔者傖父居此。豕其宮而益之以混。愛譽不至矣。而憎毀亦不至豈傖父邀獨寬之典哉人相忘之也人能忘傖父。而不能忘謔庵。是愛憎毀譽又不爲亭起而爲亭主人起也𨿽然亭爲山水而設。人遊其下者不言山水而言亭又不言亭而止言亭之主人亭主人不知也亭不知也山水亦不知也勞攘較計誰受誰想誰行誰識是愛憎毀譽不起於亭亦不起於亭之主人而起幹其不通不明之心不亦惑而可哀乎。稽山有樵叟。賣薪歸。輒徘徊不去。問其故曰此見成地。予每欲夕此一樂。非人非我。不卽不離其通人也哉。其明人也哉。

可以解嘲。可以息忌。可以胥人於通明之地。

○二還亭記

見此茫茫。百端交集。予每畏渡西陵。輒恍然於至治之世也。鄰國相望。雞狗之聲相聞。民老死不相往來。豈不美而信哉。悲夫。夫使甘其食。美其服。安其居。樂其俗。重死而不遠徙𨿽有丹車洵無所乘矣然而不能也。老子推本之論。不曰小國寡民平。民稠則欲不足欲不足則爭爭之不得則鶩鶩之思必起於賢智者越固賢智之鄕而稱喜騖又善騖者也騖必極於四方。而京師尢甚。得其意者什三。失者什七。予每歸西陵。見驛亭卽喜。又見夫者什七。而還者什三也什三之中旅觀約分其一予然傷之。以爲此皆知騖而不知還者也極名號烜赫。金珠禾鹿囷載然無語而還還亦何樂又況結繩芻束委之長年如縛敗豚者哉今夫富貴生死之說。不出於聖賢豪傑之口。謂懸弧以後。皆行志之日也至課其底裏果不爲富貴果不欲生否聖賢豪傑非人情乎祖宗墓廬有不望之而色喜者乎以此思之。不必倦知還窮返本也。孔子之歸歟。陶今之來兮亦不過常人之情也托之乎吾黨之狂簡親戚之情話也善乎陶周望之記滕氏義莊也。以爲采山漁山。力耕而約食。越𨿽小郡。猶足以老意以爲從甘美起念則何厭之與有第衣之食之而已猶可以生居於越也鎭海樓之外。沙埂空闊。予欲置二還亭其上。一曰錦還。一曰生還。凡稍得富貴。隨其力之所及。以不負虛往者。憩錦還亭。以勞之。卽不得富貴而猶能奉身以還見其祖宗之墓廬者則生還亭猶可憩也憩歸人因以勉去�顧名思義或一裁其無涯之欲使其少得焉而�亦猶夫太史之志也。予力不能�而姑爲記以待夫能亭者。將母有勤言者乎。

越之好騖不能爲諱也記此志警豈直爲越人哉柰何鐘鳴漏盡。行者之不息也。

○媚樵亭記

始余之構通明亭也。有樵至止。悅焉。數相過自許也。吾亦耳其一二髙話。從千仞岡來悅其有蓬鬢而無蓬心悅其戟手交股坐我於粟陸栢皇之上亭成矣而樵不來並道不出此。樵亦奇怪矣哉。意者天遇而人求之日鑿混沌之竅朝看鹿之羣樵不能我忘而遂忘我耶我知之矣。始余之構通明亭也。木石與居已耳。而且追琢之。丹雘之。標榜有加焉樵以爲飾且陋宜其揶我而不來也樵乎而且來此亦何與爾我事夫所謂追琢丹雘者吾以之祀白楡者也白楡亦而家之所欲種者也。今吾簡榾柮判槎枒誅茅編蒯以亭爾而來仍戟手交股也吾詢爾出無虎乎桂無蠹乎松無有辱封號者乎溪云白乎泉月淸乎換魚枯酒醉幾參矣夕陽牛笛聽幾闋矣樵乎母以蘇秦縱橫也諺有之知性者可與同居蔡宜藻。鷗宜笑。爰居宜遠鐘鼓還子亭之朴而相遲相望今而後迆也其來乎然而稽山籬落地。儀圖之絕無知者。又不欲畱姓字樵乎何人哉或曰。此古石戶云隱之流。博大眞人也。偶來遊戲。覺子眉睫間有猜。則入山惟恐不深矣。焚索之而不可得矣。有是哉王子瞪目�嘆。窅然若有喪焉。久之曰吾失矣吾失之矣夫樵仙人也

輕揚妍麗晚風沓來紅紫冉冉而結綺

◆說◆

紀遊說

○紀遊說

予嘗謂官遊不韻士遊不服富遊不都窮遊不澤老遊不前稚遊不觧閧遊不思孤遊不語托遊不榮便遊不敬忙遊不慊套遊不情掛遊不樂勢遊不甘買遊不遠賖遊不償燥遊不別趁遊不我幫遊不目苦遊不繼膚遊不賞限遊不逍浪遊不律而予之所謂遊。則酌衷於數者之間避所忌而趨所吉釋其回而增其美遊道如海庶幾乎蠡測之矣至於鳥性之悅山光。人心之空潭影。此卽彼我共在不相告語者。今之爲此告語亦不過山川之形似登涉之次第云耳嗟乎。遊何容易也而亦何容易告語人也

遊是趣事人嘗俗之固宜有此指示。○遊境。俗人得之自俗。雅人得之自雅。至遊之告語亦然。出之雅筆舌自堪動宗生五嶽想也

◆紀遊◆

遊嶧山記

遊小洋紀

遊敬亭山記

遊華蓋紀

遊東山記

仙巖

○遊嶧山記

予遊嶧山而知天下事。不可以道傍忽也。蓋予遊嶧山而幻軀凡數化太山之石方。而嶧山之石圓山如累卵太小億萬以堆磊爲奇功以穴洞爲玲瓏以穿援爲遊覽賂一沙彌作導師至渡空舟則無只馬兩人之路假蓋自蔭而予化爲隸伏熱正毒探梁祝泉頂無冠脊無縷而予化爲野人人盤龍洞。觀石鐘。丰下銳上。竇鉆滑試數怖數免無足目正大人之事而予化爲偸上大通巖臂引杖接而予化爲猿撲仙人洞外伏內昻中俱白屎而子化爲蝠引至拘龍洞則以胸席石覆臥而申之上下受半尺四方二尺三折約十丈餘其發者肩也縱者腹也頭憂怖而手足廢趾略效焉若不寧气一視便堪悶絕而予於此爲守宮將至玉華頂。與仙人對博矣。而壁陗二丈。下臨萬仞望岱秀天齊四基蔥欝賢聖之窟宅神洸洸也粘滯壁間終不敢上而予化爲蝸私念幽奇至絕愈化愈下何不騎大鶻俯瞰齊州九點煙卽吾家子晉鶴背上盡足鞚引翺視而托言蝶無所不栩蟻無所不慕肝臂無所不托英雄自欺矣遂不克頂。遙知古來文士。必無問頂者。至拘龍洞而投策嘆返也不親歷人且欺我也是山也。其古迹之最著者日嶧陽桐尙檻其半曰李斯碑。相傳有之。曰紀子墓。曰聖賢遺像。曰顏子石。其古剎曰興國寺。萬壽宮。玉帝殿其泉曰源頭活水。曰蓮花池曰甘泉洞。其名石曰像牙。曰石鼓。曰龜石不可枚。人人得以意呼之。其大觀曰南天門丂皆望而可得者也

眸之不接筆之亦不眞有此歷化之膽力山靈自不能逃其筆底

○遊小洋紀

由惡溪登括蒼。舟行一尺水皆汗也天爲山欺�求石放至小洋而眼門一辟吳閎仲送我。挈睿孺出船口席坐引白黃頭郎以框歌贈之低頭呼盧俄而驚視各大叫始知顏色不在人間也又不知天上某某名何色。姑以人間所有者彷佛圖之落日含半規如胭脂初從火出溪西一帶山俱似鸚綠鴉背靑上有腥紅雲五千尺間一大竇逗出縹天映水如繡鋪赤瑪瑙日益曶沙灘色如柔藍懈白對岸沙則蘆花月影忽忽不可辧識由俱老瓜皮色又有七八片碎剪鵝毛霞俱金黃錦荔堆出兩朵雲居然晶透葡桃紫也又有夜嵐數層闔起如魚肚白穿入出鑪銀紅中金光煜煜不定蓋是際。天地山川。雲霞日采烘蒸欝襯不知開此大染局作何制竟者妬海蜃淩阿閃一漏卿麗之華耶將亦謂舟中之子旣有蕩胸決眥之觧嘗試假爾以文章使觀其時變乎何所遘之奇也夫人間之色。僅得其五五色互相用衍至數十而止焉有不可思議如此其錯綜幻變者曩吾稱名取類亦自人間之物而色之耳心未曾通目未曾覩不得不以所覩所通者達之於口而告之於人然所謂彷佛圖之又安能彷佛以圖其萬一也嗟呼。不觀天地之富。豈知人間之貧哉。

開染局與蜃鬭麗天工也逞枯管。與天寫色人巧也人巧足配天工

○遊敬亭山記

天際識歸丹。雲中辧江樹。不道宣城。不知言者之賞心也姑孰據江之上游山魁而水怒從靑山討宛則曲曲鏡灣吐云蒸媚山水秀而淸矣曾過響潭鳥語入流兩壁互答望敬亭絳雰浮嶾令我杳然生翼而吏卒守之不得動旣束帶竣謁事。乃以靑鞋走眺之一徑千繞綠霞翳染不知幾千萬竹樹黨結寒陰使人骨面之血皆爲醟碧而向之所謂鳥啼鶯囀者但有茫然竟不知聲在何處廚人尾我以一觴。勞之畱云閣上至此而又知眾鳥髙飛盡孤云獨往還造句之精也眺乎。白乎。歸來乎。吾與爾淩丹梯以接天語也日暮景收峯濤沸亂。饑猿出啼。子栗然不能止。歸臥舟中。夢登一大亭。有古栢一本。可五六人。圍髙百餘丈世眼未覩世想不及峭崿斗突逼嵌其中榜日敬亭。又與予所遊者異。嗟乎。晝夜相半牛山短而蕉鹿長回視靄空間夢何在乎遊亦何在乎又焉知子向者遊之非夢而夢之非遊也止可以壬寅四月記之爾

敍致琢句。直分宣城靑蓮之席。

○遊華蓋紀

海雨在四五月間如婦人之怒易構而難觧又如少年無行子盟在耳門湏臾翻覆予旅居鹿城外。去華蓋鳥聲相答而遂無如此涔涔者何矣出門敗格。凡十餘舉。不謂容成大王之天。反忌勾漏令窺識。予友莊使君實長此洞。言乘漏景必觴予是間。杯入掌而滂沱建瓴下山不辧眉目久之得乍霽遂牽輿取道蒙泉上顚亭看山海云物忙甚似六國徵調百萬軍騎分路戰祖龍者大江乃抽釐之劍光采陸離然時時閃暗推磨萬頃不定正欲呼吸天底而觸膚薄射元气團人都無所見僅有積谷山惚恍中聊相慰籍耳而所謂容成洞春艸池謝巖郭祠俱從屐齒下失過然華蓋能妬予不能禁予不看風雨之華蓋也乳柑若火齊。時稻蟹膏流琥珀。吾當來住夢艸堂。拄九節短笻日日踏華蓋頂門歌呼笑罵醉則遺溲而去吾之憤憤於玆山者庶有象乎

想若幽巖。接之殊驚靈快。

○遊東山記

出東關得篛舟霧初醒旭上望虞山一帶坦迆�直絮綿中埋數角黑幕是米痲濃墨罩山頭時也然不可使痲見恐遂廢其畫亭午過蒿壩。江魚八饌兩岸山各以淺深色媚行伸腳一眠小醉而夢舟子突叫看東山山麓巉石獸蹲守江如拒從謝公棹楔上。磴路每數十武長松繡天濤聲百沸又壑中時有哀玉淙淙艸多遠志。看洗屐池一泓不渴可當萬里流也池上數級。得薔薇洞。文靖攜妓常憩此。李供奉憶東山詞花開月落幾度誰家何物少年輕薄然致語大是曉語可以喚起文靖不必多憾窈藹曲折。入國慶寺。寺僧指點調馬路英風爽然上西眺。西眺名韻甚白天布曳直入大海浩然不疑獨琵琶一洲宛作當年掩袂態古今人豈甚相殊那得不爲情感東山辧。見宋王垤記。甚詳。吾以爲山之所住偶然四隅耳何以喜東不喜南也。夫東山之借鼎久矣足忌之而口祥之人遂視東山爲南山絜令家有從未面識。而輒謂其知情者乎。吾安能倒決曹江之水。一爲洗淸兩字冤也山可矣去其東而可矣

議論橫生。亂山萬疊。

○仙巖【瑞安】

泉石之奇皆泉石之聰明彊有力所自致者泉不安於泉躍而爲瀑布石梁曰吾以之爲驚河吾以之爲狎雷。而我其雄哉大龍湫曰夫匡氏之子九華之生。將起而角之。焉用此壁立爲。夫不有空行而天弔者耶仙巖曰是誣其祖矣。戴鼎盛以席垂成。胡不起家自奮發也。於是乎有仙巖之瀑瀑不他藉。賴從已腹中出如千本火樹逆吐銀花突如其來煙呼雪喊鼓鐵亂�人相對止見口張口翕必欲相聞則更語之或帖面附耳對瀑爲澤潤亭。予友王季中輒浮大白。叫何如。捉予臂轟飲以敵之。而山人王碩卿。年家子吳聚伯。吳閎仲俱侈其喉作笑語而瀑以爲侮予遂盛气相加腥風惡雨。朴人旋舞且呼且逼似不欲寓人一瞬者予曰子母然。我勸爾杯酒。三伏月。還當著故絹衣。向君從容食白粥也。季中語之曰。山陰道上人。其言咄咄。吾輩一日東道主。於是雨漸撤。而瀑怒稍戢。入仙巖洞。觀所謂梅雨潭者。飛沬濺流此地必無睛目一洞射風。口緊腹脹。予吻袖而下。偶爲苔滑。一決其袖。而气吸不得呼。幾爲禁絕。老人病人。斷不可作此觀矣。傍洞壁出噴玉磯。忍睨之。則洄渦沓眩。萬斛明珠拔山搗下也急走上而葛衫眼眼粟寒須髮是根俱爲霧云渋盡於是仍登亭愕想之。巖名仙。謂曾此有仙飛去雪寒月冷力量在八素之上方廣以羅漢。此以仙。仙佛了不異人意矣。亭前一樹蒨甚。而不免爲當戶之蘭季中力勅僧卽克之。靑眼不妨頓白。季中言振玉亭上有三皇井。黃帝池。雷潭龍潭。更奇邃淸遠。而足不能謟目雨又甚。願以異日相攜。擇石齒窺通玄洞。洞可達梅雨潭。望之窈窕而爲水所壯據轉翠微徑酌流觴亭。奔泉驛酒如浪不可少待不能勝。遂走憩蓮亭。托遠公以避難亭下池可方畝玉蕋胎含萬衣簇碧放馥時繡作瀑花之布滿山荷韻不知是泉香花香也臥象與獅子二峯。鬭積翠之勝。彷佛瓊島石磴。曲屈泉從屋上經過。屋下俱是云碓亂綠濃寒竹松都無語處反有怪榕十丈。寄巖而產。遂拜嘉樹之封。此下爲虎溪寺。有慧光塔。陳止齋祠侑虎溪橋。虎溪不在此。而宋安禪師曾騎虎此出入。故得名。有溪山苐一坊是晦翁字寺境廢而復起。永嘉王暘谷先生之力居多。先生卽季中之父也。外史氏曰。大羅山之南。有二十六福地。其仙巖耶。王謝能發明山水先後永嘉。不少槪見。何哉。吾聞之劉涇仙。鬼惡聞涕唾聲。則力能祕吞之。不則滄桑未換。海若之所宮耳。夫山水露物也其生長否泰各有時褒姒之外有夷施。夷施之外復有飛燕。吾又惡知千載之下。仙巖之外。不以悵王謝者而悵予也。

記如寫生直似山情水態人之舉動畢具於吾前

爲山水作語奇甚。

◆傳◆

魯孺人傳

王廣丈不娶

範太夫人雙節傳

屠節婦傳

○魯孺人傳

爲王茂弘也妻者是爲徳之兄弟也母母姓魯氏。前比部晝堂先生之女也。母始歸少年相莊如賓友茂弘以髙才古愽自命由泮入璧水。得肆力墳典。交四方之士。無內顧憂則賴有魯孺人在琴瑟旣和矣翟翚象撾旦夕以之酬袴布昊下不弔黃鵠遺之音孺人計不知所出。絕去踰日而蘇藐諸孤雄雌皆四也雪涕曰咄騃婦人是不爲遺體一慟而死鄰於情矣於是視含惇木辭■﹝車冒﹞卜藏抱諸兒而哭諸堂。抱諸女而哭諸寢。與之約曰哭竟男受書女受紅母嬉豫也自玆以往我不而母乃而師矣食而以母抶而則以師所不如約者諸先君子之靈孥戮汝於是經長史仲。小學口授叔亙季。女領繡文亦稱是當是時孺人爲母爲師未已也執爨掃除。桔橰絣絖則時而爲媵爲僕田畝公私。鍾石出入則時而爲主記爲踐更防惰警偸。愼酒食遊與。屏身竊聽。則時而邏者爲觀察使。於是乎男有室。女有家。於是乎室得其賢而家歸於好凡大典大禮。應酬小節。奇零委瑣搶攘煩閧之事。皆於丁年一嫠婦取辧人絕不知茂弘已死又聞孺人機敏鷙靜事已辧而口常不言人亦絕不知堂以內惟魯孺人一也今四子彬彬鳳起主文壇更疊稱霸。而諸倩復蔚然扶疏玉樹孺人食報方新而心已瘁矣始稱壽乃死。死之日。知與不知皆嘖嘖嘆羨之。有悼孺人至淚下者。外史氏曰魯孺人倩徐生徵予言爲媼壽。未及言而典刑已去。然予聞之徐生。孺人行甚集。非鬘中人也。抑奇男子之錚錚者乎夫死而復生之又復成之將鼎食矣。誼不忍獨饗。乃歸命於夫子。彼雉經一哭者。視孺人之終始節力何如也所謂死而不死死而不死乃壽之大者豈必幻泡之軀上一觴哉

艱危之節婦。勝板蕩之忠臣。歷敍其績。覺栢舟埒其節。而猶遜其才。

○王廣丈不娶

傳曰。今天下何仲尼之多也行而飾矣尊官貴人以勢飾販夫賈子以賕飾或操嗛嗛而卽可以獲奕奕乃有獨行君子。皓首宮墻。其馨香明水。日薦聖靈。而泯滅無聞焉。如山陰王學博者甚矣儒官之吳人也學。博名柇。浙右孝丰人。幼失父。大母憐之謂其母邵曰書猛於虎也傷爾夫矣母再傷子邵跪請曰。吾家祚薄。何敢望貴顯教兒子識杖杜不爲人揶揄矧夫曾嚙指遺訓乎大父庭松公曰是兒碧眼秀眉。將大吾戶。何僅章句教之必非塾師所辦。於是學博文成五采頭角起矣。而聘得婦施者。望族也。久之告以無聰。語邵大駭。語學愽。學愽曰此母所賜結褵無解重聽何傷不言亦徳也竟歸之。邵心猶不安。而施執婦道甚順學博相莊以鴻案而又相悅以鹿門也邵始安於是乎舉二子一女。適嚴。婿先後餼於庠。學博有弟懋者。負責。訟系不得償。邵泣之學博亟斥產爲贖母子兄弟。終其身虀鹽相聚爲樂。邵旣以壽歾。而施亦以瘁傷學博竟不娶迄今孤處苜蓿齋。更無變季之交。外史氏曰。荀氏言娶婦以色爲主此亂薄浮子基云擾之禍者也甘醜納盲。古人有之。日者臨朐太史。亦食其報矣。然或成事難於回互別竇岐於日長天理人欲之間未易許也若王先生安母而盟婦。倫有節矣。棄產救弟。先生等爲尋常事。不足舌休𨿽然用韞彊視而得尙書王先生發種種尙與侏儒爭粟。不均之嘆。天亦茫然。嗟乎。此亦王先生之天矣。而不聞鈞鰲槇梗之叟。酬緩者厚發稽者弘乎則庠餼諸生以下皆先生券中署字人也

劉庭式豈可無偶。王學博洵可風也

○範太夫人雙節傳

予曾爲慈水潘氏傳雙節。今範孝廉以其兩尊人狀來。事益奇。而志合符節何天海之間間气流行獨盛也或日南龍從昆柱趨海。其混龐浩大之所融注。有一往而不回者。陰陽取精。爲忠爲節。亶其然乎傳曰。定海縣儒士範時禎。妻朱氏。二十一而寡。弟範時行。妻汪氏。十九而寡。舅姑先去。家赤貧。朱之父母憐。朱諷之不答。給其歸寧爲之所朱皇。急赴溺賴有天幸兄弟援起誥朝以衣刀剔目斃而復蘇尋髠發作婢顏。自廢。而汪之哭夫。目眢血裂鄰嫗之語不祥卽持斧自劈又賴朱以免逾年惡少或艷之。遂緝衣自經破璧搥得解懸自後二寡起居食息若形影也朱舉一子。名我躬。汪共之。寒餓教讀事皆二寡廿指中逓給我躬舉於鄕。尙未成進士。以二老老。勉領曁陽之鐸。予以天啟丁卯秋海五泄。飯其苜蓿之齋。朱安人七十有二矣。曁陽弟子稱觴爲壽。我躬悅而復咍也。曰小人有母已試一日之養而汪母年六十有七不可輿耐也行者居者。猶二其望。我躬不力以勞母心。而曁陽諸弟子。言範先生津津持大體。不受一寒錢。介如也。嗟呼古今輦上豈顯人是少喪節辱生卽三公九錫一笑耳我躬崢洌姱修。一筮仕而不苟。其它日奉二老福。稱太夫人以大官之食報罔極其有旣乎。我躬復有子。靈通犀表。天之所以報苦節者。如此其厚也。

王思任曰。同心斷金古亦有之激爲左杜泠爲寒拾濟爲曰嬰然此皆須髯持世或出世漢也豈料粉賦之間有一徳哉無巴財閱望之衛。無刑書南史之慚。無破琴息斲之要。無丹雞白犬之誓。見謂一鞍一馬馬死鞍殉耳所見同故可以同死又可以同生又可以忘生死而同老天之沴气偶逆於範。而兄弟早殲天之元气又大聚於範而妯若娌貞且壽而昌而谷矣天以逆成其順而又以順轉沴爲祥天乎然朱其人。汪其人。不可無一。不能有二。而兼得之者範也範旣腆奕矣哉嗣後鼎貴表���節矣。

燕市之熱血可灑。海上之斗膽可焚。不得以同心延宋祚。乃煢煢二嫠。得忍死以爲朱家一塊肉。成奇事也。得一已奇。得兩更異矣。

○屠節婦傳

屠節婦汪者。山陰靑湖先生之女孫。而會稽故儒士屠守政妻也。少靜頴通經史大義。發軋時曾割股療父。十四歲乃歸屠。淸白家奩旣不腆。屠又地寒甚。節婦以十指佐讀屠之毛羽將丰滿矣而忽摧落是時節婦年十九。腹方瑞。再三欲殉之。舅姑曰不可。無論我兩人萊爾終子事若生男卽爾夫復起也爾言殉殺爾子又絕爾夫我兩人亦遂死黃泉之下徒悔一家相對泣無謂也節婦曰然。未幾果生男。幸矣天不厭禍逾三歲遺腹子又天節婦絕而復蘇。曰天乎未亡人今可以死矣舅姑則又曰。不可我兩人日益老近且病翁媼互醫藥手足不便良苦人生無子復無媳不如死若欲死我兩人請前之不忍而見也於是節婦喟然曰。天乎未亡人欲死而不且不敢也於是乎有繼嗣之命。節婦攻苦厲勤。樽束教養。朝上堂。夕下帷。雞豬米鹽之事。無弗親也。師友臧獲之任。無弗攝也。而勇姑病繼歿。粥餌禱延之舉。無弗竭也。終舅姑之沒。窀穸松檟之役。無弗備也。事旣襄而嗣子思誥亦漸有成立。爲諸生。向使微節婦兩老人且不知死所而屠儒士之手澤亦終斬已爾節婦其節而才者耶先是節婦年芳甚。他尊長或憐之。語微及節婦急以手閒兩耳葬舅姑後卽窒斗室穴一竅以通食懸大士像。相伴誦者五十年。今已七十矣仍窒室中未出也

外史氏曰。忠臣節婦死不足以難之然不在一時之死而在終身之堅其死也以余觀屠節婦。欲死少夫不死。欲死遺腹子不死。終兩尊人之日。遂以土窒自封五十年。所謂不死其身者以爲屠用而久死其心者乃石以用屠也耶設其家世不靑湖先生。嗣子不芹朵。節婦將母與腐艸同圽乎是不然。新天子有詔闡潛徳之光。必有觀世外之風者。以酬節婦。而節婦則已徳矣則亦已潛矣

以如發之微思。運如錐之利管。刻老人之酸言鐫節婦之苦心。可泣可傷。可欣可慕。

◆評◆

天臺評

○天臺評

予遊天臺。蓋操一日之文衡矣。賴仙佛之靈。風雨無恙。得以搜閱竣事。略用發榜例。品題甲乙。與諸山靈約。矢諸天日。不敢有偸心焉。文章胎骨淸髙。气象華貴萬玉剖而璧明萬繡開而錦奪昆侖嫡血。奴僕羣山。仙或許之。人不能到。所謂瓊臺雙闕也第一磅礡渾茫。從天而下。不由父師。立參神聖。雄奇之極反歸正正堂堂吾畏之。終愛之。石梁瀑布第二天繪巧妙鬼斧雕鉆。腹字多奇令人解頤殢步能品加入神品。明巖第三孤月洞庭。正爾寂照忽有天山萬里雪一夜飛來此曠世逸才。國淸第四忽恍幽玄。不記何代�時坐對人化爲碧桃源第五繞膓雄气。滿腹古文。鬱鬱蒼蒼。扶余窮北。萬年寺也第六鄧艾縋兵入蜀。要以險絕爲功。不險不奇奇絕乃險斷橋落澗第七醉筆橫披。英英玉立。不與絳灌爲伍。名士也。但才气太露。煙火未除。屈置稍後。赤城第八孤芳獨唳。不求賞識。然奇矯無前。人人日攝。寒巖第九淸新俊逸。居然道骨仙風。是瀑水嶺下數家也未有知名當亟拔之第十魄張力大。有如天風海濤。夙領臺山之譽。華�第十一因宜適變。曲有微情藏若景滅行必響起髙明寺幽溪第十二望之甚奇。卽之甚平。別造一格。髙下倒置。桐栢宮第十三停勻衝粹淡日和風。輕入長春之圃。實稱其名。天封寺第十四句句番語。字字鬼才。別有僻腸。不得以文體而黜之。神仙水。及悔山歡溪。顧堂察嶺等。尙有百十勝未錄或前事之工易掩或一日之長未盡或星屑而可遺或雷同而易厭或目未接子或足上妬爾庶幾獲附於拔十得五之義。而幸免於掛一漏萬之譏也。予之所以次第臺山者如此矣。

非十年坐臥其中。未能悉其覼縷。豈君有夙因。一見全憶耶

似有山靈拱立於前。聽其品隲啞然不敢爭也翠娛閣評選文太靑先生小品明文翔鳳著

◇文太靑先生小品◇

序

卷一

序遊記

卷之二

解議

文贊

書啟

尺牘

●序

文太靑先生小品短引

子書之藏盡發於子丑然望紫气而出幹將庚戌諸策太靑先生早巳開之先矣故其文多奇崛艱奧一字須作些時解人詫爲揚董復生太華嵚■﹝山欹﹞突兀之靈龍門漰湃橫溢之气至是一泄哉或者病其嶅軋不易讀則殷盤周誥不列於書漢字秦鐫不應珍於世矣理勝者或不琢於詞才奇者或不束於格西北沈厚之气機自不與東南同世有桓譚寧令艸玄之亭竹迷三徑乎況先生問奇之履日滿又不托此選名天下也然一方風气一代人文要可於此得之峕

崇禎壬申臈日武林陸雲龍題於翠娛閣

●翠娛閣評選文太靑先生小品卷一

錢塘陸雲龍雨侯選

西極文翔鳳天瑞著

仁和陳燮明若�評

序

遊記

◆序◆

陶比部野弦閣初集序

韓求仲余稿序

五經臆說序

同門行捲序

送宋童子琮

石梁橋祠錄序

遊莫愁湖

○陶比部野弦閣初集序

繄赤堇山封。若耶溪涸羣神徊鴹而不下歐冶弗復鍜五金之英而萬國執玉之會稽都收精於藏書之穴鄕人之長。一陟而窺之采其靈奧削而爲編太靑子匡幾讀龍門之書愴不連渭北與江東參暮云以春樹剡之溪猗。山之陰猗。棹我遊神。屐斯馳夢。虎溪子秀東南而翹上國。一試而冠孔氏春秋。天下喜尙其人。無足異者。顧虎溪下交以碩耀之夫攬局幽之器玆所謂異也匪某有雅畜虎溪有特鑑也至某交剡曲無介絕之先有肝膽之密玆所謂增異匪某良於抍剡曲妙於挾也虎溪子與太靑子。兄弟也。太靑子嚴。與剡曲子之嚴。亦兄弟。虎溪又剡曲弟曲子發藻右氏儕詡其能屢試屢折捐其藝而仕爲比部瑯然以詩鳴曠矚遐頦走騖於丹霞蒼靄之上博該眾體咸肖昔人音奏爾乃葛山若何之詩。越人學楚之歌彼寥寥雅騷之裔此颯颯軸簽之腹昔會昌三鄕一題。猶能發千古至槪。耶溪云閨。亦自佳逸。矧伊人手大雅之業具煙壑之姿含和而吐其音若簫玆上客爲之捲舌下士所以銷魂年乍壯牘已尺積逮其道就勒世當使山辟闥溪回流羣神交禮穴藏抉閟卽今有子長益欣然趾恐後矣不知者謂太靑子交剡曲以其季。知者謂重虎溪以而兄耶。詩曰有美一人。婉如淸揚。謂剡曲子兄及弟矣式相好矣。謂虎溪子。飲之食之。教之誨之。謂之二人。於太靑子。右蓋題陶氏野弦閣集若干首。

句推字琢。披讀之令人作坐臥三日想。眞得西極山川間气埿而邃微而橫

○韓求仲余稿序

求仲余稿行謂我曰序夫求仲秇惡取我序序求仲太靑子盱衡嘆曰。唐三百年。气節文章。風流髙逸。李翰林爲之冠。宋三百年。气節文章。風流髙逸。蘇端明爲之冠。二子者一奮山林動色人主七寶牀問金蓮燭裏望之朝霞嘆則奇才而气覆一時韻貴今玆無兩蓋造化貌人。格有髙華。品或佳麗。命曰才子。厥遇亦葉才弗琥琮奚耀淸廟之文遇匪特達靡展豪傑之雅肆乃顓有一律也。解大紳華而不實康徳涵气而不道肆臺以前二子槪求仲。其尙維何。人知其它靑蓮名甲杜陵。獨低回黃鶴題。客走數千。乃敢擬鳳臺非以其心虛而性化與旣愜奇於風雲亦馳騖於王霸而晚乃嘆大雅不作。思文王而懷頌聲。希聖如立。絕筆獲麟之詠。可與適道。眉山經術似優李氏。嘗上躋於孟子程正叔固孟子何至恨不打破其敬字不黨不已爰蜀爰洛。又嘗多韓子之排異家也。乃溺西域氏以老莫之拯也。吁異也。道之僢塞斯亦才子不聞道之過。我尙求仲。蓋由秇而進於道。求仲固才者子。少不無借筏於彼岸。而一聞家夫子尊天之學。捨然大喜。不爲彊項。慷慨發憤。翼我孔宗若將不上其髠而不止卽我一技之亦若已手出也。酒熱顧座唉曰。我欲與太靑子遊於繩之內。余爲極駁異說之附會而誕者。惟若亦以彼書多中國人摽孔字而攙和之也心虛而性化余何敢終求若於气節文章風流髙逸之間嗟求仲若自與余藝遊而道志惟餘亦汗不事阿太微曰。人或坎斯。皇或覽斯。別去當勿爲寬語。拈圖澄之五內。相與澡一掬也。二月二在。制帛湖上輶軒中。辛在亥

大紳對山。皆以讒口淪落比擬想在意乎若以相京。誠大小巫。非阿私也。

○五經臆說序

邵子以易書詩春秋爲聖人之四府。比於昊天之春夏秋冬非四時惡得有物類非四經惡得有人倫二千年來之生民非吾與若宗祖耶吾宗祖所以得相安於人倫而衣且食於名教之中者誰氏賜非四府力耶繼自今千萬世。後之生民非吾與若子孫耶吾子孫所以得相安於人倫而衣且食於名教之中者誰氏賜非四府力耶吾與若旣世食徳孔氏矣而逃之異教以無聖無天爲大宗造物得不以爲不祥之人余服膺孔氏。必不敢爲方外之諛以獲罪於造物孔氏天之適子其說則天之律令何至以不祥之說叛之孔氏𨿽稱六經。然非天子不議禮。𨿽有其徳。苟無其位。亦不敢作禮樂。是以僅論討先王之餘無成書。樂寓於詩。禮寓於春秋故四經卽具六非禮樂經亡而尙待補二戴收舊說而稱五亦不失爲孔之素臣。卽揚子云亦稱五經。以逮今玆。者爲令。西夏邵含章氏曾抗節於壬辰之變與聞獻城之謀弗言賞奔母病廣陵愆試期學使君所汰弗卹也。其忠孝大節可稱。榷又卓毅。不爲異說所侮而紬思於五經有臆說若干捲章稽句探髣髴在門廡之間矣遊金陵質於其師李本寧先生旣可之。並質於余余取其能經學雅賢於世之甫掖而持貝函者布衣而代長人者之憂其擔荷良武。因爲道所尊信於孔氏之指。蓋實以事天爲貫串六經之樞紐也。

其行文每有髙視一世之態。不欲世人識彼一宇之想。

○同門行捲序

文章之變如四時之不相能。家夫子嘗別之以五體。而以淸當春。以暢當夏。以健當秋。以古當冬。以雅撮中气。而兼四時故弗雅弗收然必使各遂其春夏秋冬之气士或至學一先生衡者無專主一家言余蓋自十五卽往應鄕大夫之三物。當十七八時。此道已陟其堂端。而淫滯弗遇。遂至二十載八試而獲再遇自課其道差增於往耳。十年而遇一先生校場。亦申韓之苛哉。私心安得決洞庭之波洗肉眼翁俾之靑耶頃於中原風雅之役。反復其牘必四三過夜或午弗罷客誚余泰苦余不敢主一家言諸體咸材之期於葉雅良久夢餘山圃有厥五龍。擾蜓於左。厥虎五。馴踞於右者。曰余之家物。訝之。詰日五士星聚於案頭矣。故榜之前猶尙勤勤手其乙者弗忍置去亦竟弗得全收也客謂余捨多材材亦惡取集於一先生其以遇余爲不幸哉然五士體各專一。不相兼若非余獨眼所收者又五郡人。郡又方置如五。豈居然五气之習與。而吳生年十九。齒獨殿其榜。蓋得春气良多予猶幾不獲薦引況秋冬之客哉

金銀气燭天。竿牘密如雨。貴少賤。老成。登怪乙雅者。安得細心。虛衷如先生哉。自宜擾龍馴虎。入剡皆才也。

○送宋童子琮

事嘗可愕而可喜宋童子之挾策遊不售。就其大人燕。謁子去卽一事也予才童子甚。其用筆如零月金花團林玉露矯矯來宜頴豎其蘘收五十交衿而汰童子。人爭嗟若其行捲文昌之一雙瞳人何故白。解之曰。孺子良之錐秦皇帝气不靡六合乎而圯之人。履之者三。竟師王者其初止可俠子家耳童子銳將一息千萬里而咫步挫則气實於中矣射者右手若抱子。則矢躍而棘。不詘不前。予密自喜。琮也志之帶鉤間。以爲別。

黃石公實大有造於畱侯。小伸不足欣。小挫何足戚。

○石梁橋祠錄序

廣陵之西一郵曰天長。其又一捨。有橋曰石梁。縱二十七丈。廣什之一。問疇樹之。曰雷進夫氏。問厥貲。曰以金錢六百萬計。問所自損。曰弗煩縣官。弗假檀越。而於橐於囊者也。問落止以迄成。曰自戊戍而丁未以十年。所問雷氏之裏。曰關西之涇陽。三千里而遙。明洽比之鄰。問所繇肇基。曰世陽翟之業。策騧一躪而勃而槪乎其懷。遂力任鳩材者也。問所爲表濟美其柱端者。曰太史朱蘭嵎氏。問所自表。曰厥子文學鵬霄輩。寔踵若考成之。問道左祠。曰雷公之績與橋俱。宜有食於玆土。邦大夫采父老之輿誦而爲之。宗伯氏聞之。曰禮也。余旣雷公鄕人。邇蓋從金陵識鵬霄。而與聞於若考之俠義而魁岸。世之蠅營膻赴者。至等寸金於割膚其母顏汗赭於西人之慷慨而嗟我裏之尙可共圖天下事爲救世道之良工可緩急需者哉而特噂噂沓沓焉謂丰鎬之間無周士惡乎其可置一詞也噫噓八潢有鳥鵲之塡固罔浪而窺天津百花爲蛟螭之構。亦莾莫而測海若天官書稱南斗爲天梁。南河北河間日關梁。牛一曰關梁。玆象示靡誑。而天根爲成梁之候。單襄蓋占政雷氏固逆旅之一蹄一策也其歲褰裳之幾何而愀然爲遐計空金鰲而斧老椿以通此壁嶄波詭之津勤勤然如移太行王屋之北山公且屬其子孫使世之有國事之擔者咸以其身世殉之則天步不艱難而涉川之利無靦駟馬柰何縻大官之祿肉食帝世而卽其身世濡足滅頂之患尙弗圖又惡知夫曁汝其濟者之爲如何事也其過雷祠而若顙不淫淫泚耶世稱蔡君謨通靈陽侯。余嘗讀其所爲萬安橋碑之鐫未嘗不壯而武之。彼固太守。能舉一郡力者。而雷公直布衣。然聞其遠致石於釡山中也。苦其邅回。而夢神誥之云。去橋之若干武。有伏石。可任也者。如指發之。石齒微齦。水涔涔半沒之。有間而涸。而得石至數百艘也之材具矣。異哉。天長爲吳越通中原之輳。所利視萬安之海一隅者如何。其假靈於鬼神不妄也。余讀其錄而序之且告友生之爲國家呼許大木者無震虩於壯輿之輹神之聽之。終和且平。

身涉歷幾何。乃至輕數千里。數千金爲津梁謀。況身所受者皆君寵榮。乃不爲共濟思。直不堪涉此梁也。

○遊莫愁湖

秦淮蓋吳市當牖之通川。鷁首競騫。歈歌互答囂而不堪撇波也玄武湖。則幾於島嶼縈洞。海瀛錯組。又禁不得蕩漿。惟莫愁一湖。閴曠幽渺。鼓枻泛入如踐明鏡之皓澄坐靑天之碧■﹝雨上對下﹞周圜數里。不通波於外津而棹轉客酣颯然有上假虛無之想飛危樓於鳬鷖之岸布列墅於萍荇之濱眼並山靑月將露白北瞰則石城卓壁西暢則鍾阜冠霞翠微夭矯於空際幽興淋漓於云還客因稱南國佳人盧家少婦。若將掃郁金之堂塵。數玳瑁之梁頤酒人浮之。惟是暫謝輪鞅之役直破琉璃燕之堆代沆瀣於椒漿和嚶鳴於風笛澆心花之空湛抗舌電之光瀛其樂只且何事請佩江妃。索珠漢女。握石向成都之市。逐云入髙丘之阻。好色傷大雅。靑蓮蓋微囅於楚人。若乃華淸爲玉環之芳泉。石淙實金輪之瑤幾。並以文君村以明妃。濤擅浣花。施專若耶。必綠珠與紫玉。始虎丘而金穀未厭吟頰殊慚遠況且所謂天地有情色界在牢籠之內江山匪勝艷姬爲寶貴之精與

歷舉江臯以神女名支機石以織女名。溫泉以太眞名。井以文君。村以昭君。薛濤增浣花溪之重。西施增若耶溪之艷。金穀托綠珠不朽。虎丘以紫玉畱聲。方見莫愁可以重湖。典而核。

◆遊記◆

遊城南雜記

列臺壯丘合遊記

徐州登雲龍山記

遊靑泥澗吉祥寺雜記

○遊城南雜記

地之精妙在山川天之精妙在風月物之精妙在花竹卽就其所值兼之無佳客鑑賞其妍與麋鹿禽鳥之出入林卉何異人之精妙在詩酒以當於六者。非三才之雅抍良姻與。金陵佳麗在十里外者卽不暇撰藜訊訪。惟聚寶長幹陌上近城易就。特屢挾桃�以往。二月積雨兼旬三月朔忽化爲晴昊陽日向人如新披之繡淸曉爲淸明桐華之候。予旣分祭黃侍中祠於桃葉渡。遂分祭先賢祠於普徳寺之後岡。凡曾至金陵之名人咸與。如吳太伯諸葛武侯。王逸少。李太白。白沙陽明之流。祠當報恩丹碧之塔。而遠揖鐘山。亦幹气象之彩翠。禮竟而會祀方正學於梅岡之上。與諸君子偕飲木末亭。至日昳。是時趙生並兩郎已自髙座寺登雨花臺反。坐於永寧庵之東亭挾醪榼而藉艸雨花者如蟻增附筆漸塗也客稱佛頭靑良肖而梅岡所入。阪曲道。並方瓏後岡亦徧集。靡隙地。予旣別諸君子。遂就兒輩於永寧東亭。行數觴。卽再攜入髙座。坐其花積堂之後亭。僧獻千葉綘桃以佐籌卮紅灼奪睛視夾道垂階之夭桃已涉減艷已又觴看竹軒。瑯玕之杪。予所去。卽有挾觴具而占勝者。踰日將爲靈谷之遊諸君子之邀剪除使臣萊人張比部飲者。欲我偕。則偕褉飲於黃祠之靑溪閣。旣申蘭亭之雅。𨿽乏詩賦姑有肉竹之娛足迹不踰郊市而煙碧柳金調笑狂呼視往春之東帶走熱塵謁上官於銅市芝廛間者果孰爲眞洛陽春也

天地物之勝必籍於人。所云蟻附者非人乎。者寓不小矣。

○列臺壯丘合遊記

太靑子之自洛入吳。無他吟嘯。於中州之境。獨過鄭子圃。則禮列子故居之祠於道左。有三絕句。蓋有臺者八。如卦形。而其東南隅。更有臺曰禦風雲。其至宋之散丘。則禮莊子之丘墓於道南有一律體。墓無祠。而據孟諸之勝。儒者以其嘗詆孔子是。翹中州之陸千餘里。其食於郵之亭者兼旬。於他氏之迹未嘗有槪焉。於蕭颯之餘。獨取於二子之遺。而恍然欲追其人於雲霞之上。夫子固方內之遊而方外之契哉太靑子曰。程叔子不愸莊列氏讀。然邵子之詩。則云觀風禦寇心方醉。對景顏淵坐正忘。又云若無揚子天人學。安有莊生內外篇而又以其雄辧爲千載一人則二子殆不可謂之不聞道其遠舉之識蓋類曾晳氏風浴而學或駛其前倘得遊聖門而裁之亦顏曾之徒與而世徒以門戶黜之則炭冰矣二子之不肯自裁於聖人之矩。而遊方之外。至割仁義道徳目之二茫茫然如捉風上壁之不可憑。使其徒之達者如白海瓊。馬宜甫之流皆離而去之人倫之外。而果以爲聞道者必不在父子君臣之中不逃不休。亦二。子之過與二子學老氏者也。孔氏嘗長老事老氏。卽邵子亦不重非老子老子之搥提仁義。卽二子之先鞭。然其徒獨推黃帝老子。未嘗明推二子於老氏之雁行。無論儒氏之堅閉門而不納。而道家者流述仙靈位次至次二子於道陵旌陽之後若以其三千八百之功徳。不加於飛符持咒之輩。而其書又未嘗明拈龍虎之指。是以或左其譜宗玆又其徒之過也然二子之必深於導引之奧而非苟爲放達之空談以玩世可想見又廓然有治天下之說此其所以近於聖人之道尙可裁之爲聖門之髙第者與

學之者過。直是走評。請問今之學宣尼者。有一似宣尼否。柰何妄詆二子。

○徐州登雲龍山記

夜入徐州。詰日宋戶部來顧。予問放鶴亭。則日我其移觴子於亭。又問戲馬臺則日我其先觴子於臺。於是宋君待我於臺。蓋有丘於城南之畔。而項氏登之以觀戲馬者。其前有一阜當之。則亞夫之所函骨也。宋公劉裕九日登之。以送孔令。而諸謝詩。稱聖心以擁戴之者蓋此臺又南數里則雲龍矗出而特豎山足之石如羣羊是爲黃茅岡。有亭於山際。曰放鶴蓋西望當環山之缺焉臺足則大湖白蕩。鐫坡老雲龍絕句。新郎君爲狀元歸。蓋坡老於彭城送人春試。遂爲壯遊賞意之什。登山俯仰。則徐四際函山焉。所謂九里山者。而黃河北來。直射城東不肯流北則望望冠城際者。黃樓也。燕子樓。則州治是也。使臣曰。余登彭城之山。所稱金陵北門。不誣也。徐西術大梁。東術淮陰。北則濟兗道路維均是南北之樞紐而用武之都與又圜山而枕河可以守可以戰國家奚不以一大臣督兵其地意者其重地不可以假人與有事則濟寧之河臣。淮上之漕臣卽可遊而處耳南都之塹曰長江。夫江滸不可以分處。黃司馬城浦口。信善然必以江北之地爲衛余謂駐大兵於徐以當中原之衝而其次沿淮張三支以應之中則泗州。按是駐。東則淮上。漕臣在焉。西則鳳陽。爰爲重郡淮泗之水陸並會於揚。而鳳陽以陸入滁。此二支也又應之。夫如是後浦城可恃。長江可據也。南都之昻首而瞰中原者以有徐耶余登彭城之山。熟視得兩都之槪焉。

臨水登山。嘲風美月隱逸勝場若仕宦當隨處有思患預防之事。逆妖之變。使州守非才。淮楊得安枕耶樞中通呼吸正補牢之計也

○遊靑泥澗吉祥寺雜記

予旣去冬至城西數里之文殊寺。寺閱一嶺。而當其坳折處。客云寺更有幽而勝者。有吉祥於靑泥之澗。二月某日。欲並往二寺。而從者先導至文殊寺。日俄晡。四月某日又校射於郊堂。無訟事。日腳尙未至地。予命轡。不至二里而晡。遂馳還寺。蓋西邑七里耳掛恨齒頰間者屢矣五月七日。熊簿鏡請詣。劉史縉從。出城西。卽西北有小徑夾以平蒼之楚鳥韻松濤迂紆如隨人未旣有橋俯小壑又折而微陟則爲阪而平如一臂之撮云者前百武嶐起如車蓋結文殊之腦而後直鳳凰山之右腋可以遠眺望有長楸嘯風於蘝蔓之域者爲一流觀西又爲長壑度之而大陟則又爲阪所眺望有加遙見直西棗林坪之天息山有白气犂空者如練拖如川決而弓曲竟天東北垂於香鑪峯之上長可七八十里兩山則气黝如黯如或曰譎云。或曰宜爲嵐气。或謂其雨然一气而雙垂如飲澗之虹疑爲白虹予又疑兩山本雄雌之相偶和一气而雙垂決知不如朝那善湫之相搏也然終不可解又良久而車碾吉祥寺之背。靑衣或墜馬。予嘆曰幸不至飛身直下八千尺耳寺所踞蓋壺形。左右咸斷壑。而其腰頸皆數尺。腹爲寺。首爲寺之眺臺。寺蓋圓通寺下院。圓通又西三里而遙者。入寺微雨輒止。坐而銜杯。則見列巘之束寺壺而直前者。左如龍伏。右如虎虓。再三折而達於汝峴山其九疊之屏瑞云則案橫而中有丘如懸珠若待龍口之銜者此寺之大體也。臨臺則見白在澗可數百武遂下行澗中。屢折而得泉。泉可得水二斗。而不流不涸副寺汲命茵其卉間云垂垂弗雨命僧弄笙於澗折之外。三弄已。歌者繼之。予命靑衣拈艸於前澗。將較以行觴。簿史謝不敢。予日母。是爲觴政。予之兩靑衣黠。諳命艸木。或持。或掇。或蓮茹。或枚。且肄。以報。予笑曰文殊令善財采藥。云是藥者采將來。而善財徧觀天地無不是藥者文殊拈一枝示眾云。是藥能殺人活人。較艸之於飲。賞罰亦具。善財之采賢於黑氏梵志之供養。兩手花空。更放下甚者遠矣。令黠靑衣較之。二客遂負數十觴。而予亦以扳請至酣。蓋較者以本。以枝。以花。以實。有單英雙瓣。小蒂連柯之異。如良工之安置卉石於繪事。如淸人之布案。筆枕研牀維旅。如靜姬之鉛朱赤白。悅人罔厭。亦一微解。須匊緣稱紅黃白間之。或本枝錯。或花實以序。大約得佳花爲奇。良卉次之。若雜然命之爵。三行。而朱榮不獻妍。不索莫。欲倦爲措大酸乎。旣闌而起。予因嘆曰一澗而艸百名不旣。禹卨之舌本詘矣。方誌所收。百不一多。華系大譜耳。西家施不辱於負薪乎。予靑衣有手艸如蘭叢一本者。長五六寸。中有艸巢如盂。而結如組云。諸從者皆北走。蓋小鳥之旣卵旣子。而遺之射幹者也。命以盆植之。而擎置之案。比於見安鵲梁者。志祥焉。將以所較勝諸卉遺兒輩。已又觴於所謂眺臺者。飯僕夫而歸。踐所謂鳳凰山之右腋者。晡矣。徘徊佇立二客感千載不寤者爲一噓也嘉其雅地。因命觴。又下藉卉於小橋之畔。行數觴。又迫城闉數百武。得大胡桃垂陰於月燈之前。坐之行觴歸則鼓人在國門之關矣。是遊也有天感焉以望气。有地感焉。以察形有物感焉。以命卉。有人感焉。以觀化。遂記之。蓋蘭亭一作實獲我心矣。

興致不下狂點。卻恨狂生無此手筆。令舞雩沂水寂寂。

●翠娛閣評選文太靑先生小品卷之二

錢塘陸雲龍雨侯選

西極文翔鳳天瑞著

仁和陳燮明若�評

解

議

文

贊

書

啟

尺牘

◆解◆

籧篨戚施解

醉翁解

○籧篨戚施解

新臺之詩曰。燕婉之求。籧篨不鮮。又曰燕婉之求。得此戚施。注曰籧篨。不能俯疾之醜者以竹席編爲囷。狀如人之臃腫而不能俯者。因以名此疾。戚施。不能仰。亦醜疾。云齊女木求伋爲燕婉之好。而反得此醜惡人也衛人不援大義而以父子較形狀之美惡宣公卽好容儀遂可與燕婉耶旣不能仰。其人必肩髙於頂。而善爲俯。旣不能俯其人必狼跋彊項而善爲仰。一人而兼二疾。此何等疾也。不殄可通。不鮮難解。何言乎醜疾之不鮮。曰否。以醜疾諭惡行耳。醜疾云者非其形狀之謂也曰以醜疾諭惡行是也然俯仰之義亦舛忤費解剝詩人蓋非以目宣公而嘆宣姜耳宣姜子其初字之夫而以妻爲母其以母道臨伋之際能俯乎不能俯乎有靦面目有甚難爲情者其爲籧篨也不鮮矣籧篨不殄言其終身無可施面目處所謂視人罔極得此戚施嘆其張目以配君父而局蹐無所措躬難爲仰面看也得此謂陷於無可柰何之地俯仰不得猶云進退維谷云爾然後知詩人之婉於刺也

古人喜看書之脫誤處就中解之更自有得況實有可解者。似此解極奇且核。

○醉翁解

老杜曰。四十明朝過飛勝暮景斜王摩詰曰。年紀蹉跎四十彊。自憐頭自始爲郎。而歐陽公之四十在滁也。記瑯琊之山亭曰。蒼顏白髮。頺乎其間者。太守醉也。飲少輒醉。年又最髙。故自號曰醉翁也。三公皆四十。而一稱暮景。一稱白頭。一稱蒼顏白髮年最髙何其懷槪之太促蓋有激於感遇之際哉予四十當萬曆之丙辰。誦之而爲一警也。許昌道上偶讀歐陽贈沈遵二詩。一曰我時四十猶彊力自號醉翁聊戲客爾來憂患十年間鬢髮未老嗟先白滁人思我𨿽未忘見我今應不能識又曰我昔被謫居滁山名𨿽爲翁實少年又曰頻摧鬢攺眞一翁心以憂醉安知樂云飲少輒醉是公未可以醉而稱醉未可以翁而稱翁者也予不敢自以爲少亦不敢輒自投安禮曰四十彊而仕。予𨿽困場屋二十年。猶恨其學未就而宦遊者七年矣。因書以自解。

有激於感遇之際。正似翁非翁之解。

◆議◆

江西提學按察副使李空同先生謚議

○江西提學按察副使李空同先生謚議

浩然之气直而行夾日之五龍夭矯王佐之才名於世承天之八柱崢嶸黃河瀉汗漫之胸華嶽挺瑯玕之骨哲匠共推天授。雄風獨擅文衡。辟艸昧於騷壇一代詞人之冠鼓休明於經苑千秋大雅之宗包何孕徐復見先秦法物出風入雅豈徒天下文章壯兩朝墨翰﹑之觀。握千古絲論之命。古道卽關於國運。忠貞尢表於人綱疏壽寧之橫於泰陵光濟之年則憤悲如賈太傳排逆瑾之姦於武廟盤遊之日則慷慨如陸宣公晁采𨿽焚不掩白虹之气龍泉旣瘞終騰紫極之光振木鐸於豫章。坐虎皮於鹿洞。尊考亭之歸海教立布於百城偏子靜之懸河化不成於三肄放三閭而知屈正則之蘭臯蕙畮匪專千賦之豪總八代而仰韓昌黎之北斗泰山定是六經之泒空同之學。正樹幟於鴻紳。弘治之風尙流馨於故老山河气作贊玉振於雲門日月名懸鍚天章於漢倬

空同少年斥壽寧攻劉瑾幾似供奉薄玉兒力士之態其晚節亦幾與陷永王璘同。然略其可疑之迹取其可據之初亦可謚也議中推詡可令死灰飛焰。

◆文◆

洛陽宿城隍廟告文

張岐東方伯祭文

○洛陽宿城隍廟告文

河南河南府洛陽縣知縣文翔鳳。以乙卯十一月之十一日宿城隍廟。詰旦將受事。敬告於威靈公之神曰。翔鳳獲長天邑。兢兢恐玷邵程之裏爲懼有如以權數爲智以擊斷爲能則其所良短惟矢忠信廉介庶弗訶怒於鬼神洛下大賢之藪翔鳳其敢以不律取咎矧西京孔道。倘不閒於大體翼日其何顏再假道以煩父老削迹若乃智謭能薄卽鬼神倘不苛求於下士謹祗宿神之宇下。布肝腸以相質也。

爽皓直抒肝膈。

○張岐東方伯祭文

嗟公之產。其收地釐而化星精。故品魁梧如巨鎭气灝汗如洪溟讀其靑竹之著撰如拔浪而起長鯨奉其玉表之對晤如開云而覩蘂庭初持節於關門之上。卽馳翰家君子以布交情推其道以爲堯舜周孔今再繼賞其文以爲先秦兩漢不足營迨其面質而話千祀之襟尙則以爲黃河又一度而澄淸余小子獲禮謁於憲臺歸而幾空其腸胃之塵垢不復生古之人與古之人與宜其胤垂八桂之森蕃。算當楚南之冥靈而胡其斬焉不綿後匣琴架書莫之承愸畱一燕子樓之關盻庶幾乎抗素節於皎月證丹心於碧泓余小子系一匏於汝海卽欲少罊其芹肝則焉能有繼此而問公之學行梌謹對以砭已問公之詞華餘副贈之餘淸脫一劍於壠樹斗一觴以祖徵巫陽誥曰至止應陟降而來聽。

摐金戞玉。琳瑯其聲。

◆贊◆

隱客小像贊

聖賢贊十四首

○隱客小像贊

蒼蒼者非長天之正色巖巖者豈泰山之眞形誰能因望芊而測精授柰何卽削瓜而覓神庭夫子之山隱而天遊耶。心花閱萬古升沈之營營。應圖而求駿馬。吾弗敢。見鶴而憶龍章。將無同。嗟嗟秋水之天然儼可掬春云之對兮若爲容月不以斧修益白目不以海浴增紅揖六逸於竹溪。訪十友於仙宗極生贊之比於樹眉羣玉之絕峯

聲艷俱佳。

○聖賢贊十四首

周公贊

孔子贊

顏子贊

曾葴贊

曾子贊

子貢贊

子思子贊

孟子贊

邵子贊

周子贊

程伯子贊

程叔子贊

張子贊

朱子贊

周公贊

制禮作樂曰聖。經天緯地曰文。周作孔述。傳之以是。周左召右。陜姑與分耶。

孔子贊

賢於堯舜生民一人聖不可知至誠如神後作弗及。故曰配天。【葉】

顏子贊

五星之木四時之春淵淵其淵肫肫其仁

曾葴贊

孟氏之功夫旣至。曾點之見趣始傳舞雩三三兩兩意思正在勿忘勿助之間

曾子贊

其命維新。其徳克明。修身爲本。天下則平。

子貢贊

踰日升天疇匹子智築場六年疇匹子思爰禮端木與檜偕垂七十子之誠服。子其如參而罔夷也

子思子贊

上天之載。爲物不貳。與天地參。中庸其至。

孟子贊

天以地持日以月代孔父素皇。孟叟玄宰。

邵子贊

十二萬年爲一干。五萬萬元爲八坤。三十六宮。來往者春。建其皇極。弗違先天。【葉】

周子贊

太極圖於道州。而木於太易。君子修之吉主靜立人極也

程伯子贊

不遷不貳。庶幾顏子。萬物得所。在春風裏。

程叔子贊

坐講在殿。立雪在庭。尊嚴師道。啟佑後生。

張子贊

乾父坤母。民胞物與。太和所謂道。是以君子有絜矩也。

朱子贊

我夫子曰賢之有元晦如聖之有仲尼也孔刪而朱傳之六經其可誦持也

就各言與事撮合。俱令之須眉如生。

◆書◆

報姜養衝老師書

○報姜養衝老師書

門生潛拙南都。𨿽一年所。而懷抱甚。與江山若異世者。蓋卽自處於虛舟而苦海原在宦遊且淹畱久未歸庭闈之曠闊至情不可耐安得有佳情況也命裝而北。聊以自攄遣。竟未皇馳一函往訊吾師。而良使渡江。追送於廣陵。珍頒逮之。且賜之藥石。嗟嗟當今所稱師弟子者蒲眼孔矣我師於門生。父子何啻。今咫尺江幹。欲一至金焦間償夙願。然不得輒造裏何日一償此二十五年之離況也蒞政𨿽不堪任眞然亦不得作套應者以食祿而寸心不可泯也門生嘗攝儀政十閱月矣。繼而又攝祠政三閱月矣。祠政之不可爲以所�紛沓而時與他署爲掣肘且緇玄之冗雜。而士子大半以剎觀爲棲止。則請托不能一一應也此讒怨之藪而儀政亦不可爲者。以所職有婚姻詞訟亦非禮官所宜也膳部職小小錢谷亦不雅惟客部終年封印爲達人駐足處耳南都淸議之地。是非本分曉幸而山人以爲泠而不畱可省橫議然多一番執贄稱弟子者其來而問道者爲誰問字者爲誰太半以索利來者也無以應之則鼓唇而道時事執朝政書生捨筆硯之業弗爲而至於與聞縉紳之短長天下之不得不趨於目者此亦一病也以一弟子而師至數十輩欲何爲而南都之不妙蓋坐此門生從來眞心不二。無駢舌於交遊卽妻子與朝端無一語異同者蓋惟有此一片堅貞之心花可以不滅而往來於元會之際正恐隨俗點綴則面漸漸換而一當生死關頭檽柄並脫手是以洗髮精光濯淸江而暴秋日蓋四五十年之外惟有皎皎之心鋒常住一切世局直作電泡耳吾師了人間事。出世間法。一以貫之。造化之機樞到手者。知門生寧吾師。若也。

以贄見爲利門殊是可羞讀至一人而至數十師。更是可笑然門墻不峻荊棘與桃李雜植我又爲師羞爲師笑矣

◆啟◆

報蕭少府啟

徐司理中秋宴啟

鹽臺萬公迓啟

○報蕭少府啟

伏以澄江一疋練淸飛大雅之胸匡嶽五老翁秀挺髙賢之骨戴若華於曙日。奉鳥迹於遙空。恭惟執事蘭雪披風松霞布月裁大椿爲筆管五花振天際之長虹驅滄海於墨池一幅寫襟前之流翠袖滕閣之浦云而至晴暉送瀍水之演捲彭湖之雪浪而來佳色浮嵩髙之上於是伊關望幸。汝海效靈。杖藜者極周道之觀。負餐者快神君之戴。而敝邑從末塵於三令。於官仰餘照於二天。瑯瑯奉金王之相。衮衮揖雲霞之气。旣還轅於司馬。卻枉翰於彈丸。芳訊■﹝亦上鳥下﹞騫披誦鈞天立奏。隆將筐實跽登晁采駢臻。𨿽長者之賜不敢辭。而君子之儀�已過。姑授箋使者。頓首於臨風。俟投刺閽人。摳衣以就日

驅海袖云。如其雄麗。

○徐司理中秋宴啟

伏以臯陶淑問獻泮水以樂思。召伯巡行。化汝旁而先被適仰見月行九道秋深值團玉之宵況平分天運四時金壯應明刑之署恭惟執事。入洛價增。卜瀍功濟。金掌光升卿士。適仙之行已圓。玉京劍掛南宮。朝會之程將蒲觀濤江曲共攜八月諸侯遡水伊人不阻一方宛在剩地卽天中之隩佇盻見廣寒八萬三千戶向練溪流映圓暉居然持斧吳剛佳期臨聖祝之期舉觴望天子八十一萬年並嵩嶽偕呼多壽終是愛君蘇軾某借霓裳之新譜淹畱請醉嫦娥系鵲鏡於神州搗盡初收杵曰瀛洲襟帶。宜垂白兔之宮。桂窟香風。許獻玄霜之粒。

富麗。雲霞萬疉。掩映太空。

○鹽臺萬公迓啟

伏以堯舜禹建都之域。惟臯陶乃風動四方。文武成作邑之鄕。非召伯誰巡行諸國。仰一法星之人部。總三行省而采詩。恭惟執事。天言口代王綍手攜彩鳳五章琢襟標以美玉華霞九綺鑄風格於良金唾雨咳雷長淮本咽喉之水顧風盻電芒碭眞骨相之山鳴卽驚人翽振菶梧之羽怒而運海翼揮礙日之云屈軼何心四凶之膽自薄堯羊有鑑九佐之班偏淸封事日騰。旣正衡之北指。朝廷無事。特銜憲而西徵。天開潤作之池。姑課形飴於筦海。地獻云欳之鼎。終調鉉耳於傅羮表華嶽而爲冠霜臺辟則蚩尢旗墜控黃河而如帶驄馬嘶則狼跋捲胡某謬稱伯於九州島。敬拂掃陟方之館。又叨先於四嶽。欲前驅代狩之旌。待轡皇華。佇駪徵於原隰。遣伻洛邑。閣望眼於嵩髙。

善於使事。不獨以散錢勝者。

◆尺牘◆

簡少宗伯沈公

簡董定所先生

報伊川鄕紳

報來星海戶部

簡徐念暘祠部

○簡少宗伯沈公

叨命於役。餞贐踰格。至誨諭之勤談道則本六經而拈天人之奧談藝則超八代而抉著作之庭談政則總九司而持中和之印聞所未聞心花與眼界齊開矣出都風雨浹旬。渡江濤波射日。黽勉就途。俟抵燕再報。近從寮友遊霞頂燕磯之間。有俚句一帙以爲獻。

談道數語。恐未易當。果爾心花眼界宜開矣。

○簡董定所先生

伏處山中。每造五柳二梧間。手藥語讀之翛然且欲立舉矣編煙貫霞之手摘星抱月之胸斯亦河汾之格言。伊洛之粹語也某於神農嘗七十二毒之苦心亦聊有解耳

語殊新異。

○報伊川鄕紳

白門信佳麗之都。一丘一壑非不容與寫意視伊汝尺寸山川。爲兩載所區�者眞夢想所追卦也況髙賢有香山之風對面如風搖玉樹柰何能恝然於別懷乎

說可懷。煞可懷。

○報來星海戶部

吾輩所快爲交遊之密者惟薦福塔陰颯焉廿載而相見各華發也蘭亭今昔之感有搗於衷世人所珍我陽伯者以多藝。而弟獨嘉尙其不伐所謂秋水出芙蓉。天然去雕飾者也。爾時弟嘗以梁璧甲乙伯仲。而近自江幹交馭仲。其徳器不後伯氏也若乃筆花剪春云而摘秋月者何容弟代他氏口耶池陽半夜盤飧可當一度華胥調。自此以往燕吳異地。南北分席世人畫大江而論英雄者無乃以爲我六朝人乎恐我陽伯不作如是觀耳。潄六佳士。昨物色之澤潞間弗值。此來當是良緣。熟皇極篇一部。亦示能墨守詞人�謹以賫贈。

落落髙岸直是關西夫子。不是江左。詞流。

○簡徐念暘祠部

向者從遊左右披良月於松剎之陰送快風於鏡湖之畔淸襟雅晤。此生難再。而倏胂分手。遂作往事。石城之上。何處問足音乎。而肩虞兄又以假還粵佳朋捐我隻影疇依明公久未見部推。想當酬以不次。弟卜以九月生魄後直造燕云。當於前途別母孥輩。西還攝祠篆六旬。惟明公之芳躅是蹈肩老當過吳門。便郵以詢。並上皇極篇之已脫木者。其它亦旬日殺靑。或可附聞也。伏疏抗首云末。

筆欲攫空。誼可薄漢。翠娛閣評選徐文長先生小品明徐渭著◇徐文長先生小品◇

序

卷一

賦表

序記

論啟

書

卷之二

碑傳

贊銘

墓志銘祭文題跋

●序

徐文長小品引

文章可以窮達論可以大小分乎哉苐士當其達擁髙座列食客響落蟻承聲蜚蠅和�風之呼自气遠而聲�不韋之書遂懸國門一字不敢易若寒士一腔牢騷不平之气恆欲泄之筆端爲激爲懣爲詆侮爲嘲謔類與世枘鑿且買名無資吹譽寡黨無心之水乳可聳主知可券奕世偏不能快同時之嗜卽文長之文未知則擬爲荊川旣識其人則病其後之弱向使當日幅短而讀易竟讀者當北面矣文無窮達相世有窮達見爲且柰何吾因取其短章之佳者評隲之寄吾悲悼之意若夫不以窮達易目使何亭之殘筱流聲子云遂有沒世知巳尊之詡之有中郎諸先生在予亦何必益羽毛於淩霄之翮哉

錢塘雨侯陸雲龍謹題

●翠娛閣評選徐文長先生小品卷一

錢塘陸雲龍雨侯選

山陰徐渭文長著

仁和陶良棟贊皇評

賦

表

序

記

論

啟

書

◆賦◆

畫鶴賦

牡丹賦

前破械賦

後破械賦

鸚鵡賦

鼠賦

黃頭賦

○畫鶴賦

朱冠縞衣四池玄緣鐵脛昻尻金眸夾顚長喙易渚圓吭聞天秉寥廓之髙抱。小蒼莾之微騫。忽一舉而追九萬之翼。亦孤棲而養千歲之玄。爾其焦山瘞銘。【焦山有陶景弘瘞鶴銘】桂陽避彈。道林縱歸。【支道林】揚州負纏。乘軒衛國。徒轉甲者之言。聞唳華亭。誰共吳儂【陸機】之嘆。由此觀之。則形骸易冺。不勝畱影之難。楮墨如工。返壽終身之玩。爾其舐筆和鉛。徵精召巧或磅礡而解衣亦凝澄而命艸想仙羽而彷佛於靑田揮束頴而希冀其玄妙則有翩然以臨劃焉凝佇矯矯波間亭亭松際黃樓酒價全憑橘瀋而髙赤壁夢回徒憶車輪之翅乃若素壁財粉。朱門始光。徐展玉輪。髙縣玳梁數丈輕綃方掛瀑一雙語燕忽驚行灑孤雪兮毰毸頂殷荔而氐昻方拂瀾而振翔亦將嘯而引吭再以爲眞儼致花之粉蝶久而始覺誤集障之蒼蠅然則物固往往有神於繪而便於玩者矣又何必网兩翼於蒼蒼

徵事富。措詞駢。

○牡丹賦

爾其月陂堤上。長壽街東。張家園林。汾陽宅中。當春光之旣和。藹亭樹之載營。天宇矌霽兮絲景物招人而事起彼貴子兮王孫。蹙遊龍於流水。遶玆葩而密坐藉芳艸而芊芊感盛年之若斯傷代謝之能幾。爾則粉承日華朱含霧雨羣蔕如翔交柯如拒淩晨並妝對客不語衛尉出婢子於羅幃。鄂君擁翠被於江渚。當其百蘂子芽。照耀先霞。綠葉紛紜。望之轉賖。若儒生之授學列女樂於絳紗迨夫背戶迎窻。上下甍檐。二三作隊。矯矯愈鮮飛燕進女弟於遠條夫人挾三國而朝天錦辦重捲。檀心飛屑柔須夜殷怒苞曉決惌婦姑之反唇似相稽而無說則有若盛時合沓。諸娣從韓姞以同歸颯焉凋衰。漢主放宮人而憎別。風薦小爽。雨委微溫楚姝舞歇於章臺陳后泣罷於長門亦有細加巨上愼妃橫逼座之勢紫侍黃側班姬抗同輦之尊或勁而昻婕妤當逸熊於上殿或翹而望處子窺宋玉於東垣旣離以披。亦競而駢近不極態遠不盡妍大彷佛乎佳麗。意所想而隨存。奚援引之數姝。可罄比而殫論。然渭嘗聞。如來演法。在彼鹿園。菩薩莊嚴。眾二十五。寶髻鬟鬘。珠璣瓔組佛之勝相紫金光聚。大眾威儀。具八萬數。又聞昆侖閬風。土城瑤宮。神人飛行。綽約玲瓏。云態雪光。不可殫窮。夫人之心想由習生景與相成一牡丹耳。世人多謂花如美婦則前所援引諸姬羣小之所象是也使玄釋之子觀之。遠嫌避譏則後所援引大眾羣仙之所象是也今此花長於學士之庭。在仲敬之宅。仲敬將謂此花申申夭夭。行行誾誾佩玉瓊琚。鼓瑟鳴琴。其仲尼與七十子諸人平。縱謂其婦人也。稱煩則太姒始至宮人欣欣琴瑟鐘鼓樂而不淫乎稱簡則二女湘君尋帝舜於蒼梧之野宓妃盤姍解佩環於洛水之濱乎此皆不以物而以巳。吐其丑而茹其美。畔援歆羨。與世人之想成者等耳。若渭則想亦不加。賞亦不鄙我之視花如花視我知曰牡丹而巳忽移矚於他園。都不記其婀娜。籍紛紛以紜紜。其何施而不可。

忽而羣媚盈前。忽而寶絡滿座。忽而章縫簪裾爲笑爲傲。繁稱醜類妖艷奇雅俱集。

○前破械賦

嗟乎哉。西河殘守。東海孝婦差之豪釐千里岐路寸脰尺支。二木一金昨日何重今日何輕其在今日也栩栩然莊生之爲蝴蝶其在昨日也蘧蘧然蝴蝶之爲莊生

非親歷不能寫其快心。

○後破械賦

爰有一物。制亦自斑鸛喙不啄琴體乏弦乃偕二友。木竇金紐。與之爲三。脰及足手。一人邇之不棺而朽多其髙義。隨我四年。我分殉之。何心棄損。二三神明。鴐鵝其首。司其去畱。爲我撞剖。嗟乎哉�完我死爾破我生破完倏忽生死徑庭可不愼乎敢告司刑

讀之可涕可笑。

○鸚鵡賦

黃冠白章。其鳴嘒嘒。殊彼凡羽。綠襟朱喙。柰此絳籠。將飛復墜。我則禰衡。賦罷隕涕。

○鼠賦

聞爾貪殘曷能冰潔乃縞膚而素毛。矯變緇而爲白。獨不聞胡粉之晶晶兮始黝於鉛黑

○黃頭賦【時賞羅者頗溢】

鳥曰黃頭。猛以善鬭白秉金精儼爾介冑虞人网以奏功。如拔猛士於千夫。幕府喜而錫金。似擲抔土於一覆。

◆表◆

代初進白牝鹿表

代再進白鹿表

代進白龜靈芝表

○代初進白牝鹿表

臣謹按圖牒。再紀道詮。乃知麋鹿之羣。別有神仙之品。歷一千歲始化而蒼又五百年乃更爲白。自玆以往。其壽無疆。至於煉神伏气之徵。應協期之兆。莫能罄述。誠亦希逢。必有明聖之君。修玄默之道。保和性命。契合始初。然後斯祥可得而致。恭惟皇上凝神沕穆。抱性淸眞。不言而時以行。無爲而民自化。徳邁羲皇之上。齡齊天地之長。乃致仙麋。遙呈海嶠奇毛灑雪島中銀浪增輝妙體搏冰天上瑤星應瑞是蓋神靈之所召。夫豈虞羅之可羈且地當寧波定海之間況時值陽長陰消之候允著晏淸之效。兼昭晉盛之占。顧臣叨握兵符侙遵成美。蠢玆夷狄。尙爾跳梁。曰與褊裨。相爲掎角。偶幸捷音之會。嗣登和气之祥。爲宜付之史官。以光簡冊。內諸文囿俾樂沼臺。覓艸通靈。益感百神之集。銜芝候輦。長迎萬歲之遊。

中二聯匪夷所思。余亦不難及也。

○代再進白鹿表

竊惟白鹿之出。端爲聖壽之徵﹑巳於前次進奏之詞﹑槪述上代禎祥之驗﹑然黃帝起而禦世﹑王母乘以獻環﹑不過一至於廷﹑遂光千古之冊﹑豈有間歲未周﹑後先疊至﹑應時而出﹑牝牡俱純﹑或從海島之崇林﹑或自神棲之福地﹑若斯之異﹑不約而同﹑如今日者哉﹑玆蓋恭遇皇上徳函三極﹑道攝萬靈﹑齋戒以事神明﹑於穆而孚穹昊﹑眷言洞府﹑遠在齊云﹑聿新玄帝之瑤宮﹑甫增壯觀﹑遂現素麋於寶地﹑默示長生雌知守而雄自來海旣輸而山亦應使因緣少有出於人力。則偶合安能如此天然且兩獲嘉符。並臣分境。皤然攸伏銀聯白馬之輝及此有捄玉映珊瑚之茁天所申眷﹑斯意甚明﹑臣亦再逢﹑其榮匪細﹑豈敢顧卹他論﹑隱匿不聞﹑是用薦登禁林﹑並昭上瑞雙行挾輦峙仙人冰雪之姿交息凝神護聖主靈長之體

更工麗聳秀。【袁中郎】

典核。

○代進白龜靈芝表

竊惟玉龜應圖。寶冊書瑞必也時逢聖世。然後特產嘉休。用召至和平。應時昭顯。導引呼吸。與天久長。至於穴處山中。乃復潛蟄芝下。則史冊所未載。古今所未聞。奇而又奇。瑞而又瑞者也。恭惟皇上。道光帝堯。功邁神禹。皇天示象。永符萬世之斯文。洛水同符。載錫九疇之祕典是以介虫將見芝艸開先蟠以托身待惟延頸跚然素雪應堪蓮葉之巢覆以靑雲正合蓍莖之守臣灼知此物必非虛生屬天意之攸存斯地寶之不愛是用恭函藻室。副以仙葩登薦素資仰贊玄徳四靈畢致敢嫌進獻之再三萬壽無疆預卜遐齡於億兆臣無任云云

雅麗不讓白鹿表。

◆序◆

詩說序

沈氏號篇序

葉子肅詩序

酈績溪和詩序

抄小集自序

呂山人詩序

陸氏譜序

八駿圖敍

雪候代王子與海上張生書並詩小序

贈葛太君序

壽一王翁序

送沈君叔成敍

○詩說序【代】

予嘗閱孟徳所解孫子十三篇。及李衛公與唐太宗之所談說者。其言多非孫子本意。至論二人用兵。隨其平日之說說解。而以施之於戰爭營守之間。其功反出孫子上以知凡書之所載有不可盡知者不必正爲之解其要在於取吾心之所通以求適於用而已用吾心之所通以求書之所未通𨿽未盡釋也辟諸癢者。指摩以爲搔未爲不濟也用吾心之所未通以必求書之通𨿽盡釋也辟諸痺者。指搔以爲搔未爲濟也夫詩多至三百篇。孔子約其旨乃曰興而已矣。曰思無邪而已矣。此則未嘗解之也。而其所以寓勸戒。使人感善端而懲逸志者自藹然溢於言外。至於所解見於魯論鄒書者。有若淇澳蒸民。裁數語耳。他若棠棣志懷也。而以警遺。巧笑美質也。而以訂禮。雄雉思君子也。而以激門人之進善。是皆非正解者矣。會稽季先生所著詩說解頤凡四十卷。吾取而讀之。其大槪實有得於是。其志正。其見遠。其意悉本於經。而不泥於舊聞。是以其爲說也。卓而專其成書也。勇而敢。𨿽古詩人與吾相去數千載之上。諸家所注無慮數十百計未可以必知其彼之盡非而吾之盡是至論取吾心之通以適於用深有得於孔氏之遺者先生一人而已夫以孟徳與衛公。摘其所述。兵家者流耳。有濟於用。而吾猶然取之。矧是書也。詎邪說。正人心。上發先儒所未明。下有禆於後學者哉。吾讀之解頤焉。因爲之刻。刻成而請序。遂序之。若其剔隱伏。刺缺漏。按駁禁持。胃搯而賢擢之。𨿽善避者無所逃。如子唐子所謂古經師不及者。多散見於諸所著述。不獨是書已也。

溫故知新知出故紙外也。依經作解。又何取我哉。引證明盡。

○沈氏號篇序

吾越有耶溪者。遶帶名山。號稱佳麗。回洲度渚涵鏡體以長縈散藻澄苔轉風光而輕泛其在前代。尢爲巨觀。紅渠映隔水之妝。紫驑嘶落花之。鏡湖伊邇。蘭渚非遙。嘉會不常。良辰難待。舟移景轉。三春才子之遊。日出煙消。幾處漁郎之曲。古今所記。圖牒攸存。邇來居士沈君樓眞妙致。挽慕前修。始羈迹於市廛。終寄情於魚鳥。眷言邪水。尢嗜曲涯。轉入一天還回幾折數聲長笛渺滄浪而向如一棹扁舟入荷花而不見意將流傳斯景。爰授圖工。歌詠其由。徧徵文士。乃於末簡。要予微言。今晨把玩。儼遊風景之眞。他日追陪或預幾筵之末

調亦纖眉。【袁中郎】

濃而不穢。艷而不俳

○葉子肅詩序

人有學爲鳥言者。其音鳥也。而性則人也。鳥有學爲人言者。其音則人也。而性則鳥也。此可以定人與鳥之衡哉。今之爲詩者。何以異於是不出於已之所自得而徒竊於人之所嘗言曰某篇是某體。某篇則否。某句似某人。某句則否此𨿽極工逼肖而已不免於鳥之爲人言矣若吾友子肅之詩財不然其情坦以直故語無晦其情散以博故語無拘其情多喜而少憂故語𨿽苦而能遣其情好髙而恥下故語𨿽儉而實丰蓋所謂出於巳之所自得而不竊於人之所嘗言者也就其所自得。以論其所自鳴規其微疵而約於至純此則渭之所獻於子肅者也。若曰某篇不似某體。某句不似某人。是烏知子肅者哉。

識超而言爽

○酈績溪和詩序

今之和人之詩者卝欲以淩而壓之則且求跂而及之未必淩且壓跂且及也。而勝心一起。所得者少。而所失者多矣。古之和詩。其多莫如蘇文忠公。在惠州時。和淵明之作。今詠其詞皆泛泛兮若鷗悠悠兮若萍之適相遭蓋不求以勝人而求以自適其趣而不知者誤較其工拙是猶兩人本揖讓未有爭也而眩者曰彼拳勝此肘負不亦可笑矣乎酈君之簿績也。取蘇文定公之詩而和之。多至百四十餘首。其數幾及文忠公之於淵明。其嬉遊傲聣。而不屑屑於工拙。亦猶文忠公之於淵明也蓋君之所�者大。不得其大而試於小此所以不免於嗚嗚而負屑屑於工拙則適以成其小矣而豈君之意哉校君詩者。不識解此意否有不解君當自解之也

美中有諷。然可誚鬭巧誇靡之俗子。

○抄小集自序

山雞自愛其羽。每臨水照影。甚至眩溺死弗顧。孔雀亦自愛其尾。每棲必先擇置尾處。人取其尾者。挾刃匿叢篁。伺其過急斷之。少遲。忽一回視。則金翠光色盡殞。此豈其靳惜之意專致通於神故人不能奪其所愛而必還之於旣去耶此其於麝抉臍。蛇剖珠又稍殊。異矣。余夙學爲古文詞。晚被少保胡公檄作鹿表。已乃百辭而百縻。往來幕中者五年。卒以此無聊。變起閨閣。遂下獄。諸所戀悉捐矣。而猶購錄其餘稿於散亡。並所嘗代公若代人者。詩若文。爲篇者若干蓋所謂死且勿顧奪其所愛而還之於旣去於孔雀山雞何異耶昌黎爲時宰作賀白龜表。詞近讇附。及諫佛骨則直。處地然耳。人其可以槪視哉。故余不掩其所代於公於人者𨿽然自妄羽之而復自妄尾之安能保人之必羽之而必尾之耶誠如是則吾之購之錄之也其不見笑於山雞孔雀也幾希矣

婉宕【袁中郎】

先生得中郎而彰羽之尾之者有人矣。而金彩照耀。光且亙千古則亦未還之未脫去也。文環回有法。

○呂山人詩序

呂山人刻續稿成。使其弟尙賓。持送予使論序。山人詩固多而不多刻。予卽此得比附分類之。若艾如張。君馬黃。艷歌何嘗行。𨿽用古題而意藏不曉者不論標格。往時數論矣。且觀者各有品。亦不論大堤曲。子夜歌。白薴詞。陽春曲。采蓮及歌。寄衣美人。行春女詞。皆寫婦人女兒惜別懷春。𨿽古忠臣愛君。賢哲遭棄置。間於此發婉孌不含。然曲終奏雅。風賦且不免所可取者道人意中語非子其誰善哉行。隴頭水。弔梅花。行路難。嗟哉日行。惜年華多感慨於及時追樂吾讀之淚下也至任野性傲聣一世則有長歌行。感寓夏夜溪堂和謫仙等篇在。然門有萬里客。白馬篇。將軍行。關。山月。諸章。又气跌宕思功名何哉其擬古樂府十六章又慨古事或政不平失機會或人臧否而已短長之若恨不身爲者又何哉詠美人走馬。予亦有數作寄山人。其詞曰。西北誰家婦。雄才似木蘭。一朝馳大道。幾日隘長安紅失裙藏鐙塵生襪打鞍。當壚無不可。轉戰諒非難。又曰金鞍七寶敧。玉手控靑絲人馬才相得。風雲气本奇勢輕香易墮樣巧影難爲馳罷雄心在何曾斂翠眉又曰尺錦卽成妝當眉綰結方須臾撒身手。馳驟蹴風霜檐影千門亂街心一帶長忽逢遊迨子。系馬問家鄕。今讀山人說人馬更剽健。予不及也。山人詩古者仿漢魏。最近亦唐人知之。其沈者若隱逸浮者气槪人亦知之至山人抱奇才。有深計。雄視思任。不得效尺寸而抑在山間此虎豹而麋鹿之人或未知也故其詩聲有前數者觀。嗟哉日行。其大要也。往閱其尊君中山翁續稿中題虎圖。有曰咆唬山谷金波羅。壯士腰間金僕姑。攘臂開頻一笑發。驚看猛手如烹雛。狂湍正闖中原籓。天子取用當天關。胡兒不知射虎手。一箭人馬俱傾翻。丈夫有才不得試。葛巾空老靑林間。亦此意。

忽敍忽斷。忽人忽巳。文情綺合。逸致云行。

○陸氏譜序

當漢之興也。尉佗以鮫鱷之資。涎沫島外。當其時不有陸賈之賢。用數語以下之。則南海之波幾於沸。及宋之亡也朝廷在樓櫓間矣老嫠抱孤子而泣。此與纊息者何異哉。而秀夫周旋其間一日尙喘則一日尙藥夫國之存亡不可定。而定於兩公者則如此。余少嘗渡庾嶺。半遊南中。卽未厓山。然舟轡之迹。多兩公履舄之所經也。每一思之或問遺蹤於故老至說佗及抱帝事未嘗不慨焉以興泫然以淚思起其人而與之語一以解頤一以痛哭今來訪天目。過富春爲陸邵武君所延。醉而宿其廬。出其譜。乃知君兩公裔也。環鹿山而居生者數十家。其歿而墓者封亦以十數。問其來不過二三世中人耳。其繁如此。不譜何以令不湮且疏耶。予與君言。則知君文而有禮如此矣。不覽是又安知其能篤於人倫又如此耶。因起告之曰夫余昨遊南中追念二公之遺而感之如彼又況親見其子孫若君輩耶且余於兩公路人也猶感之如彼又況其爲子孫若君輩者耶吾卜之。行且見陸氏有人矣。誠如是。卽君不屬余以譜序。猶當序之。況君果屬余也。

以解頤痛哭起情。一轉意足。【袁中郎】

其气條達。

○八駿圖敍

八駿圖圖文皇戰時所乘馬也。戰而馬中矢。各有地。曰鄭村壩。曰白溝河。曰東昌。曰夾河。曰槁城。曰宿州﹑曰小河。曰靈壁。馬各有名。曰龍駒。曰赤兔。曰烏兔。曰飛免。曰飛黃。曰銀褐。曰棗驑。曰黃馬。抽矢於馬者各有其人。曰都指揮醜醜。曰都指揮亞失帖木兒。曰都督童信。曰都指揮貓兒。曰都督麻子帖木兒。曰都督亦賴冷蠻。曰安順気脫穴赤。曰指揮雞兒。人之次各因馬。馬之次各因地。不紊也。

式於古。【袁中郎】

縱橫有法。

○雪候代王子與海上張生書並詩小序

日者滕封敗睦。聚族角雄盡出戈矛白滿天地觚稜所到陣則六花��之池軍聲渾矣素纛縞裳雌雄未決山林短褐何用纓冠而先世泛剡沙棠橈漿不存遺風固在甬東濱海。正劇相思。梁園之賦。非子誰屬仲秋雙鯉。出諸袖中。以讀以觴。唾壺爲缺知黃竹之必歌希瓊樹之遐寄永以爲好。投之木桃。

旣映日而舒光。亦回風而美態。

○贈葛太君序

期人之年者。必曰百歲。甚則百二十止矣。至於九十。則近百與百二十矣。夫未至九十。則所謂百也者期之者也期之則百爲遠遠則其享也長長故可慶也旣至九十。則所謂百也者特踵之云爾踵之則百爲近近則其享也短短則懼懼則不足以慶而今葛母太君者。亦旣已九十矣。而慶者彌集。某常復於所乞言劉君某趙君某曰世有無述而徒恃於年者。當九十則近百近百則可懼可懼則不足以慶而太君之於九十也則不然也。則不然則慶也辟之陟髙者千仞而將巓走則少矣回視其所歷景。則多矣夫步之少不足以奪景之多則與其得於步也寧得於景也夫太君之夫子山西布政使也使賢也其子若孫。並郎與士也郎與士又賢也而太君一相之以爲妻。一撫之以爲母。故異日者使之賢。與郎與士之賢。太君之賢之也。賢之而九十矣非登髙者之於步與景也其步則少其景則多者乎噫此其所以宜慶也非慶其步也慶其景也某也幸盡得附交於太君之子孫間。而判於鄂曰焜。爲山人於家曰曉者。尢善。曩約過兩君幸一拜太君於堂。竟悠悠未可得。今直太君生九十矣。意謂且決往。而又流轉客金陵。然不敢負劉趙諸君委也。一日從牛首望長江。呼管而書曩所復於劉趙兩君者。以寄壽太君者如此蓋意亦有感於川之方至耳然而川之言也猶涉以步慶也

得步得景。少言自遠。

文無綫索。塊肉而不靈。文無頓折。狂瀾而不湍冗雜與靡祗增厭也以觀此等文何如。

○壽一王翁序

余兒枳之丈人王道翁。及翁之弟曰某者。於萬曆十有七年之十一月。其齒一爲六十。一爲五十。枳不能將羔雁以賀也。而王翁並謂枳曰。得而翁言幸矣。奚必羔雁。以邇者數與王諸翁飲。陰察其貌道翁色微緇。是得水气特多也兩輔並堅廣而領骨如斗杓外向吐音如竹而其與人也孫是眞得水者也而溪翁色微晳。亦微赤兩觀舉而膚密吐音如鐘須如戟而其與人也諒是金兼火也俗謂金畏火。乃不知金不得火則器不成以是知二翁之得气。伯爲純水。仲爲金得火而相成以故一孫而一諒。金水不易壞。不易壞者非壽耶母太君賢而慈。而二翁奉之。如春秋晝夜之循環。分至啟閉。罔一刻墮誤。其季徳翁。至糜肱以療母於屬纊。都衛聞之扁旌其門。兄弟相憐。同釡而飯白首矣利則爭讓偶不利則爭安嘗一蒙急難則爭相先此不亦致長久之道耶徳翁年未躋艾固不預頌艾而頌未晚也

是能炊無米。杼無絲者。奇甚幻甚。

○送沈君叔成敍

叔成父仗劍出塞垣。拾其先公蛻以歸。乃復抱書號闕下。取所銜兩虎數狐以甘心。始拂衣歸鄕閭駐馬野棠灑涕報事於先公墓道於是鄕閭稱叔成奇男子無忝先公旣罷復短劍。誇一驢將渡江淮而北。復有事京師也。來別余於理。見余抱梏就攣。與鼠爭殘炙蟣虱瑟瑟然宮吾顚館吾破絮成父忽雙涕大叫曰叔憊至此乎。袖吾搏虎手何爲。余壯之。體貌𨿽孱囚矣而气少振也於是作歌以爲別

文數行耳。悲楚激烈。幾於易水歌矣。【袁中郎】壯气悲風。交集筆底。

◆記◆

半禪庵記

酬字堂記

烈婦姚氏記

○半禪庵記

人身具諸佛性辟如海水結諸業習辟如海冰當其水時。一水而已。安得有冰。及其冰時。𨿽則成冰水性不滅又如煉汞求朱。矯白爲赤。齊鉛作粉。熨白爲玄。變染而成。各有界畔。如由吳達越。必經錢塘。江心之際。吳越分矣。然東則投吳。還西則越。分無定形。際難剖趾。由斯以宣半義舉矣徽之休寧居士。程希正甫家黃石潭上。大谷中。萬松最深處。垣圜百畝。名松逸園裁勝構建旣成八區。景聚心娛。艸不異備。乃就半山束茅以庵。用旃檀肖大士及諸菩薩棲其中。而題曰。半禪。書其鄕王山人仲房園記以來。而摘庵記於予。予惟正甫爲人。風雅勻停。根塵融會。所云半禪。將謂居士未離家緣是則半俗稍脫塵网是則半禪斯義諒爾辟如塑像工人以一石香屑和一石土沙而爲一佛香穢雜處終不成半又如■﹝牧上鳥下﹞雞孿生一頭東行一頭西赴不著一邊大修之人。不若頓超諸緣。盡澄性海則玆半俗莫非半禪舉玆將化未化之冰悉還一水無禪可半何況半俗鉛白汞赤。越東吳西。義復如是。天池居士方墮無限俗中。有全禪契。眞膏不妄。爲作是記。儻書入石。記持向仲房古矜二長者參之。

諭處解處。窮微徹渺。度世津梁。

○酬字堂記

鎭海樓成。少保公進渭曰。是當記。子爲我艸。艸成以進。公賞之。曰聞子久僑矣。趣召掌計廩銀之兩百有二十爲秀才廬。渭謝侈。不敢。公曰我愧晉公子於是文乃遂能愧湜儻用福先寺事數字以責我酬我其薄矣何侈爲渭感公語。乃拜賜。持歸盡橐中賣文物如公數。買城南東地十畝。有屋二十有二間。小池二。以魚以荷。木之類。果花材三種。凡數十株長籬亙畝護以枸杞外有竹數十个筍迸云客至网魚燒筍佐以落果醉而詠歌。始屋陳而無次。稍序新之。遂額其堂曰酬字。

黃花瘦石。不妨幽致。【袁中郎】

古崛斷巖髙出。

○烈婦姚氏記

隆慶六年七月九日。郡城三校諸生上書於浙代巡謝公。言山陰縣十六都民姚忠女姚氏。當嘉靖三十六年。甫十有六。嫁本縣迎恩坊民朱縉。縉父故榷吏。死而家益貧。縉嗜酒失業。閱四年。並其妻自鬻於某宦家。將挈以之京。妻覺之。恚曰是將反我且吾夫總孱吾夫族若吾族儒家也柰何令儒家女蒙嫌至此哉欲拒知不可乃夜紉其裾袂以自閉懷石沈河死實下和丰坊界上。去其居不百武。其後縉竟以貧死。無家且無後。事遂不章惟明公仗節蒞浙。急大體。先教化。所至郡邑錄忠孝貞廉之輩。以風曉未俗。無問幽顯。如姚氏者不宜久使沈淪公覽書下其事於縣長吏。長吏詣姚氏故所居處。召三老子弟及故嘗曉此者問所以咸如諸生言謂宜表姚氏宅而縉先以無家死表無所歸始議碑於其故沈所。以覆。公報曰可且曰碑以表姓氏久卽湮耳其記之以備作志者之采令君謹承公命。來徵記。某旣記其事如右。因感之而嘆曰。余老矣。垂八十矣涉事頗不淺至每見旌婦人。問之非某貴人之妻則曰芋貴人母也𨿽未必盡然要之槪如是耳於是受旌者方矜之以爲甚難而評乎旌者且眇之以爲甚易夫旌之者風之也苟易矣曷風哉至如今姚氏舉。則絕反是蓋受旌者得之爲甚易而評乎旌者重之爲甚難難之者風之也噫惜哉不意余老垂八十而得一見院臺邑長之善於風民若此也故於記事之餘。並及之以告。

此猶是三代之遺。得此老一嘆。猶能使人心存三代之遺。

敍致提綴。豈下盲丘明。腐子長。眞文雄也。

◆論◆

治气治心

○治气治心

論將者多以勇目將。故論將之气也主於鼓而論將之心也主於敢與決未嘗以治言也愚以爲此特將之粗者耳。非精也。將亦人耳。豈其气與心獨異於人哉气時時而鼓之使其踴躍震蕩而不寧心時時而敢且決之使習於猛戾奮迅而無所止息彼方以爲以攻則取。以戰則勝。以先登則有所恃而不恐也。而不知以踴躍震蕩之逆而乘之以猛戾奮迅之粗心與气不相得而機與事相迷吾且憂其明者昏澄者搖見利而不知害甚至於當避而反趨之卽使僥幸於一時一事取捷一兩陣之間於至昏極懦之手而不思牙攵馬一而蹶九廢千萬而存十一皆此踴躍震蕩之气與猛戾奮迅之心以階之也然則將之气其可以鼓而狃將之心其可以敢且決而終逞之以得志也哉嗟夫。心水也。气波也。鼓且決者其風也。鼓且決而至震蕩且奮迅者。風之極也。而敗焉者。其溺也。故欲止其波。澄其水。莫若去其風。欲斥其气之鼓。與其心之敢決莫若易之以治用兵之妙機而已矣其機之未可也不先設以待其機之旣可也不後時而失夫兵貴廟算。豈有不可先設者哉。抑不知兵有可以先設者亦有不可以先設者審時勢之順逆。察地形之險易。量進取之先後。擇將帥之賢否。料儲蓄之多寡。知士卒之。彊弱。閱器械之利鈍。以爲攻守之具此可以先設者也何者天下之大勢自有一定而不可違而吾之謀議劑量旣明亦自一定而不可易𨿽利害互形成敗疊見而必不可以更途而易轍者也故曰可以先設也至於與敵相守相攻之間。虛實饑飽。勞逸彊弱之異其情。而天時地利。人情之異其變。或以虛而爲實。或以實而爲虛。或以饑而爲飽。或以飽而爲饑。或以逸而爲勞。或以勞而爲逸。或以彊而爲弱。或以弱而爲彊。而乘之以天時。乘之以地利。而以出其人情之不可測則是敵之變化而不常者也而胡取於先設爲哉是故惟因之敵而已矣敵之爲變化也無窮而吾之所以因而應之也亦無窮噫豈特吾之應之而已哉將敵之所以應吾之變化者又益無窮也而吾之所以因之者又何如而可使之窮耶呼吸往來。如風雨雷電交發而不可測。而生生不已。如環之無端將旣見其形而爲之勢也猶恐其或失也而�豫信其成心而執爲之勢以待其不可度之形哉故曰不可以先設也惟不可以先設也。故因於敵因故勝矣夫物有化也。兵亦有化也。取勝不難知化難也故曰因敵變化而取勝者。謂之神也。

確有請纓之志。敢爲聚米之形。非襲老生長談。妄闖韜鈐之座。知公當日不以陳琳班固輩自處。

◆啟◆

又啟嚴公

啟諸南明侍郎

謝某

○又啟嚴公

委身當任始知時事之難袖手旁觀何怪人言之易孰原銷骨。自分捐骸。仰賴相公。上下調停。始終愛惜。廷平參互。旣從披霧之風。宸斷精明。果仗回天之力枯林再菀涸轍重流且凡人有疾痛癢屙必求免於天地父母然天地能覆載之而不能起於顚擠父母欲保全之而未必如斯委曲伏惟兼徳。無可並名名且不能報何爲計惟知咎𨿽旣往尙立巖墻事幸可圖勉循末路誓將收桑楡之效。以母貽桃李之羞。一雪此言。庶酬雅志寸腸結戀盡一日而九回中夜再興望三臺而百拜

伏櫪悲鳴。騰躍之气固在。

○啟諸南明侍郎

某生來蠢躁。動輒顚迷。當其在外而縱也辟如蝦蠏跳擲於葦蕭瞚瞚然不知遠害而全身及今戴盆而錮也辟如雉兔觸�於籠牢盻盻焉不知伏處而待命是以過求非分。屢幹臺嚴。而寬宥有加。憫憐無巳。垂頭傾耳繼之以泣蓋雉兔之待鼎鐺但知號已之急而雲雨之救枯稿自有乘時之施某敢不馴伏躁迷。勉體徳意忍死以待儻承照於收楡卽復就烹亦安心於結艸

二首嗚咽涕洟。自感憤之餘而然【袁中郎】鄒陽書。應讓其桀頡。

○謝某

百頃澄潭。平鋪縠皺萬章古木上拂雲光莾沙葦之蘢蔥紛水禽之交戞雙闌虹臥下奉蛟鼉五彩翚飛上織烏兔如斯絕景。豈曰人間。回訊良朋。始知天上。宛乘槎以犯斗。儼騎鯉以拂波。网得巨鱗。吸甘露之仙醞。俎烹伏卵。雜溫湯之早瓜。曜靈西馳。郎魄東陟。乘涼殿角。贈芍藥以言歸。拂袖漁丹。悵桃花之舊路。髙枕忽動。爽夢莫追。述之以呈。不敢自快也。

絲肉競奏。宮徵暗移。足稱才子。

◆書◆

與馬策之

與柳生

與梅君

與兩畫史

奉徐公

○與馬策之

發白齒搖矣猶把一寸毛錐走數千里道營營一泠坑上此與老牯跟蹌以耕拽犁不動而淚漬肩瘡者何異噫可悲也。每至菱筍候。必兀坐神馳。而尢搖搖者策之之所也廚書幸爲好收藏。歸而尙健。當與吾子讀之也。

颯颯巷風耳畔生。

○與柳生

在家時以爲到京必漁獵滿船馬及到。似處涸澤。終日不見只蹄寸鱗。言之羞人。凡有傳筌蹄緝緝者非說則好我者也大不足信然謂非雞肋則不可故且悠悠耳。

客遊眞境。

○與梅君

肉質蠢重衰老承之不數步。而揮汗成漿。須臾拌卻塵沙便作未開光明泥菩薩矣再失迎候道駕。並只在鄕裏故人咫尺之間搖扇閒話而已非能遠出也稍涼敬當趨教。兼罊欲言。

詼諧成趣。【袁中郎】

○與兩畫史

奇峯絕壁。大水懸流。怪石蒼松。幽人羽客大抵以墨汗淋漓煙嵐滿紙曠如無天密如無地爲上百叢媚萼。一干枯枝墨則雨潤彩則露鮮飛鳴棲息動靜如生悅性弄情工而入逸斯爲妙品

前是大局譜。後是小景譜。畫家應以爲訣。

○奉徐公

曩兒枚歸自塞垣。伏承推恩。兼賜教示。捧誦之後。懷在袖中出入旣頻紙毛字褪而後歸於篋笥迨於北上。謂得更沾燻沐。庶幾桑楡。而臺下遂遠承明。失所依庇。某衰老荒塞無王粲杜甫之才時旣太平又非避亂投安之比徒靦顏毛頴博十年粟藿爲羽衣入山一往不返之計故低頭沙漠顧復蹋趐而歸行道不省饑鷹便謂得兔悉虛聲耳獵者自知也

言外殊冷然多致。

●翠娛閣評選徐文長先生小品卷之二

錢塘陸雲龍雨侯選

山陰徐渭文長著

仁和陶良棟贊皇評

碑

傳

贊

銘

墓志銘

祭文

題跋

◆碑◆

劉公去思碑

會稽吳侯生祠碑

○劉公去思碑

今夫以百里之長。而聽斷百里之民長之心一耳非有二也耳與口目一耳亦非有二也而百里之民蓋千萬其心亦千萬其耳目與口。夫以千萬其心與耳目與口如此其眾也且鬼匿而狐姦者百出而乘其所不及至欲以一心一耳目一口以臨之一不當則彊弱倒置淳黠無所別書史趣而陰把其衡平者十一而不平者十九謗讟興而怨聲作矣噫然則孰謂聽斷。非難哉。劉侯名某者之長我山陰也其才能眞足以起敝而完補破裂特以承某侯後。侯恬然安之不獵取赫赫事更張獨其聽斷則眞若止水須眉靡所不燭若禹之鑄鼎卽有魑魅魍魎亦夔夔睢睢畢露而不可逃其折而低卭之又若權石然無不愜其輕重而後已自一事至百千事。自一日至三年民蹙而入者無不踴而出於是一邑百里之間帖帖若無事而史胥輿臺之輩亦縮手重足而退聽無有攫民一錢一粟者在漢史。劉陶以孝廉宰順暢。無他事。特以縣多姦猾。陶能摘而發之。旣去吏民思之。復作歌曰。悒然不平。思我劉君。何時復來。安此下民。今侯之以召入也。民思而歌之。亦如之。未巳也。謀共祠而。碑之。而屬書於予噫固其宜也異時邑。校圮侯新之不令勞且費於民江汰天樂。侯堤之可十萬丈。廣狹長短視田業而責之主者民亦不知有勞凡此皆教與養之大者也然學不圯堤不壞則侯亦不作吾所謂不獵取赫赫而必欲功自己出者大抵然也噫有才而不急於名此更難

虛虛實實。足生人思。

○會稽吳侯生祠碑

會稽典史吳侯成器。徽之休寧人。其始仕會稽。當海上寇初入內地。侯以能將兵知名。於是承大吏命。提兵守水陸阨塞。歷浙東西南直隸。與�遇。大小數十戰。斬賊首數百級。生獲數十人。還虜者亦以百計。凡戰之處休止督發設守出鬭有方法禁士卒無毫毛擾居人。又能捨死先士卒民多知其功者往往就所戰處爲建祠刻石。今曹娥江其一也。父老某等來告厥成。請予序事。予感而嘆曰。曹娥一弱女子耳。當其吚嚶婉戀。乃不知有門外事。至其赴父之難。眇大江。踏洪濤。慷慨激烈。有猛丈夫之所不敢爲者。夫典史下僚也動爲人所箝傫然何異一女子至其當國艱難。乃惟知曰吾臣而巳其仗劍捨身以當事。乃不復知有他計。此其人皆以忠孝直性。歷千萬古而同道。今其祠若廟。岐然兩相望豈偶然哉詩曰

伊昔孝娥。垂笄紞珥。當斯之時。一女子耳。憤江痛父。不得屍所。被髮亂流。娥猛如虎。今之仕者。沈伏�僚傫然長嘆。怨其遭。有寇在庭。孰敢攘臂。世將棄戈。何況邑尉。桓桓吳公。天植忠孝。先國後身。與娥一道。啟宇崇功。娥江之沚。祠木相望。照暎江水。

得曹娥陪說。風神自長。【袁中郎】

莊重典雅。足爲吳侯生色。

◆傳◆

贈光祿少卿沈公傳

白母傳

○贈光祿少卿沈公傳

靑霞君者。姓沈名煉。字純甫別號靑霞君。生而以奇。騖一世。始補府學生以文奇汪公文盛。以提學副使校浙士。得君文。驚絕。謂爲異人。拔居第一。嘉靖辛卯遂舉於鄕。戊戌成進士。始知溧陽以政奇禦史憚之卒得詆徙茌平。再徒淸丰。巳乃握經歷錦衣衛以誅奇庚戌冬。虜入古北口。抄騎至都城大殺掠。時先帝倉卒集羣臣議於廷。大官以百十計率媕婀不敢出一語君獨與司業趙公貞吉。歷階抵掌相倡和。慷慨論時事。嚴氏黨執格之君遂抗聲詆嚴氏父子又上疏請兵萬人欲出良涿以西護陵寢遮虜騎使不得前因得開都門通有無�不報無何又上疏直詆嚴氏十罪有詔廷杖君五十。削官徙保安。爲布衣以戇奇當是時君懷憤之日久。而忠不信於主上。乃削木爲宋丞相檜像旦莫射捶之隨事觸景爲詩賦文章無一不慨時事罵謌姦諛懷����當是時。邊人苦虜殘掠而楊順者方握符鎭宣大虜殺人如麻。順不敢發一矢虜退則削漢級以虜首功上君飛書入轅門數順罪痛忌之。承嚴氏旨日夜奇構君。及甲寅虜復寇大同右衛順計不出前轍君飛書益急而君在邊久。嘗思結客以破虜。或散金募士人豪宕者爲城守。保安饑又散金市遠粟粥僧捨活萬餘人順謂諸事非放逐臣所宜爲。可以叛構。君遂與禦史巡宣大者路楷會疏入。告君叛狀。嚴氏父子從中下其事。棄君宣府市。連坐死者五人旣又馳捕其長子襄。械柢宣府杖系糜且死。會給事中吳公時來疏上。有詔逮順楷。襄得免戌。丁巳秋月也。先帝始再聽諫臣鄒公應龍。林公閏等說。悟向者嚴氏姦罔。斬世蕃西市奪嵩官籍其家再踰年而先帝崩。遺詔錄嘉靖以來。以言事得罪者。君得贈光祿寺少卿。蔭子一人。今上立一年。襄復疏父冤。順楷坐死。上感君戇爲制文。命省臣祭其墓。

外史徐渭曰。余讀離騷。及閱書霞君塞下所著。鳴劍小言集。籌邊賦。扼腕流涕而嘆曰。甚矣君之似屈原也然屈原以怨而君以憤等死耳。而酷不酷異焉𨿽然死不酷無以表烈忠今夫於將。缺且折其所擊必巨堅也君結髮廬越山。入仕至放居塞垣。其特奇。行多甚。言之人無不駭心墮膽者然其要卒歸於孝忠君少時。君父翁睽其室。走京師誓終焉。其後君舉於鄕。入京悉要其鄕人爲供具。長跽請歸其父翁。哀痛慟號。路人無不灑泣者。父翁遂感動。亟命駕歸。翁嫗相歡如初。迹君所爲孝如此其。忠固有自哉。然余嘗至京師。過君故捨。捨旁人爲余道沈大夫盛時。車騎集門如流水。及禍起門可張雀羅所不去者永嘉張尙寶遜業鄕人胡通政朝臣耳然兩公者卒以此得禍悲夫。宋玉爲屈原弟子。原死玉作些招原魂。余於君非弟子然晚交耳。君徙居塞垣時。余直寄所愴詩一篇愧宋玉矣。

文亦勁悍有。气雅與傳稱。

○白母傳

白母者山陰某里葛氏女也。年十六歸白公瑾。公素弱。母爲善調節。使讀書成所學。成化中以進士爲分宜知縣。母與俱往。其明年公病踰時。而庫所貯折銀尙數千兩。鄰境有因饑而作亂者。聚徒百餘人。將卻取之。縣固無城郭。寇倉卒將及門。諸簿丞與其妻孥。旣棄署走匿他所。母獨分命家人。力拒其兩門乃始遷公別室埋其銀污池中著公之服升堂以俟賊賊至則陽爲好語相勞苦益盡出其所私藏釵珥衣服諸物以與賊。賊謝而去而不知陰已表識其間用是後稍捕得之未幾公竟以病死於縣。先是縣阻江水。一方舟渡。人多爭溺死者。毋勸公爲浮梁以濟。而公之政治有恩惠。又大略時出母之意。母之賢旣已聞縣中。至是喪公而歸也。民哭聲溢郊野。其婦人載橐。哭以送者。途相次如魚鱗母都一毫無所取以歸時年若於矣。歸若十年而後卒。其始歸時獨閉門謝外事修飾謹愼以率先其帷中教子孫使治行誼裏中人賢母亦如其在分宜也。至其末年皓首時。乃始聽鄰人諸族戚之請。爲之決疑難。斷不平。有不訟於官而謀於母者卽桀猾母一言冰解而獸伏於是府若兩縣學諸生數百人。以母走告知府湯公公令榜其門。時母巳老。就枕席。至榜日獨呼其孫憲。令起沐浴更衣。坐堂中。益徧召其諸子孫使來前。榜聲絕而母逝矣。

顧偘之妻。有城可乘。毋能靜鎭於寇至。卒而能詳。可以傳矣。

◆贊◆

書瀘水羅漢畫贊

純陽子圖贊

嗚教山所藏郭畫。一叟持玄物。類石方。長數寸。開口語。又所攜竹筐中。植一小旛。置道旁。一叟聽其語執冊肘若卻避然。令贊之。

自書小贊

郁君小像贊

書馬策之像贊

外兄若野翁眞贊

○書瀘水羅漢畫贊

諸江河水。若彼微虫爲有性命爲無性命爲俱有性命爲俱無性命若俱有者虫旣應生水何獨受烹煎燒煮諸苦毒楚若俱無者水旣應烹亦應煮虫云何瀘虫煮水作是分別若謂虫則含靈水無知覺諦觀二物虫體泳游水含流性得躍爲虫付流卽水﹑覺與不覺有何差別辟如有人發心愛惜象馬牛羊。不忍宰殺。而於蟹魚蝦蚌。妄如解剝。或亦於諸蝦魚蟹蚌。心生愛惜。於彼艸木斬刈無遺彼諸有物大小動植體則不同所含生性等無有二云何殺彼捨此起分別心瀘虫煮水。亦復如是。弟子迷惑。不能通曉是義。惟大羅漢正坐諦觀。作何解說。宜豁迷悶。弟子徐渭合掌禮拜而作是語。

奇情躍躍。

予亦爲其贊。贊曰。是爲牟尼珠。異光逼天起。是爲如意珠。圓轉無停巳。

○純陽子圖贊【並序】

世所傳純陽翁象。皆本其傳中所載記者。人望而識之也。是圖與世所傳者特異。相沿謂翁於近世示現人間。其狀貌若此。故人得按而圖之。說紛紛不一。中軍陳侯雅尙道術。旣喜得斯圖於其友人。遂令予贊之。

昔圖若彼仱圖若此。昔耶今耶一純陽子凡涉有形。如露泡電以顏色求終不可見知彼亦凡。卽知我仙。勿謂學人。此語墮禪。

以禪譜仙。劑三教而一。

○嗚教山所藏郭畫。一叟持玄物。類石方。長數寸。開口語。又所攜竹筐中。植一小旛。置道旁。一叟聽其語執冊肘若卻避然。令贊之。

初觀二叟。爲默爲語。似有所授。及諦觀之。黝然以墮。有物在手。體玄守黑曰此眞詮爲天地母是宜聽者委其陳編驚卻其肘樹表於筐。如賈用售則不可究

○自書小贊

吾生而肥。弱冠而贏不勝衣。旣立而復漸以肥。乃至於若斯圖之癡癡也蓋年以歷於知非然則今日之癡癡安知其不復贏贏以庶幾於山澤之臒耶而人又安得執斯圖。以刻丹而守株噫龍耶。豬耶。鶴耶。鳬耶。蝶栩栩耶。周蘧蘧耶。疇知其初耶。

○郁君小像贊

瓜匏白肥。但可淹沮。松柏多�。乃中梁柱。相君之貌安得不去彼而取此

○書馬策之像贊

淸嘯玄談。惟髯是助辟彼林竹風生而竅怒風歇�凝。翛然其止。肅然其理良亦有斐然則靜且默也未嘗不宜於髯也

○外兄若野翁眞贊

其人則今也。而學則古。其廛則市也。而質則魯。其貌則頹然而迂也。而其禦之於禮也。則翩其楚楚。似余也舅。抑似余也母

翩其楚楚

◆銘◆

破膽磬銘

篆櫝銘

書櫝銘

歙石硯銘

歙石硯銘

端石螭硯銘

鼉磯研銘

碗銘

衣袖銘

○破膽磬銘【並序】

家藏古白磁膽瓶。嘗采梅枝浸之。歷春夏花而實。後破於冰。考其聲類泗濱嘉石。取其半縣齋中銘曰破膽磬。膽之成。水入空出。以養其莖日觀其色之榮膽之冰。水出空入。以縣其傾耳聞其聲之鏗一出一入。爲聲爲色見聞別差妙性不忒

如兒戲耳。指出妙理。

○篆櫝銘

嘻吾何嘗不吏於玆世哉塵以外吾悉得而主之故置符無拘陟黜也不時故目亦不一其除其所奏記者。如初之堂。關白者。蓑笠之鄕而一爲檄召則維猿鶴之章苟一用於塵內朱數日而不揚。敢告爾櫝。庶謹其藏。

奇而有■﹝音勺﹞。

○書櫝銘

噫此古之所謂博學君子者與斂而閒之惟木扣而取之惟欲入耳出口小人之腹

又

古人已死君何讀弗得其精兮何異爾櫝

○歙石硯銘

市於歙。歸於越。復返於歙。終來歸於越。石耶能忘情耶。銘於若盧。斲於吳安保其終於吾人耶能有情耶

○歙石硯銘

不食肉色故墨君子效之絕葷以養徳不聚金布則星君子效之散財以發身

想出天際。不卽不離。

○端石螭硯銘

頷則燕而虎爲頭眶則螭而鷂鵒爲之眸。彼飛而食肉。此飛而飲於流墨卿耳何足以侯韻絕。

○鼉磯研銘

稠隃麋。一何捷。敗頴免。猛於獵馬善走必啼嚙才難哉

非良硯也。得銘而彰。

○碗銘

飯於人徳飯於已何力

常切素餐之懼。

○衣袖銘

有口而不語爾取有口而不啜爾節

奇肖。

其深沈髙古處。與方正學箴銘頡頏。而此更有韻。

◆墓志銘◆

髙君墓志銘

賞無極墓志銘

○髙君墓志銘

君諱升。字進之。其先江都人。靖難師起五世祖觀音保。以從徵轉徙。送來居紹之紫金裏。始官百戶。後落秩總旗。三傳至賢。有子五人。其季名奉者娶謝氏。生君。與按察經歷陽。君爲人如出迨劍少卽露鋒鍔師參議胡公某某數聣以語人。君時尙窶。其伯父泰無子嘗提千金產欲後君君謝去人奇之無何果以賈數致千金歸則跽進其尊人恣所以旣又澤其宗連若窶舊故必徧且歲襲了不見厭倦時於是人家至燕齊數千里內。皆知髙髯公孝友嗜義。有古俠士風復善料。有急輒投君。益爲營且費往往傾蘘然至貴遊或黠少年有所挾者欲出其一銖�匭不得也晚尢好結賢豪文士與磨切事一裁於義。時召客。把髯以談。切齒不平風雨颯颯集座中忠孝人遇災禍日攬仇思有以快。以故客燕。一旦跨驢度居庸。馳保安。把沈錦衣袂痛哭旅寓錦衣出國中貓睛睒睒若果核。意以酬舊逋。君笑曰沈大夫仕荏平淸丰時當吾賈道步耳吾不入取金今投窮邊萬里雪沒項來取金耶擲不顧去大抵君所爲皆此類也君敏絕。素解文理其交我也實以文乃終不請乞一字人怪之君曰辟諸山川挹其秀止耳何用采板爲及系君每入餉我必日仄而唏以出噫豈亦有痛哭保安意耶君歿之前三日。其長子文明持君書來訣故今葬也。諸子來告日。曰今隆慶之﹑壬申。閠二月之廿有八日告所曰荻埠告銘曰先生幸銘之子以罪不可某君涕曰君志也余亦遂涕以銘銘曰

馳雪塞哭霜巨。擲貍晴。眇蚨緡。過我之日兮。風伐木。朴兮■﹝木敕﹞。爾兮孰。

貌神貌骨極古極健。

○賞無極墓志銘

無極君。諱某。字某。其先金陵人。始祖卿相元。元亂客會稽死。遂葬烏石山。子某。生福建副使某。某生某。某生某。某生某。某娶陳。生君。君始儒。及長棄去爲吏於縣。淸謹磨滌務去其吏中故套以故縣長吏多稱之。每語及。必曰淸吏。其敍官典無極史。不攺乃謝室家。跨一驢。隨一奴以往。至則教民益種楡栗梨棗右禮讓左武力有古循吏風俗奉佛悞坐白蓮教。收數十百人。主者以屬君君悉明其非是並得減會國喪。長吏掩捕色服者數人將贖其錢以充公饋以屬君。君曰貧傖耳貧何以備縞然長吏命不可怫也徐起取俸錢代色衣贖裏有盜卒謝盜不爲裏中民一夕復被盜。輒循故迹並指捕謝盜不爲盜者充君詗知其然。釋之。裏中民與被盜者。相與出望。語已而眞盜者敗。裏中民被盜者始相與共神君。君在縣五年。以老乞歸。�於野築室課諸子讀書無他營然起貲驟至萬乃得於儉勤非官中物也自無極歸。七年而卒。爲萬曆某年月日。距生正徳某年月日。娶戴。子男四人。曰心。曰志。曰殷。曰懃。心與殷襲公業。其二人則一爲府諸生。一國子生也。女二人。長適某。次適某。時從予遊者吳生某。善擇地。從其卜。某年月日葬公會稽日鑄嶺二十里。爲兆嶺之神道路山。遂因某來托銘。銘曰。

人亦有言筐筆必貪幕秩鮮廉質諸賞君。其殆不然。人亦有言官廉實拙歸費實詘孰知賞君貲甲於邑由斯以觀廉何負於吏哉

文有頓挫。有力鷙武。與賞君之魄俱王。諛墓文乃能如此蕳貴。志中所難。

◆祭文◆

代祭陣亡吏士文

感夢祭嫡母文

季先生入鄕賢祠府縣祭文

祭少保公文

祭張太僕文

祭少顚文

祭羅封君

○代祭陣亡吏士文

嘉靖丙辰之冬。海寇挾東夷據岑港不去明年春。朝廷命總督臣某。率師往徵之。三月四日。兵始入。薄其巢土漢吏士有先登而死者。越十日。總督乃命某。官某以某物陳於諸死所告之曰。吾奉命討不義。偏將軍提督無狀。稍亡其伍書至之日吾與介吏侍鈴閣悲悼爲不食方今休養吏士。以圖後功竊念殲賊有日而終無益於死者故遣吏賫品物如前。召諸靈使飲食之其它卹典一遵故事勿省鬼如有知其少自寬毋多懟

秦鎬漢篆。脫於莓苔。

○感夢祭嫡母文

惟母在昔。以病而死。胡昨夕夢。不死而病。裸坐室隅。展戶自掩。兒疹其候。呼涕激面。脈數以煩。知不可理詭曰其愈須旦夕耳掩而痛哭。扶母於牀哭罷而覺泣涕猶滂夢母於病哀且不禁覺哀其死兒何爲心

言言至情。淸淚與俱。

○季先生入鄕賢祠府縣祭文

惟公一代經師。千古道宗。聞之者幾於虞韶。見之者稱爲猶龍十年未祀而今始祀於此也尢足以見有司之愼鄕社旣祀而今復祀於此也尢足以昭人心之公

簡老。

○祭少保公文

於乎痛哉公之律己也則當思已之過而人之免亂也則當思公之功今而兩不思也遂以罹於凶於乎痛哉。公之生也渭旣不敢以律己者而奉公於始今其歿也渭又安敢以思功者而望人於終蓋其微且賤之若此是以兩抱志而無從惟感恩於一盻。潛淹涕於蒿蓬。

憤痛特甚。似不欲長言。傷於賦恨。【袁中郎】

語可以伏幽魂。可折讒口。

○祭張太僕文

太僕公將以萬曆二年。十二月之二日。內於幽。其末交某。以十一月之十有二日。割羽牲一。從以果羞黃流而告之曰嗟乎公之活我也。其務合羣喙而爲之鳴若齊桓將存江黃溫弦之小國而屢盟魯宋陳蔡於春秋也其同心戮力而不貳其長公堯夫旣遺人以麥矣而文正樂之不問其�舟也其拳拳於斯事之未了。而竟先以往意其心若放翁志宋土之復已不得見而冀聞於家祭之告一念與一息而俱畱也夫以公徳於某者若此卽使公在某且不知所以自處而公今歿矣將何以爲酬也嗟乎此某𨿽不言而寸心之恆終千古以悠悠也

骨痛語烈。【袁中郎】

語格格不放。似長號痛咽。而不能出聲。

○祭少顚文

計子與予遊適三十年。澹如也而獨篤於今下獄之七年子其幾於反炎涼者耶。殘於瘍而牀且杖十年矣。顧飲不廢。而竟餞往於酒。子其幾於忘生死者耶。卽吾求交於世得此亦難而顧得之方之外耶向來十餘日而不死。我一送孳於子。子一問法於我。而竟斷往來信耶凡此者皆可痛也而吾日衰矣其尙能痛以淚耶當澆之以酒耶而吾窘囚耶其能外楮與香而別辦耶。吾待死人耶卽死當飲子於地下倘不死而能澆子於塔尖上借如意而擊以歌耶又何如以爲情耶。子方外士耶。又反炎涼者耶。忘死生者耶。使有知而聞予之言耶。其亦悲也耶。其不悲也耶。

婉折傷痛。【袁中郎】

此又似微顰掩袂。以舒其哀。

○祭羅封君【代】

惟翁太古朴致。盛世逸賢。蘊徳髙蹈。好爵靡於。長公嗣之。瓜瓞以綿。教以義方。授以家傳。大庭首舉。允矣裒然。翰苑蜚聲。成均陶甄。南北重寄。宗伯衡詮辟彼霖雨翁先爲云辟彼溟海翁河以源辟彼嘉玉翁璞以函辟彼良金翁礦以緘公旣大用。翁亦蒙榮。家庭趨鯉。溪山臥龍。翁胡厭世。披髮大荒而俾長公弗究其功四海觖望。朝失股肱。閔予少子。叨公門屏。竊宰畿疆。割雞制錦。感公之知。不遑食寢。佩公之教。愓焉惟謹。公丁外艱。以職曠臨。豈月屢遷。何以爲心。敬遣一伻陳詞薦藻臨發南翹不勝悲悼

借子及父亦一格也

◆題跋◆

書艸玄堂稿後

新建公少年書董子命題其後

書梅花道人墨竹譜

書蘇長公維摩贊墨迹

書米南宮墨迹

書子昻所寫道徳經

書夏珪山水捲

書朱太僕十七帖

書季子微所藏摹本蘭亭

書馬湘蘭畫扇

○書艸玄堂稿後

始女子之來嫁於壻家也。朱之。粉之。倩之。顰之。步不敢越裾。語不敢見齒。不如是則以爲非女子之態也。迨數十年。長子孫而近嫗姥。於是黜朱粉罷倩顰橫步之所加莫非問耕織於奴婢橫口之所語莫非呼雞豕於圈槽甚至齵齒而卑蓬首而搔蓋回視向之所謂態者眞赧然以爲妝綴取憐矯眞飾僞之物而娣姒者猶望其宛宛嬰嬰也不亦可嘆也哉渭之學爲詩也。矜於昔而頹且放於今也。頗有類於是。其爲娣姒哂也多矣。今校酈君之詩而恍然契。肅然斂容焉。蓋眞得先我而老之娣姒矣。

疏快

○新建公少年書董子命題其後

重其人宜無所不重也況書乎。重其書宜無所不重也況早年力完之書乎。重其力完宜無所不重也況題乎。董君某得新建公早年書。顧以題命我。

筆宕而情曲。

○書梅花道人墨竹譜

余觀梅花道人畫竹如羣鳳爲鶻所掠領羽騰閃捎捩變滅之詭誰鳳亦不得而知而評者或謂其贗。豈理也哉。

道人善繪竹玆更能繪其繪。

○書蘇長公維摩贊墨迹

予夙慕大蘇公書然閱覽止從金石本耳鮮得其迹。馬子某博古而獲此。予始幸一見之。必欲定其眞贗者則取公之贊維摩中語而答之曰若云此畫無實相毗耶城中亦非實

就其人說法。

○書米南宮墨迹

閱南宮書多矣。瀟散爽逸。無過此帖辟之朔漠萬馬驊驑獨先

揚詡巧。

○書子昻所寫道徳經

世好趙書女取其媚也責以古服勁裝。可乎蓋帝冑王孫裘馬輕纖足稱其人矣他書率然。而道徳經爲尢媚。然可以爲稿澀頑麤。如世所稱枯柴蒸餅者之藥。

就人生論。論亦工。

○書夏珪山水捲

觀夏珪此畫。蒼潔曠迥。令人捨形而悅影。但兩接處。墨與景俱不交。必有遺矣惜哉云護蛟龍支股必間斷亦在意會而已

一語令缺者完。

○書朱太僕十七帖

昨過人家圃榭中。見珍花異果繡地參天而野藤刺蔓交戞其間顧問主人曰。何得濫放此輩。主人曰然然去此亦不成圃也予拙於書。朱使君令子首尾是帖意或近是說耶

爲語則自謙。爲理則良是

○書季子微所藏摹本蘭亭

非特字也。世間諸有爲事凡臨摹直寄興耳銖而較寸而合。豈眞我面目哉。臨摹蘭亭本者多矣。然時時露巳筆意者始稱髙手子閱玆本。𨿽不能必知其爲何人。然窺其露巳筆意必髙手也優孟之似孫叔敖豈並其須眉軀幹而似之耶亦取諸其意气而已矣

大可爲今作文者告。

○書馬湘蘭畫扇【前有九妓題詠】

南國才人不下千百能詩文者九人而已才難不其然乎

脫腐爲韻能手翠娛閣評選虞徳園先生小品明虞淳熙著◇虞徳園先生小品◇

序

卷一

序引

記

卷之二

傳啟

書尺牘說

疏判

贊雜著塔銘祭文書跋

●序

虞徳園先生小品敍

徳園先生紫庭丹洞人也往築龍月�文之館於西湖艸玄枕祕迥然不可一世有冠蓋者過其門欲見其花香流舞鶴影旋飛不可得一世望之亦如月眉雪岱淸峙特立顧博學宏材僅與朝嵐夕煙相晤對以故發爲文辭幽奇奧渺定爾石破天驚了不可讀不知先生呼吸混元吞吐萬象非第取近人句字媚俗眸也人間世界豈得用先生先生又豈爲世用者乎余幸卜司馬之鄰未問子云之字執鞭之慕向往久焉大赤仲皜宏博繼武庶伯起之益有象賢非復似世南業隨身盡也塤箎互吹其殆嗣響眉山乎一時學者亦必競效虞氏爲文章一二短篇固兩峯寸縷三潭微光爾智者尙問津於紫庭丹洞之下

壬申重九日西湖柰士丁允和拜書

●翠娛閣評選虞徳園先生小品卷一

仁和丁允和叔介選

錢塘虞淳熙長孺著

錢塘陸雲龍雨侯評

序

引

記

◆序◆

畱香艸序

知命篇序

徐文長文集序

五嶽勝覽序

忠節錄序

李不器秋艸詩序

解脫集序

潘庚生詩集序

浮梅檻詩序

贈靑浦令屠長卿上績序

賀黃貞父轉膳部郎序

贈近野吳公七十壽序

○畱香艸序

■﹝目替﹞子淨居瑤華。啟碧瑤之函得緯眞瑯書焉。其書曰女湘靈。年二十許短世。臨歿。遺言身旣不壽欲藉一編詩有聞於世。不忍棄之篋笥顧念附靑雲而不朽惟先生在耳副以七襄之章。是沈女郎所哉。女郎緯眞媳。君典女也開編香光雙起蒳臺爲紫■﹝目替﹞子敷袵稱曰安所得易遷宮中語而聞之夫上淸之道不邪九華右英。紫薇朱陵。有靈文洞經焉。鳳韞之歌熾於天鈞。龜臺之扈奕於玄庭。此夫流鈴之小和也至於水鳥樹聲微妙而雅漁員花貫廣賁以明西方美人鬯其大和矣二檀𨿽別。聲香不分。語聲則芳羨牙後。語香則光浮仙音。人間如帑。欲畱匪易。爰有三茅五許。二劉四龐。旌陽遊帷之媛。輔漢孕經之女。或離虛坎實。或李死蔗生。並斷綺言。都無華想。乃若同鼎千穗。一軫五絲。惟屠門獨也。緯眞往宿祿淳。近標奎彩爇牛頭之樹十極煙回分蘭膏之明九族齊照慰情弱女來自含眞。橅云和如琳和。事玄覽同仁覽。飲瓀■﹝王民﹞而虹繞。葉塤箎以風遒攜手七襄錦爛匏瓜之野連居二女佩交湘竹之陰曾何羨於椿年。宛並生於蓮萼。人之將死。其言也悲。能仁之痛。轉念刲羊。聚族之歡。旋知夢鹿。撫掌金仙之隤。懸影寶樹之端。涉入天宮。與天孫而涉入。戲遊地府偕地藏以戲遊。勢至之莊嚴頓成。香嚴之圓通可頌。其成當決。其頌維何錦字隨文笑鍼神之非巧墨香初結托名父以流芳若乃麝悔焚臍乳慚療柳雞骨馬蹄之賤龜甲龍腦之奢蘭忌當門楡羞躐位都夷形滿兜婁气卑千步百濯之媚人白茅紫術之妬腹憭之響厲灼之聲焦咸玉壠之積埃宜金閨之弗貯豈若檐卜騰郁優曇氤氳禦輪三周鵲尾之鑪不拾援毫七步虎齒之嘯成謠馥馥馚馚明徳惟馨者也。易遷畱之。命曰洞章。淸泰畱之。命曰短行。人間畱之。命曰畱香。將無所詠雪梅。月梅。雨梅。玉蘭芙蓉者乎。從離垢出。火不能燒。方便生煙白雲爲蓋。斯其不朽者矣。革蘘穢質。詎堪爲之靑雲哉。願進升霄玄屑以延飆駕願和驚精震靈以返生魂天人玉女散九和於筵前玄覽西升臭蘅蕪子枕。畔則■﹝目替﹞子之勸請緯眞之乞畱而畱者也

蘭摧桂折。香豈能畱恃有生香管以畱之�蠹蕳猶香鸞簫頓咽此際不堪情耳

○知命篇序

屠緯眞之未中謠諑也。■﹝目替﹞子先語王季太史已而果然。藉令季夏無隱貝錦且不成織於是眾交尢焉。■﹝目替﹞子謂否予佑之命也緯眞之不知亦命也已而緯眞述知命篇。縱言命。夫命難言矣樂天知命故不憂而舜泣文悄道之將廢有命而孔子亍七十二君受命者輕貨殖而炎帝立市膠鬲在魚鹽之中子於親。臣於君東西南北惟命之從陰陽於人不啻父母命之憂則憂命之勞則勞命之悲偯欝陶竭蹶姚佚鷙發兔脫何敢不從方於谷聲圭景激矢催輪𨿽有神智不可弢匿𨿽有逸材不可籞止柰之何哉。命當知命。則家有緯眞之篇。命不當知命。則客阭■﹝目替﹞子之書。命當知命。則一事一言。足徵足信。命不當知命則𨿽千古人萬緯眞秉鐸而詔之無益也𨿽然緯眞笑奚自而輯之。元素奚自而行之。■﹝目替﹞子奚自而序之命矣乎歲在甲午當辛未世二千二百八十八爲大畜之上九繇。日何天之衢亨道大行命大明。天以媁眞爲鐸。錫之以善鳴命矣乎是宜前言往行之多識也

想奇探沈淵九重。腕峭疑斷巖千尺。意泗中周鼎躍水而出。新靑詭綠鮮異有鋒。

○徐文長文集序

元美於鱗文苑之南面王也文無二王。則元美獨矣。余衣靑衿。揖王李於藩。李長鬂而修下。王短鬂而丰下。體貌無奇異。而蘘括無遺。士所不能包者兩人頎偉之。徐文長小銳之湯若士也。徐自詭江淹遺湯藻筆。意欲包湯。湯不應。徵余牘。余亦不應。蘘空無士。而晚乃包瓠肥之。袁中郎所謂桓譚者矣。往余開龍月玉文之館。中郎與陶周望偕來。啖以餌食。有楊家果。中郎揉梅染餌。其章赤白。因問袁世文章誰爲第一。陶聣袁匿笑。曰將無語長孺徐文長第一耶。袁曰如君言豈第二人耶且讓元美家鈍賊第一耶偶諸生耳屬壁衣各駭詫。聲稍稍出衣外袁起大索。此有賊黨。可急逐之。令僵死中原白雪中。余始知文長蘘有此士奉文長居然南面王矣當是時文苑東坡。臨禦東坡者天西奎宿也。自天墮地分身者四一爲元美身得其斗背一爲若士身得其燦眉一爲文長身得其韻之風流命之磨蠍袁郎晚降得其滑稽之口而已借光壁府。散煒布寶。四子之文章。元美得燔豕用膠之法。若士得供石作字之法文長得模書雙雕並博之法而中郎得醞釀眞乙酒之法取以調劑諸子。獨推文長。文長遂爲第一。迨評選傳。眞爲第一矣。無聞而駭詫者矣。苐燒豬了元。和墨潘衡。不甘僵死。藉令展天屏。遮天混。接文長之末光。亦十六星之分身也。異日頴出於藹有利無鈍。人各媚其主耳。不及有南北朝乎。是余之調劑諸子也奎形似履只屐不良於行文行遠者也

長公獨帝詞壇。文長幾簒而有之。承拘冗之後。能打翻鸚鵡。踢倒黃鶴。誠未易才也

○五嶽勝覽序【代】

管夷吾書載天下名山五千三百七十。蓋靡不宗五嶽雲。自無懷氏以下。登封者七十餘君意乃不在遊獨平子向平。所思所期。語涉遊覽冀選勝而娛焉然未覩圖紀也近世有岱史。岱宗記。五嶽記。遊名山記。而王恆叔太僕有遊嶽圖文。附以異迹。質之輿乘。桑酈諸家言。一日臥遊未能周五�矣。況復騁亥步莊運。專勝遊婚嫁之後哉。乃今從�生爾曾受施存縮地。方寸晷五遊。一何幸也子輿氏有言。孔子登泰山而小天下。繇斯以譚。昊帡所覆。吐符降神。如昆侖廣乘。長離麗農。廣野諸嶽俯睇之五拳石耳內而九煙。微而疋練詎足當河目之四營乎而黃州孔子之山。舄迹在焉。又將之楚收太和納於岱麓。不乃最勝之遺事耶躡一嶽羣嶽盡赴聖人覽勝之要如此顧吾目力不逮顏淵。庶幾見之緗。帙則楊生之授是矣夫小天下當亦有方豈必��爲師吾往讀稗書。山陽女子樂山而歿。瘞久。波斯剖其心。玉瑩。作美媛倚欄觀山狀。樂而影徹。遂同嵩丘達摩之壁有情無情交涉入固然也惟玆五嶽。五星五帝之精。其神中曰壽逸。北曰登僧。南曰丹靈峙。東曰圓常龍。西曰浩欝狩。而將軍之主勝者。並著姓名。龍魚河圖可徵矣。瞑焉。■﹝目替﹞焉神與神遊景光內映靈扃運寸嶽容繪呈斯芥納須彌之諭勝不待選而集殆小天下之方非耶受斯方也者。卽倒絳蘘。投眞形圖。安問楮素苐混混野馬間京塵市塵醉鄕溫柔之鄕移塞虛白曾不若披圖采勝問程楊生之足浣黃墽滌緇氛矣余亦混混者車生耳蓬生心卽閩中五嶽不窺比仲舒之園恃胸中向無五嶽申甫百靈寧遐遺我倏入此帙類陳季卿之入寰瀛圖將楊生爲終南叟葉丹導我耳帡覆下詎少我輩人作遊侶不寂寂也

禈遊盤運。誰識湎月嘯云。攀巖俯谷之意。始知縮靈奇於尺幅。會須巢壺兩公綜其怪幻

○忠節錄序

友人徐子出先巨翁錄。使序之。余讀焉。爲蘇蘇隕涕焉。嗚呼。炎運告殂膻風南襲。胡鶵突於廣宮。璽綬塵於毳幕胥濤猶壯嶽井未湮何渠無一二懷沙自沈之士以英潔表中原哉而掉狐尾人犬羊之羣嗥嗥北去若組系然人心固盡死耶巨翁獨一文學。帥其子女委身於火。不死。於水死之身死心乃故不死以能圉翰內華構建天宇洗濯腥穢開張人綱今吾猶及逢之矣。夫忠孝何心不死之心也賊臣賊子載其行屍幾一息不絕以遊於世其爲鬼魅魍魎豈待誅夷之日而苟稱不死所不死者溘然長逝閼滅於姦逆之水火而莫之知避不亦岐伯氏所謂大惑疾者耶巨翁矢焚溺其身拯萬世姦逆之夫於水於火無論不死庶幾上藥靈劑帝以爲司命者而世謬謂輕死若夷齊固輕死也耶嗚呼。食人之食者。死人之難。吾有月餼。子若女食。焉皆果然以飽烈烈寒泉潰吾腹視之吾何慚哉身之弗惜而發膚所寄令各殲盡無畱血屬終元之世有徐氏子孫非巨翁志矣如是乃眞能不死以生天下之死人故天彛騰贊巨翁之神儀在也良史列傳巨翁之行履在也我聖祖驅胡蕩凶。而一時諸公。題疏摛文。辟其�道。扇其芳風是巨翁不死之資不死之地在也而後乃今。其遺子孫忍死元天。延殘枝以供采蘋之役者。莫不皎皎巖巖。象琦崧之節。則天之所以食巨翁。而巨翁寧顧問哉。嗚呼未鹿窮奔妖猲前逼翠華凋委千絕島金紫汨沒於洪溟浮屍十萬天地無色諸臣有靈相與痛抱瓶之先識慨赴甃之蚤鑑素車方來對泣井牀之畔華津聚景尙有人乎徐鬼食而趙鬼餒會我曾孫黯然消魂矣徐子修是錄也者。能爲宋史一出石渠天祿間。固以報巨翁也。

悲愼之气。與方峪而俱聳。淒咽之聲。與西湖而並長。

巨翁名應鑣。浙衢州人。爲太學生。宋亡與子琦崧女元娘。自焚於大學尊經閣。會救不死。已得屍於井四人皆面目如生。同捨葬之杭方家峪。明立祠曰忠節。春秋致祭。

噫此亦一太學生也。乃近僅得陸萬鍾一流。造士之謂何。無亦納粟集其穢也。

○李不器秋艸詩序

艸春生也。生長信禦園龍池曲江。有詠矣。故人允兆之悲秋。偏詠秋艸見宿艸焉悲之。李不器名在省試。賦得金埒玉階。縈花拾翠。其正聲也。乃亦寄興八詠。將無八詠之隱侯哉所湣芳卉靈茆霜銷風奪帶圍小減袍色黯淡秋之爲气豈其時乎往元美書予箑有借得宛陵離後帖吟將康樂夢回詩之句。乃公用事。詎如不器用虛。吾裏逋仙復有餘花落處滿地和煙雨之句以方不器何日花飛肯見憐語政爾情條異蔓吾取以茵吾百首又是一部塤箎也此變聲者。催美人艸舞葉應拍。便自堪和人歌。卽無知雕霣。萎腐化爲流螢更熠熠案頭。照人讀書。省試近矣春風吹又生活豈不易當正聲習來吾耳睖吾耳也

秋艸無言。怨殺王孫春艸。

○解脫集序

大地一黎園也。曰生。曰旦。曰外。曰末。曰醜。曰淨。古今六詞客也壤父而下。不施粉墨。如末。陳王作淨醜面。然與六朝初唐人。俱是貼旦。浣花叟。要似外。李靑蓮其生乎。任華盧仝諸家。半醜半淨。而樂天東坡。教化廣大。色色皆演。王維張藉韓子蒼。所謂按樂多詼气。率歌工也。袁中郎自詭插身淨醜場。演作天魔戲每出新聲輒倨主客圖首席人人唱渭城聽之那得不駭至抵掌學寒山佛長吉鬼無功醉士並謂爲眞乃中郎且哂好音不好曲矣頭脫烏紗。足脫鳬舄。日脫回波詞。身脫侲子之隊。魔女魔民。惟其所扮。直不喜扮法聰。若活法聰。則唱落花人是。顧閻老無如予何。中郎畏閻老哉。波波吒吒聲幾許。解脫中郎。定不入畏。

直開辟未有之論。快絕一世。

○潘庚生詩集序

大鄣庚生。卽聞人潘景升。更其字。傳其詩。詩吾從田叔受之。若英玄之畱有紫玉輔紫戟於■﹝髟上思下﹞則落月疑見焉吾橫目而諱從昧與色目成成以從文五正五間不可亂也如絢如雲。如瓠如蠐。如脂如荑。如蕣華。如渥丹。色授情予。會風人之感予矣。而庚生之感。尢屬倩兮盻兮。偠絕嫣冶。揚則漢燕。抑則唐環。流則石珠。止則洛佩。此吾英玄君所畱爲內景者。妬庚生之內美也。乃庚生盾其禮防。自以柴桑閒情。補國風之亡。美者自美咸於不知。倉庚臑矣。猶感園客。如絕世何舉世以爲宮而以一蛾眉入危哉庚生之內美也吾不耐使庚生如籧篨。如飛蓬。其間令辟藥房。而縣鵲首於戶。禜�禬虺。以宴琳臺雲華。予其金璫申林逆之滄浪。六庚而生靈均。挾宓妃以遠遊。長庚而生靑蓮。視太眞爲嵬之土矣。故曰國風好色而不淫。夫惟不淫。無所儕妬。廣霞神風之音。蕭蕭然日聞哉。

亦如瑤池之會。虎齒舒嘯。鷹爪彈箏。奇音異響。

不從人間來。燕之飛。環之舞。猶屬下裏。

○浮梅檻詩序

胡舟具有樓名。而實無樓春水登之宛如天上坐也已篙師拽篙蓬頂。足聲雷動。忽驚頓落天外。大豪嫌焉。又惡出童羖。於是實爲樓閉戶開筵卻宛如閨中坐矣啟牖而榜人窺我閨人牖因不時啟不知有西湖也山溪處處浮竹筏。古今賢達如許都不解浮筏於湖遂令千秋開物名。獨歸貞父。貞父謂師梅湖此何足師孤山梅英沾筏筏與俱浮政爾由貞父始遊人之有西湖亦無不由貞父始也貞父知身必爲古人爲古詩紀焉而棹者斂不能歌。■﹝目替﹞子因其聲爲竹枝水調十二首。使四時歌之。從來歌竹枝水調非由■﹝目替﹞子始也。

以二七小女郎。駕浮梅檻而歌竹枝鼓棹。應是天壤韻事也。

○贈靑浦令屠長卿上績序

往君房物色虞生萬家之市。不知虞生乃固在萬山中東。飲若華色也。已見爲言屠長卿先生。天下奇士。出由拳集讀之竟更出泗上海上兩績書讀之。雄風蕩霄雿。千星灑然。人立而噤。虞生曰世人封已爲我謂我在議不少資人至爲文章乃不識有我緣左而史緣莊而子緣相如而賦緣陸謝李杜而詩蛻所緣則赤立無一字或綴奇字累累引之炎愼而下爲所緣得百千字魚貫漫曰我文如是及蛻字去又復不成我嗟乎何薄待我耶泰幪玄蒼以爲質。垣野經緯之。飛霞幻而色。剛風幻而聲。幪之內。物物自文章已我本自色我本自聲夫安取彼彼固我也我何我也作由拳集。昔長卿先生去潁。路罒午淩競而粟者。長卿先生爲謔曰。來汝衣。令瞳中影淩競而粟。我亦淩競而粟彼非我奚入我瞳中避寒耶■﹝豸瓜﹞貉幸自暄。褫其革而妄謚以裘。此揭短衾弢首忘若跗者。我乃不爲。於是入靑浦矣。語其徒且寄屠長卿。靑浦萬寓之裏。萬寓之表皆屠長卿水剚塍傷稼則下檄爲我召屠氏之人植栽救屠氏之稼天不雨。則詫屠長卿奚不雨暴之日中。雨洽民歡曰屠長卿歡矣當是時河溢。粵蜀薊北。舉烽火。屠長卿先生往往在淮徐粵蜀薊北。寄形靑浦也居靑浦靑浦之民卽不知身爲屠長卿先生且懼一夕去屠長卿先生直指使者不知屠令君侍主上不少去後二年。或免其上績主上。長卿先生名父母久久冠綬其父母身而是時主上或以靑浦令有父母在令冠綬其父帔其母夫以萬寓爲我者無不我者也無我丈也君房而胡奇長卿先生。君房曰。長卿一行之士。爲葸而已矣。鍵徳大嚴。不稍縱出入。子言大無當。幾誕。虞生曰。君房以吾大言耶。何者爲小。急走入山不顧。長卿幕僚周子似虞生言長卿先生二年事驗。又長卿先生不右諛言。取虞生言往靑浦也。屠長卿先生曰固我之言也

世人封我爲我。故我乃異我。而爲狼爲虎。不知吮人之血者我血也。食人之肉者我肉也。使邑宰書此置座隅卓魯龔黃庶幾復見。

○賀黃貞父轉膳部郎序

貞父予小時爾汝交也。方其艸角。入學宮試。就案上舉一黛色棋之瑩牘者。戲曰。取靑紫如拾芥。蓋音似之。而後功名竟似之。爲文章驚瑯玡先生。亦竟似瑯琊先生。世比之泰華。兒撫家山兩天日。孫兩峯矣。初挽墨綬。稱神明於進賢謔之曰進賢受上賞而貞父漫應曰進賢如不得已俄而所進之賢輒冠南宮召入行納之靑瑣意所謂上賞者而居久之無如啼鴃何抑典鹺江淮間。淡然應之。豈其不得已耶乃貞父則曰。已而已而。吾天目之縣流溢兩乳。瀉雙溪。入明聖之湖以載吾檻春桃秋蓉迎檻而送媚吾檻之名梅者闇然孤嶼之色耳含而天遊采丹華於軒而收玄扈於禹飛蹻所登赤縣爲隘何復知世有靑紫耶迨遊記出。壓柳河東。而復覊一官。同杜工部矣。貞父意輕焉。間歸浚映月之潭畱蟾光免窟於金牛湖中倘曰天可問乎孰爲聖孰爲明孰是而當卿士惟月者吾把酒與成三人然而寥寥蒼蒼之蒹葭而已會天子日奮桑隅。照臨百官。貞父亦稍受光再登春曹。主王之膳非復往日典鹺當比調羮之前豆無論衡文醞釀南宮士使措大指動已也不知何人進賢乃進貞父綠繳丹衮於是乎取焉靑紫豈足道哉同社諸君之占蒙气者。見奎璧劃爾芒艷如此競來語我。我方如訓狐。繆名心月。翹尾擎光。照徵書而喜。昌言祝曰天子旣明且聖貞父行作卿月遣常儀散玄杵藥藥我盡天子所統尫子痌人一切拂痍洗痏生焉斯不負進賢者乎賞以臺司非過也假令不厭舊遊三十年後飾梅檻系孤嶼下吾能近邀太乙答良藥之賜俾顏再童艸忘爾忘汝融形骸於銷金金鍋內並是一九大丹軒皇神禹或來爭取君等母若杜子春而可皆笑而持去。貞父得之。將相與哄堂大噱水廳爲熱不且分熱及我耶

靈思慧緒。曲折不窮。長公拂拂徒能令酒气出耳。

○贈近野吳公七十壽序

黃山黃帝之宮。黔天之气。所宛會也。以盲人與七聖沃軡而馳下者。比隸首籌紘中之資。百化極焉。至於今而吳翁擅其具也帝之臣援鬐霄行。周玄宙之歷而不僕。豈非人貌哉。受方於帝師。牧攖而常寧。絯而常淸。以得斯年矣。吳翁年七十。視其宇未也。有稚符五。童■﹝血夋﹞兒齒。力勝關。色勝丹。气勝蘭。五符應焉。未也。將無受方於帝所乎。抑耳盈具茨之聲乎。其方匪雲笈之扈也。其爲聲正雅也。曰有三徳孔韋周竹之文舞勺而攻之不以易珪紱而垂諸紳令炎炎詹詹者無敢臆對我以自伐可謂之儒儒徳一也友端木遊方國不鷙於利而鷙於身之谷雄風至則已氏承剛風至則已氏服緩頰居間觹解兆瑩而靡觸黃金如塵白金如沙左揮右委貧者以爲家可謂之俠俠徳一也月葉金精歲中七返守玉樞緘其竇逐諸彭而治浮淫之蠹斯黃帝之所營矣礪我幹貞以用金也夷我艮庭以用七也含我坤章以用竇也占我節若用以袪蠹也庶气行焉庶液沛焉庶支不翼而剡剡焉帝之臣哉隸首不能紀其生矣可謂之眞眞全而徳全眞徳一也儒以文壽理俠以武壽世眞以神壽身三徳而惇五符於始。千符繼見。億億之符。安所窮乎則吳翁擅其具也善爲方而赫厥聲也唐君謂余翁之子如翁。翁之孫如翁。翁之曾孫如翁丹穴多鶵玉樹多枚曰非丹穴也象黃山之支也非玉樹也象黃山之林也黃者中色儒者中徳翁子孫有冕而繁露踵七聖以禦今之軒轅者矣引其年。視玄宙也。唐君曰然吾以侑步罍也

躬三徳。惇五符。乃丹元直指。非泛稱通套。詞理更窈深譎異。

◆引◆

雲門遊記引

○雲門遊記引

貞父牽絲楚。何自釋而越遊羣望眾壑收爲酒資勝具寸組安能系傲吏耶其言曰入林道自尊此獨。何山片石嗟可語耳尙不中雲門蒿枝。況復王謝輩幾許侏儒耶。貞父業稱林中尊貴當盡摩古今侏儒之頂詩紀出寧讓宛委藏書一頭地乎吾且出手聊扶此墮。

無道骨靈華。固不可語勝遊。

◆記◆

慧日峯記

藏陰符演靈鷲巖記

○慧日峯記

慧日峯所以名。九曜借光也。陳思恭采一石。負宗鏡之光者。被慧日名。自此石千疊而上。瑛靑熒。多屬貪狼廉貞當是湖擁琉璃懸流不瀉作空王罘罳矣聞建塔起土而見磚。磚中矩砥列。蓋堂云升頂則日輪旭升浮江映湖江丹如葉湖丹如鳬錦塘蘇堤遊人如蟻簫鼓隱隱聲如蜩螗而瓦如鱗山如髻則城中浙外之景也回視木末蒼欝翠屏之外鳳山虎洞杳靄無際矣其支爲蓮花洞。紺石西引碧薏緗藕千房萬竅恍夏云之奇米顚琴臺孫放鶴樊在其下

慧日領諸峯之秀。上爲永明師藏蛻處也。天鏟神鏤。煙遮云繞。望而知爲法窟焉。

○藏陰符演靈鷲巖記

武林山向無石。石鷲遙飛集焉隱仙爲有力者負而趨。不知也。蓋慧理屢嘆之以質武城兩石自起。慶元兩山自徙。將無地發殺機不神之神。所由飛形者耶。鷲翔許由謝客亦來翔。丁飛附焉庶見羽人浮裾月路卽不得漸鴻未衰之鳳扶云弄足戾於髙垠倘靑烏氏所志玄符哉。惟是刑書玉律。殺風景者無罪。元璉苾蒭。操胡兵攻鷲左右翼毛毨未鍛通苾蒭鎩之更折其翠嗚呼悲夫。不鷲而不能愚宋人襲。又不能作晉人言。魯麟贏鏡。其道窮歟。藉令一年不禁。當有死鷲。飛雞銜子云外。靑衿人人落羽。則二苾蒭之爲也。嗚呼悲夫石鷲。■﹝目替﹞子爲若司其禁。禁者制也禽之制在气。吾受陰符。以符陽火。陰陽相推。一气孔神。有熊運楓。涿鹿綘艸。蚩尢卽蹶。於何不禁。女蝠之野。爾鷲躔焉。此其制矣循爾首乎懸書猿臺首可保也窺爾足乎翻經龍泓足可衛也翠之上。嗉之下。能幾全乎。投符新竇鷇可伏翮可養也將玄扈之司歟。抑西池之使歟。庚除酉陽配林歟。媧皇因是以熄鼎。海神因是以棄鞭。燉煌因是以投筆。魏帝因是以委�。僊騏舞飆楡光拂天巨馬躡穴桂子淩煙豈與夫剖玉泣楚。銷文滅秦雲母告勞。潛英流毒洛中之赤心貽笑。浙西之瑕休蒙族。季龍完璧而毀樓。道君神運而狩北者耶。天竺之石。一采於醉吟再采於奇章。今定何在。機發密移。逃石及藏丹共遠。惟玆隱仙化鷲髙母。谷城公巍然獨存。殺鷲猶之殺人。女靑有律。夫禁烏可犯哉烏可犯哉。符故藏虎日巖。今藏鷲頭巖者三卷。■﹝目替﹞子爲之。僧如勝置函守藏。歲七月七日祠焉。

瑯嬛石室。外極嵚■﹝山欹﹞磊塊之致。中富玄文祕籍之奇。旣驚其髙古更服共奧博。

●翠娛閣評選虞徳園先生小品卷之二

仁和丁允和叔介選

錢塘虞淳熙長孺著

錢塘陸雲龍雨侯評

錢塘陸敏樹生生父參閱

傳

啟

書

尺牘

說

疏

判

贊

雜著

塔銘

祭文

書跋

◆傳◆

愚公傳

秦山人傳

○愚公傳

愚公似昔人非昔人也家鄰西湖。分金牛之祥疑受姓而又不欲冑文通文遘視世同胞率且姓澹然忘已忘名而已聰明如秦鏡。盡照胞閬中物諸夙慧者藉以生而顧自稱愚公家迎薊子。駐堯夫。日坐巾車。無影可履。差似子羔耳乃淸影頻落夕湖與月映潭也讀書航。經讀書林。聽之多淨名。經異蔬齋。數更漏時所讀而舫在桂丹梅檻間隔畫艦絕遠間移近春堤燒燭照之花不睡亦不睡以爲常每挹露跨蒼雪。登吳山。看壑公塵動。童秋淸侍。人以爲洪崖。木葛而巾襄陽巾。更以爲孟襄陽。然其詩藏匣笥實出入襄陽云學逋仙橦百樹梅。杳不聞鶴鳴則子和應占。而先世竹光接西溪之萬竹。龍孫奮角。無枯折者。庶武林人當之。獨公兒耶。是時云萊翁百八歲。爲開聞性矣。雲棲師復投百八珠。名以廣碩。導以戒懺。火傳燈續。非拙度者。公之言曰。醉鄕禪苑。於焉憩止彼之會心百杯忘懷一勺安之非醍醐天漿乎不愚愚猶昔人非昔人其問之兩師■﹝目替﹞子熙曰。予躋愚公六君子之倫。信非古愚矣。顧偕予社人就放生池塡魚鱉期不滿不止此與平大行王屋者何異武林自有愚公。子而孫者不絕。終爲水仙愛觀其倡以懸弧解网。無攺於父之道將渤澥於初況明聖一漚耶萬�之酬。三族之需。順時少。蟄孽煦濡。讀書而學。愚公不愚。

道韻仙風。此公不似從人間來。

○秦山人傳

秦冰玉名舜友。故宣城人。而徙錢塘。飲南山之淥。自名冰玉山人。非山外山人也。向居黌。稱孔氏弟子已而佛陀老莊並容爲弟子故其弟子多佛陀弟子玄津夢也髙僧也樂爲抱琴洗石因取六如名之而視淨慈如寄矣摹右軍書。右丞詩繪。錢塘庂無出其右者。髙僧袒右肩禮焉。得其傳。文寶精良。塡座右不去手也。業寄淨慈。卜築近淨慈而憑幾入湖光樊令致虛。顏門曰伊人水湄。名士遡洄從語。往往邀入社放生山人貧不能贖片羽片鱗謂對之可忘殺機云嘗登黃山。醉猢猻酒。酒釀山穴。采靈艸仙花所成。又入海島遇水府官來孫。引參瞑坐異人。爲一開目授方。耆年玄發。且不死。無何而素標見尋。示疾化去。年七十八矣。囑玄津表方墳卜築處環種梅花似悔不早種梅花如其鄰和靖也諸名士相與種梅供之其蛻在暗香疏影中而■﹝目替﹞子種雙樹。瘞傳梅根。

冰玉故自超。得先生之傳而益傳。

人有仙丰。傳亦飄飄仙舉。

◆啟◆

謝尢縣令啟

○謝尢縣令啟

伏惟某官。止慈幬物。贍智明民。鳳覽袁花。折一方之雀角。麟遊吳苑。蘇百里之稚牙。海若沸東田。井骨使之變味。商■﹝虫遺﹞炊南畝。茅身代其暴巫。三年之艾。且蓄且投。四野之棠。忍剪忍伐殣更生而飲徳殍不死以食新唇存與存我其齒也心肅容肅民同胞焉呱呱初勉於懷。兢兢爰述斯職。而不佞以鄰之赤子。爲世之漫郎。必有方而職方。遊難就養。圖美報而靡報。享乏多儀。辱再撫及於薊丘。忽積貽出於文帑慚以局蹐受受言踟躕依不可解之情居不敢辭之禮仰祈怙恃。俯鑑悃悰願移靑瑣爲寢門時於豎禁幸接衮衣而舞彩數效童心

語必破套。矯勁異常。

◆書◆

答伏虎棧邵山人書

○答伏虎棧邵山人書

積雪沒徑。虎迹如盌。跌山人地鑪四九日。閴不聞山人語。謂是神羊那知木客解吟耶吾輔角二寸許。了不喜歌簡兮。已而但操靈璈。奏左云賓仙。差復勝耳。今定懸幹闥婆印也。正則長逝。大雅中天。齊梁諸子。雕械近工綴沾泥之飛英纈分風之亂霞迨乎初唐。日弄五色。抽璣偶玉。杯殼方采。形儷之始。天地其濫觴哉。不有二儀。誰名四六。桑悅自命詩本太極彼狂矢口中心愴矣夫人籟曰詩。字母之祖。三百遺音。一二偶葉耳。沈約傖父親弒混沌冥冥千秋無人討賊如何如何山人謂吾師神友气。奴風僕騷。故牛鬼夜泣。龍穗秋登。幔亭旣遙。裏耳焉睦。果爾。則卿云之曲。便合夢鈞天來耶吾聞詩緣情不聞緣陳死人發其已閉之竅也蓁蓁而葉。灼灼而華。千歲一桃。絳者碧者。靑且黑者。巧奮閨秀。千歲一制令東皇走春工而問前歲之萼緗核荄矣譬如虎迹。前迹如盌。後亦如盌在山君自提蹯印彼曾不靳其肖然則東皇握龍漢之玄符何年不抍心君秉蔚藍之密印何古弗葉綽我山人。幸然不臣天子。獨柰何屈作正則衙官哉已而已而載緘其口。

文章之衰也。或求逼於先型。或取妍於拙目若苕發頴豎離眾絕致誠有如斯篇之自命者焉

◆尺牘◆

答朱大復

答陳建宇

答金象瀛

復胡敬所

與無盡修法華三昧書

○答朱大復

南屏遇舜徵。授藥資。使弟尋醫。得國醫錢藩用子和三法。嘔失音猶未失也也又得醫魯生進參苓益矣。濁液塡膺。遂罔罔若失心始以爲二醫乃不知其卽二豎也神哉二豎使我無得無失之心畫忽失夜旋得道兄書午至。子見書。丑寅之交。語兒曰。剝膚分痛。骨肉間。誰結此人。補身補心。方術家。誰發斯祕。六斛米。誰爲監河三部文。誰爲黃石。吾俯■﹝息頁﹞於枕。若稽角於地。不足謝斯徳也蓋弟得心時語如此更有何心超三聖垂千秋以長畱人間如道兄抉玄啟鑰種種論著者乎愧負愧負

韻致疏泠。

○答陳建宇

十丈足下僕便賦行路難。無幾何且唱宦海沈深矣。於僕堪否抺額帶沙帽大似將頭刺膠盆計相見時猶然角巾耳萬一稍稍展趐。小五郎是我張君房哉。何用囑累耶。家中有缺卽補。有過卽逐。寧添一口。不添一斗。政使十丈淸粥中。數莖須歷歷耳。想聞之噴飯也。四三弱弟。日治火攻之具。直曰覊縻勿絕。而十丈以爲能操筆伸紙。當是神化。不然乃是靈鬼憑之。莫作此語慰我幸振奮神威若羅酆治鬼主者可也。每日十字兩首詩一个故事。定不可少朔望習禮容。習稱呼。亦不可少。果然黃楊寸長。必有所以祠東皇太乙者矣。十丈家君之陳琳。母妄治牘干請。吾輩爲童生時見軒車集邑門發上指欲手格之今何遽乃爾且我固春官之童生也籠檻中人。議遐舉遠引事。冗如蝟。焦如蛾不及一一稱說。在十丈察其素而諒之。

寒溫中倍多欵曲。

○答金象瀛

不一歲遊兩都。柴桑先生所饑驅者也日禦馬遺風十里息。而冒絮塵炕上。聽傖父語。視覺院慈光孰得哉。我四三兄弟之交天爲主盟今天復渝盟而燕吳之也安知其不坎書碣石奉昭王之千金而尋盟也耶則旦暮遇之矣不佞吾黨下駟。僅僅勿蹶。而受靮於此。乃足下龍池夾鏡。營八極以爲家。誰歟九方臯也者。安所不弭而櫪也遂令棗脯歸我腹。大是異事。每戊夜起望恆間忽無伯樂將吳中有伯樂乎而足下之馬來矣顒注顒注。不佞須次尙書且久。蓋久相待。豈敢先足下而官足下苐徐徐及我耳公交車之牘。入政府。不得出。無所詅其媸。足下嘗謂我倭王。今定是夜郎王。與漢爭大雕題珍髦。猶矜姣好。何慮媸哉。一笑。

屬望藹然。啟口自然韶令。

○復胡敬所

弟病深。入山更深以入山之深也城中之爲謠諑者耳目不相屬而任其口故流言易起足下久不見我矣安能信我卽我亦疑我無怪足下也公家先生九十。尙駐百年而待足下之升足下需弟言弟直言其必升必能待耳度不以示城中人。信不信任之。然弟病深矣。文較淺。如往日之深。則模商彛。日放周鼎亂三代之制庸有焉今直老瓦盆注壽酒而漏。足下奚取而奏之家先生乎。書竟。思儷以幣。篋中空。如足下之四璧也。輒用特達此語足下寧渠能信我我自信而已頓惙枕上。未盡離索之衷

瀟酒亢直。何減子瞻答李端叔書。

○與無盡修法華三昧書

嘔血是口業報。何以斗易占之語。正口業也。血中無珠璣。嘔出糠粃。爲師前導。因藉以通懺耳。師志縱橫奔瀉如石梁懸瀑飛流千丈西京咸陽。乃有此體。不慧不敢步趨其間。直作徐陵以後人語隋宮女子剪靑繒作牽牛花不堪天人散佛頂上也罪似難懺矣。主臣主臣。

言蕳面葩。攻似徐孝穆。

◆說◆

隱侯說贈楊令汝和

自說

○隱侯說贈楊令汝和

靖安君以其皎皎蒙污而去。謂蔥衡黃綬爾何如佩蘭被月矣夫淸濁之迹。旦暮勿著也。使吾而收其簠簋。安能掩夫人之壺漿。吾歸而參橫吾室風伯襲吾衾也獨兩君知我乎庶幾傲吏隱焉於是煙客虞生。上私謚於其生謚曰隱侯。傲隱也。國家發肘首侯。得百里而君之。於法得稱君。二者天下之莫尊也。而君侯隱矣。支頩之吏。載寶脛玉。經其身而重其賄以求昻於權衡。寽無過侯者也膝爲趾肩爲頂百折而傖於庭卒未聞美謚也而君隱侯矣魯人謚尼父曰謟。漢人謚少遊曰貪。宋人謚正叔曰誕三者明人或以是謚君子。我獨曰隱侯隱侯云。晉陶靖節寬綽沖和之气。偕於展禽。而顧不能用種秫。事鄕裏小兒。必有所托以寄其傲傲者隱之髙徳也君歸去且寄傲東城一申其膝計從此不屈於人天子不得侯禮官不得謚惟寒畯幽人隔籬而呼之聲日起也靖節靖安。千秋二士哉。不佞有蓮社在靈鷲之西。行且招君君亦撍眉而傲我也耶

骨不傲不奇。气不傲不韻。聛聣殿中。滑稽君側。固夙韞此隱徳。

○自說

空洞鴻逖孰之自而蔀謂自者名自也非固自也蟯蛔蜛蟜。族八萬而宮人之宮。藏人之藏。府人之府。人之自。彼之自。彼之自。人之自。然而和陀傳羽。則鍼石醴液薅之下而納諸混。伊何仇乎。自範蚳之。卵蛻醢而收嗜之急。曰以澤膚。以益肪。範蚳自哉。神爲自茸。未庸恥憒。忘庸悔逸。滑庸懲踴。而摑而創焉。而艾以訣焉。六者隸於神。不自自也百靈孕乎天百祗孕乎地百智孕乎喆孕乎材於是有招有祈有攝有萃有弓旌有幣帛不啻若其身之耳身之也則自者歟吳窪儂之蔀者。擘紅虯。纖翠蒲。享彭■﹝虫質﹞於黃輿。庖人進啄木。勿食也。■﹝虫質﹞享已大饑。出入九竅。盡營血而去。儂死儂之神。創勿神也者。陳於司命。乞天聰焉。司命予以干人之智。退而自蔀。孔英傳刺。閽吏左辭倜俊升贄。閽吏右辭。兆姓秉靈而攻之。儂復死於蔀。

靈文祕載。玄古道書。

◆疏◆

募葬郭孝童疏

○募葬郭孝童疏

邑志所傳焦尾琴謠者。予紀以懲剪炙其父母者也孝童欲出母於是中而反煎炙忍投其骨若案土魚肉哉況無餘燼可琴若爨下之桐耶杭俗殤者每用浮屠法焚。謂易托生。果爾則孝童幸生天生淨土矣應有骨塔。顧其事儒者不道儒旌死孝𨿽孝鵝猶有冢而令孝童化野土食其產乎故乞若斧若鬣之封。標之名山。且乞幼婦之詞羙女簪花之筆。與孝娥碑並峙吳越。不然食孝鵝而投與狗骨。將犬豕不食其餘以待孝童。卓哉燦哉。必受燃臍礫冢之報。

使孝童凜然有生气可無殤。

◆判◆

毀鹿椅判

○毀鹿椅判

破戒無異木頭。𨿽標梵网。殺生尙憐艸系宜學苾芻猿心亡而禍延鹿椅罪因名得。惟玆蔗種系出女仙。爰彼樹神。由來佛化。旣可觀成穢器。詎難想作蓮臺。人懸淫具而不容盡誅。戶列雕牀而安能並毀。況交柯連理。人不生嗔。矧玆手尾鳥巢。史猶詳紀。卽使合歡若腰鼓。何勞赫怒動斧戕。且曲木直木之交易。與者何殤。而遠逋近逋之急徵。取之爲虐。訐人私以奪人好。借佛法以劈佛身非。君非親。碎寶解蘘成武斷忽取忽捨。朽卮欹器枉鐫銘。在仰松俯而狎偃松如覺海激而蕩性海。鉆燧生其赤徳。禍克背於靑陽失禦牛車之牛。同逐鹿園之鹿。加靑黃於始。誰湼文樽。施刀鋸於終自屠肝膈。笑此竹葦乞士俱是桁楊下人。或比伐九里之良材。更似殺千秋之風景不爭獅子座擬割席以何爲搖落鳥窠禪嘆巢居之未穩當夫四金。業有定價。於時二人。已不同心。佯若連枝。潛窺液漏。一聞戲車之語。忽動伐柯之情否則初聽淫聲胡不卽碎隋煬之駕豈得翻雕錦字獻頌唐姥之牀斬曲幾。斬惡竹。隱君正令誠嚴。焚寶座。焚花趺。釋子貪心彌熱想據梧而難瞑思援木以他求指黃太癡畫上之柯尋根誣盜引宇西泉像前之帶伐杞貽殃玉女幻地獄之乘。死屍變天冠之葉此座極險斯木多陰勝則朽而蠹生覺亦空而蛇伏法應連坐。律合同條一付刀林一投劍樹

奉持此判。當令欲海淸涼。薛城冰泠。

◆贊◆

文昌贊

丁侍峯像贊

○文昌贊

泰階六符。爰覆七元。紫雉殷殷。昂次張躔。雷聲出地。乘雲禦天。彼西川之白騾。歷七十二化。而超然素王比肩。

古峭。

○丁侍峯像贊

仕於蓮募。隱於松嶺。散帙蕪齋。提綱薇省橫槊東海之崇明弄卮西湖之樂境成佳兒文武之名。肖尙父儀容之整。此夫自爲丁蘭而千秋畱影者歟

語該而有韻

◆雜著◆

代石言

○代石言

靈竺名勝。惟九里松飛來石。天下奇觀。向年松厄。道民曾作謠以泣。轉移大老之意。旣已易容。今此石災。道民欲存開辟之峯比救唐時之松尢爲急切故向旣垂涕而道。今可無發衝冠而談不欲默一也況貴人向頗有一日之雅因我卜鄰因鄰禍石勢不容默二也朋友之道小過責善。大過痛言。過而不攺。是爲獨夫若苟懷小惠之私是坐視大惡之就誼不容默三也良醫對治。有觸人之大怒而疾瘳。世之忌醫。有痛割其贅疣而痼愈。蓋不比桀紂非至�不牽猛索不回頭。勸百諷一。攺悔庶幾情不容默四也山靈夜夜相泣欲言而無其聲寺僧隊隊石頑能言而詞不達天不容默五也作代石言。

石告貴人曰我石無口口在世間我石不言言在天下我石自盤古皇帝。迄今萬歲聖人。峙立此土。名曰飛來。蔭蔽郡城。阜安人物。富貴由我鍾毓而致。科名由我秀而崇。許由愛我。棲隱其間。惠理知予。加之美號。今蒙貴人見愛爲寵實異諸君以爲石乃公物疊靈山之假何妨取靈山之眞不知石是云根苟剪一片之雲實奪一峯之秀豈不聞玉在山而川媚。乃忍珠盡徙而龍亡。可憐去歲以至今朝。始猶扛擡浮石。今則穵掘心胸。始言盆景列排。今則勢侔艮嶽。今𨿽掘土幾尋。後必開坑百丈。始𨿽勢在一門。今則效尢接踵。喊聲震地錘鑿轟山鳩眾如虎而如雲。扛插似戈而似。金聲累歲敲碎道民之心搬運百千沽克寺僧之肉然且嫁言已實不遣而暗利土入之盜來又復笑言我自美觀寧惜賤人之唾罵故土人有天坍長子頂之言。山匠有地主大人歡之說是猶警盜而無論窩家詳刑而不甚主使雄心惡發。巧語進欺。𨿽宋世開花石之綱。凶不若是。元朏鑿佛身之血。惡不如斯。一寺之流散不足論。獨不念會城之秀鍾乎。一城之秀气不掛意獨不念已身富貴之由來乎已身富貴欲享盡。獨不顧朝廷之香火當存乎。淫石迷樓。窮奢極欲。陳明土地。含怨而未肯顯靈。靈鷲山王。聣視而共須時至我令泠泉終日湯湯相告而貴人若不聞我等眾峯終日點頭如求而貴人若不見必至崩我身。絕我脈而後已。哀哉。痛哉。賴有道民。如刀之口。尢恐言由而累以禍隨幸而道民似鐵之心誓願頭存而與璧俱碎一言夕發。萬里且聞。伏願靈隱寺歲時朔望祝願。萬歲聖天子聞之。伏願守土觀風名山太之寄天諸侯聞之。伏願郡城內外間鍾靈峯諸大夫士庶�之。伏願會城遠近有姓軍民共有富貴科名之望墳墓祖孫之念者聞之定發公言。將無淸議。倘然膚剝。如救頭然。泣血謹告

鷲山靈秀甲天下。郡城實邀靈焉。道民慈心苦口。爲山靈補瘡息劓。豈惟徳護名山。簪紱蟬聯百世賴其呵護矣。

◆塔銘◆

慧理大師塔銘

○慧理大師塔銘

理公本靈山羅漢。垂迹晉咸和間。鷲飛猿騰。先來震旦。公錫後落。飯而問之誰摘陶輪。若猶磨磑。會物不遷。乃歸院焉。宋之靈隱寺也。俄窺神足圉相。堲周開寶三載。崇爲方墳。直淸繞橋。在式公新開澗上靑烏氏曲鈴回龍則凡骨僭人塔矣萬曆丁亥。夏雨夜圯。庚寅春。釋如通祓穢新之。檀者程理於時崩石洞扃公所周身可撫也當期覩史下生。乘鷲呼猿而回龍華。乃稱回龍哉。梵网戒眾。虞淳熙庸作銘辭。銘曰。

石燕拂云。嶺鷲入吳。公錫於飛。猿心可呼。安安而遷。月運云駛。生滅毀成。亦復如是。謂公蓋殔。雞足與夷。謂輪蓋傾。鰲足與支。幡搖鳥驚。拱積星礙。骨妖斯濯。墨藹虛佩。如梵天宮。乘往當來。南虹泗影。不騫不摧。

靈升古崛不數六朝。

◆祭文◆

祭童晉父文

○祭童晉父文

童晉父歸而埒秇。一夕卒。卒之後幾日。友人胡文思。許光祚。湯以禮。虞人期。皆以輵音不遙。素光猶燭。祖而酒之。而招之。胡生湯生之命觴曰。噫。修容廣步。初儷爾形。殟歿恢炱。漸葉爾心。引■﹝艸吮﹞且聲。委羽叱靈見而不見不如不見之無傷我神也嗚呼哀哉晉父。已許生命觴曰。甫幼淸忌。甫汰張忌。飲諧謔忌。子艸而我總兮。鄰芳香忌。苕有鳳。舜有龍嘲龍譏鳳我乃不聰胡然而蛻胡然而靡晨之飲夕之瘁嗚呼哀哉晉父。已虞生命觴曰。嗟晉甫。爾食榮陽。夫焉都史。陰房之塵第。安藉安止。唐氏何厲。何憑何使。縝玉密理焉虛戞而啙。三百焉宅。三千焉幾。裏語方言何志永之口彈倩紏。何雌黃之。念而發之灑。沾其雨之蒙蒙。沮洳扶曳。晨泣試宮。知我者謂我相成。不知我者謂我相讎。嗚呼哀哉晉甫。於是三子相與起謖謖焉投杯揮泗招之以辭。曰魂兮歸來。四遊不可宮些。查影搖搖。志九嵕些。有茁寒梨。泣淸露些。魂兮歸來。夜壑不可以委些。皇路廠雄。旗常勒些。苕發頴豎。臚東壁些

湘君山鬼。爲來飲泣。

◆書跋◆

書天界寺香飯記後

書直指堂化緣疏後

書座右

○書天界寺香飯記後

翁子先持羅玄甫寄來香飯記示同社。余讀之至飛走蠢動沾足句。顧兩湖三潭而嘆曰何當使吾輩所放之生沾足如金陵也何當使國殤引儔連類食之不盡旣沾足如生物亦沾足如生人也遼竈日增。吳竈未墮何當使柴師以一把柴。炊燕寺釡底。宰官長者。定感無量香飯。沾足王師。由七日而七年教民卽戎破虜易易耳忍令羽毛骨角都變利兵燔炮烹炙空饜饑卒禍延崔鼠。算及雞豚。至窮林竭澤而徵餉不已哀哉坐中有師。讀記不解。問淮南王術治豆何法曰卽今所喫豆腐也。起於淮南王淮南王有言。食菽者愚藉此一愚以通萬覺亦藉此一奇以愧萬庸且俚語安足諭詞人。詞人必鼎臑盈望。恣所嘗恣所擇。而後樂故擬大招起信公第喫肉邊菜聽獦獠語莫來攔我球門當時維摩敍眾香國飯語元美謂鬼神幹文想座下無師兄在。因題記後屬社友行之。

干戈殺气也。殺業形於人。而殺气應。非止作救生功徳。

苾蒭乞士女以沾足眾生。宰官剝士卒以沾足一家堪一再讀此否。

○書直指堂化緣疏後

靈隱寺方丈向揭張卽之書直指堂字作九里折松枝形一使者從松下喝道入。見之。曰此吾堂也安得居僧且字槎枒。中書君不中書。顧命侍史書指心堂。換額去通法師重建殿。正書殿額。笑曰幸不仍覺皇殿舊名當令此公拜舞其下或疑龍潛處更書皇覺寺額換去矣孫某某侍。亦匿笑曰。堂欲圯此公知換額不知換堂他日吾換堂使宏扃如使者臺眩亂俗眼一時移換不得。直下承當。是吾祖淸聳禪師一指禪。何處分眞分俗耶。法師化後某某乘願入堂。屈指正統及今渝百年。應圯而修萬曆乙巳千支蟠曲如蛇。借爲吾指。按而發光。十笏菀然以百。握金工千。食指累十方。長者袖手其傍。汰工之血指者藏吾指。毋令聳師砍斷。及諸長者疑染指也。假饒指出心字。無論使者認作自己肉團。一切有心人爭鑿我方寸靈臺換之而去我將爲白雲宗此堂倒卻矣■﹝目替﹞子聞之大笑。錄其言告諸長者。願各出一手無徒累此師作無心道人。又使歌女此君相與換去也

無限婉轉。洵屬交彩通華。

○書座右

有士人貧甚。夜則露香祈天。益久不懈。一夕方正襟焚香。忽聞空中神人語曰。帝憫汝誠。使我問汝何所欲士答曰。某之所欲莖微。非敢過望。但願此生衣食粗足逍遙山間水濱。以終其身。足矣。神人大笑曰。此上界神仙之樂。汝何從得之偌求富貴則可矣。予因歷數古人極貴。念歸而終不能遂志者。比比皆是蓋天之靳惜淸樂百倍於功名爵祿也右梁溪漫志所紀。此樂予近已得之。無用爇許都梁禱祠而求矣。乃故求神仙不置。一何貪耶。神者地祗之申仙者山人耳。上界大多官府。卽洞宮佐史正爾莊語肅儀倚人間問莊生作太極闈編郎得逍遙曳尾否今日龍山鳳泉有食禾衣薴。逍遙神仙猶故不自足帝且罰守天圊。勑之沒淄塵欲火中。大可怖畏。書一通座右。自警貪志。

梁伯鸞臥會稽之墅。髙伯達坐華陰之山。彼正收得猿心勉脫蝸角白飯靑虀之爲樂耳翠娛閣評選袁小修先生小品明袁中道著◇袁小修先生小品◇

序

卷一

序記

遊記

卷之二

傳碑

墓志銘贊

書跋雜著尺牘

●序

袁小修先生小品弁詞

塤箎奇韻宋有眉山明興爲弇州昆季文章稱二難近則有公安袁氏篔簹谷裏和鶺鴒之好音金粟堂頭輝棠棣之花萼風流蘊藉豈令白眉獨良故不獨中郎振玉磻之墜緒小修亦嗣中郎之微音居平角勝於火攻矜才於絮起揮塵運毫輒欲後來居上然其間爽皚之气飄逸之韻新頴之思尖利之舌固猶然兄弟也旣選中郎小品復取小修珂雪齋集選之璐聯璧綴賁有奇光瓊貫瑤繩瑩生異色惠連春艸之夢直與靈運寤寐通矣想亦天地間气旣鍾於蜀復生於吳又必鍾於楚居中以呼吸兩地乎八士無文兩曹豆燃知不足奇也

壬申冬至日武林陸雲龍題

●翠娛閣評選袁小修先生小品卷一

仁和全汝棟漢�選

公安袁中道小修著

錢塘陸雲龍雨秋

序

記

遊記

◆序◆

阮集之詩序

助道品序

苦海序

程申之文序

殷生當歌集小序

翁承媺文序

龍湖遺墨小序

陳無異寄生篇序

南北遊詩序

送邑大夫方公歸田序

壽孟溪叔五十序

○阮集之詩序

國朝有功於風雅者莫如歷下其意以气格髙華爲主力塞大歷後之竇於時宋元近代之習爲之一洗及其後也學之者浸成格套以浮響虛聲相髙凡胸中所欲言者皆郁而不能言而詩道病矣先兄中郎矯之其意以發抒性靈爲主始大暢其意所欲言極其韻致窮其變化謝華啟秀耳目爲之一新及其後也學之者稍入俚易境無不收情無不寫未免衝口而發不復檢括而詩道又將病矣由此觀之凡學之者害之者也變之者功之者也中郎已不忍世之害歷下也而力變之爲歷下功臣後之君子其可不以中郎之功歷下者功中郎也哉每以此語示人。輒至河漢。惟吾友阮集之深相契合。集之才甚髙。學甚愽。下筆爲詩本之以慧心出之以深心而尢不肯以輕心慢心掉之予甚心折焉大端慧人才子。其始也惟恐其出之不盡也其後也惟恐其出之盡也集之束髮爲詩。亦屢變矣。至是𨿽不爲法縛而亦不爲才使奇而不囂新而不纖是力變近日濫觴之波而大有功於學中郎之詩者也夫昔之功歷下者學其气格髙華而力塞後來浮泛之病今之功中郎者學其發抒性靈而力塞後來俚易之習有作始自宜有末流有末流自宜有鼎革此千古詩人之脈所以相禪於無窮者也予自度不能竟此道也徵集之其誰與歸。

轉風气之人便是壞風气之人沿之者壞之也而助中郎詆歷下之人便是壞中郎之人以其皆無目無骨而爲詭隨也此序小修煞有公道。煞是善衛中郎。

○助道品序

山水之樂能濯俗腸飛仙之語能損塵機厭苦之情能動離想盛衰之感能陳幻理鬼神之狀能興冥懼有一於此皆可存之觸目沃心。漸除熱惱。不論唐文梵策。正史稗冊有見卽入都無紀律惟繁華之旨。進取之篇。朝家事故不入雲霞俗情是非有點松石自有流布姑從刋落自萬曆丁未爲始日有增加動遊靜止無息不陳道人之樂孰有加焉

損塵濯俗。歸之理。聳之懼。入道何難不必�頭�幾句朱程也

○苦海序

人心如火世緣如薪。可愛可樂之境。當前如火遇燥薪更益之油矣若去其脂油。灑以淸涼之水火亦漸息吾嘗見人閱徐書則進取之念愈熾睹廣柳則謀生之意少灰乃知心隨境變可用吾幹旋之法是以修行之人。常處逝多林中借其無常之水以消馳逐奔騰之火此亦調心第一訣也袁崧好唱挽歌蓋亦有意彼慧人也姑借之以耗壯心而世目之爲癖則過矣予往馳求多端。妄念不息。取古今詩篇。閔生傷逝之語。都爲一集。命曰苦海當如炎如爍之時而一歌之念歲日之無幾感繁華之不永霹靂火化爲淸泠云矣每有斯病用斯方輒愈更須廣其傳以救眾生之熱惱實檀度中事也故存之。巳酉秋日。鳬史袁中道書於丹中。

先掬以苦海。後掖以助道品可令人名利之心欲輕

○程申之文序

申之旣得谼中。山水幽蒨。謂予曰。予將買之而隱。予笑曰子非隱者也子之文淸而貴綺麗而無枯楴之气實金華殿中語也豈山中之人哉子有可以棲隱之地而時不當隱心不肯隱其才又不容隱然則此一片地終當付之山樵野老鶴怨而猿啼有日也予故曰子非隱者也夫豈惟谼中不能畱申之以隱而其山水之淸美且足以發靈慧之情而助其深湛之思今申之此篇皆谼中之所得也果不可隱耶。數年之後。予以瓢笠入黃山。取道谼中。欲於是處覓申之也豈可得哉謹書之以券。

靈气■﹝石盤﹞礡繚繞山歇雨而生氛。林滯煙而拖練。

○殷生當歌集小序

才人必有冶情有所爲而束之則近正否則近袠丈夫心力彊盛時旣無所短長於世不得已逃之遊冶以消磊塊不平之气古之文人皆然近日楊用修云一措大何所畏特是壯心不堪牢落故耗磨之耳亦情語也近有一文人。酷愛聲妓賞適。予規之。其人大笑曰吾輩不得志於時旣不同縉紳先生享安富尊榮之樂止此一縷閒適之趣復塞其路而欲與之同守官箴豈不苦哉其語卑卑益可憐矣飲酒者有出於醉之外者也徵妓者有出於欲之外者也謝安石李太白輩豈卽同酒食店中沈湎惡客與鬻田宅迷花樓之浪子等哉雲月是同溪山各異不可不辧也𨿽然此亦是少年時言之耳四十以後便當尋淸寂之樂鳴白灌木可以當歌何必粉黛予夢已醒。恐殷生之夢。尙栩栩也。殷生負美才。其落魄甚予宜其情無所束而大暢於簪裙之間所著詩文甚多此特其旁寄者耳昔周昉畫山水人物皆佳。而世獨傳其美人。此集之行抑亦周昉美人類也殷生行年﹑如予。必當去三。鬧而杖孤藤模寫山容水態從予於碧水靑山之間日可俟矣予淬眼望之矣。酸腐居士袁中道書。

英雄有托而逃非英雄不識然左琴右書名教不有樂地乎。𨿽然恐又爲酸腐之續也

○翁承媺文序

予巳酉遊秣陵。結冶城大社。皆海內名士。承媺與焉是時予气尙銳。筆尙銛視一第直唾取耳乃明年復落春官。自此後頻遭患難。遂棄而入山有看雲聽水爲工課間一爲時義。忽忽如夢中語逐隊入棘直遊戲耳反見收於當事此殊不可解。承媺气之銳。筆之銛。百倍於予。顏年得賢書。則先覓承媺名竟不可得。心尢惑之。邇者予南歸。偶晤於朝歌以酒酒予出近日行捲見示。骨愈健。才愈藻。穿心出脇。視昔有加焉。承媺酒間慷慨悲歌。欲捨此毛錐。持弓矢立功塞上予悲之壯之而因決承媺之必遇合也何昔予昔惟河淸之不可俟。故有披髮入山之志承媺今亦惟雄心之不可降故作投筆從戎之談此皆厭於局中已極而欲逃於局外者也欲逃於局外無兢兢必得之心故其神反閒而其機反活所謂棌寶種樹獲於無意者非此類耶予是以決承媺之必遇合也獨不聞賈堅之射中乎。曰臣往者力能使之不中。今正可中之。夫能使之不中者丰幹力而踰其的也惜吾力以俯就的何難一雋予親試之矣繼予而起者。必承媺也夫。

鼓舞承媺矣卻亦甚排調世之具眼者

○龍湖遺墨小序

昔蘇子瞻爲人性無忮害樂道人善宜無軋於世矣而當時惡之者直若甘心焉而無罪其後萍飄嶺海。僅得生還。訊所以致禍之故而。多不可解。豈亦命數適與之會歟。龍湖先生今之子瞻也才與趣不及子瞻而識力膽力不過過之其性無忮害處大約與子瞻等而得禍亦依稀相似或云二公舌端筆端。眞有以犯世之大忌者。然歟。否歟。然子瞻生平所著作。自宿州符下之後。半入蛟宮。其臨池揮灑之餘。爲人藏於復壁者。猶不能保直至宣和之世。上章道士指爲奎宿。然後始弛蘇文之禁。當龍湖被逮後。稍稍禁錮其書不數年盛傳於世若揭日月而行則本朝之寬大與士大夫之淳厚其過宋朝遠矣諸刻之餘。其隨意遊戲楮�間。往往。祕藏於小友之篋。若夏道甫所貯。種種尙未經人耳目者眞可寶也道甫客西陵。與龍湖來往最久此老以嗔爲佛事少不受其詞斥者而待道甫溫然惟恐傷之則道甫爲人可知蓋龍性𨿽不可馴而見人一長卽拙揚不容自己如予之麄疏尙憐而以國士遇之。況道甫乎借子瞻集行之巢�修王子立子敏潘邠老輩皆得托以有聞於後世如道甫能自致不朽者無論若予之名姓且將附此老諸刻以傳則予不可謂不幸也因喜而爲之引。

文字亙古不磨便消得以一生偃蹇償之然廢其身不能廢其文柰何請以質娼嫉者。

○陳無異寄生篇序

六一居士云。風霜冰雪。刻露淸秀。以山色言之四時之變化亦多矣而惟經風霜冰雪之餘則別有一種勝韻澹澹漠漠超於艷冶濃麗之外春之盎盎。百花獻巧。爭妍者不可勝數。而梅花獨於風霜冰雪之中。以標格韻致爲萬卉冠故人徒知萬物華於溫燠之餘而不知長養��沍之時者爲尢奇也由此觀之。士生而處丰厚。安居飽食。毫不沾風霜冰雪之气卽有所成去凡品不遠惟夫計窮慮迫。困衡之極有志者往往淬勵磨煉琢爲美器何者心機震撼之後靈機逼極而通而知慧生焉卽經世出世之學問皆由此出而況舉業文字乎吾友無異。少遭困阨。客寄四方益自振下帷發撌窮極苦心發爲文章淸勝之气迥出埃壒若葉落見山古梅著蘂一遇慧眼而兼收之固其宜也然予每會無異於長孺座上。嘿嘿而親之。私自念此非經。風霜冰雪之餘。有以消磨其習气而然歟。古人有言。能推食與人者嘗饑者也賜之車馬而辭焉者不畏徙步者也若畏饑而憚步則天下事其吝爲之怯爲之不亦多乎無異常天下之難者也也無難天下事矣予以此券無異焉。

人得天分者少資學力者多困阨學問之資也此序不直可鼓無異之气。

○南北遊詩序

有一時。卽有一時名士以爲眼目若鳳麟芝苖爲世祥瑞無其人則國家之气運亦覺闇然而無色夫名士者固皆有過人之才能以文章不朽者也然使其骨不勁而趣不深則𨿽才不足取昔子瞻兄弟。出爲名士領袖。其中若秦黃陳晁輩皆有才有骨有趣者而秦之趣尢深吾觀子瞻所與書牘娓娓千百言。直披肝瞻。莊語謔言。無所不備。其敬而愛之若是想其人必風流蘊藉如春溫如玉潤不獨髙才奇气爲子瞻所推服巳也予友陶孝若。淡泊自守。甘貧不厭眞有過人之骨文章淸綺無塵坌气眞有過人之才而尢有一種淸勝之趣若水光山色可見而不可卽者以故中郎於諸君子中尢敬而愛之其詩風味亦近似中郎蓋染香潤露有不言而諭者予嘗比之於秦太虛中郎亦以爲然。孝若年尙壯。精於舉子業。獨不肯。數入場屋。曰蓬首垢面項帶竹簍子如弄蛇兒容頭過身非丈夫所爲以故至門墻。復彳亍不入者屢屢迨最後爲廣文自。謂嘗鼎一臠非欲充腸能具八口饘粥卽飄然矣甚矣孝若之能自貴也。予今年若不得意。巳買得一丹。自拚入丹中。泛泛瀟湘龍茹問。孝若少涉宦途。其急來登予。丹以逃名焉。

托迹廣文其先便巳不能不作美蛇兒矣卽此數語巳露孝若之骨見孝若之趣

○送邑大夫方公歸田序

𨿽有異才淸操命不值則不亨此非人力也南唐馮贄云。早知窮達有命。悔不十年讀書豈惟事科舉卽宦途可知也公以文章宿儒。棄去令予邑。百廢皆興。然前此江不溢至是水大漲破城郭前時歲不甚歉。二三年輒大饑公行村落中自賑之小民輒公發富民廩爲盜不可治幸門吏胥公力搜剔然姦猾山積公爲民曰以贏瘦貧次骨天變人情若此。且公釋科舉而宦遊以爲可以稍行其志矣而卒不伸非命也歟民貧度支無從出過客不滿意則譙訶隨至以爲公似彊項者孰知公之淳謹甚也夫送迎之不周水患之至城郭圯。倉廩虛。猾民反噬。盜賊多有此其治狀之可見者也若夫撫凋瘵如赤子。進之袵席惟恐傷之此心之不可見者也寘其不可見者而摘其可見者宜矣何憾公獨不憶初下車時語予事也。公舉於乙卯。夢人曰首春官則仕以此屢詘。至丙戌三十餘年矣。不得已乃宦。得公安時爲予兄首制科年也。公甫得公安。大驚。曰。吾夢所謂首制科乃宦者。其驗歟。考其時。予兄皆未生也。定命如此。夫復何逃豈進有命退無命乎公歸矣。予事科舉無效。惟有志讀十年書。魏武有言。老而能學。惟予與袁伯業耳。公才髙學博歸而澆花種竹與古人爲伍亦安往而不樂哉夫州縣之徒勞則自古嘆之矣

寒泉礙石。淒咽難流。病葉吟風。吚唔欲下。

○壽孟溪叔五十序

有居數區倚山傍湖竹木環焉喬松千株有田數千畝不減下時歲收不知水旱魚蝦如土薪不待伐養馬四十餘蹄丁鑠郭椒棓之有別館貯伎兒不離絲竹居然仲長統所云而豪華不啻焉村裏蕭寂多溪刻。甕牖之子誰與享此者。眼前獨見孟溪叔也。叔喜自適。善治生歲以其餘費家道不盈亦不落然豪爽好客食啖兼數人精力彊健予嘗笑曰如叔者素問難經俱閒物眞可付祖龍鵲倉諸公當於何處生活今年五十矣非惟意興如三十許人卽面貌居然是也昔伏波薄少遊之言。至見飛鳶跕跕水中始憶之。幸而功成卽以爲過少遊矣然年老貪功不寘。觀其撟一足而視戰鬭亦殊可憐吾又未知所謂勝少遊者果安在也予家世農夫產業膏腴先王父享田間之樂春初卽了公事終歲縣役不至門惟相與飲酒晏笑而已後稍知讀書。予伯兄仲兄相次列賢書。然兩兄有書來。皆云仕宦若甚機關械其內禮法束其外不似昔日坐大槐下樂也若子爲博士第子每入試頭須爲白人生幾何而能堪之視叔眞天上人叔且百歲此別有異福原不可以養生之常理論苐不知如侄輩者何時得擲卻經生事奉杖履於湖山間也叔聞言大笑。乃謂予曰阿叔日來愈知調馬遂呼兒取馬來至則超騰而上。一鞭競指湖上若飛煙頃之不見。又頃之復還。下馬振衣。顧予及諸客曰何如遂相牽入中堂痛飲達旦

世間有此快樂豈似伏波老而方悔遇之便當把臂入林矣𨿽然。終恐不似其豪。不能不借經生爲資生。必至如其五十。或付之無可柰何耳。

◆記◆

篔簹谷記

淸蔭臺記

爽籟亭記

楮亭記

○篔簹谷記

篔簹谷。周遭可三十畝。皆美竹。門以內。芟去竹一方。縱可十丈。橫半之前以木香編籬植錦川石數丈者一芭蕉覆之有木穉二株皆合抱開時香聞十餘里贍卜黃白梅各二株。有亭。顏曰雜華林旁有室曰梅花廊總以竹籬絡之而籬外之前後左右皆竹也於籬之西。雜華林之後。有竹徑百武。又芟去竹一方。縱可三十丈。橫二之有一。亭三楹。顏曰淨綠後有堂三楹。名曰籜龍其後爲燕居小室。總以墻絡之而墻外之左右前後皆竹也於墻之西。淨綠亭之後。又芟去竹一方。縱可十丈。衡半之。種黃柑四株。皆合抱。歲得柑實數石。甘美異他柑。有亭曰橘樂亦以籬絡之而籬之前後左右皆竹也竹爲淸士所愛然未有植之幾數萬个如予竹之多者予耳常聆其聲目常覽其色鼻常嗅其香口常食其筍身常親其冷翠意常令其瀟遠則天下之愛享此竹亦未有如予若飲食方服纖毫不相離者予旣以腴田數百畝易之王氏。稍與中郎相視點綴。數年間遂成佳圃。而中郎總名之曰篔簹谷云。

綠川千畝。可容饞太守。个中卻隱兩才人一片綠陰更奕奕有淸气

描寫位置。令人神往。

○淸蔭臺記

長安裏居左。有園。多老松。門內亙以淸溪修竹叢生水涯過橋槐一株上參天孫枝皆可爲他山喬木其餘桃李棗栗之屬郁然荗盛內有讀書室三楹。昔兩兄與予同修業此處。兩兄相繼成進士。舉家皆入城市。而予獨居此。夏日無事。乃於溪之上。槐之下。築一臺臺爲靑槐所覆日影不能至因名之曰淸蔭。而招客以樂之𨿽無奇峯大堅而遠岡近阜鬱鬱然攢濃松而布綠竹舉凡風之自遠來者皆宛轉穿於萬松之中其烈焰盡而後至此而又和合於池上芰荷之气故𨿽細而淸泠芬馥至日暮。著兩重衣乃可坐俯觀魚戲仰聽鳥音予意益欣欣焉大呼客曰是亦不可以隱乎

亭亭淸韻。芟荷獨裊於風中。

○爽籟亭記

玉泉初如濺珠注爲修泉侄此忽有大石橫峙。去地丈餘。郵泉而下。忽落地作大聲聞數里予來山中常愛聽之泉畔有石。可敷蒲。至則跌坐終日。其初至也气浮意囂耳與泉不深入風柯谷鳥猶得而亂之及瞑而息焉。收吾視。返吾聽。萬緣俱卻。嗒焉喪偶而後泉之變態百出初如哀松碎玉已如鵾弦鐵撥已如疾雷震霆搖蕩川嶽故予神愈靜則泉愈喧也泉之喧者入吾耳而注吾心蕭然冷然浣渥肺腑疏瀹塵垢灑灑乎忘身世而一死生故泉愈喧則吾神愈靜也夫泉之得予也。予爲導其渠之壅滯。除其旁之艸萊。汰其底之泥沙。濯足者有禁。牛之蹂踐者有禁予之功徳於泉者止此耳自予之得泉也舊有熱惱之疾根於生前蔓於生後師友不能箴靈文不能洗而與冷冷之泉遇則苶涯柴棘若春日之泮薄冰而秋風之隕敗籜泉之功徳於我者豈其微哉泉與予又安可須臾離也故予居此數日。無日不聽泉初曦落照往焉惟長夏亭午不勝爍也。則暫去之矣斜風細雨往焉惟滂沱淋漓偃蓋之松不能蔽也則暫去之矣暫去之而予心皇皇然若有失也乃謀之山僧。結茆爲亭於泉上。四寘軒窓。可坐可臥。亭成而嘆曰是驕陽之所不能驅而猛雨之所不能逐也與明月而偕來逐夢寐而不捨吾今乃得有此泉乎且古今之樂自八音止耳今而後。始知八音外。別有泉音一部世之王公大人不能聽亦不暇聽而專以供髙人逸士陶寫性靈之用𨿽帝王之咸英韶武猶不能與此泠泠世外之聲較也而況其它乎予何幸而得有之豈非天所以賫予者歟於是置幾移襆窮日夜不捨而字之曰爽籟云

松風澗水。原不可一日去耳。何妨作三日臥哉。得於泉者深。故津津乎有會。

○楮亭記

金粟園後。有蓮池二十餘畝。臨水有園。楮樹叢生焉予欲寘一亭納涼。或勸予。此不材木也。宜伐之而種松栢。予曰松栢成陰最遲予安能待或曰種桃李。予曰桃李成陰亦須四五年道人之迹如遊雲安可枳之一處予期目前可作庇陰者耳楮𨿽不材。不同商丘之木。嗅之狂酲三日不已者蓋亦界於材與不材之間者也以爲材則不中梁楝枅櫨之用。以爲不材。則皮可爲紙。子可爲藥。可以染繪。可以颒面其。用亦甚夥。昔子瞻作宥老楮詩蓋亦有取於此。今年夏酷暑。前堂如炙。至此地則水風泠泠襲人。而楮葉皆如掌大其陰甚濃遮樾一臺植竹爲亭。蓋以篛卽曦色不至並可避雨日西驕陽隱蔽層林啼鳥沸葉中沈鬱有若深山數日以來此樹遂如飲食衣服不可暫廢深有當於子心自念設有他樹猶當攺而植此而況己森森如是豈惟宥之哉且將九錫之矣遂取之以名吾亭

松蔽秦皇而污。楮蔭小修而顯。因人重哉。且能節取。天下何嘗有棄物。

◆遊記◆

遊石首繡林山記

遊西山記

○遊石首繡林山記

大江自三峽來。所遇無非石者。勢常約結不舒至西陵以下北岸多沙泥。當之輒靡。水始得遂其剽悍之性。如此者凡數百里。皆不敢與之爭而至此忽與石遇。水洶湧直下。注射拳石石崿崿力抵其鋒而水與石始若相持而戰以水戰石則汗汗田田滮滮■﹝氵盰﹞■﹝氵盰﹞劈之爲林蝕之爲竅銳之爲劍戟轉之爲虎兕石若不能無少讓者而以石戰水壁立雄峙怒獰健鷙隨其洗磨■﹝欺﹞蕩之來而浪返濤回觸而徐邁如負如北千萬年來極其力之所至止能損其一毛一甲而終不能嚙骨理而動齦齶於是石常勝而水常不勝此所以能爲一邑砥柱而萬世賴焉者也予與長石諸公。踄其顚。望江光皓渺。黃山如展斾意甚樂之。已而見山下石磊磊立。遂走磯上。各據一石而坐。靜聽冰石相搏天如旱雷小如哀王而細睇之或形如鐘鼎名如雲霞文如篆籀石得水以助發其妍而益之媚不惟不相害而且相與爲用予嘆曰。士之值坎壈不平而激爲文章以垂後世者何以異此哉山以玄徳娶孫夫人於此。石被綈錦。故名。其下卽劉郎浦。是日同遊者王中祕季淸。曾太史長石。文學王伯雨。髙守中張翁伯。王天根也。

始如脫峽泉。旣如千頃瀾。隨觸生情。子瞻萬斛泉源。豈得獨擅。

○遊西山記

出西直門。過髙梁橋楊柳夾道帶以淸溪流水澄澈洞見沙石薀藻縈蔓鬣走帶牽小魚尾遊翕忽跳達亙流背林禪剎相接綠葉穠欝下覆朱戶寂靜無人鳥鳴花落過響水閘。聽水聲。汨汨至龍潭堤樹益茂水益闊是爲西湖也。每至盛夏之月芙蓉十里如錦香風芬馥士女駢闐臨流泛觴最爲勝處矣憩靑龍橋。橋側數武。有寺依山傍巖古柏陰森石路千級山腰有閣翼以千峯縈抱屏立積嵐沈霧前開一鏡堤柳溪流雜以畦田業翠之中隱見村落降臨水行。至功徳寺寬愽有野致前繞淸流有危橋可坐寺僧多習農事。日已西。見道人執畚者插者。帶笠者野歌而歸。有老僧持杖散步塍間水田浩白羣蛙偕鳴噫此田家之樂也予不見此者三年矣。夜遂宿焉。

絕是一幅江南好畫圖恐所見未必如所記也。

記二

功徳寺循河而行。至玉泉山麓。臨水有亭山根中時出淸泉激噴巉石中俏然如語至裂帛泉水仰射沸冰結雪匯於池中見石子鱗鱗朱碧磊珂如金沙布地七寶妝施蕩漾不停閃爍晃耀注於河。河水深碧。泓渟。澄澈迅疾潛鱗了然荇發可數兩岸垂柳帶拂淸波石梁如雪雁齒相次間以獨木爲橋跨之濯足沁涼入骨折而南爲華嚴寺。有洞可容千人。有石牀可坐。又有大士洞。石理詰曲突兀奮怒皺雲駁霧較華嚴洞更覺華嚴險怪。後有賣。深不可測。其上爲望湖亭見西湖明如半月又如積雪未消柳堤一帶不知里數裊裊濯濯封天蔽日而溪壑間民方田作大田浩浩小田晶晶鳥聲百�雜華在樹宛若江南三月時矣。循溪行至山將窮處。有庵髙柳覆門流水淸激跨水有亭修飭而無俗气山余出巉石。肌理深碧。不數步見水源。卽禦河發源處也水從此隱矣

雲林後身。何摸寫淡且遠也。

小修記多以致勝。每一批輒意遠而神䢐。

記三

自王泉山初日霧露之餘穿柳市花弄田疇畛畦間見峯巒回曲縈抱萬樹濃黛點綴山腰飛閣危樓騰紅酣綠者香山也此山門徑幽遐靑松夾道里許流泉淙淙下注朱欄千級依巖爲剎髙傑整麗憩左側來靑軒盡得峯勢右如舒臂左乃曲抱林木繡錯伽藍棊布丁見麥疇稻畦潦壑柳路村莊疏數點黛設色夫雄踞上勢。撮其勝會。華榱金鋪切云耀日肖竹林於王居失穢都之瓦礫玆剎庶幾有博大恢弘之風至良辰佳節。都人士女。連佩接軫。遺釵墮簪綺羅從風香汗飄雨繁華巨麗。亦一名勝。獨作者騁象馬之雄圖無丘壑之妙思角其人工不合自然未免令山澤之臒息心望岫然要以數十年之後碧蝕於蛛絲階砌於苔蘚遊人漸少樹木漸老則恐玆山之勝倍當刮目於今日也

山中不可無點綴。不可過點綴。不點綴則荒涼。過點綴則俗。此應是過於點綴者。

記四

從香山俯石磴行。柳路不里許。碧雲在焉。剎後有泉從山根石罅中出噴吐冰雪幽韻涵澹有老樹中空火出導泉於寺。周於廊下激石渠下見文礫金沙弔入殿前爲池。界以石梁。下深丈許。了若徑寸。朱魚萬尾匝池紅酣爍人目晴日射淸流寫影潭底淸慧可憐或投餅於左。羣赴於左右亦如之咀呷有聲。然其跳逃刺潑遊戲水上者。皆數寸魚。其長尺許者。潛泳潭下。見食不赴。安閒寧寂母乃靜躁關其老少耶水脈隱見。至門左奮然作鐵馬水車之聲。迸入於溪。其剎宇宏麗不書書泉志勝也或曰此泉若聽其噴溢石根中。石從龍日出。其巖際砌石不令光滑。令披露。山骨石渠不令若櫓曰則剎之勝恐東南未必過焉然哉

雅有淸韻。

記五

香山跨山踞巖以山勝者也碧雲。以泉勝者也。折而北爲臥佛。峯轉凹不聞泉聲。然門有老栢。百許森立。寒威逼人。至殿前有老樹二株大可有百圍鐵幹鏐技碧葉虯結紆羲回月屯風宿霧霜皮突兀千癭萬螺怒根出土磊塊詰曲叩之丁丁作石聲。殿墀周連數百丈數百年以來不見日月。石墀整潔不容唾。寺較古遊者不至。長日靜寂。若盛夏宴坐其下。凜然想衣裘矣。�其名。或云娑羅樹。其

葉若蔌予乃折一枝袖之。俟入城以問黃平倩。必可識也。臥佛蓋以樹勝者也夫山當以老樹古怪爲勝得其一者皆可居不在整麗。三剎之中。野人寧可居臥佛焉。

描寫大樹馮將軍不勝借蔭之想。

記六

背香山之嶺。是謂萬安山。剎庵綺錯其中。有寺不甚弘敝。而具山林之致者翠巖也門有靑天雨則飛流自山顚來巖吼石擊濤奔雷震直走原麓洞駭心目剎後石路百級。有禪院四周皆茂樹左右松栢千株虯曲幽欝無風而濤好鳥和鳴於疏林中隱隱見都城九衢宮觀櫛比萬歲山及白塔寺了了可指。其郊埛之林煙水色。山徑柳堤。及近之峯巒疊秀。樓閣流丹則固皆幾席間物出門卽爲登睡入門卽爲枕簟𨿽夜色遠來猶可不廢覽矚有泉甚淸。可煮茗。遂宿焉。風起松栢怒號。震撼衝擊枕上聞其聲如在客子丹中駕風帆破白頭浪也子遂與王子定計九夏居此以避長安塵矣

亦當以樹勝。此則以聲。

記十

居士曰予遊山自西山始也。或曰居士於二十時。卽泛長江。歷吳會。窮覽越嶠之勝。北走塞上登恆山石脂峯。望單於而還。而乃雲遊山目西山始。何也。居士曰予向者雅好山澤遊矣而性愛豪奮世機未息冶習未除是故目解玩山色然又未能忘粉黛也耳解聽碧流然又未能忘絲竹也必如安石之載攜聲妓。盤餐百金。康樂之伐木開山。子瞻之鳴金會食。乃慊於心而勢復不能則𨿽有山石洞壑之奇往往以寂寞難堪委之去矣此與不遊正等今予幸而厭棄世膻少年豪習掃除將盡矣伊蒲可以送日晏坐可以忘年以法喜爲資糧。以禪悅爲姬侍然後澹然自適之趣與無情有致之山水兩相得而不厭故望煙巒之窅窈突兀聽水聲之幽閒涵澹欣欣然沁心入脾覺世間無物可以勝之舉都人士所爲聞而不及遊。遊而不及享者皆漸得於吾杖履之下於於焉徐徐焉。朝探摹歸。若將終身焉。然後乃知予向者果未嘗遊山遊山自西山始矣

豪遊淸賞。兩不相妨。不爾山靈恐笑其寂寂。

●翠娛閣評選袁小修先生小品卷之二

仁和全汝棟漢�選

公安袁中道小修著

錢塘陸雲龍雨秋

傳

碑

墓志銘

贊

書跋

雜著

尺牘

◆傳◆

一瓢道士傳

萬瑩傳

○一瓢道士傳

一瓢道人。不知其名姓。嘗持一瓢。浪遊鄂嶽間。人遂呼爲一瓢道人。道人化於灃州。灃之人漸有得其蹤迹者。語予云道人少讀書。不得志。棄去。走海上從軍。時倭寇方盛。道人拳勇非常從小校得功至裨將後失律。畏誅匿於羣盜。出沒吳楚間久乃厭之以貲市歌舞妓十餘人賣酒淮揚間所得市門資悉以自奉諸妓更代待之無日不擁艷冶食酒肉聽絲竹飲食供侍擬於王者又十餘年心復厭之亡去乞食湖湘間後灃。灃人初不識。旣久出語顚狂。多奇中。發藥有效。又爲人畫牛。信口作詩。有異語人漸敬之。饋好衣服飲食皆受棄之人以此多延欵道人。道人棲古廟中。一日於鑪灰裏取金挻。付祝。云爲我召僧來禮懺懺畢買一棺自坐其中不覆令十餘人移至城市上。手作拱揖狀。大呼曰年來甚擾諸公貧道別矣𨿽小巷間無不周徧一市大驚。復還至廟中乃仰臥命眾人曰可覆我眾人不敢覆視之已去矣遂覆而埋之舉之甚輕不類有人者予聞而大異焉。人又問曰。審有道者。不宜淫且盜。淫且盜者。又不宜脫然生死予大有疑。以問子。予曰子與汝皆人也烏能知之夫濟顚之酒也。三車之肉也。鎖骨之淫也。寒山拾徳之詬也皆非天眼莫能知也古之諸佛。固有隱於豬狗中者況人類乎子與予何足以知之哉。

此與陳雪�皆可並傳皆所謂從厭離入道者

○萬瑩傳

昔馬遷傅伯夷。深悲夫爲惡者得福。爲善者得禍。以爲天道不可知。而不得已。乃歸之後世名夫貧賤困苦在於生前而何遙遙焉望身後餘響以自快不亦迂而不切歟嗟乎覺王之書。未盡傳於中國。𨿽生死之理。鬼神魂魄之說。見於易傳諸書。而俗儒無遠識。不能通曉眞謂人之沒也終同於艸木瓦礫善惡報應僅在一世之中而當時之慧人見一世之中或有酬有不酬感憤怨懟於天無可柰何欲取效於名果若所言。則古今受禍之摻如顏杲卿一門被殺。嶽武穆父子遭刑天將遂已耶其爲惡之極。生享富貴。而老牖下。如李林甫與秦檜者天又將遂已耶若一世遂已。則善人受酷報。惡人享重福。誠有如馬遷所疑若其不止�一世而前因後果在於後惡者𨿽享石火之浮榮而遭萬刧之茶毒善者𨿽蒙轉盻之戮辱而貽河沙之吉祥是一世之中禍非禍福非福使馬遷聞此不將消其磊塊不平之气灑然樂躍然喜耶予裏中有萬先生者。名瑩字時徹。少工文詞。一試有司不酬。卽歸隱裏中。教授。於書無不讀。歷代史自首至尾皆能成誦授書時五經中有闕三四葉者一寫無遺中所音釋不誤一字旁及陰陽堪輿農圃醫術命祿無不曉了卜筮尢精通數學作詩有佳語爲人淳厚。生平無一妄語。亦不知世間何者可好。予族叔輩會飲。有譚及孌童事者。大駭曰世間乃有此怪事耶頳面而走。家無治生。家赤貧。朝不保夕。一婦蓬發垢面見欲嘔。頗多子皆蠢愚。赤腳歷齒𨿽奇寒身穿大布如藤一生惟向人乞殘履著屋欹斜其半見天雨至竟夜遷徙無垣壁。方晝臥室中有人自嶺上來者了了見之老年愈貧。百方乃得一棺。未逾月一子乞食嗟乎以彼其文行如是。而遭此茶苦其能逃於馬遷之所疑乎逾年予族叔夢一人。騶從如今縣丞簿狀。叔屏立道側。窺之則時徹也。叔問之。時徹曰。上帝憐我貧苦今爲社神矣。遂覺。予叔爲人極正直。不妄語。其言可信。後鄕人多有夢之者。於是共爲立廟祀以爲社。凡水旱病疾。禱之有應。予以爲社職𨿽卑。然亦維聰明正直者爲之食數十家所享亦不薄且夫同時之豪福者及爲公卿將相者受福過罪業山積相牽入波吒呼號之獄而時徹已爲一官。廟祀人間。吾以是知爲惡之果獲禍而爲善之果獲福也

終是不得已之談如道子之繪西方。而寫地獄聊以揚抑人耳千秋名。不如一杯酒。自是快論。

◆碑◆

創立黃栢庵田碑

重修寂光寺碑

○創立黃栢庵田碑

禪人無念。麻城人。名深有。十餘歲徧參諸方口無味身無衣足無履者幾三十餘年凡宗門大老。若徧融云外大安大方輩。靡不咨扣。後卓錫於麻城之龍潭。久之復厭喧。寄棲商城之黃栢山。山勢博大崇聳。迥無人迹。念公見而愛之。涉其顚。復睹平衍。乃曰是可田。訊之山下民。則曰此商城張大學地也。歲不治。巳同石田。念公曰。田𨿽荒。可墾僧眾居此參禪念佛之暇令其開荒種畦可足一年糧且可藉此爲終老計於時龍湖偕來本色衲子。安分度日不爲虛浮無忌憚之行者居此山剪荊棘治蓁楚虎豹與居猿穴與伍數年。佛殿僧捨。麄可居住。衲子躬耕。身鋤。自種自食無求於世居然有古叢林之風予聞而喜之。嗟乎。十方檀施極非細事種而食。𨿽較勞苦而食之無媿且古大善知識皆親自鋤田栽菜腰鎌荷插不以爲苦後來學者才有一知半解便思坐曲菉牀受人天供養次者旰旰飽食塔帽長衣燒香煮茶作山人治客之態耕種之事愈所棄而不求末法衰替景象幹此可見。今黃栢如是是何異古百丈黃蘗乎又聞其上麋鹿多踐田苗。僧架屋夜守佛聲浩浩山答谷應四季有野菜黃精可食予又聞而喜之。昔五祖演云今年一寺莊田顆粒不收不爲慮惟一千五百衲子一夏舉一古徳機緣竟無一人發明深爲可憂今黃栢山中。諸衲子其有能發明此事者。有耶無耶。或有所事耶。皆未可知然近日狂禪熾盛口譚現成一切無礙者頂背相接與其豁達空以撥無因果眞不知老實修行念佛�戒之爲妥當也願念公嚴立藩籬。與此淸淨道侶。老於此山。其有施施然爲無忌憚之狀。言無忌憚之言。行無忌憚之行口角圓滑。我慢貢髙者。不許停此山。一時一刻庶幾兒孫相傳法堂之艸永不復生矣夫

有力可食。於世無求。靜定而慧。固亦禪家一要也。

○重修寂光寺碑

寂光寺者。舊爲蜀中精藍。周遭可一捨許山巒淸刻獻妍挺秀流泉帶引澑澹澄澈映照雲林傾瀉畦畛煙耕露耨常聞沸水之聲礫石流金不借飛雨之潤若夫古木亭亭翠竹娟娟朝曦夜月飄粉香檀欒之音常與梵唱相和輞川花源未之能比自寶地雕零。金湯失護。象馬罷施。豺虎橫據。四柱九城。銀題玉礎。靑豆赤華。綺林紺�。一切鞠爲塵莾。蕩然不存。又況牛筋狗骨之木。雞頭鴨腳之菜。皆已飄爲泠。而化爲飛燼矣。見之傷心。聞者驚骨。爰有衲子眞權精進林。被忍辱鎧。不惜身命。復此道場。托玅嚴於世主。庇佛法以王法。於時乃有宰官大士。不忘遺囑。或秉節鉞以護持。或居禁林而悟道。若子瞻無盡之屬。韋臯嚴武之流。皆力爲主持。頓還舊觀。構木爲剎。引水成池。珠林寶坊森然完具如月重圓如鏡重輝三川緇素。嘆未曾有九域魔子聞之回心。嗟夫如來制戒。偸律最嚴至於沙門所有。𨿽一縷一缽。犯之則墮泥犁。何者謂其人屬淨侶。事關道故也。今之竊占伽藍者。使淨眾無依。行人失所。相教迷迹。佛道平沈。故丘山罪積。永絕升拯然而窮其所以不盡由白衣造也今淨宇復矣。怨結解矣。金容聖像。儼然具矣。佛殿僧捨。漸有章矣。四事備矣翠竹淸泉洗我心目皆爲助道品矣住此大眾。好修行辦道。莊嚴佛土。其有立志參求。發明心地使五祖演不死昭覺勤復生最其上也或修香光之業或積貝葉之文又其次也縱今智慧無聞定力不具而朝梵暮唄不絕課誦三衣伊蒲不失僧相而天龍自護四眾自欽𨿽有彊魔豈敢輕覷如或前人立法不嚴後來寫烏成馬。居此寶地旰旰醉飽長養兒孫院名則爲袈裟覓嚫則傳瑜伽資財則曰衣缽見客則曰施主逢人則曰弱門牧豖於鐘鼓樓邊系馬於金剛膊上鎖鑰不嚴付與措大讀書鐘鼓懶擊寄之遊佷沙門諸如此類俱於淸淨地上爲獅子虫其罪與何之竊�伽藍者不傞毫髮內魔旣多。外魔得便其復爲�田野艸未可知也可不怖哉。可不謹哉。夫當其廢也。所憂者僧無寺僧無寺罪不在僧及其興也。所憂者寺無僧寺無僧害復歸寺吾觀眞權气骨不凡。宛有大人之相。旣已興復此地。當廣延名宿。共作佛事。縱不肶使此中後來緇侶。傳佛心燈。續佛慧命。亦當遠則伏牛之規。近摹雲棲之法。著之畫一。永爲遵守。則庶幾不失再造法壇意也。若避迹他往付之庸流。則前此拚捨三尺功徳。盡付唐捐。努力努力。無負宿志。予最無似。竊附諸公護持之後。謹以此言施之�門。比於七珍。若夫廢興之由。諸公悉之。予不復�矣。

自是僧誡。可爲寂光金湯。

◆墓志銘◆

袁母鍾太孺人墓志銘

○袁母鍾太孺人墓志銘

先生父左溪公。弟爲松峯公。兩王父慷慨然諾。周人之急其徳相若其少壯艱子。而晚得令子亦相若也嫡或後字。或不�。而側室生丈夫子各一人又相若生予父者爲余氏姑。生子叔者爲姑其賢又相若也先王父嬉於丘。而余姑事之。得其歡心先叔王父嬉幹田。而姑事之。亦得其歡心其婉順相若先王父之嫡。久厭其家政。而以余姑代。先叔王父之嫡。久亦厭其家政。而以姑代其才相若嫡晚生子。而乳嫡之子如其子。嫡無�。而乳他姬之子如其子其不■﹝女慮﹞相若先王父卽世。而子父不知有家。得下帷讀書。補愽士弟子員。先叔土父卽世。而子叔不知有家。得下帷讀書。補博士弟子員其母儀相若及其老而彊健。疊見諸孫成立。余始及見予輩成立。並予輩子。姑及見宗伯弟輩成立。並宗伯弟輩子其福祉又相若年皆至八十餘。安詳而逝。神明不亂若有道者其考終又相若也嗟乎袁氏之興皆有賢母焉世道日降而彊悍嫉妬則相若耳鳳靡鸞吪鴟梟叢集可嘆也按狀笄而事松峯公。後生予叔一人。名錦。諸生孫二人。名宗伯諸生。宗夔儒士。孫人一人。適遭近臣。曾孫五人。詹生達生。樂生。永生。衛生。曾孫女二人皆幼。姑生於嘉靖某年月日。卒於萬曆某年月日。享年七十有九。今附葬於松峯公之側。而侄孫中道爲之銘。銘曰。蘭生香。石生堅。姑之賢。本於天。徳無虧。壽亦全。懿行在。彤管編。鬱蔥蔥。嘆此阡。名與銘。億萬年。

機局與書靑蓮庵冊同。與本寧黃次公志銘同。皆變體也不變不新

◆贊◆

顧生覓贊爲題

大士贊

潘生覓贊爲題

吳正子像贊

○顧生覓贊爲題

夫夫也。身𨿽火宅。志在冷云。蓋將息機於靑泉白石之間而未能卽遂故其意如有所往而其目專有所凝殆不止爲擔風握月之文士而將來且作服霧飡霞之道民此予密察之阿堵之間。自謂遺膚而得其神者也。

飄飄神遠。

○潘生覓贊爲題

臒其貌。腴其神昔也走馬擊劍今也五車紛綸潄曹劉之潤。問班馬之津。遊俠處士。慧業文人噫吾向貌其似也吾今乃識其眞

士之豪而文者。

○大士贊

大士如月。人心如水。潭水澄淸。月現潭裏。不可思議犀文象蘂。感應道交。生智慧子。

指出靈明。令人挹取。

○吳正子像贊

左有喬松。右有修竹。後倚懸巖。前臨飛瀑。寘子於中冷然不俗文人之藻道人之骨得飽伊蒲而誦貝葉人生巳足又何必飛而食肉子計甚谷。並爲子祝。

應是禪隱。

◆書跋◆

書靑蓮庵冊

書月公冊

書雪箏冊後

○書靑蓮庵冊

嗟乎予又何忍見此冊也。追思飄杓之語。予每言及吾兄佅嘗不粲然一笑而今已矣柳浪湖中六載匡牀東南西北形影相逐皆如夢中事矣予又何忍見此冊也冊中所言叮嚀若此。而顯公猶有飄然遠去之意。夫顯公果有飄然遠去之意是以逝者待逝者也不可也卽顯公畱矣。止於碧酣。而不以遺命所捐之地。寘一精藍是亦以逝者待逝者也不可也卽顯公寘精藍矣。而吾輩不爲作緣。不爲護持是亦以逝者待逝者也不可也夫顯公以逝者待逝者不過於故交之誼相損耳若吾輩以逝者待逝者是爲不弟不孝不仁如是𨿽欲不畱顯公不共成其精藍與護持之也又烏忍耶且此地之來也。予與祈年侄受直者也不得而有也卽彭年侄亦爲先人已捐之土而已奉其遺命者也不得而有也則已非袁氏物也乃顯公及十方物也𨿽然袁氏𨿽不得而有之而其祠於如來之旁者乃袁氏之爲父兄也�叔也袁氏𨿽不得而有之又安得而不護持之也耶必也顯公主此庵袁氏世世護持此庵始爲不以逝者待逝者耳若夫深信因果之士以此爲白社。因而助成之。護持之也。又何幸如之。

層疊中亦復周匝。

○書月公冊

昔晤龍湖老人於通州。予問當如何作工夫。龍湖曰參話頭。予曰芋子甲半生參話頭。而了無消息者何也。龍湖曰不解起疑也夫疑爲學道者之寶疑大則悟亦大予近來尙有餘疑。可惜不遇大作家。痛與鍼札一番耳。予心佩其言。見世之學者終日恬然其稍敏捷者隨口領略自謂已得始知老人所謂不解起疑者眞有見也古人云薄福之人不生於疑。又云不疑言句。是謂大病。今看古人因緣其穿鑿者無論矣。稍有所見淺者作逗塞情識會深者作探竿影艸會作仙人手中扇會遠之遠矣疑者參之寶也理者參之讎也所悟在理必不得力從門入者不是家珍耳月湖心地甚淨。戒行甚穩。講經論極精細。而其中尢有不能自安者蓋亦有大疑也若盡擲去算沙諸事。而不受肓師經爲點破。則將來人天一隻眼矣。何親見之。

疑不可過。亦不可無疑盡悟生吾儒亦爾

○書雪箏冊後

陳姬字雪箏少墮紅緣色藝皆絕都中時態新妝多出其手合度中節士女皆效之所撫育多爲名奷淸令淹雅別有一種風气姬善語言隨機酬對極有韻然外柔而內莊不可狎也後字夫。夫亡遂誓守志不攺。予聞而嘆曰。甚矣姬之賢也。綠窓靑閨之彥。守一不貳者外迫於世之毀譽而不敢易其操今居濃賦之中人直以桃李蹊中人目之耳其守志而人不予譽也其失志而人不予毀也毀譽之所不及而獨能伸其志於靡他其誰知之而誰信之予故以爲眞人然則姬者豈獨爲粉黛中男子哉其可與言道矣樊通徳有言。慧則通。通則流此正下沈之情識耳彼擁髻而嘆盛衰之不常。淒然念疲精鶩神者之變爲荒田野艸此何消息耶通徳於此宜有豁焉而惜其不及此也夫世之貞女子挾毀譽而不敢退墮者不過彊有力以桿之故枝葉𨿽除而根株自在若姬於此中厭離已極一點情染已化爲點雪消冰矣大慧所雲從內打出者依稀若有會�予故曰姬可與言道昔摩登伽貪愛阿難。如來指示以不淨。而使之厭離。故與耶輸佗羅同證玅果。吾觀姬之守忐不從名根生而從一念之厭離生眞慧人也道種也故喜而爲之述。

昔人云。學道須於富貴場中鬧一鬧亦正欲就中尋厭離也陳姬眞情種亦是眞道種

◆雜著◆

禪門本艸補

○禪門本艸補

慧日禪師作禪門本艸。云禪�甘。性涼。安心臟。袪邪气。辟壅滯。通血脈神益志。駐顏色。除熱惱侞縛發解其功若神令人長壽故佛祖以此藥療一切眾生病。號大藥王若世明燈破諸執暗所慮迷亂幽蔽不信病在膏盲妄染神鬼流浪生死者不可救焉傷哉。余因效顰作諸味云。

講味甘。微辛。性溫陰中陽也開心胸明目除積久翳障益智不假修煉炮制但有精粗大小眞膺之異須細揀擇類破故紙者有毒不�入藥此味遠出流沙外。漢時始入中國。中國種之枝葉亦繁不似出西域者良宜量元气盛衰服之元气盛者服之卽消衰者多滯鬲上舌漧口燥咽喉少津液常時痞悶令人動气發嗔甚者發狂尢令人腳軟不能動履中此毒者。用金剛子。棘栗球或吐或下盡吐下出宿物胸脾淸虛得汗而愈一方用大棒擊患人頭取汗亦愈。無汗者不治。

戒味辛。微苦回甘陳人者辛味亦盡性涼。陽中陰也煆煉炮制極淨。寘汗獨處。便常用澡浴。其樹或五葉。或八葉。或十葉或一百二十葉。大小粗細久近不同。四月八日。及臘月八日。采之良不可自取。須曾采者指示。乃得。此味號爲藥中之王能治百病不論元气盛衰皆宜服之元气盛者恃彊不服能至狂疾哀者初服覺苦辣頻頻服之久自得味其藥易破宜謹收藏。護惜小破壞猶可用。若大壞者不堪用也。亦有小毒偏服者損目。

定味甘。微辛。性淸涼。陰中陰也安神定魄除煩熱生津液產於深山者良亦有微毒。量元气盛衰服之元气盛也不抱時服。俱有效衰者多服。亦能損目。令人心戰怔忡。或四肢軟怯。喜睡眠。惡見人。惡聞人聲或白日見鬼魅亦有勉彊服之不爲害者。然此味內有�毒。須鍜煉毒盡。乃可入藥。有大小久近之異。有九種似天棘者不佳。艸澤醫人采之不入官藥。其有一種土人呼爲羅漢果。入藥取效差小。若不揀擇。悞服如天棘類者。乍得淸涼。直至八萬四千刧。毒亦發作發則令人下墜。不可服也。用般若湯爲君。服之最驗。

淨土。味甘平。性淸涼。中和。去穢惡。令人美顏色。長生。似蓮庂有五色者。靑者爲最。不用煆煉炮制。四方俱有。生西方者艮。無毒不論元气盛衰人俱宜服之。元气盛者久服之白日飛身。衰者服之。亦能輕身不死。系古來人醫玉合成金丹。畱此靈藥。屬普度世間。但其味衝澹服者多無恆又此藥屬信信則少服亦效不信者不效若大限垂至白藥不救名醫袖手。但此味至心服之。從一服至七服無不效者。最忌世間腥穢等物。若夾雜服之。取效亦微。

直可補禪本艸﹑泡炙論所不及。彰好著惡。弱門羲皇。

◆尺牘◆

寄六侄

寄四五弟

寄八舅

與丘長孺

寄梅長公

與梅衡湘

寄陶不退

○寄六侄

存亡䢐遷。倏忽易歲惟夜夜入夢有若平生耳海內第一佑己旣去復何心世緣玉泉淸溪。山水幽絕。將有終焉之志。歸期都未可定想已入社矣酌寬嚴之中以處家酌丰儉之中以理財寡欲養身修名避譏是所望也。

自是老於世途人。末四句皆老於世途語。

○寄四五弟

山中已有一亭。次弟作屋。辰起閱藏經數卷倦卽坐亭上看西山一帶堆藍設色天然一幅米家墨气午後閒走乳窟。聽泉精神日以爽健百病不生吾弟若有來遊意。極好。三月初間。花鳥更新奇來住數日煙雲供養受用不盡也

白雲不堪持贈春事更覺宜人

○寄八舅

自別老舅人山。無日不快。仰看堆藍之山色。俯聽跳跦之水聲。神骨淸。百病消除。寺內有舊庵基正據山水之勝已傾蘘鬻得。旦晚市水。修造有次苐矣。此去十五六里。卽爲靑溪峯巒洞壑殆非人境到此飯伊蒲絕嗜欲覺得容易遣日自信於山木有緣聯榻不寐遂有此一番佳境界非愚甥不能造此思路非老舅不能賞鑑也已矣已矣胸次舒泰耳目淸淨豈非福耶二三月丙。此中山色泉聲更嘗十倍。老舅如有。山行之典。當掃乳窟以�

淸心冷致濯�言表。

○與丘長孺

前梅長公來得手教。知今春必入都。但恐酉卿回又當有一段聚首之趣。未能頓行耳弟春試事不知若何若非貴客卽遊客矣趁此色力彊健偏探名山勝水亦是快事前書說謙光最玅。然弟自覺往日涉世全是些客气近日气稍平故人謂之謙耳蓋資質沖和。我遠不如長孺及酉卿卽已亦甚受累今將許多出頭勝人意思漸漸銷融便覺偃旗息鼓有許多太平气象此長孺十年前學問。我今方到之我之不及長孺遠矣天下多事有鋒頴者先受其禍吾輩惟嘿惟謙可以有容繁華气微山林趣重終當伴中卽於村落間耳前往拜李長者墳泣然欲涕龍不潛鱗鳳不戢羽何言哉兄家事不知近日若何。畜聲妓一事甚能縛人本爲行樂設然卻有許多苦卽防閒一念。費心已甚眞不如開後閣縱之耳何如

殊多悟後語。實歷語惟實歷自悟亦悟方有實歷

○寄梅長公

天下事不可知。先兄捐棄之後。家嚴繼之。四五年後。第便是一白髮老翁棲隱有分。與進取似無緣矣然以絕意世路之故微得些淡泊閒靜消息彼造物者能窮我矣然不能使我不讀書使我不看山水使我不學道也得其一已足消遣況兼有之乎。居山了不知都明消息。不知近況若何。古梅來附一字。艸率不旣。

旣至窮中偏可作活今人解頤。

○與梅衡湘

久不獲通候明公。然近嘗了西卿處知動定。數年來俗態紛紛乃明公靜而觀之眞所謂長安𨿽鬧我國晏然者也此乃不動聲色而措天下千泰山之安手段非眞實學問何以有此自禿翁去後。絕無可與言者近日京師有志者都向事相上理會。���微取證一脈。殆將絕矣。�公周旋否𨿽無老成人尙有典刑中郎虎賁。

靜鎭殊難○語中嘗詡詡卓老固知是一宇中可人�之者何意

○寄陶不退

弟自家嚴捐棄之後。已��庵玉泉山中將終老焉。以故不得常居家中。故往來詣問闕如人情世態堪爲�哭仁兄會計偕捨親輩。自當知其詳也。�道二十餘年。種種不見得力熟處愈熟生處愈�明年當往東南求友不獨明眼悟道人可爲我�宗��有志學道十分以生死�念��是弟輩之��也翠娛閣評選袁中郎先生小品明袁宏道著◇袁中郎先生小品◇

序

卷一

序引

廣莊解

述記

卷之二

紀遊傳

疏祭文志銘題跋書

尺牘

●序

敍袁中郎先生小品

夫人無事不欲行其胸臆至文字動思摹古曰如是方合某格如是方同某人句程字仿日變月移以就之且踵艱深之習輒作�僚學莊嚴之泒便爲翁仲生旦丑淨�受世轉不解有我良可痛矣不知文章亦自抒其性靈而已揉直作曲斲圓成方一種靈气乃受屈折剝削止水斷山有何生韻牛郎敍會心集大有取於趣小修稱中郎詩文云率眞率眞則性靈現性靈現則趣生卽其不受一官束縛正不蔽其趣不抑其性靈處夫士桮棬其已以比時祗博一官至不受官制必解脫後快更何事得轉移哉衝口信手具寫其中郎中郎遂自成一中郎矣然趣近於諧諧則韻欲其遠致欲其逸意欲其妍語不欲其沓拖故予更有取於小品

壬申日南至錢塘陸雲龍雨侯甫題

●翠娛閣評選袁中郎先生小品卷一

錢塘陸雲龍雨選

公安袁宏道中郎著

宣城梅羮子和閱

序

引

廣莊

解

述

記

◆序◆

陶孝若枕中囈序

謝於楚歷由艸引

敍陳正甫會心集

敍四子稿

送江陵薛侯入覲序

壽鄒南臯先生六十序

壽洪太母七十序

○陶孝若枕中囈序

夫迫而呼者不擇聲非不擇也郁與口相觸卒然而聲有加幹擇者也古之爲風者。多出於勞人思婦夫非勞人思婦爲藻於學士大夫郁不至而文勝焉故吐之者不誠聽之者不躍也餘同門友陶孝若。工爲詩。病中信口腕率成律度夫郁莫甚於病者其忽然而鳴如瓶中之焦聲水與火暴相激也忽而展轉詰曲如灌木之熒風悲來吟往不知其所受也要以情眞而語直故勞人思婦有時愈於學士大夫而呻吟之所得往往快於平時夫非病之能爲文而病之情足以文亦非病之情皆文而病之文不假飾也是故通人貴之。

凡郁中所出。每得趣。石公形容描寫蓋亦盡矣。

○謝於楚歷由艸引

古云詩能窮人。又云詩非能窮窮者而後工也夫使窮而後工。曹氏父子當爲傖夫。而謝客無芙蓉之什。昭明兄弟要以紈綺終也。惟云詩能窮人大似有之管城親而牙籌疏一不合也气髙語率令人自遠二不合也富者惡其厲緡仇之若敵貴者忌其厲官避之若祟三不合也有一干此。皆足以窮。而況並之。故云一日執管。二朝廢饔。妻子之所羞。而宗黨之所怒。也是物者。何益人秋毫事而余輩酷嗜。之餘與於楚交有年。初於歙。再於白下。於廣陵。於燕市。每見必以詩相質。力追作者。今春忽見於柳浪衣上塵寸許是則夢想不及者也。問別來何所遇嘿無語。試解其裝但見其詩益富語益奇而他無有餘嘆曰謝郎窮若此。而詩不止。是中殆有鬼。非命也。善乎坡公之謂王子立也。有致窮之具而與子瞻爲親気欲往求魯直。其窮殆未易瘳也餘才不逮古人。而窮不啻過之。世人之見餘者。皆唾畏其气相沾染也。於楚訪予深山。是予大幸。然兩人者。其气味適足以相增益。甚非趨避之道也。於楚不能忍窮。幸且焚筆研。余亦從此攺業焉。

文以趣勝大堪捧腹。

○敍陳正甫會心集

世人所難得者惟趣趣如山上之色水中之味花中之光女中之態𨿽善說者不能下一語。惟會心者知之。今之人慕趣之名。求趣之似。於是有辧說書畫。涉獵古董。以爲淸。寄意玄虛。脫迹塵紛以爲遠。又其下。則有如蘇州之燒香煮茶者此等皆趣之皮毛何關神情夫趣得之自然者深得之學問者淺當其爲童子也。不知有趣然無往而非趣也面無端容。目無定晴。口喃喃而欲語。足跳躍而不定人生之至樂眞無踰於此時者孟子所謂不失赤子。老子所謂能嬰兒蓋指此也趣之正等正覺最上乘也山林之人。無拘無縛。得自在度日。故𨿽不求趣而趣近之愚不肖之近趣也以無品也品愈卑故所求愈下或爲酒肉。或爲聲伎率心而行無所忌憚自以爲絕望於世故舉世非笑之不顧也此又一趣也迨夫年漸長。官漸髙品漸大有身如梏有心如棘毛孔骨節俱爲聞見知識所縛入理愈深然其去趣愈遠矣余友陳正甫深於趣者也。故所述會心集苦幹人。趣居其多。不然𨿽介若伯夷。髙若嚴光。不錄也噫孰謂有品如君。官如君。年之壯如君。而能知趣如此者哉。

自然二字。趣之根荄。不爾癖耳累耳。

取赤子。次及愚不肖。石公眞是具眼。

○敍四子稿

今世禁文體者日益厲而時文之軌轍日益壞上之人刻意求平下之人剖意求奇所標若此。所趨若彼豈文體果不足正哉夫禁士者一人。取士者又一人。士向利則徳故從取不從禁卽不然。令禁士者取士。將一出於平而平不勝取不得不求其異者求其異者而平者自斥𨿽欲自守其禁不可得也勢爲之也余謂文之不正在於士不知學聖賢之學惟心與性今試問諸業舉者。何謂心。何謂性如中國人語海外事茫然莫知所置對矣焉知學。旣不知學於是聖賢立言本旨晦而不章影猜響覓有如射覆深者勝之以險麗者誇之以表詭者張之以貸義本淺也而艱深其詞如僉夫小人之匿其心以欺人者也故曰險也詞本蕪也而雕繪其字如紈袴子弟目不識丁徒以衣餙相矜故曰表也理本荒也而剽竊二氏之皮膚如貧無擔石之人掯富家之囷以誇示鄕裏也故曰貸也三者皆由於不知學。智窮能索。自不得不出於此。爲主司者旣不能詳別其眞僞故此輩亦往往有幸中者後生學子。相與尢而效之。而文體不可復整矣故士當教之知聖學耳知學則知文矣禁何益哉門人某等畱心學問。其爲文根理而發。無浮詞險語。是可喜也。故識其前以告都人士之爲文者。

奇亦何害。但猶是取其險。取其表。取其貸耳。安能得亡。

○送江陵薛侯入覲序

當薛侯之初令也。璫而虎者。張甚。郡邑之良。泣而就逮。侯少年甫任事。人皆爲侯危。侯笑曰。不然。此蒙莊氏所養虎者也猝饑則噬人而猝飽必且負嵎吾饑之使不至怒。而飽之使不至驕。政在我矣。已而果就約。至他郡邑暴橫甚。荊則招之亦不至。而是時適有播酋之變。部使者檄下如雨。計畝而誅。計丁而夫。耕者哭於田。驛者哭於郵。而荊之去川也邇。沮水之餘。被江而下。惴惴若不能一日處。侯諭父老曰。是釡中魚何能爲。戒一切勿囂。且曰柰何以一小逆疲吾赤子。諸徵調皆緩其議。未幾果平。余時方使還。聞之嘆曰。今天下爲大小吏者皆若此。無憂太平矣。小民無識。見一二官吏與璫相持而擊。則羣然譽故激之名張而調之功隱吾務其張而不顧其害此猶借鋒以割耳自古國家之禍造於小人而成於貪功幸名之君子者十常八九故自楚蜀造禍以來。識者之憂。有深於璫與夷者。辟如病人冀病之速去也。而純用攻伐之劑其人不死於病而死於攻今觀侯之治荊。激之耶。抑調之耶。吏侯一日而秉政其不以貪功幸名之藥毒天下也審矣侯爲人丰頤廣額。一見知其巨材。今年秋以試事分校省闈。首取余友元善。次余弟宗郢。元善才識卓絕。其爲文骨勝其肌。根極幽徹。非具眼如侯。未有能賞識其儁者。余弟質直溫文。其文如其人。能不爲師門之辱者。以此二士度一房。奚啻得五。侯可謂神於相士者也。侯之徽政不可枚舉。略述其大者如此。漢庭第治行。詎有能出侯上者。侯行矣。

嗚呼。使逆璫時不爲激而爲調。寧至決裂乎。誰謂文人無奇識。不能燭幾於先也。

○壽鄒南臯先生六十序

今海內名公卿。有舉其地而知者。有舉其氏而知者。惟吉水鄒公。識與不識。皆稱之曰南臯先生非但不名也且不氏宮掖之深也廝養之微也羗胡之遐且桀也莫不敬憚先生如所嚴事之神明公事之牘。塵累山積。類無不引先生爲重。慶曆以來所稱名公卿。未有比者問其所以重不過曰天下第一激烈男子而已嘗讀先生書有云。今之學者動喜奇气勁節其流獘與沈溺欲海者則一噫此東漢諸君子所未夢見者也夫學不至於道。而趨天下之所重其所重處卽炎也吾趨之之心則猶貢諛也春之長養也而雷作焉。長江之浩瀚也而驚濤忽焉气之所激偶爾見奇而造物者豈以是奇哉先生之道超一切見聞不以解悟爲知不以擔當爲行不以證入爲功截然如出土之筍幹霄而上更無迂曲。世之以奇先生者皆其學之餘元气變化何所不有而惜其紆而不用用而不盡也夫天之生人也實難。有一世而一人者矣。有數世而一人者矣。麟鳳芝艸與世何與而天猶若慳之則其於人也尢其所靳惜而愼重者也有家國者。不深惟生才之難。以爲朝退一人。夕進一人左下何患於無才而不攵以雞騖代鳳則亦何時無瑞也夫天下固有一人不用而抑塞數世者子思子輿是已有一人用則存去則危者蜀之武鄕。唐之梁公鄴矦是已今先生固所謂間世一人者。而其年已六十矣如此人者一日在朝則獲一日之用而使六十年之景光半沈於巖巒水石之間深可惜也夫先生𨿽不用所謂用者自有在明道覺世此亦聖賢無窮事業也然竊聞之世治則道行世季則道明古之聖賢。不用而始聚徒著書。以待後世。洙泗河汾豈得已者今海內宴然。不可謂季。而先生之年未老。向用宜有日𨿽然此其時矣國家之壽無疆也先生之年當耄期未艾也

兩比部以劾奪情受杖。先生於杖畢。復出疏劾奪情其屹然何如要非倚於气也乃能爲朝野重不得於朝野展其用謂之何哉

○壽洪太母七十序

乙巳秋九月廿六日。孝廉弟宗中母洪太夫人十袠。族少長咸集。以次進觴。最後及小子宏族先生命曰。子禮官也。詞命子所顓。盍爲一言以觴。宏再拜謝不敏。乃曰。凡本之婆然者。必也其根之堅寔者也。是故百圍之幹至於千雲薄霧而其榮瘁消長惟根焉是托故根者母道也今孝廉弟蓊然就榮如花果之方萼楩楠杞梓之用將在異日請以是觴族先生曰是佳諭也然天下之爲薦紳母者皆可以若言誦宏曰。余家髙祖而下。世不乏賢。而昌其年者多在母氏。屈指王父行。爲兄若弟者。凡十有幾。問其人慶曆相禪之初僅有存。而王母在堂上者。至今猶可數也。屈指大人行。爲兄若弟者。凡四十有幾。問其人至今三之一存。而諸爲母氏者若於人也。故述袁氏者。張母徳焉。請以是觴。族先生曰小子善述他日載譜牒爲賢媛盛事可也𨿽然是一門佳話也爲袁氏母者皆可以誦宏曰余家族屬分三大支。而長最繁。凡三傳而子若孫幾三千餘指。長居十之七八。今伯母之膝下跪而稱觴者子十有一人。孫三十有許人鸞停鵠峙瓊芬蕙列又長枝中最繁盛者華封人之所稱母蓋具有之請以是觴族先生曰盛哉抑報緣也母之所以令不與若更言之宏曰。母內政修飭。相夫子以道。往時宗人推伯爲長一切國課戶訟受成議於伯所。母傾筐倒橐。咄啐治辦。宗人以是益親聯絡支屬如臂指之相使是母之功在祖宗者也伯旣卽世。家日益落。母攻苦茹酸。和丸課子。賢書旣登。馴取上第。撫異母子如己出。皆有成立是母之功在孫子者也家𨿽酷貧。好施不厭。一粒一𦇤與諸啼號者共是母之功在鄕邑者也。三者家牒所譽也。國史所收也。請以是觴。族先生啟齒曰小子之言善而有徵斯實錄也夫閨房之耀非文不傳小子識之以俟異日編彤管者。於是太母色喜。命諸孫子給賓從飲。飲極讙。酒行無算而退。

是從七發奪胎近見友人丁叔介作一祭文不相謀而相符。固知智者之見略同。

◆引◆

張茂才時萟小引

金剛證果引

拙效傳小引

瓶花引

○張茂才時萟小引

僧冷云過柳浪出茂才張君時萟若干求評。余笑曰少而習之。今忘去久矣。余每見坊間時刻輒昏昏然如酲者之在枕也。聞兒輩讀。如聞三韓語。了不辧。夫惟餘衰朽不入時。乃不知彼之佳若使余以爲佳則彼亦故機老錦非復入樣花纈也余友潘去華爲場屋老手。往年官璽卿。弟小修以文求質去華閉目搖手曰時過矣恐悞君君以今日之袁生質余而余以舊日之潘生正君君所尙者成周之文而余所守者結繩之治其能悞君審矣余服膺此言。故凡以舉業質者。皆謝卻之。而冷云求不巳。遂取茂才文讀數過。余𨿽不知文。而其詞之淸警。理之深長。余猶能知之夫余之所不知旣不敢的然以爲非則余之所知又安能必世之我是世然自餘論則與其不知也寧可爲知遂喜而識其端。

是謙詞。亦是實語。

○金剛證果引

經云若以色見我似音聲求我。是人行邪道。不能見如來。又云有能受持誦讀。若供養者。其福徳不可思議夫供養是以色見也誦讀是以聲求也色見聲求。大慈所訶。而得無量不可譬諭功徳。何耶。今觀載籍所傳。誰非以誦經獲果者其求佛於聲弝之外世蓋無幾也後之人。執功徳之說者。恆欲取實聲色以獲果。而譏取相之非者。又欲求之聲色之外。將若爲和會也。余觀經中佛言。云何爲人演說。不取於相。如如不動。當知佛所謂聲色者不取相之聲色也又云發阿耨多羅三藐三菩提心者。幹諸法不說斷滅相。當知佛所謂無相者不捨聲色之無相也佛語本自和會讀者自作分別解耳會法師某。刻金剛證果。囑余爲引。余恐今時狂禪。有爲取相之譏者。爲之略述其槪焉。

捨聲色下根人何處作活。石公著一指點具大慈航。

○拙效傳小引

天下之役於趨避者兔也。而獵者得之。烏賊魚吐墨以自蔽乃爲殺身之梯。巧何用哉。夫藏身之計。雀不如燕。謀生之術。鸛不如鳩。古記之矣。作拙效傳。

止數語耳。冷多少狡獪心腸。固知繁提不如捧喝。

○瓶花引

夫幽人韻士屏絕聲色。其嗜好不得不鍾千山水花竹。夫山水花竹者名之所不在奔競之所不至也天下之人。棲止於囂崖利藪。目睬塵沙。心疲計算。欲有之而有所不暇。故幽人韻士。得以乘間而踞爲一日之有。夫幽人韻士者。處於不爭之地而。以一切讓天下之人者也惟夫山水花竹欲以讓人而人未必樂受故居之也安而踞之也無禍嗟夫。此隱者之事決裂丈夫之所爲余生平企羨而不可必得者也。幸而身居隱見之間。世間可趍可爭者旣不到。余遂欲欹笠髙巖。濯纓流水。又爲卑官所絆。僅有栽花蒔竹一事。可以自樂。而邸居湫隘。遷徙無常。不得已乃以膽瓶貯花。隨時插換。京師人家所有名卉一旦遂爲余案頭物無扡剔澆頓之苦而有賞詠之樂取者不貪遇者不爭是可述也噫此暫時快心事也無狃以爲常而忘山水之大樂石公記之。凡瓶中所有品目條列於後與諸好事而貧者共焉

一花竹耳入名人手。自出許大論議。如沈香亭花得太白而增色。

◆廣莊◆

逍遙遊

齊物論

養生主

人間世

○逍遙遊

豎儒所謂大小皆就情量所及言之耳大於我者卽謂之大是故言大山則信。大海則信言鳥大於山魚大於海卽不信也何也以非情量所及故也小於我者卽謂之小是故言螻蟻則信。蟭螟則信言蟻有國國有君臣少長是非爭讓之事蟭螟睫上有無量虫虫有無量郡邑都鄙卽不信也何也以非情量所及故也嗟乎。一人身量。自頂至踵。五尺耳。三百六十骨節之中。三萬六千種屍虫族焉。凡有目者卽有明是彼未嘗無晝夜日月也凡有足者卽有地是彼未嘗無山嶽河瀆也有嗜欲者卽有生聚是彼未嘗無父子夫婦養生送死之具也嚙而爲疥彼知趨利膚中之蟣。出之甲上。奔走如騖彼知畏死吾安知天地非一巨大夫耶娑婆世界非其一骨節之虛空處耶人物鳥獸賢聖仙佛非其三萬六千中之一種族耶經曰。發毛爪齒皮肉筋骨。皆歸於地。吾是以知地特發毛之大者垂涕膿血津液涎沫皆歸於水吾是以知水特唾涕之大者暖气歸火。動轉歸風吾是以知風火特喘息之大者天地得其大不爲有餘人得其小不爲不足虫處其內不爲逼狹人據其外不爲廣廓天地以成住壞空爲刧。虫以生老病死爲刧肘間之虫笑指節爲夷狄膚間之虫語以牙甲叱爲怪誕尙不信身外有人又況人外之天地耶由此推之極情量之廣狹不足以盡世間之大小明矣拘儒小士。乃欲以所常見常聞。辟天地之未曾見未曾聞者。定法縛已。又以定法縛天下後世之人。勒而爲書。文而成理。天下後世沈魅於五尺之中。炎炎寒寒。略無半罅可出頭處。一丘之貉。又惡足道。聖人知一己之情量決不足以窮天地也是故於一切物無巨細見於古今世無延促見於眾生相無彼我見殤可壽。巨可細。短可長。我可彼。智可蒙蜉蝣以暮死爲長年故殤未始不壽也牛大於豕。小於象故巨未始不細也夢千年者不出一覺故短未始不長也魘者以手壓胸。手卽物故我未始不彼也聖不能見垣外故智未始不蒙也正倒由我。順逆自彼。遊戲根塵。無罣礙。盡聖人者。豈有三頭九臂迥然出於人與虫之外哉惟能安人虫之分而不以一已之情量與大小爭斯無往而不逍遙矣。

奇奇怪怪。令人不可辧詰。故應存此以志奇。縱橫跌宕。出入玄墨。可與郭象抗衡。

○齊物論

天地之間。無一物無是非者天地是非之城也身心是非之舍也知愚賢不尙是非之果也古往今來是非之戰場墟壘也天下之人。頭出頭沒於是是非非之中。倚枯附朽如大末虫之見物則緣而狂犬之聞聲則吠是故寄心於習寄口於羣人嗔則嗔人譽則譽者凡夫之是非也援古證今勘聖校愚叱凡譽雅者文士之是非也投身幽谷趨淸避濁潔士之是非也課名實黜浮譽上督責罪虛誕法家之是非也祖述仁義。分別堯桀。規思矩孟。馨王丑霸儒生之是非也惡盈善退絕智棄聖道家之是非也趨寂滅樂悲捨贊嘆戒律呵斥貪嗔釋氏之是非也異途分門。爭道並出。海墨爲書。不可盡載。嗚呼是非之衡衡於六根六根所常執爲咽火者。目見十里。短視隔尺。訓狐之鳥。夜察蚊螟。晝不辧丘嶽目果可常乎哉跋難陀龍。無耳而聞虯聽以掌。牛以角耳果可常乎哉口司言也而海外有形語之國。馬相謂以鼻口果可常乎哉足附地則行。欹側則蹶此其職也。而蟻能倒行。蠅能仰棲足果可常乎哉色借日月。借燭。借靑黃。借眼色無常聲借鐘鼓。借枯竹竅。借錘。借肺中風。借舌齶。聲無常想借塵緣。借去來今。借人。借書冊想無常夫不可常卽是未始有衡未始有衡卽不可憑之爲是非明矣是故以長非短者是以發之若若譏髭之虯結也以大議小者是以瓶中之空笑杯中之空也以辧屈辧者是以百舌之語攻燕子之語也以聖斥狂者是以橫吹之聲刺空谷之響也以古折今者是以北岡之舊壘嘆南山之新壘也以智證愚者是以機關之木人悲士偶之無識也以中國非夷狄者是以楚蜀之土音正閩甌之鄕語也孰眞孰幻。空中之花可以道無。亦可以道有。故聖人不見天髙地下亦不言天卑地髙波中之像。可以言我。可以言彼故聖人不見萬物非我亦不言萬物是我物本自齊非吾能齊若有可齊終非齊物聖如可悟。不離是非。愚如可迷。是非是實。

𨿽萬釋迦何處著腳哉。

舌有轆轤。气如長虹。莊生亦輸其放佚。

語有禪鋒中郎直爲三教之冶。

○養生主

天下無一物不養生者亦無一刻不養生者貧賤之人。波波吒吒稿形極慮以養其生富貴之人營生路曠奧室以養體淫妖以養目絲肉以養耳極羞醞以養口窮嗜欲以養性養之未久病奇立至伐生斧命莫厲於此賢知之人。憫其淫溺是故執軌以範躬收視卻聽以衛耳目恬淡虛無以葆神气夫執軌以範躬躬之捲鞠者生而躬之安逸者死矣收視以衛目目之幽隱者生而目之奔色者死矣卻聽以防耳耳之壅蔽者生而耳之納囂者死矣恬淡以約口口之淡薄者生而口之愛濃厚者死矣虛無以葆性性之寂滅者生而性之動蕩周流朋從往來者死矣皆吾生卽皆吾養不宜厚此薄彼辟如半身不隨之人𨿽復畱形天地半已枯朽不得復名全人故養生者傷生者也夫生非吾之所得養者也天之生是人旣有此生卽有此養艸木無知亦能養生若必自養而後生盡天地之夭喬枯死久矣子待父而養者也而少孤之子不見夭絕於世父母豈眞能養子哉嬰兒之生也卽知求乳是嬰兒知養生也三月之後。以手麾之卽知閉目。見風則啼是嬰兒亦知衛生也嬰兒非眞有知也養生之道與生偕來不待知而知者也聖人之於生也無安排無取必無徼幸任天而行修身以俟順生之自然而不與造化者忤是故其下無傷生損性之事而其上不肯爲益生葆命之行古之善養生者有三家。釋曰無生。儒曰立命。道曰外其身而身存旣曰無生卽非養之所能生也旣非養之所能生則不以不養而不生明矣立命者。順受其正順受故不欣長生不悲夭折何也。命不待壽而立壽何益。命不因殀而不立殀何惡殀不足惡壽不足欣故養生以益壽皆妄之妄者也養生之說起於貪生知生之不必貪則養生之說荒已今夫蜉蝣一死於午。一死於暮。諸水族虫皆弔午而慶暮而不知時之頃刻也若爾則所貪之生亦大倏忽失試令一老人與少年並立。問彼少年。爾所少之壽何在覓之不得問彼老人爾所多之壽何在覓之亦不得少者本無多者亦歸於無其無正等若爾則所貪之生亦大焉有矣天地如獄入其中者勞苦無量年長獄長有若老囚縱不求脫何至求系若爾則所貪之生亦大勞碌矣生有生可戀死亦有生可戀戀生之生者旣迷而畏死戀死之生者亦必迷而畏生若爾則所貪之生亦大兒戲矣嗚呼不知生之如戲。故養生之說行。不知生之本不待養。故傷生之類眾。非深達生死之理者。惡能養生哉。惡能養生哉。

任其自然。便是養生至訣。此首可與屠赤水尊生達生說並讀。

宏才灝气。利吻靈心。

○人間世

眾人處人間世如鰍如蟹如蛇如蛙鰍濁蟹橫。蛇毒蛙躁同穴則爭遇弱卽噉此市井小民象也賢人如鯉如鯨如蛟鯉能神化。飛越江湖。而不能升天。鯨鼓鬣成雷。濆沬成雨。而不能處方池曲沼之中。蛟地行水溢。山行石破。而八海則爲大鳥所啖賢智能大而不能小能實而不能虛能出纏而不能入纏是此象也惟聖也。如龍。屈伸不測龍能爲鰍爲蟹爲蛇爲蛙爲諸虫蚓故𨿽方丈涔蹄之中龍未常不沂鱗濯羽也龍能爲鯉爲鯨爲蛟故江淮河漢諸大水族龍未常不相噓相沬也龍之爲龍。一神至此哉。是故先聖之演易。首以龍徳配大人周易處人間世之第一書也仲尼見老。贊以猶龍老子處人間世之第一人也易之爲道在於善藏其用崇謙抑亢老氏之學源出於易故貴柔貴下貴雌貴黑是故大道不道大徳大徳。大仁不仁。大才不才。大節不節。道也者導也有導則有滯滯則礙故古之人以道得禍者十常一也徳也者得也如人得物則矜矜則人見而畏故古之人以徳得禍者十常三也仁也者恩也恩能使人愛亦能使人忌忌愛相半故古之人以仁得禍者十常五也才也者財也如人有財盜必刧之故古之人以才得禍者十常七也節也。者岊也。髙也气太髙則折身太髙則危行太髙則蹶故古之人以節得禍者十常九也天下之患莫大乎見長於人而據我於扄我之爲我其伏甚細其害甚大聰明我之伏於諸根者也道理我之伏於見聞者也知解見覺我之伏於識種者也古之聖人能出世者方能住世我見不盡而欲住世辟如有人自縛其手欲解彼縛終不能得我見不盡戮身之患且不保何況治世古之至人。號肥遁者非遁山林也遁我也我盡卽遁朝廷亦隱何也無可得而見者也無可得而見。是故親之不得。疏之不得。名之不得。毀之不得。尙無有福何有於禍處人間世之訣微矣。

一無我便是入世能出世之訣。橫豎辧駁。直可解世之縛。無柰人之自入於縛也。

不觀鴻苞。不知赤水之博。不讀廣莊。不盡中郎之奇。故寬收之。以盡才人之致。

◆解◆

云影字解

○云影字解

云未嘗有心也而變幻起滅若有司之者是亦心也莊生曰。吾之所待又有所待而然者耶﹑飄颻而來﹑分片而滅以爲有物倏同太空以爲無物屯膏走月餘嘗登髙巖見其絮絮然沾吾衣屨也。少焉爲美人。爲蒼痻。爲魚鱗鬣。似有魂魄精神者。已而晴空捲紗。靑紅斕然。又不知窈何之也。其有歸耶。其無歸耶。古先生曰。如夢幻泡影。云卽影耶。抑非影耶。夫空潭黛碧。入而成色云之心能不有而巧於幻其有者也居士但於影上覓心則兔角焉求於影中息影則水月可掬矣因易字曰云影。應作如是觀。法王法如是﹑

拈云美影。發我眞膏。可結優曇之舌。

◆述◆

程母義行述

○程母義行述

有大儒謂余曰。子知忠臣烈女之亡乎曰不知也子知忠臣烈女之存於五季而亡於有宋乎曰不知也夫至冶不待澤而至性不待習也五季以還。大節未顯。人臣去其君如郵妃主縣君而下視易其夫如易屧也是時爲忠臣烈女者前無所艷而後無所迫非眞有所不忍不至此故曰存宋以來諸儒始揭竿而名之於是計劃無所復者皆得托而附焉而眞忠烈乃不顥夫以文信國之忠也。而王炎午輩。猶悻悻然生祭文以激之果使信國黃冠也歸見斯文而死此與匹婦被垢而雉經者何異又奚取死爲人之好名而不識眞如此可怪也嗟夫余因大儒之言而有悼於今之爲節婦者。百金之子。而尙有一孤焉婦𨿽少不去惟也此豈必有其心與其義直以爲例也而襲之舉世以爲例故𨿽有眞節烈者亦掩於例而不獲顯不謂之亡不可也𨿽然世亦有不有其例。與其名。而毅然爲之者其事不必烈而義則甚眞蓋於歙人程以賢母見之。母之父王。與程翁約婚時母猶在腹迨於程貧。父思汽盟。母猶在合使其時以閨中之秀不預外事惟父命之從或別有所字終其身守婦道焉於母固無損母曰吾能死不能他適遂絕食百端。嬲之不得。巳而歸程。甘心與夫同寒饑終不借資於父若母嗟夫彼惟以腹中之言等於掛樹之劍故眞有所不忍惟知牛衣之可安而不知蹲鴟之可慕故眞有所不爲且母幸而與其夫老牖下耳。不然禮宗荀采之事豈足以難母又使其父當時不卽攺悔則殺身成仁母豈再計焉而世或以其事不必烈。故不甚著噫世豈有輕無名之生而不能取有名之死哉吾以爲此眞節烈也。他日尙欲過大儒而問之

辟論奇險。生平地之波。

◆記◆

文漪堂記

十方院碑記

藥師殿記

○文漪堂記

余旣僦居東直之房。潔其廳右小室讀書。而以徐文長所文漪堂三字扁其上。或曰會稽水鄕也。今京師囂塵張天白日茫昧而此堂中無尺波一沼之積何取於漣漪而目之居士笑曰是未旣水之實者也夫天下之物。莫文於水突然而趨忽然而折天回云昏頃刻不知其媿千里細則爲羅縠旋則爲虎眼注則爲天紳立則爲嶽玉矯而爲龍噴而爲霧吸而爲風怒而爲霆疾徐舒蹙。奔躍萬狀故天下之至奇至變者水也夫餘水國人也。少焉習於水猶水之也已而涉洞庭。渡淮海。絕震澤。放舟嚴灘。探奇五泄。極江海之奇觀盡。盡大小之變態而後見天下之水無非文者旣官京師。閉門構思胸中浩浩若有所觸前日所見澎湃之勢淵洄淪漣之象忽然現前然後取遷固甫白。愈修洵軾諸公之編。而讀之。而水之變怪無不畢陳幹前者。或束而爲峽。或回而爲瀾。或鳴而爲泉。或放而爲海。或狂而爲瀑。或匯而爲澤蜿蜒曲折無之非水故余所見之文皆水也今夫山。髙低秀冶。非不文也而髙者不能爲卑頑者不能爲媚是爲死物水則不然故文心與水機一種而異形者也夫余之堂中。所見無非水者江海日交於睫前而子不知子則陋矣余堂何病焉。

崩湃如洪濤。怒飛不得禦。

○十方院碑記

阜成門迆北三里許爲正義坊。坊北數武。有十方禪院。相傳爲北畱庵。萬曆初。有大力者奪而園之。於時五臺陸公。捐資首倡歸其值。堂其趾。畚築之餘。得殘碑尺許。有貞觀年月。及北畱寺記等字。然後知其爲唐寺也。乙巳之秋。余與鄰虛居士。夜話其中。主者爲歷山舜老。古朴沈默。與余兩人語若有會也。於時環堵蕭然塵土滿榻像設不甚具戊申秋。余復來遊。門廊殿廡。爛焉一新。僧寮井井。日具千僧供。無不辦者余因是而嘆師之苦心殆有過於賢士大夫者也自予計偕來。幾二十年。見京師之巷陌井裏日頺一日而諸開士之舍及城內外園亭工麗殆非昔有未央之殿窮歲月不能辦一石一木而諸禪剎之締造如雨一二大臣叫閽伏闕不能爲民請旦夕之命而掖庭功徳之錢絡繹於道捐江海而陸注之是何士大夫之所難者方外遊衲顧獨易之耶噫國不可爲不虛民不可爲不窮百姓之膏塡溪壑而惟恐其不足六軍之士枕戈枵腹而分衛不憂空缽僧之所以致此者必有道而享是供者亦當思片礫之不易致粒米之不易消母以宴安而忘行業庶不爲士大夫所呵也

一片憂國卹民之心。隨處發現。其所以志警者深矣廣矣。

○藥師殿記

淨慈僧房。惟蓮公房最幽僻。路迂而奧。由寺門至房中。可里許。夾路多古木雜卉。正面與藕花莊相直。背法華臺。余弟小修。曾與蔣蘭居譚禪寓此。余今歲同陶石簣。方子公。看花西湖。凡三往返皆居焉來未始不樂居未始不安及去又未始不徘徊增戀也何也他僧房多香客及遊人婦女往久喧雜若公庭蓮公閉門謝事一可喜也僧之好淨者。多彊人喫齋余不能齋。而蓮公復不彊我凡鍋甑瓶罌之類爲僕子所膻亦無嗔怪二可喜也禮蓮池。友虞長儒僧孺三可喜也解法無法師气能詩無詩人气四可喜也余弟最麄豪蓮公不厭余性狂僻多誑詩貢髙使气目無諸佛蓮公不以爲妄五可喜也夫好與好。未必相值。蓮公之可非袁生之喜幾乎不彰喜則居居則樂樂則安安則徘徊增戀何疑哉所可愧者。余作官不能要一錢。作客不能覓一錢名𨿽檀越實無半文可布擬欲向交遊中在官者。爲之分疏一二而罷官之人顏面甚薄卒不能爲力藥師璃璢光如來。將謂中郎爲何等人哉。𨿽然。余他生儻得成多寶佛將散恆何沙金作布施。用酬今願。他佛不願成也。蓮公記之。此地舊名淨居庵今屬寺堂一。置藥師像。丁酉五月始落成。堂之後爲樓。諸僧念佛場也。廂房二。僧散處其中樓之下向南右小淨室。余借居最久。偶因蓮公索記。信筆叨囑如此語語似戲字字逼眞後之君子覩斯記者。嗔與笑與。

僧所謂戒律。亦所謂魔气也。似蓮公具此數可喜。在淵明當不攢眉矣。相宜者。豈直中郎。

●翠娛閣評選袁中郎先生小品卷之二

錢塘陸雲龍雨選

公安袁宏道中郎著

宣城梅羮子和閱

紀遊

傳

疏

祭文

志銘

題跋

書

尺牘

◆紀遊◆

遊華山記

開先寺至黃巖寺觀瀑記

遊紅螺崄記

遊滿井記

雲峯寺至天池寺記

遊天目記

靈巖

遊齊云記

虎丘

○遊華山記

凡山之名者必以骨率不能倍膚得三之一。奇乃著。表裏純骨者。惟華爲然。骨有態。有色。黯而濁病在色也塊而獰病在態之華之骨如割云如堵碎玉天水煙雪雜然綴壁矣方而削。不受級不得不穴其壁以入壁有罅才容人陰者如井。陽者如澑。如井者。曰■﹝山童﹞。曰峽。如澑者。曰溝皆斧爲銜以受手足銜窮代以枝受手者不沒指受足者不盡踵鐵索累尋。尋直垂下引而上如粘壁之鼯壁不盡罅時爲懸道巨巒折折相逼若故爲亙以嘗者橫亙者綴腹倚絕厓行足垂磴外如面壁。如臨淵。如屬垣撮心於粒焉知鬼之不及夕也長亙者。搦其脊。匐匍進。危磴削立千餘仞。廣不盈背。左右顧皆絕壑惟見深黑吾形壘壘然如負甕自視甚贅然微風至搖搖欲落苐恐身之不爲石矣夫人所憑仗者手足而督在目方其在罅目著暗壁升則寄視於指也降寄視於踵也目受成焉耳罅盡而厓。目乃爲祟眩於削爲粟眩於深爲掉眩於仄爲喘愚者不然心不至目故也今乃知崄之所以劇矣。余衣不蔽腰。下著窮袴見影乃笑登厓下望。攀者如猱側者如蟹伏者如蛇折者如鷂山之■﹝廣外戲內﹞廞乃至此自恨無虎頭寫眞筆也踰仙掌壁。折入石弄。北旋上。石滑而不級。爲東峯。過坪躡厓道尊峙而中斷爲南峯。度峯足。蜿蜒上。石葉上覆而橫裂爲西峯。南峯踞兩峯之上。如人危坐而雙引其膝下有土徑。異樹交絡。峽水鳴其間。峯頂各有池。如臼。如盆。如破甕。鮮壁澄澈。古松覆之。西峯石多璺。乍視如隱。南峯之背有靜室。垂雙鏁。鏁盡爲鐵棧以承板。道東峯南下爲衛叔卿博臺。鏁對懸拓厓自達皆奇崄。

著華之險。亦著遊之趣。知退之痛哭尙未有得於遊也。

折折出奇。具水窮雲起之致。

○開先寺至黃巖寺觀瀑記

廬山之面在南康。數十里皆壁水從壁罅出萬仞直落勢不得不森豎躍舞故飛瀑多而開先爲絕勝。登望瀑樓。見飛瀑之半。不甚暢。沿崖而折得靑玉峽峽蒼碧立渥爲潭巨石當其下橫偃側布瀑水掠潭行與石遇嚙而鬭不勝久乃斂狂斜趨侵其趾而去遊人坐石上潭色浸膚撲面皆泠翠良久月上枕澗聲而臥一客以文相質。余曰試扣諸泉又問。余曰試扣諸澗客以爲戲。余告之曰。夫文以蓄入以气出者也今夫泉淵然黛。泓然靜者其蓄也及其觸石而行則虹飛龍矯曳而爲練匯而爲輪絡而爲紳激而爲霆故夫水之變。至於幻怪翕忽無所不有者气爲之也今吾與子歷含嶓。涉三峽。濯澗聽泉得其浩瀚古雅者則爲六經郁激曼衍者則騷賦幽奇怪偉變幻詰曲者則爲子史百家凡水之一貌一情吾直以文遇之故悲笑歌呼卒然與水俱發而不能自止客起而謝。次日晨起復至峽。觀香鑪紫煙。心動。僧曰。至黃巖之文殊塔。瀑勢乃極。杖而往。磴狹。且多折芒艸割人面少進石愈■﹝山欽﹞白日蒸厓如行熱治中微聞諸客皆有嗟嘆聲至半力皆憊。遊者昏昏愁墮。一客眩思返。余曰戀軀惜命何用遊山且而與其死於牀第。孰若死於一片泠石也。客大笑。勇百倍。頃之躋其巓。入黃巖寺。少定。折而至前嶺。席文殊塔觀瀑。瀑注靑壁下。雷奔海立。孤搴萬仞峽風逆之簾捲而上忽焉橫曳東披西帶諸客請貌其似。或曰比鮫人輸綃圖也。余曰得其色然死水也客曰靑蓮詩比蘇公白水佛迹孰勝。余曰太白得其勢其貌膚子瞻得其怒其貌骨然皆未及其趣也。今與客從開先來欹削十餘里上鑠下蒸病勢巳作一旦見瀑形開神徹目增而明天增而朗濁慮之縱橫凡吾與子數年陶汰而不宜淨者一旦皆逃匿去是豈文字所得詮也山僧曰。崖徑多虎。宜早發乃下。夜宿歸宗寺。次日過白鹿洞。觀五老峯。踰吳障山而返。

凡記須能挈讀者如身在山谷間。乃佳。中郎諸記眞能繪蒼波於楮上。出窮巖於筆端。人作宗少文想。

○遊紅螺崄記

從葫蘆棚而上。磴始危天始夾從云會門而進。山始巧始纖水始怒捲石皆躍至鐵鎖灣險始酷從灣至觀音洞久而旋。奇始盡山皆鈍鍔。劃其中爲二壁。行百餘步則日東西變數十步則嶺背面變數步則石態貌變矣壁郭立而陰。故不樹。瘦而態故不膚。亦不頑。蛟龍之所洗滌。霜雪之所磨鏤。不工而。刻其趣乃極。竇中多老衲。或居至八十餘不下﹑聞客至則競出觀導者曰老未見冠履也問爲靑曹。則曰是余宗主。笑而合其目亦如余之見此山此石也山中非采藥樵薪人不至。故不著。奇僻之士。遊小西天上方者。日取道焉而遺之睫前。是可嘆也已。

峭拔崚峋。筆墨之外殊有令人意會。難以名言。光景。妙極矣。

○遊滿井記

燕地寒。花朝節後。餘寒猶厲。凍風時作作則飛沙走礫。局促一室之內。欲出不得。每冒風馳行。未百步輒返。廿二日天稍和。偕數友出東直。至滿井。髙柳夾堤。土膏微潤。一望空闊。若脫籠之鵠。於時冰。皮始解。波色乍明。鱗浪層層淸徹見底晶晶然如鏡之新開而冷光之乍出於匣也山巒爲晴雪所洗娟然如拭鮮妍明媚如倩女之靧面而髻鬟之始掠也柳條將舒未舒柔稍披風。麥田淺鬣寸許。遊人𨿽未盛。泉而茗者。罍而歌者。紅裝而蹇者。亦時時有。風力𨿽尙勁。然徒步則汗出浹背。凡曝沙之鳥。呷浪之鱗。悠然自得。毛羽鱗鬣之間。皆有喜气始知郊田之外未始無春而城居者未之知也夫能不以遊墮事。而瀟然於山石艸木之間者。惟此官也。而此地適與余近。余之遊將自此始。惡能無紀。

寫境亦如平蕪。淡色輕陰。令人意遠。

○雲峯寺至天池寺記

雲峯寺而上。道愈■﹝山羲﹞。靑崖邃谷。匝疉而行絮而粘屨者曰云幽咽而風弦者曰澗獨石而梁一絲百尺下臨千仞者曰錦澗橋纈紅熒碧蜿蜒而導者曰九疉屏【一名九旗峯】怒而兀忽如悍夫之介而相怖者曰鐵船峯數里一息芟崖而亭之者五路嵚削杖而躋。遇泉則捲葉以酌。過試心石。望竹林寺後戶。泉韻木響。皆若梵唄。乃拜亭盡梵剎出上霄。諸峯障而立。猶在天平。佛廬甚華整。覆以鐵。一溪漲綠。泠然階下。稍定乃上文殊臺俯盤鷹見背千頃一杯少焉云縷縷出石下繚松而過若茶煙之在枝巳乃爲人物鳥獸狀忽然匝地大地皆澎湃撫松坐石。上碧落而下白雲是亦幽奇變幻之極也。走告山僧。僧曰此恆也無足道

松姿峷色新菁可餐

○遊天目記

天目幽邃奇古不可言。由莊至顚。可二十餘里。凡山深僻者多荒涼。峭削者鮮迂曲。貌古則鮮妍不足。骨大則玲瓏絕少。以至山髙水乏。石峻毛枯。凡此皆山之病。天目盈山皆壑。飛流淙淙。若萬疋縞一絕也。石色蒼潤。石骨奧。石徑曲折。石壁竦峭。二絕也。𨿽幽谷縣巖庵宇皆精。三絕也余耳不喜雷而天目雷聲甚小。聽之若嬰兒聲。四絕也。曉起看云在絕壑下白淨如綿奔騰如浪盡大地作琉璃海諸山尖出云上若萍五絕也。然云變態最不常。其觀奇甚。非山居久者不能悉其形狀山樹大者幾四十圍。松形如蓋。髙不踰數尺﹑一株直萬餘錢。六絕也。頭茶之香者。遠勝龍井。筍味類紹興破塘。而淸遠過之七絕也余謂大江之南。修眞棲隱之地。無踰此者。使有出纏結室之想矣。宿幻佳之次日。晨起看云已後登絕頂。晚宿髙峯。死關。次日由活埋庵尋舊路而下。數日晴霽甚。山僧以爲異。下山率相賀。山中僧四百餘人。執禮甚恭。爭以飯相勸。臨行諸僧進曰荒山僻小。不足當巨目。柰何。余曰天目山某等亦有些子分不勞山僧過謙某亦不敢面譽。因大笑而別。

摽出諸絕。天目便可與雁蕩諸山爭腃矣。

○靈巖

靈巖。一名硯石。越絕書云。吳人於硯石山作館娃宮。卽其處也。山腰有吳王井二。一圓井日池也。一八角井。月池也周遭日光如鏡細膩無駁蝕有泉常淸。瑩晶可愛所謂銀牀素綆已不知化爲何物其間挈軍持瓶缽而至者僅僅一二山僧出沒於衰艸寒煙之中而已矣悲哉有池曰硯池。旱歲不竭。或曰卽翫華池也。登琴臺。見太湖諸山如百千螺髻出沒銀濤中亦區內絕景山上舊有響屧廊盈谷皆松。而廊下松最盛。每衝飆至。聲若飛濤。余笑謂僧曰此美人環佩釵釧聲若受具戒乎宜避去僧瞪目不知所謂石上有西施履迹。余命小奚以袖拂之。奚皆徘徊色動碧繶緗鉤宛然石發中𨿽復鐵石作肝能不魂銷心死色之於人甚矣哉山仄有西施洞。洞中石貌甚粗醜。不敢唐突。或云石室。吳王所以囚範蠡也。僧爲餘言其下窪處。爲東西畫船湖。吳王與西施泛舟之所。采香徑在山前十里。望之若在山足。其直如箭。吳宮美人種香處也。山下有石。可爲硯。其色深紫。佳者殆不減端溪。米氏硯史云。■﹝石蒦﹞村石理粗。發墨不糝。卽此石也山之得名蓋以此。然在今搜伐殆盡。石亦無復佳者矣。嗟乎山河綿邈粉黛若新叔華沈彩竟虛待月之簾誇骨埋香誰作雙鸞之霧旣已化爲灰塵白楊靑艸矣百世之後幽人逸士猶傷心寂寞之香跌斷腸虛無之畫屧矧夫看�長洲之苑擁翠白玉之牀者其情景當何如哉夫齊國有不嫁之姊妹。仲父云。無害霸。蜀宮無傾國之美人。劉禪竟爲俘虜。亡國之罪。豈獨在色。向使庫有湛盧之藏。潮無鴟夷之恨。越𨿽進百西施何益哉。

但願君王誅宰嚭。不愁宮裏有西施。昔人已原之矣。然使當日無西施。恐不足動憑弔靈巖諸山亦不爲之顯西施當不直爲越功臣乎

華山之記奇險。靈巖之記幽麗。文各如其景

○遊齊云記

齊雲天門奇勝。巖下碑碣塡塞可厭耳。徽人好題。亦是一僻。仕其土者。董習成風。朱書白榜。捲石皆徧。令人气短。余謂律中盜山伐鐮皆有常刑俗士毀污山靈而律不禁何也佛說種種惡業。俱得惡報此業當與殺盜同科而佛不及亦是缺典靑山白石有何罪過無故黥其面裂其膚吁亦不仁矣哉。五老峯萬人緣。石皆好而微乏秀潤。山骨亦不巉。以玆不耐久觀然使道院少作數間官府不常至碑文漸落石苔漸長白嶽之神不靈不百餘年齊云庶幾可復舊觀矣

說山靈之穢。與季重先生有同心。

○虎丘

虎丘去城可七八里。其山無髙巖邃壑獨以近城故簫鼓樓船無日無之凡月之夜。花之晨。雪之夕。遊人往來。紛錯如織。而中秋爲尢勝。每至是日。傾城闔戶。連臂而至。衣冠士女。下迨蔀屋莫不靚妝麗服重茵累席置酒交衢間從千人石上至山門。櫛比如鱗檀板丘積樽罍云瀉遠而望之如雁落平沙霞鋪江上雷輥電霍無得而狀布席之初。唱者千百聲若聚蛟不可辧識。分曹部署。競以歌喉相鬭。雅俗旣陳妍媸自別未媿而搖頭頓足者得數十人而已。已而明月浮空石光如練一切瓦斧寂然停聲屬而和者才三四輩。一簫。一寸管。一人緩板而歌竹肉相發淸聲亮徹聽者魂銷比至夜深月影橫斜荇藻淩亂則簫板亦不復用一夫登場四座屏息音若細髮響徹雲際每度一字幾盡一刻飛鳥爲之徘徊。壯士聽而下淚矣。劍泉深不可測。飛巖如削千頃云得天池諸山作案巒壑競秀最可觴客。但過午則日光射人不堪久坐耳文昌閣亦佳。晚樹尢可觀面。北爲平遠堂舊址。空曠無際。僅虞山一點在望。堂廢已久。余與江進之謀所以復之。欲祠韋蘇州。白樂天。諸公於其中。而病尋作。余旣乞歸。恐進之興亦闌矣山川興廢信有時哉吏吳兩載登虎丘者六。最後與江進之方子公同登。遲月生公石上歌者聞令來皆避匿去余因謂進之曰甚矣烏紗之橫皂隸之俗哉他日去官有不聽曲此石上者如月今余幸得解官稱吳客矣。虎丘之月不知尙識餘言否耶。

虎丘之勝。已盡於筆墨端。矣觀繪事不如讀此之靈活。

◆傳◆

徐文長傳

○徐文長傳

徐渭字文長。爲山陰諸生。聲名藉甚。薛公蕙校越時。奇其才。有國士之目。然數奇。屢試輒蹶。中丞胡公宗憲聞之。客諸幕。文長每見則葛衣烏巾縱譚天下事胡公大喜。是時公督數邊兵威振東南。介冑之士。膝語蛇行。不敢舉頭而文長以部下一諸生傲之議者方之劉眞長杜少陵云。會得白鹿。屬文長作表。表上。永陵喜。公以是益奇之。一切疏記皆出其手。文長自負才略好奇計談兵多中視一世士無可當意者然竟不偶。文長旣已不得志於有司。遂乃放浪面蘗。恣情山水。走齊魯燕趙之地。窮覽朔漠其所見山奔海立沙起雲行風鳴樹偃幽谷大都人物魚鳥一切可驚可愕之狀一一皆達之於詩其胸中又有勃然不可磨滅之气英雄失路托足無門之悲故其爲詩。如嗔如笑。如水鳴峽。如種出土。如寡婦之夜哭。覊人之寒起。𨿽其體格時有卑者。然匠心獨出。有王者气非彼巾幗而事人者所敢望也文有卓識。气沈而法嚴不以模擬損才不以議論傷格韓曾之流亞也。文長旣雅不與時調合。當時所謂騷壇主盟者文長皆叱而奴之故其名不出於越悲夫喜作書。筆意奔放如其詩蒼勁中姿媚躍出歐陽公所謂妖韶女老自有餘態者也間以其餘。旁溢爲花鳥。皆超逸有致。卒以疑殺其繼室。下獄論死。張太史元汴力解乃得出。晚年憤益深。佯狂益甚顯者至門或拒不納時攜錢至酒肆呼下隸與飲或自持斧擊破其頭。血流被面。頭骨皆折。揉之有聲。或以利錐錐其兩耳。深入寸餘。竟不得死周望言晚歲詩文益奇。無刻本。集藏於家。餘同年有官越者。托以抄錄。今未至。余所見者徐文長集闕編二種而已。然文長竟以不得志於時。抱憤而卒。

石公曰。先生數奇不已。遂爲狂疾。狂疾不已。遂爲囹圄古今文人牢騷困苦未有若先生者也𨿽然。胡公間世豪傑永陵英主。幕中禮數異等。是胡公佑有先生矣表。上人主悅。是人主知有先生矣。獨身未貴耳。先生詩文崛起。一掃近代蕪穢之習百世而下自有定論胡爲不遇哉梅客生嘗寄余書曰。文長吾老友病奇於人人奇於詩餘謂文長無之而不奇者也無之而不奇斯無之而不奇也悲夫

中郎之傳文長。伯敬之傳白雲。皆能不蔽人於沒者也。使其生得之。當何如哉。傳中亦多悲憤語不欲竟之象。

摹其品。衡其詩俱千秋定案。

◆疏◆

甃路疏

○甃路疏

從斗堤而來。儒而館者。行腳而庵者。傭而灌者。甕而汲者。皆道此巷。巷凹。雨則滯。久則洫。人趾之所踐。牛羊之所蹂踏。漬若膠。沒脛。少者至腎計紈其衣者一春當費鞮二緉市人𨿽赤足。其裲襠衫裙污浣之費一日工色且脫傭不灌則減其直汲者迂道則饔飧不時婦女跣至見其晳則不雅。或傾僕則費且屣。故議者欲甃此巷以便往來。蓋非獨巾衫者當惜其卅至於閭裏屠估下逮賣菜傭兒女子護其褌而醜見其脛者亦當以數錢見與是亦減費之道是可施也已

就中商略。可以開愚○故作艱澀。又一格也。

◆祭文◆

祭楊少宰先生文

○祭楊少宰先生文

惟公道同魯狷。學宗尹覺三十年間專守一壑如大呂之含音。如太阿之斂鍔道愈升而愈光身屢進而屢卻五載銓衡。水平山崿。澄汰九流。廉頑厲濁人曰朱門公也岫壑牀無帷帳門無簾箔月夜橘湯曉窓芹月隺一編韋泠六時影卓𨿽聯班於龍尾儼雞羣之獨鶴幸明主之眷知。胡彼蒼之忽奪。方今浩衢𨿽通陽明漸鑠𨿽人賢之間升如先忌而後藥幸我公之持正。司羣彥之關鑰。瀝肝瞻而向人。澆薪熖以巨杓。遽石火之無光。悲九原之不作倘時艱之可濟念忠魂之猶躍其或澆頺相因泄泄猶昨𨿽白日其何爲豈若長夜之安樂身𨿽棲於黃腸。道豈隔於冥寞。捐無。情之涕淚。布丹心於脂膜。聊酻酒而陳詞。知魂兮之無怍。

有知己不逢之感。有人之云亡之痛。

◆志銘◆

舒大家志石銘

○舒大家志石銘

家崇陽﹑舒氏女﹑生嘉靖﹑之壬午﹑家貧﹑父憐其慧。教之新聲走荊郢間。未幾至余裏。見王父左溪公慈而俠。委身。年三十餘而王父卽世。家了然一身。無他男女。族長者以其穠李。恐不當霜雪。家以死自矢。朝絣暮織。爲余叔督家政甚勤苦。叔諸子宗正等。家皆毋之。推幹就濕倍於所生。閨操之嚴凜若寒玉。稱未亡者五十年﹑壽八十有四歲噫是可銘也夫

銘曰貪泉之水不變廉士之腸蘭生叢棘中不敗其芳惟橘與枳何其易徙聞家之風可以愧死

意盡語歇。亦是志法。

◆題跋◆

題初簿罷官冊

題釣臺

題湛寂庵藏經碑後

識張幼於箴銘後

書檀度和尙艸庵引

○題初簿罷官冊

官與人非二也。有不得不二者時也。夫居令之時處簿書會稽之間。而欲以重厚長者之道行之必敗故夫儒而吏者有三不可以君子待其身而不信世間之有小人一不可也任書生骯髒脫略之習而少脂韋嫵媚之致二不可也我信其心人疑其迹我復不能暴其心而文其迹三不可也然則人生涉世亦難矣哉。夫初君固楚之篤行儒者也。始以文章起家。聲名藉甚。當第矣。不第。教授裏中。其髙足之徒。相繼公交車取靑紫矣。而竟不第。父之以明經頁太學。又久之謁選吳門簿。夫初君宜第而不第。貢何也。貢子初君不宜。貢士之謁選者。或佐郡。或受縣。庶幾可以少行其志矣﹑而最下乃受簿﹑簿又於貢﹑不宜他邑之簿事簡民易馭﹑優遊治辦。或得遷去。若夫吳門者。百冗紛龐。民情險惡。變幻機詐之極者也爲令者尙不能無畫方畫圓之苦而況下於令者乎則吳門又於簿不宜。摻此數不宜。而君又以實心行實政。欲獲乎上。隴遊越射吾知其不能也。夫士元不任百里尹緯不任�史非不任也不屑也初君者果若龐與尹耶。卽不然而以彼古心質行。恂恂振振。望而知其爲儒者也。使之邪步膠序。刑範六館。豈不亦師儒之選哉。而乃束之以下吏之事。以至幹召謗積疑。侘傺而去。則深可惜也。予又聞初君家居時慷慨然諾周人之急。至其服官。所陰庇於民者良多。特君不自言耳。而竟不食其報。謂天何。𨿽然。初君幸而人與官二耳二之則官去而人猶在然則上之人亦罷吳縣主簿耳非罷君也君今失吳縣主簿耳君尙在也守已之行。聽天之命。適來適去。何怍何辱君亦可以自慰矣夫

貌儒之拙寫世之艱。惜之慰之。悲恨塡胸矣。

○題釣臺

釣臺兩石相對髙不余丈不知當時用幾許竿釣得幾觔魚也嚴翁無用與此臺何異然其壁立千。仞傲聣人主不顧峻絕亦與石頭等矣

○題湛寂庵藏經碑後

精舍中不可無藏。猶挍序中不可無經也顧請藏非難。守之永永爲難。所以難者有故。一曰虫鼠蝠魚蠹之類是也扄鑰不嚴則有粉嚙溺漬之患二曰風雨澑則爲痕潤則爲鹵日久則粘澀不可開三曰黑喑黑喑者宇碑而隘地污而近煙廚也四曰劣僧力劣者奪心劣者盜才劣者串皆劣也五曰頭巾始則借觀終則掩取割軸破褾無所不有宦勢以令取郡邑以符取取者不賄送者不時垢辱加焉此事數之必然者也念公愀然曰。虫吾能禦之以扄風雨吾能庇之以廬喑吾能燭之以曦劣僧吾能陽之以尸羅夫頭巾制僧之命者也僧拱揖聽令之不暇又何術以禦之餘嘆曰念公汝見尊經閣上書冊。及士夫家藏圖史有過三世者乎頭巾之自爲計若此其爲因果可知念公亦聽之而已矣。

拈出最爲經蠹者。爲之捧喝其護法極周。

○識張幼於箴銘後

余觀古今士君子﹑如相如竊卓﹑方朔俳優﹑中郎醉龍﹑阮藉母喪酒肉不絕口﹑若此類者。皆世之所謂放達人也。又如禦前數馬﹑省中閟樹﹑不冠入廁﹑自以爲罪﹑若此類者。皆世之所謂愼密人也﹑兩種若冰炭不相入。吾輩宜何居。袁子曰兩者不相肖也亦不相笑也各任其性耳。性之所安。殆不可彊率性而行是謂眞人今若彊放達者而爲愼密。彊愼密者而爲放達續鳬項。斷鶴鵛。不亦大可嘆哉。夫幼於氏淳謙周密﹑恂恂規矩﹑亦其天性然耳﹑若以此矜持守墨﹑事櫛物比爲極則﹑而嘆今古髙視闊步不矜細行之流。以爲不必有則是拘儒小夫效顰學步之陋習耳而以之美幼於豈眞知幼於者歟

矯性從人。髙則成鄕願气。有下則開讒謟法。正須如此點破。醒學步之人。

○書檀度和尙艸庵引

檀度和尙告我曰。去邑百里爲站。過五里爲黃鐘堡。有居士願捨地一區。以待去衲不敢言僧郵僅一歇足比於官舍則無供具比於店肆則不取錢當其至則逆旅卽主人也來若歸舍當其代則主人亦逆旅也去若脫屣不剪茅粗備風雨而已不墁飾泥土而已敢煩長者引其端袁子聞而笑曰。有是哉。明春入衡嶽。當偕數衲過汝且觀汝新政又觀彼土居士信根生熟如何若果善人多也𨿽不佞亦願擔瓢欹笠婆娑乎其間也

筆筆新脫。人自入其循循之誘。

◆書◆

與張幼於

與吳惇之書

與龔惟長先生

與龔惟學先生

○與張幼於

走支離無用人也無用故不宜用無用亦自不求用此自常理。無足怪者。夫吏道有三。上之有吏才次之有吏趣下則有之以爲利焉吏才者吏而才也吏而才。是國家大可倚靠人也如之何而可不用哉吏趣者。其人未必有才。亦未必不才。但覺官有無窮滋味。愈勞愈佚。愈苦愈甜。愈啖愈不盡。不窮其味不止。若奪其官便如奪嬰兒手中雞子啼哭隨之矣𨿽欲不用胡可得耶若夫有之以爲利者是貪欲無厭人也但有一分利可趁。便作半亦得。作馬亦得。作雞犬亦得。最爲污下。最爲可厭然牛馬雞犬世旣不可少則此等之人亦可隨大小方圓而器之矣獨生則有大乖戾不然者。不才無論矣。又且與烏紗無緣。旣不能負重致遠。又不安司晨守夜佌等之人。𨿽分文用亦無矣。尙可不知進退。處居人間繁苦地耶。勉彊年。余頓成衰朽。心神俱。困癆瘵遂作。決意求歸。亦其宜爾。豈眞效令伯【令伯李密】之顰。學元亮【陶淵明】之步哉。

寫爲利肺肝。幾於劊子。而以爲可器使也。則又菩薩矣。想此時已打點出銓衡手段。

○與吳惇之書

東南山川秀媚不可言如少女時花婉弱可愛楚中非無名山大川然終是大漢將軍鹽商婦耳自春䢐夏。遊殆三月。由越返吳仙行殆二千餘里山則飛來。南屏五云。南北髙峯。會稽。禹穴。靑口。天目。黃山。白嶽水﹑則西湖。湘湖。鑑湖。錢塘江。新安江。而五泄爲最勝。在諸曁縣百里外百幅鮫綃自天而掛洞則玉京煙霞水樂呼猿之屬玉京奇甚泉則龍井虎跑。眞珠之屬。其它不記名者尙多。友則陶周望。公望。虞長孺。僧孺。王靜虛。皆禪友也然皆禪而詩汪仲嘉。梅季豹。潘景升。方子公。皆詩友也然皆詩而雋就中惟周望與弟相終始。相依三月僧則雲棲。戒山。湛然。立玉。雲棲古佛。戒山法王湛然立玉禪伯也。其它瑣瑣者固不暇辱紙筆所可喜者過越於亂文集中識出徐胃殆是我朝苐一詩人王李爲之短气。所可恨者。杭州假髻太闊。紹興搽粉太多嶽墳無十里朱樓。蘭亭中破敗亭子。袁中郎趣髙而不飲酒。潘景升愛客而蘘無一錢其它浪遊之趣。非筆所能描寫。兄見帖自當會之。弟遊覽詩章近亦成帙。其中非驚人語。則嗔人語。嗔人者爲人所嗔也。昨長洲公巳覓去發刋。弟嘗謂天下有大敗興事三而破國亡家不與焉山水朋友不相湊。一敗興也朋友忙。相聚不及。二敗興也。遊非其時。或花落山枯。三敗興也。弟玆遊可謂兼之。豈非前生報緣哉。

吳越山水人文。只以數言譜之。又復重以品隲。錯綜變幻。極文情之變。

○與龔惟長先生

數年閒散甚。惹一場忙在後如此人置如此地作如此事柰之何口荖夫電光泡影。後歲知幾何時。而奔走塵土。無復生人半刻之樂名𨿽作官實當官耳尊家道隆崇百無一闕。歲月如花。樂何可言。然眞樂有五。不可不知。目極世間之色。耳極世間之聲。身極世間之鮮極世間之一譚快活也堂前列鼎堂後度曲。賓客滿席。男女交舄。燭气燻天。珠翠委地。金錢不足。繼以田土二快活也篋中藏萬卷書書皆珍異宅畔置一館。館中約眞正同心友十餘人。人中立一識見極髙。如司馬。遷羅貫中。關漢卿者。爲主。分曹部署。各成一書遠文唐宋酸儒之陋近完一代未竟之篇三快活也千金買一舟。舟中置鼓吹一部。妓妾數人。遊閒數人。泛家浮宅。不知老之將至四快活也然人生受用至此不及十年家資田地蕩盡矣然後一身狼狽。朝不謀夕。托缽歌妓之院。分餐孤老之盤往來鄕親恬不知恥五快活也士有此一者。生可無愧。死可。不朽矣。若只幽閒無事。挨排度日此最世間不繄要人不可爲訓。古來聖賢。公孫朝穆。謝安。孫瑒輩。皆信得此一著及。所以他一生受用。不然與東鄰某子甲蒿目而死者何異哉。

窮歡極樂。可比七發令人神快。

○與龔惟學先生

某此回得請。甚快。今年粗了匡山。此外別無分毫想兒孫塊肉耳田舍郵也身體手足偶而已皆不足安頓計較。客居柳浪館。曉起看水光綠疇。頓忘櫛沐。晨供後。率稚川諸閒人。杖而入村落。日晡棹小舟以一橈劃水。多載不過三人。晚則讀書。盡一二刻。燈下聚諸衲擲十法界譜。斂負金。放生。暇卽指韻賦題。率爾倡和。不拘聲律。閒中行徑如此。聊述之去牘。以當一夕佳話也。

校之樂志。不似此之簡快。

◆尺牘◆

與丘長孺

答黃綺石

與蘭澤云澤叔

答沈廣乘

答沈何山儀部

與聶化南

與馮秀才其盛

與沈學博

○與丘長孺

聞長孺甚。念念。若長孺死東南風雅盡矣能無念耶。弟作令備極醜態。不可名狀大約遇上官則奴候過客則妓治錢谷則倉老人諭百姓則保山婆一日之間。百暖百寒。乍陰乍陽人間惡趣令一身嘗盡矣苦哉。毒哉家弟秋間欲過吳。𨿽過吳亦只好泠坐衙齋。看詩讀書。不得如往時攜侯子登虎丘山故事也。近日遊興發不茂苑主人𨿽無錢可贈客子然尙有酒可醉茶可飲太湖一勺水可遊洞庭一塊石可登不大落莫也如何

讀至末。眞所謂金閶自繁華。令自苦。

○答黃綺石

一病幾作吳鬼。幸而得請。此天憐我也。病時每每怨天及官去病痊始知天意止欲奪弟官未嘗欲奪弟性命也則又感念此翁以爲眞具天眼眞不愧作天何也弟寔不堪作官奪官何害官寔能害我性命則奪之正所以保全之也戶脫塵网。如巨魚縱大壑。揚鱗鼓鬣不惟悔當初無端出宰且悔當日好好坐在家中波波吒吒覓甚麼舉人進士也弟生平好作迂談。此談尢迂之甚然在弟受用如此亦怪井底蝦蟆不得也一笑

一悔怨尢自消。

○與蘭澤云澤叔

金閶自繁華令自苦耳何也畫船簫鼓。歌童舞女。此自豪客之事非令事也奇花異艸。危石孤岑此自幽人之觀非令觀也酒壇詩社。朱門紫陌。振衣莫釐之峯。濯足虎丘之石此自遊客之樂非令樂也令所對者鶉衣百結之糧長簧口利舌之刁民及蟣虱滿身之囚徒耳然則蘇何有於令。令何關於蘇哉。聚首村中。一樽一杓。便足自快。身非木石安能長日折腰俯首去所好而從所惡語語實際一字非迂若復不信。請看來春吳縣堂上有袁知縣腳迹否。

金閶繁華。令苦何礙。亦患金閶自苦。而令自繁華耳。譜苦譜樂。如印印沙。

○答沈廣乘

人生作吏甚苦而作令爲尢苦若作吳令則其苦萬萬倍。直牛馬不若矣。何也上官如雲過客如雨簿書如山錢谷如海朝夕趨承檢點尙恐不及苦哉。苦哉。然上官直消一副賤皮骨過客直消一副笑嘴臉簿書直消一副彊精神錢穀直消一副狠心腸苦則苦矣。而不難。惟有一段沒證見的是非無形影的風波靑岑可浪碧海可塵往往令人趨避不及。逃遁無地。難矣。難矣。尊兄淸聲華問。灌滿耳根。來札何爲過自抑損。若弟則終爲不到岸之苦行頭陀而已矣。

具此嘴臉皮骨精神心腸。猶不耐是非風波。誠苦且難。非身歷者不能快言之。

○答沈何山儀部

蘇家使來。讀仁兄手書。知念弟之深。弟支離可笑人也如深山古樹根虯曲臃腫。無益榱棟。以爲器則不受繩削。以爲玩則不益觀。欲取而置之別所。則又癡重頺壘。非萬牛不能致。而世之髙人韻士。愛其古朴。以爲山房一種淸供。輦而致之。費之惟恐不奢。累累有之仁兄或者以弟爲山房玩乎則又何不尋一片淸冷寬閒地。苔階莓砌。鎭日相對。而必欲置之通邑大都。使一人玩而千人唾。則仁兄亦何以自解乎。𨿽然以一癡重無用之物而致髙人韻士之嗜爲幸多矣敢復偃蹇不聽驅置邪。弟行矣。

不傲不謟。勝與山巨源絕交書。

○與聶化南

丈口碑在民。公論在上。些小觸忤。何足芥蔕且丈夫各行其志耳烏紗擲與優人靑袍攺作裙褲角帶毀爲糞箕但辦此心天下事何不可爲安能俛首低眉向人覓顏色哉丈負大有用之姿。具大有爲之才。小小嫌疑。如洪鑪上一點雪耳無爲禍始無爲福先無爲名屍珍重

豪气薄於云星。

○與馮秀才其盛

割塵网。升仙轂。出宦牢。生佛家佌是塵沙第一佳趣。夫鸚鵡不愛金籠。而愛隴山者桎其體也鵰鳩之鳥。不死於荒榛野艸。而死於稻梁者違其性也異類猶知自適可以人而桎梏於衣冠豢養於祿食耶則亦可嗤之甚矣。一病幾死。幸爾瓦全未死之身皆鬼獄之餘此而不知求退何以曰人病中屢辱垂念。勿承大士之賜。甚愜素懷。走欲言之久矣。謝不盡。

實有見得令之苦在。故語俱爽而盡。

○與沈學博

家大人相訪。將無減廣文苜蓿乎。得手教知相勉勵然僕亦聊復美筆耳非眞難之苦之也陽城有言。撫字心勞。催科政拙。僕則撫字當逸催科當巧簡而不煩。下安上恬。撫字不甚逸乎。獘孔盡杜。百姓樂輸。催科不甚巧乎竊有志焉而尙未之逮也不知左右頗有所聞否。有幸教之。

翻去夙論。自具至理。翠娛閣評選張侗初先生小品明張鼐著◇張侗初先生小品◇

序

卷一

序記

論說

卷之二

篇對

解啟

書碑

箴銘

言誡贊

疏文

墓志銘祭文題跋

●序

敍張侗初先生小品

化工之肖物也不物與之貌則化工之用不神必物爲之貌則化工之職亦�不物與而物各得其貌於是見化工之大而奇文章有貌焉神而气勢體格迹而句字菁華而气勢之有渾噩淸雄體格之有莊嚴散逸句字著華之有奇古典麗新異艷�各隨物肖焉故郊寒島瘦非館閣之章宋艷班香亦不入山林之調優孟之貌叔敖可�庸主可欺識者哉然如題措筆蓋亦難之矣�得侗初先生集都城一記典著不啻徐文貞蘇云坡魏大常諸敍憂時審勢揚可陳否不露經濟一班乎至於論治勢對分別車矣世路人材之石畫也其間閒閒子解澹泊寧志說精研心性舉周程亦何讓焉至其餘尙論則嚱■﹝口歔﹞裁斷之處妙得人情談文說隱寫素抒懷又何各各如其面也者心有規矩物得而方圓成筆有斧斤物迎而形象攺僅英英麗色人路呈妍馥馥奇芬逝鼻馨起哉是𨿽小品巳得大凡文人胸有化工於斯益信

崇禎五年冬仲錢塘陸雲龍雨侯題

●翠娛閣評選張侗初先生小品卷一

仁和丁允和叔介選

雲間張鼐世調著

錢塘陸雲龍雨侯評

序

記

論

說

◆序◆

題徐文貞公教言語錄抄後序

題蘇云坡先生西徵集序

魏太常疏艸序

程原邇稿序

陳稚徳進士稿序

施生雍門艸序

贈海鹽胡爾音卽山居敍

敍同榜兄弟圖

題爾遐園居序

贈別祁爾光之宛陵令序

壽徐母吳太孺人七十序

奉祝外大父八十序

補孤山種梅序

西湖談萟序

幽居時令序

○題徐文貞公教言語錄抄後序

夫學求其用譬飽五穀只在食時非旣學而後用就其用處乃是學耳吾嘗論學者有用於世。其誠身學問。只在獲上信友。夫人主聰明天授。豈願上下釡鬲總爲恭巳焦勞視臣下無堪倚杖耳若能分憂共念。委曲主持先事密救而無隨眾口以顯攻獨力承當而無借調停以塞責任謗怨以盡力扶持而不朿縛於議論破局面以積誠感動而不牽制於人情臣下旣受其勞則人主樂享其逸傾心委任。言聽計從其大有爲於時宜也若夫信友一道全在用人人之丂拙異宜。大小殊器。靜躁異習。剛柔異性但令適用各不相妨況爵祿名譽之人盡可策勵鼓舞勿開門戶與之大同但依職事之舉廢以課其官方無議論之異同以輕爲殿最使人人無求於官之外乃事事盡安其職之常至於事舉而職修則與計功而論報冰消成水天地陽春萬物一體莫諭於此吾讀徐文貞公語錄。考其行事。得此二種機括。乃知文貞學問都從用處得力也昔陽明先生。平反徵蠻。文檄刀記。卽瑣言纖事。生意譪然今人但解讀陽明語錄不解此種眞實發揮處是以習於髙譚戲論而學術壞文貞公學本陽明。而隨處力行。迄能相業滿天下。自謫官延平。至柄用政府和而不流權而有濟此種學脈豈在詞章功利中得也余因悟人生自少至老學問未有窮時時時用則時時學矣世人不解用處。而空言學者皆未得學問之源本也冬日坐丙捨。手抄文貞教言語錄而藏之。因題其後以志私淑之意焉

先生巳打點相手段。惜乎其不遂也。若使人果能法此以獲上。以用人。寧直軼文貞而上哉。

○題蘇云坡先生西徵集序

世之礙人者皆理也而事不礙理無事而執一理以求事事故理礙事有理理生於事而融於事故事不礙也物勝權而衡殆形過鏡則照窮夫權有常物而鏡有專形乎哉物不礙權。鏡不礙形不先設故也吾笑理之爲物也其本不足圉庸人而其末乃反以病世之賢人非理故礙賢人賢人先設一理以求勝事耳是以多窮而殆夫惟融於理。融千事。事萬變理之生亦萬變而吾以權鏡處乎其中煩不礙簡垢不礙淨糟粕不礙神奇簿書刀記不礙性命活活潑潑灑灑渝渝常覺事之過我者無畱迹而我之應事有餘閒斯非其事事無礙者哉夫暱譽而避毀忻福而畏禍者庸人也擇善事而行之事不稱心而困躓擇善人而接之人不如意而憤懣只此已在事物壚缶中其能壚缶事物乎此吾所謂理之礙賢人其窮而殆者耳云坡先生西徵集亦山水亦案牘種種酬對皆屬遊戲而於明心定性憂國濟時靡時不有靡處不然讀此知先生不礙理而融於事矣夫居何必窮谷深山簡何必杜門絕軌藏何必羊裘魚釣遊何必兩屐名山先生已從此覷破便久不作事物壚缶中人吾願先生出可也處可也無以飄然二字爲金玉屑可也先生書來與余商出處。余因敍其集而歸之。

衷當四虛卽有一忠君愛國念頭念頭不忘亦有泥而過處亦理礙也理不礙事。卽則行則藏腳注。恐人亦未易能之。

○魏太常疏艸序

魏太常賓吾兄。爲給事中。其所言皆國家大事。不佞於兄弟間素以肝膽推之。夫人臣立朝患無肝膽耳畏首畏尾身其餘幾惟稟赤心爲獻替不惑於是非成敗得失之數者乃眞豪傑也太常兄腸熱而气勁其所諫白﹑定是非。明賞罰。籌兵食。折權路直心而言不顧世眼而多中天下之大機大用其與人交慷慨洞見肺腑不佞嘗謂天下豪傑士國家之瑞意見參錯議論異同何妨其濟要於人攄所見期有骨力肝膽而止如藥有溫寒。味有酸辛。療病果腹。入口卽化此正不必同然亦不能同夫惟從不同中見气類爲眞气類若執他人之見以同太常兄非也執太常兄之見以同他人於太常亦何有焉要於事濟功成報主上酬社稷而可矣聖天子聰明睿知。太常兄召而還也。寧不足激勵邊臣。吾嘗誦述坡公語云。昔之君子惟荊是依。今之君子惟溫是隨所隨不同其爲隨一也太常兄髙處但不隨耳丈夫自有衝天志不向人前行處行吾儕生平當以此自砥士大夫亦宜明此意如古韓範兩公。互相愛惜。不佞預修先皇史。見大常兄乞攺神祖廟號疏快以爲言人所欲言又言人所不敢言太常疏類此者多矣。遂書其大指而敍其端。

肝膽二字。無人可無仕路尢甚仕路中言路尢甚詭隨固是肝膽不力執拗亦是肝膽不眞眞則有和無同不以水火滋人之乘釁矣序中極欲爲言路弄丸。

○程原邇稿序

南髙峯下松梢亂雲竹影蔽日刳竹引泉其聲潺潺出於澗底啼鳥上下與行人唱和境過淸非韻士不能耦而居非胸中夙有煙霞者不能鬯其文章之靈气吾友程原邇。從新安來。同王象斗讀書於此。余偶過其室。瀹茗焚香。出文章數篇讀之曠遠卓絕澗水松風宛在筆底吾嘗嘆人生於世凡濃艷之物可爭掬取者以吾澹然當之其味立盡惟天下名山水髙人韻士與奇文章相偪而來領此趣者覺神魂飛動手足鼓舞蓋遊不奇不曠交不奇不王也文章之借靈於湖山如艸色借潤於酥雨其於朋友之助如鳥遡風而魚沫水也挾冊子吚唔仰面看屋梁索解句者惡足以語此原邇之文饒於韻。而遠於趣。入於正。而出於奇倘非湖山之助安能筆筆生動今而往原邇益勉之矣吾歸山中晨起見遠煙一抹起玳瑁湖上九峯隱隱在西樓可數者不覺曠然遠覽有南峯之懷焉原邇其時寄我新篇令我數浮太白爲原邇展山水之淸音也

文與境宜正如柳上雛鸝饒新媚之色韻

○陳稚徳進士稿序

稚徳謁余橋門。餘物色稚徳異等。稚徳文如黃鐘在樂音繁奏間不與錚錚者混鳴又如萬花中行忽見蒼松挺立令人躍然顧盻不置也是年異等髙第自稚徳始。稚徳出所攜平日上公交車牘示我則春蘭秋蓉不似剪彩而把玩自覺態饒其以意不以象以神不以色蓋穆乎其玄解也吾甚快之。稚徳爲人。蓋有遠意者沖漠不盈大抵如其文夫文不可評而意可論也酒有酒意。筆有筆意。人之於文亦然。昔有客問余。陶彭澤葛巾漉酒事。曰對客脫巾禮固不爲髙人設也還復著之餘瀝漬巾沾衣柰何余笑曰我亦苦張顚醉筆作書以頭濡墨恐臨池那得如許水洗髮耶其人亦笑嗟乎此所謂論當日意不宜論當日事者夫人各有意意之至而文章生吾以定其爲人讀稚徳文當先識稚徳沖漠不盈之意而後玄解可領。吾非能相文。抑是我所以相稚徳也

不論意而論事。便是癡人前說夢。

遇冠裳則冠裳。當風雅則風雅。值諧謔亦諧謔。眞是才大。

○施生雍門艸序

齊人有雍門彈。禹聲有雍門艸歌苦而傷知稀然禹聲知不應稀也吾輩眼在禹聲手在兩具勝場當不寂莫𨿽然。以禹聲遊雍。名鵲起長安市而未立南宮之幟何容不歌寂寞也枯木寒鴉水落石出人境至此過淸冷矣而桃花流水滿山靑黃碧綠在轉眼故曰冬令藏而善生夫藏則必生間泄之無餘必轉爲蕭索所以人宜法冬令不宜襲夏令冬而春春而善居其夏者計禹聲所成就當不止此今日歌苦雍門時也。題其捲端願他日無忘吾言

寂寞中正濃鬱所從起附於雍門。見亦不達矣。文特淸新多致。

○贈海鹽胡爾音卽山居敍

余與爾音實並海而居。余郡南金山。鸚鵡沒海洲。卽古海鹽舊縣地。循而西。諸山多浮海中乘蜃气出沒其秦山一帶面海而嵬然者間有之耳而山亦不甚窅窈。無巖棲嶺玩之趣獨海若浩渺奔蕩堤髙千尺遙望蓬島十洲恍忽有無一望無際怒濤雷驚徹於枕上朝日沐浴光怪萬狀漁子牧兒不能領其奇勝而通人慧士居其間者可以開眼目蕩心胸拓其詠歌筆墨之气若夫掩關卻軌。一室無塵。庭絕余喧。八牕通明。藏書在架。案無冗牘。筆牀楚楚楮墨惟良瀏覽會心信手拈句山花自笑禽語相悅倦起行樂臨水望云或開尊引觴或對客淸話不聞兒女之聲不近糠粃之气處則了心見性出則應世濟民斯亦人生一大快而千古豪傑其能領此者幾人也丈夫靈气多從淸虛來取勢於海取情於山然終日望溟渤而未曠大觀一生居幽谷而不具遠體要在我心能自得之爾音之師符九曰。靜坐卽是深山爾音卽以扁其居。名其所行之捲。爾音日居海上。如太史公下龍門浮沅湘登峒崆南浮江淮以壯其文章之气者不必靜坐不必縱觀都是文章如是則爾音出處皆可不朽無論山居海觀總是爾音得力處矣吾作此說。爲卽山居轉一腳注也。何如。

筆勢如連山怒濤。亹亹不可遏。

○敍同榜兄弟圖

圖裏中同癸卯榜兄弟一卷。是年舉�鄕凡二十人。圖其共裏居遊好者九人也。九人者何。張仲繩以誡。莊若谷世牧。董原髙尊聞。袁用晦思明。姚臺宗元胤。張錫之爾嘉。蔡元弘階正。張伯環元復。李元敷時榮。余遊京師。不得列於圖。歸而敍其美亦附圖意也開卷紅杏籠籠如蓋紫衣烏帽面頰帶花气如意逍遙其下奚奴挾琴而從者元敷也翠竹欲滴九鼎陳於石畔書卷筆墨相錯席茵而坐者五人一人衣氅衣面微赤而有韻據竹而坐者原髙也一人臞而白頰骨稜稜衝衣凝若者仲繩也一人面微丰頷數髯矣翠衣綸巾手執捲者伯環也右伯環而坐。一人面臞稍短微有髭衣古色執拂若山中道士者用晦也一人綠衣云巾丰碩有須端重如冠裳大人焉元弘也圖書在榻瀹者硯者供騷人之韻絳衣執筆得句動顏面矣面悅澤而無須錫之也花明石峭美髯玉立紫居而蘭衿抓髯自喜其不凡者若谷也戒視碁枰若壘而待者穆穆堅壁神遠欲往矣衣冠淡勝而靜容無喧臺宗也夫貌而弗意貌者弗貴也圖九人者亦各有意焉所稱欲得其人之天法當於眾中陰察之夫圖者亦於眾中得眾意也神藏於所適而不煩故積者大力裕於花石筆墨而無所苦故用者厚二三兄弟之意見乎此矣夫余之樂。而敍矣余之意也則余之貌也二三兄弟其以余爲何如也

不僅敍其舉動。而直敍其神情意致。西園圖瞠乎後矣。

○題爾遐園居序

緇衣化於京塵非塵能化人也地不擇其偏交不絕其靡精神五臟皆爲勞薪能於此中得自在者其惟簡遠者乎爾遐以治行入官柱下。卜居西城之隅數椽不肴虛庭寥曠綠樹成林綺蔬盈國紅蓼植於前附黃花栽幹籬下亭延西爽山气日佳戶對層城云物不變鉤簾緩步開卷放歌花影近人琴聲相悅灌畦汲井鋤地栽蘭場圃之間別有餘適或野寺梵鐘淸聲入座或西鄰砧杵哀響徹云圖書潤澤琴尊瀟酒陶然丘壑亦復冠簪觴詠之娛素交是葉爾遐嘗言髙林受日寬庭受月短墻受山花夜受酒閒日受書雲煙艸樹受詩句余謂非爾遐淸適不能受此六種然余嘗笑人眼目不開輒浪談泉石桎梏簪居彼實無所自樹乃爾夫能自樹者寄澹於濃處繁以靜如污泥紅蓮不相染而相爲用但得一種淸虛蕳遠則濃繁之地皆我用得馬頭塵寧復能混我爾遐讀書髙朗。寡交遊能自貴重而以其僻地靜日。觀事理。滌志气。以大其蓄而施之於用誰謂園居非事業耶然爾遐臨民。卓然淸淨。中州人比之爲劉襄城倬太傅。則今日之園居。其又以六月息者息而九萬里風斯在下吾益信京塵之未必不能息人也

冠冕何盡桎梏。泉石亦有膏亮惟寄淡於濃則冠冕無累處繁以靜則泉石不疏然余於淡泊場中下一轉語。六受外還須得虛衷受善黽勉受職斷不致以覆餗而受祿

○贈別祁爾光之宛陵令序

夫金之精者必言百煉也非襲而笥之謂也襲而笥之則不試於火矣其爲金也不精古人之煉性。必有所試而後見之庖丁之怵然戒視。試於庖者也。飛衛見懸虱如車輪。試於射者也。張旭悟劍舞而試於書。文與可胸中有千尺之勢。而試於竹。彼精於技者若是而況精於道凡性足於中者夷險憑乎地愉忤付乎物通塞聽乎事了無與焉而更日與之涉則盡取爲吾性之大迨不入此迨其爲性也不精故樂而安之彼虞於試而惴惴焉就之者其體不眞其於試也往往成與虧半由此言之。吾敢以試之一說徧告人與。自吾同進士榜得嫠鴻余舜仲。山陰祁爾光。舜仲嘗言爾光爲人堅凝而澹漠。聰明不露。而穆然覩萬物之變。爾光亦言舜仲性地分明。其於世用。一一從自己胸中流出。兩兄皆足於中者。夫本原之學靜而貞虛而明簡而淸貞者一之表也明者平之凖也淸者恬之基也此皆煉而彌精之道也今兩兄不試千世務其何從見之吾固知兩兄必樂而安之也舜仲得山陰令。而爾光復得宛陵。吾聞稽山。文成先生一泒流傳。宛陵二邑。故多學道長者。兩兄主盟其間俗淳而平物和而淸弦歌而民自以不爭兩兄之爲煉不巳精乎吾內不足而惴惴於世者兩兄又以爲性近之也而我許焉於爾光之行也。取以試之說告。而爲別。且屬以告舜仲也。

不根於性便是嘗試便至血指可煉者必其爲金斯可耳性足於中。何往不可。乃難一令哉。

○壽徐母吳太孺人七十序

吾嘗謂天下有治徵。有亂徵。有治而欲亂。亂而待治之徵。士大夫終身事親而近於名。此治徵也。士大夫好名髙以危其身。而憂其親。此亂徵也。有一人焉處世名之內脫世名之外尊天性以自樂天下人聞而悅之此亂而將治之徵也世道衰而名士出名士出而親心憂於是壯年多网罹而髙堂無壽域嗟乎以吾觀於世何其爲名髙累孝眾也東漢範滂之母慰其子曰。爾年未三十遂爲李杜齊名旣有令名豈得復求壽考夫以李郭之名且不免其身而況一時標榜虛聲至捐其壽考以殉之而不悔何汝南風俗之沈於名久也豈其士大夫皆婦媼之見歟。然則東漢之衰也固宜。古之君子修其身而養其气晦其徳而藏其用治則爲麟爲鳳。以光顯太平。亂則潛無躍。惕無亢。以全天倫。而樂菽水故不急朝露之榮者不傷喬松之永不逐丘山之譽者不履風波之危由此言之壽身之道事親之誼豪傑可不審哉吾又以悲東漢而下何衰世之士多也吾友徐君思曠。弱冠負文章名。驚海內。與餘同遊濟上。葺齋許先生之門。其爲人學道而養气博文而湛思居城北陋巷。數椽裁蔽風雨。而奉母孺人。偃息其間。是時母吳孺人彊食多福。引養引恬。壽屆七秩。思曠奉觴跽而進。曰曠也書生。慚無以觴孺人也。卽觴焉。孺人弗樂也。抱幸孫焉。孺人樂矣。請以此觴。孺人莞然曰噫兒以我爲汝南氏母屑屑者耶。兒落落焉。穆穆焉。不交公卿顯人不譚當世之事不威窮不慕通布蔬有餘供無戾謫爲榮貴燕母氏而結大年異日者遭盛世事明主載其寧靜作淸明之羽儀守其澹泊宣雍熙之鼓吹視東京人物誰爲伯仲吾老矣願兒爲良臣毋爲忠臣使老人享太平毋使老人悲歲寒也兒觴且矣因舉思曠之觴。思矌出而以告觴客。觴客曰。賢哉母也。世道其有興矣。余述其言爲記。而屬思矌以以質濟上許先生。乞其言壽焉。

名何至殺身而竟有殺身而及其新者此先生以一腔感憤泄之此也吁使士有危身危親之慮也是何世界

○奉祝外大父八十序

蓋鼐孫幼育於外氏。今年三十餘。每追逐戲於外王父側者。同嬰兒之覓梨橡。自去年北上公交車。成進士。天子命讀中祕之藏。客京華者載更臈矣。雋弟寓書。言王父明春以八旬稱觴於堂。夫客子不獲介春酒爲弟曹先則又詎云今日娛樂與覓梨橡時多也𨿽然弟曹觴而吾以文佐之吾觴又孰與弟多蓋百歲人之大齊也然而道常得於其嗇嗇之道。忍勞節欲。制忿少慮忍以煉形也節以固藏也忿制則平平斯祥慮少則淸淸斯寧四者百年之算也。莊子曰。大塊勞我以生。而逸我以老夫待老而逸斯不亦晚計哉嗇則逸逸則老固有得之於先者矣鼐幼侍於王父也。見其不屑意。生產。壯年萬金立盡。晚食安步。樂而甘之。治養生家言。獨居三十年。泊乎巳爾。又休休焉未嘗不平於人卽人或意忤之恬若不察者諧謔恣戲兒童爲侶涉勝窮遊日夜忘疲於世人所爲算計較量非直置弗道蓋亦性所未有鼐嘗私以爲生而嗇者無如我王父也。夫侈大爭逐計能慧巧造化以此役人而王父避焉不居嗇之一途古長生家所據以籠絡造物者而王父泊焉居之視履考祥。莊生所謂逸而老者繩繩寧有艾哉鼐猶憶我母氏之﹑言也。曰。自吾爲女子。閔汝大父瘁而莫貽之安。見其怡怡下人類忍辱焉而莫爲一吐气也飲食居處。泊矣吾欲佐之丰柰吾又詘焉家中落以少思慮故而不能代一籌也兒曹記吾言。汝大父固善爲壽者。而耋。而耄。而耆。觴累累矣。其介一命以觴乎。吾志伸焉。虀菽爲旨。若其不然吾負疚焉。珍綺非奢。鼐佩母言凡十八年。七旬宜觴而不舉者。媿母志也。而今庶足以觴矣。今弟曹執酳跽進而言曰。張孫鼐客遊四千里外。不獲親酌一卮而苐佐以文王父必且欣欣受觴而浮白焉。是日也三花在庭流鶯在戶蘭芝繽紛拜舞王琀王父亦受厥丰矣是正造化逸以老時也。吾母之志可以慰矣。鼐謹拜手敍之。

嗇亦可壽可富。然壽可嗇而富嗇又不可也雜出母氏一段。見述之非誇。

○補孤山種梅序

夫人標物異物借人靈古往而今自來。風光無盡。景遷而人不攺。興會長新是知有補斯完無虧不滿。誰非造化。轉水光山色於眼前。繄比人功。畱雪月風花於本地。維昔孤山逸老。曾於瀛嶼栽梅。偃伏榦枝澹蕩寒嵐之月崚嶒數樹畱連野水之煙自鶴去而人不還乃山空而種亦少。庾嶺之春久寂羅浮之夢不來𨿽走馬徵輿鬧前堤之景色柰暗香疏影辜此夜之淸光是以同社諸君子點綴冰花補苴玉樹種不移於海外勝巳集乎山中灌巖隙而長玉龍紛披偃仰礨澗湄而棲白鳳布置橫斜幽心扶瘦骨同妍冷趣植寒枝共遠西冷橋畔重開玄圃印淸波六一泉邊。載起瓊樓邀皓月。非爲借風霜之伴。與岸花江柳鬭風光。亦將畱山澤之臞。令溪飲巖居生气色。倘髙人扶笻掃石。政堪讀易說詩。若韻士載酒飛觥。亦足吟風美月。使千古勝場不淪寂寞將六堤佳境。盡入包羅。豈獨處士之功臣。亦是坡仙之勝友。余遨遊湖上。緬想孤蹤策月下之驢爲問山中誰是主指雲間之鶴來看亭畔幾株花爰快述其良圖。用同貽於好事云爾。

事之風流。文之娜猗。勝君家阿緒。

○西湖談萟序

余病遊西湖。見養生家錢先生。先生謂余曰人生功業蓋世文章名滿天下其於一鍼元气如漏卮注水余感其言。作詩謝之。有省言常護气。息念自通神之句。遂假宿湖上僧捨。浹旬。日求盡其服气之術。而錢塘諸君子聞余至。操文叩吾閣者。屐錯戶外旣相對輒似酒人逢面車津津不能置口矣省言獲气之戒都不復記憶坡老所謂知過不攺者也每坐上偶拈一題。率爾談論。粗有本未。諸君子遂以爲文。客退不能多記。其錄成編者。讒十餘首耳。友請刻而傳之世。余笑曰錢先生一服良藥吾不能服柰何以膏盲中語誤天下無病人時錢孟玉鄭徳滋從余遊。請曰。願師無執養生家十成語。坡老云與其茹也寧吐之。適吾意而已。余快其言。曰是吾藥也吾病且霍然遂聽諸君子刻之。

茹而不吐。亦病痞隔。又不若吐之爲愈

○幽居時令序

夫駒隙易度。蝸戰未休。河淸幾時。黃金難就身不寄於物外物而我自閒樂不違其時乘時而樂自足住世故能出世息機才是知機居不必廣廈蓬檐。口不必膏梁糲藿。迹不必巖廊漁釣。交不必王公乞兒苐取我之自然豈曰人而未可樂則生矣。逝者如斯但情順而景生則光陰過客若景遷而情變則渣滓太空是以暫假化工。權設時令眼前樂事不禁春夏秋冬个裏生涯那揀功名道徳愼勿實諸所有。自然行其所無。橫成嶺。側成峯只此廬山眞面目。桃能紅。柳能綠。依然本地舊風光。都謝卻八千歲春秋安知老之將至。猛提起十二時性命。自然新而又新語不屬乎連義更同�戒懼銘之寶日。聊儆失時云爾。

排偶中極其流利。且無塡塞。能品。

◆記◆

重修都城記

筆花軒記

蓋茅處記

○重修都城記

皇帝三十有二年。夏雨震電浹旬。時京師大水。霪壞民捨。城九門。圯者三百餘丈。巳乃浸圯及七百丈有奇。城使者上其事。時上方戢民居止蘇間架可窯之稅維城之役。司空具以請。閱三疏乃報可。則命部臣某董正厥事。招流集庸。甃石畢輸。臺臣省臣。獎能禁偸。各有經紀。粵明年某月日城功告成。臣拜手而爲之記。記曰惟文祖待邊守在四夷枕胡而城屹如於燕萬堞崇崇宅大馭輕曁於孫子。戎馬之偪伏隍時有乃罔不曾厚備圯以銷萌愼固肅皇之世。葺彼牖戶。飾廓門庭。每予是懲肆我皇敬勝張皇垣墉塗曁天警於康恆雨弗祥周廬以漂�脈以解峨峨萬雉。或陷或摧。惟帝念役大勞人爰亟於敉寧民有幹止國有經始如父母之勞其子先飲食之徐服賈焉乃召司空。以乃召司徒給其餱糧量其徒庸取丁於饉夫使佚於殍民災不罷眾役能蘇荒將事之臣。稟�����亟子來稱事程能功令具修。和令蒸氓含餔載鍤式歌且春萬杵登登。舉不涉年。厥功釐如塌理圮更將作報成人飽而康墉峙而壯惟皇帝動民康功先卽佚使以心勞使以力惟皇帝固圉眾心成城務壯其內乃壯其形緩度伊始疾收厥末聖神作用威臨徳悅南越北胡。西羗東夷。視厥所止。千里邦畿。皇哉皇哉。千斯萬斯。迹不可磨。刻石記之。

髙簡典雅。不殊典誥其中回護更有巧心

○筆花軒記

筆花五色入夢。而文彩殊進豈猶是文人腹笥繡口借夢境作鼓吹耶凡物有借而得之終非吾有不若蠹魚食神仙字尙令滿腹帶神仙气彼蓋無借而腹果然也讀萬卷書胸中便吞吐八九云夢走筆川決而風雨馳靑煙冉冉從十指出食龍肉得眞飽衣寶珠而光照襟帶間惟其有之是以似之靈气日新無盡文章先生變化亦無盡寸管而繪千秋比於夢境誰眞誰假尹玉沈而慧。試坐筆花軒參取覺雲煙艸樹刻刻供我筆端何須效江仲通乞靈栩栩蝴蝶時尋生活也

落筆風雨欲驚。蛟螭欲翔。

○蓋茅處記

城之南墅。吾廬居焉徑寂而宜禪也百堞縈左羣木蘿戶暎以環溪錯以修竹廣疇迷望云物曠然累累古丘平出若髻有僧慧云者。紫栢老人舊弟子也。率其二徒來就於傍定而無喧朴乃知足於是編竹爲椽。誅茅當瓦一龕依於松栢燈火掛於蓬蘿𨿽震風淩雨未受夏屋之帡幪而夕秀朝云巳占蕭齋之景色一枝粗穩半壁晏如量腹而一缽千家度形而十年片衲物無取也我何有哉古之至人以三光爲戶牖故不礙桑樞四時爲庭除故不卑茨艸但取造化之有生成自然若罄人工之能補苴特甚所以虛能生白。無有窒用。況乎佛地。雅似蓬居。昔維摩十笏開基支公三賢備勝止以眼前作案不須物外多求豈必問金田於給孤。飛玉盤於祗恆作塵外塵生法中法也余性嗜丘園。夙惇禪悅數。椽古屋棲巳儉於鷦鷯四壁秋風趣更饒於薜荔暇當選佛閒亦觀空意不屬於蝸爭忻亦同於鳥托蓋茅之旨。余有味焉。故記。

疏澹有竹籬茅舍韻致。

波蹙流花。山畱聚雪。層層錦綺。大可悅眸。

◆論◆

治勢論

文山黃冠論

分羮論

○治勢論

天下之大勢。靜則治。動則亂。天下之人心與之以靜則各安其性命而不肖之心銷擾而動之則人將自危而寢成其�解之勢夫民專愚而易犯法者性也麗於法而治之治之如其人如其法而止則犯者伏而平民安然而不驚一或濫觴於法之外。株連其人之餘。而愚民始惶駭眩亂。喪其神魄。求解免於須臾之死。而無端之牽引。捏造之風波起矣皭火燎原蟻穴潰堤所當深懼故安天下者愼無動之屬者東奴之訌也。其初繩之急而備之疏視以折箠可使而不料其伏屍流血也此擾之過也。蜀以徵兵擾而永寧叛。黔以襲替擾而水西叛。齊魯以牛車擾而鄒滕妖黨叛。今日國家兵甲四起。兵民交困事事以擾致之夫天下豈堪再擾耶乃者遼民之僑居登萊也而幾又以姦細之言擾矣幸而明旨煌煌。消其隱禍。則亦社稷之靈也。東南浙直之間。羣猾輩以恫喝脇人財。而富家兒率多淸狂不惠。大言易信。而務外不根之人易投然而實非有斬竿揭木之勢也比於盜賊則盜賊死耳比於妄男子則妄男子死耳死如其法死固無怨罪如其人人亦不驚如艸薙禽彌之不足。而必欲一网以包羅之。恐江淮之間。愚者駭。智者疑。弱者惴。勇者嘩。無樂生之心。而蠢蠢有累卯之勢。此亦今日之大患也夫刻木之流以株連爲利穴羅織之吏以鉤距爲功名嗟乎天下豈堪此輩大擾耶夫民無亂而喜事者惟恐其不亂及至亂形見而束手無可柰何則又曷若靜治不擾而共享太平之福爲得策也

嗟乎。今天下北擾於奴軟。南擾於海盜。東則亂卒。西有流民。所云漧淨者有幾。更堪敲剶擾之與。皮之不存。毛之安附長民者幸一日免耳筐膏扉血將亦安之

先生之論最切時獘。其所以消亂。只須治如其人如其法兩句足矣。且莫說到亂形見而束手無可柰何。就使一念避咎貪功之念橫於中。舉盜賊妄男女而叛之逆之。胥百十人駢首而艸薙之。咎遠矣。功邀矣。如天理何。公論何。寸心何。巳擾者幸三復此論。

○文山黃冠論

或問。文信公空坑一敗此心已死宋室久矣黃冠故鄕。方外顧問無論必不可得卽如其願將遂不死耶曰殺身成仁身何必殺也仁成卽殺身亦可若仁不成卽不殺身與殺身均不可也要在信得何如耳身物之寄於世者凡物有主焉尋得其主而歸之此物一聽其有無不必向主人索物蹤迹矣故一文山耳。爲逢。爲幹。烈烈而死成仁也爲伯夷。爲箕子。或委蛇而去。或餓而保其首領亦成仁也仁自我成之不在生死上成仁也從生死求成仁便是殺身捨生只了得气節事於本體原無與。文山之深於信道以此。嗟乎道理束縛人至沒身而不見本體者多矣然須由束縛而後能解脫之則宋人學脈所自來也陸秀夫瀕危。正色而猶講大學正心章。說者笑其迂不知卽不講倉皇奔救失其常度於亡宋何益絲亮與其盡失常度而不免於亡不如從容自如負帝而溺之爲得於死也瓣香禱颶風。冠帶見先人。其主見多如此。南宋諸名人。視晉時陸沈輩髙下何如。後世有以啚後揣摹又山。而當日夢炎輩亦以此甘心焉此與癡人說夢何異可笑也。

立一君復立一君。人子下藥。至此盡矣。盡則何妨作周之伯夷。覺時論啚再舉。猶是蛇足。王炎午生祭。亦非知己。亦是多事。

○分羮論

張子曰。漢髙非負太公負項羽也項羽性直而心慈性直故不能忍人之過而不顧其後心慈故畱連不斷而卻不失爲直人之肝膽此所以號英雄而不能成帝業也自湯武而下。其成大功而爲帝者不能以機變勝耳況兵凶戰危。豈容如宋襄之不擒二毛。不鼓不成列耶。而項羽之脫沛公於鴻門。赦太公於俎上實近於此然其本質不失爲直气人耳我翁若翁。動其慈心甚於哀懇之也令項烹太公天下方謂沛公忍殺其父而尙討人殺其君之罪乎名不正而大事去矣惟料羽不至此。而爲大言以誇之。又嘿爲諫言以動之然亦幾於以親嘗試矣獨鴻溝倍約。而烏江之殲羽也勢不得不然然推其本心不無以君子仁人待羽而甘自處於詭詐之不韙者耶嗟乎自逆取順守之一言誤髙帝。而誤千萬世者多矣。或曰此張良之智也。假令範增未去。羽亦不至此。嗟乎張良能投髙帝也範增其能投羽耶羽不負髙帝帝負羽也

殺其父。忍在沛公範增見不至此吁祿位日重。仁義可輕豈直千萬世人君受誤也

◆說◆

澹泊寧靜說

報恩說

○澹泊寧靜說

諸葛有言。澹泊明志。寧靜致遠只澹泊處便是寧靜非別有明志致遠二項方法也人生只有一點濃艷根蒂。最難斷絕。勿論田廬妻子。服食器用。取多受忌只美名髙位攘攘馳騖煢爾一身占盡千古願奢而力儉志廣而運陿原是定分何增毫釐人之情欲原以流水。凡以聲利名實。招招射人之事。其誰不波。譬如契食飽腹。一餐無餘。水陸鼎俎。疉陳方丈僅以供舌於腹何與又如衣者。華綺絢爛止是炫目不關自體若論自體受用只須布粟尋常殉舌忘腹殉腹遺身世之大愚總在濃艷窠臼中過日長此不忌習爲故常以濃艷爲故常則澹泊二字反駴爲皦俗而誚其滋味薄矣似此搖搖馬塵駒影。一日千錯萬變。云何寧靜。云何致遠。故曰甕外者能舉甕此輩皆甕中人也達道之人能於一切。舉無有處。觀其所始。試看嬰孩墮地。以其赤身。故曰赤子此時誰是衣食誰是利名誰指汝愚誰指汝聖衣食利名。賢聖狂愚諸相俱是出世添人赤子何有須知此身。赤身。罷附之物。聽其有無不足。十成認執。從此豁然。便有水到渠成。寬閒自在意思。要知功蓋天下。名喧宇宙總是赤子身上浮雲過影何況世味上。蝸戰角鬭諸物似此拋下便百念俱灰豈不完全淡體又省多少營得患失勞攘豈不是寧靜。中庸末章說个淡而不厭。直至不賞不怒。無聲無臭總是个太玄酒之初。所謂淡自性命之精。正謂此。然潛伏屋漏。無言不顯。總只是淡處乃其靜處不得別有致遠話說也。若曉諭末世。卻說个無欲百事可做有不爲而後能有爲只是个�淪話頭。不知致遠正是淡裏滋味做百事正是無欲有爲正是不爲聖賢自嬰兒墮地時以至篤恭平天下終其身一淡而已

總一淡泊。便是脫去勞擾。肩任世�根源。似此指點眞膻場中一貼淸涼散。

○報恩說

此世但除君父外。平生不受一人恩。每中夜坐誦此語。未嘗不睢然披衣起也。人生於世。君恩父恩。無日不受。受之而報。其報罔極。若他人恩報之易失身不報則負徳故斷不宜受也余入中祕時。嘗記周館師寅所先生之訓曰。諸君愼無輕受恩於人異日恐妨自立至今二復終身焉𨿽然侰父恩政自難報耳。每讀楞嚴偈曰。將此深心奉塵剎。是則名爲報佛恩。人生幸耳目聰明讀古人書。識義理又解爲文章。列名郡國之書。濫食大官。名爵侈而望實奢長養樂成誰非君父恩耶膂力力剛經營四方凡可前驅何愛頂踵若其息羽靜林戢鱗幽渚丘園爲美漁釣同羣無儛車上以駴齊民無飭畝宮而妨丰蔀無暱酒徒食客以叢竊無縱鮮衣怒馬以狐憑尊敬父母。而奉其典刑。憐念百姓而伸其疾苦。每於讀書之暇。進里社子弟而教之。開其所見而使不溺於詞章大其所守而使不亂於功利從文字眞實之地指點性命源頭就學問廣大之中透露立身消息至於顓蒙示之矩矱。岐路約以軌塗。獎疇昔以勸方來。揚小瑜而攻全璧使人人具靈通之眼目卽處處是活潑之提撕凡吾輩爲社稷儲材。在秀士以天下爲任斯之追琢豈在文章庶以答於吾父吾君。聊共陳於同心同志。

要知就仕途論髙爵重祿俱是君恩拜恩私室猶未識恩之源頭也

●翠娛閣評選張侗初先生小品卷之二

仁和丁允和叔介選

雲間張鼐世調著

錢塘陸雲龍雨侯評

篇

對

解

啟

書

碑

箴

銘

言誡

贊

疏

文

墓志銘

祭文

題跋

◆篇◆

論過篇

淸途篇

○論過篇

過人之生機也聖人所不能無也人無過則物而不靈何也天以極寒極暑而過也土瘠好川安決而地過也然寒寒暑暑而不害天。天於寒暑過之矣瘠好變而滄桑無常。地之過過矣人得天地之气而安能無過過者過而不畱也云過太虛客過逆旅云不點太虛客不礙逆旅若住而畱焉則不化不化則點且礙者多矣故曰所過者化。過化之過。過也人生本體淸淨一物不加只緣習气所結遂於本體磨蕩處不能不來渣滓此等摠是習气無關本體猶空之有云。逆旅之有客然亦是靈性翕張鼓蕩而有之故空不能無雲。逆旅不能無客而生人不能無過世惟木偶土梗無知覺運動才不入於過然天地間亦何用此木偶土梗人之靈於木偶土梗也以其知覺運動也旣有知覺覺處亦過矣旣有運動動處亦過矣覺而過過而覺也動而過。過而動也不得謂偏覺礙覺妄動礙動覺則無偏動亦無妄矣其有偏妄者畱之故也前境不往則舊境不新舊往新生如環不窮過卽無過此生機之妙也今夫鏡日照而醫生焉水日流而滓生焉然翳與滓無與鏡水也不拭則翳矣不澄則滓矣拂翳得鏡淸滓得水易簡直截過還無過之眞光景也是以至人虛中而待之獨力而主之不於神明中鬭是非非亦爲是不於潔白地別垢淨垢亦爲淨浮空碧雲仰面靑天堂上接客主人內守𨿽百千過無一畱者若久而畱住是陰霾累日蔽晴空盜入室而據其象也𨿽然霾安能有其空盜安能有其家哉。

不是爲有過者開一面直是教人速於攺耳

○淸途篇

今制公卿大夫之嫡子。造之大學則爲任子。其舉於鄕。入於成均者。爲孝廉。其貢於庠對於廷。而肄業國學者爲明經。此三途者皆取士之正也其以郡邑諸生入貲者。廩增附逓減其額。而得入國學焉巳非途之正而猶云升其俊秀也至於今。事例開而污濁濫褻之極矣賈人之子賤隸之兒舞文謫戍之丁男中貴貂璫之蟊賊擁其髙貲騁於都中朝輸納而夕衿緌矣𦇤褓乳哺之未離也而束帶同傀儡拜跪起伏之未閒也而冠裳似沐猴形聲點畫之未習也而遨遊類兒戲揖於前則瀆師尊序於列則羞同儕而且監規懶於讀誦寫仿倦於抄謄班行曠於步趨肄業苦於時日多方營撥總恃錢神之有靈百計偸安但指竿牘爲奇貨令坐臯比者朝夕對此亦安能展布毫釐之益哉夫古之時簡。大學之不率教者而移之郊遂今之時�郊遂之頑��恥者而移之太學未見朝廷���太學也且國家卽以太學爲市所得於此輩寧有幾何適足以濁賢路而輕國典耳若曰今日利其貲而他日卽使爲郡邑一命之吏是君貸其本而使百倍取償於民是又不惟以太學爲市而以民命爲市也朝廷或未之思乎故今日欲造人材。莫如淸太學之途。而革事例之濫說者曰此理財權宜法也。予應之曰。理財正辭。禁民爲非。曰義。多方以取細民之利而行市道於教化之重地其辭已先不正而財又何理焉故革事例者。不惟淸太學之途而亦以正理財之本也

入粟上馬。穢不自今日。然爲工爲遼何盡天下而穢之甚且錢神之靈復抗顏人之上。曰父母公祖嘻穢之及人。何時已哉。痛快之極不數長沙。

◆對◆

韓魏公不欲分別白黑意指如何對

○韓魏公不欲分別白黑意指如何對

天下之患。莫大乎太分別太分別則不肖者無所容而賢者亦局於所見而不化此亂之道也夫令不肖者有所容則君子之路寬而小人得以供國家之用令賢者不局於所見則門戶不立我心不生洞洞闊闊順物之來而變化皆有餘地君子所爲用天下以治天下其道如此夫天下原無分別。君子亦何必分別之君子不分別而分別天下之主在君子故君子能用天下賢不肖而適於治若其一分別則天下賢不肖將有不勝分之患不勝分且有不勝混之患是以大亂今夫人身盡血肉元气也結而爲瘠爲癰亦身也內消之而不使潰則癰瘠化而皆血肉元气矣夫一身則何分別之與有治天下者無視其爲癰瘠而必欲潰之則天下之血肉充而元气固也今夫操丹者。一柁在手不必安流是而風波非也秦越人相陰陽虛實而治人之病不必參木良而烏喙毒也夫主在我必有所以用之者矣凡太分別者皆其不能用者也不能用則謂之無主甕內之身不能挈甕。堂下之人不能斷也。身在黑白之外者。乃能別黑白爾能別黑白故能不分別黑白是以君子之用大昔者韓魏公嘗言。才气須周足四面粗入細。乃是輕綸好手。論近世宰相獨許裴晉公。至其它則曰木偏規模小。是以三十年相業。擁護幼君。提挈母后。弄任守忠輩如掌土�而歐範諸公皆得盡其用。經綸規模大略具矣。原其得力處正以不分別黑白一念爲之故夫用天下。治天下者。若韓魏公可也。

不分別何以用人太分別又何以用人識髙而宇弘。當是賢不肖之治。

廱瘠皆血肉。烏堇者良藥。不可不知。

◆解◆

閒閒子解

○閒閒子解

閒閒子性鈍喜讀書材拙喜著述善病而臞喜接引賓客談文章性命之事弟子愛閒閒子者進而規曰盍枯坐而冥心絕軌迹而塞兌以護其气乎閒閒子佩其言。扁其室日閒。而報以閒之說也人之生也。輪輸轂轉殆未有停機焉天道之生而藏也地道之潮而汐也人道之動而靜也往而新運而不積新故生不積故閒矣流水之涓涓汨汨而常淸也瀦而蓄之有不終日腐者幾希人自生而卽涉於動矣動而靜故靜不可見而動也善所謂人生而靜。天之性也。今人但知枯坐之爲靜冥心之爲安。絕軌迹而塞其兌之爲暇也夫安知不枯坐之靜不冥心之安不絕軌迹塞兌之暇乎且人之靈心。必有所寄。不寄。之千詩書文章談論。則必轉而他寄焉夫他寄者膻逐之場而濁淖之府也酒食醉飽之餘而博奕籌算之事也愛其生而生殘厚其身而身殃吾安知挾冊者之不猶賢於博塞以遊者乎今夫心王種也王種無爲亦必寄其權於公孤宰執而無爲之體安若其無所寄而宦官宮妾必有乘其間而竊之者矣故王種之寄於臣種也臣種亦王種也心官之寄於詩書文章談論也詩書文章談論皆閒心也無勞爾形而不能不用形無搖爾精而不能不用精不用其形不用其精則其爲人也同於枯魚夫形色者有盡之物也而天性者不蝕之根也天性閒則形色泰矣天性不勞且疲卽形色不妨日運動矣故曰制而不著放而不動處喧無惡涉事無惱夫無事者讀書之訣也明諸心者著述之妙道也眼前無一不善人者賓客友朋皆足生我也此其爲閒也不旣多乎鏡隨物現形而鏡不勞鏡閒而形自忙也晴空無塵。而遊雲之往來無礙晴空閒故能爲遊雲受也吾是以稱閒閒子。嗟乎。大鵬飛以六月息而閒。易曰君子以自彊不息而閒夫知不息了義者可以言六月之息矣然則閒閒子卽讀書著述。談道論文其亦眞閒人也已可以養生可以盡年作閒閒子解。

閒不在枯寂。枯寂爲閒一值事便手忙腳亂惟得閒於讀書著述談道論文可以閒其心於居平更可閒其心於應卒

◆啟◆

與葉相公閣下啟

○與葉相公閣下啟

竊念某讀書有限諧世無緣遭時休明賦命蹇薄積戾巳浮於擢發。負疵何待乎吹毛。亟宜抽身。以謝公論。是以匍匐拜疏。涕泗求歸。而遽荷溫畱。尙塵就列在鄕國皆曰不可豈君相猶識其才辜恩難報於再生度義不容以終日恭惟老師相公閣下安社稷以爲悅與聖人同其憂昔輔神皇。排大難。決大事措泰山而聲色不動今保明辟。收羣策。合羣力回狂瀾而風浪自平畱一日而朝廷樂一日之淸寧壽百年而四海享百年之美利至於因材而造與物爲春進君子不求備於小知退不賢亦曲全其大體如某躍治尙賜溫吹自省孤危夢斷長安之日月獨憐衰病情迷故國之煙雲再疏吁天懇祈票放所望收身末路得爲聖世之全人沒齒窮山安享太平之餘日𨿽靡報徳長孤桃李之光誓不辱知未矢松筠之節

髙音朗節。無懟气。亦無瑣詞。

◆書◆

復錢孟玉書

夜坐自述貽自南上人

○復錢孟玉書

昔年養奇招提。今日避喧沙上。田園旣蕪。妻兒澗疏筆墨久荒賓從稀絕嘆吾生之不辰嗟世路之荊棘似此景況年復一年稅駕未期時光易老古人乘血气而思自見今且柰之何哉足下三旬九餐。尙能馳辧春華。賈於知己。不以似僕五石瓠。濩落終身也。古人云素貧賤行乎貧賤。僕山林人耳源無奢好山齋數椽曠地半畆前種修竹後鑿深池果樹萬株列於墻下艸花千本植問庭際每皓月當空春風拂戶則��散步命酒放歌架上古書信手拈得開徑迎客欣賞相對樂我終日可以忘饑此時又何須襲危冠於鵷鷺爛金紫於五云哉然而此福亦難消受則似先天有吝嗇者然何可彊也便欲褰衣長逝負擔束書弔五嶽之煙雲訪空同之靈祕冀得名僧指點。參究五宗。仙侶提撕。開授玄路。而凡胎未脫。俗累相纏。離家未旬。回首迷變想亦性分上帶來有此一番沾滯難灑也卽欲破蠹食之萬卷。盜神仙之隻字。上取國朝之典要。遠稽往古之精微求爲可用通其條貫勒成一書以待來者。而精气衰止。心目勞疲神索於覃思筆窮於揮酒每構一篇展轉竟夜不成一字嘻壯年不學老時悔今尙何言哉嗟呼。僕今眞無用人矣。迷陽迷陽。無傷吾行。吾行屈曲。無傷吾足。當今之世僅免刑焉敢復夜行不知止哉玆且就醫海曲。依甥捨而居世態鄕情久置不問若得徼艸澤之功。藉秦越之力。起其跚。錫之欵段。且將問六橋之花柳。探靈山之巓際。與兄把酒衘杯。一傾倒郁積。或有期乎各尋樂無攖身世之患而已

先生旣精理解。復饒經濟。乃竟不得效一割之用。非直先生不幸也。

○夜坐自述貽自南上人

性不解治生。客居更臈。旅館四壁立。金馬門吏故善貧月俸所入裁給薪水。間損其一二供佛如來燈。爲兒子祈福。馬上時攜百錢。遇貧兒號者輒量施之。長安肉價頗髙。獨韭腐與南方相當。能甘澹素食。小奚奴經月不。嘗肉味。閒日謹閉門。或無過客則科頭坐斗室不衫不袖啜茶以供冷腹至終日突不黔性所適也或俸錢所入略贏。輒分之書賈貸其直之半而讀之賈人徵利。局齪不堪則傾蘘而應大率蘘參參空者多坐此夜惟一榻一衾獨故鄕同志者至。則抵足而寢。論古今之慨夜分不倦。客來無論新故度是曰有酒數升則欣欣彊之坐且語且嚼倒瓶而止遇交際勞攘。筆墨繁困。則子夜焚香。誦楞嚴一兩段。性魯。故不甚解聊以淘汰渣滓而已長安有僧號自南。僻居城之西隅。以情靜自勝。散堂後。時往過。偕論奢糜觀渠又能從世法內下無礙轉語。每一往復。豁然參解。若渴人之飲醍醐似此客居幾忘年月每念爲諸生時。杜門不通世事於世頗不宜而獨好讀書至錢不得裏紙中山妻操作枵腹相視乃始爲譚經傭以餬其口又不肯誤人子弟好行其直非分所得。或得之有故者不屑向俗人作較量往往唾千金於塗傲然不顧其食貧固宜苐拙此一事而幸不沒我恬澹所好今來長安中。遵而行之。粗能自樂向令當日略有徵逐妄想轉念墮落涓涓江河決坊誰砥是今日客子冷落大爲一身苦海矣憶吾執友郁孝廉先生之言曰。書生解爲文寧解爲人亦猶是也先定其艸槁而後眞焉蔑不工矣。先生沒十二年。此語至禽耿耿也余不忘先生之言。其敢忘我諸生時耶。

敍致直是淸神譜。可忘簪組之榮。何計旅懷之惡。

◆碑◆

邢臺令王君祠堂碑

甘露亭健庵王先生祠堂碑

○邢臺令王君祠堂碑

邢臺令王君大受。字可仲。號凡生。蜀之合州人也少讀書有文章名喜負奇節庚子舉鄕試。癸丑會試。爲余本房第二人。旣登第。擬上書天子慷慨論當世之事。余微諷之曰車中新婦而惜借驂母乃太早計君遂焚其艸乃歸逾年授巨鹿令。當事器其能。調治劇。攺邢臺令。居官溪刻淸泠而愛民月俸盡捐爲民興便利修橋治道浚隍築堤廢寢食不倦邑村故有百泉東匯爲大澤。亙鄰十里。鄰邑南和任縣。民皆設閘。或爲筒以導之。漑其畆泉故刑水而利乃鄰受君因其下流創爲閘內別穿小渠。引泉水灌十六村田田幾萬頃十六村民皆得新泉漑田歲大熟鄰邑士大夫爭之力然弗能奪也余以使事過邢。策馬往郊外二十里。訪其置閘處。村父老爲餘指點。建置啟閉。蓄泄曲盡澘然悲之而村父老羅拜痛哭。齊聲頌我王令君。且日令君爲民開永利然役不勞民則不費帑秋毫皆以俸入給之故令公垂橐而歸歸死於道而不能葬言之更鳴咽也當令君經始時。晝夜督治。不日而閘成。又不日而渠成我愚民且有病其亟者嗟乎令弗亟而鄰邑之旁撓且至閘又安能成而渠又安能浚哉言巳。復痛哭。余揮淚慰之曰而父老旣巳思令君令君玆不朽矣爾邢不幾爲王令君桐鄕哉。父老乞余碑文記之。余曰去思碑生祠滿天下然大都爲顯人潤色功徳耳如令君者。勞於民事。而且死死而孱焉一子僅十齡豈世所盻眿而祠且記之抑令君我門下士。而十六村父老子孫。食君之徳。吾當書其略以貽爾父老他日誅茹庇一椽於百泉河上爾父老率子弟每社時臘日伐鼓吹簫爲社以享之我作享祠之章令爾子弟按節而歌以來令君髣髴之魂也遂記而作享祠之章曰。

泉源涓涓兮。泉水迢迢開我新田兮翼我新苗我田旣熟兮。我苗且谷長我子孫兮畀我多福吹我笙兮。迎侯車侯車來兮斾斾其旗考我鼓兮。迎侯馬侯馬驂兮云之下侯登臺兮芬芬。采芹兮薦蒓。桂酒兮盈尊侯八坐兮式燕且喜醉我漿兮飲我黍樂我兒童兮歡我婦女攀侯駕兮淹畱。樂鐘鼓兮未收。祠泉上兮侯時來遊。護我畆宮兮。萬歲千秋。凡我村民兮。庇公之庥。

爲生者顥榮碑。爲子嗣有顯榮者碑。乃碑死令。子固煢煢者乎然故可碑也

○甘露亭健庵王先生祠堂碑

並海而沙。環而堞者廣不踰瓢也舟車食貨之所輻輳甲兵魚麗之所屯集比於通都屹然鎭焉堞北爲僧寮作湯飲以給行人之往來曰甘露亭亭供大士像。其左楹乃健庵王先生祠。亭刱自先生也。先生爲沙上甲族。好修善果而專施隱徳於民其茶僧如明者來自天臺善持戒行率其弟子謹功課而修雲棲教焉先生捐金割地佐之又捐其腴田以長住其香火使海濡爲鷟頭雞林之寶地沙際有赤花靑荳之精廬士女皈依風俗普化豈特莊嚴法寶點綴海若巳哉自昔應眞賢聖。遊行世間。作人福田。功徳施設。現獅子身。立袈裟院願力隨其智慧功行種乎前因遇物顯慈當身普利法施圓滿如日照空毫無所隔如潭印月毫無所漏於以丹楫眾生津梁行腳破慳化吝調伏顓迷由其因地所成非復眾可思議吾觀世人辛苦鳩聚不捨圭撮貽之子孫認爲巳有不思子孫究竟是天地間一眾生云何此厚彼薄分別太過譬如人看西牕。不見南牕。若言一室通觀。八窓棋洞。王摩結舍宅爲院。趙淸獻晚年飯僧。光華到今與佛同輪同久先生形歸蓮地徳在浮提。孫爲通儒。子則淸吏。豈曰人天小果哉。

看破世界空花。自覺金錢穢物。

◆箴◆

固箴

○固箴

心如虛丹憑水去住住固無心來亦不系孰爲維擊。固則使然如鑰斯扃如城斯堅何以釋固。曰安厥止不遷者性不膠者理性旣有常。物原無住。如柁轉波波與柁逝妄認妄執。芥蒂曷已握固虛衷。解於無始。

直探理窟。

◆銘◆

衡銘

鑑銘

○衡銘

靜則一動則徙握其紐觀厥理任權而不爲權使乃以齊物之紀

明爽衡之列星。

○鑑銘

帷獨之蒙不及隅盂水之撼不辦須孰貞而明其中乃虛奩而藏之光有餘

巧於肖象

◆言誡◆

言誡【並序】

易稱辭寡。論語稱訒言學果能靜深有得𨿽言語至縱橫時一截便住若其本體不靜一開口便是耳目知見用事。耳目知見愈多。浮气愈有憑借。如旣決之泉。泛濫無巳。予性疏簡。而勝於談論。間有括蘘之悔。遂作蠱言寶言二篇。以銘於座隅。

蠱言

寶言誡

○蠱言

飯甘而蠱。茹乎哉茹而傷生知其蠱者吐乃巳當其欲吐彊之不咽猶其欲咽彊亦不吐也人抑有蠱惟言之毒與言吐於口毒可言也言茹於腹潰乎殆哉獨影而趨。厥或營焉。匪以告人。其口喃喃。嗟塗之人歟曷風而波焉蕓蕓之夢其聰窅如乃仍於中魂喁鬼吁彼夢之昏也誰叩而言諸萬物之來。五臟若使鬭其是非。幻嗔幻喜。愽塞挾策。送馬迎驢。彼今之人幾夢而途哉人不動於口之波而動於心之波口波囂囂心波滔滔滿腹是口。晝以繼夜。輪轉泡沸。箝之不可。惟其不箝。橫乃滋太。故曰止參以靜禁妄損思不思之極惟寂惟默拔其蠱本口毒乃釋作蠱言

與其言而獲咎。無寧默也。然知咎而默業已動於心矣拔其蠱本是爲要訣

○寶言誡

凡身以內。庸人貴之人言無用則曰唾餘彼離於口哉。人之委唾不處穢而處潔也離於口哉。賤也。出於口哉。貴也。言出於口而離於口。庸人弗惜聖人寶之吾怪彼多言者其以委賢人耶其以委眾人耶與賢者語。賢者具足耳。入寶谷而數眾寶窮以不識胡盧退焉其與眾人乎狐貉曉凍夫九鼎誇枵腹也彼非實享其美其安挈而告之人道聽塗說。累乃甚矣。嗟乎徼之若矢。萬夫莫住口之悠悠砥柱不收愼之哉寧我如瓶母我如傾如意之寶。鐍而鑰之如其不鑰探蘘胠之無令珠玉同於糞穢吉人之詞以嗇而貴作寶言。

猶金人箴。奧其語意而出之。

◆贊◆

蔡默齋先生贊

○蔡默齋先生贊

玉爾躬粹乎以充其至徳之丰冰爾心冽乎以凝其廉吏之貞屹而嶽其中立之卓霽而春其澤物之羣噫嘻乎。不伸於朝而伸於夷。不丰於位而丰於施固以原本乎經術而發撝乎良知吾安測其所宗。益龔黃之侶。而濂洛之師也耶。

幾幾一道學。

◆疏◆

募造五百尊者疏

○募造五百尊者疏

有納縷垂綏。芒鞵而過吾門者。窶矣。而貌堅質。類能成。其所祈願也。吾喜而問之。對曰。吾將以十方佛因緣。造五百羅漢。公其爲我疏之。予曰。凡神通變化者凡眼所不可見也卽其所爲神通流傳者猶是口實權說耳而顯之爲相。莊嚴之爲金碧琉璃法身特以示夫凡眼而作菩提鄕導卽第二機且不可言況第一機也爾以莊嚴像作神通變化。不幾逐影而欲令十方眾生施者盡皈五百羅漢神通變化中不幾影之影乎對曰。目今吾口能說布施。眼能看布施。耳能聽布施一切能圓滿受用布施者誰非影也離影吾能有布施著落失乎凡五百羅漢離此法像則安所顯神通變化令十方眾生莊嚴也心生故種種法生是五百羅漢徧滿一切眾生矣法生故種種心生是一切眾生不具足五百羅漢耶子能不住羅漢相便能不住布施相今日且須假借羅漢相則又何妨假惜布施相也且吾一窶僧耳。巷呼而巷之人。無不忻且應。應且拾者是五百羅漢神通又在巷之人也令�而稽首稱之曰尊者其人退不敢居引而過莊嚴�漢之前則頂禮不已佛禮佛尊者禮尊者人誰知之今吾勸大眾。以像布施實非以像布施要與眾生其於光景現滅中證神通本性金屑泥�盡是功徳聚慈威二相�是智慧藏看不破一堂古佛看得破泥胎粉碎今日老僧行腳只替大眾自顯神通大眾若眞實信得各各莊嚴自己法相信是老僧第一機就凡眼上轉出法��也余作禮贊之曰。貌子堅盾聽子言通矣特此以告大眾。當令五百羅漢道場一時圓成也。吾以其意爲之疏。

具絕妙機鋒。非是蝦蟆禪。止堪一跳者。

◆文◆

乞茅文

謁胥口伍相國墓文

○乞茅文

夫眞爲幻住敝不新成悟法則饒儉雙融寄相而成虧互換玆茅蓋。泊矣禪棲山雨欲來不護朽枯之竹檻秋風吹動誰禁飄蕩之蓬檐遂使佛火濕毿毿蕭索一燈孤日月僧廚寒刺刺支持半壁老煙霞迨歲月消磨。那問香嚴精舍。只風光荏苒誰憐選佛道場。凡屬皈心寧無作念況易充鼷鼠之腹不必撒米鋪金豈難穩鷦鷯之枝只在拔毛借勺施則聚微而成伯茅亦合少而就多半椽俱法寶圓成一莖卽佛身變現匪直杖錫有托。應占蓮種無邊。謹疏。

瀟灑。竹籬茅舍風致。

○謁胥口伍相國墓文

瀉忠魂兮怒濤埋靈骨兮神臯艸芊芊兮古廟麥靑靑兮遠郊孰鴟夷兮漂泊尙吳土兮逍遙片石千年兮春光如在雙槐萬古兮歲寒不雕丈夫不輕一死兮死固順其所遭鬻熊何讎慰父兄於九死闔閭何徳定君臣於一朝當其挾弓而走志不安於溝瀆迨其齒劍而沒忠不化於江潮亂白公而覆楚社。僇王僚而定吳祧彼英雄舉事兮抱沈幾而獨苦迨功成事就兮矢忠赤而不搖宜其避難則身尊於九鼎而酬恩則命輕於一毛嗟乎人生行其所快耳固將揭日月而爲昭彼借漢以報韓兮。戀赤松之喬喬。至今悲相國之孤忠兮。羨子房之遐標然廢興各當其時兮安能坐視人之亡國而遠去以爲髙宜朝秦而莫楚兮。笑戰國士之囂囂。嗟哉乎。萬事異矣。千古常存。爲河爲嶽。爲日月星。敢薦鬥酒。以薦千古墳。靈旗髣髴兮湖濱。

嗟嗟。韓讎報而不忘爲四皓之籌畱侯亦不能不爲漢籌安危者謂相國得以楚報而置吳之興亡不問乎若謂鴟夷去越則又何不去於會稽之時去於入吳之後也相國豈悻悻一死者哉。文中直剔其肝膽。

◆墓志銘◆

明中憲大夫大僕寺少卿層峯李公墓志銘

○明中憲大夫大僕寺少卿層峯李公墓志銘

嗚呼此吾年友大僕寺少卿層峯李公之墓也公諱時榮。字符敷。登萬曆丁未榜進士。歷寧徳莆田二邑令。以治行髙等徵入爲江西道鹽察禦史。是時當神宗皇帝晚節邊境寢多事。東夷訌開鐵遼瀋間。名城屢陷塞上兵贏不能乘障而主客餉歲縻百萬餘。主計仰屋無策。公條便宜。略言兵須酌其宜餉當核其實今日措餉之塗不厭廣淸餉之法不厭精誠令治兵者兼得問餉主餉者兼得治兵自可首尾相應徵剿有備朝論韙其言。尋而按長蘆鹽政。畿南地故廣斥。而民多豪。倚中貴爲姦利公搜剔城狐根株姦蠹鹺務凜凜又章數十上。請宥言官。請誅逃竄。禁白蓮。除蟊吏。止萑苻。皆得報可。乃命公主餉事備遼時遼餉饋去如漏卮而郡縣徵挽期不前瓶罍罄而庚癸呼公自昔抗疏時巳腹畫具矣乃勾稽簿籍調劑斂散飛檄刻期會上募府如流水持籌攬轡威肅塞下矣旋以勞晉大僕寺少卿。覃恩再贈公父母四品秩。而以予告歸。是時天啟初政寬大。朝士大夫以气類相髙。排擊異巳鋒不可近中璫乘之而鉤黨禍起羅織瑯璫下郡國者旁午而公時家居。忽忽不樂。顧時閉合獨坐罕見賓客間對客杯酒笑談穆然感慨類深念者人莫測其意也無何晨起。寢門未辟。而公逝矣。同榜兄弟倉皇往視。枕其屍哭之。卒莫得其病狀。余顧哭之慟曰。古稱賢者厚於徳。薄於命公之逝其命也夫幼失慈母。長背贈公。零仃孤兒。飄泊師塾。筆耕餬口垂二十年。乃得一第。何囏難也。董恭人糟糠相依。勸讀佐政朝榮俄謝宦邸分飛至於伯道無兒。中郎有女執奠含淚孑影自憐抱此苦衷其能久視至於無聊一決豈其情耶則又嘆曰。未也。曩公門人曾詹事楚卿。故莆諸生也。爲我道公治莆。如其治寧狀甚詳。嘆曰。公今之卓太傅。元魯山也。八閩邑大夫莫或先焉。嗟乎。彼田野感憤無聊而一決者計晝無復之耳賢者誠自重其死以公治行。與立朝風節嶽嶽自表著豈不思用其未足而顧自同於溝瀆之行吾斷其不然抑世道交喪賢人長往鷹鸇擊而鸞鳳翔豺虎橫而祥麟隱當其穆然深念時有隱憂焉夫公豈可以語人哉抑此亦可謂一死生輕去就遁世而無悶者也而吾又何慟於公。按公先來自南渡。徙居上海。自其大父懷泉公。父庠生贈太僕復庵公而上。系皆無考。三世皆單傳。無期功之親。可以續其烝嘗之托。而竟以兩外孫在抱者。一名京孫。一名蘭孫。爲之嗣。京孫。長壻章君肇開子。蘭孫。次壻杜君元培子。二女之歸兩壻者。皆董恭人出也。公生萬曆癸酉。距卒天啟乙丑。享年五十有三。董恭人生隆慶己巳。距卒萬曆癸丑。年四十有五。今年丁卯臘月廿七日壻奉公曁恭人喪合葬於神山之新阡。且以侍郎杜公狀乞余銘。餘同公舉於鄕。遂爲銘曰。

孰躍而升之。一羽九霄孰隕而推之泰山鴻毛其華瞱如。其果不食蘭生於門其種不植丰於千秋嗇於一子嗟我元敷。其永歸於此。

拈出措餉。淸餉一籌。便足不朽矣。

◆祭文◆

爲考選諸君祭熊侍禦文

堂祭文

慰弟文

○爲考選諸君祭熊侍禦文

嗚呼陽明蝕而君子厄元气薄而正人摧嗟皇路之驅馳。悵吾公其焉如。惟公砥行冰壺。宅心霽月徳則春融材則霆決其持論也引大義而執砥之平其與人也豁重襟而含鑑之別中立之槪薄墻壁而不依獨創之局棄邊幅其如脫當治行之內徵。偕吾儕而待詔。彈冠侍從之班。振衣日月之表。方將定國是而鎭人心渙小羣而培公道固非常人之優爲亦吾儕同事之有造也何一疾而奄忽甫握手而遽相弔也耶吾儕交公。服公慷慨。瑯瑯其音。聽之淚酒世人何知見利而爭捨氈集蟻沒齒而腥百足爲扶盲相躄杖失之則顚乃蹈羅网亦有誇人气俠自矜決於面墻波濤晝驚或諱機械托宿名理理亦有機翻爲禍始嗟嗟世波如此而已非公深憂誰念及此嗟嗟天地經歲不生一人幸而梃生摧則何頻進賢之難。如丹挽陸曾未及用而奪斯速嗚呼哀哉。惟我同盟。集此經年。投分合契。道義爲歡。領袖如公。先降割焉。嗚呼哀哉。艸木搖落。鴻鴈在天。寒途戒霜旅襯荒煙。寡妻弱子。一橐蕭然獨畱榮名天壤之間奠公一觴有淚如漣。靈其慷慨。尙歆此言。嗚呼哀哉。尙饗。

亦自寫其世道人心之感。戚時憂國之心。

○堂祭文

維萬曆四十五年。歲次丁巳。十二月朔。越廿六日丁巳。嗚呼痛哉。我父生而養不隆於兼味。我母死而材不稱於五金榮弗旅於泉下祿弗逮其雙親煢煢獨子。隻影單形。有女𨿽嫁。有孫未成。抱此長痛。日夜淚零。男所以晝惟一餐。夜止一衾。蕭條終歲。辛苦平生。沒齒無怨甘病甘貧念我父母且不享人世之樂男何人而忍竊溫飽以自寧欲報罔極誓以身殉今者奉親之命。卜吉髙原。前臨浦水。後依祖墳累畚男所親視穴壙男所親營旣安旣固以妥先靈男畢此大事。苟竊餘生有福則徼父母之庇而盡心報國無福則歸父母之側而泉石終身惟吾父立身淸介。惟我母稟性惠溫積徳弗享宜利後人男菲薄弗克負荷惟願我父母安此吉壤而昌大其子孫一世百世乃育乃繁繼其淸白守其典墳用衍我祖父之澤而不孝男之罪可以少逭於九京靈輀將啟。寫此痛忱。嗚呼哀哉。尙饗。

質直正似告親之文。

○慰弟文

噫吁嗟乎。幼調五尺非小成人非夭汝何所貪汝何所少吾思人生久視何爲以人閱世多閱多迷迷而不解百業從之譬人瞪目睛空狂華若合眼者睛空亦無汝之一生諸業不起兀然而生杳然而逝。謂汝舌業菽粟鹽虀謂汝耳業蛙鳴鳥啼謂汝眼業文史圖書謂汝鼻業幽蘭當除謂汝身業夏絺冬枲謂汝意業無懷古初是諸業者脫然無有造物嗇汝其亦全汝人忌十成誰過於汝且汝形屍。如蟬斯蛻淸風浮雲。更何牽累若戀紈綺汝生布葛若戀珍齊汝生藜藿若戀妻恩汝未有家若戀名韁汝未出世若戀利澤汝不治生是諸無戀得大淸淨汝生於世如雁過江雁無畱蹤江無畱影似此灑然亦可長冥或云人情如水。刀不可揮計汝所念。嚴親是依但汝旣至此而寧而戀爲汝生行三。幸有二兄。汝心欲盡二兄知之母逝廿年。廣漠淒其。汝今來歸。慈魂相比。汝所自盡。吾亦不知各盡所能以報父母存者沒者。兩無憾矣。吁嗟乎。江水滔滔。燕山茫茫。彼魂气旣無不之其亦時集於我之旁也耶

戀卽是業。脫離諸戀。何不可撒手而長行。

◆題跋◆

擬試目戲題

題王甥尹玉夢花樓

題髙孝子傳後

題鍾面溪封翁壽冊

○擬試目戲題

士子來京師。向我問試目者踵相錯也朝士大夫亦爲其子弟馳尺幅來徵比南還而里社廹索更苦余笑而應之曰。弄筆寫生原是適興事一目先據於中大類畫方界學書寧能奮筆滿志否蘇季子得太公陰符書。錐刺其股。期年而揣摩成今讀其說六國語曾有一字引陰符耶揣目之不能工爲文猶陰符不得作合從說也大略對景所至活其靈心隨手拈起妙議亹亹從十指生如是文寧有定目耶諸生未解也。固請曰。以供寸晷射耳覆而中力省而功倍餘又笑曰。我非東方生。安能先知守宮窶數而代爲子射。諸生曰。先生且以目衡人律令自先生出也余笑益不止曰令我今日作律明曰作令三尺又安在哉𨿽然。伏習眾神能作百首自饒爲之此古人作賦訣拈出數題以佐子操觚生意正不必預定其爲守宮窶數爾

風蹙水而成紋。風水非相期也。且安必笙竽之同好耶。自堪一笑。

玄珠之得。偏以象罔。誰云擬議者工。

○題王甥尹玉夢花樓

辟一室。八窓通明。月夕花辰如水晶宮萬花谷也室之左。構層檈。仙人好樓居。取遠眺而宜下覽平地拓其胸次也樓供面壁達摩西來悟門得自十年靜專也設薄團。以便晏坐。香鼎一。宜焚栢子。長明燈一盞。在達摩前火傳不絕助我慧照楞嚴一卷。日誦一兩段滌除知見見月忘標南華六卷讀之得齊物養生之理此二書登樓只宜在辰巳時天气未雜諷誦有得空中前楹。設一幾。置先儒語錄。古本四書白文凡聖賢妙義不在注疏只本文巳足語錄印證不拘窠曰尢得力也北牕置古秦漢韓蘇文數卷須平昔所習誦者時一披覽得其間架脈絡名家著作通當世之務者亦列數篇卷尾以資經濟。西牖廣長幾。陳筆墨古帖或弄筆臨摹或興到意會疾書所得時拈一題不復限以程課南隅古杯一。茶一壺。酒一瓶烹泉引滿浩浩乎備讀書之樂也

樂矣正恐窮措大難以消受平泉淸深是退步訣此爲進步訣就所陳列書史中得吾輩讀書法

○題髙孝子傳後

吾嘗論孝庸常人事耳如吏不墨而女不淫固其本色宜無足詫而叔世乃指爲獨𨿽然夫亦有獨者古人論忠孝而要之於死蓋習所豫喪所殆中人之情如是能於此際分明者便是非庸常人便謂之獨髙孝子居常色養常人孝耳至其蹈白刃。涉風波瀕死不遺其親𨿽求之古人當無以過蓋人之心神憑其所見見風波白刃便不見有親若其所見止有吾親自無風波白刃當今之世怵於外而喪於內者皆是也若孝子者亦可謂獨矣吾嘗謂愚公移山之事。及讀孝子傳乃信。夫孝子不顧一死以丏父命豈料身與親並完乃竟兩脫於虎口倘所稱匹夫之志。不可奪者。抑天相之矣。然孝子第曰此庸常人事吾行其當耳豈願當世競指爲異而當世學士大夫共詫而異之夫其理又有可得而推者若孝子眞可謂獨矣

世盡外怵而內喪。自令庸行成奇行。

○題鍾面溪封翁壽冊

面溪先生嗜隱行。無官。以子給事中貴官也然竟以無官隱耳讀天下書。窮覽天下名山水而發之於詩歌其祭酒於鄕。年八十矣。壽之者曰。軒冕貴而先生塵也。珠玉珍而先生芥也。樂矣。久矣。壽道也。余曰塵等貴見貴矣芥視珍知珍矣若塵自塵貴自貴也芥自芥珍自珍也此兩忘而化於寬詩曰考盤在澗。碩人之寬。吾所壽先生者以其寬也扶笻自暇則車馬自忙紐荷自適則組佩自勞巖石自安則官司自纏眞朴自榮則名譽自辱由由乎朝市之賓而享山林之重老而彌堅寂寞而不知悔彼將何得乎此而何失乎彼是以太音振於洞壑而大業惇於驌歌此先生所以壽於千秋而不與蓂莢爭大年也

想如珠圓筆如兔脫。翠娛閣評選鐘伯敬先生小品明鐘惺著◇鍾伯敬先生小品◇

序

卷一

賦序

引碑

記傳

卷之二

論書

尺牘銘

贊疏

祭文題跋

●序

鍾伯敬先生小品序

間嘗讀先生所評史記史懷詩歸諸書就人不經意處偶一拈美便予古人以心予後學以眼賢姦之面目倏易艸野之謠頌皆靈作者所爲千鍾百煉剔腎刳心句推字敲求解人於當時而不得者皆有以鑑其苦僧繇之龍一點睛乃得飛動耳至其爲文類曰寧選而後作無作而後選則其鍾煉刳剔推敲皆備良工之苦心者故其苦於鍜局若九嶷三湘之瀠洄曲折妙有天造地設之奇苦於運筆若湘水巫云之飄忽飛流極有輕揚靈活之致苦於修詞若烏林夢澤之煙縈風織曲具菁蔥紋縠之觀寧簡無繁寧新無襲寧厚無佻寧靈無癡工苦之後還於自然故出爲品題則眞品題出爲經濟則眞經濟巧與法並無如先生蓋巧於評人寧拙於自課哉嘗合全集與逸稿精選之是皆選作之餘所汰無幾苐首出其小品附眾名家之中鳳毛麟角殊堪刮目也

錢塘陸雲龍雨侯選甫題於翠娛閣中

●翠娛閣評選鍾伯敬先生小品卷一

錢塘陸雲龍雨���

竟陵鍾惺伯敬著

宣城梅羮子���

賦

序

引

碑

記

傳

◆賦◆

燈花賦

秦淮燈船賦

鵲巢賦

○燈花賦【有引】

與茂之夜坐累夕。燈盛華。異而賦之。刻花燼爲限時庚戌九月廿日。

夫何連捲離奇之絳萼兮乃從寒焰而擢跗惟靑蓮之寄生於火中兮故錫以佳名曰夜舒托銀缸以爲盎兮瀉蘭膏而作渠幹寸槁之柔心兮儼碧筒之挺夫紅芙於是初苞蕾以熒熒稍吐瓣之簇簇巨輪囷以象華蘋細紛累其若金粟微暈匪風而蕩曳輕光如雨而新浴𨿽蘂珠之流曜兮或結繁而翳乎太淸。乃忍微靄以養照兮。抱晨星其猶未明。戒佳人之誤挑兮愳警條而落英背欞隙之商颼兮慮乍定而忽驚俄睨蘇而哉生兮終然華熚熚以敷榮愚彼寒蛾之貪明而搴芳兮斆遊蜂之營營乃有餘映殘氛匪靑匪綠中邊縈帶上下委屬乍蔽乍虧若離若讀疑矞云之承夫桂輪兮類明霞之濯夫若枝散幽蘤而結孤秀兮宛翠眊與金支綴春花於火樹兮。豈若獨莖之秋恃。燃靑藜於杖頭兮。焉見夫夕秀之垂垂餐解語以獻笑兮怪夫燭胡悲而淚滋重曰微輝吐欱。臺以樓兮。寸宵榮謝。春而秋兮。油花可卜告我繇兮曰有遠期。晤言遒兮。

搖搖美焰飛奇采。的的�紅吐異光。

寫物著則癡。離則遠。似此可云奇肖。

○秦淮燈船賦【有序】

小舫可四五十隻。周以雕檻覆以翠帷每舫載二十許人。人習鼓吹皆少年場中人也懸羊角燈於兩傍。略如舫中人數。流蘇綴之。用繩聯舟。令其銜尾。有若一舫。火舉伎作如燭龍焉已散之又如鳬雁盤跚波間望之皆出於火。直得一賦耳。

集眾舫而爲水兮。乃秦淮之所觀。借萬炬以爲舟兮。縱水嬉之更端。波內外之化爲火兮水欲熱而火欲寒聯則虯龍之蠢動兮首尾腹之無故而交攢散則鸛鵝之作陳兮羗左右上下於其間觀其蜿蜒與喋唼兮載萬光而往還俄簫鼓怒生於鱗羽之內兮樓臺沸而虫魚歡彼舟中人之惘怳而不知兮乃居髙者之悉其回環嗟景光之流而不居兮羣動去而一水自安重曰火水沓兮生星月兮聲光雜兮。晴瀾壓兮。照幽泬兮。潛怪怛兮。晦明達兮。作津筏兮彼楚魄兮冤滯豁兮

燈船金陵一奇也。此賦摹索亦無語不奇觀者領之。觀者不能言之讀此覺笙歌燈燭。交呈於耳目。

○鵲巢賦【有序】

系舟西涼山下。有垂楊數樹童然。而其一鵲巢其上者。柔條獨起春發其色土人云以鵲巢之故。得免剪伐。感鳥能庇木。而氓之蚩蚩。並育之意。憯然著於動植。充類識端。可以見天心焉。爰作斯賦。

維鳥與木之偶然。初何心而相附。𨿽靈鵲之擇木。乃枯楊兮其焉慕。方夫牖戶綢繆。飛鳴拮據。倦形聲之相喧。恐桑土之我污。爾其冬餘春初。燒荒刋路。眾林童然。偏何獨茂蓋已煙日之向新。胡止條枚之如故。彼樵者之蚩蚩兮。何秉心之獨恕﹑曰覩巢卵之相爲命兮。羗更意而懷顧。曰子曰室。匪木曷據。曰葉曰枝。匪鵲焉護。此風雨蛇鼠之無虞。彼斧斤樵薪之不慮辟彼伯鸞之借枝於廡下兮暴客過而反步匪伊門庭之有光兮。亦外每之克禦。夫旣或惠我以美陰兮胡不報之以雨露乃人心之動於物類兮獨並存而同豫。重曰有柳依依。有鵲棲棲。疇導善气。疇遏殺機。生殺感應。惟危惟微。充類循本靈惷同歸。人天沙界。佛土王畿。永無戕和。探鷇折枝。

向有燕巢賦。已極形容後來難踞其巓。此卻另出一意。爭伯一方。

◆序◆

二十一史撮奇序

先師雷何思太史集序

詩歸序

章晦叔詩序

簡遠堂近詩敍

問山亭詩序

善權和尙詩序

劉生制義敍

隱秀軒時義自序

喜鄒彥吉先生至白門惺以八月十五夜同諸詞人集兪園序

題茂之所書劉春虛詩冊序

仲弟婦王氏五十序

○二十一史撮奇序

二十一史皆正史也。正之爲言貴信也。奇則傳疑。故無取焉。聽其散見於夢史稗官之屬而已。然而有關於妖祥之數。爲國家興亡之徵。君臣勸警之資者。千百中亦或錄其一二。非好奇也。勢也。惟其藏一二於千百之中。非心目之靈而。筆舌之警而裁。時日之閒而寬者。常過而失焉。餘同年李心石。左官無事天與人俱若私之以讀書之日而出其心目佐以筆舌。縱觀二十一史。節取其事辭之可喜可愕者。選言簡章。命其書曰樶奇。人見以爲二十一史中之事與辭而不知一經心石棄取則李氏之書而非諸史氏之書也夫采緝之難於自運也久矣未可爲俗學讀書作文者道也自運者局勢機格吾得自主之若夫采緝古人之辭事。勒成一書要使覽者忘其事辭之出於古若我所自著之書而原文又無所刪潤尋常口耳忽成異觀此合述作爲一心聯古今爲一人者也余所謂采緝者餖飣而已烏能成書乎士大夫居世運之江河當人情之風雨。無論身不必居要津。卽幸之一而操之時義未易言也

侯鯖固佳味。不出易牙亦骨董羮而已人可易言采緝哉。作述之苦。言之最快。

○先師雷何思太史集序

先生有先生之人不得以詩人文人待之選其詩文不得不以詩人文人待之也先生沒。惺於先生詩文。逸於集外者。心誠求之。不遺餘力。乃集中所存反有毅然去之不謀於人者蓋猶以詩人文人待先生也至其全出幹志气之中而散處於筆墨之間者則先生所嘗自云不泥古學不蹈前良自然之性一往奔詣其識力卓而突能超世其才力大而沈鷙能維世其膽力堅忍而神能持世其骨力重而不軟媚能振世其气宇間而其肝腸熱其心在眉睫而其舌在肺腑居然有一聖賢豪傑之神悠悠忽忽疏疏落落然流於詩文者一集有之。一篇有之。一句有之𨿽已之筆與腕不能畱之使不往而隔之使不相通者是何物也非詩文也而其人也

敍致不惟可傳何思詩文於不朽。並傳其人於不朽。

○詩歸序

選古人詩而命曰詩歸。非謂古人之詩。以吾所選爲歸。庶幾見吾所選者。以古人爲歸也引古人之精神以接後人之心耳使其心目有所止焉如是而已矣昭明選古詩。人遂以其所選者爲古詩。因面名古詩日選體。唐人之古詩日唐選。嗚呼。非惟古詩亡。幾並古詩之名而亡之矣。何者人歸之也。選者之權力能使人歸又能使古詩之名與實俱痻之吾其敢易言選哉。嘗試論之。詩文气運不能不代趨而下。而作詩者之意興慮無不代求其髙髙者取異幹途徑耳夫途徑者不能不異者也然其變有竆也精神者不能不同者也然其變無竆也操其有竆者以求變而欲以其異與气運爭吾以爲能爲異而終不能爲髙其究途徑竆而異者與之俱竆不亦愈勞而愈遠乎此不求古人眞詩之過也今非無學古者大要取古人之極膚極狹極熟便於口手者以爲古人在是使捷者矯之必於古人外自爲一人之詩以爲異要其異又皆同乎古人之險且僻者不則其俚者也則何以服學古者之心無以服其心。而又堅其說。以告人曰。千變萬化。不出古人問其所爲古人則又向之極膚極狹極熟者也世眞不知有古人矣惺與同邑譚子元春憂之。內省諸心。不敢先有所謂學古。不學古者而苐求古人眞詩所在眞詩者精神所爲也察其幽情單緒。孤行靜寄於喧雜之中。而乃以其虛懷定力。獨往冥遊於寥廓之外如訪者之幾於一逢求者之幸於一愜入者之欣於一至不敢謂吾之說非卽向者千變萬化不出古人之說而特不敢以膚者狹者熟者塞之也書成自古逸至隋凡十五卷曰古詩歸。初唐五卷盛唐十九卷。中唐八卷。晚唐四卷。凡三十六卷日唐詩歸。取而覆之。見古人詩久傳者。反若今人新作詩見已所評古人語如看他人語倉卒中古今人我心目爲之一易。而茫無所止者。其故何也。正吾與古人之精神遠近前後於此中。而若使人不得不有所止者也。

去膚以眞。矯狹宜遠。易熟就生。當是詩訣。

○章晦叔詩序

晦叔詩予凡三選之。得數十首焉。刻矣。晦叔不以予爲刻。予亦忘其爲刻也。晦叔長予十年。先予十年言詩。所居僻。又隱於市。不盡睹近時所爲詩。及交近時所名爲能詩之人。未嘗不引以爲恨不知晦叔所以得爲晦叔者以不暏近時詩及交近時所名爲能詩之人也段善本琵琶。三年不彈。忘其本領。乃可更彈晦叔無本領可忘何省也饒得三年時力。於以匠心而裁於古。吾見其進未見其止晦叔�未五十。以視髙達夫工詩之年。未爲過之。晦叔曰﹑予學道人也。四十五年而無聞焉。自今以往者其奚暇卒業於詩。子曰。侯道華有言。天土無愚盲神仙夫天上尙有騷雅神仙也詩何負於道也

超然脫塵溘

○簡遠堂近詩敍

簡遠堂近詩者。譚友夏近詩也。簡遠二字則予近日所規友夏語而友夏取以自命其堂者也友夏居心托意本自孤迥予爲刻詩南都而戒予勿乞名人一字爲敍此其意何如哉近乃頗從事泛愛容眾之旨欲以居厚而免於忌浮沈周旋卽其心未嘗不遙予乃欲其心迹並耳詩淸物也其體好逸勞則否其地喜淨穢則否其境宜幽雜則否其味宜澹濃則否其遊止貴曠拘則否之數者獨其心乎哉市至囂也而或雲如水朱門至禮俗也而或云如蓬戶乃簡棲遙集之夫必不於市於朱門而古稱名士風流必曰門庭蕭寂坐鮮雜賓至以靑蠅爲弔客豈非貴心迹之並哉夫日取不欲聞之語不欲見之事不欲與之人而以孤衷峭性勉彊應酬使吾耳目形骸爲之用而欲其性情淵夷神明恬寂作比興風雅之言其趣不巳遠乎且夫性孑而習暱則違心意僻而貌就則謾世初偕而中疏則變素恆親而時乖則示隙夫詩淸物也才士爲之或近薄而取忌違心謾世薄道也變素示隙忌媒也欲以明厚而反薄欲免於忌而媒之非計之得者也索居自全挫名用晦虛心直躬可以適已可以行世可以垂文何必浮沈周旋而後無失哉古今詩人最矜局者無如�審言。同時沈宋。本其勍敵。而故相輕侮不肯下想其平日論詩必有與其痛癢不相中者友夏少年。才髙意廣。勇於自信。人所指摘苟不能相中𨿽其言出畏友名師不能彊友夏以必聽而詞組去畱待子裁決友夏亦何私於予夫錦繡千尺善作者不必善裁。善裁者不必善作世固有不能詩而知詩者予所裁決或亦有以相中乎

才名招忌避就皆難而其皆難也不如避

物情世故。揣度畢至將人何處生活。想亦寫其不平之鳴。

○問山亭詩序

今稱詩不排擊李於鱗則人爭異之猶之嘉隆間不步趨於鱗者人爭異之也或以爲著論駁之者自袁石公始。與李氏首難者楚人也。夫於鱗前無爲於鱗者則人宜步趨之後於鱗者人人於鱗也世豈復有於鱗哉勢有窮而必變物有孤而爲奇石公惡世之羣爲於鱗者使於鱗之精神光焰不復見於世李氏功臣孰有如石公者今稱詩者徧滿世界。化而爲石公矣是豈石公意哉吾友王季木奇情孤詣。所爲詩有蹈險經奇。似溫李一泒者。乃讀其全集。飛翥縕藉。頓挫沈著。出沒幻化。非復一致要以自成其爲季木而已初不肯如近世效石公一語使季木捨其爲季木者而以爲石公斯皎然所以初不見許於韋蘇州者也亦烏在其爲季木哉。季木居石公時。不肯爲石公。則居於鱗時亦必不肯爲於鱗。季木後於鱗起濟南。予與石公皆楚人。石公駁於鱗。而予推重季木。其義一也假令後於鱗爲詩者人人如季木石公可以無駁於鱗以解夫楚人之爲濟南首難者

窮則必變。自是看詩定法無故不新安知今日不自於鱗窠曰中出固知步趨排擊俱忘卻一个自在

嶄然怪石出泥。稜稜觸目。

○善權和尙詩序

金陵吳越間衲子多稱詩者。今遂以爲風。大要謂僧不詩則其爲僧不淸士大夫不與詩僧遊則其爲士大夫不雅士大夫利與僧遊以成其爲雅而僧之爲詩者得操其權以要取士大夫才一操觚便時時有詩僧二字在其鼻端眉宇間拂拂撩人而僧之鼻端眉宇反索然無一有矣夫僧不必爲詩亦不必不爲詩僧而詩焉可也詩而遂失其爲僧則僧亦烏用詩爲而詩又可無論也金遊金陵所接僧而詩焉者與之詩而遂失其爲僧者吾不願見也巳酉季春望。友人梅子庾林子丘茂之。要余遊天界寺。會雨宿僧善權庵中二日。無所事事。拈韻賦詩。善權與其徒摘蔬炊黍煮茗焚香洗硯伸紙二日中無加禮亦無倦容無論其鼻端眉宇無處著詩僧二字察其情貌似不識字者授之韻不受。問其所作詩曰無有竟兩日雨霽。飯畢。且辭去。子丘忽於承塵上索紙。信手探得鈔詩一帙淸便有致許爲之序。未就。是歲六月舟泊京口。暑雨無緒。偶憶此走筆成文兼以遣愁若善者所謂僧而詩詩而不失其僧者也序之可也

奕奕有淸气。竹聲梅韻。拂拂撩人。

○劉生制義敍

予居白門。四方士多以制義請於予者。然予於制義實無所知也苟有所知則其佳與惡無敢有隱必縱心言之人旣以文請於予則其譽之也必悅卽其規之也亦必不罪規之必不罪而吾區區一念私禱穆卜常願其佳而不願其惡者何也彼惡者𨿽不以吾規之者爲罪然或因吾言而內自沮焉亦非君子與人爲善之意也秋蒲劉伯宗。少年美才。而有大志。今之人兼此數者。則吾所以悅之之道利用譽而不利於規然使其文眞可譽吾亦何必規之以求罪也伯宗兼此數者。而出之以虛心。不以予無所知。千里外殷勤啟請。至再至三。由是𨿽規之諒不予罪乃伯宗之文。斟酌才法影略情理種種佳處𨿽欲不譽之而不可得使予有賞心之樂。而又得免於違心之悔。伯宗惠我已多。嗚呼此固予之私禱穆卜於四方士而日日以幾者也

文有綫索照應。非一生吞活剝之流。

○隱秀軒時義自序

時義非小道也能至之者不能言有神存焉能言之者不能至有候存焉不佞平生於斯。目境之所及有之。而足迹實未至也。以此自尋自考今日之偶收於南宮而謬辱國士之許視昔之困頓諸生而不得一眾人遇者其業未敢尺寸有所輕貶而實未能尺寸有所更進則若日十二年諸生世所目笑疑棄過而不肯問者或不佞之微有所窺而有以自信或不可知而今日之見以爲有可驚可喜者正不佞所欿然足迹之未至而不能滿志於斯者也

神候兩字。在我者也。升沈之候。予奪之神。在天與人。豈可釋其自信。從遇爲欣戚哉。非解人不能爲此語。

○喜鄒彥吉先生至白門惺以八月十五夜同諸詞人集兪園序

以此淸秋於焉嘉客白露蒼葭新染芰荷衣上歌童舞豎半攜書畫船中愧時一相思惟小子之戒行太晚𨿽禮無往教在先生之乘興何妨以賓主而易師生懷斯盡矣由合離而成壯老感亦因之睠焉興念。勉爾爲歡裏寡新聲入耳就絳紗名部部之音地無脲迹娛心發金穀故園之想積數十年之緒以永今宵合幾千里之人而同明月如玆三五。豈作尋常履簪雜沓髙人自領孫情絲肉喧闐靜者能通妙理反稱詩以言志。用體物而書時。

風流瀟散。何減太白詩序。

○題茂之所書劉春虛詩冊序

每見古人終身於詩。究其所存。不過一帙。或至數章則心甚畏之貴裁也精於裁必審於作愼於示人乃其髙於自處此予所謂選而後作。勿作而聽人選者也。甲寅早春。舟中閱唐人全詩畏杜審言之少而眷虛止十四首。其嚴泠之意尢肅如不可犯篋中有髙麗妙繭八紙。將索茂之小楷。偶閱此遂以授之其紙不浮於字意似皆有所裁紀之以詩。

讀此。令人不敢云多多益善。

○仲弟婦王氏五十序

夫國威損而貞臣著國之卹也哲夫殀而貞婦顯家之替也凡爲人臣爲人婦者不得已而後以貞名者也豈忍以國卹家替自成其一身之貞哉𨿽然心有所不得已而事有所必不可無何以明之。威已損矣。夫已殞矣無可柰何矣而托於貞臣貞婦以畱兩間之元气而撐千古之大常是亦最後所攸賴之著然而不可必得也處無可柰何之時。而冀望於不可必得之數。幸而得之。是其輕重又豈止關於一身而已哉子家世地寒。獨讀書樂善不倦。祖父兄弟事在家傳中。予兄弟五人。長卽惺。次愫。次恮。次悌。次快。中間三人皆早夭愫尢甚年僅二十歲。婦卽王氏。孀居二十八年矣。悌二十八歲。婦歐陽氏孀居亦十六年。恮三十九歲。婦王氏妾董氏相繼沒。仲弟婦王今年五十矣。婦京山名族。爲予姑夫王中丞侄。中丞�弟慧。以其兄之子妻之。早譽驟貴。猶掇之耳。卽不然椎布白首。舉案相莊。作尋常百姓夫婦。婦豈獨遠於人情。而忍有今日以貞婦之名顯哉。然可論於弟在之時也弟負剛腸奇骨。卓然爲世男子賫志以沒。爲弟之親曰兒已矣。有婦在柰何。爲兄若弟者曰。弟已矣。有婦在柰何。爲親若友者曰。吾友已矣。有婦在柰何。是𨿽未發諸口。而言外意中。深念隱痛。汨汨然有不可言者矣。婦時年二十三歲。擁四月孤。卽擬散發至老形影相弔。食貧茹戚二十八年如一日。而又不忍爲奇哀顯痛。使有聞於親友。以傷父母兄弟之心。然爲親者。乃日兒有婦矣。兄弟日。弟有婦矣。親與友日。吾友有婦矣。夫女眾善皆自從夫一端而生。貞名一立而解親之憂。釋兄弟之念豁親友之惋惜。於是乎在。�友婣睦。一行而眾善備焉。此之謂也婦𨿽不願有今日其在於今此一事亦何可少哉今年天��子冬十一月二十九日。年五十歲。昔舜年百歲。終身慕父母。然大孝之論。至五十已定。惺𨿽不忍沒婦之貞。然至今日而始有者蓋其愼也今四月孤昭夏已二十八歲。能養其母。娶婦。有孫鳬。亦六歲。鼓篋就學。繞膝含飴以爲貞婦之名鄕有輿頌。國有旌典婦𨿽不欲有貞之名亦不可得不知婦原不見有冰蘗茶蓼之苦亦不見有梨栗蘭玉之樂不見有燈忿帷帳之戚故亦不見有絲綸坊表之榮且梨栗蘭玉絲綸坊表之日又安有一息非冰蘗荼蓼燈窓帷帳之日哉予回記婦之族兄王幼秀茂才。談其世父光祿公時育。爲待禦時首犯權相分宜之鋒以死。曰吾家科目蟬聯。然在鍾門一女子可與侍禦對知言哉請以是言爲五十之祝婦孀後十三年而有悌婦歐陽氏之事今亦年四十歲。

歨起髙論。下曲寫其不得已之心亦其無所勉彊之心末以王侍禦比勘。覺貞臣貞婦。並立千古。

◆引◆

放言小引

○放言小引

放言之說。吾未之前聞也。自孔子目虞仲夷逸始。放之義何居胸中眞有故而能言其所欲言卽所謂中倫之言了然於心又了然於口與手者是也苟爲無本。而以無忌憚之心出之則處士橫議而已被淫邪遁皆橫之屬也遁矣又烏乎放哉袁子著放言若千首。讀之心目無主而皆覺有故。始吾見袁子幼時文。以爲有破轅之气。一再交其人。寧靜澹朴。似有道者也。惟袁子平心以讀書。虛懷以觀理。細意定力以應世。然後發而爲言。有物有�。確乎其不可奪。沛乎其不窮。斯之謂放夫言亦豈易放哉放言卽孟子之所�辧也辧生於不得已。不得已生於懼。懼者放之本也。不然與橫議何異焉。

是放言絕妙腳注。汪洋自恣亦非放之眞義。

◆碑◆

重修華嚴閣碑

○重修華嚴閣碑

市有白龍寺。殿頗壯。有地藏華嚴二閣者。左右翼之。則已圯。華嚴之處其右也甚。或欲修之。莫先焉。曰恐斯地之不必爲寺有是委眾力於壑也夫圯而弗之修則將廢廢之其象疑不爲寺疑不爲寺則將與居民共之將與居民共之則將反爲欲之者資曷可弗之修也圯而亟修。修而復其舊物。或益焉。其使有目者確然見斯地之必爲寺而知其非有則苶生其心是使之終爲寺有者之道也修之奚先生其甚者。役成。請銘鍾子銘曰。有寺巋然而兩其翼。如左右手。或廢其一人將入懷攫其所有若或新之引其臂焉將衛其首陛楯森如。過其堂下。莫之敢狃予宣斯義。告退轉者。俾堅其守。命曰善哉單有眾力。光復其舊。工之後先。相厥圯者。孰甚孰否否特未甚終亦及之請視其右苟終斯願。將復銘焉。銘則不朽。受事者誰列名其陰。里人某某

以一闊而存一寺。如是功徳。能不動心。

◆記◆

浣花溪記

修覺山記

○浣花溪記

出成都南門。左爲萬里橋。西折。纖秀長曲。所見如連環。如玦。如帶。如規。如鉤。色如鑑。如瑯玗。如綠沈瓜。窈然深碧。瀠回城下者。皆浣花溪委也。然必至艸堂。而後浣花有專名。則以少陵浣花居在焉耳。行三四里爲靑羊宮。溪時遠時近。竹柏蒼然隔岸陰森者盡溪平望如薺水木淸華神膚洞達自宮以西。流渥而橋者三。相距各不半里。�夫云。通灌縣或所云江從灌日來是也。人家�溪左。則溪蔽不時見。稍斷。則復見溪。如是者數處縛柴編竹頗有次第橋盡一亭樹道左。署曰緣江。路過此。則武侯祠祠前跨溪爲板橋一覆以水檻仍覩浣花溪題牓。過橋一小洲。橫斜插水間。如梭溪周之。非橋不通。置亭其上。題曰百花潭水。由此亭還。度橋過梵安寺。始爲杜工部祠。像頗淸古不必求肖想當爾爾石刻像一。附以本傳。何仁仲別駕署華陽時所爲也。碑皆不堪讀。鍾子曰杜老二居。浣花淸遠。東屯險奧。各不相襲。嚴公不死。浣溪可老。患難之於友朋大矣哉。然天遣此翁。增夔門一奇耳窮愁奔走猶能擇勝胸中暇整可以應世如孔子徵服主司城貞子時也。時萬曆辛亥十月十七日。出城欲雨。頃之霽。使客遊者多由監司郡邑招飲。冠蓋稠濁。磬折喧溢。迫暮趣歸。是日淸晨。偶然獨往。楚人鍾惺記。

聲色淸泠幽悄。似與花溪爭勝。

○修覺山記

辛亥十月十有九日早新津叔弟恬。不知隔江者爲何許山也。與童騎疾驅過之。予與艾子。坐舟中。指江幹削壁千仞竹樹榱桷出沒晴嵐云浪外者異焉問之則修覺山子美遊修覺寺詩曰野奇江天豁山扉花竹幽詩應有神助。吾得及春遊。徑石相縈帶川云自去畱禪枝宿眾鳥。飄泊暮歸愁後遊詩曰。寺憶昔遊處。橋憐再渡時江山如有待花柳更無私野潤煙光薄沙暄日色遲客愁全爲減。捨此欲何之。及唐明皇幸蜀。大書修覺山三大字嵌石壁今猶存者。卽共處也。決策登焉所從徑裒山石之復者爲磴亂整枉直各肖其理登者屢憩憩處每平平處每當竹樹隙隙處必從其下左方見江江錯磧渚或圓或半或逝或返去畱心目間土人縛竹爲亂若童子置葉盎中以度蟻設身處地頗危之從上視下。輕且駛。甚適也度磴去頂可四五之一行住坐立更端者數矣其傍及有石級齒齒蜿蜒壁間者往修覺寺道也。曰姑捨是。尋中徑數折。上有亭翼然祠杜工部。李供奉。蘇端明方正學。方有石刻詩可讀。亭後數武爲寶華寺禮佛畢。反自亭出山門左行。竹樹純駁夾砌數折卽修覺寺寺前雙井。一井置一塔唐物也。明皇書嵌佛殿左側巖壁上。字方廣二三尺。一字各專一石飛翥沈著且甚完好予入蜀所見唐碑。獨此耳。出寺無所見欲返寺僧指石隙一小徑才容足出此徑乃有平田大陸復緣磴數折上矗然俯江者曰雪峯兩寺乃在其下始悟所云磴去頂四五之一者。第可指修覺耳。非此峯也。左眺稠稉山如旅行而稍居其傍。下憑欄視江。則已正無所不見。不若初所見江之從其下左方也。然從下上修覺法江趨遠從修覺上雪峯視江乃反近舟中所指江於削壁者卽今著腳處也降自雪峯復遶並塔下。屈曲一二里許不復見所由寶華寺徑矣乃忽得所謂石級齒齒壁間往修覺寺道者則今還道也與初所從徑合。徑窮登輿。是日抵彭山宿。記授弟恬。

是一幅徵仲山水。描畫極細而雅。

◆傳◆

白雲先生傳

張母小傳

○白雲先生傳

白雲先生陳昻者。字云仲。福建莆田黃石街人也。所居所至人皆不知其何許人自隱於詩性命以之獨與馬公子用昭善。先生詩。所謂自天�我友者。卽其人也。其後莆田中倭。城且破。先生領妻子奔豫章。織艸屨爲日。不給繼之以卜泛彭蠡。憩匡廬山。觀陶令之迹。皆有詩。已八楚。由江陵入蜀。附僧舟傭爨以往至亦輒傭於僧遂徧歷三峽劍門之勝。登峨嵋焉所傭僧輒死反自蜀。寓江陵。松滋。公安。巴陵諸處。至金陵姚太守稍客之。給居食。久之姚太守亦死。無所依。仍賣卜秦淮或自榜片紙於扉爲人傭作詩文其巷中人有小小慶弔持百錢斗米與之輒隨所求以應無則又賣卜或雜以�屨而林古度與其兄�者。寓居金陵。一日兄弟過其門。見所榜片紙於扉者色有異突入其室問知爲莆田人。頗述其平生。一扉之內。席牀缶竈敗紙退筆錯處其中檢文詩誦之。是時古度𨿽年少。頗曉其大意。稱之每稱其一詩輒反面向壁流涕悲咽至於失聲其後每過門輒袖餅餌食之輒喜復出其詩泣如前居數年竟窮以死其子倉皇出覓棺衣舁之中野。古度兄弟急走索其集無所得。得先生手書五言今體一帙。五言今體者。五言律排律也。其詩予莫能名。其自序略云。昻壯夫時。尢嗜五言苐家貧。無多古書。得王右丞卽誦讀右丞。得杜工部。卽誦讀工部。閒取其所中規中矩者。時或一周旋之。又時或一折旋之含筆腐毫研精殫思。今觀其五言律七百首則先生所學所得實錄實際盡此數言矣其云末一卷爲排律亦不存。蓋謝生兆申云。先生有集十六卷。在江浦族人家。或亦有據今刻其存者。以次購之。論曰明自有詩。而二三君子者自有其明詩何隘也畫地爲限。不得入。自縉紳士夫詩。的的有本末者非其所交遊品目不使得見於世者多矣況老賤晦辱之尢如陳昻者乎近有徐渭。宋登春。皆以窮而顯晦於詩詩皆遜昻然未有如昻之窮者也予嘗默思公。織屨賣卜。傭爨傭書時胸中皆作何想其視世人紛紛藉藉過乎其前者眼中皆以爲何物求其意象所在而不得。吾友張愼言曰。目今入市門見賣菜傭皆宜物色之恐有如白雲先生其人者甚矣有激乎其言之也

流離之杜甫。力隱之桃椎。不有表章。不與六朝煙艸俱湮乎吁亦何益矣

○張母小傳

張母某孺人者。海虞張太學商甫祖母也。爲少參某公女。生而溫惠。自其在室時已具丈夫之識少參宦遊四方。於吏事物情。有所內不得於心。而外不能決之友者。偶以試孺人。孺人臆對口畫其初終當否輒不爽少參爲之心開胸中無畱物恨其不男子也無何少參與其配相繼沒。故事卒官者。其家人憧憧一室中往來惟篋笥管鑰是問孺人以一女兒檘踴之餘視其周身周衣事誠信無悔自此至於歸皆寄兄嫂息中矣旣適淳齋公。值簪紱累葉。後子姓家眾稍習於奓。孺人入門思有以易之謂古仕宦家工於善後者使其家意願耆欲與凡人齊乃爲可久今其志已汰習而成性不可爭也請以身先之乃去其故�。椎布而前數見不鮮家人見新婦貴家女簡易如是奓者�服攺心從焉事翁嫗備思媚之誼處先後宛若間任必取重受必取輕門內門外。魚菽祭養淳齋公不知以此得一意於學旣析箸得專家政。勤約如故。操一切會計出入目之所過捷於楮籍心之所識�於握算臧獲受成事而已無能有所上下爲姦利然亦不純用�法曰用其力不盡其情教其子卽�甫之父也威慈相禦而行學有聲實。凡七試不第以毀隕。孺人見晚暮哀樂情事卒卒不免憂��感從事淨業。蓋其喜爲焚修好施予自其天性至此彌篤然驟失壯子。以孫爲命外訌內怵終亦不能願息暇則燈缽歸依而已。性沈靜然一啟口足爲家誡嘗語諸孫婦。吾處先後宛若間三十年如一日者。無他惟是交見其常情而不入溢言處世之道不出此其語不煩而確率此類今年七十。神明不衰。它無所須惟不能忘情於立言者曰匪以爲名庶幾言之有文使後世子孫識其大者聿修克念以保世而已斯其意可念也。傳而畀藏其家鍾子曰。予讀李令伯事悲之。爲其爲祖母也。令伯乞身於君。而張子乞言於友。誌略同耳然令伯祖母九十矣。更二十年張子濯鱗奮翼。於以代其父爲尊養者豈有旣乎。張子者。商甫也。名國彛。今爲吳中佳士云。

每敍一事來輒作數句以結聚之極名貴精妙。

●翠娛閣評選鍾伯敬先生小品卷之二

錢塘陸雲龍雨���

竟陵鍾惺伯敬著

宣城梅羮子���

論

書

尺牘

銘

贊

疏

祭文

題跋

◆論◆

城濮之戰

董安於

燕太子丹

漢髙帝

畱侯

卜式

○城濮之戰

善制勝者審機執權中有主而外不測操縱在我而於天下無所不用無所不用而後敵失其所以勝此制勝之道也晉文公城濮之戰。其謀舅犯始之。先軫中之又終之總以善用曹衛爲主曹衛楚之與國。楚之有曹衛猶晉之有宋也楚伐宋晉不救宋而執曹伯分曹衛之田畀宋以累楚人之心而宋之圍自解及楚人請復衛侯而封曹乃私許復曹衛以攜之曹衛告絕於楚曹衛告絕於楚而晉又有曹衛曹衛之形反比爲宋曹衛之形化爲宋而楚孤楚孤而晉之勝楚不待戰而決矣其顚倒不測之妙能使我之伐曹衛者收曹衛而楚之庇曹衛者反以失曹衛用與國用敵國又用敵國之與國還以困敵國其繩索收放皆在我而不在人譎則譎矣然而不可謂不妙也吁此制勝之道也。

用人不用於人卽此是爲勝籌。

○董安於

國家戰守之具。有事用之而無事備焉然備之一字。自不易言厚其資費重其事權寬其文法三者皆無事之時所不可必得者也而怨勞不與焉然則備遂可已乎晉陽之圍。無矢。張孟談曰。臣聞董子之治晉陽也。公宮之垣。皆以荻蒿苫楚廧之。其髙至丈餘發而試之箘簬之堅不能過也矢足矣。銅少。柰何。張孟談曰。臣聞董子之治晉陽也。公宮之室。皆煉銅爲柱質。請發而用之則有餘銅矣寓矢於廧。寓兵於柱深心在無心之中實用在不用之內旣無勞怨可避而又不藉資費不假事權不畏文法如此修備居無事之時引伸觸類人人可爲處處可爲而一切委之不可爲可嘆也

官舍如郵。卽欲儲備安從得之。蓋有見爲言矣。

○燕太子丹

燕太子丹欲報秦讎。秦亦日出兵山東。禍且及燕。丹患之。問其太傅鞠武其意固不獨自快其私讎亦以存燕也武告以西約三晉。南連齊楚。北購於單於。自是合從舊局。而太子曰。太傅之計。曠日持久。心惛然恐不能須臾。武已默會其意。在得一士入秦以行其卻與刺矣。故進田光。光轉進荊軻其血脈鍼綫固皆歸劫與刺之一路矣光謂太子曰。今太子聞光壯之時不知臣精已消亡矣語荊卿曰。今太子聞光盛壯之時不知吾形已不逮也看光此語其少年爲一刺客無疑而太子之所求於光者可知矣光自知力不能爲而進荊。卿自代。償以一死明已之所以辭太子者非惜其死而慮事之不成也及太子之告荊卿。則曰諸侯服秦。莫敢合從。誠得勇士劫秦王。得反侵地。不可。因而刺殺之彼秦大將擅兵於外而內有亂則君臣相疑以其間諸侯得合從其破秦必矣是太子遣荊卿之意不專重在劫與刺而仍歸於合從不過借劫與刺以爲合從地耳其節次布置皆以合從始終中間更添遣荊軻刺秦王一段過脈較之鞠武之計曲折反多而謂武計曠日持久心惛然恐不能須臾非其質矣此一片苦心密計。卽對鞠武時有難言者。特其所遭燕秦時勢。非復信陵輩之世而才亦稍遜之然其一念存燕之心未可沒也

大得燕太子心。太子爲不死。

就他無音中語言。作我印證便死語皆活癡心亦靈

○漢髙帝

取天下者在得其大勢不在戰守之勝敗得失也如奕者然妙處不過數著全局在我而小小利鈍不計焉項羽殺義帝漢擊之𨿽使楚破漢於睢水可也項王怨黥布。漢得使隨何說降之𨿽使楚擊破希可也此楚讓漢妙著也漢王不得王關中。封於蜀。燒所過棧道。以齊王田榮反書遺項王。項王以此無西憂漢心𨿽使楚奪漢關中可也彭越及梁地。往來苦楚兵絕其糧食𨿽使楚擊破越可也此漢自得妙著也楚方自賀戰勝而不知漢有天下之局已定於此數著矣妙著有數端焉。我與敵之所共敵失之而我得之者曰先著我發之於此。而敵不得備之於彼者曰警著敵備之於此而我引之於彼使不得至此者曰松著我與敵俱不得與傍出而中起之敵所不利卽爲我所利者曰應著我不求勝而不可敗而卒以此取勝者曰穩著取天下之劫不越此數端而已

分燭當時勝負。了然黑白子之分明。

論古者。須設身處其地如其人髙帝良平何信尙得其一職我則合揣之全任之得其情勢如此處天下事何難哉。

○畱侯

畱侯一生作用著著在事外步步在人先其學問操放全在用人立韓後則用。項梁。謝羽鴻門。則用。項伯用樊噲。欲楚之勿西憂漢。則用。田榮反書。捐關東以破楚。則用。黥布用彭越用韓信。定太子則用。四皓。而其大者在全用沛公故子房用漢非爲漢用者也爲韓報仇是其用漢主意博浪之椎非輕於一試也以爲如是而可以報韓仇則亦不必用漢用漢非得已也不得已而用漢又肯使漢得以功臣待之乎故爲韓報仇子房自道出非漢君臣能知之也曷爲欲使漢知其爲韓報仇也恐漢得以功臣待之也漢不得以功臣待之而後可免於何之囚參之醉平之污信越之族子房於此不無戒心矣故曰非得已也使爲韓報仇一語子房不自道出豈惟漢君臣不知卽司馬遷亦不得而知之也

有胸如日。纖微畢照

○卜式

卜式以奇取人者也奇之爲用在乘其急而捷得之一不得則興盡而意攺故其道難於持久今式輸家之半助邊。不願官職。不願報冤奇矣數歲不報而田牧如故也持錢二千萬給徙民如故也外繇四百人盡復予縣官如故也爲郎而牧羊如故也禦史大夫之爵使人主自子之而已若無所取焉故古今善出錢買官者未有如式者也不難於奇難於其奇而能持久公孫弘鐵人也駁之曰。此非人情不軌之臣。不可以爲化而亂法。願陛下勿許然卒不能出式彀中式之彊忍出弘上遠矣至已得禦史大夫。而持論駁鹽鐵船算。欲烹弘羊置身於諸利臣之外而出其上一生狡狙以持正終何其工也觀其操放進退蓋得它氏之術而用之者也

以狡於牟利者。轉而狡��祿與名其奇亦其狡也。

◆書◆

與林少嚴座主

與髙孩之觀察

○與林少嚴座主

去歲聞三兄邑試前列。遊泮可必矣。及胡先生之來。始知偶落孫山外。心甚念之。惺觀少年英物亦。不必以早得一靑衿爲福養成羽翼。飛鳴一朝愈於久淹鄕校頓人興往之气也如雲借此爲門戶光仕宦門戶豈必待一靑衿而光邪惺棲泊金陵。樂其山水。近家君亦乞得昆陵廣文。父子相聚。全家在此。頗以文爲生。非惟作官念頭灰泠。卽生子亦作第二義矣人生富貴子孫原以奉我者求之未必得而又以苦我神豈不添一累邪此言似老師慰惺者。而惺能自得之。又可省老師一憂也。讀書。作詩文一事老師無一書不以爲戒。此父母之心。又以戒元履先生。此朋友之誼也。宿業前債除之不易有甚於富貴子孫之念者且捨此亦無娛生之路老師近不能得之於元履。而遠能得之於惺乎。此其故可知也。三年中將正史自左國起至宋元。瀏覽泛觀。勒成一書。名曰史懷。取謝康樂懷抱觀古今之意。於古人經世之旬。頗有所窺。極知勞思。有負教養。但年來精力。卜倍往時。日月又間薄福之人坐而消之不免生災有操相人術者云。惺官祿未衰。第骨法帶勞惺所畏者勞也願以官錄易之不可曰讀書作文可以當之是惺之所欣然樂從者也不識老師以爲何如試與元履質之

轉展伸出自己主意。眞獨行其道者。

○與髙孩之觀察

向捧讀回示。辱諭以惺所評詩歸。反復於厚之一字。而下筆多有未厚者。此洞見深中之言。然而有說夫所謂反復於厚之一字者心知詩中實有此境也其下筆未能如忐者則所謂知而未蹈期而未至望而未之見也何以言之。詩至於厚而無餘事矣然從古未有無靈心而能爲詩者厚出於靈而靈者不卽能厚弟嘗謂古人詩有兩泒。難入手處有如元气大化。聲臭已絕。此以平而厚者也。古詩十九首蘇李是也。有如髙巖浚壑。岸壁無階。此以險而厚者也。漢郊祀鐃歌。魏武帝樂府是也非不靈也厚之極靈不足以言之也然必保此靈心方可讀書養气以求其厚若夫以頑冥不靈爲厚又豈吾孩之所謂厚哉曹能始謂弟與譚友夏詩。淸新而未免於痕。又言詩歸一書。和盤托出。未免有好盡之累。夫所謂有痕與好盡。正不厚之說也。弟心服其言。然和盤托出亦一片婆心婆舌爲此頑冥不靈之人設至於痕則未可彊融須由淸新入厚以救之豈有捨其淸新而卽自謂無痕者哉何時得相聚一細論之。

靈以資勝。厚以學勝。靈厚則資學兼而無疵。融其痕則資學。渾於無迹矣。作詩至此。不可思議。

◆尺牘◆

與張太學

與譚素臣兄弟

與譚友夏

與徐惟得憲長

與井陘道朱無易兵備

與陳眉公

與弟恮

與郭篤卿

○與張太學

足下爲雷先生後事。至忠至密。弟所刻骨不能報者。電先生一字一筆。落人家者皆當廣搜之不要緊處偏有深致卽作者亦不自知弟住夷陵一日。而從律工處獲其一贊一跋。從黃山人處獲其二詩。皆妙有風骨。遠過古人。則其遺落者多矣。在著意搜求之耳。世間大有意思人生前文字不肯畱稿此其名根淡薄不沾帶處爲其後死者卻不可如此也

立言極微渺

○與譚素臣兄弟

本求素臣先作太易狀。爲志文地。讀素臣狀反使我搖手不得。小巫行徑如此。然又不敢不佳太易才鬼寧不畏其屍視也太易平生坎壈。惟有作詩一快。最不當諱言詩。捨此無可志矣。又不必諱其罷諸生他人諸生不可罷太易諸生可不必不罷生太易諸生不可罷死太易諸主何不可罷且太易罷諸生自是世界不平事不平便是奇奇事當傳平事不必傳也又不當諱其罷諸生作六等吟。人間最不得意之事太易取爲最得意之題最得意之詩此一段尢緊要不當諱凡一切口語罪過。弟當任之太易聞此亦當鼓掌地下足下兄弟在太易死友中爲密戚故不惜刺刺不已記曰必誠必信。勿之有悔恐不獨爲周身周衣計也

憤激中具奇幻想。

○與譚友夏

奇俊辧博。自是文之一種。以施之書牘題跋。語林說部當是本色。至於鴻裁大篇。深重典雅又當別論正恐口頭筆端機鋒圓熟漸有千篇一律之意如子瞻所稱斥鹵之地。彌望皆黃茅白葦。此患最不易療。又文字一篇中佳事佳語。必欲一一使盡亦是文之一病不爲大家。國朝工詩者自多。而文不過數家。且不無遺憾。以此知文之難於詩也。兄兼才大力。故不覺備責而厚望之。

讀此識所以爲友。卽識伯敬之文。

又

贈詩四章。恐南中山川所不經見以此悲世人心不小不能下一友夏心又不大不能容一友夏也

尺瀾百折。

又

輕詆今人詩不若細看古人詩細看古人詩便不暇詆今人也思之。

靈巧。○可杜妄語兒舌端。

○與徐惟得憲長

朱翁貧老。足迹半朱門。口不及事。亦有守人也。比見其冬月無絮。哀之甚貧士不能爲之地。而叩其家中窮苦奬有十百倍如衣無絮者此一端猶非其所急特口不肯言耳尢以宿態宇下。飲啄恩多。不忍以饑寒言辭頻發諸口以愁仁人之耳某通家年少。稔翁欲聞此言此狀故代言之口惠無實借手在徳薄甚罪甚。

尺幅中多少轉折。熱桃冷撥極是動人。

○與井陘道朱無易兵備

記明公五月書中。有云。不肖以詩歸招尢。初謂事理不甚關切。疑風聞之誤久乃知其有之夫不肖性疏才劣。可以見斥之道甚多。至詩歸一書。進退古人。怡悅情性。鼓吹風雅於時局官守似不相涉徐思之乃當事者不忍過求於某斷其進趨之路姑擇此微罪罪某而又不甘處已於俗分此美名若其目中亦曾著過此書者此則自處處人之妙其中眞似。俱不必深論者也若眞以詩歸見處。則此一書將藉此一語口實以傳某以一官狥此一書且有餘榮彼其之子。何愛於某而肯爲此乎。一笑一笑

亦抑亦揚其排調啻髯蘓。

○與陳眉公

相見甚有奇緣。似恨其冕然使前十年相見恐識力各有未堅透處心目不能如是之相發也朋友相見極是難事。鄙意又以爲不患不相見患相見之無益耳有益矣。豈猶恨其晚哉。

可爲貌交徙慕者鍼砭。

○與弟恮

詩。合一篇讀之。句句妙矣。總看有一段說不出病痛。須細看古人之作。詩歸一書。便是師友也慧處勿織幻處勿離淸處勿薄可惜此種才情骨韻。當煉之成家功名富貴皆有盡時此物終是路遠味長晚年骨肉便用此爲安樂窩也近來非惟嗜欲淡薄。卽生子一念。亦付之天命矣。捨生報國。固其本念。幸而得全。卽圖爲樂生之計所謂樂生者此物是也可存此紙。以見我志。並與譚友夏看之。近看五弟艸書。不減古人。畫亦必傳之業。書牘朴而有法佌皆天賜。非人力也。頂戴頂戴。惟念及骨肉逝者。五內俱裂。

淡遠。可想超然胸次。

○與郭篤卿

往時入蜀者。道荊州。則過潛江。可圖一晤。而此番欲取道夷陵謁座師。又往承天謁陵。故遂不能由此道。歸途或可耳。弟平生不喜星相尢不喜星相一前知便覺索然且多事矣弟所知陳生。則星冢之極驗者也。以弟不喜其術。欲去而之他邑。想兄與弟同好惡。亦應不喜此術而世上如我兩人趣尙者百無一二則陳生之遇者百而不遇者亦一二也幸隨分椎廣但莫薦之鍾伯敬一流人耳一笑笑

每讀先生文。有一波未竟。一波又興。一峯方轉。一峯又出。令人不暇應接。而尺牘猶甚。

◆銘◆

斷香銘

扇篋銘

○斷香銘

斷香銘者。銘吾友蜀人劉晉仲之婦尹氏之墓也。君諱紉蘭。敍州府宜賓縣人。大參尹子求先生之女也。記巳酉予以喪子。狂走白門。先生爲南職方郎。嘗爲餘言其壻劉郎。七歲能詩。劉郎者給諫勿所公仲子卽今所稱劉晉仲者是也。安知其有女慧如是。然其時猶然女兒習玩。不知書。旣歸晉仲見晉仲妹文玉詞翰妙敏。心悅而好之。相與爲友。始讀書。稍稍爲詩。精神起落。常出人外佳處不必由思思者反是無關系處久之從晉仲�尊公於燕。由蜀江出峽。由峽入江由江達運河峯樹逄迎煙日爭讓舟行邅緩。可以爲家得意爲詩。其篇時全時缺。缺則聽之。缺於此。或全於彼。有弦摧柱折。援怹琴以續之之意。予讀其詩骨散神寒音節淸巉如病葉偶然從風而墜或中罥之附枝翅鳴不能自致於地如暗泉之阨於石而不能自竟其響此斷香之旨也。至燕亦有詩全缺如之。久之意忽忽無主。有秋冬气晉仲之曰我亦不知至是。亦不甚作詩。作亦不以示人。晉仲檢其枕中所藏。如其全與缺而存之。頃之卒。手甫十九。鍾子曰。世所不常有者才。人所不可無者友。才而爲我友友而爲我婦。婦而才相當晉仲以爲能永乎不能永乎銘曰。丈夫才而鬼瞰之矧其在女子之躬也好友在四方而造物或收之矧其在閨閣之中也劉子者憐才乎求友乎。悼亡乎。能尋香於落葉暗泉之間。而迹其所終也乎噫。

敍處。處處釀悲。銘言。言言惹恨。

○扇篋銘

藏汝逸汝。汝曰棄捐吾烏見夫僕僕懷袖者之能終其天年哉

是扇銘。

◆贊◆

王永啟像贊

沈全吾大參像贊

鄒公履像贊

自題小像

崔徵仲像贊

畫靈壁石贊

蘇弘家中像贊

李宗文像贊

○王永啟像贊

永啟小像。作秉燭夜遊圖。蓋六七年前所爲。丁巳正月。鍾子客金陵。出而索贊。於是與永敋別八年矣。感而題之曰。

始吾見其太美。幾不以爲王子矣。王子曰。子試思八年前之爲王子者。與此似不似也乃睢然復以爲王子念其所以致此者𨿽吾與汝秉燭之遊又烏可已。

○沈全吾大參像贊

神蒼蒼如木在霜煙日潤之不輟其芳骨礨礨如石在水苔藻繡之其章有斐嗚呼。君子哉文質彬彬。詢仰之次不敢求之於今日也。曰古之人古之人。

○鄒公履像贊

公履索子贊。而義不受諛贊曰。

彼姝者子。使人不敢以爲美則世所謂美丈夫者支離僬僥而已。嗚呼彼是因彼

○自題小像

萬曆丁巳。余年四十有四。始畫一小像。野服杖松下。松又友人胡彭舉所補。題曰。

顏胡以不少餘不以此始也服胡以不官余欲以此止也胡子曰。置我於長松之下知我者胡子也

又

以若人而野服杖松下。其誰曰不宜捨而求所以簪紱之故余亦不自知亦旣簪且紱矣。如是而有溢思天與人終不益汝一絲又將汝瑕疵。戒之哉。視此野服杖松下者。念玆在玆

○崔徵仲像贊

子處閩。天萬里。子來燕。旣見止。共長安。數見難披子像。意亦歡吾是以遲遲其題而不子還。

○畫靈壁石贊

吾聞靈壁。以音見賞。畫則肖形。厥音安往聽於無聲天際之想。

○蘇弘家中像贊

於戲。是其儼然者厲耶。溫耶。目擊之斯須而已存。口道之。累月而不得一言。蓋惺之去公近者目也。去公遠者口也。悠悠忽忽。在前在後。於戲。其人之天又安能爲吾筆舌有耶。

○李宗文像贊

世之未見予者。妄意其爲偉丈夫。觀其貌則臒。聞宗文之風者爲洮。洮淸便視其人則�人之精神偶寄於一軀觀者烏可爲是拘拘

◆疏◆

圓通庵募緣疏

題三明和尙募積經疏

代薦遼東陣亡將士疏

○圓通庵募緣疏

夫多藏寡與病坐慳癡廣勸博祈道惟堅苦然有善知識無愛發膚何待沿門持缽乃大比丘詎辭心力務求徧地成金離之俱傷合則雙美機難兩遇事必相須圓通庵者。去鎭二里許。村而近市。僧多雜俗。宗僧性慧。始事剃披。遽勤拮據。感龍象之泣冀信者之哀苟能開大歡喜之途終當獲不退轉之效在募者。小或丈室。大至須彌。何分廣狹。在施者多而太倉少𨿽粒米豈有缺圓以玆堅苦之忱破彼慳癡之性念惟各盡功則同歸謹疏

妍雅中巧於誘掖。

○題三明和尙募積經疏

僧誦經未必解。有經未必誦。有經不誦。誦而不解故其經曰積積之爲言近於無用猶積錢不必使而或有使之積書者不必讀而或有讀之或有使之或有讀之則𨿽不必使不必讀而不可不積也明矣。今檀施者𨿽有志心信向。見其積而無用。則施之念不期怠而自怠不知寺有經使人望而知其爲寺有經而僧能誦使人望而知其爲僧如金銀土石膠漆。作佛形像。瞻禮者以爲佛。而忘其爲金銀土石膠漆。則其用亦大矣。故積經者象教之意也誦經不解。賢於不誦。有經不誦。賢於無經。則𨿽知其積而無用。亦可以慨然施之而不疑矣。�僧如三明者信敏人也非誦經而不解及有經而�誦者乎

系鈴脫鈴。妙有禪解。

○代薦遼東陣亡將士疏

士志死綏本不暇於致悔人欽褁革何煩代彼興哀要使廟謨無失。律臧而恊師貞。兼之邊計得全嚴翼以供武服。乃驅熊羆虎豹之徒。以赴矢石皷鉦之役勝則爲功固有尊周攘夷狄之效敗亦無愧要非全軀保妻子之流敵王所愾。爲國之殤。如此而亡。又復何怨。乃者建虜鴟張全遼魚爛。養成在數。十載之而而欲折於�玆之一旦決裂�二三臣之故而專��最後之�人所用非所養所養其所用�食信之難言知者不必行行者不必知戰守和之無據甚且致之必敗之場阨其可成之會。時當致命。何異一毛。將不成功。徒枯萬骨。𨿽免偸生。同爛額焦頭之眾。亦多彊死。非甘心瞑目之人。以玆忠勇之魂。反作幽冤之气。或上動乎人天。恐逆招夫水旱則死生之在諸將十者固爲匪輕而災祥之關我國家者尢爲不細某等敢聞國卹。捨杼軸而他求。仰仗佛恩異津梁之普度。

一片忠憤之气。盡於言中。亦不盡於言中。

◆祭文◆

祭同年彭用九文

白門告先靈文

堂祭本生父奉政二府君文

堂祭亡弟叔靜文

○祭同年彭用九文

萬曆丁未春正月同年九疑彭君。以計偕人都客死。於是楚同年生。集都下者。爲之含斂。周身周衣。必信必誠。其邑子同年生鍾某。獨以廬居不與。越數月而平頭持其喪南歸。浮淮達於漢。始返首丘。鍾子乃以束芻絮酒。哭君之靈曰嗚呼。痛哉。天乎子今長已矣。余弱冠。與子同時受知於溫陵林�府。而同絀於都試兩人故自如越十年。而余與。子同舉於鄕乃有追頌明府知人能得士而兩人亦故自如子剛腸�性。髙視闊步知子負絕人之志經世之才而疾惡如仇處俗太峻齒敝舌存之戒余恆私爲子篤憂之而公爲子巽言之癸卯冬。與余計偕北上。共眠食者四踰月。察子有淸贏之疾而性善怒恆慮子非攝生之道余恆劑以疏緩子亦稱我數月不見喜慍之色自以爲不余及譙讓僮僕恆爲餘一霽怒知子以我爲子西門之韋而余性疏子能密余性闇子能察余性惰子能警使吾治生居職終身與子俱乭以無敗余未嘗不以子爲吾安幹之弦也子甲辰下第疾而歸歸而又疾且有非意相於者吾以塡爲規戒子忍以居辱恕以禦下嗇以養生晦以銷妬無已而移書友人轉屬子智者舉事勿爲親厚者所悲而爲恕妬者。所快垂涕之道其言絕痛今子果有今日余不幸言而中子生不有命在天乎何親何妬何悲何�乃使子客死輿戶痛哉痛哉丈夫不死牖下使婦人行哭固當子所未能了手者有二尊人在堂可柰何可柰何子遺孤六人當有成子志者余輩今日偃蹇靑衫身自寒士姑不能授人以手請無以口惠誑子以子之靈後死者異日稍能自振見子諸孤所不下羊舌之泣心力所可盡使有如彥�兒冬月葛帔遭父友於道者生何面立天壤死當何以見子地下乎子之英爽當不遂隨肝臂朽腐化爲異物曷其聽而記餘言

字字肺腸言言肝膈。泉下也應心慰。

○白門告先靈文

嗚呼。惺容白門。五年矣。歲時伏臘。非敢忘先靈也。亦非以弟侄在家。足供蒸嘗。而魚菽之祭。客中遂不必設主也惺之在白門也。客也。年年欲歸歸而率弟侄拜於家祠旦暮事耳作旦暮之想而不敢爲歲月之計則亦何忍請先靈於數千里外。勞其往來於旦暮之頃哉不意日復一日。年復一年。而其爲年者五矣。今且��於此矣。官則不同於客去�不能自主𨿽不敢爲歲月之計而豈能復作旦暮之想哉。用是於今歲小除之夕。暫爲位於惺官舍。請降臨坐如在家者然。嗚呼。禮以義起情由禮�居宮有祿生則迎養沒則迎祀神气無不之也惺在此。惺在此幸勿怨恫於靈之不能來。來而無所依哉。

不情者。讀之一片鬼話。多情者讀之。一片深心。

○堂祭本生父奉政二府君文

惟府君。身心言行非惟家有乘鄕有評卽神鬼亦欽之矣惟是今夕之奠以骨肉之情處哀慘之會今夕之言亦惟以告哀而已遑及其它哉痛念府君。遶膝兒孫別日多而聚日少照顏歡樂喜時短而戚時長隱痛難言。眾情莫代且可無出而竟出徒爲搶地之呼欲先歸而不歸自取終天之恨生惟五子。沒止二人多材多藝能事鬼神者果否侍泉臺之側事死事生有慚祭養者徒然居人世之�無幾在堂。何繇升屋。嗚呼哀哉尙饗。

噭噭峽猿之聲。

○堂祭亡弟叔靜文

嗚呼。弟沒三年餘矣。今乃與其婦同穴惟妾亦從焉弟悲乎。樂乎。人爲弟悲乎。樂乎。嗚呼。何可言哉。弟之兒女。分寄於弟兄有似嫁婚之已畢弟與妾妻。近依於父母庶幾伏臘以同來無子孫而有朋友無官爵而有文章叨生有祿之家而奇窮如故頗賦無營之性而隱痛自知所有者世所不甚切之事而人或分之不能所無者俗所共相爭之圖而爾且夷然不屑總之予奪之時天亦不能定爾之善惡榮�之際子必不肯隨物以悲歡家譜之作。亦嘗勸我早成鬼籙之名夫豈自知先列同生者之所共觀而不及觀後死者之所不得而反先得外而執友謂遠勝於世壽之頑癡內而周親謂終不如天倫之耽孺嗚呼。何可言哉兄弟五人去其三地下多於地上怙恃二親無其一事死愈於事存惟弟居家之期已短而短莫短於今宵住世之算非長而長莫長於來日挽郎莫敢髙歌懼見笑於才鬼記手偶煩妙筆。聊一揖乎羣仙嗚呼。何可言哉。尙饗。

蜉蝣世路。蜉蝣世路哭亦慰。

◆題跋◆

題潘景升募刻吳越雜誌冊子

題魯文恪詩選後二則

自題詩後

經下邳圯上受書處題

○題潘景升募刻吳越雜誌冊子

富者餘皆財文人饒篇籍。取有餘之貲財揀篇籍之妙者而刻傳之其事甚快非惟文人有利而富者亦分名焉然而苦不相值者。何也非人也天也。奚以明之貲財者造化之膏脂篇籍者造化之精神浚膏脂以泄其精神此其於事理兩虧之數也人不能甘而造化肯聽之乎故曰天也。嗚呼。此貲。財之所以益蠹而篇籍之所以益晦也友人潘景升著書甚多所緝三吳越中雜誌事辭深雅。心力���地�之��也募刻於好事者而多不能給予謂此雅事也昔揚子云作太玄。蜀富人賫錢十萬。求�一名不許今開口向人已出��矣況言之而不應乎錢受之曰今天下俚詩惡集闐咽國門此其剞劂之費豈非貲財所爲乎。予曰此非造。化精神所存也無損於精神而徒用其膏脂虧其一焉或亦天之所不甚忌也

疏宕靈轉。一珠九曲。

○題魯文恪詩選後二則

觀古人全。或不過數十首。少或至數首。每喜其精而疑其全者或不能此其中散沒不傳者不無或亦有人乎選之不則自選有其所必可傳者而已故精於選者作者之功臣之向使全者盡傳於今。安知讀者不反致崔信明之譏乎。��誦�先達魯文恪詩文。庚戌官燕。曾從具孫睢寧令乞一部欲選之爲湯嘉賓太史索去逐不果壬子譚友夏選刻之餘陵至九十首。精矣該矣。予讀之。喜焉。

�焉�弘�名���能入��者使�讀文恪�集。固未必其喜且敬之至此也刪選之力�使作者與讀者之精神心目爲之潛移而不知然則友夏𨿽欲不爲文恪功臣。固不可得也或曰作者如文恪而後之選者不必如友夏。若之何。予嘗與友夏言矣。莫若少作。作其所必可傳者選而後作勿作而待選吁談何容易哉

楓落吳江泠。只句則珍。全集則棄集固不貴多也是劂剞之法。

○自題詩後

李長叔曰汝曹勝流。惜胸中書太多詩文大好若能不讀書。不作詩文。便是全副名士。余愧然曰。快哉。快哉。非子不能爲此語。非我不能領子此語�忌者不解。使忌者解此語其欲殺子當甚於殺我然余能善子語決不能用子語子持子語。歸爲子用吾異目且用子語數日後舉此示友夏。友��我曰。長叔語怯子稱長叔語尢�。僕稱長叔與子語快者。語亦復�夫以兩人書淫詩�而���不�書不作詩文之語��能爲不讀書不作詩文語者決不以讀書作詩文爲非也袁石公有言。我輩詩文不能度日此語與余頗同。昔人有問長生訣者。曰只是斷欲。其人搖頭曰。如此𨿽壽千歲何益。余輩今日不作詩文有何生趣然則余𨿽善長叔言而不能用長叔決不以我爲非正使以我爲非余且聽之

惜書太多。詩有別材。非關書也。詩文太多。善易不言易也。兩人自具玄賞鸞翔鳳翥。回旋多姿。

○經下邳圯上受書處題

未托素交。先呼孺子。以僕役而�國士若子弟之應父兄亦倨亦親非眞非戲蓋語盡於投書之後者淺意藏於受履之先者深行徑頓珠機綘相逗業已道存於目擊豈惟气折而心開乃云彊忍相從初尙愕然欲歐夫乃以市中年少之腹而窺圯上英雄之心乎淺哉太史之言�免文人之見經途感����詩用抒斯���昔�云爾

