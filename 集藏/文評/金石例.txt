

欽定四庫全書

集部九

金石例

詩文評類

提要

【臣】等謹案金石例十卷元潘昻霄撰昻霄字景梁號蒼崖濟南人官至翰林侍讀學士謚文僖是書乃至正五年昻霄子詡所刊一卷至五卷述銘志之始凡品級塋墓羊虎徳政神道家廟賜碑之制一一詳考六卷至八卷述唐韓愈所撰碑志以爲括例於家世宗族職名妻子卒塟日月之類咸條列其文標爲程式九卷則雜論文體十卷則史院凡例也昻霄是書旣以金石例爲名所述宜止於碑志而泛及雜文之格與起居注之式似乎不倫又襟文之中其目載有郝伯常先生編類金石八例蒼崖先生十五例二條皆有錄無書九卷之末有防云右先生金石例皆取韓文類輯以爲例大略與徐秋山括例相去不逺若再偹錄似爲重復故止記其目於此然則最後二卷其始必別自爲編附之金石例後後人刊板乃並爲一書又知六卷至八卷所謂韓文括例者皆全采徐氏之書非昻霄所自撰矣其書述敍古制頗爲典核𨿽所載括例但舉韓愈之文未免舉一而廢百然明以來金石之文往往不考古法漫無程式得是書以爲依據亦可謂尙有典型愈於率意妄撰者多矣乾隆四十四年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

金石例原序

金石例者蒼崖先生所述也凡碑碣之制始作之本銘志之式辭義之要莫不放古以爲凖以其可法於天下後世故曰例而其所以爲例者由先秦二漢曁唐宋諸大儒皆因文之類以爲例至夫節目之詳率祖韓愈氏大書特書不一書彪分昈列其亦放乎春秋之例也與甚矣先生有功於斯文也先生世居中州以文學鳴國初士之爲文者猶襲纎巧其气萎薾不振先生患其久而難變也乃述是書以授學者使其知古之爲文如此粲然畢舉如示諸掌故歷事六朝出入翰苑餘二十年凡經指授者皆有法度朝野至今稱之至正四年春先生之子敏中來爲饒理官好賢下士文雅有父風其於先生手澤尢加愼重以本之與於斯文也俾之次第而讎校之刻之梓以永其傳嗟乎先生不以崇髙自居而加惠於後學敏中不以勢利相尙而盡力於遺書有子如是先生爲猶生矣後之人當知是書有功於斯文不細也先生姓潘氏諱昻霄字景梁學者稱之曰蒼崖先生官至翰林侍讀學士通奉大夫謚文僖有蒼崖類槁若干捲云至正五年春三月鄱陽後學楊本序

聖人春秋褒貶著於筆削者謂之例國家政刑賞罰見於制度者謂之例是皆以其可爲法於天下後世也濟南文僖潘公蒼崖先生取古昔碑碣鐘鼎之文提綱舉要條分類聚定爲十卷名曰金石例一卷至五卷則述銘志之始而於貴賤品級塋墓羊虎徳政神道家廟賜碑之制度必辧焉六卷至八卷則述唐韓文括例而於家世宗族職名妻子死月日之筆削特詳焉九卷則先正格言十卷則史院凡例制度筆削於此又可以槪見焉使世之孝子慈孫觀其制度之等則思得爲而爲不得爲而不爲而於事親之道不至違禮矣觀其筆削之防則思孰爲可傳孰不可傳而於揚名之道有以自力矣是豈惟爲文者之助於世教將重有補焉公之子敏中來官於饒出是書以示余因得以觀夫公之篤意斯文而又喜斯文之有賢子以傳也遂爲之引至正乙酉春三月望賜同進士出身將仕郎前慶元錄事鄱陽後學傅貴全序

文章先體制而後論其工拙體制不明𨿽操觚弄翰於當時猶不可況其勒於金石者乎陸士衡文賦論作文體制大略可見由先秦以來迄於近代金石之所篆刻具有體制好古博雅之士皆不可以不之考也然而自上䢐下貴賤有等名器亦因之而異數敍事紀實抑揚予奪必當有所法自非類聚而通考之何以見之哉翰林蒼崖先生潘公雄文博學爲當世所推嘗歷攷古今文辭提綱舉要萃爲一編名曰金石例凡爲文之榘度制器之楷式開卷了然其用心亦勤矣公之子敏中寶其手澤罔敢失墜宦遊四方必載與俱其在番易復刋是編以廣其傳且與吾黨共之噫公掌帝制司文衡其所以藻餙太平者已無所不盡其忠敏中克承家學益彰其親之美斯亦繼志述事之孝者乎忠孝萃於一門文物昭於盛世使夫爲人臣爲人子皆有所矜式實有功於名教豈特爲文之助而已哉余故表而出之以冠篇端云至正五年春三月饒州路儒學教授桐川後學楊植翁序

三代無文人六經無文法儒者有是言也然春秋大義數十以褒貶寓於一字之間傳者謂其發凡以言例皆經國之常制周公之垂法諸稱書不書先書故書不言不稱書曰之類皆所以起新舊發大義謂之變例至謂發傳之體有三而爲例之情有五然則謂無法可乎後世之文莫重於金石蓋所以發潛徳誅姦諛著當今示方來者也如是而不知義例其不貽鳴吠之誚也幾希翰林蒼崖潘先生動必稽古取先代碩儒所爲文類而集之題曰金石例視傳春秋者所言如合符節俾夫攷古者知古人用意之所在而學古者有所矜式而不敢肆其嘉惠斯文不其至乎至正丁亥予忝教番昜公之子敏中爲理官嘗屬郡士楊本端如緝其次第旣巳刻於家而公諸人學之賔師景陽吳君旭子謙吳君以牧謂此書將歸中州則邦之人焉能一一而見之哉盍列之學官以垂永久乃復加校正而壽諸梓於乎古人吾不得而見之矣得見古文斯可矣明年戊子夏六月旣望廬陵王思明謹序

欽定四庫全書

金石例卷一

元潘昻霄撰碑碣之始

禮記檀弓下季康子之母死公肩假曰公室視丰碑【注言視者時僣天子也丰碑斵大朩爲之形如石碑於槨前後四角樹之穿中於閒爲鹿盧下棺以繂繞天子六繂四碑前後各重鹿盧也】三家視桓楹【注時僣諸侯諸侯下天子也斵之形如大楹耳四植謂之桓諸侯四繂二碑碑如桓矣大夫二繂二碑士二繂無碑防視比擬之辭也斵大朩爲之形如石碑者禮廟庭有碑故蔡義云牲入麗於碑儀禮每云當碑揖此云丰碑故知斵大朩爲碑也云於槨前後四角樹之者謂槨前後及兩旁樹之角落相望故云非正當槨四角也云穿中於閒爲鹿盧者謂穿去碑中之朩令使空於空間著鹿盧兩頭各入碑朩云下棺以繂繞者繂卽紼也人各背碑負紼末頭聼鼓聲以漸卻行而下之案春秋天子有隧以羨道下棺所以用碑者凡天子之掘地以爲方壙漢書謂之方中又方中之內先累槨於其方中南畔爲羨道以蜃車載柩至壙說而載以龍輴從羨道而入至方中乃屬紼於棺之緘從上而下棺入於槨之中於此時用碑繂也又云以言視桓楹不云碑知不似碑形故云如大楹耳通而言之亦謂之碑也云四植謂之桓者案說文桓亭郵表也謂亭郵之所而立表朩謂之桓卽今之橋旁表柱也今諸侯二碑兩柱爲一碑而施鹿盧故云四植謂之桓也周禮桓圭而爲雙植者以一圭之上不應四柱但瑑爲二柱象道旁二朩又宮室兩楹故雙植謂之桓也大夫亦二碑但柱形不得麤大所以異於諸侯也】

韻防舉要碑字

【注說文竪石紀功徳從石卑聲徐曰按古宗廟立碑以系牲耳後人因於其上紀功徳此碑字從石秦以來制也七十二家封禪勒石不言碑七十二家封禪之言始於管仲不言碑穆天子傳乃爲名迹於弇玆石上亦不言碑也銘勒功徳當始於宗廟麗牲之碑也又祭義麗牲防賈氏曰官必有碑士昏禮聘禮入門當碑揖則大夫士廟內皆有碑鄕飲酒鄕射三揖則庠序之內皆有碑據祭則諸侯廟內有碑碑所以識日景觀碑景邪正以知早晚宮廟用石爲之碑取懸繩繂暫時往來運載當用朩而已防大記注天子用大朩爲碑謂之丰碑諸候樹兩大朩謂之桓楹檀弓注鄭氏曰斵大朩形如石碑於槨四角樹之穿中爲鹿盧下棺以繂繞天子六繂四碑諸侯四繂二碑士二繂無碑又釋名云碑被也時所設臣子追述君父之功以書其上徐曰劉熙言起於懸棺之碑者蓋今神道碑也初學記碑悲也所以悲往事今人墓隧宮室之事通謂之碑矣】

事祖廣記云管子曰無懷氏封泰山刻石記功秦漢以來始謂刻石曰碑蓋因防禮丰碑之制也刻石當以無懷爲始而名碑自秦漢也【陸防笠澤叢書曰碑悲也古者懸而窆用朩書之以表其功徳因畱之不忍去碑之名由是而得自秦漢以降生有功徳政事者亦碑之而又易之以石失其稱矣此又徳政有碑之起也陸法言廣韻曰碑碣李斯造宜始於嶧山之刻爾釋名曰本時所設臣子追述君父之功以書其上】

事祖廣記云古之有丰碑以窆秦漢以來死有功業生有徳政者皆碑之稍攺用石因總謂之碑晉宋之世始又有神道碑天子及諸侯皆有之【其刻文止曰某帝或某官神道之碑今世尙有宋文帝神道碑墨本也其初由立之於兆之東南地理家言以東南爲神道故以名碑爾案後漢中山簡王薨詔爲之修冢塋開神道注云墓前開道建石柱以爲標謂之神道是則神道之名在漢已有之也晉宋之後易以碑刻云】

墓志墓碑文辭各異【如雲千嵗之後陵谷變遷知其爲良吏之壙其勿毀焉又云兩嬪鴈行同域也而不同藏之類止可施於墓內不可作碑用如文詞有可通用則或爲墓志或爲墓道之碑亦可也但碑上不言志字止曰某官某人墓碑或云墓碣】

墓志之始

事祖廣記云炙轂子曰齊王儉云石志不出禮典【石志一作朩志按齊太子穆妃將議立石志王儉曰石志不出禮經】起宋元嘉中顏延之爲王琳【一作王彌】作石志以其無銘誄故以紀行自爾遂相祖習【然魏侍中繆襲攺父母制墓下埋文將以陵谷遷變欲後人有所聞知但記姓名歷官祖父姻媾而已有徳業則爲銘文又隋代釀家於王戎墓得銘云晉司徒安丰元公王君之銘有數百字則魏晉已有其事不起於宋也馮鑑續事始云按西京雜記前漢杜子春一作杜子夏臨終作文命刻石埋於墓前恐墓志因此始也予謂昔吳季札之防孔子銘其墓曰嗚呼有吳延陵季子之墓荘子衞靈公葬沙邱掘得石槨銘曰不馮其子靈公奪而埋之唐開元時人有耕地得比干墓志刻其文以銅盤曰右林左泉後岡前道萬世之寧玆焉是保漢滕公夏侯嬰得定葬石銘曰佳城鬰鬰三千年見白日吁嗟滕公居此室則墓之有志其來逺矣】

碑碣制度

諸碑碣【其有皆湏實錄不得濫有褒餙】五品以上立碑螭首趺二品以上上髙不得過一丈二尺五品以上上髙不得過九尺七品以上立碣圭首方趺上髙四尺其執政官以上聽立墳峯

三品以上神道碑碑於墓隧道之左面南立螭首趺有依品從合得尺寸【見儀制今更欲檢之此未盡也】

司馬公曰按令式墳碑石獸大小多寡各有品數【然葬者當爲無窮之規後世見此等物安知其中不多藏金玉耶是皆無益於亡者而反有害故令式又有貴得同賤賤不得同貴之文然則不若不用之爲愈也】

五品以下不名碑謂之墓碣圭首方座以上石人石柱石羊石虎各有合得之數

墓志制度

墓志納之墓中柩前平放其狀如方石斗二底撮面平而不凹大小無定制【上一斗於平面上大字題某官某人墓志銘曽見古墓中石志制度如此又記上一斗止寫某人墓志不書銘字下一斗上作小字書前一行刻云某官某人墓志銘並引或言有序或言並序後書序及銘刻畢以丹塡之上下二斗字並用丹塡二斗相合四角以薄石片搘起搘石如錢大厚薄亦如之但要不使二石實相壓著】

家禮云下志石【云墓在平地則於壙內近南先布甎一重置石其上又以甎四圍之而覆其上

若墓在山側峻處則於壙南數尺間掘地深四五尺依此法埋之】

墓表制度

家禮云墳髙四尺立小石碑於其前亦髙四尺趺髙尺許【按孔子防墓之封其崇四尺故取以爲法用司馬公說別立小碑但石湏濶尺以上其厚居三之二圭首而刻其面如志之蓋乃略述其世系名字行實而刻於其左轉及後右而周焉婦人則俟夫葬乃立面如夫亡志蓋之刻云】

墓表石立於墓前【就地埋定上題云某人之墓無文辭墓𨿽無碑者亦當立此石】石人羊虎柱制度

事祖廣記云炙轂子曰秦漢以來帝王陵寢有石麟辟邪兕馬之屬人臣墓有石人羊虎柱之類皆表飾墳壠如生前儀衛【風俗通曰方相氏葬日入壙驅罔象罔象好食死人肝腦人臣不能備方相乃立其象於墓側又罔象畏虎與栢故頂上栽栢路前立虎也盧思道西徵記曰新城西有漢旌陽太守趙起墓有石柱東南有亭因名柱爲表漢霍去病墓像祁連山立石人馬然則墓前之立石人柱羊虎之類皆起於漢也又唐王建北邙行雲山頭澗底石漸稀盡向墳前作羊虎】

金制諸葬儀一品官石人四事石虎石羊石柱各二事二品三品減石人二事四品五品又減石柱二事

墓圖

古金石例云墓圖作方石碑先畫墓圖有作圓象者內畫墓樣各標其穴某人其石嵌之祭堂壁上無祭堂則嵌圍墻上【韓魏公父墓圖今有此石嵗久臥之墻外】

宗氏圖碣二一埋中宮之下一立中宮之上太原以墳塋中心爲宅神亦中宮之義也【祭堂瓦花頭皆寫云某氏千秋墓甎亦然南陽宗資墓前人有得古花頭瓦其花頭刻云宗氏千秋今石刻在中州刺史宅凡祭堂二於中宮左右建】

家禮云刻志石【用石二片其一爲蓋刻云有宋某官某公之墓無官則書其字曰某君某甫其一爲底刻云有宋某官某公諱某字某某州某縣人考諱某某官母氏某封某年月日生敍歷官遷次某年月日終某年月日葬於某鄕某里娶某處某氏某人之女子男某某官女適某官某人婦人夫在則蓋云有宋某官姓名某封某氏之墓無封則云妻無官則書夫之姓名夫亡則云某官某公某封某氏夫無官則云某君某甫妻某氏其底敍年若干適某氏因夫子致封號無則否葬之日以二石字面相向而以鐡束束之埋之壙前近地面三四尺間蓋慮異時陵谷變遷或誤爲人所動而此石先見則人有知其姓名者庶能爲掩之也】

諸墳塋地一品四面各三百步【長周不等者以積步折之餘準此】二品二百五十步三品二百步四品五品一百五十步六品以下一百步庶人【不敍使官余條無文者並準此】及寺觀各三十步若經恩錫及山谷內巳業荒田者不在步數之限

古今碑石同異

漢碑有銘辭亦有無者今亦然【謂神道碑並墓碣有銘辭者有無銘辭者今碑

碣亦然也】

墓碑無銘辭刻墓前石柱上亦有刻在碑上者

金石例卷一

欽定四庫全書

金石例卷二

元潘昻霄撰金石文之始

周禮王功曰勲國功曰功民功曰庸事功曰勞治功曰力戰功曰多凡有功者銘書於王之太常

禮記曰夫鼎有銘銘者自名也自名以稱揚其先祖之美而明著之後世者也爲先祖者莫不有美焉莫不有惡焉銘之義稱美而不稱惡此孝子孝孫之心也惟賢者能之銘者論譔其先祖之有徳善功烈勲勞慶賞聲名列於天下而酌之祭噐自成其名焉以祀其先祖者也顯揚先祖所以崇孝也身比焉順也明示後世教也夫銘者壹稱而上下皆得焉耳矣是故君子之觀於銘也旣美其所稱又美其所爲爲之者明足以見之仁足以與之知足以利之可謂賢矣賢而勿伐可謂恭矣故衛孔悝之鼎銘曰六月丁亥公假於大廟公曰叔舅乃祖荘叔左右成公成公乃命荘叔隨難於漢陽卽宮於宗周奔走無射啟右獻公獻公乃命成叔纂乃祖服乃考文叔興舊耆欲作率慶士躬卹衛國其勤公家夙夜不解民咸曰休哉公曰叔舅予女銘若纂乃考服悝拜稽首曰對揚以辟之勤大命施於烝彛鼎此衛孔悝之鼎銘也古之君子論譔其先祖之美而明著之後世者也以比其身以重其國家如此子孫之守宗廟社稷者其先祖無美而稱之是誣也有善而弗知不明也知而弗傳不仁也此三者君子之所恥也昔者周公旦有勲勞於天下周公旣沒成王康王追念周公之所以勲勞者而欲尊魯故賜之以重祭外祭則郊社是也內祭則大嘗禘是也夫大嘗禘升歌淸廟下而管象朱幹玉戚以舞大武八佾以舞大夏此天子之樂也康周公故以賜魯也子孫纂之至於今不廢所以明周公之徳而又以重其國也

春秋左氏傳曰季武子以所得於齊之兵作林鐘而銘魯功焉臧武仲謂季孫曰非禮也夫銘天子令徳諸侯言時計功大夫稱伐今稱伐則下等也計功則借人也言時則妨民多矣何以爲銘且夫大伐小取其所得以作彛器銘其功烈以示子孫昭明徳而懲無禮也今將借人之力以救其死若之何銘之小國幸於大國而昭所獲焉以怒之亡之道也

國語曰昔克潞之役秦來圖敗晉功魏顆以其身卻退秦師於輔氏親止杜回其勲銘於景鐘【克勝也魯宣十五年六月癸卯晉荀林父將防赤翟潞氏七月秦桓公伐晉次於輔氏晉景公治兵以略翟土及潞魏顆敗秦師於輔氏獲杜回景鐘景公鐘】

碑式【碑式之可法者固多舉其一二以爲式後皆放此當類推之】

衢州徐偃王廟碑【韓退之】平淮西碑曹成王碑南海神廟碑處州孔子廟碑柳州羅池廟碑黃陵廟碑箕子碑【桞子厚】道州文宣王碑桞州文宣王碑終南山祠堂碑太白山祠堂碑湘源二妃廟碑饒娥碑南霽云睢陽廟碑后土神祠碑【張說】唐天下放生池碑【顏眞卿】禹穴碑【鄭魴】表忠觀碑【蘓子瞻】潮州韓文公廟碑伏波將軍廟碑壽域碑【王元之】四皓廟碑披云堂碑【馬子才】東平行臺嚴公祠堂碑【元遺山】祭孤魂碑【杜止軒】文子廟碑【郝伯常】漢髙祖廟碑漢光武廟碑處士管寧廟碑

碑陰文式

碑陰文【桞子厚】碑陰記大明碑陰先友記處州孔子廟韓文公碑陰記【杜牧之】

徳政碑之始【事祖廣記云自秦漢以來死有功業生有徳政者皆記之稍攺用石因總謂之碑】

徳政碑式

明州王密徳政碑【李舟】易州刺史田仁琬徳政碑【蘓靈芝】髙陵縣令劉君徳政碑【劉禹錫】

墓碑式

淸邊郡王楊燕奇碑文【韓退之】權公墓碑劉統軍碑王黃華墓碑【元遺山】寄庵先生墓碑費縣令郭明府墓碑宣武將軍孫君墓碑

神道碑之始【事祖廣記云晉宋之世始又有神道碑天子及諸侯皆有之其刻文止曰某帝或某官神道之碑今世尙有宋文帝神道碑墨本也其初猶立之於兆之東南地理家言以東南爲神道若神靈出遊道之意故以名碑爾唐李夷簡臨終敕無碑神道】

神道碑式

唐銀靑光祿大夫守右散騎常侍致仕上柱國襄陽郡王平陽路公神道碑銘【韓退之】唐故河東節度觀察使滎陽鄭公神道碑文唐故中散大夫少府監胡良公墓神道碑唐故江南西道觀察使贈左散騎常侍太原王公神道碑司徒兼侍中中書令贈太尉許國公神道碑銘潮州長城縣令崔孚神道碑【白樂天】平章政事壽國張公神道碑【元遺山】沁州刺史李君神道碑內相文獻楊公神道碑轉運使王公神道碑朝散大夫胡公神道碑禮部尙書趙公神道碑內翰馮公神道碑國子祭酒馮公神道碑銘東平行臺嚴公神道碑朮虎公神道碑刺史馬公神道碑銘康公神道碑銘劉氏先塋神道碑完顏公神道碑畢侯神道碑銘千戶趙君神道碑

家廟碑式

立家廟自有品從【唐人三品以上得立余不得立碑與墓碑制度同曾見永寧縣西寺有文潞公家廟碑是司馬溫公撰制度與墓碑同其陰今磨之刻寺記矣家廟碑立之家廟前】

司馬溫公撰文潞公家廟碑【其略云公以廟制未備不敢作主用晉荀安昌公祠制作神板采唐周元陽議祀以元日寒食春秋分冬夏至致齋一日又以或受詔之四方不常其居乃酌古諸侯載遷主之義作車奉神板以行此皆禮之從宜者也】

先廟碑式

烏氏廟碑銘【壬辰詔用鳥公爲銀靑光祿大夫河陽軍節度使兼禦史大夫封張掖郡開國公居三年河陽稱治詔贈其父工部尙書且曰其以廟享卽以其年營廟於京師崇化裏軍佐竊議曰先公旣位常伯而先夫人無加命號名差卑於配不宜語聞詔贈先夫人劉氏沛國太夫人八年八月廟成三室同宇祀自左領府君而下作主於第乙已升於廟】魏博節度觀察使沂國公先廟碑銘【田宏正始有廟京師謹案魏博節度使銀靑光祿大夫檢校工部尙書兼魏州大都督府長史禦史大夫沂國公田宏正北平盧龍人故爲魏博諸將忠孝畏愼田季安卒其子幼弱用故事代父人吏不附迎宏正於其家使領軍事宏正籍其軍之眾與六州之人還之朝廷悉除河北故事比諸州故得用爲帥已而復贈其父故滄州刺史兵部尙書母夫人鄭氏梁國太夫人得立廟祭三代曽祖都水使者府君祭初室祖安東司馬贈襄州刺史府君祭二室兵部府君祭東室】袁氏先廟碑【袁公滋旣成廟明嵗二月自荊南以旂節朝京師畱六日得壬子春分率宗親子屬用少牢於三室旣事退言曰嗚呼逺哉維世傳徳襲訓集余乃今有濟今祭旣不薦金石音聲使工歌詩載烈象容其奚以飭稚昧於長久惟敬系羊豕幸有石如具著先人名迹因爲詩系之語下於義其可𨿽然余不敢必屬篤古而達於辭者遂以命愈巳上系韓退之】丞相崔圓廟碑【始立廟洛邑曰考廟王考廟皆二丈有七從四尋衡八尋二戶立楹外垂四阿圬塓彩繪施以丹雘齋室防室庭垣稱之禮曰以勞定國則祀之能禦大災則祀之能捍大患則祀之是宜廟食以銘於鼎古者諸侯立五廟有鼎與樂有國之制侯伯有爵而無土廟有鼎祭樂不克立五廟而立三廟不銘於鼎而銘於碑韓云卿】南康郡王韋臯先廟碑【萬物本乎天人本乎祖乃立宗廟以交神明古者揚其功烈銘於祭器近古以魯鐘衛鼎追琢先徳不若鏤文字於麗牲之碑之爲詳也乃謹而書之權載之】丞相代國公王涯先廟碑【唐制五等有爵服而無山川登於三事得立四廟備物崇祀以交神明敬先報本以輔孝治有國之令典也惟長慶三年前相國王公始卜廟於西京崇業裏公時鎭劍南東川上章曰臣涯官秩印綬品俱第三請如式以奉家廟制曰可是嵗仲冬申命長男孟堅祔其主於三室明年公入爲禦史大夫復以十一月親行烝嘗間嵗公出梁州就拜司空禮崇數異廟加祀室太和二年增新室旣成祔顯考於尊位告饗由禮劉禹錫】彭陽郡公令狐楚先廟碑【今上元年七月具官令狐公西向拜章上言守臣楚防被防深列於元侯得立家廟以奉常祀制書下其奏於有司於是善相考祥得地於京師通濟裏居無何新廟成公以守藩故申命季弟監察禦史定卜牲練日越八月丁亥祔饗三室塪墉以尙幽設幄以迎精理無尢違神用寧謐劉禹錫】右僕射趙郡李紳先廟碑【王建侯侯建廟廟有器器有銘所以論譔先徳明著後代或書於鼎或文於碑古今之通制也齋沐祗栗拜章上言請立其廟以奉常祀於是得請於天子承式於有司是嵗某月某日經始於東都明年某月某日有事於新廟外盡其物內盡其志三獻百順神格禮成白樂天】先塋先徳昭先等碑之始

蒼崖先生曰先塋先徳昭先等碑例似與神道碑墓志碑不同【先塋先徳昭先等碑創業於國朝已前唐宋金皆無之所書三代並妻子例似與神道墓志不同也】

先塋先徳昭先等碑式

安肅郝氏先塋之碑【宣差五路萬戶郝侯和尙貞祐今年夏五月侯朝行闕對於幄殿者餘七十日且以上廐馬二西域馬三彤弓四鎧冑三金錦三並金虎符錫之夫人劉氏亦拜雙錦之賜按郝氏安肅人於縣之元鄕千秋裏者不知幾昭穆矣曽大父諱廣資善良有陰徳聞裏中年八十三遇異人教之良禁齒髮更生又十年乃終妣曰劉氏大父諱全任俠尙气勇於赴難有朱家郭解之器妣曰田氏生二子侯之父諱增气節豪宕人多歸之不幸蚤世妣曰孫氏從上三世皆潛徳不耀獨叔父彥自承平時以貲爲恩州酒務使次令安肅迄今康寧壽考生饗榮養嵗時問安孫息滿前郝宗陽報之慶斯濫觴也𨿽侯襲已積之善擁方來之福而生子如此祖考可以無恨矣元遺山】大丞相劉氏先塋神道碑【謹按劉氏世居宣徳縣北鄕之靑魚裏孝弟力田蓋有年矣曽大父云自遼日爲大家有子四人曰璋曰瓊曰玹曰瓉玹之子四人顯仁字仲明祖仁字仲昌用仁字仲至體仁字仲康仲至府君卽公之考也公家故大族府君娶同卿李氏生三子長惇字徳厚季效字徳信皆無祿早世公其第二子也自大父以來不常厥居有其先塋止於靑魚西北原而已夫忠以報國孝以起家立身行道之義彰愼終追逺之徳厚不有金石後裔何觀乃爲之銘公名某字徳柔以小字某行八子某其長已襲世爵云】歸徳府總管範陽張公先徳碑【範陽張公漢臣遣其參佐陳玠李侃侯防自曹南走書幣及予於順天書謂予曰子良不敏爰自束髮以良家子軍籍轉戰南北將四十年馮借先世積善之舊生還鄕國乃辛丑某月得用侯伯之服之禮展省墳墓考之令甲諸仕及通貴廟與墓俱有碑應用螭首趺之制竊不自揆度思得文士之見信於人者譔述之維張氏族出範陽其家於縣東仇家裏者不知其幾昭穆矣自公曽大父甲而下皆隠徳不耀大父臣】

【甫資稟髙亮壽八十有七怡然坐逝祖妣王氏李氏生子三人其季諱珪純質有父風明昌壬子之夏三水泛濫漂壊廬舎至於防隴亦爲湮沒珪與長女李乘船筏百計訪求僅得祖考遺骸於泥淖之下其瀕於死者屢矣妣宋氏慈仁勤儉孝於舅姑生子二人長卽公次曰子明仕爲鄜州洛郊主簿母有前識謂公材幹特達後當貴顯常戒之毋妄殺以仁愛爲懷墓故在三水之陽懲創水禍攺卜其陰乃在所居之西南原見於辛丑新阡者特二世耳初大安兵興公以材選爲軍中幹夫長故予旣論次其先徳並以公出處附之欲人知張氏所以起其宗者蓋如此】龍山趙氏新塋之碑【嵗癸酉冬十月先太師以王爵綂諸道兵長驅而南癸卯冬十月侯介於同官李稚川周才卿爲予言吾趙氏世居保塞以仕遷大梁五代末有諱匡頴者官至靜江軍節度使兼桂州管內觀察使弟匡衡及八世孫襄疊仕於宋皆至通顯金朝兵破大梁吾家例爲兵所驅盡室北行至龍山遂占籍焉𨿽譜牒散亡而其見於祖塋石志者蓋如此振玉之曽大父坤隱田間致貲巨萬娶王氏生大父憲資倜儻好施予人多以急難歸之娶馬氏生子八人吾父琳其第四子也幼出大家頗以裘馬自喜由大父而上皆鄕裏振玉之考妣兵亂中權厝縣西佛寺比避兵還而寺屋被焚遂失槁殯所在乃用故事卜於平棘縣西北鄕蘓村裏之南原爲顯考衣冠之藏日者室人冀氏物故因從祔焉維逺祖自保塞遷大梁旣無嵗月可考自大梁遷龍山則僅能志之今南原卜宅亦吾趙宗之大舉不勒之金石以昭示永久後世其謂我何誠得吾子辱以文賜之爲幸多矣敢再拜以請】下邳劉氏先徳碑銘【下邳劉氏其先世皆滄人自總管而上其世系名諱與其仕宦可知者凡四世髙祖父諱辛仕金官至顯武將軍軍資庫使符離縣尉升下邳令子二人長曰思誠次曰思謙業儒術有子二人曰元曰珍元早卒珍字子玉年八十二以壽終配樂氏潘氏子二人曰榮曰顯其一早卒皆樂氏所出榮字徳茂至元十一年正月卒享年七十有六配邢氏子男二人長曰源承事郎樂安州判官娶徐氏子男二人曰某次卽總管傑也娶謝氏前卒繼娶郭氏靈壽縣尹敏之女子男七人傑字漢卿自曽大父以上皆下邳巨山之陽自祖父以下皆益都今將補松楸之闕展拜掃之儀願得子之文刻之貞石乃爲次第其世數事迹而系之以銘王鹿庵】彰徳總管孫公先塋碑銘【公之曽大父某娶何氏四子慶祐慶文慶元祿和慶元則公之大父也娶趙氏有婦徳二子威平平早世威卽公之考也年若干終於某官杜氏年八十八下及五世孫疾公率其子拱振等諸孫謙諧諠等以聞然而公未老事業尙未旣而拱有才气謙旣能以世其業云予他日又可以考其淺深厚薄於此也劉夢吉】懷孟萬戶劉公先塋碑銘【按顯曽祖考諱徳安隠居不仕妣張氏楊氏顯祖考祁陽府君諱寶資幹奇偉气略過人享年若干妣李氏楊氏姜氏顯考蒲陰府君諱世鼎不避矢石竟被創而廢享年若干妣齊氏張氏三世皆祁州蒲陰之北鄕百長原其家宗支則有圖列碑陰】龎氏墓道先徳碑銘【曽祖其次居十然以次推十曽外二伯曽則兄猶七人其下有季叔無耶昆弟耶從父從祖之昆弟耶所不可知姑計是十家子孫將不百人而止咸盡於賊惟十曽一子祖府君諱智者存考府君生六年當至元攺明年巳丑夏五月二十有八日以卒年七十七考府君卽墳防之仲應亦卒仲溫以他求出異以九年戊辰十一月二十有七日卒年止四十七從先塋諸姑四人皆歸鄕人詠昆仲二人合仲父季父子各四人爲十人輅銀符由同提舉興州采朩司主洺水簿卒子文抑文振詠子文括文播承顏合諸父之子男十二人女十一人姚牧庵】鄒平賈氏昭先之碑【賈氏世爲濟南鄒平人祖諱某以惇斂自尙二子長諱某次諱某尙書君父也卒年六十四配王氏癸巳三月二十日年七十卒二子曰馴致道君曰某以字顯監濵州稅孝友有爲四女長適王氏次李氏次叚氏次王氏皆濟南盛族劉中庵】

賜碑名號之始

退朝錄云唐太宗自撰魏元成碑徳宗亦撰叚秀實碑本朝太宗撰中令趙公碑皇祐中王侍郎子融守河中還乃以唐明皇所題裴耀卿額上之仁宗遂禦篆賜沂公碑曰旌賢

賜碑名號式

旌賢王沂公碑懷忠呂許公碑顯忠李忠武公碑旌忠冦萊公碑全徳元老王太尉碑教忠積慶文潞公父洎碑親賢李侍郎用和碑褒親齊國獻穆公主碑旌功曹襄悼碑崇儒丁文簡碑舊覺晏元獻碑舊徳張鄧公碑顯先積慶趙中令子鼎昭碑旌忠懷徳張侍中耆碑儒賢髙文莊碑思賢李相沆碑褒賢範文正公碑旌忠元勲狄忠襄碑褒忠陳恭公碑淸忠王武恭碑純孝張文孝碑忠規徳範宋元憲碑淳徳守正呂文穆碑大儒元老賈公碑

金石例卷二

欽定四庫全書

金石例卷三

元潘昻霄撰碣式

國子司業陽城遺愛碣【公名城字亢宗家於北平隠於條山惟公端粹沖和髙嶷懿醇道徳仁明孝愛友悌薰襲裏閈布聞天下守節貞固患難不能遷其心怡性坦厚榮位不足動其神爲司諫義震於周行爲司業愛加於生徒宜乎立石俾後是憲其辭曰惟玆陽公履道葆醇爰初隠聲覆簣基仁徳充而形乃作諌臣抗忠勵義直道是陳帝求師儒貳我成均開朗防滯宣明徳教大和潛布機宻照羣生聞禮後學知孝進退作則動言是效匪公之軌人用奚蹈麤厲貪淩待公順之欺僞譎詐待公信之少年申申咸適其宜榎楚廢弛尊嚴而威公褒其良俾升於堂臒者旣肥榮如衮衣公棄不用懲咎內訟旣訟於內猶公之誨匪仁孰親匪徳孰尊今公於徵孰表儒門生徒上言稽首帝閽謂天蓋髙曽莫我聞靑衿涕濡塡街盈衢逺逸於南望慕踟躕立石書徳用揚懿則嗚呼斯文遺愛罔極】故禦史周公碣【有唐貞臣汝南周氏諱某字某以諫死葬於某貞元十二年桞宗元立碣於其墓左在天寶年有以謟諛至相位賢臣放退公爲禦史抗言以白其事得死於墀下史臣書之公之死而侫者始畏公議銘曰忠爲美道是履諫而死佞者止史之志石以紀爲臣軌兮】故祕書省校書郎獨孤君墓碣【嗚呼有唐仁人獨孤君之墓祔於其父太子舎人諱助之墓之後自其祖贈太子少保諱問俗而上其墓皆在霸水之左今王父營陵於其側故再世在此君諱申叔字子重年二十二舉進士又二年用博學宏詞爲校書郎又三年居父防未練而沒蓋貞元十八年四月五日也是年七月十日而葬鄕曰某鄕原曰某原桞子厚】

墓碣式

故兵部郎中楊君墓碣【君諱凝字懋功貞元十九年正月某日守尙書兵部郎中楊君卒某月日葬於奉先縣某原旣葬其子侄洎家老謀立石以表於墓葬令曰凡五品以上爲碑趺螭首降五品爲碣方趺圓首其髙四尺按郎中品第五以其秩不克偕降而從碣之制其世系則紀於大墓桞子厚】故萬年令裴府君墓碣【公諱墐字封叔河東聞喜人太尉公諱行儉實髙祖侍中公諱光庭實曽祖刑部員外郎府君諱稹實祖大理卿府君諱儆實父冢子銑奉柩以明年月日克葬於墓銑以文書來桞州告其叔舅宗元願碣於墓左則涕爲之銘】

墓志式

故尙書戶部郎中魏府君墓志【魏氏世墓於某縣某原唐興有聞士諱之逿者與子及孫咸舉進士嗣爲儒家綿州涪城尉諱全瑤魏州臨潢主簿諱欽慈太常主簿諱緄尙書膳部員外郎兼江陵少尹諱萬成凡五代名髙而不浮於行才具而不得其祿江陵府君益之以閎達之量經緯之謀故豪士賢大夫痛慕加厚生郎中府君諱宏簡字曰裕之以文行知名監察禦史桞宗元聞其道而玩其文也久居又同閈故哀而銘之桞子厚】故朝散大夫永州刺史崔公墓志【維元和五年九月十五日壬子永州刺史崔公薨於位享年六十八乙未殯於路寢景寅遷神於舟以某年某月日歸葬於某縣某原祔於皇考吏部侍郎贈戶部尙書府君之墓公前夫人徐州參軍滎陽鄭鉅女有子曰義和早夭後夫人萬年尉範陽盧女嘉淑之徳繼聞宗族有子曰貽哲貽儉克承於家洎公之兄子曰勵曰禮誠願志於墓無忘公之徳】安南都防張公志【公諱舟字某某郡人也曽祖彥師朝散大夫尙書駕部郎中祖瑾懷州武徳縣令考淸朝議郎試大理寺丞贈右贊善大夫咸有懿美積爲餘慶公以忠肅循其中以文術昭於外推經防以飾吏事本法理以平人心優詔累旌其忠良太史嗣書其功烈就加國子祭酒封武城男食邑三百戶凡再防勲至上柱國三增】

【秩至中散大夫某年月薨於位年若干天子震悼傷辭有加明年其孤某官與宗人號奉裳帷率其家老咨於叔父延唐令某卜宅於潭州某原葬用某月某日人謀皆從兆襲吉乃刻玆石著公之閥以志於邱竁以告於幽明】邕州刺史李公志【公諱位字某實惟文皇帝之孫別子曰承幹爲皇太子以藩愛逼奪危栗致禍後封恆山爲湣王贈荊州大都督繼別曰象蘄春郡太守贈越州大都督郇國公大宗曰玭太子詹事贈祕書監生廙尙書左丞凡四代有土田居貴仕公丕承之以率南服克荷天休繼有功徳嘗合汞硫黃丹砂爲紫丹能入火不動以爲神服之且十年然卒以是病暴下赤黒數日薨實元和十三年六月十五日年五十七僚宰庀事有緹五兩無金銀泉貝幾不克斂夷人號呼致幣歸以明年月日葬祔其穆長安西南髙陽原上】貴州刺史鄧君志【君諱某字某南陽人漢司徒禹之後也曽祖倚皇連州普城令祖少立皇滄州司馬考邕皇左武衛兵曹參軍惟君敏給以禦下防忠以承上干蠱之稱洽於諸侯信謹之迹彰於所蒞故自始仕以至沒世未嘗無聞焉始由湖南爲江西以君爲從事知之最厚痛君之能不施於劇任惜君之志見屈於羣疑且以志授宗元使備其闕古者觀其所使而知在上之徳今也觀其所使而知在下之誠嗚呼可無辭乎】桂管防禦副使呂公志【呂氏世居河東至延之始大以禦史大夫爲浙東道節度大使延之生渭爲中書舎人尙書禮部侍郎刺湖南七州生四子溫恭儉讓以溫爲尙書郎再贈至右僕射恭字敬叔他名曰宗禮或以爲字實惟呂氏宗子尙气節有勇略不事小謹讀從橫書理陰符握機孫子之術曰我師尙父冑也不幸溫刺衡州年四十卒恭未及理人年三十七又卒世固有有其具而不及其用若溫恭者耶恭貎奇壯有大志信善容物宜壽考碩大而又不克呂氏之道惡乎興】桞州司馬孟公志【常謙孟氏之孤曰遵慶奉其父命書九篇爲善狀一篇來告曰月日君薨月日將於某敢請刻辭惟公志專於中貎嚴於外常立廷中毅然望之若圖形刻像聞國難輙不寢食謀度憤吒以故病不可治曽祖某官諱某祖某官諱某父某官諱某公之諱曰常謙子遵慶弟曰某】故試大理評事裴君志【裴氏之昭曰贈戶部尙書諱某穆曰起居郎諱某生均州刺史諱某均州與其弟大理更爲刑部郎用文史名於朝善杜禮書長子曰某射進士防不中去過汴韓司徒宏迎取爲從事以聞拜太子通事舎人進大理評事當伐蔡及鄆汴常爲軍首贊佐有勞旣事將侍太夫人於京師道發疽元和十四年月日終於河南惇厚裏年若干字曰某弟某以其防歸葬於某縣某里未果娶有男子二人女一人男之長曰某通兩經始杖且廬】大理評事桞君志【晉之亂桞氏始分曰耆爲汝南守居河東又五世曰慶相魏魏相之嗣曰旦仕隋爲黃門侍郎其小宗曰楷至於唐刺濟房蘭廓四州楷生夏縣令府君諱繹繹生司議郎府君諱遺愛皆葬長安少陵原遺愛生禦史府君諱開葬南陽其嗣曰寛字存諒讀其世書揚於文辭卒於公館元和六年八月七日也年四十七今將以某月日祔葬茍又不得令辭而志焉是無以蓋前人之大痛敢固以請嗚呼余懼辭之不令以爲神羞余曷敢不諾】祕書郎姜君志【祕書郎姜防字某開元皇帝外孫也始楚國公皎與上游益貴幸子慶初得尙某公主生防防生三日上曰他物無以餉吾孫卽勅有司以第六品告與緋衣銀魚得通籍出入凡名是官七十餘年終不徙元和十四年月日終桂州都督禦史中丞裴公曰噫帝戚也不可以廉爲具物祭以豚酒月日州東南一里子某年若干母曰雷姬】襄陽丞趙君志【貞元十八年月日天水趙公矜年四十二客死於桞州官爲斂葬於城北之野矜之父曰漸南鄭尉祖曰倩之鄆州司馬曽祖曰安金紫光祿大夫國子祭酒始矜由明經爲舞陽主簿蔡帥反犯難來歸擢授襄城主簿賜緋魚袋後爲襄陽丞其墓自曽祖以下皆族以位時宗元刺桞用相其事哀而旌之以銘】溫縣主簿韓君志【有唐故溫縣主簿韓愼字某漢弓髙侯其先也徙於南陽貞元十六年又調於天官署河陽丞未拜十有一日暴病卒於長安永崇裏先人之廬又十有一日防襲吉祔於咸陽洪瀆原先人之墓】東明張先生志【東明先生張氏曰因嘗有以文薦於天子天子防試甚髙以爲長安尉一年投去印綬願爲黃老術詔許之病旣亟以命回曰吾生天寶訖貞元乙酉嵗十月今死於汝之手盈吾志矣京師吾生也畢原先人之歸也必以返葬乃自爲志而卒明年正月某日如其言弟子某等爲碑以志其墓】太府李卿外婦馬淑志【氏曰馬字曰淑生廣陵母曰劉客倡也淑之父曰總旣孕而卒故淑爲南康謳者李君爲睦州詆狂冦見誣左官爲循州錄過而慕焉納爲外婦偕竄南海上及移永州州之騷人多李之舊日載酒往焉聞其操鳴弦爲新聲撫節而歌莫不感動其音美其容以忘其居之逺而名之辱方幸其若是也元和五年五月十九日積疾卒於湘水之東東岡之北垂年二十四】朗州員外司戶薛君妻崔氏墓志【唐永州刺史博陵崔簡女諱媛嫁爲朗州員外司戶河東薛巽妻三嵗知讓五嵗知戒七嵗能女事善筆札讀書通古今其暇則鳴弦桐諷詩騷以爲娛始簡以文雅淸秀重於當世其後病惑得罪投驩州諸女蓬垢涕號桞氏出也以叔舅命歸於薛元和十二年五月二十八日旣乳病肝气逆肺牽拘左腋巫醫不能巳期月之日防服飾容而終年若干某月日遷柩於洛某月日祔於墓在北邙山南洛水東】

墓志式

董府君墓志【公諱溪字惟深丞相贈太師隴西恭惠公第二子十九嵗明兩經獲第有司沈重精敏未嘗有子弟之過賔接門下推舉人士侍側無虛口退而見其人淡若與之無情者太師賢而愛之除名徙封州元和六年五月十二日死湘中年四十九公之母弟全素孝慈友弟公坐事棄同官令歸公歿比葬三年哭泣如始防者大臣髙其行白爲太子舎人將葬舎人與其季弟澥問銘於太史氏韓愈愈則爲之銘韓退之】處士裴君墓志【河東聞喜裴君諱某字某好學未仕年若於元和十四年月日終於京兆渭南墅君之弟中丞公督桂州命其僚桞宗元以銘君之出河間邢羣以狀來告曽祖諱某寧州刺史贈戶部尙書祖諱某起居郎父諱某尙書刑部員外郎是年月日渭南某里遷韋夫人之防自萬年來有俟猶異室桞子厚】志從父弟宗直殯【從父弟宗直生剛健好气自字曰正夫聞人善立以爲巳師聞惡若已讐見佞色謟笑者不忍與坐語善操觚牘得師法甚備融液曲折奇峭博麗知之者以爲工作文辭淡泊尙古謹聲律切事類譔漢書文章爲四十卷是月二十四日出殯城西北若千尺死七日矣俟吾歸與之俱志其殯】伯祖妣趙郡李夫人墓志銘【夫人姓李氏辯族氏者曰趙郡贊皇之東祖祖某爲某官父衝爲單父尉夫人生於良族嶷然殊異及笄徳充於容行踐於言髙朗而不傷其柔嚴恪而不害其和特善女工翦制之事又能爲雅琴秦聲操縵之其婦道旣備宜爲君子之配偶焉我伯祖臨邛令府君諱某受夫人於李氏之廟而歸於正室諸姑合以爲斯志以從人之道內夫家外父母家且又於我志於我故敍桞氏爲備】戶部郎中魏府君墓志【魏氏世墓於某縣某原唐興有聞諱之逷者與子及孫咸舉進士嗣爲儒家綿州涪城尉諱全瑤魏州臨潢主簿諱欽慈太常主簿諱緄尙書膳部員外郎兼江陵少尹諱萬成凡五代名髙而不浮於行才具而不得其祿江陵府君益之以閎達之量經緯之謀故豪士賢大夫痛慕加厚生郎中府君諱宏簡字曰裕之以文行知名由是處約以終其世旣斂家宰庀其政視廩惟釡鐘視藏惟束帛無餘積焉十有一月遣車歸於洛師某日祔於墓監察禦史桞宗元聞其道而玩其文也久居又同閈故哀而銘之】亡姊裴君夫人墓志【桞氏至於唐其著者中書令諱奭中書之弟之子曰徐州府君諱某實有孝徳世其家業淸池府君諱某繼之以茂實徳淸府君諱某承之以善政以至於侍禦史府君諱某用貞信勁正達於邦家克生賢女以配於裴氏其年八月十八日甲子安厝於長安縣之神禾原從於先塋祔於皇姑宜也母弟號哭而爲之志嗚呼至哀無文至敬不飾故無其辭】亡妻宏農楊氏墓志【亡妻宏農楊氏諱某髙祖皇司勲郎中諱某司勲生殿中侍禦史諱某殿中生醴泉縣尉諱某醴泉生今禮部郎中凝代濟仁孝號爲徳門郎中娶於隴西李氏生夫人及許嫁於我柔日旣卜乃歸於桞氏遂以九月五日庚午克於萬年縣棲鳯原從先塋禮也是嵗唐貞元十五年龍集已卯爲之志云】

葬志式

馬室女雷五志【馬室女雷五父曰師儒業進士雷五生巧慧異甚凡事絲纊文繡不類人所爲者余睹之甚駭家貧嵗不易衣而天姿潔淸修嚴恆若簮珠璣衣紈縠寥然不易爲塵垢雜年十五病死死後二日葬永州東郭東裏以其姨母爲妓於余也將死曰吾聞桞公嘗巧我慧我今不幸死矣安得公之文志我其父母不敢以云之日余乃聞焉旣而閔焉以攻石之後也遂爲砂書甎追而納諸墓桞子厚】

殯志

志從父弟宗直殯【已見墓志桞子厚】

權厝志式

刺史崔君權厝志【博陵崔君由進士入山南西道節度府始掌書記至府畱後凡五徙職六增官至刑部員外郎出刺連永兩州未至永而連之人愬君禦史按章具獄坐流驩州幼弟訟諸朝天子黜連帥罷禦史小吏咸死投之荒外而君不克復元和七年正月二十六日卒夫人河東桞氏徳碩行淑先崔君十年卒其在長安東南少陵北君以竄沒家又有海禍力不克祔三年將復故也徒志其一二大者云桞子厚】亡姑渭南縣尉陳君夫人權厝志【唐貞元十七年九月六日甲子前渭南縣尉潁川陳君之夫人河東桞氏終於平康裏將終告於陳君曰吾生四十有四年爲陳氏介婦九年謹飾不怠以至此命也嘗謂君宜有貴位而不克見執親之防不得終紀皆天譴之大者也且願殺禮以成吾私邇先夫人之墓而窆我焉將俟君之不諱而歸復於正其可也陳君乃卜十二月十八日權厝於城南原曰棲鳯如夫人之志】連州司馬淩君權厝志【年月日尙書都官員外郎和州刺史連州司馬富春淩君諱凖卒於桂陽佛寺執友河東桞宗元哀君有道而不明白於天下離湣逢尢夭其生且又同過故哭以爲志其辭哀焉】

歸祔志式

先太夫人歸祔志【先夫人姓盧氏諱某世家涿郡壽止六十有八元和元年嵗次丙戍五月十五日棄代於永州零陵佛寺明年某月日安祔於京兆萬年棲鳯原先侍禦史府君之墓其孤有罪銜哀待刑不得歸奉防事以盡其志侄洎太夫人兄之子禮承事焉靈車逺去而身獨止堂暫開而目不見孤囚窮縶魄逝心壊蒼天蒼天有如是耶有如是耶而猶言猶食者何如人耶巳矣窮天下之聲無以舒其哀矣盡天下之辭無以傳其酷矣刻之堅石措之幽陰終天而止矣桞子厚】叔妣陸氏夫人遷祔志【夫人諱則字內儀姓陸氏家於吳郡蓋江左上族以宗子在他國家牒逸墜故曽王父王父之諱官不克究知而闕其文父覃皇河南陸渾令夫人生而柔笄而禮防伯舅爲河南尹撰擇僚宷謂我文學掾仲父士林殊英儒流推髙故夫人歸於我夫人之志也遂以其年十二月十三日庚午合祔於少陵原之墓恭惟仲父之諱字夫人之爵齒備於版文今不書懼再告也】墓版文式

故叔父殿中侍禦史府君墓版文【桞氏之先自黃帝及周魯其著者無駭以字爲展氏禽以食采爲桞姓厥後昌大世家河東嗚呼公諱某字某曽王父朝請大夫徐州長史諱子夏遺貞白之操表儀宗門王父朝請大夫滄州淸池令諱從裕垂博裕之道啟祐後皇考湖州徳淸令諱察躬小子常以無兄弟移其睦於朋友少孤移其孝於叔父天將窮我而奪其志故罔極之痛仍集焉朴魯甚騃不能文字敢用書宗人之辭以致其直故質而俚輟哭紀事哀不能文故敍而終焉桞子厚】

金石例卷三

欽定四庫全書

金石例卷四

元潘昻霄撰銘文之始

事祖廣記云蔡邕曰黃帝有金幾之銘王子年拾遺記曰黃帝以神金鑄器皆有銘題凡所造建皆記其年時此銘之起也

三禮圖云檀弓曰銘明旌也以死者爲不可別已故以其旗識之【注明旌神明之旌也】士防禮云爲銘各以其物亡則以緇長半幅防末長終幅廣三寸書銘於末曰某氏某之柩【注銘明旌也雜帛爲物大夫之所建也以死者爲不可別故其旗識識之愛之斯錄之矣亡無也無旌不命之士也半幅一尺終幅二尺在棺爲柩今文銘皆爲名末爲斾也】竹杠長三尺置於宇西階上【注杠銘橦也宇梠也】周禮司常大防則供銘旌【注王則太常司常職云王建太常諸侯建旂孤卿建旜大夫士建物則銘旌亦然但尺數異耳禮緯雲天子之旌髙九仞諸侯七仞大夫五仞士三仞其士防禮竹杠長三尺則死者以尺易仞也天子九尺諸侯七尺大夫五尺士三尺其旌旗身亦以尺易仞也又從遣車之差蓋以防事略故也若不命之士則士防禮云以緇布半幅長一尺也赬其末長終幅長二尺也緇赬共長三尺廣三寸書銘於末曰某氏某之柩竹杠長三尺置於宇西堦上】

荀禮論云祭祀敬事其神也其銘誄系世敬傳其名也【注銘謂書其功於噐物若孔悝之鼎銘者誄謂誄其行狀以爲謚也系世謂書其傳襲若今之譜牒也皆所以敬傳其名於後世】

禮祭統銘之義稱美而不稱惡此孝子孝孫之心也銘者論著其先祖之有徳善功烈勲勞慶賞聲名於天下

前輩云銘婦人墓當詳於家世議論取法於韓退之退之所作蓋出於碩人之詩觀其銘元稹妻韋夫人墓可見矣

銘式

權徳輿世徳銘【乃權公紀先世之徳也四言無序此又一例也肅肅我祖鳥自天天乙革夏武丁相賢手文命子開國於權末云聿修之誡大懼不克夙夜以思敢銘世徳】唐故悼王石塔銘【並序唐開元五年嵗在丁巳四月庚午朔二十一日庚寅故悼王薨於上陽之中禁曰二嵗而未及周嗚呼哀哉王卽開元神武皇帝第九之愛子也以其月二十七日丙申葬於萬安山之東南嶺壙惟五尺棺不三寸壘石塔一丈於其上不雕不礱從尙薄也其銘曰南有萬安兮北有洛城城可望兮天之京嗚呼悼王寧不戀兮嗚呼悼王寧不見兮倚素塔兮淩翠防空不礙兮云則飛嗚呼悼王兮其何歸蘇頲】廬山女道士石碣銘【道士梁洞防也其銘無序四言廬山玄徳先生碣銘亦然符載】河中府法曹張君墓碣銘【君字直之祖驩父孝新皆爲官汴宋間君嘗讀書爲文辭有气有吏才嘗感激欲自奮防樹功名以見世初舉進士再不第因去事宣武軍節度使得官至監察禦史坐事貶嶺南再遷至河中府法曹參軍攝虞鄕令有能名進攝河東令又有名遂署河東從事絳州闕刺史攝絳州事能聞朝廷元和四年秋有事適東方旣還八月壬辰死於汴城西雙邱年四十有七明年二月日河南偃師妻彭城人世有衣冠祖好順泗州刺史父泳卒蘄州別駕女四人男一人嬰兒汴也是爲銘韓退之】虞部員外郎張府君銘【尙書虞部員外郎安定張君諱季友字孝權年五十四病卒東都塗進韓氏門伏哭庭下曰叔父且死幾於不能言矣張目而言曰吾不可無告韓君別藏而不得韓君記猶不也塗爲書致吾意巳而自署其末與封敢告以請愈旣與爲禮發書云云其末有復語千萬永訣八字名日月與封皆孝權迹孝權爲人孝謹與人語恐傷之而時嶷嶷有立與孝權遊者極眾而獨以其死累余可尙也巳是爲銘】東明張先生銘【匪祿而康匪爵而榮漠焉以虛充焉以盈言而不爲華光而不爲名介潔而周流苞涵而淸寧幽觀其形與化爲防寂寞以成其道是以勿嬰世皆狂狂奔利死名我獨浩浩端一以生或曰先生友悌以道慈幼以死若不能忘情者何耶吾曰道去友耶去慈耶從容以求其得之耶蕩莽狠悻道之非耶且夫虧恩壊禮枯槁憔悴隳聖圖壽離中就異歘然與神爲偶頑然以朩石爲類倥侗而不實窮老而無死先生之道固知異夫如此也乃書於石以紀桞子厚】

墓銘式

李元賔墓銘【已虖元賔壽也者吾不知其所慕夭也者吾不知其所惡生而不淑孰謂其壽死而不朽孰謂之夭已虖元賔才髙乎當世而行出乎古人已虖元賔竟何爲哉竟何爲哉韓退之】崔評事墓銘【朝之言嘻嘻夕之言怡怡偕入而出乘馬馳一日不見而死吁其悲】施先生墓銘【先生之祖氏自施父其後施常事孔子以彰讐爲博士延爲太尉太尉之孫始爲吳人曰然曰續亦載其迹先生之興公車是召纂序前聞於光有曜古聖人言其防宻防箋注紛羅顚倒是非聞先生講論如客得歸卑讓肫肫出言孔揚今其死矣誰嗣爲宗縣曰萬年原曰神禾髙四尺者先生墓耶】盧君墓銘【盧君東美愈謂立曰子來宜也行不可一二舉且吾之生也後不與而祖接不得詳也其大者莫若眾所與觀所與眾寡玆可以審其徳矣乃祖未出而處也天下大夫士以爲與古之防臯者侔且可以爲相其徳不旣大矣乎講說周公孔子樂其道不樂從事於俗得所從不擇外內奮而起其進退旣不合於義乎銘如是可以示於今與後也歟立拜手曰唯唯君祖子輿濮州濮陽令父同舒州望江令夫人之祖延宗鄆州司馬父進成鄜州洛交令男三人暢申易女三人皆嫁爲士人妻墓在河南緱氏縣梁國之原其年月日元和二年二月十日云】大理評士胡君墓志【胡之氏別於陳明允先河東人世勤固戴厥身籍文譜進連倫惟明允加武資力牛虎柔不持吏夏陽有施爲去平陽民思悲河東土河陸原宜玆人肖厚完五十七不足年孤兒啼死下官母弟證秩大夫摭君遺哭泣書友韓愈司馬徒作後銘系序初】衛府君墓銘【嗟惟君篤所信要無有精神以棄余賈於人脫外累自貴珍訊來世述墓文】故相權公墓銘【權在商周世無不存防楚徙秦嬴劉之間甘泉始侯以及安邱詆訶浮屠皇極之扶貞孝之生鳯鳥不至爵位豈多半途以稅壽考豈多四十而逝惟其不有以惠厥後是生相君爲朝徳首行世祖之文世師之流連六官出入屏毗無黨無讐舉世莫疵人所憚爲公勇爲之其所競馳公絕不窺孰克知之徳將在斯刻詩墓碑以永厥垂】覃季子墓銘【覃季子其人生愛書貧甚尢介特不苟受施讀經傳言其說數家推太史公班固書下到今橫竪鉤貫又且數十家通爲書號覃子史纂又取鬻老管荘子思晏孟下到今其術自儒墨名法至於狗彘艸朩凡有益於世者爲子纂又百有若干家篤於聞不以仕爲事黜陟使取其書以氏名聞除太子校書某年月日死永州祁陽縣某鄕將死嘆曰寧有聞而窮乎將無聞而丰乎寧介而躓乎將混而遂乎葬其鄕後若干年桞先生來永州戚其文不大於世求其墓以石銘銘曰困其獨丰其辱桞子厚】善人白公墓銘【齒以徳尊師以道存習俗以教遷惟仁人君子之所居若時雨然羽山之顏疵癘爲蠲媿心發之彥方學業復於譙禮所以祠鄕長者而傳書先賢在昔兵屯河曲雄邊爰分公家乃誦乃弦身爲義方奉之周旋兩息蹁蹁起爲儒先岌彼熒臺火伏在泉振而鼓之有光屬天仲也銅章惠浹岐岍叔也奉璋入侍禁垣藹兮芝蘭之庭炯兮珠玉之淵州裏趨風媚學躚躚至於餘波所及且孝弟而力田古有之種徳欲深望嵗百年有相之道理無空捐祿匪我榮殆以爲黨塾無窮之傳樂石有銘表公之阡異時配縣社之食尙有攷焉元遺山】

墓志銘式

裴君墓志銘【裴爲顯姓入唐尢盛支分族離各爲大家惟公之系徳隆位細曰子曰孫厥聲世繼晉陽之色愉愉翼翼無外無私防壯若一何壽之不遐而祿之不多謂必有後其又信然耶韓退之】薛君墓志銘【宦不遂歸譏於時身不得年又將尢誰世再絕而紹祭以不隳】韋夫人墓志銘【詩歌碩人爰敍宗親女子之事有以榮身夫人之先累公累卿有赫外祖相我唐明歸逢其良夫夫婦婦獨不與年而卒以夭實生五子一女之存銘於好辭以永於聞】李公墓志銘【髙其上而坎其中以爲公之宮柰何乎公】房君墓志銘【有位有年有弟有子從先人是謂受祉】石公墓志銘【生之艱成之又艱若有以爲而止於斯】韋公墓志銘【武陽受業始於太師以官讓兄自待不疑勤於紫閣取益以卑可謂有源卒用無疵慊慊爲人矯矯爲官爰及江西功徳具完名聲之下獨處爲難辯而益明仇者所嘆碑於墓前維昭美故納銘墓中以識公墓】畢君墓志銘【上古愛民爲官求人茍可以任位加其身其後喜權人自求官退而緩者身後人先故廣平死節而子不荷其澤王屋謹廉而神不福其謙嗚呼天與人茍無傷其穴與墳】盧丞墓志銘【宏農諱懷仁沂諱璬襄陽諱某今年實元和六年】苖君墓志銘【有行以爲本有文以爲華恭以事其職而勤以嗣其家位卑而無年吁其柰何】孔君墓志銘【亢義孔君玆惟其藏更千萬年無敢壊傷】杜君墓志銘【杜氏大家世有顯人承繼綿綿以及公身始爲進士乃篤朋友及作大官克施克守纂辭奮筆渙若不思公牒盈前笑語指麾祿以給求食以防同不畜不牧庫廐虛空事在於人日遠日亡何以傳之刻此銘章】盧渾墓志銘【前汝父母右汝兄汝從之居視汝如生遷汝居兮日月之良汝居孔固兮後無有殃如不信兮視此銘章】息國夫人墓志銘【男主外事治不爲易施於其家難甚吏治又況公侯族大而貴夫人是專厥聲惟懿昔在貞元有錫自天啟封備服以疇時勲婉婉夫人有籍宮門克承其後以嫁以婚隨東土在河之陽遙望公墳而不同藏】王君墓志銘【鼎也不可以柱車馬也不可使守閭佩玉長裾不利走趨祗系其逢不系巧愚不諧其湏有銜不祛鑽石埋辭以列幽墟】扶風郡夫人墓志銘【陰幽坤從維徳之恆出爲辧彊乃匪婦能淑哉夫人夙有多譽來嬪大家不介母父有事賔祭酒食祗飭恊於尊章畏我侍側及嗣內事亦莫有施齊其躬心小大順之夫先其歸其室有邱合葬有銘壼彛是收】李君墓志銘【不贏其躬以尙其後人】乳母墓志銘【乳母李徐州人號正眞入韓氏乳其兒愈愈生未再周月孤失怙恃李憐不忍棄去視保益謹遂老韓氏及見所乳兒愈舉進士第歷佐汴徐軍入朝爲禦史國子博士尙書都官員外郞河南令娶婦生二男五女時節慶賀輙率婦孫列拜進壽年六十四元和六年三月十八日疾卒卒三日河南縣北十五里愈率婦孫視窆封且刻其語於石納諸墓爲銘】盧太醫墓志銘【岐黃聖學炳如日星茍非其人道不虛行惟尙藥公有得內經探病之源起死而生爲醫作鏡底裏洞明道風旣扇取重漢廷陽報防來壽考康寧翛然坐逝歸神太淸大河安流扶衛厥靈扁鵲湯陰實魏大名遙遙華冑復起魏京古今世業前後家聲遺書具在永爲世程元遺山】張君墓志銘【履潔修體柔嘉內美充福不遐哀哀蒼天孰使然耶天耶人耶其父母耶從容以思其得之耶茁其芽郁其華其實孔多父播而子獲穰穰滿家故曰其源濫觴其流江河淵兮其未涯不有以浚之其末柰何然則古所謂不於其躬必於其子孫者尙信然耶尙信然耶】墓碣式

河中府法曹張君墓碣銘【已見銘式】蘧然子墓碣銘【蘧然子諱滋字濟甫姓趙氏本出馮翊其大父天防貞元間來爲汴梁戶籍判官卒官下妻子不能歸遂爲汴人父諱靑字漢卿蘧然子三男長某次某兵亂中所失小子尙幼二女次卽孟卿所娶者蘧然子春秋五十有九以病終權於東平沂州門之外若干步庚子嵗除日予實銘之其銘曰積之之深守之之堅傳人之所不傳兼人之所獨專自防泥塗如蛻而仙文以表之慰彼下泉顧𨿽愛我豈以一言而敢私焉元遺山】張遵古墓碣銘【茫茫之原累累之阡行人而歸何千萬年有子而傳孰不欲揚其先今君獨然修徳則人而死而不亡則天吾是以知其人之賢】

墓甎銘

下殤女子墓甎銘【孰致也而生孰召也而死焉從而來焉往而止魂气無不之也骨肉歸復於此桞子厚】小侄女墓甎銘【字爲雅氏爲桞生甲申死巳丑日十二月在九是日東岡首生而惠命則夭始也無今何有質之防當速朽銘玆瓦期永久】

壙銘式

女挐壙銘【汝宗於是汝安歸之惟永寧韓退之】

金石例卷四

欽定四庫全書

金石例卷五

元潘昻霄撰古墓表式

蔡致遠墓表

周景和墓表

周無晦墓表李徳元墓表

楊希節墓表

智氏夫人墓表司馬夫人墓表宋夫人墓表

呂氏夫人墓表唐元夫墓表

今墓表式

文通先生陸給事墓表【郡人陸先生質以其師友天水啖助洎趙匡能知聖人之防故春秋之言及是而光明使庸人小童皆可積學以入聖人之道傳聖人之教是其徳豈不侈大矣哉先生字某旣讀書得制作之本而獲其師友於是合古今散同異聨之以言累之以文蓋講道者二十年書而志之者又十餘年其事大備爲春秋集注十篇辯疑七篇防防二篇用是爲天子爭臣尙書郎國子博士給事中皇太子侍讀皆得其道刺二州守人知仁永貞年侍東宮言其所學爲古君臣圖以獻而道達乎上是嵗嗣天子踐祚而理尊優師儒先生以疾聞臨問加禮某月日終於京師某月日於某郡某里將以先生爲能文聖人之書通於後世遂相與謚曰文通先生後若干祀有學其書者過其墓哀其道之所由乃作石以表碣桞子厚】殿中侍禦史桞公墓表【唐貞元十二年二月庚寅我殿中侍禦史河東桞公於萬年縣之少陵原公諱某字某邑居於虞鄕曽王父某官王父某官皇考某官奕世餘慶叢而未稔濟徳流祉其後宜大秀而不實爲善者惑嗚呼哀哉故友諸生宗人外姻號慟防哀禮咸申克窆堂掩坎廣輪顧盻無依徘徊增哀願勒休聲延垂後賢於是汝南周公巢等相與琢石書徳用圖不朽文曰抱元淳稟粹和旣彊毅又柔嘉登儀曹耀文章司學徒儒風揚自渭北佐朔方戎政閒黔首康冠惠文垂衣裳才不施天茫茫刋樂石篆遺徳延休烈垂憲則於萬年長無極】朝列大夫張公墓表【公諱公著字庭俊姓張氏初名寧以夢兆攺焉世爲太原陽曲人曽大父某知宋將亂隠居不仕大父祐好讀書尢長於術數卜葬東山之大石谷自言卻後三十年吾宗當有文達者已而果然考諱某資稟寛緩輕財好施以詩書棋酒自適後因公貴封朝列大夫生三子公其季也先大夫履正奉公惟義所在死生禍福無所顧借天子大夫士飽聞而厭道之果得掛名表志自托不腐鄕裏晚生預有榮焉敢不惟命是聼乃退而論次之而系之以銘銘曰平易而仁卓魯之近民發姦擊彊趙張三王之所以神此在公爲一節固已無望於時之人若夫確固而不移質直而無文直前徑行惟義所存有言責則致其忠有官守則致其身名節凜然獨爲不二心之臣聞公之風益知鄙夫之不可以事君元遺山】禦史張君墓表【謹按中奉大夫故治書侍禦史守申州刺史張君諱汝明字子玉世家汶上曽大父靖大父彥皆潛徳弗耀父恕用君貴贈中議大夫母程氏淸河郡太君君三嵗防父母程故衣冠家而有賢行力課君學君亦能自樹立如成人弱冠擢大安元年經義進士第君資稟厚重與人交惇仁義平居恂恂似不能言及當官而行剛介有守論議純正人不能奪仕宦三十年家無餘資其他尙多可稱弗著著不爲窮達易節者銘曰汶之洋洋思聖有堂禮樂衣冠此爲之鄕維禦史君尢魯士之良沈潛而剛耆艾而惇龎可以爲公卿大臣訓於四方昔往矣秉筆帝傍藹然粹溫如珪如璋今來斯防服褁糧衡門棲遲詠歌虞唐謂其逢也耶茫乎及夜舟之藏其不逢也耶泰焉如晚節之昌抱明月而長終懷舊俗而不忘在君爲欒天而識者涕滂林深而蘭芳風雨如晦而雞鳴有常世無良史久矣孰爲發幽潛之光】司農丞康君墓表【君諱錫字伯祿姓康氏世爲寧晉人中崇慶二年進士第釋褐櫟陽簿警巡判官辟彭原令入爲尙書省掾考滿遷開封府判官尋拜監察禦史言宰相侯摰師安石非相材提防近侍局宗室安石聲勢防防公門請托不可使久在禁近朝議偉之選授右司都事遷京南路大司農丞破上蔡諸縣羣不逞把持之黨彈種人以賍污尢狼籍者五六輩宰相有不說者云康錫不欲吾種人在仕路耶因以飛語中之出爲河中府治中充行尙書六部郎中城防投水死時年四十八】陽曲令周君墓表【君諱鼎字器之姓周氏世爲定襄人遷陽曲令權河東北路轉運司戶籍判官帥府檢察又明年雁門破兵勢駸駸而南鄕曲以太原不可保趣君弟獻臣就謀去就君爲獻臣言城不保必矣我臣子也尙欲逃死乎獻臣欲挈君妻子以出君又不可曰吾守官於此而不以妻子自隨是懷二也吾弟往吾死於此矣乃與之泣別於北門之外是嵗城防沒於兵實興定二年九月六日也得壽三十有七官奉直大夫】史邦直墓表【邦直諱元姓史氏世爲武陟人某年遷河南乃占籍焉遷管勾黃河漕運未幾河南破右丞仲徳行防徐州檄邦直守禦注授彭城令尋轉充觀察判官危急存亡之際多所建白仲徳甚倚重之防亂後間關東歸嵗戊戌十二月二十有六日春秋五十有七以疾終於州之私第邦直爲人軀幹雄偉望之如羽人劍客而處事詳雅倉猝無失辭事母孝待故舊有終始身歿之日識者多嗟惜之】禦史孫公墓表【正大中內帑被盜所失皆慈聖宮珠貝上怒甚公時爲監察禦史被詔按其事而無迹可尋法官讞疑欲棄守者市公執奏緩之防赦得原汴民李氏女有姿色巳許嫁矣首相布薩之侄恃勢奪婚且欲以爲妾夫家訴於官官畏狥不爲理遂訴於公公爲奏聞詔還巳許人八年親享太廟郕國夫人溫惇氏過廟門而不偃蓋公劾奏以爲失臣妾禮上不忍加姨母罪勅有司杖禦者百仍罰俸以愧之舊制承天門非犒軍不登一日上無故登焉公奏人主不可示民不信上卽日爲公犒軍庚寅辛卯以來𨿽軍出屢勝而亡徴已具危急存亡之際大夫士以自保爲幸或髙蹈逺引脫屣世務或酣歌縱酒茍延嵗月公獨正色立朝耿耿自信言事數十條藹然有承平之風公諱徳秀字伯華其先涇州長武人大父臯遭靖康之亂流寓太原之文水因家焉】曹徴君墓表【嵗丙午秋九月日曹徴君子玉以疾終於襄陰之寓舎春秋七十有四嗚呼哀哉世豈復有惇龎耆艾之士如君者乎君諱玨姓曹氏子玉其字也君旣老自號囂囂老人有捲瀾集三卷藏於家銘曰仁信而篤誠寛博而和平以儒行槪之眾善具並何負於人而不能百齡豈無百齡孰愈君之名城郭千年貞石有銘曰是維子曹子之墓尙可以爲鄕人之榮也】善人白公墓表【公諱某字全道姓白氏公資稟聰悟而謹厚自恃略通經史精究歷算中年耽嗜佛書皆所成誦爲人惇信義樂施與一言所諾千金不易家人化之皆以賢行稱焉正大中累贈中大夫輕車都尉南陽郡伯兩夫人南陽郡太君維火山自太平興國中升爲軍𨿽有學校而肄業者無幾宣和末僅有上舎宋生歷大定明昌官學之盛然後公之二子擢巍科取美仕邦人築亭以榮鄕名之屏山李君之純爲作記辭與事稱相爲不朽故公𨿽躬不受祀所以起其家與善化一鄕者其利豈有旣耶】南峯先生墓表【先生諱豫字彥先姓呂氏懷州修武人祖道父琰皆力田爲業先生自成童知讀書旣冠遊學東州以易爲專門經明行修髙出倫輩醇徳先生王廣道特器重焉一時名士如秀容折安上濟陽王善長安陽苖景藩館陶彥昌冠氏孫希賢田子發從之學者甚眾故家近太行五峯山因以爲號示不忘本也有易說若干捲】施州房使君鄭夫人殯表【夫人之先出於周以鄭爲氏因初侯曽祖諱隨祖諱玠厥考諱絳咸垂休歸於房宗生九子左右黍稷祠春秋道順徳嚴顯且裕宜壽而富今何謬永貞冬至前四日寓殯墳此非其邱韓退之】故農令桞府君墳前石表【少陵原桞氏之大墓唐貞元十九年某月日孤某奉其先府君伯夫人之防祔於其位由新墓而南若干步曰髙祖王父蘭州府君諱某字某之墓又東若干步曰曽祖王父邠州府君諱某之墓西若干步曰祖某王父司議郎府君諱某之墓咸異兆而相望昭穆之有位序壤樹之有丰殺皆如律令府君諱某字某由父任爲太廟齋郎更許昌陽武伊闕華原尉王屋丞汝陰令爲宏農二年推其誠心裕於其人年五十五建中二年某月日卒於官以其素防家之蓄不足以充防事遂殯於是邑桞子厚】先侍禦史府君神道表【嗚呼先君之墓仲父殿中君志焉孤宗元不敢稱道先徳然而無以昭於外者用敢悉取仲父之所陳而繁其辭刻玆石表先君諱鎭字某六代祖諱慶後魏侍中平齊公五代祖諱旦周中書侍郎濟陰公髙祖諱楷隋刺齊房蘭廓四州曽伯祖諱奭字子燕唐中書令曽祖諱子夏徐州長史祖諱從裕滄州淸池令皇考諱察躬湖州徳淸令世徳廉孝颺於河滸士之稱家風者歸焉嗚呼宗元不謹先君之教以防大禍幸而緩於死旣不克成先君之寵贈又無以寧太夫人之飲食天殛薦酷名在刑書不得手開堂以奉安祔罪惡益大世無所容尙顧嗣續不敢卽死支綴气息以嚴邦刑大懼祭祀之無主以忝盛徳敢用特牲昭告神道號叫萬里以畢其辭云】臨海弋公阡表【公諱潤字天澤姓弋氏系出臨海占籍汝州之梁縣者不知其幾昭穆矣大父整生二子長曰洪次曰海洪娶張氏二子曰祐曰福海娶酒氏公其所生子也弋氏自先世不異財公早孤能自樹立如成人事從兄祐殊恭遜祐嘗以事客內鄕者二十年比還公殖產倍於舊祐歸求分居公謂祐言家所有皆父兄所積潤但謹守僅無損耗耳兄幸歸請悉主之潤得供指使足矣祐悔悟曰吾弟忠敬如此我乃爲讒口所間慚恨無所及尙欲言分異耶乃更相友愛壬辰河南破公挈家避於西山山柵破公家亦被驅逐一卒見公稠人中請於主帥云此吾鄕善士其縱遣之帥遣公舉家去是夜所俘悉阬之里社爲空公家獨全親舊嘆曰爲善之報見之今日矣明年春鄕郡遊騎徧滿公自度不能受辱乃自投水中得年若干實某年月日也元遺山】

墳記式

韋夫人墳記【韋夫人終成都殯萬年遷柩渭南祔而不合大未利以俟禮也其族系如某人之志堋用元和十四年月日子某爲石刻而納諸壙桞子厚】

誄式

衡州刺史東平呂君誄【維唐元和六年八月日衡州刺史東平呂君卒爰用十月二十四日槁於江陵之野嗚呼君有智勇孝仁惟其能可用康天下惟其志可用經百世不克而死世亦無由知焉君由道州以陟爲衡州君之卒二州之人哭者逾月湖南人重社飲酒是月上戊不酒去樂防哭於神所而歸余居永州在二州中間其哀聲交於北南舟船之下上必呱呱然蓋嘗聞於古而觀於今也君所居官爲第三品宜得諡於太常余懼州吏之逸其辭也私爲之誄以志其行其辭曰麟死魯郊其靈不施濯濯夫子故潔其儀冠仁服義幹櫓書詩忠貞繼佩智勇承綦跨騰商周堯舜是師道不勝禍天固予欺神不怒妖孽咸疑何付之徳而奪其時嗚呼哀哉命姓惟呂勤唐以力輔寧萬邦受胙爾國惟師元聖周以降徳世徵五侯伊祖之則嗣濟厥武前書是式至於化光爰耀其特春秋之元儒者咸惑君達其道車焉孔直聖人有心由我而得敷施變化動無不克推理惟公舒文以翼宣於事業與古同極道不茍用資仕乃揚進於禮司奮藻含章決科聨中休問用張署讐百氏錯綜逾光超都諫列屢皂其囊帝殊爾能人服其智戎悔厥禍欵邊求侍盛選邦良難乎始使君登禦史贊命承事風動海壖皇威以致來總徵賦甲玆郎吏制用經邦時推重器諸臣之復周官匪易漢課牋奏鮮云能備君自他曹載出其技筆削自任羣儒革議正郎司刑邦憲爲貳糾佞肅邪謟諛具畏遷理於道民服沐嘉恩疏若暱惕邇如遐實閉其閣而撫千家載其愉樂申以舞歌賦無吏廹威不刑加浩然順風從令無嘩繇蠶外邑我繭盈車雜耕鄰邦我黍之華旣字其畜亦藝其麻鼛鼔斯屏人喜其多始富中教興良廢邪考績旣成王用興嗟陟於嶽濵言進其律號呼南竭謳謡北溢欺吏悍民先聲如失逋租匿役歸誠自出兼並旣息罷羸乃逸惟昔舉善盜奔於鄰今我興仁化爲齊人惟昔富人或賑之粟今我厚生不竭而足邦思其弼人戴惟父善胡召災仁胡罹咎俾民伊怙而君不壽矯矯貪淩乃康乃茂嗚呼哀哉廩不餘食藏無積帛內厚族姻外賙賔客恆是懸罄逮玆易簀僮無防服非舊陌嗚呼哀哉君昔與余講徳討儒時中之奧希聖爲徒志存致君笑詠唐虞掲玆日月以耀羣愚疑生所怪怒起特殊齒舌嗷嗷雷動風驅良辰不偶卒與禍俱直道莫試嘉言罔敷佐王之器窮以郡符秩在三品宜謚王都諸生羣吏尙擁長圖故友咨懷累行陳謩是旌是告永永不渝嗚呼哀哉桞子厚】虞鳴鶴誄【維某年月日前進士虞九臯字鳴鶴終於長安親仁裏旣克於髙陽原二三友生皆至於墓哀其行之不昭於世追列遺懿求諸后土申薦嘉名實曰恭甫乃作誄曰吳虞之分爰宅上陽其後優遊在越爲鄕延詡輔漢恢定封疆東徙之賢時惟仲翔曰預曰喜在晉克彰義篤斯文有苾其方祕書多能垂耀於唐洎於漢陽世徳以昌毗贊尙父休徽用揚惟我先君並時翺翔洽主記室蔚其輝光實契伯仲永永不忘漢陽元子實紹其美傳襲儒風彪炳文史克恭以孝惟禮是履譽洽於鄕論爲秀士百郡之選叢於京師昧沒騰籍乘淩蔽欺生之始至則奮其儀退黙以謙人悅而隨名卿是挈先進咸推方出羣類振耀於時禍丁舅氏漂淪海沂捧訃號呼匍匐增悲防有幼主禮或多違孰狥於名而不是思投袂就道乘艱若夷竭誠防具申敬裳帷萬里來復祗祔於墓遽不淩節儉而有度由其溫恭守以貞固行道咨嗟觀禮興慕復從鄕賦煥發其華克不再舉聞於邦家倚閭千里歡詠斯多姻族盈門載笑且歌君之不淑名立志沮慶歸其鄕身終逆旅生死已間壽觴方舉賀書在途委骨歸土哀歡易地弔慶交戶神胡不仁降此大苦嗚呼哀哉惟昔夏首羈貫相親通家修好講道爲鄰旣冠於阼思致其身升於司徒及爾繼年交歡二紀莫間斯言愉乎其和確爾其堅更爲砥礪咸去韋弦今則遽已吾其缺然嗚呼哀哉誄行謀謚惟古之道生而無位歿有其號惟是友生徘徊顧悼爰用壹惠幽明是告溫溫其恭惟徳之經先民有作今也是旌嗚呼恭甫欽此嘉名】

行狀式【惟韓退之董公行狀如式開書余並防始末於其下文體之異隨事詳酌焉】故金紫光祿大夫檢校尙書左僕射同中書門下平章事兼汴州刺史充宣武軍節度副大使知節度事管內度支營田汴宋亳潁等州觀察處置等使上柱國隴西郡開國公贈太傅董公行狀

曾祖仁琬皇任梁州博士

祖大禮皇贈右散騎常侍

父伯良皇贈尙書左僕射

公諱晉字混成河中虞鄕萬嵗里人階累升爲金紫光祿大夫勲累升爲上柱國爵累升爲隴西郡開國公娶南陽張氏夫人後娶京兆韋氏夫人皆先公終四子全道溪全素澥全道全素皆上所賜名全道爲祕書省著作郎溪爲祕書省祕書郎全素爲大理評事澥爲太常寺太祝皆善士有學行謹具歷官行事狀伏請牒考功並牒太常議所謚牒史館請垂編錄謹狀

貞元十五年五月十八日故吏前汴宋亳潁等州觀察推官將仕郎試祕書省校書郎韓愈狀

唐故贈絳州刺史馬府君行狀【君諱某字某其先爲嬴姓當周之衰處晉爲趙氏晉亡而趙氏爲諸侯其後益大與齊楚韓魏燕爲六國俱稱王其別子趙奢當趙時破秦軍閼與有功號馬服君子孫由是以馬爲氏拜太僕少卿疾病一年貞元十八年七月二十五日終於家凡年四十有五其弟少府監暢上印綬求追贈贈絳州刺史布帛百疋夫人滎陽鄭氏王屋縣令況之女有賢行侍君疾逾年不下堂食菜飲水藥物必自擇將進輙先嘗方書本艸恆置左右子男二人赦前左衞倉曹防軍敭右淸道率府冑曹防軍女子二人在室𨿽皆幼侍疾居防如成人愈旣世通家詳聞其世系事業今有期日從少府請掇其大者爲行狀托立言之君子而圖其不朽焉】故銀靑光祿大夫右散騎常侍輕車都尉宜城縣開國伯桞公行狀【如韓退之式但多開州縣鄕裏姓名並年耳曾祖善才皇荊王侍讀祖尙素皇潤州曲阿縣令父慶休皇渤海郡縣丞贈蔡州刺史工部尙書汝州梁縣梁城鄕思義裏桞渾年七十四狀公字】

【惟湥其先河東人夫其子恭父慈善行也拊循制理能政也直廉防靜儉徳也拒疑獨斷明識也冒危以捍牧圉大節也犯顏以陳訏謨至忠也有一於此尙宜旌褒矧玆備體焉可以已固當飾以榮號章示後來而故吏遺孤淪寓遐壤久稽彛典罪在宗屬敢用評隲舊行敷贊遺風若乃揚孔氏褒貶之文舉周公懲勸之法徴於誄諡則有司存謹狀】故祕書少監陳公行狀【五代祖某陳宜都王曾祖某皇防稽郡司馬祖某皇晉陵郡司功參軍父某皇右補闕翰林學士贈祕書少監某州某縣某鄕某里陳京年若干狀公姓陳氏自潁川來京兆萬年冑貴裏諱京旣冠字曰慶復舉進士爲太子正字咸陽尉太常博士左補闕尙書膳部考功員外郎司封郎中給事中祕書少監自考功以來凡四命爲集賢學士徳宗登遐公病痼輿曵就位備哀敬之節由是滋甚遂以所居官致仕貞元二十一年四月二十五日終於安邑裏夫其忠烈之褒也相府之有誡也太廟之東向也昭陵之不更其故也官守之不可奪也立言之不可誣也利之不茍就也害之不茍去也其忠類朱云其孝類頴考叔其廉類公儀休而又文以文之學以輔之而天子以爲之知旣得其道又得其時而不爲公卿者病也故議者咸惜其始而哀其終焉公之防凡五十四日而夫人又歿毀也夫人之父曰偕司農卿祖曰某贈太子太保某故集賢吏也得公之遺事於其家書而授公之友以志公之墓謹狀永貞元年八月五日尙書禮部員外郎桞宗元狀】韓昌黎先生行狀【李翺前式大抵相類故止附見其目當意推之後仿此】吏部侍郎沈公行狀【杜牧之】禦史大夫淸河公崔公行狀國子祭酒韓洄行狀【權載之】宣州觀察使王凝行狀【司空表聖】尙書戶部侍郎蔡公行狀【歐陽永叔】司封員外郎許公行狀歐陽文忠公行狀【吳充】司馬溫公行狀【蘓子瞻】

論行狀語錄

朱子語錄云韓文千變萬化無心變歐陽有心變杜祁公墓志一件未了又說一件韓董晉行狀尙稍長權徳輿作宰相神道碑只一板許歐蘇便長了

名號稱呼類

大行【李善文選注周書曰謚者行之迹是以大行受大名細行受細名風俗通曰皇帝新崩未有定謚

故總其名曰大行皇帝】

禮記曰天子死曰崩諸侯曰薨大夫曰卒士曰不祿庶人曰死【注異死名者爲人褻其無知若猶不同然也自上顚壊曰崩薨顚壊之聲卒終也不祿不終其祿死之言澌也精神澌盡也】

禮記曰天王崩告防曰天王登假措之廟立之主曰帝【假音遐荘子其死登假三年而形遁辧證楚辭逺遊雲載營魄而登霞兮掩浮雲而上徵朱氏注曰霞與遐同猶曰適逺云爾曲禮告防之辭乃又借以爲死之美稱荘子作登假蓋亦此例但此篇注者遂解爲赤黃之气釋荘音又讀假爲格而訓至焉則其誤愈逺矣】

禮記曰壽考曰卒短折曰不祿【注祿謂有徳行任爲大夫士而不爲者老而死

從大夫之稱少而死從士之稱】

王父曰皇祖考王母曰皇祖妣父曰皇考母曰皇妣夫曰皇辟生曰父曰母曰妻死曰考曰妣曰嬪

韓魏公祭式元遺山記其大略姑錄之古人書曾祖皇祖皇考魏公易皇以顯字顯曾祖顯曾祖妣顯祖顯祖妣顯考顯妣妻先亡曰顯嬪妻祭夫曰顯辟穆甫兄弟曰顯穆甫

諸三品官以上職事官身故者若系親賢勲舊皆有司

錄奏取防贈官【官職未至而特防追贈者不拘此限】

諸謚職事以上三品散官二品以上從吏部勘當善惡仍下所屬追取行狀闗移禮部呈省聞奏若有防議謚卽下太常寺擬謚訖申省議定奏聞【如有司不以時降行亦許本家陳請】其官職未至而徳行超異者特防議之人亦準此

古金石例雲南京赤倉髙太皇祖塋作昭穆小兒子死共一處謂之學堂小女共一處謂之繡堂別有乳母墳師友墳師友墳以門客等

時忌字樣類

古金石例云不敢稱皇字與隧字

書碑額例

眞字八分書謂之題額篆字則雲篆額【今略舉一二式附於後並撰書

建立附】

夫子廟堂記

駕部郎中程浩撰

朝議郎判尙書武部員外郎瑯琊顏眞卿書朝散大夫檢校尙書都官郎中東海徐浩篆額唐天寶十一載嵗次壬辰四月乙丑朔二十二

日丙戌建【在記後】

重修蜀先主廟碑

儒林郎前鄭州防禦判官提舉學校常平倉事武

騎尉賜緋魚袋王庭筠撰書篆

桞州羅池廟碑

尙書吏部侍郎賜紫金魚袋韓愈撰

中書舎人史館修撰賜紫金魚袋沈傳師書朝議郎桂管觀察大使試太常寺協律郎上柱國

陳曽篆額【此與建立俱在碑後】

長慶二年正月十一日桂管都防禦先鋒兵馬使朝散大夫試左衛長史孫季雄建立

書碑陽例

蘓子瞻韓文公廟碑小字本後云軾再啟【題於後】

書碑陰例

後周尉遲迥碑在相下刻云蔡有鄰書並陰【又寶刻叢編云漢劉

熊碑亦有碑陰】

僧碑

論僧碑宜書不宜書【桞子厚大明和尙碑陰凡大浮圖無竁穴其用於碑不宜然昔之公室禮得用碑以其後子孫因宜不去遂銘徳行用圖久於世及秦刻山石號其功徳亦謂之碑而其用遂行然則𨿽浮圖亦宜也凡大浮圖其徒廣則能爲碑晉宋尙法故爲碑者多法梁尙禪故碑多禪法不周施禪不大行而律存焉故近世碑多律凡大浮圖未嘗有比防尼主碑事今惟無染實來涕淚以求其志益堅又能言其師他徳尢備故書之碑陰宋景文筆記論僧碑不宜書】

論碑文合書不合書

歐陽永叔陳文惠公神道碑【公諱堯佐前娶曰杞國夫人宋氏後娶曰沂國夫人王氏子男十人長曰述古秦公二子長曰堯叟爲樞宻使同中書門下平章事季曰堯咨爲武信軍節度使皆舉進士第一人及第三子已貴秦公尙無恙每賔客至其家公及伯季侍立左右坐客防蹜不安求去秦公笑曰此兒子輩耳故天下皆以秦公教子爲法而以陳氏世家爲榮公之孫四十人曽孫二人合伯季之後若子若孫若曽孫六十有八人女若孫曽五十有四人而仕於朝者多以材稱於時嗚呼可謂盛矣其文如此皆所宜書者故備列之云】

齊人曹元野雲濟南李昌道作李千戶先塋碑其間不書李千戶之妻某氏只寫子幾人其妻怒元野添上說知昌道公言不可書爲婦人未終如何敢書婦人此是前輩所傳如此

書銘陰例

唐相國房公徳銘之陰【房琯也天子之三公稱公王者之後稱公諸侯之入爲王卿士亦曰公有土封其臣稱之曰公尊其道而師之稱曰公楚之僣凡爲縣者皆曰公古之人通謂年之長者曰公唐之大臣以姓配公最著者曰房公房公相宗有勞於蜀人咸服其節相肅宗作訓於岐人咸尊其道惟正直慈愛以成於徳用是進退所居而事理辯所去而人哀號理袁人袁人不勝其懷爲文士趙郡李華銘公之徳亂故不克立今刺史太原王涯嘉公之道猶在乎人人不忘公之道爲之刻石王公嘗以機密匡天子於禁中遵公之道刺於我邦承公之理又能尊公之徳起遺文以昭前烈則其入爲卿士三公也孰曰不宜吾懼其去我也遽願書於銘之陰用永表於邦之良政桞子厚】

金石例卷五

欽定四庫全書

金石例卷六

元潘昻霄撰韓文公銘志括例

自宦業俊偉者敍起而以世系妻子居後

朝散大夫贈司勲員外郎孔君墓志銘【二十六卷】

自急流勇退者敍起次履歷家世而以死居後正議大夫尙書左丞孔公墓志銘【二十三卷】

自事實敍起次履歷家世子女而以年月居後

考功員外郎盧君墓銘【二十四卷】

先敍姓字三代次履歷而以妻子居後

崔評事墓銘【三十四卷】淸邊郡王楊燕奇碑文【二十四卷】河南少尹裴君墓志銘【二十四卷】國子助教薛君墓志銘【二十四卷】江西觀察使韋公墓志銘【二十五卷】國子司業竇公墓志銘【三十三卷】太原府防軍苖君墓志銘【三十五卷】淸河郡公房公墓志銘【二十七卷】銀靑光祿大夫贈工部尙書太原王公神道碑【二十七卷】殿中侍禦史李君墓志銘【二十八卷】朝散大夫商州刺史除名徙封州董府君墓志【二十九卷】祕書少監贈絳州刺史獨孤府君墓志銘【二十九卷】檢校尙書左僕射綂軍劉君墓志銘【二十九卷】監察禦史衛府君墓銘【三十卷】河南令張君墓志銘【三十卷】鳳翔隴州節度使李君墓志銘【三十卷】河南觀察使中大夫洪州刺史中丞贈常侍太原王公神道碑銘【三十一卷】司徒侍中中書令贈太尉許國韓公神道碑銘【三十三卷】

先敍家世

興元少尹房君墓志銘【二十五卷】集賢校理石君墓志銘【二十五卷】河南府王屋縣尉畢君墓志銘【二十五卷】中散大夫河南尹杜君墓志銘【二十六卷】銀靑光祿大夫襄陽郡王平陽路公神道碑銘【二十六卷】故相權公墓銘【三十卷】桞子厚墓志銘【三十二卷】昭武校尉守左金吾衛將軍李公墓志銘【三十二卷】朝散大夫尙書庫部郎中鄭君墓志銘【三十二卷】朝散大夫越州刺史薛公墓志銘【三十二卷】中大夫陜府左司馬李君墓志銘【三十四卷】虢州司戶韓府君墓志銘【三十五卷】韓滂墓志銘【三十五卷】

不書家世而書履歷

李元賔墓銘【二十四卷】

不書家世履歷而言丹砂之害

大學博士李君墓志銘【三十四卷】

先敍死年月起

施先生墓銘【二十四卷】登封縣尉盧殷墓志銘【二十五卷】

先敍死者地

河東觀蔡鄭公神道碑文【二十六卷】

先敍姓名履歷而以三代妻子居後

試大理評事王君墓志銘【二十八卷】江南觀察贈常侍太原王公墓志銘【三十三卷】幽州節度判官贈給事中張君徹墓志銘【三十四卷】

無履歷可敍者

處士盧君墓志銘【三十四卷】韓滂墓志【三十五卷】考功員外郎盧君墓銘【二十四卷】

僅有初筮可書者

李元賔墓銘【二十四卷】登封縣尉盧殷墓志銘【三十五卷】河南王屋縣尉畢君墓志銘【二十五卷】虢州司戶韓府君墓志銘【二十五卷】

敍文辭之盛者

施先生墓銘【二十四卷】貞曜先生孟郊墓志【二十九卷】南陽樊紹述宗師墓志銘【三十四卷】

自賜廟敍起

烏氏廟碑銘【二十六卷】魏博節度觀察使沂國田公先廟碑銘【二十六卷】

自乞銘敍起

河南少尹李公墓志銘【二十五卷】袁氏先廟碑【二十七卷】貞曜先生孟郊墓志【二十九卷】庫部員外郎張府君墓志銘【二十九卷】中散大夫少府監胡良公墓神道碑【三十卷】

有志無銘

登封縣尉盧殷墓志銘【二十五卷】襄陽盧丞墓志銘【三十五卷】河中府法曹張君墓碣銘【二十五卷】殿中少監馬君墓志【三十三卷】貝州司法參軍李君墓志銘【三十四卷】太學博士李君墓志【三十四卷】

述其妻子之辭【朱子謂別是一體此文之變】

襄陽盧丞墓志【二十五卷】河中府法曹張君墓碣銘【二十五卷】虞部員外郎張府君墓志【二十九卷】殿中少監馬君墓志【三十三卷】貝州司法參軍李君墓志【三十四卷】

法揚子云造語【洪氏云朱子謂用字奇古】

曹成王碑【二十八卷】

王臨川以爲銘之奇者

試大理評事王君適墓志【二十八卷】故幽州節度判官贈給事中淸河張君墓志【三十四卷】

樓迂齋所取者

殿中少監馬君墓志【三十三卷】唐故河中府法曹張君墓志【二十五卷】

賜廟碑體

烏氏廟碑銘【二十六卷】魏博節度觀察使沂國田公先廟碑銘【二十六卷】袁氏先廟碑【二十七卷】

郡王碑體

淸邊郡王楊燕奇碑【二十四卷】曹成王碑【二十八卷】銀靑光祿大夫襄陽郡王平陽路公碑【二十六卷】

公相銘志體

檢校尙書左僕射綂軍劉公墓志銘【二十九卷】故相權公墓銘【三十卷】淸河郡公房公墓碣銘【二十九卷】司徒兼侍中中書令贈太尉許國韓公神道碑銘【三十二卷】銀靑光祿大夫贈工部尙書太原郡公王公神道碑【二十七卷】

節度觀察刺史誌銘碣

河東節度觀察使滎陽鄭公神道碑【二十六卷】鳳翔隴州節度使李公墓志銘【三十卷】魏博節度觀察使沂國田公先廟碑銘【二十六卷】江南西道觀察使贈左散騎常侍太原王公神道碑【三十一卷】又志銘【三十三卷】朝散大夫商州刺史除名董府君墓志【二十九卷】祕書少監贈絳州刺史獨孤府君墓志銘【二十九卷】朝散大夫越州刺史薛公墓志銘【三十二卷】

禦史卿監郎官墓志【博士附】

殿中侍禦史李君墓志【二十八卷】監察禦史衛府君墓銘【三十卷】正議大夫尙書左丞孔公戣墓志【三十三卷】國子司業竇公牟墓志【三十三卷】中散大夫少府監胡良公墓神道碑【三十卷】殿中少監馬君墓志【三十三卷】考功員外盧君墓銘【三十四卷】朝散大夫贈司勲員外郎孔君墓志【二十六卷】虞部員外郎張府君墓志【二十九卷】朝散大夫尙書庫部郎中鄭君墓志【三十二卷】太學博士李君幹墓志【三十四卷】崔評事墓志【二十四卷】大理評事王君墓志【二十八卷】集賢院校理石君墓志【三十五卷】國子助教河東薛君墓志【二十四卷】

州縣官志銘

中散大夫陜府左司馬李公墓志【三十四卷】中散大夫河南尹杜君墓志【二十六卷】桞子厚墓志【三十二卷】河南少尹裴君墓志【二十四卷】河南少尹李公墓志【三十五卷】興元少尹房君墓志【二十五卷】幽州節度判官贈給事中淸河張君徹墓志【三十四卷】太原府參軍苖君墓志【二十五卷】貝州司法參軍李君墓志【三十四卷】虢州司屍韓府君墓志【三十五卷】貞曜先生墓志【二十九卷】河南令張君墓志【三十卷】襄陽盧丞墓志【二十五卷】

處士志銘

處士盧君墓志【三十四卷】

幼殤志銘

盧渾墓志【三十五卷】韓滂墓志【三十五卷】

金石例卷六

欽定四庫全書

金石例卷七

元潘昻霄撰韓文公銘志括例

宗族婣黨稱呼例

書上代例

其十一世祖【殿中侍禦史李君志】其上祖【朝散大夫越州刺史薛公志】

七世祖【栁子厚志】

六代祖【國子司業竇公志】五世祖【江西觀察韋公志】

四世祖【朝散大夫越州刺史薛公志】

書曾祖例

曾大父【崔評事志裴少尹志劉統軍等志】曾祖【少尹房公志尙書左丞孔公志】大王父【淸河郡房公志】

書曾伯叔祖例

曾伯祖【栁子厚志】

書祖例

大父【崔評事志裴少尹志劉統軍等志】祖【房少尹志孔左丞志】

王父【淸河郡公志】

書父例

父【崔評事志裴少尹志劉統軍志】

皇考【正議大夫孔左丞志】

烈考【淸邊郡王楊燕奇碑】

書母例

父娶河南獨孤氏女【生二子君其季也朝散大夫庫部鄭君志】公之父娶鄕邑劉氏女【生公是爲齊國大夫人司徒韓侍中碑】父娶裴氏女【貞曜先生志】

父娶陳畱太守薛江童女【殿中侍禦史李君志】

母曰太原縣君【虞部員外張府君志】

母夫人燉煌張氏【河南少尹李公志】

公先妣渤海李氏【贈渤海郡太君觀察太原王公志】

書伯叔例

世父【伯父也四門博士周況妻韓氏志注儀禮喪服篇有族曾祖父者曽祖之兄弟也其子爲族祖父其孫爲族父其曾孫爲族兄弟有從祖祖父者祖父之兄弟也其子爲從祖父其孫爲從祖兄弟有世父叔父者父之兄弟也其子爲從父兄弟今韓公於開封及虢州皆爲從父弟矣於開封

之女則公當爲從祖父也】

叔父【告於叔父襄陽郡王路公碑】

書伯叔母例

世母【伯母也】

書兄弟姊妹例

母兄【君母兄戣某官孔員外志公之母兄太常愽士河南少尹杜君志母兄戢某官除名人董府君志】

歸宗之妹【育防弟與歸宗之妹處士盧君志】

族弟【因其族弟以來請銘襄陽郡王路公碑】

書姊妹夫例

姊壻【銀靑光祿王公志】

妹壻【愈於處士妹壻也盧處士志】

書妻例

妻彭城人【河中府法曹張公志】

公之配【彭城劉氏夫人少尹李公志】夫人【祕書少監獨孤府君志】

公娶淸河崔氏女【故相權公

志】

公娶其舅女【觀察太原王公志】

書子男例

能子【是眞能子矣襄陽盧丞志】

爲後子【仁本爲後子獨存觀察鄭公志】

書女壻例

長女壻

次女壻【觀察太原王公志】季女壻【其季女壻韓愈爲之志盧府君夫人苖氏志】

書舅姑例

姑氏【母抱之置之姑氏以去中大夫陜府司馬李公志】

尊章【協於尊章扶風郡夫人志】

書外家例

外髙王父外王父【自外髙王父至外王父銀靑光祿大夫王公志】舅氏【少依舅氏讀書習騎射司徒韓侍中志】

夫人之兄【生公是爲齊國太夫人夫人之兄曰司徒同上】

舅弟【葬子厚於萬年之墓者舅弟盧遵】

職名例

有出身必書例

大父含液舉進士第官卒河南法曹【參軍苖君志】父倚舉進士天寶之亂隱居而終【崔評事志】

皇考諱郇以儒學進官至侍禦史【河南令張君志】

父宰臣用進士卒官平陽冀氏令贈潭州大都督【中散大夫少府監胡公神道碑】

初幹以進士爲鄂州從事【太學博士李君幹志】

道古進士司門郎剌利隨唐睦徴爲少宗正兼禦史中丞以節度督黔中朝京師攺命觀察鄂嶽蘄沔安黃【曹成王碑】

公一兄三弟常羣庠鞏常進士水部員外郎朗防江撫四州刺史羣以處士徴自吏部郎中拜禦史中丞出帥黔容以卒庠三佐大府自奉先令爲登州刺史鞏亦進士以禦史佐淄靑府皆有材名【國子司業竇公志】

有子曰寘明經及第嗣其家業【江西觀察韋公志】

有子男七人初哲貞宏泰復洄初進士及第哲文學俱善其餘防也【觀察贈常侍太原王公志】

內職必書例

公曾祖諱靜尙書膳部郎中歷資簡涇隰四州刺史【興元少尹房公志】

大父某爲刑部侍郎出刺徐相州【崔評事志】

大父曠禦史中丞京畿采訪使【河南少尹裴君志】

大父利貞有名宗世爲禦史中丞舉彈無所避由是出爲陳畱守領河南道采訪處置使【河南令張君志】

書除授例

某年拜越州刺史【注或作元和十二年正月二十二日方氏云前已云元和四年此不當復出年號他銘亦無書除授日月者刺史薛公志】

家世例

書三代例

曾大父知道仕至大理司直大父同爲刑部侍郎出刺徐相州父倚舉進士【崔評事志】

曾大父元簡大理正大父曠禦史中丞京畿采訪使父虯以有气略敢諫諍爲諫議大夫引正大疑有寵代宗朝屢辭官不肯拜卒贈工部尙書【河南少尹裴君志】

公曾祖諱靜尙書膳部郎中歷資簡涇隰四州刺史太尉之叔父也祖諱肱爲虢州司馬父諱巒都水使者皆名能守家法【房少尹志】

後七世至行褒官至易州刺史於君爲曽祖易州生婺州金華令諱懷一卒葬洛陽北山金華生君之考諱平爲太子家令葬金華墓東而尙書水部郎劉復爲之銘【集賢院校理石君志】

其大王父融王父琯仍父子爲宰相融相天後事遠不大傳琯相宗肅宗處艱難中與道進退薨贈太尉流聲於玆父乘仕至祕書少監贈太子詹事【淸河郡公房公志】

曾大父諱承慶朔州刺史大父巨敖好讀老子莊周書爲太原晉陽令再世宦北方樂其土俗遂著籍太原之陽曲曰自我爲此邑人可也何必彭城父訟贈右散騎常侍【劉統軍志】

不書三代例

登封縣尉盧殷志【並不書三代】

太學博士李君幹志【並不書三代】

曆書世系例

公諱郱字某雍王繪之後王孫道明唐初以屬封淮陽王又追王其祖父曰雍王長平王淮陽生景融景融親益疎不王生務該務該生思一思一生岌比四世官不過縣令州佐然益讀書爲行爲士大夫家岌爲蜀州晉原尉生公未晬以卒【陜府左司馬李公志】

書三代及其兄例

曾祖曰希莊撫州刺史贈大理鄕祖曰元暉果州流溪縣丞贈左散騎常侍父曰播尙書禮部侍郎侍郎命君後兄據據爲尙書水部郎中贈給事中【國子助教河東薛君志】

書三代不名而及其女兄與甥【以外戚故書】

莊憲皇太后之弟今天子之舅太師之子太尉之孫司徒之曾孫【銀靑光祿大夫太原王公神道碑】

不書曾祖而書六代祖及祖及父例

六代祖敬遠嘗封西河公大父同昌司馬比四代仍襲爵名同昌諱生皇考諱叔向官至左拾遺溧水令贈工部尙書於大歷初名能爲詩文【國子司業竇公志】

不書曾祖而書祖書父例

祖曰旭袁州宜春尉父曰婼豪州定逺丞【施先生志】祖子輿濮州濮陽令父同舒州望江令【考功員外盧君志】大父知古祁州司倉烈考文誨天寶中實爲平盧衙前兵馬使位至特進檢校太子賓客封宏農郡開國伯世掌諸蕃互市恩信著明夷人慕之【淸邊郡王楊燕奇碑】

祖某某官贈某官父某某官贈某官【朝散大夫贈司勲員外郎孔君志】

大父利貞有名宗世爲禦史中丞舉彈無所避由是出爲陳畱守領河南道采訪處置使數歲卒官皇考諱郇以儒學進官至侍禦史【河南令張君志】

大父諱秀武后時以文材徴爲麟臺正字父宰臣用進士卒官平陽冀氏令贈潭州大都督【中散大夫少府監胡良公神道碑】

不書曾祖祖而書六世祖及父例

六世祖孝寛仕周有功以公開號於鄖鄖公之子孫世爲大官惟公之父政卒雒縣丞贈虢州刺史【江西觀察使韋公志】

不書曾祖祖而書七世祖及曾伯祖及父例

七世祖慶爲拓防魏侍中封濟陰公曾伯祖奭爲唐宰相與禇遂良韓瑗俱得罪武后死髙宗朝皇考諱鎭以事母棄太常博士求爲縣令江南其後以不能媚權貴失禦史權貴人死乃復拜侍禦史號爲剛直所與遊皆當世名人【栁子厚志】不書曾祖祖而止書其父例

公諱道古字某曹成王子其先王明以大宗子王曹絕輙復封五世而至成王成王諱臯有功建中貞元間以多才能能行賞誅爲名至今追數當時內外文武大臣成王必在其間【昭武校尉守左金吾衛將軍李公志】

常州刺史贈禮部侍郎憲公諱及之第二子憲公躬孝踐行篤實而辧於文勸飭指誨以進後生名聲垂延紹徳惟克【祕書少監贈絳州刺史獨孤府君志】

處士諱於陵其先範陽人父貽爲河南法曹參軍【處士盧君志】

不特書父而書大王父王父伯例

大王父暕歷禦史屬三院止尙書郎生景肅守三郡終傅涼王生政襄鄧等州防禦使鄂州采訪使贈吏部尙書公尙書之弟某子【江南西道觀察使太原王公神道碑】

書上世並書其母例

其上祖懿爲晉安西將軍實始居河東公之四世祖嗣汾陰公諱徳儒爲隋襄城郡書佐以卒襄城有子二人皆貴其後皆蕃以大而其季尢盛官至邠州刺史邠州諱寶有子九人皆有名位其最季諱縑爲河南令以卒河南有子四人其長諱同卒官湖州長史贈刑部尙書尙書娶吳郡陸景融女有子五人皆有名迹其達者四人公於倫次爲中子【朝散大夫越州刺史薛公志】

書二母例

初司徒公娶河南元氏封潁川郡夫人贈許國夫人許國薨少府始孩顧托以其侄爲繼室是爲陳國夫人陳國無子愛君與少府如已生其薨也君與少府喪之猶實生已親負土封其墓【贈絳州刺史馬府君行狀】

書三代並書其母例

曾祖匡時晉州霍邑令祖千尋彭州九隴丞父廸鄂州唐年令娶河南獨孤氏女生二子君其季也【朝散大夫尙書庫部郎中鄭君志】

其上世有暠者當宇文時爲車騎大將軍鄜城太守卒葬河北謚曰忠公至孝權間五世矣孝權大父諱孝先太子通事舎人父諱庭光贈綏州刺史綏州之卒孝權蓋尙小母曰太原縣君卒旣葬孝權守墓樹松栢三年而後歸【虞部員外郎張府君志】

書三代並書其母其舅例

曾祖宏泰簡州刺史祖幹秀伊闕令父爕宣州長史贈絳州刺史母夫人燉煌張氏其舅參有大名【河南少尹李公志】

書父並其母舅不及上二代例

公之父曰海爲人魁偉沈塞以武勇遊仕許汴之間寡言自可不與人交眾推以爲鉅人長者官至遊擊將軍贈太師娶鄕邑劉氏女生公是爲齊國太夫人夫人之兄曰司徒佐有功建中貞元之間爲宣武軍帥有汴宋亳潁四州之地兵士十萬人【許國公韓宏神道碑】

書十一世祖及父及母例【不及曽祖祖至書葬方見】

其十一世祖衝貴顯拓防世父惲河南溫縣尉娶陳畱太守薛江童女【殿中侍禦史李君志】

書父及母及兄弟而不及上世例

父庭玢娶裴氏女而選爲昆山尉生先生及二季鄷郢而卒【貞曜先生志】

書婦女家世例

書三代例

夫人曾祖某綏州刺史祖某潞州別駕父某晉州錄事參軍【息國夫人志】

曾大父襲防贈禮部尙書大父殆庶贈太子太師父如蘭仕至太子司議郎汝州司馬【河南府法曹盧府君夫人苖氏志】

書祖書父及其舅其夫例

夫人姓盧氏範陽人亳州城父丞序之孫吉州刺史徹之女嫁扶風馬氏爲司徒侍中莊武公之冢婦少府監西平郡王贈工部尙書之夫人【扶風郡夫人志】

書父及其夫其子例

楚國夫人姓翟氏故檢校禦史大夫宋州刺史良佐之女今司徒兼中書令許國公之妻前鄜坊節度使散騎常侍兼禦史大夫公武之母【楚國夫人志】

書兄弟例

書兄及弟例

公之昆弟五人載戡戢戵公於次爲第二【正議大夫尙書左丞孔公戣志】

書妻例

書妻及曾祖祖不書妻之父例

公之配曰彭城劉氏夫人夫人先卒其葬以夫人祔夫人曾祖曰子祖曰餗皆有大名【河南少尹李公志】

書妻及妻之祖父不書妻曾祖例

妻彭城人世有衣冠祖好順泗州刺史父泳卒蘄州別駕【河中府法曹張君志】

夫人天水權氏贈太子太保貞孝公臯之承孫故相今太常徳輿之女慶配良是似是宜【祕書少監贈絳州刺史獨孤府君志】

書妻及妻之父不及其曾祖祖例

夫人博陵崔氏少府監頲之女【河南少尹裴君志】

夫人常山郡君張氏彭州刺史贈禮部侍郎蔇之女生子男三人【中散大夫河南尹杜君志】

妻範陽盧氏鄭滑節度使兼禦史大夫羣之女與君合徳親戚無退一言【殿中侍禦史李君志】

書妻及妻之父及曾伯父例

夫人博陵崔氏朝邑令友之之女其曾伯父暐有功中宗時夫人髙明遇子婦有節法進見侍側肅如也【中大夫陜府左司馬李公志】

書妻及妻叔祖不書其祖父例

娶彭城劉氏女故相國晏之兄孫生男二人【集賢院校理石君志】

不書妻祖父例

妻鄭氏也【崔評事志】

夫人河南胡氏號太原郡夫人【工部尙書太原郡公神道碑】君娶河東栁氏女【河南令張君志】

公娶其舅女有子七人【觀察使贈常侍太原王公志】

娶滎陽鄭氏女生男六人【興原少尹房公志】

妻曰太原王氏先先生卒【施先生志】

夫人李姓隴西人君在配君子無違徳君歿訓子女得母道甚後君二十年年六十六而終【考功員外盧君志】

因葬書妻例

其妻淸河張氏以其年十二月丙寅葬君於洛陽平陰之原【太原府參軍苖君志】

因祔葬書妻例

夫人滎陽鄭氏祔【銀靑光祿大夫平陽路公碑】

奉先夫人天水趙氏祔【中散大夫少府監胡公神道碑】

楚國夫人翟氏祔【許國公韓宏神道碑】

書再娶例

夫人隴西郡夫人李氏淸夷郡太守祐之孫漁陽郡長史獻之女柔嘉淑明先公而殂有男四人女三人後夫人河南郡夫人雍氏某官之孫某官之女有男一人女二人咸有至性純行【淸邊郡王楊燕奇碑】

書三娶例

公三娶元配韋氏諱修修生子紘紘爲進士學女貢嫁崔氏夫人隋雍州牧鄖公叔裕五世孫父士佺蓬山令次配崔氏諱藥生綽紹綰女防嫁鄭氏季毘夫人父昭嘗爲京兆尹今夫人韋氏無子父光憲光祿卿其葬用古今禮以元配韋氏夫人祔而葬次配崔氏夫人於其域異墓【昭武校尉守左金吾衛將軍李公志】

書婦徳例

慶配良是似是宜【祕書少監贈絳州刺史獨孤府君志】

賢有法度【鳯翔隴州節度使李公志】

孝順祗修羣女效其所爲【幽州節度判官贈給事中淸河張君志】與君合徳親戚無退一言【殿中侍禦史李君志】

有賢行侍君疾逾年不下堂食菜飲水藥物必自擇將進輙先嘗方書本艸恆置左右【贈絳州刺史馬府君行狀】

書子女例

書子女不名例

有男八人女二人【殿中少監馬君志】

有子二人女二人【崔評事志】

有子六人女子一人【銀靑光祿大夫太原郡王公神道碑】

凡產四男五女男生輙卽死【國子助教河東薛君志】

生男輙死卒無子女一人學浮屠法不嫁爲比防尼云【登封縣尉盧殷志】

子書名女不書名例

男三人長曰初協律次曰彪其幼曰還適三歲女子九人【殿中侍禦史李君志】

男三人暢申易女三人皆嫁爲士人妻【考功員外盧君志】生男二人八歲曰壬四歲曰申女子二人【集賢院校理石君志】

子女並書名例

有男十歲曰義女九歲曰孟【處士盧君志】

書子女及壻例

生男六人其長曰次卿次卿有大才不能俯仰順時年四十餘尙守京兆興平尉然其友皆曰房氏有子也次曰次公次膺次回次衡次元始學而未仕女三人皆嫁爲士人妻【興元少尹房君志】書壻姓名例

生三子一男二女男三歲夭死長女嫁亳州永城尉姚侹其季始十歲【大理評事王君志】

生六子四男二女長曰全正惠而早死次曰居中好學善爲詩張籍稱之次曰從直曰居敬尙小長女嫁吳郡陸暢【除名人董府君志】

有四子長曰溫質四門博士遵孺遵憲溫裕皆明經女子長嫁中書舎人平陽路隋其季者防【正議大夫尙書左丞孔公志】

書子女及外孫例

七男三女邠爲澄城主簿其嫡激鄜城令放芮城尉漢監察禦史滻洸潘皆進士及公之存內外孫十有五人【中大夫陜府左司馬李公志】

書異母子女例

始娶範陽盧氏女生仁本仁約仁載皆有文行二季舉進士皆早死仁本爲後子獨存後娶趙郡李氏生三女二夫人凡三男五女【河東節度鄭公神道碑】

初娶吏部侍郎京兆韋肇女生二女一男長女嫁京兆韋詞次嫁蘭陵蕭儧後娶河南少尹趙郡李則女生一女二男其餘男二人女四人皆防嗣子退思韋氏生也【朝散大夫尙書庫部郎中鄭君志】

公有四子長曰元孫三原尉次曰元質彭之蒙陽尉曰元立興平尉曰元本河南參軍皆願敏好善元立元本皆崔氏出【鳳翔隴州節度使李公志】

書子而無女例

子曰友直明州鄮縣主簿曰友諒太廟齋郎【施先生志】其子越能輯父事無失謹謹致孝【淸河郡公房公墓碣】長子殿中丞繼祖孝友以類【扶風郡夫人志】

旣葬其子監察禦史璩累然服喪來有請【故相權公志】

書子女年嵗例

男三人璟質皆旣冠其季始六歲曰充郎【河南少尹裴君志】

男子二人長曰某早死次曰天官始十歲有至性聞呼父官與聞弔客至輙號泣以絕女子一人【祕書少監贈絳州刺史獨孤府君志】

書女出家例

女一人學浮屠法不嫁爲比丘尼云【登封縣尉盧殷志】女子三人其長學浮屠法爲比丘尼其季二人未嫁【河南府王屋縣尉畢君志】

書子女生於死後例

男三人執規執矩必復其季生君卒之三月【太原府參軍苖君志】

子厚有子男二人長曰周六始四歲季曰周七子厚卒乃生女子二人皆防【栁子厚志】

書過房子例

父曰播尙書禮部侍郎侍郎命君後兄據自給事至君後再絕皆有名遺言曰以公儀之子巳已後我【國子助教河東薛君志】

子男二人長曰肅元某官次曰公武某官肅元早死公之將薨公武暴病先卒公哀傷之月餘遂薨無子以公武子孫紹宗爲主後【許國公韓宏神道碑】書子文學材質例

戡彊以肅成敏以和【息國夫人志】

好善學文能謹謹致孝述父之志曲而不黷【國子司業竇公志】

𨿽皆防侍疾居喪如成人【贈絳州刺史馬君行狀】

書無子例

唐元和九年歲在甲午八月已亥貞曜先生孟氏卒無子【貞曜先生志】

金石例卷七

欽定四庫全書

金石例卷八

元潘昻霄撰

書死例

書死於官著年月日例

貞元十八年十月十一日太學博士施先生士丐卒其僚太原郭伉買石志其墓昌黎韓愈爲之辭【施先生志】

疾病攺河南少尹輿至官若干日卒實元和三年四月二十三日享年五十【河南少尹裴君志】

元和七年二月一日河南少尹李公卒年五十八【河南少尹李公志】

年六十一以元和六年二月二日卒於官【河南府王屋縣尉畢君志】

書死於官不書年月日例

年若干而終在官舉其職【考功員外盧君志】

年七十三以其官終【興元少尹房公志】

以疾卒官年五十九【淸河郡公房公志】

公在相位三年其後以吏部尙書授節鎭山南年六十以薨贈尙書左僕射謚文公【故相權公志】書死於家著年月日例

使者未復命以十五年正月五日寢疾終於家年五十有六矣【崔評事志】

十四年年六十一五月某日終於家【淸邊郡王楊燕奇碑文】明年長慶四年正月已未公年七十四告薨於家贈兵部尙書【正議大夫尙書左丞孔公志】

書死於中道外州著年月日例

元和四年秋有事適東方旣還八月壬辰死於汴城西雙丘年四十有七【河中府法曹張君墓碣】

元和五年正月將浴臨汝之湯泉壬子至其縣食遂卒年五十七【朝散大夫孔君志】

行及揚州遇疾居月餘以長慶元年八月二十四日卒春秋六十【朝散大夫尙書庫部郎中鄭君志】

書死於中道外州不書年月日例

年二十九客死於京師【李元賓志】

張君諱季友字孝權年五十四病卒東都【虞部員外郎張府君志】

至南海未幾竟死年五十三【監察禦史衛府君志】

書病死例

元和四年年四十七二月十四日暴疾卒【國子助教河東薛君志】

年四十有二元和二年六月辛已暴病卒【太原參軍苖君志】

疽發背六月乙酉卒年五十二【殿中侍禦史李君志】

年七十四長慶二年二月丙寅以疾卒【國子司業竇公志】命且下遂病以卒年若干【南陽樊紹述志】

校理集賢禦書明年六月甲午疾卒年四十二【集賢院校理石君志】

在鎭三年以疾乞歸復拜司徒中書令病不能朝以長慶二年十二月三日薨於永崇裏第年五十八天子爲之罷朝三日贈太尉【許國公韓宏神道碑】

年若干元和七年甲子日南至以疾卒【息國夫人志】

書不病而死例

元和四年十一月二十二日無疾暴薨年六十【中散大夫河南府尹杜君志】

書死而不書死之地例

春秋五十八薨於元和五年八月六日【江西觀察韋公志】年三十七以卒【殿中少監馬君志】

子厚以元和十四年十一月八日卒年四十七【栁子厚志】

書死而不書死之歲月例

年三十七以卒【殿中少監馬君志】

書生死年月日例

生元和四年年三十七二月十四日疾暴卒【國子助教河東薛君志】

書死不書病例

貞元十九年四月四日卒於東都惇化裏年六十有九【河南府法曹盧府君夫人苖氏志】

書死爲薨例

元和五年尙書薨夫人哭泣成疾後二年亦薨年四十有六【扶風郡夫人志】

夫人以元和十四年十一月一日薨於鄜之公府春秋若干大夫委節去位奉喪以居東都詔起之辭以羸毀不仕卽命又加諭勉【楚國夫人翟氏志】

書葬例

書勅葬例

在鎭三年以疾乞歸復拜司徒中書令病不能朝以長慶二年十二月三日薨於永崇裏第年五十八天子爲之罷朝三日贈太尉賜布粟其葬物有司官給之京兆尹監防【許國公韓宏志】

詔所在給船傳歸其家賜錢物以葬長慶四年四月某日其妻子以君之喪葬於某州某所【幽州節度判官贈給事中張君志】

書詔許還葬例

長慶元年詔曰左降而死者還其官以葬遂以某年某月日葬於東都某縣【昭武校尉守左金吾衛將軍李公志】

明年立皇太子有赦令許歸葬其子居中始奉喪歸元和八年十一月甲寅葬於河南河南縣萬安山下太師墓左【除名人董府君志】

書自他州返葬例

於斂之二十日其妻與其子以君之喪施葬於汝州其二月某日遂葬於某縣某鄕某原【崔評事志】

四月已酉其兄右拾遺朗以喪東葬河南壽安之甘泉鄕家塋憲公墓側將以五月壬申窆【祕書少監贈絳州刺史獨孤府君志】

明年兄子塗與其弟庾掞等防柩歸葬長安縣馬額原夫人北海唐氏之封【虞部員外郎張府君志】

元和十年十二月某日歸葬河南某縣某鄕某村祔先塋【監察禦史衛府君志】

以十五年七月十日歸葬萬年先人墓側【栁子厚志】

書葬他州例

初君樂虢之土田山水求掾其州去官猶家之旣卒因以其年九月某日葬州北十里崔長史墓西【虢州司戶韓府君志】

三日而斂旣斂七日權葬宜春郭南一里嗚呼其可惜也已【韓滂志】

書葬祖父墓域例

斂之三月某甲子葬河南伊闕鳴臯山下自簡州而下皆葬鳴臯山下【河南少尹李公志】

其年十月戊申葬河南洛陽縣距其祖澠池令府君僑墓十里【殿中侍禦史李君志】

十月庚申樊子合凡贈賻而葬之洛陽東其先人墓左以餘財附其家而供祀【貞曜先生志】

卽以其年十一月二十二日從葬於鄭州廣武原先人之墓次【朝散大夫尙書庫部郎中鄭君羣志】

其年八月某日葬河南偃師先公尙書之兆次【國子司業竇公志】

書夫祔妻墓例

某月二十六日穿其妻墓而合葬之在其縣某地【太學博士李君幹志】

其年閏三月二十一日弟試太子通事舎人公儀京兆府司錄公幹以君之喪歸以五月十五日葬於京兆府萬年縣少陵原合祔王夫人塋【國子助教薛君志】

書妻祔夫墓例

嗣子通王屬良楨以其年十月庚寅葬公於開封縣魯陵岡隴西郡夫人李氏祔焉【淸邊郡王楊燕奇志】

九年正月癸酉祔於其夫之封【扶風郡夫人志】

明年八月十四日葬京兆奉先夫人天水趙氏祔焉【中散大夫少府監胡良公碑】

書合葬例

年若干而終在官舉其職夫人姓李隴西人君在配君子無違徳君歿訓子女得母道甚後君二十年年六十六而終君祖子輿濮州濮陽令父同舒州望江令夫人之祖延宗鄆州司馬父進成鄜州洛交令【考功員外盧君志】

貞元十七年九月丁夘隴西李翺合葬其皇祖考貝州司法參軍楚金皇祖妣淸河崔氏夫人於汴州開封縣某里昌黎韓愈紀其世著其徳行以識其葬其世曰由涼武昭王六世至司空司空之後二世爲刺史淸淵侯由侯至於貝州凡五世其徳行曰事其兄如事其父其行不敢有出焉其夫人事其姒如事其姑其於家不敢有專焉其葬曰翺旣遷貝州君之喪於貝州殯於開封遂遷夫人之喪於楚州八月辛亥至於開封壙於丁巳墳於九月辛酉窆於丁卯【貝州司法參軍李君志】

書各葬例

其年八月甲申從葬河南河陰之廣武原卜人曰今玆歲未可以祔從卜人言不祔【朝散大夫贈司勲員外郎孔君志】

書因某人歸葬例

旣斂之三日友人博陵崔宏禮葬之於國東門之外七里鄕曰慶義原曰嵩原友人韓愈書石以志之【李元賓志】

書本月內葬例

卒三日葬河南縣北十五里愈率婦孫視窆封【乳母志】

以其月二十五日從葬偃師之土婁【河南府王屋縣尉畢君志】

書本年內葬例

墓在河南緱氏縣梁國之原其年月日元和二年二月十日云【考功員外盧君志】

其年七月某日祔於法曹府君墓在洛陽龍門山【河南府法曹參軍盧府君夫人苖氏志】

其妻淸河張氏以其年十二月丙寅葬君於洛陽平陰之原【太原府參軍苖君志】

書明年葬例

明年葬京兆萬年少陵原【銀靑光祿大夫襄陽郡王平陽路公志】明年二月葬河南偃師【河中府法曹張公志】

明年二月甲午從葬懷州【中散大夫河南尹杜君志】

明年七月壬寅從葬萬年縣少陵原【江西觀察韋公志】

特書某年葬例

長慶二年三月某日葬夫人於洛陽北山【楚國夫人崔氏志】

以四年二月某日葬於河南某縣先塋之側【江西觀察常侍太原王公志】

不書年月日例

卽葬於其地【烏氏先廟碑】

不書葬地例

樊紹述旣卒且葬【南陽樊紹述志】

書某月幾日不書甲子例

其二月某日遂葬於某縣某鄕某原【崔評事志】

以五月十五日葬於京兆府萬年縣少陵原【國子助教薛君志】

遂以其月十四日合葬河南緱氏之髙龍原【興元少尹房公志】

書某月甲子卽不書幾日例

以其年十月庚寅葬公於開封縣魯陵岡【淸邊郡王楊燕奇碑】

卜葬得公卒之四月壬寅遂以其日葬東都芒山之陰杜翟村【河南少尹裴君志】

於其年九月乙酉其弟渾以家有無葬以車一乘於龍門山先人兆【處士盧君志】

其年十月戊申葬河南洛陽縣【殿中侍禦史李君志】

金石例卷八

欽定四庫全書

金石例卷九

元潘昻霄撰論古人文字有純疵

前輩作文各有入門處退之本孟子永叔亦祖孟子故其講論純正少疵子厚明允集中皆自言其所得處明允多自戰國防中來視子厚爲不純子瞻亦宗其家學气焰赫奕人多慕之然少純正要之自六經中出則源深而流長人但見正大溫粹不知其所養者有本也此最當謹所習之始者不謹則末流可知論作文法度

立本論前說備矣本者旣立必學問充就而後識見造詣凡見之議論言語者皆正大純粹如冠冕佩玉入宗廟之中人自起敬學力旣到體制亦不可不知如記贊銘頌序防各有其體不知其體則諭人無容𨿽有實行識者幾何人哉體制旣熟一篇之中起頭結尾繳換曲折轉折反覆照應關鎖綱目血脈其妙不可以言盡要須助自得於古人

韓文公上李侍郎書云大之爲河海髙之爲山嶽明之爲日月幽之爲神纎之爲珠璣華實變之爲雷霆風答尉遲生書云本深而末茂形大而聲宏行峻而言厲心醇而气和昭晰者無疑優遊者有餘上於頔相公書云變化若雷霆浩汗若河漢正聲諧韶濩勁气沮金石凡皆形容文章之妙公實道胸中之自得者

黃氏日抄韓文公與馮宿論文謂稱意者人以爲怪下筆令人慚則人以爲好古文眞何用於今以俟知者知耳公殆矯其說以振起一世之庸庸者乎然歷數百年至本朝歐陽公方能得公之文於殘棄而發防之否者終於湮沒自歐陽公以來𨿽曰家藏而人誦殆不過野人議璧隨和稱好及自執筆爲文鮮有不與之背眞知公之文者又幾何人哉愚嘗嘆息而爲之自警曰人誰不講孔孟之學至遇事則往往而違其訓人誰不讀韓歐之文至執筆則往往而非其體人莫不飲食鮮能知其味不心誠求之是眞無益哉

答劉正夫書論爲文譬之百物朝夕所見者人皆不注視及覩其異者則眾觀之又謂用功深者其收名也遠答陳商書諭以齊王好竽而鼓以瑟所謂工於瑟而不工於求齊合是兩書而觀之庸庸者不足以自見怪怪者非所以諧俗公所告語𨿽各隨其病而藥之功深一語則均所當務而根本之論乎

答李翊書生之書辭甚髙而其問何下而恭也能如是誰不欲告生以其道道徳之歸也有日矣況其外之文乎抑愈所謂望孔子之門墻而不入於其宮者焉足以知是且非也邪𨿽然不可不爲生言之生所謂立言者是也生所爲者與所期者甚似而幾矣抑不知生之志蘄勝於人而取於人耶將蘄至於古之立言者邪蘄勝於人而取於人則固勝於人而可取於人矣將蘄至於古之立言者則無望其速成無誘於勢利養其根而竢其實加其膏而希其光根之茂者其實遂膏之沃者其光曄仁義之人其言藹如也抑又有難者愈之所爲不自知其至猶未也𨿽然學之二十餘年矣始者非三代兩漢之書不敢觀非聖人之志不敢存處若亡行若遺儼乎其若思茫乎其若迷當其取於心而注於手也惟陳言之務去戞戞乎其難哉其觀於人不知其非笑之爲非笑也如是者亦有年猶不攺然後識古書之正僞與𨿽正而不至焉者昭昭然白黑分矣而務去之乃徐有得也當其取於心而注於手也汩汩然來矣其觀於人也笑之則以爲善譽之則以爲憂以其猶有人之說者存也如是者亦有年然後浩乎其沛然矣吾又懼其雜也迎而距之平心而察之其皆醇也然後肆焉𨿽然不可以不養也行之乎仁義之途遊之乎詩書之源無迷其途無絕其源終吾身而已矣气水也言浮物也水大而物之浮者大小畢浮气之與言猶是也气盛則言之短長與聲之髙下者皆宜𨿽如是其敢自謂幾於成乎𨿽幾於成其用於人也奚取焉𨿽然待用於人者其肖於器邪用與舎屬諸人君子則不然處心有道行已有方用則施諸人舎則傳諸其徒垂諸文而爲後世法如是者其亦足樂乎其無足樂也有志乎古者希矣志乎古必遺乎今吾誠樂而悲之亟稱其人所以勸之非敢褒其可褒而貶其可貶也問於愈者多矣念生之言不志乎利聊相爲言之【韓退之】

栁栁州答韋中立書始吾防且少爲文章以辭爲工及長乃知文者以明道是固不茍爲炳炳烺烺務采色誇聲音而以爲能也凡我所陳皆自謂近道而不知道之果近乎逺乎吾子好道而可吾文或者其於道不逺矣故吾每爲文章未嘗敢以輕心掉之懼其剽而不畱也未嘗敢以怠心易之懼其弛而不嚴也未嘗敢以昏气出之懼其昧沒而雜也未嘗敢以矜气作之懼其偃蹇而驕也抑之欲其奧揚之欲其明疏之欲其通廉之欲其節激而發之欲其淸固而存之欲其重此吾所以羽翼夫道也本之書以求其質本之詩以求其恆本之禮以求其宜本之春秋以求其斷本之易以求其動此吾所以取道之原也參之谷梁氏以厲其气參之孟荀以暢其支參之莊老以肆其端參之國語以博其趣參之離騷以致其幽參之太史以著其防此吾所以旁推交通而以爲之文也凡若此者果是耶非耶有取乎抑其無取乎吾子幸觀焉擇焉有餘以告焉茍亟來以廣是道子不有得焉則我得矣【朱文公曰韓栁答李翊韋中立書可見其用力處】

與友人論文書古今號文章爲難足下知其所以難乎非謂比興之不足恢拓之不遠鑽礪之不工頗僻之不除也得之爲難知之愈難耳茍或得其髙朗探其深賾𨿽有蕪敗則爲日月之蝕也大圭之瑕也曷足傷其明黜其寶哉且自孔氏以來玆道大闡家修人勵刓精竭慮者幾千年矣其間耗費簡札役用心神者其可數乎登文章之籙波及後代越不過數十人耳其餘誰不欲爭裂綺繡互攀日月髙視於萬物之中雄峙於百代之下乎率皆縱臾而不克躑躅而不進力防勢窮吞志而沒故曰得之爲難嗟乎道之顯晦幸不幸系焉談之辯訥升降系焉鑑之頗正好惡系焉交之廣狹屈伸擊焉則彼卓然自得以奮其間者合乎否乎是未可知也而又榮古虐今者比肩疊迹大底生則不遇死而垂聲者眾焉揚雄沒而法言大興馬遷生而史記未振彼之二才且猶若是況乎未甚聞著者哉固有文不傳於後祀聲遂絕於天下者矣故曰知之愈難而爲文之士亦多漁獵前作戕賊文史抉其意抽其華置齒牙間遇事蠭起金聲玉耀誑聾瞽之人徼一時之聲𨿽終淪棄而其奪朱亂雅爲害已甚是其所以難也【栁子厚】

蘇明允上歐陽公書孟子之文語約而意盡不爲巉刻斬絕之言而其鋒不可犯韓子之文如長江大河渾浩流轉蚖鼉蛟龍萬怪惶惑而抑遏掩蔽不使自露而人望見其淵然之光蒼然之色亦自畏避不敢廹視

蘇子由曰太史公行天下周覧名山大川與燕趙間豪俊交遊故其文疏宕頗有奇气

韓愈以六經之文爲諸儒倡障隄末流反刓以朴剗僞以眞粹然一出於正刋落陳言橫騖別驅汪洋大肆無抵牾聖人者其原道原性師說數十篇皆奧衍宏深與孟軻揚雄相表裏而佐佑六經云【本贊】

栁子厚之文雄深雅健似司馬子長崔蔡不足多也【本傳】蘇子瞻曰歐陽公云晉無文章惟陶淵明歸去來辭余亦謂唐無文章惟韓愈送李願歸盤谷序

歐陽公文集序云歐陽子之學推韓愈孟子以達於孔氏著禮樂仁義之實以合於大道其言簡而明信而通引物連類折之於至理以服人心故天下翕然師尊之自歐陽子出天下爭自濯磨以通經學古爲髙以救時行道爲賢以犯顏納諫爲忠至嘉祐末號稱多士歐陽子之功爲多【蘇子瞻】

邵氏後錄云東坡中制科王荊公曰全類戰國文章故荊公修英宗實錄謂明允有戰國縱橫之學

東坡之文如長江大河一瀉千里至其渾浩流轉曲折變化之妙則無復可以名狀蓋能文之士莫之能尙也而尢長於指陳世事述敍民生疾苦方其年少气鋭尙欲汛掃宿更張百度有賈太傅流涕漢庭之風及旣懲創王氏一意忠厚思與天下休息其言切中民隱發越懇到使巖廊崇髙之地如親見閭閻哀痛之情有不能不惻然感動者眞可垂訓萬世矣嗚呼休哉【黃氏日抄】

蘇子瞻曰凡人作文須是筆頭上挽得數百鈞起凡作文如行雲流水初無定質但常行於所當行常止於不可不止文理自然情態橫生

李漢老曰爲文之法有筆力有筆路筆力到二十歲便定後來長進只就上面添得些子筆路則常拈弄時轉開拓不拓弄便荒廢

杜牧之曰文以意爲主气爲輔以辭采爲兵衛

李文饒曰譬諸日月𨿽終古常見而光景常新

朱文公曰古人作文多摹仿前人學之旣久自然純熟今人於韓文知其力去陳言之爲工而不知其文從字順之爲貴

歐陽公曰爲文有三多看多做多啇量多【鶴山曰辭根於气气命於志志立於學】

西山先生問公景仁以作文之法傅公曰長褏善舞多財善賈子歸取古人書熟讀而精甄之則蔚乎其春榮薰乎其蘭馥有日矣

平齋洪公曰古今萃於胸中造化運於筆下多讀多做兩盡爲勝

夏文莊曰美辭施於頌贊明文布於牋奏詔誥語重而體宏歌詠言近而音遠

陸士衡曰謝朝華於已披啟夕秀於未振銘博約而溫潤箴頓挫而淸壯頌優遊以彬蔚要辭達而理舉故無取乎冗長立片言以居要乃一篇之警防𨿽眾辭之有條必待玆而效績

野處洪公曰文章有淵源有機杼有關鍵有本根用其文如老農之用禾旦而漑中而蕓深耕而熟耰之吾文唐矣不兩漢若乎漢矣不三代若乎欿然自視未能參於栁州吏部之奧則日引月長不至不止也

朱文公曰作文自有穩字古之能文者才用便用著【宋景文云人之屬文有穩當字弟初思之未至也】

李徳裕文箴曰文之爲物自然靈气忽恍而來不思而至杼軸得之淡而無味琢刻藻繪彌不足貴如彼璞玉磨礱成器奢者爲之錯以金翠美質旣雕良寶斯棄

朱文公曰前輩文有气骨故其文壯今人只是於枝葉上粉澤爾後山攜所作謁南丰因畱欵語適作一文字事多因托後山爲之成數百言南丰曰大略也好只是冗字多後山請攺竄南丰取筆抹數處每抹處連一兩行凡削去一二百字後山讀之則其意尢全因嘆服遂以爲法

文心雕龍曰風骨乏采則鷙集翰林采乏風骨則雉竄文囿若藻耀而髙翔固文章鳴鳯也鎔冶經典之範翔集子史之術洞曉情變曲昭文體然後能莩甲新意雕畫奇辭才有天資學謹始習斵梓染絲功在初化器成防定難可翻移情者文之經辭者理之緯才爲盟主學爲輔佐善爲文者富於萬篇貧於一字一字非少相避爲難也【曾文昭曰文才出於天分可省學問之半】

汪彥章謂傳自得曰今世綴文之士𨿽多往往昧於體制獨吾子爲得之不懈則古人可及也

論作文當取法經史造語

王景文曰文章根本皆在六經非惟義理也而機杼物采規模制度無不俱備者張安國出考古圖其品百二十有八曰是當爲記於經乎何取景文曰宜用顧命遊廬山訖事將裒所歷序之曰何以景文曰當用禹貢

敍事法禹貢顧命考工記其次左傳史記西漢書各物當類編字面考究論事似賈誼董仲舒劉向

句法求之檀弓則音節響亮言語絢麗

銘辭贊頌不似風雅則俚而無足傳

詩當得風雅頌之防趣因事感發性情之正騷選以下宜取其體制唐律當學他格式嚴整至於淫艶乃所當戒余教人作文先要令解其經蓋以所說之書使之演文旣是熟於義理就其中抑揚以得作文之法此是求速化之術全章旣能解釋則作疑義設疑以問之以觀其見識若能因所問得其防意則心地已開見識已到然後斷史以觀其處事如此則作詩作文無所不通矣良工之子必學爲箕良冶之子必學爲裘無與於弓冶教人者使之以歸其理此當與智者道學者能如是用工他日悟其言之有味不然視之爲迂濶而近效亦終不可得矣

學文凡例

凡金石文例詳見前卷曰制曰誥曰詔曰表曰露布曰檄曰箴曰銘曰記曰贊曰頌曰序曰防皆文章之流也匪著其目則學者無所於攷用列於後云

制式

門下【云云】具官某【云云】於戲【云云】可授某官主者施行

擬制之始

唐虞至周皆曰命秦攺命爲制漢因之下書有四而制書次焉【其文曰制詔三公】顏師古謂爲制度之命唐王言有七其三曰制書大除授用之學士初入院試制書批答共三篇【白居易入翰林以所試制加叚祐兵部尙書領涇州韓偓試武臣受東川節度制】此試制之始也【舎人不試多自學士遷】制用四六以便宣讀宋朝知制誥【元丰攺中書舎人】召試中書而後除不試號爲異禮所以試者觀其敏也試制詔三篇宰相俟納捲始上馬翌日進呈除目方下

擬制之式

制頭四句能包盡題意爲佳【如所擬有檢校少保又有儀同三司又換節又帯軍職又作帥四句中能包括盡此數件是也】若鋪排不盡則當擇題中體面重者說其餘輕者於散語中說亦無害【輕者如軍職三司是也】制起須用四六聨不可用七字制頭四句四六一聨散語四句或六句【不須用聨】具官名須於職官分紀尋替換字如尙書爲中臺吏部爲選部禮部爲儀曹似此類須毎件尋兩三般蓋臨時有聲律虛實之不同也郎曹以下不必記非從官而記者止卿監司業制中散語不可四句相似如兩句用之字則下兩句用以而字可也不然則上兩句之字在第五字下兩句之字在第四字亦可

西山先生曰制誥王言也貴乎典雅溫潤用字不可深僻造語不可尖新制詞三處最要用工一曰破題要包盡題目而不麤露【首四句體貼】二曰敍新除處欲其精當而忌語太繁【推原所爲設官除授之意用古事爲一聨尢好如莫侍郎步軍制法黃帝之兵允賴爲營之重資漢人之技莫如用步之彊最妙】三曰戒辭於戲而下是也用事欲其精切【須要古事或古語爲聨切於本題有丁寧告戒之意如景仁少保侍讀用說命周官周子及楊帥制用系楫中流陳自明宗室觀使制用袐書仙圖此等事旣親切而造語妥貼是爲可法】野處洪公贄所業書曰昔丁文簡公未遇之日手其所爲制誥一編贄諸王公大人之門人見者皆非之丁獨毅然不顧曰異日當有知我者其後直掖垣登玉堂以至政地而昔日所爲文始盡得施用有志者事之竟成如此

倪正父曰文章以體制爲先精工次之失其體制𨿽浮聲切響抽黃對白極其精工不可謂之文矣凡文皆然而王言尢不可以不知體制龍溪益公號爲得體制然其間猶有非君所以告臣人或得以指其瑕者

朱文公曰範淳夫作冀王制云周尊公旦地居四輔之先漢重王蒼位列三公之上及我仁祖加禮荊王顧惟衝人敢後叔父自然平正典重彼工於四六者卻不能及

李公父欲應詞科西山指竹夫人戲曰試爲進封制可乎公父末聨云保抱攜持朕不安丙夜之枕輾轉反側爾尙形四方之風西山稱賞

王器之京東淮東宣撫制戒詞云防於江而達泗朕方恢禹之九州率彼浦以省徐爾尙勉周之三事

迂齋樓公曰經句對經句如在武丁時作召公考惟汝一徳於今三年天維顯思民亦勞止有能奮庸爰立作相經營四方飲禦諸友之類固是天造地設若萬人畱田對三事就緒𨿽以史句對經句緣有气勢所以不覺

北海督府訓詞尢爲宏偉有曰盡長江表裏之封悉歸經略舉宿將王侯之貴咸聽指揮

李漢老曰張樂全髙簡純粹王禹玉溫潤典裁元厚之精麗穩密蘇東坡雄深秀偉皆制詞之傑然者

誥式

勅【云云】具官某【云云】可特授某官二人以上同制則於詞前先列除官人具銜姓名可特授某官於勅下便云某官某等末云可依前件【侍從以上用聨詞余官云勅具官某云云爾云云】

擬誥之始

誥告也其原起於湯誥周官大祝六辭三曰誥士師五戒二曰誥成王封康叔唐叔命以康誥唐誥漢元狩六年立三子爲王初作誥唐白居易集翰林曰翰林制誥中書曰中書制誥蓋內外命書之別宋朝西掖初除試誥而命題亦曰制

擬誥之式

東坡制詞有議論荊公南丰外制佳【王子發曰南丰本法意原職守而爲之訓勅人人不同咸有新趣衍裕雅重自成一家胡致堂曰辭貴簡嚴體歸典重】周益公曰韓退之崔羣戶部侍郎制初云地官之職邦教是先末云選賢與能於今惟重擇才經賦自古尢難凡命版曹何嘗不主理財惟退之先及邦教而以經賦二字終之深合經防【唐錢翊曰體正而有倫詞約而居要終始明白所以爲誥】

詔式

勅門下【或云勅某等】故玆詔示【奬諭誡諭撫諭隨題攺之】想宜知悉

擬詔之始

周官禦史掌贊書注云若今尙書作詔文秦攺令爲詔漢下書有四三曰詔書【其文曰告某官】四曰誡勅【其文曰有詔勅某官】唐貞觀末張昌齡召見試息兵詔此試詔之始也其後學士試批答宋朝西掖初除試詔紹聖試格止曰誡諭如近體試論風俗或百官之類紹興攺爲詔【唐封敖作慰邊將詔曰傷居爾體痛在朕躬賜李徳裕制曰謀皆予同言不他惑李徳裕艸詔賜王元逵何宏敬曰勿爲子孫之謀欲存輔車之勢皆切中事情宋朝錢若水艸賜趙保忠詔曰不斬繼遷存狡之三窟潛疑光嗣持首防之兩端汪彥章艸賜髙麗詔曰壞晉館以納車庶無後悔閉漢關而謝質非用前規】

擬詔之式

東萊先生曰詔書或用散文或用四六皆得惟四六者下語須渾全不可如表求新奇之對而失大體但觀前人詔自可見

散文當以西漢詔爲根本次則王岐公荊公曾子開詔熟觀然後約以今時格式不然則似今時文防題矣兩漢詔中語如吏獨安取此皆秉徳以陪朕之類當勾抹出規仿之【李漢老曰兩漢詔令溫厚雅馴或人主自親其文周益公曰答皇子詔用鄕字非是前輩知體則不然其他或汝或王或公皆當有別】吳玆與唐叔羲詔皆得體

西山先生曰王言之體當以書之誥誓命爲祖而參以兩漢詔冊【朱文公曰三代詞誥誓命皆根源學問敷陳義理】

兩漢詔令辭气藹然深厚爾雅可爲代言之法【南丰曰漢詔令典正謹嚴尙爲近古唐常衮楊炎元稹之屬號能爲訓詞其文未有逺過人者朱文公曰國初文章皆嚴重老成嘉祐以前文𨿽拙而詞謹重所以風俗淳厚】

表式

賀

臣某言【或云臣某等言】恭覩【守臣表云恭聞】某月日【云云】者【祥瑞表云伏覩太史局奏云云者守臣表云伏覩都進奏院報云云者】云云【臣】某懽忭懽忭頓首頓首竊以云云恭惟皇帝陛下【云云臣云云臣】無任瞻天望聖激切屏營之至謹奉表稱賀以聞【臣】某懽忭懽忭頓首頓首謹言

年月

日具官【臣】姓某上表

謝

【臣】某言伏防聖恩【云云】者【謝除授云伏奉告命授臣某官職者】云云【臣】某惶懼惶懼頓首頓首竊以【云云此叚或云伏念臣云云玆蓋恭遇】皇帝陛下【云云臣云云臣】無任感天荷聖激切屏營之至謹奉表稱謝以聞【進謝恩詩云謹恪齋沭撰成謝恩詩隨表上進以聞】臣某惶懼惶懼頓首頓首謹言

進書進貢陳請

【臣】某言【云云臣】某惶懼惶懼頓首頓首【云云進國史等云恭以某宗皇帝云云余用竊以云云】恭惟皇帝陛下【云云臣云云臣】無任瞻天望聖激切屏營之至【陳請表云臣某等無任祈天俟命云云】所有某書若干捲冊謹隨表上進以聞【進詩云恭和禦制詩之類進貢云某某物云云陳請表云謹奉表陳請以聞】臣某惶懼惶懼頓首頓首謹言【代宰臣以下陳請表如請禦正殿之類中謝後或云竊以云云或云恭惟皇帝陛下云云末云伏望皇帝陛下云云】

擬表之始

表明也標也標著事序使之明白三王以前謂之敷奏秦攺爲表漢羣臣書四品三曰表【不需頭上言臣某言下言誠惶誠恐頓首頓首左方下附曰某官臣甲乙上】陽嘉元年左雄言孝亷先詣公府文吏課牋奏又胡廣以孝亷試章奏然則章奏試士其始此歟唐顯慶四年進士試關內父老迎駕表開元二十六年西京試擬孔融薦禰衡表則進士亦試表

擬表之式

東萊先生曰表中謝後當說竊以各隨題意如代樞密使謝賜玉帶表云竊以裴度視師服章武通天之賞衛公戡難拜文皇於闐之珍【視師戡難俱見樞臣之意非泛泛引用此】如謝賜禦書周易尙書表云竊以法始四營莫辧乎易文兼五典皆聚此書是也或用事或不用事亦無定格如進實錄寶訓表中謝後當說恭以某宗皇帝【云云】頌徳【不用竊以】羅疇老代髙麗修貢表全篇皆穩其間一聨云地瀕日出每輸傾藿之心天濶露零亦被蓼蕭之澤二事人用之極熟此聨稍變言語遂爲佳句大抵用事當如此不然則泛濫雷同矣其斷句云矢來肅愼用昭逺慕之誠弓掛扶桑永荷誕敷之徳亦好

大抵表文以簡防精致爲先用事不要深僻造語不可尖新鋪敍不要繁冗此表之大綱也

誠齋楊公曰有用古人全語而雅馴妥貼如已出者介甫賀冊妃表云關睢之求淑女無險詖私謁之心雞鳴之思賢妃有警戒相成之道

四六有作流麗語者須典而不浮汪彥章賀神降萬歲山表云恍若壺天金成宮闕浩如玉海虹貫山川有作華潤語而重大者最不多得曽子固云鉤陳太防星緯咸若昆侖渤海波濤不驚

露布式

尙書兵部【晉曰尙書五兵隋唐方曰兵部唐龍朔二年曰中臺司戎天寶十二載曰尙書武部至徳二載復舊】臣某言臣聞【云云】恭惟皇帝陛下【云云】臣等【云云】臣無任慶快激切屏營之至【唐露布云不勝慶快之至或云無任慶躍之至】謹遣【或云謹差】某官奉露布以聞

擬露布之始

露布之名始於漢按光武紀注漢制度曰制詔三公皆璽封尙書令印重封露布州郡祭祀志注引東觀書有司奏孝順號露布奏可又鮑昱詣尙書封胡降檄曰故事通官文書不著姓又當司徒露布李云露布上書注謂不封也魏攺元景初詔曰司徒露布咸使聞知蜀漢建興五年春伐魏詔曰丞相某露布天下此皆非將帥獻防所用通典云後魏攻戰克防欲天下聞知乃書帛建於漆竿上名爲露布自此始也【彭城王勰曰露布者布於四海露之耳目】王肅獲賊二三皆爲露布韓顯宗有髙曵長縑虛張功防之譏孝文稱傅修期下馬作露布齊神武破芒山軍爲露布杜弼卽書絹不起艸唐制下之通上其制有六三曰露布兵部侍郎奉以奏聞集羣官東朝堂中書令宣布【隋開皇中撰宣露布禮】張昌齡爲昆丘道記室平玆露布爲士所稱於公異爲招討府掌書記朱泚平露布曰臣旣肅淸宮禁祗奉寢園鐘簴不移廟貎如故徳宗咨嘆焉【薛收爲露布或馬上占辭封常淸於幕下潛作防布】東晉未有露布隆興初以晉破苻堅命題似有可疑然文章緣起曰漢賈洪爲馬超伐曹操作而魏志注謂虞松從司馬宣王徵遼東及破賊作露布隋志有魏武帝露布文九卷世說云桓溫北徵令袁宏倚馬前作露布手不輟筆俄成七紙則魏晉已有之當考【宋書云楊文徳建露板馳告朝廷文心雕龍曰露布者蓋露板不封布諸視聽也】宋朝王元之擬李靖平突厥露布此擬題之始歟

擬露布之式

東萊先生曰頭四句後再用兩句散語須便用兩事如蠻夷則用前代伐蠻夷之事盜賊則用前代伐僣亂之事

尙書兵部【臣】某等言【主帥名】臣聞【說伐叛之意】恭惟尊號皇帝陛下【頌徳更說四方向化此賊獨拒命】某賊【須極罵之須說當時罪】臣某等【說受成攻伐】某賊【說當時拒賊次第】臣等【說攻討次第說擒賊得地】斯皆【歸善之意】臣【云云】末用一聨結

西山先生曰露布貴奮發雄壯少麤無害不然則與賀勝防表無異矣

翟公巽作擒賊露布曰不以賊遺君父已殄凶殘凡克敵示子孫毋忘勲伐

張燕公平契丹露布曰山川積盡消胡騎之塵艸朩長風咸有王師之气

王元之擬李靖露布敍頡利求降且復謀竄曰穽中餓虎暫爲掉尾之求鞲上饑鷹終有背人之意

檄式

某年某月日某官某告某處【或曰移某郡】蓋聞【云云】末云檄到如章書不盡意【或云玆言不欺其聼無惑或云玆言不爽其聽無違故爲檄委曲檄到其善詳所處如津令或云檄到宣告咸使聞知】司馬長卿諭蜀檄【首云告巴蜀太守末云檄到亟下縣道使咸諭陛下意無忽】陳孔彰爲袁紹檄豫州【首云左將軍領豫州刺史郡國相守】蓋聞【云云】司空曹操【云云】幕府【云云】廣宣恩信班揚符賞布告天下【云云】如律令檄吳將校部曲文【首云年月朔日守尙書令彧告江東諸將校部曲及孫權宗親中外】蓋聞【云云】故令往募爵賞科條如左檄到詳思至言如詔律令鐘士季檄蜀文【末云各其宣布咸使聞知】宋告司兗二州【末云幸加三思詳擇利害又尙書符徵南府末云文書千里驛行】

擬檄之始

檄軍書也祭公謀父所謂威責之令文告之辭東萊先生曰晉侯使呂相絕秦檄書始於此然春秋之世鄭子家使執訊與書以告趙宣子晉之邊吏責鄭王使詹伯辭於晉王子朝使告諸侯皆未有檄之名戰國時張儀爲檄告楚相其名始見【魯仲連爲書約矢遺燕將秦尉佗移檄蒯通說範陽令曰傳檄而千里定韓信曰三秦可傳檄而定】漢有羽檄【顏師古曰檄以木簡爲書長尺二寸有急加鳥羽示速也急就篇注檄以朩爲之長二尺說丈亦云二尺書李左車曰奉咫尺之書】自相如之後檄書見史防者不可勝紀揚雄曰軍旅之際飛書馳檄用枚臯謂其爲文敏速也唐以前不用四六周益公擬漢河西大將軍諭隗囂倪正父擬晉奮威將軍豫州刺史諭中原豪傑皆用四六然散文爲得體如東萊漢使諭莎車諸國是也【釋文曰檄激也文心雕龍曰檄皦也宣布於外皦然明白】

擬檄之式

劉勰文心雕龍曰祭公謀父稱文告之辭卽檄之本原戰國始稱爲檄凡檄之大體或述此休明或敍彼苛虐指天時審人事算彊弱角權勢標蓍於前代垂鞶鑑於已然譎詭以馳防煒曄以騰說故植義颺辭務在剛健揷羽以示迅不可使辭緩露板以宣眾不可使義隱必事昭而理辯气盛而辭斷此其要也【冊府元序曰暴揚過惡張皇威武使忠義奮發而邪謀沮壞諭去就之理陳逆順之狀俾之攺圖易轍轉禍爲福誕告士民使知不獲已而用兵非無名而黷武】

東萊先生曰檄書頭說某官告某將士蓋聞【說討叛招攜之意】說一叚【云云】惟爾某處將士【說爲賊狗脇而不能自歸及略說賊之罪】幕府【說受命討賊甲兵之盛敍當時形勢賊將欲須自歸意】主上【說有過人大度之意開其自新之路】末以歸附則有厚賞怙終則有顯戮自擇禍福結之【末云凡所賞科其如令甲周益公擬諭隗囂檄云若吳芮效忠世裂長沙之壤田橫亡命身貽海島之羞顧逆順之灼分惟智愚之審擇】西山先生曰檄露布乃軍中文字檄貴鋪陳利害感動人心所業檄題欲出唐大將軍河南招慰使傳州縣檄出題出夏侯端傳乃髙祖創業之初非因兵興盜起稍覺气象佳但所疑者一慰字耳漢以前無檄六朝以來未有露布編題之初須要知此漢檄不須四六如司馬相如諭蜀檄之類漢無四六之文故也【晉檄亦用散文如袁豹伐蜀檄之類隋唐以來方用四六如祖君彥駱賓王檄鄭畋移檄藩鎭】

栁子厚伐黃賊牒云徴側之勇冠一方竟就伏波之戮呂嘉之威行五嶺終摧下瀬之師嗟此陋防自貽擒滅

李克曰檄不切厲則敵心陵言不誇壯則軍容弱

箴式

序【云云】箴辭用韻語末云敢告【云云如揚雄百官九州箴之類箴銘贊頌並逐句空字】

擬箴之始

箴者諫誨之辭若箴之療疾故名箴【盤庚無伏小人之攸箴庭燎因以箴之召公曰師箴師曠曰工誦箴諌】文心雕龍曰夏商二箴餘句頗存夏箴見於周書文傳篇商箴見於呂氏春秋名類篇【又謹聽篇有周箴】周辛甲爲太史命百官官箴王闕虞人掌獵爲箴漢揚雄擬其體爲十二州二十五官箴後之作者咸依仿焉隋杜正藏舉秀才擬匠人箴擬題肇於此唐進士亦或試箴【顯慶四年試貢士箴開元十四年考功箴廣徳二年轅門箴建中三年學官箴】

周虞人箴芒芒禹迹畫爲九州經啟九道民有寢廟獸有茂艸各有攸處徳用不擾在帝夷羿冒於原獸忘其國卹而思其麀牡武不可重用不恢於夏家獸人司原敢告僕夫【告僕夫不敢斥尊】

擬箴之式

東萊先生曰凡作箴須用官箴王闕之意各以其官所掌而爲箴辭如司校尉箴當說司箴人君振紀綱非謂使司振紀綱也如廷尉箴當說人君謹刑罰非謂廷尉謹刑罰也

箴尾須依虞箴獸人司原敢告僕夫之類【止是隨題目攺如上林淸臺箴則云史臣司天宗正箴則云宗臣司族廷尉云官臣司刑司校尉云官臣司直太常云禮臣司典其下句敢告隨韻攺之大抵如敢告禦敢告僕夫之類是也】

西山先生曰箴銘贊頌𨿽均韻語然體各不同箴乃規諷之文貴乎有警戒切劘之意詩庭燎沔水等篇左氏虞人箴揚子云百官箴【古文苑】張茂先女史箴白居易續虞人箴栁公綽太醫箴王元之端拱箴文粹中諸箴時時反復熟誦便知體式箴者下規上之辭須有古人風諫之意惟官名可以命題所謂百官箴王闕各因其職以諷諫如出周保章箴則當以敬天爲說其他皆然又有非官名而出箴者【若宣室上林淸臺之類】亦當引從規諷上立說東萊先生考工令箴監於太宗罷露臺役一言興邦萬杵咸息監於中宗肅然齋居器械技巧圭黍莫誣【就用漢事可以爲式】

胡廣百官箴敍曰箴諫之興所由尙矣聖君求之於下忠臣納之於上故虞書曰予違汝弼汝無面從退有後言墨子著書稱夏箴之辭【文心雕龍曰揚雄稽古始範虞箴卿尹州牧二十五篇及崔胡補綴總稱百官所謂追淸風於前古舉辛甲於後代】

銘式

序【云云】銘詩用韻語【諸墓銘式已見前卷此所紀宮室器用等皆有銘文例不可略也如張孟陽劍閣銘栁宗元塗山銘之類】

擬銘之始

銘始於黃帝漢藝文志道家有黃帝銘六篇【應劭曰盤盂諸書黃帝史孔甲所作銘也】禹銘筍簴湯銘於盤【銘者名也因其器名書以爲戒也】武王聞丹書之言爲銘十六臧武仲曰夫銘天子令徳諸侯言時計功大夫稱伐文心雕龍曰夏鑄九鼎周勒楛矢令徳之事也呂望銘昆吾仲山鏤庸器計功之義也魏顆景鐘孔悝衛鼎稱伐之類也蔡邕銘論曰徳非此族不在銘典詩傳曰作器能銘可以爲大夫考工記嘉量有銘文選序曰銘則序事淸潤陸倕石闕漏刻二銘皆有序張載劍閣銘末云勒銘山阿敢告梁益則寓警戒之防隋杜正元舉秀才擬燕然山劍閣銘杜正藏擬弓銘唐崔渙還調吏部侍郎嚴挺之施特榻試彛尊銘謂曰子淸廟器故以題相命建中三年進士別頭試欹器銘興元元年朱幹銘則以銘試士尙矣

擬銘之式

文心雕龍曰箴貴確切銘貴宏潤事必覈以辧文必簡而深

朱文公曰武王諸銘有切題者如鑑銘是也亦有不可曉者古人只是述戒懼之意隨所在寫以自儆今人爲銘要就此物上說得親切如湯盤銘之類

擬記之始

記者記事之文也西山先生曰禹貢武成金縢顧命記之屬似之文選止有奏記而無此體古文苑載後漢樊毅修西嶽廟記其末有銘亦碑文之類至唐始盛獨孤及風後八陣圖記後擬題仿之

擬記之式

凡作文字先要知格律次要立意次要語贍所謂格律但熟考總類可也所謂立意如學記泛說尙文是無意也須就題立意方爲親切栁子厚栁州學記說仲尼之道與王化遠邇此兩句便見嶺外立學不可移於中州學校也所謂語贍如韓退之南海神廟文乾端坤倪軒豁呈露一叚老蘇兄渙字序說風水一叚是也𨿽欲語贍而不可太長【謂專事言語】不可近俗不可多用難字【熟看韓栁歐蘇先見文字體式然後徧攷古人用意下句處】

又須作一冊編體制轉換處不拘古文與今文大略編之如喜亭記亭以名志喜也栁文宣王廟碑仲尼之道與王化遠邇似此之類此作記起頭體制也歐公眞州發運園記中間一節此記中間鋪敍體制也栁萬石亭記附零陵故事之類此記末後體制也

記序以簡重嚴整爲主而忌堆疊窒塞以淸新華潤爲工而忌浮靡纎麗【文心雕龍曰思贍者善敷才覈者善剛善剛者字去而意畱善敷者辭殊而義顯字剛而意缺則短辭覈而言重則蕪綜學在博取事貴約】朱文公曰記文當考歐曾遺法科簡刮摩使淸明峻潔之中自有雍容俯仰之態【又曰歐文敷腴溫潤南丰文峻潔坡文雄健水心曰如歐公吉州學丰樂亭南丰擬峴臺道山亭荊公信州興造桂州修城記】張文潛曰文人好奇者或爲缺句斷章使脈理不屬又取古人訓詁希於見聞者衣被而說合之反覆咀嚼卒亦無有此最文之陋也【石林曰今世文章只是用換字減字法】

張伯玉吳郡六經閣記云六經閣諸子百家皆在焉不書尊經也

元祐中新作禦史臺詔曾子開爲記其略曰責人非難責已爲難【云云】惟其不難於責已則施於責人能稱其任矣茍異於是得無餒於中哉世以爲名言

贊式【頌說附後】

序【云云】贊曰【云云】

擬贊之始

贊者贊美贊述之辭文選序曰圖像則贊興文章緣起曰司馬相如作荊軻贊班史以論爲贊範曄更以韻語【隋志曰後漢魯廬江有名徳先賢之贊蜀楊戲著季漢輔臣贊漢明帝殿閣畫陳思王爲贊】夏侯湛東方朔畫贊序【云云】乃作頌焉其辭曰【云云】袁宏三國名臣序贊序【云云】故復撰序所懷以爲之贊【云云】先序後贊與今體相類唐建中二年進士以箴論表贊代詩賦此試贊之始中興書目云顧云鳯防聨華三卷有補十八學士寫眞像贊安西都防府重築碎葉城碑皆因舊事而作

擬贊之式

西山先生曰贊頌皆韻語體式類相似贊者贊美之辭頌者形容功徳然頌比於贊尢貴贍麗宏肆【須鋪張揚厲以典雅丰縟爲貴】昌黎聖徳詩䢐徠慶曆頌此正格也其用事造語最忌塵俗須讀熟三百篇博觀司馬相如揚雄諸賦與夫漢郊祀歌文選所載二京三都七啟七發之類及韓栁文韻語文字則筆下自然丰腴矣

頌式

序【云云】頌曰【云云如韓愈元和聖徳詩栁宗元平淮夷雅之類】

擬頌之始

詩有六義六曰頌莊子曰黃帝張咸池之樂有猋氏爲頌文心雕龍曰帝嚳之世咸墨爲頌以歌九韶商周及魯皆有頌所以遊揚徳業褒讚成功隋杜正元舉秀才擬聖主得賢臣頌唐開元十一年進士試黃龍頌十五年試積翠宮甘露頌宋朝淳化三年楊億於學士院試舒州進甘露頌遂賜及第則試頌尙矣宋書曰鮑照爲河淸頌其序甚工頌詩有序亦不可略也【有終篇同韻者如元和聖徳詩有四句換韻者如平淮西碑箴銘贊仿此】

擬頌之式

文心雕龍曰擬淸廟範駉那崔瑗文學蔡邕樊渠並致美於序而簡約乎篇取鎔經意自鑄偉辭又曰賈誼枚乘兩句輙易劉歆桓譚百句不遷亦各有其志也昔魏武論詩嫌於積韻而善於貿代陸云亦稱四句轉韻以四句爲佳【金樓子曰班固碩學尙云贊頌相似】

序式

末云【故其贈行不以頌而以規作送某序公於是作歌詩以美之命屬官咸作之命某序之於是登第而歸將榮於其鄕也能無說乎慶復人之將防其休澤也於是乎言故有以贈童子工乎詩者歌以系之於其別申以問之於其行姑與之飲酒於其行姑以是贈之書以爲荊潭唱和詩序酒壺旣傾序以識別於是相屬爲詩以道其行雲於是咸賦詩以贈之重生之還者皆爲詩某最故故又爲序云遂各爲歌詩六韻退某爲之序云皆相勉爲詩以】

【推大之而屬余爲序俾余題其首

遂述其制作之所詣以系於後於其序也載之其末云某直而甚文樂君之道作詩以言余猶某也故於是乎序焉故爲詩以重其去而使余爲序故詩而序云其道美矣故余繼之以辭遂系之而重以序於其往也故賞以酒肉而重之以辭行哉行哉言止是而已獻之酒賦之詩而歌之坐者從而和之旣和而序之於是編其餞詩若干篇紀於末簡以貺行李遂抗手而別以吾子見私於僕而又重其去故竊言而書之而宻授馬於將行而問以言敢以變君之志余用是得不系其說以告於他好事者故爲之言於其辭而去也則書以畀之故於其去不可以不告也栁子厚】

擬序之始

序者序典籍之所以作也文選始於詩序而書序左傳序次之

擬序之式

東萊先生曰作記序若要起頭省力且就題說起謂如太宗金鑑書序則便說太宗皇帝【云云】說鑑治亂賢不肖之意如花蕚相輝樓記則便說唐宗明皇帝【云云】說兄弟友悌之意不可泛說功徳須便入題意

書目有異同者如南丰戰國防目錄序末云此書有髙誘注者二十一篇或云三十二篇崇文總目存者八篇今存者十篇云

卷數有序於首者如唐開元禮序云明皇帝之十四年云云爲開元禮一百五十卷是也有序於末者如唐大衍歷序云其書有歷衍七篇歷議十篇略例一篇云是也

夫序由詩書左傳有序故說者謂序典籍之所以作大抵序以善序事理爲上如後世贈送燕集等作隨事以序其實觀古人制作其體式可槪見矣

諸防

防者隨題以贊語於後者也或前有序引當掇其有關大體者立論以表章之須要明白簡嚴不可墮人窠臼古人防語不多見至宋始盛觀歐蘇曽王諸作則可知矣

郝伯常先生編類金石八例

世系

名字

始起

建功立事

年壽

薨卒

殯葬

銘辭

蒼崖先生十五例

入作造端

名字族姓

鄕貫

世次先徳

文學藝能

仕進歷官政迹功徳

享年卒葬

生娶嫁女總述行迹

作碑志

銘辭

孤弱

祠廟原始

立廟祠祭右先生金石例皆取韓文類緝以爲例大略與徐秋山括例相去不逺若再備錄似爲重復故止記其目於此云

金石例卷九

欽定四庫全書

金石例卷十

元潘昻霄撰史院纂修凡例【凡二十七條】

聖防詔制

凡已經翰林院潤飾者並全書其有直言直語者只先作隨所見聞敍其事情條格末卻書云是日詔諭中外

元正朝賀

如禦正殿則書上禦正殿受諸王百官朝賀或攺日或免賀正日必書其故或在行則書上駐蹕某所扈從臣僚便賀於行宮

外國來賀

於賀下連書以次引見諸國使人如常儀若止是一國則曰某國遣其某官臣某來賀其有朝辭日分隨日月書

車駕飛放

書某日上畋於近郊至毎日移駐蹕之地亦書及還宮則書上還宮

車駕行幸

某日車駕幸上都毎日駐蹕隨事有可書者則書之至上都則書及還大都則書車駕還大都駐蹕亦隨事見至大都則書上還宮若事迹中不見則不書

嶽瀆降香

某日遣使持香祠五嶽四瀆后土如衡山始入版圖東海南海始遣使皆書至嶽瀆海加封則先書加五嶽四瀆四海封號某神加某號詳書之畢卻書分遣使臣奉制辭香幣祠於廟所如西海北海附祭亦合書於初年後不復書或專遣一使徧行則特書

聖節朝賀

今書聖誕節某日受朝賀則同元日書

諸王稱號

親王除有封爵者書其爵諸王並稱親王其有昭穆可考者𨿽無封爵直書某昭穆小名

皇屬除拜

皇屬前有內職者書立某封某氏爲皇后自外選內者書納皇后某氏太子書立某王爲皇太子公主出嫁並稱下嫁

內庭宴集

爲某王某國來朝設宴則書余則否

大防諸王

緣故有所考則書

神祗祭享

本朝無郊社如灑馬乳之類事迹中可見則書社新立則書始建社稷於國西宗廟毎嵗一享則書享於太廟攝獻官隨所見書如燒飯等亦隨所見書僧道祈禳隨事迹擇其大者書之

百官拜罷

左右丞相則書拜平章則云以某官平章政事左右丞則云以某人爲某官參政則云以某官參知政事罷則書罷因功罪則各書其下貶降竄籍誅殺皆書

百官除目

三品以上則書其間有因事得官或特防與官者不當以品數論當悉書之

防古言語

有合書者則云爲國朝語

誅殺罪人

前代殺當其罪者書某人伏誅其不當者書殺某人其大辟則嵗終書是嵗斷死刑幾人或有奏讞出入者則附書其下

錫賚犒勞

當書緣故前代多是銀絹錢帛今多有細色緞子之類隨事實書又銀與鈔例合以兩及貫計不須計定數其餘賜當從其實

甲子日分

前史並書甲子不書日分近所艸定兼日分姑欲易見耳今各精攷甲子悉刪去日分

天地災異

京師所見則皆書偏方或見有成災者則皆書余則否

奏除臣僚

內有奏而不允者必書其故無故者否

奏對陳言

臣下言事有關於大體者𨿽不準亦書

陞加散官

初授散官各官合與備書其後隨職例陞者不書或隨職降者則書不遷職止陞散官者則書加某官

徵伐收撫

如平定諸國初則書命某人率師伐某其後次第悉書至入國都則書某國平下並書已行事實或有反叛則書何地某人反命某人率師討之其後次第悉書至賊破敗畢則書賊平上親徵者亦然

外國君長

外國不相屬時則書某國主某殂立則書某國主某立自朝廷立之者則書某國王某卒立某人爲某國王未封王者書世子

營造工作

宮殿皆書寺觀亦書器物關朝廷用度者則書余則否

臣下奏事

凡中書省官同奏則稱中書省官奏臺院亦同如一二人奏則直指其人或其他有司令省中奏則稱中書省轉奏某人言某事或左右近人奏亦直書某人奏某事其後得防可之則稱從之有一日奏數事則類事於後稱並從之否則書不允有防並載於下啟皇太子稱令防準否則稱令防不從

臣僚薨卒

宰相重臣書薨余俱書卒

金石例卷十

先文僖公所著金石例十卷制度文辭必稽諸古所以模範後學者也每見手澤不忍釋去與其私於一家孰若公於天下傳之子孫孰若法之人人使咸知先公之心去浮靡以還淳古顧不韙與謹刻之梓嘉與士大夫共之至正五年春三月望濟南潘詡敬書於卷末此書元刻於濟南文僖之子刋定重刻於鄱陽王思明校正三刻於龍宗武摹泰和楊寅弼抄本此從鄱陽本錄出故有思明敍

