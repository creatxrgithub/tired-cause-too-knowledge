張龍湖先生文集

﹝明﹞張治撰

序

張文毅公傳

凡例

卷之一

頌

卷之二

奏疏

卷之三

序

卷之四

序

卷之五

序

卷之六

記

卷之七

雜著

卷之八

祭文

卷之九

墓志銘

卷之十

墓表碑

卷第十一

四言古詩五言古詩七言古詩

卷之十二

五言律詩

卷之十三

七言律詩

卷之十四

七言律詩

卷之十五

五言排律五言絕句七言絕句詩餘

●序

彭思眷

雷禮

薛應旗

陳栢

○彭思眷

楊子云言�寧言敗俗故立言者必衷諸道夫六經道之所匯也立言而不知宗經則終末由庶幾於道近代以文章鳴者眾矣而律以道之離合蓋廑�力有存者此無他經術疏也吾裏自宋元迄明人才疊出類由經學顯而張龍湖先生尢以命世經儒回文章之瀾於旣倒者也先生幼孤窘崎嶇負米之餘抱守六籍單厥心於微言大義其於道也蓋用功深而培養邃故其所爲文章根柢盤深枝條峻茂無論巨篇雜著罔不綜理道之要揭忠孝之恆樹勸戒之義而綱紀於修身治世之程者夫勝國之文至中葉而衰徵兆矣猥庸者囿於疲薾黯黮之習而聰明奇傑之士又率爲蕩譎嵬瑣之態以相矜詡非有魁儒巨公倡明經學以救其敝而力挽其流則靡靡之音狂惑競煽者不待至於隆萬之際矣先生於時以身爲之導其總持藝苑呼往發蒙必折諸聖歷主文柄多崇獎經術士如歸震川薛方山諸先輩皆出其門而震川被指授尢頻數故生平知己之感獨於先生三致意焉然則先生之文非惟自壽於世又能使經學逓廣其傳起衰之功寧遜前哲哉且先生之足垂不朽者非徒立言而已余聞之故老先生未達時慨然欲行所學以大其設施及冠南宮入翰林以至典南銓陡政府翻顰蹙不樂當食輒欷歔初與張桂齟齬有托以歸迨後世廟爲方士權輔所蔽屢效補牘而迄無所濟燻蕕同器竟郁悒困悴以至於疾疾革矣於時事猶惓惓焉凡此孤忠亮節不爲小人之匈匈也而輟行洵無媿於古大臣正己格主之道者而媢嫉之臣軼其事於身後當時紀載家亦莫敢昌言稱述故世苐傳其自劾及籌邊定會典數事其匡正於寮友之間啟沃於輔扆之側者僅僅流傳於鄕裏故老之口而已可勝嘆哉然先生之可垂不朽者固與江河俱流也今讀其遺文渾厚深醇古雅森峭有一或詭於道者乎則先生窮經之效更可因其言以想見其爲人也已是集也余先曾叔祖治中公爲先生壻於其沒後鏤板以傳歲久漫闕翻本雜淆甲辰秋兒子新校士兩浙爰授以家藏原本及親友所藏諸本俾於吳越藏書家勘對訛誤挍正篇次重梓行世以還先治中公之舊且使通經學古者知所勸焉雍正四年丙午秋八月上浣同裏後學石隴彭思眷鶴田氏識於萊浦山房

○雷禮

舊序

明興自設立內閣以來代有名哲以文章功業相宣者在楚則有李文正文正爲茶陵人由天順甲申入翰林至弘治乙卯入相孝宗以底成績說者謂其關天運鍾地靈不徒以文章致身也非偶然矣及文正物故未逾四載龍湖翁又崛起於茶陵舉南宮第一值駕南狩廷試不果躬逢皇上龍飛江漢應運中興首賜進士出身選爲庶吉士第一俾讀中祕書以鈞陶之非貞元之會默有所期而然歟何天時人事若是其相成不爽也翁自辛巳入翰林旣與文正之甲申同運而志孝經濟不安於萎儒掇華襲馨以竊章句凡軍旅刑獄錢谷水利之數與夫邊隘夷險地圖修阻戶口登耗無不講求其法而欲通之以托於世旣而列宮采掌藝苑柄兩京銓政校文武士銖銖兩兩不淆毫釐論人才正若邪忠若佞義色直言凜莫敢犯至所崇獎名節士又如恐不及故海內縉紳相與屬望於翁者久而孚矣晚年簡自當寧於己酉之春命典機密距文正不逾一甲子而公亦慨然以天下爲己任與一二元老奉法順流斡旋元气必欲朝政淸明善類布列以培丕丕之基視文正與劉謝一心共贊弘治之績先後相炳耀也而天運地靈不於是乎有明徵哉然文正功𨿽著於弘治至正徳初季劫蓋岌岌矣翁嘗謂其有遺憾今皇上以上聖之資而乾剛獨運同符孝宗殆非正徳時事比使假之歲月久於其位充翁之言必不以文正自限細旃廣廈從容啟沃自有以深中聖心而熙鴻號於無窮乃不克竟志以沒則翁之自憾寧不甚於憾文正耶是何生之不偶而久道之化不胥賴以成耶嘗觀邵二泉敍文正懷麓堂槁謂其澤被海內如大將禦戎不聞號令是不專以其文而誦其文則知文正所持以不朽者固自在也翁𨿽不可作矣然片言隻字流布於人者類系國家大體而方正嚴毅巍然有壁立千仞之气則翁之自期待而未竟者不可槪其一二耶禮忝翁知愛嘗欲勒成一代大典委責於禮而不獲執筆隨翁後蓋有餘憾焉因與翁婿治中彭宣拾遺槁序而存之使求翁於不朽者觀其大焉可也嘉靖癸丑季春吉旦後學丰城雷禮撰

○薛應旗

舊序

夫道以文顯而亦以文而晦文以人傳亦以人而冺古今之爲文者多矣上下千百年間號稱名家者亦無慮數十輩而其遂傳不冺者非其人品卓越必其言幾於道者也然而譏評指摘者則亦旣有所不免矣其諸於道無所發明人不足爲世輕重鉛槧甫釋而影響罔聞竭一坐之精力而曾不足以與春花朝露比榮者又豈可以一二數哉吾師龍湖張先生挺生南楚徑趨髙峻旗初以文受知於場屋旣以吏事事先生於南部見先生直躬正气侃然不回而好善嫉惡無少假借蓋信道之篤而果於自任者也故其爲文皆根諸性情理道而光明俊偉一洗菁藻浮華之習此其志蓋欲上窺邃古而不屑以後世之文自命矣旣先生登內閣而余爲南官司屬先生數以文示而虛心咨訪謂當無隱旗謂先生上下今古博極羣籍固於書無所不讀而左國戴管恆有所嗜惟是文之風容色澤時或有於四家之書大都相類先生乃抓髯長笑曰而謂吾文尙有蹊徑耶規矩者方圓之所就也律呂者聲音之所諧也成器以利天下導和以宣化機固有物焉以行乎其間矣行將甘苦俱忘疾徐融釋陶鈞造物大音希聲再當示子未幾而先生疾革不起余亦以視學去玆余再至京師先生館甥彭君宣上追李漢故事刻先生之文以傳屬余序諸末簡余惟全楚山川古稱賢藪迨我明興益宏以肆在文廟則有楊文定夏忠靖在孝廟則李文正劉忠宣皆以文章飾政昭著中外其在於今與先生同時者則有石首蒲圻沔陽黃岡隨州各以才名藝林競馳湘漢載筆摛辭咸有紀述玆取先生之文熟復之正倫軌物經世範俗罔非載道之言而沈涵揮霍將兼體用而益大之𨿽天不憗遺而未酬之志蓋有足徵實於前四公有耿光焉而同時諸公固未能或之先也其爲顯道傳世之文也又何疑乎嘉靖甲寅冬十二月門人武進薛應旗謹序

○陳栢

舊後序

栢自髫年卽聞龍湖先生者翩翩起湘中矣後遊京師畱滯於辟雍相與朝夕而私心遂向往之己酉先生由南宰入典機密毅然以治安爲己任而宇內欣欣然想見其太平明年校文禮闈先生素厭文體與時俗相卑弱雅意復古獨以歐陽文忠自許而因子瞻器余也居未數月而病且已矣栢峕學政屯部待奉命往營葬焉與其子壻治中彭君欲收遺文刻之今甲寅刻成因屬余序其後且曰是子之志也海內知己非子誰宜序焉序曰夫文章之道不獨時與政關之而其人可類知也三代而下條詞之士眾矣曷嘗不效法墳典擬格於風雅哉然徒藝文爾已惟禹臯諸謨世稱絕徳烝民之什千載誦焉蓋精一執中之學相與都兪而物則之懿山甫輩所克舉也是故其根之而爲徳建之而爲功敷之而爲言其致一也𨿽其時太和之气使之善鳴而諸人者所陳說詠歌於世道有裨焉故得之破壁斷簡至今訓爲經也明興承胡元之季學士之文多伏於艸野惟我成祖加意表章乃稍稍著見然委靡俳儷之習至李文正始洗濯之文正余楚產也值成化弘治之時海內又安得從容中祕盡肆力於詞翰故所傳甚廣卒能以文名也迨於今而龍湖先生出焉先生生於衡嶽之麓天性早慧少負時望會今上中興卽應期以起幾三十年乃入而論道凡所歷翰院宮坊禮闈銓部其培養君徳節宣化理圖度政務鋪張禮樂進退人才莫非至文至所陳說詠歌者則緒論也況其風節凜凜深系天下之望而一時人士析六經之疑考歷代之遺表當世之典靡不於先生折衷焉凡有所作屬興而就輒伸筆滿紙不爲婉眤細語崒乎如祝融浩乎如洞庭不尙藻飾比擬而終不可及觀其自考一疏烈烈皆忠孝語而格心之妙隱然於天保之頌謂非其有得於精一物則之學者不能夫豈詞章之士所可及哉余獨憾夫秉政未幾世莫能究其用倘假之年優遊經幄多所獻替必能如夔臯山甫諸人都兪諷詠庶幾哉稱虞周矣然先生之志𨿽銳意啟沃而其气與節卒不肯少貶以徇時好卽令久於其位或亦莫之能究也然其所未究者其緒論猶幸有玆集焉百世之下誦而讀之當自知其所不朽也嘉靖甲寅夏五月朔賜進士出身兵部職方司主事漢陽門人陳栢撰

●張文毅公傳

工部尙書雷禮

張少保名治字文邦湖廣茶陵人其遠祖自江右徙茶陵之月江裏歷公父伯誠並以淳朴稱初公之未娠也母譚淑人夢大鳥倏戛云下朱顱伭吭縞羽止其庭忽縮化入襟袵間已而驚寤伯誠曰此鶴祥也將不有徵乎踰年公生神采特異機攖慧動不可制甫七歲揮墨成巨字稍長偶辭屬對應聲諧捷多非人思構所及者知州董豫大奇之白督學使者補充校弟子員學官示以經書大旨卽曉析旁及諸史百氏靡不綜貫發爲文蔚如也及鄞張文定督學試之見其文愕曰玆非劉李匹耶蓋指茶先輩坦齋西涯二先生云正徳丙子舉於鄕遭父喪守制庚辰舉南宮第一先是州有龍化湖茶長老數言故有龍湖幹榜元出之讖公嘗憩而樂之因寓號及計偕北上湖忽暵涸龜裂果符應是年毅皇帝南狩明年今上卽位始第進士入翰林爲庶吉士居一歲念譚淑人春秋髙力引疾告歸屏交息營充養益盛五年起授翰林編修會兵部主事霍韜奏稱兩京堂上官及翰林臺諫履任半年各舉一人自代公以知人爲聖哲所難請攺官便養且曰道苟可行則乘田委吏不爲約道苟不行則髙官大爵不爲丰識者知其志存經濟不徒以文章致身也七年纂修大典成擢左春坊左贊善公在史局未滿考遽遷二親之封格於例卽乞辭升秩願以舊職供事待封其親疏入上嘉其情特畀封弗聽辭秩蓋異數焉其冬奉冊使榮藩歸拜太淑人堂下不數日太淑人猝疾不起人謂天佑公至孝不使有貽悔云是時諸貴幸用事多不法公制終數年矣有超然之志至十三年縉紳先生以大義勸之乃起尋命主南畿試南士沿江左余風並崇雕琢日入於獘公崇渾黜浮時稱得人明年同考會試又明年重書寶訓成進右春坊右諭徳十七年秋命主考武舉會試是冬安南國人以篡臣逆命絕譯貢乞師徵討上下廷議僉言簡近臣具文武才略者令宣諭聖朝威徳因得擅制置不煩兵制可乃擢公翰林學士以往公喜盤錯自別乃躍然應詔曰丈夫志在萬瑞安南如履堂奧耳詎株守一職爲章句儒耶未行有言小夷非兵不服者遂止十九年秋命復主南畿試南士益知所宗不迷厥趨明年拜南京吏部右侍郎又明年召攺吏部右侍郎公趨事斤斤自信敢斷決銳然以辧正邪明升黜爲大務及大計吏治貴人嫉忤己者欲擠之持不可竟不能奪惡人趨競有京朝官鮮服行持所業文求正門下且甘詞申欵公正色戒之曰國家造士以明經致用乃至矩唐污人之詩耶其人愧��幾性峻方不與世瓦合於持正自立爲世擯斥者𨿽疏遠必欲延致之屢薦於太宰不以爲嫌常薦一二謫官太宰擬常調公曰凡居官者悉以資深超用而謫者以淺資拘常調是佞者常伸而忠者常屈也何以勸後太宰悅從之時直隸諸差好持權責吏苛切歲劾罷不下十餘疏少能以一眚全者公言於太宰曰九州島設官均爲一體而畿輔多中差時時考察非所以惜人才安民生也議上天子可之著爲令二年攺吏部左侍郎兼學士掌院事二十六年春命主會試公見士習舉業類擬應試活套以徼一捷不知經史爲何物於身心了無所得特率諸房考精別嚴汰必詞合經旨及援引有根據者錄之故所取多學行士萎習爲之少變未幾奉詔教庶吉士每諭以立身大節其爲學期稽古識世務不落塵荃有一二浮靡不自振濯對眾指摘不少恕故諸吉士多知省攺明年拜南京吏部尙書往未及期上以元輔介溪嚴公屢請增置輔臣詔廷推五六人乃攺公禮部尙書兼文淵閣大學士同南渠李公入閣預機務夏四月至闕上又命公與南渠公及大宗伯少湖徐公咸直禁中未幾賜飛魚服白金文綺尙方諸珍物亡算公遭際聖明日夜亹亹思納善道以興太平誓不營私不姦法不阿權貴有徇俗以贄通及以幸徑幹者嚴詞峻拒不假色遜自是諸司弗飭者惴惴焉縮其蹤承平日久中外戰士離落車馬刓弱又連年調兵築壘未幹公囊已虛公對當事者憤而言曰今兵老民棘禍旦夕及肺腑諸公不歷算周思以爲宿謀而釀成疽根其可久乎及見士風瀾倒如水決防而天下干耗經費無紀輒愀然嘆曰噫哉士習靡則元气漓矣民財竭則精血罄矣其將何所底止乎至二十九年奉命復主考會試發策命意多剴切時獘蓋納牖無由而所以儆庶位者深矣卒之虜犯京師而一鏃莫施始服公非過慮云公自夏在直嬰暑毒忽疾大作上疏請告上遣中使偕禦醫往視賜內膳醪米溫諭降問少間公曰時方多事吾安得以疾自養乃彊出供直八月以大慶恩加太子太保辭不允然自是疲於承事疾加劇不可完攝矣乃再疏請告及虜入犯畿甸公伏枕惋泣力疾艸疏欲堰白河水以遏虜涉會憊弗支不及上十月九日嚴公偕李公過問公疾不可爲神志猶哻哻語不及一私十四日竟卒長安西第先是公疾未作夜忽夢乘鶴遊戲飄飄若出九閡覺而占之曰斯吾始娠之祥也殆將反化以歸乎己兆之矣訃聞上震悼令有司治祭葬贈少保謚文毅公磊落有大志欲以功業行實光明於時𨿽博極羣書以文學爲下科雅不嗜尙間著於文若詩多切隱憂覽之令人省奮嘗奉詔修續會典公病前書沿革徒存本末失次往往取吏胥故牒井條例蕪積不提綱要甚或賦役之徵用無紀內府之職制弗明與夫省藩外地軍士牧屯鹽政苑馬今昔殊紀漫不可核與禮夜分商確欲以事始爲綱後之舉廢爲目昭聖制於上附臣下建明載其節略以備一代明良之迹而又詳稽往制備載議原旣汰復沿義將何取中更復定始自何時其它如稽員數辧歲供考虛實之類毅然以身肩之竟多尼格不果會三邊多警欲攺一官自效又不果日取西北事宜諦究往失而精來鑑思注措之未嘗頃刻忘邊計也立朝持正論侃侃無顧忌意有未當詞气激切眾莫能屈然胸中無畛域不善爲逆億又不宿怨有犯而不校之風平生引薦善類如嗜飴然拯厄雪誣𨿽忤時忌有所不避晚年列樞筦中外想望其風采而所爲多與願違至年僅六十有三不及究蘊蓄以沒惜哉平生奉制及應酬諸作信口肆筆未嘗不出乎正脫腐遠俗歸古典則其子儀制君元孝與公壻治中彭君宣收輯存稿若干捲梓行於世亦可以鏡其槪云論曰公之不起也豈非天乎禮初入銓部爲公屬吏見公議論天下大計如江河之不窮而勁節直气不少撓阻視時事有戾於成憲者慨然喟嘆至欲裁定會典權衡百度使狐鼠不得緣以爲姦充斯志也豈在富貴賢豪間耶遭際聖明柄用日侍宥密使久於其位必有以振肅百僚而善類日進泰運可回矣乃一疾弗起豈剛直難近天固仇之耶卜世道升降之眹者可以惕然懼矣

治博聞彊識性亢爽有气節言論侃侃臨事不阿是時上崇尙焚修輔臣悉供伭撰治不自得遂邑邑疾及卒上頗不悅詔加以中謚隆慶攺元乃更謚文毅云【見獻徵錄】

張治字文邦茶陵州人宋張履翁之後也州有龍化湖故有讖龍湖坼榜元出正徳己卯湖忽暵涸龜裂明年治遂舉進士第一又明年賜進士攺庶吉士授翰林院編修嘉靖初進左贊善尋以母喪去位時張桂用事治不樂其官有超舉之志家居十有三年而諸公以經濟大義動之始起蒞職爲翰林學士上欲伐安南使往諭行未至有言小夷非兵不服遂止以副總裁修玉牒稍以本支法更定奏上上曰卑不可踰尊亡不可先存學士指是其如學士所定遷南吏部右侍郎召攺吏部左右侍郎遇事斤斤自信敢斷決銳然辧邪正明升黜不瓦合士有持正自立爲世擯斥者𨿽疏遠必延致之二十七年升南吏部尙書明年攺禮部尙書兼文淵閣大學士是時廷推六人上持之十日密迹之至其明日乃以治與呂本同下蓋特簡也治𨿽與諸輔臣同侍禁近顧墨墨不自得冀乘間諍居二年卒上頗不悅詔加以中謚因謚文隱隆慶攺元更謚曰文毅誥曰惟爾太子太保禮部尙書文淵閣大學士張治事我先皇帝三十餘年隆恩厚卹君臣之義有終始矣間於媢嫉之臣易名未當頃有言者朕下禮官考論其世以爾詞尙理要制作渾雄心存世務議論慷慨考文章以知人如陸贄之識韓愈因公正而發憤若汲黯之斥張湯引以同升悉爲今日之宰輔與之異趣實乃當時之大姦是以朝廷服其節槪天下想其風采昔我先正良用懷思不有嘉名曷稱輿論是用謚爾文毅爾其不昧尙克享此治性卞急而志意廓落明習典章究極時務語及治亂之故毅然經濟自許而人亦以歸之見承平日久戰士離落車馬刓弱又連年調兵築壘未幹公囊己虛對當事者憤言曰今兵老民棘禍旦夕及肺腑諸公不歷算周思殫謀宿昔而釀成疾根其可久乎及見士風瀾決國用干耗愀然嘆曰士習靡則元气漓矣民財竭則精血罄矣其在今日將何底止嘗欲裁定會典權篌百度復成憲之舊明因革之制使城社狐鼠不得府姦事格而止二十六年丁未二十九年庚戌兩奉命主考會試發策命意多剴切時獘蓋納牖無繇而致儆庶位獨至其年虜犯京師一鏃莫施始知治之非過慮也方虜急時治伏枕惋泣力疾艸疏欲堰白河水以遏涉騎會憊不支而遂卒【見晉江何喬遠名山藏】

公諱治字文邦湖廣茶陵州人也性稟英毅學覽淵博自少以經濟爲心正徳辛巳舉會試登第二甲進士攺庶吉士授編修嘉靖丁亥同修大典書成授贊善歷諭徳學士遷南吏侍攺吏左侍掌翰林院升南吏書己酉攺禮書兼文淵閣大學士加太子少保卒贈太子太保謚文隱慶曆中攺謚文毅公弘襟曠度贍智長才議論侃直無所瞻顧聽者毛竦不敢犯兩典鄕會文衡號稱得人尢喜獎進忠直汲引善類其於權貴視之漠然不肯阿附以固祿位用是佐政未久賫志而歿海內傷之所著有龍湖文集【見麻城王兆云詞林人物考】

●重刻張龍湖先生文集凡例

一是集之傳遲世者多非先曾叔祖治中公原刻余嘗以家藏原刻斷編數卷對挍其篇目後先詩文多寡與字句增減往往互異不知何時翻刻遂顚倒舛訛若此如古體近體彼此互淆近體之後再列古詩又五七言古詩中間夾雜詩餘其它字句訛謬脫落者甚多殊朱本來面目今得善本挍正始無遺憾

一翻本與浙中藏書家抄本詩文篇目亦多寡互異緣翻本但行於楚省而前明東甌四明諸先輩多與先生同時或獲其手訂稿本故不致沙礫雜入金玉混汰也今挍定多從浙本

一翻本中有放舟及送一江僉憲之河南珺翰流輝閣數詩與鈐山堂集序壽序皆原本及抄本所無定屬贗作借名混入者今仍照原本刪去【卽原本壽李薄汀序亦似當時代筆仿公壽張陽峯序文而爲之者今姑附卷末】

一先生素薄文章爲雕虫小技平日泛泛酬應之作多不存稿今傳於世者惟此集及四書周易制義而已此外有長沙府誌序及掌翰林院事教習庶常所作程序之文如屯田議廟制考區田圖說與兩典南畿鄕試策問皆湛深經術禆益政治盛爲當世所傳誦者東南藏書家間存其一二當續爲訪求補刊

同裏後學彭思眷鶴田氏識

●張龍湖先生文集卷之一

頌

◆頌

嘉禾頌

天保萬年頌

○嘉禾頌【有序】

西苑瑞谷一莖而三穗者五一莖而雙穗者百一伏蒙諭示臣等臣幸際昌期獲覩盛美忻抃無已竊稽之瑞應圖曰嘉禾五穀之長王者徳茂而太平則生又曰徳下至地則嘉禾生周公曰三穗一苗天下其和爲一乎蓋禾也者和之謂也谷也者善之謂也詩曰俾爾戩谷言盡善也惟人君和徳於上善及萬物則天地有嘉禾瑞谷之應是故同穎見於周書六穗紀於漢史古今所共傳以爲徽美者也仰惟皇上徳茂位功仁育生類謂稼穡之寶所以養民而耕耨之力可以興利春秋則舉祈報之典水旱則致躬禱之誠軫卹民隱憂勤宵旱每先事而預爲有備之圖𨿽已治而不忘無逸之念天下之民涵濡休澤旣無一夫之不獲矣位鑑昭答黃祗效順協气流暢嘉禾疊生蓋以發至和之光而錫作善之慶者況當誕聖之期降此休徵一莖三穗而五本所以表陽徳也二穗同穎而百一所以昭蕃庶也其爲玉祿萬年聖壽無疆之兆豈不章然明著哉在昔聖帝哲王其徳足以致貞符而召瑞應有載之史冊百世之下猶能使人喜談而樂道之況身被其澤目覩其盛者乎發而爲康衢之謠以自鳴其慶幸於萬一此固臣子之情惓惓不能自己者也臣謹俯伏稽首而獻頌曰

瞻彼天田於帝之苑維時在秋稼穡繭繭中有嘉谷三穗同出一莖而二厥數維百薿薿芃芃實堅實粒田畯來獻皇心悅懌皇曰受之天佑朕躬匪躬之愉樂此歲丰國本在民民命在農民食旣足國本斯崇乃薦淸廟乃詔臣工交賀曰維皇之功維皇之功格於穹覆帝心鑑歆降此嘉佑嘉佑維何遐福單厚簡簡穰穰百祿是受福祿攸集是崇是茂維皇誕辰璇衡在酉瑞谷之來不先不後天實命之以告萬壽皇曰休徵維帝之力惠此有秋立我民極禎符洋洋神祉來錫我敬承之敢怠厥徳爰修圭幣爰薦芳潔祀事孔將以報位烈於維我皇凝神恭默爰知民依所其無逸憂民之憂宵衣旰食以禱以祈有虔有翼堯徳儆予湯躬自責軫民痌瘝稷饑禹溺民乃攸寧保有家室出作入息不知不識和气燻蒸大化融液天不愛道綏以元吉地不愛寶生此嘉植其機孔神疇可與測維天眷皇維皇得天其眷維何玉食萬年凝和養素以引以恬丰穰之慶被及九埏維禎維祉繼繼綿綿壽我皇祚維以億千天地淸焉日月貞焉四時行焉萬物生焉中和位育成美功焉頌聲奕奕垂無窮焉

○天保萬年頌【有序】

臣聞粵昔帝王之盛其有天下也則必曰祈天永命而臣子祝於其君亦必曰天子萬年蓋君者天地萬物之命所寄也人君壽則天地萬物之壽隨之矣然人君受天命而興則天必昭以貞符膺間气而生則壽必享以遐年天人之機印若契券不能爽也稽之往牒帝王之以壽稱者莫尙乎軒轅蓋其秉斗樞之精應土徳之運生而神明役使百靈惇敏廣淵善聖之宗也治天下則觀象設制垂衣無爲齋心大庭問道廣成授經王屋導養伭素爰能體煉妙气窮盡道眞而長生久視與天地罔極豈非聖帝之殊軌而道徳之髙躅哉洪惟我皇上纘天之統合道之貞昭受元符誕膺明命自軒後而下一人而已初丁卯之誕祥江漢也上距太祖所生之歲蓋百八十年得二九之會焉龍飛天極壬午紀元則上同乎成祖攺命之歲蓋百二十年得九三之交焉脗葉昌期踆躡純景玆非應土徳之運而當出符之會哉河淸兆瑞慶雲表祥則大電繞樞之徵也神明聖哲通伭遠覽則狥齊惇敏之具也精禋應禱伭徳鬯升則神明知止之應也察地明天稽典定制則正名百物之治也恭默有室太素有居則齋心大庭夢遊華胥之樂也冥契眞詮納民壽域則順風廣成究意雷岐之仁也協气燻郁休祥滋至則云師紀官麟遊鳳巢之禎也稽符命之所加篤烈祖之駿惠天人合發區宇樂推神休暢茂靈祉顯思蓋天之所以啟聖神之祚而永無疆之慶也由是觀之則我皇上之遡神穹昊兼總元伭長刼世而不老凋三光而獨存億萬之壽比於軒後蓋不待卜而知矣玆二十有八年時維仲秋十日在丁爲皇上天誕之辰萬神洽慶六合忻舞天下臣民感覆燾之恩朝明廷而������四海罔有不至臣仰受渥恩倍切歡忭��天保之義演爲頌詩一篇上祝萬萬年之壽𨿽詞意蕪陋不足以揄揚聖美而臣子之於君父所尙在質非僅以文爲悅也敬俯伏稽首以獻頌曰

粵稽邃古皇王代奮咸有貞符以兆景命倬彼軒後大電感樞斗精受形爰啟帝圖於維我皇誕祥江漢濁河澄淸慶雲炳煥乃禦幹極以正萬方龍造蹻蹻靈貺洋洋丹靈壽邱千載同芳詩人有言天命伭鳥降而生商我受命溥將肇域彼四方於昭聖祖實肇皇基維皇之生二九應期於赫文皇奮於燕邸維皇禦天壬午受紀若合符節不後不先天實啟之人孰能然姬周卜歷天皇衍年載代六百成數維千轉算相乘莫可究焉詩人有言克昌厥後燕及皇天繩其祖武於萬斯年維皇明徳祗事上穹神功聖治純孝貞忠帝心眷徳錫福時萬百神受職三靈葉贊泰乙流祉八景隤禧五神順軌九土咸釐至仁潛達伭化殷溥先天不違物得其所詩人有言天保定爾受天百祿降以遐福維日不足維皇建極萬方攸同焞焞大業久而益崇天佑我人俾皇億壽垂祚九圍小大咸受觀民設教神道佐興以榮以祈禔福繩繩載以淸淨民自不忒中心無爲抱一以式詩人有言民之質矣日用飲食羣黎百姓徧爲爾徳維皇格天申錫無已諸福之物莫不畢至秀岐嘉穎於彼天田靈禽異獸甘露醴泉休祥奇瑞駢臻沓集協气榮光氤氳鬱鬱坤祗效珍乾象開圖龍文赤書日煥九區詩人有言天保孔固何福不除俾爾多益以莫不庶盛徳在金三光並麗維皇誕辰萬靈應瑞九龍毓聖二气捨神赤光照夜黃雲覆辰露浮靈液月抱仙輪歡騰萬宇喜溢八垠閶闔洞啟鈞樂九陳鶴書翔舞霞彩繽紛穹伭錫慶洪釐允申小臣作頌虎拜稽首虎拜稽首吾皇萬壽詩人有言如日如月如山如阜如川之方至如松柏之茂

張龍湖先生文集卷之一

●張龍湖先生文集卷之二

奏疏

◆奏疏

請攺官以便迎養疏

辭升職以就親封疏

再辭升職以就親封疏

考察自陳疏

升南京吏部尙書謝恩疏

辭免內閣重任疏

謝恩疏

奉慰疏

謝賜銀幣疏

謝遣代祭先師孔子疏

謝賜飛魚衣疏

謝賜祭品疏

謝遣陪祀疏

謝遣代拜先聖先師疏

賀雨疏

賀太廟告成疏

賀白鹿疏

賀萬壽聖節疏

賀長至今節疏

賀靈雪疏

賀靈雨疏

賀長至令節疏

賀靈雪疏

賀元旦疏

賀冊進永妃疏

謝薦新疏

謝賜歷疏

謝恩賜疏

○請攺官以便迎養疏

近因兵部主事霍韜奏稱兩京堂上正官及翰林臺諫官履任半年各於舉人歲貢府縣藩臬內薦舉一人自代者臣聞知人之事聖哲所難蓋天下之人心不同觀其外者不能信其中之不蠹徇其華者不能揆其實之必孚故聽其言焉則姦言似忠亂徳躁言似辧亂眞誇言似大亂度邪言似直亂政是以巧言鮮仁而利口惡其覆邦也求其迹焉則尙浮薄者似精銳喜更張者似有爲斤斤似明喋喋似智術疏者似弘大行矯者似廉退是以淸談禍晉而新法適足以亂宋也欲考之於博訪與則人類不一愛憎殊情君子以愛才爲心小人以傷善爲利愛而引之則近黨傷而沮之則似公近黨則不辧而遽疑似公則不覆而先信是以大道每陷於橫議而良才常厄於中傷也欲稽之以全徳與則天之生物不齊輪桷異材駑驥殊品曲成則品物不遺求備則觸類皆棄是以夷惠之聖猶爲一偏稷契之才亦專一職才難之嘆從古爲然也故孔子曰視其所以觀其所由察其所安人焉廋哉孟子曰國君進賢如不得已將使卑踰尊疏踰戚可不愼與夫由視而觀而察則知人非朝夕所可能賢必求之左右求之諸大夫求之國人則用人非一己所得私也況夫育材之道必假之積久而變化之機惟存乎舉錯故堯之於舜猶歷試諸艱湯有天下舉伊尹而不仁者遠此臣之所以不敢輕有所舉以自隳於不智也然臣𨿽愚於知人而實明於自知緣臣本於章句腐儒謬叨科甲庸謭之才未足鞭策而又不通世務與時齟齬無班馬之長濫竽史館乏鄒枚之技空廁詞林瓦礫不可以爲圭璋樗櫟不可以爲梁棟循省生懼訟愧弗遑此臣所以夙夜汲汲思去其位也況臣家世貧寒幼稍知學父傭母績以供衣食及至成立而父不逮養終天之痛更何可言獨幸有母然以八十之齡遠離萬里之外悲來日之無多嘅甘旨之莫繼人子之情其曷能已夫非其才而冒位以孤負於君者非忠也竊其祿以自養而不及於親者非孝也伏望皇上敕下吏部將臣量攺一職使臣得以隨尺寸之能而效駑駘之力便升斗之祿以伸烏鳥之私臣子大閒倘致弗悖則臣之幸當何如哉抑臣聞之君子之仕也行其義也入而論思出而經濟或遠或近或崇或卑位𨿽不同歸事於道而已矣故仁者不擇地而安忠者不擇事而事道苟可行則乘田委吏不爲約道苟不行則髙官大爵不爲丰若徒計輕重於內外崇下之間則凡喜內而惡外愛崇而憎下者將巧於進取無所不至矣斯小人好利之見也故以道爲訓則士心正而王化成以利爲計則邪慝作而道理失道與利之分治與亂之由也臣𨿽不肖然嘗讀書窮理義理之途頗則知之亦安敢容心於擇取之便以自棄於道義之外負國家作養之恩哉伏惟聖明察臣之愚而俯從所言則陛下用人之公益昭而孝治之化益廣矣

○辭升職以就親封疏

臣伏讀詔書內不款兩京文武官員未及三年考滿但到任歷俸一年之上無過者俱與應得誥敕封贈父母欽此臣由正徳十六年進士攺翰林院庶吉士嘉靖五年授本院編修六年正月內奉敕纂修大典七年六月書成升左春坊左贊善今照前例以編修則歷俸二年父母可得推封以今職則拜官兩月似與詔例不合臣竊惟人君之孝以錫類爲大人子之心以顯親爲榮臣家世素貧幼而知學父母傭績以供衣食劬瘁百茶致有今日臣父不幸不逮養者已十有三年然九原之下待此瞑目臣所以思報劬勞於無窮以少慰終天之恨者亦惟此耳臣母在堂年逾八十風燭之期歲月是懼臣所以思致愉婉於無已少舒愛日之誠者亦惟此耳仰惟皇上仁孝之化洽於天下浩蕩之恩覃及四海臣愚無似儲之詞林列之侍從今且數載執勤史館效事編摩亦有寸勞旣不敢上覬殊典如黃綰之輩又不得下援恩賚如庶官之列徒以升秩所限遂使父母不得均被天寵幽明之中有遺恨焉區區人子之心尙可以一日自安於祿位也邪昔趙槪會郊祀當進階封乞以封母史冊書之臣愚不足附於先賢而愛親之誠根於民彜初無今古之異伏望皇上下憫臣微衷容臣辭免升職仍令以舊官供事俾臣父母得階一命之榮則臣受賜實逾九錫之重矣

○再辭升職以就親封疏

臣謬以纂修微勞躐升前職苐爲拜官未久父母不得隨例封贈烏鳥私情已經具疏上陳蒙敕該部至今未見覆請豈以爵賞爲朝廷所命未可輕變抑以臣爲有所沽激而然耶臣竊惟爵賞者人君所以勸天下於忠也推恩者人君所以教天下於孝也臣子所處不同其情各有所重有不得而兼焉者臣父母平生貧苦居無完室體無完衣臣知向學傭績以資供億其所以成臣之身至艱也及臣叨有祿位父不逮養終天之恨已無可言母年八十有一尺寸之晷又不可爲期則臣所思致微誠於二親者蓋不容一日緩者也幸惟皇上廣錫類之孝以及天下臣自謂千載一時之遭遇乃復爲升職所限遂使人子之情郁而莫伸幽明之中悵望如故則臣所以汲汲然乞辭至於再三者豈得已哉況臣之升職以大典成也皇上之推恩以大禮成也臣嘗從事編摩之後得觀大禮顚末仰窺聖孝純至感化興起宜莫如臣今乃獨冒官爵之榮至忘二親之重自棄於孝治之外得罪聖明莫此爲甚皇上尙忍成之邪且臣年未卽死犬馬之力尙可勉圖而臣母垂盡之年萬有不逮何以自贖後𨿽有重命累錫之榮終爲虛設已矣伏望皇上憫臣所懇特敕吏部容臣辭免升秩仍令以舊官供事俾臣父母得以隨例封贈則臣之感戴天恩實萬倍於恆情矣

○考察自陳疏

臣湖廣茶陵州人由正徳十六年進士攺庶吉士授翰林院編修歷任左春坊左贊善左春坊左諭徳翰林院學士南京吏部右侍郎攺吏部右侍郎升左侍郎兼翰林院學士掌院事伏念臣器非宏遠識乏該明學不通古今之宜才不適方圓之用徒以一介之鄙賤幸逢千載之休明始焉濫祿詞林尙未稱編摩之責繼乃貳政銓部曾莫贊均統之猷洊歷寵階冒嫌虛授坐糜年所積愧空餐報何有於涓埃恩實隆於天地頃者復援小宰之敍仍使再躋館閣之榮顧二秩之兼華何寸長之可錄術未深於稽古豈堪備顧問之司才不足以濟時徒自切經營之志𨿽駑足十駕敢不勉於馳驅而蚉力戴山終難勝其負載恆慚非據永惕在梁況乎秉愚戇之資恆以忤物加之以踰分之福必至招尢玆逢聖治更新之時適值國家考察之典如臣者在羣眾最爲庸劣其黜罰在所宜先伏乞恩施卽賜罷斥以具瞻之重地祈攺任於時賢如此則官得其人將不容以幸位物還其分庶獲遂於生前下可協輿論之公而上可昭邦典之重矣

○升南京吏部尙書謝恩疏

嘉靖二十七年二月十九日欽蒙聖恩升臣南京吏部尙書臣聞命下臨撫躬增惕望非意及感與懼並伏念臣衡湘寒畯樗櫟凡材學不通方器非大用徒知區區自守曾無犖犖過人始焉竊祿詞林未有涓埃之補繼而貳政銓部莫贊均統之猷積愧空餐坐糜歲月旋復援小宰之敍仍使還翰院之班顧二秩之兼華何寸長之可錄有匡世之志而力則不任有報君之忠而材莫能副每思瘝曠方切深憂詎意鴻恩更加崇秩竊惟我朝之治六典建官兩都分治畱京根本重地四輔所先冡宰邦治攸關諸曹是長自非夙負名徳何以銓鏡品流況其地旣遠帝庭人情易弛且此日士俗益偸吏習漸獘宜選於眾舉咸有一徳之臣使曁乃僚懋董正庶官之緒廣忠正之路杜邪枉之門令四海曉然知聖意所加庶南北相與致太平之業如臣不肖謬荷甄庸徳薄而位尊力小而任重滿盈已甚顚僕可虞玆遇皇上大徳海涵至仁天覆才惟器使不以葑菲而下遺物皆曲成不擇纖芥而並育遂令瑣猥之細亦叨任使之隆矧由特簡之知罔避越次之驟此臣虀殞莫知所以爲報者也敢不淬礪初誠益堅愚赤𨿽蚉力戴山不勝負載而駑駘十駕願效馳驅誓捐未盡之身上答生成之造

○辭免內閣重任疏

嘉靖二十八年二月二十九日該吏部差辦事官陶蘭賫咨到臣內開吏部等衙門會題奉聖旨張治攺禮部尙書兼文淵閣大學士李本升少詹事兼翰林院學士俱著在內閣辦事寵命天臨臣民驚喜里巷傳播以爲儒者至榮臣不勝感戴天恩慚悚伏地五內戰汗莫知所處謹緣陳力之義上布披瀝之詞臣竊惟我國家內閣之設所以輔承樞極參備論思𨿽事無專成而職親要地至重任也祖宗之盛玆選匪爵秩之拘惟仁賢是任後乃資望並論蓋才必試而後見勞以久而能積也逮我皇上臨禦以來簡任卿輔尢切審求近因員缺久虛至勤少待之旨仰見聖明愼重之心卽古帝王疇咨之明而上法我祖宗建立之初意也伏念臣艸茅末品粗識篇章朴愚乏通方之知迂疏非濟世之器徒以遭逢昌運竊祿詞林幾三十年初無尺寸之能仰答天造坐糜歲月洊歷通階𨿽先後五挍文武之科出入兩貳南北之政亦惟碌碌隨人無所表見頃歲謬荷聖恩擢司畱宰臣𨿽不勝犬馬思報之忠而位崇務寡功薄心違每懷屍素切抱深憂豈意天玆卽加收錄不遠數千里之外拔諸稠眾人之中俾參綸閣職以論思夫徳薄而蒙非分之榮勞微而處非據之位臣所爲栗栗危懼而不能自安者也矧惟皇上神明睿知覆載如天地照臨如日月遠覽獨識超絕古今每大政大猷一經聖斷𨿽老師宿儒不能仰贊一詞而大烈成功昭垂宇宙有古帝王所不能一二舉者夫豈臣下區區思議可得禆贊萬一哉且握圖禦極三紀於玆聖澤所被愈深愈厚然而祈天保民思賢圖治惓惓聖懷未嘗一日忘焉此則數千載難逢之聖主也當此之際誠宜博求英碩或簡諸宅俊之賢或采諸遺逸之彥務得眞才俾之左右宸幄庶幾仰承徳意相與究太平之業顧臣何人而可與於玆選哉𨿽聖主之恩天地曲示優容而朝廷之事毫發動�利害使臣不自揣量貪冒榮寵靦然受任則不惟上負聖皇知人之哲抑恐妨誤國事苟至顚覆臣𨿽糜殞何能自贖伏望皇慈俯憐愚悃特寢成命俾臣仍舊供職庶楩梓之材可以收隆棟之效而榱楹之用亦能參構廈之功矣

○謝恩疏

嘉靖二十八年二月十二日欽蒙聖恩攺臣禮部尙書兼文淵閣大學士著在內閣辦事續臣具奏辭免重任伏奉聖旨卿才望優著內閣重地特玆簡任宜殫竭忠誠以輔朕治不允辭吏部知道欽此欽遵除報名廷謝外臣誠惶誠恐稽首頓首俯伏上言伏以弼亮才難絲論任重維時遴選蓋嘗疇愼於旁求忽此兼叨夫豈凡庸之可稱控辭莫避拜命增慚伏念臣晚出楚陬遭逢昌運當江漢龍飛之日感山川云出之期旣首應於文科中回翔於詞苑學非博古重以寡能株守陳言未聞大道居恆思省彌切兢惶抱駑駘十駕之誠而力常不逮有經營四方之志而用則未孚薦歷淸華久孤鴻造頃緣冡宰之職俾司畱省之衡千里闕廷望雲天而仰睇彌年江海同犬馬之戀恩忽承收召之榮益戴眷私之渥文昌聽履秩宗聯東省之班祕閣演綸學士貳北扉之直職親地要恩異數殊臣戴惟我朝罷丞相而設內閣本以臣道無專擅而代有終顧玆良法美意之所存卽古輔弼疑丞之遺制惟禮樂自天子出𨿽皆稟於淵裁然徳業成上下交亦相資於治理自非文優學贍何以備顧問而代天言然必正直忠貞乃能開誠心而布公道況唐虞禦極須求接武夔龍而戎馬在邊宜有禁中頗牧乃如臣者姑使備員庶位尙或罄竭於小圖若令陪議鼎司豈能對揚乎明命望非意及愧與榮並玆蓋伏遇皇上道法祖宗徳兼堯舜政惟求舊每興拊髀之思聖極自新尢重弼予之托然物生之品質每下而天地之冒育無遺遂令小大之材各適短長之用憐臣旣愚且朴必知克謹於王章故𨿽至鄙而庸亦使猥承乎官乏惟皇上之神聖莫及初何俟於贊襄顧君父之知遇特隆實難爲其報稱臣敢不靖共有位奉三尺以不欺同寅和衷集眾思而自廣忠誠殫竭誓以身許國而靡他喘息苟存必鞠躬盡瘁而後已臣之志也天實臨之伏願聖歷無疆玉燭調而金甌固邦家有造百工釐而庶事康

○奉慰疏

臣以恭趨召命伏聞皇太子於嘉靖二十八年三月十七日薨逝臣不勝驚惻且信且疑四月初七日行至天津衛聞降敕布告中外臣隨就該衛公署成服如制仰惟皇上托重元良心勤慈育矚此仙逝彌切宸思𨿽父子至恩在聖懷固不能已然祖宗重器於天命自有所歸伏望少抑皇情茂崇天福下以慰四海臣民之望上以圖萬年宗社之基

○謝賜銀幣疏

嘉靖二十八年七月初三日伏蒙聖恩頒賜臣等各銀四十兩緞羅四表裏者臣等謹就直所叩頭祗領訖除同臣朱希榮等具本恭謝外伏念臣等猥以凡庸叨陪禁直濫從勛輔獲上天階引步若驚沾榮倍昔詎意天恩之浩蕩特加錫賚之優隆束帛兼金並一時之穠縟殊恩異數慶千載之遭逢揣分非堪撫躬靡措仰惟皇上凝神大始合徳伭元明祝之誠上孚於帝鑑洪釐之慶茂集於宸居萬壽萬年愈昌愈盛臣等初塵供奉未效微勞遽冒寵私實增慚悚矧才同襪綫何所補於衮裳顧詞出蒭蕘尢難章乎粉藻仰承天度曲賜貸容更荷眷慈愈慚稱塞感獨深於銘刻報矢竭於捐糜伏願神禧如日方升聖壽與天並永撫環輿於有道衍寶祚於無疆

○謝遣代祭先師孔子疏

伏以六經之道如日星聖人垂彜倫之教萬世之功配天地辟雍修報祀之儀禮特重於右文事莫榮於代攝顧惟謭陋詎荷眷私祗拜綸音豈勝忻悚仰惟皇上日新治教天作君師學紹正傳茂建中和之極統承往聖丕昭制作之權地緯天經參兩儀而並位金聲玉振集百王之大成飭典禮而崇先師忻覩上庠之殷祀備情文而昭馨徳羞過魯之太平牢冠裳慶儒治之隆海宇仰文明之化伏念臣賦材樗櫟廁迹章縫學未成章得其門而入者或寡才非知道觀於海而所至益難愧乏秉文謬膺遣命瞻宮墻而陡降祇存如在之誠依鐘磬以登歌期賚思成之祜入廟每事問庶妥精意於明禋舉足如有循仰奉天衷於淵穆惟深激切莫罄名言伏願登三皇咸五帝聖治日進於昌明祖堯舜憲文武道運允升於亨泰

○謝賜飛魚衣疏

嘉靖二十八年九月十四日欽蒙聖恩頒賜臣大紅金彩羅飛魚衣一襲臣不勝歡戴不勝感激謹稽首頓首稱謝者伏以衣裳在笥命徳昔重於五章宮錦飛華受寵特逾於三錫顧玆艸茅之賤質仰叨天地之深慈鴻賜駢蕃屢膺渥賚魚袍輝煥復忝殊恩露頭角於風濤制出天機之巧絢翼鱗於霄漢榮增縫掖之光龍云自慶於遭逢鵜翼深慚於塵冒撫躬局蹐拜賜驚惶仰惟皇上道徳光華服堯佩舜文章炳煥緯地經天艸木何知衣被卿云之燦爛魚鰕至陋涵濡滄海之汪洋臣運際昌明幸獲攀鱗於江漢官陪密勿曷能補衮於山龍謬承特達之知獨拜非常之貺昔唐人以口脂面藥猶侈篇章而漢臣之紫綬靑囊尙流史冊況被聖時之異數茂章儒服之至榮念魚水之遭恆千載而難遘顧乾坤之徳豈百身之足酬臣敢不益奮愚忠思效銜珠之報期昭素節冀無濡鵜之嫌惟曵尾以勉圖矢佩服而罔斁

○謝賜祭品疏

嘉靖二十七年二月十四日恭遇皇上以陵名告薦祖廟禮成致蒙聖恩分賜翰林詹事春坊祭品各一壇者臣等謹叩頭祗領除赴鴻臚寺報名廷謝外臣等伏惟陽翠肇圖秀葉萬靈之域永陵薦號慶開億世之基鰲岫卜祥制緣法祖鳳輀妥吉義重厚倫爰諏日以告聞式命官而將事皇文昭達制出淵裁聖鑑居歆敬孚伭穆臣等仰觀縟典莫陪顯相之班謬荷鴻私均被神明之貺樽分秬鬯膰析瑤籩拜以登嘉增光華於儒服熟而致薦溥仁惠於親祊共戴渥恩彌深感激伏願髙天厚地衍堯算於無疆聖子神孫奠皇圖於有永

○謝遣陪祀疏

嘉靖二十四年二月初六日祭帝社帝稷於西苑欽蒙聖恩命臣陪祀禮成及頒賜脯醢酒菓者臣稽首頓首謹言竊以耕桑所以基王業惟聖人斯能重民粢盛所以奉明禋惟孝子爲能備物顧玆帝苑爰播天田蘭場開紫殿之原翠圃集芳春之耜省耕省斂徳比觀於先王以烝以嘗孝致享於有廟屬東作之始舉載芟之祈登豆惟嘉流馨香於周甸盛禮會鼓樂田祖以豳詩祀事孔明民天攸賴仰惟皇上志切懷保功卽康田躬溝洫之力以養萬民光昭神禹興耒耜之利以教天下道合皇農貽我來牟莫匪烝民之極所其無逸爰知小人之依嘉气滋生粒玉陳倉箱之富至和燻液黍珠垂畎畝之祥豈惟古哲王之盛復覩於一時仰見大聖人之作度越乎千世也臣家惟寒畯質本蒿萊四體未勤智不辧乎菽麥六經徒守業何補於菑畬久濫詞林已慚素食頃從銓部復玷淸階祗承洪造之仁懼難報稱詎意靑壇之祀獲奉瞻依慶釐事之告成戴寵光之薦及彌深感激莫罊名言伏願化溥博而無方孝奉先而不匱帝力何有樂農歌大有之秋神惠孔時介天錫無疆之福

○謝遣代拜先聖先師疏

左順門逓出揭帖永明後殿先聖先師堂行禮遣臣代拜者臣聞命欣悚謹齋沐卽晨恭詣代拜禮成謹稽首頓首上言竊以帝王中天地爲綱常之主聖賢垂道統開心學之源粵若羲皇迄於唐虞以神道化天下迨夫禹湯至於文武以王道治萬民周公制禮樂而興王基立百世相臣之法孔子論詩書而明聖教爲奕代帝者之師其澤足以衣被生民其功足以建植人紀秩祀之典振古如玆尊事之儀於今特盛此蓋伏遇我皇上兼神聖之道以裁理萬國躬道徳之實而卓冠百王緝熙光明優入希天之域恭默精一伭同象帝之先靜思期眞則眾妙感會獨觀炳智則品匯咸通重道右文昭垂往則憲經制義懋創弘規開禁殿而禮聖師介朔望而勤釋奠信景崇之有地爰佑啟之在天豈往牒之可循實前聞所未有蓋惟聖知聖而道無不同斯以心契心而誠無不格也臣器凡且陋學寡而迂初涉獵於詞章遂攀緣於仕祿遭逢昌運謬玷淸階責以論經尙少知於訓詁使知貳政曾莫助於猷爲夙仰宮墻引領文華之末詎承綸綍叨私代拜之榮趨鸞掖而彷徨瞻龍堂而局跽祭神如在翼翼帝敬之將綏我思成濯濯伭靈之鑑喜當盛美感極眷慈伏願登三皇咸五帝極裁成輔相之能履中正樂和平臻聖神功化之效文運與世運而恆泰聖學與聖治而日新

○賀雨疏

頃以經春不雨二麥未滋聖慈軫念降諭禮官躬禱逾旬四月初四日再敕申祈下諭之初雷雨隨至初八日祕叩上伭仍遣官徧祀神祗是午雨澤復至自後十一日雨十二日又雨臣等誠歡誠忭稽首頓首稱賀者伏以王者求端於天斯應變必以其實人君躬行於上則修輔克有其常𨿽災旱之來聖世有所不免而感通之理鬼神實潛其機成湯罪已於桑林帝堯儆予於洚水豈天道之雲遠亦明徵之在人仰惟皇上徳合泰淸道超無始運神化以康萬類立四大於域中建皇極以協庶徵錫五福於天下居九重之上而志切閭閻享四海之供而憂勤畎畝往歲祈年於上帝旣累錫以丰穰乘春敷賑於下民咸昭蘇於煦育玆者經時不雨顧彼百谷未滋實由庶職靡修致此兩儀愆序爰上廑乎宸慮乃祕叩於重伭默抒精一之虔肅致再三之禱誠在幽而必貫徳無遠而不孚先地先天斡伭功於無象爲雲爲雨慰農事於有秋神液布垂陋成都之噀酒泰和感召羞魯國之焚巫蜥蜴禁而匪靈麟鳳輕而讓瑞歡流原野慶溢寰區臣等矯首土龍久渴云霓之望同情艸木幸沾膏澤之濡感作霖於殷書彌深激切頌其滂於周雅莫罄忻愉伏願知天之天而邦本永寧惟聖日聖而神庥滋至曰時雨曰時暘若葉徽美於箕疇書有年書大有年揚耿光於世史

○賀太廟告成疏

嘉靖二十四年六月十六日恭遇太廟告成臣等誠歡誠忭稽首頓首謹上表稱賀者伏以聖皇禦極昭垂一代之人文宗廟肇新載覩百年之禮樂尊親隆而善繼善述理義葉而盡制盡倫寢成孔安式靈承於烈祖孝思維則慶有道於一人天地偉觀國家盛事恭惟皇帝陛下淵謨若古至徳格天精義入神得時中之妙用考文議禮集君道之大成當帝心仁愛之餘勞經營者五載適眾論紛紜之日折淆亂以一言謂先王之道有經有權斯作者之功可大可久因心制義惟聖斷之不疑立愛自新豈皇情之可奪晉睿皇以三穆用備考於四親合羣主於一堂仍全尊於異室殫厥仁孝備極情文昭穆之倫旣不拂乎周典歡聚之美亦兼采乎漢儀緣人情以爲節文監古而不泥於古觀會通而行典禮憲今而卽宜於今乃召宗伯乃命司空度景方於舊址爰建寢祧爰崇太室卜鴻構於新宮靈效川祗江漢獻自浮之木潤回辰曜虛梁開營室之祥建經始於逾年遂奏功於不日金鋪璇牓輝映乾坤雕栱朱甍光騰日月隱若神明之奧屹乎太紫之威穆穆皇皇儼九聖神遊之地枚枚實實拓萬年宗祀之基於以奏永安於以奏王夏輪奐頌落成之美於以薦黍稷於以薦烝嘗本支言勿替之休臣等徳乏秉文榮叨顯相駿奔在下瞻筍簴而樂鐘鼓之聲雀躍於中拊戞石而興率舞之今孔曼且碩載歌殷武俾昌而熾有慶湯孫伏願祗遹先猷茂弘光烈夙夜敬止懷繼序而不忘陡降在玆賚思成而弗斁衍皇圖於有永介景福於無疆

○賀白鹿疏

嘉靖二十四年恭遇永和王奏進白鹿上祝萬壽聖節者臣等誠歡誠忭稽首頓首上言竊聞王者法先聖則白鹿來人君有盛徳則瑞獸至蓋禎祥之興實由王政而天授之美匪以人爲況應時而來以萬壽之辰稱名而得夫百祿之義屬光華之在旦仰休烈之丕宣兆庶歡傳百僚驚喜仰惟皇上伭徳孚達濊澤弘敷上下與天地同流功化備聖神之極致和而育萬物惠何屑於放麑顯比而用三驅仁殆同於解网羣生蒙被淪骨髓而浹肌膚異類涵濡洽飛潛而沾動植用是帝心悅鑑協气燻蒸珍瑞奇祥不一而足維玆白鹿貢自藩邦孕秀瑤光騰異形於蘋野含金精昊逞曜質於芳原濯濯不驚宛在文王之囿蹌蹌率舞依馴舜帝之庭匪煩力於虞羅如有感於王化蓋鹿壽所以表靈長之慶白色所以象明徳之成昔聞獻環於昆池而式啟道符投神於李母而肇開鴻寶紀牒所載固可謂希世之殊祥聖志謙沖猶以爲盛徳之餘事可以播歌詩而奏郊廟可以被管弦而勒鼎彛夥疆之徵端在玆矣大來之慶其有替乎臣等幸際昌熙樂觀靈貺挍書藜館恆羨美於前聞載筆藝林願揚休於來史伏願懋敬徳以承伭眷隆至治以慰羣心麟鳳來遊萬國頌泰和之盛犬戎不殺四郊藉煦育之休

○賀萬壽聖節疏

嘉靖二十四年八月初十日恭遇萬壽聖節臣等誠歡誠忭稽首頓首謹俯伏上言伏以聖人有大徳而膺寶籙介壽考於萬年帝王撫昌運而應金天符誕神於八月璣衡日繞屬鳳歷紀三十九載之元海嶽天開仰龍飛禦二十四年之統人心悅而普天胥慶物气協而萬寶告成辰曜表祥煥光輝於紫府梯航稱貢充璧馬於彤墀百靈之眷護攸申千載之遭逢特盛恭惟皇上九龍毓聖二气含神作之君作之師懋建維皇之極必得祿必得壽式孚有道之長抱一函三運黃樞於眞始祈天永命穆伭徳於泰淸四大立而萬有濟生七政齊而百神受職睿思作聖集箕疇斂福之徵至道希夷妙軒後長生之祕用能以美利利天下無爲而成以仁壽壽萬民合同而化地不愛寶嘉禾呈九九之祥天乃降康鴻祚衍千千之歷時萬時億愈熾愈昌臣等稽首玉階佇瞻璇宇獻千秋之金鏡俯愧前賢捧萬歲之瑤觴率同舞獸伏願天保孔固王道遐升如日如月如岡陵載詠歌於周雅多福多壽多男子永欣戴於堯仁

○賀長至今節疏

嘉靖二十四年十一月初九日恭遇長至令節臣等誠歡誠忭稽首頓首上言稱賀者伏以日麗天中寶歷更新於二紀雷藏地下黃鐘復首於一陽乾坤妙發育之機神聖極裁成之道政齊璇度會七曜於太初气轉鴻鈞開八荒之壽域履受踐長之吉庭充亞歲之儀庶匯潛萌萬方交慶仰惟皇上敬授法天之統伭同象帝之�悠久無疆如日之方永剛健不息與時而偕行安靜以攝元和蘊希聲於泰音之始恭默以思大道含有象於至無之中撫順璣衡歲月日時無易均調玉燭水火土谷惟修十一月徒杠成忠孝濟格天之惠三萬里烽塵息神武昭不殺之仁王道大而化日舒何假周圭之測景聖治感而丰歲應豈煩魯觀之書云矧玆嘉至之辰大集朋來之福五紋添繡山龍瞻舜衮之華九葉垂祥蓂莢衍堯階之祚綏將純嘏閱眾甫以皆昌膺保永圖極萬年而薦壽臣等葭灰弱質幸先得气之微襪綫菲才何補垂衣之治逍遙供奉欣戴休明依近淸華彌深慶忭伏願陽扶陰抑雍熙回有道之長天施地生動植遂無方之化碩果收得輿之祉拔茅進連匯之賢

○賀靈雪疏

緣自去冬恆暘不雪仰廑宸衷竭誠躬禱乃嘉靖二十五年正月初二日靈雪大降田野沾足臣等誠歡誠忭謹稽首頓首上言稱賀者伏以寶歷更端肇二紀載新之始琪花呈瑞應三陽交泰之期萬方甫朝會於履端六出遂騰華於吉旦霏霙盈尺表陰徳之珍符積素封條識太平之美象帝意與人心共協神功並聖治交宣天且弗違民誰不悅恭惟皇上憂勤萬宇祗敬三靈念國本之所系在民而民事之所重惟食累求丰歲以阜羣生頃因冬雪不時寒燠愆序𨿽陰陽之常數則爾惟聖心每先事而圖爰布綸音躬祈夙夜百神受職驅屏翳以從風萬土含滋沃伭膏而發壤氤氳布濩與和气而同浮霢霂旣優知丰年之可卜況當春王之首元會之辰若解舊以從新信明鑑之可赫蓋雨珠雨玉曾何救於時饑而如坻如京實有資於民食惟二气感通之妙在一念轉移之間曰謀則時寒曰哲則時燠於皇極之謂休徵與天地合徳與日月合明固鬼神之所常享大年之慶莫大於此無疆之休端在玆矣臣等沐浴洪庥樂觀熙事𨿽涓滴無取感霖雨於商賢然疆場咸沾頌同云於周雅伏願緝熙伭徳膺保鴻基峻極於天體一元而居正靈承於帝閱萬紀以長生

○賀靈雨疏

嘉靖二十五年四月初十日伏覩聖諭朕卽日恭於雷霆洪應之殿內躬禱自十三日始停刑禁屠至二十二日止方論言初下時卽陰雲隨布微雨飄灑至十六日甘雨沛洽田野均沾百谷昭蘇萬民鼓舞臣等誠歡誠忭稽首頓首謹俯伏上言稱賀者竊惟聖人之道以奉天爲心帝王之仁以重食爲本蓋歲時之丰凶所值而民生之休戚攸關斯洪範垂訓於庶徵春秋謹書於大有然必人君能應變以實而後鬼神妙感應之機仰惟皇上惇本務農憂時閔雨旣兢兢於無逸之治尢汲汲於有備之圖布徳施仁下民𨿽未虞於艱食側身修患上心每不忘乎儆予自頃時或愆陽則惟天以示戒抑由庶官弗職玫此旱沴爲災仰廑宸衷默伃伭禱眾靈受職驅風伯而戒雨師三日爲霖起焦枯而回生意自中䢐外咸被沾濡雨公及私靡不碩茂蒸黎歌詠知皆由於聖心艸木欣榮如有感於皇化神功與天澤而俱遠膏液隨恩波而共深在昔魯史徒紀於焚巫桑林虛勤於剪爪豈若皇上伭徳格於穹鑑至誠達乎幽微方一念之轉移致三靈之響答有如是哉臣等滲漉久資於帝力涓滴何補於天工沐浴泰和深慰云霓之渴望仰瞻瑞貺俯慚霖雨之夙懷伏願至徳馨而峻極於天鴻仁溥而靈承於旅肅時雨又時暘斂箕疇之五福天助順人助信綿堯祚於萬年

○賀長至令節疏

嘉靖二十五年十一月二十日恭遇長至令節臣等誠歡誠忭稽首頓首謹俯伏上言稱賀者伏以陽回子半起乾坤交泰之機日永天中仰神聖寅賓之化發歲功於伭鑰萌協气於黃宮荔挺蕓生識八風之從律珠聯璧合會七曜之同躔春動九幽慶生率土恭惟皇上道涵眞始徳蘊泰初推策以撫五辰體元而重三正雷聲淵默養至和於至靜之中伭象希夷妙常有於常無之表察璇衡於舜典齊晷度於周圭命律酌聲緹室密葭灰之候先事戒備臺官謹云物之書致孝享而山川鬼神攸寧建皇極而歲月日時無易是以精禋格於穹昊純佑篤於永綏憝惡就擒寢甲兵而不試蒸黎安堵樂禾黍以有成異瑞奇祥莫不畢至雕題重譯罔敢弗臣適丁昌治之期茂對迎長之序五紋添繡瞻黼衮之重華候日再中卜景運之孔碩命維新而有俶福時萬以無疆臣等才乏八能情均三祝龍墀星拱覩亞歲之上儀鵷��筶晨趨同百工而從樂豈勝率舞莫罄忻愉伏願道與時亨化隨剛長靜則聖動則王中行惇獨復之仁扶則陽抑則陰疇離獲朋來之祉麗貞明於四極綿慶曆於萬年

○賀靈雪疏

嘉靖二十五年十二月初九日欽奉聖諭今冬𨿽雪雜以霜霧物癘人災仍求正瑞玆十一日始至二十日止有事於洪應殿欽此十二日之夕月宇光霽倏然同云雪花初泛灑於龍城詰旦遂徧鋪於燕野兆人交喜百物咸嘉臣等誠歡誠忭謹稽首頓首俯伏上言稱賀者竊聞丰歲之冬必有積雪玆謂休徵太平之世雪不封條夙稱嘉瑞蓋至人之道先天而天弗違惟聖人之心樂民而民亦樂卽一念之所發動與二气相爲感通固不俟奏假之煩有甚於影響之捷儼上鑑之孔赫信至誠之如神事出稀聞慶莫爲大仰惟皇上伭化醇茂渥澤汪洋合覆燾持載之功配髙明博厚之徳恩加羣類禮及百神每先事而廑備患之圖恆遇變而切愛民之念以玆歲之冬𨿽寒雪時降而雨冰於木猶以陰冒陽由臣職或戾於靖共抑兵介未寧於邊圉人之災而物之癘本於地而應於天爰軫宸憂恭祈皇昊啟靈文於洪應敕齋祓於穆淸呼丰隆而令伭冥驅巽二而走滕六幽誠之達曾未踰時靈貺之來應如克日密雲隨綸音而繼發霏霙與伭澤而並浮積素凝華輝連千野甃珪疊璐巧出六花威肅八遐消烽煙於萬里潤流九壤兆農畝於三登如坻如京宛若倉箱之富不徐不疾仍增殿苑之奇光簇瑤階花生琪樹豈惟洛神呈象來舞帝宮乃亦海騎相趨下朝仙闕東臯欣而望歲南史慶而書祥易災旱而爲休嘉攺陰陽之異數去邪沴而迎正瑞參化育之成能自非睿感通微干心佑徳何以經緯六气呼吸兩儀其神速如此哉臣等謬塵淸列沐浴泰和樂熙運之昌明對天庥而踴躍慶忭之至倍萬恆情伏願謀則時寒斂五福於皇極思維作聖純一徳於泰淸昭功化之隆保歷圖而永固握道徳之紀齊姑射以長生

○賀元旦疏

嘉靖二十六年正月初一日恭遇正旦令節臣等誠歡誠忭謹稽首頓首俯伏上言稱賀者伏以春始歲功太簇應條風之律寅爲人統攝提回北斗之杓矧鳳編建丁未之元適龍徳屬南離之紀撫大明而同王會國極萬以來朝觀歷象以敬民時陽至三而爲泰閶闔啟光華之旦魏闕布教令之和率土歡忻百嘉鬯達恭惟皇上體幹之健出震而亨政順璇衡配四時而成序恩加寰宇育萬物以偕春體一徳以爲元含泰始發生之用奉三無而並盛贊易簡造化之能惟聖神中和兼極其功斯裁成輔相各得其道是以伭心格而諸福畢致黎庶安而五穀屢登徒杠成輿梁成民不病涉靈龜出醴泉出帝乃降康況禦寶歷逮二十六年其徳澤之漸被者益久而基瑤圖億萬千祀爲天命所保者愈申維玆熙洽之辰茂對履端之候太平有象瑞日麗而慶雲翔重譯咸賓玉帛陳而珍異集眾靈隤祉九域維新臣等喜際昌期仰同星拱誠傾葵藿隨百辟以在庭頌效柏椒極萬年而薦壽伏願靈承帝貺保合太和域中而王居一執軒紀以長生華封而祝者三戴堯天而永奠

○賀冊進永妃疏

慶受淑媛天祚室家之壺禮崇顯號寵承冊命之華增仙祉於燕宮葉王風於揄翟歡騰墀陛喜溢宮闈仰惟皇上誕集帝禧丕膺伭眷三星耀彩載瞻法相之賢六列備儀爰著虞汭之化禦家邦將由中以及外奉天道在以陰而助陽矧當熊徳孚於幽衡式貫魚寵超乎九禦銀印瓄佩光照闕庭寶節玉符輝煌禁籞明章宮教豈獨侈愛於環簪秩視公侯蓋以助敬於虀瓚紫庭分理茂昭荇采之風彤管記言益啟雞鳴之警體和之範日藹層闈繁祉之嘉方崇蕃世廣治本於陰理開浚發於慶源臣等覩縟典之告成樂皇緒於無已豈勝踴躍莫罄贊揚伏願伭祉永康保萬載蘿圖之固天庥滋至應百男椒掖之祥

○謝薦新疏

嘉靖二十八年九月十三日伏蒙聖恩以薦新內殿香稻米飯賜臣者臣謹叩頭祇領訖伏以寶穡登場帝籍樂丰年之慶金穰薦廟天廷獻農事之祥恭承孝享之庥祗被神明之惠臣愧未勤於四體竊叨賜於九重正以先嘗一飯敢忘帝徳薦而後食舉家咸仰天恩顧素餐而拊己懷慚惟含哺而與民同樂

○謝賜歷疏

十一月初一日伏蒙皇上頒賜臣中歷一冊散歷一百本伏以天繞璣衡再啟二百六旬之始年編鳳紀欣瞻二十九載之春七政上葉於有虞正朔誕頒於諸夏恭惟皇上運聖神功化之妙極裁成輔相之宜治歷明時法天布治臣等旣荷大廷之賜復叨在直之頒占景祚以無疆慶嘉時之有俶祝聖壽比天同永願皇圖與日俱升

○謝恩賜疏

嘉靖二十九年七月初五日伏蒙聖恩以臣在告特遣內侍官馮彪賫賜豬羊米酒瓜茄者臣謹扶疾望闕叩頭祇領訖切臣本以一介庸陋之軀誤蒙九重特達之眷加以寵私優渥賞賚頻繁終歲之闁金帛盈篋酸寒之福何以堪之受厚恩而罔知報稱食重祿而莫效贊襄災之所來固其宜也乃蒙聖慈曲垂軫憫旣遣上醫診視復命中使下臨珍賜丰盈禮數優異恩光榮被里巷歡傳臣驚惶起拜不覺神情悅暢恍然若沈屙之去體也感激之餘惟有涕泣倘未盡之年不卽塡於溝壑則矢報之志猶當竭於涓埃

張龍湖先生文集卷之二

●張龍湖先生集卷之三

序

◆序

會試錄後序

會試錄序

應天鄕試錄序

應天同年錄後序

武舉錄序

武舉同年錄序

應天府鄕試錄後序

茶陵州誌序

○會試錄後序

嘉靖丁未會試錄成臣治敬拜手言曰明興有天下百八十年於玆其取士以丁未者凡三見焉記曰丁明也盛也陽道著明丁壯盛也未者言萬物皆有滋味也天地以四時之气造化萬物陽道昭達及於明盛之紀則物皆林林然成有滋味矣王者效天地本四時建道陳制興立人賢所以成養萬民致明盛之理也在昔丁未我髙皇帝肇受天命首令天下設文武科取士用集大業文明之運所由啟矣宣徳成化之際仁義融液王道明洽人文之化日益宣著至於今聖天子懋至徳配天地稽古三五之道勸學修禮崇教勵賢以風四方海內歡慕含和咀淳天符人瑞雜然並至神光曜暉洪洞朗天豈不明盛之極哉士生於時固宜皆林林成有滋味也然萬物養於天地而人則藉萬物以養也物味有美惡斯生理之肥瘠因之矣荼菫烏喙蜇吻酸鼻決腸胃而毒者則人避而棄之敗粃之粰無救饑渴封熊之趾豢豹之胎窮海逾陸非可嘗有亦人所不尙也何者以無藉於養也士者人君所與共成養萬民也士味有厚薄而世治盛衰恆所由之國初之士其味眞實茂以開濟之略翊戴休烈當時之民無不得養者宣成熙盈之運士多持重完固其味醇厚民得所養者則皆充然而肥有光澤也及久而變焉譬之禁羞珍臠漸以蜜醴和以椒桂芬馨有餘而眞味亦薄矣其養之惠於天下者視昔何如哉乃下焉者伐徳暴義回惑營蠱惟淫志是逞用導民亂荼菫烏喙蜇吻酸鼻決腸胃毒者也委瑣頹靡饕貴利自富於民弗勤敗粃之粰無救饑渴者也幽寄詭激違眾立異以攺易觀聽民日漸於匪彛封熊之趾豢豹之胎窮海逾陸非所常有也數者於養之理何述哉民生日雕瘁若抱瘡瘵而懼其斃焉夫豈气化使然耶要亦養之道未至耳是故養生者必擇味養民者必擇士而士之自養者必擇道今夫國家之擇士也三歲比天下之士而鄕試之三歲比其鄕之士而會試之其法至備也及加之民乃無藉於養焉豈非以人之難知而言之不可以稽乎稂莠之始天然與嘉縠並茂而其味則遠矣故擇不可以不愼也然士之自擇亦猶國之擇士也國之擇士也蘄以其士之道養乎天下也夫以士之道誠養乎天下而後可爲民之味不然其有味之者乎士之自擇也蘄以其身之道養乎天下也夫以其身之道誠養乎天下而後可爲國之味不然其有能味之者乎是故國以士爲味士以道爲味而後明盛之理可從致矣昔者伊尹之於湯也思說以堯舜之味而髙宗之於傳說亦惟曰爾維曲糵維鹽梅斯二者非所謂天下之至味者乎商道之盛至今猶耿光者其有以致之矣爾多士以丁未進其亦愼擇其所爲味如商之二臣以惠天下之養以仰對聖天子明盛之理則惟亦有聞於無窮哉臣治不佞辱詔從大夫之後與校試之責焉敬以是申告之末簡

○會試錄序

嘉靖庚戌春二月天下士會試於禮部者幾四千五百人尙書臣階侍郎臣崇慶以試事請上命臣治臣徳爲考試官其同考試則侍郎某某其監試則禦史某某曁爲執事咸備旣如例三試之乃窮日夜之力愼校擇焉遵宸斷取三百二十人爰錄其名氏及文之可式者二十篇以獻臣治謹序之曰夫錄所以錄士也然錄與士恆相爲重焉窮居布衣之士業鉛槧遊鄕邑必更十餘歲而後得錄於鄕之有司又必更十餘歲而後得錄於禮部有終身不與者焉故士得與是錄者有餘榮矣是士以錄而重也士錄矣其終身所建立果足以濟天下澤生民流聲光無窮焉後之人將敬而指之曰是錄所得士也則錄其有餘榮矣是錄以士而重也故曰錄與士恆相爲重也夫國之錄士何爲也欲其爲世用也士學古之學而求錄於上之人亦欲其學用於世也然道有升降世有古今君子惟隨其所值而致行之要以濟天下澤生民爲務然後爲有用之學學之而弗可用用之而弗宜於時則亦何取於錄哉我髙皇帝有天下也卽位之三年庚戌始開科錄天下士一時翊戴之臣協志輯力相與締構大業以傳之萬世上下咸有大烈也聖聖相承蓋謹於取士之度今聖天子纘承天緒廓道徳之途拓仁義之統遠撫長覽所以勤萬民而章洪業惟仁賢之務此堯舜之用心也二十九年於玆凡十舉士博恩廣施久而益深至徳昭然軼於往代遐方萬里之士肩踵並進寸材尺藝咸備官使此太平之具也然而臣失其職功不加於百姓惠澤不流羣生寡遂政之在天下若風艸有所積有所虛視祖宗之舊或少異焉此豈法之不足哉士不素厲而士新由滋也說古道者則泥而不達於時喜更張者又以其私智鬭乎天下而擾之不復典常之師則其漸而至於敝也亦宜是故明王不恃其有久安長治之業而恃其有保邦制治之臣士者不患其無可爲之時而嘗患其無明體適用之學書曰學古入官議事以制政乃不迷其爾典常作之師無以利口亂厥官此言明體而適用也保邦制治之理莫要於此矣往丁未之試臣嘗辱明命授以校士之責大懼無以稱塞玆再至其爲懼也益甚思敬勉無忽冀得明體適用之士惟聖天子所驅策用之相與守太平之業致治安無疆也然而持有司尺寸之度求之語言之末則又臣之所竊憂焉何也求士於肇創之始也恆易求士於治平之世也恆難蓋肇造之始人周曆於艱險志勤慮審故才皆可用而求之也易治平之世人襲於所見之安誦古人之言而不明乎當世之務守成要之迹而不審乎治亂之原故才用鮮效而求之也難夫以日敝之法而重之鮮效之才其何以語保邦制治之理哉此臣所爲竊憂而懼滋甚也夫法不足於治者才不備也才不足於用者學不備也爾多士學古之學以售諸用則旣錄於上之人矣其必舉所學而善用之務以濟天下澤生民上贊聖天子太平之業而流聲光無窮焉則錄其不有餘榮哉乃若逐逐然與時汨沒無所禆於世用徒以美榮名於錄也𨿽錄之天下後世有弗錄者矣是重爲錄羞也吁可畏哉爾多士勉之

○應天鄕試錄序

嘉靖庚子秋八月天下例選士於鄕應天府預以請臣治臣用卿遂祗命往典若文事事竣乃錄所中式者之名氏與文以獻且傳之四方也臣治作而嘆曰文不已盛乎在昔甲午之歲臣嘗承乏於玆役今且再至焉視其文比之昔益加盛矣夫明興百有七十餘年以人文化成天下天下之人日相究於文經制宣備皇澤周洽洋洋焉與三代同�君術明臣道得也迨我皇上履純仁躬至徳被六藝憲經飭禮敷賁人極蓋煥乎有文章矣薄海內外罔不翕然丕變承休光也矧夫南畿爲我聖祖肇迹之地鴻猷閎化昌被人物而丰芑涵育視外服先焉固宜彬彬焉稱盛美四國也然文實盛衰之機君子懼之何也古之人所貴於有文者將以飭徳表行安眾軌物杼軸乎天人之理敍正乎君臣之宜繇之可察時變觀化成也舜禹之代股肱昌言敍九功修六府曰都曰兪殷周之隆則有伊訓說命旅獒金縢之言以戴翊其世咸有大烈格於天地及其衰也實不勝其文而化成之意微矣孔子曰如用之則吾從先進蓋傷之也是故君子弗懼乎文也懼乎文之盛而實焉者之或寡也夫實者道之根於中也譬諸艸木植其根焉則枝葉之蔭也遠矣記曰天下有道則行有枝葉其實之謂與或曰文損益者時也而變之則存乎其人故韓愈出而唐之文變歐陽修出而宋之文變機使之然也曰文以形道也而道者所由以適於治之路也夫苟至於道矣文損益弗害也變於文弗由於道是舍經緯而紐組之無所措矣又烏足以語化成之理哉唐宋之治所以不能並於三代者獨文也與是故君子弗懼乎文之盛也懼乎文之弗由於道而政治因之也傳曰生於其心害於其政發於其政害於其事吁可畏哉方當天子文教之隆爾多士勉旃毋自虛也是舉也提調則府尹某府丞某同考則學正某某監試則禦史某咸胥飭以事諸曹六館之士督學禦史臣宜所簡以試者凡四千四百而奇試而舉者百三十有五人遵成制弗敢過也

○應天同年錄後序

嘉靖甲午應天鄕試士子予竊同校文焉夫人人之言弗同也然而其取同矣所錄之士凡畿之屬百一十有六人浙十有一人閩五人江西二人楚一人夫四方之地弗同也然而其薦同矣乙未咸集於京師醵燕以齒夫少長弗同也然而其序同矣於是乎有錄焉以志其同予觀之嘆曰惟君子爲能重是錄也何則夫錄以志同也然而有弗同者文同取也而語默異用焉名同薦也而崇卑異仕焉齒同序也而修短異數焉其能以終同耶然則君子所以昭著久遠弗朽滅者將不有大同之道哉何也文不同同理也仕不同同義也齒不同同徳也三者非形勢地位之謂也是故語弗詳也默弗緘也崇弗貴也卑弗賤也修弗永也短弗促也君子知語之弗詳默之弗緘也崇之弗貴卑之弗賤也修之弗永短之弗促也則夫敏厥修以足乎己者自弗能已矣知語之弗異乎默也崇之弗榮乎卑也修之弗加乎短也則夫恃厥長以侈乎人者自弗能爲之矣是故足乎已之謂貞貞而後能久弗侈於人之謂虛虛而後能大久大之極則天地萬物同體也百世以俟聖人同道也何形勢地位之足言乎是故同理之文可以立言同義之仕可以立功同徳之齒可以立命三者所以昭著久遠弗朽滅也斯大同之道也易曰二人同心其利斷金同心之言其臭如蘭夫在昔之同錄者眾矣昌黎紫陽之錄後之人特重焉其它固泯泯也二子之錄之同者後之人亦惟二子之重也其它固泯泯也然則二子之所同者大矣是故君子不同其所不同而同其所終同者同之至也夫苟曰同矣而終乃大異焉𨿽錄之天下有弗錄者矣惡乎同故曰惟君子爲能重是錄也

○武舉錄序

嘉靖戊戌春天下武舉士集京師者七百九十人而奇兵部援故例疏以請上若曰文陽而武陰也武舉以秋行後之舉亦秋行義乃合遂著令焉秋九月兵部復疏以請制曰可乃以某某知武舉某某同知武舉某某考試某某同考試某某監試某某提調余執事亦罔不共愼若選也越九月己卯試騎射射而式者六百十人而奇十有二日壬午試步射射而式者三百四十人十有五日乙酉乃舉之棘院試以文是月二十有一日庚寅天子始大享帝於明堂肇正宗祀百辟咸嘉有曠禮思奉休徳也用是職玆舉者懼不得與從事是辱乃窮五之日力夜繼燭焉六日而竣事拔文而式者六十有五人取宸斷也錄成臣治敬拜手稽首而言曰國之大事在祀與戎夫聖王所以奉神靈之統理萬物之命領天下國家之道也憲經制用因時陳義從古爲重焉我皇上亶聰明之盡上達天徳振湮釐繆作立大義以茂修古先王之緒冬至祭天而祀祖崇本始也季秋享帝而祀父思成形也而尊親之孝備矣三歲春而舉文順陽徳也秋而舉武法陰刑也而仁義之用昭矣盡憲天之實建化成之極斌斌然曠百王莫之尙也爾諸士馳弓矢抱文藝乘時而售之用旣膺玆茂制矣復與覩夫典禮之盛也其爲遇也豈不甚良矣乎夫士患不恆於遇也亦遇而良矣其感奮也宜何如哉蓋忠孝一心也文武一道也而人弗可以貳焉者也故合忠與孝者之謂徳合文與武者之謂才合才與徳者之謂全人六月之詩美徵伐也而乃曰文武吉甫張仲孝友焉然則其道也果二乎哉是故戰陳無勇不可以言孝辱親惰體不可以言忠違徳愆律不可以言文勤暴怠禮不可以言武凡此者是貳之也夫人具是四者以生之謂命古者戎有受脤以昭命也命而貳之是怠棄也遇𨿽良不如其己哉孔子曰我戰則克祭則受福蓋全人之道矣爾諸士其無亦是務與誠而吉甫焉而張仲焉用幹城我宗社引若昌祀玉於無疆以上裨孝徳之光弼玆仁義之治則爾亦有令聞於後世也其庶不負所遇之良也己爾敬懋哉

○武舉同年錄序

嘉靖戊戌秋舉武之士凡六十有五人胥燕而會焉會以齒所以惇情好尙讓禮也旣成錄矣謂張子嘗被命柄若舉錄來張子讀之嘆曰美哉沨沨乎玆行於軍旅其先王之遺也然齒廣矣曲而曵於其全猶弗齒與二三子曰唯唯否否願竟教焉張子曰爾諸子之始進也列而力黜陡之焉以藝齒乎進而第髙下之焉以文齒乎會而序先後之焉以齒齒乎官而秩崇卑之焉以爵齒乎曰然曰古之有彊力智謀之士顯名諸侯聲光百世者何限也然聞之射力不札者可以懷眾木彊少文者可以定國表餌之術可以系單於終身弗侯可以威沙漠之數者皆弗是齒也而卒能以齒流爾諸子其曷齒之重耶曰今之世齒莫重也弗齒其無以自齒故齒榮辱也君子務齒焉張子曰齒大矣曲而曵於其全猶弗齒與二三子曰唯唯否否願竟教焉張子曰上齒齒世其次齒人其次齒身夫齒藝與文者有司之公也齒於一人者也絀於人弗齒矣齒齒者比與之眤也齒於數人者也通乎人弗齒矣齒爵者國君之制也齒於一身者也後乎身弗齒矣故齒徳者賢聖之行也齒於百世而無窮者也故藝莫彊焉文莫加焉齒莫尊焉爵莫貴焉𨿽弗齒天下後世有齒焉者矣況齒者乎苟弗是𨿽齒之天下後世有弗齒者矣況弗齒者乎故齒遠近也君子愼焉二三子曰唯唯

○應天府鄕試錄後序

嘉靖甲午秋八月應天府鄕試臣以訓臣治受上命往柄厥事旣行乃相與語曰玆知人之哲也維艱哉曷弗懼旣至適貢院落成制宏而麗森而有域復相與語曰玆有司之理也惟共哉曷弗敬旣事事再旬而竣錄成復相與語曰玆人文之萃也維盛哉曷弗慶臣治敬稽首拜言於其後曰夫錄有八徵焉見昭代之盛焉見聖神之化焉見王制之善焉見根本之重焉見都會之美焉見道徳之同焉見是非之公焉見賓興之隆焉周公而下道莫明於孔子而其學獨盛於北其世運亦從而北時南有荊楚之彊孟軻而下道莫明於周朱而其學獨盛於南其世運亦從而南時北有胡元之亂至於我朝文教誕敷訖於四海詩書禮樂蠻服咸曁履中撫運自生民以來未之能過焉斯昭代之盛也祖宗所以建極作則以基丕泰之化至精至密百六十餘年於玆纘有休嘉治理用張我皇上弘猷懿矩式勤作率黎獻承徳罔弗自奮效用共於臣有菁莪棫朴之風焉斯聖神之化也選舉之政先王所重也後世損益各殊制要以得人才同政治爾國家科目之設𨿽若非古然士之志於是者不見異物而遷焉故瑰奇之才胥此焉出昌言遠猷夾輔於理而社稷賴之斯王制之善也昔文王伐崇居丰天命用新而武王宅是鎬京四方攸同乃昌燕翼以延八百之祀我太祖肇基金陵以混一海宇太宗卜世於冀居天下之復位萬世大業而丰芑之懿實首於玆土故三歲取士之客南北均隆焉斯根本之重也跨淮吞舒控引荊越山江環匯沃衍千里鳩靈孕英積而彌光故其才鬱鬱乎如照乘木難之媚於重淵大澤也弗可能掩焉斯都會之美也士之言典以蓄朴以貞信以通物明志以達政性命王道之紀彬彬爾非聖弗言焉斯道徳之同也詩弗愚者錄之易弗賊者錄之書弗誣者錄之春秋弗亂者錄之禮弗煩樂弗奢者錄之文浮罔實弗錄也滯罔達弗錄也僻罔正弗錄也故可以獻可以傳可以程焉斯是非之公也惟皇上懋學飭治以敬禮於邦國之賢百辟祇若休命修乃役罔有弗寅供億百陳燕饗蠲備千夫馳庶工趨有司程能咸曰玆政務之大斯賓興之隆也然臣竊有憂焉錄公矣庸有澤鞭以幸售者乎文同矣庸有靜言而庸違者乎才美矣庸有恃之而作狡者乎制善矣庸有藉之以謀利者乎有一於此將不重戾聖王之教以自負明時哉何以當畿域之勝耶其無亦愧於有司之良爾矣是故君子會盛以昌也淑化以養也軌善以光也襲重以彊也珍美以章也若同以廣也篤公以揚也昭隆以臧也察於此八者而主之以道焉其用諸天下昭諸萬世將無適而不宜夫是之謂才眞爾多士懋哉

○茶陵州誌序

茶陵志元以前無存刻也正統時始刻之治見其晦弗昭焉亂弗統焉蕪穢弗根焉遺弗備焉漸散失焉寂欲隳焉太常夏公出補茶以責之治治於是取而筆削之作上下二卷爲目二十有二凡六萬餘言維先王制國畫地分吧道有升降或沿或革推世道之次志邵譜星气之書多雜禨祥不經然天人之道弗可姦罔志分野設險守國𨿽聖王不能廢也嘉子邁之功志城池地道之昌挹衡帶湘髦乂攸宅志形勝洪源孰孕疏爲江河大塊孰埏播爲山阿民利之鍾也志山川鼓眾成化莫上於禮樂禮樂之發在於哲民情志風俗君食於民民食於力其極則恣欲並兼病於機利其隱弗悉也志食貨君子出政之地旅徳則宅甘棠勿翦峴石興哀可不務與志公署維君子之政以民惠弗務己惠己惠者窮儲備津梁溝澮之利因之民志惠政禋祀罔不有則匪是淫也崇正有之義志祀典勒崇垂鴻後則效之往世之轍可以爲式志古迹民生顓蒙恣於欲動罔克咸本諸教志學校旅欲則奪競孱弗醜制而禦之以威天下志武備守令羣牧廉黷仁酷旅靈明明弗可掩也可不愼與志官守取士之法其來遠矣所損益各殊要以得人才禆政治𨿽百世不能易也志選舉陳惠隤祉以徳黔黎久而彌懷其稱赫赫志循良哲夫茂令人綱人紀小徳謀邑中徳謀國大徳謀世具可稱述志人物坤政穆成震撼不二家人之間可以觀矣志列女墳典道絕六經言微秦漢而下文辭粲如也然要以發泄至道之蘊志藝文自漢以來佛老萌起至於今蔓如也正之以經常志寺觀大道弗昭誕幻章達足以鼓眾志傳疑事有參差不可以類存之足備搜考志雜誌是故志志也邵譜世也分野象也城池固也形勝勢也山川域也風俗徳也食貨力也公署乂也惠政綏也祀典常也古迹鑑也學校教也武備守也官守職也選舉求也循良吏之程也人物士之徵也列女貞其內也寺觀夷其外也藝文惇其訓也傳疑理之窮也雜誌事之終也志道於是乎備

張龍湖先生文集卷之三

●張龍湖先生文集卷之四

序

◆序

陽峯奏議序

松臯文集序

雩村存稿序

壽張陽峯少宗伯序

壽封君傅筆山八十序

壽王太夫人序

壽韓苑洛七十序

壽少師羅峯六十序

贈蕭山李大參序

贈計太守入覲序

贈徐方塘序

贈張子幹序

贈郟梅巖北行序

贈趙完卿二守序

贈李蕉溪序

贈王克齋北上序

壽李蒲汀六十序

○陽峯奏議序

南宮奏議集大學士張陽峯公在南宮所敷奏者也其目之大曰朝賀曰宗廟曰祀典曰學校曰選舉曰官政曰恩卹曰王國曰賓貢凡爲捲若干治受而讀之嘆曰吾楚誠多才也明興百八十年起家翰苑以躋於大僚者亦不數數見其位在宗伯若襄陽任公華容黎公蓋數十年而公始繼焉其位師相典機務則有若文定楊公文正李公蓋數十年而公始繼焉然任黎舉寅淸之職而闕絲綸之任楊李入典樞密而神人之務未親也而公則兼之矣任公當肇國之初而天造甫寧黎公守盈成之緒而其施弗終文定公曆事三朝險難百折正徳之間其難岌岌矣當劇居難文正有遺恨焉我皇上中興右文崇儒稽古三代禮樂而明備之公首侍經幄細旃廣廈從容論說以資啟沃及位宗伯考古據今以上佐典禮君臣之際志意孚契言入而信兩無猜疑故朝賀之疏愛以舒宗廟之疏正以悉祀典之疏明以直學校之疏昭以達官政之疏嚴以確王國之疏周以辯賓貢之疏輯以柔可可否否如鹽梅曲糵相濟而成味也其視四公難易何如哉夫所遇者時也所存者道也時之不齊故所建立者不能以皆同若夫紀綱國是盡力王室忠言嘉猷效於當時而文采勛烈俟於來世則公於四公固未或異道也夫公之位旣兼乎四公之重而其遭遇之良以爲行道之地者蓋有四公所願欲而不得焉故觀於公之奏議則其時可感矣或曰天下猶治室也佐天子而相者猶持尋繩墨以審曲面勢也六職羣辟分理庶事猶執刀鋸斧斤以佐勢也今天子且以公相矣公將舉天下髙深長短方圓之度而盈縮之以指使羣役功成而無名焉玆奏議者條例而事陳之夫亦猶礱斲之器也公奚以是爲哉曰天下之事𨿽大小異勢則未有不相資而成者規矩誠陳矣繩墨誠設矣而礱斲不備羣役不疾趨焉則亦烏能以自室也是故斧斤刀鋸固規矩繩墨之所以行也由此觀之則奏議亦不爲無助於相理矣遂刻之

○松臯文集序

君子之生關天地國家之气而其言則恆以不朽虞夏殷周之盛昌言都兪伊訓說命金縢旅獒之書翊戴其世咸有大烈徳崇而身尊功炳而言流斯貞元之會而道徳之極致也自是而降仁賢哲聖詞工學士或窮約終其身而達人顯爵文則不逮焉至於父子兄弟兼是數者以並立於一世益又寡矣司馬遷劉向石奮楊震韓億蘇洵之徒各著所勝不有兼名蓋气有所不足物有所不齊大美難兼全徳靡具所受於天不可彊也治幼嘗讀近代名臣許襄毅公傳與平番始末北鹵三貢諸疏茂聲元烈震於華夏每思見其人而與之奔走焉不可得也及入詞林聞莊敏學士論易詩太極之理敻淩超詣獨立今古而道統一疏實開皇志通鑑綱目前編考敍數十載王霸興衰得失之故上追麟史豈不巋然賢豪哉讀默齋中丞所著九邊論撥斸治本裁正化理長慮遠識經世之具也比貳銓部日侍於松臯太宰之側得觀其所爲文而讀之乃喟然嘆曰天下之文盡在是矣蓋世之務立言者類事鉤奇探隱咀華擷繡以取丰幅尺其合於道無幾焉而公之丈純碩博大平易正直稽性命之原達事物之變師遵六籍旁貫百氏其於古今疑詞隱理𨿽髖髀紏結莫不取揆胸臆虛明獨照自我心極爲之宰匠無所依襲也奇神逸彩掞光天漢灑波江海電霆蛟虯出沒萬狀而殊流會歸同致於道是故於田蠶於南郊於無逸進講見陳善之忠焉於桓臺於晉祠於九感見懷古之思焉謂學可以自殖則汾州修學記謂名者永壽之道則山西按察題名碑明絕世之學振古之節則序余靑陽集崇允蹈篤實之功則序薛文淸讀書錄析天人之奧則序革象新書哀吾道之不續則祭莊敏文會天地人物之理一歸於誠則識胡靖庵年譜若夫本民彛物則之實立人物綱常之極表圖像之原窮理數之蘊提綱挈要簡而明信而通則臆言題義眞可羽翼六經也其若古詩近體謳吟詠歌大略以古之比興就今之聲律涵泳風雅憲章陶謝而觸事感物天趣獨得篇章所形迥然性情之正一唱三嘆有遺音也嗚呼盛哉夫天地之气竅於山川而國之休命基於純佑故嶽降申甫而八士興周也予聞嵩華河洛之間風气佳美川嶽蟠郁蓋中土之奧區也才哲逓興然代不數人人不兼徳卽程氐兄弟不能一日立乎其位無論功業也豈非以其气之不足而天時人事或不能相成耶惟公之父子兄弟並出其間跨映海宇而又值乎成化弘治盈成之會家庭師友志學相朂明仁義之術修禮樂之具名以道立業由才成故自襄毅莊敏以迄於公三執宰衡敷流天澤栽植賢匯以昌壽王國垂休無窮而文章經術與勛業相宣兼有昔人之勝而丕昭焉天下有賢不肖皆知其爲昭世楨幹斯文元龜也蓋精靈之气積久而毓昌熙之運浚發而會天之所縱豈偶然哉或曰文以理爲主以气輔之而其運則與時髙下蓋天地萬物一气也其精純粹美流鬯百嘉脈絡條貫無所舛錯其在於人則所得有厚薄所養有順逆故所用有善否耳予嘗侍公見其平居吶吶退居若無所勝及決大政折大疑論榷理道翻正居亂則其气勃發若洪河東下沛然莫之障遏也至於底定則浮光靜影耀金涵碧湛乎可覩然而奫瀛浩渺莫可究止不知所爲深且遠焉蓋所得者厚故其發也盛所養者順故所持也定所關者大故所傳也遠所謂參天地關盛衰浩然而獨存者則其文之在天下固自如嵩華彛鼎靈光百世不朽也又烏可徒以言語文字譊然立觀聽者例言哉集凡若干捲始弘治甲子迄於嘉靖甲午公仲子督府君��與挍而刻之繼是而作者當爲續集也

○雩村存稿序

譚子光進以其父司正公所著詩若干休木以傳司正之歿也進在𦇤褓曁童而啟曰吾父吾不得而見之矣得見其手澤斯可矣居弗豫於食弗臧焉有洵涕旣索其故藏詢之播誦則蠹蕓烏虎弗復完讀也校數歲始集爲匯四曰南還紀興曰發瀛倡和曰金臺雜錄曰居鄕畱詠凡此皆其所存者也而弗存者不與焉帙成以謀諸治曰孤誠不能忍忘於吾先子也孔子有言言而不文行之不遠孤不知吾先子之言之文也可傳乎哉昭弗忘耳孤不樹無以亢先子而先子是忘其罪益滋大孝終身慕父母杖屨桮棬君子愛焉孤誠不能忍忘於吾先子也治曰夫詩者人之情也感於物而動故形於聲聲比於律之謂詩是故君子愼其所以感而制其情若水有防若田有畔故言之發也鮮有慢矣治嘗讀司正之爲詩也其南還之音郁以憂登瀛之音發以愉金臺之音縟以則居鄕之音散以緩夫郁以憂者勞也發以愉者樂也縟以則者觀而止也散以緩者逸而適也勞逸憂樂之情變於前而音之所由以異矣然其言無不在君親者忠孝之道也夫性情之正莫大乎仁義仁義之發莫先乎忠孝故不知仁義而可以言詩者猶捨白而采也詩可以觀可以怨邇之事父遠之事君其此之謂與

○壽張陽峯少宗伯序

嘉靖丙申九月皇史宬成奉列聖訓錄尊藏焉天子嘉儒臣之勞咸有慶用是陽峯張公晉少宗伯兼學士職講事如故實異數也是月廿有三日適公之誕辰凡楚之仕於朝者咸造而介觴焉僉命治曰女其壽公以詞治懼弗文也讓而固或進而言曰夫壽命於秉也故均植也而松柏壽均介也而龜壽均羽也而鶴壽何則秉之所定人莫之增也公質丰而气昌器度豁達若干頃之波汪汪弗窮也傳曰栽者培之玆公之壽與或進而言曰夫壽昌於積也故山積而嵩嶽爲喬焉水積而江海爲弘焉公自憲僉訥庵公基仁種徳和慶萌起至大參東軒公益昌以熾公克繩厥武葰起抓蔚以震乎天下沨沨也易曰積善之家必有餘慶玆公之壽與治曰然公之壽不囿於二者而能兼之夫天地之壽非髙明博厚之謂也不息而已矣君子之壽非期頤耄耋之謂也不朽而已矣維公邃學昌辭卒澤於仁義道徳之實故典則可以贊王度渾厚可以振頹獘嚴核可以明得失衝粹可以續風雅鏗乎雲英韶頀之奏於懸間也蔚爲國華焉是之謂金石之壽維聖天子懋學飭治而公日侍講幄細旃廣廈之上從容論說直而不激和而不迂引君於當道佛時仔肩以敷錫厥庶民王心用熙焉是之謂社稷之壽維昔楚聞人在文廟若楊文定公夏忠靖公在孝廟若李文正公劉忠宣公皆鄕之典刑也耿耿百世焉公起而續之龍翔鸞翥駸駸乎宅於百揆用若厥元化以左右天惠措斯世於泰山盤石之安勛庸聲烈流光無窮焉是之謂鼎彛之壽三者皆不朽之道也是壽之大也故澤於所積者其秉或淫焉所壽弗全也厚於所秉者其履或違焉所壽弗昌也夫公之所履旣足自壽以不朽而得於天澤於先世者復深且厚此人所甚願而不能必齊者皆於公聚焉則夫公之爲壽也不其備乎故曰公之壽不囿於二者而能兼之者也夫兼則備矣備者百順之名也無所不順者謂之備詩曰樂只君子萬壽無疆其備之謂與僉曰然遂次其言以爲公壽

○壽封君傅筆山八十序

嘉靖戊戌十月封君筆山傅公壽八十其子徳輝侍禦以天子命代巡於浙將過家稱觴焉楚薦紳士之仕於朝者咸嘉侍禦斯行之樂也命龍湖張某女其壽之詞某曰壽有道乎或曰質厚者壽予嘗聞公矣力徳而貞業矱內而標外國社之楨也然三十而始廩於學五十而始貢於王竟弗大章顯於世而公塡塡焉忻距弗入骯髒無攺度也嘗自解曰賢否者人也通塞者天也人不可怠天不可冀吾修吾人耳於天何求焉斯非質厚者能然乎或曰仁者壽予嘗聞公矣其爲陜之斷事也戎臣弗諳於理凡務必以公治之若遊刄肯綮靡或有畱焉然明允平恕而人弗以冤其佐於穎也平徭均役振弱卹匱旉和惠生阜利敬教穎民至於今弗忘陜卒構難戮撫臣焚官廨劻勷省邑惟相戒曰愼毋犯傅公也傅公長者玆非仁者能然乎或曰知道者壽予嘗聞公矣公曰神大用則竭形大勞則憊母代鳥飛蔽其羽翼棄纓組以歸於於焉徐徐焉伭同萬花與物齊一每讀老子書至伭牝之門是爲天地根綿綿若存用之不勤則忻然曰道在是矣塞兌守門挫銳解紛和光同塵頹兮以自藏其貞耄而視聽無攺焉斯非知道者能然乎治曰上壽壽民其次壽身夫三者之言言壽身也而公壽則大矣蓋國壽於民民壽於仁者也公能以仁心之政仁其民而民之被其仁者無弗壽其不盡之仁乃以托諸其子俾侍禦爲仁賢焉侍禦又能以公之仁仁天下而天下之被其仁者無弗壽故其壽益廣以遠故撫愛之仁可以壽上蔡貞肅之仁可以壽王國敡歷之仁可以壽四方夫侍禦之所以仁於天下者則公之仁仁之而天下之所以壽於侍禦者非公之壽壽之與仁不止於其心而足以仁其後壽不止於其身而足以壽天下故曰公之壽大矣詩曰樂只君子邦家之基言壽民也又曰孝子不匱永錫爾類言廣仁也是壽之道矣乃識之以告侍禦俾侍禦歸公壽公

○壽王太夫人序

太史槐野王子宦於燕以其母劉孺人就養焉久之劉思秦中不置槐野不能奪乃上疏曰臣少孤無他兄弟獨育於臣母劉氏臣母寡終身不欲易所守惟朝夕哭懼臣之弱而弗成也及臣力勝薪水則又朝夕哭懼臣之不能爲賢人也臣旣荷天子寵靈以守內史之籍祿給之入可具甘旨乃奉臣母就邸捨養踰二三歲臣母則又朝夕哭懼臣之無以報君徳也旣又哭曰田獲之秋誰則種之吾寧能安食其粟而忘秦之有拱木哉日思秦不置臣弗能奪而又不忍左右離也願令臣得扶侍以歸以重安臣母之志則臣敢不以報母者矢報天子也帝曰兪哉女維克於孝亦維克於忠予維女從槐野乃稽首拜辭闕下瀕行復謁於龍湖張子而告之曰楨也荷吾母之惠以有今日玆且得請侍以歸秦實惟天子之惠是庇癸卯吾母壽始六十秦俗上壽玆歸將置酒大會諸族人姻戚以稱觴吾母焉楨辱公之知也亦將有以壽乎楨願以請龍湖子曰夫人妻以壽夫爲壽人子以壽親爲壽然惟賢者爲能壽親天之壽萬物也非地以資生之則天之道幾乎息矣天地之壽萬物也非物有以自壽之則天地之道幾乎息矣故父天也母地也父母之於子亦猶天地之於物也有相壽之道焉予聞子之先君子文庵公之弗自壽也遺孤煢煢若綴旒將絕於地乃劉孺人茹荼咀苦以育之於成且教之使得爲賢人焉則將引文庵之壽於無窮而且昌大之矣是則劉之所以爲壽也槐野力修古之學而懋善弗倦蘊之也可以壽徳發之也可以壽言措之也可以壽功而天下國家之壽咸藉之則將引其親之壽於無窮而且昌大之矣是則槐野之所爲壽也是故天非必壽於地也地受之而壽於物道相禪而無窮焉則天之壽從之矣天地非必壽於萬物也物受之而能自壽化相禪而無窮焉則天地之壽從之矣故夫非必壽於妻也妻受之而壽於其子嗣相禪而無窮焉則夫之壽從之矣父母非必壽於其子也子受之而能自壽名相禪而無窮焉則父母之壽從之矣易曰地道也妻道也地道無成而代有終也詩曰孝子不匱永錫爾類言相壽之道也然天地能壽萬物而不能必萬物之自壽故栽培傾覆不齊焉父母能壽其子而不能必其子之自壽故賢不肖不齊焉其能者性同也其不能者气之窮也槐野修其所同而得其所無窮能自壽矣是故父母之壽從之故曰惟賢者爲能壽親

○壽韓苑洛七十序

嘉靖丙午南京兵部尙書缺帝曰其以朕二三大臣擇眾所賢者往撫朕師僉議曰都禦史苑洛韓公可其任乃疏其名以請帝曰兪哉旣而公以引年辭帝曰國有老成人朕方毗之弗聽去今年戊申秋八月十有二日公壽七十魏國篤齋徐公永康愛葵徐侯相率走牲酒纁幣稱觴庭下且丐予文以爲公壽予拜手曰古大臣之言壽也以能壽天下國家者也書曰天壽平格保乂有殷詩曰樂只君子邦家之基夫惟君子以平格保乂作基邦家而後聲光休烈顯於無窮歷百世不朽我國家以六典建官兩都分治其制視成周昔成王之營洛也其命周公曰廸將其後監我士師工誕保文武受民亂爲四輔周公之治洛也曰明作有功惇大成裕用誕保文武受命周宅西鎬而君臣相與乃勤志於洛焉其爲燕翼謀至深遠也獨以殷頑民哉我髙皇帝提天戈首取金陵然後擒僞漢蹴吳蜀驅元人而有天下則金陵固爲根本重地文皇帝之定鼎北平也扼幽薊之險坐臨南紀萬有餘裏而金陵屹然上游北拱燕極東引甌魯臂秦洛而指百越供賦億萬莫不由徐揚以入姦宄跧伏無敢窺天塹以嘩中土者金陵扞蔽之力也昔宋禍首於燕云元綱潰於江漢以南北之勢懸而脈絡不相援也是故金陵固則南服靖南服靖則北地恃而爲安所謂天下之樞也其視洛不尢重哉永樂中監以儲貳後乃敕卿輔大臣居守之六職百役一如王朝守帥以下咸總己司馬以城關戎馬所隸視他職特重焉公以文武之材當天下承平日久欲補獘立廢之時監玆畱鑰經武制眾振頹剔蠹彊奸怗柔隱絀發紓政乃大行人以寧宇則明作之功也首善之地舊章遺澤存焉土沃而民肥邇俗偸惰淫侈或逸於公度有司間以遊宴之費課擾閭閻使者旁午彌文瑣委公悉裁罷之謹守筦鑰奉法順流與之休息井廛晏晏不識役斂之及己則惇大之緒之慮之以悄悄之勞而發之以優優之政乘之以翼翼之勤而續之以明明之功斗牛之野郁然長城俾天子無南顧憂綢繆王基引於無替民气完固猶木植其本而枝榦彊立戶扃其樞而庭奧無恐焉則誕保之業也聲光休烈將不可並美篤棐而顯於無窮歷百世不朽哉是則公之所爲壽也𨿽然君子之壽有道焉昔周公之系易也研極天人之變兼三王以施四事而幾幾之誠天實佑之用能廸將周祚壽於八百而令聞永久公嘗悅周公之學通其理而究於其變思以其道潤澤於世至老而不衰則公所自壽其心者如此故勤勞中外餘四十年堅貞不貳天下國家莫不倚以爲壽其蓋有所本哉鳲鳩曰淑人君子胡不萬年言壽有本也於是篤齋聞而喜曰乃今知大臣以天下國家爲壽而本之學也遂書予言畀之爲公壽

○壽少師羅峯六十序

嘉靖甲午冬十有一月壬辰實維少師羅峯六十之辰凡從公舉進士者廿有七人時官京師咸趨而壽公各詞以頌焉頌以官乃學士道南侍講汝璧侍讀衮編修承敍拜而曰維公以邃學昌詞藻黼皇命文明武宣其气渾礡爲國宗工可壽乃大理丞煦拜而曰九刑允理以亂玆有眾不回不辟維公之平可壽乃通政柟拜而曰維公宣達宸聰正言弗壅讒說殄行罔震驚於師王澤乃通可壽乃給事中進第拜而曰防口若川潰用潺湲維公導之俾於昌言邦有司直可壽乃禦史有本學孔朝用行中惟恕鈍拜而曰昔公之總邦憲也舉直錯枉弼善正失百度以貞儀軌弗忒四方是則可壽乃天官員外郎臬拜而曰公宅百揆賢者進焉不肖者退焉矜嚴成憲諒如衡石可壽乃地官郎中仲瓊檄拜而曰維公念民蠲逋時徵遠近貢篚實均實盈厥愛之弘可壽乃春官郎中頊主事介拜而曰維元後秉禮以孝出治而公相之蹇蹇諤諤惇典常定國是大猷乃從忠徳不貳可壽乃司馬郎中鋟拜而曰昔者公貳圻父爰葉臺極簡稽詰禁王旅惟式邊戎弗靖旣威以綏維公之謨可壽乃司寇郎中梧誾葉主事江山奎拜而曰平亭讞獄維公卹之民繁其辜維公釋之邦典乃欽維公之仁可壽乃司空郎中渠員外郎傅拜而曰維公下理坤道上和乾元帝心寵忠晉錫駢蕃寶綸貞義翼翼桓桓其祉孔安可壽乃贊善治從諸子後拜而曰天地欣合以生百嘉其道不息萬物乃成然而無能名焉君臣保乂以熙百志其化無疆萬民乃成然而無能名焉我聖天子纘有大命向明立極而公之奮庸適會昌紀力贊吁謨爰定大典同志合道若符契焉豈偶然耶旣而躋公臺輔秉國鈞軸公乃密勿萬務以斡運化樞四序宣流功成亭毒天下蓋不知其功而公亦不自以爲功孰得而名哉然而社稷安焉生民休焉聲光流於無窮而公卒不能掩是則公之所以爲壽也詩曰樂只君子邦家之基樂只君子萬壽無疆其此之謂與乃諸子退而賀曰昔昌黎紫陽之舉進士也凡與同錄者至今可考見焉所托然耳然則從名卒已之錄者將不托公以壽於永世乎可以自慶矣遂命治次第其言爲序以獻

○贈蕭山李大參序

都諫蕭山李子旣陡山東之大參朝之大夫士咸相與賀曰李子文而愨忠信而理彊而弗激粹然誠者也其治山東也徳惠是柔齊魯之民不其有瘳乎瀕行凡同事於科者祖而觴於白河之涯乃命諸治曰其贈之言治曰君子之於天下猶身也朝廷腹心也諫諍藥石也民元气也徳惠粱肉也腹心之气或淫於晦明寒暑也則有疾故置爲藥石以待之然至於關格焉則藥之而弗達也砭之而弗及也苟拂而彊之其疾益深故善醫者投之以意迎而奪之使自合之從而折之使自格之久之腹心晏然也故醫也者意也以意醫者上也民亦然蓋國脈之所恃者民也而民命之所由以生者則存乎財焉先王之世財藏於民而後世之財也藏於官今也上下侐侐焉稱匱乏不藏於民不藏於官矣夫不藏於官也猶必取諸民以盈之苟不藏於民也則又將何所取耶取之而竭焉其不至於橫潰決裂也弗止矣苟橫潰而決裂也𨿽有徳惠弗之需矣夫人之身熒魂精莩嗜欲休作類元气所運也然懼其哀也故飫之以粱肉使有滋矣苟或嗜欲弗止勞作瘁瘁折而支離焉抉而瘡痍焉橫潰決裂𨿽有粱肉弗之飫矣故治身者弗懼無粱肉也懼夫粱肉之無以飫也治民者弗懼無徳惠也懼夫徳惠之無以需也夫山東畿輔近藩也其患莫先焉登萊之地鹵瘠弗歲獲魚鹽而食厥生弗充也兗濟諸郡敝益甚矣常賦之餘漕挽之夫津途之卒日而伯仟月且萬也歲無算矣河防泉決官薪官牧百役萃之滕費之境蓬棘亙野而役賦日勤焉吾恐其橫潰而決裂也夫李子嘗能以意而愈腹心者也國其食及有福則於山東之治也齊魯之民不其有瘳乎蓋文而愨則事有紀也忠信而理則政弗迷也彊而弗激則行有序也粹然而誠則民弗攜也數者君子之道也是故可以事君可以治民玆朝之大夫士所以咸相與賀也

○贈計太守入覲序

蜀計子萃夫以貞陽令陡守於茶未五月當入覲瀕行司教朱子勛周子相趙子銘林子繼祖與庠之士咸相率祖之計子曰政久則洽民乃孚子產之治鄭三年而後民誦之故理政若禦善視其馬和其唇吻度量其力久而後習也旦夕而服之鮮弗逸矣夫國制百職三歲獻績用黜陡焉予玆行也五月之政耳其何以爲獻耶子勛乃爵而進曰惟犬子有重守令之詔以保乂民公之令貞陽也儲蓄二萬旅用弗饑守於茶經月而民事集再月而巨寇得三月而眾廢舉是謂能勤君之職玆不足獻與子相復進曰惟天子有敬一之箴以作民極公舉厥訓表重以式俾民知反於恆性罔不胥效以則是謂能廸君之訓玆不足獻與子銘復進曰惟天子正祀典以崇經常公欽乃度用昭厥彛飭厥經制秩節時興是謂能敷君之禮玆不足獻與子繼祖復進曰惟天子重庠序之教以造士公時厥課誨訓不倦作率慶士惟厥躬士用彬彬然祇愼於修罔或斁是謂能作君之人玆不足獻與於是庠之多士咸揖而進曰人君以四海爲心君子一視而同仁矣貞陽之民猶茶也茶之民猶天下也公昔之惠於貞陽者謂非惠茶乎今之惠於茶者謂非惠天下乎篤近而舉遠是謂能揚君之仁玆不足獻與張治疾不得與諸執事後聞之曰可以獻矣夫勤君之職行之共也迪君之訓心之忠也敷君之禮紀之中也作君之人庸弗窮也揚君之仁道大同也五者人臣之道也其爲獻孰大於是乃書以贈計子行

○贈徐方塘序

方塘徐子以刑科右給事中陡山東憲副或曰徐子其能正刑矣乎張子曰徐子知正刑之本矣以達之天下沛然也昔者徐子舉進士筮仕於揚徐子曰揚揚也揚而導之是滋侈矣刑得無煩乎是故倡民有化正民有術古人之言曰不明於化而欲變俗易教猶朝揉輪而夕欲乘車也不明於術而欲行令於人猶倍招而必拘之不可得己故漸也順也靡也久也服也習也之謂化實也誠也厚也施也度也恕也之謂術吾惟端其化善其術以臨之其庶矣乎乃飭徳崇義雕琢復朴三歲而民安之天子曰是才之良也其克弼於民亦克弼予乃召爲給事中徐子入爲給事中曰上諫以道其次以法下焉者激而己矣以道者無刑者也以法者明刑者也激焉者違道以成其私也國乃多刑哉古人之言曰順理而不失謂之道徳道徳定而民有軌矣有道之世善明設法而不以私防者也違道之世旣已設法則棄法而行私者也爲上者釋法而行私則爲下者援私以爲公行公道而托其私焉寖久而不知姦所積矣刑得無煩乎吾惟守道循法而不敢以私焉其庶矣乎乃愼經順度動迪檢押三歲而國安之天子曰是才之良也其克弼於予亦克弼於四方乃擢爲山東按察副使徐子曰政之所興在富民民富則思善思善則遠罪詩曰俾民不迷君子導其百姓不使迷是以威厲而不至刑錯而不用也古人之言使民之義在利之勿害在成之勿敗在生之物殺在與之勿奪在樂之勿苦在喜之勿怒而己民失其所務則害之也失其時則敗之也有罪者重其罰則殺之也重賦斂者則奪之也多徭役以罷其力則苦之也勞而擾之則怒之也今四方之民貧矣而害之而敗之而殺之而奪之而苦之而怒之弗已也刑得無煩乎吾惟省於是六者弗移焉其庶矣乎夫務徳以反俗者順民之經也務道以理法者正國之度也務愛以靖眾者格世之權也三者聖王所以治天下者也故曰徐子知正刑之本矣以之達於天下沛然也

○贈張子幹序

史事旣閒毅齋孫子虛山席子薌溪江子水南張子白石廖子三渠王子咸龍湖子止焉南濱子趨而進曰金也愚帝弗省以教南康懼無以模範也惟君子言貞而則可以令世無以惠予予實克奉乃惠俾白鹿有典訓焉不亦遠乎長木之蔭無不庇也而況君子者哉孫子曰嘻艱哉惟國治亂在人人若否惟師師者民之表也故欲來民有必先起其表設其所惡𨿽召弗至也席子曰古之師也率人今之師也率於人古之教也興治今之教也興於治江子曰泰豆氏之禦也善視其馬和其唇吻度量其力駑驥齊乘焉故能取遠道而馬不罷奚仲之爲車器也方圓曲直皆中規矩長短俱材焉故敝而不反其常張子曰若金有範若木有繩弗範弗刑其器弗成弗繩弗凖厥用弗審廖子曰無謂祿薄無謂位卑敬除其捨神明將依庸詎知薄之非薄卑之非卑耶王子曰白鹿之規朱子之訓也其鑑不遠是故廸常盡性則道徳集矣修知愼行則誠明域矣正誼明道則功利息矣彊恕而行則物我一矣正身先物則教化浹矣由其迹弗解其貞容聲而振蒙斯謂學梗而訓苴也龍湖子曰備矣由孫子之言可以懼由席子之言可以樹由江子之言可以成物由張子之言可以刑由廖子之言可以守由王子之言可以大故知懼而後能知愼知樹而後能率知成物而後能化知守而後能固知大而後能不反不反立也能固力也能化業也能教職也能率則也能知愼徳也六者通於天下矣何有於教南濱子乃再拜曰惟衣服麗厥躬惟宮室庇厥止惟君子之言厥利溥哉金也敢敬承之無藉有嘉寵

○贈郟梅巖北行序

東倉梅巖郟大夫薦和始筮仕天子曰玆守之良也維漢嘉爲蜀邵大且要女其往守之以輯厥旅乃予惠靡遠弗屆庚寅梅巖守嘉甫三祀嘉之人惠焉天子曰玆守之良也惟茶陵爲楚邵之敝民瘠而弗和女其往守之俾若厥生癸巳梅巖來守茶旣期茶之人惠焉天子曰都汝維克敬承予命修乃秩績用彰顯其召爲司空員外郎用詔予以擾邦事梅巖將赴召州貳可山趙子完卿雲門謝子天章與郡之士若民相嘖嘖語曰郟大夫之來也慶玆土之休予亦樂有成政乃今奪以去焉茶之惠其弗終也咸若有不豫然宮寀氏龍湖張子治往賀而解之曰君子一視而同仁茶之民猶嘉也天下之民猶茶也昔嘉也不能私梅巖之惠而以及於茶茶也可得私梅巖之惠而不以及天下哉先王之立司空也以應四序之冬故曰冬官夫冬終也萬物之所終也爲藏民之府是故度地居民遊曠節矣山川沮澤時四時政俗一矣量地遠近四國宜矣興事任力百役齊矣食節事時民生植矣樂事勸功禮義出矣斯王政之本也昔伯益爲虞若於上下艸木禽獸禹爲司空六府三事允治萬世攸賴其所藏也遠矣故守也者藏乎一方者也司空也者藏乎天下者也天下之民藏矣茶之民有弗藏者乎予方慶天下之民得人以藏也而子乃以茶之民不得其藏爲憂耶子之意宜無弗豫也於是可山子偕雲門子欣然具觴俎相與餞梅巖於洣江之滸

○贈趙完卿二守序

慈溪可山趙子完卿倅於茶有政之善三焉一曰勇平寇二曰斷服梗三曰志勤民茶山谷是宅長林深箐盜賊之區也嘉靖戊子渠魁谷儉聚亡命百十掠酃掠安仁掠攸掠東流無虛日鄕邑用弗靖兵憲東津孟公檄來謂可山曰寇之弗芟何以保民寇無常治或撫或捕惟汝謀可山乃設團伍備器械捕姦宄索窩匿令罔不懾辛卯八月谷儉掠官陂諜者至可山率兵往撲之至則賊已遁去亟驅兵追焉賊倉皇走山谷中且戰且卻可山望見之令其眾曰此難以刃接可矢而斃也於是左發一矢焉斃一人右發一矢焉斃一人賊大潰識其斃則谷儉也眾歡呼而還賊用是不復如境居民忘警勇平寇也茶之東與永新壤相接彼豪奪予田數千畝賦貱於吾民者凡五十年奏訟積幾勢格於兩省弗協彼民益梗鞫者艱焉乃中丞南岡朱公檄來謂可山曰酌乃俗以平玆役惟汝任可山奮然以從泰和尹呂子亦以公檄來會焉志維同乃召彼民而諭之曰爾歸予田乎入予租乎維爾擇否邦其有常刑民曰惟公命是聽可山曰疆有此彼其民一也予何忍暱奪其田弗利於爾爾弗入予租弗利於予民爾其入予以租田則弗爾奪民曰唯唯遂歲入租二百六十有奇兩民稱便弗困焉斷服梗也壬辰春茶大疫可山曰其牧民者之咎乎乃往祈於神凡疫必躬視之疫遂已三月不雨夏五月六月復不雨可山曰民其將艱於食乎乃徒步往禱於名山之云陽弗雨之秦人洞弗雨可山曰予聞百丈之山有龍湫焉盍禱諸眾曰險非公所宜往可山曰苟利於民何惜乎予身足重繭走數十里緣石披棘附蘿而上至其巓祝曰民弗食予不能食神其能血食神之監予予其歸俟爾命毋爲神羞遂大雨民歌曰田疇裂民食竭雨三日趙之力志勤民也夫平寇在勇惟愼乃集服梗在斷惟公乃成勤民在志惟誠乃孚是故孚以誠則志可貞矣成以公則斷可明矣集以愼則勇可行矣有一於此足以善物況備是乎乃多士曰斯吏之程也可以書適太守計公來亦曰可以書

○贈李蕉溪序

予嘗道湘中與羅氏兄弟遊焉羅氏居江水之曲地奧而衍每春漲水沿溪入平疇成浸則系舟庭階前予時與羅氏兄弟鼓枻張樂舉酒食鮮野翠交映上下一碧宛然坐鏡中也羅氏兄弟與蕉溪李子秀夫稱內兄弟也嘗語予曰蕉溪不妄言動其中朴者也予緣是與蕉溪遊見其貌沌沌兮若澹及發語輒中理解予亦信蕉溪朴者也旣而與湘之人士遊焉莫不曰蕉溪朴者也甲午蕉溪卒業於南雍南雍之士亦曰蕉溪朴者也辛丑蕉溪以謁選至相與道羅氏山水之樂予心戚戚有湘中之思矣無幾蕉溪授樂安丞問政於予予曰昔人有言治大國若烹小鮮懼擾民也是故其政悶悶其民淳淳其政察察其民缺缺蕉溪朴者也其於民必安之矣蓋遠近不同習而感應之機則未或異焉者其心同也蕉溪之朴旣孚於其近矣有不孚於其遠者乎旣孚於其士矣有不孚於其民者乎率素履以往可蠻貊也況樂安哉或者謂蕉溪曰以子之所持而僅止於丞焉或不孚矣蕉溪曰丞承也將以承乎令以承民也吾懼其實之不足以承也又何計崇卑哉蓋崇卑勢也而所以崇卑之者實也實崇矣有能卑者乎實卑矣有能崇者乎予聞之曰蕉溪達矣夫朴者體也達者用也朴以爲體則能使民不僞達以爲用則能使民不欺不僞故其俗可厚也不欺故其化可久也二者其政之大要乎蕉溪曰敬受命矣遂書其言於圖端以爲贈

○贈王克齋北上序

嘉靖辛丑克齋王公以中丞撫於江右旣陡畱都之少司徒明年春天子乃召之入瀕行畱都之卿大夫士咸相與喜曰凡人臣之通於仕籍者類視內爲重以其地之近而勢行便也玆公之入也將佐天子以邦計之重而奉行其制命受民是乂國其有永賴矣乎僉乃謂治宜贈之言治曰古大臣自四方入者必以其政告於君所以廣聽而達隱也公吳產也且宦於東南者日久其民物丰乏政治偏獘之狀所親覩焉玆行也其所以告乎吾君而惠施之宜莫有急於東南者矣夫事之在東南系乎邦計之急所宜先者有三焉蓋國家財賦惟東南是倚至於今生之者寡而以靡食者甚眾取之者勤而以靡用者無經也故農終歲耕而不能以糠粃自飽婦終歲織而不能以繒絮自蔽公私之積嗷嗷然不逮正徳間無論弘治也而旱蝗橫斂日相尋不止夫民猶基也髙墻丰上磽下未必崩也降雨興流潦至則崩必先矣有若曰百姓不足君孰與足所謂邦計之重當有急於此者乎自國家之定鼎北平也歲漕江南粟數百萬斛以入大倉貢筐行旅百貨羣來而皆由漕以達也昔者嘗以黃河爲漕之害也而力障之今乃資其利而導之且弗至矣符離而下百里爲陸汶泗涓流滲於土��壞徐呂懸石百仭篙工纜卒不能飛而渡也夫漕譬則人之咽喉也一日弗食則元气爲索然矣所謂邦計之重當有急於此者乎管子曰海王之國謹正鹽筴劉晏號善理財而鹽利視他賦半焉我國家懸中納之令富商巨商飛挽鱗集邊圉之間戎士宿飽何則吾予以利而彼利之也而今則不然令𨿽懸而應命者日益少禁愈嚴而姦利者日益多國則何所恃而利之何者彼有所利而吾奪之也古人有言利出於一孔者其國無敵出二孔者其兵不詘出三孔者不可以舉兵出四孔者其國必亡由今言之利孔之出蓋不知幾矣予恐菹薪之弗茂而牢盆爲盜藪也所謂邦計之重當有急於此者乎夫民力竭則病財漕法廢則病食鹽政獘則病利三病交至然而天下不屈者殆未有也況乎野有暴師脫巾侯食燕薊弗給途載僵俘而勞費無度帑藏壁立市物騰踴民志癛癛苟非其術則何向而可哉𨿽然亦存乎人耳語曰一歲樹谷十歲樹木終身之計莫如樹人一樹百獲是故有治人無治法公之入也其得所樹矣哉予嘗聞公之撫於江右也審興革籌利害詢瘡痍廉貪濁蘇困窮鉏彊橫平徵役結兵甲拔遺逸露濡霜肅洪都之人攺觀焉其貳於司徒也經用制賦縮儲度費實均實盈惟民作常惟都作程畱都之人攺觀焉持是以往則凡所以佐天子邦計之重而惠施吾民以收百獲之功俾天下之人攺觀焉國其不有永賴矣乎玆卿大夫士之所以相與而喜也詩曰樂只君子邦家之基

○壽李蒲汀六十序

嘉靖庚子五月癸丑維大司徒蒲汀李公壽六十之辰門下士咸趨公之庭拜觴焉乃序進而祝之中丞南川張子珩弓岡周子煦禦史蒲津景子臻曰壽昌於積也山崇而嶽水蓄而海焉所積然也李氏自司徒杏岡公種和藝徳功被當世沨沨乎天下稱仁焉公起而續之龍翔鳳翥繼迹厥位復能以杏岡之仁仁天下有不匱之孝焉夫是之謂世壽易曰積善之家必有餘慶銀臺參議石川張子寰汴藩參議穎川王子傳曰物厚者壽故松栢後歲寒而雕秉所定也公質厚而气昌度汪汪若千頃波弗窮也有純固之眞焉夫是之謂秉壽傳曰栽者培之光祿四泉楊子麒艸亭彭子黯雪灘胡子奎曰公曆事三帝世躋恬熙罔有兵革禍亂委蛇禁闥綸華紛耀有衎衎之和焉夫是之謂際壽詩曰茀祿爾康矣司成東洲崔子桐少司成前峯王子同祖曰公邃學昌詞卒澤於仁義道徳之實黼藻皇度章明聖則彬彬乎若黃鐘大呂玉琮彛鼎之奏諸懸間列在西序也有不朽之懿焉夫是之謂經壽書曰維義維徳時乃大訓庶子內方童子承敍司諫泰泉黃子佐曰昔公在講幄廣廈細旃之上從容論說直而不激和而不迂務引君於道旣貳冡宰畱政秩秩矜嚴成憲諒如衡石乃佐司馬爰葉臺極簡稽詰禁王旅惟式晉位司徒也輕用制賦實均實贏惟民作常惟都作程維時天子南狩公疏懇懇有勤國之烈焉夫是之謂仁壽南山曰樂只君子邦家之基太僕潞橋楊子行中白厓劉子渠曰公仕四十年矣凡家食者再罔以進退充詘委順伭化有樂天之誠焉夫是之謂裕壽老子曰用其光復歸其明無遺身殃司勛郎石溪倫子以諒曰昔聞之天惟純佑命則商實惟公忠亮帝心簡之思用老成人以保乂有邦公將宅百揆秉鈞軸斡運天化以時四序俾社稷安焉生民休焉耀功千祀流聲無窮有輔世之休焉夫是之謂貞壽書曰天壽平格學士張某拜諸子後而言曰備矣夫世言啟也秉言基也際言時也三者系乎天而不可必得也經實之符也仁道之至也裕天之遊也貞徳之成也四者系諸人而不易能也公修其所難能而得所不可必者之天焉則其壽也不亦備乎記曰備者百順之名也無所不順之謂備

張龍湖先生文集卷之四

●張龍湖先生文集卷之五

序

◆序

贈劉希哲序

月庵序

贈王兩洲考績序

潛庵序

慕椿捲序

贈陳墨莊序

偕壽集序

戴星集序

晉昌榮哀錄序

雙槐序

楚潭世惠序

攸水之釋序

馬首劉氏重修族譜序

賜金汝礪蔭武東歸序

別蔣崇冕序

願樂亭序

○贈劉希哲序

教治之繇也古者之教本乎其身法而布諸其履也議而闡諸其神也修六藝之文以道之明仁義之實以綱之是以其化伭也化伭故其材忠材忠故其政愨政愨故其民朴民朴故其俗渾厚而天下治後世之教嗟乎遠矣於己恕於物詳於己約於物備而又辟之以文辭開之以爵祿是以其化觳也化觳故其材靡材靡故其政楛政楛故其民侈民侈故其俗淫豫而天下亂故曰教治之繇也弗可以弗愼也但今之所謂師儒者位不及郎祿不上三碩位卑則人易陵祿貧則謀道之心薄非大齊信於道奚能以自樹乎哉此教之所以不古也教之不古繄亂之衢梧岡器遠而履莊學碩而術不邪者也以遠載事則知齊物矣以莊爲行則知立道矣以正爲訓則知利用矣知齊物故處崇下不贅虧也知立道故無色知而有能也知利用故動中而人化也三者善之聚教之先也古者聖賢不亂窮達知所以齊也身以爲度知所以立也櫽括之側無枉材知所以利也是以人材眾多禮義興行王道成矣周子曰師道立而善人多善人多而朝廷正朝廷正而天下治始梧岡之爲是官也人皆惜其位貴弗比於徳予方有感乎教之不古而喜及見梧岡之克有成也梧岡名仰字希哲爲梧岡請予文者司城陳子天器上捨賀子汝勛

○月庵序

朱君廷廣自埋於民自藏於畔者也荷塘之山地崇而景幽廷廣居焉月出之夕則光射其室檻輝堂白巖矸木爛仰而視俯而睨始怳怳乎若失旣專專焉若有獲久之嗒焉遂以月名庵郭君汝賢之京師爲道其詳予曰嗟冥哉夫處其小則大者或昧恬於幽則曜者眩焉是以君子隨處而務得其道屠羊之技三旌弗能易者其得深也廷廣好月而忘勢者也其知月之道乎夫月媒媒晦晦受日之光旣似虛者循微而入不遺小間旣似察者屈而復伸盈則必食旣似知命者軌度靡忒四時以成旣似信者合離虧盈貞彼百化以底萬祀旣似恆者咸得之而明失之而暗旣似仁者是故君子尙其虛以受明也尙其察恐物有遺照也尙其知故幽約章白匪以贅虧也尙其信故無行弗越也尙其恆故其徳靡貳也尙其仁故蛟龍螻蛄無弗愛也虛以爲質察以至之知以用之信以守之恆以一之仁以成之六徳不愆乃能協於天地之性古之君子迹幽而行昭金錫弗替弗愆徳也否則月其憚爲人之用乎隱員巖而似鉤蔽修堞而缺鏡非月之全也卽晦索魄而不覩旣望之昭昭非好之至也故曰君子隨處而務得其道焉汝賢歸幸以語廷廣廷廣其勗之

○贈王兩洲考績序

南宗伯兩洲王公旣三載考績於天子之廷春官之屬凡若而人謁於龍湖子治而言曰宗伯以掌邦禮先王建制經世軌物則度一稟於禮禮者所以總一海內整齊萬物同風俗而出治道也故聖人重焉我國家肇基金陵首被皇祖禮教之澤迄於今百八十年世變風移敝化奢麗靡靡同流夫豈其治之不足哉道有升降政由俗革勢使然耳昔康王命於畢公曰歷世三紀世祿之家鮮克由禮蓋懼夫久而壞也我聖天子憲經稽古明禮樂之典以作新天下海內忻忻然而金陵在甸服之外數千里乃自少宰簡公以宗伯之任者其亦康王之意與公乃敷秩天子之化以敬修我皇祖之舊是故以興典制則儀度有章矣以愼禋祀則鬼神來享矣以辧器數則品物有程矣以謹貢度則荒服賓懷矣俾百度罔不共承於式聖王之禮用昭於久遠弗斁者玆維公之績莫競焉治曰禮者人之域也君子人域是域而後能域天下畢之命曰維公懋徳克勤小物夫古之人居傳其臣以保釐之大而惓惓小物之勤者蓋勤其小則大可推矣故顏子王佐而自非禮勿言動始伊尹樂堯舜之道非其義也非其道也一介不以取予諸人皆自域以域人之理也予嘗聞公典銓選而黜陡公焉理藩轄而政化宣焉撫鄖楚而襄鄧寧焉督江洋而沙寇平焉蒞廷尉而刑獄允焉曰是猶夫公之才也及從公貳政冡宰日夕與遊處則見夫公言必以壇宇也行必以坊表也交際取予必以檢押不苟也其示人若坦坦底裏畢出然卽之截然而不可犯也窮之淵然而莫可究止也予始一二見之以爲彊於禮者適然耳旣而其後常然至於其久也又未嘗不然及察於其家於其鄕於事之巨細人之眾寡無不皆然然後知公之所以域於天下者皆其所自域者以本之也夫立乎君子之域以由域人之理是故以掌邦禮宜乎其績之莫競也詩曰淑人君子其儀不忒其儀不忒正是四國抑先民有言人道經緯萬端而規矩無所不貫予竊悲夫今之世矣民不興行邪慝並作悖經彛裂章服流俗靡靡而莫之返也人臣盜國柄以成好惡之私人綱人紀胥戕胥溺又何望乎天下之能域哉嗚呼安能推公之道以變易其俗使天下之人皆域乎公之所域則三代之治庶乎可求矣於是二三子屬筆於治書之爲文以贈公焉

○潛庵序

龍子道熙別號潛庵張子曰潛與達一致也潛以抱眞達以庸之龍驤蠖屈易其化趣均焉耳君子之道或失則通或失則固或失則流或失則泥斯皆不一之咎也夫道一則定道二則雜是故君子盡其性也性者一而已矣故葆其淳和志意得明焉推行正物事業得廣焉守其天分豈約得齊焉孟子曰大行不加窮居不損言丰約齊也是故君子不入距不出欣塡塡焉於逵弗亂於盤衎衎謷謷乎天下正之以照萬世此君子之道也是故成身盡物者莫大乎性身而爲紀以定天下之紀極者莫大乎君子易曰龍徳此之謂與故序

○慕椿捲序

李子學寬旣服官政因哀其父之嘗困於是而終弗獲有成也乃作慕椿捲以志其思將遺諸其後焉可謂孝矣昔李賀父名晉終身不舉進士徐積父名石終身不履石不用石器曾晳嗜羊棘曾杛不忍食羊棘大舜五十而慕舜性也曾杛幾也積利而賀矯也矯蕩志利近益幾則明性因矣肆其類懸也是以君於思成身焉成身成親之本也孝子之至莫大乎成親成親之至莫大乎成身吾聞成身而後能成其親者矣未聞不成其身而能成其親者也舜盡事親之道而天下之爲父子者定故成身者非自成親而已也所以成物也成親孝也成物仁也學寬躬有教人之責能移其道以易之則民勸矣詩曰孝子不匱永錫爾類言其有及也學寬豈可以弗愼乎哉學寬以捲來索予文予不能自成以逮乎予親也悲矣暇能爲學寬多言耶

○贈陳墨莊序

墨莊與予同州裏予童而跂長而適適壯而規規久釋如也幾二十年庚辰春予以試牒上春官五月墨莊亦以貢來京師萬里相得甚歡也會墨莊以分教巴縣離去予亦將服有官政相學相友弗能如昔此情豈易然耶夫不能離者心也不能不離者勢也其不能離者卒奪於不能不離者之勝焉嗟乎悲矣夫以墨莊而止於斯焉若無以自解於天者噫嚱天下之事惟義與命而已矣義則可恆而命則不可必焉者也君子修諸義以俟乎其命肆其道至焉施孟之子同業而異遇樗櫟之不良於松柏也限之以窮谷絕壑百牛莫致也樗櫟當途或得以斧於匠石懷卞璞三獻而三刖以瓦缶陶者比於畝歲數盆其然者義也其不然者命也而君子終不以彼而易此故能處窮達不亂焉墨莊言有壇宇行有坊表道有一隆熙熙然其樂人之臧也有不當則隱隱然以恐能修義矣迹可遠到而頓於促術可綜世而隘於庳心桿桿不爲悒憐能聽命矣修義故達達故於人順也聽命故不憂不憂故於己裕也順於人裕於己是謂備善師之道與且師也者所以範刑乎人也言繁弱秬黍之功必歸乎範刑詩曰菁菁者莪樂育材也又曰豈弟君子遐不作人言君子能作成乎人也而孟軻氏之所謂樂者亦曰得天下英才而教育之夫義不大行於己而足以禆人澤不自己出而功不掩勢不必崇而樂在焉墨莊之於命未始不爲遇矣然則墨莊之所以自解者亦或在於斯乎亦或在於斯乎

○偕壽集序

偕壽集美雙壽也丹徒袁侗庵仲彛父壽八十其配沈氏孺人亦壽八十朝之公卿樂而頌者若而人大夫士樂而頌者又若而人鄕之士樂而頌者又若而人袁子倞如京師襲以示予予讀而歡曰可以觀徳矣夫無知之謂侗侗徳之基也君子侗以葆徳徳以基壽是以能備莊子曰吾生也有涯而知也無涯以有涯隨無涯殆已故人皆知有知之知而莫知無知之知也以無知知者逸以有知知者勞以無知知者釋以有知知者膠以無知知者靜以有知知者動逸故釋釋故靜靜故壽也勞故膠膠故動動故殆也是故天道無知而能久覆地道無知而能久成至人無知而能久視是謂萬物之宗天下莫競焉君子之道盡有天循有照冥有樞天以爲則地以爲紀日月以爲度四气以爲本至人以爲經天以爲則故神不息也地以爲紀故形不泐也日月以爲度故精不竭也四气以爲本故其倪不測也至人以爲經故徳葆而神一也是故獸之窮也以機羽之窮也以罦鱗之窮也以罟夫知以窮物及其久也靈而不持與俱化焉故曰不知深矣知之淺矣不知內矣知之外矣是故謂之殆仲彛自埋於畔侗以爲守緣督任化委順而塗卻然鼎食連騎視一都之君爵邑之人樂與之比焉年登而彊弗折贏其躬以祉其後君子以爲備矣夫備者侗之聚也侗以爲聚徳莫藏焉是故可以貴可以賤可以約可以散可以保身可以全生可以盡年是故可以詠歌可以書可以傳

○戴星集序

張子曰詩志也潛於中而詞以形者也予嘗卽古人之詞而論其志矣屈宋之志思其詞哀淵明之志幽其詞離太白之志曠其詞遠子美之志憂其詞郁夫四子者之詞也皆流離拂逆之餘也其變也已及讀楚洞野學士戴星集則嘆曰維志之貞哉麓亭似屈原至樂似陶虎邱嵩髙黃河似太白蒼彗日夕攺歲似杜然思而不哀幽而不離曠而不遠憂而不郁維志之貞哉史內方子曰夫四子者之詞也皆流離拂逆之餘也其變也已洞野子蜚英詞苑葉歌明良一言之形國家藻黼焉海嶽丹雘焉判徽未幾旋復召還晉寵日駢耀駸駸爾鈞軸矣夫枅臼濠激固與天籟徐徐者異也然則斯集也豈亦其變者與張子曰君子同志而異道同情而異感同事而異遇夫道者其趨也感者其物也遇者其時也君子愼其趨焉耳矣其物與時之遭焉則有不可必者是故車正其軸而康莊大行莫匪致遠矣弩愼其括而遠邇左右莫匪適的矣人端其趨而夷險逆順莫匪成行矣是故貞志之立可以緯事可以經徳履貞之信可以飭聽可以昭遠故曰詩志也

○晉昌榮哀錄序

榮哀錄輯公卿大夫士詩凡一百二十有一篇文凡九篇事狀志銘各一篇皇帝諭祭文一篇公卿大夫士弔祭文凡八十有五篇中丞邵陽六亭唐公應韶錄成帙攸陳子惟順謀諸梓以傳乃示茶陵太史治治曰噫嘻盛哉有勸之道存焉昔沃州公之舉於鄕也父死慟嘔血母死慟復嘔血及佐慶遠不兩月而卒蓋天之未定也有餘不盡之澤乃大振於六亭有植槐之遺焉非仁人能如是乎故讀大夫士內艱之釋慶遠之篇與狀而志焉哀而祭焉之詞可以勸父矣六亭爲禦史陡貳京兆母王恭人俱奉以隨綏此百福底於令終有晉國之榮焉非有徳能如是乎故讀公卿大夫士稱壽之釋萱日之篇與哀而祭焉之詞可以勸母矣初六亭居京兆以母恭人久於邸弗懌欲奉以歸乃具疏以請詔許之及恭人之沒也錫之諭祭嘉寵用昭有湛露之仁焉非聖王之以孝治也能如是乎故讀公卿大夫士送母之釋與天子錫諭之章可以勸臣矣六亭之籍於仕也以使於四方命用弗辱以茂邦憲邦憲其貞以丞畿輔畿輔用乂以撫於蜀蜀人罔弗靖以徳於風紀風紀維肅是謂能成身以成其親有不匱之善焉非君子能如是乎故讀公卿大夫士榮生哀死之言可以勸子矣爲父者勸斯天下知義矣爲母者勸斯天下知慈矣爲臣者勸斯天下知忠矣爲子者勸斯天下知孝矣義慈忠孝之化行而天下有弗治哉是謂王道之本故曰有勸之道存焉記曰夫子之得邦家也綏來動和其生榮其死哀此之謂與此之謂與揚六義之華以侈百祿之盛具焉爾已矣非榮哀之實也

○雙槐序

黃子才伯崇蓄邁樹以售章徹沨沨乎世黃子曰予弗惠實維先人是仰予聞之先人之言曰人之無良維善之盩嘗手植雙槐於庭曰非敢望如王佑也善不可以已耳用有玆封福予恐無以宅其丰也敢居惠治曰天嗇其出地厚其翕物丰其入君子之道毖懋其服不悔不竭是故天運於上其化懸矣地運於下其施專矣物領華藻遠其椷矣君子之道■﹝目往﹞■﹝目往﹞穆穆無或厭矣夫植卉者力省而美疾見植柏者力倍而久乃成然卉之美也以日柏之秀也以歲卉可玩而柏可材其用之差萬矣是故君子創乎夷原成乎喬嶽淑乎瀸瀱放乎溟渤小人之道志乎渠略是以其澤忽然也傳曰雨小漢故潛言積小以致大也詩曰我躬不閱遑卹我後言小道之易觳也是故惠施惠獲理之常也施而後獲數之變也徽絕廢調徳之貞也旦夕而輟行之惑也君子貞以神變小人惑以亂常故良農之耕不視凶穰良賈之貨不昭盈縮良士之徳不昭視福君子貞以神變變亦定焉蘇子曰天定固能勝人人定亦能勝天此之謂也是故朂而由之存乎常積而至之存乎貞逷而享之存乎定若黃氏者蓋處乎天人之定矣

○楚潭世惠序

嘉靖甲午秋禦史按楚者當代臺臣以聞天子曰兪四方之疆惟楚爲巨其愼擇以往臺臣以章山沈子應命沈子乃謀於內史氏張曰四方之疆惟楚爲巨予懼予力之弗勝也治曰禦史者人主之耳目也懼弗惠弗懼弗任懼弗和弗懼弗威徒淫逞之而民休戚弗省焉其猶壅蔽與昔聞子之治番禺也政循循與物嫗育民樂而安之恆廸玆𨿽天下往矣何有於楚蓋民安則不思獘弗若其性維獘之釐也益獘已沈子按楚乃求民疾苦若植弱樹善揚徳平俗抑彊飭蠱旣期百度具和自是楚欣欣然樂生也潭夙寇傅萬受者鳩眾恃險褫民肆刼人弗有寧宇積十餘年沈子曰患寇若疽若腐敗弗速𨿽有善樂弗可施也元無其傷乃以謀於巡撫中丞翟公曰玆維予志其協舉之勿疑疏以請天子曰兪哉維爾撫巡其䢐徵踣厥頑醜柔惠是馴予徳用舒於是誓眾布方諏日命師謂參議劉子思曰給兵餉弗匱弗濫維爾謂僉憲張子素曰嚴厥用命不用命以底於成維爾謂都指揮潘子玙曰節土兵俾勿虐於良耀武督陳以襄厥功維爾謂潭守李子日章倅劉小安曰募餉置諜練勇佐備度機與宜以協厥猷維爾四月治兵五月往伐於柳林六月而凱旋凡馘者若而人俘者男女若而人撫者男女若而人燔崇削險是拔是輯潭民誦休焉捷聞天子曰都維予有臣疇允大邦以惠朕人厥勞孔嘉乃賚之金幣錫命用章張子李子使人謂治曰昔者章山侍禦之先大夫栢軒公憲於楚也勤事於潭潭之民復籍惠焉子潭之產且職史其敬述之以告乎潭之人俾世世不忘乎沈也治曰有世徳者則有世報報莫大於忠孝仁義也意山之玆舉也備之服君事忠也祖武孝也勤民仁也去殘義也夫四者固栢軒公之所以遺也遺之而能昌也其爲報也不亦大乎章山復以是遺諸其後而後之人復昌之焉則沈氏之澤殆無窮也獨潭爾哉詩曰孝子不匱永錫爾類作楚潭世惠

○攸水之釋序

攸水敍離也仰齋胡子爲給事中以直言謫攸簿旣期帝念其良以令浙之海寧瀕行攸之士在門下者凡五十有六人咸祖於道相歌以送之洪子昭歌風雨曰公之立於朝也其不攺度矣乎曾子欽魯歌鳲鳩曰公之儀也其惟不忒矣乎國人是正焉龍子天與歌菁莪曰公之來也人樂育之矣夫我則休譚子世寶歌九罭曰公其可去耶公去矣吾誰與依蔡子疇歌捲耳之二章曰離思其至矣譚子曉歌隰桑之卒章曰惟予小子罔聞知惟公之義是保劉子欽輔洪子聞爲治誦之治曰可以觀徳矣風雨嘉其直也鳲鳩樂其儀也菁莪安其教也九罭昭其化也捲耳愛也隰桑懷也六者非徳之至而能然乎乃爲之作攸水之釋

○馬首劉氏重修族譜序

予裏之劉氏其先有名椿者周廣順中自泰和來居馬首迄於今族遠以蕃茶陵稱故家也泰定丙寅名定宇者始作譜至正乙未名敬仲者復考其世而續焉然而兵燹之餘松楸零亂亦旣有遺慨矣國朝洪武二十年名仲濟者繼輯之學士劉坦翁爲之序成化大學士李西涯翁又從而識其端焉劉氏信振振乎顯矣弘治乙醜名鎬者復因譜之舊而訂之以傳然而未之刻也嘉靖庚子溫泉新謀乃取而加輯焉將壽諸木以頒之族人成先志也予時在翰林新謀以書來曰譜者宗法之遺所以合愛敬尙惇睦也先人有志而未就謀大懼久益荒廢乃率厥往緒惟君子之言能信於後世先生同裏閈且有姻好願惠之言俾劉氏之子姓藉光重也辛丑予陡貳畱銓新謀復以書來如前請壬寅予以赴天部之召便歸展省先壠新謀率其族人來請如前予曰諾癸卯謀又以書來京師予乃授簡而序之且申告之曰孟子有言所謂故國者非謂有喬木之謂也有世臣之謂也家亦然古之有天下者聯萬國以爲姓及其更也子孫曾不能托尺壤以處堯舜周孔萬世尊事之莫不欲以爲宗祖焉其賢使然耳予聞劉氏有太郎者死於王事至於今子孫無親疏少長咸神事之歲時持牲酒走祠下不絕過者必拜焉是何也其忠烈有以感之矣不然則數百歲之間劉氏之羣生而逐死者莫限也其何有於太郎哉由是而觀則家國之所以能光重百代者以賢焉耳是故賢者之名宗族稱焉鄕黨稱焉𨿽世世有識其子若孫焉曰是賢者後也則肅然敬之矣其子若孫𨿽世世亦曰予不肖懼愧於賢者後也則奮然思立之矣其爲光重也不亦遠且大矣乎汨汨沈浮於世無所樹表甚而殘行穢心奪天親而戕之尺帛寸產相讎訟若異類焉俾鄕之人嗤曰斯某族之不肖也不猶大詬爾哉孝子慈孫百世不能攺也吁可畏己爲劉氏後者其尙敬愼之乎其尙敬愼之乎否則𨿽文與譜亦喬木者耳予懼其弗競也

○賜金汝礪蔭武東歸序

燕之客有談遼左金君良佐之賢者爲錦衣王子汝和謂其武而能文寬而愛勇而謀正而不隨廉而不污有古名將風張子曰自是知有良佐也惜不及其人以修禮其右一日汝和偕其子汝礪造焉張子見其嶄嶄然卬卬然淩厲而立也曰將類也傴傴然僂僂然循席而避也曰承是教者也舒究其志若馳焉若逸焉而有所騖也曰豈亦紈綺愒者乎旣而受鉞以歸汝和復請於張子曰惟君子之言惠夫子幸爲予惠金子以言使佐有嗣也不亦善乎張子曰少成性也習從化也事遠誣也燻入深也金子欽懋若徳以惠厥服而無廢爾先人則幾矣夫武而好文學也寬而愛仁也勇而謀智也正不隨徳也廉不污守也學以識道仁以使人知以應物徳以立守以恆五者備是以有令名也故本焉而無以文之謂愚末焉而無以容之謂殘嬉嬉焉以動之謂冥靡靡焉以趨之謂流昧昧焉以取之謂墨一有於是所自邪也五者之來寵祿過也故以羽鏃飭者榮以紈綺愒者辱其居悠悠者無丕功共之人有苦鼠之患者畜貓而至於百也窮三捨夜無嚙嚙自是貓之功益大而孳益蕃鼠憚而飼之肉後復有患鼠者假以往蓋食肉者也寘之鼠所視之矍矍焉卽之皇皇焉不敢逼卒累累以逸故習乎紈綺而無以飭者鮮不以鼠畏也此五者君子所以自飭也金子欽懋若徳以惠厥服而無廢爾先人則幾矣詩曰聿修厥徳無忝爾所生金子其懋之

○別蔣崇冕序

龍湖子往歲客京師莒城蔣生勵因永平馮子而見焉勵苦於學久弗自表見志鬱鬱可哀也居數月而去龍湖子亦歸山中凡十載不聞勵消耗也戊戌龍湖子復至京師有叩門者曰莒城蔣生見焉意其必勵也旣見則勵之兄紘也龍湖子與之坐而問焉紘曰勵苦於學久弗自表見志鬱鬱遂疾狂狂而蘇則必念先生也龍湖子益哀之紘起曰予少也學爲舉子亦久弗自表見乃以貢卒業冑子今且謁選冡宰矣龍湖子見其貌朴而不華語吶吶若不出諸口動止弗踰察其中肫肫乎誠者也益樂重之居無何紘冠而束帶以謁曰紘不似荷天子命爲松江經歷也忻忻然無弗豫意龍湖子曰郡之幕職且卑守以下咸制焉子何豫於是紘曰梁麗編葦厥職則然況義命所制弗可彊也夫紘弗惟卑之懼惟弗稱之懼苟稱焉則卑也有不爲崇者耶龍湖子曰噫諒哉夫人弗達於義命類役役於非分之求也弗得則怨尢之意生焉𨿽受之直弗思稱矣故義命者君子所以修身處物之道也然惟誠而後能知義知義而後能達命達命而後能安於所處能安於所處則無入而不自得矣孔子爲委吏曰會計當而已矣爲乘田曰牛羊茁壯長而已矣非知義命而安焉其孰能與於此哉紘也質誠而弗渝知義與命崇卑不移於其心視世之役役以求非分者殆遠矣孔子曰木納近仁非斯人之謂耶紘請曰先生之言大矣請奉以終身焉乃識而歸以告於勵俾無鬱鬱以疾狂也

○願樂亭序

湘東中丞羅公旣致政歸隱於潭之柳坪結願樂亭以自怡焉治曰可以觀徳矣夫樂有二道焉己爲世樂也世爲己樂也章志白道以澤萬物萬物時育�也有不爲世樂者乎忘情釋慮以遊萬物萬物時融世也有不爲己樂者乎己也爲世樂故君子之進�重焉不然有能爲世樂者乎世也爲己樂故君子�退也安焉不然有能爲己樂者乎故重而後能民�失望焉安而後能得己焉能得己之謂信能不失�之謂順能信順之謂有徳公諫而諤諤焉旬宣而愉愉焉總憲度而秩秩焉世莫不樂之其進也不亦重乎及歸而隱於潭也於於焉愉愉焉與鄕之人相忘於賢愚貴賤且以爲慈母焉且以爲嬰兒焉機忘嗜淡以樂乎世之化其退也不亦安乎持信順之實以遊乎二樂謂非有徳者能然哉故曰可以觀徳矣昔譚端潔公居昭潭屬世弗靖崎嶇兵戎卒不得首邱其間李文正公家京師有嶽麓之懷而不能遂焉夫公之進也能與二公同其重而二公之退也不能與公同其安同不同其有數乎公名亭曰願樂非有感於是耶非有感於是耶

張龍湖先生文集卷之五

●張龍湖先生文集卷之六

記

◆記

安仁縣興建記

修復汶漕記

道鄕書院記

尙寶司題名記

安仁修城記

重修文安縣儒學記

涿州北河胡良渡舟記

易州懷愛祠記

遺愛祠記

北堂玩適記

龍田賀氏祠堂記

修倉廠題名記

志海樓記

○安仁縣興建記

正徳丁丑郴寇弗靖於民掠於安仁百政用廢癸未侍禦直卿馬公來巡焉以茶陵戎使髙子漢劉子湧騎而從視學曰殿壞弗葺廡毀弗植畫宮敶蔀秩節不興事無經矣視城曰石甃而復泐也隍除而弗軌也蓽萊蘊崇役狡牟漁厥緒用弗集民何恃焉視民之疾曰六气弗治而淫鬼是惑伐天和矣民有不得其死焉維亂棄禮待死資寇醫廢殃民其如之何乃角��斗公費量其用值以命諸漢曰汝其董學事飭壞振毀辟荒拓隘反彛制昭崇極興秩節維汝任之命諸湧曰汝其董城事程土物略基址揣厚薄仭溝洫形力度用禁貪作怠以終厥緒維汝任之會邑令袁子達至自貴溪復檄之曰汝其勤民乃惠明醫備藥壽殤起伐淫惑是袪計財用均稍食平勞逸眂成要以佐成二子之役惟汝任之越數月三力咸畢袁子乃屬書於治曰馬公之入予邑也有惠民之政三焉廟廡作崇士知勸矣合渙飭怠振其全功民永庇矣野無僵死天閼遂生民命昌矣三者政之大也舉不廢要知也施不遺遐仁也化不浹旬民是以康神也三者善之備也治曰至矣君子之政必本於知體於仁達於神以動也動於幾之謂知本動於利之謂體仁動於樂之謂達神此君子所以能佑天下也是故君子之政致教徳也致敬備也致厚生也致教徳故民紀立也致敬備故民無患也致厚生故物育也紀立則安無患則固物育則遂禮莫大於安器莫大於固化莫大於遂故曰政之大也是故有善作者必有善繼者也善作而善繼之者明也善作之而不善繼者怠也弗之能繼而敗之者悖也詩曰天作髙山太王荒之彼作矣文王康之是以君子貴其來也用紀是以告來者

○修復汶漕記

嘉靖甲午大中丞麻城劉公天和奉簡命督河事宮采氏茶陵張治浮大江而北踰淮泗道濟汶之上遭而問水焉公曰古之治河也以爲民也今之治河也以通漕焉已耳然藉河以濟漕猶以狼兵止寇也利害均矣魚沛而下河之入漕者近且絕舟弗得其利而害獨存焉漕所倚以濟者其惟汶乎書曰浮於汶達於濟則汶入於濟也濟旣伏流則汶其自達於海與元輔國於堽城作斗門割汶流益泗漕以餉宿蘄之眾復漕江淮之粟以至於燕也乃遏全汶合泗水而南後復分導之北達於衛而漕始通國朝宋司空禮因其舊而導之下至南旺分流焉遂成通川矣又爲之置閘焉以節宣之築湖焉以瀦匯之國餉自是有永賴也比歲汶穢弗治浮沙蕩礫回湍激射雨淫則流漫早則易涸河流所經魯橋而下閘廢沒無完址南旺西湖環三面之堤復傾圯民且盜而田之馬場堤嚙於水者殆絕蓄泄弗備自沛至濟有淺澀之患焉予惟疏厥淤塞修舉厥廢以復其舊焉爾矣治曰河保其不終爲漕之害乎公曰昔人有言河流已棄之故道自古難復言其淤塞旣阜水性避而就下也由今觀之河不北流而南徒亦其驗與漕渠之外百里爲陸力不可施豈人所能哉鬼神實相之矣河縱而復決也亦惟順道之使不爲漕害耳敢利之耶苟利之而且虞其害焉𨿽神禹弗之能善矣治曰漕譬則人之咽也國之命脈系焉尋丈之汶彈丸可塞也君子將無意外之虞耶徐呂之洪懸水千仭梁靖之下符離之上使復若魚沛焉則汶其可倚哉公曰此憂世者所以有復海運之議也然未可易言耳予嘗沿淮及河歷沁衛以還有遺思焉夫沁水入河則勢張若導之東下數百里以入於漕如昔人之導汶而南者不猶愈於引河乎河勢且殺矣或者謂溯淮而河以及於沁沁去衛僅百里可陸而至也其猶濡有衣袽之戒者與若夫銷患未形以昌利萬世則又出於治汶之外者非予所謀也旣而公條治漕之宜疏以聞得曰兪乃揚明命戒羣吏飭工徒��鬥財用具畚鍤略遠邇揣厚薄陳蔀野處以率庶役罔弗受命魯橋之南至於徐沛百廢咸作焉乃謂主事段子承恩曰汝其築汶之東堤承恩受命而築焉乃謂主事顧子翀曰汝其築汶之西堤翀受命而築焉堤各爲減水閘滚水壩者凡二視水盈縮蓄泄焉乃謂主事邵子元吉曰汝其築南旺馬場二湖之陽元吉受命而築焉會水部楊子且至公復以命之且復受命而協築焉堤各爲減水閘南旺者凡十有八馬場者凡五視水盈縮蓄泄焉旣成千里之內隆岸平流餉艘時繼挽卒愉愉若纜而嬉也乃報命於朝晉公爲工部侍郎未幾攺兵部侍郎總制西北邊事楊子旦於治丐記焉治曰國之大事惟賦與戎河之與漕猶鹵之於邊也治河者弗與爭利也順之而已矣治鹵者不爭其利也備之而已矣是故謹堤防時疏浚廣泉源則治漕之善也足儲食詰戎兵明賞罰則治邊之善也冒無窮之害而徼夫難得之利敝所恃之險而貪其不貞之功國是以無寧民矣然惟忠者能任之知者能謀之惟君相之明者能知而用也否則厚身圖者薄公計闇大機者喜新功惑浮議者亂成謀幾何而能有濟耶予方嘉劉公之旣忠且知而樂吾君相之能知而用也故並論之俾觀者知君子經世之志有餘憂也越若治漕之費及工役則存乎有司之籍弗詳焉

○道鄕書院記

嘉靖庚寅平樂道鄕書院成其守龍子道亨使人以書告治曰平樂在唐爲昭又曰樂宋亦曰昭徽宗崇寧蔡京柄國政以私竄鄒忠公於昭百代之下聲光耿蔚艸木衣被昭有遺思焉先是兵憲涔涯李公掘地得斷碑識其刻曰道鄕書院意前此其有建乎廢興弗可考已會董學泰泉黃公按行邵以令諸大有曰民之多辟廢教之由民气或柔或剛其獘也回舒激烈用罹於咎弼厥教俾若彛以頒予之不逮惟女庸揭潛昭徳以程有眾俾正厥向往亦惟汝庸大有曰唯唯乃訪公之故居披厥蘊崇得舊址爽塏可屋佛宮道捨與祀弗典者毀之厥貲可材鄕之耆若士與民義可使遂條其事以上之行都院行院宣司監司具報曰可復集其耆若士與民而告之曰維教克惠爾性惟君子實開爾軌爾弗惠弗軌予則有愆予其樹之以惠爾眾旣成謀矣若可否亦惟爾之見僉曰諾民生倥侗顓蒙恣於情性開諸教教之所覆民所望也其誰弗從乃募義勸分角費程力號工授方五月而役成惟吾子記之俾昭有光訓焉不亦遠乎治曰可以觀世運矣周公而下道莫明於春秋戰國然孔孟之學盛於北其世道亦從而北時南有荊楚之彊孔孟而下道莫明於宋然朱周之學盛於南其世道亦從而南時北有胡元之亂至於我朝文明之化敷於四海禮樂詩書蠻服攸曁可謂當天地之中運撫四方之盛气自生民以來未之能過也平樂在昔爲竄逐之地今彬彬然齒於中土此固神聖甄育之澤而君子過化之功不可誣焉我覯之子衮衣繡裳衮衣章甫實復我所非誠於道而能然乎田晝之言曰使志完隱默官京師遇寒疾五日不汗死矣豈獨嶺海之外能死人哉由是而觀則嶺海非能忘志完而志完之道能存嶺海於今日耳天地無擇仁故大王者無擇化故遠君子無擇教故久也𨿽然今之爲道也吾憂焉孔孟周朱之說微故徳性廢而詞章之性道廢而功利之仁義廢而富貴之夫詞章害學也功利害道也富貴害義也三害出天下無眞儒矣臨事處變邪世彊志抗節如志完或寡也況望其王道之行耶泰泉之教龍子之政其殆有憂與其殆有憂與孟子曰豪傑之士𨿽無文王猶興昭之人宜知所以自興矣乎書有云惠不惠懋不懋書院去府治之北凡幾里廣爲丈十有幾袤倍廣之幾前爲門中爲堂凡三楹左右爲棲士之舍凡若干楹周以垣額曰道鄕從公號也其應義而相厥費有差以俸入者爲教授某訓導某凡二人以材木甓植與地入者爲鄕之耆某若干人以廩與金入者爲庠士某若干人民之以地與金入者爲某若干人

○尙寶司題名記

尙寶司掌璽牌符之事國初建符璽郎後攺曰尙寶司秩正三品洪武元年乃置卿一人正五品少卿一人從五品司丞二人正六品其後大臣子弟以蔭補丞者無常員列署在左右掖之內其地至禁密也寶璽之大者曰奉天之寶爲唐宋傳璽惟祀天地用之凡詔若赦則用皇帝之寶立封及賜勞則用行寶詔親王大臣調兵則用信寶冊上尊號則用尊親之寶敕諭親王則用親親之寶祀山川鬼神則用天子之寶封外夷及賜勞則用天子行寶詔外夷調兵則用天子信寶曰誥則用誥命之寶曰敕則用敕命之寶敕獎臣工則用廣運之寶敕諭來朝官員則用敬天勤民之寶凡寶之用必請命而後發焉天子饗祀郊廟若視學籍田勛衛扈從及公侯駙馬都督日衛錦衣當直則給金牌牌之制有龍者虎者麒麟者獅者云者以其官爲差皇城金吾禁夜五城夜巡則給令牌虎賁巡城則給銅符九門守衛則給銅牌錦衣校尉入直則給雙魚銅牌京官之朝參者則給牙牌勛臣以勛字親臣以親字文臣以文字武臣以武字文武官之與陪祀郊廟及執事人亦給牙牌有圓花長花長素之別凡諸得給牌者有故則檢籍而納之親王之國及文武大臣出撫鎭則給符驗禦史出巡察則給印事竣則納之稽出入之令而辧其數其事至重也每大朝會則二人以寶導駕先立侍殿中駕出幸則二人以騎從寶行其爲侍從至親近國初類以文學儒臣領其職或兼秩焉尙書郎而下非有才名者不得調勛輔大臣子弟奉特旨乃得補丞他流所弗與焉其選至愼也故事曹省皆有題名而符司缺焉嘉靖丁未分宜東樓嚴君以太常少卿領司事乃搜諸故牘自洪武而下迄於今得若干人刻其姓名爵裏立石於西長安之直廬以稽往而昭來也丐張子記之治曰寶者人君所以信其令於天下者也名者君子所以信其行於後世者也人君之於寶則設官以守之者愼其令也然則君子之於名其賢不肖關於勸懲者至遠也顧可以弗思愼乎哉夫徳者所以愼名之具也是故人君有愼令而後天下無邪政是謂治法君子有愼名而後終身無邪行是謂治人以治人而守治法則身安而國家可長保也嗚呼豈獨尙寶然哉此東樓所爲題名意也

○安仁修城記

嘉靖癸未冬十一月安仁城成城廣若干尺濠之如外髙若干尺內縮四之一爲五門門覆以重樓環以貳堞其費凡三千二百有奇安仁初未始有城壘七而域丁卯郴寇作肆行如墟民無畱藏焉中丞秦公曰鳥封其巢魚潛其澤邑而弗城其何以恃民弗庇矣乃使邑令韓宗堯俶厥役以衡州千戶劉寬董之役數歲弗就禦史馬公直卿視焉曰城而弗成猶亡城也受直而怠事鮮有濟矣使茶陵指揮劉湧終厥緒會邑令袁子道夫來自貴溪曰是守土之責也乃籌厥費以請之中丞張公公曰勞以永佚厥徵可因以請之禦史何公子魚公曰毋怠成無姦利濟貨無勤民自封以請之分守丁公原徳公曰上有惠於民民罔不孚惟力厥成事袁子乃令諸民曰爾載爾築惟勤令諸公曰爾事爾直惟精節縮營度作其庸實不浥不淫五月而役成治聞而嘆曰夫民之攸曁惟其悅之眞也悅之以先民又何勞焉夫秦公之謀貞也是政之道也張公之謀協矣哉事惟怠則廢廢而作之乃立夫劉公之謀作也是政之飭也銳力倦終慮賄惠姦饕績病軌夫何公之謀周也是政之域也丁公之謀愛而舒袁子忠矣夫政貞以帥之協以比之作以飭之周以慮之愛以久之忠以行之鮮弗濟矣是以君子能藏民之固也詩曰哲夫成城是故城有三訓焉見制守之豫焉見民志之依焉見權節之和焉故與徳進退徳輕則亦輕徳重則亦重輕其徳而求外之重也𨿽王者弗能得也是故君子之政必身自盡也盡諸其身而和其民以守其外此王者之道也故曰城保於徳

○重修文安縣儒學記

文安學厥舊維宋大觀元丰慶曆可籍考也兵燹代至廢興弗詳己國初洪武二十二年始攺建焉正統八年縣令何源繼修之歲久日就壞嘉靖戊子平定李子時中知縣事三日而廟謁見其隘弗廣焉陋弗葺焉圯弗治焉將頹敝焉則嘆之曰資政在教學也者教之地也學且廢其何以振教興理哉時屬歲歉不能舉大役會以艱往甲午服闋文安之民庶父老繼李子之政惠而平也相率訴都下借復焉制可李子復令文安至則學之敝猶舊也曰玆宜畢吾志矣邑故有佛宮巨璫贏淫訾倍千巡按禦史錢子檄毀之李子曰玆不可濟吾役哉以白之督學禦史方子報許乃筮日召工程能��斗費徹腐辟穢度基陳制乃易隙地畝若干益之簡勤董怠百工咸理毋或不良中爲孔子廟五楹廟前爲東西廡各十三楹又前爲戟門三楹又前鑿池而甃之梁以石橋旁爲神廚爲牲捨又前爲欞星門東爲啟聖宮西爲明倫堂如廟之楹翼以齋捨堂後爲敬一亭刻聖制碑藏焉亭後爲射圃爲觀徳亭爲尊經閣周以堅垣佳木雜植厥費木千章丹堊千斛石丈什伯陶甓什伯者什之漆百斗麻鐵百石米粟斛五百役夫手指千乙未二月首事四閱月役成學師何子璉因進士張子良貴以告之治治嘆曰嗟乎學官之壞也則修之俾可居可遊以振起其弛厥維有司之良學術之壞也士乃日安焉弗之省而修之其得爲良乎張子曰士修之維何曰楩柟杞梓木之良也爲宮室者必擇之仁義忠信心之良也顧棄而弗居徒貴富功利之溺焉不亦異哉昔者孔子懼人之以貴富功利奪其良也立訓垂世惓惓焉蓋欲得士之良以良於治也然則君子亦惟修其心之良以良於天下國家爾矣是故若彛正倫家之良也長民仁物國之良也經道制眾天下之良也聖善周達萬世之良也以家良曰儀以國良曰乂以天下良曰正以萬世良曰貞四者修之極也非貴富功利之溺也否學無乃爲厲與張子喜曰以修學告而聞修士之道願識之俾從事於玆學者永監焉毋相視於壞也記成適李子陡判鞏昌文安之民庶父老相與語曰何奪吾父母爲也噫李子政而能惠教務作率終厥譽良吏哉良吏哉

○涿州北河胡良渡舟記

嘉靖丁酉禦史梅濱楊子奉上命按畿輔興能振弱旉和惠生獘百咸新也歷於涿進逐之眾而語曰涿郡當京國之衝四方所走集肩轂相踵也北河胡良之水環郡南北冬春水涸可木而梁也夏秋水淫漲流彌彌行者力不能絕衝濤悍夫乘時操舟索重利人莫不病焉予欲令有司庀官舟棹以渡其可否惟爾民眾曰民惟依仁仁之所興民所利也其誰弗嘉楊子乃以謀諸副使疊川於子於子曰唯唯是予之志也而未之能行矣以謀諸知州陳子陳子曰唯唯是予之職也而未之能盡矣成謀乃鳩材命工��斗贖鏹佐厥費檄吏目徐志髙董之北河爲巨舟二舟篙工三人爲步舟四舟篙工二人胡良視北河半之旣竣事陳子曰仁之所興利所程也弗有以記之其後曷繼於永哉乃以書來屬宮寀氏治記焉治曰推涿之政可以仁天下矣夫行路之人猶涿之人也涿之人猶天下之人也予嘗道燕趙之墟歷漳易滱��聖諸水而深有慨於斯民之多溺也以涿言之土堧�而善崩水淫決衝流百里民沮洳而居室塗弗完水下沙礫土��衍誇陸爲阜蒿棘弗植無論禾黍也然則水之溺於涿者獨行路之人也哉王程所歷使命相繼車百輛馬百匹驢騾千蹄驛夫馳肩卒重繭費日萬錢月無算也中人十家之產歲不能備一役官莊宦第官芻公牧百賦萃之凡編戶之民童丁而犢稅弗充焉然則涿之溺於民者獨水也哉又嘗因是泛觀四方之民弘治而上家余藏帑余積山林川澤余利也邊卒嬉武吏不宿逋至於今上下侐侐然稱匱乏誅賦日繁重力役弗已君子或懼其陸而魚也然則民之病於溺者獨涿也哉昔者髙宗謂傳說曰若濟大川用女作舟楫夫舟楫傳說也斯民無溺之患矣鄭子產以乘輿濟人孔子曰惠也禹思天下之溺者由己溺之孟子以爲仁夫二者皆務爲治者也直所從施異地耳故爲政者近之以乘輿之惠遠之以己溺之仁斯舟楫而傳說也已以予觀於楊子之仁蓋托始於舟也究其施其濟大川也哉故曰推涿之政可以仁天下矣楊子名紹芳楚通城人於子名敖秦岷州人陳子名邦治亦楚人皆有事於舟者故備書俾後之人觀覽焉

○易州懷愛祠記

懷愛祠易人懷行唐簿張公之愛而祠焉者也公諱大器字邦賢別號勁庵蜀內江人以子貴贈太子賓客吏部左侍郎兼翰林院學士公弘治庚戌爲行唐縣簿時易州歲賦薪炭累千萬給內用分郡邑官蒞其事命司空大臣總之運車千輛役夫萬指驢騾千頭監胥日號民勞而費無訾也公至適領厥役嘆曰山林川澤古以利民而今乃以爲厲也如之何一命之士苟存心於愛物於人必有所濟吾惟隨其分與力之所能而盡心焉不寧有濟乎乃釐蠹獘申束約度遠邇均勞佚經費用卹窮患視疲苦之民若護新瘵懼其或傷焉自是易之人莫不知張公仁厚長者也九載公旣滿去易之人相與悲曰何奪我父母哉凡過公所嘗署之室必入拜焉曰玆張公之居也拊其庭之槐曰玆張公所手植也𨿽摧椽腐枝弗忍毀垂三十年不少替嘉靖戊戌屯部郎中周子復俊至其地聞而嘆曰是民之義也弗可以弗興也乃扁其居曰懷愛置木主其中俾民祠瞻焉由是易之人欣欣然歲時持牲酒率男女走祀其下不絕也己亥禦史王子瑛按其地聞而嘆曰是民義之興也弗可以弗永也然祠隘而陋圯弗治將頹廢乎其何以慰民情哉乃以屬之兵備副使於子敖敖曰唯唯遂飭其故材攺塗易檐爲堂爲神廚爲重門堂之前爲亭刻公所贈誥命詞於石榮仁者之有後也旣成易之人欣欣然歲時持牲酒率男女走祀其下不絕也於子以書來謂學士張治曰先民有言立信讓以蒞百姓則人之報禮重蔽芾甘棠勿翦勿伐其系於人者遠矣夫張公能以仁厚之徳愛其民而民則懷之使繼今而政者無先後崇卑皆知聞而興焉則後之人亦懷後人矣豈不揚耿光厚忠義崇尙教化褒徳而顯功哉張治曰君子之爲善盡其心而已非務於人之懷也而人之懷之卒久而固焉天理民彛不容已耳吾聞公質任純朴言若不出口而誠意懇至行矯彊無阿容蓋孔子所謂木訥近仁者然身之所歷民至今懷之是故務赫赫者無冥冥之實而闇然爲己則有日章之美也舉天下之爲政者無遠近崇卑皆知聞而興焉則天下之人亦懷天下人矣世豈有不治乎公之子玉溪少宰徳名勛望郁然起當世國家倚重焉古稱仁者有後殆不信然哉故觀於公然後知君子之道其感激天下深矣遂記之碑有司刻之祠中庶後世可考覽焉嘉靖辛丑八月中秋後五日記成

○遺愛祠記

予每讀孫延平哀慕錄未嘗不廢書流涕悲其人之勤民以死也及今合沔陽事觀之則君子之道其感於天人者深矣孫公諱衍字世賢別號曰雪岑松江華亭人成化戊戌第進士除知沔陽沔陽居江漢下流夏秋水溢決裂爲沴渺然成巨浸民處沮洳中然湖澤之利漶漫不可稽察黠胥豪商相爲幹沒業民捐瘠轉徙而多浮居藉魚鰕葦荻自爨食也公下車革暴振弱旉和惠生一之月檢訪鄕籍二之月完聚瘡痍期月而病者起亡者歸修堤防之利復蒿穢之業而辟之使耕然後民皆知農而食焉虞而出焉工而成焉商而通焉貪者禁不能取吏弗爲姦四民輯然咸寧宇矣常賦有程期勾撿奇羨以待貧乏不能輸者自是民歡戴如慈母嚴父古召杜不之過也政余則集郡校之賢子弟親課其業一夕屏騶馭入學捨察諸生勤惰見籠燭焉問之曰陳學官出巡號耳公翌辰舁膏油二百斤來助燈火費曰師生能勤勵若此是舉其職也沔由是斌斌然多文學士矣六年遷南京刑部員外郎去之日黎老垂泣以送公亦爲之感動賦二詩道忠信焉正徳中有司奉公神入祀名宦而民之思公者久益不置也乃謀更祀公嘉靖任寅監司池陽柯君嘗卽東故臺結亭以眺民因請以其前隙地創公祠柯君曰是民之義而吏之表也其誰敢後之乃命知州王君崇文卽臺構堂三楹翼以兩序前爲儀門又前爲大門題之曰遺愛民老幼咸欣欣然走集其下供俎豆也祠成公仲子少宗伯毅齋適奉上命告事顯陵取道於沔遂卽新祠展謁焉沔之父老若縉紳士咸趨而觀曰是嘗從孫公官吾沔者也仁人有後豈不信然哉崇文乃以內方童庶子狀馳使都下乞予記其事余惟祠者思也思其人而祠焉者也昔聞公之守延平遠數千里而化成至於今垂六十載也民之思公者無間於遠近今昔若謀而同焉此豈有政令徵發期會哉忠信之所通人各由其誠以趨所慕欲如水之於下不召而自來豈非道之所符而自然之驗耶故曰君子之道其感人者深矣夫延平之民猶夫沔之民也天下之民亦猶夫延平之民也向使公得究其志於天下則天下之民將必有被其澤而思之者矣旗常行賁之勛尙足道耶然公之身𨿽不能振於有位而能使其民廟食百世公之施𨿽不能究於其極而能使其子食慶報無窮天道之微豈不昭昭然可窺測哉余故爲之記俾刻石祠下使後至者或觀而興焉詞曰維沔之陽兮爲公所理維沔之民兮思公不已瞻彼新祠兮老少咸喜歲時報祀兮俎豆牲醴彼峙者山兮彼流者水維公之神兮其或來止慰我民之心兮維百斯世

○北堂玩適記

梅巖思悅其母雜花艸禽虫人物繪爲圖時奉披覽焉題曰北堂玩適君子以爲能養情矣花之族凡三十有一紅者白者紅白間者數本開者半開者落者蕋者實累累者數本風垂�������相附者枝相倚者數本玩之無������族凡二十有一飛者鳴者啄者飲者鳴相和者飛相逐者舞者羣舞者飛欲止者棲者浴者交頸立者怒相攫者大小爲鳥凡七十有一玩之無弗可適焉艸之水面浮者岸附者陸而蔓者陸蒙葺者渚生者生下田者凡六事虫之族爲莫貈爲虰蛵爲�爲蛗螽爲螱爲�爲蟼蟆爲蜓蚞爲螽凡九種玩之無弗可適焉龍而躍者虎而嘯者兔朴簌者牛癢摩樹者鹿牝牡戲者凡五事舟漁者一人讀者一人坐披閱而有所思者一人玩之無弗可適焉龍湖子曰圖以度衷也梅巖子其知孝矣夫花華也華以昭質見其華則思敬身之儀乎禽勤也勤以敏功見其勤則思克物之慮乎艸藻也藻以潔徳見其藻則思中樞之純乎獸受也受以廣道見其受則思全歸之安乎虫窮也窮以盡物見其窮則思究變之知乎人仁也仁以長世見其仁則思惇土之愛乎夫六者悅親之大也衷有焉圖以度之梅巖子其知孝矣

○龍田賀氏祠堂記

藤丞賀子宏初作始祖祠始祖曷以祠厚本也始者孰謂謂弁也何以始弁尙親也親昉於此乎前此永新令憑始良坊矣唐學士知章始會稽矣前此曷爲始乎此托始焉爾何爲托始焉爾龍田之始也何始乎龍田邇也惡乎邇其視良坊則已疏視會稽則已怠矣禮乎曰義也義者禮之實協諸義而協則禮𨿽先王未之有可以義起也禦史子寬復賀氏五世之祠興其秩節禮也子宏作始祖祠因睦合族者義也禮義之所起其人道之紀與夫祠之爲言思也君子思其身則思其親思其親則思其祖思其祖則思其天天者物之始祖者人之始禮曰致反始以厚其本知厚其本則仁孝之道生矣先王之祭川也必先河而後海或源也或委也所以教民反始也夫始始也必始委也始始一也始委分也知其一則莫或不敬矣知其分則莫或不愛矣是故自弁之始而始之則所謂良坊之賀者無不合矣自憑之始而始之則所謂會稽之賀者無不合矣又自知章之始而始之無窮焉則所謂天下之賀者無不合矣無不合則無不愛且敬矣自弁之始而委之則所謂龍田之賀者無不合矣又自宏之始而委之則所謂百世之賀者無不合矣無不合則無不愛且敬矣無不愛之謂仁無不敬之謂孝合敬同愛之謂無二無二天也君子合諸天道由仁孝見之矣故曰思其親則思其天也然仁主於盈先王之制禮經而等之也孝主於約先王爲之義起推而進之也盈而正約而達夫然後愛敬行矣愛敬行而後民行興民行興而後風俗美風俗美而後王道成萬物理上下格矣而皆本之禮義故曰禮義之所起其人道之紀與祠有度有容有恩有訓素楹單席器弗越物弗侈田廩共惟藝度也爵散時獻缶壺疏鼎脯俎備物爛孰敬饗容也祭之日少長咸集序昭穆之倫焉比親疏之等焉同卑遠之情焉恩也凡祀祖之阜徳則與阜功則與阜獻則與阜賁則與非此類則弗以從訓也故四者之道行則孝子慈孫之義備矣詩曰孝子不匱永錫爾類將不在玆乎

○修倉廠題名記

司空繕部郎僊居蔣子良化董修倉事間語諳治曰子未知是役之重乎治曰願竟焉蔣子曰國備惟戎戎備惟食國家之制歲令民出粟四百萬石漕以入日要月成歲會角��斗贏縮度數多寡司徒主之漕卒百萬漕士十千海漕之總一河漕之總什一內督一外督三稱賢比能司馬主之邑會則上之郡郡會則上之省省會則上之部遄慢維績廉事以最天官主之邦畿之內泰庾十一庾列而爲廒廒凡千四百二十有四廒比而爲楹楹凡七千一百鳩財視費飭壞振毀司空主之司空上卿歲視大夫月視監工�號匠人斲陶人磚埴圬人塗板幹時栽風兩與覆宇謀鳥鼠與封塞謀燥濕與爽塏謀虞戒與扁緘謀罔或不良凡此以重民也予嘗聞之粟之入也石費五倍歲足靡盈歲歉貨之漕卒百繭歲月而後達民力之艱曷可說矣而復委諸風雨鳥鼠焉不旣殘乎殘民實瘁國其如何予是以爲玆役之重也不可不愼也治曰允如子之言矣然子之所虞者風雨鳥鼠也又有甚焉冗靡食貪濟貨姦牟漁侈不蓺四者之行民病久矣孱力不滋無能溪壑風雨鳥鼠何以加之是故古之爲國者食不足則修冗政不足則修貪度不足則修姦用不足則修侈治不足則修徳國其無以踰此矣蔣子曰予知予職焉耳若子之言非予所職也𨿽然子言遠矣他日孳子於廳事得故礎礲而可碑復語治曰君子之政思師人也思師言也昔之與是役者眾矣令行鑿鑿予欲考其人與吾子之言義將並勒之以朝夕觀取訓焉且俾後之人知所感而起也何如治曰子善矣盡衷事事報國之忠也語事及民惠物之仁也因往以樹取善之知也大慮首物作率之教也四者善莫大焉蔣子以告之少司空童公中貴梁公具曰由蔣子之言可以知忠由張子之言可以知固忠固之道可以久矣命蔣子立石

○志海樓記

一泉羅子初作志海樓旣成治造焉曰美哉居乎枕流背郭環茶之秀可攬而有也遊乎息乎耽沈逸乎葆燻潔乎潛衝積乎羅子曰嶽也蚤弗學恣於情性聰明弗開自吾遊南雍受學甘泉之門而後知興矣辧義與利吾得訓規焉敬終與始吾得心性圖焉至善之理費隱之旨吾得訓測焉合內外徹上下吾得遵道焉該體與用吾得二業合一焉會博與約吾得明新焉訓規約也心性覺也訓測廓也遵道樂也二業卓也明新沃也吾以是興矣吾歸而浮天塹跳匡霍涉洞庭云夢望衡嶽而止之夕乎上封恍恍然若有得也夢從公觀海焉其神之交乎退而藏諸洣水之瀕覩川流焉悠悠然若有契也久而不能忘乎海樓而識之其情之怡乎馳昭曠之域縱庥覽之懷則嶽也惡乎敢治曰善今夫水則有蹄涔溝淖池湖江海之異矣是豈水之本哉其趨則然也是以君子思愼其志古之爲志也以道爲海今之爲志也以富貴爲海故溺焉者眾矣曰君子何貴乎海也曰貴其有本如元气混辟而無窮也是海也不息其久是海也埤下裾拘必由其理是海也其汪汪乎不盈不竭已潛而澤是海也孟子曰原泉混混不捨晝夜盈科而後進放乎四海其此之謂乎是故君子之學知本斯立立斯誠矣不息斯久久斯安矣漸斯達達斯遠矣大斯合合斯貫矣是學海也夫海至而波生焉故物潤而無迹道至而文生焉故物訓而能化夫訓規也心性圖也訓測也遵道也二業合一也明新也其猶波乎約也覺也廓而卓也樂而沃也猶波之潤乎所本不存焉弗志其大而徒枯澤之溺也惡沱乎揚波喣潤而捨其原泉之混混猶望洋哉是故實而出之存乎本彊而至之存乎久優而循之存乎漸漙而合之存乎大章而明之存乎文推而化之存乎訓知而由之存乎趨默而成之存乎志羅子喜曰乃今知甘泉公之道爲有本矣

張龍湖先生文集卷之六

●張龍湖先生文集卷之七

雜著

◆雜著

壽劉希哲

機理篇

物解

釣衡

言馥

散敖

周氏志窮捲

讀周氏旌節捲

讀路口周氏族譜

贈潘封君七十壽言

榮壽篇

陳志篇

贈別胡子

溫泉問答

述知

大觀贈尹雙泉

承民篇

廣竹篇

經教贈三學博

求仁說

說素

壽何燕泉

○壽劉希哲

郫司訓劉子希哲退居梧岡巴司訓陳子勉之退居墨莊墨莊子曰於異哉斆與梧岡子之同也儒而習之其業同仕而官之其秩同祿而食之其地同處同志也戚同誼也歲同齒也於異哉斆與梧岡子之同也己丑六月劉子壽陳子以語諸治曰子能有以壽之乎治曰歲登齒也徳登壽也斗齒焉壽也弗壽也齒焉弗壽也壽也在同或異矣然而劉子壽曰何居曰考視其所始履視其所取劉子知所取故曰壽矣曰請詳焉曰君子仰觀俯察同物象徳劉子居取於梧岡其佑所同而象乎夫梧弗揉而直其示人以質矣弗樹而揚其示人以立矣斲而庸之可以梁柱其示人以材矣實甘以珍維鳳止之其示人以潔矣夫岡隤然其示人靜也巋然其示人貞也廓然其示人廣也俯然其示人養也是故君子同焉雕琢復璞蓋取諸質充詘弗回蓋取諸立達物綜世蓋取諸材瑕垢弗變蓋取諸潔弗忻弗距蓋取諸靜變常克一蓋取諸貞纖巨並蓄蓋取諸廣物入不競蓋取諸養故質則能性矣立則能誠矣材則能仁矣潔則能明矣靜則能守矣貞則能久矣廣則能有矣養則能變矣能變之謂謙能有之謂大能久之謂恆能守之謂固能明之謂哲能仁之謂惠能誠之謂聖能性之謂徳此八者皆壽之道天下所同也劉子居取於梧岡其知所同而象乎故曰壽墨莊子曰善哉子之言壽矣斯君子同人之道而予所願同者也否則惡乎壽又惡貴乎同

○機理篇

二峯朱子居諫垣與龍湖張子遊嘗劇論天地人物古今世變二峯子輒慷慨激烈思興垉古之人而與之競馳千祀一不得所欲則拊髀太息悵然有餘憂也嘗曰言貴成事矜小智略大務揭揭崇譽而或以階禍人國也奚言之貴哉是故憫時艱難以天下力任之弗少避凡事局震衝紛糾勢搶搶人罔不恐焉岌弗安二峯子輒言之言入而指犯攖逆禍叵測也二峯子屹若弗爲撓卒翕然靖定內贊國經外格時難言之气如是乎沨沨哉日昌也是故平亭讞獄則刑罔及不辜矣陳災省咎則天戒咸若矣章逸錄廢則才賢弗遺矣飭外經內則安攘有道矣斥賄黷勵臣節也罷宦鎭謹履霜也備法制振兵紀也抑工技愼名器也凡此皆觸人之所諱障隤流而返也何則其明於是非之辧合道徳中機理也屠牛垣一朝解十二牛而鋩刃不頓其機理之謂哉昔也二峯子嘗被命校文試精別妍醜不忒若素人罔不服焉又嘗與張子共被命校武試精別妍醜不忒若素人罔不服焉夫鑑不私於形而後物之形不遁也尺度弗競其用若定二峯子有鑑度矣其言也豈不明是非合道徳中機理哉夫善繩之匠不能必木之皆理也瘇結拳曲是故有遺巧矣善診之師不能必風雨寒暑之皆得其時也橫沴關格是故有遺治矣君子之術豈不劑權萬化經制一世哉而不必時之皆可爲機而窒焉理而詘焉君子亦如之何耶是故二峯子有餘憂焉己亥二峯子陡丞應天夫應天國之本也建官置秩南北並重焉祖宗之慮豈不神聖哉江東北數郡之賦國家倚命也民疲於多役日割膚以貱弗給輯而厚之俾國有永恃焉亦當也之機理也與二峯子將別凡同事於科者以張子嘗辱與遊也乃命贈之言作機理

○物解

譚洪應甫嗜栢樹之曠軒龍湖子私焉作物解以廣其意曰君子考中度物比物醜徳昭徳成長故物者通乎人道矣夫物不類散乎垓極而子獨嗜柏尙無有以度乎孔子曰歲寒然後知松柏之後雕也言貞而幹也詩曰松柏丸丸是斷是遷是斲是虔言貞而材也舜之華惡乎幹樗社之木可以蔽牛而無所庸惡乎材貞實之道君子尙之矣夫有所玩亦有所喪君子之行思其與也思其處也是故與物興捨而同其波曰逐物內韄以其軀纏繳曰累外與之而中距焉曰寄無出欣無入距塡塡乎曰忘同視萬物和以天倪而吾不捨曰一震衝棼繆不足以淆成曰貞外內貞復曰實質而立曰幹實而任曰材質用弗貳曰徳君子尙物於是爲至其徳昭也故曰比物醜徳昭徳成身若以玩焉巴越之珠錦其可盡乎惡又以柏爲貴耶故曰無視郊艸勤而不蕓無吹劍首吷而不鳴

○釣衡

賀子汝勛北學成均將歸損張子而別之曰子將有以告我乎張子曰昔也登徒子受釣伭洲問其道伭洲曰洪竿修綸釣若細鍼餌若蛆螾釣之具也相水勢而施之頡之頑之委縱收斂與魚浮沈及其解施因而獲之釣之術也二者俱備乃釣之衡曰釣益幾富曰吾嘗挾竿陳餌仰綸飛繳乎河水之渚矣鯉鱮鰋魴鱊鮬鱖鯞鯊鱨魚�亙�魚�月�得而市之比價倍視農畝二三盆旣而涉云夢歷彭蠡遊龍門益卑其技■﹝魚步﹞鮪鱣鯀�行止魚�鯢鮅鱒得而市之比價蓰視農畝數盆不已去而之海上伺鰲焉擁踴頓踏扼蛟吭僕螭室驅白黿叱馮夷周章溟渤然後折其翼而拔其鰭手而市之比價萬視農歲十千然不免於波濤幾矣登徒子曰盡之乎曰未也渭水之陽桐江之濱有大鼎焉吾嘗拔吾釣而系之於一絲之上矣獲無算釣之名乃擅萬祀登徒子曰若是乎釣之大也技成而無所庸有終身鮒鯿之喙而弗飽者矣曰具物以得魚者人也物具而不得魚者天也吾聞物具而不得魚者矣未聞無具而可以得魚者也無具而得魚鱠人無乃弗��犮於鱻故善工者利其器善陶者正其刑善漁者先其具君子曰是知道者也具以事事務立本也相勢不迫厭飫自趣也薦遠自邇循序有漸也得喪求諸天以順立命也賀子洵尙乎是道之綦也患無獲乎易曰君子藏器於身待時而動何不利之有賀子退而喜曰人貴樂有法言也張子乃書以別賀子�子拜受而去

○言馥

蘭物之馥也有馥者有馥馥者夫馥馥馥之至之馥其馥而能馥馥焉馥斯遠矣憶蘭翁種和藝淑以滋有厥馥然祀弗以爲郁享弗以爲椒也竟掩其馥以委玆天之未定與而不盡之馥乃大發於梅巖馝光蔚抓拓爲國家之馥其膏沃之源浸洽百物爲楚蜀之馥馨徳弗厭羞諸宗廟垂諸旗常與黍稷琬琰爭馥焉憶蘭之馥於是乎蒸蒸乎世表矣昔王佑植三槐於庭曰吾後必有顯者夫顯豈必於槐哉有植植者以托之槐焉斯植之至也馥豈必於蘭哉有馥馥者以托之蘭焉斯馥之至也不然商邱隱谷之中云立而風泛者則亦何限其何馥與植之能遺耶蘇氏曰天定固能勝人人定亦能勝天故人定馥吾之馥而天之馥從焉憶蘭以馥馥而處天之未定𨿽不冀其後之馥而馥卒不可已梅巖處天之旣定𨿽馥不恃焉而馥馥不已是緝馥於家養定於天也則夫馥之遺於郟氏者其寧有窮耶故曰馥斯遠矣

○散敖

秉淸曰散敖明志也夫無所系於物之謂散無所屈於物之謂敖君子之道有所散有所弗散有所敖有所弗敖羽儀霄逵纏繳弗及可謂散矣而蠢迪撿押作罔不克咸弗散也塵垢百物芥蓰纓組可謂敖矣而裒多益寡稱物平施咸弗敖也是故君子散其外弗散其內敖於物弗敖於徳散敖之至也故散者不自謂之不散而不散見於心𨿽自謂散人猶謂之不散也敖者不自謂之敖而不敖見於心𨿽自謂敖人猶謂之不敖也秉淸知散而敖矣其內與外物與徳必有所擇也作散敖

○周氏志窮捲

夫窮與達異情而實相成也夫人之道有無相生張弛相用屈伸相感進退相倚其機若環不可究焉是故善處窮者必守之以達則窮斯達矣善處達者必守之以窮則達無窮矣予觀周氏方梯云之死也遺孤皇皇寡獨爲命若旒之墜於地而懼其絕可謂窮矣然而婦姑怡怡方撫其孤而安焉不以貧乏少奪其志視荼苦若飴之甘也斯非守之以達者乎中丞奮起巖廊金紫若若務徳樹勛以施王國流光無窮可謂達矣然每道其先世之窮則嗚咽不自勝或繼之泣焉不以榮達少變其念視富貴若窮人無所歸也非守之以窮者乎夫窮而守之以達者順天者也達而守之以窮者保天者也順天則怨尢之心冺而所以思勞於善者至天之佑從之矣其窮也寧有不達者哉保天則仁孝之心篤而所以思檢其身者日周斯人之行歸之矣其達也寧有窮者哉是故知窮而達是以不窮知達而窮是以常達天之道微矣故曰窮與達異情而相成也

○讀周氏旌節捲

古者言立孤守死二者有難易豈不誠知道哉夫死固難矣而立孤非忍百死者不能也其不尢難乎易曰恆其徳貞婦人吉夫恆貞者婦人之義也卽不幸而值其變焉則抱義終身或截耳斷鼻以死亦其道然耳若夫忍百死以存人之孤引其夫之緒於旣絕則夫爲不死矣其功不尢烈耶周夫人許氏嫁再期而其夫梯云死舅姑煢煢遺脤在腹一綫之命蓋岌岌耳使許守溝瀆之諒以自決焉則周氏之鬼不食梯云有遺恨矣乃能忍一死於兩月之後以待其孤之育復能忍百死於二十年之久以俟其孤之成卒使中丞嶄嶄成立掀震海宇亢周宗而大之家有孝子國有賢臣則夫人之功視區區抱一節以貞者其難易輕重何如哉故曰死天下事易成天下事難嗚呼觀此則君子不幸而遇天下之變其難易輕重當有所擇矣

○讀路口周氏族譜

家之有譜猶國之有史也故觀於史者知勸戒焉則天下無亡國觀於譜者知勸戒焉則天下無亡家是以君子重譜也安成弓岡周公起進士爲行人爲禦史爲大理爲禦史中丞天下沨沨稱良臣也嘗語吾平生所爲不求人知求天知不求天知求心知夫心者忠孝之本而勸戒之具也中丞旣以其心爲國之忠而又懼其家之無以廣其孝也乃輯周氏自路口而下者類爲譜以垂諸周之後人凡以譜其心焉耳是故譜也者普也所以普其心以普諸其後者也爲周之後者誠觀於譜而得其心焉則周之昌也其有窮哉蓋譜必有始也必有委也自周之始者觀之以至於吾身之祖父伯叔兄弟焉一气也又觀夫始始者以至於無窮焉謂非吾一气乎皆吾之一气則皆吾之所當愛且敬矣自周之委者觀之以至於吾身之子孫與夫伯叔兄弟之子孫焉一气也又觀夫委委者以至於無窮焉謂非吾一气乎皆吾之一气則皆吾之所當愛且敬矣合敬同愛是謂孝弟孝弟之極可行於家可化於鄕可達於天下其道不遠且大哉是故能孝弟者則家所由興否則覆墜隨焉勸戒之意可不油然而起耶故曰譜也者所以普其心也爲周之後人誠觀於譜而得其心焉則於國爲良臣於家爲良子弟使天下世世稱良族焉則周之昌也其有窮哉若夫侈冑文物之華以號諸人曰是族之雄也則中丞之心荒矣孟子曰所謂故國者非謂有喬木之謂也家亦然周之後人愼毋以喬木視玆譜則庶幾乎得中丞之心

○贈潘封君七十壽言

疊峯潘子希平以畱都地官郎出守長沙袚除其志樹本而勤度政三月而和乃奉其父味菜翁來就養焉潭之若士與民見而起曰龐而朴翼而有儀其長者之風與宜有是子也其僚佐與屬之吏見而起曰言而度行而則表裏弗貳其古之君子與宜有是子也五月翁復歸於歙明年辛卯二月翁壽七十潘子曰父母之年不可不知也予父之年髙矣與隙之駟競也庸弗懼乎書有之肇牽車牛遠服賈用孝養厥父母厥父母慶自洗腆鎰也宦十年矣弟鉉藝於南雍辰弗爲稱觴焉庸弗憂乎別駕馮子曰耀聞之大盈若沖其用不窮公崇蘊而晦施葆光而嗇和是謂深根固蒂長生久視之道且也子之昆弟之彥爲國家用珍公式服有寵榮榮斯樂樂斯壽矣夫何懼周子曰大孝敬身其次忠君其次愛人子行道於身則公有餘顯矣移忠於君則公有餘敬矣敷惠於民則公有餘愛矣夫何憂治聞之曰備矣夫壽莫壽乎仁仁莫昭於眾之譽也仁以本之譽以徵之本仁徵譽以應成徳有弗壽者乎夫龐而朴質而翼而有儀懿也言度信也行則敬也表裏弗貳考中盛也崇蘊晦施淵發聖也葆光嗇和正性命也斯仁之立乎袚除其志精出往也樹本勤度亶厥章也行道光也忠君明也惠民愛也斯仁之遺乎夫公能仁其身以及其後潘子復成其身以成其親百姓歸之名爲君子之子其究也壽寧有窮耶夫是之謂不朽詩曰樂只君子遐不眉壽樂只君子徳音是茂又曰孝子不匱永錫爾類其此之謂乎藩子喜曰夫馮子之言順也是壽之道也周子之言大也是壽之貞也張子之言博也是壽之域也由馮子之言可以樂由周子之言可以樹由張子之言可以成鎰不敏亦惟二三君子之言是嘉乃伻以告子鉉俾鉉歸誦之以爲公壽

○榮壽篇

大理鄂陽沈子旣得告將歸焉謁龍湖子而請曰人子之志於其親惟榮與壽之是樂也昔予先大夫大參公之章顯於世也樹貞而標忠茂惠而崇淑其教也惟予後之人是庇是訓嘗謂予父汭臯處士曰人之道惟忠孝是閒予弗墜汝其力續之俾沈有昌緒予父受命而力焉朝夕弗敢逸積數十年弗利於世乃曰君子惟身之修其達與塞固弗可必也乃欽其道以淑諸家事大父母盡孝焉事季父盡友焉而家之人從之又推其道以淑諸鄕言而壇宇焉動而檢押焉義聲融融焉而鄕之人從之予兄弟甫有知也則教之曰人之道惟忠孝是閒予弗弘女其力大之俾沈有昌緒予兄弟受命而力朝夕弗敢逸嘉靖丙戌兄垔舉進士令山陽予父時以薪米往焉戒之曰俾汝無慮衣食也可以殫志於民矣乙未垣復舉進士觀政於朝予父時以薪米往焉戒之曰俾汝無慮衣食也可以殫志於國矣丙申予職於大理會天子大推恩廷臣於是予父得封如垣之官母倪孺人偕榮焉今年予父壽七十又二康而安樂而愉愉母倪偕老焉夫人子之志惟榮與壽之是樂也幸備玆曷弗以自慶耶予歸將稱觴於庭子其侈言之子實惠予龍湖子曰忠孝者榮壽之基紀綱乎國家之具也夫人親之教其子也必使之仕以勸忠也人君之禮其臣也必及其親以勸孝也君親道相須而天下之爲臣子者勸焉王道出矣故子能敬其親而勸忠焉則孝益至臣能敬其君而勸孝焉則忠益篤忠孝立而國家之紀定矣夫忠孝之道大參公昌其端焉汭臯引而弗替子大以達沈氏其有昌緒矣是故可以榮可以壽也不然則頤艾期耋世之人其不踵踵乎沈子曰敬聞命矣人有至樂也其榮壽之謂哉人有至道也其忠孝之謂哉敬聞命矣作榮壽

○陳志篇

鳳岡沈子徳夫嘉靖乙未起進士被選入翰院讀中祕書龍湖子在館局嘗與之論文焉鳳岡曰良才聞之文以气爲主然气之難辧也久矣憤抗者似義徑情者似直自是者似任是故憤抗之詞戾徑情之詞急自是之詞盈然而鮮弗撓矣君子知其然故欿乎無何有也歉乎若不勝也勿勿乎與陰陽化也大白不白道以爲則是故照物而不眩響應而不可匱也老子曰道沖而用之或不盈淵乎似萬物之宗龍湖子曰其知言矣辛丑鳳岡爲吏科都諫龍湖子貳銓部嘗與之論賢焉鳳岡曰日月照察萬物雺翳蔽蓋則日月不明人主猶日月也羣臣多姦立私以壅蔽之則主不得照察臣下故姦日多而人主愈蔽山物之髙者也地險穢不夷則山不得見人主猶山也左右多黨比周以壅之則主不得見是故亡國踣家非無聖知也其所事者非其人也亂世迷主非無腹心也其所取者非其術也君子知其然達其蔽愼其術而後天下之情可見矣書曰明四目達四聰龍湖子曰其知政矣癸卯鳳岡陡畱都之大理丞龍湖子又與之論刑焉鳳岡子曰法者天下之儀也所以決疑而明是非也百姓所縣命也然古之刑也將以止刑今之刑也導焉而已導之非而刑之𨿽市日行戮不可止也君子知其然生而厚之禁而止之要以全民之命而不敢喜其情也康誥曰若有疾惟民其畢棄咎若保赤子惟民其康乂龍湖子曰其知刑矣夫學莫美於知言治莫大於知政理莫先於知刑鳳岡子達是三者則沛然矣是故其言不抗不激惟義與直任重而不回通賢去蔽陳力塞違國經是貞由是以弼教平枉奉民之生挽漓而反之淳也吾見其沛然矣詩曰左之左之無不宜之右之右之無不有之言所藉者遠也鳳岡子將之金陵凡同事於諫者咸欲予言以贈之乃作陳志

○贈別胡子

張子治與胡子遊胡子問曰政教異施乎治曰天下無二道民性異齊乎曰天下無二治胡子曰演之教也始於承終於茶嘗有志於化矣往之攝於攸也玆且令於循其將志於理乎然俎豆之不能爲敲撲亦敲撲之不能爲俎豆也而謂無二道何居承民揚茶民朴攸民浮循民愨故治有難易若力田饒磽異耕焉若服馬馴悍異駕焉而謂無二治何居治曰教也者效也政也者正也孔子曰子帥以正孰敢不正政莫不爲教矣孟子曰人倫明於上小民親於下教莫不爲政矣百昌雜糅天不異生焉地不異養焉聖人不異成焉故曰曲成萬物而不遺是故合政教之謂誠誠斯達矣同萬物之爲大大斯化矣曰有道乎曰道莫章於規軸規軸莫大乎四時故達於春者其教柔其政惠其民愉其化舒達於夏者其教章其政詳其民暢其化廣達於秋者其教辧其政廉其民畏其化域達於冬者其教貞其政肅其民固其化久故達於四時之謂法天法天之謂合一合一之道可以教可以政可以齊民可以成物是故謂之全人胡子唯唯

○溫泉問答

裏之鳩湖劉氏居焉湖有泉寒沍之月气溫然可颒而浴也以忠愛之乃取以自號焉問於龍湖子曰吾聞之水矣曾點浴焉莊周玩焉知者樂焉詩人忘饑焉孔子取焉是果何重於水龍湖子曰物備其則人哲其極天文也地理也陰刑也陽徳也四時法也度數節也五行气也五材業也物罔不爾是故水之道也混混而出晝夜不息旣似有本者不盈科不行旣似序者行險不失其信旣似恆者瑩明鑑形毫髮必見旣似察者物以污入以潔出旣似化者歷乎百折險夷靡回旣似貞者融液厚載弗變其澤旣似仁者勢之所至無弗僕焉旣似勇者阜下異勢而一其趨旣似平者是故點適也周逸也知弗括也詩人悅也孔子一也君子比之宜有得也否則水其憚爲人用乎以忠曰然

○述知

述知述所知也曷知乎有父子之懷焉有師生之貞焉有兄弟之懿焉有朋友之麗焉有離合之悲焉有進退之感焉有窮達之戚焉有榮辱之形焉有喜懼之懸焉弘治壬戌壺山先生來教茶陵治惸惸然困於蒿藋弱弗樹也先生曰斯材者與弗植其不免樵豎乎無乃廢天之良予爾植俾於成予則有休昔予先君子之教麗水也乃造多士予曷敢墮厥志爾邁實嘉予哉饑先生曰予其爾谷寒先生曰予其爾衣及冠先生曰予其爾弁及室先生曰予爾卜翼覆嫗育浮於怙恃昭蘇攸藉焉斯父子之懷也治學弗深於苴訓弗誨於梗視古大狃齗齗然據弗變也先生曰是衷之疆乎誘之可以跂於理質姿巖弗柔視世故棘棘然弗欲脆志以降其趨也先生曰是慮之發乎裁之可以和於義道弗牽焉彊弗抑焉開弗達焉櫽度矯掖十年而反之道斯師生之貞也先生命諸其子曰爾錫爾章爾衢其傾於爾治式相好以友弗維同斯兄弟之懿也復命曰爾治爾錫爾章爾衢其相觀以善母燕朋是暱母燕辟是遊與益同事罔弗興與損同懷罔弗隳斯朋友之麗也正徳己巳先生陡長沙甲戌令興贛丙子治舉於鄕庚辰舉於南省辛巳服有官乃典史局乃贊官秩先生已退居玉融矣廿有餘載風梗蓬靡定也斯離合之悲也先生之爲教與政也已誠而明大小曲離於範急病遜夷任怨不懼故物作而慮成時乃不哲偃仰弗表括而藏之以葆其貞其知幾矣斯進退之感也汝吉以書來曰龍驤蠖蟄異時與梁麗編葦異質與幹邪鉛刀異能與施孟異逢與竽瑟異尙與何子以斧藻天下而予弗蔽其躬哉斯窮達之戚也又曰一貴一賤交情乃見蓋貴賤懸諸勢而休戚系諸情子休予則休子予戚子寧弗戚予乎斯榮辱之形也己丑先生壽六十辛卯林孺人亦壽六十慶弗能致洗腆隙駟受謝今昔靡好能無懷乎斯喜懼之懸也夫父子兄弟者恩之系也師生朋友者義之紀也離合進退窮達者迹之異也榮辱喜懼者情之暱也情愛而易博迹流而易曠恩義之至情莫親焉迹莫近焉何則恩者仁之澤義者道之域也仁道相考故動弗苟動弗苟故久弗奪久弗奪故疏遠弗間焉是故宣徳考眾則父子貞矣作率慶士則師生允矣若彛昭信則兄弟恆矣輔仁惇徳則朋友惇矣遐善協眾則離合一矣章約思純則進退經矣正志白道則窮達同矣物入不競則榮辱通矣委順緣督則喜懼常矣詩曰心乎愛矣遐不謂矣中心藏之何日忘之易曰二人同心其利斷金同心之言其臭如蘭仁道之謂也索情而狥迹疾異而勤暱比焉耳則又惡貴乎知譔述知

○大觀贈尹雙泉

雙泉子昔隱於畔休於莽蒼遂有觀也以爲小乃窺衡嶽歷洞庭南下金陵北遊燕薊望昆侖而反也其無諸夫蓬之心也君子務廣志焉張子乃作大觀曰觀有四其上無待於物其次待於物而有所樹有所待無所樹然而無蓬之心者又其次也其下不能待不能樹於物蔽於蓬已天地設位百昌雜糅聖人受歷百度順軌日月運焉四時行焉萬物出入焉王風同焉庶工明焉旅事總總焉六合縣僻四體拳局易其化趣均焉耳比其類虛以會以一無天地聖人無大小貴賤遊乎其一而吾無與故憂樂死生富貴貧賤齊焉是之謂伭同東國之人入泰華三年歸而無鄙心彼其於物未蓬蓬然也司馬子長南遊江淮上會稽探禹穴窺九嶷浮於沅湘北涉汶泗講業於齊魯之都厄困鄱薛過梁楚以歸乃作天官浩然思也而猶有待也東西南北之人所適七十餘國畏於匡厄於陳弦歌於蔡觀延陵之季子而往贏博之間也南至荊東望於海西北於河彼且惡乎待哉惟伭同而後能無待能無待而後齊物齊物而後觀之道盡矣傳曰達人大觀此之謂也

○承民篇

雙巖劉子彥卿授山陰丞謁龍湖子而問政焉龍湖子曰丞承也所以承乎君以承民也夫君譬則親民譬則子也吏譬則乳保也育子者乳或弗良焉則饑渴驚癇之親𨿽慈不能幸其子以生也育民者政或弗良焉則顚僕窮困之君𨿽仁不能幸其民以安也故能承民者而後民承之矣曰承民之道維何曰在富之而己夫先王之富也藏於民而後世之富也藏於官今也不藏於民不藏於官而上下交貧矣先王之民弗可反己使富藏於官也其急也民猶資焉官復弗藏矣將必取諸民以益之益而弗得則誅伐行焉民懼其誅伐焉而共命是艱弗盜弗止矣上誅而下盜焉是階亂也故曰在富之而己曰山陰之民富矣富而益之無以滋侈與曰子不聞蜀與燕乎蜀富於木燕富於石也斧斤椎鑿歲相尋往求焉株拳而千夫仭丈而伯訾民力日就憊是木石之富以爲厲也矣木石非能厲蜀與燕也人厲木石耳山陰之民信富矣然因其富而富之操蘘篋往伺焉則其富也有弗貧者乎是富也以爲厲也夫富非能厲山陰也人厲其富耳故民弗懼乎富也懼富之足以爲厲也君子弗懼乎民之富而侈滋也懼人之有以厲其富也書曰甘泉必竭直木必伐富厲之謂也傳曰爭民施奪厲富之謂也𨿽然彥卿往矣彥卿質厚而純恂恂然言動迪撿押敷之治必有豈弟之風也其往也可以承民矣民其維爾承君亦其維爾嘉

○廣竹篇

院使林竹岡文明與龍湖子遊幾廿年情久益敬也龍湖子善之嘉靖戊戌九月十有三日竹岡壽六十龍湖子賀焉竹岡曰子何以壽子也龍湖子曰子嗜竹其以竹壽子可乎竹岡曰何居龍湖子曰昔人有言竹本固固以樹徳竹性直直以立身竹心虛虛以受道竹節貞貞以立志子奉是四者終身焉則可以壽矣竹岡曰聞命矣然則四者之所以合於壽者何也曰子業醫醫仁之術也天四者仁之事也故固者仁之地直者仁之質虛者仁之量貞者仁之守也以仁之事行仁之術故曰可以壽矣孔子曰仁者壽竹岡曰聞命矣然則四者之所以合於醫者何也曰天道貴固地道貴虛人道貴直物道貴貞天地人物變化互形上下相召損益彰矣把握陰陽獨立守神壽敝天地無有終時非所謂固乎大气舉之寒暑不入百昌乃形非所謂虛乎髙者抑之下者舉之佐以所利和以所宜安其主客逆從同異非所謂直乎神機气力外變弗屈謹道如法萬舉萬得內守正平長有天命非所謂貞乎是故君子守固以天也含虛以地也復直以人也歸貞以物也仁壽之道備於是矣故曰子奉是四者終身焉則可以壽矣竹岡曰惟道生智惟伭生神乃今知醫之爲仁而竹之通於壽也龍湖子遂識其言以壽之曰廣竹

○經教贈三學博

經教言以經教也茶之庠有三師焉奉化周子良佐饒陽趙子敬夫四會林子以善也周子治禮其教恂恂然而恭翼而有則八年而士知讓趙子治書其教典實而有恆通而不誣六年而士知達於政林子治詩其教溫而眞婉而弗流五年而士知返於性子治曰懿哉三子者之學夫經而能以教也夫讓徳之制也政徳之用也性徳之本也故知讓而後能知敬知敬而後能知和知和而後天下之行不過焉知達於政而後能知化知化而後能知道知道而後天下之治不陂焉知返於性而後能知樂知樂而後能不怨不怨而後天下之俗不淫焉先王之道以之教民君子奉厥訓而民效之故曰教者效也若三子者之教其使人效矣乎旣而周子曰形勞而不休則獘精用而不己則竭葆形嗇精是以能長生吾衰之嘆孔子不能己夢周吾倦矣母代鳥飛憊其羽翼其歸乎趙子曰乘時位以白道也達於道則達窮於其道以殉時位不殆己乎吾不能久數數於是也其歸乎林子曰人子之道純藝黍稷肇牽車牛遠服賈以孝養父母父母慶自致洗腆予宦五年矣以違父母如之何其歸乎一旦相繼解位而去治曰懿哉三子者之學夫經而能以教也夫進而知退者引年之制也約而思純者若時之哲也念不忘親者不匱之孝也故知引年者可以全生知若時者可以全志知念親者可以全愛全生之謂聖全志之謂明全愛之謂仁三者所以盡爲人之道盡爲人子之道也道之以身而民從之故曰以身教者從若三子之教其率人以身者乎於是門之諸弟子咸相揖而進曰三師者其出同道也其處同道也惟子之言能章之請書之以志其別

○求仁說

譚子孟幹別號曰求仁志將以自朂也宮采氏張子乃爲之說曰乾天道也四時之道曰孟四徳之首曰仁故時首於孟而其運不忒矣徳首於仁而其道不息矣運不忒天之所以生人也道不息人之所以合天也子兄弟者四而子長焉名以孟其猶四時之道乎夫四時一气也寒暑不齊而流行無間焉兄弟一體也喘息不齊而賦受無間焉仁也者所以渾然而無間者有間則非仁矣子曰求仁將思所以合乎天之無間者歟故無間者可以朂身可以治家可以善俗可以傳可以書

○說素

羅君日晭言訥而貌朴行恂恂如也自謂之曰素人謂之亦曰素因以素名其軒予嘗讀云陽大家譜於羅氏之先見其能素仁焉於陳氏之先見其能素義焉則悚然起曰郁望哉二氏其有餘慶乎日晭生於陳而育於羅者其能素也固宜蓋仁義素之源也源之所啟其流之必昌與有源以印之流而後大是故天地素則至化行焉物素而文生味素而和入素也者徳之地也聖王之所重也作說素

○壽何燕泉

嘉靖甲午正月十日維燕泉何公六十有一之辰公之子鄕舉士承矩伻來以書謂治曰方也慶維我家君享有玆多壽實荷天之庥子鄕知也其亦知所以壽之乎卽然則方之慶也乃倍恆性治受簡而懼然弗敢辭乃敬拜手言曰天地之壽不息焉爾矣非髙明博厚之謂也君子之壽弗朽焉爾矣非期頤耄耋之謂也是故大壽不齒然而燕泉公有壽之大四焉曰家壽曰國壽曰天下壽曰萬世壽家壽之謂孝國壽之謂忠天下壽之謂仁萬世壽之謂貞夫四者謂壽之大也何氏自公某而下萌和發慶以翼物長世而公乃克承厥武祕祕然抓蔚葰起以震乎無和世徳作求有不匱之則焉斯不謂之孝矣乎昔公之在職方也兵紀是協使於西圉戎事用輯弗斁有北山之勞焉其在太僕也以考牧畿甸而騋牝三千匪愆匪逸有在坰之思焉其貳天官也以正典禮而國是是主王度用貞於彛有匪躬之節焉斯不謂之忠矣乎其參夫河南之政也來旬來宣以敷厥惠澤乃究汴民咸休有江漢之寧焉其撫於滇也滇弗靖於夷公用戒戎作以逷蠻方而山石號兵曰蟒飛遁滇民永綏於治有折衝之籌焉至於備兵之編卹刑之書愛囿百物以洽至和斯不謂之仁矣乎易疑初筮表眞象也餘冬序錄盡物理也閒日分義徵事變也委心不瀆返眞樂也至言粹義旁開聖則人紀用章弗絕有衛道之功焉斯不謂之貞矣乎是孝則家之壽藏焉而爲子者立矣忠則國之壽歸焉而爲臣者備矣仁則天下之壽藏焉而爲政者固矣貞則萬世之壽托焉而爲教者永矣夫四者之謂壽之大也詩曰樂只君子萬壽無疆其此之謂乎是則所以壽公也若夫共摩挲銅狄人以與松喬比齡焉抑末爾惡乎壽伻來請以復於承矩承矩以爲然否

張龍湖先生文集卷之七

●張龍湖先生文集卷之八

祭文

◆祭文

祭何瀟川文

祭劉副使文

祭陽峯閣老文

祭壺山先生文

○祭何瀟川文

嗚呼公何以遽然耶同鄕之誼榮辱進退死生存亡懸之哀樂斯情之常然而君子之身關天地之大系盛衰之運則又夫人之所歔欷而永傷也藉衡孕麓毓漢膺湘類楚之良銀艾卉壤昭闇淪章於維公靈人實弗忘曠形勢而相感余不自知其何向也嗚呼摛華奮英矯翼風雲曵黃拖緋位公與卿公猶夫人也邁樹崇醇葆端履貞爲世幹楨爲鄕典型東山之後一人而已公貌若詘公言若訥大美不言明則不設容容晦晦大白不白至若探伭析奧發幽洞賾入棼錯遊髖髀居難當劇幹將獨割殆劃然而劈也雕琢復朴決畛破域播忱推赤粥粥抑抑腸腎咸出若至臨利害仗大節引重鼎萬仭橫絕屹然而獨立也故其危詞足以攝時權眞節足以抗逆豎競气足以服彊藩純義足以消獷馭徽慮足以弭衝寇沈幾足以克亂緒釋回弼違急病遜夷蠢廸撿押旁開五彛川流蘭郁抓蔚旁施聖王秉衷狂夫遘荼浮士首難儒腐裕蠱維公之望郁爲眾樞協衷之化庶其有趨國步弗臧天不愸遺春冰雨木中臺坼移兩楹夢奠梁木其萎屈長算於短日頓遠迹於促途夷世之略朽有一棺彌天之志竟於斧屋此人之所以永悲於公而公之所以自悲者亦或以是與𨿽然張子有言存吾順事沒吾寧也公復何憾體受歸全盈虛消息明昭昏瞢在數則然公於是理實洞其伭公將藉永懣以潛寐而或委流化於無何有之天也耶燕楚萬里素車將啟臨風薄奠爲世道一哭也又不特爲同鄕之誼而已

○祭劉副使文

維帝懷民維縕鳩靈誕毓明哲時乃作迹旣扈內美紛以修能遐翥霄漢矯飛渤溟湛豪斗寒城再川玲瑤空朱鳳海峯孤零�鳥聽民圜土嘉石具平臯呂參聽於張侔稱申弼風紀煎揚而貞穴斬妖狿社無托鼠�平載宏戎略犄彼獷獰邊宇攸宅民堵斯屏若麩以厚繁拒其掤我場惟畝我禧惟言�乃韓琦在陜充國先零主方倚毗衡聊司平昊天不弔蒙汜遽傾翠岫翳景長湖咽聲嗚呼哀哉邦之無桀民孰與成某夙景伭微維以有程籍知令子容羞姱娉諒休挹和實惻有忱頌存餘石弦畱遺音侘傺生慨胡時靡興束芻遙奠薄將我膺荒塵渫雨亂山郁雲天風漠漠千里馳情

○祭陽峯閣老文

嗚呼維公之生也蓋全楚气運之所關卽公之始終榮遇也君臣相得之爲難在昔吾楚以元魁登翰苑致位宗伯則有若襄陽之任華容之黎公蓋數十年而公始繼焉入贊臺鼎以宅百揆則有若文定楊公文正李公蓋數十年而公始繼焉我朝百八十年之間鸞翔鳳翥僅此而已豈非全楚气運之所關耶任黎舉寅淸之職而其究弗極文定之歷事三朝更艱險而百折文正之遭世岌岌持幹將而獨割惟公之出際今上之明哲經幄細旃從容論說金闥委蛇隆恩殊錫啟沃交修如尹如說及位秩宗入贊密勿始終榮遇以至於沒隆名融融寵光赫奕夫公能兼四公之位而得志行道完身仝節蓋有四公之所願而不可得豈非君臣相遇千載而一日耶嗚呼公之凝重如任純朴如黎相業如楊文章如李昭勛華於當時流聲光於來世先後輝映則異代而一致者也公在相位天子倚毗中外忻忻太平可冀何上天之不愸詎一疾而長逝嗚呼已矣昔人有言惟有文爲不朽惟有子爲不死公文可傳公嗣弗延有襯在旅誰侍幾筵圖書在目誰紹其傳此公所不能瞑目而人之所傷悼而嗟焉嗚呼天之生物或修而培或覆而顚其气之弗齊其福之弗完達人大觀孰洞其端在古則爾而於公又何間然公柩將歸丹旐素旗繡林之野公神所依某等夙以鄕曲之故受知門下有年於玆敬酬以酒而陳之以詞蓋上以寫天下之慟而下以哭楚人之私

○祭壺山先生文

嗚呼慟乎予與先生不相見者十餘年矣其間動定猶得聞之音耗也辛卯先生使來知先生有末疾不良於行而猶聞先生之能彊食也乃今訃音忽至而先生之沒且隔歲矣忍淚哽咽不能與來使相語語之則腸肺酸絕莫禁也先是數日之夕夢與先生相接精神往來曠千里而相感豈意先生遽止於此乎抑先生之精爽不能忘於予乎幽明之間一死一生今昔成傷如何可言如何可言嗚呼先生衣予食予冠而婚予教而成予固視予猶子也予則不能千里奔弔築場反哭而以父視先生也不亦尢可痛乎𨿽然先生言在予耳志在予心予𨿽不肖敢不勉厥言踐厥志以求無負於先生庶或慰先生於地下也閩山兮楚水渺漫兮萬里絮酒兮炙雞馳奠兮辛苦魂絕兮無語淚紛兮如雨

張龍湖先生文集卷之八

●張龍湖先生文集卷之九

墓志銘

◆墓志銘

光祿大夫柱國少傅兼太子太傅吏部尙書文淵閣大學士許公墓志銘

榮祿大夫少保兼太子太保禮部尙書翰林院學士文通費公墓志銘

徵仕郎戶科左給事中沈公墓志銘

刑部司務五塘陸君墓志銘

故麗水教諭黃公戴孺人合葬墓志銘

故髙淑人王氏墓志銘

懷遠將軍茶陵衛指揮同知髙君墓志銘

河南布政司左布政使丰山孫公墓志銘

○光祿大夫柱國少傅兼太子太傅吏部尙書文淵閣大學士許公墓志銘

國朝以文資世列上卿者惟靈寶許氏而少傅諱贊字廷美別號松臯許先世出周文叔後至元有名成者始家靈寶七傳而生教諭聚生進仕吏部尙書謚襄毅事在名臣錄語中襄毅生八男子伯曰詔鄕貢士次誥太子太保南京戶部尙書謚莊敏次卽少傅公也次記次詩工部主事次詞鹽運使次志靑城尹次論右副都禦史金緋銀艾葰起通籍一時海內莫京焉少傅生穎異弱不好弄十歲通戴氏經力學彊記平時手不釋卷弘治乙卯舉鄕試第五明年舉進士戊午授大名府推官以明法舉職有夜殺人者取其首以去曉起負薪者途拾其血刃而售諸市邏者執以告拷掠之遂誣服公獨疑之曰豈有手刄人而不祕形迹者乎久果得殺人者一訊卽服乃釋負薪者郡稱神明焉方士妄以妖言誣仇家詞連開州民李志且旁引十餘人李志素傖者公曰志且冤矣況濫及其它乎執弗捕已而方士果坐誣死壬戌徵入拜陜西道監察禦史乙丑以疾歸正徳丙寅復出爲禦史戊辰襄毅公入位冡宰公以例攺翰林院編修閹瑾盜王鈇鉗織士類襄毅素不附瑾瑾銜之遂矯旨罷襄毅職莊敏調全州判官公亦調臨淄尹庚午丁襄毅憂瑾誅起復升浙江僉事孝丰寇湯毛九集眾陷城邑公分地畫籌元凶就擒戊寅升副使巡視海道會宸濠反賊兵四出浙東西洶洶公潛募丁壯扼險待之民恃安焉未幾攺山西提學公校士先理道而後詞章每試畢必進諸生於庭下論身心之要晉人士自是斌斌焉知向道矣尋陡四川參政酉陽土酋構兵累歲不能平公往出數語折之二酋稽首服兵罷癸未升按察吏平反冤獄脫死籍者數十人甲申升浙江右布政使乙酉轉左布政使浙賦繁重吏胥緣爲姦公擿發其尢者寘於法宿獘無藏焉丁亥升光祿卿旣而升刑部右侍郎尋爲左侍郎時勛貴人恃權寵擅縶邊官爲臺諫所論劾下刑部鞫之勛貴人輒恃勢無敢決者公上疏曰明法所以重王章申天討也今不能行法於貴近尙可謂尊朝廷乎上特允之獄乃成尋以公代尙書任適刁狡乘風數起重獄詞連輔弼大臣公力直之不少狥錦衣指揮施某者倚閹勢擅籍人財冤民詣闕訴久弗伸公至卽按論如律庚寅攺戶部尙書會諸省類報災傷公奏議救荒便宜因條鹽法屯田及內府供億海戶冒濫宗室祿米十餘事上嘉納焉壬辰以二品一考蔭子��與爲國子生甲午莊敏公卒母髙太夫人遘危疾公乞終養弗許特令馳驛歸省尋丁太夫人憂是歲冡宰缺上意以屬公特虛以待丙申詔攺公吏部尙書俟終制供職蓋異恩也服闋公始至視部事銓鑑品流劑量賢否一如襄毅家法天下稱公焉丁酉二品兩考進太子太保己亥進少保天子南狩承天公扈從尋以推恩給誥命進柱國贈三代庚子一品初考辛丑九廟災公上疏曰廟災宜策免大臣策免宜自臣始上允令致仕不逾歲復召公還公感上知遇益奮竭因疏銓曹積獘十餘條及防邊四事裁割抉剔咸當機宜甲辰以一品再考進太子太傅上歷試公知可大用乃進公文淵閣大學士典機務公旣居密勿愈自抑畏與一二輔臣協恭秉議以翊贊上徳乙巳太廟完進少傅公以久居大位連疏乞致仕上以公老成方隆倚用而公疏弗已與上意忤乃命公閒住歸至淇縣疾作足不良於行家居幾二載歲時及萬壽節輒令人扶掖北面拜且祝戊申七月患滯下疾亟呼諸子弟曰吾世受國恩父子兄弟俱列上鄕無可圖報今已矣爾曹母作惡以忝先世且母厚葬以重吾過遂卒公生成化癸巳七月四日年七十有六公曾祖而下皆以公貴累贈如公之官妣皆贈一品夫人娶李氏累封一品夫人生子二曰俌早卒曰��與以蔭歷辰州知府乞便侍養詔攺禮部員外郎辦中書事賜四品服側室王氏生三女長適都指揮張藎臣次適國子生張良士次適庠生王陽生孫男二茂祿早卒次茂禎公性醇厚與物無忤尢善容人過掌銓部十年每除目下人無異言前後薦起廢閒者若干人居常吶吶若無所勝乃當大政決大疑商確治理翻正得失刲然遊刃髖髀中肯綮也嘗自以兩世秉鈞軸大懼盈滿每拜命之日退避逡巡故終其身乞歸凡十餘疏公在位讀廷試卷者四郊廟祭告山陵從幸妃嬪冊立數受金幣之賜寵數出諸臣上而公翼翼然無矜容蓋所謂貴大患若身寵辱若驚者耶性好學老益不倦所著有松臯集讀史私論五經題義臆言三曹奏議凡若干卷子��與卜以卒之明年某月某日葬公於邑城南石嘴東麓以參議李君狀來乞予銘嗚呼予往在史局聞襄毅公克復哈密事及敡歷中外諸聲績偉甚晚遭權豎構侮世共惜焉乃少傅公與莊敏諸昆弟旋以通儒躋立章顯人定勝天豈不信然哉後予貳政銓部獲朝夕侍公得悉公所行事故詳於志使論世者考焉銘曰

許始受氏文叔之裔枝延澤綿不顯亦世啟慶發祥神降於嵩佐時膚敏曰襄毅公維襄毅公天篤忠棐載其嗣人降以繁祉嗣興英英彼季之賢懋簡在庭以紹其先我職匪躬無間中外總藩司臬垣屏斯賴帝度其能召掌邦域乃陡司徒國計是毗以長六卿式是百司帝曰女嘉惟朕有臣惟襄毅有子爾其弘亮以弼予躬公遜不居毖於初終崇秩鼎司象徳濟美公懷遄歸帝兪其止大耋不愸星隕嵩邙公歸在天忠鑑不亡考徳論世我銘其藏

○榮祿大夫少保兼太子太保禮部尙書翰林院學士文通費公墓志銘

弘治正徳中兄弟以文名繼起翰苑者惟鉛山費氏弋陽汪氏皆信州人也而費氏尢盛文憲公以狀元位少師文通公位少保懋中復以一甲仕編修沨沨乎世表矣文通公諱寀字子和別號鐘石其先出蜀費禕後元季名禾者爲弋陽尉因家焉故信州之費自禾始五世祖本二徙鉛山之官阪本二生廣誠復徙橫林廣誠生榮祖榮祖生應麒俱以文憲貴累贈至少師應麒生五男子曰珣鄕貢士曰瑄舉進士貴州右參議曰璠以文憲公貴累贈至少師曰玙卽文通公父也以文通貴累贈至禮部尙書曰瑞鄕貢士玙娶張氏生文通公文通在姙甫七月而誕弱僅盈掌然啼聲若鐘左耳下有七黑子識者知其非常人也長益穎異年十七補邑弟子員文譽日隱隱超羣眾中正徳丁卯舉江西鄕試辛未舉進士選庶吉士讀中祕書癸酉授翰林院編修時寧濠陰蓄異志以婁氏故欲結納公公拒弗近濠中銜之會濠賂幸貴謀復護衛文憲柄國持不可翌日矯旨褫文憲及公官比歸濠遣人陰伺之公微服從小舟夜數易泊所文憲舟果爲濠黨所焚僅以身免及抵家濠猶使羣盜刼掠掘墳墓己卯濠殺撫臣以兵叛公間道走贛州上書王中丞曰先定洪州以覆其巢穴扼上游以遏其歸路彼進退失據將成擒矣旣而寧濠敗誅辛巳今上繼大位復起公編修充經筵官嘉靖壬午預纂修武廟實錄未幾丁母張太夫人憂乙酉服闋以實錄成升左春坊左贊善公在講筵凡進講尙書孟子者四明白剴直上每攺容聽焉丁亥升南京尙寶司卿庚寅攺右庶子兼侍讀掌南翰林院事癸巳升南京右通政甲午攺南國子監祭酒是歲升南禮部右侍郎乙未攺南吏部右侍郎蓋公之宦於南者十有二年凡六轉官焉丙申九廟覃恩給誥命蔭子懋學爲國子監生辛丑攺兵部左侍郎上以公講幄舊臣壬寅復攺禮部侍郎兼學士掌院事公應制奏靈雨嘉禾諸頌上俱見褒納冬至大祀圜邱命充導引官甲辰升禮部尙書仍學士掌詹事府事未幾命掌部事自是舉大典禮儀朝政公咸得盡力焉上由是知公而眷之深矣乙巳太廟成加太子少保凡冊妃告廟及遣祭諸神祗咸以命公金幣之賜不絕丙午命撰伭儀諸文賞賚日益隆厚丁未考秩上遣中使賜羊酒寶鏹進太子太保賜飛魚服玉帶尋復加少保蓋欲大用矣久之公痔疾作治弗愈上益念公而公竟不起十二月二十三日也上聞而悼之輟朝賜祭葬贈光祿大夫謚文通遣官護柩理葬事公卒之明日上猶以金幣賜及其家嗚呼公仕三十餘年而始與上遇上方欲大用而公乃弗祿焉豈非命與豈非命與然綸光焜耀震乎當世公孤之位輝映先後而恩寵之盛有文憲所未及者顧可不謂榮遇也哉初寧濠之構禍也羣豪狺狺幾成覆族而公周旋其間卒成保濟身名俱完非有識者能之耶使當世朝臣人人如公兄弟言則何至於勞兵千里而親勤六飛也公性易而气和樂與人交而人亦樂交之人有一言之善則終身道之不忘𨿽貴富常以儉約訓其子曰毋淫天福耳至於篤故舊之誼卹孤幼之業捐山地以葬貧者種種皆仁義事可傳頌也公爲文衝贍溫雅而詩歌豪宕有古人風致每得句則行吟嘯詠撫掌而喜所著文集若干捲及鉛山誌榮謝闡幽等錄藏於家云公生成化癸卯三月十四日年六十有六初娶上饒婁郎中野亭公女以產卒繼金溪吳中丞女復卒俱贈夫人子五人長懋學以蔭授後軍都督府經歷調詹事府主簿側室楊氏出次懋升懋謙同壽眉壽側室掌氏出女三人長適刑部侍郎詹公子翔鷟以嘉靖某年月日懋學葬公柩於某山之原銘曰

鬱鬱橫林維費之族發祥孕靈葰起錄錄倬彼少師秉國之軸少保繼之接武天祿少保之興振藻蜚英遭時遘虐幾及禍成旣明旣哲厥難以平間道走書不載其聲匪家之故國難是攖龍飛之初陰翳咸斂公奮於蟄再歸翰苑沃心經帷有誠蹇蹇靖直靡他匪石胡轉回翔南國六歷閒階十有二祀帝心孔懷召典兵貳爰陡文臺宗伯是掌寅淸弼諧龍光煌煌錫予蕃庶公曰榮哉千載之遇矢報之忠斃而後已帝眷日加鼎鉉是倚疾而弗延命系於天或行或塞人其能然信江之裏峨峨彰阡載詞幽石以慰九泉

○徵仕郎戶科左給事中沈公墓志銘

公姓沈諱漢字宗海別號水西蘇州吳江人也正徳庚辰與予三百人同舉於禮部時武廟南巡未賜廷對明年辛巳四月今上自興邸入繼大位天下士忻忻然慶山川出云之會也五月策賜進士公居二甲第五人天子更化之始思得賢俊布列言路公釋褐卽趨拜刑科給事中殊選也公旣被簡遇奮然曰天下之是非系臺諫是非公則君子有所恃而不恐小人有所畏而不敢爲國家之治理出焉阿狥自容譊譊得失之小而無系於安危之大又或仰喙權勢蔽賢妨正是養亂而惠惡也則言何賴哉乃知無不言言無不盡曰吾以塞吾責耳中官馬俊王堂自南京召至將復敍用公曰人君初命當愼刑賞重命令宦璫旣斥而復進則幸門一啟不可再塞先鑑未遠也竟論罷之攺元詔蠲四方逋稅公疏曰逋負之稅侵漁者半例加以曠蕩恐猾者生羨心請差別其等以惠良民又曰近日籍沒之訾不下數千萬悉發以補歲入不足之數則民受賜多矣上皆嘉納下戶部行下之艸場芻豆歲巨萬宦豎幹沒視爲利藪初詔命科道稽覆會有旨已之公曰凡國家之費月成歲會載在令甲今獘蠹蔓衍盈縮莫可考則獘將何極況渙汗方出而卽反豈初政所宜爾耶自是中貴頗銜公矣會畱都風雷之異京師地震公援漢五行志反復數千言指切時獘有劉向之風焉至於論政體則言錦衣衛不當與刑獄論官人則言林司寇不當使去位論先哲則言子遊當有專祠於其鄕皂蘘千牘鳳鳴鵑擊正名分陳紀綱去邪掖正勵世表俗皆國體之大者時論翕然歸重初公之仕也奉母孺人就養燕邸癸未公疏乞奉母還詔許之旣而廷臣以言累累獲重譴公嘆曰是尙可有言乎乃復以疾請得賜告家食者三年丙戌至京師遷右給事中丁亥遷戶科左給事中會廷起大獄辭連權幸營蔽力甚理官持法不可奪尋有旨逮諸理官付詔獄人皆惴惴仄足立公上疏抗論曰祖宗之法不可壞權幸之漸不可長國之大臣不可辱賊之妖妄不可赦於是權幸忌公嗾當路害之公坐是罷拂衣歸吳中結屋傍幽勝處彈碁賦詩放浪山水間賓客至則抓髯鼓掌笑飲移日凡二十年忘其身之爲淪棄也丁未十月三十日忽遘疾卒於家其子嘉猷以予爲公同年進士乃持吳嚴州狀走數百里來乞銘嗚呼公已矣彌天之志藉以潛寐夷世之略朽有一棺君子悲焉然其言在史局後世必有能表而書之者可以不朽也公生成化庚子某月某日壽六十有八髙祖文浩嘗選力士曾祖敬甫祖箎父奎贈刑科給事中母嚴氏封太孺人配徐氏卒贈孺人繼兪氏封孺人子五人嘉猷嘉謨嘉謀嘉績皆國子生嘉禾側室徐氏出縣學生女三長適徐行次適毛圖南次適汝栢孫七仕化位倬僑僎儀曾孫三皆幼以某月某日葬墓在柳胥西原先塋之側銘曰

有言責者不得其言則去進而盡忠退而以義人臣之道公復何愧載之貞瑉以詔來世

○刑部司務五塘陸君墓志銘

君姓陸氏諱棐字符輔別號五塘平湖人光祿卿東濱公之子少司空石涇公之弟秋官主事胥峯之兄也嘉靖辛卯舉順天鄕試四落第於禮部乃謁選拜大理寺司務以疾卒於京邸明年戊申月日附葬於劍圍祖塋之左胥峯狀其事遣其子鄕進士光祚來金陵乞予銘嗚呼始予舉進士以疾得賜告歸適東濱公考績還至河上舟相及余祗謁東濱公休休乎寬厚長者也其禮余特厚越數歲予來京師始識胥峯相與道東濱公之舊又數歲識五塘五塘恂恂然古貌厚質宛如見東濱公也與坐談終日無一妄語今人樂愛不厭每持其所爲文以示予余讀之衝雅平妥雋然而有餘思然屢弗第弗第卽攜家讀書京師故予得常常見之又數歲天子南狩余時扈從承天謁石涇公於行在所石涇公以中丞撫於楚也又數歲石涇公晉少司空胥峯舉進士官秋部五塘官大理余貳政天部遊於兄弟間迹甚邇未幾胥峯理刑淮南石涇五塘丁母淑人憂離去二三歲丁未春胥峯之子光祖舉於禮部乃獲爲余所取士會五塘起復來京師歡聚如往時旣而五塘補刑部不旬日予過其門曰五塘死矣嗚呼余與陸氏獲交其祖子孫三世未三十年東濱公歿久矣至於今五塘又歿焉觀於人世不重可悲慨耶五塘與人處外若不了了而其中介然弗可撓每談天下事有不當意處輒慍怒見眉睫間其待諸兄弟極友愛常臥疾客捨幾殆甚適胥峯自浙中來五塘睢然起曰弟來矣執手喜津津疾尋愈居家作二塾東顏曰孝廉西顏曰力田構書數千卷貯閣中顏曰經史樓曰吾以此爲後人菑畬也復築圃辟堂蒔花竹引泉疊石顏曰東園晚照曰吾晚歲將與吾兄弟共樂此也至於修先祠供祀之器歸彭棐客死之喪種種皆仁義事嗚呼使五塘得顯官能究其施則所建立當不止是而何遽至於死耶悲哉陸氏之先吳郡人唐開成徙居鹽官支至宋有諱旋吉者仕樞密傳數世諱士賢者徙平湖石牌涇又再傳諱宗秀者以義稱於鄕宗秀生珪珪生鋹鋹爲程鄕令有惠愛民立碑頌之鋹生淞仕南京光祿卿嘗忤閹豎下詔獄天下稱貞臣焉淞娶王氏封淑人生五子伯曰傑仕工部右侍郎次卽五塘又次曰杲仕刑部主事又次曰集鄕進士又次曰某五塘生弘治癸丑十月十有六日年五十有五娶譚氏艱於子育司空女女之長適太學生屠燧復育主事子光宅爲嗣後側室某氏生子光宙銘曰

湛盧濠曹千灌百辟有耀其芒一試乃折或偶而奇或消而息彼樞者天夫孰能測言斂其精歸於此室後之來者視我銘碣

○故麗水教諭黃公戴孺人合葬墓志銘

嘉靖甲申冬季子愚先生將襄大事使其弟泮來屬銘治幼從先生遊嘗曰予弗惠予維先人是惠先人曰部婁無丰植石柞無弘聲��炙盭無遠迹不厚其積而有丰福也寡矣是故君子居則思誠其身出則思誠其物先人早失怙恃每誕辰或從而觴輒流涕曰人無父母生日當倍悲痛予不能忘古人之言也君子曰孝矣事長兄字幼弟睦如也一錢尺帛不入私藏處分家業必厚於兄子爲祭田書田各若干畝祀先作後郁若世軌君子曰義矣成化丙申歲凶鄕多疫鄰有蔡宗者舉家方疫死人莫敢近孑嬰煢煢若旒綴絕有委地勢先人曰見人之難而弗之能卹者忍也見人之孤而弗之能植者倍也乃葬其死移其孤置之他室日飼之粥孤用弗僕君子曰仁矣及教麗水也蠢廸檢押軌度其則昭蒙發頑維道時率人用弗違邦有淳化君子曰能教矣卒之日門人遊士巷市相哭聚賻堅木俾善達於裏君子曰愛形諸物矣懋徳允行眷言弗忘昕闇在服維弗率予先人是懼予實弗惠治又嘗侍於先生使佐食先生食弗臧而有洵涕治問焉曰惟食可以忘憂先生食弗臧而有洵涕何也曰予宦三年矣食公之養而父弗逮也幸吾母在有遠無邇復弗能致洗腆敓天樂矣迎之報曰女朝夕其修不■﹝侃上言下﹞於女先子之事𨿽弗女食猶飫也饕養瘝位淫徳病物以貽女先子辱胃脯火�鼏蠡其吐之矣女弗聞乎嗛嗛之徳不足求也不可以矜祇離憂也嗛嗛之食不足狃也不能以膏祇離咎也弗就治聞之曰二三子識之黃之母可謂知道矣言不忘義蓋治事先生者十五年而所知於公者其大如此其細固可略耳況靑藍髹丹濡染之自有不可誣者治𨿽弗文其何敢弗銘公哉公諱玨字惟玉號玉齋其先爲宋狀元黃定之後居永福林嶼元季有元鎭者始徙磨石祖通隱而善富永樂中大軍南徵能以牛酒佐軍食爲參軍保定伯及萊鎭臣輩取重父濟弗壽公十八充邑庠弟子員二十補學生成化丁酉舉鄕試六十三人辛丑授浙東麗水教諭丙午浙大旱官府日事祈禱公弗以位卑自避觸暑成勞丁未七月十九日遂卒於官年四十有七孺人姓戴氏大父某爲東安縣簿孺人自閒姆訓以至有家婉慧柔淑實秩壺彛中失所仰而貞心勁節茹苦執勤以撫有諸孤卒至成立家道日昌後續蔓發旣昭且融以底令終可謂難矣嘉靖甲申正月初五日卒年八十有四公卜地葬於裏之天井巖下與孺人合葬焉禮也子五人長汰次濋次泗門人尊之曰子愚先生舉弘治乙卯鄕貢任戌授茶陵學正正徳己巳陡長沙教授乙亥進尹贛之興國文章政事屹若時望諒實身幹急病遜夷古之良吏也次汾次泮女二人長適定山處士鄭君次子旻次適龍江教諭項君潭次子柯孫男子十三人某某曾孫九人某某銘曰

壺山之陽有奕其黃也維此碩人亦孔之疆也其施弗昌厥譽孔光也亦有內相維家之臧也以似以續弈世其芳也百歲之後同歸斯藏也載以貞瑉其永無傷也

○故髙淑人王氏墓志銘

淑人姓王氏故昭毅將軍愷之女故懷遠將軍厚之妻今懷遠將軍漢之母也嘉靖壬午十一月初一日卒明年十有二月甲寅秋葬於州之西鄕第二三都小衝之原丑艮山未坤向惟時世傑匍匐走庭下拜襂襂弗置曰微吾母吾髙氏之鬼不食久矣況有漢乎吾母自成化戊戌來歸吾父壬寅生漢己酉而吾父死矣妹在遺腹髙氏無他兄弟宗屬可憑借吾母攜二孤煢煢焉若旒綴絕有委地勢備茹百荼羣憂結膺頓踣疢瘁阽於危覆然志益�咸火糸�弗渝常呼髙氏先而哭曰爾不棄爾祀當保有此孤也吾所弗能植者有如日昭毅公洎外王母芮夫人憐之使挈二孤來依焉昭毅晚弗成於嗣吾母承興居終其身靡有懈容漢能勝衣冠有知識母詔之曰女懋女徳女弗懋其何以子漢亦惟昕夕弗敢怠旣而襲父官事戎政韋�番韣竹賁磬控縱送經制綜理日駸駸有成廚具篚實不絕女嗣復森出妹亦適有良子吾母乃喜曰吾子可以無憂也玆從女先人入地下無愧矣晚歲尢儉勤剪制織紝弗置年六十有一而卒其生則天順壬午十二月十九日也嗚呼吾母以百苦致有今日髙廟之食母實賜之漢誠不忍使吾母之冺冺也子其丐予以銘予將以掩諸幽室不孝之罪或以蓋覆予實徳子張子曰噫孔子謂可以托六尺之孤而謂之君子淑人能不貳其志以成厥孤不貳貞也成孤仁也貞以干之仁以終之徳莫大焉予惡乎弗銘漢字世傑娶尹氏繼娶周氏繼娶譚氏女適明威將軍劉湧孫男二應斗應奎孫女一許徐喬銘曰

維居翹翹維子譙譙厥辰安在罹此百勞亦旣蓄只亦旣鬻只居旣固矣子亦■﹝肅羽﹞矣旣昭旣融以底今終有郁斯封維以永崇

○懷遠將軍茶陵衛指揮同知髙君墓志銘

君姓髙氏諱漢字世傑別號一峯其先鳳陽人祖有諱名者元季起部伍從太祖髙皇帝戡亂有功洪武四年授羽林左衛小旗三十五年陡成都中護衛指揮同知名生善襲指揮僉事宣徳六年調南丹豹韜左衛善生廣襲如善之官十年始自南丹調茶陵廣生能襲如廣之官景泰徵五開賴峝天順徵貴州東苗徵廣西徵郴桂勞且多乃復陡指揮同知如名之官能生厚厚生世傑厚襲職甫五載而卒時世傑甫八歲適明威將軍劉湧之妹在遺腹世傑與其母王淑人零丁孤苦煢煢焉昕而復夕乃外祖昭毅將軍王公愷與芮夫人曰吾子不幸而失所天幸而獲有此孤髙廟之食實是望之顧吾子撫焉形影相弔吾所不能安也令王淑人攜世傑往依焉世傑旣成立髙氏之鬼遂有食弘治丁巳世傑襲父官辛酉掌屯政乙丑掌巡捕正徳辛未復掌巡捕乙亥復掌屯政丁丑掌衛篆兼督城操是時巡撫都禦史秦公金屯田副憲汪公錫皆命有司盛獎勵之嘉靖癸未禦史馬公紀命督修安仁縣學畢力事事事竣獎亦如之丙戌復掌巡捕庚寅寇掠酃治繼掠茶陵東流策獲渠魁禦史張公祿獎亦如之乙未復掌衛篆自服有官以歷諸政事皆稱能撫巡布按諸公莫不交相獎勵之謂其有統馭才茶之士若民咸以世傑駸駸乎將大用也而遽疾以卒嗚呼悲哉世賈森而美姿容頎然長者也騎射精絕每與儔輩立輕幖百步之外輒一發而中居官端潔自持苟且一毫不事性質直無回曲有所議論侃侃然面言可否𨿽貴勢不避也蓋其發多當理人自悅服之爾更聰慧喜書史公餘展閱卽能明其大義至有嘉言善行可爲服行者則孜孜記憶弗忘必以訓諸其子遇賢士大夫折節下之其所爲詩歌手自抄錄賓朋廣會則出示之以求益賢士大夫亦因而樂取焉不甚嗜飲親朋至其室必宴笑終日不倦壺觴交錯或夜分乃罷尢能篤婣戚厚施予有不給者則賑卹弗自吝有疾患者在人所甚避而不敢近世傑必親往視之苟可用力盡意扶持其心之仁厚類如此禦家尢有法內外井井僕從數十人三時督之於農農畢因能授事各有紀綱勸勤懲惰政若公府懷昭毅公芮夫人恩徳弗忘事王淑人甚孝葬祭咸以禮三歲衰絰不脫伏臘哀戚無間言之則顰蹙酸鼻澘然流涕也君子曰哀哀劬勞世傑能不忘其母矣初娶尹氏繼娶周氏俱無嗣而卒繼娶譚氏安仁順徳通判珂之女也婉嫕貞淑生二子長名應斗字伯瞻考補郡庠增廣生次名應奎字仲瞻女一曰貞秀適昭勇將軍徐泰蔭嫡曰喬庶次曰應璧則周氏之所出也世賈森成化壬寅五月其沒之歲爲嘉靖丙申十二月也壽五十有五予素善世傑世傑卒之一月予適以使命過桑梓旣往哭其子伯瞻匍匐泣曰吾父適辱公之交也公忍不以一言爲吾父昭久遠哉予尋且北歸於朝伯瞻亦以襲職來申前請嗚呼予旣知世傑也予烏得不銘耶因直敍其實而銘之俾歸而藏諸墓焉墓在睦鄕十二都地名東江口之原巽己山乾亥向葬以戊戌年十二月二十二日也銘曰

孑而能立於家兮厥祚孔光仕而能職於國兮厥武孔陽用而弗羸其躬兮厥祀乃昌後人視我銘章兮庶其勿傷

○河南布政司左布政使丰山孫公墓志銘

嘉靖丁未秋七月河南左布政使丰山孫公卒於家越明年戊申適余來掌畱銓事公之弟戶部員外郎孟遣其侄官之守之來乞銘予嘗辱公之知也弗忍辭乃卽栢泉胡大參所爲狀而志之曰公諱存字性甫世家滁陽丰樂山下自號丰山好讀書博聞彊記瀏覽古今傲睨宇宙縱橫辟翕八面咸敵而懷奇負气恥碌碌隨人下譬之龍泉大阿光芒四逼凜然而人莫之敢攖然導大窽批大郤𨿽盤錯糾續髖髀韌�獨遊刃其間弗少避而亦莫不中理解迎肯綮也故天下稱才有力者必曰丰山丰山而人亦多以忌之萋斐成錦憎口日哆而公亦不爲奪其知公之深者則猶欲毗之爲緩急之用也胡鬱鬱抱志以歿嗚呼人固忌丰山矣而天亦忌之使不永耶悲哉悲哉公正徳癸酉舉應天鄕試甲戌第進士釋褐授禮部祠祭司主事尋攺儀制司三載升員外郎生母李氏卒乞終制服闋升主客司郎中會今上入繼大統甫冠公上疏曰古者聖王重冠宜考古冠禮及祖宗之法舉行之以式天下上嘉納焉夷國貢無度公裁之俾有常數朝鮮使以私覿公拒弗見後使者至其國必問孫正郎在否蓋深慕之也汰夷館譯字之濫減六安茶貢之額已沨乎聲矣壬午陡守贛州贛州素多盜公至擒渠魁王金鏁等十餘人斬於市自是盜相戒不復犯贛境癸未以父憂去起復補守長沙長沙賦重而善訟公苪媷而發櫛之歲餘疲瘁愉愉然乃修嶽麓躬督誨潭之士由是斌斌稱盛矣吉藩有田萬餘頃入供雞鵝食佃諸民間民亦有假王田以逃差役者每秋府校縣吏並徵民甚苦之公奏以其租使賦於有司而納焉租畝三分諸不便者訟不已銓部遂從撫巡議調公守荊州時保靖酉陽土酋爭地互讎殺詔有司鞫平之無敢承者乃檄公往公至攣二酋於廷諭之曰殺人罪抵死國有明憲弗可幹若曲直能自輸以平則貨汝否且死二酋叩首曰惟公命公乃分其地勒石以記之二酋遂解兵弗復鬭若夫禁買兌之獘輯宗藩之彊積罪谷盈數萬石種種美績也旣而以長沙相訐事復調守處州處州賦繁重如長沙公條其利害數事奏行之處民務力穡獨苦旱公爲修好溪軀月二堰凡五千餘丈鑿洋彭峽謹其離泄可灌田千餘頃民甚徳之尋升陜西按察司副使兵備平涼甫之任升江西布政司參政未幾升河南按察使擿發姦伏不法者數事寘以重典獄連貴勢人勢人辧書百出不能免然怨日深而謗日至而聽者又或過焉則公之位危矣尋升本布政司右布政使轉左布政使省藩祿誤增之數裁諸府冗校禁宦寺濫給百獘咸釐焉癸卯丁黎淑人憂乙巳服闋卽上疏自劾曰居官而費不己出是貪也慢令不免於致期是酷也藥餌不絕口疾也毀言日至不謹也法不行於彊罔政無補於民生是罷軟也乞罷黜弗允而公亦無復仕進意至是遂遘疾竟不起壽五十有七嗚呼才可爲而行則塞志欲爲而年則廹非天忌之而誰耶悲哉孫之先爲元萬戶七世祖曰仁者從髙皇帝起濠梁下滁州遂卽郡之白米山家焉仁生慶慶生會會生和和生允恭正統丁卯舉鄕試爲嘉通學教諭遷贛州學教授以善教名允恭生學舉成化癸卯鄕試累不第授建寧府推官峭直不阿以政聞於閩學生子七人公其仲也以公貴祖父俱贈中大夫江西左參政祖母鄧氏嫡母李氏俱贈淑人繼嫡黎氏封淑人生母李氏初以嫡母不並封李氏卒公上疏曰嫡母在生母不並封者嫌於所壓也生母死且久乃亦不得贈焉非人子情詔贈李氏爲恭人娶崔氏封淑人崔生一子宜之女一適郡學生盧如收宜之早卒於長沙公告於族人以同母弟季之子官之次子爲宜之後方七歲以某年月日葬公於郡南傲漁塘之陽公深於法比嘗集刑名諸律例作讀法行於世所著詩文若干奏稿若干捲藏於家云銘曰

或行或違或成或疑或剛而勝或柔而危或弗贏其躬而祉其所遺維物之時而公獨逢其奇屈長算於短日頓遠迹於促途嗚呼天實爲之吾於公則又奚悲

張龍湖先生文集卷之九

●張龍湖先生文集卷之十

墓表碑

◆墓表碑

劉節婦碑

贈中大夫南京太僕寺卿直庵趙公墓碑

贈通議大夫南京大理寺卿魏公墓表

翰林院編修王君懋中墓石文

大名別駕曾君墓碑

○劉節婦碑

節婦衛姓襄垣人年十九適質庵處士劉瀛二歲而寡節婦泣曰婦人之道一與之齊終身不攺一而二之是自辱也女子之嫁母命之曰無違夫子夫死而違之辱命莫大焉且也劉氏之族章徹閒而有禮人域是域失節亂禮吾何以辱劉氏爲哉辱身不明也辱劉氏不義也辱父母不孝也三者無一而可秉彜向晦執艱茹荼稱未亡人五十年弗渝也族之人曰節婦鄕之人曰節婦邑之人曰節婦籌七十三而卒嘉靖攺元詔天下有司求所謂節孝之實而著者上之縣令以節婦聞帝曰兪其表之乃命以旌典表厥宅裏庶民惟風沨沨哉戊子宗伯紫巖翁陡畱都過先塋省焉謀諸治曰式是壺彜坤則成紀其爲徳也不亦貞乎易曰恆其徳貞婦人吉予先叔祖母有焉予大父贊治尹府君旣予父嘉君直幹諒徳不渝其度以淑其家家人之間化可知矣其爲教也不亦遠乎詩曰刑於寡妻予先君子有焉皇上以孝治天下崇善樹良闡幽明明以風萬民民罔不則其爲化不亦大乎詩曰儀刑文王萬邦作孚聖天子有焉治也始而文其克圖所以昭之俾不朽予寔惠汝治曰噫天道不言陰騭下民民不可縱�之秉彜其常則爲君臣父子夫婦長幼朋友之道也變而後有忠臣孝子義夫節婦者矣故節者道之變也非婦人之幸也人樂其常而惑其變亂虐是生國家之敝恆必由之人君懼焉是故閒之以禮義糾之以政刑勸之以爵賞聳之以軌物而後國之人無淫焉君子懼焉修其身以及其家是故關睢以教愛葛覃以教儉樛木以教別采蘋以教敬閨門有度巾櫛有禮而後家之人無淫焉故天者節之源也君子奉天道以節民者也君子者則君以節其身節其家者也是故天道節而四時成萬物序矣君道節而四國正萬民豫矣家道節而男女別萬化生矣易曰節之用大矣哉夫節也者禮也禮也者宗伯之所治也禮莫先於敬親莫大於尊君記曰顯揚先祖所以崇孝也身比焉順也明著之後世教也又曰善則稱君紫巖之舉也可謂知禮矣故知禮之人可與敬親可與尊君可與事天可與化民是故節婦非天弗因也非君子弗刑也非聖天子弗明也非宗伯弗成也四者備焉豈非節婦之幸耶是謂節亨作節婦碑

○贈中大夫南京太僕寺卿直庵趙公墓碑

予每誦昔人人定勝天之說未嘗不致疑焉及今閱直庵趙公事乃爽然自失矣公趙姓諱晟字國明別號直庵少志於學旣而失怙恃乃就生理治家政嘗曰纖嗇筋力治生之正道也而本富爲上末富次之姦富爲下遂墾田百畝歲獲禾麥千石芻稾萬束羊豕百雙僮指數伯什樹棘栗千株澶淵之野稱富饒焉然𨿽富一錢尺帛不以入私藏兄昂出遊太學供億百費異母弟四人極衣馬紈帛芻豢之美咸倚給也鄰之人有暴死弗葬者則輦錢二千緡與之此所謂富好行其徳者也及兄倅寧海寧海素文獻地公曰吾聞之一歲之利樹谷十歲樹木百歲樹人樹人息萬倍吾幸而有丈夫子二三人可樹也其何能瑣瑣與畎畝逐錢鎛哉乃去而攜子就學寧海居五年歸則舊業索然無餘壤矣公嘆曰上富富人下富富谷吾幸而有丈夫子二三人可富也吾將以經訓比菑畬何嗟乎貧爲旣而伯子廷瑞舉進士讀書中祕爲給事中爲通政爲太僕卿爲僉都禦史爲戶部侍郎恩綸焜耀卒驗如公言嗚呼人定勝天之語觀於玆不益可信與向使公守閭巷之行持機利以與羣眾人逐貨產之饒顧安所得致此哉公旣卒之十有三年侍郎以晁大史所狀事乞予文將勒石墓道予與侍郎同進士入詞苑讀中祕書交篤而厚不欲以不文辭也按狀曰公之先鳳陽人元季曾祖諱允明辟兵來開州占籍得勝裏遂爲開人祖謹祖妣劉氏父鷴以侍郎貴贈中大夫南京太僕寺卿母張氏贈淑人公初封徵仕郎再贈中大夫南京太僕寺卿生成化己丑卒嘉靖癸巳葬城南郭之西就河新阡一里許張氏賢而能相有婦徳累封太淑人生成化癸巳卒嘉靖癸卯以侍郎歷有邊功得贈禦祭命有司治塋域視公之典加隆矣以乙巳正月啟公之竁而合葬焉子三人長卽廷瑞次廷璋國子生次廷瓚陰陽典術孫男四栗國子生曰果曰木其一幼未名也孫女一狀又曰公素性友愛正徳庚午寧夏之變道路洶洶時兄昂以三原簿領公事至其地公聞之懼兄或罹其害也乃日夜馳關中走翔邠偵之倉皇遇諸河濱兄弟抱哭見者驚而嘆焉君子曰愛不擇難義不避死公其能友矣夫初侍郎之三載考績也例得蔭子侍郎疏以讓其弟廷璋孝友之所傳蓋有自哉夫碑者備也備其人之行而表之以揚諸鄕國揚諸天下後世者也是故表死以勸生也表其先以勸來也以予觀於公之行則後聞者將不有興起於善而力勝其天者乎是則可碑也乃書而表之俾刊諸貞石示無極焉

○贈通議大夫南京大理寺卿魏公墓表

昔治在館閣南京大理寺淺齋魏子以狀來謁治而言曰吾祖諱璣字廷衡以有本貴贈通議大夫南京大理寺卿祖母沈氏贈淑人卒葬於許山先塋之右者餘九十年矣昔有本嘗侍於先大夫府君之側先大夫呼有本語之曰吾不幸三歲而吾母沈氏卒五歲而吾父卒育於祖母陸氏旣長有知識聞陸氏云女母死之日執吾手泣曰婦不孝不能終事吾姑顧有子在𦇤褓願以累吾姑使育之成則猶婦在姑左右也又二年女父亦死汝呱呱若綴旒將絕吾甚憂今則可望汝成立也又云汝父素有大志於諸子中特穎出不業儒而讀書通大義事吾二人甚孝承顏順志定省興止旦夕不少懈兄弟競逐逐治生理營緝家室女父獨澹然及分財產亦惟取人所餘者受無爭言而日用亦不甚乏其自奉薄而用儉嗇也然喜賓客樂施與人有難則急赴之捐百金不復卹裏中承役者類剝細民以自肥汝父則不然其貧窘不能償者乃爲之代貱故鄕之人皆稱曰義士義士門戶之役獨以身先之不以累其兄弟𨿽至喪失極頓悴無悔心竟以勞於輸運而斃故族之人亦稱曰義士義士汝母自歸吾家淑婉而有壺則執婦道惟謹於諸婦中吾最愛之常躬織紝紡績以佐汝父故汝父用不乏魏氏之宗稱賢婦焉惜皆早世不使見汝成立也然汝父母皆有善行汝𨿽幼吾固知其必將有後也吾泣而志之不敢忘越數歲陸氏亦卒時追憶其言則五內痛若裂嗚呼吾生無父母不有陸氏則不有今日寧望有汝輩耶吾不能以一日養吾親又不能爲顯揚計其罪也夫其罪也夫汝輩曷勉哉每言輒泣不自禁旣而有本年十二母黃氏卒年十八繼母衛氏卒年二十有六先大夫又卒兄弟煢煢然孤苦相倚時追憶先大夫言則五內痛若裂輒拊膺而呼曰天何使我復有先世之痛耶自先大夫之亡也又十有四年予始舉進士賜官行人官禦史始得贈吾親如本之官又官大理丞得加贈焉自是爲大理少卿爲僉都禦史以至如今之官荷天子推恩始得贈吾祖如本之官嗚呼古人云爲善無不報而遲速有時吾祖樹徳嗜義𨿽不能躬享其報而顯榮褒大之命乃見於今日是足以徵陸氏有後之語而慰先大夫之靈於地下矣願托子之文表而傳焉俾魏之後人無忘孝敬予實有庇時治在奔走未得以應也比治來南銓淺齋復言之不置治以淺齋同年進士不敢以不文辭也按魏氏其先漢巨鹿人唐武進令政遷會稽之山陰莫州司馬明復徙余姚之蘭風十七世宋監丞茂之徙修文坊明洪武四川按察知事克明徙鳳亭之許家山克明生聰聰生修齡修齡娶陸氏吏部郎中孟良姊也以永樂丁酉月日生公年四十一而卒天順攺元丁丑娶沈氏裏著姓福廣之女生永樂己亥月日年三十七而卒景泰六年乙亥也公生鎧累贈通議大夫南京大理寺卿娶黃氏繼衛氏皆累贈淑人女二長適馮村趙某次適通徳鄕袁某孫男二長卽南京大理寺卿有本娶郁氏卒贈淑人繼柴氏封淑人次有容邑庠生娶汪氏孫女一曾孫男一干亨曾孫女四孫男一宗臯以蔭補國子生易曰積善之家必有餘慶是故君子之善創乎夷原成乎喬嶽俶乎瀸瀱放乎溟渤蓋所積之漸也夫公能力善自淑而魏世之祚慶以萌起積三世而後振發於大理大理復能引公之善緒而昌之以達於天下平亭讞獄所歷無冤有於公之風焉是則天下之民生於大理者皆公之善所佑啟也夫善不止於其身而足以仁其後仁不止於一家而足以生天下之民公𨿽沒其可謂不死也已因志其行以垂諸墓石俾魏之子孫永鑑觀焉

○翰林院編修王君懋中墓石文

君姓王氏名立道字懋中無錫人南禮部主客郎中表之子也懋中爲兒時卽不事嬉遊比長入郡校學舉子業日惟靜坐耽書史外若弗了了而其中洞然沈鬱有精思故所造日深涵褒然出諸生上嘉靖甲午子與諭徳南海倫公奉詔典試南畿得懋中文讀之相與嘆曰婉而達和而平浩然而有餘思其吳之俊才乎鹿鳴之旦晉諸生堂下而謁焉懋中美髯玉立溫溫如處女皎然秀者也予竊喜之乙未予復校易禮闈簾中有持詩經卷示予曰渾渾乎若衝淵乎若深而不可窮湛乎若光發於太空其天下之俊才乎及啟捲則爲懋中也予嘆曰丹砂玉札置藥籠中久矣今爲子奪之相與以得人賀旣而廷對懋中賜二甲進士是歲天子親選士禦文華殿試詩文而懋中詩第一攺翰林院庶吉士讀中祕書懋中益大肆力於學每閣試輒稱首丁酉授本院編修懋中曰翰林職文字然時俗獘久矣誇浮怪譎非所以稱良史潤賁皇猷也徒區區槧墨間不通天下之務苴塊焉耳則國亦何賴哉乃與編修孫子升趙子貞吉檢討王子維楨裁質疑義論度古今治理得失及經制民物之略其爲文力追秦漢而止乎理詩衝雅駸駸入韓柳門戶也長安出入騃童羸馬望而知其爲有道之器與人言吶吶然不設畛域而是是非非較若皂白可謂貞不絕俗介不忤物者矣庚子以禮部君在告上疏乞歸省予適自南來遭之濟上謂懋中曰子何歸之汲汲也懋中曰立道宦數年矣惟是吾二人之懷荷天子寵靈玆歸實得吾之私心乎予笑曰君子亦顧其私乎懋中曰孝私其親忠私其君人君能私臣之私以成其孝則人臣亦私君之私以效其忠故曰體羣臣則士之報禮重遂別去癸卯懋中來京師以父母在畱其妻唐孺人侍焉甲辰唐氏卒於家懋中哭曰是重貽吾二人憂也子女呱呱在𦇤褓安能晏然旅食哉哭輒病復上疏乞養疾詔可歸之二年承歡之餘閉門檢方書閱古圖史而已丁未年復買舟來京師至潞河幼子夭懋中哭曰是重貽吾二人憂也哭輒病未幾以六載考績予適視院事考之曰介不忤物而淸修之行益彰學不務名而純美之才自見蓋紀實也月餘病復作作輒暈暈輒吐痰數升不得已予往視之懋中獨坐一室中木榻布被蕭然如寒士予因論治心之法蓋欲其斂神情以制浮陽也無何懋中死矣予往哭之旣斂予又往哭之朝縉紳士亦莫不嘖嘖嘆翰林失佳士也訃聞禮部君遣其子望道來奔喪且以書丐予文表諸墓上之石予時在奔走未有以應也比予來南銓禮部君復遣其子重道來請不置嗚呼予知懋中者其忍復有言哉王氏世居邑北郭之江陰巷髙祖曰遜遜生子輝輝生冕贈承徳郎戶部主事冕生表嘉靖己丑進士以禮部主客郎中致仕表生懋中無錫多豪右獨王氏以善稱於鄕比歲有家僕附商舟入江忽遇賊執而問之爲王氏僕也遂捨之曰女家素善吾安忍害善人僕哉噫嘻君子之行可以化彊暴而乃不能庇吾懋中之死也豈天之未定者耶懋中生正徳庚午月日卒以嘉靖丁未月日年三十有八母朱氏封安人衡陽尹惟聖女有懿徳娶唐氏封孺人永州守有懷女唐生子一曰弘化女二長許聘進士蔡某子次天側室陸氏生子一尙幼以戊申年月日與唐孺人合葬於某鄕前王村之原嗚呼先民有言遠迹頓於促路長算屈於短日吾於懋中其曷爲弗悲然懋中無死之行而竟死焉則其死也可哀已視碌碌以生者何如哉

○大名別駕曾君墓碑

史張子曰予每閱曾別駕事未嘗不嘆其世之能大而又悲夫天之未定也別駕諱宗正字克明別號麓峯其父東山公骯髒負大志以雄儁震於鄕鄕之人咸望而震也成化丁酉領湖廣鄕薦名日籍籍起未幾賫志以卒別駕年始髫與其母吳氏煢煢然形影相弔也吳氏朝夕攜別駕泣而號曰何天禍我良人哉爾成立俾爾曾氏不墮絕予則於良人無愧容未亡人亦奚忍爲曾氏謝荼苦耶乃以別駕托諸東山之友魯公政曰惟公不喪友道公克樹子子則予良人不死公則於良友亦無愧容魯公曰諾別駕遂黽勉日誦讀古今名人文字久益旁貫百氏母吳事紡織助供億弗倦別駕學乃大就補郡庠弟子員每試有司輒褒然稱首正徳庚午舉鄕試第幾歸忻忻拜母吳堂下吳喜曰予自是可無愧爾先人矣別駕益淬礪屢試春官竟弗第丙子元子述復舉於鄕別駕揚揚然若矜曰吾不做吾子必做吾烏能棲棲然與兒曹奔走競靑紫哉嘉靖癸未乃謁選爲大名府通判理河政國家定鼎北平歲漕江淮粟四百萬石以輸於京師黃河每東決漕輒淤乃於郡縣設專官董其役別駕日周視河上每夏秋水至則號工築塞捲埽千尋役夫萬指晝夜弗休息久之兩足苦瘇不能良行別駕曰吾仕以母老也今疾其何以事吾母餘年乎乃棄印綬歸會撫按咸疏薦堅弗起訾日裕晨夕具甘旨奉其母怡如也逾歲子述死又逾歲子選死別駕哭曰天不福吾嗣吾何以慰吾母耶遂鬱鬱作疾庚子季子造復舉於鄕別駕喜揚揚若初然竟以足疾不能愈疾亟執母吳手泣曰吾母所以忍死以至於今者爲不肖也不肖乃不能忍須臾死以奉吾母可恨也已語畢而逝辛丑二月三日也壬寅五月張子以南銓赴召而北便道省先墓於茶歸舟涉長沙子造衰絰謁江上旣而子造跣足走數百里來乞文張子所居之裏與曾氏相去數百武而子述則同舉於鄕者每觀曾氏自東山公以儒起家科第萌發不絕然皆不能大其所施以庸明當世焉是豈所謂天之未定者與翕而舒之物道則爾曾氏之後將其有昌大也哉因感其事而識焉其它美東洲之志備矣曾氏之先泰和人宋景佑名學祿者以連州判徙茶陵之月江曰奇英曰昺曰策元時相繼舉進士至瓊祥生永隆永隆生理號東山先生始居長沙理生別駕別駕生六子曰述舉人曰選曰遜曰追俱郡庠生曰造舉人曰逅習舉子業女二長適百戶譚邦治次適同知魯政之孫朝東孫男子四人子惟子約子孝子省孫女四人別駕生成化壬辰八月壽七十娶髙氏壬寅十一月葬於善化縣十一都易家山之原

張龍湖先生文集卷第十終

●張龍湖先生文集卷第十一

四言古詩

五言古詩

七言古詩

◆四言古詩

雙感

碩人壽陸公也

山之云三章

○雙感

無陡岵兮寒風蕭蕭白日暮兮無陡屺兮山髙云斷幾千里兮岵可陡也心之憂矣不可極也屺可陡也心之懷矣不可釋也物旣府矣誰其酺矣父母弗逮維其��某矣悠悠蒼天曷其有所矣

雙感三章章六句

○碩人壽陸公也

月湖之隩有衍其陸碩人敖敖洵美且膚鳳之儀矣於彼髙岡九苞其章和鳴有鏘維王之明四國其慶月湖之幹其陸有衍碩人敖敖洵美且閒鳳之翔矣於彼千仭載歌載詠載食載飲謂人弗聖我心不怲湖之沃沃其水瀾兮鳳之蕭蕭其子三兮振振厥徳翽翽翰兮爰傅於天於昭奐兮君子之澤以弗單兮湖之彌彌其水伊比於以濯之維觴及簋於以釀之維酒及醴於以樂之眉壽崇祉誰其稱之有巖季子南山有喬北山有梓樂只君子胡考之喜南山有楡北山有桑樂只君子胡考之康

碩人六章四章章十句二章章四句

○山之云三章

山之云悠悠以揚我欲從之遊四方我有母兮在湘之鄕三月不見兮使我心傷燕麥旣黃燕水其湯舟之方之使我遠涕而彷徨

山之云悠悠以飛我欲逐之將南歸我有母兮在湘之涯三月不見兮使我心悲夙之夕之衣之食之我而不在誰其伺之

山之云或浮於天我欲從之不可攀我有母兮在湘之間三月不見兮使我心煩有冠崔崔有組累累我心不樂此將何焉

◆五言古詩

江懷

靈巖雜詠八首

河北道中

呂堰道中雪行

中秋二首

天柱閣

贈別諸宗丈

月夜懷羅二峯

釣

武昌早發

宿諫議祠

共適亭次東洲壁韻

薊哀王挽歌四章應制

送邱以義令余姚

江夜

昌平道中

壽沈封君

秋夜與永寧諸宗丈話舊

送陳淸泉分教安成

熊峯篇

恭和禦制敬一亭成

恭和禦制輔臣詩四章

齊山

秋江雜懷二首

漢口望黃鶴

贈雷啟瞻

夜坐

送人官靈寶

贈宋君祉歸江西

同大霞洞埜登廣寒樓分韻得日字

送黃汝明歸長沙

贈陳原習禦史謫海陽

西麓

題鳳陽張母貞節

次詹憲副韻二道

癸巳生日巨田省墓舟中對月感懷

夜過洞庭

送賀汝勛之官彌勒

靜谷同林北泉兵憲宴集

送王紹甫提學山西

題畫

河西艸堂爲童內方乃兄賦

荊州寄王江野給事

送譚洪之官績溪寨

卻金扁贈方一田封君

送黎主政監稅杭州

○江懷

舉頭月在天低頭月在水遊子獨何心方舟在萬里攬衣坐徘徊涕下不可止潮生亂人語宿鷺連洲起

○靈巖雜詠八首

出郭

入山

讀書巖

靈巖

廢寺

禪室

出山

夜歸

○出郭

曉出城南門霧深暗江渡稍稍曙光開微茫見蒼樹驅車村巷中野老偶相遇問予何所之笑指白雲處

右出郭

○入山

山水諧夙心林行豈雲遠艸深溪谷幽石出寒流淺秋風吹白雲千峯淨如捲塵事寧足勞初衣念將返

右入山

○讀書巖

昔人讀書處人去巖亦空巖上古松枝白日含悲風磨厓幾片石剝落苔蘚中獨有山間月淸光今古同

右讀書巖

○靈巖

岧嶤入丹壑石室開羣峯壁色照萬古雲霧流其中山僧傍巖宿下馬聞疏鐘欲訪仙人迹云車駕白虹

右靈巖

○廢寺

古寺饒蒼苔斷礎委蔓艸秋髙木葉深霜重池荷老日光穿雲來竹色不可掃世代成古今惻然傷懷抱

右廢寺

○禪室

僧室隱白茅禪衲掛石壁禽翻貝葉靑鶴舞藤梢碧洞深竹日移檐虛松露滴繽紛菖蒲花滿地無人摘

右禪室

○出山

貪奇事攀躋邱壑自成趣鐘聲滿寒松日落萬峯暮流泉不出山歸云還依樹雲水何洄沿遊人獨歸去

右出山

○夜歸

新月掛西嶺千峯流素輝歸屐踏秋艸白露沾寒衣平村八九里籬落人迹稀長歌渡江水曲盡天風微

右夜歸

○河北道中

驅駕淩修途露白靑山曉遙風西北來泠泠度寒筱豈不厭奔涉王事故牽擾日出明疏林褰帷羨飛鳥

○呂堰道中雪行

漢江何悠悠楚道幾千里風急黃雲深雪花密如雨野闊無行人鴈聲在寒水

○中秋二首

庭空夜不暑露下天無雲三五月正滿九十秋初分長歌復短舞獨酌還自醺乾坤應吾道麋鹿難久羣

夜深尊俎徹雲散天宇淸南箕北有斗曆歷縱且橫白露沾我坐寒蛩依人鳴端居悟元化塵土勞吾生

○天柱閣

曩聞天柱峯今登天柱閣回席倚云河移尊動溟渤赤日海上流靑天鏡中落憑髙發孤吟長風隨寥廓

○贈別諸宗丈

涼颷厲髙木淸雨梧桐枝相見苦不早輶車忽東馳玉笥霞月白金鰲艸樹悲回首雲山隔中天落斗箕

○月夜懷羅二峯

夜久庭臯冷月明霜柝髙故人已南國遊子尙徵袍車牽苦不脂灃蘭心獨勞滄江千萬里何處航波濤

○釣

水深澤魚鳴江寒蘆葉淺乘閒理扁舟風多釣絲捲所志不在魚沈浮寧復辧仰視靑天長秋云還絕巘

○武昌早發

侵曉發黃鶴日上江光明云晴島樹出鳥下川波平遊子問何適孤篷從遠徵攬衣坐愁絕天闊長風生

○宿諫議祠

曉發燕門道暮宿昌平祠片月照古壁寒風吹疏枝對酒千峯夕懷賢百世思未應憂直道明聖際今時

○共適亭次東洲壁韻

昔人去已遠此地吾淹畱一片白雲影萬古靑山愁亭心竹筍出石面苔花浮酣歌對樽酒天壤總悠悠

○薊哀王挽歌四章應制

鳳雛何翩翩頡頑翔天關悲風起中路竟去不復還九苞旣零落竹實空摧殘惟餘淸禁月千古照丹山

曉發黃金屋暮歸北山岡蕭蕭薊門路白日慘不光寒風厲廣野素旐隨飄揚鴻名照金石修短寧足傷

嚴霜度中夜悴此瓊瑤柯芳華悲萎質逝水感頹波松柏古原上落日靑峨峨物理有摧折憂傷竟如何

宮煙散輕彩笙斷鳳凰樓獨憐王子晉一往無春秋蘭殿寒云泣椒房明月愁蛟龍盤玉匣寂寂掩山邱

○送邱以義令余姚

黃花靜朝芳朱岫澹秋色之子淸時才會稽古名域長途詫騏驎絕藝匪梟塞春日姚江濱鳴琴動相憶

○江夜

冥心坐江夜風雨生秋寒天入滄滄遠燈懸水國殘塵襟愧芳杜蒼鬂羞峩冠燕楚幾萬里雲山何處看

○昌平道中

微微冬日薄出郭塵心消天遠塞鴻落溪深冰雪饒歸鴉傍云沒健馬依風驕路轉松陰合寒聲生暮潮

○壽沈封君

鮮鮮彩衣袂歲歲春風深泠然賞溪水懷之不能斟靑山隔天際日夕浮雲陰願因雙歸翼寄此遠離心

○秋夜與永寧諸宗丈話舊

天淸木葉下日沒孤鴻翻舊壁寒燈細髙城白露繁湘江照錦席鰲谷莽平原飛鳥戀故居靈芝有芳根十年江海意一笑藉金樽

○送陳淸泉分教安成

我之曾祖母汝之髙老姑復此締姻媾累世情逾孚里巷映桑梓溪流帶皇雩汝家東溪上泉林互盤紆憶昔登汝堂父兄森庭隅坐我修竹下淸醑盈百壺倏忽二十載耆舊成凋枯汝年五十彊抱策來燕都入門喜相見白髮各滿顱開樽話疇夙感嘆增欷歔汝志頗自勵遲回靑雲衢一經謝衿佩爲官領師儒國家重文教科貢尊賢途安成接鄕十況乃文獻區弦歌有眞樂何必登要樞薊門初冬月嚴霜落寒楡送汝官道側執手還躊躇我兄當暮齡依依攜二雛數歲顏面隔豈不懷友於投簪計未得祿食慚當塗塵輕車馬疾安能與汝俱吞聲寄遙臆仰視浮雲䢐

○熊峯篇

熊峯何崔嵬鬱鬱靑霄間巑岏軋地軸橫絕淩天關神秀鍾混茫蒼色橫平原日遠浮雲徵可望不可攀上有姑射仙容耀何鮮妍方瞳冰雪肌白髮被兩肩朝采南澗松夕息西山煙紲馬登閬風擢發窮洧盤文虯翼承折格澤紛驅先拂日擥珺枝紉佩垂秋蘭悠然返初服逍遙以盤旋憶昔奉明主辛勤自歲年宸樞發天惠朗鑑升才賢斗柄酌元化四气隨敷宣抗志冀陳力危詞激謬愆鏗鏗金石聲矯矯鸞凰鶱伭機有代謝物化終難遷豺狼馳我後鴟梟鳴我前君子守貞性進退無刊刓鵠白不日浴烏黑不日黔松柏生深林歲晚不攺堅盈虛尙至理聖哲洞其端所貴在明徳義命良可安蹇予抱弱質慕道心嬋媛蓬麻幸附倚蔦蘿亦相緣豈不懷髙躅道路阻且艱采采澧中芷思之不能言敷袵陳此詞喟然惻肺肝

○恭和禦制敬一亭成

維皇懋聖學優入軒羲堂中心穆敬一至道昭且詳瑩然太虛淨靡爲纖翳妨明明堯舜典鬱鬱萬夫望游泳熙捲陳賡歌葉明良萬世奉光訓永思弗能忘

○恭和禦制輔臣詩四章

靑陽獻嘉歲廟祀帝乃親龍旗出央央萬舞陳赤宸殷薦肇成典翼亮咨賢臣墜緒久弗作大義從玆伸蒸蒸舜孝備亹亹文徳純彛紀協人極禮樂本諸身於穆皇王心寶此家國珍願言愼交修惟以左右民

帝降蒸民性天秩父子親卓哉大聖孝立極當扆宸顯顯庶邦式雍雍四海臣至禮忻載考正言聿玆伸直洗漢宋陋遐比殷周純可以詔萬世豈獨成厥身寢廟儼丹伭簠簋登嘉珍永昭丕承烈佑啟我臣民

重明麗中正一徳君相親鼎凝宅鴻極衣垂穆龍宸禎祥協神聖中外賓王臣忠猷契衝默彛典嘉昭伸天章云漢回令聞金玉純維聖能作則維賢乃成身楚珩諒非寶隋珠焉足珍緬思古人道得志澤加民

煌煌大明世振振八葉親重光熙聖域垂慶惠皇宸山川率寧宇黎獻恭惟臣雷電噬嗑章雨露勾萌伸革孚虎文炳幹健龍徳純機衡萬化樞位育三才身天球表嘉瑞器車薦珠珍稽首歌帝休永保誠萬民

○齊山

方舟大江渚短棹橫長風停策齊山陽白足矜履■﹝革翁﹞捫蘿石門道弄波回溪中西瞰皖公山東眺芙蓉峯丹梯裊巉絕佳气紛菁蔥九水席下出淩歷萬壑通遠岫旣窈窕近谷亦玲瓏明霞散古壁綠樹搖新椶云陰結綺蓋泉響吟枯桐瑤楨雜枓灌瑉甃陳玷璁伭景蔭繁甤崇嵐薄淸穹山花拂人來野鳥鳴聲雄湖明落天鏡地古余仙宮銀闕照碧海復閣棲長虹鶴語靑松幽龍去秋沙空蹇予欲躋攀撫化心無終有美施公子卮酒來相從飛騰狎倒景超忽入鴻蒙憑髙一以眺悠哉八極同塵機不能謝惻然芳槸業

○秋江雜懷二首

翩翩雲中鳥歸飛薄業林日落天雨霜回波淸且深伭陰翳髙壁艸際寒蛩吟方舟在萬里離索故難任黃鳥亦求友誰不懷所欽仰以觀列星俯以調素琴列星光且繁素琴有遺音星光照我衣遺音傷人心

侵晨理行役微風蕩輕舟顥景散林薄熹光明素流川後息驚波海若靜不遊揚帆出遠渚舉目眺遐邱猗彼蕙蘭叢含英被芳洲采之盈懷袖將以遺好仇路遠終莫致糾結心沈憂

○漢口望黃鶴

徘徊漢江濱還顧望黃鶴黃鶴古髙樓崔嵬幾千尺上軼靑天霓下俯云夢澤遐規跨通波淸川照華薄藻綺結妍甤層曲麗飛閣念惜遊天闕久爲世綱縳杖履淪風塵仙賞意已墮薄言理歸舟涼颷厲髙木去鴈鳴北林羣華感銷落哀哉遊子心俛仰懷寂寞羨彼王子喬揚志終遠托人生天地間朝霜零蕭藿志士保眞堅哲人重明徳永思終遙夕撫膺倚長棹

○贈雷啟瞻

暖云郁江樹芳華雜叢林故人湘中來鳴我花間琴回軫揚髙歌惻然感我心昔別江上山十載勞希音黃鳥亦求友女蘿亦有尋豈不念夙好天路迥且深懷往憂成緒慷慨增長吟願言茂遠遊寶此分寸陰競迹周孔途庶以永蘭金

○夜坐

秋月何皎皎列星繁且光憂懷不可寫獨坐臨中堂客行𨿽云樂何如歸故鄕汀洲綠始抽蒹葮忽已霜有書長若匹欲寄鴻南翔鴻飛亦復止空闊云茫茫攬衣起踟躕涕淚紛如滂

○送人官靈寶

遠有贈行者遣予以束桑豈無河畔柳零落不可裳贈行何繾綣遺子以束秈豈無河畔艸纖亂不可饘無衣尙可襡無粟尙可禾�蓄中州民欲腓脛斷詎能續古道祕蕭蕭天闊寒云髙鞍馬出宛洛使我憂且勞

○贈宋君祉歸江西

落木髙不風薄霧濕作雨腓卉翳長原寒華被曲岨所知重歡笑之子曷不處攬轡萬里途惻然悵誰與客鳥戀舊林遊魚思故渚望望湘之云徘徊獨延佇

○同大霞洞埜登廣寒樓分韻得日字

禦苑城西樓遼後昔膏櫛平臺俯川原飛閣亂雲日風霜悲世殊木落秋气瑟寒花明前除吟蛩傍殘壁丹靑摧舊顏雕楯行蝸出翳翳林中榛樓下水交潏因思被袗人百代寡儔匹

○送黃汝明歸長沙

南陸迎修景大火回朱維溫風動纖綌輕雨流淸漪徘徊攬行轡薄言出郊圻旦發燕門道暮望湘江湄桑梓戀故域萬里遙相思踟躕蹊路側惻惻不能辭念子日已遠何以慰渴饑願言茂明徳策足靑雲逵�將與莫邪會合自有時丈夫志四海別離安足悲

○贈陳原習禦史謫海陽

南國有佳人容耀何鮮妍雙環繡羅襦寶髻金珠鈿結髮事良人貞諒以終年辛勤理容飾寒機拭朝煙一自新歡移舊愛中棄捐愴惻出門去涕下如流泉沈憂結衷腸區區難可宣妾心苟能明妾命誠當然舉頭觀列星低頭調素弦列星光苦繁素弦長自憐

○西麓【爲林吉士父作】

九京不可作西侖空崔嵬寂寂邱中阿綠艸生伭臺女蘿覆石壁日夕淸猿哀條枚郁重林霜落天風來誅茅晚結構白道山前開匪因藉虛覯聊以紆永懷

○題鳳陽張母貞節

帝鄕汪氏族著自皇陵碑有女洵婉淑結帨張明威貞字旣元從危禍中相罹芳衷郁不諧四屋慘多悲含愁撫蘭籍垂泣揜鈆姿上堂奉舅姑下堂哺孤兒豈不怨華歲所媿乖坤彛指斷詎足傷荼苦甘若飴日月共相照金石以爲期良人如可作妾心終不疑藹藹北山樹髙塜何累累懷之不能己嘆息陳北詞

○次詹憲副韻二道

采采蘭蕙芳於彼湘江湄美人不在玆馨香安所之瞻彼祝融麓上有朱張祠淸風滿林薄森森松桂枝願言結心期慰我長相思

相思亦何爲欲以開迷津瑤華寄遠道柰此山中人授粲飽嘉徳摛藻敷陽春深言析伭理一一宜書紳徳音倘不遐矢當奉光塵

○癸巳生日巨田省墓舟中對月感懷

露下江沙寒蓼深陂水綠孤舟夜不維山月照人宿浮世何蹉跎明朝四十六懷哉父母顏十年不在目皇天悲悠悠白日如轉轂感此百憂集舉杯淚盈掬起視河漢流溪風動幽行

○夜過洞庭

曉發武昌門夕渡黃陵沚日暮江帆遲洞庭八百里微風澹無波明月照天水隱隱見君山鐘聲翠雲裏樓船坐中流長歌白波起

○送賀汝勛之官彌勒

去年春二月別子攸江潯豈意今年秋別我燕山林迢迢西南域逝駟何駸駸萬里從一官辛苦誰能仕志士茂明徳焉用千黃金行矣加飧飯慰我遠離心

○靜谷同林北泉兵憲宴集

春山懷伐木掛席滄波流有美林節使招我靜谷遊窈窕入蒼徑丹梯躡阻修飛泉灑石壁萬壑如鳴璆長松掛白日翠色不可收遙阡翳荒莽言是昔賢邱東風吹白楊萬古靑悠悠貪奇歷重險倒影臨深幽仰觀衡嶽秀俯瞰湘江浮已諧塵外想況有同心儔怡然覽昭曠一笑豁凝愁

○送王紹甫提學山西

矯矯鄒魯士鶱飛入詞林沖標泛光蕙淸廟流芳音華聲茂世武比貴逾雙金眷言秉休命攬轡晉陽陰輕颷藉文轂衿佩何森森河汾有遺軌所希道相尋君其振遠猷庶以慰吾心

○題畫

仙人住金闥緬懷溪山幽每於圖畫裏悠然見滄洲庭除咫尺間四顧生寒秋微茫辧川谷羣峯照淸流藤蘿覆石壁古木如雲稠艸屋三四椽中有羲皇儔扁舟江水來疑是王子猷浩蕩入煙霧短棹隨輕鷗對此意飛越忽若千里遊始知魏闕下亦自有丹邱

○河西艸堂爲童內方乃兄賦

君住玉沙湖云構涵虛敞荷露凝淸香行風動幽響月華川上來煙水平如掌深居澹無營悠然謝塵鞅閉門臥髙舂不知春艸長朅來燕市遊驅車何慨慷細雨懸孤帆靑山還獨往我家瀟湘東林巖亦蕭爽三年縛纓裾懷之空惝怳衡嶽千萬峯因君發遐想幾時湖上歸與君弄蘭槳

○荊州寄王江野給事

嚴風振廣野靑旌指前林緬懷同心友一別江湖深黃鳥尙求侶女蘿附喬陰矧玆良覯阻寧不傷予心皎皎松際月泠泠花間琴淸光映瑤軫此意誰能任秀彼澧中芷馨香盈懷襟采之欲何爲將以遺所欽路遠終莫致惻然雙淚零

○送譚洪之官績溪寨

秋風起庭樹白露生微涼有鳥翩南飛使我心悲傷天海洞寥廓云逵邈嵸山�倉鵬翼播溟渤鷽鳩槍楡枋伭輿靡有制物成隨厥常茶枝系桑牖登畦饒秔穰時成愼飲啄聊可自徜徉薄言日行邁績溪澄滄浪

○卻金扁贈方一田封君

馬得復馬失僕生與僕死吾心澹無營懷金何爲爾不以懷金憐寧以卻金喜非義而富貴於我如敝徙舜唔聖狂途義利之間耳毫釐苟未分差謬動千里吁嗟方寸心萬物本同體忍使一膜余吳越異人己作善降之祥感應有常理榮名起亨衢峩峩豸冠史裔裔方氏人發軔將自此始知心之田可以遺孫子千載一田風泠然照桐水

○送黎主政監稅杭州

王政先理財國家重賢托誰以舟車緡謂非經濟略況玆多事秋此道豈云惡嗟彼劉晏名千古不可作感時百憂生送君淚欲落白下春雨深江寒柳條弱徵旗指前林別緒增離索十年門下人恩深義匪薄愛子冰雪心靑天照琴鶴吳越山水鄕樓臺秀云壑西湖如鏡明應知有餘樂

◆七言古詩

孤鴻歌

竹溪巷

壽羅峯閣老

壽孟大參母

燕臺送季仁夫令新津

河橋篇贈計太守還蜀

海鶴篇贈中洲李竹朴六十

送趙東竹僉事之江西

送黃時敬令江西因柬秋潭

送郁太守山之溫州

送王石沙禦史按閩

送大司徒夏松泉之金陸

鳳岡篇贈譚七泉

擬四愁一首

白溝河

竹泉捲

鐘石歌

送九華顧長治還常州

送成鴻臚之金陵因懷王江野

贈史給事出判通州

送客之潮陽

送陳宗器令於潛

一經堂歌送尹時夫令臨海

椿萱圖歌

壽蔣氏母

送徐道正判晉州

陳氏祠堂

望廬山

四懷詩

贈芝山山人歌

廬山吟壽汪石潭宗伯

蔡城歌

三陡永懷歌

恆山瀛海歌壽序庵相公

○孤鴻歌【爲吳節婦】

靑天萬里碧海長雙鴻托以髙翺翔悲風中路動慘惻一鴻飛去云茫茫縹縹孤影寒沙磧一片月明秋水碧稻老江田菇米香淸霜滿地蘆花白柳芳艸嫩春光燻嬌鶯乳燕何紛紛

○竹溪巷

君不見瀟湘萬竿玉君不見洞庭千頃秋蒼蛟夜舞風雨黑黿鼉日抱靑天遊三年杖劍事明主君山衡嶽空回頭長安六月紅塵浮竹溪竹溪何淸幽安得載酒竹溪去醉臥秋陰看白鷗

○壽羅峯閣老

羅山髙不極拔地幾千尺下蟠后土上摩蒼穹崔巍崒嵂郁乎嵷巃煙霄獨削靑芙蓉大湖西匯滄海浸其東二十八井气與銀河通北斗經緯天之中海壇沙漲鯨波空泰華不敢爭奇雄出云千里隨飛龍陰陽吞吐驅神工霖雨滂澤九土咸熙丰坐令造化無全功仰看南極光如虹夜寒照耀文昌宮鉤陳太乙紛追從弱水蕩漾玉免白扶桑指顧金烏紅紫芝瑤艸春茸茸十洲三島徒爾棲喬松羅山之髙夫何如東甌萬古靑蒙蒙要與霄壤同終窮

○壽孟大參母

使君謁帝來燕甸親承賜宴明光殿楚樹秦花幾問名十載京華如相見爲言阿母漢江濱六十九年鬢髮靑鸞龍錯落五色瀾歲歲壽域開髙冥歸帆秋掛江煙起紫綬金章照江汜湘中遊子情更多遙望天南賦秋水

○燕臺送季仁夫令新津

燕臺白露悲秋艸美人欲去傷懷抱歸帆正憶武昌魚驅車還上巴山道巴山嵯峨倚空碧劍閣千尋瑩靑壁玉壘晴風一鶴幢錦城夜月雙鳬舃連云鳥道不容幰念子行行亦何遠對酒休歌行路難願君努力加餐飯

○河橋篇贈計太守還蜀

河橋楊柳窺春早使君去去巴山道野昏云慘溪水寒饑烏啄雪梅花老昔聞巴山之道髙崔嵬峨眉劍閣靑天開舟人相呼不相見百丈牽雨江猿哀使君何爲去太疾淚痕獨灑西風出一片孫帆棲碧煙十里靑山下落日送君洣江潯洣江不似離愁深回首甘棠滿地陰相思明月懸空林

○海鶴篇贈中洲李竹朴六十

誰人畫此海鶴圖靑天萬里云模糊中有仙翁發滿顱翛然手執靑珊瑚海波碧照方瞳孤朴素不琢元精符王喬韓眾如可呼噫嘻黃白吐納何爲乎

○送趙東竹僉事之江西

憶昨相逢京國時吹燈愛讀西曹詩彈棊看劍歡未已鬥酒那知成別離豫章城中花萬樹使君獨領春風去燕水吳山一萬重日暮孤帆向何處章江千尺照匡廬下有白鹿仙人居褰帷杖鉞應多興須寄臨流雙錦魚

○送黃時敬令江西因柬秋潭

秋潭別我湘江渚三月殘紅落如雨回首湖山萬里云日暮天南獨延佇來年始見黃生來封書遠寄黃金臺開緘見書何所有上言生有圭璋才黃生黃生眞可羨牛刀且試江西縣春滿河陽桃李花好歸侍從承明殿

○送郁太守山之溫州

五馬金絡頭長鳴向東甌東甌山水甲寰宇北斗上指天河浮二十八井澄空碧海壇春暖沙光白孤嶼花明西射幽王謝風流自今昔君行莫上吹笙臺綠煙日暮迷荒苔江心古剎滄波裏感慨須憐異世才

○送王石沙禦史按閩

閩南路幾千交州更萬里君持繡斧向三山予亦乘舟渡湘水長安六月送君行酒盡長歌爲君起丈夫志四方齪齪何爲爾匣中寶劍照人寒江上旌旗拂煙紫王驄嘶雨麥花浮錦帆掛日天風駛直看炎海無驚波歸來笑揖承明裏

○送大司徒夏松泉之金陸

昔年共作金陵客秦淮幾對春山月南北風煙逐轉蓮鶑花又是長安別畱京宮闕倚天開江流曲繞鳳凰臺地曹舊署連東省八座聲華接上臺君才磊落莫可匹郎廟此日須夔稷僕夫遲遲且勿亟天子召命應在卽

○鳳岡篇贈譚七泉

雩山鳳去三十年髙岡空鎖梧桐煙苔花云落竹實老祝融萬壑俱淒然有雛奕奕振毛羽五色翩躚照湘楚幾回矯志風雲端天路盤旋泣秋雨翻然卻向幽燕城辟雍鐘鼓聞和鳴一枝棲息未足數遲爾來儀帝舜庭

○擬四愁一首

我所思兮江之南欲往從之道路難登髙遠望心如翰秋風吹月墮髙寒佳人贈我雙白玉何以報之瑯玕腹【韓昌黎詩披腹呈瑯玕】願因鴻鴈寄心曲海碧天靑思寥廓

○白溝河

白溝河水浩浩昔時戰爭場今成車馬道向來棄骨不可收千古殘魂哭秋艸白日照地寒云黃一溪落葉無人掃世事悠悠寧足論過客空悲天地老

○竹泉捲【爲鄭僉憲父作】

鄭公懷玉披短褐采芝不厭靑山深烏石春花桃杖媚壺公秋月藤蘿陰野亭細竹飛蒼虯閣外寒泉玉一溝丹梯五嶽盧敖履煙水三江範蠡舟醉將白髮倚庭樹蛟龍怒鬭驚人句狂翻墨汁落縑綃世上梅花稱獨步跨鶴淩虛去不回艸堂空對三山開長風吹林雨墮瓦石壁日下淸猿哀禦史仙郎鐵柱冠手持斧鉞靑霄間茂碩應承帝徳憐熚熚錦誥蟠龍鸞木齋少傅筆如椽見素文章天下傳雷燒碑樹狐免死麒麟突兀仁山前

○鐘石歌【爲費子和贊善作】

懷玉峯髙幾千尺百里岧堯墮空碧信溪東來蕩淸澄突兀江云見鐘石鑪錘不假鳬氏工厓根直插蛟龍宮峽色中涵翠琰琬波光倒映靑芙蓉學士昔年棲碧山愛從鐘石看潺湲弄花艸閣圖書濕踏月江門杖履閒十載聲名動天子呼來復入承明裏翰苑班聯玉筍髙講帷炬映金蓮紫淸風黃閣鵝湖翁小阮詞林亦擅雄補天障海君復爾勛華鐘石同穹窿

○送九華顧長治還常州

昔聞東吳顧文學今見尙書之子才淸標朅來惠我百字令字字句句諧蕭韶嗟爾之才有如此何不躡足升雲霄去年挾策臨燕甸驪黃牝牡誰能辧今年投牒入天曹寶刀未試金精號且攜書劍歸江東翩翩白馬嘶長風牀頭新詩三萬軸涼溪月夜吟蛟龍爾翁曵履朝元閣何日重看彩衣樂蓬萊元圃遲爾遊願攀瑤樹騎黃鶴

○送成鴻臚之金陵因懷王江野

成生遠自江陵來相逢一見歡顏開手持諫議一書札向我再拜陳心懷四年不覩諫議面忽把來書淚如霰啟緘見書何所言上言成生才可羨紉蘭結蕙冠切云十載濩落棲風塵驥心未肯終槽櫪劍气猶堪淩紫旻上堂接席語嘖嘖握臂爲之長嘆息詰朝抱玉趨承明賓臚榮拜恩輝赫畱都山水帝王區況比官府神仙居雨花牛首足淸賞盡日槐庭無簿書丈夫及時且爲樂何必擁蓋乘髙車天塹南通諫議廬時能爲我傳雙魚因君題詩寄幽意浮雲仰視空愁予

○贈史給事出判通州

燕京木落秋初深髙云白鴈寒蕭森玉壺載酒送君去千里靑山愁夕陰我欲贈君綠綺琴一彈一曲傷人心海門月出江煙薄惟見滄波澄碧林

○送客之潮陽

禁城曉日橫靑煙城邊落葉如飛泉秋風吹云寒欲洗潮陽一去八千里馬上看山椰葉迷津頭沽酒剝荔枝至今南海無鱷魚君須爲弔韓昌黎昌黎祠前艸樹深黃鷂時飛野雉鳴

○送陳宗器令於潛

錢塘江上潮如山於潛遠在湖山間共言地僻少逢謁況復民淳訟獄閒爾家三世總爲令前輩風流尙可攀惜爾讀書破萬卷得官今已成蒼顏故人客邸喜相見嗟我歲久頭顱班都門送爾轉愁思回首孤雲天際還

○一經堂歌送尹時夫令臨海

昔聞武穆追曹成提兵遠駐云陽城云陽山人尹彥徳走謁轅門气超凂搥牛釃酒享三軍義聲鼓動旌旗色武穆題贈一經堂銀鉤鐵畫生輝光山人從此知經史兒孫奕世皆金紫五百餘年舊澤存斗庵之後復見汝文章早歲登靑雲風骨況也如外祖朅來足躡雙飛鳬赤城竹馬爭歡呼能以一經爲世用滿籯豈必黃金圖

○椿萱圖歌【爲趙信臣作】

椿髙三千尺萱短亦及堂瑤楨紛垂天雨花鳳凰爪擘東風黃日暖晴浮島嶼香雲來气接蓬山長芳春瀛海搖孤光扶桑若木遙低昂十年勞我髙堂夢丹靑宛轉生彷徨

○壽蔣氏母

蟠桃結實三千秋瀛海微茫不可求昆侖長松一萬尺山精跳號雷斧劈何如蔣氏堂前數尺萱鳳凰爪擘黃金翻孤莖撐立冰霜園春風歲歲吹芳枝嬌歌急管催瓊卮蕙幕蘭窓白日移舜華渠略空披離

○送徐道正判晉州

已惜逢君遲還悲別君早燕京風已寒白露滿秋艸君去鼓城三百里驅車曉渡桑幹水京觀花翻竹馬髙西山樹繞旌旗紫君乍承恩出鳳池銀章墨綬人爭奇十年始稱平生意勛業須酬明主知

○陳氏祠堂

陳氏祠堂山之陽松柏靑靑覆短墻春蘭秋菊登豆張盛禮會鼓傳芭香玉樓花暖頹紅牀金屋柳發聞調簧霓裳未歇四海沸何如此室長淒涼

○望廬山

廬山拔地連紫霞千朵萬朵靑蓮花上有飛泉三百丈海風吹落江之涯安得手持綠玉杖直從掇入瓊瑤華蓮社虎溪總陳迹亂峯回首一長嗟

○四懷詩【並序】

余離羣而索居久矣寤寐良朋惄焉永嘆思以道術相切劘滯天一方無由自達也乃作四懷詩匪以品淵流用昭忠信宣沈憂云耳

廖學士鳴吾

童太史士疇

張太史補之

王太史允興

○廖學士鳴吾

我所懷兮在白石五色彤彤補天裂三光下照河不泄我欲贈以雙玉盤英華陸離瓊錯丹漢陽之水阻且艱遠莫致之增長嘆

○童太史士疇

我所懷兮在五華仙人手握瓊瑤花玉笙雙鳳明春霞我欲贈以綠綺琴梧桐枝兮徽黃金洞庭之水阻且深遠莫致之勞予心

○張太史補之

我所懷兮在水南蔚思揚藻紛文瀾光風轉蕙薄崇蘭我欲贈以雙佩璜璆鏘鳴兮琤琳瑯湘江之水阻且廣遠莫致之增煩傷

○王太史允興

我所懷兮在三渠守淵抱璞韜璠玙蘭欂桂柱紉揭車我欲贈以金錯刀靑天寶匣蒼龍別方城之水阻且遙遠莫致之增煩勞

○贈芝山山人歌

芝山山人來武夷自言曾上看天池層巒沓嶂不可數香鑪五老靑累累丹梯千丈倚空出下有三級泉倒垂奔流直瀉落絕壁龍跳虎躍猿猱悲攀蘿杖策訪白鹿林深石滑顚崎崎棲賢橋頭弄明月醉歌擊斷長松枝聽之發我胸中奇臨風欲呼黃鶴騎周遊六合覽八極南窺衡嶽窮九嶷羅浮四百總煙霧岷峩積雪連須彌西躡太華尋紫芝三花少室紛離披太行王屋幾千里漁陽上谷黃塵起沙磧云寒羣馬嘶日暮殘兵哭遼水蓬萊碣石遙相通泰山齊魯靑不窮坐觀日出扶桑東海上萬點金芙蓉石梁鴈宕排長虹會稽下瞰神禹宮沃焦天姥俱蒙蒙卻卷九曲胸懷中歸來濯髮晞天池竹林洗剔顚仙碑九華灊霍相追隨倒蹴彭蠡抓鯨鯢上扶幹軸回赤曦下盤鰲足寧坤離天吳九首僵不飛頓令四海還淸夷吁嗟丈夫志气吞五嶽安能局蹐徒爾爲金焦夜深老黿語洪河浪沸蛟螭舞山人山人且莫歸長嘯與爾傾金罍

○廬山吟壽汪石潭宗伯

廬山之髙一萬九千丈彭蠡七澤東西流上有香鑪五老矯矯勢騰擲下瞰溟渤弱海相沈浮巨靈屓屓磅礡千里攢空遏日橫絕地紀河漢宵飛瀑布勢風雲晝吐天地气尼邱生孔崧降申毓秀鍾奇豈人意汪家兄弟各挺出神駒馳步空燕冀石潭老子金馬仙結髮事帝三十年奇文軌嵩華峻節標雲天商彛周鼎出淸廟赤鱗白鳳遊中原才猷三代佐禮樂兩生賢功成拂衣去臥對廬山前采薜荔兮芳洲攀桂樹兮山之幽赤腳騎白鹿散發弄扁舟朝出遊暮歸讀古人書兄酬弟勸樂有餘雲霄翥翼憐三鳳鄕國投簪說二疏秋風初動燕河柳瞻公壽域當南斗手持玉緘龍虎文再拜遠爲公之壽吁嗟乎江南此日多疲氓兵戈塞北生黃塵公須起挽廬山云大作霖雨一洗天下塵然後爲公再祝百千春

○蔡城歌

上蔡城控許洛帶中州睥睨百尺樓櫓遒遒天中東峙洪河下流朱馬春深靜不揚東風紫陌行鳴騶憶昔河南賊騎來干戈千里飛黃埃婠妠棄置黴黧死日落云寒鼓聲哀櫻城長吏眞堪羨軍敗旌旗猶轉戰痛哭橋頭百斷身仰視皇天夜雷電烈風慘淡砂礫走傅郎胸中血一斗此地經過淚滿巾十年馬上空回首朅來射策明光殿拜命新承天子歡漢武臺前花一縣垂楊掃地春光還坐令版築開蓬蒿古來說道民忘勞轆轤萬井朝煙細刁鬥三關夜月髙廬山岡頭舊鬼泣此日居民富種粒英雄所見在久遠旦夕之謀非爾及霍侯罵賊三寸舌鬼神爲號石爲裂傅侯保障千年功鐘鼎勛名共奇絕不見當時睢陽與峴山二子者气橫百代驅兩間

○三陡永懷歌【爲王秋官罃題】

夢竹子崛起閩江濱乘時矯翼淩風雲百年郊藪蒼麟角五色丹山赤鳳文昔也鳴琴向江漢新詩妙墨人爭看天子召置金虎司冰鑑秋空夜璀璨邇來識面長安都相逢意气傾百壺懷中出示三陡圖覽之使我心如荼卻憶此身昔貧賤藜藿不飽雙親饑十年有祿不逮養仰視皇天白日䢐杳杳松楸隔鄕域松上啼鳥泣寒食黃蒿葉長■﹝艸縻﹞蕪深遊子天涯歸未得有兄有兄湘之陽各年六十頭顱蒼鶺鴒楚塞秋云冷鴻雁燕山春雨長男兒生年誰百歲骨肉安得長不斃回首空嗟廿載前往事凋零淚沾袂岵兮屺兮不可望陡髙岡兮馬元黃今辰何辰夕何夕與君對酒成悲傷悲兮悲兮可柰何爲君賦此三陡歌嗚呼歌終兮歌轉哀北風爲我吹愁來

○恆山瀛海歌壽序庵相公

昆侖西來幾千里北與恆嶽相盤回恆嶽拔地一萬丈靑天削出蓮花臺滹沱易水兩蕩潏巨靈東蹴滄瀛開六鰲如山戴坤軸元气遙含渾沌來文皇伊昔肇帝域日月千年麗燕極精英磅礡未肯休卻從畿輔鍾賢徳嵩髙降神甫及申周室思皇頌王國銀甕天球寧足稱丹砂玉箭無顏色河間仙李百萬枝序翁崛起尢稱奇二十作賦擲金石三十承恩入鳳池詞苑鏗然振髙響力挽大雅回澆漓洋洋淸廟陳韶濩皎皎明廷錯鼎彛雞舌朝含禦香馥廣廈細旃聞啟沃天祿光含大乙藜承明歸擁金蓮燭盛時禮樂唐虞前南宮獨羨尙書賢雙馳履舃星辰上會接夔龍雨露邊社稷經綸動明主十年黃閣資元輔手攜造化驅神工左拍龍翔右鸞翥太和噓翕乾坤機四海蒼生被霖雨蕭曹瑣細焉足論伯仲之間見伊呂紛紛城府矜崢嶸休休翁獨攄精誠剌兒亦服韓公量走卒皆知司馬名樞衡運斡三辰正亭毒功深四序成海晏越裳重譯至夜深閣道泰階平珍謨髙閣天中起禦榜親題裁帝旨嵯峨錦石雙蟠龍龍光上射星河紫銀章封事玉作柙恩數從來無與比我朝一百六十年前有三楊今有李翁今年踰六十彊方瞳尙尙眉髮蒼雙孫階前玉森立況有桂子垂金章桃花三月吹春香壽筵歲歲羅賓觴人言翁徳擬山海髙深豈不同靈長吁嗟乎山石可泐兮滄可桑君子之壽基家邦勛名萬古昭旗常欲與天地垂無疆

張龍湖先生文集卷之十一

●張龍湖先生文集卷之十二

五言律詩

◆五言律詩

秋郭小寺

夜坐

江光閣

皇雩山

嶽麓山

酬友人二首

城上

遊石隴彭治中山莊畱宿治中有詩次韻二首

同楊后江黃希齋趙洪洋陸雙石迎祥寺分韻得溪字

廖白石以詩見寄會童元白亦有書來愴然成感依韻賦此因則敬寄去

瑞光寺次陽峯壁韻二首

眞州遇云東

江暮

江上

天柱閣

夏夜靑陽道院

山行

江宿

遠景樓

元旦

元夕

中秋無月

秋郊

定林寺次易舜山韻

懷舜山二首

寄髙竹泉

艸市廟

贈彭大尹

秋夜

送季長史還宣府

吳集市

湘中憶鄭栗齋憲僉

赤壁

石鐘寺

送張舉人幹還宣城

武穆祠

峴山

巴陵別子明

雨中柬南田

曉入皇雩山中

夜懷用南田韻

南田以詩見懷用韻答之

秋日登城樓用南田韻

發茶陵別諸親舊

發長沙別諸友

眞州聞廖白石學士在維揚甚喜旣追弗及感而賦此

淸溪阻雨

獲麟渡

丁字沽五日

陽峯宗伯池亭宴集次崔東洲四首

渡淮

呂梁

送人之零陵

淡軒

送江西鄒司訓之貴池

挽周生沔

聽雨

同楊后江諸公迎祥寺分韻又得枯字

秋夜

長陵

江晚

寄靑岡太守

柬子鍾

喜雨用聞字韻柬江午坡

苦蚊

送袁璣教廣徳

送易璜司教饒州

弔郭中丞母

陽峯宗伯池亭宴集次韻二首

和羅峯閣老瑞雪韻四首

萬壽節朝天宮習儀二首

○秋郭小寺

短髮行秋郭塵沙記舊禪長天依片鳥遠樹入孤煙野曠寒莎外江深細雨前馬蹄憐暮色藤月自娟娟

○夜坐

日落淸江夜村居戶半扃樹深聞宿鳥月黑見流螢山處應吾道仁賢亦鼎銘蹉跎過四十雙鬢愧滄溟

○江光閣

獨上江光閣窓開面面幽月明巴樹近天闊海云流冰雪千山暮煙波萬里舟懷歸王粲賦回首不勝秋

○皇雩山

石路沿流水江村帶古堤日回雙徑合天抱萬峯低地險連吳楚碑殘識宋齊蛟龍深窟底風雨忽虹蜺

○嶽麓山

細艸山前路濃花野外堂三湘惟嶽麓四海幾宮墻地僻靑杉合碑荒綠蘚長赫曦臺遠近應欲眺扶桑

○酬友人二首

花下疏鐘靜天涯獨客愁功名揚子閣詞賦仲宣樓杜若滄洲雨春潮野渡舟有懷吾共汝雙鬢愧淸秋

微涼動髙木落落此身愁壯志耽看劍生涯付倚樓纏綿千里夢浩蕩五湖舟歲月催華發空悲蟋蟀秋

○城上

縱目南樓晚蒼蒼落日昏城回山不斷沙白水無痕疏雨誰家樹濃花何處村漁舟雙蕩槳杳杳下江門

○遊石隴彭治中山莊畱宿治中有詩次韻二首

枕崖營棟牖面水拓園林江霧噓吟幾山風入鼓琴沈酣齊物論排遣嫉時心衣染京塵客桃源此共尋

勝事君兼得吟箋伴酒籌書簽紅間白花幄夏經秋談劇千峯暮尋殘一徑幽沿溪聞夜讀燈火徧層樓

○同楊后江黃希齋趙洪洋陸雙石迎祥寺分韻得溪字

郭外逢僧寺林深野路迷捫蘿淩石磴隨柳過淸溪花梵聞經語松風聽鳥啼向來幽僻意欲就白雲棲

○廖白石以詩見寄會童元白亦有書來愴然成感依韻賦此因則敬寄去

昔年陪二妙翰墨會詞林一別違相見尺書勞遠心萬峯生暮色孤鴈下秋音塊坐悲明月蒼山白露侵伭蟬號落葉白露滿秋林一片湘山月空懸萬里心寒虫那可聽鄰笛亦哀音幽獨增長嘆相思白髮侵崇蘭生澗底香气滿幽林采采動盈把願言寄同心關河辜舊夢風雨激淸音歲晚空山裏深愁雪霰侵

○瑞光寺次陽峯壁韻二首

結軫遵皇邑禪房坐夕曛樓臺依翠嶂鐘磬發靑雲看劍春星動談棊永夜分近邊有烽火何日捷書聞

芳春蕭寺靜掃榻倚斜曛幽意憐靑竹閒情愛白雲短檠仙侶共新火野人分欲就山僧語禪機夙未聞

○眞州遇云東

客裏相逢處眞州日未曛萬峯遙對酒孤燭共論文官惜三刀舊鸞悲一鏡分夜深渾不寐鳴雨濕江云

○江暮

薄暮回江舸輕風滿柁樓水空天上下波動月沈浮鷺宿洲逾靜鐘鳴寺轉幽漁燈依近浦明滅向沙頭

○江上

的的滄江近行行故國通危橋畱落照遠樹度髙風鷗立沙分白花飄水借紅琴書隨懶癖吟意浩無窮

○天柱閣

皖公城下水髙閣倚天開山嶽樽前出江湖席畔來星浮千島動天壓萬峯回欲作登樓賦誰如王粲來

○夏夜靑陽道院

江日蕩煩溽塵襟郁未舒偶扶靑玉杖來訪白雲廬斜日流花細微風動竹虛豈緣貪寂寞聊得慰幽疏

○山行

淺水平沙近維舟曲徑逢杖藜侵細艸布袖任輕風綠樹浮煙紫靑天落照紅塵襟藉昭曠蕭散野翁同

○江宿

移舟初極浦倚岸卽斜曛淡澹月臨水微微星出云流螢散髙影暗水聚寒蚊山雨中宵至淒然不可聞

○遠景樓

我愛髙夫子新成遠景樓星侵云夢動月傍祝融流碧水三湘闊靑天萬木浮江湖與廊廟誰有範公憂

○元旦

飄灑天涯雪逡巡故國春椒花初獻歲栢葉謾娛賓千里懷人意長年廢病身空庭寒色異獨立更傷神

○元夕

萬里春山月初看此度圓笑歌元夕裏兒女夜燈前愁病兼多日飄零已二年長安天北極回首一澘然

○中秋無月

待月孤城夜秋風動薴羅陰雲天際重妖翳眼前多霄漢黃金殿仙人白玉珂淒涼瞻望地嗚咽不成歌

○秋郊

風流山簡馬瀟灑習家池赤日亂峯立靑天獨鶴遲無愁身覺散多病鬂成絲月出秋城暮涼云鼓角悲

○定林寺次易舜山韻

下馬秋山寺雲林第幾重碧寒臨近水靑遠見孤峯短徑荒苔合空檐古木封舜山有佳興吾意亦從容

○懷舜山二首

洣水陪雙話云秋阻一阿蹇予愁若此知子意如何良會今能幾相逢苦不多寒城暮回首落日下江波

天淸木葉下日沒孤鴻翻舊壁寒燈細髙城白霧繁幽棲驚節換獨坐與誰論蘭芷憐消歇思君不可言

○寄髙竹泉

籍甚瀟湘縣風流髙竹泉鳳凰鳴曉日鷹隼在秋天桑柘千家靜弦歌一邑傳慚予空落魄歲月故人憐

○艸市廟

登臨猶不倦倚杖更山扉舊壁龍蛇落空堂蝙蝠飛雲香流別洞樹影動深磯便欲招仙侶靑天振羽衣

○贈彭大尹

瀟灑衡山尹公然道气便相逢人似玉惜別酒如泉秋水雷家市江風烏石船集賢如何卜須共買山田

○秋夜

淸露冷銀河輕雲渺白波遊人未歸去萬里嘆蹉跎月色當空好秋光傍客多誰家倍髙興燭滅尙聞歌

○送季長史還宣府

霜淸木葉下秋盡黃花開輶車不可駐之子意難裁落照延晴野寒風生古臺梁園春雪滿應得醉深杯

○吳集市

吳集百家市回鄕十里村樹荒兵燹地血黑戰場痕新鬼時聞哭貧家今幾存無端淒惻意獨坐向黃昏

○湘中憶鄭栗齋憲僉

細雨春帆濕孤舟江色開岸花當水出沙鳥傍人來綠艸湘妃宅靑山帝子臺湖南霜气重遙憶子眞才

○赤壁

赤壁周郎渡淸江蘇子臺林亭依綠水石磴入蒼苔銅雀興亡恨金蓮際合才乾坤余舊迹惻惻古今哀

○石鐘寺

古寺依危石殘僧住薜蘿江聲流楚合山色入吳多鸛鶴巢雲樹魚龍蟄水波天涯孤客思停棹一相過

○送張舉人幹還宣城

舉世皆賢達張生何隱淪髙歌燕樹曉拂袖敬山春細雨江花濕東風溪柳勻一樽娛彩服應慰白頭人

○武穆祠

寒雪湯陰道蕭蕭武穆祠陰風疑殺气落日想徵旗離合君臣際存亡治亂期山川空故迹俎豆寄深思

○峴山

山余羊傅宅谷隱習家池野竹依寒水春苔繡古碑江流人共遠日落鳥空悲無復髙人意誰堪倒接■﹝離﹞

○巴陵別子明

我歸湘水曲君去帝王州乍喜相逢處難禁遠別愁霜風吹短袂寒月下孤舟燈火巴陵暮含淒各涕流

○雨中柬南田

憶昔與君遠思君長渴饑如何相近地猶是惜多違司馬愁仍在安仁思不微雨中黃葉落獨坐掩柴扉

○曉入皇雩山中

霧气連村黑江聲隔樹聞嚴霜棲密艸寒日曀輕雲徑轉危峯出林開細路分兒童山谷裏猶憶舊時羣

○夜懷用南田韻

天遠聞鴻鴈樓髙憶鳳凰鬂秋搔易短魂獨不禁傷風行搖霜色寒花臥晚香長吟忘夜永明月下虛廊

○南田以詩見懷用韻答之

杯酒豈無侶知音寧復多爾才終赤紱吾道合靑蘿長鋏悲公子黃金誤翠娥河東誰更賦碁局且相過

○秋日登城樓用南田韻

城臨孤壁迥樓出萬峯開域勢銜天闊江形抱楚回野風吹日落霜鴈切云哀直北長安道憑軒首獨回

○發茶陵別諸親舊

行行離故里灑淚別交親明發過湘水應爲更遠人雨侵山樹曉花落暮江春何事懷簪紅風塵白髮新

○發長沙別諸友

自不能忘世應還事遠遊十年雙鬂短萬里一身浮細雨山花館淸江驛樹樓可堪春艸色處處喚離愁

○眞州聞廖白石學士在維揚甚喜旣追弗及感而賦此

眞州初倚棹聞爾在維揚笑指孤云隔猶牽一水長鳳歸還舊閣【廖有學士召命】鸞舞更新妝【時廖初得妾】逸駕難同步含愁坐夕陽

○淸溪阻雨

客愁已若此況聽雨聲多潮气連滄海江光湧白波暝云低野度濕鳥掠船過咫尺齊山色蕭蕭鎖薜蘿

○獲麟渡

聖王久不作吾道亦凋零回首獲麟渡空懷易世心春歸津柳暗日落野亭陰把劍思今古長歌汶水深

○丁字沽五日

解纜桑幹水燻風吹棹歌短蒲溪雨細髙樹野煙多又過端陽日其如歲月何黍包懷舊俗無處弔湘波

○陽峯宗伯池亭宴集次崔東洲四首

東裏春卿署招尋水竹亭捲簾雙闕近對酒萬峯靑冠蓋同今雨江天聚徳星坐臨池上晚明月浸寒冰

水抱新亭敞園回闊岸紆池平窺仰鏡泉落散浮珠捲幔波光入懸燈月色俱興狂忘禮數席地捋寒蒲

初疑旋馬地還識艸伭亭風沼寒吹綠晴山晚送靑疏欞流澹月髙樹隱飛星詩就傳新句揮毫撥硯冰

鏡開芳沼靜錦列畫屏紆驚座談霏玉隨風唾作珠山雲閒意得水月道心俱歸擁靑綾臥吟魂傍翠蒲

○渡淮

南風淮水上細雨短帆開山入■﹝山司﹞峿盡江浮濟泗來煙波蹤迹遠歲月鬂毛催萬里長爲客湘云首獨回

○呂梁

呂梁眞險絕滚滚波濤翻風雨萬兵下云雷百獸奔傾危天意及疏鑿禹功存無補慚明主驅馳未足論

○送人之零陵

千里湘南路孤舟白浪開讀碑元子室弔古澹山臺蛇異從人得茅香縮酒回左思能作賦吾子亦奇才

○淡軒

懸軸維幽默居然百化陳雕華應物理臘鼠豈吾眞大雅旣不作王風遂絕淳美人殊未懌杜若自靑靑

○送江西鄒司訓之貴池

遠水下天塹羣山當小孤風流自江左此日領師模回軫淸商古傳經白晝初秋陽與春雨梁棟共榱櫨

○挽周生沔

周家碧瑤樹詎爾零芳蕡葉深荒渡雨花冷暮山云短日悲長算鳴琴罷遠聞百年慰幽寞應有定齋文

○聽雨

滴滴吳江雨孤舟獨睡時不堪聞夜永況復是天涯魏闕燕云夢髙堂楚國悲無端心欲折容易鬂成絲

○同楊后江諸公迎祥寺分韻又得枯字

石門閉重屋樓閣起長衢歲月悲殘碣龜龍泣壯圖庭空山鳥下水落石蓮枯獨立倚秋木寒風吹綠蕪

○秋夜

涼露凋羣木禪房起寂寥天聯雙闕迥月對萬峯遙宵柝龍城靜風燈竹戶搖故山松桂樹秋去竟誰招

○長陵

日月開燕域乾坤起帝圖丕承周武烈燕翼漢文謨古道熊羆立空山殿宇孤松楸瞻望地淸露滴寒蕪

○江晚

落日層波迥輕舟帶夕搖長天孤鳥淨殘雪萬峯遙野竹依寒水江門對石橋多愁雙鬂攺應欲傍漁樵

○寄靑岡太守

不見靑岡久相逢憶薊門彈碁秋月館看劍夜窓樽雲海人千里風塵淚幾痕封書愁寄與臨發欲銷魂

○柬子鍾

數日未相見雙眉郁不開一經嗟歲月短褐尙塵埃柳色江春逼花香圃日催夜樓燈火地應作望京臺

○喜雨用聞字韻柬江午坡

紫電雙蛟下驚雷百里聞千檣掛飛雨萬樹濕流云潛霍根荄病遙驅海嶽焚旅懷聊暫慰解纜重思君

○苦蚊

蚊類何微細紛紛起夕陰飛從明燭減鳴傍舊帷深遠水孤舟夜滄江旅客心抱衾眠未得於汝不能任

○送袁璣教廣徳

鄕國生秋夢天涯復送君遠心連楚塞離思逐江云道重陳無已官貧鄭廣文建平儒業舊羨爾續遺芬

○送易璜司教饒州

空憶西泉上傷心往事虛傳家今有汝薄命欲何如歲月靑氈冷江湖綠鬂疏鄱川千里外野送重愁予

○弔郭中丞母

畫荻流風遠今傳郭母芳織機曾斷縷凡膽嚼殘香幽壑松楸古封書日月光洋門山百尺鬱鬱照瀧岡

○陽峯宗伯池亭宴集次韻二首

池亭開窈窕栢竹帶縈紆倒景涵空碧憑虛瞰蕋珠醉懷因月勝幽意與云俱總是瀛洲客相從拾紫蒲

分池銜翠閣髙栢隱虛亭風柳依檐出霜篁拂座靑東華通禦气南斗霽文星醉極沾微渴猶思玉井冰

○和羅峯閣老瑞雪韻四首

靑陽開獻歲白雪表丰年流澤千郊潤寒花萬樹妍百靈隨帝力率土戴堯天功化歸調燮懸知一徳虔

初從銀漢度旋繞玉階飛表瑞成三白凝花接四圍氤氳浮禦气沾灑洽天暉伭鑑孚皇徳靈承願不違

芳甸含靑气東風落素花寒飄龍漢遠輕撲鳳樓斜帝闕光華旦皇洲億萬家太平歌有象聖壽正無涯

王春元會日玉帛萬方來瑞气浮山掌瓊花滿帝臺影涵宮闕動光照掖垣開熙景逢千載謳歌徧九垓

○萬壽節朝天宮習儀二首

曲檻通丹室長松鎖翠煙樓臺臨絕巘鐘磬發諸天瑞莢生堯日緋桃入漢年君王有明徳萬壽應髙伭

看佩移宵燭聞鐘候曉雞鼓嚴千隊肅嵩祝萬聲齊鳳吹隨金仗龍宮隱玉題回看天北極香案五云四

張龍湖先生文集卷之十二

●卷之十三

七言律詩

◆七言律詩

送南城李知事

同古衝東園宴集言懷

送丁憲副大章入秦

懷水南學士

飲木末亭晚登雨花臺

懷貞齋少詹

寄懷周嵇山大尹

寄幾川太守

禫後用南田韻

寄少湖三首

懷前峯司業

九日登觀象臺飲憑虛閣

壽顏朴庵

雨中天界寺赴同鄕之宴

送陳子正賓臚考績

孝陵次松溪韻

送戶曹郎中陳渠軒考績

雨後江亭送巾石中允

元夕雨

喜晴用韻

紅梅

河上寄少湖學士兼懷館中諸友疊前韻

送劉四山別駕還湖州

弔郭中丞父母

齋夜次陽峯宗伯二首

陵祀用前韻二首

次貞齋寄懷

送徐伯元南還因寄淥江年兄

省中元會次陽翁韻

元夕雪中同石塘冡宰宴集北原司馬次元會韻

承天寄內方

龍陽道中寄陽丹泉僉憲

送汪太僕還滁

今二夜鷺洲河亭觀燈次古衝韻

河上寄壽顧東川禦醫

送宮保宗伯惠巖顧公奉詔展省歸常州

送田侍禦之南都

天津晚泊

上燕子磯遇羅邦懷

謫仙樓

謁忠宣祠

炎陵

天柱閣

奉別陳墨莊用元夫韻二首

晚興

喜得家書因憶同時諸友

送萬長史之汝府

早朝

送劉田司教東流

衡山偶成呈畱朋山大參毛泉山憲僉

送王參政承乏之蜀

送大霞洞埜登廣寒山分韻得秋日二字

送蔡霞山之閩

壽玉邃伯母八十

邃翁免朝志感和韻

送初內濱僉憲兵備河南

送張太史子陽封靜江王得省

送元善之金陵

送木翁閣老致仕

涯翁舊宅看花次韻

贈曾茂元奉母還南江

李古衝宅燕集別中川侍禦限韻

南堂爲陽峯學士

送某侍郎使安陸

康陵

恭和禦制敬一亭成

和羅峯閣老敬一亭成志喜

定興道中用馬太史壁間韻

哀熊峯閣老

磁州僧寺宴會呈伍大參張溫二憲使

江上寄陸雙石

送大司徒近山趙公之金陵

送蕭尙點之忠州因寄云東

送袁中山繕部奉使歸省因寄壽西園先生二首

送趙廷尉方巖之金陵兼便歸省

揚州與陳巽峯侍禦宴集時尹民部督運眞州龍秋曹理刑淮上皆同鄕也遂喜賦此

徐州次陳水部韻

漕河阻淺次江午坡韻

端午述懷用韻

再述

睡起用午坡韻

淸源郟水部話舊次韻

河西志喜

送張藩幕之雲南兼懷南湖方伯白泉憲使

送髙相之常熟

寄龍云東副使

送大司成倫白山之南都

蓮塘書屋

扈駕發京

沙河駐蹕

七陵陪祀

曉發天壽山

恭和禦制謁陵

趙洪洋銀臺守東直與內方司成登樓有作依韻奉答二首時杜研岡亦守崇文用訊及焉

畱別塗東潭次所作交遊臺韻

送劉正之南還

閣蓮呈瑞和李序老韻二首

齋夜用元字韻二首奉呈翰院諸老

寄題淸湖別墅

送龍云東還浙

送趙洪洋巡撫陜西

宮僚燕集和許冡宰韻三首

送華侍讀察歸省

送沈太守愷之寧波

淮安南樓夜宴同約庵中丞次韻二首

送譚子明令建始

同前峯司業過內方庶子次韻三首

寫懷疊前韻

同內方過報國寺疊前韻

無題疊前韻二首

元夕招宴翰院諸公於懷麓尙次松臯太宰韻

齋夕有感奉次玉溪宗伯韻二首

對雪次韻

道上見軍餉志感疊前韻

道上望西山言懷再疊前韻

送黃以吉還閩中二首

送楊中丞金陵操江

齋夕用松臯喜雨韻二首

送子鍾下第南歸

送白洛川經府之金陵因寄洛原

送譚光浩司教武進

次陽峯賞花二首

寄龍云東

對雪用韻呈幾山司空

夜過幾山畱酌次韻二首

省中齋夜疊前韻

送戴龍山司馬還楚

送盛程齋還潮陽

送過廷諍歷滿還茶陵

送甘司務奉使西川便歸省母

送夏少參寶之閩中便歸省母

和桂洲閣老三首

桂洲閣老壽日次韻

送劉善道還茶陵

立春有懷和子鍾韻

贈孟東漳僉憲赴京

雨中須野枉駕池園

再賦兼憶薌溪司業

和郟梅巖太守秋夜漫興二首

觀湘閣與彭大尹宴別

人日家居風雨寫懷

悼亡友過九章

壽勁齋翁八十有四

慰子明不第

思竹壽捲

用韻答子鍾

己丑元夕用前韻

楊氏山莊

暑夜用南田韻

喜雨用前韻

次韻答李西州

庚寅元夕雨和韻

春日雲山寄廖童二太史

江上送方西樵閣老歸嶺南

○送南城李知事

天涯霜雪貂裘黑古道重云野樹愁作客風塵皆萬里送君江海獨孤舟靑巾舊說薊南海白髮今傳李惠州幕府官閒詩興好定須飽飯對羅浮

○同古衝東園宴集言懷

雪下樓臺千竹深名園樽酒得同臨十年蹤迹悲岐路四海交期獨此心今古嘯歌龍虎國河山淒惻鳳凰吟相逢漫憶當時盛華發年來半不禁

○送丁憲副大章入秦

舊遊世路多離怨今雨天涯更此筵千里風煙雙劍外十年涕淚一燈前河山淑气催芳艸關塞霜威傍錦韉興慶卽看於子賦過秦應寄賈生篇

○懷水南學士

苦憶南州張仲蔚十年抱病臥滄洲文章有用翻憎命世事無情祇自憂澤國蕭蕭黃葉下關河渺渺白雲流多愁已似悲秋客況復登樓及客秋

○飲木末亭晚登雨花臺

雨花臺擁孤峯出木末亭窺碧樹稠吳楚乾坤千里目雞豚禾黍萬家秋松間古寺依淮曲天際疏帆隱石頭一望煙波愁日暮五云多處定皇州

○懷貞齋少詹

雲樹荒涼對石城重來非復舊時盟折梅東閣春相憶伐木空山鳥自鳴江海蛟龍波浪闊省堂風雨夢魂驚瑤琴獨抱朱弦冷何處樓臺看月明

○寄懷周嵇山大尹

解綬歸來鬢未皤玉潭深處水雲多山中詩侶黃花酒天上仙郎白玉珂聚散無端悲往緒追趨漫自憶同科幾時得向瀟湘去共爾江頭聽棹歌

○寄幾川太守

幾川太守舊乘驄銅虎新持列郡雄贛水夜天孤月白瑞山春雨萬花紅南陽獻納憐看艸楚澤飄零嘆轉蓬衡嶽峯髙回鴈遠尺書遙寄暮云東

○禫後用南田韻

春晝冥冥萬壑寒花枝三載共愁看歲時荏苒堪垂淚風雨淒淸獨倚闌鵑樹啼痕殘月暝烏城悲語濕云幹哀余轉覺祥雲澀病起俄驚舊帶寬

○寄少湖三首

春山伐木聞啼鳥秋雨空階長決明書廢總緣耽懶癖愁多不獨爲離情每從節物傷時變欲傍漁樵托此生淒惻有懷憐我共玉山何意愛公榮

去年此日逢長至憶共天階坐月明南國霜煙今獨宿省堂燈火夜深情遙憐夢與三山隔翻覺愁隨一綫生歲月無端悲易老朝衣空恨未辭榮

愁顏覽鏡新絲重遠目登樓落照明南菊一秋羈客病北書千里故人情吟邊彩筆花爭發夢後池塘艸又生春日庭中嘉樹滿攀條不惜寄芳榮

○懷前峯司業

可憐多病王摩詰十載長隨鷗鷺羣勛業未教收管樂文章空說似機雲溪樓明月知誰共江國哀笳怨獨聞霄漢故人今復幾白門淸淚墮秋分

○九日登觀象臺飲憑虛閣

象緯丹梯淩絕巘雞鳴髙閣俯憑虛古今人世登臨外百二山河覽眺餘九日天涯催節序萬峯秋色落郊墟綠尊醉把黃花認烏帽愁驚白髮疏

○壽顏朴庵

早辭簪冕賦歸田臥向靑山二十年云淨樓臺開嶽麓春深花竹暗湘川一身樗散塵機息累世科名日月懸忽報仙郎歸晝錦壽筵此樂更無邊

○雨中天界寺赴同鄕之宴

衝泥不倦登臨興錦席淹畱古佛堂喜有淸尊論故里未妨萍水是他鄕白門細雨林花淨蕭寺涼云野竹長共道相逢冠蓋盛獨慚簪履負巖廊

○送陳子正賓臚考績

爾家住傍攸江上背郭堂開蔭薜蘿走馬山房曾共宿石牛潭水幾經過老懷故里情偏重惜別他鄕意轉多奏績莫嫌官獨小漢京冠佩總恩波

○孝陵次松溪韻

龍馭鼎湖瞻望遠珠邱宮殿瑣層林天銜海嶽黃圖闊壑轉風雷白晝陰獨立鑪煙香霧濕再窺松栢五云深山前忽聽祥蜂事千古君臣共此心

○送戶曹郎中陳渠軒考績

初聞奏最入金鑾喜得還家賦采蘭鴈引江帆過鄂渚春隨旌旆到長安十年冰雪看龍劍萬里雲霄放羽翰無那相逢卽相別白門離思總漫漫

○雨後江亭送巾石中允

送客逢春貪出郭東風南國凍初消輕雲建業千峯雨新水秦淮兩岸潮梅弄餘寒開細萼柳含殘雪變芳條天涯萍迹誰能卜江上愁看煙樹遙

○元夕雨

帝城積雨千家靜燈火稀微獨掩門天上似疑春尙遠人間空有夕逢元窮愁錯莫寒仍急庭砌蕭騷夜轉繁欲掃長空看月色共將歌舞對琴尊

○喜晴用韻

曉光初見隱虛無旭日當檐气轉蘇髙樹暖風回百鳥芳郊疏雨點寒蕪宮雲樓雪看俱好岸柳林花品自殊對景可能忘樂意朱弦瑤柱裊相扶

○紅梅

二月墻梅吐絳英一枝庭畔獨分明總憐冰雪畱芳朵翻恨春風有妬情采摘未嫌時欲晚賞來須及雨初晴憑誰寫作淸平調吹入君王玉笛聲

○河上寄少湖學士兼懷館中諸友疊前韻

星垂平野孤帆靜天繞長河片月明雲樹家山千里夢江湖廊廟百年情旅魂寂寂孤燈暮世路悠悠白髮生遙憶玉堂仙島迥紅蓮池上幾枝榮

○送劉四山別駕還湖州

去年此日吳門路今日還爲白下游卻笑與君俱作客不禁岐路共悲秋天涯涼雨連飛鴈江上寒風颭細流湖海共憐霄漢意五云回首鳳凰樓

○弔郭中丞父母

千里章江隔楚濆生芻何處奠孤墳靑山明月來黃鶴碧瀨寒煙咽暮云錦匣龍鸞看紫誥瑤編燈火識遺文顯揚勛業傳余澤孝子忠臣百代芬

○齋夜次陽峯宗伯二首

云歲燕京逢日至五更環佩候天壇瑤階月照龍旗靜朱戟霜浮虎帳寒白下江湖人共遠省中燈火夢初殘十年未獻甘泉賦雙鬢虛慚侍從官

葮灰初動六陰余午夜淸齋坐省廬宮闕鐘聲催漏下鍾陵山色近簾舒長松積露蒼枝重秀竹含風翠葉疏遙憶漢皇前席問北云流涕治安書

○陵祀用前韻二首

宵衣趨走龍邱祀絳節瞻依象闕壇風雨滿旗靈馭下松楸萬樹翠微寒園浮寶气宸文合石繡苔花玉字殘林際鐘聲分曙色日華光映殿頭官

孝陵松柏翠紆余空曲盤回鎖禁廬日月萬方思劍舄河山千里帶荊舒雲棲觀闕峯云暝霜重關城樹影疏燕冀載歌文武烈典謨眞羨帝王書

○次貞齋寄懷

幾回相憶淚浪浪講席空瞻漢殿香憂世匡衡翻謫宦白頭顏駟尙爲郎鵾鶻力播滄溟闊騏驥心悲陰路長江海漫逢談笑地石城雲樹怯虛涼

○送徐伯元南還因寄淥江年兄

幾年不寄淥江書白下逢君感客居江上煙波還送別天涯風雨正愁予扁舟歲晚蒹葮冷故國霜寒鴻鴈疏遙倩緘詩問公幹碧山幽意近何如

○省中元會次陽翁韻

十載長揚獻賦臣白頭南國歲華新還因畫省含香處倍憶金門待漏晨江海風煙千里夢石城簫鼓萬家春春卿獨羨才無敵每有淸詞動縉紳

○元夕雪中同石塘冡宰宴集北原司馬次元會韻

畫堂燈火會元臣雪滿樓臺夜色新塵世百年能幾笑天涯今夕是何晨酒杯寒映星橋月火樹晴輝玉苑春比席夔龍眞忝竊東風華發愧簪紳

○承天寄內方

迢逓荊門接帝州漢江如帶掛天流玉魚金盌悲前代翠輦龍旗感舊遊遙路風煙驚客鬢美人雲樹隔仙樓滿城木葉秋光暮欲寄黃花柰遠愁

○龍陽道中寄陽丹泉僉憲

空山落木帶寒云艸樹微茫路不分天闊身隨孤鴈遠僧閒鐘在半峯聞渚蓮露冷紅初薄巖桂秋深翠正芬卻憶昨宵江上月淸光千里重思君

○送汪太僕還滁

薊門三月與君別秋盡金陵還別君異地不堪頻送遠故鄕那復賦離羣醉翁詞記今猶昔毛仲功名世所聞共愛白泉勛舊業又看三鳳在靑雲

○今二夜鷺洲河亭觀燈次古衝韻

對酒已憐芳節後看燈還愛夜堂明絳河瑞彩涵珠斗碧宇輕風和玉笙萬井樓臺銜霽景一庭梧竹藹春情天涯今夕知何夕爛醉尊前笑語生

○河上寄壽顧東川禦醫

檇書十載客燕都大隱何妨與俗俱方朔金門緣避世長房白日有懸壺養生自愛千金祕伭覽眞貪五嶽圖短髮春風仍甲子壽筵回首北云孤

○送宮保宗伯惠巖顧公奉詔展省歸常州

十年召赴南宮直八座名齊北斗尊前席每承宣室問祕符曾奏廣成言紫泥金檢絲綸貴翠管銀罌錫予繁詔許暫歸誇晝錦惠山松桂總君恩

○送田侍禦之南都

髙歌春日倚燕臺柳色靑靑照客杯玉勒花間騘馬出樓船江上錦帆開雨聲白下山光合日上鍾陵海色來磊落卽看經國志早知君是不凡才

○天津晚泊

天津橋西日欲落樵爨漁舟集暝灣晚市樽罍村月遠夜城鐘鼓海云寒微風近榻鳴琴坐北斗中宵倚劍看燕樹楚山空有思不禁憔悴對江幹

○上燕子磯遇羅邦懷

江水東來幾千折羣山飛蓋俯孤涯沙明日漾黿鼉睡峽坼云翻虎豹危戎馬關河傷往事風塵滄海獨歸時羅郎剩有元龍气月下相逢話不辭

○謫仙樓

太白仙魂何處招峨眉亭下艸蕭蕭靑山舊宅自春雨落日寒江空暮潮朱瑟遺音三嘆絕炎荒歸夢一身遙玉魚金盌終塵土紫極丹邱謾寂寥

○謁忠宣祠

靑簾畫舸皖城回古廟遙依天柱開杉檜風霜黃鵠語石林雷雨白猿哀中原涕淚軍麾滿異代蕭條江水洄芳艸丰碑映千祀秦州太守史遷來

○炎陵

衡嶽南峯回碧嶂湘流千里接通川冥冥宮闕翳山木淅淅秋風吹野田無爲八方順帝則粒食萬方開民天剪蘿下馬讀殘碣縹緲江漢昏寒煙

○天柱閣

何人建閣俯江水千尺飛甍出皖州上下乾坤自淸濁東西日月相沈浮兩孤劍柱尊前落九水絲縈天際流閣上主人能愛客南風長日系孤舟

○奉別陳墨莊用元夫韻二首

灑淚城中別知己含愁聽雨坐燈明十年鄕國論交地此日天涯無限情帆入海云人共遠枕移寒月夢初成臨岐已似三秋隔歸到湘南艸又生

薊門殘雨入新詩又是匆匆兩地違萬里孤燈悲作客百年浮世幾相知欲爲後會應何日最不能堪是此時千尺寒雲天外鴈夜深月黑共誰支

○晚興

日暮春城風過輕葛巾欹側小亭淸殘花自落屏煙細宿鳥不驚山葉鳴岐路息機塵夢遠林邱習靜道心生瑤琴獨抱朱弦冷何處芳洲看月明

○喜得家書因憶同時諸友

骨肉兩年悲阻絕深愁無柰復離羣家書幾月能傳我風雨千山正憶君驛邊梅蕊逢來使海上琪花隔暮云總爲浮名銷錄鬂扁舟長夢楚江濱

○送萬長史之汝府

十年彩筆隨靑館五錫銀章未白頭春暖鳳笙聞玉殿日髙花影動朱樓東平擬紹賢聲遠宣室重來禮數優梁雪賦成才不少嵩云汴月莫深愁

○早朝

桃都聲促金門漏曙色微茫遶玉華宮樹月低還逐馬禁城露冷欲翻鴉近臣侍直排金瑣中使傳宣出內家朝罷歸來仙館靜坐看日上紫薇花

○送劉田司教東流

銅官秋浦宣城池白髮靑氈鄭校情琴瑟傍花春日暖圖書開閣夜燈淸晴雲天闊浮廬阜夕照江空見皖城同學書生今幾在翩翩衣馬自光榮

○衡山偶成呈畱朋山大參毛泉山憲僉

風暖原頭花气香短蓬新水坐春航半生蹤迹空行役百里江程卽異鄕天際山光浮岣嶁云連樹色帶瀟湘旬宣憲使相逢地化雨淸霜共醉觴

○送王參政承乏之蜀

十年金幄銀魚舊萬里微垣紫綬新但使詩書能化俗不辭江海是孤臣漢皇有道終前席燕柳無情亦送人莫向浣溪問陳迹少陵詞賦最傷神

○送大霞洞埜登廣寒山分韻得秋日二字

岧嶤蒼翠倚空立石林髙木生寒秋裊裊丹梯萬井出冥冥赤日陰雲流天浮禦闕開龍苑花繞重城識鳳樓乘興杳然動孤嘯長風八極吹雙眸

○送蔡霞山之閩

春風杖屨懷當日岐路蒼茫已十年忽漫相逢霄漢地可堪又對別離筵川移錦纜黃花裏霜捲牙旌白雁前燕塞閩關俱涕淚煙塵回首一淒然

○壽玉邃伯母八十

瑤池王母神仙侶三月燕南壽域開海日蟠桃翻赤圃天風靑鳥下蓬萊紫薇花隱斑衣色玉樹春瞻繡斧才萬里有親今八秩白雲東望獨遲回

○邃翁免朝志感和韻

司馬重來王室重韓琦西去虜心寒義關出處應無愧事系安危不避難四海冰霜雙鬢白百年勛業寸心丹玉聲淸漏趨承地獨得君恩許便安

○送初內濱僉憲兵備河南

汴州秋去息風埃嵩嶽千峯天際開河上霜威飄斧鉞秣陵山色近樽罍旌旗暮擁淮陽戍詞賦春登銅雀臺中土地形稱宛洛安危還待濟時才

○送張太史子陽封靜江王得省

江湖玉節明秋水星漢仙槎下紫微弔古未妨平子賦還家應羨老萊衣蒼梧云淨靑山出湘浦天寒白雁稀百粵更須勞問俗田陽猶未解重圍

○送元善之金陵

金陵宮闕千年麗春水仙帆萬里開鳷鵲云邊懸碧樹鳳凰天畔有髙臺月明�步潮聲入煙淨鐘山海色來登眺早傳吳下作英雄應羨幕中才

○送木翁閣老致仕

白髮歸來還舊履碧山又見解朝衣安危天下誰憂樂進退人間有是非蘿壁煙霞今入夢客星猿鶴久忘機湖邊艸色畱春徑猶接當年老釣磯

○涯翁舊宅看花次韻

三月長安未見花酒杯數去醉誰家一枝共愛含春日百媚爭看妬晚霞開傍朱闌閒自好不妨細雨淨相加詩成卻憶十年事心賞空悲兩鬢華

○贈曾茂元奉母還南江

三年食祿曾參志萬里陳情李密歸柳帶暖煙隨畫舫花含晴雨點斑衣磻溪山近啼鶯合螺浦江深白鳥飛怨別況驚家在楚獨憐寸艸失春暉

○李古衝宅燕集別中川侍禦限韻

長安春色動花枝短鬢空嗟歲月移此日酒杯深莫惜十年江海見常遲天涯細雨悲燕塞雲際靑山憶楚圻又向別弦聞遠調晚來岐路益相思

○南堂爲陽峯學士

囂塵不似齊嬰第旋馬還同李相堂春暖禁花遙入座天晴宮柳半浮墻夜燃藜杖看周易曉著朝衣捧禦牀共說蓬瀛淸切甚未妨松菊故園荒

○送某侍郎使安陸

獻皇陵廟開安陸楚國山河啟帝圖千里玉書將漢節十年經幄重臯謨月明鐵笛君山暮木落樓船夢澤孤司馬豈妨遊萬里左思今得賦二都

○康陵

帝業憂勤十六載干戈南北聖躬勞傷心寢殿畱弓劍滿目秋原生荻蒿華表風霜黃鶴語石林雷雨白猿號小臣漫憶承恩日雙鬢蕭蕭感二毛

○恭和禦制敬一亭成

聖皇受命禦明堂敬一亭開揭典常綱紀萬方王道大儀型百代帝謀臧文移天地成經緯化與陰陽共翕張千載丰碑畱翰苑夜寒牛斗避龍光

○和羅峯閣老敬一亭成志喜

詞林深處賁龍章盛事遭逢陋漢唐萬國人文同帝則百年民物此天常汗靑幾見畱金匱飛白空傳賜玉堂此日來遊歌旣醉共言明主四三皇

○定興道中用馬太史壁間韻

沙寒艸白霜欲幹古樹蒼藤杳靄間馳車天際日無色行人道上塵如山浮蹤江海憐衰鬢遙路風煙毒病顏驅逐此生猶未息倦飛雙鳥向人還

○哀熊峯閣老

黃閣勛名兩鬢稀碧山貧病一軺歸先憂十載安危系直道平生伎倆微冀北星霜猶問訊博陵風雨倍沾衣無端趨走傷心地獨立寒云悵夕暉

○磁州僧寺宴會呈伍大參張溫二憲使

汴中朔气淩黃河雪花落面云嵯峨荒城古寺霜燈小老樹空庭夜月多千里逢君同笑語三杯倚劍自酣歌萍蓬江海仍飄轉萬水千山柰爾何

○江上寄陸雙石

關山書動經年隔江海愁來兩鬢疏小陸名髙終不忝長卿病在近如何武昌夜月樓無鶴漢水秋風食有魚才大莫題鸚鵡賦情多須寄洞庭書

○送大司徒近山趙公之金陵

霜落燕門萬樹殘曉天離思繞徵鞍朋遊霄漢今餘幾歲晚江湖欲別離八座星臨南極動三山月共北云寒紫宸佇聽尙書履白髮須彈貢禹冠

○送蕭尙點之忠州因寄云東

忠州百粵文身地歲晏天涯獨去難抱璞自憐三獻後卑棲聊借一枝安山連八柱蠻煙暝江入蒼梧毒雨寒若過湘春逢舊侶爲言相憶路漫漫

○送袁中山繕部奉使歸省因寄壽西園先生二首

愛爾瓊枝玉樹姿笑誇相府舊牽絲含香十載趨東省奉使乘春出禁墀徵旆動隨新艸色過家應賦采蘭詩遙知康樂承歡處不似長安夢到時

嶺海平交識俊才歸來花圃對山開正看春酒牀�熟忽報仙郎闕下回鸞誥貤恩更舊品鵬袍拂暖試新裁壽筵別是長生調一曲淸歌出上臺

○送趙廷尉方巖之金陵兼便歸省

薊門萬柳散春暉千里金陵惜暫違南去總因懷白髮得歸應喜遂斑衣舊驄道上行人識啼鳥庭前候吏稀莫向髙臺吟鳳曲長安回首五雲飛

○揚州與陳巽峯侍禦宴集時尹民部督運眞州龍秋曹理刑淮上皆同鄕也遂喜賦此

太邱徳重賢聲籍劉晏才髙國賦饒海上霜寒繡斧立花邊春暖玉驄驕十年岐路同杯酒千里���暮潮民部秋曹俱舊好過逢更喜路非遙

○徐州次陳水部韻

古郡遙連河上開賢豪陳迹半蒿萊山靑雨歇斷虹出江闊夜深明月來萃墨孤亭還細艸歌風千古但髙臺綠云自鎖雲龍色無復山人放鶴回

○漕河阻淺次江午坡韻

漕舟百里水如陸篙師挽卒聲相聞回風冥冥陷白日四郊漠漠飛黃雲不成霖雨變枯槁轉覺卓午增蒸焚楚客江頭正愁絕題詩欲訟雲中君

○端午述懷用韻

燕山尙是千程隔楚信兼疏兩月聞蒲艾天涯還節序帆檣江上獨孤云勛名靑鏡驚初攺學士銀魚且未焚湖海豈忘涓滴念迂遲長愧聖明君

○再述

天涯五日復五日萬里風煙坐短舲異域酒杯聊自遣故山蒲艾向誰靑湖晴鳥下莎光細野闊云生海色冥自起倚蓬成獨立數聲漁笛帶愁聽

○睡起用午坡韻

孤舟久系荒村畔白晝看云思渺然杜甫窮愁無日少江淹新賦有人傳不禁熱毒似酷吏況復日長如小年遙憶松筠丹壑上幾層虛閣野流邊

○淸源郟水部話舊次韻

舟移河嶽火雲張江上客心悲未央萍梗天涯驚會合甘棠南國憶循良綠尊共醉微風館蠟炬雙搖細雨墻明發燕云重回首何時更許對徜徉

○河西志喜

幾年不踏燕山路江上扁舟此復來云入蓬萊看五色斗臨宸極近三臺謝安豈有蒼生望揚子慚非獻賦才堯舜共瞻淸穆上垂衣閶闔九天開

○送張藩幕之雲南兼懷南湖方伯白泉憲使

十年幕府承新寵萬里昆明有故池花萼春當霄漢麗紫微淸傍簿書移苴蘭城古懷周迹金馬山長弔漢祠治賦明刑朋好在欲因雙翼寄相思

○送髙相之常熟

湘南煙樹連平壤冀北寒云劇暮愁作客風塵皆萬里送君江海獨孤舟昆承湖闊浮茆港覆釡山回接虎邱奔逸早知騏驥足蜚聲應到鳳凰樓

○寄龍云東副使

天涯遠客悲燕塞歲晚憐君阻桂林千里關河雙尺素十年鄕國幾同心笛聲芳艸愁何限春雨蒼梧夢亦深小院風流今寂寞朔云相望一沾襟

○送大司成倫白山之南都

鳳凰樓閣丹霄近龍虎河山紫气盤丰芑萬年周禮樂辟廱百代漢衣冠煙開鍾阜淸相對月上秦淮靜自看卻憶飛虹同宿處院深秋雨菊花寒

○蓮塘書屋【爲吳進士瓊作】

彭澤歸來一艸堂百年勛業付蓮塘碧筒曉雨尋香葉紅粉秋風滴露房鷗鷺不驚蘋藻靜魚龍暫息水雲長名花已見徵靈瑞會向春風次第芳

○扈駕發京

肜墀春曉曙煙流馳道塵消宿雨收玉輦遠扶雙鳳下彩雲髙傍六龍浮千村旭日迎仙蹕萬壑晴風轉翠斿行向軒邱抒聖孝還聞夏甸詠王休

○沙河駐蹕

沙河遠泛白浮來帳殿新依碧澗開萬騎似云屯虎豹千峯如劍護蓬萊艸承香輦含煙細鳥避仙幢拂樹回簪紱十年叨扈從甘泉慚乏子云才

○七陵陪祀

萬仞居庸疊翠峯七陵松柏紫雲中河山四塞瓊瑤地龍虎雙開日月宮寢殿春風吹玉几衮衣旭日動飛龍駿奔喜共羣工後孝治還看萬國同

○曉發天壽山

侵曉千官扈聖還萬峯回首碧蘿間仗依幙殿香猶在人散春林鳥自閒衮職無能慚白髮野情眞欲戀靑山聽雞躍馬成驅廹翠壁蒼巖不可攀

○恭和禦制謁陵

珠邱風雨閟黃腸俎豆恭修帝孝彰萬樹春圍宸幄麗九霄雲護壽輿康路盤鐵壁回朱澗天闊居庸帶白洋共向周原占王气應知聖歷合無疆

○趙洪洋銀臺守東直與內方司成登樓有作依韻奉答二首時杜研岡亦守崇文用訊及焉

庭階宿雨綠苔封獨樹幽花照病容不寐正思東直鑰因風仍憶上陽鐘丹梯扶醉憐仙侶白雪傳歌慰客悰知爾憑髙因送目翠華遙在碧雲峯

寂寞文園戶不封自憐病骨共愁容月搖淡影臨宵幌雨送疏聲入夢鐘元鎭有才堪屬國少陵何處倍吟悰無端更上飛樓飲虛負雲天紫翠峯

○畱別塗東潭次所作交遊臺韻

憶昔逢君笑口開皖城風雨共徘徊三年奔走悲看鏡幾度相思罷舉杯淮海又驚同野席交遊何處更詩臺天涯去住仍多恨腸斷江煙日暮回

○送劉正之南還

去年燕地初逢汝愛汝相過意不違離思又驚南國遠天涯應惜故人稀霜林落葉隨秋雨煙塞飛鴻下夕暉試問靑衿趨璧水何如萊彩慶慈闈

○閣蓮呈瑞和李序老韻二首

髙閣陰陰淡夕風荷開十丈倚云紅文章天上瞻葩藻雨露人間識化工香裊鑪煙飄合殿翠和旭景上仙宮明堂歲見陳珠實轉覺中心獨苦功

翠盤香動紫闈風錦萼庭開殿日紅栽傍碧霄知異種信能人力代天工曉看玉露流仙掌宵訝金蓮出帝宮獨蘊絲綸根本地神機斂郤不言功

○齋夜用元字韻二首奉呈翰院諸老

仙人瑤佩謁伭門霞思飄飄杳莫援太乙彩雲髙閣道上淸華月靜含元玉壺不斷春城漏畫省空懸雪夜尊郤憶蓬瀛詞賦侶分曹猶恨隔西垣

夢隨鸞鶴入天門海上仙人呼可援坐見仙童持絳節更聞玉女侍伭元鑪煙縹緲千花樹沆瀣霏微九位尊笑撫羲和行八極龍車倏忽徧三垣

○寄題淸湖別墅

懷玉山前湖水流蒼煙古木鎖寒湫杜陵卜築開江檻範蠡歸來一釣舟奕代簪纓傳閥閱百年堂構有箕裘多情獨愛黃扉老笑倩題詩寄舊遊

○送龍云東還浙

藩臣禮重天王壽環佩重來笑語同孤燭秋堂憐對酒十年岐路嘆飛蓬異鄕歲月紅塵裏故國山河白露中明日午橋還是別暮云依舊隔江東

○送趙洪洋巡撫陜西

中丞朱轂畫熊羆玉節金符照陸離臺上風霜生斧鉞秦中山凶動旌旗樵蘇千里供輸日烽火三邊轉戰時惠愛卽看歌召伯威名還見泣胡兒

○宮僚燕集和許冡宰韻三首

東明樓觀倚云蒼四海冠裳集此觴兼秩禮崇周保傅遴才官備漢賢良河光抱日依檐際山翠飛寒隱樹傍十載承華眞忝竊空餘歌頌奉時昌

宮采翩翩玉佩蒼合歡今得並壺觴綺園夙戴儀型重漢嗣元歸羽翼良云護銅樓當日角風傳鈴索隔煙傍願因旣醉同和徳長奉金甌樂壽昌

宮槐寒映禦河蒼霽影遙分錦席觴典禮喜看人共盛節辰況與會俱良沙堤平接東華外碧苑淸依紫禁傍歸路月明頻北望前星的的近文昌

○送華侍讀察歸省

講殿遙辭供奉班東風歸興落吳關帆邊細雨生新艸江上晴雲繞舊山介壽正逢春酒綠看花如共舞衣斑李紳書閣蒼煙裏叢桂靑靑自可攀

○送沈太守愷之寧波

客捨長安卜築頻獨憐沈約住西鄰短庭碧樹春相映濁酒蒼苔意總眞京國再逢凡隔歲四明今去更傷神東風五馬鄞川上應有賢聲動紫宸

○淮安南樓夜宴同約庵中丞次韻二首

城上寒烏集晚晴髙樓人醉月初生倚欄湖海連天闊捲幔星河倒坐明鼓角長淮千里暮管弦秋郭萬家聲霓裳未倦尊前興無柰江帆苦促程

突兀危樓逼紫霄登臨猶自憶前朝長空鳥下平蕪靜千里云連碧海饒白雪倚歌憐郢調丹梯扶影隔塵歊酒酣直欲淩風去跨鶴吹蕭向泬寥

○送譚子明令建始

天涯人去倍離憂故國情多感昔遊燕市有金神駿老長門無賦翠娥愁雲邊舄送靑鳬下峽裏江翻碧樹流白帝城頭天萬里相思應上最髙樓

○同前峯司業過內方庶子次韻三首

四海朋儕燕市酒十年霄漢鳳凰羣西雍東觀通仙禁翰苑靑坊接紫雲環佩曉墀憐並入玉簫春殿憶同聞天涯莫惜簪常合岐路人間每易分

長安疏豁開新第冠蓋過逢戀昔羣往事無端驚歲月壯懷猶自激風雲醉臨綠樹絺衣靜吟倚朱弦錦瑟聞碁局酒杯俱不厭市朝林壑果誰分

坐愛虛窓消客慮淸尊況復接仙羣謾憐蒼鬢同潘嶽豈有伭文似子云多病一春詩總廢懶朝髙閣漏稀聞晚風忽送蟬聲急秋色槐庭欲幾分

○寫懷疊前韻

憶昔歸棲湘水上碧山猿鶴十年羣朱陵洞口尋黃菊玉女峯頭拾翠雲松壑飛泉懸石落竹溪幽鳥隔窓聞只今汗漫隨塵土紫閣滄洲意未分

○同內方過報國寺疊前韻

送客幾回貪出郭招提還覓惠休羣淩風花气流香霧過雨松光濕翠云上界樓臺塵外靜諸天鐘磬坐中聞吏情眞信兼仙隱一局殘碁白晝分

○無題疊前韻二首

絳紗輕袖碧湘裙閒向天街笑作羣漢殿有情空對月楚山何處更爲雲天邊鳥使翻疑夢花外羊車寂不聞一陣香風環佩下步虛歸去玉花分

仙人瑤匣赤瑯文五色龍車駕鶴羣金掌芙蓉浮紫气玉虛樓殿入靑雲參差珠斗中宵見縹緲空香靜夜聞鳳吹鸞笙聲不斷人間天上杳難分

○元夕招宴翰院諸公於懷麓尙次松臯太宰韻

平泉故第在燕門仙侶冠裾喜並援春動玉堂人共美月明銀漢夕初元淸聯星彩輝庭戶笑挹蘭香襲酒尊寡和更傳金石調風流應屬舊詞垣

○齋夕有感奉次玉溪宗伯韻二首

擊劍空悲永夜過起看庭雪滿槐柯上林春淺花無賴髙樹寒多鳥未歌岐路空垂楊子淚風流莫入晉人科冥心獨坐懷今昔愁共東風鬢易皤

九五齋心竭素虔自朝眞祖報穹伭仙人石笈應千刼天子金甌本萬年長信香煙浮禁外太淸鐘磬落風前春卿署裏偏多思白雪吟成夜未眠

○對雪次韻

髙閣寒云結晚空千山飛雪裊東風鑪香欲散尙書省玉輦初歸太乙宮帝徳流通恭默上天心昭格不言中昨聞邊騎三關急應洗烽塵萬里同

○道上見軍餉志感疊前韻

漢家飛將集轅門供國軍輸未乏援豈謂材官憂戰伐坐令邊騎逼黎元每煩宵旰紆當寧未有忠良翊至尊此日巖廊盡周呂那無上將在星垣

○道上望西山言懷再疊前韻

西嶺蒼蒼擁薊門鳬云丹磴負躋援空懷野鶴增幽思欲向山居覽化元何日可攜靑玉杖放歌一醉紫霞尊倦雅不解褰帷意漫逐歸人入禁垣

○送黃以吉還閩中二首

憶從燈火對牀眠遠隔煙波二十年忽漫相逢驚老大與談舊事各淒然天涯夜雨空杯酒江上春風又別船惆悵壺山今宿艸不禁淸淚灑寒煙

童稚相親今白首中間岐路嘆飛蓬新歡又覺增悲緒乍見還疑是夢中閩海風煙憐短褐壺山涕淚隔秋空一經惟有侯芭在千古悠悠意不窮

○送楊中丞金陵操江

中丞節鉞靑霄下千里金陵幕府開龍虎云邊雙闕近鳳凰天畔萬峯來樓船春壓江流靜旗幟晴翻海日回南顧不煩當寧念知君應有濟川才

○齋夕用松臯喜雨韻二首

法筵秋啟禮三天帝意天心互不愆絳節五云扶玉極琪花千歲秀金田關中紫气臨周日海上緋桃入漢年更喜夔龍滿齋署共將明徳弼時肩

素商迎候律初調日月重開誕聖朝太乙祈靈仙籙祕伭宮奏簡玉書遙絳壇禦气浮丹扆碧落輕風轉紫簫從此皇輿歸有道天心長護萬年朝

○送子鍾下第南歸

獻賦十年猶未遇孤舟千里不勝愁卞和刖後空懷璧季子歸來秖敝裘天末風塵勞遠夢江中煙雨伴寒秋行蘘須拂雙龍劍應有張華識斗牛

○送白洛川經府之金陵因寄洛原

金陵昔與洛原別此日燕京別洛川四海交遊衰鬢裏十年蹤迹轉蓬前雨花靈谷春相憶淮樹江云夢獨牽見說司封猶臥病子虛新賦幾時傳

○送譚光浩司教武進

月江烏石接平疇憶在童時共釣遊祿秩十年慚紱冕詩書羨爾續箕裘綈袍京國論交地苜蓿毗陵感別秋蹤迹此生眞不定鄕心離思漫悠悠

○次陽峯賞花二首

九重晴色霽庭衙來玉秋深更有花風轉香飄三殿遠日髙紅映五云斜移從太液憐仙品晚愛餘芳閱歲華詞賦不緣追夙賞坐閒天樂度凝笳

東省樓臺切紫微閒同仙侶燕晴暉花當勝地秋偏好調出陽春和轉稀搖落更看珠有實栽培還見玉成圍殘香歲晚應堪惜淸賞何妨醉不歸

○寄龍云東

桂林天隔楚雲長瞥見函書淚萬行壯志豈知成汗漫餘生那復尙炎荒天涯煙雨秋多思歲晚風塵鬢有霜幾度爲君魂欲斷將因漁父問瀟湘

○對雪用韻呈幾山司空

寒鎖龍城雪未融灞橋何處訪詩翁尊中臘蟻浮新綠燈外檐花落細紅異域風煙蓬鬢裏故園雲樹夢魂中多情郤愛山陰客乘興那能一笑同

○夜過幾山畱酌次韻二首

曉看仙曲倚陽春薄暮過逢笑語新塵世百年能幾會天涯今夕是何辰東坡詩好才難敵北海名髙座有賓投契喜從吟社久論交況是故鄕親

畫閣圍寒暖借春瑤華光動蜀箋新歡畱詩酒憐淸夜會接夔龍屬此辰對主豈須題鳳字艸書何用問鵝賓誰雲開口難逢笑意到忘言覺更親

○省中齋夜疊前韻

云物晴催帝裏春省中燈火暮寒新漏聲禁裏疏鐘晚節序天涯小至辰三殿鑪煙懷衮席十年簪笏愧朝賓願從百辟同精白長奉君王一徳

○送戴龍山司馬還楚

尙書位逼三臺峻司馬權兼九伐雄封事未收憂國淚閉門今得著書功豈無靑史評劉晏應有蒼生望謝公芳艸莫吟鸚鵡賦五云回首鳳凰宮

○送盛程齋還潮陽

海邊習隱鷗心狎天上重來帝寵新方朔金門原避世申公白髮有安輪許歸溫室傳綸詔笑卷煙波上釣緡袖裏丹經堪續骨山中會見百年人

○送過廷諍歷滿還茶陵

愛汝城南池館靜憶從尊酒坐江煙雲霄一隔三千里風月虛閒二十年鄕國交遊非往昔天涯離別欲淒然庭闈歸去靑春好闕下新聞可細傳

○送甘司務奉使西川便歸省母

司空位望三臺上才美仍稱季氏賢千里皇華南國遠七年歸夢北堂懸星軺秋雨過雲棧彩袖春風舞壽筵最是西園詩社冷定應池艸寄新篇

○送夏少參寶之閩中便歸省母

長安十載過逢地愛爾瓊枝玉樹姿上苑煙花春對酒小堂燈火夜談碁得歸喜及慈闈壽怨別翻嫌客邸思閩嶠楚山天共遠萬峯寒鴈暮云遲

○和桂洲閣老三首

元日早朝韻

右元日賜上尊韻

雪夜禁中韻

○元日早朝韻

扈聖再登黃閣貴臺階遙傍紫微髙九重復喜逢元日百辟還隨拜衮袍金闕星辰回舊履玉堂風雨落揮毫共歡萬品歸鈞化會見靑雲滿俊髦

右元日早朝韻

○右元日賜上尊韻

天書促召賁林園紫閣重瞻上相尊禦苑沙堤新賜馬迎和仙履舊趨門離宮入侍依龍幄直省分趨繞鳳垣共說明良資治理由來交泰合乾坤

右元日賜上尊韻

○雪夜禁中韻

翠苑東風拂禦鞍紫微春色滿層欄月臨鳷鵲樓陰轉云繞蓬山海气寒每候宮車過夜殿時聞鐘磬發仙壇師臣獨獻陽和曲偏得君王帶笑看

右雪夜禁中韻

○桂洲閣老壽日次韻

昔歲曾沾初壽燕玆辰重醉賜麟卮共歡吉甫生周日絕勝溫公起洛時平格百年天佑命保衡一徳帝王師燻風內苑稱觴地佳气榮光滿鳳池

○送劉善道還茶陵

云陽地勝開靈嶠七十二峯生紫煙鄕裏衣冠眞不乏爾家兄弟舊多賢交遊今昔堪追憶邂逅相看欲惘然白首風塵悲去住楚天涼雨暮鴻還

○立春有懷和子鍾韻

一臥滄波空復春楚云錯莫��新幾家芳艸聞吹笛何處靑山更戀人四十六年驚數癸谷元八日喜逢辛涓埃未得酬明主俯仰應慚造化仁

○贈孟東漳僉憲赴京

靑瑣匡衡曾抗疏楚山孟博更驅車湖湘節鉞持衡地江漢風霜攬轡餘彩鷁春行天闕近豸袍花暖日光舒玉珂定有蒼生奏宣室應知前席虛

○雨中須野枉駕池園

積雨池園夏亦寒裊雲松柏靜誰看旋呼掃徑知因客懶慢逢人謝著冠車馬忽勞行傍險酒杯聊得慰交歡分攜明發還愁思楚水湘山悵渺漫

○再賦兼憶薌溪司業

艸堂今喜故人來小酌眞能笑眼開憂國匡衡原抗疏濟時陸贄亦先財奕棋淸簟依涼雨落日雙燈倚暮臺忽憶文通江浦賦不堪岐路重悲哀

○和郟梅巖太守秋夜漫興二首

涼云髙閣碧陰沈明月靑山幾處砧蟋蟀晚風悲自語菊花秋雨爲誰深少陵江海惟雙鬢天祿勛名違寸心倚瑟喜聞傳郢調步檐時復一長吟

中流簫鼓畫船張十里江天樂未央酒力喜能秋共健節辰況與客俱良岸回垂柳依行槳寺轉寒松出短墻塵世幾逢開口笑菊花寧爾負徜徉

○觀湘閣與彭大尹宴別

湘江東下應千折一水中分十里洲岸拆孤臺浮地出窓開雙練掛天流芳蘺春暖生香細殘櫓風輕落韻柔萬里未辭孤棹往一尊聊爲故爲畱

○人日家居風雨寫懷

十日春來五風雨況逢人日轉多陰江梅妬雪香猶細岸柳衝寒綠未深隴上松楸南北淚尊前兒女歲時心楚山燕域還驅逐疏鬢蒼顏半不禁

○悼亡友過九章

涕淚平生道義期傷心猶恨對牀時雲霄比翼盟仍在江海傳書病已危文字百年悲鳳鳥弓裘舊業有麟兒雲山此日堪腸斷忍見寒煙鎖暮碑

○壽勁齋翁八十有四

臨桂仙人眉髮光直從漓水到瀟湘斷碑岣嶁看神迹短杖云秋識賣姜籌屋算經過八袠菊觴況復是重陽仙郎更著王喬履碧海靑天路正長

○慰子明不第

失意故人猶閴寂無魚長鋏豈須哀同遊尙憶當年恨辛苦相看十載來白璧卞和還舊璞黃金燕國有髙臺雲霄芻秣淹畱地慚愧風塵老駿才

○思竹壽捲

黃山谷裏瀟湘雨自是仙人種植成夜月碧霄看鳳舞秋風淸海聽龍吟疏簾淸簟疑無迹落日寒煙更有情滿地兒孫驚歲晚一簪華發又逢生

○用韻答子鍾

寂寂窮愁悲葛履無端霜雪更冬餘每貪近藥緣多病喜有新詩慰索居麗藻春深華日細短庭寒詠暮燈疏子云白首耽奇字羨汝揮毫能獨如

○己丑元夕用前韻

千峯雪色猶含凍燈火家家樂未疏夜月錦觴催急管春風銀燕散飛除病愁送老憐瓌句懶惰何心問璽書寂寞短檠淸淚墮一庭寒漏暮煙虛

○楊氏山莊

招邀數費山翁意盡日逢迎水竹涯徑轉小堂從細艸江回遙岸更平沙松枝凍舞含風葉梅樹寒生帶雪花驅逐十年聊此席塵纓吾欲愛煙霞

○暑夜用南田韻

山窓夏月暑气促小簟疏欄倚暮涼太華空傳寒玉井閬風遙憶白雲鄕河流淺影低髙樹月轉微陰落短墻安得馭風淩九萬下看人世似浮糠

○喜雨用前韻

六月雷雨忽三日軒窓杳杳動微涼蛙鳴禾黍田陰水人醉雞豚柘影鄕灑入燕條靑拂檻濕沾鶯樹綠浮墻早云更有憂民賦肉食誰能念粃糠

○次韻答李西州

十年雲水寄閒身蕉鹿風塵夢已眞江浦短蓬明月夜石田桃竹碧荷春不貪豈有疑參杼較一誰能念漢仁嘆息故人今白首多情猶自手書頻

○庚寅元夕雨和韻

柳條疑未透春催寒色猶看傍晚回燈閃檐花浮雨細月流窓影逓云來山林歲月驚蓬鬢湖海生涯愧酒杯何處兒童矜壯健臨除簫鼓夜爭豗

○春日雲山寄廖童二太史

七十二峯何壯哉嶽蓮髙傍靑天開江流如帶裊煙碧石門過雨生春苔藤花落盡杜鵑老美人一去湘水哀瑤芝瓊艸綠可折欲寄長安無使來

○江上送方西樵閣老歸嶺南

淸風黃閣調元地白首靑山乞病身十畝園中今獨樂百年林下幾歸人長松臥對羅浮雨細艸行歌海嶠春我北公南成別夢風塵回首暗傷神

張龍湖先生文集卷之十三

●張龍湖先生文集卷之十四

七言律詩

◆七言律詩

過東昌寄開州守云東

寄羅二峯省解

聽雪

舟夜與胡一松

晚酌汲秀亭用周臼山韻二首

淮口舟中值風雨候臼山不至

春日愛云書屋

彭子充以詩見寄用韻

梅園秋遊

劉揮使席上

再寄雙石

獨夜用江午坡韻

武岡道中

送彭延重司訓合州

送董潯陽太史奉母還湖州因寄午塘宮諭漣川秋官

春首喜晴次陽翁韻

再次二首奉松翁太宰

省中齋宿次援字韻

陵祀偕西伭少宗伯出郭喜呈一首疊前韻

鞏華城疊前韻

瑞光寺同西�夜話疊前韻

陵祀疊前韻

道場紀事

曉赴西山

送盧淶西少司成之金陵

懷貞齋江司業因羅子鍾寄去

雨後用韻邀周少府

中夜僧寺對月有懷

答陳師魯次韻

和桂洲閣老二首

院中觀蓮次泰泉學士韻四首

送盧石屏督撫汀漳

送東川憲副兵備閩海因憶北原太宰

送費少石奉使淮藩便歸展謁

送鄒明章令徳化

送陳廷記令云安

送杜通判之九江

舟次遇雨有懷館中諸友

小孤

七夕蘄陽一二同年席上

壽謙庵七十

雪夜有懷用子言至日韻

喜道亨至

九日殷氏宅對菊

送孫太史使交趾

送同年朱瑞卿令奉新

寶應呈戴龍山次韻

徐州贈趙近山憲副

送人之嶽州幕

送劉楚望南還

送張司訓誼司教開州

送中川按貴州

送沈靜夫令番禺

送劉養和提學山西

送何勉之司廳奉使歸省

眞州尹元夫民部話別

陳禦史兩尊人雙壽

送陳懋貞太守之蒲州

送曹龍泉歸隱華亭

九日邵園和韻三首

送張六泉別駕督運還浙

秋享同內方齋宿直廬疊前韻

送張畏齋禦醫還吳

和松翁齋宮喜雪韻

送趙經歷澍之金陵

送馮禦史提學南畿兼得迎養

賀某翁生孫和韻二首

壽顧中母八十

次幾山生日韻

南郊陪祀前韻

立春賜宴次幾山韻

送周石崖珫督學閩中二首

送給事中陳棐送母還鄕二道

封卷進呈

簡西泉太史

送髙謙庵先生歸閩

送六峯司教南陽

有懷諸同年

城上

廖白石奉使岷府過長沙水陸寺有詩用韻奉答

南嶽二首

聽子明誦江上懷友之作感而和此

得士疇書用前韻

感懷次子明除夕韻

對雪

懷周少府次韻

寄詹少華給事

金陵別羅生子鍾

初登志海樓示羅生子鍾

答南田病懷用韻

次幾山司空紀夢韻

寄陸少參舉之

辛卯除夜有懷

厭雨

十六夜過志海樓

春日闕田謁先太孺人墓

陳體坤詩來促予迎暾之作次韻答此

慰子鍾憂居

壬辰除夜次子鍾韻

癸巳元夕次子鍾韻

端午喜邱須野省使宴集

林秋酒二守有愛妾之悼因贈二詩

秋潭以詩來言別再用瓊字韻答之

秋潭次韻兼召飲再疊前韻

中秋舟中疊前韻寄秋潭二守

壽元老三首

○過東昌寄開州守云東

官閣髙城拂樹回牙檣滄海傍雲開垂楊沙岸啼鶯合細雨江天彩鷁催喜有詩篇傳白雪謾勞燈火憶金罍開州涼冷今何似白水靑山首獨回

○寄羅二峯省解

風塵憶與天涯別烽火驚傳海上書中散絕交知未得馬鄕多病近何如月明畫角雙愁鬢春入孤城一艸廬辛苦未妨終歲隔艱難猶恨十年餘

○聽雪

艸閣冬深睡初足忽聞寒雪下逡巡空檐簌簌仍兼雨虛枕蕭蕭欲近人鴻雁天南無一字兵戈塞北有驚塵生涯落魄年將暮羞見梅花幾樹新

○舟夜與胡一松

雙袂臨風病眼開短航獨夜傍沙回江濤細雨寒燈落木葉重云白雁哀尊酒十年悲阻絕靑山雙屐爲誰來紅顏白髮俱秋思紫閣滄洲謾自猜

○晚酌汲秀亭用周臼山韻二首

江上危亭倚斷槎偶因深酌出晡衙雨餘新柳靑全透云破遙岑碧半些梁落晴泥初舞燕樹驚風葉乍歸鴉輕煙小艇平沙際爲愛漁郎理鈞乂

愁病棲遲損性靈暖風輕袖共衰形一溪風雨過人日十里江天獨客星細艸畱連尊酒綠短亭歌舞萬峯靑祝融忽憶元君鶴擬逐秋山看洞庭

○淮口舟中值風雨候臼山不至

長風不來雨不絕江上孤舟向晚過千里客心連蟋蟀一蓬燈火傍黿鼉帆垂濕影依云落雁帶寒聲隔樹多獨夜煙波還悵望君今何處聽漁歌

古樹風煙入建康漢畿樓閣帶回岡觀臨赤日懸鳷鵲臺轉靑江起鳳凰月色大堤牛渚夜柳花細雨白門香諸君合在承明裏回首雲霄憶正長

○春日愛云書屋

岸回古渡新亭出路入名園細艸平春岫暖云依樹滿晴窓斜日映池明陰陰溪柳垂絲重點點林花落片輕應愛將軍能地主幽期倘結薜蘿盟

○彭子充以詩見寄用韻

蜀山秋盡暮云平楚澤江寒白露淸已是悲君千里隔況憐去國一身輕匡衡有志憂公室杜甫無家住錦城沅芷澧蘭靑更滿不禁日日喚愁生

○梅園秋遊

燕門九月天雨霜瘦馬城西衝曉涼曲岸傍橋蘆葉短斷畦臨水稻花香鵝池淸淺移舟入烏樹蒼茫載酒嘗不有主人知愛客可脦垂釣對斜陽

○劉揮使席上

城上陰雲寒簌簌習家�館晚畱連微風官燭歌喉底細雨檐花舞袖前引爵飛籌深不倦衝泥疋馬更須憐酒闌郤有天涯思回首江湖一愴然

○再寄雙石

湖上寒風吹月明孤舟官燭照灘聲美人遠隔靑山暮此夜相思白髮生客淚暗隨江雨濕愁心遙度雁云平多情不及中流水日夕悠悠向北傾

○獨夜用江午坡韻

江船獨夜坐含情銀漢遙看接帝京髙樹亂螢疏度雨垂楊深岸暗聞鶯風開短袖扶雙腋鼓落荒邨欲四更郤愛捲簾吟白雪燭花紅破暮波平

○武岡道中

曉驅使節澬陽道樹色關河白露中溪岸短橋依斷石野籬疏竹拒寒風地連荊楚三千里天入雲山幾萬重鄕國迢遙心共遠天涯霜雪歲將窮

○送彭延重司訓合州

十畝風煙連故里百年兄弟更通家他鄕見面愁初破舊事驚心鬢已華江海一氈憐歲冕蜀山萬點憶秋槎天涯惜別空尊酒目斷煙河禦柳斜

○送董潯陽太史奉母還湖州因寄午塘宮諭漣川秋官

玉堂仙客下鑾坡千里潘輿喜若何天入海云江樹杳春歸汀艸岸花多碧山晴雨催吟藻金馬榮光動薜蘿郤愛苕溪詞賦侶定知載酒日相過

○春首喜晴次陽翁韻

帝鄕民物總元元車騎東風接笑喧禁苑日光浮淑气鐘山樹色帶春暄金花勝裏裁絲細栢葉尊前鬭翠繁淸散敢言同吏隱迂疏何答君恩

○再次二首奉松翁太宰

衣冠洛下羨名門北斗聲華孰可援兩代銓衡歌世徳百年崧華會眞元丹心白日開公論黃髮中朝仰達尊鼎鼐勛功畱社稷麒麟圖畫照臺垣

去歲玆辰住白門浮萍南北竟誰援天涯冠蓋還今夕海內煙花幾上元詎有盤餐兼水陸謾勞詞賦動春尊當年相業稱懷麓此日夔龍滿帝垣

○省中齋宿次援字韻

午夜淸齋坐掩門院深車馬絕交援皇心九五潛恭默天徳淵微契體元方朔漫傳靑鳥信漢王空愛紫霞尊燭花不剪星辰下玉漏遙聞出禁垣

○陵祀偕西伭少宗伯出郭喜呈一首疊前韻

霧曉衝寒出郭門靑郊遙軫笑追援野愁已似張平子詞客仍逢郎士元松閣暖風憐聽鳥花源晴雨對銜尊雲霄千嶂居庸道慷慨時聞指塞垣

○鞏華城疊前韻

鞏華天北辟重門十里居庸翠可援疊岫風煙連象緯飛樓日月動乾元燕關遼海形相控帝寢神京勢並尊憶昔追從鑾蹕地五云猶繞鳳凰垣

○瑞光寺同西�夜話疊前韻

十載追從金馬門禪房此夕更依援淸商周廟聞疏越翊亮虞廷見愷元瑤樹光風流綺席碧蘭香雨潤芳尊雲霄意气看長劍隱隱龍文徧斗垣

○陵祀疊前韻

層巖紫翠隱朱門空曲盤回勢若援天地萬年開締構河山千里閟靈元松風夜靜生瑤籟茅露春寒瀉桂尊燕翼永懷歌峻業駿奔淒惻對穹垣

○道場紀事

黃髮眞人帶玉冠身騎金虎佩蒼鸞俯窺日月行丹極貪禮星辰拜石壇旛影一庭仙掌淨鐘聲萬戶彩雲寒朝元初罷千官下碧宇沈沈夜未闌

○曉赴西山

萬騎旌旗拂曉風又隨仙仗出行宮天臨巖岫星辰近日麗煙花紫翠重喜達鑾輿瞻禦气不緣邱壑戀雲松閒情翻愛靑山寺何日僧房聽曉鐘

○送盧淶西少司成之金陵

離筵萬柳照靑春南國徵帆帝命新千里河山周鎬宅百年禮樂漢成均雞鳴花暖橫經坐虎踞云深弔古頻詞賦白門傳麗藻文章黃閣待絲綸

○懷貞齋江司業因羅子鍾寄去

憶昔追隨供奉地江淹新賦動長安離羣郤恨相思苦直道空嗟行路難楚日斷雲孤雁遠白門紅葉萬峯殘愁心欲逐題封去江水茫茫秋雨寒

○雨後用韻邀周少府

茂叔先生帽桶古簿書何事集如堆髙軒倘念山中客細雨無孤掌上杯靑落野園堪摘韮紅垂墻角尙餘梅欲從風牖驚疏豁昨夜江城已送雷

○中夜僧寺對月有懷

禪房獨夜松杉靜小院回廊蟋蟀幽潘嶽有懷乃對月少陵多病更逢秋江城露下芙蓉晚霄漢云遲海樹愁聊把一尊憐節序彊移孤笑破羣憂

○答陳師魯次韻

獨向煙波理釣船靑蓑篛笠自長年晴雲山谷花如霧春雨江門水似天桃杖觸松驚鶴舞葛巾移石對鷗眠著書近日應多少揚子�經許世傳

○和桂洲閣老二首

東閣讀卷

直宿南宮

○東閣讀卷

策士春朝仍漢制羣英敷奏滿虞廷衡持藻鑑歸元宰供奉逍遙有列卿金殿日髙旗影靜玉堂風細墨香淸掖垣晚出趨南省樹隱龍城月未生

右東閣讀卷

○直宿南宮

朝下月明南省靜暖風拍拍透春庭玉亭入拜尊三事星履趨陪綴六卿金石文章看贊治綺筵官燭對寅淸十年三度追從地祿食空驚白髮生

右直宿南宮

○院中觀蓮次泰泉學士韻四首

瀛洲深處水煙多有客看花載酒過笑倚玉堂歌泰華醉翻云錦拂天河總因采勝憐芳品肯逐流萍感逝波遠道十年勞欲寄尊前今夕意如何

天風晴日滿丹邱秋苑離宮照錦流金海雲霞迷太乙瑤池花雨暗西樓芙蓉香殿榮光繞沆瀣仙莖紫气浮亭畔一枝還獨對醉搖寒影水煙秋

堤擁平沙玉潤東小池花發水雲紅繁香撲琖天初霽涼影當軒日正中自愛孤芳畱雨露差教薄媚借春風誰將瓊液參仙鼎持獻軒皇太乙宮

翠煙裊裊撲秋堂誰遣紅妝隔座光戶外謾聞垂紫袖風前似欲試霓裳芳菲喜及看殘朵采掇還應見遠香攜取一尊呼月色碧天霞海水雲涼

○送盧石屏督撫汀漳

曾攜彩筆侍彤墀南國今來屬保釐節鉞風霜生海嶽壺漿父老迓旌旌權兼楚粵三千里坐擁貔貅十萬師卽見春農銷戰甲待歸天闕是瓜期

○送東川憲副兵備閩海因憶北原太宰

龍銜天上拜恩榮豸繡閩南建節行畫角晝吹江戍冷樓船春壓海波平誰言武備非文事正可詩書代甲兵別思因君更惆悵豫章煙雨不勝情

○送費少石奉使淮藩便歸展謁

八座聲華逼紫微接云瓊樹迥光輝銀章貴綰星樞重錦節遙隨斗漢歸朱殿玉笙陪曉宴靑山風雨拜秋薇遠遊莫漫貪奇迹黃閣春筵待彩衣

○送鄒明章令徳化

日出香鑪立翠微月明潯水漲潮磯靑天歸舄雙鳬下白晝鳴琴一鶴飛半日楚山知不遠百年仙令見應稀別離江海鄕關念冉冉風花點客衣

○送陳廷記令云安

萬里春風錦水淸劍門秋盡倚云明天邊雙鳥王喬舄雨裏新詩杜老情駐馬白鹽當遠峽鳴琴赤甲避孤城離筵共惜燕山暮楊柳垂垂兩岸鶯

○送杜通判之九江

老杜文章名四海潯陽山水重南陬月明天塹潮聲上日出廬山海色浮綬綰銀章非不貴轡聯五馬最風流更看雙鳳雲霄裏早晚應堪慰白頭

○舟次遇雨有懷館中諸友

錦纜樓船江上開�云郁暑坐中來回風陷日天光薄白雨連山海勢嵬石燕小堂將乳子靈鼉深窟隱輕雷愁多郤憶靑霄侶目斷黃金百尺臺

○小孤

江水東來蕩千壑孤峯積翠接天遙波濤夜靜鳴奔雨劍戟秋明起白鵰上下星河浮楚蜀東西日月帶雲霄仙姬神女無消息金碧樓臺空泬寥

○七夕蘄陽一二同年席上

七夕蘄陽江上居一尊鄕國客愁舒髙城木葉秋先下白露樓臺晚更虛學巧風塵應未得乘槎仙漢定何如相憐獨是通家誼引爵飛籌意未疏

○壽謙庵七十

能詩常侍千人俊湖海元龍奕世豪南極一星明碧落東風三月醉春桃十年宦業餘鳩杖萬胃雲霄有鳳毛看徹靑山淹白日學仙不必問圭刀

○雪夜有懷用子言至日韻

北風吹雪向人流處處山鋩正割愁劍外將軍還戰甲湘中客子獨悲遊燈依古壁寒光細笛傍孤城淸韻柔觴斷並州一灑淚首回於子故山樓

○喜道亨至

楚山燈火曾看劍燕市風煙更此杯萍水幾年淸夢遠天涯今日好懷開古臺寒月秋相對髙樹涼云晚共陪白髮兩人俱涕淚愁看風景重遲回

○九日殷氏宅對菊

楚鄕遊子滯天涯此日城南一看花愛有髙云明錦石不妨細雨濕黃沙秋風疏鬢還羞帽濁酒酣歌欲駐霞人散夜深騎馬去月明當面聽淸笳

○送孫太史使交趾

星車秋繞龍城出鳳詔新從越地開炎海恩波天子代玉堂冠冕史臣才石門弔古煙生室銅樹題詩月滿臺回首長安萬餘里莫逢奼女更徘徊

○送同年朱瑞卿令奉新

南去奉新三百里華林章水壯名區單車花外看回翟雙舄云邊識下鳬石徑山深仍臥虎艸檐春暖有饑烏朔云寒雪長安暮杳杳平帆水驛孤

○寶應呈戴龍山次韻

美人價比雙金貴病客心勞十載來遠水忽從揚子棹燻風喜共廣陵杯詩成筆社霜華落酒盡槐庭日影回江海相逢殊去住不知懷抱更誰開

○徐州贈趙近山憲副

鄰潤楚封知善政相逢已是十年來靑油南北重開府白筆東西舊著才霄漢文章看鳳鳥風塵蹀躞見龍萍蓬江海仍流轉回首靑山立馬臺

○送人之嶽州幕

才俊登庸蓮幕貴嶽陽南去壯懷舒範公憂樂猶今古屈子行吟有故屈洞庭水落魚龍出衡嶽風髙木葉疏怨別自驚家在楚湘云荊樹正愁予

○送劉楚望南還

楚道荒煙短轡開薊門寒菊照離杯布袍江海冰霜晚龍劍風塵歲月衰白璧卞和還舊璞黃金燕國有髙臺卽看駿骨收良價莫倚靑山賦綠苔

○送張司訓誼司教開州

洪洋山繞咸城出瓠子秋深漢水來鄭它靑氈雙短鬢馬生滄海幾憐才菁莪夜雨聞琴調苜蓿春風照酒杯亦是江南詞賦客莫看二鳥重悲哀

○送中川按貴州

十年棲並上林枝此處翻愁使節移紫禁煙花朝雨細碧山雲樹莫春遲蕭蕭騘馬衝炎嶠渺渺星槎度漢湄鬼國西南薄屏地天王方軫廟廊思

○送沈靜夫令番禺

南國才名推沈約尙方仙舄羨王喬梅花大庾云千里柳色新城雨一軺越秀峯回芳樹合海山天遠瘴煙消朱弦自昔還淸廟郎位遙聆近紫霄

○送劉養和提學山西

秋風薊北初看劍馬足並西更舉杯千里文星今入斗十年霜節舊憐才鴈門日落窺汾水漢柵雲開見五臺周道古來終愛主赤霄回首是三臺

○送何勉之司廳奉使歸省

九天丹詔重民極萬里仙槎獨爾勞楚國雲山開晝錦江湖秋色傍旌旄庾臺日落見蒼樹夢澤月明生暮濤南望鄕關更迢逓可憐鴻雁背人髙

○眞州尹元夫民部話別

十年蹤迹各西東岐路蒼茫嘆轉蓬忽憶相逢眞戀戀可堪離別更匆匆尊移涼酒酣春綠燭對寒潮落晚紅明日扁舟向何處維揚江上倚孤蓬

○陳禦史兩尊人雙壽

淮水淸霜斧鉞孤楚山愛日彩衣趨龍章喜沐雙封貴鶴髮仍兼七袠俱花暖春香凝繡豸壽開仙島下靑鳬君親海內恩俱重忠孝人間義不殊

○送陳懋貞太守之蒲州

吳下諸生名獨盛專城千里受恩新春風敢謂多桃李聖世應憐有鳳麟蒲阪冠裳還揖讓首陽山勢故嶙峋儀型今古瞻依地靑史無論漢吏循

○送曹龍泉歸隱華亭

燕京兩度逢君地龍劍風塵短褐哀萬事世間眞夢幻一官天上卽歸來百年松菊陶潛徑兩鬢江湖李白杯閒倚靑山吹玉笛海云明月鶴雙回

○九日邵園和韻三首

五侯富貴競名園九日登臨倒碧樽天際雲霞雙鳳闕望中禾黍萬家邨菊香濕露寒隨酒月色畱人晚駐軒歌舞未妨頻奏樂於今四海頌君恩

戚裏林亭敞碧園羣公暇日坐銜樽一溪云竹城東路萬樹風煙郭外邨鴈帶寒聲遙度雨菊憐秋色細浮軒登臨豈用懷彭澤黃閣方隆漢主恩

九日天涯憶故園野流山閣對芳樽亂峯細雨黃花徑髙樹鳴蟬白露村烏帽有情隨短鬢華裾何意賦髙軒容顏郤恨成消歇報國無能愧聖恩

○送張六泉別駕督運還浙

則壤萬邦周貢賦轉輸千里漢功臣舳艫曉雨連滄海環佩秋風到紫宸豈謂陽城甘政拙獨憐伯起最官貧三年相見還相別去住天涯一愴神

○秋享同內方齋宿直廬疊前韻

閟宮俎豆嚴秋祀禁署淸齋習鷺羣銀箭銅龍催斷漏玉繩天闕度微云鑪煙並坐三階靜魚鑰初傳九殿聞郤羨賈生才遇主獨從宣室待宵分

○送張畏齋禦醫還吳

秋風正憶江東鱠八月遙乘漢上槎千里歸心連去鴈十年遊子始還家寒波石出聽楓葉舊國山深長杏花見說洞庭仙子宅定應采藥訪煙霞

○和松翁齋宮喜雪韻

琳宮髙閣啟朱楹瑤陛冠裳列上卿風馭共瞻神陡降天心應格帝純誠丹砂火裏蛟龍出仙管雲間彩鳳鳴瓊雪忽看花萬樹春光疑是廣陵城

○送趙經歷澍之金陵

八座聲華髙北斗畱臺地望切雲霄總緣鄕土憐桑梓況復姻聯托鳳僚燕國再逢靑鬢舊金陵還去片帆遙九苞自是丹山種遲爾來儀葉舜韶

○送馮禦史提學南畿兼得迎養

金陵騘馬是重來王國爭歌棫朴才龍虎山河頻攬轡鳳凰詞賦舊登臺貪趨故里逢春色喜奉慈闈獻壽杯卽辦彩衣隨畫鷁還依南斗望中臺

○賀某翁生孫和韻二首

有子昔聞歌繼美得孫今復慰承歡慶開仙葉誇三世喜重臺衡動百官弧矢光涵奎璧潤麒麟秀映玉犀完燈前漸熟含飴興幾度朝回細抱看

芝蘭階下呈新瑞黃閣新詞續舊歡願足總知緣有子身輕豈必羨無官臺垣雨露源流遠璧府弓裘事已完千古淸風傳賜笏他年佳話與同看

陽彩星華輝帝裏賓筵犀果有餘歡啼聲共識眞英物陰徳應知自錦官一代恩光今獨盛百年佳事幾能完勛名福履元相倚孝子忠臣俊可看

○壽顧中母八十

來鴈庭前寶婺懸燻風堂下彩衣鮮空聞王母三千歲未似人間八十年命服雲霞裁賜錦天書鸞鵲擁瑤編仙郎寵祿方優渥長此承歡向日邊

○次幾山生日韻

五十八回天地春仙籌蓬海慶長新薦觴正近陽初候檢歷仍逢日丙辰南極祥光龍闕曉錦筵冠冕鳳池賓司空位望三臺峻鍾鼎勛名百代親

○南郊陪祀前韻

緹室初回六管春郊邱琮璧祀惟新遭逢禮樂文明日不是秦封漢畤辰寒拂云旗隨陡降景回日馭重寅賓朱衣只在髙伭上奏假無言萬國親

○立春賜宴次幾山韻

遲日條風春事宜玉墀賜宴拜恩時九重淑气浮天仗三殿晴光入酒卮湛露載歌周鎬曲陽春誰和郢中詩尙書獨在星辰上鳳掖東頭領百司

○送周石崖珫督學閩中二首

遙持憲節趨閩越且傍秋風過楚城雲樹家山千里夢江湖廊廟百年情豸袍日映斑衣動烏府春兼絳幄榮早晚揚雄應奏賦瑣闈天子舊知名

與君已恨論交晚何事天涯又別離一室芝蘭憐共品十年鄕國幾相知薊門秋盡山楓冷越嶠雲長海鴈遲珍重飛棲霄漢翼上林應有鳳凰枝

○送給事中陳棐送母還鄕二道

慈顏喜及君恩義扶侍兼承帝會將靑瑣三階封事遠彩衣千里壽與庚漢宮仙檢題瑤軸汴水春花照錦觴莫以烏情貪愛日鳳鳴天闕待朝陽

假恩曾是於歸日賜假今仍逐子回鶴髮六旬身未老鳳書五色誥重開周南夜雨他年夢天上春風獻壽杯報主此生忠孝地瑣闈早著直臣才

○封卷進呈

明時獨重賢科選白日文章上帝庭詞賦總知非往制鑑衡今喜屬元卿縱橫敷對天人盛甲乙分題聖覽淸已見斂才歸一代還聞開閣待諸生

○簡西泉太史

大雅文章當代盛靑山南國十年居云明衡嶽秋風杖花發湘江春水魚應有民懸裴度望可無人愛子云書藤蘿月色憐相近躍馬聽琴意未疏

○送髙謙庵先生歸閩

仙郎作宰瀟湘縣白首南來興不孤衡嶽看春花近眼洞庭乘月水平湖子長昔日遊千里班固當年賦兩都漢水方城俱壯觀塵沙今已愧吾徒

○送六峯司教南陽

南陽千里接方城短劍靑氈獨客行豈有明珠終暗擲卻憐神駿久悲鳴孔明祠古荒煙合平子臺空野樹生童稚相親三十載髙云寒菊倍離情

○有懷諸同年

相憐霄漢從雙翼忽憶江湖隔幾秋涕淚經年書不至風塵千里見無由棲遲僻地應吾道出處論時亦所憂日暮寒煙生落木楚天回首一登樓

○城上

城上東風入夜流曉云啼鳥獨登樓凝寒郊野鶑難至積雨階除艸未抽詩廢關心非藥裏日來多病更春愁楚山燕國仍千里歲月天涯易白頭

○廖白石奉使岷府過長沙水陸寺有詩用韻奉答

劉向靑藜長祕閣杜陵黃髮但滄洲遙持天上皇華節不負山陰雪夜舟衡嶽賦詩期未得長淮擊楫竟誰謀釣磯蓑笠空煙雨滚滚長江信白鷗

○南嶽二首

祝融髙傍靑天開我來踏破山中苔僧房鐘磬出萬樹仙人樓閣淩三臺東西日月尊前度吳楚江湖席下來七十二峯看不盡夜深燈火宿南臺

朱陵洞口秋雲開杖藜宿澑猶蒼苔松竹回翔鳥邊路浮圖徙倚天中臺鳴琴一澗流泉度錦繡千峯返照來瑤艸金芝紛可折西風欲寄長安臺

○聽子明誦江上懷友之作感而和此

愁顏覽鏡新絲重病骨勝衣舊帶余蕭瑟獨憐潘嶽賦幽棲眞戀少陵居孤城日夕荒煙斷艸閣天寒細雨疏貪聽仙郎歌白雪十年授簡愧相如

○得士疇書用前韻

歲華荏苒哀歌裏岐路蒼茫涕淚餘千里風塵悲阻絕十年江海怨離居洞庭云盡靑山遠衡嶽天寒白鴈疏忽見書來還自喜開緘讀罷轉淒如

○感懷次子明除夕韻

零落吟魂孤竹盡淒涼寒漏晚城疏十年岐路雙蓬鬢遊子天涯幾歲除豈有涓埃酬聖主還因多病廢文書空堂忍對淸尊在嘆息人間萬事虛

○對雪

曉起寒風透客衣縈窓皓雪墮輝輝欲窺短幕還飄去靜入重檐郤亂飛獨坐書空轉愁絕不禁把酒對霏微天涯寂寞雲霄迥故國迢遙人未歸

○懷周少府次韻

鳥啼芳樹白日午薜荔滿庭靑可堆松菊百年元亮徑江湖雙鬢少陳林晴風吹綠�分柳細雨催黃欲上梅郤憶能詩周少府與誰同步麓山苔

○寄詹少華給事

苦憶少華詹給事十年髙臥玉峯寒黃花詩酒陶元亮皂帽江湖管幼安衡嶽鴈聲和夢斷楚天月色共誰看難隨鳥翼遙相逐倘惠瑤華慰所歡

○金陵別羅生子鍾

燕水我應愁獨往金陵子欲傍誰居風雨天涯殊去住人情客旅見親疏莫倚善吟司馬賦何須不讀子云書頭顱我已無能甚江海空慚十載余

○初登志海樓示羅生子鍾

曉風雙眼一登樓玉露鳴蟬萬井秋白鳥獨閒春嶂靜靑天不動大江流蠹香浮雨窓書卷龍气沖星匣劍畱知爾憑髙貪有思五云應是帝王州

○答南田病懷用韻

相如盡日憐多病藥餌秋廚不廢煎木葉無邊驚淅瀝艸堂相憶正淒然螢流濕影依空砌鴈帶寒聲落遠天忽見詩來還自喜背吟斜立月明邊

○次幾山司空紀夢韻

萬里靑霄霽景融神遊黃鵠有仙翁星臨華蓋蓬萊近日繞扶桑海谷紅巖廟瞻依天磴上吟懷淸動水雲中自慚薄劣非材賦敢謂交從夢寐同

○寄陸少參舉之

襄漢昔從瞻斧鉞豫章今復想旌旗十年岐路堪垂淚四海心期欲語誰雲樹日斜傷渭北蕋蘭春暮怨湘湄秋風過鴈應無數定有瑤華慰所思

○辛卯除夜有懷

三歲故園逢此夕一杯聊自惜年華栢隨臘甕浮新葉椒出春盤鬭細花薄凍梅梢含雪淺深宵燭蕋墮風斜鐘聲郤憶趨朝地城上誰禁日暮笳

○厭雨

元日人日不斷雨東風千壑晝冥冥山寒雪弄梅初蕋江暖春偸柳未靑鰲彩樓頭歌阻絕蛾花勝裏意伶俜偶從雲際看微月獨起閒行過短庭

○十六夜過志海樓

春來病肺惟髙枕乘興江門獨爾過樓峻星河雙栱近市晴燈火萬家多潭波月映生寒綠山郭風微入暮和遊樂自驚非少日尊前那惜舞傞傞

○春日闕田謁先太孺人墓

短舸淸江幾度來遙阡髙傍碧林開靑山不斷花爭發啼鳥何知人自哀宰木風煙空白日石麟春雨半蒼苔隴前牧笛牛羊下惆悵斜陽獨馬回

○陳體坤詩來促予迎暾之作次韻答此

習懶江門秪釣磯病多況與世情違文章自信非能事琬琰虛疑可並輝晝靜云檐雙燕細春殘風砌落花稀瑤華忽枉南厓使郤引吟魂倚爾飛

○慰子鍾憂居

西風獨飲雙啼淚辛苦猶憐十載余霄漢豈妨威鳳翼塵埃誰問臥龍居原思有道貧非病侯氏窮經學不疏云白山靑江樹綠欲從無相會眞如

○壬辰除夜次子鍾韻

五更鐘鼓萬家繁此日風光滿故園梅柳欣欣如有待江春默默自無言佩環猶憶趨華蓋仙樂遙聞出禁垣流景可憐隨白髮種瓜豈欲傍靑門

○癸巳元夕次子鍾韻

故國明朝又一年夜堂風雨促繁弦酒觴泛栢寒仍綠茶鼎敲冰火自煎萬里雲霄增悵望十年簪組愧才賢門人喜有侯芭在燈下時傳五色箋

○端午喜邱須野省使宴集

故山蒲艾悲時序多病文園寂寞中千里喜君今下榻十年回首嘆飛蓬盤蔬野外分新綠檐雨燈前落細紅海內弟兄能幾在相逢莫放酒杯空

○林秋酒二守有愛妾之悼因贈二詩

歌舞教成出絳紗玉簫雙鳳倚春霞彩雲一自靑鸞去明月空隨巷柳斜日夕含愁悲綠綺秋風淸淚墮琵琶多情自古還多恨莫聽山城弄暮笳

知音無地覓楊瓊弦上空餘腸斷聲縱使新歡能似舊也應相憶不勝情庭空萬籟秋誰對云冷千峯日自明瑟瑟晚風梧葉下獨憐憔悴向江城

○秋潭以詩來言別再用瓊字韻答之

投李翻驚得報瓊天風髙木下秋聲關睢鐘鼓河洲意司馬琴臺日暮情卽使官途還五馬忍令山月只孤明可憐他夜相思夢飛入湘州第幾城

○秋潭次韻兼召飲再疊前韻

探蘘時復見珠瓊千古騷壇繼正聲況有淸尊聯密好不妨傾蓋放眞情窓銜木葉垂云濕階隱苔花過雨明蓬梗秋風悲易轉曉來相憶隔湘城

○中秋舟中疊前韻寄秋潭二守

叢桂陰陰花吐瓊獨移短舸枕江聲何堪天上中秋月卻照湘南兩地情流水無心隨意遠寒花不語傍人明此身鳥翼能相逐應與孤云過遠城

○壽元老三首

紫閣彤雲拂曙開上公花甲際初回仙人玉膳調神鼎霄漢金莖作壽杯階上六符呈瑞日袖中五石補天才共歌商什資平格載頌周詩和有臺

崧髙千古發靈源南極星輝接紫垣龍馬精神騰海嶽麒麟勛業照乾坤玉書金簡雲霞麗寶澤瓊恩雨露繁惟喜碧簫將鳳曲壽筵歲歲薦芳樽

黑頭拜命入黃扉天上臺階接紫微一代文章瞻鳳彩百年禮樂慶龍飛靑霄時問排金闥晝日承恩賜禦衣靈壽應隨元气久時從亭毒酌璇璣

張龍湖先生文集卷之十四

●張龍湖先生文集卷之十五

五言排律

五言絕句

七言絕句

詩餘

◆五言排律

贈於伯度出守大同

壽羅峯閣老六十

送趙白崖之任安成

送兪憲使兵備南贛

送李廷貴之官淳安

天壽篇百二十句奉羅峯閣老

送羅至善令龍溪

○贈於伯度出守大同

五馬雲中守瑰奇天下材鵾鶻抓碧海騏驥突風埃陳列桑幹遠旗臨上谷開曉云髙闕塞春樹白登臺京國咽喉寄干戈羽檄催卽看廉範績知有孟舒才拔劍三城戍揚旗萬里回坐令關域閉白雉越裳來

○壽羅峯閣老六十

哲後承昌紀明廷得俊儒鳳凰出郊藪龍馬負河圖灌辟幹將器飛黃汗血駒扶輿鍾間气海嶽發徵符壯志風雲際丹心社稷孤帝謀嘉契合臣弼葉都兪禮樂回三代英雄失萬夫廟堂資密勿稷契會唐虞冠冕依天近星辰聽履趨陰陽宣化理臺斗酌元樞幾幾瞻周舄優優服禹謨丙功深不伐說志洵交孚翼亮經綸地甄陶造化壚一人隆眷倚品類藉昭蘇伭澤流如溢神功斂若無泰和燻宇宙春雨浸江湖禮數羣公異恩光絕代殊大名存琬琰丰業動寰區廉陛三階切珪璋八命俱禦書將百檢華榜麗雙鋪蟒錫金聯束魚垂玉並扶香分龍座暖日轉鳳池紆躔徙伭枵次暘生昧谷都乾坤周甲子日月慶懸弧王母麒麟脯仙人冰雪膚詩歌崧嶽什頌欵麥邱夫寇凖須常黑韓休貌自臒長生非藥石平地卽丹壺有喜從板桂叨榮愧倚莩陳詞增舞躍聊欲見衷愚

○送趙白崖之任安成

憶昔荊門路靑山趙氏居石橋寒澗細古木暮村虛吾子今才俊爲官且簿書安成饒禮俗封壤帶衡廬涼露侵徵旆秋星伴使車上林相別地應惜鴈行疏

○送兪憲使兵備南贛

夙著長沙績還聞六詔功甘棠黎庶愛聲教百蠻同贛嶺仍分閫君恩昨錫封絲綸雙檢重節鉞萬夫雄霜日明雕戟江湖嘆轉蓬所希天路永相與躡鵷鴻

○送李廷貴之官淳安

去去淳安縣江海待客旌花封歡得佐竹馬定相迎鳬舄橫天際銀章照日明湖平杭月白雲暖越山靑兵甲仍燕北豺狼欲道橫東南亦凋敝相望獨關情

○天壽篇百二十句奉羅峯閣老

帝徳弘元化維天佑命純受圖膺間气贊治得元臣耆壽隆平格休符屬聖神夢徵巖肖說靈葉嶽生申踆躡靑雲上騫飛要路津文章卑後漢談笑失先秦花繞蓬山曉槐搖畫省春王猷歸黼黻禮樂贊郊禋策合神明地時乘於穆辰幹光臨首命景眶附天人帷幄開黃閣冠簪上紫宸泰階臨日月華蓋逼鉤陳獨立調元气巍然握大鈞師資存啟沃端揆納經綸密勿忠爲屏賡歌道作鄰鸞刀遊肯綮雉餗和甘辛亭毒中樞正璇衡四序均廟謨升翊亮方夏藉陶甄裴度勛名舊伭齡宰輔眞江河流沃潤泰華仰嶙峋顧遇兼殊眷於今曠絕倫薇堂原是玉鵲印別爲銀潞國傳宣早畱侯賜問頻直廬聯玉榻溫室踐文茵造膝牽朱芾懸魚襲彩麟珥貂朝殿側騎馬禁城闉錫子深滄海奎書爛紫旻樓臺纏鳳藻篋笥半龍鱗際合應非偶堅貞自不燐皇情殷毗倚公志愈恭寅斷斷誠無二溫溫故可親招羅勤吐握識拔盡沈淪品鑑通毫髮儀刑表縉紳才能咸作使士俗穆還淳掩淚蒼生病揮金白屋貧僕呼君實姓族飲範公仁信順恆多助禎祥以善徵鶴來庭卜瑞象暴臥能馴芝秀盈三圃蘭芳郁九垠鳳毛云楚楚螽羽日詵詵析木星躔徙乾坤壽域新長庚輝左壁甲子又初旬寶籙霞陰度霓旌天路繽緋桃看窈窕靑鳥下逡巡座引中恩渥觴連北斗醇寵頒仙嶠杖光賚上方珍綺席羞駝釡平沙擁騎塵摐金紛廣樂獻賦競華輪樂只南山頌康寧五福身形臒爭鶴健踵息納龜勻李耳苦鄕樹莊生漆圃椿岡陵蟠宇宙冰雪凜松筠利澤遙無斁昭融耿不湮其旋占視履得祿亶宜民衮繡瞻方切旗常遠亦振長生疑卽此大藥豈須論國士慚深許封人意獨勤有懷同漢水遐迹但江濱感以銜恩重交從知己伸願因天保什千載慶玆晨

○送羅至善令龍溪

羅子廊廟器淸漳山水區丹霞明左海麗藻秀平湖花露琴隨鶴天風舄下鳬鵰鵬開碧落騏驥發長途霜刃利盤錯弓裘奕世謨一枝詎棲息修翮待云衢

◆五言絕句

無礙山房

南嶽下山

秋夜與永寧諸宗丈話舊

九日子言家用壁間白坡韻二首

泊漢口走筆簡朱侍禦

○無礙山房

碧嶂孤云宿靑天一鶴飛夜龕燈影滅藤月照禪衣

○南嶽下山

赤腳騎伭鹿靑天下白雲黃庭千歲觀空憶魏元君

○秋夜與永寧諸宗丈話舊

圓月明髙峯吟蛩在空壁尊酒話靑州槐陰露欲滴

○九日子言家用壁間白坡韻二首

莫問昆侖山云斷一十里莫對淵明花秋風中夜起

淵明有髙興栽菊滿秋道笑殺昆侖人獨對窓前艸

○泊漢口走筆簡朱侍禦

維舟漢江濱水色照黃鶴驄馬何不來風雨橫江落

◆七言絕句

送戴石屏之官懷寧

春谷

迎暾十景

夢中寄桃村諸族詩有幾年不踏桃村路溪上桃花今若何二句覺來因足成之

南嶽祠三首

和石瀧彭松竹主人遊壽藏

天柱閣夜聽可泉詩話

春意

送劉經廬陵丞二首

送鍾時亨之南雍四首

壽封君止庵胡翁四絕句

春山詞五首

雜興二十首

雜詠四首

登石鐘山望廬山

送符太僕出守韶州

壽山人陳慕泉

送李礱洲之官瑞州二首

送陳白石官吉水因寄念庵宮贊二首

送王鶴泉光祿之金陵三首

送五岡鴻臚歸省寄壽乃翁適耕先生四首

送譚順夫分教南充

忠勤歌二首

送莫理問鈍之貴州

送吳中裏憲伯防江嶽鄂

荼溪

竹窓

雙感捲

鵓鳩小畫

有感

送譚性之判福州

送陳上捨一楷南還二首

有懷東裏諸宗譜寄監鎭祖祠

○送戴石屏之官懷寧

皖伯江頭天柱峯寒流千尺舞飛龍郡齋夜月明如晝夢入芙蓉第幾重

家在長沙住碧山紫煙萬畾鎖巑岏皖江南去無多路只隔潯陽一水間

○春谷

皛皛晴雲芳翠堆千花萬花相映開東風吹雨入山閣啼鳥一聲何處來

○迎暾十景

龍泉

鷺嶺

漁歌

樵語

城鼓

寺鐘

寺煙

溪月

松聲

苔色

○龍泉

玉龍不舞溪云回泉聲自響山花開祝融峯前月如水散作一天風雨來

右龍泉

○鷺嶺

毛骨疑從混沌結長天獨抱蒼云立江涵倒影魚不驚自弄陰陽飽伭汁

右鷺嶺

○漁歌

苔靑沙白煙光浮釣竿欲拂珊瑚邱長歌杳杳放舟去風露滿蓑江水流

右漁歌

○樵語

野人自識山中路笑語遙聞隔煙霧山深竹密不見人零落東風花滿樹

右樵語

○城鼓

庭空露下蟪蛄鳴江域鼓落天風聲攬衣自起看山月北斗橫斜河漢明

右城鼓

○寺鐘

山中老僧吸松露拄杖擊虎虎不怒袈裟自脫禮華嚴風雨鐘聲送朝暮

右寺鐘

○寺煙

市門日出生靑煙市兒車馬何翩翩野流山閣窅然碧啼鳥花間人自眠

右寺煙

○溪月

老蟾泣露玉宇濕千尺寒江墮秋色明珠射出馮夷宮白龍斷斷不敢食

右溪月

○松聲

野塘赤日飛蒼虯萬波洶洶靑天流白鶴下叫山溪雨添作寒江萬頃秋

右松聲

○苔色

軟風吹晴花滿陌一徑莓苔自春碧應嫌屐齒破蒼痕故向山中謝來客

右苔色

○夢中寄桃村諸族詩有幾年不踏桃村路溪上桃花今若何二句覺來因足成之

幾年不踏桃村路溪上桃花今若何卻憶釣遊如昨日天涯回首鬢雙皤

○南嶽祠三首

南嶽仙人發滿肩獨騎黃鵠踏靑蓮朱陵洞在諸天上十二玉樓生紫煙

南嶽仙人鸞鶴車玉書金簡照雲霞分明授我長生訣白日相辭朝帝家

衡嶽巑岏盤地軸煙光萬丈開靑玉洞庭明月照空寒衡嶽仙人夜吹竹

○和石瀧彭松竹主人遊壽藏

杖藜短短布裘長兩袖靑風薜荔香松桂小山招不得鳴騶何地更相妨

○天柱閣夜聽可泉詩話

李白獨吟秋浦上杜陵多在錦城隈夜深長嘯倚髙閣明月墮江潮乍來

○春意

石磴天風吹禪宇杏花楡莢不可數野流山閣碧近人一徑幽香自春雨

○送劉經廬陵丞二首

章義秋風捲白裘嶽陽紅樹系孤舟朔云寒菊天涯暮水遠山長故國愁

炎陵冬去卽吳關郡外靑螺雲水間下馬豈須尋故迹題詩應合到文山

○送鍾時亨之南雍四首

鍾氏樓臺傍洣江水光煙翠撲軒窓曾思少日頻相過醉盡牀頭酒十缸

君去金陵煙水長江天渺渺望瀟湘臨風卻憶歸難得應笑金陵卽故鄕

君家兄弟玉森森四十年來已半零尊酒天涯論舊好不禁毛髮總星星

霜落燕山萬木稀君行歲晚欲何依十年空獻君正策猶向橋門著布衣

○壽封君止庵胡翁四絕句

瑤艸琪花滿銅臺靑山吹笛紫雲開天風吹度岷峨月時有仙人跨鶴來

君王親賜紫瑤編五色云蟠赤鳳箋晝錦春風吹白髮蜀人爭道是眞仙

解綬歸來臥碧苔桂花開後杏花開山中幾度靑桃熟摘向筵前薦壽杯

門倚江樓對雪峯檐前日月掛長松醉騎白鹿招仙侶踏徧芙蓉一萬重

○春山詞五首

花發溪頭酒百壺靑天明月滿菇蒲乾坤拍拍無邊意卻入春山作畫圖

百里靑山接帝畿千村花柳帶春暉朱衣日侍昭陽裏何事閒情寄翠微

紫翠千重玉殿髙蓬萊春色醉仙桃靑山漫結煙霞意笑倚東風拂錦袍

早插金貂侍紫鑾玉龍樓殿五云盤宮花萬樹春如錦卻似春山畫裏看

白馬金鞍入紫淸十年回首碧山情桃花千樹深宮裏疑有仙人吹玉笙

○雜興二十首

長安春盡萬花飛蝶浪蜂狂撲未歸庭畔一枝香不斷暖風晴日自芳菲

西山天半郁崔嵬萬壑千巖入翠微悵望白雲還日暮傷心不獨爲春歸

繡戶朱簾閉暖風君王遙在上陽宮佳人自昔多緣薄何事明妃怨畫工

靑銅如雪繡羅香雙鈕鏤金鑄鳳凰不向妝臺照歌舞淸光長欲侍君王

大明宮闕九天開中使傳宣殿裏來紅玉雕盤宮錦覆上公含笑賜金回

四月鑾輿出禁庭旌旗十萬宿郊坰玉泉山下西湖水此日應添駐蹕亭

禁裏鐘聲月欲斜君王又駕五云車郊原父老相迎處應識宮幢舊日花

躍馬長楊紫汗香誰將詞賦侍君王相如寂寞仍多病獨數歸鴉坐夕陽

天子宸遊駕六龍紅旗翠葆照居庸風雲日護金根轉歷盡銀山第幾重

銀山鐵壁五雲開玉輦金與兩度來艸樹忽承天一笑萬年畱作帝王臺

月禦星妃雲霧鬟塵遊忽漫向人間靑山黃幙圍春色十里松風落佩環

龍威冠上赤龍蟠甲色攢金照日寒弓劍萬人看去馬屬車何地聽和鸞

貂貴三千擁節旄蟒衣玉帶繡裙刀殿前出去隨雕輦馬上歸來賜錦袍

玉帶眞人戴羽冠步虛歸去佩聲寒七陵松竹蕭森裏玉殿今開太乙壇

繡甲銀鞍十萬兵蕭蕭馬上角弓鳴將軍帳下橫戈睡天子旗前結隊行

望湖亭下水如天曾是宣皇賜幸年玉輦不來鳬鴈冷一湖楊柳鎖春煙

春浪微微引禦舟君王千古幾同遊揚雄莫獻甘泉賦自有賡歌侍冕旒

五色絲綸禦墨溫昌平艸木亦君恩春風不限陵原土四海人人仰至尊

十八山前萬歲臺經營不日庶民來金精銀海終塵土百尺橋山但艸萊

西山松柏肅泠泠萬疊靑天繡錦屏遙望羣仙朝絳節北風吹日晝冥冥

○雜詠四首

九龍池上六龍飛嫩綠殘紅野四圍翠扇遙看衝雨急鳳輿遙見度云微

長樂春風醉碧桃倚闌飛燕舞衣髙只知夜夜憐新寵誰念君王玉體勞

聞道昭陽賜寵新玉樓金屋不勝春君王亦自思賢淑只恐蛾眉解妬人

郊廟園林役未休六宮金碧照神州初從西苑開淸馥更起看燈百尺樓

○登石鐘山望廬山

萬里長風浪作堆紫雲吹盡楚天開起憑山石看廬嶽招手仙人跨鶴來

三月江頭花亂紅楚吳天闊水雲空萬峯搔首東林遠獨上靑山扣石鐘

廬嶽亭亭翠萬重懸泉千尺掛飛龍石鐘山下江如鏡映出靑天五老峯

○送符太僕出守韶州

南國仙人碧玉簫十年吹向紫宸朝餘音郤繞靑天下散作燻風入舜韶

去住天涯恨不同北雲南樹思無窮韶山雨過千峯濕知是芙蓉第幾重

○壽山人陳慕泉

家住龍山第幾峯檐前日月掛長松仙郎況有軒轅訣攜手靑天跨白虹

白髮山翁臥碧苔錫山棋笛紫雲開海風吹度雙溪月應有仙人跨鶴來

○送李礱洲之官瑞州二首

憶昔礱溪共釣遊今來已覺鬢毛秋相逢又作天涯別明日風煙隔瑞州

平泉池館接西華細雨淸尊幾度花懷舊豈堪仍送遠東風吹思滿天涯

○送陳白石官吉水因寄念庵宮贊二首

漢闕承恩墨綬新東風歸去已殘春黃金臺下垂楊滿欲采長條贈遠人

白沙潭水接金螺玉洞春風長薜蘿懷遠因君重愁思玉堂遙夕夢魂多

○送王鶴泉光祿之金陵三首

龍虎盤回百二關樓臺多在水雲間題詩靈谷松千畝對酒秦淮月滿山

雨花臺下石楠花木末亭深入紫霞莫更登臨懷感慨江南江北總天涯

城上靑山繞建康漢宮芳艸滿昭陽春明門外花無數南北誰言是兩鄕

○送五岡鴻臚歸省寄壽乃翁適耕先生四首

江上晴雲拂曙暉十年遊子喜初歸采蘭一曲春風裏卻道斑衣勝錦衣

南國詞�張仲蔚十年調笑鳳凰樓山中白首應相憶卻引詩情過虎邱

黃髮仙翁坐碧苔靑山吹笛紫雲開稻花新兩看靈鵲又報仙郎闕下回

縹緲千峯鎖薜蘿適耕亭下水雲多鹿門人擬龐公宅白石誰傳寧戚歌

○送譚順夫分教南充

萬柳東風禦陌塵天涯去住欲沾襟他鄕正有思歸興又向他鄕送故人

湖上君山落日低巴江猶在洞庭西扁舟獨抱寒氈去無數猿聲過五溪

烏石攜書憶少時石潭風雨共題詩逢君卻謾思前事五十年來鬢已絲

○忠勤歌二首【爲張副憲作】

關西太守持銅章春風十里棠花香蘭州城頭夜如水至今愁殺攫金郎

巴水東來劍閣靑黃霧四塞天冥冥使君不斬綿州盜艸木蕭蕭吹血腥

○送莫理問鈍之貴州

六十金門始拜官萬峯貴竹瘴煙寒異鄕已是難爲別況復多情別更難

○送吳中裏憲伯防江嶽鄂

嶽陽樓前湖水平湖上靑天如鏡明君山隱隱出煙際仙子時聞吹笛聲

垂楊拂地春沙晴獨騎驄馬湖邊行廊廟百年憂樂在使君應有範公情

○荼溪

溪南溪北柳依依細艸晴雲野四圍春雨一犁黃犢健歸來閒卻綠蓑衣

蒼樹微茫帶遠洲滿江煙水接天流輕帆獨掛滄波裏不是尋常野渡舟

騎驢閒踏玉溪頭錦樹千層鎖絳樓謾說蓬壺秋色滿蓬壺天地不曾秋

○竹窓

斗栱回云郁靑谷長阪春風散薋菉一溪煙雨瀟湘深無數鳥聲在髙木

○雙感捲

風雨松楸石子墳空將血淚灑斜曛百年嵩華盤靑玉千折江流帶白雲

○鵓鳩小畫

曉光庭外樹色紫薄霧山前不成雨一聲輕蹙白雲回獨立髙枝俯江水

○有感

蚌鷸相持落晚磯漁人倚杖笑含機如何忘卻同眞化蚌自深潛鷸自飛

○送譚性之判福州

故里風煙連石井詩書秋圃舊稱賢百年畱得遺編在卻喜箕裘世有傳

薊門春柳拂行旌閩海雲山戀別情腰下銀章官六品知君應不愧家聲

○送陳上捨一楷南還二首

爾昔山中訪艸堂攸江百里卽云陽何知此日燕臺別卻望天涯憶故鄕

攸江東畔鳳凰山雲水千重紫翠間竹實種花滿春雨九苞飛去幾時還

○有懷東裏諸宗譜寄監鎭祖祠

禾水城東楊柳垂嬉遊尙憶少年時勤王去後空陳迹惟有靑松覆古祠

金鰲江上鎖千峯東裏桃溪指顧中水木百年瞻望地幾時歸去拜寒松

◆詩餘

送劉春岡總憲畱臺兼補怡椿賦調沁園春

送鄭於野銀臺之金陵調沁園春

大享燕樂歌五首應制

○送劉春岡總憲畱臺兼補怡椿賦調沁園春

畫省仙春尙書舊第庭畔雲開接武今喜重來【此下脫十一字】困十年間秋鄕兩世海內名門有幾哉堪怡處愛淸陰如舊編動吟懷拜恩遙總畱臺根本地帝命老成才看朱輦蜚熊錦袍拂豸風淸江左霜冷秦淮伭武湖邊鍾陵山下一任詩情對酒杯聽星履便歸來天上笑近臺階

右調沁園春

○送鄭於野銀臺之金陵調沁園春

閩海壺山鳩靈毓秀世產豪雄仰先朝素老勛庸後峯繼起邇來於野猶有遺風靑瑣三階皂蘘千牘十載垂紳侍衮龍果然覩鳳鳴曉日鶻擊秋空憶從校試南宮羨梁棟兼收得士功喜銀省新禦金陵遙下錦帆春發江柳初濃佳麗山河神仙官府時可看花碧水東登臨處倘懷人天北莫惜詩筒【右調沁園春】

○大享燕樂歌五首應制

禦鑾歌

水龍吟

太淸歌

上淸歌

開天門

○禦鑾歌

秋色滿龍城百谷登萬寶呈明堂享禮慶初成萬國同歡感聖情堯仁廣運舜孝難名黎庶頌升平天下文明

右調禦鑾歌

○水龍吟

萬宇秋聲轉玉墀開寶陛薦神釐鳳樓髙處云護六龍移風翻翠葆晴曛赤羽仙樂從天至玉殿風傳俎豆香周禮備舜謨光從來賢聖充此萬幾康帝心右享民心忻暢聖謨如天樣

右調水龍吟

○太淸歌

仙掌日華浮動看萬年枝上瑞色蔥瓏考鳬鍾玉笙吹鳳錦瑟盤龍仰吾皇聖徳隆孝思無窮紫雲香駕禦微風宸居穆穆千靈拱鈞天廣樂長供奉萬載皇家統

右調太淸歌

○上淸歌

桂殿玲瓏金風吹度簫韶下瞻五色云車駕聖人孝徳光華夏瓊卮玉斝泛流霞鴻福無涯

右調上淸歌

○開天門

彩雲流玉宇澄淸候乾坤山河如繡千官同醉鳳凰樓周鎬日漢汾秋

右調開天門

張龍湖先生文集卷之十五

