

禦制題宋版千家注杜工部詩史

昌黎只許仲尼師吾亦云然於杜詩注萃千家謂多彼品髙萬古孰同其一生惟是忠孝耳小徳何妨出入之秋興八章重背讀又同此老坐移時

禦制讀杜甫北徵詩因題

予於甫也詩無間獨致疑焉是北徵元禮乘危謂忠義昌黎志栁豈虛評

昌黎作栁宗元墓志銘言友道甚厚而惡夫臨利害反眼不相識落陷穽反擠之又下石焉者夫友尙不可而況其君父乎若元禮之事是卽昌黎所惡者而謂之忠義可乎使元禮果忠義耶當效朱云之請劍或如辛慶忌之免冠於祿山未反之前請誅太眞是誠所謂忠義矣長安旣陷天子防塵乃乘其危而逼太眞以死試思其時肅宗繼位靈武卽國已活𨿽太眞不死豈能復爲害於唐之宗社乎且唐之宗社所以危在元宗承平時不勤國政而寵太眞彼時不請誅之以致流離播遷則巳遲矣元禮固逆臣不足論獨惜甫一生始終托忠義於詩而有此論未免以辭害意亦責賢者備之義耳

欽定四庫全書

集部二

集千家注杜工部詩集

別集類一【唐】

提要

【臣】等謹案集千家注杜工部詩集二十卷不著編輯人名氏前有王洙王安石胡宗愈蔡夢弼四序所采不滿百家而題曰千家蓋務誇摭拾之富如魏仲舉韓柳集注亦虛稱五百家也其句下篇末諸評悉劉辰翁之語朱彞尊謂夢弼所編入然夢弼所撰本名艸堂詩箋其自序內標識注例甚詳與此本不合宋犖謂杜詩評防自劉辰翁始劉本無注元大徳間有髙初芳者刪存諸注以劉評附之此本疑卽楚芳編也辰翁評所見至淺其標舉尖新字句殆於竟陵之先聲王士禎乃比之郭象注莊殆未爲篤論至編中所集諸家之注眞贗錯雜亦多爲後來所抨彈然宋以來注杜諸家鮮有専本傳世遺文緒綸頗賴此書以存其蓽路藍縷之功亦未可盡廢也乾隆四十六年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

集千家注杜工部詩集序

序曰杜甫字子美襄陽人徙河南鞏縣曾祖依藝鞏令祖審言膳部員外郎父閒奉天令甫少不羈天寶中獻三賦召試文章授河西尉辭不行攺右衞率府冑曹天寶末以家避亂鄜獨轉陷賊中至徳二載竄歸鳳翔謁肅宗授左拾遺詔許至鄜迎家明年收京扈從還長安房琯罷相甫上防論琯有才不宜廢免肅宗怒貶琯邠州刺史出甫爲華州司功屬關輔饑亂棄官之秦州又居成都同谷自負薪采梠餔糒不給遂入蜀卜居成都浣花裏復適東川久之召補京兆府功曹以道阻不赴欲如荊楚上元二年聞嚴武鎭成都自閬挈家往焉武歸朝廷甫浮游左蜀諸郡往來非一武再鎭兩川奏爲節度防謀檢校工部員外郎賜緋衣永泰元年夏武卒郭英乂代武崔旴殺英乂楊子琳栢貞節舉兵攻旴蜀大亂甫逃至梓州亂定歸成都無所依乃泛江遊嘉戎次云安移防州大歷三年春下峽至荊南又次公安入湖南溯沿湘流遊衡山寓居耒陽嘗至嶽廟阻暴水旬日不得食耒陽聶令知之自具舟迎還五年夏一夕醉飽卒年五十九觀甫詩與唐實錄猶槪見事迹比新書列傳彼爲踳駁【傳云召試京兆兵曹而集冇官定後戲贈詩注云初受河西尉辭攺右衞率府冑曹傳云遁赴河西謁肅宗於彭原而集冇喜達行在詩注云自京竄至鳯翔傳云嚴武卒乃遊東蜀依髙適旣至而適卒按適自東川入朝拜散騎常侍乃卒又集有忠州聞髙常侍亡詩傳云扁舟下峽未維舟而江陵亂乃遊襄衡而集有居江陵及公安詩至多傳云甫永泰二年卒而集有大歷五年正月追酬髙蜀州寄詩及別題大歷年者數篇須溪先生云甫詩最可考而舊史疏略至此他不可考柰何】甫集初六十卷今祕府舊藏通人家所有稱大小集者皆亡逸之餘人自編摭非當時第敍矣搜裒中外書凡九十九卷【古本二卷蜀本二十卷集略十五卷樊晃序小集六卷孫光憲序二十卷鄭文寶序少陵集二十卷別題小集二卷孫僅二卷雜編三卷】除其重復定取千四百有五篇凡古詩三百九十有九近體千有六起太平時終湖南所作視居行之次與嵗時爲先後分十八卷又別錄賦筆雜著二十九篇爲二卷合二十卷意玆未可謂盡他日有得尙圖益諸寶元二年十月翰林學士兵部郎中知制誥史館修撰王洙原叔記

序曰予考古之詩尢愛杜甫氏作者其辭所從出一莫知窮極而病未能學也世所傳已多計尙有遺落思得其完而觀之每一篇出自然人知非人之所能爲而爲之者惟其甫也輒能辧之予之令鄞客有授予古之詩世所不傳者二百餘篇觀之予知非人之所能爲而爲之實甫者其文與意之著也然甫之詩其完見於今者自予得之世之學者至乎甫而後爲詩不能至要之不知詩焉爾嗚呼詩其難惟有甫哉自洗兵馬下序而次之以示知甫者且用自發焉皇祐壬辰五月日臨川王安石序

序曰艸堂先生謂子美也艸堂子美之故居因其所居而號之曰艸堂先生先生自同谷入蜀遂卜成都浣花江上萬里橋之西爲艸堂以居焉唐之史記前後抵牾先生至成都之年月不可考其後先生寄題艸堂云經營上元始斷手寶應年然則先生之來成都殆上元之初乎嚴武入朝先生送武至巴西遂如梓州蜀亂乃之閬州將遊荊楚防武再鎭兩川先生乃自閬州挈妻子歸艸堂武辟先生爲防謀武卒蜀又亂先生去之東川移居防州遂下荊渚溯沅湘上衡山卒於耒陽先生以詩鳴於唐凡出處去就動息勞佚悲懽憂樂忠憤感激好賢惡惡一見於詩讀之可以知其世學士大夫謂之詩史其所遊歷好事者隨處刻其詩於石及至成都則闕然先生之故居松竹荒涼略不可記今丞相呂公來鎭成都復作艸堂於先生之舊址繪先生之像於其上宗愈假符於此乃錄先生之詩刻石置於艸堂之壁間先生𨿽去此而其詩之意有在於是者亦附其後庶幾好事者於以考先生去來之迹云元祐庚午資政殿學士中大夫知成都軍府事胡宗愈序

少陵先生博極羣書馳騁今古周行萬里觀覽謳謡發爲歌詩奮乎國風雅頌不作之後比興相侔哀樂交貫揄揚敍述妙達乎眞機美刺箴規該具乎眾體自唐迄今餘五百年爲詩學之宗師家傳而人誦之故元微之志其墓曰詩人以來未有如子美者信斯言矣況我國家祖宗肇造以來設科取士詞賦之餘繼之以詩詩之命題主司多取是詩惜乎世本訛舛訓釋紕繆有識恨焉夢弼因博求唐宋諸本杜詩十門聚而閱之重復防校仍用嘉興魯氏編次先生作詩嵗月之先後以爲定本每於逐句本文之下先正其字之異同次審其音之反切方作詩之義以釋之復引經子史傳記以證其用事之所從出離爲若干捲目曰艸堂詩箋凡校讎之例題曰樊者唐潤州外史樊冕小集本也題曰晉者晉開運二年官書本也曰歐者歐陽永叔本也曰宋者宋子京本也王者乃介甫也蘇者乃子瞻也陳者乃無已也黃者乃魯直也刋云一作某字者系王原叔張文潛蔡君謨晁以道及唐之顧陶本也又如宋次道崔徳符鮑欽止曁太原王禹玉王深父薛夢符薛蒼舒蔡天啟蔡致逺蔡伯世皆爲義說其次如徐居仁謝任伯呂祖謙髙元之曁天水趙子櫟趙次翁杜修可杜立之師古師民瞻亦爲訓解復防以蜀石碑諸儒之定本各因其實以條紀之至於舊徳碩儒間有一二說者亦兩存之以俟博識之決擇是集之行俾得之者手披目覽口誦心維不勞思索而昭然義見更無纖毫凝滯如親聆少陵之謦欬而熟覩其眉宇豈不快哉大宋嘉泰天開甲子正月谷旦建安三峯東塾蔡夢弼傅卿謹識

欽定四庫全書

集千家注杜工部詩集卷一

遊龍門奉先寺【魯訔曰龍門在東都河南縣地誌云闕塞山一名伊闕而俗名龍門黃鶴曰唐志河南自龍門山東扺天津有伊水然後漢志唐志俱云馮翊有龍門山按馮翊與河中府爲鄰而河中有龍門縣又有龍門山誌云卽導河至龍門之地上記云梁山北有龍門並在河中之境故河中有龍門闗龍門倉九域志云河南縣有龍門鎭又有闕塞山云卽龍門薛仁貴傳云絳州龍門人則絳州亦有龍門公自秦赴同穀道經龍門鎭則秦成間又有龍門甞考絳至河中不滿三百里馮翊至河中不滿百里兩地相接按地理河南卽春秋時屬魏地後魏兼置雍州乃屬秦州宜此山之跨數郡是詩乃公開元二十四年後遊東都作】

已從招提遊更宿招提境陰壑生靈籟月林散淸影天闕象緯逼云臥衣裳冷【臥字可虛可實用天闕語渾若天閱天闊豈不牽彊耶】欲覺聞晨鐘令人發深省【師古曰釋書招提菩薩皆古佛號故寺謂之招提或名伽藍或名道場其實一也靈籟卽風也猶雨曰靈雨蔡夢弼曰本一作虛籟蔡絳西淸詩話荊公雲天闕當作天閱對云臥爲親切韋述東都記龍門號防闕以與大內對峙若天闕焉此龍門詩也用闕字無疑】

贈李白【夢弼曰時李白將爲梁宋之遊鶴曰詩云李侯金閨彥亦有梁宋遊當是開元二十四年下考功第後逰齊趙時作按公壯遊詩云放蕩齊趙間裘馬頗淸狂快意八九年西歸到咸陽則歸京師在天寶四五載而李白傳雲天寶初已到剡中則此詩當在於開元二十四五載作蓋公詩云二年客東都又有梁宋遊殆是初遊齊趙時梁權道編在十二載非】

二年客東都所歷厭機巧野人對羶腥蔬食常不飽豈無靑精飯使我顏色好苦乏大藥資山林迹如掃李侯金閨彥脫身事幽討亦有梁宋遊方期拾瑤艸【野人所喜者蔬食第對羶腥故思靑精飯耳使有大藥資隱山林絕人迹豈願見此機巧者乎舊解屑屑難合此其至淺者王彥輔曰東都洛陽也學林新編云陶隠居登眞訣有幹石靑精防飯防音迅謂餐也其法卽南燭艸木浸米蒸飯曝漧其色靑如珠食之延年此子美所謂靑精飯也杜修可曰丹書抱陽山人藥證曰夫大藥者須鏈沙中汞能取鉛底金黃芽爲根蔕水火鏈功深王洙曰江文通別賦金閨之諸彥注金閨金馬門也鮑彪曰白甞供奉翰林故云趙次公曰梁謂汴州今之東京宋謂宋州今之南京也山海經始瑤之山帝女死焉化爲瑤艸江文通別賦云惜瑤艸之徒芳師曰瑤艸乃瑚樹之類仙家用以合丹藥服餌】

望嶽

岱宗夫如何齊魯靑未了【望嶽而言卽齊魯靑未了五字雄蓋一世○靑未了語好夫字誰何跌蕩非湊句也齊魯跋渉廣】造化鐘神秀陰陽割昬曉蕩胸生曽云【對下句苦○蕩胸語不必可解登髙意豁自見其趣】決眥入歸鳥防當淩絕頂一覽眾山小【鄭昻曰岱宗泰山也今屬兗州升中告代於此是山爲五嶽之長故曰岱宗趙曰陰陽割昬曉如史記言昆侖日月所相避隠其光明也割者分也洙曰張衡南都賦涓水蕩其胸鄭曰蕩他浪切師曰曽與層通趙曰眥目睫也音墻細切司馬相如賦弓不虛發中必決眥此借用其字】

劉九法曹鄭瑕丘石門宴集【鶴曰按唐志瑕丘縣本魯負瑕邑屬兗州石門屬齊州】

秋水淸無底蕭然淨客心掾曹乘逸興鞍馬到荒林能吏逢聨璧華筵直一金晚來橫吹好下亦龍吟【無可取○洙曰漢制以曹官爲掾如屋之椽也言其有所負荷晉潘嶽夏侯湛美容觀毎同行人謂之連璧張詠曰史記注古人以一鎰爲一金一鎰三十兩也沈括曰漢書班超傳注胡樂有橫吹之名洙曰馬融長笛賦近世雙笛從起人截竹未及已龍鳴水中不見已截竹吹之聲相似】

與李十二白同防範十隠居

李侯有佳句往往似陰鏗余亦東蒙客憐君如弟兄醉眠秋共被攜手日同行更想幽期處還防北郭生入門髙興發【下注腳不得終待親見自諭耳】侍立小童淸落景聞寒杵屯云對古城向來吟橘頌誰欲討蒪羮【誰恐是惟字】不願論簪笏悠悠滄海情【洙曰陳書陰鏗字子堅善五言詩爲當時所重趙曰東蒙山在兗州洙曰後漢姜肱兄弟同被而寢趙曰北郭生指言範十隠居修可曰楚詞有橘頌趙曰晉張翰在齊王冏府見秋風起思吳中菇菜蒪羮鱸魚鱠遂命駕而歸】

題張氏隠居二首【鶴曰按舊唐書李白傳云少與魯中諸生張叔明等隠於䢐徠山號爲竹溪六逸又子美雜說云魯有張叔卿意叔明叔卿止是一人卿與明有一誤耳不然亦兄弟也是詩題張氏隠居豈其人歟詩中不貪逺害之句與白傳及雜說頗相合】

春山無伴獨相求伐木丁丁山更幽澗道餘寒歷冰雪石門斜日到林丘不貪夜識金銀气逺害朝看麋鹿遊乘興杳然迷出處對君疑是泛虛舟【鶴曰石門見前注洙曰史天官書敗軍敗國之墟下積金寶上皆有气今詩意謂不貪故夜識其气也師曰虛舟諭虛已以遊世洙曰莊子方舟而濟於河有虛船來觸舟𨿽有褊心之人不怒人能虛已以遊世其孰能害之】

之子時相見邀人晚興畱濟潭鱣發發春艸鹿呦呦杜酒偏勞勸張梨不外求前村山路險歸醉每無愁【洙曰濟應作霽杜康善造酒潘嶽間居賦張公大谷之梨】

贈李白

秋來相顧尙飄蓬未就丹砂愧葛洪痛飲狂歌空度日飛揚跋扈爲誰雄【飛揚跋扈亦謂太白耳正是妙意舊注以爲祿山且沒交渉○趙曰晉書葛洪字稚川聞交趾出丹砂求爲勾漏令比史齊髙祖謂世子曰侯景専制河南十四年常有飛揚跋扈之志】

登兗州城樓

東郡趨庭日南樓縱目初浮雲連海岱平野入靑徐【俯仰涵蓋語何地無之】孤嶂秦碑在荒城魯殿余從來多古意臨眺獨躊躇【洙曰兗州漢之東郡夢弼曰公父閒甞爲兗州司馬公時省侍之故云趨庭是時張玠亦客兗州有分好玠子乃建封也王禹偁曰海岱東海泰山也靑徐二州也皆與兗相接洙曰史記始皇東行郡縣上鄒嶧山刻石頌功徳李斯作文唐志兗州魯郡也王文考魯靈光殿賦序魯靈光殿者漢恭王余所立也遭漢中微自西京未央建章之殿悉見隳壊而靈光巋然獨存】

對雨書懷走邀許主簿【鶴曰兗州任城縣是也】

東嶽雲峯起溶溶滿大虛震雷翻幕燕驟雨落河魚座對賢人酒門聽長者車相邀愧泥濘騎馬到階除【洙曰左傳季札曰夫子之在此也猶燕之巢於幕上魏略魏太祖時禁酒人竊飲之故難言酒以淸者爲聖人濁者爲賢人漢書陳平家以席爲門門外多長者車轍】

已上人茅齋【歐陽公曰僧齊已也善吟詩知名於唐】

已公茅屋下可以賦新詩枕簟入林僻茶瓜畱客遲江蓮搖白羽天棘蔓靑絲空忝許詢輩難酬支遁詞【洙曰白羽謂扇也學林新編雲天棘蔓靑絲蓋天門冬亦名天棘其苗蔓生好纒竹木上葉細如靑絲寺院庭檻中多植之可觀後人攺蔓字爲夢又釋天棘爲栁皆非也趙曰歐陽公善本夢作蔓字夢弼曰博物志抱朴子皆言天門冬一名顚棘蓋顚天聲相近也趙曰晉支遁字道林講維摩經許詢常設問難】

房兵曹胡馬

胡馬大宛名鋒稜瘦骨成竹批雙耳峻風入四蹄輕所向無空濶眞堪托死生【彷佛老成亦無黃亦無牝牡】驍騰有如此萬里可橫行【洙曰漢伐大宛獲汗血馬作西極天馬之歌鄭曰宛於爰切批篇迷切趙曰相馬經耳欲銳而小如削筒洙曰顏延年赭白馬賦品藝驍騰】

畫鷹

素練風霜起【素綀如霜謂未畫時絹色耳注誤】蒼鷹畫作殊防身思狡兔側目似愁胡【以碧眼言之】絳鏇光堪摘軒楹勢可呼何當擊凡鳥毛血灑平蕪【鄭曰荀勇切洙曰防身猶竦身也隋魏彥深鷹賦立如植木望似愁胡鄭曰絳他刀切編絲繩也鏇徐釧切圓轆轤也黃山谷曰勢可呼謂可呼以獵也】

臨邑舎弟書至苦雨黃河泛溢隄防之患簿領所憂因寄此詩用寛其意【鶴曰按唐地理誌臨邑縣屬齊州河南道又按五行志開元二十九年七月伊洛及支川皆溢是秋河南河北二十四郡水】

二儀積風雨百谷漏波濤【大家數語○漏字好】聞道洪河坼遙連滄海髙職司憂悄悄郡國訴嗷嗷舎弟卑棲邑防川領簿曹尺書前日至版築不時操難假黿鼉力空瞻烏鵲毛燕南吹畎畝濟上沒蓬蒿螺蚌滿近郭蛟螭乘九臯徐闗深水府碣石小秋毫白屋畱孤樹靑天失萬艘【隨事有气無不可冩】吾衰同泛梗利渉想蟠桃倚賴天涯釣猶能掣巨鼇【洙曰漢書考城令王渙謂主簿仇覽曰枳棘非鸞鳯所棲趙曰汲冢紀年周穆王東至九江以黿鼉爲橋梁洙曰淮南子烏鵲塡河成橋鶴曰齊地紀云渤海東有碣石徐闗亦齊地也洙曰山海經東海度索山有大桃屈盤三千里名曰蟠桃列子龍伯之國有大人釣而連六鼇】

冬日有懷李白

寂寞書齋裏終朝獨爾思更尋嘉樹傳不忘角弓詩【此與出處別謂他種樹爲隠者之計我之不忘如角弓以其詩故也】防褐風霜入還丹日月遲未因乘興去空有鹿門期【洙曰左傳昭公二年晉侯使韓宣子來聘公享之韓子賦角弓旣享宴於季氏有嘉樹焉宣子譽之武子曰宿敢不封殖此樹以無忘角弓遂賦甘棠漢書貢禹防褐不完注云防者謂僮豎所著布長襦也褐毛布也鄭曰裋臣庾切褐胡葛切師曰還丹九轉丹也九徧循環然後成就洙曰晉王子猷雪夜乘興訪戴安道後漢龎徳公攜妻子登鹿門山因采藥不返】

龍門【鶴曰龍門在河南此詩云往來時屢攺當是天寶初作○天寶初東都作】

龍門橫野斷驛樹出城來气色皇居近金銀佛寺開【公自注山有佛寺金碧照耀最爲勝防】往來時屢攺川陸日悠哉相閱徵途上生涯盡幾回【曾南丰曰皇居謂洛邑也洪覺範曰佛地有金色世界銀色世界】天寶初南曹小司冦舅於我太夫人堂下累土爲山一匱盈尺以代彼朽木承諸焚香瓷甌甌甚安矣旁植慈竹蓋玆數峯嵚岑嬋娟宛有塵外數致乃不知興之所至而作是詩【鶴曰按唐志吏部員外郎二人一人判南曹爲尙書侍郎之貳蓋在選曹之南故謂之南曹今題曰南曹小司冦則小司冦爲刑部侍郎而唐未聞以侍郎判南曹豈郎亦得稱爲小司冦耶太夫人乃公之祖母盧氏按年譜天寶三載盧氏卒】

一匱功盈尺三峯意出羣望中疑在野幽處欲生云慈竹春陰覆香鑪曉勢分惟南將獻壽佳气日氤氳【洙曰書爲山九仞功虧一匱匱土籠也師曰陸璣艸木疏南方生子母竹今慈竹是也又謂孝竹述異記漢章帝三年子母竹生白虎殿前時謂之孝竹羣臣作孝竹頌洙曰詩如南山之壽】

春日懷李白【鶴曰按舊史李白天寶初客遊防稽與吳筠隠於剡中今公詩有江東之句蓋其時也】

白也詩無敵飄然思不羣淸新庾開府俊逸鮑參軍渭北春天樹江東日暮云何時一樽酒重與細論文【鄭曰庾信字子山在周爲車騎將軍開府洙曰鮑照字明逺爲宋臨海王參軍遁齋間覽云或問王荊公云編四家詩以子美爲第一太白爲第四豈白之才格詞致不逮子美耶公曰白之歌詩豪放飄逸人固莫及然其格止於此而已不知變也至於子美則悲懽窮泰發斂抑揚疾徐縱橫無施不可故其詩有平淡簡易者有綺麗精確者有嚴重威武若三軍之帥者有奮迅馳驟若泛駕之馬者有淡泊閒靜若山谷隠士者有風流醖借若貴介公子者蓋其詩緒宻而思深觀者茍不能臻其閫奧未易識其妙處夫豈淺近者所能窺哉此子美之所以光掩前人而後來無繼也元稹以爲兼人所獨専斯言信矣或者又曰評詩者謂子美期白太反爲白所誚公曰不然子美贈白詩則曰淸新庾開府俊逸鮑參軍但比之庾信鮑照而已又曰李侯有佳句往往似陰鏗鏗之詩又在鮑庾下矣李泰伯云渭北子美所居江東白之所在也】

李監宅二首【趙曰按靈怪錄李令問開元中爲祕書監好美服珍饌以奢聞於天下有炙驢罌鵞之屬慘毒取味今詩有異味重之句豈令問乎】

尙覺王孫貴豪家意頗濃屏開金孔雀褥隠繡芙蓉且食雙魚美誰看異味重門防多喜色女婿近乘龍【洙曰唐髙祖皇后竇氏父毅仕周尙武帝姊襄陽公主毅曰此女有奇相何可妄與人畫二孔雀屏間請昏者射二矢陰約中目則許之閱數十皆不合髙祖最後射中各一目遂歸於帝師曰隠如隠幾之隠黃希曰異味字見左傳薛夢符曰楚國先賢傳孫雋李元禮俱娶太尉桓焉之女時人謂桓叔元兩女俱乘龍言得婿如龍也】華館春風起髙城煙霧開雜花分戶映嬌燕入檐回【防綴纎媚】一見能傾座虛懷只愛才鹽官𨿽絆驥名是漢庭來

與任城許主簿遊南池【鮑曰任城縣屬兗州】

秋水通溝洫城隅集小船晚涼看洗馬森木亂鳴蟬菱熟經時雨蒲荒八月天晨朝降白露遙憶舊靑氊【洙曰晉王獻之夜臥齋中有盜入屋獻之語云靑氊我家舊物可特置之】

過宋員外之問舊莊【公自注員外季弟執金吾見知於代故有下句鶴曰按史宋之問虢州農人甞爲考功員外郎之問居𨿽在虢而有莊在首陽之問弟之悌以蹻勇聞又按中宗時增置修文館學士擇朝中文學之士之問與杜審言首膺其選故之問有送審言詩云臥病人事絕嗟君萬里行審言死之問有祭文公與之蓋有世契也】

宋公舊池館零落首陽阿枉道只從入吟詩許更過【謂之問往矣一任作詩過之尊慕前軰自歉之詞趙注何足以知】淹畱問耆老寂寞向山河【他人閒花野艸之感眞不知其可厭耳】更識將軍樹悲風日暮多【夢弼曰河南郡境界薄城東北十里首陽山上有首陽祠趙曰凡枉道而遊者猶任其入況能詩者而不許其過乎公自負可知也洙曰後漢馮異每所止舎諸將並坐論功異獨屏樹下軍中號曰大樹將軍師曰將軍樹美員外弟執金吾也】

夜宴左氏莊

風林纎月落【是起興】衣露淨琴張暗水流花逕春星帶艸堂【景語閒曠】檢書燒燭短看劍引杯長詩罷聞吳詠扁舟意不忘【豪縱自然結趣蕭防○趙曰本一作說劍鶴曰公未鄕貢之前遊吳越下第之後遊齊趙此詩云詩罷聞吳詠扁舟意不忘謂因吳音而思其地也】

鄭駙馬【潛曜】宴洞中【鶴曰按鄭潛曜尙明皇臨晉公主而廣文學士防之侄也史稱潛曜有孝行又按臨晉公主皇甫淑妃所生公與潛曜有舊天寶四載間甞爲作皇甫淑妃碑詳此詩在其先後也○天寶四載東都作】

主家陰洞細煙霧畱客夏簟靑瑯玕春酒杯濃琥珀薄冰漿椀碧碼碯寒悞疑茅堂過江麓已入風磴霾云端自是秦樓壓鄭谷【如此秦樓鄭谷亦是創見】時聞雜佩聲【鄭曰磴工鄧切磴道也洙曰秦樓謂秦女弄玉吹簫於樓上鄭谷謂鄭子眞耕於谷口也】

重題鄭氏東亭【公自注在新安界鶴曰新安縣屬河南府前篇宴洞中是夏作此詩乃秋作故云重題】

華亭入翠微秋日亂淸暉崩石欹山樹淸漣曵水衣紫鱗衝岸躍蒼隼防巢歸向晚尋徵路殘云傍馬飛【洙曰爾雅山未及上曰翠微夢弼曰詩注水成文曰漣水衣也隼鷙鳥也】

陪李北海宴歷下亭【公自注時邑人蹇處士等在鶴曰李北海卽李邕也按唐史天寶初邕爲汲郡北海二郡太守歷下亭在齊州以有歷山故名又按邕天寶五載姦贓事發此詩當作於天寶四載】

東藩駐皂蓋北渚淩淸河海右此亭古濟南名士多【題詩適當如此】雲山已發興玉佩仍當歌修竹不受暑交流空湧波蘊眞愜所遇落日將如何貴賤俱物役從公難重過【夢弼曰靑齊皆山東之國故稱東藩北渚卽北海郡淸河乃濟河北渚與淸河蓋相近也洙曰後漢志中二千石皆皂蓋朱兩幡夢弼曰曹大家東徵賦望河濟之交流洙曰謝靈運詩表靈物莫賞蘊眞誰爲傳江淹詩悠悠蘊眞趣】

同李太守登歷下古城員外新亭

新亭結構罷隠見淸湖陰迹籍臺觀舊气溟海嶽深【此籍此溟亦爲北海牽帥】圓荷想自昔遺堞感至今芳宴此時具哀絲千古心主稱壽尊客筵秩宴北林不阻蓬蓽興得兼梁甫吟【師曰淸湖指鵲湖也今齊州廨捨中大池是也按地理誌歷下亭在淸湖之北迹籍臺觀舊謂此亭有圖籍載後齊所築今之芳因其舊迹敞新亭也气溟海嶽深謂此城憑嶽帶海海嶽之气溟蒙然深防也鄭曰堞徒協切城上垣也具本一作埧趙曰禮記絲聲哀洙曰詩賔之初筵左右秩秩蜀志諸葛亮躬耕隴畝好爲梁甫吟】

登歷下古城員外孫新亭亭對鵲湖時李之芳自尙書郎出齊州制此亭

北海太守李邕

吾宗固神秀體物冩謀長形制開古迹曾冰延樂方太山雄地理巨壑渺雲莊髙興泊煩促永懷淸典常含知四大出入見三光負郭喜粳稻安時歌吉祥【邕詩殆不可曉師曰曾冰延樂方謂此亭夏月陰涼如積冰然可以延引歡樂之方耳方讀如方術之方也洙曰易旣有典常又含光大老子域中有四大此借用言四方廣大無所不見也】

暫如臨邑至防山湖亭奉懷李員外率爾成興【鶴曰臨邑縣屬齊州防山湖亭豈卽李邕詩題所謂鵲湖耶防與鵲必有一誤魯曰防按玉篇助麥切】

野亭逼湖水歇馬髙林間鼉吼風奔浪魚跳日映山暫遊阻詞伯卻望懷靑闗藹藹生雲霧惟應促駕還【趙曰李員外應在靑闗故有卻望之句】

行次昭陵【夢弼曰唐太宗陵在醴泉縣西鶴曰按天寶五載詔天下通一藝者詣京師公自東都西歸應詔故道經昭陵也○天寶五載長安作】

舊俗疲庸主羣雄問獨夫【有典有則】防歸龍鳯質威定虎狼都天屬尊堯典神功恊禹謨風雲隨絕足日月繼髙衢【狀他父子間意】文物多師古朝廷半老儒直詞寧戮辱賢路不﨑嶇往者災猶降蒼生喘未蘇指揮安率土蕩滌撫洪鑪壯士悲陵邑幽人拜鼎湖玉衣晨自舉鐵馬汗常趨【上句寂寥下句淸爽皆意入冥矣】松栢瞻虛殿塵沙立暝途寂寥開國日流恨滿山隅【洙曰庸主謂隋煬帝羣雄謂李宻之流也按唐紀太宗方四嵗有書生見之曰龍鳯之姿天日之表蘇秦傳秦虎狼之國也今云威定虎狼都謂先定闗中也天屬父子也謂髙祖禪位於太宗也希曰髙祖諡神堯又遜位如堯太宗有九功之徳可歌如禹也師曰風雲隨絕足謂李靖之輩從髙祖而起也趙曰魏文帝與孫權書中國𨿽饒馬其知名絕足亦時有之歐曰蕩滌撫洪鑪謂陶成天下如洪鑪爾洙曰漢書黃帝鑄鼎於荊山下鼎成而仙去後人名其地爲鼎湖修可曰玉衣貴人死者珍異之衣洙曰宣帝賜霍光玉衣梓宮耿秉死亦賜玉衣夢弼曰漢武故事髙皇廟中禦衣自篋中出舞於殿上冬衣自下在席上平帝時哀帝廟衣自在匣外】

飲中八僊歌【洙曰按唐史李白自知不爲親近所容益驁放不修與賀知章李適之汝陽王璡崔宗之蘇晉張旭焦遂爲酒中八仙修可曰蔡絳雲此歌重疊用韻古無其體甞質之叔父元度云此歌分八篇人人各異𨿽重押韻無害亦三百篇分章之意也】

知章騎馬似乘船眼花落井水底眠【浙人不喜騎馬而喜乘船杜蓋嘲之】汝陽三斗始朝天道逢麯車口流涎恨不移封向酒泉左相日興費萬錢飲如長鯨吸百川銜杯樂聖稱避賢宗之蕭灑美少年舉觴白眼望靑天皎如玊樹臨風前蘇晉長齋繡佛前醉中往往愛逃禪李白一鬥詩百篇長安市上酒家眠天子呼來不上船自稱臣是酒中仙張旭三杯艸聖傳脫防露頂王公前揮毫落紙如雲煙焦遂五斗方卓然髙談雄辧驚四筵【不倫不理各極其平生醉趣古無此體無此妙謂爲八仙甚稱○八篇近之吾意復如題書人目一二語集之成歌像其醉中出口而成更見佳趣苐難爲拘檢者道耳洙曰賀知章防稽人少爲祕書監汝陽王璡睿宗之孫讓皇帝憲之子師曰唐史拾遺汝陽王嘗於明皇前醉不能下殿上遣人掖出之璡謝罪曰臣以三斗壯膽不覺至此地理誌酒泉今肅州漢福祿縣地武帝開之置酒泉郡城下有泉味甘如酒洙曰唐史李適之雅好賔客飲酒一斗不亂天寶初代牛仙客爲左丞相後爲李林甫所中罷政賦詩云避賢初罷相樂聖且銜杯試問門前客今朝幾个來晉何曽日食萬錢容齋三筆雲杜子美八仙歌銜杯樂聖稱避賢正用適之詩語今所行本誤以爲世賢絕無意義兼世字是太宗諱豈敢用哉洙曰侍禦史崔宗之謫金陵與白詩酒唱和甞月夜乘舟自采石至金陵白衣宮錦袍於舟中顧瞻笑傲旁若無人毛曽與夏侯共坐時人謂之蒹葭倚玉樹修可曰蘇晉珦之子也學浮屠術甞得胡僧慧澄綉彌勒佛一本寶之甞曰是佛好飲米汁正與吾性合吾願事之他佛不愛也彌勒佛卽布袋和尙也嘗於市中飲酒食豬頭時人無識之者定功曰範傳正作白墓碑曰宗泛白蓮池召李白作序時已被酒命髙將軍扶以登舟或云蜀人謂衣領爲船妄也洙曰張旭善艸書每大醉呼叫狂走乃下筆或以頭濡墨而書及醒自以爲神因呼曰顚後漢張芝好艸書韋仲將謂之艸聖師曰唐史拾遺云焦遂口喫對客不出一言醉後酬酢如注射時目爲酒喫】

贈特進汝陽王二十韻【彥輔曰按史睿宗長子憲本名成器立爲皇太子以宗有討平韋氏之功成器懇讓儲位封爲寧王薨諡曰讓皇帝長子璡封汝陽郡王加特進】

特進羣公表天久夙徳升霜蹄千里駿風翮九霄鵬服禮求毫髮推忠忘寢興聖情常有眷朝退若無憑【言其不借貴勢語獨精致】仙醴來浮蟻奇毛或賜鷹淸闗塵不雜中使日相乘晚節嬉遊簡平居孝義稱自多親棣蕚誰敢問山陵【山陵指祖宗此十字最有體气味甚長】學業醇儒冨辭華哲匠能筆飛鸞聳立章罷鳯鶱騰【語亦健壯】精理通談笑忘形向友朋寸腸堪繾綣一諾豈驕矜已忝歸曹植何知對李膺招要恩屢至崇重力難勝披霧初歡夕髙秋爽气澄樽罍臨極浦鳬鴈宿張燈花月窮遊宴炎天避鬱蒸硯寒金井水檐動玉壺冰瓢飲惟三徑巖棲在百層謬持蠡測海況挹酒如澠鴻寶寧全祕丹梯庶可陵淮王門有客終不愧孫登【上下不相紹徒押韻見意後來陳黃祖述皆過○洙曰漢官儀曰諸侯功徳優盛朝廷所敬異者賜位特進在三公下特進漢官也兩漢魏晉以加官莊子馬蹄可以踐霜雪又鵬之徙於南溟也摶扶搖而上九萬里劉孝標論不雜風塵魏志邯鄲淳嘆曹植之才謂之天人今云已忝歸曹植公以況已之與汝陽王也後漢杜宻李膺俱坐黨錮而名行相次時人亦稱李杜以前有李固杜喬今云何知對李膺公謙辭也晉衛瓘奇樂廣曰見此人瑩然若披雲霧而覩靑天夢弼曰陳無已本作巖棲異一塍塍神淩切稻畦也洙曰漢東方朔論曰以管窺天以蠡測海注蠡瓠瓢也來戈反左傳齊侯曰有酒如澠有肉如陵注澠食陵切水名出齊國漢書劉向傳淮南有枕中鴻寶苑祕書注云鴻寶苑祕書並道術篇名藏在枕中不漏泄也謝靈運詩躡步陵丹梯漢淮南王安好古愛士招致客有八公之徒晉書隠逸傳孫登好讀易撫一弦琴嵇康從之遊將別謂曰先生竟無言乎登曰子才多識寡難乎免於今之世矣子無求乎康不能用果遭非命乃作幽憤詩曰昔慚桞下今愧孫登】

贈比部蕭郎中十兄【公自注甫從姑之子鶴曰唐比部屬刑部】

有美生人傑由來積徳門漢朝丞相系梁日帝王孫蘊借爲郎久魁梧秉哲尊詞華傾後輩風雅藹孤鶱宅相榮姻戚兒童惠討論見知眞自防謀拙愧諸昆漂蕩雲天闊沈埋日月奔致君時已晚懷古意空存中散山陽鍜愚公野谷村寧紆長者轍歸老任乾坤【洙曰漢丞相蕭何梁武帝姓蕭東觀漢記桓榮溫防有蘊借周勃傳勃魁梧奇偉晉魏舒少孤爲外家氏所養起宅相者云當出貴甥舒曰當爲外氏成此宅相嵇康爲中散大夫居山陽性絕巧而好鍜鄭曰鍜都玩切修可曰韓非子齊威入山問父老此何谷曰臣舊畜牛生犢以子買駒少年謂牛不生駒遂持而去傍鄰以臣爲愚遂名爲愚公谷洙曰長者轍注見前】

今夕行

今夕何夕嵗云䢐更長燭明不可孤咸陽客舎一事無相與博塞爲歡娯馮陵大叫呼五白袒跣不肯成梟盧英雄有時亦如此邂逅豈卽非良圖君莫笑劉毅從來布衣願家無儋石輸百萬【不深不淺語○洙曰說文曰博局戱六著十二棊古者烏曹作博尹文子曰博盡闗塞之宜得周通之路說苑曰塞行棋相塞謂之塞也莊子問谷奚事則博塞以遊塞先代切夢弼曰左傳馮陵敝邑洙曰宋玉招魂成梟而牟呼五白注云五白博齒也梟勝也牟倍勝也謂倍勝而呼骰子數也宋劉毅於東府聚摴蒱大擲一判應至數百萬餘人並黒犢以還惟劉裕及毅在後毅次擲得雉大喜褰衣繞牀叫謂同坐曰非不能盧不事此耳裕惡之因援五木久之曰老兄試爲卿答旣而四子俱黒其一子轉躍未定裕厲聲喝之卽成盧毅意殊不快也又慕容寶與韓黃李根等摴蒱誓之曰世云摴蒱有神若冨貴可期願得三盧於是三擲盡盧袒跣大叫師曰梟盧博采也如今之博采有豬有豹是也洙曰南史桓聞劉毅起兵曰毅家無儋石之儲摴蒱一擲百萬共舉大事何謂無成漢蒯通傳守儋石之儲者闕卿相之位應劭云齊人名甖爲儋石受二斛晉灼云石斗石也師古云儋者一人之所負儋也音義云儋丁濫切】奉寄河南韋尹丈人【公自注甫故廬在偃師承韋公頻有訪問故有下句鮑曰韋濟韋嗣立子自河南尹遷尙書左丞○天寶七載在長安作】

有客傳河尹【今人稱河南尹曰河尹豈不傳笑】逢人問孔融靑囊仍隠逸章甫尙西東鼎食爲門戶詞場繼國風尊榮瞻地絕疎放憶途窮濁酒防陶令丹砂訪葛洪江湖漂裋褐霜雪滿飛蓬牢落乾坤大周流道術空謬慙知薊子眞怯笑揚雄盤錯神明懼謳歌徳義丰屍鄕余土室難說祝雞翁【趙曰漢李膺爲河南尹而孔融造門爲上客時韋濟尹河南故公得以孔李爲比洙曰晉郭璞妙於陰陽算歷甞受業於鄭公得靑囊中書九卷孔子居宋冠章甫之冠趙曰鼎食者列鼎而食以言韋尹之貴下句又美其善詩能繼詩之國風也晉陶淵明字元亮性嗜酒甞爲彭澤令葛洪字稚川聞交趾出丹砂求爲勾漏令洙曰漢書貢禹裋褐不完詩首如飛蓬後漢薊子訓有神異之道旣到京師公卿以下之者坐上常數百人後因遁去遂不知所止揚雄傳雄艸太或嘲雄以尙白雄作解嘲曰今子乃以鴟梟而笑鳯凰執蝘蜓而嘲龜龍不亦病乎子徒笑我之尙白吾亦笑子之病甚虞詡傳詡曰不遇盤根錯節何以別利器乎治政咸稱神明漢地理誌偃師有屍鄕列仙傳祝雞翁居屍鄕上下養雞百餘各有名字呼名則種別而至】

贈韋左丞丈濟【公自注濟之兄洹亦爲給事中】

左轄頻虛位今年得舊儒相門韋氏在經術漢臣須時議歸前列天倫恨莫俱鴒原荒宿艸鳯沼接亨衢【兩語敍其兄弟世美有前弔後賀之意而讀之亦自可傷】有客𨿽安命衰容豈壯夫家人憂幾杖甲子混泥途【自謂○用字不用事】不謂矜餘力還來謁大巫嵗寒仍顧遇日暮且踟躕老驥思千里饑鷹待一呼君能微感激亦足慰榛蕪【修可曰唐六典左右丞掌管轄省事紏舉憲章洙曰漢韋賢及子成皆以經術爲相詩脊令在原兄弟急難檀弓朋友之墓有宿艸而不哭焉晉荀朂自中書監遷尙書令有賀之者曰奪我鳯凰池諸君賀我耶中書凝邃晉人比天上鳯凰池月令飬衰老授幾杖防三十年傳絳縣老人曰臣生之嵗正月甲子朔四百有四十五甲子矣趙孟召而謝過焉曰使吾子辱在泥塗久矣乃武之罪也吳志陳琳答張紘書曰小巫見於大巫神气盡矣魏武樂府云老驥伏櫪志在千里魏志陳登謂呂布曰曹公言待將軍譬如飬鷹饑則爲用飽則颺去孫楚鷹賦饑則易呼夢弼曰按唐書韋思謙髙宗時爲尙書左丞子承慶嗣立嗣立代承慶爲鳯閣舎人武后時承慶亦代嗣立爲天官侍郎及知政事嗣立二子洹濟洹終陳畱太守濟天寶中授尙書左丞三世並爲省轄世罕與比】

奉贈韋左丞丈二十二韻【鶴曰此詩前後乃陳情也公以開元二十四年預京兆貢舉而不第遂困長安故云早充觀國賔旅食京華春至天寶六載宗詔天下有一藝者赴轂下公自東都歸應詔而林甫忌人斥已建言乞先下尙書省試遂無一中者公由是退下故云主上頃見徴靑冥卻垂翅末云況懷辭大臣公明年果又有東都之遊也】

紈袴不餓死儒冠多誤身丈人試靜聽賤子請具陳【骯髒悲憤具見起語】甫昔少年日早充觀國賔讀書破萬卷下筆如有神【此語本誇大但得破字猶言近萬】賦料揚雄敵詩看子建親【料他人不能敵看惟有子建或近下又用同時前輩二人英气橫出】李邕求識靣王翰願卜鄰自謂頗挺出立登要路津致君堯舜上再使風俗淳此意竟蕭條行謌非隠淪騎驢三十載旅食京華春朝扣冨兒門暮隨肥馬塵殘杯與冷炙到處潛悲辛主上頃見徵欻然欲求伸靑冥卻垂翅蹭蹬無縱鱗甚愧丈人厚甚知丈人眞【入得磊落】毎於百寮上猥誦佳句新竊效貢公喜難甘原憲貧焉能心怏怏秖是走踆踆今欲東入海卽將西去秦尙憐終南山回首淸渭濵常擬報一飯況懷辭大臣白鷗沒浩蕩【沒字本不如波字之趣但以上下語勢當是沒字相應】萬里誰能馴【此起結皆可慨然非乞憐語也韋自知杜必嘗薦而不逹故有心怏怏走踆踆之嘆未止如此悲壯未衰○洙曰前漢班氏敍傳班伯與王許子弟爲羣在於綺襦紈袴之間非其所好也易師貞丈人吉注丈人嚴莊之稱也夢弼曰漢樓防傳王邑居尊下稱賤子上壽趙曰易觀國之光利用賔於王前漢揚雄傳雄好詞賦每作賦擬相如黃曰魏曹植字子建好屬文著責躬公防等詩後人謂天下才共一石子建獨得八斗師曰唐李邕有才名後進想慕求識其面以至道塗聚觀傳其眉目有異王翰文士也杜華甞與遊從華母崔氏云吾聞孟母三徙吾今欲卜居使汝與王翰爲鄰夢弼曰唐新書甫少貧不自振客齊趙吳越間李邕奇其才先往見之洙曰前漢王吉字子陽與貢禹爲友世稱王陽在位貢禹彈冠言其取舎同也史記仲尼弟子傅原憲攝敝衣冠見子貢子貢恥之曰夫子豈病乎憲曰吾聞之無財者謂之貧學道而不能行者謂之病憲貧也非病也終南山長安南山山一名中南言在天之中都之南修可曰潘安仁西徵賦言長安之境曰南有灞素滻北有淸渭濁涇洙曰史記範睢傳一飯之徳必償睚眥之怨必報東坡志林淵明采菊東籬下悠然見南山采菊之次偶然見山初不用意而境與意防故可喜也今皆作望南山子美白鷗沒浩蕩萬里誰能馴蓋滅沒於煙波間耳而宋敏求謂余云鷗不解沒攺作波字二詩攺此兩字便覺一篇神气索然】髙都護騘馬行【鶴曰按新舊史髙仙芝開元末爲安西副都護舊注以爲髙適非也】

安西都護胡靑騘聲價歘然來向東【俚】此馬臨陣久無敵與人一心成大功【亦是精語】功成恵養隨所致飄飄逺自流沙至雄姿未受伏櫪恩猛气猶思戰場利【此气骨不可少】腕促蹄髙如踣鐵交河幾蹴曾冰裂五花防作云滿身萬里方看汗流血長安壯兒不敢騎走過掣電傾城知靑絲絡頭爲君老何由卻出橫門道【只如此語絕是○洙曰唐安西郡東至烏蓍鎭去交河郡七百里南鄰吐蕃西連疏勒去蔥嶺七百七里北拒突厥貞觀中初置安西都護府於西州顯慶中移於龜玆城歘許勿切忽也顏延年赭白馬賦願終惠飬防本枝兮劉曰天馬歌天馬徠從西極渉流沙九夷服夢弼曰相馬經馬腕欲促促則健蹄欲髙髙則耐險峻踣匍覆切踏也曽冰層積之冰也曽與層同孝祥曰西域傳大宛國多善馬嶠山上有馬不可得因取五色牝馬置其下與集生駒號天馬洙曰天馬歌體容與兮馳萬里又曰霑赤汗兮珠流赭宋曰馬善行者追風追電走過如赤電言其疾也夢弼曰古樂府靑絲纒馬尾黃金絡馬頭三輔黃圖長安城北出西頭第一門曰橫門門之外有橋曰橫橋如淳曰橫音光】冬日洛城北謁元皇帝廟【公自注廟有吳道子盡五聖圖趙曰元皇帝李老君也洙曰天寶初元皇帝降於丹鳯門之通衢告錫靈符在尹喜之故宅上遣使得之乃置元廟於天寧坊二年追尊太聖祖元皇帝仍詔天下諸郡建紫極宮○天寶八載自長安復遊東都作】

配極都閟憑髙禁籞長守祧嚴具禮掌節鎭非常碧瓦初寒外金莖一气旁【金莖凡語變化气象上句政欲如此淸映耳】山河扶繡戶日月近雕梁仙李盤根大猗蘭奕葉光世家遺舊史道徳付今王手看前軰吳生逺擅塲森羅移地軸妙絕動宮墻五聖連龍衮千官列鴈行冕旒俱秀發旌斾盡飛揚翠栢深畱景紅梨迥得霜風箏吹玉柱露井凍銀牀身退卑周室經傳拱漢皇【在周時爲柱史卑矣然能使後代拱而師事之此詩意也】谷神如不死養拙更何鄕【趙曰以廟在洛城之北故曰配極都丹臺仙眞之所也故以言廟洙曰漢書音義禁苑之禦折竹以懸繩連之使人不得往來也周禮分官守祧注逺廟曰祧遷主之所藏也又地官掌節注節猶信也琪曰碧瓦琉璃瓦也洙曰班孟堅西都賦抗仙掌以承露擢雙立之金莖注金莖銅柱也定功曰老子生指李樹爲姓而唐以爲聖祖故曰仙李盤根大洙曰漢孝景皇后夢日入其懷以七月七日生武帝於猗蘭殿奕葉猶累世也世家遺舊史謂太史公不作老子世家而置於列傳道徳付今王謂老子道徳經明皇親注也吳道子陽翟人畫髙祖太宗髙宗中宗睿宗像於元廟天寶間五帝皆加太聖皇帝之字風箏謂制箏掛之風際風至則鳴也銀牀井欄也古詩後園鑿井銀作牀金瓶素綆汲寒漿史記老子周守藏室之史也其學以自隱無名爲務居周久之見周之衰乃遂去師曰經傳拱漢皇謂漢文景皆崇尙黃帝老子之術也洙曰老子谷神不死是謂牝】

贈衛八處士【師曰按唐史拾遺公與李白髙適衛賔相友善時賔年最少號小友○天寶九載自東都復歸長安作】

人生不相見動如參與商今夕復何夕共此燈燭光少壯能幾時鬢髮各已蒼訪舊半爲驚呼熱中腸焉知二十載重上君子堂昔別君未婚兒女忽成行怡然敬父執問我來何方問答未及已兒女羅酒漿夜剪春韭新炊間黃粱主稱防靣難一舉累十觴十觴亦不醉感子故意長明日隔山嶽世事兩茫茫【陽闗之後此語爲暢○洙曰昭元年傳髙辛氏二子閼伯實沈居於曠林不相能也後帝遷閼伯於商丘主辰商人是因故辰爲商星遷實沈於大夏主參唐人是因故參爲晉星曹子建詩主稱千金壽古詩防靣安可知】

贈翰林張四學士垍【鮑曰垍張說之子尙寧親公主明皇眷之卽禁中置內宅】

翰林逼華蓋鯨力破滄溟【兩截不成對】天上張公子宮中漢客星賦詩拾翠殿佐酒望云亭紫誥仍兼綰黃麻似六經【兼綰六經髙鳯聚螢皆如戱耳】內分金帶赤恩與荔枝靑無復隨髙鳯【謂鳯飛於髙何物小兒政是用人名戱筆與桃紅李白驥子鶯歌等其親狎怨別不見痕迹轉換而故人厚者自知之耳】空餘泣聚螢此生任春艸垂老獨漂萍儻憶山陽防悲歌在一聽【夢弼曰晉天文志華蓋九星所以蔽覆帝座天子之華蓋象之逼華蓋言宻邇帝座也漢成帝微行常與張放俱時童謡云燕燕尾涎涎張公子時相見洙曰漢光武與嚴光共臥太史奏客星犯帝座趙曰拾翠殿在東內大福殿之東南望云亭在西內景福臺之西鶴曰制誥本集賢學士領之今翰林學士得分掌故云兼綰洙曰以紫泥封誥故曰紫誥冩誥辭於黃麻紙上訓辭嚴謹如六經翰林拜命日賜金荔枝帶髙鳯後漢逸民也車囊螢照書晉嵇康阮籍爲竹林之防山陽康所居也向秀后經山陽作聞笛賦】

重經昭陵

艸昧英雄起謳歌歷數歸風塵三尺劍社稷一戎衣翼亮貞文徳丕承戢武威聖圖天廣大宗祀日光輝陵寢盤空曲熊羆守翠微再窺松栢路還見五雲飛【師曰艸而不齊昧而不明言隋末之亂也洙曰書予欲左右有民汝翼又使宅百揆亮采惠疇又丕承哉武王烈陵山陵也寢寢廟也熊羆守陵寢之兵也翠微山杪也夢弼曰符瑞圖京房易飛云大明八年宣太后陵前後數有光及五色云又有五防云在松下如車蓋焉】

故武衛將軍挽詞三首

嚴警當寒夜前軍落大星壯夫思敢決哀詔惜精靈【上下含蓄有美有恨】王者今無戰【借用語】書生已勒銘封侯意疎闊編簡爲誰靑【洙曰晉陽秋云有星赤而芒角自東北西南流投於諸葛亮營俄而亮卒鐘士季檄蜀文王者之師有徵無戰後漢吳祐傳靑簡注火炙簡令汗取其靑易書復不蠧謂之汗簡】

舞劍過人絕鳴弓射獸能銛鋒行愜順猛噬失蹻騰赤羽千夫膳【指鴈爲炙】黃河十月冰橫行沙漠外神速至今稱【夢弼曰銛思亷切利也言兵威之行冦無不欣然效順者蹻音喬壯貌言如猛虎之齧噬而蹻騰者爲之失喪其夲性也修可曰家語赤羽若日白羽若月千夫膳言所膳者千兵也】

哀挽靑門去新阡絳水遙路人紛雨泣天意颯風飈部曲精仍鋭匃奴气不驕【匈奴尙畏其部曲則逝者可知書生善頌者也】無由覩雄略大樹日蕭蕭【頓放得是○希曰三輔黃圖曰長安城東出南頭第一門曰覇城門或曰靑門絳水指絳州而言洙曰漢光武紀注大將軍營有五部三校尉部下有曲曲有軍一人馮異傳諸將並坐論功異常獨屏樹下軍中號曰大樹將軍】

兵車行【師曰此詩爲唐宗用兵吐蕃而作托漢武以風刺也】

車轔轔馬蕭蕭行人弓箭各在腰耶娘妻子走相送【公自注云古樂府不聞耶娘哭子聲但聞黃河之水流濺濺】塵埃不見咸陽橋牽衣頓足攔道哭哭聲直上干雲霄道傍過者問行人行人但云防行頻或從十五北防河便至四十西營田去時里正與裹頭歸來頭白還戍邊邊庭流血成海水武皇開邊意未已君不見漢家山東二百州千村萬落生荊杞縱有健婦把鋤犁禾生隴畝無東西況復秦兵耐苦戰被驅不異犬與雞長者𨿽有問役夫敢伸恨且如今年冬未休闗西卒縣官急索租租稅從何出信知生男惡反是生女好生女猶得嫁比鄰生男埋沒隨百艸君不見靑海頭古來白骨無人收新煩寃舊哭天陰濕聲啾啾【洙曰秦國風有車轔轔注眾車聲車攻詩蕭蕭馬鳴注言不諠嘩何覬曰咸陽橋卽長安城外橋師曰防行者漢史謂之更行以丁籍防照上下更換差役防河謂築堤備河水泛決營田如漢趙充國獻營田之策無事則耕有事則戰寓兵於農之意洙曰里正一里之長也嚴助傳武帝好徵伐四夷開置邊郡夢弼曰隋西域傳吐谷渾城在靑海西四十里唐哥舒翰傳築神威軍於靑海上吐蕃攻破之又築城於靑海中趙曰時有事於吐蕃乃靑海之地哥舒翰所立功處也】

同諸公登慈恩寺塔【公自注時髙適薛據先有此作洙曰西京雜記西京外郭城進業坊慈恩寺隋無漏寺之故地武徳初廢貞觀中髙宗在春宮爲文徳皇后立故以慈恩爲名寺西院浮圖六級髙三百尺永徽三年沙門裝所立○天寶十載在長安作】

髙標跨蒼穹烈風無時休自非曠士懷登玆翻百憂方知象教力足可追冥搜仰穿龍蛇窟始出枝撐幽七星在北戶河漢聲西流羲和鞭白日少昊行淸秋泰山忽破碎【秦樊察序本如此近是】涇渭不可求俯視但一气焉能辧皇州回首叫虞舜蒼梧云正愁惜哉瑤池飲日晏昆侖丘黃鵠去不息哀鳴何所投君看隨陽鴈各有稻梁謀【洙曰王筠棲頭陀寺碑正法旣沒象教陵夷注謂爲形象以教人孫興公天臺賦非夫逺寄冥搜篤信通神者何有遐想而存之鄭曰仰穿龍蛇窟謂塔間磴道屈曲而升也撐抽庚切邪柱也塔每級之下蓋多枝撐至其盡級髙處則爲出枝撐幽矣鶴曰寺在長安塔髙三百尺則泰山居東且逺自應不能爭髙涇渭𨿽爲大川亦以塔髙而水不可見也宣和間樊察序鴈塔題名亦雲杜詩所謂泰山忽破碎涇渭不可求蓋言其髙逺洙曰山海經南方蒼梧之川其中有九疑山舜所葬也穆天子傳周穆王觴西王母於瑤池之上又曰天子升於昆侖之丘以觀皇帝之宮趙曰此暗記慈恩寺之事南望蒼梧托虞舜以思髙宗西望瑤池托西王母以思文徳皇后也洙曰韓詩外傳夫黃鵠一舉千里禹貢陽鳥攸居注隨陽之鳥鴻鴈之屬也希曰鴻鴈事多用稻粱本出戰國防】

投簡成華兩縣諸子【鶴曰舊本次此詩爲成都作舊以成華爲成都華陽兩縣今以詩考之乃在長安作疑是咸陽華原二縣咸誤作成也】

赤縣官曹擁材傑軟裘快馬當冰雪長安苦寒誰獨悲杜陵野老骨欲折南山豆苗早荒穢靑門地新凍裂鄕裏兒童項領成朝廷故舊禮數絕自然棄擲與時異況乃疎頑臨事拙饑臥動卽向一旬敝裘何啻連百結君不見空墻日色晚此老無聲涙垂血【趙曰京邑屬縣有赤有畿其浩穰者爲赤洙曰杜陵野老公自稱也杜陵乃公所居之地前漢地理誌杜陵屬長安古杜伯國宣帝葬此因曰杜陵楊惲傳惲旣失爵位家居治產酒後耳熱仰天拊缶而呼烏烏其詩曰田彼南山蕪穢不治種一頃豆落而爲萁人生行樂耳須冨貴何時陶潛詩種豆南山下艸盛豆苗稀蕭何傳召平故秦東陵侯秦破爲布衣貧種長安城東城東之門謂之靑門董京威衣百結之衣】

杜位宅守嵗【鮑曰時公在長安從弟杜位宅守嵗是年公四十嵗】

守嵗阿咸家椒盤已頌花盍簪喧櫪馬列炬散林鴉四十明朝過飛騰暮景斜誰能更拘束【拘束接得慷慨】爛醉是生涯【結貴頺暢能自言則逹矣○咸一作戎洙曰晉王戎字濬仲阮借與戎父渾爲友甞謂渾曰共卿語不如與阿戎談鶴曰杜位乃公之從弟不應用父子事善本作阿咸東坡與子由詩雲頭上銀幡笑阿咸又云欲喚阿咸來守嵗林烏櫪馬間諠嘩正用公此詩也夢弼曰晉劉蓁妻元日獻椒花頌庾信詩椒花逐頌來易勿疑眀盍簮此言朋友宴防也列炬散林鴉言燭炬之明鴉鴉驚飛也】

都壇七言六韻寄元逸人【夢弼曰都壇漢武帝所築在長安南山子午谷中師曰元逸人隠道士也有神仙之術○天寶十一載在長安作】

故人昔隠東蒙峯已佩含景蒼精龍故人今居子午谷獨在陰崕結茅屋屋前太古都壇靑石漠漠常風寒子規夜啼山竹裂王母晝下云旗翻知君此計誠長往芝艸瑯玕日應長鐵鏁髙垂不可攀致身福地何蕭爽【洙曰東蒙以防山在東曰東蒙地理誌屬兗州趙曰蒼精龍劍也蔡曰春秋繁露云劍佩於左蒼龍之象洙曰後漢公孫端劍銘含景吐商夢弼曰三秦記子午長安正南也山名秦嶺谷名褒斜長安志王莽有意簒漢通子午道時名爲子午谷劉曰周穆王與王母防於瑤池云旗霓裳擁簇自天而下夢弼曰漢武內傳王母曰太上之藥有廣庭芝艸碧海瑯玕按道藏經晉時有戍卒屯於子午谷入谷之西澗水窮處忽見鐵鎖下垂約百有餘丈戍卒欲挽引而上有虎蹲踞焉】

樂遊園歌【公自注晦日賀蘭楊長史筵醉中作○洙曰按西京記樂遊園漢宣帝所立亙長安中太平公主於原上置亭遊賞其地四望寛敞每上已重陽士女於此袚褉登髙車馬塡塞朝士詞人賦詩翌日傳於京師鶴曰唐志徳宗時李泌請廢正月晦以二月朔爲中和節乃著令與上已九日爲三令節卽是前此以正月晦日爲節也】

樂遊古園崒森爽煙綿碧艸萋萋長公子華筵勢最髙【勢字似無見】秦川對酒平如掌長生木瓢示眞率更調鞍馬狂歡賞靑春波浪芙蓉園白日雷霆夾城仗閶闔晴開詄蕩蕩曲江翠幕排銀牓拂水低廻舞袖翻緣云淸切歌聲上【婉約有態】卻憶年年人醉時只今未醉已先悲數莖白髮那拋得百罰深杯亦不辭【語達自別】聖朝亦知賤士醜一物自荷皇天慈此身飲罷無歸處獨立蒼茫自詠詩【毎誦此結不自堪○吾嘗墮涙於此崒昨沒反山貌詄本作映趙叟定作詄鶴曰三秦記長安正南秦嶺嶺根水流爲秦川趙曰長生木瓢乃木瓢修長而生者用之以酌酒夢弼曰西京記唐宗開元間築夾城自大明宮至西江芙蓉園仗天子來幸之儀也洙曰漢禮樂志遊閶闔觀玉臺應劭曰閶闔天門也又天門開詄蕩蕩如淳曰詄讀如疊詄蕩蕩天體堅淸之狀晉潘尼洛水詩翠幕映洛湄沈炯林屋館記昆山平圃銀牓相輝夢符曰西京記髙帝令戚夫人歌出塞望歸之曲後宮齊唱聲入雲霄】

敬贈鄭諫議十韻

諫官非不達詩義早知名破的由來事先鋒孰敢爭思飄雲物外律中神驚毫髮無遺憾波瀾獨老成野人寧得所天意薄【警字】浮生多病休儒服冥捜信客旌築居仙縹緲旅食嵗崢嶸使者求顏闔諸公厭禰衡將期一諾重欻使寸心傾君見窮途哭宜憂阮步兵【夢弼曰破的先鋒皆以比誎議之詩筆也鮑明逺舞鶴賦嵗崢嶸而催暮洙曰莊子魯君聞顏闔得道之士也使人以幣先焉使者致幣顏闔曰恐聽者謬誤遺使者罪不若審之使者復來求之則不得已漢襧衡字正平有才辧气剛傲好矯時慢物曹操怒之送與劉表表恥不能容以江夏太守黃祖性急故送衡與之後竟爲祖所殺季布傳辧士曹丘生謂布曰楚人諺曰得黃金百斤不如得季布一諾晉阮借爲步兵校尉率意命駕不由徑路車迹所窮輙慟哭而反】

送韋書記赴安西

夫子歘通貴云泥相望懸白頭無借在【借在如仰賴語爾謂無人復慰藉如韋也故與哀憐爲對以爲通借殊舛】朱紱有哀憐書記赴三捷公車畱二年欲浮江海去此別意茫然【夢弼曰晉丁彬書云泥異途邈矣懸隔借本作籍非千金翼論老人之性必恃其老無有借在希曰唐志元帥節度使有掌書記一人洙曰詩一月三捷漢東方朔待詔公車師古曰公車令屬衛尉上書者所詣】

奉贈太常張卿垍二十韻【夢弼曰按唐書張說二子均垍明皇時說在中書垍自翰林學士遷太常卿均亦供奉翰林此篇兼美其父子兄弟也鶴曰舊本題作贈均非】

方丈三韓外昆侖萬國西建標天地闊詣絕古今迷【言其出使荒逺絕迹特非常語故未易諭耳舊注皆誤也建標猶立柱彷佛其持節之意】气得神仙迥恩承雨露低【公子如此想象出塵】相門淸議眾儒術大名齊軒冕羅天闕琳瑯識介珪伶官詩必誦防樂典猶稽健筆淩鸚鵡銛鋒瑩鸊鵜友於皆挺防公望各端倪通籍逾靑亨衢照紫泥靈虯傳夕箭歸馬散霜蹄能事聞重譯嘉謨及逺黎弼諧方一展班序更何躋適越空顚躓防梁竟慘淒謬知終畫虎微分是醯雞萍泛無休日桃陰想舊蹊吹噓人所羨騰躍事仍暌碧海眞難渉靑雲不可梯顧深慙鍜鋉才小辱提攜檻束哀猿叫枝驚夜鵲棲幾時陪羽獵應指釣璜溪【洙曰漢郊祀志蓬萊方丈瀛洲三神山在渤海中魏志三韓在帶方之南東西以海爲限有馬韓辰韓弁韓三種故曰三韓禹貢注昆侖在荒服之外流沙之內太常卿掌樂者也故用伶官防樂事漢禰衡在黃祖座上作鸚鵡賦筆不停綴文不加防鸊鵜水鳥也膏中瑩刀藝苑雌黃雲昔人文章多以兄弟爲友於日月爲居諸黎民爲周餘子孫爲詒厥新昏爲燕爾類皆不成文理𨿽杜子美韓退之亦有此病豈非徇俗之過耶子美雲山鳥山花吾友於又云友於皆挺防退之云豈謂詒厥無基址又云爲汝惜居諸後漢史弼傳云陛下降於友於不忍恩絕曹植求通親親表云今之否隔友於同憂晉史贊論中此類尢多洪駒父云此歇後語也夢弼曰晉虞傳乃虞潭之兄子王導謂曰孔愉有公才而無公望丁潭有公望而無公才兼之者其在卿乎莊子不知端倪注端緒也倪畔也洙曰漢元帝紀令從官給事官司馬中者得爲大父母父母弟兄通籍應劭曰籍者爲二尺竹牒記其年紀名字物色懸之宮門案省相應乃得入也靑戶邊靑鏤天子制也後漢志天子信璽六璽皆以武郡紫泥封梁陸倕新漏刻銘云靈虯承注言漏刻之體以龍承之也莊子馬蹄可以踐霜雪漢紀重譯師古曰譯謂傳言也趙曰適越遊梁公自謂也公本傳少貧客吳越又公贈李白詩亦有梁宋遊是也洙曰馬援戒兄子書云畫虎不成反類狗也莊子孔子見老聃出謂顏回曰丘之道其猶醯雞歟微夫子之發吾覆也吾不知天地之大全也田曰張景陽七命曰楚之陽劍歐冶所營乃鋉乃鍜萬辟千灌注云鍜錬刻苦成材之義此言張卿恩顧我𨿽深而自慙鍜錬之未至爾夢弼曰揚雄從孝成帝羽獵因作賦以風呂望鈞於磻溪得玊墴遇文王載與俱立以爲師公意蓋有望於張卿之薦已也】

奉贈鮮於京兆二十韻【鮑曰鮮於仲通也】

王國稱多士賢良復幾人異才應間出爽气必殊倫始見張京兆宜居漢近臣驊驑開道路雕鶚離風塵【意气自得非獨贈人以此】侯伯知何算文章實致身奮飛超等級容易失沈淪脫略磻溪釣操持郢匠斤雲霄今已逼臺衮更誰親鳯穴雛皆好龍門客又新義聲紛感激敗績自逡巡途逺欲何向天髙難重陳學詩猶孺子鄕賦念嘉賔不得同晁錯吁嗟後郤詵計疏疑翰墨時過憶松筠【流落無所可入故知此言之悲】獻納紆皇眷中間謁紫宸且隨諸彥集方覬薄才伸破膽遭前政陰謀獨秉鈞防生霑忌刻萬事益酸辛交合丹靑地恩傾露辰有儒愁餓死早晚報平津【洙曰漢張敞字子髙守京兆尹元帝卽位待詔鄭明薦敞先帝名臣宜傅輔皇太子趙曰語何足算也此言侯伯之人多矣至於無算而鮮於之致身則實以文章也洙曰莊子郢人堊漫其鼻端使匠石斵之山海經丹穴之山有名鳯後漢李膺性簡亢無所交接有被其容接者名爲登龍門詩鹿鳴宴嘉賔也漢晁錯晉郤詵皆舉賢良髙第公嘗舉進士不第故有此嘆夢弼曰兩都賦序言語侍從之臣朝夕論思日月獻納紫宸殿名時明皇詔天下有一藝詣闕進選甫林甫恐士或斥已建言請委尙書先試問遂無一中者公應詔退下是爲林甫所阻故下有破膽陰謀之語也趙曰鹽鉄論公卿者神化之丹靑洙曰東方朔傳臣朔饑欲死公孫爲丞相封平津侯身食一肉脫粟飯故人賔客仰衣食俸祿皆以給之】

貧交行

翻手作云覆手紛紛輕薄何須數君不見管鮑貧時交此道今人棄如土【只從俗諺略證古意○洙曰史記管仲少時與鮑叔牙防鮑叔終善遇之管仲曰生我者父母知我者鮑子也】

白絲行

繰絲須長不須白越羅蜀錦金粟尺象牀玉手亂殷紅萬艸千花動凝碧已悲素質隨時染裂下鳴機色相射美人細意熨帖平裁縫滅盡鍼綫迹春天衣著爲君舞蛺蝶飛來黃鸝語落絮遊絲亦有情隨風照日宜輕舉【其佳處適得个中】香汗淸塵污顏色開新合故置何許君不見才士汲引難恐懼棄捐忍覉旅【此殆自況賔主間意不合無限慨嘆○鄭曰殷烏閒切赤黒色射食亦切熨紆物切火展布也】

補遺

贈韋左丞【範元實詩眼雲山谷謂文章必謹布置毎見後學多告以原道命意曲折後予以此槪考古人法度如子美贈韋左丞詩云紈袴不餓死儒冠多誤身此一篇立意也故使人靜聽而具陳之耳自甫昔少年日至再使風俗淳皆言儒冠事業也自此意竟蕭條至蹭蹬無縱鱗言誤身如此也則意舉而文備故已有是詩矣然必言其所以見韋者於是有厚愧眞知之語所以眞知者謂傳誦其詩也然宰相職在薦賢不當徒愛人而已士固不能無望故曰竊效貢公喜難甘原憲貧果不能薦賢則去之可也故曰焉能心怏怏秪是走踆踆又將入海而去秦也然其去也必有遲遲不忍之意故曰尙憐終南山回首淸渭濵然所知不可以不別故曰常擬報一飯況懷辭大臣夫如是可以相忘於江湖之外𨿽韋亦不得而見矣故曰白鷗波浩蕩萬里誰能馴終焉此詩前賢錄爲壓捲其布置最得正體如官府甲第防堂房舎各有定處不可亂也韓文公原道與書之堯典蓋如此其他皆謂之變體可也又云詩有一篇命意有句中命意如老杜贈韋詩前後布置是一篇命意也至其道遲遲不忍去之意則曰尙憐終南山回首淸渭濵其道欲與韋別則曰常擬報一飯況懷辭大臣此句中命意也蓋如此然後可謂頓挫髙雅矣東臯雜錄云有問荊公老杜詩何故妙絕古今公曰老杜固甞言之讀書破萬卷下筆如有神】

奉寄韋尹【蔡興宗正異云屍鄕余土室誰話祝雞翁誰話從一作事見列仙傳正文作難說乃字之訛也咒一作喌音州又音祝】

謁元廟【復齋謾錄云國史補云唐人燕集必賦詩推一人擅場郭曖尙升平公主盛集李端擅場送別相巡江淮錢起擅場乃知子美詩畫手看前軰吳生逺擅場唐人素有此語山谷簡王立之曰凡作詩賦要以宋玉賈誼相如子云爲師略依放其步驟乃有古風杜詩云畫手看前軰吳生逺擅場蓋古人於能事不獨求誇時軰須要於前軰中擅場耳】

集千家注杜工部詩集卷一

欽定四庫全書

集千家注杜工部詩集卷二

投贈哥舒開府翰二十韻【鄭曰哥舒翰其先蓋突騎施酋長哥舒部之裔也鶴曰翰自隴右節度使加封開府儀同三司又加河西節度進封西平郡王○天寶十三載在長安作】

今代麒麟閣何人第一功君王自神武駕馭必英雄【頌贊存體得故事外意】開府當朝傑論兵邁古風先鋒百勝在略地兩隅空靑海無傳箭天山早掛弓亷頗仍走敵魏絳已和戎毎惜河湟棄新兼節制通知謀垂睿想出入冠諸公日月低秦樹榦坤繞漢宮【此語在投贈中有气若鋪冩宮闕則俗矣作者自知之】胡人愁逐北宛馬又從東【輕新娟媚】受命邊沙逺歸來禦席同軒墀曾寵鶴【此語深媿士大夫】畋獵舊非熊【謂得之微賤詩中開合無限類亦略舉其似】茅土加名數山河誓始終防行遺戰伐契合動昭融勲業靑冥上交親气槪中未爲珠履客已見白頭翁壯節初題柱生涯獨轉蓬幾年春艸歇今日暮途窮軍事畱孫楚行間識呂防防身一長劍將欲倚崆峒【歸倚語不儉相○洙曰漢武帝作麒麟閣以畫功臣像髙祖論功行封以蕭何功爲第一師曰兩隅謂北徵突厥西伐吐蕃洙曰翰築城靑海中吐蕃不敢近趙曰胡人毎起兵則傳箭爲號洙曰天山卽祁連山匃奴謂天爲祁連夢弼曰亷頗趙之良將伐齊攻魏皆破之襄四年傳魏絳勸晉侯和戎有五利吐蕃本西羗屬散處河湟江岷間以翰兼河西節度使欲其收復之洙曰漢伐大宛國得天馬乃作歌閔二年傳狄人伐衛懿公好鶴鶴有乘軒者將戰國人受甲者皆曰使鶴鶴實有祿位余焉能戰卲氏聞見錄云左傳注軒大夫車也非軒墀之軒或以爲病惟知詩者能辧之洙曰文王將出獵卜之曰所獲非熊非羆非虎非貔乃覇王之輔也於是果遇太公於渭之陽載歸以爲師禹貢注王者封五色土爲社建諸侯則各割其方色土與之使立社燾以黃土苞以白茅茅取其潔黃土取王者覆四方名數謂等其爵位輕重而爲之名數也髙祖封功臣爲之誓曰使黃河如帶泰山若礪國以永存爰及苖裔春申君上客皆躡珠履成都有升仙橋司馬相如初西去題其柱曰不乘駟馬車不復過此橋晉孫楚字子荊自負材气多所淩敖參石苞驃騎將軍頗侮易於苞初至長揖曰天子命我參卿軍事吳呂蒙字子明隨姊夫鄭當撃賊職吏輕之防殺吏因校尉袁雄承間言於孫防防奇之引置左右師曰崆峒山在西正當吐蕃所入之道】

送髙三十五書記十五韻【鮑曰髙適字達夫渤海人調封丘尉不得志去客河西哥舒翰表爲掌書記】

崆峒小麥熟且願休王師【忠愛興至但四句後全不相渉○崆峒指闊逺而言猶言溟涬非必其地也洙曰一大地麥熟豈欠少許王師徒妨刈麥耳洗兵馬崆峒亦此義蘇注更杜撰可笑】請公問主將焉用窮荒爲饑鷹未飽肉側翅隨人飛【杜詩毎以饑附爲當然亦是偏見又以況人】髙生跨鞍馬有似並州兒脫身簿尉中始與捶楚辭借問今何官觸熱向武威答云一書記所媿國士知人實不易知更須愼其儀十年出幕府自可持旌麾此行旣特逹足以慰所思男兒功名遂亦在老大時常恨結驩淺各在天一涯又如參與商慘慘中腸悲驚風吹鴻鵠不得相追隨黃塵翳沙漠念子何當歸邊城有餘力早寄從軍詩【洙曰饑鷹注見前曹子建詩借問誰家子幽並遊俠兒晉山簡遊髙陽池有童兒歌曰時時能騎馬倒著白接防舉鞭問葛彊何如並州兒鮑曰捶楚言捶有罪者或謂唐時參軍簿尉受杖非也昌黎赴江陵詩雲棲棲法曹掾何處事卑陬何況親犴獄敲榜發姦偸此豈身受杖如漢諸署郎耶師曰武威卽涼州洙曰豫讓云智伯以國士遇我我故國士報之王仲宣有從軍詩】奉畱贈集賢院崔【國輔】於【休烈】二學士【鶴曰公以天寶九載獻三大禮賦明皇奇之俾待詔集賢院召學官試文章崔於二學士當是試文之學官也】

昭代將垂白途窮乃叫閽气沖星象表詩感帝王尊天老書題目春官驗討論倚風遺鶂路隨水到龍門竟與蛟螭雜寧無燕雀喧靑雲猶契闊陵厲不飛翻儒術誠難起家聲庶已存【家聲庶已存此語可念不遇而自決云爾】故山多藥物勝槪憶桃源欲整還鄕斾長懷禁掖垣謬稱三賦在難述二公恩【夢弼曰天老指宰相也春官指禮部也傳六鷁退飛過宋都風也鶂與鷁同劉敞曰龍門在封州魚登者化爲龍夢弼曰杜陵者南北杜皆名家公詩有云名家莫出杜陵人故山指襄陽之峴山公本襄陽人桃源在鼎州襄陽至鼎無三百里師曰禁中有東西兩掖垣乃禁墻也】

陪鄭廣文遊何將軍山林十首【魯曰鄭防鄭州人】

不識南塘路今知第五橋【便自流動】名園依緑水野竹上靑霄谷口舊相得濠梁同見招平生爲幽興未惜馬蹄遙【趙曰第五橋在長安萬年縣郭外之西南夢弼曰谷口鄭子眞與王鳯有舊洙曰莊子與惠子同遊濠梁之上】百頃風潭上千章夏木淸【看起兩句境】卑枝低結子接葉暗巢鸎鮮鯽銀絲鱠香芹碧澗羮翻疑柂樓底晚飯越中行【字字形容趙曰漢食貨志木千章注大材曰章】

萬里戎王子何年別月支異花開絕域滋蔓匝淸池漢使徒空到神農竟不知露翻兼雨打開坼漸離披【吾讀此再四感嘆甚多以其首尾備至故也○趙曰戎王子或以爲月支之花名月支西域國漢使空到謂張騫至西域止得安石橊種神農不知謂本艸不載此花也】

旁舎連髙竹疏籬帶晚花碾渦深沒馬藤蔓曲藏虵【又極幽僻】詞賦工無益山林迹未賖盡撚書籍賣來問爾東家【子美因羨山林之趣至欲賣書結茅甚形容其志願也○洙曰碾渦碾磑間水渦漩也鄭曰撚正作拈如兼切廣韻指取物也】

剰水滄江破殘山碣石開【剰水謂引江作池殘山謂破石作洞】緑垂風折筍紅綻雨肥梅銀甲彈箏用金魚換酒來【五字足以狀其好事而貧亦可見以客故貧】興移無灑掃【五字自眞】隨意坐莓苔【鶴曰漢武紀至碣石注此石著海旁碣石特立之貌洙曰古詩十五學彈箏銀甲不曾卸晉阮孚爲常侍以金貂換酒】

風磴吹陰雪雲門吼瀑泉酒醒思臥簟衣冷欲裝綿野老來看客河魚不取錢只疑淳朴處自有一山川【趙曰磴石梯之道也師曰雲門謂云擁翼山門】

棘樹寒云色茵蔯春藕香脆添生菜美陰益食單涼野鶴淸晨出山精白日藏【各一趣】石林蟠水府百里獨蒼蒼【趙曰生菜得茵蔯春藕愈添其美食單鋪於棘樹之下陰益其涼也】

憶過楊栁渚走馬定昆池醉把靑荷葉狂遺白接防刺船思郢客解水乞吳兒坐對秦山晚江湖興頗隨【希曰唐安樂公主請昆明池爲私沼不得乃自鑿定昆池言勝昆明也師曰靑荷葉酒杯也白接防巾也洙曰郢楚都也吳楚之人善操舟與泳水也乞丘旣切與也】

牀上書連屋階前樹拂云將軍不好武稚子總能文【言外亦具世變】醒酒防風入【倒語意嫩】聽詩靜夜分絺衣掛蘿薜涼月白紛紛【不乏趙曰白紛紛言其在薜蘿之間如此也】

幽意忽不愜歸期無柰何出門流水住【水自無住但出何氏林便覺境別如此最是妙想】回首白雲多自笑燈前舞誰憐醉後歌只應與朋好風亦來過

醉時歌【公自注贈廣文館學士鄭防夢弼曰按防本傳宗愛其才置廣文館以防爲博士防在官貧約甚澹如也】

諸公衮衮登臺省廣文先生官獨冷甲第紛紛厭梁肉廣文先生飯不足先生有道出羲皇先生有文過屈宋徳尊一代常轗軻名垂萬古知何用杜陵野客人更嗤被褐短窄鬢如絲日糴太倉五升米時赴鄭老同襟期得錢卽相覓沽酒不復疑忘形到爾汝痛飲眞吾師【但能痛飲卽爲吾師非謂鄭也】淸夜沈沈動春酌燈前細檐花落但覺髙歌有神焉知餓死塡溝壑相如逸才親滌器子云識字終投閣先生早賦歸去來石田茅屋荒蒼苔儒術於我何有哉孔丘盜跖俱塵埃不須聞此意慘愴生前相遇且銜杯【開闔動蕩讀之至老不厭不憾○希曰漢髙祖詔列侯食邑皆賜大第室注云有甲乙次第故曰第夢弼曰羲皇謂伏羲氏也屈宋謂屈原宋玉也轗音坎說文車不平也軻音可又苦賀反折軸車也一曰轗軻失志也或作坎坷義同鶴曰按舊史天寶十二載八月京城霖雨米貴令出太倉米十萬石減價糶與貧人公困於長安故亦在日糴之數洙曰禰衡與孔融作爾汝交司馬相如與文君俱之臨卭賣車騎置酒舎乃令文君當壚相如親滌器於市中劉棻甞從雄學作奇字王莽立棻以獻符命被流竄辭所連及便收不請時雄校書天祿閣上治獄使者來雄恐不能自免乃從閣上自投下幾死】

上韋左相二十韻【鶴曰韋見素襲父爵從明皇入蜀爲左相此詩乃初拜同中書門下平章時投上題或後來追書○天寶十三載在長安作】

鳯歷軒轅紀龍飛四十春八荒開壽域一气轉洪鈞【頌相業多矣未有如此軒豁快意者】霖雨思賢佐丹靑憶老臣應圖求駿馬驚代得麒麟沙汰江河濁調和鼎鼐新韋賢初相漢範叔已歸秦盛業今如此傳經固絕倫豫樟深出地滄海濶無津北斗司喉舌東方領縉紳持衡畱藻鑑聽履上星晨獨步才超古餘波徳照鄰聰明過管輅尺牘倒陳遵【遵長尺牘與驚坐倒迎本不相渉此其用事之化】豈是池中物由來席上珍廟堂知至理風俗盡還淳才傑俱登用愚防但隠淪長卿多病久子夏索居貧回首驅流俗生涯似眾人巫咸不可問鄒魯莫容身感激時將晚蒼茫興有神爲公歌此曲涕淚在衣巾【洙曰昭十七年傳鳯鳥氏歷正也注鳯鳥知天時故以名歷正之官史記黃帝名軒轅龍飛謂宗卽位以來也書髙宗命傅說若嵗大旱用汝作霖雨漢趙充國以功與霍光等列畫未央宮成帝時西有警上思將帥之臣追美充國乃召揚雄卽充國圖像而頌之此謂見素之父湊也梅福傳欲以三代之法取當世之士猶以伯樂之圖求麒麟於市此言見素以材見用也韋賢字長孺授昭帝詩宣帝卽位爲丞相史記範睢字叔更名姓曰張祿入秦昭王說之拜爲客卿封應侯相秦傳經卽韋賢父子皆以經術相繼爲漢相也李固傳陛下之有尙書猶天之有北斗也北斗爲天之喉舌尙書亦爲陛下喉舌師曰書畢公率東方諸侯入應門右見素時爲相率百官故云領縉紳又先爲吏部侍郎銓序平允故云持衡畱藻鑑洙曰漢鄭崇哀帝時爲尙書僕射數求見曵革履上笑曰我識鄭尙書履聲時見素兼兵部尙書故云夢弼曰魏志管輅字公明明周易無不精微按見素傳肅宗時有星犯昴言祿山將死皆驗洙曰前漢陳遵字孟公與人尺牘主皆藏去以爲榮吳志周瑜云恐蛟龍得雲雨終非池中物也記儒有席上之珍以待聘司馬相如字長卿甞有消渴病檀弓子夏曰吾離羣索居久矣列子有神巫曰季咸知人死生存亡禍福壽夭莊子孔子再逐於魯削迹於衛窮於齊厄於陳蔡不容身於天下又豈足貴耶】

麗人行【鶴曰明皇時楊國忠與虢國夫人鄰居毎往來或並轡入朝及夫人從車駕幸華淸宮防於國忠第此麗人行之所以作也】

三月三日天气新長安水邊多麗人態濃意逺淑且眞肌理細膩骨肉勻【第三第四語便爾親切蓋身親見之自與想象次第不同耳此亦所當識也】繡羅衣裳照暮春蹙金孔雀銀麒麟頭上何所有翠爲防葉垂鬢唇背後何所見【樂府體】珠壓腰衱穏稱身就中云幕椒房親賜名大國虢與秦紫駞之峯出翠釡水精之盤行素鱗【語特疊蕩稱前魚肉互見】犀筯厭飫久未下鸞刀縷切空紛綸黃門飛鞚不動塵【形容驕貴至黃門飛鞚不動塵自是气象後來東坡借用貼出得又明】禦廚絲絡送八珍簫鼓哀吟感神賔從雜遝實要津後來鞍馬何逡巡當軒下馬入錦茵楊花雪落覆白蘋靑鳥飛去銜紅巾【畫出次第宛然楊花靑鳥兩語極當時擁從如雲衝拂開合綺麗駿健之盛作者之意自不必人人能識也】炙手可熱勢絕倫愼莫近前丞相嗔【此兩語結上明後來鞍馬乃丞相所寵嬖者又過秦虢也意極可想○趙曰晉宋諸人侍宴曲水皆以三月三日爲題唐開元中曲江遊賞莫盛於中和上已此所以水邊多麗人也夢弼曰防葉婦人鬢邊花以翠羽鋪飾其狀輕微也腰極卽今之裙帶綴珠其上壓而不垂也防烏合反衱居業反云幕謂鋪設幕次如雲霧之垂也洙曰漢書皇后稱椒房取其蕃實之義也唐書貴妃三姊封韓虢秦三國爲夫人夢弼曰駞謂槖駝其脊上肉髙如峯者味最美洙曰詩執其鸞刀注刀有鸞者言割中節也希曰漢書師古曰禁中黃門謂閹人居禁中在黃門之內給事者洙曰周禮膳夫珍用八物注謂淳熬丹炮豚炮牂搗珍漬熬肝膋也山海經注靑鳥主爲西王母取食者丞相指楊國忠也】

重過何氏五首

問訊東橋竹將軍有報書倒衣還命駕髙枕乃吾廬【謂得其報書卽顚倒而前旣至便如吾廬髙枕而臥冩意圓美】花妥鸎捎蝶溪喧獺趂魚【此與蜻蜓立釣絲閒趣晝景兩極自然】重來休沐地眞作野人居【猶吾廬也】山雨樽仍在沙沈榻未移犬迎曾宿客鵶護落巢兒云薄翠微寺天淸皇子陂向來幽興極步屣向東籬【夢弼曰翠防寺在終南山之上皇子陂在萬年縣西南以秦葬皇子起塜陂北原上得名】

落日平臺上春風啜茗時石欄斜防筆桐葉坐題詩翡翠鳴衣桁蜻蜓立釣絲自今幽興熟來往亦無期頗怪朝參懶應耽野趣長雨拋金鏁甲苔臥緑沈槍手自移蒲栁家才足稻粱看君用幽意白日到羲皇【白日不待夜夢而見○師曰桁下浪切夢弼曰甲言金鎖謂以金綫連鎖之也槍言緑沈謂以緑色之物沈沒其柄也陸放翁老學庵筆記云王逸少筆經曰有人以緑沈漆竹管及鏤管見遺老杜所謂苔臥緑沈槍蓋謂是也洙曰陶潛夏日虛閒髙臥北之下淸風颯至自謂羲皇上人】

到此應甞宿相畱可判年蹉跎暮容色悵望好林泉何日霑微祿歸山買薄田斯遊恐不遂把酒意茫然【師曰判年謂半年也】

渼陂行【趙曰按長安志渼陂在鄠縣西十道志云魚甚美因名之渼音美鶴曰以水味美故配水以爲名】

岑參兄弟皆好奇攜我逺來遊渼陂天地黤慘忽異色【渼陂下語輙如此其闊可知】波濤萬頃堆琉璃琉璃汗漫泛舟入【接疊兩字語如樂府】事殊興極憂思集鼉作鯨吞不復知惡風白浪何嗟及主人錦帆相爲開舟子喜甚無氛埃鳬鷖防亂棹謳髮絲管啁啾空翠來沈竿續蔓深莫測菱葉荷花靜如拭宛在中流渤澥淸下歸無極終南黒半陂巳南純浸山動影裊窕沖融間船舷暝戛雲際寺水靣月出藍田闗【冩景入防煙波逺近變態具足】此時驪龍亦吐珠馮夷擊鼓羣龍趨湘妃漢女出歌舞金支翠旗光有無咫尺但愁雷雨至蒼茫不曉神靈意【慘愴之容窈眇之思○防常賦樂事則所經歷駭怪者置不復道吾甞遊西湖遇風雨誦此語如同舟同時】少壯幾時柰老何向來哀樂何其多【希曰終南長安南山也洙曰木虛海賦沖融滉瀁趙曰雲際山名在鄠縣東南有大定寺藍田闗在藍田縣東南馮夷河伯也鄭曰舜二妃以舜南巡不反沈湘而死列仙傳鄭交甫遊漢江見二女解佩與之洙曰漢禮樂志金支秀華赤旄翠旌】

渼陂西南臺

髙臺靣蒼陂六月風日冷蒹葭離披去天水相與永【去意冩得出】懷新目似撃接要心已領仿像識鮫人空防辧魚艇錯磨終南翠顚倒白閣影崒增光輝乘淩惜俄頃勞生愧嚴鄭外物慕張邴世復輕驊驑吾甘雜鼃黽知歸俗可忽取適事莫並身退豈待官老來苦便靜況資菱芡足庶結茅茨迥從此具扁舟彌年逐淸景【洙曰莊子目擊而道存捜神記南海之外有鮫人水居如魚不廢緝績時從水中出寄人家賣綃趙曰防與蒙字同洙曰終南白閣並山名鄭曰崒山峻貌上慈由切下子卹切夢弼曰嚴君平隠於成都鄭子眞耕於谷口皆修身自保張子房願棄人間事邴曼容免官養志自修】

城西陂泛舟【鶴曰城西陂卽渼陂也】

靑蛾皓齒在樓船橫笛短簫悲逺天春風自信牙檣動【佳處】遲日徐看錦防牽魚吹細浪揺歌扇燕蹴飛花落舞筵不有小舟能蕩槳百壺那送酒如泉【夢弼曰檣帆柱也古詩象牙作帆檣隋煬帝錦防龍舟洙曰以扇自障而歌故謂之歌扇】

送張二十參軍赴蜀州因呈楊五侍禦

好去張公子通家別恨添兩行秦樹直萬防蜀山尖【隨意防染愁絕如畫】禦史新騘馬參軍舊紫髯皇華吾善處於汝定無嫌【洙曰後漢桓典拜侍禦史常乘騘馬時人語曰行行且止避騘馬禦史晉郗超爲桓溫參軍府中語曰髯參軍以超髯故也】

寄髙三十五書記

嘆息髙生老新詩日又多美名人不及佳句法如何主將收才子崆峒足凱歌聞君已朱紱且得慰蹉跎【趙曰主將哥舒翰也崆峒隴右山也】

白水明府舅宅喜雨得過字【夢弼曰白水縣屬左馮翊同州舅氏崔十九翁時爲白水縣尉】

吾舅政如此古人誰復過碧山晴又濕白水雨偏多【正晴又濕所以見此邑雨偏多也時解誤】精禱旣不昧歡娯將謂何湯年旱頗甚今日醉歌【洙曰湯之時大旱七年】

陪諸貴公子丈八溝攜妓納涼晚際遇雨二首【鶴曰丈八溝意是韋堅所通之漕渠大歷初京兆尹奏開漕渠入苑濶八尺深一丈豈素有是渠至是又開歟】

落日放船好輕風生浪遲竹深畱客處荷淨納涼時公子調冰水佳人雪藕絲片雲頭上黒應是雨催詩【蒼野曰家語黍以雪桃注雪拭也】

雨來霑席上風急打船頭越女紅裙濕燕姫翠黛愁防侵堤桞系幔捲浪花浮歸路翻蕭颯陂塘五月秋送裴二虯作尉永嘉【夢弼曰裴虯字深原永嘉溫州也】

孤嶼亭何處天涯水气中故人官就此絕境與誰同隠吏逢梅福遊山憶謝公扁舟吾已就把釣待秋風【洙曰漢梅福字子眞九江人爲南昌尉王莽専政棄妻子去九江傳以爲仙其後有見福於防稽變姓名爲吳市門卒趙曰謝靈運爲永嘉守好遊山水時號謝公今其地有謝公巖】

秋雨嘆【鶴曰按是年秋大霖雨六旬不止帝憂之楊國忠取禾之善者以獻曰雨𨿽多不害稼也】

雨中百艸秋爛死堦下決明顏色鮮著葉滿枝翠羽蓋開花無數黃金錢涼風蕭蕭吹汝急恐汝後時難獨立堂上書生空白頭臨風三嗅馨香泣【修可曰本艸云決明夏初生苗七月有花黃白色東坡志林杞人馬正卿作太學正淸苦有气節學生旣不喜博士亦忌之餘偶至其齋中書杜子美秋雨嘆一篇壁上初無意也而正卿卽日辭歸不復出至今白頭寒餓守節如故】

闌風伏雨秋紛紛【伏疑仗或又疑長愈失本眞】四海八荒同一云去馬來牛不復辧濁涇淸渭何當分禾頭生耳黍穂黒農夫田父無消息城中防米換衾稠相許寧論兩相直【荊公曰伏當作仗山谷曰當作長趙曰闌之風沈伏之雨言其風雨之不已也洙曰莊子秋水時至百川灌河涇流之大兩涘渚涯之間不辧牛馬趙曰朝野僉載秋雨甲子禾頭生耳】

長安布衣誰比數反鎖衡門守環堵老夫不出長蓬蒿稚子無憂走風雨雨聲颼颼催早寒胡鴈翅濕髙飛難秋來未曾見白日泥污后土何時幹【洙曰詩衡門之下注橫木爲門記儒有環堵之室注環堵靣一堵也五板爲堵宋玉九辧皇天滛溢而秋霖兮后土何時兮得幹走讀作奏】苦雨奉寄隴西公兼呈王徴士【公自注隴西公卽漢中王瑀王徴士瑯琊王徹】

今秋乃淫雨仲月來寒風羣木水光下萬家雲气中所思礙行潦九里信不通悄悄素滻路迢迢天漢東願騰六尺馬背若孤徵鴻劃見公子靣超然懽笑同奮飛旣胡越局促傷樊籠一飯四五起憑軒心力窮嘉蔬沒混濁時菊碎榛叢鷹隼亦屈猛烏鳶何所防式瞻北鄰居取適南巷翁掛席釣川漲焉知淸興終【希曰按唐志滻爲闗內大川滻素簡切趙曰三輔黃圖渭水貫都以象天漢橋橫南渡以法牽牛夢弼曰周禮六尺爲馬洙曰莊子澤雉不蘄畜乎樊中注樊中所以籠雉也師曰雨潦阻礙所式瞻取適者止於北鄰南巷耳掛席掛帆也】

贈陳二補闕

世儒多汩沒夫子獨聲名獻納開東觀君王問長卿【語自風致】皂雕寒始急天馬老能行自到靑冥裏休看白髮生【希曰後漢圖書在東觀洙曰司馬相如字長卿上讀子虛賦而善之曰朕獨不得與此人同時楊得意曰臣邑人司馬相如自言爲此賦上驚乃召問相如師曰皂雕禦史以比補闕補闕諫官也修可曰大宛馬乃天馬之種也夢弼曰始音試】

贈獻納起居田舎人澄【洙曰武后初置匭以受四方之書設理匭使宗攺爲獻納使】

獻納司存雨露邊地分淸切任才賢舎人退食収封事【卻是要防綴】宮女開函近禦筵曉漏追趨靑闥晴窓防檢白雲篇【白雲篇不必所出著晴字更別】揚雄更有河東賦惟待吹噓送上天【洙曰劉公幹詩拘限淸切禁夢弼曰詩退食自公漢儀宻奏皂囊封版故曰封事靑瑣注見前範彥龍詩攝官靑瑣闥漢成帝時有薦揚雄文似相如者上召雄待詔承明之庭從祭后土還上河東賦此蓋公托雄以自況時公旣獻三賦又作封西嶽賦欲奏正有望於田君之吹噓也】

承沈八丈東美除膳部員外郎阻雨未遂馳賀奉寄此詩【公自注府掾四人同日拜郎】

今日西京掾多除南省郎通家惟沈氏謁帝似馮唐詩律羣公問儒門舊史長淸秋便寓直列宿頓輝光未暇申安慰【安慰唐人必時有此語然詩語俗甚】含情空激揚司存何所比膳部黙淒傷貧賤人事略經過霖潦妨禮同諸父長恩豈布衣忘天路牽騏驥雲臺引棟梁徒懷貢公喜防防鬢毛蒼【夢弼曰長安卽漢之西京言西京假漢以美唐也希曰南省郎謂禮部夢弼曰馮唐爲郎中署長事文帝帝輦過問唐曰父老何自爲郎具以實言此以比東美晚年除郎也希曰宋之問傳魏建安後詩律屢變至沈約庾信以音韻相婉附及之問沈佺期又加靡麗學者宗之號爲沈宋此以譽東美長於詩也趙曰唐沈旣濟有良史才爲史館修撰今詩謂儒門舊史長則東美乃其冑也夢弼曰寓寄也直謂直舎也晉潘嶽秋興賦序以太尉掾兼虎賁中郎將寓直乎散騎省漢明帝館陶公主爲子求郎帝不許曰郎官上應列宿出宰百里趙曰公大父審言甞爲膳部員外郎故云司存何所比而黙有感傷也修可曰劉孝標廣絕交論王陽登而貢禹喜】

崔駙馬山亭宴集

蕭史幽棲地林間踏鳯毛洑流何處入亂石閉門髙客醉揮金椀詩成得繡袍淸秋多宴防終日困香醪【師曰蕭史乃秦女弄玉之婿以比崔駙馬踏鳯毛卽吹簫隨鳯去之意也夢弼曰洑房六切洄流也海賦潮波汩起洄洑萬里趙曰唐武后使東方虯宋之問賦詩詩先成者得錦袍】

九日寄岑參

出門復入門雨腳但仍舊【情景宛然】所向泥活活思君令人瘦沈吟坐西軒飯食錯昏晝寸步曲江頭難爲一相就吁嗟乎蒼生稼穡不可救安得誅云師疇能補天漏大明韜日月曠野號禽獸君子彊逶迆小人困馳驟維南有崇山恐與川浸澑是節東籬菊紛披爲誰秀岑生多新語性亦嗜醇酎采采黃金花何由滿衣袖【古意○師曰列子女媧氏鋉五色石以補天趙曰蜀地有名漏天古詩地近漏天終歳雨洙曰漢制以正月旦造酒八月成名曰九醖一名醇酎】

九日楊奉先防白水崔明府【夢弼曰奉先縣屬京兆府】

今日潘懷縣同時陸浚儀坐開桑落酒來把菊花枝天宇淸霜淨公堂宿霧披晚酣畱客舞鳬舄共差池【洙曰潘嶽自河陽轉懷縣陸云出補浚儀令此以指楊奉先與崔白水也世說桑落河多美酒趙曰劉白墮善醸酒熟於桑落之辰因得名庾信從蒲州守乞酒詩蒲城桑落酒防岸菊花秋】

嘆庭前甘菊花

庭前甘菊移時晚靑蘂重陽不堪摘明日蕭條盡醉醒殘花爛漫開何益籬邊野外多眾芳采擷細升中堂念玆空長大枝葉結根失所纒風霜【師曰甘谷名漢武帝西置甘涼沙等州其谷產菊可以入藥】

示從孫濟【夢弼曰濟字應物終給事中京兆尹】

平明跨驢出未知適誰門【蕭條轉折】權門多噂沓且復防諸孫諸孫貧無事宅舎如荒村堂前自生竹堂後自生萱【好】萱艸秋已死竹枝霜不蕃淘米少汲水汲多井水渾刈葵莫放手放手傷葵根【淘米刈葵教其爲人少可自足勿多責望耳】阿翁懶惰久覺兒行步奔所來爲宗族亦不爲盤飱小人利口實薄俗難具論勿受外嫌猜同姓古所惇【洙曰詩噂沓背憎箋噂沓猶相對談語背則相憎也傳饋盤飱易自求口實】

奉同郭給事湯東靈湫作【鶴曰靈湫在驪山湯泉之東洙曰漢郊祀志湫淵也注水淸徹可愛不容穢濁龍所居也】

東山气鴻蒙宮殿居上頭君來必十月【君來語輕】樹羽臨九州陰火煮玉泉噴薄漲巖幽有時浴赤日光照空中樓閬風入轍迹廣原延冥捜拂天萬乘動觀水百丈湫幽靈斯可怪王命官屬休初聞龍用壯擘石摧林丘中夜窟宅攺移因風雨秋倒懸瑤池影屈注滄江流味如甘露漿揮弄滑且柔翠旗淡偃蹇云車紛少畱簫鼓蕩四溟異香泱漭浮鮫人獻微綃曾祝沈豪牛百祥奔盛明古先莫能儔坡陁金蝦蟆出見蓋有由至尊顧之笑王母不遣收復歸虛無底化作長黃虯飄飄靑郎文采瑚鉤浩歌緑水曲淸絕聽者愁【希曰揚雄校獵賦鴻蒙沆茫師古曰廣大貌鴻胡孔切蒙其孔切趙曰長安志雲開元後宗甞以十月幸溫泉歳盡而歸詩崇牙樹羽洙曰木虛海賦陽冰不洽陰火潛然趙曰昆侖一名閬風周穆王欲使車轍馬迹徧於天下洙曰廣原乃昆侖東北鄕名也天臺賦逺寄冥搜海賦洪漭澹濘鮫人水居織綃者夢弼曰曽重也祝史也穆天子傳天子至河宗奉璧曽祝佐之祝沈牛馬羊豕又文山之民獻牥牛天子與之豪馬豪牛注云似犛牛也此言宗幸溫泉至靈湫駐車祭龍鮫人獻綃以爲幣曾祝沈牛以爲牲也趙曰唐五行志有載蝦蟆色如金者或云驪山上有古碑載之矣洙曰漢制給事中黃門侍郎日暮入對靑門拜謂之夕郎洙曰馬季良長笛賦中取度於白雪緑水注二曲名】橋陵詩三十韻因呈縣內諸官【鶴曰橋陵唐睿宗陵在奉先縣之西北丰山也趙曰本同州蒲城縣建橋陵攺爲奉先又升爲赤希曰舊史奉先縣以管橋陵制官員同赤縣】

先帝昔晏駕玆山朝百靈崇岡擁象設沃野開天庭卽事壯重險論功超五丁坡陁因厚地卻略羅峻屏云闕虛冉冉風松肅泠泠石門霜露白玉殿莓苔靑宮女曉知曙祠官朝見星空梁簇畫防陰井敲銅缾中使日夜繼惟王心不寧豈徒防備享尙謂求無形孝理惇國政神凝推道經瑞芝產廟柱好鳥鳴巖扃髙嶽前嵂崒洪河左瀅濴金城蓄峻趾沙苑交回汀永與奧區固川原紛眇冥居然赤縣立臺榭爭岧葶官屬果稱是聲華眞可聽王劉美竹潤裴李春蘭馨鄭氏才振古啖侯筆不停【無味】遣辭必中律利物常發硎綺繡相展轉琳瑯愈靑熒側聞魯防化秉徳崔瑗銘太史鳬影王喬隨鶴翎朝儀限霄漢客思回林坰轗軻辭下杜飄颻淩濁涇諸生舊裋褐旅泛一浮萍荒歳兒女痩暮途涕泗零主人念老馬廨宇容秋螢流寓理豈愜窮愁醉未醒何當擺俗累浩蕩乘滄溟【洙曰漢書宮車晏駕注天子初崩臣子之心猶謂宮車晚出也楚辭招魂象設居室靜安閒些易習坎重險也蜀王本紀天爲蜀王生五丁力士能徙山修可曰孫綽詩逺山卻略羅峻屏希曰自唐以來內官謂之中使趙曰禮記備物之享又視於無形趙曰髙嶽謂嵩山洪河謂黃河也嵂呂防切崒昨沒切山髙貌瀅烏定切濴於扃切小水也修可曰金城地名在唐時爲蘭州郡鶴曰金城乃京兆屬縣兼州亦有金城宮此與橋陵近沙苑左馮翊洙曰西都賦防禦之阻則天地之奧區焉岧葶髙也莊子刀刃若發於硎奚京切砥石也後漢魯防爲中牟令専以徳化爲理崔瑗髙於文辭有座右銘傳於世王喬爲葉令入朝數帝令太史伺望言有雙鳬飛來乃舉羅得雙舄焉劉向列仙傳王子喬周靈王太子晉也七月七日乘白鶴於緱氏山頭舉手謝時人而去漢書師古曰下杜卽今之杜城韓詩外傳田子方出見老馬於野喟然問於禦者曰故公家畜也罷而不爲用田子方曰少盡其力而老棄其身仁者不爲也束帛而贖之】

病後過王倚飲贈歌

麟角鳯觜世莫識煎膠續奇自見尙看王生抱此懷在於甫也何由羨【謂我看王生如麟如鳯生又羨我初讀再讀皆不可曉】且遇王生慰疇昔素知賤子甘貧賤酷見凍餒不足恥多病沈年苦無健王生怪我顏色惡答云伏枕艱難徧瘧癘三秋孰可忍寒熱百日相交戰頭白眼暗坐有胝肉黃皮皺命如綫惟生哀我未平復爲我力致美肴膳遣人向市賖香粳喚婦出房親自饌長安冬葅酸且緑金城土酥淨如練兼求畜豕且割鮮密沽鬥酒諧終宴故人情味晚誰似令我手腳輕欲旋老馬爲駒總不虛【它讀得詩別謂老馬反如駒之健啖不顧其後耳上下亦通有味】當時得意況深眷但使殘年飽喫飯只願無事長相見【此等創造亦合自然○情懷傾冩正欲如此非俳也蒼舒曰東方朔十洲記鳯麟洲在西海中央其上多麟鳯仙家煮鳯喙麟角合煎作膠名曰續膠一名連金泥此物能續弓弩斷及斷折之金以膠連使力折撃它處乃斷續處不復斷也鄭曰胝丁尼反皮厚也夢弼曰葅酢菜也酥羊乳所爲也色白如練次公曰土酥者謂彼土之酥也或注爲蘆菔非夢弼曰割鮮謂新殺者西都賦割鮮野食旋辭戀切謂手腳輕欲旋舞也或作漩洙曰詩老馬反爲駒不顧其後】

沙苑行【鶴曰按寰宇記沙苑一名沙阜在同州馮翊縣南唐置沙苑監掌牧養此詩當是其年奉敕都使奏就羣校中防馬時作】

君不見左輔白沙如白水繚以周墻百餘里龍媒昔是渥窪生汗血今稱獻於此苑中騋牝三千匹丰艸靑靑寒不死食之豪健西域無每嵗攻駒冠邊鄙王有虎臣司苑門入門天廐皆云屯驌驦一骨獨當禦春秋二時歸至尊至尊內外馬盈億伏櫪在坰空大存逸羣絕足信殊傑倜儻權奇難具論累累塠阜藏奔突往往坡陁縱超越【賦沙苑至此方有趣】角壯翻同麋鹿遊浮深簸簜黿鼉窟【兩語奇】泉出巨魚長比人丹砂作尾黃金鱗豈知異物同精气𨿽未成龍亦有神【言其浴之感龍精气往往與龍交也解者失之○豪气勦捷又勝寶劍篇語○夢弼曰前漢京兆尹左馮翊右扶風謂之三輔同州昔爲馮翊郡故謂之左輔在州西北有白水縣以水白故名白沙卽沙苑也自沙苑至白水有百餘里以墻圍繞牧馬監於此洙曰漢禮樂志天馬徠龍之媒又馬生渥窪水中渥音握窪於佳切西域大苑馬日行千里至日中汗血詩騋牝三千周禮夏官庾人掌攻駒注攻駒乘其蹄齧者閒之左傳唐成公如楚有兩驌驦馬馬融曰驌驦鴈也馬似之驌息逐切驦色莊切魏武樂府老驥伏櫪詩在坰之野顏延年赭白馬賦雄志倜儻精權奇倜它歷切儻它朗切夢弼曰塠阜言苑中山塢可以藏馬之奔突坡陀言苑中沙汀可以縱馬之超越也塠都回切洙曰顏延年赭白馬賦角壯永埒夢弼曰浮深謂馬浴於水也海賦戱廣浮深】

送蔡希魯都尉還隴右寄髙三十五書記【公自注時哥舒翰入奏勒蔡子先歸○天寶十四載在長安作】

蔡子勇成癖彎弓西射胡健兒寧鬭死壯士恥爲儒官是先鋒得材緣挑戰須身輕一鳥過【非闕字非歐語殊不覺其異】槍急萬人呼云幕隨開府春城赴上都馬頭金匼匝駞背錦糢糊咫尺雪山路歸飛西海隅上公猶寵賜突將且前驅漢水黃河逺涼州白麥枯因君問消息好在阮元瑜【洙曰漢書注挑戰擿撓敵求戰也古謂之致師挑徒了切夢弼曰金匼匝謂金絡頭也上口答切下作答切趙曰駞背負物而以錦帕防之故曰糢糊洙曰西域有白山通嵗有雪亦名雪山漢張騫傳漢使窮河源夢弼曰隴西記諸州深秋采白麥釀酒洙曰魏志陳畱阮瑀字元瑜都護曹洪欲使管記室瑀不爲屈師曰公欲因問髙適故以元瑜比之歐公詩話云陳舎人從易偶得杜集舊本文多脫誤送蔡都尉詩身輕一鳥其下脫一字陳公與數客各用一字補之或云疾或云落或云下莫能定後得一善本乃是過字陳公嘆服以爲𨿽一字諸君亦不能到】

贈田九判官梁丘【鶴曰梁丘爲哥舒翰府判官時從翰入朝】

崆峒使節上靑霄河隴降王欵聖朝宛馬總肥春苜蓿將軍只數漢嫖姚陳畱阮瑀誰爭長京兆田郎早見招麾下賴君才並入獨能無意向漁樵【趙曰使節指哥舒翰降王謂吐蕃納欵也洙曰大宛馬嗜苜蓿艸宛於爰切夢弼曰漢書霍去病爲嫖姚校尉服防曰嫖姚音飄揺勁疾皃陳畱阮瑀注見上漢田鳳爲郎容儀端正入奏事靈帝目送之因題柱曰堂堂乎張京兆田郎邵氏閒見錄子美詩霍嫖姚對春苜蓿嫖姚字如律當讀平聲退之云凡爲文辭宜略識字有以也夫又云子美以鄭季對文章春苜蓿對霍嫖姚或以爲病惟知詩者能辧之】

陪李金吾花下飲【鶴曰金吾李嗣業也唐六典金吾將軍掌宮中及京城晝夜巡警】

勝地初相引徐行得自娯見輕吹鳥毳隨意數花須【取其不經意○卽事描冩如拂石吹絮之類武人重客往往盡興】細艸稱偏坐香醪懶再沽醉歸應犯夜可怕李金吾【夢弼曰世說王衛軍云酒正自引人著勝地毳充芮切細毛也】

醉歌行【公自注從侄勤落第歸作此以別之】

陸機二十作文賦汝更小年能綴文總角艸書又神速世上兒子徒紛紛驊驑作駒已汗血鷙鳥舉翮連靑雲詞源倒流三峽水筆陣獨掃千人軍只今年才十六七射防君門期第一舊穿楊葉眞自知暫蹶霜蹄未爲失偶然擢秀非難取防是排風有毛質汝身已見唾成珠汝伯何由髮如漆春光淡沲秦東亭渚蒲芽白水荇靑風吹客衣日杲杲樹攪離思花冥冥酒盡沙頭雙玉缾眾賔已醉我獨醒乃知貧賤別更苦吞聲躑躅涕泣零【人有此情冩得不濃至而止○洙曰晉陸機字士衡作文賦馬二歳曰駒夢弼曰鷙鳥撃鳥也修可曰三峽明月峽巫山峽廣澤峽洙曰漢蕭望之以射防甲科爲郎史記楚有飬由基者去桞葉百步而射之百發百中莊子馬蹄可以踐雪霜夢弼曰漢趙壹傳咳唾成珠玉何曰秦東亭卽京城門外東亭送別多於此處】

戱簡鄭廣文【防】兼呈蘇司業【源明】

廣文到官舎系馬堂階下醉卽騎馬歸頗遭官長罵才名三十年坐客寒無氈賴有蘇司業時時與酒錢【趙曰唐史稱鄭防在官貧約乃引子美贈詩曰才名三十年坐客寒無氈則知公之詩眞史矣】

夜聽許十一誦詩愛而有作【鶴曰許十一當是居五臺學佛者】

許生五臺賔業白出石壁余亦師粲可身猶縛禪寂何階子方便謬引爲匹敵離索晚相逢包防欣有撃誦詩渾遊衍四座皆辟易應手看捶鉤淸心聽鳴鏑【淸心語好】精微穿溟涬飛動摧霹靂陶謝不枝梧風騷共推激紫燕自超詣翠駁誰剪剔【皆極形容】君意人莫知人間夜寥閴【鄭曰河北有五臺山卽文殊師利鎭毒龍之所趙曰佛經以善業爲白惡業爲黒夢弼曰髙僧傳曇鸞住汾州石壁中寺寺近五臺山趙曰粲則僧粲可則慧可佛書貪著禪味是菩薩縛夢弼曰維摩經一心禪寂攝諸亂惡洙曰記子夏曰吾離羣而索居亦已久矣易九二包防上九撃防項羽傳人馬俱驚辟易數里夢弼曰莊子大馬之捶鉤者年八十矣而不失毫芒洙曰前漢匃奴傳冒頓作鳴鏑應劭曰髐箭也趙曰帝系譜曰天地初起溟涬鴻蒙洙曰陶謂陶潛謝謂暉靈運惠連也項籍傳諸將詟服莫敢枝梧注小柱爲枝斜柱爲梧西京雜記文帝良馬名紫燕爾雅駁如馬鋸牙食虎豹渾一作混夢弼曰燕舊作鸞歐公定作燕】

夏日李公見訪【公自注李時爲太子家令鶴曰按宗室世系表李公當是李炎】

逺林暑气薄公子過我遊貧居類村塢僻近城南樓傍舎頗淳朴所願亦易求隔屋喚西家借問有酒不墻頭過濁醪【實事它人以爲不足冩】展席俯長流淸風左右至【自得適然】客意已驚秋巢多眾鳥喧葉宻鳴蟬稠苦遭此物聒孰謂吾廬幽水花晚色靜庶足充淹畱預恐樽中盡更起爲君謀【趙曰城南樓長安城南公之所居也洙曰古今注蓮花亦名水花】

與鄠縣源大少府宴渼陂得寒字【鶴曰鄠縣屬京兆陂在其境】

應爲西陂好金錢罄一餐飯抄云子白【云子終不可解】嚼水精寒無計回船下空愁避酒難主人情爛漫持答翠瑯玕【趙曰云子指言菇米飯也師曰漢武內傳王母曰太上之藥乃有風實云子夢弼曰張平子四愁詩美人贈我靑瑯玕】

九日曲江【夢弼曰西京記曲江以流水屈曲故名】

綴席茱萸好浮舟菡萏衰百年秋已半九日意兼悲江水淸源曲荊門此路疑晚年髙興盡揺蕩菊花期【洙曰桓溫九日宴龍山其地在荊州門外公疑龍山景物與曲江相似也】

自京赴奉先縣詠懷五百字【夢弼曰奉先屬京兆時公妻子在奉先按是年十一月安祿山反於範陽】

杜陵有布衣老大意轉拙許身一何愚竊比稷與契居然成濩落白首甘契闊蓋棺事則已此志常覬豁窮年憂黎元嘆息腸內熱取笑同學翁浩歌彌激烈非無江海志瀟灑送日月生逢堯舜君不忍便永訣當今廊廟具構廈豈云缺葵藿傾太陽物性固莫奪顧惟螻蟻輩但自求其穴胡爲慕大鯨輙擬偃溟渤以玆悟生理獨恥事干謁兀兀遂至今忍爲塵埃沒終愧巢與由未能易其節沈飲自遣放歌頗愁絕嵗暮百艸零疾風髙岡裂天衢陰崢嶸客子中夜發霜嚴衣帶斷指直不得結淩晨過驪山禦榻在嵽嵲蚩尢塞寒空蹴踏崖谷滑瑤池气郁律羽林相摩戛君臣畱歡娯樂動殷膠葛賜浴皆長纓與宴非裋褐彤庭所分帛本自寒女出鞭撻其夫家聚斂貢城闕聖人筐篚恩實欲邦國活臣如忽至理君豈棄此物多士盈朝廷仁者宜戰栗況聞內金盤盡在衛霍室中堂有神仙煙霧防玉質暖客貂防裘悲管逐淸瑟勸客駞蹄羮霜橙壓香橘【雜見風味】朱門酒肉臭路有凍死骨榮枯咫尺異惆悵難再述北轅就涇渭官渡又攺轍羣水從西下極目髙崪兀疑是崆峒來恐觸天柱折河梁幸未坼枝撐聲窸窣行旅相攀援川廣不可越老妻旣異縣十口隔風雪誰能久不顧庶往共饑渴入門聞號咷幼子饑已卒吾寧捨一哀里巷亦嗚咽所媿爲人父無食致天折豈知秋禾登貧窶有倉卒生常免租稅名不隸徵伐撫迹猶酸辛平人固騷屑黙思失業徒因念逺戍卒憂端齊終南澒洞不可掇【洙曰莊子匏落無所容注猶廓落也詩注契闊勤苦也潘曰劉毅云丈夫蓋棺事方定矣趙曰明皇開元天寶間無歳不幸驪山故云禦榻在嵽嵲嵽徒結切嵲音齧山髙皃趙曰蚩尢乘輿前導之旗羽林扈駕之軍也夢弼曰樛嶱歐公及荊公攺作膠葛相如賦張樂平膠葛之防注曠逺深貌殷讀作隠按唐書天子幸溫泉賜從臣浴趙曰彤庭天子庭以丹飾之洙曰內金盤尙方器用也趙曰衛霍皆以後戚而貴此以比楊國忠輩也洙曰官渡卽曹操袁紹相持之處崪兀髙峻貌崪藏沒切列子共工氏與顓頊爭爲帝怒而觸不周山折天柱絕地維夢弼曰窸窣聲不安也上息七切下蘇骨切趙曰淮南子曰未有天地鴻蒙澒洞上胡孔切下徒總切夢弼曰掇都活切拾也魏武詩明明如月何時可掇東城志林子美自許稷與契人未必許也然其詩云舜舉十六相身尊道何髙秦時用商鞅法令如牛毛此自是稷契輩人口中語也】

奉先劉少府新畫山水障歌【希曰奉先次赤故蒲城縣劉爲奉先尉以其邑之山水爲障】

堂上不合生楓樹怪底江山起煙霧聞君掃卻赤縣圖乘興遣畫滄洲趣畫師亦無數好手不可遇對此融心神知君重毫素豈但祁嶽與鄭防筆迹逺過楊契丹得非圃裂無乃瀟湘翻悄然坐我天姥下耳邊已似聞淸猿反思前夜風雨急乃是蒲城神入元气淋漓障猶濕眞宰上訴天應泣野亭春還雜花逺漁翁暝踏孤舟立滄浪水深靑溟闊欹岸側島秋毫末不見湘妃鼓瑟時至今斑竹臨江活劉侯天機精愛畫入骨髓自有兩兒郎揮灑亦莫比大兒聰明到能添老樹巓崖裏小兒心孔開貌得山僧及童子若耶溪雲門寺吾獨胡爲在泥滓靑鞋布襪從此始【情景淡脫活自在○夢弼曰祁嶽鄭防皆善畫隋楊素畫傳於契丹故以爲號洙曰圃在昆侖瀟湘二水名黃曰吳越志天姥山與括蒼山相連夢符曰張華博物志舜死二妃淚下染竹竹斑妃死爲湘水神貌莫角切十朋曰南史何字子季隠居不仕以防稽山多靈異往遊焉居若耶山雲門寺】

天育驃騎歌【洙曰天育廐名驃匹妙切】

吾聞天子之馬走千里今之畫圖無乃是【便自疏鹵】是何意態雄且傑駿尾蕭梢朔風起毛爲緑縹兩耳黃眼有紫熖雙瞳方矯矯龍性合變化卓立天骨森開張伊昔太僕張景順考牧攻駒閱淸峻遂令大奴字天育【字卽養也】別養驥子憐神俊當時四十萬匹馬張公嘆其材盡下【如第二句】故獨冩眞傳世人見之座右久更新年多物化空形影嗚呼健步無由騁如今豈無騕褭與驊驑時無王良伯樂死卽休【夢弼曰穆天子傳天子之馬走千里師道曰蕭梢者揺尾之貌鄭曰縹普照切靑黃色趙曰唐兵志監牧之制其官領以太僕張景順開元時人爲監牧都副使大奴王毛仲也其父髙麗人坐事沒爲官奴時毛仲頜內外廐按張說作隴右監牧頌徳碑序雲開元初牧馬二十四萬後乃至四十三萬上顧謂張景順曰吾馬蕃育卿之力也對曰帝之力也仲之令也臣何力之有焉周禮庾人掌攻駒洙曰世說支道林甞養馬曰貧道重其神俊耳騕於皎切褭奴了切神馬也驊驑色如華而赤王良善禦伯樂善相馬】驄馬行【公自注云太常良卿勅賜馬也李鄧公愛而有之命甫制詩】

鄧公馬癖人共知初得花驄大宛種夙昔傳聞思一見牽來左右神皆竦雄姿逸態何崷崪顧影驕嘶自矜寵隅目靑熒夾鏡懸肉碨礧連錢動朝來少試華軒下未覺千金滿髙價赤汗微生白雪毛銀鞍卻覆香羅帕【無要有風味】卿家舊物公能取天廐眞龍此其亞畫洗須騰涇渭深夕趨可刷幽並夜吾聞良驥老始成此馬數年人更驚豈有四蹄疾於鳥不與八駿俱先鳴時俗造次那得致雲霧晦冥方降精近聞下詔喧都邑肯使麒麟地上行【洙曰晉王濟解相馬杜預甞稱濟有馬癖大宛花驄注見前崷自秋切崪昨沒切趙曰張衡西京賦隅目髙睚注隅目謂目有角也顏延年赭白馬賦雙瞳夾鏡夢弼曰肉者肉突起碨礧然也碨烏罪切礧力罪切連錢謂馬文防綴如連錢也東坡志林余在岐下見秦州進一馬如牛領下垂毛生肉端蕃人云此肉馬也乃知鄧公驄馬行雲肉碨礧連錢動當作肉洙曰西域傳武帝遣使者持千金請大宛善馬夢弼曰涇渭二水在西幽並二州在北相去幾千里晝洗涇渭夜刷幽並言其疾也洙曰顏延年賦旦刷幽燕晝秼荊楚穆天子傳乘八駿之馬春秋考異記曰地生月精爲馬月數十二故馬十二月而生】

官定後戱贈【公自注時免河西尉爲右衛率府兵曹鮑曰公進三大禮賦上使待制集賢院令宰相陳希烈試文章爲希烈所忌試後止送有司參列選序擢河西尉不拜攺授右衛率府參軍】

不作河西尉淒涼爲折腰老夫怕趨走率府且逍遙耽酒須微祿狂歌托聖朝【風刺得體】故山歸興盡回首向風飈【洙曰陶潛爲彭澤令郡遣督郵至吏白應束帶見之潛嘆曰吾不能爲五斗米折腰拳拳事鄕裏小皃卽解印賦歸去來】

杜工部詩二卷補遺

渼陂行【山谷曰菱葉荷花靜如拭拭訓淨雜記雍人拭羊注拭淨也】

秋雨嘆【漫叟詩話云禾頭生耳黍穗黒今所行印本皆作木字非事見齊民要術雲秋雨甲子禾頭生耳木當作禾也】

示從孫濟【山谷曰刈葵莫放手放手傷葵根此引前漢永平詔權門請托殘吏放手字意】湯東靈湫作【蔡興宗正異云拂天萬乘動觀水百丈湫拂字從一作兼畫馬詩有雲翠華拂天來向東正文作沸非也】

簡鄭廣文【山谷曰廣文到官舎置馬堂階下舊本系馬堂階下系馬乃合詩人之語時時乞酒錢乞與也丘旣切】

赴奉先縣詠懷【山谷曰朱門酒肉臭路有凍死骨乃用孫子新書楚莊攻宋廚有臭肉尊有餘酒而三軍有饑色舊引孟子殊非蔡興宗正異云豈知秋禾登貧窶有倉卒別本未字一作禾今從之按此詩作於十一月作禾字明矣昌黎謂年丰而妻啼饑實此意也】

山水障歌【誠齋詩話云詩有驚人句老杜山水障云堂上不合生楓樹怪底江山起煙霧又對月云斫卻月中桂淸光應更多白樂天遙憐天上桂華孤爲問姮娥更要無月中幸有閒田地何不中央種兩株東坡云我持此石歸袖中有東海此類是也】

驄馬行【王彥輔曰古之善賦詩者工於用人語渾然若出於已意予於李杜見之顏延年赭白馬賦曰旦刷幽燕晝秣荊楚子美驄馬行曰晝洗須騰涇渭深夕趍可刷幽並夜太白天馬歌曰雞鳴刷燕暮秣越蓋皆用顏賦也韓退之曰李杜文章在光焰萬丈長信哉】

集千家注杜工部詩集卷二

欽定四庫全書

集千家注杜工部詩集卷三

蘇端薛復筵簡薛華醉歌【天寶十五載自奉先挈家避地鄜州及陷賊中作】

文章有神交有道端復得之名譽早【第能此起不患辭窮】愛客滿堂盡豪傑開筵上日思芳艸安得健步移逺梅亂挿繁花向晴昊千里猶殘舊冰雪百壺且試開懷枹垂老惡聞戰鼓悲急觴爲緩憂心搗少年努力縱談笑看我形容已枯槁座中薛華善醉歌歌辭自作風格老近來海內爲長句汝與山東李白好【此老歌行之妙有不自知其所至者】何劉沈謝力未工才兼鮑照愁絕倒諸生頗盡新知樂萬事終傷不自保【可哀】气酣日落西風來願吹野水添金杯如澠之酒常快意亦知窮愁安在哉忽憶雨時秋井塌古人白骨生靑苔如何不飲令心哀【豪俠○趙曰書正月上日注上日朔日也故玉燭寶典以正月一日爲上日洙曰詩我心憂傷惄焉如搗何劉沈謝謂何遜劉孝綽沈約謝脁也鮑照字明逺修可曰宋景文公筆錄今人多誤鮑照爲鮑昭李商隠詩有肥烹鮑照葵之句昔金陵人有得池中石刻作鮑照蓋武后名曌唐人讀照爲昭爾洙曰晉衞玠談道平子絕倒左傳有酒如澠】

白水縣崔少府十九翁髙齋三十韻【鶴曰時公自奉先來依舅氏崔少府詩中云相公軍指哥舒翰時祿山反召翰守潼關】

客從南縣來浩蕩無與適旅食白日長況當朱炎赫髙齋坐林杪信宿遊衍閴淸晨陪躋攀傲睨俯峭壁崇岡相枕帶曠野懷咫尺始知賢主人贈此遣愁寂危堦根靑冥曾冰生淅瀝上有無心云下有欲落石泉聲聞復息動靜隨所激鳥呼藏其身有似懼彈射吏隠適情性玆焉其窟宅白水見舅氏諸翁乃仙伯杖藜長松陰作尉窮谷僻爲我炊雕胡逍遙展良覿坐久風頗怒晚來山更碧相對十丈蛟欻翻盤渦坼何得空裏雷殷殷尋地脈【蛟坼地亦實事非必寓言也空雷如此安得入地尋之用此起興說到時事凡作詩皆然豈有解詩専作寓言使人厭見】煙氛藹崒魍魎森慘戚昆侖崆峒巓回首如不隔前軒頽反照巉絕華嶽赤兵气漲林巒川光雜鋒鏑知是相公軍鐵馬雲霧積玉觴淡無味胡羯豈彊敵長歌激屋梁淚下流衽席人生半哀樂天地有順逆慨彼萬國夫休明備徵狄猛將紛塡委廟謀畜長策東郊何時開帶甲且未釋欲告淸宴罷難拒幽明迫三嘆酒食傍何由似平昔【幽明迫酒食傍皆俚拙○洙曰傳再宿曰信宋玉招魂曽冰峩峩希曰汝南先賢傳郭欽吏隠於蟻陂之陽洙曰天臺賦靈仙之所窟宅夢弼曰雕胡菇米也宋玉賦主人之女爲臣炊雕胡之飯洙曰謝靈運詩引領兾良覿海賦盤渦谷轉渦烏禾切水坳也殷於謹切自秋切崒昨律切髙峻貌希曰同州西與南至華州皆不滿百里故華嶽見於前軒趙曰黃香天子頌曰獻萬年之玉觴本中曰此言至尊旰食𨿽禦酒而無味然有相公之軍胡羯亦不足敵也洙曰書命畢公保釐東郊又徐夷並興東郊不開史帶甲百萬罷一作疲程曰左氏傳魏子曰惟食忘憂吾子置食間三嘆何也】

三川觀水漲二十韻【鶴曰三川縣屬鄜州以華池水黒水洛水會同得名華原指華原郡豈非公自白水經華原而後至鄜州也】

我經華原來不復見平陸北上惟土山連天走窮谷火雲無時出飛電常在目自多窮岫雨行潦相豗蹙蓊匌川气黃羣流會空曲淸晨望髙浪忽謂陰崖踣恐泥竄蛟龍【致逺恐泥如此引綴可笑】登危聚麋鹿枯查捲拔樹礧磈共充塞聲吹神下勢閱人代速【狀意不刻更髙更險興寄浩然】不有萬穴歸何以尊四瀆及觀泉源漲反懼江海覆漂沙拆岸去潄壑松栢禿乘陵破山門回斡裂地軸交洛赴洪河及關豈信宿應沈數州沒如聽萬室哭穢濁殊未淸風濤怒猶蓄何時通舟車陰气不黲黷浮生有蕩汩吾道正羈束人寰難容身石壁滑側足云雷屯不已艱險路更局普天無川梁欲濟願水縮因悲中林士未脫眾魚腹舉頭向蒼天安得騎鴻鵠【鄭曰豗呼回切水相撃也蓊烏孔切匌口答切謂气之蓊郁也夢弼曰踣蒲北切言浪髙陰崖爲之沈蹶也泥乃計切查與槎同礧洛罪反磈口罪反礧磈沙石也言水勢漂蕩枯查與沙石同共隘塞也薛曰江河淮濟是謂四瀆鄭曰漂匹妙切浮也夢弼曰華原縣有三門山洙曰春秋括地象云地有三千六百軸夢弼曰寰宇記鄜州洛交水在縣南乃洛水交防之所及關謂潼關也鄭曰黲千敢切黷徒卜切黲黷垢黒也】

贈髙式顏【夢弼曰按髙適集式顏乃適之族侄也】

昔別是何處相逢皆老夫【使在晚唐則入中對矣】故人還寂寞削迹共艱虞自失論文友空知賣酒壚平生飛動意見爾不能無【語見胸次賔主兩得之○洙曰世說晉王戎過黃公壚謂後車客曰吾昔與嵇叔夜阮嗣宗酣暢於此壚自嵇阮云亡以來便爲時所羇紲今視此𨿽近邈若山河師曰公少與髙適李白常入酒壚論文酣詠自亂離以來相失今見式顏則平生飛動之意不能自已也】

彭衙行【夢弼曰左傳晉侯及秦師戰於彭衙漢爲彭衙縣其故城在同州白水縣東北】

憶昔避賊初北走經險艱夜深彭衙道月照白水山盡室久徒步逢人多厚顏參差谷鳥吟不見遊子還【十字最是情痛】癡女饑咬我啼畏猛虎聞懷中掩其口反側聲愈嗔小兒彊解事故索苦李餐一旬半雷雨泥濘相攀牽旣無禦濕備徑滑衣又寒有時經契闊竟日數里間野果充餱糧卑枝成屋椽早行石上水暮宿天邊煙少畱同家窪欲出蘆子關故人有孫宰髙義薄曽云延客已曛黒張燈啟重門暖湯濯我足剪紙招我魂從此出妻孥相視涕闌干眾雛爛漫睡喚起霑盤飱誓將與夫子永結爲弟昆遂空所坐堂安居奉我歡誰肯艱難際豁達露心肝別來嵗月周胡羯仍構患何當有翅翎飛去墮爾前【彭衙行是痛定思痛非紀行比也○洙曰書顏厚有忸怩濘乃定切餱幹食也夢弼曰同家窪卽同州同谷窪烏切蘆子關在延州延昌縣北希曰孫宰當是三川之宰鶴曰漢息夫躬絕命辭云涕泗流兮萑蘭瓉曰萑蘭涕泣闌干也夢弼曰夫子指孫宰也患胡官切】

得捨弟消息二首

近有平陰信遙憐捨弟存側身千里道寄食一家村烽舉新酣戰啼垂舊血痕不知臨老日招得幾時魂【鮑曰平陰屬河南郡洙曰烽燧有冦則舉】

汝懦歸無計吾衰往未期浪傳烏鵲喜深負鶺鴒詩生理何顏靣憂端且嵗時兩京三十口𨿽在命如絲【洙曰西京雜記幹鵲噪而行人至棠棣詩鶺鴒在原兄弟急難】

哀王孫【王深父曰時安祿山驚潼闗宗倉卒西幸夜半出延秋門諸嗣王及公主之在外者皆不及從其後多爲祿山所屠鮮有脫者此詩記而哀之】

長安城頭頭白烏夜飛延秋門上呼又向人家啄大屋屋底達官走避胡【起如童謡省敍事處】金鞭斷折九馬死骨肉不待同馳驅腰下寶玦靑珊瑚可憐王孫泣路隅問之不肯道姓名但道困苦乞爲奴已經百日竄荊棘身上無有完肌膚髙帝子孫盡隆凖龍種自與常人殊豺狼在邑龍在野王孫善保千金軀不敢長語臨交衢且爲王孫立斯須昨夜春風吹血腥東來槖駞滿舊都朔方健兒好身手昔何勇鋭今何愚竊聞太子已傳位聖徳北服南單於花門靣請雪恥愼勿出口他人狙哀哉王孫愼勿疏五陵佳气無時無【忠臣之盛心倉卒之隠語備盡情態○夢弼曰延秋門京城之西門漢書髙祖爲人隆凖而龍顏鮑曰東來槖駞謂賊自東都進也舊都謂長安洙曰史思明傳祿山防南京以駞運兩京禦府珍寶於範陽不知紀極師曰朔方健兒指哥舒翰領朔方兵守潼闗也翰昔禦吐蕃稱精兵而今爲賊所敗故云何愚也洙曰太子謂肅宗卽位於靈武師曰南單於卽回紇也回紇以花門白號靣謂披其靣度示誠悃也洙曰時回紇舉兵助順夢符曰漢耿秉卒匈奴聞之舉國號哭或至梨靣流血梨卽字剝也古通用師曰狙竊聽也洙曰五陵漢五陵也趙曰後漢蘇伯阿望舂陵城曰气佳哉鬱鬱蔥蔥】

月夜

今夜鄜州月閨中只獨看遙憐小兒女未解憶長安【愈緩愈悲俛仰具是】香霧雲鬟濕淸輝玉臂寒何時倚虛幌雙照淚痕幹【鄭曰鄜州今陜西路鄜芳無切幌戶廣切帷也】

遣興

驥子好男兒前年學語時問知人客姓誦得老夫詩【最是眞意】世亂憐渠小家貧仰母慈鹿門攜不遂鴈足系難期天地軍麾滿山河戰角悲儻歸免相失見日敢辭遲【落魄怨極能自道者○語少意多善自寛○洙曰驥子公之子宗武也後漢龎徳公攜妻子隠鹿門山蘇武傳天子射上林中得鴈足有系帛書仰魚向切】

曲江三章章五句

曲江蕭條秋气髙菱荷枯折隨風濤遊子空嗟垂二毛白石素沙亦相蕩哀鴻獨叫求其曹【洙曰傳君子不禽二毛注頭白有二色】

卽事非今亦非古長歌激越梢林莽比屋豪華固難數吾人甘作心似灰弟侄何傷淚如雨【謂聞此歌也○洙曰宋玉風賦蹙石伐木梢殺林莽莽莫補切宿艸也】

自斷此生休問天杜曲幸有桑麻田故將移住南山邊短衣匹馬隨李廣看射猛虎終殘年【雄豪放蕩語盡气盡○它人稱豪說覇更不足道洙曰杜曲在長安之南公之所居也漢李廣屏居藍田南山中嘗出獵見艸中石以爲虎而射之中石沒羽視之石也廣所居郡聞有虎嘗自射之】

悲陳陶【鮑曰是年十月辛丑房琯及祿山戰於陳陶斜敗績癸卯琯又以南軍戰敗績希曰陳陶斜在咸陽縣而公止云陳陶蓋斜者山澤之名故又曰陳陶澤東坡志林悲陳陶云四萬義軍同日死此房琯之敗也唐書作陳濤不知孰是時琯臨敗猶欲持重以有所伺而中人邢延恩促戰遂大敗故次篇悲靑阪云焉得附書與我軍思待明年莫倉卒】

孟冬十郡良家子血作陳陶澤中水野曠天淸無戰聲四萬義軍同日死羣胡歸來雪洗箭仍唱胡歌飲都市都人回靣向北啼日夜更望官軍至【洙曰漢趙充國以六郡良家子善騎射趙曰羣胡指朔方安西回紇大食兵相助討賊然夷狄之性不無殘擾故房琯𨿽喪兵而都人不願胡兵討賊只望官軍至也】

悲靑阪

我軍靑阪在東門天寒飲馬太白窟黃頭奚兒日向西數騎彎弓敢馳突山雪河冰晚蕭飋靑是烽煙白人骨焉得附書與我軍忍待明年莫倉卒【夢弼曰地理誌伊吾郡有太白山靑阪去太白凡五里唐書志太白山在岐州郿縣按房琯時起軍於太白古樂府飲馬長城窟希曰奚兒謂祿山所發同羅奚契丹室韋之眾黃頭謂以黃防其頭也晚一作野飋色櫛切】

對雪

戰哭多新愁吟獨老翁亂雲低薄暮急雪舞回風瓢棄樽無緑鑪存火似紅【一字變態】數州消息斷愁坐正書空【杜曰酒曰緑酒沈休文詩憂來命緑樽洙曰世說殷浩被黜終日書空作咄咄怪事四字】

元日寄韋氏妹【至徳二載在賊中作】

近聞韋氏妹迎在漢鐘離郎伯殊方鎭京華舊國移春城回北斗郢樹發南枝不見朝正使啼痕滿靣垂【洙曰鐘離縣屬濠州夢弼曰郎伯乃妹之郎伯謂韋氏也趙曰長安上直北斗故謂之北斗城希曰春城疑是秦城夢弼曰郢楚地也言郢乃紀妹氏之所寓也】

春望

國破山河在城春艸木深感時花濺淚恨別鳥驚心烽火連三月家書抵萬金白頭搔更短渾欲不勝簪【收得是如此○更深更長乃不及此○司馬溫公曰牂羊墳首三星在罶言不可久也古人爲詩貴於意在言外使人思而得之故言之者無罪聞之者足以戒近世惟杜子美最得詩人之體如國破山河在城春艸木深感時花濺淚恨別鳥驚心山河在明無餘物矣艸木深明無人矣花鳥平時可娛之物見之而泣聞之而悲則時可知矣它皆類此不可徧舉】

憶防子【洙曰公之防子宗武小名驥子】

驥子春猶隔鸎歌暖正繁別離驚節換聰慧與誰論澗水空山道柴門老樹村憶渠愁只睡炙背俯晴軒【趙曰澗水柴門指言鄜州村寄家之地】

一百五日夜對月

無家對寒食有淚如金波斫卻月中桂淸光應更多【語貴不犯○怨而不傷狂而不直評者不能及此】仳離放紅蘂【五字本不可解】想象嚬靑蛾牛女漫愁思秋期猶渡河【洙曰漢郊祀歌月穆穆以靑波顏師古云言月光穆穆如金之波流也夢弼曰仳離別離也仳匹婢切詩有女仳離紅蘂桂花也趙曰靑蛾或作娥非本作蛾翠眉之謂也洙曰牽牛織女二星世說牛女隔河而居七夕則渡河而會】

哀江頭【夢弼曰曲江爲京都勝賞之地遭祿山焚劫之後荒涼公故有感也】

少陵野老吞聲哭春日潛行曲江曲江頭宮殿鎖千門細栁新蒲爲誰緑憶昔霓旌下南苑苑中萬物生顏色昭陽殿裏第一人同輦隨君侍君側輦前才人帶弓箭白馬嚼齧黃金勒翻身向天仰射云一箭正墮雙飛翼明眸皓齒今何在血污遊魂歸不得淸渭東流劍閣深去住彼此無消息人生有情淚沾臆江水江花豈終極黃昏胡騎塵滿城欲往城南忘城北【如何一句道盡第常誦之云耳○司馬溫公曰唐曲江開元天寶中旁有殿宇安史亂後其地盡廢文宗覽子美詩云江頭宮殿鎖千門細栁新蒲爲誰緑因建紫雲樓落霞亭嵗時賜宴又詔有司於兩岸建亭館焉洙曰南苑在曲池坊南昭陽漢殿名李白詩漢宮誰第一飛燕在昭陽此以諭楊貴妃也唐制內宮才人七人射食亦切趙曰血污遊魂謂車駕次馬嵬賜貴妃自盡夢弼曰渭水在京城劍閣在蜀時明皇西幸尙畱蜀也蘇潁濱曰大雅綿九章頌太王遷建都邑營宮室而已至其八章乃曰肆不殄厥慍亦不隕厥問始及昆夷之怒尙可也至其九章乃曰虞芮質厥成文王蹶厥生予曰有疏附予曰有先後予曰有奔奏予曰有禦侮事不接文不屬如連山斷嶺𨿽相去絕逺而气象聨絡觀者知其脈理之爲一也蓋附離不以鑿枘此最爲文之髙致耳若杜防賊時有哀江頭詩予愛其詞气如百金戰馬注坡驀澗如履平地得詩人之遺法如白樂天詩詞甚工然拙於紀事寸步不遺猶恐失之所以望老杜之藩垣而不及也】

送孔巢父謝病歸遊江東兼呈李白【洙曰孔巢父字弱翁兾州人少與李白韓凖裴政張叔明陶沔隠於䢐徠山號竹溪六逸永王璘赴江淮以從事辟之巢父察其必敗側身潛遁由是知名】

巢父掉頭不肯住東將入海隨煙霧詩卷長畱天地間釣竿欲拂珊瑚樹深山大澤龍蛇逺春寒野陰風景暮【不必有所從來不必有所指又眾妙門○七字浩然以其將隠也】蓬萊織女回云車指防虛無引歸路自是君身有仙骨世人那得知其故惜君只欲苦死畱【兩君具賔主】富貴何如艸頭露蔡侯靜者意有餘淸夜置酒臨前除罷琴惆悵月照席幾歳寄我空中書南尋禹穴見李白道甫問訊今何如【其跌蕩創體類自得意故成一家言○洙曰莊子鴻蒙拊髀爵躍掉頭曰吾弗知希曰淵明詩彭祖愛永年掉頭不可住夢弼曰巢父善屬文吟詩有䢐徠集行於世趙曰珊瑚樹生海底石上見晉書洙曰左氏傳叔向之母妬叔虎之母美而不使有子謂其子曰深山大澤實生龍蛇彼美吾懼其生龍蛇以禍女夢弼曰靜者謂蔡侯之爲人恬靜而其懃意有餘也除庭除也空中書謂鴈傳書也趙曰禹穴在會稽山上洙曰南尋禹穴見李白一作若逢李白騎鯨魚希曰法華經問訊如來】

大云寺贊公房四首【魯訔曰大云寺在長安贊公爲大云寺主】

燈影照無睡心淸聞妙香【便爾超悟】夜深殿突兀風動金瑯璫天黒閉春院地淸棲暗芳玉繩回斷絕鐵鳯森翺翔梵放時出寺鐘殘仍殷牀明朝在沃野苦見塵沙黃【如此自好○修可曰維摩經菩薩各坐香樹下聞斯妙香卽獲得藏三昧希曰瑯璫字見漢書皆以爲長鎖公今所用蓋指爲鈴鐸故東坡有風動瑯璫月向西洪父有瑯璫鳴佛屋之句皆本此洙曰玉繩星名趙曰陸倕石闕銘銅爵鐵鳯之工蓋施爵鳯於屋脊上者梵放蓋佛事至梵音必唱而誦之殷上聲洙曰史記沃野千里】兒童汲井華慣捷缾在手霑灑不濡地埽除似無箒明霞爛復閣霽霧搴髙牖側塞被徑花飄颻委墀栁艱難世事迫隠遁佳期後晤語契深心那能總鉗口【閒情磊落】奉辭還杖防暫別終回首泱泱泥污人防防國多狗旣未免羈絆時來憇奔走近公如白雪執熱煩何有【修可曰本艸井花水謂平旦第一汲者夢弼曰復重也搴拓開也防魚斤切按字當作狺犬吠聲也又防與狺通宋玉九辧猛犬狺狺而近吠】

心在水精域衣霑春雨時洞門盡徐步深院果幽期【果如所願與愜幽期同但果字痛快○隨意下字自諭一時】到扉開復閉撞鐘齊及玆醍醐長髮性飲食過扶衰把臂有多日開懷無愧辭【要此等】黃鸎度結構紫鴿下罘罳愚意會所適花邊行自遲湯休起我病微笑索題詩【趙曰江總大莊嚴寺碑雲光徧水精之域齊一作齋洙曰釋經言聞正法如食醍醐然覺範曰世說云淳酪養性人無妬心則醍醐之能發性抑可知已此釋經所以取諭正法也洙曰絕交論把臂之英余曰漢書音義罘罳謂連闕曲閣也以覆重刻垣墉之處其形罘罳然一曰屏也罘音浮罳音思洙曰沙門恵休姓湯氏善屬文】

細軟靑絲履光明白防巾深藏供老宿取用及吾身【亦自宛轉】自顧轉無趣交情何尙新道林才不世恵逺徳過人雨瀉暮檐竹風吹靑井芹天陰對圖畫最覺潤龍鱗【索意冩景俱異想見其處○鄭曰防達協切毛布也時可曰南史髙昌國有艸實如繭其中絲如細纑名爲白防國人取之織以爲布洙曰晉沙門支遁字道林有才辧髙僧恵逺有宿徳夢弼曰靑井芹謂靑泥坊芹菜集有贈崔氏艸堂詩飯煮靑泥坊衷芹是也】

雨過蘇端【公自注端置酒卞圜曰端時白衣按唐科名記端來春始及第】

雞鳴風雨交久旱雨亦好杖藜入春泥無食起我早諸家憶所歷一飯迹便掃【人情有此】蘇侯得數過歡喜毎傾倒也復可憐人呼兒具梨棗濁醪必在眼盡醉攄懷抱紅稠屋角花碧委墻隅艸親賔縱談謔喧閙慰衰老況防霈澤垂糧粒或自保妻孥隔軍壘撥棄不擬道

喜晴

皇天久不雨旣雨晴亦佳出郭眺西郊蕭蕭春增華靑熒陵陂麥窈窕桃李花春夏各有實我饑豈無涯【善自寛】干戈𨿽橫放慘淡鬭龍蛇甘澤不猶愈且耕今未賖丈夫則帶甲婦女終在家力難及黍稷得種菜與麻千載商山芝往者東門其人骨已朽此道誰疵瑕英賢遇轗軻逺引蟠泥沙顧慙昧所適回首白日斜漢陰有鹿門滄海有靈查焉能學眾口咄咄空咨嗟【洙曰西都賦琳瑉靑熒莊子靑靑之麥生於陵陂橫戶孟切四皓避秦入商雒山采芝以食隠而不出邵平故秦東陵侯秦破爲布衣貧種長安城東史記老子曰子所言者其人與骨皆朽矣賈誼傳鳯縹縹而髙逝兮夫固自引而逺去揚子龍蟠於泥希曰鹿門龎徳公隠地在漢水之陰趙曰張華博物志天河與海通世有人居海渚年年八月見浮槎去來不失期查與槎同洙曰世說殷浩被黜終日書空作咄咄怪事四字】

鄭駙馬池臺喜遇鄭廣文同飲【夢弼曰鄭駙馬名潛曜尙臨晉公主廣文名防駙馬乃防之侄也鶴曰鄭駙馬池臺在河南新安縣】

不謂生戎馬何知共酒杯【咄咄不一】然臍郿塢敗握節漢臣回白髮千莖雪丹心一寸灰別離經死地披冩忽登臺【是是】重對秦簫發俱過阮宅來醉畱春夜舞淚落彊徘徊【洙曰老子天下無道戎馬生於郊漢董卓築塢於郿髙厚七丈號萬嵗城及呂布殺卓屍卓於市天時始熱卓素充肥脂流於地守屍吏然火置卓臍中光明達曙蘇武爲漢中郎漢使匈奴單於使武牧羝北海上武仗漢節牧羊臥起操持節毛盡落畱十九年而還鶴曰是年正月祿山爲安慶緒所弒故有然臍之諭又公與鄭時同在賊中故相期爲漢臣之回也夢弼曰列仙傳蕭史善吹簫秦繆公以女弄玉妻焉晉阮咸與叔父籍爲竹林之遊居道之北此以秦簫美駙馬又以二阮比其叔侄也】

喜達行在所三首【夢弼曰肅宗卽位於靈武移軍鳯翔公脫賊西走謁帝行在拜左拾遺○夏自賊中達行在所作】

西憶岐陽信無人遂卻回眼穿當落日心死著寒灰霧樹行相引蓮峯望忽開【荒村岐路之間望樹而往並山曲折或見其背或見其靣非身歷顚沛不知其言之工也】所親驚老瘦辛苦賊中來【趙曰岐陽乃鳳翔也著陟略切置也洙曰所親字見漢書】

愁思胡笳夕【不待下句】淒涼漢苑春生還今日事間道暫時人【五字可傷卽旦暮人耳暫時更警】司章初覩【此情如何】南陽气已新喜心翻倒極嗚咽淚沾巾【此豈隨人憂樂語沈曰胡笳胡人捲蘆葉吹之以作樂洙曰後漢班超妹昭上書請超曰丐超余年一得生還復見闕庭間道言伺間隙之道而行班超従間道至疏勒間去聲師曰暫時人言不敢保其性命也夢弼曰後漢光武紀更始將北都洛陽以光武行司校尉使前整修宮府於是置僚屬作文移一如舊章時三輔吏士東迎更始見諸將過皆冠幘而服婦人衣諸於繡莫不笑之或有畏而走者及見司僚屬皆歡喜不自勝老吏或垂泣曰不圖今日復見漢官威儀謝暉詩還覩司章又庾信哀江南賦反舊章於司洙曰光武紀望气者蘇伯阿爲王莽使至南陽遙望見舂陵郭唶曰气佳哉鬱鬱蔥蔥】

死去憑誰報歸來始自憐【獨行中路間闗憂患累百言不自愬者一見垂淚】猶瞻太白雪喜遇武功天影靜千官裏心蘇七校前【隻影靜心蘇字每日跋涉擾擾危不自保皆可想見而此喜亦未易自言它人無此苦有此苦無此言又不知前人已言爾】今朝漢社稷新數中興年【鶴曰太白山在鳯翔武功縣屬京兆洙曰前漢刑法志京師有南北軍屯武帝內增七校注中壘屯騎步兵越騎長水胡騎射聲虎賁凡八校尉胡騎不常置故言七也鄭曰中竹仲反】

述懷

去年潼關破妻子隔絕久今夏艸木長脫身得西走【詩中未見有爲賊所得一節豈非以脫身西走語致誤耶但自鄜州出卽脫身也】麻鞋見天子衣袖露兩肘朝廷湣生還親故傷老醜涕淚受拾遺流離主恩厚柴門𨿽得去未忍卽開口寄書問三川不知家在否比聞同罹禍殺戮到雞狗山中漏茅屋誰復依戶牖摧頽蒼松根地冷骨未朽幾人全性命盡室豈相偶嵚崟猛虎場鬱結回我首自寄一封書今已十月後反畏消息來寸心亦何有【極一時憂傷之懷賴自能賦毫髮不失○後山云不敢問何如】漢運初中興生平老耽酒沈思歡會處恐作窮獨叟【鄭曰潼徒紅切水名出廣漢上有闗名潼闗慜眉殞切鶴曰通典云唐武后垂拱中置左右補闕左右拾遺以掌供奉諷諌開元以來尢爲淸選洙曰三川在鄜州時公之家寓三川嵚去金切崟魚音切山貌中興之中竹仲及】

得家書

去憑遊客寄來爲附家書今日知消息他鄕且舊居熊兒幸無恙驥子最憐渠臨老覉孤極傷時會合疏二毛趨帳殿一命侍鸞輿北闕妖氛滿西郊白露初涼風新過鴈秋雨欲生魚農事空山裏眷言終荷鋤【師曰熊兒卽宗文驥子卽宗武公之子也鶴曰風俗通云噬虫曰恙古者人多野宿爲恙所嚙故早相見必勞問曰無恙乎洙曰傳君子不禽二毛注頭白有二色帳殿言天子行幸所在以帳爲殿也師曰周有一命再命之士洙曰時公至行在授左拾遺故有一命之語北闕妖氛謂京師尙未收復也】

送長孫九侍禦赴武威判官【鶴曰涼州漢武威郡唐屬隴右乃河西節度治所】

驄馬新鑿蹄銀鞍被來好【鮮麗稱事非衰颯老人語】繡衣黃白郎騎向交河道問君適萬里取別何艸艸天子憂涼州嚴程到須早去秋羣胡反不得無電掃此行牧遺甿風俗方再造族父領元戎名聲閣中老奪我同官良飄颻按城堡使我不能餐令我惡懷抱若人才思闊溟漲浸絕島罇前失詩流塞上得國寶皇天悲送逺雲雨白浩浩東郊尙烽火朝野色枯槁西極柱亦傾如何正穹昊【師曰漢桓典爲禦史常乘驄馬時人語曰行行且止避驄馬禦史洙曰漢侍禦史有繡衣直指持斧捕盜唐安西去交河郡七百里以河水分流繞城下故號交河希曰去秋指至徳元載時吐蕃防隴右宕鄯郭涼等州涼州爲節度之所治不可使失故天子憂之正後詩所謂須存武威郡之意也鶴曰族父謂杜鴻漸按本傳至徳二載遷河西節度使夢弼曰公時爲拾遺長孫爲侍禦史皆諌官故云同官東郊謂史思明西極謂吐蕃也】送樊二十三侍禦赴漢中判官【鶴曰漢中唐興元府本梁州】

威弧不能自爾無寧嵗川谷血橫流豺狼沸相噬天子從北來長驅振凋敝頓兵岐梁下卻跨沙溟裔二京防未收四極我得制蕭索漢水淸緬通淮河稅使者紛星散王綱尙旒綴南伯從事賢君行立談際坐知七曜歷手畫三軍勢冰雪淨聰明雷霆走精鋭幕府輟諌官朝廷無此例至尊方旰食仗爾布嘉恵補闕暮徵入柱史晨徵憇正當艱難時實借長久計回風吹獨樹白日照執袂慟哭蒼煙根山門萬里閉居人莽牢落遊子方迢逓徘徊悲生離局促老一世陶唐歌遺民後漢更列帝我無匡復資聊欲從此逝【洙曰易木爲弧剡木爲矢弧矢之利以威天下揚雄河東賦彏天狼之威弧黃曰天子從北來言肅宗卽位於靈武洙曰頓兵岐梁下言肅宗移兵鳯翔也詩爲下國綴旒又公羊傳君若贅旒處趙曰南伯謂漢中主將也修可曰漢志注日月五星謂之七曜洙曰左傳伍奢曰楚君大夫其盰食乎注旰晏也鶴曰補闕掌供奉諷諌又禦史在殿柱之間亦謂之柱下史此謂樊以侍禦史爲判官也洙曰左傳吳季札來聘請觀於周樂爲之歌唐曰思深哉其有陶唐氏之遺民乎夢弼曰後漢更列帝謂光武建中興之業也漢紀髙帝曰吾亦從此逝矣】

送從弟亞赴河西判官【鮑曰亞字次公肅宗在靈武上書論當時事擢校書郎時杜鴻漸節度河西奏署幕府】

南風作秋聲殺气薄炎熾盛夏鷹隼撃【杜亞何如發語怪怪深似有足望者】時危異人至令弟艸中來蒼然請論事詔書引上殿奮舌動天意兵法五十家爾腹爲篋笥應對如轉丸疏通略文字經綸皆新語足以正神器宗廟尙爲灰君臣俱下淚崆峒地無軸靑海天軒輊西極最瘡痍連山暗烽燧帝曰大布衣【曰字恐誤】借卿佐元帥坐看淸流沙所以子奉使歸當再前席適逺非歷試須存武威郡爲畫長久利孤峯石戴驛快馬金纒轡黃羊飫不羶蘆酒多還醉踴躍常人情慘澹苦士志安邊敵何有反正計始遂吾聞駕鼓車不合用騏驥龍吟回其頭【孤峯石戴驛龍吟回其頭皆奇語】夾輔待所致【夢弼曰老子天下神器不可爲也崆峒山在西博物志地有三千六百軸此言吐蕃入冦也靑海在東乃哥舒翰戰處詩如輊如軒此言山東危而不安也彥輔曰邊方有警晝則燔燧夜則舉烽洙曰書西被於流沙漢文帝前席賈生夢弼曰武威郡卽安西都防府也羶羊臭也大觀三年郭隨出使嘗舉黃羊飫不羶蘆酒多還醉以問擯者時立愛立愛云黃羊野物可獵取食之不羶蘆酒麋谷醖成可撥醅取不醡也但力微飲多卽醉二物皆北方所有信子美之言驗矣蘆蔡肇本作魯引魯酒千杯不醉人爲證希曰漢髙帝紀撥亂世反之正修可曰漢書光武時異國有獻名馬日行千里詔以馬駕鼓車洙曰左傳夾輔周室】

送韋十六評事充同谷防禦判官【夢弼曰同谷郡今成州晉仇池郡】

昔沒賊中時潛與子同遊今歸行在所王事有去畱偪側兵馬間主憂急良籌予𨿽軀幹小老气橫九州挺身艱難際張目視冦讎朝廷壯其節奉詔令參謀鑾輿駐鳯翔同谷爲咽喉西扼弱水道南鎭抱罕陬此邦承平日剽劫吏所羞況乃敵未滅控帶莽悠悠府中韋使君道足示懷柔令侄才俊茂二美又何求受詞太白腳走馬仇池頭古色沙土裂積雪陰雲稠羌父豪豬鞾羌兒靑兕裘吹角向月窟蒼山旌斾愁鳥驚出死樹龍怒拔老湫古來無人境今代橫戈矛傷哉文儒士憤激馳林丘中原正格鬭後會何緣由百年賦命定豈料沈與浮且復戀良友握手步道周論兵逺壑淨【亦秀句】亦可縱冥搜題詩得秀句札翰時相投【洙曰天子行幸所在曰行在孝祥曰十洲記鳯麟洲在西海之中四靣皆有弱水繞之洙曰唐安昌郡河州裏枹罕縣枹罕故羌侯也枹音孚本枹鼓字也太白山在鳯翔郿縣仇池在成州上祿縣山上有池夢弼曰山海經注豪豬能以頸上豪射人也說文兕如野牛靑色皮厚可爲鎧防伯曰樂錄云蚩尢率魑魅與黃帝戰於涿鹿帝乃命吹角爲龍以禦之洙曰月窟西極也格鬭相抗而殺之曰格魯曰詩有枤之杜生於道周釋文周曲也】

奉送郭中丞兼太僕卿充隴右節度使三十韻【洙曰郭中丞英又也郭知運之季子肅宗興師朔野英乂以將門子特見任用】

詔發西山將秋屯隴右兵淒涼餘部曲燀赫舊家聲雕鶚乘時去驊驑顧主鳴艱難須上防容易卽前程斜日當軒蓋髙風捲斾旌松悲天水冷沙亂雪山淸【松沙皆屬防綴】和虜猶懷恵防邊詎敢驚【上句有風下句傷時】古來於異域鎭靜示専徵燕薊奔封豕周秦觸駭鯨中原何慘黷餘孽尙縱橫箭入昭陽殿笳吟細栁營內人紅袖泣王子白衣行宸極妖星動園陵殺气平空餘金椀出無復繐帷輕【如箭入昭陽至繐帷金椀愈甚矣非所忍言】毀廟天飛雨焚宮火徹明罘罳朝共落棆桷夜同傾三月師逾整羣雄勢就烹瘡痍親接戰勇決冠垂成妙譽期元宰殊恩且列卿幾時回節鉞戮力埽欃槍圭竇三千士云梯七十城【語不必屬隨意描畫】恥非齊說客甘似魯諸生通籍微班忝周行獨坐榮隨肩趨漏刻短髮寄簪纓徑欲依劉表還疑厭禰衡漸衰那此別忍淚獨含情廢邑狐貍語空村虎豹爭人頻墜塗炭公豈忘精誠元帥調新律前軍壓舊京安邊仍扈從莫作後功名【趙曰西山將謂英乂先爲秦州都督詔還加隴右節度也燀一作烜鶴曰天水郡秦州也雪山指西山也洙曰左傳吳爲封豕長蛇以薦食上國陳琳檄云若駭鯨觸細网趙曰祿山反幽州防河北及洛陽長安此所謂奔突幽薊而觸冒周秦也洙曰文選云上慘下黷趙曰祿山旣殺慶緒爲冦此所謂餘孽尙縱橫也洙曰箭檄書箭也昭陽漢殿名趙曰漢周亞夫細栁營在長安笳吟細栁言胡人之笳乃在漢營也王子白衣行言王子以避亂之故隠迹爲白衣而行也夢弼曰南史沈炯字初明爲魏所虜嘗獨行經漢武通天臺爲表奏之陳已思鄕之意云甲帳朱簾一朝零落茂陵玉盌遂出人間或引孔氏誌怪漢盧充家西有崔少府墓充與崔女爲婚得金盌一枚事非也洙曰罘罳漢書注連闕連閣也欃槍釋文妖星也上初銜下楚耕切記儒有蓽門圭竇注門旁窬穿墻爲竇如圭墨子楚王令公輸作云梯以攻宋漢酈食其傳韓信東撃齊齊軍歷下以拒漢食其說齊王田廣罷歷下守備韓信聞食其馮軾下齊七十餘城乃夜度兵襲齊叔孫通傳臣願徵魯諸生與臣弟子共起朝儀通籍通朝籍也微班公自謂爲拾遺也詩寘彼周行箋云周之列位也後漢宣秉拜禦史中丞光武特詔禦史中丞與司校尉尙書令會同並専席而坐故京師號曰三獨坐此以美英乂也魏志王粲以西京擾亂皆不就辟乃之荊州依劉表漢禰衡注見前夢弼曰時朝廷以廣平王俶爲元帥李嗣業爲前軍收復長安新律謂師律也扈從謂扈駕復還闕也】

送楊六判官使西畨【鶴曰是年吐蕃遣使來請討賊且修好肅宗遣給事中南巨川往報聘楊蓋贊巨川以行者】

送逺秋風落西徵海气寒帝京氛祲滿人世別離難絕域遙懷怒和親願結歡勅書憐贊普兵甲望長安宣命前程急惟良待士寛子云淸自守今日起爲官垂淚方投筆傷時卽據鞍儒衣山鳥怪漢節野童看邊酒排金盌夷歌捧玉盤艸肥蕃馬健雪重拂廬幹愼爾參籌畫從玆正羽翰歸來權可取九萬一朝摶【權可取稍礙不是气象○趙曰往吐蕃當渡靑海故雲海气寒也鶴曰帝京氛祲滿謂京師尙未收復也贊普吐蕃君長名洙曰漢揚雄字子云三世不徙官艸太有以自守泊如也班超家貧爲官傭書久勞苦投筆嘆曰大丈夫無它誌略猶當效傅介子張騫立功異域以取封侯安能久事筆硯乎馬援傳劉尙深入五溪軍沒馬援因請行帝湣其老未許之援自請曰臣尙能被甲上馬帝令試之援據鞍顧盼以示可用趙曰吐蕃聨毳帳以居號大小拂廬也莊子鵬之徙於南冥也摶扶揺而上者九萬里】

哭長孫侍禦【鶴曰前有送長孫九侍禦赴武威判官當是得武威之命未到而死】

道爲詩書重名因賦頌雄禮闈曽擢桂憲府舊乘驄流水生涯盡浮雲世事空惟餘舊臺栢蕭瑟九原中【洙曰禮闈禮部所設以取士也晉郤詵對武帝云臣舉賢良對防爲天下第一猶桂林一枝憲府禦史所居之署也漢桓典拜侍禦史常乘驄馬趙曰漢朱博傳禦史府中列柏樹常有野烏數千棲宿其上檀弓注卿大夫之墓地在九原】

奉贈嚴八閣老【鮑曰嚴武時爲給事中夢弼曰按李肇國史補宰相相呼爲堂老兩省相呼爲閣老公時爲左拾遺與武正聨兩省也】

扈聖登黃閣明公獨妙年蛟龍得雲雨雕鶚在秋天客禮容疏放官曹可接聨新詩句句好應任老夫傳【鶴曰漢舊儀丞相聴事閣曰黃閣然則給事中何以得云登黃閣蓋給事中屬門下省其長曰侍中與中書令參總而顓判省事卽宰相也給事掌分判省事故得同登黃閣】

畱別賈嚴二閣老兩院補闕得聞字【鶴曰時賈至爲中書舍人嚴武爲給事中又按公是年六月薦岑參狀左補闕乃韋少遊裴薦也】

田園須暫住戎馬惜離羣去逺畱詩別愁多任酒醺一秋常苦雨今日始無雲山路晴吹角那堪處處聞晚行口號【鮑曰公時家在鄜州冇墨制許往省視○八月自鳯翔還鄜州及扈從還京作】

三川不可到歸路晚山稠落鴈浮寒水饑烏集戍樓市朝今日異喪亂幾時休逺愧梁江總還家尙黒頭【人知江令自陳入隋不知其自梁時已達官矣自梁入陳又自陳入隋歸尙黒頭其人物心事可知著一梁字而不勝其媿矣詩之妙如此豈待罵哉○趙曰三川鄜州縣名也夢弼曰江總字總持在陳掌東宮管記與太子爲長夜之飲後主卽位授尙書令京城防入隋爲上開府復歸老江南】

獨酌成詩

燈花何太喜酒緑正相親醉裏從爲客詩成覺有神【至淺淺者亦自諭】兵戈猶在眼儒術豈謀身苦被微官縛低頭愧野人【洙曰西京雜記陸賈曰目瞤得酒食燈花得錢財幹鵲噪而行人至蜘蛛集而百事喜小旣有徵大亦宜然】

徒步歸行【公自注贈李特進自鳯翔赴鄜州途經邠州作魯訔曰特進李嗣業也時守邠州公經途作此贈之就其借乘馬代勞往鄜州也】

明公壯年值時危經濟實借英雄姿國之社稷今若是武定禍亂非公誰鳯翔千官且飽飯衣馬不復能輕肥靑袍朝士最困者白頭拾遺徒步歸人生交契無老少論交何必先同調妻子山中哭向天須公櫪上追風驃【謂家人望其歸須借馬馳去○洙曰論交一作論心○謝靈運詩誰謂古今殊異代可同調師曰櫪馬槽也修可曰崔豹古今注始皇有七馬一曰追風廣韻馬黃白色曰驃希曰按李嗣業傳嗣業至鳯翔上謁肅宗喜曰卿至賢於數萬眾以爲前軍収長安嗣業忠毅憂國不計居產前後賞賜皆以助軍有宛馬千疋】

玉華宮【夢弼曰按唐志玉華宮在坊州宜君縣之鳯皇谷寰宇記正殿覆瓦餘皆葺茅當時以爲淸涼勝於九成宮也師曰自此詩以下至羗村乃公趨鄜路紀所經見兼述抵家情況】

溪回松風長蒼防竄古瓦不知何王殿遺構絕壁下【哀思苦語轉換簡逺有長篇餘韻末更自傷非意所及】陰房火靑壞道哀湍防萬籟眞笙竽秋色正瀟灑美人爲黃土況乃粉黛假當時侍金輿故物獨石馬憂來借艸坐浩歌淚盈把冉冉徵途間誰是長年者【起結淒黯讀者殆難爲情○梅聖兪曰玉華宮近有晉苻堅墓前右溪曰醹醁蓋取溪色如酒色之碧也溪回言回逺也惟回逺故松風不歇夢弼曰淮南子人血爲燐許愼注兵死之血爲火燐者火之名洙曰荘子子綦曰汝聞人籟而未聞地籟汝聞地籟而未聞天籟子遊曰地籟則眾竅是己人籟則比竹是已敢問天籟子綦曰夫吹萬不同而使其自已也注籟簫也夢弼曰美人言殉葬木俑也公詩末意蓋傷苻堅安在美人已化爲黃土是以憂來浩歌揮淚盈把又自傷在徵途間豈能長久者乎】九成宮【夢弼曰按唐志九成宮在鳯翔府麟遊縣西五里本隋仁壽宮正觀間修之以避暑因更名焉山有九重故有九成】

蒼山入百里崖斷如杵臼【並畫地形】曽宮憑風迥岌嶪土囊口立神扶棟梁鑿翠開戶牖【二語雄稱】其陽產靈芝其陰宿牛斗紛披長松倒掲怪石走哀猿啼一聲客淚迸林藪荒哉隋家帝制此今頽朽向使國不亡焉爲巨唐有𨿽無新增修尙置官居守巡非瑤水逺迹是雕墻後【感嘆之尢得體者】我來屬時危仰望嗟嘆久天王守太白駐馬更回首【夢弼曰曽與層同迥一作廻岌逆及切嶪逆怯切岌嶪山貌張衡西京賦狀巍峩以岌嶪宋玉風賦夫風起於靑蘋之末盛怒於土囊之口魯靈光殿賦神靈扶其棟宇又飛陛掲魚列切鶴曰唐志云九成宮周垣千八百步並置禁苑及府庫官寺等太宗髙宗嘗臨幸舊史誌云九成宮總監一人副監一人丞一人錄事一人府三人史五人洙曰周穆王遊於昆侖山見西王母與宴於瑤池之上王元長曲水序穆滿八駿如舞瑤水之陰書峻宇雕墻趙曰守音狩太白山名守之爲義言肅宗在鳯翔也夢弼曰天王守太白與春秋狩於河陽之義同也五代晉開運三年官書本及晁以道本並作狩】

羌村三首【夢弼曰鄜州圖經州治洛交縣羌村洛交村墟】

崢嶸赤云西日腳下平地柴門鳥雀噪歸客千里至妻孥怪我在驚定還拭淚世亂遭飄蕩生還偶然遂鄰人滿墻頭感嘆亦歔欷夜闌更秉燭相對如夢寐【更字正合反聲○當時適然千載之淚常在人目詩三百不多見也○馮曰赤云西峯返照云漢皆赤色洙曰班孟堅西都賦巖峻崷崪金石崢嶸注崢嶸髙秀也】

晚嵗迫偸生還家少歡趣嬌兒不離膝畏我復卻去憶昔好追涼故繞池邊樹蕭蕭北風勁撫事煎百慮賴知禾黍収已覺糟牀注如今足斟酌且用慰遲暮【洙曰禾黍一作黍秫又黍稌魯曰糟牀卽酒醡也】

羣雞正亂叫客至雞鬭爭驅雞上樹木始聞扣柴荊父老四五人問我久逺行手中各有攜傾榼濁復淸苦辭酒味薄黍地無人耕兵革旣未息兒童盡東徵請爲父老歌艱難媿深情歌罷仰天嘆四坐淚縱橫

北徵【鶴曰公自鳯翔還鄜州此詩述在路及到家之事當是九月作東坡曰北徵詩識君臣之大體忠義之气與秋色爭髙可貴也詩眼曰孫莘老嘗謂老杜北徵詩勝退之南山詩王平甫以謂南山勝北徵終不能相服時山谷尙少乃曰若論工巧則北徵不及南山若書一代之事以與國風雅頌相爲表裏則北徵不可無而南山𨿽不作未害也二公之論遂定】

皇帝二載秋閏八月初吉杜子將北徵蒼茫問家室維時遭艱虞朝野少暇日顧慙恩私被詔許歸蓬蓽拜辭詣闕下怵惕久未出𨿽乏諌諍姿恐君有遺失君誠中興主經緯固密勿中原反未已臣甫憤所切揮涕戀行在道途猶恍惚乾坤含瘡痍憂虞何時畢靡靡逾阡陌人煙眇蕭瑟所遇多被傷呻吟更流血回首鳯翔縣旌旗晚明滅前登寒山重屢得飲馬窟邠郊入地底涇水中蕩潏猛虎立我前蒼崖吼時裂菊垂今秋花石戴古車轍靑雲動髙興幽事亦可悅山果多瑣細羅生雜橡栗或紅如丹砂或黒如防漆雨露之所濡甘苦齊結實【長篇自然不可無此○愁結中得從容風刺語此大篇興致】緬思桃源內益嘆身世拙坡陀望鄜畤谷巖互出沒我行已水濵我僕猶木末鴟鳥鳴黃桑野防拱亂穴夜深經戰場寒月照白骨潼關百萬師往者散何卒遂令半秦民殘害爲異物況我墮胡塵及歸盡華發經年至茅屋妻子衣百結慟哭松聲回悲泉共幽咽平生所驕兒顏色白勝雪見耶背靣啼垢膩腳不韈牀前兩小女補綻才過膝海圖坼波濤舊繡移曲折天吳及紫鳯顚倒在短褐老夫情懷惡嘔泄臥數日那無囊中帛救汝寒澟栗粉黛亦解包衾裯稍羅列瘦妻靣復光癡女頭自櫛學母無不爲曉妝隨手抹移時施朱鉛狠借畫眉闊生還對童稚似欲忘饑渇問事競挽須誰能卽嗔喝翻思在賊愁甘受雜亂聒新歸且慰意生理焉得說【北徵精神全得一段畫意他人窘態有甚不能自言又羞置勿道】至尊尙防塵幾日休練卒仰看天色攺旁覺祅氛豁陰風西北來慘澹隨回紇其王願助順其俗喜馳突送兵五千人驅馬一萬匹此軰少爲貴四方服勇決所用皆鷹騰破敵過箭疾聖心頗虛佇時議气欲奪伊洛指掌收西京不足拔官軍請深入蓄鋭伺俱發此舉開靑徐旋瞻略恆碣昊天積霜露正气有肅殺禍轉豈能久皇綱未宜絕憶昨狼狽初事與古先別姦臣競葅醢同惡隨蕩析不聞夏殷衰巾自誅褒妲周漢獲再興宣光果明哲桓桓陳將軍仗鉞奮忠烈微爾人盡非於今國猶活淒涼大同殿寂寞白獸闥都人望翠華佳气向金闕園陵固有神埽灑數不闕【數音朔謂每有喪亂終必反正】煌煌太宗業樹立甚宏達【夢弼曰東胡指安慶緒也時慶緒弒其父祿山而襲僞位矣詩行邁靡靡注猶遲遲也洙曰回首鳯翔縣時肅宗在鳯翔也希曰邠郊謂邠州地乃涇水之所通也鄭曰橡徐兩切實也希曰桃源在鼎州夢弼曰鄜音孚鄜州也時諸市切祭天所也前漢郊祀志秦文公夢黃蛇自天而下屬於地止於鄜於是作鄜畤用三牲郊祭白帝焉洙曰潼闗哥舒翰所守師敗而降夢弼曰公言妻子寒凍以海圖舊繡爲小兒防衣故波濤爲之坼繡紋爲之移天吳及紫鳯之類或顚或倒也趙曰天吳海圖所畫之物紫鳯所繡之物也山谷雲天吳水獸八首八足尾背靑黃見山海經夢弼曰至尊謂肅宗也左傳天子防塵於外回紇或作回鶻非蓋徳宗時方請易爲回鶻也洙曰送兵五千人時回紇以兵五千助順趙曰聖心頗虛佇時議气欲奪言回紇助順主上𨿽虛心以待其破賊然時議恐畢竟爲害所以气欲奪也希曰書太行恆山至於碣石夢弼曰靑恆碣石皆東北之地言自此可以略定矣定功曰酉陽雜爼云狼狽是兩物狽前足絕短每行駕兩狼失狼則不能動故言世事乖者稱狼狽洙曰褒妲褒姒妲已也此言誅楊貴妃也魏防道輔曰唐人詠馬嵬之事尙矣世所稱者劉白禹錫云官軍誅侫幸天子捨妖姬樂天云六軍不發無柰何宛轉蛾眉馬前死此乃歌詠祿山能使官軍背叛逼迫明皇明皇不得已而誅貴妃也豈特不曉文章體裁而造語惷拙亦失事君之禮老杜則不然北徵詩曰憶昨狼狽初事與古先別姦臣竟葅醢同惡隨蕩析不聞夏殷衰中自誅褒妲乃明皇鑑夏商之敗畏天悔禍賜妃子以死無預官軍也胡仔元任曰褒姒周幽王后也夏字疑誤當作商周魯曰宣光指周宣王漢光武中興也東坡志林曰北徵詩云桓桓陳將軍杖鉞奮忠烈此謂陳元禮也元禮佐宗平內難又從幸蜀首建誅國忠之防朱曰大同白獸皆禁中宮殿名也夢弼曰考之唐志無白獸闥之名豈假漢白虎門而言之乎鶴曰漢有白虎殿唐髙祖名虎故攺曰獸洙曰司馬相如賦建翠華之旗園陵天子所葬之處也】

月

天上秋期近人間月影淸入河蟾不沒搗藥兔長生只益丹心苦能添白發明干戈知滿地休照國西營【洙曰時官軍營於長安之西言休照爲徵夫見月而感也】

喜聞官軍已臨賊境二十韻【鶴曰按史是年九月丁亥以廣平王俶爲元帥司空郭子儀副之將朔方等軍及回紇西域之眾發鳯翔壬寅至長安城西陳於香積寺之北灃水之東與賊戰斬首六萬賊大潰癸卯大軍入京師甲辰捷書至鳯翔】

胡虜潛京縣官軍擁賊壕鼎魚猶假息穴蟻欲何逃帳殿羅冕轅門照白袍秦山當警蹕漢苑入旌旄路失羊腸險雲橫雉尾髙五原空壁壘【五丈本不可省與花溪同】八水散風濤今日看天意遊魂貸爾曹乞降那更得尙詐莫徒勞元帥歸龍種司空握豹韜前軍蘇武節左將呂防刀兵气回飛鳥威聲沒巨鼇戈鋋開雪色弓矢向秋毫天步艱方盡時和運更遭誰云遺毒螫已是沃腥臊睿想丹墀近神行羽衞牢花門騰絕漠拓羯渡臨洮此輩感恩至羸俘何足操鋒先衣染血騎突劍吹毛喜覺都城動悲連子女號家家賣釵釧凖擬獻香醪【獨欲一日親見不可得想象欲狂○本作只待獻香醪先生興觀序本定作凖擬洙曰京縣者京師之縣也時王師至安慶緒奔於陜郡趙曰南史丘遲與陳伯之書將軍魚遊於鼎沸之中異苑栢謙太元中見有人皆長寸餘被鎧持槊從塪中出緣機登竈蔣山道士令以沸湯澆所入處寂不復出因掘之有斛許大蟻死在穴中希曰後漢第五倫使謝夷吾收烏程長按罪夷吾到縣無所驗但望閤伏哭而還白倫曰竊以音知長當死遊魂假息非刑所加至月餘長果暴卒鶴曰舊史禦帳殿受朝賀蓋行幸時以幄帟爲殿也趙曰冕卿大夫之服沈曰周禮以車轅爲門梁陳慶之所統之兵悉著白袍前漢書出稱警入稱蹕止行人也洙曰羊腸阪在太行天下之險也崔豹古今注髙宗有雉雊之祥服章多用翟羽故天子有雉尾扇長安近地有五丈原時賊退敗故云壁壘空也闗內八水涇渭滻防澤滈灃潏散風濤言寇亂漸平也趙曰元帥司空詳見題下注夢弼曰漢蘇武使匈奴杖節牧羝北海上晉呂防有佩刀相者曰必三公可佩時王師收長安以李嗣業爲前軍又嗣業嘗爲左右陌刀將花門謂回紇也按唐志廿州有花門山堡東北千里至回紇衙帳拓羯謂安西也按西域傳安西者卽康居小君長罽王故地募勇健者爲拓羯猶言戰士也漢志臨洮縣屬隴西郡時用朔方等兵故云爾洙曰劍吹毛言其利也古云吹毛之劍漢董卓傳呂布殺董卓百姓歌舞於道長安士女賣其珠玉衣裝市酒肉相慶者塡滿街肆】

收京三首

仙仗離丹極妖星帶玉除須爲下殿走【舊嘗不滿此語以收京言之尙可耳】不可好樓居暫屈汾陽駕聊飛燕將書依然七廟略更與萬方初【洙曰須爲下殿走不可好樓居一作得非羣盜起難作九重居夢弼曰說文除殿陛也洙曰世說熒惑入南斗天子下殿走漢武紀公孫卿曰仙人可見但仙人好樓居於是上令長安作蜚廉桂觀甘泉作延壽觀焉師曰宗好神仙故有此句洙曰莊子堯治天下之民平海內之政往見四子藐姑射之山汾水之陽窅焉喪其天下焉史記魯仲連傳燕將攻下聊城聊城人或讒之燕燕將懼誅因保守聊城不敢歸齊田單攻聊城嵗余不下魯仲連乃爲書約之矢以射城中遺燕將燕將見書泣而自殺聊城亂田單遂屠聊城王制天子七廟趙曰兵謀謂之廟略蓋謀於七廟之中也夢弼曰更平聲與民更始之義也】

生意甘衰白天涯正寂寥忽聞哀痛詔又下聖明朝【沈痛惇厚讀之墮淚】羽翼懷商老文思憶帝堯叨逢罪已日霑灑望靑霄【希曰嵇康飬生論積損成衰從衰得白從白得老洙曰漢武帝末年下哀痛之詔鶴曰是年十二月戊午朔肅宗禦丹鳳門下制大赦洙曰商老商山四皓也漢髙祖時戚夫人以寵將栘動太子呂后用張良計召四皓使侍太子朝髙祖見而問之四人各以姓名對上曰煩公調防太子四人趍去上指示戚夫人曰彼羽翼已成難動矣書昔在帝堯聰明文思光澤天下將遜於位讓於虞舜鮑曰羽翼懷商老謂裴冕杜鴻漸等輔相肅宗猶商山四皓輔漢大子也文思憶帝堯謂宗禪位猶堯授舜也洙曰傳臧文仲曰禹湯罪已其興也勃焉】

汗馬收宮闕春城鏟賊壕賞應歌杕杜歸及薦櫻桃【不言宗廟而顚覆之感收復之幸具見非彊防綴者】雜虜橫戈數功臣甲第髙萬方頻送喜無乃聖躬勞【情至藹然喜未有極○願幸捷書同日助喜之及語尢有味○洙曰漢蕭何傳未有汗馬之勞鄭曰鏟楚醆切平也洙曰詩枤杜勞還役也禮月令仲夏之月天子乃羞以含桃先薦寢廟漢叔孫通傳古者有春嘗果方今櫻桃熟可獻願陛下出因取櫻桃獻宗廟上許之鶴曰雜虜橫戈數謂回紇吐蕃諸外夷叛服不常也洙曰漢武帝爲霍去病治第第宅也甲第甲猶言甲乙之次第謂第一之第】潼關吏【鶴曰潼關在華州華陰縣祿山反詔哥舒翰守潼關翰失守爲賊所敗曁收復長安增修阨險焉是時乃公歸京時作也】

士卒何艸艸築城潼關道大城鐵不如小城萬丈餘借問潼關吏修關還備胡要我下馬行爲我指山隅連云列戰格飛鳥不能逾胡來但自守豈復憂西都丈人視要處窄狹容單車艱難奮長防千古用一夫哀哉桃林戰百萬化爲魚請囑防關將愼勿學哥舒【夢弼曰艸艸勞苦貌詩勞人艸艸薛曰世說云若湯池鐵城無可攻之勢夢弼曰列戰格卽列柵也洙曰蜀都賦一夫守隘萬夫莫向夢弼曰哥舒翰與賊戰於桃林官軍恃險固不力戰遂爲賊所乘自相踐蹂是以敗績書武成注桃林在華山東左氏傳晉使詹嘉守桃林之塞注今潼闗是也要我之要音於宵切】

畱花門【鶴曰按唐志廿州有花門山堡東北千里至回紇衙帳今言花門正指回紇也時用朔方吐蕃回紇諸兵以討賊旣收長安葉護奏以軍中馬少請畱其兵於沙苑自歸取馬還爲掃除範陽餘孽沙苑在同州同州爲京師近輔故公詩云連云屯左輔而深言其爲農桑害也】

北門天驕子飽肉气勇決髙秋馬肥健挾矢射漢月自古以爲患詩人厭薄伐修徳使其來羈縻固不絕胡爲傾國至出入暗金闕中原有驅除隠忍用此物公主歌黃鵠君王指白日連云屯左輔百里見積雪長防鳥休飛哀笳曉幽咽田家最恐懼麥倒桑枝折沙苑臨淸渭泉香艸丰潔渡河不用船千騎常撇烈胡塵逾太行雜種抵京室花門旣須畱原野轉蕭瑟【洙曰前漢匈奴傳單於遺漢書曰南有大漢北有彊胡胡者天之驕子也又云匈奴居北邊君王以下咸食畜肉衣其皮革夢弼曰匈奴舉事常隨日月盛壯以攻戰月虧則退兵前漢匈奴傳贊曰周懿王時戎狄交侵暴虐中國詩人所作疾而歌之至懿王曽孫宣王興師命將以徵伐之詩人美大其功曰薄伐玁狁至於大原言逐之而已贊又曰其慕義而貢獻則接之以禮讓羈縻不絕應劭漢官儀故事云馬曰羈牛曰縻言四夷如牛馬之受羈縻也洙曰前漢西域傳漢選江都王建女細君爲公主以妻烏孫昆莫爲夫人昆莫年老公主悲愁作歌曰吾家嫁我兮天一方逺托異國兮烏孫王穹廬爲室兮旃爲墻以肉爲食兮酪爲漿居常憂思兮心內傷願爲黃鵠兮歸故鄕天子聞而憐之趙曰乾元初肅宗以防女寧國公主嫁回紇可汗洙曰詩謂予不信有如皦日今言指白日以爲盟約也鶴曰左輔注見前題夢弼曰酈元水經太白山在武功之南夏宿雪其上今花門屯左輔近於太白山矣或謂回紇兵被白練猶積雪然也樓大防曰杜詩連云屯左輔百里見積雪讀者謂止言其多爾如此則上句足矣何用積雪之語惟能知回紇之人衣冠皆白然後少陵之意渙然夢弼曰撇匹蔑切上林賦奔騰撇烈本一作滅沒正異作撇捩洙曰太行山名丘希範書姬漢舊邦無取雜種】

塞蘆子【鶴曰蘆子闗在延州延昌縣北以備吐蕃夢弼曰延州乃秦地之北門去州百八十冇裏門山或云蘆子蓋兩山特立如門其形若葫蘆也鶴曰時官軍止知東討収復河洛而不知蘆子之可塞公懼有乘隙而入者故有此作又按是年冬史思明帥髙秀巖以所部來降是詩乃作於未降之前也】

五城何迢迢迢迢隔河水邊兵盡東徵城內空荊杞思明割懷衞秀巖西未已回略大荒來崤函蓋虛爾延州秦北戶闗防猶可倚焉得一萬人疾驅塞蘆子岐有薛大夫旁制山賊起近聞昆戎徒馬退三百里蘆闗扼兩冦深意實在此誰敢叫帝閽胡行速如【鶴曰張說嘗爲朔方軍節度往巡五城措置兵馬按唐舊史注朔方節度所管有定逺城西受降城中受降城東受降城及丰官軍唐開拓邊境連西域皆置都防府州縣又置諸節度使以統之嵗發山東丁壯爲戍卒時祿山反邊兵精鋭者皆徵發入援謂之行營所畱兵單弱竟召吐蕃之禍焉洙曰史思明寧夷州人也時隨安祿山反河陽據懷衞二州髙秀巖哥舒翰麾下將也時爲史思明僞河東節度將兵西向山海經大荒之野雍州冇崤函之固謂崤山函谷卽長安也鶴曰薛大夫當是禦史大夫薛景仙以檢校戶部尙書兼尹鳯翔嘗敗安祿山遊軍夢弼曰昆戎卽吐蕃也兩冦謂思明及吐蕃也時連結入冦】

送鄭十八防貶臺州司戶傷其臨老防賊之故闕爲靣別情見於詩【趙曰按唐史防以祿山反防賊僞授防水部郎中因稱風緩求攝市令潛以宻章達靈武賊平與王維等並囚宣陽裏以善畫崔圓使繪齋壁防卽祈解於圓卒免死貶臺州司戶參軍】

鄭公樗散鬢如絲酒後常稱老畫師萬里傷心嚴譴日百年垂死中興時蒼惶已就長途往邂逅無端出餞遲便與先生應永訣九重泉路盡交期【洙曰樗散之材言不合世用也樗散字見莊子】

瘦馬行【師曰此詩爲房琯作琯喪師陳濤斜罷相出爲邠州刺史時論多惜之謂其可以用也】

東郊瘦馬使我傷骨骼硉兀如堵墻絆之欲動轉欹側此豈有意仍騰驤細看六印帶官字眾道三軍遺路傍皮幹剝落雜泥滓毛暗蕭條連雪霜去年奔波逐余冦驊驑不慣不得將士卒多騎內廏馬惆悵恐是病乘黃當時歷塊誤一蹶委棄非汝能周防見人慘澹若哀訴失主錯莫無晶光天寒逺放鴈爲伴日暮不收烏啄瘡【哀窮悼屈亦須痛快得意】誰家且飬願終恵更試明年春艸長【展轉沈著忠厚惻怛感動千古洙曰郭璞江賦巨石硉矹以前卻記觀者如堵墻沈曰硉兀骨髙貌硉郎兀切洙曰唐令諸掌牧馬以小官字印印右膊以年辰印印右髀以監名依左右廂印印尾側至二嵗起春量彊弱漸以飛字印印左廂髀膊駟馬俱以龍形印印項左官馬賜人者以賜字印配諸軍及充傳送驛者以出字印並右頰夢弼曰六印一作火印三軍一作官軍洙曰乘黃亦名飛黃神馬也龍翼馬身昔黃帝乘之登仙芻曰王褒聖主得賢臣頌過都越國蹶如歷塊洙曰顏延年赭白馬賦願終恵飬防本枝兮】

畫鶻行

髙堂見生鶻颯爽動秋骨初驚無拘攣何得立突兀乃知畫師妙巧刮造化窟冩此神俊姿充君眼中物鳥鵲滿樛枝軒然恐其出側腦看靑霄寧爲眾禽沒長翮如刀劍人寰可超越乾坤空崢嶸粉墨且蕭瑟緬思雲沙際自有煙霧質吾今意何傷顧步獨紆郁【夢弼曰拘攣謂以絳拘縶之洙曰支道林好畜馬云貧道重其神俊舞鶴賦歸人寰之宜卑又雲煙交霧凝若無毛質陸士衡詩紆郁遊子情】

臘日

臘日常年暖尙遙今年臘日凍全消侵陵雪色還萱艸漏泄春光有栁條【小兒語大家數】縱酒欲謀良夜醉還家初散紫宸朝口脂靣藥隨恩澤翠管銀罌下九霄【洙曰萱艸乃忘憂艸今俗云萬年韭霜雪不凋鄭曰長安志宣政殿北曰紫宸門內有紫宸殿卽內衙之正殿趙曰唐制臘日宣賜口脂靣藥翠管銀罌所以盛之也】

杜工部詩三卷補遺

悲陳陶【葛常之詩話杜子美陳陶詩云野曠天淸無戰聲四萬義軍同日死言房琯之敗也琯臨敗尢持重而中人邢延思促戰遂大敗故子美深悲之子美爲右拾遺會琯罷相上疏力救琯肅宗大怒詔三司推問宰相張鎬救之獲免故洗兵馬行雲張公一生江海客身長九尺須眉蒼蓋感其救已也張無盡孤憤吟云房琯未相口所談皆臯防一朝陳陶下覆沒十萬師中原已紛潰老杜尙嗟咨則老杜救琯之章豈亦出於私情乎】

送孔巢父歸江東【葛常之詩話云安祿山反永王璘冇窺江左之意李白嘗受璘辟爲府僚璘敗白流夜郎孔巢父亦爲永王所辟巢父察其必敗潔身潛遁由是知名使白如巢父之計則安得有夜郎之謫哉老杜送巢父歸江東雲巢父掉頭不肯住東將入海隨煙霧其序云兼呈李白恐不能無微意也】

送從弟亞赴河西【黃常明詩話雲南風作秋聲殺气薄炎熾蓋用易雷風相薄左氏寧我薄人無人薄我軍志先人有奪人之心薄之也】

哭長孫侍禦【按唐髙仲武編中興間气集以此詩爲杜誦作詩中賦頌作雅舊乘驄作屢秉驄蕭瑟作蕭颯】

玉華宮【容齋隨筆曰張文潛暮年在宛丘何大圭方弱冠往謁之凡三日見其吟哦老杜玉華宮詩不絕口大圭請其故曰此章乃風雅鼓吹未易爲子言大圭曰先生所賦何必減此曰平生極力模冩僅有一篇稍似之然未可同日語也遂誦其離黃州詩偶同此句曰扁舟發孤城揮手謝送者山回地勢捲天豁江靣冩中流望赤壁石腳挿水下昏昏煙霧嶺歷歷漁樵捨居夷實三載鄰里通假借別之豈無情老淚爲一灑篙工起鳴舷輕櫓健於馬聊爲過江宿寂寂樊山夜此其音響節奏固似之矣讀之嘿諭也】

北徵【唐子西語錄云古之作者初無意於造語所謂因事以陳辭如北徵一篇直紀行役耳忽云或紅如丹砂或黑如防漆雨露之所濡甘苦齊結實此類是也文章卽如人作家書乃是】

集千家注杜工部詩集卷三

欽定四庫全書

集千家注杜工部詩集卷四

奉和賈至舍人早朝大明宮【公自注舍人先世掌絲綸夢弼曰賈至字防鄰父曾嘗於開元間掌制誥至從宗幸蜀爲中書舍人帝傳位至當譔冊旣進槁帝曰昔先帝誥命乃父爲之辭今玆命冊又爾爲之兩朝盛典出卿家父子可謂繼美矣鶴曰長安志東內有大明宮防要云貞觀間營永安宮後攺名大明宮又攺名蓬萊宮咸亨初蓬萊宮爲含元殿復攺爲大明宮○乾元元年春至夏五月在諌省作】

五夜漏聲催曉箭九重春色醉仙桃旌旗日暖龍蛇動宮殿風防燕雀髙【壯麗自是若非防字淸灑不免癡肥矣謾發此義】朝罷香煙攜滿袖詩成珠玉在揮毫欲知世掌絲綸美池上於今有鳯毛【洙曰顏氏家訓或問一夜五更何所訓答曰漢魏以來謂甲夜乙夜丙夜丁夜戊夜又謂之五更皆以五爲節也希曰漢儀中黃門持五夜師曰箭乃漏箭軍中傳箭以直更洙曰天子之門九重昱曰記王言如絲其出如綸王言如綸其出如綍時可曰宋書謝鳯子超宗有文辭補新安王常侍王母殷淑儀卒超宗作誄奏之帝大嗟賞謂謝莊曰超宗殊有鳯毛東坡志林七言之偉麗者杜子美云旌旗日暖龍蛇動宮殿風防燕雀髙五更鼓角聲悲壯三峽星河影動搖爾後寂寞無聞焉直至歐陽永叔云蒼波萬古流不盡白鳥雙飛意自閒萬馬不嘶聽號令諸蕃無事樂耕耘可以並驅爭先矣小生亦云令嚴鐘鼔三更月野宿貔貅萬竈煙又云露布朝馳玉關塞防書夜到甘泉宮亦庶幾焉爾】

早朝大明宮呈兩省寮友

賈至

銀燭朝天紫陌長禁城春色曉蒼蒼千條弱栁垂靑鎖百轉流鶯繞建章劍佩聲隨玉墀步衣冠身惹禦鑪香共沐恩波鳯池裏朝朝染翰侍君王

和作

王維

絳幘雞人送曉籌尙衣方進翠云裘九天閶闔開宮殿萬國衣冠拜冕旒日色才臨仙掌動香煙欲傍衮龍浮朝罷須裁五色詔佩聲歸到鳯池頭

和作

岑參

雞鳴紫陌曙光寒鶯轉皇州春色闌金鏁曉鐘開萬戶玉階仙仗擁千官花迎劍佩星初落栁拂旌旗露未幹獨有鳯凰池上客陽春一曲和皆難【苕溪胡仔曰老杜早朝大明宮詩賈至爲唱首王維岑參皆有之四詩佳絕今蘇臺閩中杜工部集本不附此三詩惟錢塘舊本有之】

宣政殿退朝晚出左掖【夢弼曰長安志唐內大明宮正殿曰含元元日冬至受華夷萬國大明防宣政殿朔望禦紫宸殿日禦宣政殿東有東上閣門西有西上閣門故以掖稱鶴曰舊史含元殿之後曰宣政宣政左右有中書門下二省公爲左拾遺屬門下故曰左掖】

天門日射黃金牓春殿晴曛赤羽旗宮艸霏霏承委佩鑪煙細細駐遊絲云近蓬萊常五色雪殘鳷鵲亦多時【佳處自在可想】侍臣緩步歸靑瑣退食從容出每遲【沬曰赤羽旗以赤鳥羽爲旗也霏霏一作防防曲禮主佩垂則臣佩委蓬萊宮名卽大明宮趙曰漢有鳷鵠觀在甘泉宮蓋借以比當時之禁掖也鳷章移切洙曰靑瑣謂省門也以靑畫戶邊鏤金昱曰詩自公退食】

紫宸殿退朝口號

戶外昭容紫袖垂雙瞻禦座引朝儀香飄合殿春風轉花覆千官淑景移【舂容富麗】晝漏稀聞髙閣報天顏有喜近臣知【意外意】宮中毎出歸東省防送防龍集鳯池【稀聞本作聲聞先生手定作稀聞洙曰唐制昭容正二品系九嬪趙曰唐制左拾遺門下省而門下在東故曰東省時公爲左拾遺夢弼曰防龍舜之二臣也晉荀朂罷中書監云奪我鳯凰池蓋晉人以中書凝邃比天上鳯凰池謝暉直中書省詩玆言翔鳯池鳴佩多淸響文昌雜錄唐制天子坐朝宮人引至殿上故子美詩戶外昭容紫袖垂雙瞻禦座引朝儀天祐間詔曰宮嬪女職本備內任今後毎遇延英坐日只令小黃門祗候引從宮人不得出內自此始罷也又云香飄合殿春風轉花覆千官淑景移又退朝花底散歸院栁邊迷乃知唐朝殿多種花栁今殿廷惟植槐楸鬱鬱然有嚴毅之气也】

晚出左掖

晝刻傳呼淺春旗簇仗齊退朝花底散歸院栁邊迷【濃麗可想】樓雪融城濕宮云去殿低避人焚諌艸【焚諫艸者不欲人知也然使人知其焚槁是猶欲知也𨿽焚槁亦避人政是防破古事無限懇欵此事君當然之體】騎馬欲雞棲【結語讀之數過欵欵忠實謂爲日夕淺耳亦未嘗非日夕意也○洙曰新漏刻銘云衛宏載傳呼之節較而未詳注衛宏著漢儀使夜漏起宮衛傳呼以爲備也趙曰傳呼淺謂傳呼在晝不若夜之逺也洙曰髙士廉毎有獻納必焚其槁夢弼曰晉羊祜皆傳嘉言讜議焚其艸故世莫聞希曰唐馬周焚章表魏陳羣毎上封事輙削其槁洙曰文選雞登棲而斂翼師曰詩雞棲於塒日之夕矣公言騎馬出左掖之時乃日將夕也】

題省中壁

掖垣竹埤梧十尋洞門對雪常陰陰落花遊絲白日靜鳴鳩乳鷰靑春深【老健有情此非旌旗日暖宮殿風防兩句比】腐儒衰晚謬通籍退食遲回違寸心衮職曾無一字補許身愧比雙南金【夢弼曰埤避移切又皮靡切掖乃省中左右掖也垣埤皆墻也髙曰垣低曰埤謂垣之竹埤之梧皆長十尋也師曰董賢傳重殿洞門注洞門謂門之相當也山谷曰唐省中皆靑壁畫雪洙曰腐儒字見漢書通籍注見前詩退食自公又衮職有闕仲山甫補之趙曰公時爲拾遺故用補衮事洙曰古詩美人贈我緑綺琴何以報之南金】

春宿左省【鶴曰公爲左拾遺屬門下省而門下省在東故曰左省】

花隠掖垣暮啾啾棲鳥過星臨萬戶動【風連西極動二動字相近星動較奇】月傍九霄多不寢聽金鑰因風想玉珂明朝有封事數問夜如何【夢弼曰漢武帝起建章宮有千門萬戶本艸珂貝類可以爲馬飾通俗文曰馬勒飾曰珂按唐車服志五品以上有珂傘凡車之制三品以上珂九子四品七子五品五子四品已下去通幰及珂師曰玉珂導者所鳴之珂或云馬非鶴曰唐志補闕拾遺掌供奉諷諫大事廷諍小則上封事時公爲左拾遺】送賈閣老出汝州【鮑曰賈至爲中書舍人出守汝州按肅宗紀二年九節度師潰汝州刺史賈至奔千襄鄧而傳不書隠之也】

西掖梧桐樹空畱一院陰【是送同省】艱難歸故里去住損春心宮殿靑門隔雲山紫邏深人生五馬貴莫受二毛侵【趙曰賈歷中書舍人而省在日華門西故曰西掖鶴曰艱難歸故里蓋賈乃河南洛陽人而汝州唐屬河南道與河南府又爲鄰紫邏汝州山也洙曰靑門長安東城門也邵平種靑門外趙曰漢官儀太守五馬蓋天子六馬而諸侯五馬師曰昔王羲之出守永嘉庭列五馬後人遂援爲太守事二毛注見前】

送翰林張司馬南海勒碑【公自注相國制文】

冠冕通南極【大體】文章落上臺【語壯而險】詔從三殿去碑到百蠻開【優柔】野館濃花發春防細雨來【驛程旅館又喜又悲】不知滄海上天遣幾時回【愛之望之祝之願之趙曰冠冕指言張司馬南極指言南海也洙曰文章落上臺謂相國制文也夢弼曰南部新書大明宮中有麟徳殿其殿三靣亦以三殿爲名李肇翰林誌翰林院在麟徳殿西廂重廊之後門東向白樂天爲翰林學士有詩云三殿角頭宵直人是也詔從三殿去謂詔自翰林院經三殿而去也或曰三殿謂蓬萊拾翠紫防是也學士直殿故云詔從三殿去也鶴曰髙帝紀百粵之兵服防注非一種若今言百蠻也】

曲江陪鄭八丈南史飲

雀啄江頭黃栁花防防鸂鶒滿晴沙【隊仗起富】自知白髮非春事且盡芳樽戀物華近侍卽今難浪迹此身那得更無家丈人才力猶彊健豈傍靑門學種【夢弼曰防古肴切防子盈切鸂苦奚切鶒恥力切正作鷘皆水鳥也近侍公自謂爲左拾遺也此身那得更無家謂前此轉從賊中寄家鄜州嘗有詩云無家對寒食今旣復聚故喜而言也丈人謂鄭八丈也才力本作文力卞圜刋作才力靑門種注見前此勉鄭文出仕未可學種而隠也】

曲江二首

一片花飛減卻春【鐘情語別】風飄萬防正愁人且看欲盡花經眼莫厭傷多酒入唇【小縱繩墨最是傾倒律詩不甚防律者】江上小堂巢翡翠苑邊髙冢臥麒麟【警防之至可以動悟不特麗句而巳】細推物理須行樂何用浮名絆此身【趙曰富貴之家冢前有石麒麟西京雜記五柞宮西靑梧觀栢樹下有石麒麟一枚各刋其脇爲文字是秦始皇驪山墓上物也頭髙一丈五尺左腳折余曰絆音半馬縶也】朝回日日典春衣【創出髙興】每日江頭盡醉歸酒債尋常行處有人生七十古來稀穿花蛺蝶深深見防水蜻蜓欵欵飛傳語風光共流轉暫時相賞莫相違【落落酣暢如不經意而首尾圎活生意自然有不可名言之妙洙曰孫濟權之叔也嗜酒不治產業常醉欠人酒緍人皆笑之濟怡然自若謂人曰尋常行坐防欠人酒債欲質此緼袍償之古詩云典盡春衣無可柰尋常行處欠人錢鶴曰賈誼傳彼尋常之污瀆兮應劭曰八尺曰尋倍尋曰常故以對七十然江南逄李年詩云岐王宅裏尋常見崔九堂前幾度聞又未嘗拘以數對也尋常幾度皆俗語希曰詩老夫灌灌毛傳云灌灌猶欵欵也洙曰馬少憐春日詩云傳語春光道先歸何防邊公蓋用之言相與賞翫莫相違戾此得非語同舎郎乎王彥輔麈史曰杜審言子美之祖也則天時以詩擅名與宋之問相唱和其詩有綰霧靑條弱牽風紫蔓長寄語洛城風月道明年春色倍還人之句若子美林花著雨胭脂落水荇牽風翠帯長又云傳語風光共流轉暫時相賞莫相違𨿽不襲取其意而語脈蓋有家法矣】

曲江對酒

苑外江頭坐不歸水精春殿轉霏微桃花細逐楊花落黃鳥時兼白鳥飛【四句亦自恣肆】縱飲久判人共棄懶朝眞與世相違吏情笑覺滄洲逺老大悲傷未拂衣【春殿一作宮殿趙曰苑外者芙蓉苑之外也曲江在苑北夢弼曰第二三句楊自對桃白自對黃謂之自對格鄭曰判普官切正作夢弼曰世說王子敬拂衣而去李商老曰嘗見徐師川說一士大夫家有老杜墨迹其初云桃花欲共楊花語自以淡墨攺三字乃知古人詩不厭攺也】

曲江值

城上春云覆苑墻江亭晚色靜年芳林花著燕支落水荇牽風翠帶長龍武新軍深駐輦芙蓉別殿謾焚香何時詔此金錢防暫醉佳人錦瑟傍【洙曰開元間析左右羽林軍置左右龍武軍以左右萬騎營焉芙蓉城連曲江師曰唐諱虎故攺龍虎軍爲龍武鶴曰如舊注則不見新軍別殿之義案志至徳三載左右神武兩軍賜名天騎今詩作於次年故曰新軍又志云芙蓉園在京城南內築夾城入園中有殿而曲江又連芙蓉苑駕常遊幸其中亦有殿故曰別殿公詩云江頭宮殿鎖千門是也鶴曰按貞元間中書門下奏雲中和節初賜宴錢給百官宰臣已下於曲江合宴此賜金錢防也漢紀注凢言黃金者眞金止言金者錢也趙曰醉佳人傍者蓋曲江宴時賜大常教坊樂也樂噐有名錦瑟者猶寶瑟瑤瑟之謂也】

晦日尋崔戢李封【鶴曰正月晦日也唐貞元前以正月晦日爲令節詳見樂遊園題注】

朝光入甕牖屍寢驚敝裘起行視天宇春气漸和柔興來不暇懶今晨梳我頭出門無所待徒步覺自由杖藜復恣意免值公與侯晚定崔李交防心眞罕儔毎過得酒傾二宅可淹畱喜結仁裏懽況因令節求李生園欲荒舊竹頗修修引客看埽除隨時成獻酬崔侯初筵色已畏空樽愁【冩得濃至】未知天下士至性有此不艸牙旣靑出蜂聲亦暖遊思見農噐陳何當甲兵休上古葛天民不貽黃屋憂至今阮籍等熟醉爲身謀威鳯髙其翔長鯨吞九州地軸爲之翻百川皆亂流當歌欲一放淚下恐莫收濁醪有妙理【閒處復得一語】庶用慰沈浮【夢弼曰記儒有環堵之室蓬戶甕牖音義曰以蓬爲戶以甕爲牖洙曰語寢不尸黃曰陶潛夜行途中詩昭昭天宇濶夢弼曰出門無所待謂不待車從也趙曰張平子思賦匪仁裏其焉宅夢弼曰帝王世紀女媧氏沒有大庭氏至葛天氏陰康氏無懷氏皆襲庖犧氏之號曰炎帝漢書音義黃屋車上之蓋天子之儀以黃繒爲裏也洙曰晉阮籍傳籍夲有濟世志屬魏晉之際天下多故名士少有全者籍由是不與世事遂酣飲爲常鐘防數以時事問之欲因其可否而致之罪以酣醉獲免漢紀南郡獲威鳯爲寶晉灼注鳯之有威儀者也夢弼曰崔豹古今注鯨海魚也大者長千里水族畏之張華博物志地有三千六百軸互相牽也】

送率府程錄事還鄕【公自注程攜酒饌相就取別鶴曰按唐六典太子左右衛率府有錄事參軍二人掌監印發付勾稽本隋置唐因之】

鄙夫行衰謝抱病昏忘集常時往還人記一不識十程侯晚相遇與語才傑立薰然耳目開頗覺聰明入【便懴便承】千載得鮑叔末契有所及意鐘老栢靑義動修蛇蟄若人可數見慰我垂白泣告別無淹晷百憂復相襲內愧突不黔庻羞以賙給素絲挈長魚碧酒隨玉粒途窮見交態世梗悲路澀東風吹春冰泱莽后土濕念君惜羽翮旣飽更思戢莫作翻云鶻聞呼向禽急【甚自矜重相愛至此】題李尊師松樹障子歌【鶴曰按詩李尊師都道士也長安子午谷有都壇又防要云京城朱雀街有都觀】

老夫淸晨梳白頭都道士來相訪握手呼兒延入戶手持新畫靑松障障子松林靜杳冥憑軒忽若無丹靑陰崖卻承霜雪幹偃蓋反走虯龍形老夫平生好奇古對此興與精靈聚已知仙客意相親更覺良工心獨苦松下丈人巾屨同偶坐似是商山翁悵望聊歌紫芝曲時危慘淡來悲風【邵伯溫聞見錄云歐陽公於詩主退之不主子美劉仲原父毎不然之公曰子美老夫淸晨梳白頭都道士來相訪有俗气退之決不道也仲原父曰亦退之昔在四門館晨有僧來謁之句之類耳公賞其辯東坡志林故人董傳善論詩嘗雲杜子美詩不免有凡語已知仙客意相親更覺良工心獨苦豈非凡語耶余笑曰此句殆爲君發凡人用意深處人罕能識此所以爲獨苦豈獨畫哉又云元祐五年十二月一日遊小靈隠聽林道人論琴棊極有妙語予𨿽不通此伎然以理度之知其言之信也杜子美論畫云更覺良工心獨苦用意之妙有舉世莫知之者此其所以獨苦也又云管子曰事無終始無多事業此言學者貴能成就也唐人爲詩皆量已力以致功常積精思數十年然後各自名家今人不然未有小得於已髙視前人自以爲無敵然知音之難萬事悉然杜工部云更覺良工心獨苦用意之妙舉世莫知者此所以爲獨苦歟夢弼曰前漢王貢傳序漢興東園公綺裏季夏黃公甪裏先生此四人者當秦之世避而入商雒深山以待天下之定又皇甫謐髙士傳四皓見秦亂作歌曰漠漠髙山深谷逶迆煜煜紫芝可以療饑唐虞世逺吾將安歸駟馬髙蓋其憂甚大冨貴之畱人不如貧賤而肆志】

奉陪鄭駙馬韋曲二首【鶴曰鄭駙馬卽潛曜韋曲地在長安】

韋曲花無賴家家惱殺人淥樽須盡日白髮好禁春【反覆有味】石角鉤衣破藤枝刺眼新何時占叢竹頭戴小烏巾【鄭曰淥龍玉切本作醁美酒也趙曰沈休文詩憂來命淥樽鄭曰禁車吟切勝也刺七亦切】

野寺垂楊裏春畦亂水間美花多映竹好鳥不歸山城郭終何事風塵豈駐顏誰能共公子薄暮欲俱還奉答岑參補闕見贈【鶴曰岑試大理評事攝監察禦史公同遺補薦其識度淸逺議論雅正時軰所仰宜充近侍當是薦後除參補闕也】

窈窕淸禁闕罷朝歸不同君隨丞相後我住日華東冉冉栁枝碧娟娟花蘂紅故人得佳句獨贈白頭翁【住一作往師曰參爲補闕屬中書居右署公爲拾遺屬門下居左署左爲東而右爲西故雲歸不同也趙傁曰唐宰相於門下省議事謂之政事堂裴炎爲中書令乃徙政事堂於中書省參時補闕在右掖故云隨丞相後也長安志含元殿前有日華門東有門下省公自拾遺在左闥故云住日華東也】

寄左省杜拾遺

岑參

聮步趨丹陛分曹限紫防曉隨天仗入暮惹禦香歸白髮悲花落靑雲羨鳥飛聖朝無闕事自覺諌書稀奉贈王中允維【夢弼曰王維字摩詰累遷給事中祿山反陷長安迎置洛陽廹爲給事中祿山大宴凝碧池悉召梨園諸工合樂工皆泣維聞甚悲作詩悼痛賊平下獄以詩聞行在肅宗憐之下遷太子中允自中允三遷尙書右丞維有別業在輞川鶴曰唐志左春坊中允二人掌侍從贊相駁正啟奏】

中允聲名久如今契闊深共傳收庾信不比得陳琳【陳琳猶有艸檄憾也】一病緣明主三年獨此心【大家數時時有之政愛其朴】窮愁應有作試誦白頭吟【趙曰侯景之亂梁簡文帝使庾信率宮中文武千餘人營於朱雀橋及景至信以眾奔江陵梁元帝承制除信禦史中丞此言王維初以祿山之脇受僞命肅宗憐之釋其死下遷中允洙曰陳琳避難冀州袁紹初使典文章作檄以告徳言曹公失徳不堪依附反議曹公父子後紹敗曹公得琳愛其才不之責趙曰此言王維在賊中祿山大宴梨園樂工皆泣維賦詩痛悼則異乎曹公之得陳琳矣鶴曰新舊史皆載宗出幸維扈從不及爲賊所得維服藥取痢僞稱瘖病今曰一病者正言維也師古注以爲公自言得肺疾只因思君之故非也自維防賊中至此已三年言維戴君之心未嘗有二故終以白頭吟諭其不攺節也西京雜記司馬相如將聘茂陵女子爲妾卓文君作白頭吟以自絕相如感之乃止其詞云淒淒重淒淒嫁女不須啼願得一心人白頭不相離】

送許八拾遺歸江寧覲省甫昔時嘗客遊此縣於許生處乞瓦棺寺維摩圖樣志諸篇末【鶴曰江寧郡唐爲升州公開元末嘗遊此夢弼曰瓦棺寺乃薦福寺也晉時有僧嗜誦法華經及終以瓦棺葬之後生蓮花二朶於墓其根自舌頭而出因號瓦棺寺京師寺記曰興寧中瓦棺寺初置僧眾設齋請朝賢注疏顧長康注百萬及請勾防長康曰冝備一壁遂閉戶往來月餘畫維摩一軀工畢欲將防眸子乃謂寺僧曰第一日開防者請施十萬第二日開可五萬第三日可任例請施及開戶光照一寺施者塡噎俄而果得百萬也】

詔許辭中禁慈顏赴北堂【慈顏赴北堂不成語】聖朝新孝理祖席倍輝光內帛擎偏重宮衣著更香淮陰淸夜驛京口渡江航春隔雞人晝秋期燕子涼賜書誇父老壽酒賽城隍【賽城隍俗禮賦亦及此若非別注樂城隍亦不可解】防畫曾饑渇追蹤恨渺茫虎頭金粟影神妙獨難忘【洙曰一雲天語辭中禁家榮到北堂鄭曰淮陰楚州也京口潤州也洙曰雞人宮中司曉者言許歸江寧隔雞人之聞矣秋期燕子涼相期秋時而還也一云竹引趍庭曙山添扇枕涼十年過父老幾日賽城隍夢弼曰張彥逺歷代名畫記顧愷之字長康小字虎頭晉陵無錫人多才气尢工丹靑傳冩形勢莫不絕妙曾於瓦棺寺北殿畫維摩詰畫訖光耀月餘發迹經曰淨名大士是往古金粟如來阿含經曰金沙地下便是金粟如來今云金粟影卽維摩圖也維摩居士乃是過去金粟如來○賽城隍本作樂城隍先生定作賽】

因許八奉寄江寧旻上人

不見旻公三十年封書寄與淚潺湲舊來好事今能否老去新詩誰與傳棊局動隨幽澗竹袈裟憶上泛湖船聞君話我爲官在頭白昏昏只醉眠【幽一作尋夢弼曰釋氏要覧袈裟者從色彰施也梵言迦羅沙曳華言不正正色四分律云一切上色衣不得蓄當壞作迦沙葛洪撰字苑始添衣字言道服也】

憶弟二首【公自注時歸南陸渾莊夢弼曰陸渾屬洛陽】

防亂聞吾弟饑寒傍濟州人稀書不到兵在見何由憶昨狂催走無時病去憂【謂其弟如狂催我走也其時其弟必病當其憂我若病去體眞難言之情也】卽今千種恨惟共水東流【師曰濟州屬山東鄭曰禹貢有濟河此因水名州】

且喜河南定不問鄴城圍百戰今誰在三年望汝歸故園花自發春日鳥還飛斷絕人煙久東西消息稀【洙曰河南東都也時安慶緒棄走河南已復夢弼曰鄴城相州也爲安慶緒所據九節度以兵圍之鶴曰以弟在濟陽故喜河南之定也】

得捨弟消息

亂後誰歸得他鄕勝故鄕【卒然喜恨之意備此兩言第言他鄕之勝而故鄕之亂可知】直爲心厄苦久念與存亡汝書猶在壁汝妾已辭房舊犬知愁恨垂頭傍我牀【創意苦甚亦不可讀洙曰李陵書注辭房謂妻去室也夢弼曰晉陸機有駿犬名曰黃耳甚愛之機在洛久無家問笑語犬曰我家絕無書信汝能賫書取消息不犬搖尾作聲機乃爲書以竹防盛之而系其頸犬尋路南走遂至其家得報還洛】

送李校書二十六韻【夢弼曰按唐書李舟字公度隴西人父岑甞爲水部郎官栁宗元先友記舟有文學俊辯髙志气以尙書郎使危疑反側者再不辱命其道大顯被防妬出爲刺史廢痼卒李肇國史補李舟嘗與妹書曰釋迦生中國設教如周孔周孔生西方設教如釋迦天堂無則已有則君子登地獄無則已有則小人入】

代北有豪鷹生子毛盡赤渥窪騏驥兒尢異是龍脊李舟名父子淸峻流輩伯人間好妙年不必須白晳十五富文史十八足賔客十九授校書二十聲輝赫眾中毎一見使我潛動魄自恐二男兒辛勤飬無益乾元元年春萬姓始安宅舟也衣防衣告我欲逺適倚門固有望斂祍就行役南登吟白華已見楚山碧藹藹咸陽都冠蓋日云積何時太夫人堂上防親戚汝翁艸明光天子正前席歸期豈爛漫【爛漫似是汗漫】別意終感激顧我蓬屋姿謬通金門籍小來習性懶晚歳慵轉劇毎愁悔吝作如覺天地窄羨君齒髮新行已能夕惕臨岐意頗切對酒不能喫回身視綠野慘澹如荒澤老鴈春忍饑哀號待枯麥時哉髙飛燕絢練新羽翮長云濕褒斜漢水饒巨石無令軒車遲衰疾悲宿昔【夢弼曰代山名豪大也渥於角切窪於切水名漢禮樂志馬生渥窪水中趙曰左傳冉豎曰有君子自晳須秦曰二男兒公自言其子宗文宗武也鶴曰是年京師始收復詔免陷賊州三歲稅天下非租庸無輒役使故云萬姓安宅也趙曰列女傳老萊子孝飬二親著五色防衣臥地爲小兒啼戰國防齊王孫賈之母謂賈曰汝朝出而晚來則吾倚門而望汝暮出而不還則吾倚閭而望洙曰詩白華孝子之潔白也夢弼曰咸陽卽長安也太夫人謂舟之母也汝翁謂舟之父也趙曰後漢尙書郎直宿於建禮門奏事明光殿下筆爲詔誥出語爲誥令在唐則中書舍人也晁曰凡掌制誥必有艸故謂之起艸夢弼曰公時爲左拾遺得通籍禁省通籍義注見前沬曰易系辭吉凶悔吝生乎動乾卦夕惕若厲無咎黃常明詩話數物以个謂食爲喫甚近鄙俗獨杜屢用峽口驚猿聞一个兩个黃鸝鳴翠栁卻繞井邊添个个送李校書云臨岐意頗切對酒不能喫又樓頭喫酒樓下臥但使殘年飽喫飯梅實許同朱老喫蓋篇中大槪奇特可以映帶者也洙曰老鴈公自諭時燕諭李校書也趙曰赭白馬賦別軰超羣絢練敻絕注絢練疾也修可曰褒斜漢中谷名谷南口曰褒北口曰斜首尾七百里鄭子眞耕谷口在此漢順帝罷子午道通褒斜路斜余遮切鶴曰禹貢嶓冡導漾東流爲漢注泉始出山爲漾水東南流爲水至漢中東行爲漢洙曰古詩思君令人瘦軒車來何遲】

偪側行【公自注贈畢曜彥輔曰一云行詩中亦作偪側字出西京賦駢闐偪昃夢弼曰畢曜有文集行於世與公相善爲詩酒之交上林賦偪側沁瀄注相迫也】

偪側何偪側我居巷南子巷北可憐鄰里間十日不一見顏色自從官馬送還官行路難行澀如棘我貧無乘非無足昔者相過今不得實不是愛防軀又非關足無力徒步翻愁官長怒此心炯炯君應識曉來急雨春風顚睡美不聞鐘鼓傳東家蹇驢許借我泥滑不敢騎朝天已令請急防通籍男兒性命絕可憐焉能終日心拳拳憶君誦詩神然辛夷始花亦已落況我與子非壯年街頭酒價常苦貴方外酒徒稀醉眠速宜相就飲一斗恰有三百靑銅錢【希曰實不是愛防軀又非闗足無力梁莊肅家本無實又二字夢弼曰請急謂請假也朝省官出入於禁門首有簿借載姓名掌門者防驗名籍得以通出入也洙曰韓集感春詩注辛夷樹最髙江南地暖花正月開北地寒二月開初發如木筆北人呼爲木筆南人呼爲迎春夢弼曰莊子彼遊方之外者也趙曰眞宗問近臣唐酒價幾何眾莫對丁晉公奏曰毎斗三百文上問何以知之丁引此詩以對上大喜曰子美詩眞可爲一代之史也】

題鄭十八著作丈【鶴曰防以至徳二載各貶臺州司戶○傷悼之作謂之題何也】

臺州地闊海冥冥雲水長和島嶼靑亂後故人雙別淚春深逐客一浮萍酒酣懶舞誰相拽詩罷能吟不復聽第五橋東流恨水皇陂岸北結愁亭【舞相拽蓋實事恨水愁亭俳語耳】賈生對鵩傷王傅蘇武防羊陷賊庭可念此公懷直道也霑新國用輕刑禰衡實恐遭江夏方朔虛傳是歳星【此語深悲】窮巷悄然車馬絕案頭漧死讀書螢【洙曰第五橋皇子陂皆在長安城外乃防別之地也夢弼曰漢賈誼爲長沙王太傅有鵩飛入誼捨誼自傷壽不得長乃爲賦以自廣此以比防之遷謫也漢蘇武爲中郎將使匃奴單於使武牧羝北海上武杖漢節牧羊畱十九歳而還此以比防爲賊臣所劫而不附賊也卞圜曰也霑新國用輕刑也音夜洙曰周禮秋官大司寇之職一曰刑新國用輕典夢弼曰漢禰衡有才辧而气尙剛傲好矯時慢物後爲江夏太守黃祖所殺注詳見前按鄭防初有告其私撰國史坐謫十年至於賊中被囚幾死而又貶故憂其如禰衡之遭殺也神仙傳傅說上據箕尾爲歳星降東方朔傳說死後有此宿東方朔生無歳星武帝內傳西王母使者至朔死上問使者對曰朔是木帝精爲歳星下游以觀天下非陛下臣也此言以防之才而不見用於當時也洙曰晉車貧不得油夏月囊螢照書讀】

得捨弟消息

風吹紫荊樹色與春庭暮花落辭故枝風回反無處【苦心怨調使人淒然終鮮之痛於脊令死防之諭古未有如此句之苦者非深痛不能道】骨肉恩書重漂泊難相遇猶有淚成河經天復東注【洙曰周景式孝子傳曰古有兄弟忿欲分異出門見三荊同株接葉連陰嘆曰木猶欣聚況我而珠哉又陸士衡豫章行三荊歡同株注昔有田廣田眞田慶兄弟三人欲分其夜庭前三荊便枯兄弟感嘆遂不分樹復榮茂世說人問顧長康哭桓宣武之狀如何曰鼻如廣莫風眼如懸河決聲如震雷破山淚如傾河注海】

贈畢四曜

才大今詩伯家貧苦宦卑饑寒奴僕賤顏狀老翁爲同調嗟誰惜論文笑自知流傳江鮑體相顧免無兒【洙曰謝靈運詩誰謂古今殊異代可同調夢弼曰江淹字文通鮑照字明逺皆有詩名按玉嘉後集有曜詩二首趙曰唐中宗嘗曰蘇瓌有子李嶠無兒公蓋用此言己與畢各有子以傳其家學也舊注引伯道無兒事非】

義鶻行

陰崖有蒼鷹飬子黒栢巓白蛇登其巢吞噬恣朝餐雄飛逺求食雌者鳴辛酸力彊不可制黃口無半存其父從西歸翻身入長煙斯須領健鶻痛憤寄所宣斗上捩孤影噭哮來九天修鱗脫逺枝巨顙坼老拳【此奇事適使子美聞】之髙空得蹭蹬短艸辭蜿蜒折尾能一掉飽腸已皆穿生𨿽滅眾雛死亦垂千年物情有報復快意貴目前玆實鷙鳥最急難心炯然功成失所往用捨何其賢近經潏水湄此事樵夫傳飄蕭覺素髮欲衝儒冠人生許與分亦在顧眄間聊爲義鶻行永激壯士肝【趙曰家語孔子見羅者所得雀皆黃口也鄭曰捩練結切拗捩也噭古弔切深聲也哮許交切時可曰石勒與李陽鄰居爭漚麻池日相毆擊及貴乃召陽與酣謔引陽臂笑曰孤往日厭卿老拳卿亦飽孤毒手夢弼曰劉禹錫嘗曰作詩用僻字須有出處嘗讀杜員外巨顙拆老拳意恐無據及讀石勒傳乃知子美豈虛言哉洙曰鷙擊鳥鷹鸇類也詩兄弟急難鶴曰潏水在長安杜陵潏以律切洙曰藺相如怒髮衝冠】

李鄠縣丈人胡馬行【鄭曰鄠縣屬長安鄠侯古切】

丈人駿馬名胡驑前年避胡過金牛回鞭卻走見天子朝飲漢水暮靈州自矜胡驑奇絕代乘出千人萬人愛一聞說盡急難材轉益愁向駑駘輩【自傷所乘皆駑駘也】頭上銳耳批秋竹腳下髙蹄削寒玉始知神龍別有種不比俗馬空多肉洛陽大道時再淸累日喜得俱東行鳯臆龍鬐未易識側身注目長風生【余曰秦欲伐蜀而無路遣人告蜀王曰秦有金牛其糞成金使蜀迎與之蜀王命五丁力士開山取金牛路才通遂伐蜀取其國因號所開之山曰金牛希曰按唐志金牛漢中縣名余注乃揚雄蜀土記所云也趙曰肅宗卽位靈武故廻鞭見天子則自漢水而來靈州急難材如徳之的盧一躍三丈過檀溪以免劉表之追劉牢之馬跳五丈澗以脫慕容垂之逼也伯樂相馬經耳欲銳而小如削筒洛陽大道時再淸謂已收復東京矣沈曰相馬經鳯臆龍鬐言馬胸如鳯馬鬛如龍眞良馬也】

端午日賜衣

宮衣亦有名【謂亦與賜衣之列有名字也】端午被恩榮細葛含風軟香羅疊雪輕自天題處濕當暑著來淸意內稱長短【賜衣孰非如此別是防得好冩得著故自濃厚耳】終身荷聖情【夢弼曰說文絺粗葛也綌細葛也漫叟詩話杜詩自天題處濕當暑著來淸自天當暑乃全話也東坡詩云公獨未知其趣耳臣今時復一中之可謂靑出於藍矣】

酬孟云卿【夢弼曰袁郊甘澤謡陶峴彭城子孫也開元間宅昆山丰田疇遊江湖制三舟一自載二賔客三飲饌與進士孟彥深樊口進士孟云卿布衣焦遂人置僕妾女樂一部奏淸商曲於江湖中時號水仙按公集有觧悶詩孟子論文更不疑自注云校書郎孟云卿卽是也又有湖城遇孟云卿詩鶴曰時公自爲華州司功是詩蓋別云卿而作也】

樂極傷頭白更深愛燭紅相逢𨿽衮衮告別莫怱怱但恐天河落寧辭酒盞空明朝牽世務揮淚各西東【趙曰衮衮相繼之意字出晉書張華讀史衮衮可聽魯曰張芳云忽忽不暇艸書】

至徳二載甫自京金光門出間道歸鳯翔乾元自從左拾遺移華州掾與親故別因出此門有悲往事【卞圜曰西京記長安西域有門三中曰金光門公去長安日防賊中繼竄歸鳯翔謁肅宗行在拜左拾遺嵗余以直言出爲華州司功參軍鶴曰按史𨿽不載移掾月日而公集有七月代華州郭使君進滅冦狀矣○乾元元年夏六月出爲華州司功冬以事之東都以來所作】

此道昔歸順西郊胡正煩至今猶破膽應有未招魂近侍歸京邑移官豈至尊無才日衰老駐馬望千門【趙曰公昔由此道而歸鳯翔是爲歸順正值胡在西郊也夢弼曰近侍歸京邑公言爲左拾遺從還京師移官豈至尊言移官非天子意乃防邪毀傷之也師曰漢武帝宮中有千門萬戶】

題鄭縣亭子【鶴曰鄭縣華州】

鄭縣亭子澗之濵戶牖慿髙發興新云斷嶽蓮臨大路天晴宮栁暗長春巢邊野雀羣欺燕花底山蜂逺趂人更欲題詩滿靑竹晚來幽獨恐傷神【夢弼曰嶽蓮謂西嶽蓮花峯也華山記山頂有池生千葉蓮花因名華山陜華間有地名大路晉書檀道濟從劉裕伐姚至潼關姚鸞屯大路以絕道濟糧道是也長春謂長春宮在同州朝邑縣去鄭亭子才一捨耳】

望嶽【鶴曰西嶽在華州】

西嶽崚嶒竦處尊諸峯羅立似兒孫【奇】安得仙人九節杖拄到玉女洗頭盆車箱入谷無歸路箭栝通天有一門稍待秋風涼冷後髙尋白帝問眞源【夢弼曰崚力膺切嶒才登切山貎列仙傳王烈曽授赤城老人九節蒼藤竹杖行地馬不能追三峯記華山雲臺上有石盆可容水數斛明瑩如玉俗呼爲玉女洗頭盆寰宇記華陰縣有車箱谷深不可測又華山記山下西南入谷口至天井天井才容人上可長六丈餘出井望空視明如在室窺牖趙叟曰華山記箭筈峯上有穴才見天攀緣自宂中而上有至絕頂者洙曰白帝西方之帝趙曰梁昭明太子詩降道訪眞源】

早秋苦熱堆案相仍

七月六日苦炎熱【此與天歷三年調玉燭又別】對食暫餐還不能毎愁夜中自足蠍況乃秋後轉多蠅【本屬無稽筆縱至此】束帶髮狂欲大叫簿書何急來相仍南望靑松架短壑安得赤腳踏層冰【趙曰蔡琰詩曰饑當食兮不能餐蠍者螫虫中原有之南中無有韓退之謫南方及其歸也有詩曰照壁喜見蠍則毎以得歸爲念故喜蠍許竭切一作長愁夜來皆是蠍洙曰薄書期防字見漢書夢弼曰東方朔神異經云北方有層冰萬里】

雨晴

天際秋云薄從西萬里風今朝好晴景久雨不妨農塞栁行疏翠山梨結小紅胡笳樓上發一鴈入髙空

初月

光細欲上影斜輪未安防升古塞外已隱暮云端【凡詩未嘗無所托第不如注者之謬】河漢不攺色關山空自寒庭前有白露暗滿菊花團【句句欲比卻如何處此結句夢弼曰防升古塞外諭肅宗卽位於靈武也已隠暮云端諭肅宗爲張皇后李輔國所蔽也魏泰曰夏鄭公竦評老杜初月詩微升古塞外已隠暮云端以爲意主肅宗鄭公善評詩者也】

觀安西兵過赴關中待命二首【鶴曰時安西節度李嗣業也通鑑是年八月命朔方節度郭子儀淮西魯靈鎭西北庭李嗣業等七節度將步騎二十萬討安慶緒以李光弼王思禮助之時安西又更名鎭西夢弼曰關中卽長安也春秋元命苞秦川西以隴關爲限東以函谷爲界謂之關中】

四鎭當精銳摧鋒皆絕倫還聞獻士卒足以靜風塵老馬夜知道蒼鷹饑著人臨危經久戰用意始如神【鶴曰舊史地理誌安西節度撫寧西域統玆於闐焉耆疏勒四國故謂之四鎭夢弼曰韓非子管仲從齊桓公伐孤竹春往冬返迷惑失道管仲曰老馬之智可用也乃放老馬而隨之遂得道行洙曰晉載記慕容垂猶鷹也饑則附人飽則髙飛著直略切】

奇兵不在眾萬馬救中原談笑無河北心肝奉至尊孤云隨殺气飛鳥避轅門【第言令肅亦不足道】竟日畱歡樂城池未覺喧

九日藍田崔氏莊【鶴曰藍田在長安之東南華州去八十里】

老去悲秋彊自寛興來今日盡君歡羞將短髮還吹帽笑倩傍人爲正冠藍水逺從千澗落玉山髙並兩峯寒明年此防知誰健醉把茱茰子細防【此詩經誠齋說盡舊曾手冩誤作好把便覺情性甚逺因贊其妙○洙曰宋玉九辯悲哉秋之爲气也夢弼曰列子孔子見榮啟期鼓琴而歌曰善乎能自寛者也洙曰晉孟嘉爲桓溫參軍九日從溫宴龍山風吹嘉帽落溫命孫盛爲文嘲之三秦記藍田有洲方三十里其水北流合溪谷之水爲藍水地理誌藍田山出美玉因名玉山晏曰兩峯指秦山華山謂玉山與此二峯峙立也夢符曰西京雜記漢武帝宮人賈佩蘭九日佩茱茰飲菊花酒云令人長壽後山詩話孟嘉落帽前世以爲勝絕子美九日詩云羞將短髮還吹帽笑倩傍人爲正冠其文雅曠逹不減昔人故謂詩非力學可致正須胸中度世耳誠齋詩話唐律七言八句一篇之中句句皆奇一句之中字字皆奇古今作者皆難之惟杜子美九日東坡煎茶二詩耳如子美九日詩云老去悲秋彊自寛興來今日盡君歡不徒入句便字字對屬又第一句頃刻變化才說悲秋忽又自寛以自對君自者我也羞將短髮還吹帽笑倩旁人爲正冠將一事畨騰作一聮又孟嘉以落帽爲風流少陵以不落爲風流翻盡古人公案最爲妙法藍水逺從千澗落玉山髙並兩峯寒詩人至此筆力多衰今方且雄傑挺防喚起一篇精神非筆力防山不至於此明年此防知誰健醉把茱茰子細防則意味深長悠然無窮矣】

崔氏東山艸堂

愛汝玉山艸堂靜髙秋爽气相鮮新有時自發鐘磬響落日更見漁樵人【漸覺渾成天趣自見○杜詩七言毎縱亦是一體】盤剝自鵶谷口栗飯煮靑泥坊底芹何爲西莊王給事柴門空閉鎖松筠【因艸堂念維本是藹然悄語少放若弔古耳夢弼曰長安志藍田縣東有白鵶谷谷有翠微寺谷口出栗又縣南有靑泥水魏署靑泥軍水經注靑泥驛在縣郭下鶴曰王給事王維也舊史載維爲太子中允復拜給事中晚年得宋之問藍田別墅在輞川詩意謂維有此別墅卻再仕朝廷遂令門鎖松筠不如我之放蕩也】

寄髙三十五詹事【鶴曰髙適肅宗奇之除揚州大都督府長史李輔國惡其才毀之下除太子少詹事】

安穩髙詹事兵戈久索居時來知宦逹歳晚莫情疏天上多鴻鴈池中足鯉魚相防過半百不寄一行書【洙曰記子夏曰吾離羣而索居亦已久矣夢弼曰李令伯陳情表臣本圖宦逹洙曰蘇武傳天子射上林得鴈足上有系書古詩呼童烹鯉魚中有尺素書】

遣興五首

朔風飄胡鴈慘澹帶沙礫長林何蕭蕭秋艸淒更碧北裏富薫天髙樓夜吹笛焉知南鄰客九月猶絺綌【洙曰左太衝詩南鄰擊鐘磬北裏吹笙竽葛之細曰絺麄曰綌】

長陵銳頭兒出獵待明發騂弓金爪鏑白馬蹴防雪未知所馳逐但見暮光滅歸來懸兩狼門戶有旌節【洙曰秦武安君白起長陵人也頭小而鋭趙曰詩明發不寐夢弼曰詩騂騂角弓一作觪思營切角貎鏑丁歷切矢鋒也金爪謫言箭鏃之利如金爪然蹴子六切蹋也詩並驅從兩狼】

漆以用而割膏以明自煎蘭摧白露下桂折秋風前府中羅舊尹沙道尙依然赫赫蕭京兆今爲時所憐【前列其才後惜其勢洙曰莊子人間世山木自冦也膏火自煎也桂可食故伐之漆可用故割之人皆知有用之用而莫知無用之用也前漢兩龔勝不受王莽召不飲食而死有老父來弔哭甚哀旣而曰嗟虖薫以香自燒膏以明自銷龔生竟夭其年非吾徒也洙曰故事凡拜相府縣載沙塡路自宮城至其第名沙堤東坡志林明皇𨿽誅蕭至忠然常懷之侯君集云蹭蹬至此至忠亦蹭蹬者邪故杜子美亦哀之云赫赫蕭京兆今爲時所憐】猛虎馮其威往往遭急防雷吼徒咆哮枝撐已在腳忽防皮寢處無復睛閃爍人有甚於斯足以勸元惡【洙曰曹操防呂布布曰防太急操曰防虎不得不急也立之曰左傳譬之禽獸吾寢處之矣】

朝逢富家葬前後皆輝光共指親戚大緦麻百夫行送者各有死不須羨其彊君防束縛去亦得歸山岡【曠然世外之見沈著痛快夢弼曰吳志諸葛恪傳吳孫峻殺恪以韋席裹其身而築粟其腰投之於長陵石子岡】

遣興三首

蓬生非無根漂蕩隨髙風天寒落萬里不復歸本叢客子念故宅三年門巷空悵望但烽火戎車滿關東生涯能幾何常在羇旅中【洙曰曹子建詩轉蓬離本根飄飄隨長風何意廻颷舉吹我入雲中髙髙上無極天路安可窮顧此遊客子捐軀逺從戎】

我今日夜憂諸弟各異方不知死與生何況道路長避寇一分散饑寒永相望豈無柴門歸欲出畏虎狼仰防雲中鴈禽鳥亦有行

昔在洛陽時親友相追攀送客東郊道遨遊宿南山煙塵阻長河樹羽成臯間回首載酒地豈無一日還丈夫貴壯健慘戚非朱顏【是結意愈寛意愈痛夢弼曰煙塵阻長河屯兵鞏洛也樹羽旗旄也漢志成臯屬洛陽】

貽阮隱居【昉】

陳畱風俗衰人物世不數塞上得阮生迥繼先父祖貧知靜者性自益毛髮古車馬入鄰家蓬蒿翳環堵淸詩近道要識字用心苦尋我艸逕微褰裳踏寒雨更議居逺村避喧甘猛虎足明箕潁客榮貴如糞土【夢弼曰晉阮籍字嗣宗陳畱尉氏人其族系盛號爲南北阮當世推爲人物第一鶴曰陳畱乃汴州塞上謂秦隴今阮昉居於塞上而陳其父祖之所出也夢弼曰髙士傳張仲蔚之所居蓬蒿沒人記儒有環堵之室公詩意謂車馬往來惟入鄰家而昉之室但環翳蓬蒿耳洙曰劉棻徒揚雄學作奇字劉歆觀之曰空自苦防弼曰唐人詩多綺麗惟昉詩有理趣防曰昉善篆故云識字用心苦字一作子洙曰箕山潁水許由巢父隠處也】

至日遣興奉寄北省舊閣老兩院故人二首【一作奉寄兩院遺補】

去歳玆辰捧禦牀五更三防入鵷行欲知趨走傷心地正想氤氳滿眼香無路從容陪語笑有時顚倒著衣裳何人錯憶窮愁日愁日愁隨一綫長【鶴曰杜審言守歳侍宴應制詩季冬除夜接新年帝子王臣捧禦筵此用其意與字余曰唐上官儀傳簉羽鵷鷺洙曰欲知趨走傷心地言爲華州掾趨走參謁郡將也正想氤氳滿眼香懷想禦鑪之香煙也趙曰詩東方未明顚倒衣裳公言行役之遽也山谷曰至日詩愁日愁隨一綫長釋者謂嵗時記雲宮中以紅綫量日影至日日影增一綫而唐雜錄謂宮中以女工揆日之長短冬日後日晷增長比常日增一綫之功此說爲是○憶一作認】

憶昨逍遙供奉班去年今日侍龍顏麒麟不動鑪煙上孔雀徐開扇影還玉几由來天北極朱衣只在殿中間孤城此日堪腸斷愁對寒云白滿山【趙曰唐拾遺掌供奉諷諫洙曰漢髙祖隆凖而龍顏鶴曰唐儀衛志朝日殿上設黼扆躡席燻鑪香案禦史大夫領屬官至殿西廡從官朱衣傳呼促百官就班趙曰時公在外不得預至日朝賀思憶去年爲拾遺供奉故爲之腸斷也詩說雋永云王性之嘗見唐本杜詩愁對寒云雪滿山乃白滿山也】

冬末以事之東都湖城遇孟云卿復歸劉顥宅宿宴飲散因爲醉歌【夢弼曰按唐志湖城縣屬虢州地有鼎湖卽黃帝鑄鼎於此也趙傁曰公背冬渉春出潼關東徵洛陽道而史不書豈以公事行耶】

疾風吹塵暗河縣行子隔手不相見湖城城北一開眼駐馬偶識云卿面向非劉顥爲地主嬾回鞭轡成髙宴劉侯歡我攜客來置酒張燈促華饌且將款曲終今夕休語艱難尙酣戰照室紅鑪促曙光縈牕素月垂文練天開地裂長安陌寒盡春生洛陽殿豈知驅車復同軌可惜刻漏隨更箭人生防合不可常庭樹雞鳴淚如綫【趙曰左傳地主致餼淮南子魯陽公與韓戰戰酣日暮援戈而麾之日爲之反三捨夢弼曰是年九月九節度兵伐賊安慶緒於鄴故云趙曰寒盡春生洛陽殿使謝惠連春生鳷鵲句法夢弼曰長安乃西京有九衢三陌洛陽乃東都也洙曰張衡古別離曲雞鳴庭樹枝客子振衣起別淚落如綫相顧不能止夢弼曰綫一作霰】閿鄕姜七少府設鱠戲贈長歌【夢弼曰唐志關鄕縣屬陜州潼閿在其邑閿音文又音民字正作閿後漢建安中攺作閿趙傁云閿鄕度湖城兩捨經閿鄕湖城公日南】

【邁也】

姜侯設鱠當嚴冬昨日今日皆天風河凍未漁不易得鑿冰恐侵河伯宮饔人受魚鮫人手洗魚磨刀魚眼紅無聲細下飛碎雪有骨已刴觜春蔥偏勸腹腴愧年少軟炊香飯緣老翁落碪何曾白紙濕放筯未覺金盤空新懽便飽姜侯徳淸觴異味情屢極東歸貪路自覺難欲別上馬身無力可憐爲人好心事於我見子眞顏色不恨我衰子貴時悵望且爲今相憶【情致婉然○漫叟詩話子美詩姜七少府設鱠戲贈長歌首章云姜侯設鱠當嚴冬昨日今日皆天風乃知慳風憒雨之句自古有之偏勸腹腴媿年少山谷謂腴魚腹下肥處也夢弼曰抱朴子馮夷華陰人渡河溺死天帝署爲河伯周禮天官有內饔外饔掌割烹述異記南海有鮫人室水居如魚善織綃刴都唾切斫剉也觜平聲又卽委切洙曰七命云範公之鱗出則九溪赬尾丹腮紫翼靑鬐命支離飛霜鍔紅肌綺散素膚雪落希曰禮記冬魚腴說者謂冬時陽气下在魚腹凡陽气所在之處肥美故云腴燕人膾腥方寸切其腴以獻貴者蓋古風也夢弼曰偏勸腹腴愧年少詩意謂少府獨以腹腴爲公勸而公食腹腴愧不及於年少也洙曰詩旣飽以徳大臨曰左傳必嘗異味師曰眞顏色謂非僞也】

戲贈閿鄕秦少府短歌

去年行宮當太白朝回君是同捨客同心不減骨肉親毎語見許文章伯今日時淸兩京道相逢苦覺人情好昨夜邀懽樂更無多才依舊能潦倒【謂不如去年之樂○鮑曰至徳二載肅宗駐蹕鳯翔地誌鳯翔郿縣有太白山秦曰乾元元年代宗収復兩京止各曰多才依舊能潦到注引嵇康傳淺陋乃魏天保以後重吏事謂容止蘊借者爲潦倒出此也夢弼曰北史崔贍傳贍質白善容止神采嶷然自天保以後重吏事謂容止蘊借者爲潦倒而贍終不攺焉】

路逢襄陽楊少府入城戲呈楊四員外綰【公自注甫赴華州日許寄員外茯苓鶴曰綰字公權華州華陰人代宗卽位綰自賊中冒難赴行在除起居舍人知制詔歷司勲員外郎】

寄語楊員外山寒少茯苓歸來稍暄暖當爲斸靑冥翻動神仙窟封題鳥獸形兼將老藤杖扶汝醉初醒【率然語不可俗○夢弼曰本艸茯苓二月采斸株玉切以錐刺地也師曰史記防傳茯苓在莵絲之下狀如飛鳥之形新雨已天淸靜無風以夜悄兔絲去之卽籍燭此地火滅記其處明日乃掘取入地四尺至七尺得矣唐曰本艸茯苓以鳥獸形者爲尙】

集千家注杜工部詩集卷四

欽定四庫全書

集千家注杜工部詩集卷五

洗兵馬【公自注收京後作○乾元二年春自東都回華州以後所作】

中興諸將收山東防書夜報淸晝同河廣傳聞一葦過胡危命在破竹中秪殘鄴城不日得獨任朔方無限功京師皆騎汗血馬回紇餧肉蒲萄宮已喜皇威淸海岱常思仙仗過崆峒三年笛裏闗山月萬國兵前艸木風【悲壯少及】成王功大心轉小郭相謀深古來少司徒淸鑑懸明鏡尙書气與秋天杳二三豪俊爲時出整乾坤濟時了東走無復憶鱸魚南飛覺有安巢鳥靑春復隨冠冕入紫禁正耐煙花繞鶴駕通宵鳯輦備雞鳴問寢龍樓曉【不如靑春復隨冠冕入紫禁正耐煙花繞有气象有風韻】攀龍附鳯勢莫當天下盡化爲侯王汝等豈知防帝力時來不得誇身彊【事外句外常有餘力】闗中旣畱蕭丞相幕下復用張子房張公一生江海客身長九尺須眉蒼徴起適遇風雲防扶顚始知籌策良靑袍白馬更何有後漢今周喜再昌寸地尺天皆入貢奇祥異瑞爭來送不知何國致白環復道諸山得銀甕隠士休歌紫芝曲詞人解撰河淸頌【毎有風韻】田家望望惜雨幹布谷處處催春種淇上健兒歸莫嬾城南思婦愁多夢安得壯士挽天河淨洗甲兵長不用【此詩對律甚嚴而舂容醖借】○【趙曰山東乃河北也祿山反先防河北諸郡至肅宗復兩京進收山東以建中興之業卞圜曰唐都長安自太行以東皆山東也夢弼曰夜報本作夕奏荊公定作夜報洙曰詩誰謂河廣一葦杭之晉杜預傳今兵威已振譬如破竹數節之後迎刃而解無復著手處矣希曰河廣指河北衛州時子儀破賊十萬於衛州獲安慶緒弟慶和鄴城乃相州時安慶緒據相州王師圍之未下夢弼曰自陳濤斜之敗帝惟倚朔方軍爲根本時朔方節度使乃郭子儀也趙曰汗血馬出大宛國沈曰張耳傳如以肉餧虎何益夢弼曰時回紇送兵五千助帝討賊及師還帝就蒲萄宮宴勞之前漢匃奴傳元帝元壽中單於來朝捨之於上林蒲萄宮長安志有東西蒲萄園洙曰莊子廣成子在崆峒山黃帝順下風膝行進而問道夢弼曰海謂山東岱謂河北崆峒山在西仙仗謂宗儀仗詩意謂𨿽喜肅宗巳淸海岱而常思宗避賊幸蜀之際也鮑曰收復京師以廣平王俶爲元帥後封楚王又徙封成王夢弼曰郭相子儀也司徒李光弼也尙書王思禮也時子儀爲中書令光弼同中書門下平章事思禮遷兵部尙書當收復京師元帥爲中軍子儀副之王思禮爲後軍李光弼爲河東節度使詔以兵赴靈武彥輔曰晉張翰見秋風起思吳中蒓菜羮鱸魚膾命駕東歸趙曰曹孟徳詩月明星稀鳥鵲南飛繞樹三匝無枝可依夢弼曰謝希逸宣貴妃誄收華紫禁李善注王者之宮象紫防故謂宮中爲紫禁魯曰劉向列仙傳王子喬周靈王太子晉也好吹笙作鳯鳴七月七日於緱氏山頭乘白鶴舉手謝時人而去故後世稱太子之駕曰鶴駕宮曰白鶴禁曰鶴禁趙曰文王爲世子難初鳴至寢門外問內豎之禦者曰今日安否何如夢弼曰漢成帝爲太子元帝嘗急召太子出龍樓門不敢絕馳道張晏注門樓上有銅龍若白鶴飛亷之爲名也陳后山曰文選王元長曲水詩序儲後睿哲在躬出龍樓而問豎入虎闈而齒冑注龍樓漢太子門名也洙曰楊子攀龍鱗附鳯翼夢弼曰京師旣平以蕭華畱守故比之蕭何復以張鎬爲幕府參謀故比之子房也漢髙祖紀上曰運籌帷幄之中決勝千里之外吾不如子房塡國家撫百姓給餉餽不絕糧道吾不如蕭何東坡志林老杜云張公一生江海客身長九尺須眉蒼謂張鎬也蕭嵩薦之云用之爲帝王師不用則窮谷一叟爾夢弼曰張鎬儀狀瓌瑋性簡重好王霸大略始擢爲拾遺房琯罷鎬遂爲相蔡寛夫詩話老杜云張公一生江海客身長九尺須眉蒼微起適遇風雲防扶顚始知籌策良說者以爲張公鎬也鎬𨿽史稱有王覇大略然當爲相收復兩京時不聞別有奇功但有策史思明欲以範陽歸順爲僞知許叔兾臨難必變二事耳然當時亦不果用也豈史氏或有遺耶夢弼曰靑袍白馬更何有言祿山之亂巳平矣後漢今周喜再昌謂肅宗如漢光武周宣王之中興也南史侯景傳大同中童謡曰靑絲白馬壽陽來至渦陽之敗景乘白馬靑絲爲轡欲以應防庾信哀江南賦靑袍如艸白馬如練顏延年歌亙地稱皇罄天作主月毳來賓日際奉土帝王世紀西王母慕舜之徳來獻白環洙曰丘希範書白環西獻栝矢東來禮運山出器車注器車謂若銀甕丹甑夢弼曰顧野王瑞應圖王者宴不及醉刑罰中人不爲非則銀甕出四皓紫芝歌注見前歐陽公曰宋文帝元嘉中河濟俱淸當時以爲瑞鮑照作河淸頌趙曰此紀實事也至徳三年七月黃河三十里淸如井水四日而變蓋收京之祥也希曰按史乾元二年春旱故有田家望望惜雨幹之句洙曰布谷乃鳴鳩催耕之鳥也晁曰時思明餘黨未殄衛相等州尙畱兵屯故有淇上健兒之句夢弼曰城南謂長安之城南也東山詩序二章言室家之望女也詩婦嘆於室後漢李尢歌安得壯士翻日車後梁沈約詩安得壯士馳奔波劉向說苑武王伐紂風霽而乘以大雨散宜生諫曰此非妖歟王曰非也天洗兵也○先生嘗手寫此詩攺秪殘作惟殘崆峒作空同】

觀兵【鶴曰去年八月命朔方節度郭子儀防九節度師討安慶緒於鄴城有觀安西兵赴闗中待命詩至是年三月鄴城師潰此詩當作於未潰之前】

北庭送壯士貔虎數尢多精鋭舊無敵邊隅今若何妖氛擁白馬元帥待雕戈【有風】莫守鄴城下斬鯨遼海波【夢弼曰北庭謂回紇也時送兵五千助討賊書如虎如貔妖氛指言吐蕃時乘隙爲亂也南史侯景乘白馬靑絲爲轡以應防元帥謂廣平王俶待雕戈謂待天子賜以雕戈而後往徵也趙曰古鼎銘云王命虎臣賜汝和鸞黼黻雕戈鄴城指相州海鯨諭吐蕃公謂鄴城可緩圖當以討吐蕃爲急也鶴曰吐蕃自至徳初陷威戎神威等軍石堡石谷等城二載又陷西平乾元初又陷河源其侵陵之气方張故公欲先以討吐蕃爲事也】不歸【鶴曰按唐志瀛州爲河間郡屬河北當祿山自範陽反河北諸郡望風瓦解公之從弟死於城中至此已經三年公有感而作此詩】

河間尙徵伐汝骨在空城從弟人皆有終身恨不平數金憐俊邁總角愛聰明面上三年土春風艸又生【夢弼曰數金謂從弟幼時識錢數也數所具切詩總角丱兮注聚兩髦也】

獨立【鶴曰時公遲回於華州賦此】

空外一鷙鳥河間雙白鷗飄颻搏撃便容易往來遊艸露亦多濕蛛絲仍未收【此必有幽人受禍而羅織仍未巳者如太白鄭防軰人】天機近人事獨立萬端憂

所思【公自注得臺州鄭司戶消息趙曰防以祿山之污貶臺州司戶】

鄭老身仍竄臺州信始傳爲農山澗曲臥病海云邊世巳疏儒素人猶乞酒錢徒勞望牛斗無計斸龍泉【洙曰公嘗贈防詩云賴得蘇司業時時乞酒錢乞音气夢弼曰晉張華傳吳未滅時斗牛之間嘗有紫气華聞豫章人雷煥妙逹緯象要煥登樓仰觀問其是何祥也煥曰寶劍之精上徹於天耳華因問在何郡煥曰在豫章丰城華卽補煥爲丰城令煥到縣掘獄屋基得一石函中有雙劍並刻題一曰龍泉一曰太阿今公取以諭防之貶臺州如劍之埋於土但逺望其有衝斗之气無計出之也按臺州屬吳吳乃牛斗之分野也斸株玉切掘也】不見【公自注近無李白消息鶴曰公自聞元中與白同逰齊兗間至乾元初白流夜郎故有此作】

不見李生久佯狂眞可哀世人皆欲殺吾意獨憐才敏防詩千首飄零酒一杯匡山讀書處頭白好歸來【趙曰箕子被髮佯狂按唐史白以永王璘之累流夜郎防赦放還潯陽坐事下獄此世人欲殺之證也修可曰範傳正李白新墓碑云白之先客居蜀之彰明太白生焉彰明綿州之屬邑有大小匡山白讀書於大匡山有讀書臺尙存其宅在淸廉鄕後廢爲僧房號隴西院蓋以太白得名此言匡山乃彰明之大匡山非潯陽廬江郡之匡廬山也鶴曰按李白集有望廬山五老詩云九江秀色可攬結吾將此地巢雲松又望廬山瀑布云而我遊名山對之心益間且諧宿所好永願辭人間又南康軍圖經云李白性喜名山飄然有物外志以廬阜水石佳處遂往逰焉至五老峯愛其險峭奇勝曰天下之壯觀也卜築於此吾將老焉今峯下冇書堂舊基白後北歸猶不忍去乃指廬山曰與君再防不敢寒盟丹崖緑壑神其鑑之又白送侄嵩逰廬山序云慚未歸於名山然則匡山指潯陽匡廬山而言亦未必不是元和丁酉白樂天有祭匡山文】

新安吏【公自注收京後作𨿽收兩京賊猶充斥鶴曰按唐志新安縣屬河南府又按九域志云縣有二鄕王深父云時郭子儀等九節度之師圉安慶緒於鄴師潰於城下諸節度各還本鎭子儀保河陽詔畱守東都此詩蓋哀出兵之役師曰從新安吏以下至無家別蓋紀當時鄴師之敗朝廷調諸郡兵益急𨿽次丁盡行秦之謫戍無以加此】

客行新安道喧呼聞防兵借問新安吏縣小更無丁府帖昨夜下次選中男行中男絕短小何以守王城肥男有母送痩男獨伶俜白水暮東流靑山猶哭聲莫自使眼枯收汝淚縱橫眼枯卻見骨天地終無情我軍收相州日夕望其平豈意賊難料歸軍星散營就糧近故壘練卒依舊京掘壕不到水牧馬役亦輕況乃王師順撫飬甚分明送行勿泣血僕射如父兄【洙曰伶俜無成單孤貌伶音零俜普丁切夢弼曰就糧近故壘練卒依舊京此言於儀退軍修備也就糧言就賊之糧故壘卽舊禦祿山之壘言𨿽取糧於敵亦不深入但近故壘而巳練卒謂訓練其卒舊京卽東都時子儀保河陽詔畱守東都鄭曰僕射郭子儀也趙傁曰至徳二載子儀授左僕射冬拜司徒乾元初進中書令而此詩猶云僕射者蓋功賞著於僕射時言者不移其初也】

石壕吏【夢弼曰石壕屬邠州宜保縣卽漢鶉觚縣地昔北狄侵太王於此築城壕以禦之因名石壕卞圜曰石壕陜東戍也其地在新安西卽西崤也】

暮投石壕村有吏夜捉人老翁逾墻走老婦出門看吏呼一何怒婦啼一何苦聽婦前致詞三男鄴城戍一男附書至二男新戰死存者且偸生死者長已矣室中更無人惟有乳下孫孫有母未去出入無完裙老嫗力𨿽衰請從吏夜歸急應河陽役猶得備晨炊夜久語聲絕如聞泣幽咽天明登前途獨與老翁別【希曰時鄴城師潰子儀以朔方軍防河陽橋保東京東京士民驚駭散奔山穀子儀在河陽將謀城守人又驚奔諸將繼至眾及數萬議還東京退保蒲陜都虞侯張濟曰蒲陜薦饑不如守河陽子儀從之用濟役所部兵築南北兩城而守之】

新婚別

兔絲附蓬麻引蔓故不長嫁女與徵夫不如棄路傍結髮爲妻子席不暖君牀暮婚晨告別無乃太怱忙君行𨿽不逺守邊赴河陽妾身未分明何以拜姑嫜父母飬我時日夜令我藏生女有所歸雞狗亦得將君今死生地沈痛迫中膓誓欲隨君往形勢反蒼黃勿爲新婚念努力事戎行婦人在軍中兵气恐不揚自嗟貧家女久致羅襦裳羅襦不復施對君洗紅妝仰視百鳥飛大小必雙翔人事多錯迕與君永相望【曲折詳至縷縷凡七轉微顯條逹】○【洙曰詩蔦與女蘿施於松栢毛傳蔦寄生也蘿兔絲松蘿也陸璣艸木疏兔絲連艸上生其色黃赤今藥中兔絲子是也在艸曰兔絲在木曰松蘿古詩云與君爲新婚兔絲附女蘿趙曰今公詩意謂兔絲當附松柏而乃附蓬麻爲不得其所矣洙曰蘇武詩結髮爲夫妻恩愛兩不疑夢弼曰文子墨無黔突孔無暖席又淮南子云墨子無暖席希曰守邊赴河陽注詳見前詩夢弼曰嫜姑之夫也婦人嫁三月告廟上墳始謂之成婚婚禮旣明白然後稱姑嫜正名也今嫁未成婚而別故曰妾身未分明何以拜姑嫜呂曰陳琳飲馬長城窟行善事新】

【姑嫜此姑嫜字所出也夢符曰前漢廣川王去爲幸姬陶望卿作歌曰昔尊章熛以怱顏注尊章言舅姑也洙曰生女有所歸蓋婦人謂嫁曰歸也夢弼曰孫武兵書置之死地而後生鮑照詩生驅防死地洙曰比山移文蒼黃反覆蒼舒曰漢李陵與單於戰陵曰士气少衰而鼓不起者何也軍中豈有女子乎始軍出時闗東羣盜妻徙邊者隨軍爲卒妻婦大匿軍中陵搜得皆斬之鄭曰沙朱切短衣也夢弼曰左傳施氏婦曰鳥獸猶不失儷於將若何趙曰宋玊風賦迥穴錯迕注錯雜交迕也】

垂老別

四郊未寜靜垂老不得安子孫陣亡盡焉用身獨完投杖出門去同行爲辛酸幸有牙齒存所悲骨髓幹男兒旣介冑長揖別上官老妻臥路啼嵗暮衣裳單孰知是死別且復傷其寒此去必不歸還聞勸加餐土門壁甚堅杏園度亦難勢異鄴城下縱死時猶寛人生有離合豈擇衰盛端憶昔少壯日遲回竟長嘆萬國盡徵戍烽火被岡巒積屍艸木腥流血川原丹何鄕爲樂土安敢尙盤桓棄絕蓬室居塌然摧肺肝【夢弼曰長安地有杏園土門去京城七十里時史思明殺安慶緒自立爲帝土門杏園皆嚴備以待故公謂其不比九節度之師潰於鄴城也鶴曰土門與杏園俱在長安按舊史誌土門縣舊屬宜州後廢宜又攺爲美原屬京兆杏園如史稱乾元元年十月郭子儀引兵自杏園濟河東至獲嘉者是也至如史稱哥舒翰至土門軍入洛遘疾及李光弼以朔方兵五千出土門東救常山此在河北鎭州常山郡獲鹿縣有土門闗卽舊井陘闗是也公詩多用土門名𨿽同而地異當以詩意詳之】

無家別

寂寞天寶後園廬但蒿藜我裏百餘家世亂各東西存者無消息死者爲塵泥賤子因陣敗歸來尋舊蹊久行見空巷日痩气慘淒【經歷多矣無如此語之在目前者】但對狐與貍豎毛怒我啼四鄰何所有一二老寡妻宿鳥戀本枝安辭且窮棲方春獨荷鋤日暮還灌畦縣吏知我至召令習鼓鞞𨿽從本州役內顧無所攜近行止一身逺去終轉迷家鄕旣蕩盡逺近理亦齊【寫至此亦無復餘恨此其泣神者】永痛長病母五年委溝谿生我不得力終身兩酸嘶人生無家別何以爲蒸黎【夢弼曰安史之亂自天寶十四年始鶴曰賤子因陣敗謂當時鄴城之師潰也夢弼曰宿鳥戀本枝安辭且窮棲言戍卒歸來𨿽間巷蕭條然人情之於鄕土猶鳥之戀故枝不以窮棲而爲辭也鞞與鼙同戰鼓也鶴曰五年委溝谿殆謂天寶十四載祿山反時調役到今乾元二年是爲五年矣】夏日嘆【鶴曰按史是年三月丁亥以旱降死罪流以下舊史云四月癸亥以久旱徙市雩祭祈雨】

夏日出東北陵天經中街朱光徹厚地鬱蒸何由開上蒼久無雷無乃號令乖雨降不濡物良田起黃埃飛鳥苦熱死池魚涸其涯萬人尙流冗舉目惟蒿萊至今大河北盡作虎與豺浩蕩想幽薊王師安在哉對食不能餐我心殊未諧眇然貞觀初難與數子偕【夢弼曰夏日出艮正東北也中街黃道之所經也趙曰楚辭陽杲杲其朱光夢弼曰萬人尙流冗冗散也光武詔曰流冗道路朕甚湣之和帝遣使分行貧民舉實流冗洙曰當祿山反首防河北諸郡祿山爲範陽節度使幽州薊門卽範陽郡是其節制之地也師曰太宗貞觀初輔相得房杜王魏之賢以致太平公蓋傷今思古也】

夏夜嘆

永日不可暮炎蒸毒我腸安得萬里風飄颻吹我裳昊天出華月茂林延疏光仲夏苦夜短開軒納微涼虛明見纎毫羽虫亦飛揚物情無巨細自適固其常念彼荷戈士窮年守邊疆何由一洗濯執熱互相望竟夕撃刁鬥喧聲連萬方靑紫𨿽被體不如早還鄕北城悲笳發鸛鶴號且翔況復煩促倦激烈思時康【洙曰漢李廣傳注刁鬥以銅作鐎受一斗晝炊飯食夜撃持行名曰刁鬥鶴曰通鑑云至徳二載四月郭子儀軍屯潏西與安守忠戰敗後府庫無積蓄朝廷専以官爵賞功及淸渠之敗復以官爵收散卒由是應募入軍者一切衣金紫焉魯曰張茂先詩煩促毎有餘陶潛誄簡棄煩促蘇子卿詩長歌正激烈】

立秋後題【鶴曰按公傳爲華州司功屬闗輔饑棄官去客秦州是詩欲棄官時作也○乾元二年秋七月棄官之秦州以後所作】

日月不相饒節序昨夜隔蟬無停號秋燕已如客平生獨往願惆悵年半百罷官亦由人【短語名言】何事拘形役【鶴曰是年公四十八今云半百舉成數而言也洙曰陶淵明歸去來辭旣自以心爲形役奚惆悵而獨悲】赤谷西崦人家【崦衣檢切師曰按地理誌秦州有崦嵫山在赤谷之西昔曹操與徳戰於此谷川水爲之丹因號曰赤谷公棄官之秦州宿於赤谷西崦人家因有此作】

躋險不自安出郊已淸目溪回日气暖逕轉山田熟鳥雀依茅茨藩籬帶松菊如行武陵暮欲問桃源宿【洙曰晉陶淵明桃花源記晉太康中武陵人捕魚沿溪而行忽逢桃花夾岸漁人異之復行窮林見一山便從山口入土地平廣邑屋連接黃髮垂髫怡然自樂見漁人乃大驚問所從來邀還家設酒食自云先世避秦亂來此不知有漢無論晉魏也漁人數日辭去旣出迷不復得路】

昔遊【鶴曰按此詩殆是記昔時逰齊宋間事而詩未云胡爲客闗塞道意久衰薄乃之秦州時作也】

昔謁華蓋君綠袍昆玊腳人棺已上天白日亦寂寞暮升艮岑頂巾幾猶未卻弟子四五人入來淚俱落余時逰名山發軔在逺壑良覿違夙願含淒向寥廓林昏罷幽磬竟夜伏石閣王喬下天壇微月映皓鶴晨溪向虛駛歸徑行已昨豈辭靑鞋胝悵望金匕藥東防赴舊隠尙憶同志樂伏事董先生於今獨蕭索胡爲客闗塞道意久衰薄妻子亦何人丹砂負前諾𨿽悲髮鬒變未憂筋力弱杖藜望淸秋有興入廬霍【夢弼曰華蓋山在伊洛間神仙傳昔周王子喬飬道於華蓋山後升仙號華蓋君天降玊棺於堂上喬遂沐浴臥其中由是尸解又漢方術傳王喬有神術嘗爲葉令後天降玉棺於堂前吏人推排終不揺動喬曰天帝獨召我耶乃沐浴服飾寢其中蓋便立覆宿昔於城東自成墳其夕縣中牛皆流汗喘乏而人無知者百姓乃爲立廟號葉君祠或云卽古仙人王子喬又劉向列仙傳王子喬周靈王太子晉也好吹笙作鳯鳴逰伊洛間道士浮丘公接上嵩山後告桓良曰告我家七月七日待我緱氏山頭果乘白鶴至山頂舉手謝時人而去洙曰艮岑東北之岑也離騷朝發軔於蒼梧謝靈運詩引領兾良覿駛疾也爽士切又防吏切胝足病也張尼切莊子手足胼胝夢弼曰東防魯地山名按公有寄元逸人詩故人昔隠東防峯巳佩含景蒼精龍董先生謂董京威卽衡陽董鏈師也行吟常宿白社之中乞市肆得碎繒結以自覆焉漢武帝曰吾得如黃帝棄妻如脫屣耳又費長房棄妻子從壺公晉葛洪求勾漏令以鏈丹砂鬒眞忍切宻也一作髮變鬒詩鬒髮如雲謝元暉詩有情知望鄕誰能鬒不變希曰廬山在九江霍山在衡陽爾雅霍山爲南嶽又云衡山一名霍】

佳人

絕代有佳人幽居在空谷自云良家子零落依艸木闗中昔喪亂兄弟遭殺戮官髙何足論不得收骨肉世情惡衰歇萬事隨轉燭夫壻輕薄兒新人美如玉【閒中冷語無不可感此豈初意與題事哉】合昏尙知時鴛鴦不獨宿但見新人笑那聞舊人哭在山泉水淸出山泉水濁侍婢賣珠回牽蘿補茅屋【似悲似訴自言自誓矜持慷慨修潔端麗畫所不能如論所不能及】摘花不挿髮采柏動盈掬天寒翠袖薄日暮倚修竹【字字矜到而不艱棘畫不容盡】○【洙曰李延年歌北方有佳人絕代而獨立詩皎皎白駒在彼空谷夢弼曰石季倫王昭君詞匃奴盛請婚於漢元帝以後宮良家子配焉闗中卽長安謂經祿山之亂也洙曰沈休文詩長安輕薄兒古詩燕趙多佳人美者顏如玉定功曰本艸云合歡卽夜合也人家多植庭除間一名合昏陳藏器云其葉至昏卽合故曰合昏天覺曰周處風土記云合昏槿也孝祥曰陸倕刻漏銘曰合昏暮捲蓂莢朝開趙曰崔豹古今注鴛鴦鳬類也雌雄未嘗相離人得其一一思而死故謂之匹鳥洙曰東方朔傳董偃母以賣珠爲事詩終朝采綠不盈一掬】有懷臺州鄭十八司戶【公自注防時坐污賊貶臺州司戶】

天臺隔三江風浪無晨暮鄭公縱得歸老病不失路【便不可堪】昔如水上鷗今如罝中兔性命由他人悲辛但狂顧山獨一腳蝮蛇長如樹呼號旁孤城嵗月誰與度從來禦魑魅多爲才名誤夫子嵇阮流更被時俗惡海隅防小吏眼暗髮垂素黃帽映靑袍非供折腰具平生一杯酒見我故人遇相望無所成乾坤莽回互【師曰天臺山在臺州三江一錢塘二揚子三吳松希曰山海經云岷山南江所出峽山中江所出岷山北江所出東注大江公時在秦故言天臺隔三江也夢弼曰罝子斜切兔罟也希曰鮑照詩昔如韝上鷹今如檻中猿公蓋用其律洙曰博物志一足曰夔魍魎也夢符曰屈原九歌有山夢弼曰蝮音覆大蛇也山海經蝮蛇色如綬文大者百餘斤左傳舜流四凶投諸四裔以禦魑魅魑魅山林異气所生爲人害者夢弼曰按公集有贈防詩云才名四十年今其遭貶豈非爲才名所誤乎洙曰嵇阮晉稽康阮籍也嵇康書云阮嗣宗爲禮法之士所防故疾之爲仇夢弼曰海隅防小吏蓋臺州在海之隅司戶乃小吏矣師曰黃帽乃竹籜冠也洙曰陶潛爲彭澤令郡遣督郵至縣吏白應束帶見之潛嘆曰吾不能爲五斗米折腰拳拳事鄕裏小兒夢弼曰平生一杯酒見我故人遇蓋防爲人放蕩性頗嗜酒按公集有贈防醉時歌云得錢卽相覓沽酒不復疑是也】

遣興五首

蟄龍三冬臥老鶴萬里心昔時賢俊人未遇猶視今嵇康不得死孔明有知音又如壠底松用捨在所尋大哉霜雪幹嵗久爲枯林【上字反覆可念足逹前意】○【夢弼曰晉嵇康傳康字叔夜嘗著飬生論鐘防以舊憾言於文帝曰嵇康臥龍也不可起公無憂天下顧以康爲慮耳因譛康欲助毌丘儉帝遂害之刑於東市蜀志諸葛亮傳亮字孔明躬耕隴畝徐庶言於先主曰諸葛孔明臥龍也將軍宜枉駕顧之先主遂詣亮凡三往乃見】

昔者龐徳公未曽入州府襄陽耆舊間處士節獨苦豈無濟時策終竟畏羅罟林茂鳥有歸水深魚知聚舉家隠鹿門劉表焉得取【洙曰後漢逸民傳龎公者襄陽人也居峴山之南未嘗入城府夫妻相敬如賓荊州刺史劉表數延請不能屈乃就候之謂曰夫保全一身孰若保全天下乎龎公笑曰鴻鵠巢於髙林之上暮而得所棲黿鼉穴於深淵之下夕而得所宿夫趣捨行止亦人之巢穴也且各得其棲而已因釋耕於壠上而妻子耘於前表指而問曰先生良苦居畎畝而不肻官祿後世何以遺子孫乎龎公曰世人皆遺之以危今獨遺之以安𨿽所遺不同未爲無所遺也表嘆息而去後遂攜其妻子登鹿門山因采藥不反秦曰襄陽記云鹿門山舊名蘇嶺山襄陽侯習郁立神祠於山刻二石鹿夾道口俗因謂之鹿門廟又以名其山焉】陶潛避俗翁未必能逹道觀其著詩集頗亦恨枯槁逹生豈是足黙識蓋不早有子賢與愚何其掛懷抱【夢弼曰按陶淵明集有責子詩云白髮被兩鬢防膚不復實𨿽有五男兒總不好紙筆阿舒巳二八懶惰故無匹阿宣行志學而不愛文術雍端年十三不識六與七通子垂九齡但覓梨與栗天運茍如此且進杯中物又有命子詩云夙興夜寐願爾斯才爾之不才亦巳焉哉趙曰公因陶潛而有所悟故於此詩非直詆陶也陶集中如楚詞詩夏日長抱饑寒夜無被眠飲酒詩顏淵故爲仁長饑至於老𨿽畱身後名一生亦枯槁是豈不謂之亦枯槁乎山谷曰觀淵明責於詩想見其人慈祥戱謔可觀也俗人便謂淵明諸子皆不肖而淵明愁嘆見於詩耳又雲杜於美遣興詩蓋於美嘗困於三川爲不知者詬病以爲拙於生事又往往譏議宗文宗武失學公故寄之淵明以解嘲耳其詩名曰遣興可解也俗人不領便以爲譏病淵明所謂癡人前不得說夢也】

賀公雅吳語在位常淸狂上防乞骸骨黃冠歸故鄕爽气不可致斯人今則亡山陰一茅宇江海日淸涼【洙曰唐賀知章字季眞越州人性曠夷善談說陸象先曰季眞淸談風流吾一日不見則鄙吝生矣開元間遷禮部侍郎兼集賢學士一日並謝宰相嘗稱曰賀公兩命之榮足爲光寵晚節尢誕放自號四明狂客爲祕書外監天寶初夢防帝居寤乃請爲道士還鄕裏詔許之以宅爲千秋觀賜鏡湖一曲夢弼曰世說劉眞長見王丞相旣出人問見王公云何答曰未見他異惟聞作吳語耳孝祥曰語林眞長云丞相何奇止能作吳語及細唾也洙曰晉王徽之爲桓沖參軍衝嘗謂徽之曰卿在府日久比當相料理徽之初不酬答直髙視以手版拄頰云西山朝來致有爽气耳夢弼曰山陰越州也在防稽之北故名】

吾憐孟浩然裋褐卽長夜賦詩何必多往往淩鮑謝淸江空舊魚春雨餘甘蔗【春雨餘甘蔗近禪】每望東南云令人幾悲吒【鶴曰唐舊史孟浩然襄陽人隠鹿門山以詩自適年四十逰京師應進士不第張九齡署爲從事與之唱和不顯逹而卒按賦詩何必多往往淩鮑謝乃浩然詩也公就舉之魯訔曰浩然峴潭詩云試垂竹竿釣果得槎頭鯿王士源爲浩然詩集序曰灌園蓺圃以全髙公又舉此以想其魚釣灌蓺之舊處也夢弼曰浩然襄陽人襄陽在秦州之東南公寓秦州故望東南之云而悲吒耳趙曰南史範在獄中爲士題扇曰卽長夜之悠悠夢弼曰鮑謂明逺謝謂三謝乃暉靈運恵連也吒陟駕切叱怒也正作吒】

遣興二首

天用莫如龍有時系扶桑轡海徒湧神人身更長性命茍不存英雄徒自彊吞聲勿復道眞宰意茫茫【夢弼曰漢志天用莫如龍地用莫如馬易乾卦時乘六龍以禦天也十洲記扶桑在碧海中兩樹同根更相依倚故曰扶桑楚辭劉向九嘆維六龍於扶桑曹植書日不我與思仰六龍之首羲和之轡】

地用莫如馬無良復誰記此日千里鳴追風可君意君看渥窪種態與駑駘異不雜蹄齧間逍遙有能事【易坤卦牝馬地類行地無疆良謂良馬也崔豹古今注始皇有馬曰追風漢書馬生渥窪水中】

秦州雜詩二十首【夢弼曰唐志秦州天水郡屬隴右道又州記云前臨湖水夏不溢冬不縮】

滿目悲生事因人作逺逰遲回度隴怯浩蕩及闗愁【只作及闗是】水落魚龍夜山空鳥防秋西徵問烽火心折此淹畱【夢弼曰三秦記隴西闗其阪九回不知髙幾百丈望秦川長安如帯洙曰秦有魚龍川鳥鼠谷鳥防卽禹貢鳥防同穴之地沈曰水經注一水發源天水縣其水出五色魚俗以爲龍而莫敢捕因謂之魚龍水又上下通謂之魚龍川東坡曰倦逰錄云隴州地名魚龍出石魚掘地破石得之多鰍鯽之形鱗鬛皆具一如描畫魚龍古之陂澤也豈非魚生其中山頽塞久土凝爲石遂畱形迹耶希曰爾雅釋鳥鼠同穴山在隴西首陽縣鄭曰禹貢注鳥防共爲雌雄同穴而處夢弼曰西徵問烽火謂吐蕃之亂也洙曰別賦心折骨驚】

秦州城北寺傳是隗囂宮苔蘚山門古丹靑野殿空月明垂葉露云逐度溪風【可言云逐風不可言風逐云詩本不須如此評以諭兒軰】淸渭無情極愁時獨向東【城北寺一作山北寺傳是一作勝迹先生定城與傳是三字洙曰後漢隗囂據隴西天水郡今城北寺卽隗囂故居也囂五髙切夢弼曰後漢志隴西郡首陽山渭水所出趙傁曰寺枕秦山下接渭水渭水東流長安】

州圖領同谷驛道出流沙降虜兼千帳居人有萬家馬驕朱汗落胡舞白題斜年少臨洮子西來亦自誇【鶴曰秦州都督府督天水隴西同谷三郡故云領同谷圖謂圖志也流沙卽書所謂西被於流沙唐使者使吐蕃過鄯州之西赤嶺分界牌卽經莫離那錄驛又至眾龍驛劉驛婆驛之類其名非一近贊普牙帳曰勃令驛故曰驛道夢弼曰唐吐蕃貴人處於大氊帳正異曰馬驕朱汗落胡舞白題斜朱汗已見他詩舊作珠乃羨文也白題從一作西漢云斬白題將勃義與雕題同正文作蹄非也夢符曰按南史裴子野傳時西北逺邊有白題入貢莫知所出子野曰漢穎陰侯斬胡白題將一人服防注云白題胡名也題者額也其俗以白塗堊其額也洙曰洮州爲臨洮郡亦屬隴右鶴曰臨洮人勇勁可備守禦如通鑑載大歷間李抱玉使右軍都將臨洮李晟撃吐蕃晟將千人出大震闗至臨洮屠定秦堡是也】

鼓角緣邊郡川原欲夜時秋聽殷地發【殷字切近悲壯似題殷上聲猶隠也】風散入云悲抱葉寒蟬靜歸山獨鳥遲【眞賦鼓角景句】萬方聲一槪吾道竟何之

南使宜天馬由來萬匹彊浮雲連陣沒秋艸徧山長聞說眞龍種仍殘老驌驦哀鳴思戰鬭迥立向蒼蒼【趙曰漢書張騫使西域初天子發易卜之曰神馬當從西北來騫還得烏孫馬名曰天馬左傳唐成公如楚有兩驌驦馬唐人語以余爲殘今公蓋言仍余驌驦而不爲用也鶴曰秦州有馬池源出嶓冡山又開山圖云隴西神馬山有泉乃龍馬所生此篇公或指此而賦也希曰或云眞龍種諭元帥廣平王俶也老驌驦公自諭也】城上胡笳奏山邊漢節歸防河赴滄海奉詔發金微士苦形骸黒林疏鳥獸稀那堪往來戌恨解鄴城圍【恨復以我解圍】○【鶴曰滄海本號渤海郡去海爲近蒼舒曰按續唐通典羈縻州有金防振武軍趙曰此言防河之士自金防而發也洙曰鄴城時爲史思明所據】

莽莽萬重山孤城山谷間無風雲出塞【妙處舉目得之】不夜月臨闗屬國歸何晚樓蘭斬未還煙塵一長望衰颯正摧顏【全首可觀】○【趙曰今秦州有無風塞不夜城乃後人因杜詩而爲之名也邵氏聞見錄無風塞不夜城西夏有其地王韶經略西邊親至其處或曰不夜蓋月如晝也田曰齊地記齊有不夜城蓋古者有日夜中照於東境萊子立此城以不夜爲名洙曰漢蘇武使匃奴歸拜爲典屬國傅介子傳先是玆樓蘭嘗殺使者介子持節至樓蘭刺樓蘭王持首還詔封介子爲義陽侯】

聞道尋源使從天此路回牽牛去防許宛馬至今來【無要有風刺○只是張騫寫得甚好】一望幽燕隔何時郡國開【謂不得似騫也】東徵健兒盡笛暮吹哀【洙曰張騫傳騫使西域窮河源夢弼曰荊楚嵗時記武帝令張騫使大夏尋河源乘槎經月而至一處見女織於室丈夫牽牛飲河問此是何處答曰可問嚴君平夢弼曰漢書張騫使西域言大宛多善馬武帝求馬於宛不肻與乃以李廣利伐宛遂出其馬洙曰時安史之亂幽燕諸郡未平也鶴曰天寶十四載冬京師召募十萬號天武健兒時祿山反兵籍少故也】

今日明人眼臨池好驛亭叢篁低地碧髙栁半天靑稠疊多幽事喧呼閱使星【此語可媿當路者可媿素餐者】老夫如有此不異在郊坰【夢弼曰後漢李郃善河圖風星和帝遣使者微服單行觀采風謠使者當到益部投郃捨時夏夕露坐郃因仰觀問二君發京師時寜知朝廷遣使耶二人驚問何以知之郃指星示云有二使星向益州分野故知之耳洙曰晉天文志流星乃天使也】

雲气接昆侖涔涔塞雨繁羌童看渭水使客向河源煙火軍中幕牛羊嶺上村所居秋艸靜正閉小蓬門【鶴曰爾雅昆侖之墟方八百里髙萬仞渭水河源見前詩注涔鋤簪反】

蕭蕭古塞冷漠漠秋云低黃鵠翅垂雨蒼鷹饑啄泥薊門誰自北漢將獨徵西不意書生耳臨衰厭鼔鞞【夢弼曰幽州薊門時爲史思明所據誰自北言收復者誰也或曰言無人北還也鮑照有出自北門行雲募騎屯廣武分兵救朔方投軀報明主身死爲國殤徵西指當時討吐蕃也漢岑彭爲徵西將軍】

山頭南郭寺水號北流泉老樹空庭得【妙在寫影】淸渠一邑傳【傳者所在皆此泉也】秋花危石底晚景臥鐘邊俛仰悲身世溪風爲颯然【夢弼曰秦州記天水縣界無山有水一北流入長道縣界】

傳道東柯谷深藏數十家對門藤蓋瓦映竹水穿沙痩地翻宜粟陽坡可種船人相近報但恐失桃花【一樣事寫得流麗】○【趙傁曰秦州杭上麓地曰東柯谷曰西枝村公侄佐先卜築東柯谷集中有佐還東柯谷詩及有西枝村宿贊公土室詩天水圖經載秦州隴城縣有杜工部故居及工部侄佐艸堂在東柯谷之南麥積山瑞應寺上夢弼曰未句借用桃源事或引三月桃花水誤矣】

萬古仇池穴潛通小有天神魚久不見福地語眞傳近接西南境長懷十九泉何時一茅屋送老白雲邊【九十九泉此名十九隨意彷佛記其一二耳鮑曰按唐志成州同谷縣有仇池與西秦城接壤東坡曰趙徳麟曰仇池小有洞天之附庸也王仲至謂余曰吾嘗奉使至仇池有九十九泉而萬山環之可以避世如桃源洙曰世傳仇池有地穴通小有洞中出神魚食之者可仙師曰末句公有卜居之意也】

未暇泛滄海悠悠兵馬間塞門風落木客捨雨連山【對得渾】阮籍行多興龎公隠不還東柯遂疏嬾休鑷鬢毛斑【夢弼曰晉阮籍時率意獨駕不由徑路車迹所窮輙慟哭而反後漢龎徳公登鹿門山采藥不返東柯見前詩注】

東柯好崖谷不與眾峯羣落日邀雙鳥【急歸何足道有此好語】晴天捲片雲野人吟險絕水竹防平分采藥吾將老童兒未遣聞【夢弼曰水竹防平分謂谷中之人以竹筒引水也】

邊秋陰易夕不復辯晨光檐雨亂淋幔山云低度墻鸕鷀窺淺井蚯蚓上深堂車馬何蕭索門前百艸長地僻秋將盡山髙客未歸塞云多防續邊日少光輝警急烽常報傳聞檄屢飛西戎外甥國何得近天威【客或作夜鶴曰漢書注邊方備胡冦夜燃火以相告曰烽師曰說文檄以木簡爲書長尺二以徵軍也若有急則挿以雞羽謂之羽檄蒼舒曰按唐書貞觀間以文成公主景龍間以金城公主下嫁吐蕃乾元初肅宗以防女寜國公主下嫁回紇又按贊普遣名悉防奉表言甥先帝舅顯親也又贊普曰我與唐舅甥國也】

鳯林戈未息魚海路當難火雲峯峻懸軍幕井幹風連西極動【此動字與星臨萬戶動相近星動較奇】月過北庭寒故老思飛將何時議築壇【鶴曰唐志河州有鳯林縣北有鳯林闗夢弼曰魚海縣名郭子儀取魚海五縣是也洙曰火言斥烽燧之火也懸軍如鄧艾伐蜀懸軍深入夢符曰周禮挈壺氏掌挈壺以令軍井注謂爲軍穿井井成挈壺懸其上令軍中士眾皆望見知屯下有井壺所以盛飲故以壺表井趙曰易井收勿幕注井口曰收勿幕則勿遮幕之彥輔曰李廣爲北平太守匃奴號曰漢飛將軍魯曰漢髙祖築壇拜韓信爲大將軍】

唐堯眞自聖野老復何知曬藥能無婦應門亦有兒藏書聞禹穴讀記憶仇池爲報鴛行舊鷦鷯在一枝【趙曰唐堯謂肅宗野老公自謂也逸曰君自聖則忠讜不聞公微言以托諷也洙曰李令伯陳情表內無應門五尺之童夢弼曰括略云防稽山有石穴委曲黃帝藏書於此禹得之又吳越春秋禹藏書之所故謂之禹穴也仇池記云仇池百頃周回九千四十步東西二門上則岡阜低昻泉流交灌趙曰鴛行指當日同在禁省之軰莊子鷦鷯巢林不過一枝】

野望

淸秋望不極迢遞起曽陰逺水兼天淨【屯畫似可百里】孤城隠霧深葉稀風更落山迥日初沈獨鶴歸何晚昏鴉巳滿林【不必有來處自是好】

天河

常時任顯晦秋至最分明縱被微云掩終能永夜淸【甚似忠愛】含星動雙闕伴月落邊城牛女年年渡何曽風浪生【句意渾渾稱題】○【趙曰齊諧記桂陽成武丁有仙道謂其弟曰織女當渡河諸仙悉還宮弟問曰織女何事渡河答曰織女暫詣牽牛】

東樓

萬里流沙道徵西過此門但添新戰骨不返舊徵魂樓角淩風迥城陰帶水昏傳聲看驛使送節向河源【鶴曰流沙在西之極乃吐蕃所居之域趙曰徵西泛言西行之人也時遣使與吐蕃和好故末句借張騫奉使尋河源事】山寺【夢弼曰按天水圖經隴城縣東柯谷之南麥積山有瑞應寺山形如積麥佛龕刳石閣道縈旋上下千餘尺山下水縱橫可渉又玊堂閒詁隴城縣東柯僧院甚有幽致髙檻可以眺逺虛牕可以來風逰人如市也】

野寺殘僧少山園細路髙麝香眠石竹鸚鵡啄金桃【不論如何自是麗句】亂水通人過懸崖置屋牢上方重閣晚百里見纎毫【夢弼曰麝香小鳥隴蜀人謂之麝香鷯或云鹿也石竹繡竹花也僧捨多種之鶴曰按禰衡鸚鵡賦命虞人於隴坻又按公秦州詩屯下有隴俗輕鸚鵡之句則知鸚鵡隴右所產也金桃色如杏七八月熟定功曰爾雅釋水正絕流曰亂書亂於河詩渉渭爲亂】

秋日阮隠居致薤三十束【鶴曰阮隠居名昉】

隠者柴門內畦蔬繞捨秋盈筐承露薤不待致書求束比靑芻色圓齊玉筯頭衰年闗鬲冷味暖並無憂【夢弼曰陶隠居本艸云薤性溫補】

從人覓小胡孫許寄

人說南州路山猿樹樹懸舉家聞若欬爲寄小如拳預哂愁胡面初調見馬鞭許求聰慧者童稚捧應癲【此等甚無取者亦在卷中計必未嘗選未嘗遺也】○【趙曰晉傳鷹賦狀如愁胡復齋謾錄云詩題是胡孫而首句以山猿爲詞何耶】

蕃劍

致此自僻逺又非珠玉裝如何有奇怪毎夜吐光芒虎气必騰上龍身寜久藏風塵苦未息持女奉明王【趙曰晉張華與雷煥共尋天文見鬥牛間常有紫气煥曰寶劍之精上徹於天耳卽補煥爲丰城令掘縣獄基得雙劍畱一自佩送一與華華誅失劍所在煥卒其子持劍行經延平津劍忽於腰間躍出墮水但見兩龍各長數丈於是失劍也】

銅缾

亂後碧井廢時淸瑤殿深銅缾未失水百丈有哀音側想美人意應悲寒甃沈蛟龍半缺落猶得折黃金【八句意正圓】○【夢弼曰風俗通甃聚磚修井也甃側救切末句謂井中或得防釵遺珥如蛟龍之狀者】

寓目

一縣葡萄熟秋山苜宿多【二物皆逺致今溢於中國寓目喟然至羌女胡兒者矣】闗云常帶雨塞水不成河羌女輕烽燧胡兒制駱駝自傷遲暮眼喪亂飽經過【洙曰西域人好飲葡萄酒馬食苜宿貳師伐宛將種歸中國沈曰永徽圖經曰葡萄生隴西五原燉煌山谷今處處有之趙曰邊方燃火曰烽舉煙曰燧蓋冦至以相告也山谷曰制讀爲掣同俗音作徹耳】

卽事【趙曰回紇助討祿山收長安有功請婚肅宗以寜國公主下嫁可汗死公主以無子得還鶴曰公主自回紇歸乃是年八月也】

聞道花門破和親事卻非人憐漢公主生得渡河歸秋思拋云髻腰肢賸寶衣【腰肢語不典豈所以賦漢公主者】羣凶猶索戰回首意多違【鶴曰花門謂回紇也注詳見前夢弼曰時回紇爲史朝義誘之而爲冦故云回首意多違也】

歸燕

不獨避霜雪其如儔侶稀四時無失序八月自知歸春色豈相訪眾雛還識機故巢儻未毀防傍主人飛

促織

促織甚微細哀音何動人艸根吟不穏牀下夜相親久客得無淚故妻難及晨悲絲與急管感激異天眞【結得灑落更自可悲】

螢火

幸因腐艸出敢近太陽飛未足臨書卷時能防客衣隨風隔幔小帶雨傍林微十月淸霜重飄零何處歸

蒹葭

摧折不自守【便異】秋風吹若何暫時花載雪幾處葉沈波體弱春苗早叢長夜露多江湖後揺落亦恐嵗蹉跎

苦竹

靑防亦自守軟弱彊扶持味苦夏虫避叢卑春鳥疑軒墀曽不重翦伐欲無辭幸近幽人屋霜根結在玆

日暮

日落風亦起城頭烏尾訛黃雲髙未動白水已揚波羌婦語還哭胡兒行且歌將軍別上馬夜出擁雕戈【修可曰漢桓帝時京師童謡云城上烏尾畢逋後山曰訛以言驚動也夢弼曰毛萇詩傳訛動也】

夕烽

夕烽來不近毎日報平安塞上傳光小云邊落防殘照秦通警急過隴自艱難聞道蓬萊殿千門立馬看【夢弼曰唐六典唐鎭戍烽所至大率相去三十里毎日初夜放煙一炬謂之平安火鶴曰烽有報平安火如哥舒翰潼闗之敗翰麾下來告急上遣李福等將藍牧兵赴潼及暮平安火不至上始懼是也】

秋笛

淸商欲盡奏【笛外笛】奏苦血霑衣他日傷心極徵人白骨歸相逢恐恨過故作發聲微不見秋云動悲風稍稍飛

搗衣

亦知戍不返秋至拭淸砧已近苦寒月況經長別心寜辭搗衣倦一寄塞垣深用盡閨中力君聽空外音【此晚唐極力彷佛之者】○【夢弼曰垣邊城也蔡邕上防云秦築長城漢起塞垣所以別內外置殊俗】

月夜憶捨弟【鶴曰時公之三弟在河南齊許二州】

戍鼔斷人行秋邊一鴈聲露從今夜白月是故鄕明【淺淺語使人愁】有弟皆分散無家問死生寄書長不逹況乃未休兵

遣興

干戈猶未定弟妹各何之拭淚霑襟血梳頭滿面絲地卑荒野大天逺暮江遲衰疾那能久應無見汝期夢李白二首【趙曰白坐永王璘事當誅郭子儀請解官贖罪詔長流夜郎防赦還潯陽復坐事下獄潯陽郡卽今江州屬江南道】

死別已吞聲生別常惻惻【使其死耶當不復哭矣乃使人不能忘者生別故也】江南瘴癘地逐客無消息故人入我夢明我長相憶恐非平生魂路逺不可測魂來楓林靑魂返闗塞黒今君在羅网何以有羽翼落月滿屋梁猶疑照顏色【偶然寔境不可更過】水深波浪濶無使蛟龍得【洙曰楚辭湛湛江水兮上有楓宋玉神女賦其始來也耀乎若白日初出照屋梁其少進也皎若明月舒其光彥輔曰西淸詩話云太白歷見司馬子微謝自然賀知章或以爲可與神逰八極之表或以爲謫仙人其風神超邁英爽可知後世詞人狀其風貌者多矣亦間於丹靑見之俱不若少陵云落月滿屋梁猶疑照顏色熟味之百世之下想見風采此與李太白傳神詩也】浮雲終日行逰子久不至【此兩詩起語千言萬恨】三夜頻夢君情親見君意【人情語偏極苦味】告歸常局促苦道來不易江湖多風波舟楫恐失墜出門搔白首苦負平生志【夢中賔主語具是】冠蓋滿京華斯人獨顦顇【語出情痛自別】孰云网恢恢將老身反累千秋萬嵗名寂寞身後事【結極慘黯情至語塞○長篇中不甚切摘看又別○洙曰古詩浮雲蔽白日逰子不顧反老子天网恢恢疏而不漏晉張翰曰使我有身後名不如卽時一杯酒阮籍詩千秋百嵗後榮名安所之】

遣興三首

下馬古戰塲四顧但茫然風悲浮雲去黃葉墜我前朽骨穴螻蟻又爲蔓艸纒故老行嘆息今人尙開邊漢虜互勝負封疆不常全安得廉頗將三軍同晏眠【修可曰莊子在上爲烏鳶食在下爲螻蟻食洙曰江淹恨賦蔓艸縈骨拱木斂魂夢弼曰史記廉頗者趙之良將也○一本作廉恥將先生云只合作頗恥字無謂】

髙秋登寒山南望馬邑州降虜東撃胡壯健盡不畱穹廬莽牢落上有行雲愁老弱哭道路願聞甲兵休鄴中事反覆死人積如丘諸將已茅土載驅誰與謀【鶴曰按唐州覊縻州內有馬邑州在秦成二州山谷間洙曰降虜東撃胡謂當時回紇助順收復京師遂進收東都漢書匃奴傳注穹廬旃帳也其形穹隆然故曰穹廬趙曰時兩京𨿽收復安慶緒據鄴城王師圍之未幾師潰夢弼曰茅土謂封建諸侯見禹貢注】

丰年孰云遲甘澤不在早耕田秋雨足禾黍已映道春苗九月交顏色同日老勸汝衡門士勿悲尙枯槁時來展材力先後無醜好但訝鹿皮翁忘機對芳艸【鶴曰按史乾元二年春旱故有甘澤不在早之句而因以興衡門之士也洙曰列仙傳鹿皮翁菑川人少爲府小吏機巧舉手成器械岑山上有神泉人不能至乃白府君請木工斤斧作轉輪懸閣數十日梯道四門成上其巓作茅舍畱止食芝艸飲神水百餘年下賣藥於市】

天未懷李白

涼風起天末君子意如何鴻鴈防時到江湖秋水多【四句自不可讀】文章憎命逹魑魅喜人過【不謂魑魅喜人慰其寂寞乃魑魅猶能知此人之來以爲喜則朝廷之士不如魑魅亦多矣觀上憎字便見作者之意痛快】應共寃魂語投詩贈汨羅【希曰陸士衡詩借問欲何爲涼風起天未楚屈原自沈汨羅而死】

集千家注杜工部詩集卷五

欽定四庫全書

集千家注杜工部詩集卷六

秦州見勅目【勅一作除】薛三璩授司議郎畢四曜除監察與二子有故逺喜遷官兼述索居三十韻【乾元二年秋秦州作】

大雅何寥濶斯人尙典刑交期余潦倒材力爾精靈二子陞同日諸生困一經文章開突奧遷擢潤朝廷舊好何由展新詩更憶聽別來頭並白相見眼終靑伊昔貧皆甚同憂嵗不寜棲遑分半菽浩蕩逐流萍俗態猶猜忌妖氛逐杳防獨慚投漢閣俱議哭秦庭還蜀祗無補囚梁亦固扄華夷相混合宇宙一羶腥帝力収三統天威緫四溟舊都俄望幸淸廟肅惟馨雜種難髙壘長驅甚建瓴焚香淑景殿漲水望云亭法駕初還日羣公若防星宮臣仍防染柱史正零丁官忝趨棲鳳朝回嘆聚螢【傷舊日讀書之勤】喚人看騕褭不嫁惜娉婷【兩句開合謂異眄相邀自惜過時也閱世乃知其恨詩未昜讀初看失之】掘劍知埋獄提刀見發硎侏儒應共飽漁父忌偏醒旅泊窮淸渭長吟望濁涇羽書還似急烽火未全停帥老資殘宼戎生及近坰忠臣辭憤激烈士涕飄零上將盈邊鄙元勲溢鼎銘仰思調玉燭誰定握靑萍隴俗輕鸚鵡原情類鶺鴒秋風動關塞髙臥想儀形【洙曰嵇康絕交書潦倒麄疏夢弼曰諸生公自謂也文章開穾奧言其文章深邃也突烏弔切茍子穾奧之內穾字正作窔爾雅室西南隅謂之奧東南隅謂之窔釋文音要洙曰劉孝標絕交論莫肻費其半菽罕有落其一毛趙曰半菽字祖出項羽傳嵗饑人貧卒食半菽洙曰揚雄傳王莽誅甄丰連及揚雄時雄校書天祿閣上治獄使者來雄恐不能自免乃從閣上投下幾死吳入郢申包胥求救於秦秦兵未出包胥哭於秦庭者七日勺水不入於口司馬相如蜀人也後富貴還蜀梁孝王怒鄒陽下獄吏將殺之陽從獄中上書王立出之夢弼曰還蜀囚梁公自諭也時謫爲華州司功夢符曰漢書三統謂天統地統人統爲夏商周之正三也趙曰舊都指長安鶴曰漢書注引蔡邕雲天子車駕所至民臣以爲僥幸故曰幸洙曰漢書羌人雜種類不一也髙帝記地勢便利其以下兵於諸侯譬猶居髙屋之上建瓴水也建居偃切瓴盧經切夢弼曰長安志淑景殿望云亭皆在西內洙曰宮臣謂薛受司議郎屬東宮柱史謂畢受監察禦史漢官儀侍禦史在周官爲柱下史趙曰防染爲文字也零丁介獨之貌夢弼曰官忝趨棲鳳公自敍曩爲拾遺在諌省時也晉車家貧夜囊螢火以照書騕褭良馬也娉婷佳人也皆公自諭也洙曰晉張華見鬥牛間有紫气補雷煥爲丰城令掘獄基得雙劍莊子庖丁解牛十九年而刀刃若新發於硎硎音刑砥石也漢東方朔傳武帝令待詔公車俸祿薄朔紿侏儒曰上欲盡殺若曹侏儒號泣頓首上知朔多端召問朔何恐侏儒爲朔對曰侏儒長三尺餘俸一囊粟錢二百四十朔長九尺餘亦俸一囊粟錢二百四十侏儒飽欲死臣朔饑欲死上大笑因使待詔金馬門遂稍稍得進用焉屈原旣放行吟澤畔漁父問曰子非三閭大夫歟何故至此屈原曰眾人皆醉我獨醒漁父曰何不哺其糟而啜其醨夢弼曰後漢志隴西郡渭水所出東流長安今云旅泊窮淸渭長吟望濁涇蓋公在秦州而憶長安也洙曰羽書者以鳥羽挿檄書上馳告四方示其速疾也鼎銘者銘功於鐘鼎也爾雅曰四時調謂之玉燭靑萍劍名也禰衡鸚鵡賦命虞人於礲砥冠云霓而張羅蓋鸚鵡乃隴右所出夢弼曰鄭氏詩箋云鶺鴒水鳥而在髙原失其常處則飛鳴求其類此公自況有望於薛畢二子也】

寄彭州髙三十五使君適虢州岑二十七長史參三十韻【公自注時患瘧病夢弼曰髙適由太子詹事出刺彭州岑參由補闕左遷虢州長史】

故人何寂寞今我獨淒涼老去才難盡秋來興甚長物情尢可見詞客未能忘【物情往往見棄惟詞客未忘耳有味其言】海內知名士云端各異方髙岑殊緩步沈鮑得同行意愜關飛動篇終接混茫【卽子美自道可爲悟入】舉天悲富駱近代惜盧王似爾官仍貴前賢命可傷【其不足可見然少露上言富駱盧王爾者髙岑也子美豪放磊落如此】諸侯非棄擲半刺已翶翔詩好幾時見書成無使將男兒行處是客子鬭身彊【實語】羈旅推賢聖沈綿抵咎殃三年猶瘧疾一不銷亡隔日搜脂髓增寒抱雪霜徒然濳隙地有靦屢鮮妝何大龍鐘極於今出處妨無錢居帝裏盡室在邊疆劉表𨿽遺恨龎公至死藏心微傍魚鳥【卽小心也用得作家】肉瘦怯豺狼隴艸蕭蕭白洮云片片黃彭門劍閣外虢略鼎湖傍荊玉簪頭冷巴牋染翰光烏麻蒸續曬丹橘露應嘗豈異神僊宅俱兼山水鄕竹齋燒藥竈花嶼讀書牀更得淸新否遙知對屬忙舊官寜攺漢淳浴本歸唐濟世宜公等安貧亦士常蚩尢終戮辱胡羯漫猖狂防待祅氛靜論文暫裹糧【夢弼曰梁江淹嘗夢還人筆後爲詩絕無美句人謂才盡洙曰潘安仁有秋興賦沈鮑謂沈約鮑照也趙曰沈佺期祭文思飛動才冠卿云夢弼曰富嘉謨駱賔王盧照鄰王勃皆文章之伯洙曰刺史古之諸侯也庾亮書別駕任居刺史之半諸侯謂適也半刺謂岑也羈旅推賢聖言孔孟尙羈旅也夢弼曰昔顓帝有二子生而亡去爲一居江水爲瘧洙曰俗言辟瘧必伏於幽隙之地不爾卽畫易容貌趙與時賓退錄云世人瘧疾將作謂可避之他所閭巷不經之說也然自唐已然髙力士流巫州李輔國授謫制時力士方逃瘧功臣閣下杜子美詩三年猶瘧疾一不銷亡隔日搜脂髓增寒抱雪霜徒然潛隙地有靦屢鮮妝則不特避之而復塗抹其面矣蒼舒曰按廣韻龍鐘竹名世言龍鐘謂其年老如竹之枝葉揺拽不能自禁特取此義趙曰後漢龎公居峴山之南未嘗入城府荊州刺史劉表數延請不能屈竟隠於鹿門山不返魯曰嵇康遊山澤觀魚鳥而心甚樂之夢弼曰隴艸洮云公言其客居之景物也彭門劍閣俱在蜀左傳西盡虢略卽虢州而虢之湖城縣有鼎湖此言髙岑二子居官之地也洙曰荊玉出虢巴牋蜀牋也夢弼曰陶隠居本艸云胡麻當九蒸九曝熬搗充餌注胡麻烏者良今言烏麻丹橘亦彭虢二州所出也後漢岑彭傳彭惡所營地名彭亡欲徙之今云舊官寜攺漢或用此師曰虢本晉地詩晉國風此晉也而謂之唐本其風俗憂深思逺儉而用禮乃有堯之遺風焉洙曰史記黃帝擒殺蚩尢胡羯指安史也葛常之詩語曰詩人讚美同志詩篇之善多比珠璣璧玉錦繡花艸之類至杜子美則豈肻作此陳腐語耶如寄岑參云意愜闗飛動篇終接混茫夜聼許十誦詩云精防穿溟溟飛動摧霹靂贈盧琚云藻翰惟牽率湖山合動搖贈陳諌議云毫髮無遺恨波瀾獨老成寄李白雲筆落驚風雨詩成泣神贈髙適云美名人不及佳句法如何視餘子其神芝之與腐菌哉】

寄李十二白二十韻【古今詩話云老杜贈太白二十韻備敍白事盡得其故迹矣】

昔年有狂客號爾謫僊人筆落驚風雨詩成泣神【彼此客稱○自諭適意而太白足以當之】聲名從此大汩沒一朝伸文彩承殊渥流傳必絕倫龍舟移棹晚獸錦奪袍新白日來深殿靑雲滿後塵乞歸優詔許遇我宿心親未負幽棲志兼全寵辱身劇談憐野逸嗜酒見天眞醉舞梁園夜行歌泗水春才髙心不展道屈善無鄰【十字可誦善無鄰最切當】處士禰衡俊諸生原憲貧稻粱求未足薏苡謗何頻五嶺炎蒸地三危放逐臣幾年遭鵩鳥獨泣向麒麟【此用夫子事注亦未諭】蘇武先還漢黃公豈事秦楚筵辭醴日【看他用事之意】梁獄上書辰已用當時法誰將此義陳老吟秋月下病起暮江濱莫怪恩波隔乘槎與問津【洙曰賀知章號四明狂客見太白文章嘆曰子謫仙人也言於宗召見金鑾殿奏頌一篇有詔供奉翰林趙曰太白墓碑云宗泛白蓮池召白作序時白被酒命髙力士扶以登舟夢弼曰白外傳云白作樂章賜錦袍今云獸錦蓋錦織成獸文也奪字如宋之問傳武后遊龍門詔從臣賦詩東方朔詩先成後賜錦袍之問俄頃獻後覽之嗟賞更奪袍以賜洙曰白爲髙力士所譛自知不爲親近所容懇求還山帝賜金放還夢弼曰按公傳嘗從白及髙適過汴州酒酣登吹臺慷慨懷古太白集有梁園醉歌汴州卽梁園故地謝惠連雪賦梁王不悅遊於兔園是也又公與太白嘗同遊山東故云行歌泗水春洙曰後漢禰衡字正平孔融上防薦之曰處士禰衡年二十四英才卓礫莊子原憲曰憲貧也非病也夢弼曰後漢馬援徵交趾載薏苡種還人謗之以爲明珠大貝此以諭白之遇讒永王璘反謂白爲參屬與謀也希曰大庾始安臨賀持陽掲陽爲五嶺書注三危西裔白以永王璘之累流夜郎五嶺三危與夜郎鄰境也洙曰賈誼爲長沙王傅不得志有鵩飛入誼捨自傷以爲壽不能長乃爲賦以自廣趙曰孔子見麟而泣曰出非其時吾道窮矣蘓武在匈奴十九年而還黃公乃四皓避秦居商山申公見楚元王不設醴酒而辭行鄒陽見怒於梁王下獄遂從獄中上書此皆以比白之不從永王璘而璘本待白之薄當時不見察巳施之於法誰能爲陳此義也】

寄嶽州賈司馬六丈巴州嚴八使君兩閣老五十韻【鶴曰賈至由中書舍人出守汝州坐小法貶嶽州司馬嚴武由給事中拜京兆尹坐琯事貶巴州刺史公嘗爲左拾遺兩省相呼爲閣老也】

衡嶽啼猿裏巴州鳥道邊故人俱不利謫宦兩悠然開辟乾坤正榮枯雨露偏長沙才子逺釣瀬客星懸憶昨趨行殿殷憂捧禦筵討胡愁李廣奉使待張騫無復雲臺仗虛修水戰船蒼茫城七十流落劍三千畫角吹秦晉【畫角吹秦晉奇怪不恨】旄頭俯澗小儒輕董卓有識笑苻堅【其用事如此】浪作禽塡海那將血射天萬方思助順一鼓气無前陰散陳倉北晴燻太白巓亂麻屍積衛破竹勢臨燕法駕還雙闕王師下八川此時霑奉引佳气拂周旋【描摸老成○亂來讀此十字哀痛來生】貔虎閒金甲麒麟受玉鞭侍臣諳入仗廐馬解登僊【淺事不俗俗意不俚】花動朱樓雪城凝碧樹煙衣冠心慘愴故老淚潺湲哭廟悲風急朝正霽景鮮月分梁漢米春給水衡錢內蘂繁於纈宮花軟勝綿恩榮同拜手出入最隨肩晚著華堂醉寒重繡被眠轡齊兼秉燭書枉滿懷牋【才復京便有此樂是此時殘破巡幸尙自庶幾】每覺升元輔深期列大賢秉鈞方咫尺鎩翮再聯翩禁掖朋從攺微班性命全靑蒲甘受戮白髮竟誰憐弟子貧原憲諸生老伏防師資謙未達鄕黨敬何先舊好腸堪斷新愁眼欲穿翠幹危棧竹紅膩小湖蓮【此紅翠在新舊下別是淒斷】賈筆論孤憤嚴詩賦幾篇定知深意苦莫使眾人傳貝錦無停織朱絲有斷弦浦鷗防碎首霜鶻不空拳【寓言】地僻昏炎瘴山稠隘石泉且將棋度日應用酒爲年【甚言避禍之道可念】典郡終微眇治中實棄捐安排求傲吏比興展歸田【此展字屬治中】去去才難得蒼蒼理又古人稱逝矣吾道卜終焉【三見焉字惟此可耳】隴外翻投迹漁陽復控笑爲妻子累甘與嵗時遷親故行稀少兵戈動接聮他鄕饒夣寐失侶自迍邅多病加淹泊長吟阻靜便如公盡雄俊志在必騰騫【泊語如此使人意盡○趙曰南中志鳥道四百里以其險絕特上有飛鳥之道耳洙曰漢賈誼洛陽人事文帝黜爲長沙王太傅嚴子陵變名姓披羊裘釣澤中光武徴之因共偃臥子陵以足加帝腹上太史奏客星犯帝座除爲諌議不屈後人名其釣處爲嚴陵瀬夢弼曰憶昨趨行殿公自敍謁肅宗於行在也趙曰無復雲臺仗言當時行宮艸創不復嚴整法仗也庾信哀江南賦猶有雲臺之仗洙曰漢酈食其馮軾下齊七十餘城莊子趙文王喜劍劍士夾門而客三千餘人夢弼曰蒼茫城七十謂祿山反河北十餘郡皆棄城而走也劍指蜀之劍閣言宗幸蜀流落有三千里之逺近秦晉之間皆吹畫角聲以節用兵也澗之水隠映胡星言東都爲賊所防也前漢志昴爲旄頭胡星也洙曰漢董卓傳卓廢立凶暴無道忍性矯情擢用羣士以韓馥等爲刺史馥等到官各興義兵同盟討卓秦苻堅違眾伐晉遂至破敗撫畜鮮卑符融諌不聽後爲鮮卑所亡夢弼曰董卓苻堅以諭思明祿山之必亡也洙曰山海經赤帝之女嬉遊東海溺而死不返化爲寃禽名曰精衛常取西山木石以塡東海商本紀帝武乙無道爲偶人謂之天神與之搏令人爲行天神不勝乃僇辱之爲革囊盛血仰而射之命曰射天趙曰此皆言安史之不知量也晏曰左傳曹劌曰夫戰气也一鼓作气而衰三而竭夢弼曰陳倉太白俱在鳳翔此言肅宗時駐蹕鳳翔也按志鳳翔府寶雞縣又更名陳倉縣縣有寶雞山按列異傳秦穆公時陳倉人掘地得物以獻諸公道逢二童子童子曰此名爲媼媼復曰彼二童名爲陳寶得雄者王得雌者霸陳倉人捨媼逐二童子童子化爲雉飛入平林陳倉人告穆公穆公發徒大獵果得其防又化爲石置之汧渭之間至文公爲立祠名陳寶祠又按志鳳翔之郿縣有太白山按水經注山上夏宿雪故名錄異記金星之精下墜化爲白石狀如美玉故名洙曰衛河北也燕範陽也時祿山反於範陽防河北諸郡漢書死人如亂麻晉杜預傳今兵威已振勢如破竹數節之後皆迎刄而解闗中記闗內八水王師下八川謂長安收復矣趙曰時公爲左拾遺扈従還京洙曰光武紀望气者見舂陵郭唶曰气佳哉欝欝蔥蔥夢弼曰職儀云黃帝駕乘黃而仙去後因以名廐王隠晉書宣帝內廐馬一日風靜天霽有羽鶴飛至廐化爲靑衣童子騎二大馬乘空而去梁漢米謂梁漢所貢賦之米水衡掌山澤之賦謝承後漢書章帝分梁漢儲米給民又宣帝本始二年春以水衡錢爲平陵徙民起第宅注雲水衡與少府皆天子私藏也魯曰內蘂宮花也洙曰顏延年詩鸞翮有時鎩注鎩殘也所介切夢弼曰漢元帝寢疾史丹直入臥內頓首伏靑蒲上以諌注以蒲靑爲席用蔽地也時公任拾遺故云前漢儒林傳伏生年九十餘以書教於齊魯洙曰詩成是貝錦牋云諭防人集作已過以成於罪猶女工之集采色以成錦文趙曰鶻鷹屬也謂兩閣老如浦鷗防言如霜鶻鶻不空拳則鷗有碎首之防矣洙曰晉職官志州置別駕治中從事趙曰治讀作平聲洙曰謝靈運詩居常以待終處順故安排安功曰郭景純詩漆園有傲吏注莊子嘗爲漆園吏楚威王防之欲以爲相謂使者亟去無污我故曰傲吏夢弼曰時史思明復作亂於漁陽乃薊州也】

寄張十二山人彪三十韻

獨臥嵩陽客三違潁水春艱難隨老母慘澹向時人謝氏尋山屐陶公漉酒巾羣凶彌宇宙此物在風塵歷下辭姜被關西得孟鄰早通交契密晚接道流新靜者心多妙先生藝絕倫艸書何太古詩興不無神曹植休前輩張芝更後身數篇吟可老一字買堪貧將恐曽防防深濳托所親寜聞倚門夕盡力潔飡晨疏懶爲名誤驅馳喪我眞索居猶寂寞相遇益愁辛流轉依邊徼逢迎念席珍時來故舊少亂後別離頻世祖修髙廟文公賞從臣商山猶入楚渭水不離秦存想靑龍袐騎行白鹿馴耕嵒非谷口結艸卽河濱肘後符應驗囊中藥未陳旅懷殊不愜良覿眇無因自古皆悲恨浮生有屈伸此邦今尙武何處且依仁鼓角淩天籟關山倚月輪官塲羅鎭磧賊火近洮岷蕭瑟論兵地蒼茫鬭將辰大軍多處所餘孽尙紛綸髙興知籠鳥斯文起獲麟窮秋正揺落回首望松筠【鶴曰嵩陽穎水皆在河南洙曰謝靈運好登陟常著木屐上山則去前齒下山則去後齒陶淵明酒熟取頭上葛巾漉酒畢還復著之黃曰此物指彪也夢弼曰歷下闗西公言昔與彪相聚之地趙曰後漢姜肱有兄弟四人居貧作一布被而共之洙曰列女傳孟子之母凡三徙而捨學宮之旁孟子嬉戲於是爲俎豆揖讓進退孟母曰眞可以居吾子矣夢弼曰魏曹植字子建能詩漢張芝字伯英好艸書洙曰薛包事母至孝凡出入必有時未嘗違也至期母必倚門望之包必至矣束廣微補亡南陔詩馨爾夕膳潔爾晨餐邊徼邊境也禮記儒有席上之珍以待聘後漢志光武立髙廟於洛陽四時祫祀髙帝爲太祖一歳五祀夢弼曰此諭肅宗重建七廟也洙曰左傳晉侯賞從亡者介之推不言祿祿亦不及靑龍乃道家存想之術周眞義入龍嶠山見羨門子乘白鹿而行揚子谷口鄭子眞耕於嵒石之下漢文帝時河上公結艸爲庵於河濵讀老子帝駕往詣之晉葛洪有肘後方數卷趙曰四鎭皆置官塲收賦斂以供軍須也鶴曰鎭磧如北庭都防府有神仙鎭及有小磧是也夢弼曰洮言臨洮山也彥輔曰潘嶽秋興賦猶池魚籠鳥而有江湖山藪之思夢弼曰孔子春秋起於獲麟葛常之韻語陽秋曰子美詩以後二句續前二句處甚多如寄張山人詩曹植休前輩張芝更後身數篇吟可老一字買堪貧喜杜觀到詩云待爾嗔烏鵲拋書示鶺鴒枝間喜不去原上急曽經晴詩云啼鳥爭引子鳴鶴不歸林下食遭泥去髙飛恨久陰臥病詩云滑憶雕菇飯香聞錦帶羮澑匙兼暖腹誰欲致杯甖如此之類多矣此格起於謝靈運廬陵王之墓下詩云延州恊心許楚老惜蘭芳解劍竟何及撫墳徒自傷李太白亦時有此格老遂不墮井曽參寜殺人虛言誤公子投杼感慈親是也】前出塞九首【鶴曰前後出塞詩乃乾元時公在秦州思天寶間事而作】

戚戚去故里悠悠赴交河公家有程期亡命嬰禍羅君已富土境開邊一何多棄絕父母恩吞聲行負戈【修可曰按唐西州交河在伊州西七百里河水分流繞城下因以名之劉曰漢書竇榮亡命山林顏注云命名也謂脫其名籍而逃亡也】出門日已逺不受徒旅欺【如親歷甘苦○極徵行孤往之意人所不能自道詩必如此序情閔勞之際其庶幾乎】骨肉恩豈斷男兒死無時走馬脫轡頭手中挑靑絲捷下萬仭岡俯身試搴旗【賦至此極可壯可傷洙曰梁簡文帝紫驑馬詩靑絲懸玉又宛轉靑絲鞚曹子建詩仰手接飛猿俯身散馬蹄左太衝賦振身千仭岡又云斬將搴旗】磨刀嗚咽水水赤刃傷手欲輕腸斷聲心緒錯已久【又緩而怨】丈夫誓許國憤惋復何有功名圖麒麟戰骨當速朽【夢弼曰三秦記隴山天水大阪也俗歌云隴頭流水鳴聲幽咽遙望秦川肝腸斷絕故名嗚咽水漢武帝獲白麟作麒麟閣以繪功臣像】

送徒旣有長逺戍亦有身生死向前去不勞吏怒嗔【卽不受徒旅欺索之愈有】路逢相識人附書與六親哀哉兩決絕不復同苦辛【洙曰送徒字如髙祖以亭長爲縣送徒驪山是也】

迢迢萬里餘領我赴三軍軍中異苦樂主將寜盡聞【眼前語意中事通透自別○亦極哀怨之體所以可傳】隔河見胡騎倐忽數百羣我始爲奴僕幾時樹功勲【夢弼曰漢衛靑少時父使牧羊皆奴畜之有相靑曰貴人也官至封侯後拜爲車騎將軍】

挽弓當挽彊用箭當用長射人先射馬擒賊先擒王【用諺語或自作諺語皆是】殺人亦有限立國自有疆茍能制侵陵豈在多殺傷【此其自負經濟者軍中常有此人】

驅馬天雨雪軍行入髙山逕危抱寒石指落層冰間已去漢月逺何時築城還浮雲暮南徵可望不可攀【作者緩急自合修可曰漢書髙祖將兵擊匃奴防冬雨雪士卒墮指者十二三】

單於防我壘百里風塵昏雄劍四五動彼軍爲我奔虜其名王歸系頸授轅門【千載不死墮淚未幹】濳身備行列一勝何足論【修可曰列士傳眉間尺楚人幹將鏌鎁之子楚王夫人常於夏納涼而抱鐡柱心有所感遂懷孕後產一鐡楚王命鏌鎁鑄爲雙劍一雌一雄鏌鎁乃畱雄而以雌進楚王劍在匣中常悲鳴楚王問羣臣對曰劍有雌雄鳴者雌憶其雄也王大怒收鏌鎁殺之眉間尺乃爲其父殺楚王黃曰越絕書曰楚王作鐡劍二枚晉鄭聞而求之不得興師圍楚之城三年不解楚引太阿之劍登城而麾之三軍破敗士卒迷惑流血千里修可曰漢書霍去病衛靑擊匃奴虜名王貴人以百數唐曰漢紀注名王謂有大名以別諸小王也韓曰周禮設車宮轅門注云次車以爲藩則仰車以其轅表門】

從軍十年餘能無分寸功眾人貴茍得欲語羞雷同【乃並與軍中妬忌之意得之必不可少者】中原有鬭爭況在狄與戎【謂爭功者】丈夫四方誌安可辭固窮

後出塞五首

男兒生世間及壯當封侯戰伐有功業焉能守舊丘召募赴薊門軍動不可畱千金買馬鞍百金裝刀頭閭裏送我行親戚擁道周斑白居上列酒酣進庶羞少年別有贈含笑看吳鉤【呂曰召募字出吳志中郎將周祗乞於鄱陽召募蓋召謂自隠度而應募爲召募也趙曰詩生於道周周曲也修可曰吳王闔閭命國中作金鉤令曰善者賞之百金有貪王之重賞者殺其二人以血統金遂成兩鉤獻而求賞王曰爲鉤者眾子獨求賞何以異作鉤者曰吾之作鉤也殺二子統成二鉤於是向鉤而嘑二子之名曰我在此王不知汝之神也聲絕於口兩鉤俱飛著父之胸王大驚曰寡人誠負於子乃賞百金遂服而不離身見吳越春秋】

朝進東門營暮上河陽橋落日照大旗馬鳴風蕭蕭【復欲一語似此殆千古不可得其時其境其意卽曹子建媿眞橫槊間意贊說不能盡也】平沙列萬幕部伍各見招中天懸明月令嚴夜寂寥悲笳數聲動壯士慘不驕借問大將誰恐是霍嫖姚【此詩之妙可以招防復起○夢弼曰東門洛都之門也鄭曰河陽洛邑也洙曰詩蕭蕭馬鳴悠悠斾旌毛傳云言不讙嘩也荊軻歌風蕭蕭兮昜水寒趙曰士卒之多則將各有一幕故一部伍之人至言暮各相招詔以居其幕也苕溪胡仔曰後出塞詩云借問大將誰恐是霍嫖姚陪柏中丞觀宴將王詩云漢朝頻選將應拜霍嫖姚按漢書霍去病爲嫖姚校尉服防曰音飄揺師古曰嫖顏妙反姚羊召反嫖姚勁疾之貌也又按荀悅漢紀作票鷂字云今讀者爲飄遙不當其義余謂子美以平聲用此両字蓋取服防音耳王荊公嘗有詩云莫教空說霍嫖姚亦承襲子美而用也】古人重守邊今人重髙勲【此義亦人所未及】豈知英雄主出師亙長云六合已一家四夷且孤軍遂使貔虎士奮身勇所聞防劍撃大荒日收胡馬羣誓開防北持以奉吾君

獻凱日繼踵兩蕃靜無虞漁陽豪俠地擊鼓吹笙竽雲帆轉遼海粳稻來東吳越羅與楚練照耀輿臺軀主將位益崇气驕淩上都邊人不敢議議者死通衢【希曰兩蕃謂吐蕃與奚契丹也漁陽薊州也洙曰左太衝詩南鄰擊鐘磬北裏吹笙竽左傳皂臣輿輿臣臣僚僚臣防防臣臺師曰主將謂祿山也祿山兵還宗禦承天門率百官迓之賞賚無貲】

我本良家子出師亦多門將驕益愁思身貴不足論【解事語】躍馬二十年恐孤明主恩坐見幽州騎長驅河洛昏中夜間道歸故里但空村惡名幸脫免窮老無兒孫【寫至退軍人則無餘矣○洙曰漢趙充國以六郡良家子善騎射補羽林余曰左傳晉政多門洙曰時祿山自幽州起兵防河洛希曰漢髙紀従間道走歸師古曰間空也投空隙而行不公顯也東坡志林詳味此詩蓋祿山反時其將校有脫身歸國而祿山盡殺其妻子者不知其姓名可恨也】

示侄佐【公自注佐艸堂在東柯谷鶴曰按世系表佐是襄陽房殿中侍禦史暐之子】

多病秋風落君來慰眼前自聞茅屋趣只想竹林眠滿谷山雲起侵籬澗水懸嗣宗諸子侄早覺仲容賢【師曰七月秋風起八月風髙九月風落洙曰晉阮咸字仲容任逹不拘與叔父籍爲竹林之遊】

佐還山後寄三首【鶴曰還山謂歸東柯谷也】

山晚黃雲合歸時恐路迷澗寒人欲到林黒鳥應棲野客茅茨小田家樹木低舊諳疏嬾叔須汝故相攜【趙曰稽康絕交書性復疏嬾】

白露黃粱熟分張素有期已應舂得細頗覺寄來遲味豈同金菊香宜配緑葵老人他日愛正想滑流匙幾道泉澆圃交橫落幔坡葳蕤秋葉少隠映野雲多隔沼連香芰通林帯女蘿甚聞霜薤白重惠意如何【洙曰分引泉水以灌園故交橫而落幔坡言坡中靑翠如幔也】

宿贊公房【公自注贊京師大云寺主謫此安置師曰贊公與房琯遊從琯旣得罪贊公亦被謫於秦州也】

杖錫何來此秋風已颯然雨荒深院菊霜倒半池蓮放逐寜違性虛空不離禪相逢成夜宿隴月向人圓

遣懷

愁眼看霜露寒城菊自花天風隨斷栁客淚墮淸笳水淨樓陰直【寫景貴得自然】山昏塞日斜夜來歸鳥盡啼殺後棲鵶【葛常之韻語陽秋曰老杜寄身於兵戈騷屑之中感時對物則悲傷系之如感時花濺淚是也故作詩多用一自字田父泥飲詩云步屧隨春風村村自花栁遣興詩云愁眼看霜露寒城菊自花憶弟詩云故園花自發春日鳥還飛日暮詩云風月自淸夜江山非故園滕王亭子詩云古墻猶竹色虛閣自松聲言人情對景自有悲喜而初不能累無情之物也】

廢畦

秋蔬擁霜露豈敢惜凋殘暮景數枝葉天風吹汝寒緑霑泥滓盡香與嵗時闌生意春如昨悲君白玉盤

除架【公自注架也】

束薪已零落瓠葉轉蕭疏幸結白花了寜辭靑蔓除秋虫聲不去暮雀意如何寒事今牢落人生亦有初西枝村尋置艸堂地夜宿贊公土室二首【鶴曰西枝村在秦近郭有巖竇之勝杉漆之利贊常稱之公自華至秦意欲居之故尋置艸堂地焉】

出郭眄細岑披榛得微路溪行一流水【細字一字皆可笑】曲折方屢渡贊公湯休徒好靜心迹素昨枉霞上作盛論巖中趣怡然共攜手恣意同逺步捫蘿澁先登陟巘反顧要求陽岡暖苦陟陰嶺沍惆悵老大藤【與細字一字相似】沈吟屈蟠樹卜居意未展杖防回且暮層巓餘落日艸蔓已多露【洙曰趙景眞書涉澤求蹊披榛覓路夢弼曰湯休乃僧惠休也姓湯能詩故公以比贊公也贊嘗以詩約公爲鄰居盛稱巖中之景公謂其才思挺出煙霞之外故雲霞上作也師曰山南曰陽山北曰陰山南向陽哉暖山北背陰故沍寒也】

天寒鳥已歸月出山更靜【自然境自然語】土室延白光松門耿疏影躋攀倦日短語樂寄夜永明然林中薪暗汲石底井大師京國舊徳業天機秉從來支許遊興趣江湖迥數奇謫闗塞道廣存箕頴何知戎馬間復接塵事屏幽尋豈一路逺色有諸嶺晨光稍曚曨更越西南頂【夢弼曰大師指贊公也京國舊謂是京師上剎禪宿也晉許詢嘗與道人支遁遊山谷曰漢書李廣數奇師古以爲命只不耦合則數乃命數之數非防數之數也因此詩注仍舊音故辧之】

寄贊上人

一昨陪錫杖卜鄰南山幽年侵腰腳衰未便陰崖秋重岡北面起竟日陽光畱茅屋買兼土斯焉心所求近聞西枝西有谷杉漆稠亭午頗和暖石田又足收當期塞雨幹宿昔齒疾瘳徘徊虎穴上面勢龍頭柴荊具茶茗徑路通林丘與子成二老來往亦風流

太平寺泉眼

招提憑髙岡疏散連艸莾出泉枯栁根汲引嵗月古石間見海眼天畔縈水府廣深丈尺間宴息敢輕侮靑白二小蛇幽姿可時覩如絲气或上爛漫爲雲雨山頭到山下鑿井不盡土取供十方僧香美勝牛乳北風起寒文弱藻舒翠縷明涵客衣淨細蕩林影趣何當宅下流餘潤通藥圃三春濕黃精一食生毛羽【夢弼曰增輝記招提者梵言拓鬭提奢唐言四方僧物後人傳冩之誤以拓爲招又省去鬭奢二字止稱招提今十方寺院是也廣雅黃精龍衘艸也本艸黃精久服輕身延年】

空囊【鶴曰空囊詩所賦卽史稱公去客秦州負薪采橡栗以自給之意】

翠柏苦猶食明霞髙可餐世人共鹵莾吾道屬艱難不爨井晨凍無衣牀夜寒囊空恐羞澁畱得一錢看【修可曰列仙傳仙人偓佺食松柏之實趙曰楚辭潄正陽而餐朝霞注陵陽子明經云春食朝霞者日始出赤气也後漢趙壹云文籍𨿽滿腹不如一囊錢希曰梁武帝評羊欣書似婢作夫人舉止羞澁】

病馬

乘爾亦已久天寒關塞深塵中老盡力嵗晚病傷心毛骨豈殊眾馴良猶至今物微意不淺感動一沈吟【趙曰此暗使田子方事田子方出見老馬於野喟然問於禦者曰此何馬也對曰故公家畜也罷而不能爲用故出放之田子方曰少盡其力而老棄其身仁者之所不爲也命束帛贖之】

送人從軍【公自注時有吐蕃之役】

弱水應無地陽關已近天今君渡沙磧累月斷人煙好武寜論命封侯不計年【意气浩然可以勸忠非淺淺丈夫者】馬寒防失道雪沒錦鞍韉【鶴曰禹貢導弱水至於合黎而唐志合黎山在甘州弱水則栁子厚所謂西海之山有水散渙無力不能負芥者陽闗唐志云在沙州二地乃僃吐蕃之所也沙磧自是兩名禹貢弱水餘波入於流沙楚辭西方之害流沙千里注流沙而行言西方之地厥土不毛流沙滑滑晝夜流行縱橫千里磧則如西州有礌石磧北庭都防府有小磧是也】

送靈州李判官

羯胡腥四海回首一茫茫血戰乾坤赤氛迷日月黃將軍專防略幕府盛才良近賀中興主神兵動朔方

送逺

帶甲滿天地胡爲君逺行親朋盡一哭鞍馬去孤城【如畫出塞圖矣】艸木嵗月晚關河霜雪淸別離已昨日因見古人情【兩語兩意別離則昨日矣往往古人亦如我也自怪其情之悲也】

別贊上人

百川日東流客去亦不息我生苦漂蕩何時有終極贊公釋門老放逐來上國還爲世塵嬰頗帶憔悴色楊栁晨在手豆子雨已熟是身如浮雲安可限南北異縣逄舊友初欣寫胸臆天長關塞寒嵗暮饑凍逼野風吹徵衣欲別向曛黒馬嘶思故櫪歸鳥盡斂翼古來聚散地宿昔長荊棘相看俱衰年出處各努力【定功曰釋氏書手把靑楊枝徧灑甘露之水趙曰言楊栁者以見贊春時猶爲寺主來秦州而忽見豆熟之際矣夢弼曰雨或作兩豆子兩已熟言來秦州已經兩年矣蘇曰崔見習鑿齒曰豆子熟矣張亙曰豆子眼中黒精也言無邪視也阮宏休詩緫曰東坡送小本禪師赴法云云是身如浮雲安可限南北此二句乃老杜別贊上人詩中全語豈偶然用之耶】

兩當縣吳十侍禦江上宅【俯曰按地理誌鳳州兩當縣以大散闗與嘉陵地勢險隘相當故名鶴曰趙淸獻公自成都被召還朝宿兩當縣廣鄕驛有詩云被詔趍都景物疏兩當中夜宿中途注云圖經云東京西蜀至此道裏均焉故縣名兩當】

寒城朝煙淡【五字妙在目前○世間常有此語自不多遇】山谷落葉赤陰風千里來吹汝江上宅鵾雞號枉渚日色傍阡陌【兩語復稱】借問持斧翁幾年長沙客哀哀失木矯矯避弓翮亦知故鄕樂未敢思宿昔昔在鳳翔都共通金閨籍天子猶防塵東郊暗長防兵家忌間諜此輩常接迹臺中領舉劾君必愼剖析不忍殺無辜所以分黒白上官權許與失意見遷斥仲尼甘旅人向子識損益朝廷非不知閉口休嘆息余時忝諍臣丹陛實咫尺相看受狼狽至死難塞責行邁心多違出門無與適於公負明義惆悵頭更白【子美心事如此固宜一出言而傳不朽非徒言也沈曰相如上林賦亂鵾雞注云鵾雞似鶴黃白色敏功曰陸云詩通波激枉渚注云枉渚曲渚也夢弼曰阡陌田間道也南北曰阡東西曰陌持斧翁指吳侍禦也前漢暴勝之爲直指使者衣繡衣持斧逐捕羣盜長沙郡潭州也洙曰西都賦猿失木余救切趙曰淮南子鴈衘蘆而翔以避弋以比吳之失所也夢弼曰鳳翔府至徳二載號西京寶應元年號西都金閨金馬門也公與吳侍禦昔同在鳳翔各居諌官之職故云共通籍也洙曰書東郊不開夢弼曰間諜軍中反間也間去聲諜達恊切師曰上官言宰相也洙曰王弼曰仲尼旅人也修可曰後漢向子平潛隠於家讀昜至損益卦喟然嘆曰吾知富不如貧貴不如賤未知死何如生耳師曰公言往時爲拾遺見吳之斥而不能言深自責其非義也趙曰詳味詩意吳侍禦遷謫之因爲辧論良民不是姦細以此忤權貴而得罪耳】

發秦州【趙傁曰日在房公起秦亭十一月至西康冬春之間發同谷登劍門其在同谷茅茨蓋不盈月耳崔徳符曰兩紀行時發秦州至鳳凰臺發同谷縣至成都二十四首詩皆以紀行爲先後無復差舛昔韓子蒼嘗論此詩筆力變化當與太史公諸贊方駕學者宜常諷誦之朱文公語錄杜詩初年甚精細晚年曠逸不可當如自秦川入蜀諸詩分眀如畫乃其少作也鶴曰按九域志秦州西南至成州二百六十五里同谷其附邑也乾元二年冬自秦州如同谷至成都紀行所作】

我衰更懶拙生意不自謀無食問樂土無衣思南州漢源十月交天气涼如秋艸木未黃落況聞山水幽栗亭名更佳下有良田疇充膓多薯蕷崖蜜亦易求密竹復冬筍淸池可方舟𨿽傷旅寓逺庶遂平生遊此邦俯要衝實恐人事稠應接非本性登臨未銷憂谿谷無異石塞田始微收豈復慰老夫惘然難久畱日色隠孤戍烏啼滿城頭中宵驅車去飲馬寒塘流磊落星月髙蒼茫雲霧浮大哉乾坤內吾道長悠悠【師曰同谷在京之南時不經殘破故云樂土彥輔曰楚辭嘉南州之炎徳今言無衣而思南州以南州之气暖故也鮑曰漢源成州屬縣夢弼曰成州有栗亭川魏置栗亭縣在唐爲栗亭館希曰崖蜜乃蜂於崖石上所作之蜜成州所產也趙曰方舟並兩船也洙曰王粲登樓賦聊暇日以消憂】

赤谷【鶴曰赤谷有亭當是在秦州近境公初自華之秦州時亦有赤谷西崦詩】

天寒霜雪繁遊子有所之豈但嵗月暮重來未有期晨發赤谷亭險艱方自玆亂石無攺轍我車已載脂山深苦多風落日童穉饑悄然村墟迥煙火何由追貧病轉零落故鄕不可思常恐死道路永爲髙人嗤【夢弼曰按地理誌秦州隴城縣有大隴山亦曰隴首三秦記云其阪九回上者七日乃越又云上有淸水四注而下俗歌曰隴頭流水鳴聲幽咽遙見秦川肝腸斷絕按公集前有赤谷西崦詩云躋險不自安此云險艱方自玆蓋是登大隴歷九回阪也○九折如此詩未能賦也】

鐡堂峽

山風吹遊子縹緲乘險絕硤形藏堂隍壁色立積鐡徑摩穹蒼蟠石與厚地裂修纎無限竹嵌空太始雪威遲哀壑底徒旅慘不悅水寒長冰橫我馬骨正折生涯抵弧矢盜賊殊未滅飄蓬逾三年回首肝肺熱【立之曰硤形藏堂隍謂山臺如堂隍硤藏於兩山之間也夢弼曰嵌空太始雪謂硤中常有雪自鑿開混沌以來其雪未消也趙曰抵者逄抵之扺抵弧矢則遭用兵之時也】

鹽井【鶴曰食貨志唐有鹽井六百而十成州巂州井各一此當是紀成州鹽井】

鹵中艸木白靑者官鹽煙官作旣有程煮鹽煙在川汲井嵗搰搰出車日連連自公斗三百轉致斛六千君子愼止足小人苦喧闐我何良嘆嗟物理固自然【夢弼曰鹵說文咸地也東方謂之斥西方謂之鹵艸木白言生鹽花也修可曰許愼說文曰鹵鹽池也漢書宣帝常困於蓮勺鹵中注蓮勺縣有鹽池廣十數里其鄕人名鹵中夢弼曰搰戶骨切用力貌字從木非莊子子貢見漢陰文人方將爲圃畦鑿隧而入井抱甕而出灌搰搰然用力甚多而見功寡洙曰莊子則仁義又奚連連如膠漆纒索夢弼曰官賣鹽每鬥錢三百商轉販一石得六千言倍獲其利也】

寒峽

行邁日悄悄山谷勢多端雲門轉絕岸積阻霾天寒寒硤不可度我實衣裳單況當仲冬交溯沿增波瀾野人尋煙語行子傍水餐此生免荷殳未敢辭路難【怨傷忠厚得詩人之正○洙曰爾雅釋雨土爲霾夢弼曰殳庸朱切古今注防之遺象也詩荷戈與殳】

法鏡寺

身危適他州勉彊終勞苦神傷山行深愁破崖寺古嬋娟碧鮮淨蕭摵寒籜聚洄洄山根水冉冉松上雨泄雲防淸晨【謂泉行髙山下如雨冷气四散爲云也】初日翳復吐朱甍半光炯戶牖粲可數拄防忘前期出蘿已亭午防子規叫微徑不復取【語自老气○洙曰左太衝吳都賦其竹則檀欒嬋娟玉潤碧鮮趙曰唐孟郊有三嬋娟詩謂竹嬋娟月嬋娟人嬋娟也鄭曰摵子六切又所隔切田曰泄與泄同泄猶出也洙曰公在道中是仲冬之交而聞子規蓋入南州地气之暖故也】

靑陽峽

塞外苦厭山南行道彌惡岡巒相經亙雲水气參錯林迥硤角來天窄壁面削磎西五里石奮怒向我落仰看日車側俯恐坤軸弱魑魅嘯有風霜霰浩漠漠昨憶逾隴阪髙秋視吳嶽東笑蓮花卑北知崆峒薄超然侔壯觀已謂殷寥廓突兀猶趂人【謂前險已盡至此依然相隨來也】及玆嘆防寞【鄭曰磎苦奚切今作溪泰伯曰周禮雍州其山鎭曰嶽山注云吳嶽也彭曰國語謂之西吳秦都咸陽以爲西嶽夢弼曰唐隴州吳山縣西四十里有吳山其頂有五峯是也洙曰華山有蓮華峯崆峒山在隴右殷音隠】

龍門鎭

細泉兼輕冰沮洳棧道濕不辭辛苦行迫此短景急石門云雷隘古鎭峯巒集旌竿暮慘澹風水白刃澁胡馬屯成臯防虞此何及【彼屯成臯而此防龍門豈相及哉非後時也】嗟爾逺戍人山寒夜中泣【洙曰漢髙紀棧道注云棧卽閣也今謂之閣道棧上諫反又上版反夢弼曰編竹爲閣道謂之棧道歐公曰短景急言日短急於奔程也趙曰成臯乃鞏洛之地胡馬指言安史之兵耳洙曰防虞此何及言已後時矣】

石龕

熊羆咆我東虎豹號我西我後長嘯我前狨又啼天寒昏無日山逺道路迷驅車石龕下仲冬見虹霓伐竹者誰子悲歌上云梯爲官采美箭五嵗供梁齊苦云直簳盡無以充提攜柰何漁陽騎颯颯驚蒸黎【夢弼曰狨音戎之屬趙曰此詩起句連四我字乃公之新格劉琨扶風歌止曰鹿遊我前猴戲我側両句而已夢弼曰仲冬見虹霓紀異也趙曰爾雅東南之美者有防稽之竹箭此摘用其字梁者汴州齊指山東皆安史之兵所在此言采箭以輸官也鄭曰簳古旱切亦作笴洙曰祿山之亂所領皆漁陽突騎也】

積艸嶺【公自注同谷界】

連峯積長陰白日遞隠見颼颼林響交慘慘石狀變山分積艸嶺路異明水縣旅泊吾道窮衰年嵗時倦卜居尙百里休駕投諸彥邑有佳主人情如已防面來書語絕妙逺客驚深眷食蕨不願余茅茨眼中見【相去尙百里想象如見願休焉息焉之志也○夢弼曰明水縣屬興州唐志明作鳴言路異者自此嶺之外東西別行東則同谷西則明水也趙曰謝靈運鄴中詩序云二三諸彥左太衝詠史詩飲河期滿腹貴足不願余鶴曰邑有佳主人當是指同谷縣宰也】

泥功山

朝行靑泥上暮在靑泥中泥濘非一時版築勞人功不畏道途永反將汩沒同白馬爲鐡驪小兒成老翁哀猿透卻墜死鹿力所窮寄語北來人後來莫怱怱【夢弼曰白馬爲鐡言白馬經此泥濘中亦將爲黒色之驪也玉篇驪馬深黒色】

鳳凰臺【夢弼曰成州東南十二里有鳳凰山卽秦弄玉與蕭史吹簫之地】

亭亭鳳凰臺北對西康州西伯今寂寞鳳聲亦悠悠山峻路絕蹤石林气髙浮安得萬丈梯爲君上上頭恐有無母雛饑寒日啾啾我能剖心血飲啄慰孤愁心以當竹實炯然忘外求血以當醴泉豈徒比淸流所重王者瑞敢辭微命休坐看防翮長舉意八極周自天銜瑞圖飛下十二樓圖以奉至尊鳳以垂鴻猷再光中興業一洗蒼生憂深正爲此羣盜何淹畱【懇至不厭○夢弼曰按唐地理誌武徳初以同谷置西康州貞觀初廢謂之西康者蓋嶺南亦有康州所以自別也洙曰文王爲西伯時鳯鳴於岐陽夢弼曰荘子南方有鳥其名鵷雛夫鵷雛非梧桐不止非練實不食非醴泉不飲又韓詩外傳黃帝致齋於宮鳯乃止帝東園集帝梧桐食帝竹實長讀當如字夢符曰瑞應圖曰鳳王者之嘉瑞夢弼曰春秋合誠圖曰黃帝坐元扈洛水之上與大司馬務光等臨觀鳳凰銜圖置帝前黃帝再拜受圖注元扈石室名也漢郊祀志黃帝爲五樓十二城以神人邁曰鴻猷大道也鳳垂鴻猷所以表大道也】

乾元中寓居同谷縣作歌七首【李廌師友記聞李太白逺離別蜀道難與子美寓居同谷七歌風騷之極致不在屈原之下也】

有客有客字子美白頭亂髮垂過耳嵗拾橡栗隨狙公天寒日暮山谷裏中原無書歸不得手腳凍皴皮肉死嗚呼一歌兮歌已哀悲風爲我從天來【夢弼曰橡似兩切櫟實也狙於余切猿屬食橡栗者也荘子狙公賦芧芧卽橡子也鄭曰皴十倫切皮細起也】

長鑱長鑱白木柄【一歌喚子美二歌喚長鑱豈不奇崛】我生托子以爲命黃精無苗山雪盛短衣數挽不掩脛此時與子空歸來男呻女吟四壁靜嗚呼二歌兮歌始放閭裏爲我色惆悵【色字下得好非必人人爲我惆悵而有其色○鄭曰鑱鋤衘切吳人云犂鐵說文鋭也夢弼曰按顏之推訓俗音字鑱仕衫切卽鋭也俗謂之地鑱又仕鑑切夢弼曰廣雅黃精龍衘艸也本艸黃精久服輕身延年或曰黃精當作黃獨黃獨俗謂之土芋根惟一顆而色黃故謂之黃獨饑嵗土人掘食以充糧余謂此非當以黃精爲正公嘗屢用黃精字按集中有太平寺泉眼詩云三春斸黃精一食生毛羽是也】

有弟有弟在逺方三人各瘦何人彊生別展轉不相見胡塵暗天道路長東飛駕鵝後鵝鶬安得送我置汝傍嗚呼三歌兮歌三發汝歸何處收兄骨【趙曰公四弟曰穎曰觀曰丰曰占各在他郡惟占従公入蜀公在劍外有占歸艸堂詩云久客應吾道相隨獨爾來洙曰後漢趙孝弟禮爲賊所得將食之孝自防詣賊曰禮瘦不如孝肥賊感其意俱捨之樂府他鄕各異縣展轉不相見夢弼曰陶隠居本艸鳥鵞大於鴈似人家蒼鵞耳鵝鶬惡禽也鶬九頭詩有鵝在梁毛萇傳禿鵝也洙曰左傳余收爾骨焉】有妺有妺在鐘離良人早歿諸孤癡長淮浪髙蛟龍怒十年不見來何時扁舟欲往箭滿眼杳杳南國多旌旗嗚呼四歌兮歌四奏林猿爲我啼淸晝【夢弼曰地理誌濠州治鐘離縣春秋時爲鐘離子國楚地漢縣也按公集中有近聞韋氏妹迎在漢鐘離之句】

四山多風溪水急寒雨颯颯枯樹濕【是此景】黃蒿古城云不開白狐跳梁黃狐立我生胡爲在窮谷中夜起坐萬感集嗚呼五歌兮歌正長魂招不來歸故鄕【何其防招不來耶歸故鄕也○夢弼曰古城卽是指同谷舊爲西康州也楚屈原放逐宋玉作招防辭】

南有龍兮在山湫古木巃嵸枝相樛木葉黃落龍正蟄蝮蛇東來水上游我行怪此安敢出防劍欲斬且復休嗚呼六歌兮歌思遲溪壑爲我回春姿【獨此歌回春姿者願車駕反正之辭也心所同然千載如對○逸曰湫龍潭也夢弼曰劉安招隠士雲山气巃嵸兮石嵯峩洪慶善補音巃力孔切嵸音揔敏功曰樛乃枝曲下垂貌夢弼曰蝮方六切大蛇也】

男兒生不成名身已老三年饑走荒山道長安卿相多少年富貴應須致身早山中儒生舊相識但話宿昔傷懷抱嗚呼七歌兮悄終曲仰視皇天白日速【聲气俱盡】萬丈潭【夢弼曰同谷縣有鳳凰潭一名萬丈潭蓋兩山危立其下澄萬丈】

靑溪合防寞神物有顯晦【便合攺視】龍依積水蟠窟壓萬丈內局步淩垠堮側身下煙靄前臨洪濤寛卻立蒼石大山危一徑盡岸絕兩壁對削成根虛無倒影垂澹瀩黒如灣澴底淸見光炯碎孤云倒來深飛鳥不在外髙蘿成帷幄寒木壘旌斾逺川曲通流嵌竇濳泄瀨造幽無人竟發興自我輩告歸遺恨多將老斯遊最閉藏修鱗蟄出入巨石礙【造意語】何事炎天過快意風雨防【夢弼曰張平子西京賦在彼靈囿之中前後無有垠鍔淮南子出於無垠鄂之間許愼注垠鄂端崖也字或作鄂亦作鍔通用鄭曰瀩徒對切猶澹沲也水帶沙往來貌漢郊祀志登遐倒景如淳注在日月之上反從下照故其景倒修可曰康恊終南行楓丹杉碧壘旌立斾】

發同谷縣【公自注乾元二年十二月一日自隴右赴劍南紀行】

賢有不黔突聖有不暖席況我饑愚人焉能尙安宅始來玆山中休駕喜地僻柰何迫物累一嵗四行役忡忡去絕境杳杳更逺適停驂龍潭云回首虎崖石臨岐別數子握手淚再滴交情無舊深窮老多慘慼平生嬾拙意偶值棲遁迹去住與願違仰慚林間翮【洙曰文子曰墨子無黔突孔子無暖席師曰公以昨嵗自諌省出爲華州祿今夏棄官發華州秋客秦州冬離秦州至同谷又發同谷而赴成都是一嵗四行役也夢弼曰龍潭在同谷公七歌雲南有龍兮在山湫是也虎崖山名亦在同谷】

木皮嶺

首路栗亭西尙想鳳凰村季冬攜童稚辛苦赴蜀門南登木皮嶺艱險不易論汗流被我體祁寒爲之暄逺岫爭輔佐千巖自崩奔始知五嶽外別有他山尊仰幹塞大明俯入裂厚坤再聞虎豹鬭屢局風水昏髙有廢閣道摧折如短轅下有冬靑林石上走長根西崖特秀發煥若靈芝繁潤聚金碧气淸無沙土痕憶觀昆侖圖目擊圃存對此欲何適黙傷垂老魂【洙曰首音狩謂命車向西行也鶴曰栗亭鳳凰村皆在成州之境魯曰蜀門卽劍門也洙曰閣道卽棧道也冬靑今之楩柟也左太衝蜀都賦金馬馳光而絕景碧雞倐忽而曜儀炎曰荘子目撃而道存夢弼曰昆侖圃皆神仙所居時宗巡幸之後以蜀郡爲南京故公盛言其風物托之昆侖圃而寄所思也】

白沙渡

畏途隨長江渡口下絕岸差池上舟楫杳窕入云漢天寒荒野外日暮中流半我馬向北嘶山猿飲相喚水淸石礧礧沙白灘漫漫迥然洗愁辛多病一疏散髙壁抵嵚崟洪濤越淩亂臨風獨回首攬轡復三嘆【洙曰荘子夫畏途者十殺一人則父子兄弟相戒也鄭曰魯水切嵚崟山貌上音欽下音吟】

水防渡【魯曰一雲水回渡】

山行有常程中夜尙未安微月沒已久崖傾路何難大江動我前洶若溟渤寛篙師暗理楫歌笑輕波瀾霜濃木石滑風急手足寒入舟已千憂陟巘仍萬盤回眺積水外始知眾星幹【窮而不澁】逺遊令人瘦衰疾慚加餐飛僊閣【夢弼曰華陽國誌諸葛亮相蜀鑿石駕空爲飛梁閣道又酈元水經注云大劍戍至小劍三十里連山絕險飛閣相通謂之閣道】

土門山行窄微徑緣秋毫棧云防幹峻梯石結構牢萬壑欹疏林積陰帶奔濤寒日外澹泊長風中怒號歇鞍在地底始覺所歷髙往來雜坐臥人馬同疲勞浮生有定分饑飽豈可逃嘆息謂妻子我何隨汝曹

五盤【魯曰謂棧道盤屈有五重】

五盤𨿽云險山色佳有餘仰淩棧道細俯映江木疏地僻無网罟水淸反多魚好鳥不妄飛野人半巢居喜見淳朴俗坦然心神舒東郊尙格鬭巨猾何時除故鄕有弟妹流落隨丘墟成都萬事好豈若歸吾廬【趙曰揚雄雲水至淸則無魚公據所見而反用之也】

龍門閣

淸江下龍門絕壁無尺土長風駕髙浪浩浩自太古危途中縈盤仰望垂綫縷滑石欹誰鑿浮梁裊相柱目隕雜花頭風吹過雨百年不敢料一墜那得取飽聞經瞿塘足見度大庾終身歷艱險恐懼從此數【趙曰史心亂目魏太祖讀陳琳檄愈頭風此借用其字瞿塘峽名大庾嶺名皆艱險之處也】

石櫃閣

季冬日已長山晚半天赤蜀道多艸花江間饒奇石石櫃曾波上臨虛蕩髙壁淸暉回羣鷗【回字欲稱】暝色帶逺客覉棲負幽意感嘆向絕迹信甘孱懦嬰不獨凍餒迫優遊謝康樂放浪陶彭澤吾衰未自由謝爾性有適【唐子西語錄云子美紀行持如江間饒奇石未爲極勝到暝色帶逺客則不可及已修可曰謝暉封康樂公孫靈運襲其封與何長瑜等以文章賞防共爲山澤之遊詩家稱康樂乃靈運非暉也】

桔柏渡【鄭曰桔居屑切】

靑防寒江渡駕竹爲長橋竿濕煙漠漠江水風蕭蕭連笮勤嫋娜徵衣颯飄颻急流鴇鷁散絕岸黿鼉驕西轅自玆異東逝余可要髙通荊門路闊防滄海潮孤光隠顧眄遊子悵寂寥無以洗心胸前登但山椒【鄭曰笮側柏切洙曰連竹索而爲梁謂之笮鶴曰成都之笮橋是也魯曰鴇鷁諭舟船也黿鼉諭橋梁也驕壯也蒼舒曰釋文山頂曰巓亦曰椒】

劍門【夢弼曰按地理誌劍州劍門縣有梁山亦名大劍山自蜀出漢中道一山此故以門名】

惟天有設險劍閣天下壯連山抱西南石角皆北向兩崖崇墉倚刻畫城郭狀一夫怒臨關百萬未可傍珠玉走中原岷峨气淒愴三皇五帝前雞犬莫相放後王尙柔逺職貢道已防至今英雄人髙視見霸王並吞與割據極力不相讓吾將罪眞宰意欲鏟疊嶂恐此復偶然臨風黙惆悵【嘆地險而惡負固者也○散文有所不能及矣○劍閣天下壯閣一作門鶴曰劍門背有閣道張孟陽劍閣銘云惟蜀之門作固作鎭是曰劍閣壁立萬仭洙曰劍山生石皆北向如拜伏狀趙曰劍門山𨿽抱西南而石角北向有面內之義蓋地形𨿽險而趍中原自然之勢也詩其崇如墉張恊武館賦云崇庸四匝洙曰蜀都賦云一人守隘萬夫莫向趙曰珠玉之於中原必著走字者或曰古之言珠玉謂無翼而飛無脛而行非謂人之所攜持若飛走也岷山在成都之西靑城山是也峩山在成都之西南峩嵋山是也逺人困於誅求而淒愴之气見於岷峩以二山無情之物猶且淒愴則有情之民可知矣夢弼曰蜀舊爲西蠻之地自三皇五帝以前雞犬之聲不聞乎中國至秦鑿岷峩以通蜀務在懷柔逺人逺人𨿽修職貴而太古淳朴之道巳喪矣至今英雄人謂如公孫述劉備李雄孟知祥之徒皆乘中國有亂起而據蜀也趙曰鏟楚產切韻書云平鐡也】

鹿頭山【夢弼曰唐志漢州徳陽縣有鹿頭山髙崇文擒劉辟處又有鹿頭闗】

鹿頭何亭亭是日慰饑渇連山西南斷俯見千里豁遊子出京華劍門不可越及玆險阻盡始喜原野闊殊方昔三分覇气曾間發天下今一家云端失雙闕悠然想楊馬繼起名硉兀有文令人傷何處埋爾骨紆余脂膏地慘澹豪俠窟杖鉞非老臣宣風豈専逹冀公柱石姿論道邦國活斯人亦何幸公鎭逾嵗月【洙曰自秦入蜀山嶺重復及下鹿頭闗東望成都千里豁然也夢弼曰公曆陟險阻至此豁然足慰饑渇之望趙曰天下一家皆爲臣屬所僣擬宮闕已不復見故云失雙闕也夢弼曰楊馬謂子云相如也二子皆蜀人趙曰成都富饒之地故指爲脂膏也豪俠窟見郭僕云京華遊俠窟而變其字耳夢弼曰冀公謂僕射冀國公裴冕也時爲劍南節度使陸凱傳宰相國之柱石】

成都府

翳翳桑楡日照我徵衣裳【有何深意到處自然】我行山川異忽在天一方但逢新人民未卜見故鄕大江東流去遊子去日長曾城塡華屋季冬樹木蒼喧然名都防吹簫間笙簧信美無與適側身望川梁鳥雀夜各歸中原杳茫茫【憤怨悲感讀之黙然】初月出不髙眾星尙爭光【語防寫景注者屑屑附防可厭】自古有羇旅我何苦哀傷【洙曰淵明歸去來辭景翳翳以將入趙曰桑楡晚日也鄭曰塡陟刀切定也夢弼曰曽與層同塡或音田滿也洙曰王粲登樓賦𨿽信美而非吾土兮曽何足以久畱】

散愁二首

久客宜旋斾興王未息戈蜀星陰見少江雨夜聞多【五字偏盡蓋是江南又是夜聞多字所以入妙非著意對】百萬轉深入寰區望匪他司徒下燕趙收取舊山河【希曰深入用孔明表中語司徒謂李光弼也時乾元二年七月李光弼爲朔方節度使兵馬元帥八月爲幽州長史河北節度以敗賊將畱希徳及收淸夷橫野等軍加檢校司徒】聞道並州鎭尙書訓士齊幾時通薊北當日報關西戀闕丹心破霑衣皓首啼老魂招不得歸路恐長迷【洙曰並州太原也時王思禮爲帥鶴曰思禮以收東京戰數有功遷兵部尙書鄴城師潰惟李光弼王思禮軍獨完尋破思明別將萬餘眾曁光弼徙河陽思禮代爲河東節度治太原持法嚴整人不敢犯洙曰薊北乃範陽盧龍等處安史之巢穴也闗西者長安以西皆謂之闗西也】

恨別

洛城一別四千里胡騎長驅五六年艸木變衰行劍外兵戈阻絕老江邊思家步月淸宵立憶弟看云白日眠聞道河陽近乘勝司徒急爲破幽燕【洙曰宋玉九辧艸木揺落兮變衰趙曰是年十月司徒李光弼敗史思眀於河陽幽燕思眀窟穴也】

杜工部詩六卷補遺

喜薛璩畢曜遷官【東坡別集詩評云別來頭並白相見眼終靑此老杜句也讀書頭欲白相對眼終靑身更萬事已頭白相對百年終眼靑看到白頭知我老平生靑眼爲君眀故人相見尙靑眼新貴卽今多黑頭江山萬里俱頭白骨肉十年終眼靑白頭違國士靑眼酒罇開此坡谷所爲也】

寄賈嶽州嚴巴州兩閣老【黃常明詩話云老杜有用一字凡數十處不昜者如緣江路熟俯靑郊傲睨俯峭壁展席俯長流杖藜俯沙渚此邦俯要衝四顧俯層巓旄頭俯澗瀍層臺俯風渚遊目俯大江江渚俯鴛鴦其餘一字屢用若此類者甚多不可具○復齋謾錄云唐六典左右拾遺掌供奉諷諌凡發令舉事有不便於時不合於道者小則上封事大則廷諍子美以至徳一載拜左拾遺故寄賈司馬云法駕還雙闕王師下八川此時霑奉引佳气拂周旋奉酬嚴公題野亭云拾遺曽奏數行書懶性從來水竹居奉引濫騎沙苑馬幽棲眞釣錦江魚此兩詩所以言供奉也春宿左省云明朝有封事數問夜如何晚出左掖云避人焚諫此兩詩所以言小則上封事大則廷諍也誠齋詩話詩有實字而善用之者以實爲虛子美云弟子貧原憲諸生老伏防老字蓋用趙充國請行上老之】

集千家注杜工部詩集卷六

欽定四庫全書

集千家注杜工部詩集卷七

酬髙使君【鶴曰公初到成都萬居於浣花溪寺時髙適爲彭州刺史以詩寄贈○上元元年成都府作】

古寺僧牢落空房客寓居故人供祿米鄰捨與園蔬雙樹容聽法三車肯載書艸吾豈敢賦或似相如【夢弼曰湼槃經云世尊在雙樹間演說如是大經又法華經火宅諭三車�車羊車鹿車也洙曰漢揚雄作太經又每作賦擬相如本傳云哀帝時丁董賢用事時雄方艸太有以自守泊如也又云孝成帝時客有薦雄文似相如者容齋隨筆云古人酬和詩必答其來意非若今人爲次韻所局也觀文選所編何劭張華盧諶劉琨二陸三謝諸人贈答可知巳唐人尢多姑取杜集略紀之髙適寄杜公云媿爾東西南北人杜則云東西南北更堪論髙又有云艸今巳畢此外更何言杜則云艸吾豈敢賦或似相如嚴武寄杜云興發防能馳駿馬終須重到使君灘杜則云休沐旌麾出城府艸茅無徑欲教鋤杜公寄嚴詩云何路出巴山重巖細菊斑遙知簇鞍馬回首白雲間嚴答云臥向巴山落月時籬外黃花菊對誰防馬望君非一度嶺猿秋雁不勝悲杜送韋迢云洞庭無過雁書防莫相忘迢云相憶無南鴈何時有報章杜云𨿽無南去鴈看取北來魚郭受寄杜云春興不知凡幾首杜答云藥裹闗心詩總廢皆如鐘磬在簴扣之則應往來反覆於是乎有餘味矣】

贈杜二拾遺

髙適

傳道招提客詩書自討論佛香時入院僧飯屢過門聽法還應難尋經剰欲翻艸今已畢此後更何言【洙曰招提謂佛寺也注詳見前支遁與許詢同講維摩經互設難焉翻譯也】

奉酬李都督表文早春作

力疾坐淸曉來詩悲早春轉添愁伴客更覺老隨人紅入桃花嫩靑歸栁葉新望鄕猶未已四海尙風塵【起十字盡興故接得荏弱有情情已略盡故入景更長卽如行文不得不爾後人堆實軟乏皆未諭】

卜居【鮑曰公到成都之日劍南節度使裴冕爲公卜成都西郭浣花溪作艸堂趙曰楚辭屈原有卜居一篇公倚以爲題】

浣花溪水水西頭主人爲卜林塘幽已知出郭少塵事更有澄江銷客愁無數蜻蜓齊上下一雙鸂防對沈浮【盤渦鷺浴厎心性伯仲之間見伊呂岐王宅裏崔九堂前巴峽穿巫峽襄陽向洛陽九江日落一柱觀頭遂有馮夷始知嬴女無數一雙三寸兩个一行自去自來相親相近生憎不分自今以後此等皆肆筆縱橫有疏野气大家數不可無俗眼之所遺更以爲笑】東行萬里堪乘興須向山陰上小舟【鶴曰寰宇記浣花溪在成都西郭外地屬犀浦縣主人指裴冕也洙曰謝暉詩澄江淨如練蜀有萬里橋在浣花溪之東昔孔明送吳使至此曰萬里之行從此始矣因是得名乘興謂欲效王子猷月夜泛舟謁戴安道也山陰王子猷所居之地詩體云引韻便失粘旣失粘則若不拘聲律然其對偶精到謂之骨格蘇李體老杜卜居一篇是也】

王十五司馬弟出郭相訪兼遺營艸堂貲

客裏何遷次江邊正寂寥肻來尋一老愁破是今朝憂我營茅棟攜錢過野橋他鄕惟表弟還往莫辭遙

堂成

背郭堂成防白茅緣江路熟俯靑郊榿林礙日吟風葉【公自注榿木名不材可充薪而巳惟蜀地最宜種】籠竹和煙滴露梢暫止飛烏將數子頻來語燕定新巢旁人錯比揚雄宅嬾惰無心作解嘲【夢弼曰蜀中記玉壘以東多榿木昜成而可薪美防而不害然余嘗歷攷韻書無榿字詢之蜀人相傳以爲邱宜切後見王荊公集中有薛秀才榿木詩云濯錦江邊木有榿小園封殖佇華滋地偏幸勉桓魋伐嵗晚聊同庾信移則知邱宜切爲是也又蜀有竹名籦籠籠力鐘切洙曰揚雄傳雄有田一防有宅一區世世以農桑爲業哀帝時丁傳董賢用事雄方艸太或嘲雄以尙白而雄解之號曰解嘲左太衝詠史詩寂寂揚子宅門無卿相輿】

遊修覺寺

野寺江天豁山扉花竹幽詩應有神助吾得及春遊徑石相縈帶川云自去畱禪枝宿眾鳥漂轉暮歸愁【夢弼曰庾信安昌寺碑云禪枝四靜慧窟三明孟浩然詩禪枝怖鴿棲】

後遊

寺憶曾遊處橋憐再渡時江山如有待花栁更無私【必如此可以言气象矣】野潤煙光薄沙暄日色遲客愁全爲減捨此復何之

賓至

幽棲地僻經過少老病人扶再拜難豈有文章驚海內謾勞車馬駐江千【此與後文塲語意似】竟日淹畱佳客坐百年麤糲腐儒餐不嫌野外無供給乘興還來看藥欄【洙曰詩寘之河之幹兮注幹涯也梁範云詩江幹逺樹浮麤糲麤衣糲食也苕溪胡元任曰李濟翁資暇集謂園庭中藥欄欄卽藥藥卽欄猶言圍援也乃引漢宣帝詔曰池籞未禦者假與貧民誤以籞爲藥遂穿鑿爲說以解子美詩中云常苦沙崩損藥欄及乘興還來看藥欄之意復齋謾錄又從而信之皆過矣愚謂子美詩云藥欄者直花藥之欄檻耳】

狂夫

萬里橋西一艸堂百花潭水卽滄浪風含翠篠娟娟靜雨裛紅蕖冉冉香厚祿故人書斷絕恆饑稚子色淒涼欲塡溝壑惟疏放【極無可柰何之意】自笑狂夫老更狂【洙曰蜀有萬里橋注見前鶴曰按寰宇記公之宅接浣花溪地名百花潭上今公言潭水之淸可比之滄浪也洙曰唐舊史言公於成都浣花裏結廬枕江與田畯野老相狎嚴武過之有時不冠而見則狂可知矣】

有客

患气經時久臨江卜宅新喧卑方避俗疏快頗宜人有客過茅宇呼兒正葛巾自鋤稀菜甲小摘爲情親【師曰公嘗有肺疾故云患气經時久也夢弼曰謝靈運永嘉記以小摘供日】

蜀相【夢弼曰諸葛武侯廟在成都西南】

丞相祠堂何處尋錦官城外柏森森映堦碧艸自春色隔葉黃鸝空好音三顧頻繁天下計兩朝開濟老臣心出師未捷身先死長使英雄淚滿襟【全首如此一字一淚矣○寫得使人不忍讀故以爲至○千年遺下此語使人意傷○孫季昭曰按蜀本杜詩並作錦官城注云成都府城亦呼爲錦官城以江山明麗錯雜如錦也趙雲或以其有錦官如銅官鹽官之類其說亦是不然止取錦而已何以更有官字乎余觀範至能參政爲詩每官成一集所著錦官集蓋鎭成都府時作也則身親見成都爲錦官城故取以名之況杜子美嘗卜居成都浣花裏其用官字必無誤當以蜀本爲正洙曰廟有古柏乃武侯手植也荊公語錄映堦碧艸自春色隔葉黃鸝空好音此止詠武侯廟而托意在其中矣誠齋詩話句有偶似大意者亦有述之者杜子美武侯廟詩云映堦碧艸自春色隔葉黃鸝空好音此何遜行孫氏陵雲山鸎空樹響壠月自秋暉也杜云薄雲巖際宿孤月浪中翻此庾信白雲巖際出淸月波中上也出上二字勝矣陰鏗鸎隨入戶樹花逐下山風杜雲月明垂葉露云逐度溪風又雲水流行地日江入度山云此一聯勝庾信云永韜三尺劍長卷一戎衣杜云風塵三尺劍社稷一戎衣亦勝庾矣洙曰本傳徐庶謂先主曰諸葛孔明臥龍也將軍宜枉駕顧之先主遂詣亮凡三往乃見兩朝言先主及其子禪後主也夢弼曰庾亮表頻繁省闥出總六軍洙曰本傳亮悉大眾由斜谷出據武功五丈原與司馬懿對於渭南相持百餘日疾卒於軍】

石筍行【田曰按石筍在成都西門外二株雙蹲一南一北北筍長一丈六尺圍極於九尺五寸南筍長一丈三尺圍極於一丈二尺蓋南筍公孫述時折故長不逮北筍】

君不見益州城西門陌上石筍雙髙蹲古來相傳是海眼苔蘚食盡波濤痕雨多往往得瑟瑟此事恍惚難明論恐是昔時卿相墓立石爲表今仍存惜哉俗態好防蔽亦如小臣媚至尊政化錯迕失大體坐看傾危受厚恩嗟爾石筍擅虛名後生未識猶駿奔安得壯士擲天外使人不疑見本根【率然兩語補拾成篇小臣媚至尊第言其石狀防蔽不足指某事某事之牽合譬諭也○鶴曰成都府舊爲益州田曰杜光庭石筍記云舊傳石筍之名有六曰石筍曰蜀妃闕曰沈犀石曰魚鳬仙壇曰西海之眼曰五丁石門又成都記云距石筍二三尺每夏月大雨往往防作土穴泓水湛然凡三五日忽然不見故有海眼之說彥輔曰成都記石筍及林亭池石之地雨過必有小珠或靑黃如粟者亦有細孔可以絲貫夢弼曰蜀都故事石筍眞珠樓基也昔有胡人於此立寺爲大秦寺其門樓十間皆以眞珠翠碧貫之爲後摧毀墮地惟故基在每有大雨其前後人多得眞珠瑟瑟金翠異物等蒼舒曰按慱雅瑟瑟碧珠也杜陽雜編有瑟瑟幕其色輕明虛薄無與爲比洙曰蜀王本紀云武都丈夫化爲女子蜀王納以爲妃無幾物故塟於成都郭中以石作鏡一枚表其墓又華陽國誌云妃死王遣五丁之武都擔土作冡立其石因名石筍希曰寰宇記望帝禪位於相號開明帝開明下五葉復稱王始立宗廟時天生五丁力士能徙山每一士死輙爲立大石長三丈重千鈞爲墓志趙曰小臣媚至尊譏李輔國也時輔國離間二宮擅權之迹甚彰也】

漫興九首

眼見客愁愁不醒無賴春色到江亭卽遣花開深造次便教鸎語太丁寜【卽遣便教正是詩意】

手種桃李非無主野老墻低還是家恰似春風相欺得夜來吹折數枝花【疏野有佳致○蔡寛夫詩話云王元之在商州嘗賦詩云兩株桃杏映籬斜裝防商州副使家何事春風容不得和鸎吹折數枝花其子嘉祐云老杜嘗有恰似春風相欺得夜來吹折數枝花之句語頗相似因請易之元之忻然曰吾詩精詣遂能暗合子美耶更爲詩曰本與樂天爲後進敢期杜甫是前身卒不復易蓋元之詩本學樂天也】

熟知茅齋絕低小江上燕子故來頻銜泥防污琴書內更接飛虫打著人【其閨情院體又如此】

二月已破三月來漸老逄春能幾回莫思身外無窮事且盡生前有限杯【總如此則樂天矣○孫季昭曰杜詩只一字出奇便有過人處如二月已破三月來一片花飛減卻春朝罷香煙攜滿袖生憎桞絮白於綿何用浮名絆此身則下得減字破字攜字於字絆字皆不可及】

膓斷春江欲盡頭杖藜徐步立芳洲顚狂栁絮隨風舞輕薄桃花逐水流

懶慢無堪不出村呼兒自在掩柴門蒼苔濁酒林中靜碧水春風野外昏【善自遣如此】

糝徑楊花鋪白氊防溪荷葉疊靑錢筍根稚子無人見沙上鳬雛傍母眠【平常景多少幽意爲小儒牽彊解事讀之可惜】

捨西柔桑葉可拈江上細麥復纎纎人生幾何春已夏不放香醪如蜜甜

隔戶楊栁弱嫋嫋恰似十五女兒腰誰謂朝來不作意狂風挽斷最長條【野人漫興深入情盡豈復有能注者】

題新津北橋樓得郊字【鶴曰新津縣在蜀州公居成都嘗暫如新津故有題北橋樓詩】

望極春城上開筵近鳥巢白花檐外朶靑栁檻前梢【此梢朶卻全嫩故轉入老語生彊】池水觀爲政廚煙覺逺庖西川供客眼惟有此江郊

雲山

京洛雲山外音書靜不來神交作賦客力盡望鄕臺【此神交力盡亦開合展轉盡是無可柰何者多看過了】衰疾江邊臥親朋日暮回白鷗元水宿何事有餘哀【夢弼曰京言長安西都也洛言洛陽東都也作賦客指班孟堅張衡也孟堅作東都西都賦張衡作西京東京賦洙曰晉嵇康與阮籍山濤爲神交成都記有望鄕臺隋蜀王秀所築鄭曰益州記升仙亭夾路有二臺一曰望鄕臺】

杜防行【夢弼曰成都記杜宇亦曰杜主自天而降稱望帝好稼穡教人務農治郫城時荊人鼈令死其屍溯江而上至文山下復生見望帝望帝因以爲相號曰開明防巫山江壅人遭洪水開明爲鑿通流有大功望帝因以其位禪之望帝死其魂化爲鳥名曰杜鵑亦曰子規鶴曰寰宇記望帝以徳不如鼈令因禪位於鼈令號開明遂自亡去化爲杜鵑鳥故蜀人聞杜鵑鳴曰是我望帝也】

君不見昔日蜀天子化爲杜防似老烏寄巢生子不自啄羣鳥至今爲哺雛𨿽同君臣有舊禮骨肉滿眼身羈孤業工竄伏深樹裏四月五月偏號呼其聲哀痛口流血所訴何事常區區爾豈摧殘始發憤羞帶羽翮傷形愚蒼天變化誰料得萬事反覆何所無萬事反覆何所無豈憶當殿羣臣趨【夢弼曰慱物志杜鵑生子寄之他巢有鳥爲飼之蔡寛夫詩話云鮑照行路難云愁思忽而至跨馬出北門舉頭四顧望但見松柏荊棘郁蹲蹲中有一鳥名杜鵑言是古時蜀帝魂聲音哀苦鳴不息羽毛憔悴似人髠飛走樹間逐虫蟻豈憶往日天子尊念此死生變化非常理中心惻愴不能言與子美杜鵑行語意極相類或云子美此詩爲明皇遷居西內有感而作也】

爲農

錦裏煙塵外江村八九家圖荷浮小葉細麥落輕花卜宅從玆老爲農去國賖逺慚勾漏令不得問丹砂【呂氏童防訓曰潘邠老云七言詩第五字要響如返照入江翻石壁歸云擁樹失山村翻字失字是響字也五言詩第三字要響如園荷浮小葉細麥落輕花浮字落字是響字也所謂響者致力處也予竊以爲字字當活活則字字自響洙曰晉葛洪年老欲錬丹以祈遐壽聞交趾出丹砂求爲勾漏令帝以洪資髙不許洪曰非欲爲榮以有丹耳帝從之】

梅雨【趙曰周處風土記云夏至前雨名黃梅雨】

南京犀浦道四月熟黃梅湛湛長江去冥冥細雨來【與乾坤萬里眼同得之容昜】茅茨疏易濕雲霧宻難開竟日蛟龍喜盤渦與岸回【洙曰宗幸蜀還至徳二載攺成都府置尹視二京號爲南京希曰成都府有犀浦縣蓋李冰嘗以石犀壓水怪犀浦之名或本此洙曰郭璞江賦盤渦谷轉淩濤山頽】

田舍

田舍淸江曲柴門古道傍艸深迷市井地僻嬾衣裳櫸栁枝枝弱枇杷樹樹香鸕鷀西日照曬翅滿漁梁

江村

淸江一曲抱村流長夏江村事事幽自去自來堂上燕相親相近水中鷗老妻畫紙爲碁局稚子敲鍼作釣鉤【語意近放】多病所須惟藥物微軀此外更何求【全首髙曠眞野人之能言者】

江漲

江漲柴門外兒童報急流下牀髙數尺倚杖沒中洲細動迎風燕輕揺逐浪鷗漁人縈小楫容易防船頭題壁上韋偃畫馬歌【夢弼曰朱景畫斷雲韋偃京兆人寓居於蜀工畫馬居閒常以越筆防簇數馬或齕或飲或騖或正頭或防尾曲盡其妙宛全其眞實韓幹之亞也】

韋侯別我有所適知我憐君畫無敵戱拈禿筆掃驊驑欻見騏驎出東壁一匹齕艸一匹嘶坐看千里當霜蹄【當字好○佳處正在當字以爲丁浪切謬矣】時危安得眞致此與人同生亦同死【容齋隨筆云江山登臨之美泉石賞翫之勝世間佳境也觀者必曰如畫至於丹靑之妙好事君子嗟嘆之不足者則又以逼眞目之如老杜人間又見眞乘黃時危安得眞致此悄然坐我天姥下斯須九重眞龍出憑軒忽若無丹靑髙堂見生鶻直訝松杉冷兼疑菱荇香之句是也以眞爲假以假爲眞均之爲妄境耳】

戱題王宰畫山水圖歌【夢弼曰畫斷雲王宰家於西蜀能畫山水意出象外】

十日畫一水五日畫一石能事不受相促迫王宰始肯畱眞迹【戱語多言】壯哉昆侖方壺圖掛君髙堂之素壁巴陵洞庭日本東赤岸水與銀河通【他句法別謂其或似洞庭與日本與赤岸然下語荒忽如此自是老气逼人】中有雲气隨飛龍舟人漁子入浦漵山木盡亞洪濤風【好句】尢工逺勢古莫比咫尺應須論萬里焉得並州快翦刀翦取吳松半江水【洙曰巴陵嶽陽也洞庭在其左海東有日本國李中曰赤岸在廣陵南衮州記曰步山東五里江有赤岸山南臨江中濤水自海入江衝激六七百里至此岸側其勢始衰郭景純江賦鼓洪濤於赤岸夢符曰南史齊武帝孫賁字文奐能書善畫於扇上圖山水咫尺之內便覺萬里爲遙矜愼不傳自娛而巳趙曰吳松言吳地之松江也蔡絳西淸詩話云蕭文奐能書善畫於扇上圖山水咫尺之內便覺萬里爲遙老杜戱題山水圖云尢工逺勢古莫比咫尺應須論萬里乍讀似非用事如男兒旣介冑長揖別上官用介冑之士不拜婦人在軍中兵气恐不揚用軍中豈有女子乎皆用事而隠其語】

戱韋偃爲雙松圖歌【夢弼曰名畫記韋偃作老松異石筆力勁健人知其善畫馬不知松石更工也】

天下幾人畫古松畢宏已老韋偃少【磊落气槪】絕筆長風起纎末滿堂動色嗟神妙兩株慘裂苔蘚皮屈鐡交錯回髙枝白摧朽骨龍虎死黒入大陰雷雨垂【思構畫者不及此】松根胡僧憇寂寞厖眉皓首無住著偏袒右肩露雙腳葉裏松子僧前落韋侯韋侯數相見我有一匹好東絹重之不減錦繡叚已令拂拭光淩亂請公放筆爲直幹【此起此結吞吸傾倒○夢弼曰名畫記畢宏大歷間爲給事中畫松石於左省防壁好事者皆詩詠之其畫擅名當代修可曰楞嚴經名無住行名無著行公取而合用之也洙曰金剛經偏袒右肩右膝著地鶴曰梓州鹽亭縣出絹甚良時人謂之鵞溪絹卽東絹也誠齋詩話云麒麟圖書鴻鴈行紫極出入黃金印又白摧朽骨龍虎死黒入大陰雷雨垂又指揮能事回天地訓練彊兵動神又路經灔澦雙鬢天入滄浪一釣舟此杜子美詩體也】

赴靑城縣出成都寄陶王二少尹【鶴曰靑城縣屬蜀州在成都之西按成都府有少尹二人掌二府州之事嵗次則更次入計】

老被樊籠役貧嗟出入勞客情投異縣詩態憶吾曹東郭滄江合西山白雪髙文章差底病【文章濟甚事耳注誤】回首興滔滔【洙曰蜀城之東二水合流而南下士人謂之合水西山上有積雪經夏不消相接靑城趙曰差病校也】

野望因過常少府【鶴曰少府當是常防君公後有寄常徴君詩云徴君晚節旁風塵豈晚年卻出仕耶】

野橋齊度馬【可畫他人以爲不必畫者】秋望轉悠哉竹覆靑城合江從灌口來入村樵徑引嘗果栗園開落盡髙天日幽人未遣回【洙曰靑城山名灌口地名俱在蜀灌口昔秦守李冰防鑿離堆以灌蜀土因而得名】丈人山【彥輔曰靑城山記云此山爲五嶽之長故名丈人有丈人觀】

自爲靑城客不唾靑城地【磊磊落落】爲愛丈人山丹梯近幽意丈人祠西佳气濃緣云擬住最髙峯掃除白髮黃精在君看他時冰雪容

出郭

霜露晚淒淒髙天逐望低逺煙鹽井上斜景雪峯西故國猶兵馬他鄕亦鼓鼙江城今夜客還與舊烏啼【立之曰蜀有鹽井逺煙謂煮鹽也洙曰雪峯卽西山也上有積雪經夏不消】

泛溪【鶴曰卽浣花溪】

落景下髙堂進舟泛回溪誰謂築居小未盡喬木西逺郊信荒僻秋色有餘淒練練上雪纎纎云表霓童戱左右岸罟弋畢提攜翻倒荷芰亂指揮逕路迷得魚已割鱗采藕不洗泥人情逐鮮美物賤事已暌吾村靄暝咨異捨雞亦棲蕭條欲何適出處庶可齊衣上見新月霜中登故畦濁醪自初熟東城多鼓鼙【馬曰練練白貌趙曰江淹麗色賦色練練而欲奪吳筠詩練練波中月皆取白之義也莊子曰畢弋多鳥亂於上网罟多魚亂於下蓋网罟以取魚畢戈以取鳥今謂畢提攜者又畢盡之義言兒戱至盡防罟弋以取魚鳥也希曰史思明是年入東京故云東城多鼓鼙也】

贈蜀僧閭邱師兄【公自注太常慱士均之孫】

大師銅梁秀籍籍名家孫嗚呼先博士炳靈精气奔惟昔武皇后臨軒禦乾坤多士盡儒冠墨客藹云屯當時上紫殿不獨卿相尊【此語最得大意】世傳閭邱筆峻極逾昆侖鳳藏丹霄暮龍去白水渾靑熒雪嶺東碑碣舊制存斯文散都邑髙價越璵璠晚看作者意妙絕與誰論吾祖詩冠古同年防主恩豫章夾日月嵗久空深根小子思疏闊豈能達詞門窮愁一揮淚相遇卽諸昆我住錦官城兄居祗樹園地近慰旅愁往來當邱樊天涯歇滯雨粳臥不翻漂然薄遊倦始與道侶惇景晏步修廊而無車馬喧夜防接軟語落月如金盆漠漠世界黒驅驅爭奪繁惟有摩尼珠可照濁水源【夢弼曰銅梁山名在劍南合州銅梁縣此言閭邱鐘銅梁之秀气而生也洙曰揚子雲長楊賦籍翰林以爲主人子墨爲客卿以風班孟堅西都賦琳瑉靑熒田曰東蜀牛頭山下有閭邱均撰瑞聖寺磨崖碑嚴政書寺今爲天寜羅漢禪院鶴曰公之祖杜審言也按本傳武后召審言將用之問卿歡喜否審言踴舞謝後令賦歡喜詩嘆重其文授著作郎遷膳部員外郎時與均同朝也後山詩話云魯直言杜之詩法出審言句法出庾信但又過耳苕溪胡元任曰老杜亦自言吾祖詩冠古則其詩法乃家學所傳云夢弼曰豫章大木也生七年乃可知洙曰金剛經佛在捨衛國祗樹給孤獨園夢弼曰華嚴經菩薩摩訶薩有十種語一者柔軟語能使一切眾生得安穏故維摩經常以軟語眷屬不離捫虱新話陶淵明詩采菊東籬下悠然見南山采菊之際無意於山而景與意防此淵明得意處也而老杜亦曰夜防接軟語落月如金盆予愛其意度閒雅不減淵明而語句雄健過之每詠此二詩便覺當時淸景盡在目前而二公冩之筆端殆若天成玆爲可貴田曰圓覺經譬如淸淨摩尼寶珠映於五色隨方各現宣室志云馮翊嚴生家漢南峴山得一珠如彈丸色胡人曰此西國淸水珠也若至蜀水冷然洞徹矣】

野老

野老籬前江岸回柴門不正逐江開漁人网集澄潭下賈客船隨返照來【句句洗削】長路關心悲劍閣片雲何意傍琴臺【此等亦與人意無異】王師未報收東郡城闕秋生畫角哀【公自注得稱城闕○趙曰潭卽百花潭也洙曰劍閣劍門棧道也鄭曰十道志成都有琴臺卽相如與文君貰酒處夢弼曰趙淸獻公玉壘記相如琴臺在浣花溪北鶴曰去年九月史思明陷東京及濟汝鄭滑四州是年六月田神功破思明之兵於鄭州然東京於諸郡猶未復夢弼曰東郡今滑州也後漢志東郡治濮陽杜預曰古衛地趙曰時成都陞爲帝京故公自注得稱城闕也】

一室

一室他鄕逺空林暮景懸正愁聞塞笛獨立見江船【只當如此】巴蜀來多病荊蠻去幾年應同王粲宅畱井峴山前【洙曰成都記其西卽隴之南首故曰隴蜀以與巴接復曰巴蜀夢弼曰荊蠻楚也峴山在襄陽有王粲故宅粲字仲宣宅前有井人呼爲仲宣井】

北鄰

明府豈辭滿藏身方告勞【也好意】靑錢買野竹【謂北築之意】白幘岸江臯愛酒晉山簡能詩何水曹時來訪老疾步屧到蓬蒿【洙曰後漢張湛傳明府注郡所居曰府明府者尊髙之稱鶴曰公詩多以縣令爲明府此詩云明府者其王明府歟王従公逰公亦有詩與之夢弼曰辭滿謂任滿辭去也謝靈運詩辭滿豈多秩謝病不待年趙曰靑錢蜀人語謂見錢也洙曰劉隗岸幘大言意气自若夢弼曰晉山簡鎭襄陽於時四方冦亂簡優遊卒嵗惟酒是耽毎出遊多之習氏池上置酒輙醉名之曰髙陽池洙曰何遜八嵗能賦詩爲名流所稱仕梁爲水部員外郎孫曰屧悉恊切履薦也洙曰張仲蔚所居蓬蒿沒人】

南鄰

錦裏先生烏角巾園收芋栗不全貧慣看賓客兒童喜得食堦除鳥雀馴秋水才深四五尺野航恰受兩三人【淺溪小艇本是實景然寫此有至足之味】白沙翠竹江村暮相送柴門月色新【看幾過後見朱韋齋舉此倍覺有懷有濃有淡當由實歷故見範元實詩眼云工部有所喜用字如修竹不受暑野航恰受兩三人吹面受和風輕燕受風斜受字皆入妙老坡尢愛輕燕受風斜以謂燕迎風乍前乍卻非受字不能形容也至於能事不受相促迫莫受二毛侵𨿽不及前句警策要自穏愜爾】

村夜

風色蕭蕭暮江頭人不行村舂雨外急鄰火夜深明【自然】胡羯何多難漁樵寄此生中原有兄弟萬里正含情

奉簡髙三十五使君【鶴曰髙適時爲蜀州刺史】

當代論才子如公復幾人驊驑開道路鷹隼出風塵行色秋將晚交情老更親天涯喜相見披豁對吾眞寄楊五桂州譚【公自注因州參軍段子之仕鮑曰集後有廣州段功曹到寄楊五長史詩時楊長史必自桂而徙廣州也】

五嶺皆炎熱宜人獨桂林梅花萬里外雪片一冬深聞此寛相憶爲邦復好音江邊送孫楚逺附白頭吟【夢弼曰陳藏器云桂林桂嶺因桂得名又山海經云桂林有八桂在番禺東注八樹成林言其大也鶴曰桂林𨿽居嶺外然治古始安荊州之零陵非欝林州之桂林故白樂天亦云桂林無瘴气玆所以宜人也嶺南無雪獨桂林有之範成大云靈州興安之間兩山蹲踞中容一馬謂之嚴闗朔雪至闗輙止大盛則度闗至桂州城下不復南矣北城舊有樓曰雪觀所以誇南州也夢弼曰大庾嶺謂之梅嶺去長安萬里洙曰晉孫楚字子荊嘗爲驃騎將軍石苞參軍夢弼曰古樂府有白頭吟言交情多喜新而厭故也】

西郊

時出碧雞坊西郊向艸堂市橋官栁細江路野梅香【風韻閒淡】傍架齊書帙看題減藥囊【看有無減去無用作檢字淺近】無人覺來往【荊公看得好】疏嬾意何長【洙曰成都有碧雞坊按漢郊祀志宣帝時或言益州有金馬碧雞之神可醮祭而致於是遣王褒持節而求之夢弼曰按寰宇記市橋在州之西趙曰荊公本作覺來往甚善余嘗讀梁徐姚婦題甘蕉示人曰夕泣已非疏夢啼眞大錯惟當夜枕知過此無人覺舊本作競誤矣荊公語錄老杜云無人覺來往下得覺字大好暝色赴春愁下得赴字大好若非覺字赴字卽小兒言語足見吟詩要一字両字工夫】

和裴迪登蜀州東亭送客逄早梅相憶見寄

東閣官梅動詩興還如何遜在揚州【起得稱情】此時對雪遙相憶送客逄春可自由幸不折來傷嵗暮若爲看去亂鄕愁【亦宛孌沈著】江邊一樹垂垂發朝夕催人自白頭【夢弼曰何遜嘗爲廣陵記室按集有揚州早梅詩曰園標物序驚時最是梅衘霜當路發映雪凝寒開枝橫卻月觀花繞淩風臺朝灑長門泣夕驅臨卭杯應知早飄落故逐上春來】

蕭八明府實處覓桃栽

奉乞桃栽一百根春前爲送浣花村河陽縣裏𨿽無數濯錦江邊未滿園【夢弼曰晉潘嶽字安仁爲河陽縣令滿縣種桃李人號曰河陽一縣花今公以河陽比蕭明府所治之邑也】

憑何十一少府邕覓榿木數百栽【鶴曰何邕爲利州綿谷縣尉與公爲鄕人後有贈別何邕詩可考也】

艸堂塹西無樹林非子誰復見幽心飽聞榿木三年大【公自注蜀人以榿爲薪二年可燒】與致溪邊十畝陰【子美自是遭楊子琳之亂又之蜀之綿之梓未嘗得榿用也○嚴有翼藝苑雌黃雲東坡次介甫韻詩所竹穿花破緑苔小詩端爲覓榿栽又送戴防赴玉局觀詩芋魁徑尺誰能盡榿木三年巳足燒又後山詩三頃良田不難買三年榿木行可槱榿字徧尋字書無之詢之蜀人則相傳以爲邱宜切及按介甫絕句以榿字爲韻與移字同押則知邱宜切爲是也老杜有覓榿木栽詩飽聞榿木三年大與致溪邊十畞陰注蜀人以榿爲薪三年可燒又堂成詩榿林礙日吟風葉籠竹和煙滴露梢注榿木名不材可充薪而已惟蜀地最宜種】

憑韋少府班覓松樹子栽【鶴曰後有涪江泛舟送韋班詩韋當是爲涪江尉】

落落出羣非櫸栁靑靑不朽豈楊梅欲存老蓋千年意爲覓霜根數寸栽【夢弼曰抱朴子有天陵偃蓋之松酉陽雜俎世傳松千嵗方頂平偃蓋】

又於韋處乞大邑瓷盌【公自注大邑在臨卭】

大邑燒瓷輕且堅扣如哀玉錦城傳君家白盌勝霜雪急送茅齋也可憐

早起【上元二年成都作】

春來常早起幽事頗相關帖石防隤岸開林出逺山一邱藏曲折緩步有躋攀童僕來城市缾中得酒還【趙曰漢書班固書曰夫嚴子若棲遲於一邱天下不昜其樂】

琴臺【夢弼曰按十道志成都有琴臺卽相如與文君貰酒處又成都記琴臺在浣花溪之北梁蕭藻鎭蜀增建樓臺以備遊觀元武伐蜀下營於此掘得大罌二十餘口蓋所以響琴也隋蜀王秀更增五臺並舊臺爲六焉】

茂陵多病後尙愛卓文君酒肆人間世琴臺日暮云【長卿懷抱俯仰見之】野花畱寶靨蔓艸見羅裙歸鳳求凰意寥寥不復聞【洙曰司馬相如字長卿成都人有消渴病事武帝爲郎後病免家居茂陵初相如嘗過臨卭臨卭富人卓王孫爲具召相如及臨卭令酒酣臨卭令前奏琴曰竊聞長卿好之願以自娯時卓王孫有女文君新寡好音相如以琴心挑之文君夜奔相如與馳歸成都家徒四壁立文君不樂謂長卿第俱如臨卭従昆弟假貸猶足以爲生相如乃與俱之臨卭盡賣車騎置酒捨令文君當壚相如親滌器於市中鄭曰靨益渉切頰輔也修可曰徐陵玉臺新詠載相如琴歌曰鳳兮鳳兮歸故鄕遨遊四海求其凰時未通兮無所將何悟今日登斯堂有艶淑女在此芳室邇従遐愁我腸何緣交頸爲鴛鴦又歌曰凰兮凰兮從我棲得托字尾求爲妃交情通體心相怡中夜相從知者誰雙羽俱起翔髙飛無感我心使予悲】

漫成二首

野日荒荒白春流泯泯淸【兩語皆傷心而荒荒尢警泯泯略稱○泯言其無聲也】渚蒲隨地有村徑逐門成【無要語而盡鄰曲橫斜之態一家作一逕入】只作披衣慣【卻是暗用莊子披衣注又不曉】常從漉酒生眼邊無俗物多病也身輕【雪浪齋日記古人下連綿字不虛發如老杜野日荒荒白江流泯泯淸退之雲月吐冏冏皆造防入妙洙曰陶潛以葛巾漉酒王直方詩話老杜云眼邊無俗物多病也身輕樂天亦有眼前無俗物身外卽僧居之句然不爲人所稱也】

江臯已仲春花下復淸晨仰面貪看鳥回頭錯應人【偶然語偶然道之耳】讀書難字過【眞率有味】對酒滿壺頻近識峨嵋老【公自注東山隠者】知余懶是眞【洙曰楚詞朝馳予馬兮江皐師曰臯緩也江岸其土性緩故云江臯石曰峩嵋山在蜀】

客至【公自注喜崔明府相過】

捨南捨北皆春水但見羣鷗日日來【又是一體】花徑不曾緣客掃蓬門今始爲君開盤餐市逺無兼味樽酒家貧只舊醅肯與鄰翁相對飲隔籬呼取盡餘杯

江畔獨步尋花七絕句

江上被花惱不徹無處告訴只顚狂走覓南鄰愛酒伴【公自注斛斯融吾酒徒】經旬出飲獨空牀【每誦數過可歌可舞能使老人復少○洙曰按集有聞斛斯六官未歸詩云老罷休無賴歸來省醉眠卽斛斯融也】

稠花亂蘂裹江濱行走欹危實怕春【怕春語激】詩酒尙堪驅使在未須料理白頭人

江深竹靜兩三家多事紅花映白花報答春光知有處應須美酒送生涯

東望少城花滿煙百花髙樓更可憐誰能載酒開金盞喚取佳人舞繡筵【豪直是豪放直是放今人愛借情事開口亦難○洙曰梁益記云少城張儀所築蒼舒曰左太衝蜀都賦亞以少城接乎其西注云少城小城也】

黃師塔前江水東春光懶困倚微風桃花一簇開無主可愛深紅愛淺紅【放翁曾用此句格似以可字作敢字背字看極是】

黃四娘家花滿蹊千朶萬朶壓枝低畱連戱蝶時時舞自在嬌鶯恰恰啼【駘蕩稱情○政是子美借四娘耳豈無似此無此英气○苕溪胡元任曰齊魯大臣二人而史失其名黃四娘者獨何人哉因托此詩以得不朽世間幸不幸類如此】

不是愛花卽欲死只恐花盡老相催繁枝容易紛紛落嫩蘂商量細細開

春水生二絕

二月六夜春水生門前小灘渾欲平鸕鷀鸂防莫漫喜吾與汝曹俱眼明

一夜水髙二尺彊數日不可更禁當南市津頭有船賣無錢卽買系籬傍【此八九絕皆放蕩自然足洗凡陋何必竹枝樂府哉】

春夜喜雨

好雨知時節當春乃發生隨風濳入夜潤物細無聲【有善歌詩者以此爲相業亦有味乎其言之至也造次敷露與雨露之所濡甘苦齊結實兩句同眞有徳者气象】野徑云俱黒江船火獨明曉看紅濕處花重錦官城

遣意二首

囀枝黃鳥近泛渚白鷗輕一徑野花落孤村春水生衰年催釀黍細雨更移橙【自然知是好語釀黍移橙不無防檢幽興亦稱】漸喜交遊絕【怨調】幽居不用名

檐影微微落津流脈脈斜野船明細火宿鴈起圓沙云掩初月香傳小樹花鄰人有美酒稚子也能賖【放翁以也字作夜音最得村意】

春水

三月桃花浪江流復舊痕朝來沒沙尾碧色動柴門接縷垂芳餌連筒灌小園已添無數鳥【添無數謂一春生成也最是樂意】爭浴故相喧【趙曰韓詩溱與洧方渙渙兮注謂三月桃花水下時也希曰漢溝洫志來春桃花水盛顏師古注曰月令仲春之月始雨水桃始華蓋桃方華時旣有雨水川谷冰泮眾流猥集波瀾盛長故謂之桃花水趙曰古詩寄語故林無數鳥】

江亭

坦腹江亭暖長吟野望時水流心不競云在意俱遲【聞言閒語非喫不能道】寂寂春將晚欣欣物自私【更無私自好自私又好實一意也人自以爲我私則無私矣最是相意】故林歸未得排悶彊裁詩【張子韶曰陶淵明云云無心而出岫鳥倦飛而知還杜子美雲水流心不競云在意俱遲若淵明與子美相易其語則識者往往以謂子美不及淵明矣觀其云云無心鳥倦飛則可知其本意至於水流而心不競云在而意俱遲則與物初無間斷气更混淪難輕議也】

徐步

整履步靑蕪荒庭日欲晡芹泥隨鷰觜花蘂上蜂須把酒從衣濕吟詩信杖扶敢論才見忌實有醉如愚

寒日

寒日江村路風花髙下飛【歐公意常近此】汀煙輕冉冉竹日淨暉暉田父要皆去鄰家問不違地偏相識盡雞犬亦忘歸

石鏡【洙曰成都記武都山精化爲女子蜀王開明納爲妃無幾物故王哀之取武都山土築爲塜蓋地數畞以石鏡表其門】

蜀王將此鏡送死置空山防寞憐香骨提攜近玉顏眾妃無復嘆千騎亦虛還獨有傷心石埋輪月宇間

少年行二首

莫笑田家老瓦盆自從盛酒長兒孫傾銀注玉驚人眼共醉終同臥竹根

巢鷰養雛渾去盡江花結子也無多黃衫年少來宜數不見堂前東逝波【此少年行四句耳然極動蕩爲勸甚逺○趙曰黃衫想唐人貴遊之服也鶴曰唐髙祖武徳間勅庶人服防絁布其色通用黃】

戱作花卿歌【夢弼曰花卿名敬定劍南節度崔光逺之末將也時梓州副使段子璋反東川節度李奐敗走於是光逺率敬定討之子璋旣誅敬定恃功大掠肅宗聞之怒由是不見擢用公作花卿歌蓋痛惜之也鶴曰按史上元二年四月壬午段子璋反】

成都猛將有花卿學語小兒知姓名用如快鶻風火生見賊惟多身始輕綿州副使著柘黃我卿掃除卽日平子璋髑髏血模糊手提擲還崔大夫【麄言鄙語調笑入神】李侯重有此節度人道我卿絕世無旣稱絕世無天子何不喚取守京都【蒼舒曰南史曹景宗謂所親曰昔在鄕裏騎快馬如龍與年少輩數十騎拓弓作礔礰聲放箭如餓鴟叫平澤中逐麞數肋射之渇飲其血饑食其肉甜如甘露漿覺耳後生風鼻尖出火此樂使人忘死不知老之將至鶴曰按舊史東川節度治梓州管緜劍榮遂等州此云緜州副史者蓋是時子璋適治緜州也洙曰著柘黃言其僣乘輿服色也夢弼曰李侯謂奐也子璋反奐敗走及花卿誅子璋奐得歸本鎭故云重有此節度也重平聲山谷曰子美作花卿歌雄壯激昻讀之想見其人也楊明叔爲予言花卿塜在丹稜之東館鎭至今有英气血食其鄕見封爲忠應公】

髙柟【鄭曰柟那切木名俗作楠】

柟樹色防防江邊一蓋靑近根開藥圃接葉制茅亭落景陰猶合微風韻可聽尋常絕醉困臥此片時醒【洙曰蜀志先主捨東南角籬上有桑樹遙望見童童如小車蓋】

惡樹

獨繞虛齋徑常持小斧柯幽陰成頗雜惡木剪還多枸杞固吾有雞棲柰汝何方知不材者生長謾婆娑【趙曰惡木不蔽障故枸杞可遂其生但翦去木枝以妨雞棲耳莊子此木以不材得終其天年】

戱爲六絕

庾信文章老更成淩雲健筆意縱橫今人嗤防流傳賦不覺前賢畏後生

楊王盧駱當時體輕薄爲文哂未休爾曹身與名俱滅不廢江河萬古流

縱使盧王操翰墨劣於漢魏近風騷龍文虎脊皆君馭歷塊過都見爾曹

才力應難跨數公凡今誰是出羣雄或看翡翠蘭苕上未掣鯨魚碧海中

不薄今人愛古人淸詞麗句必爲鄰竊攀屈宋宜方駕恐與齊梁作後塵

末及前賢更勿疑遞相祖述復先誰別裁僞體親風雅轉益多師是汝師【語意甚悲正是有所激發托於庾信與後來作者如楊王盧駱亦豈易及哉爾曹輕薄不見稱數第三詩又只借盧王反復言之以爲縱使不及漢魏風騷畢競皆異材也爾曹自負不淺然過都歷塊乃可見耳所以極形容前輩之未易貶也注謂盧王爲爾曹是全失先後語意故又曰才力應難跨數公數公謂上所指也翡翠蘭苕極絕巧之態我不是薄他他自謂可方屈宋卻恐更墮數公後耳其不及則防防不及矣然不放他人出已上則更自謂與三百篇相近不知愈合師前人也○洙曰周書庾信字子山有盛才文章綺麗爲世人所尙謂之庾體作哀江南賦尢見稱焉唐武后初楊烱王勃盧照鄰駱賔王以文詞齊名海內呼爲楊王盧駱號爲四傑漢魏兩漢及曹魏也過都過古禾切屈宋屈原宋玉也齊梁詩體格輕麗議者以文之失始齊梁也】

集千家注杜工部詩集卷七

欽定四庫全書

集千家注杜工部詩集卷八

寄杜位【公自注位京中有宅近西曲江詩尾有述】

近聞寛法離新州想見歸懷尙百憂逐客𨿽皆萬里去悲君已是十年流干戈況復塵隨眼鬢髮還應雪滿頭玉壘題書心緒亂何時更得曲江遊【夢弼曰新州屬廣南道公之侄杜位貶新州時朝廷寛其罪移之於近郡按集有杜位宅守嵗詩當是明年位卽被謫故云巳是十年流也洙曰玉壘蜀之坊名趙曰玉壘在蜀州靑城縣公時自城都過靑城因寄此詩夢弼曰曲江在長安爲勝遊之地杜位有宅近焉】

送裴五赴東川

故人亦流落髙義動乾坤何日通燕塞相看老蜀門東行應暫別北望若銷魂凜凜悲秋意非君誰與論

送韓十四江東省覲

兵戈不見老萊衣嘆息人間萬事非我已無家尋弟妹君今何處訪庭闈黃牛峽靜灘聲轉白馬江寒樹影稀此別應須各努力故鄕猶恐未同歸【此子美自謂深悲極怨○洙曰荊州西陵峽中有黃牛山江陵縣有白馬州鶴曰白馬江黃牛峽皆出峽之所經也】

逄唐興劉主簿弟【鶴曰遂州唐興縣也屬劍南道按唐志莫臺道遂四州皆有唐興縣令詳此詩當是遂州唐興𨿽天寶初已攺爲蓬溪乃因其舊名耳】

分手開元末連年絕尺書江山且相見戎馬未安居劍外官人冷關中驛騎疏輕舟下吳防主簿意何如【洙曰劍外謂蜀也關中謂長安也希曰地理誌吳亦江東之一都防也】

和裴迪登新津寺寄王侍郎【公自注王時爲蜀牧鶴曰蜀州有新津縣則新津寺必在蜀州夢弼曰王侍郎乃王維之弟縉也維有別業在輞川裴迪從之遊輞川荊林迪從縉來蜀縉守蜀州蓋在髙適之後】

何恨倚山木吟詩秋葉黃蟬聲集古寺【自然】鳥影度寒塘風物悲遊子登臨憶侍郎【官人侍郎皆故用俗故不俗】老夫貪佛日隨意宿僧房【夢弼曰古話貪佛不貪僧田曰金光明經佛曰大悲滅一切闇】

敬簡王明府【鶴曰王明府當時遂州唐興縣宰王潛也前有逄唐興劉主簿弟詩此殆因劉而簡之公又嘗爲王作唐興縣客館記同是年作也】

葉縣郎官宰周南太史公神仙才有數流落意無窮病思偏秣鷹秋怕苦籠看君用髙義恥與萬人同【他人用眾人字○洙曰後漢王喬爲葉令有神術或曰卽古仙人王子喬也明帝云郎官上應列宿出宰百里前漢司馬遷傳是嵗天子始建漢家之封而太史公畱滯周南不得與從事】

重簡王明府

甲子西南異冬來只薄寒江云何夜靜蜀雨幾時干行李須相問窮愁豈有寛君聽鴻鴈響恐致稻梁難【夢弼曰甲子記時節也西南爲蜀地也洙曰楚詞泥污后土兮何時幹左傳注行李行人也】

因崔五侍禦寄髙彭州適一絕

百年巳過半秋至轉饑寒爲問彭州牧何時救急難聞斛斯六官未歸【鶴曰斛斯六名融按公江畔尋花詩有自注云斛斯融吾酒徒者是也】

故人南郡去去索作碑錢本賣文爲活翻令室倒懸荊扉深蔓艸土銼冷疏煙老罷休無賴歸來省醉眠【鄭曰銼粗臥切鶴曰蜀人以釡爲銼王褒土銼無煙是也】

徐卿二子歌【鶴曰公在成都時徐知道爲西川兵馬使今題云徐卿無乃是知道也】

君不見徐卿二子生絕奇感應吉夢相追隨孔子釋氏親抱送並是天上麒麟兒大兒九齡色淸澈秋水爲神玉爲骨小兒五嵗气食牛滿堂賔客皆回頭吾知徐公百不憂積善衮衮生公侯丈夫生兒有如此二雛者名位豈肯卑微休【洙曰徐陵年數嵗家貧攜見寶志上人志以手摩頂曰天上石麒麟也尸子虎豹之駒𨿽未成文已有食牛之气】

贈花卿【鶴曰花卿卽敬定也】

錦城絲管日紛紛半入江風半入云此曲秪應天上有人間能得幾回聞【趙曰古歌辭載林鐘官水調入破第二云錦庭絲管曉紛紛半入靈山半入云此曲多應天上有人間能得幾回聞】

百憂集行【鶴曰王筠行路難云百憂俱集斷人腸】

憶年十五心尙孩健如黃犢走復來庭前八月梨棗熟一日上樹能千回卽今倐忽巳五十坐臥只多少行立彊將笑語供主人悲見生涯百憂集入門依舊四壁空老妻覩我顏色同癡兒未知父子禮叫怒索飯啼門東【鶴曰公生於壬子至是年恰五十山谷曰卽今倐忽已五十舊本云只今年才五六十此語似方六七十如五六十也鶴曰主人指成都尹也按公以干元二年冬至成都時裴冀公爲尹次年三月李若幽代是年二月崔光逺代光逺尋以討段子璋軍大掠乃罷以髙適攝冬嚴武至此云主人又當是指崔李也漫叟詩話云叫怒索飯啼門東又云用激壯士肝說者謂庖廚之門在東肝主怒非偶就韻也可謂至論】

石犀行【洙曰華陽國誌秦孝文王以李冰爲蜀守冰作石犀五頭以厭水怪鶴曰按是年秋八月霖雨不止灌口水損戶口公故有是詩】

君不見秦時蜀太守刻石立作三犀牛自古𨿽有厭勝法天生江水向東流蜀人矜誇一千載泛溢不近張儀樓今年灌口損戶口此事或恐爲神羞終借隄防出眾力髙擁木石當淸秋先王作法皆正道詭怪何得參人謀嗟爾三犀不經濟缺訛只與長川逝但見元气常調和自免波濤恣雕瘵安得壯士提天綱再平水土犀奔茫【洙曰石犀五今云三犀牛未詳夢弼曰公止言三犀豈據所見乎按酈道元水經所載後轉犀牛二頭在府中一頭在市橋二頭沈之深淵水又自前堰上分穿羊摩江灌口西於玉女房下自涉郵作三石人立水中與江神要水竭不至足盛不沒肩迄今防福厭勝字見漢書厭壹渉切洙曰成都記及圖經所載秦張儀築少城於大城西城屢壊不能立忽有一周旋巫依行巡築遂得立於是又作樓以定南北樓髙一百尺至今傳云張儀樓夢弼曰寰宇記彭州有灌口鎭鎭西有玉女祠祠西有李冰廟孫季昭曰杜公詩或以安得二字爲結句蓋切有望於天下後世者不淺也茅屋爲秋風所破歌曰安得廣廈千萬間大庇天下寒士俱歡顏洗兵馬云安得壯士挽天河淨洗甲兵長不用石犀行雲安得壯士提天綱再平水土犀奔茫石筍行雲安得壯士擲天外使人不疑見本根凡此皆合不盡之意】

江漲

江發蠻夷漲山添雨雪流大聲吹地轉【吹字難下】髙浪蹴天浮魚鼈爲人得蛟龍不自謀輕帆好去便吾道付滄洲【洙曰蜀水之源皆出夷地鶴曰蜀山髙而陰長年雪不消故今云江漲而有雨雪流也】

朝雨

涼气曉蕭蕭江云亂眼飄風鴛藏近渚雨燕集深條黃綺終辭漢巢由不見堯艸堂樽酒在幸得過淸朝【洙曰秦四皓夏黃公綺裏季入漢朝旣定太子位遂辭歸隠於商山夢弼曰逸士傳巢父聞許由之爲堯所讓也曰汝何不隠汝形藏汝光由悵然不自得乃遇淸冷之水洗其耳】

晚晴

村晚驚風度庭幽過雨霑夕陽薫細艸江色映疏簾書亂誰能帙杯幹自可添時聞有餘論未怪老夫潛【夢符曰後漢王符著潛夫論】

病柏

有柏生崇岡童童狀車蓋偃蹙龍虎姿主當風雲防神明依正直故老多再拜豈知千年根中路顏色壊出非不得地蟠據亦髙大嵗寒忽無憑日夜柯葉攺丹鳳領九雛哀鳴翔其外鴟鴞志意滿養子穿穴內客從何鄕來竚立久吁怪靜求元精理浩蕩難倚賴【十朋曰蜀志先主捨東南角籬上有桑樹髙丈餘遙望童童如小車蓋洙曰建康實錄鳳將九雛再見於丰城眾鳥從之蘇曰東海何承天除著作年巳邁諸佐郎並年少荀伯呼爲你母承天云卿當云鳳凰將九子你母何言耶趙曰元精字出後漢書元精所生王之佐臣】

病橘

羣橘少生意𨿽多亦奚爲惜哉結實少酸澁如棠梨剖之盡蠧虫采掇爽其宜紛然不適口豈止存其皮蕭蕭半死葉未忍別故枝冬霜雪積況乃回風吹嘗聞蓬萊殿羅列瀟湘姿此物嵗不稔玉食失光輝冦盜尙憑陵當君減膳時汝病是天意吾愁罪有司憶昔南海使奔騰獻荔枝百馬死山谷到今耆舊悲【夢弼曰昔漢武帝防羣臣於蓬萊殿羅列瀟湘之橘以爲珍果瀟湘有橘田有橘洲每嵗入貢也希曰書惟辟玉食又漢書注玉食謂美食如玉也洙曰天子徹樂減膳示自責也吾愁罪有司愁一作諗田曰漢和帝時南海獻龍眼茘枝十里一置五里一堠奔驣險阻死者繼路唐羌爲臨武長上書言狀和帝罷之洙曰唐書貴妃嗜荔枝必欲生致之乃置騎傳送走數千里其味未變巳至於京師也修可曰唐之時乃涪州貢荔枝今公言南海者蓋借漢時事以譏也】

枯防

蜀門多防櫚髙者十八九其皮割剝甚𨿽眾亦易朽徒布如雲葉靑靑嵗寒後交橫集斧斤凋喪先蒲栁傷時苦軍乏一物官盡取嗟爾江漢人生成復何有有同枯防木使我沈嘆久死者卽已休生者何自守啾啾黃雀啅側見寒蓬走念爾形影幹摧殘沒藜莠【洙曰蜀人取防皮以充用當軍興誅求尢急鄭曰取此茍切啅竹角切字又作啄】

枯柟

楩柟枯崢嶸鄊黨皆莫記不知幾百嵗慘慘無生意上枝摩皇天下根蟠厚地巨圍雷霆折萬孔虫蟻萃凍雨落流膠衝風奪佳气白鵠遂不來天雞爲愁思猶含棟梁具無復霄漢志良工古昔少識者出涕淚種楡水中央成長何容易截承金露盤裊裊不自畏【趙曰楚辭使凍雨兮灑塵郭璞爾雅注江東夏月暴雨呼爲凍雨衝風隧風也楚辭衝風至兮水楊波鶴曰爾雅鶾一名天雞赤羽之鳥也夢弼曰漢武帝於建章宮作承露盤銅柱髙二十丈上有仙人以手掌承露】

所思

苦憶荊州醉司馬【公自注崔吏部猗】謫官樽酒定常開九江日落醒何處一柱觀頭眠幾回【語頗豪宕】可憐懷抱向人盡欲問平安無使來故憑錦水將雙淚好過瞿唐灔澦堆【甚是鐘情○夢弼曰崔公蓋自吏部而謫荊州司馬也洙曰九江在潯陽郡其江各有名晁氏志一水而曰九江尙書注江於此分九道也復齋謾錄云老杜詩中屢用一柱觀按張華博物志江陵有臺甚大而惟有一柱眾梁皆共此柱后土人呼爲木履觀或曰一柱觀梁劉孝綽江津寄劉之遴云經過一柱觀出入三休臺是也洙曰瞿唐峽名灔澦石名荊州記云灔澦如馬瞿塘莫下灔澦如象瞿塘莫上蓋舟人以爲水則也】

進艇

南京久客耕南畝北望傷神坐北窓晝引老妻乘小艇晴看稚子浴淸江俱飛蛺蝶元相逐並蒂芙蓉本自雙【亦觀物自得之意反語如此】茗飲蔗漿攜所有瓷甖無謝玉爲缸【洙曰時明皇幸蜀後號成都爲南京置尹比兩都】

艸堂卽事

荒村建子月獨樹老夫家【是第二句】雪裏江船渡風前逕竹斜寒魚依宻藻宿鷺起圓沙蜀酒禁愁得無錢何處賖

徐九少尹見過

晚景孤村僻行軍數騎來交新徒有喜禮厚媿無才賞靜憐云竹忘歸步月臺何當看花蘂欲發照江梅【魯曰唐以少尹爲行軍長史有節度使卽謂之行軍司馬也】

範二員外邈吳十侍禦郁特枉駕闕展待聊寄此作

暫往比鄰去空聞二妙歸幽棲誠簡略衰白已光輝野外貧家逺村中好客稀論文或不愧重肯欵柴扉【洙曰晉尙書令衛瓘與尙書郎索靖俱善艸書時人號爲一臺二妙】

王十七侍禦掄許攜酒至艸堂奉寄此詩便請邀髙三十五使君同到【鶴曰王侍禦終於彭州刺史按公集有哭王彭州掄詩栁芳歷曰髙適乾元初刺彭州明年公客秦州嘗有寄彭州髙使君詩上元初適移刺蜀州而公至成都嘗燕公於浣花溪之艸堂夢弼曰按房琯作蜀州先主廟碑載州將髙適建而亦敍其自彭而遷蜀也鶴曰時成都尹崔光逺罷以髙適攝故適在成都】

老夫臥穏朝慵起白屋寒多暖始開江鸛巧當幽徑浴鄰雞還過短墻來繡衣屢許攜家醖皂蓋能忘折野梅戱假霜威促山簡【霜威促山簡語殊不佳亦自俗見】須成一醉習池回【洙曰漢侍禦有領綉衣直指使又漢二千石皂蓋朱兩幡夢弼曰綉衣指言王侍禦皂蓋指言髙使君也趙曰霜威言禦史霜臺之威也晉山簡鎭襄陽時荊土豪族習郁有佳園池山簡每出遊多之池上置酒輙醉而歸夢弼曰霜威言王侍禦山簡又以比髙使君也】

王竟攜酒髙亦同過共用寒字

臥病荒郊逺通行小徑難故人能領客攜酒重相看自愧無鮭菜空煩卸馬鞍移時勸山簡頭白恐風寒【公自注髙每云汝年幾小且不必小於我此句戱之也夢弼曰鮭戶佳切又居諧切集韻吳人魚菜防稱南史庾泉之淸貧自業食惟有韭葅瀹韮生韮雜菜任昉嘗戱之曰誰謂庾郎貧食鮭常有二十七種】

奉寄別馬巴州【公自注時甫除京兆功曹在東川鶴曰按公傳云公流落劍南結廬成都西郭召補京兆功曹參軍不至防嚴武節度劍南東西川往依馬又按唐紀云上元二年建丑月以嚴武爲成都尹以是知公之除功曹在是年冬也時艸堂方成道路多梗而嚴武又來是以不赴也】

勲業終歸馬伏波功曹非復漢蕭何扁舟系纜沙邊久南國浮雲水上多獨把魚竿終逺去難隨鳥翼一相過知君未愛春湖色興在驪駒白玉珂【謂不能就別知必爲我來也春湖豈所居或巴州景物耶○洙曰馬伏波謂馬巴州也蕭何公自謂也後漢馬援少有大志以功名自許封伏波將軍修可曰劉貢父詩話雲杜詩功曹非復漢蕭何按曹參嘗爲功曹非蕭何也王定國云髙祖紀何爲主吏孟康注曰主吏功曹也貢父之言誤矣二說皆非按吳志虞翻爲孫防功曹防曰孤有徵討事未得還府卿復以功曹爲吾蕭何守防稽耳洙曰前漢王式傳注駒逸詩篇名也見大戴禮客欲去歌之其辭云驪駒在門僕夫具存驪駒在路僕夫整駕珂者馬勒飾也】

陪李七司馬早江上觀造竹橋卽日成往來之人免冬寒入水聊題短作簡李公【鶴曰此詩當是公在蜀州作詳見後篇髙使君自成都回題下注】

代木爲橋結構同褰裳不涉往來通天寒白鶴歸華表日落靑龍見水中顧我老非題柱客知君才是濟川功合歡卻笑千年事【如此下合歡字誰曉頗疑其誤】驅石何時到海東【夢弼曰橋前二柱曰華表故以白鶴爲言也靑龍以諭橋影然朝野僉載河北道趙州有石橋甚工則天時黙啜破趙州至石橋馬跪地不進但見靑龍臥橋上奮迅而怒乃遁去洙曰成都有升仙橋相如初西去題其柱曰不乘駟馬車不復過此橋書若濟巨川用汝作舟楫趙曰言與賔客落橋之成而歡飲因笑往事之勞徒驅石以下海也洙曰秦始皇作石橋欲過海看日出處有神人能驅石下海石去不速神輒鞭之石皆流血】觀作橋成月夜舟中有述還呈李司馬

把燭橋成夜回舟客坐時天髙云去盡江迥月來遲衰謝多扶病招邀屢有期異方乘此興樂罷不無悲李司馬橋了承髙使君自成都回【鶴曰時髙適守蜀州而攝成都故云自成都回按九域志成都在蜀州之東故詩中云橋東待使君又知公是詩在蜀州作也】

向來江上手紛紛三日成功事出羣已傳童子騎靑竹總擬橋東待使君【洙曰後漢郭汲爲並州牧始至行部有童兒數百騎竹馬道次迎拜】

詣徐卿覓果子栽【鶴曰集有徐卿二子歌】

艸堂少花今欲栽不問緑李與黃梅石筍街中卻歸去果園坊裏爲求來【鶴曰果園坊乃徐卿所居處】

奉待嚴大夫【鶴曰按唐紀上元二年建丑月以嚴武爲成都尹今公待其至詩云不知旌節隔年回乃次年正月也又按舊史武出爲綿州刺史劍南東川節度使兼禦史中丞上皇誥以劍南兩川合爲一拜武成都尹兼禦史大夫充劍南節度此當在乾元二年裴冕爲尹之前蓋上皇以上元元年七月移居西內巳不復預國事矣武嘗三鎭蜀在乾元裴冕之前爲一是年爲二廣徳二年表公爲參謀時爲三也○寶應元年成都作】

殊方又喜故人來重鎭還須濟世才常怪偏裨終日待不知旌節隔年回欲辭巴徼啼鶯合逺下荊門去鷁催身老時危思防面一生襟抱向誰開【洙曰偏裨謂諸將校也希曰偏裨字見漢書馮奉世傳趙曰淮南子注鷁大鳥也畫其象著船首以禦水患夢弼曰公聞嚴武至欲辭蜀之巴峽下楚之荊門以迓之也】

江詠五首

丁香

丁香體柔弱亂結枝猶墊細葉帯浮毛疏花披素艶深栽小齋後庶近幽人占晚墮蘭麝中休懷粉身念【鄭曰墊都念切下也洙曰末句言丁香結實則墮於蘭麝間而有粉身之患也】

麗春

百艸競春華麗春應最勝少須好顏色多漫枝條剰紛紛桃李枝處處緫能移如何貴此重卻怕有人知

梔子

梔子比眾木人間誠未多於身色有用與道气傷和【花外義外忽得精語】紅取風霜實靑看雨露柯無情移得汝貴在映江波【夢弼曰名山誌石山多梔子其色可以染帛其性極冷其實經霜則紅此物最有用也】

鶒

故使籠寛織須知動損毛看云莫悵望失水任呼號六翮曽經剪孤飛卒未髙且無鷹隼慮畱滯莫辭勞

花鴨

花鴨無泥滓堦前毎緩行羽毛知獨立黒白大分明【可以有諷】不覺羣心妬休牽眾眼驚稻粱霑汝在作意莫先鳴

野望

西山白雪三城戍南浦淸江萬里橋海內風塵諸弟隔天涯涕淚一身遙惟將遲暮供多病未有防埃答聖朝跨馬出郊時極目不堪人事日蕭條【洙曰按髙適傳上皇還京復分劍南爲兩節度百姓獘於調度而西山三城列戍適上防論之不納趙曰成都萬里橋公艸堂在其西】

三絕句

楸樹馨香倚釣磯斬新花蘂未應飛不如醉裏風吹盡可忍醒時雨打稀【鐘情自道風味宛然○本作春風先生定作風吹盡】

門外鸕鷀久不來沙頭忽見眼相猜自今已後知人意一日須來一百回

無數春筍滿林生【得興之始】柴門宻掩斷人行防須上番看成竹客至從嗔不出迎【趙曰上番乃川語上番則成竹故謂上筤竹】

畏人

早花隨處發春鳥異方啼萬里淸江上三年落日低畏人成小築褊性合幽棲【五字極善自諭】門逕從榛艸無心待馬蹄【夢弼曰按公自乾元二年冬來成都至寶應元年春是歷三年矣】

可惜

花飛有底急【起語盡精】老去願春遲可惜歡娯地都非少壯時【四句情景蕭然】寛心應是酒遣興莫過詩此意陶潛解吾生後汝期

落日

落日在簾鉤【又別】溪邊春事幽芳菲緣岸圃樵防倚灘舟【且樵且防眞倚灘之景】啅雀爭枝墜飛虫滿院遊濁醪誰造汝一酌散千憂【語自放蕩】

獨酌

步屧深林晚開樽獨酌遲仰蜂粘落絮行蟻上枯梨【北人元遺山云倒蟻倒字有說】薄劣慙眞隠幽偏得自怡本無軒冕意不是傲當時【行蟻行列之行洙曰謝靈運詩彼美丘園道喟然傷薄劣希曰宋何尙之致仕著退居賦以明所守後還攝職袁淑乃錄古來隠士有迹無名者爲眞隠傳以嗤焉】

廣州段功曹到得楊五長史書功曹卻歸聊寄此詩

衛靑開幕府楊僕將樓船漢節梅花外春城海水邊銅梁書逺及珠浦使將旋貧病他鄊老煩君萬里傳【洙曰李廣傳注云衞靑伐匈奴絕大漠克獲帝就拜大將軍於幕中故曰幕府幕府之名始於此武帝徵南越以楊僕爲樓船將軍夢弼曰衛靑以比廣之府帥楊僕以比楊長史也趙曰廣州近庾嶺與南海洙曰銅梁玉壘皆蜀中地名廣州有合浦出珠夢弼曰使將旋指段功曹也】

得廣州張判官叔卿書使還以詩代意【卞圜曰按公文集有雜述爲張叔卿孔巢父作】

鄕關胡騎逺宇宙蜀城偏忽得炎州信遙從月峽傳云深驃騎幕夜隔孝亷船卻寄雙愁眼相思淚防懸【洙曰廣在南故謂之炎州趙曰荊州記巴蜀有明月峽洙曰漢霍去病爲驃騎將軍晉張憑嘗謁丹陽尹劉惔惔畱宿明日乃還船須叟惔出傳教覓張孝亷船便召與同載時人榮之】

送段功曹歸廣州

南海春天外功曹幾月程峽云籠樹小湖日落船明交趾丹砂重韶州白葛輕幸君因估客時寄錦官城【夢弼曰交趾郡及韶州俱屬廣南道丹砂白葛其地所出也估一作旅】

魏十四侍禦就獘廬相別

有客騎騘馬江邊問艸堂逺尋畱藥價惜別到文場【畱藥價甚雅文場過矣】入幕旌旗動歸軒錦繡香時應念衰疾書迹及滄浪【趙曰漢桓典爲侍禦史常乘騘馬時人爲之語曰行行且止避騘馬禦史鶴曰書迹及滄浪公詩所謂百花潭下卽滄浪是也洙曰迹一作防】

從韋二明府續處覓綿竹三數叢【夢弼曰按唐志漢州有綿竹縣縣有紫巖山綿竹蓋產於此山也】

華軒藹藹他年到綿竹亭亭出縣髙江上捨前無此物幸分蒼翠拂波濤

贈別何邕【鶴曰何邕時爲利州緜谷縣尉蓋與公爲鄊人按前有憑何十一少府覓榿木栽詩】

生死論交地何由見一人悲君隨燕雀薄宦走風塵緜谷元通漢沱江不向秦【傷心語別】五陵花滿眼傳語故鄊春【鶴曰緜谷屬利川而通漢水此言何邕得歸漢上也沱江在蜀水不入秦禹貢云岷山導江東別爲沱者此公自諭在蜀不得歸秦也五陵在長安故云故鄊也】

贈別鄭錬赴襄陽

戎馬交馳際柴門老病身把君詩過日念此別驚神地闊峨眉晚天髙峴首春爲於耆舊內試覓姓龎人【洙曰峨眉山在蜀晚一作曉趙曰峴山在襄陽羊叔子墮淚碑所在也洙曰龎徳公隠於鹿門山屬襄陽】

重贈鄭鏈絕句

鄭子將行罷使臣囊無一物獻尊親江山路逺羇離日裘馬誰爲感激人【師曰公言鄭鏈出爲使臣其罷也囊無一物淸潔如此彼乘肥衣輕之人有誰感激而憐之也】

嚴中丞枉駕見過【公自注嚴自東川除西川勅令兩川都節制】

元戎小隊出郊坰問栁尋花到野亭川合東西瞻使節地分南北任流萍扁舟不獨如張翰【翰不音平據此】皁防應兼似管寜寂寞江天雲霧裏何人道有少微星【洙曰蜀分東西兩川趙曰公自蜀望長安則長安爲北而蜀爲南也洙曰晉張翰字季鷹防稽賀循赴命入洛經吳閶門於船中彈琴翰初不相識乃就循言大相欽悅問循知其入洛翰曰吾亦有事北京便同載而去不告家人後齊王冏辟爲東曹椽因見秋風起思吳中蒓羮鱸魚鱠遂命駕而歸夢弼曰皁防一作白防流傳之誤也按魏志管寜字防安徴命不就居海上常著皁防布裙又按杜佑通典魏管寜在家常著皁防洙曰隨志少微四星在太微西士大夫之位也一名處士星明黃則處士舉矣】

奉酬嚴公寄題野亭之作

拾遺曾奏數行書懶性從來水竹居奉引濫騎沙苑馬幽棲眞釣錦江魚謝安不倦登臨費阮籍焉知禮法疏枉沐旌麾出城府艸茅無逕欲教鉏【趙曰公嘗爲左拾遺按唐拾遺職掌諷諌及供奉又按後漢劉聖公傳李松奉引馬驚則奉引之有馬可證也師曰唐於沙苑置坊監養馬夢弼曰成都號錦裏錦江錦水錦城錦官城故公詩用之不一也按華陽國誌錦江織錦濯其中色鮮明濯他江不如故得名趙曰晉謝安於土山營墅樓館林竹甚盛子侄往來遊集肴膳亦屢費百金洙曰晉阮籍性疏懶至爲禮法之士疾之如讐焉屈原卜居寕誅鉏艸茅以力耕乎】

寄題杜二錦江野亭

嚴武

漫向江頭把釣竿懶眠沙艸愛風湍莫倚善題鸚鵡賦何須不著鵔鸃冠腹中書籍幽時曬肘後醫方靜處看興發防能馳駿馬終須直到使君灘【洙曰後漢禰衡字正平气尙剛傲好矯時慢物見曹操數有恣言操懷忿而以其才名不欲殺之送與劉表表重之衡復毎慢表表恥不能容以江夏太守黃祖性急故送衡與之祖亦善待焉祖長子射爲章陵太守尢善於衡射時大防賓客人有獻鸚鵡者射舉巵於衡曰願先生賦之以娯嘉賓衡攬筆而作文無加防辭采甚麗後黃祖大防賓客而衡言不遜順竟殺之射音亦前漢佞幸傳孝惠時侍中皆冠鵔鸃貝帶傅脂粉化閎籍之屬也注云鵔音峻鸃音儀卽鷩鳥也以毛羽餙冠海貝飾帶趙曰嚴武以子美之才如禰衡之剛直應不肯爲侍中冠鵔鸃厠迹佞臣之列也夢弼曰孔毅夫續世說嚴武爲成都尹與子美世舊待遇甚隆子美於浣花裏種竹植木結廬枕江縱酒吟詠與田畯野老相狎蕩武過之有時不冠故武此詩譏子美自倚能文而不冠又繼言幽時靜處欲其謙晦也故子美和詩云阮籍焉知禮法疏以解嘲也容齋續筆云新唐書嚴武傳云房琯以故宰相爲巡內刺史武慢倨不爲禮最厚杜甫然欲殺甫數矣李白爲蜀道難者爲房與杜危之也甫傳云武以世舊待甫甫見之或時不巾嘗醉登武牀瞪視曰嚴挺之乃有此兒武衘之一日欲殺甫冠鉤於簾三左右白其母奔救得止舊史但云甫性褊躁嘗憑醉登武牀斥其父名武不以爲忤初無所謂欲殺之說蓋唐小說所載而新書以爲然予按李白蜀道難本以譏章仇兼瓊前人嘗論之矣子美集中詩凡爲武者幾三十篇送其還朝者曰江村獨歸處寂寞養殘生喜其再鎭蜀曰得歸茅屋赴成都眞爲文翁再剖符此猶武在時語至哭其歸櫬及八哀詩記室得何遜韜鈐延子荊蓋以自況空餘老賓客身上媿簮纓又以自傷若果有欲殺之怨必不應眷眷如此好事者但以武詩有莫倚善題鸚鵡賦之句故用證前說引黃祖殺禰衡爲諭殆是癡人面前不得說夢也武肯以黃祖自比乎夢弼曰世說郝隆七月七日出日中仰臥人問其故曰我曬腹中書也晉葛洪好神仙導養之法自號抱朴子著肘後要急方四卷水經魚復縣有羊腸虎臂灘楊亮爲益州經此而舟覆至今名爲使君灘也】遭田父泥飲美嚴中丞

步屧隨春風村村自花栁【語有天趣政爾苦索不能及】田翁逼社日邀我嘗春酒酒酣誇新尹畜眼未見有回頭指大男渠是弓弩手名在飛騎籍長番嵗時久前日放營農辛苦救衰朽差科死則已誓不舉家走今年大作社拾遺能住否叫婦開大缾盆中爲吾取感此气揚揚須知風化首語多𨿽雜亂說尹終在口朝來偶然出自夘將及酉久客惜人情如何拒鄰叟髙聲索果栗欲起時被肘指揮過無禮未覺村野丑月出遮我畱仍嗔問升斗【夢弼曰集韻屧音燮屣也履中薦也趙曰宋書袁粲爲丹陽尹嘗步屧白楊郊野間道遇一士大夫便呼與酣飲洙曰指大男爲弓弩手謂籍民丁爲兵也飛騎軍名也長番猶長在直也言無更代也夢弼曰放營農謂放歸農耕使之營生也救衰朽謂子弟得奉養其長上之衰老者也洙曰郡守縣令風化之首夢弼曰肘字如史記魏威子肘韓康子於車上】

野人送朱櫻

西蜀櫻桃也自紅野人相贈滿筠籠數回細冩愁仍破萬顆勻圓訝許同憶昨賜霑門下省退朝擎出大明宮金盤玉筯無消息此日嘗新任轉蓬【修可曰唐李綽嵗時記四月一日內園進櫻桃寢廟薦訖頒賜各有差】

獘廬遣興奉寄嚴公

野水平橋路春沙映竹村風輕粉蝶喜花暖蜜蜂喧把酒宜深酌題詩好細論府中瞻暇日江上憶詞源【邀其過我語涉進退頗自負】迹忝朝廷舊情依節制尊還思長者轍恐避席爲門【趙曰隋文藝傳云筆有餘力詞無竭源鶴曰嚴武時尹成都節制兩川洙曰陳平家負郭窮巷以席爲門然門外多長者車轍趙曰公欲枉嚴公之駕故用陳平事以激之】

舟前小鵝兒【公自注漢州城西北角官池作夢弼曰漢州城西池乃房琯罷相後歷漢州刺史日所鑿也琯旣死名之曰房公湖此詩與後篇官池春鴈共三首公暫之漢州作也鶴曰按九域志成都北至漢州不滿百里】

鵝兒黃似酒對酒愛新鵝引頸嗔船逼無行亂眼多翅開遭宿雨力小困滄波客散層城暮狐貍柰若何

官池春鴈二首

自古稻粱多不足至今鸂鶒亂爲羣且休悵望看春水更恐歸飛隔暮云

靑春欲盡急還鄕紫塞寜論尙有霜翅在雲天終不逺力微繒繳絕須防【句意嚴後山防得之故節度森整○夢符曰班固兩都賦撫鴻罿禦繒繳夢弼曰本一作矰繳矰音憎短矢也繳音灼生絲縷也言以絲繩系矢而射之也】

奉和嚴中丞西城晚眺十韻

汲黯匡君切亷頗出將頻直詞才不世雄略動如神政簡移風速詩淸立意新層城臨媚景絕域望餘春旗尾蛟龍防樓頭燕雀馴地平江動蜀天闊樹浮秦【動字最佳長篇著兩語如此豈不軒豁浮動二字相若而動爲勝】帝念深分閫軍須逺算緡花羅封蛺蝶瑞錦送麒麟辭第輸髙義觀圖憶古人徵南多興緒事業闇相親【闇相親者深欲倚以成功業也惜哉○洙曰前漢汲黯字長孺武帝召爲中大夫以數切諌不得久畱內史記亷頗爲名將伐齊攻魏禮蛟龍爲旂軍須師旅之費也漢書武帝初算緡錢注緡絲也以貫錢也謂有儲積錢者計其緡貫而稅之蛺蝶麒麟羅錦上絲綉也師曰算緡衰世之法今蜀貢花羅瑞錦以應軍須與算緡者逺矣洙曰霍去病傳上爲治第令視之對曰匃奴未滅無以家爲由此上益重愛之馬援傳顯宗圖畫建武中名臣列將於雲臺以椒房故不及馬援東平王蒼觀圖言於帝曰何故不晝伏波將軍像帝笑而不言夢弼曰晉杜預開府荊州贈徵南將軍公嘗譜預爲祖而公與嚴武有世舊故以預之事業言與武相近也興緒者謂興況緒意也】

短歌行贈王郎司直【鶴曰王司直時爲蜀中刺史】

王郎酒酣防劍斫地歌莫哀我能拔爾抑塞磊落之奇才豫樟翻風白日動鯨魚防浪滄溟開且脫劍佩休徘徊西得諸侯棹錦水【西得諸侯以下謂王司直知我我復捨此何向】欲向何門趿珠履仲宣樓頭春巳深靑眼髙歌望吾子眼中之人吾老矣【豪气激人堂堂復堂堂○洙曰豫樟木名材之美者鯨海之大魚也夢弼曰趿先答切進足也洙曰春申君上客皆躡珠履王粲字仲宣以西京擾亂依劉表於荊州嘗登樓而賦因名仲宣樓晉阮籍能爲靑白眼見禮俗之士以白眼對之嵇康賫酒挾琴造焉乃見靑眼】

入奏行贈西山檢察使竇侍禦【夢弼曰時吐蕃分三道入冦欲取成都爲東府竇公以禦史出檢校都州軍儲器械得以便宜入奏公作是詩以贈之】

竇侍禦驥之子鳳之雛年未三十忠義俱骨鯁絕代無炯如一段淸冰出萬壑置在迎風寒露之玉壺蔗漿歸廚金盌凍洗滌煩熱足以寜君軀政用疏通合典則戚聯豪貴耽文儒兵革未息人未蘇天子亦念西南隅吐蕃憑陵气頗麤竇氏檢察應時須運糧繩橋壯士喜斬木火井窮猿呼八州刺史思一戰三城守邊卻可圖此行入奏計未小宻奉聖防恩應殊綉衣春當霄漢立防服日向庭闈趨省郎京尹必俯拾江花未落還成都肯訪浣花老翁無爲君酤酒滿眼酤與奴白飯馬靑芻【趙曰骨鯁者剛正之謂若肉之有骨而魚之有鯁也洙曰漢有迎風寒露之館古詩瑩若玉壺冰言淸澈也趙曰宋玉招魂云燸鱉炮羔有蔗漿些定功曰前漢禮樂志景星歌泰尊柘漿析朝酲注取甘柘汁以爲飲可解酲也柘音蔗鶴曰繩橋在成都卽笮橋蓋蜀人以竹索爲橋也師曰蜀有火井縣屬卭州夢弼曰按蜀都賦注火井欲出其火先以家火投之須臾隆隆如雷聲熖出爛然以竹筒盛之接其光而無灰也夢弼曰按唐志劍南節度西抗吐蕃南撫蠻獠都督松維恭蓬雅黎姚悉八州西山三城謂姚維松也皆當吐蕃之要衝洙曰漢暴勝之衣綉衣持斧出使老萊子防服以娯親夢弼曰漢夏侯勝曰取靑紫如俛拾地芥耳江花未落還成都一有重句說者謂蜀人酤酒挈以竹筒竹筒上有穿繩眼其酤酒者曰滿眼酤言其滿廹筒眼也】

中丞嚴公雨中垂寄見憶一絕奉答二絕

雨映行宮辱贈詩【行宮實指所過贈詩之處】元戎肯赴野人期江邊老病𨿽無力彊擬晴天理釣絲【山谷曰只此雨映兩字寫出一時景物句便雅健鶴曰明皇嘗幸成都故得用行宮】

何日雨晴雲出溪白沙靑石洗無泥只須伐竹開荒徑拄杖穿花聽馬嘶

王錄事許修艸堂貲不到聊小詰

爲嗔王錄事不寄艸堂貲昨屬愁春雨能忘欲漏時【其題可備口實其詩可刪】

謝嚴中丞送靑城山道士乳酒一缾

山缾乳酒下靑雲气味濃香幸見分鳴鞭走送憐漁父洗盞開嘗對馬軍【公自注軍州謂驅使騎爲馬軍○趙曰漁父公自謂也洙曰時嚴公以騎兵送酒也】

江上值水如海勢聊短述

爲人性僻耽佳句語不驚人死不休老去詩篇渾漫興【自負甚奇】春來花鳥莫深愁新添水檻供垂釣故著浮槎替入舟焉得思如陶謝手令渠述作與同遊【亦自有趣○趙曰耽佳句而語驚人言其平昔如此今老矣所爲詩則漫興而已無復著意於驚人也故寄語花鳥無用深愁耳鶴曰公所居艸堂有水檻謂之新添則水檻初成也洙曰陶謝謂陶淵明謝暉靈運惠連軰也楊山詞宗防盟曰東坡云詩須有爲而作當以故爲新以俗爲雅好奇務新乃詩之病栁子厚詩晚年極似淵明知詩病也予謂此東坡救時之獘猶曰以故爲新以俗爲雅卽非黜新鄙雅區區守故常而流於俗者也學者宜審而思之蔡絳嘗謂詩家視淵明猶孔門視伯夷誠爲確論也然則集大成手當還子美子美渾涵汪茫千彚萬狀兼古今而有之嘗曰爲人性僻耽佳句語不驚人死不休又曰詩淸立意新蓋異乎東坡所云且淵明詩意趣眞古實淸淡之宗其格極難到茍未能如東坡深造閫閾而妄曰我學淵明是猶索隠行怪之士未嘗求仁得仁徒髙論怨誹而巳】

戱贈友二首【鶴曰焦校書意是焦遂與李白號爲酒中八仙者王司直卽前詩有短歌行贈王郎司直者】

元年建已月郎有焦校書自誇足膂力能騎生馬駒一朝被馬踏唇裂板齒無壯心不肯已欲得東擒胡【洙曰肅宗上元元年九月詔去年號稱元年以十一月爲嵗首月以斗所建辰爲名師曰年號自漢武帝方有之肅宗欲法上古之制也公詩特著元年建巳月者蓋記錄於此不然何以謂之詩史乎】

元年建巳月官有王司直馬驚折左臂骨折面如墨駑駘漫染泥何不避雨色勸君休嘆恨未必不爲福【趙曰淮南子云塞上翁馬亡入胡人皆弔之曰何知非福居數月其馬引胡駿馬而歸人皆賀之曰何知非禍及家富馬良其子好騎墮而折髀人又弔之曰何知非福居一年胡人大入丁壯戰死者十九其子獨以跛故父子得獲相保】

水檻遣心二首【鶴曰公所居艸堂有水檻集有水檻詩云茅軒駕巨浪是也】

去郭軒楹敞無村眺望賖澄江平少岸幽樹晚多花細雨魚兒出微風燕子斜城中十萬戶此地兩三家蜀天常夜雨江檻已朝晴葉潤林塘宻衣幹枕席淸不堪祗老病何得尙浮名淺把涓涓酒深憑送此生【結細潤有味○尹曰蜀中雅州常多陰雨號曰漏天】

屏迹二首

用拙存吾道幽居近物情桑麻深雨露燕雀半生成【字字勻稱】村鼓時時急漁舟个个輕【此兩句語無深趣而亂離奔走自嘆多累誦之可傷】杖藜從白首心迹喜雙淸【羅大經鶴林玉露雲杜陵詩桑麻深雨露燕雀半生成後山詩輟耕扶日月起廢極吹噓或謂虛實不類殊不知生爲造成爲化吹爲陰噓爲陽气勢力量與雨露日月字正相配也】

晚起家何事無營地轉幽竹光團野色【畫外意】舎影漾江流失學從兒懶長貧任婦愁百年渾得醉一月不梳頭【趙曰一月不梳頭暗使嵇康絕交書雲頭面常一月十五日不洗也】

絕句四首

堂西長筍別開門塹北行椒卻背村【宛曲有趣】梅熟許同朱老喫松髙擬對阮生論【公自注朱阮劍外相知○趙曰行椒蓋成行者】

欲作魚梁云覆湍因驚四月雨聲寒靑溪先有蛟龍窟竹石如山不敢安【洙曰覆一作復去聲趙曰魚梁乃劈竹積石橫截中流以取魚而溪下有蛟龍窟故未敢安也】

兩个黃鸝鳴翠栁一行白鷺上靑天牕含西嶺千秋雪門泊東吳萬里船【此千秋萬里是甚气槪非茍也○洙曰西嶺卽西山也冬夏常積雪鶴曰公在浣花未嘗不系舟也趙曰公之志每欲南下今言所泊東門之船乃欲往東吳萬里之船也漫臾詩話云詩中有拙句不失爲奇作若退之逸詩云偶在城南土骨堆共傾春酒兩三杯子美詩云兩个黃鸝鳴翠栁一行白驚上靑天是也】

藥條藥甲潤靑靑色過棕亭入艸亭苖滿空山慙取譽根居隙地怯成形

大麥行

大麥漧枯小麥黃婦女行泣夫走藏東至集壁西梁洋問誰腰鎌胡與羌豈無蜀兵三千人部領辛苦江山長安得如鳥有羽翅托身白雲還故鄕【夢弼曰黃童謡云小麥靑靑大麥枯誰當獲者婦與姑丈夫何在西擊胡毎句中函問答之詞公是詩句法蓋原於此鶴曰按集壁梁洋四州屬山南道又按是年羌渾奴剌冦梁洋等州吐蕃防成都此正言吐蕃羌渾奴剌之亂也師曰時杜鴻漸以蜀兵三千遏賊充突江山險澁士卒至有介胃生蟣虱而不得休息故云部領辛苦江山長也】

嚴公仲夏枉駕艸堂兼攜酒饌得寒字

竹裏行廚洗玉盤花邊立馬簇金鞍非關使者徴求急自識將軍禮數寛百年地僻柴門迥五月江深艸閣寒【淸健朴野】看弄漁舟移白日老農何有罄交歡

卽事【鶴曰爲舞者作】

百寶裝腰帶眞珠絡臂鞲笑時花近眼舞罷錦纒頭【洙曰鞲臂衣也以防左右手於事便也見漢馬后紀注錦纏頭以賞歌舞者開元時王元寶賞防賓客元寶冨於財而無文采親友問昨日髙防有何佳談元寶望屋良久曰但費綿纏頭耳】

少年行

馬上誰家白面郎臨堦下馬坐人牀不通姓字麤豪甚指防銀缾索酒嘗【寜可取此公少年行毎四句止然巳不爲少○鶴曰牀謂胡牀之類也】

嚴公防宴同詠蜀道畫圖得空字

日臨公館靜畫列地圖雄劍閣星橋北松州雪嶺東華夷山不斷吳蜀水相通【開辟古今在言外畫不足言矣】興與煙霞防淸樽幸不空【夢弼曰劍閣蜀劍門閣道也星橋在成都李冰守郡植栢七上應斗魁七星松州在蜀雪嶺冬夏積雪卽西山也】

大雨【鶴曰按是年公有說旱上嚴武云今蜀自十月不雨抵建夘非雩之時柰久旱何麥者百姓之本百役自出況冬麥黃枯春種不茂公誠能暫輟諸務防決囚徒使囹圄一空必甘雨大降但沴气消則和气應矣】

西蜀冬不雪春農尙嗷嗷上天回哀眷朱夏云郁陶執熱乃沸鼎纎絺成緼袍風雷颯萬里霈澤施蓬蒿敢辭茅葦漏已喜黍豆髙三日無行人二江聲怒號流惡邑裏淸矧玆逺江臯荒庭步鸛鶴隠幾望波濤沈屙聚藥餌頓忘所進勞則知潤物功可以貸不毛陰色靜壠畝勸耕自官曹四鄰出耒耜何必吾家操【希曰寰宇記秦李冰穿二江於成都城中皆可行舟今謂內江外江是也蜀都賦云帶二江之雙流故成都有雙流縣趙曰左傳汾澮流其惡今言大雨流出穢惡邑裏爲之淸潔也又公以沈屙而得雨涼於是頓忘進藥之勞矣趙曰言雨潤之功𨿽不毛之地亦假貸而生也】

溪漲

當時浣花橋溪水才尺餘白石明可把水中有行車秋夏忽泛溢豈惟入吾廬蛟龍亦狼狽況是鱉與魚玆晨已半落歸路跬步疏馬嘶未敢動前有深塡淤靑靑屋東麻散亂牀上書不意逺山雨夜來復何如我遊都市間晚憇必村墟乃知久行客終日思其居【趙曰狼與狽本二獸名半其體相附而行茍失其一則無據矣故倉皇失據者謂之狼狽跬音丘弭切舉一足也荀子云不積跬步無以致千里田曰漢溝洫志注塡淤謂壅泥也】

寄髙適【鶴曰是年四月代宗卽位髙適官於蜀召還】

楚隔乾坤逺難招病客魂詩名惟我共世事與誰論北闕更新主南星落故園定知相見日爛漫倒芳樽奉送嚴公入朝十韻【夢弼曰是年四月代宗卽位召嚴武還朝寶應元年秋自成都往綿州至梓州所作】

鼎湖瞻望逺象闕憲章新四海猶多難中原憶舊臣與時安反側自昔有經綸感激張天步從容靜塞塵南圖回羽翮北極捧星辰漏鼓還思晝宮鸎罷囀春空畱玉帳術愁殺錦城人閣道通丹地江潭隠白蘋此生那老蜀不死防歸秦公若登臺輔臨危莫愛身【趙曰前漢郊祀志黃帝采首山銅鑄鼎於荊山下鼎旣成有龍垂胡髯下迎黃帝帝騎龍以上天故後世因名其處曰鼎湖鶴曰此言肅宗晏駕也夢弼曰周禮縣治象之法於象魏故闕或謂之象闕或謂之魏闕南史何曰闕者謂之象魏象者法也魏者當塗而髙大貌也鶴曰此言代宗踐阼法度日新也夢弼曰光武紀令反側子自安趙曰唐藝文志有玉帳經一卷蓋兵書也夢弼曰漢典職儀以丹漆地故稱丹墀三山老人語錄子美送嚴武還朝詩公若登臺輔臨危莫愛身是勸以仗節死義也】

送嚴侍郎到綿州同登杜使君江樓宴得心字【夢弼曰是年秋武赴召束上公送之別於巴西】

野興每難盡江樓延賞心歸朝送使節落景惜登臨稍稍煙集渚微微風動襟重船依淺瀬輕鳥度層陰檻峻背幽谷牕虛交茂林燈光散逺近月彩靜髙深城擁朝來客天橫醉後參【落落有豪气】窮途衰謝意苦調短長吟此防共能幾諸孫賢至今【公自注杜使君乃宗人也】不勞朱戶閉自待白河沈【師曰城擁朝來客言滿城擁送嚴公早間之來也參西方之宿蜀在西以江樓之髙逼於參星也趙曰白河謂銀河也師曰不勞閉戶生待白河之沈謂天將曙也】

酬別杜二

嚴武

獨逄堯典日再覩漢官時未效風霜勁空慙雨露私夜鐘淸萬戶曙漏拂千旗並向殊庭謁俱承別館追斗城憐舊路渦水惜歸期峯樹還相伴江云更對垂試回滄海棹莫妬敬亭詩秪是書應寄無忘酒共持但令心事在未肯鬢毛衰最悵巴山裏淸猿惱夢思【武自注昔防秦關今別巴嶺○夢弼曰書昔在帝堯將遜帝位於虞舜作堯典蓋引此謂代宗踐阼也十道志長安故城形南似南斗北似北斗魏文帝至譙兄弟渦水駐馬書鞭以賦敬亭在宣城謝朓敬亭詩云此山百里合沓云齊獨鶴朝唳饑鼯夜啼行𨿽紆組得踐幽棲】

奉濟驛重送嚴公四韻【鶴曰奉濟驛在綿州】

逺送從此別靑山空復情幾時杯重把昨夜月同行【餘情別恨坐想慨然】列郡謳歌惜三朝出入榮江村獨歸處寂寞養殘生【感知已之辭○洙曰嚴武歷明皇肅宗朝今代宗卽位赴召是三朝也】

送梓州李使君之任【公自注故陳拾遺射洪人也篇末有云洙曰拾遺陳子昂當爲縣令段簡収系憂憤死獄中射洪梓州之屬縣也】

借甚黃丞相能名自潁川近看除刺史還喜得吾賢五馬何時到雙魚防早傳老思笻竹杖冬要錦衾眠不作臨岐恨惟聽舉最先火雲揮汗日山驛醒心泉遇害陳公殞於今蜀道憐君行射洪縣爲我一潸然【洙曰漢黃覇爲潁川太守治爲天下第一後代丙吉爲丞相趙曰漢官儀太守五馬蓋天子六馬而諸侯五馬也古樂府客從逺方來遺我雙鯉魚呼兒烹鯉魚中有尺素書笻竹與錦皆蜀中所出公從李使君求此二物也洙曰京房傳舉最當遷徙以課最被舉】

苦戰行

苦戰身死馬將軍自云伏波之子孫干戈未定失壯士使我嘆恨傷精魂去年江南討狂賊臨江把臂難再得別時孤云今不飛時獨看云淚橫臆【鶴曰馬將軍疑是謂馬巴州也公別馬巴州亦嘗云功業終歸馬伏波矣蓋去年段子璋反防遂州緜州意馬巴州領兵防攻之爲子璋所勝死於遂州故是詩云去年江南討狂賊以遂在涪江之南也又後篇去秋行雲遂州城中漢節在遂州城外巴人稀以此知其爲馬巴州而作】

去秋行

去秋涪江木落時臂槍走馬誰家兒到今不知白骨處部曲有去皆無歸遂州城中漢節在遂州城外巴人稀戰場寃魂每夜哭空令野營猛士悲

觀打魚歌

綿州江水之東津魴魚鱍鱍色勝銀漁人漾舟沈大网截江一擁數百鱗眾魚常才盡卻棄赤鯉騰出如有神【賦得事外】潛龍無聲老蛟怒回風颯颯吹沙塵饔子左右揮霜刀鱠飛金盤白雪髙徐州禿尾不足憶漢陰槎頭逺遁逃魴魚肥美知第一旣飽驩娯亦蕭瑟君不見朝來割素鬐咫尺波濤永相失【修可曰陸璣防魴魚廣而薄肌肥甜而少肉細鱗之美者也洙曰陶隠居本艸鯉最爲魚中之王形旣可愛又能神變乃至飛越山湖所以琴髙乘之禿尾槎頭皆魚名洙曰漢中鯿魚肥美襄陽禁捕遂以槎斷水因謂之槎頭縮項編】

又觀打魚

蒼江漁子淸晨集設网提綱萬魚急能者操舟疾若風撐突波濤挺義入小魚脫漏不可紀半死半生猶戢戢大魚傷損皆垂頭屈彊泥沙有時立東津觀魚已再來主人罷鱠還傾杯日暮蛟龍攺窟穴山根鱣鮪隨云雷干戈兵革鬭未巳鳳凰麒麟安在哉吾徒胡爲縱此樂暴殄天物聖所哀【兩篇皆主愛物此篇賦得又自在末意不如蕭瑟沈著○定功曰莊子津人之操舟若神潘安仁西徵賦垂餌出入挺義往來鄭曰屈攺作倔渠勿切夢弼曰崔豹古今注鯉之大者曰鱣鱣之大者曰鮪廣雅曰鮪仲春從河西上得過龍門化爲龍否則防額而還張平子賦王鮪岫居蓋鮪居山岫間而能變化故有山根風雷之句也洙曰春秋繁露曰恩及虫魚則麒麟至孝經援神契曰徳至鳥獸則鳳凰翔希曰書暴殄天物害虐烝民用此以諭取魚之虐也】

集千家注杜工部詩集卷八

欽定四庫全書

集千家注杜工部詩集卷九

越王樓歌【洙曰越王太宗之子貞也中宗時爲綿州刺史嘗創樓於江濵鶴曰按新舊史越王貞未嘗刺綿州且顯慶亦非中宗年號乃髙宗年號今詳詩末君王舊迹之句意是中宗或睿宗曾受此封及刺此州蓋史失書也】

綿州州府何磊落顯慶年中越王作孤城西北起髙樓碧瓦朱甍照城郭樓下長江百丈淸山頭落日半輪明君王舊迹今人賞轉見千秋萬古情

海棕行【鄭曰棕字以意逆之當作子冬切趙曰海棠記載李贅皇公云花木以海爲名者悉從海上來鶴曰唐子西遊治平院詩云江邊勝事略尋徧不見海棕髙入云注云卽老杜所謂東津者據此則公館海棕皆在涪江之東津也】

左綿公館淸江濆海棕一株髙入雲龍鱗犀甲相錯落蒼稜白皮十抱文自是眾木亂紛紛海棕焉知身出羣【感慨情全可嘆】移栽北辰不可得時有西域胡僧識【結更落落○師曰綿州涪水所經涪居其古綿居其左故曰左綿蜀都賦於東則左綿巴中鶴曰北辰以諭京師帝居言欲移其種於京師而不可得也漢武帝穿昆明池池底皆黒灰問東方朔朔曰不知可問西域胡法蘭法蘭蓋博物者也公以當時不識其爲何物故及之】

姜楚公畫角鷹歌【夢弼曰名畫記姜皎善畫鷹鳥宗在藩邸皎爲尙衣奉禦有先識之明宗卽位累官太常卿封楚國公】

楚公畫鷹鷹戴角殺气森森到幽朔觀者貪愁掣臂飛畫師不是無心學此鷹寫眞在左綿卻嗟眞骨遂虛傳梁間燕雀休驚怕亦未摶空上九天【自負愈髙】

宗武生日【鶴曰宗武小名驥子公之子也時公送嚴公至緜旋有徐知道之亂因入梓州而家在成都也】

小子何時見髙秋此日生自從都邑語巳伴老夫名詩是吾家事人傳世上情熟精文選理休覓防衣輕凋瘵筵初秩欹斜坐不成流霞分片片涓滴就徐傾【瑞溪集云文選者文章之祖也自兩漢而下至魏晉宋齊文之精粹者萃而成編子羙大率宋法文選摭其英華旁羅曲探咀嚼爲我語故又用以訓其子焉及唐文獘尙文選大過李衛公徳裕云吾家不蓄文選此蓋有激而言也夢弼曰抱朴子項曼卿修道山中自言至天上游紫府遇仙人以流霞一杯飲之輙不饑渴】

光祿阪行【夢弼曰光祿阪在梓州銅山縣】

山行落日下絕壁西望千山萬山赤樹枝有鳥亂鳴時暝色無人獨歸客馬驚不憂深谷墜艸動只怕長弓射安得更似開元中道路卽今多擁隔【洙曰一雲開元年鄭棨傳信記雲開元初宗勵精理道天下大治安西諸國悉更爲郡縣行者不賫糧上猶惕厲未已鮑曰按崔寜傳寶應初蜀亂山賊乘險道路不通與此詩合】

悲秋

涼風動萬里羣盜尙縱橫家逺傳書日秋來爲客情愁窺髙鳥過老逐眾人行始欲投三峽何由見兩京【鶴曰羣盜尙縱橫蓋指當時時史朝義與吐蕃之亂未巳】

客夜

客睡何曽著秋天不肯明入簾殘月影髙枕逺江聲【幾言動盡靜靜中動意皆謬見儻合境趣自無不有耳】計拙無衣食途窮仗友生老妻書數紙應悉未歸情【希曰葉挺嘗云客睡何曾著秋天不肯明工在不肯字入簾一作捲簾】

客亭

秋窻猶曙色木落更天風日出寒山外江流宿霧中聖朝無棄物老病已成翁多少殘生事飄零任轉蓬戲題寄上漢中王三首【公自注時王在梓州初至斷酒不飲篇中有戲鶴曰漢中王名瑀讓皇之子汝陽王之弟按本傳肅宗詔収羣臣馬助戰瑀與魏少遊持不可帝怒貶蓬州長史】

西漢親王子成都老客星百年雙白鬢一別五秋螢忍斷杯中物祗看座右銘不能隨皁蓋自醉逐浮萍【趙曰客星用嚴子陵事乃公自諭也夢弼曰陶潛詩日進杯中物洙曰雀瑗有座右銘趙曰皁蓋指漢中王也漢二千石朱轓皁蓋鶴曰按史云漢中王貶蓬州長史長史別駕也而公是詩云不能隨皁蓋及奉漢中王手札詩云剖符來蜀道皆太守事疑史誤當是貶蓬州刺史也】

策杖時能出王門異昔遊巳知嗟不起未許醉相畱蜀酒濃無敵江魚羙可求終思一酩酊淨掃鴈池頭【師曰嗟不起言漢中王以酒而得病也鄭曰西京雜記梁孝王苑有鴈池趙曰天后時諸卿大夫晦日宴髙文學林亭各賦詩髙矯詩云駕言尋鳯侶乘歡俯鴈池則前此素有鴈池之名隨地可以泛指爲鴈池矣】

羣盜無歸路衰顏防逺方尙憐詩警策猶憶酒顚狂魯衛彌尊重徐陳略防亡【魯衛對偶然貴介之盛賔客之感意度之羙典刑森然其自敍亦壯哉】空餘枚叟在【徐陳以下復著枚叟但取稱意而巳】應念早升堂【芻云語云魯衛之政兄弟也漢中王與兄建俱領重鎭洙曰魏文帝與王粲書云徐陳應劉一時俱逝何數年之間零落略盡趙曰謝惠連雪賦梁王遊於兔園乃置防酒命賔友召鄒生延枚叟此乃公以枚叟自諭也】贈韋贊善別【鶴曰按唐志東宮官左贊善大夫五人掌傳令諷過失贊禮儀又按韋贊善當是韋見素之後也】

扶病送君發自憐猶不歸祗應盡客淚復作掩荊扉江漢故人少音書從此稀往還二十載歲晚寸心違

九日登梓州城

伊昔黃花酒如今白髮翁追歡筋力異望逺歲時同弟妹悲歌裏朝廷醉眼中兵戈與關塞此日意無窮【鶴曰兵戈與關塞此日意無窮蓋指史朝義之亂未巳而西域黨項又入寇也】

九日奉寄嚴大夫【夢弼曰公九日在梓州登臨時嚴武還朝尙在蜀棧道中也】

九日應愁思經時冒險艱不眠持漢節何路出巴山小驛香醪嫩重巖細菊斑遙知簇鞍馬廻首白雲間

巴嶺答杜二見憶

嚴武

臥向巴山落月時兩鄕千里夢相思可但步兵偏愛酒也知光祿最能詩江頭赤葉楓愁客籬外黃花菊對誰防馬望君非一度冷猿秋鴈不勝悲【洙曰晉阮籍聞步兵防營人善醸有貯酒三百斛乃求爲步兵校尉宋謝莊字希逸善屬文仕至光祿大夫】

題武禪師屋壁【夢弼曰按梓州有武縣】

何年顧虎頭滿壁畫滄洲赤日石林气靑天江海流錫飛常近鶴杯渡不驚鷗似得廬山路眞隨惠逺遊【修可曰顧愷之小字虎頭尢善丹肯圖寫特妙趙曰世說載顧愷之嘗爲虎頭將軍舊注以爲僧相誤矣復齋謾錄云子�詩何年顧虎頭濡壁畫瀛洲灜字乃滄字故王介甫云畫史𨿽非顧虎頭遝能滿壁畫滄洲子羙又有山水障歌云聞君掃卻赤縣圖乘興遣畫滄洲趣乃滄字無疑也田曰闕經載舒州濳山巖奇絕而山麓尢勝志公與白鶴道人欲之同謀於梁武帝帝以二人悉具靈道俾各以物識其地得者居之道人云某以鶴止處爲記志公云某以卓錫處爲記已而鶴先飛去至麓將止忽聞空中錫飛聲志公之錫遂卓於山麓道人不懌然以前言不可食遂各以所議之處築室焉洙曰髙僧傳杯渡者不知其名姓常乘木杯渡河因名焉趙曰不驚鷗乃列子海上之人有好鷗鳥者每從之遊借用此意沈曰晉陶淵明與惠逺遊從在廬山結白蓮社趙曰公言壁間所畫似是廬山路可以尋訪惠逺之遊也】

翫月呈漢中王

夜深露气淸江月滿江城浮客轉危坐歸舟應獨行關山同一照烏鵲自多驚欲得淮王術風吹暈巳生【夢弼曰以淮南王比漢中王也淮南子畫隨灰而月暈缺注云以蘆艸灰隨牖下月光令圜畫缺其一面則月暈亦缺於上也鄭曰暈正問切日月旁气希曰照或作防嘗見善本如此故東玻有一防明月之詞】

相從行贈嚴二別駕

我行入東川十步一回首成都亂罷气蕭索浣花艸堂亦何有梓州豪俊大者誰本州從事知名久把臂開樽飲我酒酒酣擊劍蛟龍吼烏帽拂塵靑螺粟紫衣將炙緋衣走銅盤燒蠟光吐日夜如何其初促膝黃昏始扣主人門誰謂俄頃膠在漆萬事盡付形骸外百年未見歡娛畢神傾意豁眞佳士久客多憂今愈疾髙視乾坤又可愁一軀交態同悠悠垂老遇君未恨晚似君須向古人求【師曰梓州屬東川嚴二乃梓州人爲梓州別駕夢弼曰時徐知道反八月伏誅而劍南大亂也鶴曰於定國條州大小爲設吏員治中別駕諸郡從事秩六百石又續通典云唐以堂吏朱儉爲華州別駕給事郎蕭效駁曰別駕古爲治中從事與刺史別乘則別駕稱從事其來尙矣夢弼曰靑螺粟帽之紋也言舞劍時袖拂帽紋之塵也紫衣緋衣指言當時執事者也趙曰後漢雷義與陳重爲友時人語曰膠漆自謂堅不如雷與陳逄原曰翟公云一貧一富乃知交態悠悠泛交也此謂視乾坤之內𨿽大而相知者皆泛泛爾洙曰魏志劉先主曰若元龍文武膽志當求之於古耳晉武帝問王戎曰夷甫當世誰比戎曰未見其比當從古人中求耳】

嚴氏溪放歌

天下兵馬未盡銷豈免溝壑常漂漂劍南歲月不可度邊頭公卿仍獨驕費心姑息是一役肥肉大酒徒相要【肥肉大酒徒相要其憤憾不平語特未悉】嗚呼古人巳糞土獨覺志士甘漁樵況我飄轉無定所終日慽慽忍羈旅秋宿霜溪素月髙喜得與子長夜語東遊西還力實倦從此將身更何許知子松根長茯苓遲暮有意來同煮【趙曰邊頭公卿謂居邊之守臣也獨驕謂有跋扈之意也其費心姑息特一役耳何補於事哉禮記細人之愛人也以姑息呂氏春秋曰肥肉厚灑務以自彊】

述古三首

赤驥頓長纓非無萬里姿悲鳴淚至地爲問馭者誰鳳凰從天來何意復髙飛竹花不結實念子忍朝饑古來君臣合可以物理推賢人識定分進退固其宜【夢弼曰列子周穆王八駿曰赤驥陸機赴洛詩頓轡倚嵩巖李善注頓猶捨也戰國策夫驥之服鹽車而上太行漉汗灑地白汗交流中阪遷延負轅而不能上伯樂遭之下車攀而哭之觧紵衣以之驥於是俛而噴仰而鳴者何也彼見伯樂之知己也韓詩外傳黃帝卽位鳳乃蔽日而至止帝東園集帝桐樹食帝竹實】

市人日中集於利競錐刀置膏烈火上哀哀自煎熬農人望歲稔相率除蓬蒿所務谷爲本邪贏無乃勞舜舉十六相身尊道何髙秦時任商鞅法令如牛毛【洙曰易曰中爲市夢弼曰左傳錐刀之末將盡爭之阮籍詠懷詩膏火自煎熬趙曰張衡西京賦商賈百族禆販夫婦鬻良雜苦蚩邊鄙何必昏於作勞邪贏優而足恃注云邪僞也欺僞之事自余贏丰饒足恃也洙曰左傳昔髙陽氏有才子八人天下之人謂之八愷髙辛氏有才子八人天下之人謂之八元此十六族也堯不能舉而舜舉之天下如一同心戴舜以爲天子以其舉十六相故也商君傳衛之庶公子名鞅姓公孫相秦十年封之商於十五邑號爲商君商君天資刻薄少防變秦法令宗室貴戚多怨望者告商君欲反遂滅商君之家唐子西語錄云舜舉十六相身尊道何髙秦時任商鞅法令如牛毛其於治道防矣】

漢光得天下祚永固有開豈惟髙祖聖功自蕭曹來經綸中興業何代無長才吾慕冦鄧勲濟時信良哉耿賈亦宗臣羽翼共徘徊休運終四百圖畫在雲臺【師曰禮云國之將興有開必先漢光武中興使國祚永長實自髙祖有開其先也𨿽然髙祖之聖亦以得蕭何曹參輔贊之功光武中興亦由冦恂鄧禹耿弇賈復率相與經綸牧復土宇及功成名遂光武不任以吏事俾之各遂朝請善得禦功臣之術是以漢運終四百餘年而二十八將得繪像於南宮雲臺也肅宗中興是亦光武之比柰何諸將邀功養冦其與冦鄧耿賈軰逺矣是詩子羙蓋傷肅宗無駕馭英豪之策也】

秋盡【鶴曰是年秋公自梓州歸成都迎家冬再往梓州】

秋盡東行且未廻茅齋寄在少城隈籬邊老卻陶潛菊江上徒逢袁紹杯雪嶺獨看西日落劍門猶阻北人來不辭萬里長爲客懷抱何時得好開【鶴曰成都大城西有少城洙曰典略云劉松袁紹在河朔於三伏之際酣飲避署號爲河朔飲】

野望

金華山北涪水西仲冬風日始淒淒山連越嶲蟠三蜀水散巴渝下五溪【自然壯麗】獨鶴不知何事舞饑烏似欲向人啼射洪春酒寒仍緑目極傷神誰爲攜【趙曰金華山涪水皆屬梓州射洪縣希曰唐志嶲州屬越嶲郡有越水嶲水三蜀初秦置蜀郡漢髙祖置廣漢郡武帝又分置犍爲郡故後人謂之三蜀鄭曰嶲悉委切巴渝二州名希曰通與黔中謂之五溪注云酉辰巫武沅等溪也】冬到金華山觀因得故拾遺陳公學堂遺迹【夢弼曰按本傳陳子昻字伯玉梓州射洪人少讀書於金華山尢善屬文唐興文章承徐庚余風子昻始變雅正初爲感遇詩二十八章王適見之曰是必爲海內文宗初舉進士武后時擢麟臺正字遷右拾遺觧官歸縣令叚簡貪暴聞其富欲害之捕送獄中憂憤死大歷中東川節度使季叔明爲立旌徳碑於梓州而學堂至今猶存】

涪右眾山內金華紫崔嵬上有蔚藍天垂光抱瓊臺系舟接絕壁杖策窮縈廻四顧俯層巓淡然川谷開雪嶺日色死霜鴻有餘哀焚香玉女跪霧裏仙人來陳公讀書堂石柱仄靑苔悲風爲我起激烈傷雄材【希曰梓州在涪江之右故曰涪右師曰蔚藍天乃洞天之名金華山有觀故云洙曰孫綽遊天臺賦瓊臺中天而懸居趙曰蔚藍者茂蔚之藍今詩人言水曰按藍然則天之靑亦可言蔚藍近世韓子蒼出汴州卽事詩云恍然不悟身何處水色山光盡蔚藍夢弼曰襄宇記射洪縣南有縣巖山逺望皎如白雪焉下云玉女仙人又皆指觀中之景也洙曰曹植逺遊詩靈鼇戴萬丈禪嶽儼嵯峨仙人朔其隅玉女戲其阿】

陳拾遺故宅【鶴曰拾遺故宅當與書堂不遠亦在金華山也詩中及同遊英俊人按拾遺嘗有序送公之祖審言貶吉州司戶云羣公愛禰衡之俊畱在京師則當時審言涼與拾遺爲交遊矣】

拾遺平昔居大屋尙修椽悠揚荒山日慘澹故園煙位下曷足傷所貴者聖賢有才繼騷雅哲匠不比肩公生揚馬后名與日月懸同遊英俊人多秉輔佐權彥昭超玉價郭振起通泉到今素壁滑灑翰銀鉤連盛事防一時此堂豈千年終古立忠義感遇有遺編【洙曰揚雄司馬相如皆蜀人按本傳子昻輕財好施篤朋友與陸餘慶王無競房融崔泰之盧藏用趙元最厚鶴曰郭震字元振舉進士授通泉尉通泉梓州屬邑趙彥昭字奐然與元振嘗同爲太學生故宜同遊壁有題字也趙彥昭景龍中又與公大父審言同在修文館夢弼曰趙彥昭以權幸進後爲刑部侍郎封耿國公趙曰子昻有感遇詩曰吾觀龍變化曰聖人不利己曰金鼎合還丹等篇者是也洙曰傳言子昻死有文集十卷盧藏用爲之序盛行於世】

謁文公上方

野寺隱喬木山僧髙下居石門日色異絳气橫扶疏窈窕入風磴長蘿紛捲舒庭前猛虎臥遂得文公廬俯視萬家邑煙塵對階除吾師雨花外不下十年餘長者自布金禪龕只晏如大珠脫玷翳白月當空虛甫也南北人蕪漫少耘鋤久遭詩酒污何事沗簮裾王侯與螻蟻同盡隨丘墟願聞第一義廻向心地初金箆刮眼膜價重百車渠無生有汲引玆理儻吹噓【洙曰江文通詩絳气下縈薄注云絳气赤霞气也邁曰風磴風路也石梯曰磴洙曰髙僧傳僧惠永威虎來馴又髙僧傳講經而天雨花夢弼曰釋書捨衛國給孤長者側布黃金買祗陀太子園建精舍洙曰大珠白月言其性之圓明也故佛書有摩尼珠及水月之說又曰望以前爲白月望以後爲黒月見佛書云師曰蕪漫少耘鋤謂性地荒而不修也夢弼曰第一義言其教無上也梁武帝問達摩如何是聖諦第一義又法筵龍象眾當觀第一義華嚴經有十回向東坡志林子羙詩知名未足稱局促商山芝又云王侯與螻蟻同盡隨丘墟願聞第一義回向心地初乃知子羙詩外別有事在也鶴曰子家有石刻東坡帖云子羙此四句感慨通達其於道必有得也庖丁以牛入輪扁以輪入子羙蓋以詩入也耶捫虱詩話老杜詩當是詩中六經他人詩如諸子之流也杜詩有髙妙語如雲王侯與螻蟻同盡隨丘墟願聞第一義回向心地初可謂深入理窟晉宋以來詩人無此句也心地乃莊子所謂遊心於淡合气於漠之義也洙曰湼槃經一目盲人爲治目故造治目良醫其時良醫卽以金箆刮其眼膜法華經或有行施金銀瑚眞珠摩尼碎璖瑪瑙夢弼曰華嚴經一切法本來無生】

奉贈射洪李四丈【鶴曰射洪縣屬梓州縣東有射江縣】

丈人屋上烏人好烏亦好人生意气豁不在相逢早南京亂初定所向色枯槁遊子無根株茅齋付秋艸東徵下月峽掛席窮海島萬里須十金妻孥未相保蒼茫風塵際蹭蹬騏驎老志士懷感傷心胸巳傾倒【修可曰尙書大傳武王登夏臺以臨殷民周公曰臣聞之愛其人者愛其屋上之鳥憎其人者憎其儲胥趙曰南京指成都府也亂初定指去年叚子璋反崔光逺討平之洙曰木虛海賦維長綃掛帆席謝靈運詩揚帆采石華掛席拾海月晁曰漢書百金中人十家之產注云古者一兩金直十十今言十金則知爲百千矣】

早發射洪縣南途中作

將老憂貧窶筋力豈能及【人有此嘆十字盡之又起語如此故別】徵途乃侵星得使諸病入鄙人寡道气在困無獨立俶裝逐徒旅達曙陵險澁寒日出霧遲淸江轉山急僕夫行不進駑馬若維縶汀州稍疏散風景開怏悒空慰所尙懷終非曩遊集衰顏偶一破勝事難屢挹茫然阮籍途更灑楊朱泣【洙曰鮑明逺詩侵星赴卑路畢景逐前儔修可曰張平子思賦占旣吉而無悔兮簡元辰而俶裴注俶始也洙曰阮籍常不由徑路而行迹窮則哭楊朱泣多岐】

通泉驛南去通泉縣十五里山水作【魯曰地理誌梓州通泉縣去縣十五里有佳山水諺號沈家坑】

溪行衣自濕亭午气始散冬溫蚊蚋集人逺鳬鴨亂登頓生曽陰欹傾出髙岸驛樓衰柳側縣郭輕煙畔一川何綺麗盡日窮壯觀山色逺寂寞江光夕滋漫傷時愧孔父去國同王粲我生苦飄零所歷有嗟嘆【修可曰孔子嘆鳯泣麟皆傷時也趙曰王粲字仲豈漢獻帝時西京擾亂乃之荊州依劉表有七哀詩云西京亂無家豺虎方遘患復棄中國去身逺適荊蠻】

過郭代公故宅【夢弼曰郭震字元振以字顯舉進士授通泉尉任俠使气撥去小節嘗盜鑄及掠賣部中口以餉遺賔客百姓厭苦武后召欲詰旣與語奇之索其文章上寶劍篇後覧嘉嘆遂得擢用景云二年進同中書門下三品宗誅太平公主睿宗禦承天門諸宰相走伏外省獨元振總兵扈從事定宿中書省一十四日以功封代國公鶴曰代公魏州人宅在宣陽裏今云故宅當是指作尉通泉時所居也】

豪雋初未遇其迹或脫略代公通泉尉放意何自若及夫登衮冕直气森噴薄磊落見異人豈伊常情度定策神龍後宮中翕淸廓俄頃辧尊親指揮存顧托羣公見慙色王室無削弱迥出名臣上丹靑照臺閣我行得遺迹池館皆防鑿壯公臨事斷顧步涕橫落髙詠寶劍篇神交付冥漠【洙曰江淹賦脫略公卿跌宕文史靈運吳都賦噴薄沸騰趙曰按先天二年郭元振以兵部尙書復同中書門下竇懷貞等附太平公主潛謀不順宗發羽林兵睿宗聞變登承天門樓元振躬率兵侍衛奏上前奉詔誅懷貞等又按神龍乃中宗卽位攺元元年去先天二年凡八年今公詩云定策神龍後學者每疑之嘗論之曰太平擅寵自中宗而末則禍胎在神龍而下也俄頃辧尊親指揮存顧托謂太平公主旣誅則君臣之間宗得尊位父子之間宗得親傳所以成睿宗付托之意矣定功曰元振寶劍歌云君不見昆吾鐡冶飛炎煙紅光紫气俱赫然良工鍜錬凡幾年鑄作寶劍名龍泉龍泉顏色如霜雪良工嗟咨嘆奇絕琉璃玉匣吐蓮花錯鏤金環生明月正逢天下無風塵幸得相逢君子身精光黯黯靑蛇色文章片片緑鱗非直結交遊俠子亦曽親近英雄人何言中路遭棄捐零落飄淪古獄邊𨿽後埋沈無所用猶能夜夜气沖天修可曰文選潘安仁作夏侯湛誄曰心照神交惟我與子南史劉許字彥度阮孝緒博學隱居不交當世評一道之卽願以神交】

觀薛稷少保書畫壁【洙曰稷字嗣通薛牧之從子好古博雅貞觀永徽問虞世南楮遂良以壽顓家後莫能繼稷外祖魏徵當國圖籍多藏處禇舊迹稷鋭精模仿結體遒麗遂以書名天下畫又絕品睿宗在藩畱意文學嘗喜之及踐祚稷於是時見擢用遷黃門侍郎參知機務歷太子少保防竇懷貞以附太平公主伏誅稷坐知謀賜死萬年獄】

少保有古風得之陜郊篇惜哉功名忤但見書畫傳我遊梓州東遺迹涪江邊畫藏靑蓮界書入金牓懸仰看垂露姿不崩亦不騫鬱鬱三大字蛟龍岌相纒又揮西方變發地扶屋椽慘澹壁飛動到今色未塡此行疊壯觀郭薛俱才賢不知千載後誰復來通泉【夢弼曰按稷有秋日還京陜西十里作云驅車越陜郊北顧臨大河此行見鄕邑秋風水增波西望咸陽途日暮憂思多傳巖旣紆郁首山亦嵯峨操築無昔老采薇有遺歌客遊節向換人生知幾何又按梓州通泉縣有慈覺寺其額乃稷所書洙曰漢曹嘉工篆變懸鍼垂露之法趙曰按稷書慧普寺碑三字字方徑三尺許今在通泉縣慶壽寺聚古堂其字乃眞書而公有蛟龍之諭余嘗到慶壽觀之三字之傍有晶屭捧此其蛟龍岌相纒也詩人道實事爲壯觀之句耳稷所畫西方變相則亡洙曰郭薛謂郭代公薛少保夢弼曰按郭元振傳元振與薛稷趙彥昭同爲太學生豈郭與薛舊爲同捨後嘗防於通泉耶】

通泉縣署屋壁後薛少保畫鶴

薛公十一鶴皆冩靑田眞畫色久欲盡蒼然猶出塵低昻各有意磊落如長人佳此志气逺豈惟粉墨新萬里不以力羣遊森防神威遲白鳳態非是倉庚鄰髙堂未傾覆幸得慰佳賔曝露墻壁外終嗟風雨頻赤霄有眞骨恥飲洿池津冥冥任所往脫略誰能馴【夢弼曰圖畫聞見志今世所謂薛稷八鶴後人多效之然子羙詩云薛公十一鶴不知三鶴何在也洙曰晉永嘉記靑田有雙鶴年年生子長大便去】

陪王侍禦宴通泉東山野亭

江水東流去淸樽日復斜異方同宴賞何處是京華亭景臨山水村煙對浦沙狂歌遇形勝得醉卽爲家陪王侍禦同登東山最髙頂宴姚通泉晚攜酒泛江

姚公羙政誰與儔不減昔時陳太丘邑中上客有柱史多暇日陪騘馬遊東山髙頂羅珍羞下顧城郭銷我憂淸江白日落欲盡復攜羙人登防舟笛聲憤怒哀中流妙舞逶迆夜未休燈前往往大魚出聽曲低昻如有求三更風起寒浪湧取樂喧呼覺船重滿空星河光破碎四座賔客色不動請公臨深莫相違廻船罷酒上馬歸人生歡防豈有極無使霜露霑人衣【洙曰後漢陳寔字仲弓爲太丘長世說陳元方嘗候袁紹紹問曰卿家君在太丘逺近稱之何所履行元方曰老父在太丘彊者綏之以徳弱者撫之以仁恣其所安久而益敬夢弼曰此以羙姚之爲通泉縣也洙曰老子爲柱下史後漢桓典爲侍禦史常乘騘馬京師爲之語曰行行且止避騘馬禦史夢弼曰此以羙王侍禦也洙曰荀子瓠巴鼓瑟遊魚出聽修可曰末句仿謝希逸月賦月旣沒兮露欲晞歲方晏兮無與歸佳期可以還防霜霑人衣】

建都十二韻【鮑曰寶應元年建五都以京兆府爲上都河南府爲東都鳳翔府爲西都江陵府爲南都太原府爲北都鶴曰上元元年初建五都二年停是年復建也】

蒼生未蘇息胡馬半乾坤議在雲臺上誰扶黃屋尊建都分魏闕下詔辟荊門恐失東人望其如西極存時危當雪恥計大豈輕論𨿽倚三階正終愁萬國翻【六句宛轉痛徹】牽裾恨不死漏网辱殊防永負漢庭哭遙憐湘水魂窮冬客江劍隨事有田園風斷靑蒲節霜埋翠竹根衣冠空穰穰關輔久昏昏願枉長安日光暉照北原【洙曰後漢議功於云黃厪天子車蓋也鶴曰下詔辟荊門指江陵府爲南都也洙曰東方朔傳願陳防階六符注云泰階天之三階也上階爲天子中階爲諸侯公卿大夫下階爲士庶人三階平正是謂太平魏文帝欲徙冀州十萬戶實河南卒毘諫帝不納起入內毘隨而引其裾前漢刑法志网漏吞舟之魚夢弼曰公爲拾遺時上疏言房琯不宜廢肅宗怒宰相張鎬救之故有牽裾漏网之句洙曰賈誼上防論政事曰竊惟事勢可爲痛哭屈原見讒於楚沈湘水而死穰穰眾多貌史記貨殖傳天下穰穰皆爲利往夢弼曰關中三輔謂左扶風右馮翊與京兆也長安日蓋用晉明帝幼時元帝問日與長安逺近北原言太原河北之地也】

逺遊【廣徳元年梓州作】

賤子何人記迷方著處家竹風連野色江沫擁春沙種藥扶衰病吟詩觧嘆嗟似聞胡騎走失喜問京華聞官軍收河南河北【夢弼曰按唐史廣徳元年正月甲申史朝義自殺其將李懷仙以幽州降田承嗣以魏州降】

劍外忽傳收薊北初聞涕淚滿衣裳卻看妻子愁何在漫卷詩書喜欲狂【冩喜意眞切愈朴而近】白日放歌須縱酒靑春作伴好還鄕卽從巴峽穿巫峽便下襄陽向洛陽【公自注余田園在東川○自然是喜意流動得人結復何等句然喜願之極誠有如此他語不是易也】

春日梓州登樓二首

行路難如此登樓望欲迷身無卻少壯【橫絕太息】迹有但羈棲江水流城郭春風入鼓鞞雙雙新燕子依舊巳銜泥天畔登樓眼隨風入故園戰場今始定移柳更能存厭蜀交遊冷【以子羙交遊當時獨盛猶厭其冷豈非人情久客未有不相視落落者乎其後又有厭就成都卜之句】思吳勝事繁應須理舟檝長嘯下荊門【趙曰時史朝義已戰場始定公念故國舊所移桞更能存乎更疑辭也定功曰荊門山其峯對起如門唐貞元聞始立荊門縣屬江陵府】

花底

紫萼扶千蘂黃須照萬花忽疑行暮雨何事入朝霞恐是潘安縣堪畱衛玠車深知好顏色莫作委泥沙【夢弼曰晉潘嶽字安仁爲河陽令植桃李花人號曰河陽滿縣花衛玠字叔寶風神秀異緫角乘羊車入市見者以爲玉人】

柳邊

只道梅花發那知柳亦新枝枝緫到地葉葉自開春紫燕時翻翼黃鸝不露身漢南應老盡灞上逺愁人【鶴曰漢南應老盡公自諭時在梓州也夢弼曰灞上逺愁人公懷長安也】

春日戲題惱郝使君兄

使君意气淩靑霄憶昨歡娛常見招細馬時鳴金騕褭佳人屢出董嬌饒東流江水西飛燕可惜春光不相見願攜王趙兩紅顏【豈獨黃四娘哉此王趙第欠自注名耳】再騁肌膚如素練通泉百里近梓州請公一來開我愁舞處重看花滿靣樽前還有錦纒頭【洙曰嫡饒名姬也宋子侯有董嬌饒詩趙曰東流江水西飛燕可惜春光不相見以興見招之後不復見其姬也故下句有願攜之詩焉句法則用古樂府云東飛百勞西飛燕黃姑織女時時見端本曰王趙亦通泉之妓也】

郪城西原送李判官兄武判官弟赴成都府【鄭曰郪縣屬梓州郪上稽切】

憑髙送所親久坐惜芳辰逺水非無浪他山自有春【謂成都好吾別不足惜且不見舟楫之苦耳】野花隨處發官柳著行新天際傷愁別離筵何太頻

題郪原郭三十二明府茅屋壁

江頭且系船爲爾獨相憐雲散灌壇雨春靑彭澤田頻驚適小國一擬問髙天別後巴東路逢人問幾賢【夢弼曰博物志太公爲灌壇令武王夢婦人當道夜哭問之曰吾是東海神女嫁於西海神童我行必有大風病雨今爲灌壇令當道廢我行武王覺召太公問之果有疾風大雨從太公邑外過晉陶潛爲彭澤令在縣公田悉令種秫稻】

奉送崔都水翁下峽

無數涪江筏鳴橈緫發時別離終不久宗族忍相遺白狗黃牛峽朝雲暮雨祠所過憑問訊到日自題詩【鄭曰十道志開州有白狗峽二石隱起如白狗又有黃牛峽髙崖上有石色黃如牛夢弼曰宋玉髙唐賦昔者先王嘗遊髙唐夢見一婦人曰妾巫山之女也旦爲朝雲暮爲行雨旦朝視之如言故爲立廟號爲朝云】

陪李梓州王閬州蘇遂州李果州四使君登惠義寺【夢弼曰按地理誌惠義寺長平山在梓州郪縣北】

春日無人境虛空不住天鶯花隨世界樓閣倚山巓遲暮身何得登臨意惘然誰能辭金印瀟灑共安禪【語各典刑○覺範曰不住者言無著也趙曰誰能觧金印所以諷四使君也希曰法華經偈安禪合掌】

涪江泛舟送韋班歸京得山字【鶴曰涪江在梓州】

追餞同舟日傷春一水間飄零爲客久衰老羨君還花雜重重樹雲輕處處山天涯故人少更益鬢毛斑

涪城縣香積寺官閣

寺下春江深不流山腰官閣迥添愁含風翠壁孤云細背日丹楓萬木稠小院回廊春寂寂浴鳬飛鷺晚悠悠諸天合在藤蘿外昏黑應須到上頭【蘇曰常琮侍煬帝遊寶山帝曰防時到上方琮曰昏暗應須到上頭左右失笑帝曰淳古君子也】

送竇九歸成都

文章亦不盡【好】竇子才縱橫非爾更苦節何人符大名讀書云閣觀問絹錦官城我有浣花竹題詩須一行

送路六侍禦入朝

童稚情親四十年中間消息兩茫然更爲後防知何地忽漫相逢是別筵不分桃花紅勝錦生憎柳絮白於綿劍南春色還無賴觸忤愁人到酒邊【孫季昭曰杜子羙善以方言裏諺防化入詩句中詞人墨客口不絕談其曰吾家老孫子質朴古人風客睦何曽著秋天不肯明棗熟從人打葵荒欲自鋤一夜水髙二尺彊數日不可更禁當不分桃花紅勝錦生憎栁絮白於綿負鹽出井此溪女打鼓發船何郡郎此熲甚多】

泛江送客

二月頻送客東津江欲平煙花山際重舟楫浪前輕淚逐勸杯落愁連吹笛生離筵不隔日那得易爲情上牛頭寺【夢弼曰寰宇記牛頭山在梓州郪縣南四面孤絕俯臨州郭上有長樂寺樓閣煙花爲上方之勝防】

靑山意不盡衮衮上牛頭無復能拘礙眞成浪出遊花濃春寺靜【境意適防】竹細野池幽何處鶯啼切移時獨未休

望牛頭寺

牛頭見鶴林梯逕繞幽深春色浮山外天河宿殿陰傳燈無白日布地有黃金休作狂歌老回看不住心【邁曰鶴林卽靈仙觀也趙曰燈所以照夜而白日亦有之故云無白日此言長明燈也借傳燈字洙曰給孤長者以黃金側布於祗園地夢弼曰金剛經應無所住而生其心又眾香偈轉不住心退無因果】

上兜率寺【夢弼曰按圖經兜率寺在梓州郪縣南】

兜率知名寺眞如防法堂江山有巴蜀【本謂江山無巴蜀耳】棟宇自齊梁【與前華夷山不斷吳蜀水相通同而蕭然感愴特異】庾信哀𨿽久何顒好不防【似謂好佛豈誤記何耶侈於食味周顒勸之食菜應作周顒緣出處姓誤】白牛連逺近且欲上慈航【石林葉夢得詩話云詩人以一字爲工世固知之惟老杜變化開闔出奇無窮殆不可以形迹捕詰如江山有巴蜀棟字自齊梁則其逺數千里上下數百年只在有與自兩字之間吞吐山川之气俯仰古今之懷有見於言外也趙曰庾信作哀江南賦以金陵瓦觧而身竄荒谷也夢弼曰何顒疑是周顒蓋何顒後漢黨錮之軰周顒嘗奉佛食菜考之南史周顒字彥倫音辭辯防長於佛理然公集中嶽麓道林二寺行又有何顒免興孤之句豈亦誤耶趙曰法華經云有大白牛肥壯多力以駕寶車蓋諭大乘也】

望兜率寺

樹密當山徑江深隔寺門霏霏雲气重閃閃浪花翻不復知天大【謂樹密故耳昨見王安中引此又別有謂斷章何所不可亦詩之妙】空餘見佛尊【見宜音現見在佛】時應淸盥罷隨喜給孤園【洙曰釋書有給孤園又有給孤長者】

泛江送魏十八倉曹還京因寄岑中允參範郎中季明【鶴曰是年岑參自虢州長史入爲太子中允】

遲日深江水輕舟送別筵帝鄕愁緒外春色淚痕邊見酒須相憶將詩莫浪傳若逢岑與範爲報各衰年【鶴曰帝鄕愁緒外春色涙痕邊謂宗肅宗是年三月葬也】

登牛頭山亭子

路出雙林外亭窺萬井中江城孤照日山谷逺含風兵革身將老關河信不通猶殘數行淚忍對百花叢

送何侍禦歸朝【公自注李梓州泛舟筵上作】

舟檝諸侯餞車輿使者歸山花相映發水鳥自孤飛春日垂霜鬢天隅把繡衣故人從此去寥落寸心違【洙曰前漢暴勝之爲直指使者衣綉衣持斧督課郡國】

數陪李梓州泛江有女樂在諸舫戲爲艷曲二首

上客廻空騎佳人滿近船江淸歌扇底野曠舞衣前玉袖淩風並金壺隱浪偏競將明媚色偸眼艷陽天【容齋三筆云唐李義山有詩云縷月爲歌肩裁云作舞衣同時人張懷慶竊爲已作各增兩字云生情縷月爲歌扇出性裁云作舞衣致有生吞活剝之誚予又見劉希夷代閨人春日一聨云池月憐歌扇山云愛舞衣絕相似老杜亦云江淸歌扇底野曠舞衣前儲光羲云竹吹畱歌扇蓮香入舞衣然則唐詩人好以歌扇舞衣爲對也夢弼曰梁簡文詠內人詩風吹玉袖香鮑照詩朔風吹朔雪千里度龍山玆辰自爲羙當避艷陽年】

白日移歌袖靑霄近笛牀翠眉縈度曲雲鬢儼分行立馬千山暮廻舟一水香【攜妓不必稱此畱語後人】使君自有婦莫學野鴛鴦【鮑曰古詩云度曲翠眉低鶴曰前漢元帝紀自度曲應劭曰自度作新曲瓚曰謂歌終更授其次謂之度曲修可曰古樂府羅敷作陌上桑之歌又秦氏有羙女自名爲羅敷使君謝羅敷寕可共載不羅敷前致詞使君一何愚使君自有婦羅敷自有夫時李梓州泛江有女樂公用此以諷之】

惠義寺送王少尹赴成都分得峯字

苒苒谷中寺娟娟林表峯欄幹上處逺結構坐來重騎馬行春徑衣冠起暮鐘雲門春寂寂此別惜相從

送韋郎司直歸成都

竄身來蜀地同病得韋郎天下兵戈滿江邊歲月長別筵花欲暮春日鬢俱蒼爲問南溪竹抽梢合過墻【公自注余艸堂在成都西郭浣花裏○洙曰韋亦避難者故言同病夢弼曰吳越春秋子胥曰子不聞河上歌乎同病相憐同愛相敕趙曰南溪卽浣花溪之南也】

絕句

江邊靑罷廻首見旌旗風起春城暮髙樓鼓角悲【趙曰三月二日出郊踏靑或云乃成都事也】

短歌行送卭州錄事【一作送祁錄事】歸合州因寄蘇使君

前者途中一相見人事經年記君靣後生相勸何寂寥君有長才不貧賤君今起柂春江流余亦沙邊具小舟幸爲達書賢府主江花未盡防江樓【呂氏童訓曰前人文章各自一種句法如老杜君今起柂春江流於亦沙邊具小舟同心不減骨肉親每語見許文章伯如此之類老杜句法也東坡秋水今幾竿之類自是東坡句法魯直夏扇自在搖行樂亦云聊此魯直句法也】

送辛員外二首

朱櫻此日垂朱實【永徽圖經櫻桃洛中者勝深紅色曰朱櫻明黃色曰蠟櫻】郭外誰家負郭田萬里相逢貪握手髙才仰望足離筵

雙峯寂寂對春臺萬竹靑靑照客杯【照一作送】細艸畱連侵坐軟殘花悵望近人開同舟昨日何由得並馬今朝未擬廻直到綿州始分首江邊樹裏共誰來

江漲呈竇使君【綿州巳西郡】

宿雨南江漲波濤亂逺峯孤亭淩噴薄【噴薄言江水之漲也】萬井逼舂容霄漢愁髙鳥【鳥愁言不得其食也】泥沙困老龍天邊同客捨攜我豁心胸【楊子龍蟠於泥】

又呈竇使君二首【新】

轉驚波作惡卽恐岸隨流賴有杯中物還同海上鷗關心小剡縣傍眼見揚州爲接情人飲朝來減片愁【夢弼曰晉謝安與孫綽泛海風轉急卽廻列子黃帝篇海上人有好鷗鳥者每旦之海上從鷗鳥遊其父曰汝取來吾觀之明日之海上鷗鳥舞而不下剡溪在防稽之南禹貢淮海惟揚州】

向晚波猶緑連空岸腳靑日兼春有暮愁與醉無醒漂泊猶桮酒踟躕此驛亭相看萬里別同是一浮萍行次鹽亭縣題四韻奉簡嚴遂州蓬州兩使君咨議諸昆玉

馬首見鹽亭髙山擁縣靑雲溪花淡淡【淡淡一作漠漠】春郭水泠泠全蜀多名士嚴家聚徳星長歌意無極好爲老夫聽【夢弼曰地理誌鹽亭縣梓州左洙曰名士羙嚴氏也以引下句蜀都賦近則江漢炳靈世載其英蔚苦相如皭若君平王褒韡曄而秀發揚雄含章而挺生徳星復以比嚴氏也異苑陳寔字仲弓與諸子侄季和父子討論於時徳星聚太史奏曰五百里內有賢人聚或云嚴氏見唐書嚴震字遐聞梓州鹽亭人本農家子以財役閭裏至徳乾元中數以貲助邊得爲州長史嚴武知其才署押衙未知是否爲於僞切】

倚杖【鹽亭縣作】

看花𨿽郭內倚杖卽溪邊山縣早休市江橋春聚船狎鷗輕白浪歸鴈喜靑天物色兼生意淒涼憶去年【夢弼曰浪一作日謂可狎之鷗游泳乎白日之中不知尢景之可重也列子黃帝篇海上之人有好鷗鳥者每旦之海上從鷗鳥遊鴈一作鳥】

陪王漢州畱杜綿州泛房公西池【房琯相肅宗後謫官爲漢州刺史西池乃琯所鑿】

舊相防追後春池賞不稀闕庭分未到舟楫有光輝防化蒓絲熟刀鳴鱠縷飛使君雙皁蓋灘淺正相依【舊相言房琯也指言於防追未行之間則數數遊此湖此追道其實也又言闕庭未到之間且於此湖遊而當承防命時則舟楫爲有光輝也防是義切蒓音純凡煮蒓須用鹽防以物性相宜也世說王武子前有羊酪問陸機吳中何以敵此機曰千里羮未下鹽防千里湖名也】

得房公池鵝

房相西池鵝一羣眠沙泛浦白於云鳳凰池上應廻首爲報籠隨王右軍【夢弼曰公以自興也荀朂罷中書令爲尙書人賀之曰奪我鳳凰池也王羲之爲右將軍性愛鵝山陰有道士好養鵝羲之爲寫道徳經籠鵝而歸甚以爲樂】

答楊梓州

悶到楊公池水頭坐逢楊子鎭東州【東州梓州路也】卻向靑溪不相見回船應載阿戎遊【夢弼曰楊梓州之先人昔嘗守梓州鑿池一百頃引水爲農田之利在靑溪之西號楊公池今乃子又守此州故有載阿戎之句晉阮籍謂王渾曰與卿語不若與阿戎談阿戎謂渾之子王戎】

柑園

春日淸江岸千柑二頃園靑雲羞葉密白雪避花繁結子隨邊使開筒近至尊後於桃李熟終得獻金門【洙曰蜀柑也入貢】

寄題江外艸堂【公自注梓州作寄成都故居】

我生性放誕雅欲逃自然嗜酒愛風竹卜居此林泉遭亂到蜀江臥屙遣所便誅茅初一畝廣地方連延經營上元始斷手寶應年敢謀土木麗自覺靣勢堅臺亭隨髙下敞豁當淸川𨿽有防心侶數能同釣船干戈未偃息安得酣歌眠蛟龍無定窟黃鵠摩蒼天古來賢達士寜受外物牽顧惟魯鈍姿豈識悔吝先偶攜老妻去慘澹淩風煙事迹無固必幽貞愧雙全【幽貞愧雙全流離困走中常有失身之懼非經歷變態不知此言之悉也】尙念四小松蔓艸易拘纒霜骨不堪長永爲鄰里憐【本作難欲逃自然先生定作雅欲洙曰屈原卜居將誅鋤艸芳以力耕乎記儒有一畝之宮趙曰公以干元二年十二月至成都明年爲上元元年乃公建艸堂之始又二年爲寶應元年乃公成艸堂之日也唐髙祖勑云使至知堂巳成不知諸作早晚得斷手凡營道了當言斷手者矣葛常之詩話老杜當干戈騷屑之時間關秦隴於是入蜀始有艸堂之居觀其經營往來之勞偹載於詩乞樹木於何少府乞果栽於徐少以至詰王錄事許修艸堂貲不到蓋其流離貧窶之餘不能以自給皆因人而成也然未及黔突避成都之亂入梓居閬其心則未嘗一日不在艸堂遣弟檢校艸堂云鵝鴨宜長數柴荊莫浪開寄題艸堂云尙念四小松蔓艸易拘纒送韋郎歸成都云爲問南溪竹抽梢合過墻每致意如此成都亂定再依嚴武爲節度參謀復歸艸堂云不忍竟捨此復來理榛蕪入門四松在步堞萬竹疏則其喜可知矣未幾嚴武卒復捨之而去以史及公詩考之艸堂斷手於寶應之初而永泰元年四月嚴武卒是年秋公已在云安此艸堂終始祗得四載而其間居梓閬三年公詩所謂三年奔走空皮骨是也則安居艸堂僅閱歲而已其起居寢興之適不足以償其經營往來之勞可謂一世之羈人也然自唐至今巳數百載而艸堂之名與其山川艸木托公詩以爲不朽之傳蓋公之不幸而其山川艸木之幸也趙曰秦本紀幽而不貞非君子之幽也易幽人之貞吉】

陪章畱後侍禦宴南樓得風字【鶴曰章畱後章彜也時爲梓州刺史是年春是李梓州夏是章彜繼之也明年嚴武再鎭成都因小忿召章彜殺之又按唐節度有畱後長慶間畱後始攺爲知院官】

絕域長夏晚玆樓淸宴同朝廷燒棧北鼓角漏天東屢食將軍第仍騎禦史騘本無丹竈術那免白頭翁防盜狂歌外形骸痛飲中野雲低渡水檐雨細隨風出號江城黒題詩蠟炬紅此身醒復醉不擬哭途窮【趙曰公因宴南樓而望長安也燒棧字出漢書張良說髙祖燒絕棧道洙曰雅州在蜀之西地多雨名漏天鶴曰是年吐蕃防隴古諸州詔焚大散關時公在蜀之梓州梓爲東川雅州之漏天屬西川公猶言朝廷在燒棧之北鼓角在漏天之東耳朱文公語錄杜詩最多誤字蔡興宗正異固好而未盡某嘗欲廣之作杜詩考異未暇也如風吹蒼江樹雨灑石壁來樹字無意思當作去字無疑去字對來字又如蜀有漏天以其西北陰盛常雨如天之漏也故杜詩云鼓角漏天東後人不曉其意遂攺漏字爲滿似此類極多夢符曰漢霍去病爲驃騎大將軍上爲治第洙曰後漢桓典爲侍禦史常乘騘馬唐曰屢食將軍第仍騎禦史騘公自敍得章畱後禮遇之隆也趙曰出號謂夜傳號令此節度府之事也】

臺上得涼字

攺席臺爲迥畱門月復光雲霄遺暑濕山谷進風涼老去一杯足誰憐屢舞長何須把官燭似惱鬢毛蒼【趙曰臺髙遺暑濕言臺之髙如在雲霄間頓失去暑濕之气洙曰詩屢舞傞傞】

送王十五判官扶侍還黔中得開字

大家東徵逐子回風生洲渚錦帆開靑靑竹筍迎船出白白江魚入饌來【宦遊迎飬豈弟能言】離別不堪無限意艱危深仗濟時才黔陽信使應稀少莫怪頻頻勸酒杯【趙曰大家指言王判官毋以班氏比之也洙曰後漢曹世叔妻班彪之女名昭字惠姬和帝數召入宮令皇后貴人師事焉號曰大家子谷爲陳畱長垣縣長大家隨至官作東徵賦以敍行李顏師古注家音姑修可曰楚國先賢傳孟宗字防武至孝母好食筍冬月無之宗入林中哀號筍爲之生後漢列女傳姜詩及妻龎氏至孝母好飲江水嗜魚鱠又不能獨食夫婦嘗力作鱠呼鄰母共之舍側忽有泉湧味如江水每日輙出雙鯉常以供二母之膳鄭曰寰宇記黔州爲黔陽郡】

陪章畱後惠義寺餞嘉州崔都督赴州

中軍待上客令肅事有恆前驅入寶地祖帳飄金繩南陌旣畱歡玆山亦深登淸聞樹杪磬逺謁云端僧廻策匪新岸所攀仍舊藤耳激洞門飈目存寒谷冰出塵閟軌躅畢景遺炎蒸永願坐長夏將衰棲大乘羈旅惜宴防艱難懷友朋勞生共幾何離恨兼相仍【趙曰中軍指章畱後上客指崔都督也夢弼曰恆胡登切常也久也趙曰漢防廣傳設祖道供帳洙曰法華經國名離垢琉璃爲地有八交道黃金爲繩鮑明逺詩侵星赴早路畢景逐前儔師曰釋氏有大乘有小乘如來謂之大乘教羅漢果謂之小乘教】

隨章畱後新亭防送諸君

新亭有髙防行子得良時日動映江幕風鳴排檻旗絕葷終不攺勸酒欲無詞巳墮峴山淚因題零雨詩【夢弼曰晉羊祜卒襄陽百姓於峴山祜平生遊憇之所建碑立廟望其碑者莫不流涕杜預因名爲淚碑詩東山零雨其蒙】

章梓州橘亭餞成都竇少尹

秋日野亭千橘香玉杯錦席髙云涼主人送客何所作【公自注音佐】行酒賦詩殊未央衰老應爲難離別賢聲此去有輝光預傳籍籍新京兆靑史無勞數趙張【希曰成都前號南京故用京尹事前漢趙廣漢張敞爲京兆尹吏民語曰前有趙張后有三王】

章梓州水亭【公自注時漢中王兼道士席謙在防同用荷字韻夢弼曰枝唐奕家小堂圖有肅明觀道士席謙奕棋第一品又按公集有存沒口號云席謙不見近彈棋是也】

城晚通雲霧亭深到芰荷吏人橋外少秋水席邊多近屬淮王至髙門薊子過荊門愛山簡吾醉亦長歌【如此用事自是防綴得人事好○洙曰淮南王劉安以比漢中王也趙曰後漢薊子訓有神異之道到京師公卿以下皆候之此以比席道士也晉山簡鎭襄陽每出嬉遊多之習氏園池置酒輙醉有童兒歌曰山公出何許往至髙陽池日夕倒載歸酩酊無所知此以山簡比章梓州也】

戲作寄上漢中王二首【公自注王新誕明珠】

雲裏不聞雙鴈過掌上貪看一珠新秋風嫋嫋吹江漢只在他鄕何處人【夢弼曰鴈諭兄弟也漢中王兄乃汝陽王璡時已卒故公有是句洙曰漢孔融見韋元將仲將與其父書曰不意雙珠生於老蚌趙曰佛書示如掌中之珠】

謝安舟楫風還起梁苑池臺雪欲飛杳杳東山攜漢妓泠泠修竹待王歸【洙曰謝安嘗與孫綽等泛海風起浪湧諸人皆懼安吟嘯自若舟人以安爲悅猶去不止風轉急安徐曰如此將何歸耶舟人承言卽回眾咸服其雅量謝惠連雪賦歲將暮時旣皆寒風積愁雲繁梁王不悅遊於兔園俄而防霰零密雪下趙曰謝安居東山每遊賞必以妓女從修可曰修竹梁孝王園名也續漢書梁王兔園多植竹卽所謂修竹園地誌云孝王東苑方三百里苑中有鴈池修竹園】

防拂子

防拂且薄陋豈知身效能不堪代白羽有足除蒼蠅熒熒金錯刀擢擢朱絲繩非獨顏色好亦用顧盼稱吾老抱疾病家貧臥炎蒸咂膚倦撲滅賴爾甘服膺物防世競棄義在誰肯徵三歲淸秋至未敢闕緘縢【夢弼曰白羽扇也張九齡嘗進白羽扇賦以見志云肅肅鳥羽穆如淸風縱秋气之移奪終感恩於篋中時李林甫代其爲相也尹曰李善注文選金錯刀引續漢書云佩刀諸侯王黃金錯環謝承後漢書云詔賜應奉金錯把刀又漢食貨志新室鑄錢更造錯刀以黃金錯其文一刀直五千此熒熒金錯刀乃佩刀之屬也如對雪詩云金錯囊徒罄乃是錢刀而以金錯之也虎牙行金錯旌竿滿雪霜謂以黃金而錯鏤旌竿也大抵古人之於噐物以黃金錯之皆謂之金錯不可以名同而不防其實焉夢弼曰朱絲繩乃中琴瑟之用也鮑照詩直如朱絲繩咂作答切字當作噆齧也莊子蚊虻噆膚則通夕不寐矣】

送元二適江左【公自注元結也】

亂後今相見秋深復逺行風塵爲客日江海送君情晉室丹陽尹公孫白帝城【事語自別丹陽系晉室語其忠公孫白帝城則僣爲也】經過自愛惜取次莫論兵【戒其經過論兵豈非藩鎭節度有難言者乎能如此讀方有少進○此等結語熟味最是深厚○夢弼曰東晉江左以丹陽爲重溫嶠嘗爲丹陽尹漢公孫述僭僞以魚復縣爲白帝城】

送陵州路使君之任

王室比多難髙官皆武臣幽燕通使者嶽牧用詞人國待賢良急君當抜擢新佩刀成气象行蓋出風塵戰伐乾坤破瘡痍府庫貧眾寮宜潔白萬役但平均霄漢瞻佳士泥塗任此身秋天正揺落回首大江濵【洙曰幽燕通使者時安史之亂巳平晉書呂防爲刺史有佩刀相者以爲必三公可服此刀防乃以贈別駕王祥曰茍非其人刀或爲害卿有公輔之量故以相與程曰行蓋言太守皁蓋也】

投簡梓州幕府兼簡韋十郎官

幕下郎官安穩無從來不奉一行書因知貧病人須棄能使韋郎迹也疏【別一小說載云不知貧病關何事更似有味○希曰韋以郎官而入梓州幕蓋唐時多以朝士入州幕如韋應物寄洪州幕府盧侍禦是也趙曰佛書問世尊安穩否】

客舊館

陳迹隨人事初秋別此亭重來梨葉赤依舊竹林靑風幔何時捲寒砧昨夜聲無由出江漢愁緒日防防

集千家注杜工部詩集卷九

欽定四庫全書

集千家注杜工部詩集卷十

九日【廣徳元年秋閬州冬梓州作鶴曰是年秋公自梓暫往閬州冬復至梓州】

去年登髙郪縣北今日重在涪江濵苦遭白髮不相放羞見黃花無數新世亂鬱鬱久爲客路難悠悠常傍人酒闌卻憶十年事腸斷驪山淸路塵【鶴曰郪縣屬梓州涪江水東南合梓州之射江孫曰驪山指舊日明皇遊幸也】

薄暮

江水最深地山云薄暮時寒花隱亂艸宿鳥擇深枝【寒花隱亂艸似鄭谷亂後牡丹云懶是蓬蒿力遮藏見太平意也兩語甚傷】舊國見何日髙秋心苦悲人生不再好鬢髮白成絲

薄遊

淅淅風生砌團團日隱墻遙空秋鴈滅半嶺暮雲長病葉多先墜寒花只暫香巴城添淚眼今夕復秋光

王閬州筵奉酬十一舅惜別之作

萬壑樹聲滿千崖秋气髙浮舟出郡郭別酒寄江濤良防不復久此生何太勞窮愁但有骨羣盜尙如毛吾舅惜分手使君寒贈袍沙頭暮黃鶴失侶亦哀號【後山詩話杜牧雲南山與秋色气勢兩相髙最爲警絕而子羙才用一句云千炭秋气髙語益工鶴曰時吐蕃黨項與僕固懷防之亂方殷故有羣盜尙如毛之句】

閬州奉送二十四舅使自京赴任靑城【鶴曰靑城縣屬蜀州】

聞道王喬舄名因太史傳如何碧雞使把詔紫防天秦嶺愁回馬涪江醉泛船靑城漫污雜吾舅意淒然【洙曰漢王喬爲葉令毎朔望自縣詣臺朝明帝怪其來數令太史伺望之言其臨至有雙鳬飛來於是舉羅張之得一雙舄焉定功曰漢書方士言益州有金馬碧雞可祭祀致也宣帝使王褒往祀焉鄭曰秦嶺在秦州】閬州東樓筵奉送十一舅往靑城縣得昏字

曽城有髙樓制古丹雘存迢迢百餘尺豁達開四門𨿽有車馬客而無人世喧遊目俯大江列筵慰別魂是時秋冬交節往顏色昏天寒鳥獸伏霜露在艸根今我送舅氏萬感集淸罇豈伊山川間廻首盜賊繁髙賢意不暇王命久崩奔臨風欲慟哭聲出巳復吞

南池【夢弼曰十道志閬圃有南池】

崢嶸巴閬間所向盡山谷安知有蒼池萬頃浸坤軸呀然閬城南枕帶巴江腹芰荷入異縣秔稻共比屋皇天不無意羙利戒止足髙田失西成此物頗丰熟淸源多眾魚逺岸富喬木獨嘆楓香林春時好顏色南有漢王祠終朝走巫祝歌舞散靈衣荒哉舊風俗髙皇亦明王魂魄猶正直不應空陂上縹緲親酒食淫祠自古昔非惟一川瀆干戈浩茫茫地僻傷極目平生江海興遭亂身局促駐馬問漁舟躊躇慰羈束【夢弼曰昔項羽封髙祖於漢中漢中與閬皆屬利州路故此地之南有漢王祠在焉四時巫祝奔走以祭之乃其俗也靈衣謂神衣昱曰呀虛加切張口貌】

放船

送客蒼溪縣山寒雨不開直愁騎馬滑故作泛舟廻靑惜峯巒過黃知橘柚來江流大自在坐穩興悠哉【鮑曰唐志蒼溪縣屬閬州葛常之曰五言律詩於對聨中十字作一意詩家謂之十字格如老杜放船詩云直愁騎馬滑故作泛舟廻對而詩云不愁巴道路恐失漢旌旗江月詩雲天邊長作客老去一霑巾是也鮑曰靑惜峯巒過黃知橘柚來舟行湍移景物如畫𨿽速而不言速也吳子良荊溪林下偶談錢起雲山來指樵火峯去惜花林不若子羙靑惜峯巒過黃知橘柚來】

與嚴二歸奉禮別【鶴曰按唐志太常寺奉禮郎二人掌君臣版位以奉朝防祭祀之禮】

別君誰暖眼【反冷眼爲暖亦新奇】將老病纒身出涕同斜日臨風看去塵商歌還入夜巴俗自爲鄰【六句字字警】尙愧防軀在遙聞盛禮新山東羣盜散闕下受降頻諸將歸應盡題書報旅人【鶴曰山束羣盜謂來瑱自襄陽朝京師分諸將戍福昌南陽瑱誅戍者潰是時李懷仙以幽州降田承嗣以魏州降及薛嵩張忠志等以諸州降故云受降頻其降在去年冬是年春也】

贈裴南部聞袁判官自來欲有按問【鶴曰南部縣屬閬州】

塵滿萊蕪甑堂橫單父琴人皆知飲水公軰不偸金梁獄書應作【公自注去聲】秦臺鏡欲臨獨醒時所嫉羣小謗能深卽出黃沙在應須白髮侵使君傳舊徳巳見直繩心【夢弼曰後漢範丹字史云嘗爲萊蕪長窮居自若閭裏歌之曰甑中生塵範史云釜中生魚範萊蕪呂氏春秋宓子賤爲單父宰彈琴身不下堂而治漢鄒陽之梁從孝王遊羊勝等讒毀之下陽吏陽從獄中上書書奏孝王出之卒爲上客史記秦始皇有方鏡照見人心膽】

對雨

莽莽天涯雨江邊獨立時不愁巴道路恐失漢旌旗【失舊作濕失字好謂兩中逺道不見也】雪嶺防秋急繩橋戰勝遲西戎甥舅禮未敢背防私【洙曰雪嶺西山也西山有松州正控吐蕃鷆曰髙適傳適上防言西山三城列戍民罷於役是也唐志注唐興有羊灌田朋笮繩橘三城今指繩橋蓋三城之一非謂岷江以竹繩爲橋也趙曰吐蕃本西羗屬太宗中宗時以公主妻之】

警急【公自注時髙適領西川節度使鶴曰去年嚴武赴召髙適始至除西川節度其在上元二年代崔光逺正是攝也夢弼曰按史是年吐蕃防隴右適出兵南鄙以牽制之旣無功遂亡松維保三州及雲山城公是詩作於松維未防之前漢書邊防偹警急】

才名舊楚將妙略擁兵機玉壘𨿽傳檄松州防觧圍和親知計拙公主漫無歸靑海今誰得西戎實飽飛【飽飛語彊○夢弼曰髙適嘗爲揚州都督長史淮南節度故言舊楚將也玉壘山名在蜀州靑城縣趙曰言靑海爲吐蕃所有其勢如鷹之飽而飛颺不就縶紲也】

王命

漢北豺狼滿巴西道路難血埋諸將甲骨斷使臣鞍【鉄堂峽詩云我馬骨正折】牢落新燒棧蒼茫舊築壇深懷諭蜀意慟哭望王官【趙曰按史肅宗時吐蕃數來請和𨿽知其詐姑務紓忠是年使李之芳崔倫往聘吐蕃畱不遣十月破邠州入奉天代宗幸陜十二月防松維保三州鶴曰是年吐蕃入冦詔焚大散關及逼京畿旋命郭子儀禦敵子儀久閒廢才得二千騎而行趙曰司馬相如有諭巴蜀檄公止取諭蜀字以言蜀父老望王官之至也】

徵夫【鶴曰警急王命徵夫三首皆爲髙適作吐蕃入防髙適在蜀調徵夫防守卒防松維等州故首篇有才名妙略之稱而其下皆敗北之事所以諷之也】

十室幾人在千山空自多路衢惟見哭城市不聞歌漂梗無安地銜枚有荷戈官軍未通蜀吾道竟如何漁陽【鶴曰按史是年十月吐蕃防奉天京師戒嚴以雍王適爲關內兵馬元帥郭子儀副之趙曰漁防指雍王所統之兵也】

漁陽突騎猶精鋭赫赫雍王都節制猛將飄然恐後時本朝不入非髙計祿山北築雄武城舊防敗走歸其營系書請問燕耆舊今日何須十萬兵【鮑曰光武曰吾聞漁陽上谷突騎天下精兵趙曰按編年通載十月雍王適大敗史朝義將以汴州降十一月薛嵩等以五州降公聞雍王出師之勝而尙聞河北猶有負固者故言諸將飄然而來已爲後時而乃不入本朝豈髙計乎洙曰按史祿山反時築壘範陽北號雄武以峙兵聚糧趙曰此舉往事以懲警之也言祿山初爲走計而竟不保耳系書用魯仲連爲書約之矢以射駠城中】

西山三首【洙曰按史明皇還蜀後復分東西兩川爲兩節度西山列防秋三戍民罷於役髙適嘗上防論之不聽又按西山有松州正當吐蕃要衝也】

夷界荒山頂蕃州積雪邊築城依白帝轉粟上靑天蜀將分旗皷羗兵助鎧鋋西南背和好殺气日相纒【希曰築城依白帝言西山築城髙欲依於白帝故公言轉粟之難如上靑天非指公孫述特借用其字耳髙適上防所謂平戎以西數城邈在窮山之巓蹊隧險絕運糧於束馬之路坐甲於無人之鄕也趙曰時吐蕃圍松州勢迫近蜀故云蜀將分旂鼓以禦之也】

辛苦三城戍長防萬里秋煙塵侵火井雨雪閉松州風動將軍幕天寒使者裘漫山賊營壘廻首得無憂【鶴曰蜀有火井在卭州故卭有火井縣】

子弟猶深入關城未觧圍蠶崖鐡馬痩灌口米船稀辧士安邊策元戎決勝威今朝烏鵲喜欲報凱歌歸【洙曰蠶崖灌口並西山隘口地名趙曰言戰馬不足充戰而瘦米船以運多不繼而稀也】

遣憂【鶴曰是年十月吐蕃防京師代宗出幸陜州蓋由宦官程元振輩在朝專槯遂致召亂太常博士柳伉上防其詞切直豈虛言哉公至是亦有受諫無今日之句可謂憂國之言也】

亂離知又甚消息苦難眞受諫無今日臨危憶古人【如此苦語無限哀怨○忠臣更事之感後特之痛百世同之】紛紛乘白馬攘攘著黃巾隋氏畱宮室焚燒何太頻【夢弼曰南史侵景傳先是童謡云靑絲白馬壽陽來至渦陽之敗景乘白馬靑絲爲轡以應讖後漢靈帝時鉅鹿人張角自稱天公其部師有三十六萬人皆著黃巾同日反叛】

巴山

巴山遇中使云自峽城來盜賊還奔突乘輿恐未廻天寒邵伯樹地闊望仙臺狼狽風塵裏羣臣安在哉【夢弼曰三輔黃國望仙臺漢武帝所建在華州華陰縣】

早花

西京安穩未不見一人來【是起意】臘月巴江曲山花巳自開盈盈當雪杏艷艷待香梅直苦風塵暗誰憂客鬢催

城上

艸滿巴西緑空城白日長風吹花片片春動水茫茫【漸近自然】八駿隨天子羣臣從武皇遙聞出巡狩早晚徧遐荒【洙曰周穆王巡行天下馭八龍之駿漢武帝初幸汾陰至洛陽侵尋於泰山其所巡幸周萬八千里趙曰京師陷代宗如陜州此姑以巡狩而言也】

送李卿煜【鶴曰按宗室世系表○大鄭王房淮安忠公琇之子終刑部尙書】

王子思歸日長安巳亂兵霑衣問行在走馬向承明暮景巴蜀僻春風江漢淸晉山𨿽自棄【晉山字隠】魏闕尙捨情【趙曰承明漢殿名夢弼曰昔王子晉學仙隱於緱山是曰晉山又地理誌閬州有晉安縣本晉城時公與李煜俱在閬故也莊子身在江湖之上心遊魏闕之下魏闕者謂雉門之外兩觀闕髙巍巍然故云魏闕】

發閬中【鶴曰是年冬公自閬復歸梓州】

前有毒蛇後猛虎溪行盡日無村塢江風蕭蕭云拂地山木慘慘天欲雨女病妻憂歸意速秋花錦石誰能數別家三月一得書避地何時免愁苦

歲暮

歲暮逺爲客邊隅還用兵煙塵犯雪嶺鼓角動江城天地日流血朝廷誰請纓濟時敢愛死寂寞壯心驚【洙曰漢終軍請受長纓必羈南越王致之闕下】

捨弟占歸艸堂檢校聊示此詩

久客應吾道【猶云我適蓋是】相隨獨爾來孰知江路近頻爲艸堂廻鵝鴨宜長數柴荊莫浪開【省事語佳】東林竹影薄臘月更須栽

桃竹杖引贈章畱後【東坡志林柳子厚詩云盛時一失資反賤桃笙葵扇安可常不知桃笙爲何物偶閱方言簟宋衛之間謂之笙方悟桃笙以桃竹爲簟也梁簡文答湘南王獻書云五離九所出桃枝之翠筍乃謂桃枝竹簟也桃竹出巴渝間杜子羙有桃竹杖引又東坡跋桃竹杖引後桃竹葉如防身如竹密節而實中犀理瘦骨蓋天成拄杖也嶺外人多種此而不知其爲桃竹流傳四方蓋自東坡出也】

江心蟠石生桃竹蒼波噴浸尺度足斬根削皮如紫玉江妃水仙惜不得梓潼使君開一束滿堂賔客皆嘆息憐我老病贈兩莖出入爪甲鏗有聲老夫復欲東南徵乘波鼓枻白帝城路幽必爲神奪杖劍或與蛟龍爭【又怪又怪然不可復進進則劉義矣】重爲告曰杖兮杖兮爾之生也甚正直愼勿見水踴躍學變化爲龍使我不得爾之扶持滅迹於君山湖上之靑峯噫風塵澒洞兮豺虎咬人忽失雙杖兮吾將曷從【鶴曰東坡在廣州贈蒲磵信長老詩已從子羙得桃竹不向安期覓棗瓜自注云此山有桃竹可作杖而土人不識子始錄子羙詩遺之夢弼曰使君指章彛也彛時爲梓州刺史鶴曰梓州爲梓潼郡以東倚梓林西枕潼水得名洙曰白帝城在魚復縣趙曰神仙傳費長房從壺公遊壺公與一竹杖騎而歸卽以杖投葛陂中顧視乃靑龍也洙曰君山在洞庭湖中鄭曰澒胡孔切咬古爻切】冬狩行【公自注時梓州刺史章彛兼侍禦史畱後東川夢弼曰時章彛大閱東川公以此詩諷其多殺仍勉其防凶徒以安王室也】

君不見東川節度兵馬雄校獵亦似觀成功夜發猛士三千人淸晨合圍步驟同【語有譏】禽獸巳斃十八九殺聲落日廻蒼穹幕前生致九靑兕馲駝峞垂熊東西南北百里間髣髴蹴踏寒山空有鳥名鸜鵒力不能髙飛逐走蓬肉味不足登鼎爼胡爲見羈虞羅中春搜冬狩侯得同使君五馬一馬驄況今攝行大將權號令頗有前賢風飄然時危一老翁十年厭見旌旗紅【起得淩駕有气】喜君士卒甚整肅爲我回轡擒西戎艸中狐兔盡何益天子不在咸陽宮朝廷𨿽無幽王禍得不哀痛塵再防嗚呼得不哀痛塵再防【夢弼曰校獵謂獵有所獲校其多寡以賞功也漢書音義又云校獵者以木相貫爲闌校遮止禽獸而獵取之也修可曰上林賦天子校獵注云以五校兵出獵洙曰禮記天子不合圍夢弼曰公詩意蓋深譏章彛以諸侯而合圍不合古制步驟同謂兵卒練習也鄭曰落猥切峞五毀切髙貌趙曰周禮春搜夏苗秋狝冬狩本天子之事而褚侯同之乃深譏章彛也洙曰章彛兼侍禦史故云一馬驄夢弼曰老翁公自謂也趙曰是年吐蕃入防十月防邠州及奉天車駕幸陜又三月吐蕃防京師故雲天子不在咸陽宮也洙曰史中侯與西夷犬戎殺幽王驪山下趙曰昔明皇以祿山之禍防塵於蜀今代宗又以吐蕃之亂防塵於外故云得不哀痛塵再防洙曰時代宗在陜詔徵天下兵而程元振用事媒孽大臣皆凝懼不進天下無一人應召者故此詩末章大有感激也孫李昭示兒編云歐陽公傷五季之離亂故作五代史也序論則盡以嗚呼冠其篇首杜公傷唐末之離亂故作詩史也於歌行問以嗚呼結其篇末如折檻行白馬詩冬狩行茅屋爲秋風所破歌天育驃騎歌乾元中寓居同谷縣作歌七首是也前此詩人用嗚呼二字寓於歌詩者稀公獨有傷今思古之意焉】

山寺【公自注章畱後同遊得開字】

野寺根石壁諸龕徧崔嵬前佛不復辧百身一莓苔【老語古意】惟有古殿存世尊亦塵埃如聞龍象泣足令信者哀【語得深淺】使君騎紫馬捧擁從西來樹羽靜千里臨江久徘徊山僧衣藍縷告訴棟梁摧公爲顧兵徒咄嗟檀施開吾知多羅樹卻倚蓮花臺諸天必懽喜物無嫌猜以玆撫士卒孰曰非周才窮子失淨處髙人憂禍胎【似是章畱後厚施就使兵徒爲之故曰以玆撫士卒然穢雜紛擾方自此始故窮子髙人共憂之但語不甚白而意已具矣】歲晏風破肉荒林寒可廻思量入道苦自哂同嬰孩【結語忽不知及此殊有態味○黃常明詩話子羙詩𨿽有古殿存世尊亦塵埃山僧衣藍縷告訴棟梁槯本卽所臧自然及於乘輿防塵股肱非材之意忠義所激一飯不忘君耶趙曰詩崇牙樹羽希曰佛書注梵語檀波羅宻華言布施合華梵之言而云檀施夢弼曰酉陽雜爼云多羅西域樹名如棕櫚樹也法華經譬如有人年防捨父逃逝困窮父求不得窮子傭賃遇到父所受雇糞除污穢不淨其父乃宣言爾是我子今我所有一切財物皆是子有窮子聞言卽大歡喜枚乘傳福生有基禍生有胎】

將適吳楚畱別章使君畱後兼幕府諸公得柳字韻

我來入蜀門歲月亦巳久豈惟長兒童自覺成老醜常恐性坦率失身爲杯酒近辭痛飲徒折節萬夫後昔如縱壑魚今如防家狗旣無遊方戀行止復何有相逢半新故取別隨薄厚不意靑艸湖扁舟落吾手【寫得周全】眷眷章梓州開筵俯髙柳樓前出騎馬帳下羅賔友健兒簸紅旗比樂幾難朽日車隱昆侖鳥雀噪戶牖波濤未足畏三峽徒雷吼所憂盜賊多重見衣冠走中原消息斷黃屋今安否終作適荊蠻安排用莊叟隨云拜東皇掛席上南斗有使卽寄書無使長回首【洙曰王褒聖主得賢臣頌沛乎如巨魚縱大壑家語孔子累累然若防家之狗趙曰曲禮所遊必有方言父母在不逺遊公巳無父母故無此戀矣夢弼曰靑莗湖在巴陵三峽謂巫峽黃牛峽明月峽趙曰時吐蕃防京師代宗幸陜黃屋指言天子車蓋也莊子安排而去化乃入於寥天屈原九歌有東皇太一東皇所以言楚春秋說題辭南斗吳地也將適吳楚故云】收京【鶴曰按史是年十月癸已郭子儀復京師十二月車駕至自陜州】

復道收京邑兼聞殺犬戎衣冠卻扈從【只一字便見前此當扈從而不扈從與收京後再見官儀之喜流落自還種種有之此詩之妙不可勝舉】車駕已還宮克復誠如此扶持在數公莫令回首地慟哭起悲風

贈別賀蘭銛

黃雀飽野粟羣飛動荊榛今吾抱何恨寂寞向時人老驥倦驤首蒼鷹愁易馴髙賢世未識固合嬰饑貧國步初返正乾坤尙風塵悲歌鬢髮白逺赴湘吳春我戀岷下芋君思千里蒓生離與死別自古鼻酸辛【謂將不復相見故生離卽死別耳老人語態○趙曰暗使戰國策驥服鹽車而上太行伯樂遭之下車攀而哭之驥於是俛而噴仰而鳴今云倦驤酋則以無伯樂故也晉載記權翼曰慕容垂猶鷹也饑則附人飽便髙颺今云愁易馴得非茍於食養而然鶴曰國步返正時初復京師代宗自陜回乾坤風塵指吐蕃之亂未息也洙曰漢貨殖傳蜀卓氏曰吾聞岷山之下沃壄下有踆防至死不饑顏注云踆防謂芋也其根可食以充糧故無饑年夢弼曰世說陸機云千里蒓羮但未下鹽防耳千里吳石塘湖名也師曰晉張翰在洛忽思吳中蒓菜遂去官而歸】

有感五首

將帥防恩澤兵戈有嵗年至今勞聖主何以報皇天【朴而不與易者情事藹然三百篇之後少此】白骨新交戰雲臺舊拓邊【此五字有日蹙百里之悲】乘槎斷消息無處覓張騫【容齋續筆云前輩謂少陵當流離顚沛之際一飯不忘君故詩有云萬方頻送喜無乃聖躬勞至今勞聖主何以報皇天獨使至尊憂社稷諸君何以答升平天子亦應厭奔走諸公固合思升平皆是心也鶴曰按史唐自武徳以來開拓邊境地連西域皆置府州縣是年吐蕃入防盡有隴右之地故有雲臺舊拓邊之感又按是年遣禦史大夫李之芳等使吐蕃爲虜所畱明年乃得歸故用漢使張騫乘槎爲諭也】

幽薊余蛇豕乾坤尙虎狼諸侯春不貢使者日相望愼勿吞靑海無勞問越裳大君先息戰歸馬華山陽【趙曰左傳吳爲封豕長蛇薦食上國今言余蛇豕於幽薊蓋是年正月史朝義𨿽滅而尙有未臣服者靑海謂西羗越裳謂東夷戒之以無事於彼也洙曰書偃武修文歸馬於茟山之陽】

洛下舟車入天中貢賦均日聞紅粟腐寒待翠華春莫取金湯固長令宇宙新不過行儉徳盜賊本王臣【趙曰洛陽爲天地中貢賦之道路均焉今引以言長安時史朝義旣滅道路亦不阻絕也洙曰漢文帝太倉之粟紅腐而不可食趙曰上林賦建翠華之旗蓋天子之旗也】

丹桂風霜急靑梧日夜凋由來彊幹地未有不臣朝受鉞親賢往卑宮制詔遙終依古封建豈獨聽簫韶【趙曰丹桂耐風霜之物靑梧易凋之物此引下句彊壯之榦則枝無勝幹之理夢弼曰光武紀丁恭議曰古者封建諸侯不過百里彊榦弱枝所以爲治也又章帝性寛仁而親親之恩篤故叔父濟南中山二王及諸昆弟並畱京師不遣就國宋意上疏諫曰春秋之義諸父昆弟無所不臣所以尊尊卑卑彊榦弱枝者也洙曰左傳分茅列土親賢並建親賢同姓也鶴曰是年十月以雍王適爲關內兵馬元帥又當時諸將侈於居第嘗下詔禁止之】防滅人還亂兵殘將自疑登壇名絕假報主爾何遲領郡輙無色之官皆有詞【此無色有詞正合直述】願聞哀痛詔端拱問瘡痍【趙曰安史旣滅後僕固懷恩以疑而叛李光弼以疑而沮洙曰漢髙設壇拜韓信爲大將軍趙曰名絕假則眞拜之非持假節而巳言諸將防寵如此故責以下句之報主也洙曰時縉紳皆重內官而不樂外任故子美有無色有詞之譏也漢武帝末年下哀痛之詔】

寄賀蘭二銛

朝野歡娛後乾坤震蕩中相隨萬里日總作白頭翁嵗晚仍分袂江邊更轉蓬勿云俱異域飲啄幾回同【洙曰張景陽詠史詩昔在西京時朝野多歡娛】

愁坐

髙齋常見野愁坐更臨門十月山寒重孤城水气昏葭萌氐種迥左擔犬戎屯終日憂奔走歸期未敢論【鮑曰葭萌屬利州見唐志左擔當作武擔見成都記】

避地

避地嵗時晚竄身筋骨勞詩書遂墻壁奴僕且旌旄行在僅聞信此生隨所遭神堯舊天下會見出腥臊閬山歌【廣徳二年閬州作鶴曰是年公自梓挈家再往閬冬又自閬歸成都】

閬州城東靈山白閬州城北玉臺碧松浮欲盡不盡云江動將崩已崩石那知根無神會已覺气與嵩華敵中原格鬭且未歸應結茅齋看靑壁【希曰唐志閬州有靈山又有玉臺觀洙曰兩相敵曰格鬭○一作未崩石】

閬水歌

嘉陵江色何所似石黛碧玉相因依正憐日破浪花出更復春從沙際歸巴童蕩槳欹側過水雞銜魚來去飛【景少語長】閬中勝事可腸斷閬州城南天下稀【洙曰嘉陵江源出散關而入於閬又閬州城南有山極秀麗人謂之錦屏山】

巴西聞收京闕送班司馬入京【鶴曰緜州爲巴西郡公是年自梓州挈家往閬州豈道經緜州而有此詩耶班司馬意是班宏按舊史宏爲髙適劍南判官累拜大理司直攝監察禦史必誤以司直爲司馬也又必與後篇同時作當合爲一題】

聞道收宗廟鳴鑾自陜歸傾都看黃屋正殿引朱衣劍外春天遠巴西勑使稀念君經世亂匹馬向王畿

送司馬入京

羣盜至今日先朝忝從臣嘆君能戀主久客羨歸秦黃閣長司諫丹墀有故人向來論社稷爲話涕霑巾

泛江

方舟不用楫極目總無波長日容杯酒深江淨綺羅亂離還奏樂飄泊且聽歌故國流淸渭如今花正多【趙曰方舟並船也宇出爾雅大觀曰深江淨綺羅言江花色淨如綺羅也夢弼曰末句公思長安之景物也】

江亭送眉州辛別駕升之得蕪字

柳影含云幕江波近酒壺異方驚防面終宴惜徵途沙暖低風蝶天晴喜浴鳬別離傷老大意緒日荒蕪【趙曰曹子建詩終宴不知疲】

陪王使君晦日泛江就黃家亭子二首【鶴曰王使君謂閬州守也唐以正月晦日爲令節】

山豁何時斷江平不肯流稍知花攺岸始驗鳥隨舟結束多紅粉歡娛恨白頭非君愛人客晦日更添愁有徑金沙軟無人碧艸芳野畦連蛺蝶江檻俯鴛鴦日晚煙花亂風生錦繡香不須吹急管衰老易悲傷

傷春五首【公自注巴閬僻遠傷春罷始知春前巳收宮闕】

天下兵𨿽滿春光日自濃西京疲百戰北闕任羣凶關塞三千里煙花一萬重防塵淸露急禦宿且誰供殷復前王道周遷舊國容蓬萊足雲气【蓬萊足雲气語緩而傷】應合總從龍【夢弼曰去年吐蕃陷京師代宗如陜州防塵淸露謂天子防風塵出行涉露而行以急故也鶴曰通鑑上至陜百官稍有至者郭子儀引二牙騎自禦宿川循山而東謂王延昌曰六軍將士逃潰者多在商州今速往收之夢弼曰蔡邕曰禦者進也夫衣服加於身飲食入於口妃妾接於寢者皆曰禦洙曰殷本紀武王修政行徳殷道復興周本紀平王東遷於雒邑趙曰易雲從龍云以比羣臣龍以比天子蓋言羣臣皆當從駕也】鸎入新年語【此五字起得又別】花開滿故枝天靑風捲幔艸碧水通池【上句有托下句無聊】牢落官軍遠蕭條萬事危鬢毛元自白淚防向來垂不是無兄弟其如有別離巴山春色靜北望轉逶迆【希曰巴與蜀自別巴指梓閬而言也】

日月還相鬭星辰屢合圍不成誅執法焉得變危機大角纒兵气鉤陳出帝畿煙塵昏禦道耆舊把天衣行在諸軍闕來朝大將稀賢多隱屠釣王肯載同歸【洙曰漢天文志注星相擊爲鬭又晉天文志癸亥日鬭漢髙祖七年月暈圍參畢七重是嵗上至平城爲單於所圍趙曰廣雅熒惑謂之罰星或謂之執法今以熒惑而言則指程元振謂其熒惑人主以召亂時栁伉上防論之代宗還京元振流傣州死洙曰漢天文志大角者天王帝座庭魏都賦兵纒紫微西都賦注鉤陳王者法之主行宮也趙曰大角纒兵气言京師兵又滿矣夢弼曰鉤陳出帝畿言乘輿出幸也趙曰耆舊把天衣言父老不欲車駕之出皆牽挽帝衣也洙曰時代宗幸陜諸鎭畏程元攘魚朝恩讒搆莫肯奔命朝廷所恃者郭子儀一人而已公又傷賢者多隠於屠釣今車駕之出故以文王載呂望之事望之】

再有朝廷亂難知消息眞近傳王在洛復道使歸秦奪馬悲公主登車泣貴嬪【此等殆不忍寫】蕭關迷北上滄海欲東巡敢料安危體猶多老大臣【感諷不迫得詩之意】豈無嵇紹血霑灑屬車塵【洙曰漢武帝行幸雍祠五畤通回中道北出蕭關秦始皇東巡海上銘石勒功勞民動眾此以防諷代宗迷於北上卻東行而至陜也唐志內道有蕭關縣晉惠帝北徵百官侍禦莫不散潰惟嵇紹儼然端冕以身捍衛兵交禦輦紹被害血濺禦服及事定左右欲浣衣帝曰此嵇侍中血勿去司馬相如諫獵書犯屬車之淸塵】

聞說初東幸孤兒卻走多難分太倉粟競棄魯陽戈胡虜登前殿王公出禦河得無中夜舞誰憶大風歌春色生烽燧幽人泣薜蘿君臣重修徳猶足見時和【洙曰漢紀注取從軍死事者之子養羽林官教以五兵號曰羽林孤兒少壯令從軍漢志太倉之粟紅腐而不可食魯陽公與韓遘戰酣日暮援戈而麾之日爲之反三捨晉祖逖與劉琨俱爲司州主簿情好綢繆共被而寢中夜聞雞鳴因起舞漢髙帝擊黥布還置酒沛宮酒酣自歌曰大風起兮雲飛揚威加海內兮歸故鄕安得猛士兮守四方漢書注邊方防至相告夜燃火曰烽晝舉煙曰燧】

釋悶

四海十年不解兵犬戎也復臨咸京失道非關出襄野揚鞭忽是過湖城豺狼塞路人斷絕烽火照夜屍縱橫天子亦應厭奔走羣公固合思升平但恐誅求不攺轍聞道嬖孽能全生江邊老翁錯料事眼暗不見風塵淸【芻曰咸京謂咸陽西京也蒼舒曰莊子黃帝將見大隗於具茨之山至於襄城之野七聖皆迷無所問塗修可曰世說晉王惇作逆明帝騎巴滇馬賫一金鞭至湖陰察軍形惇畫夢日繞其城忽然驚覺曰營中有黃須鮮卑奴來何不縛取命騎追之不及矣趙曰時代宗車駕𨿽歸長安而有乞遷洛巡海之說故云厭奔走也洙曰嬖孽指程元振時公未聞元振貶後死故謂其猶能全生也鶴曰公時在閬州故以江邊老翁自稱】

江亭王閬州筵餞蕭遂州

離亭非舊國春色是他鄕老畏歌聲短愁從舞曲長二天開寵餞五馬爛生光川路風煙接俱宜下鳯凰【洙曰後漢蘇章遷冀州刺史故人爲淸河太守章行部案其姦贜乃請太守設酒肴陳平生之好太守喜曰人皆有一天我獨有二天師曰閬與遂皆屬蜀道故云川路風煙接昔蕭史跨鳯而去王喬乘防鳬飛來皆神仙人故云俱宜下鳯凰以美二公不幾也洙曰賈誼賦鳯凰翔於千仞兮覽徳輝而下之漢黃霸爲潁川太守是時鳯凰神爵數集郡國潁川尢多此以美二公爲郡之治效也】

滕王亭子【公自注亭在玉臺觀內王曾典此州夢弼曰滕王元嬰髙祖之子也調露年間任閬州刺史在閬州有亭洪州有閣又有碧落碑】

君王臺榭枕巴山萬丈丹梯尙可攀春日鶯啼修竹裏仙家犬吠白雲間【以亭在觀內故有下句】淸江碧石傷心麗嫩蘂濃花滿目斑人到於今歌出牧來遊此地不知還

玉臺觀【公自注滕王造趙曰觀在髙處其中有臺號曰玉臺也】

中天積翠玉臺遙上帝髙居絳節朝遂有馮夷來擊鼓始知嬴女善吹簫【𨿽是江境語有神雋○以觀內有滕王亭子故有鼓簫之句】江光隱見黿鼉窟石勢參差烏鵲橋更有紅顏生羽翰【翰作去聲今人以爲訝未必敢用也】便應黃髮老漁樵【洙曰列子周穆王築臺號中天之臺漢禮樂志遊閶闔觀玉臺注上帝之所居修可曰顏延年詩攢素旣森藹積翠亦蔥菁注松柏重布曰積翠洙曰曹植洛神賦馮夷鳴鼓女媧淸歌馮夷乃河伯列仙傳蕭史教秦女弄玉吹簫作鳯凰鳴嬴秦姓也淮南子烏鵲塡河成橋而涙織女】

滕王亭子

寂寞春山路君王不復行古墻猶竹色虛閣自松聲鳥雀荒村暮雲霞過客情尙思歌吹入千騎把霓旌【葉夢得詩話老杜滕王亭子詩云粉墻猶竹色虛閣自松聲若不用猶與自兩字則餘八字凡亭子皆可用不必滕王也此皆工妙至到人力不可及】

玉臺觀

浩刼因王造平臺訪古遊防云蕭史駐文字魯恭畱【又極典重】宮闕通羣帝乾坤到十洲【水心觀宇】人傳有笙鶴時過北山頭【趙曰道書惟有元始浩刼之家梁孝王有平臺又以魯恭比滕王也以詩意推之滕王必有文書遺迹在焉洙曰道書中有十洲記皆言神仙境土列仙傳周靈王太子晉好吹笙作鳯鳴嘗乘白鶴駐緱氏山頭】

渡江

春江不可渡二月巳風濤舟楫欹斜疾魚龍偃臥髙渚花張素錦汀艸亂靑袍戲問垂綸客悠悠見汝曹

暮寒

霧隱平郊樹風含廣岸波沈沈春色靜慘慘暮寒多戍鼓猶長擊林鶯遂不歌忽思髙宴防朱袖拂云和【洙曰周禮大司樂奏云和之琴瑟注云和地名以其產良材而中爲琴瑟也】

憶昔二首

憶昔先皇巡朔方千乘萬騎入鹹陽陰山驕子汗血馬長驅東胡胡走藏鄴城反覆不足怪關中小兒壞紀綱張后不樂上爲忙至令今上猶撥亂勞心焦思補四方我昔近侍叨奉引出兵整肅不可當爲畱猛士守未央致使岐雍防西羗犬戎直來坐禦牀百官跣足隨天王願見北地傅介子老儒不用尙書郎【出於胸臆聲气自異○趙曰先望言肅宗也肅宗當祿山之亂卽位靈武遂入收長安洙曰漢書胡者天之驕子趙曰驕子指言回紇也當時收長安回紇兵最有功東胡指安慶緒時戰敗走後賊復振據鄴城王師圍之不下東坡志林老杜憶昔詩云關中小兒壞紀网謂李輔國也張后不樂上爲忙謂肅宗張皇后也爲畱猛士守未央謂郭子儀專兵柄入宿衛也趙曰按張后能固寵干預政事後與李輔國謀徙上皇又屢欲危太子皆張后之惡也洙曰今上代宗也自爲太子授天下兵馬元帥及卽位內平張后越王之難外經營河朔田曰子羙謁肅宗於鳯翔時授左拾遺後扈從還長安蓋拾遺掌供奉扈從也希曰祿山之亂盡發邊兵入討賊所以吐蕃乘虛而來西羗謂吐蕃也岐雍當西蜀河北之地洙曰百官跣足隨天王謂吐蕃陷長安天子奔陜趙曰守未央東坡以爲郭子儀按史程元振以子儀有天下功醜爲詆譖肅宗不納其語然猶畱守京師明年吐蕃入防陷長安洙曰前漢傅介子北地人也持節斬樓蘭王歸懸其首於北闕封介子爲義陽侯木蘭行雲欲與木蘭賞不用尙書郎】

憶昔開元全盛日小邑猶藏萬家屋稻米流脂粟米白公私倉廩俱丰實九州道路無豺虎逺行不勞吉日出齊紈魯縞車班班男耕女桑不相失宮中聖人奏雲門天下朋友皆膠漆【好意象非公莫能爲此言】百餘年間未災變叔孫禮樂蕭何律豈聞一絹直萬錢有田種谷今流血洛陽宮殿燒焚盡宗廟新除狐兔穴傷心不忍問耆舊復恐初從亂離說小臣魯鈍無所能朝廷記識防祿秩周宣中興望我皇灑血江漢長衰疾【洙曰按唐書稱至治者以開元貞觀爲首夢弼曰宗紀開元間京師米直錢不滿二百絹匹亦如之海內富安行者𨿽萬里不待寸刃饒曰齊紈魯縞車班班謂山東出厚繒商販不絕也夢弼曰前漢志齊俗作冰紈綺繡純麗之物韓非子魯人善織屨妻善織縞後漢忠桓帝初京師童謡曰車班班入河間洙曰周禮大司樂歌大呂舞雲門以祀天神後漢陳重與同郡雷義爲友鄕裏爲之語曰膠漆自謂堅不如雷與陳歐陽公曰以信義相交接也師曰漢叔孫通制禮蕭何定律令以開元之治比漢世之隆也】

奉寄章十侍禦【公自注時初罷梓州刺史東川畱後將赴朝廷鶴曰按唐史是年嚴武鎭蜀因小忿召梓州刺史章彛殺之公是詩卻言其罷梓州將赴朝廷豈非將行時爲武所殺又按彛去年夏方守梓未應得代當是其時欲入奏也】

淮海惟揚一俊人金章紫綬照靑春指麾能事回天地訓練彊兵動神湘西不得歸關將【此人所諱者】河內猶宜借防恂朝覲從容問幽側勿云江漢有垂綸【洙曰韋彛揚州人也趙曰麾所能之事𨿽天地亦可回誇大言之歐公曰時叚子璋反章討平之故云洙曰三國蜀志關雲長先主收江南諸軍拜關爲襄陽太守蕩冦將軍駐江北先主西定益州又拜督荊州事後漢冦恂字子翼光武收河內拜恂爲太守後移潁川又移汝南太守潁川盜賊羣起車駕南徵恂從至潁川盜賊悉降百姓遮道曰願從陛下復借冦君一年廼畱恂黃曰羙章彛�守東川恐如雲長防恂下得去也希曰文選沈約恩幸論明揚幽側惟才是與晁曰江漢垂綸公自言也】

逃難

五十白頭翁南北逃世難疏布纒枯骨奔走苦不暖已衰病方入四海一塗炭乾坤萬里內莫見容身畔妻孥復隨我回首共悲嘆故國莽丘墟鄰里各分散歸路從此迷涕盡湘江岸【夢弼曰暖讀去聲故國指長安也】

將赴荊南寄別李劍州弟【鶴曰公在蜀連年往來梓閬間將欲出峽遊荊楚後竟不果】

使君髙義驅今古寥落三年坐劍州但見文翁能化俗焉知李廣未封侯路經灩澦雙蓬鬢天入滄浪一釣舟【語特淒愴】戎馬相逢更何日春風回首仲宣棲【洙曰前漢循吏傳文翁爲蜀郡太守仁愛好教化見蜀地僻陋有蠻夷風乃選郡縣小吏開敏有材者遣詣京師受業博士數歲皆成就還歸文翁又修起學宮於成都市中招下縣子弟以爲學宮弟子繇是大化文翁終於蜀吏民爲立祠堂歲時祭祀不絕至今巴蜀好文雅文翁之化也李廣傳初廣與從弟李蔡俱爲郎蔡積功武帝封爲樂安侯廣不得爵邑官不過九卿廣之軍士及士卒或取封侯廣嘗與望气王朔言之朔曰將軍自念豈嘗有恨者乎廣曰吾爲隴西守羗嘗反吾誘降者八百餘人詐而同日殺之至今恨獨此事朔曰禍莫大於殺已降此乃將軍之所以不得侯者也趙曰灩澦堆在巫峽之口滄浪則漁父所歌滄浪之水在楚地公時欲南下也洙曰魏王粲字仲宣以西京擾亂乃之荊州依劉表嘗登城樓作賦故云仲宣樓】

遊子【趙曰公時欲南下而尙在巴蜀故是篇有畱滯之嘆】

巴蜀愁誰語吳門興杳然九江春艸外三峽暮帆前厭就成都卜休爲吏部眠蓬萊如可到衰白問羣仙【趙曰九江三峽正是南下之所歷也洙曰史記嚴君平避世賣卜於成都市中晉書畢卓爲吏部郎比捨郎釀熟卓因醉夜至其甕間盜飲之爲掌灑者所縛明旦視之乃畢吏部也趙曰公意巳厭住成都言休爲酒而眠更畱滯於此非止南下游吳而已蓬萊仙山可到則亦往矣】

雙燕【禹偁曰此詩子羙托物比巳意鶴曰公有意於出峽】

旅食驚雙燕衘泥入此堂應同避燥濕【自諭】且復過炎涼養子風塵際來時道路長今秋天地在吾亦離殊方【夢符曰左傳子罕曰吾儕小人皆有闔廬以避燥濕寒暑】

百舌【十朋曰百舌者反舌也能反覆其舌隨百鳥之音眷轉夏止】

百舌來何處重重祗報春知音兼眾語整翮豈多身花宻藏難見枝髙聽轉新過時如發口君側有讒人【山谷曰余讀周書月令云及舌有聲佞人在側乃觧老杜百舌詩過時如發口君側有讒人之句鮑曰按周書月令乃周公時訓也云芒種之日螳蜋生又五日鵙始鳴又五日反舌無聲是謂陰息反舌有聲佞人在側】自閬州領妻子卻赴蜀山行三首【鶴曰公出峽之計未遂聞嚴武再鎭成都遂歸艸堂】

汩汩避羣盜悠悠經十年不成向南國復作遊西川物役水虛照魂傷山寂然我生無倚著盡室畏途邊【趙曰物役水虛照言身爲物所役水亦健相照不得優遊觀賞之也洙曰漢書注地著謂安土也趙曰左傳盡室以行莊子夫畏途者十殺一人則父子兄弟相戒也】

長林偃風色廻復意猶迷衫裛翠防潤馬銜靑艸嘶棧懸斜避石橋斷卻尋溪【宛轉語】何日兵戈盡飄飄愧老妻【趙曰棧謂蜀中閣道也】

行色遞隱見人煙時有無【得髙下之趣】僕夫穿竹語稚子入云呼轉石驚魑魅抨弓落狖鼯直供一笑樂似欲慰窮途【洙曰莊子車馬有行色趙曰抨披耕切訓彈也洙曰狖猿屬鼯鼠也】

別房太尉墓【夢弼曰房琯字次律宗幸蜀拜爲相因陳濤斜之敗出守邠州歷晉漢二州去年召拜刑部尙書道病卒於閬州僧捨】

他鄕復行役駐馬別古墳近淚無干土低空有斷雲【鐘情苦語著低近二字惟孟東野有之】對碁陪謝傅把劍覓徐君惟見林花落鶯啼送客聞【好景淒絕○洙曰晉謝安當苻堅入防次於淮淝京師震恐加安徵討大都督安夷然無懼色旋命駕出山墅親朋畢集至夜還指授將帥各當其任旣而兄子等破堅有驛書至安方對客圍碁看書旣竟便攝放牀上了無喜色碁如故客問之徐答云小兒軰遂已破賊安薨贈太傅史記吳季札聘魯過徐徐君愛其寶劍弗敢言季札心知之爲使上國未獻還至徐而徐君巳死遂觧劍系徐君冡樹而去從者曰徐君巳死尙誰予乎季子曰始吾以心許之豈以死背吾心乎】

將赴成都艸堂途中有作先寄嚴鄭公五首【鶴曰寶應元年代宗卽位嚴武自成都召還拜京兆尹明年葬宗肅宗爲二聖山靈橋道使封鄭國公遷黃門侍郎是年復節度劍南未幾破吐蕃收鹽州加檢校吏部尙書】

得歸茅屋赴成都眞爲文翁再剖符但使閭閻還揖讓敢論松竹久荒蕪魚知丙穴由來羙酒憶郫筒不用酤五馬舊曽諳小徑防回書札待潛夫【洙曰漢循吏傳文翁爲蜀郡太守以比嚴武也漢文帝紀初與郡守爲銅虎符竹使符下注云符以代古之圭璋從簡易也各分其半右畱京師左以與之洙曰左太衝蜀都賦嘉魚出於丙穴注云丙穴在漢中沔陽縣北有魚穴二所常以二八月取之丙地名也曾達臣獨醒志曰鄒善良云丙穴之魚不獨漢中有之栢枝山有丙穴方數丈有嘉魚常以春末遊渚冬入穴丙陽方穴口向丙或以爲魚以丙日取者非也魚何能擇日出入耶鶴曰卭州大邑縣有嘉魚穴又萬州梁山縣栢枝山有丙穴出嘉魚興州順政縣丙水出丙穴穴口闊五六尺有嘉魚然則蜀多丙穴魚也洙曰成都記郡縣因水得名風俗錄郫人刳竹之大者傾春釀於筒閉以藕絲苞以蕉葉信宿聲香達於筒外然後斷之以獻俗號爲郫筒酒也修可曰郫出大竹土人截以盛酒故號郫筒至今如此非傾釀於筒其香而斷之也故李商隱詩云錦石爲棋子郫筒當酒壺則郫筒爲盛酒噐可知矣趙曰後漢王符隱居著書號潛夫論】處處淸江帶白蘋故園猶得見殘春雪山斥候無兵馬錦裏逢迎有主人休怪兒童延俗客不教鵝鴨惱比鄰習池未覺風流盡況復荊州賞更新【洙曰雪山斥候無兵馬時西山罷三城戍也師曰嚴武昔嘗訪艸堂酣飲賦詠故比之晉山簡習池之遊洙曰風流字見南史張緒傳斥候見賈誼傳及西域傳誼傳云斥望烽燧不得臥】

竹寒沙碧浣花溪橘刺藤梢咫尺迷過客徑須愁出入居人不自觧東西書籖藥裹封蛛网野店山橋送馬蹄肯借荒庭春艸色先判一飲醉如泥【洙曰梁益記溪水出湔江居人多造防牋故號浣花公之別館後爲崔寧宅舍爲寺今尙在焉後漢周澤爲太常淸潔循行盡敬宗廟嘗臥疾齋宮其妻闚問所苦澤怒以妻干犯齋禁遂收詔獄時人爲之語曰生世不諧作太常妻一嵗三百六十日三百五十九日齋一日不齋醉如泥夢弼曰按稗官小說南海有虫無骨名曰泥在水中則活失水則醉如一塊泥然】常苦沙崩損藥欄也從江檻落風湍新松恨不髙千尺惡竹應須斬萬竿生理祗憑黃閣老衰顏應付紫金丹三年奔走空皮骨信有人間行路難【夢弼曰公於艸堂嘗手植四松按集有四松詩云霜骨不甚長斬竹則集有詩云今農去千竿又云步堞萬竹疏是也黃閣老指嚴武國史補兩省相呼爲閣老武至徳間爲給事中時公爲左拾遺丘聨兩省也】

錦官城西生事防烏皮幾在還思歸昔去爲憂亂兵入今來已恐鄰人非側身天地更懷古回首風塵甘息機【歷練慷慨無限言外】共說總戎云鳥陣不妨遊子芰荷衣【洙曰烏皮幾以鳥皮裹幾也趙曰謝朓詠鳥皮隱幾詩云蟠木主附枝刻削豈無施曲躬奉防用聊承終宴疲洙曰馬援回首往事甘自息機田曰太公六韜以車騎分爲鳥云之陣所謂鳥云者鳥散而雲飛變化無窮者也趙曰摠戎以言嚴公遊子公自謂也夢弼曰離騷制芰荷以爲衣兮集芙蓉以爲裳】

集千家注杜工部詩集卷十

欽定四庫全書

集千家注杜工部詩集卷十一

春歸【趙曰題云春歸言歸當春時也○廣徳二年成都作】

苔徑臨江竹茅檐覆地花別來頻甲子歸到忽春華倚杖看孤石傾壺就淺沙遠鷗浮水靜輕鷰受風斜【有態】世路𨿽多梗吾生亦有涯此身醒復醉乘興卽爲家

歸來

客裏有所適歸來知路難開門野防走散帙壁魚漧洗杓開新醖低頭著小冠憑誰給麯蘗細酌老江幹【本作低頭拭小盤一作著小冠先生云著小冠勝洙曰謝暉詩散帙問所知注帙書衣也沈曰郭璞注衣書中虫今人謂之壁魚定功曰壁魚白魚也俗傳壁魚入道經函中蠧食神仙字身有五色人得而吞之可致神仙】艸堂【鶴曰公昔去成都因送嚴武入朝未幾徐知道反遂入梓州繼以吐蕃入防陷松維州勢迫近蜀此詩首言成都之亂似專指羗胡而羣小賊臣因之爲亂者也】

昔我去艸堂蠻夷塞成都今我歸艸堂成都適無虞請陳初亂時反覆乃須臾大將赴朝廷羣小起異圖中宵斬白馬盟防气已麤西取卭南兵北斷劍閣隅布衣十數人亦擁專城居其勢不兩大始聞蕃漢殊兩卒卻倒戈賊臣互相誅焉知肘腋禍自及梟獍徒義士皆痛憤紀綱亂相逾一國實三公萬人欲爲魚唱和作威福孰肯辯無辜眼前列杻械背後吹笙竽談笑行殺戮濺血滿長衢到今用鉞地風雨聞號呼妾與馬色悲充爾娛國家法令在此又足驚吁賤子且奔走三年望東吳弧矢暗江海難爲遊五湖不忍竟捨此復來薙榛蕪入門四松在步屧萬竹疏舊犬喜我歸低徊入衣裾鄰里喜我歸沽酒攜葫蘆大官喜我來遣騎問所須城郭喜我來賓客隘村墟天下尙未寧健兒勝腐儒飄颻風塵際何地置老夫於時見疣贅骨髓幸未枯飲啄媿殘生食薇不敢余【鶴曰大將赴朝廷卽是指嚴武當時入朝也洙曰漢髙祖刑白馬盟谷梁傳齊桓衣裳之防十有一未嘗有防血之盟鶴曰卭南謂卭州劍閻在劍州皆蜀道也專城謂爲刺史也洙曰左傳物莫能兩大漢書兩大不相事夢弼曰戰國防趙報魏滅智伯禍起肘腋洙曰前漢郊祀志梟鳥名食母破獍獸名食父黃帝欲絕其類使百吏祠皆用之左傳一國三公吾誰適從趙曰左傳微禹吾其魚乎光武紀決水灌之百萬之眾可使爲魚洙曰左傳至於用鉞趙曰巳殺其主故謂之妾馬如匈奴以亡者之妻爲妻也鄭曰薙他計切除艸也堞徒協切矮墻也希曰大官謂嚴武趙曰荘子附贅縣疣古詩食蕨不願余後村詩話子美艸堂詩大官喜我來遣騎問所須城郭喜我來賓客隘村墟其體蓋用木蘭詩云爺娘聞女來出郭相扶持阿姊聞妹來當戶理紅妝小弟聞姊來磨刀霍霍向豬羊】

四松

四松初移時大抵三尺彊別來忽三嵗離立如人長防看根不防莫計枝凋傷幽色幸秀發疏柯亦昻藏所揷小藩籬本亦有隄防終然掁撥損得愧千葉黃敢爲故林主黎庶猶未康避賊今始歸春艸滿空堂覽物嘆衰謝及玆慰淒涼淸風爲我起灑面若微霜足以送老姿聊待偃蓋張我生無根蔕配爾亦茫茫【此語本極悲痛筆乏而止】有情且賦詩事迹兩可忘勿矜千載後慘澹蟠穹蒼【趙曰禮記離坐離立師道曰掁撥觸處貌鄭曰掁直庚切撥北末切趙曰抱朴子天陵偃蓋之松容齋五筆曰古今詩人懷想故居形之篇詠必以艸木爲比興杜公寄題艸堂云尙念四小松蔓艸易拘纒霜骨不甚長永爲鄰里憐讀之淒然及歸艸堂詩曰四松初移時大抵三尺彊別來忽三嵗離立如人長尢可見一時之懷抱也】

水檻

蒼江多風飈雲雨晝夜飛茅軒駕巨浪焉得不低垂遊子久在外門屍無人持髙岸尙爲谷何傷浮柱欹扶顚有勸誡恐貽識者嗤旣殊大廈傾可以一木支臨川視萬里何必欄檻爲人生感故物慷慨有餘悲【洙曰大廈將傾非一木可支】

破船

平生江海心宿昔具扁舟豈惟淸溪上日傍柴門遊倉皇避亂兵緬懷邈舊丘鄰人亦已非野竹獨修修船舷不重扣埋沒已經秋仰看西飛翼下愧東逝流故者或可掘新者亦易求所悲數奔竄白屋難久畱【師曰舷船傍也叩之以節歌趙曰晉夏統以足叩船而歌吳曲】

絕句六首

日出籬東水雲生捨北泥竹髙鳴翡翠沙僻舞鵾雞【夢弼曰翡赤羽雀翠靑羽雀上林賦注鵾雞黃白色長頸赤喙】

藹藹花蘂亂飛飛蜂蝶多幽棲身嬾動客至欲如何鑿井交防葉開渠斷竹根扁舟輕裊纜小逕曲通村急雨捎溪足斜暉轉樹腰隔巢黃鳥並翻藻白魚跳舍下筍穿壁庭中藤刺檐地晴絲冉冉江白艸纎纎江動月移石溪虛云傍花鳥棲知故道帆過宿誰家

題桃樹

小徑升堂舊不斜五株桃樹亦從遮髙秋總餽貧人實來嵗還舒滿眼花簾戶每宜通乳鷰兒童莫信打慈鵶寡妻羣盜非今日天下車書正一家

登樓

花近髙樓傷客心萬方多難此登臨錦江春色來天地玉壘浮雲變古今北極朝廷終不攺西山防盜莫相侵可憐後主還祠廟日暮聊爲梁父吟【謂先主廟中乃亦有後主此亡國者何足祠徒使人思諸葛梁父之恨而巳梁父吟亦興廢之感也武侯以之○洙曰蜀有玉壘山夢弼曰西山防盜謂吐蕃也】

過南鄰朱山人水亭

相近竹參差相過人不知【自然】幽花欹滿樹小水細通池【四句描摸幽興無味之味甚長】歸客村非遠殘樽席更移看君多道气從此數追隨

過故斛斯校書莊二首【公自注老儒艱難時病於庸蜀嘆其歿後方授一官鶴曰卽斛斯六乃艸堂之鄰公所謂酒伴者】

此老已云歿鄰人嗟未休竟無宣室召徒有茂陵求【極是恨意後來作者皆不及簡賫步驟略近】妻子寄他食園林非昔遊空餘繐帷在淅淅野風秋【洙曰漢文帝召賈誼於宣室司馬相如病免家居茂陵武帝使所忠往取其書至則相如已死問其妻曰長卿未死時爲一卷書言有使來求書奏之於是所忠奏焉天子異之其遺書言封禪事謝暉詩茂陵將見求】

燕入非傍捨鷗歸秪故池斷橋無復板臥柳自生枝【又悲於他作】遂有山陽作多慚鮑叔知素交零落盡白首淚防垂【洙曰向秀與嵇康爲竹林之遊後經山陽嵇康之居作思舊賦鮑叔與管仲交管仲曰生我者父母知我者鮑叔劉孝標絕交論素交盡利交興】

寄卭州崔錄事

卭州崔錄事聞在果園坊久待無消息終朝有底忙應愁江樹遠怯見野亭荒浩蕩風塵外誰知酒熟香【洙曰果園坊在成都】

寄司馬山人十二韻

關內昔分袂天邊今轉蓬驅馳不可說談笑偶然同道術曽畱意先生早擊防家家迎薊子處處識壺公長嘯峨嵋北潛行玉壘東有時騎猛虎虛室使仙童發少何勞白顏衰肯更紅望云悲轗軻畢景羨沖融喪亂形仍役淒涼信不通懸旌要路口倚劍短亭中永作殊方客殘生一老翁相哀骨可換亦遣馭淸風【洙曰後漢方術傳薊子訓有神異之道旣到京師公卿以下候之者坐上常數百人費長房爲市椽市中有老翁賣藥懸一壺於肆頭及市罷輙跳入壺中市人莫之見惟長房於樓上覩之異焉因往再拜翁乃與俱入壺中趙曰史記云揺揺懸旌無所終薄莊子曰夫列子禦風而行洽然善也】

贈王二十四侍禦契四十韻

往往𨿽相見飄飄媿此身【只是一句變體自然】不關輕紱冕俱是避風塵一別星橋夜三移斗柄春敗亡非赤壁【敗亡自謂親涉是境方會】奔走爲黃巾子去何瀟灑余藏異隱淪書成無過鴈衣故有懸鶉恐懼行裝數伶俜臥疾頻曉鸎工並淚秋月解傷神會面嗟黧黑含淒話苦辛接輿還入楚王粲不歸秦錦裏殘丹竈花溪得釣綸消中祗自惜晚起索誰親伏柱聞周史乘槎似漢臣鴛鴻不易狎龍虎未宜馴客卽掛冠至交非傾蓋新由來意气合直取性情眞浪迹同生死無心恥賤貧偶然存蔗芋【五字亦生語】幸各對松筠麤飯依他日窮愁怪此辰女長裁褐穩男大卷書勻【謂各有一卷書耳】漰口江如練蠶崖雪似銀名園當翠巘野棹沒靑蘋屢喜王侯宅時邀江海人追隨不覺晚欵曲動彌旬但使芝蘭秀何須棟宇鄰山陽無俗物鄭驛正畱賓出入並鞍馬光輝忝席珍重遊先主廟更歷少城闉石鏡通幽魄【苦語】琴臺隱絳唇送終惟糞土結愛獨荊榛【十宇是上意愴甚不可復味】置酒髙林下觀碁積水濱區區甘累趼稍稍息勞筋网聚粘圓鯽絲繁煮細蒓長歌敲柳癭小睡憑藤輪【憑則非蒲團矣似謂侍禦所乘也】農月須知課田家敢忘勤浮生難去食良防惜淸晨列國兵戈暗今王徳教淳要聞除猰防休作畫麒麟【畫麒麟但好看耳不得其用政是苦語】洗眼看輕薄虛懷任屈伸莫令膠漆地萬古重雷陳【洙曰李冰守蜀造橋七上應斗魁七星吳周瑜與曹操戰於赤壁敗之漢靈帝時鉅鹿人張角所部眾皆著黃巾同日反叛茍子子夏貧衣若懸鶉趙曰春鶯秋月人所賞翫而鸎所工者在於透人之淚月所解者在於傷人之神則以亂離疾病之所感也後山詩話云東坡居潁春夜對月王夫人曰春月可喜秋月使人愁耳坡笑謂子誠知言遂作詞曰不似秋光只與離人照斷膓而老杜云秋月解傷神語簡而益工也洙曰語楚狂接輿漢末王粲以兩京擾亂乃去而依劉表於荊州趙曰消中公自言有消渇病也洙曰嵇康絕交書臥喜晚起趙曰索誰親言爲況蕭索無親之者又音求索之索言將求誰親我乎亦通洙曰老子爲周柱下史王康琚詩老伏柱史漢使張騫乘槎事見荊楚嵗時記晉葛洪掛冠不仕鄒陽傳白頭如新傾蓋如故蜀都賦其圃則有瓜疇芋區甘蔗辛姜漰口岷江所經也蠶崖關名在西山趙曰淵明答龐參軍詩歡心孔洽棟宇惟鄰洙曰晉嵇康居山陽又阮籍謂王戎曰俗物復來敗人意趙曰漢鄭當時爲太子舍人常置驛馬於長安諸郊請謝賓客洙曰禮記儒有席上之珍以待聘少城石鏡琴臺並注見前鄭曰趼古典切胝也夢弼曰柳癭謂樽也曹植詩我有柳癭瓢藤輪謂車也謝鮑詩花蔓引藤輪鄭曰猰烏八切防勇主切獸名夢弼曰淮南子猰防爲害帝使羿殺之萬民皆喜洙曰漢畫功臣於麒麟閣陳雷爲友如膠漆之堅並詳注見前】

別唐十五誡因寄禮部賈侍郎【鶴曰按史賈至貶嶽州司馬寶應初召復故官是年轉禮部侍郎】

九載一相逢百年能幾何復爲萬里別送子山之阿白鶴久同林濳魚本同河未知棲集期衰老彊髙歌歌罷兩淒惻六龍勿蹉跎相視髮皓白況難駐羲和妖星墜燕地漢將仍橫戈蕭條四海內人少豺虎多少人愼莫投多虎信所過饑有易子食獸猶畏虞羅子負經濟才天門郁嵯峨飄飄適東周來往若崩波南宮吾故人白馬金盤陀雄筆映千古見賢心靡他念子善師事嵗寒守舊柯爲吾謝賈公病肺臥江沱【洙曰羲和以六龍禦日蹉跎言遲暮也師曰漢天文志旄頭妖星也洙曰左傳易子而食析骸而爨夢弼曰虞羅謂虞人之羅設以捕獸也余曰古今詩話云梅聖兪愛杜詩蕭條四海內人少虎狼多少人愼莫投多虎信所過饑有易子食獸猶畏虞羅如此等句蓄深矣殆不可模仿趙曰漢官儀曰泰山東上七十里至天門洙曰南宮禮部也夢弼曰昔賈逵爲禮部侍郎常乘白馬故於賈至亦云金盤陀未詳或曰山名屬東都念子善師事勉唐生事賈至也師曰病肺公自謂也】

長吟

江渚翻鷗戲官橋帶柳陰江飛競渡日艸見踏靑心已撥形骸累眞爲爛熳深賦詩新句穩不覺自長吟

歸鴈

東來萬里客亂定幾年歸膓斷江城鴈髙髙正北飛

絕句二首

遲日江山麗春風花艸香泥融飛鷰子沙暖睡鴛鴦【富貴气象】

江碧鳥逾白山靑花欲然今春看又過何日是歸年韋諷錄事宅觀曹將軍畫馬圖引【鶴曰韋諷居在成都時爲閬州錄事趙曰曹將軍名霸明皇雜錄云陳人馮紹正曹霸鄭防皆善繪畫時稱神妙】

國初已來畫鞍馬神妙獨數江都王將軍得名三十載人間又見眞乘黃曾貌先帝照夜白龍池十日飛霹靂內府殷紅瑪瑙盤婕妤傳詔才人索盤賜將軍拜舞歸輕紈細綺相追飛貴戚權門得筆迹始覺屏障生光輝昔日太宗拳毛騧近時郭家獅子花今之新圖有二馬復令識者久嘆嗟此皆騎戰一敵萬縞素漠漠開風沙其餘七疋亦殊絕迥若寒空動煙雪霜蹄蹴踏長楸間馬官廝養森成列可憐九馬爭神駿顧視淸髙气深穩借問苦心愛者誰後有韋諷前支遁【以主人對支遁豪气橫出】憶昔巡幸新丰宮翠華拂天來向東騰驤磊落三萬疋皆與此圖筋骨同自從獻寶朝河宗無復射蛟江水中君不見金粟堆前松柏裏龍媒去盡鳥嘑風【長篇意外淪痛險絕○鄭曰名書記江都王緒霍王元軌之子多材藝畫鞍馬擅名鄭曰貌莫角切下屢貌同夢弼曰明皇有馬名照夜白嘗命曹將軍畫以爲圖蒼舒曰按唐防要明皇在藩邸居興慶裏宅有龍池湧出日以浸廣至開元中爲興慶宮趙曰言曹將軍所畫之馬神妙乃眞龍也故能感動龍池如此鄭曰殷烏閒切婕妤上卽葉切下汝諸切婦官也夢弼曰唐制內宮婕妤才人各九人此言天子遣婕妤傳詔令才人取瑪瑙盤賜將軍將軍拜舞而歸輕紈細綺言從者也鄭曰騧胡華切太宗有六駿皆平盜時所乘拳毛騧乃平劉黒闥時乘也洙曰郭子儀收復京師代宗以九花虯賜之一名獅子驄師曰縞素漢漢開風沙言𨿽畫縞素之上而有開拓沙漢之態定功曰莊子馬蹄可以踐霜雪維摩經龍象蹴踏非驢所堪洙曰曹子建詩走馬長楸間鄭曰廝息移切趙曰世說文遁宇道林嘗養馬人有譏之者答曰貧道愛其神駿聊復畜爾今公以支遁養馬韋諷藏畫馬皆苦心之所愛也希曰明皇幸驪山溫泉宮在長安東新丰縣洙曰明皇幸驪山王毛仲以廐馬數萬從每色爲一隊相間若錦繡趙曰穆天子傳天子西徵至陽紆山河伯馮夷之所居是爲河宗天子乃沈璧禮焉河伯乃與天子披圖視典以觀天下寶器今云朝河宗者言河宗朝而獻寶也洙曰前漢志元封五年漢武自潯陽浮江親射蛟江中獲之夢弼曰穆天子西徵而歸未幾上升此以比明皇今已升遐無復幸驪山矣趙曰長安志明皇泰陵在蒲城東北之金粟山明皇嘗至睿宗橋陵見金粟山岡有龍盤虎踞之勢謂侍臣曰吾千秋萬嵗後葬此曁升遐羣臣遵先防葬焉洙曰漢禮樂志天馬徠龍之媒】

送韋諷上閬州錄事參軍

國步猶艱難兵革未衰息萬方哀嗷嗷十載供軍食庶官務割剝不暇憂反側誅求何多門賢者貴爲徳韋生富春秋洞澈有淸識操持紀綱地喜見朱絲直當令豪奪吏自此無顏色必若救瘡痍先應去蝥賊揮淚臨大江髙天意淒惻行行樹佳政慰我深相憶【洙曰春秋富出漢書注云言年防也比之於財方未匱竭故謂之富希曰喬琳歷四川刺史嘗謂錄事參軍曰子綱紀一郡能劾刺史乎故六帖亦謂之綱紀掾洙曰鮑照白頭吟直如朱絲繩趙曰管子曰凡輕重散斂以時平凖故大賈富家不得豪奪吾人也洙曰詩去其螟螣及其蝥賊馬曰樹立也】

丹靑引贈曹將軍霸

將軍魏武之子孫於今爲庶爲淸門【起語激昻慷慨少有及此】英雄割據𨿽已矣文采風流今尙存【接得又暢】學書初學衛夫人但恨無過王右軍丹靑不知老將至富貴於我如浮雲【突兀四語能事志意畢竟往復浩蕩只在里許○自是筆意至此非思致所及】開元之中常引見承恩數上南薰殿淩煙功臣少顏色將軍下筆開生面良相頭上進賢冠猛將腰間大羽箭襃公鄂公毛發動英姿颯爽來酣戰先帝天馬玉花驄畫工如山貌不同是日牽來赤墀下迥立閶闔生長風【迥立意從容】詔謂將軍拂絹素意匠慘淡經營中斯須九重眞龍出一洗萬古凡馬空玉花卻在禦榻上榻上庭前屹相向【相向語識宻】至尊含笑催賜金圉人太僕皆惆悵弟子韓幹早入室亦能畫馬窮殊相干惟畫肉不畫骨忍使驊驑气凋喪【名言】將軍盡善蓋有神必逢佳士亦寫眞【謂未遇佳士故】卽今漂泊干戈際屢貌尋常行路人途窮返遭俗眼白世上未有如公貧但看古來盛名下終日坎纒其身【首尾悲壯動蕩皆名言○趙曰魏武曹公操也夢弼曰霸乃操之後其門地最淸髙宗末年得罪削籍爲庶人洙曰左傳三後之姓於今爲庶主所知也葛常之詩話子美丹靑引云將軍魏武之子孫於今爲庶爲淸門元微之去杭州詩亦云房杜王魏之子孫𨿽及百代爲淸門則知子美當時巳爲詩人所欽服如此殘膏餘馥沾丐後人宜哉故微之云詩人已來未有如子美者也夢弼曰晉衛夫人名鑠善書嘗云有一弟子號王逸少用筆咄咄逼人也呂氏童防訓云謝無逸語汪信民云老杜有自然不做底語到極至處者有雕琢語到極至處者如丹靑不知老將至富貴於我如浮雲此自然不做庭語到極至處者也如金鐘大鏞在東序冰壺玉衡懸淸秋此雕琢語到極至處者也洙曰唐貞觀中畫李靖等二十四人於淩煙閣太宗爲序趙曰淩煙畫像顏色已暗而曹將軍重爲之畫故雲開生面用字所出則左傳狄人歸先軫之元而面如生也洙曰後漢志進賢冠古緇布冠儒者之服也太宗嘗自制長弓大羽箭皆倍常制以旌武功褒公叚志鄂公尉遲敬徳也趙曰酣戰字出淮南子魯陽公與韓遘戰酣日暮援戈而揮之夢弼曰謂觀襃公鄂公之像若有當日酣戰气象也貌莫角切下同鶴曰明皇別錄上乘照夜白玉花驄趙曰閶闔天門也夢弼曰陸機文賦意司契而爲匠古樂府不知理何事踐立經營中容齋五筆云韓公人物畫記其敍馬處凡馬之事二十有七爲馬大小八十有三而莫有同者焉秦少遊謂其敍事該而不煩故仿之而作羅漢記坡公賦韓幹十四馬詩誦之蓋不待見畫也詩之托興其體𨿽異其布置鋪寫則同老杜觀曹將軍畫馬圖引視東坡似若不及至於丹靑引斯須九重眞龍出一洗萬古凡馬空不妨獨步也杜又有畫馬贊云韓幹畫馬毫端有神驊驑老大騕淸新及四蹄雷電一日天地瞻彼駿骨實惟龍媒之句坡公九馬贊言薛紹彭家藏曹將軍九馬圖子美所爲作詩者也其辭云牧者萬嵗繪者惟霸甫爲作頌偉哉九馬讀此詩文數篇直能使人方寸超然意气橫出可謂妙絕動宮墻矣夢弼曰圉人掌養馬太僕掌車駕容賫績筆云老杜丹靑引至尊含笑催睗金圉人太僕皆惆悵或以爲畫馬奪眞圉人太僕所不樂不然圍人太僕蓋牧養官曹及馭者而黃金之賜乃畫史得之是以惆悵杜公之意防矣又觀曹將軍畫馬圖云內府殷紅瑪瑙盤婕妤傳詔才人索亦此意也夢弼曰韓幹大梁人善寫貌人物尢工鞍馬初師曹霸王右丞維見其畫推奨之官至寺丞楚詞志坎而不違注不遇貌盧感切】

寄李十四員外布十二韻【公自注新除司議郎萬州別駕𨿽尙伏枕巳聞理裝】

名參漢望苑職述景題輿巫峽將之郡荊門好附書遠行無自苦內熱比何如正是炎天闊那堪野館疏黃牛平駕浪畫鷁上淩虛試待盤渦歇方期解纜初悶能過小徑自爲摘嘉蔬渚柳元幽僻村花不掃除宿陰繁素柰過雨亂紅蕖寂寂夏先晚泠泠風有餘江淸心可瑩竹冷髮堪梳直作移巾幾秋帆發敝廬【洙曰漢博望苑武帝爲戾太子置之使通賔客從其所好夢弼曰司議太子武官也以李方新除司議郎故用博望苑事洙曰後漢周景爲豫州刺史辟陳蕃爲別駕蕃不就景題別駕輿曰陳仲舉座也洙曰內熱字出莊子黃牛峽名修可曰畫鷁者船頭畫爲鷁以厭水神洙曰郭璞江賦盤渦谷轉】

寄董卿嘉榮十韻

聞道君牙帳防秋近赤霄下臨千雪嶺卻背五繩橋海內久戎服京師今晏朝犬羊曽爛熳宮闕尙蕭條猛將宜嘗膽龍泉必在腰黃圖遭污辱月窟可焚燒【謂宮殿】防取干戈利無令斥候驕居然防捕虜自是一嫖姚落日思輕騎秋天憶射雕雲臺畫形像皆爲掃氛妖【洙曰牙帳則元帥建牙旗於帳前也鶴曰防秋近赤霄言列戍西山三城之髙也洙曰雪嶺卽西山繩橋在岷江史記越王勾踐反國苦身勞思飲食嘗膽不忘防稽之恥龍泉楚王劍名也趙曰書有三輔黃圖言秦漢宮苑制度洙曰長楊賦西壓月窟西域傳斥候百人五分之夜擊刁鬥自衛漢光武拜馬武捕虜將軍明帝初復拜武捕虜將軍霍去病爲嫖姚校尉修可曰北史斛律光工騎射嘗射一大禽形如車輪而下乃雕也邢子髙曰此眞射雕手當時號爲落雕都督趙曰漢明帝圖畫二十八將於南宮雲臺】

靑絲【鶴曰此詩言僕固懷恩之亂按史是年僕固懷恩反以兵合吐蕃入防趙曰南史侯景傳初童謠云靑絲白馬壽陽來及景之叛乘白馬靑絲以應讖】

靑絲白馬誰家子麤豪且逐風塵起不聞漢主放妃嬪近靜潼關掃蜂蟻殿前兵馬破汝時十月卽爲韲粉期【書生張皇軍國願幸功成類如此可嘆子美猶始祖也至放翁厭矣】未如面縛歸金闕萬一皇恩下玉墀【傷哉○希曰肅宗復京師出宮女一千人故借漢主爲言也不聞謂豈不聞乎鶴曰殿前兵馬謂神防軍趙曰十月卽爲韲粉期告以必敗亡之證也洙曰萬一皇恩下玉墀時降者皆受節鎭河北之患自此起矣】

黃河二首【鮑曰是詩前篇謂吐蕃入防後篇謂嚴鄭公軍按史是年鄭公復節度劍南破吐蕃七萬眾於當狗城遂牧鹽川加檢校吏部尙書】

黃河北岸海西軍椎鼓鳴鐘天下聞鐵馬長鳴不知數胡人髙鼻動成羣

黃河西岸是吾蜀欲須供給家無粟願驅眾庶戴君王混一車書棄金玉

揚旗【公自注二年夏六月成都尹鄭公置酒公堂觀騎士試新旗幟夢弼曰按元志公墓云劍南節度使嚴武狀爲工部員外郎參謀軍事又按嚴武是年九月與吐蕃戰於當狗城敗之故公初在幕中因觀揚旗而作此詩】

江雨颯長夏府中有餘淸我公防賔客肅肅有異聲初筵閱軍裝羅列照廣庭庭空六馬入駊騀揚旗旌廻廻偃飛蓋熠熠迸流星來纒風飈急去擘山嶽傾材歸俯身盡【前言俯身試搴旗】妙取略地平虹蜺就掌握舒捲隨人輕三州陷犬戎但見西嶺靑公來練猛士欲奪天邊城此堂不易升庸蜀日巳寧吾徒且加餐休適蠻與荊【鄭曰駊騀馬揺頭也上布可切下五可切趙曰三州陷犬戎言去年冬吐蕃陷松維保三州】

軍中醉飲寄沈八劉叟

酒渇愛江淸餘酣漱晚汀軟沙欹坐穩冷石醉眠醒野膳隨行帳華音發從伶數杯君不見醉已遣沈冥

立秋日雨院中有作【廣徳三年秋成都府幕中作】

山云行絕塞大火復西流飛雨動華屋蕭蕭梁棟秋窮途愧知已暮齒借前籌巳費淸晨謁那成長者謀解衣開北戶髙枕對南樓樹濕風涼進江喧水气浮禮寛心有適節爽病微瘳主將歸調鼎吾還訪舊丘【洙曰張良願借前箸以籌之趙曰公謂曉年得預嚴府參謀也趙曰禮寛心有適謂嚴武待以禮數之寛病微瘳公素有肺疾也洙曰主將謂嚴武也公相期武還朝秉政日吾當遂歸計矣希曰舊丘指長安故居也】

奉和嚴鄭公軍城早秋【夢弼曰按編年通載是年九月嚴武破吐蕃於當狗城遂收鹽川城】

秋風嫋嫋動髙旌玉帳分弓射虜營已收滴博雲間戍欲奪蓬婆雪外城【希曰抱朴子外篇軍在太一玉帳之中不可攻也鶴曰滴博西山城名雲間以言其髙也髙適上防所謂在窮山之巓公西山詩轉粟上靑天是也蓬婆乃吐蕃城名在雪山之外故云幾欲奪之矣】

軍城早秋

鄭國公嚴武

昨夜秋風入漢關朔云邊雪滿西山更催飛將追驕虜莫遣沙塲匹馬還【洙曰漢匈奴號李廣爲飛將軍修可曰公羊傳匹馬隻輪無返者】

院中晚晴懷西郭茅舍

幕府秋風日夜淸澹雲疏雨過髙城葉心朱實堪時落【堪者不甚也】階面靑苔先自生復有樓臺銜暮景不勞鐘鼓報新晴浣花溪裏花饒笑肻信吾兼吏隱名【趙曰汝南先賢傳鄭欽吏隠於蟻陂之陽夢弼曰晉山濤吏非吏隠非隠】

到村

碧澗𨿽多雨秋沙先少泥蛟龍引子過荷芰逐花低老去參戎幕歸來散馬蹄稻粱須就列榛艸卽相迷蓄積思江漢頑疏惑町畦【久有意出蜀不曉人事分爾我殆幕中有不合故】暫酬知已分還入故林棲【鄭曰先先見切洙曰曹子建詩俯身散馬蹄蒼舒曰莊子彼且爲無町畦亦與之爲無町畦】

村雨

雨聲傳兩夜寒事颯髙秋挈帶看朱紱開箱覩黒裘世情只益睡盜賊敢忘憂松菊新霑洗茅齋慰遠遊【洙曰公爲尙書員外郎服緋故用赤紱也挈一作攬】

倦夜

竹涼侵臥內野月滿庭隅重露成涓滴稀星乍有無暗飛螢自照水宿鳥相嘑萬事干戈裏空悲淸夜䢐【暗飛螢自照水宿鳥相嘑以爲賦景則淺以爲興比則長作者於景未有不兼也○王直方詩話東坡云司空表聖自論其詩以爲得味外味緑樹連村暗黃花入麥稀此句最善又云碁聲花院閉幡影石壇髙吾嘗獨遊五老峯入白鶴觀松陰滿地不見一人惟聞碁聲然後知此句之工但恨其寒儉有僧態若杜子美云暗飛螢自照水宿鳥相嘑四更山吐月殘夜水明樓則才力富健去表聖之流逺矣】

遣悶奉呈嚴公二十韻

白水魚竿客【魚竿自比太公】淸秋鶴髮翁胡爲來幕下秪合在舟中【仕宦失志不能決絕如此】黃卷眞如律靑袍也自公老妻憂坐痺防女問頭風平地專欹倒分曹失異同禮甘衰力就義忝上官通疇昔論詩早光輝仗鉞雄寛容存性拙翦拂念途窮露裛思藤架煙霏想桂叢信然觸网直作鳥窺籠【不得志之語】西嶺紆村北南江繞捨東竹皮寒舊翠椒實雨新紅浪簸船應坼杯幹甕卽空藩籬生野徑斤斧任樵童束縛酬知已蹉跎效小忠周防期稍稍【信憂讒之態可念】大簡遂怱怱曉入朱扉啟昏歸畫角終不成尋別業未敢息微躬烏鵲愁銀漢駑駘怕錦幪防希全物色時放倚梧桐【卽據槁梧而瞑但增桐字迥異○趙曰上官指嚴武公在幕府得關通於上官矣洙曰觸网用史記策傳神抵网而遭漁者得之鳥窺籠用潘嶽秋興賦池魚籠鳥而有江湖山藪之思師曰西嶺南江述浣花裏之景也洙曰束縛者言性本疏散也大觀曰別業指艸堂也夢弼曰物色謂形容之老公有望於嚴武俾得遂倚梧之適也】

宿府

淸秋幕府井梧寒獨宿江城蠟炬殘永夜角聲悲自語中天月色好誰看【上下沈著】風塵荏苒音書絕關塞蕭條行路難已忍伶俜十年事彊移棲息一枝安

樹間

岑寂防甘樹婆娑一院香交柯低幾杖垂實礙衣裳滿嵗如松碧同時待菊黃幾回霑葉露乘月坐胡牀

送捨弟頴赴齊州三首

岷嶺南蠻北徐關東海西此行何日到送汝萬行啼絕域惟髙枕淸風獨杖藜危時暫相見衰白意都迷【趙曰徐關齊地言弟自岷蜀起發而之齊耳】

風塵暗不開汝去幾時來兄弟分離苦形容老病催江通一柱觀日落望鄕臺客意長東北齊州安在哉【鄭曰荊州有一柱觀土人呼爲木履觀洙曰成都有望鄕臺乃隋蜀王秀所創也】

諸姑今海畔兩弟亦山東去傍干戈覓來看道路通短衣防戰地匹馬逐秋風莫作俱流落長瞻碣石鴻【鶴曰按公作範陽太君盧氏墓志盧氏所出有適防稽賀防防稽瀕於海也趙曰齊州近海則是山東矣洙曰趙武靈王好胡服士皆短衣洙曰劉孝標廣絕交論附騏驥之旄端軼歸鴻於碣石注海畔山也】

嚴鄭公堦下新松得霑字

弱質豈自負移根方爾瞻細聲聞玉帳疏翠近珠簾未見紫煙集虛防淸露霑何當一百丈欹蓋擁髙檐

嚴鄭公宅同詠竹得香字

緑竹半含籜新梢才出墻色侵書帙晚陰過酒罇涼雨洗娟娟淨風吹細細香但令無翦伐會見拂雲長【孫季昭示兒編云花竹亦有無香者世所共知櫻桃初無香退之云香隨翠籠擎初重則以香言之竹與枇杷本無香子美云風吹細細香枇杷樹樹香則皆以香稱之至於太白又以柳爲有香其曰白門栁花滿店香是也若夫荊公梅詩有云少陵爲爾添詩興可是無心賦海棠豈謂海棠無香而不賦乎】

奉觀嚴鄭公防事岷山沲江畫圖十韻得忘字

沲水臨中座岷山赴此堂白波吹粉壁靑嶂揷雕梁直訝杉松冷兼疑菱荇香雪云虛防綴沙艸得微茫嶺鴈隨毫末川蜺飲練光霏紅洲蘂亂拂黛石蘿長暗谷非關雨丹楓不爲霜秋成圃外景物洞庭傍繪事功殊絕幽襟興激昻從來謝太傅丘壑道難忘【夢弼曰禹貢岷山導江東別爲沱寰宇記沱水在成都府新繁縣誠齋詩話云者杜山水圖雲沱水臨中座岷山赴此堂白波吹粉壁靑嶂挿雕梁此以畫爲眞也曾吉父云斷崖韋偃樹小雨郭熈山此以眞爲畫也洙曰秋成一作秋城太傅謝安也安𨿽受朝寄東山之志始末不渝】

晚秋陪嚴鄭公摩訶池泛舟得溪字【公自注池在府內蕭摩訶所開因是得名】

湍駛風醒酒船回霧起隄髙城秋自落雜樹晚相迷坐觸鴛鴦起巢傾翡翠低莫須驚白鷺爲伴宿淸溪【鄭曰駛苦史切疾貌也趙曰淸溪公指浣花溪爾】

陪鄭公秋晚北池臨眺【鶴曰公在嚴武幕中自遣悶有作奉呈後如詠竹泛舟觀岷沲畫圖及北池臨眺皆分韻賦詩其情分稠宻如此而史謂嚴武中頗銜之不知何所本而云】

北池雲水闊華館辟秋風獨鶴先依渚衰荷且映空采菱寒刺上踏藕野泥中素檝分曹往金盤小徑通萋萋露艸碧片片晚旗紅杯酒霑津吏衣裳與釣翁異方初艷菊故里亦髙桐揺落關山思淹畱戰伐功嚴城殊未掩淸宴已知終何補參軍乏歡娛到薄躬【本中曰何補參軍身乏作參軍事】

初冬

垂老戎衣窄歸休寒色深漁舟上急水獵火著髙林日有習池醉愁來梁甫吟干戈未偃息出處遂何心【鶴曰按是年十月嚴武攻吐蕃鹽川城克之公在幕府故亦衣戎衣也趙曰日有習池醉謂陪嚴武出也愁來梁甫吟公以諸葛亮自比也】

太子張舍人遺織成褥叚

客從西北來遺我細織成開緘風濤湧中有掉尾鯨逶迆羅水族瑣細不足名客云充君褥承君終宴榮空堂魑魅走髙枕形神淸領客珍重意顧我非公卿畱之懼不祥施之混柴荊服飾定尊卑大哉萬古程今我一賤老短褐更無營煌煌珠宮物寢處禍所嬰嘆息當路子干戈尙縱橫掌握有權柄衣馬自肥輕李鼎死岐陽實以驕貴盈來瑱賜自盡气豪直阻兵【卻其贈錦復引近年李鼎來瑱爲戒非無爲者】昔聞黃金多坐見悔吝生柰何田舍翁受此厚貺情錦鯨捲還客始覺心和平振我麤席塵媿客茹藜羮【本一作翠織成夢弼曰廣雅天竺出細織成洙曰中有掉尾鯨至水族瑣細皆言織紋也韓曰大哉萬古程程謂法度趙曰珠宮指言龍宮也楚辭貝闕兮珠宮希曰按舊史李鼎嘗代崔光遠爲鳯翔尹充本府及秦隴觀察使洙曰來瑱嘗爲襄陽節度使裴茂稱瑱倔彊難制宜早除之後貶播州尋賜死左傳州吁阻兵而安忍洙曰蘇季子位髙金多趙曰莊子藜羮不糝】

至後

冬至至後日初長遠在劍南思洛陽靑袍白馬有何意金穀銅駞非故鄕梅花欲開不自覺棣萼一別永相望【語極有興】愁極本憑詩遣興詩成吟詠轉淒涼【夢弼曰金穀園銅駞陌豈非洛陽故鄕行樂之勝境乎劉禹錫楊柳詞云金穀園中鸎亂飛銅駞陌上好風吹是也】

觀李固請司馬弟山水圖三首

簡易髙人意匡牀竹火鑪寒天畱遠客碧海掛新圖𨿽對連山好貪看絕島孤羣仙不愁思【有味外味】冉冉下蓬壺【夢弼曰淮南子匡牀弱席非不寜許愼注匡安也】

方丈渾連水天臺總映云人間長見畫老去恨空聞【自傷足力之不繼也上句亦足媿人之不能往者】範蠡舟偏小王喬鶴不羣此生隨萬物何處出塵氛【夢弼曰孫綽天臺賦涉海則有方丈蓬萊登陸則有四明天臺皆古聖之所由化神仙之所窟宅洙曰範蠡爲越破吳功成名遂乃乘扁舟泛江湖變姓名適齊爲鴟夷子趙曰其圖必畫舟與鶴故以範蠡王喬比之王喬鶴事注見前】

髙浪垂翻屋崩崖欲壓牀野橋分子細沙岸繞微茫紅浸瑚短靑懸薜茘長浮查並坐得僊老暫相將【總是好語○夢弼曰王子年拾遺記堯時有巨查浮於西海查上有光若星月查浮四海十二年一周天名曰貫月查又曰掛星查羽仙棲息其上】

哭臺州鄭司戶蘇少監【鶴曰鄭防蘇源明是年相繼而亡八哀蘇源明詩中云滎陽復寂寞此詩云凶問一年俱】

故舊誰憐我平生鄭與蘇存亡不重見喪亂獨前塗【是中有甚悲者】豪俊人誰在文章掃地無羈遊萬里濶凶問一年俱白日中原上淸秋大海隅夜臺當北斗泉路著東吳得罪臺州去時危棄碩儒移官蓬閣後谷貴歿潛夫流慟嗟何及銜寃有是夫道消詩發興心息酒爲徒許與才𨿽薄追隨迹未拘班揚名甚盛嵇阮逸相須會取君臣合寧詮品命殊賢良不必展廊廟偶然趨勝決風塵際功名造化罏從容詢舊學慘淡閟陰符擺落嫌疑久哀傷志力輸俗依綿谷異客對雪山孤童稚思諸子交情列友於情乖淸酒送望絕撫墳嘑瘧病餐巴水瘡痍老蜀都飄零迷哭處天地日榛蕪【鶴曰蘇鄭之死適值嵗歉按舊史廣徳二年自秋及冬斗米千錢故詩中雲谷貴歿潛夫八哀源明詩亦云嗚呼子逝日始泰則終蹇長安米萬錢凋喪盡余喘又此詩末云俗依綿谷異客對靈山孤瘧病餐巴水瘡痍老蜀都蓋公自敍此時展轉歷綿梓閬間而復來成都也】

去矣行【鶴曰公在嚴武幕中賦去矣行明年正月果歸溪上鮑注以爲天寶間公在率府數上賦頌不防采錄欲辭職而賦此非】

君不見鞲上鷹一飽則飛掣焉能作堂上鷰衘泥附炎熱野人曠蕩無靦顏豈可久在王侯間未試囊中餐玉法明朝且入藍田山【興托矯矯今人必以一飽爲諱所謂掇皮皆眞○洙曰鮑明遠詩昔如鞲上鷹今似檻中猿魏志呂布因陳登求徐州牧不得布怒登諭之曰登見曹公言待將軍譬如養鷹饑則附人飽則颺去史滑稽傳注鞲臂捍也前漢志藍田山出美玉長安魏書李預傳預居長安每羨上古人餐玉之法乃采訪藍田躬往攻掘得若環璧者百餘皆光潤可玩預乃以爲屑日服食之】

集千家注杜工部詩集卷十一

欽定四庫全書

集千家注杜工部詩集卷十二

奉寄髙常侍【鶴曰髙適爲西川節度禦吐蕃師出無功亡松維等州以嚴武代還用爲刑部侍郎左散騎常侍】

汶上相逢年頗多飛騰無那故人何緫戎楚蜀應全未方駕曹劉不啻過今日朝廷須汲黯中原將帥憶防頗天涯春色催遲暮別淚遙添錦水波【洙曰地理誌汶水出泰山萊蕪蜀亦有汶川出西山趙曰髙適先除淮南節度後爲西川節度故言緫戎楚蜀修可曰方駕並駕也與方舟之方同廣絕交論遒文麗藻方駕曹王今言曹劉乃曹植劉楨也洙曰不啻猶過多也家語何翅惠哉漢書汲黯在朝淮南寢謀言黯之材足以折衝千里也史記亷頗趙之良將也漢文帝嘗嘆曰吾獨不得亷頗李牧爲將豈憂匈奴哉】

春日江村五首

農務村村急春流岸岸深乾坤萬里眼時序百年心【使人無復思致故不可及】茅屋還堪賦桃源自可尋艱難昧生理飄泊到如今

迢逓來三蜀蹉跎又六年客身逢故舊發興自林泉過懶從衣結頻遊任履穿藩籬頗無限恣意向江天【趙曰蜀郡廣漢郡犍爲郡爲三蜀鶴曰公以干元二年冬入蜀至是六年矣洙曰董京威衣百結衣夢弼曰莊子衣敝履穿貧也非憊也○一本作藩籬無限景恣意買江天】

種竹交加翠栽桃爛漫紅經心石鏡月到靣雪山風赤管隨王命銀章付老翁豈知牙齒落名玷薦賢中【洙曰石鏡雪山皆在蜀中注見前漢官儀尙書令僕丞郎月給赤管大筆一雙公時爲檢校尙書工部郎故云鶴曰公爲工部貟外郎賜緋魚袋考漢表銀章靑綬注銀印背紐其文曰章謂刻曰某官之章唐𨿽無賜印者公謂銀章特指魚袋而言耳趙曰銀章方賜來故次篇有垂朱紱之句】

扶病垂朱紱歸休步紫苔郊扉存晚計幕府媿羣材燕外晴絲捲鷗邊水葉開鄰家送魚鼈問我數能來【洙曰紱古蔽膝也象冕服以韋爲之希曰漢韋賢傳黼衣朱紱師古注云朱紱爲朱裳畫爲亞文也亞古弗字故因謂之紱又作黻】

羣盜哀王粲中年召賈生【羣盜中年皆不必事實政是作者】登樓初有作前席竟爲榮宅入先賢傳才髙處士名異時懷二子春日復含情【洙曰漢末王粲以西京擾亂之荊州嘗思歸作登樓賦故先賢傳載荊州有玉粲宅漢文帝以賈誼爲長沙王太傅嵗餘思誼徴至宣室因問以神事帝不覺前席曰吾久不見賈生自以爲過之今不及也】

春逺

肅肅花絮晚菲菲紅素輕日長惟鳥雀春逺獨柴荊【語近而別】數有闗中亂何曽劍外淸故鄕歸不得地入亞夫營【鶴曰按史是年吐蕃𨿽退而二月黨項寇京兆之富平縣故云數有闗中亂趙曰亞夫營在長安公之故鄕也漢文帝時周亞夫軍細栁以備胡】

暮登四安寺鐘樓寄裴十迪【四一作西】

暮倚髙樓對雪峯僧來不語自鳴鐘孤城返照紅將斂近市浮煙翠且重多病獨愁常闃寂故人相見未從容知君苦思緣詩痩太向交遊萬事慵

絕句三首

聞道巴山裏春船正好行都將百年興一望九江城水檻溫江口茅堂石筍西移船先主廟洗藥浣花溪謾道春來好狂風大放顚吹花隨水去翻卻釣魚船

屏迹

衰年甘屏迹幽事供髙臥鳥下竹根行龜開萍葉過年荒酒價乏日並園蔬課猶酌甘泉歌歌長擊樽破【鶴曰按史是年薦饑京師斗米千錢趙曰公以年荒乏酒價之故乃並課園蔬賣以充沽直也修可曰世說王大將軍每酒後輙詠魏武樂府云老驥伏櫪志在千里烈士暮年壯心不巳以如意打唾壺壺口盡缺子美歌長撃樽破類此】

天邊行

天邊老人歸未得日暮東臨大江哭隴右河源不種田胡騎羌兵入巴蜀洪濤滔天風拔木前飛禿鶖後鴻鵠九度附書向洛陽十年骨肉無消息【趙曰連年吐蕃寇隴右河源蕭條又陷松維保三州故云胡騎羌兵入巴蜀也鶴曰按史永泰元年三月辛亥大風拔木公有風拔木之句當是紀實也】

柟樹爲風雨所拔嘆

倚江柟樹艸堂前故老相傳二百年誅茅卜居總爲此五月髣髴聞寒蟬東南飄風動地至江翻石走流雲气幹排雷雨猶力爭根斷泉源豈天意滄波老樹性所愛浦上童童一靑蓋野客頻畱懼雪霜行人不過聽竽籟【回復有情】虎倒龍顚委榛棘淚防血防垂胸臆我有新詩何處吟艸堂自此無顏色【洙曰蜀志先主舎東南有桑樹遙望見童童如小車蓋趙曰宋玉髙堂賦纎條悲鳴聲似竽籟】

喜雨【鶴曰按史永泰元年春大旱四月始雨七月又旱乃遣近臣錄囚蓋是年自春至秋多旱】

春旱天地昏日色赤如血農事都巳休兵戎況騷屑巴人困軍須慟哭厚土熱滄江夜來雨眞宰罪一雪谷根小蘇息沴气終不滅何由見寧歲解我憂思結崢嶸羣山云交防未斷絕安得鞭雷公滂沲洗吳越【公自注時聞浙右多盜賊希曰巴人困軍須當是去年嚴武敗吐蕃於當狗城又克鹽川城時尙未撤其備也滄江指防州云安而言按公有雷詩云巫峽中宵動滄江十月雷又云霹靂楚王臺以此知滄江指云安也洙曰國語自子之行晉無寧歲修可曰周禮陰陽之所交風雨之所防鶴曰按是年裳黽自臺州反陷信明等州方伏誅而歙州人又殺其刺史公托言於雨欲洗吳越謂此】

莫相疑行【鶴曰此詩與後篇赤霄行皆爲郭英乂作也按是年四月嚴武薨五月以郭英乂爲成都尹公與英乂𨿽有舊然志不相合遂起去艸堂之興】

男兒生無所成頭皓白牙齒欲落眞可惜憶獻三賦蓬萊宮自怪一日聲輝赫集賢學士如堵墻觀我落筆中書堂往時文彩動人主此日饑寒趨路傍晚將末契托年少當面輸心背面笑寄謝悠悠世上兒不爭好惡莫相疑【寫得徹至懷抱如洗洙曰天寶中公獻三大禮賦明皇奇之使待制集賢院命宰相試文章今雲中書堂卽宰相所坐之堂也記孔子射於矍相之圃觀者如堵墻趙曰陸機嘆逝賦托末契於後生】

赤霄行

孔雀未知牛有角渴飲寒泉逢觝觸【造意甚奇】赤霄圃須往來翠尾金花不辭辱江中淘河嚇飛燕【淘河飛燕本不相涉用鵷雛事而去之眞達識也】銜泥卻落羞華屋皇孫猶曾蓮勺困衛荘見貶傷其足老翁愼莫怪少年葛亮貴和書有篇丈夫垂名動萬年記憶細故非髙賢【名言偉度趙曰淘河者鵜鶘也飛燕從江上來爲淘河所疑意謂爭其魚而嚇之燕歸華屋之上負此羞恥銜泥而卻落也蓋用荘子鴟得腐鼠鵷雛過之仰面視之曰嚇注云嚇音鏬又音赫口拒人也洙曰漢紀宣帝初爲皇孫髙材好學亦喜逰俠常困於蓮勺鹵中注云爲人所困辱也蓮勺縣名鹵中鹽池也蓮音輦勺音灼左傳齊靈公伐鄭髙無咎鮑牽處守及還孟子訴之曰髙鮑將不納君秋刖鮑牽而逐髙無咎仲尼曰鮑荘子之智不如葵葵猶能衛其足衛當作鮑趙曰老翁公自謂少年有所指也諸葛亮集有貴和篇此蓋托言不能和則必召辱矣漢文帝與匃奴書朕與單於捐細故注細故小事也】

去蜀

五載客蜀郡一年居梓州如何闗塞阻轉作瀟湘逰萬事已黃髮殘生隨白鷗安危大臣在何必淚長流【鶴曰安危大臣在謂吐蕃入寇有郭子儀諸公可恃也】

宿靑溪驛奉懷張員外十五兄之緒【鶴曰靑溪驛在嘉州犍爲縣時公去成都經嘉戎而至忠渝也】

漾舟千山內日入泊荒渚我生本飄飄今復在何許石根靑楓林猿鳥聚儔侶月明逰子靜畏虎不得語中夜懷友朋乾坤此深阻浩蕩前後間佳期付荊楚【荒渚一作枉渚】

狂歌行贈四兄

與兄行年校一歲賢者是兄愚者弟兄將富貴等浮雲弟竊功名好權勢長安秋雨十日泥我曹韝馬聽晨雞公卿朱門未開鎖我曹巳到肩相齊吾兄睡穩方舒膝不韈不巾踏曉日男啼女哭莫我知身上須繒腹中實今年思我來嘉州嘉州酒重花滿樓樓頭喫酒樓下臥長歌短詠還相酬四時八節還拘禮女拜弟妻男拜弟幅巾鞶帶不掛身頭脂足垢何曽洗吾兄吾兄巢許倫一生喜怒長任眞日斜枕肘寢已熟啾啾喞喞爲何人【夢弼曰防皮視切說文車也】

喜雨

南國旱無雨今朝江出云入空才漠漠灑迥已紛紛巢燕髙飛盡林花潤色分晚來聲不絕應得夜深聞【趙曰南國指荊楚也安石曰記雲天降時雨山川出云故可言江出云也】

宴戎州楊使君東樓

勝絕驚身老情忘發興奇座從歌妓密樂任主人爲【今人𨿽防語不能道無胸次故】重碧拈春酒輕紅擘茘枝【亦風韻】樓髙欲愁思橫笛未休吹【洙曰曹子建七啟云春淸縹酒注縹深碧也山谷曰拈春酒擘茘枝此主人用歌妓爲樂者也趙曰拈舊本作酤非按元稹元日詩羞看弟子先拈酒白樂天詩嵗酒先拈辭不得然則拈酒乃唐人之語也茘子𨿽有數種而膜皆帶粉紅山谷在戎州詩云王公權家茘子綠廖致平家緑茘枝試傾一杯重碧色快擘千顆輕紅肌鶴曰山谷在戎州有廖致平送緑茘枝詩云誰能同此絕勝味惟有老杜東樓詩謂此詩也希曰唐志戎州貢茘枝煎九城志戎州有茘枝園】

渝州嚴六侍禦不到先下峽

聞道乘騘發沙邊待至今不知雲雨散虛費短長吟山帶烏蠻濶江連白帝深船經一柱觀畱眼共登臨【立之曰漢桓典號騘馬禦史此以指嚴待禦也洙曰王粲詩風流雲散一別如雨古詩有長短吟鄭曰梁益記嶲州嶲山其地接諸蠻部有烏蠻狄蠻洙曰白帝指防州因漢公孫述僣僞號白帝城一柱觀在江陵】

撥悶【一作贈嚴二別駕】

聞道云安麯米春才傾一盞卽醺人乘舟取醉非難事下峽銷愁定幾巡長年三老遙憐汝捩柂開頭捷有神已辦靑錢防顧直當令美味入吾唇【夢弼曰云安縣屬防州今爲云安軍東坡志林退之詩曰百年未滿不得死且可勤買拋靑春國史補云酒有郢之富水烏程之若下滎陽之土窟春富平之石凍春劍南之燒春杜子美亦云聞道云安麯米春才傾一盞卽醺人裴鉶作傳奇記裴航事亦有酒名松醪春乃知唐人名酒多以春則拋靑春亦必酒名也趙曰東坡詩麯米春香並舎聞蓋出於此長年三老川中呼舟師之名夢弼曰峽中以篙師爲長年柂工爲三老今俗謂之翁洙曰開頭一作鳴鐃皆行船貌初行船曰開頭鄭曰捩練結切拗捩也趙曰川人不以準折一色見錢爲靑錢】

聞髙常侍亡【公自注忠州作鶴曰按史是年正月左散騎常侍髙適卒又按公前有寄髙常侍詩意是寄詩未久而適已卒】

歸朝不相見蜀使忽傳亡虛歷金華省何殊地下郎致君丹檻折哭友白雲長獨步詩名在只令故舊傷【夢弼曰按唐志門下省左散騎常侍二人掌規諷過失侍從顧問又按漢宮闕記金華殿在未央宮白虎觀右祕府圖書皆在焉故王思逺遜侍中表云奏事金華之上進議玉臺之下後世以門下名金華省蓋出此也洙曰世說顏回爲地下修文郎前漢朱云上書願斬佞臣張禹成帝怒曰小臣廷辱師傅罪死不赦禦史將云下云攀殿檻檻折夢弼曰按唐新書髙適負气敢言權貴側目公故有丹檻折之句】

宴忠州使君侄宅【鶴曰詩云出守吾家侄則爲杜使君也】

出守吾家侄殊方此日歡自須逰阮舎不是怕湖灘樂助長歌送杯饒旅思寛昔曾如意舞牽率彊爲看【洙曰晉阮咸與叔父籍爲竹林之逰咸與籍居道南諸阮居道北湖灘中州下惡灘也趙曰王戎嘗以如意起舞】

禹廟

禹廟空山裏秋風落日斜荒庭垂橘柚古屋畫龍蛇雲气生虛壁江聲走白沙早知乘四載疏鑿控三巴【洙曰宋玉招魂仰觀刻桷畫爲龍蛇些孫莘老云荒庭垂橘柚古屋畫龍蛇蓋橘柚錫貢驅龍蛇皆禹之事公因見此有感也洙曰孔氏書傳四載謂水乘舟陸乘車泥乘輴山乘樏郭璞江賦巴東之峽夏后疏鑿趙曰三巴記雲閬水東南流三折如巴字故曰三巴鄭曰十道志渝州巴縣並巴東西是爲三巴】

題忠州龍興寺所居院壁

忠州三峽內井邑聚雲根小市常爭米孤城早閉門空看過客淚莫覓主人恩淹泊仍愁虎深居賴獨園【花溪獨園與馬卿丁令同洙曰蜀都賦三峽注巴東永安縣有髙山相對相去可二十丈左右岸甚髙謂之峽江水過其中趙曰云根言石也張協詩云根臨八極蓋取五嶽之云觸石而出則石者云之根也洙曰佛書有給孤獨園】

哭嚴僕射歸櫬【鶴曰按史嚴武年四十薨贈尙書左僕射】

素幔隨流水歸舟返舊京老親如宿昔部曲異平生風送蛟龍雨【謂其化爲蛇龍而風送之雨情境慘然與下天長意稱】天長驃騎營一哀三峽暮遺後見君情【趙曰老親如宿昔言嚴公之母尙健如宿昔也後村詩話云故人感知已之遇季布奏事彭越頭下臧洪盧諶皆不以主公成敗而二其心叔季所謂賓客方翕翕熱時則趨附恐後及時異事攺則掉臂而去至有射羿者世傳嚴武欲殺子美殆未必然觀老親如宿昔部曲異平生之句極其淒愴至置武於八哀詩中忠厚藹然異於幕府少年今白髮之作矣李義山過舊府有寄諸掾詩云莫憑無論終負托孤心猶有門生故吏之情可以矯薄俗】

放船

收防下急水捲幔逐回灘江市戎戎暗山云淰淰寒【此戎戎淰淰亦不必所出偶然適似○淰淰魚上吹水貌】荒林無徑入獨鳥怪人看巳泊城樓底何曾夜色闌

旅夜書懷

細艸微風岸危檣獨夜舟星隨平野濶月湧大江流【等閒星月著一湧字夐覺不同】名豈文章著官應老病休飄飄何所似天地一沙鷗

懷舊【鶴曰蘇源明天寶間爲國子司業以廣徳二年終於祕書少監】

地下蘇司業情親獨有君那因防亂後便自死生分老罷知明鏡悲來望白雲自從失詞伯不復更論文【落句不忍讀師曰老罷知明鏡言覽鏡知其衰老也】

茅屋爲秋風所破歌【鶴曰公在成都時嚴武死欲依英乂而英乂驕縱不可托故捨之而去所以托言茅屋爲秋風所破蓋深有所感傷也】

八月秋髙風怒號捲我屋上三重茅茅飛渡江灑江郊髙者掛罥長林梢下者飄轉沈塘坳南村羣童欺我老無力忍能對面爲盜賊公然抱茅入竹去唇焦口燥呼不得歸來倚杖自嘆息俄頃風定云墨色秋天漠漠向昏黑布衾多年冷似鐡嬌兒惡臥踏裏裂牀牀屋漏無干處雨腳如麻未斷絕自經防亂少睡眠長夜沾濕何由徹安得廣廈千萬間大庇天下寒士俱歡顏風雨不動安如山嗚呼何時眼前突兀見此屋吾廬獨破受凍死亦足【洙曰罥古犬切趙曰白樂天詩爭得大裘長萬丈與君都蓋洛陽城然近乎戱語豈有萬丈之裘乎若公言千萬間之廣廈自有深防防溪詩話云孟子七篇論君與民者居半其欲得君蓋以安民也觀杜陵詩云窮年憂黎元嘆息腸內熱又云誰能扣君門下令減徵賦寄柏學士云防時髙議排金門長使蒼生有環堵茅屋爲秋風所破歌寧令吾廬獨破受凍死亦足而志在大庇天下寒士其仁心廣大異夫求穴之螻蟻輩眞得孟子之所存矣東坡問老杜何如人或言似司馬遷但能名其詩耳吾謂老杜似孟子蓋原其心也東坡志林僕甞問荔枝何所似或曰茘枝似龍眼坐客皆笑其陋茘枝實無所似也僕云茘枝似江瑤柱應者皆憮然僕亦不辧昨日見畢仲防僕問杜子美何似人仲防曰似司馬遷僕喜而不答蓋與曩言防也】八月十五夜月二首【永泰元年秋云安作鶴曰公去成都秋至云安明年春晚遷居於防州城】

滿目飛明鏡歸心折大刀轉蓬行地逺攀桂仰天髙水路疑霜雪林棲見羽毛此時瞻白兔直欲數秋毫【洙曰古樂府藳砧今何在砆砧諭夫也山上復有山出也何當大刀頭刀頭有環言還也破鏡飛上天月半也】稍下巫山峽猶銜白帝城气沈全浦暗輪側半樓明刁鬥皆催曉蟾蜍且自傾張弓倚殘魄不獨漢家營【張弓謂月如弓倚殘魄望其滿也思婦之望歸士亦然趙曰稍下猶銜皆言月也夢弼曰白帝城防州也漢公孫述僣僞號白帝城洙曰刁鬥軍營中以警夜者張衡靈憲云羿請不死之藥於西王母姮娥竊以奔月遂托身於月是爲蟾蜍鶴曰按史是年八月僕固懷恩及吐蕃回紇入寇故有刁鬥及漢營之句趙曰時與吐蕃交兵則張弓於夜皆倚曉月之殘魄不獨漢營爲然虜營亦然倚字使宋玉長劍倚天外之倚】

云安九日鄭十八攜酒陪諸公宴

寒花開已盡菊蘂獨盈枝舊摘人頻異【只一頻字而上下二三十年無不可感與去年明年語別故知作者用心之苦語不在多】輕香猶暫隨地偏初衣袷山擁更登危萬國皆戎馬酣歌淚欲垂【夢弼曰袷古合切說文無絮衣也秋興賦禦袷衣洙曰風俗記九日登髙以禳災厄鶴曰萬國皆戎馬謂其時僕固懷恩及吐蕃回紇入寇也】

雨【鶴曰按史是年春旱四月始雨七月又旱自春無雷六月始雷】

行雲遞崇髙飛雨藹而至【古意精語】潺潺石間澑汩汩松上駛亢陽乘秋熱百谷亦已棄皇天徳澤降燋捲有生意前雨傷卒暴今雨喜容易不可無雷霆間作鼔增气佳聲達中宵所望時一致淸霜九月天髣髴見滯穗郊扉及我私我圃日蒼翠恨無抱甕力庶減臨江費【謂臨江而費抱甕之力鄭曰駛疏吏切馬行疾也趙曰應璩與岑瑜書云頃者炎旱日更甚沙礫銷爍艸木燋捲也洙曰詩遺秉滯穗又雨我公田遂及我私荘子子貢過漢陰見一丈人方爲圃畦鑿隧而入井抱甕而出灌】

長江二首

眾水防涪萬瞿唐爭一門朝宗人共挹盜賊爾誰尊孤石隱如馬髙蘿垂飲猿歸心異波浪何事卽飛翻【洙曰涪萬峽中二郡名瞿唐爲三峽之門師曰巴東有灔澦石髙二十丈許及秋至則才如馬】

浩浩終不息乃知東極臨眾流歸海意萬國奉君心色借瀟湘濶聲驅灔澦深未辭添霧雨接上遇衣襟【接上不可曉趙曰瀟湘在潭川三峽之水下入洞庭與瀟湘相逺故云色借也洙曰遇一作過】

奉漢中王手札【鶴曰漢中王貶蓬州刺史今出峽將歸因作書報公而公投以此詩詩中云主人畱上客避暑得名園淹泊俱崖口東西異石根當是王在歸州爲太守畱度夏而公在云安適相望也】

國有乾坤大王今叔父尊剖符來蜀道歸蓋取荊門峽險通舟峻江長注海奔主人畱上客避暑得名園前後緘書報分明饌玉恩天云浮絕壁風竹在華軒巳覺良宵永何看駭浪翻入期朱邸雪朝傍紫微垣枚乘文章老河間禮樂存悲秋宋玉宅失路武陵源淹泊俱崖口東西異石根夷音迷咫尺物傍黃昏犬馬誠爲戀狐貍不足論從容艸奏罷宿昔奉淸罇【希曰左思吳都賦矜其宴居則朱服玉饌洙曰唐制諸侯各置邸京師故有邸吏朱邸言邸有朱戶以冬爲入期故言雪晉志紫宮垣一曰紫微大帝之座天子之所居也趙曰梁孝王時枚乘在諸文士之間年最髙洙曰漢景帝十三王河間獻王徳修禮樂被服儒術趙曰宋玉宅在歸州洙曰武陵源在鼎州楚俗語言多夷音曹子建表不勝犬馬戀主之情張綱傳豺狼當道安問狐貍趙曰公言漢中王有懷君之心今入朝艸奏旣罷必將侍燕以奉宿昔之歡也】

石硯【公自注平侍禦者之硯也】

平公今詩伯秀發吾所羨奉使三峽中長嘯得石硯巨璞禹鑿余異狀君獨見其滑乃波濤其光或雷電聮坳各盡墨多水遞隱見揮灑容數人十手可對面比公頭上冠貞質未爲賤當公賦佳句況得終淸宴公含起艸姿不逺明光殿致於丹靑地知汝隨顧眄【夢弼曰郭璞江賦巴東之峽夏后疏鑿今疑此石乃禹所鑿之餘也詠曰坳硯穴也聯坳謂雙穴相並各盡墨謂盡墨力所謂發墨是也薖曰多水遞隱見謂硯石溫潤出水也趙曰平公爲侍禦頭上冠獬豸乃一角獸而能觸邪此石質剛正可以比之也夢弼曰起艸謂知制誥也漢官儀尙書郎主作文章起艸修可曰明光漢殿名三秦記明光殿以金爲戺以玉爲階夢弼曰末句謂此硯致之於明光殿中丹靑之地得天子之顧眄恩遇非常也】

三韻三篇

髙馬勿捶面長魚無損鱗辱馬馬尾焦困魚魚有神君看磊落士不肯易其身

蕩蕩萬斛船影若搖白虹起檣必椎牛掛席集眾功自非風動天莫置大水中【趙曰椎牛所以享眾功或謂以牛祭非】

烈士惡多門小人自同調名利茍可取殺身傍權要何當官曹淸爾輩堪一笑【夢弼曰多門謂所交不一左傳晉政多門趙曰同調字出謝靈運詩誰謂古今殊異代可同調】

諸將五首【鶴曰五首乃言天寶以來諸將之事】

漢朝陵墓對南山胡虜千秋尙入闗昨日玉魚防葬地早時金盌出人間見愁汗馬西戎逼曾閃朱旗北斗閒多少材官守涇渭將軍且莫破愁顏【洙曰西京雜記長安大明宮宣政殿初就每夜見數騎逰往其間髙宗勅巫祝劉明奴問其所由云我是漢楚王戊太子死葬於此明奴曰按漢書戊與七國反誅死無後焉得其子葬於此曰我當時入朝以路逺不從坐後病死天子於此葬我漢書自有遺誤耳明奴因宣詔與攺葬喜曰若攺卜極爲幸甚今在殿東北入地丈餘我死時天子斂我玉魚一雙今猶未朽必以此相送勿見奪也明奴遂奏間有勅攺葬苑外及發掘玉魚宛然見在棺柩之屬朽爛已盡自是其事遂絕田曰南史沈烱傳烱自初明爲魏所虜甞獨行經漢武通天臺爲表奏之陳已思鄕之意其略曰甲帳珠簾一朝零落茂陵玉盌遂出人間今公用此但金玉字異爾舊引孔氏誌怪乃女子之事也夢弼曰詩首句言漢朝陵墓則是用茂陵玉盌事以避玉魚字攺作金盌或引盧充幽婚事蓋但見其有金盌字耳嚴有翼藝苑雌黃曰後山詩云初聞橋山送弓劍寧知玉盌人間見蓋亦用沈烱事趙曰此詩所以激諸將謂漢朝陵墓自以對南山有千秋之固及胡虜入闗不無發掘者今河隴繼有吐蕃之難而諸將曽不知速來長安爲禦戎之圖也長安號北斗城夢弼曰或雲閒字作殷謂子美父名閒不應用閒字然按集又有翩翩戲蝶閒過幔之句豈非臨文不諱乎洙曰漢書材官蹶張】

韓公本意築三城擬絕天驕拔漢旌豈謂盡煩回紇馬翻然逺救朔方兵胡來不覺潼闗隘龍起猶聞晉水淸獨使至尊憂社稷諸君何以答升平【希曰景龍間韓國公張仁願於河北築三受降城蓋欲絕虜道也其後反與回紇和親資其兵同討安史公所以致諸君何以答升平之恨趙曰漢書匈奴自稱爲天之驕子而回紇者匈奴之種也故亦得稱天驕至徳初郭子儀以朔方軍及安西回紇等兵討安慶緒其後回紇恃功侵擾中國此公所以嘆也胡謂祿山當時哥舒翰失守祿山陷潼闗龍諭肅宗河北晉地也此謂肅宗起於靈武而河北復淸也】

洛陽宮殿化爲烽休道秦闗百二重滄海未全歸禹貢薊門何處覓堯封朝廷衮職誰爭補天下軍儲不自供稍喜臨邊王相國肯銷金甲事春農【趙曰漢紀秦得百二焉注秦地險固二萬人足當諸侯百萬人滄海指山東薊門言河北洙曰相國謂王縉也希曰王縉由侍中拜河南副元帥又拜盧龍節度使故此篇首以洛陽言河南卽洛陽時爲安史所破】

回首扶桑銅柱標冥冥氛祲未全銷越裳翡翠無消息南海明珠久寂寥殊錫曾爲大司馬總戎皆揷侍中貂炎風朔雪天王地只在忠臣翊聖朝【趙曰後漢馬援南徵建銅柱標以勒功洙曰前漢西域傳贊孝武之世覩犀布玳瑁則建朱崖七郡自是之後明珠文甲通犀翠羽之珍盈於後宮注云昔周公相成王越裳氏重九譯而獻白雉又後漢賈琮傳交趾土多珍異產明璣翠羽犀象玳瑁異香美木之屬莫不自出師曰子美嘗有自平宮中呂太一南海収珠之句蓋廣徳元年呂太一爲廣州使舉兵叛故翡翠明珠久不貢朝廷說者多引此詩以解太一之事洙曰東晉石勒侵阜陵詔加王導大司馬假以黃鉞出討之軍次江寧帝親餞於郊漢侍中冠武弁大冠亦曰惠文冠加璫附蟬爲文貂尾爲飾也趙曰殊錫總戎之句乃深責諸君徒享髙爵厚祿而不能輸忠者也故有下句】

錦江春色逐人來巫峽淸秋萬壑哀正憶往時嚴僕射共迎中使望鄕臺主恩前後三持節軍令分明數舉杯西蜀地形天下險安危須仗出羣材【趙曰此篇專言嚴武也望鄕臺在成都之北公憶往時曾隨嚴武登此臺以迎中使洙曰按武傳兩鎭蜀一刺綿州趙曰嚴武鎭蜀以寶應元年正月權令兩川都節制爲一六月専以節制西川阻徐知道反不得進爲二廣徳二年朝廷正以西川合一節度而武以黃門侍郎來爲三也鶴曰按舊史武出爲綿州刺史劍南東川節度使兼禦史中丞上皇誥以劍南兩川合爲一拜武成都尹兼禦史大夫充劍南節度此當是在乾元二年裴冕爲尹之前蓋宗以上元元年七月移居西內已不復干預國事矣而武是時鎭蜀止是節制也合以此爲一寶應元年爲二廣徳二年爲兩川節度爲三也趙曰安危謂安其危也】

承聞故房相公靈櫬自閬州啟殯歸葬東都有作二首【鶴曰房琯河南人罷相後歷漢州刺史廣徳元年春赴召道病卒於閬州時權瘞於彼後贈太尉】

逺聞房太守【以其貶漢州刺史稱之曰房太守正是恨意五字能言人所難言攺爲太尉誤矣】歸葬陸渾山一徳興王后【豈元齡後耶】孤防久客間孔明多故事安石竟崇班他日嘉陵淚仍霑楚水還【洙曰伊洛間有陸渾山蜀志陳壽與荀朂等定故蜀丞相諸葛亮故事二十四篇以進晉謝安薨帝臨於朝堂賜東園祕器朝服贈太傅及葬加殊禮依大司馬桓溫故事師曰孔明多故事諭房公奏議可爲朝廷典故安石竟崇班諭房公死後竟追贈褒崇之也蔡寛夫詩話云唐書房琯傳上皇入蜀琯建議請諸王分鎭天下其後賀蘭進明以此讒之肅宗琯坐是卒廢不用世多憫之予讀司空圖房太尉漢中詩云物望傾心久凶渠破膽頻注謂祿山初見分鎭詔書拊膺嘆曰吾不得天下矣非琯無能畫此計者蓋以乘輿𨿽播遷而諸子各分鎭天下兵柄則人心固所系矣未可以彊弱爭也今唐史乃不載此語圖博學多聞嘗位朝廷且修史其言必有自來夫琯𨿽不見用而當時建言有闗於利害豈可廢哉惜乎史臣不能爲一白之也後村詩話子美與房琯善共居諫省也坐捄琯後爲哀挽方之謝安投贈哥舒翰詩盛有稱許然陳濤斜潼闗二詩直筆不少恕或疑與素論相反余謂翰未敗非子美所能逆知琯𨿽敗猶爲名相至於陳濤斜潼闗之敗直筆不恕所以爲詩史也何相反之有趙曰房公之防自閬州起發則由嘉陵江而下也】

丹旐飛飛日初聞發閬州風塵終不解江漢忽同流【死生成敗難言之情觖望之痛居然短气】劍動親身匣書歸故國樓盡哀知有處爲客恐長休

別常徴君

兒扶猶杖策臥病一秋彊白髮少新洗寒衣寛總長【白髮少寒衣寛爲句】故人憂見及此別淚相忘各逐萍流轉來書細作行【趙曰𨿽別而俱不能淚所以成相忘也】

近聞【鶴曰按史是年十月吐蕃及回紇入寇京城震恐郭子儀乘間與回紇定約共撃吐蕃吐蕃聞之夜引兵遁去】

近聞犬戎逺遁逃牧馬不敢侵臨洮淸水逶迆白日靜隴山蕭瑟秋云髙崆峒五原亦無事北庭數有闗中使似聞贊普更求親舅甥和好應難棄【鶴曰唐隴右道洮州是臨洮郡闗內道鹽州是五原郡崆峒山古隴右岷州闗內原州此皆指闗隴而言也夢符曰吐蕃號君長曰贊普趙曰先帝昔常和親以公主嫁贊普矣】

遣憤【鶴曰郭子儀使白元光與回紇將藥葛羅合兵追吐蕃大破之於是回紇等入見贈賚繒帛前後十八萬府藏空竭稅百官俸以給之此以爲可憤也】

聞道花門將論功未盡歸自從収帝裏誰復總戎機蜂蠆終懷毒雷霆可震威莫令鞭血地再濕漢臣衣【洙曰花門卽回紇也左傳君無謂邾小蜂蠆有毒況國乎漢賈山傳人主之威非特雷霆也師曰鞭血地指禁中也漢書云禁中非刑人鞭血之地】

鄭典設自施州歸【鶴曰按唐志東宮官典設郎四人掌太子湯沐泛掃鋪陳之事裴施州裴冕也以附李輔國貶施州】

吾憐滎陽秀冒暑初有適名賢愼出處不肯妄行役旅玆殊俗逺竟以屢空迫南謁裴施州气合無險僻攀援懸根木登頓入矢石【矢石意別入矢石謂石之如虎也暗用李廣事不言虎而言入矢政是詩中用事之妙】靑山自一川城郭洗憂慼聽子話此邦令我心悅懌其俗則純朴不知有主客溫溫諸侯門禮亦如古昔勅防倍常羞杯盤頗狼藉時𨿽屬防亂事貴賞匹敵中宵愜良防裴鄭非逺戚羣書一萬卷博涉供務隙他日辱銀鉤森疎見矛防倒屣喜旋歸畫地來所歷乃聞風土質又重田疇辟刺史似寇恂列郡宜競借北風吹瘴癘羸老思散防渚拂蒹葭寒嶠穿蔦蘿羃此身仗兒僕髙興潛有激孟冬方首路彊飯取崖壁嘆爾疲駑駘汗溝血不赤終然備外飾駕馭何所益我有平肩輿前途猶凖的【忽轉入車馬政似無說】翩翩入鳥道庻脫蹉跌厄【夢弼曰滎陽鄭氏之郡洙曰史滑稽傳履舄交錯杯盤狼藉事貴賞匹敵賞一作當夢弼曰晉索靖論艸書狀婉若銀鉤又書苑歐陽詢工行書森然如武庫矛防洙曰蔡邕倒屣而迎王粲趙曰倒屣不上鞋踵也鄭曰畫去聲洙曰後漢寇恂從光武至潁川百姓遮道曰願從陛下復借寇君一年鄭曰借讀作咨昔切鶴曰詩注蔦一名女蘿故合而言之曰蔦蘿洙曰顏延年詩首路局險艱修可曰馬援銅馬相法曰汗溝欲深長漢書大宛馬汗血】

寄裴施州【鶴曰按史裴冕廣徳初充山陵使表李輔國所暱劉烜爲判官烜抵法冕坐降施州刺史】

廊廟之具裴施州宿昔一逢無此流【若無第三四句乍讀兩語必笑】金鐘大鏞在東序冰壺玉衡縣淸秋【物色品目自髙語亦峻直篇內得此自別】自從相遇減多病三歲爲客寛邊愁堯有四嶽明至理漢二千石眞分憂幾度寄書白鹽北【一句末了接一句】苦寒贈我靑羔裘霜雪回光避錦袖蛟龍動篋蟠銀鉤紫衣使者辭復命再拜故人謝佳政將老已失子孫憂後來況接才華盛【夢符曰詩注鏞大鐘也書天球河圖在東序文選淸如玉壺冰書在璇璣玉衡夢弼曰四嶽羲仲羲叔和仲和叔堯掌四嶽之官也洙曰漢宣帝曰與我共理者惟良二千石乎趙曰白鹽防州山名此言裴寄書來防與公又贈之以羔裘也】

荊南兵馬使太常卿趙公大食刀歌【鶴曰是年冬崔旰反蜀中大亂故趙公刮寇至防防荊南節度也夢弼曰大食國名】

太常樓船聲嗷嘈問兵刮寇超下牢牧出令奔飛百艘【牧出令奔語嚴】猛蛟突獸紛騰逃白帝寒城駐錦袍冬示我胡國刀壯士短衣頭虎毛憑軒拔鞘天爲髙翻風轉日木怒號冰翼雲淡傷哀猱鐫錯碧甖鸊鵜膏鋩鍔巳瑩虛秋濤物撇捩亂坑壕蒼水使者捫赤絳【注引搜神記非也】龍伯國人罷釣鼇芮公回首顏色勞【龍伯國人罷釣鼇本不切直形容此刀一出海怪盡絕然芮公回首又顏色爲勞語殊佳】分閫救世用賢豪趙公玉立髙歌起攬環結佩相終始萬歲持之防天子得君亂絲與君理蜀江如綫鍼如水【卽水如鍼】荊岑彈丸心未已賊臣惡子休干紀魑魅魍魎徒爲耳妖腰亂領敢欣喜用之不髙亦不庳不似長劍須天倚吁嗟光祿英雄弭【光祿未諭必別有光祿刀故】大食寶刀聊可比丹靑宛轉麒麟裏光芒六合無泥滓【夢弼曰十道志三峽口地曰峽州上牢下牢楚蜀分畛趙曰由此而上至防故曰超下牢夢符曰牧州牧也令縣官也牧出令奔言同赴軍事也鄭曰鞘所交切洙曰爾雅注鸊鵜似鳬而小膏中瑩刀鄭曰撇匹蔑切捩綀結切洙曰搜神記秦時有人夜渡河見一人丈餘手橫刀而立叱之乃曰吾蒼水使者也列子龍伯之國有大人一釣而連六鼇洙曰芮公荊南節度使也鶴曰按史荊南自廣徳至大歷皆是衛伯王爲節度使則衛公非芮公疑衛訛爲芮也然王兵馬使二角鷹詩亦云荊南芮公得將軍又何也師云是趙芮公未知何所本洙曰左傳眾仲曰以徳和民不聞以亂猶治絲而棼之也蜀水至瞿唐則爲峽所束如綫焉夢弼曰王粲登樓賦取荊山之髙岑後漢隗囂將王元說囂曰元請以一丸泥爲大王東封函谷闗鄭曰庳音婢又音卑夢弼曰潘嶽射雉賦揆懸刀騁絕伎如輊如軒不髙不埤埤與庳字通用修可曰荊楚故事襄王謂左右曰能爲大言者乎宋玉曰方地謂輿圎天爲蓋彎弓掛扶桑長劍倚天外王曰善洙曰末句謂趙公必用此刀立大功畫像於麒麟閣也】

王兵馬使二角鷹【鶴曰按史大歷初朝廷嘗以王昴代衛伯玉荊南節度使也王兵馬使得非昴乎】

悲臺蕭瑟石巃嵸哀壑杈枒浩呼洶中有萬里之長江回風滔日孤光動【起得森聳賦二角鷹不意出此○此悲臺字便從呼鷹來哀壑則防峽間意也讀至回風滔日豈可以逐字逐句某地某事意之哉語有神助正在此等○畫入騷選難以語人】角鷹翻倒壯士臂將軍玉帳軒勇气二鷹猛腦絳徐墜目如愁胡視天地杉雞竹兔不自惜孩虎野羊俱辟易鞲上鋒稜十二翮將軍勇鋭與之敵將軍樹勲起安西昆侖虞泉入馬蹄白羽曾肉三狻猊敢決豈不與之齊荊南芮公得將軍亦如角鷹下翔云惡鳥飛飛啄金屋安得爾輩開其羣驅出六合梟鸞分【鄭曰巃力空切嵸卽空切洙曰潘嶽西徵賦巃嵸逼迫注巃嵸髙大貌鄭曰杈初牙切枒五加切不齊貌夢弼曰臨海異物志杉雞黃冠靑緌常在杉樹下竹兔小如野兔食竹葉孩虎一作溪虎鄭曰辟易音璧亦趙曰漢書注辟易謂開張而易其本處夢弼曰昆侖虞泉皆在西泉本作淵公避唐諱也洙曰白羽箭也狻猊獅子也鄭曰狻先九切猊五兮切】

奉賀陽城郡王太夫人恩命加鄧國太夫人【公自注陽城王衛伯玉也鶴曰按本傳廣徳元年代宗幸陜以伯玉有幹略乃拜荊南節度使尋封陽城郡王當是伯玉封王時母同受封也】

衛幕衘恩重潘輿送喜頻濟時瞻上將錫號戴慈親富貴當如此尊榮邁等倫郡依封土舊國與大名新紫誥鸞回紙淸朝燕賀人逺傳冬筍味更覺防衣春奕葉班姑史芬芳孟母鄰義方兼有訓詞翰兩如神委曲承顏體鶱飛報主身可憐忠與孝雙美畫麒麟【夢符曰漢書注衛靑徵匈奴大克獲帝就拜大將軍於幕中故曰幕府趙曰衛幕衛靑之幕也以陽城王姓衛用之尢切洙曰潘安仁閒居賦太夫人乃禦籃輿升輕軒逺覽王畿近周家園趙曰紫誥紫錦之誥也鸞回紙則紙上之字有回鸞之勢也洙曰楚國先賢傳孟宗至孝母好食筍冬月無之宗入林中哀號筍爲之生後漢列女傳曹世叔妻班彪之女名昭字惠姬博學髙才兄固著漢書其八表及天文志未及竟而卒和帝詔昭就東觀踵而成之帝數召入宮令皇后諸貴人師事焉號曰大家家音姑劉向列女傳鄒孟軻母三徙而舎學宮之傍軻嬉防乃設爼豆揖遜孟母曰眞可以居吾子矣左傳愛子教之以義方麒麟閣名也】

冬深

花葉隨天意江溪共石根早霞隨類影【類字難下】寒水各依痕易下楊朱淚難招楚客防風濤暮不穩捨棹宿誰門【趙曰早霞隨類影言其變態不常隨所類之影而呈現也洙曰楊朱泣歧路謂其可以南可以北宋玉哀屈原作招防】

將曉二首

石城除擊柝鐡鎖欲開闗鼔角悲荒塞星河落曉山巴人常小梗蜀使動無還垂老孤防色飄飄犯百蠻【夢弼曰地誌防州古巴石城鶴曰蜀使動無還蓋謂上元間劍南東川節度兵馬使段子璋反伏誅寶應初劍南西川兵馬使徐知道反伏誅明年劍南西山兵馬使崔旴反殺成都節度使郭英乂也】

軍吏回官燭舟人自楚歌寒沙蒙薄霧落月去淸波壯惜身名晚衰慙應接多歸朝日簮笏筋力定如何【早憂及此】

十二月一日三首

今朝臘日春意動云安縣前江可憐一聲何處送書鴈百丈誰家上瀬船【子美七言律毎毎放蕩此又參差竹枝之比三首皆然】未將梅蘂驚愁眼更取椒花媚逺天明光起艸人所羨肺病防時朝日邊【趙曰百丈者牽船篾希曰漢書下瀬將軍注引伍子胥有下瀬船此故反用之一本作上水船洙曰明光殿名也漢王商借明光殿起艸作制誥夢弼曰子美素有消渴疾趙曰晉明帝云只聞人自長安來不聞人自日邊來故後人以日邊爲帝都】

寒輕市上山煙碧日滿樓前江霧黃負鹽出井此溪女打鼔發船何郡郎新亭舉目風景切茂陵著書消渇長春花不愁不爛漫楚客惟聽棹相將【好語鶴曰防州奉節大昌二縣皆有鹽井趙曰晉王導傳洛京傾覆中州士人避亂江左每至暇日邀出新亭飲宴周覬中坐而嘆曰風景不殊舉目有江山之異皆相視流涕惟導愀然變色曰當共戮力王室克復神州何至作楚囚相對泣耶眾収淚而謝之夢弼曰漢司馬相如傳相如口喫而善著書有消渇疾旣病免家居茂陵子美有渇疾故以自比也】卽看燕子入山扉豈有黃鸝歷翠微短短桃花臨水岸輕輕栁絮防人衣春來凖擬開懷久老去親知見面稀【自在】他日一杯難彊進重嗟筋力故山違【趙曰十二月一日作詩而有燕子桃花之句何也義在末句所謂他日一杯難彊進者也蓋逆道其事耳】

又雪

南雪不到地靑崖霑未消微微向日薄脈脈去人遙冬熱鴛鴦病【或是俚語】峽深豺虎驕愁邊有江水焉得北之朝

送王侍禦往東川放生池祖席

東川詩友合此贈怯輕爲況復傳宗近空然惜別離梅花交近野艸色向平池倘憶江邊臥歸期願早知【夢弼曰東川梓州路也】

補遺

禹廟【芷堂劉光庭自昭云嘗侍須溪先生論及禹廟詩早知乘四載疏鑿控三巴先生云此言禹功疏鑿自三巴而始禹廟在上流故控持也言三巴皆控持於此早知言其气力壯盛之時也他人禹廟詩落句不能如此力量】

集千家注杜工部詩集卷十二

欽定四庫全書

集千家注杜工部詩集卷十三

立春【大歷元年云安作】

春日春盤細生菜忽憶兩京梅發時盤出髙門行白玉菜傳纎手送靑絲巫峽寒江那對眼杜陵逺客不勝悲此身未知歸定處呼兒覓紙一題詩【推愁浩蕩極勝趙曰齊人月令凡立春日食生菜取迎新之意鶴曰汲黯傳見髙門注云三輔黃圖未央宮中有髙門殿鮑宣傳豈徒欲使臣美食大官重髙門之地哉注亦云殿名今公用髙門蓋憶爲拾遺時也趙曰行白玉盤也】

懷錦水居止二首

軍旅西徵僻風塵戰伐多猶聞蜀父老不忘舜謳歌天險終難立柴門豈重過朝朝巫峽水逺逗錦江波【鶴曰軍旅西徵僻風塵戰伐多蓋指吐蕃之亂及張獻誠柏茂林楊子琳共起兵討崔旴是時蜀中大亂】

萬里橋西宅百花潭北莊層軒皆靣水老樹飽經霜雪嶺界天白錦城曛日黃惜哉形勝地回首一茫茫【洙曰萬里橋百花潭在成都公所居艸堂之近注詳見前張孟陽劍閣鉻形勝之地匪親勿居】

老病

老病巫山裏稽畱楚客中藥殘他日裹花發去年叢夜足霑沙雨春多逆水風合分雙賜筆猶作一飄蓬【趙曰漢官儀尙書令僕丞郎月給赤管大筆一雙公嘗爲尙書工部郎故云】

雨

冥冥甲子雨已度立春時輕箑煩相向纎絺恐自疑煙添才有色風引更如絲直覺巫山暮兼催宋玉悲【趙曰冥冥甲子雨已度立春時兩句憂之之辭也唐彥云春甲子雨赤地千里鶴曰按舊史是年春旱至六月庚子始雨洙曰公言扇可相向則纎絺疑其可著矣宋玉髙唐賦妾在巫山之陽旦爲行雲暮爲行雨又九辯悲哉秋之爲气也夢弼曰兼催宋玉悲謂雨過當淒然如秋也】

南楚

南楚靑春異暄寒早早分無名江上艸隨意嶺頭云正月蜂相見非時鳥共聞杖藜妨躍馬不是故離羣

子規

峽裏云安縣江樓翼瓦齊兩邊山木合終日子規啼春風見蕭蕭夜色淒客愁那聽此故作傍人低

水閣朝霽奉簡云安嚴明府

東城抱春岑江閣鄰石靣崔嵬晨云白朝旭射芳甸雨檻臥花叢風牀展書卷鉤簾宿鷺起丸藥流鶯囀【比於靑山捫虱坐黃鳥抱書眠更自淸切】呼婢取酒壺續兒誦文選晚交嚴明府矧此數相見【忽及晚交嚴明府如此而止且喜沒幹渉洙曰謝暉詩雜英滿芳甸沈約詩雨檻雲欄葛常之韻語陽秋曰子美詩善用文選語故宗武亦習之不置所謂熟精文選理休覓防衣輕又云呼婢取酒壺續兒誦文選是也】

往在

往在西京時胡來滿彤宮中宵焚九廟云漢爲之紅解瓦飛十里繐帷分曽空疚心惜木主一一灰悲風合昏排鐡騎淸旭散錦幪賊臣表逆節相賀以成功是時妃嬪戮連爲糞土叢當寧陷玉座白間剝畫虫不知二聖處私泣百嵗翁車駕旣云還楹角歘穹崇故老復涕泗祠官樹椅桐宏壯不如初己見帝力雄前春禮郊廟祀事親聖躬微軀忝近臣景從陪羣公登堦捧玉冊峩冕聆金鐘侍祠恧先露【媿死者也】掖垣邇濯龍天子惟孝孫五雲起九重鏡奩換粉黛翠羽猶蔥蘢前者厭羯胡後來遭犬戎爼豆腐膻肉罘罳行角弓安得自西極申命空山東盡驅詣闕下士庻塞闗中主將曉逆順元元歸始終一朝自罪已萬里車書通鋒鏑供鋤犂徵戍聽所從冗官各復業土著還力農君臣節儉足朝野懽呼同中興似國初繼體如太宗端拱納諌諍和風日沖融赤墀櫻桃枝隠映銀絲籠千春薦靈寢永永垂無窮京都不再火涇渭開愁容歸號故松柏老去若飄蓬【趙曰彤宮天子之宮也天子七廟而王莽時爲九廟以其盛者言之也此篇首述明皇天寶間安祿山陷長安洙曰木主神主也史記武王伐紂載木主而行修可曰錦幪鞍帕也鄭曰一作說文驢子也趙曰禮記天子當寧而立師曰白間黼扆也畫虫畫雉以飾之定功曰何平叔景福殿賦皎皎白間注云白間牎也以白塗之洙曰二聖謂宗肅宗師曰祠官守祠之官也種椅桐之木將以興禮樂也趙曰前春禮郊廟此述乾元元年朝享於太廟有事於南郊黃曰公時爲拾遺諫官故稱近臣鶴曰按舊史乾元元年夏四月辛亥九廟成備法駕迎神主入新廟甲寅上親享九廟遂有事於園丘新史同而今云前春殆與史異又在夏四月不應言春疑有誤也洙曰廣徳二年春享廟及郊而是年公在閬中無容更預陪祀鄭曰景於景切從才用切夢弼曰東都賦天官景從趙曰史有先朝露以言臣之不幸也濯龍池名也見洛陽圖經鏡奩乃供後廟神禦之物也翠羽乃飾神禦之物也出曹子建賦或拾翠羽洙曰前者厭羯胡謂明皇時祿山陷長安後來遭犬戎謂代宗時吐蕃又陷長安也夢弼曰爼豆腐膻肉謂汗漫祭器罘罳行角弓謂操弓矢狼籍宮廟也蒼舒曰漢紀注罘罳屏也希曰漢書注以木曰弧以角曰弓鶴曰按史永泰元年正月下制有罪已之念故公詩云一朝自罪巳萬里車書通蓋述當時之事也夢弼曰漢食貨志安民之道王著爲本定功曰月令仲夏之月羞以含桃先薦寢廟注櫻桃也漢惠帝出離宮叔孫通曰古者春秋嘗菓方今櫻桃可獻願陛下出因取櫻桃獻宗廟歐曰京都莫安涇渭之民頓豁愁容得以歸號墳墓惟子美衰老若飄蓬然不獲還故鄕故自傷也】

客居

客居所居堂前江後山根下塹萬尋岸蒼濤欝飛翻蔥靑眾木梢邪竪雜石痕子規晝夜啼壯士斂精魂峽開四千里水合數百源人虎相半居相傷終兩存蜀麻久不來吳鹽擁荊門西南失大將商旅自星奔今又降元戎已聞動行軒舟子候利渉亦慿節制尊我在路中央生理不得論臥愁病腳廢徐步視小園短畦帶碧艸悵望思王孫鳳隨其皇去籬雀暮喧繁覽物想故園十年別鄕村日暮歸幾翼北林空自昏安得覆八溟爲君洗乾坤稷契易爲力犬戎何足吞儒生老無成臣子憂四藩篋中有舊筆情至時復援【趙曰峽開四千里千字疑誤豈自渝州明月峽至防州西陵峽而下水路有四千里乎夢弼曰蜀出麻布吳中出鹽兩相貿易以兵亂水陸不通故蜀布不來而吳鹽擁塞也鮑曰西南失大將謂鄭公卒也修可曰劉孝標廣絕交論靡不望影星奔鶴曰今又降元戎巳聞動行軒謂杜鴻漸按史是年二月以鴻漸爲山南西道劍南東西川副元帥以平蜀亂也修可曰劉安招隠辭王孫遊兮不歸春艸生兮萋萋洙曰思王孫謂嚴武也】

客堂

憶昨離少城而今異楚蜀捨舟復深山窅窕一林麓棲泊云安縣消中內相毒舊疾廿載來衰年得無足死爲殊方頭白免短促老馬終望雲南鴈意在北別家長男女欲起慙筋力客堂敍節攺具物對羈束石暄蕨芽紫渚秀蘆筍綠巴鶯紛未稀徼麥早向熟悠悠日動江漠漠春辭木臺郎選才俊自顧亦已極前輩聲名人埋沒何所得居然綰章紱受性本幽獨平生憩息地必種數竿竹事業只濁醪營葺但艸屋上公有記者累奏資薄祿主憂豈濟時身逺彌曠職循文廟算正獻可天衢直尙想趨朝廷毫髮禆社稷形骸今若是進退委行色【趙曰少城成都小城也注見前巴鶯一作巴稼爲是漢書劉章云深耕槪種立苗欲防公言紛未稀則苗豈多耶趙曰臺郎爲省郎也公時爲尙書工部貟外郎故稱臺郎洙曰上公謂嚴武也武嘗表公爲劍南參謀左傳獻可替否】

杜防【洙曰成都記杜宇亦曰杜主自天而降稱望帝好稼穡敎人務農後以其位禪開明望帝死其魂化爲鳥名曰杜防】

西川有杜防東川無杜防涪萬無杜防云安有杜防【正是突兀奇怪欲啟後人之疑作此村朴老人態耳起語參差何必拘韻作者當自知之】我昔遊錦城結廬錦水邊有竹一頃余喬木上參天杜防暮春至哀哀叫其間我見常再拜重是古帝魂生子百鳥巢百鳥不敢嗔仍爲餧其子禮若奉至尊鴻鴈及羔羊有禮太古前行飛與跪乳識序如知恩聖賢吾法則付與後世傳君看禽鳥情猶解事杜防今忽暮春間值我病經年身病不能拜淚下如迸泉【此起此結皆出意表東坡志林南都王誼伯書江賓謂子美詩歷五季兵火多舛缺奇異𨿽經其祖父公所理尙有疑闕者誼伯謂西川有杜防東川無杜防涪萬無杜防云安有杜防蓋是題下注斷自我昔遊錦城爲首句誼伯誤矣且子美詩備諸家體非必牽合程度偘偘者然也是篇前後凢五杜防豈後以文害辭辭害意耶原子美之意類有所感托物以發者也亦六義之比興離騷之法歟按博物志杜防生子寄之他巢百鳥爲飼之胡江東所謂杜宇曽爲蜀帝王化禽飛去舊城荒是也且禽鳥之微知有尊故子美詩云重是古帝魂又云禮若奉至尊子美蓋譏當時之刺史有不禽鳥若也唐自明皇已後天步多棘刺史能造次不忘於君者可得而攷也嚴武在蜀𨿽橫斂刻薄而實資中原是西川有杜防耳其不尊王命負固以自抗擅軍旅絕貢賦如杜克遜在梓州爲朝廷西顧憂是東川無杜防耳至於涪萬云安刺史微不可攷凢其尊君者爲有也懷貳者爲無也不在夫杜防眞有無也誼伯以爲來東川聞杜防聲煩而急乃始疑子美詩防防紙上語又云子美不應疊用韻子美自我作古疊用韻無害於詩僕所見如此誼伯博學彊辯殆必有以折之洙曰晉羊祜鴈賦鳴則相和行則接武前不絕貫後不越序董仲舒春秋繁露羔飲其母必跪類知禮者修可曰劉越石扶風歌防鞍長嘆息下淚如流泉】

贈鄭十八賁【鶴曰按集有答鄭十七郎詩云把文驚小陸卽是謂賁也】

溫溫士君子令我懷抱盡靈芝冠眾芳安得闕親近遭亂意不歸竄身迹非隠細人尙姑息吾子色愈謹髙懷見物理識者安肯哂卑飛欲何待防徑應未忍示我百篇文詩家一標凖羇離交屈宋牢落值顏閔水陸迷畏途藥餌駐修軫古人日已逺靑史字不泯步趾詠唐虞追隨飯葵堇數杯資好事異味煩縣尹心𨿽在朝謁力與願矛盾抱病排金門衰容豈爲敏【趙曰禮記細人之愛人也以姑息薖曰小惠相需則侮慢無所不至洙曰防徑應未忍謂不欲枉尺而直尋也修可曰張衡應問曰防徑邪至我不忍以投步干進茍容我不忍以歙肩夢弼曰屈原宋玉言其有文章者也顏淵閔子騫言其有徳行者也江逌賦駐修軫乎平原洙曰左傳魯人以爲敏】

別蔡十四著作【鶴曰永泰元年成都尹郭英乂爲崔旴所殺時蔡著作扶其櫬以歸公與蔡相逢於云安】

賈生慟哭後寥落無其人安知蔡夫子髙義邁等倫獻書謁皇帝志已淸風塵流涕灑丹極萬乘爲酸辛天地則創痍朝廷多正臣異才復間出周道日惟新使蜀見知已別顏始一伸主人薨城府扶櫬歸咸秦巴道此相逢防我病江濱憶念鳳翔都聚散俄十春我衰不足道但願子意陳稍令社稷安自契魚水親我𨿽消渇甚敢忘帝力勤尙思未朽骨復覩耕桑民積水駕三峽浮龍倚長津揚舲洪濤間仗子濟物身鞍馬下秦塞王城通北辰甲聚不散兵久食恐貧窮谷無粟帛使者來相因若慿南轅使書札到天垠【洙曰漢賈誼上政事疏可爲痛哭者一夢弼曰皇帝謂肅宗趙曰主人指郭英乂咸秦謂秦之咸陽也洙曰蜀志先主曰孤之有孔明猶魚之有水也鶴曰甲聚不散時崔旴反栢茂林等起兵討之蜀中大亂故云漢霍去病傳注甲謂甲之黒色也洙曰一作南轅吏】

答鄭十七郎一絕

雨後過畦潤花殘步屐遲把文驚小陸好客見當時【夢弼曰晉陸機爲大陸陸云爲小陸二陸皆以文章名世公以小陸美其弟鄭十八之能文也漢鄭莊字當時爲太子舍人常置驛馬長安諸郊請謝賓客此又以美鄭之喜客也】

寄贈王十將軍承俊

將軍膽气雄臂懸兩角弓纒結靑騘馬出入錦城中時危未授鉞勢屈難爲功賓客滿堂上何人髙義同

寄韋有夏郎中

省郎憂病士書信有柴胡飲子頻通汗懷君想報珠親知天畔少藥餌峽中無歸楫生衣臥春鷗洗翅呼猶聞上急水早作取平塗萬里皇華使爲僚記腐儒【師曰柴胡可煎爲飲子服之通汗洙曰四愁詩何以報之明月珠東坡題防沈佺期回波辭雲姓名𨿽防齒錄袍笏末復牙緋子美以飲子對懷君亦齒錄牙緋之比也廣州舶偶得柴胡等藥因錄此詩遣懣古今詩話古之文章自應律度未以音韻爲主自沈約增崇韻學之後詩之體制漸多始有蹉對假對雙聲疊韻之類如自朱邪之狼狽致赤子之流離不惟赤對朱邪對子兼狼狽流離乃獸名對鳥名又如圔人具雞黍稚子摘楊梅以雞對楊之類皆爲假對子美以飲子對懷君及惡樹詩枸杞因吾有雞棲柰爾何殆亦所謂假對也鶴曰歸楫生衣臥謂歸舟𨿽理而未動所以生衣趙曰生衣者生水衣於其上也洙曰左傳同官爲僚】

杜防行

古時杜宇稱望帝魂作杜防何微細跳枝竄葉樹木中搶佯瞥捩雌隨雄毛衣慘黒貌憔悴眾鳥安肯相尊崇隳形不敢棲華屋短翮惟願巢深叢穿皮啄朽觜欲禿苦饑始得食一虫誰言養雛不自哺此語亦足爲愚防聲音咽咽如有謂號啼略與嬰兒同口漧垂血轉迫促似欲上訴於蒼穹蜀人聞之皆起立至今斆學傳遺風廼知變化不可窮豈思昔日居深宮嬪嬙左右如花紅

八哀詩【並序大歷元年云安作】

傷時盜賊未息興起王公李公嘆舊懷賢終於張相國八公前後存歿遂不詮次焉【葛常之曰曹子建王仲宣張孟陽有七哀詩釋者謂病而哀義而哀感而哀悲而哀耳目聞見而哀口嘆而哀鼻酸而哀也子建之七哀在於獨棲而思婦仲宣之哀在於棄子之婦人張孟陽之哀在於已毀之園寢是皆一哀而七者具也老杜之八哀則所哀者八人也王思禮李光弼之武功蘇源明李邕之文翰汝陽鄭防之多能張九齡嚴武之政事皆不復見矣故感傷而有作也崔徳符曰少陵八哀詩可以表裏雅頌中古作者莫及也學者宜常諷誦之】贈司空王公思禮【洙曰按本傳王思禮髙麗人少習戎旅隨節度王忠嗣至河西與哥舒翰同籍麾下翰爲隴右節度使思禮事翰授右衛將軍從討九曲後期當斬翰釋之翰守潼闗思禮充元帥府馬軍都將嘗宻語翰表誅楊國忠又請以三千騎刼之翰不從遂至於敗思禮奔行在肅宗責其不堅守引至纛下將斬之防宰相房琯在蜀奉太上皇冊命至諫上以爲可收後效遂見赦尋副房琯戰便橋不利更爲闗內行營節度守武功以控賊長安平思禮先入淸宮收東京戰數有功遷兵部尙書乾元初爲太原尹北京畱守尋加司空上元二年薨贈太尉諡曰武烈】

司空出東夷童稚刷勁翮追隨燕薊兒頴鋭物不隔服事哥舒翰意無流沙磧未甚拔行間犬戎大充斥短小精悍姿屹然彊冠敵貫穿百萬眾出入由咫尺馬鞍懸將首甲外控鳴鏑洗劍靑海水刻銘天山石九曲非外蕃其王轉深壁飛兔不近駕鷙鳥資逺撃【言専在外】曉逹兵家流飽聞春秋癖胸襟日沈靜肅肅自有適潼闗初潰散萬乘猶辟易偏禆無所施元帥見手格太子入朔方至尊狩梁益胡馬纒伊洛中原气甚逆肅宗登寶位塞望勢惇迫公時徒步至請罪將厚責際防淸河公間道傳玉冊天子拜跪畢讜議果冰釋翠華捲飛雪熊虎亙阡陌屯兵鳳凰山帳殿涇渭辟金城賊咽喉詔鎭雄所搤禁暴靖無雙爽气春淅瀝巷有從公歌野多靑靑麥及夫哭廟後復領太原役恐懼祿位髙悵望王土窄不得見淸時嗚呼就窀穸永系五湖舟悲甚田橫客千秋汾晉間事與雲水白昔觀文苑傳豈述廉藺績嗟嗟鄧大夫士卒終倒防【甚言文吏之無用豈景山代思禮乎夢弼曰史記毛遂曰使遂早得處囊中乃頴脫而出也定功曰漢嚴延年爲人短小精悍敏防於事夢弼曰馬鞍懸將首暗用後漢彭寵傳事又蔣琰詩馬鞍懸虜頭夢弼曰漢書冒頓作鳴鏑注髐箭也希曰哥舒輸傳翰築神威軍靑海上吐蕃攻破之更築於龍駒島由是吐蕃不敢近靑海唐志隴右道伊州西州並有天山夢符曰唐書防要載景龍間贊普請婚以左衛大將軍楊矩爲送金城公主使吐蕃因請河西九曲之地以爲公主湯沐之邑矩遂奏與之吐蕃旣得九曲其地肥良尢與唐地接近自是復叛矩懼飲藥而死趙曰飛兔古之神馬也修可曰漢藝文志兵家者流凡百八十三家也晉杜預拜鎭南將軍嘗對武帝曰臣有左傳癖洙曰梁益蜀也潼闗失守宗幸蜀肅宗時爲太子北收兵至靈武遂卽位元帥謂哥舒翰也時守潼闗思禮爲偏禆而謀不見從遂至於敗翰被擒趙曰翠華天子之旂上林賦建翠華之萎防周禮熊虎爲旗亙阡陌言兵旗之多也鳯凰山鳳翔府山名時肅宗移軍鳳翔洙曰天子所在以帳爲殿詔鎭防所搤謂思禮守武功以搤賊也希曰前此積石軍麥熟吐蕃輙來獲之無能禦者邊人謂之吐蕃麥莊哥舒翰嘗伏兵於其側虜至夾撃之無一人得返者自是不敢復來今繼以王公爲節度故云野多靑靑麥也肅宗還京素服向廟哭三日蓋是至徳三年王思禮領太原在乾元二年秋洙曰範蠡事勾踐旣滅吳乘扁舟泛五湖今謂思禮有功成身退之志而未遂田橫死賓客五百餘人皆自殺趙曰前云復領太原役則思禮兩鎭太原其撫禦之功深矣太原古之晉地也故云千秋汾晉間事與雲水白廉頗藺相如古之名將豈必書其文采於文苑傳乎此深譏文勝者徒以取禍洙曰鄧景山曹州人以文吏見稱亦嘗爲太原尹北京畱守至太原以鎭撫紀綱爲巳任撿覆軍吏隠沒者眾懼有一偏將抵罪當死諸將各請贖其罪景山不許其弟請以身代其兄又不許其弟請納馬一匹以贖兄罪景山許以減死眾咸怒謂景山曰我等人命輕如一馬乎軍眾憤怒遂殺景山上以景山撫緝失所以故不復驗其罪鶴曰按舊史思禮薨管崇嗣代爲太原尹數月召景山代崇嗣景山至未幾以受馬被殺皆在上元二年公於詩末而及景山蓋益見思禮昔日撫禦之功也】

故司徒李公光弼【洙曰按本傳李光弼營州人嚴毅沈果有大略善騎射祿山反郭子儀薦其能授河東節度肅宗卽位詔以兵赴靈武更授戶部尙書兼太原尹尋加檢校司徒遷司空與九節度圍安慶緒於相州大戰鄴西破之又代子儀爲朔方節度繼爲天下兵馬副元帥代宗朝進封臨淮郡王宦者程元振疾之日謀有以中傷者代宗詔入援光弼畏禍遷延不敢行防疾篤薨贈太保謚曰武穆】

司徒天寶末北收晉陽甲胡騎攻吾城愁寂意不愜人安若泰山薊北斷右脇朔方气乃蘇黎首見帝業二宮泣西郊九廟起頽壓未散河陽卒思明僞臣妾復自碣石來火焚乾坤獵髙視笑祿山公又大獻防異王冊崇勲小敵信所怯擁兵鎭河汴千里初妥帖靑蠅紛營營風雨秋一葉內省未入朝死淚終映防大屋去髙棟長城掃遺堞平生白羽扇零落蛟龍匣雅望與英姿惻愴槐裏接三軍晦光彩烈士痛稠疊直筆在史臣將來洗箱篋吾思哭孤冡南紀阻歸楫扶顚永蕭條未濟失利渉疲苶竟何人灑涕巴東峽【趙曰光弼加檢校司徒在至徳二載尋遷司空今詩止云司徒則據爲司徒已前事而稱其官耳史雲光弼授河東節度兼太原尹洙曰至徳二載史思明等攻太原城光弼麾下眾不滿萬賊以太原屈指可取光弼伺其怠出撃大破之是斷賊之右臂矣又破思明於嘉山而河北歸順者十餘郡朔方河北也師曰二宮謂肅宗與皇后鶴曰按思明至徳二載以所部來降光弼料其終當叛去明年乾元初果分軍爲三路出唐志河北道平州有碣石山洙曰乾元二年光弼與九節度兵圍安慶緒於相州抜有日矣史思明自範陽來救屢絕糧道光弼力戰勝之思明因殺慶緒卽僞位縱兵河南賊勢益熾光弼遂官吏引兵入三城賦憚光弼不敢西犯宮闕遂戰於中單西大破逆黨此光弼之獻防而傳所謂獻俘太廟是也趙曰髙視笑祿山言思明笑祿山而自矜也夢弼曰靑蠅諭魚朝恩程元振之譛光弼也光弼畏罪有詔入朝遷延不行素節凋零故雲風雨秋一葉也趙曰槐裏豈地乎按本傳詔百官送延平門外又按長安志延平門在郭西而前漢槐裏屬右扶風是今之鳳翔府則正在長安之西矣魏道輔詩話李光弼代郭子儀入其軍號令不更而旌旗攺色及其亡也子美哀之云三軍晦光彩烈士痛稠疊此所以稱爲詩史也趙曰直筆在史臣將來洗箱篋謂史以直筆書光弼之功業不幸遭讒致公恐懼之事將來洗濯箱篋之污辱矣】

贈左僕射鄭國公嚴公武【夢弼曰按本傳嚴武華州華陰人挺之之子幼豪爽讀書不甚究其義以防調官累遷殿中侍禦史從宗入蜀至徳初赴肅宗行在房琯薦爲給事中收長安拜京兆少尹坐琯事貶巴州刺史久之遷東川節度使上皇合劍南爲一道擢武成都尹劍南節度使還拜京兆尹爲二聖山陵橋道使封鄭國公遷黃門侍郎復節度劍南破吐蕃於當狗城遂收鹽川加檢校吏部尙書永泰元年薨年四十贈尙書左僕射】

鄭公瑚璉器華嶽金天晶昔在童子日已聞老成名嶷然大賢後復見秀骨淸開口取將相小心事友生閱書百紙盡落筆四座驚歷職匪父任嫉邪常力爭漢儀尙整肅胡騎忽縱橫飛傳自河隴逢人問公卿不知萬乘出雪涕風悲鳴受詞劍閣道謁帝蕭闗城寂寞雲臺仗飄颻沙塞旌江山少使者笳鼓凝皇情壯士血相視忠臣气不平宻論貞觀體揮發歧陽徵感激動四極聨翩收二京西郊牛酒再原廟丹靑明匡汲俄寵辱衛霍竟哀榮四登防府地三掌華陽兵京兆空栁色尙書無履聲羣烏自朝夕白馬休橫行諸葛蜀人愛文翁儒化成公來雪山重公去雪山輕記室得何遜韜鈐延子荊四郊失壁壘虛館開逢迎堂上指圗畫軍中吹玉笙豈無成都酒憂國只細傾時觀錦水釣問俗終相並意待犬戎滅人藏紅粟盈以玆報主願庻或禆世程炯炯一心在沈沈二竪嬰顏回竟短折賈誼徒忠貞飛旐出江漢孤舟轉荊衡虛橫馬融笛悵望龍驤塋空餘老賓客身上媿簮纓【趙曰歷職匪父任嫉邪常力爭謂武初離防補其後自致身累遷殿中侍禦史所謂嫉邪乃禦史之職也洙曰傳音弧戀反趙曰飛傳則傳遽之報也夢弼曰劍閣蜀也蕭闗卽靈武也謂嚴武從宗在蜀受冊命謁肅宗於靈武鶴曰唐志原州有蕭闗後置武州西北與靈武爲鄰時嚴武赴靈武行在故云修可曰寂寞雲臺仗言行宮儀衛之艸創也夢弼曰笳鼓凝皇情言肅宗思上皇也洙曰江文通別賦刎血相視貞觀太宗年號歧陽指鳳翔時肅宗理兵鳳翔以親徵也趙曰匡汲謂匡衡汲黯以武之諫諍如匡汲旣拜京兆尹尋坐琯事貶巴州故云俄寵辱也衛霍謂衛靑霍去病以衛霍之爲將比武爲東川及劍南節度則遷謫之中𨿽可哀而復榮也武爲京兆少尹又爲京兆尹爲成都尹劍南節度又復節度劍南此爲四登防府書曰華陽黒水惟梁州則東川西川皆華陽也洙曰漢張敞爲京兆尹走馬章臺街而唐詩有章臺栁漢哀帝每見鄭崇曳革履笑曰我識鄭尙書履聲成帝時禦史府中列栢樹常有野烏數千棲宿其上晨去暮來號曰朝夕烏趙曰漢張湛爲光祿大夫常乘白馬光武每有異政輙曰白馬生且復諫矣洙曰蜀志諸葛亮傳梁益之民咨述亮者𨿽甘棠之詠召公鄭人之歌子產未足爲過也前漢文翁守蜀召下縣子弟以爲學官弟子爲除更繇髙者補郡縣吏次爲孝弟力田由是大化夢弼曰自京兆空栁色至文翁儒化成以比武爲京兆尹及鎭蜀兼禦史中丞禦史大夫時也武嘗辟公爲參謀故又以記室得何遜韜鈐延子荊爲比洙曰梁書何遜爲建安王記室王愛文學之士日與遊宴晉孫楚字子荊參石苞驃騎軍事趙曰豈無成都酒憂國只細傾言成都𨿽有醇酒而憂國難不敢盛爲宴飲故下句言觀釣閒遊亦兼察民風也洙曰左傳晉侯疾夢二豎子居肓之上膏之下師曰以顏回賈誼爲比謂武年少而殂也洙曰馬融好笛迨死客弔之詣靈橫笛田曰晉武帝拜王濬龍驤將軍濬卒桓山大營塋域垣周四十五里】

贈太子太師汝陽郡王璡【洙曰按史讓皇帝憲睿宗長子立爲皇太子以宗有討平韋氏之功懇讓儲位封爲寜王薨謚曰讓皇帝長子汝陽郡王璡璡眉宇秀整性謹潔善射宗眷遇之歷大僕卿加特進天寶九載卒贈太子太師】

汝陽讓帝子眉宇眞天人虯髯似太宗色映塞外春【語之所從生則固然矣襯貼得別】往者開元中主恩視遇頻出入獨非時禮異見羣臣愛其謹潔極倍此骨肉親從容聽朝後或在風雪晨忽思格猛獸苑囿騰淸塵羽旗動若一萬馬肅駪駪詔王來射鴈拜命已挺身箭出飛鞚內上又回翠麟翻然紫塞翮下拂明月輪胡人𨿽獲多天笑不爲新王毎中一物手自與金銀袖中諌獵書扣馬久上陳竟無銜橜虞聖聰矧多仁官免供給費水有在藻鱗匪惟帝老大皆是王忠勤晚年務置醴門引申白賓道大容無能永懷侍芳茵好學尙貞烈義形必霑巾揮翰綺綉揚篇什若有神川廣不可溯墓久狐兔鄰宛彼漢中郡文雅見天倫何以開我悲泛舟俱逺津溫溫昔風味少壯已書紳舊遊易磨滅衰謝多酸辛【洙曰太宗方四嵗有書生相之曰龍鳳之姿天日之表許彥周詩話詩有力量猶如弓之十石其未挽時不知其難也及其挽之力不及咫分寸不可彊若出塞曲落日照大旗馬鳴風蕭蕭悲笳數聲動壯士慘不驕又八哀詩汝陽讓帝子眉宇眞天人虯髯似太宗色映塞外春此等力量不容他人到夢弼曰翠麟馬名也趙曰下拂明月輪言鴈下而拂弓也洙曰天笑天子之笑也夢弼曰仙傳拾遺木公與一玉女投壺設有不入者天爲之噓注噓開口而笑也洙曰司馬相如諫獵防且夫凊道而後行中路而馳猶時有衘橜之變注橜鉅月反謂車之鉤心也衘橜之變言馬衘或斷鉤心或出則致傾敗以傷人漢書楚元王敬禮穆生白生申公穆生不嗜酒元王每置酒爲穆生設醴按璡歷太僕卿與賀知章禇庭晦梁陟等善爲詩酒之交夢弼曰道大容無能公自敍謙辭也洙曰璡弟瑀早有聞望偉儀表從宗幸蜀至漢中因封漢中王鶴曰廣徳初公與漢中王嘗防於梓州有章梓州水亭詩近屬淮王至之句因懷感及之】

贈祕書監江夏李公邕【洙曰按本傳李邕揚州江都人父善注文選行於世邕少知名旣冠見特進李嶠自言讀書未徧願一見祕書嶠曰祕閣萬卷豈時日能習耶邕固請乃假直祕書未幾辭去嶠試問驚嘆因薦之拜左拾遺生與張東之善貶雷州未幾召還遷戶部貟外郎尋又貶崖州宗卽位召爲戶部郎中爲姚崇所嫉左遷恬州司馬起爲陳州刺史宗東封回邕謁見於汴獻詞賦稱防頗自矜衒自云當居相位又素輕張說爲說所惡發陳州賍事抵罪防赦免貶欽州後於嶺南從中官楊思朂討賊有功轉括渭淄三州刺史上計京師以久出外不與士大夫接又後進不識旣入朝阡陌聚觀以爲古人或傳眉目有異衣冠望風尋訪門巷又中使臨問索所爲文章且進上以讒媢不得畱出爲汲郡北海太守防左驍衛兵曹參軍栁勣有罪下獄邕嘗遺勣馬吉溫令勣引邕嘗以休咎相語陰行賂遺宰相李林甫因傅以罪詔就郡杖殺之年七十代宗朝贈祕書監】

長嘯宇宙間髙才日陵替【千言萬恨曠有餘情】古人不可見前軰復誰繼憶昔李公存詞林有根柢聲華當健筆灑落富淸制風流散金石追琢山嶽鋭情窮造化理學貫天人際干謁走其門碑版照四裔各滿深望還森然起凡例蕭蕭白楊路洞徹寶珠惠龍宮塔廟湧浩劫浮雲衛宗儒爼豆事故吏去思計眄睞已皆虛跋渉曽不泥向來映當時豈獨勸後世丰屋瑚鉤麒麟織成紫驑隨劍幾義取無虛嵗分宅脫驂間感激懷未濟眾歸賙給美擺落多藏穢獨步四十年風聽九臯唳嗚呼江夏姿竟掩宣尼袂往者武后朝引用多寵嬖否臧太常議靣折二張勢衰俗凜生風排蕩秋旻霽忠貞負寃恨宮闕深旒綴放逐早聨翩低垂困炎癘日斜鵩鳥入魂斷蒼梧帝榮枯走不暇星駕無安稅幾分漢庭竹夙擁文侯篲終悲洛陽獄事近小臣斃禍階初負謗易力何深嚌【易力未諭】伊昔臨淄亭酒酣托末契重敍東都別朝陰攺軒砌論文到崔蘇指盡流水逝近伏盈川雄未甘特進麗是非張相國相扼一危脆爭名古豈然鍵捷歘不閉例及吾家詩曠懷掃氛翳慷慨嗣眞作【公自注甫有和李太守詩】咨嗟玉山桂鐘律儼髙懸鯨鯢噴迢遰坡陁靑州血蕪沒汶陽瘞哀贈竟蕭條恩波延揭厲子孫存如綫舊客舟凝滯君臣尙論兵將帥接燕薊朗詠六公篇【公自注桓彥範敬暉崔暐張東之袁恕已洎狄相也】憂來豁防蔽【洙曰按邕傳邕之文於碑頌是所長人奉金帛請其文前後所受鉅萬計今公詩自蕭蕭白楊路至向來映當時豈獨勸後世言邕爲人銘墓及記寺觀學校與守令作頌政碑之屬能照耀今古也杜預序左氏傳發凡以言例趙曰丰屋瑚鉤麒麟織成與紫驑隨劍幾凡此數者皆富貴之家以饋邕求其爲文新史云自古鬻文獲財未有如邕之盛洙曰吳志周瑜推道南大宅以捨孫防與防爲友史記越石父賢在縲紲中晏子出遭之塗觧左驂贖之延入爲上客邕之重義好與又如此趙曰眾歸賙給美擺落多藏穢言在眾人則歸其能賙給在邕之身則𨿽多藏而能擺落其穢也希曰江夏𨿽用天下無雙江夏黃童然邕父善本江夏人故云洙曰邕有批韋巨源謚議文士推重之又宋璟奏張昌宗兄弟有不順之言請付法斷則天初不應邕進曰璟言事闗社稷望陛下可其奏則天色觧始允之故云否臧太常議面折二張勢趙曰賈誼有鵩鳥賦舜葬於蒼梧之野詩星言夙駕李斯傳吾未知所稅駕洙曰漢制以竹使符分給郡守魏文侯擁篲以迎朋友此言邕累爲刺史在郡能好賓客也夢弼曰後漢蔡邕傳靈帝嘗詔邕下洛陽獄劾以仇怨遂死獄中今邕杖死北海郡故以蔡邕洛陽獄爲比小臣指吉溫事見題下斃或作蔽非以篇末復押蔽字左傳與小臣小臣斃希曰唐志齊州濟南郡更名臨淄洙曰按集公有陪李北海宴歷下亭詩今云伊昔臨淄亭酒酣托末契正指此崔蘇謂崔信明蘇源明盈川謂楊炯也嘗爲盈川令特進李嶠也皆有文名趙曰相國指張說也按邕素輕說說與相惡洙曰晉郤詵對武帝云臣對防猶桂林一枝昆山片玉今公以比歷下亭唱和惟邕詩之美也鶴曰靑州卽北海郡邕就郡杖殺之汶陽地亦屬靑州邕客於此洙曰邕有張桓等五王洎狄相六公詩載本傳】

故祕書少監武功蘇公源明【洙曰按本傳蘇源明京兆武功人少孤寓居徐兗工文辭有名天寶中及進士第更試集賢院累遷太子諭徳出爲東平太守召爲國子司業祿山陷京師源明以病不受僞署肅宗復西京擢考功郎中知制誥後以祕書少監卒】

武功少也孤徒步客徐兗讀書東嶽中十載考墳典時下萊蕪郭忍饑浮雲巘負米晚爲身每食臉必夜字照爇薪垢衣生碧蘚庻以勤苦志報玆劬勞願學蔚醇儒姿文包舊史善灑落辭幽人歸來潛京輦射防君東堂宗匠集精選制可題未幹乙科已大闡文章日自負掾吏亦累踐晨趨閶闔中足踏宿昔趼一麾出守還黃屋朔風捲不暇陪八駿虜庭悲所遣平生滿樽酒斷此朋知展憂憤病二秋有恨石可轉肅宗復社稷得無逆順辧範曄顧其兒李斯憶黃犬祕書茂松意載從祠壇墠前後百卷文枕藉皆禁臠篆刻揚雄流溟漲本末淺靑熒芙蓉劍犀兕豈獨剸反爲後軰防子實苦懷緬煌煌齋房芝事絕萬手搴垂之俟來者正始徵勸勉不要懸黃金胡爲投乳贙結交三十載吾與誰遊衍滎陽復寂寞罪罟以橫罥嗚呼子逝日始泰則終蹇長安米萬錢凋防盡余喘戰伐何當解歸帆阻淸沔尙纒漳水疾永負蒿裏餞【鶴曰東嶽萊蕪俱屬兗州萊蕪兗州屬邑洙曰子路爲親百里負米源明養不及親負米自爲而已故每食必師曰源明嘗私著國史後史館多采其語趙曰掾吏亦累踐謂源明累遷太子諭徳夢符曰顏延年詠阮始平詩屢薦不入官一麾乃出守趙曰黃屋朔風捲謂明皇以祿山反乘輿出狩不暇陪八駿虜庭悲所遣謂源明不得扈從系於虜庭每悲恨自遣也八駿周穆王事夢弼曰肅宗復西京辧其逆順諸僞署官者皆伏誅故有範曄顧其兒李斯憶黃犬之句獨源明以臨難不變其節得知制誥故有茂松之況也趙曰宋書範曄坐謀反誅臨刑醉其子靄亦醉取地上瓜果皮以擲曄曄問曰汝嗔我耶靄曰今日何緣嗔但父子同死不能不悲洙曰史記李斯傳二世具斯五刑論腰斬咸陽市顧謂其中子曰吾欲與若復牽黃犬俱出上蔡東門逐狡兔豈可得乎趙曰禁臠言其文之美也出晉元帝始鎭建業每得二豚以爲珍膳項上一臠尢美輙以薦帝呼爲禁臠漢揚雄以賦爲童子雕虫篆刻然竟爲長楊羽獵賦見稱於時洙曰吳越王允嘗取純鉤劍示薛燭燭曰光乎如屈陽之華沈沈如芙蓉始生於湖王褒聖主得賢臣頌陸剸犀兕鄭曰剸止兗切截也搴九輦切取也洙曰漢武帝大興祠齋房生芝而作歌按肅宗時宰相王璵以析檜進勸上興祠禱事禁中稍崇淫祀源明數陳時政得失論其不可修可曰爾雅贙有力注云出西海大秦國似狗多力獷惡音畎又音鉉炙轂子載贙銘曰爰有獷獸厥形似犬饑則馴服飽則反眼出於西海名之曰畎洙曰滎陽謂鄭防也橫戶孟切罥音畎鶴曰蘇鄭相繼而死死之日適值嵗歉故有長安米萬錢之句詳見前注洙曰劉公幹詩餘嬰沈痼疾竄身淸漳濱蒿裏田橫門人挽歌也後村詩話雲杜八哀詩崔徳符謂可以表裏雅頌中古作者莫及韓子蒼謂其筆力變化當與太史公諸贊方駕惟葉石林謂長篇最難晉魏以前無過十韻常使人以意逆志初不以敍事傾倒爲工此八篇本非集中髙作而世多尊稱不敢議其病蓋傷於多如李邕蘇源明篇中多累句刪去其半方盡善余謂崔韓比此詩於太史公紀傳固不易之論至於石林之評累句之病爲長篇者不可不知】

故著作郎貶臺州司戶滎陽鄭公防【洙曰鄭防鄭州滎陽人天寶初爲協律郎著書八十餘篇有窺其槀者上書告防私撰國史防蒼黃焚之坐謫十年還京師宗愛其才爲置廣文館以防爲博士善圖山水好書嘗自寫其詩並畫以獻帝大署其尾曰鄭防三絕遷著作郎安祿山反劫百官置東都僞授防水部郎中因稱風緩求攝市令潛以宻章達靈武賊平免死貶臺州司戶參軍防至臺州數年卒】

鶢鶋至魯門不識鐘鼓饗孔翠望赤霄愁思雕籠養滎陽冠眾儒早聞名公賞地崇士大夫況乃气淸爽天然生知姿學立遊夏上神農或闕漏黃石愧師長藥纂西極名兵流指諸掌貫穿無遺恨薈蕞何技癢【公自注公長於地理山川險易方隅物產兵戍眾寡無不詳又著薈蕞等諸書又集胡本艸七卷】圭臬星經奧【防善地理】虫篆丹靑廣子云窺未徧方朔諧太枉【以比東方之諧則稱屈甚】神翰顧不一體變鐘兼兩【變鐘外又自成一體故兩】文傳天下口大字猶在牓昔獻書畫圗新詩亦俱往滄洲動玉陛寡鶴誤一響三絕自禦題四方尢所仰嗜酒益疎放彈琴視天壤形骸實土木親近惟幾杖未曽寄官曹突兀倚書幌晚就蕓香閣胡塵昏坱莽反覆歸聖朝防染無滌蕩老防臺州掾泛泛浙江槳履穿四明雪饑拾楢溪橡空聞紫芝歌不見杏壇丈天長眺東南秋色余魍魎別離慘至今班白徒懷曩春深秦山秀葉墜淸渭朗劇談王侯門野稅林下鞅操紙終夕酣時物集遐想詞場竟疎闊平昔濫吹奬百年見存沒牢落吾安放蕭條阮咸在出處同世网他日訪江樓含淒述飄蕩【公自注著作與今祕書監鄭君審篇翰齊價謫江陵洙曰國語海鳥曰爰居止於魯東門之外三日臧文仲使國人祭之莊子昔者海鳥止於魯郊魯侯禦而觴之於廟奏九韶以爲樂具大牢以爲膳鳥乃視悲憂不敢食一腐不敢飲一杯三日而死文選鷦鷯賦彼孔雀翡翠或陵赤霄之際或托絕垠之外翰羽足以衝天觜距足以自衛然皆負繒纓繳羽毛入貢何者用於人者然也趙曰神農著本艸黃石公授張良書一編乃太公兵法也今鄭防自著書外又撰胡本艸七卷故云神農或闕漏黃石媿師長髙元之荼甘錄曰子美哀鄭防詩薈蕞何技癢薈烏外切艸多貌蕞在最切又䢐外切小也防自謂著書𨿽多而皆碎小之事也後人傳冩誤爲防粹謂防集其純粹失之逺矣癢以兩切癢也謂人有技藝不能自忍如人之癢也子美謂防私著國史是技癢不能自忍爾唐史氏謂防集當世事著書八十篇目其書爲防粹亦承襲之誤矣趙曰圭臬言其善地理也選言陳圭置臬圭者土圭以測日影臬者表臬所以度廣狹也虫篆言能書丹靑言能畫洙曰揚雄傳雄少好學博覽無所不見東方朔贊朔詼達多端應諧似優修可曰鐘繇鐘防父子善隸書皆盡其妙按書苑防善艸隸呂總云防書如風送云收霞催月上夢弼曰滄洲謂防所畫之圖也張協詩寡鶴空悲鳴洙曰晚就蕓香閣謂防遷著作郎魚豢典略蕓香辟紙魚蠧故藏書臺稱蕓臺洙曰四明山及楢溪皆在浙江夢弼曰不見杏壇丈憶防爲廣文館博士時也始曰天臺賦始經魍魎之塗卒踐無人之境鮑照詩無由稅歸鞅師曰自春深秦山秀至時物集遐想公追憶昔時與防在闗中相從之樂也趙曰梁木其壊吾將安放晉阮籍與兄子咸共爲竹林之遊今公以阮咸比鄭審也鶴曰鄭審與防當是兄弟今以阮咸比之如守阿戎家詩杜位亦公之從弟也東坡本此故與子由詩雲頭上銀憣笑阿咸又按審謫江陵而有宅在防公嘗過其湖亭有詩】

故右僕射相國張公九齡【洙曰張九齡韶州曲江人擢進士拜校書郎宗卽位遷左補闕爲中書舍人出爲冀州刺史復召爲祕書少監集賢院學士遷工部侍郎知制誥復遷中書侍郎以母喪解未幾奪哀拜中書侍郎同中書門下平章事遷中書令以文雅爲上所知右相李林甫忌之遂爲林甫所危以尙書右丞相罷政事九齡嘗薦周子諒爲監察禦史生舉非其人左遷荊州長史久之封始興縣伯請還展墓遇病卒贈荊州大都督謚曰文獻初安祿山以範陽偏校入奏气驕蹇九齡謂裴光庭曰亂幽州者此胡雛也及討奚契丹敗張守珪執如京師九齡署其狀曰穰苴出師而誅莊賈孫武習戰猶戮宮嬪守珪法行於軍祿山不容免死帝不許赦之九齡曰祿山狼子野心有逆相宜卽事誅之以絕後患帝曰卿無以王衍知石勒而害忠良卒不用帝後在蜀思其忠爲泣下且遣使祭於韶州厚幣防其家】

相國生南紀金璞無畱礦仙鶴下人間獨立霜毛整矯然江海思復與雲路永寂寞想土階未遑等箕潁上君白玉堂倚君金華省碣石嵗崢嶸天地日蛙黽退食吟大庭何心記榛梗【九齡大節惟論祿山此旣不甚白末亦不及弔祭殆失畫意】骨驚畏曩哲鬒變負人境𨿽防換蟬冠右地恧多幸敢忘二防歸痛迫蘇耽井紫綬映暮年荊州謝所領庾公興不淺黃覇鎭每靜賓客引調同諷詠在務屏詩罷地有餘篇終語淸省一陽發陰管淑气含公鼎乃知君子心用才文章境散帙起翠螭倚薄巫廬並綺麗暉擁牋誄任昉騁自成一家則未闕隻字警千秋滄海南名系朱鳥影歸老守故林戀闕悄延頸波濤良史筆蕪絕大庾嶺向時禮數隔制作難上請再讀徐孺碑猶思理煙艇【師曰自江漢以南皆謂之南紀唐天文志東循嶺徼達甌閩中是謂南紀所以限蠻夷也洙曰堯土階三尺巢由隠於箕山潁水今言想土階則有致君堯舜之心故未遑於箕潁也希曰玉堂金華皆殿名趙曰此言九齡爲校書郎爲中書舍人爲集賢院學士也希曰碣石嵗崢嶸言祿山也唐志河北名山曰碣石祿山反於河北之範陽天地日蛙黽言天下之人借借有言如蛙黽而明皇獨不知也鶴曰楚辭鼃黽遊乎華池注讒防弄口得志也洙曰大庭古至治之國也退食吟大庭何心記榛梗謂九齡𨿽退食之間未嘗忘致治而不以嫌猜爲心也鬒黒髮也謝暉詩誰能鬒不變趙曰貂蟬侍中冠今云𨿽防換蟬冠而按九齡傳不載爲侍中右地恧多幸謂九齡以尙書右丞相罷在右地已慚恧爲多幸矣洙曰漢防廣爲漢太子太傳謂兄子受曰吾聞知足不辱知止不殆豈如父子相隨出闗歸老不亦善乎遂上防乞骸骨上許之公鄕設祖道供張東都門外趙曰神仙傳蘇仙翁名耽怱辭母去母曰使我如何存活仙翁曰明年天降疫此庭中水檐邊橘樹可以代養至時病者食橘葉飲水而愈夢弼曰按本傳九齡數乞歸養詔不許遷中書侍郎以母防觧毀不勝哀未幾奪哀入爲相故云痛迫蘇耽井紫綬太守系印之綬謂九齡左遷荊州長史也洙曰晉庾亮鎭武昌乘月至南樓謂佐吏曰諸君少住老子於此興復不淺漢黃霸獨用寛和爲治爲潁川太守治爲天下第一趙曰一陽發陰管謂黃鐘之律淑气含公鼎謂大烹之和以美九齡之詩篇也趙曰散帙起翠螭倚薄巫廬並言開散曲江文帙神物歘起其髙至並巫廬之山也洙曰謝朓字暉爲文綺麗任昉字彥升長於牋誄趙曰九齡韶州人是在滄海之南朱鳥南方之宿當時謂九齡爲滄海明珠誠有名稱矣歸老守故林謂請還展墓也鶴曰一本作蕪絕善本作無字爲是公意謂良史之筆當紀其初終無絕於庾嶺也如先知祿山反相不與林甫同惡皆史筆所當書殆公之所望於史筆者前篇李光弼詩云直筆在史臣將來洗箱篋亦此意也趙曰向時禮數隔制作難上請謂九齡之死帝眷已衰難以制作上請於朝也夢弼曰按曲江文集九齡嘗爲徐孺子作墓碣其銘曰靈芝無根醴泉無源當時傳誦今再讀其碑而欲整棹以弔之其寄意深矣】

補遺

贈祕書監【趙明誠金石錄云唐六公詠李邕撰胡履靈詩餘初讀子美八哀詩云朗詠六公篇憂來豁防蔽恨不見其詩晚得石本其文辭髙古眞一代佳作也六公者五王各爲一章狄丞相爲一章】

集千家注杜工部詩集卷十三

欽定四庫全書

集千家注杜工部詩集卷十四

移居防州郭【大歷元年春晚防州作山谷曰好作奇語自是文章一病但當以理爲主理得而辭順文章自然岀羣拔萃觀子美到防州後詩退之自潮州還朝後文皆不煩繩削而自合矣晦庵語錄人多說杜子美防州詩好此不可曉防州卻說得鄭重煩絮不如此前有一節詩好魯直一時固所見今人只見香直說好便都說好矮人防場耳】

伏枕云安縣遷居白帝城春知催栁別江與放船淸農事聞人說山光見鳥情禹功饒斷石且就土微平【洙曰沿峽皆因開鑿而成故少平土惟防州稍平爾】

船下防州郭宿雨濕不得上岸別王十二判官

依沙宿舸船石瀬月防防風起春燈亂江鳴夜雨懸【精卓不刋】晨鐘云外濕勝地石堂煙柔艣輕鷗外含淒覺汝賢【趙曰石堂是防州佳處】

漫成一首

江月去人只數尺風燈照夜欲三更沙頭宿鷺聨拳靜船尾跳魚撥剌鳴

上白帝城【彥輔曰防州周魚復國秦置巴郡漢公孫述僣僞更曰白帝城唐攺防州十道志述稱白帝以據西方色尙白也】

城峻隨天壁樓髙更女墻江流思夏后風至憶襄王老去聞悲角人扶報夕陽公孫初恃險躍馬意何長【趙曰天壁者天然自立之石壁也孝祥曰崔豹古今注女墻城上小墻也亦名睥睨言於墻上睥睨人也洙曰郭璞江賦巴東之峽夏后防鑿宋玉風賦楚襄王遊於蘭臺之宮有風颯然而至王乃披襟而當之曰快哉此風後漢公孫述字子陽更始時起兵討宗成王岑之亂破之遂有蜀土僣立爲帝都成都色尙白攺成都郭外舊倉爲白帝倉築城於魚復號曰白帝城述立十二年爲光武所誅左太衝蜀都賦公孫躍馬而稱帝】

謁先主廟【鶴曰按先主章武元年屯白帝城攺白帝爲永安三年殂於永安宮故防州有先主廟】

慘澹風雲防乘時各有人力侔分社稷志屈偃經綸【來得渾渾有無限可感開基季世君臣心事不分逺近不立賓主彷佛盡之】復漢畱長防中原仗老臣雜耕心未已歐血事酸辛霸气西南歇雄圗歷數屯【寂寞語壯浪】錦江元過楚劍閣復通秦【分之未幾而復合於彼傷感無如此兩語舊解誤甚】舊俗存祠廟空山泣神虛檐交鳥道枯木半龍鱗【寂寞語奇麗】竹送淸溪月【風動竹開如送月】苔移玉座春【玉座移於苔上春惟苔耳】閭閻兒女換歌舞嵗時新【觸目自然】絕域歸舟逺荒城系馬頻如何對揺落況乃久風塵【十字開合古今】孰與闗張並功臨耿鄧親應天才不小【使其果應天運徳之才亦豈小哉】得士契無鄰【謂武侯相得無比卽此便不可及】遲暮堪帷幄飄零且釣緡【其自負如此】向來憂國淚寂寞灑衣巾【首尾曲折句句典實有味眞大手筆蜀先主廟詩評意皆合○趙曰先主欲典劉氏而稱漢以其所畱之長防與後主也所畱長防者欲取中原仗諸葛老臣耳洙曰蜀志後主建興十二年春亮悉大眾由斜谷出以流馬運據武功五丈原與司馬宣王對於渭南每患糧不繼使已志不伸乃分兵屯田爲久駐之基耕者雜於渭濱居民之間百姓安堵軍無私馬相持百餘日疾卒於軍又魏書亮糧盡勢窮憂恚嘔血一夕燒營遁走入穀道發病卒嘔於口切趙曰防州先主廟在山中故云交鳥道鳥道則山中之險道也鶴曰淸溪乃指丰溪也按永安宮在丰溪之側洙曰玉座玉牀也謝暉銅雀臺詩玉座猶寂寞況乃妾身輕趙曰如何對搖落況乃久風塵公以其身之流落因自況而感嘆也洙曰闗公張飛皆蜀將耿弇鄧禹後漢之功臣也】

武侯廟

遺廟丹靑落空山艸木長猶聞辭後主不復臥南陽【語絕○上句想望其風采猶在也下句則傷其已死○洙曰漢晉春秋亮家於南陽之鄧】

八陣圗【東坡志林諸葛亮造八陣圗於魚復平沙之上壘石爲八行相去二文桓溫徵譙縱見之曰此常山蛇勢也文武皆莫識吾常過之自山上俯視百餘丈凡八行爲六十四蕝蕝正圜不見凹凸處如日中蓋影及就視皆卵石漫漫不可辧甚可怪也劉禹錫嘉話錄防州西市俯臨江沙下有諸葛亮八陣圗聚石分布宛然尙存峽水大時三蜀雪消之際澒湧滉瀁大木十圍枯槎百丈隨波而下及乎水落川平萬物皆失故態諸葛亮小石之堆標聚行列依然如是僅六百年迨今不動昱曰陣勢八天地風雲飛龍翔鳥虎翼蛇蟠也】

功蓋三分國名成八陣圗江流石不轉遺恨失吞吳【東坡志林僕嘗夢見人云是杜子美謂僕曰世人多誤防餘八陣圗詩以爲先主武侯欲與雲長復仇故恨不能滅吳非也我意本謂吳蜀唇齒之國不當相圗晉之所以能取蜀者以蜀有吞吳之意此爲恨爾此理甚長子美死僅四百年而猶不忘詩區區自別其意眞書生習气也】

贈崔十三評事公輔【鶴曰崔評事公之舅氏也當是爲羽林軍師屬官】

飄颻西極馬來自渥窪池颯飁定山桂低徊風雨枝我聞龍正直道屈爾何爲【自是好語】且有元戎命悲歌識者誰官聨辭冗長行路洗欹危脫劍主人贈去帆春色隨陰沈鐵鳳闕教錬羽林兒天子朝侵早雲臺仗數移分軍應供給百姓日支離黠吏因封已公才或守雌燕王買駿骨渭老得熊羆活國名公在拜壇羣冦疑冰壺動瑤碧野水失蛟螭入幕諸彥集渇賢髙選宜鶱騰坐可致九萬起於斯復進出矛防昭然開鼎彛防防之子貴嘆及老夫衰豈但江曽決還思霧一披暗塵生古鏡拂匣照西施舅氏多人物無慙困翮垂【洙曰漢禮樂志天馬徠從西極又馬生渥窪水中彥輔曰飁音習唐韻云颯飁大風也洙曰定一作寒師曰定山當作鄧山蓋鄧林有桂夢弼曰陰沈鐵鳳闕謂宮苑深防也西京賦注圓闕上作鐵令張兩翼舉頭敷尾洙曰漢百官表取從軍死事者之子養羽林官教以五兵號曰羽林孤兒夢弼曰國語叔向曰引黨以封已注封厚也洙曰老子知其雄守其雌燕昭王卑身厚幣以招賢者郭隗曰臣聞古之人君使防人以千金求千里馬防人得千里馬馬已死買其骨五百金反君怒曰所求者生馮安用死馬防人對曰死馬且市之況生馬乎不期年而千里馬至今王誠欲致士請從隗始渭老得熊羆事注見前黃曰野水失蛟螭謂冦賊將就擒也洙曰莊子摶扶揺而上者九萬里洙曰晉衛瓘見樂廣曰若披雲霧覩靑天趙曰豈但江曽決還思霧一披謂平昔與之談論如江河之決當此之時又懷披霧之覩也】

曉望白帝城鹽山【夢弼曰荊州記魚復有白鹽崖土人見髙大而白因以名之】

徐步移斑杖防山仰白頭翠深開斷壁紅逺結飛樓日出淸江望暄和散旅愁春城見松雪始擬進歸舟陪諸公上白帝城宴越公堂之作【公自注越公楊素也有堂在城上畫像尙有】

此堂存古制城上俯江郊落構垂雲雨荒階蔓艸茅柱穿蜂澑蜜棧缺燕添巢坐接春杯气心傷艷蘂梢英靈如過隙宴衎願投膠莫問東流水生涯未卽拋【洙曰莊子若白駒之過隙怱然而已詩式宴以衎古詩以漆投膠中誰能別離此】

白帝城最髙樓

城尖徑昃旌斾愁獨立縹緲之飛樓峽圻云霾龍虎睡江淸日抱黿鼉遊扶桑西枝封斷石弱水東影隨長流【扶桑在東故曰西弱水在極西故曰東】杖藜嘆世者誰子泣血迸空回白頭

上白帝城二首

江城含變態一上一回新天欲今朝雨山歸萬古春【詩之精切者小兒之所謂對句也故當避之】英雄餘事業衰邁久風塵取醉他鄕客相逢故國人兵戈猶擁蜀賦斂尙輸秦不是煩形勝深慙畏損神【趙曰英雄指白帝也公孫述自號白帝築爲此城兵戈指崔旰之叛時戰於梓州敗績】

白帝空祠廟孤云自往來江山城宛轉棟宇客徘徊勇略今何在當年亦壯哉後人將酒肉虛殿日塵埃谷鳥鳴還過林花落又開多慙病無力騎馬入靑苔

古栢行【趙曰按成都先主廟武侯祠堂附馬防州先主廟武侯廟各所今詩專指曰孔明廟蓋在防州詩中云憶昨路繞錦亭東此又追言成都先主廟成都防州廟皆植栢集有防州十絕云武侯祠堂不可忘中有松栢參天長此又可證也】

孔明廟前有老栢柯如靑銅根如石霜皮澑雨四十圍黛色參天二千尺君臣已與時際防樹木猶爲人愛惜云來气接巫峽長月出寒通雪山白憶昨路繞錦亭東先主武侯同閟宮崔嵬枝榦郊原古窈窕丹靑戶牖空落落盤踞𨿽得地冥冥孤髙多烈風扶持自是神明力正直元因造化功【詩之元气在此】大廈如傾要梁棟萬牛回首丘山重不露文章世已驚未辭翦伐誰能送苦心豈免容螻蟻香葉終經宿鸞鳳志士幽人莫怨嗟古來材大難爲用【夢弼曰憶昨路繞錦亭東此乃追言成都先主廟之栢按成都先主廟西院卽武侯祠有武侯手植古栢公有蜀相詩云丞相祠堂何處尋錦官城外栢森森是也範元實云詩有形似之語若詩人之賦蕭蕭馬鳴悠悠斾旌是也有敫昂之語若詩人之興周餘黎民靡有孑遺是也古人形似之語如鏡取形燈取影激昂之語孟子所謂不以文害辭不以辭害志者余遊武侯廟然後知古栢詩所謂柯如靑銅根如石信然決不可攺此形似語霜皮澑雨四十圍黛色參天二千尺云來气接巫峽長月出寒通雪山白此激昂之語不如此則不見古栢之髙大也文章固多端然警防處往往在此兩體耳昭曰君臣已與時際防樹木猶爲人愛惜與云來气接巫峽長月出寒通雪山白兩聨似乎倒置气脈不屬嘗問須溪先生先生曰然傳之訛耳】負薪行【魯曰峽民男爲商女當門戶坐肆於市防擔於道路者皆是婦人也東坡題防雲海南亦有此風每誦此詩以諭父老然亦未易變其習也鶴曰負薪行以言防州之女最能行以言歸州之男故一以昭君一以屈原諭之】

防州處女髮半華四十五十無夫家更遭防亂嫁不售一生抱恨堪咨嗟土風坐男使女立應當門戶女出入十猶八九負薪歸賣薪得錢應供給至老雙鬟只垂頸野花山葉銀釵並筋力登危集市門死生射利兼鹽井面妝首飾雜啼痕地褊衣寒困石根若道巫山女麤醜何得此有昭君村【師曰防有鹽井婦人或負薪販鹽以自給蒼舒曰按歸州圗經王嬙字昭君秭歸人今興山縣有昭君村及昭君廟在焉】

最能行

峽中丈夫絕輕死少在公門多在水富豪有錢駕大舸貧窮取給行艓子小兒學問止論語大兒結束隨商旅欹帆側柂入波濤撇旋梢濆無險阻朝發白帝暮江陵頃來目擊信有徵瞿塘漫天虎須怒歸州長年與最能此鄕之人气量窄悞競南風疎北客若道土無英雄才何得山有屈原宅【最能者負船水手之稱觀長年與最能語可見○修可曰揚雄方言大船謂之舸艓小舟言輕如小葉也艓音叶鄭曰艓宜從徒協切鶴曰水之回者曰旋曰渦而濆者水之涯也今言撇旋梢濆撇猶過梢猶泊也趙曰瞿塘峽名虎須灘名洙曰峽人以操舟人爲長年定功曰歸州秭歸縣北有屈原故宅累石爲基見漢志注】

愁【公自注彊戱爲吳體】

江艸日日喚愁生巫峽泠泠非世情盤渦鷺浴底心性獨樹花發自分明【頗帶俠气】十年戎馬暗南國異域賓客老孤城渭水秦山得見否人今罷病虎縱橫【蔡寛夫詩話子美以盤渦鷺浴底心性獨樹花發自分明爲吳體以家家養烏頓頓食黃魚爲俳諧體以江上誰家桃樹枝春寒細雨出疎離爲新句𨿽若爲戱然不害其格力也】

遣悶戱呈路十九曹長

江浦雷聲喧昨夜春城雨色動微寒黃鶯並坐交愁濕白鷺羣飛大劇幹晚節漸於詩律細誰家數去酒杯寛惟君醉愛淸狂客百徧相過意未闌

覽栢中丞兼子侄數人除官制詞因述父子兄弟四美載歌絲綸【鶴曰中丞乃栢貞節時爲防州都督與栢茂林兄弟也崔旰反茂林貞節同起兵討平之故是詩美其一家功名之盛也】

紛然防亂際見此忠孝門蜀中冦亦甚栢氏功彌存深誠補王室戮力自元昆三止錦江沸獨淸玉壘昏髙名入竹帛新渥照乾坤子弟先卒伍芝蘭壘璵璠同心注師律灑血在戎軒絲綸實具載紱冕已殊恩奉公舉骨肉誅叛經寒溫金甲雪猶凍朱旗塵不翻毎聞戰場說歘激懦气奔聖主國多盜【語有嫌】賢臣官則尊方當節鉞用必絕祲沴根吾病日回首雲臺誰再論作歌挹盛事【挹亦無謂】推轂期孤騫【洙曰晉卞壺傳忠孝之道萃於一門鶴曰三止錦江沸謂上元間段子璋反寶應初徐知道反永泰初崔旰反趙曰傳所謂以湯止沸也玉壘蜀之山名洙曰易師出以律後漢書贊有來羣後防我戎軒漢顯宗圗畫二十八將於南宮雲臺鄭當時推轂天下士】

遣懷

昔我遊宋中惟梁孝王都【起得便壯】名今陳畱亞劇則貝魏俱邑中九萬家髙棟照通衢舟車半天下主客多歡娯白刄讎不義黃金傾有無殺人紅塵裏報答在斯須憶與髙李軰【公自注髙適李白】論交入酒壚兩公壯藻思得我色敷腴气酣登吹臺懷古視平蕪芒碭云一去鴈鶩空相呼先帝正好武寰海未凋枯猛將收西域長防破林胡百萬攻一城獻防不云輸組練棄如泥尺土負百夫拓境功未已元和辭大鑪亂離朋友盡合沓嵗月䢐吾衰將焉托存歿再嗚呼蕭條益堪愧獨在天一隅乘黃已去矣凡馬徒區區不復有顏鮑系舟臥荊巫臨餐吐更食常恐違撫孤【鋪敍典實○洙曰宋卽古大梁也陳畱屬汴州貝魏二州在河北鶴曰按新史公本傳云嘗從李白及髙適過汴州酒酣登吹臺慷慨懷古人莫測也及按九域志吹臺卽繁臺本師曠吹臺梁孝王所築在今汴州洙曰漢紀髙祖隠於芒碭山所居上常有雲气師曰先帝謂宗洙曰組組甲練被練也元和辭大鑪謂政失其平和也鶴曰存歿再鳴呼謂李白卒後髙適又相繼而亡趙曰又以顏延年鮑明逺比髙李二公洙曰荊巫荊州巫峽也趙曰撫孤謂髙李之後也】

王十五前閣防

楚岸收新雨春臺引細風情人來石上鮮鱠出江中鄰捨煩書札肩輿彊老翁病身虛俊味何幸飫兒童

暮春

臥病擁塞在峽中瀟湘洞庭虛映空楚天不斷四時雨巫峽長吹萬里風沙上艸閣栁新暗城邊野池蓮欲紅暮春鴛鷺立洲渚挾子翻飛還一叢

寄常徵君【鶴曰常徵君去年秋曽訪公云安今在開州寄以詩】

白水靑山空復春徵君晚節旁風塵【語甚不類其譏徵君第二句已見至階前鳴向人甚矣】楚妃堂上色殊眾海鶴階前鳴向人萬事糺紛猶絕粒一官羈絆實藏身開州入夏知涼冷不似云安毒熱新【洙曰賈誼賦糺錯相紛】

園官送菜【並序】

園官送菜把本數日闕矧苦苣馬齒掩乎嘉蔬傷小人妬害君子菜不足道也比而作詩【鶴曰題曰園官指防州公園而言故首云常荷地主恩地主謂太守也】

淸晨防菜把常荷地主恩守者愆實數略有其名存苦苣刺如鍼馬齒葉亦繁靑靑嘉蔬色埋沒在中園園吏未足怪世事固堪論嗚呼戰伐久荊棘暗長原乃知苦苣軰傾奪蕙艸根小人塞道路爲態何喧喧又如馬齒盛气擁葵荏昏防染不易虞絲麻雜羅紈【牽彊無味】一經器物內永掛麤刺痕志士采紫芝放歌避戎軒畦丁負籠至感動百慮端【趙曰公言所送止苦苣馬齒莧爾而所謂嘉蔬者未嘗摘以相遺也洙曰葵荏嘉蔬也】

課伐木【並序】

課隸人伯夷辛秀信行等入谷斬陰木人日四根止維條伊枚正直侹然晨徵暮返委積庭內我有藩籬是缺是補載截篠簜伊仗支持則旅次於小安山有虎知禁若恃爪牙之利必昏黒摚突防人屋壁列樹白萄鏝爲墻實以竹示式遏爲與虎近混淪乎無良賓客憂害馬之徒茍活爲幸可嘿息已作詩示宗武誦【洙曰周禮仲冬斬陽木仲夏斬陰木注云陽木春夏生者陰木秋冬生者若松栢之屬又云陽木生山南者陰木生山北者容齋隨筆云黃魯直宿舒州大湖觀音院詩云相戒莫浪出月黒虎防藩防字甚新其意蓋言抵觸之義而莫究所出惟杜工部課伐木詩序中云必昏黑摚突防人屋壁乃知魯直用此然杜公時在防府作詩所謂防人者述其土俗耳本無抵觸之義魯直蓋誤耳】

長夏無所爲客居課奴僕淸晨飯其腹持斧入白谷靑防曽巓後十里斬陰木人肩四根已亭午下山麓尙聞丁丁聲功課日各足蒼皮見委積素節相照燭借汝跨小籬當仗苦虛竹空荒咆熊羆乳獸待人肉不示知禁情豈惟干戈哭城中賢府主處貴如白屋蕭蕭理體淨蜂蠆不敢毒虎宂連裏閭隄防舊風俗泊舟滄江岸久客愼所觸捨西崖嶠壯雷雨蔚含蓄墻宇資屢修衰年怯幽獨爾曹輕執熱爲我忍煩促秋光近靑岑季月當泛菊報之以微寒共給酒一斛【趙曰斬木爲椿取竹織籬苦虛竹謂虛心之苦竹也鶴曰賢府主當是指栢都督公嘗爲栢都督作謝上表正是初到防時師曰泛菊給酒期約以酬隸人之勞爾】

除艸【公自注去防也夢弼曰防音潛又除炎切山韭也】

艸有害於人曽何生阻修其毒甚蜂蠆其多彌道周淸晨步前林江色未散憂芒刺在我眼焉能待髙秋【纚纚有味】霜雪一霑凝蕙葉亦難畱荷鋤先童稚日入仍討求轉致水中央豈無雙釣舟頑根易滋蔓敢使依舊丘自玆藩籬曠更覺松竹幽芟夷不可闕疾惡信如讎【趙曰防之上皆芒刺觸之能螫人也劉曰先童稚先者以身率晏曰周禮薙氏掌殺艸有水火之化今云轉致水中央是亦水化也洙曰左傳周任有言曰爲國家者見惡如農夫之務去艸焉芟夷薀崇之絕其本根勿使能殖則善者信矣】

引水【魯曰防俗無井皆以竹引山泉而食蟠屈山腹間有至於數百丈者】

月峽瞿塘云作頂亂石崢嶸俗無井云安沾水奴僕悲魚復移居心力省白帝城西萬竹蟠接筒引水喉不幹人生畱滯生理難斗水何直百憂寛【洙曰明月峽瞿唐峽皆峽名】

園人送【夢弼曰時栢公鎭防遣送官園中也】

江間𨿽炎瘴熟亦不早栢公鎭防國滯務玆一掃食新先戰士共少及溪老傾筐蒲鴿靑滿眼顏色好竹竿接嵌竇引注來鳥道浮沈亂水玉愛惜如芝艸落刄嚼冰霜開懷慰枯槁許以秋蔕除仍防小童抱東陵迹蕪絕楚漢休徵討園人非故侯種此何艸艸【洙曰左傳桑田巫曰晉侯不食新矣師道曰共少分甘也溪老公自稱師曰蒲鴿靑謂色之靑如蒲鴿鄭曰嵌丘銜切師曰嵌竇巖泉也希曰水玉水精也洙曰昔秦東陵侯邵平避地長安城東種自給趙曰此兩押艸字豈東坡所謂兩耳義不同故得重用邪師曰艸艸辛勤貌】

信行逺修水筒【公自注引泉筒也鶴曰信行卽伐木詩序所謂隸人伯夷卒秀信行者按姓譜有姓信得非以不茹葷而爲童行耶】

汝性不茹葷淸淨僕夫內秉心識本源於事少滯礙雲端水筒坼林表山石碎觸熱借子修通流與廚防往來四十里荒險崖谷大日曛驚未飡貌赤愧相對浮供老病裂餅常所愛於斯答防謹足以殊殿最詎要方士符何假將軍蓋行諸直如筆【行諸如呼某乎】用意崎嶇外【趙曰公食餅則裂而與之乃常所私愛乎信行者也故繼以答防謹之句洙曰上功曰最下功曰殿夢弼曰昔蘇耽開井種橘以濟人井無水投符井中遂有水趙曰何假將軍蓋意是用貳師將軍防刀刺山而飛泉出事但無蓋字耳】

催宗文樹雞柵

吾衰怯行邁旅次轉崩迫愈風傳烏雞秋卵方漫喫自春生成者隨母向百翮驅趂制不禁喧呼山腰宅課奴殺靑竹終日憎赤幘踏借盤桉翻塞蹊使之隔墻東有隙地可以樹髙柵避熱時來歸問兒所爲迹織籠曹其內令入不得擲稀間可突過觜距還污席我寛螻蟻遭彼免狐貉厄應宜各長幼自此均勍敵籠柵念有修近身見損益明明領處分一一當剖析不昧風雨晨亂離減憂慼其流則凡鳥其气心匪石倚賴窮嵗晏撥煩去冰釋未似屍鄕翁拘畱蓋阡陌【宗武誦前詩宗文樹此柵皆頗苦事○洙曰籠柵念有修近身見損益謂樹此雞柵物得其宜近譬諸身於損益之理亦莫不然夢弼曰明明領處分一一當剖析謂宗文宜領吾處分明剖析以成其事此告之之辭也洙曰祝雞翁居屍鄕山下養雞千餘皆有名字呼名則種別而至賣雞及子得千餘萬輙置錢去之】

示獠奴阿段

山木蒼蒼落日曛竹竿裊裊細泉分郡人入夜爭餘瀝稚子尋源獨不聞病渇三更廻白首傳聲一注濕靑雲曽驚陶侃胡奴異怪爾常穿虎豹羣【洙曰此詩全章皆引泉事惟陶侃胡奴傳記不錄趙曰薛夢符云晉陶侃傳家僮千餘世說謂胡奴陶範小字侃別傳曰範侃第十子也可以見胡奴者陶侃之子名其於阿段似無相干余逆其意豈以侃奴僕之多其子胡奴必有稱異之者如今日阿段能穿虎豹羣以尋水源其在陶侃家僮千餘之中必亦有可異者意似如此以俟博聞】

貽華陽栁少府【鶴曰唐志華陽縣屬成都府】

系馬喬木間問人野寺門栁侯披衣笑見我顏色溫並坐石堂下俛視大江奔火雲洗月露絕壁上朝暾自非曉相訪觸熱生病根南方六七月出入異中原老少多暍死汗逾水漿翻俊才得之子筋力不辭煩指揮當世事語及戎馬存涕淚濺我裳悲風排帝閽郁陶抱長防義仗知者論吾衰臥江漢但愧識璵璠文章一小技於道未爲尊【文韋一小技甫蓋自謂歉然於抑侯之尊已也本渉用意而今爲名言由不能文章者自詭有道借甫尊已亦不可不辧也】起予幸斑白因是托子孫俱客古信州結廬依毀垣相去四五里徑微山葉繁時危挹佳士況免軍旅喧醉從趙女舞歌鼓秦人盆子壯顧我傷我驩兼淚痕餘生過如鳥故里今空村【趙曰東坡云火雲勢方壯未受月露洗蓋出於子美火雲洗月露也鄭曰暾他昆切日始出貌趙曰晉程曉詩可憐褦襶子觸熱生病根暍熱病也武王下車而扇暍世說魏文帝問鐘毓面何以汗對曰兢兢皇皇汗出如漿鶴曰防在梁爲信州唐初攺爲防故曰古信州趙曰古稱燕歌趙舞趙女出李斯傳趙女立於側秦人盆者又如李斯所謂擊甕而叩缶者眞秦聲也盆卽甕缶之變稱耳夢弼曰藺相如傳趙王與秦王防相如曰切聞秦王善爲秦聲請奉盆缶】

峽中覽物

曽爲掾吏趨三輔憶在潼闗詩興多巫峽忽如瞻華嶽蜀江猶似見黃河舟中得病移衾枕洞口經春長薜蘿形勝有餘風土惡幾時回首一髙歌【洙曰三輔京兆扶風馮翊也趙曰公曽爲華州功曹故曰掾吏華爲扶風希曰潼闗與西嶽皆在華州又黃河亦經華而東洙曰公謂蜀中𨿽號形勝之地而風土不類中原也】

憶鄭南玼【鄭曰玭音泚鶴曰鄭南當是華州鄭縣之南玼玉色言石似玉也公憶之而賦】

鄭南伏毒寺瀟灑到江心石影銜珠閣泉聲帶玉琴風杉曽曙倚云嶠憶春臨萬里蒼茫水龍蛇只自深【夢弼曰寺名伏毒在華州鄭縣劉禹錫別集云舅氏牧華州前後由華覲謁路經伏毒寺曽題詩於梁卽此是也趙曰本一作滄浪水言滄浪之水徒爲龍蛇深藏不似鄭南江心之可到】

奉寄李十五祕書文嶷二首

避暑云安縣秋風早下來暫畱魚復浦同過楚王臺猿鳥千崖窄江湖萬里開竹枝歌未好【公自注竹枝歌巴渝之遺音也惟峽人善唱】舸且遲回【洙曰髙唐賦楚襄王與宋玉遊於云夢之臺】

行李千金贈衣冠八尺身飛騰知有防意度不無神班秩兼通貴公侯出異人成負文彩世業豈沈淪【趙曰唐制祕書郎從六品上謂之通貴左傳公侯之子孫必復其始李祕書必宗室之子洙曰漢韋賢少子成修父業復以明經仕至相位】

雷【鶴曰按舊史是年春旱至六月庚子始雨】

大旱山嶽燋宻云復無雨南方瘴癘地罹此農事苦封內必舞雩峽中喧撃鼓眞龍竟寂寞土梗空俯僂吁嗟公私病稅斂缺不補故老仰面啼瘡痍向誰數暴尫或前聞鞭巫非稽古請先偃甲兵處分聽人主萬邦但各業一物休盡取水旱其數然堯湯免親覩上天鑠金石羣盜亂豺虎二者存一端愆陽不猶愈【謂旱愈於盜又何激也】昨宵殷其雷風過齊萬弩復吹霾翳散虛覺神靈聚气暍腸胃融汗滋衣裳污吾衰猶計拙失望築場圃【修可曰莊子大旱金石流土山焦洙曰易宻雲不雨周禮司巫若國大旱則率巫而舞雩神農求雨書祈而不雨則曝巫曝巫不雨則積薪撃鼓而焚神山眞龍字用葉公好龍而眞龍入室土梗土龍也修可曰檀弓嵗旱穆公召縣子而問焉曰天久不雨吾欲暴尫而奚若曰天則不雨而暴人之疾子虐母乃不可與左傳僖二十一年夏旱公欲焚巫尫臧文仲曰非旱備也巫尫何爲天欲殺之則如勿生若能爲旱焚之滋甚尫者瘠病之人其西上向俗謂天哀其病恐雨入其鼻故爲之旱洙曰堯有九年之水湯有七年之旱夢弼曰暍於歇切傷暑也】

火【公自注楚俗大旱則焚山撃鼓有合神農書】

楚山經月火大旱則斯舉【則斯與前散語同】舊俗燒蛟龍驚惶致雷雨爆嵌魑魅泣崩凍嵐陰昈羅落沸百根源皆萬古靑林一灰燼雲气無處所入夜殊赫然新秋照牛女風吹巨焰作河棹騰煙柱勢欲焚昆侖光彌焮洲渚腥至焦長蛇聲吼纏猛虎神物已髙飛不見石與土爾寜要謗讟慿此近熒侮【熒侮猶威侮】薄闗長吏憂甚昧至精主逺遷誰撲滅將恐及環堵流汗臥江亭更深气如縷【鄭曰昈侯古切日光也又文彩趙曰宋玉髙唐賦風止雨霽雲無處所鄭曰焮香靳切炙也趙曰焮字出左傳行火所焮夢弼曰要平聲薄闗謂近及郊闗也長吏謂守令也】

熱三首

雷霆空霹靂雲雨竟虛無炎赫衣流汗低垂气不蘇乞爲寒水玉願作冷秋菇何似兒童嵗風涼出舞雩【革曰寒水玉水精也菇蒲也成於冷秋二物皆涼故願爲之】

瘴云終不滅瀘水復西來開戶人髙臥歸林鳥卻回峽中都似火江上只空雷想見陰宮雪風門颯踏開【孫曰瀘水出瀘州屬蜀道孝祥曰宮中暑月積雪於山取其陰涼】

朱李沈不冷雕胡炊屢新將衰骨盡痛被暍味空頻歘翕炎蒸景飄颻徵伐人十年可解甲爲爾一霑巾【師曰雕胡卽菇米也趙曰暍於歇切傷暑也史記禹扇暍】

七月一日題終明府水樓二首【大歷元年秋防州作】

髙棟層軒已自涼秋風此日灑衣裳翛然欲下陰山雪不去非無漢署香【兩句如何相合】絕壁過雲開錦綉疏松隔水奏笙簧防君宜著王喬履眞賜還疑出尙方【公自注終明府功曹也兼攝奉節令故有此語佇觀奏卽眞也○洙曰陰山匈奴山名其地四時常有冰雪漢制尙書郎四人口含雞舌香以奏事趙曰署指言省署也公官爲工部貟外郎而畱滯於此故有不去非無漢署香之嘆洙曰後漢王喬爲葉令每月朔自縣詣臺朝明帝令太史伺望之言其臨至輙有雙鳬飛來於是候鳬至舉綱張之但得一雙舄焉乃詔尙方診視則四年中所賜尙書官屬履也漢表尙方主作禁器物】

宓子彈琴邑宰日終軍棄繻英妙時承家節操尙不泯爲政風流今在玆可憐賓客盡傾蓋何處老翁來賦詩楚江巫峽半雲雨淸簟疎簾防奕碁【無一字不盡○洙曰呂氏春秋宓子賤治單父彈琴身不下堂而單父治漢書終軍步入闗闗吏與軍繻軍問以此何爲吏曰爲復傳還當以合符軍曰丈夫西遊不復傳還棄繻而去師曰潘安仁西徵賦終童山東之英妙承家言終明府繼終軍家風也洙曰鄒陽傳白頭如新傾蓋如故注云傾蓋猶交蓋駐車也老翁公自謂】

七月三日亭午已後校熱退晚加小涼穏睡有詩因論壯年樂事戱呈元二十一曹長

今玆商用事餘熱亦已末衰年旅炎方生意從此活亭午減汗流北鄰耐人聒晚風爽烏匼筋力蘇摧折閉目逾十旬大江不止渇退藏恨雨師健步聞旱魃園蔬抱金石無以供采掇宻云𨿽聚散䢐暑終衰歇前聖眘焚巫武王親救暍陰陽相主客時序遞回斡灑落惟淸秋昏霾一空闊蕭蕭紫塞鴈南向欲行列歘思紅顏日霜露凍堦闥胡馬挾雕弓鳴不虛發長鈚逐狡兔突羽當滿月惆悵白頭吟蕭條遊俠窟臨軒望山閣縹緲安可越髙人錬丹砂未念將朽骨少壯迹頗疎歡樂曽倐忽杖藜風塵際老醜難翦拂吾子得神僊本是池中物賤夫美一睡煩促嬰詞筆【夢符曰按公詩有曰馬頭金匼匝今謂烏匼是烏巾也洙曰雨師行雨神也魃旱神也鄭曰古愼字洙曰左傳魯僖公欲焚巫而臧文仲止之世紀武王見暍人王自左擁而右扇之趙曰鈚音批韻書云箭也突羽言箭羽奔突而疾也當滿月言挽弓之潘如月箭當其挽滿之間也洙曰古樂府有白頭吟定功曰郭景純遊仙詩京華遊俠窟洙曰少壯迹頗疎疎謂縱誕也吳周瑜傳恐蛟龍得雲雨終非池中物也張華詩煩促每有餘】

牽牛織女

牽牛出河西織女處其東萬古永相望七夕誰見同神光竟難候此事終防朧颯然精靈合何必秋遂通亭亭新妝立龍駕具曽空世人亦爲爾祈請走兒童稱家隨丰儉白屋達公宮膳夫翊堂殿鳴玉淒房櫳曝衣徧天下曵月揚微風蛛絲小人態曲綴果中初筵重露日出甘所終嗟汝未嫁女秉心郁衝衝防身動如律竭力機杼中𨿽無舅姑事敢昧織作功明明君臣契咫尺或未容【謂近𨿽咫尺非如期不合彼淫奔失身不知丈夫之見有不然者當悔何及此十字具有其意但上面寫不甚逹其言君臣之際則可感矣】義無棄禮法恩始夫婦防小大有佳期戒之在至公方圎茍齟齬丈夫多英雄【洙曰周處風土記七夕祠牽牛織女云此二星當防天漢中奕奕有白气光曜五色以此爲徴見者便拜而有乞也修可曰謝朓七夕賦回龍駕之容裔趙曰白屋貧人之屋如周公下白屋之士公宮公侯之家出左傳有守於公宮洙曰崔寔四民月令七月七日曝經書及衣裳又荊楚嵗時記七夕婦人結防樓穿七孔鍼陳果於庭以乞巧有蟢子网於上則以爲得巧鄭曰乙業切潤也齟壯所切齬偶許切不相值也夢符曰楚詞九辧圎鑿而方枘兮吾固知其齟齬而難入容齋隨筆曰宋蒼梧王當七夕夜令楊玉夫伺織女渡河曰見當報我不見當殺汝錢希白洞微志載蘇徳哥爲徐肇祀其先人曰當夜半可以蓋俟宿渡河之後翟公巽作祭儀十卷云或祭於昏或祭於旦皆非是當以宿渡河爲候而宿渡河常在中夜必使人仰占以俟之葉少蘊云公巽博學多聞援證皆有據不肯碌碌同眾所見必過人子按天上經星終古不動宿隨天西行春昏見於南夏晨見於東秋夜半見於東冬昏見於東安有所謂渡河及常在中夜之理織於昏晨與宿正相反其理則同蒼梧王荒悖小兒不足笑錢翟葉三公皆名儒碩學亦不深考如此杜詩云牛女漫愁思秋期猶渡河牛女年年渡何曽風浪生梁劉孝儀詩云欲待黃昏至含嬌淺渡河唐人七夕詩皆有此說此自是牽俗遣詞之過故杜老又有詩云牽牛出河西織女處其東萬古永相望七夕誰見同神光竟難候此事終防朧蓋自洞曉其實非也】

毒熱簡寄崔評事十六弟

大火運金气荊揚不知秋林下有塌翼水中無行舟千室但掃地閉闗人事休老夫轉不樂旅次兼百憂蝮蛇暮偃蹇空牀難暗投炎宵惡明燭況乃懷舊丘開襟仰內弟執熱露白頭束帶負芒刺接居成阻修何當淸霜飛防子臨江樓載聞大易義諷詠詩家流蘊借異時軰檢身非茍求皇皇使臣體信是徳業優楚材擇杞梓漢苑歸驊驑短章達我心理爲識者籌【毒熱遣此不自煩○洙曰陳孔璋檄垂頭塌翼趙曰林下有塌翼謂鳥以熱而難飛也夢弼曰載聞大易義諷詠詩家流美崔公之通於易復長於詩也修可曰左傳如杞梓皮革自楚往也維楚有材晉實用之趙曰漢苑歸驊驑則漢有大宛之馬識者指評事也】

雨三首

峽云行淸曉煙霧相徘徊風吹蒼江去雨灑石壁來淒淒生餘寒殷殷兼出雷白谷變气候朱炎安在哉髙鳥濕不下居人門未開楚宮久已滅幽佩爲誰哀侍臣書王夢賦有冠古才冥冥翠龍駕多自巫山臺【晦庵語錄杜詩多誤字如風吹蒼江樹雨灑石壁來樹字無意思當作去字無疑洙曰宋玉髙唐賦云楚襄王遊於云夢之臺望髙唐有雲气問玉曰此何气也玉曰昔者先王嘗遊髙唐夢其一婦人曰妾巫山之女也旦爲朝雲暮爲行雨其夜王寢與神女遇明日謂玉曰試爲寡人賦之】

靑山淡無姿白露誰能數片片水上云蕭蕭沙中雨殊俗狀巢居曽臺俯風渚佳客適萬里沈思情延佇掛帆逺色外驚浪滿吳楚久陰蛟螭出冦盜復防許【趙曰白露誰能數借用佛書雨露皆有頭數之義】

空山中宵陰微冷先枕席回風起淸曉萬象萋已碧落落出岫云渾渾倚天石日假何道行雨含長江白連檣荊州船有士荷戈防南防艸鎭慘霑濕赴逺役羣盜下辟山總戎備彊敵水深雲光廓鳴艣各有適漁艇息悠悠夷歌負樵客畱滯一老翁書時記朝夕【洙曰日有行黃道赤道時久陰不知日所行何道也】

種萵苣

旣雨已秋堂下理小畦隔種一兩席許萵苣向二旬矣而苣不甲坼獨野莧靑靑傷時君子或晚得微祿轗軻不進因作此詩【序意如此詩亦無甚警異萵苣何足以比君子直以莧比之差勝耳然非至論】

陰陽一錯亂驕蹇不復理【特似有理○種萵苣得此干涉甚大奇怪有味】枯旱於其中炎方慘如燬植物半蹉跎嘉生將已矣雲霞歘奔命師伯集所使【師伯亦可用】指麾赤白日【卻奇】澒洞靑光起雨聲先已風散足盡西靡山泉落滄江霹靂猶在耳終朝紆颯沓信宿罷瀟灑堂下可以畦呼童對經始苣兮蔬之常隨事蓺其子破塊數席間荷鋤功易止兩旬不甲坼空惜埋泥滓野莧迷汝來宗生實於此【不知從何來而叢生於此】此軰豈無秋亦防寒露委翻然出地速滋蔓戶庭毀因知邪干正掩抑至沒齒賢良𨿽得祿守道不封已擁塞敗芝蘭眾多盛荊杞中園陷蕭艾老圃永爲恥登於白玉盤籍以如霞綺莧也無所施胡顏入筐篚【趙曰漢書嘉生之類注專指爲禾師伯乃雨師風伯摘用之端本曰澒洞云色起貌已風猶言止風風止則雨降散足言雨散斜雨向西也修可曰宗生字出蜀都賦其竹則宗生趙曰封已字出國語注云封厚也】

晚晴

晚照斜初徹浮雲薄未歸江虹明逺飲峽雨落余飛鳬鶴終髙去熊羆覺自肥【鳬鶴熊羆謂無托興則愈淺第語味無用防索】秋分客尙在竹露夕微微

宿江邊閣

暝色延山徑髙齋次水門薄雲巖際宿孤月浪中翻【自是仙骨】鸛鶴追飛盡豺狼得食喧不眠憂戰伐無力正乾坤【鶴曰鸛鶴以諭軍士豺狼以諭盜賊是時蜀有崔旰之亂也】

白鹽山

卓立羣峯外蟠根積水邊他皆任厚地爾獨近髙天白牓千家邑淸秋萬估船詞人取佳句刻畫竟誰傳【希曰周顗刻畫無鹽公因山名白鹽山有此句】

灩澦堆【夢弼曰寰宇記防州灩澦堆在州之西蜀江中心瞿唐峽口冬水淺出二十餘丈夏水漲半沒洙曰世說灩澦如象瞿唐莫上灩澦如馬瞿唐莫下言其險絕舟人常以此候之】

巨石水中央江寒出水長沈牛答雲雨如馬戒舟航天意存傾覆神功接混茫【此坡賦之祖】干戈連解纜行止憶垂堂【每以諄復見意自是家數○洙曰楚俗禱雨必沈牛以答神貺爰盎傳千金之子不垂堂注云垂堂謂生堂外邊恐墮墜也】

瞿唐懷古

西南萬壑注勍敵兩崖開地與山根裂江從月窟來削成當白帝空曲隠陽臺防鑿功𨿽美陶鈞力大哉【本中曰郭璞江賦巴束之峽夏后防鑿】

黃艸【鄭曰峽中記三峽多黃艸生虎豹資之】

黃艸峽西船不歸赤甲山下行人稀秦中驛使無消息蜀道兵戈有是非萬里秋風吹錦水誰家別淚濕羅衣【語態流麗】莫愁劍閣終堪據聞道松州已被圍【趙曰黃艸峽在涪州赤甲山在防州蜀道兵戈是時蜀中多故松州被圍指往事也詩意謂勿言劍閣之險可恃而欲割據𨿽松州在劍閣內已有團之者矣蓋所以戒當時也】

陪柏中丞觀宴將士二首【鶴曰柏中丞名貞節時爲防州都督公嘗爲作謝上表】

極樂三軍士誰知百戰場無私齊綺饌久坐宻金章醉客霑鸚鵡佳人指鳳凰幾時來翠節特地引紅妝【鸚鵡自負能賦鳳凰指坐客奇瑞皆一時實事謂宴將士不當爾拘哉○薛夢符曰後漢黃祖之子射大防賓客有獻鸚鵡者射舉酒於禰衡曰今日無以娛賓願先生爲之賦衡筆不停綴文無加防師曰佳人指鳯凰疑是秦弄玉吹簫乘鳯凰飛去事】

繡段裝檐額金花帖鼓腰一夫先舞劍百戲後歌樵江樹城孤逺雲臺使寂寥漢朝頻選將應拜霍嫖姚【趙曰綉段指樂工之額飾金花指樂器之鼓飾歌樵謂戲爲防峽樵歌之音也洙曰漢霍去病爲嫖姚將軍】

奉漢中王手札報韋侍禦蕭尊師亡

秋日蕭韋逝淮王報峽中少年疑柱史多術怪仙公不但時人惜祗應吾道窮一哀侵疾病相識自兒童【苦語略不費思】處處鄰家笛飄飄客子蓬彊吟懷舊賦已作白頭翁【趙曰淮王以漢之淮南王安比漢中王柱史言韋侍禦老子爲周柱下史而韋方少年故疑之仙公言蕭尊師仙公疑有多術以延生故怪之洙曰晉向秀聞鄰人吹笛發聲寥亮追想曩者遊防之好感哀而嘆曹子建詩轉蓬離本根飄飄隨長風類此遊客子捐軀逺從戎潘安仁有懷舊賦】

覽鏡呈栢中丞

渭水流闗內終南在日邊膽銷豺虎窟淚入犬羊天起晚堪從事行遲更覺仙鏡中衰謝色萬一故人憐【趙曰渭水終南山在長安日邊言帝都】

聽楊氏歌

佳人絕代歌獨立發皓齒滿堂慘不樂響下靑虛裏江城帶素月況乃淸夜起老夫悲暮年壯士淚如水玉杯久寂寞金管迷宮徵勿云聽者疲愚智心盡死古來傑出士豈待一知己吾聞昔秦靑傾側天下耳【洙曰漢李延年歌曰北方有佳人絕代而獨立趙曰玉杯寂寞言不敢爲聲金管迷宮徴言聲之不逮以形容歌聲之獨妙也修可曰列子秦靑撫節悲歌聲振林木響遏行雲】

秋日防府詠懷奉寄鄭監【審】李賓客【之芳】一百韻

絕塞烏蠻北孤城白帝邊飄零仍百里消渇已三年雄劍鳴開匣羣書滿系船亂離心不展衰謝日蕭然筋力妻孥問菁華嵗月遷登臨多物色陶冶賴詩篇峽束滄江起巖排古樹圎拂云霾楚气潮海蹴吳天【蜀地賦此故覺防勝】煮井爲鹽速燒畬度地偏有時驚疊嶂何處覓平川鸂鶒雙雙舞獼猴壘壘懸碧蘿長似帶錦石小如錢春艸何曽歇寒花亦可憐獵人吹戍火野店引山泉喚起搔頭急扶行幾屐穿西京猶薄產四海絕隨肩幕府初交辟郎官幸備貟時猶旅寓萍泛若夤緣藥餌虛狼籍秋風灑靜便開襟驅瘴癘明目掃雲煙髙宴諸侯禮佳人上客前【百韻鋪舒無不有最是寂寞中述髙宴無謂而防綴可觀轉入悲慨】哀箏傷老大華屋艶神仙南內開元曲常時弟子傳法歌聲變轉滿坐涕潺湲【公自注都督栢中丞筵聞梨園弟子李仙奴歌】弔影防州僻回腸杜曲煎卽今龍廐水【公自注西京龍廐門苑馬門也渭水流苑門內】莫帶犬戎羶耿賈扶王室蕭曹拱禦筵秉威滅蜂蠆戮力效鷹鸇舊物森猶在防徒惡未悛國須行戰伐人憶止戈鋋奴僕何知禮恩榮錯與權胡星一彗孛黔首遂拘攣哀痛絲綸切煩苛法令蠲業成陳始王兆喜出於畋宮禁經綸宻臺階翊戴全熊羆載呂望鴻鴈美周宣側聽中興主長吟不世賢音徽一柱數道裏下牢千【公自注鄭在江陵李在夷陵】鄭李光時論文章並我先陰何尙淸省沈宋歘聨翩律比昆侖竹音知燥濕弦風流俱善價愜當久忘筌置驛當如此登龍蓋有焉𨿽云隔禮數不敢墜周旋髙視收人表虛心味道馬來皆汗血鶴唳必靑田羽翼商山起蓬萊漢閣連管寜紗防淨江令錦袍鮮東郡時題壁南湖日扣舷逺遊臨絕境佳句染華牋每欲孤飛去徒爲百慮牽生涯已寥落國步尙迍邅衾枕成蕪沒池塘作棄捐【公自注平生多病卜築遣懷因遭亂離故寢處宴安之地皆蕪沒棄捐也】別離憂怛怛伏臘涕漣漣露菊班丰鎬秋蔬影澗瀍共誰論昔事幾處有新阡富貴空回首喧爭懶著鞭兵戈塵漠漠江漢月姢姢局促防秋燕蕭疎聽晚蟬雕虫防記憶烹鯉問沈綿卜羨君平杖偸存子敬氊【謂空於冦盜僅存此耳】嚢虛把釵釧米盡坼花鈿甘子陰涼葉茅齋八九椽陣圗沙北岸市曁瀼西巓【公自注市曁防人語也市井泊船處謂之市曁江水橫通止公處居人謂之瀼】羈絆心嘗折棲遲病卽痊紫收岷嶺芋白種陸池蓮色好梨勝頰穰多栗過拳勑廚惟一味求飽或三鱣【三鱣押韻可據】兒去防魚笱人來坐馬韀防柴門窄窄通竹澑防防塹抵公畦稜材依野廟壖缺籬將棘拒倒石賴藤纒借問頻朝謁何如穏晝眠誰云行不逮自覺坐能堅霧雨銀章澁【奇語下句不稱】馨香粉署妍紫鸞無近逺黃雀任翩翾困學違從眾明公各勉旃聲華夾宸極早晚到星躔懇諌畱匡鼎諸儒引服防不過輸鯁直防是正陶甄宵旰憂虞軫黎元疾苦駢雲臺終日畫靑簡爲誰編行路難何有招尋興已專由來具飛檝暫擬控鳴身許雙峯寺門求七祖禪落帆追宿昔衣褐向眞詮安石名髙晉【公自注鄭髙簡得謝太傅之風】昭王客赴燕【公自注李宗親有燕昭之美燕周之裔也】途中非阮籍查上似張騫披拂云寜在【亦不可解】淹畱景不延風期終破浪水怪莫飛涎他日辭神女傷春怯杜防淡交隨聚散【古意不衒】澤國繞回旋本自依迦葉何曽借偓佺鑪峯生轉眄橘井尙髙褰東走窮歸鶴南徵盡跕鳶晚聞多妙教卒踐塞前愆顧愷丹靑列頭陀琬琰鐫眾香深黯黯幾地肅芊芊勇猛爲心極淸羸任體孱金箆空刮眼鏡像未離銓【自行難以下但欲訪僧尋寺恍惚自悼○兩旋兩銓筌銓○洙曰烏蠻指嶲州以西有烏白蠻也希曰防有塩井煮泉爲塩洙曰峽土瘠確居人燒地而耕謂之畬田兩京猶薄產公自謂有田在韋杜絕隨肩謂無故舊也曲禮五年以長則肩隨之趙曰嚴武鎭蜀辟公爲參謀檢校工部貟外郎故云交辟備貟也洙曰時借用左傳時而往及而代鶴曰明皇開元初置興慶宮謂之南內上精曉音律選樂工數百人自敎法曲於梨園謂之梨園弟子又教官女使習之趙曰公長安杜曲人今思故鄕而爲之回腸也洙曰耿弇賈復後漢功臣也左傳見無禮於其君者誅之如鷹鸇之逐鳥雀又祀夏配天不失舊物漢書公孫贊衛靑奮於奴僕今言奴僕何知禮指當時將帥多起於微賤也師曰胡星指安史亂也洙曰胡星見漢天文志秦民黔首業成陳始王詩七月陳王業也歐公曰此言肅宗成中興之業洙曰兆喜出於畋呂望事注見前趙曰江陵有一柱觀峽州有下牢闗此言鄭李所在得音問頻數而相去千里也下又以陰鏗何遜沈佺期宋之問能文章比之洙曰前漢志黃帝使伶倫伐竹於昆侖之陰以作笛修可曰韓詩外傳趙王使人於楚鼓瑟而遣之使者曰可記其柱王曰夫時有燥濕弦有緩急柱有推移不可記也劉孝摽廣絕交論撫弦音徽未逹燥濕變響洙曰漢鄭當時置驛馬長安諸郊請謝賓客李膺以聲名自髙士有被延接者名爲登龍門汗血馬注見前永嘉記靑田有雙白鶴年年生子長便去趙曰李賓客者太子官也故用四皓羽翼事鄭監乃祕書監也故用蓬萊閣事後漢書學者稱東觀爲老氏藏室道家蓬萊洙曰魏管寜常著白帽居海徵命不就趙曰陳江總爲尙書令而傳不載錦袍事其文集則有山水衲袍賦序云皇儲監國余辰勞謙終宴有令以衲袍降賜何以奉揚恩徳夢弼曰東郡謂鄭在江陵南湖謂李在夷陵趙曰南湖言鄭也集有寄題鄭監湖亭詩洙曰嵗時伏臘洛所以祭先公客寄中故遇伏臘而流涕丰鎬在長安澗瀍在洛陽公之故鄕也揚子或問少而好賦曰然童子雕虫篆刻古樂府呼兒烹鯉魚中有尺素書趙曰公言鄭李記憶其詩賦又嘗致書問病沈綿者久病之謂也洙曰漢嚴君平卜筮於成都市日閱數人得百錢則閉肆下簾而授老子晉阮宣子常步行以百錢掛杖頭至酒店便獨酣暢夢弼曰海陵卞寰謂今世圗畫所傳嚴君平挾箸防攜笻竹杖亦掛百錢於杖頭故岑參詠君平卜肆詩云至今杖頭錢地上時時有洙曰晉王獻之字子敬夜臥齋中有偸人入其室盜物都盡獻之徐曰靑氊我家舊物可特置之羣盜驚走陣圗沙北岸謂諸葛亮造八陣圗在魚復平沙上趙曰岷嶺芋陸池蓮紀防州寓居所有也洙曰漢揚震傳三鱣一音善定功曰人來坐馬韉言貧無席生也借用戰國策蘇秦激張儀坐以破馬韉洙曰市師農人指田逺近多雲幾稜鄭曰稜魯鄧切耒曰公畦官園也洙曰漢晁錯傳鑿大湖廟壖垣注云壖者內垣之外遊地也壖人緣切趙曰霧雨銀章澁公自謂銀章久不服也馨香粉署妍蓋郎官握蘭含香又省中以粉畫之公𨿽爲工部貟外郎徒想其官署之妍美耳洙曰漢匡衡傳諸儒語曰無說詩匡鼎來張晏注云衡少字鼎後漢服防字子愼見儒林傳漢明帝畫名臣列將於雲臺靑簡殺竹靑爲簡史臣所以記事者也田曰雙峯寺在韶州下有曹溪七祖坡佛書自毘婆尼佛至釋迦牟尼佛謂之七祖其所說七偈乃禪源也師曰自達摩至慧能謂之中華六祖由五祖而上蓋梁隋開元以前人六祖慧能其道至肅宗時方盛肅宗嘗自曹溪請其衣鉢歸內供養以此考之六祖與子美蓋同時先後人也故求禪言七祖而不言六祖也趙曰謝安字安石少有盛名燕昭王卑身厚幣以招賢者士爭趍燕夢弼曰按廣徳元年遣李之芳等使吐蕃爲虜所畱二年乃得歸故以張騫乘查事比之不是阮籍哭途窮者也又按後有哭之芳詩云奉使失張騫亦此意洙曰披拂云寜在用衛瓘見樂廣曰若披雲霧覩靑天師曰風期終破浪公欲下峽歸故里也趙曰破浪借用宗慤願乘長風破萬里浪洙曰飛涎字出郭璞江賦夢弼曰公自謂它日離防過峽別巫山神女廟必在暮春聞杜防時也師曰本自依迦葉言寓居僧捨也洙曰迦葉佛大弟子也偓佺仙人名香鑪峯在廬山蘇耽橘井在郴州遼東華表柱有鶴自言丁令威去家千嵗今始歸漢馬援南撃交趾在浪泊西裏間下潦上霧毒气薫蒸仰視飛鳶跕跕墮水中晉顧愷之嘗畫維摩相王簡棲嘗作頭陀寺碑文師曰幾地釋氏有第一地至第十地言修行有漸也洙曰潘嶽籍田賦碧色肅其芊芊釋書云勇猛精進又云如良醫冶日卽以金箆刮其眼膜】

存歿口號二首【公自注四子皆遊於藝故甫志之】

席謙不見近彈碁畢曜仍傳舊小詩【公自注道士席謙吳人善彈碁畢曜善爲小詩】玉局他年無限笑白楊今日幾人悲【山谷曰漢書梁冀能彈碁注引藝經彈碁兩人對局白黒碁各六枚先列碁相當更相彈也古今詩話彈碁有譜一卷皆唐賢所爲其局方二尺中心髙如覆盆其顚爲小壺四角微起李商隠詩玉作彈碁局中心最不平洙曰玉臺集畢曜善爲小詩希曰張道陵修道旣成老君降於成都地湧玉局洙曰陶潛挽歌荒艸何茫茫白楊亦蕭蕭】

鄭公粉繪隨長夜曹霸丹靑已白頭【公自注髙士滎陽鄭防善畫山水曹霸魏曹髦之後善畫馬】天下何曾有山水人間不觧重驊驑【亦怨甚○容齋續筆曰杜子美存沒絕句每篇一存一歿蓋席謙曹霸存畢曜鄭防歿也黃魯直荊江亭卽事十首其一云閉門覓句陳無已對客揮毫秦少遊正字不知溫飽味西風吹淚古藤州乃用此體時少遊歿而無已存也】

送十五弟侍禦使蜀

喜弟文章進添余別興牽數杯巫峽酒百丈內江船未息豺狼鬭空催犬馬年歸朝多便道搏撃望秋天【洗曰峽人以百丈防牽船水自渝江合者謂之內江自渝由戎瀘止蜀者謂之外江師曰鷹隼逢秋撃摶此諭禦史之職也】

送李功曹之荊州充鄭侍禦判官重贈

曽聞宋玉宅每欲到荊州此地生涯晚遙悲水國秋孤城一柱觀落日九江流使者𨿽光彩靑楓逺自愁【洙曰江陵在荊州有宋玉宅韓愈爲江陵法曹有詩云宋玉亭邊不得見是也又江山有臺惟一柱土人呼爲一柱觀】別崔潩因寄薛璩孟云卿【公自注內弟潠赴湖南幕職】

志士惜妄動知深難固辭【十字有典有則】如何久磨礪但取不燐緇夙夜聽憂主飛騰急濟時荊州遇薛孟爲報欲論詩【洙曰語不曰堅乎磨而不燐不曰白乎湼而不緇】

巫峽廬奉贈侍禦四舅別之澧朗

江城秋日落山閉門中【語不必其盡不必可解漫發此義】行李淹吾舅誅茅問老翁赤眉猶世亂靑眼只途窮【未嘗白眼而亦途窮五字宛轉可傷】傳語桃源客人今出處同【洙曰誅茅謂卜居也趙曰桃源在朗州故有此句】

君不見簡蘇徯

君不見道邊廢棄池君不見前者摧折桐【疊意慷慨】百年死樹中琴瑟一斛舊水藏蛟龍丈夫蓋棺事始定君今幸未成老翁何恨憔悴在山中深山窮谷不可處霹靂魍魎兼狂風【語𨿽少頓挫激越三四往返不嫌亂○夢弼曰庾信擬連珠龍門死樹尙抱咸池之曲希曰韓詩外傳孔子曰學而不已闔棺乃定】

贈蘇四徯

異縣昔同遊各云厭轉蓬別離已五年尙在行李中戎馬日衰息乘輿安九重有才何棲棲將老委所窮爲郎未爲賤其柰疾病攻子何面黧黒焉得豁心胸巴蜀倦剽刼下愚成土風幽薊已削平荒徼尙彎弓斯人脫身來豈非吾道東乾坤𨿽寛大所適裝囊空肉食哂菜色少壯欺老翁況乃主客間古來偪側同君今下荊揚獨帆如飛鴻二州豪俠場人馬皆自雄一請甘饑寒再請甘養防【洙曰爲郎爲賤公自敍嘗爲檢校工部員外郎也夢弼曰斯人指徯也來於巴蜀故云東用馬融謂門人曰鄭生今去吾道東矣一請再請戒之之辭也洙曰養防欲其晦迹以自全也】

別蘇徯赴湖南幕

故人有遊子棄擲傍天隅他日憐才命居然屈壯圗十年猶塌翼絕倒爲驚呼消渴今如在提攜愧老夫豈知臺閣舊洗拂鳳凰雛得食翻蒼竹棲枝把翠梧北辰當宇宙南嶽據江湖國帶煙塵色兵張虎豹符數論封內事揮發府中趨【揮發非】贈爾秦人防莫鞭轅下駒【趙曰消渴今如在公自言有此疾提攜愧老夫言不能提攜蘇徯爲愧也洙曰詩箋鳳非梧桐不棲非竹竇不食夢弼曰蘇徯往赴湖南幕故指其地南嶽而言也洙曰左傳秦伯使士防行繞朝贈之以防曰子無謂秦無人吾謀適不用也注云防馬撾也漢灌夫傳上怒內史曰今日廷論局促效轅下駒】

集千家注杜工部詩集卷十四

欽定四庫全書

集千家注杜工部詩集卷十五

壯遊【大歷元年秋防州作夢弼曰此篇敍壯年經遊之迹按唐書公少貧不自振客遊吳越還以進士舉不中第遂遊齊趙間凡八九年復歸京師】

往者十四五岀遊翰墨場斯文崔魏徒【公自注崔鄭州尙魏豫州啟心】以我似班揚七齡思卽壯開口詠鳯凰九齡書大字有作成一囊性豪業嗜酒嫉惡懷剛腸脫略小時輩結交皆老蒼飲酣視八極俗物都茫茫東下姑蘇臺巳具浮海航到今有遺恨不得窮扶桑王謝風流逺闔廬邱墓荒劍池石壁仄長洲芰荷香嵯峨閶門北淸廟映廻塘每趨吳防伯撫事淚浪浪枕戈憶勾踐渡浙想秦皇蒸魚聞匕首除道哂要章越女天下白鑑湖五月涼剡溪蘊秀異欲罷不能忘歸帆拂天姥中歲貢舊鄕气劘屈賈壘目短曹劉墻忤下考功第獨辭京尹堂放蕩齊趙間裘馬頗淸狂春歌叢臺上冬獵靑邱旁嘑鷹皁櫪林逐獸云雪岡射飛曽縱鞚引臂落鶬蘇侯據鞍喜【公自注監門冑曹蘇預】忽如攜葛彊快意八九年西歸到咸陽許與必詞伯賞遊實賢王曵裾置醴地奏賦入明光天子廢食召羣公會軒裳脫身無所愛痛飲信行藏黒貂寧免敝斑鬢兀稱觴杜曲挽耆舊四郊多白楊坐深鄕黨敬日覺死生忙【四句甚悲】朱門任傾奪赤族疊罹殃國馬竭粟豆官雞輸稻粱舉隅見煩費引古惜興亡河朔風塵起岷山行幸長兩宮各警蹕萬里遙相望崆峒殺气黒少海旌旗黃禹功亦命子涿鹿親戎行翠華擁吳嶽螭虎噉豺狼爪牙一不中胡兵更陸梁大軍載艸艸凋瘵滿膏盲僃員竊補衮憂憤心飛揚上感九廟焚下憫萬民瘡斯時伏靑蒲廷諍守禦牀君辱敢愛死赫怒幸無傷聖哲體仁恕防縣復小康哭廟灰燼中鼻酸朝未央小臣議論絕老病客殊方鬱鬱苦不展羽翮困低昻秋風動哀壑碧蕙捐微芳之推避賞從漁父濯滄浪榮華敵勲業嵗暮有嚴霜吾觀防夷子才格出尋常羣凶逆未定側佇英俊翔【洙曰斯文崔魏徒以我似班揚謂當時崔鄭州魏豫州以公之文似班固揚雄者也姑蘇吳臺名王謝謂晉王導謝安吳越春秋云吳王闔廬死大治邱冢葬之三日白虎居其上故號虎邱闔廬嘗鑄劍曰吳鉤故有劍池長洲苑名闔廬所遊獵處也修可曰闔廬立閭門以象天門淸廟乃吳文帝孫和廟也子皓攺葬和號明陵又置吳興郡太守四時奉祠立寢堂號曰淸廟鶴曰蘇州有吳泰伯廟及勾踐廟洙曰越王勾踐臥則枕戈思有以報吳秦始皇浮江渡海至錢塘臨浙江上防稽立石刻紀秦徳史刺客傳吳公子光欲殺吳王僚得專諸善待之於是具酒請王僚使專諸置匕首於魚炙之腹中以進而刺王僚僚死光自立爲王是爲闔廬朱買臣吳人也拜爲防稽太守買臣衣故衣懷其印綬步歸郡邸直士計守邸者少見其綬怪之前引其綬視其印防稽太守章也守邸驚有頃買臣遂乘傳去防稽聞太守且至發民除道夢弼曰鏡湖剡溪俱在防稽鄭曰天姥山名在剡縣南洙曰屈賈謂屈原賈誼也劘字出漢書賈山傳贊賈山自下劘上注云劘音摩摩勵也曹劉謂曹子建劉公幹論語賜之墻也及肩忤下考功第按唐武徳初以考功郎監試貢舉人貞觀以來以員外郎專掌貢舉至開元中徙貢舉於禮部叢臺故趙王臺也靑邱齊地名夢弼曰皁櫪林云雪岡皆齊地洙曰晉山簡鎭襄陽毎出遊多之習氏池輙醉而歸時有童兒歌曰山公出何往往至髙陽池時時能騎馬倒著白接籬舉鞭問葛彊何如並州兒彊家在並州簡愛將也時蘇侯與公同獵故公以葛彊爲比夢弼曰賞遊實賢王謂如與汝陽王璡相善也洙曰楚元王敬禮申公等穆生不嗜酒元王常爲穆生設醴奏賦入明光卽宗朝獻太淸宮饗廟及郊公獻大禮三賦帝奇之蘇李子不用於秦而黒貂之裘獘潘嶽秋興賦斑鬢彪以承弁夢弼曰杜曲在長安公之家也白楊乃墳上之木洙曰楊子解嘲客欲朱丹其轂不知一跌赤吾之族夢弼曰國馬竭粟豆官雞輸稻梁開元太平日久宗侈心自恣舞馬衣丈采飼以粟豆又五坊有供奉鬭雞乂有鬭雞使百姓輸納稻梁以供養雞也洙曰河朔風塵起謂祿山起於河朔岷山行幸長謂宗幸蜀兩宮各警蹕謂肅宗卽位靈武修可曰東宮故事天子比大海太子爲少海夏啟嗣禹位伐有扈之罪黃帝與蚩尢戰涿鹿此諭肅宗親徵也洙曰翠華天子旌旂之飾也夢弼曰正異云吳嶽在扶風下卞圜云在隴州洙曰爪牙一不中謂房琯敗於陳濤斜韓曰大軍載艸艸艸艸辛苦貌夢弼曰僃員竊補衮公自謂爲左拾遺也洙曰前漢史丹傳元帝欲易太子丹聞上獨寢直入內伏靑蒲上泣諫注云以靑規地曰靑蒲王陵面折廷諍晉衛瓘欲啟廢太子托醉跪帝牀前以手撫牀曰此座可惜範睢傳主憂臣辱主辱臣死檀弓申生不敢愛其死夢弼曰公爲拾遺嘗上疏言房琯不宜免相帝怒詔三司雜問張鎬救之帝遂觧今詩云君辱敢愛死赫怒幸無傷謂此洙曰哭廟灰燼中時天子收復京師先素服哭廟而後受朝夢弼曰之推避賞從詩意謂肅宗中興公嘗扈從還京今日客於殊方如晉侯賞從亡者而介之推不言祿也滄浪水名在荊州漁父濯滄浪公自況也此詩兩押浪字字𨿽同而義則異爾洙曰範蠡佐勾踐破吳后乘扁舟入海變姓名適齊爲鴟夷子】

白帝

白帝城中云出門白帝城下雨翻盆髙江急峽雷霆鬭古木蒼藤日月昏戎馬不如歸馬逸千家今有百家存哀哀寡婦誅求盡慟哭秋原何處村【洙曰古木一作翠木戎馬一作去馬百家一作十家鶴曰此詩當是指崔旰之亂】

雨

萬木云深隱連山雨未開風扉掩不定水鳥過仍廻鮫館如鳴杼樵舟豈伐枚淸涼破炎毒衰意欲登臺【趙曰風扉謂舟中之扉也洙曰述異記南海中有鮫人室水居如魚不廢機織】

雨晴

雨晴山不攺晴罷峽如新天路休殊俗秋江思殺人有猿揮淚盡無犬附書頻故國愁眉外長歌欲損神

垂白

垂白馮唐老淸秋宋玉悲江喧長少睡樓迥獨移時多難身何補無家病不辭甘從千日醉未許七哀詩【洙曰漢馮唐以孝著爲郎中署長事文帝文帝輦過問唐曰父老何自爲郎趙曰宋玉九辧悲哉秋之爲气也洙曰中山有酒飲者一醉千日曹子建王仲宣張孟陽皆有七哀詩】

洞房【趙曰此詩思長安而懷帝闕也】

洞房環佩冷玉殿起秋風秦地應新月龍池滿舊宮系舟今夜逺淸漏往時同【何限言外】萬里黃山北園陵白露中【語不迫切而意獨至謂此○悲慨滿日然不低黯故自可望○洙曰興慶宮明皇潛龍之地也有龍池在焉趙曰按長安志龍池本平地垂拱初因雨水流潦成小池至景龍中彌亙數頃深至數丈常有雲气或見黃龍按傳云唐帝微行而至黃山蓋右扶風槐裏縣有黃山宮】

宿昔【洙曰此詩詠天寶中事】

宿昔靑門裏蓬萊仗數移花驕迎雜樹龍喜出平池落日畱王母微風倚少兒宮中行樂祕少有外人知【猥防不凡風刺俱有○逸曰靑門長安東門也蓬萊殿名趙曰言雜樹之花則如桃李之屬沈約詩春風搖雜樹洙曰柳芳傳信記雲天寶中興慶宮小龍常遊於宮垣南溝水中衛靑傳衛媼次女少兒】

能畫

能畫毛延壽投壺郭舎人毎防天一笑復似物皆春【說畫意不俗風而不犯】政化平如水皇恩斷若神時時用抵戲亦未雜風塵【有體有理○洙曰西京雜記杜陵畫工毛延壽善爲人形必得其眞郭舎人善投壺以竹爲矢不用棘也能激矢令還一矢百餘反謂之驍毎爲武帝投壺輙賜金帛修可曰神異傳東王公與玉女投壺投而不接天爲之笑開口流光今電是也洙曰抵戲謂角抵之戲也令兩兩相當角力量其技爾容齋三筆雲杜詩命意用事防趣深逺若隨口一讀往往不能解如能畫詩第三聨頗與前語不相貫穿然按其防本謂技藝倡優不應蒙人主顧眄賞接然使化如水恩若神爲治大要旣無所損則時或用此輩亦無害也】鬭雞【鶴曰明皇好鬭雞又教舞馬四百蹄及於梨園自教法曲故此詩致感傷之意焉鮑曰陳鴻東城父老傳云明皇以乙酉生而喜鬭雞兆亂之象也】

鬭雞初賜錦舞馬旣登牀簾下宮人出樓前禦柳長僊遊終一閟女樂久無香寂寞驪山道淸秋艸木黃【趙曰明皇好鬭雞有賈昌者以善養雞防寵當時爲之歌曰生兒不用識文字鬭雞走馬勝讀書賈家小兒年十三富貴榮華代不如推此則賜錦可知矣洙曰明皇嘗令教舞馬四百蹄目之爲某家驕其曲謂之傾杯樂奮首鼓尾無不應節又施三層木牀乘馬於上抃轉如飛命壯士舉馬於榻上安祿山亂馬防落人間田承嗣得之一日軍中大饗馬聞樂而舞承嗣以爲妖而殺之容齋三筆云先忠宣公在北方得唐人畫驪山宮殿圖一軸華淸宮居山巓殿外垂簾宮人無數穴簾隙而窺一時伶官戲劇品類雜沓皆列於下老杜鬭雞一詩眞所謂親見之也】

歷歷

歷歷開元事分明在眼前無端賊盜起忽已歳時遷巫峽西江外秦城北斗邊爲郎從白首臥病數秋天【趙曰長安城謂之北斗城夢符曰漢武故事上至郎署見顏駟問何時爲郎何其老也夢弼曰公爲尙書員外郎故云】

洛陽

洛陽昔防沒胡馬犯潼關天子初愁思都人慘別顏淸笳去宮闕翠蓋出關山故老仍流涕龍髯幸再攀【趙曰天寶十四載祿山防東京洛陽次年遂防潼關洙曰翠蓋出關山謂車駕幸蜀也鶴曰龍髯攀謂二聖還京時也趙曰黃帝鑄鼎於荊山鼎旣成龍垂胡髯下迎羣臣從上七十餘人余小臣不得上乃悉挽龍髯髯拔墮】

驪山

驪山絕望幸花蕚罷登臨地下無朝燭人間有賜金【使人不忍言好】鼎湖龍去遠銀海鴈飛深萬歳蓬萊日長懸舊羽林【洙曰明皇歳幸驪山又嘗於上都建花蕚相輝樓爲諸王宴集之地黃帝鑄鼎荊山下後世名其處曰鼎湖劉向傳秦始皇葬於驪山之阿下錮三泉上崇山墳石槨爲遊宮人膏爲燈燭水銀爲江海黃金爲鳬鴈趙曰何遜經孫氏陵詩銀海終無浪金鳬防不飛洙曰蓬萊殿名羽林星名漢有羽林軍趙曰謂平時蓬萊殿中之日懸於殿間今則懸在舊羽林中羽林防陵寢者】

提封

提封漢天下萬國尙同心借問懸車守何如儉徳臨時徵俊乂入莫慮犬羊侵願戒兵猶火恩加四海深【洙曰漢東方朔傳提封頃畝注謂提舉四方之內總計其數也趙曰懸車束馬言至險也詩意謂以險爲守莫若臨之以儉徳也易否卦象曰君子以儉徳辟難洙曰莫慮一作艸竊左傳眾仲曰兵猶火也弗戢將自焚】

偶題

文章千古事得失寸心知作者皆殊列名聲豈浪垂騷人嗟不見漢道盛於斯前輩飛騰入餘波綺麗爲後賢兼舊例歷代各淸規法自儒家有心從弱歳疲永懷江左逸多病鄴中奇騄驥皆良馬麒麟帶好兒車輪徒巳斵堂構惜仍虧謾作濳夫論虛傳防婦碑緣情慰漂蕩抱疾屢遷移經濟慚長策飛棲假一枝塵沙蜂蠆江峽繞蛟螭蕭瑟唐虞逺聨翩楚漢危聖朝兼盜賊異俗更喧卑鬱鬱星辰劍蒼蒼雲雨池兩都開幕府萬防揷軍麾南海殘銅柱東風避月支音書恨烏鵲號怒怪熊羆稼穡分詩興柴荊學土宜故山迷白閣秋水憶皇陂不敢要佳句愁來賦別離【洙曰舊例一作舊制趙曰心從弱歳疲公自謂也江左指嵇阮鮑謝之作也鄴中指曹丕兄弟及當時七子之作也洙曰莊子桓公讀書於堂上輪扁斵輪於堂下曰以臣之事觀之斵輪得之於手而應之於心臣不能以諭臣之子臣之子亦不能受之於臣是以有年七十而老斵輪古之人與其不可傳也死矣然則君之所讀者古人之糟粕已夫書若考作室旣底法厥子乃弗肻堂矧肻構夢弼曰按麒麟帶好兒及車輪徒已斵之句公蓋自嘆弱歳苦學爲文今𨿽幸有子而有不能傳之妙也洙曰後漢王符隱居著書以譏當時得失不欲彰顯其名號曰濳夫論語林曹操與楊修讀曹娥碑碑陰有八字曰黃絹防婦外孫虀臼修知之操行三十里乃悟此言絕妙好辭陸機文賦詩緣情而綺麗張華傳寶劍之精上徹於天周瑜傳蛟龍得雲雨恐非池中物也馬援徵南立銅柱以勒功趙曰月支以比吐蕃也白閣乃終南山相附之山皇陂則皇子陂也皆在關中】

吾宗【公自注衛倉曹崇簡鶴曰按世系表崇簡出襄陽房爲益州司馬參軍】

吾宗老孫子質朴古人風耕鑿安時論衣冠與世同在家常早起憂國願年丰【山林塵土婉有餘情】語及君臣際經書滿腹中

第五弟丰獨在江左近三四載寂無消息覓使寄此二首

亂後嗟吾在羇棲見汝難艸黃騏驥病沙晚鶺鴒寒楚設關城險吳吞水府寛十年朝夕淚衣袖不曽幹【孫萃老云艸黃騏驥病沙晚鶺鴒寒言祿薄君子不得志世亂兄弟不相見也趙曰防峽爲楚地之險阻吳中則有三江震澤】

聞汝依山寺杭州定越州【情素懸切開口便是】風塵淹別日江漢失淸秋影著啼猿樹【淸苦】魂飄結蜃樓明年下春水東盡白雲求【趙曰盧照鄰巫山髙詩莫辧啼猿樹洙曰史記天官書海傍蜃气象樓臺】

送田四弟將軍歸防州柏中丞命起居江陵節度陽城郡王衛公幕【洙曰一云防府送田將軍歸江陵】

離筵罷多酒起地發寒塘【多酒可起地不可起地發又不可】回首中丞座馳牋異姓王燕辭楓樹日鴈度麥城霜空醉山翁酒遙憐似葛彊【趙曰禦史中丞謂之獨座漢有異姓諸侯王洙曰葛彊山簡愛將也注見前夢弼曰以山公比柏中丞以葛彊比田將軍】

解悶十二首

艸閣柴扉星防居浪翻江黒雨飛初山禽引子哺紅果溪女得錢畱白魚【本一作溪友先生云女字是】

商胡離別下揚州憶上西陵故驛樓爲問淮東米貴賤老夫乘興欲東流

一辭故國十經秋毎見秋瓜憶故邱今日南湖采薇蕨何人爲覓鄭瓜州【公自注今鄭祕監審○因瓜憶鄭審爲金陵有瓜州號鄭瓜州皆詞人風流泆蕩之態亦多類此○趙曰邵平種瓜長安東門公長安人故感秋瓜而懷故鄕也師曰瓜州金陵之別號鄭審乃公之故人也】

沈範早知何水部曹劉不待薛郎中獨當省署開文苑兼泛滄浪學釣翁【如此作詩宜注者不能曉也○趙曰何水部乃何遜也早爲沈約範云所知薛郎中薛璩也若薛郎中者恨不與曹植劉楨同時後山詩話子羙懷薛璩云獨當省署文苑兼泛滄浪學釣翁蓋省署開文苑滄浪學釣翁璩之詩也夢弼曰或云公取璩之詩廣之以羙璩前在省部今在荊南也】李陵蘇武是吾師孟子論文更不疑【公自注校書郎孟云卿○此孟子亦差異】一飯未曾畱俗客數篇今見古人詩【洙曰世言五言詩始於蘇武李陵】

復憶襄陽孟浩然淸詩句句盡堪傳卽今耆舊無新語謾釣槎頭縮項鯿【謂但有鯿魚差可口耳無復有詩也○洙曰孟浩然開元時人有詩云梅花殘臘月栁色半春天鳥泊隨陽鴈魚藏縮項鯿又云試垂竹竿釣果得槎頭鯿趙曰習鑿齒襄陽耆舊傳漢水中鯿魚甚羙禁人捕以槎斷水因謂之槎頭鯿鶴曰宋張敬兒作書與蕭道成云奉槎頭縮項鯿一千八百頭】

陶冶性靈存底物新詩攺罷自長吟熟知二謝將能事頗學陰何苦用心【韓子蒼曰東坡今集本蜜酒歌少兩句攺數字蘇公下筆奇偉尙竄定如此嘗語參寥曰如老杜言新詩攺罷自長吟者乃知此老用心甚苦後人不復見其剞劂伹稱其渾厚耳鶴曰二謝謂靈運惠連陰何謂陰鏗何遜也】

不見髙人王右丞藍田丘壑蔓寒藤最傳秀句寰區滿未絕風流相國能【公自注右丞弟今相國縉○公詩晚年多倒用老態其所自得然未可盡以爲法黃山谷偏嗜此等自取成家此能字又別本是未害其弟爲能耳○洙曰按唐書王維字摩詰與弟縉齊名肅宗時維遷尙書右丞晚年得藍田別墅奇勝所賦詩號輞川集代宗時縉爲宰相代宗嘗求維文縉集上之】

先帝貴妃俱寂寞荔枝還復入長安炎方每續朱櫻獻玉座應悲白露團【櫻桃薦廟荔枝繼之故有霜露之感但語晦然尙可曉○洙曰楊貴妃傳妃嗜荔枝必欲生致之乃置騎傳送數千里味色未變至京師趙曰禮記仲夏之月天子以含桃先薦寢廟注云卽櫻桃也】

憶過瀘戎摘荔枝靑楓隱映石逶迆京華應見無顏色紅顆酸甜只自知【謂色變○洙曰蜀中惟瀘戎二州產荔枝】

翠瓜碧李沈玉甃赤梨蒲萄寒露成可憐先不異枝蔓此物娟娟長逺生【兩語兩意○洙曰玉甃井也趙曰此物指言荔枝也】

側生野防及江蒲不熟丹宮滿玉壺云壑布衣鮐背死勞生重馬翠眉須【趙注意是如此但蒲欠自注勞生重馬有此意未有此辭然極以重字爲老頗費觧說○趙曰此篇山谷云亦貢荔枝之什蜀都賦側生荔枝江蒲則自戎而下例以畞爲蒲今官私契約皆然因以押韻丹宮神仙之宮以比禁苑玉壺珍貴之器以言至尊之奉惟其不熟丹宮而滿玉壺所以求之於逺也山谷云側生荔枝見左太衝蜀都賦云壑布衣臨武長唐羗上書諫荔枝也見後漢和帝紀生當作人而鄰切武后攺人爲生因而誤寫重當作害疏當作須別本如此翠眉謂妃子也】

哭王彭州掄

執友驚淪沒斯人巳寂寥新文生沈謝異骨降松喬北部初髙選東堂早見招蛟龍纒倚劍鸞鳯夾吹簫【挽詩有此盛麗○此武藝此羙人殊有制作挽詩出此又別】歷職漢庭久中年胡馬驕兵戈聞兩觀寵辱事三朝【語有商量】蜀路江幹窄彭門地裏遙解生碧艸諫獵阻靑霄頃壯戎麾出叨陪幕府要將軍臨气候壯士塞風飆【亦有气象】井渫泉誰汲烽疏火不燒前籌多自暇隱幾接終朝翠石俄雙表寒松竟後凋贈詩焉敢墜染翰欲無聊再哭經過罷離魂去住銷之官方玉折寄葬與萍漂曠望渥窪道霏微河漢橋夫人先卽世令子各淸標巫峽長雲雨秦城近斗杓馮唐毛髮白歸興日蕭蕭【洙曰沈謝謂沈約謝靈運也松喬謂赤松子王子喬也趙曰北部髙選言王掄初官得京畿尉用曹操年二十除洛陽北部尉東堂見招言王掄朝見也東堂亦臨幸延見之處如晉郤詵遷刺史武帝於東堂防送曰卿自以爲何如詵有桂林一枝之對蛟龍纒劍用延平津劍躍水化龍鸞鳯吹簫用蕭史教弄玉吹簫而鳯凰至洙曰中年胡馬驕謂安史之亂兩觀闕也東京賦建象魏之兩觀趙曰三朝謂明皇肅宗代宗洙曰彭門蜀之彭州也解謂官滿觧印也謝靈運詩解在景平諫獵用司馬相如上防諫獵趙曰諫獵阻淸霄王掄在彭州必曾上封事不報叨陪幕府要掄在彭州又參成都節度軍謀故云希曰唐人多言戎麾如杜佑制出緫戎麾洙曰易井渫不食趙曰凡軍旅所在必先論井泉凡有警必頻舉烽火今井泉不汲而烽火不燒則無事矣皆以王掄參謀所致而然也洙曰張良借箸前籌荘子南郭子綦隱幾而坐趙曰再哭經過罷謂聞掄之死已哭矣今靈櫬經過夔州再哭焉洙曰之官字用漢書蕭望之便道之官趙曰渥窪道如天馬篇天馬徠循東道河漢橋如世傳織女渡河而烏鵲爲橋此言掄之防在道路所歷也秦城謂長安馮唐公自諭注見前】

覆舟二首【夢弼曰此詩諷宗好神仙黔陽郡秋貢丹砂等物以供燒煉之用而使者乃況其舟也】

巫峽盤渦曉黔陽貢物秋丹砂同隕石翠羽共沈舟羇使空斜影【斜字得意】龍居悶積流篙工幸不溺俄頃逐輕鷗【洙曰郭璞江賦盤渦谷轉隕石字出左傳趙曰羇使空斜影一句寫出押船使者船覆而無聊之意盡矣】竹宮時望拜桂館或求僊奼女淩波日神光照夜年徒聞斬蛟劍無復防犀船使者隨秋色迢迢獨上天【言船已覆矣空隨秋色而去猶前斜字無聊之意此舟必當時求藥方士之類○洙曰前漢禮樂志武帝以正月上辛用事甘泉圜丘昏祠至明夜嘗有神光集於祠壇天子自竹宮望拜百官侍祠皆肅然動心焉郊祀志武帝時公孫卿曰仙人好樓居於是令長安作飛廉桂館山谷曰竹宮桂館事皆語諷宗好神仙夢弼曰漢眞人大丹訣奼女隱在丹砂中注云奼女眞汞也又道家四象論西方庚辛金淑女之異名故有奼女黃婆嬰兒之號洙曰曹子建洛神賦淩波微步羅襪生塵呂氏春秋荊人佽飛得寶劍渡江中流兩蛟繞舟防沒佽飛防劍斬蛟乃得濟晉溫嶠宿牛渚磯下世云其下多怪物嶠遂然犀角照之】

峽口二首

峽口大江間西南控百蠻城欹連粉堞防斷更靑山開辟當天險防隅一水關亂離聞鼓角秋气動衰顏【洙曰防隅一水關蓋峽口有關斷以鐡鏁】

時淸關失險世亂防如林去矣英雄事荒哉割據心蘆花畱客晚楓樹坐猿深疲苶煩親故諸侯數賜金【公自注主人柏中丞頻分月俸洙曰當公孫述先主在蜀之際夔峽爲要衝也】

秋風二首

秋風淅淅吹巫山上牢下牢修水關吳檣楚柂牽百丈暖向神都寒未還要路何日罷長防戰自靑羗連白蠻中巴不得消息好暝傳戍鼓長雲間【洙曰上牢下牢皆峽內地名水關關津也師曰春夏多雨水秋冬多旱漧修水關必在秋時夢符曰今湖湘間行舟以竹相續爲索以引上水舟謂之百丈夢弼曰按唐志光宅元年號東都曰神都暖向神都寒未還謂輸運入京師也鶴曰靑羗謂吐谷渾嘗封靑海國王趙曰嶲州以西有烏蠻白蠻】

秋風淅淅吹我衣東流之外西日微天淸小城搗練急石古細路行人稀不知明月爲誰好早晚孤防他夜歸防將白髮倚庭樹故園池臺今是非【如竹枝樂府矯矯長句不必親切夢弼曰他一作也趙曰此寫眼前之景宛轉含蓄道不盡淒感之意】

西閣二首【大歷元年秋防州作鶴曰公時寓居夔州之西閣】

巫山小搖落碧色見松林百鳥各相命孤云無自心【五字甚怨而不盡言開合盡之】層軒俯江壁要路亦髙深朱紱猶紗帽新詩近玉琴功名不早立衰疾謝知音哀世非王粲終然學越吟【夢弼曰周書時訓鵙始鳴通卦驗鵙伯勞也鳴者相命也漢末西京擾亂王粲去而依劉表於荊州思歸作登樓賦雲莊舄顯而越吟史記越人莊舄在楚有頃而病楚王使人察其意之所向聞其越聲知其思越也】

懶心似江水日夜向滄洲不道含香賤其如鑷白休經過凋碧栁蕭瑟倚朱樓畢娶何時竟消中得自由豪華看古往服食寄防捜詩盡人間意兼須入海求【田曰應劭漢官儀桓帝時侍中刀存年老口臭上出雞舌香與捨之後尙書郎含雞舌香始於此夢弼曰公自謂爲員外郎也田曰南史郁林王年五歲戲髙帝傍帝令左右鑷白髮問王我誰耶答曰大翁帝笑謂左右曰豈有爲人作曾祖而防白髮乎卽擲鏡鑷洙曰尙子平男女嫁娶畢斷家事勿相關趙曰消中公素消渴疾洙曰選服食求神仙天臺賦逺寄防搜】

社日二首

九農成徳業百祀發光輝報效神如在馨香舊不違南翁巴曲醉北鴈塞聲微尙想東方朔詼諧割肉歸【洙曰左傳少皥氏以九扈爲九農正趙曰公時寓夔故稱南翁以醉而歌巴渝之曲洙曰漢武帝伏日詔睗從官肉太官日晏不來東方朔獨防劍割肉謂同官曰伏日當早歸請受賜卽懷肉去太官奏之詔朔自責朔曰防劍割肉一何壯也割之不多又何亷也歸遺細君又何仁也鮑曰史記諸侯表秦徳公二年初作伏祠社磔狗邑四門則祠社用伏日此詩用伏日事何疑】

陳平亦分肉太史竟論功今日江南老他時渭北童【社日詩如此不待物色】歡娛看絕塞涕淚落秋風鴛鷺廻金闕誰憐病峽中【洙曰漢陳平傳裏中社平爲宰分肉甚均父老曰善陳孺子之爲宰平曰嗟乎使平得宰天下亦如此肉矣夢弼曰陸機曰社之日至太史占事洙曰公生於渭北老於江南末句蓋自傷也】

江月

江月光於水髙樓思殺人天邊長作客老去一霑巾玉露團淸影銀河沒半輪誰家挑錦字燭滅翠眉嚬【鄭曰思息吏切夢弼曰按唐韻作字去聲藏祚切又則个切晉列女傳竇滔妻蘇氏織錦爲回文旋圖詩以贈滔循環讀之詞意淒惋】

吹笛

吹笛秋山風月淸誰家巧作斷腸聲風飄律呂相和切月傍關山防處明胡騎中宵堪北走武陵一曲想南徵故園楊柳今搖落何得愁中卻盡生【師曰晉劉琨爲並州刺史嘗爲胡騎所圍琨乘月登樓淸嘯賊聞之長嘆中夜吹胡笳賊又流涕歔欷有懷土之思遂棄圍而去夢弼曰樂府橫吹笛有關山月折楊柳又有武溪深詞解題云馬援南徵所作援門人袁生者善吹笛援作歌以和之名曰武溪深其曲曰滔滔武溪一何深飛鳥不渡獸不臨嗟哉武溪多毒滛趙曰故園指杜陵緣笛有折楊柳之曲故思感之也】

孤鴈

孤鴈不飲啄飛鳴聲念羣誰憐一片影相失萬重云【亦未盡著相】望盡似猶見哀多如更聞野鵶無意緒鳴噪自紛紛

遣愁

養拙蓬爲戶茫茫何所開江通神女館地隔望鄕臺漸惜容顏老無由弟妹來兵戈與人事廻首一悲哀【洙曰巫山有神女廟成都有望鄕臺】

防府書懷四十韻

昔罷河西尉初興薊北師不才名位晚敢恨省郎遲扈聖崆峒日端居灔澦時萍流仍汲引樗散尙恩慈遂阻雲臺宿常懷湛露詩翠華森逺矣白首颯淒其拙被林泉滯生逢酒賦欺文園終寂寞漢閣自燐緇病隔君臣議慚紆徳澤私揚鑣驚主辱防劍撥年衰【奇壯可尙】社稷經綸地風雲際防期血流紛在眼涕泗亂交頥四瀆樓船泛中原鼓角悲賊壕連白翟戰瓦落丹墀先帝嚴靈寢宗臣切受遺恆山猶突騎遼海競張旗田父嗟膠漆【此膠漆誰曉似謂難解耳】行人避蒺藜【上句兵連禍結】總戎存大體降將飾卑詞楚貢何年絕堯封舊俗疑長吁翻北防一望捲西夷不必陪圃超然待具茨凶兵鑄農器講殿辟書幃【好气象有意思又非衣冠紫宸體面語】廟算髙難測天憂實在玆形容眞潦倒答效莫支持使者分王命羣公各典司恐乖均賦斂不似問瘡痍萬里煩供給孤城最怨思緑林寧小患云夢欲難追卽事須嘗膽蒼生可察眉【老成語】議堂猶集鳯貞觀是元處處喧飛檄家家急競錐蕭車安不定蜀使下何之釣瀨疏墳籍耕巖進奕碁【所進止此善自道】地蒸余破扇冬暖更纎絺豺遘哀登楚麟傷泣象尼衣冠迷適越藻繪憶逰睢賞月延秋桂傾陽逐露葵大庭終反朴京觀且僵屍髙枕虛眠晝哀歌欲和誰南宮載勲業凡百愼交綏【交綏自諭甫出蜀時時有意歸朝如合分雙賜筆如歸朝日簮笏筋力定如何○洙曰此詩公首敍初召試集賢院授河西尉不拜值祿山反繼而扈從肅宗於外所謂崆峒日者蓋肅宗甞幸平涼郡未幾公入蜀爲工部員外郎今乂居夔州故有萍流樗防之嘆也夢弼曰漢司馬相如爲孝文園令公嘗獻三賦故以相如爲比揚雄校書天祿閣上治獄使來收雄雄乃自閣上自投下公嘗言房琯不宜罷相忤肅宗故以揚雄事爲比洙曰漢光武救昆陽防大雷風屋瓦皆飛蕭何傳一代宗臣公孫傳受遺則霍光金日防師曰先帝嚴靈寢言肅宗收京修寢廟也宗臣切受遺言受遺詔立代宗也洙曰恆山謂河北遼海謂遼東皆史思明之窟穴也緫戎謂元帥時代宗爲帥左傳齊責楚爾貢包茅不入趙曰北防指安史西夷指吐蕃不必陪圃公自諭不必在朝列也洙曰荘子黃帝將見大隗乎具茨之山至於襄城之野七聖皆迷適遇牧馬童子問塗焉家語鑄劍防以爲農器漢文帝集上書囊爲殿幃趙曰孤城指言夔州洙曰後漢劉傳諸亡命共攻離鄕聚藏於緑林中注緑林山在今荊州韓信傳有告信欲反上患之用陳平計僞遊於云夢遂擒信以歸爾雅釋地楚有云夢詠曰緑林云夢謂荊楚復亂也洙曰越王思有以報吳出入嘗膽議堂者議政之堂議政當以貞觀爲鑑也洙曰江淹書競錐刀之利孝祥曰競錐言賦斂之急也趙曰漢蕭育傳哀帝時南郡多盜賊拜育爲南郡太守上以育耆舊名臣乃以三公使傳載育入殿中受防曰南郡盜賊爲害朕甚憂之太守威信素著其爲民除害安元元而巳亡拘於小文洙曰漢司馬相如使蜀因諭巴蜀父老趙曰釣瀨耕巖公借以自述也嚴子陵釣處後人名爲嚴陵瀨鄭子眞耕於巖石之下地蒸冬暖言夔之風土也洙曰王粲七哀詩西京亂無象豺虎方遘患又南登防陵岸回首望長安公羊傳魯哀公西狩獲麟孔子反袂涕下曰吾道窮矣趙曰王粲登荊州之樓而作賦孔子之生其父母禱於尼邱故名邱傳記又載孔子之首象尼山荘子宋人資章甫適越越人斷髮文身無所用之夢弼曰三國陳孔璋爲曹洪與魏文帝書遊睢渙者學藻繪之防注云睢渙二水名其處人能織藻繪錦綺天子禦服出焉趙曰睢水在南都宋州公少年嘗遊此洙曰曹子建表若葵藿之傾太陽趙曰大庭氏至徳之世也洙曰左傳古者明王伐不敬取其鯨鯢而封之以爲大戮於是乎有京觀後漢明帝追感前世功臣圖畫於南宮雲臺左傳交綏而退】

十六夜翫月

舊挹金波爽皆傳玉露秋關山隨地闊河漢近人流谷口樵歸唱孤城笛起愁巴童渾不寐半夜有行舟【洙曰漢郊祀歌月穆穆以金波希曰公於月詩多用關山蓋本樂府有關山月又王褒詩關山夜月明鶴曰夔州古巴子國】

贈李十五丈別【鶴曰李祕書文薿也公先有奉寄二首約其來會於夔此又在夔贈別其奉寄詩中亦有成負文彩衣冠八尺身之句】

峽人鳥獸居其室附層巓下臨不測江中有萬里船多病紛倚薄少畱攺歳年絕域誰慰懷開顏喜多賢孤陋忝末親等級敢比肩人生意气合相與襟袂連一日遣兩僕三日共一筵揚論展寸心壯筆過飛泉成羙價存子山舊業傳不聞八尺軀常受眾目憐且爲苦辛行蓋被生事牽北廻白帝棹南入黔陽天汧公制方隅【公自注汧公李勉也宗室鄭惠王孫】迥出諸侯先封內如太古時危獨蕭然淸髙金莖露正直朱絲弦昔在堯四嶽今之黃潁川於邁恨不同所思無由宣山深水增波觧榻秋露懸客逰𨿽云久亦思月再圓晨集風渚亭醉操云嶠篇丈夫貴知巳歡罷念歸旋【趙曰謝靈運詩拙疾相倚薄洙曰漢韋賢少子成復以明經歷位至丞相南北朝庾信字子山父肩吾與徐陵父子文並綺艶世號爲徐庾體鶴曰黔陽黔州也屬江南道汧公李勉也封汧國公時爲江西觀察使治在洪州今李十五丈往謁之由黔陽以入豫章也故下有解榻秋露懸之句是就用陳蕃事洙曰金莖字出西都賦謂漢武帝承露盤之銅柱也鮑明逺詩直如朱絲繩堯時羲和四子分掌四嶽之諸侯漢黃覇爲潁川太守有治狀此以羙汧公也】

送覃二判官

先帝弓劍逺小臣余此生蹉跎病江漢不復謁承明餞爾白頭日永懷丹鳯城遲遲戀屈宋渺渺臥荊衡魂斷航舸失天寒沙水淸肺肝若稍愈亦上赤霄行【趙曰先帝謂肅宗小臣公自謂也承明殿名丹鳯城指長安以秦弄玉吹簫鳯集而名】

江上

江上日多雨蕭蕭荊楚秋髙風下木葉永夜攬貂裘勲業頻看鏡行藏獨倚樓時危思報主衰謝不能休【後山詩話裕陵嘗觀子美詩勲業頻看鏡行藏獨倚樓謂甫之詩皆不迨此】

戲寄崔評事表侄蘇五表弟韋大少府諸侄

隱豹深愁雨濳龍故起雲泥多仍徑曲心醉阻賢羣忍待江山麗還披鮑謝文髙樓憶疏豁秋興坐氤氳【定功曰劉向列女傳陶答子妻諫其夫曰妾聞南山有豹霧雨七日而不下食者欲以澤其毛而成文章故藏以逺害也洙曰鮑謝謂鮑照謝靈運也】

西閣望

樓霑云幔山寒著水城【楚楚】逕添沙面出湍減石稜生菊蘂淒疏放松林駐逺情滂沱朱檻濕萬慮倚檐楹

晚晴吳郎見過北捨

圃畦新雨潤愧子廢鉏來竹杖交頭拄柴扉隔徑開欲棲羣鳥亂未去小童催明日重陽酒相迎自醱醅

九日諸人集於林

九日明朝是相要舊俗非老翁難早出賢客幸知歸舊采黃花賸新梳白髮微謾看年少樂忍淚巳霑衣【梅曰賸石證切有餘也】

夜

露下天髙秋水淸空山獨夜旅魂驚疏燈自照孤防宿新月猶懸雙杵鳴南菊再逢人臥病北書不至鴈無情步檐倚杖看牛斗銀漢遙應接鳯城【定功曰王粲七哀詩獨夜不能寐鶴曰公以去年秋至云安故雲南菊再逢趙曰鳯城言長安】

秋日寄題鄭監湖上亭三首【鶴曰鄭審湖亭在峽州】

碧艸違春意沅湘萬里秋池要山簡馬月靜庾公樓磨滅余篇翰平生一釣舟髙唐寒浪減髣髴識昭邱【洙曰晉山簡庾亮事並見前注荊州有楚昭王墓王粲登樓賦云西接昭邱】

新作湖邊宅還聞賔客過自須開竹徑誰道避云蘿官序潘生拙才名賈誼多捨舟應卜地鄰接意如何【洙曰晉潘嶽仕宦不達乃作閒居賦曰僕自弱冠渉於知命之年八徙官而一進階再免除名一不拜職遷者三而巳矣𨿽通塞有命抑亦拙者之效也漢賈誼年少通諸家之書】

暫住蓬萊閣終爲江海人揮金應物理拖玉豈吾身【兩語實甚造詣謂積而不防與老不知退者皆非下句更好○防不可解而甚有味】羮煮秋蒓弱杯迎露菊新賦詩分气象佳句莫頻頻【气象是其所長故常及之○趙曰暫住蓬萊閣詣鄭監也後漢藏書於東觀學者稱爲老氏藏室道家蓬萊山桓帝時始置祕書監洙曰揮金字出張景陽詠二防詩揮金樂當年歲暮不畱儲按防廣爲太傅歸鄕里數問其家所賜金余尙有防趣賣以其酒食請族人故舊與相娛樂潘嶽西徵賦飛翠綬施鳴玉以出入禁門者眾矣趙曰末句謂鄭監分我以賦詩之气象則佳句莫非頻頻有之乎】

秋興八首【八詩大體沈雄富麗哀傷無限盡在言外故自不厭小家數乃不可彷佛耳】

玉露凋傷楓樹林巫山巫峽气蕭森江間波浪兼天湧塞上風雲接地陰叢菊兩開他日淚孤舟一系故園心寒衣處處催刀尺白帝城髙急暮砧

防府孤城落日斜毎依北斗望京華聽猿實下三聲淚奉使虛隨八月槎畫省香鑪違伏枕【畫省香鑪𨿽防綴意然語亦太朴】山樓粉堞隱悲笳請看石上藤蘿月巳映洲前蘆荻花【洙曰宜都山川記巴東三峽猿鳴悲猿鳴三聲淚霑衣夢弼曰按張華博物志止載近世有人居海上毎年八月見槎來不失期遂賫糧乘之而到天河宗懍作荊楚歳時記乃傅會以爲張騫事前賢詩多據用之子羙亦承襲而用之耳趙曰省中以粉畫之謂之畫省漢官儀尙書郎入直給女侍史二人執香鑪以從公爲尙書員外郎自嘆違去省中以多病伏枕故耳下句山樓粉堞言在防州也】

千家山郭靜朝暉日日江樓坐翠微信宿漁人還泛泛【泛泛無所得也】淸秋鷰子故飛飛匡衡抗防功名薄劉向傳經心事違同學少年多不賤五陵衣馬自輕肥【洙曰漢匡衡元帝時上防言日蝕地震之變上恱其言遷爲太子少傅劉向宣帝時初立谷梁春秋徵向受谷梁講論五經於石渠】聞道長安似奕碁百年世事不勝悲王侯第宅皆新主文武衣冠異昔時直北關山金鼔振徵西車馬羽書遲魚龍寂寞秋江冷故國平居有所思【趙曰直北言防之北乃隴右關輔間徵西言當時西有吐蕃之亂魚龍川在秦州因起故國平時之思也】

蓬萊宮闕對南山承露金莖霄漢間西望瑤池降王母東來紫气滿函關【律句有此自覺雄渾】云移雉尾開宮扇日繞龍鱗識聖顏一臥滄江驚歲晚防回靑防朝班【希曰南山終南山也洙曰漢武帝作承露盤又七月七日西王母嘗降漢武帝殿列仙傳老子西遊紫气浮函谷關趙曰崔豹古今注云商髙宗有雊雉之祥服章多用翟羽故有雉尾扇靑省中門也】

瞿唐峽口曲江頭萬里風煙接素秋【起便是】花蕚夾城通禦气芙蓉小苑入邊愁【兩句寫幸蜀之怨懷故京之思不分逺近如將見焉】珠簾繡柱圍黃鵠錦纜牙檣起白鷗【對句耳不足爲麗】廻首可憐歌舞地秦中自古帝王州【洙曰瞿唐在夔曲江在長安宗開元間廣花蕚樓築夾城入芙蓉園夢弼曰珠簾繡柱言曲江宮殿錦防牙檣言天子泛龍舟宴賞也】

昆明池水漢時功武帝旌旗在眼中織女機絲虛夜月石鯨鱗甲動秋風波漂菇米沈云黒露冷蓮房墜粉紅關塞極天惟鳥道江湖滿地一漁翁【洙曰漢紀注武帝欲徵昆明夷爲其地有滇池乃作池象之以習水戰因名曰昆明池在長安西南西都賦注昆明池左右作牽牛織女以象天河西京雜記昆明池刻玉石爲鯨毎至雷雨鯨常鳴吼鬐尾皆動漢世祭之以祈雨夢弼曰菇未蓮房皆言池中所有關塞言白帝城鳥道言峽中髙山趙曰漁翁公自謂也】

昆吾禦宿自逶迆紫閣峯陰入渼陂香稻啄余鸚鵡粒碧梧棲老鳳凰枝【語有悲慨可念】佳人拾翠春相問僊侶同舟晚更移【甚有風韻春字又勝】防筆昔曽幹气象白頭吟望苦低垂【趙曰昆吾禦宿乃地名漢書武帝廣間上林南至宜春鼎湖禦宿昆吾是也紫閣峯乃終南山之別峯與渼陂皆在長安古今詩話子羙詩云香稻啄余鸚鵡粒碧梧棲老鳯凰枝此語反而意奇退之詩云舞鏡鸞窺沼行天馬渡橋亦效此體趙曰費昶春郊望羙人詩芳郊拾翠人夢弼曰春相問乃詩人雜佩以問之之意也洙曰李膺郭林宗同舟而濟人望之以爲神仙夢弼曰子羙昔遊渼陂曾畱篇詠集中有渼陂行故今相望有白頭低垂之嘆】

寄柏學士林居

自胡之反持干戈天下學士亦奔波嘆彼幽棲載典籍蕭然暴露依山阿靑山萬里靜防地白雨一洗空垂蘿亂代飄零予到此古人成敗子如何【此自佳句○毎於句內欵曲至後山復變四字耳公又云不恨我衰子貴時悵望且爲今相憶】荊揚春冬異風土巫峽日夜多雲雨赤葉楓林百舌鳴黃泥野防天雞舞盜賊縱橫甚密邇形神寂寞甘辛苦防時髙議排金門各使蒼生有環堵【洙曰天雞鳥名】

詠懷古迹五首

支離東北風塵際漂泊西南天地間三峽樓臺淹日月五溪衣服共雲山羯胡事主終無賴詞客哀時且未還庾信平生最蕭瑟暮年詩賦動江關【洙曰支離字見莊子注云形體支離不全貌漢書武陵五溪蠻夷注云在今辰州界衣服言異制也羯胡謂祿山詞客公自謂也周書庾信字子山𨿽位望通顯常有鄕辟之思乃作哀江南賦以致其意中云壯士不還寒風蕭瑟】

揺落深知宋玉悲風流儒雅亦吾師悵望千秋一灑淚蕭條異代不同時江山故宅空文藻雲雨荒臺豈夢思最是楚宮俱泯滅舟人指防到今疑【不屑屑用事結得更髙希曰歸州有宋玉宅歸與夔爲鄰故此篇詠宋玉趙曰夔州巫峽十二峯下有神女廟按宋玉髙唐賦言楚王夢巫山之女此興托也故公有雲雨荒臺豈夢思之句】

羣山萬壑赴荊門生長明妃尙有村【起得磊落】一去紫臺連朔漠獨畱靑冢向黃昏畫圖省識春風面環佩空歸月夜魂千歳琵琶作胡語分明怨恨曲中論【洙曰歸州有昭君村蒼舒曰漢元帝時宮中按圖召幸王嬙字昭君姿容甚麗畫工乃毀其狀防單於來求羙人帝以昭君當行昭君在路馬上彈琵琶以寄其恨後昭君死塟之胡率多白艸昭君塜獨靑洙曰江淹恨賦若夫明妃去時仰天太息紫臺稍逺關山無極夢弼曰石李倫明君詞明君本爲昭君觸晉文帝諱攺焉】

蜀主窺吳幸三峽崩年亦在永安宮翠華想象空山裏玉殿虛無野寺中【公自注山有臥龍寺先主祠在焉】古廟杉松巢水鶴歳時伏臘走村翁武侯祠屋長鄰近【公自注殿今爲寺廟在宮東】一體君臣祭祀同【洙曰蜀先主徳以孫權襲雲長之故東徵三吳爲吳將陸遜所破於秭歸步歸魚復攺爲永安遂卒於永安宮趙曰翠華天子之旗也希曰春秋繁露白鶴知夜半注鶴水鳥也夜半水位感其生气則益喜而鳴】

諸葛大名垂宇宙宗臣遺像肅淸髙三分割據紆籌防萬古雲霄一羽毛伯仲之間見伊呂指揮若定失蕭曹【兩語气防別贊孔明者不能復出此也】運移漢祚終難復志決身殱軍務勞【洙曰宗臣字見漢書蕭何曹參爲一代之宗臣注言爲後世之所尊仰也趙曰魏文帝典論傅毅之於班固伯仲之間耳夢弼曰陳平傳天下指揮則定矣洙曰孔明在軍罰二十以上皆親之○運一作福】

殿中楊監見示張旭艸書圖

斯人已云亡艸聖祕難得【寫得自在首尾渾渾老成】及玆煩見示滿目一淒惻悲風生微綃萬里起古色鏘鏘鳴玉動落落羣松直連山蟠其間溟漲與筆力有練實先書臨池眞盡墨俊防爲之主暮年思轉極未知張王后誰並百代則嗚呼東吳精逸气感淸識楊公拂篋笥舒捲忘寢食念昔揮毫端不獨觀酒徳【洙曰按本傳張旭蘇州吳人嗜酒善艸書毎大醉呼叫狂走乃下筆張王謂張伯英王羲之也趙曰逸气感淸識謂張旭之逸气感楊監之淸識】

楊監義出畫鷹十二扇

近時馮紹正能畫鷙鳥樣明公出此圖無乃傳其狀【若非老筆麄疏乍見起語豈不失笑】殊姿各獨立淸絕心有向疾禁千里馬气敵萬人將憶昔驪山宮冬移含元仗天寒大羽獵此物神俱王當時無凡材百中皆用壯【語勢浩然筆熟意簡不特沈著】粉墨形似間識者一惆悵干戈少暇日眞骨老崖嶂爲君除狡兔會是翻韝上【夢弼曰馮少正開元中任少府監善畫鷹鶻洙曰宗太平時常以冬十月幸驪山溫泉宮較羽獵時寧王有髙麗赤鷹尢俊異帝獵則置之駕前號決云兒】

送殿中楊監赴蜀見相公【趙曰相公杜鴻漸也是年受劍南節度使】

去水絕還波泄云無定姿【興語】人生在世間聚防亦暫時離別重相逢偶然豈足期送子淸秋暮風物長年悲豪俊貴勲業邦家頻出師相公鎭梁益軍事無孑遺解榻再見今用才復擇誰況子巳髙位爲郡得固辭難拒供給費愼哀漁奪私干戈未甚息紀綱正所持泛舟巨石橫登陸艸露滋山門日易久當念居者思【夢弼曰梁益劍南道也解榻用陳蕃事山門公自謂在夔峽間】

補遺

送殿中楊監【蔡興宗正異云別離足期足字集作定】

集千家注杜工部詩集卷十五

欽定四庫全書

集千家注杜工部詩集卷十六

孟冬【大歷元年冬防州作鶴曰公時寓居夔州之西閣】

殊俗還多事方冬變所爲破甘霜落爪嘗稻雪翻匙巫峽寒都薄烏蠻瘴逺隨終然減灘瀨暫喜息蛟螭

悶

瘴癘浮三蜀風雲暗百蠻捲簾惟白水隱幾亦靑山猿捷長難見鷗輕故不還【五字有味如失吾伴】無錢從滯客有鏡巧催顏【趙曰夔在三蜀之下百蠻之北故云】

雷

巫峽中宵動滄江十月雷龍蛇不成蟄天地劃爭回【毎有气魄變化目前】卻碾空山過深蟠絕壁來何須妬雲雨霹靂楚王臺

朝二首

淸旭楚宮南霜空萬嶺含野人時獨往云木曉相參俊鶻無聲過饑烏下食貪病身終不動揺落任江潭【趙曰郭璞江賦視雰侵於淸旭庾信枯樹賦昔年移柳依依漢南今看揺落淒愴江潭】

浦防晨初發郊扉冷未開村疏黃葉墜【寒風疏艸木兩疏字不如此有畫色】野靜白鷗來礎潤休全濕云晴欲半廻巫山冬可怪昨夜有奔雷【趙曰防扶泛切夢符曰淮南子山云蒸柱礎潤】

南極

南極靑山眾西江白谷分古城疏落木荒戍宻寒云歲月蛇常見風飈虎忽聞近身皆鳥道殊俗自人羣睥睨登哀柝蝥弧照夕曛亂離多醉尉愁殺李將軍【夢弼曰睥睨城上女墻也趙曰左傳鄭伯之旗蝥弧洙曰漢李廣屏居藍田南山中射獵嘗夜從一騎出從人田間飲還至亭覇陵尉醉呵止廣廣騎曰故李將軍尉曰今將軍尙不得夜行何故也宿廣亭下】

晚

杖藜尋晚巷炙背近墻暄人見幽居僻吾知拙養尊朝廷問府主【欲知朝廷則問府主是野人之意但語朴又可兩解】耕稼學山村歸翼飛棲定寒燈亦閉門

西閣夜

恍惚寒山暮逶迆白霧昏山虛風落石樓靜月侵門擊柝可憐子無衣何處村時危關百慮盜賊爾猶存

月圓

孤月當樓滿寒江動夜扉委波金不定照席綺愈依未缺空山靜髙懸列宿稀故園松桂發萬里共淸輝【洙曰漢郊祀歌月穆穆以金波江淹詩綺席生浮埃】

中宵

西閣百尋余中宵步綺防飛星過水白落月動沙虛【語無詭特冩景入微】擇木知幽鳥潛波想巨魚親朋滿天地兵甲少來書【夢弼曰後漢梁冀窓牖皆有綺疏注縷爲綺文也】

不寐

瞿唐夜水黒城內攺更籌翳翳月沈霧輝輝星近樓气衰甘少寐心弱恨容愁【冩得婉至亦自知之耳弱本不多何所容之多也】多壘滿山谷桃源無處求【洙曰禮記四郊多壘】

鷗

江浦寒鷗戲無他亦自饒卻思翻玉羽隨意防春苗雪暗還須落風生一任飄防羣滄海上淸影日蕭蕭【子羙賦物別自爲體異於唐人纎巧】

猿

裊裊啼虛壁蕭蕭掛冷枝艱難人不免隱見爾如知【可感】慣習元從眾【五字似率然亦有見後又云猿掛時相學乃工】全生或用奇前林騰毎及父子莫相離【夢弼曰見賢徧切】

黃魚

日見巴東峽黃魚出浪新脂膏兼飼犬長大不容身筒筩相沿久風雷肯爲神泥沙捲涎沫回首怪龍鱗【謂不容其長大語恨風雷肯爲神惜其不容以自脫然以此魚視泥沙涎沫之變又未必不怪其言也○三句迂闊有味蒼舒曰塩鉄論江陵之人以魚飼犬洙曰筒筩捕魚器也】

白小

白小羣分命天然二寸魚細微霑水族風俗當園蔬入肆銀花亂傾箱雪片虛生成猶拾卵盡取義何如【賔退錄云靖州圗經載其俗居防不食酒肉塩酪而以魚爲蔬今湖北多然謂之魚菜不特靖也老杜白小詩云白小羣分命天然二寸魚細防霑水族風俗當園蔬正指此蓋老杜嘗往來荊楚而此詩則嘉興魯氏定爲夔門所作夔亦與湖北相鄰故也注杜詩者皆不及此洙曰易系辭物以羣分張子平西京賦擭胎拾卵蚔蝝盡取】

麂

永與淸溪別蒙將玉饌俱【十字無限傾盡】無才逐仙隱不敢恨庖防【又是一意】亂世輕全物【非熟諳寇亂之景未易爲此言也傷哉】微聲及禍樞【又一意】衣冠兼盜賊饕餮用斯須【又一意○衣冠兼盜賊語闊饕餮爲此】

鸚鵡

鸚鵡含愁思聰明憶別離翠衿渾短盡紅觜謾多知未有開籠日空殘宿舊枝世人憐復損何用羽毛奇【委折可誦洙曰禰衡鸚鵡賦紺趾丹觜緑衣翠衿】

雞

紀徳名摽五初鳴度必三【非工部無此語】殊方聽有異失次曉無慙【五字備譏態】問俗人情似充庖爾輩堪气交亭育際巫峽漏司南【洙曰雞有五徳見韓詩外傳趙曰劉綽啟一物之防遂畱亭育】

昔遊【鶴曰此詩敍與髙李同遊時在間元二十五年】

昔者與髙李【公自注髙適李白】晚登單父臺寒蕪際碣石萬里風雲來桑柘葉如雨飛藿共徘徊淸霜大澤凍禽獸有餘哀是時倉廩實洞達寰區開猛士思滅賊將帥望三臺君王無所惜駕馭英雄材幽燕盛用武供給亦勞哉吳門轉粟帛泛海陵蓬萊肉食三十萬獵射起黃埃隔河憶長眺靑歳巳摧頽不及少年日無復故人杯賦詩獨流涕亂世想賢才有能市駿骨莫恨少龍媒商山議得失蜀主脫嫌猜呂尙封國邑傅說巳鹽梅景晏楚山深水鶴去低徊龐公任本性擕子臥蒼苔【鮑曰唐志單父屬宋州夢弼曰碣石海傍山也夢符曰肉食字見左傳夢弼曰靑歳猶言靑春也洙曰市駿骨注見前龍媒良馬也商山議得失謂四皓出而安漢太子蜀主脫嫌猜謂先主之得孔明情好自宻呂望封於齊營邱傅說相殷髙宗此皆際時而有爲者也龐徳公擕妻子隱鹿門山公以自況耳】

寄杜位【公自注頃者與位同在故嚴尙書幕】

寒日經檐短窮猿失木悲峽中爲客恨江上憶君時天地身何往風塵病敢辭封書兩行淚霑灑裛新詩送鮮於萬州遷巴州【趙曰鮮於名炅仲通子也仲通與弟叔明俱嘗爲京兆尹】

京兆先時傑琳瑯照一門朝廷偏注意接近與名藩祖帳維舟數寒江觸石喧看君妙爲政他日有殊恩【洙曰漢防廣傳設祖道供張東都門外】

西閣三度期大昌嚴明府同宿不到

問子能來宿今疑索故要匣琴虛夜夜手板自朝朝金吼霜鐘徹【其人必能琴金吼霜鐘興其音也】花催蠟炬銷早鳬江檻底雙影謾飄颻【趙曰今疑索故要謂不來宿者疑我以尋索故要我也夢符曰山海經丰山之鐘霜降自鳴洙曰早鳬用王喬鳬舄事】

西閣曝日

澟洌倦冬負暄嗜飛閣羲和流徳滭顓頊愧倚薄毛髮具自和【具自猶本自】肌膚潛沃若太陽信深仁衰气歘有托欹傾煩注眼容易收病腳流離木杪猿翩蹮山顚鶴朋知苦聚防哀樂日已作卽事防賦詩人生忽如昨古來遭防亂賢聖盡蕭索胡爲將暮年憂世心力弱【夢弼曰顓頊北方之帝倚薄謂附著而陰气逼人也謝靈運詩拙疾相倚薄】

小至【夢符曰或云陽爲大陰爲小冬至陰極故曰小至】

天時人事日相催冬至陽生春又來刺繡五紋添弱綫吹葭六琯動浮灰岸容待臘將舒栁山意衝寒欲放梅云物不殊鄕國異教兒且覆掌中杯【夢弼曰唐雜錄宮中以女工揆日之長短冬至後日晷漸長比常日增一綫之工洙曰續漢書以葭莩灰實律之端按歷者候之气至則灰飛而管通左傳凡冬至啟閉必書云物】

縛雞行

小奴縛雞向市賣雞被縛急相喧爭家中厭雞食虫蟻不知雞賣還遭烹虫雞於人何厚薄吾叱奴人解其縛雞虫得失無了時注目寒江依山閣【短篇偶然正合如此本無奇特評者旣過效者失之】

玉腕驑【公自注江陵節度衛公馬也鶴曰衛伯玉時爲荊南節度等使加檢校工部尙書】

聞說荊南馬尙書玉腕驑頓驂飄赤汗局蹐顧長楸胡虜三年入乾坤一戰收舉鞭如有問欲伴習池遊【洙曰漢郊祀歌天馬下霑赤汗曹子建詩走馬長楸間習池注見前】

見王監兵馬使說近山有白黒二鷹羅者久取竟未能得王以爲毛骨有異他鷹恐臘後春生鶱飛避暖勁翮思秋之甚眇不可見請余賦詩二首【鶴曰公甞賦王兵馬使二角鷹見前】

雲飛玉立盡淸秋不惜奇毛恣逺遊在野只敎心力破於人何事网羅求一生自獵知無敵百中爭能恥下鞲【往往語別有興味】鵬礙九天須卻避經三窟莫深憂【趙曰鷹所以獵此野鷹也故云自獵庾信詩野鷹能自獵洙曰史滑稽傳注鞲臂捍也東觀記太守桓虞曰善吏如使良鷹下鞲命中戰國防馮暖曰狡有三窟僅得免於死耳】

黒鷹不省人間有度海疑從北極來正翮摶風超紫塞冬幾夜宿陽臺虞羅自各虛施巧春鴈同歸必見猜萬里寒空只一日金眸玉爪不凡材【趙曰崔豹古今注秦所築長城土色皆紫漢塞亦然】

奉送蜀州柏二別駕將中丞命赴江陵起居衛尙書太夫人因示從弟行軍司馬位【鶴曰中丞柏貞節也時爲夔州都督別駕中丞之弟也衛尙書伯玉祖母封鄧國太夫人】

中丞問俗畫熊頻愛弟傳書防鷁新遷轉五州防禦使起居八座太夫人楚宮臘送荊門水白帝云偸碧海春與報惠連詩不惜知吾斑鬢總如銀【洙曰漢制刺史車畫熊於軾防鷁謂船首畫鷁以壓水神夢弼曰唐書方鎭表夔州兼峽忠歸萬五州防禦使荊南節度洙曰唐以六尙書左右僕射合爲八座宋書謝惠連能屬文族兄靈運嘉賞之云每有篇章對惠連輙得佳句】

閣夜

歲暮陰陽催短景天涯霜雪霽寒宵五更鼓角聲悲壯三峽星河影動揺【此兩句對看自是無窮俯仰之悲兩句共見奇麗若上句何足表異評詩未易以此】野哭千家聞戰伐夷歌幾處起漁樵臥龍躍馬終黃土人事音書漫寂寥【蔡絳西淸詩話云作詩用事要如釋語水中著塩飲水乃知塩味此說詩家祕藏也如子羙五更鼓角聲悲壯三峽星河影動揺人徒見陵轢造化之工不知乃用故事禰衡漁陽操其聲悲壯漢武故事星辰揺動東方朔謂民勞之應則善用事者如系風捕影豈有迹耶洙曰臥龍謂孔明也郭外有孔明廟躍馬謂公孫述也城上有白帝祠左太衝蜀都賦公孫躍馬而稱帝】瀼西寒望【洙曰瀼乃黨切水名夔有澗水橫通山谷間市人謂之瀼居人分其左右謂之瀼東瀼西也鄭曰瀼奴浪切今作灢】

水色含羣動朝光切太虛【莽形容气格甚富】年侵頻悵望興逺一蕭疏猿掛時相學鷗行炯自如【儉勝島】瞿唐春欲至定卜瀼西居【洙曰陸機詩前路旣已多後塗隨年侵】

奉送十七舅下邵桂

絕域三冬暮浮生一病身感深辭舅氏別後見何人縹緲蒼梧帝推遷孟母鄰昏昏阻雲水側望苦傷神【趙曰蒼梧以述舅氏所往之方孟母謂舅氏之母也】

送王十六判官

客下荊南盡君今復入舟買薪猶白帝鳴櫓少沙頭衡霍生春早瀟湘共海浮荒林庾信宅爲仗主人畱【孫曰夔州俗買薪沾水夢弼曰少猶少頃也少一作巳洙曰江陵吳船至泊於郭外沙頭希曰衡山一名霍山故云衡霍庾信宅在江陵】

不離西閣二首

江栁非時發江花冷色頻地偏應有瘴臘近巳含春失學從愚子無家住老身不知西閣意肯別定畱人【趙注是洙曰住一作任趙曰肯別定畱人言西閣之意肯令我別乎莫定要畱人也】

西閣從人別人今亦故亭江雲飄素練石壁斷空靑滄海先迎日銀河倒列星平生耽勝事吁駭始初經【田曰空靑字詩人無敢使惟太白雲山色倒空靑】

謁眞諦寺禪師

蘭若山髙處煙霞嶂防重凍泉依細石晴雪落長松【若無晴字何以成詩】問法看詩妄【亦有見地】觀身向酒慵未能割妻子卜宅近前峯【洙曰梵言阿蘭若唐言無諍也故僧寺謂之蘭若】

赤甲【大歷二年夔州作鶴曰是年春公遷居赤甲趙曰赤甲山名其山髙大不生艸木土皆赤色故謂之赤甲又甲本岬字赤甲白塩瞿唐峽口二山】

卜居赤甲遷居新兩見巫山楚水春炙背可以獻天子羙芹由來知野人【一事兩句不相屬】荊州鄭薛寄書近蜀客郤岑非我鄰笑接郎中評事飲病從深酌道吾眞【洙曰嵇康絕交書野人有快炙背而羙芹子者欲獻之至尊𨿽有區區之意亦已疏矣夢弼曰鄭審薛璩郤昻岑參皆公之故舊也鶴曰評事必崔評事第郎中欠考】

入宅三首

奔峭皆赤甲斷崖當白鹽客居媿遷次春酒漸多添花亞欲移竹【下句韻勝】鳥窺新捲簾衰年不敢恨勝槪欲相兼亂後居難定春歸客未還水生魚復浦云暖麝香山半頂梳頭白過眉拄杖斑相看多使者一一問函關【夢弼曰按地誌夔之魚復灔澦風濤電射其地巨魚郤而不得上故名魚復浦定功曰夔州圖經麝香山在州之東南山有麝香故以名之洙曰一一問函關時吐蕃亂關中之信不通】

宋玉歸州宅云通白帝城吾人淹老病旅食豈才名峽口風常急江流气不平只應與兒子飄轉任浮生

江雨有懷鄭典設

春雨闇闇塞峽中早晚來自楚王宮亂波分披已打防弱云狼藉不禁風寵光蕙葉與多碧防注桃花舒小紅谷口子眞正憶汝防髙瀼滑限西東

雨不絕

鳴旣過漸細微映空搖颺如絲飛階前短艸泥不亂院里長條風乍稀舞石旋應將乳子行雲莫自濕仙衣【石燕神女用得奇怪將字從俗更好】眼邊江舸何怱促未得安流逆浪歸【洙曰湘川詩零陵有石燕遇風雨則飛如生燕止則爲石髙唐賦旦爲朝雲暮爲行雨注見前】

崔評事弟許相迎不到應慮老夫見泥雨怯出必愆佳期走筆戲簡

江閣邀賔許馬迎午時起坐自天明浮雲不負靑春色細雨何孤白帝城身過花間霑濕好醉於馬上往來輕【上句更似有風韻】虛疑皓首衝泥怯實少銀鞍傍險行

晝夢

二月曉睡昬昬然不獨夜短晝分眠桃花气暖眼自醉春渚日落夢相牽故鄕門巷荊棘底中原君臣豺虎邊安得務農息戰鬭普天無吏橫索錢

熟食日示宗文宗武

消渴遊江漢羇棲尙甲兵防年逢熟食萬里逼淸明【不待他語而悲】松柏卭山路【未必子羙先墓在卭吾意亦邙山耳】風花白帝城汝曹催我老回首淚縱橫【卭本一作邙鄭曰寰宇記卭州因卭來山得名在蜀中卭渠防切田曰十道志邙山在洛陽縣北邙莫防切夢弼曰楊佺期洛城記邙山古今東洛九原之地也】

又示兩兒

令節成吾老他時見汝心【他時見汝思親之心謂身後寒食語甚苦切前一首巳悲此篇更不忍讀】浮生看物變爲恨與年深長葛書難得江州涕不禁團圎思弟妹行坐白頭吟【趙曰長葛江州必公之弟妹所在也鄭曰長葛縣許州】

晴二首

久雨巫山暗新晴錦繡文碧知湖外艸紅見海東云竟日鶯相和摩霄鶴數羣野花幹更落風處急紛紛啼烏爭引子鳴鶴不歸林下食遭泥去【遭泥去拙】髙飛恨久陰雨聲衝塞盡日气射江深【壯】廻首周南客驅馳魏闕心【洙曰周南謂巫陽也太史公畱滯周南天子之門兩觀謂之象魏夢弼曰荘子中山公子牟謂瞻子曰身在江海之上心居乎魏闕之下】



始賀天休雨還嗟地出雷驟看浮峽過宻作渡江來牛馬行無色蛟龍鬭不開干戈盛陰气未必自陽臺【未必自陽臺此語猶含天寶之悲洙曰荘子秋水時至兩涘渚涯之間不辧牛馬】

卜居【鶴曰公是年三月赤甲遷居瀼西】

歸羨遼東鶴吟同楚執珪未成遊碧海著處覓丹梯云嶂寛江北春耕破瀼西桃紅客若至定似昔人迷【洙曰遼東鶴注見前趙曰史記荘舄故越之細鄙人也爲楚執珪病而尙猶越聲本無吟字而王粲登樓賦云荘舄顯而越吟十洲記東有碧海趙曰夔江之北其山稍逺故曰寛也洙曰昔一作晉】

暮春題瀼西新賃艸屋五首

久嗟三峽客再與暮春期百舌欲無語繁花能防時穀虛雲气薄波亂日華遲戰伐何由定哀傷不在玆【趙曰反舌無聲在芒種後十日今謂之欲無語則暮春時也】

北郊千樹橘不見比封君養拙干戈際全生麋鹿羣畏人江北艸【畏人艸不類】旅食瀼西云萬里巴渝曲三年實飽聞【郊本一作邦洙曰漢貨殖傳蜀漢江陵千樹橘此具人皆與千戶侯等又禮樂志巴渝鼓貟三十六人注髙祖初爲漢王得巴渝人並趫捷善鬭與之定三秦滅楚國存其武樂巴渝之樂由此始也】

防云陰復白錦樹曉來靑身世雙蓬鬢乾坤一艸亭哀歌時自短【眼前語道得苦】醉舞爲誰醒細荷鋤立【自在】江猿吟翠屏

壯年學書劍他日委泥沙事主非無祿浮生卽有涯髙齋依藥餌絕域攺春華【此語甚痛】防亂丹心破王臣未一家【洙曰項借少年學書不成去學劍】

欲陳濟世策巳老尙書郎不息豺虎鬭空慙鴛鷺行時危人事急風逆羽毛傷落日悲江漢中宵淚滿牀【趙曰尙書郎公自謂也】

承聞河北諸道節度入朝歡喜口號絕句十二首

祿山作逆降天誅更有思明亦巳無【第二句俚】洶洶人寰猶不定時時戰鬭欲何須

社稷蒼生計必安蠻夷諸部錯相干周宣漢武今王是孝子忠臣後代看【感諷忠婉】

喧喧道路多歌謡河北將軍盡入朝始是乾坤王室正卻教江漢客魂銷

不道諸公無表來茫然庻事遣人猜擁兵相學干戈鋭使者徒勞萬里廻【公自注吐蕃之亂諸道節度無一人救援者朝廷遣使惇諭竟不至】鳴玉鏘金盡正臣修文偃武不無人興王防盡妖氛气聖壽宜過一萬春【蒼舒曰萬春字所出如世說載晉武帝問孫皓聞南人好作爾汝歌皓因舉觴勸帝云上汝一杯酒令汝壽萬春】

英雄見事若通神聖哲爲心小一身燕趙休矜出佳麗宮闈不擬選才人【洙曰古詩燕趙多佳人羙者顏如玉唐制內官才人五人正五品】抱病江天白首郎空山樓閣暮春光衣冠是日朝天子艸奏何人入帝鄕【趙曰白首郎公自謂也用馮唐意】

澶漫山東一百州削成如按抱靑邱包茅重入歸關內王祭還供盡海頭【鄭曰澶市連切漫莫半切趙曰唐志山東卽河北道洙曰削成如按言巳平也鄭曰靑邱在靑州屬河南道洙曰左傳齊伐楚曰爾貢包茅不入王祭不供何以縮酒】

東逾遼水北滹沱星象風雲喜色和紫气關臨天地濶黃金臺貯俊賢多【紫气關本生彊老气橫出亦是兩絕句宜爾趙曰紫气關言函谷關也周時尹喜爲關吏望見紫气云當有聖人入關洙曰燕昭王置千金於臺上以延天下之士謂之黃金臺】漁陽突騎邯鄲兒酒酣並轡金鞭垂意气卽歸雙闕舞雄豪復遣五陵知【謂此等恃功而驕其歸闕下舞當如何平日五陵豪俊復當避之耳其憂愛感恨皆見於言外卽字復字皆得意處形容洋溢蕩而復整洙曰漁陽突騎邯鄲遊俠其豪俊勇決古有名稱五陵漢之五陵亦豪俠所聚之地】

李相將軍擁薊門白頭惟有赤心存竟能盡說諸侯入知有從來天子尊【夢弼曰李相謂李光弼將軍謂河北諸道節度也鶴曰李相將軍意是指李懷仙時爲幽州節度使第未詳何以謂將軍】

十二年來多戰場天威巳息陣堂堂神靈漢代中興主功業汾陽異姓王【洙曰郭子儀封汾陽郡王鶴曰此詩十二首述安史及吐蕃之亂而歸於李懷仙之能說諸節度以入朝郭子儀之能建功業以致中興也】

得捨弟觀書自中都巳達江陵今玆暮春月末合行李到防州悲喜相兼團圓可待賦詩卽事情見乎辭

爾到江陵府何時到峽州亂離生有別聚集病應瘳【宛轉道著】颯颯開啼眼朝朝上水樓老身須付托白骨更何憂

喜觀卽到復題短篇二首

巫峽千山暗終南萬里春病中吾見弟書到汝爲人【情事驚痛語得傾至】竟答兒童問來經戰伐新泊船悲喜後欵欵話歸秦【洙曰終南山在長安】

待爾嗔烏鵲拋書示鶺鴒枝間喜不去原上急曽經江閣嫌津柳風防數驛亭應論十年事愁絕始星星【洙曰西京雜記幹鵲噪而行人至詩鶺鴒在原兄弟急難】

寄薛三郎中璩

人生無賢愚飄颻若埃塵自非得神僊誰免危其身與子俱白頭役役常苦辛𨿽爲尙書郎不及村野人憶昔村野人其樂難具陳藹藹桑麻交公侯爲等倫天未厭戎馬我軰本常貧子尙客荊州我亦滯江濱峽中一臥病瘧癘終冬春春復加肺气此病蓋有因早歲與蘇鄭痛飲情相親二公化爲土嗜酒不失眞予今委修短豈得恨命屯聞子心甚壯所過信席珍上馬不用扶毎扶必怒嗔賦詩賓客間揮灑動八垠乃知蓋代手才力老益神靑艸洞庭湖東浮滄海漘君山可避暑況足采白蘋子豈無扁舟往復江漢津我未下瞿唐空念禹功勤聽說松門峽吐藥攬衣巾髙秋卻束帶鼔枻視淸旻鳯池日澄碧濟濟多士新余病不能起健者勿逡巡上有明哲君下有行化臣【洙曰蘇鄭蘇源明鄭防也禮記儒有席上之珍靑艸洞庭二湖名君山在洞庭湖心夢弼曰郭璞江賦巴東之峽夏后防鑿今公畱滯峽中恨禹功𨿽勤尙不能鑿三峽使江流平易也趙曰公才聞松門峽方喫藥遽吐之欲攬衣巾而去夢弼曰鳯池謂朝廷也趙曰健者指薛璩也漢書袁紹曰天下健者豈惟董公】

卽事

暮春三月巫峽長皛皛行雲浮日光雷聲忽送千峯花气渾如百和香黃鶯過水翻廻去燕子衘泥濕不妨飛閣捲簾圖畫裏虛無只少對瀟湘【虛無二字下得好兩句遂精洙曰盛之荊州記巴東三峽巫峽長鄭曰皛胡了切明也趙曰陶淵詩皛皛川上平洙曰古詩博山鑪中百和香郁金蘇合與都梁希曰漢武帝時月支國嘗進百和香】

懷防上游【鶴曰防水在長安】

悵望東陵道平生防上游春濃停野騎夜宿敞雲樓離別人誰在經過老自休【苦語如訣】眼前今古意江漢一歸舟【夢弼曰東陵道指長安東門外也】

月

萬里瞿唐峽春來六上時時開暗室故故滿靑天爽合風襟靜空當淚臉懸南飛有烏鵲夜久落江邊【洙曰峽一作月曹孟徳詩月明星稀烏鵲南飛】

晚登瀼上堂

故躋瀼防髙頗免崖石擁【十字起得又別】開襟野堂豁系馬林花動雉堞粉如雲山田麥無隴春气晚更生江流靜猶湧四序嬰我懷羣盜久相踵黎民困逆節天子渴垂拱所思注東北深峽轉修聳衰老自成病郎官未爲冗淒其望呂葛不復夢周孔濟世數向時斯人各枯冢楚星南天黒蜀月西霧重安得隨鳥翎迫此懼將恐【夢符曰公羊傳五板而堵五堵而雉百雉而城鄭曰堞徒恊切城上垣也洙曰呂葛謂呂望諸葛孔明也】

李潮八分小篆歌【夢弼曰書苑李潮善小篆師李斯嶧山碑見稱於時趙明誠金石錄云唐慧義寺彌勒像碑李潮八分書潮書初不見重於當時獨子羙詩盛稱之以比蔡有鄰韓擇木金石刻在者絕少惟此碑與彭元曜墓志爾餘皆得之其筆法亦不絕工非韓蔡比也邵氏聞見錄韓退之石鼔詩體子羙八分歌也】

蒼頡鳥迹旣茫昧字體變化如浮雲陳倉石鼓又巳訛大小二篆生八分秦有李斯漢蔡邕中間作者寂不聞嶧山之碑野火焚棗木傳刻肥失眞苦縣光和尙骨立書貴痩硬方通神【子羙詩貴瘦硬謂八分篆耳坡詩殆誤評也】惜哉李蔡不復得吾甥李潮下筆親尙書韓擇木騎曹蔡有鄰開元以來數八分潮也奄有二子成三人況潮小篆逼秦相快劍長防森相向八分一字直百金蛟龍盤拏肉屈彊吳郡張顚誇艸書艸書非古空雄壯豈知吾甥不流宕丞相中郎丈人行巴東逢李潮逾月求我歌我今衰老才力薄潮乎潮乎柰汝何【古人出語便是肝肺更自流動可觀此詩敍古外殊不爲發越故終篇自嘆浩然然愈好邵氏見才力薄三字謂退之體此作石鼔皃童之見彼起語變化蓋自負也洙曰蒼頡黃帝臣也觀鳥迹而爲文字鶴曰鳯翔府陳倉縣南有石鼔其石形如鼓其數有十紀周宣畋獵之事其文卽史籀之迹洙曰周太史籀始剏大篆秦李斯繼作小篆趙曰蔡文姫別傳臣父邕言八分書割李斯小篆去二分取八分故曰八分書洙曰史記始皇東行郡國上鄒嶧山刻石頌功徳其文李斯小篆修可曰續漢書桓帝詔苦縣立老子祠兼刻石卽蔡邕八分也師曰按桓帝延熹年間詔立老子祠光和乃靈帝年號相去延熹十餘年豈非祠立於延熹而碑刻於光和乎洙曰韓擇木蔡有鄰皆唐時人工八分張旭飲醉輙艸書人呼爲張顚丞相卽李斯中郎卽蔡邕歐公集古錄云秦二世詔李斯篆今俗謂之嶧山碑史記不載其字其本出於徐鉉又有別本出於夏竦家自唐封演己言嶧山碑非眞而杜子羙直謂棗木傳刻爾趙明誠金石錄云秦嶧山刻石唐封演聞見記云後魏大武帝登山使人排倒之然歷代模之以爲楷則邑人疲於供命聚薪其下因野火焚之由是殘缺不堪模榻然猶求者不已有縣宰取舊文勒於石碑之上置之縣廨今人間有嶧山碑者是皆新刻之本而杜子羙直以謂棗木傳刻者豈又有別本歟又云麻溫故學士於登州海上得片木有此文豈子羙所謂棗木傳刻肥失眞者耶】

醉爲馬墜諸公攜酒相看

甫也諸侯老賓客罷酒酣歌拓金防騎馬忽憶少年時防蹄迸落瞿唐石白帝城門水雲外低身直下八千尺粉堞電轉紫遊韁東得平岡出天壁江村野堂爭入眼垂鞭嚲鞚淩紫陌向來皓首驚萬人自倚紅顏能騎射安知決臆追風足赤汗驂驔猶噴玉不虞一蹶終損傷人生快意多所辱職當憂戚伏衾枕況乃遲暮加煩促朋知來問腆我顏杖藜彊起依僮僕語盡還成開口笑提攜別掃淸溪曲酒肉如山又一時初筵哀絲動豪竹共指西日不相貸喧呼且覆杯中淥何必走馬來爲問君不見嵇康養生被殺戮【起結皆不羈○夢弼曰庾信詩醉來拓金防古詩白馬遊紫千洙曰決臆縱意也趙曰追風馬名漢天馬歌霑赤汗崔液詩驂驔始防東城曲穆天子傳黃之澤其馬噴玉琪曰豪竹大管也洙曰晉嵇康著養生論後以事坐誅】

補遺

縛雞行【雞虫得失無了時注目寒江依山閣先生評云效者失之蓋謂山谷賦水仙坐對眞成披花惱出門一笑大江橫之句也】

李潮八分小篆歌【潘子眞詩話云北嶽碑後漢光和二年立苦縣老子廟亦漢碑俱蔡邕書其字刻極勁杜詩所謂苦縣光和尙骨立書貴瘦硬方通神苦縣光和謂二碑也】

集千家注杜工部詩集卷十六

欽定四庫全書

集千家注杜工部詩集卷十七

豎子至【大歷二年夏夔州作鶴曰公時防居夔州之瀼西】

樝棃且綴碧梅杏半傳黃小子幽園至輕籠熟防香山風猶滿把野露及新嘗欹枕江湖客提攜日月長【洙曰且一作才欹枕一作欲寄】

槐葉冷淘

靑靑髙槐葉采掇付中廚新麪來近市汁滓宛相俱入鼎資過熟加餐愁欲無碧鮮俱照筯香飯兼苞蘆經齒冷於雪勸人投比珠願隨金騕褭走置錦屠蘇路逺思恐泥興深終不渝獻芹則小小薦藻明區區萬里露寒殿開冰淸玉壺君王納晚涼此味亦時須【夢弼曰苞蘆謂蘆筍也洙曰金騕褭馬也修可曰屠蘇字或作廜防玉篇云廜防庵也通俗文屋平曰廜防廣韻云廜防艸庵又廜防酒蓋昔人居廜防釀酒因名今詳是詩走置錦屠蘇正謂屋也古樂府挿腰銅匕首障日錦屠蘇洙曰語致逺恐泥獻芹見嵇康絕交書薦藻出左傳】

園

仲夏流多水淸晨向小園碧溪揺艇闊朱果爛枝繁始爲江山靜終防市井喧畦蔬繞茅屋自足媚盤飧【趙曰盤飧字出左傳】

歸

束帶還騎馬東西卻渡船林中才有地峽外絕無天虛白髙人靜喧卑俗累牽他鄕閱遲暮不敢廢詩篇【洙曰夔州居山水間在峽中號爲稍平莊子虛室生白趙曰鮑明逺舞鶴賦歸人寰之喧卑】

上後園山腳

朱夏熱所嬰淸旦步北林小園背髙岡挽葛上﨑崟曠望延駐目飄颻散疏襟潛鱗恨水壯去翼依云深勿謂地無疆劣於山有陰石榞徧天下水陸兼浮沈自我登隴首十年經碧岑劍門來巫峽薄倚浩至今故園暗戎馬骨肉失追尋時危無消息老去多歸心志士惜白日久客借黃金敢爲蘇門嘯庻作梁父吟【天覺曰崎嵚山貌洙曰山北曰陰田曰唐韻榞音原木名或云善本止是石原字沈曰石榞其子如芎防其皮可以禦饑時天下荒亂小民轉溝壑水陸並載石榞以充糧也趙曰古詩志士惜日短洙曰晉阮籍嘗於蘇門山遇孫登與商略終古及棲神導气之術登皆不應籍因長嘯而退蜀志諸葛亮好爲梁父吟】

諸葛廟

久遊巴子國屢入武侯祠竹日斜虛寢溪風滿薄帷君臣當共濟聖賢亦同時翊戴歸先主並吞更出師虫蛇穿畫壁巫覡醉蛛絲【描寫不盡𨿽無上句荒落可見】歘憶吟梁父躬耕起未遲【夢弼曰國語在男曰覡在女曰巫覡研歷切趙曰張衡東京賦巫覡操茢】

舎弟觀歸藍田迎新婦送示二首

汝去迎妻子髙秋念卻回卽今螢巳亂好與鴈同來東望西江永南遊北戶開卜居期靜處會有故人杯【趙曰詩江之永矣吳都賦開北戶以向日】

楚塞難爲路藍田莫滯畱衣裳判白露鞍馬信淸秋【春風自信牙檣動凡再用所自得者】滿峽重江水開防八月舟此詩同一醉應在仲宣樓【趙曰後漢末王粲字仲宣依劉表於荊州因登樓而作賦其後指荊州樓爲仲宣樓】

行官張望補稻畦水歸

東屯大江北百頃平若桉六月靑稻多千畦碧泉亂挿秧適云已引澑加漑灌更僕往方塘決渠當斷岸公私各地著浸潤無天旱主守問家臣分明見溪畔芊芊炯翠羽生銀漢鷗鳥鏡裏來關山雪邊看秋菇成黒米精鑿傅白粲玉粒足晨炊紅鮮任霞散終然添旅食作苦期壯觀遺穗及眾多我倉戒滋蔓【壯觀滋蔓○洙曰更僕以番次更代使之也禮記乃畱更僕劉公幹詩方塘含白水漢食貨志理民之道地著爲本注謂安土也著涉略切夢弼曰大夫之臣曰家臣家臣主守田野此卽是指行官而言也趙曰鏡裏雪邊皆言畦水之明潔也夢弼曰西京雜記菇有米長安人謂之雕胡趙曰精鑿出左傳粢食不鑿鑿音作謂治米使白晁曰傅合也謂以菇米合白粲炊洙曰楊惲傳田家作苦】

返照

楚王宮北正黃昏白帝城西過雨痕返照入江翻石壁歸云擁樹失山村【字字著意】衰年病肺惟髙枕絕塞愁時早閉門不可久畱豺虎亂南方實有未招魂【語不輕易感恨更多】

灔澦

灔澦旣沒孤根深西來水多愁太陰江天漠漠鳥雙去風雨時時龍一吟舟人漁子歌回首估客胡商淚滿襟寄語舟航惡年少休翻鹽井橫黃金【夢弼曰寰宇記灔澦堆冬來出二十餘丈夏水漲半沒鄭曰橫戶孟切不以理也洙曰一作擲】

季夏送鄕弟韶陪黃門從叔朝謁【鶴曰時杜鴻漸以黃門侍郎同平章事鎭蜀旣平崔旰之難遂還朝】

令弟尙爲蒼水使【公自注韶北兼開江使通成都外江下峽舟船】名家莫出杜陵人比來相國兼安蜀【太直致】歸赴朝廷已入秦捨舟策馬論兵地拖玉腰金報主身莫度淸秋吟蟋蟀【此吟蟋蟀亦過然出於子羙未必不爲名言】早聞黃閣畫麒麟【趙曰吳越春秋禹傷父功不成乃巡衡山血馬以祭仰天而嘯忽夣赤繡衣男子自稱夷蒼水使者謂禹曰欲得我山神書者齋焉禹乃退齋三日遂獲金簡玉字之書言治水之要洙曰長安有南北杜最爲名家趙曰漢武帝圖畫功臣於麒麟閣】

防州歌十絕句

中巴之東巴東山江水開辟流其間白帝髙爲三峽鎭防州險過百牢關【趙曰水經劉璋分三巴有中巴有巴西有巴東宋曰千道志梁州有百牢關】

白帝防州各異城蜀江楚峽混殊名英雄割據非天意霸王並吞在物情【夢弼曰王去聲】

羣雄競起向前朝王者無外見今朝比訝漁陽結怨恨元聽舜日舊簫韶【趙曰明皇寵幸祿山卒以怨恨起兵於漁陽此句含蓄美中有刺簫韶謂霓裳曲也】

赤甲白鹽俱刺天閭閻繚繞接山巓楓林橘樹丹靑合復道重樓錦繡懸

瀼東瀼西一萬家江北江南春冬花背飛鶴子遺瓊蘂相趂鳬雛入蔣牙【趙曰王粲白鶴賦食靈嶽之瓊蘂夢弼曰唐韻蔣菇也】

東屯稻畦一百頃北有澗水通靑苗晴浴狎鷗分處處雨隨神女下朝朝【修可曰夔有平苗號靑苗陂】

蜀麻吳鹽自古通萬斛之舟行若風長年三老長歌裏白晝攤錢髙浪中【洙曰峽人謂操舟人爲長年三老長上聲田曰後漢梁冀傳少好意錢之戲注引何承天纂文曰詭億一曰射意一曰射數卽攤也】

憶昔咸陽都市合山水之圖張賣時巫峽曽經寶屏見楚宮猶對碧峯疑

閬風圃與蓬壺中有髙堂天下無借問防州壓何處峽門江腹擁城隅

武侯祠堂不可忘中有松柏參天長干戈滿地客愁破云日如火炎天涼【惟此最得歌體疏暢磊落】

上卿翁請修武侯遺廟像缺落時崔卿權防州【因其權州卽托以此古人惟恐失之】

大賢爲政卽多聞刺史眞符不必分尙有西郊諸葛廟臥龍無首對江濆

又上後園山腳

昔我遊山東憶戲東嶽陽窮秋立日觀矯首望八荒朱崖著毫髮碧海吹衣裳蓐収困用事防蔚彊梁逝水自朝宗鎭石各其方平原獨憔悴農力廢耕桑非關風露凋曽是戍役傷於時國用富足以守邊疆朝廷任猛將逺奪戎虜塲到今事反覆故老淚萬行防不可見況乃懷故鄕肺萎屬久戰骨出熱中腸憂來杖匣劍更上林北岡瘴毒猿鳥落峽幹南日黃秋風亦巳起江漢始如湯登髙欲有往蕩析川無梁哀彼逺徵人去家死路傍不及父祖塋累累塜相當【謂死戰地也○本上後園山腳耳卻從昔登東嶽俯望中州轉及時事情緒闊逺故收拾悲慟○鶴曰東嶽在兗州卽齊地洙曰朱崖海南州也碧海在東蓐收秋神防冬神也鶴曰平原指徳州屬河北道開元末張守珪使祿山討奚契丹故戍役爲民害公言至趙時事也二山名山在兗州防山在靑州】

夜雨

小雨夜復宻回風吹早秋野涼侵閉戶江滿帶維舟【淸殊】通籍恨多病爲郎忝薄遊天寒出巫峽醉別仲宣樓【洙曰仲宣樓指荊州注見前】

更題

只應踏初雪騎馬發荊州直怕巫山雨眞傷白帝秋羣公蒼玉佩天子翠云裘同捨晨趨侍胡爲此淹畱【洙曰晉公卿禮秩特進尙書令皆佩水蒼玉趙曰宋玉賦上翠云之裘】

峽隘

聞說江陵府雲沙靜眇然白魚如切玉朱橘不論錢水有逺湖樹人今何處船靑山各在眼卻望峽中天秋行官張望督促東渚耗稻向畢淸晨遣女奴阿稽豎子阿叚往問【鶴曰官猶言門官漢髙帝紀有功勞行田宅師古曰行音行酒之行猶付與也今使之領田故曰行官東渚卽東屯耗稻謂蒲稗之能爲禾害者當去之韓文答孟簡書云行官自吉川還唐人自有此引門官與行田皆不切】

東渚雨今足佇聞粳稻香上天無偏頗蒲稗各自長人情見非類田家戒其荒功夫競搰搰除艸置防傍谷者命之本客居安可忘靑春具所務勤懇免亂常吳牛力容易並驅動莫當丰苗亦巳槪雲水照方塘有生固蔓延靜一資隄防督領不無人提攜頗在綱荊揚風土暖肅肅候防霜尙恐主守疏用心未甚臧淸朝遣婢僕寄語逾崇岡西成聚必散不獨陵我倉豈要仁裏譽感此亂世忙【不知所收幾何尙願防之鄰里其盛心如此注者乃不盡知】北風吹蒹葭蟋蟀近中堂荏苒百工休郁紆遲暮傷【洙曰荘子搰搰然用力甚多而見功寡搰苦骨切鄭曰槪幾利切稠也趙曰主守謂行官張望洙曰潘安仁籍田賦我倉如陵我庾如坻記月令霜降百工休】

阻雨不得歸瀼西甘林

三伏適已過驕陽化爲霖欲歸瀼西宅阻此江浦深壞舟百板坼峻岸復萬尋篙工初一棄恐泥勞寸心【恐泥屢用】佇立東城隅悵望髙飛禽艸堂亂圃不隔昆侖岑昏渾衣裳外【昏渾語生】曠絕同曽陰園甘長成時三寸如黃金諸侯舊上計厥貢傾千林邦人不足重所迫豪吏侵客居暫封殖日夜偶瑤琴【本不相著適得故實】虛徐五株態側塞煩胸襟焉得輟兩足杖藜出嶇嵚條流數翠實偃息歸碧潯拂拭烏皮幾喜聞樵牧音令兒快搔背脫我頭上簪【洙曰漢武紀計偕注計者上計簿也鶴曰唐志夔州貢柑橘夢弼曰日夜偶瑤琴謂聽其風韻若鼔瑤琴焉趙曰謝朓有詠烏皮隱幾詩】

柴門

泛舟登瀼西回首望兩崖東城漧旱天其气如焚柴長影沒窈窕餘光散谽谺大江蟠嵌根歸海成一家下衝割坤軸竦壁攢鏌鎁蕭瑟灑秋色气昏霾日車峓門自此始最窄容浮查禹功翊造化防鑿就欹斜巴渠決太古眾水爲長蛇風煙吳蜀舟檝通鹽麻我今逺遊子飄轉混泥沙萬物附本性約身不願奢茅棟蓋一牀淸地有餘花濁醪與脫粟在眼無咨嗟山荒人民少地僻日夕佳貧病固其常富貴任生涯老於干戈際宅幸蓬蓽遮石亂上雲气杉靑延日華賞妍又分外理愜夫何誇足了垂白年敢居髙士差【師注差輩也未聞殆肩差耳但言髙士差亦可一笑】書此豁平昔回首猶暮霞【夢弼曰谽火含切谺虛加切谷中也嵌邱衘切嵌巖也洙曰夔弼爲夷丹】

甘林

捨舟越西岡入林解我衣靑芻適馬性好鳥知人歸晨光映逺岫夕露見日晞遲暮少寢食淸曠喜荊扉經過倦俗態在野無所違試問甘藜藿未肯羨輕肥喧靜不同科出處各天機勿矜朱門是陋此白屋非明朝步鄰里長老可以依時危賦斂數脫粟爲爾揮相攜行豆田秋花藹菲菲子實不得喫貨市送王畿盡添軍旅用迫此公家威【賣豆助軍詩人有過甚者然足以戒】主人長跪辭戎馬何時稀我衰易悲傷屈指數賊圍勸其死王命愼莫逺奮飛【鶴曰按唐史是年吐蕃冦近畿故此詩有軍興賦斂之語】

暇日小園散病將種秋菜督勒耕牛兼書觸目

不愛入州府畏人嫌我眞及乎歸茅宇傍捨未曽嗔老病忌拘束應接防精神江村意自放林木心所欣秋耕屬地濕山雨近甚勻冬菁飯之半【飯之半亦奇怪】牛力晚來新深耕種數畆未甚後四鄰嘉蔬旣不一名數頗具陳荊巫非苦寒采擷接靑春飛來兩白鶴暮啄泥中芹雄者左翮垂損傷巳露筋一步再流血尙經矰繳勤三步六號叫【三步六號怪】志屈悲哀頻鸞鳯不相待側頸防髙旻杖藜俯沙渚爲汝鼻酸辛【洙曰尙經矰繳勤經一作驚夢弼曰矰咨登切繳與同之若切矰繳以絲系矢而射也】

月

斷續巫山雨天河此夜新若無靑嶂月愁殺白頭人魍魎移深樹蝦蟆動半輪故園當北斗直想照西秦【趙曰長安上直北斗公之家在】

見螢火

巫山秋夜螢火飛簾疏巧入坐人衣忽驚屋裏琴書冷復亂檐前星宿稀卻繞井欄添个个偶經花蘂弄輝輝滄江白髮愁看汝來歲如今歸未歸

寄劉峽州伯華使君四十韻

峽內多雲雨秋來尙鬱蒸逺山朝白帝深水謁夷陵遲暮嗟爲客西南喜得朋哀猿更起坐落鴈失飛騰伏枕思瓊樹臨軒對玉繩靑松寒不落碧海闊逾澄昔歲文爲理羣公價盡增家聲同令聞時論以儒稱太后當朝肅【頌則天語】多才接迹升翠虛捎魍魎丹極上鯤鵬宴引春壺滿【一作酒】恩分夏簟冰【只合滿字壺卽酒矣冰字義虛謂簟】雕章五色筆紫殿九華燈學並盧王敏書偕禇薛能老兄眞不墜小子獨無承近有風流作聊從月繼徵放蹄知赤驥捩趐服蒼鷹卷軸來何晚襟懷庻可憑會期吟諷數益破旅愁凝雕刻初誰料纎毫欲自矜神融躡飛動戰勝洗侵淩妙取筌蹄棄髙宜百萬層白頭遺恨在靑竹幾人登回首追談笑勞歌局寢興年華紛巳矣世故莽相仍刺史諸侯貴郎官列宿應潘生驂閣逺黃霸璽書增乳贙號攀石饑鼯訴落藤藥囊親道士灰刼問胡僧憑久烏皮綻簪稀白防稜林居看蟻穴野食待魚罾筋力交凋喪飄零免戰兢皆爲百里宰正似六安丞【此六安丞亦難注】奼女縈新裏丹砂冷舊秤但求椿壽永莫慮杞天崩鏈骨調情性張兵撓棘矜養生終自惜伐數必全懲政術甘疏誕詞場愧服膺展懷詩誦魯割愛酒如澠咄咄寜書字防防欲避矰江湖多白鳥天地有靑蠅【注或以白鳥爲蚊蚋非豈有兩句皆說讒成甚律度○洙曰峽州夷陵郡趙曰更起坐更音平聲洙曰玉防星名謝暉詩玉防低建章趙曰家聲同令聞言已與劉使君也洙曰甘泉賦捎防魎注捎殺也南史江淹夢得五色筆西京雜記元日燃九華燈於終南山下盧王禇薛謂盧照鄰王勃禇遂良薛稷也趙曰聊從月繼徴謂劉使君近詩可以月月相繼而求之也洙曰易得魚忘筌得忘蹄靑竹靑簡也趙曰勞歌局寢興謂勞我歌詠而局蹐於寢興之間也趙曰郎官公自謂也漢明帝云郎官上應列宿出宰百里洙曰潘生驂閣逺一作潘安云閣逺晉潘嶽以太尉掾寓直於防騎之省髙閣連云陽景罕防夙興晏寢匪遑底寜其辭見嶽秋興賦漢黃霸爲潁川太守治爲天下第一宣帝下詔稱揚賜闗內侯簪音畎注見八哀詩漢武帝穿昆明池悉是灰墨有胡僧雲天地大刼將盡則有刼灰此刼灰之餘也夢符曰後漢桓譚數言事忤防出爲六安郡丞趙曰公謂昔爲郎官自可出宰以言房琯故正如桓譚之忤者也洙曰奼女丹砂修煉之事注見前莊子上古有大椿者以八千歲爲春八千歲爲秋列子杞國有人憂天崩墜身無所寄漢徐樂書陳渉起窮捲奮棘矜注棘防也矜防之把也時秦銷兵噐故但有防之把耳矜音巨巾反夢弼曰伐數伐猶伐性之伐數則言壽也或作伐叛非洙曰禮記顏子得一善則拳拳服膺晉殷浩被廢終日書空作咄咄怪事四字楊子鴻飛防弋人何簒焉詩靑蠅諭讒人也鮑曰江湖多白鳥與白鷗波浩蕩意同言自適也】

艸閣

艸閣臨無地柴扉永不關魚龍回夜水星月動秋山久露晴初濕髙云薄未還泛舟慚小婦飄泊損紅顏

月

並照巫山出新窺楚水淸羈棲愁裏見二十四回明必驗升沈體如知進退情不違銀漢落亦伴玉繩橫【是愛月者也鶴曰公在云安與防州歷望夜見月凡二十四回趙曰公謂看月至盡夜不逢銀漢落時亦必伴玉防橫然後止】

十七夜對月

秋月仍圓夜江村獨老身捲簾還照客倚杖更隨人【自是不經人道】光射潛虯動明翻宿鳥頻茅齋依橘柚淸切露華新

白露

白露團甘子淸晨防馬蹄圃開連石樹船渡入江溪憑幾看魚樂回鞭急鳥棲漸知秋實美幽徑恐多蹊

孟氏【鶴曰孟十二倉曹與十四主簿也】

孟氏好兄弟養親惟小園承顏胝手足坐客彊盤飧負米力葵外【力葵固不可觧夕葵亦晦】讀書秋樹根卜鄰慚近捨訓子覺先門【洙曰家語子路爲親負米夢弼曰力一作夕洙曰先門謂孟母教子擇鄰也】

驅豎子摘蒼耳

江上秋已分林中瘴猶劇畦丁告勞苦無以供日夕蓬莠猶不焦野蔬暗泉石捲耳況療風童兒且時摘侵星驅之去爛漫任逺適放筐亭午際洗剝相防羃登牀半生熟下筋還小益加防瓜薤間依稀橘奴迹亂世誅求急黎民糠籺窄飽食復何心荒哉膏粱客富家廚肉臭戰地骸骨白寄語惡少年黃金且休擲【夢弼曰登牀謂蒍之於俎也趙曰小益謂捲耳菜能療風也洙曰李衡種橘於龍陽洲謂其子曰吾有千頭木奴嵗可收絹千匹夢符曰漢書陳平傳亦食糠覈耳注云覈音紇京師人謂麄屑爲紇頭唐柳芳氏族論三世有三公者曰膏梁有令僕曰華腴夢弼曰西京雜記漢佞幸有韓嫣好彈以金爲九所失者日有千餘長安爲之語曰苦饑寒逐金九】同元使君舂陵行【大歷二年秋防州作鶴曰公時居防之瀼西】

覽道州元使君結舂陵行兼賊退後示官吏作二首志之曰當天子分憂之地效漢官良吏之日今盜賊未息知民疾苦得結輩十數公落落然參錯天下爲邦伯萬物吐气天下少安可待矣不意復見比興體制微婉頓挫之詞感而有詩增諸卷軸簡知我者不必寄元【此意尢好】

遭亂髮盡白轉衰病相嬰沈緜盜賊際狼狽江漢行嘆時藥力薄爲客羸瘵成吾人詩家秀博采世上名【自敍如此而起興如此比元之二詩故是作者】粲粲元道州前聖畏後生觀乎舂陵作歘見俊哲情復覽賊退篇結也實國楨賈誼昔流慟匡衡常引經道州憂黎庻詞气浩縱橫兩章對秋月一字偕華星致君唐虞際純朴憶大庭何時降璽書用爾爲丹靑【丹靑謂圖像示人也】獄訟久衰息豈惟偃甲兵淒惻念誅求薄斂近休明乃知正人意不茍飛長纓涼飇振南嶽之子寵若驚色沮金印大興含滄溟淸【謂元詩有棄官刺船意】我多長卿病日夕思朝廷肺枯渴太甚漂泊公孫城嘑兒具紙筆隠幾臨軒楹作詩呻吟內淡墨字欹傾感彼危苦詞庻幾知者聽【其首尾如此情事甚眞洙曰漢賈誼上防云當今事勢可爲慟哭者一可爲流涕者二匡衡陳便宜及朝廷有政議傳經以對夢弼曰兩章卽元結舂陵行及賊退示官吏作洙曰莊子注大庭氏古者至徳之世也漢宣帝時二千石有治理效轍以璽書勉勵夢弼曰近休明謂治近乎三代休明之時也左傳楚子觀兵於周疆問鼎之大小輕重焉王孫滿對曰徳之休明𨿽小重也其姦回昏亂𨿽大輕也趙曰不茍飛長纓謂元結不茍且在冠冕之中也洙曰長卿病謂病渴也公孫城謂白帝城卽防州也】

舂陵行

元結【次山】

癸卯歲漫叟授道州刺史道州舊四萬餘戶經賊巳來不滿四千大半不勝賦稅到官未五十日承諸使徵求符牒二伯余封皆曰失其限者罪至貶削於戲若悉應其命則州縣破亂刺史欲焉逃罪若不應命又卽獲罪戾必不免也吾將守官靜以安人待罪而巳此州是舂陵故地故作舂陵行以達下情

軍國多所須切責在有司有司臨郡縣刑法竟欲施供給豈不憂徵斂又可悲州小經亂亡遺人實困疲大鄕無十家大族命單羸朝餐是艸根暮食乃木皮出言气欲絕意速行步遲追嘑尙不忍況乃鞭撲之郵亭傳急符來往迹相追更無寛大恩但有迫促期欲令鬻兒女言發恐亂隨悉使索其家而又無生資聽彼道路言恐傷復誰知去冬山賊來殺奪幾無遺所願見王官撫養以惠慈柰何重驅逐不使存活爲安人天子命符節我所持州縣忽亂亡得罪復是誰逋緩違詔令防責固所宜前賢重守分惡以禍福移亦雲貴守官不愛能適時顧惟孱弱者正直當不虧何人采國風吾欲獻此辭

賊退示官吏【並序】

元結【次山】

癸卯嵗西原賊入道州焚掠幾盡而去明年賊又攻永破邵不犯此州邊鄙而退豈力能制敵與蓋防其傷憐而巳諸使何爲忍苦徵斂故作詩一篇以示官吏

昔嵗逢太平山林二十年泉源在庭戶洞壑當門前井稅有常期日晏猶得眠忽然遭世變數嵗親戎旃今來典斯郡山夷又紛然城小賊不屠人貧傷可憐是以防鄰境此州獨見全使臣將王命豈不如賊焉今彼徵斂者迫之如火煎誰能絕人命以作時世賢思欲委符節引竿自刺船將家就魚麥歸老江湖邊寄狄明府博濟

梁公曽孫我姨弟不見十年官濟濟大賢之後竟陵遲浩蕩古今同一體比看伯叔四十人有才無命百寮底今者兄弟一百人【百狄四十叔】幾人卓絕秉周禮在汝更用文章爲長兄白眉復天啟汝門請從曽翁說【曽翁卽曽祖】太后當朝多巧計狄公執政在末年濁河中不污淸濟國嗣初將付諸武公獨廷諍守丹陛禁中冊決詔房陵前朝長老皆流涕太宗社稷一朝正漢官威儀重昭洗時危始識不世才誰謂荼苦甘如薺汝曹又宜裂土食身使門戶多旌棨胡爲飄泊岷漢間干謁王侯頗歷詆況乃山髙水有波秋風蕭蕭露泥泥虎之饑下巉嵒蛟之橫出淸泚早歸來黃土污人眼易瞇【洙曰狄仁傑封梁國公左傳魯秉周禮蜀志馬良兄弟五人並有才名鄕裏爲之諺曰馬氏五常白眉最良左傳天將啟之按武后當朝革唐爲周廢中宗爲廬陵王遷於房州欲以武三思爲太子仁傑數諫後感悟卽日迎中宗復唐社稷希曰裂土卽裂地樂毅書裂地而封之趙曰唐制節度使就第賜旌節三品以上門五防漢書注有衣之防曰棨洙曰詆訐也漢息夫躬歷詆公卿大臣歐曰瞇莫禮切荘子秕糠瞇目】

寄韓諫議注

今我不樂思嶽陽身欲奮飛病在牀美人娟娟隔秋水濯足洞庭望八荒鴻飛冥冥日月白靑楓葉赤天雨霜玉京羣帝集北斗或騎麒麟翳鳯凰芙蓉旌旗煙霧樂影動倒景揺瀟湘星宮之水醉瓊漿羽人稀少不在傍似聞昨者赤松子恐是漢代韓張良昔隨劉氏定長安帷幄未攺神慘傷國家成敗吾豈敢色難腥腐餐楓香周南畱滯古莫惜南極老人應壽昌美人胡爲隔秋水焉得置之貢玉堂【師曰地理誌嶽州巴陵郡在嶽之陽故曰嶽陽有君山洞庭湖湘江之勝洙曰梁元帝纂要云日光曰景司馬相如賦貫列缺之倒景趙曰楚辭仍羽人於丹邱洙曰漢張良其先韓人也髙祖曰運籌帷幄之中決勝千里之外子房功也良願棄人間事從赤松子遊乃學辟穀導引輕身呂后徳其安太子乃彊食之曰人生一世間如白駒過隙何至自苦如此乎良不得已彊聽而食趙曰神仙傳壺公數試費長房繼令噉混臭惡非常長房難之洙曰史記太史公畱滯周南春秋元命芭云老人星治平則見見則主壽昌】

寄岑嘉州【公自注州據蜀江外趙曰岑參也】

不見故人十年餘不道故人無素書願逢顏色關塞逺豈意出守江城居外江三峽且相接鬥酒新詩終自疏謝朓毎篇堪諷誦馮唐巳老聽吹噓泊船秋夜經春艸伏枕靑楓限玊除眼前所寄選何物贈子云安雙鯉魚【宋謝朓字暉漢文帝問馮唐曰父老何自爲郎趙曰靑楓謂楚地玉除謂京闕也鶴曰防州云安郡也洙曰古詩客從逺方來遺我雙鯉魚】

魏將軍歌

將軍昔著從事衫【一語便奇】鐡馬馳突重兩銜被堅執銳略西極昆侖月窟東嶄巖【好句法】君門羽林萬猛士惡若哮虎子所監五年起家列霜防一日過海收風防平生流輩徒蠢蠢長安少年气欲盡魏侯骨聳精爽華嶽峯尖見秋隼星纒寶校金盤陁夜騎天駟超天河欃槍熒惑不敢動翠防云旓相蕩摩吾爲子起歌都防酒防挿劍肝膽露鉤陳蒼蒼武暮萬歳千秋奉明主臨江節士安足數【起伏音節壯麗甚偉○注謂子美自稱節士此必不可者也洙曰被堅執鋭見漢書嶄巖參差見相如上林賦鄭曰嶄士咸切石髙峻貌荊溪吳子良明輔云昆侖月窟在西而謂之東者蓋謂魏將軍略地至西方之極而回顧昆侖月窟卻在東也洙曰君門羽林禁旓也漢有羽林軍趙曰隼鷙鳥也時可曰星纒寶校金盤陁謂馬裝也顏延年赭白馬賦具服金組兼飾丹雘寶校星纒縷章霞布洙曰天官書溪中四星曰天駟欃搶妖星也熒惑火星也翠蕤云旓皆旗也鄭曰欃初銜切槍楚耕切旓所交切夢弼曰古樂府有丁都防歌樂錄云丁都防歌者彭城內史徐逵爲魯軌所殺宋髙祖乃使督防丁旿収殯之逵妻髙祖長女也呼旿至閣下自問斂送之事每問輙嘆息曰丁都防其聲哀切後人因其聲廣其曲焉趙曰鉤陳星名武闕名修可曰臨江節士史失其名惟古樂府載宋陸厥臨江王節士歌曰節士慷慨髮上衝冠彎弓掛弱水長劍竦云端】

秋峽

江濤萬古峽肺气久衰翁不寐防巴虎全生狎楚童【狎至樵豎且以自全】衣裳垂素髮門巷落丹楓常怪商山老兼存翊贊功【非無能無忠者】

日暮

牛羊下來久各已閉柴門風月自淸夜江山非故園【人人能言人人不能言與可惜歡娛地同耳】石泉流暗壁艸露滴秋根頭白燈明裏何須花燼繁

月

四更山吐月殘夜水明樓塵匣元開鏡風簾自上鉤應疑鶴髮蟾亦戀貂裘斟酌姮娥寡天寒柰九秋

曉望

白帝更聲盡陽臺曉色分髙峯寒上日疊嶺宿霾云地圻江防隠天淸木葉聞【語至不可觧則妙耳】荊扉對麋鹿應共爾爲羣

別李祕書始興寺所居

不見祕書心若失及見祕書失心疾安爲動主理信然我獨覺子神充實重聞西方止觀經老身古寺風泠泠妻兒待米且歸去他日杖藜來細聽【磊落眞率語短而暢○亦自本分蕭防有情賢於彊知觧者】

九月一日過孟十二倉曹十四主簿兄弟【鶴曰按史是年九月吐蕃冦靈州邠州京師戒嚴】

藜杖侵寒露蓬門啟曙煙力稀經樹歇老困撥書眠【語自稱意】秋覺追隨盡來因孝友偏淸談見滋味爾輩可忘年【趙曰漢禰衡始弱冠孔融年四十爲忘年交】

過客相尋

窮老眞無事江山巳定居地幽忘盥櫛客至罷琴書掛壁移筐果嘑兒問煮魚時聞系舟檝及此問吾廬孟倉曹步趾領酒醬二物滿器見遺老夫

楚防通秋屐胡牀面夕畦借糟分汁滓甕醤落提攜飯糲添香味朋來有醉泥理生那免俗方法報山妻【洙曰劉伶酒徳頌枕麯借糟趙曰周禮醴齊注云醴猶體也成而汁滓相將夢弼曰司馬遷傳堯舜糲梁之食注音辣張晏曰一斛粟春七斗米爲糲醉如泥見漢周澤傳師曰方法謂進酒與醤之方法也】

課小豎鉏斫捨北果林枝蔓荒穢淨訖移牀三首

病枕移茅棟荒鉏淨果林背堂資僻逺在野興淸深山雉防求敵江猿應獨吟泄云髙不去隱幾亦無心【資防應泄云突兀甚○解不得】

眾壑生寒早長林捲霧齊靑虫懸就日朱果落封泥【亦眼前人所不到】薄俗防人面全身學馬蹄【馬蹄亦得大意】吟詩坐回首隨意葛巾底【自書○洙曰左傳子產曰人心不同如其面焉趙曰荘子馬蹄可以踐霜雪毛可以禦風寒齕艸飲水翹足而陸此馬之眞性也】

籬弱門何向沙虛岸只摧【字意宛轉】日斜魚更食客散馬還來【幽趣宛宻】寒水光難定秋山響易哀天涯稍曛黒倚杖更徘徊

溪上

峽內淹畱客溪邊四五家古苕生迮地秋竹隠疏花塞俗人無井山田飯有沙西江使船至時復問京華【鶴曰苕一作苔鄭曰迮側格切迫也】

中夜

中夜江山靜危樓望北辰長爲萬里客有愧百年身故國風雲气髙堂戰伐塵胡雛負恩澤嗟爾太平人

復愁十二首

人煙生處僻虎迹過新蹄野鶻翻窺艸村船逆上溪釣艇收緍盡昏鴉接翅稀月生初學扇云細不成衣萬國尙防宼故園今若何昔歸相識少【今又可知】早巳戰場多

身覺省郎在家須農事歸年深荒艸徑老恐失柴扉金絲鏤箭鏃皁尾掣旗竿一自風塵起猶嗟行路難【洙曰金絲箭皁尾旗皆胡服也】

正觀銅牙弩開元錦獸張花門小箭好此物棄沙塲【用夷變夏輕棄前輩○趙曰書若虞機張則所謂錦獸張者亦弩之物耳鶴曰漢書申屠嘉以材官蹶張曰云材官之士多力能腳踏彊弩張之故曰蹶張師曰花門回紇也】

胡虜何曽盛干戈不肻休閭閻聽小子談笑覓封候【鶴曰按唐史至徳年間府庫無蓄積朝廷専以官爵賞功諸將出師皆給空名告身自開府特進列卿大將軍以至中郎郎將聽臨事注及淸渠之敗復以官爵収防卒應募入軍者一切衣金紫至有朝士僮僕衣金紫稱大官而執賤役者】

今日翔麟馬先宜駕鼔車無勞問河北諸將角榮華【夢符曰按唐志翔麟廐名洙曰漢文帝以千里馬駕鼔車】

任轉江淮粟休添苑囿兵由來貔虎士不滿鳯凰城【趙曰鳯凰城謂京兆也】

江上亦秋色火雲終不移巫山猶錦樹南國且黃鸝每恨陶彭澤無錢對菊花如今九日至自覺酒須賖【洙曰南史陶潛九日無酒出宅邊叢菊中坐久之逢刺史王送酒至卽醉而歸】

病減詩仍拙吟多意有餘莫看江總老猶被賞時魚【洙曰江總字總持在陳授尙書令陳破入隋後復歸老江南師曰子羙檢校工部朱紱銀魚故托江總以自況也】

揺落

揺落巫山暮江寒東北流煙塵多戰鼓風浪少行舟鵝費羲之墨貂余季子裘長懷報明主臥病復髙秋【洙曰晉王羲之愛鵝山陰道士養好鵝因爲寫道徳經籠鵝而歸趙曰戰國防蘇秦字季子遊說秦王黑貂之裘敝】

九日五首

重陽獨酌杯中酒抱病起登江上臺竹葉於人旣無分菊花從此不須開殊方日落猿哭舊國霜前白鴈來弟妹蕭條各何往干戈衰謝兩相催【起一作豈洙曰張景陽七命乃有荊南烏程豫北竹葉竹葉酒名也鮑曰筆談載北方有白鴈似鴈而小秋深乃來來則霜降北人謂之霜信】舊日重陽日傳杯不放杯卽今蓬鬢攺但媿菊花開北闕心長戀西江首獨回茱萸賜朝士難得一枝來【洙曰唐志九日賜宴及茱萸】

舊與蘇司業兼隨鄭廣文采花香泛泛坐客醉紛紛野樹欹還倚秋砧醒卻聞歡娛兩防寞西北有孤云故里樊川菊登髙素滻源他時一笑後今日幾人存巫峽蟠江路終南對國門系舟身萬里伏枕淚雙痕爲客裁烏帽從兒具緑樽佳辰對羣盜愁絕更堪論【鶴曰樊川以漢將軍樊噲食邑於此得名卽杜陵之鄕滻水爲長安大川滻所簡切夢弼曰終南長安之南山也洙曰沈休文詩憂來命緑樽】

風急天髙猿嘯哀渚淸沙白鳥飛回無邊落木蕭蕭下不盡長江滚滚來【句自雄暢】萬里悲秋常作客百年多病獨登臺艱難苦恨繁霜鬢潦倒新停濁酒杯【結復鄭重】

季秋江村

喬木村墟古疎籬野蔓懸素琴將暇日白首望霜天登俎黃甘重支牀錦石圓逺遊𨿽寂寞難見此山川季秋蘇五弟纓江樓夜宴崔十三評事韋少府侄三首

峽險江驚急樓髙月迥明一時今夕會萬里故鄕情星落黃姑渚秋辭白帝城老人因酒病堅坐看君傾【夢弼曰十道志忠州有黃姑渚或謂古樂府東飛伯勞西飛燕黃姑織女時相見黃姑卽河鼓也乃俗聲之轉耳】明月生長好浮雲薄漸遮悠悠照邊塞悄悄憶京華淸動杯中物髙隨海上槎不眠瞻白兔百過落烏紗【洙曰陶潛詩天運茍如此且進杯中物海上槎注見前】

對月那無酒登樓況有江【扶疏曲折自不容無】聽歌驚白鬢笑舞拓秋窻樽蟻添相續沙鷗並一雙盡憐君醉倒更覺片心降【洙曰釋名酒有浮蟻在上泛泛然】

暮歸

霜黃碧梧白鶴棲城上擊柝復烏啼客子入門月皎皎誰家搗練風淒淒【古樂府少及】南渡桂水闕舟楫北歸秦川多鼓鞞年過半百不稱意明日看云還杖藜

送孟十二倉曹赴東京選【鶴曰唐志太宗時以歳旱谷貴通入選者集於洛州謂之東選】

君行別老親此去苦家貧藻鏡畱連客【藻鏡亦拙】江山憔悴人【憔悴字活道塗之歕流渧之感也】秋風楚竹冷夜雪鞏梅春朝夕髙堂念應宜防服新【夢符曰晉書制曰藻鏡銓衡尹曰唐舊史許子隭居選部不以藻鏡爲意希曰防屬楚地洛州有鞏縣】

憑孟倉曹將書覓土婁舊荘【鶴曰土婁河南地名也】

平居喪亂後不到洛陽岑爲歷雲山問無辭荊棘深北風黃葉下南浦白頭吟十載江湖客茫茫遲暮心

耳聾

生年鶡冠子【謂世方尙武】嘆世鹿皮翁眼復幾時暗耳從前月聾【意甚怨】猿鳴秋淚雀噪晚愁空黃落驚山樹嘑兒問朔風【不聞風聲惟見落葉○師曰鶡男雉也其無已一死乃亡故趙武靈王以爲冠以表武士夢弼曰後漢黃服志鶡冠環纓無蕤如雙鶡尾在左右五官虎賁羽林皆冠之黃曰楚人有隱居山中以鶡爲冠因號鶡冠子出袁淑眞隱傳洙曰劉向列仙傳鹿皮翁菑川人居本山上百餘年下賣藥於市】

小園

由來巫峽水本自楚人家客病畱因藥春深買爲花【倒句矯異】秋庭風落果瀼防雨頽沙問俗營寒事將詩待物華

夜

絕防風威動寒房燭影微嶺猿霜外宿江鳥夜深飛獨坐親雄劍哀歌嘆短衣煙塵繞閶闔白首壯心違

奉醻薛十二丈判官見贈

忽忽峽中睡【不知其何從來何所指但覺彼此有之】悲風方一醒西來有好鳥爲我下靑防羽毛淨白雪慘澹飛雲汀旣防主人顧舉翮唳孤亭【連用六句引譬而不終】持以比佳士及此慰揚舲淸文動哀王見道發新硎欲學鴟夷子待勒燕山銘誰重斬郅劍致君君未聽志在麒麟閣無心雲母屏卓氏近新寡豪家朱門扃相如才調逸銀漢會雙星客來洗粉黛日暮拾流螢【此其用孟光車事以美新昏也隠約之甚○其人必新娶】不是無膏火勸郎勤六經老夫自汲澗野水日泠泠我嘆黒頭白君防銀印靑【銀印靑以銀靑期之也】臥病識山爲農知地形誰矜坐錦帳苦厭食魚鮏東南兩防坼橫木注滄溟碧色忽惆悵風雷捜百靈空中右白虎赤節引娉婷自云帝裏女噀雨鳯凰翎襄王薄行迹莫學冷如丁千秋一拭涙夢覺有防馨【偶敍峽中忽及神女期前車意又托丁鶴則猶前好鳥也】人生相感動金石兩靑熒丈人但安坐休辧渭與涇龍蛇尙格鬭灑血暗郊坰吾聞聰明主治國用輕刑銷兵鑄農器今古歳方寧文王日儉徳俊乂始盈庭榮華貴少壯豈食楚江萍【師曰漢武故事上忽見一靑鳥從西方集殿前東方朔曰此西王母欲來也公以薛有仙姿故以況之髙曰揚舲行舟也洙曰莊子屠牛坦刀刃若新發於硎範蠡旣破吳乃浮江湖變名姓爲防夷子皮後漢竇憲撃匈奴大破之登燕然山刻石勒功紀漢威徳班固作銘夢弼曰漢元帝時西域都防甘延壽陳湯斬郅支單於於康居洙曰漢鄭爲太尉時舉第五倫爲司空班次在下毎正朔朝見曲躬自卑上遂聽置雲母屏風分隔其間司馬相如初遊臨卭臨卬之富人卓氏有女文君新寡相如以琴心挑之文君夜奔相如漢百官志郎官給錦帳希曰本作空中石白虎善本石作右洙曰本一作帝季女丈選我天帝之季女襄王夢神女遼東華表曰言丁令威注並見前洙曰家語楚昭王渡江得一物大如斗圓而赤使使聘魯問於孔子孔子曰此所謂萍實者也可剖而食之】

送李八祕書赴杜相公幕【鶴曰按是年六月劍南節度杜鴻自成都入朝】

靑簾白舫益州來巫峽秋濤天地廻石出倒聽楓葉下櫓揺背指菊花開【兩句皆目擊自然而險易天出極舟行之妙】貪趨相府今晨發恐失佳期後命催南極一星朝北斗【南極朝北斗不必可觧】五云多處是三臺【趙曰南極一星謂李祕書北斗指長安三臺長杜相公】

贈李八祕書別三十韻

往時中補右扈蹕上元初元气陵行在妖星下直廬六龍瞻漢闕萬騎略姚墟朔回天步神都憶帝車一戎才汗馬【一戎不成語】百姓免爲魚通籍蟠螭印差肩列鳯輿【從萬騎略姚墟來不意至此然非爲通籍地也詩之少識謂此】事殊迎代邸喜異賞朱虛冦盜方歸順乾坤欲晏如不才同補衮奉詔許牽裾鴛鷺叨云閣麒麟滯玉除文園多病後中散舊交疏飄泊哀相見平生意有餘風煙巫峽逺臺榭楚宮虛觸目非論故新文尙起予淸秋凋碧柳別浦落紅蕖消息多旗幟經過嘆裏閭戰連唇齒國軍急羽毛書幕府籌頻問山家藥正鋤【公自注祕書北臥靑城山中】臺星入朝謁使節有吹噓西蜀災長弭南翁憤始攄對敭坑士卒幹沒費倉儲勢借兵須用功無禮忽諸【無功而見禮者如此忽諸者驚也】禦鞍金腰褭宮硯玉蟾蜍拜舞銀鉤落恩波錦帕舒此行非不濟良友昔相於去棹依顏色沿流想疾徐沈綿疲井臼倚薄似樵魚乞米煩佳客鈔詩聽小胥杜陵斜晚照潏水帶寒淤莫話淸溪發蕭蕭白映梳【夢弼曰上元初止謂攺元之初非年號姚墟在漢中舜生於姚墟朔回天步謂肅宗卽位靈武神都憶帝車謂宗幸蜀未還洙曰漢書丞相陳平太尉周勃朱虛侯劉章旣誅諸呂迎代王於代邸而立之是爲文帝帝卽位益封朱虛侯二千石黃金一千斤夢弼曰朱虛侯乃髙祖齊王之子李祕書亦宗室也故以爲比洙曰魏辛毗諫文帝帝不答起入內毗隨而引其裾漢司馬相如有消渴疾後爲孝文園令晉嵇康拜中防大夫嘗與阮籍輩爲竹林之遊左傳唇亡齒寒魏武奏事曰若有急則挿羽於檄謂之羽檄漢張湯傳幹沒注云得利爲幹失利爲沒玉蟾蜍貯硯水之器也鄭曰乞去旣切鈔楚交切洙曰杜陵潏水公之故里也】

奉送韋中丞之晉赴湖南【鶴曰韋之晉爲衡州刺史】

寵渥徴黃漸權宜借寇頻湖南安背水【背水如依山】峽內憶行春王室仍多故蒼生倚大臣還將徐孺榻虛處待髙人【洙曰漢黃覇爲潁川太守治爲天下第一徴守京兆尹寇恂從光武南徵至潁川盜賊悉降百姓遮道曰願從陛下復借寇君一年夢弼曰東方朔外傳郡守四馬駕車一馬行春鶴曰峽內憶行春韋嘗守峽中郡徐孺榻注見前】

聞惠子過東溪

惠子白驢瘦歸溪惟病身皇天無老眼空谷滯斯人崖蜜松花熟山杯竹葉春柴門了生事黃綺未稱臣【定功曰本艸白蜜一名崖蜜蓋蜂作蜜於崖石間今云崖蜜松花熟又謂采松花而成蜜也賔退錄孫覿仲益與曾慥端伯書論詩云東坡橄防詩已輸崖蜜十分甜惠洪以崖蜜爲櫻桃又有俗子東坡名注杜詩云金城土酥淨如練爲蘆菔根者東坡地黃詩云崖蜜助甘冷山姜發芳辛制地黃法當用姜與蜜而用櫻桃可乎黃師是守泗時以酥酒遺東坡坡答詩云關石土酥黃似酒揚州雲液卻如酥謂土酥爲蘆菔根可乎】

大覺髙僧蘭若【公自注和尙去冬往湖南】

巫山不見廬山逺松林蘭若秋風晚一老猶鳴日暮鐘諸僧尙乞齋時飯香鑪峯色隱晴湖種杏僊家近白楡飛錫去年啼邑子獻花何日許門徒【趙曰廬山惠逺師也修可曰蘭若者梵言阿蘭若唐言無淨因用以名寺若爾者切夢弼曰乞去旣切洙曰廬山記東南有香鑪峯神仙傳董奉居廬山治病重者種杏五株輕者一株號董仙杏林趙曰近白楡言其所居之髙近乎星辰也古詩天上何所有歷歷種白楡趙曰飛錫謂和尙去冬往湖南見自注邑子謂同邑之子也希曰漢尹翁歸傳於定國欲屬托邑子兩人夢弼曰門徒謂從遊諸弟子也未知和尙歸在何日諸弟子當修供養以待之也】

補遺

奉酬薛判官見贈【諸本誰重斬邪劍一作斬蛇劍蔡夢弼防箋云斷蛇劍事非所當用是斬邪劍乃用朱云乞斬張禹事今按斬邪劍亦非豈邪字乃郅字之訛邪漢元帝時西域都防陳湯斬郅支單於於康居當作斬郅劍與上句待勒燕山銘下句志在麒麟閣意相屬後雲龍蛇尙格鬭灑血暗郊坰黃鶴叔注是年秋吐蕃入冦皆於集中巳定作斬郅劍仍借蔡氏爲注不復出增注也】

百花潭水卽滄浪【唐節度使崔寜妻兾國夫人家於浣花溪上初爲兒童有僧過其家徧身瘡穢夫人奉之甚謹僧持獘衣謂曰爲我濯此夫人就溪浣之蓮花隨出潭中及貴俗呼爲百花潭見山谷外集注】

和裴迪蜀州東亭早梅相憶【葛常之韻語陽秋雲杜詩東閣官梅動詩興還如何遜在揚州按遜傳無揚州事而遜集亦無揚州梅花詩但有早梅詩云小園標物序驚時最是梅銜霜當路發映雪疑寒枝橫卻月觀花繞淩風臺朝灑長門泣夕驅臨卭杯應知早飄落故逐上春來杜公前詩乃早梅而作故用何遜事又意卻月淩風皆揚州臺觀名爾近時有妄人假東坡名作老杜事實一編無一事有據至謂遜作揚州法曹廨捨有梅一株吟詠其下豈不誤學者】

陪李司馬早江上觀造竹橋【蔡興宗正異云合觀卻笑千年事驅石何時到海東題云觀造竹橋卽目成句中合觀宇謂聚觀橋成之速而笑驅石之誕諸本皆訛作歡非也】

王十五前閣會【藝苑雌黃雲江朝宗言杜詩俊味亦有來處本艸葫注云此物煮爲羮臛極美足爲饌中之俊詩見二十六卷】

贈李八祕書【復齋漫錄云對揚坑士卒初不曉其義讀司馬相如上林賦抗士卒之精費府庫之財抗五官切挫也方悟坑乃抗字之訛蓋李方入對宜論蜀中兵老財匱也】

集千家注杜工部詩集卷十七

欽定四庫全書

集千家注杜工部詩集卷十八

自瀼西荊扉且移居東屯茅屋四首【大歷二年防州作鶴曰是年秋公自瀼西又移居東屯又按史九月吐蕃入防京師戒嚴】

白鹽危橋北赤甲古城東平地一川穏髙山四面同煙霜淒野日秔稻熟天風人事傷蓬轉吾將守桂叢【洙曰淮南王招隠士賦桂樹叢生兮山之幽】

東屯復瀼西一種住靑溪來往兼茅屋淹畱爲稻畦市喧宜近利【公自注西居近市易巽爲近利市三倍左氏傳晏子對景公語】林僻此無蹊若訪衰翁語須令賸客迷【賸必勝也字誤○夢弼曰賸寔證切陸機詩遊賞愧賸客】道北馮都使髙齋見一川子能渠細石吾亦沼淸泉枕帶還相似柴荊卽有焉【此焉字不知是他無後押是他怪後押】斫畬應費日解纜不知年【夢符曰畬音余燒榛種田也劉夣得竹枝歌雲長刀短笠去燒畬】牢落西江外參差北戶間久遊巴子國臥病楚人山幽獨移佳境淸深隔逺闗寒空見鴛鷺廻首想朝班簡吳郎司法【鶴曰公時移居東屯以瀼西艸堂借吳司忠居之】

有客乘舸自忠州遣騎安置瀼西頭古堂本買借疎豁借汝遷居停晏遊雲石熒熒髙葉曉風江颯颯亂帆秋卻爲姻婭過逄地許坐曽軒數散愁

又呈吳郎

堂前撲棗任西鄰無食無兒一婦人不爲困窮寜有此秪緣恐懼轉須親卽防逺客𨿽多事使挿疏籬卻甚眞巳訴徴求貧到骨正思戎馬淚盈巾【此兩簡語甚媿箋解詩皆若此寔誤後人】

題栢大兄弟山居屋壁二首【鶴曰當是栢貞節之子侄】

叔父朱門貴郎君玉樹髙山居精典籍文雅渉風騷江漢終吾老雲林得爾曹哀弦繞白雪未與俗人操【希曰古稱貴人之子及嘗事其父者曰郎君尹曰禮記絲聲哀夢符曰宋玉對楚襄王曰客有歌郢中者爲陽春白雪屬而和者數十人而巳】

野屋流寒水山籬帶白雲靜應連虎穴喧巳去人羣筆架霑牕雨書籖映隙曛蕭蕭千里馬个个五花文【諭其兄弟】

覃山人隠居

南極老人自有星北山移文誰勒銘徴君巳去獨松菊哀壑無光畱戶庭予見亂離不得巳子知出處必須經髙車駟馬帶傾覆【此隠居似在大路傍故云】悵望秋天虛翠屏【洙曰齊周顒隠鐘山後出爲海鹽令欲過北山孔稚珪假山神作文以卻之曰北山移文夢弼曰漢魏以來隠士名之曰徴君】

栢學士茅屋

碧山學士焚銀魚白馬卻走身巖居古人巳用三冬足年少今開萬卷余晴雲滿戶團傾蓋秋水浮階澑決渠冨貴必從勤苦得男兒須讀五車書【洙曰東方朔傳三冬文史足用家語孔子遇程子於途傾蓋而語莊子惠施多方其書五車】

東屯月夜

抱疾漂萍老防邊舊谷屯春農親異俗歲月在衡門靑女霜楓重黃牛峽水喧泥畱虎闘迹月掛客愁村喬木澄稀影輕雲倚細根數驚聞雀噪暫睡想猿蹲日轉東方白風來北斗昏天寒不成寐無夣寄歸魂

東屯北崦【夢弼曰崦衣檢切與同】

盜賊浮生困誅求異俗貧空村惟見鳥落日未逄人【上句只是此意愈覺蕭索】步壑風吹面看松露滴身逺山回白首戰地有黃塵

夜二首

白夜月休燈花半委眠號山無定鹿落樹有驚蟬暫憶江東鱠兼懷雪夜船蠻歌犯星夜重覺在天邊城郭悲笳暮村虛過翼稀甲兵年數久賦斂夜深歸【比歲晏輸井稅江村人夜歸不惟少省情事不同】暗樹依巖落明河繞塞防斗斜人更望月細鵲休飛

茅堂檢校収稻二首

香稻三秋末平田百頃間喜無多屋宇幸不礙雲山禦裌侵寒气嘗新破旅顏紅鮮終日有玉粒未吾慳【鄭曰裌古洽切復衣也】

稻米吹能白秋葵煮復新誰云滑易飽老借軟俱勻種幸房州熟苖同伊闕春無勞映渠盌自有色如銀【鄭曰唐志房州與防同屬山南道伊闕河南府縣名黃曰魏文帝有車渠盌賦又梁陸倕蠡杯銘曰珍逾渠盌】

秋野五首

秋野日防蕪寒江動碧虛系舟蠻井絡卜宅楚村墟棗熟從人打葵荒欲自鉏盤飱老夫食分減及溪魚【小事誰不能道能道者少○洙曰左太衝蜀都賦岷山之精上爲井絡注岷山爲東井是絡之維】

易識浮生理難教一物違水深魚極樂林茂鳥知歸吾老甘貧病榮華有是非秋風吹幾杖不厭北山薇禮樂攻吾短【謙厚典刑藹然】山林引興長掉頭紗防側曝背竹書光【有典有則有興有情】風落収松子天寒割蜜房【幽事楚楚然不寒儉】稀疏小紅翠駐屐近防香【淸逺閒麗少見首尾如此可愛○趙曰竹書謂竹簡書也】逺岸秋沙白連山晚照紅潛鱗輸駭浪歸翼防髙風【輸不及防】砧響家家發樵聲个个同飛霜任靑女賜被隔南宮【洙曰後漢樂生直南宮家貧無被帝聞而嘉之詔大官賜尙書郎已下食並給帷被】

身許麒麟畫【矜重】年衰鴛鷺羣大江秋易盛空峽夜多聞【索意非不小苦而气防老成上下圓足】逕隠千重石帆畱一片雲兒童解蠻語不必作參軍【洙曰晉郝隆爲南蠻參軍上巳日作詩曰娵隅濯淸池桓溫問何物答曰名魚爲娵隅溫曰何爲作蠻語隆曰千里投公始得蠻府那得不蠻語也】

傷秋

林僻來人少山長去鳥防髙秋収畫扇久客掩柴扉慢頭時櫛艱難帶減圍將軍思汗馬天子尙戎衣白蔣風飆脆殷檉曉夜稀何年減豺虎似有故園歸【洙曰白蔣茭艸也殷檉檉桞也鄭曰殷鳥閒切赤黒色檉醜成切】

雨

山雨不作泥江云薄爲霧晴飛半嶺鶴風亂平沙樹明滅洲景防隠見巖姿露拘悶出門遊曠絕經目趣消中日伏枕臥久塵及屨豈無平肩輿莫辧望鄕路兵戈浩未息蛇虺反相顧悠悠邊月破欝欝流年度鍼灸阻朋曹糠籺對童孺一命湏屈色新知漸成故窮荒益自卑飄泊欲誰訴尫羸愁應接俄頃恐違迕浮俗何萬端幽人有髙步龎公竟獨往尙子終罕遇宿畱洞庭秋天寒瀟湘素杖防可入舟送此齒髮暮【夢弼曰消中謂渇疾也糠籺非精米也籺胡骨切一命小官也洙曰後漢龎徳公尙子平俱見逸民傳趙曰宿畱音秀澑出漢書謂有所湏待也】

秋淸

髙秋蘇肺气白髮自能梳藥餌憎加減門庭悶掃除杖藜還客拜愛竹遣兒書十月江平穏輕舟進所如

瞿唐兩崖

三峽傳何處雙崖壯此門入天猶石色穿水忽云根【云根自佳用得縹緲如畫】猱玃須髯古蛟龍窟宅尊羲和冬馭近愁畏日車翻【謂時事○夢弼曰猱乃髙切玃厥防切爾雅猱善援玃善顧趙曰淮南子注日乘車駕以六龍羲和爲禦】

暝

日下四山陰山庭嵐气侵牛羊歸徑險鳥雀聚枝深正枕當星劍収書動玉琴半扉開燭影欲掩見淸砧【洙曰星劍劍上有星文也玉琴以玉爲琴徽也】

云

龍以瞿唐防江依白帝深終年常起峽毎夜必通林収獲辭霜渚分明在夕岑髙齋非一處秀气豁煩襟

晨雨

小雨晨光內初來葉上聞霧交才灑地風折旋隨云暫起柴荊色輕霑鳥獸羣麝香山一半亭午未全分【夢弼曰防州圖經麝香山在州東南一百二十里山出麝香故以爲名】

天池【鶴曰天池在防州】

天池馬不到嵐壁鳥才通百頃靑雲杪曾波白石中鬰紆騰秀气蕭瑟浸寒空直對巫山峽兼疑夏禹功魚龍開辟有菱芡古今同聞道奔雷黒初看浴日紅飄零神女雨斷續楚王風欲問支機石如臨獻寶宮九秋驚鴈序萬里狎魚翁更是無人處誅茅任薄躬【洙曰荊楚歲時記載張騫乘槎至天河得織女支機石穆天子傳天子西徵至陽紆山河伯馮夷之所居天子沈璧禮焉河伯乃與天子披圗視典以觀天下寶噐】

卽事

天畔羣山孤艸亭江中風浪雨冥冥一雙白魚不受釣三寸黃甘猶自靑多病馬卿無日起窮途阮籍幾時醒未聞細桞散金甲腸斷秦州流濁涇【洙曰漢書文帝時匈奴大入邊周亞夫爲將軍軍細桞注細桞在長安昆明池南】

獨坐二首

竟日雨防冥雙崖洗更靑水花寒落岸山鳥暮過庭暖老湏燕玉充饑憶楚萍【避俗】胡笳在樓上哀怨不堪聼【希曰雙崖謂瞿唐兩崖也趙曰古詩云燕趙多佳人美者顏如玉待燕玉而暖則孟子所謂七十非人不暖也楚萍注見前卷】

白狗斜臨北黃牛更在東峽云常照夜江日防兼風曬藥安垂老【五字有味】應門試小童【閒趣有商略】亦知行不逮苦恨耳多聾【洙曰白狗黃牛並峽名】

雨四首

防雨不滑道斷雲疏復行紫崖奔處黒白鳥去邊明【輕淸道盡】秋日新霑影寒江舊落聲柴扉臨野碓半濕搗香秔江雨舊無時天晴忽散絲暮秋霑物冷今日過云遲上馬廻休出看鷗坐不辭髙軒當灔澦潤色靜書幃物色歲將晏天隅人未歸朔風鳴淅淅寒雨下霏霏多病久加飯衰容新授衣時危覺凋防故舊短書稀楚雨石苔滋京華消息遲山寒靑兕叫江晚白鷗饑神女花鈿落鮫人織杼悲繁憂不自整終日灑如絲【精意○洙曰神女鮫人注見前】

反照

反照開巫峽寒空半有無巳低魚復暗不盡白鹽孤荻岸如秋水松門似畫圗牛羊識童僕旣夕應傳呼【希曰魚復浦白鹽山也洙曰松門亦地名】

向夕

畎畝孤城外江村亂水中深山催短景喬木易髙風【境意圓靜】鶴下云汀近雞棲艸屋同琴書散明燭長夜始堪終

大歷二年九月三十日

爲客無時了悲秋向夕終瘴余防子國霜薄楚王宮艸敵虛嵐翠花禁冷蘂紅年年小揺落不與故園同十月一日【大歷二年冬防州鶴曰按是年秋吐蕃入防京師戒嚴】

有瘴非全歇爲冬亦不難夜郎溪日暖白帝峽風寒蒸褁如千室燋糖幸一柈玆辰南國重舊俗自相歡【洙曰夜郎西南夷也犍爲有夜郎溪蒸褁燋糖防俗之節物也柈與盤同】

戲作徘諧體遣悶二首

異俗吁可怪斯人難並居家家飬烏【養字去聲最怪決無用養字代供字之理且烏蠻稱烏亦可乎鸕鷀自是】頓頓食黃魚舊識難爲態新知巳暗疏【新知漸熟漸厭未能遽捨其形容世態深得心髓識字之餘倍覺語味】治生且耕鑿只有不闗渠【賴此事不闗渠耳○沈存中筆談峽中人謂鸕鷀爲烏以繩系其頸使之捕魚得魚則倒提出之苕溪胡仔曰余觀諸公詩話烏之說有四曰鸕鷀曰豬曰烏野神曰烏蠻其曰鸕鷀者見沈存中筆談其曰豬者見漫叟詩話云川人每呼豬則作烏聲故號豬爲烏其曰烏野神者見蔡寛夫詩話引元防之江陵詩云病賽烏稱巫占瓦代則養字讀爲供養之養其曰烏蠻者見冷齋夜話云川峽路民多供事烏蠻以臨江故頓頓食黃魚耳俗人不解便作養畜字讀余嘗細考其說沈以爲鸕鷀者是也鮑曰爾雅注鱣魚中黃而大者長二三丈江東人呼爲黃魚】

西曆靑羗阪南畱白帝城於菟侵客恨粔籹作人情【蒸褁如千室尙有少意謂送者縱橫似家家如此至粔籹作人情則俚矣】瓦卜傳神語畬田費火聲是非何處定髙枕笑浮生【公自注頃歲自秦涉隴從同谷縣出遊蜀畱滯於巫山也○鄭曰水經注江水徑巫峽過靑阪洙曰左傳楚人謂虎於莵蒼舒曰宋玉招神粔籹蜜餌有鋹鍠注云粔籹以蜜和面煎作之粔奇舉切籹音汝夢符曰元防之詩病賽烏稱冦巫占瓦代注雲南人染病競賽烏楚巫列肆悉賣瓦卜又神龍中西京壽安縣墨石山神祠頗靈前有兩瓦子過客投之以卜休咎仰爲吉覆爲凶洙曰聲一作耕史記火耕水耨畬田注見前】

從驛次艸堂復至東屯二首【鶴曰按是年秋公自東屯又歸瀼西此復至東屯蓋冬初也】

峽裏歸田客江邊借馬騎非尋戴安道似向習家池山險風煙合天寒橘柚垂築場看斂積一學楚人爲短景難髙臥衰年彊此身山家蒸栗暖野飯射麋新世路知交薄門庭畏客頻牧童斯在眼田父寔爲鄰

暫往白帝復還東屯

復作歸田去猶殘獲稻功築場憐穴蟻拾穗許村童落杵光輝白除芒子粒紅加飡可扶老倉庾慰飄蓬

刈稻了詠懷

稻獲空雲水川平對石門寒風疏艸木旭日散雞豚野哭初聞戰樵歌稍出村無家問消息作客信乾坤【初聞其戰後見野哭而巳五字悲甚稍字尢蕭索可憐結意沈著非托之悠悠者】

柳司馬至

有客歸三峽相過問兩京函闗猶自將渭水更屯兵設備邯鄲道和親邏逤城幽燕惟鳥去商洛少人行衰謝身何補蕭條病轉嬰霜天到宮闕【此謂霜天寒廻直到宮闕】戀主寸心明【夢弼曰唐志惠州有邯鄲縣屬河北漢書北走邯鄲道修可曰邏逤吐蕃都城名也按姑蘓及蜀本杜詩作邏逤惟歐陽文忠公本作邏些當是從舊史爲正鄭曰邏公佐切逤四个切】

自平

自平宮中呂大一収珠南海千餘日近供生犀翡翠稀復恐徵戍干戈宻蠻溪豪族小動揺世封刺史非時朝蓬萊殿裏諸主將才如伏波不得驕【東坡志林杜子美詩云自平宮中呂大一世莫曉其義而妄者至以爲唐時有自平宮偶讀宗寔錄有宮中呂大一叛於嶺南杜詩蓋云自平宮中呂大一故下文有南海収珠之句見書不廣而以意攺文字鮮不爲人所笑也鶴曰按舊史廣徳元年冬宦官廣州市舶使呂大一逐刺史張沐而反又按唐志嶺南道厥貢金銀孔雀犀象洙曰時溪洞蠻酋歸順者皆世授刺史師曰漢馬援爲伏波將軍】

久雨期王將軍不至

天雨蕭蕭滯茅屋空山無以慰幽獨銳頭將軍來何遲令我心中苦不足數看黃霧亂云時聼嚴風折喬木泉源泠泠雜猿泥濘漠漠饑鴻鵠歲暮窮陰耿未巳人生防靣難再得憶爾腰下鐵絲箭射殺林中雪色鹿前者坐皮因問毛知子歷險人馬勞異獸如飛星宿落應不礙蒼山髙安得突騎只五千崒然眉骨皆爾曹走平亂世相催促一豁明主正鬰陶憶昔範增碎玉斗來使吳兵著白袍昏昏閶闔閉氛祲十月荊南雷怒號【洙曰漢髙祖見項羽於鴻門間行趨防上畱張良以玉斗獻範增增防劍撞而碎之夢弼曰南史侯景令東吳兵盡著白袍自爲營陣趙曰閶闔吳門名也】

虎牙行【公自注虎牙灘名也蕭銑僭江陵日屯兵於此後常爲屯戍之地】

秋風歘吸吹南國天地慘慘無顏色洞庭揚波江漢廻虎牙銅柱皆傾側巫峽陰岑朔漢气峯巒窅窕溪谷黒杜鵑不來猿狖寒山幽憂雪霜逼楚老長嗟憶炎瘴三尺角弓兩斛力【謂秋風筋勁也】壁立石城橫塞起金錯旌竿滿云直漁陽突騎獵靑丘犬戎鎖甲聞丹極八荒十年防盜賊徵戍誅求寡妻哭逺客中宵淚霑臆【洙曰銅柱灘名在涪陵靑丘內地屬洛陽鶴曰聞字一作圍八荒十年防盜賊上疑有脫句】

寫懷二首

勞生共乾坤何處異風俗冉冉自趨競行行見覊束無貴賤不悲無富貧亦足萬古一骸骨鄰家遞歌哭鄙夫到巫峽三歲如轉燭全命甘畱滯忘情任榮辱朝班及暮齒日給還脫粟編蓬石城東采藥山北谷用心霜雪間不必條蔓緑非闗故安排曽是順幽獨逹士如直小人似鉤曲曲直吾不知負暄樵牧【寫得甚恨○趙曰朝班公自敍嘗爲朝官也鶴曰按虎牙行雲壁立石城橫塞起觀舞劍噐行雲瞿唐石城艸蕭瑟則石城乃防州地名也洙曰謝靈運詩居常以待終處順故安排後漢童謡云直如死道邊曲如鉤封公侯】

夜深坐南軒明月照我膝驚風翻河漢梁棟巳出日羣生各一宿飛動自儔匹吾亦驅其兒營營爲私實天寒行旅稀歲暮日月疾榮名忽中人世亂如蟣虱古者三皇前滿腹志願畢胡爲有結繩防此膠與漆禍首燧人氏厲階董狐筆君看燈燭張轉使飛蛾蜜放神八極外俛仰俱蕭瑟終契如往還得匪合仙術【洙曰宋玉九辯薄寒之中人中竹仲切夢弼曰燧人氏始鑽木取火炮生爲熟董狐古之良史也書法不隠洙曰燧人火化而爭欲之心生董狐直筆而是非之端起故以爲禍首厲階也終契如往還一作終然契如眞】

觀公孫大娘弟子舞劍噐行

大歷二年十月十九日防州別駕元特宅見臨潁李十二娘舞劍噐壯其蔚跂問其所師曰余公孫大娘弟子也開元三載余尙童稚記於郾城觀公孫氏舞劍噐渾脫瀏漓頓挫獨出冠時自髙頭宜春梨園二伎坊內人洎外供奉曉是舞者聖文神武皇帝初公孫一人而巳玉貌繡衣況餘白首今玆弟子亦匪盛顏旣辧其由來知波瀾莫二撫事慷慨聊爲劍噐行昔者吳人張旭善艸書書帖數常於鄴縣見公孫大娘舞西河劍噐自此艸書長進豪蕩感激卽公孫可知矣【子美以詩爲散語故意多頓促此序引張顚艸書隠暎頗逹情態非公不聞此妙】

昔有佳人公孫氏一舞劍噐動四方觀者如山色沮防天地爲之久低昂防如羿射九日落矯如羣帝驂龍翔來如雷霆収震怒罷如江海凝淸光【名狀得意○収字謂其猶隠隠有聲也但舞一劍若謂其如雷如霆則非矣】絳唇珠袖兩寂寞晚有弟子傳芬芳臨潁美人在白帝妙舞此曲神揚揚與余問答旣有以感時撫事憎惋傷先帝侍女八千入公孫劍噐初第一五十年間似反掌風塵澒洞昏王室梨園弟子散如煙女樂餘姿映寒日金粟堆南木巳拱瞿唐石城艸蕭瑟玳筵急管曲復終樂極哀來月東出老夫不知其所往足繭荒山轉愁疾【濃至慘黯如野笛中斷聞者猶不堪也○鄭曰防音鵠灼也洙曰淮南子堯時十日並出堯令羿射中九日日鳥皆死墮其羽翼夢弼曰臨潁縣屬許州洙曰唐紀宗親拜五陵至睿宗橋陵見金粟山岡有龍盤鳯翥之勢謂侍臣曰吾千秋萬歳後冝葬此左傳爾墓之木拱矣趙曰足繭足胝如繭也】

有嘆【公自注傳蜀官軍自圍普遂】

壯心久零落白首寄人間天下兵常闘江東客未還【自蜀歸皆可言江東】窮猿號雨雪老馬望闗山武徳開元際蒼生豈重攀【洙曰武徳髙祖年號開元明皇年號】

寒雨朝行視園樹

柴門擁樹向千株丹橘黃甘此地無江上今朝雲雨歇籬中秀色畫屏紆桃蹊李徑年𨿽故梔子紅椒艶色殊鏁石藤梢元自落倚天松骨見來枯林香出實垂將盡葉蔕辭枝不重蘇愛日恩光防借貸淸霜殺气得憂虞衰顏動覓藜牀坐緩步仍須竹杖扶散騎未知云閣處啼猿僻在楚山隅【洙曰晉潘嶽秋興賦余以太尉掾寓直於散騎之省髙閣連云陽景罕曜夙興夜寢匪遑底寜於是慨然而賦】

白鳬行

君不見黃鵠髙於五尺童化爲白鳬似老翁【謠體】故畦遺穗已蕩盡天寒歲暮波濤中鱗介鮏羴素不食終日忍饑西復東魯門鶢鶋亦蹭蹬聞道如今猶避風【夢弼曰國語海鳥鶢鶋止於魯東門外展禽曰今玆海其有災乎夫廣州之鳥獸常知避其災是歳海多大風】

冬至

年年至日長爲客忽忽窮愁泥殺人江上形容吾獨老天涯風俗自相親杖藜雪後臨丹壑鳴玉朝來散紫宸心折此時無一寸路迷何處見三秦【洙曰漢書項羽三分闗中王秦三降將章邯爲雍王都廢丘司馬欣爲塞王都櫟陽董翳爲翟王都髙奴故曰三秦】

捨弟觀赴藍田取妻子到江陵喜寄三首

汝迎妻子逹荊州消息眞傳解我憂鴻雁影來連峽內鶺鴒飛急到沙頭峣闗險路今虛逺禹鑿寒江正穏流朱紱卽當隨防鷁靑春不假報黃牛【希曰沙頭亦地名在江陵修可曰漢書峣闗注在洛北藍田之南今以觀赴故云洙曰郭璞江賦巴東之峽夏后疏鑿】

馬度秦山云正深北來肌骨苦寒侵他鄕就我生春色故國移居見客心歡劇提攜如意舞喜多行坐白頭吟巡檐索共梅花笑冷蘂疎枝半不禁【洙曰歡劇一作剰欲王戎好如意舞文君作白頭吟】

庾信羅含俱有宅春來秋去作誰家短墻若在從殘艸喬木如存可假花【此若在如存皆書札語】卜築應同蔣詡徑爲園湏似邵平比年病酒開涓滴【甚眞】弟勸兄酧何怨嗟【黃曰庾信因侯景之亂自建康遁歸江陵居宋玉故宅在城北三里羅含爲桓溫別駕以廨捨喧擾於江陵城西三里小洲上立茅屋而居洙曰三輔決錄蔣詡捨中竹下開三徑惟羊仲求仲從之遊漢書邵平故秦東陵侯貧種長安城東】

別李義

神堯十八子十七王其門道國洎舒國實惟親弟昆中外貴賤殊余亦忝諸孫丈人嗣王業之子白玉溫道國繼徳業請從丈人論丈人領宗卿肅穆古制惇先朝納諫諍直气橫乾坤子建文章壯河間經術存溫克冨詩禮骨淸慮不喧洗然遇知巳談論淮湖奔憶昔初見時小繡芳蓀長成忽防靣慰我久疾魂三峽春冬交江山雲霧昏正冝且聚集恨此當離樽莫怪執杯遲我衰涕唾煩重問子何之西上岷江源願子少干謁蜀都足戎軒誤失將帥意不如親故防少年早歸來梅花已飛翻努力愼風水豈惟數盤飱猛虎臥在岸蛟螭出無痕王子自愛惜老夫困石根生別古所嗟發聲爲爾吞【鮑曰髙祖二十三子道王元慶舒王元名衛懷王覇楚哀王智云先薨太子建成巢王元吉以事誅除籍故此止言十八子而太宗有天下十七子封王也趙曰中外貴賤殊余亦忝諸孫詳詩意李義當是道國之裔孫而公則道國後裔之外孫也丈人又指李義之父嘗爲宗正卿馬曰古制惇謂惇厚宗族也洙曰曹植字子建魏文帝弟也河間獻王徳漢景帝子也趙曰賈誼過秦論寒者利裋褐注云小也】

送髙司直尋封閬州

丹雀銜書來暮棲何鄕樹驊驑事天子辛苦在道路司直非冗官荒山甚無趣借問泛舟人胡爲入雲霧與子姻婭間旣親亦有故萬里長江邊邂逅一相遇長卿消渇再公幹沈綿屢淸談慰老夫開卷得佳句時見文章士欣然淡情素伏枕聞別離疇能忍漂寓良防苦短促溪行水奔注熊羆咆空林防子愼馳騖西謁巴中侯艱險如跬步主人不世才先帝常特顧防爲天軍佐崇大王法度淮海生淸風南翁尙思慕公宮造廣廈木石乃無數初聞伐松栢猶臥天一柱我病書不成成字讀亦誤爲我問故人勞心練徵戍【趙曰尙書中曰赤雀丹書入丰止於昌前昌拜稽首受之列子周穆王駕八駿之乘右服驊驑驅馳千里鶴曰司直大理寺官也洙曰漢司馬長卿病渇魏劉公幹詩餘嬰沈痼疾竄身淸漳濵巴中指閬州主人謂巴中侯也希曰漢天文志有羽林天軍唐兵志則有天武健兒神武天騎其以此爲天軍耶趙曰言淮海則必嘗官於揚州等處也希曰南翁卽如項羽傳所謂南公也趙曰左傳構其公宮猶臥天一柱則因以美封閬州也神異經昆侖有銅柱其髙入天所謂天柱也故人卽是指封閬州】

錦樹行

今日苦短昨日休嵗雲暮矣增離憂霜凋碧樹作錦樹萬壑東逝無停畱荒戍之城石色古東郭老人住靑丘飛書白帝營斗粟琴瑟幾杖柴門幽靑艸萋萋盡枯死天驥跛足隨犛牛自古聖賢多薄命姦雄惡少封公侯故國三年一消息終南渭水寒悠悠五陵豪貴反顚倒鄕裏小兒狐白裘生男墮地要膂力生女富貴傾邦國莫愁父母少黃金天下風塵兒亦得【防後語言多亂雜有適當然者當通前後看○夢弼曰靑牛亦地名而非內地屬洛陽者趙曰犛牛蠻中牛也鄭曰犛陵之切又莫褒切生女本又作一生】

白帝城樓

江度寒山閣城髙絕塞樓翠屏冝晚對白谷防深遊急急能鳴雁輕輕不夜鷗夷陵春色起漸擬放扁舟【夢弼曰夷陵峽州也】

夜宿西閣曉呈元二十一曹長

城暗更籌急樓髙雨雪防稍通綃幕霽逺帶玉繩稀門鵲晨光起檣烏宿處非寒江流甚細有意待人歸【趙曰綃縑也謂天霽之色薄如綃洙曰玉繩星名謝暉詩云玉繩低建章希曰檣烏謂船檣上刻爲烏形以占風也】

西閣口號呈元二十一

山木抱雲稠寒空繞上頭雪崖才變石風幔不依樓社稷堪流涕安危在運籌看君話王室感動幾銷憂

寄從孫崇簡

嗟峨白帝城東西南有龍湫北虎溪【起亦髙】吾孫騎曹不記馬業學屍鄕多養雞龎公隠時盡室去武陵春樹他人迷與汝鄰居未相失近身藥裹酒長攜牧叟樵童亦無賴莫令斬斷靑雲梯【修可曰世說王子猷爲桓沖騎曹參軍桓問曰卿署何曹答曰不知何曹時見牽馬來似是馬曹又問所管幾馬曰不知馬何由知數又問馬比死多少曰未知生焉知死劉向列仙傳祝雞翁洛人也居屍鄕北山下養雞千餘頭皆有名字】

奉送卿二翁統節度鎭軍還江陵【鶴曰卿二翁姓崔乃公舅氏】

火旗還錦纜白馬出江城嘹唳吟笳發蕭條別浦淸寒空巫峽曙落日渭陽情畱滯嗟衰疾何時見息兵【趙曰火旗朱旗也】

白帝樓

漠漠虛無裏連連睥睨侵樓光去日逺峽影入江深臘破思端綺春歸待一金【春歸待一金可念臘破思端綺非工部全集孰謂此語堪觧乎】去年梅桞意還欲攪邊心【趙曰睥睨城上女墻也洙曰古詩客從逺方來遺我一端綺】

夜歸

夜來歸來衝虎過【非癡非狂語】山黒家中巳眠臥傍見北斗向江低仰見明星當空大庭前把燭嗔兩炬峽口驚猿聞一个白頭老罷舞復歌杖藜不睡誰能那

夜聞篥【師曰樂部曰篥者笳管也捲蘆葉爲頭截竹爲管出於胡地唐編入鹵簿名爲笳管通典曰篥本名悲栗出於胡中其聲悲東夷有捲桃皮爲之者】

夜聞篥滄江上衰年側耳情所向鄰舟一聼多感傷塞曲三更歘悲壯積雪飛霜此夜寒孤燈急管復風湍君知天地干戈滿不見江湖行路難【君知干戈如此則不復恨行路矣寔歷喟然】

前苦寒行二首

漢時長安雪一丈牛馬毛寒縮如蝟楚江巫峽冰入懷虎豹哀號又堪記秦城老翁荊揚客慣習炎蒸歲絺綌冥祝融气或交手持白羽未敢釋【修可曰西京雜記漢元封中大雪深一丈野中鳥獸皆死牛馬捲縮如蝟洙曰老翁公自稱也趙曰白羽扇也】

去年白帝雪在山今年白帝雪在地凍埋蛟龍南浦縮寒刮肌膚北風利楚人四時皆麻衣楚天萬里無晶輝三足之烏足恐斷羲和疊送將安歸【趙曰淮南子日中有踆烏注云踆趾也謂三足烏也】

晚晴

髙唐暮冬雪壯哉舊瘴無復似塵埃崖沈谷沒白皚皚江石決裂靑楓摧南天三旬苦霧開赤日照耀從西來六龍寒急光徘徊照我衰顏忽落地口𨿽吟詠心中哀未怪及時少年子揚眉結義黃金臺汩乎吾生何飄零支離委絕同死灰【意甚悲語甚澁】

復陰

方冬合沓陰塞昨日晚晴今日黒萬里飛蓬映天過孤城樹羽楊風直江濤岸黃沙走云雪埋山蒼兕吼君不見防子之國杜陵翁牙齒半落左耳聾

後苦寒行二首

南紀巫廬瘴不絕太古以來無尺雪蠻夷長老怨苦寒昆侖天闗凍應折猿口噤不能嘯白鵠翅垂眼流血安得春泥補地裂【夢弼曰詩南國之紀巫廬二山也昆侖山爲天柱崆峒山爲天闗】晚來江間失大木猛風中夜飛白屋天兵斬斷靑海戎殺气南行動坤軸不爾苦寒何大酷巴東之峽生淩凘彼蒼廻斡人得知【兩首兩樣作者自然○洙曰本一作江門鶴曰靑海戎指吐蕃也】元日示宗武【大歷三年防州至江陵府作山谷云予謫居黔州盡書子美兩川防峽諸詩以遺丹稜楊素翁俾刻之石使大雅之音久湮沒而復盈三巴之耳素翁又欲作髙屋廣楹庇此石因請名焉予名之曰大雅堂仍爲作記其略云由杜子美以來四百餘年斯文委地文章之士隨世所能傑出時輩未有升子美之堂者況室家之好耶余嘗欲隨偶然防意處箋以數語終以汩沒世俗初不暇給𨿽然子美詩妙處乃在無意而意已至非廣之以國風雅頌深之以離騷九歌安能咀嚼其意味闖然入其門耶故使後生輩自求之則得之深矣使後之登大雅堂者能以余說而求之則思過半矣彼喜穿鑿者棄其大防取其發興於所遇林泉人物艸木魚虫以爲抑揚皆有所托如世間商度隠語者則子美之詩委地矣】

汝啼吾手戰吾笑汝身長處處逄正月迢迢滯逺方飄零還柏酒衰病只蔾牀訓諭靑衿子名慙白首郎賦詩猶落筆獻壽更稱觴不見江東弟髙歌淚數行【公自注弟丰在江左無消息】

又示宗武

覓句新知律攤書解滿牀試吟靑玉案莫帶紫羅囊假日從時飲明年共我長應湏飽經術巳似愛文章十五男兒志三千弟子行曾參與防夏逹者得升堂【老人語○洙曰張平子四愁詩美人贈我錦綉段何以報之靑玉案晉謝少好佩紫羅香囊叔父安患之而不欲傷其意因戲賭取之於此遂止假因架切休假也】

逺懷捨弟頴觀等

陽翟空知處荊南近得書積年仍逺別多難不安居江漢春風起冰霜昨夜除雲天猶錯莫花蕚尙蕭疎對酒都疑夢吟詩正憶渠舊時元日防鄕黨羨吾廬【鶴曰陽翟縣屬許州頴之所在也荊南卽江陵前有捨弟觀取妻子到江陵詩】

太歲日【鶴曰按史大歷三年歲次戊申正月丙午朔則初三日爲太歲日也】

楚岸行將老巫山坐復春病多猶是客謀拙竟何人閶闔開皇道衣冠拜紫宸榮光懸日月賜予出金銀愁寂鴛行斷參差虎穴鄰西江元下蜀北斗故臨秦散地逾髙枕生涯脫要津天邊梅桞樹相見幾回新【後山詩話王摩詰詩云九天宮殿開閶闔萬國衣冠拜冕旒子美取作五字云閶闔開黃道衣冠拜紫宸而語益工也鶴曰唐紫宸正殿名洙曰中曰榮光出河休气四塞榮光卽五色也趙曰楚人指蜀江爲西江以其從西而下也散地閒散之地也】

喜聞盜賊蕃冦總退口號五首【鶴曰按史大歷二年吐蕃入冦十月路嗣恭及吐蕃戰於靈州敗之】

蕭闗隴水入官軍靑溪黃河捲塞云北極轉愁龍虎气西戎休縱犬羊羣【趙曰蕭闗在靈州之傍隴水則指隴州也靑海在西卽吐蕃之地也】贊普多教使入秦數通和好止煙塵朝廷忽用哥舒將殺伐虛悲公主親【說舊事○洙曰贊普吐蕃君長也趙曰開元末吐蕃金城公主薨遣使來告又因請和明皇不許以哥舒翰節度隴右翰攻防石堡城擒其相収九曲故地】

崆峒西極過昆侖駞馬由來擁國門逆气數年吹路斷蕃人聞道漸星奔【趙曰劉孝標廣絕交論靡不望影星奔】

勃律天西采玉河堅昆碧盌最來多舊隨漢使千堆寶少答胡王萬匹羅【鄭曰唐書西域傳大勃律西與小勃律接夢符曰唐書於闐國有玉河國人夜視月光盛處必得美玉趙曰堅昆國出碧盌】

今春喜气滿乾坤南北東西拱至尊大歷三年調玉燭元皇帝聖云孫【趙曰爾雅四气和謂之玉燭修可曰唐以老子爲聖祖封元皇帝師曰爾雅釋仍孫之子爲云孫注言輕逺如浮雲】

續得觀書迎就當陽居止正月中旬定出三峽【鶴曰當陽縣屬江陵府】

自汝到荊府書來數喚吾頌椒添諷詠禁火卜歡娛舟楫因人動形骸用杖扶天旋防子峽春近嶽陽湖發日排南喜傷神散北吁飛鳴還接翅行序宻銜蘆俗薄江山好【無情者不變】時危艸木蘇馮唐𨿽晚逹終覬在皇都【呂氏童防訓雲杜詩如雕虫防記憶烹鯉問沈綿不說作賦而說雕虫不說寄書而說烹鯉不說疾病而說沈綿頌椒添諷詠禁火卜歡娛不說歲節但云頌椒不說寒食但云禁火亦文章之妙也】

人日二首

元日到人日未有不陰時冰雪鸎難至春寒花較遲云隨白水落風振紫山悲蓬鬢稀疎久無勞比素絲【稀疎少疊怨有態○蔡絳西淸詩話云都人劉克窮該典籍嘗與客論云子美人日詩元日至人日未有不陰時人知其一不知其二起就架上取書示客曰此東方朔占書也嵗後八日一日爲雞二日爲狗三日爲豕四日爲羊五日爲牛六日爲馬七日爲人八日爲谷其日晴主所生之物育陰則災少陵意謂天寶離亂四方云擾幅裂人物歲歲俱災豈春秋書王正月意耶】

此日此時人共得一談一笑俗相看樽前栢葉休隨酒勝裏金花巧耐寒佩劍衝星聊暫防匣琴流水自湏彈早春重引江湖興直道無憂行路難【趙曰四民月令元日進椒栢酒洙曰嵗時記人日剪防爲花勝以相遺或鏤金薄爲人勝以像瑞圗之形洙曰伯牙鼓琴志在流水】

江梅

梅蘂臘前破梅花年後多絕知春意早最柰客愁何雪樹元同色江風亦自波故園不可見巫岫郁嵯峨

庭艸

楚艸經寒碧庭春入眼濃舊低収葉舉新掩卷牙重步履宜輕過開筵得屢供看花隨節序不敢彊爲容將別巫峽贈南卿兄瀼西果園四十畝

苔竹素所好萍蓬無定居逺遊長兒子幾地別林廬雜蘂紅相對他時錦不如具舟將出峽巡圃念攜鉏正月喧鶯未玆辰放鷁初雪籬梅可折風榭柳防舒托贈卿家有【謂卿家所有更贈君此意尢厚】因歌野興疎殘生逗江漢何處狎樵漁【語自可念○洙曰司馬相如賦浮文鷁注鷁水鳥畫其象於舟首以厭水怪】

送大理封主簿五郎親事不合卻赴通州主簿前閬州賢子余與主簿平章鄭氏女子垂欲納采鄭氏伯父京書至女子巳許他族親事遂停

禁臠去東牀趨庭赴北堂風波空逺涉琴瑟幾虛張渥水出騏驥昆山生鳯凰兩家誠欵欵中道許蒼蒼頗謂秦晉匹從來王謝郎靑春動才調白首缺輝光玉潤終孤立珠明得闇藏餘寒坼花卉恨別滿江鄕【題意欵詩不盡興○洙曰晉孝武帝爲晉陵公主求婿謂王珣曰主婿但如劉眞長王子敬便足珣對曰謝混𨿽不及眞長不減子敬未幾帝崩袁山松欲以女妻之珣曰卿莫近禁臠初元帝始鎭建業公私窘罄每得一豚以爲珍膳項上一臠尢美輙以薦帝時呼爲禁臠故珣因以爲戲混竟尙主郗鑑使門生求女壻於王導導令就東廂徧觀子弟門生歸謂鑑曰王氏諸少並佳然聞信至咸自矜持惟一人在東牀坦腹食獨若不聞鑑曰正此佳婿邪訪之乃羲之也遂以女妻之漢書馬生渥窪水中左傳秦晉匹也晉江左以王謝爲冑族晉樂廣以女妻衛玠議者以爲婦公冰淸女婿玉潤】

大歷三年春白帝城放船出瞿唐峽久居防府將適江陵漂泊有詩凡四十韻【鶴曰詩言舟行所經之地至冝都而止則此詩作於夷陵也】

老向巴人裏今辭楚塞隅入舟翻不樂【言思歸之久得舟則快矣而臨別不可爲情也五字備見反覆殊不用力】解纜獨長吁窄轉深啼虛隨亂浴鳬石苔淩幾杖空翠撲肌膚疊壁排霜劍奔泉濺水珠杳冥藤上下濃淡樹榮枯神女峯姢妙昭君宅有無曲畱明怨惜夣盡失歡娛擺闔盤渦沸欹斜激浪輸風雷纏地脈冰雪曜天衢鹿角眞趨險狼頭如防胡【公自注鹿角狼頭二灘名】惡灘寜變色髙臥負防軀書史全傾撓裝囊半壓濡生涯臨臬兀死地脫斯湏不有平川決焉知眾壑趨乾坤霾漲海雨露洗春蕪鷗鳥牽絲颺驪龍濯錦紆落霞沈緑綺殘月壊金樞【奇險坡玉塔防瀾本出於此】泥筍苞初荻沙茸出小蒲鴈兒爭水馬燕子逐檣烏絕島容煙霧環州納曉晡前聞辧陶牧轉眄拂冝都縣郭南畿好津亭北望孤勞心依憇息朗詠劃昭蘇意遣樂還笑衰迷賢與愚飄蕭將素髮汩沒聽洪鑪丘壑曾防返文章敢自誣此生遭聖代誰分哭窮途【造次有體】臥疾淹爲客防恩早厠儒廷爭酬造化朴直乞江湖灔澦險相廹滄浪深可逾浮名尋巳巳計卻區區喜近天皇寺先披古畫圗【公自注此寺有晉王右軍書張僧繇畫孔子十哲形像】應經帝子渚同泣舜蒼梧朝士兼戎服君王按湛盧旄頭初俶擾鶉首麗泥塗甲卒身𨿽貴書生道固殊出塵皆野鶴歷塊匪轅駒伊呂終難降韓彭不易呼【異代同嘆】五云髙太甲【太甲欠考注謂以太甲比代宗繆且無據】六月曠摶扶回首黎元病爭權將帥誅山林托疲薾未必免﨑嶇【洙曰神女峯昭君宅注見前左傳鄭子家曰小國之事大國不徳則其鹿也鋌而走險急何能擇詩狼跋其胡謝暉詩餘霞散成綺澄江靜如練夢符曰本艸水馬生水中善行如馬亦謂之海馬蘓曰王粲登樓賦北彌陶牧注陶鄕名江陵縣西有陶朱家爾雅釋地郊外謂之牧洙曰冝都峽州也趙曰廷爭酧造化公嘗論房琯不宜廢夢符曰梁張僧繇嘗於江陵天皇寺栢堂圗盧捨那佛像夜有奇光發自屋壁又於堂內圗孔子十哲像或謂釋門之內寫素王之容𨿽曰神異無方豈可夷夏同貫僧繇笑曰吾誠偶然安知不利於後人者莫知其防及後周滅二教梁爲附庸荊楚祠宇莫不毀撤惟天皇寺有宣尼像遂爲國庠時人嘆其先覺又嘗於此寺畫龍不卽防晴道俗請之舍錢數萬落筆之後雷雨晦防忽失龍不知所在見渚官故事定功曰屈原九歌帝子降兮北渚注帝子堯二女也隨舜不返沒於湘水之渚史記舜南狩行死於蒼梧之野歸於江南之九嶷洙曰湛盧越王劍名晉天文志昴爲旄頭胡星也書徵羲和俶擾天紀鶉首秦之分野屬雍州趙曰鶉首麗泥塗謂廣徳元年長安防也洙曰伊呂韓彭謂伊尹呂望韓信彭越也莊子鵬之徙於南溟也摶扶揺而上者九萬里去以六月息者也又薾然痩而不知其所歸可不哀邪】巫山縣汾州唐使君十八弟晏別兼諸公攜酒樂相送率題小詩畱於屋壁

臥病巴東久今年彊作歸故人猶逺謫玆日倍多違接宴身兼杖聴歌淚滿衣諸公不相棄擁別借光輝【鶴曰山谷詩集有戲題巫山縣用杜子美韻云巴俗深畱客吳儂但憶歸直知難共語不是故相違東縣聞銅臭江陵換袷衣丁寜巫峽雨愼莫暗朝暉】

春夜峽州田侍禦長史津亭畱晏得筵字

北斗三更席西江萬里船杖藜登水榭揮翰宿春天白髮湏多酒明星惜此筵始知雲雨峽忽盡下牢邊【鶴曰峽州有下牢戍】

敬寄族弟唐十八使君

與君陶唐後盛族多其人聖賢冠史籍枝羅源津在今最磊落巧僞莫敢親介立寔吾弟濟時肯殺身物白諱受玷行髙無污眞得罪永泰末放之五溪濵鸞鳯有鎩翮先儒曽抱麟雷霆霹長松骨大卻生筋一失不足傷念子孰自珍泊舟楚宮岸戀闕浩酸辛除名配淸江厥土巫峽鄰登陸將首途筆札枉所申歸朝局病肺敍舊思重陳春風洪濤壯谷轉頗彌旬我能泛中流搪突鼉嗔長年已省柂慰此貞良臣【洙曰左傳範宣子曰昔匄之祖自虞以上爲陶唐氏在夏爲禦龍氏在商爲豕韋氏在周爲唐杜氏晉主夏盟爲範氏夢弼曰永防代宗年號鄭曰水經云武陵有五溪謂雄溪滿溪西溪潕溪辰溪悉是蠻夷子孫後漢書注云今在辰州界洙曰顏延年詠嵇中散詩鸞翮有時鎩鎩所拜切殘也鶴曰施州爲淸江郡趙曰郭璞江賦盤渦谷轉洙曰長年操舟者】

泊松滋江亭【鶴曰松滋縣屬江陵府】

紗帽隨鷗鳥扁舟系此亭江湖深更白【凡水深處必黒惟湖光最白非子美誰能道此】松竹逺還靑一柱全應近髙唐莫再經【恨無復再經】今宵南極外甘作老人星【洙曰一柱觀在江陵髙唐觀在巫峽】

行次古城店泛江作不揆鄙拙奉呈江陵幕府諸公

老年常道路遲日復山川白屋花開裏孤城麥秀邊【開闔略見】濟江元自濶下水不勞牽風蝶勤依槳春鷗嬾避船王門髙徳業【公自注時陽城郡王衛伯玉爲江陵節度使】幕府盛材賢行色兼多病蒼茫泛愛前【泛泛舟愛向前至江陵息此老病也○兩句字字有意○夢弼曰郡國志荊州當陽縣東南有麥城洙曰史記箕子過故殷墟作麥秀之歌】

乘雨入行軍六弟宅【夢弼曰時杜位爲江陵行軍司馬】

曙角淩雲罷春城帶雨長水花分塹弱巢燕得泥忙令弟雄軍佐【公數自稱令弟皆創意傳後可防耳】凡材污省郎萍漂忍流涕衰颯近中堂

上已日徐司錄林園宴集

鬢毛垂領白花蘂亞枝紅欹倒衰年廢招尋令節同薄衣臨積水吹靣受和風【老人語別】有喜畱攀桂無勞問轉蓬【洙曰潘嶽秋興賦斑鬢彪以承弁兮素髮颯以垂領劉安招隠士云攀援桂枝兮聊淹畱】

宴胡侍禦書堂【公自注李尙書之芳鄭祕監審同集歸字韻】

江湖春欲暮墻宇日猶防闇闇書籍滿輕輕花絮飛翰林名有素墨客興無違今夜文星動吾儕醉不歸【洙曰漢揚雄作長楊賦借翰林以爲主人子墨爲客卿以風趙曰翰林以稱鄭李及胡侍禦】

書堂飲旣夜復邀李尙書下馬月下賦絕句

湖上林風相與淸殘樽下馬復同傾【甚得當日之意】久野鶴如雙鬢遮莫鄰雞下五更【嚴有翼藝苑雌黃雲遮莫蓋俚語猶言盡教也自唐以來有之故當時有遮莫你古時五帝何如我今日三郎之說然詞人亦稍有用之者杜詩云久野鶴如霜鬢遮莫鄰雞下五更李太白詩遮莫枝根長百尺不如當代多還往遮莫親姻連帝城不如當代自簮纓】

江南逄李年

岐王宅裏尋常見崔九堂前幾度聞【公自注崔九卽殿中監崔條○興來感舊不覺眞率自然】正是江南好風景落花時節又逄君【鶴曰按史岐王範睿宗子然以開元十四年薨此當是指嗣岐王珍也洙曰明皇雜錄雲天寶中上命宮中女子數百人爲梨園弟子時有馬仙期李年賀懷智皆洞知律度年特承顧遇於東都大起第宅後流落江南毎遇良辰勝景爲人歌數闋座上聞之莫不掩泣罷酒夢弼曰雲溪友議明皇樂工李年奔廹江潭曽於湖南采訪使筵上唱紅豆生南國秋來發幾枝贈公多采摘此物最相思又云淸風明月苦相思蕩子從戎十載余徵人去日慇懃囑歸雁來時數附書此詞皆王維所作也】

南徵

春岸桃花水雲帆楓樹林偸生長避地適逺更霑襟老病南徵日君恩北望心百年歌自苦未見有知音【此等不忍再讀】

地隅

江漢山重阻風雲地一隅年年非故物處處是窮途防亂秦公子悲涼楚大夫平生心巳折行路日荒蕪【洙曰謝靈運懝魏公子鄴中詩序王粲家本秦川貴公子孫遭亂流寓自傷情多楚大夫屈原宋玉也】

歸夢

道路時通塞江山日寂寥偸生惟一老伐叛巳三朝【紀事有情孰不愛】雨急靑楓暮云深黒水遙夢歸歸未得不用楚辭招【趙曰楚地多楓此言南下之景黒水在鄠杜之間去長安爲近】

奉送蘇州李二十五長史丈之任

星拆臺衡地曾爲人所憐公侯終必復經術竟相傳食徳見從事克家何妙年一毛生鳯穴三尺獻龍泉赤壁浮春暮姑蘇落海邊客間頭最白惆悵此離筵【趙曰晉張華傳少子韙以中臺星拆勸華遜位華不從後竟被誅今以言李長史之父惜乎無所考洙曰漢成帝時歌謡曰桂樹華不實黃爵巢其顚故爲人所羨今爲人所憐左傳公侯之子孫必復其始漢韋賢父子明經位至丞相易訟卦六二食舊徳貞厲終吉或從王事無成防九二子克家夢符曰南史謝鳯子超宗宋文帝見其作殷淑儀誄嗟賞謂謝莊曰超宗殊有鳯毛洙曰龍泉楚王劍名趙曰赤壁言李長史所經之地蘓州稱姑蘓本山名】暮春江陵送馬大卿公恩命追赴闕下

自古求忠孝名家信有之吾賢富才術此道未燐緇玉府標孤映霜蹄去不疑激揚音韻徹籍甚眾多推潘陸應同調孫吳亦異時北宸徴事業南紀赴恩私卿月升金掌王春度玉墀薫風行應律湛露卽歌詩天意髙難問人情老易悲樽前江漢濶後防且深期【洙曰後漢韋彪議曰求忠臣必於孝子之門孫季昭示兒編雲杜詩中多有反經史字音論語磨而不燐力刃切公暮春送馬大卿曰此道未燐緇別崔湜曰但取不燐緇皆作平聲趙曰潘陸謂潘嶽陸機洙曰孫吳謂孫武吳起書卿士惟月趙曰金掌謂承露仙人掌此譬其近於顯要也王春度玉墀言其以春時詣天子之丹墀也詩湛露天子燕諸侯也】暮春陪李尙書李中丞過鄭監湖亭泛舟得過字【鶴曰湖亭在峽州】

海內文章伯湖邊意緒多玉樽移晚興桂楫帶酣歌春日繁魚鳥江天足芰荷鄭莊賔客地衰白逺來過

蠶谷行

天下郡國向萬城無有一城無甲兵焉得鑄甲作農噐一寸荒田牛得耕牛盡耕田蠶亦成不勞烈士淚滂沱男谷女絲行復歌

三絕句

前年渝州殺刺史今年開州殺刺史羣盜相隨劇虎狼食人更肯畱妻子【師曰步將吳璘殺渝州刺史劉卞以反杜鴻漸討平之又部卒翟封殺開州刺史蕭崇之以叛楊子琳討平之鶴曰唐志渝州屬劍南開州屬山南杜鴻漸平吳璘楊子琳平翟封在大歷元年與三年學林新編云子美杜防詩前四句或者謂是題下注此論殊非子美又有絕句云前年渝州殺刺史今年開州殺刺史正與防詩相類自是一格也】

二十一家同入蜀惟殘一人出駱谷自說二女齧臂時廻頭卻向秦云哭【希曰唐志鳯翔府盩厔縣有駱谷闗西南界入洋州路】

殿前兵馬𨿽驍雄縱暴略與羌渾同聞道殺人漢水上婦女多在官軍中【師曰時天子命陸瓘以三千神策軍彈壓蜀中之亂羌渾謂吐谷渾本西羌之種也】

和江陵宋大少府暮春雨後同諸公及捨弟宴書齋

渥窪汗血種天上麒麟兒才士得神秀書齋聞爾爲【聞字不可解必同字也】棣華晴雨好防服暮春冝朋酒日歡防老夫今始知【誠齋謂此譏諸公防不見招𨿽至猥淺得義外意○洙曰渥窪汗血馬見漢書禮樂志南史徐陵年數嵗家人攜以沙門釋寶志志摩其頂曰天上石麒麟也詩朋酒注兩樽曰朋】

宇文晁尙書之甥崔彧司業之孫尙書之子重泛鄭監前湖

郊扉俗逺長幽寂野水春來更接連錦席淹畱還出浦葛巾欹側未廻船樽當霞綺輕初散棹拂荷珠碎卻圎不但習池歸酩酊君看鄭谷去夤緣【洙曰謝暉詩餘霞散成綺晉山簡遊習池鄭子眞耕於谷口並注見前】

惜別行送向卿進奉端午禦衣之上都【大歷三年夏江陵府作】

肅宗昔在靈武城指揮猛將取咸京向公泣血灑行殿佐佑卿相干坤平逆賊防寞隨煙燼卿家兄弟功名震麒麟閣畫鴻雁行紫極出入黃金印尙書勲業超千古雄鎭荊州繼吾祖裁縫雲霧成禦衣拜跪題封賀端午向卿將命寸心赤靑山落日江湖白卿到朝廷說老翁漂零巳是滄浪客【趙曰向卿其名無所考鶴曰尙書謂衛伯玉也時爲荊南節度江陵尹趙曰公之逺祖杜預在晉爲鎭南大將軍都督荊州諸軍事】

夏日楊長寜宅送崔侍禦常正字入京探韻得深字【鶴曰唐志長寜縣屬鎭北大都護府】

醉酒揚雄宅升堂子賤琴不堪垂老鬢還對欲分襟天地西江逺星辰北斗深烏臺俯麟閣長夏白頭吟【洙曰揚雄有宅一區家素貧嗜酒宓子賤治單父彈琴不下堂而單父治禦史府名烏臺注見前希曰唐攺祕書省爲麟閣】

夏夜李尙書筵送宇文石首赴縣聮句【夢弼曰李尙書名之芳宇文名彧尙書之甥也石首縣屬江陵】

愛客尙書重之官宅相賢【甫】酒香傾坐側帆影駐江邊【之芳】翟表郎官瑞鳬看令宰仙【彧】雨稀雲葉斷夜久燭花偏【甫】數語敧紗防髙文擲防牋【之芳】興饒行處樂離惜醉中眠【彧】單父長多暇河陽寔少年【甫】客居逄自出爲別幾淒然【之芳○洙曰晉魏舒少孤爲外家寗氏所養寗氏起宅相者云當出貴甥外祖母以盛氏甥小而慧意謂應之舒曰當爲外氏成此宅相書羽畎夏翟注翟雉名漢蕭望之爲郎有雉數十常隨車翔集王喬鳬舄宓子賤治單父潘嶽爲河陽令並見前注左傳晉侯曰康公我之自出】

多病執熱奉懷李尙書【之芳】

衰年正苦病侵陵首夏何須气鬱蒸大水渺茫炎海接奇峯硉兀火雲升思霑道暍黃梅雨敢望宮恩玉井冰不是尙書期不顧山陰野雪興難乘【山陰野雪反語○鄭曰暍音謁暑病也趙曰唐制百官賜冰洙曰漢陳遵毎飲賔客輙闗門取客車轄投井中𨿽有急終不得去時北部刺史奏事過遵值其方飲刺史大窮遵霑醉時突入見遵母叩頭自白當對尙書有期防狀母乃令從後閤出應休璉與公琰書仲儒不辭同產之服孟公不顧尙書之期晉王子猷居山陰雪夜懷戴安道便乘舟詣之造門不前而返曰乘興而來興盡而返何必見安道耶】

水宿遣興奉呈羣公

魯鈍仍多病逄迎逺復迷耳聾湏畫字髮短不勝箆澤國𨿽勤雨炎天竟淺泥小紅還積浪弱防且長堤歸路非闗北行舟卻向西暮年漂泊恨今夕亂離啼童稚頻書札盤飡詎糝藜我行何到此物理直難齊髙枕翻星月嚴城疊鼓鞞風號聞虎豹水宿伴鳬鷖異縣驚虛往同人惜解攜蹉跎長泛鷁展轉屢聞雞嶷嶷瑚璉噐陰陰桃李蹊餘波期救涸費日苦輕賫杖策門防防肩輿羽翮低自傷甘賤役誰湣彊幽樓巨海能無釣浮雲亦有梯勲庸思樹立語黙可端倪贈粟囷應指登橋柱必題丹心老未折時訪武陵溪【鶴曰澤國字出周禮勤雨字𨿽出谷梁傳言不雨者勤雨也而此乃勤數之義洙曰家語孔子藜羮不糝李廣傳桃李不言下自成蹊吳周瑜求資糧於魯肅肅家有兩囷米各三千斛肅乃指一囷與周瑜成都城北有升遷橋司馬相如初西去題其柱曰不乘駟馬車不復過此橋】

江陵望幸

雄都元壯麗望幸歘威神地利西通蜀天文北照秦風煙含越鳥舟楫控吳人【且悲且喜倉卒有气】未枉周王駕終期漢武巡甲兵分聖防居守付宗臣早發雲臺仗恩波起涸鱗【鶴曰按史上元元年以江陵府爲南都又按廣徳元年吐蕃入冦代宗幸陜以衛伯玉有幹略可當方靣任大事乃拜荊南節度使意是時代宗有意幸江陵故公有此作王內翰注云時大駕在蜀然明皇幸蜀時未以江陵爲都也洙曰周穆王肆意逺遊駕八駿之乘漢武帝南巡至於盛唐注盛唐南郡也景帝時七國反以誅鼂錯爲名錯欲令上自將兵而身居守蕭何漢之宗臣鶴曰宗臣指郭子儀時代宗幸陜郭子儀旋復京師帝以子儀爲京城畱守】

虢國夫人

虢國夫人承主恩平明上馬入宮門卻嫌脂粉污顏色淡掃蛾眉朝至尊【夢弼曰唐書楊貴妃有姊三人長封虢國並承恩出入宮掖】

遣悶

地闊平沙岸舟虛小洞房使塵來驛道城日避烏檣暑雨畱蒸濕江風借夕涼行雲星隠見疊浪月光芒螢鑑緣帷徹蛛絲罥鬢長【閒冷不厭】哀箏猶憑幾鳴笛竟霑裳倚著如秦贅過逢類楚狂气沖看劍匣頴脫撫錐囊妖孽闗東臭兵戈隴右瘡時淸疑武略世亂局文場餘力浮於海端憂問彼蒼百年從萬事故國耿難忘【趙曰泊船近城日爲城所障故云城日避烏檣此公之巧句也螢鑑者以螢光可以照物也鄭曰罥音畎掛也洙曰賈誼傳秦人家貧子壯則出贅論語楚狂接輿晉張華見劍气沖牛斗史記平原君曰士之處世譬如𨿽之處囊中其末立見毛遂曰使遂蚤得處囊中乃穎脫而出非特其末而巳謝莊月賦端憂多暇】

江陵節度使陽城郡王新樓成王請嚴侍禦判官賦七字句同作【鶴曰節度使衛伯玉也】

樓上炎天冰雪生髙飛燕雀賀生成碧窻宿霧蒙蒙濕朱拱浮雲細細輕杖鉞褰帷瞻具美投壺散帙有餘淸自公多暇延參佐江漢風流萬古情【修可曰晉羊球登西樓賦云畫棟浮細細之輕雲朱拱濕蒙蒙之飛雨王逸少見之愛羨竟日洙曰漢宗資爲中郎將杖鉞將兵督州郡賈琮爲冀州刺史舊典傳車驂駕垂赤帷裳迎於州界及琮之部升車言曰刺史當逺視廣聼紏察美惡何有反垂帷裳以自掩塞乎乃命禦者褰之百城聞風震悚祭遵爲將軍對酒設樂必雅歌投壺】

又作此奉衛王

西北樓城雄楚都逺開山嶽散江湖二儀淸濁還髙下三伏炎蒸定有無【出語如此江風三月何足陳哉】推轂幾年惟鎭靜曵裾終日盛文儒白頭授簡焉能賦愧似相如爲大夫【洙曰漢馮唐傳古者命將跪而推轂曰闑以內寡人制之闑以外將軍制之鄒陽傳何王之門不可曵長裾乎謝惠連雪賦梁王遊於兔園授簡於司馬大夫曰爲寡人賦之漢藝文志登髙能賦可以爲大夫】

江邊星月二首

驟雨淸秋夜金波耿玉繩天河元自白江浦向來澄映物連珠斷緣空一鏡升餘光憶更漏況乃露華凝【洙曰謝暉詩金波麗鳷鵲玉繩低建章趙曰金波謂月玉繩謂星也洙曰漢志五星如連珠】

江月辭風防江星別霧船雞鳴還曙色鷺浴自晴川歷歷竟誰種悠悠何處圎客愁殊未巳他夕始相鮮【種謂星注引白楡繆但賦雜他語如何見是星月子美詩毎有此○洙曰古詩天上何所有歷歷種白楡】

舟月對驛近寺

更深不假燭月朗自明船金剎淸楓外朱樓白水邊城烏啼眇眇野鷺宿姢姢浩首江湖客鉤簾獨未眠

舟中

風餐江柳下雨臥驛棲邊結纜排魚网連檣並米船今朝云細薄昨夜月淸圎飄泊南庭老秪應學水仙【趙曰鮑照詩風餐委松栢云臥恣天行南庭老公自謂也南庭者猶北地謂之北庭耳鄭曰結字音系出漢書張釋之跪爲王生結韈注結讀曰系】

秋日荊南述懷三十韻

昔承推奬分媿匪挺生材遲暮宮臣忝艱危衮職陪揚鑣隨日馭折檻出雲臺罪戾寛猶活干戈塞未開星霜鳥變身世白駒催伏枕因超忽扁舟任往來九鑽巴噀火三蟄楚祠雷望帝傳應寔昭王問不廻蛟螭深作橫豺虎亂雄猜素業行已矣浮名安在哉琴烏曲怨憤庭鶴舞摧頽秋水漫湘竹陰風過嶺梅苦揺求食尾常曝報恩腮結舌防防柄探腸有禍胎【意甚苦】蒼茫步兵哭展轉仲宣哀饑籍家家米【公自注籍入聲】愁徴處處杯休爲貧士嘆任受眾人咍得防初難識榮枯劃易該差池分組冕合沓起蒿萊不必伊周地皆登屈宋才漢庭和異域晉史坼中臺霸業尋常體宗臣忌諱災【覇業尋常體謂出孫於外此宗臣所甚諱也】羣公紛戮力聖慮窅徘徊數見銘鐘鼎眞冝法斗魁願聞鋒鏑鑄莫使棟梁摧盤石圭多剪防門轂少推垂旈資穆穆祝网但恢恢赤雀翻然至黃龍不假媒賢非夢傅野隠類鑿顏壞自古江湖客防心若死灰【矯然而止○師曰唐六典注補闕拾遺武后時置取詩衮職有闕惟仲山甫補之之義以名今公正言爲拾遺時也洙曰漢朱云折檻詳見後折檻行注明帝圗畫功臣於南宮雲臺趙曰廣雅鳥燕也洙曰漢魏豹傳人生一世如白駒之過隙論語鑽燧攺火漢欒巴嘗噀酒以救蜀火趙曰月令仲秋之月雷乃収聲公以八月在防在江陵是見雷之三蟄矣楚祠楚人祠祭也希曰公自入蜀至下峽之年恰是九春其中在防三年耳洙曰成都記望帝死其魂化爲杜防左傳齊桓公以諸侯之師伐楚責以爾貢包茅不入及昭王南徵而不復楚子使屈完對曰貢之不入寡君之罪也昭王南徵而不復君其問諸水濵按昭王南徵至漢以膠舟故溺死趙曰琴奏烏夜啼之曲而庭鶴爲之舞也洙曰司馬子長報任少卿書猛虎在檻穽之中揺尾而求食秦記龍門魚登者化爲龍不登者防額暴腮而返漢書結諫臣之舌又禍生有胎晉阮籍爲步兵校尉痛哭途窮漢末王粲字仲宣以避難流離作七哀詩漢髙帝與匃奴結和親之約晉張華傳中臺星坼未幾華被害鄭曰窅伊鳥切洙曰漢紀髙帝王子弟地犬牙相制所謂盤石之宗也史記成王與弟叔虞戲削桐葉爲圭曰以此封若夢弼曰淮南子君命將臣辭而行乃鬋設明衣鑿防門而出洙曰馮唐傳古者命將跪而推轂曰闑以外將軍制之史記成湯見野張网乃令去其三面祝曰欲左左欲右右不用命乃入吾网老子天网恢恢春秋演孔圗曰鳥化爲書孔子奉以告天赤雀集書上化爲黃玉趙曰遁甲曰赤雀不見則國無賢注赤雀主銜書陽精也瑞應圗曰黃龍四龍之長也王者不漉地而漁則應和气而遊於池沼此皆言祥瑞也夢弼曰淮南子魯君欲相顏闔使人以幣先馬顏闔鑿壞而遁揚雄解嘲云士或鑿壞以遁】

江漢

江漢思歸客乾坤一腐儒片雲天共逺永夜月同孤落日心猶壯秋風病欲蘇古來存老馬不必取長途【古今詩話云楊大年不喜杜詩謂之村夫子有鄕人以杜詩彊大年大年不服因曰公試爲我續江漢思歸客一句大年亦爲屬對鄕人曰乾坤一腐儒大年似少屈趙曰韓非子管仲隰朋從桓公伐孤竹返迷惑失道管仲曰老馬之智可用也乃放老馬而隨之遂得道焉公之意蓋以自諭也】

逺遊

江闊浮髙棟雲長出斷山塵沙連越巂風雨暗荊蠻雁矯銜蘆內猿啼失木間裘蘇季子歷國未知還【夢符曰唐志越巂劍南道也洙曰國策蘇秦字季子說秦王不行黑貂之裘】

折檻行【鶴曰此詩似爲崔旴作也大歷初杜鴻漸入蜀表旴爲節度使是年四月旰入朝五月加檢校左散騎常侍未幾又加檢校工部尙書公蓋深惜當時朝廷無一人敢言者夢弼曰漢成帝時朱云上書乞斬張禹上怒令禦史將云下云攀殿檻檻折後當治檻上曰勿易因而葺之以旌直臣故後世殿檻皆曲以云故也】

嗚呼房魏不復見秦王學士時難羨靑襟冑子困泥塗白馬將軍若雷電千載少似朱云人至今折檻空嶙峋婁公不語宋公語尙憶先皇容直臣【洙曰房魏房齡魏徴也初太宗爲秦王開文學館有十八學士鶴曰靑襟冑子謂國子生也書命防典樂教冑子定功曰魏龎徳常乘白馬與闗公戰射關中額關軍謂之白馬將軍修可曰左太衝魏都賦階嶙峋注髙也容齋二筆雲杜詩折檻行千載少似朱云人至今折檻空嶙峋婁公不語宋公語尙憶先皇容直臣此篇專爲諫諍而設謂婁師徳宋璟也人多疑婁公旣無一語何得爲直臣錢伸仲云朝有闕政或婁公不語則宋公語但師徳乃是武后朝人璟爲相其亡久矣杜有祭房相國文言羣公間出魏杜婁宋亦並二公稱之詩言先皇謂宗也婁氏別無顯人有聲開元間爲不可曉】

秋日荊南送石首薛明府辭滿告別奉薛尙書頌徳敍懷斐然之作三十韻【鶴曰石首江陵屬邑也薛尙書景仙也按史永泰大歷間吐蕃再遣使者來聘以戶部尙書薛景仙往報】

南徵爲客久西別君初歲滿歸鳬舄秋來把雁書荊門畱美化姜被就離居聞道和親入垂名報國余連枝不日並八座幾時除往者胡星孛防惟漢网疏風塵相澒洞天地一丘墟殿瓦鴛鴦坼宮簾翡翠虛鉤陳摧徼道槍櫐失儲胥文物陪巡狩親賢病拮據公時呵防貐首唱卻鯨魚勢愜宗蕭相材非一範睢【公自注秦拜範睢爲客卿卒聼其謀使五大夫綰伐魏防懷其相秦也東伐韓少曲髙平防之又以其謀縱反間於趙趙以馬服君之子代亷頗大破趙於長平皆範睢之謀故以比諸將】屍塡太行道血走浚儀渠滏口師仍防函闗憤已攄紫防臨大角皇極正乘輿【乘輿平聲如諒闇唐人多此類】賞從頻峨冕殊恩再直廬【公自注公舊執金吾新授羽林前後二將軍】豈惟髙衛霍曾是接應徐降集翻翔鳯追攀絕眾狙侍臣雙宋玉戰策兩穰苴鑑澈勞懸鏡荒蕪巳荷鋤向來披述作【公自注石首處見公新文一卷】重此憶吹噓白髮甘凋防靑雲亦捲舒經綸功不朽防涉體何如【公自注公頃奉使和吐蕃已見上】應訝耽湖橘常餐占野蔬十年嬰藥餌萬里狎樵漁揚子淹投閣鄒生惜曵裾但驚飛熠燿不記攺蟾蜍煙雨封巫峽江淮略孟諸【歷落語然不寒窘】湯池𨿽險固遼海尙塡淤努力輸肝膽休煩獨起予【趙曰西秋日也鳬舄指薛明府雁書謂明府得薛尙書音問也洙曰漢姜肱兄弟三人友愛嘗同被而寢唐以六尙書左右僕射合爲八座趙曰胡星指言祿山也洙曰鄴都銅雀臺皆鴛鴦瓦西京雜記有翡翠簾趙曰魏文帝夣殿屋兩瓦墜地化爲鴛鴦洙曰班孟堅西都賦周以勾陳之位又徼道綺錯揚雄長楊賦木擁槍櫐以爲儲胥注槍櫐作木槍相櫐爲柵也櫐力軌切儲胥言儲蓄以待所湏也又儲胥館名鄭曰防烏黠切貐翼乳切獸名趙曰左傳取其鯨鯢而封之以爲京觀夢弼曰漢書蕭何爲一代之宗臣此以比郭令公洙曰太行山在河北浚儀渠汴河也夣弼曰滏扶甫切光黃之間水名言尙書公督諸郡節度兵防於滏口也洙曰晉天文志大角星名天王座也左傳晉侯賞從亡者夢弼曰以漢衛靑霍去病比其武功以魏應徳璉徐公幹比其文學也趙曰翔鳯諭其兄弟也洙曰眾狙出莊子史記穰苴有司馬兵法誠齋詩話云有用文語爲詩句者尢工杜云侍臣雙宋玉戰策兩穰苴蓋用如六五帝四三王洙曰湖橘潭州有橘洲也投閣曵裾注見前熠燿螢火也蟾蜍謂月也夢弼曰爾雅十藪宋有孟諸注今在梁國此乃公追言梁宋之舊遊也趙曰遼海指幽燕漢志注塡淤壅泥也】

哭李尙書【之芳鶴曰尙書唐宗室也安祿山奏爲範陽司馬祿山反自投歸京師廣徳初使吐蕃被畱二年乃得歸拜禮部尙書攺太子賔客薨】

漳濵與蒿裏逝水竟同年欲掛畱徐劍猶廻憶戴船【極是傷痛】相知成白首此別間黃泉風雨嗟何及江湖涕然【容易沈著】修文將管輅奉使失張騫史閣行人在詩家秀句傳客亭鞍馬絕旅櫬网虫懸復魄昭丘逺歸魂素滻偏樵蘇封地喉舌罷朝天秋色凋春艸王孫若个邊【洙曰劉公幹詩餘嬰沈痼疾竄身淸漳濵田橫門人挽歌二章薤露蒿里希曰漢書注蒿裏死人裏也洙曰吳季札聘魯過徐徐君好季札劍口不敢言札心知之爲使上國未獻還至徐徐君已死札乃解其劍系之冡樹而去世言顏回卜商爲地下修文郎趙曰管輅見魏志方技傳夢弼曰奉使失張騫謂李之芳廣徳間嘗使吐蕃按公秋日防府詠懷百韻末云途中非阮籍查上似張騫亦爲李之芳而言也洙曰周禮秋官有大行人小行人禮記骨肉歸復於土王粲登樓賦西接昭丘注楚昭王墓也趙曰滻水名在長安潘安仁西徵賦地有防素滻洙曰後漢李固應詔對曰陛下之有尙書猶天之有北斗斗爲天喉舌尙書爲陛下之喉舌也劉安招隠王孫遊兮不歸春艸生兮萋萋】

重題

涕灑不能収哭君餘白頭兒童相顧盡宇宙此生浮【悵然何所不盡】江雨銘旌濕湖風井逕秋還瞻魏太子賔客減應劉【公自注云公曆禮部尙書薨於太子賔客洙曰蕪城賦歌曰邊風起兮城土寒井逕滅兮丘隴殘趙曰魏文帝爲太子時應瑒劉楨並見友善洙曰文帝與吳質書昔年疾疫親故罹其災徐陳應劉一時俱逝痛可言耶】

獨坐

悲秋回白首倚杖背孤城江斂洲渚出天虛風物淸滄溟服衰謝朱紱負平生仰羨黃昏鳥投林羽翮輕【洙曰本一作滄溟恨衰謝趙曰公爲尙書郎賜緋矣故云朱紱】

哭李常侍嶧二首

一代風流盡修文地下深斯人不重見將老失知音【自是可感】短日行梅嶺寒山落桂林長安若个畔猶想映貂金【猶有餘韻○趙曰短日行梅嶺寒山落桂林言李常侍之櫬自廣南來也梅嶺今南安軍桂林今靜江府鶴曰唐志左右散騎常侍門下中書省皆金蟬珥貂】

靑陪雙入銅梁阻一辭風塵逄我地江漢哭君時【可痛】次第尋書札呼兒檢贈詩【假對】發揮王子表不愧史臣辭【洙曰靑謂省中門也銅梁蜀中縣名定功曰前漢書有王子侯表李常侍乃宗室之子也】

宴王使君宅題二首

漢主追韓信蒼生起謝安吾徒自飄泊世事各艱難逆旅招邀近他鄕意緒寛不才甘朽質髙臥豈泥蟠【洙曰漢髙帝入闗諸將道亡者數十人蕭何聞韓信亡自追之晉謝安桓溫請爲司馬將發髙崧戲之曰卿屢違朝防髙臥東山諸人毎相與言安石不出將如蒼生何楊子龍蟠於泥】

泛愛容霜鬢畱歡十夜防自吟詩送老相勸酒開顏戎馬今何地鄕園獨在山江湖墮淸月酩酊任扶還

久客

羈旅知交態淹畱見俗情衰顏聊自哂小吏最相輕去國哀王粲傷時哭賈生狐貍何足道豺虎正縱橫【洙曰漢書翟公書其門曰一貧一冨乃知交態漢末西京擾亂王粲去而依劉表於荊州賈誼文帝時上政事防云可爲痛哭者一張綱傳豺狼當路安問狐貍】

集千家注杜工部詩集卷十八

欽定四庫全書

集千家注杜工部詩集卷十九

舟中岀江陵南浦奉寄鄭少尹審【鶴曰時公自江陵移居公安公安在江陵之南故雲南浦也時鄭審爲江陵少尹○大歷三年秋公安縣作】

更欲投何處飄然去此都形骸元土木舟楫復江湖社稷纒妖气干戈送老儒【此送字气味別如送葬之送甚可傷也】百年同棄物萬國盡窮途雨洗平沙淨天銜濶岸紆鳴螿隨泛梗別燕赴秋菇棲托難髙臥饑寒迫向隅寂寥相呴沫浩蕩報恩珠溟漲鯨波動衡陽雁影䢐南徵問懸榻東逝想乘桴濫竊商歌聽時憂卞泣誅經過憶鄭驛斟酌旅情孤【洙曰莊子泉涸魚相與處於陸相呴以濕相濡以沫潘嶽闗中記漢武帝遊昆明池見魚衘鉤取其鉤放之其後魚衘珠以報北山移文竊吹艸堂濫巾北嶽淮南子寗戚欲幹齊桓公無以自逹於是擊牛角而疾商歌桓公聞之命後車載歸韓非子楚人和氏得玉璞以獻厲王王使人相之石也王以爲詐刖其左足及武王卽位又獻之王又以爲詐刖其右足文王卽位乃抱其璞哭於楚山之下漢書鄭莊置驛馬請謝賔客】移居公安山館【魯曰公安縣屬江陵府吳大帝推蜀先主爲左將軍荊州牧鎭沔口時人號備爲左公因名曰公安】

南國晝多霧北風天正寒路危行木杪身逺宿云端山吹燈滅廚人語夜防雞鳴問前館世亂敢求安

官亭夕坐戲簡顏十少府【鶴曰顏乃公安尉也】

南國調寒杵西江浸日車客愁連蟋蟀亭古帯蒹葭不返靑絲鞚虛燒夜燭花老翁須地主細細酌流霞【趙曰庾信夜聼搗衣詩調聲不用吟】

醉歌行贈公安顏少府請顧八題壁【鶴曰卽顧八分文學】

神僊中人不易得【一句柱】顏氏之子才孤標天馬長鳴待駕馭秋鷹整翮當雲霄君不見東吳顧文學【公自注顧汜吳人】君不見西漢杜陵老詩家筆勢君不嫌詞翰升堂爲君掃是日霜風凍七澤烏蠻落照銜赤壁酒酣耳熱防頭白感君意气無所惜一爲歌行歌主客【鶴曰神仙中人正以顏爲尉而言也漢梅福尉南昌後得仙今稱仙尉本此洙曰杜陵漢宣帝陵在長安卽公之鄕也子虛賦楚有七澤夢弼曰蜀嶲州嶲山地接諸蠻部有烏蠻白蠻赤壁在鄂州趙曰主則顏少府客則公與顧也】

移居公安敬贈衛太郎【鈞】

衛侯不易得余病汝知之【故有狂態】雅量涵髙逺淸襟照等夷平生感意气少小愛文辭河海由來合風雲若有期形容勞宇宙質朴謝軒墀自古幽人泣流年壯士悲水煙通徑艸秋露接園葵入邑豺狼鬭傷弓鳥雀饑白頭供宴語烏幾伴棲遲交態遭輕薄今朝豁所思【趙曰質朴謝軒墀言不復仕於朝也】

公安送韋二少府匡贊

逍遙公後世多賢送爾維舟惜此筵念我能書數字至將詩不必萬人傳時危兵甲黃塵裏日短江湖白髮前古往今來皆涕淚斷腸分手各風煙【語各矜重○田曰北史韋夐養髙不仕周明帝號之曰逍遙公唐宰相世系表韋氏九房以夐之後爲逍遙公房嗣立之後爲小逍遙公房洙曰能書一作常能鶴曰按史是年秋吐蕃入冦京師戒嚴】

贈虞十五司馬

逺師虞祕監【公自注世南】今喜識孫形象丹靑逼家聲噐宇存淒涼憐筆勢浩蕩問辭源爽气金天豁淸談玉露繁佇鳴南嶽鳯欲化北溟鯤交態知浮俗儒流不異門過逢連客位日夜倒芳樽沙岸風吹葉云江月上軒百年嗟已半四座敢辭喧書籍終相與靑山隔故園【洙曰董仲舒有玉杯繁露劉公幹詩鳯凰集南嶽徘徊孤竹根莊子北溟有魚其名爲鯤化而爲鳥其名爲鵬沈休文詩客位紫苔生夢弼曰魏志蔡邕奇王粲聞其至門倒屣迎之一座盡驚邕曰此王公孫也有異才吾不如也吾家書籍盡當與之】

公安縣懷古

野曠呂防營江深劉備城寒天催日短風浪與云平【語有气格過公安時景耳】灑落君臣契飛騰戰伐名維舟倚前浦長嘯一含情【鄭曰吳孫權封呂防爲孱陵侯卽公安在漢爲孱陵縣魯曰先主爲荊州牧治公安趙曰灑落君臣契謂先主與孔明也】

呀鶻行

病鶻孤飛俗眼醜毎夜江邊宿衰桞淸秋落日已側身過雁歸鵶錯廻首腦雄姿迷所向疏翮稀毛不可壯彊神迷復皁雕前俊才早在蒼鷹上風濤颯颯寒山陰熊羆欲蟄龍蛇深念爾此時有一擲失聲濺血非其心公安送李二十九弟晉肅入蜀餘下沔鄂【夢弼曰晉肅卽李賀之父鶴曰公以是年冬發公安至嶽陽】

正解柴桑纜仍看蜀道行檣烏相背發塞雁一行鳴南紀連銅柱西江接錦城憑將百錢卜飄泊問君平【可念○洙曰柴桑裏在江洲銅柱在交趾漢馬援所立錦城成都府也趙曰漢嚴君平賣卜於成都市日閱數人得百錢足自養則閉肆下簾】

北風

北風破南極朱鳯日威垂洞庭秋欲雪鴻雁將安歸十年殺气盛六合人煙稀吾慕漢初老時淸猶茹芝【甚自重○趙曰漢初老謂四皓避秦至漢興猶隠而不出也】

憶昔行

憶昔北尋小有洞洪河怒濤過輕舸辛勤不見華蓋君艮岑靑輝慘麼麼千崖無人萬壑靜三步回顧五步坐秋山眼冷魂未歸仙賞心違淚交墮【亦懇欵數四】弟子誰依白茅室盧老獨啟靑銅鎖巾拂香餘搗藥塵階除灰死燒丹火圃滄洲莽空濶金節羽衣飄妸娜落日初霞閃余映倐忽東西無不可【恍愡語】松風澗水聲合時靑兕黃熊啼向我【岑寂語○四句極俯仰形容之妙】徒然咨嗟撫遺迹至今夢想仍猶左祕訣隱文須內教【教平聲】晚歲何功使願果更討衡陽董鏈師南遊早鼔瀟湘柂【此憶昔與昔遊皆托方外○趙曰公昔遊詩云昔謁華蓋君緑袍昆玉腳人棺已上天白日亦寂寞暮升艮岑頂巾幾猶未卻詳考二詩之義蓋公遊王屋本欲謁華蓋君適值君已化鶴曰董錬師卽昔遊詩所謂董先生者方公遊王屋山時董在東防今在衡嶽範元寔詩眼云昔常問山谷耕田欲雨刈欲晴去得順風來者怨山谷云不如千崖無人萬壑靜三步回頭五步坐蓋七言詩四字三字作兩節也此句法出黃庭經自上有黃庭下闗元以下多此體張平子四愁詩句句如此雄健穏愜至五言詩亦有三字二字作兩節者老杜云不知西閣意肯別定畱人肯別耶定畱人耶山谷尢愛其深逺閒雅】

送顧八分文學適洪吉州

中郎石經後八分蓋憔悴顧侯運鑪錘筆力破餘地昔在開元中韓蔡同贔屭宗妙其書是以數子至禦札早流傳揄揚非造次【公自注明皇師韓擇木嘗於彩牋上八分書賜張說】三人並入直恩澤各不二顧於韓蔡內辧眼工小字分日示諸王鉤深法更祕文學與我遊蕭疏外聲利追隨二十載浩蕩長安醉髙歌卿相宅文翰飛省寺視我揚馬間白首不相棄驊驑入窮巷必脫黃金轡一論朋友難遲暮敢失墜古來事反覆相見橫涕泗向者玉珂人誰是靑雲噐才盡傷形體病渴污官位故舊獨依然危時話顚躓我甘多病老子負憂世志胡爲困衣食顏色多稱遂逺作苦辛行順從眾多意舟楫無根蔕蛟鼉好爲崇況兼水賊繁特戒風飊駛崩騰戎馬險往往殺長吏子幹東諸侯勤勉防縱恣邦以民爲夲魚饑費香餌請哀瘡痍深告訴皇華使使臣精所擇進徳知歷試惻隠誅求情固應賢愚異烈士惡茍得俊傑思自致贈子猛虎行出郊載酸鼻【卒不知顧何名○洙曰後漢蔡邕爲中郎將熹平中表求正定六經文字靈帝許之邕乃書冊於碑使工鑴刻立於太學門外西京記正觀中得邕石經數板皆八分書韓蔡韓擇木蔡有鄰善八分開元時人東觀餘論云顧侯運鑪錘筆力破餘地昔在開元中韓蔡同贔屭此詩蓋謂顧誡奢也觀其遺迹乃知子美弗虛稱之耳碑首倒薤亦自奇古不獨八分可賞云修可曰韻書贔屭壯士作力貌師曰書苑明皇工八分章艸豊茂奇特張說爲麗正殿學士獻詩明皇於彩牋上八分書讚曰徳重和鼎才逾濟川詞林秀發翰苑光鮮所謂禦札流傳者此也洙曰顧於韓蔡內辧眼工小字謂八分外尢能小字也師曰辧眼謂於字中號明眼者玉珂車馬之餙也顏延年五君詠仲容靑雲噐洙曰才盡字如江淹人謂才盡污字如漢書李尋云久污玉堂之署此乃公自敍也鶴曰崩騰戎馬險往往殺長吏按史吐蕃冦邠靈州又商州兵馬使劉洽殺殷仲卿幽州兵馬使朱希彩殺節度使李懷仙皆是年也東諸侯者自長安言之洪吉在東也又言皇華使蓋洪在唐乃西道采訪使所治洙曰樂府陸士衡猛虎行渇不飲盜泉水熱不息惡木陰惡木豈無枝志士多苦心】

畱別公安太易沙門

隠居欲就廬山逺麗藻初逄休上人數問舟航畱制作長開篋笥擬心神沙村白雪仍含凍江縣紅梅已放春先踏鑪峯置蘭若徐飛錫杖出風塵【洙曰晉惠逺師居廬山僧惠休姓湯能詩廬山有香鑪峯】

曉發公安數月憩息此縣

北城擊柝復欲罷東方明星亦不遲鄰雞野哭如昨日物色生態能幾時舟楫眇然自此去江湖逺適無前期出門轉眄巳陳迹藥餌扶吾隨所之

歲晏行

歲雲暮矣多北風瀟湘洞庭白雲中漁父天寒网罟凍莫徭射雁鳴桑弓去年米貴闕軍食今年米賤大傷農髙馬逹官厭酒肉此輩杼軸茅茨空楚人重魚不重鳥汝休枉殺南飛鴻況聞處處鬻男女割慈忍愛還租庸往日用錢捉私鑄今許鉛錫和靑銅刻泥爲之最易得好惡不合長相防萬國城頭吹畫角此曲哀怨何時終【首尾痛徹○子美晚年詩多雜亂無復語次如此歌夲說射防隔數句後方出汝字應前未了復說時事因及私鑄未了終以畫角老人語態不可拘以常格得以此失以此山谷專主此等流至不可讀亦不得不以爲戒也○定功曰隋地理誌長沙郡雜有夷蜑名曰莫徭自言其先祖有功常免徭役故以爲名洙曰唐制授人以口分世業田凡授田者丁歲納粟稻謂之租用人之力不過二十日不役者日爲絹三尺爲之庸又唐制盜鑄者死沒其家屬至天寶間盜鑄益甚雜以鐵錫無復錢形號公鑄者爲官鑪錢夢弼曰刻泥謂刻泥作模也】

發劉郎浦【鮑曰十道志劉郎浦在荊州先主納吳女處也呂溫詩云吳蜀成婚此水潯珍珠步障幄黃金誰將一女輕天下欲換劉郎鼎峙心】

掛帆早發劉郎浦疾風颯颯昏亭午舟中無日不沙塵岸上空村盡豺虎十日北風風未廻客行歲晚尢相催白頭厭伴漁人宿黃帽靑鞋歸去來【沈曰黃帽乃籜冠靑鞋乃芒鞋也】

別董頲

窮冬急風水逆浪開帆難士子甘防闕不知道裏寒有求彼樂土南適小長安別我舟檝去覺君衣裳單素聞趙公節兼盡賔主歡已結門閭望無令霜雪殘老夫纜亦解脫粟朝未餐飄蕩兵甲際幾時懷抱寛漢陽頗寜靜峴首試考槃當念著白帽采薇靑雲端【夢弼曰孝子薦其甘防此謂董頲有母也趙曰小長安鄧州也見光武紀注趙公必鄧州守也門閭望用戰國策齊王孫賈之母謂賈曰汝朝出而晚來則吾倚門而望汝暮出而不還則吾倚閭而望夢符曰漢書公孫食一肉脫粟飯鶴曰漢陽峴首乃適鄧之所經行也】

幽人

孤云亦羣遊神物有所歸麟鳯在赤霄何當一來儀往與惠詢輩中年滄洲期天髙無消息棄我忽若遺內懼非道流幽人見瑕疵洪濤隠語笑鼓枻蓬萊池崔嵬扶桑日照耀珊瑚枝風帆倚翠蓋暮把東皇衣咽潄元和津所思煙霞防知名未足稱局促商山芝五湖復浩蕩歲暮有餘悲【夢弼曰麟疑作靈趙曰南史寶志見徐陵曰天上石麒麟也則麟亦可言在赤霄矣歐公曰惠詢輩謂惠逺許詢也夢弼曰見一作在孝祥曰中黃經但服元和除五穀必獲寥天得其籙注云服元和謂咽津液師曰按唐史拾遺惠昭茍玨與甫友善常以詩倡酧故子美此詩思之也】

泊嶽陽城下【鶴曰嶽州也居天嶽山陽故曰嶽陽】

江國逾千里山城僅百層岸風翻夕浪舟雪灑寒燈畱滯才難盡艱危气益增【寔歷語別】圗南未可料變化有鯤鵬【洙曰太史公畱滯周南趙曰史記懦夫增气洙曰鯤鵬之圗南見莊子】

纜船苦風戲題四韻奉簡鄭十三判官

東岸朔風疾天寒鶬鴰呼漲沙霾艸樹舞雪渡江湖吹帽時時落維舟日日孤因聲置驛外爲覓酒家壚【趙曰漢書鄭莊置驛請謝賔客此簡鄭判官故云然洙曰漢書文君當鑪注賣酒之處累土爲鑪以居酒甕形如鍜鑪】

登嶽陽樓

昔聞洞庭水今上嶽陽樓吳楚東南坼乾坤日夜浮【气壓百代爲五言雄渾之絕下兩句略不用意而情境適等】親朋無一字老病有孤舟戎馬闗山北憑軒涕泗流【趙曰戰國策吳起對魏武侯曰昔者三苗之居左彭蠡之波右洞庭之水唐子西語錄云過嶽陽樓觀子美詩不過四十字耳气象閎放涵蓄深逺殆與洞庭爭雄所謂冨哉言乎太白退之輩率爲大篇極其筆力終不逮也】

奉送魏六丈佑少府之交廣

賢豪贊經綸功成空名垂子孫不振耀歷代皆有之鄭公四葉孫長大常苦饑眾中見毛骨猶是麒麟兒磊落貞觀事致君朴直詞家聲蓋六合行色何其防遇我蒼梧陰忽驚防面稀議論有餘地公侯來未遲虛思黃金貴自笑靑雲期長卿久病渇武帝元同時季子黒貂敝得無妻嫂欺尙爲諸侯客獨屈州縣卑南遊炎海甸浩蕩從此辭窮途仗神道世亂輕土冝解帆歲雲暮可與春風歸出入朱門家華屋刻蛟螭玉食亞王者樂張遊子悲侍婢艶傾城綃綺輕霧霏掌中琥珀鐘行酒雙逶迆新歡繼明燭梁棟星辰飛兩情顧盼合珠碧贈於斯上貴見肝膽下貴不相疑心事披冩間气酣逹所爲錯揮鐵如意莫避珊瑚枝【殆自道其平生所過有可思者】始兼逸邁興終愼賔主儀戎馬闇天宇嗚呼生別離【洙曰鄭公魏徵也趙曰晉元帝幼時嵇康異之謂人曰瑯琊王毛骨非常麟兒注見前洙曰貞觀太宗年號時鄭公輔政多所獻替行色謂魏佑之交廣也莊子車馬有行色鶴曰蒼梧山在道州今云蒼梧陰則在潭嶽也洙曰司馬相如傳武帝讀子虛賦而善之曰朕獨不得與此人同時哉國策蘇秦說秦王不行黒貂之裘敝大困而歸至家妻不下絍嫂不爲炊趙曰長卿季子皆以比魏佑師曰輕土冝謂去鄕土也洙曰書惟辟玉食夢符曰博雅碧玉也子虛賦錫碧金銀洙曰晉書石崇與王愷爭豪武帝助愷以珊瑚樹賜之髙三尺許愷以示崇崇便以鐵如意擊之應手而碎】

冬晚送長孫漸舍人歸州

參卿休坐幄蕩子不歸鄕南客瀟湘外西戎鄠杜傍衰年傾蓋晚費日系舟長防面思來札銷魂逐去檣云晴鷗更舞風逆雁無行匣裏雌雄劍吹毛任選將【趙曰參卿公自言也以嘗爲節度參謀耳希曰漢書運籌帷幄之中故用坐幄字洙曰古詩蕩子行不歸鄠縣杜陵俱在長安鶴曰西戎鄠杜傍是年吐蕃冦邠靈州京師戒嚴洙曰鄒陽傳傾蓋如故夢弼曰吳越春秋幹將莫耶之劍能決吹毛遊塵】

陪裴使君登嶽陽樓【大歷四年春嶽陽作】

湖濶兼雲霧樓孤屬晚晴【逺近濃淡著色有情】禮加徐孺子詩接謝宣城雪岸叢梅發春泥百艸生敢違漁父問從此更南徵【洙曰後漢徐穉字孺子豫章太守陳蕃不接賔客惟見穉來特設一榻去卽懸之南史謝暉長五言詩嘗爲宣城郡太守史記楚屈原放逐行吟澤畔顏色憔悴漁父見而問之離騷濟沅湘以南徵】送重表侄王砅評事使南海【鄭曰砅理切水深至心曰砅今作厲○此古深則厲厲字也非今作厲】

我之曽老姑爾之髙祖母爾祖未顯時歸爲尙書婦隋朝大業末房杜俱交友長者來在門荒年自糊口家貧無供給客位但箕箒俄頃羞頗珍寂寥人散後入怪鬢髮空吁嗟爲之久自陳翦髻鬟鬻市充杯酒上雲天下亂冝與英俊厚向竊窺數公經綸亦俱有次問最少年虯髯十八九子等成大名皆因此人手下云風雲合龍虎一吟吼願展丈夫雄得辭兒女醜秦王時在坐眞气驚戶牖及乎貞觀初尙書踐臺斗夫人常肩輿上殿稱萬壽六宮師柔順法則化妃後至尊均嫂叔盛事垂不朽鳯雛無凡毛五色非爾曹往者胡作逆乾坤沸嗷嗷吾客在馮翊爾家同遁逃爭奪至徒步塊獨委蓬蒿逗畱熱爾腸十里卻呼號自下所騎馬右持腰間刀左牽紫遊韁飛走使我髙茍活到今日寸心銘佩牢亂離又聚散宿昔恨滔滔水花笑白首春艸隨靑袍廷評近要津節制収英髦北驅漢陽傳南泛上瀧舠家聲肯墜地利噐當秋毫番禺親賢領籌運神功操大夫出盧宋寶貝休脂膏洞主降接武海胡舶千艘我欲就丹砂跋涉覺身勞安能陷糞土有志乘鯨鼇或驂鸞騰天聊作鶴鳴臯【鸞比王鶴自諭○西淸詩話唐書列女傳王珪防時母盧氏嘗云子必貴但未見汝與遊者珪一日引房齡杜如晦過之母曰汝貴無疑所載止此質之少陵詩乃珪之母杜氏非盧氏也能識眞主於側防尢偉甚少陵詩上下詳諦如此史乃失之世號詩史信矣桐江詩話云西淸詩話辧王珪母姓杜不姓盧引少陵詩爲證今觀其詩不特不姓盧乃珪之妻非母也史氏之訛如此容齋隨筆云觀此詩疑指王珪珪相唐太宗贈禮部尙書然細考之史大不合蔡絳詩話引唐列女傳珪母盧氏識房杜必貴質之此時則珪母乃杜氏也桐江詩話不特不姓盧乃珪之妻非母也予按唐列女傳元無此事珪傳末只云始隠居時與房齡杜如晦善二人過其家母李窺之知其必貴蔡說妄云有傳又誤以李爲盧皆不足辧但唐髙祖在位日太子建成與秦王不睦以權相傾珪爲太子中允說建成曰秦王功蓋天下中外歸心殿下但以長年位居東宮無大功以鎭服海內令劉黑闥散亡之餘冝自収之以取功名建成乃請行其後楊文幹之事起髙祖責以兄弟不睦歸罪珪等而流之太宗卽位乃召用之一日宴近臣於丹霄殿長孫無忌曰王珪魏徵昔爲仇讎不謂今日得同此宴上曰珪徴盡心所事我故用之然則珪與太宗非素交明矣唐書載李氏事亦采之小說恐未必然而杜公稱其祖姑事不應不寔且太宗時宰相別無姓王者眞不可曉也夢弼曰王珪母李氏珪之婦杜氏詩中所稱則皆指李氏也馮翊郡同州也水花言水浪也洙曰哀江南賦靑袍如艸希曰漢宣帝於廷尉置左右評員四人魏晉以來直謂之廷尉評見六典注趙曰節制収英髦言南海節度使幕中需賢才也洙曰唐制鄂州有漢陽縣傳張戀切傳車也如今之乘驛是矣鄭曰瀧音雙舠音刀趙曰嶺南人呼急湍爲瀧夢弼曰集韻瀧水名在嶺南韓昌黎瀧吏詩南行逾六旬始下昌樂瀧鄭曰番禺廣州也本二山名番蒲何切禺音愚趙曰番禺親賢領必宗室之子爲節度也鶴曰按史時李勉爲廣州刺史嶺南節度使趙曰舊唐書盧奐爲南海太守自言開元以來廣府節度使淸白者有四裴由先李朝隠宋璟及奐也寶貝休脂膏謂廉潔而不污於貨利也漢孔奮淸潔身處脂膏而未嘗自潤廣南有溪洞蠻其長謂之洞主降戶江切禮記堂上接武番禺雜錄舶大船也番商逺國運奇貨非舶不可船總名曰艘猶今言幾隻也洙曰晉葛洪聞交趾出丹砂求爲勾漏令】

過南嶽入洞庭湖【鶴曰時正月公自嶽陽之潭州】

洪波忽爭道岸轉異江湖鄂渚分雲樹衡山引舳艫【終勝寒儉】翠牙穿裛蔣碧節吐寒蒲病渇身何去春生力更無【比他人言衰又甚矣】壤童犁雨雪漁屋架泥塗欹側風帆滿防冥水驛孤悠悠回赤壁浩浩略蒼梧帝子畱遺恨曹公屈壯圗聖朝光禦極殘孽駐艱虞才淑隨廝養名賢隠鍛鑪邵平元入漢張翰後歸吳莫怪啼痕數危檣逐夜烏【洙曰鄂渚在江夏西黃鶴磯上楚詞乘鄂渚而返顧鄭曰說文舳舟尾艫舟前也趙曰蔣舊作漿詳詩意乃菇蔣之蔣蓋蒲有節而蔣有牙也夢弼曰王荊公本作蔣洙曰帝子舜之二妃從舜南巡不返道死沅湘之間曹公曹操也以舟師爲吳敗於赤壁趙曰殘孽謂吐蕃也洙曰漢蒯通傳隨廝養之役者失萬秉之權注廝取薪者養養人者也趙曰晉書嵇康居貧嘗與向秀共鍛於桞樹之下洙曰蕭何傳韓信謀反呂后用何計誅信髙祖使使拜何爲相國益封五千戶衛邵平者故秦東陵侯謂何曰禍目此始矣願君謝封不受悉以家財佐軍何從其計上大恱】

宿靑艸湖【鶴曰靑艸湖與洞庭湖相連在嶽州】

洞庭猶在目靑艸續爲名宿槳依農事郵籖報水程寒冰爭倚薄雲月遞防明湖雁雙雙起人來故北徵【趙曰所以隠棹曰槳楚人於湖中種田故宿槳依之也郵籖謂漏籌舟中所用以知時也】

宿白沙驛【公自注初過湖南五里】

水宿仍餘照人煙復此亭驛邊沙舊白湖外艸新靑萬象皆春气孤槎自客星隨波無限好的的近南溟

上水遣懷

我衰太平時身病戎馬后蹭蹬多拙爲安得不皓首驅馳四海內童稚日糊口但遇新少年少逢親舊友低顏下色地故人知善誘後生血气豪舉動見老醜窮迫挫曩懷常如中風走一紀出西蜀於今向南斗孤舟亂春華暮齒依蒲桞冥冥九疑葬聖者骨已朽蹉跎陶唐人鞭撻日月久中間屈賈輩防毀竟自取郁沒二悲魂蕭條猶在否崒淸湘石逆行雜林藪篙工宻逞巧气若酣杯酒謌謳互激逺回斡明授受善知應觸類各借頴脫手古來經濟才何事獨罕有蒼蒼眾色晚熊掛蛇吼黃羆在樹巓正爲羣虎守羸骸將何適履險顏益厚庶與逹者論吞聲混瑕垢【洙曰左傳糊其口於四方鄭曰中陟仲切洙曰朱叔元與彭寵書伯通猶中風狂走自捐盛時鶴曰公以天寶十四載冬避亂離長安自闗隴入蜀至大歷三年春出峽恰一紀非謂在蜀一紀而始出也洙曰山海經蒼梧之川其中有九疑山舜所葬之處也陶唐帝堯氏也其民淳朴無知至治之世也修可曰屈原沒汨羅賈誼謫長沙皆以被防毀而廢黜也鄭曰音酋崒蒼沒切崒山峻貌趙曰觀篙工之逞巧回斡如此善知者應觸類以推之於他事莫不各有頴脫之手而求古來經濟之才如操舟之妙者何獨罕有乎詩疏熊能攀緣上髙樹見人則顚倒投地而下桞子厚作熊說云鹿畏防防畏虎虎畏羆觀公詩意以羆在樹而守虎明矣】

湘夫人祠

肅肅湘妃廟空墻碧水春虫書玉佩蘚燕舞翠帷塵晚泊登汀樹防馨借渚蘋蒼梧恨不淺染淚在叢筠【趙曰博物志舜死湘妃以淚揮竹染竹成斑】

祠南夕望

百丈牽江色孤舟泛日斜興來猶杖屨目斷更雲沙山迷春竹湘娥倚暮花湖南淸絕地萬古一長嗟【洙曰百丈牽船索也連竹爲之】

遣遇

磬折辭主人開帆駕洪濤春水滿南國朱崖云日髙舟子廢寢食飄風爭所操我行匪利涉謝爾從者勞石間采蕨女鬻菜輸官曹丈夫死百役暮返空村號聞見事略同刻剝及錐刀貴人豈不仁視汝如萎蒿索錢多門戶防亂紛嗷嗷柰何黠吏徒漁奪成逋逃自喜遂生理花時貫緼袍【洙曰莊子漁父篇曲腰磬折朱崖南海地名漢賈捐之罷擊朱崖鄭曰卽潭州之丹崖也趙曰左傳錐刀之末洙曰漁奪謂侵奪如漁獵然不以法也鄭曰貫侍夜切貸也】

解憂

減米散同舟路難思共濟【言外欵曲】向來雲濤盤【公自注雲濤盤灘名極爲險阻】眾力亦不細呀坑瞥眼過飛艣本無蔕得失瞬息間致逺冝恐泥百慮視安危分明曩賢計玆理庶可廣拳拳期勿替【鄭曰呀虛加切趙曰呀坑者坑如口之呀開也夢弼曰坑一作吭呀吭乃灘口也東坡曰讀子美減米散同舟之句則可以振貪懦於百世之下也又曰杜甫詩固無敵然自致逺已下句眞村陋也世人雷同不復譏評過矣然亦不能掩其美也】

宿鑿石浦

早宿賔從勞仲春江山麗飄風過無時舟楫不敢系回塘澹暮色日沒眾星嘒缺月殊未生靑燈死分翳【極明滅之態安得不悲】窮途多俊異亂世少恩惠鄙夫亦放蕩艸艸頻卒歲斯文憂患余聖哲垂彖系【此彖系亦何當殆膚引耳○趙曰易系辭作易者其有憂患乎】

早行

歌哭俱在曉【興到險語】行邁有期程孤舟似昨日聞見同一聲飛鳥數求食潛魚亦獨驚前王作网罟設法害生成碧藻非不茂髙帆終日徵干戈未揖讓崩迫開其情【趙曰昜系辭作結繩而爲网罟以畋以漁蓋取諸離夢弼曰蕭太傅辭奪禮表不勝崩迫之情】

過津口【夢弼曰津口屬江陵】

南嶽自玆近湘流東逝深和風引桂楫春日漲云岑【自是景意可喜】回道過津口而多楓樹林白魚困宻网黃鳥喧嘉音物防限通塞惻隠仁者心甕余不盡酒膝有無聲琴聖賢兩寂寞眇眇獨開襟【趙曰梁元帝烏棲曲沙棠作船桂作楫夢弼曰陸士衡詩甕餘殘酒膝有橫琴】

次空靈岸【鄭曰當作空舲酈元水經湘水縣有空舲峽】

沄沄逆素浪落落展淸眺幸有舟楫遲得盡所歷妙空靈霞石峻楓栝隠奔峭靑春猶無私白日亦偏照可使營吾居終焉托長嘯毒瘴未足憂兵戈滿邊徼向者畱遺恨恥爲逹人誚廻帆覬賞延佳處領其要【鄭曰栝古活切木名謝靈運云徒旅若奔峭奔謂奔流峭謂峭峯】

宿花石戍【鮑曰按唐志潭州長沙有花石戍】

午辭空靈岑夕得花石戍岸防開辟水木雜古今樹地蒸南風盛春熱西日暮四序夲平分气何回互茫茫天造開理亂豈恆數系舟盤藤輪杖策古樵路罷人不在村野圃泉自注【十字畫不能極舉目淒然】柴扉𨿽蕪沒農噐尙牢固山東殘逆气吳楚守王度誰能叩君門下令減徵賦【鄭曰罷音疲洙曰罷人言民困於徵役而罷敝不在村謂其不安居也夢符曰左傳祈招之詩曰祈招之愔愔式昭徳音思我王度式如玉式如金】

早發

有求常百慮斯文亦吾病【閱世知道者之言可以有省】以玆朋故多窮老驅馳並早行篙師怠席掛風不正昔人戒垂堂今則奚奔命濤翻黒蛟躍日出黃霞映煩促瘴豈侵頽倚睡未醒僕夫問盥櫛暮顏靦靑鏡隨意簪葛巾仰慙林花盛側聞夜來冦幸喜囊中淨艱危作逺客干請傷直性薇蕨餓首陽粟馬資歷聘賤子欲適從疑悞此二柄【洙曰漢袁盎傳千金之子不垂堂修可曰左傳罷於奔命洙曰一作睡還醒洙曰史記夷齊不食周粟隠於首陽山采薇食之蘇秦張儀歷聘六國諸侯皆以粟馬資之】

次晚洲

參錯云石稠坡陁風濤壯晚洲適知名秀色固異狀棹經垂猿把身在度鳥上擺浪散帙妨危沙折花當【當𨿽花根與玉巵無當同然對上文妨字則不等兪舜卿謂予言危沙記險無他標識故挿花以當之似有理】羇艱暫愉恱羸老反惆悵中原未解兵吾得終疏放【陳曰棹經垂猿把身在度鳥上言春水漲而船所經者髙也師曰花當乃花根也】

登白馬潭

水生春纜沒日出野船開宿鳥行猶去花叢笑不來【鳥則宿矣吾行猶去笑亦吾笑作者自然別】人人傷白首處處接金杯莫道新知要南徵且未逥

歸雁

聞道今春雁南歸自廣州見花辭漲海避雪到羅浮【淸麗語】是物闗兵气【老語】何時免客愁年年霜露隔不過五湖秋【夢弼曰漲海海名謝承後漢書陳茂常渡漲海交趾七郡皆從漲海入也羅浮山在嶺南惠州】

野望

納納乾坤大行行郡國遙雲山兼五嶺風壤帶三苗野樹侵江濶春蒲長雪消扁舟空老去無補聖明朝【公自注服防曰嶺有五因以爲名交趾合浦果有此嶺○夢弼曰裴遜之詩納納江海深洙曰古樂府行行重行行黃曰裴氏廣州記云大庾始安臨賀桂陽掲揚是五嶺希曰書注三苗之國左洞庭右彭蠡】

入喬口【公自注長沙北界鶴曰唐志潭州有喬口鎭兵】

漠漠舊京逺遲遲歸路賖殘年傍水國落日對春華樹蜜早蜂亂江泥輕燕斜賈生骨已朽淒惻近長沙【洙曰莊子其人與骨皆已朽矣】

銅官渚守風【趙曰潭州長沙有銅官山云楚鑄錢處】

不夜楚帆落避風湘渚間水耕先浸艸春火更燒山早泊云物晦逆行波浪慳飛來雙白鶴過去杳難攀【洙曰漢書江南之地火耕水耨注云燒艸下水種稻艸與稻並生髙七八寸因悉芟去復下水灌之艸死獨稻長也】

北風【公自注新康江口信宿方行】

春生南國瘴气待北風蘇向晚霾殘日初宵鼔大罏爽攜卑濕地聲防洞庭湖萬里魚龍伏三更鳥獸呼【使晚唐諸人作北風詩形容蹇澁定不爾有豪意】滌除貪破浪愁絕付摧枯執熱沈沈在淩寒往往須且知寛疾肺不敢恨危塗再宿煩舟子衰容問僕夫今晨非盛怒便道卽長驅隠幾看帆席雲山湧坐隅【趙曰南史宗慤云願乘長風破萬里浪宋玉風賦盛怒於土囊之口莊子南郭子綦隠幾而坐】

詠懷二首

人生貴是男丈夫重天機未逹善一身得志行所爲嗟余竟轗軻將老逢艱危胡雛逼神噐逆節同所歸河洛化爲血公侯艸間啼西京復陷沒翠蓋防塵飛萬姓悲赤子兩宮棄紫防倐忽向二紀姦雄多是非本朝再樹立未及貞觀時日給在軍儲上官督有司髙賢迫形勢豈暇相扶持疲苶茍懷策棲屑無所施先王實罪巳愁痛正爲玆歲月不我與蹉跎病於斯夜看酆城气回首蛟龍池齒髮巳自料意深陳苦辭【洙曰莊子榮啟期曰人之所貴者男也而予幸得之一樂也胡雛指安史此追言天寶之亂兩京陷沒宗肅宗播遷於外夢弼曰本朝再樹立謂代宗時也貞觀太宗年號先王罪巳謂肅宗卽位嘗下詔痛自刻責】

邦危壊法則聖逺益愁慕飄颻桂水遊悵望蒼梧暮潛魚不銜鉤走鹿無反顧皦皦幽曠心拳拳異平素衣食相拘閡朋知限流寓風濤上春沙十里浸江樹逆行少吉日時節空復度井竈任塵埃舟航煩數具牽纒加老病細隘俗務萬古一死生胡爲足名數多憂污桃源拙計泥銅柱未辭炎瘴毒擺落跋涉懼虎狼窺中原焉得所歷住葛洪及許靖避世常此路賢愚誠等差自受合馳騖羸瘠且如何魄奪鍼炙屢擁滯童僕慵稽畱篙師怒終當掛帆席天意難告訴南爲祝融客勉彊親杖屨結托老人星羅浮展衰步【鶴曰湘水自桂州漓江而下故雲桂水鄭曰閡五旣切不通也泥乃計切夢弼曰晉葛洪字稚川聞交趾出丹砂求爲勾漏令遂將子侄俱行後止於羅浮山蜀志許靖字文休避董卓之誅走至交趾後以劉璋招入蜀事先主鄭曰衡山上有祝融峯洙曰言老人星以在南極羅浮山則在嶺南也】

望嶽【大歷四年春晚自潭之衡復回潭州作】

南嶽配朱鳥秩禮自百王歘吸領地靈澒洞半炎方邦家用祀典在徳非馨香巡狩何寂寥有虞今則亡洎吾隘世网行邁越瀟湘渇日絕壁出漾舟淸光旁祝融五峯尊峯峯次低昂紫蓋獨不朝爭長嶫相望恭聞魏夫人羣仙夾翺翔有時五峯气散風如飛霜牽迫限修途未暇杖崇岡歸來覬命駕沐浴休玉堂三嘆問府主曷以贊我皇牲璧忍衰俗神其思降祥【趙曰南方七宿井桞星張翼軫朱鳥之星也洙曰書望秩於山川注如其秩次望祭之五嶽牲禮視三公夢弼曰淮南子澒蒙鴻洞莫知其門洙曰有虞今則亡謂巡狩之禮亡矣趙曰渇日望日影出於髙峯也義如渇雨之渇五峯祝融紫蓋天柱石廩芙蓉也夢弼曰嶽之諸峯皆朝於祝融獨紫蓋一峯勢轉東去鄭曰嶫音業山髙貌田曰夫人晉魏舒之女也防讀書好神仙嘗有四仙人降之盡傳其祕術壽終日以杖代屍而升天封南嶽夫人治南嶽】

淸明二首

朝來新火起新煙湖色春光淨客船繡羽衝花他自得紅顏騎竹我無緣胡童結束還難有楚女腰肢亦可憐不見定王城舊處長懷賈傅井依然虛霑焦舉爲寒食實借君平賣卜錢鐘鼎山林各天性濁膠粗飯任吾年【洙曰騎竹謂騎竹馬也漢景帝子發封長沙王謚曰定賈誼爲長沙王太傅今其廟有井存焉洙曰焦本作周後漢周舉爲並州刺史太原郡舊俗以介子推焚骸至其亡月咸言神靈不樂舉火由是士民每冬中輙一月寒食莫敢煙爨老少不堪歲多死者舉旣到州乃作弔書以置子推之廟言盛冬去火殘損民命非賢者之意以宣示愚民使還溫食於是眾惑稍解風俗頓革趙曰鐘鼎謂鳴鐘而食列鼎而烹也】

此身飄泊苦西東右臂偏枯半耳龍耳寂寂系舟雙下淚悠悠伏枕左書空十年蹴踘將雛逺萬里秋千習俗同【蹴踘秋千皆淸明景物分著二句而將雛逺更自慘然非謂軍興也】旅雁上雲歸紫塞家人鑽火用靑楓秦城樓閣煙花裏漢主山河錦繡中【語有渾渾意】風水春來洞庭濶白蘋愁殺白頭翁【洙曰劉向別錄蹴踘黃帝所造本兵勢也古今藝術圗秋千北方山戎之戲以習輕趫師曰十年蹴踘言軍興也將雛逺謂挈子逺遊也趙曰後四句公懷長安而嘆其在湘潭也】

客從

客從南溟來遺我泉客珠珠中有隠字欲辧不成書緘之篋笥久以俟公家須開視化爲血哀今徴斂無【趙曰任昉述異記南海鮫人室水居如魚不廢機織其眼泣則出珠鮫人卽泉仙也又名泉客鶴曰按史大歷四年三月遣禦史稅啇錢詩或爲是而作也】

發潭州【鶴曰公自潭之衡州】

夜醉長沙酒曉行湘水春岸花飛送客檣燕語畱人賈傅才未有禇公書絕倫名髙前後事回首一傷神【洙曰賈傅注見前唐書禇遂良工楷太宗令侍書髙宗時爲右僕射因諌帝不當廢王皇后立武昭儀爲後左遷潭州都督】

雙楓浦【夢弼曰按圗經在潭之瀏陽縣】

輟棹靑楓浦雙楓舊已摧自驚衰謝力不道棟梁材浪足浮紗帽皮須截錦苔江邊地有主暫借上天廻【欲尋無主之地傷世狹也○趙曰此詩用乘槎意】

酬郭十五判官【受○鶴曰公至衡州郭判官自潭寄以詩】

才防歲老尙虛名臥病江湖春復生藥裹闗心詩緫廢花枝照眼句還成只同燕石能星隕自得隋珠覺夜明喬口橘洲風浪促系帆何惜片時程【洙曰荀子曰宋之愚人得燕石於梧臺之側左傳隕石於宋五隕星也又星隕如雨淮南子隋侯之珠注明月珠也又捜神記隋珠徑寸夜有光明夢弼曰橘洲在長沙郡之喬口】

杜員外兄垂示詩因作此寄上

郭受

新詩海內流傳徧舊徳朝中屬望勞郡邑地卑饒霧雨江湖天濶足風濤松醪酒熟旁看醉蓮葉舟輕自學操春興不知凡幾首衡陽紙價頓能髙【洙曰賈誼傳長沙卑濕莊子顏回問仲尼曰吾嘗濟乎觴深之淵見津人操舟若神吾問仲尼曰操可學乎曰可善防者數習而後能鄭曰世說庾闡作揚都賦成人競傳冩都下爲之紙貴】

衡州送李大夫七丈【勉】赴廣州

斧鉞下靑冥樓船過洞庭北風隨爽气南斗避文星【伉壯可稱】日月籠中鳥乾坤水上萍王孫丈人行垂老見飄零【洙曰禮記諸侯賜斧鉞然後殺夢弼曰李勉鄭惠王之曽孫也】

回棹【鶴曰公至衡州畏熱復回將歸襄陽不果竟畱於潭】

宿昔試安命自私猶畏天勞生系一物爲客費多年衡嶽江湖大蒸池疫癘偏散才嬰薄俗有迹負前賢巾拂那闗眼缾罍易滿船火雲滋垢膩凍雨裛沈綿彊飯蒓添滑端居茗續煎淸思漢水上涼憶峴山巓順浪翻堪倚廻帆又省牽吾家碑不昧王氏井依然幾杖將衰齒茅茨寄短椽灌園曽取適遊意可終焉遂性同漁父成名異魯連篙師煩爾送朱夏及寒泉【趙曰衡州誌俯臨蒸水其气如蒸水流至湘故曰蒸湘鶴曰爾雅凍雨夏月暴雨也凍音東鄭曰裛音邑夢弼曰沈休文蕭愐碑因遇沈屙綿畱气序希曰湖南土風惟尙煎茶客至繼以六七故知茗續煎之句蓋紀實也趙曰漢水峴山在襄陽公懷故鄕魯曰自嶽之潭之衡爲上水而自衡回潭爲順水前後詩可考也洙曰晉杜預平吳后刻二碑紀其勲迹一沈萬山之下一立峴山之上襄沔記王粲宅在萬山之東宅有井史記魯仲連齊人責新垣衍帝秦秦軍爲之卻六十里平原君欲封之辭不受田單攻聊城不下魯連爲書以遺燕將燕將見書自殺田單遂屠聊城歸而言魯連欲爵之魯連逃隠海上曰吾與冨貴而詘於人寕貧賤而輕世肆志焉】

湘江宴餞裴二端公赴道州

白日照舟師朱旗散廣川羣公餞南伯肅肅秩初筵鄙人奉末眷佩服自早年義均骨肉地懷抱罄所宣盛名冨事業無取愧髙賢不以防亂嬰保愛金石堅計拙百僚下气蘓君子前防合苦不久哀樂本相纒交遊颯向盡宿昔浩茫然促觴激百慮掩抑淚潺湲熱雲集曛黒闕月未生天白團爲我破華燭蟠長煙鴰鶡催明星解袂從此旋上請減兵甲下請安井田永念病渇老附書逺山巓【師曰道州南邦也州長曰伯夢弼曰白團謂扇也鄭曰鴰古活切鶡何葛切鳥名】奉送王信州【崟】北歸【趙曰唐志防州本信州避皇外祖獨孤信攺爲防鶴曰按唐志潁州舊亦爲信州詳詩中海甸及潁川之句當是潁州也】

朝廷防盜賊供給湣誅求下詔選郎署傳聲典信州蒼生今日困天子向時憂井屋有煙起瘡夷無血流壤歌惟海甸畫角自山樓白髮寐常早荒榛農復秋解逾臥轍遣騎覓扁舟徐榻不知倦潁川何以醻塵生彤管筆寒膩黒貂裘髙義終焉在斯文去矣休別離同雨散行止各云浮林熱鳥開口江渾魚掉頭尉陀𨿽北拜太史尙南畱軍旅應都息寰區要盡収九重思諫諍八極念懷柔徙倚瞻王室從容仰廟謀故人持雅論絕塞豁窮愁復見陶唐理甘爲汗漫遊【趙曰世紀堯時老人擊壤而歌惟海甸則時淮海無虞也洙曰謝靈運詩解在景平漢侯覇爲臨淮太守被徴百姓攀轅臥轍不許去晉書劉眞長遣傳教覓張孝亷船漢陳蕃爲豫章太守特設一榻以待徐孺子去則懸之趙曰言王崟之待我如陳蕃之見孺子我將何以酧之乎潁川陳氏郡名謂陳蕃也以比王信州洙曰詩彤管有煒戰國策蘇秦黒貂裘敝師曰塵生彤管筆公自嘆嘗爲左拾遺也洙曰曹子建詩風流雲散一別如雨又劉孝標廣絕交論煙霏雨散漢書髙祖以尉陀平南越使陸賈賜陀印爲南越王賈說陀郊迎北靣稱臣尉紆物切太史公自序畱滯周南夢弼曰太史乃公自比也趙曰故人指王信州也洙曰堯稱陶唐氏淮南子盧敖見若士謂曰吾與汗漫期於九垓之外】哭韋大夫之晉【鶴曰按集中大歷二年秋有送韋中丞之晉赴湖南詩當是韋鎭湖南死於鎭所】

淒愴郇瑕邑差池弱冠年士人叨禮數文律早周旋臺閣黃圗裏簮裾紫蓋邊尊榮眞不忝端雅獨翛然貢喜音容間馮招疾病纒南過駭蒼卒北思悄聫綿鵩鳥長沙諱犀牛蜀郡憐素車猶慟哭寶劍欲髙懸漢道中興盛韋經亞相傳沖融標世業磊落映時賢城府深朱夏江湖眇霽天綺樓闗樹頂飛旐泛堂前防幕疑風燕笳簫急暮蟬興殘虛白室迹斷孝亷船童孺交遊盡喧卑俗事牽老來多涕淚情在彊詩篇誰繼方隅理朝難將帥權春秋褒貶例名噐重雙全【洙曰郇瑕晉地今河中府猗氏縣也左傳晉人謀去故絳諸大夫曰必居郇瑕氏之地希曰士人一作丈人一作大人洙曰漢書王陽在位貢禹彈冠劉孝標廣絕交論王陽登則貢公喜左太衝詩馮公豈不偉白首不見招鄭曰馮馮唐也洙曰漢書賈誼爲長沙王太傅有鵩飛入誼捨誼自傷以爲壽不能長華陽國誌秦孝文王以李冰爲蜀守冰立石犀五頭以厭水精師曰蜀郡憐言蜀人思韋之徳也洙曰吳季札解寶劍系徐君塜樹詳見前注漢韋賢少子成復以明經歷位至丞相師曰綺樓闗樹頂言尊樓之髙也闗一作髙鄭曰防音繹小幕也夢弼曰莊子虛室生白櫝賦棄虛白之室歸長夜之堂孝亷船注見前夢弼曰左傳惟名與噐不可以假人】

江閣臥病走筆寄呈崔盧兩侍禦【鶴曰江閣近潭州】

客子庖廚薄江樓枕席淸衰年病祗痩長夏想爲情滑憶雕胡飯香聞錦帶羮澑匙兼暖腹誰欲致杯甖【洙曰雕胡注見前夢符曰荊湘間有錦帶其苗嫰脆可食春末開花紅白如錦彥輔曰錦帶吐綬雞也其肉脆美堪作臛】

潭州送韋貟外【迢】牧韶州

炎海韶州牧風流漢署郎分符先令望同捨有輝光白首多年疾秋天昨夜涼洞庭無過雁書防莫相防【洙曰漢紀與郡守爲符注各分其半右畱京師左以與之同捨郎見直不疑傳趙曰公嘗爲郎故用同捨】

潭州畱別杜貟外院長

韋迢

江畔長沙驛相逄纜客船大名詩獨步小郡海西偏地濕愁飛鵩天炎畏跕鳶去畱俱失意把臂共澘然【洙曰飛鵩跕鳶見前】

酧韋韶州見寄

養拙江湖外朝廷記憶疏深慙長者轍重得故人書白髮絲難理新詩錦不如𨿽無南過雁看取北來魚【洙曰陳平傳門外多長者車轍希曰衡陽有回雁峯相傳雁自此而止洙曰古詩呼童烹鯉魚中有尺素書夢弼曰韋詩相憶無南雁故公以北來魚戲之蓋謂雁不過衡陽而瀟湘北流也】

早發湘潭寄杜貟外院長

韋迢

北風昨夜雨江上早來涼楚岫千翠湘潭一葉黃故人湖外客白首尙爲郎相憶無南雁何時有報章【趙曰白首爲郎用馮唐顏駟意鶴曰湘潭縣屬潭州韋自湘漳寄詩而公在潭也】

樓上

天地空搔首頻抽白玉簪皇輿三極北身事五湖南戀闕勞肝肺論材愧杞柟亂離難自救終是老湘潭

集千家注杜工部詩集卷十九

欽定四庫全書

集千家注杜工部詩集卷二十

千秋節有感二首【洙曰按唐紀宗以八月五日生宴百官於花蕚樓下百官表請以每年八月五日爲千秋節王公以下獻鏡及子露囊○大歷四年秋至冬潭州作】

自罷千秋節頻傷八月來先朝常宴防壯觀巳塵埃鳯紀編生日龍池塹刼灰湘川新涕淚秦樹逺樓臺寶鏡羣臣得金吾萬國廻衢樽不重飲白首獨余哀【夢弼曰左傳鳯鳥氏歷正也鳯紀編生日言禮官書誕節於鳯歷也趙曰明皇居蕃邸東有舊井湧爲小池常有雲气黃龍見開元帝卽位建興慶宮遂爲龍池及幸蜀前一夕躍然望西南去鄭曰塹七艶切坑也饒曰漢武帝穿昆明池悉是灰墨後問西域胡僧曰此乃天地刼灰之餘也逸曰金吾將軍常禁衛者趙曰淮南子聖人之道猶中衢而致樽耶過者斟酌多少不同各得其所冝】

禦气雲樓敞含風防丈髙仙人張內樂王母獻宮桃羅韈紅蕖艶金羈白雪毛舞階衘壽酒走索背秋毫聖主他年貴邊心此日勞桂江流向北滿眼送波濤【夢弼曰明皇雜錄千秋節上宴勤政樓大陳聲樂洙曰曹子建洛神賦淩波防步羅襪生塵又廹而察之若芙蕖出緑波曹子建詩白馬飾金羈連翻西北馳張平子西京賦跳丸劍之揮霍走上索而相逢索昔各切繩也謂走索以爲戲也鶴曰湘水之源自桂州漓江而下經零陵以至下潭也】

蘇大侍禦渙靜者也旅於江側不交州府之客人事都絕久矣肩輿江浦忽訪老夫舟楫而巳茶酒內余請誦近詩肯吟數首才力素壯詞句動人接對明日憶其湧思雷出書篋幾杖之外殷殷畱金石聲賦八韻記異亦記老夫傾倒於蘇至矣

龐公不浪出蘇氏今有之再聞誦新作突過黃初詩乾坤幾反覆揚馬冝同時今晨淸鏡中勝食齋房芝余髮喜卻變白間生黒絲昨夜舟接天湘娥簾外悲百靈未敢散風破寒江遲【亦奇趙曰後漢龎徳公居峴山之南未嘗入城府魏文帝爲太子時有七子從之遊皆能詩黃初文帝卽位年號也洙曰揚雄司馬相如也師曰淸鏡中指江上也洙曰漢志元豊中芝生甘泉齋房夢弼曰本一作昨夜舟火滅湘娥謂虞帝二妃也容齋三筆雲杜子美贈蘇渙詩序云渙靜者也吟詩殷殷畱金石聲詩中云再聞誦新作突過黃初詩又有一篇寄裴道州寄呈蘓渙云附書與裴因示蘇此生已愧湏人扶致君堯舜付公等早據要路思捐軀其褒重之如此唐藝文志有渙詩一卷云渙少喜剽盜善用白弩巴蜀啇人苦之稱白跖以比莊蹻後折節讀書進士及第湖南崔瓘辟從事繼走交廣與哥舒晃反伏誅然則非所謂靜隠者也渙在廣州作變律詩十九首上廣帥其一曰養蠶爲素絲葉盡蠶亦老傾筐對空牀此意向誰道一女不得織萬夫受其寒一夫不得意四海行路難禍亦不在大福亦不在先世路險孟門吾儕當勉旃其二曰毒蜂一成窩髙掛惡木枝行人百步外目斷魂爲飛長安大道邊挾彈誰家兒手持黃金丸引滿無所疑一中紛下來勢若風雨隨身如萬箭攢宛轉迷所之徒有疾惡心柰何不知幾讀此二詩可以知其人矣杜贈渙詩名爲記異語意不與他等厥有防哉】

可嘆

天上浮雲如白衣斯須攺變如蒼狗古往今來共一時人生萬事無不有【此爲河東之醜慨然起興以下全不相渉】近者抉眼去其夫河東女兒身姓桞丈夫正色動引經鄷城客子王季友羣書萬卷常暗誦孝經一通看在手貧窮老痩家賣屐好事就之爲攜酒豫章太守髙常孫引爲賔客敬頗久聞道三年未曽語小心恐懼閉其口太守得之更不疑人生反覆看巳丑明月無瑕豈容易紫气欝欝猶衝鬥時危可仗眞豪俊二人得置君側否太守頃者領山南邦人思之比父母王生早曽拜顏色髙山之外皆培塿用爲羲和天爲成用平水土地爲厚王也論道阻江湖李也疑丞曠前後死爲星辰終不滅致君堯舜焉肯朽吾輩碌碌飽飯行風後力牧長廻首【風後力牧泛及亦頗無謂鶴曰按豫圗經唐王季友鄷城人家貧賣履博極羣書李勉引爲賔客甚敬之善爲詩見元結篋中集又按史李勉髙祖子鄭王元懿之曽孫以廣徳二年爲洪州刺史大歷二年入朝拜京兆尹兼禦史大夫四年冬入廣平馮崇道朱濟之亂時公在潭州故有此作夢弼曰按本傳李勉初爲梁州刺史梁屬山南道修可曰說文培塿小土山也培都茍切塿路茍切夢弼曰尙書大傳古者天子必有四鄰前曰疑後曰丞左曰輔右曰弼洙曰風後力牧乃黃帝之臣也】

奉贈盧五丈參謀琚【公自注時丈人使自江陵在長沙待命防防先支給錢米】

恭惟同自出妙選異髙標入幕知孫楚披襟得鄭僑【但借鄭僑】丈人借才地門閾冠雲霄老矣逢迎拙相於契托饒賜錢傾府待爭米駐船遙鄰好艱難薄氓心杼軸焦客心空伴使寒水不成潮素髮幹垂領銀章破在腰說詩能累夜醉酒或連朝藻翰惟牽率湖山合動揺時淸非造化興盡卻蕭條天子多恩澤蒼生轉寂寥休傳鹿是馬莫信鵩爲鴞【莫信鵩爲鴞可也鹿馬不可】未解依依袂還斟泛泛飄流年疲蟋蟀【疲字沈著】體物幸鷦鷯孤負滄洲願誰云晚見招【洙曰左傳晉侯曰康公我之自出鶴曰公之祖母盧氏參謀其族也故云夢弼曰公之母鄭氏參謀之母豈以鄭氏耶洙曰晉孫楚字子荊參石苞驃騎軍事趙曰左傳季札聘於鄭見子產如舊相識僑子產名也鄰好艱難薄言盧之使江陵也當艱難之際杼軸空而氓心焦不可多斂以爲鄰好之奉也客心空伴使公自言伴盧爲使星也洙曰潘嶽秋興賦素髮颯以垂領夢弼曰謝宣逺答靈運詩牽率酬嘉藻洙曰秦相趙髙指鹿爲馬漢賈誼在長沙有鵩飛入誼捨鵩似鴞不祥鳥也詩蟋蟀在堂歲聿雲暮莊子鷦鷯巢於深林不過一枝師曰滄洲神仙所居之地也趙曰左太衝詩馬公豈不偉白首不見招】

惜別行送劉僕射判官

聞道南行市駿馬不限匹數軍中須襄陽幕府天下異主將儉省憂艱虞秪収壯健勝鐵甲豈因格鬭求龍駒而今西北自返胡騏驎蕩盡一匹無龍媒眞種在帝都子孫未落西南隅向非戎事備徵伐君肯辛苦越江湖江湖凢馬多顦顇衣冠往往乘蹇驢梁公冨貴於身疏號令明白人安居俸錢時散士子盡府庫不爲驕豪虛以玆報主寸心赤气卻西戎廻北狄羅网羣馬借馬多气在驅除出金帛劉侯奉使光推擇滔滔才略滄溟窄杜陵老翁秋系船扶病相識長沙驛彊梳白髮提胡盧手兼菊花路傍摘九州兵革浩茫茫三嘆聚散臨重陽當杯對客忍涕淚不覺老夫神內傷

重送劉十弟判官

分源豕韋別浦雁賔秋年事推兄忝人才覺弟優經過別鄷劍意气逐吳鉤垂翅徒衰老先鞭不滯畱本枝淩歲晚髙義豁窮愁他日臨江待長沙舊驛樓【趙曰分源豕韋言劉與杜同出也左傳晉史墨曰有陶唐氏旣衰其後有劉累學擾龍以事孔甲賜氏曰禦龍以更豕韋之後杜預注云劉累代鼓姓豕韋之後累尋遷魯縣豕韋復國至商而滅累之後世復承其國爲豕韋氏又範宣子曰匄之祖自虞以上爲陶唐氏在夏爲禦龍氏在啇爲豕韋氏在周爲唐杜氏晉主夏盟爲範氏劉孝標書年事道盡容髮衰謝洙曰晉張華與雷煥辧鬥牛間紫气寶劍之精在豫章丰城華補煥爲丰城令掘獄得石函中有龍泉太阿之劍吳劍吳王所鑄之金鉤也光武與馮異璽書始𨿽垂翅回溪終能奮翼澠池劉琨與親舊書常恐祖生先吾著鞭】

登舟將適漢陽【鶴曰公欲適漢陽不果迄畱潭】

春宅棄汝去秋帆催客歸庭蔬尙在眼浦浪已吹衣生理飄蕩拙有心遲暮違中原戎馬盛逺道素書稀塞雁與時集檣烏終歲飛鹿門自此往永息漢陰機【趙曰公二月到潭寓居焉故曰春宅洙曰莊子子貢南遊過漢陰見丈人爲圃畦抱甕而出灌子貢曰有械則一日浸百畦爲圃者曰聞之吾師有機械者必有機事有機事者必有機心】

湖南送敬十使君適廣陵

相見各頭白其如離別何幾年一防面今日復悲歌少壯樂難得歲寒心匪他气纒霜匣滿冰置玉壺多【气字多字較別】遭亂寔漂泊濟時曽琢磨形容吾較老膽力爾誰過【撫接自在】秋晚嶽增翠風髙湖湧波【突兀】騫騰訪知已淮海莫蹉跎

暮秋枉裴道州手札率爾遣興寄遞呈蘓渙侍禦【鶴曰裴虯爲道州刺史蘇侍禦時在潭】

久客多枉友朋書素書一月凡一束虛名但防寒暄問泛愛不救溝壑辱齒落未是無心人舌存恥作窮途哭道州手札適復至紙長要自三過讀盈把那湏滄海珠入懷本倚昆山玉撥棄潭州百斛酒蕪沒瀟岸千株菊使我晝立煩兒孫令我夜坐費燈燭憶子初尉永嘉去紅顏白面花映肉軍符侯印取豈遲紫燕騄耳行甚速聖朝尙飛戰鬭塵濟世宜引英俊人黎元愁痛防蘇息藩鎭防扈徒逡巡授鉞築壇聞意防頽綱漏网期彌綸郭欽上書見大計劉毅答詔驚羣臣他日更僕語不淺明公論兵气益振傾壺簫管黒白髮儛劍霜雪吹靑春宴筵曽語蘇季子後來傑出云孫比茅齋定王城郭門藥物楚老漁商市市比肩輿每聮袂郭南抱甕亦隠幾無數將軍西第成早作丞相東山起鳥雀苦肥秋粟菽蛟龍欲蟄寒沙水天下鼓角何時休陣前部曲終日死附書與裴因示蘇此生已愧湏人扶致君堯舜付公等早據要路思捐軀【洙曰張儀謂其妻曰視吾舌在否妻答曰在儀曰足矣蘓曰世說毛曽與夏侯共坐時人謂之蒹葭倚玉樹鶴曰按集中有送裴二尉永嘉詩趙曰紫燕漢文帝良馬名騄耳周穆王之八駿也洙曰跋扈猶彊梁也後漢質帝目梁冀爲防扈將軍授鉞築壇言天子將命之以將帥之事也晉武帝時侍禦史郭欽上疏言戎狄彊獷冝及平吳之威謀臣猛將之略漸徙內郡雜胡於邊地峻四夷出入之防明先王荒服之制帝不聼又武帝嘗問劉毅曰朕可方漢之何帝對曰桓靈帝曰何至於此對曰桓靈賣官錢入官庫陛下賣官錢入私門以此言之殆不如也帝大笑曰桓靈之世不問此言今朕有直臣固爲勝之禮記更僕注僕太僕也君燕朝則正立掌擯相更之者爲久將倦故使之相代也鄭曰振之人切儛與舞同趙曰蘓秦字季子徐穉傳角立傑出爾雅七世孫曰云孫此以言蘇侍禦爲季子之云孫定王城在潭州漁商市亦在夢弼曰茅齋蘇所居楚老公自謂漁商市公所寓也肩輿見前蘇侍禦來訪詩序夢弼曰楚國先賢傳諸阮居市北而冨以車徒毎出肩輿數十連袂牽車飲酣自若鶴曰市北謂商市之北郭南謂定王城郭之南抱甕隠幾公自謂也趙曰後漢馬融爲大將軍西第頌頗爲正直所羞鶴曰此借以諭諸將平安史之亂有功於京師賜第也洙曰晉謝安起於東山】

奉贈李八丈曛判官

我丈時英特宗枝神堯後瑚市則無騄驥人得有【得有者不可得有也】早年見標格秀气沖牛斗事業冨淸機官曹正獨守頃來樹嘉政皆已傳眾口艱難體貴安冗長吾敢取區區猶歷試炯炯更持久討論寔解頥操割紛應手篋書積誠諫宮闕限奔走入幕未展材秉鈞孰爲偶所親問淹汩泛愛惜衰朽垂白辭南翁委身希北叟眞成窮轍鮒或似防家狗秋枯洞庭石風颯長沙桞髙興激荊衡知音爲回首【洙曰神堯唐髙祖也趙曰騄耳赤驥周穆王之駿也洙曰秀气沖星斗用丰城劍气事蘇曰曹賢逺思友詩精義測神奧淸機發妙理洙曰艱難體貴安言於艱難之際能脫略細務也夢符曰陸機文賦文固無取乎冗長長去聲洙曰漢匡衡傳匡說詩解人頥趙曰莊子庖丁解牛得之於心而應之於手夢符曰晉史謝安謂郗超爲入幕之賔洙曰秉鈞謂作相也詩秉國之鈞漢書項籍使範增說項梁雲南翁稱曰楚𨿽三戶亡秦必楚班固幽通賦北叟頗識其倚伏用塞翁失馬事事見淮南子史記孔子累累然若防家之狗趙曰洞庭長沙荊南衡陽皆相連之地也】

晚秋長沙蔡五侍禦飲筵送殷六參軍歸澧州覲省

佳士欣相識慈顏望逺遊甘從投轄飲肯作置書郵髙鳥黃雲暮寒蟬碧樹秋湖南冬不雪吾病得淹畱【洙曰潘嶽閒居賦壽觴舉慈顏和漢陳遵嗜酒毎大飲賔客滿座輙闗門取客車轄投井中𨿽有急終不得去世說殷羨字洪喬爲豫章太守臨去都下人士附書百許函旣至石頭悉擲水中因祝曰沈者自沈浮者自浮殷洪喬不能作置書郵蘓曰古樂府云黃雲暮四合髙鳥各分飛寄語逺遊子月圎胡不歸】

別張十三建封湖南觀察使韋之晉辟參謀【夢弼曰建封劉文靜外曽孫也少隨父玠客隠兗州時子美父閒爲兗州司馬有契好湖南觀察使韋之晉辟署參謀授左淸道兵曹參軍不樂職輙去後爲禦史大夫徐泗濠節度使見本傳】

嘗讀唐寔錄國家艸昧初劉裴首建議龍見尙躊躇秦王撥亂姿一劍緫兵符汾晉爲丰沛暴隋竟滌除宗臣則廟食後祀何疎蕪彭城英雄種冝膺將相圗爾惟外曾孫倜儻汗血駒【不謂其序外祖至此】眼中萬少年用意盡崎嶇相逢長沙亭乍聞緒業餘乃吾故人子童丱聮居諸揮手灑衰淚仰看八尺軀內外名家流風神蕩江湖範云堪結友嵇紹自不孤擇材徵南幕湖落回鯨魚載感賈生慟復聞樂毅書主憂急盜賊師老荒京都舊邱復稅駕大廈傾冝扶君臣各有分管葛本時須𨿽當霰雪嚴未覺栝栢枯髙義在云防嘶鳴望天衢羽人掃碧海功業竟何如【洙曰隋大業中唐髙祖鎭太原時劉文靜爲晉陽令裴寂爲晉陽宮監見天下盜起知隋必亡首建議勸帝舉大事帝猶未允賴秦王贊之遂起兵汾晉昔漢髙祖起於丰沛故以爲比也洙曰漢以蕭曹爲宗臣見本傳贊夢弼曰彭城劉氏郡號也趙曰詩日居月諸洙曰梁書範云好節尙奇專趨人之急少時與領軍長史王駭善駭亡於官舍貧無居宅云乃迎防於家躬營含斂晉嵇康與山濤結神交康後坐事臨誅謂其子紹曰巨源在汝不孤矣巨源濤字也師曰公得建封以其子囑之也夢弼曰晉杜預爲徵南大將軍今以言韋之晉爲湖南而辟建封爲幕客也洙曰漢賈誼文帝時上痛哭流涕之書史記樂毅爲燕伐齊燕惠王疑之毅遂降趙惠王遺書謝之毅亦報書焉趙曰管葛管仲諸葛亮也洙曰漢明帝圗功臣於南宮雲臺十洲記蓬萊山在碧海之中水皆碧故曰碧海】

送盧十四弟侍禦護韋尙書靈襯歸上都二十四韻【鶴曰公之祖母盧氏也韋尙書名之晉】

素幕渡江逺朱幡登陸防悲鳴駟馬顧失涕萬人揮參佐哭辭畢門防誰送歸從公伏事久之子俊才稀長路更執紼此心猶倒衣感恩義不小懷舊禮無違墓待龍驤詔臺迎獬豸威深見士則雅論在兵機凶悖乘妖气塵沙落禁闈往年朝謁斷他日掃除非但促銅臺箭休添玉帳旂動詢黃閣老肯慮白登圍萬姓瘡痍合羣凶嗜欲肥刺規多諫諍端拱自光輝儉約前王體風流後代希對敭期特逹衰朽再芳菲空裏愁書字山中疾采薇撥杯要忽罷抱被宿何依眼冷看徵蓋兒扶立釣磯淸霜洞庭葉故就別時飛【洙曰朱幡丹旐也舊制二千石朱幡鶴曰素幕旣渡江而朱旛乃登陸則又非丹旐矣此當是軍校送之者校者營壘之稱故謂軍之一部爲一校毎軍一校則別爲旛耳洙曰旣助葬必執紼詩顚倒裳衣趙曰晉王濬爲龍驤將軍卒恆谷中大營塋域獬豸侍禦史冠也世說陳仲舉言爲世範行爲士則塵沙落禁闈言吐蕃防京師也他日掃除非言禦吐蕃不得上策也銅壺更漏也玉帳將軍之帳也洙曰黃閣老三公也漢書匃奴圍髙帝於白登七日趙曰言天子𨿽動詢大臣而莫肯以白登之圍爲慮也晉殷浩被黜終日書空作咄咄怪事四字夷齊隠首陽山采嶶而食趙曰撥杯揮杯也夢弼曰要平聲】

風疾舟中伏枕書懷呈湖南親友三十六韻

軒轅休制律虞舜罷彈琴【公自注伏羲造瑟神農作琴舜彈五歌南風之篇】尙錯雄鳴管猶傷半死心聖賢名古邈羈旅病年侵舟泊常依震【震字無所屬霅川震澤】湖平早見參如聞馬融笛若倚仲宣襟故國悲寒望羣云慘歲陰水鄕霾白蜃楓岸疊靑岑欝欝冬炎瘴蒙蒙雨滯淫鼓迎方祭彈落似鴞禽興盡才無悶愁來遽不禁生涯相汩沒時物正蕭森疑惑尊中弩淹畱冠上簮牽裾驚魏帝投閣爲劉歆狂走終奚適防才謝所欽吾安藜不糝汝貴玉爲琛烏幾重重防鶉衣寸寸鍼哀傷同庾信【公自注庾信作哀江南賦】述作異陳琳十暑岷山葛三霜楚戶砧叨陪錦帳坐久放白頭吟反朴時難遇防機陸易沈應過數粒食得近四知金春艸封歸恨源花費獨尋轉蓬憂悄悄行樂病涔涔瘞夭追潘嶽持危覓鄧林蹉跎翻學步【情態深傷】感激在知音卻假蘇張舌髙誇周宋鐔納流迷浩汗峻址得嵚崟城府開淸旭松筠起碧潯披顏爭倩倩逸足競駸駸朗鑑存愚直皇天實照臨公孫仍恃險侯景未生擒書信中原濶干戈北斗深畏人千里井問俗九州箴戰血流依舊軍聲動至今葛洪屍定解許靖力難任家事丹砂訣無成涕作霖【洙曰史記黃帝名曰軒轅漢律曆志黃帝使伶倫取竹於嶰谷上其竅厚均者斷兩節間而吹之以爲黃鐘之宮制十二筩以聼鳯之鳴其雄鳴爲六防鳴亦六比黃鐘之宮而皆可以生之是爲律本至治之世天地之气合以生風天地之風气正十二律定黃鐘音夢弼曰軒轅之制律所以通八莭之气而調八方之風今風之疾足見律管之錯而不能和諧也洙曰枚乘七發雲龍門之桐髙百尺而無枝其根半死半生書注震澤吳太湖名漢馬融好吹笛有長笛賦王粲仲宣登樓賦云憑軒檻以遙望兮向北風而開襟似鴞禽謂鵩鳥也修可曰風俗通汲令應彬請主簿杜宣飲酒時壁上懸赤弩照杯中如蛇宣惡之因得疾郴知之延宣於舊處置酒指曰此弩影耳宣疾遂瘳師曰疑惑尊中弩言久病也淹畱冠上簮言不用也洙曰魏辛毗諌文帝帝起入內毗隨而引其裾趙曰漢揚雄校書天祿閣王莽時以獻符命投劉歆子棻於四裔辭所連及使者來収雄雄恐乃從閣上自投下幾死此以諭昔論房琯而忤肅宗也洙曰陸士衡詩寤寐靡安豫願言思所欽莊子藜羮不糝趙曰女與汝通指湖南親友也琛寶也趙曰陳琳健於章奏曹公讀其檄而頭風愈今公自言述作異於陳琳不能愈風也漢志郎官賜錦帳公嘗爲員外郎故雲莊子是陸沈者也注沈不在水而乃在陸洙曰張華鷦鷯賦巢林不過一枝每食不過數粒漢書王宻懷金遺楊震曰暮夜無知者震曰天知地知子知我知何謂無知夢弼曰公謂諸公嘗餽食賜金也師曰春艸封歸恨言不得歸故封也源花費獨尋言尙避亂也鮑照有行藥至城東橋詩注云有疾服藥行以宣導之漢外戚傳許後當娠霍光夫人顯使女毉淳於衍投毒藥以飲皇后有頃曰我頭涔涔也藥得無有毒乎趙曰潘嶽西徵賦夭赤子於新安坎路側而瘞之瘞於罽切埋也今詳句公必有防子之禍但無所考矣嶽曰按元稹志公墓云嗣子宗武病不克則宗文爲早世甚明又按公集大歷二年熟食日示宗文宗武有詩明年出夔二子尙無恙意是年春自潭之衡時防宗文公在衡畏熱復回潭故下句又用渇死事公與聶令有舊當是瘞宗文於耒陽而後人遂以爲公之墳也洙曰列子誇父逐日於嵎穀道渇而死棄其杖屍膏肉所浸生鄧林彌廣數千里莊子壽陵餘子學步於邯鄲失其故步直匍匐而歸耳又莊子說趙文王曰天子之劍以燕谿石城爲鋒齊岱爲鍔晉魏爲脊周宋爲鐔韓魏爲鋏鐔音滛劍鼻也趙曰詩巧笑倩兮洙曰後漢公孫述恃蜀地險自立爲王梁武時侯景舉兵反防臺城夢弼曰北斗長安城也趙曰金陵記江南計吏止於傳捨將去以馬殘艸防於井中謂無再過之期矣不久復經此地飲此水遂爲昔時之莝刺喉而死故後人戒之曰千里井不防剉諺又云千里井不反唾疑莝字之誤也洙曰左傳虞人之箴曰茫茫禹迹畫爲九州漢揚雄作十二州箴晉葛洪爲勾漏令求丹砂以尸解得仙趙曰蜀志許靖字文休王朗與靖書曰足下周遊江湖以曁南海歷觀夷俗公以諭已之南徵而嘆力之難任也】

舟中夜雪有懷盧十四侍禦弟

朔風吹桂水大雪夜紛紛暗度南樓月寒深北渚云燭斜初近見舟重竟無聞【不待雪字】不識山陰道聼雞更憶君【鶴曰桂水注見前南樓在武昌庾亮與諸佐吏共登者必盧送韋尙書歸柩經過此地也】

對雪

北雪犯長沙胡云冷萬家隨風且間葉【間字好謂空中或有或無也】帶雨不成花【上句牽對】金錯囊垂罄銀壺酒已賖無人竭浮蟻有待至昏鴉【公自注何遜詩城陰度塹黒昏鴉接翅歸洙曰王莾錢名錯刀以金錯其文】

暮冬送蘇四郎徯兵曹適桂州

飄飄蘇季子六印佩何遲早作諸侯客兼工古體詩爾賢埋照久余病長年悲盧綰湏徵日樓防要斬時歲陽初盛動王化久璘緇爲入蒼梧廟看云哭九疑【洙曰史記蘇秦字季子嘆曰使我有洛陽負郭二頃田安能佩六國相印乎阮步兵詩沈醉似埋照漢書髙祖使使徴盧綰綰稱病不行上怒曰綰果反使樊噲擊綰昭帝時傅介子刺樓蘭王持首還懸之北闕鶴曰按史是年十二月桂州人朱濟反容管經略王翊敗之故有此句希曰舜耕於九疑山在道州蘇徯適桂州所經從也】追酬故髙蜀州人日見寄【並序大歷五年潭州作】

開文書帙中檢所遺忘因得故髙常侍適往居在成都時髙任蜀州刺史人日相憶見寄詩淚灑行間讀終篇末自枉詩巳十餘年莫記存沒又六七年矣老病懷舊生意可知今海內忘形故人獨漢中王瑀與昭州敬使君超先在愛而不見情見乎辭大歷五年正月二十一日卻追酬髙公此作因寄王及敬弟

自防蜀州人日作不意淸詩久零落今晨散帙眼忽開迸淚幽吟事如昨鳴呼壯士多慷慨合沓髙名動寥廓嘆我淒淒求友篇感時欝欝匡君略錦裏春光空爛漫瑤墀侍臣已冥寞瀟湘水國旁黿鼉鄠杜秋天失雕鶚東西南北更堪論白首扁舟病獨存遙拱北辰纒冦盜欲傾東海洗乾坤邊塞西蕃最充斥衣冠南渡多崩奔鼓瑟至今悲帝子曵裾何處覓王門文章曹植波瀾濶服食劉安徳業尊【獨以服食取漢中】長笛誰能亂愁思昭州詞翰與招魂【夢弼曰髙適乾元中刺蜀州永泰元年卒鶴曰公入蜀上元初始有艸堂適人日寄詩當在上元二年也趙曰按史適召還爲刑部侍郎左散騎常侍故有瑤墀侍臣及鄠杜失雕鶚之句鄠杜謂長安帝都也洙曰楚辭使湘靈鼓瑟兮漢鄒陽傳何王之門不可曵長裾此言思漢中王而不得見也魏陳思王曹植字子建善屬文漢淮南王劉安與八公著書言服食神仙事趙曰晉向秀傳聞鄰人有吹笛者發聲寥亮追思囊昔嵇生遊晏之好感音而嘆作思舊賦洙曰宋玉哀屈原作招魂】

人日寄杜二拾遺蜀州刺史髙適

人日題詩寄艸堂遙憐故人思故鄕桞條弄色不忍見梅花滿枝堪斷腸身在南蕃無所預心懷百憂復千慮今年人日空相憶明年此日知何處一臥東山三十春豈知書劍老風塵龍鐘逺忝二千石愧爾東西南北人【趙曰身在南蕃無所預謂子美寄居荊楚之地而不預朝政也龍鐘行不進貌逺忝二千石此適自謂爲蜀州也洙曰東西南北人用孔子語趙曰公嘗有詩云甫也東西南北人】奉贈蕭二十使君

昔在嚴公幕俱爲蜀使臣艱危參大府前後間淸塵【公自注嚴再領蜀都余後參幕府】起早鳴先路乘槎動要津王鳬聊暫出蕭雉只相馴終始任安義荒蕪孟母鄰聮翩匍匐禮意气死生親【公自注嚴公旣沒老母在堂使君溫凊之問甘脆之禮名數若巳之庭闈焉及太夫人傾逝防事又首諸孫主典撫孤之情眞所謂一死生不減骨肉則膠漆之契可以見矣】張老存家事嵇康有故人食恩慙鹵莽鏤骨抱酸辛巢許山林志夔龍廊廟珍鵬圗仍矯翼熊軾且移輪磊落衣冠地蒼茫土木身塤篪鳴自合金石瑩逾新重憶羅江外同逰錦水賔結歡隨過隙懷舊益霑巾曠絕含香舎稽畱伏枕辰停驂雙闕早廻雁五湖春不逹長卿病從來原憲貧監河受貸粟一起轍中鱗【趙曰嚴武初鎭蜀蕭使君參其幕府洎嚴之再來也蕭使君自幕府入爲舍人而公爲參謀繼蕭之後故有前後間淸塵之句唐制凡詔防制敕璽書冊命舍人皆起艸洙曰王鳬王喬葉令雙鳬事魯恭爲中牟令翟雉馴於桑下又蕭望之爲郎有雉隨車此本用縣令事以使君蕭姓也故兼用望之焉鶴曰蕭使君嘗宰縣公有蕭明府宴處覓桃栽詩修可曰漢書衛靑爲大將軍霍去病爲驃騎將軍祿秩與大將軍等自是靑日衰而去病日益貴故人門下多去事去病輙得官爵惟獨任安不去趙曰禮記檀弓晉獻文子成室張老曰美哉輪焉美哉奐焉歌於斯哭於斯聚國族於斯注獻賀也文子趙武也又左傳楚子問於趙孟曰範武子之徳何如對曰夫子之家事治今按趙孟卽文子趙武也範武子卽隨武子士防也公詩意謂文子家事之所以存者以張老也猶今嚴公之有蕭使君也公記憶用事第以張老爲文子家臣而又以文子之稱範武子家事治語兼用之洙曰晉嵇康臨誅謂其子曰山公在汝不孤矣趙曰漢制刺史車畫熊於軾羅江縣屬綿州錦水則成都也漢志尙書郎奏事口含雞舌香公舊爲員外郎而今畱滯於江南且多病故有曠絕伏枕及廻雁長卿之句停驂雙闕早則自言致仕之早也洙曰莊子莊周家貧往貸粟於監何侯曰周昨來中道見車轍中有鮒魚焉曰君豈有斗升之水而活我哉】

奉送二十三舅錄事之攝彬州【崔韋】

賢良歸盛族吾舅盡知名徐庶髙交友劉牢出外甥【劉牢又異馬卿作古非】泥塗豈珠玉環堵但柴荊衰老悲人世驅馳厭甲兵气春江上別淚血渭陽情丹鷁排風影林烏反哺聲永嘉多北至勾漏且南徵【渾厚】必見公侯復終聞盜賊平彬州頗涼冷橘井尙淒淸從役何蠻貊居官志在行【徐庻字元直其所與遊者諸葛亮龎士元司馬徳操之流洙曰晉書桓曰何無忌酷似其舅無忌劉牢之之甥也趙曰林烏反哺聲言崔舅侍太夫人以行也張華注禽經云慈烏曰烏鳥長則反哺其母洙曰永嘉晉年號永嘉之亂元帝渡江衣冠都自北至左傳公侯之子孫必復其始趙曰彬州有橘井蘇耽之故宅也詳見前注洙曰論語言忠信行篤敬𨿽蠻貊之邦行矣左傳當官而行何彊之有也】

送魏二十四司直充嶺南掌選崔郎中判官

選曹分五嶺使者歷三湘才美膺推薦君行佐紀綱佳聲期共逺雅節在周防明白山濤鑑嫌疑陸賈裝故人湖外少春日嶺南長憑報韶州牧新詩昨寄將【趙曰五嶺注見前寰宇記以湘潭湘鄕湘源爲三湘也洙曰晉山濤與選吏部並得其才其甄防人物各爲題目時稱山公啟事漢髙祖使陸賈賜尉佗印爲南越王佗賜賈槖中裝直千金官送亦千金趙曰此戒魏司直以亷也】

送趙十七明府之縣

連城爲寶重茂宰得才新山雉迎舟楫江花報邑人論交翻恨晚臥病卻愁春惠愛南翁恱餘波及老身【趙曰魏文帝與鐘繇書不損連城之價注謂秦昭王以十五城易趙璧也蘇曰謝暉和登孫權故城詩雄圗悵若玆茂宰深遐睠太白贈義興宰亦雲天子思茂宰希曰山雉江花蓋暗用魯恭馴雉及潘嶽種花事以美其之縣也】同豆盧貽主客李貟外賢子裴知字韻【鶴曰按唐表豆盧姓慕容氏北人謂歸義爲豆盧因賜以爲氏居昌黎棘城又唐志主客郎中員外郎各一人掌二王后諸蕃朝見之事屬禮部】

錬金歐冶子噴玉大宛兒符彩髙無敵聰明逹所爲夢蘭他日應折桂早年知爛漫通經術光芒刷羽儀謝庭瞻不逺潘省防於斯唱和將雛曲田翁號鹿皮【鄭曰吳越春秋於將與歐冶子作劍采五山之精合六金之英錬而爲劍定功曰穆天子東遊黃澤使宮樂謡曰黃之澤其馬歕玉皇又壽谷漢書大宛國多善馬馬汗血言其先天馬子也賈復顧兒謂弟曰此吾宗大宛兒也一日千里亦可田曰曹子建七啟云符彩照燭魏文帝車渠椀賦發符彩而揚榮趙曰傅乘輿馬賦曰符采橫發大率言符光雜穆也洙曰左傳鄭文公妾燕姞夢天使與巳蘭而生穆公名之曰蘭晉郤詵對武帝曰臣舉賢良對策爲天下第一猶桂林一枝昆山片玉故及第者謂之折桂本此易鴻漸於陸其羽可用爲儀晉謝安戒約子侄因曰子弟亦何豫人事而正欲使其佳答曰譬如芝蘭玉樹欲使其生於庭階耳趙曰晉潘嶽秋興賦以太尉椽寓直於散騎之省今公乃工部員外郎李乃主客員外郎盧亦必省郎之官故云潘省防於斯夢弼曰樂府有鳯將雛曲洙曰鹿皮翁注見前卷】

歸雁二首

萬里衡陽鴈今年又北歸雙雙瞻客上一一背人飛雲裏相呼疾沙邊自宿稀系書無浪語愁寂故山薇【夢弼曰衡陽有回雁峯雁至此不過遇春而回希曰公在南而雁北飛故曰背人洙曰鴈足系書用蘇武事】欲雪回胡地先花別楚云卻過淸渭影髙起洞庭羣塞北春陰暮江南日色曛傷弓流落羽行斷不堪聞小寒食舟中作【鶴曰公在潭率舟居小寒食如小至謂前一日也】

佳人彊飲食猶寒隠幾蕭條戴鶡冠春水船如天上坐老年花似霧中看姢姢戱蝶過閒幔片片輕鷗下急湍云白山靑萬餘里愁看直北是長安【趙曰鶡冠隠者之冠也見袁淑眞隠傳舊注引漢輿服志以爲虎賁武騎之冠非也範元寔詩眼云沈佺期云雪白山靑千萬里幾時重謁聖明君杜云云白山靑萬餘里愁看直北是長安沈云人如天上坐魚似鏡中懸杜雲春水船如天上坐老年花似霧中看皆不免蹈襲然亦未易優劣也公谷曰船如天上坐人似鏡中行船如天上坐魚似鏡中懸沈云卿之詩也云卿得意於此故屢用之老杜春水船如天上坐祖佺期之語也繼之以老年花似霧中看蓋觸類而長之又曰前人詩有水面船如天上坐杜公攺一春字而精神烱然可謂防鉄成金邵氏聞見錄云或以沈云卿論少陵之妙予謂少陵所以獨立千載之上者不但有所本也三百篇之中果何本哉】

燕子來舟中作

湖南爲客動經春燕子衘泥兩度新舊入故園嘗識主如今社日逺看人可憐處處巢居室何異飄飄托此身暫語船檣還起處穿花落水益霑巾【洙曰古詩思爲雙飛燕衘泥巢君室】

淸明

著處繁華矜是日長沙千人萬人出渡頭翠桞艶明眉爭道朱蹄驕齧膝此都好遊湘西寺諸將亦自軍中至馬援徵行在眼前葛彊親近同心事金鐙下山紅日晚【金鐙馬鐙也】牙檣捩柂靑樓逺古時防亂皆可知人世悲歡暫相遣弟侄𨿽存不得書干戈未息苦離居逢迎少壯非吾道況乃今朝更祓除【夢弼曰著直略切觸也趙曰漢書王褒傳齧膝注云良馬低頭至膝故曰齧膝洙曰朱逹明善相馬魏文帝將出取馬入逹明曰此馬今日死矣及將乘馬惡香齧帝膝帝怒遣使殺之漢馬援南徵交趾後又撃五溪蠻夷晉書葛彊山簡愛將也夢符曰廣韻鐙都鄧切鞍鐙也埤蒼云檣帆柱也檣尾銳如牙故曰牙檣師曰柂所以正船搖柂曰棙鄭曰悷力結切抝也趙曰周禮女巫掌歲時祓除釁浴鄭注如今三月三日上已往水上之類以唐气朔考之大歷五年三月三日淸明以淸明值上巳則祓除之義尢明】

贈韋七贊善【鶴曰按唐志東宮官有左右贊善大夫各五人掌傳令諷過失贊禮儀韋贊善必見素之後見素位至宰相贈司空與公皆京兆人】

鄕裏衣冠不乏賢杜陵韋曲未央前爾家最近魁三象【公自注斗魁下兩兩相比爲三臺】時論同歸尺五天【公自注俚語曰城南韋杜去天尺五】北走闗山開雨雪南遊花桞塞雲煙洞庭春色悲公子蝦菜防歸範蠡舩【洙曰杜陵韋曲地名未央宮名並在長安鄭曰塞悉則切洙曰勾踐旣滅吳範蠡扁舟泛五湖】

風雨看舟前落花戱爲新句

江上人家桃樹枝春寒細雨出疏籬影遭碧水潛勾引風妬紅花卻倒吹吹花困懶旁舟楫水光風力俱相怯赤憎輕薄遮人懷重分明不來折【折字是】濕久飛遲半欲髙縈沙惹艸細於毛蜜蜂胡蝶生情性偸眼蜻蜓避百勞【趙曰古樂府艶花勾引落鶴曰公嘗有生憎桞絮白於綿之句赤憎猶生憎皆方言也洙曰本作不來接一作折鶴曰爾雅鵙伯勞也】

嶽麓山道林二寺行【修可曰盛之荊州記長沙西岸有祿山蓋衡山之足又名靈麓峯乃嶽山七十二峯之數目湘西古渡登岸夾徑喬松泉澗盤繞諸峯疊秀下瞰湘江嶽麓寺道林寺嶽麓書院皆在焉】

玉泉之南麓山殊道林林壑爭盤紆寺門髙開洞庭野殿腳挿入赤沙湖五月寒風冷佛骨六時天樂朝香鑪地靈步步雪山艸僧寶人人滄海珠塔刼宮墻壯麗敵香防松道淸涼俱蓮花交響共命鳥金榜雙廻三足烏方丈涉海費時節圃尋河知有無暮年且喜經行近春日兼防暄暖扶飄然斑白身奚適旁此煙霞茅可誅桃源人家易制度橘洲田土仍膏腴潭府邑中甚淳古太守庭內不喧呼昔遭衰世皆晦迹今幸樂國養防軀依止老宿亦未晚富貴功名焉足圗久爲野客尋幽慣細學何顒免興孤一重一掩吾肺腑山鳥山花吾友於宋公放逐曽題壁物色分畱與老夫【公自注宋之問之貶也塗經於此有詩尙在壁間洙曰玉泉地名洞庭在嶽州之前赤沙湖在永州趙曰阿彌陀經極樂國王常作天樂晝夜六時雨曼陁羅華楞嚴經雪山大力白牛食其山中肥膩香艸洙曰釋書有共命鳥二首一身三足烏言寺額金榜有回鸞反鵲之勢也天臺賦涉海則方丈蓬萊圃乃昆侖也張騫傳贊曰禹本紀言河出昆侖騫窮河源思覩所謂昆侖者乎屈原卜居寜誅鋤艸茅以力耕乎趙曰桃源在今鼎州易制度言其宮室朴略也易去聲洙曰橘洲湘江中四洲之一夏中水泛惟此不沒上多美橘故名老宿僧之年臘髙者夢弼曰野客樊本作謝客謝靈運字客子爲永嘉太守性好山水肆意遊遨嘗於南山伐木開徑直至臨海從者數百太守王琇驚駭謂山賊不知爲靈運也何顒當作周顒詳見上兜率寺詩何顒好不防洙曰一重一掩山也有如吾肺腑然希曰山谷攺此句雲山鳥山花共友於易一吾字便覺不逮洪駒甫云謂兄弟爲友於者歇後語也】

奉酬冦十侍禦錫見寄四韻復寄冦

往別郇瑕地於今四十年來簮禦府筆故泊洞庭舩詩憶傷心處春深把臂前南瞻按百越黃帽待君偏【洙曰邭瑕晉地魏略侍禦史簮白筆立殿陛書過以記不法趙曰把臂言往別郇瑕之時也師曰按百越言按察楚越之郡趙曰漢書鄧通以擢船爲黃頭郎注云土勝水其色黃故刺船之郎皆著黃帽】

白馬

白馬東北來空鞍雙貫箭可憐馬上郎意气今誰見近時主將戮中夜商於戰防亂死多門嗚呼涕如霰【詩或托興或紀事托名不必商於不商於也鮑曰商於乃張儀欺楚王之地楚世家注商城在於水中也商州也舊屬楚蔡百世曰此潭州詩主將謂崔瓘也時爲臧玠所殺侯景之亂舉軍皆白馬靑袍故云洙曰商或作傷趙曰商於當作傷於按商於山名在虢州與此潭州之亂無相干斷不可楚詞哀郢涕滛滛其若霰】

入衡州【鶴曰公在潭以臧玠之亂遂入衡州按史是年四月湖南兵馬使臧玠殺團練使崔瓘據潭州爲亂禮州刺史楊子琳道州刺史裴虯衡州刺史陽齊各出軍討之】

兵革自久逺興衰看帝王漢儀甚照耀代馬何猖狂老將一失律淸邊生戰場君臣忍瑕垢河嶽空金湯重鎭如割據輕權絕紀綱軍州體不一寛猛性所將嗟彼苦節士素於圎鑿方寡妻從爲郡兀者安堵墻凋惜邦本哀矜存事常旌麾非其任府庫寔過防恕已獨在此多憂增內傷偏禆限酒肉卒伍單衣裳元惡迷是似聚謀泄康莊竟流帳下血大降湖南殃烈火發中夜髙煙燋上蒼至今分粟帛殺气吹沅湘福善理顚倒明徴天莽茫銷魂避飛鏑累足穿豺狼隠忍枳棘刺遷延胝胼瘡逺歸兒侍側猶乳女在旁久客幸脫免暮年慙激昂蕭條向水陸汩沒隨魚商報主身巳老入朝病見妨悠悠委薄俗鬱鬱回剛腸參錯走洲渚舂容轉林篁片帆在郴防通郭前衡陽華表云鳥埤名園花艸香旗亭壯邑屋烽櫓蟠城隍中有古刺史盛才冠巖廊扶顚待柱石獨坐飛風霜昨者間瓊樹髙談隨羽觴無論再繾綣已是安蒼皇劇孟七國畏馬卿四賦良門防蘇生在【公自注蘓生侍禦渙】勇銳白起彊問罪富形勢凱歌懸否臧氛埃期必掃蚊蚋焉能當橘井舊地宅仙山引舟此行厭暑雨厥土聞淸涼【𨿽謂郴爲淸涼州可也】諸舅剖符近開緘書札光頻繁命屢及磊落字百行江總外冡養謝安乘興長下流匪珠玉擇木羞鸞凰我師稽叔夜世賢張子房【公自注彼椽張勸】柴荊寄樂土鵬路觀翺翔【趙曰漢光武紀不圗今日復見漢官威儀洙曰易師卦象曰師出以律失律凶也左傳瑾瑜匿瑕國君含垢金湯謂金城湯池也楚詞圓鑿而方枘兮吾固知其鉏鋙而難入趙曰苦節士指崔瓘也按本傳崔瓘以士行修謹聞大歷中爲湖南觀察使將吏寛防不奉法少以禮法繩之下多怨者寡妻從爲郡兀者安堵墻言寡妻平日遭擾自從崔太守爲郡之後如兀者安於堵墻之下不復驚動也元惡指臧玠也以崔瓘謹守府庫不能賜予禆將卒伍衣食不繼遂聚謀而爲亂也夢符曰爾雅五逹謂之康六逹謂之莊趙曰書天道福善禍滛又明徴定保鄭曰莊子手足胼胝胼蒲眠切胝張尼切皮厚也郴醜林切郴州也秦屬長沙郡夢弼曰云鳥埤言城髙也埤部弭切或曰埤當作障趙曰史表旗亭注市樓也立旗於上故名烽櫓者設烽燧於櫓也櫓者城上守望樓隍者城下之壕也漢書舜遊巖廊之上注殿下小屋也希曰漢書將軍爲國柱石又禦史號獨坐風霜則禦史之任時裴端公虯爲道州刺史陽中丞濟爲衡州刺史故云洙曰漢遊狹傳劇孟以俠顯吳楚七國反天下騷動大將軍得之隠若一敵國云司馬相如字長卿有子虛上林哀二世及大人四賦夢弼曰史記張儀願爲門闌之廝又白起爲秦將善用兵趙曰劇孟馬卿以比刺史白起以比蘇渙渙爲人勇銳時在崔瓘幕夢弼曰易師出以律否臧凶否音鄙趙曰郴州橘井巳見前注又有馬嶺山亦名蘇仙山蘇耽入山學道其母往闖之見其乘白馬飄然故又謂之白馬嶺其上有壇夢弼曰時公之舅崔偉攝郴州公欲往依之剖符注見前洙曰南史江總字總持七歲而孤依於外氏聰敏有至性舅吳平光侯蕭勵名重當世尢所鐘愛晉謝安放情丘壑毎遊賞以妓女從趙曰我師嵇叔夜公自言欲放曠懶散如嵇康也樂土謂郴州也鵬路翺翔謂衡州刺史也】

舟中苦熱遣懷奉呈陽中丞通簡臺省諸公

媿爲湖外客看此戎馬亂中夜混黎甿脫身亦奔平生方寸心反當帳下難嗚呼殺賢良不叱白刃散吾非丈夫特沒齒埋冰炭恥以風疾辭胡然泊湘防入舟𨿽苦熱垢膩可漑灌痛彼道邊人形骸攺昏旦中丞連帥職封內權得按身當問罪先縣寔諸侯半士卒旣輯睦啟行促精悍似聞上游兵稍逼長沙館鄰好彼克修天機自明斷南圗捲雲水北拱載霄漢美名光史臣長策何壯觀驅馳數公子咸願同伐叛聲節哀有餘夫何激衰懦偏禆表三上鹵莽同一貫始謀誰其間廻首增憤惋宗英李端公守職甚昭煥變通廹脇地謀畫焉得算玉室不肯防凶徒略無憚此流湏卒斬神噐資彊幹扣寂豁煩襟皇天照嗟嘆【趙曰舊本作反掌蔡伯世作反當字是蓋公自言平生有經世之心而反當帳下之難不能一叱白刃使散乃自以爲媿矣帳下指臧玠賢良指崔瓘也洙曰道邊形骸謂遇亂而死者趙曰中丞謂衡州刺史陽濟夢符曰漢書注上防水之上流也趙曰時澧州刺史楊子琳出兵同討臧玠故云上游兵也見後呈聶令詩中公自注田曰南圗字見莊子趙曰禦史相呼爲端公時李勉自禦史中丞出爲廣州刺史亦以兵討玠夢符曰老子天下神噐後漢章帝時宋意上疏曰春秋之義諸父昆弟無所不臣所以尊尊卑卑彊榦弱枝也趙曰陸機文賦叩寂寞而求音】

江閣對雨有懷行營裴二端公【鶴曰裴虯時爲道州刺史同平臧玠之亂】

南紀風濤壯陰晴屢不分野流行地日江入度山雲層閣憑雷殷長空靣水文雨來銅柱北應洗伏波軍【洙曰本一作南極伏波銅柱注見前趙曰武王伐紂大雨太公謂之洗兵雨】

題衡山縣文宣王廟新學堂呈陸宰

旄頭彗紫防無復爼豆事金甲相排蕩靑衿一憔悴嗚呼巳十年儒服於地徵夫不遑息學者淪素志我行洞庭野歘得文翁肆侁侁冑子行若舞風雲至周室冝中興孔門未應棄是以資雅才渙然立新意衡山𨿽小邑首唱恢大義因見縣尹心根源舊宮閟講堂非曩構大屋加塗塈下可容百人墻隅亦深防何必三千徒始壓戎馬气林木在庭戶宻幹疊蒼翠有井朱夏時轆轤凍堦戺耳聞讀書聲殺伐災髣髴【災髣髴難曉】故國延歸望哀顏減愁思南紀収波瀾西河共風味采詩倦防涉載筆尙可記髙歌激宇宙凡百愼失墜【趙曰旄頭胡星也晉天文志昴爲旄頭紫防帝宮也彗紫防言其犯帝座此追言安史之亂也洙曰漢書文翁爲蜀郡守興事學宮以教蜀人侁侁整肅貌冑子爲元子以下至卿大夫子弟也詩閟宮頌僖公能復周公之宇也鄭曰戺鋤裏切砌也髴髣味切師曰史記子夏居西河教授爲魏文侯師趙曰公謂采詩之官倦於防涉而不來采吾詩吾之詩如史官載筆尙可備史之失墜也】

朱鳯行【鶴曰此詩爲衡州刺史陽濟作也時濟攝連帥之職以討臧玠之亂】

君不見瀟湘之山衡山髙山巓朱鳯聲嗷嗷側聲長顧求其曹翅垂口噤心甚勞下湣百鳥在羅网黃雀最小猶難逃願分竹寔及螻蟻盡使鴟梟相怒號

聶耒陽以僕阻水書致酒肉療饑荒江詩得代懷興盡本韻至縣呈聶令陸路去方田驛四十里舟行一日時屬江漲泊於方田【鄭曰耒陽衡州屬縣】

耒陽馳尺素見訪荒江眇義士烈女家風流吾賢紹昨見狄相孫許公人倫表前朝翰林後屈迹縣邑小知我礙湍濤半旬獲浩溔麾下殺元戎湖邊有飛旐孤舟增鬱鬱僻路殊悄悄側驚猿猱防仰羨鸛鶴矯禮過宰肥羊愁當置淸醥人非西諭蜀興在北坑趙【子美將死猶憤憤詩辭興在北坑趙殊不衰颯此豈日以醉飽失身命者】方行郴防靜未話長沙擾崔師乞已至澧卒用矜少問罪消息眞開顏憇亭沼【公自注時臧玠殺崔瓘長沙擾亂聞崔侍禦潩乞師於洪府師巳至袁州比揚中丞子琳問罪將士自澧土逹長沙洙曰史記刺客傳聶政殺韓相俠累而自死其姊罌伏屍哭極哀死政之旁晉楚齊衛聞之皆曰非獨政能也乃其姊亦烈女也師曰狄相孫謂狄仁傑孫兼謩也南史孔休源爲晉安王長史武帝語王曰孔休源人倫儀表當師事之趙曰本作前期蔡伯世本作前朝爲是豈聶令之父或祖嘗任翰林之職乎溔以沼切大水貌司馬相如上林賦浩溔演漾鄭曰醥普沼切酒淸曰醥洙曰漢司馬相如作諭巴蜀檄秦武安侯白起破趙坑其降卒四十萬人夢弼曰公謂臧玠之不可以言諭冝悉坑之也鶴曰按史云公至耒陽聶令饋牛炙白酒大醉一夕卒今以詩考之公是秋下洞庭欲歸襄陽尙有別湖南幕府親友及過洞庭湖詩其誣不足攻也】

長沙送李十一衘【鶴曰公時在衡復回次潭蓋欲歸襄陽也】

與子避地西康州洞庭相逢十二秋逺愧尙方曾賜履竟非吾土倦登樓【說盡轉暢】久存膠漆應難並一辱泥塗遂晚収李杜齊名眞忝竊【自引李杜亦戇】朔云寒菊倍離憂【鶴曰西康州卽同谷縣公以干元二年冬寓同谷至是年爲十二秋矣趙曰尙方賜履公嘗爲左拾遺故云洙曰王粲登樓賦𨿽信美而非吾土矣曽何足以久畱漢陳重雷義結交時稱如膠漆之堅左傳趙孟謝絳縣老人日使吾子辱在泥塗久矣漢書靈帝時黨事起杜宻免歸本郡與李膺俱坐而名行相次時人稱李杜焉以前有李固杜喬又範滂詣獄與母訣母曰汝今得與李杜齊名死亦何恨注云李膺杜宻也】

暮秋將歸秦畱別湖南幕府親友【鶴曰是秋公將北首卒於潭嶽之間志云竟以寓卒濵於嶽陽】

水濶蒼梧野天髙白帝秋途窮那免哭身老不禁愁大府才能防諸公徳業優北歸衝雨雪誰憫敝貂裘過洞庭湖【鮑曰洪玉甫云此詩廼人得之於江心一小石刻王直方詩話亦載其說】

鮫室圍靑艸龍堆隠白沙護堤盤古木迎棹舞神鴉破浪南風正回檣畏日斜湖光與天逺直欲泛仙槎

集千家注杜工部詩集卷二十

