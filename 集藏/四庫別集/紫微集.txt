

欽定四庫全書

集部四

提要

紫微集三十六卷

別集類三【宋】

臣等謹案紫微集三十六卷宋張嵲撰嵲字巨山襄陽人宣和三年上捨中第紹興九年除司勲員外郎累遷敷文閣待制知衢州終於提舉江州太平興國宮事迹具宋史文苑傳嵲爲陳與義之表侄少時嘗從受學故劉克莊後村詩話謂其詩句法與簡齋相似而於五言古詩尢極賞其語意髙簡意味深逺又克荘所摘七言絕句如故園墳樹想靑蔥諸篇尢能以標格見長而集中似此類者尙多大抵絕句淸和婉約較勝與義其他𨿽未能遽相方駕而气體髙朗頗足以自名一家至古文典雅沈實亦尙有北宋諸家矩矱所上奏議如論和戰守論攻取等篇史皆采入於當時事勢尢條析詳明惟紹興復古詩一章貢諛秦檜深玷生平考朱子語錄有云金人敗盟時秦檜大恐顧朝士問計張巨山微誦曰徳無常師主善爲師善無常主恊於克一檜因畱與語巨山爲之畫防檜喜卽命作奏槁倉卒不仔細起頭兩句以徳無常師爲伊尹告成湯陳力就列爲孔子之語尋擢巨山爲中書舍人有無名子作詩嘲之云成湯爲太甲宣聖作周任云云是嵲本因附檜得進陳振孫書錄解題亦載此事且稱檜旋疑嵲貳已未幾亦罷然則此詩之作乃借以修好於檜者故本傳謂詩進後將復召用殆由檜意解而然特作史者不能得其情耳今其代檜奏槁𨿽已不存而是詩尙傳畱供千秋之嗤防亦足以昭炯戒矣宋史藝文志載紫微集三十卷書錄解題則作張巨山集亦三十卷自明以來久無傳本今據永樂大典所錄裒輯排比諸體咸備當已尠所缺遺以其篇帙較富析爲三十六卷仍依宋史題作紫微集復其舊目焉乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

紫微集卷一

宋張嵲撰賦

梅花賦

潘騎省之植花氛氳河縣桓司馬之種柳依依漢南未若玆梅之峻潔逺自托於層巖格侔蕙茝志傲冰霜靑枝瘦而依防亂蘂繁而向陽風披逸態月射孤光挺出塵之絕艷吐超世之奇香若乃逺壑冰消疎林雪後沙村迥而日晚石澗淺而寒澑臨山徑之欹危出茅檐之左右或芬敷而盛發或伶俜而欲瘦或含葩而未吐或噴蘂而競秀其髙者如舉其低者如墜其疎者如刻其密者如綴其素者如愁其絳者如醉傾日而煦者如笑迎風而靡者如愧覩節物之芳華亂鄕愁於晚嵗懷故園之春色惟玆花之頗類嗟物是而人非閔節同而時異矧昔壯而今老復前丰而後悴攀柔條而未折嗅靑蘂而墮淚悲憔悴於荒山惜賞心之莫防如志士之陸沈亦何爲乎此世羌欲去而還止步落英而徙倚眷孤芳之信姱諒瑤華之莫比故知國香服媚非獨燕姞之幽蘭珍樹瓏未下唐昌之玉蘂

中秋賦

陳王之客元瑜從軍吳防季重出宰朝歌寂寥觀防賔從頓寡時當仲秋積雨新霽煙消廣廈步蘭路而逶迆美西園之淸夜悵別逺而防稀感時遷而物化乃設醴以命賓躋淩風之累榭中置以後酒酣耳熱顧公幹而謂之曰今玆野有鳴鶴天絕歸云丹楓微脫白鴈初賔望舒曜夜而迥徹六合淸朗而無塵玆逰樂乎盍爲寡人賦之公幹乃執簡而言曰臣生居東國少遭喪亂幸值明時簉迹賓館臣聞豳籥迎寒逺載於周典乘查上溯近傳於漢臣臞仙則采露於栢杪吳士則觀潮於水濵信白藏之令月蓋西陸之佳辰也於時天宇正碧涼夜方永曕東峯之朣朧見素輝之初引斜漢淡而茫茫列宿疎而烱烱白露而晶熒回潭澄而逺鏡翫老蚌之含胎驚棲禽之不定俄而隨珠委曜趙璧舒光羣峯變縞曠野凝霜映林岫以玲瓏射榱甍而焜煌散珠樹之淸樾瑩美人之明璫於是停妙舞息繁吹聆淸籟於林表聽胡笳於空外望桂影而凝情睇澄輝而佇思悵冰輪之旣滿諒無逺而不燭照思婦之髙樓鑑幽人於空谷光出塞而漫漫影流波而煜煜乃有負羽少年懷才滯史對絕景而恨結悲故鄕而心死況乎操琴多雍門之意琵琶有出塞之聲徵衣搗而未寄戍卒去而將行朋友散兮山海隔音書絕兮雁無憑於斯夕也望千里之素魄緘萬恨於幽情莫不言將發而气塞語未終而涕零者矣於是徳祖聞之傷懷慷慨泣下歔欷含毫奮筆而爲明月之詩曰秋气髙兮桂魄圓風泠泠兮露團團嵗將暮兮蘭菊芳思佳人兮天一方照蘭殿兮映綺羅呈激楚兮發陽阿人生宴樂兮孰知其他公幹乃跪而言曰夫古人以宴安爲酖毒沈湎爲至戒今流連長夜絲竹繁防載號載呶蜩螗沸何吾子之賦獨無盡規之義乎乃歌曰酒旣酣兮夜旣闌管停吹兮絲罷彈長袖拂面爲君歡願公子兮保嵗寒輔明主兮寰宇安翫淸輝兮復年歡陳王於是斂袵謝客三復至言永以爲則

壽賦【並序】

竊以某官以仲冬初五日降誕仲冬者一陽復之時也五者大中之位也至陽所以伏羣陰彼夷狄者中國之陰也大中所以距頗邪頗邪者小人之謂也天將以公攘戎狄而退小人其兆旣存矣謹按洪範惟皇之極斂時五福用敷錫厥庶民由是觀之自天子至庶人大中旣建則五福從之其爲福莫大於此者謹成古賦一首以申其義且致善祝之意云爾嵗彊圉赤奮若兮仲冬皇極實生偉人兮以佐王國稟正陽之貞性兮資大中之妙質宜博蹇而修姱兮好是正直挺濯濯之瑰姿兮角犀丰盈偉視瞻之英發兮進退齊平事紛至而畢應兮刃新發硎豁逹而不忌兮一毫莫攖抗逸气而無前兮云夢可吞進羣士而下之兮言色惟溫視冦氛猶一決兮抗志不羣誓一掃而平之兮歸報天閽宜公宜侯兮夾輔大君銘功鼎鐘兮畫像麒麟原建子之令月兮一陽來復考皇極於元日兮大中斯得惟一陽復而中建兮羣陰伏而頗僻銷中國彊而君子進兮可驗其由願公攘戎狄兮勿速勿亟去小人兮勿二勿惑修徳政而繕甲兵兮戎醜自懷進亷直而退貪佞兮君子大來戎狄攘而小人去考休徵兮五福是具膺公衮兮踐槐序間兩社兮爲王室輔原厥初之畀付兮諒非偶然𨿽公徳之旣懋兮尙祈勉旃秉徳不忘兮奉以周旋繁祉優裕兮安樂延年下吏獻言永矢弗諼

續囚山賦【並序】

余居山二年汲汲鮮況讀柳先生囚山賦因嘆曰旡桎梏而獨居於人之地眞囚也或曰柳先生得罪於時放逐湘南欲去不可故云今子非得罪居此其去也顧不在子耶余曰子厚之所爲囚者人也其不可去者罪也余之所謂囚者天也其不可去者勢也客未解作賦以曉之因命之曰續囚山賦其辭曰環麋庸其防裏兮中間櫛比乎山丘如疾風之過鉅海兮翠濤競起而漂浮窘束偪仄紛以回互兮气壅結而不流產毒孕怪兮土風殊異乎中州陂陁綿亙若圜土兮艸樹郁叢棘之相樛仰天俯地了不見其隆寛兮懷壹郁而增憂嗟餘生之不辰兮偶托迹而淹畱何懷安而不去兮乃獨堪此牢愁豈不樂通都之是處兮與羣俊而遨逰顧世路方險絕兮羊腸莫之與侔風波蕩潏兮行客沈舟讒口聽聽兮又將彼戈矛余𨿽厭是而欲往兮復懾詟而更休明方夷而未融兮時方剝而未賁忍尢而攘垢兮甘作山之孤囚

憎雨賦

皇天不容於昭明兮白日不容於顯融惡堪輿之淸朗兮好雲霓之晻靄反明以爲暗兮變晝而作夜莽惛惛而不可訊兮誰爲此者豈造物之固然兮將羣陰之所爲茍大鈞之若是兮吾將排閶闔而問之建列宿以爲旌兮召丰隆以爲禦令祝融使先驅兮歷元防而問故命蓐収司刑兮臯陶爲理囚屏翳於雷淵兮制飛電而誅虹蜺聞羲禦之將駕兮吾將懷椒糈而要之皇天反其明兮后土無所污望舒承夜兮昬與明其代序捲此志而弗抒兮吾猶窮困乎此時也將防行以問塗兮又何以爲此態也

四言詩

紹興中興上復古詩【並序】

臣嵲昧死再拜臣伏觀皇帝陛下以天明地徳紹覆載之功迎善气啟興運繼統業拯民命撥衰亂致大定自天地剖判以後書契以來中興復古之君比徳較功莫有望其彷佛者初龍翔於王室始騷之時撫運於炎正中微之日豺狼縱橫羣盜滿野志存民命好生諱殺惟務聳徳以變其野心兢兢業業惟孝是圖惟親是念卑宮室之奉省嬪禦之幸惡衣菲食早朝而晏罷以徼上帝之乃臨禦之九年起大丞相太師益國公秦檜於閒廢之中明年復相之與之共圖中興之事君臣一徳如魚之有水聲音之相和鹽梅之相濟不動聲气而神化密運天下莫可測知至於聖孝日躋是崇是贊所以感通庶類逆釐三神者𨿽夫婦之愚咸知其有善應矣是以內之則盭夫悍將頫首聽命而無項領之虞逺之則惡吏姦氓勉於承化而無淩犯之變風移而益淳刑輕而防措於以風徳於逺方而異類爲之革面逹孝於絕黨而敵國爲之攺圖初年而和議定兵革息孝徳之始驗也嗣嵗而梓宮至母后歸孝徳之成功也於以示天下則何人不勸於以致治功則何事不成於是釐舉嘉義以餙至治凡稽古禮文之事以次貫行鬱鬱之皇文丕天之大律所以耀徳於廣逺而新民之視聽者不可勝載臣不敢毛舉庶事姑摭其大者言之奉太母於慈寧極天下之養盡家人之禮至孝也選淑徳孋皇極正人倫而厚風俗至徳也建立太學萃英俊以流徳化知本也新圖書之府嚴求書之令廣聞見以務博儲人材以待用右文也行鄕飲於郡邑以班序顚毛崇化也正經界於阡陌以平均賦入防民也至於愛民力矜物命節誕彌之宴足以示慈恵而已而不以侈靡爲尙盛徳之事於是備矣此獨致盡於人事者耳若夫崇壇壝之制靖籩豆之列純犧牲之奉嚴玉帛之陳所以致禮於天地也飭祖廟以崇宗祏之奉建原廟以謹衣冠之防日祭月祀共事無爽所以致孝於祖考也上稽漢制下考本朝築宮修祀以奉太乙爲民也耕千畝以勸民謹三推以率之惇本致力莫不競勸勤民事也瑞乙始至帶韣而祠莞簟效祥錫美有緒所以謹國本也先成民而後致力於神上下服媚神人胥悅由是丰年屢應田谷睦熟瑞物狎至符況防來固其所也若是而瘖無歌詩布宣令徳以昭示來世則秉筆之士何以避辟自昔中興之主如夏康周宣漢之世祖唐之憲宗咸用干戈以復故業或功成於一面事至微而當時綴文之士猶且作爲歌詩以稱頌功業以垂後世而況我宋中興皇帝陛下得賢聖之佐成昭明之業而不被之聲詩薦之郊廟協聲依詠以樂和平汗靑書策以示得意使後世何稽焉臣𨿽固陋日嘗以文字從詞臣之後深恐徒老於外無片言以歌詠盛徳成功少佐聖治之光明臣終且不暝用是輒忘其蕪累再拜稽首而爲是詩其詞有曰天監我宋受命以人咋爲亂階以啟聖人皇帝嗣位其仁如春萬邦欣載共惟帝臣垂衣髙拱惟務儉勤防民不怠懋穡勸分卑宮勿飾服禦無文膳食取具不羞庶珍內官弗備簡禦嬙嬪抑損戚畹登崇搢紳吏除苛繞獄去放分刑罰不試號令不頻旰食宵衣導率以身行之期年天下歸仁皇帝躬行過於堯禹如天不言乃帝之所內資稟命外須訓撫不有相賢孰資察補天捨其遺之碩輔實惟舊臣乃吾肱股昔以夢求今以徳錯皇帝曰咨惟予與汝我唱而和無或疑阻如手如臂如心如膂如彼事神汝爲椒糈如彼琴瑟相待戞拊相臣受命於帝其訓敢憚夙宵以圖淑問衣不及帶冠不暇正內事撫摩外修好聘忍尢攘紛䢐惟求定皇帝之孝克邁帝舜相臣佐之玆惟無競上感穹昊下格殊鄰以暴爲恩易頑以馴母后旣歸東朝侍禦天下載歡若饑得哺天子躬儉惟親是丰未明求衣朝長樂宮禮備家人養以天下先意承防事無違者天子行孝天下承風胥訓胥效比屋可封乃建中宮以母四海詩首關雎易稱中饋天子之尊亦資內助上奉慈顏下式寰宇事親底豫化民致和始於壼閾邦國是訛太學肇建四方是極增博士員導以經術有來英髦充牣上京三年大比以考其成異時之用維公維卿石渠廣內圖書之淵羽陵之蠧斷簡之編是息是防英俊在焉逸羣之彥比迹卿云懷材待問發聞揚芬馳騁古今上下典墳考正律度是爲景鐘導和殖財國用以丰不窕不槬咸中典刑有渙其章上公是銘玆器惟則允爲國經徳爵之亞莫尙惟齒班序顚毛以爲民紀鄕飲旣行郡邑是遵洙泗之風無復齗齗井田旣壞民困劫假乃正經界以實多寡賦入旣均貧富不病非上防之孰拯其命誕彌之節式宴示慈樂不計費孰敢節之皇帝曰咨費財無藝親降徳音以禁肆侈天下歡然稱盛徳事匪帝命之臣子曷議著之令甲付之史官永永萬年無或敢幹人事旣洽惟神是事於廟於郊各盡其禮其郊維何蕆事圜丘帝禦六龍冕十二旒旣新宮架旣備禮服有潔其牲有溫其玉合袪天地侑以祖考樂奏六變其音肆好問誰相祀實維上公登降跪起有肅其容天地並況瑞物來下天子萬年以有神嘏其廟維何可以觀徳徳盛不祧祀事不忒祖廟旣飭旅楹有閒原廟繼作以防衣冠若節春秋皇帝戾止薦獻有容祖考咸喜禮成而退祗奉不凟天子萬年永綏遐福天神貴者莫尊太一置祠爲民其宮有洫旣仿謬忌道開八通皇帝臨饗威神是崇天人相際福祿攸同國南千畝是爲帝籍天子肇祀以祈黍稷我黍與與我稷翼翼以享以祀以爲民食福祿綏之萬世無斁乃營吉壤肇建髙禖何以歆之帝徳不回瑞乙旣至後率所禦以弗以祈有秩斯祜千億之祥兆於帝武天錫皇帝聖欽不遲事神保民以莫不祗上帝臨之云何以報維年屢丰諸福是效非維丰之又布濩之東西北南咸錫予之稼茂於野粟積於倉禮義興行民俗以臧桴鼓不鳴獄訟衰息人有蓋藏道無捐瘠和气所蒸化爲瑞物甘露零庭近在郊邑有木呈祥合枝共柢考傳驗符逺人不貳或剖其中自然成文太平是告希代莫聞丰年屢應眾瑞應圖皇帝謙恭不以自居圖回庶事益愼厥初君臣相戒可否吁兪政過三代言成典謨歷選後辟前載所無在昔中興周漢二宣夏康商宗漢祖晉元咸用干戈配天祀夏其臣歌頌或列於雅方之皇帝爝火太陽顧無歌詩垂世用光詞臣伏罪無以塞責誰其詩之以佐皇徳下臣張嵲過不自揆日官西掖待罪文字敢頌厥美以贊後功江漢崧髙不足比隆

紹興聖孝感通詩【並序】

臣嵲昧死再拜臣防覩皇帝陛下嗣位於炎正中微之初因衰激極導迎善气數年之後天有還形羣盜衰息疆埸少安民人接龢年谷丰熟惟是除戎警備之事日日以振將疆卒武人有奮心舉而並勍敵復故地宜如竈上掃除而方且詔封疆之臣無得妄動敵來則禦之去則已曰南北等吾赤子也勿以深入多殺爲右始也淺陋不望淸光之臣倀倀然率不諭聖意所謂下臣嵲輒不自揆竊迹行事而加深思焉若有得其解於萬分者蓋敵固吾仇也而二聖大母在焉顧可投防而不忌器乎或問臣曰桃應問孟子曰舜爲天子臯陶爲士瞽瞍殺人則如之何孟子曰執之而已矣然則舜不禁歟曰夫舜惡得而禁之夫有所受之也然則舜如之何曰舜視棄天下猶棄敝屣也竊負而逃遵海而處終身防然樂而忘天下然則孟子之說非歟曰此殆非賢聖之言意羣弟子之失其傳焉耳夫舜聖人之以孝聞者也使其以受堯之重旣不能庇其親而執之又不能終其所畀付而去之是兩失也如是以聖爲凡六經之作所以爲範於後世然今之所載者常道而變故之來也無窮設有遭非常之變而不能得聖人之意於文字之表曷能曲有所暢乎仰惟皇帝陛下嗣服以來內之所以治戎事理邊疆常若冦至而不少解者致重於宗廟也外之所以不以並敵戰勝爲武而率以柔道懷服獷悍者致保於君親也在於重宗廟至義也保君親至孝也其視孟子之說不亦兩得乎於是孝至而益加義立而增修措之天地而神明協其應施之蠻貉而盭夫易其慮紹興辛酉金人來告和且許以先帝梓宮歸於我別命貴臣奉太母輿衛以歸其明年八月某甲子皇太后至於行在所前至一日皇帝備法駕率羣臣奉迎於郊捨之外於時天地緼豫日景淸明臣民歡虞和气洋溢讙聲所曁川嶽振蕩其明日乃歸於長樂宮於是卿士庶人嘆息忭躍逺邇一辭咸曰皇皇乎丕天之盛事自天地剖判以來未嘗有也向非皇帝陛下自得聖人之意於六經之所不載且有同徳之臣以輔其治何以至於是哉自今以往天下之學者始知忠孝有兩全之道仁義無偏厚之失向使衛輒聞之必不假王父之命而有距父之事漢祖聞之必不以就天下之故而肆分羮之言軼乎千世之上固已合符六經垂之萬世之統可以軌範來葉非聖上其孰能之斯舉也君子書之以襲經辯士語之以稱博推而行之可以馴至於聖域詩而陳之可以淪浹於性情士生斯時獲覩淩風絕輝而不動於耳目不發於文辭以稱頌盛徳顧視曩哲不亦恧乎臣不佞嘗以文字待罪詞掖𨿽獲戾屏居側聆慶防情發於中不能以淺陋自巳敢再拜稽首而爲之詩曰宋有天下逮乎八世猛敵橫生侵欲不忌堯湯水旱文景菑異數則使然豈人攸塈皇帝承統甚武且仁內銷姦孽外備殊鄰濅明濅昌師武臣力抵掌含怒日思奮殛皇帝曰咨咨女將臣愼守疆埸以保吾民敵來則禦折北勿追姑修吾徳以待所歸人亦有言投防忌器矧彼狡焉吾親是質彼兵攸恃我則徳攻靡以嵗月徼天之彼𨿽剛戾不可擾馴我視其欲以舒吾仁始我有眾公卿庶士謂彼悍驕庸知徳義茍有誠信金石爲開豚魚之孚惟道之懷有唐睿眞亟詔求訪惻怛之誠寧甘百誷皇帝曰咨予由是心彼𨿽我詐我惟爾忱孝悌之至神明可通惟彼不信天誘其行人是來言棄舊惡我奉慈母歸禦長樂八月甲子至行在所天子在所天子郊迎其從如雨老稚仰觀踴躍呼舞卿士相趨肅穆傴僂天地感通發祥頽祉卿云郁興輪囷離詭屏翳不驚川後靜波雲飛淵泳讙聲相和玉虯沛艾芝蓋穹崇千乘雷動萬騎風從天子是侍如長樂宮渤澥爲杯華嵩爲豆舉烽行炙撞鐘命酒旣勞王爵下逮奔走萬嵗稱觴獻太母壽敷天之慶周浹寰宇薄海內外無或失所皇帝之孝振古曷遇睿算無疆永作民主人無疾癘田多稷黍兵革不試四夷欵附太母萬年康疆燕豫皇帝之孝莫與比徳錫羨無疆子孫千億莞簟發祥開統拓迹嶷嶷岐岐詵詵翼翼有緑其車有赤其舄太母萬年含飴燕息始歸太母小大具疑謂將我廷胡寧以歸皇帝之孝先定不易爰有廷臣協比我徳有贊其決無貳其心指期待蔇天實我臨曽無愆素歸禦愔愔凡是讙囂盡爲歌吟天錫皇帝示將保定太平之休繄此其證際天所覆咸爲我土含識之倫我籍斯附充入舊貫天臨萬方子子孫孫永世克昌

欽定四庫全書

紫防集卷二

宋張嵲撰

五言古詩

秋懷

前山躋暮气虛檐納輕陰沈屙稍輕體徐步望遙岑泬寥天宇淨斐亹秋云深原野曠蕭條崗阜何﨑嵚微霜被羣物悴葉聲蕭森遊鱗奔巨壑翔鳥穹林結念非一端滯思紛相尋伊昔抱微尙夙懷塵外心風波一震蕩飄流安可任防頗思趙士鐘儀懷楚音往憤旣切古來憂方在今安排諒躛言委順亦虛襟由來窮達士萬古同堙沈聊申淒斷意持和雙南金

奉和李元叔察院秋懷

屯云生廣澤白日互虧蔽如何三秋杪顧作九暑熾髙風摧蒲柳未覺到蘭蕙幽人感嵗䢐節生悲逺志伊予老憂患感激志鑑寐起視籬下花節過眞少味豈無王酒深愧淵明意未然招隠詩黙契幽林思瞻彼區中人淸冽成萎悴安得西山藥飄然以超世

董彌大郎中以窓前菊花晨且鮮明午間萎蕤感而成詩興寄古雅次元韻

人生朝气鋭玆花亦復然鮮榮若自矜低垂如乞憐平生浙酈路滿谷爲誰妍山深風日美揚芳被涯邊食飲賴香潔輕安遺節宣昔乃壽胡廣由來豈其天至理竟誰問三嘆秋風前【浙酈屬穰縣有菊潭潭傍之人飲食其水皆老壽胡廣素患風疾沐浴此水遂愈八十餘卒】

將至臨安途中偶成呈表叔陳給事去非

末契托外親夙昔承顧盻鄧鄙聴論詩房陵共遭亂蒼黃南山路大雪將沒骭事定訪田家山花已如霰燃薪代燈燭新詩仰華絢雨餘登近嶺春晴集兩防彷佛紙坊山泉石眼中見形影一東西音聲阻河縣駑駘自拘攣鴻鵠謝羈絆俄瞻九天上更覺斯文煥鄙賤集亹深十年兩遭難稠重荷顧存凡庸辱推薦窮途感一飯況此膺深眷門墻行欲近仰止極昏旦餘生不自意復得親談宴存沒割中腸申章淚滂濺

風

一嵗三百日烈風朝暮吹不知剖判來曾有無風時況玆逾年旱小雨時散絲蓬蓬從天來一掃雲气離𨿽荷扇暍勞要無膏潤滋功過不相庚退坐徒嘆咨何當快雨至檐霤如綆縻萬瓦躍冰丸千虹注幽池坐見槁死苖翠浪翻前陂雨罷樹不揺溟溟天宇垂此事恐無冀忘言詠吾詩

普照觀【並序】

艤舟普照觀道士語予直北山葛仙翁故廬山多黃精仙翁故以名山云

欲雨春嵐重微風松韻淸泊舟古觀下臥聽山鳥聲行樂愜幽步訪僧舒逺情仙翁遁世久巖壑自崢嶸丹竈頗可識故基猶未平何當遁世网來此飯黃精

送馮貫道之東川轉而之行在

秋風來萬里艸木日夜凋屬玆憀栗時執別在今朝亂離多苦辛況乃道路窮若人抱奇節勁气幹雲霄結交二十年途窮識久要間闗復會面益若漆投膠感深念存歿投分忘頑囂汝海昔爲別盛年意气豪及玆分手日星星悲二毛壯心隨遇盡曩志與時消別夜月皎皎首途方迢迢故園不足懷令徳乃所操君其愛爾軀努力熙皇朝

送李子勉

馳騖謝新軌息偃思舊扉嬋連悵若人閱嵗此音徽直諒方求益離憂忽在玆平居輕嵗月分首重斯時出郭郊樹緑夏云千里奇男兒杖策去行路亦光輝還家未䢐暑散帙掩郊扉酒醪欵鄰里時果歡稚兒家山恣躋攀田野日遨嬉駑駘戀棧豆鴻鵠謝縶維論才惜暫去循計豈云非握手錢塘別余歸未有期

送張養正

脫巾造朝市委轡卽田廬𨿽云懷素尙出處亦自如吾宗信端諒憲憲爲世儒頃以才令選來司中祕書光榮耀士林側佇翔天衢一朝拂衣去意與張邴俱出餞北郭門踟躕立路隅雨餘夏郊緑時覺晴雲驅專城秩匪卑還家意復舒誰云離念惡玆行翻足娛徒傷萬里客送別在三吳

送馮元通帥防

烈士志徇名仁人思愛日馮公杖節歸頗全忠孝術狂童昔兆亂天常幾反易大臣淸國屯公實預謀畫白士爲臺郎未省聞在昔義爲軒冕重功在鐘鼎勒十載猶故官念言爲伊鬰邇來升宰士式序期日夕囊封郤復上告去更甫力官榮豈不懷志養不遑息顧我廢蓼莪日念掃塋域公方詠南陔肯爲髙官職絕裾舊疑溫抗疏今師宻都門行餞君視古無愧色柔甘旣獲奉中外等事國𨿽是平生言勉哉宣澤【案原本脫一字】

詠水上雙白鳥【如鵞大古人謂之白雁】

夜雨山水淸朝暉淨崖壁飛來雙白鳥未省平生識鴐鵞謝淸姿鷗鳥慙素質低昻信波濤顧盻矜羽翮鮮明潭光靑錯亂浪花白輕舫忽東來搶飛百餘尺復下水中央相將詎離析稻粱豈深謀飲啄亦自得空山羅网稀遂性無驚惕不學西雍鷺翻飛近人迹

春夜山居望月思故園有作

萬壑自淸夜春嵐昏眾星明月麗霄漢淸風周四溟獨立萬里外飄然欲遐徵回首望江漢中原气防防東北有去鳥我願從之行逝將歸舊邦山河宛平生丘園已蕪沒徑術春艸靑觀臺傾夜雨曲池今向平俯首叫父老曠野無人聲廬井不復辧灌莽春露凝傷心時震蕩懷舊意縱橫夜久林葉光山空泉韻鳴緒風行復革橋運無暫停理會眾緣釋情鐘羣慮並靜躁物固殊太空本何嬰庶以道自達超遙謝攖寧

六月初八日過龍洞納涼樹陰下酌泉待月而行

絕壁不帶土一目千仭靑何年架危閣窱窕陵靑防仰觀眾樹姿俯聽大壑聲山空響互答隠轔心所驚人生幾何時冒此絕險行𨿽獲須防快未償百年生龍洞視正黒水爲琴築鳴層巖積陰厚六月如寒冰泉甘聚壑小洞深祕神靈天設境自絕地近人乃輕獨坐蔭佳桂峯髙日西傾薄暮來者少長風始淸泠賞會匪初望徘徊但含情坐見山月上眾景紛縱橫宻林棲鳥定始復事前徵

送別

嵗晚多烈風鴻雁號廣澤寒日行天邊及玆送歸客餘生足暌異不作兒女色此夕復何夕傷離重淒惻子櫂旣云西余行亦將北豈但今日別方異平生迹千里卽寄書萬里空嘆息朝市與山林從玆恐乖隔

達州月夜

薄暮行人息角聲吹已殘城空羣犬吠明月照闗山四望何所見煙蒼樹團團但聞流水聲不見飛鳥還故園天一角時危路間闗避地方云始整駕何當旋故人同此夕若爲懷抱寛

過云安縣

平日云安縣常見少陵詩今朝忽經過人生信難期不聞鶗鴂鳴蕭蕭山樹悲昔人不可見長江無盡時山中月夜艸色香烈頗如昔年上庸鹿門之遊感而爲詩

月澹雲始合沈沈山樹淸露濡幽气馥澗艸不知名旣念上庸隠復懷鹿門行暌離馳嵗月南北異平生況抱懷昔念存沒感中情緬懷故園月亦傍山河明花發因風散溪流度石平當時遊矚地何人復再經客心徒搔搔夜色自防防蕭散詎爲適祗今悲憤盈

呈同遊諸公

眾嶺莽回互古剎藏喬林平川一目盡列岫千重深昔人幾經歷我輩復登臨山川諒不攺徒傷懷古心

舟中獨夜

泊舟依聚落水色澹餘輝紅樹滿秋山夕煙上霏微稍觀漁火明漸見行人稀孤客畏遙夜況乃窮秋時疎見天星朔風左右吹重衾不能暖展轉枕屢移懷歸意戀戀感舊心淒淒驟使百慮集起坐復搘頤人生諒多牽吁嗟竟何爲

雨霽出郊外

時雨當夜來出郭喜新霽佇立望四郊春容卉無際羣山隔大江蒼巖澹相對輕風生水波微露滋花气緣津柳已暗忽悟淸明至融怡嵗序同俯仰山河異逢時思墳墓拜掃十年廢聞有故童僕壺飡酹荒隧新阡固已逺龍輴尙天外已深濡露悲更下孤臣淚

閩中山間毎早白霧四塞咫尺不辧

閩嶺冬候晚嵗窮殊未寒誰爲五里霧皓皓懷羣山剝琢斧斤響啁啾禽鳥閒逖聽知何處四顧但漫漫怳如湖水秋與天相連喬林膏沐已逺岫漸披顏髙閣延朝景淸輝泛林端諒非侵晨興詎識景物閒忽思鄕社嵗日晏未開闗

庚辰二月雪夜作

夜半雨鳴廊晨起雪暗空不減臘月寒故作昨日風融銀擁山腰飛花滿裘茸辦此了不難咳唾煩天公纎纎園中花一夕無光容凜凜庭下松巍然兩蒼龍

詠鶴

翯然毛羽淨綽與秋風宜闊步循廣庭伸吭矜羽儀稻粱謀幾何終然遭縶羈豈衒云外標遂爲時所縻因知古淸士削迹畏人知

晚行閣道自對溪趨小栢宿

髙峯猶返照絕壑已先晦蒼波去不窮靑崖儼相對山回路欲斷溪豁雙流匯閣道自委林影常澹瀩仰空欣樹佳佇立驚石怪山晚云不驅路暗客猶邁平生事幽討興與林泉會何意漂泊年得此行李內境勝固所便地絕復多畏娟娟月初上飂飂逺風快幽蟬響復咽宿鳥驚欲墜望望驛尙賒應在靑煙外

雜興

疎園兩樹杏風雨夜離披離披君莫恨結子還並枝猶勝西澗水一去杳無期靜坐觀物理令人添鬢絲

遊獨孤城下作

利成山百丈直下獨孤城事往嵗月積長江依舊淸昔人經過地我輩復此行但見竹樹稠石崖如削成喬木晚未凋靑靑發余榮天寒逺峯澹日晏長川明時危懷古意嵗暮羈旅情一室寄絕岸全家托柴荊晨炊飯脫粟似此田澗氓羣盜正猖獗深居且偸生反念故園日黙黙何由平

詠雪得光字

東皇攜春來屬車載霓裳回風作妙舞雜佩鳴珠璫千官玉筍班再拜稱瑤觴酒罷各分瑞圭琮粲琳瑯浩蕩涵濡恩一笑徧八荒塵垢得湔洗焦枯亦輝光偉哉造化力天地爲翕張功成了不居杲日天中央

喜雪

澒洞四山沒萬籟無遺聲羣飛喜淩亂徧積愛寛平呈姿碧樹立照影方池淸出戶延幽意齋心謝羣靈幸有丰年望初無絲竹情取樂付諸少焚香觀道經何事衝寒久微吟詩句成

初夏晚興

微月破幽樹艸露生夕涼夏木紛已成時禽暮歸翔閒花自白紅無人領幽芳晚沐岸輕幘披衣暫倘佯外徇志自局理防言可忘俯仰婚宦初未省離土疆那知天壤內有地名魏塘朅來嵗再華及此身方彊豈但理茨棟種樹日望長分將百年身送老湖海荒人生等如寓何必還故鄕

送陸堯夫倅襄陽

我本江漢客十年官到京君爲三吳士歘有南雍行風波防溯水陸幸俱平是邦𨿽毀頓生聚今尙成矧君勤令徳足以惠遺氓井邑應非舊長江如故淸峴山𨿽已赭遺記尙縱橫假日當訪古兵防宜細傾客心終憚逺歸意欲遐徵郁紆懷土念去往遊子情待君成政日繄我契歸耕送別南歸路復班三峴荊離居何以慰日夕佇休聲

擬蘇少卿寄內

話別河梁上踟躕古道邊男兒重意气握節向幽燕一來單於庭五閏猶未還黃雲愁瀚海朔雪暗燕然塞柳春猶白河冰暖尙堅有懷幽閨婦二八政嬋娟寄言當永決欲語詎能宣忍苦聊相待恐乖全盛年二事熱中腸吞聲徒向天紛紛節髦落淚盡秋風前

橘林

後皇毓珍木翠蓋如停雲徠服玆南土素艶方氛氳睠言在深固非用儗封君

村居早出

艸白露初曉好鳥啼髙林籬下水流急門前山气深花光迷近甸柳色映遙岑春物自鮮縈但傷離亂心還成騎馬出惻愴望城陰

大熱

怫郁厭煩暑稍欣夕气淸彷徨不能寐解帶臨前庭長林激逺飈餘涼入疎櫺白露被百艸河漢上縱橫山气自髙爽久諧肥遁情羲和當此嵗振職在朱明金石亦爲焦況乃柔脆形陰泉變湯液夕頴成枯莖念彼市朝士復嗟田畆氓徙倚待明月徘徊步列星炎蒸豈不苦復畏秋風生

借居

借屋得修竹復近淸江湄衡門獨看雪眾物有餘姿幽鳥下庭靜野泉通櫂遲旣諧避世心況與塵事違幸無井臼勞未免親鋤犂已放西山燒種粟方俟時此外復何作閉門但成詩

出順陽

浮雲作曉陰未放寒日光平岡連縣郭艸樹郁蒼蒼淸溪貫其中可以一葦航西流合漢沔水外山微茫紅葉明碧林下有寒菊芳蜂蝶紛已去無風徒自香我欲寄所思逺在天一方安得千里足寛餘九回腸

九日三首

白雲冒山頂流闊作深靑平林如屯雲中有楓葉頳濕煙聚合散小雨時漂零公庭盡日閒停午聞雞聲還如在山間契此適野情老菊不作花秋蝶轉伶竮獨坐玩物變萬事與心防逺懷韋蘇州覓句非爲名興至一摛辭工拙子無攖妍理不無要非心所營

憶昔陶元亮閒居愛重九秋菊𨿽滿園無錢得沽酒悵望平野中壺漿俄見讎開罇對來使舉盞屬層岫自古節士中髙情復安有古人重出處一往不復又俯仰愧前躅畱滯成衰朽名玷金閨籍事落田夫後無地可扶犂有鄕但回首黃花開已晚紅萸猶可嗅閉戶無雜賓獨理槽牀澑

夏衣著體輕曉气蒸嵐濕淸池湛城闉微風爲磨拭今朝乃重九萬木猶故碧芙蕖久退紅衰蒲尙森防嵗丰農務閒林間聞組織天涯一杯酒勝日同此席論交眞臭味不必須舊識髙談璨齒白謔浪發頰赤向防喜今逢追思多古昔千年龍山盛坐客看落筆平生跌宕意尋勝窮履屐領防茍在心傍人笑脫幘故爲牛山防遽作兒女泣古人欣佳名且用永今日百年如過鳥萬事何損益惟思快雨來窓竹聽夜滴杯行莫暫停城烏歸已急林壑暮气生疎鐘耿明夕尙餘古今囊防搜句新得

斤竹嶺

朧朧曉月淡暠暠晨霜耿棄馬沙金平步過艸池嶺仰登上層雲俯降入深井回潭冷更淸嶺樹疎逾整蹊荒陳葉深山回微路永雪霰迷逺空嵐煙防絕境闗門僅可辧歸塗難具省設險得地形戎醜期逺屏寧辭滿衣雪曛黑到絕頂石淺微澑喧獨覺空山靜形寂寢逾熟山白夢方醒去路望更遙陟降怯深濘壻水碧於藍何由放煙艇

夷陵

吳蜀相持地江山眞險固昔聞焚夷陵今玆但遺堵山逺欲連天江寛疑浸樹左顧渚宮塗右眺襄陽路野迥無居人荒村但豺虎依依念鄊井愴愴悲墳墓月淡江風寒云深楚山暮佇立小踟躕蒼蒼歸鳥去

初夏

孟夏忽已至雨餘艸木荒俯澗有驚泉仰林無遺芳山中嵗事晚是日農始忙布谷鳴逺林田家競農桑故園今何爲黙黙心獨傷

防江

兵退田事始夜來春雨勻向時耦耕者十無三四人努力勿轉徙赦語如陽春

又

大漠與吳越天南天北頭虜尢渉吾地飲馬長淮流飲馬尙猶可莫使學操舟

欽定四庫全書

紫微集卷三

宋張嵲撰

五言古詩

題石井

精藍負東岑奇石防山麓嵁巖如車輪一鏡方黛蓄沈沈不動容澹瀩立山木日射翠气浮游鱗翻寸玉泉邊羣石潤淨映僧房綠廬阜勢相髙魚龍爭起伏奇章昔好此忽棄不見錄靑叢晚花明澗艸幽气馥樹深春去逺景至夏方燠此地風長淸蕭蕭似秋肅南來萬里云嶠幾經目安知絕世境在此近山腹超遙輕前遊慷慨謝雙足向非來逺客所見信局趣寧非造物意設此慰羇束人世足埃氛山林有髙躅何當襆被來共此巖下宿

春晴散步庭下

東風吹廣澤和气日夜旋微瀾生曲沼積翠被層巒細艸藹近甸時禽響郊園整巾步庭下申舒委余暄萬物各有時而余復何言燋谷忘牙事深居寄考槃結交乏二中徵心迂七還聊持瞬息念一究空有源狂閙等瓶中何須計悲歡

柴門晚步

柴門一延竚暮色集四山雨歇林藹變嵗陰嵐气寒峯髙看月上巢昏遲鳥還遊眺暫自適裵回反長嘆幽思招隠作愴恨南澗篇羇懷定誰識淒然獨掩闗

遊下巖寺先是劉寶學約於此相聚旣而先進舟遂失勝業

時危適逺縣臥屙蔽疎篷浮舟難計程一聽水與風今日出江口劃見天邊峯維舟邀勝士杖策淩穹崇絕壁迆崩豗可驗秋濤雄鐫崖佛像古憑虛樓殿工沄沄牕外江落落堦前松澗響雨滂濞云生樹玲瓏攬勝欣逺遊撫身悲轉蓬憂樂未相償林霏生晚容卻縱中流棹回望靑蓮宮秋晚山蕭寂雲散煙空蒙舟行轉沙尾微聞林外鐘惜哉李膺船去若孤徵鴻晨暮一相失云嶠何年同若縱金門步永遺塵外蹤

過覃氏水南別墅

銷憂茍自誣策杖來幽墅浮舟絕碧水躡履遵逺步置酒危碕亭開襟面孤嶼川淺不興波春陰易成暮雜花開照牖細艸生侵路虛檻滿夕嵐空堦連水霧物變知節暄地僻嗟所寓干戈莽未定勝集何能屢觴詠答佳遊更籌促歸馭一水限山城風煙回顧

避賊

避賊入深谷乘桴復悠悠四顧江上山羣峯如薺稠是時雪霜霽林壑氛霧收茂樹蔭石壁澄潭深不流蓧蕩擁荒崗衝飈忽颼飅山深水更佳溪喧鳥啼幽平昔慕尋勝所見良未儔舉世逢禍樞我獨成玆遊暫賞興復闌自誷寛百憂捨棹陟絕巘林光與云浮卻觀來時江碧綫縈長洲一室茍自安兩飯無餘求彼蒼未厭亂生民何時休傳聞敵人營近在瀕漢州尙恐復飄轉詎敢辭淹畱已與農父言傭耕事田疇耘耔紓井田蠶績充衣裘尙享黃髮期庶幾諧首丘

晚遊新亭

秋至今幾日山雲峯尙奇新亭獨騁望詠我秋懷詩碧水縈麓轉幽蟬映葉悲古藤依翠壁茂樹鏡淸池賞防情方適憂來忽自滋荒山逃死地落日故園思遇亂甘身棄持心與世違應人時懶語兀坐獨搘頤沈思山煙防微吟暮影移祗應從此去寂寞但如斯

寄題趙丞相獨往亭

畱侯佐漢日結志已離羣唐樂閒退年陟險勤邦君區中豈所慕物外良作論上宰曩僑寓新亭初目存緬懷杖策時風衣自翻翻【原本缺二句】竹宻徑迷逺孤遊遺世紛憩松翫碧艸臨流睇歸雲山晚落花積溪深啼鳥喧攬物覺意適依風嗟世屯𨿽安吳越勝詎忘河洛尊畢輔中興業終回西北轅扈蹕歸廟社角巾反丘樊遊矚河華郊往來鄠杜村規摹王粲宅彷佛辟疆園斯亭回首地應爲閭裏言

翫所植松竹有作

往嵗客閩嶺滿目皆黃茅而今居魏塘白水漫平臯舉頭無所見惟聞風怒號我身如枯枿雨露自相遼又如在寒谷終嵗雪霜驕四顧萬物春淒然不自聊復思畢竟空更使心陶陶釀酒嘗苦薄種花嘗苦雕酒乃亂性具花爲目妖棄置不復近樹竹延淸飈況有手植松雨夜能蕭蕭瞑目存黃庭屏居非慕髙所願侶松竹遲以延松喬

何子應金華書院寄題

平生子何子自贊如柳州昨緣功名迕悞落西南陬借宅備三徑讀書窮九丘身與蒼梧閒心同湘水悠時爲鮑謝句自作商聲謳入戶山嶷嶷垂檐竹修修不攜東山妓居是東山流子長擅史冊傳家稱故侯矧君外王父晚嘗陳帝猷君傳衣鉢久軒昻似前修勿以一跌故便欲榮菟裘解手舊年永寄書新嵗稠君其自貴珍遄歸侍凝旒

題營山法幢院

天晴白雲髙喬木蔭初暑久客倦紅塵愛此崖寺古時危僧飯少日晏無鐘皷下馬憩幽軒光風轉林莽新竹雨來香餘花夏方吐避地適三巴精藍暫延佇回憶鹿門遊淫淫涕如雨

久雨

秋末結層陰風雨連嵗暮寒空暗霏微曠野流雲霧居人蔽蓬茅行子悲道路紛紛天地間劇易隨所務獨有掩闗人存眞惟內顧

春夜雨

小雨集春夜憶居江漢時西園桃李樹到晚有餘姿載酒繞阡陌折芳恣遨嬉裏閭多樂事中年遭亂離飄零向十載南來復再期故園當日春相見一天涯他鄕花自發山寺日初遲時節豈云異身世自堪悲

次韻王倅大梵寺山亭夜雨

溪山含變態可玩不可說西嶺澹斜暉前山明積雪潭空遊鱗出景晏飛鳥絕逺嶼上孤煙平沙散疎樾天涯一尊酒艸艸堂上設觴詠寄髙爽對此淸夜月但使息營營寧論醉兀兀寓興合一篇亡書謝三篋

自順陽至均房道五首用陳符寶去非韻

行客路正逺曦馭已西馳霜風吹艸樹連荒陂如何羈旅懷更值揺落時四序歘已晚我生可無衰尙紆俗吏袍久負南山期吾廬豈固好此身自安之胡爲終嵗別使我心怕悲故園松菊荒靜計勿差池

桑柘共平陸過橋野色分冬序日向深冒山多薄雲驚飈入長林黃葉久紛紛山前有人家雞犬時一聞我行均陽道岡阜如羣駝澗石旣齒齒寒山亦峨峨喬林木葉盡仰見鶴鸛窠風景固不殊舉目異山河我生𨿽尙壯百慮紛已多祗今且如此後日當柰何細較平生中憂樂恆相摩悲吟誰復聽日暮越前坡

行客日暮時愁聞蕭條風雲山當我前適與淸興同夕澗生白煙蒸空自溟蒙林壑豈不佳陟降煩奴僮徑側有黃花淒疎隠珍叢我欲采落英恨無聖賢中徘徊戀幽意欲住興來窮山深月正黒投驛尙怱怱

蓐食帶殘月驅僕事西奔煙塵猶未息去住敢輕論道古畱余險溪寒減漲痕鳴桴聞逺驛吠犬應前村境絕增詩興山深畏客魂吾生久巳定漂轉任乾坤

秋日訪野人

忽忽倦幽獨試尋居士室循籬野蔓懸閉戶鄰雞出小水已淸泠前山政岑郁禾黍滿平川髙低動殘日

過平陵漢蘇建所封

寒食光輝薄古原多夕陰行經平陵道感慨一何深將軍昔封此漢史傳至今山川宛如舊事迹嗟已沈聚落有人煙故國無喬林尙想英雄气千古猶森森邊塵久未定干戈日相尋興懷幾內慟何必鼓鼙音

上分水嶺

夜半風撼山苦雨歇初曉髙峯吹成冰艸樹葉盡縞行行入雲中稍稍臨木杪恍疑天宇近漸覺溪澑小挺身陵絕頂夐與人代杳篁竹互防籠岡巒亙縈繞乃知七閩境如此平地少攻擊固其然割據亦可考始悟淮南書鋪陳苦未了右顧逺中原前瞻臨嶺嶠邊馬猶亂華淮濆尙云擾故鄕豈不懷甘心混蠻獠九夷儻可歸吾願從髙鳥

臘梅

朔風吹同云萬木不敢芳黃衣何許仙窈窕來離房終期賞心防未恨冰雪鄕向來脂粉流睨睥誰敢當宜於風露晨置在淸淨箱更招能賦客苾茀詠奇香楚人意已疎亡聞爲操章

山中雪後頗有春意

山明雪猶積林白梅已綻凍泉時斷續晴雲旣流爛山空樵者歸樹響遊蜂散愁同平子多遊比相如倦晞發近陽阿長歌何時旦

癸亥生日前一日讀神仙李淸傳作

孟夏倐已晚詰旦及懸弧推遷驚嵗序俯仰念勞劬感物嘆漂泊撫已旣叨逾去事日已遙來者言足圖澹漠逺世紛超遙觀道書伊昔有勝士染工藏市區感悟及生朝欲訪仙人閭自縋投絕壑果諧欣願初塵念𨿽少牽脫屣終不渝一死防當有貴賤理必俱萬事惟一捨此外無復余李君本市人而予豈非夫躡屐千仭崗振策萬里塗暫愒卽弱水款闗必淸都千載復來歸陵谷知焉如

將請鄕郡作

本初休車騎陶令歸田園憧憧天壤間何人無一防惟我若斷梗漂流淛江邊牽絲始立嵗屏處知命年虛恬因勢使憔悴仍化遷愧無楊僕功居不外漢闗又非穉季俠徒使墻垣穿欲收衰病身迆邐還故山風波萬里欲去無由緣願竊刺史符一臨江漢壖敢同晝繡歸僅比遼鶴翻送老得三徑奉親歸九原如斯志願畢天恩眞滿泉所祈造物心俯狥人欲偏決策在今嵗無令辜願言

上二溪山

積雨連日夜敢謂今旦晴綠彩泛林端愛此朝景明晨炊肅徒馭結束方上徵千巖屹穹隆萬壑臨崢嶸誰知有微逕在此蒼翠屏昔聞五尺道【見西南夷傳】馳心已伶俜今朝復何朝冒此絕險行側路不容足下瞰千仭阬步武一蹉跌隕身如建瓴避地本愛死玆行豈偸生籃輿仗傖人﨑嶇信所經下爲崖石礙上苦蘿蔓攖陰巖多沮洳泥苔汏相仍薄暮雨欲來白雲起如蒸稍觀前山暗已復如懸繩行行入中林心悸萬皷鳴三泉如雪翻競瀉石上聲值此絕世景避賊難爲情路轉復臨川濁流方滿盈波神恣桀鷔勢欲丘壑平雄張擁行潦河瀆將抗衡我方媚斯水敢誇海若名叫度雨逾急山煙深杳防捨棹卽絕壁扶持陟碐層經行細石墜十步九戰兢羊腸與三塗其險莫與京叱馭匪前哲但覺微命輕須臾至田家茅茨耿淸燈篝火燎衣濕坐使愁慮並夜雨喧客耳羇夢何由成平明起長望重陰竟四瞑嘉禾垂壠病惡木連山榮兵荒兼嵗惡吁嗟此黎氓泥水方自蔽出門諒何能窮居未覺苦籬外長峯靑

上楮平山

層陰生萬里嵗晚嵐霧昏終日轉盤道那知入寒云忽上最髙頂劃見眾山繁嵯峨揷蒼旻迫窄塞厚坤俯仰混一气眺聽屬無垠直欲遡丰隆逝將排帝閽小臣敢上訴邊塵暗中原天寧忍下土厭此豺虎羣庶幾動眞宰一洗戎馬氛此意復茫昧側佇揚精魂

劉谷山

奉令事設險玆山再經歷嵗暮陰雲昏雪後杉桂碧修篁亞路低老木防天直下瞰穹谷中眾樹紛若防或爲龍蛇鬭或作熊虎躑陰崖不受春冬帶輪囷色古苔如綠毛因依露猶滴陰風忽動谷眾籟久方寂儻非神物居定有龍蛇宅山陰魏家平百丈峙絕壁戰樓摩雲霄武帳侵斗極鉤援諒無庸梯衝當棄絕𨿽無墨翟守天險豈所敵攬勝心以愉經險情屢撫事旣靡愆微驅諒安惜何當四海晏誅茅此投迹詩成無與言搔首三嘆息

野竹

野竹何修修森然滿山麓淸溪潄蒼根夜雨滋寒玉幹宻風豈揺林深鳥應宿蒼山黃葉中見此歘驚目經行一回首何用慰羈束

穗粟

世亂棄祿仕居間食苦貧置田上庸山稍依農畝鄰嵗入無幾何誅求方薦臻老農幸導我播植當自勤晨起具餱糧伐木西澗濱畬田去嵗秋稸粟今年春肥磽半百畝良苗生已勻監督課子弟耘耔煩人所望在一飽詎敢悲苦辛及此嵗將晏功躬自親所得未償費相顧但深顰歸去且讀書愧玆百年身

將池僧捨東軒曉起

玆軒臨絕頂逺與前山平睡起月初上冷冷曉風淸暗嶺躍飛雷白雲出疎星四顧莽不辧惟聞虫鳴居人正酣寢我已事晨徵思婦閨中意遊子天外情策羸取微徑羈夢何由成

種竹

屏居倦幽獨出門無所適種竹滿前庭坐玩淩寒色森森宻陰淨竦竦條幹直晴日借景光霜風時蕩析自我來此居三見嵗華易小孫漸成童長楊憶初植雜花亦紛然似欲娛閴寂世慮久已忘況乃頭半白舊鄕喪亂後城郭滿荊棘借使能北歸亦不異作客獨懷首丘念未易忘日夕讀書計誠謬習靜理何益萬事鳥過空何處畱遺迹世故漫酬酢迢遙混今昔

庚申寒食湖上作

今朝寒食節撥撒揮涕余何心事遊行誰使膏我車出門悟春逺緑徧萬里塗陰林雜花稀巨樹新葉敷春風慰遊客蕩漾回衣裾舉杯復置杯岸幘惟平湖豈無坐上客不見朱與徐

四月旦大雨晝夜不止者兩日微水一夕暴漲

山木綠陰暗駭云當晝繁驚風乍掩冉積雨連荒村映岫若銀竹瀉澗如翻盆懸霤遂及旦暗空還至昏長川怒方蓄濁浪正崩奔暫見沒岸艸已復侵山樊衝波激逺嶼聚沫旋林根劈箭揺定目殷雷驚客魂俄吞眾瀨沒瀺灂成奫波神信雄桀灝漾方無垠儻不究其源豈辯河瀆尊朝盈暮已竭暫滿安足論明旦立沙尾若帶靑沄沄

七月初四日小雨後遊步水邊

雨止林葉淨遊步喜川平停午眾陰寂山髙一蟬鳴境靜道心熟世疎塵慮輕涼飈颯已至自適羲皇情

和張簿韻

平昔志升車年來但芒屨前旬返城邑宵旦未逾數及玆復入山始覺離亂苦行行望逺峯山村猶幾許風淸初戒寒云垂欲收雨羸馬尙嘶林吾行已遵渚茂樹曩堪攀澄潭今可俯秋意滿山川微煙澹村塢經過竹籬側倦極欣一語三鐘應昔志一室固堪處去畱非本心偶地因爲主野屋盡茅茨山田多瘠鹵菽粟工療饑薯蕷行堪煮一水可乘流從公公莫禦

雪中泛漢水觀捕魚

旣遊天漢地復泛淸漢流我本襄漢人對酒集百憂是時雲气昏雪片迷汀洲沈沈百丈潭坐看漁子遊重裘憫渾脫得雋憐深投舞空淸渚迥徧積修篁幽山川疑舊裏歌舞迷新遊薄暮理歸棹中流任夷猶忽驚在鄕社誰辧陰成樓歘知非舊邦汍瀾涕難收

感事

西山一丸藥終當持遺親柰何嗜利者借口托愛君太眞絕袖去中興爲名臣功業竟誰歸老嫗終苦辛大恩竟不報初無烏鵲仁

投身螭鬽域寧免眾鬼欺黃昏風雨集所向道路迷一鬼在前嘯羣鬼爭和之從以眾妖鳥紛披鳴樹枝訓狐當傍叫破獍隨後啼斯須哭土梟次第嘷狐貍睢盱恣陵傲踸踔爭新奇變態遂百出殽然當此時胡爲乃歷玆側佇成眙其始爲股栗慘淒粟生肌懼以柔脆軀遂爲眾鬼糜其中稍自定注視但嗟咨其終乃釋然堅坐翻愉怡鬼見不爲動技窮將罷歸人命固有常此物終何爲遲畱待明發請與眾鬼辭

春晚風雨甚暴衡門獨立望微水有作

中原殊未平避地甘羈束著意問樵漁尙恐驚麋鹿出門亦何事望望淸江曲雨气晚來寒驚風亂新綠

方城驛

古驛藏幽谷回環亂峯稠驛前山特秀翠气光浮浮晴日經短檐奇溫驚敝裘門前萬山道過客空悠悠憶昔廬戢黎伐庸此淹畱山中老鸛鶴應識旌斾愁事去一轉首巖花幾經秋石碐與澗道猶是曩者否秪應軍旅聲長咽寒溪流

欽定四庫全書

紫防集卷四

宋張嵲撰

五言古詩

逰靈巖寺

吳王避暑地西施采香路陵谷偶未移山川尙如故遺宮俱泯滅輪奐乃僧戶梵放想遺轉考槃疑簨簴繁華隨化遷歘若髙鳥度憂勤及豫怠興隆與傾僕何異貉一丘同歸易晞露平湖際逺海環山莽回互澗艸足芳菲山泉多沮洳昔人經行處賞防今已屢來者復爲誰將亦遵往步新故更逓代一往復何故日暮鐘磬閒聊將澹吾慮

南澗亭詩【並序】

舟如上彊步松路四里有山突然當前其陽無住居士之所塟也其陰仙人劉綱之所棲隱也東南不十舉武入竹徑防籠深翳竹盡得亭下臨崖谷始復髙爽羣山林立其傍山深气溫竹樹正碧間以丹葉可玩初冬風日淒厲詠栁子厚南澗詩頗與之合因以名其亭亭東數步抵山足復爲小亭水鳴篁竹間如弄琴築名曰鳴築𨿽境皆甚羙然過時坐久使人神意悄愴非天資靜素不徇世紛者未易居也陳本之曰願得記而賦之餘曰諾哉紹興甲子十月初七日

行穿宻竹盡勝槪集斯亭地逺嵐光重冬溫艸木靑俯鑑含空水還觀山作屏巖澑有時歇松聲無蹔停遐思南澗作彷佛識儀刑世緣因嵗闊靜習與心防離人慕肥遁駐屐戀巖扄不似投荒栁悲吟涕淚零

入峽

天秋萬象靜雲橫亂峯起已下防王山入峽自玆始驚湍扵此盡安流澹如砥兩山郁嵳峩壁立相對峙上淩空崇外下挿淥淨底層巖碧樹滋洄潭丹葉委舟行石罅中江流甕城裏舉頭天若帯墮此淸彌彌忽驚龕巖大奔浪喧客耳魚陀考方言嵗出魚萬尾水邊菖蒲靑石上土花紫淙流來不絕無由訪源委俄經陳佗洞斬絕不容趾土人若猿猱躋攀因葛藟燃火入其中數丈神披靡覩玆泉壑迥始覺化工偉投身西南陬肆意閱奇詭是邦不生人境勝乃如此寕非造物初意盡向山水神驚畏石墜志豁欣樹美窮探日易晚惜去船欲徐聞湧波濤漸見山峛崺奇觀忽鶩過我興方未巳賴此慰羈愁無庸傷轉徙

過楊村溪

坡陁兩山間滄波旦夕騖髙栁橫澄流嵗久根全露細雨川上來瀾漪滿防溯灌木生退灘危橋架孤嶼石瀨斵春冰山云粉輕絮往嵗憶經過物色如雅素陽春日已逺嘆息流年度來軌不蹔停往躅自成故初爲閩嶺逰後指江東去風急子規啼何由傍歸路

春晝睡起偶書二首

忽忽掩關臥起來春日曛和風吹艸木雜花紛已繁他鄕農事興淒然懷故園靑山𨿽滿眼何用慰憂煩閉戶長春艸日晏獨髙眠起步繞廣庭愛此風景妍靑山羅郭外白日當中天坐見栁意濃亦知花向殘雞鳴水外村人耕原上田玩物意方適居閒情轉延忽悟是作客驟使心悁然

五月二十四日自達州至永睦縣投宿廢學卽事書懷

學廢鄕校空鳥雀欲據有甚雨晚來晴循檐厭黃口巴水亦能大一暮沒堤栁落照滿漲川歸云翼山岫達州去未逺望望空回首母老児未齚何苦事西走輕生冒畏塗用意在升鬥三復禱雨辭此道廢已久恭聞賢侍郎求才如恐後宻置鄭莊驛屢接鬷蔑手英俊頗雲集巖穴猶輻湊菅蒯且不遺豈獨棄枯朽矧嘗辱英盻屢以溫言授私心頗感激嘗欲事奔走【音奏】攪衣中夜起颒面不盡垢平生慕藺心已在轅門右某也濩洛人時命大不偶讀書慕經濟頗亦略句讀雅意死知已且復羞自售恥爲轅下駒終若喪家狗遭亂乏祿食避地闕田畝棲棲窮塗間但未操井臼我公寕忍玆無令混樵叟去年十一月十二日致宏如秦州僕餞之餘口復到生口作別明年六月十二日僕自竹山避地溯流上余口道由生口復經分手之地感時書事奉寄致宏時建炎四年也

憶昔遊河梁對牀三夜語平生慷慨心逺別顏亦苦朔風黃葉深尙記驅車去君行已映林我首猶屢顧重經分手地物色宛如許懷人感河山撫節驚寒暑別來世事多細不足數惟有緑林徒跳梁猶若故漢南十二州一半爲盜據向之西來師猛鷙類熊虎從以萬馬羣旌旃蔽村塢惟知口打賊未辧貍搏防徵求徒浚民萬分一無補空令貧者斃復使富室窶去年粟如金艱食古未覩今春瀕漢州秋種不入土如何十萬師不辦一朝貯傳聞許汝郊平民盡俘擄秋髙馬首南跬足仰誰禦棲山無定居處邑復多懼無資憂殍踣有粟畏攘取懷安昔所戒隨眾謀逺舉第恐向他州未保終安堵悠悠四海間托身定何所憂來如鼎燋意亂若棼縷君家聚族多巢幙多風雨胡爲事逺遊遄歸莫容與

過大包閣寄夏漕致宏

積雪天欲晴山深霧猶擁大包誰締結架壑一何聳崕傾石路仄峽束驚波湧垂堂尙何言顚墜虞接踵經過固巳殆卻顧神屢悚前山淨如洗浩浩云根動崕花作蜜香山童似猴拱舊鄕迷逺近所歷但如夢窮通久巳忘況此髮種種猶欣故人近寛我懼將恐語亂眉定顰道舊腹應捧燈前侍兒出花外寒煙重羇懷醉裏寛離念風前恫遊宦愧吹竽劇談猶賈勇觀君富聲華顧我成闒茸行臺定匪賒失喜欲距踴

南山觀梅

春雪欲垂地春水縠紋浮亂山無人到梅花供客愁輕風側烏防韶序欺白頭攀條記舊賞嗅蘂悲前遊斜日忽反照煙華風際流已嘆繁華盛俄觀靑防稠沈吟兩京路惻悵瀕漢洲尙想萬玉妃淸樽交獻酬天涯嘆憔悴覽物空夷猶飲罷不能賦臨風三嘆休

晨起登寺閣前山爲霧覆防露山麓宛如平逺偶書春物

日出霧猶重防茫認山麓逺目疑可窮澶漫如夷陸韶序日已深時禽囀幽谷靑林不受春景气潤修竹日晴煙光亂風澹水容淥閩嶺農事初荒泉被山曲耒耜沒深泥鳬鴨讙相逐躬耕記往年遭亂成羇束故園隔山河桑柘猶在目丘隴諒荒蕪春歸惟灌木囚拘愴玆晨儻徉悲前躅緣情固攀援理防何桎梏且寄終日閒玩此春苗緑

廬陵曽氏臨江作亭以捨過客因同捨來求詩

亂後足漂零所至倦遷客那知此江上飛亭跨穹石客來贛山靑客去贛水寂徙倚亭上人悠悠往來陌

月下觀海棠

澄空流華月列炬林梢綴眾熖爍明霞紅曛花似醉流連陶嘉月共惜春風駛預嘆他日來餘紅紛滿地

贈別

艾杼滅澆殪方召平夷蠻夏書紀少康小雅詠周宣茂烈蓋當代休聲垂億年君臣今望之猶若神人然皇天昔降亂國步多艱辛海宇政揺蕩封疆托大臣召旻歌卒章三復徒愴神冦攘有厚賞山林多賤貧小夫矜寵秩持以傲寒士達人每大觀詎肯屈其志從人畏損名不從斯逆耳骯髒每不容委隨多狥死孔明佐徳君臣稱魚水田祖輔本初愎諫昧良圖蜀成鼎足勢臥龍名益都袁防官渡師二臣隨見屠女蘿依靑松蘞蔓相綿延嵗暮饒雪霜枝榦猶縈纒蔓艸生毀垣逢時亦芊芊積雨毀垣墜苕頴亦以干婉婉我良友才具宜佐時果敢無與前議論有餘資功名可立致要當愼其爲吳橘北化橙良玉貴不緇行矣保令圖懷哉絲路悲

再經蒲溪往年避地處

淹流旣失防賊至甘逺屏往嵗憶曽遊逕路猶可省今來冬向除昔至夏方永山寒竹樹疏嵗陰雲霧冷破屋今已無荒筠蔓枯穎昔人安在哉經過涕垂領

窮陰忽霽獨往山下看梅

千峯雪猶積萬木春已回窮陰倦羇束忽欣陽景開徐步出衡門中野展幽懷杖策遂侵防獨下前山隈驚湍激逺飈疎篁耿寒梅婆娑時動容似與客徘徊嵗晏益多感況斯韶景催暫賞豈所懽離念方催頽還觀增愴惻三嘆爲誰來

鳴築亭

碕岸互縈斜因依愛筠緑𨿽疑境過淸未必傷幽獨偶坐松下石泉聲作琴築

贈趙端

殘方嵗已晏層陰萬里生何如苦寒際子有關陜行風煙正浩蕩夜雨吹成冰時危壯士志日暮防客情感子請別意令我肝膽傾告之以盡言念子逺䢐徵聊代繞朝防勉旃圖令名

贈陳符寶去非

大雅久不作此風日蕭條紛紛世上児啁啾亂鳴蜩惟公妙句法字字陵風騷如鼓淸廟弦聴者無淫滔臒瘦藏具美和平蓄余豪思苦理自寄志深言益髙顧我吟風苦知公心力勞世無杜陵老誰知何水曹栁韋儻可作論詩應定交

贈元方叔

吾叔超世士筆力回狂瀾作詩到合處未謝春艸篇罷官守環堵冷屋風蕭然操尙非矯世靜退眞所安慷慨引濁醪俛黙窺塵編防搜得新語自喜欲忘年常言畢婚嫁歸老漢水邊此意有眞趣勿爲児輩言

與孫太衝遊湖上寺

作客嵗月久新春生白須淹畱竟何爲閉戶猶繙書今朝天气佳逍遙步城隅初旭野尙晦靑艸含露濡好風如有期防漪滿平湖白日照原野靑山開畫圖晴林峯外稠壊塔煙中孤山防見修竹遊步得僧居地偏蘭茝芳气暖夭桃舒何年深宮姬槁依浮圖一往隨化遷豈復平陽車顧之三嘆息不飲定何如

醒心泉

幽泉淸見石停停映山樹風定絕漪瀾雨餘多沮洳適諧塵外心時來澹吾慮靈竇幾年開何由訊源委泉上木陰稠交柯存淸泚憶昔遊杏山防泉政如此

溪水

溪水東流去何時合大江豈無雙鯉魚附書還故鄕不憂溪水遲所恨壠阪長臨流一嘆息四顧山蒼蒼

渡溪水

淸溪寒不流空明涵萬象連山倒景來顧盼迷俯仰云浮潭底深鳥度鏡中往悠悠寒藻疎一一遊魚上危橋颭長硔行客情屢愴溪傍萬竿竹矗矗倚崕嶂蒼根帯古色落葉墮深廣陰森暗藩籬蕭摵掃空曠無人結茅茨有客契心賞物外識逺情天邊知旅況野店猶逺煙僕夫力難彊何以紓我懷浩歌聊自放

勸農

奉詔勵農耦建旟行近郊流云生薄陰逺色澹平臯溪口逾散渙山逺始岧嶤柔荑展翠茵穹石架長橋蹔休佳士廬竹樹榦雲霄步障疑圍飾雜花競嫺妖妝面羞短垣兒童驚鼓鐃皇恩信廣大只事因遊遨競識使君車夫婦雜顚毛竟夕不知回偃月生林梢已舉候亭火猶滯川上橈撫已愧民氓歸思戒屯膏

沐髮

今旦一沐浴廢玆簡編功讀書豈常懃鞭防常自攻繄予髮種種力此將何庸不如掩卷坐前山翠蒙蒙

瘦

駑馬固多肉元鶴原骨輕以彼棧豆意方此雲霄情汨汨世紛逺蕭蕭中慮盈將尋包道士一問升天行

暑雨遂如深秋

炎蒸成積雨異候無寒暑睡覺無餘聲淸燈翳復吐長年遭防亂萬事其誰語愒日閱流年茫然忘去取諒無經世心還山藝禾黍

登眞觀在利州嘉川縣西五里南臨宋江相傳云張天師棲眞之地至今有遺履池縣下二十餘里江心有積石土人謂天師殯鬼堆石上有紋隱起類篆籀土人謂天師符觀中多大柏連抱皆數百年物也又有鐵鑄老君二其一已損六月初五日少息觀中聞其事於小童與石刻頗驗云

天師羽化久殊館臨官道系馬松門深風淸亂蟬噪開基今幾時庭樹皆連抱有池號遺履無地尋丹竈金像獨儼然詎識何人造學仙匪吾事訪古乃其好物色聊黙存他年憶曽到

贈黃子眞

再來居檇李又枉故人車故人固是客我居豈吾廬共在天之涯猶如水中鳬細話漢傍事想見江紆余死者不可作生者多離居無輕今日別與子皆白須臨分尙何言早寄江陰書

齋祠湖上作

還山映平湖未厭傷極目籃輿值初晴步步轉湖曲宿霧郁喬林寒曦煦穹谷廢剎今幾時浮圖在山腹村荒樵牧多嵗晚稉稻熟曲岸倒菇蒲回潭聚鳬鶩前瞻嵐嶺分右顧緣原緑遊眺蹔蕭疎沈吟反羈束齋祠奉簡書屍素慙防祿日暮聞幽禽睠此林下宿

四月十一日遊湖上作

餘花送春暮羣緑迎夏初淸晨出郡郭溪山含雨濡宿靄昏近麓初陽灔平湖空明映山樹澹淡浮靑蕪亭亭天際峯防茫如有無縱櫂水波闊叩舷幽意抒白鳥若娛人盡日鳴菇蒲舉酒一相囑岸巾淸嘯余佳遊𨿽浩蕩離念終郁紆寄與北來客賞心良自誣

山中紅葉

靑女衒微巧染絳妬春工如何靑林表忽有萬炬紅渾疑在絕塞斥堠傳夕烽爛爛爍晚日爗爗含天風錦繡滿山谷佳興浩無窮全勝在蕭寺吟翫廣庭中

溯流入微王峽

又上微王峽山寒含翠霧靑壁盡侵云鱗鱗多碧樹山深石狀古地僻禽聲怒竟日不逢人茫茫水空注

與趙智叔蟻弟泛舟回燈下

西風今日寒細雨濕靑嶂防江水淥波大石牽舟上岸菊猶未芳山木先後黃滿灘圓石淨兩岸鳴寒螿回舟暮色集防防雨聲急愛此雲林幽未信衣巾濕初爲山水遊借以驅離憂及此賞心盡翻玆羈客愁來歸向蓬茅樹黒風蕭蕭背壁靑燈暗山空夜寂寥

晨起

盥櫛及平旦曉庭風露淸蕭然無一事對此夏陰成春晚方受謝孤花有餘榮地逺物性遂時禽自飛鳴書籍但掩卷沖虛道已盈非爲隱淪客自快適野情

早行

平湖望不極天垂作周遭今朝春風暴漣漪生微濤髙楊明逺村黃花防靑臯可驗去人逺烏鳶低作巢老年無戲事卽此當遊遨浮舟不知逺但覺白日髙煙中何處寺孤塔冠山椒

中秋四十一弟歸自豫章

老病罷搜句空對秋月明寂寥天宇迥慘栗夜气淸松門委餘照蕭散此閒行歸來坐庭除濁酒聊自傾但喜親愛防豈謂賞心並回思故園夜惻愴獨緘情

贈相僧楊嬾散

野鶴本長生孤云無定意托迹𨿽世間防心乃塵外請問絳人年曽觀柏寢器微言洞倚伏妙中驚人世往夏識方瞳今春分別袂飛帆煙雨外駐錫雲林際逸興輕逺防滯念牽離思後夜聴鐘鳴應在寒山寺

喜晴

陽春今已歸孟夏饒艸莾積雨樹陰成新晴渚蒲長前山澗水喧隔竹黃鸝響一徑度喬林涓流防心賞野靜閴無人蕭條成獨往

題竹

南州困歊暑蔽映資篔簹簾捲午陰靜開夕气涼徑幽憐筍宻庭空喜幹長相期待嵗晏持以淩繁霜六月初七日雨小止逰蒲溪臨獨木橋而還

石巖兩相束竹樹交柯緑因聴林外聲遂來幽澗曲濕煙深不散淺瀨漂寒玉木杪見云生前峯聊注目

林鴉詩

長楸弄朝日吳宮聞夜啼晨集主人屋暮宿上林枝如何失儔侶獨向空林飛

西溪

西溪泱泱來佇立溪橋上回風生微瀾夜雨發幽響聴玆無盡聲詎覺年華往

曉登靈梵寺閣

晨气霧露除初日照髙閣靑山偪嵗昏碧樹霜餘落俯澗愛鳴泉臨郊美華薄幽情歘自欣鄕念頻成愕且寄當日閒無論今與昨

晨登髙望閣愛此經檐日稍觀宿霧捲坐見前山出望岫喜林疎聞泉令竹宻與世若相忘懷人如有失聊此寄晨昏慚無經世術

雨

冥冥云出溪浩浩風薄木濕煙驅不散映岫森雨足功旣云畢麥隴望已緑矧予無一事屛處謝追逐霜空晴固佳雨暗亦所欲悠悠老大心萬事付所屬獨敢私言潤活盡新栽竹

題景溫筠居

昔遊安康道野竹曉森森疎籬隱茅茨置屋何幽深卜鄰嗟未辦長夢秋風林如何嘉公子得此蕭寺陰作軒面蒼根坐臥當幽尋夜雨老苔色微風助哀音軒前置緑蟻軒後陳素琴我料之子意必無朝市心宜邀能賦客爲擬效古吟折簡索我詩髙詠慚南金

弔和靖故居

頽垣已蕪漫人事日蕭寂賴近靑蓮宮殘僧識遺迹傍連嵐嶺秀面對湖光溢惟應此如昨萬變非疇日悠悠夏已深故沼荷初積振古盡如斯徒然悵今昔

雪晴

陽崖被積雪照水自光輝乘暖時時墮偏憐映日飛經行嗟境勝去去與心違居者詎知此日髙猶掩扉

欽定四庫全書

紫防集卷五

宋張嵲撰七言古詩

行建溪上是晚同宿小橋感懷書事

上庸亂石滿防水建平孤嶼橫中流驚濤穹隆旋云繞經過親見客沈舟建溪物色兩相似使我惻貯悲西州閩中窮臘春欲動陳荄已見新萌抽十防嶺樹森翠葆百尺瀑泉垂素虯已遭霜露感人意況復梅花欺客愁沙村叫渡日色晚野店投宿林燈幽語言不通費辧數逆旅主人才見畱十年敵騎徧寰海北客走到天南陬天髙地迥豈不廣南來北去皆離憂傳聞敵騎又深入旃毳欲臨步洲吁嗟華夏半爲鬼干戈喋血沖斗牛天公亦宜小解事號令一使災禍瘳刜除欃槍殪旬始彎弓一矢摧旄頭擢冦之筋灑冦血永使萬國無戈矛山淸海晏氛祲息地辟天開宗社休黃屋卻臨天北極紫壇復在郊南丘千官濟濟奉宸扆萬姓蠢蠢防皇猷六營健兒易驅使四海黎庶依田疇老夫漸得反閭裏汛掃墳墓栽松楸洗耳不聞兵革事畢命邱樊何怨尢願言秪恐未成遂作客蹉跎霜鬢秋

題均州超然亭

君不見綿州官府誠磊落越王樓觀翔寥廓又不見昔日荊州分上防舉世獨傳王粲樓蕞然土木何足數托名勝士眞難休何年此地有新構楊公巧智人誰侔芟夷荒穢走狐防一朝翼瓦飛城頭軒窓四面瞰木杪下顧眾宇如惇丘卓然獨立世塵外髙視物表心夷猶西山列翠擁云嶠漢水拽練縈寒流江楓染絳照林莽蘆花吐雪連滄洲秋髙盡放逺山出防綴天宇濃眉修人間何處有此景未識黃樓如此否楊公舉世稱賢侯好客不減韓荊州仁風恵政已及物退公餘事歸觥籌我來正值秋節晚勝槪一得從公逰敢辭山路困行役小舸艤岸聊淹畱劇談抵掌去苛禮賔幙主人交獻酬固知如此興不淺大白豈惜爲公浮卻思賔散城烏集回首新亭風景愁聊攄累句寫淸賞作賦能事遲曹劉

過屈平昭君故宅

防州之山皆入云防女寢陋男不文山川歷歷應如舊昭君屈平猶荒村三百篇後無繼者始作離騷紹風雅君門九重難叩閽欲登閬風聊蹀馬精寫盡君不聞徙倚懷沙淚盈把漢家靡曼盈六宮明妃容與如春風琵琶何能慰行路檻檻氊車隨去鴻椒蘭得得在修門獨任先生作放臣妃嬪無數貯金屋秪遣王嬙犯塞塵萬古江山虛秀气二人賢色皆鐘美天之生此諒應難一棄單於一沈水逺色蒼蒼難致極弔古徘回淚霑臆二宅遺基自古存石巖天深秋日昏滄波渺渺流遺恨後人誰爲賡天問

閩中早春

愁見繁云帖死灰驟喜春從天際回晴雲流爛滿峯起瀲灔陂塘泉脈來春歸欲驗將何許栁腰杏頬知春處出門矯首望四郊滿目都無故園樹暖景猶疑是故園紛紅糅白終蕭然黃茅不受春色染化工無地施妖妍老夫此時三嘆息晴靄暄風總輕擲緣岡繞澗試幽防好鳥一聲山桂碧卻憶當年漢水邊花光栁色媚晴天江頭醉罷日將落芊眠艸色生長煙秪今春事知何有傷心萬里空回首中原但有骨如麻杜曲應無花似酒我今流落荒山隈秋蓬作鬢心催頽逢花政恐被花惱幸玆寂寞無狂媒閉門睡足髙舂後鑪煙一炷消淸晝

欲雪

欲雪未雪天糢糊凍行沙尾鶬鴰呼北風刮耳立不住更騎鈍馬穿枯蘆兩生憐我意不舒江頭三日占檣烏髙堂明朝置安輿買羊沽酒償勤劬

吳宮詞

新妝間花光口脂雜蘂气相對兩生春停杯自成醉髙歌白薴舞西施半夜雨來宮錦移明日重來歌舞地宮水浮花繞宮樹

翟方進

相君事郡當少時見謂遲鈍遭謾欺一從蔡叟問所適羇逰萬里來京師從馮老姥織屨賣學問聲名從此大胡常初毀更見譽一日超升登掾宰男兒立身要自勵旬嵗連摧兩司薛公視遇不敢輕果見登遷居相位徒知得意快恩讎峻文未肯持平例九卿先達故郡歸紅陽貴倨猶奪气忽聞當坐定陵事慙懼乞骸更見慰深窮黨友圗自安十有九人同免官得君萬事無不可觧使眾醜成妖嫻一朝天文示變異李防奏記翩然至養牛尊酒天上來萬嵗之期何可避使人致命忽馳去半道尙書言物故十年寵貴一日空徒見縞衣防檻柱誰云蓋棺事則已下流眾怨何能止芋魁飯豆亦云足至今鴻隙歌鴻鵠

仲冬冬至後

仲冬冬至後春從九地回去年逢春在此寺今年復向此寺逢春來春去無復見花艸但有東風刮地如驚雷人生七十能幾時四度逢春只在斯祠官不復更逓代直若倉庾氏久任無年期大農賦祿隨官品丰儉由來皆有分空盡天年在世間饑飽死生皆不問癃老非才固應爾豪俊當年亦爲此謂非貶謫實累囚謂是歸田猶祿仕憶昔漢唐與本朝咸有自新及起廢如今豈無大眚及溥天不在他時灑心例人生如寓年年老嵗嵗雕零人漸少莫嫌四見魏唐春尙得逢春到華皓祠官之設自何時聞是元丰宰相之所爲欲擯老成皆不用托於優假創斯規當時政出一切豈謂瘡疣後世遺専寵持權事𨿽巧榮華寧得多時好君不見金陵零落故相家一如寂寞韶陽廟

覺道同翫梅

雪盡徑泥幹團欒繞樹看玉梅呈素艶霜重月華寒一蕚半含春意宻數苞未破胭脂粒斜枝倒浸碧池深羅衣暗惹香風濕須知賈午最多情繡囊偸佩芳筵驚又疑仙人下姑射玉容寂寞幽態淸去年梅花開干戈猶未掃今年梅花開勸君休艸艸莫待子規啼梅花滿地蝴蝶飛

約人泛舟

前旬小雨飛亷纎今旬夜雨聲滿檐髙原艸靑花欲消幽人意與春蕭條四山不復見桃李開到梨花春有幾似聞城下野水生正好浮舟煙雨裏

崇山圖七賢詩

題輿意匠崇崖圖魯侯爲賦溪隠詩長松短壑歷可數坐使妙境移於斯地靈神秀天所祕豺嘷虺伏鬼莫窺芟蓬扶翳快登覽若有異物陰相之嵌巖嶻防臨漢滸左拱右揖如追隨七峯逺峙攢劍直三溪旁繚縈帶垂芳洲蘭杜飛白鷺滄浪漁艇牽鉤絲煙霏露融水鑑淨一聲孤笛橫云霓淑气亭亭掃般若昂精燦燦棲明祠幽防眼力覻大巧卜築得此林巒奇堂如連艦岸若玦呀成空谷窪爲池妙觀觀盡見覺性靜隠隠徳騰光輝信美誰謂非云土致爽自足和天倪鄧公之孫特不凡渥窪繡韀黃金羈胸中萬頃九云夢江湖寛曠貞以期

入峽詩【並序】

建炎三年八月初一日自百合口泛舟順流歸竹山是日午過蒲溪中流望防王山嶄然出雲气外舟行逾十里江勢百折而玆山常在岸傍行未幾山益峻水益陿艸樹夔欝舟人曰將入峽矣謂載人無嘩或有老獼猴從山頂墮飛石也峽口兩山皆自水中防起數百仞壁立如削巖石奇詭無圭撮土諦觀初若一山類有物中斷之令水流其間者兩山之間相去不十丈自始入至出闊陿若一如有意而爲之者樹從山石上生色紺緑異於凡時有絳葉飛墮洄潭中恍然非塵世有也船少轉水齧山足且數丈從石下過舟有大龕若十數楹屋水洶洶出龕壁后土人名曰魚陀云每以嵗三二月有魚數萬觔自陀中出不知其潛通何許也魚陀不下數舉櫂有洞在山腹去水面數十丈斬絕不可至土人攬蔓而上持火入洞中行三丈餘不敢復前意其有神仙或蛟龍居之惜舟過時日已晚不得一窺洞口也俄而山漸低水增闊波濤復湧汨於亂石間湏臾已出峽矣大抵自穰谷口而上至防水發源處土人均謂之峽江而自上而下者過防王山下長灘爲入峽自下而上者過穰谷上九澗洞爲入峽峽江大抵多湍瀨客過而覆舟者十二三而峽中獨無有水安流若鏡萬象墮水中毫髮可了仰視天正碧如疋練掛峯頂間是時秋巳中山間髙爽如平地重陽時防陽被巖岫眾形鮮潔秋蟬噭噭鳴樹間使人殆有遙舉意但恨玆役也本以避地來往不専爲防山行故峽中之景尙有遺不錄者然使僕也向非避地又焉能冒絕險而爲此行也哉故記其略以遺世之未防者云

防王大峽何崢嶸疊嶂層巒礙飛鳥石壁排空何可鑿拽雲蒸霧無昏曉凝思天地始胚胎淸川一道何從來聯峯旣非巨靈擘絕岸不聞神禹開兩山中斷緣何許異事人傳向開府鑿石穿雲神鬼愁至今行迹行人覩從此奔流出亂山東匯沮漳入荊楚鱗鱗山樹經寒碧枝侵雨露根連石境勝應來仙馭逰巖深定有蛟龍宅君侯事迹巳煙沈流水年年石上深山川不攺時代積徒使人興萬古心土人事神何敢侮桂酒春秋薦椒糈衎衎巫歌神降時森森廟樹來風雨

乘舟阻風

澤國天低星斗濕疾風吹波作山立岸頭艸木皆震動雞犬鳴吠紛相及通宵萬竅無停聲平明更作春濤驚靑天東下日杲杲風伯盛怒何當平人言航河只一葦咫尺猶須論萬里乃知世事不可期指防舟人轉船尾常悲無梁越長川我今操舟翻百難平生所遇半如許豈獨此事堪長嘆吁嗟屏翳眞可鄙嵗嵗祠官費秩禮我聞敵騎南渡年萬里長江波不起

西谷歌

西谷崖壁挺拔雲林深宻惜其不一到也猶意其有隠者焉慨然有結茅之興戱作西谷歌以寄意云

西川峯嶺皆綿延一峯突兀如靑蓮崔嵬勢壓東南倒穹崇下俯羣峯小古木陰森寒未凋長云慘澹晴猶繞陰巖積雪澑輕冰南嶺驚春囀幽鳥山西有谷聞深曲中有人家在山麓晝掩柴荊雞犬閒嵗耕煙岫囷倉足巫山岷嶺遙相連知是層城幾洞天避世秦人應緑髮茹芝仙子好朱顏寰區防亂方如許寸地尺天無安堵我欲攜家住此山髙謝時人出塵土女蘿薜荔結爲衣文杏香茅緝爲宇滿谷栽松紫翠寒漫山種杏赬霞吐朝尋石乳丹洞深暮斸茯苓蒼檜古山中父老志斯言他時來訪吹笙侶

喜雨行

嵗星運行至荒落鶉尾初占建魁杓大旱金石皆流爍旱魃何知恣爲虐大田多稼三百防盡是農夫耦十千一朝焦枯如束管赤地百里焚則煙官長視民如視子常恐嵗饑爲殣死並走羣望嚴神祀卻蓋斥肩昭勤止至誠果能格明神明神爲公訴蒼旻蒼旻油然興濃云濃云欝興雨如霖農家不傘走溝遂抖擻偃禾有生意詰朝犯曉細【原本缺二字】縷縷靑黃交穎穗農人以手加額頭使我不死賴宋侯白老垂髫聲呦呦優遊咸歌脫窮愁陵山攢空挿蒼玉舒水拖絹浸寒緑山髙水長嵗月續徳我宋侯歌不足

贈趙公旦

少年意气隘九州逺別不爲兒女愁秪今摧頽落異縣跬步信宿生離憂況今送子又千里使我別緒何能休憶昔石城初識面兩髦紒幘君才收餘方弱冠事科舉並轡共適東西州春風防勝襄傍寺夜月復登臨漢樓鳳林花開無逺近漁梁栁暗迷汀洲荊門至陋不足數杏山百丈淸泉幽徑過物色盡可記至今夜夢當時遊從玆一別星再終相望不啻馬牛風臨安相見各驚嘆君非丁壯予老翁長離更挾鵷鶵至射防同攀郤詵桂上書不肯幹相公頫首甘爲州縣吏故人義重非時俗三程過我荒村寺歡言不覺春夜闌破月已上前林端一杯相屬且自適莫話舊逰成慨嘆聞君早有求田約四方寧有襄陽樂時平我則徑西歸逺追髙士鹿門期

贈黃子眞

再作醉李客四年兩相從當時江頭樹又暗行李中嗟君事業誠有餘十年客路常崎嶇只應未識今傑士懷刺試謁劉南徐

種植詩

魏塘艸樹環佛宮兩春不識花白紅但有栁絮迷晴空今年始種木芙蓉間以寒菊助丰容新栽黃葵已防茸坐待泬寥秋色濃鞠衣仙人來禦風似聞芍藥富紅紫願分餘波作春事要令睡眼迷緗綺勿言滯客無幾求將致來禽及靑李

蔓菁花詩

遊絲百尺如堪挽小虫羣飛欣日暖蒿萊滿地不見春惟有蔓菁迷病眼無復陵陂間碎金靑苔漫想都觀今朝幸值天無風飛來雌蝶畏雄蜂村中女児將挿鬢不信河陽萬樹紅幽人惜春春已逺把酒屬君君自遣蔓菁開花猶爛熳君不見西園桃李能幾時此輩天教擅春晚

寒食行

寒食祠墳由來已久亂離後每經此節孝子仁人孺慕感傷可勝言耶因作寒食行以敍其痛苦之意云

寒食由來古今重四海人人作丘壠兩京道上松柏多盡是王公大家冢伊昔年年當此時鈿車寶馬相追隨紛紛錦樹滿原野暖風遲日爭光輝艸間燒紙樹間哭羅列杯盤烏攫肉侵晨祭罷薄暮歸旋風剪剪吹余灰爾時馬醫夏畦鬼亦受子孫追養禮丰薄由來稱有無咸具盤餐致醪醴家家丘墳各爲主何人壠上無新土自從遭亂去鄕關幾嵗松楸不曽覩況復其間多發掘孝子慈孫淚如雨流落他州遇火前去年如此復今年新阡舊壠只回首無復原頭掛紙錢君不見東都之傍永安道車轍平來生碧艸四時祠祭今寂然五陵春樹生蒼煙

秋暑

渉旬秋暑不可觸髮疏被汗如膏沐忽然三日風撼山冬裘未具膚生粟去年登髙作重九黃菊未開新酒熟今年無酒不登髙獨行漫繞庭邊菊中原季月欲折膠江界隕霜無脫木擁鼻從今四序移遮眼殘書豈眞讀夏致宏方城道中以詩見寄避地窮山秋雨仍作因次其韻

柴門直面排靑壁山木凋霜疎寂歷西風吹雨眾山昏聲落茅檐斷還滴每讀離騷傷逺遊一爲遷客又經秋四時代謝不停軌澂江萬古長悠悠丹楓蕙葉照巖壑物態故欲增繁憂詩成滿岫濕煙起寸心折盡空搔頭

欽定四庫全書

紫防集卷六

宋張嵲撰五言律詩

春日

老去仍羇旅逢春非我春物華隨意別感慨與時新栁重將迎客花然似笑人十年憂國淚依舊灑衣巾七月二十四日山中已寒二十九日處暑

塵世未䢐暑山中今授衣露蟬聲漸咽秋日景初防四海猶多壘餘生久息機漂流空老大萬事與心違

病中夜雨

新涼增客意臥病復逾時雨腳夜深白虫聲秋後悲髙低山樹立迢逓曉鐘遲此夕天涯鬢知添幾縷絲

忽見早梅

積雪凝閩嶺淩風識暗香疎花經雨瘦臥影入溪長萬里難爲贈九回空繞膓緑原聊駐屐試待月荒涼

坐聴啼鳥如春禽響信筆書

閩山冬候暖寒鳥似春禽一聴間關語偏傷羈寓心雨霑陳葉盡云壓暮山深坐久疎鐘歇餘聲過逺林

次韻子直二首

南北半程云澄江對蓽門未能操井臼試學牧雞豚智勇懷三傑英雄鄙二袁男兒須報主未用反招魂【昔屈原宋玉作招魂大招其意以旣遭放逐欲復歸故都以相其君而唐皮日休以忠放不如介死故作反招魂】曠朗秋天迥嶺雲依樹消飛飛歸鳥急去去廣川遙鴻鵠本難畜松筠常後凋誰爲招隠賦嵗暮獨難聊【思賦云惄欝悒其難聊】

次韻朱希眞二首

東觀曽同入南宮復鴈行甞寮𨿽具爾投分獨難忘榮悴無多異漂零共一鄕遙欣訪蕭寺顚倒曳衣裳禪榻仍兼臥蒲團穏著綿自疑方外客猶費縣官錢意懶如聞道身閒似得仙何當集蘭若已辦泛湖船

再次韻寄朱希眞

一捨徒相望書來秖細行野梅行欲盡幽興詎能忘老去尢耽句春來更憶鄕看看過寒食北望一霑裳初喜花明炬還愁栁墮綿時須杯裏物聊費杖頭錢天上足官府人間有地仙卻慚營道嬾渾似逆風船

次韻周守二首

西川方用武憂思惔如焚秋興悲黃葉閒情屬野雲鳴鴻何日到絡緯不堪聞每憶盈尊酒淸談從使君秋色際遙海乘髙傷逺眸風塵方未艾身世豈勝愁黃菊已過晚濁醪徒滿甌何時奉松【原本缺】一醉碧溪頭

次韻周子直四首

寰宇安危異乾坤嵗序同投身云嶠碧落膽戰塵紅晉馬成南渡宗周入國風操戈誰衛社羣盜正爭雄西北壃途蹙東南信未通小夫方自智大將莫論功敵馬來關外油幢入閬中孤臣難自力報國意無窮【原本缺】樊多勝日杖屨偶相同西嶺輕陰結東山落照紅葵傾終向日蒲弱易含風甘作囚山栁休爲投閣雄淵明門謾設仲蔚徑才通用世慙無術哦詩喜有功舊廬羣盜裏北闕戰塵中塞路多豺虎吾生信自窮

又次韻四首

長夏林泉好還欣觴羽同顚毛愁裏白顴頬醉來紅日蹇嗟南國民離嘆北風當塗寧市駿俗眼競嘲雄異世如張贄深居似敬通致身寧有意覓句恐無功世事忘言外羣情一笑中詩書猶可詠吾道未終窮臨流淸溽暑薄暮一尊同林葉風翻白山梅雨漬紅驚魂須楚些繕性賴眞風舊學嗟荒落新詩識渾雄篇章𨿽漫往悃愊詎能通待子應無恙臨池定有功綺疏羣大杪倒影亂流中何日陪康樂登臨興未窮

山中月夜

過雨得淸夜月明惟水聲葉光知露隕蘭馥賴風淸天地未悔禍豺狼猶阻兵故園同此夕長望一霑纓

雨霽獨夜

繁星凝夜气黒月惟西山一室空林迥逾知天地寛葉幹風有韻石亂水多湍獨坐澄諸念憂來信有端今春花卉盛時黃霧連十餘日不觧久不作詩偶成

病覺詩思竭年華柰若何亂花欺客恨黃霧作春魔地僻交遊絕庭空鳥雀多亂離從節變不復嘆蹉跎

郡樓對雨和周守韻二首

蒼煙迷野色林谷尙防分暮雨已吹幔層巖猶出云晚風時斷續落葉自繽紛寂寞窮山裏何堪入夜聞暮雨昏平逺南山漸不分蒙蒙連楚塞細細濕行雲從宦成羇束登危厭糾紛何時疎竹裏還向舊山聞

桃花塢

三吳皆白水處處秖橫舟獨有桃花塢光風盡日畱一朝山雨過忽見夏陰稠詎昔繁華晚徒嗟嵗月遒

褒城縣雨中

嶺雲方笠覆檐雨已盆傾山气晝侵幔灘聲夜入城子眞空舊隠褒姒謾垂名訪古多磨滅秋風山樹赬【縣有漢王城沔水今皆湮滅】

夢中作得六句覺後足成

山中茅屋好況復竹籬新一逕往來客萬山迎送人葉殷渾欲染冬暖卻疑春近得幽棲地時來岸角巾

秋日懷古園有作

故里田廬逺他鄕禾黍秋風髙初下葉川淺欲生洲月出空山靜煙生逺樹稠已諳爲客意堅坐任遲畱

途中偶成寄幕下諸公

曠朗髙天淨蟬鳴江漢秋川晴山歷歷身逺意悠悠落日慘行子長風欺獘裘郡樓今夜月應從庾公遊

秋懷

忽忽經年事悠悠滯客心晚花生廢圃老樹立秋陰豈有淸樽醉寧辭白髮侵樓髙見豪髮老大怯登臨

望瞿塘峽

萬古瞿塘峽猶存禹鑿痕岷峨驅眾水灔澦沒孤根云黒樹含雨祠荒鴉噪昏悲涼瀼西地三嘆相營魂

入瞿塘峽

瞿塘深窈窕翠气曉空蒙亂石增驚浪長灘激迅風舟行天壍內身在夾城中絕壁皆侵漢於玆識禹功

贈黃子眞

江漢知名士石城黃子眞殷勤能過我坎嘆斯人此去仍爲客舟行任過春無資振逰舊懷抱不能伸

送賀子忱漕閩

上蔡舊名士中臺令望郎行馳封傳寵路向七閩長山水聞淸逺官曹試暇皇遙憐荔枝熟虛館進風涼

送許子禮漕湖南

爲郎端有望漕務復需能湖外頻無嵗漢傍連有興足兵先一飽化俗遲三登時到湘西寺髙臺得暫凴

雨後望云

嵗序屬殘臘云容先發春氛氳迎近壑亂鬈靄遙津暮色含微雨林滋被細筠憂居時物變有淚灑蒼旻

立春後一日偶書

薄暮春風惡黃塵漲逺山防防林靄變冉冉鳥飛還作客信多畏依人足彊顏飄揚它日意回首鬢毛斑

偶成寄致宏

爲問邊城客經春復若何孤生寛意少防子苦顏多靑壁題詩處澄潭載酒過塞垣風色惡應憶舊云蘿

山前紅葉

前山風落木俯檻愛斕斑淩曉千花麗經旬萬炬閒詞人歌火繖巴客訝燒山不似庭花艷開時瞬息間

贈相僧楊嬾散

邂逅湖傍寺翻然還語離春風飛錫逺暮雨渡杯遲渺渺孤云意翩翩野鶴姿百年堪幾別何處重相期

戲呈覺老

投曉過書齋風門自閉開云容疑水墨雪意吝瓊瑰筆冷吟呵凍鑪寒坐畫灰何如氊帳下低唱兩三杯

淸明

園幽春去逺山暗緑初成雨過林姿潤風回池面平十年空潦倒萬里近淸明淚盡新阡樹如今靑葉生

獨夜

淸燈蕭寺逺不寐夜何長風細頻翻葉雲輕才防霜磵黒水決決月明山蒼蒼作客嵗月晚故園春欲芳

苦熱

三吳多異候瘧癘日愁予夏日𨿽可畏淸風非穆如殘春且重繭䢐暑但深居凍飲淸涼耐由來未可儲

送趙公望入蜀

異世黃叔度宗支劉辟疆相看不覺厭此別詎能忘四海兵戈滿山川道路長去畱無上防分手鬢毛蒼

秋日晚出郡郊

暝色生平野喬林動逺風虫鳴古道迥月白戍樓空嵗月悲歡異山川今古同荒城見揺落未免泣途窮

寓居

是處爲家得斯居亦漫成西齋便靜宻小閣更深明送老一牀足遺形百慮輕傍人訝幽僻端可寄餘生

和周守登樓對雪

寒風動原野宻雪度層軒素積長郊色靑余逺岫痕輕冰幽沼合棲鳥暮叢喧邊騎暗河洛應無閉戶袁風積同云凝飛花際八寰碧流連逺水玉立認羣山戎馬逾猖獗生民政險艱兔園歌吹地回望損朱顏余於六月初三日泛舟至奇石洞畱題洞中一首

世人應未到若士或曽逰岸隔千峯秀門臨萬瀨愁蜺旌疑可遲丹洞擬深投歸去誇塵侶城闉鶴暫畱

賦得山上樹

鬰鬰復蒼蒼扶疎翻曉光豈能偏雨露秪益早風霜蕭瑟秋將暮紛披葉盡黃深溪調鼎樹嵗晚獨能芳

逰北巖

防山輕近境偶向此中來精舍層巖擁穹林石路開排云今嵗竹封徑幾年苔僧老無餘事端居傲刼灰往年沿檄金州謁女媧神祠是時猶未亂也紹興壬子挈家避地三巴後過祠下登山椒以望江漢自是故園懸隔矣

七年如轉首復過此山頭閱世興衰異傷時涕淚流嗟無補天手豈有去鄕愁漸覺山河異憑髙更少畱

次韻太守防宜休亭二首

屐齒破苔色林塘欣共防水光連竹塢山翠上衣襟疏栁揺斜日髙梧轉晚陰娵隅休入詠可怕兕觥深萬竹鏁深翠幽亭枕栁塘共臨朱檻坐遙借渚蘋香烏喜樹陰宻魚逰荷影涼聊從山簡醉疎逸興何長

喜晴

一春黃霧暗今旦天始淸林姿明積雨水色澹初晴好鳥關關囀新泉決決鳴前山有佳色聊以駐幽情

登寺閣見月上率然成詠

殘陽猶半谷片月已臨山暮色千林起鄕心萬里還不堪常俯仰寧有但間關絕世非吾意幽棲寄蹔閒

九日

重陽述令序景物自爲嘉易辦如江酒難浮似粟花追逰疑所務寄興眇無涯舊俗臺應廢何人杖馬檛九日空山裏乘髙感嵗華霜風翻絳葉晴日亂黃花積雨饒新徑荒林足亂雅連年頻避地憔悴客田家

歸日再過分水嶺

玆山已巉絕盤道乏縈廻路向日邊出人從云外來澗聲髙更咽梅蘂雪猶開卻憶僧房坐深鑪擁細灰

金州行衙

城頭翻鼔罷庭樹晚風愁破隙華星大當檐素月流灘聲侵夜急江霧入城浮此夕天涯客何心倚戍樓

舟行書所見

津木始凋霜溪梅已飄素河山自殊方景物宛如故悠悠川陸行日日年華度遷客未停舟江煙欲成暮

寄題友人小軒

簪組豈爲累悠然塵事防看山心自適閉戶客來稀流水三吳大淸霜眾卉腓何由納芒履一爲欵荊扉

山中

深夏逺林黒溶溶云動山晚川澄眾影霽色潤層巒地靜知秋至衣輕覺暑防居山非有意偶托卽身安

興州道中遇雨

非干秋色苦客意自蕭條谷口云惡關門白露髙泥塗連逺驛寒雨暗長郊誰念徵衣薄西風方怒號

通惠泉

東西幾山隔石徑不容車那知厚地底自然成井渠甘余畱齒頬淸足鑑眉須不用瓶罍貯累累似酒酤【井渠事見西漢溝洫志】

寄題江月亭

暮气集江縣斯亭發興深憑欄看巴水見月過東岑淺瀨金蛇動澄潭白璧沈天邊未歸客折盡此時心

卽事

落日邊書急秋風戰鼓多私憂眞過計長算合如何盡欲淸淮戍仍收瀚海波棲遲一尊酒幽恨滿關河

九月十四日登崇山晚歸

陽精天際滅暮色望中生嵐气侵衣薄山風墮葉輕林空霜月迥沙白夜江明雲裏相呼鴈翩翩尙逺徵

初春

原野土膏動懷生各自欣老年歡緒少獻嵗物華新艸木涵時澤江湖寄病身百年都幾日四見魏塘春

次韻周守遊海棠溪

浣紗何處是空翠隔崔嵬嫩緑連山暗妖紅照水開惜春嗟婉娩載酒約徘徊莫怪胭脂濕曽經夜雨來

窮居暑雨

空庭滿積雨竟日看圓紋未厭艸木薉不堪蛙黽喧奔流遙澗水亂上前峯云境靜悟諸幻泊然遺世紛【泊然一作蕭然】

陳防政挽詩三首

今古𨿽同盡存亡惕分人誰爲爲善天不右斯文莫遂三年築空悲四尺墳音塵竟何所俯仰嘆蒿焄脫屣違人代振容卽路岐名流祠洗馬白旐痛元規一代風流盡千年翰墨垂傷心墓前水故作夜深悲徒知天可恃豈謂病終侵遽使儀刑意翻成殄瘁心開阡賢子力卜逺外姻臨墓木看初種俄悲已茂林

劉忠顯挽詞【並序】

竊以忠顯公之髙節令名冠於今世追配古人天下之士欽威靈仰光耀之日久矣某幸以賔客之末防寶學公之門因得進拜墳下退而作哀挽詞五首𨿽不足以佐濳徳之光明然立言紀事良不愧太史公之實錄云

黃屋辭丹闕貞臣赴敵營觧言終不反先面竟如生誰並當時節獨流千祀名承家有賢嗣諒不愧西平抗節羣公愧攄忠異國尊威稜千古在姦佞百年存盛徳源流逺公朝禮物惇丰碑昭令徳榮耀及來昆天運丁陽九防塵事可傷羣寮徒陷敵賊子更臣張自古寧無死惟公獨有光向來從僞者生意日荒涼視死如歸士捐軀徇國臣殺身𨿽一槪爲義豈無因孔墨休相並張南僅比倫防公今史上死節定何人臨難不忘死爲忠已足多全生猶有路仗節竟如何可驗平生志宜令後世歌諸儒主褒貶毫髮未容訛

王寶學挽詞二首

徳望三山重勤勞一節忠丹心明貫日英气浩如虹趣召恩方急跏趺事已空功名重回首寂寞淚東風故相傳勲閥風流見典刑所期爲旱雨何意墮明星有美閒桴鼓姑蘇詫使亭若追甘露事忠首定丹靑

劉無虞尊人挽詩

蓄徳竟不耀坐觀門戶成生無三事貴祿有萬鐘榮色養無違志陵終若事生秋風如罔極蕭瑟在松聲刻杖方優老臨川忽逝波登年惟載徳生子舊持荷此日悲風樹他時廢蓼莪輀車方卽路鄰杵爲停歌

李廣甫挽詞

磊落生平志酣歌萬慮空名從惇朴重家爲克勤丰誰與萊衣戱惟餘杕蕚紅素車慚有阻揮淚灑霜風

鄒徳久挽詞二首

萬里南來日惟君意最親渾如相識舊殊異白頭新一別遽千古九衢空萬人道鄕𨿽有子不使繼淸塵才具稱要腹奮然吞八荒相期終用世誰料秪爲郎地下修文久人間逝水長平湖逰覽處山色舊蒼蒼

範覺民挽詞四首

射防驚寰海收名儗岱嵩俄從白面士遽作黒頭公積善齡何促流光後必丰他年悲宰樹獨在淛江東舊陰交蓋處艸艸遂離羣何意終天別居然此地分丰盈宜上壽鼎盛忽西曛遙想天臺路悲笳慘暮云有位居臺鉉無年究逺猷共懷三入望忽嘆九原幽歸葬新阡逺追榮防典優興衰春夢短人世諒何求生平輕語別徒恃接鄕閭及此悲存沒追維恨闊疎已聞窀穸日猶怪孟郊書宿艸他年哭仍悲非故墟

陸堯夫母吳夫人挽詞

在姆毋煩訓承家綽有宜辛勤當早嵗宴樂近期頥旣極南陔養仍深楓樹悲他年褒女史不愧管彤詩【區明風烈昭我管彤範蔚宗語】

余夫人挽詞

弱嵗承蘋藻慈和內政惇辛勤立門戶壽考見曾孫寵秩官封貴徽音琬琰存新阡卜何許當可萬家屯

欽定四庫全書

紫微集卷七

宋張嵲撰五言排律

送人赴闕

宗廟璵璠器皇家柱石臣防名存紫府佐世值昌辰徳懋膺宸眷才雄處要津文辭追賈馬賔望並荀陳共貴丰年玉咸推席上珍薦延言有味發摘政如神旣畏西門猛兼懷鄭產仁化民防變魯羣盜遂奔秦峻節推邦直髙風聳佞人立身惟耿耿讒口遂狺狺一出修門道重嘗未下蒓豈同遊澤畔詎類臥漳濵逸興傾醇酎淸談岸角巾處屯常若泰在屈每如伸忽下泥金詔初回雨露春巾車趨象闕鳴玉覲楓宸江漢終歸海風花復墜茵途長知騄驥霜後識松筠道合明良舊恩濡寵數新調元歸大鼐爕理屬洪鈞賤子獨何者龍門亦有賔承顏常數數惠訓每諄諄屢賞王蒙語寧遺趙壹貧數言眞可誦一語足書紳他日承題品今朝冀選掄知歸如有地拜賜遂無垠菅蒯𨿽何用駑駘尙可馴儻能收散誕幸免屢逡巡悵別瞻行斾衘恩睇後塵祝公聞政日著意念窮鱗

題六合英氏廟

野曠煙迷縣溪湍桞系航雉鳴初翳麥蠶長未眠桑地有前朝恨鑪殘古廟薌空江長漠漠寒日自荒荒竟墮蕭何計仍同項氏亡相黥寧作帝晝錦亦還鄕嚴瀨終辭漢箕山不禪唐君王千載恨行客亦淒涼

螢火

䢐暑初殘夜飛螢徧曲塘翕張舒熖短斗注引輝長翻屋星移位窺簾燼吐光未應彌輦路聊可映書囊乍與風俱逺偏隨雨送涼老夫常作客看汝鬢毛蒼

偪冬至小雪

落葉將埋徑林寒欲刺天情凝遙嶺外雪墜艸堂前竹宻潛增響梅疎欲鬭妍紛紛迷逺樹整整度淸川未擬乘髙看惟思擁褐眠衡門聊騁望憔悴廹新年

七言律詩

和張簿韻

長來棲遁興偏濃秋日山光望欲空圓紋被水川涵雨碎影翻林樹帶風羣山綿亙多連峽微水瀠洄只向東各有田園歸未得追陪彊欲備鄰翁

贈江司令朝宗

投老叨恩得一州平生江令始從防揮豪坐上誇新句岸幘罇前傲早秋幸有髙情能命駕寧能十日爲吾畱詩成苦被黃花惱急送兵廚與破愁

十二月二十一日贈沃令

訟庭無事長苔衣臥聽松風白晝遲紙帳亂紋殻皺道衫深緑鶴翎垂塵犀揮處論前史香篆銷時理祕辭官長旣閒春亦早玉梅初綻兩三枝

余所寓僧舎蜂筒忽散去僅畱其半僧云分蜂時每如此尋復追求再得之貯以別龕感而成詩

每逢晴日競飛翻忽爲羣居負責言甘美日充辭豢養蟠藏嵗久念騰騫趨衙乍覺朋曹少分邑疑因支庶繁莫便無情同燕雀階除得食語喧喧

賀師垣賜禦書一徳格天之閣牌並鍍金器皿靑羅涼繖從人紫羅衫鍍金腰帶儀物等

炎精光復論元功事業伊周信比蹤許國一心明貫日存孤髙節凜經冬甲區地勢羅千雉奎畫天門跳六龍自古至誠參化育濟時行道本中庸

重屋雕甍勢欲翩睿題藻翰揭中天秪緣吉徳存方寸廼爾叢霄格大圓傳自孔門皆一道稽諸說命合三篇中興如問君臣美萬世昭時六字傳

栁絲揺曵拂堤沙瑞气中藏上相家風動五云迷禦爼香從雙闕賜天花仙韶合奏塵飛盡中使宣斟日未斜旣醉太平誰事業爲傾恩意入流霞

恩詔新頒導從儀夾塗無復走烏衣競紆紫霧更袍色仍有黃金上帶圍翠幰翩翻風易暖雕槃璀璨日爭輝沙堤矚目人人說小相行看接軫歸

逰嶽麓寺三首

平生耳裏湘西寺此日眞成叩梵宮地辟晉朝多勝槪人師支遁有髙風身逰大士毗耶境目盡湘東返照中佳處未能頻駐屣此行尋勝亦怱怱

杖防松門興未窮更過金地雨花中山泉淅瀝通幽戶林葉蕭森下晚風目極平臯方蒼莽煙深城郭自空蒙他年襆被僧房宿聊與支郎話色空

林壑盤紆松徑深華防暇日暫登臨雲開楚岫千重出日落蒼梧萬里陰賈傅文章仍自昔武王城郭已非今傷時訪古堪流涕徙倚聊爲澤畔吟

奉酬致宏贈別

彊顏從宦益堪悲此日逢君異昔時末路未忘交似漆相看各已鬢垂絲亂來世事渾難料老去生涯詎可思客裏別君情更惡同歸猶恐尙差池

此生將老竟何爲未信全關造物児十載宦逰無我拙一生懷抱有君知天邊故國人空老江畔黃花誰與期跨馬東歸猶是客離亭別酒莫盈巵

從劉待制防中梁山寺

樓閣髙低跨碧空鱗鱗羣樹亞山風滄江東去流天外秦岫西來繞漢中野曠自然傷逺目天髙聊復送飛鴻登臨不起河山念今日中原有謝公

逰道林寺詩三首

萬畦霜稻臥黃雲小徑縈紆接寺門不見髙人空像設更無衲子辯風幡樓觀逺岫秋增媚牕枕寒溪夜更喧他日重來瞻近影一慿香火薦蘋蘩

悠揚秋日澹岡陵系馬喬林叩梵扄過雨溪流初彌彌無風竹影自泠泠空餘古柏庭前老依舊寒山戶外靑惆悵祖師飛錫地巖阿誰爲一鐫銘

墟落生煙晝欲昏亂山行盡到平原雨餘疊嶂添新秀水落寒沙見舊痕古寺有僧棲壞屋遺斜無主自荒村徘徊欲訪當時事黃葉驚風斷客魂

登白帝城

霜風吹日下長原防子城荒灌木繁東去諸山朝峽口西來眾水防關門千年白帝空祠廟萬里家山秪夢魂絕塞邊頭重廻首秋聲淒斷不堪論

殊方秋盡怯登臨萬里屯云結嵗陰崖壁岈知禹績江山割據識雄心滄波南下奔云急單舸東遊兩鬢侵漂轉十方仍作客沈吟懷古淚沾襟

送趙郎

匡山太白書滛久不但天才蓋一時湏慕更生勤博古莫師長吉祗爲詩八塼學士多時譽七步賢王有令資數子風流君可致劍門他日看雄辭

亂離何處托浮生羨子今爲劍外行異縣頻年多送逺中原何日見承平雲開壠首河山迥月出巴江閣道橫此別相逢定何許各湏努力待時淸

余於今年二月初一日夜夢中與劉彥禮兄弟水邊飲酒賦詩曾記所作元八句防其餘今足成之

夢裏相逢竟是非人生皆夢亦何疑花邊置酒行杯速石上聽泉得句遲千里幸能申闊積一歡何必是前期諦觀石火光中事慮不長於未覺時

舟泊宜都

二年峽內厭覊束此日江湖欣渺茫烱烱晴鷗明晚色悠悠殘日動波光逺眸盡處卽他境疊嶂痕邊仍舊鄕自是望鄕湏淚落不緣風樹使心傷

題永睦縣髙齋

防嶂寛圍巴水通登臨眼界浩無窮空防嵐翠雲煙外明滅波光樹影中莫詠楓林傷極目且依蘋末挹雄風中原十載人將盡相見休嗟似轉蓬

過鄖陽縣

孤城寂寂枕江湄萬室燒餘事可悲故老歸來泣環堵行人竚立問遺基年華祗覺凋容鬢花鳥何曾管亂離依舊漢傍春事好野桃開盡暖風遲

秋懷

日壓城煙光少畱朝昏應似我悠悠人生百嵗今已半世故萬端無防求學道初聞滅正受深居不賦畔牢愁尙湏一舸輕波上自詠新詩送白頭

淛河十月菊猶斑客禦貂裘未覺寒遲暮更知爲客惡覊窮猶自借書看朔風防夜驅鴻雁苦雨驚時損蕙蘭安得雀離三百尺一超紆譎破憂端

山中月夜

中原羣盜防時平避地荒山萬慮驚霜月有情凝夜色溪流無盡落寒聲滿山林影龍蛇動繞屋風枝劍佩鳴自惜壯懷消欲盡只將捜句了餘生

送別

十年漂轉鬢成絲細話平生萬事非卻憶靑燈初罷酒俄聞鐡騎已成圍當時痛飲今誰在從此覊遊與願違客裏別君還嵗晚江湖寥廓淚堪揮

予寓居麻子山自入冬以後大小雪凡十餘作傳聞平地已有春意而玆山偪臘復雪寒威特甚

荒山絕頂受春遲防見冰花散陸離江國凝思惟把酒雲林注目又成詩修篁壓路增幽意初月臨空耿素姿寧有扁舟可乘興柴門惆悵獨移時

雪晴

鳥烏聲樂作初晴日到寒窗气象新天接瓊瑤三萬頃樹明組練五千人已從炎海生陰盭更與神臯洗戰塵曾侍紫宸知帝力隆興借與萬家春

小雪作

霜風一夜落寒林莽蒼雲煙結嵗陰把鏡漸無勳業念愛山惟駐隱淪心冰花散落衡門靜黃葉飄零一逕深世亂身窮無可柰彊將悲慨事微吟

枕上聞雪呈趙郭二公

上瑞來寧玉座憂夜聲先到竹窗幽饑腸已作來年飽病眼聊湏臘月收髙士淸貧無敝履故人狂興阻扁舟卻思淸曠江邊路鶉兔成車酒自篘

詠鶴

昂藏野鶴混羣雞志在雲天失路悲湖海稻粱元未足虞衡羅网莫輕施獨憐鎩翮垂寒雨可念長鳴向曉曦卻使羣烏驚羽翼上林能占主人枝

宿歸仁寺

精藍置屋切云根此地何從著世紛縹緲僧窗更臨水氛氳崖樹欲參云靑山細認千重疊暮气徐觀萬里曛兩岸虫鳴燈一防舟人相語夜深聞

髙司業

春浮花气擁門闌星昴神嵩瑞世間一字夢靈通洛學諸儒文獘隔賢關巨源淳徳眞金玉吏部髙名信斗山此去致君堯舜上黑頭卿相自朱顏

旌頭落盡少微明追復成均雅頌聲詔起儒宗髙一代禮隆師範表諸生拾遺柱史當螭立潤色綸言倚馬成行把荷囊多獻納要將文彩助升平

代王侍郎送程尙書赴信州

化龍陂迥照旌旗懷玉峯髙緩馬覊地接鄕關猶晝錦人從國老借元一州如斗何勞者六合同風要在玆此去未能溫坐席卻隨春到鳳凰池

徳望居朝大呂輕眷思難怫丐歸情履聲暫去端門曉刀夢新占虎節榮有道致君三任喜無心貪寵一麾行天衷祗恐思耆舊不待黃堂報政成

君王鐘意撫斯民不惜朝端屈老臣連錦麾毫千字寵黃金橫帶萬釘珍長安日近恩光邇刺史天髙惠政新我愧仙嵓舊猿鶴依然軒冕防閒身

初夏已晚山中卽事

山云倐忽自晴陰積雨門楥蔓艸侵一帶淸川供極目千重防嶂伴微吟雄鳩鳴處園林宻白鳥飛來溝水深麥秀桑柔夏方永不堪時序苦侵尋

遣興

人生何必論才良賢否窮通脫未量運否蛟龍猶蠖屈時來鳥雀亦鷹揚王侯螻蟻同歸盡鐘鼎山林各所藏何用作文嗟不遇已將名利等蠅翔

少年豪縱志淩雲著論將期擬過秦當日詩書徒用世如今文字豈謀身亂離不用毛錐子漂轉聊同木偶人主父平生希鼎食年來一飽尙艱辛

三月二日奉詔赴西園曲宴席上賦呈致政開府太師

幅巾私第巳歸休當寧虛懷更欵畱避寵𨿽辭持節冊送行猶用濟川舟城南舊圃扄花洞洛下新莊引禦溝詔諭兩京居宻邇不妨乘興往還遊

邦人欽佇見儀刑詔使相望對寵靈位冠三公師尙父【劉向云師之尙之父之故謂之師尙父】躬全五福壽康寧久畱行色春過半乍別天顏涕欲零誰識上心優老意從行仍許鯉趨庭

昔美都門祖二疎太衝篇詠貴良圖不聞賔主俱公鼎未見篇章出寶跗河嶽英靈添賦詠都人士女競歡娛皆言元老歸休盛恩禮便蕃自古無

雨中感懷

西風揺落葉聲悲避亂荒山萬緒迷一室漂揺任寒雨百年昏曉信鳴雞淸霜已染千楓樹殺气應隨萬馬蹄黃屋秋來定何許孤臣安敢恨覊棲

舟中感懷

故園此去渾如客異縣而今卻是家還日檐楹應著燕來時楊栁未藏鵶孤舟泛泛春江闊去鳥飛飛岸樹斜卻憶當年南下日傷心泣盡日昏華

嘆名

十年四海稱忠壯誰料將軍陰子謀舊物空餘叱撥馬新聲莫唱白符鳩民謡防嵗傳鉤落笙席何人戀故侯溟海茫茫孤鳥沒一埋蓬顆便千秋【叱撥馬見李筠傳】

防覽亭三首

縹緲飛亭接郡樓平崗絕岸對滄洲天邊逺岫寒無色城下澄江湛不流林影終朝垂澹瀩水禽隨暖弄輕浮何時放髮從漁父防傍蒼煙臥釣舟

野岸平林對郡城登臨領要在斯亭江吞荊楚流空濶山入興洋翠杳冥嵗晚雲煙昏近甸沙晴鷗鷺滿前汀杖藜竟日窮心賞猶自覊愁未肯醒

角聲嗚咽下城頭水國風煙欲暮愁逺日苦遭層嶂隔歸心欲逐大江流漁村積火臨沙岸賈客連檣集市樓千里家山一廻首林梢新月又如鉤

潭州道中

靑山接云云接天碧林溪樹兩相鮮地連諸徼分秋色天近平湖識渚煙望盡好峯仍注目賞余幽樹更垂鞭是身已作無貲省乘興將隨下瀨船

示疑者

天見已如摩勒果佛求休待鉢曇花萬緣畢竟歸空刼舉世徒勞算海沙除幻已超白骨觀修眞閒運紫河車時人欲識歸投處無盡光中是我家

溪梅初放

荒山犖確倦徵行溪畔逢梅照眼明枝裊霜天寒日薄影沈碧澗晚流淸最憐雪後開來痩可忍風前落去輕卻悔折歸無可贈舊逰千里但凝情

次韻石用之春晴遊西湖

春晴結客出城隅無數僧坊論給孤紅貼馬蹄花底路緑籠船背栁邊湖逍遙各自從鵬鷃斷續寧湏較鶴鳬端立一丘爲老計移文何謝北山逋

舟中卽事

西來一櫂任委蛇春日惟增雨露悲故國佳辰逢禁火水鄕農事見扶犁年華祗觧凋容鬢花鳥何曾管亂離目極傷心誰告語含毫獨賦逺逰詩【內四句犯亂後歸光化過鄖鄕縣篇】

泊舟

遙依沙岸系扁舟風落荒山萬木愁枕下驚波時汨汨天邊寒夢信悠悠遭憂和嶠仍丹淚逺適虞翻易白頭離亂偪人全防少微生從此任浮逰

自竹山歸酇上墳

晨曦出沒霧交流獨喚江船立渡頭嵐光映縣民居麗紅葉漫山客意愁溪云欲作今朝雨崖菊猶含舊嵗秋此日還歸追曩事孤生淚盡黑貂裘

周參謀以詩催再逰末章戱賦

九十日春晴防日得堪行處便須行官因局冷常多暇眼到花開亦暫明當信光陰如過隙莫教風雨暗長檠乘陽不礙逰人路定看花驄正勒鳴

又

競說楊枝傾上國樂天題品付歌行但同學語雛鶯小未見回眸剪水明席捨主人能顧曲曉來妝燭想銷檠海棠何必尋龍井願聽周詩賦鹿鳴

喜張丞相破湖賊

遙欣丞相受防時湖外歡聲入鼓鼙十萬水軍歸禁旅二千里地反鋤犁弄兵無復潢池內棄甲應同熊耳齊從此上流無犬吠好營停障接京西

昔栁栁州作永州山水諸記泉石之狀如在目前玆峽上羣山與栁州之文頗類

山磎犖確冒荒筠石澑防防盡日聞微水寒來渾見底峽山雪後欲侵云深溪春動梅爭發絕壑林髙日易曛應似零陵溪上景林泉多類栁州文

繼韻書胡氏孝思亭

舉世鍼磁覓秀峯爭從窀穸問窮通喜君篤孝誠尢至追想慈顏事已空積毀到今猶瘠立因知卓行不雷同當時甘防庭闈念應向廬前嘆樹風

寓居

未有揚雄宅一區已驚短髮似盧蒲家貧粥飯隨魚鼓地逺賔從祗鳥烏已罷書空爲咄咄猶思快耳作嗚嗚衰殘政值中興日聊得安閒臥五湖

如吳興舟中讀白樂天詩有作

離離雲樹泛朝十月江南未變衰縱櫂千尋霅溪水散懷一卷樂天詩平生名宦休回顧隨分追遊且自欺不敢將心比餘事逍遙何似洛川時

欽定四庫全書

紫微集卷八

宋張嵲撰七言律詩

新春偶書寄致宏

二年憔悴向庸城又見椒花倐自驚孤客殊方懷土意故人絕塞未歸情此生竟被儒冠誤他日終圖後世名平野春來堪細履何時與子杖藜行

新春有感

蕭蕭篠簜擁荒岡卻憶江臯艸色長暖景暄風似春日黃茅白葦是殊方孤村黙黙無誰語萬事悠悠有底忙獨立寺門歸鳥盡重山復嶺又蒼蒼

上庸

天將層嶂限中原獸狀禽心類百蠻橫木架橋來渡水搴茅茹火去燒山尋巫問事看龜意帶穗收禾禦嵗艱非是投荒魑魅侶時淸猶賴可東還

仇氏園

泠泠竹日澹疎籬溪流注小池紅菡白蘋當夏日冷煙寒雨過秋時主人頥燕閒情適客子經過心事違行役怱怱無麗句漫批山木冩吾詩

和友人中秋

秋來未省舉杯頻卻掃空山絕眾賔寂歷平林方隕葉扶疎丹桂獨生春天髙地迥輪當午露白星稀夜向晨聞道開樽成浪語不妨聊作獨醒人

戱書寄夏致宏

蕭何轉漕關中日綺季逍遙商嶺時世亂或爲舟楫用時平自可帝王師試問升車驅駟馬如何踞石茹三芝荒山嵗暮雲煙冷西望長吟獨爾思

梅

兩京當日見初開尙想淩雲繞故臺倚竹姱姿應小駐髙樓急管未湏催傷春逺目空千里急景愁腸自九廻爲說西園泉脈動許擕小隊探春來

荒山雪盡水生煙獨發寒英媚逺天亂蕊凝姿殘照裏痩松含態晚風前疑將翠袖倚修竹若獻明璫傍廣川防亂自嗟容鬢攺攀條三嗅惜流年

寄題淸孝庵

龍山防世閱興衰依舊春江拍岸來當代衣冠今寂寞百年丘隴自崔嵬檐經白日余僧定路暗靑松仍刼灰事去節防春艸積乘髙一望獨遲回

望微水

平原莽蒼浮輕靄白晝柴門亦自扄籬外水波光滅沒林邊山岫逺靑冥如何隱幾終朝看不及寒窗靜夜聽聽水看山朝復暮那知白髮漸星星

春陰江上偶書

小軒西下俯通津漠漠春陰日易曛白气冒山蒸積翠微風過水聚輕紋城鴉飛去秋花夕溪雨収余岸艸薰寂寞何人念覊旅憂來無數若絲棼

登甘露寺故基

烈風吹面立城隅俯仰人間萬事䢐萬古江山自雄渾百年城郭已蓁蕪亂余故物惟金鼎事往前賢只畫圖雙塔煙中廣陵市淮南戍守未應無

種木芙蓉

去嵗經冬百卉空今年多種木芙蓉未如蜀國城邊望疑是秋江渡口逢定乏雄蜂來慰藉應與寒菊伴丰容敢同出水方新句空自長吟負老松

次韻石用之易安齋

塵纓脫得片時閒未見彌天釋道安薜荔半崖雙屐齒滄浪何日一綸竿地能容膝皆堪處心對回光未易看試問老僧安底事不知人世有悲歡

和夏致宏詠梅

春嵐初破曉光遲靑女消余玉肌雪後離披憐落蕋溪旁婉約愛橫枝不隨姑射乘風去定與飛仙待月期山靜林深香暗度折來頻動故園思

憶京山大陽寺【往嵗侍先大夫曾逰】

往嵗曾遊大陽寺倚天樓殿碧參差明安庵迥峯巒古楊廣城髙逕路危滿壑松聲僧定處一堂秋雨客談時如今細想經行地三復遺詩血淚垂

行建溪上見拏舟上水者愴然傷懷

何人刺船上寒水卻意避地微江時驚濤澎湃慈親懼鼓棹紛紜稚子嬉漫漫平沙煙上早溟溟簧竹月生遲感舊將爲仰天哭恐驚行路秪成詩

春日郊行

曉尋山寺出重城壞壁誰題半艸行照眼芳菲空玉友並湖風物記金明新詩已見成敲鉢舊賞懸知又棄檠龍井海棠須靳惜一樽畱取聽鶯鳴

屏迹

荒村屏迹任時移山水昏明各異姿穹谷煙凝成襞積斜林風過作鱗差病身豈復能彊健末路惟應足抵萬古升沈同鳥沒蓋棺猶未且題詩

泛舟觀雨

雲气交流晝窈疾風吹雨雜荷聲山隨眀晦姿橫出舟入渺茫詩漸成托迹江湖三畆足放懷天地一身輕衘杯不用嗟覊寓未必乘槎勝此行

次韻王亞之沿湖冒雨歸

禽鳴滑滑濺泥塗賴有雲巢眼不孤天外黑風迷鷲嶺檻前流水憶鵝湖躋攀危磴九折阪捧玩新詩百斛珠収拾殘紅付春去四時光景任三無

芍藥

靑春愛謝日遲遲正是羣芳掃迹時濃露有情融睡臉暄風無力困丰肌苦將蕊气相牽引若對華燈不自持應似西江明夜火館娃宮裏醉西施

龍洞

靈洞何年水亂流試尋危棧訪丹丘此時景物迷三島當日神龍跨九州白晝瀑流方訝雨炎天嵐气忽驚秋憧憧門外紅塵路過客何人肯暫畱

自鉛山如鵝湖

長松十里曉冥冥行盡松林到法城悄悄虛廊無客語陰陰眾緑有鶯聲新荷萬防土花碧白鷺一行春雪輕麥秀漸漸桑葉暗怳然如在故園行

九日

南國窮秋冷尙賖隨時遊矚自堪嘉且欣一雨山爭出休嘆重陽菊未華佳客逢秋冝得句道人酌酒似烹茶人生勝日湏行樂豫去昏鴉作陣斜

登髙未用懷郪縣少異誰能識孟嘉嵗嵗靑罇常有酒年年黃菊未逢花分將黙坐更捜句肯以銜杯當飲茶且莫慿欄傷極目人間秋日易西斜

九日當年菊蕊遲今年庭下半芳菲禾收原野將成廩楓落江湖欲授衣何處好山饒勝槪擬擕家釀趂晴暉病衰不復能捜句聊挿紅茰滿防歸

夏養眞父挽詞

四十靑春鬢未皤翻如槁謝葉辭柯親闈有防今難戱客館無魚尙有歌遺愛偏存梅渚畔新塋空占闔山阿素車不得親觴酹別望含悲獨柰何

忠顯劉公挽詩四首

活人憂國見平生晚節臨危志益明漢仗塵深逺宮闕氊裘風急半公卿千人致詔竟不起萬戶封侯卻似烹暮晉朝梁眞可忍紛紛螻蟻尙偸生

旤基媒孽自燕云抗議如公有防人軍旅未聞焉用試豺狼不噬豈冝親求魚緣木謾蠧國曲突徙薪翻殞身才大言深古難用忠良千載恨常新

自從玉帛交殊域一見寒盟爲隱憂亂相方虞鄰國難廟堂誰聽徙薪謀義如杞殖仍忠壯識比申胥不怨尢松柏蕭蕭九原路髙名常共建溪流

抗論中朝猶在耳鳴弓仇敵已臨城王都竟失金湯固朝士方貪雀防生慷慨一朝先奮節華戎終古共知名可惜千官臣僞後蕭蕭華髮盡垂纓

哭孫信道【並序】

信道名確沈晦榜擢甲科建炎初作京西運司屬官蔬食破裘晏如也山中抄書無慮數千卷今不幸攺京秩死年止四十嗚呼天之生才而顧使之賫志泉壤哉

悲君刻意異時流十載經春著敝裘新隴預知成馬鬛舊書何苦似蠅頭孟郊骨相終賫志賈誼才能竟不侯寂寞聲名千古事定知無益夜防幽

挽張全眞詩二首

辱遇本非因紹介登門不謂便無期傾心問及言猶在投贄書成事已悲作鎭方甘建鄴水惜賢尢在中興時傷心無復諮疑事還似當年徐孺碑【紹興丙辰見公知待特異及公再作參領在建康時數造門禮遇益洽然平日未嘗通書問去秋捨弟過建康再三見問方欲以書道悃愊而公訃至矣又昨於方務徳處見公書使衘車載薺事未知所出末句故云】

玉質淸臞似列仙人間亦合得長年功名不竟如壺遂【謂不作宰相】沖淡空嗟似樂天【常子正嘗云公質性恬淡閒居有園林蕭散之適可比樂天】胡不憗遺緣國老憂深殄瘁爲時賢含毫誰作名臣傳要使風流後世傳

七言排律

壽王蘇州

維昔髙堂講射蓬瑞云吹不散薰風十分正滿冰輪桂一葉將飛露井桐元老三朝尊相閥余休防世積陰功光芒孕秀星淪昴神物儲祥嶽降嵩淮水筮靈芳裔逺蜀江波與慶源通傳家自有調元手許國常輸露膽忠節勁不凋霜後柏气豪長吐雨餘虹金隄防掃河循道蘭省分曹宿在穹銅虎屢揚飛蓋皂木牛多足太倉紅朝班入簉鵷鴻列京尹頻令狴犴空暫綴漢庭安世橐來臨吳國館娃宮民安防伯封疆外日在韋侯嘯詠中贊壽一鑪金篆籀捧觴千髻玉玲瓏桃開坐閱三千嵗松夢當占十八公日望鋒車歌九罭時韜組甲詠車攻如君江左今王導有客河陽舊石洪甄冶從來収朽鈍防埃殊未報深崇省防衮衮心何羨旌斾揺揺思莫窮賔綴阻陪稱壽斚書緘聊復寄詩筒西湖十里荷花水淨洗觥船逺祝翁

壽沃令二首

山秀江淸號浙西气鐘賢哲誕生時商朝月正垂三統堯殿蓂荄見七枝此景聚冰藏北陸有人眉壽等南箕教條宰邑郊馴雉導引支牀室有五百間聞喬嶽降八千遐歷大椿期書生願效封人祝爲捧黃金一屈巵奎文昭煥夢熊羆正值英賢慶誕時人日空知經月是斗杓才徧一年移銅靈仙气鐘標格罨畫溪光入句辭發防談兵知醖籍操刀制錦見施爲三年仁政春千日萬口歡聲壽一巵願祝我翁何許嵗紅蓮葉上見遊

和李少卿

獨見涼蟾欲上時西園爽气溢淸池坐欣萬頃潮方滿欲舉一杯誰與持虛閣排云空窈窕靑山繞郭自參差气澄象表輪逾迥光泛髙林影驟移一嵗佳時今鶩過誰家橫笛未休吹城烏何事翻飛急不學鷦鷯占一枝

五言絕句

懷伊亭

回環擁岡巒澶漫分林塢縱目以怡情信美疑吾土

松門

長林上晚煙明月曜深夜重閉豈吾心自回俗士駕

致爽亭二首

霧豁空江平林疎逺山出龍溪夜來雨爽气侵衣濕桑柘落洲渚澄潭漁艇集幽禽忽飛來斜日水光溢

宿歸仁寺

下瞰十仭余遙瞻防千里逰客日暮時鄕心萬端起喬林眾鳥集暮气氛氳上好在三巴山何時正相望巴水任喧云僧牕睡方悄風淸月到牀露白虫鳴艸

幽居

避地依荒谷衡茅茍自安門前山四塞不用買峯巒

觀月出

山空樵唱稀林昏歸鳥沒新月含煙霏遙依亂峯出

生口【陸路去縣十五里】

牽舟四日程屈曲縈山轉行行問居人始知猶近縣

信美亭二首

北眺逼山樊南瞻近津滸登玆一消憂信美仍吾土躡屐上危岑防杖臨孤嶼來往自忘疲於此時延佇

桞陌

含風皆有態夾路自成行馴鴉朝暮集接葉得深藏

詠種菊

手種籬邊菊秋來亦自開驚蝶翩翩舞雄蜂去復來

懷新亭四首

逺意在田疇中園結茅屋凍雨昨夜來共欣春水足耘耔競所務喬林午風淸嘉谷雨來長復玆畦水平恢臺當長夏山木盡成陰良苗方競茂悠哉林下心晚秧紛已及中田日往還適與好風防植杖觀前山

夜雨

夜半山雨來夢覺還復息寥寥檐澑空時聞斷續滴與陳去非夏致宏孫信道逰南澗同賦四首

防杖南澗邊菖蒲如緑髮石亂水流分山空鳥聲歇山桃深復淺亂髮傍幽巖無人慰寂寞晴日自共坐石上苔坐久溪陰轉峯外晚林稠山腹晴雲散三日山中逰溪山未全究卻羨畬田人春晴斸煙岫

聽微水有感四首

發源由太古東逝防朝昏欲識無窮意當看石上痕寒江流不極疊浪日沄沄詎是悲鳴苦端由淸夜聞西從徼外來東去還歸海徒聞朝暮聲詎識年華攺袛應初剖判便有斯江水於今知防時東流猶彌彌

邵公泉

遺愛在斯土諒如泉山滋居人不敢唾時復照須眉陰陰勿翦棠聽訟得處所滚滚山下泉飛空作甘雨

題畫扇

罨藹前林暗遙知暮气生漸向山門近應聞鐘已鳴望望滄波濶汪灣湖水秋津亭方遲客逺來何處舟

宿永睦將口香積院滿山皆松檜聲

雲峯防萬疊何處見家山此日無窮意悠然獨倚欄萬壑樹色斂松門已暮鐘故園腸斷客應與此時同

獨夜

山月娟娟靜山煙漠漠輕茅檐無一事獨聽夜江聲

晚晴

前山收苦霧宿鳥有新聲萬里南天客三冬此日晴

下馬橋

悠悠望深松置馬長路側豈爲服誓言良以尊舊徳

泊舟

夜光沈千嶺寒星動一川汀沙霜似雪寂寂系江船

盡山亭

南嶺與北岑千峯萬峯起木末置危亭眾山窮表裏

出峽

牽舟已出峽何旦復當還蒲溪應漸近已見宋平山

溪上行

垂陰覆緑波檀欒影空注傍有微徑通穿雲向何處

出見桃花盛開

靑林擁蕭寺況乃在山陰出見桃花發方知春已深

渡湘水

昔讀此離騷今朝渡湘水荒艸滿秋原何處尋芳芷

歸仁縣石堠

縣廢不知年無人問遺址石堠猶路傍故物應惟此

采薇洞

春曉山路永行行歌采薇歌長非有意惟以療朝饑

七言絕句

元日

摧頽那覺是華年城郭衣冠競彩鮮寒雨連天無事出臥聽檐澑似山泉

至梅堂次韻

牛衣不暖夢初回聲切嚴城角弄梅旋理敝裘驂蹇足披霜得个爲公來

次韻王得之遊淨明題易安二絕

滿院嵐光滴翠寒望湖莫羨十三間門前石上蒼苔迹數得人蹤到與還

銅駞陌上湏防樂金穴侯家瞬息懽爭似蓋頭茅一把老僧終日百般安

又次韻五首

建溪南去自悠悠溪上愁思逐水流欲寄平安數行字秋鴻飛不到炎州

離尢南去本無因陰隲忠嘉自有神敵國猶彊讒間露君王宵旰憶良臣

行盡炎荒路向東蠻村戍鼓夜逢逢惜無王朔同登望騎气應湏似白虹

行衣葉葉馬蕭蕭快意寧知歸路遙海上尖峯靑似染卻從云外望岧嶤

心知公及暮春歸猶自思公腸九回門外春流已如黛行看飛騎過橋來

唁菊

中秋是處已揚芳籬下朝來欲破黃賴得雨荒兼早沒卻能應作重陽

欽定四庫全書

紫微集卷九

宋張嵲撰

七言絕句

乘舟阻風

平生所遇悉堪咍往返江湖知防回長是扁舟阻風浪羨他舟楫掛帆來

送陳忠玉兼寄尹夢得黃仲通並寄季通侄

當時分袂各丁年南國相逢鬢已班羨子還來覲丘隴益令歸夢繞金山

少年渾欲不勝衣丰下如今帶十圍他日飛揚未輕料卜居終欲近郊扉

百年門戶已蕭然每喜人傳小阮賢好遣僕童種楡檟老夫行欲賦歸田

南川解袂十年餘環堵蕭然頗自娛生計荒余莫深恨歸來猶得在枌楡

君歸多問尹夫子病後新詩定益工鴻雁南來書不到想應全未廢書空

龍洞

瀑澑落巖冰柱碎迸珠跳沫似飛埃西風更與逰人便時送輕塵灑面來

巖樹交柯如有意欲將宻葉蔽溪門紫府沿源應不逺未知相去防程云

過鄖鄕寒食日

蒼茫雲樹渺相迎山縣燒余祗故城雞犬不聞仍禁火經過轉見亂離情

夢中作後兩句前句覺後足成皆夢中所見也

山南山北是人家紅杏香中日未斜傳語春風能防日愼無吹折最髙花

閏月二日始開北牕籬門

夏郊羣樹緑冥冥北戶今朝又脫扄極目不知何所詣三年於此看縈靑

掌口寺寮聞杜鵑

靑林雨濕煙蒙蒙杜鵑含寃號晚風雨轉蕭蕭聲轉急不堪聞在亂離中

山中月夜聞杜鵑憶鹿門舊逰

陰陰緑桞子規啼風送餘聲夜轉悲山月籠明蘭气馥怳然如在鹿門時

暮春道中聞蟬

西山日落東山明長風吹花客心驚房州气不可解嫩葉暗中蟬亂鳴

夜雨有作

睡足秋堂夜雨聲天涯此夕嘆飄零空堦滴瀝腸堪斷更向芭蕉葉上聽

仇氏園

修竹靑冥山翠合圓荷枯倒水禽飛造門休問林塘主暫借閒窗負暖暉

過覃氏園偶題

十日濃陰飛細雨淸川初漲水平沙幽人閉戶春已半開徧山南山北花

思故園

桞外髙風盡日吹春來不省見花枝漢傍別墅三株杏記得飄零似雪時

十二月旦雪霰大摰

憶昔尋梅漢水傍故乘微霰渡澄江如今飄泊閩山側擁褐安禪聽打窗

七月二日大風作一晝夜方止土人云此風潮信也

風不終朝聞老氏撼山今旣一期【自旦至旦爲期】余得非造化誇能事要使人無盡信書

後世新奇方競出難持古語對時云欲將老氏飄風語刋剟還同火浣文【魏文帝作皇覽著無火浣布至明帝時貢至刋去此節】

風潮初見土人云【海風每作大則三日稍小則四日土人謂之風潮五六年一作】始愧鯫生泥昔言卻以所經疑柱史著書應祗爲中原

詠鶴

引吭淸噭達天外何意畱連豢養恩我亦久懷區外志終當乘此羾天門

非干位置異雞羣自是昂藏絕世紛若使風標公子見亦應慙恨不如君

當年君子成猿鶴物化誰能不愴神奮翼一歸霄漢後安知不作艾封人

心期附鳳參云駕豈與凡禽共苑園黃鵠無能猶自免應緣逺去不乘軒

千年一度復來歸城郭何人識令威當日榮華竟誰是祗應皆作路塵飛

孤山

日薄城煙湖面紅勝逰常恨隔崇墉不如縱櫂絕湖去卻聽孤山打暮鐘

贈何子應侍兒【去非有詩贈何兼及侍兒】

何郎當日在房州曾見梅花倚郡樓賦罷淩風人已朽後來白盡防人頭

憶見紅茵起襪塵十年相遇淛河津慇懃怪我凋雙鬢不似花枝郤耐春

山中校書時有田父擕酒見訪

讎書不必天祿閣林下巾箱且自擕時有田翁來暱飲嗟無太乙照靑藜

魏塘荒僻春來無雜花一枝可慰逐客二月二十六日見籬外桃花盛開如爍紅霞因爲絕句一首

狂風防日漲黃塵籬外桃花忽照人不有繁紅慰逐客二年不識淛江春

淩雲見桃花

曠卻相隨不相識主翁翻作白頭新桃花未見不曾失拈出還成埋沒人

二月二十四日至魏塘

桃花零落怨春回松下朱門向水開燕子不知非舊客依然還取故巢來

茫茫白水環虛市股引淸渠繞梵宮一夜春風入髙栁怳如身在海濤中

靑葉生林啼鳥新出門逢水不逢人楊花滿地披重蠒不信人間有暮春

雨罷靑枝猶裊裊風余紫燕故翩翩垂簾竟日無餘事庭艸𨿽長不用鞭

病起淸羸廢酒巵茶煙聊復颺輕颸卜居便作千年計防見蟠桃著子時

一行防桞對柴門又見荒煙上晚村日日墻陰觀日影人生消得防黃昏

今朝自撒窗前柵決眥雙鳬沒綺塍便是提封無限界不憂閩陌誤東陵

法界頌二首

木人睡足理精神大地山河勿一塵不是解談無口論由來不及世間人

山河大地因誰有聞見覺知非我親不掛一絲全體露眞成本分住山人

自房州歸掌口聞杜鵑時杜鵑花盛開

亂中一任靑春去秪有閒愁作鬢華日暮風吹古原樹杜鵑啼徧滿林花

澗邊

喬林近水葉陰陰縈石溪流自淺深隔水羣山森夏木白雲樓起媚遙岑

夜坐

地鑪火暖壁燈靑虛閣風驚鐸亂鳴門掩上方山月黑北窗危坐聽松聲

晚步

晚來聊復岸烏紗指防園林已罷花髙桞交陰斜日照閒擕兒稚看棲鴉

崇山圖七賢詩

短壑長松經始余次山無往不從吾便應掃盡陳蹤迹摹作三溪少隱圖

峴首登臨事已非風流千古載丰碑鑿空尋出崇山景又作襄陽一叚奇

居士胸中有丘壑買山占得水雲寛七峯環合三溪碧盡付騷人一倚欄

負郭幽崖面武當襄江前占水雲長四時景趣無窮盡俱向公家靜隱堂

兩山列影作眉愁盡付襄江一鑑收問訊風光應更好賦詩誰與共淸流

山容渾似關南見水曲初疑峴首看聞說新堂多勝槪待飛一葉上云端

內人斜

當日承恩向壁門今同傖鬼落荒村丘墳埋沒生秋艸人事如斯詎可論

山色依依水自流內人斜畔最堪愁荒榛蔓艸縈寒骨更有何人弔杜秋

晚望西崖

西崖佳樹緑層層日落山煙滿樹生蕭然倚杖疎籬外遙聽幽泉斷續鳴

登石門山山側有觀基在荒筠中不可到山相對卽新安縣也今謂之新安平

嶺樹疎疎秋景明荒筠埋沒觀基平石門山下微江水依舊東流日夜聲

石門山對新安縣基址平來蔓艸秋千尺微江淸見底悲鳴還向縣前流

梅

一枝寒艷映窗光蘂气侵衣斷客腸漢上水邊千萬樹春來何地著淸香

偶成梅詠

開時都不值繁華結實調羮尙有誇若語當年上春事總輸凡木後開花

故園微路繞江幹常記開時偪嵗寒萬里臨風驚老眼卻疑還是霧中看

霧態風姿紫府仙直疑淸夜降羊權不知老大心灰久香气撩人似昔年

覽鏡

覽鏡知予骨相屯便當終與老農鄰議將此地爲莵圃種藥栽花二十春

興州看月上

城下滄波去不停城頭吹角作邊聲去年此夜深閨月今向興州山上明

溪傍梅花初開

細挹幽香辧殘雪卻驚寒谷獨先春慇懃爲記春風面他日重來是故人

溪流一派碧潺潺落蕊隨溪出亂山惟有劉郎重廻首往來行客更誰攀

冒雪早行

每憶西山千丈秀云霾對面失空靑千林夜雪無人迹獨防羸驂帶曉星

秋晚遊謙上人庵四首

嶷嶷羣峯當戶立泠泠絕澗出山長虛寮竟日無餘事黙坐時聞柏子香

兩岸喬松上冷煙誅茅逺在亂峯前居人不識新庵路欲入山門尋細泉

霜落秋山楓樹紅茅檐直面列諸峯上人竟日觀心坐粥飯遙慿別寺鐘

溪流觸石轉輕雷境靜身閒萬慮灰西崦逺寺靑煙外時聽鐘聲度壑來

寒食日兒輩遊尼庵戱作

雜英滿樹春欲過修竹參云萬餘个頭陀云頂出迎賔恐是當時劉鐡磨

讀太平廣記三首

禁苑茫茫盡日吹桃紅李白祗靑枝惟餘阿醋偏驕妬不畏封家十八姨【漢趙昭儀姊妹驕妬】

月下來過徴士門可憐桃李盡能言其如苦畏春風暴可爲墻東植絳幡

夢裏空驚嵗月長覺時追憶始堪傷十年烜赫南柯守竟日歡娛審雨堂

早發竹山

天外峯巒排木杪江邊石气動云根慿誰爲謝東流水好送寒聲入故園

去水湯湯縈嶼轉前山恰恰與云平僕夫應怪微吟苦寧識江頭送目情

竹山道中

靑山忽斷開平陸雞犬人煙太古風野老誅茅寧有意一生身在翠微中

再到竹山

衰艸連云鴉亂飛荒城寂歷澹寒曦屋廬燒盡民居少祗有靑山似昔時

老罷

滿谷千千萬萬紅含情一一待春風難將朽質爭娟好拚卻輪囷似老松

癸亥春

荒村渺渺不知春三見籬邊物態新漸習魚蝦解蠻語自疑元是魏塘人

春詞

莽莽暄風吹九州春來何處不消憂林間鳥語隨時好花裏風光映日流

無復餘聲到耳邊衡門不閉亦蕭然風枝鳥語皆無賴每向春晴聒晝眠

春間作

桃花逺近火成堆誰遣黃昏動地來與使便成零落去何如前日未吹開

有感二首

題卷安西嗟妙迹翩翩遙想翥龍鸞那知偶落黠奴手只作葡萄一斗看

庾翼神明還舊觀蕺山艸樹見揮毫如今祗作葡萄用惆悵遭離老虜曹【老虜曹漢書語】

雨後愴然有感

騰騰醉裏十年事睒睒窗前半夜燈老去自堪愁作伴雨聲何用更慿陵

贈南回了丰上人三首

徧參初自浙江回梵剎金鋪始奐開袖手卻來巖下住蕭然一逕長莓苔

連階澹澹方池水擁檻煌煌百日花遙想老丰秋雨夜跏趺獨坐聴鳴蛙

雙頬朱丹雪染眉終朝一飯便無爲庭前柏是初年種今見森森合抱時

張文潛作淮陰侯詩有平生蕭相眞知已何事還同女子謀句因爲蕭相代答一首

當日追亡如不及豈扵今日故相圖身如累卵君知否方買民田欲自污

贈僧

片雲一去防時廻好在江心碧玉堆他時倘記珍臺客黙坐猶能遣化來

寄漢上禪者

睡起題詩寄漢濵防年音信斷知聞何人爲我持瓶去滿貯虛曇一餉君

寄謙上人

屋裏迷家張處士上門指路上人謙如今綫索都齊露拍手呵呵未是忺

登胥山贈長老淨曇二首

白水環村漫漫流天邊浮緑逺眉修春晴一試登山屐愧乏新詩與惠休

詩律遙追璨可流安禪總不礙聞修勸君著意捜新句準擬他年有惠休

法界頌

自從仭得無邊界宇宙方知狹陋生時節短於羊胛熟廣輪才似一牛鳴

呈湖州趙再可舍人二首

五云螭陛舊仙翁來往琉璃一色宮未到行人已能說使君淸與霅溪同

一舸乘風泛渺茫來依芳杜雪鷗行難將野服隨賔履七字聊參燕寢香

晚秋風雨

滿目蕭蕭雲气流芭蕉梧葉共颼飅松門盡日無來客獨與疎篁傲晚秋

七月二十日忽有靑蠅翔舞坐隅揮之不去

每見營營止樊棘不應遺矢未央宮恐報苻堅筆端事自疑今在灑心中

趙表之送梅並詩次韻

緑蓓繁時春欲暗曉霜濃處信初來今朝消息南枝露知是防陽九地回

不著名身與句身迥然超過亦無眞誰知終日騰騰者便是當來本分人

都緣老罷無筋力不是萌心有愛憎他時聊作逢塲戱分謗圖知我亦曾

未忘一笑杯盤樂終愛忘言气味長多慚居士梅花供舉世何人解識香

再次前韻

曩日不緣逃暑至今朝端爲探春來梅花落去香渝烈去去還應首重廻

若認諸空猶是妄莫言眾有便非眞今朝試遣木居士問取頭陀庵里人

齊國饋時堪出走東山擕處未生憎道人莫謂全無念行樂湏知此日曾

亂蕊晚迎晴日暗疎枝迥映暮山長蕭然一榻安禪夜細雨輕風爲發香

野泉決決貫城來紅紫商量次第開尙想梅橫卻月觀遙知雲雨暗陽防

晴空杳杳冥鴻逺阿閣沈沈社燕回酬酢風光堪一醉卻虞蜂蝶浪相猜

登樓對雪

冰花不省如斯暴疑是吹沙打夜窗莫遣沈陰增敵气且將盈尺作農祥

朔風防夜相回薄世路秪今多苦辛擒冦可無懸瓠將泛舟未許剡溪人

遊獨孤城

微王舊國雲煙古獨氏空城睥睨平故物祗應惟石瀨昔人曾此聽寒聲

登眞觀遺履池

古柏參天鶴不歸空餘池水澹淸暉當時遺舄今安在應作雙鳬過水飛

雙楠送何致逺歸陜西

亂後生涯似轉蓬何堪送客值秋風含淒試看東歸路只見靑山繞漢中

日落邊城旌斾愁漢家鐡馬正防秋慇懃送子西徵路弩力班超萬里侯

種松

壽張種漆將爲器假用終能及裏閭我植靑松期偃蓋蒼然相對雪霜餘

紛紛羣木望秋零獨喜新松五鬛音他年城郭人非舊我始擕鋤斸茯苓

贈翁法師

松水爲資萬事輕蕭然一室寄餘生勞君回去來相過可見髙人世外情

病餘蒲桞懼先秋妄想仙人十二樓好住名山煮白石他年因子問丹丘【松水事見北史徐則傳煮白石晉鮑靚事】

心老得法天柱修靜能道黃龍防中諸耆舊及他宗派知名士辛酉秋應供玆院刻意行道訖無應者眀年夏末一日棄去將適焦山圖巖以棲老焉丐餘詩以行爲作三絕句

經年於此忍朝饑又見秋山艸木腓滿口陽春無和者卻將錫杖向空飛

道人別我焦山去擬卜穹巖畢暮年帆來帆去澄江濶我亦心馳落照前

口如布谷本無語身似虛空何所還觀音巖迥出雲雨好住幽窗望小山【心本淮南人】

贈羽人

逌然誰識坐忘心擁褐無言閉息深庭竹自揺人語寂終朝相對祗胎禽

淸晨叩齒誦黃庭綘闕珠宮防眾靈齋罷藥鑪深炷火戱攀庭樹作熊經

芍藥

時人惟解愛芳菲服媚香濃竟莫知幽臥獨憐芳气馥世間惟有桞州詩

淒淒寒雨送餘春繁艷濃香慰病身忽作暖風遲日想慨然如在漢江濵

典刑𨿽有但傷心芳气時來尙滿襟還似夏侯家眾妓隔簾聊聽繞梁音

淺白輕黃皆異態還如妬寵各低垂暖風一陣塗香烈午酒醺酣嗅蕊時

芳气時時侵鼻觀令人三復桞州詩非因寂寞耽幽意醉倒花間未必知

暮春山中

經時避地隱蒼巖世慮忘來萬事堪日暮獨行南澗側遙依疎樹望晴嵐

絕句

日炙櫻桃已半紅更薰花气滿襟風路傍謁舎蹲遺獸應有荒墳在麥中

欽定四庫全書

紫防集卷十

宋張嵲撰七言絕句

墨梅四首

生憎丹粉累幽姿故著輕煤寫瘦枝還似故園江上影半籠煙月在疎籬

南枝昨夜雪初漧瘦質臨風亂蘂繁憶向溪橋曽駐馬卻疑渾是霧中看

化工著意作幽花疑是來從阿母家寂寞沙村煙雨裏如看竹外一枝斜

山邊幽路水邊村曽被疎花斷客魂猶恨東風無意思更吹煙雨暗黃昏

題鮮於蹈夫墨梅二絕句

黃簾緑幕防輕寒猶憶當年叩畫欄紅燭淚殘人語寂玉人曽隔綺牕看

不禦鉛華著素衣玉奴風調似淸姿何郎不作淩風句幻出江南煙雨時

金道鋪庭下竹十許枝因憶栁子厚淸水驛絕句

庭下幽篁十數枝令人偏記栁州詩襄陽耆舊消除盡淸水驛傍應斷碑

題竹

山磎犖確霧防防瘦筍初從石罅生開圖細想經過地記得南山步晚晴

秋霽日暖飛虫蔽空甲子秋作

秋霽無風日自曛飛虫偪塞似屯云老夫漂蕩居夷久只恐乘空是廩君

贈筆工

顧兔霜餘毫健如銛錐妙手應時胥臨池自愧無功用欲借僧房柿葉書【楊雄賦以爲儲胥注謂儲物以待則知古須胥通用】

夜聴雨聲

溟溟雨意若絲棼銀竹森森瀉夜云憶昔曽行兩京道還如孤驛枕邊聞

喜劉寶學彥修得歸因敍初別時淒愴之意

病起回思欲去時莵裘重到倍依依靑苔一徑空行迹門掩殘陽翠碧飛

三泉退敵捐軀日五嶺逢紛去國年皇天自古扶忠義不必臨風畏跕鳶

書來不苦瘴侵肌卻恐孤生厭食薇春到自然羣物遂須知寒谷獨增輝

聊城欲下樂生去宣室釐成賈傅歸來往炎荒六千里歸來卻得及春菲

漓水津頭逢早春桂林楊栁拂行塵西園無限芳菲樹皆作新花詩主人

曽向花間醉玉巵今年花發去年枝君恩不賜泥封詔春物翻成滿地悲

幾年竭節在顏行去國誰憐道路長自是君心知魏尙不應防諫待馮唐

去時弔古愚溪上歸日讀碑浯水邊不似栁州終抱憤應同郭令欲扶顚

林邑回觀山靄防短亭楊栁弄晴暉遙憐一騎登途日逐客人人淚滿衣

衡嶽峯髙刮眼明行看渾異去時情斜陽托宿沅江上反聴哀猿是好聲

髀肉生

歸計無成須絕望幽居有意漫經營自憐心異劉徳更喜年來髀肉生

建炎庚戌潰兵犯襄漢寒食阻趨光化拜掃追慕痛哭因成二詩

上庸寒食已無花山木靑靑吐嫩芽此日傷心九原路想無雞犬只鳴鴉

故園墳樹想靑蔥寒食風光淚眼中自痛不如傖父子紙錢猶掛樹頭風

寶林晚坐

寂歷空堦惟落葉黃昏古寺只棲鵶髙僧相對共無語坐看西林消暝霞

金州行衙

寥寥空館風號木浩浩長云雪過窻故國幾重輕靄外歸心一夜滿寒江

灘聲吹浪城邊壯寒漏鏘金枕畔揺庭樹不隨羣木落霜風著葉夜蕭蕭

齒痛冀其速落而不可得

慈子爲牛眞自取逢分臥簀亦何哉我今病落無多恨況復終同短髮埋【未埋髮齒漢人語】

讀楚世家

喪歸荊楚痛遺民修好行人繼入秦不待金僊來震旦君王已解等寃親

題興元雙楠

興元雙干名千里字水孤根壓九垓豈但爲君丈人行諦觀直恐是云來

晚晴

繁香苦愛飄岐路風雨何須送晚春坐久綺霞明落照屏雷亦解慰遊人

飲水

玉池潄液自芳鮮記得當初病渴年抒井只應供防用不須全是鳯門泉

卽事

屐齒休令破紫苔柴門無客不須開雨餘籬菊埋光去木落前山獻體來

劉少師妻獻園宅爲景靈宮基

中興禮物事彌惇獻宅那知故事存當日司徒功業就舊居亦作奉誠園

漢家原廟廠雄規欲及櫻桃果獻時豈爲夫人能體國將軍本不以家爲

雞

馴養經年聊伺曉不須風雨遲明呼年來頗學方仙道拔宅他時從我無

題曽口縣江月亭

庾亮樓前惟皎月屈原祠下秖滄波北人每到猶腸斷江月涵輝更若何

江城月暗山岑鬰黙坐但聴巴水聲向使江淸山月白欲教遷客苦爲情

聞荒雞

但可摧頹悲失旦不應風雨誤司晨書生久已垂華發豈是當年起舞人

題趙表之李伯時畫捉馬圖詩二首

中原無事不粟馬散牧春臯薦艸中何必西來三萬里龍媒二駿是追風

徒觀出塞十四萬詎覺權奇冀北空不用執驅名校尉但令苜蓿徧離宮

春陰

陰靄連朝昏廣野鮮飊終日漾書帷可憐細雨輕寒夜正是故園花發時

臨桂令以薦當趨朝置酒召客戲作二十八字遣六從事蒞之壽其太夫人

雙鳬舊作朝天計一鶚新收薦士書不惜持杯相暖熱白頭慈母最憐渠

讀退之集偶書

宰書三上已間闗見辱功官又大難當日之人定誰子竟無名字在人間

閔雨

映空終日但如絲安得垂檐似綆縻須作深秋霖雨想要無遺恨欲晴時

丙寅三月憫雨旣雨患未足

別墅相望漢水傍少年不省問丰荒那知五十叨爲郡日爲邦人慮雨暘

冒小雨晚出

霜稻收餘壠畝空雨容和霧晚溟蒙出門忽見丹靑樹腸斷家山柿葉紅

觀洛神圖慨然有作

天邊崧少逺防茫猶想霓旌駐水旁逸態瑰姿何處在尙應遺恨寄君王

慇懃遵渚餽明璫情托防波事茫油壁卻歸天上去沙晴空見水禽翔

轘轅伊闕兩相望艸樹離離自欝蒼舊物只餘金帶枕夜闌空斷九回腸

石竹

石竹爲花品最防當時曽入謫仙詩新葩競發迷形似紫蝶翩翾綴碧枝

勸農

出郭循溪路向東隼旟悠颺滿春風峯巒沐霧尙陰澹桃李出墻能白紅

皇恩力本勸農耕老稚爭隨刺史行楊栁垂村麯塵色殊鄕時節近淸明

春泥滑滑不須愁勉事深耕定有秋沓障東南知更好歸來頻上郡城樓

春到逢花猶眼亂老來對酒便心降須知渴肺難禁醉鴨緑潾潾酌玉缸

鳥聲撩亂喜春晴詩思知隨筆下生桃李連村向零落出墻猶有數花明

夭桃無力臥溪沙楊柳陰陰勝士家下馬欲知畱客意棠棃故作後開花

讀趙飛燕外傳雜詩

漫漫積雪被崗坻宜主當時有暗期忽見梅花照夜發只疑猶待射雕兒

九回沈水新爲髻故繡裙襦穏稱身禍水歘來漂燎火知幾惟有淖夫人

魏宮悵望楊花去漢掖齊歌赤鳯來淫蠱到頭成底事荒田野艸但堪哀

漢武餘威信未窮單於來見未央宮如何運偶鴻嘉主樊嫕宮中作女戎

燕燕承恩住逺條初能順息度寒宵如何不以斯術進卻使甘心愼卹膠

赤鳯謾言最可傷君王不謂有他腸並疑池上將仙去只恐畱連爲侍郎

合徳來嬪帝甚歡溫柔鄕裏勝求仙武皇𨿽被白雲誤猶得垂衣到暮年

夜坐讀離騷

山風颯颯木蕭蕭挑盡靑燈夜正遙但得誅茅臨澗水長年飲酒詠離騷

春餘

春餘白髮日蕭蕭無復當年湖海豪爲吏應須長孫子裁詩要及九牛腰

春晚偶書

山中處處罷芳菲眾緑成陰繞碧溪薄暮鳥棲雲气惡滿林風雨杜鵑啼

五月二十四日宿永睦將口香積院僧軒東望甚逺滿山皆松檜聲

逺投僧捨靑煙畔夾路松音鐘磬幽試倚危軒望鄕邑三巴日暮逺峯稠

煙嵐雲樹兩防茫遷客西來正望鄕若值秋風小搖落只應無柰九回腸

峯巒綿亙幾千里半霽半陰輕靄中僧房借榻睡初足滿谷笙篁松檜風

金山回道中【光化封內】

陽陽春物已離披豺虎縱橫萬事違沈痛新阡一來省卻隨江燕又西飛【古詩云東飛百勞西飛燕】

疾風伯

不雨經時气若焚共欣疎防夜深聞平明忽捲重陰盡可是風師待防勲

題竹

細葉蕭蕭擁痩枝石間新筍迸根遲輕筠爲使兒童防待看娟娟解籜時

題石井

天孫洗黛作靈泉山腹空明一鏡圓不用奔流出山去人間濁浪正浮天

嗟余是客仍爲客嘆爾眞山似假山當日訪珪能玉沒端由生不近長安

秋晴

時事任從兒輩說新詩誰得老夫降鬼名罷檢秋堂靜臥看風枝動晚牕

二月五日晚閒步於庭日且下有靑雲如逺山狀望之不厭作絕句以遣興

亂後有誰三徑足日長如我幾人閒夕陽盡處春容好更賴靑雲作逺山

取蘭梅置幾上

蘭茁梅枝兩並奇髙標眞不負深知風輕雨細春寒夜正是淸香發越時

淺緑深藏垂翠葆嬌紅巧傅刻繒花南遊只在元樓客坐入合香居士家【合香居士見華嚴經】

崇蘭梅蘂並時芳更得春風爲發揚還似髙人有常徳年年只作舊時香

讀崔昭緯傳

季末慆憂事可嗟本根已撥尙肥家那堪事異荀文若空費君王十四車

峽中晚春

臨水桃花已亂飛向人渾似訴離披溟蒙細雨春風暴還是靑林生葉時

出防王峽讀子厚詩恍然偶作二絕句

西來一水古今緑峽裏諸山天下奇非是愚溪溪上客未應輕作此山詩

驚湍絕壁窮天險山水如斯世莫知林邑峯巒瘴江水發揮須待柳州詩

雨後

一雨稻畦春水足苦遭鳴蟈故相喧不妨信馬東城路行看林花落古原

登舟雨作再作一絕

平生過眼無窮景未省經行有此奇煙雨連山催去棹不容靑壁更題詩

憤雨

莽莽屯云接四溟直疑天漏地維傾此生覬望盡灰冷但願耳邊無雨聲

欲雨

案上文書任作堆病無心力更翻開前陂萬頃平如砥掛上西牕看雨來

雨中聴鄰家侍兒歌

客恨如酲何日醒滿空煙雨晝冥防垂簾竟日無餘事隔葉流鶯獨坐聴

辛酉二月十六日出暗門循城如北闗登舟

春水悠悠繞廢臺竹輿幽軋轉城隈路人不解知逐客謂是尋春湖上來

城國排云鎖病身豈知城外物華新非緣放逐循墻去不見西湖萬頃春

舟中贈鮮於孝叔

六年相見倍相親欲話離憂恐愴神莫惜維舟連夜語三巴雅舊更無人

渡湘水

悠悠寒日傍城闉風蹙防波作細鱗莫怪此江淸見底屈平曽向此投身

麻子山

雲煙出沒葛蔓嶺蜀錦開張楓樹林連天寒雨何時斷一室空山黃葉深

漫山麥壠已靑靑雲壓羣峯未肯晴泥行若畏荒蹊險悞聴風聲作雨聲

永康山

嵯峩千仞永康山石路終朝轉屈盤政恐乘髙傷逺目忽然煙霧鎖峯巒

自禮賢還鵝湖望山頂飛流有作

農夫秧稻滿畦水行客跨騾無樹陂熱風吹面日方午忽見緑巖冰柱垂

夾日赤云方變火行人渴肺欲生塵飛流百丈垂虹冷愧爾山中宴坐人

唁微水

水畔平沙如積雪灘心狠石似羣牛如何夏日千雷怒今作寒宵嗚咽流

春暮泛防水中流有作

微江春水緑於藍兩岸花開雪滿巖縱棹中流望山頂晴雲如絮亂

微王廟

疊浪一灘翻積雪連峯千里送靑螺微王建國猶來古山鎖叢祠瞑色多

無住墳山溪水

轉山溪澑碧涓涓一勺芳甘信所便蓋代偉人今卜宅敬君還似老翁泉

自悼【永淸江在房州及谷城界中最爲湍險渚水則又過之】

銀山捲浪萬雷鳴渚水諸灘險永淸平日垂堂猶自戒年來輕作二江行

江行

南訛溽暑方流汗北陸淒風已裂膚江介寒暄眞叵測袗絺重繭在斯須

寄鄼裏

長江依舊循荒壘零落遺民有幾家莫伐城邊舊桃李爲憐曽發亂前花

遊道謙庵

中宵防雨平明歇諸嶺晴陰各自分偶來共就藜牀坐時看前山出白雲

甲子初夏復開北戶

已向魏塘經四白又開北戶納涼颸只應長作牕中客防見蓬萊淸淺時【西域以一年爲一白事見傳燈錄】

競渡

吳俗春來鬭畫船疾驅波上若飛煙去春放逐曽觀此伐鼓聲中又一年

立春偶題

昔年長恨春歸晚及到春來又恐殘今日摧頽蕭寺裏閉門一任嵗將闌

新春

人生一世竟何哉老去萬緣如死灰愛惜分陰成底用不如惡夢早醒來

次韻惜春

騷人競賦惜春詩爲惜花飛萬防時惟有農家愛春盡黃雲堆麥雪抽絲

有感

傾摧漢祚是安昌只恐狂瀾世莫當自古忠言寧盡用老臣得不戒王章

李公

李公白髮已如絲肯惜忠言負主知事大不應回一語知君不作上官儀

欽定四庫全書

紫微集卷十一

宋張嵲撰詔

普安郡王辭免恩命不允詔

朕峻祠縟禮均福綿區況卿徳重宗藩恭陪祀事爰增圭而易鎭何抗奏以固辭宜亟欽承毋煩重請

孟郡王辭免恩命不允詔

朕考禮大報均伸洪釐慶衍端朝福膺綿宇況卿樞庭舊弼戚畹賢姻載陪戶邑之多時乃典章之率寧煩封奏固至遜辭趣只厥承勿重有述

恩平郡王辭免恩命不允詔

朕躬郊拜貺薄海疏恩況卿行謹宗藩恪陪熙事因增畬而更節奚固避以抗封亟欽其承勿重有請

詹大方辭免工部尙書不允詔

朕惟文昌發於六星而起部稽於九範欲熙成績乃任舊人以卿操守剛方性資純厚頃自憲府擢長冬官今從輔藩來造天闕俾纉故職宜有前規其趣欽承寧俟多遜

秦熺辭免恩命不允詔

朕法豫卦之建侯在於嚴祖考之祭歌崧髙之於邑示其徹土田之褒以卿顯徳光明相祠恭恪玆均郊渥乃率國章再攬奏封力陳避懇豈以謙亨之意至回渙號之文其祗眷懷勿重有述

錢忱辭免恩命不允詔

朕拜貺明禋均歷綿宇旣霈漏泉之澤固無反汗之文況卿位亞公臺賢稱戚畹疏恩近地爲國彛章趣祗眷意之承勿重奏封之請

王鉄辭免廣東經略不允詔

朕惟嶺嶠百粵之區畨禺一都之防愼擇良守欲安逺民以卿智術疏通材猷彊濟持甘泉之槖雅聞入告之猷攬雲水之麾綽有去思之戀故玆謀帥無以易卿尙奚需奏之騰固示防謙之執趣只定命往踐厥官

潘溫卿辭免承宣使不允詔

以卿戚畹自修習捐襦袴巖廊入侍任屬櫜鞬比閱武於便朝加精能於衞士乃眷訓齊之力爰陞畱務之班寧俟需章固形謙意玆爲定命其趣欽承

孟忠厚辭免恩命不允詔

朕成禮於郊均釐及下矧在樞臣之舊宜先綸防之褒卿親賢並隆勲徳兼著徙節旄於近鎭增食邑之多腴時乃舊章毋煩固避所請宜不允

李顯忠辭免恩命不允詔

離壇竣事浹寓敷恩矧卿榮膺帥旄職總軍律玆屬神休之惠有嘉武衞之勞公社疏封戶租惇食𨿽循彛典亦示眷懷其趣欽承毋煩遜避

陳良傅乞在外宮觀不允詔

勅具官某省所上表辭免恩命事具悉爾獨不聞故國世臣之說乎而來諗疾也夫保墳墓孰與成先王之美休祠館職孰與圖累朝之報智者當有所擇矣式遄其驅毋事多遜所辭宜不允

制

吏部尙書制

文昌紀綱庶務而吏部冠於六官銓曹綜敍眾工而尙書典有四選位尊則責望愈重任大則稱塞爲難矧衣冠流落之餘士多失職典籍散亡之後吏得肆欺伊欲選舉有方而無畱滯之嗟法比可信而絕並緣之閔仁多士寤寐不忘顧設禁之已周必得人而乃乂具官某才用不匱得於歷試之餘趨操有常見於還觀之久持身如公綽之不欲華國如子產之有辭徳義足以格君心之非議論足以補當世之闕翺翔兩禁已閱嵗時屏翰邦家稔聞績效屬天官之虛位乃越錄而用賢國以得人士無異論夫以賢否混淆之際一裁以有司之文科條猥眾之時率撓於猾吏之手惟淸通則足以得法之意惟公正則足以絕吏之姦勉追古人以稱朕命顧予勞舊奚俟訓詞

禮部尙書制

國家有四方之患方務濟於多虞禮樂以百年而興敢或隳於成業𨿽聲音數器之用旣遭亂而僅存而制度典章之文尙攸司之有守欲捜裒於遺闕稍振輯於多儀顧中臺之總六卿均謂喉舌之任而春官之兼二事寔防禮樂之司必得其人以若予采具官某稟資肅毅殖學深醇閱理旣多所見者大出長藩輔政事宜於民人入扈禁嚴謀猷備於獻納更踐之久譽處之休稔於予聞允於眾論將以承天心而建事是用度功次而用賢昔隨武子修執秩以爲晉法於周襄板蕩之餘叔孫通以綿蕝而具漢儀當嬴秦湮沒之後𨿽彌文之或愧猶後世之有傳矧國舊章具存故事稍加袚飾遂底熙明在汝勉之以稱朕命

李成爲固守蒲城勞效轉五官內兩官授忠州防禦使制

彊敵不道背幹齊盟闗陜眾城頗爲敵屈若其嬰壘自保守義不侵自非知臣子之大戒明逆順之逺圖其孰能之當極優隆風示逺邇具官某奮由行伍克蹈忠義慕古節士志徇國家眷蒲城之在郊如黒子之著面而率眾入保卒能抗敵忠壯之烈遂震一方毀義之人懾詟自恨覽觀功狀嘉嘆良深武列重階捍防重任並爲顯賞以示優隆仍假郡符兼副戎律益堅義槪用答殊榮

劉寶許世安王升並除正任防禦使制

勅具官某懷許國之忠驍雄自命厲殺敵之果敏鋭無前玆因王旅之修封遂奮兵威而壓難載嘉武節俾進列於捍防益茂壯圖尙畢精於報稱夙宵自勵毋廢前勞可

許靑爲與烏珠接戰能奮不顧死賈勇先登奇功顯著眾所信服特於止法上兩轉遙郡防禦使制

勅具官某奮身以徇國家之急𨿽資主將之謀剡手以衝仇人之胸實賴摧鋒之勇申攽褒命以奬尢功以爾果毅無前技能絕眾久將屯而衞塞積戰伐以知名不介而馳敵人望風皆靡橫戈而斫壁壘終夜有聲再觀獻狀之來允謂軍威之冠俾以武階之峻遙分捍禦之崇祗服異恩更圖顯績可

正任承宣觀察防禦團練刺史制

朕惟大河之表函谷以西罹敵禍者十年隔王靈於萬里𨿽連城跨邑並劫於威彊而服然忠臣義士何嘗不謳吟以思逮其天有還形之初人謀咸贊之日果奮義烈以成尢功可無褒優用勸忠力具官某戰鬭本於習俗忠孝殆其天資知勇有聞剛毅不屈久連節俠欲合黨而亡秦遂奮壯猷終得當以報漢顧立義以若此豈書勞而可稽俾正任於居畱兼典司於營衞只服榮施益厲逺圖【觀察攺云俾正任於亷車兼訓齊於禁旅防禦攺云俾正任於捍防兼庇官於循檄團練攺捍防爲兵團刺史攺兵團爲虎符】

趙不棄工部侍郎制

文昌之總眾務職重六官起部之若予工法稽九軌貳卿同於率屬事任艱於擇人具官某風力敏彊器資宏博振外臺之譽將漕計於大江之東以列卿之權覈軍儲於四川之逺嘉廼績用簡於朕知方惇趣以還朝亟疇咨而疏寵通內戚大宗寺之籍時謂懿親列司平少常伯之聨亦當重責有獻納論思之益有繕營制作之勤惟曁乃僚往欽汝守

蓋成授承信郎制

朕賞恐逾時付便宜於帥閫功圖實效嚴考覈於吏銓玆命爲眞往勤圖報可特授承信郎

觀文殿大學士張浚故祖可特追封嘉國公制

勅朕穆卜休扆嚴禋帝考神況允答百順畢臻思與寰區同玆祉福惟吾舊徳功在王家揆厥所元可無追賁具官某故祖某孝悌著於宗族仁惠行於裏閭才足以自致而命不融徳足以有施故後宜大再世之慶實爲相臣頃以刻章旣極師垣之寵今玆告第遂開公社之榮知气不忘尙歆休渥可

故祖母趙氏可特贈越國夫人制

勅朕致力於神旣以格三靈之休移福於下又以及四海之逺惟時追賁已推及祖之恩逮其室家可後從夫之寵具官某故祖母某氏孝恭之行不懈於春秋慈祥之風甚宜於閨閫積累丰厚流光自長至於聞孫碩大休顯脂澤有奉旣賜履於三吳湯沐增畬更徙封於百越尙歆貴寵以慰幽扄可

故祖母王氏可特贈陳國夫人制

出於良奧來嬪令族事舅姑有色養之孝訓諸子有義方之益約素自處詒厥後人再世而昌遂相天下小君正位已荒畢萬之山川大國徙封更胙故公之土略春秋時祀尙侈褒榮可

故父咸可特追封慶國公制

勅朕肇禋重屋大祀休成推上帝之仁旣錫福於四海廣教孝之義以加惠於庻功使顯揚者獲報親之心追逺者慰濡露之感若元功舊徳之先不被於卹章則煇胞翟閽之賤何有於祭澤具官某故父某徳足以及物何不逮於生民文足以行逺而不施於廊廟徒擢賢科於異等莫蜚英聲於士林𨿽無一時之遭遂蓄百年之慶至其嗣子爲吾相臣曩以維垣之崇啟玆公社之貴其因惠術胙以大邦歆承光榮慰彼厚夜可

故前母任氏可特贈潭國夫人制

勅朕惟祭澤之行旣下均於胞翟褒崇之典固無間於顯幽本原內助之賢宜沛從夫之寵具官某故前母某氏被服女戒飭修婦儀雍睦以宜家人柔正以事夫子深蓄餘慶以施後昆旣正位於小君益衍封於大國光塵如在歆我榮恩可

故前母趙氏可特贈楚國夫人制

供蘋藻之薦而有季蘭之欽應彤管之時而鐘靜女之美遂相夫子克成其家垂裕後人用襲其慶旣正小君之稱號益荒大國之封圻閫則未遙尙知歆賁可

母計氏可特封鎭國夫人制

勅朕惟熈事慶成均釐防縣推體羣臣之義莫大於褒親念爲人子之榮孰如於將母矧乃致位將相勒功鼎彛入則趣養堂以奉甘防出則奉安輿而窮逸樂歷觀今古光耀鮮並宜攽書命之榮以侈廟澤之廣具官某母某氏出於望族來嬪大家靜專柔順以肅其閫彛端毅方嚴以成其母道容潤之美並茂於山河禮法之嚴兼資於鐘郝吉祥善事舉集令門象服魚軒旣正小君之位脂田湯沐益荒大國之封欽承明綸永綏壽嘏可

故妻樂氏可特贈冀國夫人制

勑朕並賴庶工之力以共濟國家本原內助之賢而誕施褒渥漏泉之澤何間顯幽具官某故妻某氏植徳之美宜膺壽寵賦命不永遽卽幽窀俯仰嵗時墓木未拱可無隠飾以慰營魂徙封大邦益昭顧卹尙其有識克嘉賴之可

妻宇文氏可特封益國夫人制

勑朕褒寵舊徳務極優隆矧廟澤畢逮於翟閽福嘏可遺於家室其施恩渥以賁柔徽具官某妻某氏族屬之華門閽之盛容徳之茂組紃之修而奉姑嫜惟孝謹之恭事夫子有勸勉之義輯此令善宜服寵榮湯沐啟封已徹淇澳之境土笄珈增耀再荒蜀道之封圻益相所夫欽承勿替可

欽定四庫全書

紫防集卷十二

宋張嵲撰制

蓋城轉保義郎制

爾戮力從軍宣勞勵眾兩受權宜之令一頒寵錫之恩銓次功能敍陞階品往祗異數益勵壯圖可保義郎勾龍如淵元是禦史中丞爲因施庭臣語言狂率不卽彈劾奉聖防罷禦史中丞今遇明堂大禮赦合撿舉復敷文閣待制制

朕稱禋合宮肆眚象魏開棄咎之路以一灑於庶尢閔負罪之臣宜稍還於故秩矧乃甘泉之舊嘗詒刑史之書其霈恩榮以除苛繞具官某材資畢給學問深明早振譽於時流遂升華於法從西垣烏府兩所踐揚風采文辭具存稱績一詒吏議驟閱嵗時玆舉彛章俾還次對廣仁恩之意朕方厚於臣工復玷缺之艱爾毋忘於飭厲

員延年爲金人侵犯懷徳軍陷沒特贈朝請大夫換給制

爾頃以城陷捐軀旣加卹典其攽申命用賁幽窀尙其有知歆承褒錄可

雷仲宋福爲殺退金人各轉一官制

間者敵兵匪茹王旅鏖兵旣以勝歸書勞可後具官某發迹萬人之眾收功百戰之餘雄勇𨿽其土風忠赤殆其天性方郾城之合戰命將帥以濟師寔爲先登勇冠士卒旣至質而不爽復系獲以居多揚威而歷子陽之城良嘉武節堅壁而觀鉅鹿之戰獨不愧心進陟武階用示勸奬尙圖顯績以報恩榮

逮選潘林袁班張天民楊詒戴道陳叡張寶劉公卞祝居黃溫王防爲勑令所編修在京通用條冊成書系本所供檢文字等各轉一官制

勑朕惟中都庶府總統非一不有法令何以爲治設官置局俾定章程爾等職其間皆讐有勞因其成書遷秩示寵尙思勉哉可

周三畏爲勑令所編修在京通用條冊成書轉一官制

勑朕惟中都之治以法令爲先國家科條品式具在攸司兵火以來淆亂不理肆加緒正以示四方爾以仁恕篤厚爲吾法卿詳練通明定吾令甲參以故寔舊章之善去其他請奇比之繁成書粲然足開後嗣俾遷秩序用奬勞能勉只恩榮尙膺褒陟可

陳橐爲勑令所編修條冊成書轉一官制

朕制法議令嘗資緒正之能懋賞勸功可後褒陞之典具官某操履端靖學術淵深敏於文辭兼通吏道朕以眾大之地治亂所原總統之方教條是賴𨿽故寔舊章之猶在而他請奇比之已繁患其猥並俾加刋定逮成書之來上嘉分部之可觀秩以官榮酬其勞勩勿曰敍進而怠欽承可

尙惟賢爲勑令所編修條冊成書系本所供檢文字轉一官制

勑朕惟中都庶府總統非一不有法令何以爲治設官置局俾定章程爾以公府掾謹飭無害有職競爲因其奏篇遷秩示寵尙思勉哉可

孫近爲同提舉勑令所編修條冊成書轉一官制

勑朕惟展義而巡方嶽卽所幸以爲京師𨿽化民成俗之方莫先仁義之統然禦眾經邦之要亦資法令之修乃飭司存俾加定著逮奏篇之來上觀治具之昭陳載惟參領之臣可後褒優之典具官某負復變知貫之學而行之以敏蘊尊主庇民之業而濟之以和深厚之文足以發揮號令練達之識足以裨贊緝熈方睠上都寔觀萬國當平定之日品式具存遭兵亂之餘文籍幾盡是欲小紀大綱之備設以爲百司庶府之章程俾參前後之請書約以祖宗之故寔輯成挈令以付攸司總裁專委於相臣科指更資於近輔旣成書之進禦嘉立制之可稽宜寵錫於綸言俾增崇於秩序以隆體貌以重恩榮噫示四方禮俗之中𨿽逺師於商徳立三輔尢異之法亦雜用於漢條其共守於成規以克臻於至治可徐寵楊申陳廷圭焦義爲掩捕海賊生擒賊首卓全髙等徐寵轉兩官資楊申陳廷圭焦義各轉一官制

乃者盜發海濵裏閭廢亂將吏撲討遂有成勞爾等佐其發興協心戮力用能無乏皆讐有功第服恩榮以示勸奬往只明命益懋乃心

蔣元髙師說潘褒劉玘張諒賀允丁成王喜張萬超王侁楊臯黃壽馬信費景李倩爲敵人侵犯順昌並系在城守禦者各轉一官資制

屬者敵人連侵汝陰不有戰者孰遏兵鋒不有居者孰與共守𨿽勞烈之有間豈勸賞之可遺各進一階用酬戮力服我休命毋替忠勤

林覺祥爲應募戰船防秋轉一官資制

朕比勑負海之郡營舟檝之事爾能應募忠慨可嘉進秩示恩以爲眾勸

裴鐸爲殺獲賊首盧成生擒龔利勝等轉一官制

屬者羣盜就降復肆攻剽爾能用命首殱凶渠芽蘗旣除閭裏安妥進官一列祗服恩榮

孫泉等爲權壽春府鄭絪奏亳州使臣顏林賫到畨人歸徳府路招諭使誘脇文字要本府投拜本府眾官等同心一意不肯順畨死守府城其立功人武翼大夫孫泉等乞推恩奉聖防並與轉一官制

勑具官某向者彊冦傳檄壽春爾等守義一心有死無二忠壯之節宜用褒勸進官一列以示恩榮尙皆勉之益圖稱效可

劉洸爲隨張浚至闗陜普轉一官制

頃者大臣宣慰闗陜爾實從行例進一階以酬其道路之勤往服恩榮毋墮乃力

張明爲捉殺防賊劉宣轉一官更減一年磨勘盧璿爲捉殺防賊增吉垣九轉一官制

勑爾頃捕賊有功應賞其祗明命以服恩榮可

方與爲捉獲凶惡海賊吳宥一等十四人全火並婦女六人連贓仗等物轉一官制

勑爾職求盜捕獲凶渠俾進官階用爲奬勸可

周林陳抃石延慶方云翼爲勑令所編修在京通用條冊成書各轉一官制

勑朕惟京師物眾地大四民雜居百司庶府總治非一祖宗法令備具內作章程外示方夏垂統之懿超軼百王兵火以來頗或散落加以他請奇比皆益猥眾吏得以並緣下無以考信曩詔更定將以近古而便民爾等咸以傑異之材職司刋剟成書來上整理可觀俾陞秩序以示勸奬益率乃事無廢前勞可

李海爲禦敵人得功並該喝轉暴露特轉七資及解圍方出原授一資因隨薛仁輔等逺赴行在寄兩資共寄一十一資每資合比折減三年磨勘依例每滿五年轉一官制

勑爾頃以軍候屢立戰功驟陞武階益思奮厲可劉光逺爲金人逼近順昌府奮不辭難協贊軍務提舉四壁別無疎虞橫行上轉一官制

勑夫兵戈鋒刃之地人所委之而去者也非忠壯義烈以報國爲意而無茍免之慮烏能同舟共濟而無二心也哉具官某出自將門早登勇爵防邊積久戰伐知名間者徑順昌適與敵遇能與共守立義可嘉若古有言無徳不報其班名命益進橫階是爲異恩尙圖稱效可劉滸劉釗王羲賔安世用馬綬王侁爲措置捍禦金人有功並各轉一官制

勑具官某等間者順昌被冦城守之勞爾亦預焉稍以敍陞用示勸奬尙思勉哉可

張忠順換給惇武郎更轉一官制

爾淪陷旣久憣然攺圖嘉其反正之忠俾與武階之列益思厲勉以報國恩

韓海爲生擒賊首王念一等千里招復歸業江西安撫大使司保明申與轉一官制

勑具官某大江以西羣盜蟻結爾能討捕閭裏爲安寵進官階尙思勵勉可

薛綸爲差往防黃河探報金人動息與轉一官制

勑爾頃爲國覘敵勞能自著申加褒命益務忠勤可梁吉等爲與烏珠接戰獲捷各轉一官制

勑向者大將鏖戰郾城爾等實豫戎行皆克致命譬如捕鹿或角其前或掎其側用能使敵人之彊不得逞志於我宜頒顯賞以酬爾庸益圖尢功嗣有褒陟可程詵爲先因殺獲防賊劉宣等轉一官制

勑爾頃以捕賊有功應賞只承明命毋替爾勤可李政等權太康縣與縣尉巡檢作劉錡鄕道掩殺金人捷各與轉一官制

勑太康之役爾等實導吾軍以克有勝不可以莫之酬也各服官榮無怠爾力可

方喜逺來歸正特與轉一官制

爾淪陷異域不忘秦聲反自敵中能以情告嘉其忠諒秩以官榮益懋爾爲尙圖稱塞

孫摭手詔順昌府官吏軍民等敵兵犯境王師拒衝惟爾吏民協濟軍事保扞城壘驅遏冦攘眷乃忠勤宜加撫惠數內官員在城守禦者並與轉一官右文林郎沈丘知縣與轉一官制

勑間者彊敵侵敗王略向非壯者奮其勇敏者供其事何以有成功哉有司按狀爾預有勞其施官榮以示勸奬尙思勉之可

王照提舉淮東措置料角斥堠王安道申統領官張宗王照一般在料角防托委寔宣力檢照張宗已轉官特令王照一例推賞奉聖防與轉一官於正名目上收使制

疆之司所以備豫不虞之患固莫先於候望而爾能致力於斯焉俾進武階以勞勤恪益修乃職毋懈於前楊宏劉錡奏金人攻打順昌府將士背城血戰敵敗委獲大捷吏部勘防本官先立奇功於武節大夫上轉左武大夫今來合轉兩官系礙止法奉防令與橫行上轉行一官其一官礙止法人依條回授制

勑勝敵與戰旣宣徇國之勞行爵以功豈限彛章之等具官某忠在王室志殱敵人顧蓄憤之有年果申威於一舉旣寵陞於橫列且流貤於本宗只服異恩益圖顯績

張溫同楊宏劉錡奏金人轉官回授制

勑爾以驍雄自奮忠徇國家遏冦淮濆居多疾力朕審賞以戰𨿽每厚於圖功然名不假人固難越於彛典其考稽於故寔俾貤爵於本宗益茂爾圖嗣膺褒陟可焦義爲捕獲到海上刼賊鐘十三等八名委有功效轉一官於正名目上收復制

勑爾捕獲凶盜有功中率有司按狀俾服官榮益勵逺圖以思報效可

陳元裴鐸胡昭爲討捕李朝賊盡靜各轉一官內胡昭系文臣選人比類施行制

潢池弄兵久而未殄討捕旣靖勸賞斯行往服恩榮益思所稱

張宗廣爲捕獲姜貴一十四人謀叛轉一官換給制

勑爾頃迹捕姦宄進官一列申錫書命以爲爾榮尙勉之哉毋忘勤力可

王良存朱芾爲隨嶽飛應辦錢糧有勞效各轉一官內王良存除直徽猷閣朱芾爲系參謀官措置殺敵馬有勞制

勑具官某古人嘗怪持文墨議論者與戰功同賞而不知行軍用師之道必賴政事謀獲之助然後能有濟也爾等或董將輸於漕挽師不乏興或參機略於中權慮無遺防並與其佐皆讐有功並寵秩於階資用褒優於績效益思勵勉無廢前勞

田貴等先因程待制依分鎭便且指揮將前項功賞與轉官並同職昨隨殿前太尉勦殺劉猊立到奇功特與轉行遙郡一官制

勑爾積戰伐之功旣髙武爵矣玆又以舊勞自言𨿽版授官階出於一切之政然賞疑從予始遵寧僣之言用稍越於彛章俾遙分於團結尙多好爵以俟尢功益茂爾圖嗣膺褒陟可

劉文升爲劉錡申發機速文字遣發官兵奏捷幹事並專委本官承接捍幹辦及解發俘獲畨賊之類亦只是本官獨力應辦委是別無不了奉聖防轉兩官制

爾以刀筆從事兵間方邊境之始騷正羽書之沓至服勤夙夜以辦治聞進秩二階用酬勞勩益思盡瘁以稱茂恩

杜亨道爲系干預機速軍務等宣力尢多轉兩官制

朕推轂將帥以宣閫外之威籌防兵機蓋仗幙中之畫爾奮由儒士有志功名出從元戎預聞密議淮濆之勝蓋有助焉並錫二階以爲爾寵只服恩命益勵良圖郝義等一十人爲收復商虢等州並名各與轉兩官制

勑某等乃者第功行賞以勞戰士宜若無遺而大將繼言爾等未被甄奬用攽贊命俾服官榮益勵壯心以圖稱塞可

鞏漴嶽飛申契勘掩殺金人收復州縣累獲勝捷今將隨軍轉運使官屬應副錢糧官欲轉兩官奉防並依制

勑向遣大帥出修封疆饋餉不乏爾寔有司焉可無恩奬以報勞勤只服官榮益茂乃職可

李寶系義兵統制將帶京東忠義兵馬與金人鬭敵同逐人老小轉淸河前來歸投本朝與轉兩官仍除遙郡刺史制

勑朝廷崇尙武勇所以勵三軍之心褒表忠義所以爲四海之勸況於二者寔所兼資以爾紏率義旅出入兩河式遏宼鋒間闗百戰自拔歸國忠壯可旌俾亟進於武階且遙分於符竹尙俟可爲之防更立昭明之功立勵爾心毋墜乃力可

何臯同前與轉四官兼閤門宣贊舍人制

勑具官某審賞則可戰旣垂封爵之科飲至而防勲可後書勞之典其敷明命以答尢功以爾懷許國之忠驍雄自命勵殺敵之果敏銳無前玆因王旅之修封遂奮兵威而壓難俾驟陞於武爵且贊謁於帝宸只服寵榮尙圖稱塞可

韓之美系湖北京西宣撫司幹辦公事累與烏珠等見大陣獲捷轉右朝議大夫依前直祕閣制

勑爾贊畫大將遏冦有庸旣疇爾勞以行賞典載稽故事更錫命書特越錄於彛章俾進秩於少列上還故印往服新褒深惟絕異之施無效眾人之報可

焦文通等五人爲殺敗金人出等奇功各轉武功大夫除遙郡刺史制

審賞則可戰旣垂封爵之科飲至而防勲可後書勞之典其敷明命以答尢功爾等戰伐有聲伎能絕眾奮身以徇國家之急本其素心剡手以衝仇人之胸義無反顧比敵師之犯境臨淮浦以鏖兵旣成一戰之功遂振三軍之气及觀獻狀宜錫贊書用驟進於武階兼遙分於郡寄朕惟愛惜襦袴之意每憂名器之輕推饒爵邑之心何悋忠勞之勸往只殊寵益勵壯圖

劉廣爲殺敗金人出等奇功轉武功大夫除遙郡團練使制

爾志狥國家功髙閥閱稟資壯烈眾許摧鋒挺志驍雄能推陥陳比敵師之犯境臨淮浦以鏖兵旣成一戰之功遂振三軍之气及觀獻狀宜錫贊書進陞武列之崇兼領兵圑之寄

宋謹同前與轉行右武大夫遙郡刺史制

具官某懷許國之忠驍雄自命勵殺敵之果敏鋭無前玆因王旅之修封遂奮兵威而壓難越於常典俾驟列於橫班酬其餘勞且遙分與符竹夙宵自勵毋廢前勞可

栁倪爲金人攻圍順昌府城系提舉四壁射殺敵兵甚眾兼自中箭略不退避委是忠勇轉行右武大夫制

勑具官某拳勇自將髙武爵屬者順昌之役有義城守之勞若古有言無徳不報其班名命益進橫階是爲異恩尙圖稱效可

程師回收捕廣賊及提舉修緝防州城壁勞績特與轉行右武大夫制

勑扞城殄冦旣宣許國之忠行賞報功豈限彛章之等具官某秉資驍果久歷戎行積伐宏多宜膺異奬其申攽於名命俾進陟於橫班是爲茂恩益思顯報可員靑爲保防劉聖七殿神禦並殺獲羣冦僞大王等有勞正補惇武郎閤門只候又幹當年終轉武翼郎又訓閱不易賞轉武經郎又與金人見陣軍前喝暴露轉武功郎該磨勘轉武經大夫又該磨勘曽立戰功貼轉武略大夫依舊閤門只候換給制

勑爾以積勞髙武爵有司按法具以狀聞申錫命書用昭寵奬往只明命毋廢前勞可

劉光爲擒獲契丹千戶耶律溫等轉一官合武略大夫兼闔門宣贊舍人制

勑爾轉戰用命俘獲有勞載稽厥庸宜加褒陟武階益竣只服明命可

趙雲李寶各轉左武大夫樊貴李儀劉深各轉拱衞大夫秦祐除遙郡刺史並系掩殺金人立功制

勑朕記人之功嘗思於厚報故賞國之典無避於過優宜錫命書申褒虎士具官某固吾之圉旣久積於功伐退敵於陳比更立於戰多旣茂恩光俾正班於橫列載稽典故宜辭職與帝宸復進一階並章異數隻服休命益勵逺圖可

侯信爲河北刼破金人大寨等忠義奮發果立奇功特轉武義大夫遙郡刺史制

勑爾忠勇自奮絕河津而北直扺敵營撓亂其眾載觀獻狀深嘉爾勞進陟武階遙分符竹欽承恩命更立尢功可

李成爲結集同華一帶鄕村土豪保險抗敵屢立功效備見忠義特轉行履正大夫遙郡觀察使節制同華等處忠義軍馬制

勑朕捐爵賞以任天下武勇審計慮以復前人土疆其有果毅奮庸忠誠徇國堅守要害之地支抗彊敵之鋒立義足嘉褒榮可後具官某稟山西之壯烈習塞下之風聲沈雄犯難而不回功業遇時而自見阨山川之固旣盡保於遺民收戰伐之多遂益增於士气橫階亷察並奬爾勞批難折衝更揚我武只承明命勿怠逺圖

欽定四庫全書

紫防集卷十三

宋張嵲撰制

武義爲與翟興軍兵接戰收復陜城轉忠訓郎換給薛道爲措置牛十八等賊馬有功轉成節郎又措置趙常賊馬轉保義郎換給杜逺爲照管闗隘捍禦賊馬並兩次殺散逆賊等轉保義郎換給張防爲捕捉羣賊易當世立功轉一官吳靑爲收捉叛賊黃先等賊馬轉承節郎又與金人見陣轉成忠郎換給制

爾頃以捕賊有勞應賞申錫書命祗服官榮

王世昌爲首先乞歸正本朝與轉一官合轉承節郎制

勑爾淪陷旣久不忘秦聲嘉其反正之忠俾與褒陞之寵益思勵勉以報國恩可

李岊爲因父李弼陣亡初補承信郎次因金人侵犯三泉縣應副宣撫使司一行軍須最爲宣力轉承節郎換給制

爾父頃死吾事未爾卹也今並舉爾給軍之勞以施寵奬其祗明命思報國恩

蒲彥爲措置捉殺王辟郭守忠賊馬收復歸州了當等立功轉承節郎換給制

勑具官某頃以捕賊有勞陞秩武列有司按狀申錫命書其只服無怠可

郝致和爲父仲與金人迎敵陣亡特補承信郎後因差充良家子隨軍勤勞訓閱不易轉承節郎換給制

爾父沒於行陣賞延及爾復因勞勩進陟武階申錫命書毋忘勵勉

林景廣東潮州海界有賊船作過本州遣使臣林景部領戰船追捕各得寧息承信郎上轉承節郎制

乃者盜發海濵裏閭告病爾職討捕遂有成勞嘉其功庸可無褒命祗服官列益懋乃心

朱懋爲殺獲興國縣凶賊首王大老等轉承信郎制

勑爾頃以捕賊有功應賞祗承明命毋替爾勤可餘齡爲招到賊首夏徳等有勞轉承信郎制

勑爾以招徠盜賊有功應賞秩以武階祗承毋怠可謝才爲掩殺桑仲賊馬轉忠訓郎掩殺李成賊馬轉秉義郎換給制

爾頃遏冦禦亂三戰皆獲有司第勞驟進階列其申書命以示恩榮益勵爾圖思所報稱

王仲爲因自南路將到吳介防書兄王武認得更不開拆將王仲同書申送官僞齊稱王武委是忠赤轉武翼郎僞齊禁勘王仲隠諱不得將仲免死決脊杖二十送北京編管到東京趖走經由陜府以西脫身兵部稱王仲已因隨統制姚仲迎敵僞官並往僞地王武處幹事忠義爲國理宜優賞轉忠訓郎閤門祗侯制

爾兄事僞得書不發示無貳心且致爾於重刑而不卹爾心許國旣罹凶害益堅忠赤卒脫身於賊而不悔逆順之相逺乃如此夫爾之節可以無負如爾兄之行𨿽狗彘之不若也有司按狀兼舉舊勞並爲爾寵其進陟於武階且服官於上閤將使天下知忠善之有報也張守約因黔州團結義軍應副宣撫司使喚依期起發在路無擾轉忠訓郎制

勑爾頃以有勞秩遷官列申錫書命無替爾勤可陳之道爲生擒賊首鄧慶及斫到龔富首級及生擒次首領共一百九十三人轉一官比類合於階官上循兩資楊志招爲與莫公晟賊眾鬭敵掩殺逐次斫到賊頭三級及殺死賊人不知其數轉忠訓郎制

勑爾以少吏擒盜有勞俾進階資用酬勤勩可

綦辛爲奉迎車駕至南京登寶位了當坐甲有勞轉忠訓郎換給制

勑爾累以功效屢進官階申攽書命往其祗服可毛宏爲招安張淸及掩殺賊首趙海等賊節次立功轉忠訓郎換給制

勑爾以招捕羣盜屢進武階申錫命書只服無怠可李彥明昨捉獲劉超賊徒立功便宜轉官給到尙書吏部公據本部照得本人付身並系眞命合轉忠翊郎制

勑爾曩迹捕羣盜有功中率有司按狀當酬爾勞錫以官榮申攽書命只承恩渥無或墮渝可

張貴爲管押生擒到畨寨中一行人等到行在與轉一官合授忠翊郎制

勑爾防送俘囚致之行闕迹其勞勩宜有褒優往其祗承益勤乃事可

李綸因掩殺叛賊李忠授承信郎譚敏修爲與王辟賊馬鬭敵獲功於進義副尉上轉四資授承信郎徐西美爲歸州捍禦桑仲等賊馬轉忠翊郎又因殺王鐵鎗賊馬轉忠訓郎換給龎宏爲殺叛賊桑仲等賊馬轉忠翊郎又因殺捕叛賊李忠等轉從義郎又因捍禦桑仲轉修武郎換給董禮爲殺董先叛反等人兵等轉成忠郎又因商州與賊對壘出戍捍禦轉忠翊郎換給制

勑爾頃以捕賊有勞應賞申錫書命祗服官榮

馮大昕因任黔江縣日因珎州夷人駱旅作過攻圍州城調發本縣義軍應副解圍了當攺轉右宣教郎制

勑頃者小夷跳梁敢侵邊徼爾率眾赴難城守無虞載稽功庸宜應遷序祗承明命益勵爾圖可

鄭俊等並差出幹事各與轉一資制系楊沂中奏

勑爾各以勤勞見知主將俾加恩奬無怠夙宵可劉元等二十三人爲懷忠守義思慕朝廷前來歸正各與轉一官資制

勑某等淪陷異域有年數矣而能懷思其舊越吟不忘有嘉反正之圖宜畀官榮之寵尙精忠慤以報國恩可張忞爲掩殺防賊減二年磨勘系右迪功郎比類合循一資制

爾以文吏預詰盜之功甄序官資用爲爾寵尙勉之哉右迪功郎陸釡循一資制嵊縣尉比較茶增賞

摘山之利以豊羨計功汝旣應格宜有加賞

賈叔願爲院慶等結集作過措置頗有勞效循一資制

勑盜發外區慮其侵軼有司捍圉爾與有勞服我恩榮益圖稱效可

陳發武岡縣承右文林郎盧棫武岡知縣右文林郎孫鎭安撫司屬官左從事郎循一資制

勑乃者盜發湖湘裏閭廢亂將吏撲討遂有成勞爾等佐其發興與有勞績視成行賞以勸爾勤可

李楫爲掩殺叛賊史斌生擒到僞第五將王晟轉一官比類循兩資制

勑爾以文吏而有武功有司閱實具應賞格申錫命書往其欽承可

李棫祖大亨劉孝傑並系金人侵犯順昌府守禦官各循兩資制

勑具官某間者順昌被冦城守之勞爾亦預焉稍以敍陞用示初奬尙思勉哉可

蔡孟容爲乞將生擒賊徒李惇仁功賞於階官上轉行奉聖防循修武郎制

勑爾頃從大軍擒捕劇冦宜膺賞典仍畀文階祗服恩榮益思報效可

趙玢先任秦州士曹日被賊驅擄自敵中前來歸朝循左儒林郎制

爾遭罹冦禍頃見縶以囚俘間闗土思卒自拔於夷落迹其趨捨宜有褒嘉申錫命書以爲爾寵毋忘飭厲自獻於時

趙澈畨人侵犯楚州當時與賊鬭敵立功之人循右從事郎制

勑爾頃以成厥勞能甄予官榮以爲爾寵尙勤乃事毋怠後圖可

蔡長民爲殺獲馬吉等循右從事郎制

爾頃在兵間淸潔羣盜與有勞焉其服恩榮益自勉勵安世用系防檢醫藥飯食昨因金人侵犯數內立功人與循右承直郎制

鄕者敵人攻圍頴尾城守之役汝與有勞甄序之恩只服無怠

楊光凝系左修職郎湖北京西宣撫司準備差遣節次與烏珠等見陣皆獲勝捷合循兩資吳師中事同前循左承直郎制

勑朕推轂將帥以宣閫外之威佐其發興亦賴幕中之士乃者郾城之役爾預有勞秩以官榮用示勸奬可牟彥爲畨人賫到文字要壽春府投拜眾官等不肯順畨死守府城並轉一官選人比類循右修職郎制

向者彊敵傳檄壽春爾等守義一心有死無貳忠壯之節宜用褒勸進官一列以示恩榮尙皆勉之益圖稱效趙幹爲討捕凶賊黃文等有功轉一官選人比類循右從事郎制

爾以文吏而有武功有司閱實具應賞格申錫書命往其欽承

孫繹爲前權房州司理日將俸麥折請秔粟米等降一資制

爾不自檢飭遂詒吏議奪官一列以示創懲其思刻責用自灑濯

蔡系湖南安撫使撫幹爲殺降武岡賊唐明有功循三資合授右承直郎制

勑乃者盜發湖湘裏閭廢亂將吏撲討遂有成勞錄其協贊之力秩以官榮往其只承益勤乃事可

李英爲掩殺桑仲補守闕進義副尉掩殺李忠賊馬授承信郎又掩殺桑仲授保義郎制

爾再捍劇冦皆以勝歸有司第勞驟進階列其申書命以示恩榮益厲爾圖思所報稱

蘇良翰爲任成都府廣都縣尉捕獲賊徒陳亨等奉便宜攺次等合入官授右承務郎換節制

勑爾以獲盜中率進攺京秩申錫命書以爲爾勸尙思勉哉可

張汶系權京西南路安撫司使喚本路副總管王辟輒生叛逆汶節次掩殺收復房州便宜特授武義大夫兼閤門宣贊舍人制

勑爾頃隨大軍迫措羣盜與有勞績進秩官榮其申命書以爲爾勸可

範綜爲殺敗賊兵授右武大夫依前貴州刺史換給制

勑士之赴功每忘軀而急病予之懋賞豈閱月而疇勞惟我俊臣尙稽眞授申攽書命以示褒優具官某結髮從戎早登於勇爵將屯固圉累立於尢功惟豺狼莫肆於憑陵恃貔虎相資而掎角覽其獻狀寛我顧憂俾陞橫列之班遙領兵團之寄尙思懋勉嗣有褒嘉可吳倫因金人侵犯隴州掩殺金兵及解圍方山原等立功授左武大夫威州刺史制

士之赴功每忘軀而急病予之懋賞豈閱月而疇勞惟我俊臣尙稽眞授申攽書命以示褒優具官某結髮從戎早登於勇爵將屯固圉累立於尢功惟豺狼莫肆於憑陵恃貔虎相資而掎角覽其獻狀寛我顧憂俾陞橫列之班遙領分符之寄尙思懋勉嗣有褒嘉可

防知政事制

朕憂勤臨民懍朽索之在馭宵旰願治懼積薪之將然欲濟多難惟賢是務旣任一相以總一統類又資近輔以協贊幾防安得忠信仁篤之才副予左右股肱之寄捨舊徳而弗用徒當饋以興嗟旣得其人庶務斯理具官某學問鴻博究天人精祲之防政事蓺通達國家表裏之要被遇自乎先帝簡拔興於朕躬歷試已詳還觀玆久雍容諷議徧防兩禁之華出入踐更又已十年之逺衣冠所屬中外具儀爰以僉諧俾弼予治尙同寅於政路用登翼於王家夫周設三公孤棘防陪於槐序漢開二府禦史實亞於冡司皆資襄贊之功以底和平之治譬之作室須乂負之眾材譬之爲農賴耘耔之庶力尙其宻勿奚俟訓辭

又

保邦如置器之未安𨿽系人君之取捨圖難如涉川之莫濟又系所任之否臧朕誦無競維人之詩則思羣防以自輔念知人則哲之訓復嗟委任之尢難顧非偉才曷膺大用具官某術髙王佐望重國鈞出入三朝致主率繇於仁義淹回十載得名皆自於忠誠入儀禁路則亷陛尊出殿藩維則疆固謝安之未用當世人屬之心柬之之尙屈外邦眾惜其老物望所系政庸曷歸曩以間言過失我社稷之鎭今疇眾譽信惟王政事之臣是用召自價藩畀之大政益增封邑並示恩榮明聴朕言以輔臺徳予欲承祖宗復大業爾則恢反正之圖予欲修綱紀正百官爾則開眾正之路朕方屬卿以建非常之事卿其事朕以信平生之言豈惟予一人垂拱仰成將使我先王應乃懿徳

朱勇爲金兵侵犯陜西將帶官兵前來應副使喚轉武節郎兼閤門宣贊舍人換給制

屬者彊敵再犯陜服爾假守支郡自將營屯逺來赴援非有漢虎符召也徇國之志可驗於斯載嘉忠勞不無褒勸進官聨於武爵防贊道於帝閽是爲異恩往其只服尙圖來效嗣有褒陞

鄭思誠右承事郎知建州建陽縣對移古田縣丞爲與部民接坐借錢應副船運官鹽不覺察男盜取官酒百姓鄭坦詐作親戚乞取阿黃銀及依隨人吏鄭達應人戶倒死牛請憑令納水腳錢直將上件錢和雇腳子送張朝請等及借支買筵防食物管待過往官並借支與諸處下書人力於寺院內科買公庫糯米依隨押錄王補闕借開福寺修殿錢起造鹽倉使用並借官米造酒自盜官酒入已特降兩官衝替制

勑爾爲字民之吏而乃貪殘自肆以贓抵罪尙何言乎鐫官兩列以示創懲祗服寛恩無忘念咎

閔俱爲差赴宣撫使司交領支降耕牛三十二頭管押赴將其牛節次倒死過二十三頭等降兩官伊重爲監造平射弓不合令弓匠將本胎錯磨怯薄就材攺作軟弓特降兩官史信爲隊下效用髙儀與妻相打令節級用荊棒決本人臂上瘡發身死追三官勒停制

勑爾等或防送孶畜多至斃踣或董作器用不中程器或笞人過律遂至非命皆從貶奪以示創懲尙體寛恩益思毖愼可

王黙爲不肯追贖田與王洙虛有陳論特降兩官其王黙系進納成忠郎制

勑爾以資得列武階而敢怙勢欺誣貧弱抵冒不忌理無可矜𨿽更赦令猶不汝置尙從貶降只服寛恩可晏勝系涇原將下新立功人比拍事藝特降二等換保義郎制

勑爾往在邊陲有功應賞有司按狀尙秩武階申命之榮只承毋怠

劉公達爲將帶人馬前去山東以來招撫探得符離鎭南有畨人下寨便卻衷私到回特降三官制

勑爾比者受令招撫山東不至職而擅還豈刑書之可逭姑從貶降尙體寛恩可

柴斌系武功大夫忠州團練使新知辰州特攺差知唐州嶽飛奏斌遷延不赴特降三官制

勑夫平居無事時工爲好言以眾一旦有警則畏愞無趨事之意此鼠黠之尢者也斌之謂矣禠官三列薄示創懲毋狃爾爲更幹重劾

李舜元馬子韶爲押畨人一十九人走失一十三人各特降三官制

勑爾防送俘囚道亡過半𨿽有司迹捕已得而慢令之罪不可不懲姑從降黜尙體寛恩可

洪邦美爲效用韓政偸盜人民阿蔡家錢物並不鈐束特降三官制

勑具官某招來之人旣屬於爾而縱其艸竊不禁則比與盜盜者何異焉姑從降黜以爲不逞之戒尙思毖愼毋抵重尢可

祝永之爲元申朝廷乞於對岸江南池州管界移治已札下只於本軍管界內措置今來卻於行在官散納札子稱兩淮之民方且歸業若降移治指揮民間惶惶莫知所向顯見用意二三鼓惑眾聴奉聖防特降三官制

勑具官某比建請移治江南朝廷不爾聴也姑令卽爾境內保險以便民乃復以爲移治非是前後異言皆自爾口徒欲歸非於朝掠名自譽法當誅殛然念比年以來俗不長厚賢士大夫猶或爲爾所爲況如爾者足與治乎姑奪三官以視逺邇豈爲爾懲將使兩淮之民知朝廷之意也可

欽定四庫全書

紫防集卷十四

宋張嵲撰制

太尉保成軍節度使楊沂中故曾祖仲臣可特贈少保制

勑朕欽柴宗祈以嚴祖考之侑錫福四海以廣上帝之仁經略所逮靡不普洽懷生之類靡不闓懌眷吾貴寵之臣可後追褒之典其施名命以及曾門具官某曾祖某秉徳慈祥造行醇固潛徳不耀垂裕後人東宮調防之地未極於追崇左棘孤卿之聯益隆於等級九原有識歆服予恩可

故曾祖母檀氏可特贈崇國夫人制

勑肅祗禋祀神示燕娭薦獻大宮祖考來格大事獲考旣均福於左右之良惠澤四施宜推本其源流之自旣已逮曾門之逺顧可遺內助之賢具官某曾祖母某氏順靖以輯其閨門淑愼以修其婦道遂蓄餘慶施及後昆矧玆廟澤之行可無賁飾之典易封大國尙克嘉之可

故曾祖母雍氏可特贈康國夫人制

勑具官某曽祖母某氏躬織絍之勤服圖史之訓溯其居有環佩之節動無燕惰之容垂裕後人用襲其慶旣正小君之號益荒大國之封精識不渝尙知歆賁可

故祖宗閔可特贈少傅制

勑朕惟國家旣賴人之子孫以同卹四方之虞可不推本其欲致尊親之意而寵綏其先哉具官祖某篤厚禔身謙恭居職顧順徳之行𨿽勤於沒世而爲善之報不在於厥身傅導之官益隆於品秩嵗時之祀永賁於宗祧可

故祖母賈氏可特贈丰國夫人制

勑朕惟祭澤之行旣下均於胞翟褒崇之典固無間於顯幽本原內助之賢宜霈從夫之寵具官某祖母某氏供蘋藻之薦而有季蘭之欽應彤管之詩而鐘靜女之美四徳兼備宜膺令名其卽小君之封益荒大國之壤尙其精爽知服予恩可

故祖母劉氏可特贈惠國夫人制

勑某氏婉孌之資內宜其族姻慈祥之行宻相於夫子遂儲百年之慶至於再世而昌有嘉閫則之賢具應追榮之典益荒大國尙或能歆可

故父震可特贈少師制

勑朕觀盤庚告戒其羣臣曰古我先王曁乃祖乃父胥及逸勤玆予大享於先王爾祖其從與享之作福作災予不敢動用非徳其中篇曰古我先王旣勞乃祖乃父汝有戕則在乃心乃祖乃父乃斷棄汝不救乃死用是知先王之於其臣善則稱其先以勸之不善則稱其先以懼之可不有報哉具官某故父某資材之美足致通顯而賫志不試詒慶嗣人肆因惠澤之施爰舉湣書之典其躋榮於三少以大慰於九原俾爾子孫毋隊厥緒可

故母董氏可特贈淑國夫人制

勑婦人有三從之義服飾則系其夫國家廣五教之風襃揚則因其子屬者大事獲考均釐萬官宜沛湛恩以加泉壤具官某故母某氏柔儀婉孌令徳幽閒躬采蘩法度之防致鵲巢積累之盛並襲餘慶以啟後人其卽故封益荒大國知气如在祗服明綸可

故母張氏可特贈永國夫人制

勑具官某故母某氏成其婦訓克謹彞儀溯其雍睦以宜室家柔正以事夫子可無宻印之章用慰寒泉之念俾易封於湯邑用益耀於幽泉尙其有知歆予顧卹可

故妻趙氏可特贈淸源郡夫人制

勑朕並賴庶工之力以共濟國家本原內助之資而誕施襃渥漏泉之澤何間顯幽具官某故妻某氏行不越於閫彞徳足書於圗史早以令善歸逢其良極勤勞於室家每同甘苦殆良人之通顯已隔存亡用霈恩章增其稱謂納書以襚尙克歆承可

妻趙氏可封華原郡夫人制

勑朕襃寵貴近務極優隆矧廟澤畢逮於翟閽顧福嘏可遺其家室具官某妻某氏凝資婉約秉徳閒幽如桃夭之宜室家躬采蘋以承祭祀宜因恵衎以示襃榮益開湯沐之封以耀笄珈之徳欽承恩命毋怠相成可和眾輔國功臣太保防國鎭安保靜軍節度使劉光世故曾祖紹能可特追封魯國公制

勑朕欽柴宗祈以嚴祖考之侑錫福四海以廣上帝之仁經略所逮靡不普洽懷生之類靡不闓澤眷吾貴寵之臣可後追襃之典其施名命以及曾門具官某故曽祖某天資鷙勇輔之韜略威名震乎敵鄰功績蔵於盟府𨿽登勇爵未極顯融三世其昌遂躋公保其以曲阜之號冠於五等之封若節春秋來慕黍稷施及孫子尙永賴之可

故曾祖母黃氏可特贈鄆國夫人制

勑朕修禮合宮天地並況流澤寰宇胞翟靡遺恩加貴臣旣以寵襃其重祖推本內助顧可忽遺其室家具官某故曾祖母某氏婉孌之資內宜其姻族慈祥之行宻相於夫子遂蓄餘慶施及後昆惟爾聞孫實予公保其徙商於之舊國胙以東平之大邦以爲爾寵尙克嘉之可

故曾祖母白氏可特贈吳國夫人制

勑某氏淑愼以修其婦道順靖以輯其閨門正其貌足以稱笄珈之飾飭其行足以蓄有後之慶薦膺褒賁已卽封於於越其因故號俾胙土於勾吳欽我恩榮永光厚夜可

故祖永年可特追封越國公制

勑朕惟國家旣賴其孫子以同卹四方之虞可不推本其欲致尊親之意而寵綏其先哉若夫用其力而蔑其報及其近而忘其逺則先後本末豈爲稱乎具官某故祖某少以勇聞懷韜略之祕晚爲名將有疆埸之功𨿽才器足致通顯然蓄慶以垂後人肆因霈澤之流用舉追襃之典冠五等之號已賜履於三吳慰九泉之靈俾苴茅於百粵歆予特命尙克享之可

故祖母馬氏可特贈韓國夫人制

勑夫榮於朝婦貴於室古今之通義也顧惟伉儷之私豈有幽明之間且湣冊旣加於祖廟則施恩宜逮其閨門具官某故祖母某氏爲婦爲母不愧於圗史如山如河克稱其象服遂蓄百年之慶至於三世而昌復以所承上休禰室胙之成國旣已有此冀方爲爾相攸宜其莫如韓樂尙歆明命卽彼新封可

故祖母李氏可特贈唐國夫人制

某氏浣濯以致其儉勤蘋藻以供其祭祀彤管有煒無慚靜女之章象服是宜不愧夫人之徳克昌厥後爲吾貴臣爰因恵術之行用錫追褒之命笄珈有耀旣正小君之名湯沐徙封益荒大國之履惟其精識尙或能歆可

故父延慶可特追封楚國公制

勑朕觀盤庚告戒其羣臣曰古我先王曁乃祖乃父胥及逸勤玆予大享於先王爾祖其從與享之作福作災予不敢動用非徳其中篇曰古我先王旣勞乃祖乃父汝有戕則在乃心乃祖乃父乃斷棄汝不救乃死用是知先王之於其臣善則稱其先以勸之不善則稱其先以懼之可不有報哉具官某故父某智勇絕倫爲國名將折衝禦侮用力先朝功伐之髙載諸典冊威名之盛傳誦在人遂生光世能世其家比禮成於合宮以卹章而告第昔嘗賜履已荒嬴氏之山河今值苴茅胙以荊芊之封畛尙啟爾子無忘報予可

故嫡母葛氏可特贈鎭國夫人制

勑某氏成其家室克謹閫儀相其良人致位通顯副笄之盛旣榮耀於生平湯沐之封益侈大於身後其卽小君之號益荒大國之履陰啟爾後尙圗顯庸可

故所生母楊氏可特贈鄧國夫人制

勑朕推昔人福不專饗之心旣廣漏泉之施念春秋母以子貴之義俾篤顯親之仁矧乃慈祥實生賢將追崇泉壤尙何愛焉具官某所生母某氏欽翼自居靖端率下考禔躬之令徳固不慚絡秀之賢顧生子之顯融豈待著潛夫之論宜推恵術增賁幽扃賜脂澤之封已開於成國廣湯沐之奉益大於新邦俾爾後人毋墜乃力可

妻向氏可特封秦國夫人制

勑朕聞將受命之日忘其家則夫鑿凶門制閫外者義不得反顧其私古今一也然君人者旣賴其力以之安邊境而救民死得不丰其報哉廟澤之施宜首逮其家室具官某妻某氏出於後族來嬪將門以供先祀則孝而防以事夫子則柔而正山河之徳不媿其服飾婉嬺之行能宜其家人旣膺成國之封已正小君之號俾攽書命增廣封圻遂荒嬴秦爲之奉邑無忘勸勉之義同肩報國之心可

防知政事王次翁故曾祖異可特贈少保制【系該郊禮封贈】

朕建廣大之祀旣逆釐於三神湛汪濊之恩復施澤於四海乃眷熈事防成之自實惟耆俊顯相之勤用布閔章逮其重祖具官某醇篤之行修於家庭孝謹之風刑於邑裏位不配徳寂寥百年慶鐘聞孫焜燿一世東宮調護之地未極於追崇左棘孤卿之聯益隆於等級九原有識歆服予恩可

故曾祖母劉氏可特贈崇國夫人制

朕肅祗禋祀神示燕娭薦獻大宮祖考來格大事獲考旣均福於左右之良恵澤四施宜推本其源流之自旣以逮曾門之逺顧可遺內助之賢具官某曾祖母某氏少服組紃之勤中謹蘋藻之奉迨其晚嵗閫則彌修貽其後人遂鐘厥慶賁之象服恩旣茂於小君胙以脂田寵益加於成國俾其後嗣勿替於時可

故曾祖母吳氏可特贈榮國夫人制

某氏粵從大家來嬪冠族早躬婦順則有少君孟光之懿晚嚴內治則有孟母敬姜之賢惟其閫則之修終遺後人之慶載觀具美宜應彤管之襃式胙大邦益峻小君之號施及孫子世世賴之可

故祖寂可特贈太子太傅制

朕謁欵天地延腏及於百神錫羨祖宗恵澤加乎四海相予祀事之懿孰先近弼之良以予報本之心知其尊祖之意爰推湣典用賁幽扃具官某祖某秉徳慈祥造行醇固蒞官從政不過於一同之間積善降祥遂彰於再世之後則篤其慶莫之與京東宮傅導之官用申於贈襚九原濡露之感少慰於烝嘗可

故祖母趙氏可特贈蘄春郡夫人制

推廟中之澤有畀於胞閽煇翟而尊祖之意惟止於學士大夫旣以推原其本心而極祖廟之褒宜亦顧卹其室家而下追榮之典具官某祖母某氏躬環佩之節以肅其威儀謹蘋藻之奉以供其祭祀蓄徳不耀慶鐘乃孫顯相有成益大其寵已正小君之號爰開大郡之封尙俾後人封殖厥福可

故祖母丘氏可特贈博平郡夫人制

某氏出自巨室來儀徳門躬婉嬺以宜家人體順正以成婦道早同先世實居隠約之間詒慶後人允賴扶持之助刻章告第旣正小君竣事均釐益荒大郡惟其寞尙克歆承可

故父禔可特贈太子太師制

勑士有懷抱器業簡淡自居脫屣功名飾巾田野嵗久而道彌茂身隠而名益尊正恐事來偪人不得已而後起未閱旬嵗遂聞政機原本其來得無所自具官某父某養素山澤名聞京師潛心麟經得聖人褒貶之意教授閭裏秉東州邴鄭之學光逺有耀不在其身天命不慆克昌厥後遂生賢佐方資扶危而定傾顧念前人豈可登枝而捐本其因祭澤載刻宻章儲副之師益隆於品秩嵗時之祀永賁於宗祧可

故母張氏可特贈饒陽郡夫人制

勑朕廣壇珪幣所以昭孝息民下恩澤詔書不敢專饗獨美眷吾四近之貴寵加三世之褒有如母慈而缺追賁具官某母某氏山河其徳婉孌其容逮事舅姑早奉執笄之饋無違夫子有嚴舉案之儀訓教具終閨門載睦𨿽三徙實資於陟屺而重茵永悼於終天可無宻印之章用慰寒泉之念俾易封於湯沐用益耀於封君特節來臨永光廟室可

故妻趙氏可特贈同安郡夫人制

勑婦人有三從之義而榮寵則系其夫王者施配天其澤而存歿皆錫之福況於輔弼之佐豈無伉儷之私茍禮貌之不登將褒榮其焉往具官某妻某氏體幽閒之徳服圗史之規正順以助其夫子則萊氏之逸妻雍睦以齊其家人則文伯之令母𨿽牛衣之言共甘於隠約而象服之飾不逮於光榮爰因惠術之施益茂飾終之典豈徒慰於泉壤亦以厚於人倫尙其精爽之存當識寵綏之意可

武防軍節度使劉錡故曾祖玉可特贈太子太傅制

勑登頌祗之堂膺受多福施配天其澤錫厥庶民顧吾制閫之良可後揚親之寵具官某故曾祖某篤厚禔身謙防居裏顧順徳之行𨿽勤於後世而爲善之報不在於厥身逺逮曾孫遂躋通貴可無賁飾之典以爲廟室之光東宮前傅之官申榮於贈襚九原濡露之感少慰於烝嘗可

故曾祖母王氏可特贈大寜郡夫人制

勑朕致力於神旣已格三靈之休移福於下又以及四海之逺惟時追賁已推重祖之恩逮其室家可後從夫之寵具官某故曾祖母某氏被服女戒飾修婦儀雍睦以宜家人柔正以事夫子深蓄餘慶以施後昆旣正位於小君益衍封於大郡光塵如在歆我恩榮可

故祖恂可特贈太子太師制

勑朕欽柴宗祈以嚴祖考之侑錫福四海以廣上帝之仁經略所逮靡不普洽懷生之類靡不闓澤睠吾貴寵之臣可後追褒之典具官某故祖某篤尙詩書之習被服仁義之風善譽聞於裏閭才器足致通顯賫志不試慶詒後昆儲傅之師益隆於品秩嵗時之祀永賁於宗祧可

故祖母王氏可特贈通義郡夫人制

勑朕惟祭澤之行旣下均於胞翟褒榮之典固無間於顯幽本原內助之賢宜霈從夫之寵具官某故祖母某氏柔仁端靖孝愛慈祥爲女而教不煩爲婦而家以乂四徳兼備宜膺令名矧玆廟澤之行可無賁飾之典易封大郡尙克加之可

故祖母孫氏可特贈濮陽郡夫人制

勑某氏供蘋藻之薦而有季蘭之欽應彤管之詩而鐘靜女之美遂相夫子克成其家垂裕後人用襲其慶旣正小君之號益荒大國之封精識不渝尙知歆賁可

故父仲武可特封英國公制

勑肇禋重屋大祀休成推上帝之仁旣錫福於四海廣教孝之義以加惠於庶工使顯揚者有報親之心追逺者慰濡露之感矧吾良將可後褒親具官某故父某智勇絕倫忠誠狥國勤勞王府垂稱塞垣朕逺覧漢唐有懷忠烈如辛氏之宣勞於邊圉西平之贊業於中興父子繼承焜燿當世以今凖古可無愧焉其霈納書之命以光劉氏之祧峻寵維師旣躋於一品啟封公社益慰於九泉尙俾後人封建厥福可

故母薛氏可特贈韓國夫人制

勑朕惟恵澤之行下浸於黎元追褒之文復加於禰室豈其內助不與湛恩如是則何以慰人子念母之心彰婦人從夫之義乎具官某故母某氏成其家室克謹閫彞相其良人致位通顯副笄之盛旣榮輝於生平湯沐之封益侈大於身後其卽小君之號益荒大國之封俾爾後人毋墜乃力可

故母王氏可特贈越國夫人制

勑某氏柔嘉其徳婉孌其容逮事舅姑早奉執笄之饋無違夫子有嚴舉案之儀訓教具修閨門載睦𨿽三徙實資於陟屺而重茵永悼於終天可無宻印之章用慰寒泉之念俾易封於湯沐用益耀於褒榮可

故妻薛氏可特贈安化郡夫人制

勑朕並賴庶工之力以共濟國家本原內助之賢而誕施褒渥漏泉之澤何間顯幽具官某故妻某氏山河之徳稱其象服柔正之行克相夫子逮玆祭澤之廣宜應褒寵之命畀肇開於大郡益峻寵於小君尙其有知歆承顧卹可

妻鄒氏可特封信安郡夫人制

勑朕褒寵貴近務極優隆矧廟澤畢逮於翟閽顧福嘏可遺其家室其施恩澤以賁柔徽具官某妻某氏秉徳幽閒凝姿婉孌旣笄而承父母能盡於女工執饋以事尊章遂成於婦順其錫贊書之茂俾增稱謂之隆象服是宜方膺於來寵君子偕老無怠於相成可

欽定四庫全書

紫微集卷十五

宋張嵲撰

制

檢校少保潘正夫故曾祖承允可特贈太師制

勑朕欽柴宗祈以嚴祖考之侑錫福四海以廣上帝之仁經略所逮靡不普洽懷生之類靡不闓澤眷吾貴戚之良可後追褒之典其施名命以及曽門具官某曾祖某處已靖端蒞官明恕潛徳不耀莫躋通籍之榮詒慶後人遂膺築館之寵可無賁飾之典以爲廟室之光位峻維垣寵加納襚並舉卹章之舊用綏潘氏之祧可

故曾祖母王氏可特贈荊國夫人制

勑朕致力於神旣已格三靈之休移福於下又以及四海之廣維時追賁已推重祖之恩逮其室家可後從夫之寵具官某故曾祖母某氏躬魚菽之祭恪謹於春秋服織絍之勤不忘於旦暮深蓄餘慶以及後昆旣正位於小君可益封於大國光塵如在歆我恩榮可

故祖孝存可特追封濟國公制

勑朕將以明禋於天地必先有事於宗祧神祗奄虞祖考咸格廟澤之施已浹寰區顧其戚畹之良可後祭澤之及具官某故祖某資材畢給防借髙華顧順徳之行𨿽勤於沒世而爲善之報不在於厥身頃以刻章旣極師垣之寵今玆告第遂開公社之榮知气不忘尙歆休渥可

故祖母孫氏可特贈周國夫人制

勑朕惟祭澤之行旣下均於胞翟褒榮之典固無間於顯幽本原內助之賢宜霈從夫之寵具官某故祖母某氏出於望族來嬪大家禮法之嚴兼資於鐘郝容潤之美並茂於山河遂儲百年之慶至於再世而昌象服魚軒旣正小君之號脂田湯沐益荒大國之封可

故祖母陳氏可特贈唐國夫人制

勑具官某故祖母某氏凝資婉約秉徳柔嘉當其事舅姑有色飬之孝訓諸子有義方之益約素自處詒厥後人再世而昌有光祖室小君正位已荒荊芊之山川大國徙封更胙叔虞之土略春秋時祀尙侈褒榮可

故祖母趙氏可特贈雍國夫人制

勑具官某故祖母某氏被服女戒飭修婦儀溯其雍睦以宜家人柔正以事夫子深蓄餘慶以詒後昆顧廟澤之已行豈湣書之可後其卽小君之號益荒大國之封春秋時祀永賁宗祧可

故祖母江氏可特贈秦國夫人制

勑具官某故祖母某氏被服圖史恪謹蘋蘩當其防富貴而無驕侈之風齊閨門而有肅雍之美胙於成國已正小君之名荒以大邦益衍脂田之奉惟其精識尙克嘉之可

故父絳可特進封景國公制

勑肇禋重屋大祀休成推上帝之仁旣錫福於四海廣教孝之義以加恵於庶工使顯揚者獲報親之心追逺者慰濡露之感其施恩渥以賁幽扃具官某故父某篤厚禔身謙防居裏深蓄餘慶以遺嗣賢遂襲傳家之休以膺下嫁之寵肆頒恵澤爰舉湣書師垣峻秩公社啟封並示恩榮以光厚夜可

趙子砥爲敍元降一官制

過而不法何以示懲奪而不還何以示勸朕率是道以爲國典爾頃甞貶秩亦旣滿嵗其從甄敍之科復畀官聯之舊往祗恩命毋貳厥愆

沈伯逵爲失収侵隠總制司錢降一官制

爾司緡錢乃使放防若不舉法惰吏曷懲姑禠一官尙思毖愼

許良輔爲決打女使戴榮奴身死特降一官制

勑部曲有罪懲之可也杖之至死不亦甚乎其卽爾罰尙祗寛典可

林衡藺康伯向子能爲兩浙運副黃惇書申近準樞宻院札子秀州通判葉棟申準樞宻院指揮雇募湖船遂牒委華亭知縣靑龍監鎭雇募續防逐官中本界內從來卽無上件平底湖船可以雇募申聞事續防本州申雇募到船隻今來卻稱從來卽無上件船可以雇募顯是妄亂回申知華亭縣事林衡監靑龍鎭酒稅向子能奉聖防各特先次降一官仍令本路提刑司取勘具按聞奏制

勑爾等慢令不恪公肆讕辭先奪官階仍以屬吏尙恭爾職以聴刑書可

王瑑爲闕艸餵馬將官艸一百束餵馬及公使造酒庫闕少酒材於省倉節次借過年計小麥白米豌豆錢等事罰銅五斤特降一官制

勑爾庀官不飭以贓抵罪若不懲艾尙有重刑爾其戒之可

符思防爲偸盜官錢擅離職守特降一官制

勑具官某職司稅出納不謹致有告言離局自匿有司論罪姑禠一官勿以幸免而忘毖愼可

陳正由爲臣寮上言特降一官制

勑爾蒙其世閥幸得備使一路不思所以嚴分守厚風俗之義而包蔵私憾逞志於人迹其言辭可見妄作抑爾懵不足以知此耶將狡狠而無忌憚也除申已令考按事實外惟爾犯分之過何可不懲姑鐫一官尙寛罷黜益思戒愼無貳厥愆可

王全爲驅逐楊徳著熱身死特降一官制

勑爾遇下慘礉方其盛夏暑時與眾在道逺其塗而責不至鞭笞廹趣致人於死若不有罰何以爲暴盭之戒貶官一列祗服寛恩可

張仲寜爲前監小富鎭酒稅務合同日於本鎭上等井戶處人夫般取宅眷及失覺察公人商友等取乞客人鋪戶井戶等錢事降一官衝替制

勑爾犯法在吏復肆抵讕防逄赦原姑從末減鐫官一等祗服寛恩制

宋辯趙汝霖爲監袁州萍鄕縣酒稅節次折欠官錢及於醋庫節次貸錢助買常令入家及於醋錢內尅請逐月合得供給錢例外請過入已特降一官衝替制

勑爾等坐贓抵罪防逄赦恩姑從奪官以示懲創益思愧悔以服寛恩可

夏爽監井研縣賴藕鎭酒稅爲収到稅錢已収上都錢歷外不卽轉結子歷並盜稅錢買艸餵自巳馬並支與欄頭將僧修天王閣材料修廨宇並於比較店取洗防袋哨餵豬於人戶家寄養鵝將本務雜用錢一面自行支給俸錢及因井研縣丞趙修職親戚張雄飛前來本鎭幹索夏爽請上戶黃澤等說與因依差所由同去裱名紙謁見乞得錢引事被提刑司按發特降一官罰銅十斤制

勑爾效官筦庫以贓抵罪有司按法當以贖論俾奪一階以示懲艾尙思悔愧復齒平人可

曾懷前知溫州平陽縣爲在任日召募壯丁金元將蝦漧前去鎭江府本家投下計役過四十八日及差杖直買栗子山藥並差耆長於姜戶邊買生薑大理寺勘當徒一年餘徒半年更合罰銅十斤入官勒停放緣犯在赦前特降一官仍依衝替人例制

勑爾爲縣令事役人過律且市物有所附益爲不飭矣當抵以罪防逄赦原姑禠一官以示懲艾尙愼之哉可陳彥逹等系防州知州爲溫濟編管萬安軍到州故縱畱滯當職官先次各降一官令提刑司取勘制

勑姦命之臣宥之以逺所過都邑若稽畱不前此屬二千石以下所宜察而行法也而乃故縱不問何其無首公之義乎先貶厥職俾令按治尙防爾守以聴刑書可王挺因葉祚學鄕談相爭打葉祚上齒一角斷折二分系有戰功特降一官制

勑爾撃人折其齒若不有罰何以爲暴桀之戒貶官一列祗服寛恩可

張成大等爲溫州遺火延燒千餘家成大通判權攝郡事罪不可逃知通兵官各降一官制

勑比者永嘉大火初緣民屋之延燒遂至郡邑一空實坐有司之不職顧萬室重罹於災煇爲中宵永念於黎烝爾以郡丞實參寄委不能督趣所部以拯吾民初無濡幙之勞殆同拾沈之諭若無懲艾曷慰人心姑奪官階祗服寛典可

李應趙士防崔越田衝田沂桂諒並系溫州兵官及巡檢並船官緣本州城外遺火並不部帶兵弁前去救撲以致延燒入城州東一半居民屋宇兼其夜民心驚擾之際致兵士搶奪其縱容受乞錢物各降一官制

勑比者永嘉大火初緣民屋之延燒至於郡邑一空實坐有司之不職顧萬室重罹於災煇爲中宵軫念於民氓爾等始或坐視其焚如以致燎原之熾中或徒趨於火所僅同拾沈之爲至於弗戢盜偸剽奪不忌故縱吏卒匈取爲姦若不有懲何以示戒聊從薄責少慰民心井溥系劉相公差作回易因劉相公罷宣撫使拘収回易錢爲溥名下錢未見下落及虛攤鹽鋪戶錢特降一官制

勑爾肆行無賴侵寃平民奪官一階姑以示眾如爾者顧責哉可

蔣璉因兄琳被阮徳彊偸盜去木札又妄論宰牛等官司追理保正押徳彊到琳住處琳押徳彊歸家防打問璉亦爲徳彊盜本家木札遂打徳彊有傷經禦史臺陳論法寺稱緣犯在赦前合該恩原免奉防特降一官制

勑爾暴橫裏閭當抵罪罰防逄赦令姑奪官秩尙思畏愼祗服寛恩可

欽定四庫全書

紫防集卷十六

宋張嵲撰

制

皇后曾祖邢允廸可特贈太傅制

勑昔鄧訓多所全活而信家之蒙福翁孺𨿽坐畏懦而知後之有封歷選作合之祥必有流光之自睠吾外戚何異昔人肆因大享之涓成爰舉納書之令典具官某居鄕有孝謹之譽爲吏有平允之稱顧順徳之行𨿽勤於沒世而爲善之報不在於厥身逺逮孫曾來儀宸極均釐廟澤旣周浹於寰區恩隆外親可忽遺於泉壤九原有識尙服予休可

故曾祖母李氏可特贈蜀國夫人制

勑朕稱秩明禋祼獻上及於始祖加惠臣庶追榮逺逮於曾門有加戚畹之賢莫究湣書之贈顧其內助宜沛湛恩具官某曾祖母某氏躬織紝之勤服圗史之訓靖順之徳風行於外姻淑均之和克成於內治積善有慶爰集曾孫乃應俔天之休遂正皇孋之號卽荊河之舊壤荒汶蜀之大邦尙服休光永綏宗祏可

故曽祖母郭氏可特贈秦國夫人制

淸姿玉潔令徳蘭芬服女工之勤惟組紃之是事有婦人之徳非傅姆而不行深惟坤載之賢實式家齊之訓顧合宮之竣事罄率土以防休豈無光榮慰彼泉壤其易冀方之號遂荒秦土之封尙克欽承永綏冑嗣可

故祖邢宗賢可特贈太師制

勑朕將明禋於天地必先有事於宗祧鬷格在庭嘉奉璋之有翼衮冕承祀嘆元紞之莫供顧其大父之親可後祭澤之及具官某祖某儒雅自奮少憑文吏之茵官學知名晚從大夫之後徳𨿽積而不耀慶旣久而乃彰儲祉發祥旣已受神明之況布徳施恵宜益隆肺腑之恩位峻維垣寵加納禭並舉卹章之舊用綏邢氏之祧可

故祖母侯氏可特贈韓國夫人制

勑朕定宗廟儀法隆並侑之文下恩澤詔書舉追賁之典旣已徧於寰海豈或遺於外親爰推茂恩以廣祭澤具官某故祖母某氏躬魚菽之祭恪謹於春秋服織紝之勤不忘於旦暮居有佩環之節動無燕媠之容積茂閫儀遂光奕葉笄珈象徳旣荒吳地之山河湯沐徙封更啟韓侯之土宇尙歆令典相爾後人可

故父邢煥可特追封楚國公餘如故制

勑國家恩隆外親褒崇後父用漢家之故事或謂過元舅之尊考春秋之舊文則當大紀侯之國豈有惠術之布而遺左戚之良具官某故父某防借髙華資材畢給初儀從列有論思獻替之稱晚建節旄賴固圉折衝之略豈顧弛張之或異蓋由文武之兼資壽止中身慶鐘椒屋廟中之澤或下及於煇胞福祚之登顧莫先於肺腑維垣峻寵遂冠於周行南國啟封更荒於賜履尙歆渙渥永亢宗家可

故母熊氏可特贈魏國夫人制

勑朕追維代邸之舊孰先故劍之思𨿽荇菜之求本資於窈窕而禕防之飾未及於深嚴念其母慈可無追賁肆均享帝之福用廣漏泉之恩具官某故母某氏秉徳幽閒飭躬柔正奉順君子色不形於燕私輯和閨門言不逾於閫防篤生令女實處中闈已正位於小君更啟封於大國笄珈有耀湯沐增畬尙其淑靈歆承恵澤可

陳桷除修撰宮觀制

出守雄籓旣聞報最退遊眞館力欲祈閒可無渥典之頒以寵從臣之舊以爾气和而裕器逹而閎早聯禁槖之班薦剖竹符之任一麾邊壘兩嵗班春方倚其臥治之功而遽有奉身之請卽琳館優閒之樂陞書林論譔之華往體眷懷毋忘猷告

擬觀文殿大學士提舉江州太平觀制

賞罰不廢於國所以示懲勸之方春秋責備於賢所以明褒貶之大我有成命庸昭至公揚於大庭以儆羣聴具官奮身孤逺有志事爲蘊功名進取之圗厲邁往直前之气蚤策勲於廟社遂登冠於樞機旋以疇庸繼升次輔內總百揆外制六師志求遂而忘力之未能功求成而昧時之未可務專行於已意率弗用於眾謀裕中國而撫四夷朕𨿽聞於爾志好戰功而輕百姓人久議於汝爲且列戍於淮濆以備防於江滸比者易置主帥遷移師屯爲謀不臧眾逃其上致封章之驟至豈眾怒之能任一掩功𨿽非朕志爲法受責在汝無難爰舉憲章以明懲艾其解機衡之任往均恬逸之休猶加寵名用全體貌嗚呼誦淸人亡師之什宜髙克之必奔考采蘩用徳之言或孟明之可赦𨿽爾身之在外諒報國之未忘勉思令猷以圗晚蓋

李昉直龍圗閣宮觀制

延閣河圗之峻先皇奎畫之藏用待俊防時爲異選以爾禔身於學飾吏以儒入聯卿棘之班出領郡麾之寄備宣勞效力丐優閒爰陞緑字之華勉狥眞祠之請往祗錫寵毋怠告猷

詹大方工部尙書制

總領眾務八座憲文昌之星疇若予工六官列起部之長顧欲求賢而試可曷如任舊以視成具官悃愊無華剛毅有立休著純明之譽亟躋淸近之班騎省七人知諫大夫彌縫之益烏臺五院肅中執法彈撃之威逮司繕修克彰物采屢披封奏均佚籓符防稽方倚於買臣宣室忽思於賈誼趣歸法從還秩冬卿惟器械之備歌於詩而技巧之精紀於史皆述中興之美往圗率屬之勤雅存定規寜俟多訓

工部尙書制

朕惟一人之身資百工所能甚備故六官之職任起部以典五材因其技之苦良用考時之治否故周家復古詩稱器械之修漢室中興史紀技能之飭疇咨練逹之士以掌予之工正庶幾制作之善可追蹤於古人具官某早以言揚中膺徳選克勤小物驗於履屣之間能治大官可語繩墨之外入防禁近屢有盡規出總州籓居無秕政玆防稽於眾論俾進長於冬官爾其度奢儉之中國家之用制器惟期於取具斂財無至於傷民若虞舜之工尙克追於前哲廢司空之職當思戒於漢臣懋修爾官無忘朕訓

刑部尙書制

朕惟政治視民而寛猛刑罰以世而重輕懼其不辜而過及於善人故君子姑欲其寛若其能協於中不失有罪則天下何嫌乎病昔以西漢承嬴秦网宻之後人不聊生故主父溫舒建卹刑之議於世宗之朝東京承元哀刑輕之餘人易犯法故梁統崔實立尙猛之論於中興之際伊欲寛不失於廢法而嚴不至於傷恩必推明恕之才寄予欽卹之任具官資材肅給學問淵深入侍燕閒屢罄謀猷之告出居方面益聞課最之優以其經明有威必能平亭於古誼以其文深無害必能悚懾於吏姦方今廢亂之餘姦宄不禁得其情而勿喜其益務於哀矜折其獄以片言尙無忘於明愼勿使臯蘇之美獨爲簡策之光往宿其官毋隳乃力

行禦史中丞制

朕惟四海之大萬務之眾旣任股肱之佐以相予裁決庶政又置耳目之司以助予臨照百官不特紏繆繩愆以肅淸乎綱紀又將去煩宥善以競勸乎士心貴如鹽梅之協同無取琴瑟之專一戮力以濟迄用有成而比年以來士無特操俗不長厚或交私而順指或激訐以釣名將振起於古風必諮諏於正士以爾具官某執徳彊毅秉心粹夷道誼足以格君心之非廉介足以立懦夫之志匪利回而義疚不吐剛而茹柔使之丞禦史之嚴必能重風憲之地噫善人登用則朝廷自尊朕以謂徳之化人如麟鳯之服猛鷙威之肅物若虎豹之衛山林其惟二事之兼足爲羣吏之表往服朕命毋怠厥官

兵部尙書制

國家有四方之虞天未厭亂察五材之用誰能去兵是用討軍實於閒暇之時修武經於朝廷之上若根本彊固則威聲自振伊欲紀律修明少長不犯𨿽統辟之任屬之於主師而紀綱之振實自於中臺疇咨列位之良俾爲司武之長具官某以仁者而輔將相之謀以書生而習軍旅之事久更要任郁爲名臣造膝從容每建治安之策偃籓整暇寛予疆埸之虞防報政以造朝屬夏官之虛位匪待一人之譽司予九伐之威考周之書司馬掌邦甲兵之政驗詩之雅圻父爲王爪牙之臣蓋古列卿實當是任爾其宣明徳義訓飭帥屯申警戎行奮揚威武是惟任職汝則有辭

王勝爲収復海州除正任觀察使制

朕十年生聚迎恢復之期千里折衝允賴神明之將乃者遣偏師而薄伐陷堅壘以成功獻狀旣聞疇庸敢後具官某忠誠許國騎射絕人結髮從戎功寖髙於百戰忘軀赴難勇常冠於萬夫顧彼孤城敢抗吾旅數門闔而視暇气已無前濡馬褐以救焚敵不及拒旣掃金湯之險致俘訊馘之多載嘉顯庸宜膺懋賞俾正觀風之任上還宣化之章往體褒優益思奮勵

橫行帶承宣觀察防禦制

朕惟國家世修其徳而狡敵日載其毒彼冦暴中國幾於坑三十萬眾以痛秦父兄而朕閔餘民每思捐四千戶封以慰趙子弟故徳虐之分乃卒驗於天定之後而忠義之士亦終遂其報國之圗可無褒優以勸義烈具官某以沈毅之資行共用之勇出入行陣所向無前忠勞國家始終不變果有功而自著知有志之必成觀獻狀之殊尢宜書勞於異等俾正任於橫列且遙領於流行其祗滿溢之恩更勵非常之報

嶽雲爲與番人接戰大獲勝防除左武大夫遙郡防禦使制

勑師以勝歸策勲於廟禮也若夫成功行封猶有遺者何以爲勞臣之勸哉具官某大帥之子能以勇聞比從偏師親與敵角刈旗斬將厥功爲多顯賞未行殊非國典其陞庸於橫列且遙領於捍防益務忠勤無墮乃力可

王徳田師中爲張俊提統前去應援順昌府及収復宿亳州並除正任承宣使制

勑比遣大將往修封疆立功而還具以狀獻宜攽書命用奨勞能具官某等防自鴈行居多誕節知勇自見屢収不戰之功果毅敢前若踐無人之境逮玆一出遂以勝歸具正任於承流以耀明於武略尙圗來效期稱國恩可

範衝爲臣寮上言稟傾邪之資肆貪墨之行落職依舊宮觀制

勑朕進防人才以爲侍從冀収其用也而功效不著隠匿暴陳猶務優容以蒙其過至於責言來上復何敢私具官某名臣之子趨操不端早交結於左貂信蹤迹之詭祕晚依附於時宰通權顧之金錢欺愚自同於今人考行難逃於淸議姑從末減俾麗寛科其鐫延閣之華尙食眞祠之奉毋忘念舊以重悔尢可

王居正爲臣寮上言天資凶悍學術迂防好文姦言以欺世俗落職依舊宮觀制

勅某迂防自任惡戾爲資依倚權臣公肆豪奪暴妾其耦不以仁恩驕縦恣睢好行凶徳顧造行之若此豈淸議之可逃尙矜重劾之加姑俾寛科之麗其鐫華於延閣仍受稟於眞祠祗服明恩無忘念咎可

劉岑爲臣寮上言先次落職與宮觀令於鄰近建昌軍聴指揮制

勑朕愛惜民力深戒妄費故掖庭無見親之賜近習無非時之錫欲廸在位率由儉徳以寛元元衣食之奉焉具官某爲吾近臣職司牧養所爲不度施予自恣斬艾民力所至爲空責言來上良用慨然姑鐫延閣之華尙食奉祠之祿俾居旁近以聽有司民政所闗朕不得而私也

範直言爲臣寮上言落職與逺小監當制

勑頃者臺臣言爾甚醜朕越拘攣之議不汝瑕疵起於棄廢之中擢之居卿之列甚厚而不圗報稱顧乃選愞畏避便文自營何其無竭節首公之義乎責言薦至殊乖委任若置不問何以使人其免所居之官兼鐫寓直之職宥汝以逺往其思愆筦庫𨿽卑尙食廩祿吾之遇汝不爲無恩也

霍蠡爲擅離職守及収饋送特落職令吏部與監當差遣其饋送歸還

勑吏之交通貨賂與夫畔官離次皆部使者所當謹察而舉法也顧乃身自犯之復何賴焉爾頃從閒廢擢備外臺奉使失指一至於是其鐫職於內閣且左官於筦庫以示懲創益思念咎毋貳其尢朕之於人亦不終棄爾尙勉之可

梁揚祖爲措置擒捕防吉州盜賊今已盡靜除顯謨閣學士制

勑潢池詰盜旣収方面之功循吏著稱宜用增秩之典載之盟府行以贊書具官某防借髙華材資畢給初從行於天下居多負絏之勞逮法從於甘泉益振侍臣之譽深通明於吏理克紹續於家聲睠此江西久離宼攘吏惟憂於坐課但肆謾言賊率用於文降未嘗自出爰資敏政輔以兵威取彼凶渠破其姦槖裏閭安堵枹鼓稀鳴曾無旬嵗之間盡去積年之害載嘉獻狀宜賁恩章升華學士之班增重價籓之寄令行禁止旣嚴連帥之威稜俗易風移尙慕古人之條教益殫夙夜以惠黎蒸可

陳桷韓世忠奏爲與金牌郎君迎敵自淮陽城下差委去湖陵千秋同共措置逐次獲防欲乞除落過其元帶貼職詳察施行奉防右朝請大夫防謀官依舊右文殿修撰制

勑憺威於境固資閫外之良揆策於軍亦賴幙中之彥爾頃詒吏議名在刑書薦歷嵗時旣從昭雪逮此偏師之出具宣贊畫之勞宜還論譔之華以示褒優之渥尙殫夙夜益茂逺圗可

宋萬年爲金人侵犯紏集軍馬竭力保捍惇減過官依舊給還仍差擢知慶陽軍府兼主管經略安撫司公事節制鄜延環慶路軍馬換給仍陞除直顯謨閣制

朕惟彊敵入宼自非智者獻謀勇者出力以逆折其鋒曷能有濟哉爾奮身儒學擢任邊紏合義旅爲國保民大帥上功三復嘉嘆陞華延閣用勸忠勤尙懋爾圗以底成績

小使臣帶閤門祗候制

朕惟陜服河外淪陷積年忠義之徒未嘗忘漢果俟可爲之防皆立昭明之功覽獻狀之防來顧疇庸之可後俾進秩於武列且庀職於九閽益厲爾圗嗣膺褒陟牛霆爲措置捍禦賊馬保守宿州備見宣力忠義可嘉特除閤門祗候兼殿前司選鋒軍將官依舊添差宿州兵馬鈐轄純制本州管內諸山寨鄕義民兵制

勑符離今最被邊宻邇仇讐爲朝夕釋憾之地朕念其餘民不忘日夜爾能紏合義旅全父兄之親見忠勇之節可無寵奨以厲其餘俾庀職於九閽兼將屯於七萃益思奮發嗣有褒陞可

正使帶團練刺史閤門宣贊舎人制

士夫所重者節義國家所恃者人心懷節義以立功名其何不濟因人心而圗恢復亦將庶幾覽觀獻狀之來殊契予之素其敷贊命以勸勞勤爾等防從行伍之中深明逆順之理秉心忠壯立義不侵遂厲良圗以有殊績其貫秩於諸使仍遙領於兵團祗服官榮嗣有褒陟

給事中制

朕欲發號施令舉皆得百姓之和亦惟論議之臣有以補官政之闕東臺闥出納是司與其已行而病民孰若未行而錯議苟愆令之盡舎則善治以何難思得其人付之此職以爾具官某稱道不倦守學彌惇通逹古今之宜練習兵民之故封駁之任僉曰汝宜爾其審朝廷命令之否臧察有司請事之當否以同異相濟於省戶之內俾徳澤徧及於海隅之間思業其官無廢朕命

趙不棄知臨安府制

王畿之畫千里京邑之宅四方朕於駐蹕之區視若上都之重擇守有同於尹正疇咨愼簡於賢材具官某屬借之英幹局之敏薦更事任備著勞能江左九州斡漕臺而佐國坤維萬里覈軍餉以寛民趣歸亞卿之班亟寘從臣之列顧冬官營繕未究設施之長惟天府浩穰政須彈壓之治用擢陞於次對仍兼率乎十連使缿筩屏於姦蹤而桴鼓徹於盜警與古無愧則予汝嘉

張澄知襄陽府制

襄陽鄢郢之北門禹貢荊湖之南境膏腴沃野唇齒重湖朕思求侍從之良以穆蕃宣之寄頒我寛詔協於疇咨具官某智警而明气和而裕聯淸班於八座有節之四騏久持橐於禁塗屢攬麾於名郡自防眞館簡在衝懷念償麥之風可鑑於昔賢而澆瓜之好宜惇於邊壘往蒞一麾之守兼分十國之連載剖籓符固吾疆圉勉圗後效祗副寵光

汪召嗣知潼川府制

具官某朕思民丙夜欲其田裏之安擇守坤維付以籓宣之任以爾緣飾吏事通逹民情紆郡紱以拊綏有嘉恵術馳使軺而將漕克著賢勞眷言梓潼逺在劍蜀往布惟良之政庶分廼顧之憂勉服訓言益圗報效張逵爲男中孚奏先父逵於靖康二年勤王殺敗金兵又隨觧潛應援太原奮不顧死遂至戰沒特加贈開府儀同三司制

朕嘉致果之烈而髙勇爵之科悲死事之臣而厚飾終之典其有紓忠疆埸隕命戎行未加隠卹之恩曷盡褒崇之意具官某稟山西之鷙勇襲將種之餘風貫總韜鈐便習騎射早繇疾戰屢多傳校之功遂以勇聞累賜上聞之爵乃眷靖康之末嘗興奔命之師逮戰南闗頗聞嘉績至解圍於大鹵倐遭難於顏行尋王室之方騷致遺忠之未錄玆由冡嗣具列前勞深慨予遂疏卹典俾視儀於三事用追賁於九原

翰林學士制

司訓告於嚴近期以鼔動四方備顧問於燕閒期以彌縫庶政自非學業之茂兼討論潤色之工智慮之深通國家表裏之要則何以重髙門之地稱內相之名具官某有太叔之文而行之以敏有叔向之智而濟之以通中外踐更風望彌劭雍容諷議補益洪多掌誥西垣綽有除書之譽縯綸鼇禁益觀掌制之工方今國家多虞機務至重聘問交於鄰國號令逹於四方式資深厚之文形予惻怛之意庶幾河東之癃老扶杖而往聴河北之悍卒感泣以革心若夫辭令之修賢於甲兵之用故子產戎服將事文伯不能詰孔子則謂其文辭爲功壊垣納車趙孟不敢犯孔子則謂其諸侯是賴古之立國夫豈一端勉思昔人以稱朕命

欽定四庫全書

紫微集卷十七

宋張嵲撰制

進武校尉至守闕進義副尉制

朕惟陜西河外淪陷積年忠義之徒未嘗忘漢卒皆自奮以報國家用敷錫於贊書俾登秩於七校尙有好爵爾其勉哉

張九成爲臣寮上言落職依舊知邵州制

朕務推大徳加厚庶工𨿽愆過之已彰尙優容而未替旣國言之不置豈朕念之敢私以爾早首俊科旋參法從義當報國而出處乃視於權臣名爲好修而趍操務欺於愚俗日緣邊警妄肆違言陰遣朋徒鼓惑羣聴旣非公義奚逭寛科其鐫論撰之華尙俾民社之寄往圖循省毋重悔尢

擬除萬壽觀使兼侍讀制

朕惟爲政務在擇人則取眞賢而任翰藩之寄建事學於古訓則思鴻儒而備左右之諮繄我舊徳之良久爾宣勞於外宜趨鋒車之召以陪宣室之釐具官某稟惇大靜重之資蘊髙明疏通之學鎭定大事而不撓和寧百姓而允懷頃者登弼諧輔佐於一時粲然有號令文章之可考民風近厚物論歸仁乃大丐於均勞諒重違於雅志去朝旬嵗具聞報政之孚渴見儀刑乃下賜環之命用符屬望亟俾旋歸處之眞館之優實賴多盤之益噫職以講讀爲業蓋將聳徳誼以輔予位𨿽榮秩之安夫豈忘謀謨以佐治時惟舊輔寧俟訓辭

沈該權禮部侍郎制

文昌庶務之宏綱宗伯六官之要選典司禮樂之重推擇卿貳之賢艱厥疇咨得於僉允具官某材猷練達器度寛洪稽匠監之簿書撫邊城之封守淮堧總計將輸備見於通融天府臨民威惠不專於彈壓爰擢居於法從俾攝副於儀曹惟神祗廟社之嚴祠及文物聲明之盛制煥焉可述時乃之休

髙百之直祕閣制

蓬萊道家之山東壁圖書之府故祕閣寓直時爲淸選以爾戚畹英俊恪實有聞舉以授之蓋廣恩也往欽異數思稱所防

員法爲用妻父陣亡合得下班祗應恩澤比類轉一官授保義郎換給制

勅爾以外舅死事流貤見及有司引類用進官階申攽書命祗服恩渥可

髙好古爲該建炎元年五月一日覃恩轉進武校尉並因磁州守禦無虞隨宗澤勤王有金人侵犯開徳府率先用命殄滅彊冦轉承信郎紹興元年終賞轉承節郎紹興二年終賞轉保義郎換給制

勅爾積功累日屢進官階申錫命書無忘報力可孟詮元系保正因掩殺桑仲賊馬立功節次轉成忠郎制

勅爾頃以捕賊有功應賞申錫書命祗服官榮可楊勲張曼爲隨張浚至川陜道塗萬里備見忠勤轉成忠郎換給制

頃者大臣宣慰闗陜爾實從行例進一階以酬其道路之勤往服恩榮毋墮乃力

孫師望初補進武校尉日因事除名勒停至紹興元年敍復因隨宣司措置邊防事轉一官授承信郎三年五月隨中軍正將前去興元府招誘金人轉承節郎又因勤勞訓閱轉保義郎五年隨吳璘弓門寨與僞賊戰立功轉成忠郎除敍復進武校尉付身外合給今來付身制

勅爾以積功稍遷官列申攽書命以寵爾勞尙思自竭毋墮乃力可

戶部尙書制

朝廷遭兵革之運猶未間於憂虞黎元被仍興之勞蓋已蕭然煩費某官少以文學爲官知古今之冝中以名字典郡通政事之務出入中外興起事功知無不爲所至稱治憔悴事國多夙夜之勤寛裕柔民流愷悌之譽顧其更踐之久與夫績用之嘉爰以僉階超登大計昔桑宏羊建均輸於漢而見疾於當時劉晏總計務於唐而得名於後世迹其毀譽之相逺論其時世而可知今之廢興豈其獲已顧天未厭禍𨿽未能以蠻夷而攻蠻夷然予欲靖民亦庶幾興百姓以爲百姓爾其平賦斂之藝極謹調度之盈虛使金穀之問不至於廟堂庶朽腐之言再聞於倉庾恪居官次毋重訓言

閻琪爲擒獲順蕃人張崈轉拱衛大夫果州團練使陞充永興軍路兵馬都監權知耀州兼管內安撫依前統領忠義軍馬換給制

屬者敵冦犯順方華原之被圍有倅二心欲幡城而應敵乃因變告已卽大刑封畛無虞忠勤是賴具官某出入行陣勇敢無前撫輯屯營恩威有防因姦謀之竊發爰武斷以知名事已殆而復安賊將成而卒敗載觀獻狀良用嘆嘉俾進橫列之階兼委郡符之寄益堅勤略以稱恩榮

呂本中元是中書舎人爲臣寮上言職掌外制率寓已私奉聖防與宮觀遇明堂大禮合行檢舉復祕閣修撰制

勅具官某以爾文詞華國篤厚褆身頃以彚徵遂儀從列

周葵元是起居郎爲臣寮上言挾私薦呂廣問奉聖防落職與宮祠遇明堂大禮合行檢舉復直祕閣制

勅以爾文行之美精於搢紳稱績之休著於臺省日幹淸議用致煩言旣閱嵗時省愆玆久寓直中祕稍示甄收往服恩章毋忘毖愼可

林季仲元系左朝奉郎中書門下省檢正諸房公事自陳宮觀除直龍圖閣主管洪州玉隆觀所犯因臣寮上言巧於身謀探伺言章之出未及進呈之間先爲詭計幸免罪去事落職依舊宮祠該遇大禮赦復直祕閣制

勅朕施配天之澤以一洗於庶辜憫負罪之臣用稍還於故秩爾早承簡拔薦抵尢違旣更嵗月之淹亦旣思愆之久其從蕩宥以示甄收欽服予恩毋忘爾戒可施庭臣元系左朝奉郎守起居郎所犯因語言狂率令吏部與廣南監當今該遇明堂赦恩復直祕閣宮觀制

勅朕待遇臣子以公議而行與奪其罪之也必有以取之其舎之也亦有以恕之務廣恩以略其不及無淹恚而疾之已甚況於姓名狀貌嘗簡朕心者乎爾頃以猷爲擢侍帷幄不能自靖以抵罪辜惟原情之無他宜防赦而一解寓直中祕稍示甄收秩以眞祠俾安閒逸尙愼吹虀之戒無忘復玷之艱可

成閔同前除正任團練使制

勅具官某懷許國之忠驍雄自命厲殺敵之果敏鋭無前玆因王旅之修封遂奮兵威而壓難載嘉武節俾進列於兵團益茂壯圖尙畢精於報國夙宵自勵毋廢前勞可

李珂解罷帶禦器械轉團練使制

具官某參書版之聮解屬鞬之職宜頒乃寵用旌其勞以爾欽愼持身忠勤自力入侍帷幄旣閱於嵗時玆釋弓弢肆彰於命數爰陟戎團之秩乃先內省之班益勵恪恭往祗眷渥

薛昭右通直郎延安府通判因割河南故地了差人賫咨目與都統制李顯忠言拜赦意欲早爲歸附委是忠義特轉右承議郎制

勅爾頃淪陷異域良非本心逮聞赦令之敷自喜王靈之及移書將士勸勉來歸有嘉忠誠宜示褒寵往祗成命毋替厥初可

楊興爲嶽飛奏部領官兵數十人於淮寧府沿河與金人鐵騎數百騎鬭敵自辰時至申時殺敵退走殺死金兵數人傷中數多其楊興𨿽左臂中六箭入骨猶堅力向前並不退卻委是出力轉武翼郎兼閤門宣贊舎人制

淮寧之役爾與冦確短兵旣接而方奮金鏃次骨而不言旣懷徇國之心寧復旋踵之計有士如此敵何足虞原致汝之夷傷諒由予之不徳載觀獻狀良所嘆咨𨿽嘉衛社之忠重軫納隍之愧其峻陟於武爵用昭示於恩光往其欽承益思蹈厲

宋林等爲自來訓練武藝比拍得事藝髙彊弓馬精熟累經戰陣諳曉出入轉武翼郎換給制

勅某等有司言爾等便習騎射久更戎行申錫命書俾階武列尙思奮厲圖報國恩可

張伯望爲殺獲防賊劉宣等轉修武郎制

爾頃迹捕姦宄進官一列申錫命書以爲爾榮尙勉之哉毋忘勤力

綦辛爲隨張浚至闗陜轉秉義郎又因措置軍期事務普轉授從義郎又因三泉縣捍禦轉修武郎換給制

勅爾頃以積勞薦陞秩序申攽書命以爲爾寵尙思勉哉可

向世章爲掩殺桑仲賊眾得功轉承節郎並部押義軍赴宣撫司轉保義郎換給制

爾頃以捕賊有功應賞申錫書命祗服官榮

起居郎舎人制

論語以言動皆由於禮而天下歸仁易以言行皆止於善而千里爲應況於承統業之重托士民之上言而民以爲法行而民以爲則者顧可不愼哉朕柬才能以自近庶言動之無違以爾具官某操行之美稱於士林績用之休見於累試簪筆侍殿莫如汝宜舉而必書以授太史豈徒欲樞機榮辱之本致愼蓋將使尙書春秋之法復嚴勉服訓言以永多譽

宮正張金奴轉郡夫人制

朕妙選良家備充後宮之列分釐庶務助成內治之嚴具官某氏靜順流風柔龢毓徳擢居尹正之職具著夙夜之勤用錫號於小君仍疏封於名郡勉圖恪愼思副褒嘉

陳氏封郡夫人制

朕設內職之員備後宮之務參華宸掖妙選良家某人祗事恪勤律身柔靜宻奉禁嚴之內實宣夙夜之勞宜荒名郡之封俾正小君之號往欽茂渥益懋溫恭何嶽爲部領義兵有勞轉保義郎換給制

爾頃奉職闗陜卓行殊逺申錫書命慰爾勞勤

韓仲通大理卿制

具官某理官典國五刑務就居之克允廷尉名家三世由法律之持平已試可觀敍遷惟當以爾稟資通亮涖事審詳周旋棘路之班防心讞議參贊秋官之治著績郎曹逮陞亞卿益無畱獄因能而任進長厥僚體予欽卹之懷懋爾平反之意毋深文以爲察毋縱吏以爲寛時乃之休同底於治

又許大英大理少卿制

具官某朕三覆示木行之仁五刑取天數之中専職掌於大理方疇咨於亞卿以爾更事爲多持法甚允翺翔棘寺備見哀矜參贊秋官訖無枉滯載嘉績用進貳廷平惟法家者流不至於寃民則天道之報常在於陰徳往思汝守其體予懷

磨勘制

朕考績於三載之際定爲小滿之期詔爵於八柄之先蓋示大公之義𨿽居法從不廢彞章具官某學術淹該吏能膚敏擢自道山之任峻躋郎省之榮簪筆螭防代言綸掖粵從眞館起涖輔藩就守紱以再畱因其治效課吏銓而序進積以年勞玆率厥常用增爾秩往祗光寵益勵猷爲

正顯廟封侯制

惟神夙著惠政懷於一方遺愛流傳廟食殊久凡雨暘之所禱皆響答而感通功旣及民可無褒典錫玆美號寵以侯封永孚靈休副我顯渥

欽定四庫全書

紫微集卷十八

宋張嵲撰

制

王俊爲綂兵收復陷沒州縣與賊交戰大獲勝捷轉履正大夫武勝軍承宣使制

勅冦爲不道薦流毒於我民士有壯猷用克綏於吾圉惟時命綍可後疏榮具官某驍果爲資本山西之風俗戰伐自奮擅塞下之威名毎懷敵愾之忠卒建禦戎之績覽觀獻狀良所嘆嘉俾進陟於橫班且遙分於畱務十年生聚方迎天節之丕一日縱敵尙愼古人之戒益思厲勉嗣有褒陞可

王勝同前除正任承宣使制

勅具官某懷許國之忠驍雄自命厲殺敵之果敏鋭無前玆因王旅之修封遂奮兵威而壓難載嘉武節俾進列於承流益茂壯圖尙畢精於報國夙宵自勵毋廢前勞可

王徳馬立爲收復宿亳州等處立功並除龍神衛四廂都指揮使制

勅疆之邑𨿽彼此之何常封爵之科惟優饒之是務具官某秉資沈毅挺志忠誠累立戰多遂髙勇爵比從偏師而出復收二郡以還曽未淹時已聞淪陷顧彼州來之所在一何介於予衷故如置楮之有言亦不忘於爾報俾參華於部督尙計效於方來勉圖異等之功以慰國人之望可

王進爲元系振武指揮使累年敎閱委是整肅降等換承節郎換給制

勅爾頃由軍校以魚麗鸛鵝之法訓齊士卒有勞中率遂齒階列申攽書命毋替爾勤可

解元先入京東親率軍馬往沂州泇口迎敵烏珠見陣掩殺實立奇功除龍神衛四廂都指揮使制

勅偏師薄伐旣收略地之功舎爵書勞可後逾時之報第其等級行以贊書具官某懷許國之忠驍雄自命厲殺敵之果敏鋭無前玆因王旅之修封遂奮兵威而壓難冠秩廂部其參營衛之華總眾邊陲尙賴折衝之略祗承明命益勵壯猷可

中書舎人制

朕覽觀三代兩漢之書嘉夫渾灝深厚之制能使一時典章政事之美見於號令言辭之間將資行逺之文以爲飭治之助思以是任付畀得人以爾具官某以文辭秀於士林以論議儀於禁路道前世之載能潤色於王猷處當世之宜能彌綸於眾務肆命以予言之代將必稱所居之官昔鄭子產以善辭令而稱於諸侯觀射父以道訓典而重於楚國矧以綸綍之重鼓舞四方豈徒見命令之修必足爲政理之賴勉祗厥服以稱厚恩王忠植爲收復石州等十一處近因將帶軍馬前來防合到延安府被叛賊趙惟淸囚執要拜金國詔書忠植毀罵惟淸遂將忠植解赴金國元帥府元帥道你拜我四拜卻與大官做忠植毀罵元帥又道你只拜兩拜忠植亦不肯元帥差甲軍監忠植到慶陽城下忠植道我是河東步佛山忠義人被趙惟淸捉了解赴元帥府要忠植來招本府不要負違朝廷堅守城壁忠植只死在城下番人卻押赴元帥府元帥問所說言忠植自袒剝下衣服掀開胸前道你與我快死遂刺死特贈奉國軍節度使開府儀同三司仍賜諡制

勅朕顧瞻中原念侵疆之未復選任將帥方辟國之是謀豈圖梟俊之臣忽動鼓鼙之感其推湣冊以勵庶工具官某奮身阡陌之中雅意功名之防忠壯殆其天賦韜略本於生知越嵗未淹徹聲已茂糾防義旅居多於景從傳檄列城已聞於風靡天爲不弔人忽淪亡孰云貔虎之資遽陷敵人之計臨孤城而厲眾寧反解揚之辭蹈白刃而不回益抗杲卿之節覽玆赴告深所悼傷是用追褒齊越之雄視秩宰司之峻易名而節惠延賞以字孤具嚴廟貌之崇並示哀榮之渥嗚呼刻鮑信而旌義烈豈但無慚斬士政以慰忠魂其將有日諒猶未泯尙或能歆可

潘謹燾系迎敵金兵掩殺入河大獲勝捷內有陣沒人欲贈遙郡防禦使制

勅奮身而犯鋒鏑本以輸忠殞命而徇國家至於死義念立節之如此顧卹章之可忘具官某蚤以沈雄驟登勇爵果於犯難卒殞顏行卽其橫列之崇襚以捍防之峻尙其不昧宜克歆承可

郭閏系前知洮州因男從政狀昨人馬侵犯糾集百姓王徳等送臘彈結連熙秦統制關師古有外地熈河經略慕洧生疑以此拘管斬首乞卹念父親忠孝乞推恩奉防於武功大夫上特贈遙郡防禦使制

勅朕不愛髙爵重秩以旌忠義之士生有榮號死加湣冊所以爲臣子之勸也爾頃以輸忠本朝遇害姦逆今其孫子能以狀言立義不侵𨿽古何愧其霈飾終之贈驟躋禦侮之階尙其有知歆予顧卹可

桑彥修爲金人侵犯華州日歿於王事贈承務郎與一子下州文學制

勅具官某爾頃因守禦城陷沒賊旣加閔典且錄嗣人尙其有知欽承命渥可

胡存等二十五人邢順等一十三人崔平等十二人王琳等十九人田立等十二人王叔等四人謝靑等四人爲與賊接戰陣歿並贈承信郎制

爾等越自行間挺身死國載觀忠壯良用防傷其並秩於武階用追榮其營魄

巨麟系虢州略縣尉因金人侵犯本州同都巡張志前去把截不期張志叛用鎗刺死麟麟贈承信郎制

勅爾頃奉簡書捍賊於境豈期共事實有獸心遂殞厥身良可傷防武階納襚尙歆享之可

齊萬等田等系城父縣及南京下邑縣等處迎敵金兵殺敗賊眾所有陣亡人欲贈承信郎制

勅爾等北與敵確殞命戎行嘉其死國之忠宜有追榮之典其攽書命襚以武階精識不渝尙服予寵可鄭挺爲自行在至闗陜道途萬里備見忠勞轉承信郎換給制

爾頃奉職闗陜卓行殊逺申錫書命慰爾勤勞可裴信翟文簡範廣各贈三官王勝蘇卞各贈兩官秦通等三十員各贈承信郎制並系與金人見陣陣沒

勅具官某等爾等退敵於陣不避死亡金鏃淫夷卒至淪沒惜無萬金之藥可全爾軀庸霈九原之恩以將予意忠誠未泯尙服官榮可

祝次齡王穗邵從陳生爲與海賊戰歿祝次齡贈兩官外餘贈承信郎各與一子恩澤制

屬者海冦蟻結震擾齊民爾等捕逐殞於鋒鏑可無褒卹以慰營魂旣追賁其官資且收錄其嗣子尙其不爽服我恩榮可

劉靑贈忠翊郎劉乂贈成忠郎張浚等贈保義郎宋俊等贈承節郎吳慶孫通等並贈承信郎制並系掩殺金兵陣歿

勅具官某爾等咸以下秩捐軀國事載加忠壯良用防傷並錫官資追褒泉壤或加贈襚以示哀榮尙其有知歆予休命可

蔡扶孟甲爲遊說陜西帥臣河北忠義之士被金人覺察得知已被處斬各贈奉議郎與一子恩澤制

頃有義士深蹈虎穴遊說淪陷之眾導之以正不幸殞於非命旣以隠卹其終矣乃者大將言爾等向者之役實爲少從何可不報也哉並追賁以通籍且錄官其嗣人尙其有知歆予褒卹可

呂言爲管押錢糧隨軍應副支散被謝二花賊徒殺傷身死贈兩官與一子進義校尉制

爾率職供軍殞命賊手旣加褒卹且錄嗣人尙其有知歆承明命可

董福贈承信郎與一子父職名張宣與一子進武校尉制並系與金人接戰陷沒制

爾頃與敵戰歿於行前死事之節不可以莫之酬也旣追賁其泉壤又卹錄其嗣人尙其有知歆予渥澤可曹深爲因差出催發入禮錢物督捕盜賊在路被凶賊謝五軍等殺戮身亡贈兩官與一子進義副尉制

勅爾率職在途殞命賊手旣加褒卹且錄嗣人尙其有知歆承明命可

感徳軍節度使髙世則故祖母郭氏可特贈陳國夫人制

勅朕謁欵上帝以迪於保之休祗見祖宗克篤傳序之慶不敢専鄕其美用將敷錫於民矧吾外氏之親可後均釐之典具官某故祖母某氏出自冠族具聞儀訓來嬪戚畹益襲令猷謹蘋藻之供春秋不懈奉珩璜之節動靜以時已錫號於封君玆更荒於賜履欽承命綍永賁宗祧可

故祖母王氏可特贈韓國夫人制

某氏被服圖史恪謹蘋蘩處富貴而無驕侈之風齊閨門而有肅雍之美胙於成國巳正小君之名荒以大邦益衍脂田之奉惟其精爽尙克嘉之可

故母楊氏可特贈鄧國夫人制

勅朕練時日以修重屋之義旣防嘉應均福釐而被四方之逺以迪惠心顧煇胞畢待於下流矧肺腑宜膺於茂典具官某故母某氏柔儀婉孌令徳幽閒躬采蘩法度之防致鵲巢積累之盛並襲餘慶以啟後人胙淮海之封已正笄珈之位賜吾離之履益荒湯沐之畬祗服明綸永光廟室可

故妻魏氏可特贈衛國夫人制

勅朕有事合宮神祗並況旣推配天之澤以寵賚於周行又廣漏泉之恩以閔仁其旣歿汪濊之施幽顯被焉具官某故妻某氏爲婦爲妻皆合於禮典宜家宜室並著於閫儀𨿽秉徳甚休宜膺於壽嘏而賦命不淑久隔於存亡其易故封更荒大國尙歆渥澤以慰幽扃可

妻周氏可特封福國夫人制

勅朕惟國朝母后之家皆應壽寵若乃宣仁功徳之盛覆被本宗故其後人冠族不墜至於保宜家族致位將相不馮貴以傲物不恃寵以干澤𨿽承世徳之教惟其家室亦有助焉具官某妻某氏山河之徳稱其象服柔正之行克相夫子逮玆祭澤之廣宜膺褒寵之榮俾開大國之封益峻小君之號訓爾孫子毋怠厥修可保慶軍承宣使士夽故妻郭氏可特贈碩人制

勅朕惟人臣之於室家生已共其甘苦歿則致其哀榮況吾磐維之親豈無伉儷之念廟澤之施追賁可遺具官某氏山河之徳稱其象服柔正之行克相夫子宜加湣典增美號名精識不渝尙知歆享可

故妻郭氏可特贈碩人制

具官某故妻某氏秉徳幽閒凝姿婉孌當其旣笄而承父母能盡於女工執饋以事尊章遂成於婦順其錫贊書之茂俾增稱謂之隆尙其有知歆承褒卹可

故妻鄭氏可特贈碩人制

勅某氏行不越於閫彞徳足書於圖史早以令善歸於宗支克躬蘋藻以承祭祀宜加卹典以示褒榮增賁嘉名以光廟室惟其知气尙或能歆可

龍神衛四廂都指揮使張中彥妻寧氏可特封碩人制

勅朝廷遇臣之章位髙則寵渥人臣事上之禮恩厚則報丰今廟中之澤曲加於中閫恩則厚矣其所以輔相其夫以圖報予者獨無望於爾乎具官某妻某氏秉資令柔歸於良奧從夫之爵稱號益隆惟使爾夫於所以事國者無愧則爾益榮矣尙勉之哉可

徽猷閣待制曽統故妻張氏可特贈令人制

勅朕穆卜季秋大稱禋禮發明號擁神休以與海內同函防之福顧吾甘泉之舊夙資內助之勤可無追榮以慰幽穸具官某故妻某氏行不越於閫彞徳足書於圖史早以令善歸逢其良極勤勞於室家毎同甘苦殆良人之通顯已隔存亡用霈恩章增其稱謂納書以襚尙克歆承可

顯謨閣直學士汪藻故父谷可特贈特進制

朕本秩禮以嚴天地之奉薦大樂以格神靈之和儀物備陳緼豫紛列茀祿並況肹蠁丰融嘉與臣民均玆祉福顧乃甘泉之舊可稽陟岵之褒具官某故父某孝謹褆身最髙鄕曲之譽恬素自守不求聞達於時修之方寸之間責報必世之後乃蓄餘慶篤生顯人文章獨行中朝安和備於諸事早以徳義爲吾近臣方倚牧民不與侍祠之列式寛濡露用敷告第之章尙其可作之靈歆玆進位之寵惟爾孫子勿替引之可

試兵部尙書胡交修故父宗旦可特贈宣奉大夫制

勅朕覽觀漢唐衣冠之盛或四世五公而襲簪紱之舊或一門七業而並術藝之興孰兼二者之榮繄我世臣之後國朝胡氏江介大家爵位文章相繼不墜伯仲父子鼎立於時蟬聮百年寄深一代具官某故父某憑藉甚厚資才絕倫稱其世徳之餘綽有名家之韻未冠登名於計吏中年振業於虞庠謂當勃興繼承於世烈遂蓄餘慶克開於嗣人碩徳懿文爲吾法從淸流雅望無愧前修迹其事國之方益見教忠之訓肆惟廟澤敷錫閔章一品崇資用褒於泉壤九原英爽尙服夫恩光徽猷閣直學士趙霈故父峻可特贈通議大夫制

朕肅祗明禋荷三神之錫羨肆省象魏舉有截以均釐豈吾侍從之臣不預寵鴻之福以吾報本之義宜推錫類之心乃渙湛恩以光禰廟具官某故父某材資畢給學行深純處已靖端蒞官明恕潛徳不耀莫迹通籍之榮陰報可期終篤有後之慶升華二品之貴以慰九泉之幽尙其有知歆玆褒卹可

樞宻直學士陳規故父升可特贈太中大夫制

勅禮有隆殺惟尊者之事親得極其至若夫顯揚欲光之意則上下同之乃者稱秩元祀登配祖考事親之禮無以復加矣思與羣臣共由斯義肆推惠澤俾得追榮其先本之以恩行之以制逺近世數惟所應得而無不及者焉況吾甘泉之舊哉具官某故父某經行推於鄕裏徳善敎其子孫𨿽衝約自居位官莫極於通顯而遺慶於後湣章數逮於幽扃秩序益崇光榮有耀刻書告第尙克享之可

徽猷閣待制董弅故父逌可特贈正奉大夫制

勅朕禋祀合宮上儀獲考大賚四海以侈神休內外遐邇咸防嘉況矧吾侍從之舊福祚有不登者焉其攽追命之書以慰揚親之意具官某故父某學問博洽馳驟千載以還文辭縱橫獨髙當世之譽備先朝之法從頗著盡規蓄餘慶於後人終然濟美文階三品極納襚之至榮營魄九原尙焄蒿之如在可

故妻李氏可贈令人制

勅朕惟人臣之於室家生則共其甘苦沒欲致其哀榮貴賤一也廟澤之行顧可忘褒賁之典哉具官某故妻某氏稟徳令柔凝姿婉嫕造行甚美夙有宜家之稱賦命不融中乖偕老之約增寵號名之美以爲閫閥之光尙其有知歆承嘉命可

徽猷閣待制程瑀故父枡可特贈朝奉大夫制

勅朕燎燻皇天舉合法之典登配祖考嚴並侑之文樂奏接和禮儀肹飾膺受多福敷施庶民睠吾侍從之良豈無明發之感其施恩渥以賁幽扃具官某故父某文學起家經術自著仕不配徳卒莫登於顯官慶垂厥後遂鐘美於嗣人聲震一時儀吾邇列寄深牧養不預侍祠之班恩不逺遺爰推禰廟之寵陞華郎內尙克欽承可

妻沈氏可特封令人制

勅朕惟侍從之臣入則罄論思之益出則寄藩宣之重顧其徳義之美繄有內饋之助焉可無褒崇以風徳化具官某妻某氏柔仁端靖孝愛慈祥爲女而敎不煩爲婦而家以義四徳兼備宜膺令名矧玆廟澤之行可無賁飾之典欽承榮命無逮相承可

羅偁贈官換給制

固圉於邊久擅總戎之略喪元於陣有嘉衛社之忠其施閔典之褒以寵義臣之節具官羅偁材足以當萬人之敵勇足以率三軍之心方大敵之被圍乃整軍而赴難遇賊中路以沒厥身遭時多虞未遑爾卹俾陟官於橫列用追賁於新阡尙其神靈歆予顧報可

栁約昨系朝散大夫戶部侍郎所犯因臣寮上言罷差提舉江州太平觀後該赦復祕閣修撰系已敍未復舊職今又該明堂赦復敷文閣待制依舊提舉江州太平觀制

勅朕稱禋合宮肆象魏開棄咎之路俾一灑於庶尢閔負罪之臣宜稍還於故秩矧乃甘泉之舊嘗詒刑史之書其霈恩榮以除苛撓具官某頃由材諝見被使令稍以寵能爰躋扈從一離譴責遂闊嵗時𨿽秩令之薦更終責言之不置玆因彞典加畀寵章超陞次對之華仍處眞祠之逸廣仁恩之意朕方厚於臣工復玷缺之難尙無忘於飭厲可

劉一止元是給事中爲臣寮上言挾私薦呂廣問奉聖防落職與宮祠該遇明堂大禮赦合檢舉復祕閣修撰制

勑具官某以爾操行堅正文詞深純爰以修能遂躋從列自幹物議用致煩言顧閱嵗之已多諒思愆之旣久玆因霈宥爰舉彞章稍還論譔之華用示甄收之渥

欽定四庫全書

紫微集卷十九

宋張嵲撰

制

張浚爲前宰相該遇明堂大禮赦恩合行檢舉敍復奉聖防復觀文殿大學士制

勅總揆嶽而居中夙賴爽邦之哲位山川而作鎭方資表海之勲熙事休成湛恩誕布將善人之是賴豈舊徳之或遺具官某道貫古今學該流略計安天下而厲其志心在王室而有其功誠慤不移陳義有大臣之節危難自任許國有古人之風勲庸少迕於初心意气已吞於讎敵𨿽孔明街亭之敗以三等而自貶而仲華龍章之褫無二色之可闚逮起奉於東藩賴綏安於南紀旣民人甚便其政故績狀稔聞於朝爰因惠澤之敷俾冠侍班之寵噫翰藩彊固所以增廉陛之安榮職秩優隆旣已均弼諧之體貌尙無內外之間共須平定之期可桂林爲因擅差官兵過淮推砍竹木等事於遙郡階官上各降一官遇紹興九年正月五日赦敍中侍大夫及遇紹興十年九月十日赦敍遙郡防禦使制

勅朕合宮禮成肆象魏往愆宿負咸得虧除具官某頃以將屯發興自擅有司麗法當以奪官玆用赦原比還故秩尙思毖愼毋貳其尢可

王仲薿爲該大禮赦敍左通奉大夫制

勅朕致選賢能欲同躋於平定容忍臣子用保防其初終𨿽嘗觸於憲條其卒歸於蕩宥爰以祭澤之布誕敷蠲略之文況吾邇臣豈限常典具官某學問傳其素業徳厚殆其天資雄深之文不施於典誥孝謹之行徒行於裏閭曩以微文嘗詒吏議旣防赦而一解宜故秩之稍還禦眾以寛朕所以廣仁恩之意計過無憾爾無忘復玷缺之艱可

耿著爲毆打百姓致死特貸命追毀除名停配降承信郎續爲起發大金畱務計議使應辦一行舟船腳乘同共交納官奉聖防降五官與敍系已敍未復舊今來該遇紹興十年九月十日明堂赦文與敍武略大夫制

勅具官某殺人者死古今不易之道也其或降宥得以官爵自贖旣更赦令又得稍還故秩其爲恩亦厚矣然爾之官爵可以復得而死者不可復生也其祗茂恩毋忘念咎無或狃於幸免再抵罪誅他日有司以義固爭𨿽予不得而爾私也爾其戒之

景興宗元系右中奉大夫直徽猷閣所犯因知潼川府爲於川陜大軍券食折伏錢內別作名目侵支使用不行起發事奉聖防特降一官後該遇明堂赦恩合敍復原降一官

許中任左朝請大夫直寶文閣知靜江府爲收買戰馬例皆不堪披帶降兩官未敍間又爲奏本路管下州軍多有待闕官員寄居乞依三路沿邊州軍不許官員寄居不支俸給等事降充直祕閣又因在任罷行後不覺察市買於元認逐防鋪戶處伊市價買物等事先次落職令湖南轉運司根勘具案聞奏特降三官勒停後遇明堂大禮赦本官見左朝請郎主管臺州崇道觀依刑部所申與敍一官

曽班爲臣寮上言金人登泰州城知通親往軍前和議差官吏根刷金銀等事奉防曽班追毀出身以來文字除名勒停送雷州編管後該遇明堂赦與敍左朝散大夫

安邡右朝散郎成都府路轉運判所犯因應副王彥一軍錢糧未見起發數目等事先次降兩官又爲因吳玠軍前糧食闕乏不行裝發放罷追五官添差監郴州在城酒稅後遇明堂大禮赦與敍左通直郎

侯慤元系右朝請大夫江南西路安撫大使司參謀官所犯因措置招安建昌軍叛兵事務冗並不覺察諸項人馬因而作過等事特降兩官後該遇明堂赦恩敍右朝請大夫制

勅朕施配天之澤以一洗於庶辜憫負罪之臣用稍還於故敍爾頃承委寄薦抵尢違旣更嵗月之淹亦旣思愆之久其從寛宥畀復官聮欽服予恩毋忘爾戒可陳靖直元系右中奉大夫利州路提刑所犯因在任買販鹽貨等事先次放罷特降三官後該遇明堂赦與敍右中散大夫致仕制

勅朕施配天之澤以一洗於庶辜憫負罪之臣用稍還於故序爾頃承委寄薦抵尢違旣更嵗月之淹亦旣思愆之久其從蕩宥畀復官聮𨿽筋力已愆顧無屍於事任然徳義自飭宜尙愼於桑楡可

魯彥元系中衛大夫秀州刺史所犯因淮東宣撫使司按發爲封閉門戶致餓死將司韓全並受豪戶孫承事木綿等入已事特防降橫行遙郡七官勒停今該遇明堂赦恩勘防昨於淮陽軍兩次立功理宜優敍特與敍親衛大夫秀州刺史制

勅朕施配天之澤以一洗於庶辜憫負罪之臣用稍還於故秩具官某頃以貪虐自抵憲网玆更赦令已復官聮念嵗月之旣淹加功能之可錄爰推異渥畀敍橫班祗服予恩無忘念咎可

許中廣東經略司申海賊詹徳刼虜作過其降授右修職郎潮州推官許中躬親捕獲詹徳等與敍復右從仕郎制

勅具官某比者負海之郡久罹冦攘旣以文降復爲桀惡爾能迹捕一境爲淸其俾官榮以爲勸奬益圖飭厲以稱寵名可

仇愈爲該大禮赦左朝散郎制

勅君子修已以毋貳過爲賢王者用人豈以一廢徳矧吾近列嘗麗寛科宜從洗心之文以開棄咎之路具官某早以文學而進晚聞吏職之修事不辭勞治皆可迹逮閱嵗時之久益抒屏翰之功中以辭難嘗詒吏議旣防赦而一解宜故秩之稍還禦眾以寛朕所以廣仁恩之意計過無憾爾勿忘復玷缺之艱可

張琦昨在淮西宣撫司水軍統領爲冒請逃亡事故人錢米事除名勒停送吉陽軍編管今兩遇赦特與敍成忠郎制

勅朕施恩於海內𨿽昆虫艸木莫不愷澤顧如爾等亦所不遺也尙祗明命毋怠可

宋超爲首先將帶軍馬一城官吏渡淮來歸淮西宣撫差權知亳州烏珠親率重兵攻打遂致失守除名勒停今該遇大禮赦系歸正之人特與敍從義郎制

勅夫軍敗不面夷城陷不能死在於理法固有常刑矣朕惟使過之義責爾後圖施甄收敍之恩復爾秩序朕與爾則厚矣而爾所以報朕者謂何尙思勉哉以蓋前恥可

梁興趙雲李進先於靖康因金人攻破太原以南侵犯不肯順番首先率本府及絳州管界忠義人兵措置收復河東懷澤州隆徳平陽府渡河尋歸本朝有僞齊占據黃河以南隔絕前來不得復度河北與番賊大軍戰鬭一十餘年大小數百陣前後約殺頭領三百餘人堅守忠節永不順番自後思本朝於紹興五年內前來歸朝梁興武經郎閤門宣贊舎人趙雲惇武郎李進修武郎制

勅朕惟河朔諸郡間淪陷於干戈俶擾之餘忠義遺民終不諼乎國家涵養之徳爾等轉徙十年之後間闗百戰之餘脫身歸來深用嘉嘆俾躋榮於秩序且風示於邇遐益勵逺圖以卒前志可

耿著昨自淮陽軍軍前賫奏赴行在內殿引對特與敍復舊官制

勅抵罪以情則法不嫌於太宻推恩以恕則理有貴與從寛具官某頃以賊殺不辜已從末減後以薦逢赦令稍復官聮朕惟擅殺者非貶降之可懲而責效者在仁恩之加厚是用盡還故秩計其來功尙無忽於思愆深自圖於報國可

王仲山爲知撫州失守日除名勒停紹興九年正月五日赦文應軍興以來州縣官曽經失守投降之人不以存亡並與敍復生前系中大夫與敍復原官制

勅朝廷毎赦令之下一洗庶尢𨿽其淪謝亦防降宥爾頃詒吏議夷於士伍旣沒之後數更霈澤今其遺孤援恩自列惟爾宿負旣隔於存亡而吾湛恩何間於幽顯俾還故秩盡削丹書啟爾後人毋忘報塞可

曹伯達爲系趙榮帶到一行官屬及焚毀了番人文牓特與補正迪功郎制

勅具官某向者敵人傳檄城邑爾能率眾守義抗賊不有褒榮何以示勸俾起家於文吏以風動於邇遐益勵爾圖無忘忠力可

伍昌禹元系鳯翔府僧因金人犯陜西麟遊知縣趙璧守節不屈招集忠義萬五千人後來陷僞更不出官依舊爲僧藏泊川陜宣撫司申已差充鳯翔府推官奉防特與補迪功郎制

勅爾本以浮屠能知忠義守節自好不污僞官申攽命書俾齒仕列尙思飭厲以報國恩可

趙裔爲充瀘州都知兵馬使年滿補承信郎換給制

爾積勞累日之效旣不可得而考矣徒以嘗經大臣閱實特越有司之文而申命汝亦能祗承恩渥而圖報稱乎

懷徳崇義體性率義歸仁劉信爲前來歸正供說事宜忠義可嘉特補承信郎制

勅具官某人爾淪陷旣久幡然攺圖嘉其反正之忠俾與武階之列益思厲勉以報國恩可

徐三兒補承節郎齊二哥補承信郎爲逺來歸正委實忠義制

爾以裔民志慕華夏可無寵奬以慰其心並列武階祗服恩渥

陳在楊沂中申蘄縣管界巡檢李溫將帶兵甲前來荊塗山擇穏便下寨其李溫原於客人船上安泊不期上件船不覺入淮前去切慮別有疎虞眾軍張言等狀推許陳在權攝上件職事率眾與番人鬭敵委見忠義可嘉伏望詳酌特補一使臣名目奉聖防特補承信郎制

勅爾以軍伍威攝拒冦嘉其忠力俾服武階務立尢功以圖報事可

衛振爲父靖招收李忠賊馬陣亡補承信郎制

爾父頃以戰賊殞於行陣賞延及爾遂服武階申錫命書無忘毖愼

王叔哥爲逺來歸正本朝委實忠義補承信郎制

勅爾淪陷旣久幡然攺圖嘉其反正之忠俾與武階之列益思勉厲以報國恩可

何九章爲妻父賈信與董先賊兵鬭敵身死得兩資恩澤內將一資與次男僧奴其僧奴未曽承受間身死乞攺正補承信郎換給

在法非執政大臣不得貤爵外姓而死事者顧得之所以厚其報也肆予命爾往服官榮無以得之之易而墮乃力

陸保兒系北來歸正與補承信郎制

爾以裔民歸心華夏俾秩官資以爲慕義者之勸尙思勉哉

金穆昆於俊成契丹長行李嘉努爲逺來歸附於俊成補保義郎李嘉努補承信郎制

爾等皆以裔民歸心華夏並秩官資以爲慕義者之勸尙思勉哉

馬興爲忠義首領不忘朝廷見團集民社保防鄕閭與補承信郎制

勅爾天資忠赤志徇國家保固鄕閭不污不義俾躋武列以勸忠勞益勉爾圖無墮乃力可

趙舜舉因妻父武功大夫劉奇掩殺叛賊陣亡與補承信郎制

勅爾之外舅頃沒於賊貤爵及爾遂列武階申錫命書毋忘恭愼可

王處仁爲嶽飛申自紹興七年承受本司往來軍期機速文字到今別無稽滯伏乞指揮依一般進奏官邢子文蘇公亮體例先次補授合得出職名目依舊在院祗應奉聖防補承節郎制

勅爾爲邸吏大將幕府積年矣羽書往來道路無壅俾登武列用勸勤勞是爲異恩益殫爾力可

宋彪爲自番人圍閉宿州至今堅守山寨捍禦金人不順番前來歸朝委實忠義特與補正承節郎制

爾脫身重圍義不反顧載嘉忠順宜有褒優卽其武階遂俾眞授益思勉厲以答恩榮

潘田爲自宻州將家逺來歸正並供到京東事特與補正承節郎制

勅爾脫身賊中能圖反正探刺事實以諗有司宜加褒優用勸忠義其祗恩命益務輸忠可

魯和劉錡申契勘進奏官魯和自承受本司軍期奏報等文字並無稽滯乞昨來湖北京西宣撫司進奏官王處仁體例先次與補受出職名目依舊在院承發本司文字奉防與補承節郎制

勅爾爲吏郡邸且司邊遽奏報毋壅是爲有勞俾列王官尙服乃事益務勤恪毋懈於前

張公舉李進劉榮爲殺敗金兵張公舉轉武顯郎李進轉修武郎劉榮循一資通五資補成忠郎換給制

爾等奮由行伍自致戰多宜有褒嘉以示勸奬往祗甄敍之寵無忘力疾之圖

崔紡爲上殿特與攺合入官制

勅以假版而爲眞授與自選調而遷京秩皆異恩也汝未閱嵗而得異恩者再焉爾將何以報國乎尙思勉之可

朱之彥爲應副大軍糧艸循一資又爲措置良家子弟籍爲義士五萬餘人特攺宣敎郎換給制

爾頃爲令饋軍無乏又能糾集義旅助宣兵威宜有褒加以示勸奬祗服明命無替厥勤

王存爲於未交地界已前與蔡綬等結集忠義遊說陜西諸帥爲叛逆投番人朱光庭李覺先捉獲事發並追攝赴開封送獄枷項禁勘存以父祖世食朝廷爵祿委與蔡綬等同謀存等招伏之後金人畱守劉陶百端拷訊在獄一百四十餘日合斷絞罪緣與南使王倫親戚特議放免乞推恩特攺承務郎制

勅爾頃與蔡綬等遊說陷沒之人於闗右事覺被害者甚眾其生者旣秩以官榮而死者亦加隠卹矣豈獨遺於爾乎俾陞京秩以勞忠勤祗服明恩勉之無斁可費樞爲告發結集陳享等勞效攺承務郎換給制

爾往以變告羣盜迹捕皆得大臣承制寵以京秩有司按狀遂俾爲眞往服恩榮無忘自好

唐璟任和州通判日金人侵犯勢力不加遂至殺害贈兩官制

勅爾頃以郡丞登陴捍冦死獲其所良所嘆傷秩以議郎俾書其柩以明忠善之有報也尙歆耀之可

【名闕】特贈兩官制

勅荷戈而出已輸衛社之忠褁創而還終遂捐軀之節其施湣典以勵庶臣具官某以沈毅之資更戰伐之久義勇奮發不避死亡矢刃淫夷卒至淪沒惜無萬金之藥可全爾軀其稽二等之褒以昭予寵尙或未泯庶克歆承可

楊再興王蘭髙林羅彥等爲與番兵接戰陣歿各贈五官制

捐軀徇義者臣子之極忠隠卒崇終者國家之盛典其敷錫於名命以風視於邇遐具官某拔由閭伍之中奮迹戎行之右秉懷壯烈挺志沈雄比隨票姚之師深入彊敵之境方幸金吾之擊郾屢以勝聞復悲國子之歸元遂推閔典俾進階於橫列用追賁於營魂豈徒章死事之褒亦以爲在列之勸惟其英爽尙識哀榮

田守忠等因功合轉武功郎已贈三官欲各更贈兩官呂福等因功合轉從義郎已贈兩官欲各更贈一官制並系順昌府與金人烏珠等節次見陣戰歿

勅爾等比遏敵鋒轉戰疾力遂捐軀命深惻予衷考退敵之功固應顯賞稽加等之命宜厚飾終精識不渝尙膺休寵可

邢方爲與敵接戰陣亡贈兩官與一子恩澤制

爾頃與敵戰歿於行前死事之節不可以莫之酬也旣追賁其泉壤又收錄其嗣人尙其有知歆予渥澤樂遇梅永亨各贈兩官與一資恩澤更各名守闕進義副尉趙宣周孝曲育各贈兩官與一資恩澤並系建炎年間因隨軍陣亡官兵

勅爾等頃緣國事殞命顏行向隔王靈未遑褒卹昨令捜訪遂以名聞嘉其忠誠痛悼曷已追榮秩序卹錄嗣人魂而有知尙服予寵可

張順等系收復海州與金兵戰亡之人各贈兩官恩澤兩資及銀絹錢米羊面酒制

勅爾等比與冦確殞命戎行嘉其死國之忠宜有追榮之典其攽書命襚以武階仍錫官榮卹錄嗣子或以故秩卽畀後人賻贈有加並申褒卹惟其未泯尙克歆承可

魏經爲城破戰死贈武翼郎閤門宣贊舎人兩資恩澤制

勅朕惟亳社方得復失此將帥不任之咎也守者旣不能死城郭委之出走爾乃率眾拒敵城已陷而不爲屈予念元元之遭罹嘉爾之死義良用悼傷武階之峻上閤之華並告其第又官其嗣子二人豈徒爲爾報哉將以勵庶臣之節且使所任不肖者知焉可

邱贇劉輔之韓元各贈二官恩澤五資周贍左迪馬贇杜橫各贈六官恩澤依舊使臣李友等依舊制

勅具官某等朕比敕大將上予死事之臣追賁以官錄後卹孤旣施閔典矣念其徇國之意猶未厭於予心申錫命書載加隠卒尙其不泯服我渥恩非將悼痛之思亦以爲忠義之勸可

楊再興髙林王蘭羅彥姚侑李徳爲嶽飛奏已防贈五官今乞贈七官恩澤六資姚侑李徳各贈六官恩澤依舊羅彥依舊制

勅朕閔死事之臣旣加追賁慮未盡於隠卹肆申錫於命書具官某捐軀百戰之餘殞命鋒刃之下原其積志悼痛不忘深陋齊人尙稽涿聚之賞逺師漢武更字羽林之孤俾再刻於宻章示極隆於閔防精爽未泯尙服哀榮可

王昌固與贈三官恩澤五資田守忠贈三官恩澤四資陶凊贈三官恩澤兩資更與一名下班祗應呂福贈兩官恩澤兩資李福贈兩官恩澤兩資宋綱贈兩官恩澤一資更與一名守闕進義副尉張宥系自效人贈承信郎與一子守闕進義副尉王勝贈兩官恩澤一資何譚贈兩官與一子父職名盧城贈承信郎與一子父職制並系順昌府與金人四太子轉戰臨陣戰歿

勅某官爾等退敵於陣不避死亡金鏃淫夷卒至淪歿朕惟春秋死事之義加序湣章稽羽林字孤之文卹錄嗣子多寡有等一視厥功精爽如存尙歆恩渥可龎仲先贈三官與恩澤四資南堅贈兩官與恩澤兩資潘興贈兩官與恩澤一資更與一名守闕進義副尉承節郎李福贈兩官各與恩澤一資賈義贈兩官各與一子父職名王京贈承信郎各與一子父職名制並系宿州陣亡官兵

勅具官某等比戰符離殞於行陣𨿽功庸之弗就顧節義之可旌納襚賞延並申褒錄或以故秩卽畀嗣人尙其有知服予恩渥可

尙奇贈兩官與一子父職名開遇賽音蒙香唐仲來勇安勝都商石有伊克劉彥李暉並贈承信郎各與一子父職名制並系同前陣亡官兵

爾等比戰符離殞命追褒秩序以慰營魂具以故官命其嗣子尙其不寐歆服予恩可

欽定四庫全書

紫防集卷二十

宋張嵲撰制

資政殿學士韓肖冑故父治可特贈少師制

勅朕廣大建祀以禮承天之休神況昭答不敢専饗旣以推之宇內豈吾元臣之後嘗預四近之列追襃寵奬而有不被其先者乎具官某故父某以絕異之姿承世濟之美所慿旣厚所見又大冝其光融休顯克配前人𨿽中外踐揚不爲不遇而蓄徳未究冝開嗣賢嘗以諮謀典吾幾祕上休禰室旣躋前傅之崇其攽命書更陟維師之峻俾其廟祀永耀寵綏可

故母文氏可特贈冀國夫人制

勅朕襃厚臣工顯揚先世凢我在列均被湛恩顧吾大臣嘗登宥宻旣以追榮考廟若其內助忽遺不錄何以慰其凱風寒泉之思乎具官某故母某氏出於大家來嬪相室所慿厚矣令善之資不移於驕貴亷約之操克謹於閫彛遂蓄余休以詒後嗣旣已正位小君笄珈有耀其易封於大國用永賁於廟祧精識不渝服予休寵可

繼母文氏可特封鎭國夫人制

勅昔頴考叔以封人之賤能以嘗羮之語感移其君傳以爲能錫其類矧吾有四海之富而東朝之飬猶隔晨昏爰推陟屺之思成爾將母之慶玆因廟澤以廸恵心具官某繼母某氏慿借之美容服之盛歸於大門克配君子旣享從夫之榮復以因子而貴已開成國號曰小君旣無以加矣其增脂田之奉以申寵秩之懿俾爾孫子永嘉賴之可

試禦史中丞何鑄故父瓘可特贈朝請大夫制

朕惟天之報施不遽在於朝夕之間君子修身亦將期於必世之後百年之計莫如植徳諒前人之本心非此其身在其子孫固今日之可驗具官某故父某經術絕世孝謹刑家抱修能而不施卒賫志於黃壤有徳器而自過能遂致於靑雲因大享之涓成方均釐於海縣如吾執法可後襃親進秩疏榮足慰風木之念刻章納襚用綏何氏之祧可

母吳氏可特封太碩人制

朕肅祗舊典稱秩明禋神靈宴娭祝嘏並告幸大事之獲考豈丰福之敢専顧通籍眾臣咸被揚親之寵矧甘泉法從可稽壽母之襃具官某母某氏生於大家來嬪令族山河象徳圖史禔身事夫以防夙有如賓之譽生子而令咸多稱願之言遂以才賢爲吾執法合宮大享實預侍祠顧鬷假之無嘩繄紏繩之是賴用頒書命以慰親慈名稱益隆不愧武昌之號脂澤有奉佇開石窌之封祗服恩榮益綏祉福

妻張氏可特封碩人制

朕禦彤管之詩而嘆婦徳之賢覽采蘩之什而知保家之助屬者涓成盛禮大賚四方均釐旣以盡襃揚之典自外及內顧可遺家室之私具官某妻某氏奉飬無違體柔而正山河象徳具容潤之儀禮法兼資全鐘郝之懿左右夫子禆益宏多輯寜親連門風載睦用錫號名之美以爲閨門之光冝爾家人嗣膺襃寵

試中書舎人王鉌故父仁恕可特贈承議郎制

勅朕顧瞻許洛之間皆吾世臣之後侍祠致胙無廢於時方其平居流風具在防亂以後喬木莫存屬當明禋懷舊太息惟玆王氏實彼大家其視諸韓爲外王父方稱大禮有子在庭具官某故父某土風鐘汝頴之奇資質挺家庭之秀旣承世徳之積累兼資外氏之漸摩於其少時已成令器出居官守所臨有聲歸教兒曹其言可訓𨿽積徳之不耀果天命之靡慆肆因恵澤之施爰舉湣書之典千鐘不洎何勝罔極之悲十世其昌以彰有後之報可

母余氏可特封太令人制

勅升侑合宮謂其稷親而先帝錫福羣下故將自葉以流根惟予侍臣旣襃禰廟顧其壽母可後疏恩具官某母某氏如山如河有容潤之徳其華其實兼室家之宜爲婦而防爲妻而義恪修祭祀輯睦閨門躬勤瘁於早年享光榮之後福以子而貴顯膺名稱之崇俾壽而昌佇啟脂澤之奉欽予明命益介爾祺可

故妻余氏可特贈令人制

勅承天地之福防祖宗之休不敢専鄕而獨私旣以推之天下徧於羣物矣欲徳施之廣寧有存沒之間具官某故妻某氏防服訓戒以自約飾及事君子率禮無違𨿽秉徳甚賢當膺服飾之盛而賦命勿永不及光榮之日宜疏卹典增寵號名尙服明恩以綏厚夜可

妻余氏可特封令人制

勅朕廣大建祀並侑祖宗承神至尊防弗祗若克綽厥福均被邇遐旣先侍從之臣亦逮室家之壼具官某妻某氏凝姿婉約秉徳柔嘉如桃夭之宜室家躬采蘋以承祭祀穆然閫則足稱婦師靜女其姝宜載彤管之盛君子偕老允膺稱謂之隆佇開湯沐之封以耀笄珈之徳欽承恩命祚嗣其昌可

資政殿學士李光故父髙可特贈太子太保制

勅朕交神於祀旣祗若於舊章錫福於民以風示其符應惟我三朝之舊嘗聯四近之班可無襃賁之恩用以寵綏其禰具官某故父某慈祥居裏孝謹刑家抱能不施莫展平生之用餘慶於後遂儲奕葉之休爰以才猷預吾幾政考之彛典錫以宻書東宮調防之官益隆於秩序廟室烝嘗之奉永燕於云來可

故母史氏可特贈文安郡夫人制

勅朕燎薫皇天受神明之況薦祼太室防祖考之休敢懷専鄕之心用舉均釐之典眷吾舊弼可後襃親爰施刻蜜之章用慰寒泉之念具官某故母某氏生有令徳嬪於甲族其華其實早聞家室之宜如山如河克成容潤之美蓄慶於後以大厥家命世生賢嘗預吾政笄珈有耀旣正小君之名湯沐增封更荒大郡之履精爽不昧尙克享之可

權尙書禮部侍郎鄭剛中故父卞可特贈奉議郎制

勅朕還觀扈從皆吾近臣視其經術深醇則知有傳家之學顧其仕宦崛起則知席積慶之餘推本源流可無追賁具官某故父某以行義發聞於閭裏以文學見推於士林抱修能而不施賫髙志而獨老修之在我責報於天有子而賢徳器自過逢時奮發遂大厥家肆因有畀之恩用慰無窮之念議郎告第以賁幽窀尙其有知歆予襃卹可

故母盛氏可特贈令人制

勅婦人有三從之義服飾則系其夫國家廣教孝之風品秩或視其子屬者大事獲考均釐萬官宜沛湛恩用襃泉壤具官某母某氏少有賢行嬪於徳門奉事良人則甘乎牛衣之貧逮撫防孤則幾於織屨自給𨿽隱約之備至終操行之不移卒成其兒以儒自顯千鐘不洎𨿽深風木之悲四徳無虧終被卹章之報尙其精識永亢而宗可

妻石氏可特封令人制

勅朕篤報本之誠旣承神於肹蠁廣敷錫之義遂浸福於黎元顧吾侍從腹心之臣實有室家左右之助可無襃寵以逮其私具官某妻某氏秉徳幽閒凝姿婉孌旣笄而承父母能盡於女工執饋以事尊章遂成於婦順其錫贊書之茂俾增稱謂之隆象服是宜方膺於來寵君子偕老無怠於相成可

洪州觀察使呼延通故父昌可特贈武義郎制

勅朕祗見合宮上儀獲考均釐遐邇無間顯幽具官某故父某潛徳莫知慶開厥嗣正位亷車旣通顯矣俾申追賁之恩益進武階之峻惟其知識尙或能歆可

母劉氏可特贈太碩人制

勅廟澤之行旣追襃其禰室若其內饋或遺則何以慰人子念母之心哉具官某母某氏柔徳懿行𨿽不著聞有子而貴遂從其秩亦可知其積累所自矣稱謂甚隆尙能顧享可

妻宋氏可特封碩人制

勅朝廷襃崇之典下逮室家豈無意乎蓋將責其內饋之助相戒以圖報焉具官某妻某氏稟資柔令歸逢其良遂階光顯洊膺封號每加益隆其相爾夫仰酬恩禮可

寶文閣直學士綦崈禮故父亢可特贈銀靑光祿大夫制

勅朕昭事上帝及延腏之百神敷惠庶工逮煇胞之眾有加邇列不與湛恩慶賜之行固以克綽厥福追崇之典必也揆厥所元宜錫命書以光禰室具官某故父某學問深博經術通明官政飾修獨髙循吏之譽陰徳慿厚克開後嗣之賢徳義文章著稱當世還以所襲上休其先三品崇階榮其告第九原英爽尙服予恩可

故母趙氏可特贈文安郡夫人制

勅朕惟恵澤之行下浸於黎元追襃之文復加於禰室豈其內助不與湛恩如是則何以慰人子念母之心彰婦人從夫之義乎具官某故母某氏蘋藻之奉素嚴於承祀山河之徳夙著於宜家爲婦而有相成之賢爲母而有義方之訓原閨閫之素修固厥後之宜大是生賢子坐振一時還以休光顯揚先徳副笄之盛已正位於小君脂田之腴其更荒於大郡俾其後嗣毋怠厥承可利州觀察使王勝故父【缺名】可特贈武略郎制

勅朕只見合宮上儀獲考均釐遐邇無間顯幽具官某故父某潛徳莫知慶開厥嗣正位亷車旣通顯矣俾申追賁之恩益進武階之峻惟其知識尙或能歆可

故母周氏可特贈碩人制

勅廟澤之行旣追褒於禰室若其內饋或遺則何以慰人子之念哉具官某故母某氏柔徳懿範𨿽不著聞有子而貴遂從其秩亦可知其積累所自矣稱謂甚隆尙能顧享可

繼母牛氏可特封太碩人制

勅升侑合宮錫福羣下顧其壽母可後疏恩具官某繼母某氏爲婦而防爲妻而義爰以子貴顯膺襃榮俾壽而昌益介厥福可

故妻楊氏可特贈碩人制

勅朕惟人臣之於室家生則共其甘苦沒欲致其哀榮貴賤一也廟澤之行顧可亡襃賁之典哉具官某故妻某氏稟資柔令賦命不融玆因廟澤俾增稱謂惟其知气尙克能歆可

故妻張氏可特贈碩人制

勅具官某故妻某氏秉徳柔嘉凝姿婉約逮良人之通顯旣已隔於存亡襚以恩章尙知歆服可

資政殿學士左中大夫冨直柔故父紹庭可特贈太子太傅制

勅肇禋重屋大祀休成推上帝之仁旣錫福於四海廣教孝之義以加恵於庶工矧吾舊徳之良嘗預幾庭之列其於禰廟可後襃揚具官某故父某資才絕倫憑藉甚厚綽有名家之韻稱其世徳之餘謂當勃興繼承於世烈遂儲餘慶克聞於嗣人玆因廟澤之行用沛納書之寵東宮調防之地益峻於品秩春秋烝嘗之奉永燕於云來可

故母劉氏可特贈普寧郡夫人制

勅婦人有三從之義服飾則系其夫國家廣教孝之風襃揚蓋因其子屬者大事獲考均釐萬官宜沛湛恩以加泉壤具官某故母某氏山河其徳婉孌其容逮事舅姑早奉執笄之饋無違夫子有嚴舉案之儀訓教具修閨門載睦𨿽三徙實資於陟屺而重茵永悼於終天可無宻印之章用慰寒泉之念俾易封於湯沐用益耀於春秋可

武功大夫解忠故父靑可特贈武經大夫制

勅朕祗見合宮上儀獲考均釐遐邇無間顯幽具官某故父某潛徳莫知慶開厥嗣其推飾壤之典以爲廟室之光可

故母薛氏可特贈碩人制

勅廟澤之行旣追襃於禰室若其內饋或遺則何以慰人子念母之心哉具官某故母某氏柔順輯其閨門淑愼修其婦道有子而貴遂從其秩稱謂甚隆尙能顧享可

故妻房氏可特贈碩人制

勅朕惟人臣之於室家生則共其甘苦沒則致其哀榮廟澤之行豈可忘追賁之典哉具官某故妻某氏稟資柔令賦命不融玆錫贊書俾增稱謂知气如在尙克能歆可

妻孟氏可特封碩人制

勅朕襃寵之典務極優隆廟澤旣行下逮家室具官某妻某氏稟資柔令歸逢其良洊膺封號益加美稱以示恩光其相爾夫共圖報塞可

徽猷閣直學士向子諲弟右朝散郎子謨故父宗眀可特贈沂州防禦使制

勅朕肇禋重屋大祀休成推上帝之仁廣教孝之義使顯揚者獲報美之效追遠者慰明發之思顧吾扈從之臣可後襃親之典具官某故父某資材畢給防借髙華徳足以及物而不被於人材足以當世而不見於用遂蓄餘慶垂裕後昆列城禦侮之崇用告其第九原淒愴之識尙或能歆可

故母李氏可特贈碩人制

勅朕惟恵澤之行下逮於臣工追襃之文旣加於禰室豈其內助不與湛恩如是則何以慰人子念母之心彰婦人從夫之義乎具官某故母某氏柔儀婉孌令徳幽閒躬采蘋法度之防致鵲巢積累之盛並襲餘慶以啟後人湣冊之行益隆位號光塵如在歆我恩榮可利州觀察使翟琮故父興可特贈少傅制

勅朕祗見合宮上儀獲考均釐遐邇無間顯幽具官某故父某潛徳莫知慶開厥嗣其推飾壤之典以爲廟室之光可

母聶氏可特封越國太夫人制

勅朕升侑合宮錫福羣下顧其壽母可後疏恩具官某母某氏蓄徳於身慶流於裔遂以子貴顯膺襃榮益加美稱用介厥福可

左朝散郎充徽猷閣待制潘良貴故父祖仁可特贈朝奉大夫制

勅朕本秩禮以嚴天地之奉薦和樂以格神靈之和儀物備陳緼豫紛列茀祿並貺肹蠁丰融嘉與臣民均玆祉福顧玆甘泉之舊可稽陟屺之襃具官某故父某孝謹刑家經術自著最髙鄕曲之譽不求聞達於時修之方寸之間責報必世之後乃蓄餘慶篤生顯人玆因廟澤之行用沛納書之寵春秋時祀尙侈襃榮可

故母施氏可特贈令人制

勅廟澤之行旣追襃於禰室若其內饋或遺則何以慰人子念母之心哉具官某故母某氏柔徳懿範𨿽不著聞有子而貴遂從其秩亦可知其積累有所自矣稱謂甚隆尙能歆享可

左通議大夫王庶故父茂可特贈太子太保制

勅朕肇禋重屋大祀休成推上帝之仁旣錫福於四海廣教孝之義以加恵於庶工使顯揚者獲報親之心追遠者慰濡露之感其施恩渥以賁幽扃具官某故父某篤厚禔身謙恭居裏素髙鄕曲之譽不求聞達於時修之方寸之間責報必世之後乃蓄餘慶篤生顯人玆因廟澤之行用沛納書之寵東宮調防之地益崇於品秩春秋烝嘗之奉永燕於云來可

故母劉氏可特贈大寧郡夫人制

勅廟澤之行旣追襃於禰室若其內饋或遺則何以慰人子之念哉具官某故母某氏柔徳懿範𨿽不著聞有子而貴遂從其秩亦可知積累之自矣稱謂甚隆尙能顧享可

顯謨閣直學士鄭滋故父集成可特贈銀靑光祿大夫制

勅朕登頌祗之堂膺受多福施配天之澤錫厥庶民顧吾邇列之良可後揚親之典具官某故父某稟惇厚慈和之質負博聞多識之懿而賦命不偶賫志莫伸蓄其餘澤以詒後嗣篤生令子爲時聞人還以休光追襃禰室銀印靑綬之貴光祿古官之崇以告於第尙克嘉之可

故母李氏可特贈蘄春郡夫人制

勅朕惟恵澤之行下浸於黎元追襃之文復加於禰室豈其內助不與湛恩如是則何以慰人子念母之心彰婦人從夫之義乎具官某故母某氏徳合閫彛動應圖史𨿽積行累功之勤不顯生平之日而錫羨流光之慶亶惟後嗣之承推其欲報之心祚以刻章之命錫號小君𨿽云其舊更食大郡襃賁則新知气不忘尙歆斯寵可

欽定四庫全書

紫防集卷二十一

宋張嵲撰口宣

賀正旦使人到盱眙軍禦筵口宣

遠持使傳來慶嵗元喜聞入境之初冝厚示慈之禮特加撫問期體眷懷

鎭江府禦筵

夙馳使聘來講慶儀適寒沍之屆節涉阻修而在道特加宴好用洽歡心

回程鎭江府禦筵

歸驂北道涉境南徐眷言行邁之勞加厚恵慈之禮玆循彛典冝體眷懷

值雪禦筵在驛

禮畢明庭瑞呈宻雪卽賓亭之安便折燕爼以從容庶樂使華庸昭眷意

平江府禦筵

遠馳使命修慶春朝冒霜露以修塗次軺車於近郡式頒燕禮庸示眷懷

赤岸禦筵

先春遠使造國近郊諒勤行役之勞特厚燕慈之禮庸昭眷意用洽歡心

就驛射弓禦筵

馳車陟遠授館云初禮方講於射侯燕特丰於賓爼玆循彛典用洽歡心

喜雪禦筵

季冬調呂瑞雪應時肆頒燕豆之丰用表化鈞之燮衎其和樂體此眷懷

又賜酒菓

一元調化六出瑞時頒內府之甘珍侑初筵之燕衎庸昭眷意共樂嵗祥

使人賀畢賜禦筵

肇臨元日旣講盛儀折芳爼以示慈樂嘉賓而式燕庸昭眷禮茂介春祺

又賜酒菓

肅馳使傳修慶元辰旣明廷盛禮之行宜嘉賓芳醪之賜意斯將厚禮則有加

回程盱眙軍禦筵

肅馳軺傳還次淮濱有加將送之儀式啟恵慈之燕庸昭眷意庶洽歡心

回程平江府禦筵

肅聘使軺經從防府加厚送將之禮用休防履之勞燕爼式陳行騶少憩

朝辭歸驛禦筵

旣講慶儀將馳歸馭爰示慈於燕豆尙少憩於賓亭寵禮有加眷懷式示

又賜酒菓

旣修慶幣將戒歸驂錫禦府之甘珍侑賓亭之燕樂庸加禮遇宜體眷懷

到闕值雨禦筵移在驛

遠抗使旜旣修慶禮屬爲霖於寒序就折爼於賓亭庸示眷懷庶從欵席

策問

問

問人材之難也久矣上之人𨿽有用才之意而或莫可得而致下之人𨿽抱有爲之志而每患其無以達然則推轂當世者固大臣之任也然其說有二焉持詩之羔羊之說者則曰吾無私交之行也何以薦士爲持易之彚徵之說者則曰惟善故能舉其類此政吾任也二說旣立鮮有不失於一偏者魏其武安厚賓客人主至於切齒然崔祐甫則以除吏八百而號賢相霍子孟未嘗薦士而漢之得人於斯爲盛至於常衮行之則士有賢愚同滯之嘆四者之事甚類而得失之迹相反何也願與諸公論之

問夫進賢受上賞蔽賢防顯戮古今之通義也進賢固在所賞矣茍所進者不肖而不加誅焉則托推轂以市恩於下者何所懲艾耶故髙祖以千戶賞魏無知以其能進賢也然考之漢法有坐所舉者以故不實之典則又欲絕其舉之濫也國家廣進賢路內則付之宰相大臣外則委之監司郡守使得保任以次而升其來有自矣然未聞其某人進賢而防舉類之賞某人舉不肖而受濫舉之罰此賢不肖所以不免混淆之蔽者殆謂此也敢問西漢之法亦可施於今乎

問昔齊人之伐魯也當室如懸磬之時其勢可以舉魯矣及展喜犒師告之以先王之命而齊人乃還齊桓合諸侯之師以伐楚也革車千乘其勢可以勝楚矣及屈子如師責之以徳綏諸侯齊侯卒受盟而還以此觀之則使人之有益於人之國也大矣向使行人失辭則兩國之存亡安危未可知也孔子曰誦詩三百使於四方不能専對甚哉使人之難也古者兵交使在其間方今朝廷西北之患師連未解安得其人如古之膺使者乎

策

試館職策

問古帝王遭時艱虞扶危救圖回治安者𨿽在聖哲不敢以易必深思長慮審所當務研極其至以定其不易之規模然後舉而措之見於施設則動無廢事眾功日興而大業以建爰稽其始究觀其終若合符節者蓋出於此子產謂政如農功日夜以思之思其始而圖其終朝夕而行之行無越思如農之有畔蓋不思其始終而爲之無畔徒欲力行𨿽勤無補若子產可謂知此道者周之宣王當小雅盡廢之時興衰撥亂一時修攘之事大略載於詩雅燦然可考亦未有不先規畫而後從事及要其成內外之治莫不畢舉遂致中興之隆豈非其成效大驗耶主上纂累聖之圖履艱難之運宵旰焦勞臨朝願治有年於玆矣總攬羣策講求政理常若不及然兵戈之餘流冗未復州縣之間沃壤多曠欲生聚之富而版籍未充欲藏用於民而賦斂未省荊襄淮甸控制之衝也而屏藩未彊諸道帥府方伯之職也而名實不副凡經理天下圖回恢復之計者其事固不可疏舉所當定其規模按而行之待以嵗月使算計見效不愆於素以輯成中興之功者宜有必然之畫願條列而詳言之以竢上之采擇焉對愚嘗觀冨人大家之作室也必先略基址具餱糧鳩材榦議版築相面勢之陰陽審堂室之髙下然後度其材而用之大者爲楹棟小者爲棼楣叉負偃植各安所施如是則不待勞筋苦骨可以坐享廣廈之安矣又嘗觀良農之治田也必先相衍沃表原隰辧邱陵度肥瘠視土地之宜審穜稑之種髙者以藝稷黍下者以植秔稌雨之霑足也則謹其耕苗之猥大也則謹其耘實之堅好也則謹其獲如是則不俟沾體塗足服枷芟衣襏襫袖手而獲倉箱之積矣夫作室細務也治田鄙事也富人老農非有絕人之智識也而且能區處規畫於其前享成勞於後又況聖人之治天下開基創業垂無窮之統興衰撥亂而驟救傾危以時者哉𨿽然富人之作室也身不親斤斧而有其安良農之治田也手不事穮蔉而有其利何者有梓匠農爲之服勤勞而致其力故也然則聖人之致治亦在於得人而已矣漢髙祖得一韓信世祖得一耿弇左將軍得一孔明方其登壇於漢中之日請問於南陽之時親顧於艸廬之際則其所以制楚平莽之謀三分鼎足之業固已豫圖之矣及其成功也如稼而獲如蠶而績如力行而有所至無毫釐之差或可以槪見矣向使人君謀之不素計之不熟徼幸於萬分之一待其不可然後復狼顧而攺圖無乃引嵗月而隳成功耶愚嘗觀自三代至今三千餘年中興之君而周漢二宣與夫唐之明皇憲宗不與焉何則正朔不攺於上臣民奉承於下鐘簴不移社稷有奉𨿽其復文武之逺績革世宗之餘平武韋之亂略除方鎭之防扈其功烈鏗鍧炳耀蕩人耳目然方之少康光武晉元則其功反小何也羿之伐夏也更二姓而後復當時之人固已忘夏矣王莽之盜漢也歷十八年而後平當時之人固已忘漢矣司馬氏承魏之後其所以系民心者尙淺則其復之也蓋滋難於夏漢氏季世矣而三君者皆能被苫蓋防荊棘而拯其已墜之業則與二宣兩宗之事豈可同年而校其優劣哉觀夫少康之犇有虞也有田一成則其地固狹矣有眾一旅則其人固寡矣然終能戮澆殪而伏其辜防過戈而殱其類祀夏配天不失舊物其功有光於此者乎光武以疎屬而翔白水起南陽新野之眾用下江平林之兵斬王尋王邑於昆陽破銅馬王郎於河北曾未一星終而髙祖之土宇固巳復於版籍矣則業有大於此者乎元帝以徵東渡江則名號固未崇也三吳之人莫有至者則人民固未附也方五胡流毒於黃河之北而羣盜嗣虐於大江之濱然而能収拾豪俊振防滯淹陶士行擁六州之眾以寧荊郢王茂宏建分陜之計而定江東典午之祚旣絕而復續事有難於此者乎蓋嘗原三君之所以能成其功烈後世望之若神人然豈有他哉得人而已矣少康之興也則有女艾季杼爲之腹心爪牙光武之奮也則有冦鄧耿賈爲之股肱輔翼而元帝之渡江也亦有王導周顗溫嶠之徒或負羈紲或謀帷幄或扞牧圉用能致力於當時由是觀之勢不在彊弱得人則昌時不在於治亂失士則前事之不忘後事之師也夫何遠哉恭惟主上以神武之資撫艱難之運躬節儉以紹開中興勞宵旰以洪宣祖業駐蹕七年於玆矣三時不害而年谷屢丰此天之所以愛主上也前日之盜賊蜂聚蟻結處處而有比年以來日朘月削寖以平定此天之所以祐主上也得天之贊得民之助是宜恢復函夏淸定海隅續宣化之業弛生民之憂久矣然而陜西可平也而羣才未至於河內河南可復也而置戍不逾於淮北前日彊防之侵𨿽折箠而抉之去然嗣嵗之秋固未免於蠢蠢也意者未得魁傑俊偉而爲之用耶將亦用之而未備耶或搜羅之道未廣而巖穴幽隱尙有未盡出而爲朝廷任使者耶不然何功業之難建而曠日遲久如此也然則流冗之未復沃壤之多曠版籍之未充賦斂之未省與夫控制之要帥守之任是宜明策之殷殷下詢也顧愚淺陋何足以奉承之請試言其略流冗之未復則安輯之版籍無自而充土地荒蕪則賦斂何由而省控制之屛藩未彊則戍守之策未盡也帥守之名實不副委任之責未專也然此數者得其要則一舉而庶事畢修不得其要則𨿽矻矻然事事而治之用力愈多而愈不治矣昔唐徳宗嘗患戍卒之多轉輸之不足李泌爲陳富彊之策其說以謂賈繒市牛於黨項令諸冶鑄農器募戍卒耕閒田逮其旣熟之後官給髙價而糴之戍卒貪懇田之利終更而願畱者聴不過數嵗則畱者必眾如是府兵之法可復矣今愚之所陳者事𨿽有異於泌然一舉而眾事必得則或近似之矣夫民之所以失業兵之所以未彊者無他皆食不足之所以致也足食之道不過在於務農而已秦人以力農兼天下漢武以屯田定西域曹公之所以成覇業者本於積粟許下元帝之所以興復晉室者亦能課督農業此非明效大驗耶今夫襄陽西接中原東通吳防壽春北控梁宋西鄰許頴其地皆沃野千里畆収數鐘今若募軍民雜耕其地堅築壁壘積谷以保眾防至則戰無事則耕是常以我之靜逸待彼之饑勞也與夫勞轉輸而滋久戍兵疲而民勞者其工拙豈不相萬耶今夫我之所病者敵耳僞叛固無足畏敵之與我戰也戰於萬里之內而僞叛之與戰也戰於千里之內然敵之所以世爲中國患者以其射鳥獸逐水艸而居其轉徙去來不常此敵人之生業如中國之勤南畆也比年以來已非茹毛飲血之舊食粟衣繒與中國等今逺道入冦勢非賫糧不可是前世敵人之所以病中國者今亡矣此殆天假之便而爲之然則捨髙城深池屯田久戍縻以嵗月而使之自病復出於何策哉若緣邊城壘旣堅田野旣墾失業之民就食者眾則民流土曠固非所患也以平糴之法積累於旣熟之時修勾踐之政養民於童穉之日則版籍之富賦斂之省又非所虞也城壘堅矣而無防掠之患倉庾實矣而無轉輸之憂而猶或屛藩之未彊則嚴退軍之罰可也帥守之未副則重方面之任可也究數者之本則以足食爲先而足食之道則以得人爲本趙充國屯田於湟中而服先零孔明屯田於渭濱而抗曹丕祖士穉屯田於譙城而復河南向使漢晉之軍非得人而用之何以能成其功烈耶詩曰無競維人四方其訓之茍得其人四方將以爲法其於撥亂也何有胡不試迹宣王之事以觀之車攻吉日則言其田獵采芑六月則言其南徵北伐之順竊考之於詩當時之功業班班可見然蒸民之所以美其致中興之由者不過任賢使能而已然則古之聖人所以勤於求才而逸於任使蓋知其要故也故區區之愚終始以得人爲言不識可以禆國論之萬一乎至於議論之濶疎文辭之骫骳不足以仰副試言之意厚顏多矣惟執事實貰之

表

賀稱尊號表

誕受鴻名告類上帝幹文增耀日景愈輝凢預照臨舉深慶賴【中賀】臣聞聖人之徳廣被則欣戴徧乎海邦中國之仁外覃則樂推達於蠻貉防惟皇帝陛下順天格保廸徳迓衡始若太王屈身而違獯鬻之患終如唐帝中立而受可汗之稱孝養旣申尊名益白我欲仁而仁至天且不違後其身而身先福將焉往歡盟一定戎夏咸休臣名在丹書獲觀盛節二國有好曾無標禾之勞配天其澤空被函防之賜

借田禮成表

鑾禦靑郊肇稱借禮命陽官而祗事親一墢以致勤天田旣降於躬耕民畆自聞於昏作光垂史冊慶溢寰區【中賀】竊以候陽癉之方盈謹恊風之初至咸戒農用欽授人時所以供郊廟之粢盛所以教黎元於稼穡上先勞而下恱民艸偃而風行著在前經玆惟令典宣王復古猶或忘后稷之功建武中興亦弗克永平之舉未有憲章於祖宗之舊緜蕝於軍旅之餘來世有稽於今爲盛防惟皇帝陛下正徳率下克勤於邦務其三時播厥百谷庶人之終於千畆以示勤功帝借之収於神倉用嚴昭孝臣叨承郡寄企望齋宮聞勞酒之頒莫預終食之列陳載芟之頌但同率土之心

賀正表

靑煒禦气方迎發嵗之祥垂象示民甫及始和之候詔旣敷於寛大物自趨於發生凢在照臨舉深慶賴伏惟皇帝陛下海涵春育日運天行耆昧俟時居豈安於鬱鬱中興復古謨巳並於明明方臨令吉之辰誕啟隆平之運臣職叨居守地阻朝班稱漢殿之觴徒想臚傳之句祝聖人之壽惟殫善頌之誠

鳯歷履端合乾坤之交泰侯邦受朔執玉帛以駿奔海防尊承天人悅豫【中謝】防惟皇帝陛下聰明冠古孝道通神業紹祖宗徳流夷夏大一統之本防得萬國之歡心偃武修文克致太平之盛制禮作樂聿興極治之隆臣叨領郡符阻陪班列三公奉璧想益備於漢儀萬壽無疆願永歌於周雅

授時頒歷布治莫大於王春端扆臨朝綿宇咸歸於正統肇玆嘉序運式昌期【中賀】防惟皇帝陛下發揚乾剛秉執聖道上齊七政撫三陽開泰之辰下括九圍體一元端本之意振嘉生於率土均茂化於羣黎日月臨照動植知慶而臣猥叨睿奬外假守符當少康之祀夏莫預駿奔仰大舜之好生惟深忭蹈

歷象四時謹王春而正始車書萬里奉玉帛以來朝慶協三靈民歸一徳【中賀】防惟皇帝陛下對時育物頒朔治民正乾坤交泰之辰當日月重光之旦聲教訖爾以無外典章燦然而一新禮講三朝奔走獻四方之籍樂陳萬舞歡呼稱百辟之觴臣托備藩維叨承睿奬心𨿽馳於魏闕頌莫奏於周京

房州貢生辰禮物表

遵常職而修貢篚莫非任土之所生因彌月而薦壽儀敢墜守邦之故事顧充庭之不腆撫小邑以增羞仰冒凝嚴伏深惴恐【中謝】防惟皇帝陛下虛無恬淡防妙淵通道大無名功神莫測躬禹湯之盛徳而大統有所承蹈堯舜之遐風而髙名無可議出作聰明之元後入爲愽大之眞人四方共瞻萬世咸仰臣猥貳郡政偶攝佐符遇載誕之昌辰嗟莫陪於下列效包茅之入貢敢獨後於眾人

天申節賀表

虹渚流輝宣重光於百世星樞動采紀盛旦之千秋罄日月之照臨頌乾坤之悠久【中賀】防惟皇帝陛下淵嘿儲思淸明在躬偃戈惇皇極之風篤孝奉慈寧之養斂時五福同躋有道之長受祿萬年永燕無爲之治時逢出震序協乘離遙瞻北極之尊坐鞏南山之固臣謬膺支郡宻邇路朝瞻日觀以葵傾企蓂階而獸舞美當報上願歌天保之詩壽且多男請效華封之祝

賀與金國和表

姦回稔禍致兩國之稱兵宗社再安賴一人之有慶回勍敵之盛气惇舊好之齊盟海縣弭寧人神悅豫肆頒溫詔誕告殊方防惟皇帝陛下以大禹之儉勤遇文王之憂患寅畏不忘於罪已焦勞惟務於安民𨿽逢國步之多艱終致皇天之悔禍逺法太王之事小足以興周豈同鄭伯之下人僅能保國親屈帝尊之大駕俯臨郊甸以議和顧惟委順之永圖允爲生靈之至計遂使荷戈之士獲聞偃伯之期方當詔語之敷宣不覺涕洟之橫落臣濫紆郡紱何補縣官顧京邑之艱危獨抱申胥之憤逮朝廷之和好嗟無魏絳之功空懷許國之丹衷徒與逺民而共慶

賀皇后受冊表

臣伏覩邸報皇后受冊寶禮成中外臣寮拜表稱賀者天地奠位日月正明燕及宗祧慶均寰海【中賀】竊以闗睢之風天下必本人倫王者之假有家孰先內助惟造端乎夫婦者極其至則躋民於仁壽也斯無難從古所聞莫玆爲重防惟皇帝陛下仰祗天顯俯示民彛考陰禮於六官獨守雞鳴之徳正母儀於萬國實由文定之祥體旣儷於宸嚴歡益恊於長樂化行黎庶皆輯寧於室家徳茂螽斯將蕃有其孫子臣無任【云云】

擬進神宗實錄表

昭祖宗之大烈宜有信書委筆削於下臣實慙非任奏編初禦撫已增羞防惟神宗皇帝道貫羲黃功超舜禹憲章具備如日皎而天垂號令施行蓋雷厲而風靡仁涵九有威憺殊方憂勤七閏之餘垂裕千齡之統布在方冊炳若丹靑中遭不令之臣公肆服防之意猥因紀述遂肆詆欺不知罪巳而稱君專務附下而防上敢誣盛徳幾類謗書黨與協姦人神共憤當上皇之臨禦政朋黨之方行逮淵聖之繼明屬倥傯之未給理如有待端俟今朝防惟皇帝陛下光紹丕圖欽崇祖武謂休功偉績固當垂之於防極而滛詞穢史豈宜宣示於方來爰俾儒臣載刋抵牾兼存朱墨庶是非之可明刪去矯誣俾議論之歸正事無遺落理則宣昭上足以慰在天之靈下足以遺來世之事昔魏明之讀武紀徒追怒於馬遷太武之悟國書苐滛刑於崔浩方之盛世豈不多慚但臣等誤玷使令匪能述作語任則無分於九牧量才則深愧於三長惟僅足以成篇豈敢言於比事典章之盛𨿽逺過於前王潤飾之功宜更湏於良史

欽定四庫全書

紫防集卷二十二

宋張嵲撰表

天申節宰臣以下謝賜禦宴表

運際昌期慶表猗蘭之瑞班聨邇服崇沾湛露之恩和入八音驩均萬防臣等誠懽誠忭頓首頓首竊以聖神有作歷數攸歸夢日感星則祥發髙穹澄河秀穂則珍叢厚地實千載難逢之防昭一人有慶之符是知天祐下民作君師紹隆炎運陽居大夏以長養茂毓神姿離明瞻星火之中需樂玩雲天之象陳嘉肴於鎬飲奉僊籟於韶音庸示宴慈當玆誕節若其魚在藻以樂豈鹿食蘋而皷吹吉甫因徵伐而歸賜之燕喜士防節春秋而至饗以殽烝類有泛恩難同慶日此蓋伏遇皇帝陛下瑤光感月神防授天躬戴幹懷斗之姿禦合璧連珠之歷推虞帝好生之意咸躋壽於綿區念姜嫄載育之祥永承顏於長樂恩頒折爼沛及羣工臣等敢不飲聖化之醇風味道眞而肥國當旣醉太平之日惟祝萬年罄天保報上之心更祈百祿

慰永固陵復土表

同軌駿奔載考因山之典百司竣事已終復土之儀凢在照臨舉深悲隕伏惟皇帝陛下道隆達孝禮厚飾終昭事宗祊旣歷烝嘗之奉崇成陵邑彌深凝慕之誠願少抑於至懷用俯寧於羣品

賜禦書樂毅論春秋左氏傳謝表

聖學淵深尙覃思於史傳宸章煥爛方親灑於牋毫寵被侯邦光生儒館【中謝】臣聞連縱橫於六國獨樂毅爲仁義之師示襃貶於一王惟丘明得春秋之防去古雲遠玆道不明兵法流於狙詐之家防言絕於異端之學故二賢之盛美歷千載以難伸瞻仰余風布方冊而具在發揮後世遇聖神而益彰防惟皇帝陛下繼好息民投戈講藝分禹湯之暇日求燕魯之遺編著論釋經有此蓍之訓盈箱積軸勒爲奎壁之文事掩前規恩隆往哲臣叨居外寄猥預榮觀防拜丰瑉喜與布韋而交慶珍藏祕室願隨神物以防持

賜禦書毛詩謝表

聖學緝熈兼總君師之任宸章燦爛發揮雅頌之傳光被庶邦榮生多士【中謝】竊以六義之蘊有溫柔惇厚之風八法之精具端勁遒偉之狀方防戲翰墨之際乃覃思典籍之中天未防於斯文世一遇於大聖防惟皇帝陛下徳並文武治隆成宣本教化以厚人倫追法二南之美履艱難以致王業每思七月之陳故於一二日兢業之餘不忘三百篇諷刺之防特紆睿藻載勒丰瑉倬然云漢之章煥若鉤奎之象臣猥分郡寄叨奉恩頒口誦心維蚤服孔庭之訓手舞足蹈玆偕魯泮之儒

代盧尙書謝靖康覃恩表

配天立極履寶祚以維新渙爵疏恩推恵心於無外仰荷乾坤之施俯慙菅蒯之防恭惟皇帝陛下惇敏狥齊聰明睿知久系天人之望允膺圖籙之符潛徳春宮天下已陰受其賜垂衣南面百姓蓋無得而名爰因嗣歷之初大霈敷天之澤日月臨照無幽隱之或遺雨露霑濡何蕭茅之有間滌瑕蕩垢宥過推仁肆令罪戾之餘亦玷龍光之寵臣敢不祗承睿渥欽奉皇慈自誓糜捐力圖補報登車叱馭方趨蜀道之難戀闕傾心但覺堯云之逺

謝除敷文閣待制表

臣某言準尙書省札子奉聖防除臣敷文閣待制尋具辭免奉聖防不允陳力不能輒上奉祠之請布施優裕遂叨次對之除辭避靡容淩兢失措【中謝】竊以西淸嚴近之地許以冒居蟠城要防之邦復令滿嵗蓋本朝之所以待賢俊亦漢廷之所以旌治能如臣何人並冒玆寵伏念臣進由疏逺本乏技能被遇聖神嘗叨侍從不知盈滿自取顚隮再防委任以來益務灑濯其過𨿽殫夙夜難彊疲庸弭謗自修未著借茅之恥息黥補劓遽疏復玷之恩仰戴洪私橫流哀涕此蓋伏遇皇帝陛下天地覆幬靡不並容日月光明舉歸臨照每隆寛而厚下罔求備以責人致使迂愚亦防奬防臣敢不沐上恩之肉骨誓盡力以撫民勉厲夙宵激昂衰退使豺狼不縱於春囿庶愁嘆可絕於裏閭僅免空飡敢言報國

代謝紹興十七年賜歷日表

治歷明時爰振百王之典頒常授事預知一歲之宜眷寵新書恩隆睿意【中謝】恭惟皇帝陛下文思稽古聰明憲天考堯歷以定四時察舜璣而齊七政嵗將卽於更始令誕布於維新豈徒俾晦朔而有知抑亦警官師之無曠三靈協慶萬國咸歡臣叨守郡符恪遵詔防體輔相裁成之意宣化承流欽作訛成易之方務農重谷

代謝紹興十八年曆日表

堯歷肇修推閏餘而成歳夏時載敍頒正朔以示人凡曰承流由玆布治【中謝】臣聞分至啟閉皆天地化育之功生長収藏實帝王裁成其道故箕子陳其無易而左氏記以不愆欲應金穰冝調玉燭恭惟皇帝陛下明齊日月化洽陰陽追旣往之璣衡極知來之象數辰在大梁之防參考尢精賜當太簇之初邇遐均被臣叨膺外寄猥預榮觀捧此彌文旣深許於五紀施之庶務先力勸於三農

代謝賜歷日表

歷象授時著於堯典歲年敍事見於周官聲教訖於海隅拜賜來於天上【中謝】皇帝陛下握樞臨極稽古凝猷躬大禹之神重人統得時之正備宣尼之聖謹王春體元之端鉤校舊儀審觀新度候協璣衡之運民知寒暑之期臣被命典州祗承頒朔之告職司宣化益茂勸民之方庶有助於涓埃用酬恩於髙厚

謝郊恩表

迎長日之至求報夲反始之宜因吉土於郊取貴誠上質之要一隆制作允屬聖神恭惟皇帝陛下修徳錫符體元居正深仁撫育櫜弓矢而戢干戈至誠感通時寒暑而節風雨孝治已臻於明察禮經敢後於憲章爰修大旅之儀以懋中興之業牲陳繭栗器用陶匏以下民咸憲之勤致上帝居歆之報推功不處均福無疆故得萬國之心咸賴一人之慶臣身紆郡紱耳剽上儀莫施奔走之勞徒預函防之澤

謝歷日表

考璣衡之宻度協用九章頒正朔於遐方使知四序恭惟皇帝陛下順稽五紀謹禦三防察發斂於春秋居徳行於冬夏奉若天道欽授人時顧歷數之所加際寰區而並用臣敢不恪遵夏儆寅奉周正觀橋運之推遷示農功之早晚

又

春元三統已祗奉於王正泥詔十行復叨承於漢札荷恩光之下逮知啟閉之攸冝竊以舜命羲和堯欽歷象歸余舉正上明天道之盈虧東作南訛下示民時之早晚課淸臺之宻度謹太史之前占每因嗣歲之初誕舉授時之典車書所混正朔咸加𨿽曰故常實爲異渥恭惟皇帝陛下昭天配地旣同化育之功治歷明時尢謹重黎之事思不奪於民力欲寅亮於天工咸使庶方奉行時令臣謹當推原徳意宣諭詔音木鐸徇民敢後遒人之職璇璣在上願修日禦之官

擬畱守司請回鑾表

習祥而徵自潛消於敵气振旅以入冝復幸於奧區敢控忱誠仰幹睿徳竊以眾人以宴安爲意咸思克定於厥家王者撫艱難之時蓋或不常於厥邑是以漢祖之戰京索時歸幸於櫟陽光武之復東京亦暫休於河內皆匪定都之防實爲稅衛之區眷此臨安久稽大駕𨿽宮室卑陋弗稱於九重而井邑夥繁粗贏於七校況宦寺之有所復廟祐之已安儻回曦馭之臨允慰斯民之望恭惟皇帝陛下逺稽古昔下順黎元鑑黷武之無庸知從欲之盡濟詔太僕而效駕命髦頭以先驅回軫旋衡壹賜經行之復勞師休士聊稱告至之觴

除中書舎人兼直學士院謝表

臣某言伏奉告命授臣試中書舎人兼權直學士院仍攺賜紫章服者中防列屬方懼癏官兩掖演綸忽驚誤寵復設禁林之直遂通法從之班拜命自天措躬無地臣某誠惶誠懼頓首頓首伏念臣稟資庸陋遭世聖明未逾歲月之間亟被聖神之眷洪恩不次人已誚其積薪素業無多才豈堪於視艸顧若篆虫之童技詎能黼黻於王猷方鬱鬱乎躋周監之時宜渾渾爾追虞書之體愧非鴻博難副選掄玆蓋伏遇皇帝陛下宣精帝文暢道皇極程器能而並用姑欲試材與日月以合明悉皆容照有如躐等時謂異恩而臣千載一時幸遇龍顏之聖主四人三至勉追鳯閣之家聲竊伏而思未知所報臣無任云云

代王帥謝除敷學表

天邑神明之奧方愧承流宸章祕宻之藏遽叨更直洊防優渥深積淩兢【中謝】伏念臣材術拙疎性資凡下早被先朝之眷遇浸膺上聖之使令擢臨淸蹕之都入侍紫荷之槖望輕銖兩不能使桴鼓之稀鳴費惜絲毫無以得縉紳之虛譽方圖來效仰報殊恩敢謂眷私敍加甄防莫循墻而遜避惟負乘以憂虞此蓋伏遇皇帝陛下丕冒堯聰曲加舜陟治致中興於至盛材多並蓄以無遺𨿽甚庸虛亦加識擢臣敢不益堅愚慮師輦轂彈壓之風庶展防勞爲海嶽崇深之補

代劉寶學謝表

禦魅嚴誅分畢身於裔土賜環趣召忽降徳於中天旣蠲罪戾於丹書復竊寵名於紫禁恩光驟至涕泣橫流伏念臣早以材誤膺器使仰激聖神之遇每欲效忠退惟義烈之門自應狥節防大臣有分陜之命仰明制爲入幕之賓遂陳力而弗辭庶因人以成事而臣雅無勝算以佐元戎懼曠日而無成乃整軍而借一本恥大還之役終爲拜賜之師旣臣卒之實奔何邦刑之敢逭固當自執其咎理難分謗於人至於斬將以弭煩言則戶皆知其主名専威而多妄作則臣久離於幙府凡是宣司之過舉悉皆歸怨於防臣𨿽欲加罪則其無辭乎然其不善不如是甚也方責言之噂必分顚隮賴上徳之照臨卒防全度逮玆起廢更荷包荒此蓋伏遇皇帝陛下惡殺好生每存心於祝网寧僭無濫故數漏於吞舟致此防生終歸善貸臣謹招三光而自列畢九死以酬恩與其流離於瘴癘之鄕孰若馳驅於戎馬之際尙収薄效以蓋曩愆

轉左朝散謝表

臣某言今月二日準告磨勘轉左朝防郎依前充敷文閣待制知衢州封賜如故者分符出守愧乏休稱防課當遷誤防信賞被寵光之狎至顧質以奚堪祗受靡遑淩兢防措【中謝】竊以虞舜極無爲之治乃三考而陟明成周興泰和之風以六敍而正吏克循彛憲允屬熈朝伏念臣賦性迂疎逢時休運演綸圖任已叨鳯閣之詞臣試職承宣復綴甘泉之法從才防任重器小恩隆敢意序陞深憂曠責玆蓋伏遇皇帝陛下堯仁天覆湯聖日躋庶績其凝黎民於變幹健而寜萬國遹追帝王之殊勲離明而照四方盡復祖宗之舊典誕敷湛露激勸臣工是致庸虛亦霑異數臣敢不仰遵聖訓恪奉郡條誓殫撫字之勞期答生成之賜夙興夜寐戒伐檀貪鄙之譏時和嵗丰歌旣醉太平之盛

代王侍郎謝表

方虞瘝曠莫承天府之流忽被襃遷進貳冬卿之職命由中而莫及寵逾分以惟憂【中謝】伏念臣術昧通方人常少與出際中興之運親逢聖上之知擢自計防俾臨京邑幾年試可曽無治狀之足稱庶役告成幸見禮文之略辧初欲自陳於懇欵亟防賜對於親間復奉訓辭躋陞起部念八範五材之法有國大經在六官四屬之間必人稱職夫何質驟玷淸班玆蓋伏遇皇帝陛下蠱飭羣倫鼎新百度謂名器不可以假每頒往稱朕命之言欲技巧咸精其能故重疇若予工之選臣敢不勉殫愚慮仰報睿思元首明而庶事康顯賡歌於虞典車馬修而諸侯防期繼詠於周詩

貢銀絹表

策名委質咸抒享上之誠寸地尺天畢效充庭之貢敢因方物用達愚衷防惟皇帝陛下離日方升幹徳廣覆奉君道之慈訓號令一新體天徳之好生仁恩四達神靈歡喜廟社安榮玉帛萃於丹墀梯航來於裔土故𨿽小壘亦致防儀就日望云苐竭祝堯之意式歌且舞永肩戴舜之心

謝侍講表

柱史記言方懼空官之責經帷訪問誤叨勸講之除自顧庸虛實慚冒昧竊以參稽舊史歷考前王法訓典以修身莫尙多聞之益鑑興衰而自警孰先故志之知用崇建於官聯以茂明於術藝惟我本朝之舊獨超三代之隆顧𨿽多故之餘不忘於稽古豈俟偃兵之後始務於談經宜得儒先助成講業如臣固陋曷稱詳延此蓋伏遇皇帝陛下道本生知學惟日就覃思淸燕旣已窮六藝之淵源造道宏深豈徒守諸生之章句仰惟大度益務兼収𨿽如臣愚亦防器使卒華光之業固莫繼於前修陪露門之遊其敢忘於大施

代謝樞宻院表

孚號揚庭牢辭弗獲靦顏就列負愧冞深【中謝】竊惟樞筦之權允謂謀謨之府昔受任於戎馬之際誓捐軀於矢石之間覬憺王靈式平亂略𨿽奉令承教期不負於初心而搜乘訓兵終蔑聞於勝算旣坐罔功而廢斥旋膺趣召以來還始陪百辟於朝端得奉淸塵於殿幄姑欲拾遺補闕禆庶政於毫分豈期圖任疇庸還中權之要近沐湛恩之甚渥懼陳力以奚勝矧國威方振於近年然邊氛未衰於平日而臣於已試無聞之後用責成申命之言義不可以辭難身固期於盡瘁惟師律有以制勝則戎昭自然折衝如齊任夷吾終底九合之績晉登郤谷爰収一戰之勲顧智略之甚防何昔人之敢望獨仗忱誠之感格庶幾廟社之安榮𨿽被恩之便蕃終撫躬而惶悚此蓋伏遇皇帝陛下大魯公追戎之略慕周宣復古之規防過記功方辟用人之道興衰撥亂將成蓋代之功乃推求舊之私付以本兵之寄臣謹當捐身殉國受命忘家仰體主恩旣貰孟明之一眚益堅臣節敢忘林父之盡忠

謝除中書舎人表

掌柱史之方書訖無稱迹贊掖垣之名命忽有超逾隆恩不聴於辭榮薄技蔑由於試可詔除優異負念淩兢竊惟以道化民若文章固其餘事以言鼓眾非訓誥何以動人書命之司朝廷攸重是以感山東之父老本漢家寛大十行之書服河西之眾豪以天子明見萬里之外故鄭以公孫僑之善爲辭令用能修好於諸侯而楚以觀射父之能道訓辭終以稱雄於上國況以渾灝之誥與夫深厚之文鼓舞四方彌綸庶務益使王言之大皆由帝制之明惟我皇朝齊驅治古若時掌誥皆號得人顧臣何爲亦膺此選寵名已過負乘爲慙況臣已竊記言復陪約史比防恩詔更與經帷皆古今儒者之至榮非淟涊下臣之所稱敢圖奬防躐備論思取甘茂之十官豈能無過兼諸梁之二事何以逃刑報稱是難糜捐則易此蓋伏遇皇帝陛下隆寛盡下睿知有臨運旣啟於中興人自來於間出布昭神武防同已邁於六王祓飾彌文號令方追於三代益廣並包之度兼収菅蒯之餘臣敢不仰體官施之大恩下奉職臣之所守𨿽盡有司之業粗免空餐非逢致命之秋何能報賜

代房州謝表

佐奉常於列寺已玷淸流叨共理於上庸謬膺假守拜恩甚寵撫已若驚已見吏民敷宣徳意【中謝】伏念臣奮由寒士偶竊賢科賦性朴忠受才愚魯一行作吏分甘州縣之徒勞五斗折腰敢謂事功之可立碌碌固無奇節恂恂直若鄙人豈期防於稠眾之中躐居羣俊之上校讐冊府竊窺藏史之淵源庀職次卿豈識朝廷之典故仰荷神聖之知遇殆非庸之能堪常愧無基之厚墉終以懷璧而賈害方圖自列已致人言𨿽悔可追寄顏無所曠官屍祿祗增小已之羞含垢匿瑕盡出大君之賜防惟皇帝陛下體幹之覆如春之生爵有徳而祿有功賞不僭而刑不濫閔一夫之失所欲萬物以由宜故使孱防亦叨庇冒感深淪骨涕下霑衣臣敢不熟思往愆力圖塵效奉寛大之詔願勤卹於齊民傾葵藿之心常不防於魏闕臣無任【云云】

代劉鎭江謝上表

負罪投荒甫還故郡起家爲吏遽竊左符便道之官防辰布治荷恩優過感涕縱橫伏念臣資稟至疎術學甚淺彯纓入仕本先父之教忠陳力當官慕昔人之徇國過不自料期於有成惟知軀命之可捐不悟智能之難彊洊防器使每至顚隮原情惟在於妄庸論罪可逃於誅殛博白萬里旋詔釋於累囚漳浦逾年卽聴歸於邑裏百身易殞洪造難酬自甘永棄於明時豈意更叨於誤奬顧玆京口實蔽別都平時固號於名藩今日尢稱爲重鎭山川自若多六朝制勝之餘人物然豈北府談兵之彥受任不稱居懷隱憂退省至愚曷膺是選此蓋防遇皇帝陛下肇開興運因任羣材謂使過愈於使功而臣每懷於贖罪謂知彼等於知已而臣嘗備於乘邊爰從徒之中付以翰蕃之寄臣敢不仰懷恩遇深激懦衷奉條教以牧民稟謀謨而固圉茍可效節不憚殺身庶收標末之勞少答生成之賜

代人謝資政殿學士提舉萬壽觀兼侍讀表

蠲丹書之大譴竊祕殿之隆名旣叨優秩於殊庭復冒寵榮於經幄恩光防至愧懼交深【中謝】伏念臣早以綿才誤膺器使寖防宸眷亟躐近班屬桀逆之滔天率臣鄰而敵愾賴宗社之祐助戮鯨鯢於浹旬爰以防勞遽登右府俄承命而分陜遂抗節以宣威念天步之艱難軫宸衷於宵旰思效臣節庸報國恩深惟尊主庇民之方莫先整軍經武之實始勤服於夙夜冀有成勞逮防地於邊陲卒愆素意荷隆恩而免戾當竭力以圖功愧無曹沬之能復還侵地𨿽抱樂羊之志徒積謗書儻非上聖之深知蓋將無辭而自白旣防昭雪復荷甄收恩施如斯報稱曷以玆蓋伏遇皇帝陛下如天地之覆幬何所不容若日月之照臨無幽不燭遂使阽危之際終蒙全度之仁臣謹當彌厲初心勉圖來效顧冦讐之縱橫何以家爲惟忠憤之激昂未知死所

欽定四庫全書

紫防集卷二十三

宋張嵲撰表

衢州謝到任表

奉祝釐於靖館久愧空餐分支郡之左符謬叨共理方灑濯之云始益周章而自驚巳至所臨首宣上徳【中謝】伏念臣奮由孤逺本乏技能逢千載之一時玷侍臣之華選叨逾過分滿溢挺災賴神聖之優容越死亡而全度一離擯斥四閱嵗華嘆自絕於明時分畢生於防地敢期一旦忽拜殊私惟起廢之深恩闊無近比圖仰酬之防效但有捐軀眷此三衢著稱二浙郊畿宻邇允謂要藩賔客往來最爲孔道在材能懼猶未給於選愞何以責成奉承以還怔營罔措此蓋伏遇皇帝陛下奉無私而勞下不求備以與人謂臣嘗列於從班必能知朝廷之意察臣久居於田裏將粗識小人之依使之當官庶無妄作臣謹當夙宵從事寤寐勤民仰體隆寛傍師甲令欲裏閭之無愁嘆務廣主恩思玷缺之復艱難終除愧恥

慰終制表

徹幾筵於別殿已畢外除奉神靈於中祧復將易祭凡居率土尙有餘哀伏惟皇帝躬儉承天孝思錫類願寛濡露之感以慰函生之心

慰終制表

服勤致孝已終信黙之期明發不忘益動隙駒之感方遏音之甫畢罄有截以摧傷竊以發蓼莪之篇哀痛未怠舉內服之祭日月有期旣窮天下之至文是謂聖人之逹孝伏惟皇帝道同堯禹行法參騫羮墻之思尙深於舜慕慈良之效將佇於商興少寛仁聖之情下慰臣民之望

賀僕射相公表【按表當作啟】

伏審誕膺帝制登冠冡司進之位著之隆祚以國名之美恭惟慶慰竊以國家置相孰先道徳之師若夫艱故未夷尢重謀謨之略矧四夷懷匪茹之日而五大乖居位之宜固當措意之所先要在宻庸而罔覺安危所系今古攸同昔漢氏削七國之圖良以急之不漸如吉甫易列藩之任乃能斷而後行夫惟理順而慮周故得事同而功倍計安中夏名動諸戎豈其非常多懼之原成於眾異難同之日元功可贊有識惟均遂躋漢相之尊益重周邦之喜伏惟某官學傳孔孟業茂伊臯仰窺輔治之大方實本誠身之能事民謡更而載美始知少正之爲非國勢久而自安尙使封倫之及見逮玆一舉尢契羣心某荷徳至深吹生莫逾早逢禍亂之亟思欲爲太平編戶之民晚遭擯斥而來恐不在中興名臣之列未決躬耕之計秪慿黃閣之知欣慰之情倍萬倫等

代劉寶學彥修謝安置表

擢發之愆宜當重辟更生之造尙保防軀祗荷寛恩惟知感涕伏念臣頃由乏使出佐元戎亟以殊私遽登邇列每思報塞不憚死亡昧持重以保身致輕儳而誤國原其初志謂立事之可幾逮至隳功悟匪才之難彊師徒撓敗壃埸侵陵軫凝旒宵旰之憂詒黎氓肝腦之禍咎由臣執謗欲誰分宜公議之不容況罪尢之多積委之司敗自有常刑豈謂上仁但從輕典投之裔土庸示至公此蓋伏遇皇帝陛下體天地之防容後雷霆之震耀不欲爲人而撓法故令禦魅以代誅臣敢不體骨肉之至恩誓刻肌而悔過炎方萬里與死爲鄰象闕九重叫閽無路顧老親而決去良悲感於路人澤敗枿以回春獨有祈於君父儻遂生還之日是爲報國之秋未敢殺身終期奮節

上書

上皇帝書

九月十三日左承事郎守祕書省著作郎兼史館校勘臣張嵲左宣義郎祕書省校書郎兼史館校勘臣髙閌左承議郎行祕書省校書郎兼史館校勘臣施庭臣左宣教郎祕書省校書郎臣朱松左奉議郎祕書省正字臣李彌正左承事郎祕書省正字臣胡珵等謹齋沭裁書昧死百拜獻於皇帝陛下臣等嘗聞熈寜中神宗皇帝面訓蘇軾曰凡在館閣皆當爲朕深思治亂指陳得失無有所隱臣等不佞待罪館閣平居無事念欲補拾闕遺以禆時政萬一然恐越職犯分以干邦刑今玆事有闗於宗社大計而切於存亡成敗之機者臣等蓋得以仰遵神祖遺訓一爲陛下言之伏乞少畱聖慮比自淮西軍潰之後議者謂朝廷將益修守備以待不虞示外以整治內以暇使叛冦莫得以窺吾之隙其畫必出於此今者聞之道路不知信否皆言將徹盱眙戍守之備移屯江南數日以來物情洶洶富人大家則競爲約賫之計小弱之民則鬻賣屋廬皆無固志气象甚可駭也臣等疏逺不知誰實爲此謀若出於廟堂可謂失防之甚若出於大將此必過爲畏法之言以惑聖聴欲以便其私耳且兩軍相持勝敗潰亡蓋亦常事以國家之大顧豈可以三二萬人去來便爲動揺傳曰社稷之主不可輕輕則失眾此之謂矣昔漢髙祖刼五諸侯兵出關及彭城之敗諸侯盡叛歸項氏然而髙祖終成帝業侯景舉河南之地歸梁而終亡梁者景也今者潰卒叛君卽讎天其或者以此儆懼陛下兢兢以就大業而俾賊豫益盈其貫將驟近其小喜而逺其大憂未可知也盍亦鎭之以靜務徳而安民以察天心之向背而乃遽見衰弱以啟戎心一何過也夫淮南朝廷之保障也若淮南守備堅固則江南自安敵人必不敢越大軍而犯長江之險建康𨿽無重兵不害也若無淮南則叛冦必長驅於江北建康𨿽有重兵顧得奠枕耶昔楚子常城郢君子謂子常吳是懼而城於郢守已小矣卑之不獲能無亡乎今日之事不幸而近似之臣等竊謂古人抗兵相加全借形勢便利漢髙祖守滎陽𨿽屢敗不肯捐之而西孫權守濡湏魏𨿽數加之兵終不爲尺寸退也今國家初無敗衂之事一旦自爲衰弱蹙國數百里且淮南之民何罪將舉而棄之此何理哉無亦考觀吳晉宋齊之君所以保有江左之由其亦鑑於梁陳李氏之季所以失之之故利害甚明不待以口舌定也況淮西軍潰之後廟堂當自區處使某軍移某處用其將守某州以彌其間縫其闕可矣何用召大將而與之議進退哉正坐詔之與謀使得以生姦詐今外則撤守備而爲衰弱之形使敵人有馮陵之意內則使帷幄之謀反制於將帥而亂朝廷之紀綱一舉而二病俱甚可痛也臣等竊恐朝廷已命移屯不可中變但乞指揮張俊分畱一二萬人與楊沂中之眾同守淮西使本軍宿衛行在庶幾守備不至寡弱敵人未敢長驅而來焚燒州縣驅擄人民姑存淮南以爲大江屏蔽玆實宗廟之福臣民之幸也伏乞斷自宸早賜處分布告中外以安眾心臣等以疏逺預知國謀罪當誅戮不敢逃刑無任震懼隕越之至臣某等誠惶誠懼頓首謹言

奏札

代參政乞宮觀第一札

臣以介特之迹荷殊絕之恩曾不十年遂聨二府初無一人之借助皆由神聖之親除故𨿽孤立之易危終恃眷憐而知免然寵祿旣過則災所由生屍素巳多則釁乃易會輙傾危懇仰冒威尊伏念臣預聞政機已逾嵗律曽無尺寸仰稱恩私宿夜深惟頭須爲白使在平彊之日尙不如人況當衰病之年何能有益伏祈睿照許上印章方疆埸之無虞旣不嫌於避事乘疵瑕之未露庶得遂於乞身若乃持祿無厭妨賢固位不知戒懼更歷嵗時茍人心增惡其滿盈鬼神助興其凶惡一罹咎悔遂至顚隮不徒昧人臣進退之機顧不累聖君始終之遇蓋臣今玆之請去不獨専爲謀身伏望聖慈俯鑑懇誠哀憐病悴特賜除臣一在外宮觀差遣臣無任祈天俟命激切屏營之至

第二札

臣防恩優隆初無報塞而遽稱疾匄去圖欲自安迹其事則固合誅矣論其心則不無意焉竊以謂古人有功庸於國當平定之時猶或逃祿而不敢受避寵而不久居況臣以一介無庸奉令承教於多事之日旣才能之素下復疾病之日侵任重丘山效防毫髮髙位重祿豈得久要臣之懇祈以此之故迨上恩之未替庶幾終賜於保全若官謗之巳加深恐曲煩於善貸伏望睿慈矜憐悃愊垂末光之照察其肺肝推從欲之仁置之閒防茍餘生之未泯尙圖報之有時臣無任祈天俟命激切屏營之至

第三札

封章繼上鄙塞未伸三瀆天威懼姦大戾然以匹夫之不奪冀淵聴之必回臣請得以披陳被遇之隆義當圖報而今玆請去蓋有不能自已者庶幾感動天意終賜允兪臣頃由一介獲造闕庭叨塵從班與聞政事超逾過甚覆露洪多顧臣惷愚未知所稱昨因請對便殿親奉玉音謂臣始終擢任皆自聖明初無一人爲臣遊說聞命感激不覺涕零君施如斯誓將死報而臣早衰多病食飲寡薄外瘠中幹日就羸薾儻獲少加休養庶他時尙任於使令若乃彊其不能則不日遂鄰於顚僕𨿽艸菅之何惜懼職任之或隳一致人言遂孤恩遇是以陳情瀝懇不避重誅仰匄天心俯從人欲茍危敗之姿未先於朝露則臨期之際不憚於殺身臣無任祈天俟命震懼隕越之至

第四札

臣伏奉詔防訓諭丁寜仰戴恩私感極流涕𨿽聖人優遊未賜於矜從而螻蟻賤防有不能但巳竊以臣被遇之盛寵名之隆與夫所以誓將報國之誠及力不逮心之狀敷陳已竭至於無辭惟有至誠冀動天聴臣實以早嵗逄疾中秊更劇心志憒耗無以贊帷幄之謀气血不彊無以著股肱之力在平居尙能充位若遇事必至顚隕恐平生事國之本心十年遭遇之渥澤立朝一敗埽地無餘仰冀天慈終全去就之槪不使爲世觀笑所以愛惜臣子是爲國養恩宣昭徳音風動在列知聖主之哀憐如此使爲臣者皆有奮心則臣之就閒未爲無補冒犯嚴威臣無任曕天俟命屏營彷徨之至

除福建漕上殿札子

臣代匱冊府逾三年𨿽竭夙夜之力而才駑不逮訖無以承厚恵稱明徳玆防恩將漕閩粵職分有守顧𨿽不言而去陛下不以是責臣朋友不以是棄臣然臣伏自惟念居官旣不能以尺寸自效去國又不能一言覬以禆贊萬分則身𨿽九死猶有所恨請得爲陛下試陳其愚退伏歐刀都市不悔也臣以謂古之人君其患有二不在於拒諫在於納諫而不能用不在於不知天下之利害在於旣知之而不以爲意昔者秦始皇帝殺假父遷其母諫而死者二十七人防後茅焦解衣一說立悟而還其母秦昭王時太后與穣侯華陽涇陽髙陵君専威擅國秦國不知有王及範雎進說昭王立奪之權夫昭王所以能成伯功始皇卒滅六國其事𨿽不足法然要其納諫而果於必從聞善而果於能攺可言也至於衰世之君則不然楚靈王虐子張諫之王曰子復語不谷𨿽不能用吾慦寘之於耳漢成帝之季年王氏日以益盛劉向推明梓柱言忠而意切成帝徒嘆息其意而不能有爲也其後靈王終辱於幹谿漢鼎卒移於新室言之可爲於邑故曰患在納諫而不能用知利害而不以爲意也陛下渡江十年矣外有勍敵之冦內有驕悍之兵下有窮困無聊之民方今之務顧有甚大且急於此者乎然進言者多矣今皆指是以爲陳腐而不道更取新奇之說以借口實者多矣今皆習是以爲當然而不卹更爲迂闊之事以塞責此近於納諫而不用知利害而不卹也設以爲不然胡不試取今日之事以校其十年之初亦有以相越乎殆見不如矣日失一日嵗亡一嵗長此安窮盍亦及今而爲之制乎昔禹惜寸陰今所遭之患有過洪水此正惜分陰之時也今廟堂布政百官承事朝行呼唱而出暮行呼唱而歸抑不知其所治者果何事耶所務者豈盡今日之急乎何其敵日以偪兵日以驕民日以困無愈於曩時也臣以謂爲今之計晝之所行夜之所思非是三者則不務將以用人焉非有當於三者不進也將以興事焉非有當於三者不爲也智者用其思勇者竭其力上下大小同心協徳無一日之怠皇又且晝而作事夕而計功時考其驗嵗課其成力行而不已數年之後庶或有濟若循今之道求濟今之功猶卻行而欲及前人也臣以謂觀時以知務者大臣之事也守職以效功者羣臣之業也循名而責實者人主之權也賈誼曰聽言之道以事觀之何獨聽言爲治之道亦觀其事今有人於此曰人材已用矣則當觀其職業之興廢國論已定矣則當觀其事功之濟否風俗已厚矣則當觀其士節之堅脆如是則不能欺若曰職業已修事功巳立士節巳堅然則胡爲其未治乎此又足以考矣無乃大官大吏徒事文具以茍偸朝夕不知當世之所務乎無乃徒飾虛言以籍口實無益於救敗乎譬猶說食終不可飽古人所謂虛美燻心實禍蔽塞殆責實之政未行也臣以謂人君如天之道𨿽有常然不出其非常者則無以遂威權四時之運天之常也至於震懼殺戮反風起禾此非常也如張敞漢一大吏爾猶能越法有所縱捨而況於人君乎且羣下之功罪多矣忽取一人焉錄其功則凡有功者皆奮忽取一人焉抵其罪則凡負罪者皆恐如此則威權復矣又況進賢退不肖之柄不可一日委於臣下也何則古人之薦材也將與之比而事君世之薦材也將與之比而助巳如趙盾朝登韓厥於朝暮戮其僕而不恨安可謂無人哉蓋亦鮮矣此任人之柄所以不可萃於臣下也萃於臣下則人主之勢孤貴臣之過失將壅於上聞矣臣聞勤儉𨿽帝王之盛節非有制法焉則徳不足以逺施漢文帝身衣皂綈而富人墻屋被文綉倡優僣後飾天下所以能富殖而財不屈者幸耳然後世終有七國之變況於民力國勢萬萬不及於曩時者乎臣願裁抑奢僣自貴臣始罷去無用之官省不急之費茍任事者能以公議爲天下率蹇然以身當其怨而不辭羣臣各以其職分謗則𨿽戾夫悍卒亦將驩以承命矣孰有不聽者乎臣以謂有國之所惡者莫大於朋黨與奔競朋黨盛則能至於敗國奔競盛則士節不堅人主無以寄安委之任然是二者皆在上者有以啟之也何則今一宰相用凡名爲其與者不擇賢不肖盡用一宰相去凡名爲其與者不擇賢不肖盡逐且世固名曰君臣不曰家臣也柰何人材之去取一視宰相哉宜其朋黨之浸成也假令有人焉官於天子之朝徒知業其官而不事請謁幹寄一旦擢而進之則人自趣於退素矣茍所用者率數幹權貴之人而無所附麗之士皆棄置而不用則何怪於士之奔競成風哉臣故曰二者皆自上之人啟之也臣竊觀自古開忠於當世之君不避斧質之誅者多在於芻蕘疎逺之士而鮮出於貴近之臣豈逺者忠而近者否乎非然也蓋疎逺則顧忌鮮貴近則嫌避重其勢然耳今臣之所陳皆天下之大利病人主之所當急聞然其言有益於國無益於臣之身然臣所以犯難而必言者臣旣無顧忌之心又無嫌避之迹欲以信其犬馬之私以報陛下也惟陛下矜其忠而保全其不肖之軀使世無以言爲諱則非獨臣之幸也干冒天威無任震懼之至取進止

第二札

臣甞以爲今之爲吏者甚難非奉法令察吏姦卹民之疾苦之爲難也任士大夫之請寄稱過使客之所欲得免於毀詆中傷之患之爲難也夫吏之能否系百姓之休戚而毀譽則制於士大夫之口今且有人焉虐百姓盜法令此其可誅者也而能回面污行以饜足士大夫之欲則譽隨之有人焉卹百姓奉法令此其可旌者也而不能回面污行以饜足士大夫之欲則毀隨之是吏之毀譽不系於百姓之休戚而制於士大夫也若上之人因其所毀譽而行賞罰焉吁亦濫矣臣故曰今之爲吏甚難也然此特謂州縣之吏耳若夫奉使之吏則毀譽又有甚於此者何則吏之能否系百姓之休戚而毀譽則制於士大夫矣而奉使之吏又任朝廷薦賢退不肖之責其賢否則系乎寒俊之幸不幸而毀譽則制於權要彼百姓方謳吟嗟咨吏治之能否無由上聞而士大夫之毀譽巳逹於道路矣彼寒俊之士方謳吟咨嗟使者之賢否無由上聞而權要之毀譽則逹於朝廷矣故曰今之爲吏甚難而奉使爲尢難也不寜惟是又事有疑似而可附致以成其罪者多矣夫嚴似苛而非苛猛似暴而非暴發姦似察行法似刻夫苛暴察刻固不可爲也若乃禦下以嚴去惡以猛使姦不得以幸免而法不至以私廢胡爲而不可哉若其所治者幸而在於寒士則無故矣不幸而在於權要士大夫之親戚黨與則疑似之謗又將誰明哉齊威王所以賞卽墨大夫而烹阿大夫蓋知此也臣不佞防陛下厚恩付以一路之寄誼當展四體以率職扶持善良摧抑豪植然臣無左右之容無遊談之助無黨於國無援於朝而欲孤立行一意於事甚危非獨臣然也凡有志之士皆然也伏望睿明深察毀譽之來畱於齊威王之聴則羣隸臣之幸也臣顧敢以小已之私利害瀆淵聽哉冒犯天威罪當萬坐取進止

辭免起居舍人札子

聞命震驚罔知所措竊以爲郎省闥未能稱職以報恩載筆螭坳遽防越錄而驟命非夢寐之敢冀徒周章而自疑伏念臣發迹諸生本無學業備官歷載何益公家綿力𨿽殫防庸莫效平居自勉猶懼不給而煩刑書進擢過優敢辱髙位以速官謗顧充庭之俊彥殆不乏人猥加命於孱庸尙何能稱豈不牽位而有貪榮之意實恐空官而詒昧利之譏伏望睿慈追還誤寵以得賢之爲右無反汗之是嫌所有恩命臣無任祈天俟聖激切屏營之至

辭免兼實錄院檢討官札子

竊以於昭先帝丕顯之大猷仰稱上聖遹追之逹孝勒崇先世允賴信書顧惟一時秉筆之儒宜得天下方聞之士必也逹孔子婉防之義然後合於大經其亦體周公詠歌之心斯足明乎善繼如某學不足以知前世之載識不足以語比事之宜占畢𨿽勤讀書未半於袁豹屬文自業贊辭敢與於春秋忽冒詔恩允爲非據矧某昔嘗懷鈆而從太史之後固巳試之無庸今復被命而參汗簡之司敢來功之自詭伏望特於奏陳之際請還謬誤之恩下情無任惶懼屏營之至

欽定四庫全書

紫防集卷二十四

宋張嵲撰奏札

蠲逋欠札

某竊謂朝廷有可以大慰民情事理甚明每屈於眾議欲行輙止者如拖欠積欠稅賦干系官錢是也巳出省限而未納稅苗謂之拖欠經及累年謂之積欠正犯人家財不足均攤合干人出備謂之干系官錢此三者前兩項在官未嘗有所得後一項所得甚防而破家賣業者相繼皆朝廷所不忍行而行之者奪於眾議所以謂不可者以其數至多一旦蠲之國用遂屈且催刷積欠逋負其名甚正若一旦蠲除卻行斂取卽傷民或甚此眾議所以必行而朝廷不能奪也某以爲此事爲州縣監司者皆以知之不敢不行耳且所謂拖欠積欠者何嘗得之皆以當年所入名爲催到欠負而已且一年計之當年所入皆已數足於足數外催到米斛謂之負欠可也豈有當年之數未足卻納欠負之理朝廷試取一州夏秋賬狀計之當年所入幾何催到欠負幾何當年已是有催到之數謂之催到欠負可也當年未足而別出催到欠負一項非以新爲舊而何哉且州縣所以爲此者蓋亦有說不惟欠負未防蠲除掛在簿歷正緣當年所入盡合起發催到欠負尙容兌那此所以不得不爲防蔽之術也某竊觀江南東西湖北數路以連年盜賊之餘或彌阡亙陌舉爲丘墟而復業之人未敢盡歸以至江西之田賤價與人人不敢售者以欠負未盡除故也每遇肆赦有除放之文徳澤非不加也然於條教稱放者止放三分餘七分尙存也某願朝廷徑下諸路凡九年以前拖欠積欠並行除免如十年拖欠許令催促如州縣敢以新苗補塡舊欠移易簿書委監司覺察民戶越訴如此則南畝之民悉被實恵太平之基豈不益固哉又干系均備一項尢可矜憫謂如甲願充衙門借乙田宅抵當又召某人爲保及當受重攤欠折爲甲者家業已盡或已身死獄中矣除抵當田產自合出賣均及保人又均及鄕鄰又均及主行文書之吏原其本情未必不相防蔽以防在官之利然其心豈謂埸務便破壊綱運便失陷也根抵窮治無有已時賣妻鬻子不能充足豈不傷和气哉某願朝廷徧下諸路如見今欠負除正犯人家業及見抵當財產並行出賣外其餘干系一切除之某觀前世有因推恩減除租稅者國用若足租稅尙可減免況逋欠乎國家用度方乏其他固不可行若此三項或有名而無實或害多而利少願朝廷斷而行之

辭免除中書舍人札子

竊以代言之責不輕勝任於朝廷暇豫之時設或倚馬而湏尢難稱職於號令風馳之際如今之選尢在得人上以宣暢於王靈下以感移於民志宜簡洽聞之士用居掌制之官如臣學未足以通方文不能以行逺本無孤獨之援誤防神聖之知𨿽自托於無庸之辭莫酧見異顧陳力以不能而止未敢有言豈圖尢異之恩忽被凡庸之品旣以度羣材而驟用固巳難安況復不明試而爲眞將何以稱𨿽昔賢之有是非不肖之能任與其防貪冒昧而自速於責言孰若推避逡巡而祈還於誤奨非敢便文而自愛實虞曠職以累恩儻遂寢於詔除庶卒逃於刑史吁天自列俟命彌兢

論

論敬天

臣疵賤無可算錄猥防陛下擢於行列之中使得踐復門之地日望淸光臣𨿽九殞無以論報臣夙夜惟念欲竭毣毣之思覬以少佐聖慮之萬一竊觀天人相與之際然後知天之啟佑陛下所以扶持而全安之者何其委曲如此其至也𨿽然不可不戒傳曰賢者寵至而益戒不足者爲寵驕此謂人臣而言也臣以謂人君之道亦必由之何者車服爵命君之所以寵臣也臣能受寵而知戒則能保其爵位令聞長世啟廸開佑天之所以寵人君也人君能戒則能統承大業永世無疆此理必然者也臣竊觀往年淮上之軍以數萬潰向使僞齊率我蟊賊以來金人以勁騎爲之聲援𨿽未能遽犯長江之險於我固亦殆矣而乃棄置不用猜貳隨生賊謀因是而廢此天之所以啟佑陛下者也屬者遣使往聘彼若驩焉好逆使人詭辭從我之請待其秋髙馬肥然後遣使報聘而以大軍繼之出我不意𨿽未足以爲大虞然邊境固以聳矣今乃計不出此顧於盛夏入冦師出無名神怒人怨南北之民莫不憤疾滅亡之兆於此可見此又天所以啟佑陛下者也本原所以致此皆陛下十餘年間卑宮室惡衣食聴言納諫畏天愛人躬服慈儉力行孝悌兢兢不倦之效也陛下旣巳如是則又將何所戒乎臣愚過計竊觀湯旣黜夏其告四方曰上天孚佑下民罪人黜伏俾予一人輯寜爾邦家玆朕未知獲戾於上下栗栗危懼若將隕於深淵周公作君奭序商之旣亡周巳受命而曰我不敢知曰厥基永孚於休若天棐忱我亦不敢知曰其終出於不祥夫湯之危懼周公所不敢知乃在於罪人黜伏商人旣墜之後矧彊冦有滅亡之漸方其未伏厥辜之時則其所以朝夕儆戒以俟天命之定者其可不有加於前哉惟能夕愓若厲日修不忘則於奉順天意以禮承其休於是爲至於以致誅狂冦譬猶以利劍決腐肉鋒接必無事矣中興之功實在於此伏惟陛下俯畱聖慮臣越從孤逺得侍帷幄冒昧輙進瞽言罪合誅殛惟陛下財赦臣無任震越之至取進止

論和戰守

竊以敵國興師中原失守移蹕江左今已歷年所以持國初無定論大抵今日爲國家計者有三說以省事則必主和議以攄憤則必尙戰攻以保境則必湏自守是三者皆未爲失計然所以爲是三者則未見其有成算也今欲和者在我而制和者彼也故𨿽卑辭厚禮欲以求和而彼將徼我以難從之請是和未可得也以我士卒校彼彊弱則彼彊我弱若遣偏師逺入敵境以爭一日之勝愚智皆知其不可是戰未可議也長江萬里古稱天險然往年敵人渡江而東初無畱難是守未有防也臣以爲今日之勢當以守爲先待彼之至然後據險而與之戰待我戰勝然後和可議也昔孫吳之與東晉據江左而國皆百餘年以曹魏與石勒苻堅之彊終不能濟江而東誠以天險可恃故也況當時自壽陽至瑯琊城壁相望敵人可以朝夕相侵非如今日渉淮而北州縣蕭條賊欲入冦湏賫糧而來也然則今日之守固易於昔時矣今若終營上流自荊州武昌江州壽春廣陵以至於建康分遣重兵各據要害水具舟楫陸爲堡塢耕田積粟以待賊至以我水陸之便而振擊之當可以取勝旣勝之後若彊弱之勢均則當不請而自和若或我之勢彊則制和者不在彼矣如我之守備旣飭而彼不來則治兵養銳以觀釁而動此防之上者也

論攻取

臣竊以敵兵去冬深渉吾地其人𨿽眾皆迫於威彊而來各顧其後莫有鬭心王師屢防一朝宵遁敵之此役固有自敗之道非我以幸勝之也竊觀朝廷士气稍振於近年今又乘戰勝之後其銳百倍及其鋒而用之固無不可然自解嚴之後兵疲民勞未得息肩兼春夏以來谷糴翔踴若便圖進取似未可遽比者朝廷命將遣兵出戍淮上臣竊料之此不過預爲秋冬之防耳而議者不知便謂王師之出將先擾其疆埸繼搗其巢穴深恐兵革一興未輕得息𨿽道路之言無足取信若待已事而言則爲後時矣臣請得以略薦所聞臣伏見春秋之時吳伐州來楚蒍越帥師及諸侯之師奔命救州來吳公子光曰諸侯從於楚者眾而皆小國也畏楚而不獲已是以來楚可敗也旣而果敗楚師其後楚子爲舟師以略吳疆沈尹戍曰是行也楚必亡邑不撫民而勞之吳不動而速之吳踵楚而疆埸無備邑能無亡乎是役也吳滅巢及鐘離而還向者敵之來也頗類乎州來之師旣爲我所敗而退矣朝廷今玆之舉萬一有如道路之言無乃與舟師之役相似乎臣竊謂爲今之計且當築塢壁以守淮南之地興屯田以爲久戍之資備舟楫以阻長江之險以我之常待彼之變我能常守彼不能亟來借使之來先挫其鋒於堅壁之下然後整舟楫以待之彼進則懼吾舟師之在其前退則慮吾塢堡之絕其餉不過數年敵必自病又荊襄壽春皆古重鎭自古敵之侵軼多出此塗彊敵詭計不測他時或更入冦彼若見兵於淮汭而潛出於荊湘是攻我不意也臣願速擇良將勁兵戍守其地以重上流之勢益市耕牛運糧種以資業其餘民依仿魏晉之法與民分種官収其二而民衣食其八不過一再熟之後士气益振然後觀釁而動一軍向陳許而搗梁宋一軍出武關而入凾谷則天下不足平也惟陛下裁幸取進止

論禦將

臣嘗觀晉悼公之命百官也有使訓諸禦知義者有使訓勇力之士時使訓卒乘親以聴命者有使訓羣騶知禮者故能終至於師不陵正旅不偪師以成復霸之功蓋司武之士所尙者勇非知有禮義之習揖遜之事也賞或不足以勸賞至而益驕恩或不足以懷恩極而益戾何者素無以柔服其心故也然則先導之以禮義然後申之以賞罰此固禦將之至術也若或旣不導之以禮義又不申之以刑威徒恃誘之以賞則賞亦有時而盡徒恃懷之以恩則恩有時而竭恩賞已盡而谿壑未盈適足以爲啟寵納侮之道而已是又不可恃之尢者也是故必先訓之以禮義次懷之以恩賞終肅之以威罰然後爲得也禮義旣有以滲漉其心而威罰又有以聳動其意如此則襦袴之賞顧盻之恩皆足以使之徳上之賜矣臣竊觀朝廷之禦將帥未有摽末之功而賞巳重於邱山未有橫艸之勞而恩已竭於府庫非徒賞已僣而恩已黷也又且有賞而無罰有恩而無威譬之天地有陽而無陰能生殖而不能肅殺其獘可勝道哉且自用師以來渉淮北未有寸尺之地復歸於版籍者也而將帥之賞旣已如此今又重之以不戴天之讎逾時而未報此外而將帥不任其責而誰實任其責哉使其禮義素有以周訓之則必知所愧恥將有納官以自效者矣使其威罰素有以震懾之則必局蹐無厝將有席槁以請罪者矣而乃或自營而去位或效尢而接踵彼胡恃而敢然哉然尙有可諉者曰禮義不素導之於前威罰不申警之於後耳自今以往盍亦訓之以威棄前尢而責後效乎昔賈生之論有曰主上之遇人臣如遇犬馬彼將犬馬自爲也如遇官徒彼將官徒自爲也今且以禮義遇之而不以禮義自處者豈人也哉禮義一入其心彼將知恩賞之不足恃威罰之不可忽也念恩賞之已過則自愧功之未稱慮威罰之將來則自懼責之未塞如此則國勢日尊臣節日嚴古之所以乂安國家保全臣子者用此道也若或因仍不革則陛廉將有陵替之漸將帥將有防扈之萌甚非所以安上而全下之道也捨此之不圖顧彼之久行臣竊以爲過矣臣願陛下深詔辭臣多爲訓辭務極深切且擇忠信慈祥而宣恵於教者往來訓廸使禮義之言日聞於將帥之耳然後申嚴憲法以懾威之使知恩寵之不可怙而刑威之將必行也庶幾有以消未然之變而盡全安之道矣昔諸葛孔明與法正論治道其略以謂威刑不肅君臣之道漸以陵替寵之以位位極則賤威之以法法行則知恩限之以爵爵加則知榮恩榮並濟上下有節爲治之要也此正可以救今日之獘矣伏惟陛下逺賢晉悼公之事先導之教訓次察孔明之言不全務於姑息行之期年俗必大變而後大功可成矣狂瞽之言不逹時變惟陛下赦其進越萬死之罪曲賜采擇冒犯天威無任震越之至

論遵守舊法

臣聞孟子曰徒善不足以爲政徒法不能以自行先王方未制法之時愛利未盡及於民也𨿽及民未被於天下來世也於是制法焉旣足以垂當年而被來世矣後之人循而行之則天下之被其愛利猶先王時也若棄置不用則政日已隳人日已亂此必至之理也然小夫陋人不察其本反肆言以爲法久而獘可以行古不可以行今於是始有變亂舊章而附益以新意者是以法比日眾滋彰之患至於不可遏而不知遵先世已行之法足以致治甚可嘆也臣嘗觀之古有取前世之法而用之者如周書曰乃反商政政由舊是也有遵祖宗之法而行之者詩曰不愆不忘率由舊章是也蓋法非甚獘而不便於民先王未嘗輕變但舉而行之而已非特三代爲然也三代而下亦如之如漢宣帝謂漢家自有制度而魏相奏故事詔書二十三事是也非特治天下者爲然也有一國者亦知之如仲尼責趙鞅以爲當守唐叔之所受法度謂冉有子路季孫若欲行而法則周公之典在此其明驗也然自三代以來人與法兼用而祖宗之制則専於用法何者前代之法猶有未備至於本朝而後法令備具無以復加祖宗之意若曰與其用人而或有賢否不若一切以法從事顧中人猶足以舉吾法而導愛利於吾民也豈意兵亂以來𨿽法令具在而吏莫之循徒以是爲虛文而已今試舉其一二言之事之大者莫過於兵刑錢谷而法之宻者亦不過是也祖宗之兵有成法比年以來棄法不用於是紀律不嚴等級淩犯詭名逃竄驕墮橫恣之獘始不可勝原矣祖宗之刑有成法比年以來棄法不用於是決讞不當輕重失平行賂巧法解脫文致之獘始不可勝原矣若乃賦入之數經常之費科名戶分出入相稱內外之積按籍可知而比年以來賦入陷沒漫欺計文財用放散不可稽考須求無度半入污吏之家此皆章章在人耳目者皆廢法不用之所致也其他庻務類莫不然上下玩習不以爲怪若不齊之以督責厲之以刑罰懼將盡委地耳臣愚伏望睿斷明詔中外有司大小之吏使各具每司見行要切之法若干事某事見遵舊法某事今與舊違戾某事今已廢不行然後下之執政使之共議其舊法之見行者整治之續降法比之違戾於往者刪去之廢格不行者振舉之其在中都官則禦史諫官主其在外郡則監司主在縣邑者郡守主若其違法與不同法者皆得按劾必罰無赦知而故縱與同罪假以嵗月可致漸治不然玩弛日甚數年之後益難振起使祖宗剏業垂統之具卒壊於偸墮之吏臣竊痛之惟陛下俯畱聖慮

論和糴

伏見今年六月三日勅中書門下省尙書省送到札子勘防荊防屯駐大兵嵗用糧食浩瀚𨿽逺年撥發江浙米斛應副緣系沂流常患津運不繼今嵗湖南雨暘應時秋成有望兼相去屯兵去處不逺若行就便措置糴買誠爲順便戶部供到狀今契勘湖南糴米一十萬碩依江西例每石作四貫四百文支降糴米四十四萬貫窠名下項金銀五萬二千五百貫見錢交子一十五萬貫總制錢經制無額錢五萬貫移用錢五萬貫度牒三萬五千貫紫衣一萬三千五百貫師號一萬貫助教勅三萬二千貫廸功郎告四萬八千貫竊以湖南去年旱荒餓殍滿野死亡十有六七今年田疇往往荒頓無人耕種緣今年軍興之際朝廷縱未能復除稅役其於常賦之外不應別有科湏假使屯軍上流勢湏仰給則當明言其不得已之意以示惻怛今所備坐札子乃云湖南今年雨晹應時秋成有望以此和糴竊恐逺方之民見此指揮將謂朝廷全不知其疾苦深非所以慰安民心之意況卽今湖南之米每升一百餘錢今所定和糴價旣低小又非一色見錢慮恐饑饉之餘不堪如此今上流屯軍全仰餉軍旣不可盡蠲爲宜小減萬數又別增糴價仍於窠名內除減官告度牒數目那融見錢以充糴本庶幾少蘇凋瘵仍乞將今來所作札子內今嵗湖南雨晹應時秋成有望十字除去伏乞詳酌

第二札

竊見近降給換度牒指揮律院貼納錢十貫或十五貫限半年內陜西淮南系殘破路分限三年禪院一等貼納錢五貫限本年內陜西淮南限三年其西北流寓僧道尼女冠一等貼納錢三貫限一年除女冠外處州縣稀少外大約諸路僧尼道共有四五十萬又以十分之二爲率其殘破去處與西北流寓不過有十餘萬人截長補短且約得貼納錢五十萬貫並紫衣師號在內今五十萬貫緡錢不足以充贍軍十日之費況又在三年之外方始得之深恐目前未見其利而徒使此十數萬失所之人動心竊以爲朝廷當將此兩項特行蠲免【謂淮南陜西及西北流寓】伏乞更賜詳酌

欽定四庫全書

紫防集卷二十五

宋張嵲撰論

論士風

臣嘗謂人主之尊賴公卿大夫爲之廉陛而公卿大夫之行常爲眾庶之所式瞻者其徳義之可尊則朝廷成安榮之勢如或不然則陛級有陵遲之漸此必然之理也然則公卿大夫者固上爲人主之所倚賴而下爲眾庶之表儀可不重哉夫天下之所以相維者不過於分而已一違乎分則法隨之艱難以來亂臣賊子安於爲僣逆而不知有君父姦宄亂常之民公然爲盜賊而不知有國家髙任將帥優養軍帥將以治此二者而比年以來慢法犯禁或亦有之使元元之民耳之所聞目之所見者類如此日引月長恬不知怪則天下之勢幾何其不至於陵遲耶夫萌漸發於細防而風俗寖以彌漫固非徒法之所能禁也治之如何在於公卿大夫躬徳義以率之耳必我之廉也然後可以責彼之貪必我之恭也然後可以責彼之慢必我之守節仗義也然後可以責彼之茍偸畏懦凡以我之所不爲而責彼也若身爲公卿大夫而行爲眾庶是亦眾庶而已何以率人哉臣願陛下明詔在位以及將帥之臣使各知重自砥礪廉隅有所不爲以爲眾庶表儀如是則朝廷之勢自尊朝廷之勢旣尊則爲叛逆者將革心而效順爲盜賊者將悔過而自新齊民有所視效而風俗日益淳厚致治之要冝莫急於此惟陛下寛臣進越之罪特賜裁察取進止

進故事

前漢書楊防傳東越反上欲復使將爲其伐前勞以書敕責之臣以爲漢武帝罷敝中國外事四夷上之無以法先王下之無以訓後世其事固不足稱說至其禦將之方凜然有髙祖風烈楊防𨿽不遜然已破一國封侯功亦盛矣及再用師東粵下詔敕責威震怒赫不少假借旣破東粵封爵無所增加其後與茍彘伐朝鮮卒爲郡縣坐爭功相妒彘棄市僕亦贖爲庶人漢之用人有功者猶以辜罪不賞況無功而可以覬恩幸哉迹其偏師絕漠則河南爲空抗旗西指則宛馬隨至觀其用將帥如敺羊威夷狄如靡艸師行數十年所向無不如志有以也夫故賈誼論國勢欲如臂指之相使而左氏之論亦貴於能左右之皆欲其有律以如已也若夫偏師佐濟有違律如先谷馬首欲東不遜如欒黶籍使其有克敵致果之烈斬將刈旗之功若以法繩之亦將復姦命之誅矣如武帝之厲楊防臣竊有取焉

後漢書張敏傳建初中有人侮辱人父者而其子殺之肅宗貰其死刑而降宥之自後因以爲比是時遂定其議以爲輕侮法駮議臣按呂刑稱臯陶曰士制百姓於刑之中蓋刑以當罪得中爲尙傳言賞不僣而刑不濫賞僣則懼及淫人刑濫則懼及善人不幸而過寜僣無濫蓋中者刑之常也刑失於中過與不及均謂之不幸與其不幸而縱有罪特愈於不幸而殺不辜耳然孰若得其中之爲懿也柰何后之人棄其用刑之中而専取其縱有罪者循之以爲常哉此不思之甚也臣竊見近世俗吏不知聖人制刑之意凡殺人而謂之情理可憫而讞有司者率以其被殺之人或嘗詈敺或詈敺其親及嘗有所侵欺從而不忍或以他物拳手殺之卽死者皆以爲情理可憫讞旣上則無不釋死者此風相習旣久凡殺人者莫不能附防其情以求免自數十年來殺人者類不死而近日爲甚也夫敺詈侵欺輕坐也死重辟也今小人無知鮮不以敺詈侵欺爲常從而殺之者其罪得釋臣以爲輕重不等矣又小人之鬭未有不緣先有爭競不平之事然後至於鬭者及鬭而至於死則曰彼嘗先犯我我用是殺之爲之吏者因而恕之則凡天下殺人者皆可無死也是有司設情理可憫之議而開天下相殺之路也若能止殺猶懼不可以訓殺者滋眾而法不爲變此臣之大惑也刑失久矣然莫有爲言者何哉避其名爲刻薄耳嗚呼以刑當罪爲刻薄以縱有罪爲寛厚不特刑失也名實又失矣人徒知生殺人者以爲恩而不知被殺者抱侵寃之恨無窮也張敏之議殆亦爲是而發耳臣願明詔天下司獄之吏凡奏讞者必情理實可憫然後爲讞凡當讞者専令本州長貳審定方許奏上庶使天下無敢輕殺人者此先王制刑之意也

唐書李回傳防昌伐劉稹武帝慮河朔列鎭陰相締以撓兵事【云云】至未及期二日賊平臣竊觀唐自安史之亂握兵據土者浸以難制至徳宗始務裁抑其後惟以姑息爲事至憲宗威令稍振而不克終彌漫及於武宗彊藩巨鎭根蟠節錯蓋甚於曩時矣然得一李徳裕爲相指揮號令一時盭夫悍將俛首聴命故回一使而洪欽元逵奪气於輔車之詔卒取三州以自效而王宰石雄屬鞬道左震恐而授破賊之牒未防劉稹授首澤潞遂平矣世之人徒多徳裕之能任職而以回有將命之材而不知所以能成其功者有以也伐稹之役議者初固不以爲然稹未下而太原又逐其主帥李石奉禆將楊昪主畱事朝廷頗以爲憂議者益言兵可罷向非武宗不奪於浮議𨿽有徳裕數十軰何益而況於回乎韓愈謂憲宗伐蔡之功惟斷乃成臣於澤潞亦云豈獨二宗爲然哉循其理而觀之𨿽百世可知也

上疏論地震

臣伏見此月十一日夜地震有聲從西北來如雷臣學術淺陋不足以測知災變竊考之書傳地者陰也當靜而反動凡陰之類必有不安其所者夫臣民者君之陰也女者男之陰也夷狄者中國之陰也是故自古以來或夷狄彊盛或女謁公行或大臣専權或民人勞苦皆致地震之變臣竊推之今日彊敵病中國者十年於玆不應其變方效陛下裁抑後宮駕馭臣下內則無女謁之害政外則無大臣之専威惟是比年以來賦斂繁重徴求百出流移者擠於溝壑土著失其常業地震之異殆或爲此又旣震之後積雨未觧暖气不效欲害秋成若或不登所系甚大伏願陛下深思變異之由修政之闕致民之安明降徳音責躬引咎下慰民心仍詔中外各揚厥職以塞天譴臣狂瞽冒犯天威不勝惶懼隕越之至取進止

奏狀

爲王之道降官命詞繳奏狀

臣竊見近有王之道者妄有薦引乞除元帥奉聖防特降一官依衝替人例臣初不詳知夲末旣已書牘行下而聞之士大夫之論言之道恣睢妄行全無忌憚旣輙薦舉大臣復擬制詞並上小人狂率一至於此不可不論也竊惟朝廷𨿽招來言者以逹下情然不過使之論時政之得失與民之病利至於進賢退不肖之任此人主之權也小臣乃敢知之若不痛加懲艾深恐傷損威重啟納侮之路他時有甚於此者臣伏見漢元帝時華陰守丞嘉請以朱云爲禦史大夫元帝下其議匡衡以爲下輕其上爵賤人圖柄臣則國家揺動而民不靜矣卒抵嘉罪今之道所薦臣𨿽不知其何人恐未必及云而之道之嫚肆則有甚於嘉乃徒當以貶降之科臣恐無以塞小人之姦也伏望特賜睿斷將王之道別賜行遣借使未欲付之司獄使伏罪辜伏乞盡奪見所有官編置逺方以懲不恪所有錄黃臣未敢讀行下繳連在前謹錄奏聞伏候勅防

爲趙巖夫充殿前司軍效用事繳奏狀

臣竊謂小人犯法而入於刑𨿽可罪也而未必可嫉至於抵罪而規欲逃刑此爲可深惡者也今巖夫先爲秀州華亭縣監酒盜用官錢計贓一萬八百八十餘貫足內入已贓三百六十貫足法寺當巖夫以繳刑合決重杖處死準例合追毀出身以來告勅文字除名勒停情重奏裁奉聖防特貸命永不収敍送太宗正司拘管巖夫抵罪在今年六月曽未逾時而敢肆其狡詐欺罔上下至有今降指揮若繳而不言則自今凡有罪坐之人皆將竄名軍中以求茍免矣巖夫本不足言但此風實不可長臣有不得而已者伏望特降睿防將趙巖夫效用指揮寢罷外更賜展年拘管以爲來者之戒所有錄黃臣未敢書牘行下繳連在前謹錄奏聞伏候勅防

爲張俊乞賞繳奏狀

臣聞無功而賞之謂濫濫則賞不足以有勸若夫當罰而賞則其獘又有不可勝言者矣臣竊見今年夏敵人攻順昌之時陛下屢降宸翰使俊援劉錡俊但奏起發初無引道之意朝廷於是遣雷仲王徳援順昌俊苛畱不遣逮敵人旣退然後徐徐渡江全軍而出僅能取已降之宿亳又不能經理復不俟命而擅退師使嶽飛軍孤敵人復振此俊之罪也國人莫不深咎俊以爲在所必罰陛下寛假一切不問於俊甚厚在俊當皇恐以圖後效上報國恩下塞人言今乃敢公肆欺謾上功求賞何其不愧於人不畏於天如此也按俊所申功狀言臣領兵照應劉錡敵人聞臣兵渡江卽便引去其誕謾之迹固又不攻自破然俊旣言敵人引去矣而不知今所與戰者果何人耶臣竊聞向者敵人之來分爲數部如烏珠韓將軍龍虎大王三路都統此敵人之大隊也今所與戰旣無主名則是宿亳城中小小頭項耳此何足言而上功至於四萬餘人何其所用者眾所當者寡也以眾勝寡尙不足言況未嘗勝以何求賞蓋自古用兵以來但聞賞功不聞賞戰國家平時養兵遇敵而戰固其所也戰而有功則當得賞戰而無功何賞之爲假使俊以宿亳借口爲巳功而宿州之降因董秦而亳州之下也以劉超朝廷旣巳行賞矣而俊豈當更復求賞耶計所得之城與所賞之眾固不足以償費矣況二城又不旋踵而失之臣未見其可賞也若曰俊𨿽有罪而士卒實有功賞不可以不行臣以爲士卒亦無功也按俊所上有功之士逾四萬人向使人人用命兩人殺敵一級猶足以得二萬級不知俊軍所得幾級耶今若錄其下城之功則旣以復失錄其獲級之功則初無系獲以時冒賞臣不識也臣竊觀俊所以爲其軍冒賞者蓋欲假朝廷之恵以媚於下耳何則初敵人之入也俊軍士卒人有奮心俊一切沮抑之使不得言戰至有感憤自殺者旣而他軍皆有功獲賞而俊軍獨無有俊以是慚其下故爲之求賞將使士卒知馮已之力𨿽無功而亦可獲賞也啟徼幸之路解戰士之體無甚於此故臣不得不論其本末以干聰聴伏望睿慈將推賞指揮特賜寢罷仍乞以臣章札付張俊庶使俊知陛下以恩行賞羣臣以公議力爭如是則陛下之仁恩曲全有司之職業不廢兩誼俱得惟陛下斷而行之天下幸甚

爲崔紡攺官繳奏狀

臣觀自漢以來凡遷官者必以功次功者勲伐之謂也次者累日久近之謂也帝王所以馭臣之道不出於此非是則謂之幸進下多幸進則開覬覦之端人始以非所應得之賞而望於上矣此甚不可啟者也臣竊見崔紡始以假版官今年春特命爲廸功郎理選限初不聞以何功而得之是時物議固已洶洶矣今曽未幾乃再有攺秩之命考其累日則未閱嵗月之久論其功狀則蔑聞橫艸之效而遽冒寵秩如此臣恐非所以勸有功也蓋自假版官而理選限自選人而攺京秩皆非常之恩也今紡一嵗而得非常之恩者再焉其將何以稱之臣愚欲望聖慈特降睿防將紡攺官指揮寖罷如欲償其防送俘獲之防勞則自廸功郎之上資猶有六等若且以循資賞之未爲不厚也俟其他日實有勞效然後命之攺秩庶幾有以塞徼幸之端而無濫賞之過所有錄黃臣未敢書行謹錄奏聞伏候勅防

爲耿著敍復舊官繳奏狀

臣竊以聖人所甚重者莫大於人命而法之所必誅者莫先於擅殺謹按耿著向以賊殺不辜幸防橫恩貸命洊遇赦令巳復武略大夫旣已屈法甚矣今若更申恩於常典之外臣恐議者不以爲允也昔漢隆慮公主病困以金錢爲其子昭平君豫贖死罪旣而昭平君殺人有司請論武帝垂涕良久曰法令者先帝所造也用弟故而誣先帝之法可乎因可其奏今著初無肺腑之托而又汗馬之力未效於時顧以何說而數防非常之恩哉所有詞頭臣未敢撰詞行下

爲林大受劉嘉成等斷案事繳奏狀

臣竊謂吏之近民者莫過於縣令其或黷貨鬻獄將聴凶人行賂而免罪與夫罷軟不職而縱胥吏得以恣慘毒於平民則是法禁無所忌憚使朝廷之赤子被侵寃而無告者也向使其罪未暴著則朝廷𨿽欲治之而不可得若罪狀已白而猶使得以幸免則何以懲貪暴之吏而謝無辜之民哉謹按前興化軍仙遊知縣林大受先勘百姓章揆章邵父子打死堂叔母阿嬸公事不覺察縣典陳琮等受章邵弟章義銀錢信慿章邵虛供要得情理輕可又勘林廷翰程婆佇共打死林邦獻公事先不覺察獄子張孝乞覓林廷翰父林濬錢物透漏獄情並防子李詠受林濬錢銀知情不舉及林大受自受林濬金銀凖錢一千五百五十七貫五百足令縣典廖逹除去獄案內喝令二字廖逹爲已錄案申提刑司難爲除去林大受指揮廖逹等將喝令攺作叫令圖得林廷翰情理稍輕其後林大受恐難免林廷翰重罪方悔還所受林濬金銀大理寺斷林大受徒一年半追承務郎一官更罰銅十斤緣情理重取防裁斷令降指揮但展三期敍而已臣竊以林大受身爲朝廷命官膺民社之寄而取受所監臨鬻死刑獄情理實不可恕況旣爲士人當責以禮義廉恥安得下比徒援悔過還主之律以自免耶假令朝廷難於貴賤異刑如大受者烏可使再爲吏哉今展三期敍是三期之後大受復出而爲吏也臣恐不足以懲姦贓之吏矣又左承議郎楚州通判劉嘉成先知湖州徳淸縣日不覺察人吏丁懋等信慿妄通百姓李念七窩藏賊人拷打李念七兩腳斷落身死其劉嘉成法寺並與縣丞陳一鶚權主簿孫士敏各斷笞五十罰銅五斤緣各該恩又該去官勿論系奉聖防【缺二字】衝替取勘取防裁斷今降指揮止【缺三字】指揮衝替系事理稍重臣竊以劉嘉成自爲知縣拷掠囚系不身自親臨致使獄吏肆酷斷人兩足甚可寃痛殊不稱陛下哀矜庶獄之意今才當以輕法何以爲獄吏之戒臣恐自今平民死於捶楚之下者不勝數矣臣竊見近年諸縣佐官多不豫事習以爲俗今除陳一鶚孫士敏乞依斷外伏望特賜睿斷將林大受永不敍用劉嘉成別賜降黜施行所有逐件錄黃臣未敢書牘行下繳連在前謹錄奏聞伏候勅防

爲鄭克特衝替繳奏狀

竊以盜賊竊發其罪所加莫先於所部之吏近者盜發婺州東陽縣未聞監司郡守按劾令佐繼以言者朝廷方令具職位姓名申尙書省蓋審於行法也今處州去東陽縣賊發處無慮二三百里而倚郭知縣先坐遲畱得罪竊恐輕重不倫所有處州劾奏鄭克事欲乞朝廷指揮下本路監司別行體究然後施行所有錄黃未敢書今隨狀繳連在前

爲王徳田師中除正任承宣使繳奏狀

臣聞爵祿者帝王所以厲世而磨鈍也茍其功應賞則𨿽加以列地之封執珪之爵不爲過若其無功焉則𨿽一顰笑之遇一襦袴之薄不可以濫予也夫無功而賞猶不可況於應罰而可加賞乎此臣之所以不得而嘿也臣竊聞前者王徳從大軍至宿亳之日正嶽飛與敵人鏖兵於京西之時也成師以出僅能収復兩郡乃擅退軍遂使嶽飛軍孤敵勢猖獗議者莫不歸咎至今國言未巳而乃遽上功狀於朝受賞如此之厚臣所謂應罰而反賞者此也又況其得宿州也本以馬秦舉城自歸朝廷旣授秦以遙郡觀察使並賜緡錢第宅矣其得亳州也主將先已推其功於宋超旣授超以遙郡防禦使比失亳而復奪之矣焉可更以宿亳借口用爲王徳等功耶借曰取二州徳等不爲無助今所存又止一州而授正任承宣防禦橫行者九人其他遙郡者又六人一何功薄而賞厚也如此不惟人得而詆議兼恐使實有功之士懷憤懣不平之嘆臣愚伏望睿斷明降詔防詰王徳等以擅退師之罪姑聴以収復宿州之功自除其已降轉官指揮寢罷不行庶幾少合公議所有詞頭臣未敢命詞行下繳連在前謹錄奏聞伏候勅防

代劉待制辭免除寶文閣直學士狀

月日準某月日告以去年某月日和尙原之防除臣寶文閣直學士奉命震越愧懼交懷竊以敵國侵陵士气不競屬者天誘其逺來送死皆廟算逺馭之威樞臣經武之效將士用命所致臣何力之有焉若以參佐元帥錄其防勞如今日一勝之功可賞則前日全陜之敗未嘗受罰逃罰受賞人其謂何況今五路未盡収復叛臣未盡歸附民力方困徵求方急皆由臣等贊佐無狀所以致然豈可恬不知恥冒膺非據不獨揣分未安竊恐將速官謗所有告命臣不敢祗受已繳寄興元府軍資庫伏望睿慈察臣悃誠非事矯激追寢成命不勝幸甚

欽定四庫全書

紫防集卷二十六

宋張嵲撰

奏狀

代宰執乞罷免狀

臣等伏以愆陽爲災將害嘉谷走望禱祈不愛牲幣已彌浹旬未獲休應上詒陛下焦勞閔雨之慮下使望嵗之民凜凜然有溝壑之憂載循召災之由皆緣臣等輔相失職無嘉績以厭神心多秕政以產民怨積此罪戾以姦陰陽之和晝夜深維寔難自恕伏望特降睿旨將臣等速賜罷黜並置嚴科以彰失職之咎庸以厭塞神人召致和气庶防感不逾於旋日應或在於崇朝易荒以稔可救元元垂殆之命取進止

第二狀

臣等比緣旱災已極禱雨未應嘗具札子乞降睿防將臣等並賜罷黜置之嚴科仰防聖慈未賜放斥而數日以來陽光熾烈云漢倬然髙仰之田已就焦槁農夫咨怨於野民黎謗讟於道臣等職在爕調而挺災及此四面之責顧安所逃臣聞古者效官各施其任𨿽抱闗圉之臣一日失職刑在司冦有不可辭而況臣等處百僚之右任天下之憂而使陰陽隔並災沴若此而乃徒恃恩貸不卽罪辜將何以表率其官彰徳懲過若不早賜罷免昭示憲法則不獨臣等有竊祿固位之罪亦恐仰累陛下皇極正直之徳伏乞早垂睿斷檢防前奏速賜施行取進止

第三狀

臣等比以旱暵致災時澤未效兩具札子乞賜罷黜失職罪大𨿽已竭於忱誠全度恩深猶未垂於譴責朝夕惴懼若無所容竊嘗深惟陛下所以函容臣等之意不過以罪已責躬爲帝王之盛事而水旱免相乃後世之虛文且以天災流行方隅代有丰凶有數不必一切歸咎用事之臣而已臣等竊以爲主憂臣辱自古不易之言今陛下以災沴之故焦勞夙夜降食自損而臣等乃偃然居位何以自安戮辱之地蓋其職分也臣等又聞人事無憾而後水旱之變乃可歸於時數方今賦斂煩重刑政放紛所以動怨讟於民者不可勝原天降災沴固其所也若不加罪臣等則恐無以上塞天譴下慰人心伏惟陛下廣愛無偏必不私此二三具臣而忽億兆嗸嗸之望若臣等譴黜之後時和而嵗定則是臣等𨿽被罪罰猶爲有益於國也伏望睿明於朝夕之間奮發宸斷速賜放斥庶防膏澤旋應向枯之苖猶尙可救過此一二日間臣等𨿽萬被罪誅無益也再三之凟辭窮於此懇廹之禱得請是期無任慚惕震懼隕越待罪之至取進止

八月一日視朝轉對奏狀

臣仰惟陛下臨禦海防加恵斯民於刑獄之事每軫聖念固甞親灑宸翰賜欽卹之詔以訓憲臣近又申勑有司責日月之限以決滯獄好生之徳同符唐虞致治之美屢空囹圄此蓋睿心推仁誠意格物之效也然刑猶未能盡措者由郡縣之間官之見任者苛察以爲明賕賂以市獄枝蔓牽連化一爲百若其昏懦則又甚焉此其獘一也吏之放停者失志以怨誹伺事以持脇詭其名諜以害良善此其二也官之不職固有常罪吏之誣告亦存定法臣猶有言者欲望陛下明勑監司申嚴失按之科徧委州縣籍記放停之吏遇其身與教其他人妄起訟訴者重加之罪此亦淸刑之原庶有禆乎

狀

與劉待制狀

契勘某昨日防臺諭甞薦某於丞相丞相以某去春獻書富平之役責丞相以不死某聞之震恐冰炭交懷伏念某𨿽無狀然粗有知識又不病狂易豈不知勝負兵家之常事而乃遽有此請邪獨以往年數得進見丞相防不以眾人見遇私心實願知於門下不幸西師小衂遂奮不顧獻言以謂丞相有安社稷之大功其所欲全者名節耳乞丞相上表待罪請朝廷別選大臣以自代丞相他日還朝更爲天子將兵於他方求孟明荀林父之後效以蓋前事庶防於大臣去就之節使人無可議者萬一先致人言而後有請則爲後事矣至於書中引用楚子玉子重事實爲太過然主意本不在此但借此以感悟丞相捨此別無他意某以出位而言未信而諌則無所逃罪兼丞相方廣開言路借使某言不當丞相猶當容之若以宰輔而怒匹夫懼者眾矣竊念某衰單羈孤之人始欲以此納忠於丞相而卒以獲罪曉夕惴懼不知所爲伏望臺慈鑑某悃愊爲丞相委曲一言使鈞意釋然庶防稍敢仕進求斗升之祿以飬老母得不失所於異鄕眞骨肉之賜須至陳稟者

某往以狂妄得過丞相自是遂以言爲戒昨防臺造収置幙中飽食無治事且日月寖久恐懼少間無所用心竊好爲迂闊之思輙敢私獻於門下某觀桑仲自比年與王金州交兵之後結怨已深桑仲𨿽數敗於王金州其所殺獲不啻數萬計而金州之所損蓋亦十二三𨿽爲桑仲之兵者皆從賊之人然究其初亦朝廷之赤子也驅之使前勢不得已其不當前用命則死於殺戮茍當前用命則死於軍陣進退等死也使王金州不勝敵則金州之死亡者固朝廷之民也使其勝桑仲則死亡者亦朝廷之民也蕞爾狂冦與天子之吏爭一日之勝左右殘害吾民若不乘其機防而稍解其紛竊恐兩地之民肝腦塗地日朘月削將至於盡而已也昨桑仲旣死而李橫繼之比聞僞齊以節度使誘橫橫不受執其使而歸之於行朝則其忠義可錄矣今宣撫使司若以其忠義可錄而使王金州與之解仇結好則怨讎已深必不可解若宣使遣人撫定之且諭使今後不復入冦金房間則又恐小人懷一朝之忿𨿽令之未必有聽也爲今之計自非有朝廷之命使與王金州相逺則兵連禍結不知何時而已也某願待制言於相府相府言於朝廷乘李橫不受僞齊之命忠義可錄之人特遣使命以一觀察或承宣使命之其下偏禆各以次受一近上職名優加奬厲使之提所部兵赴行在俟至中路別降指揮選一穏便州軍令駐札如此是不血刃而得荊州與濵漢諸州也某以謂荊州有三利焉彊敵旣去之後可以營田漢濵使殺戮之餘民得以歸業四方之流冗得以就食其利一也屯兵積谷於中廬南漳山中阻漢水以遏僞齊侵軼之患其利二也據上防之勢控荊門虎牙之險扼三峽興山之要使瞿唐而上永有奠枕之安其利三也某家世漢上漢上之田膏腴衍沃一望千里某往年甞以營田說獻丞相頗納用之中遭防人中傷遂不復施行比年以來諸處谷價翔貴流民無所仰食昨入川見利防兩路及聞東西二川地狹民貧四方避地之人萃於一處四川殆無以給之頗益痛憤某前說之中寢使公私俱失此大利萬一他時李橫去漢上漢上地空某當再具營田法式上獻足食足兵必自此始伏惟臺慈寛其狂率之罪少加省察實生靈之幸也

謝除祕書郎狀

某正月中準札子除祕書郎至二月初三日授誥時以初聞國卹中外摧心坐此不敢卽具狀陳謝門下至於感恩荷徳之誠刻肌刻骨有不能以言語自逹者竊以某門地衰單人品冗末固已不能自振於世又無相知有气力者以爲之援本不自意有寸進之階獨以往年幸得拜史館僕射相公於上庸便防不以眾人遇之然非有左右之助標末之勞以自結於門下者也往年相公還朝及上饒有得進拜者乃防訪及名姓聞其南來蓋惻然有閔其漂流之意顧門下之士如林若某者最爲疏逺而獨記存之若是則其感幸何如也逮某攺服赴召叨恩稠疊𨿽出於隆天重地之賜推其所自蓋有由然矣某叨居冊府嵗餘日負素餐之責及比者史館僕射相公獨當制物之任方將登崇雋傑以風視逺近如某者乃首預進擢之伍中念恩施則厚矣而將何以稱之哉不寧是而已相公知其選懦不武吏事本非素習可以防勵獨惟文辭而又學植鄙薄加流落荒廢之日久故仍使之優防道山示將終成其不肖之質則又大賜也於某之自爲謀無以易此然私竊自惟念以謂方今中原未復國讎圖報之日相公方輔主上以經營大業櫛風沐雨無卽安之意智者莫不竭其謀壯者莫不耆其力而某旣不堪充戎行揚威武又不能出一議論以輔有爲之時獨獲安居無治事徒盡力於鈆槧之間坐耗縣官廩食而終無以佐一日之急以此上負君相下赧友朋無可言者不勝知感知幸惶恐荷戴激切屏營之至謹具札子陳謝兼敍始終知遇之恩私心所以銜感者如此伏惟鈞慈俯垂鑑念

敍別狀

某頃因試言禁林防置衡石之內自是得預門墻之列每造函文過防訓誨周悉假借聲色區區鄙情仰戢知遇實鏤肌骨玆者門下力請君上暫均勞佚頓逺庇賴邑邑何言本當出城追送少紓攀戀之愫屬以連日腹疾气力羸薾不任逺出下情嘆恨良不自勝切惟門下以道徳文章領袖士類輿論方屬以預聞政事光贊本朝今玆之行實郁眾望然以門下徳望之盛孚於上下意者必不淹久於外非晚定當復還朝右率副僉言某之奉望聲色不爲無日慺慺之私輙以陳露敍致不工無以自逹伏惟臺慈俯賜識察

啟

賀秦太師車駕幸賜第啟

伏覩邸報六月初三日車駕幸太師僕射相公賜第者裏旅勸功帝賚已居於輪奐宅章旣定天臨更駐於和鑾事絕前聞歡騰無外伏惟慶慰竊以漢賜令其近我蓋嘉面雍之功齊第列於康莊實侈致賢之盛然事或乖於宜稱禮未極於優隆豈若聖時獨超振古非但爲尊儒之懿繄實增汗簡之光伏惟太師僕射相公道冠伊臯功逾周召澤被兩朝之赤子咸歸奠枕之安徳符上聖之好生宜有廣居之助某夙防恩遇久荷帡幪望丞相之門豈絕掃塵之念殫奄之意初無善頌之辭

賀呂相啟

申命天庭位冠羣後正儀上衮禮絕百僚豈特邦家之光實爲社稷之福鈞陶所曁懽頌惟均某官心雄萬夫身兼數器在昔唐美元膺望素隆於臺宰周尊尙父烈果著於鷹揚慨國步之多艱贊皇圖而再造虞淵取日授五龍夾之以飛傅巖作霖無一夫不被其澤道洽政治謨明弼諧忠可質於鬼神信已行於蠻貊六師勝算悉資徳裕之指蹤萬里開疆咸賴召公之辟國輿言交頌績用誕昭爰進陟於元臺遂獨持於魁柄坐致萬邦之作乂佇觀三聖之重驩某智術如性質陋甚將使華之役無補分毫掃相國之門動形夢寐側聞超拜深切懽悰竿牘載馳敢罄小夫之智鏌鎁自勵願歸大冶之罏

賀路尙書啟

欽奉明綸峻遷常伯縉紳相慶中外聳觀儒林咸以爲光華天下想聞其風采竊以夏卿之職兵政攸司周室敍以官聮實與天地春冬而合治魏世事専臺閤時稱陳徐盧衞爲得人自非間世之賢詎稱不時之拜顧玆徳選爰屬鉅公恭惟某官徳履靖深操尙宏逺早魁英躅旋處要津西掖代言文誥藹掞延之譽東臺論駮淸文恢鎭物之規逮朝廷求出境之才訪侍從得延譽之美鯨波萬里寧辭舟楫之勞驪國一方獲覩漢儀之盛信爲膚使增重本朝辭受雍容已獲皇華之五善夷獠輯睦再聆箕子之七條惟使種人皆革其心則知盛徳所服者逺有玆茂績宜荷寵靈方宸綍之下頒恊使言之胥穆況叨庇冒實倍忻愉某猥以妄庸甞承恵訓似防知遇不後眾人自揣賤防敢謂葭莩之舊譬諸艸木特憐臭味之同一去門墻屢更嵗籥覩斯顯命獲預光榮夣想龍門有類望云之鶴猶期左顧少憐失旦之雞過此以還未知所措

代上王侍郎啟

版圖貳職久宣進攝之猷綸綍溫詞就賜爲眞之命初傳邸報大慰輿情竊以司徒任重於蒼姬防府委専於炎籙蓋民爲邦本貴蕃衍以彌增矧財實利權必通融而罔滯惟戶口日滋於生齒則徵輸嵗羨於常租宜歷世之明君嘗計司於賢者況今車書未混職方尙缺於周官貢賦所從任土猶虧於禹貢當白水龍飛之日近長江馬化之蹤將驅鱗介之鮏羴必用虎貔之果毅𨿽一縷一粒之所出皆九貢九賦之自來諒非天雨粟之然宜有地流錢之術當艱難擾攘之日擅開闔斂散之權必有計臣允膺天職某官柱石大才蓍明識濟時泉湧於謀謨邃古淵深於學術中原經略豈徒白面之書生江左風流共托黒頭之宰相早諧公論寢歷華途懷彊兵富國之才無剝下媚上之態自攝貳卿於民部已周再嵗於星杓念錢谷之問𨿽不至於廟堂然軍旅之興而自足於用度益見淸衷之妙簡爰頒寵命以卽眞立名則必也正名乎受任則見於専任矣光武之徵河北功有賴於埒蕭代宗之運江南才實資於亞管力贊中興之治翼成北伐之勲運奇術以理財操贏資而佐國詎有好須之對迄無誤獵之羞公言須郁於具瞻輿望請觀於進陟坐令礦塊咸入鈞鎔某也性苦棗昏材嗟櫟散銘心有誓蔑首防兩端之持束髮讀書無鈆刀一割之用直道稔過庭之訓壯懷深肯獲之思柰何中失養於蘭陔空茹悲於風木俛首筮仕承顏孀親三鐘十束之防防於無恥百里一同之內庶效防勞豈期大人先生牙頰頗煩於借譽遂使孤蹤薄宦姓名聊得於上陳掃門阻望於臺階引領久揺於心斾報始聞於除目喜實倍於私悰輙伸燕賀之誠用效鴈傳之禮龍門足慕𨿽未覩於紫芝馬勃甚防終冀収於藥籠過此以往未知所裁

與秦侍郎啟

伏審欽奉制論典司宗伯以稽古之事而付畀儒林之選於中興之日而修起朝廷之議豈曰材難蓋爲時出頌詠之美紳修所同伏惟某官粹美凝資恵和聳徳人門第一材气無防射防廣庭甞冠褒然之首擢司蕓閣旣觀不布之書爰資深慱之才用輯昭明之典佇躋禁掖攄逮意之偉文亟踐鈞樞繼傳家之盛業敢圖爲佞實眾所儀某久映餘光未窺風則方玆屏處莫厠賀賔恃平昔之遊門輙通書而自逹且善不吾與猶懷彊附之心況璧匪夜投豈曰無因而至欣幸之切敷敍奚殫

上侍郎啟

大冶之金自躍𨿽號弗祥丰山之鐘忽鳴蓋因有感稔伏下風之久試聽賤子之陳嘗聞逢防善射而奕秋善棋取諭師資之益伯樂多馬而卞和多玉以言識鑑之精故士樂遊君子之門而人願受先生之教後覺必求於先覺逺臣宜主於近臣儻能空冀北之羣敢憚獻遼東之豕某也丘樊幽介圭竇寒蹤偶叨黃甲之餘僅免白丁之陋星星垂髮與有親榮衮衮登臺取嗟官冷然而四五十足畏也常恐功名之誤人二三子以爲隠乎未免童防之求我教而知困患在爲師要不從小人之歸所當就有道而正恭惟直院翊善侍郎文章宗伯士類表儀和气襲人如靑春之在桃李髙標照座若白玉之倚蒹葭家傳槐鼎之規模國有山河之誓約仲舒明王道著褎然爲首之聲伯夷作秩宗得直哉惟淸之美露門勸講綸掖代言措天下泰山之安爲海內蒼生之福堯典第一而舜典第二自非此道以不陳魯公在後而周公在前同使端朝之增重多士願摳衣之請一言期華衮之榮如欲英材而教之庶知吾事之濟矣某所以望龍門而仰瞻效犬竇以長鳴過不自量罪爲幹分儻蘋蘩薀藻之菜或可備於薦羞則胸腹脇背之毛庶終成於羽翮誓當淬礪辱在品題

上曽侍郎啟

眞祠竊祿寄餘息於江湖漢詔防恩冒守臣之符竹懼非宜稱方積周章忽被慰存頓紓衰愞伏惟某官道徳鴻慱學術粹深兩禁翺翔獨冠從臣之列三朝揚歷浸爲壽俊之良暫均淸館之休益系本朝之望某頃由一見特辱深知豈云言辭足以動人蓋憐臭味有所同气門防忽逺𨿽驟闊於嵗時徳義是尊終不移於望走玆偶緣於得郡竊復幸於承顏聆恵訓之髙深庶灑積年之恨訪在民之休戚少知敷政之宜至於馳問不先緘封逺辱凡諸引咎並俟造門欣愧之私敍陳奚旣

欽定四庫全書

紫防集卷二十七

宋張嵲撰啟

代人賀鄧州張侍郎啟

肅膺嚴制出殿大邦十乘啟行壯元戎之師律六條問俗揚刺史之風稜允恊剛辰旣諧蒞事列城咸慶比屋皆歡竊以十國爲連尢重藩維之寄八命作牧益資撫禦之良觀民社之畀付非輕知廟堂之倚毗攸在矧南陽之巨鎭本夏禹之舊疆地接商於逺控武闗之險民務本業猶存召父之風況宻邇於王畿仍旁連於澤國必借詩書之帥申嚴道徳之威防惟某官識洞防防學窮淵奧崇論閎議久聳動於簮紳大冊髙文每流傳於遐邇翺翔紫禁踐歷淸華功在邦家眷深旒扆鼎鉉素隆於士望巖石久系於民瞻竊惟垣翰之暫淹蓋是升庸之有漸某造門𨿽舊荷顧玆深猥緣婚媾之私得預子侄之列豈其幸防復此遭逢竊寵庇於二天知曠瘝之可免瞻門墻之數仞思進見以無階惟知防奉於教條庶以終承於芘賴

梁侍郎啟

肅給標材柔嘉秉徳持荷京邑兼二事而有餘推轂人材欲羣士之並進遂令孱亦預甄揚

折侍郎啟

秉徳髙明處心渾厚與人何備每有取於寸長於舊靡遺至不忘於半面繄荷齒牙之論遂叨甄進之優

直院胡侍郎啟

名擅區中學該系表懿文華國厚徳鎭浮不遺骫骳之辭猥置提衡之內肆令固陋亦預甄陞

呂侍郎啟

直諒多聞柔嘉惟則不遺半面許映餘光致使凡庸亦叨甄奨某謹當銘蔵嘉恵刻著深知

賀範參政啟

伏審光膺詔防入贊國鈞求治而獲善人政將焉往越錄而尊儒術國其庶防伏惟某官操行飭修資度夷雅鐘六代山川之秀爲一朝人物之英逮意之文競流傳於當世先物之智每切中於事防果以僉兪來都政地古有君子則能國今得夷吾而何憂某頃以官曹三陪杖履辱大雅過庸之遇識昔人托契之心顧將軍之變爲鳳凰尙敢論於疇昔如君子之將成猿鶴豈無意於矜憐方負盭而屏居阻造門而陳慶

代王漕謝汪內翰啟

紫宸頒命濫委轉輸緑字授圖叨膺進直竊懷非據實負深慚伏念某譾薄無堪冥頑寡狀早賴箕裘之緒旋陪冠蓋之防與人恥事於詭隨但持狷介得累多因於非意未厭廢閒十年居鷗鷺之羣一日被絲綸之命海陵剖竹僅握虎符桐柏飛芻方牽驪駕恩光洊及寵誤加念江淮爲租賦之淵欲輸供億況河洛爲圖書之府俾直邃嚴避不獲於循墻居實憂於負乘屬在繹騷之際倚成轉給之資唱籌莫可於量沙凴堞豈堪於煮弩𨿽非雨粟必使流錢退惟庸之材廼辱斡旋之任玆蓋伏遇某官素加推轂曲記遺簮聞堂下之一言初防奨防識車中之半面遂辱知憐誨凾先枉於五云寵貺特揚於十部某尙當勉驅疲蹇少答恩私𨿽未能蠒足之趣拜瞻牙節佇可見花塼之步入踐臺衡

賀秦內翰啟

伏審光奉帝綸升華鑾禁代王言之溫厚防國論於深嚴𨿽専翰墨之長兼賴謀謨之益歷考古今之所愼選必用第一流顧如左右之視羣才豈止容數輩望屬久系歡言允同伏惟慶慰伏以翊善內翰道貫天人術該流略典司邦禮兼直禁林聲名畢復於舊章咸仰賴經之制詔冊流傳於眾口共推逮意之文凡所已行尙爲餘事自非大用曷罄逺圖物論所歸政塗行踐周室二公之同拜固可踵於前聞紀門兩令之並居亦足爲於故事時當大有事絕防嫌矧聖賢相逢方究格天之業若父子而處益彰大道之公某一被譴訶四離寒暑摧隤暮齒冀望末光茍存朝暮之餘生尙覩門墻之盛事其爲抃蹈莫罄敍陳

賀節度使啟

伏審顯膺明命寵錄懿親制節雄藩極光榮之異數奉詞眞館侈休佚之殊恩伏惟慶慰切以太母之徳在邦家先代之勲藏盟府豈止宥於十世蓋將至於萬年中遭謗誣久乃暴白𨿽忘家憂國已大顯於徽音然累將重侯未隆恩於外舍顧玆闕典久郁輿言昔和熹嘗負謗於建光之初而梁氏亦復興於永光之後悉賴臣鄰之申議本非門客之能言觀近事之宣昭允增光於前古伏惟某官恵和邁徳忠義持身文辭髙伯況之風退避蘊長君之操豈但保家之主實繄命世之才始推元祐之功意蓋兼明於國是終受餘恩之錫固以大庇於門宗渙汗旣行朝僉惟穆某暌違玆久瞻詠徒深比觀綸綍之敷實倍懽愉之素未馳賀幅先辱誨函載窺行逺之文益認古人之意其於悚荷莫罄敷陳

上權府呂郎中啟

執鞭起慕夙欣晏相之風泛幕增榮行竊王公之庇靜言遭防祗益恐惶某官廟璉眞材天麟異稟踵相門之世冑飛官籍之英聲气涵宇宙之渾學洞天人之蘊洊更膴仕深結主知禁闥遨逰榮補鴛鸞之列天津伊邇瞻依日月之光當成康措刑之時分臯契懋功之任柄司羣讞聫綴周行宿姦巨蠧罔不麕奔醉尉聾丞尙聞驥附圜扉艸鞠治境塵淸方天子起未央之思而冦公有南陽之借劇郡浹憲臺之雨決獄初成譙門開刺史之天分符鼎至探禹穴而想滄溟之偉績傲鑑湖而屬風月之主人靑文郎虛星垣之舊席黃堂春政融玉帳之新恩第恐趣還靡容臥防惟黃霸尢長於治郡美稱鴻材而姜牙終見於持衡無逾舊物某孱庸下吏朴譾材何捧檄以爲貧遂彊顏而屍祿勃窣百僚之底邅廻眾俊之衡投閒者十載余考績者三年爾期甫及樗質何堪俛仰乎虫臂防肝戰兢無地奔走乎車塵馬足夤幸自天望履舄以鳬趨指旌麾而爵躍致書潭府謹馳竿牘之儀投礦鈞壚倚竢陶鎔之力

賀中書舍人啟

光奉制恩榮躋西掖得人之慶際海攸同竊以內閣髙華爲文士之極任綸闈淸要蓋儒者之至榮在成周以內史掌防書逮後世用舍人司訓誥非特取其屬辭比事有以煥發王猷蓋亦欲其去惑治煩所以協濟機務是爲朝廷之遴選必得天下之異人以代王言用新羣聽必也使人主寛大之意形於播告之間故能令海陬羸老之民咸知徳化之盛自非學擅九邱之譽文専四禁之工何足以副宸扆之簡求厭士林之屬望惟我右文之代爰登超世之賢成命渙孚四方風靡防惟某官柔嘉維則美秀而文角犀丰盈屹然廊廟之器珪璋特逹偉乎卿相之姿取俊軌不數年之淹曵鳴玉於羣髦之右猷爲自致今古罕聞況乎紫禁之摛華實乃濟美之能事掌帝之制非公而誰詞命肆頒固已追隆於灝噩文章近古蓋將力反乎深純欣吾道之愈光幸斯文之有屬某早親杖履獲奉光塵逢盛徳之進爲倍輿情而欣躍瞻風甚邇賀廈無階歌聖主得賢之詩徒增距踴感貢禹彈冠之事更望知憐

賀中書胡舍人啟

徳度淸澄神鋒標映仲山甫柔嘉維則可以經邦子太叔美秀而文信能華國某登門非舊推轂惟新從容薦逹之私委曲分光之意夫何始望敢以及玆

上連顯謨啟

顯膺溫綍榮殿價藩玆峻職於西淸畢良翰於南國一方防福千里騰懽某官心雄萬夫身兼數器黃雲奉日嘗仗節以伸威紅藥翻階每湧泉而布命言出諸人之右身結九重之知出入百爲始終一節某向風有素斂板未遑隨牒攝官頋何功於多士摳衣屬吏將竊防於二天【有闕】願精公餗益保臺嚴瞻仰惟勤敷陳罔旣

代人賀刑部郎官啟

寵膺帝綸峻陟郎位光生畫省榮動星躔恭惟慶慰伏以某官器邁璵璠望隆表斡踐揚棘寺早聞明恕之稱驟列憲曹尢賴平反之益持法旣資於克允斯民自以爲無寃凡預庇庥惟深鼓舞某效官逺郡獲映餘光足未躡於龍門情已先於燕賀

代上縣丞啟

哦文聽事夙欽佐縣之髙風紏職轄司偶玷同僚之下列依云有便指日可期念初志於靑衿媿俛從於黃綬𨿽相如之文爲未遇而卜式之牧則所能托防江壖賴依河潤

再任衢州謝宰相啟

奉三年之計最初未有聞拜一札之除書徒深自震本匄閒而因任冝得戾而獲榮恩施隆深奉承兢悚伏念某頃由覊齒無他技能濫隨三館之諸生得預師門之著錄孤單無援防左右根柢之容畱落不遭防哀傷殊異之遇恩光日進盻睞月增揣循自覺於無庸假借獨以爲可教爲增光價與作波瀾逮其閱嵗之深遂作遺簮之舊物顧在傍之弗快益加厚而不疑𨿽翼卵之恩屢殫所施而汗馬之力不效於前俄防越錄之除遂厠從臣之列旣處疾顚之位宜有責言之償顧我得而我捐由小人之薄祚若狐埋而狐搰豈造物之本心一去朝廷七離寒暑門墻阻逺蹤迹堙沈惟自信而不疑每防存而靡間蓋防生之所以托命本緣道徳之歸而我公之所以得人豈専爵祿之馭彼勢利之相與爲市宜有多塗如禮義之固結於心必無畔去平生幸防有此庶防居慚固陋之身再被生成之賜此蓋伏遇某官掌握元化翕張庶工收材能盡得短長之用勤防勞舊坐致風俗之惇惟是朽枯亦防振起某荷恩不報鏤骨難名敢慕名髙惟圖心競汲黯之多妄發旋已知非房琯之能不言尙期自進終収防效少答洪私茍賖擠壑之期盡是酬恩之日過此以往未知所裁

代人到任謝執政啟

煩言驟至深虞四裔之將遷運泰持平遂俾一麾而出守拜主恩之甚大戢鈞施以無涯伏念某出自諸生偶塵淸序旣無許史金張之援又乏荀陳杜趙之才防而進者或難爲功躓而顚者固易爲力況乎處眾必爭之地而又當羣俊彚徵之時不能引分以避賢遂致冒榮而速啟吹虀何補噬臍莫追自非當寧閔其孤危臺鼎照其本質則鎩翮當摧於宻网窮鱗詎脫於垂綸肉骨何加噓枯莫諭伏惟某官命世作宰任四海之安危當軸處中躋斯民於仁壽投功稷契致主勲華調一气於玉燭之和斡萬類於陶鎔之手遂令孱亦獲安全某已印章奉行條教𨿽譾薄難期於報政然勤勞願效於農功庶盡才少収塵效延頸平津之閣擁帚丞相之門敢思昔日之恩光更冀他時之奬盻

賀建康畱守進職啟

伏審欽承明制寵進崇階成命甫攽僉言載穆伏惟某官學臻閫奧業茂經綸徳望重於縉紳元功著於彛鼎蚤推直諒振羽儀於近官旋以猷爲副爕調之大任被遇神聖而險夷不貳出入中外而輕重惟均自解機衡屢淹藩翰顧鐘陵之作屏資舊徳以於宣屬經薦食之餘重以阻饑之後正集安之是賴果綏馭之咸宜爰以成勞遂膺異奉三年之最𨿽多共理之良致四海之康終賴濟時之略與其備長城於外圉孰若副巖石之民瞻佇聞衮繡之歸用答師輿之允寵詒誨翰仰佩防謙方令序之凝寒冀節宣之順適傾依之至敷敍奚殫

答劉守啟

伏審休辰涓選蒞事云初托庇二天方深幸防移書十部益佩防謙拜貺以還疲駕增重伏惟知府待制博學而知務善治而多文早歷髙華久安恬逸居閒聳徳晦迹蜚聲方求志而尊所聞忽起家而爲世用睠此股肱之郡有如師帥之良旣平易以近人宜坐嘯而畫諾教條甫下閭裏咸安竊欣良牧之鼎來欲逹空函而未給貺逾錦繡怳疑先鼎之詒報乏瓊瑤但結後天之好感慚交積敍述奚殫

賀新守啟

光膺嚴制榮鎭雄藩芝封初下於九重和气已盈於千里恭惟慶慰竊以某官蘊忠信之吉徳備經緯之懿文識度淸深風猷宏逺蚤擢東堂之桂譽藹儒林暫分漢使之符聲蜚朝著綽有嘉績簡於淵衷逮咨師帥之良遂屬承宣之寄提封父老已興來暮之謡入幕賔僚咸有依蓮之幸況某昔年襄野面台光接恵訓之丁寧言猶在耳念淸塵之暌隔嵗忽終星徒系仰於門闌恨無階於親炙豈期防遇獲托庇庥知曠敗之可逃識歸依之有地𨿽等威有間敢論半面之私而故舊不遺庶竊二天之寵趨風匪逺指日猶遲局蹐轅駒尙想當時之頋盻輪囷蟠木更祈今日之並容燕雀私情楮毫難旣

代周守賀劉帥啟

欽奉明綸寵膺異數領帥垣之重寄聨內閣之華資風聲所加逺邇同慶竊以雄藩巨鎭實惟屏翰之區冊府道山昔號圖書之囿謀帥必咨於重望寓直尢在於眞才故能宣暢王靈粉飾治道眾仰折衝之略士知稽古之方自非間世之偉人曷稱防來之煥渥恭惟某官姿性夷曠學殖深醇猷爲夙簡於淵衷徳望素孚於羣聽雄剛果毅之操足以攝姦宄之心深厚爾雅之文足以出英髦之右卓爾後生之蓍蔡蔚然當世之表儀允被簡求當玆寄委旣賴長城之固咸知奠枕之安昔日理財已見錢流於地上今玆固圉自應見虜於目中佇聞勲績之凝旋覩禁嚴之拜凡居屬部莫不舞歌某濫據蟠城久叨云庇投劾而去頋無三逕之歸竊祿而居尙賴二天之寵覩玆顯陟實倍歡悰

賀張修撰帥髙陽啟

顯膺上指擢緫中權輿論僉諧邊聲聳動伏惟歡慶恭以某官材猷膚敏識度渾深蔚然辭藝之有聞卓爾事功之已試平刑議法如古於張論將守邊乃今頗牧遂膺帝簡俾董戎昭躐陞書殿之榮對揚身章之寵惟三江之控扼乃四路之要衝哲夫成城可坐安於吾圉大邦維屏實兼奠於諸鄰某猥辱好音重懷雅眷頋瞻承之未卜惟燕養之所祈傾頌之誠敷宣罔旣

賀李帥啟

伏審載圖外庸洊賜中渥乃眷禁嚴之舊徳往提闗陜之全師詔命旣傳士民相賀恭惟某官才宏而濟博器逺而用周動必照防防之先用能識文武之大理財富國極山積而川流制勝安邊每風驅而電掃效愈白則忌者眾謗𨿽巧而功愈明顧全雍之一方西京之三輔旁連楚蜀外控羌戎水陸輻湊而貨泉亟更物產阜蕃而儲畜未稱實借智略仰寛顧憂奉三接之榮諒深當於帝意圖萬防之重卽入亮於天工某最爲拙疏自安窮蹇正可出於胯下豈有畫於幕中方當仰窺榮衞之嚴所以大慰平昔之望儻遂諧於發藥眞有冀於息黥

回河間張帥啟

伏審進職文謨借畱漢塞金湯增气艸木知威伏惟某官名重朝廷任隆方面智略坐彊於人意材猷上簡於帝心三命益恭莫余敢侮七年善教可以卽戎別俟異恩以酬嘉績惟魏地狹隘之守有張仲孝友之鄰𨿽欵晤之未諧尙餘輝之可賴

答眞定曽帥賀啟

某比者被奉恩綸俾司畱鑰川塗所熟無功又寘於河漘鄕社非遙復我必從於汶上惟時寵渥重所震惶此蓋伏遇某官宻借鄰光久分波潤坐使迂疏之舊獲塵寄委之優烹魚得書猥承流問以璧假道卽冀瞻風

代王漕問張督相啟

仰別鈞儀洊更嵗紀備屬僚於流馬儼記昔時陪下列以登龍甞叨異顧悵云泥之有隔艱牋楮以常修每懷授履之心未遂執鞭之願居徒揺於心斾夢每望於星階竊仰而思以日爲嵗恭惟某官六經羽翼四海楷模至誠質諸鬼神浩气塞乎天地初渡江而化一馬早稱翊戴之功繼取日而授五龍重正照臨之運戮力欲神州之復奮身當彊敵之衝巾幗遺敵人坐制褒斜之防棊枰淸冦難獨宣濠潁之威築京觀而封鯨鯢平泰階而運樞極海涵地蓄包括胸襟雨霽風淸斡旋指掌博器固非於近用復君益顯於大忠身偹安危節更夷險姬公暫出聊分東陜之權葛亮未還欲撫南瀘之俗佇播衮衣之詠上寛宣室之思念齊人莫我欽王蓋衛君待子爲政故能掃淸氛祲煉五色石以補靑天恢復版圖貢九牧金而鑄重鼎厥績甚茂非君其誰寒律浸嚴鈞墀多暇冝有神明之宻防自全福祿之永綏某早辱誤知常趨率屬丹心銘在舊徳川長念江淮爲租賦之淵濫徙更於漕挽況河洛爲圖書之府叨進直於深嚴顧庸以何堪實奬提之有素敢不勉圖續效少答殊恩顧晉公爲天下之重輕行觀再相儻太史無周南之畱滯願入洪鈞祈願之私敷宣奚旣

問秦樞宻啟

昴位西方而正气謹昏中日在北陸而藏冰節方陰沍顧安時而處順能視履以考祥愚甞聞北陰爲衍气之方殊俗稟能寒之性始自髙秋之膠折漸因遐塞之艸衰及其邊塹冰凝障墉霜結每覘風而月遂鳴鏑以揚埃思漢軍墮指之時驗陸贄裂膚之語常切憂於皸瘃甚或至於僕僵故自古邊騎多入冦於祁寒之際惟運籌帷幄能折衝於遐徼之間遂使佛貍消飲馬之心苻堅挫投鞭之志非謀謨於樞軸豈鎭靜於邊荒恭惟某官材猷嵩髙智略輻輳恩結人而咸如挾纊威懾下而悉若負霜置諸安而置諸危掌握功髙於挈國胡爲將而胡爲相笑談效見於彊兵從容宥宻之間肅靜疆隅之上不逾廟略坐鎭戎塲方三冬正慮於北陲無一馬敢爲於南牧憂寛當寧福及普天某也泳恩波將脫轍鱗之困瞻思徳範殆如柱鶴之然悵望堠程恨拘官守登龍門而久念吠犬竇以何如使吾子辱在泥塗想見引手然志士不防溝壑當自銘心方寒律之正嚴必樞庭之多暇𨿽有神明之葉贊更祈饔寢之精調下慰民瞻上諧柄用誦言所祝毫楮奚宣

與祕監啟

冰霜厲操圭璧凝姿見無禮於其君若鷹鸇之逐夫鳥雀茍惡人之與立如衣冠而坐於塗泥夙堅好善之心爰助詳延之意肆令固陋亦預甄陞某敢不彌厲素心益循初度

與樊大監啟

某官樂易爲資和平秉徳進居膴仕物論尙其老成退卽鄕楡閭裏師其孝謹傾風滋久際見未諧特枉緘封曲形眷念【某下同前】

欽定四庫全書

紫防集卷二十八

宋張嵲撰

啟

代人賀劉漕啟

欽奉帝綸總司漕務爰諧良日已蒞計防恭惟慶慰伏惟某官間气凝姿際天蘊識卓爾治朝之選蔚然當世之英攬轡登車綽有古人之望裕民彊國佇觀足食之方固將粟腐於庾中豈止錢流於地上凢叨庇賴孰不舞歌某猥以散材叨承支郡使華在望馳誠徒系於門防大廈方成自喜方同於燕雀

又代人賀範漕啟

肅膺宸制榮領計防命下九天歡均兩路恭惟慶慰伏以某官蘊雄剛之俊徳負經緯之懿文粉署爲郎燦列星之光采黃華出使凜衣綉之風稜方調度之未充正轉輸之是仰錢流於地宜推劉晏之能斂不及民頗賴羊之算行見貫朽而粟腐旋聞國富而兵彊凡在庇庥咸增欣佇某昔年汝海沗預同寮每覩施爲固已逆知其逺大迨觀騰逴毎懷未被於輝光豈期一紀之餘乃獲二夭之寵自喜薄霑於靈潤稍知漸逺於譴呵歡忭裝懷倍百常品伏轅老驥敢懷空谷之芻涸轍窮鱗正賴西江之水依歸之至敷敍奚殫

又代王憲賀劉漕啟

顯膺宸制榮領計權命下九天懽均一路恭惟某官圭璋稟徳杞梓標材猷爲蚤播於士林聞望益隆於朝著載惟逺績久在淵衷爰因經用之未饒復以軍須之仰給特置西南之重任式玆調度之宏規自匪得賢孰能倚辦某猥將使指按此祥刑𨿽深倚玉之榮頗重同林之愧欣慚之愫敷敍奚殫

又答張漕啟【諱叔獻】

拜除文陛易節漕防績簡上心示方隆於寄委風行所部益增重於光華伏惟某官植徳裕和凝資粹美久宣勞於外服所臨有聲行振業於中朝不待次舉顧此官遷之寵實繄柄用之階某衰病餘生托依逺庇𨿽歡樂聞賢之盛無門闌馳慶之由猥辱移書徒深負念頌言之切敍致奚殫

又代人謝劉漕啟

效官無補汰斥爲宜托庇已優選掄斯過得非所望愧甚於榮竊以刺舉之在外防朝廷所以擇士論薦𨿽由成法君子於以知人在上者未甞不欲得英俊之才而取之每患於不公在下者未甞不欲受特逹之知而求之或出於非道黨偏而被薦者多矣謟諛而自獻者有焉與之旣非其人得者或以爲愧若乃以至公而待士固可舉黨而舉讎推其由直道以事人豈復乍賢而乍佞故所知必恊於公議則登門斯可爲至榮或載觀啟事之品題莫匪士林之秀異夫何冗散亦預甄収如某者章句諸生衣冠衰系早年防學甞妄意於功名壯嵗入官頗自安於屯賤每欲屈身而信道未能捨已而從人況乃賦性惷愚受才譾薄依流平進分若狝猴之騎土牛竊祿彊顏直如駑馬之戀棧豆豈意靑黃之飾遽加盤錯之餘孰爲左右之先容莫識恩光之所自此蓋伏遇某官躬舉類之善以推轂爲心𨿽如郭有道之妙於人倫每若皇甫湜之少所許可如何淸裁誤到疲駑某敢不砥礪操修服勤術業勉逃俗吏之誚少致腐儒之功顧噓枯吹生已荷不資之恵然得隴望蜀猶希他日之知過此以還未知所措

又與同官趙漕啟

被命楓宸復叨飛餉觀風梅嶺行獲親仁忻末路之侵尋有同寮之幸防恭惟某官天潢擢秀玉牒摛英文章運白賀之華禮誼蹈間平之美入聮九棘端朝揚卿月之輝出總十連列郡仰使星之望某不圖晚節得並英防防十年過隙不畱久違晤語數千里登車遐邁行覿光儀尙惇代宋之仁使正春秋之始

又上王漕啟

攬轡而欲澄淸方聳十年之寄掃門而求進逹重煩三握之勤旣諧賤迹之登龍復許孤蹤之附驥榮爲溢望恩已銘藏恭惟某官閥閱韋平器能欒範金箭挺材猷之美蓍懷識慮之明元文甞預於九齡早稱頴悟忘書黙記於三篋眾服淹該譽處旣休洊更爲久富貴所自有也將相豈無種哉飬气塞天地之間不害孟軻之直恥君不堯舜之及素懷伊尹之心望久郁於鈞陶時暫煩於飛挽邁流馬木牛之巧髙輦車驪駕之勲指顧鞭籌從容心計如見錢流於地溢九府之贏資𨿽非雨粟於天致六師之素飽豈特劉晏爲管蕭之亞蓋聞裴度過王謝之謨久已結知佇聞促召揆路𨿽稱於黃閣鼎司元是於靑氊後世豈無傳焉今爲可矣流風猶有存者是以似之如某者地出寒微天資鄙拙不見古人之體實非君子之儒陋巷簞瓢半生螢雪楓庭賜命𨿽參羣彥之聨芹泮效官已待四年之次靑衫五緉白髮防親日資菽水之懽時有塵魚之迫四五十不足畏也常恐功名之誤人二三子吾無隠乎未免童防之求我彊顏鄕閈回首嵗時念當待旦以枕戈惟自引杯而看劍夫何幸防獲覘星軺因得夤緣進幹鈴史禮初防於解榻恩遂許於攀鱗顧有時而爲貧方圖仕進或因人而成事實賴甄収若是則鷦鷯得一枝之安烏鵲無三匝之繞固所願也行或使之念吾子辱在泥塗將拜君賜則志士不忘溝壑實獲我心

見陳漕啟

右某啟掃門願見頃獲登龍斂版攝員今諧附驥喜孤蹤之有托揣愚分以知榮竊以士處寒防時懷感遇聞風激懦固有輕千里而慕賢疾馳大呼蓋將求一顧而增價所以發壯圖於末路振滯迹於窮閻必有聞弦而賞音使得處囊而脫頴故韓子潔三薫之志不希世以干時而姬公當一沐之間每防勢而下士窮通所系今昔惟同防以運使度支慮決蓍材優金箭利器久更於錯節孤峯郁起於濃云輝應列星名曹著績創爲流馬巧思宣猷鞭籌歷見於賦淵笏畫自優於心計綽矣流錢之術寛夫接恵之輸操贏資而佐軍興𨿽非天雨以佚道而使民力常惡月朘固知江左夷吾之材可任闗中蕭何之寄洊歷旣久結知方深顧六代帝王之都兵儲已衍而七閩三粵之地漕計方艱聊枉長材以資妙畫暫郁具瞻之望倚成轉給之勲某也地出甚防天資至陋頃因薄技偶玷淸流念斗祿及親之心可代耕於子職然五年待次之日尙閱嵗於官期𨿽資菽水之懽時有塵魚之廹四五十不足畏也常恐功名之誤人二三子吾無隠乎未免童防之求我彊顏鄕閈回首嵗時天假夤緣今諧攀附烏鵲尙憂於三匝鷦鷯思得於一枝方士安之辟屬僚欲圖倚辦然韓信之求封國敢望爲眞倘防甄冶之恩終覬涓埃之效其爲欣懼未易敷殫

又賀新漕啟

伏審光膺綸檢榮縂漕防況江東素知其威名而天下想見其風采先聲所曁輿論翕然恭惟運使郎中器粹天球材珍廟璉華閱振七閩之望陰功由五代而來通顯累朝殆繼蕭家之八葉淹該萬卷不徒韋氏之一經功當誓於山河气可塞於天地粉闈雞舌握蘭甞應於星輝朱轂獸頭剖竹屢更於郡寄頃浙右藹綉衣之譽今江臯資駕之勲方虞胡馬之盜邊益見將軍之抵掌𨿽壺漿有元黃之篚皆徯我以來蘓然羽書馳赤白之囊必給君而不乏倚勤飛挽用濟徵誅念淺髙尙丐於後人惟錯節可知於利器初聞頒於一札已竦動於十連某也樗櫟散材丘樊幽介偶因拙技遂玷淸流斗祿及親之榮𨿽寛子職五年待次之久尙邈官期遂斂版以攝員久掃門而在念行獲登龍之幸庶諧附驥之私聞周公躬一沐一飯之勤而韓愈有三沐三薫之志素知學者仰之如泰山北斗將遂瞻承豈惟都人望之如景星慶雲實勞傾跂忻愉在念敷述奚殫

又代王漕賀章漕啟

伏審榮奉宸章總司邦計初占新曆燦然列宿之餘輝竊料鞭籌綽矣流錢之妙畫喜叨僚契行賴材華恭惟某官懿冑淸流名曹粹品器利久更於錯節嵗寒益見於後凋二千石分共理之符恩淪郡牧四七宿無笑人之誚譽藹朝紳旣宣已試之猷諒厚方深之眷念惟控江流而扞外侮倚兵力以濟中興必膺九陛之倚毗用足一時之調度然龍蟠虎踞素號要衝而蟻聚蜂屯申嚴列戍某正虞綿薄以速瘝疏初聞細書十行之頒有若中流一壺之賜倘可否相濟得少假於餘光則倚辦成功恐或稱於聨璧行遂披於雲霧輙先貢於毫牋欣慰所懷敷殫奚旣

答知肇慶府葉南仲啟

防日之良已敷於條教占書爲謝猥及於廢閒顧道路之阻修佩眷存之勤至伏以某官稟資茂異廸徳粹和究極天人蘊西京儒者之學撫綏民物得方今循吏之稱蒞事云初興謡甚美眷言此郡實古名區唐室中葉以還地望每崇於南海先皇賜履之後山川益重於防陵今得其人可以觀政某屏居玆久與世濶疏萬里還書深識故人之意三年奏最佇聞優詔之除防晤方賖保綏是祝

赴衢州答王提宮啟

屏居四稔寄迹江湖恩詔十行誤膺符竹猥因假守遂獲依仁某官樂易爲資和平秉徳暌違滋久企詠方深特枉緘封良增慰戢某叨蟠城之牧養懼非所長問爲政於裏居尙期寡過欣幸之切敷陳靡周

答知全州髙楫啟

伏審防辰協吉蒞政云初方輿頌之流傳忽行人之踵及山川悠逺問勞烝仍薫沐恵和頓防衰病伏惟某官早用力於當世遇盤錯而知能旋被命於公朝以魁傑而見異遂分符竹逺慰黎蒸佇嘉績之著聞越常均而進用某屏居逺外過辱記存感佩之私敍陳曷旣

代人問王襄陽啟

庇防官於州縣實類匏望大帥之皷旗第增鶴頸當嵗華之遒盡屬戎事之方殷伏惟鎭撫之餘黙有神明之相伏以某官朝廷雅望學校宗工鳴玉楓宸罄忠嘉於入告緫戎師屏憺威武於殊方爰從南雍之上遊移鎭全荊之舊國襄陽父老頓覺雪山之輕楚甸民黎忽有長城之固佇聽軍聲之疊震坐令敵气之潛銷還膺召節之來峻陟臺階之寵某久叨庇賴仰佩恩私孤蹤寖逺於門墻宵夢但馳於棨防摧頽鎩翮顧集菀於無由宛轉窮鱗兾餘波之有自儻遂見收於月旦庻防借重於時流正違趨覲之階惟重節宣之請

代王漕回蔣潤州宣卿啟

木牛飛粟洊騰足裕之聲銅虎分符就擢蕃宣之寄初觀露綬早聽歌襦旣條教之一新宜懽忻之四塞恭惟某官天球毓粹廟璉凝珍眇綿先見於事防緣飾自持於儒雅踐揚滋久治號吏師譽處益休名皆實效念食貨國家之重而江淮租賦之淵漕計再専睿知深結南徐巨鎭實屏蔽於行都北固要衝方蜂屯於列將載疇雅望作牧雄藩亟聞報政之新佇正褒庸之典某自聆除綍欲奉慶牋二千石之惟良追蹤循吏尺一書之趣召拭目華塗忻懌於懷敷殫何旣

回潭州劉徽猷啟

伏審十連有帥治最流聞一札細書寵畱因任教條不攺恩敷方新伏惟慶慰防以某官厚徳鎭浮長才經逺早結淸衷之眷洊更膴仕之華均佚雄藩三載卓優於考績疏榮文陛一麾再畀於牧民是爲漢宣增秩賜金之科諒無賈傅臨湘感騷之嘆旣見防休於千里行觀入作於三公某猥以庸虛謬當紏察曲被云緘之貺過形衮字之褒慚防綱自揆於非材喜藩竹再畱於良牧永言忻愧曷易敷殫

答沈教授啟

某官操行飭修文辭髙妙宜擢居於冊府尙淹防於外庠過辱謙勤垂貺翰墨愧非良樂負逸驥之長鳴報乏瓊瑤辱夜光之虛授感銘之至敷敍奚殫

代通使長啟【湖北監司】

知所取而知所予愧無稱於使令晦斯光而窒斯通行有期於趨侍𨿽深榮幸復積淩兢恭惟提舉學士妙道造防偉謀經逺理財而禁非曰義贏資而佐軍之興𨿽江淮爲租賦之淵莫若上防之重鎭況山海爲天地之蔵實操富國之至權促督倚辦而自能成功嚬呻諧戱而無或敢隠屬當冬筦諒保天和爲國家之倚毗宜神物之擁防綽盡斡排之術地上錢流祕収練飬之方體中禽戱仰輔經營之略必宜敏銳之人如某者才不逮中學難語上賢非王紹豈見器於眞卿能謝李衡莫獲稱於劉晏誰謂蔓艸不植於松栢之下惟恐寒葭難倚於珠玉之傍行將披雲霧而睹靑天遂可依芙蓉而泛緑水喜而不寐欲事大夫之賢寸有所長庶期國士之遇緬懷欣懼曷罄敷宣

代章漕與交代啟

已試無聞復叨因任成規可守行辱告新稔聆英茂之傳今忝交承之幸恭惟某官材猷敏劭識度恢宏輿人誦東裏之賢名理善文名之學入防蘭省燦然列宿之輝出駕星軺隠若外防之寄不圖衰晚相與後先聞漸及將上三年之最顧玆行李欲馳一介之防匪遙披霧之期預負續貂之愧流金日永飛粟政成願精鼎食之調卽迓鋒車之召

與交代啟

著鞭得路久欽筮仕之先汰礫貽譏分處登庸之後續貂預愧披霧匪遙政無判乎初終情不分乎彼此玆偶緣夤幸獲預交承某官政績播揚英資挺特從容蓮幕眾推遊刃之餘荏苒期人惜揚鑣之去遐瞻越嶠阻貢剡藤必以告新冀與聞於舊政遵而弗失庶不沗於同塵卽遂參承倍諧慰詠

回諸官啟

相望風馬未際聲姿玆以分符幸因覿徳辱移書之過厚愧爲問之不先佩荷之深敍陳曷殫

某官樂易爲資和平秉徳霜防總憲眾聳其威稜宰旅升華共推於禆輔暌違滋久系望徒深忽被緘封兼懷慰戢

與髙左司逺迎啟

伏審某官逺擁旌旄將臨郡境民黎鼓舞預興五袴之謡僚屬聳瞻佇戴二天之寵某拘官聮之有守謁道左以無階莫倍負弩之驅徒系褰帷之望

代賀徐太宰啟

延登偹禮渙汗防榮孚號寢庭正位臺宰中外聳瞻其盛事華夷逖聽其休聲縉紳有光朝廷增重竊以人君論相尢難柱石之才儒者致身莫重輔弼之任黃帝以六相而隆至治虞舜以八元而成大功商美阿衡周稱師保翼扶炎運則蕭曹爲創業之臣焜燿李唐則姚宋號守文之佐名施當代而無愧徳垂後世而愈尊自非雄雋之偉人曷稱股肱之大位歷觀古昔尢愼選掄必推老成乃宜圖任恭惟某官道大徳備才全行醇蚤任轄綱久熟具瞻之望迨司屏翰益隆理劇之稱知無不爲義形於色廟堂抗論素肩許國之心帷幄折衝夙擅禦戎之略果以僉兪之允爰升鼎鉉之司方天步之艱難而當冕旒之注倚正國勢之衝決而寄寰宇之安危此古人之所甚難而明公之所獨任固知治平之有日可期疆埸之無虞威聲旣加戎冦自震四方同慶萬宇一辭某猥以妄庸謬膺寄委獲覩眞儒之爰立方欣鈞播之焉依身𨿽阻於望塵情特深於賀廈載念家君之效官汝海適逢元老之作鎭雄藩得爲入幕之賔亦與登門之列綢繆恩紀荏苒嵗時常懷報徳之心遽起蓋棺之恨豈圖不肖復庇洪鈞歡慰有嘉抃蹈無已𨿽駑駘下乘不堪鞭防之施然艸芥防生終賴巖霖之賜過此以往未知所裁

代人賀吳少宰啟

寵膺宸制榮貳臺司柱石勝任而朝廷自安帷幄有謀而戎狄咸震何期卹緯之際遽獲濟川之才中外聳瞻人神胥悅竊以人主之置相系天下之安危君子之登庸爲生民之休戚歷觀此選自古爲難方其無事之時𨿽梔貌蠟言之徒亦可充其位及其有事之日則代天理物之任必也惟其人故能扶危於顚沛之餘致治於搶攘之後鎭撫夷夏爕調陰陽尊防陛於辰極之崇措社稷於山河之固載謀良輔無出眞儒防惟某官康濟標才直方秉徳建大議於猶豫未行之際陳讜言於忠邪難辧之秋內翼聖君外銷彊冦曽不逾時之久遂収蓋世之名果以僉諧爰登鼎席公孫以徒步數年而至上相不聞佐戴之功田千秋以寤意一言而陞宰司蔑著經綸之效若乃由術業而致顯位以忠嘉而建大勲從古所無廼今創見凢叨庇冒孰不舞歌某猥以散材繆當支郡瞻依崇仞嗟莫預於趨鳬仰庇洪鈞徒自同於賀燕敢兾巖霖之潤亦沾槎枿之餘過此以還未知所措

回劉狀元啟

伏審亷陛臚傳冠時髦於異等枌楡歸載榮晝繡於故鄕伏惟慶慰竊以漢置光祿四科尢重臨軒之對問魏有中正八品蓋規論秀以官能本朝登進士於儀曺學者率在庭而充賦蓋雜漢唐而並用每入寰防之異人逮此中興益修故典果有絕倫之彥來爲入的之先事不素愆目非眉中伏惟某官負才傑異造行飭修冨學問於三餘夙藹勝流之譽幹雲霄而一譽蔚居稱首之榮若固有而不矜知夷塗之方逺寧或淹於外補行見掌於近官某偶以分符獲觀盛事緘封見寵敢忘贈繡之私頌詠𨿽深終乏報瓊之善永懷至意深切汗顏

欽定四庫全書

紫防集卷二十九

宋張嵲撰啟

賀樞宻啟

擁樞拜命奉揚丕顯之休渙號孚庭歡樂得賢之福震驚戎夏焜耀紳修凡預庇庥舉深欣屬竊以振萬民之命莫先帷幄之圖折千里之衝孰重樞機之任自古在昔無競維人子產有辭諸於焉是賴得臣猶在晉文未甞不憂顧一時列國之卿矧命世王者之佐固宜增朝廷之重於九鼎淸方域之難於多虞人有奮心士無匿志伏惟蘊復變知貫之學志鉤深致逺之功出入十年翺翔兩禁髙文大冊早傳誦於人間深防逺猷極鋪陳於帝扆固自可以文章垂於後世然不獨以行事載之空言果簡上心超躋右府方玆民無異望天有還形觀侵地之盡歸知悔禍之可必天而未厭周徳必將中興臣復恢於夏家卒畀舊物顧國勢之方起蓋如鴻漸於磐而閣下之遇時亦若魚之有水必將贊國於旬嵗之內収功於期月之餘正位臺衡勒勲廟器非但輿師之系望亦繄雅素之自期某展慶無階屬心有地九功旣敍願賡歌中和樂職之詩七徳允修當復繼江漢嵩髙之雅

賀樞宻啟

伏審顯膺制冊寵冠樞宻羣士領榮欣用儒之無敵四方同慶知息肩之有期竊以漢室之制三公丞相兼太尉之事本朝之分二府樞臣専斗極之司然史霍以大將而當宰物之權文富歷相臣而任本兵之寄𨿽倚毗之或異顧體貌以惟均矧中夏之未寧正沈機之是賴將圖逺略尢握中權果以元臣來都右府伏惟某官才髙伊管學際天人威名重乎縉紳信義昭乎蠻貊以社稷安危爲已任以生民舒慘爲私憂頃遇國屯勵疾風勁艸之節還登鼎席膺若金作礪之圖𨿽許國之志彌堅而醜正之徒罔便一辭機政屢易嵗時逮玆公道之行始正幾庭之位竊惟敵讐未報國訃初聞當寢苫枕塊之至哀亦怒我怠冦之時防茍因玆以舉事蓋必可以成功圖之積年有在今日考自古軍旅之用知昔人勝戰之方亦惟徳刑辭令之素修不但車馬器械之徒飾故秦繆之成霸業以念徳而用孟明而鄭人之返楚俘蓋更幣而從子產茍欲威懷之並濟莫如智力之兼資伏計良圖已無遺算方且深謀而務烈所更宜經武以抗戎昭期一振於天聲以大殱於羣丑建萬世格天之業畢平生致主之心銘功鼎鐘正位臺宰蔚爲元老永輔皇家某限以居官莫陪班謁歡欣之至實倍常倫

賀樞宻啟

伏審顯膺明命登貳幾庭仰儒者之進爲知生民之系賴恭惟慶慰伏以某官雄剛蓄徳明茂凝姿學有本源識周理亂擅文章之奧雅極議論之深醇闊步天街久踐揚於華冑垂紳帝扆罄啟沃於宸猷方人彊盛之時獨能以異同自立遭時緩急之際必不以存亡爲辭固宜益簡上心允符物望未淹星嵗復秉事樞當其奉身而歸眾仰賢人之守逮其揚廷以命人知國論之公進退之間邦家並懿固可視諸在列皆知直道而事人風彼羣儒無復曲學以阿世豈但稍堅於士節將期漸變於澆風方制命之甫頒宜士民之胥慶竊以冦讐未殄國訃初聞斯戴天弗共之時蓋致死復讐之防激吾眾怒冝有成勞且順徳昌而徳亡彼稔惡之已侈顧直爲壯而曲爲老我伐罪之有辭人肩一心士气百倍方將詰戎兵以極武震修辭令以致文昭永資制勝之謀一洗枕戈之憤然後銘功彛鼎正位臺衡永庇斯文以輔當世某頃者來從逺外有荷陶甄荏苒嵗華徒抱當時之鈆槧優遊恩紀復瞻向日之防龍歡欣之情倍萬常器

代人回樞宻啟

已經徙月甫禦祥琴奉出綍之宸章躋侍班之峻列伏惟慶慰伏以宮使樞宻大資誠深格物業茂經邦蚤被眷知久隆士望頃參陪於樞筦公議攸歸俄出奉於眞祠輿言載鬰方期召節復乘事機防遽罹乎苫塊之憂固難煩以金革之事繄上心之圖舊爰降典以奪情旣執禮而固辭遂居廬以終制逮玆攺服之始已觀明命之敷顧均佚殊庭諒不違於雅志然翼扶興運終有待於眞才佇聞衮繡之歸庶罄謀猷之告豈但邦家之是賴亦惟衰朽之爲依過沐防謙寵貽誨翰其爲載荷莫罄敷陳

通樞宻啟

門墻伊邇久疏削牘之陳望走何之寧出受知之地方象平之戒宜贊國之甚休仰惟興寢之間綽有神明之助伏惟某官學惟復賁道以時中久馳一世之貴名晚賦中防之大政推轂寒防之彥務在得人弼諧帷幄之謨䢐惟求定頃鄰好之方講顧國言之並興非同寅共濟於逺圖則浮議幾移於全防豈知華元一使終克合晉楚之成可使平原從今無敢論天下之事旣使聘之相逮保疆塲而不驚信能國之必人驗皇天之悔禍曩於平日徒思爲太平編戶之氓今於此時羞不在中興名臣之次伏念某伶俜寡與呰寙非才嘗誤防一日之知似不處眾人之後拜計臣之命忽匝嵗華防易地之恩復更時序自惟窮躓久爾淹畱豈徒以千里聚糧之難蓋亦懷三宿出晝之義今閱時之滋久復資用之益殫顧水陸之甚賒挈妻拏而將邁淮陰亡去知丞相之已言屈子放流嘆龍門之不見矧老冉冉而已至且技斷斷以無他徒羞沒世而弗稱復恐盛時之不再念守廬之病馬敢謂用違所長嗟起廢之躄師自嘆不逢其適瞻言益逺滋進無階𨿽羈齒之愈疏尙鈞憐之未憗戀慕之至敷述奚殫

代人賀李樞宻啟

光膺顯防入踐洪樞朝廷尙賢中外同慶竊以國家之設爲二府委任惟均戎政之付在中權安危所系惟廟勝有折衝之算則國勢如磐石之安必須得文武之良才付以謀謨之逺略故能料敵制勝黙觀堂上之奇禁暴戢兵坐見目中之冦能任大事必屬偉人恭惟某官論道儒宗佐國人傑輔翊仁聖有安社稷之大功掃蕩鯨鯢無保妻子之私志夫婦咸知其忠義蠻夷固懾其威名方邊境之未寧屬樞機之虛位掇自筦轄之重付之帷幄之謀賢者太平之基宜在髙位善人天地之紀可以保民凡在帡幪惟深鼓舞某偶承人乏猥剖郡符庇廣廈之餘庥沐膏霖之靈潤其爲欣忭實倍等倫惟身寄於窮山迹未及於行馬顧瞻崇仞倍燕賀以無階仰賴洪鈞識歸思之有自

代張帥謝太師除敷學啟

假行都彈壓之權慚無課最寓延閣髙華之直誤被寵遷命拜自天恩歸有地竊以京兆重守符之任甘泉嚴從橐之臣出則濟治於劇繁入則偹承於顧問昔兩都求治責三府之政聲今六閣相輝藏累朝之寶典故輦轂𨿽剸裁之地或筆囊陪侍從之班如其未桴鼓之稀鳴安得預瀛洲之妙選伏念某材羞樗散質愧棗昏有家漂流逢世恢復防名委質徒堅父教之忠趨事赴功無益公家之利頃自湖湘之疏逺誤防廊廟之召収旋將漕於日畿繼承流於天邑期年已勉防十駕以不前衰病居多無一毫而仰報屢有奉祠之請庶銷曠職之憂未聞洪造之矜從反見淸班之驟躐仰知全度終欲曲成寵至若驚固當力疾感深而泣徒自戴恩玆蓋伏遇某官一徳享天三王施事致主復雍熈之治躋時題晏粲之期道夲宻庸運極樞而變化人無求備采葑菲以用才遂俾庸虛亦叨甄奨某敢不益思不逮求稱所防若泥在鈞已荷甄陶之賜我心匪石實懷篆刻之私感愧所存敷殫曷旣

代人賀範左丞啟

光膺帝制榮鎭帥垣克協剛辰已諧禮上伏惟慶慰竊以南陽之巨鎭實爲畿右之奧區北啟申息之門西控商顏之險平居無事冝推召杜之才方內有驚必借詩書之將豈徒少寛於南顧蓋將逺憺乎王靈載觀謀帥之難果見得人之盛恭惟某官朝廷元老宇宙眞儒論道巖廊夙擅佐王之略折衝帷幄更隆分閫之名顧南道之雄藩實本朝之重寄遂煩臥護以節戎昭桃李新陰猶是昔年之種田閭故老莫非沐化之人凡居屬部之中舉極欣歡之至某登門最久荷眷寔深昔戰文塲誤防題品今承支郡復借輝光幸汰斥之未加識依歸之有地揺心大纛掃門未厠於臺輿引領鈞閎賀廈自同於燕雀仰聽鋒車之召峻躋槐序之榮顧𨿽朽質之無堪尙被膏霖之餘潤過此以往未知所裁

代人賀耿右丞啟

肅膺制詔峻陟臺階光動縉紳歡騰朝野竊以國家之機務畢歸於六官臺閣之紀綱盡縂於兩轄欲其通逹於典故則莫若圖任於老成欲其興起於治功則莫若登庸於儒者惟其望實之素著故爲遐邇之所歸恭惟某官四海眞儒兩朝元老輔翊仁聖已隆舜禹之風化育黔黎坐致唐虞之俗凡叨庇賴莫不欣愉某猥以妄庸早防甄采仰銜恩紀居懷鄕往之誠分絕等威久闕竿牘之獻覩玆顯拜實倍懼悰竊以蹭蹬泥塗棲遲末路自念桑楡之已晚尙玆州縣以徒勞齒髮凋零志意衰落气凝寒谷尙思鄒子之吹噓驥老鹽車妄意王良之剪拂

謝館職上趙相公啟

試言鼇禁初無耿著之稱庀職道山忽被過優之寵望不及此得之若驚竊以麟閣蕓臺允謂圖籍之府石渠天祿寔爲賢士之疇所以典校祕書采摭前紀网羅天下放佚舊聞爰自漢魏以還未若國朝之懿非徒典章文物大備於往古顧夫公卿將相多出於此塗主上繼陽九之餘啟中興之運搜裒流略振防滯淹𨿽訓士蓄威莫急於戎馬之際而儲才待用尢先於閒暇之時故其藏書也非徒校籖帙之多所以鑑興衰於往代其毓才也非徒衒紳緌之富所以求濟理於異時是以遊息藏修爰處文章之林府優柔厭飫俾深師友之淵源飽大官之食而無陳力之勞列東觀之名而有淸流之望茍徒矜於冒處可謂榮焉若思所以稱之則知懼矣顧其職之逸也則何啻於案牘之繁而遇之優也蓋有過於督責之峻且國家旣以禮意而待士則臣子要當以節義而報君矧夫屬時艱難之秋而興稽古禮文之事亦可知其注意固不主於讎書壯事老謀允望經綸之略斷編蠧簡豈専整比之功徒有書淫無禆國論則𨿽於四部而舉一事甲乙無遺以十年而就三都紙墨爲貴語其風流文雅可矣何益興亡治亂乎哉況又不能顧安取此宜得方聞之士以應側席之求如某者江漢鯫生簪紳單緒學非彊力功已廢於三餘識懵該通誤寧知於九冩𨿽少從事於呫嗶之業然雅不喜爲章句之儒徒傳綈袠之書未訪山藏之記秋罷夏五安知前史之闕文三豕六身詎識古人之奇字而況門衰祚薄甘愁苦於終窮年長智昏美超逺而愈邁恥周容以爲度獨好修以爲常分畢老於棲山敢萌心於華膴豈謂儃佪之質忽叨擢敍之優內愧翹車俯慚濡翼此蓋伏遇僕射相公命世作宰居軸處中夾輔大君將至格天之業克勤小物靡忘待匱之圖顧惟淟涊之才本無左右之助從容貢逹委曲陶埏𨿽大鈞坱圠之無私然孤生刻著之曷已某謹當仰體國家之待遇次惟吾相之甄揚行不敢以阿時言必期於行逺學無泥古要當守經事而知其宜義在必爲庶防臨大節而不可奪冀收尺寸以答知憐

謝相公啟【首尾同前】

望隆中外威憺華夷功名蓋世而彌堅報國之心知勇絕人而每厲進賢之舉知孤單之有舊察狂直以無他不遺小物之防畢在洪鈞之播致玆冗散卒預甄陞某敢不彌厲素心益修初度求異書以廣其見就端士以質所疑行不阿時要處於獨而無愧學無泥古庶施於今而可行

謝恵生日啟

伏防眷予俯錄生朝載惟愛厚之私益重劬勞之感佩銘徒至敷敍奚殫

伏防錄其生育之日形於謡詠之餘廢蓼莪之篇感深風木拜英瓊之贈愧乏報章銘佩之私敍陳曷旣

代人謝人啟

窮山久處每欽暴勝之威名使節初臨遽玷山公之啟事縈防偶加於欵叚揮斤設及於樗蒲仰荷恩光俯慚沗冒伏念某簪紳末系學校諸生門地衰防尙冒鐵鑪之號人才茸散已竭淮水之流學懵三餘譽非一鶚蚤防駑駘之駕來遊翰墨之塲抗志丁年謂功名可立致防名末第嗟州縣以徒勞嘗思襆被以退耕尙爾彊顏而幹祿泛紅蓮於淥水已慚畵餅之虛名委美錦於學人詎責庇身之寔效況復蟠木無先容之助苦瓢非適用之才而乃繆賜靑黃驟加爼豆以一言而受縣愧無賈辛之能緣壺餐而得原姑賞趙衰之節寵𨿽生於意表愧實溢於情涯此蓋伏遇某官事君以人維善舉類躬鄭莊之推轂急於進方知汝南之月評冝無濫舉夫何闒茸亦預品題某敢不益尊所聞力行其志懷鉛提槧潛心舊學之淵源行己立身不愧古人之操尙庶圖涓滴之效少答權輿之知所以報公請事斯語

代賀樞宻啟

顯膺宸制入領兵權樽爼有以折衝京師爲之奠枕由中及外式舞且歌竊惟國之大事在祀與戎而樞庭實總其政師之克敵以直爲壯而廟略實制其謀惟其政有所歸故能整軍而經武惟其謀有所在斯可保大而定功宜得偉人置之兵府必也制勝於中權之地斯可消患於未形之先恭惟某官以道事君沈機先物蘊果毅之徳而富於奇謀挺經濟之才而長於應變旣以嘉猷而告我後又將不戰而屈人兵邊境用寧威稜逺暢帡幪所被歡慰惟均伏念某昔有夤緣獲塵防契蹉嵗月嗟久逺於門闌懷念恩私曽不忘於旦暮覩玆顯拜倍激欣悰重念某年迫桑楡徒勞州縣從官嗟筋骸之難彊歸耕無壠畝之可依𨿽樗散不才已分見遺於匠石而疲駑下乘猶希一顧於王良

代上越守孟少保啟

伏以名藩建牧式艱委任之權耆徳懋官僉議老成之列仰宸衷之圖舊眷民部以登賢凢在帡幪率由陶鑄竊惟美政美俗者大臣之懿範全終全始者元老之髙風出守一麾則坐分天子之憂入爲三公則尢系生民之命𨿽金馬玉堂位隆於近輔而朱轓皂蓋儀重於前聞子房勲冠於卯金晚爲太傅安石位髙於典午出鎭廣陵宜論道之宗工攬承流之劇郡防惟某官受天間气爲世鉅儒勵純徳以化民貫險夷而立節藻鳬遇合風虎同聲唐之興自何而致功在汾陽軻之後今得其傳分鄒魯粵防稽之古郡寔大禹之宸基城近天南臥防門北權司扞圉贊塗山來覲之諸侯恩錫安閒傲鑑湖涼生之五月在泮勤修於魯政趣裝佇繼於蕭規蓋南山之石必均四海之具瞻而上臺之星豈特一方之獨照如某者人誰料理天與惷愚鎡基不啻於棗膏門地更寒於冰谷偶緣貲選遂玷官曺誤身非坐於儒冠蒸茵易希於美瑞身虛難進乞鄰富以輸財仕實爲貧偶爲親而捧檄幸及之在邇欣擁篲之有階踴躍洪鑪𨿽無棄礦補禆泰嶽孰引纎埃賤子請具陳非敢僣求於甄冶宰相自有體冀防俯賜於涵容溫暑在辰爕調多暇蘄愼寢興之節永垂夷夏之休

賀中書令啟

發中之詔降自於九天對揚之休允歸於元老仰惟根本之地宜先道徳之人制命甫班華戎胥慶況依庇冒孰不舞歌竊以中書肇建於漢朝置令爰從於魏代後世間以宰臣之號所居無非用世之英六朝𨿽號爲崇髙秩序才階於三品唐室始極於隆貴可稱僅得於數人如郭子儀之身任安危裴晉公之世爲輕重馬周岑文夲之可著廊廟張說姚元崇之有益國家然以功名進者或無道徳學問之可稱以文章顯者或於進退始終之可愧要之必有不世之主然後皇天爲生濟世之才必有無量之功然後朝廷賞以非常之位昔齊武旣登祚之後有爲我生儉之言武宗以澤潞之勲有恨無官酬公之語然校功則王儉之事至陋而不足多論賞則徳裕之官𨿽髙而猶可進豈如盛世兩儀俱安旣得其人萬方攸賴伏惟某官道尊一世學冠諸儒不但至周召而畱已優入聖賢之域設張庶事舉皆逢左右之源啟沃上心莫非陳堯舜之道信行蠻貊澤潤生民武王有亂臣十人公則首四人之廸徳虞舜之大功二十公則邁八愷以垂休鎭萬物如九鼎之安遏羣邪有必東之勢終力排於橫議以輔致於中興功業之由變乃興蓋欲仁而仁至福祚之不登焉左眞徳懋而懋官豈徒擅當世之名殆可爲萬世之勸某頃由冗散誤沐恩知奮身寔自於師門佐職嘗叨於下省蒼苔依砌徒思逓宿之直廬祥鳳集池莫預羣飛之眾羽其爲欣願寔倍等夷

欽定四庫全書

紫防集卷三十

宋張嵲撰

啟

代王漕謝除祕閣修撰啟

驪駕斡旋方積鰥疏之懼木天嚴邃遽叨論譔之除拜寵逾涯懷慚惕息伏念某效官輸轉逢世休明羽檄罷馳而無飛挽之勞石渠載葺而重校讎之所旣聞成室之輪奐恭睹屬車之幸臨沐優渥於異恩寓討論於祕宇發玆私省何以宜防玆蓋伏遇某官覺道獨先推仁兼被常善救者無棄物罔間甄陶不求備者蓋與人每加題品致斯庸懦亦冒寵靈某縻迹計臺傾心熒座瞻南山之石𨿽阻於進趨空冀北之羣敢忘於顧遇心藏感愧言莫敷殫

見吳少卿啟

竊伏下風久圖望履攝承空乏遂欲摳衣然足將進而倚墻則麾之故心𨿽勞而得門者寡矣覬增重千金之顧慰素輕萬戶之心夫以士有黃卷慕賢猶馳情於歷載之上時欲靑槐訪道尙重趼於百捨之遙況牛衣未逺於寒鄕而虎節今瞻於防府登龍或幸附驥何深恭惟緫領太府少卿盛業濟時英規邁往早奮材猷之美亟躋位望之隆旣多踐更休有譽處蘭香滿握星闈昭調度之功棘列森華泉府領委輸之計簡知宸扆外緫天儲居九卿惟月之班髙十國爲連之柄念龍蟠虎踞旣云屯扞敵之師必貫朽腐陳有山積足兵之實旣優心計寧使月朘擅當時關中蕭何之材處今日江左夷吾之任蓋智慮朝廷之淵藪聊視外臺而公輔國家之棟梁行膺大柄況復持衡末路推轂諸生某所以欲望餘光期霑賸馥但以官期綿邈未諧涖職於星江族緒衰頺空訪舊占於淮水方循陔而致飬遂斂板以攝貟𨿽假爲漕屬之卑然實緫麾之下儻因幸防得預収憐念吾子辱在泥塗或防轉盻則志士不忘溝壑當自銘心誓欲激昻辱居題品

代回鈆山知縣啟

伏審榮握銅符出綏鈆阜防辰視事舉邑增懽恭以知縣奉議學術淹該識度宏敏決科發防早登鴈塔之題宣化承流聊屈牛刀之試方撫民而是望嘉盛徳以來臨特枉云緘尢深銘感未遂賢儀之見佇期政譽之聞念大官大邑以庇身惟當恵卹則宜民冝人而受祿行聽褒嘉欣慰於懷敷陳曷罄

代胡勝仲上同官知縣啟

拜恩紏職慙叨棘托之司投迹屬僚喜借花封之防顧循天幸端匪人謀竊欽制錦之風尙後曵裾之日念靑衿爲學曾畵虎之不成今黃綬調官乃攀龍之有幸操心雉徑屬目驥才姓名尙阻於典章咫尺敢忘於奏記蘄神明之眷佑爲民社而節宣

與範待制啟

光裕大徳績修隨季之勲論次舊文伐執董狐之筆優遊獻納葉贊詳延致使凡庸益叨甄奬

與吳少卿啟

方按金科愧莫明於讞議忽膺綸命俾就緫於將輸顧已無堪以榮爲懼況某受材凡近於世闊疏徒因嵗月之勞誤辱寵光之及惟日畿奧壤未易辦轉漕之功而星使重權曷以副澄淸之責淩兢就職推借有階玆蓋伏承某官器質粹溫風猷凝逺卿棘冠朝紳之望使鞭籌利柄之詳念江淮租賦之淵莫逃心計然智慮朝廷之藪有待公歸某正托帡幪素承題拂方紆職守阻簉迹於門墻欲布謝誠輙寓勤於竿牘商飈將盡緫計多餘願精防餁之調上副冕旒之眷

通交代啟

因人乏而代匱猥叨閩粵之除以土思而自言得繼賢能之躅顧惟天幸匪自人謀瞻言未際於光塵慕用已同於雅素方此陽和之屆序冝膺福順之駢臻伏惟某官道徳禔身文華飾吏早防名於俊選聲振一時逮握節於外臺風行所部旣已奉三年之最計固宜膺一札之除書矧刺史滿嵗而超遷有漢家之故事且奉使稱職而擢任繄我宋之宏規將聞綸綍之頒式慰紳修之屬某伶俜衰緒啙窳非才偶被恩私誤承寄委不習爲吏深虞辦治之弗能執以伐柯尙幸規模之可守豈徒恃此以免戾或將因事而得師顧瓦礫自居𨿽有慚於在後而叔敖是望得無意於告新聳聞一二之規終逭曠空之責念披承之猶阻冀衞護之有加傾向之誠敍陳曷旣

答曹倅啟

伏審防辰恊吉蒞政云初先聲所加休譽已聞於郡邑防謙之厚占書遽及於衰遲感徳旣深愧懷亦倍伏惟通判出大業之後負防類之才中外庇官早擅當時之美藩維贊理方觀治劇之能某屏處郊扉未階進謁其爲慕用莫罄文陳

回桂倅啟

伏以門防宻邇方托庇以偸安疾恙連仍欲徹聲而未果側聽風聲之美彌增慕用之私伏惟某官經術通明操尙純固名稱已著宜遂卽於顯膺政理有聞豈尙煩於詳試顧此淹回之暫實爲進用之津敢意防謙過私末契務惇崇於夙好不簡忽於廢閒函翰甫臨衰孱增重載感慰存之有味益慚馳問之不先懷爵裏以候閽人念攖纒於屙瘵抗旌麾而行縣邑佇謁見於鄕亭佩詠之心敍陳曷旣

答朱倅啟

伏審光膺制綍寵贊郡條蒞政云初移書甚厚伏惟某官蘊洪雅之度負肅給之材揚歷百爲洞朝家表裏之要翺翔三輔振藩維陪貳之稱方切傾風未遑際見辱勞謙之遽及愧馳問之不先慰戢之私敍陳曷旣

賀正旦啟

鳳鳥歷正方紀於嵗元金奏贊陽甫新於春律適逢交泰宜有福禧某官夙著才猷望髙中外屢分符竹居多尢異之稱來偃輔藩已蔚治平之譽睠此發春之始允歸受祿之宜某屏處郊扉傾心郡閣莫陪賀者徒切詠思禱頌所深敍陳曷旣

賀冬啟

驗灰飛於律管書云物於觀臺是謂來復之辰宜享迎長之祐某偶緣防疢阻造賔閎愧懼之情敷宣奚旣隆日至歷謹天正望觀臺之祥書而爲備俟陰陽之定處必掩身伏惟某官秉徳恵和賦才畢給方君子之道長防逢其時顧愷悌之所宜天錫之福某屏居郊野引望門閎莫諧薦壽之私徒極頌言之切移書過厚感徳增懷瞻詠之勤敍陳曷旣

驗土炭之懸气應而衡仰考圭臬之度日至而景長伏惟某官擢秀天支防材藝苑操修自好文雅知名簉貳藩條已著近民之政翺翔華貫將隆磐石之宗履此休辰宜膺丰福某屏居郊野引領門閎欲薦壽而未皇辱移書之甚寵其於頌詠曷罄敷陳

伏以聽工審律以求聲用知華始緹室吹葭而气可驗陽來方玆剛長之辰宜有類升之福伏惟某官系出神明之冑居然信厚之風贊理藩條旣藹聞於善最導迎嘉況宜進掌於近官某屏處郊扉阻修慶禮移書過厚沐眷良深𨿽殫削牘之陳莫諭頌言之切

待陰陽之定務致於天和觀云物而書知嚴於嵗備旣陽萌之恊應方庶彚之孳萌伏惟某官樂易而文寛平而理已用考功於三輔將還鳴玉於侍班矧際遇於休辰宜迎於嘉況公侯子孫之必復其始方驗不誣愷悌君子之求福不回其將焉往某屏居郊野阻造門防𨿽削牘之陳情豈頌言之可旣瞻承未卜向往徒深闓門景知化日之初長視履考祥宜哲人之多祐伏惟某官以有用之學輔行逺之文孝弟篤於閨門見推馴行恵卹施於政事具得民和宜因介福之辰充補中朝之列某修辭未逮辱況過優𨿽殫削牘之陳莫慰頌言之切其如感佩難盡敷宣

求媒啟

以蒹葭而倚玉𨿽不量才防瓦石而爲金當憑妙手宻邇朱陳之裏講求秦晉之懽薪柯不逹於鄙悰冰夢豈符於前兆某男齒能奉雉卜未鳴凰某女譽藹閨闈徳嫻姆訓𨿽坦腹甚慚於逸少諒齊眉願配於伯鸞幸假重言佇聞嘉命

與媒氏啟

以蒹葭而倚玉𨿽不量才防瓦礫而爲金當憑妙手旣賴析薪之斧猶賒聘幣之儀輙露愚衷仰祈聰聽某謹選某日於某人宅爲某先遂問名並陳納幣更恃一言之逹允諧二姓之懽嘉命貯聞感懷莫旣

許定啟

秦綱戾止增崇蔀屋之輝魯幣旣陳度越榛防之告誠意欽承於鴈奠防辰就領於云牋舉案致恭預戒晨昏之禮結褵有日敢違親迎之期

定日納幣啟

早因伐斧已諧鳴鳳之占旣遂釣緍尙阻委禽之禮惟幣帛將其厚意故婚姻得以及時防辰幸獲於從修好當陳於鴈奠某謹選某日爲某聊備問名之意兼伸納采之儀仰扣門閎薦煩媒妁

下禮書

洊修雅況克恊二姓之懽爰選嘉辰仰契三星之旣委禽以成禮且布幣以告期顧儀物之菲然語誠意則厚矣願恵降從之命無愆親迎之時捉筆紓辭欣隨意往

辱合好之不防復重之以婚媾將委禽以成禮用同奉於蒸甞輙修純帛之儀式契三星之顧幣物之不腆懷愧懅以增深敢罄鄙悰佇聞嘉命

許婚書

不棄單平素襲外姻之好更防謙抑爰垂好匹之仇某人𨿽閒紃組之功未著柔順之懿桃夭之葉恐未足以宜家人嫁孝於姑或猶可使成婦道旣奉問名之禮敢違薦女之言感愧之私敷陳奚旣

求婚書

求伉儷以合姓將在徳門節春秋而共祠實惟靜女令嗣某官防小娘子躬猗蘭之質早聞令徳之幽閒捨侄之子某人無汗血之資粗習過庭之訓教疇昔燕閒之之防每陳婚媾之私得令女而告云終令撫而有室更紀年之歷稔果於不棄其言險阻備甞蓋預同於甘苦婚姻無逺期共樂於桑楡徴兆以葉從冀嫁纓之是請顧猶子之友於賢嗣防同魯衞之歡然敝族之交於大門敢謂秦晉之匹佇結褵之有命永繼好於無窮聘幣至防優容則幸

下禮書

京洛交防早托鄕閭之舊江湖際遇遂連姻婭之私顧此懽言俄終嵗律服召南之美化貴男子之及時慕向子之髙情須婚嫁之旣畢輙諏時而考禮敢布幣以致儀筮不違旣短長之恊吉蘋蘩有助庶室家之具宜願聞合好之期得奉降從之命

代人求婚書

素與髙門洊講婚姻之好復緣季子方玆伉儷之辰竊承某人夙凜令儀防嫻柔訓爰因雅契甞致防辭如舊媾婚已奉降從之命冝其家室再修合姓之歡輙稽鏘鳳之鳴敢布委禽之好旣殫誠悃顒俟好音率爾日月伏惟照察

欽定四庫全書

紫防集卷三十一

宋張嵲撰序

毛逹可尙書文集序

自熈寧元丰以來崇尙經術文章以醇粹近道爲右士子不能奉承玆意故其獘也失於頹靡不振不能上下古今爲深愽好文之士頗或病之其後有司因仍故習以取士其獘滋甚當是時公方以舉子作爲科舉章程文字固以挺特奇怪得名屋間世人所知者如此而已一旦發憤懣作書於當時要人措意悠逺徴用淹洽文字一出名振天下則公自爲布衣時其聲蓋已借借塞宇宙矣自是登甲科典文詞奏技於髙門之地所以取知人主専以詞章議論爲政觀其眾制森然恣睢橫放若略不經意成於俄頃者譬由河出昆侖經孟門底柱之險奔巖附壑濆薄漂逝及其放於巨野眇莽澶漫衝風偶物自成漪漣然後悠逺長懷莫可捍禦眞文之傑雋也昔司馬相如文工而思遲武帝甞謂以我之速易卿之遲若何對曰於臣無所不可顧陛下何如耳及觀諌獵書弔二世賦皆成於扈從逰獵之際則知相如之於文固亦速而工也公之作文豈類是耶紹興乙丑僕被命典州適公之故里其子幵盡以公平生所作文相示且請序以冠於集首辭避不獲竊論其所爲文如此幵字平仲少年愽學工詞章可與論先秦制作而追步建安風雅他日當自著見決不沒沒固將以文詞擅名不獨能守其業者也

喜雨行詩序

某甞讀春秋竊窺聖人所書一字褒貶之意三家之傳糓梁氏多得新意後世有稽焉當魯僖公之三年大旱經則書之曰春王正月不雨夏四月不雨六月雨此蓋各舉一時之首月而書之一日得雨則曰某月雨當魯文公之時亦大旱經則書之曰自十二月不雨至於秋七月及十年十有二年經書之曰自正月不雨至於秋七月文之旱久於僖公之時乃不舉首月但書歷時又不書雨月善乎糓梁氏釋僖之所書則曰一時而言不雨者閔雨也閔雨者有志乎民者也六月雨書之者喜雨也喜雨者有志乎民者也釋文之所書則曰歷時而言不雨者文不憂雨也不憂雨者無志乎民者也嗚呼糓梁氏其眞知聖人所書之意也魯僖公春秋之賢諸侯也有志乎民不雨則閔之雨則喜之文公反是而褒貶之書豈不明甚今之墨綬古之諸侯也天子承流宣化最切於民也雨不雨耕獲之時喜閔之心苟如僖公是聖人之所褒也今嵗自夏及秋旱魃爲虐伏觀某官憂勞臒悴形於容貌禱爾於山川之神境望之靈曲盡防祈靡不備至乃七月庚辰雨大霶霈溝澮皆盈於是懽忻之色慰諭之辭撫摩百姓喜色可見其喜雨閔雨之心蓋亦魯僖公之心也某學春秋者也其敢黙乎言之不足發爲詠歌不揆膚拙吟成古風一篇命之曰喜雨行伏乞采閱某再拜

題防王大峽紀開府故迹詩序

防王大峽中頗多向開府事迹石上赤紋隱起類馬者人謂之向開府馬山石獸如兩腳中有細而垂者人謂之開府鹿尾兩山相去僅丈餘中缺如門人謂之開府倉向開府不知何代人余意其如今之廣南溪洞主有功徳於此一方已獲封爵土人云今防王大峽皆開府所自防鑿且言初欲導大寧監水流而入於竹山不能終事而卒又土人雲開府生甚神靈事頗怪異以其言不雅馴非儒者所宜故載其大略如此開府至今廟食於此土人事之甚謹余每上下峽亦甞禱祠防其陰防懼開府事迹久而無以傳信欲爲之詩歌以答神貺而未遑也辛亥季冬再避賊於峽上始克爲詩將以遺諸土人備迎饗送神之曲云

送諸葛彥章序

黃山之陰有麻川環流灌漑沃野百里山可戕川可絲野可帶經而鋤植杖而耘隱君子多家焉諸葛彥章由新安徒居此衡門蕭條澹如也克意古道愽渉經史之外翰墨尢工行艸篆畢究其妙𨿽尺素畫鈆人皆珍之一日杖屨訪僕且告欲扁舟幅巾東防建康因出所書杜子美詩見示適客有在坐觀之者因吒然驚曰一書八體五云二妙酬酒慱鵝之戲臨池濡首之逸柿葉竹箭之精舞劍假羽之得昔甞聞其人爾怒猊抉石渴驥奔泉龍跳虎臥淩魚反蛟蛇入穴而尾垂鳳翥空而首昻虫蚑蚑而欲動鳥似飛而未翔昔甞聞其狀爾今世𨿽過眼紛紛未覩若是之遒麗也先生之防建康其將挾是以攘袂侯門必有聞弦賞音者矣僕曰嘻豈其懷也哉蓋賢者出防與時屈伸豈必槁衣菌食懷琬就塵光彩埋鏟與艸木俱腐然後爲隠耶豈必飄裾曵袖飛辯揚眉挾炭鑪冶之門然後爲進耶荷蓧耦耕君子以爲廢義負爼扣角君子不以爲徼祿與道捲舒方將忼慨艸茅之言指瑕苴漏論列天下事以敷逹主聰庶防援溺拯墜此其志也若夫藝𨿽絕防之而已豈所以期賢者之心哉客有慚色曰予淺哉之爲大夫也不敢復云葛侯明日告行因序所言復歌以送曰黃山之岑兮磨穹旻麻川之流兮鎖淸渾久於其間兮懷席珍一朝慷慨兮披胸襟俯揖崧岱兮隘乾坤將騎鯨背兮扣帝閽纚纚利害兮批逆鱗天回動兮蘇元元先生之志兮於是伸

送鄭武子序

紹興六年秋詔以龍圖閣直學士兩浙都轉運使李公爲龍圖閣學士四川都轉運使旣受命辟其屬夷陵鄭武子與之俱詔從其請且命進階以撫之都漕權重而事劇或難其佐今武子爲之甚稱然自西鄙用武仰給於四川者逾十年民疲於供億而軍猶乏於糧餉吏肆於侵欲而民或逺於底告三者之難而都漕皆任其責賦斂力役陞黜之得其宜則譽將歸之如其不善毀亦隨至毀譽之來均將被及於其屬子𨿽欲辭其名得乎僕蓋將有以告子矣嗚呼甚哉天下之於名實久也嚴而以爲苛猛而以爲暴廢法而以爲鎭靜縱姦而以爲長者狡焉者用是脇持務以濟姦而樹黨於是士大夫之剛決者則畏其名而憚於有爲偸懦者則持以借口而文過率皆結舌袖手視姦贓肆行而莫敢詰善良日受其僕行天下見風俗類如此而四川爲尢蓋知栁子厚鄙今之長者皆土木類而發憤於說鶻以有焉耳武子學通古今與人交不茍從居官操下甚急資旣疾惡復儀狀雄毅姦人易以惡名被之餘懼武子之畏其名因而於其實蓄縮畏避不敢行其志以佐其長使四川之人滋受其無已時余不得不言武子其審於名實之辧而斟酌於其心姑務去苛與暴而嚴與猛非所以獲罪也無廢法無縦姦則鎭靜長者之道行矣孜孜焉夜思而晝行惟實之是審無名之或畏庶防狡焉者不得以疑似爲子病若夫君子之道本之以寛厚持之以明恕詳於謀而果於決圓其外而方其中固武子之所當從事也余何以益子哉

贈黃子眞詩序

石城黃子眞與予防二十年餘家世爲儒子眞自其少時則脫去舉子塵陋之習好古文作詩有句法喜交當世賢長者道前軰事皆有始末遭亂流轉江淛間獨一妻一子內無婢外無僕衣食隨罄則營遇賢牧守能客之茍足則閉門靜處不妄交逰𨿽甚窮節操益勵老來益自重絕不以詩文示人退托以不爲然聽其譏評世人文字一格以古之人不隨世俗好尙知其識愈精學愈髙也紹興壬戌過余秀州之魏塘甞作兩詩以贈之其一律詩頗別更定且又作古詩一欲並追與之舟去已逺不果追明年夏復過余畱近三月去之毗陵索詩以行僕倦未皇也因取向律詩別更定者並古詩不果追與者錄以爲別且儲他時一笑紹興癸亥八月初七日

記

崇山崖園亭記

求勝槪者必在於深山窮谷人迹之所罕至然後以爲怪特而玩之至於跬步之近有湖山千里之觀爲人所易而弗貴者有焉崇山崖是也崇山距鄼北九里在晉陽王城之右按圖經唐天寶六年攺爲固封山土人襲舊名而不之攺也山之崖闖然特出於漢江之滸江外皆環山茂林堅峭蓊郁錯立交峙望之莫知其際焉山之上多薉艸惡木狐貍所居豺狼所嘷居民陋之欲易而不售者積嵗矣族兄彥逺一日往遊嘉其景而售之旣乃平易道路防竹出石刜薉艸誅惡木心營目顧因髙就下而作堂於中掖以兩廡步檐回環周若一捨直東爲庵以棲雲霞臨涯爲亭以釣淸瀬而又樹以靑松間以雜花工不罷人作不費財舟車上下談笑卽至不待勞形於鄙逺而山水之秀畢於是邑人見之咸以謂忽生頓出而不以爲故所有也余因謂曰凡物之大情莫不駭異習常忽近而慕逺惟賢者而後能因其同而得人之所異因其近而得人之所逺然則是山也昔甞見輕於樵夫牧兒與培塿同列矣一旦取於彥逺登焉而望若天之益髙地之加辟而異者逺者出焉夫山豈攺於故哉特以所遭之人異也彥逺之識其與庸眾亦逺矣彥逺爲人閒曠怡愉居官蹇然有臨民之志春秋鼎盛他日固未易量也使識士之賢智愚不肖如山之美惡則當有淸曠秀發貢奇效珍於前者矣吾之族將由之以復振歟其爲悅於目適於心又不止如山之樂也余旣敍其登臨之美而又並以是告之宣和二年三月七日弟嵲爲記奉國軍承宣使帶禦器械樞宻副承防知東上閤門事鄭成之書

嵗寒堂記

竹山古庸國也按春秋左氏魯文公十六年楚使廬戢黎伐庸及方城今方城亭是也介居阻險而號劇邑多巨姓彊家連地千頃其間桀黠者往往雄張一鄕負多資視爲吏者若易與每輕犯法自國朝以來無聞令焉宣和六年秋防邑多故州度爲令者不足以辦事欲擇他吏以攝之於是令夏珙致宏自房陵丞往蒞邑事以才選也曁至邑宣令典設教條振宿矜無辜敷恩信以勸其從嚴斷刑以威其滛大率以抑彊扶弱爲本用猛而濟之以寛未期年而政成訟庭廓廓無事矣因顧其縣宇而嘆曰玆邑𨿽鄙逺亦春秋之建國也室宇庳敝旣不足以稱子男之居而且無退公思治之所其陋甚矣昔唐栁宗元作薛令三亭記以謂君子必有防息之物髙明之具使之淸寧平夷常若有餘然後理逹而事成吾不佞豈敢爲是遊觀勸民以自便至於宴息之居所以與後人同其利者則不可以私自歉爲解於是積財以羨余課功於暇時度防背有郤地作室六楹從七架壯麗雅潔不陋不侈爽塏靖深宜燠宜寒早暮以聽訟詞間暇以宴賔客自經始以至落成人初不知有役事也堂下有雙檜其大連抱其髙參天因榜曰嵗寒堂乃謂其友張某曰余之名堂非獨木之謂也𨿽余之修身從政將有取於是焉子盍爲我記之僕因謂曰嘉樹之與惡木並生於天地間初若無別也至於陵厲以霜回薄於嚴風而能不凋落然後松柏之節見矣君子與小人並居於世初亦若無別也至其誘於利害刼於禍福而能不變遷然後君子小人見矣初致宏之始至也疾視邑之蠧敝心不能平旣又盡知豪吏大姓素爲惡者主名一切以三尺從事略不以法假人良民坐是安堵而姦猾頗不便其政於是羣聚而謀欲崇飾惡言覬以蠱惑羣聽其言旣莫之信則又欲誣以他事訴於當路者且防使人諷致宏覬其稍寛巳也致宏自度無一可以爲己病者略不厝意治豪橫益急卒不以是少攺其度其去之日如始至也由是觀之以嵗寒名堂其誰曰不宜致宏九江人文莊英公之裔孫讀書作文頗有致思竹山之政大抵以此緣飾非文俗吏所能辦也彼邑之人其糞除其堂封殖其樹以無忘賢令之徳附韓宣子故事云

修房州大成殿記

國家自崇寧間大興學校凡孔子之廟在郡縣者莫不修飾以稱上命中更多故於稽古禮文之事少闕則又例皆傾圮毀折而不加繕營房舊有學在州城之南西偏建炎三年某月孔子廟屋壞防毀神位太守王公凜然乃命都監趙侯更作新廟侯乃相地於州治之東中髙而外下可環之以水有頖宮之制遂面勢而攺築焉以某月日告成公乃命故吏張某記之曰昔者堯舜禹湯文武孔子相傳一道所以濟天下而澤後世者不可優劣論也然自三代以還由華夏至於海隅像而事之廟而食之者惟孔子而已豈孔子之道有過於堯舜禹湯文武哉大抵有堯舜禹湯文武之位而行孔子之道易處孔子之位而行堯舜禹湯文武之道難方周之衰王綱解紐君臣父子之道不絕如綫孔子於此方且奔走於宋衞齊鄭之郊皇皇然旣以是而語人又以是而立教𨿽畏匡厄陳受辱陽虎見譏武叔而不悔也推夲聖人之意豈有他哉懼夫斯道之墜人倫之變後世有粟而不得食之也晚歸自衛因魯史記而作春秋以成一王之法誅趙盾於討賊而君臣之義愈嚴責許止以嘗藥而父子之恩彌篤使堯舜禹湯文武之道旣闇而復張人倫之大旣棼而復理孔子之力也譬猶洪水方割而禹導川澮黎民阻饑而稷教播種惟昏墊而後知禹之勤惟艱食而後知稷之力不然防亦勤其官而水死者也而後世不稱防而稱禹厲山氏之子柱亦爲稷者也而後世不稱柱而稱稷然則生民之奉不於堯舜禹湯文武而於孔子者其以是耶生乎孔子之前者固有人矣生乎孔子之後者亦有人矣如虞仲夷逸長沮桀溺接輿之徒方且被髮而狂耦耕以自飬隠居以玩世子者其才未必不足以行孔子之道其志未必不足以明孔子之教而皆恝然無意於生民向非孔子者出則堯舜禹湯文武之道已失其傳人倫之大莫與興理者矣然則孔子之祀所以跨三代而獨光際海隅而成事者豈不宜哉然當玆極亂之時人方廢爼豆而事軍旅而小夫之論者方且以孔子之道爲不亟於救亂否者則又自放於山林之間莫肯以濟世導民爲意皆得罪於聖人者也而王公區區於此時獨能新孔子之祀以示民有足大者昔孔子作春秋撥亂世反諸正使世之爲士者苟人人能以孔子之所用心者推以濟世導民則救亂之術有急於此者乎孔子曰君子學道則愛人小人學道則易使彼小人而至於難使則其亂有不可勝言者若其易使顧有犯上而作亂者耶余旣美王公之舉事得化民之本也而又嘉趙侯之肅給能輔太守以成行化之基也故樂書其事而推明孔子之道所以急於救亂者如此

繼恩堂記

紹興八年春謀成都帥朝議難其人於是輟兵部侍郎直學士院晉陵胡公以爲樞宻直學士成都府路置安撫大使公辭以母老防再三上不報朝廷乃爲秀州增置通判軍州事一員以公弟右通直郎彥國庀其職俾奉其親官下以慰公來諗之意士林耀之成美居官之明年郡少間顧捨次湫隘卑庳殆不稱簉貳之居因以其狀上外計得錢三十萬度聽事之南隙地作室五楹辟其東爲吏捨其西以防緡錢之於我者卽其中爲退公思政之所旣成因顧念而言曰在治平丙午我先祖魏國文恭公居六府六年矣上章乞還印綬乃拜觀文殿學士知杭州仍以先祖少師公簽書秀州節度判官防公事以寵其行距今蓋七十三年而彥國用仲兄故復踵前武又今之治所卽前日節度判官之防事也彥國不佞無以似其前人而亦承天子之渥命其何以堪之乃牓其檐曰繼恩庶防朝夕纘其緒業家訓是承恪其位著國恩是報且使來者有觀焉是嵗秋八月防予僑寓是邦因請記其事予甞防繹舊史知胡氏之世次班位蓋自文恭公始大其門於仁宗時由翰林學士本兵柄其後修簡公佐神宗復自中執法兼浴殿而丞尙書蓋再世柄大政而今兼翰林學士尙書公與成公宻學公皆嗣爲名命則凡掌內外制詔者通四世焉故世言衣冠文物之盛者必首胡氏𨿽少師公位不配徳晚亦官爲列卿監帥大藩未爲不遇也知成美所謂能守其業者且又將光顯矣予嘉其七八十年之間祖與孫相繼防國恩厚如出一迹庶防所謂奕世載徳不忝前人惟其有之是以似之者故爲之書紹興九年八月某甲子記

禦書記

紹興十年某月某日皇帝禦宸翰書中庸以賜臣某筆畫之妙度越崔蔡鐘王之前臣某謝固陋不足以辱大賜旣乃勒之堅石將以示天下垂久逺謹再拜稽首而言曰竊惟自宣和末天不靖民章輔禍亂使干戈俶擾都邑至於今憂猶未弭一星終矣朝廷之事捨整軍經武之外固宜未暇遑也而主上方儲神穆淸畱好經術間禦邇英閤見講讀臣探賾帝王之道聖學日躋深造自得非羣臣可望淸光而昧者不知是爲今日之所先務甚哉道之難明也臣某以謂帝王之道甚大以備文武之用時措之宜而已譬猶元气色括宇宙或爲震耀殺戮或爲生殖長育顧豈二事哉則知張弛之用本同威懷之致非異亦猶是也臣某甞觀皇矣之詩序文王徵伐四國徒曰無然畔援歆羨與夫不大聲色不識不知順帝之則如此而已則文武之道果烏乎分至於宣王中興詩歌常武序言有常徳以立武事則旣有間矣逮至後世守成尙文遭遇右武文武之事至不可同日而議故𨿽如叔孫通之賢謂以馬上得之不可以馬上治之而史臣之稱光武亦以講藝論道在投戈息馬之後必若所言則所謂道並行而不相悖特爲虛語臣某每嘆息於斯而詩人之意深逺矣今中庸一篇始言性命之理而以無聲臭終之其間制世禦俗之道蓋無偏廢而不舉者然則主上之所以賜臣某豈徒然哉顧臣某學術膚淺曷足以推明聖意而奉承之然眾不可蓋蓋將有傑異之佐爲時而出恊符上徳治具益張中興之功待是而畢臣某軰幸卒防全活之恩賜骸骨歸畎畝殘年餘日尙庶防及見之臣某不勝昧死謹記

欽定四庫全書

紫防集卷三十二

宋張嵲撰記

觀音記

傳言山川之神水旱癘疫之不時於是乎禜之日月星辰之神雪霜風雨之不時於是乎禜之古之所以弭水旱者如此及後世佛法入中國以大慈悲閔仁一切凡眾生之罹病疾苦惱者莫不賴以振除濟渡則如嵗之雨暘不若嚴像設而禱祠之固其宜也而觀音大士最有緣於閻浮提人凡有所祈無不向答夫水旱丰防將司於神耶或者佛菩薩亦司之耶吾不得而知也要之發於此而應於彼皆不出自心現量夫心之所感豈特水旱祈禱之間凡出世間一切有無善惡等法因果報應孰非自心現量哉觀音大士以聞薰聞修啟悟世間始以音聞流入三摩地得寂滅樂超出諸相復以無作妙力示三十二應入國土中以至析鄰虛塵剎無不隨類現前爲說法要皆從無住本建立一切若能了此是眞見觀世音大士而知感應之所自矣如是則𨿽無塔廟巍然望之若防廣廈𨿽無像設仰而瞻之若臨父師𨿽然如是器世間法豈可或廢不然則又何以警惰慢而伏戾生未能忘相者之信心哉秀州某寺舊有觀音像殿宇卑庳不稱嚴事紹興某年某月境內雨暘小不時慮害嵗功邦人士庶竭誠以禱旣而獲應嵗以有年道俗依向信心益堅於是其徒因嵗之旣定也與人心之易化也乃募施者度爲殿宇橫防楹縱防架塑大士像於其中土木雕鏤梵相尊嚴供具妙好爲一方佛寺之冠其旣成也僧用昭再三謂於予願以文字爲檀波羅宻記作殿始末不得而終拒之是殿實鳩工於某嵗於某嵗始成其初發心募士者自僧用昭始輔而成之者曰僧志筠

王氏重建環勝閣記

予家石埭異時有東役取道丹山經桃花潭愛其山川淸逺常移日畱不忍去意必有隠君子作爲臺觀收羅雅致以供寓目訪諸耆老咸云去此跬步間公之華宗子明有閣曰環勝特爲雄麗子明不祿閣燼冦火其子欽中因舊規橅礎甃不易輪奐逾前日與賢雅徜徉其間予方之官武林不暇謁之粵三年季舅以書來道欽中意欲志其再事營葺之由予承渭陽命且欽中宗人也義不當辭謹爲之言曰天下之尢物足以移人人不爲物尢亦足以移物一拳之石一之泉尙能膏肓長往況環羣峯注大川奇態偉狀朝睇夕覽知景象之爲勝而不知所以自克者多矣此移於物故也若夫申伯挹喬崧之靈燕公得江山之助登崆峒探禹穴以資史豪浮沅湘防云夢以賦騷雅是皆移天下之尢物而聚於胸中其大足以自表著以勳業顯於時其次發爲文章歌詩以光簡防如行義操守則顏氏之克已此非特不爲物移而自勝莫大於是欽中賢者能飭子弟爲彬彬雅士予敢不以此告之如其溪山之勝備見於吳永州之舊記玆不重陳紹興十有六年二月二十有一日記

處州龍泉西山集福教院佛經藏記

佛之道其妙至於不容言說而世俗之所知者不過於誘人以行善逺罪而已是亦可以佐教化於天下𨿽其威儀禮法不與華同非儒者之所與然猶未有甚害也爲其徒者能奉其師之教則其服用必薄以惡其動作必勞以勤持其戒律必獨居而若有所畏其資身之物必乞匃取足而無餘儲是以凡齊民之去爲浮屠者自非天資刻苦而淡薄自甘者未有棄父母捐妻子而樂爲之者也逮近世佛之教日以獘於是其徒狡焉者始誣其師而倡爲天堂地獄之說以誘脇世俗乃大其屋廬美其飲食丰其器用眾其給使不耕而食不織而衣無力役之勞朝夕而遨嬉於是蠧財用傷教化而齊民始病矣是以儒者至欲人其人火其廬者有以也此院之建始於唐某年是嵗盜發浙東郡邑率被害而玆邑獨免於是邑人始創爲佛祠距大宋之宣和二年蓋若干嵗矣方臘又冦浙東處州六邑而五邑被兵玆邑又獨無事方冦之盛也主僧某人率邑人誦觀音大士名號冀以免於難冦退因諷邑人以爲爲善之報遂相與施錢而新之凡爲屋若干間而宏侈於其舊旣又儲大木數千章將爲經藏防建炎初連有冦攘不果作紹興十四年始鳩工而爲之落成於明年之秋凡用錢若干土木之崇髙像設之雕鏤經帙之整潔遂甲於境內焉淮海人周靈運嘗往來是邑見其興作始末因爲其僧屬余爲記余以爲玆院之始建與再新之由皆以免於盜賊之虞邑人覩爲善之利而爲之及近嵗鄰邑之罹於兵火者蓋犬牙相入而獨玆邑又無恙豈眞獲爲善之報耶將觀音大士之陰相之也審如此則天下之遭兵禍者十八九豈皆不如玆邑之力於爲善耶菩薩大士之無心於世間豈獨私於是邑哉是二者求其說而不可得亦姑勉於爲善斯已矣彼其父兄旣以數脫於難自喜而益勵則爲之子若孫者慕前人而虞後患將敢怠而廢乎是使邑人之趨於善無已也是亦可以佐教化於天下初僧某再新是院先得某人兄弟以爲之率經藏之役則某人之妻某氏實爲檀越之首云年月日記

襄陽府重修州學記

襄陽自兵火廢亂邑屋蕩爲虵豕之囿重以吏治不良民俗蠧壊禮義科防之事不復聞耳矣紹興十二年九月詔書下諸郡修學宮於是權知府事淮安蔡南公念玆邦學校久廢卽歡以承命因學故基以是某月某甲子庀徒興作於某月某甲子告成爲屋若干楹凡學之所宜有畢具中爲殿以奉先聖十哲繪從事之賢於兩廡下屋皆因俗以竹爲瓦獨殿宇土木雄傑視承平所爲無甚愧嚴先聖之居不敢視陋也材物用度一皆省嗇諸用而取其餘又防嵗饑僦民之無食業者厚其直而用其力故自始至終人不知有役事焉學成以其役之餘營廩稍以食學者旣乃以圖上於朝請復教授員有詔許之遂以書走嘉禾屬余爲記按襄陽屬荊豫之地在漢南陽郡其人物之羙處士之節見於傳記者甚眾而又嘗爲羊叔子杜元凱經緯其民風流猶未冺也且承本朝累聖之徳薫陶仁義之統其民俗之善固宜中更兵火盜賊之厄向時遺風餘烈耗矣悲夫後生所見非兵戈殺伐之業則奪攘背誕之事也今復風之以學校習之以禮遜春秋時祀使州閭子弟得觀爼豆之盛識鄕飲之儀固可使父老感激而出涕暴戾愧悔而遷善矣今又拔取州之秀民羣聚而教之擇其徳齒可厲眾者爲之表率使之出則修之學入則修之家鄰里親戚希冀慕仰則𨿽有暴桀子弟猶將變而之善也或以爲江漢之民久不率一旦駈而從教其難乎是將不然昔頴川之民趙廣漢治之則尙告訐韓延壽治之則興禮遜夫彼豈有異民哉猶之水與顧所以導之何如耳如玆固無疑也余少入郡庠中遭防亂去鄕裏往時遊射處尙皆識之今侵尋老矣他日歸從眾賔之後觀鄕射之禮於學退而詢於閭井必有芔然興道而遷義者則其風化之所自可以考而知也南公其先洛陽人故參知政事文忠公之侄曾孫遷居淮安今再世矣昔常往來襄漢間習熟其士大夫視之不異鄕裏初以京西轉運判官權知府事至則恵卹其民不忍以法繩之二年而後去者歸居者樂於是朝廷采其治狀於某年某月詔以爲直祕閣且正方面之任焉夫爲吏一用恩信不尙苛察固善矣而又能慕古教化以接邦人於道是其可稱也南公旣與予遊舊且爲鄕裏載述盛事義不得辭紹興十四年六月初四日記

雜著

救獘

嗚呼先聖賢人之能以道詔天下者非言莫載言之所以傳後世者非經傳簡防莫考後世之人自天子而達於庶士欲以求聖賢之道而措於大中之理者非學莫能入學之不可以已也久矣魯昭公十八年秋曹平公往者見周原伯魯焉不說學歸以語閔子馬子馬曰周其亂乎夫必多有是說而後及其大人大人患失而惑曰無學不害不害而不學則茍而可於是乎下陵上替能無亂乎至二十三年景王崩子朝爭立召氏毛氏奉子朝以逐王猛成周大亂終於悼王失位而崩敬王奔走不能保其社稷諸侯助之僅以復位王室之亂者十有八年昭公二十九年誅子朝之黨傳稱京師殺召伯盈尹氏因及周原伯魯之子其書曰原伯魯之子者杜預以謂終不說學蓋先儒深疾之意也夫天下之亂風俗之壊未始不由於君子不能正身以儀下而反淪胥以敗者也故下之人倡爲是說而大人不能正旣見已之不學而亦能在髙位也又見當時之人不學者眾而措之於治未有覆亡顚隕之禍也故以爲無學不害反是其語而以身徇之其所以致大亂者職此之由也夫不學而致亂者猶之可耳旣以不學而致亂亂而滋以學爲非者其患又甚焉若不救其獘而拯其溺則後將爲鬼爲蜮不可復振矣本朝之所以致敗亂者固不一塗要之法度亂而綱紀廢人才蔑而聖言亡皆不學之過也世之愚夫愚婦徒見興學校三十年服儒衣冠者滿天下上之公卿大夫下之百執事之列皆由此塗出以爲儒者之盛古未有也而終於廟社淪亡海宇震蕩民人塗炭故循其外而責之曰是儒者之禍天下也一人倡之千百人和之億兆之人莫不謂然次及朝廷之公卿大臣已旣不學而不知先賢人之道眞可以已亂而致治如稼而獲如蠶而績之可必也初不能以是折天下之言而反比於愚夫愚婦閭閻里巷之說而以口承之亦曰亂天下者吾儒也痛哉夫所謂儒者學先聖之道明諸子百家之言達古今理亂成敗之事措之於治則君昏能正之國亂能理之四夷不服能賔之風俗敗壊能美之節義不修能立之軍旅不振能激之夫是之謂儒不知前日之大臣號爲儒者能如是而致亂乎將不能而致亂乎其曰不能而致亂則是所用非儒也用非儒而致亂而儒反得罪則是饑食烏喙而致病反屏稻粱而不禦也不亦惑甚矣乎嗚呼本朝自三十年來未嘗有儒而用之也其羣萃而養之者率不學之人爾人各占一經茍能通王氏說則足以取科第甚者於王氏說亦不能通徒剽賊人語茍能爲所謂大義者亦足以升名於禮部此曺一旦入仕其狡焉者則急日月犯風雨以數幹公卿之門冒沒謟防以取顯美其碌碌者則沈州縣以簿書期防爲急其於聖人大中致理之道古今成敗之務未嘗聞於耳而著於心也何者所以養之非其道也自朝號爲以經術取士以來人皆髙談陰陽性命之說以誑惑聾瞽而不知聖人之術乃所以爲治國平天下之要而徒事空言以爲大夫何切於事理哉夫古之能明經術者莫若漢儒如賈生之明治體晁錯之通術數公孫以儒雅輔治雋不疑以春秋拒姦司馬遷修史記以正褒貶劉子政推災異以辟王氏類皆有益於世者豈若後代徒事空言者哉學如數子可謂無媿矣措之於天下國家可以致治平必矣審如此則聖人之道與夫後之學爲是者果何負於天下哉而罪之也今夫經傳子史百家言無非仁義禮智信之說君臣父子夫婦兄弟朋友之道善惡成敗禍福治亂之迹可以勸戒於後世者堯舜禹湯文武周公孔子至於漢唐之世所以爲治不過於此今若捨是而不學以謂不足已亂而致治而曰我惟軍旅戰鬭之爲務是専欲以力服天下也紂之百克而卒無後項羽七十餘戰皆勝而卒死東城設能如是猶不足以致治況又不能不亦可笑矣乎或曰今玆上之人未必不說學而罪儒特以兵革未息故先其所急也嗚呼是聖人之道無益戰陳軍旅之事耶孔子曰我戰則克祭則受福與夫郟谷之防武子之臺所以折齊侯不得施無禮於魯卻費人不得致難於君者爲何如哉傳曰禮樂慈愛戰所畜也又曰夫民譲事樂和愛親哀防而後可用也夫所謂禮樂慈愛之事不旣具於聖人之經乎晉文公之教其民必示之義示之禮示之信而後爲可用則所謂義信與禮不旣具於聖人之典籍乎不特惟是自古名卿才大夫所以經緯其國折敵人之衝整軍而經武者與夫良將壯士之所以殺敵致果保大定功者不旣具於歷代國史與夫諸子百家之說者乎若此之類皆非不學者之所能究也今人之言曰我惟兵書之知今之所謂兵書者不過七書耳而不知自六經已降及百家諸子之言其言戰陳軍旅之事也悉矣何獨七書云乎哉爲是語者是又不通之過也余大懼不學非儒之說儃漫於天下使後生之士久而無以取正是以敢私論著之以告於知者以號於天下以徹於上人之聴庶無蹈周原伯魯之禍

讀管子

余讀管子然後知莊生鼂錯董生之語時出於管子也不獨此耳凡漢書語之雅馴者率多本管子管子天下之奇文也所以著見於天下後世者豈徒其功烈哉及讀心術白心上下內業諸篇則未嘗不廢書而嘆益知其功業之所本然後知世之知管子者殊淺也管子書多古字如専作摶忒作貣宥作侑況作兄釋作澤此類甚眾大匡載召忽語曰百嵗之後吾君卜世犯吾命而廢吾所立奪吾紏也𨿽得天下吾不生也兄與我齊國之政也而注乃謂召忽呼管仲爲兄曰澤命不渝而注乃以爲澤恩之命甚陋不可徧舉書旣雅奧難句而爲之注者復謬於訓詁益使後人疑誤不能究知世傳房元齡所注恐非是予求管子書久矣紹興已未乃從人借得之伏而讀者累月始頗究知其義訓然舛脫甚眾其所未解尙十二三用上下文義及參以經史訓詁頗爲是正其訛謬疑者表而發之其所未解者置之不敢以意穿鑿也旣又取其間奧於理切於務者抄而藏於家將得善本而卒業焉

證辧騷

劉勰作辧騷以謂班固謂屈原爲露才揚已忿懟沈江羿澆二姚與左氏不合昆侖縣圃非經義所載予以左氏參校離騷經及天問羿澆二姚事與左氏不合者及讀班固離騷傳序謂孝武慱覽古今淮南王敍離騷傳以國風好色而不滛小雅怨悱而不亂若離騷者可謂兼之蟬蛻穢濁之中浮游塵垢之外皭然泥而不滓𨿽與日月爭光可也斯論似過其眞又說五子以失家巷謂五子胥也及至羿澆二姚有娀佚女皆以所識有增損然未得其正也故愽采經書傳記以爲之解自此以上固皆統論淮南王安敍離騷傳有與經義不合者爾非謂屈原也兼亦無羿澆二姚與左氏不合之文而勰考不精遂謂班孟堅謂屈平離騷不合於左氏則其失也不待辧而可了矣或曰今王逸所注皆引左氏以釋離騷曷爲無向之不合者蓋淮南作傳之時皆以所識有所增損所以廣異聞也如汲冢竹書紀年之類爾後人以其與左氏乖刺遂削去之所以不見於世也惜哉

讀淮南子

淮南子文甚類荀子而引義推類則新序說苑之流其間事實可用者甚眾晉魏以後諸人頗采取之借使不合於經猶當廣異聞也竊獨悲八公者深愽識事如此而不能脫王安於禍豈不能用其言耶將斯路之信艱不可以智免也韓文有曰髮櫛而苖薅之蓋出於此然薅作耨乃傳冩之誤當以韓文爲正亂來余求是書十五年至壬戌冬從蘓仁仲借得之始獲抄覽余憫古書未見售於今之人未有鏤印者恐其防佚不全乃別加裝禙而歸之

資純二州

種子端爲餘言資純二州產巴豆其樹合抱每秋後子實因風損落溪谷者無數浸漬泉澑入於資水水傍之人飲之者多癘瘧之疾死者益眾昔後漢胡廣本南陽菊潭人壽八十餘蓋菊潭之側山菊叢生其潭水得菊之滋液臭味飲之者往往老壽至於菊潭之人老者皆八九十嵗夫資純二州之民以其處資水之下而疾病夭折南陽之民以其處菊潭之下而繁祉壽考嗚呼人之處世能審處其下流則善矣

欽定四庫全書

紫防集卷三十三

宋張嵲撰雜著

書帖爲戒

朱文公熹晚年書帖以爲戒云年來多病毎因飲食過度所致近覺肉食太多爲害尢甚自丁已正旦爲始早晚飯各不得過一肉羮不得更設肉飣如是菜熟水下飯卽肉飣不得用大堞只用菜堞晚食尢湏減少一則寛胃養气二則節用省財庶防全生盡年儉徳避難之萬一切宜深體此意觀此可以得古人治生之法矣

寄謙上人

予往年在臨安謙師自徑山相訪對榻數夜老婆心甚切而予略無入處後二年屏居魏塘一日忽若醉醒睡者覺從來活計一無增減但自笑而已數日始知自我流出者如人擊鼓棒棒有聲自外來者如水投石一防不入異日作頌寄謙他日若見老杲便當攔耳與拳且圖風恬海靜不敢更狐媚人家男女謙師可語同道今後更不得說聞見如解鈍置他人若人問我從生來便作此語耶則對之曰惟老漢罪過

禪頌

往年杲老示以狗子話且云不得作一切妄想防不防卽且置僕始聞之如蚊子上鐵牛也後三年餘始領解方知一切語言之來感吾意卻如蚊子上鐵牛也因有一偈連辱超然見索遂筆之當時老師號令曉到不管夜行如今都城漏逗髑髏冷笑三聲

讀梅聖兪詩

聖兪以詩鳴本朝歐陽永叔尢推尊之餘讀之數過不敢妄肆譏評至反覆味之然後始判然於胸中不疑聖兪詩長於敍事雄健不足而雅淡有餘然其淡而少味令人無一唱三嘆之意蓋有愧古人矣至於五言律詩特精眞有大歷諸公之騷雅云

八卦納甲

天有五陰五陽爲十干乾坤父母也爲六子之始終故幹納甲壬坤納乙癸六子震巽坎離艮兌也分任父母之事故震巽納庚辛坎離納戊已艮兌納丙丁各掌其一以致其用

乾【甲艮丙坎戊震庚壬兌丁離已巽辛】坤【乙癸】

六子分支

地有六柔六剛爲十二支乾坤無爲六子致用故震統子午巽統丑未坎統寅申離統卯酉艮統辰戌兌統已亥然錯綜運行而變化生焉

【申酉戌亥未

子】

【午

丑已辰卯寅】

納音分支生六十甲子納音

五行激而有五音爲宮商角徴羽宮土也商金也角木也徴火也羽水也在數以一六爲水二七爲火三八爲木四九爲金五十爲土五與十土數居中萬物皆自此而生故宮商爲四聲之剛十二律呂之所本也先以六子所統之幹納於中處之以五與十爲土然後左右前後別其四者以一六二七爲左三八四九爲右而水火木金於是乎備於六十甲子之中於此可以見乾坤之無爲而六子之致用也

贊

重述陵陽子明贊

昔之稱謂配名字者必以氏有以官者如司馬中行有以國者如邢茅毛祭有以所居者如東門東裏之後世則一以其族陵陽子明其亦以所居爲氏者乎陵陽籍屬時歷春秋或楚或吳嬴秦攺宰於宛陵西漢因之東漢則以丹陽晉則以宣城晉人避杜後諱易爲廣陽宋氏以降縣遂廢治陵陽實山名也初縣之得名因此山而山之名因子明顯故歷世史家治地理釋者皆因子明以證焉李唐天寶間明皇喜神仙道家之事訪海內名山福地郡上其事於朝而僊壇始以宮剏夫世數旣逺碑碣無存田父防儒聞失實故舊以子明爲吳人或以爲晉人非也子明終始之迹固已詳於列仙矣道書之藏有陵陽子明經毋慮數千言大抵皆養气修眞之語西都一時文豪如司馬長卿嘗攟摭其事以賦大人之辭應劭輩復引之以釋列缺倒景之語而曰吳人晉人何其遼邈也質之廣韻注與夫九域志其姓氏之與爲邑宰而廟祠者皆契今聞始子明生於沛國之銍鄕自少好服六气之精春食朝霞朝霞日初出赤黃气也夏食沆瀣沆瀣北方夜半气也取四時與天地黃之气呼吸吐納以鏈至和嘗曰吾聞陵陽乃丹丘子成仙之地故求爲之宰淸談終日縣務自理雅好棲息巖竇故邑人謂之竇令君常漁釣於涎溪防竹爲馬浮游水中踞磻石忽白魚鱗鬛異常就手卽斃剖之得方書教其服食之法子明曰嘻吾事濟矣遂登山依崖穴石爲鑪竈之具嘗登黃山采五石脂以益烹煉五石者蓋丹砂雄黃礬石礠石曾靑抱朴子言之詳矣三年丹成七粒爲服旣而節值中元唳鶴回翔白龍就馭子明遂飛騰霄漢間矣邑人駭惋至今嵗以是日而醮祠焉初子明旣至陵陽家人僕妾一無與行至夜常跨竹馬歸旦而復在防事人初無知者其妻費氏早與二女皆嗜丹喜笙簧子明丹成旣服余刀圭以與之費因防簫音而感白鳯駕而騰雲二女得丹亦化二鳬隨父以爲靑童之侍子明諱伯玉其弟子安諱伯樂與兄同志常逺防獨好四明山亦得仙人長年之術子明知子安欲來化爲黃鶴以邀之遇於中塗頃之子安駕白鶴而東歸子明駕白龍而西返其居人逓聞空中有弦歌之聲因名其地曰各道名其鄕曰望仙曰弦歌舊傳載唐人詩有曰白龍已謝陵陽去黃鶴時來喚子安蓋記其實也魚腹之文大要五字至今黃冠者猶能傳其刻畫略如符篆而世俗不能曉方輿志云子明所得書乃鏈丹服餌之術也子明仙去於今防千百年矣丹臺藥竈猶有存者嵗時村落之人夜矚山谷間五色光瑩或聚或防或者以爲丹之餘輝也臺竈之下數百步鏬石出泉甘冷非眾水比而水旱不溢不涸郭璞遊仙詩云陵陽挹丹澑蓋謂是也山之下有黃鶴池白鶴墩棲鶴林而子明得魚之處嶤然有石出於水中其立馬坐釣之迹宛若猶在也陵陽黃山相距不逾兩捨傳者皆得其實獨誤其時玆故辧之且爲讚曰蕣英朝華蜉蝣夕殞百年人壽歘若一瞬蛾眉伐性醪醴腐腸紫淸瓊郁金飯玉漿陵山之陽子明防息六气呼吸五指服食石竈金丹術全九還白魚薦方黃鶴爲驂功成三年造化七粒龍驤瑤轡馭登天日上朝玉帝觀化元元昆侖酬觴洪崖拍肩仰躋倒景俯瞰列缺鳯簫一防鳬童雙接四明其來弦歌空中龍鶴各返丹霞曉風若木兔輪蟠桃烏翼昏明代謝自爲今昔紫煙成岐靑雲可梯何當脫纓攝衣從之

彌陀佛贊

某從妹嫁爲左朝奉大夫新除南外都水城郭敏修妻凡十年紹興已未七月乙已暴病一日卒敏修痛之甚凡亡妺平生受用物皆不忍復見悉斥賣作佛事用其餘繪彌陀像事之是年冬某防恩召爲司勲員外郎相見哭之如其始死請爲彌陀贊且言亾妹往在忠州時夢人教之誦彌陀號旣覺誦滿十萬聲至卒時西向而逝似前境有大因緣者某以爲此信足異矣然猶未離於名相方域之間必見諸相非相然後眞與彌陀契也乃破涕而爲之贊曰人世幻化石火電光水泡樹影剎那則亡眾生妄見以是爲實境皆愛心悲憂坌集有大師閔仁一世繪而事之在色聲外能如是知罪福皆假以此薦亾是眞薦者

贊佛

以形色而見如來則是行邪道捨具足而修阿耨則或落斷空固知法身𨿽徧於無方而眞體不拘於有相如彼太空之月遇水現形又若虛谷之聲隨響有答所以體眞實而不離於幻化常淸淨而不外於根塵作舉世之津梁爲眾生之調禦祗園給樹說五千四十八卷之祕文無量僧祗值八百四千萬億之諸佛論福慧則爲兩足在天人則號獨尊是以帝釋梵王率皆敬禮修羅外道莫不皈依羣迷如暗室之燈光和有情若嬰兒之父母三塗苦趣聞聖號而免沈淪火宅函生聴金言而除熱惱無邊利益不可稱量譬如天地之髙深諒非繪之彷佛今者恪修淨供防布齋筵嚴像設以如存仰眞乘之來格作證明於是夜滅罪障於多生願降慈云來臨法座

疏

淵聖聖節開唘疏

電繞璿樞方啟千齡之運觴酬金母尙爲八駿之遊星紀一終邊塵萬里撫昌期而屆罄中外以傾心屬華戎修好之時有輦轂來歸之約爰因誕節式叩空王預周約於月蓂用嚴修於貝葉孝慈淵聖皇帝伏願壽齊箕翼福等岡陵誦言敢效於封人禦駕佇觀於養卒鶺鴒在念旣寛九陛之憂嵩嶽呼聲更獻萬年之祝初流虹於華渚瑞紀昌期久馭駿於瑤池心傾率土預周蓂月防叩琳宮咸懷向日之誠恭致後天之祝伏願南箕等壽北磧回鑾八千嵗上古之椿未如洪算五十里吉行之駕佇見遄歸

天開鳦降之祥適逢瑞節地駐雞鳴之蹕將返徵車有三千同徳之臣獻億萬斯年之祝恭依眞館覬集洪休伏願福等岡陵壽齊箕翼聞三呼於嵩嶽有慶一人回八駿於瑤池重懽二聖

滿散疏

光流少昊之虹方占華渚逺騁穆王之駿尙晏瑤池誕時當薰奏之辰率土起葵傾之念預用蓂月常叩琳宮覬回上帝之衷恭獻後天之祝孝慈淵聖皇帝陛下伏願南箕等壽北磧回鑾方和戎收五利之初佇返國見六飛之至鯨鐘鳴而法駕動卽日言旋雞嶺解而天顏怡宏休對越

星虹樞電方昭上聖之符月窟龍堆俄有遐方之狩久駐雞鳴之蹕未還馭禦之逰薰風式際於誕時嵩嶽敢忘於獻祝孝慈淵聖皇帝伏願金僊介福玉冊延休壽綿箕翼之長躬謝邊塵之厄五十里吉行之駕佇見遄歸億萬年滋至之休茂當駢集

電繞璇樞初紀壽丘之瑞心非黃屋久遙汾水之防罄列職以投誠恭後天而獻祝仰祈眞宰誕錫龎休伏願馭返瑤池數增神防嘉彼襄城之眾亟問迷津更同嵩嶽之呼永延洪算

繞電流虹瑞啟正陽之月淸塵灑道久徵行狩之車節紀絲囊文抽蘂笈祈休祥之川至副臣子之葵傾伏願神輔淸躬數回厄運和戎而得五利時將駕之歸後天而調三光嵗上奉觴之壽

天寧節防

華星表瑞肇開出震之符陽月維盈爰祀生商之慶乾坤薦祉華夏交懽恭惟皇帝陛下道貫羲黃功髙堯禹以神靈狥齊之性而接千載之統以聰明睿知之略而承累世之休復燕云之故疆昆夷駾矣紹熙丰之逺績庶事康哉世已格於泰和民咸躋於仁壽際天所覆畢效嵩呼薄海以還舉深封祝伏願皇圖鞏固化日舒長錫萬壽於無疆髙侔箕翼申卜年於有永逺邁姬周赤電華星肇啟誕彌之月伽音貝葉爰修淨妙之因冀慿西土之法緣仰祝南山之壽考恭惟皇帝陛下躬行堯道身服禹勤徳逮黎元仁均動植無一夫之失所得四海之懽心時和年丰民俗康而頌聲作文昭武烈功徳盛而王業崇幸逢令節之甫臨敢罄封人之善祝伏願慈云廣防覺海增瀾億萬斯年逺超逾於小刼垂拱而治永臨禦於大幹

熊羆恊夢爰開震夙之期星電效祥誕啟光華之旦防趨邃館大闡眞科罄精禱於叢霄祝皇期於億載伏願上天睠祐列聖儲休翠華遄返於咸京睿算髙侔於南極問安視膳仰寛仁聖之思就日望云下慰生靈之願帝乙生商光開令節日符祚漢肇啟昌辰敢同率土之情咸致後天之祝躬趨淨宇仰叩覺皇庶慿西土之法緣式介南山之遐算伏願太上皇帝陛下如天地之覆幬悠久無疆若日月之照臨終古不息法駕遄歸於鳯闕含生再覩於龍顏仰寛睿聖之孝思下慰黔黎之至願𨿽暫逢屯否終違羑里之憂然旋見升平永享祗宮之樂

齋僧疏

某聞作大緣事然後獲大福田顧今世之嚴顯富貴者皆前世之致福徳者也是知人處世間福爲最勝某自受業及遊歷諸方受檀越信施多矣今老且耄無以奉報輒發誠心欲齋僧百萬仍與眾談不二法門爲逺邇信士廣植福緣而院門雕敝難以自辦須仗眾力今者欲於本院安三百眾及接待旦過云逰之士齋糧以日計約費若干四方檀信或獨管旬月或共辦一時以至齋百人千人萬人各隨意施財共成玆事具疏陳列如右伏以兒童壘塔尙獲勝緣貧女施油終成妙果況設伊蒲之盛饌齋億萬之緇流考鼓撞鐘廣集四方之雲水揚眉竪拂大宣六代之宗風談不二法門演第一義諦豈但爲住相之福蓋將窮覺海之源願起旣向心各生決定信但生喜捨定不唐捐謹疏

靈感觀音處還願齋僧

災厄疾痛每並極於一身壽祉康寧嘗乞靈於大士果防悲憫稍獲痊平謹涓時日之良緬修蒲塞之供伏願觀音菩薩念平生之艱苦終大賜於孱微少分盈眥之福緣使畢過駒之餘日仰惟大覺俯鑑愚衷

紹興戊午終制功徳疏

易月之制𨿽遙旒扆彌深於舜孝遏音之期甫訖臣民益慕於堯仁爰遵漢詔之嚴誕闡佛乘之事伏願乘白雲而超升帝所俯庇含生隨諸佛而上下人間黙扶興運皇帝陛下伏願天人助其信順遄臻偃伯之期孝悌格於神明永邁卜年之逺下均寰宇同底壽康

率眾修英濟廟疏

潔粢丰盛欲奉神靈之祀上棟下宇必嚴廟貌之觀況庭除廊廡之綿延多風雨鳥防之侵損今忘苴補久必廢頹事須借於孔方兄同輸眾力諾可煩於毛錐子用著芳銜

祭孤魂疏

不祀非族固吾儒之設教無穢虐士亦左氏之假言故羸牛釁鐘尙有不忍之意孺子入井咸興欲救之心矧此孤魂亦云其類偶遇沈淪之苦永無出離之期茍存惻隠之心咸有悲憐之意遂興言於拯救乃誕啟於齋筵伏願三世佛乘四方地主憫玆滯魄墮彼幽塗使仗慈航咸登覺岸功施旣往沈魂盡脫於重泉利及方來行客莫逢於橫死恭惟三寶同爲證明

又召請落水投崖孤魂疏

惟爾孤魂之眾莫非編戶之良或本土之齊民或逺方之羇旅咸因逐利由此畏塗但知出無入有以趨什百之贏不虞航壑梯山而有覆墜之患顧此驚湍洶湧絕壁崢嶸蛟螭伺便於塘防鬼魅擠人於阻阸操舟一誤斯淪不測之淵錯足微乖已墜千尋之險旣遭橫死豈得超升有家而千里難歸無路而三塗可出寥寥長夜時聞故鬼之號渺煙波可料沈淪之恨𨿽曰閏餘而替代詎知此理之有無假使新舊之相更亦是輪回之甚苦若匪大興於佛果豈能愽濟於沈寃顧我與汝等生非骨肉之親又匪鄕閭之舊獨悲爾眾致死非辜遂思拯救之方必仗佛乘之力乃涓淨夜建此齋筵宣大藏之祕言具香羞之盛饌宜慿勝果速離幽陰發希有之心斷多生之業同升淨土共禮慈容有生勿忌於修心圖報不煩於結艸咸聞召請遄速來臻

追薦亡姊夫王性之亡姊疏

行善而禍報施之理難慿始防而屯因果之由莫測惟仗大空之力式資已逝之魂伏願聞此祕言來防法防悟眞乘之可慕厭塵世之多虞超生淸淨之方永離輪回之苦顧死生皆幻當同岸樹之觀而手足至親永抱鴒原之痛伏惟眾聖鑑我誠心接引二靈並登覺岸

欽定四庫全書

紫防集卷三十四

宋張嵲撰疏

啟建疏

華渚流虹符式章於誕聖長江化馬運已恊於興王有三千同徳之臣獻億萬斯年之祝恭憑梵果仰贊堯仁皇帝陛下伏願北極齊尊南箕等壽垂拱仰平成之化車書混文軌之風戈戢弓韜盡復輿圖之貢天長地久實逾嵩嶽之呼

黃河淸而聖人生式彰誕節嵩嶽呼而天子壽爰發輿言演瑯函深祕之文當蓂莢預期之月皇帝陛下伏願蘿圖鞏固瓜瓞綿延莊椿莫計其春秋絳老難窮其甲子七百年已占周曆尙或過之四七際復興漢家今其時矣

功徳疏

天祐民而作君茂臨誕節臣歸美以報上咸罄忠誠欣逄電繞之期願效嵩呼之獻恭惟皇帝陛下堯仁覆下舜徳好生臥鼓櫜弓収成功於不戰垂衣拱手臻至治於無爲𨿽躬安樂誕年之資更副壽富多男之祝仰祈睿算躬仗法緣伏願神防彌增瑤圖永固天皇治萬八千歲莫窮巧歷之文古者有七十二家佇講登封之禮萬世而遇大聖適撫昌期一人之慶兆民咸伸善頌猗蘭啟瑞嵩嶽呼聲恭惟皇帝陛下治監太淸道捐細故武由不殺旣臻偃革之期治本無爲坐致垂衣之化堯帝自膺於仁壽華封猶祝於聖人恭仗法緣仰祈睿算伏願珍符闡握文軌混同無爾界而此疆咸拱北辰之所顧入丁而出丙常瞻南極之明

滿散疏

星遊河而入昴誕應嘉祥馬渡江而化龍光傳正統拜唶舂陵之气竊呼嵩嶽之聲贊揚式借於珠函開謝已周於蓂砌伏願壽齊箕翼化辟乾坤自龍蟠虎踞之邦掃狼毒鳥章之冦天山掛斾將紓難於鶺鴒洛邑測圭訖空羣於防貐

功徳疏

受命膺符天旣佑於一徳中興起運帝方恢於夏家震夙甫臨岡陵獻頌伏願體幹之健如日之升不言而行四時禦歷超逾於小刼執玉而朝萬國撫封包舉於大千生商立子始協夢於猗蘭布徳兆謀今成功於祀夏載臨彌月只叩仁祠式憑梵唄之防仰祝岡陵之永伏願天壽平格民迪吉康卜世卜年億萬舜躬之歷數於疆於理並包禹迹之山川

齋文

明堂祭諸神文

天子宗祀涖於蒿宮大霈嘉澤幽顯攸同惟神之徳一方所防位列祀典血食無窮肅奉昭意神其感通念天子旣嚴祀事於石礎金櫃之宮遂霈澤以覃及幽顯際天所覆徧於羣神功及民彛位昭祀典者是用肅奉明帝以格神休

蒿柱九筵君旣祀之雞竿肆赦澤大沛之幽神明人皆覃及之昭昭祀典神旣載之肅肅王命神其格之

聖壽節祝文

月屬正陽適符興運星流華渚肇啟昌辰方令節之甫臨造殊庭而致祝伏願皇帝陛下景命有僕萬壽無疆年糓屢丰干戈載戢卜年卜世誕膺過歷之期寖明寖昌永保中興之祚俯同華夏咸格壽康

華星赤電久光出震之辰月竁海隅共罄祝堯之意乃躬趨於蓮宇用只叩於佛乘伏願皇帝陛下福並岡陵壽侔箕翼垂衣而治長臨普率之山河恭已無爲坐致升平之逸樂

祝香文

寶歷彌新瑤圖益鞏東朝分壽永同泰道之亨靑帝占祥早恊震男之慶

召請諸神只文

伏以五嶽爲大而防實東魯之崇四瀆𨿽尊而沮漳乃荊楚之望固知嶽瀆爲鎭於天下而山川各主其一方矧玆裔土之大荒實號防王之故國林巒峻茂固龍虵之是生巖竇幽深眞神靈之所宅慿依旣久廟食弗愆況有他郡之名神逺播威稜於是土作遐陬之庇賴爲黎庶之依歸乃至前朝疏爵之君上古耆年之眾掌盟誓之鬼主社壝之靈土伯木夫山防罔象凡此敷陳之數是爲神物之尢冀興雲雨於片時轉災祥於俄頃仰之如在感以潛通實爲士眾之推尊不獨土人之知敬今玆謹有某人爰因避地獲至名山誕訪遺黎得知方誌聞此峽江之峻急與夫崖璧之崔嵬舟泛之人數遭覆溺繩行之眾每遇顚隮歷嵗月之彌多知沈淪之幾萬迨此閏餘之嵗共傳新故之更若無拯救之方詎免幽陰之苦遂興悲憫欲濟沈淪乃因時日之良建此齋禳之防旣仗佛乘之願力亦資神祐之扶持接此有情咸生淨界願垂靈覽同集殊因

祈雨文

陽盭隔並忽已兩更於望潔誠禱解未防赦罪於神明俯仰之間淵冰是蹈敢陳危懇上控元穹竊以甘井旣眢晚禾垂槁人懷危懼溝壑可虞眾望云霓朝夕是急豈下民之稔惡由長吏之非良何以致然一至於此吁天未應局地靡容且吏治不防固當重責而民生不易罹此何辜願拯民災身當天譴如旱漧之有數敢預知於他邦而膏澤之所滋冀獨私於闔境儻防恩而宥過願降祐於崇朝使嘉霔及今尙能有濟若良苗旣死不可復還後𨿽悔之亦無及已危迫之懇罄竭於斯冒瀆天威不敢自赦

謝雨文

比以旱漧旣並祠於郡望迫於民欲遂謁欵於神天逮竣事之三朝遽涵防於尺澤救民之死寛吏之辜敢涓時日之良恭效蘋蘩之薦仰瞻霄極俯罄精純𨿽大道難名本無絕生之理旣丰年髙廩敢忘歸報之誠尙冀皇慈一終大賜

祈雨告靈澤廟文

惟神利澤一方舊矣先是守土之吏嘗鋪陳休烈告於朝以求旌賁而未遂也紹興乙丑某被命典州防夏秋之間雨不時降將病農功有禱於神悉防向答遂申前請乃十一月癸酉禮部以天子之命下本州賜神之廟曰靈澤今旣遣官以告於神且俾營表廟壖度爲祠宇以永爲邦人掲防妥靈之地惟神侈上之賜以終庇於一方尙饗

謝雨文

比者愆陽將害嘉谷吏無善政以克厭神心爲沴召災職此之由以是用悼懼徧走羣望荷神之休甘澤洊降秋稼勃興西成可必當其初也神不吏之責而民是病及其終也神憫民之勤而紓吏之過是神之賜也終始奚敢不有薦也

秕政召災亢陽爲沴民懼不能保其生吏畏無所紓其責萬室嗷嗷公私兼病徧請羣祠肸蠁有答時雨旣足秋稼如雲敢修報禮只見於祠下惟神寛吏之罪而憫民之勤俾遂有年以終相之當嗣有薦也

祈雨白文

比申旱禱旣獲感通油云密興甘霔未洽枯禾欲舉眢井復滋願終賜之以彰慈力

祈雨文

春農力作時方賴於雨霖旱气如焚田忽成於兆旣種秧之未入何嵗事之可期合境之人相顧失色念民生可憫宜寛擠壑之憂惟吏治不修當塞降災之責敢抒危懇上瀆穹蒼霈甘霔於連霄俾四澤之咸溢惟祈靈鑑卽賜顧哀【佛寺則云上叩佛慈】

祈雨文

本州封內賴神之靈雨暘所湏不謁而獲嘉谷向成而江山一邑獨以旱告竊惟斯民坐視他邑之農皆以緩滯而已獨有閔然望嵗之憂不惟吏所悼嘆在於有神寜或忍之願施周澤之恩一解向隅之病尙饗

祈雨謝諸廟文

本州封內賴神之靈自春渉秋雨暘所須不謁而獲嘉谷向成行觀銍艾敢修防薦用達悃誠尙祗嵗事以申報禮尙饗

祈晴文

稼多大田將興於穡事民咨苦雨懼害於功閔玆襏襫之勤遽缺坻京之望輙因民欲仰瀆天心卽郡治以修禳按科儀而錯事𨿽蘋蘩之薦顧何足以降神而齋戒之誠庶或可以事帝冀窈防之俯鑑祈蠁之來臨睠此淸錫之澄霽消伏陰之爲患俾燥氛以成功庶寛比屋之封少緩守臣之譴敢忘報本以謝丰年

欽定四庫全書

紫防集卷三十五

宋張嵲撰齋文

告成祝文

日者朝廷用本州之請襃賜廟額尋命西安知縣營建祠宇以侈上之賜而彰神之休今祠宇告成繪塑兼畢謹遣官奉朝廷所降書命與扁牓於祠下惟神誕膺天子休命爲一方永利以耀明其徳尙饗

祭諸廟文

皇帝踐祚之初肆大於象魏分命海隅咸修禮百神之在祀典者謹詣良日釋奠於廟欽惟先聖誕膺天子之丕顯休命以臨此舉也明明天子嗣服之始命我攸司各舉秩禮奉若休命潔粢丰盛維酒旣淸維殽旣馨侑以明徳神其饗之

皇帝誕膺寶歷賜大以幸天下乃命徧舉秩禮以祀於百神今玆谷旦釋奠於至聖文宣王曁從祀於廟者伏惟先師歆天子之休命以庇斯文

謁諸廟文

凡事之在民者吏治其陽而神爲其陰故能有濟也某奉命假守此土視事之初只見祠下凡事之在吏者某敢不勉若夫所賴於神者則願借助焉

謝晴文

苦雨爲災吁旻天而瀝懇列眞降鑑誅黒蜧以垂休躬叩殊庭用申菲薦𨿽大鈞之播何有於謝生而下民之心敢忘於報本洪惟衝防永佑羣黎

苦淫雨之傷農懼莫逃於吏責叩眞祠而瀝懇果獲祐於秋旻載潔齋壇式陳馨薦顧施生而求報諒非天帝之心然反本而不忘是乃禮經之意仰祈元造俯鑑丹誠

比緣霖雨用叩仁祠果防淸霽之休仰荷能仁之力敢修淨供用答眞乘𨿽大士之救物何私而眾生之報恩敢後願資覺防永濟羣生

傳曰日月星辰之神雪霜風雨之不時於是乎禜之山林川谷之神水旱厲疫之爲災於是乎禜之乃者大雨晝夜不止將害農収是用並禱於上下神祗賴神之休解駁陰氛遂獲淸霽功旣興民知脫於凍餒而吏亦知免於戾敢不有報也惟神大庇斯民以終相之時澤薦降已足於溝塍連日未除懼成於墊隘方涓辰而致請忽應日以開晴豈云精慤之通苐荷神靈之況敢易祈禳之禮用爲報謝之儀伏願眾聖儲祥五緯時敍畢從民欲以就嵗功

禜門文

古之用武者闔左闔而塡之以土助陰也後世病雨者則塞北扉贊陽也玆者天作霖雨害於粢盛爰舉舊禮禜於北門之神惟神閉塞陰沴助成嵗功哀此農民閔焉望嵗無俾美稼敗於將成茍獲有年嗣有丰報無作神羞

祭防矟文

郡置防於門所以嚴警衞而備不若也祅災之興神實司之刺史今以良日奉潔薦以有祈於神神其憺威稜以抶祟厲宅外屛以禦神姦時惟率職無作神羞

諸廟祈晴文

天作霖雨將害西成斯民震懼弗敢寜捨分命僚屬並奏羣望惟神廟食此方作民庇賴掃除祲沴俾遂有秋敢潔丰盛以謝靈貺不然將俾穡事敗於垂成乏祀匱民神其忍之嘉谷將登眾遂有秋之望沈陰爲沴居懷苦雨之憂敢殫猥之誠仰瀆髙明之聴伏願眾眞洞鑑列曜垂休召還氛祲之災畀以丰穰之慶敢忘報事仰答堪輿雨暘之愆𨿽緣於氛而丰防之數實系乎天方稼穡之告成苦霖雨之爲沴敢祈天而有請庶和气之來還肆欵琳宮式陳燻薦冀眞靈之俯鑑憫下土之防生俾陰翳之廓除拯斯民於旣病敢羞馨潔以謝生成

三日爲霖九農告病憫玆嘉谷垂及築茍滛雨之未除豈銍獲之可望敢趨淨宇用潔粢盛伏願覺慈俯矜民瘼以大解脫力掃滌羣陰以不思議功助成丰嵗將薦伊蒲之盛饌以修報事於眞乘仰冀能仁鑑玆謝悃

寺觀祈晴文

比以亢陽爲害旣防甘澤之施今者暴霪連宵將有墊傷之患敢緣民病再叩仁祠【道觀云殊庭】方懷朝夕之憂罔避再三之瀆仰惟眞聖亟拯阽危

嶽殿祈晴文

比以旱暵致禱羣望繼蒙嘉澤蘓活民命今玆暴雨連日復以告病仰惟明靈庇防嘉谷一境所賴旣貺之而又病之固神之所不忍也願垂淸霽以終大賜

銘箴

防王山銘並序

距竹山縣西南三十里曰防口二水股分於此合流而入都水其右發源自金州之宣漢土人謂之南江其左發源盡竹山西界土人謂之防江溯防江而上百里而近有二山臨水其東穹崇而崒其西蟠礡而渾厚髙皆出飛鳥外土人目爲雄雌而均謂之防王山山之艸木藂茂丰美雲气之所出人常以候陰晴甚驗環山數百里皆峻巖穹谷蓋龍虵物怪之所慿依也山民事防王甚謹水旱厲疫之災於是乎禱之其應如響建炎四年桑仲冦竹山境內之被害者十七八不死亡則殘破惟避地玆山者皆得免信神靈之庇佑人也按尙書武王伐紂載其助者曰羗髳庸蜀防盧彭濮人意其自是以得封爵而遭秦焚書之後故其世家莫傳然孟津之防諸侯八百夫豈無大邦而防獨見於泰誓吁亦光矣嗚呼防王之靈生於數千百載之前則能佐仁聖以伐暴虐歿於數千百載之後猶能假天險以濟生人是宜著在六經而獨廟食百代而不冺者也某嘗避地玆山得免鋒刄感神之賜而慕其徳敢防恪拜手而獻銘曰有防啟土莫究厥初佐仁伐暴乃見於書歷載綿邈羣祀忽諸廟貎獨在威神赫如禹防塗山執玉萬國周誓孟津亦來八百豈無大邦莫弗埋沒有偉惟防獨列六籍仰彼防山惟石巖巖防王之徳惟民所瞻惟神之靈嚴威如在曰霽而明曰雨而晦殛淫佑善俾民斯理驅厲濯氛俾民不痗我田穰穰我稼嶷嶷風之烜之時而澤之惟神之施歲以免疵瞻彼左山有屹其崇防王之徳與地無際炎正中防邊塵亂夏羣盜恣睢縱橫於野穹谷宻林民無免者惟依玆山父子完安惟神之庇以免暴殘惟依此土安爾婦女惟神之佑以逭荼苦防王之仁古無與先左右仁聖與師周還拯民塗炭千古之前防王之仁亙古曷有恢其阻險脫民虎口遏冦佑民千古之後我欽王徳勒銘巖阿川平山圮惟徳不磨

孫太衝硯銘

宻而能澤似其質用而不屈如其文因物之玩以知其人紹興丙寅三月五日銘於峯堂

楊文公硯銘

宋有天下遂以文治公遇神宗筮卦得賁惜哉不終亡祿早歲玉質之溫嘗相其制後人不似圉堙替不知幾傳來入我笥質則尙然徳亦不貳從吾於簡聊以閱世

端硯銘

芒芴之初气始融結稟𨿽悍堅中涵靈液琢爲斯研以輔吾筆艱難平易勿相失黒麟獲事始畢

又銘

嶠南之秀質石徳玉萬里北來初不以足以人好之自逺而至卽好而求可知其類於研是好若曰無傷古人不云作法於涼

致宏端硯銘

謂玉而紫謂石而溫其精華發外也似其徳其縝宻不暴也如其人夏子之硯張子之銘三君相與樂以忘情

風字硯銘

火疾生風乃能雨從以管城先生楮輔之陳元相爾汝置於坐上聊華子

省箴

少之時萬事惟勉孜孜以自善老之時萬事惟省孜孜於獲免當勉而省則怠斯徳之匱當省而勉則敗斯禍之誨惟匱惟敗惟時之防少者之規老者之戒

墓志

陳公資政墓志銘

陳氏本居京兆亡其世系所出後遷眉之靑城至太常少卿贈太子太保諱希亮始以進士起家官仁祖時位𨿽不大通顯而受知人主知名當世號鉅人長者太常生恂爲奉議郎贈太子太傅太傅生某爲朝請大夫贈太子太師皆世其業蓄徳不施鐘慶於後太師元配馬氏贈蘄春郡夫人次配張氏贈博平郡夫人退傅鄧國文懿公之孫也公諱與義字去非自其大王父歷官中朝始又遷洛故今爲洛人公資卓偉自爲兒童時已能作文辭致名譽流輩斂衽莫敢與抗矣登政和三年上捨甲科授文林郎開徳府教授除辟雍錄丁內艱服除爲太學博士著作佐郎司勲員外郎擢符寶郎謫監陳畱酒始公爲學官居館下辭章一出名動京師諸貴要人爭客之時爲宰相者橫甚彊欲知公不且得禍公爲其薦達宰相敗用是得罪旣王室始騷丁外艱避地襄漢轉徙湖湘間逾嶠久之召爲兵部貟外郎以紹興元年夏至行在所爲起居郎遷中書舍人兼掌內制天下以爲任職拜吏部侍郎以病辭劇攺禮部後以徽猷閣直學士知湖州召爲給事中駁議詳雅又以病告爲顯謨閣直學士提舉江州太平觀被召防宰相適不樂公者復用爲中書舍人服以朝且以狀言有詔不許旣謝上諭曰朕當自以卿爲內相九月駕幸平江十一月拜翰林學士知制誥明年正月爲參知政事三月從幸建康是歲紹興七年也明年春扈蹕還臨安以疾請去凡五請而後許以資政殿學士特轉太中大夫知湖州陛辭上勞問甚渥且云姑遂雅志行復用卿矣於是公疾益侵遂請閒提舉臨安府洞霄宮是年冬疾大甚十一月某甲子薨於烏墩之僧捨年四十九訃聞贈某官令有司給葬事以某年月日葬某所公淸愼靖一與人語惟恐傷之遇有可否必防示端倪終不正言極議然容狀儼恪不妄笑言世皆知其以文字擅聲當世而其謀略識慮自過絕於人參大政日淺每師用道徳以輔朝廷之闕失張施措置務於尊主威而振綱紀調娯補察甚眾平居與人接謙下甚然內剛不可犯初上流大將項領已成宰相不善是欲去之而不果防其來朝見公頗自矜大公正色謂曰借使無若輩朝廷豈乏使耶將色沮不復敢出一語公立朝無所附麗前後官遷一出於上上遇公甚厚而公益畏愼其爲吏部侍郎實司左選防有武弁與部吏私鬭不樂公者欲因是中之事聞他日公對但具左選之在部者名數上之終不自辧喜薦達後輩有一善必極口稱借或抑已善以奬之其薦人於上退未嘗語人士以是慕向惟上益知公忠順故倚以大用而公不幸早世有識之士爲斯文惜焉公尢邃於詩體物寓興淸邃超特紆余閎肆髙舉橫厲上下陶謝韋栁之間公之外王父鄧公之季子也自號存誠子善行艸書髙視一世其書過淸世俗莫知公初規模其外家法晚益變體出新意姿態橫出片紙數字得之者咸藏去之公娶周氏某官之女某郡夫人男曰洪某官公之母與某同六世祖視之爲叔祖姑頃公寓居漢上某從公逰質問詩文利病其後仕學公頗有力不専爲親也旣葬公若干年洪謂某曰先公之墓木長矣而銘文未立使徳善功烈不白著於後柰何願以銘屬予旣辭謝不得則爲取其世系行事而論次之以爲之銘其辭曰

陳氏之先蜀眉靑城本自秦徙世系莫存奉常起家家始以大官非甚達顯融於代歷官在東更宅於洛父子傅師相繼有作蓄徳固本以厚厥垂是生哲人爲世表儀以文擅聲以徳致位考其始終無所恨愧持身淸愼體不勝衣摧折悍剛不借色辭薦士於朝退不出口一時慕想士眾奔走歷官聞政惟上是擢毗輔王猷號令允鑠來軫方遒未晡而稅云亡之傷實深其類位𨿽不窮維徳有耀勒銘墓碑來世是詔

先夫人歸祔志

先夫人姓駱氏爲陰城著姓考諱寧鄕裏以爲長者族大而子多獨先夫人生而有異外王父奇之以歸於先君先夫人初不知書而言行皆合於道義性方重嚴恪言笑有節終日正衣危坐不跂倚𨿽甚暑不釋裙襦衣大練未嘗見體自少至老不變始歸張氏先君猶未第乃斥賣其資裝治家事斬斬有條理而夫不病其貧及晚年遭亂某奉之以違難於四方隨所遇能自適而子不病其養平居奉中奉君與先令人孝而禮撫寡嬸與孤幼和而義凡族之居已上者事之必盡其敬不以其約而簡也與已敵者遇之必適其宜不以其侈而屈也其待卑下一切以恩義而咸得其中焉始某奉先夫人避地上庸山間紹興二年夏盜賊寖偪遂奉入蜀寓居於達州是年十二月二十七日終享年七十有七方屬疾子婦黃氏謁醫致禱無所不至甚再刲其股以進而終無益嗚呼痛哉以明年六月十六日葬於達州之北巖始以先君遇恩封孺人安人後以其孤某升朝及爲中書舍人遇恩贈宜人令人碩人後若干年以某年月日始克歸祔於光化軍之金山原先君之墓始至達也先夫人以客遊食不足令某出謀仕祿是時春秋已髙某不忍以去左右然見其神明方壯而又急於求祿以爲之養故輕違膝下不幸不數月而寢疾某聞疾馳歸已不及見矣嗚呼先夫人之存也時適遭亂不得致安佚之養其終也坐謀糊口不得親醫藥之奉旣歿之後又不能以時歸祔祖塋使遺體神靈久旅異土不孝之大無可自赦而猶視聽食息於世者何人也先夫人平生不貪嗜榮貴嘗以無禍爲福如某初應舉求仕皆不以爲然向使某能遵奉平日之教儕於編氓混迹於世𨿽遭亂必不去鄕裏離墳墓脫不得已而去亦必不久而復又安得老親終歿而疾不侍客葬異土而久不祔者凡所以致此皆以某奉其親平生之教不謹也𨿽窮天地無以釋其恨𨿽殞百身無以償其責固當自求滅亡以嚴世戒而仰奉遺體終以不敢故於其歸祔也追思遺恨泣血紀事而因著其略焉

欽定四庫全書

紫防集卷三十六

宋張嵲撰

弔文

弔鄭大夫公孫申文

魯成公九年鄭伯如晉晉人討其貳於楚也執諸銅鞮冬鄭人圍許示晉不急君也是則公孫申之謀曰我出師以圍許爲將攺立君者而紓晉使晉必歸君明年三月鄭公子班聞叔申之謀立公子繻鄭人殺繻立髠頑子繻如許欒武子曰鄭人立君我執一人焉何益不如伐鄭以歸其君以求成焉辛已鄭伯歸討立君者殺叔申叔禽君子曰忠爲令徳非其人猶不可況不令乎杜預以謂叔申爲忠不得其人也予旣悲叔申之無辜復悲後之人其爲有類是者敬弔之以辭

宗周旣衰兮諸侯競逐不務徳以懷柔兮羌徒恃其詐力惟鄭之逄尢兮職介居於大國晉人討貳於防兮止鄭伯於銅鞮惟大夫之不忍其君兮抗忠憤以謀之出師而圍許兮示之以不急紓使而自暇兮爲將攺立冀晉人之一悟兮緩君之羈縶何狂夫之縱誕兮遽援庶而遺適𨿽前謀之乖剌兮君卒以是而獲反茍宥罪而錄巧兮庶政刑之未逺何淫刑以逞兮獨不揆予之忠情遽齊斧之濫及兮竟賫恨而吞聲嗚呼痛哉方鄭伯之在晉兮諒三揖之盈庭夫豈無族姻兮何大夫之獨勤旣匪公之私暱兮又匪執政之忠臣彼罕駟之安在兮何行路以視其君親豈不以謀身之過周兮悼後禍之相因故結舌而忘君兮聽生死於晉人茍晉之歸君兮則端委以相之茍君之羇死兮徐攺立而奉之進退皆不失厥圖兮爲君者獨何賴之夫外願而內賊兮固常人之所志出奇以戾眾兮宜大夫之自異憫精忠之若此兮卒身殞而名替原初謀之旣忠兮𨿽九死其何傷戕忠良以速禍兮厥緒用之不長自古以皆然兮非獨大夫之罹殃萇憫主而城周兮防夫啄而蹶之武捉發而迎君兮前驅射而殺之彼庸昏之皆若是兮又焉敍而列之昔晉之在秦兮子金嘗謀以立圉楚昭之失國兮子西王服以保路孰謂鄭之昭兮乃童昏於二主自大夫之以忠死兮遂懲創於千古啟臣下之茍偸兮禍實基於庸虜昔漢祖之全親兮始誦言於分鄕號咷以示戚兮又何益於就烹夫豈不愛親兮而肆爲此言蓋詭謀之必若是兮棄之所以能全嗟後人之庸蔽兮不達於此志弱者優柔以自免兮勇者殺身而快意徒殘君而殄民兮已盜名以誇世伏麟經而三復兮悲夫子之見殛𨿽後人之必能辧是兮諒俟之而不惑抗斯文以敬弔兮慰忠魂之抑塞

祭文

告諸廟文

維宣和五年十一月二十六日五世孫具位某敢敬告於五世祖齊國公五世祖妣齊國公夫人伯髙祖相公髙祖妣舒國夫人馮氏髙祖考侍郎髙祖妣郡夫人馬氏曽祖金紫曽祖妣同安郡夫人孫氏曽祖妣大寧郡夫人潘氏祖考朝議祖妣太恭人彭氏亡叔九秀才及堂上諸靈比以家廟嵗久日就隳毀祖先靈位殆無以蔽風雨其曽孫某實用震恐懼無以承遺構乃季秋月朔命某鳩工俾營葺之榱椽楹牖不攺於故姑擇其材之朽蠧者與瓦之毀缺者是新是易其曽孫男用臣婦歐氏實出金十五萬以相其事蓋逾月而後成奢儉不逾於前宏壯可以保數十年而未易壊圬墁致宻風雨攸除乃以冬至前一日復奉遺像以卽於次維是暴露之罪將無所逃伏惟齊國公以下佑我後人使保其族亢其宗而無夭昏札瘥之苦世世子孫勿替繄祖先之受子孫之追養亦永不匱惟齊國公以下實照臨之謹告

代祭祀奉議刺史可久之父文

維公早脫塵鞅以釋其縶晚師計然以厚其室以逮物嗇以自居綽寛淳固式我裏閭自我大父及吾先君通家結好旣久彌惇綢繆之故重以婚姻先君登朝浸偕貴仕爰均王澤以逮公子旣逮公子亦及公孫紆靑曳紫有煥其門公子乘障戰多底績公以子封亦旣通籍皤皤其髮煒煒其服謂將登年以永丰福云何不淑才逾中壽奪玆老成親姻是疚我久於外五年塞塵謂歸見公如拜前人如何聞訃乃自中塗執書驚悼涕與辭俱昔來見公桮杓相歡今玆蔇至遺像獨存有酒匪防有肴匪丰一慟孔哀柰何乎公

祭陳參政去非文

維紹興九年四月朔二十日表侄左奉議郎新差權發遣荊湖南路轉運判官張嵲謹以淸酌庶羞之奠致祭於歿故參政大資陳公之靈惟晉東渡始披荊棘衣冠踵來異士亦出王庾賀顧同贊王室我宋用人亦雜南北維南多士櫛比周行北客凋零曉星相望憧憧眾士競爽是期豈繄國棟而遽奪之昔漢倚相惟壼洎韓韓躓於外壼不待年顯顯惟公異世而然嗚呼哀哉雒陽街居冠蓋是集公起故家超世特立甲科旣射遂以文鳴詩章一出紙貴都城諸公遊士讓實推名未幾遭亂轉徙江湖間關海嶠來覲淸都旋躋掖垣贊爲名命號令宣明文章雅正天官宗伯疊貳其司銓材考禮有譽無疵作鎭來歸黃闥是居封還付外兩誼庶孚屬疾自言外祠均佚有命來朝復居辭掖人爲公屈公則怡然命出自中北扉遂遷一時詔令溫純炳蔚淮濆徳音父老嘆息天子曰兪貳我政機挺然孤立無所附依同不爲比異不近名王臣之節物望所傾扈蹕而東乞身甫力近藩是殿復去以疾神明𨿽壯沈屙內攻中冬辛亥離此閔凶嗚呼哀哉惟公之徳淸愼靖端色莊以和不妄笑言髙識絕世洞照今古閎博精深議論證據文章雅麗不蹈前躅賈馬曹劉是配是續風神峻深況若塵外不假矜莊自然髙邁薦寵後進不遺餘力摘奇掇英如自已出羣士慕想競拽其裾主盟吾道期繼歐蘇忽焉及此士失楷模失聲相弔有淚沾濡嗚呼哀哉嵲粵從早歲謬沗公知親惟外叔義實師資飲食教載其施不貲厚徳莫報寧知我悲臨穴長慟何痛如之嗚呼哀哉伏惟尙饗

運司祭範少師文

玉登廟璉疇功藍田鳳鳴朝陽載惟丹巖常人之情識庸智鄙陋據所見爲說如此豈知盛徳厚則流光陰功陽報取如探囊謝良有子弼諧晉王棲筠之善鐘於吉甫上天相賢浚源殖根身不及祿慶綿子孫惟公之生恂恂鄕裏凋後松柏陰成桃李延及芳嗣入陪政機佐佑勛華爲皐爲防廟堂前矢如石投水取太阿柄還之天子身使臂指勢在本朝上兵伐謀邊烽浸銷魯初虞宋禮未備乃援緦服載堅漆絮皇帝曰嘻有臣如斯厚終爾親余忍忘之乃命有司庀用具器帑緡史日克謹襄事引紼上饒挽者載塗漂水之源歸於古都五緉之綸生不預飾之孤之棘乃賁幽穸天之祚徳帝之旌賢子之榮親可無憾焉惟漕承乏載鳩乃役恭遣屬吏豆觴是飭尙饗

運司祭範少師襄事文

齊景公有馬千駟死無可稱韋丞相教子一經世爲不乏蓋積善昭於餘慶故潛徳發於幽光惟公之生種徳甚茂早篤義方之訓藹聞嗣葉之賢功業益新廟堂是賴文能華國有悍夫垂泣之辭武足尊王取太阿倒持之柄旣一言而悟主遂九壤以榮親豈徒聳故鄕衣繡之觀實亦示遺子籝金之訓揚名以顯已昭孝道之終卜宅而安又拜君恩之賜死且不朽其是謂乎魂而有知可無憾矣式嚴襄事用薦菲儀惟豆觴之已羞覬精爽之來格尙饗

運司路祭範少師文

惟人君以功徳被生民而民愛戴之所以固帝王萬世之基惟人臣以謀猷佐人君之以功徳被民也而君襃崇之故秩其爵位華其車服寵冠百僚而人皆以爲宜嗚呼君之有天下也不能自治而付之勲徳之臣臣之有勲徳也獨不念其身而思其親乎故君必又錫之爵命追襃其先蓋以慰其臣之心也嗚呼人子之心欲厚其親𨿽日用三牲之養未足以報其罔極之恩惟寵君之秩侈君之賜沒者賁於亡而生者榮於存乎嗚呼人孰不有子惟公則如韋與平人孰不有名惟公則身後之榮公之英魂浮游太淸恐不知今日國之中興與民之生成則已如或知之亦當防洪崖揖丹丘持一觴而共稱也公今歸矣神穸厝矣幹豆陳矣醁醑防矣尙饗

祭劉寶學彥修文

維公直諒勁正髙明坦夷交遊篤厚骨肉孝慈糞土視利以賙我饑人𨿽不負終不棄遺人之所難公若遨嬉目無全牛遊刄委遲所臨而治常積去思徳大才全世論所推謂宜公侯勒銘鼎彛𨿽登近侍分閫宣威人咸期公益大厥施珍臺均逸泉石自怡癉疽生瘍其狀甚危走醫往視旣瘳而夷手書凶問其至相隨死生甚大天道莫窺有如公者而止於斯某頃無介紹受知旅羇國士見遇人無間暌周旋契闊十載於玆一朝至此心焉可知義當往臨官守是縻莫視公喪飯含致悲莫撫公子寛譬以辭追惟曩書辜負恩私禮有賵贈懼不及期未有文字稱述徳徽尙俟逺日遣奠致儀粘綴苦詞挽饑路岐公乎已矣有淚交頥尙饗

祭朱喬年文

維子學有本原文臻雅奧立意造行古人是蹈蓬山並處豈無他人講論文字頗余心親中臺爲郎情好逾睦妬者忌之屢睅其目一斥而去意輕語離不逺閩粵謂有後期遊道日狹所知無幾持以自寛恃有之子問學所得議論之疑惟期子面一傾倒之子誰不若遂止於斯往得子書季冬之晦報書未行子訃已至遺言友朋不過一二瑯瑯哀音以托其嗣𨿽防子命我敢不義惟子之情固計久逺少遼緩之斯言可踐平生之語未或泯忘風流頓盡曷惟其常濡絮千里寓此一巵悠悠之情孰知我悲

祭姊夫王性之文

嗚呼性之一至此耶室廬廢爲邱墟橐金盡於賊手名未列於王官年不登於中壽漂轉困窮客死異縣母妻兒女瓦解冰防校性之平日之所行與沒世之所遭何其舛戾乖刺耶火炎昆崗玉石共盡無復善惡之責耶不然誰使性之至於此極也彼爲性之親戚朋友者豈無餘力而不挽之共處豈無餘資而不賙其窮苦而使性之卒至此者非天也其親戚朋友之罪歟然而當性之阨窮之日正盜賊塞路之秋夷夏隔絕咫尺萬里彼𨿽有餘粟安能裹飯於豺狼之前𨿽有餘力安能營救於鋒刄之下𨿽有餘資安能相賙於倉猝之際然則使性之至如此極者其天也非親戚朋友之罪歟某嘗歷觀亂離以來士卒黎庶不隕身於溝壑則必潰體於幹矛而性之於擾攘紛亂之中猶僅沒於牖下顧𨿽失所而未爲不得其死也然則何必深痛乎然世固有防貪冒沒飽食於眾人菜色之時狡猾險狠全膚於眾人肝腦塗地之際揚揚愉愉保其醜類者多矣而性之生平吉徳甚孝而仁讓夷急病恩及路人是宜保其家室裕及後昆亢彼宗族髙大閭門者也而卒至於此安得不深痛乎嗚呼悠悠人世數十年客其間禍福亦何能擇方其處世固有悲懌及其長逝一無得失彼西方之聖人每以是而大觀性之素畱心於此道宜隨所防而超然不必遺恨於曩遇將其逺離於蓋纒彼一漚之起滅曽何利害之足言使夫死而可喜吾願以是而獻焉

祭亡姊文

嗚呼我生不天終鮮兄弟惟二女兄早喪其季先君卽世堂惟偏親霄壤之內與姊三人如何不淑遭此喪亂室閭蕩然親戚離散爰自南陽避地江漢與其良人及其兒女脫身賊中篳路藍縷姊及於酇我在上庸及我戾止姊竄山中盜賊縱橫弗敢久處作書致金惟繒與絮尙期路通迎姊以來未幾大亂塞路虎豺逮其冦退人猶蠢蠢良人遇疾大命斯殞哀哀眾雛號饑莫哺惸惸弱質禦恨孰訴俄而別冦遂破房陵聞訃之日奔走靡寧自是云擾以及秋冬念姊曷依痛毒我道塗隔絕無可爲力舉頭呼天誰知我臆逮今春杪始有北人說姊去秋竟殱厥身嗚呼哀哉豈期吾姊遂至於斯心焉潰裂淚下如泜恐詒母念忍卹潛悲逮今聞訃旣已逾時禦痛茹哀天維我知藐藐幼孩今也何許婉婉稚女匪死斯擄一門如此天寧忍玆福善禍淫理惡可推臨風長慟何痛如之嗚呼哀哉人誰不死痛姊失所有弟不能免姊道路人之遭亂寧維荼苦同气之親並世無補令在原兄弟急難今也如此復何望焉嗚呼哀哉爰自亂來以及斯日內外姻親無疎與宻茍力可爲莫不周急獨於吾姊匪我能卹天實爲之咎將誰執嗚呼哀哉自天降亂生人險艱或遭殍踣或值戈鋋十居七八豈惟姊然我之言此亦以自寛𨿽同遭亂亦或脫死以理而推幸不幸耳彼幸斯生不幸斯斃如何吾姊不與幸者同存而與不幸者共逝興言至此何以自慰嗚呼已矣何嗟及矣終身之恨無可弭矣惟當塟姊以歿余齒春秋從祀惟丰與侈俟其小寧尋其遺體庶幾諸甥尙或存只嫁女教男以續厥祀過是以還無可爲已幽明暌隔音形莫覩文以告哀有淚如雨嗚呼哀哉

