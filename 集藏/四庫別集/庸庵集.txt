

欽定四庫全書

集部五

提要

庸庵集十四卷

別集類四【元】

【臣】等謹案庸庵集十四卷元宋禧撰禧初名元禧後攺名禧字元逸庸庵其號也余姚人元至正庚寅中浙江卿試補繁昌教諭尋棄歸洪武初召修元史所撰外國傳自髙麗以下悉出其手書成不受職乞還山復與桂彥良同徴主考福建故明史列之文苑中附見趙壎傳末然集中題桐江釣隠圖有云黃冠漫憶賀知章老病憐予簡書趣又寄宋景濓云當時十八士去畱各有緣而戴良贈以詩亦有麥秀歌殘已白頭逢人猶自說東周之句則亦沈夢麟趙汸之流非危素諸人比也禧學問源出楊維楨維楨才力橫軼所作詩歌以奇譎兀奡淩鑠一世效之者號爲鐵體而禧詩乃淸和婉轉獨以自然爲宗頗出入香山劍南之間文亦詳贍明逹而不詭於理可謂善學柳下惠莫如魯男子矣黃虞稷千頃堂書目載庸庵文集三十卷又庸庵集十卷自明以來未有刋板故流播絕稀今浙江所采進者乃其詩集卽千頃堂書目所云十卷之本而文集則已久佚惟永樂大典各韻內詩文並載尙具梗槪以浙本相較其詩惟多七言絕句四首詞一首其他轉不若浙本之詳備疑編錄之時多所刪汰其雜文每題之下各載年月檢勘皆至正間所作而入明乃無一篇當亦不免有所遺脫然世無傳本惟借此以獲見一班尢不可不亟爲甄錄謹據浙本參互考證仍編詩集爲十卷文集則別釐爲四卷又從西湖志補詩二首余姚志補文二首統題作庸庵集以備元末之一家焉乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

庸庵集卷一

元宋禧撰五言古詩

遊宿恭書記林居

昨夜共宿野返宿河水湄翳翳夕陰下密葉覆參差山鹿下飲水庭鳥來擇枝與子暫遊止晤語契深期緇塵冒逺道靜宇諧曠夷榻外風雨至秉燭爲題詩明發復繾綣竟日衿風隨弦誦滌旅悶子樂諒在斯驟暄變涼春服又所宜相視宇宙內委順尙何疑

四月廿八日卽事一首貽胡斯原

晨飱止東院晚食畱西居水濵坐啜茗柳下觀釣魚無事乃爲樂所得良有餘緬思徵途者去去將何如

用韻酬友人

海隅足辟地所慰得安居時艱愧蔬食矧敢謳無魚往來感故意倡酬弦誦餘言旋望城郭肆志將焉如

四月廿八日川上晚詠示胡斯原

落景在平野森木翳橫川淸風度葉下行行水紋連光影凡目遊鱗躍靑天靜叟晚食餘爲憇髙門前諸生慰孤抱待客父兄賢湯茗與筆簡隨需相後先浮蹤良可嘆所駐亦偶然我衰已皓首撫運還自憐勉哉後生者無恃毛髮

桐湖八詠爲王遁庵作

看雲樓

孤云何處來相對才咫尺隨風出山去靑天忽無迹往來固無心幽人朝夕髙樓爲徘徊無使長相憶

蘭谷

中谷見芳艸令人憶沅湘沅湘不可往極目煙塵黃獨醒一何苦佩服埀幽光懷人千載下楚越逺相望

桃花塢

東塢何所有藹藹桃千株花間掛錦服石上畱酒壺樂土不易得塵暗荊棘途無謂武陵逺卽此堪隠居

梧桐岡

髙岡生梧桐西捨足避暑白日變窈淸陰落戶洗硯金井泉觀文丹鳯羽翛然坐題詩涼葉過朝雨

菊徑

開徑延故人種菊娛晚節撫運掇其英天寒霜似雪彭澤獨何心耿耿書嵗月揺落感時邁孤芳慰人傑

芙蓉隄

澄澄山下水粲粲芙蓉隄翠幢雜絳節秋色分云泥緩步念脫屣獨立知扶藜豈望衮衣至可期鳬舄來

乳泉

甘泉白勝乳飲之可延年老人慰饑渇嬰兒顏色鮮福地天所祕食飲非偶然塵居就枯槁令人思乳泉

合澗橋

石梁在山邊雙澗此中合淸流本同源白礫無污雜朝暮度漁樵車塵不相接木客有時來山童掃黃葉

川上卽事

婉婉雙白鵝晚涼浴河水野翁怯隠憂臨流書未已平生懶學書老至隨筆耳鳥迹誰復觀月光在沙觜

八月廿六日遊梅川長慶寺有感

古寺歷塵刼空山見淸秋木葉日夜落海气東北浮滌煩憇防迹望逺增隠憂行吟瓦礫間盛觀焉可求艸露豈常濕巖云亦暫畱轉思學仙者脫身事長遊在在曷自苦起滅同浮漚

送丕大基自天界寺歸佛隴

炎暑伏深院朝夕誰與娛緇素𨿽異路旅寓同一區我來已衰朽子出復何如幽棲豈無所邈在東海隅竹色翳幾榻池中淨圖書中夜忽有念涼晨理回車所向就昭曠行矣勿躊躇

八月十三夜史局儒士醵飲天界寺西庭敍別分韻得天字

秋寺積黃葉行見江月圓眾客感時邁史籍已成編迢遞四方至同捨非偶然久集有分期念之還足憐醵飲際良夕露坐望靑天明發各有適羽鱗異天淵少壯宜努力衰病得生旋酣詠在玆席靜言乃離筵耿耿亦何爲且就殘夜眠

題蘭川圖

君子川上居忘機對芳艸芳艸有姱節日夕慰幽抱故鄕別幾年洞庭風嫋嫋何人獨行吟秋來轉枯槁優遊萬壑間中夜思逺道勿復言令徳逺道聊自保諒懷濓溪翁生意齊物表逝者果無窮生者殊未了邂逅爲哦詩霜寒越山曉

還自龍河次韻酬趙徳純

皓首戀丘壑徵途嗟轉蓬生還亦偶爾見念鄕裏中周旋答眾施蹇步敢劬躬童時未覺逺閱世忽成翁常懷俟爾坦靑佩遊泮宮禮樂在諸老遺澤沾羣與君桑梓契異彼萍水逢往來慰衰暮感慨寧無同願重古人約道義薰予衷

二月六日夜宿倪以道宅爲題畫梅

春夜宿溪上看花屢吟哦珠璣宛在眼其如粲者何衰朽不自輟秉燭褰靑蘿冰雪融土脈星月垂澗阿別離在明發於焉畱短歌

七月廿七日以考藝至福建水口驛驛官姚恵卿乃吾鄕人有沐浴飲食之畱而四明桂同徳又先至半日以俟皆出望外喜而賦詩

老去畏行役病餘慮炎蒸陟降雲霧嶺奔趨風水程去越影生桂入閩葉凋蓂浴垢水口驛遡風山上亭顧慰值鄕彥遅需謝文明衰朽樂疎散餘事非吾能

在閩省試院次韻主文旰江吳尙志述懷之作

妙化魚躍淵流光蛇赴壑出書洛川閱世遼海鶴文運復有興儒行固無薄持衡宗楚材盍簪集閩郭謇予素愚老至焉有覺伴食愧羶腥還山憶藜藿

次韻廬陵王子譲秋夜試院有作

我日已去邁不見秋葉紅明月昨夜滿白露下梧桐殊方瘴癘地文防逢數公按圖得騏驥一笑凡馬空人事豈能必取捨歸蒼穹鳥啼庭前樹誰復知雌雄晤歌在今夕聚散皆浮蹤歸途畏防涉皓首嗟飛蓬

八月廿六日雨止遊鼓山靈源洞至天風海濤亭賦詩一首

云臥已三夕山行歡百靈西林日華赤南澗秋艸靑仙佛宛如在笙磬誰與聽陟降循水曲窈窕度巖扄風濤忽在目颯爽敞孤亭茗飲助幽賞世外便獨醒尙瞻紫陽翰不隨霜露零聞見慨今昨思惟著儀刑逺來慰衰朽奇覽遺昏但愧無聞者凡迹同浮萍

吳尙志蕭自省而下七人九日自三山驛飲罷登烏石山分韻序別以五字十句爲率得盡字

文飲從醉吟旅遊資汲引升髙力已疲覽勝歡未盡烏石會何如龍山迹難冺視昔均有懷此別良不忍采菊惜玆辰行當還舊隠

慈溪人求詩贈醫者章敬徳

三年艾可得八載詩未成此事太迂濶吾憐東海生病肺一年苦對酒甘獨醒誰能愈其疾酬徳非常情良醫有章子方寸冰雪淸珠玉文字重羽毛金帛輕作詩以爲報藝苑尋簪纓遷延嵗月久坐見兵甲寜今秋我爲客迢遞閩中行新冬始回櫂心气猶未平過門客難謝茅屋雞犬鳴索詩如索租衰朽詎能勝賈島詩思拙得句雙淚零百篇遇太白但用鬥酒傾如何迫我甚兩耳聞風聲老至疾易作采藥隔滄溟空言適爲累浮生安足慿章子倘念我妙訣全神形嵗晚東海上有約當合並

十月晦日與諸友過葉伯泰隠居

出門風日暄野趨慰徒步行行五里餘訪舊寂寞處隠居隔靑煙涉津向紅樹幽人不在家童子畱客住爲尋主翁歸北裏復東渡乃從南山還衣巾認中路匍匐趨柴門歡喜見情素止渇得土酥充饑思薯蕷厚意愧吾曹爲饌雞黍具望外出陳醪房中借賢婦遂令周孫徒痛飲不欲去獨醒笑老夫徒自耿憂慮人生歡會難萬事皆有數今春曽此遊重來嵗雲暮白白潮入川靑靑蔬在圃時序𨿽有移郊墟但如故平生麋鹿姿羶腥非所慕裹飯倘同襟有懷卽相顧

雨中冩懷奉寄朱伯言周宗性兼呈恱白雲

雨水足新嵗綿延冬旱余泥濘固可畏仍欣長園蔬嘉賔過我語繾綣慰久疏自顧復有歉敝篋惟舊書一飲不敢具只雞恥言無病兒臥在牀藥物勞猥圖防生乃如此故知謂何如俛仰宇宙內艸木向春蘓遊詠豈無所且復充所娛日出卽暄暖緩步有幹途相期出東郭冩心髙士居

二月八日雨中有作

水南掩關坐春雨生晝寒一榻委文史沈吟苦無歡路阻鳥至雲海何漫漫羣生有常運向背詎無端惟玆窮巷士靜言聊自安生緣諒已定過憂徒永嘆

送周宗性上昌化教諭

暌違倐九載過門兵革余江郭尙如昔所向迎酒壺筮仕云有所簪笏重文儒年稔飯自足春暄氊可無家室久畱滯去臺甘在吳學捨近天目登車三日途念玆亦吾慰晤對爲躊躇苦乏旅嚢贈微言詎非迂蒼蒼山上栢濯濯水中蒲嵗候有黃落物性豈無殊願言毖恆徳愼勿忘厥初

寄宋景濓先生三十韻

相處才數月相違已三年人來卽問訊矯首玉堂仙尺書固邈邈寸心每懸懸孰謂金蘭契而如萍梗然憶昨被殊渥艸茅倐牽連平生坐環堵豈意乘官船修史與末役乏才媿羣賢彊述外國傳荒疎僅成篇賴有班馬手筆削容巨編素餐竊恐懼衰疾頻纒綿小幾聚藥裹空牀重艾煙旅邸命如綫仁人俱見憐同捨旣足借同姓尢惓惓早晚辱安慰殘喘聊自延涼風送越柁而得歸園田當時十八士去畱各有緣中秋佛寺裏明月照離筵後夜復敍別慘慽燈影前贈言諾教誨有暇寄江邊縹帙已拜恵所獲尙未全去年攖寧叟往還情爲傳我亦行邁南閩渉山川考藝非所任冒往誰捨防知已諒興閔疲駑詎勝鞭鬢髮日已短貧病無由痊策杖山野間靜曠庶相便擊壌或歌詠忘憂臨澗泉緬懷靑雲彥文會濫隨肩作詩謝疇昔一一莫能專諸公倘垂愛契濶寧我愆

秋熱嘆二首

秋序已云深秋暑何太熾衰朽心益煩常望風雨至風雨杳無期烈日徹厚地白露夜未晞壁貯炎气恨無松桂林移榻一假寐老疾將焉違輾轉發長喟

其二

去嵗度閩嶺暑途猶可禁行舟溪水驛解帶榕樹林宿疾不復作亦足紓憂心今去閩嶺逺秋陽何爍金疫起乘熱窮苦誰能任矯首望云漢沈吟復沈吟

題牧溪所作阿羅漢圖

吾聞十八士隠見天臺山石梁隔塵世路滑莓苔斑樹色在彼岸飛鳥能往還山中何所樂食飲非人寰巖石深復深衣冷雲霧間宻葉足蕭爽靈獸無防頑大海逼孤絕髙泉防幽閒防心萬化表長往窮躋攀焉知有衰朽畏壘常相關

小山陳氏淸暉樓

層構謝囂混慿陵髙曠間出日離東嶺歸云度西山山溪被光景林木霽容顏陽明淨可挹而無陰翳刪仙居復誰好遊子紆佩環朝躋足澄觀夕眺慰餘閒於焉釋煩慮詎謂忘人寰萬化一防合經心秋雁還

次韻朱雲巢遊鐘山有作

有事汗靑暇羨君山水遊吾獨阻衰疾素興徒綢繆霞光日邊近樹色雲中幽覽勝屬靑眼含情嗟白頭髙懷旣兼得況歷人事周防書金石富傾蓋簪纓稠俛仰慨今古直筆伸故侯雄才固馳騁餘力殊未休嘯歌寥廓際天風灑淸秋先還我何乖後往君久畱鬰鬰山气佳滔滔江水流新篇足諷詠使我生逺愁

壬子嵗四月甲申夜紀夢

積雨暗長夜山行經險悲風撼林木崖谷蔽參差逺聞豺虎號鬼燐弄光輝十步九失足中心祗自持所適旣迢遞黽勉焉可爲道傍見明燭抵宿依茅茨開戶念生客而逢主翁慈暖湯趣妻子然薪爲更衣艱難又奚怨少息非所期雞鳴夜將旦熟寐百無知欣戚一以忘何有安與危生死宇宙內曠懷亦如斯聊紀夢中事誰當賡我詩

題雪浦待渡圖

吾邑王性常客居羅壁山中嵗晏躡冰雪還水北省親時中吳顧云屋畱其家爲作雪浦待渡圖以贈之予觀其圖有感於中賦古詩一首

冉冉嵗云晏蕭蕭林木疎積雪徧原隰山川今昔殊逺眺旣茫昧近矚迷舊途遊子去家久思親賦歸與寧不畏凜冽飛鳴有慈烏川廣不可越臨津爲踟躕舟子隔云渚回篙憐久需故廬在何許北裏路非迂豈無澤中鴈亦有冰下魚甘防恆在念釣弋誠良圖生理何獨拙往返擕琴書俛仰宇宙內幽抱聊自舒日出長夜後陽復沍寒餘玆理諒無舛不樂復何如

萬壑樹聲圖

層崖望不極溪谷何巉巖秋風起天木奔泉落空潭石林髙下響猨鶴韻相參幽人戀巖穴寂寞居山南萬籟慰衰暮忘憂非酒酣援琴冩蕭散此樂吾所耽

爲徐性全題顧山人天際歸舟圖

佳期諒無失歸近心反勞蕭蕭江樹冷落落雲山髙孤舟來浩蕩所望非漁舠風水協卜秋來多濁醪

爲方景常題顧云屋蘭亭圖

崇山气磅礡羣峯靜儀刑風泉防霞嶠迢遞委幽亭溪林何濯濯汀蘭亦靑靑良辰各有適列坐集簪纓胡獨一時樂而遺千載名浮雲變晨暮山川久含靈撫運嘅幽獨寧忘今古情

題云屋所贈髙峯逺澗圖

今年壬子秋九月餘與玉山逸人顧云屋連夜宿吾邑羅壁山中時近九日羅壁之顚有所謂龍門足以適登髙眺逺之興雲屋以余未遊爲歉明日將偕往先爲作髙峯逺澗圖以贈及還予乃賦詩書其上云

髙泉落雲中大澤露羣石霜降艸木黃靑松有顏色緬思玉山期邂逅滄洲客登髙贈畫圖賦詩宿羅壁

題畫

伊誰愛玆境而忘登涉勞一水天上逺雙松野中髙峭壁無樵徑深溪絕漁舠惟應學仙者麋鹿與遊遨

六月十日過極樂寺冩懷

紺園艸樹緑淸颷朝暮涼當暑出闤闠憇此獨徜徉過客適邂逅遨遊山水鄕晤語廣居下隠憂忽遺忘況復霖雨餘市津來米航丰年足慰意撫運念平康樂土亦何逺伊誰望西方

欽定四庫全書

庸庵集卷二

元宋禧撰七言古詩

爲浦江鄭仲涵題鳴鶴軒

客捨炎蒸汗如雨終日昏昏獨無語白頭無復靑雲心落月聞雞臥茅宇仙華山下神仙居何人夜半長讀書髙天涼風落松桂鳴鶴在庭戶虛學仙歸來幾人在尙想當時度遼海人間父子喜團欒誰似淸門今不攺我懷好音知幾秋一琴欲往山中遊試覓康成書帶艸看花何必到揚州

爲宋顯彰題桐江釣隠圖

桐江釣絲長幾尋山髙石出江水深當時羊裘已無迹今人誰得千載心吾宗之中有才傑家住桐江釣寒月往年曽著從事衫已覺緑簑勝雨雪開元相業不可期人生行藏端有時戎馬驚心幸無恙沙鷗在眼俱忘機今嵗逢君鑑湖曲又復起身勞案牘黃冠謾憶賀知章老病憐予簡書趣子陵故鄕秋夢多歸舟還向鑑湖過在君客捨看圖畫柰此雲山江水何

己酉冬還自龍河浦王漢章宅元夕宴集鐵字韻詩

新年會飲元夕節秩秩賔筵日中設滿座烏巾異昔時在眼華燈待明月江梅尙覺花惱人野老誰言心似鐵當杯酣詠不成章嵗晚孤吟客歸越

楊妃菊歌代人次柳宗嶽韻

秋花顏色如春花過客看花停小車玉環一去不復返遊魂血污愁天涯當時昭陽第一人沈香亭北酣暮春三郎眼傾國色惟聞芍藥疑太眞金橋夜入嫦娥宮丹桂當秋香露濃晚節黃花想如舊同時不羨芙蓉紅何曽賞菊對妃子歌詞新進供奉李從來邪正莫相干秋花羞與春花齒漁陽皷響鐵騎嘶繁華一夜隨霜蹄妖芳在眼恨如海淸秋獨立風淒淒金錢態慰彭澤令愛卻中央顏色正頳顏只合屏荒畦舊族寧容雜三徑誰於隠逸加醜名覆邦尢物安足稱白髮黃花鎭相得故園擬作歸來亭

題三香圖短歌

湘臯仙人弄珠佩極浦更闌月華墜霜寒靑鳥未傳書誰染春衣寄天外生來同芳能幾何兄弟相思夣中防人間愁殺紫荊花曽爲田郎夜憔悴

庚戌秋在閩中爲新安鄭居貞題練溪漁隠圖

澄江如練人如玉何年磯頭結茅屋垂竿已喜喚漁郎脫屣豈須稱宦族秋風蕭條來逺天沙際蘆花吹白綿釣月不愁中夜冷系舟可傍西巖眠逺憶當年子眞叟手把一犂耕谷口只今孫子謝簪纓千載相知寸心否會稽野老遊南州子亦去家成久畱畫圖在眼爲歌詠思鄕共立三山頭

自閩省還至建寧作短歌行贈別胡彥功

三山半月鎖秋院與子相聞始相見綉衣使者重斯文白面書生作良掾深堂四更官燭紅簾前白露零靑空何人三夜見題目繩纆先歸靑眼中知子胸中冨經史安定先生好孫子十載浮沈江海間憲府揚才遇知已野客辭閩歸防稽重陽已過風淒淒建寧城下復爲別落日吟詩溪水西

爲王漢章題王山農畫梅

山陰狂客王山農平生遊戱梅花中梅花解作忘機友雪天月夜長相逢腰圍固有食肉相忍餓惟知罵卿相淸臒仙質愛梅花冩神迥出緇塵上湯楊墨迹世上傳山農與之爭後先只今片紙不易得豪家豈惜黃金錢推篷之圖爲誰作爛熳千花競交錯逸興可發文章家走筆花前風雨落我昔避地畱梅川梅川孤舟花底眠冰霜滿眼晝無路桃源誰送漁郎王家髙堂對圖畫白首忘愁了諸債南風灑灑吹寒花往事令人感時邁

采煙山長歌寄贈新昌周銘徳

采煙山者越之新昌之名山也隠者周銘徳居其上上有良田美圃綿亙三十餘里與平陸無異地𨿽僻而有利及逺朔南醫家所用白術其產也銘徳賢而好讀書以孝友稱於鄕其友胡汝州史孟通爲予道其爲人又爲索予詩予以汝州輩之言足信而嘉銘徳之爲人遂作采煙山長歌一首書以遺之異日或一往遊其山過剡見故人王公玉許時用二先生寧不爲我助屝屨之需乎歌曰

吾聞沃州天姥間又有采煙之髙山山上之岡三十里平視沃姥浮靑鬟其中隠者吾所羨身世長與浮雲閒種術可療九州疾種稻自給千家餐橘柑棗栗與桑柘種者不少資者繁雞犬走巷陌鹿豕遊林園官府無事日人家總平安乃知桃源在玆土淵明所記欲往難周郎一何樂居此勝居官晝則治家事夜則經史觀其人天性孝且友與弟同財慈母歡擇交朋友重髙誼急難可托輸肺肝我恨不一見今秋過江幹胡史二生喜告我世有斯人爲長嘆北閣髙樓送吾目采煙逺在靑雲端嗟我老病畏塵俗剡中乘興逄時艱故人倘見招舟楫寧吾慳丹楓葉冷風嫋嫋淸溪水落灘漫漫此時過門見王許靑鞋從此躋巖巒作歌訂約在秋晚豈待娥江風雪寒

八月卄五夜宿鳯亭夏叔方遺安室聽王時敏鼓琴夜分不寐叔方求詩題其素壁爲書短歌一首

夕陽之東秋水西梧桐不見葉萋萋誰憐今夜鳯亭客一曲琴彈烏夜啼洞門白雪照燈影阿閣淸時看鳯棲古往今來足相憶防筆好將桐葉題

春夜曲

銀塘奇峯疊羣玉柳色暗連流水緑十二仙橋半月光翠閣靑鸞鳴紫竹詞客酒污宮錦袍題詩畫屏照蘭膏紅袖當筵罷歌舞鳯咮泉幹春筍勞酣吟爲系珊瑚樹烏啼西墻未歸去眾賔別院引明燭墮翠遺珠百花路暖雲气宻鴛鴦衾不惜千金惜寸陰夣中寒雪侵天冷窗外楊花滿地深

題云屋山人大松圖歌

吾聞丹山松一株盤根錯節鐵不如萬牛相送美材盡獨以偃蹇畱仙都松根燒丹學仙者仙成已去千載余夜夜丹光到今出泰山徒誇秦大夫誰能畫此古松樹中吳髙士身姓顧張燈驚起潭底龍揮毫墮落月中兔聲名世重定無虛人物天生眞有數精靈邂逅宇宙間惟有造化知其故我夣羽人在丹臺飄颻緑發春風回半年髙士不相見招我看畫山中來古松在眼爲再拜重是抑塞之奇材一時作歌彊衰朽千古少陵安在哉

題顧山人秋江疊嶂圖歌

顧侯避俗畱越山髙情長在山水間秋堂夜半夣巴蜀孤帆逺逐西風還椎牀呼燈怪遲緩萬里江山猶在眼澄澄素練天際長疊疊靑鬟日邊逺寫來巫峽令人愁神女陽臺居上頭尙見云陰含過雨可憐樹色送行舟地形何處接吳楚林薄人煙帶洲渚黃帽西來打鼓郎茜裙東去唱歌女畫圖不盡意有餘太平人物俱歡娛多愁宋玉在何許好賦顧侯山水圖

題顧侯江山圖歌

岷峨之山昔所聞下臨江水髙入雲層巒奔流到東海乃有巴蜀吳楚分暮年今見畫圖好滿目江山驚野老峨眉新月逺關情巫峽朝云愁未了客舟幾日下瞿塘誰倚髙樓望漢陽人煙晚集磯頭樹天邊秋水去茫茫忽憶蘓翁遊赤壁西望蜀山歸未得當時謫宦尙逍遙月下吹簫從二客顧侯畱滯東海頭放懷思上洞庭舟龍門連月坐風雨畫圖一洗今古愁

爲方處士題顧山人所作鑑湖漁隠圖

東南山水防稽好鑑湖一曲歸賀老狂客幽人樂未央酒釣艇愁可掃英先生懶作官好與嚴陵冩懷抱垂竿竟入鑑湖中著鞭不上長安道古來謾說勾踐都越女色白天下無千巖萬壑有淸气相看未必如老漁適志生涯萬金藐忘機身世片舟虛功成頗怪鴟夷子卻載西施浮五湖

題顧山人畫古松歌

能畫古松天下少昔有畢韋今顧老顧老作畫書法同或變眞書作行艸硬黃古紙一丈餘落筆古松隨一掃糾纏黒白成文章恍惚陰陽割昏曉半年作客羅壁山但畫江山極幽亂葉防防晉書圓直樹行行秦篆小有人請畫松一株艸書張顚合驚倒一株兩株八九株變怪無窮出天造愧我題詩勞寸心數日一篇方脫槁何如顧老畫古松遊戱艸書書法好

題李唐牧牛圖

金華柳待制天臺柯博士爲吾余姚前貳守鐵侯題李唐郊原曉牧圖已三十餘年矣此圖今爲吾邑陳生克和所得癸丑歳二月望後大雪始霽予過克和家見此圖適有所感因題七言古詩一首

防蒙煙雨郊原曉艸色入天靑未了柳林獨倚簑笠翁眼底三牛無大小三牛那得如五馬馬在亨衢牛在野故鄕長見牧牛人逺道空懷乘馬者江城二月雪滿空縣令騎驢才勸農我過城南見牛畫李唐筆迹稱柯公柯公奎章監書日朝野歡娛耽紙筆當時名重柳先生典雅文章非勝質二老南還鬢已華題詩看畫鐵侯家應憐牛放桃林野尙憶鶯啼紫禁花古畫今人兩難遇今人已與古人去三公翰墨共流傳冨貴眞如艸頭露可喜陳生得此圖重是三絕今已無耕田讀書有餘樂更爲子孫多買書

呂山人養父歌

新昌世家呂山人徳升隠居授徒樂於養父而克遂其志余聞而喜之爲賦短歌一首授史孟通爲徳升贈胡汝州周銘徳皆徳升友余爲作歌者蓋有信於二友也

剡中呂翁能養父父今行年九十五朝朝尙啖肉一斤逺勝張公飲人乳呂翁愛日心何如一喜一懼瞻桑楡但願親如廣成子沃洲住似崆峒居我與呂翁齒相若每憶髙堂淚空落人生由來命不同短歌徒爲呂翁作

孤云曲爲韋惟善作

孤云度江江北來江南二月百花開錦衣笑看防衣舞憶昔關心烏夜啼烏夜啼不肯棲五更繞樹飛千回有兒頭白早來棲鳯凰臺仙家寶樹紅果熟口銜丹砂淩刼灰刼灰已冷甘雨來孤云髙出楊花泥

義貓歌

故無爲太守太原白公季淸官浙東宣閫時家有二貓同時而乳凡生五子而居之各以所未幾其生三子者以己子就彼所並乳其二子其生二子者又復彼三子於其所而以已子就之於是五穉貓之育同一所而乳於二母無親疏彼吾之間嘻異哉君子謂白氏世積其善之祥也予聞其事乃爲作義貓歌曰

貓而人二貓育子無防親非知勉彊其情眞人而貓骨肉相殘家難交其面非若貓有毛中州白家積仁義貓有人心感和气北平貓載昌黎文人而無稱良可愧良可愧負天地彼貓爲獸非我類人胡弗如甘自棄

掛劍臺行

泗水日夜流千古流不休誰爲掛劍臺名聲聞九州九州行人泗水過北來南去瞻嵯峨乃知掛劍一時事劍與古人名不磨古人重知已九鼎何足比況是三尺鐵肯背生與死徐君愛劍口無語季子心中業相許生死知心上國回劍掛墳前淚如雨墳前今有臺季子不復來當時寶劍安在哉無乃一夜隨風雷君不聞歌風臺上赤帝子寶劍龍吟哭蛇鬼神物變化從何來整頓乾坤須仗爾嗚呼神物去就上天所使隠見不常獲者有幾吾知寶劍勲業多季子徐君焉得而有此沛縣臺髙風大起風起雲飛連泗水守四方得猛士臺兮臺兮可徒掛劍而已矣

欽定四庫全書

庸庵集卷三

元宋禧撰

五言律詩

胡氏斗室

一室從渠小能容何限人孰知江海客不怪往來頻紫竹長年好黃花臘月新我來時一飯避地作東鄰

胡氏一鶴亭

一鶴歸何晚人間事已非野亭畱獨立海月照孤飛落落新黃葉蕭蕭舊縞衣主人鷗夣逺對汝亦忘機

贈岑敬先

不見岑徴士驚心忽二年三山新嵗到一棹舊情牽執紼哀吾母通家見汝賢相過不相遇邂逅在梅川

贈徐生

下榻東軒夜看花北海春愁來驚嵗月老去厭風塵邂逅論文地畱連避世人眼明衿佩合燈下肯相親

歸雁

歸雁離南海翩翩向北飛靑春愁送目白髮淚沾衣萬里渠能往孤云夣已違關山今夜月應爲照淸輝

送友人

老去復相見別來今幾年窮鄕君再到多病我堪憐渡水山云薄當樓海月圓客邊愁送客頭白聽啼鵑

送謝用敬

白髮梅川客梅天看種田故人能再見往事勝相傳海气樓臺盡山輝玉石全秋來還有約雞黍願丰年

徐氏瞻緑軒

緑竹似君子長年不厭看沈吟風雨夜牢落雪霜寒開徑連書屋臨流足釣竿眼中髙節在早晚平安

水竹軒

水竹都堪愛幽居二美兼曉光浮釣艇秋色暗書簾已有江湖興寧無雨露霑我來聞好語酒量爲渠添

送天界寺書記聫季芳歸四明省母

四明三佛地一出幾畨歸母在頻回首秋來逺寄衣燈前黃葉落捨上白雲飛愁極成歡喜禪心卽此機

送景徳輝

水泛春江緑山圍曉郭靑登髙花黯黯送逺雁禮樂興周室賢良滿漢庭從來多際會念子久窮經

蘭室

幽人種芳艸宛在書室前天香燻夕寢琴曲入春弦耿耿同心友飄飄遺世賢相逢曾解佩山澤往來便

竹深軒

曲徑晝陰合虛寒色交琴淸風動葉衣潤露垂梢徑造不須問逺謀能解嘲相過待春晚畱客筍供庖王生允承以其畫像求詩像畫古冠服手執書卷有抱琴者從其後於古槐之下游息焉蓋其家有軒扁曰嘉樹云

陰陰嘉樹下有此稱家兒冠服超流俗琴書樂盛時趨庭應有訓出戶政多岐念爾槐根立淸晨有所思

爲楊灌園題鄭山輝天涯芳艸圖

春艸生長阪幽人竟不知參差添翠羽蕭散長靑絲西日髙低照東風晝夜吹畫圖非鄭老逺道望渠思

爲徐自牧題李侯墨竹

瀟灑金閨彥分明玉箸書天機元不淺繪事未應疏持節風霜際含香雨露初江南相別後淸興更何如

七月卄五日題崇安驛壁

到得崇安驛初聞打鼓聲白衣知不悔烏防出相迎考藝思前輩明經愧後生往還愁逺道老病重關情八月二日畱題靈山庵靈山去福建省治十五里

江郭待期入雲山連夕畱星明俄近斗露下不知秋迢遞逢僧語虛空忘客愁勞生眞似夣暮景願回頭

還自閩中過鵝湖寺

落日過鵝湖靑山塔影孤當時論道處今我憶先儒舊寺煙霞窟荒祠艸木墟躊躇多古意僕馬趣前途冬至前一日宿永樂寺水竹居次鄭山輝吳主一壁間倡和韻

寒過冰上客陽復地中雷宇宙兵車靜山林佛寺開舊交多死去久別始重來知已三更語傾心一宿回

懷紀大璞

二月朔過廣濟寺觀上虞士人送傅本眞徽正音遊學杭之普福詩卷有懷大璞講主且喜傅徽二子已還舊隠乃題詩卷末

聞說芝山老虛名只累身城居長借榻官事苦勞人二妙陪寒夜孤舟別早春歸來詩卷好江海尙緇塵

題釋交卷

天臺朱伯言當吳越道梗時挈家由海道抵上虞而居旣而遭母夫人之防時同郡周宗性爲稅官五夫爲助治防事殊有力焉伯言感其誼著釋交一通以遺之今予見其捲乃題五字八句

兩賢交有道同郡又同心度海秋風急聫牀夜雪深親防埋旅櫬家難助籝金髙誼稱詞伯雄文動士林

次毛進仁畱題張氏書捨韻

步屧幽居近論文畏友稀春郊風落防晚渡水沾衣對榻良宵坐題詩逸興飛雨聲生客悶防影待潮歸

畱題張徳言書捨

連日勤相過寧知曲逕迂雨中春剪韭飯後夜投壺巾屨緇塵外琴書碧海隅竹林逢二阮古意慰狂夫

過東山寺航毒海房畱題

湖曲藏深院山空出逺鐘森森春砌筍肅肅晚衙蜂僧老看孤榻兵余憶舊松自憐花竹畔獨畏酒杯濃

秋懷十首

枕上憐衰朽江邊遣寂寥緑楊臨水立黃葉帶風飄扇去淸秋雨帆回落景潮涼襟何日遂愁思暫時消

其二

往事隨塵夣新愁對物華暮年身少藥秋暑眼添花剝落風前棗荒涼雨後瓜相逢皆此況慰意野人家

其三

秋半江城裏砧聲夜不聞衣裳𨿽未換機杼豈無分暑枕畱冰簟寒閨惜布裙蕭蕭桑葉畔誰與倚斜曛

其四

閒暇多髙誼艱難有俗情水深魚始樂林盡鳥須驚邂逅非吾事盈虛任此生已知齊物我漸覺一身輕

其五

秋熱愁無雨秋涼雨復愁衣單驚夜半屋漏聽牀頭且得山家樂還看地利收吾生聊自遣有計補冬裘

其六

海角思相贈濠梁阻數陪十年袍可補千里客難回範叔寒如舊王郎醉必哀髙秋頻送目鴻雁幾時來【原注時王遁庵畱淮右】

其七

舟楫何增價衰翁訪舊難只嫌前路逺轉失向時歡酒滿金波甕瓜寒玉露盤梅川胡老子秋夜幾相看【原注予畱梅川時胡白石待予甚篤】

其八

憐才心獨苦恨別淚頻流又報吹笙客將爲跨鶴遊鳴琴山水夜下榻竹梧秋頭白貪來往誰能爲我畱【原注吹笙客指王時敏】

其九

燭湖秋雨過山閣定淸涼髮爲髙僧白塵兼落照黃老懷同閱世空境更聫牀有約酬花月良宵意不忘【原注髙僧白雲翁也】

其十

晚歲情偏切英才遇亦稀豈知麟在野翻使淚沾衣東閣朝相南塘晚共歸傳經今已矣此事與心違【原注此詩爲梅川胡生斯厚作】

自題葉氏隠居壁上墨戱

桃竹秋生筍藤蘿早著花暄涼驚物老壯惜年華重過招賢裏遲畱處士家月明貪坐石天近欲乘槎次韻徐性全同宿小山陳氏書樓有作

出郭天猶暖登山興獨深雨餘初衣褐秋盡未聞砧黃葉經過處靑燈故舊心客樓頻對榻倡和有淸吟

三山王叔婉世善堂

舊識王徵士今登世善堂靑氊多過客白首未爲郎作堰三山近修隄百里長傳家有遺澤鄕井豈能忘

贈應生自修

憶汝童防日從親邑郭時七年今已過萬卷早相期世變防渠長河淸嘆我衰功名歸少壯辛苦勸男兒次韻滑先生六月十六日宴集鄕校東齋有作

汗流聊解帶心定復垂紳蕭爽論文地淹畱避暑人杖擕桃竹舊衣制芰荷新共愛山翁醉相過作近鄰

鄭氏竹亭

空山喬木畔種竹傍溪亭水落霜初白人來眼共靑也知棲獨鶴猶憶度流螢涼處誰相過題詩酒半醒

爲玉生題東軒

早起東軒坐晨光海上來乾坤誰久住日月底相催梅熟從今喫松髙自昔栽後生須有用書卷及時開

輝谷上人東軒

東軒何所有日出見光輝客去仍懸榻鐘鳴早著衣市聲聞下界山色悟初機時有看雲叟朝來暮不歸正月卄八日偕白雲長老過葉伯泰隠居

浦逺春潮急風髙晚渡遲同來非舊伴一宿似前時雨對髙僧飯花題病叟詩新年行樂少重過答幽期

五言排律

三月卄三夜與張與權宿建初寺燭下爲賦生意垣十四韻

同宿城南寺吟詩過夜分爲誰揮我筆念爾好斯文靜裏含生意垣中謝俗氛當堦春艸長入戶妙香聞淸液看朝露微酣倚夕曛豈知愁似海但覺气成云濓洛堪傳業岐黃可策勲天心常惻隠世事謾紛紜孰契鳶魚妙難同虎豹羣窮陰陽始復殘夜日將昕至理從誰究深爲汝云張燈破昏黒得句慰慇懃屢聽城頭鼓長延鼎內薰一時畱勝事明發報嚴君

贈魏松岡兪復嬰二道士十韻

予以庚戌秋九月卄四日自閩省還至崇安武夷宮魏鏈師松岡率紫淸庵兪逸人復嬰以小舟偕予與四明桂徴士同徳等數客遊九曲以水淺中道而還是日予與同徳出溪口上驛舟向浙水東而歸舟中賦十韻以別魏兪二師云

武夷山水窟自古集羣仙半世看圖畫三秋入洞天情親雙羽士勝引一漁船飯罷擕茶具經存及艸雲巖風颯颯石瀬水濺濺九曲何如好中途不得前紫陽余舊迹淸气望先賢世變仍奇觀吾衰已暮年分袪閩嶺下歸櫂浙江邊何日重相見神交諒有緣

送承漢徳復往濠梁兼寄王遁庵十四韻

久客多親舊殊方似故鄕南還經鑑曲北上到濠梁賀老黃冠好莊生淸夣長未須論往事且復惜流光治圃甘辛苦思家付茫果蔬資雨露萍梗歷星霜脫屣神仙宅揮毫翰墨場浮生𨿽浩蕩勝地足徜徉爲問吹笙客何當過艸堂寄來承解佩別去憶聫牀幾見桐花落又驚梅雨涼湖山長有待淮海尙相忘托子傳心素懷人覺鬢蒼詩成兼送逺離思滿斜陽

挽汪太守二十韻

五馬人生貴三衢嵗貢奇賢能眞間有名節固無虧伏枕吾鄕日憂天故國時病來辭藥裹死去了心期旣覺黃粱夣難求白璧疵漢庭曽有策周室豈無詩誰憶天人對空懷黍稷悲殺身多進士報主足爲師同輩公無愧純臣世不疑當書班固筆已撰蔡邕碑舊治三遺愛凡民百爾思桐鄕知負土蒿裏望歸旗有子恩情切逢人涕泗垂孝思難奪志哀挽謾修辭山郭迎棺久江船上瀬遲秋風鳴驛樹朝露泣園葵華表今聞鶴佳城舊卜幽明俱已盡魂魄更何之神道停飛蓋仙遊看奕棋洞天𨿽可樂官舍肯相遺

欽定四庫全書

庸庵集卷四

元宋禧撰七言律詩

冬夜書懷

海邊積雨客愁長底事髙樓有月光酒醒只疑天欲旦烏啼猶苦夜多霜遣懷詩賦添華發在眼山林缺艸堂欲問君平無覓處暮年人事付茫茫

望雪

荒邨臘月十三日雨後出門泥半幹欲雪未雪云葉亂似暮非暮風華寒敝裘在篋一冬暖遺蝗入地千尺難今夜不知多少雪閉門忍凍有袁安

胡氏連理楡

兩株楡樹隔河生長對君家好弟兄連理可成嘉樹傳同居眞得古人情今看胡氏書靑簡轉使田郎惜紫荊嵗晚鄰家誰煮豆眼中祥瑞最分明

胡氏養志堂

兄弟同心四五人相看慈母白頭新長垂涕涙艱難際不棄詩書寂寞濱父沒已隨嘉樹朽嵗寒今見故園春我來聽說君家事喜有諸郎慰老親

衛公鶴題畫

衛公好鶴鶴乘軒玉露金風灑羽翰鶴壽可期千嵗永君恩曽使萬人看縞衣忽與緇塵暗淸夣空畱白雪寒松下仙翁能跨汝瑤臺一望月團團

胡逹道觀錦軒

胡家錦雞何處來小軒花下爲渠開日中錦綬自能吐世上金刀誰解裁冨貴還鄕同一夣虛無過眼已千回主人閱世今頭白鶴氅時時坐緑苔

岑氏聫桂東樓

君家雙桂上林中念爾長思兩伯翁諸老神遊明月夜髙樓影接廣寒宮殿前作賦知誰敵花下吟詩笑我窮頭白羨君才力盛尙看玉兔立秋風

徐氏怡怡軒

人間兄弟幾家好伯仲壎箎自古希我向梅川行野色君開竹戶接朝暉隔河雞犬舂聲急繞屋田園豆葉肥更喜諸郎秋共被吟詩酌酒爲忘歸

重過烏山卽事

冬晴重過烏山寺年老今非白面郎石髄汲來防葉井塵軀浴罷菊花湯三生有約誰能記一醉無愁自不妨酒醒出山空極目獨憐白髮對斜陽

眉山王氏雲林書捨

我愛雲林事事幽況聞書屋住溪頭春天气暖蛟龍雨月夜陰涼翡翠樓作賦豈無攀桂客卜鄰曽有種侯夢中白髮空經過何日溪邊泊釣舟

送張士儀經歷

張侯不見十餘年淮海歸來雪滿顚九嵗児郎能負米半生客路未歸田寒宵燈燭西窗下春日杯盤北海邊客邸相逢又相別殘年多病重澘然

元日書懷

未歸城郭避車塵且伴妻孥住海濱臘月雨連元日雨故鄕人作客居人魯連東海誰擕手戚南山自托身只有愁心耿長夜已余短褐對新春

宿陸氏山莊

故舊相招爲放舟上林佳處得重遊西家客過東家宿仲氏情同伯氏畱夜坐競歌三疊曲春歸只在五更頭自憐白髮渾無寐銀燭分明照客愁

重過上林井亭感舊

二十年前向此過涼亭寒井慰奔波當時未覺靑山好此日重來白髮多投轄幾人懷往事煎茶何處聽淸歌路傍野老能迎客樹下幽居柰爾何

爲楊仲容題柳莊

誰家柳莊溪水頭我來柳下維孤舟柳花如雪送春去楊子種田看水流北陰涼足髙臥東臯鄰近時一遊門前種柳似彭澤世上有官愁未休

陸氏秀野軒

陸家軒子傍山開花竹當階手自栽對酒春衣看紫气奕碁夏簟坐靑苔上林芳賞令人憶三徑幽尋有客來底用雲間聽鶴唳沙鷗相近不相猜

楊氏萬竹樓

童子曽登萬竹樓題詩今作暮年遊老蒼不見諸君子防亂猶驚四月秋戶靑雲通窈窕兒孫錦服繼風流淸溪流向樓前過能與笙簧洗客愁

楊氏聽水軒

金沙溪上小軒開靜夜泉聲爲爾猜仙子笙簫雲裏過詞人環佩月中來紫煙目香鑪頂白浪防驚灔澦堆我愛幽人臥空谷鈞天在耳夣初回

四月十五日偕岑宗昭胡斯美及其從弟斯敏遊宿竹山精舍明日題詩於壁而還

龍潭橋西山谷中茅屋住者皆樵農兵前送官大木盡春後斸筍髙峯重同行何人黑漆發精舍有佛黃金容三更月明五更雨子規來叫門前松

次韻王允昭遊源山中夜宿有感

餘春紅紫尙菲菲訪舊傷情故老稀秉燭山林連夜宿思家道路幾人歸龎公采藥知何往杜老誅茅願豈違他日幽居山谷裏與君開戶看雲飛

贈陸生

回棹遊源日已斜道逢二陸立晴沙借人幾榻開漁捨送客壺觴出酒家柘葉靑連溪岸樹藤梢白覆竹籬花連朝多謝慇懃意自念風塵兩鬢華

贈徐生

徐卿生子世積善杜老作歌稱絕奇麒麟千古同一夣豚犬何人譏二兒橘花滿林定結實蠶蠒在箔終成絲寸陰可惜緑陰下正是淸和四月時

凰山範氏碧梧軒

範家從來有賢母東漢流風東海邊孤兒當室鳯雛立寡婦下帷梧葉連髙岡日射文明地阿閣雲飛咫尺天頭白無愁看玉樹舊書長在緑陰前

爲黃克敏賦農隠

短褐力田山海間春耕秋獲心自閒飯牛身逺虎狼窟狎鷗夣空鵷鷺班且復殺雞畱宿客未須采藥入春山荒茅夾徑艸廬暗鄰捨有誰相往還

題鄭山輝效髙房山枯木竹石圖

山輝戱作房山畫已亥經今恰十年館閣當時文物盛風塵何處畫圖傳神交未覺龍蛇逺羽化猶疑翡翠鮮前輩風流歸鄭老令人注目海云邊

羅氏兩寡婦

梅川羅氏有兩寡婦皆姓朱氏一爲姑一爲婦也姑旣失其夫有一子娶而生子甫三嵗又蚤世其妻與姑氏皆守節力紡績以活備服艱苦其志弗回也予以辟兵寓其鄕其鄕人好義者往往爲予道兩寡婦志節若此今過其家塾見孤子祥能讀書甚勤問其年已十五矣其祖母與其母又能力教之切切焉冀其成人予聞其鄕人稱之又若此遂爲賦詩一首以塞其請云

阿姑阿婦在空帷每對冰霜涕淚垂底向一門同苦節絕憐兩世看孤兒門前大石何曽轉山上喬松不可移鄕裏都稱雙節婦兒郎在眼爲題詩

贈李光道

城郭歸來百事疏殘生猶問五行書故人有子能傳業樂土何時許卜居靑眼爲開分別後白頭幸活戰爭余喜君跨竈翻垂淚感舊憐貧豈獨子

送趙仲容東遊

會稽趙仲容先生近以一病幾不救多難之餘不得坐以俟命將以繪事遊山海間予念其艱難之際所向皆然姑以救一時之急焉耳間語及此爲之悵然遂以詩送之先生見吾諸故人煩務其間有觀詩觀畫如疇昔者乎聊以先生之行卜之也

漂泊風塵嘆此公早年習畫畫堂中風流尙在時非舊急難何多老更窮市駿莫憐曹覇馬作歌未遇杜陵翁逢人不必論前日好與君平賣卜同

贈華松溪

往歲廬陵龍君子髙常爲予談浙水東有工畫時人像者下筆防染輙逼眞未常起艸一時同事者鮮出其右華君松溪其人也松溪吾邑世家與予同黨而生常遊江海間子髙稱之甚確予則未之識焉今年正月八日遇諸邑郭鮑氏藥肆卽欣然出楮筆爲予冩衰陋之相睥睨立就神骨顏色一市人見之無不撫掌發笑以爲予也予無以答其勤乃贈詩一首

龍侯長說華山人世上冩眞眞絕倫下筆縑緗辭起艸驚人童穉巧傳神花前爲灑烏巾雪兵後猶看白薴塵十載相聞能一笑豈知邂逅在新春

題煮石山房

吾裏鮑生思美旣冠而有子矣气質日益醇每日卽蚤起從其父處北市藥肆終日治生事夜則歸其室讀孔孟書不倦吾聞而喜之近自山野還邑郭以心疾費調遣常曵杖徐步靜巷中一日值鮑生因過其所謂煮石山房者壁上見一詩乃廬陵龍君子髙所題也吾又讀龍詩而喜之喜而技癢遂忘心疾之苦亦爲賦七字八句詩一首而律則有不能協者矣生之東鄰有園數畝屋一區常有學仙者居之今不知其何逝矣吾聞神於醫者多仙人之流有能愈吾疾者往來其地吾將假一夕之榻而與之宿乎生爲我之

鮑生賣藥江水北夜歸讀書江水南南山白石爲誰煮北海淸尊畱客酣仙家火憶烹鼎人世天倫知盍簪老我多憂得心疾月明借榻東家庵

淸明日過張與權書樓旣爲題唐宗撃毬醉歸圖餘興未已又賦五十六字

病翁日夜抱春愁喜值淸明出郭遊唐帝擊毬看畫卷張生畱客坐書樓興衰可見千年事歡樂翻成四海憂我爲前修墮淸淚諸孫能憶曲江不

新嵗岑處士見訪

去年海角往來頻多謝髙情洗客塵別後嵗寒江竹老愁中春暖野花新西樓爲下靑燈榻南郭能尋白髮巾江水雲山猶在眼何時耕釣得相親

七月卄七日在天界寺送炯用明還永樂寺

秋懷敍別立髙臺晚色金銀佛寺開家問已勞三月望舟行先向大江回故鄕苦樂令人憶甘露登臨待客來白髮滿頭今更短東歸山水定徘徊

送天臺葉夷仲之官髙唐

路繞天臺萬疊山當年有志出鄕關黃河北渡之官去白象南來奉使還際會風雲初發迹凴陵瘴癘已開顏中原一望多秋艸爲政知君未得閒

悼蓉峯處士【原注處士宋景濓先生父】

處士年髙太史宅仙華山墜少防星客車送柩過千兩子業傳家重六經山气猶疑風肅肅溪光長見水泠泠從來同姓多傷感三誦哀章涕淚零

崔氏萬松山房

揚州城外松萬株誰葬此丘崔大夫生賢總是廊廟具濟世豈同山澤臒秋榦巢云來海鶴春花啄露集臺烏當年讀禮關心處舉目難忘室一區

欽定四庫全書

庸庵集卷五

元宋禧撰七言律詩

送諸道初該萬有歸寶林寺

天末二郎思舊隠山中一老望歸來乾坤多被樓臺隔昏曉長爲鼓角催月色淸涼何處見夣魂辛苦有時回還鄕又在中秋後黃葉蕭蕭寶殿開

送人還髙麗

奉使逺離山水國稱藩先入鳯凰都素聞箕子明皇極更憶周家展地圖風舉天池鵬一息潮回遼海鶴相呼中華自古通殊域北往南來萬里途

贈紫芝山人

紫芝山人有靑門種之志而未得其所五口之家無一夕之儲不知造物者將何處之也今慕義而遊將以石刻集王右軍書墨本售凡好事者予竊有感焉因賦此詩爲山人道噫時旣艱矣嵗旣晏矣山人所向其有值乎其無值乎𨿽然吾故人見吾紫芝而讀吾詩其爲前途之導者蓋不獨吾也紫芝其往哉

有客有客王紫芝江空嵗晚欲何依試看墨本打碑賣勝謁朱門冒雪歸浙水文章依舊在晉賢字迹到今希年饑有粟知相易不用山中更采薇

十二月卄五日送趙鳴玉以其所畫遊南山

雪滿空山二尺深可人獨步費幽尋政同沙漠飡氊厄豈有山陰返棹心不惜衾裯換斗粟誰言圖畫直千金南山親舊知吾意除夜歸來聽好音

贈術者胡桂堂

鄕閭見面不知姓江海傳聲未識君百嵗人生易相失五行家學許誰聞天寒北郭初靑眼日落西山總白雲萬事忘言惟一笑謝君防檢更云云

送赫彥明

惜君逺去在新正貧病無緣敍別情臘雪已消三尺盡春潮初送一舟行天涯有夣尋鄕曲海角何年聽佩聲烏防蕭蕭俱皓首萍流蹤迹嘆浮生

畱題葉氏隠居

正月卄三日偕王處士起東王山人紫芝出城東門過葉君伯泰隠居及竹山渡先濟而往者郭廷羽伯泰之鄰會吾人同席而隠者張子仁也過午而還賦詩一首以贈伯泰

生來兩過竹山渡早嵗經今已暮年黃認橘林寒雪後白知梅蘂暖風前麻鞋屢約通家舊艸閣幽居覺爾賢作伴豈知江海客爲誰激烈酒樽邊

喜柯氏復舊物爲賦詩一首

天臺柯君叔靜以童時防其先公奎章閣博士所遺圖書等物之最重者無以考世徳瞻親像驗家慶而恆以爲大憾凡與親故語未嘗不流涕而皇皇焉蓋叔靜自知人事卽不能釋於懷者有年矣山陰唐君彥常好義之士也於柯氏舊物之防嘗得之以重直一旦見叔靜而閔其孝悉以向所得者歸柯氏不靳於是大夫士以詩文美叔靜之孝彥常之義者無愧辭焉予𨿽不敏而詩之爲作固不得而辭也

奎章博士丹丘公輝赫聲名天歷中遺像還家兼舊物佳兒隔世識先翁趙人猶喜歸全璧魯史曽書得大弓好義今聞唐處士解憂孝子寸心同

二月三日過婣戚倪氏深秀樓畱宿賦詩一首

福地重來白髮疏仙標誰復好樓居驚心世事三年後照眼梅花二月初解凍陽岡仍種橘生賢後代每收書君家積徳由來盛親戚相過喜有餘

爲汪復初題四明溪捨

丹山赤水洞天中水出長溪似白虹簾外鶯聲春樹緑潭邊鷗影晚花紅汪倫醸酒能畱客李白題詩不負公欲看丹經坐淸夜爲予下榻仙翁

爲倪道原題九老圖

何代傳來九老圖淸平文物定何如水中亭館晴移棹樹下衣冠晝讀書閱世長於佳處住論交不與少年居可憐奔走風塵客田舍歸來白髮疎

倪安道一樂堂

髙堂並坐白頭親兄弟相看樂意眞對酒雲溪金奏響過庭華月錦衣新兵前骨肉誰無恙屋外田園況不貧家慶從來最慳得願將愛日答洪鈞

倪煥章藏翠軒

長松髙竹覆春陰小院開簾翡翠深逕轉賀溪知幾曲枝巢越鳥見層林淸狂未羨黃冠好少壯無愁白髮侵勲業關心書萬卷酒船何用客相尋

畱題上虞陳處士皆山樓

老來厭住城郭中眼暗車塵千丈紅十日看山坐西閣半春多雨怕東風榻移更覺陳蕃好賦就那知宋玉工夜對靑蓮須秉燭明朝有約徧溪東

再題皆山樓

髙樓百尺坐元龍客到山間度幾重云薄霏霏含翡翠窗虛面面見芙蓉空中書寄仙人鶴月下詩成佛寺鐘三十六峯都在眼登臨更憶最髙峯【原注皆山樓去丹山赤水洞天十五里劉樊升仙之蹤尙存樓之東一里許有山若屏障列其牖前山之外有所謂東明寺在其下風淸月朗往往聞其鐘磬之音登是樓者恍惚若與仙佛接故詩中及之】

二月十六日過楊氏嘉樹軒訪三山岑宗昭

嘉樹軒中久不來新年窗戶爲誰開生還再見三山客老去同觀二月梅天際相思曽聽雨花前一笑爲銜杯淸江難覓漁郎棹醉後愁吟坐石苔

過亡友楊昭度宅見其諸子復習舊業悲喜交集爲賦詩一首

楊子宅前春艸新老夫一過一沾巾城東聞笛經三載江上垂竿復幾人當室兒郎愁獨立通家子弟喜相親新年又聽書聲好竹徑幽尋莫厭頻

爲楊生簡兄弟題嘉樹軒

軒前嘉樹爲誰栽南國曽移此樹來孝子懷金寒果熟徳人比玉暖花開侵淩冰雪寧無難粲爛文章定有才愛汝諸郎對書冊東家桃李自尊罍

題鄭山輝畫蘭

醉眠居士何憔悴托意秋蘭似獨醒身後流芳頭已白人間看畫眼俱靑湘靈夣同紉佩楚語愁吟可續經誰解烹茶畱此老吳興文物久凋零

爲王漢章題鄭山輝李石樓合作蘭竹圖

冀北李侯多晚興江南鄭老有春愁風潭對影來溪曲雲谷聞香坐石頭會合可稱雙璧在畫圖將見萬金收淸華自古歸王謝所愛曽兼二美不

爲老圃生題錢舜舉畫

官路歸來兩鬢華誰知老圃樂生涯種不作封侯想攀桂猶稱進士家一卷畫圖兵後物百年世事眼中花炎天客過三山下豈厭煎茶與設

三月一日再過楊氏嘉樹軒與岑宗昭王起東楊生宗權對酒旣用前韻再賦

半月春風兩度來楊家兄弟酒尊開西軒已爲吟嘉樹東閣那堪見落梅此去緑陰還在眼寧貪淸晝更傳杯吾曹相過多深意門徑無令長緑苔

爲聞人生題鄭先生李太守合作蘭竹圖

石樓寫竹有書法山輝作蘭非畫師絕憐一老衰遲日虛憶諸公全盛時澤國淒涼今見此玉堂文采舊稱誰流傳後代應難得肯與聞人玉雪兒

三月十六日防蘓伊舉於楊氏嘉樹軒辱示見寄詩一首次韻酬之

老病生還九死余杖藜寧嘆出無車五年不見先生面三徑相逢處士居芳艸緑陰還自好落花紅雨已成虛白頭會合知誰健見說燈前尙著書

過建初奉上人房

城南僧捨我頻過塵世閒情柰爾何雨後畫圖修竹潤春深窗戶落花多齋庖燒筍畱人飰醉筆題詩倩客歌緩步幽尋知幾度虛期杖履入煙蘿

周信原南溪艸堂

南市津頭春水生南溪一里上流淸堂前日夜生芳艸海角平安過大兵先世圖書猶在眼故鄕山水更關情出門舟楫元非逺問柳尋花及晚晴

周氏木香亭

城南周氏木香亭人倚欄桿眼爲靑照夜白華春澹澹生涼緑葉晝月明不怕緇塵暗露重能令宿酒醒誰向東家看芍藥愁來簫鼓不堪聽

三月卄三日南門訪柯逸人及還遇張與權偕過建初佛捨觀畫題詩之際與權出舊紙索詩爲書五十六字

南郭春晴谷雨餘爲尋山客過郊居畱侯孫子歸途遇佛氏園林與世疏頻見赤松淸夣裏同遊寶地緑陰初老夫已悟人間事爾祖丹經願起予

三月卄七夜與諸友宿孫尙質書捨

白頭病叟歸鄕裏杖履淸遊及暮春連夜城南隨處宿五更燈下有誰嗔穿花送茗呼童子隔屋聞雞報主人莫怪閒情太眞率去年辛苦在風塵

與諸友宿城南卽事

吾邑東門外五里許有岱嶽行祠在小黃山俗傳三月卄七夜其神出而還恆有火光若列炬自諸叢祠出送嶽神還明滅聚散雲霧間不可勝數者是其徵也每嵗邑人而觀之以爲常今年其夕周原信孫尙質範徳梓郭廷羽趙自立張與權陳子範輩要予宿南門外初不知觀所謂神燈者因賦詩一首以寓感慨之意云

同宿城南有八人送春个个惜殘春空中何物明燈燭夜半髙歌動鬼神白雪滿頭猶激烈緇塵在眼復酸辛年華不及諸郎好作賦吟詩齒髮新

四月卄九夜宿楊氏嘉樹軒

前月城南連夜宿今宵水北對花眠梅天未食楊家果夜雨都耕舜水田惡客不來成好夣大兵已過重丰年酒醒得句呼燈燭一丈紅葵在榻前

畱飲汪尙志成趣軒

城東門外步晴暉柳絮無情作雪飛好客児郎畱午宴看花今日送春歸霓裳自愛荼防好雲錦誰憐芍藥稀念爾通家今再世嵗時歡會莫相違

松云軒

幽人屋前多古松松上白雲知幾重蒼蒼寒色經年在漠漠春陰盡日封子規啼月許同宿神龍作雨能相從丈夫出處亦如此山澤巢居恐未容

題張立中負米詩卷

竹山渡東葉處士爲我曽談張立中負米只期慈母飽還家不泣暮途窮太倉黠防無饑嵗老樹啼烏有烈風薄俗驚心那可說長歌在耳慰衰翁

題沈錬師樵雲捲

白雲可只自怡悅此語曽聞陶隠居有客樵雲吾未解通宵煮石豈成虛神仙對奕看何厭富貴忘情樂有餘應念當時賣薪者暮年勤苦讀何書

五月十日楊灌園畱飲後淸漁捨且用梅字韻見教予亦用韻酬之

長懷載酒爲君來夣裏寒花一夜開識字可期天祿閣吐詞何望廣平梅田園歸處松三徑詩賦生涯水一杯白首追從頻有約今朝又爲掃蒼苔

五月十日訪楊灌園於後淸漁捨而唐景顏澄了然先生畱飲至晚與了然還及汪尙志之門遇雨見畱甚勤又置酒臨昏而散乃用向所畱題韻紀其事

梅天疎雨灑斜暉水北平田白鷺飛飲酒偶同諸客醉吟詩相伴一僧歸茅堂會合誰知好蓮社交遊更覺稀暝色苦催花底散南鄰畱客意難違

方氏山意樓

山意衝寒欲放梅杜陵詩句爲誰裁南山種樹人猶在東閣看花客再來風暖小春能自耐雪深殘臘未須開早年訪舊曽同宿白髮題詩愧不才

五月卄八日爲梅川羅翁題防稽兪景山山水圖

關情兪老卄餘年忽見畫圖東海邊閱世兵戈成死別銷愁山水覺渠賢登髙昔有穿雲屐訪舊今無泛雪索我題詩羅處士捲簾梅雨落梅川

贈杖錫寺安大愚長老

四明山中仙佛居世界自與凡人疏藤蘿諸天映防月樓閣孤禪棲太虛金錫何年畱寶地石窗有客寄丹書生平欲往已衰老路逺安得乘籃輿

畱贈郭思賢

去年己酉夏餘有龍河之行以衰疾畱滯錢唐十餘日寓所與郭子思賢氏相近間與語若舊相識然其家世業婦人醫由汴徙錢唐已及三百年而其名不替以趙郭氏稱於逺近者是今年七月予以考藝適閩道經錢唐復與思賢會乃爲賦詩一首蓋塞其去年之請也

種樹曽聞郭槖駝錢唐趙郭業如何名家汴水逾三世治疾邯鄲擅一科舊嵗客居頻晤語新秋藥室再經過暮年逺向三山去歸對黃花爲醉歌

過釣臺

先生昔自吾鄕來愛此桐江雙石臺石臺萬古端有待羊裘一出能復回在越丘園成感慨入閩舟楫爲徘徊豈知陵谷推遷後過客暮年靑眼開

大浪灘

大浪灘頭大雨來樓不放四窗開低流江水來如箭直下山泉響似雷豈怕晚涼行李濕只愁秋熱簡書催白頭涉險緣何事考藝南閩愧俊才

欽定四庫全書

庸庵集卷六

元宋禧撰七言律詩

過崇安縣畱贈稅使夏文敬

今年秋七月予有閩中之行卄三日入分水關其暮抵崇安縣驛而宿明旦遇稅使夏文敬於縣郭中文敬益都人年未三十旣問予姓而笑曰疇昔之夜夣造藍明之先生之廬先生不見見一人狀貌若吾子者在其門外官道上吾問曰子何姓曰姓宋其夣若是吾與子𨿽並生於世而南北之居相去數千里而逺且生平素不相聞何夜之所夣旦之所見其容其姓其邂逅之地無一之不有徵耶是可異也予聞其語亦有樂於中乃賦七字八句詩一首以贈之

老年觸熱向三山暫宿崇安驛路間與子平時初不識何緣昨夜獨相關浮生邂逅皆塵夣逺道馳驅有汗顏官舍設知愛客看花更待暮秋還

爲閩省掾劉宗海題瀛洲圖

三山有客瀛洲仙一住人間今幾年桑田變海望歸路天祿校書懷昔賢頗怪令威成白鶴還期太乙泛靑蓮題詩爲坐榕陰下病叟南來也可憐

畱題鼓山丈室

鼓山閩之勝地也予故人用明師主其寺焉去嵗用明自浙左赴鼓山予嘗爲文以送之今年秋不意叨與考藝亦有三山之行旣事主文江右吳蕭二先生而下凡七人約遊鼓山予與四明桂徵士同徳先至山下以俟及暮諸公不至乃登山入其寺宿焉與用明語至夜半有足感者其夜風雨俄至煩熱頓解遂賦律詩一首明旦錄上鼓山丈室就以爲別八月卄四日也

棘闈半月閉秋暑巖寺幾程登暮云勝地江山兵後見髙天風雨客邊聞送師東海新春別秉燭南州靜夜分賔主三生端有契靈源重防讀吾文

閩省宣使張文中伴諸公遊鼓山索詩爲贈

江海諸公早晚回勝遊都向鼓山來同行喜有乘槎使相贈慙無作賦才先到後還空臥病東瞻西眺更徘徊閩中驛路通吳越嵗晚相思爲折梅

八月卄三日至鼓山夙病復作述懷

山僧錯喚病維摩傴僂提擕入薜蘿鄕裏自憐扶杖久道途誰笑折腰多度關峻嶺應如昨送客安車又若何回首防稽雲霧外二千餘里費奔波

送人赴恵安驛

我到三山路二千經過驛舍總安然異鄕送客緣同郡樂土爲官屬壯年入貢好迎天外使觀光應識海隅賢亨衢流轉非前日錦服歸來鏡水船

題牧羊圖

髙鼻羣羊塞北來晴原花竹是誰栽牧人何處占春夣艸逕應看落日回好雨一簔當有備丰年四海已無災翻思持節蘓卿苦風雪憑淩白髮催

毘陵卞孝子永淸幼失其母於兵難求之十三年得見於龍河軍營中而未遂迎養臨川危先生爲序其事今年秋予遇永淸於閩出示其捲有感於中爲賦詩一首

早失慈親最可憐周流兵甲十餘年只期見面黃泉下誰使驚心白日邊喜極還臨大江哭愁深未挽小車旋平生情事終難了孝行潛通咫尺天

休寧任本立水南山房

水南山人讀書處溪光半浸松蘿山白雲變化朝暮裏黃卷逍遙山水間休從乃祖釣鰲去好與山人騎鶴還三山秋色淨如洗四海兵車今已閒

九月十五日自三山驛還至懷安驛廬陵劉允恭以詩贈別次韻酬之

官船送客勝漁舠千里涼風入布袍秋院校文同防檢晴溪歸路重遊遨月圓楚澤鄕情逺水落閩關石勢髙奇會翻成離別恨暮年更怕往來勞

九月卄三夜畱題武夷宮殿壁

大王峯下武夷宮九曲溪邊一徑通身到名山頭已白眼明秋日葉初紅神仙定在虛無裏兵甲曽棲澒洞中秉燭題詩畱過客浮生蹤迹似鴻

九月卄三夜宿武夷宮燭下爲魏松岡提防題閩中士大夫送歸武夷詩卷

入閩逺作三山客回棹重經九曲溪洞口仙人如有約燈前詩卷爲畱題苦吟豈似彌明句昏照還資太乙藜當暑送歸吾不及秋宵下榻聽金雞

畱贈諸葛仲華

金華名族諸葛仲華爲曹娥驛官三年於玆矣以亷能稱被其恵者眷眷焉惟懼其去其借畱於上官者甚眾仲華之修職於斯者可知已予去嵗有龍河之行往還過其驛仲華禮甚恭欲得區區之言予固心許之矣今年秋以考藝適閩冬十月還與仲華防日昃未飯爲具食私捨不獲固辭瀕別率爾成律詩一首以謝其意

去嵗官船此往還詩文曽許寸心間官程今復經閩嶺驛舍相迎對越山一飯情深分薄俸片防家近破愁顏去官送別寧無語只恐回轅野老攀

爲孫尙質題山輝翁蘭蕙圖

蕙花江上逢冬至又見鄭翁蘭蕙圖落筆十年身後在懷人三絕眼中無陽回后土幽芳發雪滿陰崖眾艸枯看畫幾畨曽墮淚題詩此日更愁吾

送岑山人

北山猿鶴久相違城郭黃塵上客衣雨雪虛無知臘盡江山寥落索詩歸梅梁水涸魚龍逺麥隴沙幹雁鶩稀更待明年春艸緑相隨湖上蹋晴暉

人日有作

新正雨雪數朝同屏迹茅堂未覺窮人日晝陰開晚照老年寒極向春風荊榛豈阻尋芳客葵藿還親避俗翁元夕張燈看不逺試聽簫鼓月明中

送趙仲容還會稽

江郭往來三十年黒頭相見甲兵前生平畫馬不能走垂老瞻烏眞可憐客捨茶甌龍井下故鄕書屋鏡湖邊擕家八口始歸去春水爲浮天上船

正月十五夜趙鳴玉還郡城與予語別遂賦詩送之

新正泥濘出門遲百感春愁只自知送客正當明月夜看燈不似少年時防鴻歸路聲何逺老驥徵途志已衰簫鼓城頭偏惜別圖書船畔一吟詩

二月四日久雨始霽過水北王大本家觀山輝翁春艸圖爲題詩一首

江上茅堂春雨多春來野色竟如何老夫朝朝望白日隔水茫茫生緑莎踏靑屐齒畏泥濘垂白鬢毛愁棹歌何時乘我五湖興翡翠蘭苕迎釣簔

嚴氏蒼云軒

我住城南對北山子陵墳墓在山間每思髙節空回首得見諸孫爲破顏鄕裏未尋書屋去客途曾向釣臺還連年奔走頭添雪愛汝看云日日閒

題潘氏壁

今年春三月四日予偕邑子周原信王公逺過越溪潘鈞輔家鈞輔與其季鈞茂情好若舊畱宿其東軒張燈置酒主賔甚樂戊戌己亥間以避地常挈家累輩寓其家今十三四年矣舉觴道故舊且觀故太守李侯墨竹亡友鄭先生墨蘭喜戚交集而於鈞輔伯季之更世變能不失其常者尢有感焉爲賦七字八句詩一首秉燭書於壁以俟知我者和之

昨日正當三月三今宵水北共淸酣幾年不到知懸榻上已初過喜盍簪兵後放歌誰尙在燈前痛飲我何堪君家兄弟情如舊頭白相看得笑談

爲王雲谷題王若水畫

吾鄕王雲谷先生奉其母夫人官中吳時錢唐王若水處士以其親年過八十且有祿養之樂爲作萱塘竹雀圖贈之其年至正癸未也後二十有八年予過邑之東山雲谷出此圖以觀感慨之際爲題五十六字

江南四月薰風涼鶴髮慈親坐北堂萱艸花開百憂逺竹林筍生三尺長野鶴哺雛依翠石水禽得伴傍銀塘年光物色都堪畫此樂人間不可忘

今年春三月六日過東山哭故太守汪公柩公之子彥舉畱宿書樓其禮甚恭其意甚勤感嘆之際以詩贈之

故侯遺愛民猶憶有子承家我復過徐孺生芻慚自緩謝家寶樹柰渠何兵戈每覺東山逺弦誦還聞北裏多老去憐才情轉切燈前爲汝賦菁莪

三月七日畱題黃艸堂壁

我愛風流黃艸堂暮年重過惜春光虛聞錦樹燒銀燭不遇芙蓉見海棠舊客關情愁逺道好花在眼醉斜陽生同壬子頭先白莫怪髙歌似楚狂

三月十四日夜宿周叔榮家畱贈

自歷風塵三十秋重來海上爲遲畱靑春誰解看花去白髮眞成秉燭遊逺迹雲山仍近榻驚心海月正當樓眼中諸友能相慰舊日牙籖尙肯休

和韋惟善登龍泉山舜江樓二首

絕頂曾題處士詩後來丞相有心期都知在眼爲霖雨誰向天心聽子規北客逺來文似錦南人老去鬢成絲相逢倡和春雲裏此日登臨異昔時

其二

山郭遺民憶有虞江樓落日蒼梧登髙能賦韋公子在昔成名葉大夫南浦農蓑云萬頃東橋漁网栁千株眼中風物還淳朴未譲桃源入畫圖

同滑先生飲酒周氏荼防亭分韻得堂字

總愛瓊芳戀夕陽南鄰老子最彷徨惜春幾度行花徑擕酒先期過艸堂天上夣回靑闥月中愁破白霓裳百年舊物兵余見莫遣淸陰出粉墻

題白太常三歳時手書卷後

太原白應章以其曽祖太常竹梧先生三歳時手書八卦名及諸名公贊美詩文卷示元僖元僖伏玩之際乃知太常爲一代偉人者非獨間气所鐘元遺山先生於其作字時以七言古詩美之大有期待而果如其言蓋太常生有異質實能成於問學故也近代王文公謂金溪民方仲永者世耕生五年未嘗識書具忽啼求之卽書詩四句並自爲其名其詩以養父母睦族爲意自是指物作詩立就其文理皆可觀者邑人奇之然以其父利其慧日環丐於邑人不使學及其十二三時見之令作詩不能稱前時之聞卒之冺然爲眾人乃爲著文一篇曰傷仲永今觀太常幼歳墨迹及聞其生平所就有賴於學而後然則知其與王文公之所傷者所以有霄壌之辧於其歸也元僖於是竊有所感爲賦詩一首書於卷末云

世家白氏出名儒三歳能書有竹梧喬嶽千年降神秀樂天七月識之無琮璜琢就藍田玉騏驥調成汗血駒不似半山傷仲永遺山期待應時須

賦白氏瓶中梅

太原白子芳都事居其父無爲太守防時常折梅一枝樹新陶器中其華旣落而布葉結實蔚然有生意當世諸名公以詩文美之旣成鉅軸矣其子應章乃索予詩辭不獲爲成五十六字

墓門有梅冰雪殘令人斷魂誰忍觀思親窮廬白侯苦失本孤芳靑子酸生成可曉神明意感應難同怪事看也爲吟詩鐡心動江頭笛聲梅雨寒

過張氏書捨

憶昔我年三十三讀書日夜在城南能親魯史畱三載誰似張翁愛兩男閱世靑氊猶在榻回頭白髮不勝簪壯年蹤迹同春夣愁破梅天酒半酣

爲蘓養正題子猷訪戴圖

剡中秀異吾所思剡中隠者多故知平生扁舟未能往幽興及門空有期雪夜勞人誰好事秋風看畫我題詩只今莫說無安道王許風流似晉時

題赤壁圖

百年身世幾扁舟如此江山兩度遊人物當年惜良夜畫圖此日對新秋仙翁得向淸時樂我輩難消白髮愁孤鶴不來明月好空思天際大江流

八月卄三日偕白雲訪西隠於龍泉山閣西隠將有四明之行與予語別遂賦詩送之

龍泉髙處爲誰登曲徑幽尋樹下僧黃葉又經秋夜雨靑鞋曽蹋歳寒冰西來山閣隨云隠東去江船待月乘邂逅浮生還惜別吟詩落照倚蒼藤

白雲軒

小齋素壁積霜雪虛窗恍惚含白雲西山朝气出龍窟北海秋陰來鶴羣在捨雙親何太喜檢書一榻有誰分東家愛爾書聲好雲裏吹笙不足聞

次韻趙徳純阻雨小山有作兼簡徐性全並謝陳氏諸親舊

雲谷重來遇二公故鄕情合異鄕中髙樓聞笛三秋盡舊榻吟詩幾夜同短髮飄飄渾欲落深尊處處不愁空獨醒卻負諸親舊聽雨畱連復聽風

送譲無吾住定覺寺兼簡衍福玘大璞講主

江邊佛寺近孤城曽向江堤幾度行暮景難畱林下伴逺途猶系世間情千村黃葉時時落十月淸砧處處鳴惜別老懷兼憶舊潮來南浦爲誰平

冬十月過上林鄕爲岑孝亷題鄭山輝雜畫就用其韻

重過岑家懷鄭老畫圖歳晚見春榮芝蘭玉樹昔同賞山澤布衣今獨行十月誰憐眾芳歇上林曽聽早鶯鳴南樓日色令人愛洗硯題詩重有情

冬至後三日畱題方允彰南樓

方氏樓居兩度過南山在眼興如何眾丘皆作兒孫拜樂土猶聞父老歌愛日當樓書滿榻寒溪繞竹水盈科陽生幽谷人重到更待中秋月色多

十一月十二日過竹山胡氏書捨觀王時敏梅畫賦詩一首

竹山書捨王徵士長說鄰翁與往來翰墨曽揮銀燭夜兒郎總慕玉堂才故人一去雲霄逺老我初過歳月催冬日南窗對圖畫梅花臨水爲誰開

十二月卄九日承滑攖寧先生韋惟善與鄕中諸親友以予初度之辰致禮見過因賦詩一首奉謝

老去歡娛復幾人歳寒山郭對黃塵艱難人事都非舊貧賤交情倍覺眞除夜敢因初度飲同心故向暮年親城南行共千花笑已有江梅著早春

欽定四庫全書

庸庵集卷七

元宋禧撰七言律詩

畱題岑氏隠居

冬十月旣望予過三山岑西峯隠居嘗再宿焉明月十五日自遊原將過梅川西峯長子子輈又要子宿其家西峯蓋善士晚歳恆誦佛書不涉外事是日夜予與其父子語至雞鳴不睡明日別去畱題律詩一首

白頭兩度過三山三宿西峯紫翠間明月再圓潮滿海寒雞亂叫石當關論文半夜新知樂齋佛殘年老子閒榻下諸卽總淸秀雲中丹桂許人攀

聞宋思賢等將還有作

半載江頭悵望頻逺途音信苦難眞雲霄忽報辭鵷鷺郊野還看養鳯麟別去孤舟秋節晚歸來鬥酒歳華新海隅山角長相見歌詠同爲擊壌民

新正卽事

日色相催暖气回千家寒盡舊鑪灰南山臘雪新年在東海春潮昨夜來野老獨登髙閣望江梅逺背故人開感時懷抱無今古彊學詩翁近酒杯

葉貴中自天臺還臨濠寓所正月晦舟過余姚江上與予別五載而會話舊之際悲喜交集因賦律詩一首寄題其寓所曰竹居者末意蓋有所祝也

濠梁種竹已成林客捨凴渠伴獨吟蝶化南華春夢短鶴歸東海暮愁深別來每得平安信老去重傾故舊心江上雷聲交二月錦防爲汝憶抽簪

爲陳山人題顧云屋大松圖

顧侯秀異天所種胸中有此千尺松深山大澤久藏器層冰積雪當嚴冬羽化登仙巢老鶴樓居閱世對亢龍小山桂樹何年種譲爾獨立靑芙蓉

羅壁隠居圖云屋爲方溟逺作

玉山有客尋佳處金穀何人比此山溪閣幽居靑樹裏園泉逺落白雲間燈明春夜看圖畫地主年華集佩環隔水桃花深幾許洞門斜日未須關

爲方允恭題顧山人龍門雪霽圖

羅壁山形似金穀今人誰繼古人遊龍門雪色入鳥道顧老霜毫追虎頭髙情脫略風塵迹逺眼迷艸木愁客底敝裘能忍凍畫圖不許世人求

與顧山人宿羅壁方氏停雲樓贈詩一首

云屋山人云與遊十年爲客海東頭蛟龍過處石窗冷鴻雁來時水國秋燈影獨畱羅壁夜雨聲長送玉山愁桃花流水春陰裏白髮關情共倚樓【原注顧氏吳中所居號玉山艸堂者】

題髙氏萬緑堂

路入郊堂度石橋可堪詩思晚蕭蕭陰連桑柘涼如雨气接風雲逺似潮紅紫一時隨過客淸和四月聽吹簫梧桐葉上題佳句乘興重來不待招

雨中遣懷

老去追遊轉覺難盍簪誰復共淸歡江山暮色孤城暗風雨秋聲四月寒路逺情人長駐屐樓空餘子獨憑欄可堪鼓角催昏曉萬古心期只自寛

雨中席上贈承漢徳

濠梁有客意相親風雨孤舟泊水濱攜具入門添我恨烹茶爲主柰家貧從遊誰作觀魚伴就語今逢裹飯人秋晚能酬江上約豈無雞黍待嘉賔

鄭山輝春艸圖

悵望情人立水南水南風日正淸酣踏靑已去空遺佩拾翠重來可盍簪當日佳期猶自惜暮年別恨更何堪夢中緑暗關河路愁破天光動郁藍

爲承漢徳題淵明采菊圖

髙眠不道羲皇逺爛醉猶知晉室尊三徑有花歸栗裏千山無路記桃源去官彭澤皆眞意避世秦人亦寓言老去忘憂忘未得秋來采菊度朝昏

五月十四日過平應仲書塾其夜至明日雨不止有懷藍溪許月山化安眞淨源

天晴獨跨蹇驢來凖擬書堂一宿回野色幾年違白首雨聲半夜落黃梅南山樹對髙僧立東浦花隨處士開親舊有懷難晤語出門流水沒蒼苔

贈沈生從訓

王氏園林好讀書山光野色入幽居鄕關百里騰騏驥燈火三更落蠧魚江動春暉慈母別天開文運大兵余苦心能答三遷教靑眼誰譏野老疎

過聞人叔勉家賦詩一首

今年六月三日予與陸谷賔過聞人叔勉家叔勉有南山之行未還其母夫人隔屛障語其童孫以天熱固畱過午叔勉臨出時有屬故也叔勉之家約甚而處之恬然事母孝謹躬執薪水之勞而問學不廢予於諸生中尢愛而閔之屢過其家不忍費其爲具也至是予𨿽不畱又見其一家待我之心眞切若此谷賔亦爲之感嘆以謂叔勉有是美質而獲乎親其於古人之學豈難進哉予因賦詩一首紀其事且爲叔勉學古之勸云

觸熱相尋北郭生昨朝已有南山行在堂慈母隔屏語愛客小兒開戶迎涼館苦畱憐老病暑途竟返負眞情誰知剪髮陶家事竹簡千年有令名

題朱叔經怡雲樓

秋來江上望甘雨念此山中多白雲樂土稻粱何早熟靈湫膏澤許誰分怡情豈羨陶景足飯能畱鄭廣文爲倚髙樓愁野客關心丰歉對斜曛【原注壬子歳七月十二日謁丰城掲先生於慈溪朱叔經家登其怡雲樓時先生之子平仲以教授館於家他壌有不雨之閔而山中田谷已有熟者其鄕多龍湫故詩及之】

爲方出翁題顧云屋大松圖

去年寫松小山下今年冩松羅壁中千尋奇材拔厚地兩度苦吟愁老翁羽蓋靑天落冰雪龍門白日起雷風虎頭筆力今重見神妙能分造化功

龍門眺逺圖

誰冩龍門眺逺圖風流顧老出勾吳河中天闕爭髙下海上雲山半有無杜甫神遊應自惜安期仙去待誰呼未須東望成長往小住塵寰慰老夫

秋日過郁仁齋翠深軒與顧山人夜坐有作

風霜髙潔暮秋天誰住紅林白水邊愛畫能畱吳下客過門爲治越中船葉埀山果胭脂重石出溪毛翡翠鮮底憶桃源深處宿樓臺春夜對花眠

顧山人畫

髙峯特立翠芙蓉疊嶂飛來宛似龍云度雙關如有約水流千磵總相從秋林谷口安亭館曉寺巖阿響鼓鐘老去可堪城郭住關心艸閣傍靑松

龍門大松圖

虎頭孫子气吞虎龍門怪松身似龍落筆蕭梢朔風起潑墨淡飛雲從無疑杜老歌韋偃謾說秦封臨岱宗天生異材久盤屈靑眼千年才一逢

長江疊嶂圖

病翁曽上大江船晚發江心佛寺邊不見靑山歸海去可憐白日枕書眠畫圖雲樹看今夕客子風潮憶往年誰似杜陵詩興好浮家吳楚到西川

張氏梅花塢

粉墻如雪花如雲花間月色白紛紛曽畱野興老夫宿更愛天香春夜聞皓首彷徨詩未就緑衣歌舞酒初醺堪笑西來葉處士到今猶爲索吾文

爲徐性全題萬壑秋聲圖

誰愛玉山艸堂靜畫圖尙見千古情懸崕迢迢來磵道隔林蕭蕭聞水聲西窗書卷白日暮中天石壁丹霞明何人逺住萬松下百頃風潭堪濯纓

爲趙徳齊題林壑隠居圖

每懷羅壁在城外更愛艸堂臨水西洛客曽將金穀比杜詩偏向玉山題重陽風雨看圖畫暮景雲林過杖藜多謝眼靑畱下榻自憐頭白聽鳴雞

觀陳履常所藏春山圖有懷云屋山人

有誰能尋山上山兩翁逺在溪林間云生大澤龍蛇窟風度重巖虎豹關長松開花落日在幽人采藥幾時還別來又是三千日尙想月明聞佩環

邵氏秦湖隠居

秦湖隠者邵平孫舊日生涯不復論垂釣花間親白鳥種海上似靑門還知教子書千卷不願封侯酒一尊蒓菜鱸魚秋更好扁舟何處覓桃源

題畫

小縣曾聞鼓角傳雲山深處夢相牽年來還愛丘園近老去偏於杖屨便樹繞石頭知客路巖回谷口見人煙攜琴出郭茅堂宿誰復含愁鳥道邊

長度翺淸碧法師住蕭山淨土寺朱雲巢以送行詩卷見示遂題一詩於後

早年頻過蕭山縣暮景新知淨土師夢筆江淹畱勝迹講經支遁喜文辭鐘聲曽聽孤舟夜詩卷今題落葉時何日相隨朱太史百花深院話前期

贈徐常

髙風尙憶南州士後輩堪憐北郭生嵗晚孤城多雪意夜長深巷自書聲楓林已落淸霜重梅蕋將開逺照眀念汝黑頭須努力起家黃卷答升平

二月十二日卽事書懷

新愁底與舊愁深塵世猶闗野老心二月江村三日雪百花時序半春陰閉門實信袁安臥步屧虛期杜甫吟此際懷人徒自切那能裹飯往相尋

三月二日過陳處士家爲題眠松圖

驚蟄已過寒食近元龍樓上防眠松春來雷雨雜冰雪凍合深山防臥龍作畫興隨陰壑迥吟詩愁對暮云濃子規啼處同誰聴花落芙蓉第一峯

天臺謝用文寄恵竹扇以詩謝之

竹皮作扇出天臺情重幽人遠寄來蕉葉已經寒雪長桃花徒趂暖風開十年塵俗懷髙節三伏炎蒸見異材問訊仙翁總瀟灑夜涼眀月在瑤防

柏山防

柏山胡氏有光輝爾祖尙書近代稀舊族子孫今散處故鄕丘壑豈忘歸壯年有暇親黃卷淸晝無緣羨錦衣樹色嵐光堂上滿先賢風采未相違

次韻喜雨有作

吾邑自五月梅雨不降及夏至種有未入土

者皆以爲憂是月廿三日甲子乃雨其夜雷殷殷而鳴土俗有梅霖之望矣明日予過城

南僧舎客有賦喜雨者予次韻和之

夜來一雨足銷憂五月晴江露逺洲三日爲霖還可擬重梅應未宜休城中米價增連月海角民生望有秋僧舎出門同一飯加餐知我此情不

任從義寄恵新昌石鼎以詩謝之

石鼎斵來天姥骨江頭寄到野人家難逄道士重聮句可待先生爲煮茶饑嵗不堪烹故紙老夫亦欲煉丹砂得隨采藥尋仙去卻用相擕入紫霞

六月喜雨有作

大雨時行六月天舊疑月令信今年秋前共喜先完廩夏至曽憂未種田市價減錢吳下米江行有水浙東船蒼生已免塡溝壑皓首猶知對聖賢

代人挽汪太守二首

深谷爲陵路轉迷病軀無復計東西心隨歸雁春天逺淚落啼鵑夜月低漢史已知稱召杜周人誰復哭夷齊生前不食甘防寂應許諸生奠只雞

其二

對防妙年書萬卷承恩晚莭粟千鐘生前未貴龍頭選死後才安馬鬛封曽爲王風歌黍稷定歸仙境主芙蓉野人灑淚甘棠下尙憶當時雨露濃

七月廿日與永蘭亭納涼極樂寺贈詩一首

江水蒼蒼江栁黃閉門誰與坐茅堂儒冠徴去容吾老佛寺吟行得此郎桐井浮瓜秋葉暗荷池對竹晚花涼可堪世界猶炎熱樂土同防意不忘

題畵松四首

潛蛟出壑石門開夜半風雷動地來落筆一時驚變化吟詩三日爲徘徊忽思采藥龍蛇窟更欲消愁琥珀杯偃蹇自同樗散者誰言山澤有遺材

其二

秋宵有夢到蓬壺萬里浮雲一寸無白兔在天開舊窟蒼龍出海弄明珠冰霜還憶諸朋友風雨堪憐五大夫睡覺不知眀日事客來卻見古松圗

其三

昂霄聳壑勢崔嵬知是何人防日栽百世恩深山澤叟萬牛力怯棟梁材云邊雪色隨風落海上潮聲送月來畱得幽人長作伴北山猿鶴不須猜

其四

老夫欲學服松花曾到丹山道士家千尺紫蘿埀落景一聲黃葉出層崖采芝商皓身何健辟穀畱侯計不差三月山中花滿樹願畱人世閱年華

爲山陰朱善之賦三山樵隠

昔日會稽朱太守至今孫子住山陰家聲不恥爲樵者書卷還存濟世心山入云寒防虎迹屋連夏木聴鶯吟逄時衣繡非難事苦學何愁嵗月侵

贈天臺僧日東巖

東方日出照寒巖絕頂孤禪離眾凡海色已隨丹鳯至天闗不許白雲緘眼明經卷開蕉葉雪落空花滿石函當暑上方過野老淸晨風露濕春衫

防雲樓

梅川胡斯敏舊與其季斯厚同居其宅之東樓斯厚旣早世斯敏乃思之不置以防云名其樓取杜工部詩語以寓其憶弟之意也今年秋九月予復來梅川嘉斯敏防於友愛而又得朝夕在其親之左右以養志爲樂固有在者矣遂従其請爲題詩一首云

髙樓海上防雲飛有弟仙逰竟不歸夜雨雞鳴曾共被秋天雁過爲沾衣杜陵生別情何異康樂淸吟夢不違還勝思親太行客朝朝防服在庭闈

胡生芙蓉館觀花

一川秋水照芙蓉山院開窓晚色濃使客星槎何杳杳天孫云錦自重重仙家作主當時話人世防花此日逄應喜髙堂偏好客佳期須費酒千鐘

九月晦宿王氏書舎早起卽事有懷遁庵翁而喜有東歸之音因賦詩一首

睡起西齋感物華淸秋重宿故人家花白槿兼紅蓼日出靑雲帶紫霞鳬舄歸來今有約雁書傳到定無差每懷知已令人瘦歡防誰憐暮景斜

欽定四庫全書

庸庵集卷八

元宋禧撰五言絕句

書懷四首

晚雲天上白冬菊雪邊黃鬢髮絲絲短如何不肯長

其二

飲少不得醉吟多隻自愁關情胡處士相過卽相畱

其三

老去須扶杖冬來早著裘翻思年少日曽爲病翁愁

其四

近日得心疾遙遙夜不眠怪渠天上月明白照牀前

贈胡生斯悅

童子樹邊立我行渠解隨拾得靑桐葉愁來爲冩詩

梅川四詠

黃牛髙似馬百畝賴渠耕誰送靑絲鞚驊驑帶汝行

其二

小犬如貓小花邊撲艸虫南村多狡蘆葦暗秋風

其三

海風吹野樹獨鶻有時來莫動梅花雪天寒鳥雀哀

其四

老鶴東樓立何時渡海回鄰人都在眼梅樹有花開

題梅畫二首

春回石巖底山翁竟不知天香破孤夢白雪在髙枝

其二

臨水一枝好疎花顚倒開也知貪照鏡不管路人來

題水仙圖四首

翠帶飄飄轉瑤環嫋嫋斜淩波淸夜舞月落未還家

其二

珠宮云影薄玉佩夜香寒明月能相照愁來只自看

其三

天風吹汝急羽化已能飛只恐淩雲去誰牽翡翠衣

其四

已得龍珠佩初從貝闕來衣裳渾不濕月下望瑤臺

六月二日胡處士宅前卽事

水邊楊柳下雨後曉風前坐看平田緑關心大有年八月卄二日過徐氏書捨觀楊昭度所作壁上墨竹爲之然因題詩一首

可人今已矣塵壁見瑯玕老淚爲渠落西窗秋雨寒

題百牛圖

四野多靑艸江南春未深柳堤煙雨暗何處是桃林

爲王起東題李石樓墨竹遺胡達道

王起東得石樓李侯墨竹一紙將以遺梅川胡隠君達道而徵予題詩前二年予與起東俱避地梅川依達道以安及還邑郭又與起東爲鄰而梅川曩日之事未嘗不數數以爲言今起東於胡君有墨竹之遺蓋不忘相依於患難之際而歳寒之交足恃也旣題一詩又書此語以識予之所感云

南窗冬至日雨後防瑯玕爲報梅川友陽和轉歳寒

重過倪氏深秀樓十首

二月初暄暖梅花爛熳開何人詩興動髙閣爲渠來

其二

前後山溪合東西戶牖開初陽晴看畫新月夕銜杯

其三

客到靑山裏新晴爲暫畱春來逢甲子又聽雨聲愁

其四

俗客無緣到前溪隔世塵三冬曽下榻猶憶董山人

其五

風流吳老子作畫愛梅花醉看西窗影更闌月華

其六

滑公江海客頻到賀家溪采藥行雲際吟詩過水西

其七

朱老金鰲出王仙白鶴來長畱詩卷在不棹酒船回

其八

東家親戚好夜過太丘孫卽爲頻呼燭何曽怪扣門

其九

連夜張燈飲防酣用杖扶明朝下樓去病叟怕騎驢

其十

五載一登閣春衣近暮花後來知有幾白髮愧烏紗【原注董山人字仲載天臺人深於地理書吳老子吾邑季章先生也滑公字伯仁許昌人儒而善醫朱老字伯言天臺人王仙叔雨熙陽仲伯也栝人王君皆儒者太丘孫倪氏之戚小山陳生鑄子範也性醇敏好學可愛】

賀溪卽事四首爲倪立道賦

倪氏書樓北淸溪曲曲流主人能好客醸酒續茶甌

其二

溪光流翠玉鳥影度淸潭洗硯梅花落山童在水南

其三

西嶺靑雲近時聞伐木聲千絲初掛柳二月未啼鶯

其四

洞庭秋水滿落木共誰愁雨滴湘妃竹啼痕到石頭

峨眉春曉圖

日出扶桑逺雲飛疊嶂深髙臺人起早半月恨春陰

瘦馬圖

駿骨由來瘦天西耐苦寒長安看花去誰爲備金鞍

題畫

茅屋何人住秋林對晚山也知乘興出多在白雲間

爲陳子範題後泉書捨圖

雨後泉聲急雲中樹色昏讀書應早起開戶見朝暾

顧云屋效米元暉畫

能畫佳山水顧侯天下稀尋常董北苑忽作米元暉

題梅畫二首

花樹小時見看花予白頭衰遲難作賦感舊只添愁

其二

花好年年見情親日日來誰憐湖上月照我夜深回

題畫

黃犬登秦鼎蒼鷹入漢羅艸間眠可熟月裏夢應多

題畫菜

禾黍滿秋野饑人顏色回淸齋忘肉味一笑畫圖開

題畫

水口橋堪度林間屋尙畱秋來山色好相對有歸舟

秦川八詠爲王景善作

桃源

花暗疑無路波明看有天隨風紅雨暖吹落釣魚船

柳橋

垂葉巢鶯處飛花渡水時畫欄人獨立吟得送春詩

竹坡

地暖冬生筍廚煙曉作羮慈親年百歳三徑昔曽行

菊徑

霜下樽長滿風前髩已華秋來多落防客至共看花

藥闌

多種醫家艸常懷濟物心當階偏愛防雞犬不能侵

橘圃

誰種江陵樹看來趣不同此中知有樂對奕仙翁

桐軒

涼葉窗前覆新詩坐處題照來蟾影須見鳯凰棲

蕓窗

書卷驅春蠧燈花語曉雞兒孫深院裏好學憶靑藜

七言絕句

竹枝詞四首

年年溪邊長浣沙白郎未識阿郎家昨夜西風打頭急莫教吹折白荷花

其二

門前冬靑樹一株春夏秋冬棲老烏老烏頭白帶霜雪只管夜啼愁阿奴

其三

溪頭雨過溪水新一夜月明愁殺人誰將荷葉幾行淚滴向鴛鴦五色身

其四

牽牛花開河水頭黒牽牛對白牽牛織女自在天上住星影不隨河水流

卽事

雕籠綉羽不知愁閒立西風倚畫樓別樹飛來頭白鳥驚心日影動簾鉤

題山水畫

山頭黃葉隨風落山下淸江盡日流黃葉淸江同渺沙邊白鳥爲渠愁

題蒲萄畫

明珠元是鮫人淚秋水秋風日夜愁空許玉顏含笑看酒醒泣別下髙樓

卽事

今年臈月尙無雪門外埀楊緑葉長一夜海潮河水滿鱸魚淸曉入池塘

四月十五日過東洲書捨見橘花賦詩一首

東洲之東千戶家種橘五株開白花更栽九百九十五勝似故侯多種

畱題疊嶂樓

疊嶂樓前山水佳梅花開處有桃花我來借得漁郎棹春夜題詩處士家

竹石藤蘿畫

雲中忽見金銀气月下又聞鸞鳯吟淸夜澗阿堪駐屐不須更入薜蘿深

寄滑攖寧三首

中秋虛約海邊來時序驚心白髮催吟到桂花愁未了放懷更待菊花開

其二

只雞鬥酒入江城稍見秋江悵望情不信勞生長偪仄海邊有日聽車聲

其三

江山荒落未應愁艸木知名對晚秋誰道歳寒添寂寞梅花處處可回頭

題畫梅

白玉堂前事已非緇塵漠漠翠禽飛誰知今夜江南月還向寒村照素衣

題鄭山輝李石樓蘭竹畫卷

山輝蘭蕙石樓竹二老風流識者誰江上春風苦蕭瑟卻教宋玉不勝悲

題唐宗出遊圖

人如天帝馬如龍歡樂情深天寶中內苑行看春艸緑不知宮闕起涼風

題唐宗擊毬醉歸圖

擊毬走馬不知愁還見漁陽鐵騎不醉夢春風吹不醒飛花已滿曲江頭

題趙鳴玉效顧云屋山水圖

云屋風流續者誰趙郎早被鄭翁知山川王气胸中發誰道前身是畫師

題畫

沙艸靑靑近石磯磯頭疎木轉斜暉孤舟釣叟垂竿坐逺岫飛雲帶雨歸

題畫菖蒲

九節眞堪引歳華也知此物出仙家白頭爲坐三生石靑眼曽看幾度花

爲奉古元題鄭李二老合作蘭竹圖

鄭翁山輝李侯松云嘗爲建初寺奉古元合作蘭竹圖一幅古元徵予題詩其上逾年不能就今年庚戌春二月卄四日過古元畫室出圖觀之予與坐客七八人皆掩袂而泣時山輝翁卽世三日矣李侯前月末赴龍河於翁之歿蓋莫知也悲感之際遂援筆冩絕句一首

李侯初上鳯凰臺鳯去能隨日影回空采幽芳思鄭老遊魂春夜不歸來

題紅白梅花

月下吟詩客未歸紅紅白白鬭芳菲卻疑桃李花開夜秉燭愁驚蛺蝶飛

爲趙子和題李太守墨竹

龍泉山陰君子堂堂前竹影千尺長李侯胸次似老可炎天落筆南窗涼

題畫

緑陰黃鳥暮春初谷口人家樹下居野老防琴渡橋去雲山深處更何如

題山輝畫

兄事山翁四十年水南水北往來便只教灑淚看圖畫幾處題詩暮樹邊

欽定四庫全書

庸庵集卷九

元宋禧撰

七言絕句

立夏日爲楊昭度孤子題山輝畫

門外艸靑楊子家堦前玉潤有蘭芽春歸今日看圖畫石畔辛夷未著花

四月卄九日過楊氏嘉樹軒見紅葵盛開賦絕句一首

窗外花開一丈紅南風揺動緑陰中傾陽心曲何人見雨打梅花白髮翁

贈王駿

斬蛟射虎成功後寶劍雕弓取次藏王謝堂前雙燕子啣泥莫污讀書廊

四月卄九日爲楊生士立題其先父昭度畫竹

昔日曾憐虎豹姿今年忽見鳯凰枝可憐對雨思君子正近梅天五月時

題山輝畫二首

竹能結實蘭茁芽菖蒲有莭鮮開花鄭翁一去不復返畫圖畱落山人家

其二

長爲幽芳作畫圖老年左臂竟偏枯絕憐鄭老徒辛苦身後聲名有益無

爲倪原道題梅花畫扇

江城五月見梅花畫扇風生月影斜不怕髙樓吹玉笛憑誰寄到水西家

爲胡生懋題王時敏紅梅畫

去年京洛寸心酸歸到江南淚未幹泣血只疑花濺淚故園不作杏花看【原注胡生曩以父防還自河南有泣血之苦而事母讀書不懈有足念者故爲賦此詩】

題紅梅畫四首

莫向羅浮月下游天寒有酒豈銷愁暮年作賦江南客可使紅顏對白頭

其二

春色隨人雪裏歸玉堂淸夢已相違宮袍莫怪裁云錦更有緇塵染素衣

其三

玉顏淨洗西湖水一見令人日夜思圖畫冩眞誰寄到東塗西抺費胭脂

其四

幾年冷落在深宮不入霓裳舞隊中欲得君王同一笑也將紅袖拂春風

爲傅伯原題白雲親捨圖

曁陽傅伯原吾師鐵厓先生楊公之壻其舅氏錢舜在又與予同受經於先生之門故伯原視予猶骨肉親也乙未歳予與伯原會錢唐而別今十有六年矣予以事適閩道過常山伯原爲驛官於玆而復與予會執手問故舊輙爲之流涕獨喜其母夫人固無恙得侍養官舍伯原出向者所藏白雲親捨圖示予予遂爲題絕句一首以寓感慨之意云

幾年天際望雲飛日日思親淚滿衣今日常山官舍裏白雲朝暮在庭闈

與三山驛官陸公亮同舟至水口驛爲題胡廷輝山水畫

入閩貪看武夷山箭急官船不得閒水口題詩酬驛使酒醒云影畫圖間

趙文敏馬圖

愛此天閒白鼻騧不同老驥服鹽車也知冀北空羣日未見龍駒出渥窪

題王山農畫梅

山陰對雪冩南枝此老平生獨好奇同郡相逢每相失卻來閩越爲題詩

題畫

松林日落碧雲開野老溪頭坐石苔隔岸好山招不到一篙流水待誰來

唐馬圖

身上靑雲照地光禦溝春水落花香霜蹄只蹋長安道泣血空聞古戰塲

垂栁雙燕圖

多情雙燕不同飛緑暗章臺柳葉肥巧向垂絲低處立回身風動舊烏衣

還自閩中九月卄八夜宿石溪徐氏店

昨夜鉛山驛裏眠夜深官燭照靑氊石溪茅屋今宵宿松火爲燈一榻煙

十月一日早發廣信玉溪驛舍次桂同徳韻

趣罷行裝未出城玉溪驛舍燭花明五更歸夢千餘里吹醒悲笳第一聲

十月十一日蘭溪道中感懷二首

淸溪紅樹夕陽邊緩步平灘帶畫船曾聽醉眠居士說只今詩興似當年

其二

醉眠居士已仙遊歸自閩中我白頭經過江山得詩句晤言更有此翁不

十月十三日至浙江驛潮而渡有半日之畱表忠觀去驛一里許土人無有識之者驛使毛和仲金華儒家子也獨能以表忠爲言遂導吾入遊焉感而爲賦絕句二首

浙江驛使毛和仲云是金華詩禮家誰識龍山表忠觀獨能引客入煙霞

其二

蘓公文翰表忠碑山下居人識者希舊觀有基黃葉滿可憐斷石帶淸暉

題懸崖蘭畫

山頭仙子倚煙蘿下土遙瞻柰爾何翠帶春風吹不起月明倒影在湘波

卽事戱作

王孟陽從章宗厚借驢往龍山宗厚俟其還及還過宗厚家西二里許其小蒼頭從行者以無其主言固持驢不放去至欲以杖擊之孟陽笑而還其驢予爲戱成口號一首

東家借得蹇驢騎中路蒼頭竟奪歸豈識主人朋友意早年裘馬共輕肥

題畫

東南山水足淸暉茅屋楓林共石磯誰坐扁舟沙際住也知江海客忘歸

張介夫畫山水

衮衮云連疊疊峯孤舟泊近水邊松遊人橋畔看飛瀑樓閣桃花隔幾重

題趙文敏寒風瘦馬圖

蕭梢尾鬛一身秋還解追風似舊不賴有奚奴憐駿骨袖籠烏帽爲回頭

題王時敏畫梅二首

江邊翠閣爲誰開野老看花雨裏來怪殺王郎乘酒興直教玉女下瑤臺

其二

王郎作畫復啣杯我爲題詩日幾回簾外不知春雨落硯邊猶見暮花開

題王山農畫梅

山陰道上每相逢當日梅花在眼中笑我題詩無一字吐辭不及廣平公

在梅川爲人題畫梅

梅川梅雨阻歸人看畫題詩過一旬卻憶去年冰雪後回舟花送一枝春

蕙花圖

香飄百畒正氤氳作賦靈均豈厭聞我愛南風吹汝急參差花葉總成文

爲術者胡桂堂題山輝翁圖

雨後相逢北郭生謾將牛斗論平生捲簾笑看閒花艸一度春風一度榮

枯木蘭石圖

洞庭木落怨湘娥紉佩含情柰爾何秋水不禁涼葉碧花開斜日不須多

二月卄日夜在城南僧捨題山輝翁春艸圖

春院重過一夕畱忽思鄭老使人愁更闌秉燭看圖畫緑艸紅花我白頭

題山輝翁畫

戊戌己亥予以邑郭有桴鼓之警嘗挈累避寓燭溪山谷中依婣戚潘氏以屏其迹者數月而鈞輔鈞茂諸昆弟朝暮相顧慰其情不可忘也今年三月四日復過其家鈞輔昆弟出鄭山輝先生畫索予題詩予感念往昔之事固若一日而觀山輝所畫者足爲辟地者之娛而於予心適有契也故爲賦絕句一首以見意

薜荔爲衣蘭作佩雲間石室可容身秋風黃葉渾無路古木回巖別有春

題李石樓淸明墨竹二首

西窗畱得此君看春雨蕭蕭作暮寒記得前年山雪盛人間問訊喜平安

其二

粉墻春晚弄春暉昨有靑雲覆作衣誰料使君持節去天涯風雨不能歸

題王若水畫三首

棠梨結實荊條並石菊開花艸色齊風葉一枝秋色冷月中還許錦雞棲

其二

一雙山鵲翫春暉天上秋期總不知也好衝花如綉羽暮棲荊棘最髙枝

其三

擇枝小鳥雌雄近出土幽筍子母齊誰向緑窗成獨宿銀燈花落聽兒啼

題張淑厚畫三首

白頭勲業正關心短褐長竿倚石林已有風雲生渭水豈愁夕照接秋陰【原注太公望】

其二

淸流在眼未啣杯且賦新詩坐緑苔頭髮滿巾渾未白如何彭澤得歸來【原注陶淵明】

其三

騎驢恰似杜陵翁歸向南山路不同惟有詩人最憐汝解吟疎雨滴梧桐【原注孟浩然】

劉伶荷鍤自隨圖

獨醒甘葬江魚腹怪殺先生醉似泥死去解忘身後事小童長鍤豈須防

題尙節亭詩卷

今年三月過黃處士艸堂觀其尙節亭詩卷感居處之無恆交遊之有謝而處士之節自壯至老不易其守者固若是也夫爲賦二十八字

當年尙節亭中客多作南柯夢里人辟地艸堂頭已白階前靑玉種來新

三月予過邑之東山馮處士要予觀鄭先生所作東山指石圖爲題詩一首

白頭春晚到東山故舊相看有笑顏鄰縣東山猶未識眼明怪石畫圖間

題顧云屋山水圖

吳郡顧云屋工山水畫吾鄕鄭山輝稱其有出塵之趣戊申夏自鄞還吳泊舟慈溪之丈亭觀其山水諸佳處而樂之過余姚爲山輝門人徐性全作此圖以行亟其圖墨色有未足者性全以贈其友周徳如山輝爲題山字韻絕句一首辛亥春予循海而遊過徳如家徳如舊嘗從予者也出此圖請予繼山輝題詩予遂以次其韻

虞公渡下丈亭山送目船窗幾往還今日題詩云屋畫白頭一笑海雲間

浣花溪圖

何人住向浣花溪辟地無憂醉似泥卻怪桃源回首處落花流水路還迷

爲周徳如題鄭山輝蘭圖

鄭公去後我重來二十年中白髮催畱得故人圖畫在周家芳艸有花開

庸庵集卷九考證

第十頁前三行案淸明二字下疑有脫文此詩永樂大典所佚而浙本有之無別本可校附識於此

欽定四庫全書

庸庵集卷十

元宋禧撰七言絕句

趙松雪唐馬圖

滿身雲气五花明執轡奚官似奉盈應是龍顏思一顧承恩牽向赤墀行

雲山圖

山中樓閣映松杉云外金雞啼翠巖猶記百花深處立露珠顆顆滴春衫

爲沈生題畫蘭

爲誰消瘦不禁秋夢逐湘江日夜流別後豈知腰帶緩寄來香佩只添愁

蘭石圖

明珠翠帶倚秋風石上云生暮色中漠漠度江吹作雨爲誰飛傍楚王宮

蘭石雨竹圖

又別春風翠羽衣天涯今向雨中歸翻思解佩江臯日玉气爲云戀落暉

閏三月卄二日過北郭王氏書捨觀酴醿畱飲花下酒酣爲題王山農畫圖時立夏已九日矣

春歸北郭看酴醿卻見梅花爲賦詩二十四畨花信後薰風不似朔風吹

唐馬圖

雙樹陰濃兩馬肥春來沙苑又春歸何人對坐憐芳艸緑映紅衣與白衣

觀杜牧之題烏江廟詩有感於謝疊山之評因次韻見意

人事興衰定可期範增豈勝外黃兒江東豪俊誰爲用不道王陵母已知

奉和危先生送浩秋江還龍泉寺

前二年九月予常以史局事畢還自龍河去年秋吾鄕前龍泉住持天臺白雲翁亦以髙僧徵至龍河而還其大弟子從其往還者秋江上人也秋江還龍泉臨川危先生在龍河用其先世章簡公龍泉晚意韻賦絕句一首送之兼簡白雲翁翁蓋與臨川有三十年之雅旣和其詩同郡朱雲巢徵士時續筆史局相繼東還過龍泉亦於臨川之詩和之今年辛亥七月十二日白雲翁偕予登秋江所居之閣乃取三絕句以觀俾予次韻於後且言秋江將以唱和諸章並其所和者刻石畱山中何其好事若是也予旣重違翁意復私念數人者皆常有龍河之行而於龍泉又豈無緣契也耶遂爲之追和然予詩鄙陋不足傳或者得附諸公傑作托名刻石使後人觀之寜無可愧者乎

長江秋晚照淸暉猶憶江花送白衣千里舟歸先後客今朝山閣看鷗飛

爲周銘徳題春艸圖

新昌周銘徳事其母甚謹而以事數出未免不克盡如其志於孟東野寸艸春暉之語有感於心欲得吾鄕鄭山輝先生春艸圖頗久今先生已歿其墨迹益不易得銘徳之友胡汝州爲購得一紙從予言其故而徵詩題之予旣嘉銘徳之孝又重汝洲之請乃爲賦絕句一首

濓溪孫子念庭闈艸色關情上客衣緑暗故園歸未得夢中亦自惜春暉

八月卄五夜爲人題畫梅

曾尋春信踏層冰老去愁多白髮增誰料秋風黃葉夜寒花影照緑窗燈

八月卄五日題梅畫之際俄有蜜蜂自燈前飛集畫上再賦絕句一首

燈前勾引蜜蜂來應爲寒花夜半開卻怪蓬萊花鳥使月明今夜在瑤臺

爲倪原道題王時敏畫梅

繁花亂揷酒船回作客王郎醉莫哀且向賀溪尋賀老鐵心作賦已成灰【原注予與王時敏過婣戚倪氏時敏酒酣爲原道作梅畫一紙並自題詩且謂不譲王山農之作予於時敏甚愛其才常慮其狂疾或作今觀其詩果又以狂爲言不可不遏其疾之作也因用其詩之末句題二十八字時敏肯用是自嗇而未有四方之遊則予詩之力不愈於酒之能行藥乎】

雪月梅畫

天寒獨立夢相牽山澤論交不記年雪裏芳心還自苦隴頭月影爲誰圓

自題畫

石壁萬仭不可躋老樹獨立與云齊紛紛藤蘿葉零亂日暮忽隨風雨西【原注今年辛亥嵗九月三日予在婣戚倪氏孝思庵與時敏吳溫夫汪復初倪原道及其從弟安道從子用彰鈔書午飲旣酣原道令人拭壁請予作墨戲予素不解此技連日見時敏爲人作梅畫紙價湧貴老夫未免技癢亟呼茅帚隨意揮灑此效黨太尉掉書袋也時敏乃狂躍稱賞不知何故是日別予而去不及見予一時之狂者原道世父谷眞翁徐性全也爲研墨執硯侍立不倦者原道從子福其姊胥在旁從眾而觀者吾季兒邦哲庵居供茗與倪氏有婣戚之舊者馬本道也】

題王時敏所作倪氏孝思庵壁上老梅圖

老梅變化殊有神素壁不能容大身王郎擲筆苦抑塞百花云暗江南春

卽事

八月卄八夜與徐性全汪復初吳溫夫王時敏宿上虞倪道家道爲置酒其季如道戲以棗核加燭上發輝若五出花坐客皆爲盡歡而醉如道請予賦詩遂成二十八字

棗心入火解開花銀燭當宵惜嵗華花下十年思結實深秋遊子未還家【原注時坐客多有未得子者】

題王時敏畫

今年辛亥八月下旬予與王時敏遊上虞賀溪半月乃過小山陳氏書捨甫及其門而時敏有儒士之徵使者繼至明旦還吾邑猶爲陳子範等作墨梅數紙且爲賦詩可見其迂之甚矣故予題其畫以記一時之事

誰憐迂甚王徵士不管江頭驛使催秋晚小山叢桂下爲人猶冩數枝梅

逺近榮枯雙樹圖

老樹迂疎似老翁女蘿垂帶舞秋風行人只看靑靑樹少壯榮華眼底同

在小山題畫梅

桂枝畱客小山中作賦曾聞漢八公今日觀梅動詩興小山誰憶鐵心翁

趙鳴玉爲小山陳隠居作小像於雙松之下鳴玉旣爲丞江寧縣隠居出此畫索予題詩

趙郎赤縣之官去得似崔丞對二松松下文人山谷裏憶渠韝馬聽晨鐘

雪窗畫蘭

憶昔館娃蘭葉紅爲誰泣露怨春風千年月照虎丘寺影落山僧圖畫中

王山農畫梅

山農作畫愛梅花身後聲名擅一家獨倚寒村誰泯滅吟詩空恨夕陽斜

爲陳生子範題鄭山輝東山指石圖

未識東山已白頭徒聞指石俯江流深秋鄰縣看圖畫吟倚陳家百尺樓

題丹山圖

不到丹山又幾年山中白水想依然素衣曾向徵途去一浣黃塵願學仙

在賀溪題時敏畫梅

半月看花住賀溪王郎幾度醉如泥無端驛使徵求急東閣吟詩不暇題

題倪元鎭平逺圖

此畫吳郡倪翁元鎭所作吾邑胡斯原得而藏之者也予聞張氏入吳時聞翁名欲官之翁作漁人乘扁舟遁太湖萑苻中猶焚香自適張氏竟以此得翁然終不能奪其志也斯原徵予題其畫予以所聞而敬其爲人遂書絕句一首

菇蒲深處恨焚香笠澤扁舟不可藏誰倚疎林看山水太平無事得淸狂

題趙文敏竹石圖

玉堂防筆冩秋風石色含云竹影中一代風流今已矣何人聽雨水晶宮

爲岑西峯題鄭山輝畫懸崖蘭用其韻

勝地平生幾度遊曾看翡翠立芳洲西山髙處花如玉暮景聞香一倚樓

冬至日爲楊生題李松云墨竹

至日經過江上宅竹枝含翠出南墻嵗寒莫道風霜苦已覺南窗日影長

爲岑西峯題畊云友西峯圖二首

山上晴雲似白綿隨風渡水落平田一犁有事春陰裏誰對林窗曙空眠

其二

海上三山黛色連西峯气勢更超然樓居相對靑松樹瓊島飛來跨鶴仙

辛亥歳十一月二十日夜觀楊昭度所作墨竹有感遂題其上

後淸漁捨近嚴灘歳晚江空竹影寒畱得畫圖成絕筆燈前空憶釣魚竿

題夏圭畫

寒巖如削雪糢糊林木蕭疎半有無江上孤舟人獨山中髙閣路何迂

蓬島圖

蓬萊春色映樓臺紅白山花日夜開海水東流千萬里風防得便許誰來

三月一日在僧捨題山輝枯木圖

南山落木耐髙寒野老關情仔細看死去畫圖畱寶地殘春花艸近闌干

四月二日過鄭生朝益書捨旣晏遇雨生爲煮筍具飯飯罷以李太守墨竹求予題詩

晚食畱人因煮筍雨窗看畫爲題詩誰知北郭銷愁日豈似篔簹噴飯時

蕙花圖

蕙花江上見飛仙愁破淸和四月天別去空畱環佩影爲誰揺曳水風前

題風梅圖

含章檐下最多情睡起新妝夢裏成誰向東樓吹玉笛也知不是斷腸聲

題畫

原上雙禽立雪中一醒一困寸心同饑來應是相呼喚野果渾如瑪瑙紅

爲王生思誠題趙待制圖畫

雲山相對垂綸客白石齊暉樹影疎雨後誰嫌江水濁早潮應有上灘魚

題柯博士畫

身自奎章閣上歸人間竹樹倍光輝自憐華發看春筍不見兒郎著錦衣

題風煙雪月梅畫

誰愛春風入畫檐香飄深院半開簾主人應與花同夢防額新妝故故添

瑤臺咫尺隔靑煙縞袂蕭蕭立暮天塵世何人空送日神交自有玉堂仙

山中夜半緑窓明夢裏天香下玉京蠟屐出門尋舊約花間翠鳯不須驚

廣平作賦謾多情嵗晚防花白發明玉笛誰吹今夜月虛聞搗藥兔長生

西湖竹枝詞

十三女郎不出門爺娘墓在葛山根同攜女伴踏靑去不上道傍蘇小墳

湖上采薪春復春飬蠶長見繭絲新老蠶不識人間事猶趁東風了此身

詞

鷓鴣天【鵝湖寺道中】

一榻淸風殿影涼涓涓流水響回廊千章云木鉤輈叫十里溪風防防香衝急雨趂斜陽山圍細路轉防茫倦途卻被行人笑只爲林泉有底忙

欽定四庫全書

庸庵集卷十一

元宋禧撰序

送徐彥威序

士有曠百世而相感者矣則並生於世曠萬里而相感者又豈無哉不惟是日月麗乎天至髙且逺也陽燧方諸一燭其光而水火出焉何物之無情者於在天之象亦相感若是耶然則有識之士抱忠義涉艱險防羣而往不失其所依歸於當世宜矣吾鄕徐君彥威自防篤學有逺志旣冠以進士業試弗利乃他進以仕一旦脫身變故繇海道走京師遂見今中書左丞相河南王於軍中卽擢掾詹事院未幾承制除崇文監典簿以省親請歸江南王速其來今又上道矣彥威越人也自越抵王國不憚海道艱險於當世大人徳業俱盛者知所依歸而有遇若此豈非忠義之心曠萬里而相感者歟夫有忠義之心者然後能憂生民慮社稷而一己之富貴弗謀也自寰宇弗謐國家遺材與無辜之眾委於塗炭多矣任天下之責急於削暴除亂者寧能遲遲其進而尙有所待乎不然人心之望已極而易於失之也彥威辭父母去鄕井感發蹈厲而復有萬里之行豈徒然哉至之日於所遇者而亟言之吾知其忠義之心必有濟矣富貴云乎哉

送龍子髙序

儒者龍君子髙楚之瓌材也蚤習進士業以易春秋之學試於有司有司類循常踵獘不肯一顧取雄傑之文以勵士气子髙旣不得志遂不屑就試席圖進取而教授艸澤之間以自樂防彊記今已四十餘備涉變故而經史百家之編舊所嘗過目者歷歷能暗誦不遺忘其資有過人者矣往嵗冦防楚地子髙卽盡室抵吳而又抵明越其抵越也寓吾州之嵗爲多𨿽見禮公侯貴人而樂居於山野躬率家僮藝菽麥果蔬牧雞豚力桑麻以佐衣食費間徒步入州郭好事者畱飲酒爲文章輙酣醉歌吟奇气溢出不可覊束及語當世事則未嘗一啟齒一側耳與焉其處患難又有人不能及者矣今年春子髙在海隅聞皇太子奉徵討之命駐於晉冀總兵少保公朝夕在左右進天下賢才以輔中興之業於是幡然有所發公侯貴人因資其行而浮海達焉可爲世道賀矣夫在春秋時晉楚之彊稱於北南然楚之材實用於晉者楚不能用其材故也晉以得材而盛楚以失材而衰材之有益於國也若是哉今九州四海之地皆國家版圖所載其有貢賦不入之處非春秋之國受封王室者比也子髙以瓌材防眾能潔身去楚亂客明越旣久而一旦有晉冀之行苟有所遇不有過於春秋人材之遇於上國者乎且進退以時易之道也子髙困於退者已極矣其退而進進而亨以深謀逺略佐太平之復不在斯時乎予以子髙習知春秋之事而又明於易之道故於其行樂贈以言而且爲世道賀也

送胡正辭史景洪序

余友胡君正辭及史君景洪皆世居余姚與餘同邑而早交者也正辭之子南字汝周景洪之子愼思字孟通又皆自防異羣兒而予所愛者也旣冠皆以家貧急於養同時爲書佐行禦史臺以積勞從事部使者於廣西有祿亞其掾將行皆徵贈言於余余以其世同邑吏同捨奮發同其志有海道萬里之行又同舟以濟而同處以食其祿是二人而一體者也二人旣一體而於余又同爲通家之子則同其文辭以贈不爲簡矣嗟乎汝周嗟乎孟通皆余所冀其逺詣者歟自國家愼所任南士之不得入臺憲久矣二子何幸而有際於今時也哉然以余觀之所貴入臺憲者以得行其志也得行其志而善弗揚惡弗遏逆民之好惡積郁之久而一旦有所發安得不爲姦宄之乘也天旣悔禍於已極而有弭禍者出焉則臺憲足以行其志者有冀矣當兵難大作嶺表幸無事而憲綱之端重自若也今二子從事其間豈徒以臺憲之入爲幸哉其志固有在矣吾聞黃金明珠象犀玳諸怪奇之物皆於南方萃焉二子之志苟有在吾知其於是物直與土芥同視而不爲逺詣者之累也二子勵乎哉

送倪叔懌序

夫業不可不愼也而士之業最優然業士者又有浮華篤實之辧而气化之盛衰系焉是故气化醇厚則學成而輔世者往往皆篤實之士而浮華之習不能勝嗚呼篤實之士恆學其所當學捨是以浮華而陷禍者眾矣況可厭士之恆貧賤而徙其業乎吾鄕倪君叔懌業士而篤實也向者干戈之際益以家貧親老爲憂不能無借於授徒之力余嘗解其憂而喜其卒業於士也以謂考亭師友固嘗仕進矣當其時不以仕進爲樂而以授徒爲安以今觀之則授徒之安正未可以仕進易之況未始仕進者乎叔懌於餘言旣無所逆其心矣今又從上虞魏氏之請而客授得其所吾見其學益充業益富他日輔於世莫非篤實之所爲而已與物並受其福也若餘者固亦厄於生事之不足而學失其時矣猶欲勉彊其所當學資友之篤實者以防其庸怠而叔懌今逺我而離處也則余不能無私憾矣𨿽然叔懌豈恆逺我者哉其有以防我者未可量也於其別序以贈之

送應仲珍序

三代而降天下士大夫以名節爲重之死而不失者莫東漢若也東漢風俗之美實倡於嚴子陵先生一人而已先生生於余姚耕釣於富春至今其髙山窮谷野田長川煜然有光而不冺茍知慕其人者𨿽去數千里而逺孰不欲一往而觀其遺迹蓋風神气韻之相感不以古今逺邇而有間也余姚吾鄕也吾鄕有書院曰髙節其耕釣之所有書院曰釣臺皆以先生而見重於天下者也釣臺在今建徳之境建徳去吾鄕數百里耳其邑人應君仲珍以至正庚寅冬來長髙節髙節有海地十頃而嵗入甚艱仲珍以七口之家旅食於此滿三十月行橐竭矣不能俟代者之至而歸之亟矣嗟乎昔者嚴先生托於仲珍之鄕亦客耳何其能優防於雲山江水之間也使如髙節不能久畱仲珍豈能遂其畊釣之志也哉且仲珍之寓吾鄕不可謂非仕者也仕而祿食其與秉耒而田投竿而漁者丰約有間矣而仲珍嘗與吾語則反有羨乎彼而無樂乎此何也嗟乎以仲珍之通經學古才長而識敏年幾五十爲一教官於荒涼寂寞之濵使其妻子奴僕恆有饑寒之慮欲逸心肆志自同於古之抱闗擊拆者不可得不待仲珍之言吾固知其無樂乎此也然其於嚴先生素慕其人而得以縱觀其遺迹視吾𨿽生長其鄕未得一至其釣臺之下而悵悵以思者不猶足自釋乎於其行餞之嚴灘之上以其志而爲之歌曰有田而耕足吾食兮釣於江水坐磐石兮磐石兮坦坦余何爲兮仕而蹇懷故鄕兮思古人盍歸乎來兮樂山水以繾綣

送盧彥文序

魏郡盧公守吾州之明年予自逺方歸謁鄭君元秉於北郭元秉方賣藥以養老母且聚子侄軰教之通經學古是務裏中子弟知問學者亦皆受業於其門其廬之東偏有所謂山輝軒艸樹森秀旁有流泉啟牗而坐不知其居之近市諸生藏修其中莫不有自得之色有一人予不之識又獨气貌嚴重鏜然作北人言所辯質落落皆經史大義竊異而詢之則太守公季子字彥文者也自是數造山輝軒必與彥文語良久二年之間益得其爲人蓋其志不借父兄致顯途卓然欲以經術自奮者歟今年春太守公以年滿七十一旦致印綬民踵門固請則固謝曰吾老矣今而後知聽訟之勞未若聽吾兒讀書之爲樂也公寛仁樂易豈無意於民者哉其所以爲子孫久長之計固不以濟世之務而忘之然則彥文卓然欲以經術自奮乃公之所望於爲後者乎嗟乎公卿子弟固不可不知所以學也彥文𨿽不欲借父兄致顯途然當今顯途之致者往往乃公卿子弟茍不學而仕其不陷於欺君病民者鮮矣嗟乎公卿子弟固不可不知所以學也彥文則知之矣他日事君而無所欺治民而無所病不基於今日所講學者乎若予則世力農者也固當服耒耜以共公家之賦然私心猶願借舊家藏書於耕獲之隙伏艸舍燭松薪不計其功而讀之有激於中則扣牛角而疾歌若是亦足自適乎否也彥文行余無所贈姑序納交之由無己之志是誦益爲公卿子弟好學者之勉云爾

送蘇生序

天下有學而宗孔子者莫不設官置吏以治其事於官吏之間司錢谷而躬其防計出納之勞者曰直學直學之役滿以三十月則以儒者所業試於部使者業中其程然後受檄行省若宣閫得爲所謂教諭學錄者國家愼於用人南方以儒出仕者捨進士則直學耳故直學於進士𨿽有逕庭而繇之以躋淸顯者往往有之人亦艱爲之也至正初復行科目之法於寒逺劬困之士有所優旣以下第春官者爲學正若山長又選諭錄員於鄕闈恆貢之外於是繇直學滿考者乃補小吏州縣間而校官不復得爲矣吾裏蘇生自防以謹厚向學稱於州庠長而爲直學旣滿考自念當補小吏日抱簿書奔走俯伏羣有司之前稍失其意受鞭笞泥塗馬矢間乃奮然嘆曰大丈夫茍有志何趨不可到顧爲是耶遂發篋取舊所讀經去之郡庠從師而卒其業父母喜而資之且祝其有所就而歸其姻戚王孟陽爲徵贈言於余嗟乎生之嘆誠是矣人固不可不擇所以自處而負天地父母也夫賦形萬物中而得爲人類幸矣人而得爲男子爲耳目聰明者而生於衣食厭足之家而父母祝其爲賢無爲不肖非幸而又幸者乎於是而不知所以自處則爲負天地父母之所以生我祝我者矣李斯之爲人也固不足道然方其年少時爲郡小吏見防之居厠與倉中者而有所感嘆乃從荀卿學帝王之術入秦而致位三公則於自處貴賤之地亦知所擇矣特其學術不明急於功利而不能堯舜其君民是足罪也今生齒弱而質美未及辱爲小吏固已奮然發嘆欲以大丈夫自處而卒業於舊學此其志何如哉𨿽然爲學有道取聖人之經而讀之無所踐而不驗其實斯爲善學者矣不然徒知從荀卿而學焉者則於爲人賢不肖猶未知所自處也以生謹厚之質逺大之志從明師郡庠而日學其所未至則居廣居行大道如孟子之所云者不亦可望乎余旣韙生之行又重孟陽之請於是乎言

送宋彥中序

邢臺宋君彥中世家子也以父廕補吾州稅使稅使有恆課而無恆祿彥中爲之課足於官衣食不足於家而其才有餘於所用也噫吾因彥中有所感矣古之仕者之見用於當世也官焉而任其才祿焉而養其生才無所任是謂徒才生無所養是謂徒生任其才而養其生當世無負於仕者矣然於仕者之子孫也又世祿而不世官官惟其才不才而官者未之有也後代之任官也不惟其才而惟其世者有矣以世而官官而無祿者亦有矣以世而官官而無祿無祿而有才者亦有矣以世而官官而無祿無祿而有才有才而無負於當世者厥惟鮮哉彥中之仕於斯也課足於官衣食不足於家而其才有餘於所用當世無負於仕者乎仕者無負於當世乎噫吾因彥中有所感矣彥中授代而去吾鄕岑子輈率其黨爲歌詩以餞而徵序於余余因彥中而有所感也於是乎言

送王伯貞序

聖人之用兵所以救人也而人有死於兵者蓋其不幸也非聖人之心也用兵而不得聖人之心而人之死者始眾矣是故聖人未嘗爲人易言兵又未嘗不愼於戰也今天下以盜爲患不得已而用兵數年矣聖天子未嘗不以殺人爲憂盜之歸順者且宥其死況於非盜者乎然則盜宜平而未平兵宜息而未息任將帥者不得不反求其心韋布之士不得不懼於言兵而以仁義爲說也任將帥者反求其心而得其所以救人者韋布之士懼於言兵而有啟於將帥有徳於生民吾知天下之盜不足平矣況陷惡於山谷者乎四明王君伯貞才媺气銳嘗從鄕先生問學而懼於言兵者也以功巡徼處之美化告行於常所來往且曰吾之仕所以圖爲學也卽仕有所不樂當繇處省親於溫遂謁郡守寶公退則讀書鴈蕩山中而仕與否未可知也嗟乎伯貞吾閱韋之士亦眾矣何伯貞有是志也昔子張子蚤嵗以孫吳之說見範文正公於邊公以聖賢之學勸之而卒有所變矣今伯貞之見寶公也吾知其非獨不言兵而公有以成伯貞之志將不在於美化乎伯貞之志成而有以救人將不在於用兵乎於其行預以賀之

送靖觀序

靖觀東海婦也其家世業儒未笄時大父異其警悟授五行書長而益深其學推貴賤禍福往往奇中中年家祚落從其夫滄洲生逰江海間滄洲亦儒家子得其妻之術彊記能文章過之簾市售其術問者則皆之靖觀氏靖觀淸而弱日推數人得錢給薪米卽謝客過其門者莫不目而駭之予嘗與之語而知其人矣蓋非婦人也觀之言曰吾不幸形婦人以生生而不能以婦人自處又其不幸吾之生重不幸矣而以生年月日爲人言貴賤禍福是特以生吾之生不知吾之生者果惟言取乎不然形吾累也然吾之生也天固假我以形而實無形也泄我以言而實無言也以言求吾猶索日於影況於形乎且吾之爲吾亦非吾之所得吾也吾特吾之耳又不知吾之見者有以吾之不吾者觀吾否乎然則世之罪吾者固不少於生吾者也噫婦人之言有是哉觀乎觀乎吾其可以婦人目之乎吾聞藐姑射之山在北海中有仙人居焉肌膚若冰雪綽約若處子乘雲气禦飛龍而防乎四海之外大浸稽天而不溺大旱金石流山土焦而不爇吾嘗疑之今乃知固有其人也人惟見水而能溺火而能爇不知溺我爇我者又有所謂水火者焉靖觀室處者也千里而逰數年矣蓋無一日而不在水火中也不爲其溺且爇其乘雲气禦飛龍而逰乎四海之外不自千里者始乎觀乎觀乎吾以姑射之仙望之矣居北海之中彼何人也

送毛先生序

至正十七年冬十有二月餘友上虞栁君景臣寓書於余曰天臺毛先生世業儒其祖架閣公以科第起家而先生不願仕進讀書田裏間以樂自號緑野翁最深於地理書間遊四方覽古今塜墓於名山大澤之間考王侯將相所自出以驗其心目之所得者今已七十餘而筋力尙彊爲好事者穿林木踐荊棘陟降崖谷未倦也畱吾邑頗久嵗宴而歸以吾與子最善敢徵言以贈余曰管郭之學固考亭師友之所嘗講論者也而禍福之徴蓋有其理何可以不信毛先生以儒者之學而燭理於此其見信於人可知矣𨿽然以今觀之則又有可感者焉毛先生當承平時周流四方其山川形勢人物气焰固能記憶也兵興以來雄藩大郡蕩爲艸莽不知王侯將相所出之地其一樹一石不徙故處否嵗時復有子孫擁車騎列牙纛來省視否禍福之徴果一一可推考否遼逺阻絕者其事不可知矣而目前達官小官能捐軀報國奮出千萬人之中而沒於鋒鏑者豈無其人其骸骨得有所蔵否妻子不流離凍餓道路否毛先生爲人擇葬地於忠臣義士尢所注意也不知有相求而遇者否乎苟有其事名公大儒當秉筆而書矣奚待區區之言以爲贈也

欽定四庫全書

庸庵集卷十二

元宋禧撰序

送李元善序

耕桑而衣食給力學而心志寧父母優遊於其上家人和說於其下此四者天下之至樂也人之生斯世也於是乎具其樂豈不爲幸民哉上之爲政也使比屋皆然豈不爲治世哉噫事近而易能理大而最切而求欲兼有乎此者恆以爲難其有闗於世運乎其無闗於世運乎東平李君元善齒少而才茂志亷而行純好古力學之士也然而生事亦難焉其尊甫淹於下僚與母夫人俱老矣時巡徼吾州之三山俸祿之入僅支於丰年況有修豫之資乎元善恆用是以戚戚也辱予交每見卽講學旣而曰若世故何予之志亦粗與元善同而所處則又羨元善爲裕於己也以予元善是羨其不幸之甚可知矣𨿽然親老無以紓其憂累重不能弭其謫惟生事不足然也然周於生事者往往委爲庸愚以終其身則所值未可議其幸不幸也天其將啟斯人乎焉往而非曲成之地政不足病也天其無意斯人乎亦將竭其力之所能未敢遽自棄也況元善徒以家貧親老爲慮非如於四者之樂俱不足也元善之慮固大猶可以少安而問學況親祿將日厚乎若予者誠不可一日自寧也抑予之不寧猶將彊學以日新爲幸則元善當視予以自慶而益勉矣嗟乎惟元善爲可與道此也至正四年秋元善將以事適江東且因以求師友夫在行而學不輟非孜孜愛日者能之乎君所至見學者或有如予之甚不幸試以予言質之庶有發也

送吳管勾序

大率天下之物無恆伏之理是故有所伏必有所見見於今日者乃伏於前日者也當國家承平之時兵伏而不用矣非獨兵也黃金珍玉逺方瓌奇之寶伏於公藏私匵民生日用所罕見者焉非獨寶貨也人才之產於大江以北者布之職位而有餘南方山澤之間懷抱徳藝用之未及而佚於其下者固多也天下難作兵旣興矣向之伏者紛然見於世而遐邦僻壤之才不得久佚於下而勞於進用矣噫是豈不可以觀起伏相尋之理乎四明吳君警敏達事變有志於當世久矣以軍旅之功爲吾州稅使滿考謁選江浙行省調官慈溪之鳴鶴場佐其令丞治鹽賦以向者觀之亦可謂奮起其伏者也然君之才過眾人逺矣𨿽與一時之效用者奮起其伏而淹於筦庫之流未爲得其所視气銳力盛一舉足而躋於髙顯者寧無介於其懷耶𨿽然仕所以行道也道之行不行君其審之矣職位之崇卑豈在所校乎君固以家貧親老而祿於下位茍食焉不怠其事學焉益廣其才則自是致髙顯而行其道於所遇又豈不可冀乎吾觀善類之起伏固非偶然者也

送宇文先生後序

松江屬邑二上海爲邑自華亭以別以二邑而府所而上者卽江浙行中書省焉彊實宋之一邑而賦之出至今益重宋紹熈間米之賦於秋者爲石十有一萬二千三百有奇其季世有公田之役而賦以增國初理土田增於宋賦延祐間復理而增之前後以罪人家田沒入於官其賦又再增之蓋今七倍於紹熈者矣民其困矣乎其地之在東南者勢爲髙灌漑之水弗利焉且復於海水之澨民漸墾而殖之殖宜菽麥間有稻其田者以雨而獲賦不可以恆舊以廷議得攺賦菽麥量如米自是民益墾其地有司比收其賦行中書省以外舊數欲米之又嘗爲漕餉弗給故所賦菽麥者以米賦米以量責缺賦焉其彊嵗每不熟視其災者又多熟之役於裏者往往破家以償猶不足凡賦之積逋至至正二年十餘萬石其民益困而責之益急然終不能足於是行中書省擇官之賢能者覈其事而吾州別駕宇文先生實受其任至則考其圖志究其吏牘察其輿人之言愀然嘆曰松江之民受困如是乎復命丞相府請地宜菽麥者菽麥賦之漕餉之缺者以直當量災而不熟者蠲其徵卒從先生請松江之民徳之矣防稽於越郡爲劇邑且臨乎上者朝夕偵之斷公事不當理民卽赴愬郡府譴立至南陽宋公爲郡時其邑之官以事空用先生攝一邑事數月宋公天下名能官者明亷有威屬司恆栗栗恐獲罪於先生所行悉是之常呼爲先生云繼守郡者臺哈布哈公也公剛正其待下猶嚴惟待先生者如宋公數以旁邑事煩之決陳牘數十事素習吏者服焉嵊以鹺直十五萬緡屬邑之業賈者營其課嵗久獘出幾亡直矣先生卽復其直而箠不一施吏又服其能云先生爲政所至民愛其惠觀其惠於外者固能吏所及而誠意感孚不假智力而庶績以成又有出於能吏所恃之外者矣宜乎喜聞樂道無間於內外之民也其授代而歸也賦詩以送者不約而集趙君素軒旣以其惠於吾州而民不能忘者敍之卷首矣其所略者竊著於末爲後敍以志夫喜聞樂道之意云爾

送岑景融序

至正甲申嵗二月二十六日予友岑君靜能之從子景融將有武林之遊具舟於江之滸矣其姻戚朋友卽龍泉山之椒飲餞之而予與靜能在焉酒酣俯江而望則彌然之潮快然之風自東而來者若趣夫景融行也於是景融興席而請曰男子之始生爲之桑弧蓬矢以射蓋有志乎四方也某之齒已壯而局促乎一室之間無所事於世非男子爲也今出而逰矣願先生賜之言以張某之志予因告之曰人之遊而志是達也猶舟之行於水而途是趨也今子之行風無逆乎子之舟潮無背乎子之舟順是以往𨿽一日千里不難也然亦知夫不難於此而難於彼者乎去此四十里有所謂七里灘者吾見其有經宿而不得過者潮之不與舟逢也又五十里有旴江焉又二百里有浙江焉吾見有數日而阻於其津者風與潮不利乎舟也行而有所難有所易天下之途皆是也使乘舟而行者見其易卽躍然以進見其難卽防然以退惡能至於其所欲至者哉𨿽然舟之行也有道帆櫓之是利資糧之是儲何難之不可待而進也景融之逰之道盍於舟焉觀之勵才業爲帆櫓積忠信爲資糧相時而動不以易而進居易俟命不以難而退於古之豪傑之士事於世者之所至而求至焉吾於景融之遊有望矣行也景融予之言有張於子之志者不在是乎時靜能藏器山澤而老矣舟之利帆櫓儲資糧而無四方之行者也聞予之言亦以爲然遂書爲送景融西遊序

送張彥禧序

王良善禦禦必取善馬馬之覆車者王良不以其徒力取也是故王良𨿽範其馳驅在馬不在王良馬之善馳驅者王良能取之不茍則凡取於王良者皆善馬也夫善禦者之於馬尙然則善治者所取皆善類宜矣分省員外郎陳公以總督鎭兵臨吾州三年於玆兵民皆安之惟恐其去蓋善治者也在其幕以佐治者莫非善類張君彥禧其一也彥禧敬愼慈恕樂於無事不要權以封已不逞欲以厲物其崇信古訓灼知禍福之原者歟當法制變通之際使彥禧偕羣有力者馳驅當世孰曰不能顧循循蹈防矩若無所爲於其間者是誠何如哉非陳公不能取彥禧輩以佐治非彥禧輩不能得陳公之取也吾於是有感矣自古爲治者治於任徳不任才任才不任徳未必無所快於心者譬若禦者之於馬而惟力是取其馳驅長阪窮日不輟足而有餘力及遇險阨勇進無畏難又防而亟其步不知其覆車之禍往往在是也然則陳公之取善類彥禧以善類自處吾知其有燭於是理也較然矣彥禧以賢勞當陞而徴餘贈言余雅敬彥禧於善禦善治者又有所感故著其說爲彥禧贈

送樞宻經歷李侯再守奉化序

漢循吏黃霸前後守潁川治行優甚及爲相則弗逮人之能固自有槪哉然自漢至於今千數百載天下爲守者何限而霸之名桀桀在人口齒鮮有過霸者霸之能又未可少哉夫能於守不甚能於相非其心慮之有更局其質焉耳矣然則傳循吏者不以彼損此厚矣乎晉寧李侯元中前守奉化有能名選樞宻經歷吾州分院所涖也軍旅民人咸倚以重侯贊其治又有能名居吾州甫一嵗奉化人懷其治行不少輟白於公選又奪之去還其前所治吾州𨿽以其先大夫治與葬所在尢厚於侯而奉化固奪去畱弗獲噫李侯再治奉化何其有似夫前後之爲潁川者乎或嘗疑霸之後世道益不古循吏之行其諧於古益難以李侯觀之謂古今之道果有二致可乎然霸能於守不甚能於相李侯治奉化有能名進而贊治樞宻又有能名則設使居相位其有甚不能乎噫霸之能於守不甚能於相者局其質而學之力或有缺也李侯其質邁者歟其有學者歟兵革之後國家選賢能於內外愈難其人則侯再治奉化茍益有能名安知其不致相位而能於相耶𨿽然能於相者若伊傅周召則尙矣下之又奚敢爲侯道哉樞宻管勾吳君某以余舊逰於侯之去徵言以送故有循吏之說而且以治世之爲相者望於侯云

代劉同知送危檢討還京師序

至正三年天子詔修近代史之未修者而宋氏之事竊紀於江南艸野間者甚博實采摭者之所資焉明年經筵檢討危君太朴奉使購求其書周流楚吳越之疆搜防抉幽極其心力之所及而後去宋之叔世其人才出於四明者爲盛至今文獻猶有足徵者君至是畱四十餘日得書七千餘卷以還於當時名臣若樓公迂齋猶以無可考其行實爲憾余姚於四明爲鄰邑孫公燭湖趙公平庵之家在焉君往還求其逸事而皆不可得其詳亦以爲憾君吾故人也遇於是邦目擊君之所以爲憾者其於凡賢人哲士言行存泯之際可謂深所致意者矣夫古之賢人哲士所以修於身而用於國其一言一行固可爲後世法然亦無意於後世之名而爲之而後世史氏以不得其一言一行著諸載籍爲憾者此則好徳之良心而有志於史述者也且吾因是有所感矣賢人哲士旣有以見於世其可以不朽者未及百年猶或寖以湮沒則夫閭巷之匹夫匹婦秉義勵節而無所托者欲死而不朽亦以難矣然則任夫發潛誅姦之權者其又可以茍簡之心乘之哉此君之憾所以爲愼其職者之所爲也𨿽然遺憾於今者固當時職史者之失以有志者觀之亦足以爲戒皇元一統之盛亙古所未有人才之出與气運相爲盛衰則今顯而廊廟之上隱而巖穴閭巷之間其有丰功偉烈潛徳卓行可論次史氏爲國家之光者豈少也哉君還館下凡執遷固之筆者爲我謝曰聖天子愼擇史才豈特異代之史是修而已固有所宜汲汲盡其職者諸公無亦後之有志者之憾是貽也

送王巡檢赴岑江序【原注丙戌】

至正四年天子以河南北諸郡災於水民死亡不可勝數悼心殫慮日夜不遑寧惟拯其饑溺若弗及是憂倉庫之不足承於是募天下庶人之不刑籍者入粟授官有差而吾邑王君某以五百石有奇受九品官巡徼明之岑江希遇也天子法三代爲治恆愼名器不濫以畀人四方臣庶饒於財不得自致於貴顯職競周行者乃於此時得以其所饒獲其所缺而慕望者玆非幸歟然世俗爲其以貲進而易之見易者亦防蹜不自奮諱言其所自噫是特未之思耳三代以降論治必曰漢氏漢之賢能仕而得列循吏者亦榮矣班固傳循吏不過六人而黃霸者治行尢異霸之仕蓋以入財進也公孫號儒者以賢良徵爲博士位至三公而君子則有以議之以爲霸之弗若以是觀之世之賢能困於阨塞則已苟有道路可進足捨詭遇媚竈羞妻妾者弗爲皆賢能之所得爲也今王君東海一布衣當聖天子愼名器之時借先人遺貲獲官職於希遇其可不思所以自奮哉巡徼之職𨿽卑厲治行之首將在此矣黃霸何人也爲之則是有治行如霸遭時如霸安知爲二千石爲丞相傳循吏於良史氏照耀竹帛者難致哉𨿽然君之抱負有出於霸之右者又非予之所能窺也解世俗之見姑以霸言之耳君其思所以自奮哉

贈程隱防序【原注戊子】

世談術家之善推命者必曰唐李虛中氏虛中儒者而術家宗之是得其學之一端耳韓子志其墓稱其學無所不通最深於五行書推人壽夭貴賤利不利輙先處其年時百不失一二其說汪洋奧美闗節開解萬端千緒參錯重出星官歷翁莫能與其校得失自古術數之學無逾李淳風浮屠一行者而虛中與二子並著名於唐至今𨿽婦人小兒皆稱之則其於五行書信深矣五行之稟在人有一定不可易者其晚年乃得祕方能以水銀爲黃金服之冀果不死而卒以疽發背死符其所夢噫虛中於已之壽夭獨不自推乎信道士說而於五行書顧自信不篤何也吾於此不能無疑於虛中矣金華程君隱防涉通羣書晚年隠於術家以所謂緒形五星推人壽夭貴賤利不利亦稱百不失一二公卿貴人慕而問者一以其法決之未嘗顧其喜怒而依違其說或謂其利一時之遇者不爾也隠防曰吾之遇不遇有命焉安能爲人紿言命也噫隱防之術吾不能測其於虛中者何如以其篤於自信者觀之不賢於信道士說徼幸於長生不死者乎隱防於此可謂有儒者之學其足尙矣吾嘗讀日者傳竊怪司馬季主者樂於卜筮終身而不厭及涉世故乃知卜筮誠有可樂者吾願坐一防與防爲伍日得數十百錢以養老母亦足矣更何望富貴乎夫推步卜筮固同一流也茍此之遂隱防其與吾遊乎

欽定四庫全書

庸庵集卷十三

元宋禧撰序

贈李生序【原注庚寅】

始余聞四明李生遊江海得祕方能爲人治奇疾皆命日而愈然聲容冠服不能撼貴顯知其名氏者特山谷田野之人余固識於心猶未之信也去年春姻戚應生者生疣於目表大若核桃而長未巳別六七日而見則帖焉如平常問其故乃李生爲之也余於是欲一識其面目今年餘與河南郭子振讀書吾鄕圓智寺夏五月李生過余而畱焉子振舊病痔良苦以余之言從生治之浹旬之間若實熟蒂脫而其疾去矣噫世之病疣痔者無間於王公貴人而得其祕方者甚少也疣痔之病不甚於手者乎古之人能使手之不者足以取富貴況治疣痔而得其祕方如李生者乎然李生不矜功不責報與人言必依於忠信孝弟無富貴利達之望則其不遇於王公貴人者豈果系其聲容冠服之間乎子振吾州太守公之子也其親舊多大官鉅族以生能去所苦先以錢帛又圖報於後生辭曰富貴貧賤吾自知得甘防以養老親足矣尙何有願於其外乎子振益嘉其志遂徵詩吾黨以彰之餘爲題其首

贈徐君采序【原注辛夘】

前廿年餘始交山陰徐君君采君采時以防隠市防中郡之士大夫皆與之往來其擬防京師也安陽韓先生以文贈之且稱其雅好琴書而於岐黃氏之書則未之習也數年來余於吾鄕聞君采客錢唐能治痔取奇效馳聲公卿貴人間心竊異之去年秋防諸錢唐逆旅以他病求君采治者日集其門益異而問之則曰吾於張仲景著論以習驗於人矣噫君采久不見何其多能若是耶今年餘復至錢唐見其藥室所張皆徳其愈疾而贈以文者則君采之於醫信有濟人者矣余觀士之懷仁抱義者莫不有志於當世而求其得行其志者恆少也余行年四十矣固知仁義之施於物者惟醫猶庶幾焉然學之已晚懼其不足以濟人而適足以累人則於醫又不能爲己自今以往徒羨君采醫業日益精濟人日益眾亦足以自快其心而忘其貧也廬陵邑長寶侯以其伯氏嘗危於末疾得君采活之而不忘徵文於余以贈之於是乎言

贈許仲舉序【原注甲午】

疽發於背危疾也天下之人無知愚舉知而懼焉然其始發也甚防其可見者僅如粟豆比天下之人又往往忽焉而治之不蚤以致不救者多矣茍於其始發之防卽艾以灼之不痛而至於痛痛而至於不痛其疾易治且易愈也三日不治至五日五日不治至七日十數日則橫逸肩背壞爛不可收拾至是而欲治之亦難矣幸而毒未內洞而遇善醫者必盡去死肌易新膚凡百無所觸忌庶乎可冀不死俟其血气內充而外固飲食起居復其故常非以嵗月計不可也然則人有是疾治之不蚤而得生全者特幸耳吾鄕吳易之先生年已七十而背發疽𨿽覺之三日之外然治之不甚緩治之者又得里人許仲舉能循古法不敢以私意乘之故收功於旬月之間無甚難且危也吳先生疾旣愈不忘仲舉之功思所以彰之而徵言於余噫緩急難易之辧非獨治疽爲然也天下之事其類此多矣以作難者言之其初迫於不得已而人自爲計其後徒黨稍眾而聚於山谷又其後形生勢長抗官軍犯城池而生民陷於塗炭貽慮於廟堂之上不淺也天下方以治難爲務其緩急難易之辧與治疽者相類而於余心適有所感於是乎言

爲趙仲容贈孫仲麟序【原注丙申】

山陰趙君仲容寓吾州孫君仲麟氏有年矣仲容在州郭數與予相見今年來不見仲容者半載一日遇諸途問曰何久不見子也仲容曰吾病疫兩月幾與子不相見余駭而悲之且自責不知仲容病也又一日仲容過余曰吾有請於子子無吾辭余曰何謂也仲容曰日者厲疫流行受其災而至危者莫吾家若也吾家無旬月之蓄而親戚僮僕無一在焉吾旣病甚吾婦吾二子又相繼病病甚於吾四人者同臥一室相顧待盡防吾仲麟氏盡爲鬼矣仲麟於吾非親戚之屬也乃憂形於面與其諸子日夜營救視而迎醫禱神與夫時其飲之涼熱節其食之多寡凡所以活吾四人者無所不用其極防吾仲麟氏盡爲鬼矣仲麟於吾一家眞所謂生死而骨肉也然吾寠無所爲報願子敍其事章仲麟之徳庶幾吾之不忘於心者恆在人耳目以爲美談也余乃嘆而言曰古者死徙無出鄕鄕田同井無旅困之家也出入相友守望相助疾病相扶持無不卹之難也良心之存乎人者不失故天下和平而民不夭札也自人欲橫溢各溺其私大防不修而至於崩決彌浸震蕩之中父子不相保夫婦不相守而淪胥以亡者何限其禍蓋有原也仲容去鄕井而寓吾州旣旅困於此矣又盡室以病而值時之不易幸而有仲麟之相友者爲之扶持也嗟乎世之病疫如仲容之至危者不爲不多不幸而不得如仲麟者爲之扶持而至於夭札者亦不少也使天下之人皆如仲麟之存心則親防上下之間豈復有失所者乎然則仲麟之事固余喜聞樂道而仲容之命不可辭矣𨿽然余與仲容交而病不及知困不能卹仲麟之徳人也余固樂道其事而又有愧焉則區區空言之爲於仲麟之行事何如哉

贈余益之序【原注乙未】

今年秋吾弟元儀疽發腰背間玩而不治歷八九日寖腫而大背若負斗米重乃懼而求治於人習灸者曰猶可灼艾遂實艾若食指大灼至百餘壯始痛不可忍乃止然猶慮其危而求治之心未敢遽已也友人慈溪髙君仲寶曰吾邑余君益之善治疽疽發於人身自頂達踵隨所在而治之無不愈其法不灼艾不用刃惟以其先所傳蜀僧祕方藥摉其內毒從水穀道出於臟腑無所撓而腐於外者有以易而新之未腐則不假外療能保完若舊治疽如余君未見出其右者盍往迎之卽走迎余君至視其疾曰是易爲也多此火攻耳五鼓作丸藥啖之少寢覺患處若手搔然應其內微痛且癢气殷殷鳴於腸已而溲出赤黃物三日之間藥五六進而內已淸外已銷信乎其祕方足恃以活人也余舊聞疽發於背爲難治之疾治之法莫良於灼艾灼艾旣早而火力又至加之內滌則萬全而無虞以爲治疽之良法無逾此矣孰知世有祕方藥能防去其病本而枝葉其外者不事剪伐而自落用力簡易取效神防如余君之治疽者乎然則疽之治於余君者又良法之尢者也嗟乎治疽於一身不與治盜於天下者同一機乎漢有盜並起渤海天子以爲慮一龔遂往治之而弄兵持弩之眾悉散爲良民是亦不灼艾不用刃潛去其毒而有大功於人者也𨿽然血气和則大疽不發民人和則大盜不起治疽者常幸天下之無疽治盜者常幸天下之無盜君子之心蓋如是乎吾聞余君之邑有永嘉陳侯爲之令陳侯善和其民無所疾苦則其心蓋未嘗不以無盜爲幸而余君之所深知者歟余君深知陳侯之心則其爲人治疽也吾亦有以知其心矣於其還序以贈之

贈胡居敬序【原注己亥】

至正十五年冬江浙行中書省丞相奉詔至自京師命官討罪得專其柄於時文武才謀醫卜之士咸侍幄幙以從而淮東胡君居敬以宦門子弟齒弱而气壯聰明彊記涉儒書通醫道尢親邇焉居半嵗授淳安簿不赴乃東逰防稽探禹穴絕娥江謁漢嚴子陵先生祠墓而至余姚余姚地僻山川夷曠風俗朴野偶有所適其意因久畱焉十九年春淮右謝公以江浙參知政事統其軍臨寓余姚公與其諸帥皆居敬舊所見者其遇於玆無不驩然願慰知嘗值難衣服錢帛罄於盜欲周其匱一日忽覓之不見問一市人皆莫知所往諸故人益念之且謂其狂不攺其初也不三月其軍去還浙水西余於州郭遇居敬挈行橐野服麻鞋自東方來余問其向畱何地不得見居敬笑曰吾並海東行百餘里得深山窮谷逰七十日躋巖石翫雲霞露飲木茹而不渴不饑防藥嚢遺市捨動吾念幾忘返矣始余識居敬時談者言其豪放善飲酒棄財物若土芥歌姬舞女日列於前而不一動其心不知其果爾否也而鄭山輝先生又恆稱其能曰居敬於醫書無不貫通問其疑義卽應口酬析歷歷有援據其治疾也若名將用兵取勝神速而常情不可測度居敬於醫可謂有過人之能矣余今年始數與居敬接察其言行乃知其有過人者豈一能而止也哉夫人所趨者勢也所厚者利也所不能絕者女色也而居敬於勢素逺矣於利素薄矣於女色素不親而無所好矣何人之難能者而居敬又能之乎是眞可尙已噫能人之所難能非髙資不能也然資過髙者往往有狂疾狂而克念則其疾有以治矣居敬能人之所難能固不可以狂目之然或者亦有近似者乎於其近似者而治之不少疏又非髙資不可望也噫居敬余所尙者而又余所望者尙而有所望能無言乎故有以贈居敬

贈蔡山人序【原注庚子】

自知其命者而後可以言人之命命豈易言哉富貴貧賤命也壽夭禍福命也命懸於天天之所爲深逺莫測而人欲言其將然無有不驗難矣哉是故非自知其命者不可以言人之命也蓋知命爲君子君子之心不蔽乎物而理無不燭理旣燭矣於富貴貧賤壽夭禍福一聽乎天之所爲而無不樂焉旣以樂乎已又以語乎人曰富貴命也知命者不溢不危斯可以長守富貴也貧賤命也知命者不謟不濫斯可以久處貧賤也壽夭禍福命也知命者不偸活不傷生則壽惟其壽而夭非其夭也不足欲不蹈險則福惟其福而禍非其禍也斯言也人茍聽之於世教不有助乎夫以匹夫之言而有助於世教非君子其孰能之術數之學云乎哉上虞蔡山人蚤嘗習進士業試不利卽委分田野而無競於時非自知其命者歟中年艱於生事乃以五行書推人生年月日所直日辰而有以勸之於其富貴者勸其不溢不危於其貧賤者勸其不謟不濫於其壽夭禍福勸之以不偸活不傷生不足欲不蹈險爲人言命而所勸若是非以君子之道處已處人者歟不然何其不專尙乎術數之學也余久處貧賤者也今年春遇山人田野間聞其言知其有志乎君子之道而心竊喜焉因其徵餘言故有以贈之

贈髙生序

人之美惡系乎習習系乎所尙尙武者習乎干戈則思戰鬭尙禮者習乎俎豆則思恭敬是故君子必謹其習而善其尙也尙武者一於戰鬭則勇士而已耳尙禮者一於恭敬則何學不可進何徳不可就哉是故君子欲知人之美惡又必觀其習而察其尙也觀其習而察其尙可以得其爲人之槪矣吾鄕髙生尙禮天資朴實人也當干戈之際無慕乎進取乃執俎豆之事於鄕校歷三十月蚤夜周旋其間而恭敬之不忘非所謂尙禮者歟噫以今觀之尙武者何眾尙禮者何鮮也生以朴實之資尙禮矣茍一於恭敬而進學不已吾知其君子之歸而勇士所就惡可同日語哉其謝事鄕校也與之厚者徴餘言贈之餘於生旣嘉其克尙於禮又望其進學於君子之歸於是乎言

贈白道士序【原注壬寅】

神與怪孔子不語而後世宗老氏者往往能役鬼神毆怪異則其法果孰從而傳之也余聞老子嘗爲周柱下史周之法制載典籍者非其所掌而見之者乎按周官硩蔟氏掌覆妖鳥之巢其法以方書十日十二辰十二月嵗二十八星之號縣其巢上則去之壺涿氏掌除水蠱則以牡橭其神死淵爲陵以攻禜攻蠧物則翦氏所掌以太陰之弓射天神則庭氏所掌其官皆屬司冦以此觀之周之治法有非恆情所測者孔子於神怪不語有以也周公立政治天下得以貫顯幽者爲之治孔子立言教萬世不可以幽而無徵者爲之教然則後世有能役鬼神毆怪異無乃周公之遺法老氏得之而傳於其徒者乎白虛氏自防絕俗不羣委質老子法中修其業甚顓能召云雷致雨暘追擊鬼物以救人菑害以余所知者言之州治東民捨嘗連夜有瓦石擲屋上達曙有聲出門覓擲者無見也白虛爲治之怪遂滅比嵗夏旱爲吾州禱雨雨輙應此焯焯在人耳目者今年秋帥閫官某侯又以白虛之弭菑有徵者謂余曰吾所寓居數有怪爲人菑吾諸防亦嘗菑藥不得治請白虛治之怪與疾俱去而吾居以寧虛有除怪弭菑之徳於我我以金帛報虛虛弗受敢徵子一言以贈余於世之役鬼神毆怪異固意其傳有所自況白虛弭災之事余平日所知者又辱以某侯之命以言贈虛可以辭乎乃竊解孔子所以不語者而援周官之所載者作贈白虛道士序

送雲巖觀提防隋君南逰還京師序

隋君明徳以黃冠居雲巖觀有年矣雲巖在京師王侯將相所逰息之地也君以至正二十有三年自燕蹈海抵錢唐上天目望日出於海東過防稽探禹穴又登舟甬東取海道至閩粵然後還京師是行也蓋歷觀東南諸名山與巖穴布衣采芝苓服霞露聽風泉援鶴之音而肆志於事物轇轕之表人謂其遂往而不返矣居無何乃復步蛟龍黿鼉之宅望天子宮闕城郭以還其舊廬而往時燕齊之士所從求安期羨門之道𨿽浩蕩恍惚在其目前其安肯一躡其故迹也噫以隋君冠黃冠果不忘世若是使有遭遇如魏特進安知其出處不異於輩類也余考唐人才嘗怪魏特進者佐太宗濟億兆謀謨諫諍致貞觀之烈與杜房諸宰相並稱勲臣其人亦偉矣然其初則隠迹黃冠中落魄無所表暴豈憤世嫉邪無以泄其蓄遂有長往不返之志耶抑三代而降將相之傑出者多儲於神仙之流也觀漢畱侯受書黃石爲帝者師及曹相國用黃老之言治尙淸靜則其端亦見矣於魏特進之事又烏足怪哉今海內苦兵革已久治之復謀謨諫諍者隨所儲而奮也隨所儲而奮吾以人才望當世不狹矣隋君其處黃冠奚若哉其處黃冠奚若哉

欽定四庫全書

庸庵集卷十四

元宋禧撰記

兩浙都運鹽使司判官阿哈瑪特公惠政記

至正十三年兩浙都轉運鹽使司判官西域阿哈瑪特公以嵗賦各有督分司明越二郡徳刑並施官庶畏恱頌聲溢於塗厥績孔彰越之石堰場賦最重其嵗之賦畢輸於仲秋恆役是執者旣夷竈息力相與慶勞繹公之恩不釋心乃徵文刻諸石其詞曰維國家奠中區包有外域物眾財阜庾積府蓄用之不匱軼前曠後厥維盛哉然宇內貢賦之浙江當大半鹽之賦兩浙者以引計之底四十萬通賈界內四分其直官取一焉而嵗有恆徵其給經費有餘矣車載馳負闐賫廣莫道不絕運東南之氓乃日勤於食比嵗外難四起徵討不輟物力大耗民用不靖有司湛溺故習益乘時肆志無所卹隠況貨利出入之藪法禁櫛宻政柄嶽重神動鬼變易行其胸臆者哉今公督賦二郡也正以飭已明以屏姦寛以紓困敏以集功故其下者仰之若時雨憚之若夏日靡有陷法怠事者矣先是石堰輸賦者類利於遷延有嬰窘嵗杪負重累者焉公則雨暘是視而緩亟其力故恆賦先期而畢輸氓之老稚熈熈然慶勞以寧且知恩之自出矣譬若慈父母愛厥孺子節飲食俾無疾病痛苦乃實愛厥子也石堰之氓以公愛已若愛厥子弗敢恩是昧刻文示子孫以俟督賦若公者臨焉而事之有則亦曰宜哉是嵗九月旣望余姚宋禧記

聽雪齋記

至正庚子冬十有二月大雨雪於時華陰楊君志中自鄞過予而言曰前閩之浦城令任君某吾故人也繇北方僑居江南已久嘗讀書金陵之鐘山每雨雪篁竹間輙聽之不厭有宋王文公終老之志焉名其室曰聽雪齋士大夫爲文章以道其志者頗眾及閱世故其室其文章盡防之矣後就仕閩中而轉寓於鄞鄞又王文公嘗爲令處也周流困頓恍焉有鐘山之思而未嘗忘乎雪之聽願子有以記其名齋者將隨寓而揭焉予旣辭乃曰風霆雨雪皆天之所以爲教者乎而雪有形而無聲於艸木之相遭則其爲聲又希以防淡以幽非若金石絲竹之鳴於樂者鏗鏘動蕩足以釋湮郁發志意也是故雪之有聲於所遭也擁歌姬粉黛酣飲帳中者不聽迫凍餓以憂衣食亂心者不聽被甲執兵疾馳而深入志於滅冦者不聽然則聽於雪而不厭者非山林髙潔之士神閒而气專者不能也方其聽以耳也而不知有身旣而聽以心也而不知有耳終而至於無聽也又不知孰爲天地孰爲萬物而孰爲我噫聽雪之至者然也夫然則於富貴利達有弗忘矣乎於貧賤患難有弗忘矣乎吾故曰聽於雪而不厭者非山林髙潔之士神閒而气專者不能也𨿽然雪之聽也忘富貴利達貧賤患難則可矣若以髙潔之資有得於希防淡幽之韻而遂以忘世又惡乎其可哉自兵興以來生民之難極矣以江南言之饑饉癘疫無嵗無之而雪則鮮有今年冬大雨雪者三四談者以爲時淸嵗丰民用平康之祥信爾則天下賢材不能無力於其間也予聞任君素致力問學有匡世之略且方一爲縣令江南而年又未老其可遽如王丞相戀戀鐘山雪竹間耶予慮其於雪之聽或者幾於忘世故又有是言不知知言者謂何如旣以復志中志中曰然遂書爲聽雪齋記而歸諸任君云是月十有四日余姚宋某記

疊嶂樓記

今年春予以事適上虞之始寧鄕行山谷中若千里𨿽涉水石狎禽魚而一丘一澗必及之而後見稍得其勝則目已煩足已倦乃知貪多慕逺非衰朽者之所堪也因竊自念以爲當山水之防憑髙得其所庶可快意於一舉足一寓目之頃乎及抵賀溪姻戚倪君以道爲余置酒疊嶂樓啟東牖以觀則臨緑野邇淸溪襟抱夷曠而羣山踴躍自南而趨北者橫亙二十有餘裏蒼翠交積雲气流動可翫樓之左右去數里又皆岡巒重拱與之勢相屬脈相貫其鄕與吾邑接凡山之髙偉與獻奇秀而競出者盡在吾目中矣向之所念不終日而獲之一何快也𨿽然余與以道望其諸峯則所謂丹山赤水洞天者在其東南十五里而近漢上虞令劉綱及其妻樊夫人升仙之迹在焉余𨿽生長邑中未嘗得脫屣一往而觀其處常以爲憾今老矣猶願采藥其山中侶猿鶴賓雲月超然以釋其憂患而未果也試以是告以道以道指其樓之前鄮山之南而語余曰此之丹山道也子倘能往吾卽與之偕

深秀樓記

上虞隠者倪翁谷眞予姻戚也翁與其從子性樓居其邑之東南羣山之間以深秀名之取宋歐陽公稱滁之諸峯者之語也性以其世父之命徵予記予不敢辭乃申其深秀之說爲翁諸子性朂焉其說曰去乎淺露之謂深出乎庸陋之謂秀深與秀天下之物皆有之也以山言之其一丘一壑易盡其韞而不足動人耳目者非深秀之可言也乃若層巖疊嶂與穹林長谷委蛇出沒於數十百里之間窮日之力而不能底其極焉斯可謂山之深者歟髙下有位俯仰有容起伏趨立開闔往復變化百出而各若有其情蔚之以艸木煥之以雲霞昭之以日月流之以風泉麄厲污濁之气無自入焉斯可謂山之秀者歟噫於山而見其深秀固也孰知夫深秀之在人者又不可以眾人之見見之乎觀於古若王楊盧駱之輩非無文矣而浮躁淺露者不可稱其深也又若劉荊州二子非不出於華顯矣而豚犬其爲人者不可稱其秀也夫深秀之不可稱者固比比有其人而極四海亙萬世則又未嘗乏其深秀者也考於載籍可見已噫在古者如是生乎今之世者獨不可以爲古之人乎吾嘗觀於倪氏矣谷眞翁有潛徳以寛厚長者稱於鄕黨性早孤而教於其世父與其母夫人者甚篤明愼溫恭出其天性而問學不自畫翁之二防子𨿽得之晚年而端敏向學所至未易量倪氏之子弟若此獨不可以爲古之人乎然則登其樓者有觀人之明豈獨見其山之深秀也哉夫以深秀之在山而不知有諸已者惑也深乎其造聖賢之奧秀乎其爲萬物之靈而淺露庸陋之號不得以加之是則其人之所宜朂者矣予於倪氏有姻戚之好慮其諸子性之居是樓者以深秀之稱在乎山不在乎已而於其所宜朂者有所忽也於是乎言至正丁未九月十日余姚宋元禧記

江浙行省左右司員外郎陳侯督賦石堰場善政記

江浙行省分治浙左之明年左右司員外郎天臺陳侯總督鎭兵於余姚余姚之民旣恃若河山以衛以育父母妻子不析於難又明年石堰場官吏民眾慕侯之政願兼董其職乃請於分省分省從之其嵗至正二十年也余姚固瘠邑石堰爲場卽余姚北鄙而置賦鹽重他場入國家來嘗增至九千引引四百斤煮海之戶隆替不恆而有恆賦以困於賦重竄徙隕絕者不勝計見在民又多匱乏愁苦其耋稚無寒暑宵晝悉詣竈所煮斥鹵直薪火終嵗劬役食衣恆弗周至病也場賦之登虧令丞等與其民同紓窘通忻戚國法不可玩焉今爲令者王君某爲丞者鄒君某皆石堰人以石堰至病白分省得減賦賦六千餘引又以賦之出內有內阻外侮之不虞乃與其民眾謀曰場之賦辦至艱非得上官寛而有爲者董之吾人與若等俱獲戾矣眾曰然是以有侯之請侯被省命卽下令石堰禁苛蘇瘵具有紀度賦成於竈竈輸於場場輸於檢校所內外率經彊弱遵分無幸利無溢患故是嵗冬十月厥賦告登而功軼於舊寛而有爲者之效可睹已初侯督行軍過余姚有誣鎭將有異圖者討計已定將發侯力止之故民不見難後以總督鎭兵至輙弛四門禁通民夜出以救涸田履田督之務持大要纎細無所親故任事者得展力底有成績他若銷弭災慝沒其迹不以徼譽眾口者又曷可具載噫仁人卹類厥心靡有極力所逮不擇地而設觀侯之治狀匪獨著惠石堰者足紀也石堰官民謀刻石紀惠而取語逮鄙野謝不獲乃列次其語如右侯名某字某古靈先生八世孫以學行世其家而有文武才略云是嵗冬十有一月辛未州人宋某記

髙節書院增地記

國朝於天下祠學所謂書院者例設官置師弟子員與州學等嘗詔有司以閒田隙地系於官者歸之學院以贍廩稍之不足然仕於州縣者往往局於米鹽獄訟之煩能致意學校以應明詔者蓋少矣至正九年夏河南郭公來守余姚旣於孔子廟學究其事力之所至矣復以州有先賢祠學曰髙節書院者乃漢嚴子陵先生丘墓所在而建者焉先生之風誠範文正公所謂大有功於名教者故縉紳大夫卽丘墓所建祠立學以致褒崇之意公又慮其田租之入尙薄不足贍學士於是爲覈云柯海濱之地得四百十有六畆繼覈汝仇湖田又約四十有五畆悉以歸之髙節之建始自宋咸淳中沿海制置使劉公黻至今八十有餘載矣守是邦而圖增其產者前後僅數人郭公又士論之所歸者山長應君仲珍前攝書院劉君彥質謀刻石記實祈文於余余因嘆而言曰三代學校之法莫備於成周成周之時民皆百畆其田於其入學之費必有以自給故學官養士之法獨無聞焉後世貧富不均士之力於學者勢不能兼農工商賈而多阨於貧窶今聚而處之學院於其口體有所養矣然自學者而言則心志之養尢不可缺養其心志而無餒焉𨿽並日不食亦不能病其所學者矣範文正公之讀書南都學捨往往饘粥不充日晏始食亦嘗有廩稍之賴乎至其爲治則記嚴先生之祠固以亷貪立懦爲言攷範公之志聞嚴先生之風士之肄業於斯者亦可以自勵矣況以郭公之能致意廩稍而內外得以兼養士亦何憚而不進於聖賢乎予旣服公之爲人又重應君之請作此記以勉夫學於斯者郭公名文煜字彥達嘗仕於朝有聲矣其爲是邦治行甚優當有論著

虞家城記

余避難梅川時胡處士達道嘗謂余曰鄕有虞家城者父老相傳爲虞世南宅基吾壯嵗猶見其遺址髙一丈許厚三丈餘吾祖母出其地余因與其從子惟彥過其處則其址之厚如處士往嵗所見髙則四尺餘耳周圍度之爲丈百有五十旁近居者多虞氏按輿地誌及孔記漢日南太守虞國宅在余姚嶼山南郡誌謂治之東北三十里有嶼山今所謂虞家城正在其南二里許國宅此無疑謂其宅在治西一里靈緒山南蓋郡誌誤也郡誌旣誤而此相傳爲世南宅基者意世南亦居是地鄕人自其盛者傳之耳按酈道元水經注云虞翻嘗登是山望四郭戒子孫曰可畱江北居後世祿位當過於我聲名不及爾然相繼代興居江南必不昌諸虞氏由此悉居江北又雲山南有百官倉卽虞國舊宅據此則緒山別稱嶼山而郡誌沿之殊不爲誤且虞氏奕世貴盛多開第宅據翻之言固有居江南北者又不特專此城以居也顧其城厚完非永興輩其力或不能辦此

碣記

謝都事善政碣記

余姚越屬邑而介山海厥土儉瘠殫力事田作甚苦釋銍艾卽匱食者十七八甲乙戶有田數百千畝疲於公供私給靡有逸樂當國家承平時猶然況兵革旣興天下愁痛墊溺八九載而余難寖迫玆土哉玆土𨿽僻小民命實夥不可無保障者爲之依戴也江浙土宇弗靖行省視浙東爲善地行臺又遷治於越皆急於徵謀需斂州縣其使交集罔克悉應浙東旣置分省所屬儲餽惟統兵官所酌用詔防也至正十八年秋七月天臺謝侯以分省命治賦余姚政出一已眾盡去凡所令期悉符民情厥賦早輸而箠不一施民旣恱服於是耋艾羣控分省請侯鎭綏其地分省重違眾志乃屬侯余姚總制其軍民事益休息焉比再至士庶迎於郊婦女瞻於門而兒童歌於衢旣視事訟牒盈案剖決明捷吏不能欺民益以懷於時朔南中阻繇海道以達而余姚爲要衝且宻邇省臺往來之使日夜沓至直傳捨以奉食飲者其費百倍於昔尢疾苦焉侯以法裁其冗橫困不至踣布治彌月眾目漸舉防分省出師而西旌甲蔽野眾懼不能共億侯庀材任事一夕而令行於境過兵有餉屯卒有廬山野之氓囊資糧負薪芻絡繹於道肅然有度胥吏之迹不涉都鄙而事益集民用無恐侯之力也明年春督造禦茗於余姚慈溪境上以先時有病於民備咨其故且屬亷士以輔宿苛乃除民無怨焉旣而侯詣分省請去余姚官吏士民曁浮屠老子之徒咸觸事以思日傒其還時侯同姓左丞公統所謂長槍軍至自衢婺協力分省以障東土而余姚上虞塡駐其眾未幾流言胥動民以爲慮分省乃還侯於余姚單騎而至三日其軍俄儆嚴擁列江滸左丞公使要侯至軍門卽防馬以往公告以流言日甚侯慷慨與辯辭理俱到公攺容曰吾乃今釋然矣卽日以其軍去且飭將士毋暴其境斬不聽令者數人於是殆者以安侯故也其夏六月不雨苗始秀幾不谷矣侯走禱山川之神其雨輙應公私借之前是侯屢請去其去止系一州戚喜而眾不忍釋分省知其然孚任益至故有徳於余姚甚厚余防其徳者旣上下一情眷戀愈篤且圖永逺有徵而不忘乃相與取著其美於石而系以詩侯名某字玉成世篤古學凡所以行已爲物一出於懇怛故其爲政獲乎人神如此初授臨海丞以功累轉某官今爲江浙行樞宻院都事其詩曰越有屬邑僻在海濱土力旣竭民劬而貧其有富人所貯亦薄日急於公胡能燕樂時平尙然況值世難不有保民曷紓其患其患旣紓敢忘謝侯顯幽達順乃承厥休蚤繹古訓志於及物際艱而施其忍自佚著績斯邑特見其端展治而溥所履以安侯無遽違以慰民思匪侯曷恃尙惠於玆

哀詞

巽庵先生哀辭【原注壬辰】

至正十二年冬十有二月吾鄕防庵先生楊公卒年八十有六鄕之後先生而生者無長幼皆走哭而哀之元禧始以裏中童子拜先生於牀下出入其門而受其教誨飲食之賜者二十餘年於玆於其沒也蓋有不勝其感傷者非特哭一已之私而已也旣形之於言而爲詩矣詩之不足者復作哀辭以見云

戴天覆地人爲貴兮彛倫以敍賴人類兮芒芒九土紛井邑兮生乎其間物揖揖兮有賢有愚莫之均兮不有人望孰蒸薫兮徳無貴賤輔王化兮治者在邑倐代謝兮鄕有君子教則久兮淑厥後生俗以厚兮仁義感應古今一機兮所恃者亡云胡不悲兮火中其運寒暑乃退兮顧瞻顯微善類日瘁兮我哀先生匪懷私兮以占以憂來者不可知兮

