

欽定四庫全書

集部四

提要

別集類三【宋】

臞軒集十六卷

臣等謹案臞軒集十六卷宋王邁撰邁字實之興化軍仙遊人嘉定十年進士調南外睦宗院教授召試學士院攺通判漳州應詔直言爲臺官所劾削二秩淳祐中知邵武軍予祠卒贈司農少卿事迹具宋史本傳然考周宻癸辛雜識有載邁爲正字時事而本傳不言其爲此官則史文亦有所缺略也邁所著文集宋史藝文志不著錄惟明錢溥祕閣書目載有臞軒集七冊王圻續文獻通考亦有臞軒集二十卷是明代尙有傳本今世所存祗臞軒四六一卷皆啟札駢偶之作蓋卽從集中抄出別行偶然獨存者也今以永樂大典所載兼采他書所引附益之共得文一百七十一首詩四百四十三首詩餘五首釐爲一十六卷計其篇目約略得十之七八矣邁少負才名而史尢稱其練逹世務蓋非徒欲以詞藻見長者考其初以殿試第四人出佐長沙幕劉克莊作詩送之有防好人爭誦名髙士責全之句見於後村集中是當對防時已有伉直之目厥後歷官所上封事類多區別邪正剖晰時之言如諌喬行簡再相及禋祀雷雨應詔諸篇敷陳皆極剴切其於濟王竑事反覆規勸更見拳拳忠愛之心癸辛雜識稱邁因輪對追論史彌逺擅權詞气過戇帝以狂生目之邁後歸裏遂自稱勅賜狂生其事爲本傳所未載亦足以見其气節今集中諸疏並存尙可考見一二集中詩文亦多昌明俊偉類其爲人讀者因其言而論其行固不徒取文辭之工矣乾隆四十六年九月

恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

臞軒集卷一

宋王邁撰奏疏

丁丑廷對策

臣對臣聞治道無窮本之聖經則愈求而愈有聖學不息施之聖治則愈久而愈新蓋聖經非小用皆所以示萬世帝王出治之規聖學非具文必有以得隆古帝王求治之實終身求治於學無得是之謂不知本究心於學而不及見之設施是之謂不知用必其學日進於一日而其治日新於一日然後可以無負於聖經也矣臣恭惟皇帝陛下圖維政治之久更閱義理之多日禦經筵講學不輟咨訪儒臣切問有加玆復延見四方韋布之士賜之淸問俾之窮聖經之奧明人道之務竟其條貫以爲對臣誠不佞竊謂陛下前此凡五策士矣皆未嘗援經以爲問今玆之防其諸有見於治道之眞不可以無所本歟以陛下聖學髙明而猶屈已延問如此其切臣有以窺陛下平日之學不徒求之章句必欲見之政治今日之問不徒責之以空言必欲因言以求用矣臣一介淺學生長明時固嘗渉聖經之涯涘而未究其淵源何足以稱塞聖問然嘗聞其略矣請先以歷代帝王之所以學者爲陛下誦言之而後條陳聖防之所及者可乎臣聞五帝有心學三王有家學漢唐之君有諸儒講說之學循漢唐講說之名而得帝王心傳家傳之實者其惟祖宗盛時乎夫有五帝之學則有五帝之治有三王之學則有三王之治學止於諸儒之講說故其治亦止於漢唐而祖宗之治所以髙跨帝王俯視秦漢者以其有經筵講說之勤而兼有得於心學家學之懿也昔者文籍未生典謨未作所學者何書廣成君疇之徒無所規尋其聲光所與從學者何人但見夫危微精一文字不立都兪吁咈訓說不形信乎爲五帝之心學也商之髙宗自監於先王成憲之外無餘學周之成王自率由舊章之外無餘學彼其故家文獻有所謂聖謨之彰方冊之布者皆其平日之所服習而力行信乎其爲三王之家學也更漢歷唐好學之君前後相望講學之臣代不乏人然而心學無本家學無傳則亦徒自於言語文字而已矣故刺經以作王制非不知學也而黃老淸淨之習得以汩之故文帝之治知富而不知教詔諸儒論五經同異非不知學也而雜霸刑名之術有以錮之故宣帝之治見刑而不見徳以銳情經術之君而躬行仁義之不終以無逸爲圖之世而攺爲山水以自逸則𨿽石渠白虎之開宏文集賢之置祗見其地之爲文具耳𨿽廣廈細旃之講前師後儒之延但見其官之爲具員耳學無得於心傳家傳之妙而僅止於講說之美觀此其治所以止於漢唐歟恭惟祖宗列聖相承以正心誠意爲學之本原以尊守家法爲學之綱領以儒臣講讀爲朋友切磋之益以宮庭隱奧爲暗室不欺之地故觀舜典而嘆後世刑网之宻講泰卦而知君臣相通之情得九經之防於記之中庸悟九族之親於詩之角弓所以貽謀燕翼者此學而所以纂承紹述者亦此學所以爲百聖繼絕統者此學而所以爲生靈開太平者亦此學是以宏模懿範醲政美化輝奕帝王之上有非漢唐中主之所敢望者豈非祖宗之學得之於心傳家傳之妙而不止於漢唐講說之故事歟今陛下之學祖宗之學也而陛下之治猶有愧於祖宗之治是誠天下之所共疑此臣未敢以今日聖學之新爲陛下喜而必以他日聖治之新爲陛下望也臣謹昧死上愚對臣伏讀聖防曰朕以寡昧獲承祖宗之緒宵衣旰食臨政願治二紀於玆固嘗延進多士冀聞讜言未嘗不虛己以聴志勤道逺每懷惕若臣有以見陛下思致理之惟艱而知求言之有益也臣聞人主之徳與天同運不可無剛健不息之誠人主之治與日俱新不可無奮發必爲之志陛下願治之心不爲不切而竟未有以副陛下之願者意者新天下之機在陛下未知所以運乎有復夏配天之志則𨿽一成之旅可以新一夏於紀綱旣亂之餘有內修外攘之心則𨿽十乘之戎可以新一周於小雅盡廢之後烏有堂堂天下而不思所以作而新之者乎乃者恭聞經筵講讀聖意有悟於仁明英武之防而曰武乃斷決之謂陛下之所謂斷決卽臣之所謂作新者也而臣之至愚極陋猶必以日新之治爲陛下勉者非欲陛下一切更張以激天下之多事非欲陛下專意慧察以搖天下之大本也亦惟願陛下先明朝廷之意向先定士大夫之議論而已矣蓋朝廷之意向不明不足以新天下之精神士大夫之議論不一不足以新天下之耳目此臣之所甚憂也朝廷之意向天下之所趨也今朝廷之意不達於士夫士夫之意不白於天下使其意果在於堅定歟則當以謝安王導鎭撫江左之意明示天下使之爲安靜之謀使其意專在於振作歟則當以勾踐種蠡奮發復讎之意明示天下使之爲興復之計夫何狃於畏事者不量時勢之逆順而有懲創太過之心喜於生事者不揣根本之彊弱而有輕舉直前之快無心於國固安於廢放而不屑爲一有志焉又茫然不知上意之所向而無以爲用力之地此意向不明臣知其不足以作新天下也士大夫之議論國是之所從出也今上之揆謀獻策則謂莫若謹守格法與天下相安於尺度之中下之防談聚議則謂莫若削破繩墨與天下相從於邊幅之外尙儒術者緩不及事主吏議者輕而寡謀持刑者曰吾知有國憲爾𨿽防損忠厚之意庸何傷徵利者曰吾知有國計爾𨿽小戾仁義之說夫何防一遺敵之幣或曰予之便或曰拒之便一流民之歸或曰受之是或曰卻之是其始紛紛殆類築室道旁之嘩其終悠悠誰當發言盈庭之咎故人心之旣協者或惑以異議而搖動物議之未允者不參以正理而攺圖此議論不一臣知其不足以作新天下也意向旣不明白議論又不純一陛下𨿽屢求讜言臣未見其言之有益於治𨿽每有志勤道逺之嘆則但見其玩嵗愒日而已矣臣願陛下以日新求學之心而施之治者亦必日日新又日新如陛下之學焉則天下之治可以符聖意之所期矣臣伏讀聖策曰間者日禦經幄延訪儒臣相與講論切磋朝夕靡怠益信夫六經之道窮之而益深測之而益逺子大夫以儒術策名咸造在庭其有以推明大義使朕措之天下國家不亦休乎臣有以見陛下欲按經以求治且俾臣等各援經以爲對也臣聞治之不可以不新其來尙矣六經之書帝王出治之本也而求其大要亦不能外作新之一說夫周𨿽舊邦其命維新則詩之所謂新也剛健篤實輝光日新其徳則易之所謂新也康誥曰作新民書亦以新爲言矣湯之盤銘曰茍日新記亦以新爲言矣周官布政於正月一年之新也春秋系事於元年一國之新也陛下日與儒臣切磋講論亦嘗及此否乎人主之學與經生學士異求訓詁之隱微泥文辭之同異此經生學士之學也求之聖經之巳言質之古人之巳行舉而措之天下之事業此人主之學也臣伏艸茅之中竊聞陛下蒞政之次年姦臣擅朝陰勸陛下臨朝淵黙法天不言者十有三年一旦天開聖衷翻然攺圖又十年矣比日以來天日開明睿號渙發每於經筵間得之如論治道有體則有用賢委任之言論諫官言事則有明目達聰之訓論用人則知君子小人之當辧論用兵則知師從中覆之非宜堯言之大布在天下不一而足是聖學之新蓋月異而嵗不同矣而聖治之日新未能如聖學之日新故臣願陛下自今以始或於講讀之暇或於延對之頃俾儒臣於經學之中防繹古人作新天下之大義朝思而夕惟之其理甚明何窮之深其效甚近何測之逺則以此作新一意措之天下國家如運之掌臣之所以推明者外此亦無餘義矣臣伏讀聖策昔者六經之書作於天縱之聖皆所以統天地之心而垂萬世之法也名𨿽有六義實同歸今觀經解所謂入其國而可知者其教亦有不同耶豈因其才而教亦異耶抑教之固有次序耶後世儒者益之以周官亦古義耶臣有以見陛下欲求六經理義之指歸而考訂經解周官之同異也臣聞夫子之作六經百世以俟聖人而不惑者也易以發三才之蘊幽而明之詩以達上下之情宣而導之禮不止以升降揖遜之文紀之也教民之中者在焉樂不止以鏗鏘節奏之末爲之也教民之和者在焉書以述盛世之事而系之以秦魯者不絕後世之爲帝王也春秋以紀衰世之變而終之以獲麟者猶冀世變之可以或變返也夫子之道不行於當世而憫當世之大壊極獘急欲扶持而安全之其心至拳拳也故每至其邦必聞其政焉每見其人必觀其教焉見其潔靜精防疏通知逺則知其爲易書之教也見其廣博易良惇厚溫柔則知其爲詩樂之教也見其屬辭比事則知其爲春秋之教也夫子之教如春風時雨之於物隨其限量各使之足其所欲焉故其道之大𨿽天下莫之能容而人心秉彞之不泯當時之人已有日用而不自知者矣其後漢儒得周官一書從而附之使禮樂之文爲制度萬世而下與先王建立民極之意相爲流通而無間斷此其憂世之心𨿽夫子不得而絕之也後之人主茍得而用之則夫子之願畢矣臣觀祖宗盛時六經之學光明盛大昭昭乎若掲日月而行也中興以後尢切崇髙道徳性命之書家傳而人誦之曩者權臣用事排斥正人鄙薄正學黨以消節義之气僞以污修潔之儒教道不立人心不正天下之學士蓋切齒之矣爰自更化以來首以崇教尊經爲先務而聖策所及又發明而鋪張之天下方凜凜然有回心向道之望矣臣願陛下日明此教以迪人心以化天下則夫子作六經之本心亦如是而已矣臣伏讀聖策曰朕觀漢廷之間率俾以經對蓋人道之務在是也方今之務多矣臣有以見陛下嘉尙漢儒之知經而欲責臣等以世務之通達也臣聞經學之在天下本無時而泯滅特在後之人用之如何耳漢之君臣相與講究六經之義多矣得之而善用者自董仲舒援春秋對策之外臣未見其人也晁錯之刑名孫之變詐在廷之策援經攷古非不深切著明而人非正人學非正學陋乎無以議爲也陛下慨念方今之事必求聖經所載有闗於人道之務者以策臣臣請卽聖問所及而條陳之書有惟時惟幾敕天之命之言詩有敬天之威毋敢戱豫之戒易言體天行健必本之夕惕之誠記言國有休祥必歸之至誠之感周官重馮相保章之職春秋嚴日食地震之書陛下觀之此則知敬天之務矣書有民惟邦本本固邦寜之訓詩有民亦勞止汔可小康之譏易言厚下深戒剝牀而及膚記言子民必欲時使而薄斂周官有委積救荒之政春秋懲城築不時之非陛下觀之此則知愛民之務矣利口之風必移於三紀之餘民徳之壹必基於有二之服曰防淫則有政矣曰奇衺則有禁矣此經之言風俗不可以不厚者然也陛下知之乎有車服之庸不可無明試之功有官爵之予不可無論辧之素風之自正而入變由仁人之不遇世之自泰而入否由君子之道消此經之言人才不可以不擇者然也陛下知之乎冑子之教所以見虞廷之太和魚麗之備所以見周室之文物觀司徒大胥之典則知世之所以盛觀六羽楹桷之書則知世之所以衰陛下儻欲禮樂之興觀之經足矣明王愼徳四夷咸賔常徳旣修武事可立觀萃卦之象則知戎器當備於不虞觀紀侯之傳則知復讎實切於大義陛下儻欲疆圉之固觀之此足矣𨿽然此其大略也惟陛下旣以經爲問臣不得不以經對若夫聖策所及六條臣當以實利害言之臣伏讀聖策曰朕嚴恭寅畏將以格天意也而災沴未免於間作陛下之言及此天意將格於陛下之一言矣陛下自卽位至今災異之變凡幾見矣郁攸煽災都城爲甚星緯失次占史屢書旱蝗相仍日月薄蝕今嵗之春沙霧塞天四陽之月坤載震動天之警告陛下者乃所以仁愛陛下也陛下𨿽憂勤畏天而未能弭天變者政事之設施未能皆當於天心也宮闈之中橫賜時及於罔功非天命有徳矣輦轂之下犴獄且至於失入非天討有罪矣東南之民力已竭而未有一分之寛豈惟天惠民之意乎中原之民望方切而未慰簞壺之望豈福夏禍夷之道乎而最可議者陛下有憂勤之實羣臣多容悅之諛遇旱蝗則曰蝗不爲災覩星變則曰應在他分蘇湖小熟盛稱有年閩廣饑荒揜諱不奏以四方水旱盜賊之變屢警君心者何人以陰陽不和咎在臣等者何人陛下往嵗大享明堂熙事告成羣臣作贊美之詩陛下深念旱傷之餘卻而不受陛下之謙徳如此在廷之臣其有慙色否乎臣願陛下益堅嚴恭寅畏之誠勿信防諂面諛之說行此誠意而日新之則天變弭矣臣伏讀聖策曰惠養賙卹所以厚民生也而愁嘆猶見其未蘇陛下之念及此民心將感於陛下之一念矣陛下自卽位至今民生多艱閱之熟矣淮民死兵浙民死嵗湖廣之民死盜以京畿而言則一間湫隘而數家居之一夫經營而數口仰之皇皇乎一飽之無期以外郡而言樂嵗之禾場甫築而巨室並之凶年之四壁赤立而橫斂困之凜凜乎朝夕之不相保民之所以不忍叛貳者以陛下之仁心仁聞素有以結之也陛下有堯舜之仁而民不被其澤者陛下之吏不肖不足以廣宣徳意也內藏坊場之錢積十餘年經赦不與原免民之怨憤無愬者十室而三四焉此在京之民可念也兩浙和買之絹昔數五端今增而爲十民之逃亡求避者十室而五六焉此兩浙之民可念也淮甸丁錢之擾民不安於土著矣廣右和糴之擾民不足於積倉矣一變鹽鈔行二八三七之令海瀕無巨商矣一行新楮有估籍未還之家通都無富室矣往往官吏知盈車受俸之可樂而不知野有餓莩之可哀知一家向隅之可憂而不知一路向隅之可念陛下往嵗一遇大旱嘗有內宴卻而不禦曰百姓不得飯吾何有於酒陛下仁言入人如此不知若官吏者亦聞之否乎臣願陛下亟取民之蟊賊者痛懲而力去之使之不得久其惡行此仁政而日新之則民瘼蘇矣臣伏讀聖防曰躬行以帥下而民風之未醇臣謂陛下之儉徳有素而民未化者陛下未知所以新天下之民俗也蓋風俗之淳漓原於法制之修廢今天下之風俗侈矣宮室髙華僣侈無度昔嘗禁矣今僣儗之習連甍而相望也銷金翠羽蠧耗不貲昔又嘗戢之矣今銷毀之家列肆而爭利也士夫一飲之費至糜十金之產不惟素官爲之而初仕亦效其尢矣婦女飾簪之微至當十萬之直不惟巨室爲之而中產亦彊仿之矣後宮朝有服飾夕行之於民間矣上方昨有制造明布之於京師矣臣恐此風駸駸不已則倡優後飾之侈必蹈後元之風而過朝自易車服將無如絳商之習於法者臣願陛下明詔有司申法制以爲之禁則舊染污俗咸與惟新不獨見於仲康之時矣臣伏讀聖策曰簡防以用材而吏治之未振臣謂陛下之作成有道而吏未得人者陛下未知所以新天下之人才也蓋人才之賢否闗於心術之邪正今士大夫心術之壞胚胎於進身之茍賤養成於居官之茍容敗露於臨難之茍免積是三壊心術之正無幾矣方爲小吏無心逺器以賄爲締交之媒以貨爲生死之地一齒朝紳顧惜愈重人知其邪正也不敢言於眷寵方隆之初而必言於勢位已去之後政知其得失也不敢辯於意防未露之先而必言於趨舎已判之餘向者西蜀之變抗義而死者尙見於閭巷之細夫閨門之女子而搢紳大夫能守死而不變者百僅一二焉是何甘爲臭穢之生而不願爲芬芳之死如此也比日以來諾諾者盈庭而諤諤者捲舌容容者接武而皎皎者遁形臣恐此風滋蔓日極將有如賈誼所謂主上有患則立而觀之者而求其如令尹子文自毀其家以紓楚國之難者曽幾何人臣願陛下明詔大臣於用人之際必察其心術之微以爲用舎則新美天下之士周宣王不得専美於前矣聖策曰舉偏補而闕政尙多何敢言禮樂之興臣伏讀至此竊見陛下之有志於逺者大者而爲萬世計也臣聞自古禮樂之興必基於百年積徳之素而廟堂道揆之任乃制作之攸屬也以陛下求治之久禮樂可興而未興者簿書期防之細務有以獘之也今論道經邦之地當存朝廷之大體可也夫何郡國應有細務必皆取朝廷施行中書坐堂涉筆而書者此事也啟印而行者亦此事也文書塡委相府有甚於他司矣朝廷應有除擢不問部闕與夫堂除悉闗白於廟堂而後敢與光範之門今日所見賔客者差除也明日所入格狀者亦差除也衣冠如市相府尢甚於銓曹矣究心於小則大者必遺計功於近則逺圖或緩終日經理百務力且不給何暇及於定民志之禮移民風之樂以爲此迂闊之事矣昔王吉謂漢之公卿遭遇其時不知明禮樂定王制以建萬世之策而溺於俗吏之細務房元齡日閱訟牒以煩碎自累一旦乃浹背於禮樂之問此後之爲人臣者所當戒也今陛下必欲興禮樂則自今以始必淸中書之務亟圖其逺者大者王道一盛禮樂其有不興乎此亦作新天下之大務也聖策曰選將練兵而武事未立何以成疆圉之固臣伏讀至此若有以激愚忠之欲言者敢詳以對臣謂文治有餘而武功不競內治未舉而外圉莫安莫今日爲甚選將練兵茍切於陛下之焦勞則天下之事可爲矣陛下其亦知今日無可用之將乎臣聞有擇將之道有任將之道以今日擇將言之陛下嘗詔大臣各舉將才以聞矣然介冑之士非無過人之才而伏於營壘符籍之中罕與搢紳接故知其才者實難加之軍將之間轉相忌刻又多方以困辱之使其才不足以自見豈營壘符籍之中果無人哉昔者祖宗盛時求之於偏校之中可以得嶽飛求之於敢勇之中可以得韓世忠臣願陛下布擢卒爲將之令於軍中則將才出矣以今之任將言之講解以來向之立功閫外者無端而置之於閒散若曰天下可常無事焉用此曹爲也比者羽檄一馳倉皇四顧乃下一紙以示其有收用之漸臣恐不足以盡得其心也昔唐郭子儀之爲將也以魚朝恩之譖旣奪之兵柄矣及光弼敗河朔則又召之程元振忌言一入旣罷其節度矣及回紇入冦則又召之無事則麾之而去有事則招之而來子儀赤心爲國初不較其或用或舎也今之爲將者烏得人人如子儀哉臣願陛下委之以誠畀之以權用之則勿疑疑之則勿用則任將得其道矣陛下亦知今無可仗之兵乎臣聞兵數不可以不多兵心尢不可以不固以今之兵數言之則不多矣大軍折閱武定歸農摧鋒飛虎半殱於敵驍騎健將去而爲盜禁衛之卒不盈十萬九江池陽駐札之額僅萬三千有奇臣恐緩急之際首尾寡援必至於兩軍以馬少爲辭不復出塞六軍皆驅市人而戰不能受甲矣以今之兵心言之則不固矣向者所募之卒放歸田裏而怨气未消後來軍功之濫多方沮抑而鋭气日鑠加之主帥非人苦於掊克數雜惡之物而配之名曰幹利乘工造之時而勒之名曰陪陌房廊貼陌之錢八廂常例之目日增月益而未巳臣恐兵貧旣甚變生不虞必至於涇原戍卒以糲食而召亂闗內禁兵以乏糧而叫呼矣臣願陛下明敕邊郡下招募土兵之令而厚爲之賞以足其數戒飭主帥無襲掊克之獘而嚴爲之罰以結其心如是則將旣得人兵又可用而猶以武事未立守圉未固爲憂臣未之信也亦在陛下作新兵將而用之耳臣伏讀聖防曰伊欲嘉祥降於上徳澤流於下教化行而習俗美法度修而眾職舉納天下於中和而措外內於無患庶幾治古之盛無愧載籍之傳果何道以臻此臣謂陛下始之所以策臣者及於聖經之可用終之所以策臣者及於時政之實用臣惟願陛下日新之治常如日新之學則徳澤旣及於民何患休祥之不降於天惟新之命臣知其未艾也職守旣修於士大夫風俗自美於天下陶然日新之政臣知其有期也陛下新之一日則有一日之功新之一嵗則有一嵗之效中和之教一成內外之患自弭古治之盛豈止庶幾載籍之傳何但無愧抑猶未也以言其在內之事勢則紀綱𨿽張有弛之萌公論𨿽伸有屈之漸人心暫合而易離幸門已窒而復啟以言其在外之事勢則竊生事之戒以蓋其畏事之愆假安靜之名以便其茍安之計雨且至矣而徹桑之備未修火且然矣而積薪之寢未悟以巍巍之中國常若過於有所畏以悠悠之嵗月常若安於不敢爲則防臣之憂蓋未歇也陛下所以策臣者至矣而猶丁寜申訓之曰子大夫明先聖之學按經攷古必有至當之論其爲朕推求其本科別其條使悉見之於行事而不徒馳騖乎空言熟之究之詳著於篇朕將親覧臣之底蘊亦粗罄於前矣至此伏而思之以爲求言於多事之時不可與平居無事之時同則獻言於不諱之朝亦當竭其忠赤而無隱臣聞外裔之盛衰本無闗於中國之大勢而吾國之政事不可無逺大之圖維蓋善醫疾者不憂風寒之爲患而惟憂元气之不充善醫國者不憂疆埸之多虞而惟憂朝廷之有臣請借漢以爲諭漢自宣帝以前匈奴之患無日無之今年入雲中明年入上郡而漢日以治至中世而後某年單於來朝某年斬某單於告郊廟而漢治日以不振夫外裔之彊無損於漢之治外裔之弱無救於漢之衰蓋盛衰之勢在漢而不在外也明矣漢之盛時賞罰必明號令必信政事出於中書而無中制之患集議達於博士而無偏信之失所以治其國中之事者至矣匈奴𨿽彊豈非瘡癬之疾哉及其末也舛政逆令間見層出天子養安而一身痛癢之不知大臣養尊而社稷休戚之不卹百官庶府委靡於下宦官女子睥睨於旁是其中國之事蓋日非矣匈奴𨿽弱何有於漢哉今敵勢就衰假息於汴中原豪傑並起而亡之人孰不以此爲中國賀而臣區區之過計惟願陛下與二三大臣日治其政事日訓其人民監漢之所以得而戒其所以失鄰國之彊弱不足以易其勇怯之心惟先治其在我者一旦事機之至則明中國之大義定天下之大計指日可俟矣此非臣之臆說也昔韓琦進言於仁宗曰元昊狂僣必爲邊患選將訓兵修甲營城此外憂也紀綱不立忠佞不分賞罰不明號令不信浮費靡節頒賜不常務宴逸之近逰縱宮庭之奢侈受女謁之千請容近暱之僥幸此內憂也臣觀仁宗之時西戎小醜特邊鄙之事耳而琦之所憂在於朝廷之上宮閫之間忠臣逺慮一至於此伏惟陛下反觀內省吾之紀綱果立歟忠佞果分歟賞罰號令果已明信歟浮費頒賜果已裁節歟女謁近習果已深防而力杜之歟萬一朝廷政事未能無過差宮閫隄防未能無罅漏陛下固不可不早爲之慮也臣來自逺方不識忌諱惟恃以直言取士不以直言棄之有本朝之家法在廷試在卽使逺方之士得盡其言亦是美事有陛下之聖言在是以空臆而竟言之惟陛下裁擇臣昧死臣謹對

乙未館職防

問楮幣至是術窮矣其將何以救之歟非楮之不便民用也其法貴少而今多焉故也物視輕重爲相權使黃金滿天下多於土而楮之難得甚於金則金土易價矣然則天下非物之貴也楮之多也國之貧也憂世者謂將深惟國之貧反從其源治之而顧不然上下日夜所講切乃專在秤提何見之陋也夫國貧則取諸民民竭無可取則惟痛自節耳今議者乃猥謂內有某事某事例當舉外有某事某事勢當備加費且不贍而節何從施若是則束手坐待顚沛乎王制言國無三年蓄者謂非其國孟子謂三徵盡用則父子離無三年蓄者所餘少也三徵盡用者無復余也今國家罄一歲所入曽不支旬月而又日不輟造十數萬楮幣乃僅得濟是不止無餘矣其可爲岌岌寒心蓋又甚於王制孟子所云矣而搢紳先生方且雍雍然峩峩然交誦致知格物之防言深贊佳兵辟土之偉畫此愚心所竊怪而絕不諭者也仲尼言爲政在兵食信至不得已而去則兵與食猶在所捨而用顧不可節乎紹興隆興間世未知用楮也其時國計初不見匱缺民生亦無所苦自楮幣行於今未七十年而調度狼狽禁令頻數遂至此極且今天下非小於紹興隆興之天下也賦取則固倍之矣而若是焉者獨可不討求其故哉按支費必有目其剏而增於前孰最重蠧壊必有源其積而至於今孰最深廣廢因何論而興積壊至何事而見今修復用何防是欲撙約自何道始子大夫負經濟之學有聞矣幸悉心科別其條防而析諸理以對覬於世有補焉其勿習爲書生迂談而使區區者慨然重嘆也

愚不佞束髮讀書有志斯世嘉定對防空臆盡言先皇不棄狂愚賜以科第試吏中都適忤權貴廢放久之有憂治世危明主之言而無路以自達有上不負天子下不負所學之志而無位以自行者也詎謂冰山一傾復見天日猥承明詔待問玉堂之廬妄意執事大人枚舉當世之務俾之科別其條罄盡底蘊而明問所及止於楮幣一事豈以當今大務顧無切此者歟抑以公卿大夫集議於廷互有同異而必欲折於一得之愚也哉愚不敏敢不以所聞對蓋聞有富國之形有壽國之脈形者何消息盈虛之系於國計者是也脈者何理亂安危之闗於國體者是也謀國而曰理財理財而必濟之以楮此後世權宜之策而志士仁人於權宜之中又不得不深爲根本慮也財在天地間卽有此數費用必有目而其費有重而有輕蠧財必有源而其蠧有深而有淺費輕而蠧淺者有司防計之所及費重而蠧深者有司稽察之所不行防計所及者其常也稽察所不行者其變也常者可以消息盈虛言變則闗於理亂安危之大者矣執事憫今日楮幣之窮謂旣無王制三年之蓄且又甚於孟子所謂三者並用之徵以至咨嗟嘆息而言之其於國計本末源流之所在得於端居深念間也熟矣且王制論三十年之通制國用非成周盛時乎孟子論布粟力役三徵之目非戰國末造乎古者不汲汲於生財而國以裕後世舉三徵而並用之而國以貧是必有故也國猶人之一身也傷生之事不一而好色者其傷多耗財之事不一而好兵者其耗大兵也者其戕民之斤斧而毒國之烏堇也故成周盛時於司徒者眾徵於司馬者寡兵未嘗多籍也伐荊以魯追貊以韓兵未嘗逺調也定徐方則遄歸徵太原則遽止兵未嘗窮黷也嘗以地理考之中國之地最狹吳越楚蜀皆蠻也秦爲戎而淮南爲舒也河北眞定中山之境屬於鮮虞肥鼔之國揚拒泉臯陸渾伊雒之戎薄於洛陽王城之區於斯時也不廣地不加兵君有餘財而民無橫徵民有餘力而兵無重困上制用量入以爲出下供役先公而後私是以耕必有食食必有蓄至一年三年之積至於三十年之久八政修而食貨足九府立而泉布通天不能災地不能匱者蓋愛惜民命禁戢兵端所以培植其基本者厚也戰國則不然爲君辟土曰戰必克殺人盈野狡焉而爭孟子目之以民賊律之以上刑者紛紛也三徵之說用其二則民有殍用其三則父子離時君非不知此而苦於兵戈之相尋則亦忍於賦斂無藝梁惠王以土地而糜爛百姓則𨿽移河內何救於饑色餓莩之民齊宣王求快其朝秦楚之欲不計其有後災則𨿽欲制民之產何補於仰事俯育之計故疆七百里之失不足惜也而薄稅斂勸耕耨則不可少緩其事有司三十三人之斃不足憤也而府庫充於上老弱病於下則不得不爲之寒心故自其喜功利者觀之軻之言若甚悶悶而按脈視證藥時君之膏肓者𨿽倉扁不能易也執事謂今罄一嵗所入僅足以支旬月且日不輟造十數萬楮亦嘗考論其故乎夫楮幣之剏仿於成都之錢引方承平時錢引止於一百五十萬緡爲數蓋甚寡也嘗觀西事之興泛印之數視承平已二十倍其後屯戍未休饋食不繼復增至六千餘萬緡大觀末愈出愈多一楮僅百金直則兵端興而用度廣用度廣而楮幣輕理勢之所必至也我髙宗南渡之初蓋天造艸昧之日也張澄議置交子務於行在而不之行其中也旣行而復輟其末也始創印造之局髙宗胡爲而重於楮之造也逮我孝宗之隆興而復行楮幣於天下行之未幾乃用陳良佑之請出內帑之藏以收回其數收之未幾又以曽懷之說復從而出之然其爲數二十萬而止耳孝宗又胡爲而靳於楮之出也沿流至於今日數日以夥用日以輕變之欲其通而行者愈滯令之欲其信而聽者終疑於是物價翔騰閻閭憔悴膏液枯涸稱貸無從而農病矣闗禁苛急取息無贏大邑通都白晝閉肆而商病矣四方遊士充賦上京思得白鏹如拾至寶士病於道途矣百工技巧轉移執事困於賤直莫贍其生工病於庸役矣舉天下四民俱受病向也設楮以便民今反以病民向也倚楮以佐國今反以蠧國向也權出於上今反受制於下向也以實權虛今恃虛並失其實謀國者亦知楮之所以大壊極獘之由乎方開禧之開邊以誤國也增造之數至於一億四千萬比之前時凡數倍矣紹定之養姦以耗國增而至於二億九千萬方之開禧抑又倍焉謀臣議士不就其費重而蠧深者治之今日更一令明日易一法正使孔桑復出績用茫然何者不揣其本而齊其末也且古今天下之財蠧耗於兵不獨今日爲然其所由來尙矣請以漢唐明之漢初以家人子起田中爲兵猶不失寓兵於農之舊衞士材官之更戍往來道間衣裝自給猶未取費於縣官其後財匱於兵武帝實始之胡越勁騎屯於諸宮列殿謂之八校京師自是有養兵之漸荊楚勇士習射於酒泉張掖謂之五校邊郡自是有養兵之所自其興馬邑之師窘於賚送也則入錢補官有令矣自其發巴蜀之卒以通西南夷也則算商車有額矣自其取河南之地以至朔方郡也則武功之置爵有差矣自封狼居胥賞賜亡度於是有五銖之鑄自渾邪來降供億不貲於是有白金之造鹿皮之幣與告緡而並行鹽鐵之官與平凖而並置厥後揚雄議捐府庫之財以塡廬山之壑忍百萬之師以摧饑虎之喙者蓋三十年從事干戈故𨿽承貫朽粟腐之餘山林亦不足以供野燒也唐初府兵畨上入衛衣糧自備而官未有費也至元宗變爲彍騎而長從宿衞官始資給之而費昉於此矣初諸道出兵給於度支費猶未廣也至徳宗優卹士卒一夫出戍盡廩其家費於是乎廣矣自安史變起無以給士而始度僧尼自兩京未平民物雕耗而始籍富商右族自吐蕃內迫淮甸分屯而始行率戶之斂自大盜羣起財用益殫而始行定稅之令自朱滔王武俊合從以叛用度不給而借商之禁嚴矣自吳元濟王承宗連衡拒命軍費一竭而鹽鐡之數增矣南北置供軍之院餽餉不繼而挾銅有議矣禁卒有脫巾之變彷徨無防而相臣餐錢亦減矣鹽之旣繁而商人以絹代鹽疋加百斤以備將士之衣酒之利旣涸而淮南河北變爲麯以贍軍卒之食元和中李吉甫造爲國計簿以三分勞筋苦骨之人養七分坐待衣食之輩蓋三百年間恃兵立國故空國之力以奉之已張之弓不可得而弛也我國家得天下以仁取民以義固國以保障而不倚辦於繭絲蔵富於田野而不求贏於府庫任人不以聚斂之吏任法不以深刻之文獨有養兵之費自初立國謂爲百年之利而不計其後之窮蓋𨿽聖哲不能保其往也我髙宗之定鼎商邱也未嘗不懷感於艅艎之舟而動心於姑蔑之旗也披荊以立府寺綿蕞以起朝儀姑含垢忍恥以俟天之定也愛南北之生靈養一隅之事力某日簡劉光世軍某日汰張俊軍諸將之濫上戰功者精覈之曰吾爲財力耗竭慮也諸軍之合亂三衙節制者釐正之曰吾爲軍政復舊設也至於一日語大臣曰漢文不言兵而天下富庶若邊事稍息則國用自饒髙宗之謹兵惜費如此宜乎重於造楮而且欲官中常有百萬緡畱之以爲秤提之本也及孝宗之嗣大寶也又未嘗不念橋山弓劍之藏而悵長安室宅之逺也市駿骨以來人才揖怒蛙以厲士气亦惟斂威韜銳以需機防之至也神運防恢之謨心念國體之重勞軍則曰毋淫役以病民毋誅求以剝下也誓師則曰軍屯有暴露之嘆人民有轉輸之苦也蹲甲之射士精其能超距之技人百其勇一成將帥則條畫兵政者十一士一核冗濫則繳還告身者二萬千百六餘至輔臣奏對以府庫所藏甚富江上之積亦多上諭以毫髮不敢妄用所以緩急有備孝宗之謹兵惜費如此宜乎靳於出楮而因餉臣之有請且遲回謹重於二十萬楮之予也自權姦柄國前韓後史垂四十年氛祲蔽日韓開兵釁實生厲階凶於而家自詒伊慼不必深論前日之相舞小數以弄大權專欲以犯眾怒莫大於天而不之畏也莫尊於君而不之畏也不畏士夫之議論不畏小民之怨詈而其心之所深畏者外冦之陸梁悍卒之偃蹇耳狼子野心姦計叵測蜂屯蟻聚扶攜來歸待以赤心撫以恩信輦安邊之財以給之惟恐不贍航東南之粟以餉之惟恐失期甚者髙爵峻秩寵華其身金珠玉帛恱媚其妻棄如泥沙不甚愛惜聞其帖然恭順則喜見顏色或拒之而不吾與則恐恐然食不下咽也故當金人垂亡之時竟爲茍且偸安之嵗月江淮巨鎭委之肺腑之親襄漢上流畀之膏梁之子殿巖重寄庸夫尸之總餉要權濁吏領之紀律不設疲弱不除主帥挾威公肆掊克悉力市寵與賄生死朝廷竭天下之財力以養兵祗爲主帥刻剝之資權門厚積之助至於今日則軍民俱貧公私交困黽勉支撐而不可得也總今日之數較之嘉定己卯間增至二十八萬八千有奇是嵗中之費兵居其六五誠如是則兵之可恃以爲用者當何如而今之兵則惰矣在內郡者末作技藝安坐而食官府利其私役而被堅執銳之事不閒也在外郡者多方運販爲商無徵主帥利其回易而投石超距之勇不勵也今之兵則驕矣淮右之兵入弭閩冦淹畱嵗月僅奏膚公已如驕兒悍婦之不可制所至屯駐人甚苦之向使各州簡閱之皆精何至借逺兵以爲重廣中之兵頻年出戍枕戈原野論賞稍薄懷怨望心防扈飛揚近事可慮向使主帥制馭之有素何至召釁而生姦而最不可者喜功生事之人開邊拓地之圖未已也方其銳於進取輕而寡謀取鍪弧以先登馳的盧以深入謂中原卽日可定謂浯石卽日可鐫露布星馳凱歌日至笑儒生爲不武輕周行爲無人朝廷方偉其功於是酬以厚賞捐巨貲出告命以優犒之爲費不知其幾百萬也所得之地非人不守所守之人非粟不飽曠野彌望無糧可因如得石田將安所用朝廷不忍棄其功於是又不計糗糧以餉給之率費百楮而致一石爲費又不知其幾千萬也夫何能發而不能收能取而不能守窮師逐逺不備不虞突如其來望風先遁甲鋋鍪鎧之精堅弧弓鏃矢之犀利輜重貯儲之浩穰凡數千年之所蓄積一舉而擲之爲費又不知其幾萬萬也尋聞之朝乃諱其實失萬言千失千言百方幸而勝則其身受不貲之賞不幸而敗則朝廷爲之任方來之憂勝而誇功以邀其上則予之以數千萬固不敢靳敗而告急以赴愬其上則予之以數千萬亦不敢愛爲國者亦何便於此哉論至於此則執事所謂支費增於前者孰最重愚則曰兵之費爲重蠧獘積於今日者孰最深愚則曰兵之蠧最深廣費興於開禧之初積壊見於寶紹之後是將無一策以捄之歟曰欲重楮自節費始欲節費自省兵始軍實核而不濫邊釁窒而不開謹之重之皆以髙孝兩朝爲法此救楮幣之第一義也議者類曰金人將亡版圖當復天與機防其可不乘此獨何時而諱兵乎愚曰不然昔劉石倡亂晉人未始置中原於度外而諸國亦不敢以中原爲已有迨夫虎狼並吞兵戈云擾民心思舊日逺而亡而江東名義始失據矣始也三輔遺民以見晉官軍爲喜其後全燕父老反以復見太原王爲幸始也冉閔臨江願以中原歸晉爲請其後魏人尋釁反以河南是我地爲辭今日事體適與此類我𨿽指三京爲吾之故疆彼乃指之以爲亡金之故巢如之何而以爲版圗可復機防可乘也況夫進取之兵與保守不同兵之多寡費之繁簡亦隨以異用兵於進取則十倍之力始可制其一用兵於保守則一倍之力亦可敵其十愚之所慮者邊臣以退守之兵爲進取之舉逞於一快以至再誤耳誠能戒諭邊臣謹守吾圉不可以前日一衂爲恥而必有願一灑之心不可以勝負爲兵家之常而當念社稷闗系之重收斂經略河洛之規模就爲葺理荊襄淮蜀之家計念念持重而不輕發事事靠實而不虛張老弱者汰之以壯其威虛冗者核之以養其力稍俟威力之充裕旋爲恢拓之逺圖此區區之愚蓋以輕舉妄動之費爲可惜而未嘗以兵爲諱也因兵費之一事以次及於浮費之可省愚又不能已於言焉蓋築臺九層非一朝之役也障流大川非一簣之功也今日而言省費固非一節目一條例而止也後宮居處不施丹雘之華秀邸賜第姑仍相府之舊此髙孝二朝盛徳事也今修內有司日興土木之工內藏宣索多溢常比之數閹童持片紙名曰內批帑吏按憑由名曰應奉宰臣無所施其均節版曹無所致其勾稽仙經藏室金璧交輝何異乎國計已窮而造金眞玉仙之觀榮邸輪奐擬費鉅萬何異乎軍興多事而營禁中百尺之樓其他嬪禦之橫恩緇黃之厚施予以馭幸此爲何名繼自今能如祖宗時節浮費自宮掖始奉宸出寶玩之珠親王減月給之俸以佐國用以濟時艱至尊以身率先之掖庭戚畹儀刑之宰輔公卿百執事胥然胥效之必如文宗禦三浣之衣以令臣下明徳衣疎麄之袍以倡六宮令尹子文毀其家以紓國之難大歷朝臣以職田三分之一供軍饟之需斷自朝廷立爲定式月計撙節幾何而著之籍明置收楮一庫於外廷以入所省之數內而百官各宜體國減俸有差別爲籍以稽之以入於主帑之司每季計其所入之楮分而兩之一以畱藏一以鑿毀至於外之爲郡守爲監司曰忝給曰將迎曰特送者一切省罷俸及百千者裁其十之四大吏之有例冊者首去之以率其屬小吏正俸之不滿百十者免減之以養其亷況在權臣當國時政以賄成官以賂得陸贄所謂幣帛不已必至金璧杜牧所謂折劵交貸由卿市公者更化以來無焉則爲州郡監司者自能舉所積之緡以收其楮之溢每季必計官吏之減俸若干省罷諸色浮費自能收楮者若干各上之計臺計臺上之朝廷朝廷專置一局防計其數以此定殿最以此行賞罰則令如流水財若邱山楮之貴當如黃金矣竊聞廷臣有請欲行括田於諸州鹽於閩郡令之未出巷議籍籍設果行之其擾可知頃嘉泰間以一換二之法行天下議其不信科敷抑配之禁宻天下苦其不仁假秤提之名開告訐之路天下憤其不義方是時也括田鹽二議可行則當時之宰掾刻薄者行之矣今薄海內外顒顒然有蘇枯醒暍之望尙未有以慰滿之也當淸明之朝正宜力行好事柰何取前日之所不屑行者行之以重失人心乎使括田而果行也有產存而業去有產重而租輕豪右之族正於隱暪中等之戶例受抑配或數人而共爲一戶若盡科之則貧者立見流離或一家而析爲數小戶若不科之則富者得以茍免貧富旣有不均之患詞訟必無可已之時此括田之必失人心也使鹽而果行也汀邵之民不耕者眾斥鹵之息所借爲生往嵗官吏徵利太急與之立敵旋卽不靖一二年來弛其禁賣刀賣犢舊觀未還此端一開怨讟四啟虐熖復煽誰能撲之矧今王人啣命而出民未諭指已生憂疑國計𨿽貧亦豈計此與民爭利如作俑何此鹽之必失人心也無已則有一焉元載當國四方以賂求官而朝廷爲污濁之朝廷李逢吉用事八闗十六子交通財賄而天下爲藏利之天下有爲臺諫都司而公受苞苴有爲雄藩大鎭而明肆席捲有爲制閫總餉而擁貲自肥自更化以來或貶竄他邦或鐫削爵秩或得祠已罷或尙逭簡書而亦有淪沒不存者昔權勢盛行气熖薫炙今囊珠窖玉富可埒國其人𨿽得罪於淸議其家初無損於毫毛當此國貧民困之極縱未可遽行幹淳估籍之典獨不可略仿國初取財藩鎭之術而行之乎國初諸節度所蓄甚富太祖慮其多財而爲變也一夕脫略邊幅於樽爼之間厥明可得各家十萬緡之獻先儒稱之以爲得英雄禦人之術今天下數十大家以富彊號於其鄕者夫人能言之莫若出數千萬之楮配於數十家以易其銅鏹銀帛彼其所積非取之國卽取之民國今貧矣民今困矣使出所積誰敢不從此而不行乃欲以苛斂橫徵施之編戶是所謂溺一人之祝而不惜億兆人之詛念一家之怨而不思一路之向隅其可乎只恐怙帝鄕之休庇恃戚裏之夤緣牽制依違動有掣肘此在朝廷執法之臣當力言之廟堂當力主之其始姑以魏絳請輸積聚之美意風勸之俟其不從則繩以法至於曩者權門廝役嬖妾之家金帛山積有擁二三千萬貲者何憚而不籍之官臺臣嘗言權貴之奪民田有至數千萬畝或綿亙數百里者何疑而不沒之官比之唐人籍至胡椒鐘乳者其法豈不爲恕此又因廷臣括田鹽之論而發也若夫慢令之姦吏不可以不懲僞造之姦民不可以不戢流行之地不可以不廣此皆權楮之節目所當加之意者去嵗二稅之輸許用全楮暴官污吏巧於沮格夏租已償始布其令於通衢秋苗未輸又展其限於嗣嵗朝廷受虧豁之實編戶有拜賜之名贏美之利必有所歸貪者利歸於已懦者利歸於胥欺國罔民莫此爲甚今莫若明敕州縣凡有此類指揮故作隱匿許民越訴責罰必行此懲姦吏之說也去嵗取還舊楮所入反多於所出繼頒新楮僞者與眞而攙行昔楮局黠吏能爲之今大室或效尢矣昔都郡姦徒能爲之今遐氓亦抵禁矣昔取紙於蜀獨可辧認今新局造楮眞贗莫辧矣一有敗露納賄求免不曰字畫之不盡摹則曰貫防之不盡類法當重戮僅從末減似此姑息何以戢姦今莫若舉行典憲示之象魏犯者必誅告者必賞此戢姦民之說也廣東諸郡商賈貿易多有用楮官民出入乃不流通廣之科斂最爲民害納丁贖罪率索見緡仕於其邦去天旣逺瘠民肥已滿載而歸今莫若行下三十八州民間一色輸納並用中半丁錢科罰之類得純用楮庶幾流行一廣厥直自增此廣行用之說也凡此者上不至於損國體下不至於咈人情亦略足以效一得之愚矣抑執事發策無取於開邊拓地之言忠於謀國誰曰不然而致知格物正心誠意之言乃以迂目之此又愚之所未諭也人主一心萬理之防萬化之原所從出也文帝太宗惟不能制一忍心也是以尺布有謡而終累仁孝之徳推刄喋血而竟貽閨門之慙明皇晉惠惟不能降一欲心也是以霓裳一曲旋啟漁陽之變夕陽一語竟招劉石之來作於其心害於其事前代覆轍何可勝數其在今日事有闗於綱常之大風教之本者見逺識防之士昔嘗苦口而今不言前嘗攖鱗而後輙止豈以君徳已修君心已格而無所用其規切乎愚謂心之神明最不可欺一念少邪眾慝交入殫民力於宮室此心之侈實爲之戕民命於戰爭此心之忿實爲之善乎李沆之論曰人主當知四方艱難不然血气方剛不畱意於聲色犬馬則土木甲兵祠禱之事作此蓋切於人主之身而爲格心之正論也大學一書生財之道以財發身之仁以義爲利之義必懇懇言之曽謂正心誠意之無與於財乎今天下之所尊敬者以爲從事於正心誠意之學亦旣擢用略盡矣愚猶有隱憂焉君子之類易服小人之心難知姬公治周效以期年孔子變魯期以期月今陽剛煥采陰气銷鑠近二期矣朝綱𨿽振而有弛之漸公道𨿽開而有窒之萌執政大臣𨿽至公無我而委曲調防於事之所難行宛轉推挽於已之所私薦烏臺騎省𨿽直言無忌而言不見聽非惟不能決去甚至顧惜退縮朝陽不見其再鳴故廟堂舉措豈不大異於前而此際蹉跌則入於彼不可以不畏也臺諫風采豈不逺過於昔而丈夫所爲要不止此不可以自滿也閩蜀二老同時入覲文富並拜公論望之而今則未盡然也荊襄二帥被劾不行臺省並奏善類期之而今則寂乎無聞也於是往來君子小人之間如楊畏輩得以相與竊議曰儒術行則天下富今術行矣而市井蕭條气象荒落富之效何在有徳進則朝廷尊今徳進矣而外敵鴟張叛卒蜂起尊之勢何如蓋君子之類𨿽進而其道未行小人之迹𨿽屏而其心難使之屈服也昔者呂公著薦二範爲諫官章子厚面奏以執政舉人爲臺諫非祖宗法是小人而能爲君子之言今安知無爲訾者乎司馬光攺雇役而復差役蔡京爲尹極意奉行能令公喜是小人而能迎君子之意今安知無若人乎範純仁以國用不足又欲復靑苖法是君子而未免效小人之尢今其事駸駸見矣譬之奕棋局面𨿽攺而其間一二著數未免猶似前日此小人所以不爲心服而君子亦不能以自恕也愚願大臣以主張公道爲心臺諫以維持正論爲責羣工百執事以憂勤淸忠爲念同舟而期於共濟推車而主於必行使朝廷有九鼎之重國勢有泰山之安此蓋天下所望而爲君子之宗主者也不然國有大事君子或不勝其任而長國家務財用小人得以乘間而售其說此其爲患豈特國用不足一事而已哉詩曰心之憂矣不皇暇寐愚不勝惓惓

欽定四庫全書

臞軒集卷二

宋王邁撰奏防

乙未六月上封事

臣聞人主之職莫大於知人知人之道莫先於擇相善觀人之國者惟於所用之相觀之公孫相千秋侯而漢家之事日非九齡罷林甫用而開元天寶之治亂遂決吁可畏也我國家自韓侂冑用於慶元迄於開禧甫及十年天下之勢如人少壯而得疾故其療之也易爲功自史彌逺相於嘉定迄於紹定凢二十有七年天下之勢如人垂老而得疾故其藥之也難爲力幸而皇天佑宋弗替丕基柄國權姦不剪自斃皇帝陛下始得以收川潰矢決之威權奮雷厲風飛之神斷乃眷舊學進秉國鈞而相臣淸之精白一心總領眾職蓋將期年於此矣然以三十年大壊極之天下挐亂膠轕如甚棼之絲而觧之難破爛潰裂如甚漏之舟而補之難陛下於斯時也日與大臣圗維其可以協心輔政者謂天下人望之在眞徳秀也禮闈之牓一造參預之命亟頒中使及門而其病不可爲竟有孤注想元老之意適遭其時京城狂卒因揀汰而叫呼市井小夫興謡言而譏訕向所擯棄之小人遂沾沾自喜以爲天下事非諸君子所能濟必其徒復用乃可辦之一日禦筆中出起袁韶而畀之祠且將大用之在廷搢紳重足以立給捨於是不已於言陛下從諫如流成命隨寢然當國步多艱之時決非一相之所可獨運也戊寅之旦揚命於廷爰立二相淸之爲左行簡爲右先是大臣不得知羣臣不得聞不參朝野之論不稽筮之謀小人佞以爲命相重事出於臣下之所不測非陛下斷之以獨曷克登玆君子忠以爲天下之相當與天下共謀之若不酌於公言是必防防之間有爲之地者況夫必用袁韶聖意已決繼此出命誰敢有言於是君子之憂日深臣𨿽官小位卑蓋不勝宗社之憂不得不出位爲陛下言也彌逺柄國官職之除授不待過中而先行郡國之文書大率有申而無奏陛下一切容忍若防聞知故𨿽進退人才不由上出而未甞有君除吏盡吾亦欲除吏之譏𨿽作福作威聴其専擅而未甞有貴爲天子不得自由之憾迨夫淸之爲相避權則有之而不敢以専權逺勢則有之而不至於怙勢然其心甚爲國而其力不足以副心徳可服人而其才不足以稱徳而又政府鮮協恭之助宰掾乏素練之賢處煩治劇而才疏臨機應變而見鈍開邊一事𨿽出於帥臣之喜功而淸之不能救其源換楮一防𨿽出於樞臣之寡謀而淸之不能奪其議然而公淸平實以主善類而無妒賢嫉能之偏眀白洞逹以受人言而無淺中自是之失通國之臣無愚不肖皆稱爲君子之相而非彼相比也陛下責治太銳課功太速不擇忠賢以輔之乃用行簡以疏間之而又欲用袁韶以快其報復之志是何陛下惟知有招權納賄之彌逺而不知有避權逺勢之淸之能容養彌逺於二十七年之久而不能篤信淸之於二年之暫此非獨愚臣疑之亦天下所共疑也臣思之而得其說彌逺爲相之日以袁韶尹京以鄭損軰領餉受其不貲之餽遺亦不盡入於私門宮掖之內貂璫之流凡所供億極其腆厚自淸之當國以來屏絕苞苴一介不取雄都巨鎭昔有餽於權門者今則獻羨余於公朝姦朋邪黨昔有貢於光範者今乃致慇懃於防徑是以掖庭之供需閹寺之濡沫色色無之所以激仇士良等之怨而不能止卽墨大夫之防乃者籍鄭損之家與之同惡如袁韶軰皆懼及已布置賓客絡繹京師樂禍幸災興訛造謗交結左右轉以上聞謂非行簡不足以爲相非袁韶不足以輔之而訾抵淸之爲果不足用也陛下聴斷精眀初未之信而屢惑於鑠金之毀意不免投杼之疑此非獨愚臣知之亦天下所共知也且行簡之賢固不可與韶同日語而人之多言蓋亦有故行簡爲人素號多智彌逺在時善事惟謹其性姿多苛其薦舉多私彌逺喜其順已毎事委曲從之及與淸之共政所見毎有不同況當耄及之年易犯在得之戒其身𨿽未必肯爲小人之事其門必多引小人之徒今塗人之論皆謂小人之防淸之而舉行簡也意不在行簡而専在韶行簡旣相韶必繼用淸之踧踖不安有去而已小人謀中公論謂何近習閹官廢置宰相此漢唐衰世事曾謂陛下英眀之主而有此失豈不重可惜哉淸之毎見百執必盛言陛下學問緝熈理義多閱聖徳日隆於一日而不知委任之一衰防間之易入是則淸之格心之事業未至也淸之直情任理以待君子之道而待小人廣大樂易無有他腸把握隄防未免多罅故蹈小人之穽而不自知是則淸之謀身之計甚拙也淸之起自書生位至臺鼎奉身而退於淸之何損惟是方今君子之澤未究生民之疾未瘳乃使政府有刻薄姦險如韶者得厠迹焉上而公卿稍知畏義必恥與之同列下而百執稍自愛重必不屑出於其門凡淸之所引用之君子勢必至一网盡去彼將呼儔援類雜遝而來非桑孔之誅求卽張杜之慘酷非楊興鄭朋之傾巧則杜欽谷永之柔邪一韶得用羣憸輻湊凶徳參防孰能禦之臣恐天子不獨無安靜之福且將有生靈塗炭之禍矣臣謂人主惟有一心有自眀而入昏有自邪而反正陛下前日將大用徳秀者此心也推此心以往則所謂韓休入朝吾𨿽瘠而天下肥者可以防致太平今日之喜用韶者亦此心也推此心以往則所謂人言盧杞姦邪朕不見其爲姦邪至於危亡而不悔自徳秀旣亡無以副陛下之委任遂使陛下急於爲治有用韶之思如醫者急於治疾參苓不用烏堇是求自眀入昏間不容髮然反邪爲正特在陛下轉移間耳徳秀𨿽亡天下獨無人乎南廣之崔與之西浙之劉宰皆其比也然此二人老而知止利祿恬然必不爲蒲輪而出而與徳秀道義合年徳均膺天下之重望猶幸有西蜀之魏了翁在也了翁近被文昌之除侍讀之華班翰苑之淸職悉以畀之天下皆覘陛下之必能大用了翁此誠反邪爲正之機也宰職之任固貴有同寅和之美而亦不可無交相規正之誠人之才品豈不自知緩急剛柔賴以相濟元齡之薦如晦蓋以如晦之斷可以贊己之善謀姚崇之薦宋璟蓋以璟之正可以濟已之應變是所謂五味合而後鼎可調八音和而後樂可備古今無忠邪兩立之理若君子小人雜處於朝而求天下之治不可得也假使行簡相而韶亦用了翁參於其間其義當無所可否耶風行舟駛局變棋新人人自危街談巷議此爲何時而風憲之地曾無數十章彈夏竦者豈畏防夫方張之焰而不敢犯其鋒耶抑幸時事一變之餘猶可固此位耶章惇爲相林希受其同爲執政之諾爲之艸制旣而擲筆於地有名節壊了之嘆希𨿽不才而是非羞惡之常心猶未盡冺沒設在今日韶當柄用臣恐艸制者安然爲之不復有愧恥矣陛下收用羣賢殆爲何事而士大夫受官職負朝廷一至此甚是又臣之所甚懼也臣自叨第十有九年未脫選調方綴冊府本無言責何苦攖鱗實以陛下用捨之際治忽所闗而官無崇卑皆不可上負天子下負所學此臣平日父師之教也伏惟陛下念社稷之重謹輔弼之任參國人之公勿左右防言是惑用君子之徳勿小人有才是喜不可衰蕭望之之眷顧使恭顯得以蝕其明不可迂魏徴之議論使權萬紀封倫得以投其欲如此則朝廷有九鼎之重天下有泰山之安矣臣言可采陛下不以人微而廢之固臣之幸亦天下之幸臣罪當誅諭之執法聲之丹書而斥逐之亦愚臣區區盡忠之職分也干冒天威惟陛下裁擇貼黃臣一介疏賤不知宮掖中婦寺姓名爲誰但道路之人皆言有吳知古陳洵益纎巧反覆最能撓政大眀當天羣陰宜伏豈應有此臣愚欲望睿斷將知古洵益斥逐逺方以絕黃冠左道出入禁闥毀譽臣下得行其私之貴妃之兄𨿽得外祠往來湖山交通闗節巧宦多趨其門易有履霜之戒詩有桃虫之譏防微杜漸不可不謹仰乞睿照又貼黃封事已就未及上進忽覩除目崔與之參知政事中

外相慶不謀同辭但與之年已髙必不復出設若果來廣去天逺必至冬末方可入覲今京城事體甫定京口忽又吿變時事多難如此不可不擇用人望以鎭服之欲乞聖斷於從臣中選其負天下重望者以參政府此誠彊本折衝之急務仰乞聖覽

乙未閏七月輪對第一札

臣聞人主所尊者天欺天過之大者也人臣所尊者君欺君罪之尢者也貴爲天子尊無與二獨有髙髙在上足以起其敬畏之心耳天可欺乎勑天之命惟時惟防舜之不欺天也一日不勑則欺矣文王陟降在帝左右文王之不欺天也一息不在則欺矣上帝臨汝毋貳爾心武王之不欺天也一念少貳則欺矣委質爲臣分圭析爵凡其身其家之所享者秋毫皆君賜也君則天也君可欺乎後不尭舜其心愧恥不以伊尹之待其君者事君是欺君也事君勿欺也而犯之不以孔子之犯其君者事君是欺君也責難於君謂之恭陳善閉邪謂之敬不以孟軻之恭敬其君者事君是欺君也臣竊惟韓侂冑用於慶元迄於開禧柄國十年而上下相率以爲欺者亦十年史彌逺相於嘉定迄於紹定専權二十七年而上下相率以爲欺者亦二十七年皇帝陛下天造神斷忍於容故相之欺而不之誅天爲陛下誅之遂得以收攬大權躬親大政震霆聲於九蟄煥陽采於積陰天下欣欣然有得志之喜無如欺君之習耳濡目染之久內外大小之臣猶習以爲常而不知攺臣請爲陛下誦言二相並命責任惟均然禹臯協恭固足以成相遜之風周召不悅終亦底往濟之效無他忠實不欺而已今也外爲推遜中實相猜入堂則不同時正謝則不同日謀一事也甲可則乙否用一人也彼是則此非一旬而吿假者五六焉一月而求去者十數焉大臣百辟之倡也何忍爲欺以倡之乎方今國匱民貧兵驕將懦怨讟交起姦宄相尋蓽門圭竇之人皆有陵上之忿心京卒叫呼難期一靜四郊多壘人心皇皇危機交急而不停敗證已露而難揜此獨何時而爲左者曰眷顧衰臣宜去爲右者曰譏謗至臣宜去昔日防趙普於太祖皇帝者上責之以鼎鐺有耳汝不聞普爲社稷之臣乎今疑眷顧之衰者盍自反曰吾之不能堅上眷如普者何由當益思總領眾職仰稱上意而後爲不欺也仁宗皇帝問廷臣誰可爲相王素對曰惟宦官宮妾不知名者則用之上於是決用富弼天下以得人爲賀今疑譏謗之作者盍自反曰吾之不能副人望如弼者何故當益思所以開誠心布公道逺防邪而主善類而後爲不欺也不是之思方且互爲比周交信防說明有明之黨所以攻其右者無不至婺有婺之黨所以毀其左者無不力而又有往來二相之間獻防取媚有口如蜜嫉忠害正有舌如刀爲鬼爲蜮有靦面目者二相方傾耳以聴之於國事乎何卹臣思韓忠彥曾布不相下而小人京得以乘之趙鼎張浚不相得而小人檜得以繼之使羣憸鋪排布置之術得行善類私憂過計之言果中必至於棟朽榱傾而後已夫當國步多艱陛下方以扶顚持危望二相而軍國之務日以壅遏道路之謗日以沸騰執政大臣曾無一言忠於獻替豈居狄仁傑李嶠之中則蘇味道法當模稜處李絳吉甫之際則權徳輿義當無所可否耶此宰執大臣之欺君者然也從橐經筵所以備顧問而資獻納也薫蕕共器鸞鴞同巢官美於人爵逾其徳設無二三君子猶系天下之望防何不污文石之班橫經翠幄多號通儒突梯脂韋不敢以望淸光今日曰誠如聖眀明日曰聖學非臣所及不過雷同一聲相爲容悅耳烏臺諫省所以主風憲而紏官邪也眀目張膽見謂稱職比日以來罕聞朝陽之鳴漸有立仗之態問之則曰吾甞言之而不見行吾有奏牘而不付出是則拒諫之名歸之上矣然有言責者不得其言而不去如物論何間者公族之親挾外臺之隙由中進狀不經三省徑下之臺此殆出於一時乘快指揮偶不省察使有以不經鸞臺鳳閣何名曰勑爲言者上意豈不幡然攺之何至竊議於私家不敢昌言於諫紙長此不已斜封之漸實胚胎焉忠愛君父不忍置於有過之地者顧樂如是爲欺乎陛下親政之始首重貪贓之罰今毋謂貪污舊染可以洗而空之也前日之賄賂惟入權臣之一門今日之賄賂或入外戚或入閹臣或入近習旁蹊曲徑不止一途頃籍鄭損之家與之同惡如袁韶軰皆懼及已潛托賓客結局聚金一罅可投鑽刺而入遂使從臣與詞臣交爭陽爲不根之詞陰爲姦贓之庇而臺臣所劾往往不能以盡行其忠舉此一節其他可知外而州縣鷹攫狼吞在在而有秤提楮幣徒營嚢橐之實利而何補於公家苛斂有禁視爲墻壁之虛文而何顧乎淸議暴不卹下貪不畏人尺寸之援可以攀躋臺府之刻皆得茍免田裏怨咨憤气滿腹天髙莫訴怨已在眀今而曰貪濁之風內外已革者皆欺陛下也權姦當國招納姦鄰交通彊敵偸安豢養玩歳愒日養癰防疽及至裂潰往歳邊帥輕而寡謀三邊方開一敗塗地甲兵輜重蕩無孑遺王檝之來實欲覘國將迎過厚示弱取輕狼子野心得以窺我多治戰艦盛集車徒近聞以百萬之精兵分三道而入冦而吾聞風膽寒爲備茫然趙範猶有方略軍民安之全子才軰跋扈飛揚喜功生事掊尅慘酷嬉笑殺人近於彭城之墟又有覆師之舉自初用兵爲自安計乃招新集之北軍以塡南軍之缺數設或變生肘腋不知何術以制之陳韡之在金陵庶防一賢可制千里之難而又與範不合兩不足恃三趙則有塤箎之相應於韡則有劍佩之相攻防藺之釋憾同心李郭之相勉以義韡可語此他何望焉往者中興之初張浚嶽飛劉光世韓世忠皆善將兵惟不相能遂誤大計若軰小才敢望昔之萬一而淺中狠愎未見其比徒快睚眥之私怨遑卹唇齒之相依今而曰邊鄙之事自有將帥可托者皆欺陛下也臣之所謂人臣相率爲欺者亦旣陳於前矣陛下自視宮廷壼奧之地言行起居之微能不欺天否乎荒腆自逸商徳腥聞一醉日富周命不又陛下於酒則有箴矣旣箴之後果能使夜气孔神不亂於杯勺乎聖謨經逺不荒於麯糵乎抑猶未也謂非欺天不可也燕尾謡作禍水浸淫霓裳曲終戰塵紛起陛下於色則有戒矣旣戒之後果能知淫聲艷色毒於烏堇乎狐媚熒惑慘於戈矛乎抑猶未也謂非欺天不可也樊陰恭順與漢同休韋武橫恣蹙唐於亂此外戚之不可不戒也今設有防龍流水之奢朱輪華轂之侈陛下果能禁戢之乎富貴有極人當知足陰興此語天實聞之陛下以此儆戒外戚則不欺天矣恭顯用事炎正業衰仇魚得志甘露禍慘此宦寺之不可不戒也今設有舉動回山海之姦光焰動四方之惡陛下果能制柅之乎淸忠奉公辭位懇惻呂疆此心天實臨之陛下以此訓厲宦寺則不欺天矣抑臣區區愚忠有所謂欺天之大者不敢不竟以爲獻夫錫陛下以聰眀智勇之資者天也付陛下以崇髙富貴之位者天也人臣何力之有焉彌逺貪天之功以爲已有陛下垢藏疾若罔聞知故𨿽進退人才不由上出而未甞有君除吏盡吾亦欲除吏之譏𨿽作福作威聴其専擅而未甞有貴爲天子不得自由之憾及其自斃天下大勢至於大壊極獘而不可支持陛下猶未悟其罪當誅凡遇臣下有言其過則天顏爲之不怡甚至親灑宸翰一則衛王二則衛王曾不指斥其名詔誥所屬保全其家且並與其淫妾悍僕而庇之竊窺聖意不以四海九州之奉爲天所畀皆歸之彌逺之功是誰欺欺天乎晉悼公年十有四而得國猶能語諸大夫曰孤始願不及此孤之及此者天也其眀斷如此故能以其國霸曾謂陛下英眀聖武所見乃不出此彌逺在日盜竊陛下之威權絕滅陛下之友愛巨慝積釁上通於天陛下猶以功臣名之若欲宥之數世臣恐非所以當天心自寶慶至今南北生靈之命戕於干戈者不知防萬億民怨於下天怒於上連年災異史不絕書邇者太白經天占者以爲流血千里之象陛下亦甞反思其獲戾於天之由乎天理人倫之變必有大不安於聖心者權姦尙在事有牽制人猶得以諒其非陛下之本心今反厚於姦臣之恩而恝然於同气之念將何辭於天下乎此愚臣之所不忍言敢昧死妄議以此爲欺天之大者也上好仁則莫不好仁上好義則莫不好義陛下茍有一念之欺天安能責臣下之不欺君乎臣願陛下常蚤夜以畏天之威毋逸豫以重天之怒於聖心所大不安者求以理義安之而又於禁戢戚屬檢柅宦官者旣謹之又謹之眀詔大臣協心輔政宏濟艱難如苴漏舟如沃焦釜毋悠悠而視毋安安而居羣工百辟皆當洗濯磨勵竭忠盡瘁毋至相率以欺朝廷則天下事勢猶有可爲之理不然內外之變交激宗社之危無日矣蟣虱小臣日懷嫠不卹緯之憂乍覩威顏未信而諫罪當萬坐惟陛下裁擇

第二札

臣竊觀漢陸賈有言天下安注意相天下危注意將臣甞反之曰安當注意將所以爲有備無患之圗也危當注意相所以重扶顚持危之責也今天下大勢曰已安非愚則防而謂傾危之踵則實非過論也將相重寄皆當於此時而加心焉臣不得不復爲陛下吿司馬光入相遼人有謹而生事之戒韓琦範仲淹董師西賊有寒心破膽之謡徳望之足以服人也如此十數年來系天下望者閩廣蜀大儒而已陛下前日大用閩之儒宗而天不憗遺海內悲之今所賴者猶有蜀廣二老在耳參預之命𨿽在嶺南而其年已髙其心知足未必爲蒲輪而出今之晉陟文昌兼經幄禁林之淸華者聖意向用天下人知之矣胡不於此時置之政府以副人望封疆之外有變容動色之警則出之以視師必能立琦淹之威名三邊無虞則可以端委廟堂負荷大事以尊中國以威四夷亦必優爲光之事業此臣拳拳於陛下注意相者一也卻縠以禮樂詩書爲晉之元帥裴度自進士中出成唐之雋功儒者之將古難其人以人望推之金陵之専制閫者近之矣其人甞爲江閩之監司帥守毎遇盜賊竊發以談笑處之所至立功民賴安輯然臣不武書生竊議其好殺之過而又恐其臨敵制變之輕也今春入覲乃見其奏對之章開陳諷諫首以無輕用兵一事懇懇言之臣於是知臨事而懼好謀而成可以行三軍者其斯人之謂歟今四郊多壘之秋莫若以閫外之事一切付之使淮襄受其節制而又眀賜戒勑使之同以國事爲念毋至互相猜忌申嚴儆勑如髙宗皇帝所以戒江上諸將責其協力以圗事功維揚防府北軍多於南軍若易其帥亦能召變莫若並與其軍徙之極邊別擇有威望者以帥維揚至漢東謬守無能爲役宜並黜之使不至爲主帥之誤萬一事勢孔棘如臣所言出政府之實徳重望者以鎭之精神折衝坐可制勝此臣拳拳陛下注意將者二也而臣私憂過計猶恐陛下信任將相之誠意左右近習得以間之臣請以唐爲諭元宗之相宋璟隨致開元之治一日天旱有魃優人作魃戱於上前以傾陷之璟隨罷相蓋璟之爲相持紀綱抑僥幸左右近習之不便倡優笑謔若出無心而必有使之者矣以其時攷之王仁皎以后父之貴璟則以築墳過制而爭之王仁琛以藩邸故吏之暱璟則以除官過制而斥之以至內侍貴幸如楊思勗者璟心嫉之未甞與之交談是數人者皆不便於璟者也優伶之戲此軰實使之是羣小能移相權於防防之中者不可不戒肅宗之用郭子儀以其有收復京師之功旣授之以兵柄矣一旦爲魚朝恩所防從而奪其兵及史思眀再陷河洛則又用之復爲魚朝恩所沮從而止其詔及光弼敗於河陽則又用之代宗旣立程元振忌功復從而罷其節度及回紇入冦涇邠云擾則又用之有難則責子儀無事則程魚軰是信子儀孤忠自許但知國家有難則出身以當之何暇與憸壬軰較曲直然天下良將不多子儀也則羣小能奪帥權於反覆之頃者尢不可不戒大抵君子立人之朝其進以禮退以義如松柏之特立如鳳凰之孤鳴斷斷乎無所依凴附麗也小人枉道以求合茍有可以攀援者疾趨而湊之權臣用事則附權臣婦寺有寵則附婦寺近習得志則附近習邪正之分各以其黨觀人之法槪見於斯臣觀近日閹宦近習之徒得以毀譽臣下熒惑主聴其名姓駸駸有聞矣穴墉之狐不可灌也伏社之防不可燻也獨不可於始入之塗而窒之耶易有堅冰之戒詩有桃虫之諭陛下爲賢人君子計爲社稷生靈計不以臣位卑言髙而亮其忠則臣之幸不然苦語忤時自掇罪戾而去亦臣區區盡忠之職分也薦瀆天威惟陛下赦之貼黃臣按熈寧初富弼爲首相甞獻言曰執政大臣喜怒系人情之舒慘邪正系朝廷之盛衰執政不和則有司不和有司不和則萬務不治或分爭於官府或辯別於君前咸蓄不平之心舉無至當之論此爲執政不和言也今二相不合臣願申弼之言而勅戒之大臣協和則賢和朝而物和野天下之福也臣又按秦王廷美以罪貶房陵責咎憂悸得以令終太宗皇帝毎念天倫必悲泣不已未逾三月立其子徳恭予之供贍大臣宋琪謂此舉捨過卹孤足以感動天地比者姦臣以濟邸塟於西溪泥淖之中鬼如有知必能爲厲天怒民怨職此之由欲乞聖慈惻然動心命有司以禮攺塟以妥其神乃俟國本旣定然後爲之立嗣以釋天怒以弭民怨非細故也臣第一札首尾所言信而有證俱在國史並乞睿照

丙申九月封事

臣伏覩詔書以季秋中辛眀堂蕆事之夕天大雨雷非時發聲明威震怒炳然甚著令小大之臣下至民庶推原致災之由敷陳消變之防凡朕躬過失朝政缺違悉意以言靡有所諱臣跪誦感泣昧死進言臣甞觀先儒程頥論郊祀眀堂之制以爲萬物本乎天人本乎祖故於冬至爲气之始祭天而以祖配之萬物成形於帝人成形於父故於季秋爲物之成享帝而以父配之蓋古今制度不同然郊尊而眀堂親則未始不同也恭惟皇帝陛下季秋中辛有事眀堂聖祖神宗實與享之而寧考在天之靈則爲猶親於列聖必其享祀之際儼然若見其洋洋之神愾然若聞其嘆息之聲也夫何衮冕方升駿奔在列犧牲未薦琖籩未陳而驟霔傾盆黒潦滿道雷轟其響電曄其光聖心惕然懼形玉色宰執而下局蹐顚沛不得成禮而退皇天之怒陛下寧考之怒陛下也至矣臣猥以狂愚待罪丞郡引領雞赦至於南陬比之常年辠緩旬日臣誠愛君誠憂國朝夕危栗食不下咽肆赦旣頒驚魂甫定越再信宿復覩眀綸則知以眀威震怒之故廣求臣庶之言臣愚不肖竊以爲陰雨爲沴雷發非時間亦有之而獨昭示於明禋之夕者此皇天寧考之積怒至是而後泄也臣請爲陛下言其獲怒之端與夫解怒之道可乎陛下之身皇天寧考之所眷佑也陛下能敬其身乃所以敬天而敬寧考也麯糵致疾過於沈酣妖冶伐性深於陷溺中宮素以徳選有小星恵下之仁妃嬪多以色進有緑衣上僭之失初秋逾旬曠不視事道路傳播人心憂疑及蒞正朝宜逺聲色嬪禦異數橫出滋多尢物爲祟不惟不芟夷之又從而封殖之在禮有云子者親之枝也不敬其身是傷其親陛下一身十三聖責望之所歸千萬世本支之所系不知持觴席之戒求所以養壽命之原此皇天寧考之所以怒也陛下之位皇天寧考之所畀付也陛下知天位之重必知有以厚天敍之典乃所以敬天而敬寧考也故王何負於陛下而使之魂魄之無依歳時之絕祀彌逺何功於陛下而保全其富可埓國家簡記其不學面墻之子竊窺聖意不過曰故王之在霅邸有瞹昧之過故仇之也深彌逺之擅國命有擁防之功故徳之也厚不思夫霅川吿變非出於故王之本心天知之寧考知之陛下獨不知之彌逺専權宜受貪天之酷罸天厭之寧考厭之陛下獨不厭之亂臣賊子何代無有𨿽在本朝亦所不免逺而京黼近而檜侂僅能竊弄威福以毒臣下未有敢行不義戕賊人主之同气如彌逺之爲者詩有角弓爲骨肉相怨而作也乃以民之胥然胥效爲言故王之寃未伸彌逺之罪未正此皇天寧考之所以怒也陛下自更化而後立政用人當掃地以求更新執政大臣當同心而扞王室夫何廟堂造命之地反有劍佩相攻之風朋左者則議右之機械深黨右者則誚左之門庭雜民訟在有司而左之館客乃以賂章官職在朝廷而右之族黨乃以贓敗甚至濁夫黠子久在臺司招權納賄猶如曩日金免晝攫而夜或暗投雞恥日攘而月猶未已司道揆者若罔聞知但見榻前奏事謬爲恭遜都堂當筆公肆異同盤石不任而棟傾鹽梅不和而鼎覆慶曆之車主於必行元祐之舟戒其偏重昔者君子協心爲國義同一家今之大臣立黨相傾甚於仇敵天工之曠如此而陛下方以代天理物望之欲皇天寧考之不怒得乎陛下自踐阼以來民之死於水火死於旱荒何可勝數金人殄滅彊敵方興機防𨿽來事力未至有妄男子抵掌談兵深入三京尅日恢復輕於一擲折翅遄歸棄甲曵兵隻輪不返糧食積貯顆粒不畱邊鄙之民殘於鬭戰暴骨如山內地之民困於轉輸橫屍塞道國威由此損失國用由此空虛範葵子才之罪於是乎通天矣逆全送死天實誅之僥幸成功執以要上西蜀數州相繼淪沒而巨鎭如興元勦於戎馬之一屯京西八郡莾爲邱墟而要害如襄陽空於北軍之一炬宣和拓地裔域亂華開禧稱兵權臣函首惟兵與民相依爲生兵端一開民禍罔極自寶慶以至於今赤子之殱於干戈者不知其防萬億孝子仁人以伐一木殺一獸不以其時爲非孝豈有天民之死如此其夥而陛下方垂衣拱手以視之欲皇天寧考之不怒得乎統有正傳尊無二上人之母一陛下之母三榮邸則所出也沂邸則所繼也壽眀太后功冠髙孟則天下之母也方東朝無恙時承顏順色凜如奉盈彼二邸者安敢顧之今宮室服禦竭力奉承恩禮過隆毋敢議者濮園故實載之瑤編充類而言禮可義起何至權度不審彼重此輕以私滅公以恩奪義安知皇天寧考之怒不以外戚有用事之漸乎自古婦寺易生厲階陛下英明神武如日在天便嬖使令安敢預政問之朝野具識姓名何物臣璫輙進滛巧蕞爾近習久怙私恩貴艷妃嬙輔車相依能梯羣小能穽忠良能間君臣能亂嫡媵思昔盛時元老一語立去守忠宮中內降深憚杜衍今朝無厚徳重望可壓服之弱者畏讒巧者買譽穿社之防莫之敢燻在墉之隼莫之敢射長此不已爲釁叵量安知皇天寧考之怒不以宦官近習有撓政之萌乎臣之所言獲怒之端者六而觧怒之道莫切於陛下之身臣甞愛歐陽修之言曰自古帝王𨿽號至尊未甞獨處其出而居外不止百官奏事而已必有經生學士講論燕閒其入而居內不止宦官宮妾而已必有太子問安侍膳宗室子弟驩然相接計其一日之中未甞一時獨處也修爲此言蓋以選立皇子爲仁宗勸今愚臣之吿陛下亦如修之吿仁宗誠使元良一立國本一正天性之愛油然而生淸眀在躬嗜欲日損間有禦幸必精必専上帝降祥篤生聖嗣則選立者歸之舊邸有祥符故事在陛下何憚何疑而不蚤及此也眀禋之五日陛下用漢災異劾三公故事參之淳熈近比中出一紙罷免二相譬之人子受父母之譴而不能堪則遷怒於家相而逐之卽日出闗之命毋乃太匆匆乎古先哲王之用大臣疑則勿用用則勿疑羣公先正立人之朝道合則畱不合則去淸之當去久矣見防而作屢失於防色斯舉矣何止於色抽身不勇君子惜之行簡以經筵畱果合於進退之義否乎防恥節禮以待君子故寧捐其身不受戮辱一介之士館於公卿之門辭色不順望望去之至於逐客之令已下而又畱之士茍爲畱則亦可賤矣況大臣乎賈誼所謂握重權大臣而有奴無恥之心惜其黨無有以此吿之而嗜進讇夫兾其棄鹿而懷鼷未免見彈而思炙反從而慫慂之也彌逺柄國二十七年天下人望在數十公或屏棄不用或用而不盡其才荏苒至今雕零殆盡淸之當軸收召諸賢聚之本朝最後而徳秀至參預命下疾病嬰之文宗識卿不早之嘆至形當饋詩人邦國殄瘁之惜中外所同咨夔繼亡了翁又去元夫鉅人稀若晨星陛下旣去二相環顧在廷無可當枋用者乃以相印起與之於南海之濱與之天下大老也其如耄及且病未必肯來揆席久虛事權不一性之鳴復畏首畏尾更相推遜中書之務壅遏不行陛下起視四海之內風濤如此今爲何時而可無濟川作楫者乎臣之所深懼者天下之權不在中書必至潰裂四出或在外戚或在宦官或在近習女寵唐之世進退大臣聴命閹寺流獘之極遂有定防國老者出焉臣言及此不勝履霜堅冰之憂陛下聴之宜爲曲突徙薪之計何況紹定小人之渠魁有表表在人耳目者朶頥羊鼎之日久鑽頭防穴之巧深曩者予祠有命舉朝之士重足而立交口而爭眾怒難犯成命遄寢今者無故又予之祠豈冥冥之中有爲之地者乎臣謂世道升降之機君子小人進退之防但卜之宰輔何如人耳爲慶曆元祐今日也爲崇觀宣政亦今日也然爲慶曆元祐則難爲崇觀宣政則易天其或者與之宿屙頓蘇筋力猶健蒲輪一出豈不副蒼生霖雨之思如其不然彼老姦者牽引而至則天下之事去矣臣去秋輪對妄生臆料惟恐曾布韓忠彥不相能而小人京得以求之趙鼎張浚不相下而小人檜得以繼之使此狂言不幸而中如宗廟社稷何臣願陛下審於擇相參以人望毋爲左右毀譽所惑謹於用權要使常在中書毋爲旁蹊曲徑所移一相得人庶眀勵翼求所以當天心而合人心者必以伸故王之寃正逺相之罪爲第一義也前者二相𨿽所用有先後均爲受逺相之知豈無是非之心而動有牽制不得以直遂其欲今已用如性之鳴復召而未至如與之與夫人望所屬之諸老皆非托身於冰山者必能陳大義以廣上心必能主綱常以扶世教遷西溪之陵而卽之髙爍擇諸王之賢而主其奉甞若夫彌逺之家縱不忍籍之獨不可籍其僕妾乎彌逺之爵𨿽不忍追褫之獨不可詘其謚號乎彌逺之子縱未欲禁錮之獨不可勒之休致乎執政大臣以大公存心以中正許國出一號令行一賞罰於其命令始出之地其直如矢而又端之其淸如水而又澄之則諸閫稟神算於帷幄必不至於防扈飛揚戚裏婦寺近習之徒受威令於朝堂必不至於譸張爲幻而又旁招俊乂列於庶位以備經幄之講論以充扈從之顧問君心正而朝廷正而百官萬民正於以迓續皇天之命於以簡在寧考在天之靈轉災爲祥易禍爲福臣所謂爲慶曆元祐難者則易將至矣臣甞面覩淸光冒進人君不可欺天人臣不可欺君之說陛下溫顏容納不斥不怒畀以祠廩甫及逾年又起家以半刺寵之隆天厚地恩徳難酬寸艸報春寤寐在念竊見先朝名臣司馬光通判並州日當仁宗春秋方富而首建儲大議乃定其時在朝公卿所難言者而光言之仁宗不以位卑言髙罪之也臣才品庸陋於光無能爲役然葵藿向陽心實同之敢因眀詔之下控竭胸臆冒進狂言亦惟恃陛下有仁宗之眀故臣得以效光之直也干犯天威罪當萬死惟陛下赦之【按本傳載此文有隱刺覆絕攸嬉尊寵綱淪法斁上行下效京卒外兵狂悖疊起數語篇中不載應有脫誤又按本傳邁於淳祐中知邵武軍在郡奉詔以亢旱求言驛陳七事今永樂大典本闕】

欽定四庫全書

臞軒集卷三

宋王邁撰論

髙帝論一

人惟有所不爲也而後可以有爲惟能忍於其小也而後可以成其大古之人有行之者髙帝是也何謂有所不爲也而後可以有爲天下之大非利於小者所可圖也匹夫匹婦之爭止於簞食豆羮而已也於此而有人焉不惟不爭之而且遜諸鄰而不受則一鄕之人莫不畏服之矣爲一鄕之所畏服則一鄕之事彼固可得而辦之也推而上之其不取者愈大則其所辦者愈逺無他人以其所不爲信其能有爲也項羽以蓋世之气直欲摧嶽岱而傾河海然觀其心度之所安大抵知有楚而不知有天下故其貪戀故國之榮不啻如晝錦之快是其志已可悲也宜其天下不得而有也髙祖防時貪財好色之心本錮其中及至入秦之日至玉帛子女曽不以動其痼疾是何貪於前而防於後也其心今日之所欲固甚於前日之所愛者也前日之所愛者溺焉今而能果敢決裂以求自出焉此其所挾持者甚大气量甚髙志趣甚逺秦闗百二之險帝固得而隘之矣楚眾百萬之彊帝固得而弱之矣範增之徒方且刮目於其旁其敢以平昔在山東者而藐之哉劉項成敗吾不決於垓下之圍固已決於項羽眷戀歸楚之日髙帝入闗無所取之時矣何謂忍於其小而後能成其大天下之大非有以容之則天下皆吾敵也少年豪傑之徒防劍而起挺身而闘此不足以言勇也天下有大勇者有上人之志而能甘心以下人有集事之謀而未嘗與事爭勢忍小忿而成大謀屈一時而伸於後日此則勇者之所畏也方天下發難之初秦兵常勝逐北羽獨破秦軍虜王離走章邯降欣翳兵鋒所加至必糜潰及聞髙帝先入闗則瞠目裂眥忿如驕鷹猛虎之不可犯是故毎與漢戰有勝無負吁亦壯矣而髙帝則惟恐其戰之不力而勝之不亟也鴻門之役鋒刄蹈前而不之忿也彭城之敗睢水不流而不之駭也失眾於滎陽跳身於鴻門中弩於廣武生死患難迫其前而其心則休休如也置太公於髙爼而不以爲辱棄二子於後車而不以爲憾南鄭之遷屈節從之鴻溝之約彊顏受之寧爲之摧挫困躓而不願較其是非曲直也寛之使不吾疾狃之使不吾慮豢之以飽其欲驕之以昏其智示其弱而殺其怒待其間而乘其斃然後全其鋒而破之於垓下雍容談笑遂置羽於死地前日之摧挫困辱者於是乎一灑之矣嗟夫惟天下之至亷者爲能貪惟天下之至怯者爲能勇帝居項氏於貪而自處於亷故彼之貪反爲我所利帝居項氏於勇自處於怯故彼之勇反爲我所敗藏貪於亷藏勇於怯帝之術神矣其事偉矣

髙帝論二

子房髙帝之蓍龜也帝以聰明精敏照臨臣下蕭曹婁酈不足以望淸光然猶時出一謀一畫以爲助帝皆開奬容納之至於臨大事決大疑處大緩急未嘗不以質之子房甚矣子房之大有造於漢也自今觀之南陽之防帝意欲西良乃力陳危道之諫遂得以敗秦防宛設無良言則秦攻其前宛制其後能無失機之悔耶武闗方入帝欲擊秦良乃設爲益幟之計於是大破秦師設無良言則以我之寡犯敵之眾能無覆師之懼耶旣敗秦兵西入咸陽卽欲止宮休捨樊噲之諫不從遂以問良良則曰願聴噲言是以灞上之師遽還否則蠱於聲色沮撓軍气禍孰甚耶眾口盈庭請都雒邑帝乃唯唯從之婁敬之言未入遂以問良良則曰敬言是也是以闗中之都遂定否則形勝一失進退無據危孰甚耶楚兵方張力非其敵闗東之地孰與守之使帝不以問良則遣三大將之計無所聞將恐咽喉之地先爲敵據天下安知爲我有耶刻印苴茅封六國後事已垂成誰敢言者使帝不以問良則八不可之說無所聞恐賢士解體勍敵並興安保其不長亂耶韓信防扈難制守地於齊假王之請驕色可掬帝之怒極矣使良不悟於躡足之頃則信不軌之謀立談而泄況肯終身爲帝用耶封賞方行人懷怨望沙上聚首良可寒心帝之慮深矣使良不出先封雍齒之言則此曹機械日深或有倒戈震主之事何以制之耶凡此數端皆切於成敗存亡之大計者子房能爲帝言羣臣之所難言知羣臣之所不知故曰子房者髙帝之蓍龜也天下已定之後帝溺於愛欲立如意劉氏之業昔以艱難辛苦而得之者幾嘗試於一擲叔孫通儒者嘵嘵於口舌間而周昌且欲以死守之子房是時若無預於此呂后使人以髙枕而臥之言責之彼豈茍臥者哉端居深念慨然有得四皓朝來而儲貳暮定矣蓋子房從帝於患難中窺見帝之肺腑爲甚精熟是以察其機而投之商山之老帝所願致而不可得一旦以太子故盥沐來前帝知人心有屬矣羽翼之成蓋有所警而動也是則四皓者髙帝之良藥惟子房知其受病之處投之一劑而帝之宿恙卽解其功顧不偉歟伊川嘗曰髙祖幾曽用張良良用髙祖耳吁有防哉

髙帝論三

自古英雄之君出而得志天下固其神機廟謨弛張闔辟有非淺智末議所可窺測然至於摧敗困衂倉皇窘迫之際智窮而無所施力憊而無所用而卒能宏濟艱難以成大功者此非人之所能爲也天也秦失其鹿髙皇帝披荊棘冒霜露以與羣雄共逐之而驍暴彊鷙與漢角立者楚其勍敵也羽奮百戰百勝之威西向以爭天下先鋒所加飄忽震蕩如暴風淩雨髙帝無尺土之階獨以一身橫當乎其衝徘徊反側不能以自定宜若不得遂其志而卒之破羽垓下成功若是之果者人孰不以爲帝之智略足以辦此而奔走前後諸臣預有力焉余謂不然帝之於天下最無心於得之者無心於得而竟得之天蓋有心於相漢也初帝起自沛中蕭曹皆文吏自愛欲稱兵倡亂恐事不就秦族其家獨以帝爲人望所屬故共推戴之以爲兵首此非帝有心於利天下也秦兵方彊諸將莫利先入闗懷王與諸將謀遣長者扶義而西於是帝不得辭此又見帝初無心於入闗也自時厥後與項羽相持於﨑嶇戎馬間爭頃刻之命者屢矣鴻門之圍彭城廣武之圍其備甚疏其力甚窘而皆能脫一生於萬死之中此非天有以相之漢之爲漢未可知也方其入闗之初羽以百萬之師叱吒長驅目中已無闗中矣項伯羽之季父以張良之故爲帝緩頰於羽羽至陸梁且防心忍气與帝周旋於杯酒問及亞父之謀一發項莊之劍已跳躑而不可禁吁亦危矣伯獨以身翼蔽於前未幾樊噲得以攘臂而入一怒之餘羽气已索帝得脫身於項氏垂涎之口羽之君臣始彷徨四顧吾屬爲虜之言始不知其所從出人謂鴻門之圍項伯實脫之吾謂寡助之至親戚畔之天之奪項氏之鑑而防其魄也久矣彭城一役帝方哆然髙防不虞楚兵之躡其後及一覆於睢水之上三匝之圍未解而大風冥晦帝僅得免此固天之相帝昭昭者不必深論至如滎陽一戰羽聴增言兵圍愈急是時漢之援兵未至楚全而漢孤事勢緩急不問可知紀信在軍中時碌碌無聞非有智謀勇略出諸臣之右者一旦乃能奮不顧身稱防誑楚帝旣突騎而歸而信之肝腦已膏於楚人之斧鉞矣信之此舉誰實使之或者天心眷眷於赤帝之子則必假手於艸莽之臣不然漢事去矣信之一死劉氏四百年社稷於此乎決是豈可以易言哉遲遲逾年而有廣武之役羽張其撫劍疾視之威帝非不知力非其敵而乃致辭問罪從容暇豫如平時今觀其責羽之辭義气激烈天如不聞則已如其聞之寧不爲之感動乎想夫伏弩潛發之時天地鬼神已森列於漢王之左右是則帝之所不能爲者人也所能爲者天也生死臨乎其前帝不爲之少懾者亦恃其有此爾楚𨿽彊其如天何哉垓下之敗羽始有此天亡我之言何知之晚也他日帝告呂后亦以布衣取天下歸之天命帝可謂自知之審矣

髙帝論四

楚漢興亡之事旣歸之天及觀髙帝平日駕馭韓信與信所以自取亡者亦卒以天斷之何也前乎爲帝之勍敵者羽其一也後乎爲帝之所忌者信其一也髙帝終日惴惴然不得休息者蓋其忌信之心尢甚於畏楚也然竊怪髙帝之疑信心迹凡幾形露信獨不自疑者天奪其鑑也帝知信之英特其志甚大非甘心處人下者故當其請兵自將之日帝已長慮卻顧毅然舉兵畀之且知信於是時𨿽得兵未可以有爲也及帝敗兵於成臯自稱使者入信軍中至其臥內奪其印綬麾令諸將而易置之疑信之迹已形露矣且軍中自當堅守不聞天子詔周亞夫尙能言之信獨不之悟乎越明年而信有平齊之防乃執其功以要主假王之請徳色可掬愈有以重帝之疑也帝𨿽疑之不卽舉兵以攻之者彊楚未平無信不可又恐信挈齊以歸楚合謀以並漢則彼全而我孤是故棄千里之齊以畀之使之自戰其地自兼其眾又自王其國爲信者盍思夫兩雄不可以並立必求其終焉之計而後可以無恐乃入於籠絡之中而不自知王齊之席未暖而又引兵爲帝擊楚武渉之說如水投石且念帝解衣推食之恩竟不忍叛吁信誠不忍於負帝矣豈知帝之忍於信耶及帝旣防諸將於固陵與信期而不至帝之心皇皇如也用張畱侯分封之說信乃肯來共成防楚之功楚旣防則帝可以無求於信矣於是襲奪信軍徙之於一隅之楚是時疑信之心𨿽庸人孺子皆知之信猶不少悟也云夢之逰帝以市井之計施之君臣之間信至此方知帝心之有他矣欲發兵自度無罪欲謁上恐見擒方且斬鐘離昧以求媚於帝且昧爲楚亡將漢初捕之甚急信欲匿而終發之是自暴其罪也而可乎方信在齊之日誠知帝不可以久處防千里之齊納交於楚且攻且守以爲後圖則鼎足之勢成天下又生一敵國矣成敗之勢𨿽髙帝不能保其往也信不出此初謂漢王親信我不奪我齊旣奪之齊又謂我無罪旣見擒始知漢王畏惡其能以信之料敵制勝如彼其明審而獨拙於身謀顚倒於髙帝機械中卒爲漢臠此豈非天奪其鑑乎觀其告帝之言曰陛下乃天授非人力也信知帝謂天授則然矣亦知天奪其鑑至此乎嗟夫項羽以防山之力及其敗也則以爲天亡韓信以蓋世之豪及其見擒也則以其主爲天授曹操以暴武雄鷙之姿垂歿之際則以天命自解此三人極其力之所爲何向不濟而竟止於今日所觀者是知天之不可以人力勝者蓋如此

髙帝論五

甚矣利交之不可保也盜入主人之室主不能制有出廝役之徒奮臂而力馳之主賴以免一旦執其功以徼主予之千金不足以飽其欲也於是日夜不肖之心生主悟其變則必拘之有司而殺之嗚呼始以其有利於我也故賞之以爲恩終以其不利於我也故殺之以爲旣以利合必以利睽人心之可畏蓋如此君臣以道合者也湯武之於伊呂成王之於周公其事不可得而見矣末世君臣之始交也上以利示其下下以利徼其上上下各狃於利自謂其赤心相保永矢不叛天地鬼神實臨之一旦利盡隙開事或非望則養虎養鷹終日勞人主之機而爲臣者亦自懼其兔死狗烹之禍於是乎岌岌不相保矣亦孰料世變之降髙帝君臣之交曽市井要約之不若乎且楚漢紛爭之初彭越首以人傑起兵未肯以身輕屬乎人也及漢兵敗於梁北奔於睢水帝使人以將軍印綬賜越越乃肯來彼固有所邀於帝矣英布負九江之險身𨿽楚臣而附楚之心則未堅也及漢興兵不利於彭城而後隨何緩頰於布彼乃仗劍來歸帝於一見之頃以王者之禮待之正所以餌之也韓信以一世人豪𨿽在窮阨無聊之中而猶不輕托身必擇主而後就﨑嶇自楚來未知帝所以處之者何如一拜登壇具禮之賜信之血軀固不得不以許帝也夫以信之善戰自負其能謂天下莫已敵譬猶神龍虓虎不可羈紲制而豢養得方其三子之身未有所屬也使之從漢則無楚從楚則無漢兩無所從則可與楚漢分天下而立髙祖將以得志於天下不得此三子爲用則項氏終不可得防是故予三子之賞不得不優封三子之地不得不厚天下已定之後越反於梁信反於楚布告變於淮南勢利窮而機械生間隙開而疑忌至是故誅夷斬艾之禍有不得而免然則由前日而觀帝之厚於三子者非帝之褒也利誘之也由今日而觀帝之薄於三子者非帝之忍也利奪之也故君子於賜越印綬之日已知其有葅醢之變於供帳飲食之時已知其有發兵坑孺子之事於擇日拜將之日已知其有鐘室之禍方三子之未爲帝用也帝不得不極其富貴旣極其富貴矣三子不得不反旣反矣帝不得不誅事變之來何有旣極勢利之拘𨿽髙帝之智不能保其往也然則君臣之問必欲情實相孚恩義交結哀榮壽考終始無間可不於其初而謹之

髙帝論六

國於天地必有與立三綱五常是也堯舜之所以帝湯武之所以王不能外是以立國矣余嘗怪髙帝之造漢也規模經畫莫不盡其精神心術而爲之獨於綱常之大者曽不畱一毫之念立國無本不知所以垂裕後昆之道豈其資稟𨿽髙不濟以學气質之偏終不能以自克歟且君臣父子兄弟夫婦嫡庶昭穆人道之大綱也帝於斯數者莫不有遺恨焉其故可得而論也古人以君臣之典秩之於天曰職曰位皆以天名之其義精矣古之君臣純乎以誠相與者求其無愧於天也帝以羣臣戮力以取天下而旣得之後疑臣下之心終始不置韓彭英盧反狀未萌帝先露其機以激之此猶可諉曰駕馭英雄不可以無術也蕭相國在諸臣間最爲謹厚者與帝相從於急難之中何負於帝迨至末年韓彭英盧之血肉已盡而相國亦不免於囚此何爲者乎蓋帝於君臣之間終日以智術相籠以巧詐相遇一念之誠不加焉古人天秩有典之義掃地無餘是君臣之綱失矣經曰故𨿽天子必有尊也必有親也帝得天下於羣盜之手慷慨自負及置酒未央之日此正以天下悅其親之時也觀其告語上皇徳色驕气浮於眉宇曽不思前日彭城之役乃翁防不免楚人之鼎鑊天不祚漢曷至今日方且挾所就之業與父兄較短長若閭巷之子驟致千金之產則施施然驕其妻妾焉帝王以天下養不如是之薄也擁篲迎門之際家令之言背道傷教不過以媚帝爾不惟不鄙之而且心善之彼知自天子至庶人同乎一本者爲何等義理耶是父子之綱失矣舜爲天子不念井廩之怨此固聖人盛徳事然人倫天顯之念誰獨無之帝旣定大業苴茅胙土幾徧天下顧乃啣防時羮釜之讐其兄之子纎賞不及且英雄困躓之中庸人孺子因得而易之帝之心度如此【按此防有脫訛】崆峒之野曽謂一飯之忿尙得以芥蔕於其間乎以一人之私忿防萬世之義是兄弟之綱失矣立繼以嫡不以庶古之道也恩不能以奪乎義夫人之所知也帝至晚年溺閨闥之愛建儲之議一發殆將以艱難辛苦所得之天下嘗試而輕擲之在廷諸臣多方開說如以水投石之難入及用畱侯計致四皓以刼其從太子乃得不廢方且引杯舞悲鳴躑躅不能自禁且帝最爲易曉者一旦溺於所愛謬戾如此是夫婦之綱嫡庶之分俱失之矣古者定世系奠昭穆故曰系之以姓而弗別綴之以食而弗殊周道然也帝以項伯有鴻門之功婁敬有闗中之說旣裂地以侯之猶謂未足而又賜之以姓焉先王建國因生以賜姓胙之土而命之氏則有之矣未聞變異姓爲同姓也殽亂其宗支顚倒其昭穆則其置宗正以敍九族者殆爲何事乎是世系昭穆之別又失之矣夫君臣父子兄弟夫婦之義與夫嫡庶之分昭穆之別此其道非有難知難行者也以髙帝之明猶蔽於此蓋其平日無學以救其气質之偏而磨其聲色之好加之朝無格非之臣正救其失而彌縫其不逮遂使王道之純全君子竟絕望於帝厥後如文帝之兄弟武帝之父子絕防恩義淪斁禮法尢可憫笑哀平末祚公卿大臣駢首就戮舅後外姓肆爲異圖皆髙帝貽謀不善無以示子孫之訓故應有此豈不重可嘆哉因是而觀我朝祖宗之立國張三綱以爲綱建五常以爲常其於君臣父子兄弟夫婦嫡庶昭穆之間可得端拜而論矣

髙帝論七

或曰髙帝誠有心爲萬世子孫計也當時亦有王佐之才可以共此乎曰有之在朝廷則張畱侯在山林則四皓其人也畱侯四皓可與有爲而不爲者獨何歟曰此則髙帝之失也且畱侯本心蓋欲爲韓報仇者初無意於臣漢也方其辭漢歸韓之初爲韓之心一飯不置及至韓則其君已斃於項王之手於不得已又間行而歸漢矣而此時此心終未能恝然於韓也其後從帝於緩急之中一謀一畫必雍容暇豫爲帝言之帝負知人之名熟識其人於進退間矣是故折節以下之而不敢慢赤心以信之而不敢疑委曲以從之而不敢逆帝平日之待諸臣無有不用籠絡之術獨於畱侯猶有古君臣質實誠信之風而爲畱侯者亦徳其有知己之恩且知天下之心屬漢已久帝之勢可以平天下也於是悉心竭力爲帝成就之而平昔爲韓之心至是始泮然冰釋矣是知畱侯本心雅不爲髙帝臣也韓彭英盧於帝有鷹犬之功疑隙一開駢首受戮蕭相國𨿽以功名自終而械系之辱竟不能免畱侯知其然也赤松之興一動於中見幾而作不俟終日脫去軒冕如棄敝屣鴻飛鳯舉矰繳不及其胸中抱負固有逺者大者帝竟不能盡用之也且帝之論三傑於二子則名之於子房則字之此可以見輕重矣而鄼侯之相國乃舉平陽侯以自代而不及畱侯焉故畱侯竟不果相是何帝於天下未定則有畱侯而天下已定則獨不知有畱侯耶使其翻然逺舉之日帝能待之以父師之禮畱之以萬世之計如成王之於周公以公其以予億萬年敬天之休者告之畱侯未必不以逺者大者爲帝究竟設施也惜乎帝知畱侯於始而不知畱侯於終也若夫四皓之於畱侯又有間矣先儒謂四皓救天下拯人羣之心本與髙祖同帝已定天下則四皓可以去此言得之矣竊謂四皓之才要是帝王之佐秦不能用故寜終其身於商山之芝不肯北面殽函之地帝願屈之而不能致者彼蓋度帝不過以秦漢人物待之爾是以不屑於命駕也晚年以太子之故聞畱侯之言翔而後集是其心何嘗一日不在蒼生哉帝於是時誠能以欲爲萬世計者端拜問之願在下風而又托之以六尺之孤寄之以社稷之重吾知堯舜君臣之事彼可優防談笑而辦之矣柰何其儲位方定而白駒之足倐然長往有不可得而縶歟嗟夫畱侯之去帝可以畱而不能畱四皓之來帝可以屈而不能屈髙帝之功名事業於是乎終矣君子於是乎絕望於漢矣豈天未欲斯民見三代之治耶

欽定四庫全書

臞軒集卷四

宋王邁撰論

文帝論一

文帝仁柔之主非有武之剛鋭宣之嚴毅也及參稽帝之行事見其居重馭輕總攬大權𨿽武宣之君不能過而後知人君如帝正所謂仁而有勇寛而有制者也方其乘諸呂旣誅之後自代入繼習見南北兩軍之權能爲社稷之輕重故於天下未定羣臣反側未安之始卽拜宋昌爲衛將軍以領之及天下已定人心已安又恐此曹之恃恩怙寵漸不可長也於是不二年間卽罷昌之兵柄一呼吸指麾之頃兩軍權自天子出也故小而信近之臣稟命惟謹不敢竊弄威柄於防之中大而元功宿將奉身寅畏凜凜乎如履淵冰之上百司庻府不敢慢令於其內諸藩侯王不敢抗衡於其外吁何其壯也且七國之變不遽發於文帝之時者人謂吳楚包藏叛心已非一日之故惟賴文帝優遊而涵容之故其謀無因而發景帝用晁錯削地之防始激其變竊以爲不然以文帝之時觀之蓋未嘗無間隙可激諸侯之反者淮南王長首犯不軌死於蜀道當時有尺布斗粟之謡此有可乘之隙一也而七國不反濟北王興居與平勃之徒共平諸呂以封爵不如意而謀作亂卒起平之此有可乘之隙二也而七國不反帝太子與吳王濞太子爭博以棊局殺之吳王怨望失藩臣禮此有可乘之隙三也而七國不反有此三間之可乘而七國終莫爲變者非不欲爲也文帝收兵權於上七國退聽於下𨿽欲爲亂而不可得也嗟夫文帝天下之仁君而能果於用天下之權此其所以不可企及歟昔者聖人作易至巽之卦而教人以用巽之道其象曰重巽以申命至系辭又以巽以行權言之夫巽者柔順之謂也聖人懼夫柔者之易玩而順者之易狎也故於出命之際先庚三日以令之猶以爲未足必後庚三日以申之庻幾可以警天下之耳目而巽之權得以行焉仁之至義之盡也古之人有得巽之義而能用天下者文帝其當之矣

文帝論二

甚矣私心之未易克也太上無私其次則有私而能克人之徳性本是髙明一爲私欲所蔽則意念顚倒舉止輕浮外無威儀足以臨人中無操守足以行善發於其心害於其事姦言始得以亂吾政利口始得以覆吾邦幾此者皆私欲之爲害也是以人君能格物致知正心誠意就道親賢問之辧之以明所未明篤志勵行精之一之以守所難守私心邪念一切屏除天理昭融內明外映杲日中天羣陰自伏此二帝三王所以中天地而立極也漢之文帝其亦勇於克其私者歟何其見善之明而用心之剛也方六飛之幸渭橋有犯淸道之蹕者帝怒必欲寘之極憲一怒之餘人命系焉私欲害正莫此爲甚及一聞廷尉持平之言則釋然而悟犯者得免於死至於朝東宮之日宦者趙談得以驂乘人主舉動萬物所瞻一溺於愛悖道至此及一聞袁盎之諫隨卽下談略無畱難之色此二者猶可諉曰仁厚帝之天性故其釋犯蹕之怒爲甚易而刑余驂乘大有損人主之威故攺之亦無甚難也鄧通近宦之最暱者也鉅萬之賜銅山之寵其所以貴幸通者出於內廷之右矣一旦立朝少有怠慢丞相嘉至府出片紙以檄之如召嬰兒帝不敢庇之也𨿽欲遣使召通而又恐丞相之威未伸必紓徐以待之度通已困辱然後遣使謝丞相而召之初未嘗寘忿怒於其間也其後新垣平之詐一蠱其心立廟之舉非所以爲訓也未防而姦狀自白則孥戮之刑曽不少貸自五帝之祀領之以官未嘗躬往蓋絕口不言鬼神之事者終其身非勇於克其私者疇能爾哉夫帝能敢於肉刑之除而不能免犯蹕之怒能安於服禦之減而不能無驂乘之非能正元舅之刑而不能杜嬖幸之侮能除宗廟之祕祀而不能不爲神仙之惑是皆私心有以撓之也使是數者而不能自克焉則怒者不息是枉法也非者不格是啟寵也侮者不懲是長惡也惑者不悟是迷復也又何足爲文帝哉惟於其所爲私而能克之則已往之愆渙然冰釋自新之善昭映方來至此則大舜聞善若決之時成湯攺過不吝之日夫子所謂觀過斯知仁文帝其當之矣

文帝論三

天下之事最不可以有心爲之有心於用其剛則剛者狎之招也有心於用其察則察者欺之本也是故惟天下之至柔者爲能剛惟天下之至寛者爲能察觀文帝之事則可見矣文帝以仁柔帥下當時稱爲寛大宜若臣下可得而狎之而實則凜然不可犯武帝號爲英明之主持法又嚴於文帝宜若可以杜左右之欺而實則易於狎侮是豈可以無辧哉薄昭文帝之母弟一旦以殺使者之故文帝以義制恩寘昭於法太后𨿽存不可得而庇之武帝之立受制母后曽不得一舉手及後崩帝始得以有爲是後戚得專政於武帝之時而文帝則無之也絳侯親握天子璽而授之文帝功不細也告變之書帝一聞而生忌使廷折簡以召之極其困辱僅免於死而武帝初年武安侯爲丞相擅人主生殺之權帝莫能禁如所謂君除吏盡吾亦欲除吏等語君弱臣彊於勢甚舛是功臣得擅權於武帝之時而文帝又無之也魏尙守雲中首虜差六級似未爲過而幕府以聞乃下吏奪之爵而武帝時李廣利捐五萬之師閱四年之久從事於宛及其歸也不過得駿馬數百蹄而止而兩侯三卿同日並拜得二千石者百餘人是以邊境之事得售欺於武帝之時而文帝亦無之也文帝入宮夜拜宋昌爲衛尉領南北軍不二年卽停罷之操縱予奪不以兵權輕假人而武帝初遣李陵援貳師軍陵不受詔又遣路博徳迎李陵而博徳亦恥爲陵後距是兵將之令不行於武帝之時而文帝又無之也張武帝藩邸之舊臣也受賂金錢事覺以賞愧之故由代來官不過郎中令而止武帝時田蚡受韓安國五百金卽召爲北地都尉受王恢千金諷太后使不誅事竟不發是髒污之吏得容隱於武帝之時文帝又無之也新垣平之詐旣與之立廟此固文帝一時之惑及其姦狀旣覺不旋踵而誅之斷在不赦而武帝信李少君丹砂可化之言聴粵人祠鬼有效之說及方士神無效驗而公孫卿猶得以爲解終身不悟是姦幸之徒得肆意於武帝之時文帝又無之也疊是六者而論之文帝豈眞仁柔武帝豈果嚴毅哉

文帝論四

賈誼天下之奇才也得君如孝文而以不用死人孰不悲誼之不遇然則文帝果棄才之主耶吾有以知其故矣帝方卽位召田叔問以天下長者叔曰臣何以知之上曰以公長者宜知之於是叔以孟舒應詔夫一舒之用不足道也而帝心所向則可知矣一時大臣自絳侯外張釋之直不疑馮唐諸公皆心知其爲長者皆用之此帝之所見也誼一見帝相得驩甚一嵗之中自博士而陞中大夫帝之愛誼者不薄矣誼之血气方剛世故未熟挾其有餘之才睨視漢廷諸臣欲出其上帝心𨿽愛誼而不敢決誼之用捨也一旦有請於帝首以攺正朔易服色紛更制度爲言帝於是得誼之爲人矣吁亦孰知帝愛天下之重有甚於愛誼者乎漢興至此甫二十年髙惠之仁漸於人者尙淺也流離之民僅及息肩正猶痼疾初奮勺飲圭黍方入口腹而或者遽欲搖撼之故恙防不復作乎此固帝之所畏也又況重以紛亂諸事之譛出於帝平日親信者之口𨿽欲使誼一日安其身於朝廷不可也何也帝愛天下之重固有甚於愛誼也𨿽然長沙告行之後帝豈恝然忘情於誼哉度之帝意毋亦謂少年圭角未除曾不知老成之爲定慮屈者伸之基栽培封殖以大誼之所受是帝之心也宣室召還之日其霜降水涸之時乎誼於是時閱天下之理義頗多於疇昔矣誼方自喜其前日之摧折乃所以爲今日之發生而帝亦未敢以故態待誼必欲其少年英銳之姿斂而爲元老之事業而後帝之願畢矣治安一策欲帝立制度爲萬世計其論非不切至也柰何以三表五餌之說參錯乎其間使一時君相得見其疏故制度之說𨿽可終不見用豈不重可惜歟大抵帝之本心惟謹守髙皇帝之規模涵養天下民命而已利口如嗇夫之徒必痛懲而勇絕之誠恐此風一長有以激天下之多事則誼之不及究其設施者君子固不可得以病文帝余嘗因是而論漢髙文帝所用相臣皆重厚之流𨿽文雅不足而於天下事變練熟已深故不至輕舉而妄動自申屠嘉爲相之前類皆持重鎭靜無智名勇功表表在人耳目者天下陰受其和平之福申屠丞相薨明年晁錯用事一轉臂間如癰疽速潰而不可救朝無老成使新進之士得以變亂舊章騷動政令此豈天下之福哉故曰誼之不見用於文帝𨿽誼之不幸實漢家社稷之幸也

文帝論五

余嘗觀賈誼弔屈原賦因以究觀誼之終始而後知文帝未爲不知誼而誼誠不能以自知也且誼之見知於帝以吳公一言也吳公之薦誼亦惟稱其能通諸家之書爲經生學士之事也公以經生學士薦之帝以博士處之豈不爲量能授職哉旣官之博士矣而又陞之中大夫帝非不知中大夫爲有政事之官而顧使誼書生爲之者蓋欲以此試誼之施爲也紛更常度慢易故老少年習气色已呈露於是決知誼之才可以言文學而不可以論政事矣未防而出傅長沙焉漢家制度以明經學士爲侯王師傅不特誼一人也董仲舒王吉貢禹諸人皆以文學居此位此正漢人中外疊補之法而誼獨不屑於其職弔湘之作悲鳴躑躅殆不能以自禁多見其不知量也夫道之窮通有命存焉無故之變聖賢有所不能免要在吾所以處之者如何耳人必有大患難而後有大植立而有道之士履坎險如夷塗遭變故如無事存神於我而榮辱得防所過者化如太虛之一塵孔孟之處世變用此道也柏舟仁人不遇之詩也而曰威儀棣棣不可選也何嘗怨其爲不遇北門大夫不得志之詩也而曰天實爲之謂之何哉何嘗恨其不得志考槃在澗碩人之寛賢者不自知其在澗隰桑在阿其葉有儺君子不自知其在阿必如是而後可以爲窮理盡性之學又況誼今日之遇未爲不盡其才者獨少容忍而靜俟之憂喜欣戚橫於肝鬲悻悻見靣如小丈夫曾是謂之知道乎其後宣室召還之日又不過出爲梁傅而已甚矣文帝審於知誼而誼獨不能以自知也𨿽然誼誠奇才也而迄不爲漢大臣元老吾於此深有感先王用人之制也先王之制限人以四十而仕者蓋欲其磨礲世故之深漸漬禮義之久而後用之以責其成也使誼獲生於先王之世限之以四十而仕之制誼未必不爲成徳之人吾又嘆夫後世誘天下以爵祿之具其斷防人才者豈少哉

文帝論六

昔者聖人執皇極之道以禦天下寜與天下從事於廣大樂易之中毋寜驅天下日就於隘狹蹙廹之域寜使精神心術運量酬酢猶有所遺而不敢盡毋寜使文理宻察光芒必露一窮而不可繼是以愛天下爲甚重慮風俗爲甚深非淺識末議可得窺測也余觀賈誼言文帝時每事有不滿人意剟簾器剽吏奪金等事未嘗不嘆其時禁网失之太疏是必有所見矣及觀酷吏傳見景帝時所用郅都成之徒行法獨先嚴酷時以蒼鷹乳虎目之此風一長其後如義縱以鷹撃毛鷙爲治王溫舒以窮治姦猾爲能而吏民益輕犯法南陽齊楚燕趙之郊盜賊蠭起攻城邑取庫兵殺二千石者跳梁而不可禁至遣禦史中丞以督之而猶莫之遏也又遣繡衣直指興兵捕而羣盜竄亡山澤無術以處之於是始作沈命之法盜賊若發發而不捕二千石以下者皆以死坐其後小吏畏誅𨿽有盜不敢發府亦不敢言上下相匿以避文法而後知天下之事正不容過於用其察也有郅都成之徒其勢必有義縱王溫舒之吏治有義縱王溫舒之吏治其勢必有南陽齊楚燕趙之盜旣有南陽齊楚燕趙之盜其勢必有繡衣直指之使有繡衣直指之使其勢必有沈命之法有沈命之法其勢必有上下相匿以避文法之獘束之欲其急而犯者愈縱撲之欲其滅而趨者愈炎隄防日宻而罅漏日生檢柅日嚴而姦軌日勝反而思之文帝初年𨿽有巧詐暴戾之習而帝法不加察刑不必嚴者蓋以君子長者處其身而待天下亦以君子長者之道彼𨿽薄而吾待之以厚彼𨿽詐而吾示之以誠養天下安靜和平之福而壽風俗之脈於無所終窮之地其爲慮豈不深逺歟景之忌刻武之剛烈宣之聰察皆不足以進此故曰天下之事要其終而後見仁人君子之心

景帝論

論東都之明章不可不論西都之文景蓋明之忌刻似景而章之長厚似文參前證後則景帝之失浮於明帝而肅宗之善過於文皇也逺要不可以無辧西漢自髙帝創業嘉與宇內從事於廣大樂易之域寛仁一念爲漢家社稷之根本文帝繼之仁增而愈髙澤浚而愈深爲景帝者不過守髙祖立國之意益從而培植之則漢家之元气日充民心之戴漢愈固夫何刑名之習先入其心任用酷吏郅都成之徒以毒天下至使公卿大臣駢頸就戮髙文累世之澤殆防斬焉河汾氏不以之預七制之列者蓋惜之也若夫明帝之察慧咎不在帝而在光武光武矯先漢之枉凡事必過用其聰明方明帝爲東海王時正在童丱之中而能知墾田之獘光武卽期之以察慧至以庻代嫡而不以爲過不知人之一心先入爲主𨿽終其身湔洗不盡明帝旣以慧察見喜於光武異時設施君子得以覘其終是則帝之刻薄光武有以遺之非如景帝之忌刻出於天姿之固然非其父祖之過故曰景帝之失浮於明帝者以此章帝承明帝苛政之後亦難乎其爲繼矣而章帝則能代虐以寛除苛解嬈如楚王英之獄淮陽之囚知其無辜必爲之洗濯其舊染而更除其禁錮輕徭薄賦與天下休息而又能容受直言朱暉之面折廷諍則溫辭以慰勞之崔駰之爲人告訐不特恕其罪又從而寵襃之蓋其性姿本自慈祥凡所設施有厚無薄一時風俗駸駸近古是以明帝苛政之失未遽形見蓋有章帝以蓋前人之愆也若文帝承髙惠之餘故家遺俗一本寛仁帝蓋習聞而稔見之故能謹守家法罔敢失墜非如章帝親承前世之苛政能反而爲今日之愷悌也是以爲文帝之寛仁易章帝之長者難故曰章帝之善過於文皇逺矣嗚呼以文帝之寛仁不幸而有景以明帝之慧察乃幸而有章讀史者試思之

武帝論一

昔者嘗疑漢文武之事矣文帝之詔三十有六而爲民下者不啻大半而遣謁者問所不便安僅見後元十二年一詔而止至如武帝之詔無恝然無意於民者遣謁者行天下存問致賜則元狩元年也遣博士六人分行天下存問鰥寡廢疾則元狩六年也遣博士等循行告諭人之重困具舉以聞則元鼎二年也遣直指使者繡衣持斧分捕盜賊則天漢二年也且遣使以宣人主之徳於天下此人主盛徳事也今武帝所遣問勞之使多於後元謂無意於民不可也而治效反與文帝相反獨何歟蓋嘗讀郭槖駝傳而得其說也槖駝古之善種植者也或移徙木植無有不活他人𨿽窺伺效慕莫能加焉或問其故則曰吾非能使木之壽且滋也惟能順木之天以致其性耳勿動勿慮去不復顧其蒔也若子其置也若棄則其天全而其性得矣不善植者爪其膚以驗其生枯搖其本以觀其疏宻而木之性日以離矣𨿽曰愛之其實害之故不我若也然則文帝之於民善植木者之順其天也徳化行而民知禮義農桑勸而民知力田恭儉尙而民知朴厚之從肉刑除而民知有生之樂所以培固根本而全生民之天者至矣又安在其遣使之紛紛者乎武帝則反是矣殘民命於開邊括民財於平凖法嚴令宻輙陷民於無辜至於遣使之際陽爲撫摩陰實煩撓今日使以命來曰官命卹爾饑憫爾貧明日又以命來曰爾有利官爲爾興之爾有害官爲爾除之車轍紛紜冠蓋駢聚民困於道路之將迎苦於朝夕之號召且不得暇又何暇蕃其生而全其性耶此所謂爪其膚而搖其本非惟無益而又害之者也因是以觀文帝一時治效自其外視之類不甚快人意禮樂則不興外裔則不服符瑞則不至然二十三年之治邦本民心牢不可動謂武帝之禮樂未興歟則百度修舉郊廟告成矣外裔未服歟則南粵之首垂北矣符瑞未至歟則天馬芝房嵗不絕書矣然而根本旣戕𨿽彊何恃是所謂宋人之苖方喜其勃然而興不知其槁之無日也故觀槖駝之植木而後知文帝之得觀宋人之揠苖而後知武帝之失

武帝論二

漢自髙皇帝脫略邊幅嘉與天下之士周旋於功名之防天下已定始思爲休兵息民計而一時大臣皆相從於智名勇功之域而不敢激天下之多事文帝執防墨以用人才故廟堂大臣邊閫將帥皆髙惠時重厚舊臣爲之而利口如嗇夫者必黜紛更如年少者必疏刻薄如家令者必斥至於晚而從容言論猶慨然於絳侯東陽侯之長者蓋其不敢用少年輕進之人以息功利之爭以壽風俗之脈髙文立國夲意然也武帝今日所得之才柰何其不然歟帝負英特之姿思夫一日非才不足集事是以多其塗而誘其進大其門而不限其來曩時抱奇矜節困於芻牧賈販奴醜虜之防者皆得洗濯磨礪以赴功名不可失之機會君子安得不嘉其振作之雋功而健其招徠之鋭气哉然徐攷而極論之人才之多非武帝之福也彼其好尙之意偏容養之量狹一見天下之多才爲之囂然欲作而不能以自定方且與之角逐於事變紛來之中而髙文所以集天下安靜和平之福者至是無餘脈矣平日周旋左右雅與帝合者內則寛宏之相外則衛霍之將也否則趙張桑孔其人也又否則臯朔朱嚴其人也皆喜生事者也皆巧持論者也皆突梯脂韋甘以妾婦爲茍悅者也帝有所爲此曹揣其意防有一能一藝可以自效者皆乘其機而急投之帝方竊自賀以爲蓋世功名此曹可以立辦不知反爲之蠱其欲以鴆其心障其明而錮其習則帝之肺腑皆非已有而所得之多賴以爲已助者至是皆爲已累矣然則武帝亦何樂於人才之盛哉𨿽然帝誠有志於功名者也所得之人非不多莫克自愛顧激而爲一切之好是則可恨也輪臺之詔帝至是而年七十有五矣而能盡知昔日彊悖之事深自悔咎一切更攺於斯時也嗜欲之機息淸明之慮生且環視在廷諸臣無一深沈雅量之士可托孺子之天下乃舉而屬之木彊之霍光且光之沈審詳宻出入殿門郎吏察之不失尺寸帝知顧托之重不敢輕以付人惟光足以勝其任也是以一旦防之常調之中毅然以大事寄之一動足以鎭浮片言足以靖亂觀其輔少主定天下之日首述文景之事以培植其本根窒武帝興利之言而惠澤復流有以祈天永命則光之力居多焉夫以帝之晚年力衰意怠而猶能見及此輪臺一詔發之也

武帝論三

天下有尊徳重道至賢之君而後能用守節仗義正直不屈之臣其好賢樂善之不出於誠心而區區禮文徒足以緣飾於其外者𨿽有社稷之臣不可得而用也武帝之待臣下鮮克由禮獨於汲黯奏事或時不冠則避之帷中使人可其請此帝盛徳事也然黯之進言未嘗一聽畫防未嘗一用湯之阿諛順防皆躐進而驟用之至謂黯爲甚戇謂黯爲不學謂黯爲妄發不能使其身一日安於朝廷之上淮陽之遷以召許之而十年不得調則前日之不冠不見者徒爲如是之深文厚貌也且淮南王謀叛獨憚黯而不敢發是其節義忠信足以取信於蠻貊而帝獨不之知乎昔者司馬遷以黯爲鄭當時之流匹故作汲鄭傳而班固作公孫等贊又曰質直則汲黯卜式以余觀之鄭當時𨿽有推轂薦士之能然在朝常趨和承意不敢甚斥臧否視黯之正直不阿烏能無愧卜式以財利得幸立朝大節寂然無聞而遷固乃以黯與二子者並稱是黯之生不見知於武帝而死又受誣於遷固也𨿽然自今觀之武帝所用功利之臣諛佞之士權勢气焰𨿽在一時赫奕如許而身沒之後與野馬塵埃漂蕩滅息而黯之剛聲勁節凜然與秋霜烈日爭嚴至使千載之下讀其傳者想見其人起敬起畏之不暇則𨿽生爲武帝之不用死受遷固之見誣亦何傷於黯哉

武帝論四

異端爲吾道之蠡賊尙矣入春秋戰國以來諸子百家各以其唇門舌戶簧鼔於時人心爲之淪溺聖道爲之荊榛蓋至漢興之初其習猶熾未易撲滅武帝之時起絕學於久廢收經籍於散亡所舉賢良或治申韓蘇張之言者請罷之則建元元年衛綰之奏也諸不在六藝之科孔子之術者請絕之則元光元年仲舒之策也二子之辟異端言甚切至異時史筆亦以表章六經罷黜百家爲帝之褒是二子當時之言帝亦施行之矣以史攷之殆不其然帝之於經術喜其名而陰諱其實於異端則用其實而陽諱其名綰之請罷者未甞罷也舒之請絕者亦非果絕也張湯趙禹非法家者流乎主父偃嚴助朱買臣非縱橫家者流乎文成五利非陰陽家者流乎帝之一心攻者甚眾百家之習皆流入其中茫如捕風無所依據不過假竊儒術之名以瞽聾世俗之耳目𨿽然衛綰之奏亦豈眞知申韓蘇張之果不可用哉綰帝之弄臣也平日從容帝側逆探帝之心術實開其端而陽諱其名故設爲此奏以逢迎之爾綰不足責也而仲舒之請亦莫之用何耶竊謂仲舒𨿽號醇儒而闔縱陰陽之術亦自陷溺其中而莫之覺習俗移人豪傑不免何怪乎帝聴其言而不能絕也秦漢而下以儒自名不能不爲異端所污者亦多矣荀卿學孔氏也而是桀跖賈誼明王道也而習申韓黃老何人而史遷以之先六經百家七略何書而劉向父子以之爼豆於吾儒之列此皆不足深惜者而醇儒如仲舒猶不免議信矣必純乎爲孔孟之學而後可以言正人心

武帝論五

竊嘗觀武帝之臣皆其平日親信暱狎者獨惟霍光汲黯以嚴見憚帝嘗稱霍光可以屬社稷亦以汲黯爲社稷之臣及其晚年托光以孺子之天下使之得建大功立大名同漢不朽而黯竟老於淮南之一守社稷事業後世無聞焉夫二人之節義則同而成就則異其故何也蓋嘗思之辦天下之功名者在乎有大臣之節居大臣之功名者在乎有大臣之量剛毅正直凜然不可犯者其節也含宏光大淵乎不可窺者其量也坤臣道也六二臣之正位也聖人以直方大言之夫臣道以直方爲上必欲以大居之而後直不至於抗方不至於褊此坤之所以盡臣道而居大臣之位者所宜法也昔者周公以忠於王家之心可以對越天地而無愧近則衝君之不見知逺則有四國流言之變他人處之鮮有不爲之拂於心而衡於慮而赤舄幾幾徳音不瑕周公何嘗致忿怒於其間異時植璧秉珪之書一出精契神交於不言之表故能徳澤及萬民勲業蓋萬世者以其大也然則霍光之能立功名者固其節足以辦之亦其量直以居之汲黯無尺寸之權於漢者豈其節有餘而量不足歟且光之沈靜朴厚人莫見其涯涘郎官拒印則喜而加秩燕蓋流言則謝而不辧其容受之量過人甚逺宜其有以居莫大之功業也黯之爲人面折不能容人之過合已者善待之不合者不能忍是其淺中之失已無以爲功業之地矣觀其見丞相不拜見衛將軍不拜因其所自負甚髙蔑視王公而不爲傲也然至於恥居湯之下遽發積薪之言出守淮南慍見顏色則多見其量之不宏也乘田委吏聖人安之黯未爲不得君者何至欲行其志如此其遽哉吁大臣之果不可無量也如此

欽定四庫全書

臞軒集卷五

宋王邁撰序記

眞西山集後序

先生壯年遊蓬山直鰲嶺立螭坳每上一諫疏艸一制誥朝大夫與都人士爭相傳冩出而駕使軺曁開大藩府凡嚢封驛奏之逹於上若庭諭壁戒之布於下者鋟梓一出深山長谷窮閻委巷之氓烏蠻象郡風帆浪舶之賈競售之如獲至寶中間勇退閒居執經問難於共極之堂徴銘乞志於學易之齋有來自岷蜀萬里者於是先生之文流布人間知味者皆得而染指矣某壯嵗從遊今髮種種得所爲文最多嘗口誦心惟而躍然有得曰窮理以致用者先生之學也修辭以立誠者先生之文也其陳仁義以告君也直而婉正大而不迂一片赤誠對越無愧其所謂上帝臨女無貳爾心者歟其代王言以戒百官也戒休董威意在言外或舉一以勵眾或嘉始以責終其所謂無有師保如臨父母者歟其頒教條於所治也本其風俗諭以理道歷歷皆肺腑中語其所謂心誠求之若保赤子者歟至於訓教子弟私淑其徒辧析理義之精微條列學問知行之次第參之周程先儒之書又防於集儒先之大成者也先生言語文字足以感發人心皆其誠之不可揜者某分教眡邸乃裒所蓄數巨帙與寓客莊君元戍編類而是正之刋二十餘卷惠同志或難之曰昔人有削槁之義流俗有近名之嫌子之表章斯文得無以名爲先生累乎某曰不然昔涑水司馬公自敍其文以爲中藏之志造膝之言不自敍之他人安得知之不以近名爲諱也先生腳踏實地如涑水公而斯集又出於門人弟子之編次四方人士之所願得於先生乎何累難者辭塞乃綴其語爲甲集後序端平之元夏五月門人仙遊王某書

淸漳文會錄序

禮有來學而無往教教而至於往道之輕甚矣拾經生之陳言綴史氏之腐說聞者望望而去則其取輕也固宜今吾友徳載之講本朝典故也防繹乎瑤編寶帙之文采摭乎稗官野史之紀參之以元夫鉅人崇論閎議而以已見斷之所至臯比一設朋簪翕隨所謂不卽人而人自卽之者孰得以議吾道之輕哉漳爲諸老講學之地風教所漸傑乂軰出徳載毋謂邾小而易之解頥之譽折角之嘲二者必有一於此丙申臈月序

胡文定張宣公二先生祠堂記

道徳性命之學自孟氏後傳者失其宗國朝周夫子始唱於道之濓溪程張諸儒廣其傳爲關洛學潭於道猶洙魯而近獨未有防導濓溪一以澤湘人者崇寕間胡文定以提湖南學事道出湘鄕遷縣學於東南隅淳熈間張宣公帥桂林迂道訪文定舊迹進諸生而教之於是師友淵源涵演迆得眡關洛嘉定已邜邑宰林侯得中實來知所先務顧瞻芹藻爲舊甘棠慨然嘆曰禮言祭有道徳者於瞽宗謂國學也傳言祭鄕先生於社謂鄕學也惟二先生旣蒙謚於朝瞽宗祠典必以次舉而是邑典刑模範近接耳目若不以義起禮立祠學宮是忘二先生所以私淑者方與學職共籌之會邑士蕭君佐以其事白於計使趙公汝譡公忻然出帑金捐材木慫慂其決庚辰秋祠堂成明年林侯貽書囑某爲識某竊惟文定之於伊川先生蓋聞而知之者宣公之於五峯先生蓋見而知之者其學以忠孝爲本而敬以行之筆之於書授之於徒語小辧析義利毫釐必謹語大功用宏闊人紀賴以扶植當其時不惟學士大夫得所矜式而閭巷小民亦相戒不爲不義至今經行之地遺迹未陳詩書之澤囦乎漣水不足言其深也教學之功崒乎鳳山不足言其髙也且自崇觀以來公卿逹官追趨逐嗜不知其防至今人猶羞稱之惟文定公在仕版四十年實歷不盈六考宣公蚤被阜陵知遇駸駸大用竟以排權貴去國一時祿秩視徳弗稱百世之下淸風凜然士之藏修息遊於斯者盍知所擇矣侯三山人擢壬戌進士第雅志好修學之大成殿與從祀兩廡悉更新之外植門觀尢壯偉是祠之建其詩所謂髙山仰止景行行止者歟

昌化軍修軍學記

儋去京師萬里聖宋承平時蒙被文教得與郡國俱立學學在州東南隅南渡初遷之城西紹興辛未太守陳侯適復於舊址參政上虞李公嘗記之又四十年葉侯元璘從邦人之欲卽蘇文忠故居斥大之爲新學樞宻莆陽鄭公復記之是時試於有司才三四百人耳旣逾三紀士風日衍屬永嘉潘侯來領郡簿書細故不暇省首以疇昔所得諸老先生之緒言進諸生而教之先之以孝悌之義申之以禮樂詩書餘力則及於課試之文眎其業之精進者時加賞異州民以家無弦誦聲爲恥黎洞亦遣子來學每季攷不下二千人侯樂其教之成顧屋老若壓慨然更新之禦書有閣三賢有祠外儀門內講堂旁直舎齋序下至廩庖帑湢百圮俱舉增光前規經始於戊子之春越六月告成糜緡錢若干命郡從事陶君髙董其役學職鄭振龍許震以書述顚末求某爲記某復之曰韓昌黎不以十室之邑鄙潮人而爲之立師儒之職柳河東不以九夷之居陋柳人而爲之新先聖之祠厚之至也今潘侯以鄒魯待儋人而人亦以鄒魯待其身意度休美追二公而躡其蹤潮柳經二公品題文物得與中州齒儋𨿽海外郡泉石艸木一蒙文忠公藻黼所謂我本儋耳民寄身西蜀州之句邦人至今誇詡之風流醖借多所沾丐大觀宣和間已有登名春官官至二千石如符確趙荊者霜鐘气類隨感輙應自今藏修息遊之士誦公之文章可以當制誥而潤皇猷慕公之名節可以重朝廷而垂來世豈非侯所以期望爾儋人之意歟侯名子順儒雅好修一以惠飬爲政郡舊有嵗發銀綱官以半彊覈之吏吏轉以病民侯悉以官錢輸送聞之諸防永爲定式力行好事類此而修學之役尢關雅道之大者是以喜而爲之書仍系以詩曰曲江九齡日南公輔天之生才豈限鄒魯昔蘇長公戴道而南至今奎宿猶照於儋儋之學宮惟以舊宅誰其新之潘侯之力新學之遷垂四十年昔四百士今焉二千斯文之脈如地出泉愈浚愈有儋人勉旃書田有秋爰耕爰播藝圃有芳爰采爰芼龍躍雲從鶴鳴子和我歌此詩爲儋人賀

潭州善化縣尉司新廨記

官無小茍以家事視官事者皆可書善化特長沙一寛鄕耳紹聖中始析而爲縣因鄕以名之於是省長沙湘潭二丞爲之令省長沙東尉爲之簿至於尉則獨無所省於彼而不得不爲之官夫以始立之邑剏置之官則其力必不暇致美於一廨今廬陵湯君克誠秋視篆而冬惟築非以家事視官事者其孰能之廨舊在定居門外浮屠逼於旁神祠殿於後於陰陽勿協且厥壌卑濕屋老棟橈居者爲之不寕君始至僦屋以居亟請於州丐遷於閱圃中之隙地大帥文昌葉公可之建屋三十楹糜金錢五十萬郡邑無絲粟助編戶無分毫擾皆君出力爲之獨有朴士唐世英者嘗徳於君推吾儕猶有闔廬以辟寒暑之心以木之堪爲杗棟榱櫨者四十株樂輸之以相其用廨之成實嘉定辛巳三月之朔也凡廨葺舊非難捨舊而圖新爲難世之穹官顯宦月俸盈車尙間有視官宇如傳捨勿支勿補謂無預吾事者尉俸入防何𨿽苦節猶不足於用又其職比他曺其事尢夥警椎剽捕竊攘察訟系長吏文檄無虛日居官者懼不給命不免於戾而何堪此役今君費已以寕人勞今以佚後其心犖犖與流俗不同於此可得其槪而世率謂官小者不足以行志自君視之其然豈其然乎余於此抑重有感也好善惡不善天下人情本不相逺茍一毫不安於心不攺爲之不止可欲之善最於此乎見之今少公之廨地則更淤洳而爲剛燥矣室則更偪隘而爲髙明矣湯君又能夙夜振職凡政之不便於民者悉稟於長而更新之後來者觀室則念君之恩勤一日必葺觀政則尋君之矩矱一利害必究心庶無負於君今日之所以遺後人者不然其室日新其政日陋玩愒書滿翩然而去寕不愧見於壁門之記云

宜南亭後記

赤湖畱君肯翁之先世以宜南名其堂大丞相魏國公爲之記堂久而圮遺址尙存記亦無恙肯翁懼墜先志更而亭之且作歌詩與宗人及賔客相酬和一日以前記並詩卷授其侄玊汝示僕曰前記舊日堂中之觀耳今所謂亭者風景不殊而規模頓異子其爲我申志之僕不克辭乃言曰書著肯堂之訓易垂克家之文重繼志也畱君先世剏敞斯堂棟宇宏麗雄視一方嵗月寖逺屋老且蠧視昔弗類君任幹蠱之責不求大於前人而必以有餘不盡之意遺子孫入窺其所藏則籯中之金𨿽貧而架上之牙籖森如也出視其所陳則盤中之苜蓿𨿽髙而砌下之芝蘭藹如也以今之亭方昔之堂𨿽不爲侈而故家文獻則日新詩書禮義之澤則日衍也玆非善於繼志而又望後來者之繼其志歟吾知其後必有髙大門閭而增廣斯亭者且南爲溫厚之气主仁爲文明之方主禮君子以仁禮存心行之於已風之於閨門族黨之間而逹其道於天下仁之始也爲父者慈其子爲兄者友其弟禮之先也子之以潔白者養其親盡誠弟之念天顯者事其兄盡敬小充之則化一鄕爲通逹大充之則薫一國爲善良又大充之則可使天下被堯舜之澤而比屋陶曾閔之風也詩曰宜其家人又曰宜兄宜弟記禮者釋之以爲宜其家人而後可以教國人其爲父子兄弟足法而後民法之也宜南命名言外之防或者其在玆乎

淸芬堂記

惠安謝桂卿娶赤湖鄭氏其冰翁於其所居敞一堂制度甚古下植桂一本甚蕃上書淸芬二字爲扁甚澤蓋取鄧公肅巖桂詩淸芬一日來天外世上龍涎不敢香之句鄭君知桂卿與僕厚善囑之求文爲記僕語之曰子不觀夫堂下之桂乎桂秋而花秋之爲气淸花發而黃黃之爲色正非松非竹而柯貫四時非蘭非茝而香聞數里吾嘗比徳於君子焉淸者君子立身之本也芬者君子揚名之效也芬生於淸身驗於名采薇餓夫髙風萬古胡椒八百斛聞者掩鼻而過之自立於世者宜知所輕重矣鄭君寺丞之後冢木拱矣其祖父以淸白遺子孫是以其子孫願而文其族緒衍以大淸之功用於是乎驗鄭君學世其家有子爲後來之秀繼自今必能力學攻文重班馬之香摘李杜之焰而爲一身之芬必能取巍科躋膴仕采祕閣之蕓握粉省之蘭而爲一家之芬又必能仗節義報國家垂名畫龍之旂勒勲函牛之鼎而爲千萬世之芬種徳有後子姑俟之

仰斗堂記

寺正孫侯守潮之期年重建思韓堂以復陳文惠之舊觀而竭防妥靈意有未竟復營一區名曰仰斗繪文公之像而祠之馳書京幕囑某以記某竊惟文公以剛方正直之道不行於時而盛大光明於百世之下潮其所治之邦也始公以諫佛骨去國出秦關過商洛經繞霤之境渉樂昌之瀕記驛堠之送迎感瀧吏之酬答閒關萬狀甫抵於潮突未及黔首崇教事亟聘趙子爲衿佩師自出餐錢以優廩餼崇孝悌之行興禮譲之風眎翁於蜀方兗於閩力勞而功倍之霜鐘感召气類相求四百年間魁人韻士間見層出遡源揆本實公玊成潮人屍而祝之社而稷之禮眎經祠罔敢少墜韓木蔥欝爲公甘棠韓山岧嶤爲公泰華異時杖屨經行之迹埋沒於煙嵐荒艸之墟必表章而出之殘碑斷碣片言隻字流落人間者𨿽庸儒亦知指爲至寶而有民社於玆土者頋以簿書期會爲急至於景行前哲尊尙雅道或以悠悠示之今孫侯爲邦知所先後新泮水之輪奐敞四齋之髙閎於仰斗之旁爲之翼室以名勝墨加龕於壁間與鬥爭光相扶不朽非以崇化勵俗爲心其孰能之嗟夫維斗在天實司七政其在人也位輔弼職樞機公以直諫取忌於時不克致身此位然位也者𨿽非公所得而致道也者乃公之所獨任大歷正元間文士相望如繁星之麗天獨以身任道表表其間如眾星之有斗以彼較此所得孰多當時與公齊名柳河東一人耳序其文者亦以五星在天譬之其文同其不得位同其道何如哉使公少詘所學以伸其身上相臺衡可坐而致浮雲富貴君子羞稱之然則公之所存與後人之所仰公者果在道不在位矣潮人徳公之深孫侯慕公之切竊意堂成之日侯齋明盛服帥諸生而拜之公其亦禦風而來下乎侯名叔謹臨漳人名父之子博雅好修力行好事有惠教於潮人與某爲丁丑同年旣識其顚末而復系之以詩曰天有鬥兮運帝車世有公兮握道樞異端孛彗兮吾道分公以原道一書開其愚羣邪熒惑乎君心兮公以佛骨一表觝其誣維潮壌地褊小兮蓋斗絕乎一隅公掲斗柄以照臨之兮隋和簸弄乎月珠至今文物鼎盛兮與中都上國而齊驅有羙人兮公之徒爲此堂兮置生芻公其騎鯨而來遊兮去之四百年其如初

朝陽齋記

湘鄕少公黃君遇卿至官之三年出已俸治所居廨防事之東爲齋面挹鳳山以朝陽名之貽書於僕謂耆老相傳嘗有鳳鳴其山因以取義且徴一言以申廣之按詩言鳳凰鳴矣於彼髙岡梧桐生矣於彼朝陽說詩者曰髙岡顯地梧桐嘉木鳯凰之所棲集而日出扶桑杲杲而上又其中心之所傾向引喙而鳴有不容遏止之者士君子秉淸忠耿亮之操平居則愛君憂國如藿向陽立人本朝翔而後集則直言極諫表表然以風采厲一世皆此類也君蚤遊帝學有志事功旣第來尉玆邑不敢鄙夷其官夙夜振職行好事如耆欲爭人命如捄頭然僕在幕府時見邑民有周氏者誣其從叔以大辟又有蕭氏家二防子防水而溺或訐其後父棄殺之二獄一時並發君被檄往灼見情僞義形於色曰吾爲囚求其生得之矣於是抗章防府力辯二獄之寃訐者以危言相恐君不爲動後得實皆如君言囚拜於庭感泣而去嗚呼聖賢所謂君子之仕以行其義者非君之謂歟充君平反之心他日辯是非曲直於軒陛之前其有立也孰禦則其以朝陽名齋實君志也抑僕聞之鳯鳴於有道之國當漢時黃霸爲潁川有異最鳳嘗一鳴及唐陽城爲道州韓愈氏送何堅歸於道賀其邦君之賢亦以將見鳳而聞其鳴許之今毋自欺齋眞先生出帥湖南以仁亷公勤勉屬吏以孝友睦婣訓士民而爲之僚屬如黃君者又賢而有守如此鳳當爲集而鳴焉僕於君同年同官同道而所見亦同故喜而爲之記

泉守眞公申請宗子給俸記

國家駐蹕江左以西南二宗舊在雎雒者寓於福於泉計其籍之眾寡而廩之所以衍皇支壽國脈也置司之初於南邸僅三百四十有九人嗣是若木之枝日以蕃楙按舊籍至慶元已四倍今日又七倍之方生齒尙稀而有僧牒之頒部使者有緡錢之助費出於州者無防迨仰食益眾供億之數宜加於有司者頋從而損之於是州之所出嵗凡十四萬緡矣方承平時號爲福州通融相濟未覺其乏二三十年來公田多隱占而常賦缺商舶困誅求而課息虧異時使家移鄰邦之財以補不足者又第朘減而計口需俸方日來而無窮研桑復生未易爲計郡縣始以一切從事有預借有重催甚至罰平民之金籍富室之產以應期會紹定壬辰冬有詔建安眞公起家臨舊治千里稚耄褁糗郊迎如赤子之見慈母公甫視事亟訪閻閭疾苦苗耨發櫛之明年春吏白宗子俸頻未支𨿽殫諸帑猶不贍公爲之憮然曰吾誠不忍坐視公族之嗸嗸待哺也而重斂以瘠吾民吾滋不忍焉亟馳驛以聞嵗丐僧牒百通濟玆費玉音兪之僅予其半公申言郡不可爲之狀會上親政戶庭無壅仲冬已未除公帥閩庚申有防悉如初奏徳施霈然財似天雨合邸內外驩呼如雷設道家醮以報上恩眡天聖中澶州佛老會故事屬前茅將啟行知宗正事彥侯招羣公子而告之曰千羞百體一時之賜也而不可常長衾大枕一室之樂也而不可廣常其賜廣其樂孰若今日之懿乎圖有以侈行葦之仁紀甘棠之愛盍立石於邸庸詔百世以某在愽士職宜書某竊謂時方多事軍國百費毛舉四方郡牧上計簿貢賦以佐大農用度廩廩焉懼不給於命今公以郡計之不充民生之不易反徼惠於上而報可至再曽無畱難公何以得此於朝廷哉惟我祖宗以仁立國培固宗城愛養邦本無所不用其極而親親仁民之道公昔在經筵嘗爲上懇切言之上知公心久矣故至是而言易入始公之未得請也朝夕焚香黙禱寢食爲之不怡曁命再下喜見顏色先是屬籍齒長而未益俸若嫠獨無所歸者今皆使之遂生生之樂然則上從公請愛枝葉以庇本根其仁如天矣繼自今相生相養於此仁之中要當體上之仁所以愛我者而厚自愛焉毋作非毋悖徳毋狎宵人其行已必慕間平之行義其事上必效旦奭之忠敬庶防無負聖天子賢方伯之徳意不然一飲一食寕不媿於戴履云

晉江軍儲倉記

晉江於泉爲壯縣紹定初盜起潭飛磜七聚騷動永春徳化俱受兵晉江在二邑東南隅於是嚴保障警斥堠募兵卒以備禦之用度鉅而帑藏竭故有以傷錦去者仙遊鄭侯鼎新實來時盜方平而邑已凋獘侯乃紏覈版籍之缺逸檢柅吏胥之隠謾撙裁費用之浮冗期月間僅僅有序會永嘉方公俌以官僚司庾事目擊民痍惄焉如搗噓龢霈潤用補燒痕有寕化李君順甫請於防欲帥屬邑各立倉峙糧榜以軍儲爲不虞備公下其議於四十八縣縣皆縮朒未之應侯獨稟承惟謹當縣計赤立百費毛舉圭積勺累得米若干列爲廥庾別以仁義禮智信之號宇於防事之西偏出納則委丞佐值米翔貴減值以糶樁其鏹俟秋成復糴如初數𨿽不夥而意度休美能始善以勸來者是爲可書蓋自邠之積申之峙不見於後世縣鄙州裏蕩然無備轉輸千里率十餘鐘致一石者有之近日桴鼔鳴官驅疲民挽餉於道頳肩雷腹累累相望盜得以甘言厚幣誘之爲舟中之敵然則是倉之建先寒而索裘未雨而徹桑非爲政者深長計歟然事功之難成非病於下言而上不行則苦於上作而下不應而原其上下交相扞格之故正坐於周官之以公滅私大學之以義爲利者未嘗加明辧篤行之功爾今是役也一尉言之方公行之不曰謀不自己出而以下僚出位言之爲忌也部使者作之鄭侯應之不曰眾皆遲於稟命我不可先眾人而犯其難也非明於公私義利之分者其孰能之侯久遊西山先生之門先生嘗效朱文公之法立社倉於潭防畫燦然垂惠無極侯宰百里厥施未宏推而廣之良多善政縣廨有問政堂大書魯語言政二十二章於其間餘一日登斯堂指其末章所謂因民所利而利之者以語侯曰軍儲有倉庶防此意其亦五美中之一歟侯曰子知余心冝爲余識其事遂條顚末以申告後人增廣而輯續之俾勿壊侯繇太學登癸未進士第不七年脫選調蓋所至有聲云

息庵記

大丞相正簡公之弟泉卿吉徳君子也晚作壽藏於府居之東附庸一庵名之以息崇淸侍郎爲書扁以其壻洪思義於余爲中表求文識之餘三以固陋辭不可乃申繹其義曰知息之說者其知道之所存乎東方旣明憧憧而起朝名市利野耕道販及暮而歸百動皆止此一日之息也春律肇始世故一新夏暑秋潦動勩萬狀及冬而休優遊卒嵗此一年之息也少而稚騃求欲無厭壯怙血气與物爲敵及老而安復命歸靜此一身之息也𨿽天地亦然迅雷疾電俄頃交作飄焉歘焉觀不容瞬大雨且霽悉斂於無狂濤巨浪經由百川澎湃而來若號若怒及赴諸海寂然方平凡此者皆天地之大息也惟有道者能知之不以吾有限之身與彼之無窮者相剽相撃相靡相刄而不止也是故禦神气以遊太和調天均以禦外物神動而天隨體充而宇固方其酬世接物不將不迎則𨿽不息猶息也及乎觀性之元求我之始復與造物磅礡爲一則𨿽息猶不息也今葉某生長相門壯嵗就舉覓官輙不利乃頓悟而浩嘆曰是皆伐我之朴素而混我之淸明者也蕉鹿存亡塞馬得失何足離跂攘臂於其間哉於是弭節此庵以娛暮日而以息名之非眞有見於道者其孰能貫生死於一途等千古於一瞬乎人皆知公以息爲息而不知公以不息爲息若謂公之名庵止於莊叟失我息我之義是舟之刻𨿽存而劍已不可索矣謂余不信以問冥參寥之徒

盤隱記

溫陵陳君磊於所居石城山之後斥地爲堂名以盤隠又卽山之腰而亭之以今崇淸先生大書石城山三字榜其上斯堂斯亭之左右前後奇觀不一爲淸玉峽爲淸云軒爲山齋爲雲谷爲學稼爲雙淸爲環翠爲海闗取名之義或以物或以意或以水石而以山者居多其地四面皆山蔥翠欲滴有騰而薄太虛者有俛而瞰重淵者有藏貯艸木如飣餖者有吐吞煙霞如饙餾者水如鏡石如玊花卉異品呈巧獻狀怪松如蟠虯修竹如瑯玕酴醿堆架芙蓉出水深紅淺白如妃嬙之妝繞砌芳蘭萬本異香襲人如佳子弟雪天梅花盛開淸標雅韻又如羣仙綽約聨縞裳而朝蘂宮也陳君以瀟灑出塵之姿徜徉容與於其間自目曰盤隠主人王子一日見而訝之曰君眞隠者也抑身隠而心未果於隠耶抑口隠而心未必甘於隠耶君族於泉爲品丁舊家登巍第躋貴宦者代不乏人矧今栘蕚通籍於金閨葭莩防華於翠節閥望岧嶤如許君又春秋方富敏於才而丰於學功名富貴來迫君不相捨君焉得而隠僕敢有問陳君笑而不答王子抵掌而言曰大丈夫之所謂隠者我知之矣磻溪一絲風南陽一犂雨一旦投綸釋耒而興姬復漢如取如攜此士之始於隠者也坐緑野而友化人遊洛園而傲造物回視貂蟬之貴鐘鼎之榮如太虛之一云者此士之終於隠者也盤隠乎盤隠乎今日非君之蟠溪南陽乎他日非君之緑野洛園乎君毋誑我後三年石城山靈能移文以及君矣言甫旣陳君未有以對適有客闖門曰王子之言然於是泚筆而爲之記

進士題名記

淸漳乙未進士題名郡判先立石之三日謁某曰是舉也子嘗與南宮校藝今丞玆郡冝有一言識之餘謝之曰余贅丞也言之得無贅乎諸君請愈堅乃諗於眾曰士之致逺於當世者器識以先之文藝末事耳士之所爲不朽於來世者名節以基之科第假途耳漳先逹繇進士位公卿侯伯如晴霄之星余獨於器識名節中得二人焉元丰之吳公可權與紹興之髙公彥先是也吳爲張天覺莫逆交張當國或慫慂見之吳義形於色曰吾遇張公於放逐中相與言忠義事今可呈身求進乎髙對防忤君相上書陳十漸廩廩乎古之遺直嘗語其徒曰富貴有時或來名節虧則一身之事去矣吁壯矣哉自國初至今此州科目得士二百五十餘人獨二公所立光明俊偉一言一動可爲千載矜式則今已第之羣英與方來之魁人韻士盍知所興起矣某始受教於西山眞先生得讀好書作好人六字並以此與諸君勉之

仙遊縣傅氏金石山福神道院記

金石山福神道院仙遊傅氏所造也經始於建炎之庚戌績成於紹興之丁巳中間拓地增屋者不一淳祐癸卯而後嗣孫蒔囑甥王邁爲文以識之金石山者何以少師公得名也曷名乎福神道院公之子防漕作堂祀先而寓名乎福神也初少師公未冠試廣文館爲第一從古靈先生防遊時墻屏問道千餘人先生獨曰傅元通金石人也以女妻之熈寕王呂銳於變法道路以目先生屢爲神宗言新法撓民非便不聽則具防爭之公所親告公曰時相得君方專上方舉國聽之先生力詆其非必犯九關虎豹之怒子於翁壻間宜諫止之不然禍將及子公正色曰吾師之道正道也彼相之說邪說也以正道辟邪說吾徒當相與張而大之矧可諷之小貶其道乎告者語塞公且爲潤色諫防以明稱王呂之罪遂爲所惡曁鄒道卿以諫官言事得貶章子厚使人極之於其所往平生故人望望去之公義形於色曰不負楊臨賀者何人哉竟厚贐鄒公之行坐是免所居官逾年鄒得生還公亦被召曽布牢籠之以助已公守師說不爲之動布力擠之於是有亳州之命矣自是黨論日熾端人莊士之子孫俱罹禁錮之禍公以徽廟舊學僅免竄逐竟抱杞天之憂薨於亳葬於常之宜興朝廷賜善權山廣教寺以資防福防漕以公故浮沈州縣二十餘年不敢背教忠之訓以求合於權門也嘗仕括蒼乘桴而還遇風濤洶湧眾舟俱覆顧瞻對岸有北方正神之幟植乎其前若有物扶之以濟於險旣歸仙遊毎食必下淚曰吾親松楸在三千里外𨿽蒙恩奉香火有所然爲子若孫不能時展烝嘗之敬寕不見誚於馬毉夏畦之鬼乃捐俸割地剏堂於邑之北山奉少師祠以福神名之括蒼有羽士梅洞霄於六飛未南渡之前嘗言錢塘有天子气旣而言驗攜與偕來是爲開山之祖鑄鐘累月不就陳夫人投金釵於鑪而鐘成叩之無聲梅揮劍擊之聲始大震至今一釵一劍之痕隱隱浮於蹲熊盤龍之上故斯堂𨿽爲祠先而亦爲四方水旱禳禬之地此記之不容己也嗟夫生天地間非親何愛非君何尊師也者教之孝以事其親忠以事其君昭昭乎在三之義人極之所以立人類之所以蕃者其不在玆乎惟少師公事師盡道事君盡言不以時之燥濕而爲趨背不以身之升沈而爲戚欣蓋不忍於叛師而忘君也故未嘗染劉輿之膩而污元規之塵惟防漕公事生以禮事亡如存一飲食不忘南陔之蘭一跬步必顧太行之云故掲名妥靈於斯堂也恍乎音容之若見愾乎謦咳之有聞夫是之謂忠臣孝子萃於傅氏之門𨿽附益之以道家之說若祭之鄰於非鬼語之渉於怪神然因親以寓名君子亦可觀過以知仁矣夫忠孝之後必大二公往矣出乎其系者露頴於童科充賦於國賔防勲蘭省而對防於天子之庭者代不乏人繼自今丰末以培其本防流以浚其源使錫類之孝體國之忠明可以刑善於鄕國幽可以對越於乾坤是又二公洋洋之靈所期望於百世之子孫邁傅之所自出故大書特書之使來者有考於斯文少師公諱某字元通防漕公諱謙受字衝亨道院之址載於傅氏之質劑嵗自輸租於官住堂聽自擇有司不與焉東偏舊有嶽殿今撤而新之乃傅知琳所董云

欽定四庫全書

臞軒集卷六

宋王邁撰啟【按此卷起自丙子再薦至初蒞潭州觀察推官作】

丙子再薦謝太守啟

少而好賦嘗見齒於賢書壯當封侯尙何顏於文屋偶辱明有司之選重書新進士之名況弟子之賢於師旣叨首薦而他人不如同父又獲聨名人稱之以爲美談已當之獨有慚色伏念某箕裘晚出門戶早衰綴文幾至於嘔肝苦學惟知於嘗膽十年以前之志豈信富貴之在天累戰不利之餘方知窮逹之有命開門授業仰屋著書謂若無所用於一時亦將垂不朽於千載屬槐花之近目陟覺激昂認楊葉之舊穿未知中否賦不工於吐鳳墨誤防以成蠅設非以後場而見收幾乎爲文衡之所棄荊山之璞獲售合浦之珠復還親望因得以少寛朋舊亦憐其才遇請言僥幸亶有夤緣玆蓋伏遇某官宗主斯文之盟作成多士之气治平有第一譽已徹公車舉送餘四十人親爲勸駕致令麼麼再預甄收某敢不益加駑鈍之鞭勉赴功名之防天其或者道之行歟鴈序聨飛佇見齊名於鴈塔龍門髙逺未知誰占於龍頭

謝省試參詳林員外啟

升堂拜知己之恩綈袍已敝入邸辱贈言之寵華衮非榮竦觀揮灑之雲煙深懼取將於雷電書紳起敬藏笥爲珍竊以遇合之難古今所嘆必大人君子喜士素根於天性故後生晚進委身願出於門墻況有如師生名位之絕嚴鮮能略世俗禮文而相接必有卓犖不羣之彥方受特逹殊常之知如某者地寒無媒天賦不腆少而有志恥隨餘子以浮沈壯不如人安得名公之印可曩緣行役得拜宗師出名駿之圖以華其歸灑飛鸞之筆以飾其陋口共心語願托身鑪鞲之間人欲天從果定價權衡之下嘗懷漫刺以晉謁輙辱閽人之見辭自防恩錫第以來至束擔言歸之日念不違函丈而徑去將歸白庭闈以何辭甫爾摳衣便防倒屣畀以名章之奨借增其行色之光輝得此於常人不足誇受知於名世何其幸昔韓昌黎送牛堪登第之序至忘師道之尊蘓東坡謝範公校文之書或動鄕人之喜久無此事今在我公玆蓋伏遇某官前輩典刑斯文宗匠流落人間之述作特泰山一毫芒之防提攜天下之孤寒有大廈千萬間之庇致令麼麼辱在品題某敢不尊其所聞勤乎未學文章末技粗承交臂之傳節義大閒當勵立身之戒

謝陳侍郎立縣學續登科記並書啟

賜袍文陛躐居桂籍之上游記美鄕庠重費荷嚢之妙墨人覧光而驚訝已拜賜以淩兢竊以周制旣逺於賓賢唐科莫榮於進士舊莆陽實維一縣始於刺桐之州翁承贊爲第四人時目以探花之使至我朝而爲郡以多士而得名或立鰲頭或稱龍腹科固多於居甲名未見於列丁必有異能方叨此選如某者才疏不韻學淺無根少嘗有志於功名壯乃自憐於踸踔賣文爲活浪傳錚佼之虛聲作賦逐貧贏得揶揄之一笑聚子衿以授業緩農圃之謀耕倐驚骨骼之已成漸覺頭顱之如許再偕秋計始綴春官軰試昕庭敷陳奏牘空臆盡言而無隠轉喉觸諱之不知𨿽淸朝許罄其愚忠而時好或譏其過訐及竦臚傳之聽果輸鼎甲之先射楊葉數千人皆始期於巧中隔蓬萊三萬里恨未學於飛行親望固得以少寛友論猶爲之不滿惟是自知量力之審焉敢有怨勝已之心及逺道之來歸荷逹尊之奨借濡墨發揮於妙藻命卿植立於堅瑉援引前修激昂晚學金如山莫償一時之直亶謂至珍丹防鐡而費九轉之功豈非榮遇玆蓋伏遇某官受天間气作地行仙遊戲詞林執千古文章之印周旋禁路極三朝簮紱之榮身如一葉之輕名有九鼎之重滄浪把釣冷看舉世之浮沈云岫岸巾一付無心於出處紉蕙蘭而覓句餐杞菊以怡顏十三人之防洛陽孰比潞公之耆壽九十嵗而爲周相行看衛武之經綸將天下善類所賴依歸而鄕曲寒畯先叨齒錄其敢不勉所未至聞之斯行誓堅素節之冰霜無負髙評於月旦仕惟行義決不爲溫飽之謀實必副名當敬佩丁寜之訓

謝殿試編排官聶侍郎啟

數先執於慈恩之塔稀若辰星稱門生於通徳之鄕恍如霄漢昔登堂不果恐渉營私今假道遄歸將何辭謝僣飭尺箋仰呈丈席恭惟某官日未東卽収於巍第江以西莫著其大名詩社揮毫妙思源泉之出地昕庭抗防精思皦日之在天不由介紹而結主知徑躐淸華而登從槖剸裁國用鄙夷管晏之近功經略中原隘小孫劉之故畫詳審乎事機之防更閱乎理義之多謂如根本之先彊則於恢拓也可待蓋知彼而不知己皆料敵之淺謀必能發而又能收乃濟時之逺略屬北方之警未息而西州之變復興人方憂蜀道之難公往爲雪山之重至則事權之牽制加之饑卒之跳梁身持尺檄以直前惟知死節神叱的盧之一躍遂獲生還浮言何傷乎日月之明雅志已抗於煙霞之表攜諸郎於謝墅防名勝於午橋耆英之防狄公方春秋之未艾中國卽相司馬寜朝暮之少淹伏念某殖學代耕賣文爲活元龍湖海之气少也勃然司馬山川之遊今其倦矣爲有阿防之養漫從舉子之勞兩玷鄕書一塵春牓迨奉黃廷之對空臆盡言不知書生之疏轉喉觸諱痛國論之未一憫邊釁之方開惜諸將多陷防言乃援子儀之事議宰相當存大體恐貽王吉之譏𨿽淸朝許竭其愚而時論或譏其太訐發矢將穿於楊葉及的輙差乘舟已迫於蓬萊爲風引去向非借九鼎之力當不止三籌之輸副本旣不上於中書賤刺亦羞通於光範至謝知己皆後眾人俯仰何心升沈付分謂今得斗粟之祿可以無饑豈不勝布衣之時難乎一飽玆廹期之戍方登荷槖之門如亮其今日之來非爲炙手當賜以片言之誨庶使書紳此身已托大冶之中他日冀軫遺簮之念但不負於素學是謂報於異知𨿽禿千毫莫殫一感

見江西眞帥啟

平生漫刺懶趍金張許史之門墻逺戍遷車願識杜範歐韓之人物𨿽匪在受察受容之數實久勞起敬起慕之誠謀三釡粟之未皇持一瓣香之爲急竊以百年榮悴同歸於盡萬世議論有是與非想孔光張禹之諸人尙有餘臭讀李膺杜喬之諸傳至今耿光方當淪胥於流俗之中而有特立於時賢之表稍具識見皆知依歸恭惟某官大明若掲日月而行細行亦通神明之奧明體逹用傳心程氏之諸書開誠布公尙友孔明於千載在閨門則怡顏養志立朝廷則正色責難鯁論危言興起南渡積年之弱忠肝義膽對越列聖在天之靈【原本闕】

通湖南葉帥啟

輟文昌之座以帥藩稍緩召歸之命著從事之衫而入幕得爲末席之賓以明公一日之去畱卜賤子終身之遇否仕莫重乎始進天固使之有依恭惟某官气大而養以剛道髙而立於獨渠渠孝行每興感於蓼莪皦皦科名曽收功於藥籠守命義之大節爲出處之宏圖鳬舄橫飛鴛行增重考容臺三千禮司蕝甚閒爲冊府第一官采蕓有味方在開禧嘉定之際是爲君子小人之交一賢峩豸以當前眾正得輿而交賀直聲大振雷轟電擊於姦未去之先元气不傷風恬雨霽於事已定之後防祕史於金匱石室導正學於廣廈細旃履聲上廹於雲霄斧繡下臨於閾閫利源竭矣誰能寛之一分仁人恥之不待去於三宿此舉盈庭之色動未幾前席之恩深爰屈臺斗之光俯照沙星之分潭府甚淳古分少陵嶽麓之淸客堂喜空涼和吏部湘川之句政成而棠陰宻訟簡而銗筩稀然當逺郊營壘之相望豈容明堂梁棟之小用右諸道之奏最隠若長城左一席之久虛行膺顯冊伏念某晚未見道窮坐爲儒百戰蟻酣敢望錐嚢之先露一朝臚唱濫叨鐺腳之後塵父氊尙靑而復還毋髮已白而待養若以茍祿仕則僅可漫不知幙辯者爲何幸以部封下之舊民而爲油幢底之新吏始仕曰筮或者卽初而覘終事長必忠焉敢以順而爲正惟矜其臭味之似而許以帡幪之歸庶逭官箴可諧親養烏公鈇鉞之下倘見禮於溫生和相衣鉢之傳竊有心於範質瀆尊冒昧拊已淩兢

賀鄒帥給事啟

緑邸借綸紅牙易閫煩公防太子久焉思羽翼之功借君重淮陽示以歸禁闥之漸湘靈起舞嶽後前驅恭惟某官道傳至聖大賢之心文續先秦古書之脈虎榜首登鳳池身到固地位之宜然鰲頭寵重鶴髮恩深尢人生之鮮儷付科名於餘事守節義之大閒方防穴權門趨者成市而螭坳直筆屹然如山及調更化之弦時方多事獨衛出疆之璧義不辭難入還班行進掌封駁誰不批勅鮮有如何郯之力爭因此結知故每見鄒浩而輙喜居中未久丐外卽行國事日新比貞觀初年之何若君子一去覺貞元朝士之無多心戀闕以常丹髮憂邊而漸白惟有甘棠之蔽芾逺到海頭最宜叢桂之婆娑久畱春腳歡聲無地可著最課爲天簡知太史夜占喜長沙之星見行人朝發趣衡嶽之雲開寶閣陞大學士之班輕車奉太夫人之養眾皆爭先而稱賀僕知大用之有階蓋當夷夏消長之交未決戰和依違之防春秋復讎之義大乃素學之欲行英俊在朝則本彊正善類之所屬有以中書何無冦公爲問者當以吾國卽相司馬而答之初立本奇更好黃花之晚節儻來不計直垂汗竹之芳名伏念某讀書不多合世更寡比奉槐楓之對空臆盡言不知艸茅之疏轉喉觸諱甘輸三籌而不悔僅忝一命以進身冬已及於期夏方趨於蓮幕始仕曰筮或者卽初而覘終事長必忠安敢以順而爲正竦聞元帥來鎭此方幸以鄰壌之諸生得爲油幢之末吏𨿽素於左右本無介紹然見之方冊不昧平生況進士題名旣接鳳雛之武而小人有母敢希燕喜之榮儻推老吾老防吾防之心當無中不中才不才之間曲憐臭味俾托帡幪待我不以眾人倘少垂於異眄因主可以信客竊自激於懦

上王侍郎啟

少而抱槧久瞻魁宿於璇霄壯也彈冠行覩徳星於珂裏𨿽素於左右殊無介紹然見之方冊不昧平生敬飾訥詞僣幹嚴分恭惟某官任重而道之逺表粹而裏則剛方在韋布之時已負搢紳之望紫府防頭碧雲章句號閬苑之謫仙素王喜色黃甲科名恊湘川之佳防剔蠧蕓館含香錦闈翠節朱轓幾沛黍苖之雨紫薇紅藥曽依香案之云方爲景從以小畱乃厭承明而丐去十連爲帥力蘇凋瘵之氓五嶺皆炎變作淸涼之景胡然爲眾所忌正坐其名太髙一壑來歸六丁莫挽髮爲憂邊而半白心思報國以常丹冦公不入中書莫答氊裘之問裴相方遊緑野其如柱石之衰佇下綸音徑司國柄伏念某弱惟殖學貧只賣文固嘗感慨於事功其柰間闗於場屋大廷對策妄陳憂國之孤忠末第書名何惜避人之三舍來傍蓮池之漫仕已驚戍之過期胡遲其來蓋恐素宦之無譜或贊其決以有逹尊之可師惟願矜憐臭味之同庶有終始帡幪之托俾遂親養得逭官箴楊儀之無材力之可稱正深凜凜宓子賤待老成而後決尢切拳拳

上趙漕啟

汝陽眞天人久遡髙風於臺表湖南多賓客乃容下士於幕中以拳拳尊敬之年深而僕僕趨承之日淺撫躬幸甚投贄先之恭惟某官气蓋諸公眼髙四海守淸獻之節風流醖籍之猶存遊晦公之門師友淵源之甚正自摘髭而收巍第卽榮足而上華途一進屬於曲臺洊陞班於列寺仗正論以主天下之善類持定論以決國中之大疑皦皦然特立而獨行譾譾者旁觀而相忌把一麾於漳水卽日請行渺萬頃之恩波至今遺愛煮摘徧持於三節平反最審於五刑太倉粟紅以義爲利圜扉艸緑使民不寃此皆平生學問之設施是以所至規模之卓偉況西北之妖氛未洗而東南乃財賦所須萬竈云屯千艘雷動咄嗟辦事已通木牛流馬於淮甸之區慷慨澄淸直掃封豕長蛇於河洛之表使盡忠爲國皆執事比則何至以賊遺君父憂給餉第一功論封當先於蕭相弄印凡累月熟視無易於趙堯伏念某地寒無媒天賦不韻精神耗於半生之燈火習气磨於百戰之文場叨第僥逾繆處陳樓之右量才短闇慚非溫石之流父氊方靑而獲還母髮已白而待養駸駸廹戍凜凜面墻居常慕我公於方冊之中今乃陪屬吏於旌麾之下惟俯憐於臭味庶稍逭於譴呵未識劉士安已習教條數千里之外旣見趙文子或陪筦庫七十家之聮

上陳漕啟

伏審庾臺奏最計傳陞華昔長沙星聚之年翹英金甲今衡嶽雲開之旦增煥綉衣夤緣三紀之符鼓舞百城之下敢裁吉語敬前驅恭惟某官表粹而裏則剛人今而道則古出處語黙安行大易之中淸任和時見謂聖人之耦及直明昌之更化不緣介紹以立朝士如羣蟻之慕羶皇皇人爵公若飛鴻之避弋落落權門不然胡勇退於中流而乃甘斜飛於外補重湖千里在天一方發廩賑民志慮固詳於田裏乘軺察吏精神鎭壓於山川歡聲溢於道路之口碑實政紀於山林之野史時適轉輸之擇使重其權乃重其人上知斂散之有方易其節不易其地惟是嵗饑人困川竭穀虛節以制而弗傷財乃執事平時之素學不斂民而足用度亦前賢此地之遺規惟人心旣久於相孚𨿽皇華未至而先喜福星照耀非一道之宜私時雨沾濡又四方之屬望伏念某癖惟嗜古樣不入時每持直道以事人安敢大言而忤世諸大夫之惟而周捨之諤見者忌之一齊人之傅而眾楚之咻嘻其甚矣方未見先生而親炙深有疑或者之肆防及三薫三沐以來前荷載笑載言而加拊旣有師門之歸倚何虞宦路之險巇寒士之依主人倘許一瓣香之請小人之有老母庶諧三釜粟之謀

賀陳倉啟

比從郎省出建庾臺帝曰湖南九州之民其生寡遂公爲江左諸賢之望宜往周諏嶽後擁英蕩以前驅湘靈聞先聲而起舞恭惟某官道髙而立於獨噐厚而養以和學易通神三畫曽吞於天上著書擬聖六丁屢下於人間𨿽場屋之文而金石可鐫自科第之後而燈火不輟徘徊州縣綿歷嵗時所至皆淸而人推髙在我者大而官無小及時更化乃肯立朝鳴鐸碧流恍憶鑪亭之舊橫經朱邸平分講幄之功著庭凜直筆於秋霜省眼閱人材於冰鏡但從平進立要路之津以何難惟不茍因辭光範之門而徑去間有動色而咨惜誰能爲王而畱行與其員枘方鑿扞格於中孰若大纛髙牙從容於外況在衡湘之地重當金糓之權屬弄印者逾時乃出綸而臨遣東南之力竭矣上下焦熬西北之事紛然江湖唇齒爲時一出寛上隠憂褰帷皆起廢之方攬轡卽折衝之略必有偉舉以悚羣觀富貴浮雲固萬鐘之不屑蒼生霖雨非一道之得私伏念某學古多拘與時寡合比奉昕庭之對空臆盡言不知書生之疏轉喉觸諱甘輸三籌而不悔僅竊一命以進身來傍蓮池茍營菽水始仕曰筮或者卽初而覘終事長必忠焉敢以順而爲正才疏而意廣位卑而言髙不惟同列疾視其旁甚至上官亦嫌其訐所幸鄕先生之出使得稱門弟子以通名諒防軫念於遺簮必不興疑於投杼俾諧鐘釜之養敢昧邱山之恩中人以下皆惡林宗正不免耳國士之遇如有知伯尙庶幾焉

賀李倉啟

出綸閶闔乘傳湖湘屏風錄良刺史之名就陞英蕩安輿奉太夫人之養增輝輶軒部民舞手以交驩屬吏舉杯而相賀恭惟某官道髙而立於獨噐厚而養以衝鄕黨一篇之中從容踐履中庸千載之學出入誠明𨿽場屋之文而金石可鐫自科第之後而燈火不輟徘徊州縣綿歷嵗時所至皆淸而人推髙在我者大而官無小及攺弦而更化乃澤笏以立朝不緣介紹而結眷知肯事詭隨而同流俗屬時有邊陲之警自許參謀長揖出光範之門了無靳色早奏勲於淝水旋坐嘯於衡陽藹然政聲得之道路字民則催科寜拙拊士則甘苦與同思溺由溺思饑由饑紅粟活萬人之命曰暘而暘曰雨而雨蒼穹感一念之誠以至延賓客則北海之樽不空待寮佐則南樓之興不淺醉墨豪吞於星瀬新詩淸廹於雪車舞防袖於輿春遂蔡端明便親之志鳴木鐸於石鼓尋朱紫陽講道之盟豈近世俗吏之能爲皆平日學力之小試闔城臥轍人心直願借畱因地建臺天意曲爲從欲惟是年荒民困川竭穀虛公將以施一州者而惠九州人亦以試前日者而信今日還峴而粟可賤乃賢相之遺規用悝而年不饑亦常平之始事必遵家法以寛帝憂陰徳無邊耆壽合延於鶴髮淸朝有命宴詩將賀於龍津伏念某學古多拘與時寡偶昔吐危言而對防以訐見排今持直道以事人似狂未醒才疏而意廣位卑而言髙逹甚於鄰境之諸生晚乃爲崇臺之屬吏先世同文靖之第一榜得人賤子登元禮之門通家有舊倘軫薄雲之誼冀沾覆露之私事長必恭佇俟察父哲兄之教將母來諗願推仁人孝子之心

上趙帥乾啟

斂袵槐庭之相種莫遂望塵綴員蓮幕之下寮行將受察禮莫嚴於事長書可後於通名恭惟某官威鳳九苞瑞麟一角學傳歆向而得其髓文追賀白而拍其肩維昔上臺爲國元气展鹹池洗日之手了不言功格列廟在天之靈固宜有子初露厥頴已雷其聲乃不汲汲問津臺閣之登而肯翩翩斜飛江湖之上排紛理劇而目不瞬飛書走檄而筆不停夜雪貂裘慷慨辦太原之檄春風杯酒嘯歌發嶽麓之奇時方多艱公豈久外與其以一賢佐方面致吾帥於羊杜之間孰若以重望居專城使逺人知韓範之至旋復登庸之衣鉢益光勲績於旂常伏念某以有書癡幾爲儒誤著鞭不早每憐髀肉之屢生捧檄而遊自笑頭顱之可揣宦海方航於一葦面墻誰指於三隅賴有名勝之依歸出示誨書之一二並寛鞭防俾托帡幪仕大國而並英傑之遊預知幸矣敬長官如在父兄之側願進教焉

上趙帳乾啟

天族柬英霜臺贊畫蘭茝眾芳之所在雅稱浮湘芙蓉八月之方酣驤迎入幕已辦慶箋而未貢敢圖謙牘之先施恭惟某官胸吞石渠舌防云漢追河間於千載上得禮樂之盛心夢太白於三生前傳文章之正印日未東卽收於上第斗以南莫載其英聲不汲汲問津於臺閣之登乃翩翩斜飛於江湖之上平章漕計淸規照映於昭潭觴詠賓筵俊語增雄於嶽麓臺府以之爲重寮屬賴其有師畫諾笑談暫此分木牛之寄功名廹逐歸歟侍金馬之班如某其人何用於世宦海方航於一葦面墻誰指於三隅聞公之來何啻似鄕人之喜規我以善庶不爲吾黨之羞

上潘帳乾啟

星臺重望皎然連璧之相輝云幕下寮甚矣獨竽之濫吹行澡身而受察預貢牘以通名恭惟某官寶婺儲精珠庭挺異蜚大聲於斗以南之地聞者驚霆收巍第於日未東之天易於拾芥遊戲文章之三昧呈露政事之一斑人方慫慂於要津公獨雍容於賓佐飛挽之無虛日畫婉婉者居多書檄之如飄風才恢恢而益辦以霹靂之敏手佐賢明之主人气類胥感則霜降鐘鳴聲實相扶則珠明淵媚賓筵觴詠名章發嶽麓之奇漕計平章淸節映湘潭之底紛薦書其盈篋推英轂者載塗畫諾笑談暫此贊木牛之算功名廹逐歸歟侍金馬之班某門地伶俜性天啙窳著鞭不早每憐髀肉之屢生捧檄而遊自笑頭顱之可揣宦海方航於一葦面墻誰指於三隅惟憐其臭味之同而許以帡幪之托茍逃瘝曠詎昧依歸小巫之見大巫宜周章而失指先覺之於後覺願誘掖而來前

與湘潭監酒右弁啟

爲米五斗而漫來何禆婉畫有醖三升之可戀獲綴英遊賀上滯遲先施倒置恭惟某官沈酣方虎之略糟粕孫吳之書暫韜厥光來隠於酒𨿽養髙此地不妨弔靈均英魄之獨醒然右武之時誰肯持將軍告身而易醉小而投醪士卒大則作醴廟堂行且見之非爲佞也某寒酸可笑艱苦備嘗來傍蓮池陋矣斗筲之器粗營菽水茍焉鐘釡之謀幸甚同僚之得賢先拜髙文之有味自此作乞漿之請願一中之何時定飲酎之交永爲好也

與醴陵劉宰啟

行役三千里來依幕府之芙蓉入境第一程首訪河陽之桃李先睹爲快以名自通恭惟某官籍甚月評穹其天分七略總百家之緒世美可尋千年六一翁之鄕風流未冺褁以冠裳而不任直於翰墨以防勛神人換鼻而許以正郎朱吏防頭而畀以上第洊遊邛莋慨然忘蜀道之難繼董布泉去又作雪山之重合卽坐三館之上矣乃亷取百里而宰之今士夫厭湯鑊之焦熬相顧瑟縮明執事施硎刀於肯綮了無畱難寓撫字之意於琴中息嚚訟之風於棠下蓋大馮君宜春之遺愛今猶思之而魯仲康中牟之政聲雅亦稱是一同幸甚三異藹然行膺黃紙之除書更與靑氊而出色有如某者見謂斐然文埸曽被於百瘡僅收末效宦海方航於一葦未識前津幸假道於名區有指蹤之素宦願出緒餘以告用爲畫諾之規豈無同僚之盡心不若先入者爲主仕大國而交英俊快平昔之襟期在武城而聞歌動書生之技癢

與湘陰李宰啟

子來幾日方依幕府之芙蓉彼美一人賸種河陽之桃李未敇墨卿之敬乃爲籖府所先恭惟某官閥冠雲霄胸羅星宿家豈不置文選恥爭寒士之科名世皆稱有天才宛似謫仙之風骨自初膴仕總是名藩勾稽餘閒詩思蜚敡於滕閣平反一笑陰功彌渺於吳江慿鐡甕以餉師向金閨而徹籍便合在六察之上矣乃亷取百里而宰之今士夫厭湯鑊之焦熬相顧瑟縮明執事施硎刀之肯綮了無畱難錦愈濯而愈鮮琴一彈而一韻政異遂雉雛之樂官淸任馬骨之髙政聲滿湘之南作諸邑樣名節自天而下登要路津某讀書不多合世更寡元龍空有湖海之气司馬倦作山川之遊仰破屋以哦詩嘔肝不悔俯大廷而對防空臆盡言儒科僅竊於還丹世味殆如於嚼蠟冬已告戍夏方抵官胡遲其行蓋恐面墻於涖事或贊吾決謂有大邑以庇身倘能矜臭味之同必不吝箴規之誨公餘交贄已窺君之一斑何日盍簮並授我以三昧

與湘鄕林宰啟

君乘車我戴笠憶輦轂之相逢客遺魚中有書喜湖湘之共仕入蓮幕方數日許望華封隔一水間修敬辜遲先施倒置恭惟某官望髙冑子學到儒先崔嵬雙闕之家聲不斷書種呼吸三山之秀气發爲文詞固嘗於科目以防勛乃恥與孤寒而爭進取名亷甚不妨蘭菊之芬芳公論歸之合看蓬萊之步武乃飛雙舄來宰一同今士夫厭湯鑊之焦熬相顧瑟縮明執事施硎刀於肯綮了無畱難錦愈濯而愈鮮琴一彈而一韻政異遂雉雛之樂官淸任馬骨之髙期年報政之優作諸邑樣一札自天而下據要路津伏念某讀書不多合世更寡大廷對防妄陳憂國之孤忠末第書名何惜避人之三舍冬月戍之已及夏初行李之方安胡遲其行蓋恐面墻於涖事或贊吾決謂有大邑以庇身倘矜臭味之同尙記遊從之舊必有忠告俾逭官箴想歌之聲忽動書生之技癢俟騶哄之至拱聆官譜之緒餘

與寜鄕黃宰啟

居桑梓鄕相去一牛鳴之地入芙蓉幕孰知雙鳬舄之聲告至辜遲先施倒置恭惟某官識髙冑子學到儒宗筆搦虹霓呼吸鼎山之秀气名懸日月崢嶸璧水之上游漫以毫芒見之施設云深紫邏大所居一尉之官艸鞠圜扉少亦活千人之命蟬蛻七階之選調鵬騫萬里之修程今士夫厭湯鑊之焦熬相顧瑟縮明執事施硎刀於肯綮了無畱難錦濯水而愈鮮琴含風而有韻驩聲無地可著溢爲薦禰之章最課自天簡知行有徴黃之寵有如某者見謂斐然仰破屋以哦詩嘔肝不悔俯大廷而對防空臆盡言收科輸鼎甲之三籌初仕乏錐嚢之一頴面墻必矣指蹤誰歟惟大邑可以庇身而鄕人喜於見似願出忠告俾逭官箴想歌之聲忽動書生之技癢俟騶哄之至拱聆縣譜之緒餘

與新攸趙宰啟

湖南多賓客漫來著從事之衫汝陽眞天人何尙墨男邦之綬未辧赫蹏而展慶遽防緑綺之貽音恭惟某官接天淸名垂斗燦去河間東平千載得其盛心追太白長吉諸人與之並駕遊戱文章之三昧呈露政事之一班鸂防灘頭早協奇章之瑞防松槐叢裏優爲斯立之淸遊諸公挽之亨衢薦墨紛乎盈篋便合在六察之上矣乃亷取百里而宰之今士夫厭湯鑊之焦熬相顧瑟縮明執事施硎刀於肯綮了無畱難簸揚而糠在前更張而琴有韻官淸如水不妨馬骨之髙最徹於天好布鵷行之武有如某者見謂斐然弱惟殖學以代耕貧止賣文而爲活忤時對防分輸黃甲之三籌竊祿養親無補碧油之一畫所賴臭味之無間當有教詔以相規見君子心則夷預知免矣況大邑身所庇竊有望焉

與益陽尢宰啟

佩服家聲願識梁溪先生之裔講聞縣譜熟知連城茂宰之才彼此因王事之塵勞往來略世俗之苛禮將謂相詔以肝膽胡爲未忘於形骸一箋先施百拜後誦恭惟某官秀無可揀敏莫能追宦學典刑世有甘棠之笏風流蘊借人如濯桞之標篝燈誦有味書下筆作驚人語歷仕皆膴馳聲甚休諸公挽之亨逵薦剡紛乎盈篋便合登六察之上矣乃亷取百里而宰之今士夫厭湯鑊之焦熬相顧瑟縮明執事施硎刀於肯綮了無畱難訟息而缿筩稀政成而棠陰宻官淸如水不妨馬骨之髙秩滿朝天好布鵷行之武有如某者見謂斐然仰破屋以哦詩嘔肝不悔俯大廷而對防空臆盡言來傍蓮池苟營菽水惟是平生方介之癖不學時樣嫵媚之妝幸大邑可以庇身而素官宜於問政必有忠告俾逭官箴想象歌頗覺癢書生之技闖聞騶哄願降見君子之心

與長沙陳宰啟

入幕依芙蓉方陪州從事之後滿縣栽桃李喜聆鄕先逹之來昔願見而未能今相值則甚巧敬慿尺鯉往白雙鳬恭惟某官天分穹然月評籍甚呼吸三山之秀气發爲雄文婆娑百尺之髙樓俯視餘子取科名如囊中物試政事有肘後方防筆平反少亦活千人之命剡章吹送多其吐三語之工趣覲淸光徑陞華秩便合坐三雍之上矣乃亷取百里而宰之今士夫厭湯鑊之焦熬相顧瑟縮明執事施硎刃於肯綮了無畱難行將寓撫字之意於琴中息嚚訟之風於棠下府邑甚淳古必有三異之可書朝廷半老成非久一同之借重有如某者見謂斐然少嘗慷慨於事功壯則間闗於場屋大廷對防妄陳憂國之孤忠末第書名何惜避人之三舍來謀親養已過戍期胡遲其行正恐素宦之無譜若有所恃必得大邑以庇身倘忘年許以締交則暇日必有忠告一畫一諾僕焉方俯仰於人有社有民公也當施行所學

與攸縣權宰周簿啟

依芙蓉而泛水方陪諸從事之遊去枳棘而栽花知有貴公子之政辜遲告至顚倒先施恭惟某官敏手莫追淸標特立傳濓溪之學源流河漢之深長生淸獻之鄕气類霜鐘之感召方露厥頴於政事已雷其聲於搢紳人之爲言以立身矮屋而稱屈事當其防有不善制錦而見傷方當路弄印而熟籌謂執事攺弦而可理果能支欹補罅頓使易聽攺觀簸揚而糠在前盤錯而器愈利縣自有譜想得諸家法者甚詳時正需材當寘彼周行而後快有如某者見謂斐然仰破屋以哦詩嘔肝不悔俯大廷而對防空臆盡言分輸黃甲之三籌無補碧油之一畫面墻必矣指蹤茫然幸已締好於棣華獨未一瞻於芝宇闖聞騶哄願降見君子之心想象弦歌頗覺癢書生之技

回湘鄕黃尉【七舉】啟【原注黃未第時招米舟濟饑得賞旣第用此闗陞從事郎】

輦轂相逢猶記灑慈恩之墨湖湘始仕同來著從事之衫以幕府文書之方殷爲少公翰墨所先辱倒置太甚不敏何言恭惟某官天分穹窿學力宏毅使國人有所式太學稱爲官樣之文思天下猶已饑防時已試活人之手科舉惟垂於蝸餌場屋如擲於雉盧妄男子僥幸成名一戰而霸眞將軍偃蹇不偶七縱乃擒方以格拘暫焉仙隠五色棒定優於巡檄一縣花必預於栽培鸂防雙飛好報金灘之瑞孔鸞齊列行通玉陛之班某讀書不多合世更寡向嘗吐危言而對防以訐見排今復持直道以事人似狂未醒所喜聮事而有同盟必不金玉其音時出藥石之誨州縣徒勞耳俱未免俯仰於人富貴何有哉要相期逺大之業

回劉縣尉啟

蓮池水緑方爲異鄕異客之遊梅市風淸喜有同年同官之好未辦赫而展慶遽防緑綺之貽音恭惟某官天分本髙月評增重世有甘棠之笏家法典刑人如擢柳之標風流醖借自摘髭而收上第合防足而登華途胡以格拘來爲吏隠五色棒定優於巡檄一縣花必預於栽培早晚好音喜報鸂防灘頭之瑞權輿大用頓增雲龍閥閱之光伏念某讀書不多諧世更寡忤時對防方輸黃甲之三籌竊祿養親何補碧油之一畫旣素無巧宦之譜又不爲時樣之妝正賴同盟時賜忠告州縣徒勞耳俱未免俯仰於人富貴何有哉要相期逺大之業

回縣丞啟

命錫芝凾權分谷璧鴈鶩以行進方驚貳令之威鯉魚從逺來忽拜尺書之寵先施倒置函謝反遲恭惟某官續昌黎似經之文生江淹夢筆之地負鄕先生之望私淑者多奏子大夫之篇成功則一倒蔗旣入佳境寒花賸有晚香俯爲渉筆之遊來贊鳴弦之化哦藍田之松而有味紉楚澤之蘭以自馨余不負丞丞負余能使花封之重已不卽人人卽已趣歸柳院之班如某其人何庸於世少徒有志文塲親被於百創壯不如人宦海才航於一葦朅來蓮幕宻邇槐亭不徒降識君子之心且有見似鄕人之喜州縣徒勞耳俱未免俯仰於人富貴何有哉要相期逺大之業

與彭簿啟

熊湘水緑方爲異鄕異客之遊鸞枳風淸喜有同年同官之好相值甚巧先施過隆恭惟某官毓秀孝子之門蜚英詩人之社誰不登第鮮有書黃甲於弱冠之年等是榮親爭似舞藍袍於重闈之下膏粱及身而願學衣鉢對面以相傳合便防足於要津胡爲低頭於矮屋必以素官大所居宅洞庭嶽麓之淸奇正需吟詠茶竈印牀之閒雅可養經綸當路必刮目而器之鋒車不旋踵而至矣某𨿽在團所略識英標未握臂以論心久望風而引領幸甚先登堂而拜名父繼而又倒屣以接英遊依於之日猶長益者之友可托州縣徒勞耳俱未免俯仰於人富貴何有哉要相期逺大之業

與林簿啟

入幕幾日方嗟混鴈鶩之行有鄕同年來此棲鳳鸞之翼九牧之來仍是其一四同之契好有其三巧哉相逢愧甚先辱恭惟某官襟懷犖犖不俗翰墨字字有香天山三箭之歌笑談得雋燕嶺一枝之桂陸續相傳燈火收功之甚優膏粱祝身而願學旣換鼻則當在正郎之選何低頭而又居矮屋之中豈洞庭嶽麓之淸奇正需吟詠而茶竈印牀之閒雅可養經綸當路必刮目而器之鋒車不旋踵而至矣某𨿽在集所略識英標未握臂以論心久遡風而引領比過江西訪芝蘭之友知於門下爲葛之親此來篆之方交已喜車音之至止州縣徒勞耳俱未免俯仰於人富貴何有哉要相期逺大之業

欽定四庫全書

臞軒集卷七

宋王邁撰啟【按此卷起自潭州觀察推官至調浙西安撫司幹官作】

謝趙侍郎送自著易說語孟洪範老子書解啟

老子杖靑藜方防勲於羣籍孺子拜黃石乃受教於一編幸見人間未見之書如得天下難得之寶斯文增气後學有師恭惟某官一代宗工三朝壽雋出處名節朱虛侯衛社稷之忠防戱文詞太白老鳴國家之盛身握陪京之管鑰秩崇廣內之圖書每於凝香森防之間不廢滴露研朱之樂神機一泄六丁曾下於霧中人爻已通三畫並吞於天上謂羲文孔子無二道合京費王弼爲一人訓易而以神明發千百餘年之闗鍵得意而忘言象付六十四卦於筌蹄旣精研六籍之原乃大放羣書之作於洪範則首及君臣之正分於中庸則先明忠恕之同源渾融一貫於胸中脫略諸家於紙上讀論語知趙中令願致太平談孟子異王荊公恥規近利造好學力行之地位下精義入神之工夫上而續伊洛之正傳下亦窺柱史之眾妙夫子言文章性道又得而聞元帥閱禮樂詩書於今親見著述尢多於丁部敷陳上逹於乙觀吟六藝之文披百氏之編大儒事業舉三代之隆建萬世之防宰相規模某猥以謏聞恭承大恵非桂樹聨芳於二陸而蓮池志羙於季方鉅冊髙文方進徹細旃之上牙籖縹帙何緣到圭竇之中方精神昏耗於吏塵使心目開明於理窟旣獲多聞而又多見未識異人先得異書心愛太莫預弟子侯芭之列手編文籍願書門人李漢之名

謝趙漕啟

父生師教之身僕不輕於所托徳進言揚之選公何取而見收旣不常親炙於朝夕之間又不能借助於左右之譽惠出非望始聞猶疑乃以剪拂之過情竟謂彊毅而有立玩誦至此感慨久之直道而行寡與世合中人以上好與已同鄭公良臣尙恨義方有太直之操曲江賢相且嫌挺之負過勁之名如某其人何足比數昔嘗吐危言而對防以訐見排今復持直道以事人似狂未醒斗升之祿粗奉甘防方寸之地可質神明位卑而言髙才疏而意廣圓爲卿方爲皂豈不知流俗之皆然直如曲如鉤亦各隨中心之所好涖官𨿽久無志可行居常咄咄書空見者往往下石諸大夫之惟而捨之諤誰或助之一齊人之傅而楚之咻嘻其甚矣敢謂囊錐之末露亦防銀管之特書向非大量過人如王文正之待冦平仲盛徳容物若婁師徳之於狄梁公則將不免於見尢何況敢望爲知己玆蓋伏遇某官名節皦如霜日气義薄於雲天將觧佩以還朝猶焚香而薦士懸鏡於此媸妍凡閱幾人落筆之餘精神在末一防此舉庶幾公道髙風可激懦夫於養屙之際得之其起廢之功大矣抱茂宏之羸疾猶幸耳堅得淮南之仙丹頓欣骨換寒谷暖生於吹律親庭喜至於加餐某敢不勉所飭修加之涵養所不背師門之訓惟勵初心願言開賔閣之時無忘今日相期者逺槪見乎辭

回林監倉啟

宸扆出綸帥藩司庾見者謂名卿之子肯此盤旋今而後倉氏之官不爲卑冗罪遲展慶倒置先施恭惟某官冑子英遊淸時偉望呼吸三山之秀气發爲詞源崔嵬雙闕之家聲不斷書種講聞素官之譜佩服教忠之言翩然斜飛來此小試蓋乘田有職𨿽素王猶屑爲之而治粟名官以國士亦嘗親此偶司出納可養經綸況當疆場之多虞正倚積貯以爲命自今紅腐必無年饑用不足之憂不日緑綈趣奉嵗入谷幾何之對有如某者見謂斐然仰破屋以哦詩嘔肝不悔俯大廷而對防空臆盡言決科輸鼎甲之三籌入幕乏錐嚢之一頴比於江西訪芝蘭之友謂於門下爲葛之親略相先後以之官或可牽連而托契豈惟暇日共觀鄴侯三萬軸之藏祗恐匪朝已預文子七十家之薦

投帥辯謗啟

防官幕府忽罹市虎之防大字通衢至有蒼鷹之戒自反無慊旁觀謂何竊以下僚之事長官也至難小人之陷君子也常易慘慘劬勞燕燕居息敢謂不均皓皓易污皦皦難全動而得謗莫能加之以髒污之迹則必誣之以苛刻之名肆爲譸張陰結寵眷諸大夫之惟而周捨之諤寡與固宜一齊人之傅而眾楚之咻相攻太甚伏念某癖惟信古樣不入時爲饑所苦而來稍足亦甘於隠員爲卿方爲皁豈不知流俗之皆然直如弦曲如鉤亦各隨中心之所好謂欲盡忠於所事何忍相率以爲欺茍有知未嘗弗言欲通壅蔽未見信以爲謗已自取疏疑遂令狐媚者旁觀乃以蠅營而加污髙明過聽約束嚴攽然某粵自蒞官粗思及物嫉姦吏以浸漁而舞法時行直捨之笞憫窮民以衣食而遭刑量減公庭之杖倡優下賤抵憲不赦書史典謁請間不行大則爭於階除小則筆於簡牘睚眥之怨交結膚受之愬果深有如墻壁之文甚如市朝之撻羣憸竊笑善類驚心固不止爲一人言非所以令眾庶見無羞惡之心非人也尙何顏而坐曹如左右曰可則殺之寧有殞而無辱仰惟某官以四方霖雨爲一道福星雅志平反喜動慈闈之笑粲卑躬吐握許通屬吏之欵私顧此謏儒待以我輩書門板以旌孫戊之直諫是能容之指棗枝而謂斛律之滛刑豈得已者每於議政之暇誨以有味之言謂心貴和平毋若昌黎之好勝謂吏師法令冝佩元城之良規某敬以服膺力求捄過願以十目所視者不待浹日而斂之中人以下皆惡林宗方立危疑之地國士之遇旣有智伯冀全終始之知此情不孚有去而已

上葛撫屬啟

望紫樞之府早聆蘭砌之芬芳入碧油之幢晚竊蓮池之餘潤先辦赫蹏而告至將收縞帶以乞交恭惟某官天分本髙學力又到丰標如玉英精奪婺女之輝咳唾皆珠文采對天孫之巧維時幕府爲國重臣安石之薦謝才能是舉呂相之知夷簡公輔相期不應露頴之初屑辱司徵之寄方禮樂詩書之帥妙簡乃僚謂風流蘊借之賢宜寘之幕排紛剸劇而刃不頓飛書走檄而筆不停宜臺府之賞音羨家庭之有譜筦庫七十家之薦日卽畱中扶搖九萬里之摶風斯在下某居今以屈嗜古而窮黃甲同年半是雲霄之雋武靑燈共夜依然山澤之臞儒百憂燻心一貧到骨葵邱之已熟𨿽喜及期輦路之栁可攀自慚寡援所幸締年盟之末必不靳忠告之言専衽有期喜遂一斑之覩含毫莫斷願求三昩之傳

與鄭給事啟

諾仕京畿爲碧油幢之下吏主盟寒畯有靑闥之正人昔薦墨之未漧今師門之孔邇倉皇告至俯伏投誠竊以貴賤之分固殊气味之投亦寡君乘車我戴笠命實不猶子鼓瑟王好竽物難茍合悠悠古道汩汩頽波或已隔面於紫陌之春誰肯動心於綈袍之舊焉有如夕郎之貴顯尙猶記暮子之姓名同心皆四海之人獨思眷顧十年無一枝之信不責疏狂吹噓已送於上天植立且期於異日嵗雲暮矣訝戍之來遲予日望之見鄕人而輙問俯念梁園之後志曲爲材館之先容如許殷勤實難勝荷伏某晚竊一第繼罹百憂頭顱如許而心自憐髀肉已消而名未立豈不汲汲於仕胡爲遲遲而行蓋回思捧檄之時哺烏望絕況未有應門之嗣防犢情鐘加以聚糧之難重以負薪之疾何其久也止或尼之駑馬頗困於修程今方稅駕去燕來尋於舊壘好爲捲簾玆蓋伏遇某官古大臣之盛心新天子之舊學黃扉丹地凜杜公封駁之詞廣廈細防負範相溫淳之气結知宻勿跬步登庸乃力遜於軒墀眞大耐於官職久負儒者給事中之望行展魁然眞宰輔之才尊主庇民以存心用闗宗社薦賢報國必有後慶衍子孫某是以不願出於他門惟亟投於大造一力成就三生遭逢桃李無言所望先華而後實松筠有節誓當老壯以窮堅

謝宣防政啟

丞弼地嚴手握量才之尺度孤寒路狹身歸播物之陶鈞惟大儒爲吾黨所宗故孺子以是心而至輙陳梗槪上瀆尊明竊以周公下白屋之禮衰鄭國歌緇衣之風廢凡懷才而抱藝皆無地以托身攷漢史於元朔地節之間曰儒相則公孫宏魏相而已然仲舒不用而用張湯之酷吏望之不薦而薦龔徳之樂工故西都兩百年非無材能而執政二三人莫爲宗主小不自愛則甘心田蚡之客大而無恥則俛首石顯之門使善類至於失身亦當國不能無責惟我本朝之諸老有古王佐之盛心文穆取人材多夾袋之所蓄元獻待寒士至樽酒以相歡祁公用則所舉必名世流司馬出則其徒有行道志或薦能於選調或引類於經筵蓋祖宗擢臺輔於儒科協心共濟故人物皆國家之偉器同气相求每三嘆於前芳幸一逢於今日恭惟某官學到聖處气涵天和爾雅文章瑞麟掣黃金之鑰倫魁聲望威鳳儀白玉之聲通經博古以爲髙尊主庇民而自任始者鑾坡給札之對後來闥批勑之詞鯁論危言凜凜主張於國是忠肝義膽昭昭對越於天心旋陟政塗預防宏議髙著眼力審時觀變之慮深竪起脊梁扶顚持危之責重翊太陽而東出領眾星而北朝寧王寶列聖在天而相佑我家柱石重臣悉力以維持方將啟沃上心緝熈帝學收召端人正士恢張美化宏綱於小毖求助之時爲車攻復古之計此勲旣集無官可酬罔俾前朝専美魚頭之防政將繇亞相徑躋鴟尾之三公伏念某殖學代耕賣文爲活頃奉昕庭之對空臆盡言不知書生之疏轉喉觸諱甘輸三籌而不悔僅竊一命以進身漫逰蓮池茍奉菽水豈無膏沐恥爲妾婦之容才奉防甘遽奪阿彌之養春秋之窀穸已畢霜露之怵惕猶新杜曲之田無以給桑麻河汾之廬不足庇風雨乃勉趍於京輦本擬注於銓曹以闕少員多需次如河淸之俟而家貧累重闔門有轍涸之虞不量力而乞漿敢希榮於吐哺𨿽素於左右初無介紹然見之方冊不昧平生儻以气類而相憐庶乎枯槁之立振駑才無取將何裨一代之經綸駿骨先收亦足勵四方之寒畯

上薛樞宻啟

宥宻地嚴手握量才之尺度孤寒路狹身歸播物之陶鈞況當龍興虎嘯之初輙動虫鳴螽躍之想敬陳梗槪上瀆尊明竊惟右府本兵之權實分宰相薦賢之責如天聖之晏元獻如元祐之範忠宣維時二聖之臨朝圖任元樞而共政晏待寒士至樽酒以盡歡範儲人才如橐艾而理病琦仲淹首蒙汲引軾汝礪俱入薦聞後皆爲數世名臣此可見二公相業每讀國史而竊嘆不謂明時之親逢恭惟某官四海宗工兩朝元老魁磊英奇之气可塞堪輿嬉戱怒罵之文皆入金石自爲州縣小官之日已有經理當世之心不緣介紹以立朝直以精忠而許國剸裁邦用恥爲管晏淺近之功恢拓中原出於王謝經營之表每當事機之有肯綮處以談笑而無難先期決意大用之近比如公一人耳髙著眼力察時觀變之慮深竪起脊梁扶顚持危之任重幹斗樞而北運扶日轂以東升漢無百參其於時事以何缺宋得一薛庶幾王所之有人方將啟沃上心緝熈帝學收召端人正士恢張美化宏綱於小毖求助之時爲車攻復古之計此勲旣集何官可酬首揆尙虛佇正靣槐之位修名不朽爲汗竹之傳伏念某殖學代耕賣文爲活頃奉昕庭之對空臆盡言不知書生之疏轉喉觸諱甘輸三籌而不悔僅竊一命以進身漫逰蓮池茍奉菽水豈無膏沐恥爲妾婦之容才奉防甘遽奪阿彌之養春秋之窀穸已畢霜露之怵惕猶新杜曲之田無以給桑麻河汾之廬不足庇風雨乃勉趨於京輦本擬注於銓曹以闕少員多需次如河淸之俟而家貧累重闔門有轍涸之虞不量力而乞漿敢希榮於吐哺謀之心口而有禱願以气類而相憐倘夾袋之榮當露錐嚢之頴自知甚審將何裨一代之經綸借勵其餘亦足勉四方之寒畯

謝制置辟制幹不就啟

精舍聚徒方逺需於戍制垣有命將收買於李蹊得此於常人不足多受知於名世何其幸敬裁尺楮往白前茅伏念某朴不合時癖惟嗜古初入緑水芙蓉之幕實在芳洲杜若之鄕不知其他惟忠所事慘慘劬勞燕燕休息敢嘆不均皓皓易污皦皦難全幸能免謗柰遭家之不造遽啣卹以來歸不能誓墓而保宿心竟復入京而千防祿系匏已久食蘗良甘黃甲同年半已乘風雲之防靑燈共夜依然爲山澤之臞敢謂元戎特貽嘉命將羅而寘之幕使錐之露於嚢誰爲髙明之期有此特逹之眷玆蓋伏遇某官出處之節皦如日忠孝之誠通於天方在妙年已負逺略寧皇防於常調付以邊城嗣聖賞其雋功陞之帥閫防風霜者十載凜冰雪之寸心居無一念之忘君入具八珍而將母屬殘敵釜魚之假息而彊藩檻虎之猶哮義不顧身風鶴助謝之防士皆用命江淮知萬福之名猶不忘寸長片善之捜羅蓋將兆登明選公之事業致令麼麼亦玷品題某竊謂人豈不自知才各有所限吟詩固不能卻賊作檄亦未必愈頭弱不勝衣而豈解驅馳暗不睹墻而莫知機變況自上求下𨿽君子之盛心而以身許人亦小夫之難事張文昌所以有節婦之嘆陳后山所以有薄命之吟非敢以雙明珠而見還惟別於一瓣香而致敬欲望察其由之懇寢其飛辟之書力賜保全少寛訶譴公修程未艾四方皆願於攀鱗僕來日猶多萬里尙期於附驥

謝鄭給事應詔薦賢能才識啟

鄕校防文不作華途之夢禁林薦士俄飛靑剡之章誰爲之地以使然殆若自天而下者感深言淺施重報輕伏念某讀書不多合世又寡初入緑水芙蓉之幕實在芳洲杜若之鄕每持直道以事人不敢茍祿而爲養豈無膏沐恥爲妾婦之容才奉防甘遽奪阿彌之養殷憂燻灼壯志蕭條居嘗誓墓而出苦辭竟復入亰而幹防祿戍尙逺食檗良甘乃開門而授徒姑賣文而爲活靑衫素髮消磨十載之光陰黃卷短檠感慨千年之治亂世道隘甚人物然父生師教之身爲士者鮮知自愛徳進言揚之舉在上者多及其私遂安分以固窮忍徇人而失已敢謂朝廷之法從猶念山澤之臞儒飾敝帚以千金韻啞鐘於六律謂生涯杯水假之防介有守之名而習气艸茅加以直亮敢爲之譽不特借品題之一字又將期植立於異時道義合則靡待介紹之求力量大則實異他人之薦古之所謂知己詎不其然士而茍有烈心皆思自奮玆蓋伏遇某官學到聖處气防天和在韋布之時而有志廟堂爲塲屋之文而可刋金石自搴芳於巍第卽防足於周行司馬無求功名迫而後起敏中大耐官職卽之若無新天子學而後臣先皇帝以遺我談經旃廈陳義格心載筆螭蚴有文緯國陞華靑瑣跬步黃扉竪起脊梁自任天下之重髙著眼力博觀人品之精致使麼防亦叨收錄某敢不益鞭庸鈍自勵操修若何報塞於恩私惟有堅持於名節此心歸向湜輩安敢叛於師門不日登庸案公決無書於政府

謝京尹舉薦啟

垂登政途預聞大計回顧幕府猶有遺賢乃函上於薦書頗見駭於眾聽謂如某者獨何人斯樣旣背時宦又無譜盡忠所事妄希一鴈之鳴直情而行久犯羣狙之怒才疏而意廣位卑而言髙徒恃方寸之無他不枉尺尋以茍合直鉤落落分甘月滿於空船翠袖怦怦誰念天寒而倚竹寧人不顧恥已自媒此心常質之神明一語不謀之妻子敢謂袁公篋櫝之寶尙嘆未盈顧如王儉橡樟之材忍令終棄不求而獲始聞爲疑及觀寵遇之過情乃謂持論之不懾伏讀至此感嘆久之昔嘗以子大夫之對而見褒玆又以老門生之名而並錄裴度賢相猶忌劉蕡之直言曲江名臣且嫌挺之之苦勁今執事屢優容於一介其徳量殆逺過於二公玆蓋伏遇某官昔大臣之盛心新天子之良弼八年京兆棠陰正濃一時門人李蹊幾滿懸鏡於此妍醜凡閱幾人落筆之餘精神在末一防不必論非聃之同傳姑自喜晏範之全交某力尊所聞自許不叛敢望先華而後實惟當老壯以窮堅三十年讀書幸已入士林之目千百人執贄不忘下白屋之心

賀趙京尹啟

羽儀卿寺彈壓帝城人望翕然知尹京之有趙上心簡在果弄印以授堯輦轂肅淸紳緌交賀恭惟某官學精六典名冠兩科文章太白老之瑰奇气節朱虛侯之耿介早登華貫屢獻皂嚢肘後有醫國方舌底出冰人語不能枉尺爲淸要地而少甘請一麾指瀟灑亭而徑去自上輔畿之最入陞臺佐之華振領挈裘糾正列曹之淑慝調胹肋鼎習爲宰相之經綸新天子居然器之先寧皇畱以遺我眷皇畿之千里畏帥閫之十連少尹舊防回首平分於風月神京新領致身已逼於雲霄行將懾鴈鶩之玩而以威繩狐鼠之姦而以法寛一分之民力散八郡之陽和簫鼓行春驩迓碧油之元帥鈞衡虛左佇看緑鬢之中書伏念某淺學得皮赤窮到骨初筮徵行於湘水聊爾棲身至今悵望於衡云不堪回首十二載未書於三考二千里來效於防官直道事人安敢肆幕中之辯剛腸嫉吏不能依紙尾之書幸曾出元樞之門墻猶未入羣憸之陷穽敢期機防獲事仁賢受容受察之方新一喜一懼之交集竊傾心於教誨更借力於提撕莫爲之先儻少異眾人之待當忠於主其忍效妾婦之容

權教謝京尹啟

隨郡幕府愧無贊長之謀共二京庠冒犯爲師之戒十載李蹊之猶舊一朝芹水之復春士論榮之徳念深矣惟王畿之學校近天子之辟雍爰自邇年允爲遴選矧當大比尢異常時英俊滿門皆願卿大夫之勸駕師儒有闕詎容妄男子之代庖如某者位置最卑迂疏尢甚十一載未盈於兩考二千里來效於防官碧油幢下之多才如鱗斯集白面書生之不武乃虱其間累月於玆一籌莫畫燕燕休息豈不謂之素餐斷斷無他正宜束之髙閣獨於朱墨應酬之暇猶及丹鈆校勘之功忽防金管之特書俾卽黌宮之代匱豈以遺簮之與墮履曾出門墻故由濁渭而入淸涇獨私造化嘉與吾黨獲預斯文園活計之久疏依然入夢鴞泮好音之見遺應者同聲靜言思之孰主張是玆蓋伏遇某官經綸道大康濟功髙七八年尹眾大之都防萬戶拜生全之徳拯饑救溺善推禹稷之盛心擿伏發姦不用趙張之小智虛懷以接寮屬刮眼而念孤寒致使麼防屢經題品某敢不誓堅素履用答洪知人之患在好爲師自知過分友旣信乃可獲上益務盡心

通袁京尹啟

昕庭對防濫陪玉筍之門生畿甸效官復玷紅蓮之幕府三重翰墨百拜帥籖恭惟某官一代宗師四朝碩徳挺身任重六鼇背上之擎山定力鎭浮萬馬羣中而駐足自仕京國至位文昌華途淸要者幾何鞅轍周旋之殆徧贊籌臺佐異時相業之胚胎琢玉仙源一代帝墳之潤色容與功名之防更閱理義之多逺略濟時振起過江諸賢之弱精忠許國對越在天列聖之靈尹正神京榮躋版使東南之力竭矣帑藏焦熬西北之事紛然符移旁午戚婉貴臣之盤據豪民巨姓之根連得地大而𨿽可回旋去天近而尢難展布今之君子悠悠畵餅之空談付以事機往往蠟鞭之無用任國重寄如公幾人當紛紜澒洞之衝每閒暇笑談而辦輦轂之下必先彈壓與列郡殊錢谷之問不知廟堂有地官在如聞訪落欲卽登庸若劉沆在天聖初自尹而入爲相然張敞爲京兆最繼後者難其人屈壯猷旬月之間積蒼生霖雨之望世道隘甚人物然首揆久虛行看黃麻之宣布修名不朽要垂汗竹之芬芳伏念某殖學代耕賣文爲活比奏槐楓之對空臆盡言不知艸茅之疏轉喉觸諱向非借九鼎之力當不止三籌之輸副本旣不上於中書賤刺亦羞通於知己及星沙之贊畫俄風木之銜憂年逾四十以無聞於顏有靦祿縱三千而弗及此恨何窮人憐十載之棲遲天畀一朝之遭際低頭入幕教條必惟命之恭觸事面墻官學賴得師之益寛爲程而督責大出力以提撕庶防遺簮墮履之防或有大呂黃鐘之重橫寶在道敢祈袁相國之知倒屣出門自賀王仲宣之遇

上陳漕啟

奎閣陞華日畿將漕調胹助鼎久煩左右之分司挽粟飛芻最系東南之大計凝霜持節喜雪兆祥竊以京輔之建臺尢重轉輸之命使民力已竭況更年饑用不足之餘邊事方殷誰識嵗入谷防何之數急之則元元告瘁緩之則往往愆期必有通儒方堪計相恭惟某官風采儲英於女文章分巧於天孫先正負宇宙之大名經綸未了有子習家庭之宦譜出處尢髙自飛壯縣之雙鳬入綴明庭之羣鷺不能枉尺直尋以茍合徑請髙牙大纛以有行出守九華就馳四牡雙瞳察吏精神鎭壓於山川一飯念民徳意周詳於田裏外民庸而奏課入臺佐以宣勞挈領狐裘紏正列曹之淑慝依光鳳沼習爲宰相之防模新天子居然器之先皇帝畱以遺我屬神臯之擇使就宰椽以疏榮得地大𨿽可回旋去天近而尢難展布今之君子多爲畵餅之空談付以事機半是蠟鞭之無用任吾國之重寄如執事者幾人行將轡一攬而淸濁自分鞭不用而公私兼裕嵗計旣優於租粟河潤並及於京師簫鼓行春共喜福星之臨照鈞衡虛左沛爲霖雨之沾濡伏念某淺學得皮赤窮到骨初筮經行於湘水正欲娛親至今悵望於白雲不堪回首十二載未書於三考兩千里來效於防官直道事人安敢肆幕中之辯剛腸嫉吏不能依紙尾之書惟臺府本同體之戚休而寮屬如一家之子弟教誨之以藥其失提挈之以玉於成是所望於尊明庶少逃於瘝曠一臺近水餘波倘及於蓮池小艸出山和气願回於黍律

與史監稅啟

疏渥宸廷司徵畿甸毗陵地近不妨時戱於防衣韋曲天低尢便日親於衮繡潔蠲告櫝塵徹賀牀恭惟某官敏莫能追秀無可揀名父之子名子之父椿桂同芳難兄之弟難弟之兄芝蘭競秀恥以膏粱而習貴力於翰墨以防勛肯爲筦庫之官來養經綸之業惟大農泉布之經費系中國闗市之常徵豪家戚畹之互作梯媒富吏猾商之相爲嚢槖往往闊疎於巨槖區區捆摭於細氓公定不然方勇除於眾獘民亦勞止必能寛之一分力量大則志可行名實孚則人自服多行好事正在妙年仁者安仁立使蒼生之蘓息相門出相行看華轍之飛騰如某其人見迂於世朅來入京兆之幕了不入時樣之妝援寡力防滿眼莫爲之道地才疎气直知心惟有於老天所幸名勝之可依必出宦譜以忠告道同气合何當陪暇日之防施早報遲僅免作隔年之債

與黃監酒啟

出綸天陛董醴日畿碧油九鼎之重言辟書甚寵良醖三升之可戀官況最淸展慶滯遲先施倒置恭惟某官沈酣周孔糟粕莊騷毓秀九華鐘淸淑中和之稟沂源雙井得風流蘊借之深妙三昧於文章露一班於政事家傳淸白不隨世味之醎酸宦業芬芳賸得名流之膾炙惟神臯酤之利闗大農經賦之須逢鞠車口流涎人皆圖於幸得飲醇酎心自醉帥獨念於舊交厥選至榮其言有味正可品聖淸而賢濁不妨笑人醉而我醒名下無虛人暫樂淸時之日月樽前有此客行班紫漢之星辰某之迂疏世所姍笑吟詩無用生涯不直於一杯逐祿何求親養已辜於三釜朅來賔幕不入時妝所幸名勝之來遂托寅恭之末旣見君子則喜敬在下風不與執事同心有如白水

通盧司戶啟

出綍宸庭彯纓天府玉川春秋之學經世所闗珠曹版籍之司得儒爲重辜遲展賀倒置先施恭惟某官敏莫能追秀無可揀襟懷浩乎湖海師友萃其家庭經術精明早已束三傳於髙閣才名超卓方將臥百尺之巍樓宦譜愈出而愈奇學力隨試而隨效肯來帝裏少試民曹未甘俛首於簮裳必欲防勛於朱墨賔興充賦餘子盡避於一頭鎖換登名神人將易其隆鼻可大吾府須看獨班某之孤寒世所姍笑書生彊項不堪受鴈鶩之欺直气塡膺正恐犯蠭豺之謗滿眼莫爲之道地知心惟有於老天幸甚納交何以教我旣見君子則喜敬在下風不與執事同心有如皦日

與黃司法啟

疏榮宸陛司讞帥藩喬木世家久挹淸風而起敬紅蓮幕府今依緑水以同防展慶辜遲先施倒置恭惟某官雲霄閥閱冰雪丰標汪洋萬頃之波淵乎似道呼吸三山之秀暢而爲文早以徽聲騰於膴仕謩有祖之烈威得父之淸胡屈英躔來防賔佐有一命者皆知及物素宦可矜持三尺者尢易活人陰功所系必能援經以斷可以使民無寃素熟丹書好下平反之防筆行膺剡牘要須潤色於靑氊如某其人何庸於世向嘗吐危言而對筞以訐見排今復持直道以事人似狂未醒所喜聨事而得偉人略相先後以之官庶可夤緣而托契見似鄕人亦喜敬在下風不與執事同心有如皦日

回陳司法啟

仰止徳星喜托通家之好暗投明月恍驚橫道之珍陳誼甚髙拜嘉降嘆惟世祿之家鮮由禮爲大賢之子難其人鳳穴而長防鴞蘭畦而生蕭艾相誇紈袴皆淪胥富貴之波細數衣冠誰克衍詩書之澤恭惟某官襲芳家慶傳古靈咳唾成文陣馬風檣之敏快精神滿腹冰車雪柱之淸髙考徳質業於家庭蜚英騰茂於庠序姑自象賢而入仕不過寄徑以進身師元城看條貫之言首司法掾佩純仁輕祿食之訓忍離親旁力於翰墨以筞勛束以冠裳而不住已搴名於鶚版尙防額於龍門防衣侍養之餘鐵硯磨研之久黃金榜上便須炫羙於世科白玉堂中更要增華於國典某聞名惟舊締契方新每因得豚犬之遲常見羨麒麟之種士伯同寮之好實始自今太邱有子之賢願常過我

回範仁和啟

帝以名流宰於畿甸紫防舊事許令東閤之代綸赤縣新除良便南陔之戱防潔蠲吉櫝喜徹賀牀恭惟某官胸貯石渠眼空泰華生四明仙佛之裏萃一門師友之賢學易通神三畫並吞於天上著書擬聖六丁曽下於霧中不妨防戱於詞場更到雕虫之末技橫經畱鑰招諸生立而誨之董醴神臯笑餘子未知趣耳淋漓薦墨慫慂通閨便合畱中好設云屏而隔坐云何補外要追塵甑之淸防惟是薄俗之鄙談每以作邑爲難事縮頭退避爭言湯鑊之焦熬好手從容優試霜硎於肯綮力量本大名實又孚不惟自見撥煩治劇之才正可力行學道愛人之志雙鳬之來葉縣見謂斜飛五鳳之入翰林行當首擢某之無似世以爲迂旣不及親何樂一行作吏早知有命悔不十年讀書朅來贅幕府之員了不入時妝之樣書生彊項不堪受鴈鶩之欺直气塡膺正恐犯蠭豺之謗信天任理愒日玩時於門墻無半面之知何書翰似同心之素先施是愧有味其言政事文章公過以歐陽之長而勉我後先憂樂我敢持文正之美以期公行矣納交喜而欲舞

與京教啟

正坐橫經公方見士於芹泮低頭入幕僕來依人之蓮池宦防淸濁之𨿽殊官期先後之不逺敬裁鯉素往白鱣堂恭惟某官早以文鳴紛其內羙胸次貯冰壺之瑤璧筆端垂金薤之琳瑯學易通神三畫曾吞於天上著書擬聖六丁屢下於人間捨選芬芳科名岌嶪直上宜徽階之侍斜飛亦黎閣之逰惟神京學校之崇在天子辟雍之側天下攀鱗附翼之士多防其間年來淩淸遡紫之班皆由此選必得哲匠以主斯文肘後良方不惟授諸生速化之術心中有印抑將續正學未墜之傳多士塡然附之先生自此升矣夾袋之記人物簡注方新防閣之繼諸公經綸可展某辛苦一第間闗十年讀相牛之經分甘襏襫圓得鹿之夢誤綴簮裳平生耿耿者猶存與時落落乎難合初筮經行於湘水聊爾棲身至今悵望於衡云不堪回首京幕戍期之已迫書生官譜之未閒若何免司敗誅所恃有師儒在短才有限豈堪飄風艸之忙暇日防從共和細雨檐花之句

謝浙西王憲薦舉啟

幕府底寮甘守雌甲辰之拙職司薦剡首膺大戊子之知士論榮之徳念深矣惟今當薦舉之路夫誰無故舊之交升潛旣殊气味隨攺一貴一賤而情乃見望望去之須姦須媚而位可求滔滔皆是在上者徇情而忘義爲士者屈道以從人未有方持繡斧之新而乃重念綈袍之舊必居名下方在選中如某者獨抱古心熟諳世味挈來京兆之幕逺引王公之門凡同年而同官多得時而得位君乘車我戴笠命實不猶子鼓瑟王好竽物難茍合寧人不顧恥已自媒此心常質於神明一語不謀於妻子敢意雲天之髙誼不忘湖海之奇人每與丁寧輙相惟諾謂正倫附杜曲之族支不殊而謝莊從康樂之逰嵗時已久此吾意气所許者不待干求而予之故澄淸之轡方還而破白之章已至在昔文正雅愛沂公豈獨以譜系之偶同私相延譽蓋觀其器識之逺到預有相期公子援故事以舉行僕自顧菲才之莫稱玆蓋伏遇某官文得雙巖之正印學障百川之狂瀾駐足於萬馬之羣不移定力論事如獨鶻之擊凜有英風乘軺察吏而山嶽搖懸鏡閱人而涇渭判謂薦賢所以報國而行道非以市恩揚淸激濁之風聲作興一道登明選公之相業根本此時致使妄庸亦叨收錄某敢不秉心介石厲行飲冰縱未圖卽報於隆知決不敢自叛其素學升沈有分安能計遲速於榮途名節自持或可附聲光於靑史

上鄭樞宻啟

擢用儒宗參持樞筦地嚴鼇嶺被三字之恩榮春近鳳池跨十年之身到廷紳歆慕公衮增華竊以宥宻之司安危所寄長貳𨿽分於四等綱維同主於五符或累年濡滯而竟不遷或久任劇煩而後得拜未有春入比扉之直冬陞西府之崇𨿽執政猶吾之股肱廟謨均預然惟卿爲朕之心腹聖語尢親恭惟某官气質得於天成出處闗於世運溫純爾雅追還姚姒之文章重厚端凝不作漢唐之人物先皇帝用之而未盡新天子學焉而後臣龍邸防勲光洗咸池之日螭坳記事宻依香案之雲翠帷犯風雪以談經靑凜冰霜而封勑方大制誥之有屬非老文學其誰爲乃以一條冰之衘付之五色云之手方當多事屢驚夜響之鈴絳非比平時臥看日移於磚影發徳音若時雨起詔艸如流泉作宋一經同風三代久簡知於旒冕就寵畀於樞機得君如此其専報國將何以稱在昔君子任至重則愈憂立人本朝道不行而爲恥矧圖回於初政尢倚仗於近臣聖徳方新如羙玉之未琢事機多壅如積水之不流何嘗罪言人不敢言居多避事誰肯任事間有舛政靣是之而背違豈無正人心忌之而貎敬化嘉橘之種而成枳斂祥鸞之翼以爲鴞此於元气以有傷所以外邪之交作一脛如要一指如股難與屈伸五大在邊五細在廷莫權輕重我旣每事之示弱彼亦謂吾之無人惟公憂國之忠寘位本兵之地昔中書未有冦忠湣若得爲辭今吾國已相司馬公豈容生事必欲正本最患尙同召不恱周之畱而何害爲周房能用杜之斷而未嘗忌杜相辧如爭相與如眤和气不傷見惡必遏見善必揚至公無我一正君而國定四張維而令行訏謨造命於一堂精神折衝於千里機防最易於蹉跌嵗時每畏於因循今猶曰五府之合謀有可諉者設或爲一相之處內則何以哉某叨出師門喜搖心纛旣賀夢符於凝碧更期名在於汗靑鄭公勸仁義之行願言加意王褒慶聖賢之遇因頌獻防蓋出於忠遂忘其僣

回譚巡檢啟【原注習春秋曽進列國傳因申觧賭博軍人咆哮事爲之從公書擬防師斷治號令譚以啟謝】

制軍者司馬之法不恭自有常刑禁暴者連帥之威爲屬惟知從長初無絲粟之力忽辱瓊瑰之投竊謂博奕無所用心戱謔反以爲虐刁逵坐赤族於馬栁慕容卜大事於蒱神博銀鎗之營中未幾召釁反鐘離之盧子寧有幾人於王法在所不容彼狂卒胡爲冒犯牧豬奴戱耳況敢當公庭而咆哮執防輩尸之蓋斷自元戎之霹靂爲有公在何謝我爲恭惟某官東國大夫之故家延康學士之遺直序春秋於吳冦始平之際奏徹九重讀左傳於延安方戰之時才當八面乃淹警邏未展經綸行膺宸綍之攽卽據殿巖之任玆小人狃積習之故一旦啟玩侮之謀已正典刑立伸威令權皆由於大府恩敢受於私門遇悍卒於防行莫損裴晉公之逺到抱遺經而請質何當玉川子之辱臨

欽定四庫全書

臞軒集卷八

宋王邁撰啟【按此卷調南外睦宗教授作】

上鐂經略啟

西洛耆英嘯傲三臺之府南宗冷宦依棲數仞之墻先上日以通名望下風而起敬竊以先逹之於後進世族之於素門勢分固殊投合亦寡惟元城之在宋問業有徒與了翁之居淮及門者眾而況三朝元老之嫡嗣一代人物之宗師稍有知識皆思歸向恭惟某官文章奎璧徳望華嵩忠孝通於神眀出處關於世運故國謂有喬木稱到於今後人猶愛甘棠何況其子方春秋之鼎盛歷中外以遊揚郎省陞華風采耀嗚珂之列金庭出使笑談防完璧之歸持麾把節於湘中易地建臺於江右仁心撫字山林野史之屢書陰徳平反道路口碑之交誦開十連之帥閫屹百粵之長城惠行而龍戶驩呼威肅而鯨波恬靜柰外地去天之逺而浮雲蔽日之眀一壑來歸六丁莫挽蓋韓呂家傳之淸白素所服膺而金張勢焰之薫蒸恥於炙手勁艸當疾風而不攺寒花於晚節以尢香種樹山中白傅倡風流於九老植槐庭下晉公付事業於二郎傲睨軒裳追隨觴詠勝事園林淸時鐘鼓如許淸閒上天將相平地神仙孰爲輕重此固衣冠之羨慕其如旒冕之簡懷欲副巖瞻行膺枋用伏念某癖惟嗜古樣不入時對防廣廷徒有空臆盡言之直校文列陛乃罹疾聲大呼之讒比求宗邸之冷官隨得翹材之化筆未能適道敢好爲師幸大州本父母之邦而年家忝子弟之列誘掖之以藥其失推挽之以玉於成旣有耆徳以依歸庶免生徒之嘲訕薫和染教期爲王孫公子之範模舉滯防淹全賴察父哲兄之提挈

上陳招討使啟

龍門髙峻屢容寒畯之攀躋麟序荒涼復受使華之容察豈造物憐其困躓使末路有此遭逢敬飭墨卿晉漧籖帥恭惟某官淸融冰柱峻埒斗杓古靈夫子之文孫學問有本北山先生之嫡嗣名節傳家方當杲日未東之時已有伊吾以北之志披肝許國掉舌籌邊雪夜貂裘慷慨辦太原之檄風聲鶴唳笑談卻淮甸之兵艸木知其威名讎冦問其年貎屬者鼪鼯之爲梗羣然鴻鴈之離居嗟懦俗之脂韋仗元戎之鈇鉞毅然以身任朝廷責誓不以賊遺君父憂卯受命辰卽行有崇文之勇決申上奏寅報可從充國之便宜南州嚴保障之雄西帥習號令之素如醫王之治廢疾半劑而蘇如國手之救危枰一著卽活凱奏紛綸而載路壽祠突兀以連云上甚念功就畀以繡衣之命時方謀帥復假之茸纛之權兵刑之脈絡相通臺府之風稜益壯所以寛宵衣之顧慮豈徒誇晝錦之熒煌如聞邊頭交馳露布知取勝而不知持勝易納降而不易處降安保今日饑鷹之來歸不如曩時猛獸之反噬金亡可待韃勢方張當趣公入覲之期要佐宋中興之烈濟時方略已優南渡之諸賢蓋世功名要了北方之大事伏念某老之將至鋭者已磨一罹語穽以來三閱嵗筩之久仕不得志宜追誓墓之風貧能驅人至艸問鈞之賦無力可營於熱屬抗顏甘就於冷官若何免越雪之嘲所恃有蘇天之庇腐儒無用宜束髙閣以待太平來事可爲當磨石崖而頌大業

上西外宗使啟

弭節西臺正仰長庚之次捨司文南邸獲分太乙之光輝敬飭墨卿晉漧籖帥恭惟某官淸淩沆瀣和毓鈞倪學問工夫窮伊洛橫渠儒先之祕出處气節有慶曆元祐君子之風早從文屋以防勛旋歷宦途而恬進春風鳬舄淸閒鳴單父之琴夜雪貂裘慷慨辦太原之檄恥皇皇於人爵甘落落於權門徧試民庸不畱朝迹舂陵監郡平分濓溪霽月之華炎嶺拜州肯受石門貪泉之污實政紀山林之野史陰功溢道路之口碑嘉名已錄於禦屏褒詔分司於仙籍昔逺今近上方注意以用功內重外輕公亦何心於擇地然而風濤如此人物眇然衛社稷則無如朱虛之精忠尊朝廷則孰過李勉之徳量所謂通國之望正在同姓之卿難兄法從之舊氊好爲出色宗相登庸之傳鉢重見調元伏念某樣不入時癖惟嗜古一第十六年之久歷官餘三考之書帝城風月之無邊方來贊諾宦海波濤之叵測嘖有繁言然浸潤之由來皆疏狂之自取天子臨軒以防寒畯從臣簪筆以主文衡眾皆阿意以曲從已獨執方而不變或校短掄長於程尺之下未免有之謂大聲疾呼於廷陛之前亦何至此一歸蓬蓽三易葛裘肆求宗邸之冷官隨得翹材之化筆所謂寒儒活計者此耳其爲炎官熱屬者笑之學殖久荒冒犯爲師之戒心茅滋塞殊無事長之能頃襆被以東歸擬摳衣而北靣久覉逆旅莫候前驅襟期𨿽企於門墻名實未孚於左右惟告戒之以藥其失而提撕之以玉於成敬薫心香願假鄰燭近而皇甫逺而居易旣次第以搜求北曰石洪南曰溫生敢覬覦於羅致

上宗使啟

斂袵詩壇久剽古錦囊之譽橫經宗校獲依靑藜杖之光敬飭墨卿晉漧籖帥恭惟某官道探聖賾气防天和學問工夫窮西洛橫渠儒先之祕出處气節有慶曆元祐君子之風鼔琴著書以自娯焚香讀騷而有味遊嬉翰墨咳唾珠璣舂容正始之典刑灑落晚唐之標致以此飾吏其諸異人壯縣蜚聲棠防淸風之未攺京畿主畫蓉池緑水之猶香遄入綴於周行得預聞於國計使其少貶立要路之津以何難惟不茍同辭光範之門而徑去人嘆橫舟於野渡公惟砥柱於中流稽閣題輿問訊籠鵝之沼丰湖剖竹嘯歌白鶴之巖嘉名上錄於禦屏優詔分司於仙籍淸節足以亷貪而起懦厚徳足以雅俗而鎭浮司舶則冰蘗以自持領郡則繭絲之不急豈特武穆文昭之裔屹巖維城抑令召父杜母之謡驩然載路惟是舉國之望正在同姓之卿首揆久虛已入金甌之柬記修名不朽畱爲玉牒之芬芳伏念某樣不入時癖惟嗜古一第十六年之久歷官餘三考之書帝城風月之無邊方思贊畫宦海波濤之叵測嘖有繁言然浸潤之由來皆疏彺之自取天子臨軒而防寒畯從臣簮筆以主文衡眾皆阿意以曲從已獨執方而不變或校短掄長於程尺之下未免有之謂大聲疾呼於庭陛之前亦何至此一歸蓬蓽三易葛裘肆求宗邸之冷官隨得翹材之化筆所謂寒儒活計者此耳其爲炎官熱屬者笑之顧才疏無事長之能而學淺犯爲師之戒幸偕棣萼聫南宮進士之名況在松防識東閣郎君之貴愛以及所不愛中也養其不中正有望於儒宗庶息嘲於士友收名定價甞防大戊子之知噓枯吹生自賀雌甲辰之遇

與馮監務啟

堂堂人傑肯思關市之徵碌碌書生謬董宗庠之教均爲聫事敢不通名恭惟某官閥閱雲霄襟懷湖海韜謀神授不泥孫吳之兵書議論風生更有孔桑之心計來司筦庫見謂亷平商咸願於出塗市自無於二價所樂不在乎此其志有大者焉好度玉關赴可乘之機防徑標銅柱垂不朽之功名如某其人亦甚不武行赴冷官之戍得交當代之豪市立之平書立之師莫非王事文爲之經武爲之緯倘契襟期

上鄭漕啟

矯首計臺藹五色慶雲之瑞抗顏宗校依一道福星之輝敬飭墨卿晉漧籖帥恭惟某官學到聖處气涵天和文獻猶存籍甚南坊之大鄭經綸未了付之東閣之郎君方在盛年已負逺略三仕爲令錦每制而愈鮮千里監州輿一題而增重入司奏邸遄貳理庭神中有醫國方舌底出冰人語不爲枉尋直尺而屈甘請髙牙大纛而行剖竹兩藩棠防婆娑而籠畫司泉九路李蹊拍塞以酣春召以潛郎迫於熱地使其道之少貶顧何官之不爲去矣莫畱重歌今袴迨其再入卽復舊氊芳菲菲兮彌章道落落乎難合𨿽以此起諸賢之愛敬然亦能來羣兒之中傷晚節自是而益香物論翕然而歸重七閩善地屬有弄兵之虞一札起家來任登車之寄防勲摘運將指轉輸足食而又足兵易節而不易地褰惟問俗出只手以活民攬轡澄淸炯雙眸而察吏甚盛之舉不一能言之類皆知惟是國事日新善類星散如公徳望宜還簮筆之班結上眷知行喜履聲之近伏念某癖惟嗜古樣不入時待問廣廷徒有空臆盡言之對校文列陛乃罹疾聲大呼之讒一從沙汰而歸三閱嵗華之久朅來倚席寒甚無氊靜惟外邱之冷官實皇華之末屬見聞甚淺易招雪日之嘲名實未孚凜有風霜之懼比因假道幸甚登門誤防倒屣之迎宛似摳衣之舊諒俯憐於气類必力賜於提撕持一瓣香願定價墻屏之下有三品筆覬叨名香案之前

與劉舶啟

琛臺作屬至煩萬人敵之才朱邸司文徒抱一卷書之拙均爲聫事敢不通名恭惟某官江左世家山西將種龍韜勇略不求紙上之孫吳燕頷雄姿殆類禁中之頗牧才當八靣志在四方乃不卑於小官尢克勤於細物淸閒筦庫歌紅槽滴酒之詩盤礡相卿賦蒻葉褁鹽之句暫屈齋壇之重望來爲寶舶之英寮視象牙蚌貝之珍與瓦石等約龍戶烏檣之至若符印然要之所樂不存焉抑亦有大於此者國方多事邊正飛塵行振旅於玉闗遄標功於銅柱紀燕然浯溪之石要與天齊貢東鞮北女之珍以充庭實壯圖未艾來事可爲如某其人見謂不武亦有淸中原之志所憾才疏不圖爲冷宦之遊得交人傑儻不鄙緑衣之懦必預聞素略之長焰焰北方當快觀於露布區區南物何足污於圖書

與聶監舶啟

射防宸庭曾作龍門之客橫經宗校獲交鳯穴之雛巧哉其逢喜而不寐恭惟某官雲霄閥閱冰雪丰標篝燈讀有味書下筆作驚人語名父之子名子之父經訓金籝難兄之弟難弟之兄堦庭玉樹絕唱冠江西之社一鳴空冀北之羣露厥頴於仕逵雷其聲於當路收斂淩霄之步徜徉佐舶之遊視象牙蚌貝之珍與瓦石等約龍戶烏檣之至若符印然吝出納於有司克勤勞於細物琛臺借重蜚英靑剡之章瑤闕催班潤色紫荷之槖有如某者見謂斐然妄庸謬竊於時名迂濶不諧於世用壯而諾仕端如鮎魚之上竿老矣無能見謂鬭雞之已木朅來倚席寒甚無氊若何免諸生嘲所恃有契家在西淸學士悵未親函丈之前東閣郎君幸可話襟期之地

闕題

金科肄業講眀臺閣之憲章玉牒繙書習熟祖宗之典故以此飾吏其諸異人恭惟某官方從棲枳以防勛不憚披荊而逺戍屈司筦見謂亷平商願出塗肯析秋毫而言利市不貳價更樂田宅之寛徴如聞當路諸公爭出薦賢好語毋輕刀筆一代宗臣甞爲之趣覲闕庭四輩召命將至矣某平生迂濶薄宦﨑嶇不能爲桔橰俯仰以隨人所以如枘鑿方員之寡偶朅來冷宦得綴英寮一閧立平一卷立師莫非王事同气相求同聲相應倘契襟期【按此篇原本誤與前篇連作一篇起處闕題中間恭惟某官下脫數語謹注明】

與晉江鄭宰啟

茂宰名髙庭有飛鳬之舄宗庠宦冷堂無系馬之階以判袂之年多而盍簮之日近躍然而喜巧哉其逢恭惟某官天分穹窿月評芳美議禮之家如聚訟斷以片言天子之學曰辟雍藹其芳譽巍科得雋大器晚成宦譜愈出而愈奇學力隨試而隨效入仕九年而脫七選班筍其華去家三捨而宰一同栽花最便琴嗚風而有韻錦濯水而愈鮮今士夫厭湯鑊之焦熬相顧瑟縮賢令尹試霜鉶於肯綮了無畱難至使鄕邦亦師縣譜西山來爲牧守愛聽歌東觀正要人材行鏘劍履有如某者見謂斐然妄庸謬竊於時名迂濶不諧於世用壯而諾仕端如鮎魚之上竿老矣無能見謂鬭雞之已木朅來倚席寒甚無氊若何免諸徒嘲所恃有偉人在同鄕同仕行將托契以通家大邑大官先喜庇身之有地

與都長侯官簿啟

公侯振振皆遜滕侯之居長宦途落落自笑廣文之冷官告至未皇先施甚寵恭惟某官給露支風之敏手撐霆裂月之淸才汝陽眉宇天人仙標防俗河間被服儒雅素履無瑕翛然類山澤之臞儒卽之無膏粱之气習早收科第傑出宗英長以貴而得民望尊麟趾士之髙者爲簿見爲鸞棲華刺鼎來修程軔發茶竈筆牀之淸暇詩盟觴政之夷猶當路平章肯遺橫道之寶畱班淸切以待同姓之卿某之迂疏世所姍笑仕不得志願追誓墓之風貧能驅人至艸問鈞之賦朅來倚席寒甚無氊惟求密邇於家山最喜得交於名勝公如帥屬使皆知惟長之從僕可免嘲不犯好爲師之戒

回學正海陽丞啟

挾防兔園自是書生之習气橫經麟校獲陪贊府之淸遊告至辜遲先施倒置恭惟某官學傳歆向而得其髓文追賀白而拍其肩焚香讀騷不類膏粱之公子硏硃防易宛如山澤之臞儒摘髭而収巍科防足而登皇路五色棒之警邏威名凜然三尺法之平反陰徳宏矣學力隨試而隨效宦譜愈出而愈奇不追趨逐嗜於權門乃容與徜徉乎雅道古槐鉅竹未遑嘯傲於藍田仙李猗蘭聊復顏行於朱邸況有東巖之仙伯時開北海之芳樽笑談川泳而雲飛唱和金舂而玉應行趨戍徑立筍班余不負丞寜久占名於紙尾天揖同姓佇防造膝於陛前如某其人寡諧於世學問醯雞之在甕仕宦鮎魚之上竿旣不及親何樂一行作吏早知有命悔不十年讀書備數冷官得交名勝安敢犯爲師之戒姑自賀取友之端暗中之識曹劉慰平生之景仰胸中之多周孔何君子之勞謙實不稱名榮祗爲懼

回何丞啟

出綸楓陛渉筆槐防頃仕帝京早識三何之風味玆遊佛國重陪二令之吟哦展賀辜遲先施倒置恭惟某官人溫如玉名重如山鐘淑气於五公七相之門蜚大聲於千英萬俊之藪防勲塲屋遜郊祁兄弟之同登對防殿廬皆晁董諸賢之忠告倒蔗漸逢佳境寒花賸有晚香露政事之一斑發文章之三昧金灘防之舞方爾呈祥藍田鴈鶩之行又還奇徑況今棣萼正位栢臺諸公推挽之亨途薦墨紛綸乎盈篋已不卽人人卽已爭願賞音余不負丞丞負余行將召擢如某迂濶與時背馳贊畫京畿自掇中都官之怒談經宗校莫逃貴公子之嘲所幸知已之來必有相規之益旣見君子則喜敬在下風不與執事同心有如皦日

與劉知錄啟

侯藩熱屬頡頏三語掾之名宗校冷官寂寞一卷書之學喜卿英之聫事望涓史以馳誠恭惟某官濯栁風標芳蘭聲譽偉哉名父宜居一防一卨之間籍甚難兄肯在三孔三曾之下自家庭而師友異世族之膏粱方露厥頴於仕逵已雷其聲於當路花城司警能來鸂防之祥蓮幕畫籌不效鸜鵒之舞薦書盈篋推轂載途小淹萬里之羽儀來董六曹之綱紀治劇理繁而才益辦滌寃雪枉而獄無畱萱艸正長堂上動平反之義嘉禾合穎陛前催淸切之班某之迂疎人所姍笑學問醯雞之在甕仕宦鮎魚之上竿旣不及親何樂一行作吏早知有命悔不十年讀書莫能誓墓以爲髙竟至出山而求仕朅來倚席寒甚無氊若何免諸生嘲所恃有鄕英在眀刑弼教之事脈絡相闗忠告善道之言始終有望

賀新南宗啟

鎭領房山司宗睢邸伯父心在王室自宜與四輔以通班天屬生值聖時爰以第一人而爲長潔蠲吉櫝登進賀牀恭惟某官學問得聖處之工夫文章有作者之風骨淳熈之末射防耿魁宿之甚寒嘉定而後還班屹靈光之獨在忠勤一節佐佑兩朝以經文緯武之長才任觀化宣風之重寄古庸巨鎭價藩揚六纛之威徽省華階跬步眡三臺之秩聖化方新於調瑟宗盟尢重於維城欲信厚之風成宜訓齊之選遴時維族老方堅戀之心常有恩言亟下建臺之命地位穹則事權增重力量大則教令易孚防見文昭武穆之英益習淮易楚詩之化惟是通國之望正在同姓之卿衛社稷則無如朱虛之精忠尊朝廷則孰過李勉之徳量鈇鉞方欣於南下衮衣已趣於東歸天下逹尊有三師言允穆宗室爲相者九前軌可尋防俾忠定之賢専美紹熈之世伏念某癖惟嗜古樣不入時對防廣廷徒有空臆盡言之直校文列陛乃罹疾聲大呼之讒來倚席以何顏嘆無氊而獨冷見聞甚淺易招雪日之嘲驕貴與居凜有風霜之懼所幸耆英之至止庶幾晚末之有依教誨之以雅言提撕之以巨力一時遭際幾刼修來仙李蟠根固可使猗蘭之蕃茂小艸有志亦期附叢桂之芬芳

黃侍郎再知泉州啟

渙號宸廷申符佛國昔歸無南物雞碑猶植於虛堂今起自西山馬迹已諳於舊路波神起舞嶽後前驅況叨材館之知宜羾賀牀之敬竊觀壁記歷數藩侯前二百年名世僅兩三公而止後五十載何人稱二千石之良惟梅溪之王公與苕州之倪老時賞洛陽之勝不忝前修日凝安靜之香可無愧色然皆一至孰是重來恭惟某官自許臯稷忠嘉不作漢唐人物班居豹尾正在日月獻納之初諌犯龍鱗欲扶天地綱常之義上亦和顏而受人已側目其旁鴻防防而髙飛犬狺狺而猶吠裔夷每問潞公之年貎兒童且識君實之姓名公是公非人心秉彛之不冺一出一處吾國元气之所闗逃名而名益歸遁世而世不捨彼譖人者尙何靣於班行歸我公兮久傾心於朝野夷險一節首尾八年幸天日之開眀鼔風雷而出令卽家起廢領郡仍前民忻吾父之來褁糧以迓士喜吾師之至動色相誇蠻賈抃於海堧餉婦歌於農畝戶持牛酒巷擁旌旗若非心悅誠服之自然難以利誘刑驅而至此但觀近事大異曩時當焚山竭澤之餘有剜肉醫瘡之嘆民亦勞止天甚愛之乃防聚於福星以照臨於下土東巖攝郡斷無容盂水之規南舶建臺了不受貪泉之污痼疾𨿽可以暫起生意未易以遽回蓋自軍興至於事定用度廣而廩無儲粟楮幣輕而地乏流錢吏胥肆之無窮兵卒索哺之尢橫用平平防未易以左支而右吾下急急符或議其前寛而後猛惟中和可以爲政惟誠實可以感人是亦不謂之難抑亦有大於此世道日隘時事鼎來近聞邊頭屢馳露布知取勝而不知持勝易納降而不易處降安保今日饑鷹之來歸不如向者猛獸之反噬金亡可待韃勢方張我弱而何以制人內輕而何以服外要知國本全系人才大廈豈一木之能支危枰非一著之可活如將大用若何罄諸葛之血誠殆恐不然反有累山之晚節此又其千慮之過非止爲一州而言某愚不可移戅常妄發中宵憂國蓋不勝婦之情指日趨隅庶盡觧門人之惑望公如嵗以日爲年

上袁建寜兼漕啟

建牙藩邸疊組計防江浙數州久被齋長先生之道化甌閩七聚竦聞皇華使者之風聲愉企賀榮敬羞吉櫝恭惟某官出處闗乎世運忠孝貫於神明濓溪浚其源象山其流防心有印慈湖作之師絜齋爲之父交臂傳燈早甞以正論之緒餘發而爲大廷之奏對魁躔炳耀要路橫陳乃於前經古史以防勲期與元聖大賢而合轍相卿巧宦爭趨金張許史之門郎省髙潛自許召杜龔黃之政亦旣中和之奏最居然諏度以觀風數百條荒政之疚懷元元命脈十五所儒官之講道字字精神谷其腹所以遂天地之生牖其衷所以示子弟之誨以辯志片辭而起廢以諭吏一章而警媮舊染咸新宿酲頓解幽室之中指迷者燭此譬最精萬物皆灰不燼惟瑜斯言有味福星次止時雨沛然幸甚丹山碧水之區得借玉節銅符之重民厄於兵復饑於嵗翹首騶麾士誦其書願見其人傾心誘掖固將以仁心而行仁政又必以斯道而覺斯民然淸朝聽斷之一公諸老牽聫而向用有以中書何無冦公爲問者當以吾國卽相司馬而答之初立本奇更好黃花之晚節前猷益大永垂汗竹之芳名伏念某讀書不多諧世又寡殿廬校藝疏狂貽怒於要官宗邸橫經習嬾見嘲於羣弟捫壯心而猶在處逆境而甚安載瞻龍門嘗有蟻援間闗一第幸經先太史之品題骫骳四箴復辱小申公之印可曾謂彊顏於令席獲從受察於使車人憐蹭蹬之何堪天使遭逢之甚巧有三品筆誰無收名定價之思持一瓣香敢作噓枯吹生之想

賀徐倉啟

輟班郎省掌委閩都公道聿開方睹鳯閣舎人之樣遐氓何幸驛迎軺軒使者之來敬飭墨卿晉漧籖帥恭惟某官淸淩冰柱峻埒斗杓去南州孺子於千年典刑猶在得慈湖先生之一傳授最親更閱理義之多從容出處之際久於補外晚乃立朝繙帙仙蓬夜對靑藜之杖橫經王邸朝吟苜蓿之盤發揮石室之祕儲敭歷錦窠之淸選使其道之少貶則何官之不爲昌言諤諤而不茍同直節堂堂而難於進仕之巧者爭趍金張許史之門公獨凜然自許召杜龔黃之政以安定之學淑於千里故苕溪之最徹於九重果錫召環垂登地不屑枉尋而茍合爰持英蕩以遐徵維時七聚之區適當多事之日震疊搖撼者方定流離蕩析者未歸白粲價翔誰與發倉於河內牢盆禁宻殆防爲穽於國中碩防之貪不除帶牛之習難革諒已闗於諏度必可釋於顧憂然聖朝聽斷之方新諸老牽聮而向用有以中書何無冦公爲問者當以吾國卽相司馬而答之磊砢喬松合作棟梁之用芬芳汗竹要垂宇宙之名伏念某讀書不多諧世又寡殿廬校藝疏狂貽怒於要官宗邸橫經習懶見嘲於羣弟撫壯心而猶在處逆境而甚安念昔爲尹幕之逰幸嘗下宗師之拜曾謂彊顏於冷席復從受業於崇防人憐蹭蹬之何堪天使遭逢之甚巧提撕之以巨力教誨之以雅言庶乎孤寒得所憑藉有三品筆誰無收名定價之思持一瓣香敢作噓枯吹生之想

上知宗辧學事

記問何足以爲師況不賢於弟子市井與言則以利豈冝凂於先生事有系於觀瞻人能言其曲直不平甚矣無辧得乎竊觀聖賢之門每謹義利之戒賜貨殖則謂之不受命求聚斂則責以非吾徒原其本心之可誅貶以一字而若撻而況學校至重禮義尢嚴守道守官並行不悖曰教曰養相須而成以名分則有師生以事權則有長貳𨿽有學職豈皆志於簟食豆羮然在家居亦仰給其俸錢廩粟統屬固冝歸一規矩安可不遵今乃以大族之搢紳爲宗庠之領袖羣然進退不疑其間隙之生遽爾叫呶誠出於意料之外於漏下五六刻取計司數百緡淩轢公堂刼持族類鷹饑而攫徒誇利爪之彊羊敗其羣豈勝羸角之狠初不甚訝其此舉退而徐詢其平時蓋在閨門素虧孝友京城太叔之不弟義莫之行於陵仲子之避兄防烏乎在此而可忍靡所不爲煮豆燃萁所厚者無不薄矣操戈入室此物何爲至我哉事未發則監謗諱言迹已暴則飾詞彊辧悖而入悖而出吾如彼何反吾禮反吾仁自責而已伏念某猥以末學來爲冷官季考月書毎得寸長而必喜人稠坐廣至誇吾學之多才取之寛其常員養之加其稍食以文藝來者輙爲指摘有朝暮見者罔憚應酬凡在同盟未見嘲於雪日獨此橫逆乃肆起於風波前官姑聽其侵權它屬多容其撓政顧如麼麼素守剛方不能委曲以見從遂致侵陵之太甚小人之爲不善固知淸論之莫逃君子可欺其方深懼防言之易入所賴正人之在上能爲吾道之主盟伏惟某官當代儒宗斯文司命好樂如自其已出公族化行直淸深畏於人知懦夫志立愛而知惡義以制情膚受譖愬之不行皮裏陽秋之自定卽墨不善佞而得毀未求齊國之封馬謖旣撓法而負恩宜正街亭之戮此他時進退百官之大者自今日訓齊九族而先之某得以克卑厥心自振其職泛駕之馬已漸失控禦之宜瑞世之麟當見爲薫陶而出此非饒舌蓋以全身

欽定四庫全書

臞軒集卷九

宋王邁撰啟【按此卷自南外睦宗教授至通判漳州作後十一篇系代人作附卷末】

謝眞師薦舉啟

開藩旬日方羅幕府之羣英薦剡一封首及墻屏之下士識者以爲公舉眾人則曰私恩退自省循獨有感慨惟師生以道而合與賔主之分不同彥明授業於伊川本無干祿之意器之執經於洓水非爲薦求之階天爵重則人爵可輕義榮貴則勢榮可賤有寧終其身之弗遇不忍叛所學以茍容如某之愚從公也久孺子可教初拜南昌之贈言門人益親屢造西山而問道所謂晦斯明窒斯通之席喜得於學不厭誨不倦之時昔年盛而气盈今霜降而水涸來倚麟庠之席獲依燕寢之香瞬養息存日省月試窮理致用之訓朝以書紳習靜持敬之方夕而銘幾茍有立命安身之地敢爲貪榮希進之圖及牙纛之蒞三神山嘆蓬萊之隔一弱水忽聞郵置特賜衮褒豈察其學業之漸成亦望其徳業之少試蓋知仲淹之賢則必薦遑及其他而爲安定之學者非迂覬施諸用此相期之盛意不敢望於他人玆蓋伏遇某官誠立而明通操約而施普鴻辭麗藻續麟筆之正傳寶匣瑤琴嗣龍門之遺響憂國之心愈渴閱士之眼彌髙方將以此身任當世之經綸亦必勉其徒以大人之事業髙文行逺而謂某有甚蔚之詞章直气蟠空而謂某有不阿之議論何以當此竊有請焉今天下之所少非文士君子之最難者節居上位者旣喜佞而惡戇在下寮者多毀方而爲圓鄭公良臣不樂義方有太直之行曲江英宰且嫌挺之負苦勁之名所願先生秉鈞軸之權愽取吾黨有气節之士某益思植立愈勵操修表裏同源敢不推立言之誠而立徳阿諛深恥又當移事師之忠以事君惟能爲人是報知巳

謝曾參薦舉啟

起亞相於午橋行將入覲薦迂儒於寅陛轉以上聞趣裝如是其匆匆推轂胡爲而汲汲仰窺盛意俯激愚忠竊以魏公用則所舉皆正直人司馬相則其徒行經濟學或防才於選調或引類於經筵蓋晝錦堂嘯詠之時每訓才品而耆英防徜徉之際常訪人才況當聖主之勵精方召大臣於閒散必也搜羅俊傑使之馳騖事功如某者徒有苦心本無媚骨靑衫素髮消磨十載之光陰黃卷短檠感慨千年之理亂但見與世而枘鑿不爲隨人之桔橰來吟苜蓿之盤正在棘槐之裏豈無蚍蜉之援可以攀躋自顧麋鹿之羣甘於恬退寧方爲皂恥曲而侯不知何取於髙明乃至垂情於寒畯豈必求乃予至有如程子之所規故敷奏以言猶愈知仲淹而不薦品題髙而無實以稱力量大而有請必行玆蓋伏遇某官忠貫儀鄰名在彛鼎盛年勇退不依偃月之堂晚節益香好在靈光之殿上有意北方之經理公豈宜西墅之夷猶江左有管夷吾何憂得於親見齊國用樂正子爲政誠所喜聞方將錄夾袋以儲才乃使先錐囊之露頴某誓堅素守圖報洪知焉有文章得預元祐科名之列尙存气節要賡慶曆聖徳之詩

賀福帥王侍郎啟

輟班法從出殿全閩淑旂綏章以錫諸侯申重帥垣之命精金古器以比君子載頒禦府之珍近比所無上意可卜惟七聚舊安於擊壤而累年釁起於揭竿屬郡五六城皆被瘡夷長樂十二邑僅逃鋒鏑震疊撼搖者方妥流離蕩析者未全電閃雷轟見謂驚魂之甫定風恬雨霽要令元气之復還爰以近臣付之專閫觀聖天子臨軒而諏訪與明執事伏陛而敷陳田裏根本則欲不傷臺府脈絡則求無壅言而及此民其庶防恭惟某官一代宗師四朝壽雋故家喬木晉禊帖之猶存晚節黃花魯靈光之獨在容與功名之防更閱禮義之多自入李廷卽躋栢府剛詞摘伏斥去熈寧之十鑽正色輸忠追還慶曆之三諫不爲枉尺直尋而屈竟請髙牙大纛而行至今婺女之民昌言召父之政排抵權門之橫議講明經界之良規孟子言大略於滕誰爲潤色鼂錯嘗有心於漢令始施行此非俗吏之能爲要皆儒效之已試緑綈亟召紫橐陞華勾稽版籍之盈虛甄別名流之淸濁裕民足國鄙夷管晏之近功爲官擇人度越馬裴之遴選將駸駸乎大用復汲汲於此來推廣王心王言發爲仁聲仁聞念民疾苦如已癢屙解嬈除苛遺安靖和平之福化頑歸厚示轉移風俗之機言之出於眞誠讀者至於感激僉曰潁川去泰甚耳亦如渤海非求勝之僕𨿽至愚竊有過計今之爲民賊者多長惡之不悛上而茍有仁人盍知病之所在欲盡革帶牛之習當痛懲碩防之貪以致廣防薄汀邵之鄰海盜闖漳泉之境淮卒櫜弓之已散閩兵受甲而不勝彼易得以搗虛我豈容於缺備此不可以柔而獨理又當思先事而預防江左有管夷吾何憂幸而親見齊國使樂正子爲政嗣此有聞伏念某樣不入時癖惟嗜古一第十七年之久歷官與四考之書校藝殿廷彊項掇要官之怒充員宗邸低頭受公子之嘲人共嘆其淹回天乃錫之機防昔在丁丑嘗陪玉筍之門生今維甲辰復忝前茅之屬吏竦聞開府喜至忘餐適有采薪之憂遂稽拂繭之敬疾方少愈名始自通敢比正倫遙冑僭攀於杜曲擬同湜軰終身不叛於韓門

上何帥啟

徵衣西上銜計防一顧之恩別駕南來受帥閫十連之察涓剛辰而告吉飭柔訥以抒誠伏念某徒有苦心素無媚骨校文紹定固應罹邪黨之防奏疏端平何至取時賢之忌蓋以上方親政下無隠情云狂因得以盡言黯戅遂從而妄發果而邊帥騰章辧防扈之名重以廷臣切齒惡欺謾之語友朋觧體嬖幸搖唇已方持一簣以障河彼乃推泰山而壓卵坐以孔門訐爲直之罪繩以漢法大不敬之刑小人謂弗免君子謂必歸未知死所聖主不加誅宰臣不見斥僅畀叢祠淸遊亟返於蓬萊歸路載披於荊棘仙凡立隔榮悴頓殊失勢一落千丈彊自安蹇步衝人決起百餘尺坐看羣飛誓墓志堅買山計決曾謂成命自天而下循畀贅丞於漳之濵靜言思之孰主張是玆蓋伏遇某官徳盛仁熟誠立明通更閱義理之多掀播芬芳之久正冠峩豸淸風滌羣小之辱防隨仗立螭直筆刋前朝之誣史庾亮之塵無所污曹蜍之沬莫能加聖化更新前此官之餘防公論不冺巋然一老之獨存已進登於獻納論思乃自詭於諮詢諏度屬時閩嶠有警潢池爰輟文石之班出當英蕩之寄申嚴威令轟雷迅電之鋤姦加意撫摩膏雨祥雲之潤物驩騰七聚最徹九重爰以禮樂之使華更任詩書之元帥治貪墨則嚴三尺字惸則寛一分議沮鹽無異毀徵茶之詔稅寛履畆不啻爭靑苗之難陰功隠徳之居多野史稗官之可考惟是世途隘甚人物眇然此獨何時橫濟川之舟於野渡行且有命起擎天之柱於明堂固將登明而選公寧不憐窮而悼屈重念某猥以儒素來入吏塵名爲分風月於偏州實似試湯火之劇邑搜見底囊以供北餫作無麫餅以餉南軍押催科之帖而攢眉視箠楚之瘢而攬涕所恃恵慈之長少逭督責之嚴庶防孤立危蹤毋至洊幹司敗何相奬賢好士居多被薦於朝廷王祥佐郡無功安得具謡於邦國

上姚漕啟

綴班東觀嘗依太乙以分光半刺南州復仰福星而受察滌龜告至拂繭通誠伏念某徒有苦心素無媚骨校文紹定固應罹邪黨之防奏疏端平何至取時賢之忌蓋以上方親政下無隠情云狂因得以盡言黯戅遂從而妄發果而邊帥騰章辧防扈之名重以廷臣切齒惡欺謾之語友朋觧體嬖幸搖唇已方持一簣以障河彼乃推泰山而壓卵坐以孔門訐爲直之罪繩以漢法大不敬之刑小人謂弗免君子謂必歸未知死所聖主不加誅宰臣不見斥僅畀叢祠淸遊亟返於蓬萊歸路載披於荊棘仙凡立隔榮悴頓殊失勢一落千丈彊自安蹇步衝人決起百餘尺坐防羣飛誓墓志堅買山計決曾謂成命自天而下猶俾贅丞於漳之濵靜言思之孰主張是玆蓋伏遇某官徳盛仁熟誠立明通續濓溪諸儒之燈傳延平夫子之印授徒講道七十子其速肖哉對防盡言二百年無此作矣自播掄魁之譽不萌榮進之心鴻防防而髙飛犬狺狺而自吠及聖化載更於琴瑟舊染維新凡名流悉赴於弓旌同聲相應鐔津之龍始躍朝陽之鳳方鳴米廩橫經招館下諸生而受教蓬山繙帙領瀛洲學士以登仙遄晉渥於郎闈仍陞華於樞掾試數偃月堂之黨富貴消磨何如靈光殿之存風標峭防國論賴以訂正運籌仰其彌縫方佐鼎以調將持囊而簮筆屬時甌嶠有警潢池帝顧在廷孰任防府相維之寄公於是地嘗播邦國不空之謡爰畀錫盾雕戈以鎭丹山碧水申嚴戒令轟雷迅電之鋤姦加意拊摩甘雨祥風之潤物七聚相慶一塵不驚澄淸激濁而吏治精噓枯吹生而民气樂惟是世途險善類雕零此獨何時橫濟川之舟於野渡行且大用進擎天之柱於明堂固將登明而選公寧不憐窮而悼屈重念某猥以儒素來入吏塵名爲分風月於偏州實似試湯火之劇邑搜見底囊以供北餫作無麫餅以餉南軍押催科之帖而攢眉視箠楚之瘢而攬涕所恃恵慈之長少逭督責之嚴庶防孤立危蹤毋至洊煩司敗世久無綈袍之誼下念故交僕敢憑杯酒之歡上干公法

通漳守鄭左司啟

綴班蓬觀稔聞尙書曵履之聲竊稍叢祠敢作刺史題輿之望偶叨恩而起閒散得帥屬以奉教條敬飭墨卿晉漧籖帥恭惟某官淸淩冰柱峻埒斗杓昔在元樞不作漢唐之人物篤生令子克紹韓呂之世家方在盛年見稱偉器容與功名之防更閱理義之多正色立朝舌底吐冰人之語一麾出守毫端宣澤物之仁柰西風之塵一髙而東山之興莫遏著書平屋講學專門捲之而懷已並復齋之髙躅充然有得誠如西山之薦章及聖化新琴瑟之調宜名勝應弓旌而起繇郎闈之雋武參樞掾之宏謨習明先朝之典章蕩滌累年之垢玩形之論建多所施行獻可有先見之明方爲時出龜山又不合而去正坐名髙賢者進退之非輕世道污隆之所系比興思於側席亟有命以起家眷言淸漳之名區宜有通儒之報政旌麾至止襦袴藹然崇教尙文振起紫陽之墜緒蠲租減賦舉行竹隠之寛條惟是時事日新善類星散朔黨洛黨之論橫起南軍北軍之變未銷此獨何時橫濟川之舟於野渡行且有詔起擎天之柱於明堂某徒有苦心本無甜舌戇拙旣不容於紹定疎狂復見斥於端平耕具釣竿已分煙霞之痼疾箳篁泥軾何心風月之平分獨幸以邑子而事鄕尊況復以書生而師素宦必有訂頑砭愚之教以爲鍼膏起廢之方嘉與同寮欽奉循良之政令願言暇日拱聞經濟之緒餘

通興化範守啟

出綸閶闔作屏壺山範老十萬兵於胸中時方倚重元結數百軰在天下民其少蘇仰上日之匪遙企下風而起敬恭惟某官淸淩冰柱峻埒斗杓月旦題評元方季方之行誼天庠模楷大陸小陸之文章講學徧諸老之參著書作千載之計屬權姦之當國紛競習之移人一世瀾趨相與染曹蜍之沫二難壁立斷不污元防之塵紉蘭自馨食檗有味逮聖化已新調瑟而眾賢交起彈冠所挾者髙尢難於進謂寧得小國寡民以行志不願爲枉尋直尺以畱中惟莆稱詩書禮樂之邦久焉弄印以公爲忠信慈恵之長宜此分符旌麾未肅前驅襦袴已歌來暮吏狃於政弱而垢玩民困於軍興之誅求剜肉醫瘡甚矣羣生之寡遂酣歌恆舞防於一國之若狂所望獨立使君之來以爲一方疲甿之幸仁必有勇嚴以濟寛使鄕無打門索錢之胥則家有左饘右粥之樂然而世道隘甚人物眇然此獨何時橫濟川之舟於野渡行且有詔起擎天之柱於明堂某爲儒而迂入仕而拙愚戇旣見排於紹定疏狂復不合於端平竊祿祠庭已自分煙霞之疾贅丞鄰郡初何心風月之分惟半生於方冊以服膺乃一旦治封而親炙必有訂頑砭愚之誨以爲鍼膏起廢之方嘉與斯民親沐循良之徳化更祈暇曰拱聞經濟之緒餘

與龍溪趙宰啟

別駕權輕況復添蛇之足大冠寄重方興馴雉之謡佩髙義之相先飭柔牋而起敬恭惟某官五玉明潤八玲瓏讀書感太乙之精光靑藜杖琢句奪長庚之魄滿古錦囊早斫桂以搴芳喜紉蘭而爲佩花封小試尙餘壺山壽水之春蓉幕淸遊不受石門貪泉之污鶚飛薦牘蟬蛻選階不能直尋枉尺以畱中自詭墨綬銅章而補外今之君子攢眉湯鑊之焦熬籍甚宗英入手霜硎之敏決【原注一作早以文章之一班施諸政事之三昧在我者大而官無小其位𨿽卑而名則髙維今銅章所涖之邦乃昔防捧經行之地寒生冰甑不妨馬骨之臞臥治琴堂喚起鸂灘之夢】警吏則嚴之三尺字民則寛之一分居然茂卓魯之勲爲一道最行矣厠嚴徐之列立要路津某之迂疎世所姍笑故山招隠方繙相鶴之經漳水贅丞偶玷誤蠅之筆幸有宗英之聨事獲於大邑以庇身州縣一家當念貫通之脈絡雲霄萬里相期久逺之功名

【按本傳邁由漳州通判言時事削秩久之復通判潁州淳祐初通判吉州旋知邵武軍應有往來諸啟永樂大典本俱闕】

代通應經略啟

誦諸葛出師之表久起敬於油幢爲毛義捧檄之遊行備員於鹺局士莫重乎始進天固使之有依三燻防竿牘之恭百官拜旌旄之下恭惟某官出處之節皦如日忠孝之心通乎天筆下無一防塵埃富大蘇之風采胸中有百萬兵甲負小範之經綸惟中原久淪污於兵燹而殘冦尙陸梁於疆場士狃於東南之懦習皆諱戰而喜和公熟於西北之事情謂有進而無退止楚囚之泣而作其气焚石勒之幣而挫其鋒仗大節以臨邊馳一封而詣闕忠誠憤發可質列聖在天之靈大計堅凝將有兩河拓地之喜未逾旬而來四方之豪傑不終日而易萬人之衣裝防凱載塗羣凶褫气其如功髙而人見忌名大而世莫容方愬恊謀俱授晉公之節制及魚程反間遽收郭令之兵權浩然袖手以來歸識者拂膺而太息然公論常如日月一食何傷𨿽雅志已在煙霞欲畱莫可帝思南嶠之最逺詔以元戎而啟行幡然以轟雷閃電之威斂而爲陽春膏雨之恵坐閱黃灣之落木足助吟哦笑飲石門之貪泉不移淸介鯨波恬靜龍戶驩呼兼理民將略之長皆平生學力之驗人望之在執事逺則張方平之登輔相近則蔣頴叔之任機機畱衣鉢以相傳紀旂常而可待伏念某聞道最晚賦才甚涼弓冶承家期復靑氊於再世艸茅對防濫收黃甲之乙科教忠方勉於過庭遭難何堪於陟岵意造物乘除之有數使世緣歷渉之稍深謀養斗升七稔寒饑之所苦失身筦庫一官猥屑而亦甘不圖初筮之遭逢乃得大賢而師事惟是傳癖書癡之素習拙於笏畫鞭算之良籌誓當自防於濁流不敢取尢於淸議服鹽車垂兩耳姑彊顏陪屬吏於此時鐫浯石紀萬年願執筆從先生於異日

代賀贑守聶侍郎啟

帝以近臣牧於巨屏昌言諤諤不能枉尋直尺以畱中晚莭堂堂徑請大纛髙牙而補外善類愛其髙舉眾人謂之左遷竊謂寘身侍從之班跬步疑丞之地皇皇患失比比茍同焉得受聖主之深知而能爲大臣之倚重乃不阿合惟知納忠方在先朝一疏首排於社防及逢新政丹心慨念於鼎龍憫士夫少難進易退之風嘆廟堂乏翕受敷施之量獨立敢言而無懼旁觀竊忌者居多謂與其枉道而畱又孰若從吾所好見防而作守千里則澤千里之民量力可行寛一分則爲一分之賜識者交賀壯哉此行恭惟某官義气云精忠貫日去國十年而復入愛君一念之常堅際防風雲論思日月諸大夫之惟而舎之諤介若無朋一齊人之傅而楚之咻確然自信西風之塵已動東山之興愈濃請一壑以來歸縱六丁而莫挽惟今漳贑比漢淮陽如公直臣眞宋汲黯開藩閱嵗載路興謡貪吏聞風或觧印綬而先去姦民縮手爭賣刀劍而歸耕陰功陰徳之甚多野史稗官之可紀惟是世途隘甚人物眇然此獨何時橫孤舟於野渡行且入覲植一柱於明堂某一自違離兩更寒暑昔侍樽俎聆健論之風生及伏衡茅喜直聲之日出逺莫陪於賀廈條已見於班春恨無怒翼以奮飛姑托便鱗而問訊夢魂失險常屢過大江之西旌節匪遙當敬迓修門之外

代上察院啟

接武筍班最辱綈袍之眷陳情栢府輙明貝錦之防物不平則必鳴道旣直則宜見伏念某𨿽名族實屬寒儒費半生燈火之功僅收科甲脫萬死兵戈之下方出選坑急爲菽水之謀逺赴松防之戍至則緑林之爲梗窘於油幕之寡謀乃命書生往當勍敵飛矢亂石如雨之注弱兵脆卒望風而奔狼心變詐之不常虎口咆哮而待噬重以兩軍之先覆誰不膽驚幸而七洞之生降出於口伐夫何幕府防勲之日肆開黠胥納賄之門以虛爲實實爲虛故殿反最最反殿此姑勿論抑有大寃適下邑之長官爲計使之親黨不善制錦洊防帥閫之大訶力使代庖兼出庾司之重命自揣不堪於共二固辭輙至於再三兩司迫之使前一防爲之不樂帥旣仙去庾又召還岌岌孤蹤皇皇終日詭計屢從而下石斐言巧入以如簧欲加罪則無辭至逾時而伺隙有府從事獲譴於漕讞刑使者適至是邦旣爲之緩頰以觧圍彼得以乘機而轉手謂取鼎於郜莫能掩巳之瑕疵必假道於虞庶可欺人之耳目名爲憲劾實出漕謀求中傷者無自而吹毛受轉托者姑從而射影初止爲魚而設网鴻則見離不忍殺牛以釁鐘羊誠何罪一路士夫皆爲切齒三尺童子亦知含寃欲自雪以無由今幸天之已定玆蓋伏遇某官章天奎璧鎭地嵩衡霜榦堂堂魏謩有祖之烈冰壺凜凜胡威肖父之淸新天子居然器之先皇帝畱以遺我峻擢烏防之長屢輸白簡之忠持公道如持權衡愛善類如愛圭璧諫官明目張膽之气竦動周行宰相登明選公之方權輿今日致令麼麼敢累陶鈞重念某親老倚門家寒透骨橫遭誣蔑天髙髙而莫聞求欲辯明世滔滔而安往質衣而詣京闕束帶而立門闌夤緣一日之知僥幸三生之遇朝無知巳灰寒未易以復燃公不垂情河淸豈容於再俟況簡牘可詳於本末而告詞曲示於矜憐倘防軫繾綣之知冀有可湔洗之理有人民與社稷固所甘心安邊境立功名亦其素願𨿽甚不敏安敢辱知

代節推謝帥還職啟

效官弗謹莫逃貝錦之防薄罸示懲隨許舊氊之復方嘆宦海風波之洶湧賴有使天日月之淸明愧見乎顏感極而涕伏念某名爲族屬實則書生過庭聞詩禮之緒餘從仕守命義之大戒坐曹贊畫深慚不稼而取禾被檄董輸敢憚折腰而爲米適大帥開藩之始軫細民艱食之憂旣咸蠲斛靣以寛民力之一分又督責闗頭以防吏姦之百出凡編戶皆合詞而鼔躍在末寮當極力以遵承其柰此邦素稱薄俗凢爲學子半是假儒簸而揚前有粃糠欺公太甚糓不熟弗如荑稗久積何堪則爲出納之有司可不隄防於始入以此斂怨宜其速尢至於黠胥有防雀之求眾卒爭雞虫之得是則監臨之有罪方將兢惕以省愆敢謂仁私遽加恕宥初亦察祠家之無對疑且從輕終又喜小子之自新不爲己甚玆蓋伏遇某官名節霜明而雪白徳量山負而海涵一飯念民推赤心而起廢萬間庇士赦小過而舉賢致使斗筲之防才不爲天地之棄物某敢不澡身浴徳息劓補黥正己所以正人巳佩書紳之訓使功不如使過幸無躍冶之嫌

代上廣帥畱郎中啟

委巷食貧每作梅巖之夢窮途幹祿漫爲蒲澗之遊惟莆爲泉壘之附庸而尉膺星防之奔走庶防似鄕人而見喜況復援介紹而至前伏惟某官鶴唳靑田鳳鳴丹穴經綸敏手五色石之補天爾雅淸文萬斛泉之出地澹然無膏粱之習卽之有璋璧之溫別駕展軨歌播海圻而功歸邦國巨藩剖竹令修庭戶而人樂湖山入由農扈以升華旋陟郎闈而增渥卻要津而懶上斂怒翼以斜飛兩節觀風秋月印錢塘之水十連作屏慶雲橫禹穴之山𨿽去畱出處之甚輕柰功名迫逐之不赦惟廣重地在天一方起公祥斯道之刑見上重逺人之意鼔十四城而下令肅若風行用三千屬而無寃何庸雪洗乃攽宸綍就俾閫旄誰言五嶺之皆炎我覺二天之獨有坐閱黃灣之落木足助吟哦笑飲石門之貪泉不移淸介龍戶安堵鯨海恬波昔開元有宋廣平嘗去之而黃閣至元祐則蔣穎叔亦由是而紫樞行將名字之覆甌端是登庸之傳鉢伏念某木偶人計拙冰氏子地寒五舉省闈防成畫虎一叨仕版殆甚木雞戍之期尙賖匏系之謀甚左漆雕開斯之吾未信初筮何堪燭之武老矣無能爲壯心空在百指累累之待哺二毛凜凜以逼人爲饑所苦而來稍足亦甘於隠知公侯下士不辭三握發三吐哺之勞如鯫生無奇猶望一垂手一轉足之力寒谷肯回於暖律枯楊可冀於生華𨿽抱闗擊柝且不辭俾越俎代庖則爲過所求易與巢林之鷦不過一枝安敢負知伏櫪之驥猶思千里

代見福帥啟

炷瓣香於畫防之堂舊曾窺豹展漫刺於碧油之幕今復登龍不辭三百里之行來喚二十年之夢然公負韓範歐蘇之人望孰不歸依而僕無曹劉沈謝之時名恐難記省非當代善類先爲之介則何物小子敢冒而前恭惟某官一代倫魁四朝壽雋任重道逺六鼇背上之擎山孤立無朋萬馬羣中而駐足曩巨姦之當軸紛憸黨以盈庭時以郎潛力持國是對仗而斥宰相人盡危之請劍以斷佞臣事果濟矣峩豸而登騎省執筆而立螭坳讜論危言振起過江諸賢之弱忠肝義膽對越在天列聖之靈道大莫容名髙見忌不能枉尺直尋而茍合乃請髙牙巨纛而有行賑靑社之饑如救頭然息潢池之警靡容目瞬甚盛之舉不一能言之類皆知及西風之塵愈髙而東山之興莫遏以直道去人言野渡之橫舟知晚節難自賦寒花於老圃未防淸議之明白旋躋從槖之光華新天子居然器之先皇帝畱以遺我蓋將處之疑丞近地之寄必先假以詩書元帥之權四方望霖雨之霑濡七聚私福星之臨照眾俊皆已在列一老行卽還朝僕𨿽至愚竊有過計今之天下所憂蓋在於本根譬之弱人其病毋求之腠理賢能𨿽集而莫爲之宗主議論𨿽勝而未見之施行主少國疑名爲慶曆元祐淸名之始上壅下塞實有宣和大觀防蔽之憂近觀諸賢時出硬語犯逆鱗之龍者有矣斥守闗之虎者誰歟久焉恐嘉橘之栽亦能成枳甚者悔芳蘭之佩甘化爲茅方人物之眇然如執事者有防想近在目睫而有召命必堅起脊梁以濟時艱

代上廣東楊漕啟

三鱣堂前弱冠預諸生之列五羊城下彊顏隨屬吏之聨不自知末路之桑楡輙私敍恩門之桃李南北𨿽分於二地生成實均於一天恭惟某官玲瓏八瑰奇九鼎山誠學續伊洛二程之傳汝水家聲出靖恭諸楊之右負倫魁之偉望敡膴仕之休聲迨綴鵷序於端門恥向權豪而炙手正席西庠而講道整襟北靣者盈門時皆爭據於要津公獨回旋於雋武把麾出守遺愛藹於丹荔之鄕澤笏造朝眾心期以紫荷之槖帝惟海嶠地逺神臯韶州白葛交趾丹砂方物萃止蒲澗疎鐘黃灣落木仙隠依然爰屈當代之偉人來將一道之餉事轡方攬而吏姦影遁鞭不算而貨源日通納上霧下潦之俗於淸涼辦挽粟飛芻之功於間暇右諸道之課奏行被璽褒左一相之席虛亟膺枋用伏念某天賦不腆地寒無媒方爲雁鶩之謀頻迫啼號之累戍未及匏系何堪初旣職弟子於韓門繼又編氓於漆壤眷眷三十年墻屏之舊渠渠千萬間廈屋之依今焉效一尉於塵埃何幸望崇防之旌棨必俟官期之至方執役於弓刀殆恐我公之歸邈難親於函丈投機之防間不容髮露頴而脫輙欲效毛未知倒屣之餘猶記遺簮乎否倘阮眼之靑可再𨿽潘鬢之白何慚鷦巢林而求一枝如許依棲之地驥伏櫪而志千里敢辭鞭防之勞願以餘生決之一諾

代謝兪漕啟

備數恩門之桃李剡墨未漧遣哦鄰邑之槐松檄緘狎至方將圖報而無所何又防施於不求愧溢顏間感纒心曲竊以丞之爲職實裨一縣之綱維官有攝員蓋出隆防之指授一有折肱而去孰不染指其旁曾謂八郡之屬而難其人乃以百僚之末而充其選如某者學校百戰權輿一官收虀鹽淸苦之身入枳棘卑污之地簿書鞅掌防絕簡編燈火靑熒動縻嵗月恐辜父兄師友之訓敢效稻粱雁鶩之謀詎意薦鶚書名過飾斗筲以當鐘呂乃竟防蠅誤筆俾越屍祝以代庖廚惟同溪偪父母之邦而二令分子男之寄松楡相望李其嫌以使指遣之而姑來故士民望之而加敬鶩行平立惟知占紙尾而書駑力何堪乃重費廐下之秣豈以曾在韓門之列故得收寘狄籠之中玆蓋伏遇某官道載堪輿文工經緯隔弱水三萬而獨步將徑躋於蓬萊並楚澤八九而平吞初何有於云夢必貯之承明之廬而後快乃畀以英蕩於外而謂何𨿽岫云之出無心而陽春之來有腳主盟善類著眼畸儒比時之禦輶軒旣揚淸而激濁他日之開黃閣必登明而選公致使孤身屢煩大造某敢不飾所未至行其所聞厲素節以飲堅冰矢丹心而如皎日可南也或可北也亦惟鞭防之從能華之必能實之終賴陶成之徳

代謝陳憲招捕啟

警曹滿戍曾叨薦墨之榮贊府缺員又拜辟書之寵百尺樓許之攀附三品筆極其光華疇不謂逢凜所以報竊以在上位者貴舉賢而報國在下僚者必擇主以托身曩時鉅公多入古靈先生之薦槁近世名士半出北山夫子之門墻惟奕代之儒宗有克家之風烈屬時多事兼司一道之兵刑雅志澄淸坐閱八州之人物行防開大幕府選吏如小朝廷謂將邑當兵戈之餘而貳令分民社之寄鴟鴞之室多毀鴻鴈之居未安親民固系於長官振職尢資於邑佐非智不足以剸繁治劇非仁不足以醒暍澤枯曾謂小才得居是選伏念某朱愚昧道白朴持身韋教一經努力箕裘之學孟鄰三徙厚顏紈袴之嘲坐逾甲癸之十霜才仕東南之一尉當三考垂書之日有四郊多壘之憂心馳驛道之鈴耳洗江城之柝風塵正動惟知瘦卻於豺狼夜睫不交安得夢飛於雞防方爲山之虧簣幸近水之有防姓名得上於剡章榮耀頓生於末路歳聿雲暮將趨吏部以覓官道阻且長獨念小人之有母遲遲西上汲汲南歸敢圖振念於遺簮卽俾充員於占筆察父哲兄之念子弟未必如斯門生故吏之遇主人云胡不喜一力成就三生結來玆蓋伏遇某官尊主庇民之盛心開物成務之多識方在壯歳已負逺圖夜雪貂裘慷慨辦太原之檄秋風鐡騎笑談卻沙漠之兵由其更閱理義之多所以容與功名之防方閩有黃巾之爲梗起公於縗墨以從戎碧油運整暇之籌不差尺寸繡斧兼平反之任益重威權貔貅鼔行狗防禠气凱防紛綸而載路壽祠突兀以連云人物今正眇然事變有大此者彊藩悍鎭反狀已萌逹官要人束手無防賴有閱禮習書之元帥方成雅歌投壺之雋功誰爲王言得借君重天下安得數結已交口於南州軍中惟有一韓始寒心於西賊預蓄英豪而待用胡爲嵬之兼收某敢不自勉孱庸力圖報稱士於知己𨿽披荊棘以不辭余不負丞已對松槐而有誓

代上梅州王守啟

受防莆水稔聞王別駕有邦國之功試吏程江親覩漢刺史播中和之頌南北𨿽分於兩地生成均出於二天三薫致竿牘之恭百拜獻旌麾之下恭惟某官才名江左學問河汾塵外淸防望之如神仙胸中雅志決不在溫飽錦心繡口文追滕閣之英鐡畫銀鉤筆肖蘭亭之妙摘髭而收上第防足而登華途試劇邑之弦歌防見飛鳬之迅主計防之畫諾翊成流馬之功自分風月之淸輝盍展星辰之濶步時惟此土地處偏方帝念逺氓墮瘴雨蠻煙之底公來出守覺春風和气之還轓蓋一臨袴襦交賀凝冰霜於吏膽滲雨露於民肌𨿽渤海賴龔遂而安然朝廷知文翁也久凝香安靜暫爲百花渚之淸遊出綍承明行踵三槐亭之盛事伏念某賦分不腆讀書無成五舉省闈暗投明月一般燈火半上靑雲自憐髀肉之復生眾笑頭顱之如許試花城之一尉僥幸終更紏蓮幙之六曹過逾始望適以系囚之殞斃坐於前政之稽畱水中之蟹何辜反移其怒蕉問之鹿俄失𨿽悔何追毀出求全災生無妄瘴來似墨但憂老病之交攻言巧如簧不料抵排之至此坐是妻僵而子僕淒然日暮以途窮往來見庾嶺之梅老淚欲滴夢寐繞故園之菊歸心如飛豈期佐下邑之子男乃獲事故邦之父母寒谷肯回於暖律枯楊或冀於生華鷦巢林而棲一枝喜有依投之地驥伏櫪而志千里敢辭鞭防之勞

代通舶使啟

翠節光華竦望宗英於霄漢靑衫藍縷分甘倉氏之塵埃防年引脰以仰髙一旦澡身而受察敬憑子墨往白帥籖恭惟某官紉芳蘭而自馨挺靈芝之獨秀追河間於千載後得禮樂之盛心夢太白於三生前傳文章之正印旣收巍第不輟燈火𨿽在素官全以布韋爲藍田哦竹之遊淸哉官況試河陽栽花之手籍甚風流此𨿽緒餘獨不俊偉繼嘗馮軾無端溪只硯之歸才一擁轓覺賔水甘棠之滿得地小而亦可行志去天逺而隨卽疇庸眷海舶之一司闗水衡之大計惟帝遴選煩公一來亷平而吏民安焉鯨波不動忠信而蠻貊行矣琛貢交通合浦之珠旣去復還石門之泉不易其介大而國用嬴虛之制卽此權輿次而版曹出納之權歸其掌握行有召命以重此防伏念某聞道未深渉世尙淺讀書發憤期收再世之靑氊射防決科濫竊一名於黃甲方習趨庭之訓遽罹陟岵之憂謀飬斗升七稔饑寒之所苦彊顏筦庫一官猥屑而亦甘惟不武之書生殊未嫺於吏事祗恐斗筲之器難逃冰鏡之前念先父曾忝交承夙有通家之好則賤子𨿽無介紹此爲借手之階倘以臭味之略同庶防眄睞之稍異服鹽車而垂兩耳願殫駑力之勞得廣廈之有萬間可遂歡顏之托

欽定四庫全書

臞軒集卷十

宋王邁撰雜著

天基節獻聖徳一頌六箴【有序】

臣邁言恭惟皇帝陛下天姿英睿聖學光明仰紹列聖燕翼之謀躬受寧皇寶龜之遺不自神聖恪守謙恭翠幄親儒有日月就將之功端闈養性無聲色遊畋之嗜是以祀帝於郊而天祖下格饗祖於廟而百靈降歆猗歟休哉中興之景運有開而丕大之偉績可俟也臣伏覩天基聖節近在王春朝野多娛和薫萬宇慈闈加膳喜气排冬寅陛需班驩聲動地臣疎賤一介生長明時來自遐方仕於京幕官品卑下大闕穹隆莫從一奉漢宮萬年之觴竊欲自附唐臣千秋之錄以表野芹獻主之義以寫寸艸報春之心蓋不止鋪張洪休藻繪景鑠而已也臣聞三極肇判人類泯棼天作君師以教以治羲農黃唐而後系姚更姒承殷接姬帝統王綱疊相修舉崇天普地賴以平成降嬴迄劉僅足以撐拄宇宙支持嵗月比方古先厥徳弗類末祚陵夷帝用嗇於眷顧有唐崛起積累蔑然祖武孫謀眎漢尢劣延及五季乍僕乍興維時三靈儲休閟祉以俟有道於是我藝祖皇帝實生焉聰明神武超軼百王叱吒指麾掃淸八極神戈載戢天宇聿新五緯宣明八政順序垂二百載陽九乘之國步問闗王途煙阨駐蹕江左已及百年敵勢就衰人心思漢於是天復以聰明神武之徳從而錫皇帝陛下焉蓋以其數推之藝祖皇帝造國號爲大宋攺元爲建隆實在孟春之端五陛下渚虹星電之瑞允同其時夫彼一時也而聖人造此一時也而聖人生皇天勱相我國家三百年間啟聖之期若合符節要非一朝一夕之故藝祖皇帝在天之靈所以期望於陛下者爲何如哉記禮者曰有大徳者必得其位必得其祿必得其名必得其壽昔者藝祖皇帝所以得此於天者亦惟曰聿修厥徳終始如一而已然臣觀藝祖皇帝修徳之要其目則有六焉曰愛民以仁也事親以孝也臨政以勤也律身以儉也聴言以公也制事以斷也此六者是其得天下之根本也神墨靈式施於後王世世遵承其永享國陛下於羣臣百工稱觴上壽之時盍亦思夫藝祖皇帝肇有區夏之日不先不後神比天同則謹修六徳以對越神天以中興帝業可不日新而又日新乎論道經邦之弼臣獻納論思之法從經筵鴻碩臺閣名流豈無忠嘉上資啟沃何庸小吏躐貢狂言臣實不佞每自惟念忠臣畎畝猶知愛君臣旣食陛下升斗之祿非在畎畝之比而古之箴規告上自效愚忠𨿽工瞽不擇焉臣用敢預齋夙戒澡雪精神撰成天基聖徳一頌六箴局蹐屏營俯伏百拜以投進於闕下庶幾涓埃或可爲海嶽之助臣不任拳拳

天基聖徳之頌

天生聖人爲民物主維時孟春日在端五藝祖皇帝肇造區宇國號載新天罅斯補子聖孫神瓞綿慶譜甲子五閱乃眷南顧皇帝之生實符藝祖昔星聚奎今虹飲渚日協時同重規疊矩節紀天基和薫率普玉殿稱觥登降拜俯防臣作頌爵抃鰲舞繼獻六箴願繩祖武

愛民以仁之箴

仁首五常元包四徳爲天地心立生民極猗歟藝祖以仁基國鞘防櫜弧兼愛南北蠲賦輕刑與民休息列聖纉休祖訓是式一絲一縷爲民愛惜螻蟻不踐況用民力與物皆春配天其澤三百餘年期過周曆皇帝之仁天姿隠惻固圉安邊藏鋒斂鏑當饋念甿賑饑救溺恩厚徳崇日培月植壽國萬年仁其命脈

事親以孝之箴

孝先百行徳適明神天子孝徳異於庶人猗歟藝祖立愛惟親嚴事昭憲惟恭惟寅飲食藥餌必劬其身列聖趾美有親有尊一飯防減憂懼晨昏乘輿將歸畱戀宮門事戒從令義不奪恩繇上儀下美化厚倫皇帝之孝胚腪性眞日奉三朝膳眎八珍粵嗣任音早正虞嬪養志爲大阜俗康民儀刑四海孝其本根

臨政以勤之箴

夏姒勤邦寸陰必惜周文卽功日昃不食於皇藝祖肇基王迹風雪夜艾寢不安席幸大臣第載謀載畫列聖思治焦勞如一平旦視朝至夕猶惕勤政有論百王凖的危竿有逾萬世藥石觴戒盂銘幾書杖刻逮我皇帝惜時愛日初登寶位首監無逸不事遊畋不惑聲色靡不有初終其鮮克皇帝懋哉自彊不息

律身以儉之箴

堯處茅茨徳化斯美舜造漆器諫者不已於皇藝祖節儉恭履內殿有簾純用蒲葦帟幕無文不尙罽綺列聖監成嗇於奉巳檻去靑氊寢用絁被獘幄不更澣衣不恥嬪禦無華珠璣不視剗僞返淳措世於理逮我皇帝崇朴惡侈稼穯艱難具知田裏服禦膳羞過自涼菲奢從儉難儉入奢易皇帝念哉謹終如始

聴言以公之箴

公聴並觀是非昭晰以私防公忠邪莫別藝祖初興求言如渴奏疏來上始怒而裂補稿復前天顏乃恱大哉聖心昭掲日月列聖似之戶庭宏闊內降封還私謁自絕叩環大呼不嫌太訐明明皇帝大度拻豁養智以恬韜明不伐直諫宜容邇言宜察公道一開下情斯達成逺憸人湯戒女謁公私之分治亂之決

制事以斷之箴

制事非難其難在斷正固屹然何事不幹藝祖初興深慮長算懾伏彊藩削平僭叛志意堅凝羣疑冰渙果哉聖謨天授神贊列聖似之有剛無愞幹法者誅辭難者竄威令惟行誰敢狎玩明明皇帝淵衷獨見修我政刑彊我屏翰政無多門令無反汗何憂殘鄰何畏外患果斷興唐優遊衰漢疑斷之間興哀之判

存心以公之箴

厚姻婭近小人尹氏所以不平於秉均開誠心布公道武侯所以獨優於王佐故曰本心日月利欲食之大道康莊偏見窒之聴言偏則枉直而惠姦喜怒偏則賞僭而刑濫惟公生明偏則生闇

吉祥九齋銘

履齋

培爾徳基修爾禮防素履潔如無替於常優哉防哉視以考祥

謙齋

名譽之來有道所忌守謙之一有益之四不然何六爻無防辭不曰吉則曰利也

賁齋

莫巋匪山有玉斯貴莫匪淵有珠斯媚人而不學其何身之能賁

頥齋

內外交養動靜以時歸而求之無舎爾之靈龜

兌齋

二水交潤而樂生焉相得則樂惟人亦然吁盍相與浚其泉源而逹之川乎

益齋

石有火擊之則明礦有金淘之則精其求益於而躬毋替斯銘

井齋

毋羸爾瓶毋短爾綆掘九仞而棄之吁其可忍也歟

晉齋

一塵足以揜鏡之明一翳足以損目之睛去過之不勇何咎徳之不明

鼎齋

衣之將敝必求更之徳之不新而乃安之吁盍亦先所重而後所輕乎

殖軒銘

殖乎徳其久也斯獲殖乎學其成也防覺惟孝惟友曰義與仁爲吾殖之本根培之漑之務滋於厥身身忿外欲吝容驕色爲吾殖之蟊賊夷之薙之毋害我稼穡行有餘力乃藝文園惰農自安胡取禾三百防晝斯宵斯眞積力久厥報維何自今以始嵗其有

筆銘

在平世則防功龜圖在亂世則效勞麟史今聖明時維君子使毋曲以枉民生毋諂以事權貴書諫紙則犯而不欺釐史冊則直而不諱設不遇時捲而懷之南山可移茂林之艸不可爲

端硯銘

硯則必端之求友則不端之取甚至於外無潤身之容中無介石之守見此石君亦顏之厚

鏡銘

胸中正眸子了然則其覽汝也貎恱神閒胸中不正眸子眊焉則其覽汝也顏如渥丹是則汝爲吾之畏友豈但正吾之衣冠

幾銘

發憤忘食勞且不息向晦見汝我心以懌嗚呼使其夢見周公則將矢辭以責曰我昔待旦思施四事子何人斯怡然熟寐其何辭以對

跋陳君保作喆藏趙忠定公帖

右趙忠定與興國判官林井伯君帖凡二十七紙今藏於其壻陳君保作喆家某與君保仲兄袁州教授爲丁丑同年因謁而得寓目焉如爲其先君子求墓表於陳正獻公則以泉壤不朽之榮爲無物可諭之感至孝也如帥蜀日謂三邊幸無事然心念所及不敢不竭是非毀譽色色有之獨念上恩至厚當思補報不復敢爲身謀至忠也如帥福州日遇旱則曰寧以一身受此眾苦遇火則曰誠無顏靣可見百姓至仁也至於崇儒重道之盛心班班見於行玉字金間尢可敬仰招致晦翁累書及之必欲得正獻一諾而後屈晦翁一來其拳拳於晦翁若此艾軒卒以書弔興國則以情如骨肉義兼師友至有邦國殄瘁之嘆其拳拳於艾軒又如此興國時尙韋布公與之交如敵已速其至三山則有何惜不見過之訝有一好文字欲得同觀之約前軰所謂公之求士急於士之求公者蓋於此見之嗚呼章縫未遇時望王公如天人惟恐其不見招招必往而興國君能爲公不可致之客亦今世絕無而僅有者矣丁丑臘臞軒王某敬跋

溫叔擬進指揮令至都堂分析溫叔旣擬進又奏曰恐狂生愈肆怪悖若罪之則適成其名不如天覆海涵置之不問上然之文公得免或謂溫叔諫止忠定慫惥之力居多則知二公同心協力責難於君歷兩朝如一日也慶元黨籍固多君子亦有粗能自立於一時後來失友落節如黃子由軰者多矣時惟忠定公與文公血誠至公忠貫日月修名姱節如玉無瑕覧其遺墨想其典刑千載之下凜凜如生當時蠅營狗茍如曹蜍李志軰使人欲唾其面則吾曹盍知所擇矣

漳倅到任告先聖文

某學古而迂身謀甚左一第廿年方書六考貴豈不欲恥非其道富不可求從吾所好聖謨洋洋惟知充蹈拜廟之辰敢以必告

告靈著王文

某聞王威名如日杲杲今拜祠庭不敢私禱時事多難天步未妥川陜淮襄方罹兵火內地𨿽善安豈可保惟臣憂邊寸心如搗王於此時宜相天兆不獨著其靈於閩南自當昭其烈於江左

告靈防妃文

某日於家庭防奉香火此來佐州敢申私禱微臣憂國寸心如搗身其康彊家可以保晚得一男方離𦇤褓子其承家父可以老富貴倘來恥非其道神之相之正直是好

六野堂賦【並序爲林佀之作】

野有二義焉自野人禮樂言之則質朴無文謂之野自同人於野言之則廣大無間謂之野要之皆古君子事也親友紫洋林君佀之博雅好修榜其堂以六野以曰山曰郊曰田曰景曰興之野與人之野而六之自序其目余嘉其居今世而行古道爲之賦以廣之

山色兮蒼蒼郊原兮茫茫田疇髙下兮稻熟秔香景物周遭兮奇卉修篁野興之來無極兮煙霞雲月相射而流光有美一人幅巾道服彈琴著書兮友五者以相羊榜其堂以六野兮意甚眞而味長彼李願之盤谷兮與子羙之艸堂吾欲鞭吾驂以從之兮耿千載其相望一日盤礡乎君子之六野兮宛與二子參翺翔荷屋兮藥房芰衣兮蕙纕晞發兮朝陽濯纓兮滄浪時趣於文兮犧尊靑黃君獨從野人之禮樂兮外被褐而內珪璋人習於險兮羊腸太行君獨於野以同人兮心太虛而履康莊世翻云而覆雨兮君獨爲徐公之有常世偭矩而背繩兮君獨爲元子之惡圓而好方吾不意閱盆盎而見罍兮厭喧啾而聞鳳凰惟世道之否泰兮闗斯人之行藏儻蒼生命未窮兮當宏此道於八荒返頑剗僞兮追還乎朴素之鄕含和飲醇兮蕩滌乎忌刻之場窮則以野善其身兮如養生者之珍稻粱達則以野捄斯世兮如大醫之治膏肓此野之爲義其大兮吾所以樂爲之平章

愛方亭賦【爲鄭伯呂逢辰宗丞作】

環閩州兮多奇山品方山兮爲第一如玉笥兮列洞天如金匱兮出石室有羙人兮愛山日流覽兮鮮碧結數楹兮爲亭題愛方兮爲額客見亭名恍然動色爰問主人於義胡得子昔立朝匪有言責匭奏囊封披寫忠赤唐突廟堂觝排宮戚持鑿納枘以水投石有圓而卿立乎君側嫉子之方肆爲蜂螫子胡不削之以爲圓猶有愛方之痼疾主人曰嘻請對以臆時有污隆道無伸屈出處何常以方爲的猗歟大哉方之爲物莊士端人靈墨神式王咸舉之爲救司之幡曼倩執之爲止幸竪之防朱云仗之爲斬佞臣之劍秀實出之爲擊逆賊之笏今予此山眞大奇特如幡開張如防嚴直如劍橫陳如笏端植此吾取之以名堂不避乎人之吾嫉王子聞而狀之曰惟剛故方不可撓而爲繞指之柔惟直故方不可屈而爲枉尋之尺彼時人之好圓猶四肢之無骨議政兮模味道之稜作史兮曲魏收之筆獻張禹之蓍兮神其欺握孔光之杖兮弱無力佞者依凴巧者鑽刺突梯兮如脂如韋反覆兮爲鬼爲蜮使其足斯堂而面斯山寧不甲其顏而芒其脊嗟我狂生久矣廢斥家𨿽無愛方之亭心已有愛方之癖流俗兮滔滔書空兮咄咄何當浮湘水兮問訊道鄕之臺過南都兮物色元城之壁抱此方兮終身瀕九殞兮不怵亂曰守初節兮非艱全晚節兮良獨難堅萬仞兮壁立保孤標兮嵗寒一生無愧兮方寸地千載流芳兮方冊間要使方山之愛主人兮亦如主人之愛方山

愛賢堂賦【爲叔正甫作】

臞軒一日倦於酬酢掃幾焚香解衣盤礡乍爾欠伸誰歟剝啄闖扉而視倒屣而躍則吾叔正甫手攜愛賢之篇謂得之於故橐詰堂之所以名則曰人皆愛珠玉我愛子孫賢之詩乃前修之所樂今從而賦吾堂非吾子而誰托臞軒作而言曰傳不云乎惟聖知聖惟賢知賢況知之而又愛之不賢者必不能然經不云乎人之有技好之若已他人之賢且好之況爲吾之孫子今吾叔也世膩之不嗜生產之不營曰吾有書可讀兮足以藐南面之百城曰吾有子可教兮足以賤黃金之滿籯挾吾所有之二樂以居吾堂兮彼區區者曽足爲吾之重輕若乃髹幾兮晝淨銀缸兮夜熒課羣兒之吾伊咀六藝之精英大兒引喙而髙吟兮如唳天之鶴小兒調舌而學誦兮如出谷之鶯吾傾耳聴之兮若不脛而造圃不翼而翔蓬瀛抑余聞之人之有生其欲逐逐食欲肥甘衣欲華縟暑櫺欲涼寒館欲燠至於愛子孫之賢則又人之大欲然或鴞兮鵷鶵或龍駒兮牛犢紛八品之參差𨿽造物者安得人人而饜屬則亦如彼何哉惟自求於多福故曰太上種徳其次種木又其次種谷木僅十年之需谷才一年之蓄惟徳則享之而不窮酌之而不涸吾門舊有三槐其大如屋本之以孝友兮可以厚栽培澤之以詩書兮可以深灌沃不尋之以斧斤兮縱之以樵牧淮水之流兮未幹文正之芳兮可續如以吾之言爲然則吾叔也異夫人之癡叔

蚊賦

暑風始至天宇將昏玉虫甫掛於明缸銀蟾突出於遊雲有喧於室有哄於門謳如亂雅之俚曲噪於不整之潰軍睨而視之徐而聴之則藐乎小哉其爲蚊也於戱尢物之生有徒是繁大而猛者則豺豹狼兕防貘麖麈小而黠者則蝮蛇蛭蠍蝍蛆蠭蠜彼惟肆惡於川陸兮避之則易汝獨入於堂奧兮去之也難彼觸之而後毒人兮其罪猶可貸汝求人而中傷兮其情不可原吾嘗觀詩人之傷防至援蒼蠅而爲比蠅惟聲之可憎汝又兼之利觜吾欲攺止棘之章獨以汝爲防夫之刺蓋自古之小人多不利於君子將聖兮防毀於叔孫大賢兮見沮於臧氏管蔡二叔兮流言於國之碩膚驪戚二姬兮欲搖乎君之冡嗣子椒之間行兮惡艸可掩乎芳蘭歌奴之潛入兮白羽或移乎秋气腹有劍兮伺人之可乘笑有刀兮襲人之不備蓋此曹生則爲囂囂嗷嗷之人兮死則爲緝緝翩翩之鬼炙手附熱其故態兮故多出於炎天陰邪穢污其舊染兮故每生於濕地或被人以痏瘡兮如長慶三楊之流或進身以纎巧兮如熙寧十鑽之類吠堯之犬兮同聲相呼食月之蟇兮同惡相比是何天宇之不肅淸使汝得以陸梁跳躑而爲祟也王子平曰嫉惡如仇展轉不寐我心百憂在牀下者必焚之以艾火集幃中者必驅之以膏油欲吾心之屬饜罄汝族之防劉或曰不然疾之已甚者亂之端犯而不挍者徳之盛靡昏不明靡亂不靖維其忍之秉心無兢東方明矣乃時之定王子唯唯靜坐以聴

欽定四庫全書

臞軒集卷十一

宋王邁撰墓志銘

莆陽方梅叔墓志銘

莆品丁之家方爲著姓端人紳士層見疊出有位公卿立修名姱節於朝者有任牧伯連帥揚仁風義槪於方外者余挾一能一藝多奮拔於鄕於學於天子之庭故莆人有無方不成榜之謡獨梅叔君懷瑾握瑜足迹半湖海而天無老眼命壓人頭偃蹇不得志賫恨下泉唐人所謂直教桂子落墳上生得一枝魂始消者非君之謂歟君少受知於叔祖少卿公銓仕衡陽日君以弟子爲賔客自書札外未嘗毫髮預他事少卿去衡君以衡人士多執經授業於其門者不忍捨其師去相率裒金買宅一區以家之餘庚辰辛巳入潭幕於衡爲近一時臺府如兪公徴趙公善踐孫公得輿李公東皆持節與梅叔交爭館粲之餘每欲沿檄遊石鼓與君瀹泉煮茗相叩擊不能得君亦欲至潭訪余而諸公之在衡者恐其爲有力者奪去竟不與行壬午春餘以憂歸聲問不相接者十有八年己亥夏有以衰絰造吾門視其刺不知爲何來使介者詰之知其爲梅叔之子也亟出迎之坐定且泣且言曰棐不夭先君家衡三十六年壬辰歸故里葺先廬爲終焉計不幸戊戌之閏月下世矣且有日棐哀先志不就大懼嵗月久且沈泯無取證於來世求夫子之文刻墓石以傳則先君爲不朽矣於是系其譜而銘之方氏自光之固始來十有四代祖金紫公庭範宰長樂治產於莆遂爲莆人君大父有爲父衝卿潛徳弗耀毋林氏君生而岐嶷家貧無書借於鄰族一目數行俱下終身不遺忘長爲諸公要人客所爲文操筆立就世有業進士不習爲外學至目之爲屠龍無用之技亦有専攻詩詞駢儷而不屑作原夫輩語以是爲童子雕虫壯夫恥之者惟梅叔兼其所長故自少至老挾耿耿者以遊四方而嵗得子弟束脩及靑雲貴人餽遺以自肥其遁家衡日買姬妾數十人吹笙鼓琴歌舞以娛賔客感時撫物念家懷土酒酣作樂府付歌者淸婉可愛曁返故居出所貯蓄市田園以供粢盛得眂中人之產且過之每語子棐曰吾辭家出遊時無半菽之疇無卓錐之地今有田若干屋若干非有俸祿以置之田吾筆耕之田屋吾書中之屋也𨿽然吾豈爲吾身及汝曹溫飽計哉吾少讀書有志當世謂得百里爲之宰必求如卓宻令魯中牟得千里爲之牧必求如田仁防元結輩今無能以尺寸及物豈吾志不如古人吾才不及今人耶是有命焉吾固安之矣力學成吾志汝曹勉之棐誦其言以告余爲愀然嘆曰士所植立系其志所逢合系其時今竊科進身有貪婪茍賤者官日大流毒於民日深橐金與屋數世不肖子孫用不盡乃使志士仁人以濟人利物爲心不得施設萬一分使之賣文爲活僅得數畝田數椽屋以庥壽其後嗣則自詭以爲詩書之末效至於身不得行其志且以望其子若孫焉吁是可悲也已君諱應龍以字行於世晚以梅窓居士自命享年六十七娶吳繼趙先卒男一人卽吾友棐也爲吾族乙未特魁之侄壻孫四曰炳曰煥曰煒曰女二長適營道宰商景春次適進士陳伯順早世棐以己亥九月六日壬申領諸孫奉君柩於興化縣廣業裏牛岡之竹峯昔君在衡日謁術者得卦兆有牛岡尋吉穴歸竹峯前之句今所之地之名與兆協豈天閟神藏以厚吉人他日將有興者歟銘曰族望兮堂堂聲名兮洸洸走四方兮皇皇不貴不壽兮返故鄕從從筮兮歸吉藏不在其身在於其子孫兮吾爲之責報於蒼蒼

祭文

祭林通甫先生墓文

嗚呼湖海之英如公者防儒冠誤人公竟止此談經講道三傳蹄筌人謂先生爲盧玉川具眼逹觀齊一生死人謂先生爲防莊子少而好遊足迹四方人謂先生爲馬子長古貌古心寄興幽雅人謂先生爲孟東野酒酣行樂縱筆歌行人謂先生爲石曼卿知壽不遐晚不納室人謂先生爲種眀逸其位甚卑而道則尊其身云亡而徳則存我輩遊從爲日旣久天喪斯文哲人不壽撫棺而慟一酹抒哀魂如可招盍歸乎來東山之藏故居之右君子之終沒而不朽

祭海陽縣尉林磻先生文

先生之學涵古茹今先生之文戛玉鏘金三十餘年授業靑衿晚得一第僅償苦心初筮下僚上官刮眼來事可爲仕途履坦人亦有言黃花香晚天假之齡如是其短嗚呼茫茫彼蒼於物有情亨者使泰枯者使榮獨於先生嗇而不贏前輩雕喪空餘典刑吾黨向來受教席下一奠柩前有淚盈把鄕先生亡祭之於社誰倡義風興起來者

祭親友林涇淸叔文

嗚呼人誰不死子死於溺九月初旬餘聞之於道塗未敢以爲的也未兩日而言之者益嘩往往以爲實也余欲問訊於子家恐子之親驚且惕也又數日始知子家招魂於水濵余然後撫膺而痛泣也自是以來餘食不能以下咽寢不能以終夕也一夕夢子臥牀簀之間余有言而子黙黙也旣覺則月照屋梁恍然如見子之顏色也嗚呼子其竟止於斯耶子於余爲世姻而交情則金石也余初聚徒於龍池子之年才二十一也朋友五十餘人子獨爲吾門之巨擘也與余累年爲文字防子之學日進於一日也余旣登第於太常則冀子聫翩於桂籍也去秋不利於貢闈則冀子防勲於環璧也中夏俟捷音不至則冀子歸之亟也末夏得中都書謂子有厭厭之疾也初秋寄書於子勸子以肩輿而歸恐病後之無力也不謂子捨陸而川遽有風濤之厄也嗚呼文人才士之薄命如子者蓋不一也賈誼止於二十三而李賀則二十七也今子年三十一而死亦未足爲子惜也獨以死而不得正所以不能不爲子戚戚也然自古有如子之不幸者皆不容以致詰也屈原自沈於汨羅而李白自投於采石也子豈二子之流故與之相從於水仙之室也嗚呼才者鬼神之所嫉也壽者造化之所嗇也使子無如是之才則亦不爲功名役也使子不困於功名之行則必亦令終於寢室也然自逹道者觀之則又等生死於一夢付去來於一息也莊周之徒所以不有其身謂不免乎烏鳶螻蟻之所食也蓋一防英靈之气凡所至皆可求其魂魄惟是可傷可念者子有雙親望子之成名於捧檄也子有少妻望子之和鳴於琴瑟也子何忍使老者之虛其望使少者之喪其匹也余與朋友所期待於子者何如又何忍使數月間而幽眀之永隔也一慟生芻之前𨿽禿千毫不足以寫悲傷之臆也嗚呼哀哉子每能飲其量如鯨今酹一杯子不能傾子其知此情耶其不知此情耶哀哉

祭陳復齋寺丞文

嗚呼萬類沄沄隨波俱沒金石精堅刼火不滅復齋先生千年人物忠孝持身聖賢合轍嗟世家之無人多自頽其閥閱惟先生大正獻之家聲有呂範二公之風骨嘆道學之無傳防不絕其如髮惟先生得文公之正宗探伊洛諸賢之理窟方壯嵗之立朝抱嶙峋之直節丙子一疏之盡言搢紳相顧而吐舌殿豸爲之失威社防爲之塞穴旣出把於州麾視民瘼之如饑渴南康延平之政成防萬生靈之全活廬阜避其孤髙劍水遜其淸潔逮寧考之上僊泣遺弓之淸血誓墓之志一堅栗裏之歸始決蘭無人而自芳松到天而不屈蓋其語也非賣直以沽名其黙也非甘心於囊括其出也直有救世之赤誠其處也豈但爲保身之眀哲根之以內心之昭融加之以學問之親切由本領之純全故功用之宏闊將宇宙之是扶何梁木之遽折豈蒼生之命果窮而斯文之脈將絕然生榮而死哀且全歸而無缺有東閣之郎君可繼承於風烈有西山之美人可垂銘於墓碣然則先生之所存於世者甚長豈比榮華富貴之消歇某也以里巷之諸生荷知憐於方拙坐眀道之春風揖濂溪之霽月歸自長沙也先生爲之書防仁公勤之箴及官中都也先生贈之以捨生取義之說尙擬嗣嵗之春長在摳衣之列何哲人之云亡攪悲腸之悁結寄奠一觥臨文哽噎嗚呼先生幽明永訣

諸門生祭眞大參西山先生文

時朝士之爲門人者十有七人天生先生爲宗社計進退存亡關系斯世海內一詞期以經濟道之將行命有所制窮理致用講學有宗時雨之教春風之容僞者獻誠慢者致恭人謂先生爲程淳公方寸不欺守道自信曰思無邪曰無不敬口無過言身無玷行人謂先生爲馬文正淳公位卑道立於獨人惜其亡天下無福文正登庸逺夷心服未久而薨都人巷哭先生之道逺紹於程立朝補外俊偉光明先生之位𨿽不及馬兒童走卒無不知者權姦見忌退處八年著書西山其樂怡然天日淸眀甫及聞政筋力未衰乃嬰病疢丐歸者屢僅畀內祠丙吉病愈上日望之中外門人孰不致禱夫何彼蒼遽奪此老述作萬卷珍重璠璵最畱意者衍義一書謂此書成死可無憾自今觀之殆成語防風濤洶湧思濟洪流巨楫一折淪胥是憂自有都堂凡防輔弼如先生者不一秉筆易簀之際神气溶溶曰予此心秋月當空騎鯨而仙先生何欠國病民痍孰鍼孰砭諸生疇昔樂在摳趍忍於此日而奠生芻薄奠陳情有淚盈掬已矣先生百身莫贖

又

先生受淸和之異稟集理義之大醇气之塞乎天地者志爲之帥行之通乎神眀者敬爲之源凡出處之大節爲搢紳之所尊維先皇帝賞其忠勤將大用而未竟畱以遺於後昆維眀天子潛躍有聞亟召還於長沙趨入覲於紫宸陳綱常以扶世教之墜辯忠邪以燭時人之昏使其言之果行可再造乎乾坤其如月偃林甫之堂風起元規之塵虎守闗而耽耽犬吠雪而狺狺先生乃傲視乎軒冕髙蹈乎邱園謂不見之行事卽斯文而防勲登堂而受業者詵詵之學子趨庭而問禮者繩繩之子孫窮百聖位育之道探千古理亂之原著大學之衍義可肩孟而跨荀曰如有用我者吾將獻之吾君天佑我宋端平攺元權姦不誅而自斃羣憸防伏而兔奔先生乃辭粵山之泉石整造闕之申轅溫公起於洛人謂之遊龍行雨範公起於蜀人謂之鳴鳳出羣去二公百餘載人於先生亦云至則抱所著之一書侍翠幄而討論動重瞳之注視啟玉齒之咨詢位文昌之淸華司貢闈之選掄疲神考校廢寢忘飱夜得一士旦告蒼旻曁撤棘而造榜愆調理於寒溫下天使之拊問示睿眷之頻蕃就登延於政府欲旋畀之國均柰大數之有盡莫竟展乎經綸上咨惜以輟朝痛元老之不存敕季弟以防窆加賻禮而異倫錫以易名之典慰其如在之魂曰委質立朝無如公之忠曰垂世立教無如公之文合二者以爲謚播靑史之遺芬嗚呼哀哉惟先生之用舎系吾道之泰屯惟先生之存亡闗吾民之戚欣嗟獘壊之已極當污俗之胥淪進賢而莫行其志去惡而不拔其根橘或化而爲枳蕕終得而揜薫神龍去而羣蚖肆威鳳逝而眾鳥喧顧巨楫之已折傷波流之沄沄嗚呼哀哉先生所居化燻甌閩頃羣盜之爲梗悉去晉而奔秦慘輀車之東歸哭道周之縞巾焄蒿淒愴之戚家如喪於所親先生所治易地同仁泉民愛之尢深如河內之愛恂聞郵傳之訃告慟於祠者兼旬秋菊寒泉之薦嵗彌久而彌新昔傳仙峯之絕頂有士修道而煉眞丹甫成而倐化爲先生之前身僕嘗於暇日以有問先生答以不語怪神但言其使江東之日夢班於紫微之垣又言天上之爲神仙皆人間之孝子忠臣今卽斯言而深省當去而爲上界官府之星辰某也猥以狂斐久逰師門受知獲愛誨語諄諄鑄我以轉砂之鑪斵我以運風之斤爲訂頑而砭愚爲袪蔽而通堙曰英气多和气少者憤啟之訓曰一生短千載長者有味之言自師資之旣往悵莫報乎大恩追遺教以佩服誓九殞而弗諼比閏秋之奏對吐肝膽之輪囷內言欺君罔上之百辟外言飛揚跋扈之統軍近言宦寺有捷出之徑逺言濟邸有未雪之寃荷聖度之容納初不怒其逆鱗獨驕帥之肆辯結讒夫之搖唇至班行之諂子亦助之而瀾翻果白簡之見及曽余舌之莫捫幸鶴山之夫子獨愛直而賞珍空船載乎眀月滿袖惹乎香蕓入南浦之迆邐睠西山之嶙峋思立門之夜雪念侍坐之陽春恍昨遊其如夢灑涕泗之繽紛嗚呼哀哉共極堂髙兮夜不晨招鶴亭深兮愁暮云六經無師兮宇宙無人惟有珠林之麓兮長餘春木之芚生芻一束心香三燻先生如生歆此一樽其必曰是爲吾學而不吾叛者宜登拜於斯墳

祭趙東巖文

嗚呼東巖在閩南塘在浙皆工文章皆負气節塘蘭方枯巖松又折以官職言有優有劣以名節言孰全孰缺與其致身於從班以逢君爲容恱孰若全終身之令名無可恨之毫髮此天下士均惜二公之亡尢爲東巖悲傷而痛切昔寶慶之權門紛邪朋之附熱公才綴於班行遽抽身而勇決逮端平之初元來眾正之英轍諸公挽之而畱中公乃掉頭而不屑方其陟峨嵋而防錦城歷秦望而探禹穴襲浣花之芳塵臨蘭亭之遺帖及其道林嶽麓之倘徉石鼓洞庭之登涉紉纕乎沅芷湘蘭捜采乎顏碑栁碣以昌吾詩之精神以寫吾琴之幽絕不污廋亮之纎塵不染曹蜍之防沫其宰安溪也人愛之如魯恭其守恵陽也人歌之如元結董睢邸之宗屬舶臺之兼攝視琛貨如涕洟化不淸作玉雪加以眞西山之髙與夫李竹湖之潔三淸萃於一時賢者之師而不屑者之怛持兩節於重湖撫遐氓如饑渇當狎至之羽書督洪流之戰筏不加賦以擾民竟如期而津發處急遽以恬閒轉震驚而妥帖凡飲徳而茹仁猶膏枯而醒暍果最課之上聞亟賜環而覲闕公一笑而來歸曰宵徵之宜歇散策乎荷屋藥房銜杯乎杉風蘿月心羨髙舉之鸞鳳耳厭妖鳴之鶗鴂指箕尾之書升愴長庚之夜滅嗚呼哀哉人物雕萎世途杌隉命代之儒爽邦之哲聚於本朝猶在目睫二三年來如風掃葉仍於斯時奪此人傑更生卒而宗國之憂孰分李晟亡而萬人之命誰活以位則不至公卿以年則不登耄耋獨畱東巖之巍峩長並三山之岌嶪某也晚登門墻辱憐朴拙文席一違嵗筒四閱忽訃告之流傳增憂心之忡惙覽謫仙之詩而涕零撫中散之琴而聲咽埋玉之墳向山之垤白馬素車詣堂膏秣秋菊寒泉宜薦芳冽先緘詞以抒情敍榮哀之本末冀精爽之來歆悵幽眀之永訣

祭魏鶴山先生文

惟國家盛時之人才稟山川淸淑之間气文章則眉山之父子道學則伊川之昆季更南渡之百年邈徽稱而誰嗣鶴山先生以英偉之姿抱逺大之器文追正始之音學探聖賢之祕權史當朝以儒爲戱先生輩人不得行志當寶慶之初元抗綱常之宏議虎守闗而怒號犬見日而羣吠斥忠質於渠陽快女嬃之怨詈誼也當此賦鵩以悲鳴原也當此沈湘而憔悴先生處之泰然曰吾有命有義履畏境如康莊茹苦荼如甘薺獨盡力於斯文將垂光於來世於易則探賾鉤深於禮則訂訛證僞於詩則陶寫襟靈於字則平章篆凡筆端之遊嬉指理窟而超詣積八年之深功續程蘇之位置使一朝之大用當盡抒於經濟迨夫天斃權姦朝登儒揆初年而西山自閩來次年而先生自蜀至洪蔣諸賢後先徵彚遂使端平之初及見元祐之懿柰西山之一頺如杲日之西墜先生哭之盡哀人士聞之興喟未防而蔣終於家又未防而洪薨於位立東門者一人凜靈光之標致以政地之重臣爲督府之元帥何異乎嫉眞卿而使之爲說李之行惡彥國而使之爲出疆之使未視師而賊膽寒將策勛而同列忌俄異論之橫生悵初心之莫遂蜀無家之可歸奉叢祠之若寄及帥閩之命攽猶物情之少慰司封駁者何人犯淸議而不媿使此身之猶存尙行道之可冀何殞星之告妖乃翛然而蟬蛻嗚呼哀哉天生偉人闗系匪細出處則闗民生之戚休存亡則系吾道之興廢宜錫之期頥之年畱以爲宗社之衞至於姦臣弄權貪夫敗類宜凶於而身而家毋得以爲鬼爲魅彼蒼者天胡然不恵惡者永年善者降厲望之周堪歿而孔光賜杖於建平之間元城瑩中卒而蔡京白首於靖康之際鐘鳴漏盡者防行不休而元夫巨人乃淪亡而相繼嗚呼哀哉國步間闗民生雕獘京襄邱墟江淮鼎沸外有側目伺隙之憸壬內有搖舌肆讒之婦寺此何時而梁木摧此何景而蛟龍逝是殆晉人所謂秋髙搖落之時使人然而出涕某晚登門墻辱窺小異𨿽名位之不侔偶襟期之胥契讀奏篇之瞽言曰差彊乎人意屬霜簡之見排紛羣目之疾視先生白之榻前至色莊而言毅謂去一微臣不足憐恐天下自此以爲諱旋開悟於上心得免投之荒裔贈之以朝陽鳴鳳之繡圖申之以防筆飛鸞之大字至今序引之珍蔵然有光於巾笥先生於僕非納交僕於先生非借勢或者下石之未休猶謂托名流而附麗自漳濵而斥還擬墓前而自誓抱直道以不渝鞭古心而愈勵聞訃告於郵傳集百憂於肝肺蓋爲世道之隠憂非特一身之私計假精廬以招魂陳生芻而設祭諒英爽之周遊如源泉之在地隨感召而必通儻下歆乎一酹人之云亡邦國殄瘁悠悠我思明發不寐

祭丁元輝給事文

嗚呼人之才品有崇有庳遭時履運有險有夷自寶慶而紹定紛邪黨之猖披毀蘭茝而不佩采蕭艾以充幃公乃在下寮而不慍見合光塵而不詭隨此一時也人不得以污元規之塵而見譏曁端平之攺瑟爲善類之休期鳳嗚陽而噦噦麟瑞世而師師公乃居風憲之地進伏蒲之良規此一時也人不得以負望之之薦而見疑至嘉熙之變局正黨論之交馳摸牀稜者無可無否騎門限者半黠半癡公乃吮筆乎螭陛演綸乎鰲扉司銀臺之封駁班文石之論思此一時也人又不得以牛李之黨而目之嗚呼自紹定而始進已發軔乎通逵在端平則合端平在嘉熙則合嘉熈自古賢者之出處不與時枘鑿者防希設於時而諧合又於道而支離公則內不失乎已外不違乎時出與物接侃侃愉怡入守官箴惴惴矜持享厚祿而弗卹諸孫之無褐典衡文而不欲邑子之瞻依於所厚者寧薄不以公而滅私入仕四十年而不掛吏議立朝十餘載而不蹈危機上有以結九重之眷下有以締三相之知將進登於四近庶展究其設施方其後福之猶熾胡造物者之不愸遺嗚呼年來人物日覺雕萎有出處不能爲朝廷之輕重有存亡不系世道之安危有毀譽出於勢利之遷就有是非不根於人心之秉彞如公之不大用亦門生故吏之所共悲僕昔同朝才及半期以罪去國升潛異岐聞訃告而感悼迎素車而差池生芻一束寓哀平時嗚呼公乎竟止於斯

祭鄭都承子敬文【丁酉】

嗚呼哀哉仲春初澣方得公書情文溢紙細字渠渠謂因感冷藥褁是需我每羨公精於調理紅顏怡怡髙談亹亹縱有微屙亦偶然爾一日行路忽有異傳我不敢信心極懸懸徐詰其寔公果溘然嗚呼哀哉公生相門寔則儒素涵茹羣書練習典故不但多聞且通世務太和試邑藹有休稱入遷院轄再轉爲丞顯宦要職跬步可登維時權姦其門可炙公心恥之抗章丐出吾官寧卑吾道不屈髙牙大纛作牧廬陵民肌春暖吏膽冰凝不畏彊禦讒言朋興浩然來歸一邱一壑與陳復齋追隨最樂罔俾耆英専美於洛十有七載冰山乃傾遄以郎召承防樞庭一語不合拂袖而行有詔起家卑以漳守政痁民疵是圖是究千里詠歌二天宏覆廼者望日出勸農耕歸坐鈴閣寢已三更曽謂頃刻乃隔死生嗚呼哀哉賢者存亡有闗天運比年以來徳星屢殞我欲問天天不可問復齋冡木欝乎蒼煙建昌仙去閭裏淒然又弱一个人何望焉嗚呼官至元士官不爲小年逾耳順年不爲夭所可恨者積丰施眇郡失良牧朝失藎臣子失名父裏失賢人知與不知愴然傷神某也辱知亶非一日迎拜素車有淚盈臆巵酒寫哀公其來格嗚呼哀哉

又

嗚呼嘉定之間朝登謬宰公閒於家十有七載端平儒相收召諸賢公得起廢一嵗數遷是時朝廷號小元祐公在都司賢業未究三陽方長羣陰伏焉陣腳一動公去翩然出守淸漳未防奏最胡爲元身中宵蟬蛻年來宇宙白晝晦冥天荒地老雨風盲元夫鉅人乃不得壽俗物茫茫龎眉皓首靖康之際海內流離山和靖皆身見之孰若元城與了翁老騎鯨而仙不見此禍公今往矣鈞天其遊千年芳魄聊寄此邱子孫能賢滿種松檟吉人之蔵過者下馬

祭連袂謝克恭欽仲文

嗚呼人道亦大矣或托好於朋友或締契於姻防始情分之𨿽宻終交道之難全間有全之於其人而固虧之於其天此吾今日所以爲欽仲而一慟蓋不勝其愴然也始吾與欽仲爲友道同气合者垂二十年散則無一月而不遣僕聚則無一日而不共筵我嘗砭君之過君亦繩我之愆凡書素之所寄皆中心之所宣如淵眀親戚情話之恱如子美人生襟袂之連及余自長沙而告至君嘗唁我於琧室之偏秉燭相對而如夢心事未剖而遽旋自後僮價之往來乃言偶困於沈綿然以宿屙之屢愈將謂後恙之必痊亦豈料賈誼之倐速化而長吉之遽仙也哉嗚呼欽仲已矣在閨門則孝友而無間在婣族則遜義而相先何厄運之推移使門戶之迍邅旣銜悲於屺岵又抱痛於防弦獨其身之僅存俄夜壑之移船此道路之人皆傷吉人之不壽不獨予涕泗之漣漣所可幸者君有子已近志學之嵗君有弟可謂克家之賢若夫受嵇子托孤之寄念翟公書門之言余不敢以不勉君可瞑目於九泉嗚呼昔我至止倒屣出延今我來思忍相棄捐只雞鬥酒酹君柩前嗚呼哀哉逝者如川

祭海豊宰顏養智文

疇昔之日辱君文盟芝蘭臭味金石交情君來吾莆大揚教鐸我時過從論文甚樂君自莆歸得宰恵陽懷此美人在天一方物色便郵將寄雙鯉有自南來曰君止此嗚呼淸源勝彥璧水名流穹車方駕誰折其輈海內年來善類雕瘁公亦無年歿於下位有子尙防未能扶喪賴有玉季扶攜還鄕丹旐載道見者墮淚薄酒一巵朋友之誼

祭従兄鸞少衝文

嗚呼能不能謂之才幸不幸謂之命世有妄男子而僥幸成名亦有老文學而終身蹭蹬此志士所以多苦心必蓋棺而後事始定吾兄少年席珍待聘方聲譽之交馳屬春秋之鼎盛夫何抱璞而啣卞和之寃鼓琴而無子期之聴澤水涸而蛟龍愁暮天寒而騏驥病晚始豁然而逹觀蓋未始不順受其正某幼辱兄憐長知兄敬毎旅試於文場惟元方乎審訂我及壯而策名兄晚節而尢勁將收功於桑楡何舟移乎宿信告殮斯辰痛根天性巵酒陳哀誰知此疢

祭鄒給事母葉夫人文

昔者曽子子路初仕之時俱有遺祿逮親之喜及夫親沒之後方爲楚國之仕參則謂椎牛之祭不如及親之雞豚由則謂列鼎而食不如爲親之負米是則爲二子之親不能不遺憾於此孰如夫人克生令子垂三十年優遊甘防奉楚堂之養則坐享重茵開魯侯之燕則誕膺多祉凡參也由也其親之所無者夫人皆得而有之矣惜夫萱艸之春未央白楊之風遽起胡不及見列辟之回班而乃遽罹憂於陟屺僕也昨筮仕於蓮池荷元戎之知已及衘卹之來歸毎懷思於湘水聞夫人之訃告增寸腸之哀毀悵望素帷莫能至止寄情斯文有淚盈紙

宜春郡博士陳茂獻哀辭

天之生賢兮孔艱旣曰生之兮曷不其延丰之才而嗇之數兮意乘除之或然吾非爲茂獻惜一死兮蓋爲世惜一賢木堪棟於明堂兮俄漂搖於風雨玉可藻於淸廟兮遽委棄於泥土不曰有命在天兮杳乎不明其故豈物之生而有才兮皆鬼神之所妬充茂獻之純孝兮可移爲忠以事君𨿽欲爲而不可兮猶可證於方冊之遺文施茂獻之友悌兮可燻善良於國人𨿽施者之不遐兮猶可挹其紫荊之餘芬嗟人之逹道兮豈不知順受其正獨我輩之情鐘兮有不能以自勝命短而所存之甚長兮吾於君乎何病尙其相爾弟昆曁後嗣兮天至斯而始定

欽定四庫全書

臞軒集卷十二

宋王邁撰古詩

試石鼔墨得月字韻

水聲響崢嶸山勢髙嵂矹我居山水間瞥焉五閱月看山寛眼界聽水淸詩骨妙理在濁醪淡交寄薇蕨翻書明月軒瀹茗淸泉窟一雨釀黃梅連朝來不歇云疎漏檐光晴意猶鶻突卓午睡瞢騰起來足不襪掻首獨無言書空時咄咄天宇未淸夷世途良臲丈夫志未酬徒有衝冠發俛頭習科舉與俗聊汩汩壯圖要有待非久黔吾突富貴漸逼人榮途軔須髮

題元山蔡行可對靑亭

終日在山中不見山可愛欲識愛山趣須在山之外南山不古今悠然與意防西山無朝暮佳致固長在蔡君金玉人結亭避闤闠面面蒼璧屏坐臥與靑對晚曦射紫翠宿雨濯藍黛能消幾兩屐不賞此奇槪芙蓉爲君裳蘭茝爲君佩今非避世時乃學陶謝輩諸公富唱酬拔防各成隊我出一轉語功成身始退君爲端明冑忠孝後必大山靈縱有盟一出合破戒蒼生正有求富貴不渠貸山債防一償相期在晚嵗

題弟綱舉之奉仙之室曰小蓬萊

吾祖有方平曾與麻姑會滄溟化爲田彈指五百嵗又有仙人喬神遊八極外朝舄作鳬飛世緣比蟬蛻寥寥千載後之子得正派風度亦可人春秋況未艾朝搬紫河車暮結飛霞佩嚴事鐘與呂信心終不退經營白玉壇肖象儼相對四面來靑山獻奇飛羽蓋鑪燻徹玉虛劍水淸塵界瓊笈閱千函丹方探三昧誰謂三鳬遙近在吾境內蓬萊若云小孰能爲之大

跋黃京甫必昌提幹四書講義

吾友黃京甫器資厚以渾自了場屋債徧參諸老門四書不釋手日旰忘晨飱超悟到聖處不能忘於言序講凡五篇字字比璵璠伊洛有心印傳受百聖源紫陽有心燈曯破萬世昏得君再防繹提要鉤其元如印一洗滌篆籀宛然存如燈增膏油光焰大且繁我昔從師友是書粗討論老大學不進徳性焉能尊因君重感慨舊聞日當溫願言剪枝葉作意事本根

甲戌九月日有食之紀異三十韻

甲戌九月秋朔旦見災眚孛彗犯太陽淒淒如月冷方其始虧時宛然虫食皿食之至於旣當空懸黑餅髣髴存輪圈中陷猶枯井雲間星晝見艸木森弄影天地寂無聲疑似非人境問之道旁翁欲語喉先哽翁今九十餘眼未見此景爰有蟣虱臣拜跪淚沾領天髙聽則卑宜鑑愚臣請日者陽之宗千古光常炳此日何不臧臣心憂耿耿或者天愛君先事示之警流金爲湯戒洚水爲堯儆𨿽重一時憂何傷天歷永吾君今堯湯四海元元幸公道大開明朝列肅而整祗恐萬一間左右容憸悻方秋陰用事陽微陰漸逞不去讒慝根懼作忠良穽天乃出怪異意欲悟觀省吾國必有人伏蒲輸骨鯁吾君必開納小心知畏謹陽政必日修陰邪必痛屏天其終仁愛悔過在俄頃大叫天上人齊喚金烏醒

讀林去華居厚主簿省題

病夫夜不眠五鼓始交睫懶起比吳蠶淸夢飛莊蝶恭承髙軒過不及倒屣接惠我百篇詩珠璣何煒五言比長城一望皆危堞壯如廣陵散悲似陽闗疊音韻最淸圓格律尢妥帖登壇禆將降咒水小巫怯永嘉富人物往躅足追躡經術北齋陳文章水心葉林君遊其門早負賢闗篋鄕校設臯比戶外紛屨屧科目苦無憑取捨如漁獵入网多弱翰上鉤希巨鬛西廊上奏篇甲第僅書捷低頭矮屋中壯气不萎繭研朱防周易修此淸淨業焚香讀楚詞時作眞行帖臺府嵗舉員求者例有挾孤士乏梯媒剛腸羞婦妾諸公縱憐才或被權勢刼誰能推挽之士論得欣愜

東歸同年三山王簿賓之趙戶立父連簿仁父黃上捨偕行分道買樽酌別

我從京華來溽暑不可邇藍縷一徵衣邂逅四君子臭味同芝蘭鄕井連桑梓王君吾兄行派出銅川氏一飲吞百杯一揮爛十紙此是鑾坡人非久棲鸞枳黃君天庠英貴名方日起三年拜賜師行雪殽函恥後來幾英豪願作榜下士小連眞可人犀玉浮冰峙再鼓气不衰收科趾前美朋山萬靑衿求識習鑿齒立父天族英雅非膏粱比靑桂近嬋娟紅蕖映靑泚名駒產天廐一日當萬里今夕知何夕徳星偶同晷明月入觥船涼颸生劍履相逢吳山頭相別閩江觜交情托管鮑同年序許李明日懷美人娟娟隔秋水何以慰我思馳書寄雙鯉

東歸至衢城十五里頭

徵衣犯火雲來自長安道浹背汗淋漓遵程行數跛險阻已備嘗習气覺如掃京華紈袴兒顏色差彊好玉斚酌玻瓈金盤飣水菓享此竟無端榮枯太顚倒嗟餘數之奇涉世嗟枯槁靑雲志未酬午夜心如搗浪蹈軟紅塵有懷白雲老決防賦歸歟受此大轗軻倚杖立沈吟持杯澆磊砢生平忠憤心皎皎通穹昊一身不足憂世途深可悼往嵗淮甸間邊吏困科瑣金鼓聲漲天溝壑塡肝腦一旦計之窮首謀伏天討眈眈欲無厭百計需金寶今者馳使車囊橐費賫褁乳臭坐廟堂茍免及身禍誰知鴻雁嗚朝夕不相保旱蝗莫爲災四望無靑艸我輩獨何心日夕憂江左豈不欲救之勢力顧未可敬持一瓣香好爲蒼生禱何日鞭五龍澤之以霖潦手提四方人脫之於水火

父執徳化陳宰叔髙槪寄詩和之

欲作好官易與時同俯仰欲作好人難前修嚴矱矩馬安爲巧宦孔光位宰輔貽臭汗靑中詬罵之所聚胡威淸比父魏謩直肖祖世家有若人百不一二數夫君少壯時筆力迫韓杜晚嵗宰一同治最方卓魯中都淸要官唾手可摶取徑掛神武冠去國身如羽隠幾挹靑山稱觴環防舞導養學熊鶴鉛永成龍虎妙香防鼻觀虛白生靈宇興來聳文筆象物防藻黼客至開香醪鯨量少儔伍我登淸風堂人今道則古敬宣與狎崇所擇聽張禹

別永福張景山

我友滿天下面交如斗量最晚得張子羣中孤鳳凰秀气分髙蓋妙年侔洛陽趨向頗近道才具已老蒼蘭若參文盟過眼五月彊別我求贈言握手吐肝腸學貴根書茂積貯焉可忘如行千里路須具三月糧文亦有活法先使意气張如破勍敵壘須擒賊中王子家藹文獻庭砌多琳瑯歸歟力種績宜親師友良植本日以大養气日以昌學丰敷爲文如富出所藏襟期要犖犖俗物徒茫茫他日泉石下候气視北方知有滔滔者非予誰其當

白髮吟

明發覽靑銅寸白墜華簪懸知不能免豈意遽見侵憶昔隨羣兒總角混靑衿縱弱不好弄旣冠知惜陰時開磊塊胸澆之以古今二十偕計書進士路欹嵚遲遲十四年一第酬苦心今年已六六暮景來駸駸一發照我眸眾發立森森忽然一失笑政要渠相尋有田願種玉有腰願垂金富貴豈不好勞鹿那能禁何如一牀書侑之緑綺琴逺參蘭茝香淸玩山水音髙歌月滿架醉臥斗橫參待教頭半白掛冠老山林飲犢靑艸浦盟鷗白沙潯憑虛喚張陸聽我白髮吟

白發嘆

日月轉四時團團輾淸昊人生一世間輕塵棲弱艸寒暑不相貸容鬢豈常好嗟予涉世紛聞道苦不早塵勞縱掀冉冉風中葆行年將四十素標已挿腦星星才數莖爛熳色勝縞耘鑷𨿽暫無安能遏衰槁黃精似可餌已白恐難掃幸有琴心文眞訣堪卻老華池漑隠芝靑靑可常保斯理不吾欺從今勤探討要當驗他時難爲常人道

靑銅作明鑑皎皎鋪晴昊照我沐初晞幾縷經霜艸本無適俗韻頗識林園好何爲浪自苦落得衰顏早懸知日夜攺靑絲成素葆達人遺世累土木視肝腦那於形骸間計校元與縞彼獨何人哉而我嘆枯槁壯年不可挽過日如霜掃但有嵗寒心不逐冰霜老誓開三徑荒種藝雜庸保𨿽無大藥資尙得恣幽討此外盡悠悠置之不復道

題江郎石

崒嵂天外來生平眼不識道傍問行人指此爲何石云是江郎神玆地顯靈迹嶽瀆孕精靈陰陽陶器質壁立千萬仞蔥然翠欲滴縹緲出塵寰上與太淸迫伏如蛟龍蟠聳如麒麟逸開如旌旗揚斂如圭綬直交酬如大賓相敬見顏色特立如正女齋莊不可暱勇如毛大夫囊錐推頴出烈如藺相如挺身衞全璧勁如傅介子叱吒在三尺直如太史公巉巖操史筆裒萃許精英狀出大奇特誰言造化工於物無雕刻我來揖淸標倚杖立嘆息年來天柱傾誰是扶持力願移此靈根支拄天西北三光五嶽气要使合爲一血食千萬年與國同無極

和趙簿題席麻林居士小隠四韻

公子有奇節嵗寒心印松千邱仍萬壑是中雅能容晚來萬事懶獨有詩不慵諸郎富文采筆端聳孤峯繞園萬竿竹奇壑千丈松此物匹髙士坐羞桃李容客至談世故接之令人慵相看兩不厭晴昊倚髙峯棊聲響蒼石茶竈燒枯松故人惠然來風竹爲先容野性曠而適機心疎更慵生憐謝安石攜妓污名峯笙簧豈不韻雅景受風松紈綺可爲裳靈均采芙蓉古來曠達士世膩亦太慵可望不可押人如雲外峯

題趙別駕委齋詩

別駕來訪別徵我委齋詩敢問委之說別駕自發揮萬事悉委分吾何容心爲抱槧遊文屋去取委所司一戰偶得雋敢誇詞藻奇隨牒走仕途薦舉委所知一朝獲通籍敢恃妍媚姿不見百里奚非黠亦非癡爵祿委倘來飯牛牛自肥不見塞上翁無喜亦無悲得喪委自然失馬馬復歸委懷在琴書栗裏眞吾師委順聽時命香山不吾欺吾以名吾齋曰委不亦宜王子曰不然我言異於斯人性涵萬善其位配兩儀凡天所委付受者不得辭行藏道污隆進退時安危委禹以治水胼胝敢言疲委尹以復辟寵利非謀私經制委姬旦述作委仲尼今古理無二聖賢人可希綱常或淪斁委我開訓彛楊墨路必辟韓莊門宜麾宇宙或傾僕委我力扶持補天出媧石浴日升咸池饑者委我食寒者委我衣一或負所委是謂天職虧若君所言者莊老同一岐梁以苦空壞晉以淸談隳流獘至委棄往事眞來規世道眞險隘天將委之誰上不能使爾夫豈無良醫因詩重感慨當有評是非

送族侄千里歸漳浦

吾宗居漳濱枌杜足不到迫嵗攜琴書迢迢以謁吿艸木同臭味水火隨濕燥行色念辛酸開樽勤燕勞葭管陽方升淩室冰新破語言頗有味知子爲跨竈日暮望白雲江頭理歸柂別我乞贈言求以爲宗好謝安自薦元杜子每念佐子眞元佐流我譽不爲過惟學無他逵損益在勤惰我昔少年日螢雪功自課嘔肝綴文詞懸膽警坐臥甑寒心自憐筆凍指欲墮牛羊事芻牧鴻雁謀粱稻慈親日待養一第天所報願子繼自今書田深種播定力要堅持居安謹無躁靑雲信有梯我已爲前導後來當有人衮衮如響和洗耳候凱音嘉節迫吹防呼童辦楮英爲子徵西賀

四十自壽

前四十年非追之已莫返後四十年是圖之良未晚水涸自見涘木落知見本善者契吾機今復猶不逺養生先節欲葆粹在懲忿聖賢人可爲勿使善惡混

寄居元職方北第呈西鄰盛進士

解褐去鄕裏宦遊一紀余抱慼今來歸茫然無屋廬暮瞻還林烏朝羨趨淵魚淵林各有歸曾不魚鳥如元侯雅好義假我捨北居入門掃埃閒艸以次鋤貧賤誰顧門豈必容髙車余杭眾富家碧瓦侵太虛土木𨿽無情亦與儒冠疎所幸並捨賢昔年同詩書何玆瓦礫陋復爾鄰璠璵鄕田及同井此義無忽諸

寄同年新塗王宰夢弼

玉笥髙嵯峨異石光燦皠紫蓋有佳人出爲花縣宰佳人秀吾宗天姿最髙塏飲水抱絲弦紉蘭纕蕙茝疇昔紏郡掾辯獄亦幾殆人命我所爭鬥粟何足愛上官翻相知剡薦異寮寀及膺民社寄直道肯自悔以柔克髙明爲政尙慈愷農扈飽春和荒年獨不餒猾吏履薄霜洗手畏納賄桑問雉正馴壁上魚多鯘昔我在湘幙相從垂兩載書生守方拙時妝不入隊惟君雅知心刮目賞奇磊君有桃李栽我獨芙蓉采無何風木悲天乎余何罪歸歟泣焄蒿久矣嬰病痗除夜接君書烏欄墨璀璀訪問死生余警語鞭不逮爲言剛近仁直性終難攺近乃加和平痛自鏟光彩萬事必宗道眾流須納海隨時少屈伸正直固常在再拜君之言書紳戒荒怠時事苦間闗誰歟穆天縡來書尙可爲蒼生久相待

靈白湖歸憩林氏墳庵僧出能誦予舊詩設茗椀蒲食以詩贈之兼寄呈林六十兄

霜風襲客裘朝日曬農背誰遣役此軀隠痛在五內宿艸漸重生局蹐處覆載扶衰策瘦笻乞靈問蔡往來才信宿屏息過闤闠夙駕三十里僕夫已告憊小庵闞道旁丈室藏法界叩扉僧出迎面熟不猜怪白髮久不梳爬癢得痛快荷設茗椀供仍有蒲食配去此已五霜重來發孤慨一飽猶可謀三釜已不逮退藏心甚甘世故肯相貸博陵隠君子堂萱春未艾悠悠我之思此日君當愛

簡延平李公足擇善【原注時隨侍其父爲興化令余在制中】

昔人重相思千里且命駕我家去遊洋相望才四捨偃息豈不思吉服詎可借惟憑一雁翔敢望雙鳬下日者聞琴堂墨綬將解卸東閣領羣英勝遊當首夏惠然訪九仙云物爭迎迓拂石納晚涼秉燭娛淸夜吉碑共摩挲吉夢相矜詫物色故老言赤鯉何年化題詩富錦囊仙境爲增價是地近吾廬過從何未暇初傳尙半疑後信良多訝世態如浮雲炎涼更代謝髙誼定不然寄聲來慰藉

簡林公似

窮猿不擇木祥鳳宜棲竹髙門結駟榮陋巷一瓢足仕有時爲貧貧乃急於祿夫君何所欠百事盡從欲新諧種玉婚大敞堆金屋鏡裏顏尙朱庭前萱正緑中州不徜徉炎海甘馳逐遂令君子心度以小人腹我貧甚去年全家久食粥獨醒妬人醉譏誚那免俗名節千載光富貴一炊熟朋友嚴簡書敢以石攻玉

寄浙漕王子文埜以思君令人老五字爲韻得詩五首

長沙一傾蓋情好如塤箎間闗十寒署何時不相思君爲雎邸教再挹冰玉姿升堂拜壽母摩頂識馨兒敍舊方戀戀臨分轉依依自是成鴻燕羽翼竟差池音問久不接淸宵夢見之魚腹得尺素羊胛經幾炊陳雷不可作千載同襟期

我友半湖海知心吾子文君忙我已老事事不如君君生通貴家我出寒素門君披貂毛裘我著犢鼻褌戲防君有母列鼎共淸溫我早失烏哺空山悵白雲弱冠君有子世科將襲芬我子方垂髫詩禮未有聞凡此皆不如官職不必論

原明有申公公休繼文正後來諸名家有子多不令堂堂先太史孤峭立萬仞身不爲從官美謚君所命子文爲之子壯嵗名已盛榮華付倘來節義傳心印波流石不移火熾玉寧盡向來牋天疏每讀必起敬相期輝國史何止續家乘

西山門下士雜襲如魚鱗惟我與子文受愛異他人送我長沙序言言足書紳贈君樵川詩字字示寵珍潛齋養正堂兩記尢諄諄爲君說太藏心養靈根爲我演防頤山立靜澄神先生愛吾徒不啻子弟親將何報此徳相與玉其身

我本麋鹿羣官職不要討儋石倘有儲山林堪佚老焚香旦告天非爲其私禱一願屢丰年田疇足禾稻二願息兵戈塗地無肝腦飲水樂在中茹芝顏轉好篤信而好學守死以善道佩此八字符傳爲子孫寶作詩寫殷勤未省防印可

與友人飲分等字韻

君詩敵曹劉我才慚碩頲隠幾共團圞醉鄕從酩酊彊吟蹙眉尖得句防首肯吟蛩聲咿咿銀燭光耿耿相看不惜夜自足攻逆境搜腹憐腸朶頤傍羊鼎論文固非儔義气略相等世情似紙輕交道如菇冷願堅松栢心嵗寒靑挺挺

贈傳神莊士儀

畫工亦無數好手不可遇非是畫事難難得畫中趣況寫佳士照又不比行路莊生頗工此爲我掃尺素儼然山澤臞詩肩瘦鳬鷺老色𨿽上顏庾塵莫能污生畫甚迫眞餘子等孩孺得錢散酒家無心問婚娶醉被風雪欺術招鬼神妬長安多貴人朱門富紈絝使聞生之名當卽懸金募我貧亦如生正以詩窮故一畫博一詩兩手相分付

殿廷初考諸同捨約共賦詩

紹丑夏五初皇帝下明詔大廷策羣英虛心問道要初考凡六員同時赴宣召宮講絜齋子典刑眞克肖冑丞道鄕孫道心長返照何殊鐘在簴宛如刀出鞘谷口亦何人才徳俱富邵走也分塵埃識見等螢爝亦獲在選中所得過所料宮燭分夜輝禦香供早燒羣羽競赴矰眾鱗爭入釣意气雲龍翔精神風虎嘯或巽入柔行或疾聲大叫或自出機軸或工事竊剽或寫云和音或鼓折楊調或作朝鳳嗚或吟蚯蚓竅好惡隨品題寧復相譏誚上方富春秋明齊日月耀涓露增滄溟微塵塡嶽嶠乙覽公平章甲科須直峭諷必納祈招箴必容庭燎國步賴扶持民痍需砭療詰朝已竣事杯行可以釂

謝京尹惠酒饌

逐客次江幹復此風雨夜元戎念寂寥更僕相慰藉醽醁實珍肴寵光生邸捨妻孥共感慼道路或猜訝謂此偃蹇蹤橫被彎弓射彼哉簧正巧或者石猶下同志欲過從避黨輙驚怕曾謂十連尊理煩無頃暇惠顧及無聊多言莫爲謝平生仗信義正色叱姦詐此樣不入時致入人話靶明時方獻文安得有謗罵獨以殿廬中語言少假借遂犯螳螂怒問坐鴟鴞嚇先期入簾幕坐是罹罟擭公施不報恩髙義等嵩華一言挾纊溫所嗜非酒炙天日方淸明罪過宜宥赦白璧可洗瑕煩公叩造化

簡同年刁時中俊卿詩並序

時中吾諍友也未第時作老農行以諷其長官言辭甚苦今爲綏寧簿被鄒帥檄來董虎營二千問之役諸邑疲於應命民間悴於科募一日稟帥又欲任浮屠宮宇之責帥以小緩謝之餘退而作詩卽以所諷令者諷之

讀君老農詩一讀三太息君方未第時憂民眞懇惻直筆誅縣官言言虹貫日縣官怒其訕移文加誚斥君笑答之書抗辭如矢直旁觀爭吐舌此士勇無匹今君已得官一飯必念國民爲國本根豈不思培植其如邊事殷賦役煩且亟虎營間二千鳩工日數百硬土燒熾窯髙崗輿巨石山骨慘無靑犢皮腥帶赤羸者頳其肩饑者菜其色憔悴動天愁搬移驚地脈吏饕鷹隼如攫拏何顧惜交炭不論斤每十必加一量竹不計圍每丈必嬴尺軍則新有營誰念民無室吏則日飽鮮誰憫民艱食州家費不貲帑藏空儲積間有小人儒旁獻生財策大帥令龔黃豈願聞此畫夏潦苦不多秋旱勢如炙願君在莒心端不渝疇昔蔡人卽吾人一視孰肥瘠築事宜少寛紓徐竢農隙至如浮屠宮底用吾儒力彼役猶有名何名屍此役君言𨿽慫惥帥意競縮瑟同年義弟兄王事同休戚相辧色如爭相與情似暱餘言似太戅有君前日癖責人斯無難亦合受人責我旣規君過君盍砭我失面諛皆相傾俗子吾所嫉

簡復齋陳寺丞子表夫知丞並呈眞西山

復齋吾之師髙山儼標致僕嘗函丈問乞得四箴字及來仕京華登門願受記復齋首肯之贈言簡而毅殺身可成仁捨生甘取義此生尙可輕圭黍爵位僕退書之紳雋永言有味充員京兆幕萬一可行志赧顏斥吏胥冷眼視權貴婉婳孤無朋旁觀輙相忌朝肆緝緝讒暮遭申申詈聖主初臨軒不才叨考試諸賢憚生語一律愛軟媚我喜眾所驚人取我必棄問有植私恩了不卹公議枘鑿不相投罟擭焉得避襆被去候潮𦇤褓有幼稚少需辰之良解纜辭淸渭邂逅復齋子入京方卸轡爲言東湖上英才日以萃窮伊洛淵源傳紫陽位置要使莆三邑薰爲善良地僕也聞斯言歸心生兩翅平生眞西山赤心愛善類誨我以沈潛意同言小異二公負名節可望不可企勇退在盛年髙臥看兒戲我行拜二公顏面儻無愧作詩欠硬語呈似賢昆季謹勿示他人恐爲吾黨累

親舊問盜作詩四十韻以答之亦可備野史之錄

我來自京師己丑之十月道之建劍間行行遇兵卒問之何爲行對言聲哽咽初只因臨汀鹽商時出沒縣官事張皇星夜聞帥鉞帥出乃捕兵此曹輒猖獗加之江西冦恃崄防巢穴向來誤殺降貽禍今尢烈合黨肆紛披交鋒爭桀黠聚落四百村室廬遭毀爇轉徙臨昭陽孤城危一發帥方實歸裝視此苦不切惟漕曁庾臺協心圖撲滅移文責十連義激詞語辣就檄劉權軍専城植鎩又有一老尉賈勇抗鴟鶻賴此所居民猶茍旦暮活我聞此卒言憂憤中腸熱及歸抵吾廬保伍亦團結或恐汀邵冦餘燼尙分裂或疑防狗徒乘問敢竊發吾鄕號樂國目不見寸鐵一聞鉦鼔聲縮頭畏如鱉新嵗或訛言城居竟搬挈丁男肩欲頳稚女足不韈相顧莫爲謀去守將安決汝知誨盜誰吾能爲汝說年來民賊多田裏困根括單丁火亦追逃戶租盡刷猛虎政太苛攘雞手已滑剝牀忍及膚椎肌慘見血吏肥富薰天民貧怨刻骨及此皆幸災狺險何聒聒古來盜賊興【按此與下句不接考次首和韻此處脫六句】官吏去饕餮大者籍其家小亦寘重罰人心知是非端可以理折民賊盡芟夷𨿽賞之不竊

鄭昻叔和余問盜詩末及山東事弟侄輩又問山東本末再用前韻答之

江左百年來英雄老嵗月空糜東南財坐廩驕惰卒嘉定懲開禧廢食因一咽國論規便安神州聽淪沒和戎益金繒諱戰鈍斧鉞邇者天禍之韃靼逞狂獗一舉殄金人犂庭掃其穴金如釜中魚靼如火烈烈乘間蠻觸衡復有山東黠長驅淮甸間大縱山陽爇或屠制帥家【許國】或髠守臣發【姚翀】魚肉我王人【茍夢王諸人】首領春蔥切塗炭我生靈聚落炊煙滅嫚書揭通衢著語太辛辣供帳王者居左纛將軍紱【按前首専城植鎩此韻與前互異】往來靑齊區健比霜天鶻一名娘子軍掎角同生活狼心肆陸梁烽燧競燻熱我事南方彊謂可以恩結衣裳一顚倒茅土甘疏裂納侮忍包羞容姦噤不發誰與生厲階正爾錯鑄鐵彼計甚詐狙吾謀類跛鱉嵗幣久樁儲復爲彼賫挈邊籌乏寸長往往如拆韈相顧皆狐疑莫能抵決心知示弱非成事付不說邊民亦何辜一孔盡搜括戰艦尾相銜義丁家盡刷需求意無厭許可舌太滑譬之護癰疽包裹畏見血僅僅外畱皮駸駸齧至骨理勢有必然吾言非彊聒惟願天聽回攬權制生殺毋倒太阿持毋憚彊弩末毋貽養虎憂毋使饞蜂孽廢籍起忠賢窮荒斥奇餮一朝出六師聲罪行天罰名正事必成本彊衝可折銜璧許來臣寸鐵誰敢竊【按邁於紹宣三年充考試官詩首言來自京師己丑十月應在殿廬被劾免官之後李全於是年十二月冦揚州時事脗合故二詩序次在此】

弔何巖

可憐何巖民何罪遭此刼冦攘發他邦警報經旬浹官府過張皇民居少寧貼昨方科箭翎今又催甲葉厚斂招提金名色何所挾昌言募土兵相與守城堞繡衣意其欺急下徴兵帖束手無一人差官許専輙縣官至何巖丁壯被威脇黔首畏墨黥依違謀未協口或出怨咨心實先震懾官兵胡爲來紛然肆漁獵室廬罹燬燒老稚殘鋒鋏山徑至通逵輿屍交積疊敢梟平人首僞奏譙門捷殺民汝何勇殺賊汝何怯此鄕風俗淳武斷無豪俠目不識戈矛家盡事耕饁豈應有叛謀誰子爲荊聶黃巾縱挺威吾地足未涉官吏大不仁使爾血先喋千家聚落蕃幾代農桑業一望成邱墟獨非我臣妾安知此怪事不入賊問諜設或搗吾虛小壘眞岌嶪舟中敵國多況望蒸徒楫書生憂世心夜半不交睫作詩弔寃民詩成淚盈頰翻恨天門髙不與閻閭接丈夫貴敢言女子乃呫囁

信手閱淸溪詩一首依韻卽事

久雨妨好春朝暮無休息出門欲有行苔滑泥余尺四望人煙稀千山鳥聲寂饕寒不肯歸靑帝覺無力況有黃巾徒鄰郊漸相迫虐焰挺戈矛連車掠金帛王旅猶稽畱民兵半覆沒羊狠來莫當鼠竄去無迹踐蹂淸野塵原艸不能碧世運何乖張生靈罹此厄丁壯抱枵膓駢頭受科率氛妖誰掃淸气象太窘窄書生憂國懷半夜轉加劇相倚如輔車忍視爲胡越富家太不仁增價糶斗石但愛囊槖丰不憂狗鼠黠甘爲盜貯儲遑卹人饑渴凶渠曷日殱苦潦何時歇作詩愧北徵聊以志嵗月

攜笻出尢嶺嶺頭坐俟輿夫不至

我居南麓下頗利君子遁如何溽暑初涉此復嶺峻瘦藤代笱輿路熟不待問拂石小盤跚心愛木陰潤淸風解人意陸續松杉韻掬泉咽茗芽竊賞此味俊我坐亦良久我僕行何鈍平生性麋鹿合有幽閒分舉足履世途退尺進僅寸曾此小遲速而足置喜慍繼今出處同冥心法天運斯遊悟窮通持與達者論

送黃成甫殿講被召

泉爲閩望郡山海來航梯琛貢交異域珠貝象玳瓈腥風易涴人濁如雨後泥不屑受防污除非辟塵犀南渡賢太守前稱王梅溪中問西山眞後有苕川倪近嵗李竹湖四賢玉雪齊他守非不賢多以欲境迷一罅茍可投趨者由旁蹊利心長萌蘗公道生蒺藜鴞見腐鼠嚇鳳甘梧桐棲物性殊潔穢人品隨髙低君侯第一人壯气幹虹蜺天墀一長嗚萬馬不敢嘶爲州上異最趨覲下宸奎歸裝試檢防定無南物賫時艱方急賢君命焉可稽巨艦方解維穹車正發輗憶昔端平初眾正咸登躋如人墮夢境忽聽警旦雞云何不常泰一變成孤暌大老遽淪謝善類誰提撕菊坡未起南鶴山斥歸西朽屋費撐拄洪流欠障隄蜀道橫豺虎邊城喧皷鼙流民滿京輔溝壑塡髫倪獘事非一端言之重酸淒醫國要大藥去膜須金箆君子與小人卻是一巨題願爲君子者名檢身自禔皎然不可玷琳瑯別介圭凜然不可犯貞女處幽閨必服羣小心始去禾中稊義利生一念治亂分兩畦老我以狂故屢爲語穽擠朝行辭鵷鷺野性便鳬鷖附熱恥翕翕耐寒甘淒淒荷君不世情猶念故人綈紅絮正飛零緑陰被長堤送客洛陽橋春風逐馬蹄相期在逺大不敢惜分攜

有客一首寄溫陵史君趙侍郎涯

有客至自泉爲我出嘉話泉得趙史君誰人不稱快天生冰玉姿系出琴派標峻埒昭回气淸融沆瀣方在諫省時朝紳推鯁介及膺承宣命未到心已解眞李報政後紀綱日大壞有坐泉山堂不守盂水戒戶庭交賈胡寶貨通買賣繼者廉而慈臥屙力衰憊暴吏恃饕官誅求及管蒯大姓及細民怨仇起眥睚我公方下車當食輙興喟寮屬愛貪泉爭飲不爲怪予將輩元結誰肯伍樊噲職曹與舶屬時號大駔儈兩疏劾四防人喜如爬疥州胥富蓋藏至則系以械曰此其渠魁豈止爲罥絓縣官庇黠胥期限稍寛解山判吁可驚卽日命追解惟仁必有勇勇去禾中稗良善苦勢家至則行決夬府史例橐姦今乃聽自敗無欲始能剛剛拔園中薤我起瞻四方風濤極澎湃砥柱設無人淪胥靡所屆理欲差毫芒公私分限界公竪硬脊梁浮榮等艸芥出處民戚休行藏道隆殺授公以師旄一路息雕瘵位公以中書舉世警曚瞶宇宙倘淸明行有大除拜作歌者何人江左狂生邁

題洪知觀靜齋

蠻觸當戰衝蚌鷸據爭境相持無了期復命終歸靜人事苦紛拏世態異炎冷逺抱異俗觀照以淸明景餘生涉畏途所至虞機穽求富恥執鞭圖名成畫餅道侶得洪師喚我夢中醒師如辟塵犀神觀最淸警葆粹息天倪運斤優匠郢結茅規數椽討勝事幽屏楹檻疏以明規撫肅而整畫永篆飛煙風來幡弄影開卷課黃庭煮茶汲淸井以靜名其軒防處心自省吾廬雜塵囂相望限一嶺煩師縮地脈得我便造請別來火雲張今見霜宇淨寄詩當梅花一笑師當領

學易齋

太極分陰陽生生之謂易易有幹之元生意露消息先生易中行日用而飲食全體純是仁本自元中得克已下工夫心臺皎如日處則爲顏曾出則爲禹稷所以學易齋孜孜奉天職滿腔皆春和八荒開壽域

題余君肅曰嚴忍齋

君肅吾良朋天資秀而頴以忍名其齋求余爲序引余聞刄制心其字謂之忍一忍寛百憂百動歸一靜人心本至明萬善集虛境外物一障之天眞隨晦泯意猿肆頡頏气馬浪馳騁以忍作防閒如物有繩凖聖賢養心學最切是懲忿愚者一不校魯者三自省行行無取才宜爲夫子哂師徳豈懦夫見善必操秉唾面令自幹可以愧不逞公藝忠孝人家法肅而整九世有盤盂一字其要領願子繼自今去過貴乎敏育徳必體防辧義直觀井意融妄盡消心淸事亦省我少染習气近亦痛除屏作詩𨿽警君且欲以自警

堅固堂

五常之有信猶土相生植四端有諸已體用歸於實先生於實地外方而內直硬作鐵脊梁許身衞社稷神授五字符得大堅固力不爲聲色搖不爲利害怵所以堅固堂山立而玉色願言愛精神自壽以壽國

常惺惺室

性命一同源萬善天所賦五行水生智正以虛明故先生原命宮水與金夾輔淸質自生明冰壺澄月露窮理以致用幹事必正固與國作蓍應物公權度所以常惺惺一室神明防室中主人公壽比喬松數

代簡奉寄三山方時父過遊幾叟明復

昔我遊三山稠中得二友初交方時父後識遊幾叟大比獻能書厥嵗在丁酉垂釣文海中修鱗上鉤否蔡簿校文回曰方其所取有髙說夫者姓名出其右髙遊本弟昆紫荊偶分剖遊𨿽遲再薦楚弓楚人有餘評時父才進士中少耦詞絕似秦七詩已迫黃九幾叟尢不凡耿耿良自負英辭沮金石直气幹星斗等是靑雲人科第爭前後射策對天墀防須爲舉首三年一掄魁須服天下口毋爲陳誠之要作張無垢狂生分不才垂老未覺丑向坐太饒舌相看擁眾手六階何惜鐫百謫亦甘受不愛騎鶴姿看人作太守只讀相牛經教子事農畆乏地堪置錐仰天頻擊缶二君最知心一別忽許久作詩分寄之或賞千金帚並簡潘庭堅何時一樽酒寄陳士登元龍士登書問盜且責予不貽書當路爲剪除計予方以罪歸有言誰見省作詩謝之

悠悠我之思東裏陳驚坐更闌夢持環晝永心搖纛一春苦風雨我困南山餓君樓百尺髙頭上天幾大於我未忘情更僕修夙好耿耿憂世懷急於聞警報爲憐上四州豺虎正喧噪虐焰欲燻天獲人爭斬剉將州豈不武棄縣如洟唾官軍望而奔所至徼宴犒鄰境近憂惶刁鬥急巡邏君責我以書何時乃髙臥曷不出良籌亟爲當路告當局自能迷看局當不蹉我壯君之言義起千夫愞顧方謹三緘此戒那可破諸賢各有謀何欠儂一个君家昔太邱能愧梁上盜毋爲陳君短此語更傳播吾家昔彥方能正屠牛暴勿使王君知叩頭甘謝過兩家俱徳門今有若人麼前時何巖警召亂在縣左賴君告少仙全活幾髫髦但推此仁心古人不難到鄰里貴有恩急難相憫悼裂劵蠲宿逋減貲糶莊課肯令州中人指我爲奇貨盜亦有道者仁裏敢桀驁忠信蠻貊行豈弟神明勞我持一瓣香日爲蒼生禱吾君甚愛民恩徳侔覆幬社稷福靈長妖氛行屏掃吾言非誕迂有唱吾須和

送表弟陳一鳴堯章入京

科目狹爲途英雄多短气賓賢詔一頒應舉紛如蝟低心逐時趨練語避忌諱得者固僥逾失者徒歔欷巨鱗不上鉤修翼不入罻鄕選亦孔艱計臺徵以彚我嘗校蘭省厥嵗在乙未時收甲乙科多是戊巳尉國步矧多艱志士發長喟襄蜀漲氛妖江淮方鼎沸毛錐無能爲長劍使人畏朝能立寸功暮可攫富貴二子趨玉京道逺不吝費進身假梯媒流品孰涇渭世科借此登親望始寛慰老我謬憂時周嫠遑卹緯諸公忌生語悉力攻謗誹藿食可充饑荷裳尙堪衣功名付君等山林吾有味

以喜聞過墨贈吾壻鄭純父玸

西蜀遊文昌贈我墨兩个墨上署嘉名名曰喜聞過過失人誰無剛褊柔易愞眾人巧自文君子喜人告予性失之剛所患在急躁未嘗不佩韋因循及老大不能如師徳受人對面唾至使巧宦徒目爲背時貨子性失之柔鮮有特立操嗜欲微萌芽左右紛投好不能如乖崖按劍警坐臥中心欠所主恐似風搖纛乃翁匹前修徳行圭中瑁承家合有人前猷宜久蹈賢母慈且嚴熊膽親調和養志最爲難家聲出堂奧吾女正抱屙朝夕煩拊勞要相敬如賓毋縱欲長傲女亦嘗聞詩緑衣戒顚倒候其疾之瘳蘋蘩能采芼內行儻不愆事業當逺到賢者後必昌積善天所報持墨爲子箴進徳謹勿惰墨卿子良師莫被渠看破

送春有感

東君行趣裝桃李事如夢蝶懶欲息遊鶯老不好弄殘紅正可憐更禁風雨送楡莢羞獨飛卻惱楊花共去年於此時客食紅塵哄眼看豪俠兒躍馬靑絲鞚美姝舞娉婷吹簫來紫鳳開樽六一亭偃蓋飛來洞我亦彊行吟詩成和者眾時序易推移人事少閒空翻思年時樂已如耳邊哄淸曉坐孤寺晴曦照華棟沙平嘴帶鷗山逺腰橫蝀閱書眼倍明拈筆手猶凍掃地焚甲煎呼童開臘甕汲井得甘泉瀹茗試新貢短章寫我懷謾遣兒曹諷

獵者【原注見方雷桂子直言其事】

山中有獵者設网張四隅稚麞爲所絓性命懸庖防母麞至网外躑躅相悲呼明知獵者意於已並覬覦柰愛不可割投网與子俱獵者偶省悟攢眉髮長吁縱之與偕活長揖謝獵徒焚网毀毒矢放鷹逐韓盧人物彊非類天性元不殊愛母寢皮猿惜子喬腹魚人均作此念可廢佃與漁獵者仁孝心洞然貫體膚彼爲中國穽愧見此獵無

壽方右史徳順大琮生朝

大哉天地仁生意無盡藏芳春三月時五陽正敷暢在卦則爲夬澤下於天上篤生萬人英出應蒼生望退然處鄕閭溫恭加直諒萬頃波汪汪一團和盎盎凜然立朝廷讜論動旒纊張膽輸藎忠頳顏斥庸妄寧爲鳳鳴陽不作馬立仗玉皇笑防頭諌疏堪屏障讒者何人斯嚴科欲監謗綱常盡斁淪天日忍欺誑白璧污蒼蠅鳴珂辭翠閬膏屯施未光幹蠱遂髙尙郭外新結廬野色耽虛曠積書遺兒孫開斚延輩行及此紱麟旦仙壺敞方丈臺宿煥祥輝矞云賓景貺有客前稱觥致詞太豪放海內今何時四面波濤漲督府冊元戎廟坐轅門帳妖氛不能淸惻焉賴汝將都堂畱一老手攜靈壽杖顚危不能扶又焉用彼相時流忌生語相顧效啞瘴回首憶端平芳菲僅一餉大號正揚庭一陰敢陽抗治少亂日多古今同證狀公抱葵藿心未忘太陽向天運有推移陰陽疊摩蕩夬進則爲幹羣龍神气王公主善類盟任重在力量周道當中興方叔猶必壯松茂宜栢悅呂鳴因律唱喚起矍鑠翁吾軍亦可張壺山獻寶燻壽水足醇釀一瓣虯吐煙一吸鯨吞浪壽公乃壽國他語徒冗長玉鼎願精調金甌保無恙

書懷奉簡黃成甫史君

憶昔紹定元被命考廷策偶過袁君房玉墀日將夕案頭得君文喜躍越三百張燭朗誦之相與手加額若人作掄魁餘子當辟易時有詳定官嫌君多指斥眾黙余獨爭言厲面發赤紫宸一傳臚璧水推巨擘諸君始相賀時相頗不懌爰有小人儒從旁肆蠭螫諫官工逢迎霜簡肆捃摭此事人能言本末甚明白曁於端平初天奪老姦魄散地起忠良邱園紛束帛君老登瀛洲講筵賜重席余亦試玉堂朝有愈之迹啜茶燻玉蚪投餅呼金鯽同校南宮文等是西山客無何陣腳動君出爲方伯館中失名流我輩苦嘆惜西山遽仙去局面日攺革余入對未央苦語出肝膈淮南寃未消元載家當籍外黨分牛李內寵怙秦虢臣愚懷隠憂厚地其敢蹐虎須敢一編龍鱗敢一逆自信塡海隅復中含沙射移舟返蓬萊伏隩甘冰檗君正舞萊衣淸香籠畫防年丰富紅倉風順多琛舶我捨抵是州相望才四驛幽棲懶及門一再通書尺起家倅障濱始訪二千石居官未半期臺評又尋摘旣罹闗虎嗔宜有人貓厄歸途抵溫陵除夜大促迫所親有室廬許我相假借蓮燈看爛紅栢酒浮重碧去家差不逺朋舊來絡繹雌堂在何許一望弱水隔山鬼巧揶揄室人交徧謫平生重名檢義利最知擇冷眼視輿金寶身甚拱璧世途赫赫炎眾手所共炙誰能效李錐作計事鉆刺蒲葵安可常秋至輙拋擲貴賤見交情書門何怪翟趨時豈不好嗜古業成癖羣飛任刺天甘剪籠中翮丈夫身計輕憂國愁如積向欲恢三京今日蹙五百西蜀斷咽喉北軍患肘腋流民滿京師戾气成疾疫彊防恣咆哮行人飽需索廷紳倒手版淮帥羞巾幗南海下蒲輪西人望衮舃病劇乏良醫棋危需善奕君行覲淸光何防輸忠益急須息邊塵徐可壽國脈任責屬諸賢臞儒老山澤

寄惠州陳史君眞卿

千仭羅浮山蓬萊分左股有詔陳太邱剖符爲地主皇皇太邱門徳星之所聚前光盛胚胎後來紛眾甫共惟休齋公遺教垂鄒魯君侯其聞孫風烈不沗祖繼以詩書帥遺愛比召杜君侯其英嗣眞淸亦如父向者位於朝穹官可拾取不能枉尺尋矧肯效媚嫵翩然乞一麾來此開藩府此郡舊富饒廣中號樂土年來困軍須炎火無冷釜鄰盜闖其藩燒痕未全補噓枯待仁風醒暍仰膏雨迎輅兩朱幡驩呼十萬戶朝宣上徳意夕問民疾苦爲渠作丰年愁嘆變歌舞得結數十輩萬物气可吐行奏循良功入布承明武走也山林人本無素宦譜妄言宗社事屢犯君相怒緝緝惡樊繩耽耽畏闗虎歸歟結茆庵課僕理蔬圃餘子易炎涼眼前何足數君侯誼薄雲寄詩傾肺腑

還氈行

老屋數十椽下濕上又破無端野狐精昏夜入爲盜竊我三重氈目之爲奇貨持以獻朱門曰此堪媚竈自余失此物志意不少挫苦節淩嵗寒羞顏薄時好命義守大閒潛深仍伏澳客從北方來特以吉語告舊物將見還前甑元不墮余笑與客言的有此說麼孔光坐廣堂當局已昏耄余嘗對天仗正色數渠過其心不能容未免含疾媢石顯在宮闈威福弄幽奧余又疏擊之見面定渠唾其術方盛行及此必圖報客乃寛余心少安謹勿躁聖主赦宿仁恩等天幬昭相愛善類徳量如海大讒者害莫成匪伊氈自到未幾符其言客喜相問勞勸客勿爲喜我且爲時悼米石三十千杭人死饑餓敵寨七百里淮人共斬剉窖雪飛無畱融風扇炎燥潮汐來無時民廬陷泥澇旱魃肆陸梁妖禽輙鳴噪殞星光射人雨雹威尢暴地軸疑翻騰幹文訝顚倒昔余出硬語萬死敢一冒廷臣誚云狂相國嫌愈傲不幸期年間前言多踐蹈今居山澤中日向蒼穹禱一願雨暘時田疇足秔二願幹弋休邊境息巡邏庶幾老餘生農圃得自課保此狂生名比方散人號不然瞻四方欲往誰前導𨿽粟不得食況有氈可臥人品有髙卑才气分銳惰嗟我甚低垂賴君起吾愞

述夢

午枕避塵囂夢乘銀潢槎好風吹衣袂墮我天之涯羣仙赴號召驂鳳來香車一見如故舊絲麟酌流霞或鞭石爲羊或握棗如中有汗漫生盤礡埋丹砂誰言仙有道挾術相矜誇顧我亦可學正坐一念差我笑謝之言仙凡各有家悠悠禦風還聚散如團沙繩牀一欠伸玆遊眞幻耶咄咄置勿論呼童煮新茶

辛未中元記夢夢與一僧談世事良久問答中有凡事如此汝曹勉之之語旣而造一境如仙家居厥明用夢中八字爲偈末章反騷

一念稍分明天壤異仙凡諸相等歸妄天眞要無厖凡物非我有秋毫不可貪只此爲上乘其諸總虛談無字經可閱無言禪可防白雲過前山明月映空潭

蘧蘧一夢中了了三生意法界如許寛此生亦特寄誰言玉局仙元本是法器不解自磨礲因人亦成事彊顏遊人間聊作逢塲戲山色溪聲中略得些滋味

石塔本無縫吐光萬丈餘不是風火扇又非喉管噓此光胡爲來塔亦不知渠解作如是觀身心長自如塔身俱著實光心等是虛虛實歸一致無乘亦無除

鑿空談荒唐我正不爲此故知又故爲頗悟前生是憑誰照前因斯言特戲耳旣是無今古如何分彼己須彌一防塵萬刼一彈指無失亦無憂無得亦無喜

禪悅旣無門仙居在何所與渠無半面一見相爾汝霓裳制未成翩翩欲髙舉身如一羽輕去天才尺許胡爲造此境問之不吾語正緣崆峒中蕭然無物貯

世人欲不死焚香事大羅死後欲超生將身靠彌陀个裏不透徹仙佛如子何我素不持戒焉能斷腥臊獨有一寸珪明白不可磨學仙與學佛此事付兒曹

搗薺餐鐵杵此味知者鮮乘車入鼠穴聞者知其舛打鐵作門限鬼笑定不免防雪紅鑪中達觀理甚顯當局自然迷正欠撥一轉上馬奔前程此著須自勉

盤中有止水歷歷見須眉能定乃能應人心固如斯至誠本如神聖賢不吾欺鳴鶴方在陰其子輙和之天未降時雨山川云已知誰能捨我龜而觀爾朶頤

贈談星達士

列肆競談星謬者十八九達士何許人儔中推好手精步宿羅胸縱談鬼擘口技絕固招窮鶉衣不掩肘朅來訪臞翁意欲相擊扣翁命翁自知不問子休咎蒼生命甚危子亦知乎否魏闕妖狐翔吳江水獸吼馮夷肆陸梁富媼難載負彊冦噬邊州湖堧經踐蹂王師戰且弱鉞鈍甲兵朽流民滿江濆溝洫紛骸髏京米貴於金十千可一斗暮夜光燭天彗星大於帚災眚此非常其敢飲以酒都人極皇皇如魚驚在笱國脈眇一絲病固有從受西山薨於前鶴山繼於後洪蔣與李徐俱作修文友吳訃漫塘翁廣哭菊坡叟天爲國生賢福賢理宜厚何事數鉅公不爲國耆耉周堪劉向亡老光握靈壽元城了翁去賊京得皓首賢者今餘幾其生皆不偶或入在朝廷或出爲牧守或未脫丹書或猶耕巖藪煩子布星躔爲余細分剖孰可坐廟堂孰竟死田畝孰堅如松篁孰脆如蒲柳天如祚吾宋存者必長久狂生何能爲自分安老醜無地堪植錐仰空長擊缶昂藏作丈夫謟佞羞妾婦寧可效熊經不出隨狗茍但願世道寧天宇息塵垢廷無憸壬人周召置左右邊無兒戲軍防藺善攻取庶幾老餘生官職乎何有閒日教子書不教子學走

水口上舟呈同行傳月山萇

溯流上嵩江江闊流益峻時方良月初打頭惡風信老翁把柂立首叫尾必應大男前運篙風激水還噴小男上拽縴石行跲復奮後退輙丈尋前躋不尺寸偪仄一堵中危坐易慵困冷雨去復來前山邈難認江天暮漸低好風來一瞬帆飽去如飛兩程疑可並舉杯囑月山凡物有定分壯年登王官轉盻更五閏星沙罹閔艱日轂轉顚頓方頭忤時流失腳落陷穽巧宦疾以馳笑我拙而鈍如登今日舟易退難於進自知平生事百欠無一剩饑寒駈出山歌笑破羣悶獨有不自欺心可與天印人爲固多端天定或能勝願如晚來風先逆後乃順得酒且酌斟升沈付天運有窮必有通無喜亦無慍

送林公似有之宰古田

余與林公佀生長南山南吾翁與乃翁宿望俱不凡或晚登黃甲祿不霑斗甔或困頓場屋補勞僅靑衫執手授遺編尙友遷繼談家法無諂語妙理靜中參丁丑俱一第苦盡稍回甘蹭蹬二十年令才換頭銜向來同登者靑雲徧騰驂吾輩慣冰檗世好殊酸鹹君去宰壯縣栽花興方酣我乃賦歸與悔狂口宜緘棘蠅來營營闗虎臥耽耽頽波從汩沒砥柱髙巉巖

孤士脫選階如出百丈塹舉員必及格桂籍始一占宰邑非不榮吏塵豈宜厭平生學愛心小試乃可驗今時邑大夫不軫閻閭念非財不經營所欲須屬饜剏第要髙華買姬求美艶驕色肆頡頏嚴科行聚斂攫肉比饑鷹噬膚如獰獫但規已丰腴皇卹民亡阽吁嗟饕餮徒信是搢紳沗中人易轉移習俗多薰染林君最髙明百行無一欠俗然君不然白璧絕瑕玷狂生作此詩未病投鍼砭愛助極拳拳苦語忘其僭

寄林教授龜從

我生麋鹿羣巖穴性所樂寓城看病女蹤迹良踸踔神明倘見憐醫藥須課效便當歸舊廬誰愛入此閙炎暑甚蒸炮矮屋如籠罩欠伸尺蠖形低垂木雞貌淸晨得君書銜系新州教慈恩敍同年轉盻夢一覺我於端平初蓬山叨直儤批鱗咈神龍編須犯闗豹一斥褫三官連年絕廩稍我罪坐狂愚令受人系敲君胡二十年無由極比較今又深入南正坐不能巧羣兒益紛拏疾足逞超趠我輩履羊腸所歷極確磽宦海走千帆好風縱篙棹我輩航一葦無緣出泥淖世道日以艱大廈摧棟橈邊塵日以紛衝梯設矢炮逆潮陸成淵苦旱水飛窖餓莩盈通途驕兒縱烈爆君視此何時有官如荷校猶戒我韜藏前尢勿再效良玉不受焚直木不畏撓命當安窮通義當守忠孝久別誦吾詩君心獨無恔

跋林學士宋卿帖

林初第時與友人洪明昌帖云某叨沗後得鋪地錢千省孤寒出京人例厚贐之所存無幾但沒雙金閒費耳僕一日過姑丈林叔寶家睹此帖因嘆前輩髙誼如此偶憶韓魏公生平輕財喜士凡數事國史不載而家傳載之遂成古詩以發潛徳

朝爲一旅人暮拾九品官趾髙气且浮反靣視孤寒昔聞韓魏公義風塞人寰赤舄坐晝錦有客排其闗孤身無所賫乞公玉盥盤公笑授之去感涕雙汍瀾我始得此事謂可聳俗觀家傳書甚悉國史載不完今見學士帖爛然銀鉤蟠方其一第初半載遊長安持書遺鄕朋客費無虛閒近得奩中貲分壯貧士顏寧我食無魚不忍渠無餐寧我裾無華不忍渠衣單臭味何所愛敢言囊之慳猶愈輕薄兒一笑黃金我來閱遺書據案發長嘆縱橫才片紙突兀已萬間魏公爲上相庇士易爲懽林公初筮仕爲此良獨難景仰前輩人髙節騫雲山原下不可作淸風何時還泚筆哦此詩寄名烏絲欄庶幾一見者可以激偸頑

反艷歌曲復三山林斗南

誰作艷歌曲律淸語不塵雜之古樂府意態甚迫眞謂余欠嫵媚宜爲眾女嗔方憐長門閉漸喜湯沐新此曲豈不俊所儗非吾倫生爲奇男子先辧許國身有手要折檻不炙許史門有頭要叩墀不拜五侯塵暱暱兒女語煦煦婦人仁夕泣緣失寵朝欣爲承恩此非奴事張定是妾效秦是爲赤有臭何止黃不純因君詞婉美感我意酸辛正恐漆園女嗤防我輩人

送地栗與囊山應叟和尙

淤泥生蓮花不如生地栗蓮花生好看地栗卻好喫看底只是虛喫底卻是實虛實總不如般若波羅密

欽定四庫全書

臞軒集卷十三

宋王邁撰古詩

題九鯉湖【原注湖遊洋勝境也有九龍運仙人丹竈至今存焉舊傳有巨鰲隠其中】

仙人蟬蛻幾經年山水勝處今依然長驅九龍叱雷電髙跨九鯉升雲煙武夷九曲此幻相靈砂九轉成丹鉛黃雞白犬得一防翩翩髙舉紅輪邊我家去此可三捨欲識仙竈無因緣朅來乞取方匕劑要使凡骨成飛仙羣仙駢頭顧我語笑指巨鰲在深淵覓丹他日來未晚且與一釣六鰲連

立夏前五日出郊送春

前回馬首絡靑春春我相逢皆故人今朝出門忽失笑春如五日之京兆鶯癡蝶騃不知愁惟有杜鵑啼到曉春到園林郵傳哉藤陰次第庇莓苔願春長在人長健何惜與春歸去來

墨歌寄林明叔

贈君古墨三寸許君知此墨從來處溧陽石化幾千年鋼鐵臼經三萬杵昔我得之於異人使我拾襲藏爲珍我今以半爲君遺物以少貴君勿嗔來嵗八月西風裏我曹忼慨辦行李書囊無底將不去檢防笥中惟有此用時須畱一匕余丹墀大對要煩渠更有浯溪紀功石待問君王乞墨書

黃君任景伊西上

杞梓非凡材騏騄非凡馬朴不入公輸門賞駿豈無伯樂者龍泉眞寶劍焦尾亦名琴張華有眼識紫气子期解聽流水音凡物時爲之否泰橫寶在道眾所愛十年讀書得一友送之西徵吾意快梅花馨雪花明仙霞直上逼云津別君不作兒女語萬卷詩書早致身柳綿飛楡莢舞軟紅塵中花如雨逢君一笑上靑樓破費黃金買金縷那時君已在瀛洲而我正爲京華遊便教後舉入黃甲早是輸君此一籌

送洪承信儒發西上

詩賦不直一杯水明經談笑博靑紫兩石爭如識一丁長槍得勝毛錐子夫君稽古嵗月深雕虫童習素所恥奮身刀劍亦借徑未能免俗聊爾耳朝來免冑翰墨場妙發穿楊三昧矢神人換鼻許正郎朱衣防頭相行李仙霞絕頂雪漫天快上扶搖九萬里明春躍馬白玉京都人爭看龍燒尾應笑向來防額人方上橋門趨劍履便須破費千黃金邀儂一醉長安市

送朱典卿履常防學

文章久矣乏正气作者付誰傳位置天庠晚乃得朱君鐘呂一嗚康瓠棄君看今嵗大廷魁一種風骨何尫羸吾曹此名未立耳立則萬口須銜枚君今乘槎問星漢名已籍仙政何患蠶繭工夫何足籌龍墀勳業須早辦作詩贈君當馬鞭梅花送春入冷邊與君同捨我無緣天其或者須同年

和毘陵傳知錄送其侄得雋廣童科

渥窪驥子展足長朝發燕都夕夜郎一腹如椰貯夜光揮毫落紙爛成章誦書三防無遺忘風采聳動中書堂伯父一見金玉相聲之以詩嗚鳳凰顧我外氏出義陽沗與此郎爲雁行竊效昌黎序送童子張期子更閱幾星霜姓名金榜相頡頏

聞倪尙書赴詔

老倪昔以戅去國時無一語爲王畱自從醫國失扁鵲民之瘼矣矧可瘳滿朝爭慕舌爲柔忍恥戴天事世仇間有一念及王事祗能低頭效楚囚漢家朝得一汲直淮南卽日干戈休夷甫淸談倡薄俗坐視平陸沈神州殘防六年污京汴羣魚假息釜中遊陛下至仁一南北天假機防忍不投顧盻左右求所倚張仲孝友吾故侯亟下一紙起髙臥明堂一柱淸廟球書生聞詔喜不寐江左有人吾何憂翻思死者不可生誰爲中興壯其猷未必軍中有老範且乞王所容居州

賀表兄傅仁仲常後院生男

昔君與我夜對牀知君著意選專房爲言東鄰有女寶胡不貯之蕓輝堂君時爲我一慫慂以斗量金買嬌寵小君有徳比孟光不妬不嗔回盼重懸知仙菓結子遲三年乃字玉麟兒君家多產渥窪種英物生來骨定奇莫嫌外家不足數有子端能貴其母舊聞絡秀有伯仁今見英娘生阿武萱堂一笑顏生春從此含飴日防孫他日公侯當衮衮鳳將九子俱靑雲犀錢利市人爭覓我獨流涎不能得假饒此事卿無功不道薦賢功第一西徵艤舟淸洲投宿野店夜漏下數刻主媼爲作粥與同行一飽成詩

君不見淮陰徹侯未得志跨下從人眞短气漂母以食拱而前心許王孫當富貴又不見文叔宏濟艱難時大樹將軍身從之一夕相顧有餒色蕪蔞之粥甘如飴丈夫自負不艸艸剛腸似石那能拗得時要拯萬人饑讀書肯自謀溫飽諸公兼我非窮人窮途謾爾君勿嗔他年五鼎享臺饋須記此夕淸洲濱

就許宰求云岫倡和集【原注侍郎有云岫堂】

昔者杜老夜聽許十詩爲言風騷共推激如何汗靑失其傳覽杜集者爲許惜我曾得倡和之巨編暗中驚喜拾拱璧泰嶽之後無虛人宗派元自一家出馳筒往返者誰歟云岫先生詩巨擘文鸞彩鳳疊應酬響撼翠梧徹金石血駒紫燕爭追馳容與蟻封中徐疾畱捲把玩不忍歸痛快差類愈頭檄應知至寶疇敢私天下有目皆願識刋之堅梓廣流行作我縣齋大奇特詩名要與宇宙齊豈比五臺詩卷逸【原注許十五有五臺詩】自從秋孟授鋟工跂予望之朝連夕【原本下闕】

闕題【原本起脫五句】

拙成可抵萬金璧從古至今不偶合如何二妙一時出僕也若調烏鵲鳴斂翅甘受黃鶴擘自從手授大雅文孺子低頭拜黃石數韻未足寫形容先生響報何捷疾兒嬌勝拾隋氏珠母喜如捧毛生檄自憐生長通徳鄕每沐達尊垂異識爲題碑刻墨未漧招入詩盟筆尢特前無宋艷與班香奄有庾淸兼鮑逸嵗晚家食誰與娛持此可慰風雨夕先生自取太勞謙提奬孤寒美多溢大匠旁觀自汗顏伯樂一顧價增百琴堂聞亦有妙賡迄遣奚奴爲物色當官多是廢言詩敏手何曾妨霹靂【按此兩首原本誤作一首前首闕尾此闕題並起處五句因下兩詩俱用前首原韻故並存之】

許宰和篇至再用韻謝

陶令束帶對督郵歸來髙興潛有激昌黎縣齋飽讀書自謂此日足可惜二賢詩畱天地間千載寶之爲雙璧當官不妨文字樂似此人物不時出宦海風濤縣爲甚文書束筍紛莫擘許侯敏手良不難錯節居然逢匠石寛租農扈享丰登講學如流蘇廢疾筆力重於丈二殳詩筒敏似尺一檄句中之眼獨心知貽奪陶韓少人識鄕有達尊性愛士縣榻於堂賞英特【原本闕兩韻】冰車雪輾笑鈍遲不爾續題尢富溢窮冬四壁坐無聊渴思一字車渠百走僕乞取稇載歸底用黃金壯顏色祗恐天上六丁聞一夜取將煩霹靂

陳侍郎見激字韻和以見寄復用韻謝

先生徳量萬頃波撓之不濁無湍激文章亦如萬斛泉酌之不竭何慳惜滄浪亭下把釣竿雙筆堂前看蒼璧時逢問字客及門倒屣不要人扶出飲酣戲索烏欄書吟罷笑拈麟脯擘一詩直萬雞林金衙官坡谷奴劉石得者須燻玉防香覽而玩之痊百疾堂堂元帥坐詞壇餘子誰堪承羽檄許侯端是忘年交具眼朗然爲賞識云岫詩卷盈錦囊自欣邂逅有勝特先生筋力似裴公侯比香山才更逸涼臺燠館富唱酬如見古人今之夕斐然小子謾成章所美信美安敢溢有來珍翰費吹噓展閱再三感千百當偕巨帙什襲藏寒谷先期有春色新年更擬打作碑薦福莫教雷霹靂

贈術士陳談天

我生之辰日在亢斗牛之宿晻無耀獨有首尾二虣星角立昴氐爭系標一生奇蹇良苦之已分靑雲輸年少每逢星史說經躔探手止之頭屢掉談天一日叩齋扉信口陽秋天下妙數靈不用蓍艸占機祕時將道眼照中巧奪君平胎聖處深入渾沌竅俗人籌星亂如麻蠡測管窺工竊剽聽君談唾如秦靑字字宮商合腔調如何孤身無所賞萍梗風波任浮漂正緣苦泄造化機眞宰忌之神所誚方知多技故多窮凡事皆然君莫笑𨿽然知己豈無人試往京城謁權要一絲莫久牛蹄灣滄海六鰲待君釣

贈郭五星

五陵豪家輕薄兒驕傲成癖不可醫揮金買笑紅塵市老死不曉寒與饑囊螢案雪單貧士杯水生涯北窻裏途窮山鬼恣揶揄命壓人頭提不起郭君昔從先人遊萬丈壯气橫髙秋天無老眼不見錄匆匆白了少年頭一日訪余道艱窶杯酒未闌淚如雨揲蓍有術金不換鶉衣百結無人補我聞君語鼻亦酸誤身直是坐儒冠英雄未遇隠於卜時人莫作白眼看

贈川官五星先生

談星之士如星密得似川官萬之一牙籌到手疾如飛口觜翻瀾眼波碧相逢笑問雌甲辰掀髯慫惥曲江春自憐蹭蹬負嵗月敢謂渠儂許可眞明時取士非唐比忠臆不空人所恥三籌交臂輸少年只較劉蕡差勝爾川官重來話榮枯聲言溫飽非所圖他時散漫遊江湖未省還能訪我無

讀誠齋新酒歌仍效其體

先生出奇作新酒自作自歌自爲壽酒徒若欲舉吾杯先挽天河濯渠手誰知先生詩更奇刋落陳言付芻狗俗人欲誦先生詩先吸天漿潄渠口古來作酒稱杜康作詩只說杜艸堂舉世無人傳得方奄有二杜惟一楊先生此味誰能嘗卻曾見此糟蟹黃一片入口風韻長餘子祗慕大官羊天公生我太遲後不作先生牛馬走低頭乞取酒百壺咽下先生詩萬首先生騎鯨上天遊問著許儂知味否

蔡實甫能酒而道中無可口者見其吻噪成長篇戲之

吾祖方平至君家絲麟談笑酌流霞麻姑綽約時在坐癢處思得姑爬我今與君豈其裔彈指又經千百嵗文采風流今尙存仙風道骨知誰繼今宵月明明更多有客無酒如月何唇幹吻噪甚背癢安得玉壺瀉金波白玉樓臺月如晝屋貯阿嬌車載酒元君再防儻可期我當起舞爲君壽

送陳君保作喆赴廣漕

昔我與君俱妙齡同時充貢鄕曲英君攜令名遜伯氏天性好義甚好名薄俗斗粟有徳色君視名第鴻毛輕此事今無古亦少百鳥羣中孤鳳鳴老天相知苦不早囊書匣劍猶書生累年文屋提鐵騎共我掎角參齊盟我於再戰偶得雋君𨿽屢衂無弱兵長須忽持雙鯉至短褐欲訪五羊城紅粉蛛絲期已近金灘鸂鶒眼偏明知君圖南非左計九萬扶搖第一程疇昔韓蘇行腳處一艸一木被光明鱷魚久出海若避白鶴詩畱泉石淸葛仙丹井未湮沒伏波銅柱余崢嶸君行窺奇摘海異澆沃磊塊气愈盈閩士南徵可車載間有鐵中誇錚錚商瑚夏璉只君是此寶豈久道邊橫吹送鶚書風借便殿前奏賦摩空聲當家魁相衣缽在防趾前美大門閎壽母一笑春生頰繡輿錦誥來將迎牽衣兒女莫惜別爲君爲親在此行計程何日到庾嶺梅花雪片飛瓊瑛魁占羣芳差易耳相期心事在和羮

二十韻寄潮陽宰余君實日華

昔日潮守有昌黎恩波萬頃橫鱷溪五百年後得余令棠陰上與韓本齊故家縣譜熟展布砉然牛刀優割雞期年已報三異政節愛堂扁煥新題手摩民瘼心隠痛藥石其肯靳刀圭老農終嵗不識吏廢疇荒隴皆鋤犂邑有豪俠擅武斷缿筩告訴來髫齯仁者之勇一發露愛苖亟欲芟稗稊誰爲鼠輩巧道地周道如砥生蒺藜公車未采輿人誦端士先爲橫議擠朝中有語稍辧雪言者愕立惜噬臍侯朝聞命暮就道束書之外他無賫出防五日才百里截鐙臥轍相提攜乞畱有狀白府治辭以君命安敢稽香花隨乘推不去丁壯遮拜嬰孩啼不知朝廷聞得否天下貪吏濁如泥毀譽失眞例如此狂瀾旣倒誰能隄書生有舌不善佞今拜東野頭須低詩成翻恨天門逺何人乞我靑雲梯

謝陳尉宏父惠潮陽蕉絲碑刻因求宿諾韓文

寒儒食貧面四壁更苦春寒寒到骨故人天末有書來不寄綈袍寄絺綌感君髙誼挾纊溫況有石刻華吾軒何時揩拭眵昏眼待看昌黎玉潔文

邵武山人楊壽卿臨別索詩

楚峯之下有地仙只手把握山水權靑烏白鶴去不返此郎髙舉拍其肩年來海內稱絕倡眸子了然通意匠巧尋地脈如良醫妙畫山形如智將髙談曾折王侯腰湖海隨身一酒瓢僕痡馬瘦醉不省術工鬼妬窮之招龍眼豹晴休分別螻蟻侯王等同穴待儂回向心地初林下班荊共君說

讀坡詩

先生詩筆覷天巧國中往往無曹鮑一讀快如檄愈頭抓癢底用麻姑爪千古詞林有若人誰復庸中誇佼佼當年流落見丹心懸知世道終難拗玉堂豈不願公畱羣吠其如尨也狡出入風波千萬里葛巾野服混蠻獠饑來隻字不堪煮豆粥一盂粗可飽防前防後竟何成嬴得淸名占箕昴與公同時富貴人名字磨滅隨蟣蚤丈夫當爲不朽計方寸莫被饑寒擾

題致爽軒詩

明珠積斗滿金籝時人逐臭如蒼蠅公子一過掩其鼻長物何足污吾淸蕊珠午夜鳴玉珂五侯門下肩相摩公子有腰不可折勢利不屈惟髙歌試問公子何所欲有山數笏靑如玉我將致之襟袖間山若肯來吾願足淵明靈運不再生靑山白雲誰主盟佳哉公子有具眼終日看山無俗情我來假館翁不靳山下梅花動詩興一語刮破俗子盲兩字淸髙用不盡

贈林薪【原注善表背】

丈夫惟窮不可諱僕妾於人眞短气一技能精百不憂有功翰墨尢足貴林生家世本業儒讀書不利攺傭書計窮未肯與書絕又學裁翦兼黏糊就中頗得三昧訣翻騰碑畫更奇絕持此可療寒與饑十指便當張儀舌昔我於生義理明以我之困知生貧我今一字不堪煮生猶有技可資身鄴侯書堂髙不過好事人少俗人多把筆贈生以此歌有劍無廩柰生何

謝政府饋金

大廷昔日曾空臆時論忌人太疎直名公正色力主盟寘之甲科免居乙殿廬今日沗校文甘言如飴心所嫉或者欲植桃李恩慨然爲下雌黃筆【原注時權貴私囑一人欲寘甲科余不從】頭方直是不能圓入險固應陰下石我公天下盡門生僕荷知音心感激幸無贓墨辱門墻猶免語人顏發赤感公具眼照人才墜履遺簮猶愛惜臨歸多謝饋兼金何日能爲還白璧

臂鷹詩

東鄰年少養獰鷹置之臂上拊玩頻呼來麾去性日馴癡兒偶然見之嗔鷹張利爪挐兒身其只目視主人主人初以鷹爲戲一日悔欲自斷臂非我類者其心異吾賦鷹詩所以志

啄木鳥

啄木復啄木汝啄抑何毒千株萬株端明松五月六月來淸風木於汝何惡朝朝暮暮啄勸汝利觜宜少停戕木之生吾忍聽已有弋者在後亭微虫初何識亦能對以臆天子愛元元宵衣念艱食連年值禾饑窮閭多菜色縣官急督租吏饕饑需索啄木比刻木何者爲可疾木生與民生何者爲當卹可彈者不彈爲我謝彼弋

送莆守趙孟堅汝固司舶溫陵

紹定庚寅夏四月侯來守莆時羣盜蜂起剜臨汀輮昭武防劍之順昌將樂撇泉之永春徳化踣漳之長泰龍巖莆距賊壘三捨而近人惴惴不寧居侯明號令布方略事有切於保障者不吝費不愛力治下有惡少乘間竊發者斬以防懸金募得賊間諜數十人夾以砧斧膾醢之盜聞風不敢犯境報政之五月被防移鎭溫陵莆人欲借畱不可得遮道祖餞者相屬水仙王某作爲歌詩拜於馬首以明稱莆氓之志云

君不見有唐元結守舂陵湘湖一道盜縱橫獨元所治一無犯鎭撫孤壘如金城又不見祁公曾作幹州牧移鎭鳳翔何迅速兩州之民境上爭先把州麾後鈞軸使君來莆全似元精明旗幟張轅門威風恵雨相劘拂防輩不敢闖吾藩使君去莆仍似杜截鐙遮畱喧道路吾莆赤子方有依泉何爲者爭吾父我將軟語勞莆人此地幸與泉爲鄰刁鬥相聞鄒近魯瘠肥不比越視秦使君風采壓人望莆亦倚泉爲保障渠魁縛致槁街前四野鮏羴行滌蕩長淮以北多風埃社稷正倚經綸才出平西賊入衮繡一韓一範何人哉書生自顧老無力不能從公取俘馘願將詩頌紀中興濃墨大字書浯石惠安賴惟允汝恭乞崇淸老椿芳桂四大字爲賦二詩

混元盤古爲之母汗漫安期爲之友枝條上掛蜺連蜷刼火不壊其天全雷雨不驚其生厚春秋巧歷莫能知知我者有防荘叟君持此物爲親壽老陳作字光摩斗人兮椿兮共長久

蘂宮仙子攜黃雲挼之成屑來繽紛百和天香兔爲搗蟾蜍竊之從月奔色香假合成此樹天上香飄天下聞花神乞種到后土防天一笑移其根知君腰有補月斤斫取髙枝揚逺芬畱其賸者遺子孫

代賀崇淸陳侍郎正仲讜誕辰【時年八十一】

曾夢乘槎泛銀潢不遇張騫遇東方爲言神仙事渺茫仙府不在白雲鄕丹臺幻作儒珍閣蓬島飛來雙筆堂鶴車千乘集云軸玉塵萬斛紛雪香是中仙翁永難老嘗侍香案近玉皇歸來手握山水印傲晲羲昊輕軒裳新詩醉墨美無度奄有元白兼鐘王身在巖壑心廊廟絲鬢垂頷顏蒼蒼與公同時一輩人半隨蒲荻零秋霜元老崔嵬獨山立嵗寒不攺雪中篁九月十五夜未艾長庚伴月光煌煌臺星壽星合爲一今夕何夕見此祥翠娥滿引九仙醖菊英入盞宮樣黃珠明玉潤陪笑粲起舞璫佩鳴丁當李蹊森森密無縫佳句往往溢詩囊我於門闌最晚出瓣香致禱意則長如聞郡國事方殷須起老手爲平章待教衞武了相業方許潞公歸洛陽

溫陵萬安橋謁忠惠蔡公祠堂畱題

欲知公之忠須誦三諫詩欲知公之惠須讀萬安碑朝廷得公重天下失公悲騎今幾年悠悠人見思今人愧前修風流不可追立朝無剛容突梯仍脂韋字民乏廉聲敲撲急繭絲不知富貴有磨滅芳名姱節無窮時遊子晚出公之鄕兒時斂袵公淸規吁嗟九原不可作每於淸夜夢見之所以今日拜公像浩歌出門雙淚垂

和致政林存齋稚圭

東鄰南極老人星音吐洪亮眼晶熒諸郎个个佳寧馨長者早占千佛經仲季銳如刄發硎三珠粲爛照戶庭老人散防傲郊坰健筆哦詩驚六丁仰天髙唱雨霖鈴餐和毓粹養靈扄煉得元身如鶴形文堂縱談耳驚霆硬語盍作盤盂銘笑渠教諂兒懶聽只今人物混渭涇賢者聚散類梗萍報復未已況調停我狂畏暑臥風櫺日夕西望憂朝廷何時乾坤得淸寧未信日月長昏防不必餔糟學獨醒不煩餐菊制頽齡支駕皇輿待騋駉問訊誰坐東西防老成自昔有典刑尙父須符渭卜靈

贈蕭棠仲致政

昔年鼔篋遊膠庠集英同日曕天光金門初開獸環動曈曈曉日升扶桑宮簾髙捲開禦扇祥風習習飄天香殿庭神麗冠劍肅巍巍玉几臨中央銀袍七百趨龍尾拜恩稽首心歡康晚從銀臺出廣陌寶鞍快馬爭騰驤國司涓日敍黃甲義比天倫鴻雁行瓊苑宴開慈惠浹宸章寵錫歌明良【原注賜詩有相求自昔屬明良之句】後來相繼隨宮牒東西南北遙相望萍開風轉有時合邂逅一見難預量非才叨竊愆咎積自顧補報無毫芒朝廷寛大不終棄領郡尙得來南漳下車問政訪耆舊知公辭榮歸故鄕神武衣冠已久掛防鴻羽翮方髙翔遺賢𨿽爲明時惜承顏獨喜私願償共驚嵗月何飄忽相對鬢髮俱滄浪至言不吝揮玉麈妙句屢防開錦囊已嘆髙風激貪懦更惇雅契超尋常區區感慰豈有極聊寫一二成短章蕪音不足繼眞作讀過幸勿畱巾箱

春月白鶴吟寄魏鶴山

鶴去兮渠陽雪衣兮相羊啄芳洲兮飲碧湘如靑城之棲兮流矢中傷鶴來兮錢塘朱頂兮昻藏浴太液兮下建章如九臯之唳兮聲徹上蒼鶴歸兮臨卭之崗嗥朔風兮立曉霜捫參歷井兮水雲鄕如遼東之返兮華表飛揚昔者去兮狂梟毒獍相賀乎偃月堂迨其來兮文鸞祥鳳相得乎漢未央今其歸兮馴鷗狎鷺相待乎午橋莊善類無依兮若空乎振鷺之行畱行無語兮誰扼乎羣烏之吭歸去來於鶴何加損兮闗世道之否臧有雁兮南翔翼短兮心長避繒弋兮飽稻粱望胎仙兮天一方思蹇產兮結中腸此仙之壽兮未易量天若祚宋兮當復來而爲治世之祥【按此詩語意是魏了翁旣去官而以詩寄懷也考宋史魏去官在邁罷漳州通判後故敍次在此後題聽蛙軒詩語意略同】

題聽蛙軒【原注方審權詩人也以此名軒】

白杜詩人大方家詩兩牛腰書五車髙談世事坐捫虱大扁丈室名聽蛙我見東野低頭拜三年未了聽蛙債蛙有何好君賞音從黽得蛙自尊大君胡不聽髙岡丹鳳嗚又胡不聽華亭鶴唳聲答云二物不間出吾與此蛙別有情年來鳳去避矰弋梧桐其棲竹其食有時伸啄鳴朝陽反被妖烏豪鷂擊鶴亦逺引歸遼東無緣得近華淸宮縱嗚九臯許嘹唳流矢傷翼愁天翁不如且聽蛙聲好喚回夢覺春池早縱饒翡翠上苕蘭差勝蛩螿啼露艸王子掉頭曰不然夫君標致如胎仙富家有子比雛鵷吾道豈得長迍邅不妨少待兩三年一鳴驚人飛衝天羣蛙蜿蝡何足憐棄置官池任啾喧

栢梁體簡龔少益

靑山四面畫圖張溪流月下鳴湯湯山之下兮水之旁有人結茅作書堂誦聲灑灑流琳瑯使我一聽樂洋洋應問誰爲師匠良風流相種如龔郎天孫付以錦繡腸一揮十紙爛成章上與奎宿爭光芒器成未售此焉藏吁嗟無地堪翺翔塵纓自濯歌滄浪牀頭金盡羞慳囊山鬼吹燈夜恓惶蚊雷聚噪肆頡頏仗劍起舞涕泗滂勸君停劍無庸傷時平賢路如康莊鸞鳳引喙鳴髙崗時危此道隘且荒橫寶在道暗無光運行如此休慨慷男兒立身當自彊精金須經百鏈剛膜外榮枯等粃糠惟忠惟孝不可忘請君傾耳聽柏梁謂余不信來對牀

謝阮儒隠爲畫墨梅牀屏

畸人平生偏愛奇愛梅成癖不可醫書帶堂前忽見之相羊不去燃吟髭今夕何夕秋爲期芙蓉映日紅葳防籬菊傲霜紛離披南枝春信未有涯安得此粲對酒巵元是大阮解作無聲詩寫梅幻相爲娛嬉想當解衣盤礡下筆時吸取淸气入肝脾先融雪嶺作墨池坐變秋陽成春暉使我初見渾不疑旋覺風骨全是顏容非恍如胭支馬上坐明妃緇塵生汗白玉肌又如鴟夷船底載西子煙波慘淡雙蛾眉雪堂仙去莫追補之位置傳者誰君今此寶世間希芒端寒燠巧推移花神上訴眞宰悲何爲苦泄造化機我有東絹滑如脂裝潢爲屏作枕幃平章眾畫何品宜笑我嗜好與君相背馳不愛崇桃積李鬭芳菲請君快掃橫斜竹外枝嵗寒心事正要渠相知

觀獵行

落日飛山上山下人呼獵出門縱步觀無遑需屐屧至則聞獵人喧然肆牙頰或言岐徑多禦者因追躡或言禦徒希聲勢不相接或言器械鈍馳逐無所挾或言盧犬頑獸走不能刼余笑與之言善獵气不懾汝方未獵時戰气先萎薾弱者力不支勇者膽亦怯微哉一雉不能擒虎豹之血其可喋汝不聞去嵗淮甸間熊羆百萬臨危堞往往被甲皆汝曹何怪師行無凱捷嗚呼安得善獵與善兵使我一見而心愜

梅花吟

君不見山前山後雪成堆朔風撼地聲如雷孤根忍死受寒凍須作百花頭上魁尋春遊子不愛惜馬蹄踐蹂花狼籍芳姿不肯被消磨飽盡炎涼方結實實成始得主人知進登玉陛調鼎胹那時滋味甜如飴無忘霜風吹折時

過建陽範氏桂林館見其向日娛賓亭館已屬他人詩以弔之

桂林當日如春暖花木淸妍差可款主人好事玉泉香行客畱題錦囊滿桂林今日如冰寒頺垣壊壁他人管窮冬莫贈範叔袍過午誰餉子桑飯君不見李家偃月堂金魚玉佩嗚丁當冰山一倒扶不起月固無恙堂已荒又不見董家藏金塢翠幕珠幃貯歌舞誰知當時賞心事不救後來燃臍苦請君聽我吟桂林悲歡成敗更相尋人生富貴如郵傳古往今來幾桂林

欽定四庫全書

臞軒集卷十四

宋王邁撰

近體

讀渡江諸將傳

讀到諸賢傳令人淚灑衣功髙成怨府權盛是危機勇似韓彭有心如亷藺希中原豈天上尺土不能歸

賢牧堂

賢牧存遺愛邦人重此祠典刑前輩幾徳政後來誰來日淸泉濯歸時只鶴隨不湏防石碣人口是丰碑

秋榜已掲不寐

寒重難爲坐宵長可柰眠老天不解事特地閏今年風助蛩聲苦霜和月色妍抱衾成百感嚼句憶坡仙

春晚山行問酒主媼以瓶罄告

霜暁寒於臘日中方有春雲頭才作暮風力又欺人老犢眠方穏雛鶯語未眞停驂謀一醉不酌酒家貧

轎中五言

夘酒工爲醉春衫怯暁寒籃輿有何味腳力且圖閒得句防頭笑拈書信手翻僕夫行且止我愛眼前山

次韻調甘內掾

韓掾才情妙吟成苦夜長歌殘如意鐵夢斷合歡牀鼔瑟湘云暖吹笙嶺月涼舊時雙燕子飛入謝家堂

鵞坑先塋晚歸

詰曲穿荒徑髙平見逺山溪幹呈石紫林峭露楓丹不道歸來晚惟愁句未安片雲眞解事放出月團團夢林淸叔【原注林涇字淸叔少年有文采吾親友中之至宻者死扵溺余以文哭之甚哀毎夢見之】

已分幽眀隔無端入夢來交情今已矣汝死亦寃哉白骨今何在滄波去不回蛟龍愼勿食之子謫僊才冬孟駕出親享太廟連日雨是朝大霽都人云凡四次如此矣

玉宇曈曨暁瓊京略綽寒紫衣千騎從黃繖萬人看日景新開霽天顏賸有歡駕回春滿殿聖母喜加餐谷旦街塵淨滿城春意多威儀淸警蹕鹵簿扈鑾和從騎黃金勒回班白玉珂恩榮誰不羨報上合如何送陳宗諭進叔晉接赴慶元添倅及乃弟泰來四首

向來寅陛對冷語頗冰人未犯神龍怒先遭老鳯嗔宗庠隨卻步家食不憂貧公語何嘗泯題輿寵渥新謾說題輿樂誰知憂國心城狐方伺隙邊馬已如林去上緹屏最行陳丹扆箴脂韋何足算百煉是精金若見靑山老煩言僕寄聲入新無好況依舊是狂生國事今如許庸醫見亦驚不知靈壽杖還解拄天傾玉季吾心友經行話舊防定知龍有種又快鶚橫秋【原注丁酉詔曽請國子舉】對策空丹臆爲兄賽一籌功名相迫逐只許片時畱

別劉孟容提幹二首

孟容吾畏友春日去朝京蔗境詩多好蓮池官最淸坐誣緣舉將取忌爲時名諸老端平嵗同詞爲辧眀【原注孟容有蔗境集多佳詩遭口誣爲舉主所累也】

吾莆諸壽雋習靜魯靈光有子麒麟種羣孫鴛鷺行此行靑眼眾見謂白眉良通籍何愁晚庭椿樂未央【原注習靜乃其尊人壽翁名彌邵爲鄕先生】

送林師道似之赴寧都尉二首

造謗端平嵗時髦一网空君爲梨嶺後名在蘂宮中躐等輕餘子知音邁鉅公莫嫌登第晚試看艾軒翁【原注艾軒五十登第】

及物官無小平生志所存一條冰出壑五色棒懸門皂蓋邦魁彥繡衣鄕達尊儻能念寒畯梅市得春溫

送鄭卭叔珪之博羅尉四首

奇士束科目炯如金在沙孤吟娛艸帶防度見槐花此舉衣才緑相看鬢欲華泥金墨猶濕已報熟葵三十年朋友詩筒幾往還君才逰宦海我正賦囚山灘鶒何時下沙鷗鎭日閒升沈蹤迹異心事卻相闗初宦南遊日去年西嘯時豈無風竹興剰有雪梅詩一尉聊且凂諸公定見知勉旃行好事逺業此其基是邑經兵火今才補少痕要教民撃壤毋遣吏椎門文恵殘碑在坡仙醉墨存公餘勤物色幽興入琴樽

送朱君錫珪尉徳化二首

皷篋遊環璧如君最妙齡阿防開綘幔大阮共鑪亭力學案堆雪收科蟄奮霆莫嫌梅市小有路透靑防【原注大阮謂乃叔履常】

鄰邑宜初宦輕軒最便家親顏恱萱艸詩料有梅花佳兆雙飛鶒夷途萬里驊好培經世業他日步淸華

送張能父天定赴瑞州教二首

孟子稱三樂廣文兼有之壽椿齊百嵗常棣秀連枝初筮筠江郡尊爲芹泮師英才需教育逺業立鎡基太學穿楊巧靑春斫桂榮心燈傳老宿文印授諸生徳履華嵩重襟期玉雪淸君王他日問張姓復其名

送陳汝功起宰永春二首

通了金閨籍須教邑債還尙威民作敵徙善吏容姦世久無彭澤人今識魯山平生經濟學隨力救時艱一第垂三紀卿評占得多生涯似韋布談笑試弦歌夏校士師道春臺民飲和政成行奏最好去立言坡

送劉無競克遜司門赴召三首

吾郡稱多士君家緫俊防仲方在閒散伯又襲編修道與時升降賔隨主去畱郵亭還祖餞別意爽於秋【原注仲謂濳夫克莊伯謂孟傳希醇皆爲編修】

上了朱轓最催還白玉京兄憐子由別毋勸器之行醫國言須切謀身策尙平友朋空愛助君自有權衡更化僅如許和戎覺又非邊陲風色惡人物暁星稀國事迷當局時賢赴急機周釐空憤切不慮嵗無衣

送龔少貽北赴汀洲司戶

荘敏與文獻諸孫緫俊髦此郎如玉樹初筮卽珠曹官小人能大心淸名自髙公餘須力學流俗易滔滔

送吳夢大監稅赴潮州圃灣二首

詩禮名家子錚錚早有聲右班聊借徑在計更司徵霜日孤標淨湖山一閧平圖南九萬里此去是頭程一命官無小心思及物同髙風超俗見只手救人窮宦路梅花白親庭萱艸紅賢眀尢易事最喜遇南丰

愛女

愛女有家後沈屙未下牀問巫羞左道市藥嘆空嚢攻悶三杯酒祈安一瓣香祠山消息好秋杪得還鄕

送良沃州賦得石上松

南山巖石上鬱鬱長靑松樛枝全似鐵老榦半成龍法雨流根潤慈云護影重吾師掛錫處苔蘚近來封

題名士蔡偉叔宣子文集

書眼昏眵久今逢刮膜箆詩編云岫序文卷水心題富艷濯江錦淸寒印月犀行行遇知己莫嘆槖無賫【原注云岫陳侍郎讜爲偉叔作詩序葉水心防其文】

仙水歸程

九鯉湖邊路重來盟未寒折花挼水獻防杖馭風還宦海波濤惡仙家日月閒前生丹在否嵗晚要重丸

簡仙逰宰黃瀛甫登二首【黃能琴而工於詩】

爲喜雙鳬舄將臨九鯉鄕民貧嗟轍涸吏橫正鴟張誰與催賢令速來仁一方茅檐茨屋下延頸望春陽詩要淵眀賦琴須宓子鳴幸哉吾百里行矣見雙淸民瘼需綏撫人才待作成豬肝非我嗜無事累髙眀

池上歸道間卽事二首

一雨惱春思今朝得快晴水波隨日動麥浪受風平野意來無極籃輿穏更輕抵家何事好稚子亦驩迎寒食淸眀近知春不久歸眼驚紅作陣心愛緑成圍宿鷺立晴瀬棲鴉掀夕暉狂逰付年少我已省前非

癡兒

癡兒才五嵗器局稍精眀弄筆誇郎罷窺鸞效女兄顧瞻眸子俊酬答舌頭輕但願身長健看渠骨骼成

聽兒徳胙讀書呈邱景實知一教授

我被儒官誤如今又教渠但令識數字不要讀多書帝憚汲生戅人嫌賈誼疏君看朱紫貴不害腹空虛

山中讀誠齋詩

四海誠齋老千年百卷詩不親門下炙卻恨我生遲嚼句有何味班荊坐許時太羮元淡泊妙防少人知人日設安籙醮有送菊花一盆四榦直上開花數百顆不減重陽喜而成詩

弱榦簮頭大鮮葩蠟樣黃攜來煩稚子喜甚見重陽不與浮花並看渠晚節香今宵持供聖一粲動天皇

多病

客問新來況新來病更多憂時添老色慍小損天和不夢榮華境只尋安樂窩年丰米猶賤加飯笑亷頗

看蔣玉父有珍炙膏肓

炷艾劇炎火端躬如泰山醫師工指授竪子覺毛寒鐵脊梁須壯銀河水不幹明知寧忍痛絕欲信爲難

嵗晚

月映林塘澹風笑語涼俯窺憐緑淨小立佇幽香攜防尋新菂扶衰坐野航延緣久未已嵗晚惜流光

闕題

文正爲州日曽畱此叚奇靈臺貯淸白廢井迸漣漪神護蛟龍宅波通日月池紛紛攫金者不畏此泉知

挽寧宗皇帝章六首

驛報行天下君王棄萬幾鶴翔云漢逺【原注髙宗升遐日都人見有乘鶴翔云之異】龍向鼎湖飛杞國天初陷咸池日尙微臨軒思往事血淚不停揮

帝業親耆定皇圖日靖嘉憂民比仁祖在位邁重華【原注孝宗二十八年】謨烈詒千載車書混一家最悲行蹕地哀些咽簫笳

聖化調新瑟仁師慰望霓方還趙全璧旋復禹元圭聲教恢鄒魯威靈暢女鞮浯碑堪恨防聖壽不天齊至道天同大淸心水不渾六宮行幸少尺宅煉眞存厭代金鑾殿收魂玉帝垣星辰羅上界還奉太微尊憂治勤宵旰生經爽鼎鉶玉巵臨瑞節畫翠愴昕廷艸木秋零落乾坤晝晦防扶持宗社計列聖在天靈方啟中興運旋開萬世功人心憂漆室神斷定靑宮識見防微表安危指顧中孤臣讀遺詔無語泣西風

挽崇淸陳侍郎五首

太學修名立甘泉晚節香巋然周大老好在魯靈光餘慶滄浪水淸規壽俊坊典刑今可挹通徳合名鄕峩豸居烏府時方豹守闗吾惟操白簡渠謾倚冰山六館爲增气羣憸覺汗顏左遷無慍色靑史自斑斑當軸開邊釁朝紳半詭隨公方司獻納言必及安危願飾湟中備毋輕馬邑師當時𨿽枘鑿今日若蓍龜勇退歸云岫投閒十四年莆中無此樣地上有行仙健筆淩坡老淸詩輩樂天何人綴遺稿與作不刋傳小試濟川手東西兩玉虹誰知千載計更在十年中【原注公歸休十年作防仙安利二橋在邑東西甚宏偉嘗與僕言毎旦焚香告天乞延年以成二橋緣後果如願】砥柱老彌壯恩波流不窮向來香一瓣心事與天通

挽平昌戴丞東二首

文籙傳三昧詞壇白雪吟奇才困場屋晚嵗綴紳簮所歷官𨿽小去思人到今掛冠垂九秩福善見天心倒蔗入佳境寒花畱晚香福田三古剎恩澤四輿梁鶴化空華表牛眠占吉蔵他年靑與紫恆塞桂枝堂

挽鄭昻叔珪母蔡夫人二首

鐘秀端眀裔來嬪通徳家早甘寒水玉晚愛白蓮花樂施陰功厚回班慶事賖他年龍鳯麓贈典有光華綘幔談經日熊丸茹苦時屢修堂上拜親炙母中師每羨萱堂樂今成薤露悲一生同令子共泣蓼莪詩

二月朔日得詩二十六韻

二月方書朔新晴景物饒今春添一閏是月始元朝一枕初回夢千官想正朝橫魚金系帶鳴騎玉爲鑣歸第無餘事流風競貴驕歌翻羯羊鼔舞襯鳯凰簫爛醉東西玉爭妍大小喬湖山行防樂日月暗中消軒冕吾何羨巾車隠者招林泉供嘯傲杖屨足逍遙砌筍和泥掘盆花引水澆酒鑪衣可準茶竈火頻燒冷眼蛾投燭灰心鹿覆蕉慣分田父席懶折督郵腰繙閱書連架酬詩滿瓢只知貧亦好未覺興無聊所恨黃巾熾能爲鄰境妖四郊羣嘯聚十室九焚焦舊臘月虧蝕新年地震搖臺占頻告異塗說洊興妖帶甲多淪沒抽丁困役徭偹防家買劍巡邏境鳴刁惡少鋒尢烈渠魁首未梟豺狼行逐逐鴻雁羽翛翛欲訴閭閻苦其如魏闕遼太平何日見讀報惱孫樵

潘世表來訪臨別贈二十韻

病眼緣春困晨興爲子眀未應談世故政恐累吾淸書況近何若襟期久不傾春來已多日課辦幾何程我懶覺成慣人憐太瘦生招窮詩作祟攻悶酒爲兵昨著僧房宿思尋友舊盟時時整行李往往嘆浮萍一動歸歟興長歌去矣行小軒頻偃蹇分物息經營緑愛彌墻幄紅驚糝地英感時愁杜宇喚夢賞鸝鶊秩馬來迢逓論文防合並匆匆爲艸具鬱鬱有蘭馨如許遽言別深知不盡情惜花二三月送客短長亭萬事眼前幻一杯身後名相期在忠孝冷笑付枯榮問學無窮盡文章合老成倘來聊爾爾所立要錚錚此去逢同社爲儂好寄聲有需新句子此稿不妨呈

春月閱報成詩寄呈方漕信儒孚若

邊耗遽如許廟謨先定無書生良不武夜半亦長吁闗表成余防山陽援正孤黃塵號鬼魅落日走猩鼯甲士疲鏖戰丁夫困轉輸臨淮一帶水諸將萬金軀宛地誰收馬延秋忌有烏畢魂空慘淡曦鬼定揶揄公外英雄少生來忠孝俱全將身作膽曽以口降胡方喜規模偉翻爲文法拘正塗多植枳公論冷如菇嚙雪全初節淩煙勉後圖未應歌舞地冷眼看侏儒

人日六言五首

功名朝三暮四學問人百已千古今無限卿相方冊惟著聖賢

誦詩心醉六義讀易夢吞三爻毛鄭寸長我取羲文千載神交

飲食鮮能知味巫醫各有單傳要得胸中活法勿求紙上空言

六經桑麻谷粟諸子綺縠奇珍常常灌漑胸次久久功用入神

嵗月滔滔流水友朋落落疏星載酒誰諏奇字焚香自讀騷經

和書樓叔遇叔題小蓬萊

月砌云階不染埃疑從天上幻將來一龕儼坐鐘兼呂二老相從聃與萊丹劑好從金鼎鏈闗須要玉匙開他年勲業如粗了待約羣仙笑語陪

嵗晚偶題

飲冰食蘗坐窮閻旋覺星星上鬢髯百尺樓中從偃臥五侯門下任暄炎寒花最愛香來晚倒蔗須教末見甜壽相誰知三甲異新年願得一丁添

除夜洗硯

多謝吾家卽墨侯朝濡暮染富春秋爲供文字逢靑眼要防功名趂黒頭濯以淸泉塵已蛻衣之文錦翠如虯呼童除夜陳丰饌少勞精神並汝酬

寄謝希賢先覺表兄

昔君弱冠我猶兒黃卷靑燈茅屋西父對人談稱衛玠母因客過器王珪別來阻寄尺書鯉夢裏時親日角犀風快偶然翔短翼不應鴻鵠久卑棲

丁丑同蔣力父東歸至城詩以別之

發軔神臯愁熱甚解驂鄕井得涼多半生相托左右手一日同收甲乙科老我已鋤年少習期君共守嵗寒柯榮華富貴邯鄲枕惟孝惟忠久不磨

晚過白沙

浪踏麻鞋破暁行林梢猶自帶殘星气吞宇宙原無餒心醉功名未覺醒紅雨無端污行色白雲知我憶親庭平生慣作江湖客得酒相看眼倍靑

二月十六日到仙水未第前屢得夢

雙轂相催羊胛熟三年方遂鯉湖遊羣仙笑問來何晚世故相牽不自由昨夢回思聊爾爾他時稍足便休休寄聲巖下鵝冠子丹竈何妨爲我畱

謝仙逰許宰伯詡立續題名記招飲二首記乃崇淸侍郎作

栽花次第滿河陽誰結寒根桃李場鰲在三山驚贔屭鳬飛雙舄費揄揚春風折屐緣聞防臘雪開筵重借光他日眀堂需大木桷榱或得入平章

憶昔琴堂宴士時至今人誦壯行詩政緣勇气塡然躍遂竊科名副所期鄕槖摛詞光吐鳯邦侯瑑美穏蟠螭乞畱片石棠陰下要寫春風徳政碑

賀許宰伯詡再考【進退韻】

宰官才具萬人豪雞小如何下得刀奏課再經書上上理繁只見辦多多錦囊有捲牛腰重裝橐無金馬骨髙欲賀政成憐我懶篇詩付與邑人歌

壽仙逰許宰【原注戊子生中元後一日】

南極秋來光燭天琴堂此夕壽詩仙龐公戊子孰小大冦相中元相後先制錦從容才有刃嚼丹賦詠筆如椽交梨火棗君家物従此蓬萊不計年

桃蹊梅塢

疏疏宻宻自成行共趂春妍鬭暁妝移得武陵溪上種傳來大庾嶺頭香都道士風流別東閣詩人興味長喚取園丁勤物色合將何樹比甘棠

和崇淸侍郎招飲超燕堂韻

超燕堂開一面春卻教寒畯亦充賔西淸班裏推名從南極躔中見老人艸聖已傳碑不朽花神覺與思俱新鄕邦桃李誰培植直待魁然宰輔眞

再和陳侍郎子知丞寄桂香酒新到又令孫司戶出柑爲勸

栢葉椒花未報春陽和先到四筵賔傳觀秀句堪呈佛諦聽淸談太迫人子捨香醪浮甕碧孫枚名菓薦盤新卻將甘防分寒陋尢見先生愛士眞

寒食呈陳崇淸

一百五日寒食節八十六翁行地仙曲水飛觴酬勝景漢宮傳燭憶靑煙三春幸自添餘閏雙筆今題第防篇俛仰興懷兒輩事先生有樂在壺天

壽陳崇淸侍郎

笑把荷嚢下紫霄人傳千載鶴歸遼精忠一片馳寅陛樂事無窮繼午橋垂釣滄浪聽欵乃揮毫云岫賦逍遙今辰恰紀蓬壺瑞南極橫陳埒斗杓

賀陳侍郎該宗祀告成加封淸源郡侯二首告詞有緬懷耆徳飬老乞言等語

錦書飛下字如鴉從槖詞頭似相麻竣事眀禋均雨露緬懷耆徳傲煙霞雞窠佚老精神健燕頷宜侯爵邑加願體乞言珍重意星馳驛騎奏忠嘉

辭封來伴赤松逰判作山中萬戶侯一片葵心天北闕十行芝檢殿西頭淵洪端靜恩言厚拊借溫存眷禮優國事多艱耆舊少須公與作濟川舟

再和二首

筆飛鸞鳯墨翻鴉白玉堂中懶艸麻得句批風仍抹月怡神飲露更飡霞公於軒冕浮名薄帝念耆英寵禮加丕衍修齡全晚節洋洋一札聖言嘉【原注皆誥詞中語】

壯嵗淸源曽倦防今朝大郡又封侯身安不用扶鳩杖骨貴從知應虎頭望闕承恩顏有喜卽家問政禮宜優濟時事業需元老莫遣空橫野渡舟

送鄕先生林磻黃石講防

嵗暮何時更逺逰劉蕡下第我色羞陽春自古難爲和眀月如今肯暗投宿諾不輕連璧友新盟借重扞城侯九江儻拒黿鼇餌何處堪人下釣鉤【原注時朱上捨趙監鎭爲之倡】

賀謝景芳得第四男

每愛君家玉滿堦仙宮今又見琨臺父兮定得鈴旗夢母也須懷磬石胎羯末封胡知有種復臨泰壯看朋來林家絡秀如聞此好好來求依樣杯

賀弟綱得男

韓相由來紫府仙微之曽侍玉皇前羨君久矣崇眞教生子居然契道緣料得玉麟親入夢試看銅狄防經年不須艸艸爲湯餅剰出犀錢醉四筵

寄鄭龍川子汝瞻巖翁二首一敍別懷一謝恵端硯

汝瞻當日預文盟七十人中最妙齡別久恨無書寄鴈夜深猶記案帷螢我叨天幸登科甲子盍心期紹品丁後防阿防須刮目流聲不減國蘭馨

寄我端溪玉一彎文房取友此其端眼中厭看瑚樹掌上忻擎紫馬肝底用千金求國手擬封九錫霸詞壇他時防宦南州路免載嚢中只石還

離家

無端輕棄白雲似被梅花喚出郊嵗律堂堂蛇赴壑宦途役役燕營巢數更聽雨情何極憂國懷家睫不交老了英雄天不管那堪更被北山嘲

謝何察推鯽鱠

君家一筯萬錢分我銀絲侑客歡芳餌得來珍丙穴金刀落防照辛盤腹腴差迫詩肩瘦鱗活能生酒面寒玉手行廚如許巧說教魚婢學應難

別戴仲實

人生契好不在久一日可當十年防共君三兩夜淸話洗我千萬斛奇愁欲晴未晴雲閣雨臨別惜別車停輈異時扁舟下瀬渚安道謹勿避子猷

二月閱邸報

聞道邊頭數萬兵倒戈歸我我遺民處降失防國非國淸野無糧人食人闗外數州城不獵山陽孤戍艸無春書生憂憤空頭白自有經綸社稷臣

感嘆時事

西風慘淡起愁雲走檄飛書正糾紛劍器朝方驅冶匠戈船夕又募新軍馬肥已報髙秋警鶴唳那堪中夜聞我輩憂邊心欲折棘門灞上漫論勲

聞倪正甫尙書遭臺評

人從防徑博公侯一老堂堂去不畱誰向帝前防陸贄不令王所著居州修名已立公何欠直道難行國可憂安得上方三尺劍爲渠斷取佞臣頭

題王雙巖詩集後二首

自是先生標致髙誦詩恍見萬人豪淸如金掌雙莖露壯似錢塘八月濤胸次無塵春拍拍道腴有味樂陶陶輶軒刻棗傳衡嶽畱得芬芳伴楚騷

白首憂時意更長眀言六籍法皆良先生不竟身前用有子親傳肘後方時論無人傳藥石上醫著眼識膏肓歸歟活國工夫辦要續雙巖百世香

寄題盧川容膝軒詩

誰將容膝榜軒楣未見髙人心領之綠綺牙籖無長物名芝芳茝是佳兒臥看筆架成江夢坐揖鑪峯讀楚詞諸謝風流應未逺盧川今又種淸規

送方潛仲入太學

英气軒軒貫斗牛春風匹馬辟雍遊家庭競秀三株樹伯仲相交五鳯樓回首白雲添舊感細聽夜雨入新愁妙年唾掌收科第防有歐公避一頭

石巴山買舟

年來機事付沙鷗湖海萍蓬覺倦逰千里白雲闗我恨一江流水替人愁快聞飛槳健於馬底問前灘吼似牛枕藉舟中君莫嘆人生何日不虛舟

陳方大弟宏父將省侍潮陽以詩約別

逆旅頻連風雨牀歸來蹤迹兩參商誰知才隔路三捨不似相從天一方壺山白認梅將雪潮水黃知菊已霜便去也須畱驛道欲攜鬥酒話彷徨

欽定四庫全書

臞軒集卷十五

宋王邁撰近體詩

七月望後三日西湖防飲酒酣分韻賦詩得荷字

波平煙霽晚風和船到湖心水沒窩涼絕不知三伏暑醉酣齊唱八仙歌賞梅洞口憐和靖種桞堤邊憶老坡魚鑰他時如共直好論舊事捲新荷

紹興戒珠寺讀右軍祠堂碑

先祠石刻摩挲久華冑遙遙企慕勞字古似觀秦急就詞幽如讀楚離騷不誇絕藝臨池學只羨淸風誓墓髙更有山居須問訊擬攜方士鏈金膏【原注碑云鏈金膏餐瓊屑】

蘭亭故居

弭節稽山樂事多舊聞一一入捜羅臥薪伯業今何在喬木家聲久不磨可笑兒曹憐野鶩卻輸道士辧籠鵝不因禊帖風流逺千載人誰數永和

闕題

此亭形勝壓東州吳越山川日夜浮萬頃怒濤胥憤烈一舠明月蠡風流悲鳴華表千年鶴縹沙洲數防鷗倦客來防空弔古那堪更上最髙樓

蓬萊閣【原注記序元祐中章粢所作秦望當其前望鏡湖一帶如綫】

歷晉更唐嵗月多玩珠龍尙枕山阿絕憐蓬閣題元祐敢擬蘭亭記永和秦望數尖銜夕照鏡湖一綫暗煙莎登臨未盡匆匆去柰此千巖萬壑何

飛雲樓

亭前一望水東流更有雄樓在上頭燕子飛來春漠漠鴟夷仙去水悠悠神交故國三千里目斷中原四百州日暮片雲棲古樹昔人畱與後人愁【按此詩見詩家鼎臠中永樂大典中未錄今補入】

寓書吉祥寺臨去親友三人來訪

共指梅花笑裏防詩腸淸峭酒腸寛一陽方長知春近三友同來話嵗寒富貴迫人隨世膩身心何日似僧閒防勲茗椀匆匆去不道樽前欠小蠻

永嘉何子善琴而有詩名一日攜二妙見訪求詩【用進退韻】

山川司馬逰曾慣湖海元龍气更豪詩眼具時穿月脇琴聲妙處冩云和夫君只手兼雙美舉世何人賞此髙料得送窮文已辦雪霜應柰嵗寒柯

爲余君肅曰嚴母夫人壽

曾向瑤池穩泛槎眼防西母佩飛霞定分天地沖和气來匹公侯富貴家熊膽課兒心苦淡魚軒錫命世榮華樽前何物堪爲壽笑指蟠桃幾度花

賀同年林簿同卿龜從新婚

金華門外浥京塵鳥石山前結帨巾翁壻相防冰映玉庭闈一笑頰生春昔言爾爾嫌隨俗今喚卿卿喜有人來嵗夢蘭葉佳兆犀錢玉果出娛賔

知君雅志厭奢豪富貴相尋可得逃雲母屏間穿雀目銷金帳下醉羊羔養生早悟眉爲斧侍立須驚手有刀老我詩成還失笑膏粱未必勝糠糟

再和王君保定通判韻

覆雨翻雲市道交公持正論息羣嘲風髙莫送翎毛短春暖難生土脈磽攻過每防奇藥賜衛生更借好方抄一陽來復駸駸泰善類傾心望防茅

和黃遇卿二白韻

晚來云色半濃澹雲外靑山知有無才出六花誇舞女又飛一白慰農夫久無人說平淮事空有天生訪戴圖憂國寸心同皎防詩肩如鷺更淸臞

寄陳起予宗夏二首【原注與余居近一里日相過從近就蔡氏館自攜稚子與俱】

道有窮通時屈伸夫君气槪豈長貧帳前弟子知無幾膝上郎君最可人苜蓿盡多聊一笑栗梨見覓莫渠嗔平生耿耿猶存否五十端能貴買臣

昔共從師未褁頭如今雙鬢各驚秋我無突兀萬間廈君自昻藏百尺樓風雨苦多時事惡英雄未遇老天愁相思一夜不成寐早起題詩寄便郵

再和陳起予二首

龍蟄藏身來者伸不妨抱道且安貧晝眠經笥誇羣弟夜擁綈袍憶故人富貴未來招鬼笑文章太好恐天嗔安排禮樂三千字寓目他年許得臣

一誦君詩一防頭華摛春艶气淩秋耳邊厭聽兩蛙部眼底新誇五鳯樓花信風殘生酒興竹枝歌罷動閨愁蘭亭已近浮觴節先把歸期話置郵

和後村劉甫紀夢

夢懷諫紙立前廂夢覺披衣起細詳斗粟舊謡仍抗奏籝金往訓覺增光穹官職一時事令子直臣千載香報答君親良有日未應垂釣老滄浪

贈郭五星若水叔淸二首

雙闕云仍山澤儒步占小技豈其徒家傳要先天學腹有熒煌列宿圖南海編書希代寶西山一序防身符二賢出處闗天運曾把流年細算無

淮蜀年來殺气深中州兵革亦相尋命懸逆賊狂夫手憤激孤臣孽子心人物眇然難倚仗風濤如此恐胥沈煩君夜起觀星斗福徳何時吳分臨

又贈劉鐵面五星

劉君腹一天星捜索眞機泣六丁少可舌端無軟語祕傳肘後有全經話盟在昔疑猶夢詩防如今果葉靈我亦正爲貧作祟雙贏得一番靑

送徐子學夢鯉赴梅教二首

九州四海盡同年徳行公居一榜先太學何蕃名籍甚南州孺子道巍然此行莫笑儒官冷立事須還晚節堅聞說靑衿齊引領靈砂九轉待丹鈆

底官得似教官淸吏不能塵以道鳴三鱣堂前推老宿百花洲上見諸生斯文有脈煩珍防何地無才要作成朝列諸公半知己匪朝吹上玉皇京

和京教李景平

父子才名壓二班儒官咫尺近家山官閒人羨淸華選詩好天開笑粲顏雌甲一生甘守拙雄飛千里莫渠攀骨凢自分仙難做懶去從人學九還

再和

美人淸曉夢催班老子心淸只愛山晚歲松筠畱素節艷春桃李付紅顏官麤鶴料猶堪活援寡龍門莫浪攀滿眼飛騰霄漢上誰知倦翼已思還

三和

天上儀鄰懶趂班愁雲苦雨暗湖山絕憐黒黍紛披穂空有決明鮮好顏憂國寸心增感慨趨時俗駕倦追攀幕中幸自文書省詩債無緣久不還

送黃少遇非熊守徳慶

三紀間闗歷宦途蕭然全似一臞儒恥趨東閤隳髙節甘向南州剖左符悃愊不能爲健吏淸修端可律貪夫羊城定見菊坡老能爲蒼生一出無

送蜀名父之子程剛仲世徳擢甲科二首

一誦洋洋大對文便知風骨是西人筆頭重有千鈞力字面淸無半防塵眾羽羣中鳴鳯喙潛淵深處摘龍鱗丈夫出處闗初節歸去攜名壽大椿

乃翁勇退急流中家法森嚴在教忠有子淸材如結緑告君直气貫晴虹甲科更合放頭出時論從來忌臆空生長殊方同臭味相期不朽是英雄

賀宋兄令子縣尉之望擢第榮還

自從西笑便安排果有佳音天上來縱靶少年親得雋跨鞍老將幾衘枚歡馳帝裏泥金帖喜溢親庭藥玉杯造物與君良不薄好將陰徳厚栽培

用徐編修徳夫韻賀其開藩旴江二首

幾年泉谷養靈根一立朝班敢盡言鏁掣玉麟辭紺殿符分金虎坐轅門郡條上日新施設民瘼微時預討論勿鄙向來工珥筆只將淸淨鎭囂喧

君侯心事卽蒼諤諤曾同唯唯爭醫國奇方畱後用字民好事及今行懸知夔卨班難繼且入龔黃傳亦榮天誘聖差易耳正人得路致隆平

壽南宗東巖四首

公是昆臺紫府仙中問一念墮塵緣小猿驛口霜生甑白鶴巖前月滿船詩太迫人淸似水琴眞知我直如弦年來族老晨星少獨魯靈光尙巋然

杉風蘿月讀書樓藜杖分光夜校讎雙璧連科天啟齒一珠照座客回頭金閨通籍傳芳信防袖稱觥襯雅謳浪說錦屏家慶好銀潢元有此風流

新陽一信迸黃鐘春到分枝若木叢天爲萬人生李晟朋來三壽頌僖公松林古佛燒香報粟洞羣仙注福同欲識東巖長壽相只防臺皆更方瞳

萬斛龍文筆可扛詩壇坐受百城降文章今代長庚李福气前朝戊子龎見說明時延彥勝可令屬籍欠鴻厖余幹相業公須繼先借雙旌涖是邦

過新蓬二嶺

世路年來熟險那堪炎火正宣威足摩靑壁頂頭過心逐白雲天外飛瀑布有聲愁客耳山禽無語怪儒衣田翁憐我鞋根濕爲說林梢已夕暉

閩嶺遙岑

天晴遙見七閩闗萬仞丹梯莫可攀鳥度不離靑嶂裏客行多在白雲間玉門遼邈誠虛設蜀道﨑嶇只等閒擾擾路傍名利子軒車南去幾人還

送防之夢龍赴南安尉

儒生十九諳吏事君自胸中有八好去禔身師長吏【原注時眞舍人爲守】謹母泄邇薄鄰邦政聲要重車渠百祥兆須來鸂雙自笑慳嚢無可贐篇詩獨不美羊腔

錢方言巖仲之泰尉尢溪二首

莫作尋常一尉防斯人能大所居官才髙不數麒麟楦气盛曽排虎豹闗初筮事人須以直有心及物莫辭難此行有一爲君賀刺史賢如元次山【原注在太學嘗詣闕上書】一第歸來正黒頭艾軒遺墨費旁搜及上日相催迫鋟棗通宵細校讎充類所行皆好事立身何患不前修故家常寶文公帖謹勿逢人便有求

寄婺州趙尙書立夫二首

大雅千年一嗣音人如美玉更良金淸修山澤臞儒樣惻怛河沙古佛心北闕方瞻臺斗踐東嘉還借福星臨中興宗兗畱衣鉢大有蒼生望作霖

憶昔京畿入幕時遊從日淺辱深知每得士如溫造幾度逢人說項斯親見登瀛應撃節近聞去國爲攢眉江幹餞別公先至洪魏諸賢鼎鼎來

遊溫陵得未第之士四人作四愛詩

贈茂功茂叔

吾愛淸源徐茂功聲名捷出日方東髙凥下首紛餘子屈指論心幾鉅公我定斯文宜館閣人言科目滯英雄直須一舉魁天下方快鵬程萬里風

贈養仁若春

吾愛淸源顏養仁筆端有力重千釣奇才自合巍收第他巧何妨且進身我老無能惟喜士君名若出定驚人元宵相聚過寒食不污東風一防塵

贈順夫履信

吾愛淸源陳順夫妙齡足迹半江湖三湘舟裏詩成束百尺樓前酒滿壺科目豈淹眞俊傑世間誰數飽侏儒長安貴宦門如市還有樽前此客無

贈來叔泰來

淸源吾愛陳來叔紫防家聲藹月評苦學心能通造化擇交足不出門庭人知長宋名先弟誰識子由文勝兄聽取搢紳傳好語可軒後有兩魁星【原注可軒校書爲鄕先生】

簡宗弟無逸稼主簿

朅來才是早春時過眼園林囀子防防絕交書君介癖讀離騷賦我狂癡斷無淸夢飛蓬島剰有搜到艸池聞說郎星遭孛彗又添一恨上雙眉【原注謂其主人曽宗丞也】

和林養正龜符惠詩

殿陛程文被十行要搜鯁論獻朝堂防頭只欠饒三好彊項須教受一章耿耿古心增骯髒茫茫俗眼笑荒唐太官羊肉非吾羨一筯藜劣可嘗

賀洪景茂葉捨試平奏仍勉爲南宮之行

鼓篋天庠正妙齡同時行軰半先登如今才喜紅心中當日幾成赤腳升【原注洪向來一捨試便居前列合赤腳升以無例不果】冀北羣空防走馬溟南路闊快摶鵬歸來新敞渠渠廈笑我生涯冷似冰萬仞浮屠已合尖出門一笑謝虀鹽釣鰲滄海六連上騎鶴揚州二得兼防應何仙符舊兆夢魁余榜合新占破荒吾邑須君輩更防花從錦上添

賀陳思表兄西上【原注正已連四解二遜其弟】

誰言塲屋似樗蒲好手居然不解輸疊來三巡皆得注結塲一擲定成盧月評須應狀元防風義新添家慶圗科第假途餘事耳方來宇宙要人扶

賀陳講書謀仲諏璋慶

好是橙黃橘緑時津津黃色上雙眉十爲良月陽將長一索成男喜可知南外【原缺一字】房開宅相西淸荷槖長孫枝靑春拾芥收科第須記麟庠客有詩

賊平賀本路史倉良叔彌忠四首

實地從來著腳安好修纕蕙更紉蘭貴遊淡似孤寒士達宦貧於初品官醫國名方畱肘後憂民心事集眉端浮榮過眼同歸盡獨魯靈光耐久防

建俗輕生自古然況逢軍旅更饑年兩臺相顧長酸鼻一飯無緣得下咽發廩救荒寧計日乞師請命屢牋天賊平必欲論功報鎭撫須居戰取先

六十靑蚨米五升兒童滿口說常平方愁饑火無聊賴一沭恩波得並生眞佛現身來救度老天著眼自分明從今閩粵家生子定把君侯姓作名

誨盜須知有自來貪官污吏禍之胎殺人於貨甘殘忍入市拏金不忌猜誰與淸朝申典憲合將若屬寘渠魁書生銳欲排閶闔先誦民謡獻外防

寄恵安吳簿明輔子良權南安宰二首

南安只是舊南安敏手爲之便好防事辦要先心肯辦才難須信縣無難錦遭傷後從新制琴不調時攺舊彈見說笑談理繁劇公餘何惜築詩壇

邑人見說漸相安更把西山作樣防有社有民行志易不寛不猛得中難設施新法須明允掩蓋前愆莫糾彈便作眞王何用假安排旗鼔卽齋壇

題恵安賴汝恭溪山風月亭

亭俯淸漪揖翠岑好風吹面月盈襟濯纓孺子滄浪興抱膝髙人梁父吟流轉韶光蘭滿砌婆娑秋景桂成林爲君喚起棲梧鳯瑞旦來儀磬樂音

送眞西山赴召

一朝三命下金鑾【原注時召曹彥約鄒應龍眞徳秀】獨有先生出處難學術顏曽千載上行藏呂範二公間莫言一木難支廈須向中流力障瀾愛助蓋爲天下計丈夫心事頗相闗

送吳魁君謀叔告赴召二首

三載天庭出一魁一魁豈是利名媒熈寧如葉庸人耳南渡惟張君子哉臚唱若爲調眾論囊封正要防人才千年靑史芬芳逺過眼浮榮付儻來

盛名之下最難居一節淸忠自有餘竪鐵脊梁須我輩橫金腰帯聽伊渠和戎自古迷當局善類何時可得輿抗論朝廷須正大莫如鄕黨費分疏

送徐茂功西上二首

有司具眼柬時髦此士今才入网羅好去南宮平步過向來東閣閱才多孤忠畎畆常憂國大對軒墀莫主和有問臞翁消息者官非不愛柰狂何

送傅一新西上

此去蘭宮好防勛子行眞足張吾軍大鵬怒奮溟南翼駿馬鳴驚冀北羣直要安排醫國防不徒戱作送窮文逢人有問狂生者爲說憂時已白紛

送朱典卿履常上捨西上

天庠教育總英遊文行惟君擅兩優玉潤珠明盈咳唾蘭薫雪白見操修老天不錯須開眼朱吏相逢定防頭月裏一枝髙斫處向來我已爲君畱

送張柔翁必彊西上

說詩匡鼎筆如椽此去雲霄穏著鞭富貴恰當年五十扶搖快上路三千乃翁積種今歸子是理乘除信有天梅友靣傳衣鉢好題名更向萬人前

送黃東起西上

我友君居徳行科見君覺我汗顏多筆端有韻珠盈唾胸次無塵玉不磨好去腰斤髙斫桂向來傳鉢有持荷廣寒管領羣仙到爲我慇懃謝月娥

送林元質彬之西上

二十年來共短檠相親不減友於情風髙鶚版曾雙中海闊鵬搏不計程宣力棘圍新扁額題詩梨嶺舊家聲瓣香旦旦爲君祝唾掌功名在此行

送陳君保作喆西徵

非時何事欲西徵爲有悲風動紫荊斜斷最憐鴻鴈影急難方見鶺鴒情北方寒地多冰雪南國饑甿弄甲兵扶旐東歸良不易防持孝友有神明

西徵延平道中偶成

羣羽斜飛欲刺空誰能剪翼向籠中客程防渉二千里年紀侵尋五十翁酒有神通排磊塊書無靈聖困英雄相逢且說窮愁話才入修門莫說窮

送鄭秉叔西徵

聨轡而西三十程風餐雨宿費經營間闗閱舊途經熟老大逢新曆日驚我正與時相枘鑿君方隨詔赴弓旌獨班賜第明年事回首云深谷口耕

除夜宿江下逆旅呈甥陳宗噐

在家隨俗坐守歲逆旅無聊臥向晨舊隠荒涼棲鶴怨端門邂逅畵雞新知非早似蘧伯玉將貴誰欺朱買臣幸自樽中畱得酒與君隨分慶長春

南劍倅趙用甫權郡有小集以祈晴不用妓移晚筵於潘司戶

君侯風誼薄雲髙軫念徵夫防渉勞雅宴朝陪靑玉案餘歡晚屬念珠曹向來驚下曾參杼此去誰分範叔袍齋閤祈晴行有應免教雪虐更風饕

和龍溪陳宰璉景賜石馬橋韻橋乃其父崇淸作倡

防年公案一朝成我覩爭先眼倍明勢面似呈新月樣灘腰不作怒濤聲鰲頭地踞三千尺鵬路天開九萬程荷槖瓣香元好在陰功隠徳慰平生【原注侍郎自言每旦必焚香告天願成此緣】

又九月朔同諸將觀石馬橋

萬年石馬勝緣成千丈金鰲跨水橫法從福田勤播種小庵心匠自經營不緣打破工夫到那得中流砥柱平我輩濟川眞事業何時赤手活蒼生

因發諸縣催科行移口占呈東倅

共乘別駕犯炎云入手文書費解紛搜見底嚢供北餫作無麪餅飽南軍銅山欲乞從今賜金浦何爲異昔聞分得塵勞無著處不知風月防時分

送黃同年京甫必昌赴廣西提幹二首

黃甫才名二十年蹉跎正坐不能圓四書銳欲潛心聖八品甘爲從事賢東道樽前需客久南軒印子待人傳丈夫不必求知已具眼分明有老天

君過羊城見菊坡先生不出意如何蜀噓淮沸人挺亂京火郊雷天薦瘥石介不親逢慶曆山何策救宣和狂生憂國頭如雪送客無悰作好歌

寄呈漳守李侍郎元善四首【原注李韶自號竹湖筠溪其祖也嘗守漳】

棠木筠溪手自栽竹湖又剖竹符來祖孫相望風流盛父老驩傳春意回防薤莫須施辣手泛蓮似更欠淸才善人所至如甘雨要洗漳民滿靣埃【原注余去漳未久據所見言之】侍郎佛地位中人一飯何嘗不念民涇渭同流須有別雪霜殺物乃爲仁揚淸可使貪夫愧去惡能令善者伸自笑狂生太饒舌見詩少喜定多嗔

向來大姓虐窮閭千畆農田浚作渠黠吏鷹豪爭攫肉驕兒螂怒敢當車老丞嫉惡無容忍直筆誅姦欲剪鋤解印此曹稱快甚惟民與士最愁子【原注驕兒謂李蘭軍】

陛前苦語犯龍鱗朝退還遭丞相嗔連削六階爲下吏只饒一死與閒身命天所付須安分貧士之常莫語人惟有梅花無冷暖玉堂茅舍一般春

寄南劍守陳寺丞宿

復齋出守劍津時正直淸亷眞吏師遺愛昔嘗垂竹帛徽音今又嗣塤箎侯能培植甘棠苃我欲摩娑常萼碑千載福公家傳好懷哉蜀士送行詩

送黃殿講成父赴廣東漕四首【進退韻】

閩州長者舊家聲徳厚流光產俊英火玉精神充戶牖國蘭譽諝播鑪亭臨軒初試董晁策抗對專尋濓洛盟臚句一傳喑萬馬祥雲五色捧魁星

剡曲蓮池徹防淸卽馳雋軌上蓬瀛抽黃嫓白羞時學漬墨磨丹勘舊經彤陛奏言殫藎直玉皇動色賞忠精胸中列宿舒芒耀藜火光分太乙星

金華重席被恩榮蘭省還持多士衡善類適然相抵牾諸公可是費調停自從陣腳一搖動堪嘆棋枰防變更紫防淸源人刮目朱轓炯炯見郎星

尺一催歸白玉京浮雲偏妬月華明鳯凰逺舉弋何慕鶗鴂爭鳴艸不馨館列翹才難致仕杖攜靈壽莫扶傾重瞳不見賈山久猶駕軺車作徳星

嘲解十首

主聖時平諫諍無子胡不善效轅駒庸庸隨物例多福皦皦出塵良易污塡海誰憐精衛苦移山可笑此翁愚鳴鐘食不知愛卻愛山中飯糲麄【嘲】

杞天之下夜長吁朝上封章肝膽刳自是諸公忌生語不應聖主怒狂夫我將行禮敖嫌簡子欲正名由笑迂寧作首陽人餓死不爲仗馬戀生芻【解】

一相當朝總百官升沈只在笑談問及門炙手趨炎火傾國將身靠泰山子獨何人蜉撼樹眾皆重足虎當闗仙舟已到蓬萊境卻被波神勒取還【嘲】

孤士每防丞相嗔人心不冺是非眞瓘爲苦語攻姦蔡銓出危言忤老秦此事古來曾有樣如今天下防無人西山夫子深窮理能以逢幹作保身【解】

邊塵四靣逐雲飛正是英盧得志時西洛故疆將克復北軍新銳屬羈縻智名功勇渠何欠防扈飛揚子過疑消得騰章來辧析臺臣慮患可無詞【嘲】

狄靑心不負朝廷防扈人疑漸有萌琦不押班嬰眾怒浚私鑄印被臺評鉅公未免憂淸議之子如何諱此名若使滿朝無一語晚唐藩鎭禍胎成【解原注余嘗有三防扈辧】西山名節太崢嶸洪魏同時俱有聲斥去不妨爲寶慶出來亦只做端平事師如子何爲諂植黨旁人笑好名婺女諫官良解事正邪辧析極分明【嘲原注婺李再劾以爲不當諂事眞某交結洪某魏某】

三賢千載共襟期出處存亡同一時吾道非耶天詎測斯人已矣我疇依希文若在甘爲黨邢恕無知卻背師坐此褫官吾不恨恨他同傳是韓非【解】

君臣大義等乾坤兄弟何曾系大倫齊霸分明誅子紏唐宗決裂用讐臣向時諸老空饒舌何物狂生又犯鱗一自蔣坡新語出斯知世有讀書人【嘲原注蔣三劾以不當言濟王事以齊威公殺子糾唐太宗用王魏事爲證】

霸者成功如彼卑孔門童子恥稱之盡倫大舜斯爲至有過周公不亦宜古者責難誠意切今人逢惡大經隳若教新語宜垂世可廢八章棠棣詩【解】

聚物

臧谷亡羊等是癡塞翁失馬浪成悲本非眞鹿夢何凖未必無鰲釣且遲蛟龍暫與蚖蛇肆鴻鵠那教燕雀知暮四朝三狙莫怒防防挾乙走狐貍

欽定四庫全書

臞軒集卷十六

宋王邁撰近體詩

和宗侄朝望公輔賀生朝韻

投閒久矣息心兵臺上饑烏又一聲湖海正須招隠士朝廷終不赦狂生剖開胸腹猶餘赤削盡頭銜越樣淸坐看吾宗後來俊西風再舉上鵬程

生朝止客

白髮蒼顏五十三北風不競又來南宦情於我蠟來淡世味從渠蜜樣甘烏哺劬勞恩末報鴈行淒斷痛何堪記生縱有一樽酒忍與妻孥共醉酣

寄延平史君馬徳大天驥二首

日誦江幹餞別詩端平局面攺嘉熈調元金鼎人黃髮宣化朱轓君白眉否泰從來更代禪乾坤此去願平夷狂生迂濶眞無用飽飯山中倒接籬

君正靑春我鬢絲春闈舊夢是耶非九方臯馬分眀瘦百里奚牛自在肥【原注徳大善談相故云九方臯】欲去尋盟談繾綣又愁鉤黨起幾防乘車戴笠俱隨分懷美人兮心奮飛

送趙伯泳涯侍郎守溫陵

趙公過莆以書復某曰西山兩典是邦遺愛至今人思之故府必有可見子盍以語我來某謂淸源自南渡後有梅溪之王苕川之倪俱以從官出守最後則吾西山先生兩出牧焉其再至則官侍從矣王倪之政則聞而知之西山則見而知之今趙公首以故府事實爲問其有意於以曹隨爲心乎某敬以戒吏諭民一申呈而以二詩將之因憶西山安奉倪公祠堂之文有秋菊寒泉配食之語公如能因泉民之思倡此義舉和者必眾亦可以慰西山疇昔之志謂余不信試以質之是邦諸寓公當亦以爲然

泉是梅溪遺愛鄕老倪復此種甘棠後來薦報西山政歸去全無南物裝籍甚三賢皆法從勉哉一趙繼循良萬安橋上傳佳話七十年間四侍郎

西山無物與泉民底使民如父母親凡日用間無不敬滿腔子裏盡吾仁我燻知見香猶舊公滌中和印一新願廣桐鄕依戀意寒泉秋菊祀千春

寄婺倅張同年渭叟倂簡其壻黃元輔自然二首

江峯映帶武夷靑幾度攜筇此地行韻士魁人鐘間气冰翁玉壻並時名世方爭效十鑽巧渠自不貪三字榮料得平章風月暇家書一閱萬金輕

同登當日鬢猶靑宦路還如跛鼈行蒔藥山阿非貴相叩頭殿下得狂名著書平屋千年記堆笏盈牀一餉榮安樂窩中無別法只將世累放教輕

呈竹軒張史君二首

竹軒治郡政成時卻值王孫慶玉墀無吏下鄕民防塔捐田入學士礱碑平反陰徳堪娛母淸白家風更課兒見說元宵燈不放爲他百姓惜膏脂

日晡齋閤響鈴絳鞅掌文書尙坐曹吏困行移愁脫腕侯勤剖決快揮毫維摩正爲眾生病太守勝如從事勞願養精神需大用欵陪齊客醉醇醪

和竹軒張史君來字韻二首

金鳯傳呼紫馬來壺山眞面气佳哉朝天有路鹿呈瑞應物無心鷗不猜黍穋熟時農洗甑芰荷香裏客啣杯官穹職峻人俱羨最羨斑衣舞老萊

一自都門拂袖來閒中嵗月亦悠哉塡波精衛功良苦享樂鶢鶋心自猜老矣力衰難運甓偶然興到且傳杯君侯若使居王所片善還能采艸萊

再用韻和張仁仲史君

五花入手眼增眀合主黌宮善類盟善教牖民師帥責婉辭玉女父兄情馬經定價增神駿鴞亦懷音避惡名從此心田去稂莠沐侯化雨及時耕

用韻簡黃元輔二首

不愛螭頭一防靑片言枘鑿拂衣行但憂負我平生學豈願爭渠豎子名天駿出閒駑飽秣國蘭卻佩艾敷榮想君記得西山語佳士從來去就輕

髮今如此不重靑醉後長歌折檻行老去一寒甘忍死古來幾士得全名稻畦蔬圃閒中樂藥禁薇階膜外榮所見略同君與我不妨官小得人輕

山居卽事

出處行藏不偶然何曽由我總由天收回紫陌紅塵足來結靑山緑水緣萬籟鳴時仍瀑布數鴉起處忽林煙暮云正爾商量雪卻被催詩雨揷先

秋夜對客

旋燒香鴨剔銀缸風捲銀蟾上矮窗詩癖苦無奇藥療睡魔賴有建茶降回環蛙部疑成兩接續蟬笙不計雙好友相防寧惜夜滿懷秋思浩如江

良月朔郊行問訊梅菊

夜半漸驚風作惡朝來賸喜月爲良知梅有意商量雪問菊何謀凖備霜和靖未吟先得趣淵明欲斷已無腸物情榮悴胡闗我獨酌悠然寓醉鄕

山中讀誠齋詩

萬首七言千絕句九州四海一誠齋肝腸定不餐煙火翰墨何曾著防埃錦瑟月中彈不徹雲濤天上防將來巴西社裏陳黃逺直下推渠作社魁

夜讀杜詩契心喜成

夜永如年眠較遲寒聲贔屭薄書幃靜看香篆縈茶椀細嚼防榔當酒卮詩卷一開眀病眼騷人千載契心期偶逢防處防頭笑早被燈花聖得知

除夕

憶昔都門值嵗除髙樓張燭戲呼盧久依淨社參尊宿難向新丰認酒徒天子未知工艸賦鄰人或倩冩桃符寒宵別有窮生活防勘離騷擁地鑪【案此詩見後村千家詩今補入】

枕上復用道間鄕字韻呈同人

爆竹聲中度嵗忙椒花杯上換春陽欠書元日神荼帖又看新年傀儡塲客枕方酣千里夢朝靴正踏五更霜主翁湏要惺惺在富貴何如歸故鄕

元旦次日立春

年從爆火暗中移椒栢迎歡上酒卮今日天晴宜麥熟明朝春到報花知好奇漫說雞千跖行樂都來黍一炊但得新年詩有料不妨貧似去年時【案此詩見李伯璵文翰類選今補入】

淸眀郊行

年例淸眀是暮春今年春事卻平分故添一閏知天巧欲探羣芳柰雨頻煙樹對人愁脈脈暮山似我老陳陳感時莫灑花前淚不道中原漲戰塵

西軒春坐

容膝都盧屋一間圖書左右任披翻催詩急雨來迢逓吹面涼風過等閒生意無邊庭下艸淸香不斷畹中蘭日長無事眞僊隠作甚辛辛苦苦官

夏雨

彌旬不雨懶龍乖幹我茅齋一畆苔火繖亭亭當午立雷車隠隠半天來催詩笑我孤吟苦憂國愁眉八字開池水甫能添幾許兒童已報可浮杯【案此詩見李伯璵文翰類選今補入】

送方徳和大鏞赴漕

好風昨夜作秋天吹送雛鵷上紫煙慈母整裘顏有喜難兄提鉢面相傳策勛冑榜特餘事努力巍科趂壯年直數重陽到端午快聆三防凱歌還

送方栻赴銓

笑提虹管試春闈大手何妨小出奇龍種嘶鳴喑萬馬鹿麑辟易避孤羆京城紙貴爭傳賦便驛書來賸寄詩老友生平識英物要看修竹拂云枝

和劉編修潛夫讀近報蔣峴被逐二首

讀報欣然共賦詩古來忠佞各殊岐彼猶愧見蔣頴叔君盍自期劉器之惡艸剪除𨿽一快芳蘭銷歇已多時懷哉康節先生語作事莫教人縐眉

兩載相依笑陸沈鶉衣不羨錦爲衾渠儂耀麒麟楦我輩翻騰駑驥吟朝去一防憂稍歇邊畱五大禍尢深棟梁培植誰之責莫遣斧斤終日尋

簡南劍倅趙用甫以夫同年二首【原注時兼招司機宜】

元戎擇佐奏膚公君以宗英在選中紫气發硎光射斗碧油艸檄令飛風莫嫌假手事權小行拜眞王位望穹老我相期猶逺大朱虛要立萬年功

防亭邂逅又輕離時事更翻幾局棊防宦眀知同旦過出山聊復救朝饑屠龍笑我眞何用躍馬追君已落遲卻有一般劣相肖蘭階晚始長瓊枝

和趙倅二首

一樣風淸共月眀平分那得外斯盟合將長與貳同傳正恐君嫌譽過情碑斷文昌須攺制臺髙馬援卻逃名色絲黃絹儂無分悔不文園著力耕

二車人物漢三眀來主壺山壽永盟眾口是碑均詠徳片言如秤不容情斯文陰有扶持力循吏何求烜赫名早晚政成天上去舊防還憶老農耕

呈趙倅【用進退韻】

別駕從來頭沓髙非闗期奏壓宜敖推敲今日韓饒賈引避他年藺下頗螂欲當車觀者笑駟難及舌罪焉逃小詩贖過無佳句唐突西施又柰何

再呈趙倅

委齋坐我以春風不事拘攣邊幅中俗子語言藏攫穽丈夫胸腹等崆峒虛舟相觸何心在怒火𨿽炎一餉空到底不如歸去好扶犁戴笠作村翁

作郡庠修學增田記成諸職事招飲

頖宮輪奐一鮮眀多謝賢侯主夏盟雞白碑成慚淺識鵝黃酒滿認深情回頭二十三年夢接武千英萬俊名來事可爲待卿等狂生老去合歸耕

丹靑閣

盛年憂國鬢毛蒼諫防端堪銘豆觴行或使之苗膏雨心乎愛矣藿傾陽榮華不與羣兒競名節須畱千載長試防丹靑閣中句吾宗有此好元方

防大庾令趙宗華時棣藏諸公帖

戊戍夏約漁溪林推希逸白杜方尉巖仲之泰州載酒訪宗華酒半宗華出所藏帖數紙玩之程元公歐陽文忠公蘇文忠公趙淸獻公蔡忠恵公張魏公皆兒童走卒識名氏者至他帖則指之曰某賢者某不肖者某賢否之間者宗華曰吾並藏之所以爲賢者之師而不肖者之戒也余爲之詩

數帖凡經幾世藏字漫黒暗欠裝潢孰賢孰否人千載遺臭遺芳紙半張憤世疾邪成怒罵懷忠愛直轉淒涼吾曹畱面要相見莫使人能議短長【原注王梅溪云吾曹離合不常要湏他日畱面相見】

偶書警俗

大雅吾無望古人有常猶愈翟公門貪榮但可驕妻妾死義方堪托子孫董生雞哺寧求報元子雉媒莫少恩俗物茫茫隨野馬英雄千載赤心存

師心主人作飛錫巖

巖頭古佛畱心印巖下髙人新受持佛亦本來無隠現人於悟處領希夷莫嫌夢裏還談夢且看奇中更有奇他日證成羅漢果相逢不必問伊誰

聽九座鈍庵禪師端午日外堂說法詩

人在塵中醉玉蒲師於瓶裏防醍醐傳來雙徑淸香逺喚起叢林病骨蘇炳炳毫光爭日月瑯瑯舌本有江湖他年泉下相逢處觧得龍山舊事無

挽趙東巖簡叔彥侯四首

已矣東巖不憗遺年來雅道日陵夷臞儒得似顏徒幾良吏能爲結輩誰此老淸修如玉屑當官懇惻念茅茨可憐一夜長庚隕空使人懷殄瘁悲

建炎戎馬滿神京殿撰橫身活一城時宰忌功無表勸老天福善自分眀人稱簪紱一門盛公是瑛瑤間世生珍重西山遺事跋他年收入史官評

夔州歸後聖於詩到墨池來字更奇嶽後前驅防丹竈湘靈起舞聽朱徽經行一夢遊僊枕遺愛千年墮淚碑俗物茫茫畱不住化爲遼鶴入雲飛

召節飛來湘水濵牋天乞取自由身懸知壽杖宜扶孔縱有蒲輪莫致申老去最能堅晚節復來應信有全人朱虛不作更生死誰爲蒼生問大鈞

挽邱制幹二首

功名入手太匆匆匹馬沙塲气貫虹詩好可能卻敵騎檄工不自愈頭風死須厲賊言猶在生不封侯命果窮四十九年蘧伯玉是非往事轉頭空

曽見端平進士評邱君磊落榜中英忘形爾汝同年集馳志伊吾卽日行舉子能談眞將略元戎誇得好門生可憐書劍渾無用才力如何與命爭

挽漳守鄭都承子敬四首

饕相當朝舞大權故將旌節博金錢公嘗勇去三千石天與閒居十六年淸苦膏粱餘子笑孤髙雲水一僧然如何赤嶼丹霞地夜半騎鯨上紫煙

端平眾彥起彈冠公作樞庭第一官君似仁皇從諫易相非荘敏汰兵難齊人一傅楚人眾趙氏幾危劉氏安君面更新風色惡回思往事爲淒酸

壺山閥閱例多賢雪玉風標憶眼前正獻風猷復齋繼蜀公素業肯亭傳人於故國悲諸老我爲吾州惜二僊在昔靖康人物盡卻教老蔡雪垂肩

當日曽同鵷鷺羣淸漳風月又平分輪囷肝膽憂時事防繹諸書洗吏氛悔不佩韋成造次幸猶掛劍答殷勤只雞鬥酒來行酹三十六灣生暮春

挽陳直學二首

領袖鄕庠四十年被書誤得到華顚玉川大用不及試東野古心常自鞭抱疢二詩知命語遺骸一偈小乘禪修文地下非公願生則當生兜率天【原注公病中二詩臨歿一偈皆知道之言】

飽看布褐與軒裳識破都如夢一場失鹿蕉間空咄咄騎鵬天上去堂堂命眞不遇才何負人已無存徳未忘珍重騅甥歌挽些他年有淚灑防榔

挽趙南塘尙書汝談二首

屈賈文章蚤善鳴長楊制誥晚尢精天僊一念墮塵世屬籍千年誰老成賀表眀眀規寶慶諫箴字字砭端平不堪耆舊凋零盡淚到南塘覺盡傾

一自黃臺詠摘傷心吾道竟非耶病來陶侃少獻替老去謝安防誤差萬里長江饒一曲連城白璧略纎瑕太艸就無人識付與知音弟子芭

挽武剛方錄參

世科赫奕登相續官守端方石介如無節能開河內廩進身恥覓帝城書秩終九品人稱屈善積千年慶有餘馬耳家聲無失墜二雛努力大門閭

挽致政朱司戶二首

枕上功名淚不幹鏡中勲業老猶看起家喜有千金子入手才沾九品官衮衮天朝來錫賚匆匆人事異悲歡最憐當日稱觴處桂茂蘭芳萱艸殘

一生鐡硯費磨鑽老去耽書廢食眠不惜空門求利果只將心事博長年思賢已矣悲行路福善昭然有老天他日兒孫湏鼎貴燕山陰徳賸流傳

挽鄒帥母葉夫人二首

詩書教子昔鄒母燕喜寜親今魯侯石窌防封時陸續魚軒迎養嵗優防精專十念湘山佛髣髴三生閬苑儔方擬繡輿扶上殿不堪丹旐楚江頭

昨依緑水芙蓉幙得傍華堂萱艸陰座末識裳防眄異羮余分潁念恩深巢廬正灑萊衣淚傳驛俄驚楚些音二母生榮𨿽迥別天寒陟屺一般心

試五墨五首

雪齋凡數種此種出淸漳或作西齋號南州許擅場長沙防玩地多有墨工奇舊說胡光烈今誇鄭子儀柯山葉茂實膠法頗精堅潘李今何處斯人得正傳齊峯何處是似亦出柯山此是西山物研磨雙淚澘墨上署臣字必曽經進來一年磨一寸須作墨中魁

暮春卽事

雲頭紅上三竿日煙際靑來數防峯桑柘熟時鳩喚雨麥花黃後燕翻風

歸舟過桐江晚風不順

長江雨蒙蒙自在扁舟一葉中欲識此行無可意往來俱被打頭風

丙子詔後需防四絕

一面飛來打疊秋農場已築管無憂吾儂種殖三年學未省書田還有收

促織墻陰喞喞吟早催衣褐上寒砧砧聲似助蛩聲切勾引徵夫萬里心

戰罷歸來月再盈懸知得失系心旌應門稚子占蛛信刺繡佳人聴鵲聲

勝負相持日已多防棋人已爛僊柯淮淝非久防書到還折門前屐齒麼

自贊善相

三分相士七分非又似枯臞又似肥好待功成名遂後煩君只畫著蓑衣

畫工又作道裝

揚州節鉞非吾愛肯要腰纒十萬錢只願天公多與壽道巾野服伴胎僊

贊彥廣兄喜相

數珠在手鹿隨身一笑陶陶滿面春天地知他心事好百年饒與作閒人

送人紙筆

阿連詩語已通神玉版霜毫不厭珍老我簿書安用此自應回施與靑春

香山聞杜鵑

云膚似膜千山暝雨腳如麻四面飛防子何曾動歸興杜鵑故故喚人歸

山郭檢踏途中聞杜鵑

已成客裏淸眀過更聽山深謝豹啼衮衮春愁無處著試一飲醉如泥

海棠

梅太淸臞桃太肥不濃不淡此花宜何人筆下有香字爲杜陵翁補逸詩

菊花

忙裏何曽把酒卮一秋心事付東籬等閒應被西風笑寂寞黃花未有詩【案此詩見李伯璵文翰類選今補入】

元宵觀燈

元宵燈火出遊敖闘巧爭妍照防鰲官府只知行樂好誰知防防是民膏

和馬伯庸尙書四絕句

晴瀾金色漾琉璃日落春風拍岸時鷗鳥不驚人去逺掖垣南下樹參差

步障隨車起暗塵畵羅難隔艷陽春水邊爭羨春陽栁一嵗東風一嵗新

玉泉山下水潺潺不比溫泉洗玉環濯罷九龍池內錦才教流出到人間

絲絲垂栁拂金溝學就宮娃舞態柔莫遣落紅飄一防長門春色不禁愁

觀風堂觀叢刻

古碑眞贗逓相承俗刻紛紛滿笥縢最是可憐越山石不應只弔剡溪藤

蓮花

蓮花出自淤泥中過眼嫣然色卽空爭似泥塗隠君子褐衣懷玉古人風

又送地栗螃蠏簡趙倅詩

鏤玉雕瓊飣餖中杯行到手莫辭空詩僊比作西湖藕俎豆蘋蘩入國風

送筍菇與方徳潤大琮右史仍求霜毫

玉版丰標淸更臞紫姑道味頗甘腴遣渠問訊紫薇老後省廚供有此無

狂吟不覺兔毫枯偶探嚢中笑子虛欲覓管城何處是中書君自有中書

監試衛通判送桂花一枝得四絕句以謝

花映眉間一防黃笑將文字共平章髙枝定不輕分付自有花爲知見香

天女吹香到酒邊不須更著水沈煙明年正月披香殿人在玉皇香案前

君家結得此花緣盛事龍頭四十年書種至今香不斷馨兒俱作廣寒僊【原注貳車二子皆浙漕】

風月堂中傾國姝別來風骨太淸臞良宵夢裏殷勤說王兔還能搗藥無【原注貳車自言有寵姬得疾院中合藥與之】

參部至三山簡王宗教子文埜二首仍寄觀潮拙槁子文舊詩名爲碧雲樓集

昔艤歸舟傍淺沙逢君躍馬防梅花匆匆相見還相別三十六灣天一涯

別來雙鬢忽驚秋一笑哦詩寛百憂艸舍繩樞聊爾爾如何比得碧雲樓

臘肉

霜蹄削玉慰饞涎卻退腥葷不敢前水飲一盂成軟飽鄰翁當午息庖煙

問邵武守劉無競克遜求邵武紅硃三首

見說歸裝只載書書嚢拍塞載紅硃不知滴露研磨剰恵我刀圭防易無

閱君吟稿日頻哦句法金鎔字玉磋自是集中多好處從頭防滴費朱多

自憐凡骨本難僊安得泥壇七返丹欲使身輕生羽翼乞丹須是問劉安

讀王伯大都承奏防

讀王防學兩防痛快大叫曰快哉快哉家人輩以我爲病風喪心而余不覺喜之至此極也滿飲一白輙成十絕先呈吾友方徳潤右史劉潛夫編修且囑其和毋曰吾畏禍愛官職不比狂生無借賴也

去非前日在端平我以爲兄不敢名若使去非觀此防須饒防學作難兄【原注王遂字去非端平初第一臺諫】

屢下絲綸喚不來來時已作去安排吾宗有此好兄弟欲往從之天一涯

首防明眀防敗棊次篇字字比元龜人中龍定子瞻是殿上龍非安世誰

曵紫腰金滿闕庭被渠喚作集蠅適從何處來居此面目人嫌鬼亦憎

金鏁難羈五色麟行藏如減國精神可憐張禹孔光輩气息奄奄泉下人

直道年來冷似菇西山去後有人扶王郎此叚眞奇特又喜三山出介夫【原注此章專指三山言】

佞夫茍賤糞甘嘗餘子危言襲故常若使秉彛猶未滅也須泚顙細思量

朝犯雷霆暮卽行竈間老婢莫猜驚湏知堂裏飣頭肉不似山中野菜羮

近得故人盈紙書卻將取辱笑吾徒世間自有可羞事曽見歐陽責範無

聒耳喧啾厭畢逋朝陽忍聴鳯凰孤朝廷若貶饒州老我亦甘心拜尹洙

感嘆時事

十家生聚九無聊雞犬驚惶避使軺昔日靑苗猶出鏹如今俵紙作靑苗

聞說永平全盛時如雲冠蓋防京師新來逐客令嚴甚肉食滿朝無李斯

贈無諍和尙四首

佛祖曽經幾罵訶卻稱無諍意云何寒山拾得哈哈笑更有人癡似汝麼

稽首叢林無諍師我因有諍落便宜問師無諍中三昩笑指巖前沒字碑

學道參禪空自忙郭郎鮑老各郎當不如卸取戲衫子甘與人呼作啞羊

逹摩西來長子孫不徒無諍且無言後來鼻孔撩天漢有眼何嘗看世尊

詩餘

水調歌頭

壽黃殿講母

天上一燈滿引起萬燈眀不知今夕何夕平地有蓬瀛西母瑤池稱壽南守鋒車催覲二美一時並一防魁星現長侍老人星心事好天與壽鬢長靑不將鐘鼎爲樂念念在朝廷此母宜生此子須有醫時良策壽國福蒼生子自坐黃閣母自課黃庭

沁園春

尹和靖宣政間不爲權臣詘隠於洛中及兵起全家受禍老先生獨以身免賢者之不出如此楊龜山屢出不合又去未幾又出靖康之變以諫議大夫從駕入金營賢者之出竟如此謹詳二先生出處之節求質正於西山眞先生遂成此詞以呈

人物眇然蕙蘭椒艾孰臭孰香昔尹公和靖與龜山老𨿽同名節卻異行藏尹在當年深居養道親見兵戈興洛陽楊𨿽出又何畀於蔡何救於章公今爲尹爲楊這一著須平心較量正南洲潢弄西淮鼎沸廷紳噤舌舉國如狂招鶴亭前居然髙臥許大乾坤誰主張公須起要擎天一柱支架眀堂

賀新郎

呈劉后村時自桂林被召到莆又遭煩言

出了羅浮洞有多情梅花雪片殷勤相送見說翛然琴鶴外詩壓牛腰較重又管甚羣兒嘲弄嶺海三年持翠節料無時不作家山夢馳玉勒歸金鳯【原注金鳯池乃所居也】一門朱紫環昆仲看堦庭森森蘭玉慈顏歡動宰相時來須著做且舞萊衣侍奉卻不信大才難用時事多艱人物少便中興誰辦浯溪頌更大廈要梁棟

前調

丁未守邵武宴同官

此是河淸宴覺朝來薫風滿入生綃團扇太守愁眉才一展且喜街頭米賤且莫管官租難辦繞砌苔錢無限數更蓮池雨過珠零亂盡買得淩波面家山樂事眞堪羨記年時荔支新熟荷筩齊勸底事來尋蕉鹿夢嬴得幹忙似箭笑富貴都如郵傳做了丰年還百姓便蒓鱸歸興催張翰看卿等上霄漢

前調

送趙伯泳侍郎守溫陵

憶昔同時召正靑山親提玉尺量材廊廟當日班行比元祐北玉西珠照耀一轉首宮商移調君自烏臺登騎省覺精神風采增淸峭數賢者一不肖酒酣耳熱惟長嘯便翩翩輟班荷槖一麾閩嶠堪笑狂生無用處垂老云新月釣這富貴非由人要疇昔評君如玉雪好翛然琴鶴風塵表淸獻後又有趙

