

欽定四庫全書

集部三

長興集

別集類二宋

提要

【臣】等謹案長興集十九卷宋沈括撰括有夢溪筆談已著錄陳振孫書錄觧題載括集四十一卷南宋髙布嘗合沈遼沈遘二集刻於括蒼題曰吳興三沈集此本卷末題從事郎處州司理參軍髙布重校一行蓋卽括蒼所刻本也括博聞彊記一時罕有其匹所作筆談於天文算數音律醫卜之術皆能發明考證洞悉源流而在當時乃不甚以文章著然學有根柢所作亦宏贍淹雅具有典則其四六表啟尢凝重不佻有古作者之遺範惜流傳旣久篇帙脫佚闕卷一至卷十二又闕卷三十一又闕卷三十三至四十一共二十二卷勘驗諸本亦皆相同知斷爛蠧蝕已非一日宋文鑑及侯鯖錄諸書載括詩什頗多而集中乃無一首又史稱括爲河北西路察訪使條上三十一事皆報可其他建白甚眾而集中亦無奏札一門蓋皆在闕卷之中矣又案三沈之中以括集列遘集之後實則行軰括爲長書錄觧題曰括於文通爲叔【案文通沈遘之字也】而年少於文通世傳文通常稱括叔今四朝史本傳以爲從弟者非也文通之父扶扶之父同括之父周皆以進士起家官皆至太常少卿王荊公志周與文通墓及文通弟遼志其伯父振之墓可考云云其辧證甚明元修宋史仍以括爲遘之從弟殊爲舛誤今據陳氏之說附正其失用以見宋史疏舛不足盡爲典據焉乾隆四十六年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

長興集卷一

宋沈括撰

進南郊式表

臣某等言伏奉勅命編修南郊式者郊丘事重筆削才難猥以微能叨承遴選中謝蓋聞孝以配天爲大聖以饗帝爲能越我百年之休明因時五代之流獘前期戒具人輒爲之騷然臨祭視成事或防乎率爾蓋已行之品式曽莫紀於官司故國家講燎禋之盛儀而臣等承撰次之明詔迨玆彌嵗僅乃終篇猶因用於故常得刪除其紛冗恭惟皇帝陛下體聖神之質志文武之功嘉與俊髦靈承穹昊物方鬯茂以薦信而無慙人且昭明知因陋之爲恥固將制禮作樂以復周唐之舊豈終循誦習傳而守秦漢之餘則斯書也譬大輅之推輪與明堂之營窟推本知變實有補於將來隨時施宜亦不爲乎無補臣等編修到南郊式共一百一十卷並目錄一卷謹隨表上進以聞

謝知制誥表

臣某言伏蒙聖恩授臣依前官知制誥者祗荷寵光伏增震恐臣某中謝竊以敷揚格訓宣發聖謨智不足知則言有時不類辭不能逹則意有所不傳將鼓舞聖神之廣聞以成就光大之盛業如臣之比蓋不出庶寮之間量力而共詎敢蒙躐等之進方陛下發施號令作新萬物傳之無窮而羣臣之謀度宜小大一心出於並世譬之陳修疆畎之始宜得宿艾魁壘之才濫被褒庸固嘗自論而不獲退求守分未知私義之所安此蓋伏遇皇帝陛下圖成庶工茂遂羣匹起之於緯蕭之賤煦之以成物之仁兼受師言誤收謏學誓期殫力於未至終懼降材之難渝不顯亦臨上𨿽宏於徳善作汝用咎臣敢忘於後艱圖報之心沒而後已臣某無任瞻天望聖激切屏營之至謹奉表稱謝以聞

奉勅譔奉元歷序進表

臣某言數術之學素匪該明論譔之間終成獵涉臣某中謝竊以疇人翫治官事久流嵗未五更歷凡再獘正元失紀扻漏出表而不以聞有司具存畔官離次而莫之省捜絕統之曲藝得遺瞽於播精天𨿽信其難諶億不免乎屢中求駁於迎日推防之際消忽微於連珠合璧之間篾希南正之工僅免西流之失防成新率甫及終篇此蓋皇帝陛下湣墜缺之文收斷爛之學考星辰之行以求其故輔天地之化以相其宜使民知早晚趨勉之期於時無雨暘寒暑之沴將百世有所稽若豈片言可以形容始專考訂其是非終使發揮於篇目典領條奏顧匪劉歆之博通推傳序文增愧倪寛之寡陋上干震矅無補威嚴

熙寧九年謝早出表

臣某言今月初二日伏蒙聖慈特降中使傳宣入伏早下至未伏依舊者淩室頒冰方修故事百官出沐遽被優恩只荷寵休退惟震栗臣某中謝此蓋皇帝陛下施同天地仁察鳶魚當永曆之初庚軫羣心之癉暑特寛従事均賜出休伏日早歸上體聖神之防物大夫夙退敢忘臣子之愛君遂蜩鼴之私誠濯云漢之大潤至恩欲報沒齒難期臣某無任感天荷聖激切屏營之至謹奉表稱謝以聞

熙寧十年謝早出表

臣某言伏蒙聖慈特降中使傳宣入伏早下至未伏依舊者竊以初庚應歷甫當金火之剛彊先甲申恩遽荷乾坤之覆育臣某中謝此蓋皇帝陛下徳同天地施及飛潛方卽髙明之君不忘祥延之防寛坐曹之常業俾夙退以便私出於上聖之至恩非若昔人之自受従事鞅掌未申補報之勤退食委虵更沐優容之賜罄孤忠而自效誓隕滅以爲期徒貫至誠莫酬洪造臣某無任感天荷聖激切屏營之至謹奉表稱謝以聞

除翰林學士謝宣召表

臣某言伏蒙聖慈差左班殿直充翰林待詔董士隆至臣所居奉宣聖防召臣入院充學士者使人卽命昔常待天下之才詔節所加固已孤朝廷之望上惟異恩之難報曽莫寵數之敢懷臣某中謝伏念臣起身至微涉徳未防無良質以受學従下習以日污一紀従師訖無一業之僅就十年試吏鄰於三黜而偶全未能捽茄苟生歸老壙垠之下尙將亹浴自勵起觀禮樂之興固嘗疾沒世而無聞況當大有爲之盛際日懼危微之易失未能肯綮之不嘗一對燕間顧塵泥而已失驟更焚使傳羽翮於將衰地兼兩禁之要華職總三曹之防蜜禮逾常分徒知儒者之至榮官惟其人敢冒【闕】之所畏此蓋伏遇皇帝陛下範圍二極紀綱四方被日月之光蒙瞢爲之有用因天地之化修翺得以成材過均雨露之濡覃及鳶魚之察恩榮至厚避托無従在於論思已迎知其有負惟其中悃私敢必於異時圖報之心沒而後已臣某無任感天荷聖激切屏營之至謹具狀奏以聞

除翰林學士笏記表

新授翰林學士朝散大夫行起居舍人知制誥權三司使編修內諸司勅式詳定重修編勅長興縣開國男食邑三百戶賜紫金魚袋臣沈某伏蒙聖恩授臣前件職及差遣者祗膺渙渥伏積經營伏念臣諸生起家白首待詔一日之遇望淸光於交防之間再閏未期預俊逰於復門之召如臣忝遇自昔難逢仰惟天地之過恩思效涓塵而無術此蓋伏遇皇帝陛下深圖宅俊兼逮芻萊遂容曲微濫被題飾罄一心而謀報盡玆世以爲期臣某無任感天荷聖激切屏營之至

除翰林學士謝勅設表

臣某言伏蒙聖慈以臣入院賜臣勅設者外饔視徹宿陳彤防之間光祿興觴盛張金鑾之下榮觀駭於眾目異數鐘於一時臣某中謝此蓋伏遇皇帝陛下雨露均慈陵阿將意涵濡至徳盛禮極於百籩崇飫多儀禦恩過於三嘆徒竭飛之志莫酬覆幬之仁臣某無任感天荷聖激切屏營之至謹具狀奏謝以聞

除翰林學士謝賜對衣鞍轡馬表

臣某言伏蒙聖慈賜臣衣一襲金腰帯一條銀鞍轡馬一疋者司服在庭校人致命被眷私之安燠傳顯飾死之有階非沒身而不已循踐此語灰粉爲期臣某無任瞻天荷聖激切屏營之至謹奉表稱謝以聞

長興集卷一

欽定四庫全書

長興集卷二

宋沈括撰謝復起居舍人充龍圖閣待制表

臣某言今月三日進奏院遞到勅誥各一道伏蒙聖恩授臣依前行起居舍人充龍圖閣待制散官封賜如故仍放朝謝者俾臨便郡仰戴睿慈更荷誤恩就加顯秩顧惟忝冒交積兢營臣某誠惶誠懼頓首頓首伏念臣薾然孤生出遭興運乏髙明之志蘊茍獵渉於藝文早延寵於書林亟躋榮於禁掖薦更器使特出聖知此緣際防於有爲屢賜従容於防對養心無術曽蔑補於國謀燭理甚卑輒敢幹於罪議尙容陳力未卽投荒去違日月之淸光出付江吳之善壤爲一身之計蹎沈豈望於再生惟許國之心灰朽未忘於自奮分沒身於散地甘絕意於亨衢鈞播無垠不能喣咻於旣墜宸恩橫被超然振擢於無階不使自棄於難值之辰尙冀収功於將盡之日上聖爲恩之至此顧臣處已之何如蹈死無難畢生奚報此蓋伏遇皇帝陛下盛徳天覆大明日躋輔萬物於曲成矜一夫之不獲遂蒙善貸勿使遐遺棄席已傷再施華幄爨材収用復立榮塗敢不勉智力以自彊奉詔條而興治懋勤夙夜只述聖明不忘含垢之至仁感深鏤骨固守報君之素節誓以捐軀臣無任感天荷聖激切屏營之至謹奉表稱謝以聞

延州謝到任表

臣某言伏蒙聖恩授前件差遣已於今月十五日到任上訖夙祗明詔被使連城屈師幹之顯庸起幽孱於巳墜浼恩逾分感涕無従臣某中謝竊以榮河而西阻山爲塞背雕陰而劃壤得烏延之故庭虎旅百營貔士十萬四府連衡而鸛鵞成列五州共貫而隅落相鉤扼左袵之喉襟執西衝之筦鑰治吏累洽野無暴師民忘預戒之虞俗沃久安之習扳輿羽扇樂罷儆之空名緩帯輕裘示四方以無事武衞鬰而不奮荔戎偃然自驕逮元聖之題期監百王而更化政象參稽於古治新書一講於神謀廓九將之鋭師掲百樓之峻壘獘旗摝鐸逹奇正者近古無倫弁服介纓翹鐘鼎者一旦成市礪燕吳之栗鍔収屈冀之異材的如星熒目液瞻掉而不敢視矯然鵲厲谷量色別者無足稱法度備具如此之嚴才能眾多於斯爲盛求其將明之可任豈徒長率之爲難如臣者沈愚寡能堅陋難飾積緣幸遇浸冒大恩羣遊眾人之間無補萬分之一頃以狂冥之論自幹義刑上繄容厚之仁屈従寛赦未更嵗月遽荷湔提望國門之光猶疑卻步履侍臣之署驟若再生身驚飄葉之輕心劇臨淵之栗逮賜燕朝之對再趨交防之宸威座初瞻俯勾陳而欲僕溫詞載色恍神觀之頓還膏逾雨露之生慈甚義方之教假海岱之使節總河洛之師屯再易名城曽未浹日禮優臨遣身奉格言逾聖作之初終講睿謀之緼賾措長禦之格爛典誥之難名論古人之功皆筆牘之餘意非素期之所及悉蒙賜於一朝巵酒至微尙足死食馬之士三防之獲未能酬解縛之恩才非昔人遇超夐古此蓋皇帝陛下照齊日月恵浹天淵遏戎疾以兼収微謏聞之或棄教之載之而期至於善念玆釋玆而各盡其方鳶或戾天竊冀下材之可作鴞之食椹尙希天性之難移敢不盡慮力行求聖神責任之實晝警夕惕思天地亭育之恩臣聞心決則气爲之盈勇生於義之所激援枹誓眾則𨿽三軍而可陵受命忘家則視白刃爲無物𨿽彊難者斷斷之技獨自信者區區之心有如白水之難移不及黃泉而弗措儻十駕而可及𨿽千能而必爲圖報之堅誓志如此臣某無任感天荷聖激切屏營之至謹奉表稱謝以聞

謝加恩表

臣某言準進奏院遞到勅誥各一道伏蒙聖恩授臣朝散郎依前充龍圖閣待制加騎都尉進封開國子食邑二百者竊以誕揚孚號一新法度之原朋錫丕釐下及鎖涼之品臣某中謝竊以修曠微之逸典合昭莫於聼朝形容大猷翕受駿龎之命惠休濵土疇離渙衍之恩熙濶世不講之盛儀起正王難能之大烈綜稽稱實方訓廸於治工班授政常敢冒幹於徳澤幸逾械量心兼震榮此蓋皇帝陛下廣塵霧之容廓天地之施因崇圍之裒對嘉服列之駿承不遺外采之遐覃及榮名之賜敢不祗欽義訓方底舊聞苟圖報之有階非沒身而不已臣某無任感天荷聖激切屏營之至謹奉表稱謝以聞

謝賜歷日表

臣某言今月四日都進奏院遞到勅書一道伏蒙聖慈賜臣元丰四年曆日一卷者五紀順平四時信飭述先王之大奉頒四海之正元祗荷恩榮兼深震忭臣某中謝伏惟皇帝陛下道體幹運法侔帝王廣延宣問以盡神嘉生茂气之來相天人欽授以集巍巍之功日月送迎用成嶷嶷之徳敷天蒙貺羣物底期臣職布邦條躬承詔錫仰慶無疆之歷俯授萬民之中服命兢榮與眾歡蹈臣某無任感天荷聖激切屏營之至謹奉表稱謝以聞

謝賜衣襖表

臣某言今月一日左侍禁倪詢到延州伏蒙聖慈特降勅書賜臣翠毛細錦綿襴一領兼賜就糧本城諸軍員寮等初冬衣襖余従宣命指揮者臣等已於當日各祗受訖使人卽詔笥服將恩發命之初心已逾於挾纊拜榮之日气驟劇於噓枯顧無荷防之勞越受解衣之賜捐身爲誓力報惟期臣某中謝伏惟皇帝陛下躬聖神之欽明並天地之化育防修補發之令下及封疆之臣興篚錫以鈞休授使華而致寵服而視事敢忘都士之有常被以晝行深懼梁鵜之不稱期於顚隕莫逾榮恩臣與本路將佐諸軍等無任感天荷聖激切屏營之至謹奉表稱謝以聞

慰祔廟表

臣某言伏承慈聖光憲皇后祔廟禮畢者方中永閟世室追崇聖念難居普天同戚臣某中謝伏惟皇帝陛下自天鐘聖嚴逺致隆感虞事之旣成接神道之玆始仰視榱桷知孝徳之難忘聞其容聲慨靈遊之如在

謝傳宣奬諭表

臣某言伏蒙聖恩傳宣撫問者臣聞都兪堂陛之上帝堯極天下之明褒貶片言之間孔子擅萬世之法況當大明之無所屈至徳之不可階舒慘廸四時之工嚬笑移曠代之俗豈臣之微而遽當蒙格訓之賜求義所在則以何塞名實之歸怔營省循俯仰頓越臣某中謝此蓋皇帝陛下稽順休命保恵庶工謂推誠可以成物而發爲過恩錄藝所以興能而先其下逹豈止淪於肌腑爲終身之溢榮固當銘在盤匜遺歷代之寶訓志圖力報期盡此生臣某無任瞻天荷聖激切屏營之至謹奉表稱謝以聞

同天節功徳疏【附】

臣等伏以祕緯孚先蜜祚剛亨之運璿靈唘泰甫當震育之期欵神畤以躋誠接丕褫於邃禦庶休景防萬宇同寅皇帝陛下伏願天固壽祺日隆帝羨濬襲無疆之歷紹開有永之年地拱天臨契千齡之炳爍日升月恆延四海之鴻祥臣等無任瞻天祝聖激切屏營之至謹具疏奏聞

長興集卷二

欽定四庫全書

長興集卷三

宋沈括撰

謝賜夏藥表

臣某言今月二十一日入內內侍省內東頭供奉官史瓖到延州伏蒙聖慈傳宣撫問及賜臣夏藥一角臣於當日祗受訖三庚應節歷當燻暑之期五藥均慈恩出仁民之澤祗膺感忭捧拜震驚臣某中謝此蓋皇帝陛下兼天地之涵容相神明之發育時屬蘊陽之恵流扇暍之仁興飲錫於王醫出使旄於少府微張仲之義過矜六月之勞乏髙馮之功越當一劑之賜體驟蠲於燔炭心內栗於飲冰濡云漢之大章傳肖翹之末類期於顚隕莫諭恩榮臣某無任戴天荷聖激切屏營之至謹奉表稱謝以聞

賀捷表

臣某言伏見陜西河東諸路兵馬収復銀夏韋宥蘭石州淸逺軍米脂細浮圖石堡塞門鳴沙姜詐王都等城寨者蟊肆螫方興四罪之誅蓬芰何心已格兩階之舞臣某中謝竊以誅止元惡故兵無兼時之勞義存大公則眾非百姓之敵陳師而牛酒日至入國而市井不移戴白遺民尙識故鄕之閭巷壺漿塞路復見大漢之衣冠此蓋皇帝陛下帝畀大中天錫勇智盡霜露之所墜協風雷而不迷豈容一方獨不霑道徳之澤因其多罪力拯於水火之中纉文武之顯功遂祖宗之美志豈止播爲聲詩而著在金石固將薦之郊廟而告於神明指河外之八州將悉歸於禹貢撫西方之九國已掩迹於寧王臣參護制兵屬聞大凱心存魏闕阻奉萬年之觴身望法宮敢同百獸之舞臣無任歡呼忭蹈激切屏營之至謹奉表稱賀以聞

謝賜戎服表

臣某言今月初八日準禦前封遞到賜目一道賜臣戎服紫絲防銀綫花襖子一領紅錦防金銀勒白一條烏漆和泥金防蚌裝花鞘手刀一口豹皮襔裏防靬一副金綫烏梢細弓一張射甲長箭五十隻銀纒桿槍二條繡門旗二面者二矛交防先王所以謀有功淑旗大綏燕師所以席嘉寵壯戎昭之美耀煥武服之華章敢圖乏才過叨眷渥臣某中謝此蓋皇帝陛下貫道命以端本兼權實以趣方恢不世之奧區紹格天之峻烈大錫師中之命申嚴閫外之威顧無方叔之壯猷越受武公之分命賜書出道馳騎傳呼駭眾目以眾觀舉一軍而皆賀匈奴未滅誓摩疊以先登玁狁於襄嬰前疑而敢避益堅素志圖報異恩臣某無任感天荷聖激切屏營之至謹奉表稱謝以聞

謝轉龍圖閣直學士表

臣某言今月初八日都進奏院遞到詔書一道以臣辭免龍圖閣直學士所辭宜不允者臣尋已祗受訖官有定選必待純才恩出非常過収駁業名分可畏榮懼兼深臣某中謝伏念臣起於諸生出逢盛際貧不過斗食之慕知未出流習之污誤蒙一顧之榮驟越眾人之望器危易覆質窳難材初無二善之聞日與危亡爲比保全至於今日終始出於聖恩土木無知尙當震躍精誠儻類敢憚糜捐𨿽蒙堅蹠勁而不辭況盤根錯節之敢避颯然須髮之變白已先蒲栁之衰不知气力之防何尙極楡枋之決值震威之取亂奮天吏以拘原甫聞瞽防之音沛發榮懷之慶進知幹分深虞顚隕之招退不獲辭徒知俯僂之懼此蓋皇帝陛下道至能化而士有成徳功極造物而人無能名接事之變則法爲政刑一民之心則示之與奪錄霄聞而懋賞歆天下之赴功間楚君臣無問萬金之委慰趙子弟不惜千戶之封致玆瑣蒙亦冒褒渥敢不肅將廟算力振天聲束馬仇方傳飱逖士斬潘辰於疎勒竊慕古人系可惇於槁街不忘素志賈三軍之餘勇蕩九姓以爲期臣某無任感天荷聖激切屏營之至謹奉表稱謝以聞

謝賜夏藥表

臣某言今月十九日入內內侍省內東頭供奉官幹當染院權苑容約到延州伏蒙聖慈傳宣撫問及賜臣夏藥一角臣於當日祗受訖寵賁維藩恩勞夙駕發靈蘭之異品將細札之殊榮祗沐眷慈過矜癉暑臣某中謝此蓋皇帝陛下至仁天覆厚徳時行適庚伏之屆期軫常生之失禦若良參辦本內府之祕經亭育示私體云章之濡澤駭輝華於多目鼓抃蹈於一軍驟疑羽翼之修徑卽冕旒之對拳拳誓報指白水以爲盟斷斷輸勤惟丹誠之自信臣某無任感天荷聖激切屏營之至謹奉表稱謝以聞

謝將士曲珍已下授官表

臣某言準九月二十七日聖防本路將士新授西上閣門使曲珍等五百十五人伏蒙聖恩等第授官及減年磨勘者決防授成力未伸於閫外圖功錫命恩首及於軍中臣某中謝竊以蠢玆裔藩自幹義殺掎角並進者五路輔車相依者四軍威神所臨𨿽防歸於必勝褒庸之寵惟先拜爲至榮此蓋皇帝陛下藏用不居予物従厚念四牡之駕行釋昆夷之憂微一日之勞遽蒙東山之閔罄全師而懋賞防一介之或遺勝气折千里之衝歡聲賈三軍之勇臣忝司節鉞職在總齊榮忭之誠倍深將卒臣某無任瞻天望聖激切屏營之至謹奉表稱謝以聞

謝賜對衣表

臣某言準都進奏院遞到中書札子一道伏蒙聖慈賜臣衣一副金腰帶一條者悸帯異章粲衣被體仰天威之咫尺對命節之光華臣某中謝伏念臣降才鯫愚趣學卑陋奬進幸逢於樂育提防獨出於聖知誤忝榮塗對襲內衣者四詔一辭魏闕不侍淸光者六年西殿敍班爲陳迹之已久兼金在笥感舊物之復還追故步以驚心拜深恩而涕泣此蓋皇帝陛下廓兩儀之度總萬化之原灼三宅以興民差六章而疇績賁仙花之美飾副威鳯之彌文瞻篚錫之來猶記尙衣臚句之節望宸居而拜如聞內朝鐘皷之音異數屢頒此生難報惟畢忠勤之誓少伸螻蟻之誠臣某無任感天荷聖激切屏營之至謹奉表稱謝以聞

隨州謝表

臣某言伏蒙聖恩授臣均州團練副使隨州安置臣已於今月日到隨州訖才微識暗誤被寵陞任過力窮卒招敗覆上賴聖神之賜特寛斧鉞之誅尙州團曲從寛典臣某中謝伏念臣裔方陋習寒屋孤生出逢聖時望止一纒之末業驟登朝路遽叨越次之殊榮居常懷超冒之憂必欲求報效之實罄丹誠而後已蹈白刃而敢辭然而才薄趣卑心勤事謬措一身而無地宜萬死之難逃豈圖天造之曲容特屈大威而伸宥

長興集卷三

欽定四庫全書

長興集卷四

宋沈括撰

謝謫授秀州團練副使表

臣某言伏防告命授臣秀州團練副使本州安置不得簽書本州公事勲賜如故者效官無狀國有常刑易地便私恩出非望兢營自念感懼交深臣某中謝伏念臣出自寒門苟循世緒虺隤白首無一畝以退耕黽勉淸時希斗食以自祿偶聖神之委照拔疵賤於片言技出一而已殫才屢試而益屈志尙希於僥幸心愈昧於自知先帝不忍加誅假之善地微臣未獲死所上孤至恩心存溝壑之歸望絕云章之潤敢謂大明之繼照曲念先朝之舊臣不使遂棄於遐陬尙聽稍遷於便地惙然有再生之意復收於垂盡之年此蓋皇帝陛下推好生之仁敷上聖之恵大天地之施不遺簮履之微致此餘年獲霑渙渥永懷雨露之賜更盡螻蟻之心感極難形惟知頓伏臣無任瞻天荷聖激切屏營之至謹奉表稱謝以聞

又

臣某言伏防告命授臣秀州團練副使本州安置不得簽書公事勲賜如故者自干政刑義當永棄重見閭裏特出異恩獲貰餘生實系再造臣某中謝伏念臣塵泥常調江海孤生寧復自聊壯志催傷於晚路出逢盛際片言偶合於聖知冒進逾涯積盈招覆顚沛已期於殘滅存全曲荷於寛矜百口銜恩三年擢發分永沈於散地寧復望於內遷蓬蓽蕭條已退編於民籍姓名埃沒忽復掛於命書敢圖漢域之遐上軫法宮之念精誠所激感抃難名此蓋太皇太后陛下凝一徳於至神齊萬化於治古照均日月之廣施無雨露之偏罪出其身不使廢松檟之奉恩歸比壤有以慰鄕井之懷荷大造之至仁盡此生而難報臣某無任瞻天荷聖激切屏營之至謹奉表稱謝以聞

秀州謝表

臣某言伏防聖恩授臣秀州團練副使本州安置不得簽書公事勲賜如故臣已於今月日到秀州訖只荷寛恩曲矜舊物重見故里獲庇餘生臣某中謝伏念臣早以庸才謬叨繁寄上負任使客際已決於此身下念孤忠生還特出於聖造復覩江吳之路尙疑夢寐之遊感極心驚屑然涕落此蓋皇帝陛下揚對天之大烈握盡神之機丕圖庶工揔攬淳治造化至力肖翹亦荷於昭蘇天地爲心枯槁一均於化育使垂盡之朽骨與萬化而同新𨿽奮竭之心難伸於己廢之日惟忠孝之志敢罄於未死之前瞻望闕庭臣某無任感天荷聖激切屏營之至謹奉表稱謝以聞

又

臣某言伏防聖恩授臣秀州團練副使本州安置不得簽書公事勲封賜如故臣已於今月日到秀州訖未塡溝壑重見鄕閭聖恩如天死生難報臣某中謝伏念臣資才素下幸遇最深勵苦節者歷年未中年而白首訖無少效以酬至恩荷洪造之存全假余生於晷刻三年無半面之舊一日見平生之親正使自謀寧復過此幸深爲懼感極難名此蓋太皇太后陛下躬上聖之睿神措大業於安永仁民愛物發於至誠率土普天感戴聖徳尙當捨難恕之責不忍絕自新之門使歸骨於舊廬慰首丘之餘戀苟此生圖報之無路𨿽瞑目不忘於大恩瞻望闕庭臣某無任感天荷聖激切屏營之至謹奉表稱謝以聞

進守令圖表

臣某言臣先準熈寧九年八月八日中書札子奉聖防編修天下州縣圖準今年二月十八日尙書省批狀許今投進者攬提封於堂上徒盡謏聞措方輿於日中愧非良史臣某中謝竊以漢得關中之籍始盡天下之險夷周建主方之官務同萬民之獘利文不備則不足資實用事不核則無以待有爲編探廣內之書參更四方之論該備六體略稽前世之舊聞離合九州兼收古人之餘意四海可以隃度率土聚於此書僅欲終篇適緣罪去出守封疆者再閏流落江湖者七年每行抱於遺編幸終塵於乙覽伏惟皇帝陛下道充八極恩悼萬邦仁智信武之民翕歸於禹貢昧任侏離之樂並趍於舜方掩躋聖之九圍惣云師之二監使百世有所詢考豈片言可以形容上愧金國之金城無裨廟略逺迹賈耽之隴右粗紀方聞今畫守令圖並以二寸折百里其間道路迃直山川隔礙處各隨事準折內廢置郡縣開拓邊境移徙河渠並據臣在職日已到文案爲定後未系臣罷職別無圖籍修立大圖一軸髙一丈二尺廣一丈小圖一軸諸路圖一十八軸並用黃綾裝縹副本二十軸用紫綾裝縹謹隨表上進以聞

又

籠絡簡編僅收駁技辧離星土蔑有異聞臣某中謝竊以載籍以還圖牒猥具人秉異說制不相防務博洽者廣著難考之要荒趨簡約者漫棄備存之縣道未盡奠方之名實何補建邦之講求今考舊文參傳新意凡守令之所職咸具討論在聲教所未加姑從疑闕稽經於四庫之廣藏抵隙於九土之方言歲星一周抱殘編而自力更書五易驚爛簡之復收伏惟太皇太后陛下徳被無疆化覃有截執玉帛之國迹已掩於塗山受大小之球功並隆於商後互幽陵蟠木之境兼五戎九貉之區挈國子來普天砥屬盡日月之所照豈縑素之可形考古驗今徒效芻蕘之獻掛一漏萬無裨海嶽之藏

謝進守令圖賜絹表

臣某言伏防聖恩以臣投進守令圖了畢特支賜絹一百疋仍許任便居住者討論疎略方在譴訶賙防重仍遂兼榮幸欽承威詔涕汗交流臣某中謝竊念臣學不逮人仕空有志早聞忠義之訓遂有奮竭之心然而品不素髙事難倚辦城役畱屯於並塞軍興專職於守疆效力無門上辜西顧之托垂恩貰死特寛軍之刑百

口相隨七年念咎敢上希於寛詔【闕】

還藜藿苟安實防再造丘墦有幸並荷深恩此蓋皇帝陛下樂堯舜之仁邁湯武之度如天之無不覆遂物之所以生惜簮履之棄捐拯焦枯於溝壑全其骸骨賜以便安訪遺老於故閭詠太平之舒日生負素志不能效力於當年沒而有知尙期酬恩於瞑目瞻望天闕臣某無任感恩荷聖激切屏營之至謹奉表稱謝以聞

又

臣某言伏防聖恩以臣投進守令圖了畢特支賜絹一百疋仍許任便居住者缺簡程工方虞於速譴匪頒將命遽被於過恩只荷寛矜伏深震懼臣某中謝切念臣材不濟務識後常倫頃緣誤恩謬職邊瑣興師忽生於裨將防築旋於王人弱羽易摧一身甘俟於夷滅大明委照萬死曲荷於存全更緣方域之小聞得返漁樵之舊業屢阽死所豈班白之敢期垂老餘年皆朝廷之所賜此蓋皇帝太皇太后陛下恩同天地施及芻萊出處旣原其本心功過亦容以相補湣系匏之不食開生路於已衰聽其釋佐吏之拘使親得庶民之事步歸故里敢忘畎畝之心回望宸廷猶深犬馬之戀瞻望闕庭臣某無任感天荷聖激切屏營之至謹奉表稱謝以聞

謝分南京表

臣某言今月十九日潤州差人送到官告一道伏防聖恩授臣左朝散郎守光祿少卿分司南京許於外州軍任便居住勲封賜如故臣已卽日只受訖生全之賜已荷恩矜敍追之期出於望外目觀訓敕心尙驚疑臣某中謝伏念臣出自寒門茍循世緒尫隤白首無一畝以退耕黽勉淸時希斗粟以自祿偶聖神之委照拔疵賤於片言技一出而已殫才屢試而益屈使臨劇塞於義不取辭難但謂平時常才亦可勉力更無異防惟信孤忠比臣在任之時適當用兵之際始罷靈州之役誤防手勑之褒逮邊議之再興鑑逺攻之非利請完近塞欲以救屬寮客戰之輕孤論中移無以回王人專制之銳由臣不職竟累偏師效力無門上辜西顧之托垂恩貰死特寛軍之刑敢圖垂盡之年重沐再生之賜洪造興物難回霜霰之餘聖恩及臣更過天地之力怔營感懼旣隕而蘇此蓋皇帝陛下徳施川流睿慈天廓薫陶所至徧飛潛動植之微潤澤一均無髙深逺近之異推恕心以多道不盡人於一端進退必原其本心功過或許以相補如臣之比尙且不遺𨿽奮竭之心難伸於己廢之日惟忠孝之志敢忘於未死之前臣無任感天荷聖激切屏營之至謹奉表稱謝以聞

長興集卷四

欽定四庫全書

長興集卷五

宋沈括撰謝江寧府王相公啟

右某啟防恩授前件職及差遣者內命叨榮邦防申秩地兼要重匪惟薄技之素殫任非賢勞實懼誤恩之虛委顧無可致之善以防不次之知所以養育教載使之成人提攜假借至於此日一出鼓舞之至造豈復形容之可言淪在心誠皦如天日此蓋伏遇判府僕射相公包荒忘己樂善無方濟天下於太平遂萬物而不宰罄大夫學士之所論無小材片善之或遺蓋取博則不能無龎任大則戒於有累致玆孱瑣誤玷甄揚𨿽然齒髮之向衰尙期忠義之可奮誓堅螻蟻之志仰酬陶冶之恩

知制誥謝兩府啟

右某啟防恩授前件職幸出不謀承命震悚竊以立朝廷之位則重輕四方之觀代人主之言以翕張天下之事必先求學問義理之所在然後察是非趨向之何如豈惟圖愼於知人殆將於此乎觀政自非盡一時之選無以厭多士之心如某者學未知方才不充物少嘗有志於明善所知不出於眾人方主上發號施令作新萬物傳之無窮而廟堂咨謀度宜賢智一心出於並世譬之陳修疆畎之始宜得宿艾魁磊之才濫及惷防蓋嘗自論而不獲退求分守未知私義之所安此蓋伏遇某官圖成庶工茂相羣匹在陶埏大鈞之所及𨿽陵阿小物之不遺敷納師言曲收謏學誓期殫力於未至終懼降才之難渝不顯亦臨𨿽防嘉於聖日作汝用咎敢忘戒於後難圖報之心沒而後已

謝兩制

此蓋伏遇某官推廣徳心援進後學顧無臺杞之善以防長養之仁來遊來歌𨿽降才之難彊弗得弗措敢無意於異時尙冀竭能以卒圖報

回新及第人啟事

右某啟伏審光被褒聞起膺賓納上求道學裕問之與處士非安宅美志而不居得古人之甚難回獘習於一日久虛願治之意以待成材之興在睿簡之所先皆論篤之素與方私承問之可幸敢卜紹介之見先猥屈禦人已懷重意之虛委往門下尙寵拜嘉之爲榮只荷臨存敢忘佩服

回黃直講啟

右某啟伏審光被褒聞起膺賓納惟王學之至重蓋三代之所先開之於物至之前終之於王者之事非徒化育之有贊乃實治亂之大原自非有成徳達材之資不足持先生長者之論有原者治殆如此旣獘則講之滋難將收於斷爛之中略可知圖任之意伏惟某官誦學之富素髙於師聞發育於人久形於心術不階左右之相特出訪逮之明多士已於敷言四方將此乎觀法當務振其所來起寧止有相於己傳方私承問之有從敢卜使介之見枉重意虛辱拜貺爲榮

到延州謝兩府啟

右某啟防恩授前件差遣已於今月十五日到任上訖只應明詔出總連城屈師幹之顯庸起幽孱於己墜凂恩過幸幹分爲憂伏念某愚無所長暗不逮事趨貢籍者殆三四上銓筦者幾二十年幸齒髮之未衰偶聖賢之盛際驟化塵泥之賤濫班省閣之華碌碌眾人之間曽微小補師師百官之表獨負腆顏向自掛於丹書分永沈於散地未更歲月遽被湔收望屬車之塵出生平之意外忝名城之寄寧此日之敢懷燃灰卒荷於鈞陶朽株再沐於雨露況西門之筦鑰系一道之慘舒地大兵彊禦之不可以無術粟多民庶養之必使其知方玆豈下材之所能特出樂善之過與此蓋伏遇某官包荒致厚裕眾無方濟天下於太平遂萬物而不宰志存覆育曽微片善之或遺徳被幽潛尙軫一夫之不獲過均餘潤俯及將衰特寛三宥之仁以觀終身之報敢不愼圖來效力致勇功不擇眾人之所難期於千能而後已心知所徇敢愛桑楡之末光誠在必爲尙希忠義之可奮誓堅螻蟻之志知酬甄冶之恩

謝轉運啟

右某啟伏防運使學士曲加褒惜仰辱薦收非所揣量過遇而感循其涯分獲寵爲驚竊以古之教人不待其爲士然後學人無不學不待其有希然後爲要之非學不足以成材則其處心不出於爲利人皆盡其本質才亦幾於易知中世已還善教久墜學旣主於爲祿勢必至於徇人有欲旣入則不能無邪所趨不同而均於有爲況其無素養之具得之以一日之間尊賢愈隆越僞益速旣以難甄辧之術乃始嚴保任之科薦納未能必良好惡仍復相半試一不效言卽見疑罔進者旣不得而分篤論者亦相牽而廢始皆謂之良選卒亦出於空言豈誠救獘之無方患在因人而廢法始旣講厲之無素終則誠信之不交下有聲利之牽故艱於無心而樂於有迹上疑黨與之蔽則收其顯效而略其素資吉士旣難以迹求善人復恥以言用是法不可獨恃而在舉者之可否人不可徧取而系別之之是非茍擇而付之猥盡其詳則求而得者宜亦少信今玆纉緒之始人有願治之心議自淸閒斷於睿哲眾心亟於更化天下望於此時苟非行髙徳完業盛器博用捨不枉於行己語黙有足以兼人退不潔於方亷進無嫌於權利朝廷謂之得士有司不爲失言則可以副上所以期下之心下所以稱上之意如某者賦才素薄從學未明專致一身之能僅出眾人之下貧不能免於有徇義無以避於茍爲逢時治康與物俯仰嘗固謂之有負寧敢卜於見明此蓋伏遇某官推己盡誠望人以約聰明行於意表訪逮極於方來侏儒衡梠之至微收羅蘊崇而不棄求其易知之行則曲士必見其長不以所難望人則匹夫可與爲善在舉知之名則甚重量當日之用則易充其有取捨之心僅若毫釐之比足枝梧於近用不牽制於虛名致此微人謬玷公選行可之仕寧敢望於古人量力而供庶或私於一技勉思力到上答恩評

賀孫河東手狀

右某啟伏審攺使邊劇入賜淸問士民驚傳恨然失賴伏惟邊不弛備者六世柄之所屬者數公其操捨一術之非良則翕辟百變之自此急人如是在勢且然迎河左還則掊燕而守逾澮西折蓋判秦而疆地大兵堅與古爲抗豈惟臨遣之至重固亦僉言之共期惟藐孤生驟乖厚托

賀諫院舍人啟

右某啟伏審外庭拜命西掖代言英材防知淸論歸美竊以文章辭令之選玆實法度風教之原惟厚薄邪正之所歸乃治亂盛衰之攸系繤辭深厚故能通物變之微贊指坦明遂可格天下之動以至諭恩懇惻隠民疲俗之變心申制簡嚴武夫悍卒之奪气蓋識通於用者遇變皆合言發於性者感人易深豈特經綸之大猷玆惟鼔舞之盛事矧欲流風之復古屬當施令以趨時宜席眞賢上副明主恭以諌院舍人純賦學敏深資性原兼來百善之長獨收髙世之譽機靈深造於徳務志力久形於功名潤色鋪張固歸大手建明將順實稟素心謇諤霜臺恥混眾人之諾諾講摩聖訓力震大聲之谹谹以樂育則休有成材之風以直筆則邗正將來之法振翼云漢垂光虹蜺【闕】所傳縉紳交頌燦然述作將建一家之言鋭於討論庶追三代之業盛際甫期於登贊庶休行被於康功雅辱眷存竊盛欣躍未遑慶覿先屈眷辭深惟降挹之謙只益感銘之實

長興集卷五

欽定四庫全書

長興集卷六

宋沈括撰

謝運判啟

右某恩逾素分使以臨民嵗未再成遽叨進秩惟陵陽之屬郡據南楚之上游豈曰非才繼叨假守尙賴髙明之在部特優惷鄙之爲邦擴金冶以能容棄玉瑕而不指此蓋伏遇某官魁然以國器之重藐然忘師府之嚴觀事功之際而惟責其成略文墨之近而不求其備餘光所燭遂容冒分之安溢愛上聞玆辱過情之譽敢不益嚴職守增勵寅誠上酬天地之私次答撫休之賜感荷之至不任下懷

賀賈殿前啟

右某伏審上膺詔防之嚴入防殿巖之祕伏惟歡慶恭以某官器度宏逺材猷敏明謹重足以飭躬威恵足以禦眾謂萬夫之望故外分節制之崇以四國是瞻故內總腹心之寄側聞譽命簡自淸衷屬分江國之麾阻從賓宏之見歡抃之至但切下懷

回廣徳葉職方啟

右某啟假守偏麾幸密仁人之境講聞善政具爲拙者之依長民竊愧於誤恩被命遽叨於易地方圖進記已辱貺書辭意褒嘉禮問優過數河南之尺牘藏之爲榮若衛人之瓊琚永以爲好

賀樞密李侍郎啟

右某伏審上被制書進登樞府明良協契逺邇均歡竊以帷幄之嚴儀刑所寄幾微之防丞弼致隆玆屬光華之辰進居宥密之地實席元哲共熈永圖恭惟某官學懋庶幾徳隆可久論追商誥之雅謀合臯謨之嘉迪康兆民將明後覺名實並隆而含章屢晦語嘿惟義而處已甚休況朝野具瞻之益深而廟堂虛位之玆久側聞譽命蓋出淸衷知柔知剛亶惟邦之舊老爲仁爲壽將見世以太淸某以守郡逺方不獲稱慶鈞屏瞻望台光無任歡抃歸依之至

賀樞密薛侍郎啟

右某伏審膺受明詔秉持中樞自邇及遐率歡且慶恭以某官識窮物理之妙才通世務之繁政聲爲吏道之師治行聳士林之望蓍蔡其智而情僞無不察權衡其公而輕重不能欺榷六路之饒轉江淮之粟而用不屈主大農之計佐邦國之人而力有餘嶷然文武之全才簡在聖神之深注惟中山之重地控定武之絕邊玉帳潛神懾外夷之泰志旃裘請命知中國之深仁道以時行徳宜位稱果疇績用入贊幾微說禮惇詩坐釐天縡之柄經邦論道行正中臺之符

賀趙龍圖啟

右某啟伏審進登延閣往殿雄藩慶人主之異知興士倫之榮慕竊以圖書祕府號稱云漢之居洮隴新封望重邊防之寄入則論思獻納登蓬灜之逰出則控制綏懷總將【闕】

茍非器博之用孰分西顧之憂恭以某官敏識通微懷才應務量涵方整徳迪剛明妙防淩雲擢起英豪之域亨衢振翼俄登直侍之聨賢臨一時名軼近古自天子推爲國器而大臣願備已知翺翔要津談笑已成於殊最斡旋邊計富彊尢賴於嘉謀注倚增隆聲猷日茂式是西屏隠若長城近出禁中上固推於頗牧威聞塞外气已懾於羌氐豈容仗鉞以久畱行有秉鈞之殊拜

賀年啟

右某伏以杓見於寅防三元而爲朔陽來於泰皷萬物以回春惟視履以考祥茂對時而介福恭以某官徳容師眾才賦坤輿雅意在於本朝威風於江介堰藩均逸已觀慶績之成尊主芘民行有具瞻之拜屬假麾於偏壤阻造見於賓閎祈頌之誠昕夕於是

元正賀鄰郡太守啟

右某伏以首祚於元已驗寅杓之建履端於始重當人統之更茂惟徳助之多翕有天和之受恭以某官貴名得眾懿行直躬朱輪兩旛暫宣寛大之詔玉峯閎徹卽歸禁近之嚴屬分江國之麾阻從賓宏之見

元正賀鄰郡通判啟

右某伏以首祚於元已驗寅杓之建履端於始重當人統之更恭惟某官徳稟雄成才鐘特起藩佐治教源𨿽賴於同流禁苑需賢帝眷卽膺於大任

謝建平張善贊啟

右某伏審上被詔嚴進陞官屬伏惟歡慶某官鐘才特起稟徳雄成聳士林之久傾惜俊僚之尙屈以有餘之恢刃至則收功然不器之良能豈容近用未皇馳賀先辱貺書悚荷之深敷陳奚旣

與學官張節推啟

某再拜器之學官執事伏防示諭以州學說書事前時已粗陳其梗槪冀當見察而執事以某辭之過拒之堅不然也自仲尼聖人未嘗絕人如某不肖其可以拒人耶某嘗讀論語陽貨遇孔子而勸之仕孔子曰諾吾將仕矣說者謂孔子以順辭免某常以謂不然欲仕誠孔子之心蓋諸侯未能用之孔子未嘗失時也先王之道誠在於五經自漢始以言舉人而五經爲學者一藝言行分立而聖人之道始晦非特學者不至亦教人者之罪也某愚鄙義行未有加於人諸君旣過聽而見從𨿽微執事之言某將悉其有無傾囷倒廩以效朋友之職然孟子不受曹交之請以謂交茍不爲𨿽孟子其如之何哉此其所以不受也某不才獨安能爲孟子之所不能茍以謂講說爲不然則不講未必能完可言而不言與不可言而言其爲失一也某亦何取於不言蓋力有所不及則不敢恥於不能𨿽然以是遺諸君亦不可謂無意也孔子曰吾叩其兩端而竭焉非必竭天下之道也竭其教人之忠而已矣空言不度其所宜未見其能忠也若某之淺陋𨿽爲之不能有益於人徒不盡其誠非所以待諸君也期必見察幸甚不宣某再拜

答李解元啟

某再拜希古解元足下始某樂聞足下之名而又幸見其顏色矣𨿽然未敢遂謂盡能識而知之就觀足下之文辭捲舒抑揚馳騖浹洽𨿽然則謂之足矣未見其不可也當其議論出沒之際猶曰未敢決然自信如某者固可以自信耶足下不以其不肖而問焉況其取於天下博學多識者也異時樂善篤義奮然而來者之先果然必足下也某不幸少更艱難憂離轉側出入十餘年之間平居所以朝夕托而生者一出於其身思慮幸而不忘者皆非出於精明彊力之心𨿽其气耗而意索今日得從諸君之遊不至於遂泯而已者於某計不爲不厚矣彼以庠序之教誨育諸生皆賢者之事非學於人者所能爲也辱書之重仰之畏之願謹學焉文編已傳之謹奉歸左右不宣某再拜

長興集卷六

欽定四庫全書

長興集卷七

宋沈括撰答李彥輔秀才書

某再拜彥輔足下雨後道絕連日阻見示及封建書及再辱簡以某之不敏而足下問之非所以問也求欲奉咨顧有所未得者二說焉書之爲理無以復加矣其取後世延促盛衰以爲得失之驗恐子亦失之也荀卿曰君子道其常小人計其功此非吾子斬然特起之論惜乎古人以發之則固宜某之不樂爲足下取也與足下無語天下之大而語之其身所以爲君子小人之異而又求必於貴賤窮達之效在足下固以謂不可夫豈不與封建之理同哉觀其所操設則天下之法得矣延促盛衰非所謂驗也某始未得栁子厚之書聞其有非國語夫子廟碑對賀者之說固知宗元文不足與已矣其學如是而語之以聖人之取捨宜不知也道爲知者傳其所不知君子無憾於學者於其所未覩吾不知其可不可也則於書而求知求欲得吾之決不求得吾之疑今欲悉取於書之間聽某之所爲如前日之請而罷巡檢之吏四十日之功以某計之可三十日良畢有不集者某任其責二說者不行巡檢不去成敗之責某不敢任也府符以某代令非謂才能過之也以某前日之來民皆自附去則復潰以謂民情少安於某則宜聽其所爲民懷其恵不懷其人今或一拘以法如前日之爲則某與縣令未見能異也某今日至屯已輒解約束易置什伍眾稍安集某無他技能至於與民要約粗有一日之信閤下無以沐陽爲念也教命不許離部竊比門下諸生不自疎外輙用實封啟聞幸賜報可不勝惓惓某再拜

答崔肇書

某再拜崔君足下人之於學不専則不能𨿽百工其業至微猶不可相兼而善況君子之道也若某則不幸所兼者多矣眾人之所患而某之所取心𨿽劭而力屈功𨿽益而業悖求乎其人而不似考乎其藝而不信日侈月肆卒至無其所而歸足下不欲其終捨君子而小人是求也挽焉而不行則推焉而欲其進也然某少之時其志於爲學𨿽専亦不能使外物不至也復不幸家貧亟於祿仕仕之最賤且勞無若爲主簿沂海淮沐地環數百里茍獸蹄鳥迹之所及主簿之職皆在焉然旣已出身爲吏不得復若平時之髙視闊步擇可爲而後爲固宜少善其職矣所職如是皆善固不能也欲其粗善必稍刪其多岐專心致意畢力於其事而後可也而又間有往還弔問歲時膢臘公私百役十常兼其八九乍而上下乍而南北其心懵懵跦跦不知天地之爲天地而雪霜風雨之爲晦明燠涼也勢旣如此而又將求乎其所不可至慕乎其所不可求見其亡未見其得見其往未見其至也語不云乎夫子之求之也其諸異乎人之求之與某之不兢不敢有希於是苟才之所及敢不惟吾子之詔𨿽實不能願學焉審問之愼思之篤行之不至則命也不宣括再拜

答同人書

某再拜諸君足下某觀古之爲人友者其鄕人則相與率其子弟而從事之至於推於朝廷達於天下議論喟然感動後生然其人皆聰明博通卓然魁奇其就之若揚雄所謂晦斯光窒斯通亡斯存不如是所傳亦不久而消是其不得於心者卒亦不得於人其勢可必也某嘗以謂禮義可爲古人可求也乃益感激奮觀百世之上禮樂治亂之端所居必少行其心及今爲吏則與鄕人之爲吏者校能潔藝不能有以異也而筋力謀慮先之而衰𨿽年日加長气日加折未至耄悸如此之速也豈非學不益進勞不耗其思慮無善友以琢磨其心未至於浩乎其沛然也古之人以友天下之善士爲未足猶將極心慮之所及摩防防之無窮抽萬世之潛黙況而又吾之所疑理理之所在某不知也彼說焉此說焉審別其是非而取之以吾子之心信其是無信其多𨿽失之某猶必謂得之範曄之稱張楷曰學者隨之所居成市隨者成市曄遽何以知楷爲賢耶揚子云曰後世復有揚雄必好之矣其自取之明而無信於多者如此使楷而在隨之𨿽萬人吾猶與雄也𨿽然先王之制確然不可移如吾子之說者蓋其法也援而加之後世可效之而不可必用如是則沛然過古人逺矣足下其思之謂之何如某再拜

上海州通判李郎中啟

某啟某承帖之明日伏奉十七日教令惟不肖不獲奔走之懼安敢有所辭托以貽幕府之念某皇恐死罪沐陽之民已再叛矣不謂能再集其心皆不堅處置小不如理亦終叛耳始之所謂皆無預於某然二【闕】旦半農事日急而河役搔動如此爲縣吏者不得不慮況今而後責且在某使某自爲計不過敗某其職謁歸非義不可也爲百姓計則豈但一端而已齊魯之民其天性陸梁倔彊平日居家常椎牛劙冢蹶彊挽滿未可以無術禦也某未至河上吏人持前後使帖二十一通其間約束常數日一易或再易𨿽未皆施行如帖之說民心不能無搖且與數萬人之後而號令不堅分界不明是所以促其亂也必欲使某爲之自石龍盡金墪二十九里若如諸君者而交焉今又幸辱君子之招縱不暇斂簿書攝衣冠而先焉又豈至於拒而不往也方今丞相士大夫皆出於諸生丞相士大夫職治禮樂教化系天下根本其取友不宜反輕孟子曰其交也以道其接也以禮交不以道餽且不可以受況可受於師友耶某非獨自解亦所以爲諸君謀也不宣某再拜

上歐陽參政書

參政侍郎閤下自周公之沒至於今千有餘嵗其間可以有爲於天下殆不過二三人二三人者不可得而待而又皆無可行之位與其時使得其人而又幸有其時與位天下知之如周公之於成王則將如何而望之其所以舉天下之政亦必自其大者而後至於無所不舉也凡世之有益於用之物一有不備者人皆知其闕禮樂在天下爲用最大寂然千有餘嵗而天下之人未嘗謂之闕者人之所望於聖人者意已絕不復萌於心則若初未嘗有禮樂者旣絕於心又未嘗講於視聽則其謂之無異而棄之必然禮樂之教防何其不終廢也伏惟閤下獨立一世爲天下之師三十年餘矣其養育賢才風動天下未有不如其意所未能必者天下之時與朝廷之位則今旣又得之矣以其不可得而待於古者而遇於今而又有其時與位天下之所望於閤下閤下所以自處某愚淺不敢懸定於心抑將舉天下之政必自其大者則禮樂宜已在閤下之所先久矣然觀古者至治之時法度文章大備極盛後世無不取法至於技巧器械大小尺寸黒黃蒼赤豈能盡出於聖人百工羣有司市井田野之人莫不預焉其卒使天下之材不遺而至於大備極盛後世無不取法在所用之何如耳某嘗得古之樂說習而通之其聲音之所出法度之所施與夫先聖人作樂之意粗皆領略成書一通亦百工羣有司之一技不敢嘿而不獻非敢以爲是也蓋以謂必欲盡天下之議則荒唐悠謬之論亦將有來獻者也

長興集卷七

欽定四庫全書

長興集卷八

宋沈括撰與蔡內翰論樂書

史館內翰閤下昔周之盛也淸廟大明之音作於上武象南箾之樂興於庭魚麗鹿鳴闗雎貍首之聲塞於天地之間嘉祥美物備至而天下風教習俗皆寛舒廣裕蔚然號爲至平極治之時及其亡也樂師瞽蒙抱其樂器適楚適齊或散入於河海聖人喟然以謂禮樂云者其關天下盛衰如此方其時朝廷士大夫天下諸侯羣有司之人莫不皆賢才知能之士而無敢與周公並者豈不在禮樂其尢乎爲聖人之業也後世𨿽有欲治之主操積安大定之勢有臣如漢之董仲舒賈誼唐之房杜魏成而卒常以禮樂自愧士益薄不及古人尢以此見也本朝百年康治已有其效而百姓未覩先王仁聲徳澤洋洋之髙致故先皇帝夙夜畱意雅樂而有司相防故事未有一定可守之論獨閤下奮衣超然逺覽髙見納天下之議身任先王之大典防之於心而不疑某以謂於此之時天下之賢者宜各盡其所聞不肖者相率而聽職乎執篁秉籊下士之列以發宣贊揚天子之宏業盛事苟力之所能者不宜有所辭又況門下諸生其望盛徳之爲光最親則身率而聽職者固當先羣士以進也不幸有職於諸侯不得攝衣爲諸生之先謹集其所聞爲樂論一篇以備有司一端之論

與張舍人論樂書

判班舍人閤下古之爲政者未嘗不謀於人而人亦樂有以告之而不自疑其僭易也眾人之思慮豈復能賢於聖人上之人𨿽賢不敢不盡於人下之人𨿽不肖不敢不盡於己故天下常相遇以至誠不知有四海之大蠻貊之逺治之蓋常若一身焉後世之居上而賢明知能則希復若古之能自抑黜其聰明以與四方從容切磨而士亦承望進退不敢自信非大賢盛徳之人不能獨出百世之後然得其髙風如古人者也某前年始獲進於門下閤下不以其愚進而問之以聲音之所出律呂之所本度量權衡之所生浩乎其聽而不知其涯也茫乎其思而不知其對也大賢盛徳之遇今𨿽得之而失之不在乎不能謀於人而在乎不能有以合乎上也𨿽然自堅其說不敢迎謂之不然以疑乎上之人謂之誠者必出於此於是退而集其所聞爲樂論一篇附使者以獻有問焉而不敢不盡蓋小人之忠也

與孫侍講論樂書

侍講學士閤下古之公卿大夫非徒以任朝廷之職亦將以師率天下使下之人知其徳行術業可以防朝廷之尊禮者則就之學焉上之人非徒有以告也而又將自此而觀人之材可任以事者取之不肖者憐而教之及其世衰道廢其責大臣不茍以其職而曰不用仁心遺忘微賤不肯飲食教載之是古之卿大夫皆嘗教人下之人就而學之不爲僭也伏惟閤下徳行術業四方之所尊信而朝廷禮任之矣士之願就而學者茍知所向某知其不之於四方而之京師不之於他門而渠然來矣某嘗得古之樂說思其聲音之所出法度之所施與夫先聖人作樂之意蓋嘗習焉而未有遇於其間也竊不疑古人之說願將受教於門下然則閤下其將憐而教之邪抑將以其微賤而拒之某不敢必茍進是說以聽於執事伏惟少賜裁察

答陳辟秀才書

某再拜陳君足下伏承恵書教之以所不逮義理明白讀而忘其不敏輝然也至其輕屈不貲之意猥加重禮於不肖則宜若不欲其來而推拒之而又號而訕焉君子進退於人豈如是赫然其暴宜不然也抑足下激於有所獲茫然忘其人之可否有以過告者遂不加亮而見謂乎此也足下文章汪濊洋溢畛域甚髙其所期而至者甚大某尙不能窺其文況有以知其實𨿽欲不使足下之意委於艸芥虛辱而不報且不知其道何所出而可也某少時之於天下士大夫無所不願交然其爲吏則求完於一官其爲家則求盡於一身過此未嘗敢加毫未於其外至於鋒芒圭觚發見於人者過以取之非素心敢願也不顧气力有分而欲彊自標置豈不嗔悖流離以取戮笑耶審其如此方且求諸其人以盈其虛尙安敢足下之告也直乃足下好學樂善所以自任者當如是耳然不敢懸定足下之意而不盡其所謂伏惟亮之不宣某再拜

答徐祕校書

某再拜前日承書日思所以答而愚者方病不能有所以浮沈俯仰日入於不肖將自懲艾之不暇尙安仲車之敢謀也𨿽然某嘗以謂今之爲士無田畝以爲之食無桑枲以爲之衣不可遂棄骨肉之養而死亡之是蹈則有未免乎有求於人也未免乎有求於人擇於人之可爲者不出於仕祿則將何適而不枉蓋士有不得已而勢必出於仕則無怪於上之人遇之不以道也士固有時至於此故其上不潔察察之譽而下不嫌於爲利夫以進爲近於利者其退不過謂之亷君子進退不居於斯二者則庸不謂之非義耶某之所以自處者如此固以爲甚污然不敢捨其所安而求髙乎虛辭仲車亦有以教之耶某再拜

答同人書

某再拜諸君以下以古人進退相處某素不敢望於人足下所論非某之心也何事不可以爲學一身所爲尙多可以爲孟子者豈直須不見齊王然後爲孟子哉孟子曰是以論其世也彼此異時某亦安能拘拘效古人起居也士固不以退爲賢以退爲賢者以利處之也君子之退固有道又況其進也度於心而安者則爲之不安者而去之未必皆是也蓋可以進焉心則不安而身行之𨿽幸中於義其爲自賊則一也至於衣服米鹽一日不得則無聊某何以異於人四年於玆豈心之所欲蓋貧賤者固如是不敢不安耳大凡有爲而爲者其心皆勞況天之賦才固皆有限不可以勉彊某尙且不以得先世之職爲憂亦何暇捨此而攺圖足下茍察之凡此之學皆可知不然某之愚終不獲亮也某再拜

再回蘇州學士書

某再拜前者已有簡歸幣於諸君未防見亮敢復終其說於左右所貴於幣者以爲禮非以爲貨也卽未有去之實而虛委之以幣是貨之也足下將太守之命以禮見此幣之所以來也其以禮辭之則幣之所以去也禮爲之主而幣從之者也是幣不可以獨行獨行則貨也今禮與意皆往矣而獨以幣畱豈惟某取之無義亦足下畱之無名許其大而不許其小古人蓋嘗以爲悔不然此何足辭後車數十乘委之以千乘之國古人蓋有所不辭而受者不孝之身恨不能副太守與諸君之美意耳不謂幣之可懷也義至此盡矣嫌於利勝而詨詨盡言之亦行之可恥者足下任使某至此不亮哉某再拜

長興集卷八

欽定四庫全書

長興集卷九

宋沈括撰萬春圩圖記

江南大都皆山也可耕之土皆下濕厭水瀕江規其地以堤而蓺其中謂之圩蕪湖縣圩之大者惟荊山之北土豪秦氏世擅其饒謂之秦家圩李氏據有江南置官領之裂爲荊山黃春黃池三曹調其租以給賜後宮本朝以屬蕪湖縣租還大農太平興國中江南大水圩吏歐陽某防圩不謹圩以廢廢且八十年其間數欲治之轍爲防說所格有司藏其議一車不能載嘉祐六年轉運使武陵張顒判官南陽謝景溫復防其議使宣州寧國縣令沈披圖視其狀披還以謂前之以爲不可興者說皆可講也其一以謂秋夏之水非廣澤無所容排其二十里以爲墟則二十里之水將無所受溢則爲害不補所得夫丹陽石臼諸湖圩之北藩也其綿漫三四百里當水發時環圩之壤皆湖也如丹陽者尙三四其西則屬於大江而規其二十里以爲圩豈遽能爲水之消長是說之無足患一也又曰圩之西南迎荊山爲防江出峽中則水壅以灌山東今其下荊山之西流皆不能百步折其堤以違荊山之衝棄以與江二百步之廣則水無所迫不幸而壅則其阻在荊山之西非圩之爲禍其東則播爲枝流以分其委是說之無足患二也又曰圩水之所赴皆有蛟龍伏其下而岸善崩向之敗未嘗不以此蓋圩之水鑿【才到反】堤而出釃於堤外其下不得不爲淵淵深而岸隤其中非所當怪也今當鑿下爲復堤鄣水出於數十步之外注之江中則淵者在數十步之外其淫愆漸隤不能數十步以爲圩敗是說之無患三也又曰自圩之廢納租而茭牧其簡者百餘家矣一日皆罷遷其業勢迫必且爲姦此尢不然夫圩成固與人奪之人而與人𨿽力不足爲圩害何所取於義昔之茭牧者今使之得耕其中勢不以耕而易茭牧固茭牧之所願非得使之爲姦是說之無足患四也又曰圩之東南濱於大澤風水之所排堤不能久堅也此其地非有斬然崛起之勢陵遲而來者皆有餘步傳堤爲栁百行其下搴葦以列蓺之則水之所齒者在百步之外而堤未嘗與水遇其爲堤之址數丈以廣而末銳才數尺無與水忤使其勢不得與我爭是說之無足患五也謝君雅知其可爲及是請之奏其詞上卽報可賜作者粟三萬斛使者持詔書徑發屬縣不復關白比司比司以爲望上書言其不利書三上果詔追罷前報轉運使可者使判官上對以謂役且起所發已萬計業不可罷圩且成歸罪所司卽敗者重【平聲讀】坐之無敢辭乃遂興之方是時歲饑百姓流冘縣官方議發粟因重其庸以募窮民旬日得丁萬四千人分宣城寧國南陵當塗蕪湖繁昌廣徳建平八縣主簿宣子駿舜元澤瑾傑載分部作治儀披摠五縣之丁授其方略轉運使移其治於蕪湖比日一自臨觀於是發原決藪焚其菑翳五日而野開表堤行水稱材賦工凡四十日而畢其爲博六丈崇丈有二尺八十四里以長夾堤之脊列植以桑爲桑若干萬圩中爲田千二百七十頃取天地日月山川艸木雜字千二百七十名其頃方頃而溝之四溝澮之爲一區一家之澮可以舫舟矣隅落部伍直曲相望皆應法度圩中爲通途二十二里以長北與堤防其袤可以兩【去聲讀】車列植以栁爲水門五又四十日而成凡發縣官粟三萬斛錢四萬嵗出租二十而三總爲粟三萬六千斛菇蒲桑枲之利爲錢五十餘萬圩旣成天子賜其名曰萬春其始格議者滋不快更造異說務危傷之後四嵗郡國十八大水江浙漢沔間所在泛人廬舍流徙皆以萬計宣池之間圩之沈者千餘區而萬春獨屹然藩其一方羣小圩皆恃以無毀先是萬春適就又過其圩東十五里築圩曰百丈其工半萬春因其舊器材槁委之郡邑使者不復親臨矣典議復非老習多少年喜事易之弗爲意方大水也百丈在沈中欲中傷有司者漫言萬春亦沒禦史以爲言天子遣使者臨視之使者新用事欲立威不肯直有司盛論百丈不當立劾奏轉運使追其前對詔書無狀使判官皆坐謫而百丈防廢或者以謂水害衡被天下如是數十年百年倘一有之宣池之間圩之亡者以千數而百丈獨名使者義不直𨿽然水之爲禍不常而百丈適遇其不幸始時人固有以爲不可興興且復敗者百丈豈不旣敗矣乎是欲使聽者不惑不可得而又欲廷中懸決其是非得失於千萬里之外置弗治有司晏然視其敗而不爲意此固理之難蘄者予獨悲夫作者之意嘗謂子言天下之財不足以相養豈獨野人之憂在上者所當任也江南之斥土如萬春者數百襄漢靑徐之間人益希其過江南者不貲異時有言其可耕者天下莫之應也予且使天下信之故其治萬春甚力其排眾獨任犯患難而不顧者意豈獨萬春而已也一萬春之成未足信於人而人固已信百丈之敗矣始之欲以爲唱者乃所以實天下之毀者也予以謂天下之事其勢常若臨危之物眾人引之不能進一人排之則嘩然往矣蓋處順勢者易爲力矯眾違者難爲功成功者常處於順勢至其不偶乃出於異端固君子謂之有命也歟予觀萬春圩圖樂其成功而又悲百丈之不幸乃輯其說而序其下

揚州重修平山堂記

揚州常節制淮南十一郡之地自淮南之西大江之東南至五嶺蜀漢十一路百州之遷徙貿易之人往還皆出其下舟車南北日夜灌輸京師者居天下十之七𨿽選帥常用重人而四方賓客之至者語言面目不相誰何終日還坐滿堂而太守應決一府之事自若往往亦不暇盡舉其職不然大敗不可復支𨿽力足以自信始皆不敢迎謂之可治卒亦必出於甚勞然後能善其職故凡州之宴賞享勞太守之所逰處起居率皆有常處不能以意有所揀擇以爲賓客之懽前日今參政歐陽公爲揚州始爲平山堂於比觀上之時引客過之皆天下豪俊有名之士後之人樂慕而來者不在於堂榭之間而以其爲歐陽公之所爲也由是平山之名盛聞天下嘉祐八年直史館丹陽刁公自工部郎中領府事去歐陽公之時才十七年而平山僅若有存者皆朽爛剝漫不可枝撐公至逾年之後悉徹而新之凡工駔廩餼材槁之費調用若干皆公黙計素定一日指受其處所以爲堂之壯麗者無一物不足又封其庭中以爲行春之臺昔之樂聞平山之名而來者今又將登此以博望遐觀其淸涼髙爽有不可以語傳者也揚爲天下四方之衝旦至乎此者朝不知其往朝至乎此者夕不知其往民視其上若通道大途相值偶語一不快其意則逺近搔括謗諠紛不可解公於此時能使威令徳澤洽於人心政事大小無一物之失而寄樂於山川艸木虛閒曠快之地人知得此足以爲樂而不知其致此之爲難也後人之登是堂思公之所以樂將有指碑以告者也

揚州九曲池新亭記

建隆元年太祖親討李重進之亂駐蹕於城北使石守信破壁取重進重進以火死揚州旣歸後因卽其地以爲原廟天子歲五遣使獻詞以家人之禮進於廟下揚州刺史率其官屬月再朝焉嘉祐八年詔以直史館丹陽刁公守揚州當淮南大水之後民艱不支歲籍不入公以恵和慈仁康集勞來直心正身修明百職文武賓吏各率其業罔敢怠傲民卒用寧歲以太康乃以吉日巡視宮廟按垣室曰此上聖所以眷錫我邦休有恵烈實冒邦土祠事弗防無以報稱廢徹無所神恵不歆於是墁甃丹髤獘脫黯黦一新以爲瓌麗宏絜而又治其北垣蜀岡之淵廢宮之墳哆其故堂博而新之對峙二亭臂張於前木茂泉淸鳬雁與與光气上下朝霏夕陰浮動於檐櫨之間而不知其有故宮廢苑荒榛斷蔓之可悲也治平二年二月之晦工徒告休公將勞成於是屬其參軍事沈某考詞於碑而繼之以詩曰

昔在建隆天子有徵環揚有師盜不敢膺體磔肩分孰爲肘肱推其中軍車裂馬騰截截疆埸炎不可薄旣還其吭附者益落士勵而奮髙噪大躍車盤轂交有萬其羣气抑不揚投兵而奔我師蹙之潰其國門軍於其軍持其大醜徇於淮人天子在師將以武克不驚不愆以殞元慝有赫在天降則在廟孔威有神綏我億兆公在朝廷崇事有嚴卒奠以出龍旂纎纎廢無燕松其福不下公作新亭以禦罇斚諸臣友朋孔燕俟俟我邦有休公實來爲不泯有考我公之思

邢州堯山縣令防壁記

地方百里聽事於庭者萬家上不得専達於天子下不得賓養國中之善士其官謂之縣令其秩不得齒於天子之下士靜牽動違勢如槁毛士能得志於斯亦可謂賢矣其選旣輕故民未嘗厚望於吏吏之自期亦以此則因謂之治豈所謂治者耶吾王君聖美之爲堯山不以其輕者入於心而獨爲其所難剝槌斷裂之政不得行皎明察深矯厲之名不立而下皆有以相先不暴不爭肆耕而飽食事益不至縣令之庭縣旣已空無事乃治其所居之堂凡前後之共爲此邑者不忍其人沒而不章則又納其壁中以縣令之題名予客過趙魏之郊問其故家舊族皆嘅然喜言三晉戰國之事自七國之時趙數窘秦人於兩河之間秦方彊天下所憚獨在趙故趙常受兵爲天下勁國其後四分以爲代魏燕趙踣漳南蹶上黨肩凥頓僨不能相支而邯鄲鉅鹿穿裂摧壊獸驚鳥決獨當四方之鋒其人生而知有戰鬭攻掠之備習聞而成風者已久而不可遷𨿽當積安無事之日其天性固以異於他俗此宜治之甚難而聖美摩撫調養之旣成則又推之於前後之人若無心於得失者宜乎民安之不難矣聖美以嘉祐六年得堯山於其將去使來求記於予則治平元年也錢塘沈某記

蒼梧臺記

予始至海州入其境聞有朐羽之山書於經見於傳記小說疑其爲非常而未覩其爲物也東望有山蔚然立於大海洪波之中日月之光蔽映上下疑此爲二山者問之則二山顧在其西痺薄禿陋不充所望向予所覩蔚然者乃獨在其海中故瑯琊贛楡之墟而今之東海縣也予過海州登朐山而壯之其望大海若吾之左右臂天地日月之逰動出沒可俯而窺也胊山昔予小之而不顧者能尙可以如此況其瞠然意可以無胊山者予得從而登焉豈不益壯吾觀耶於是有職不得往其明年東海令以事去而予得攝其官其往也以歲之四月方艸木修茂山气秀蔚下礸口帆海而渡以至邑之九日登蒼梧之山望大海之津晨雞初鳴夜漏未極而東方云騫气如渥朱旛懸幟羅煙炎四發久之溟波洞赤郁揚沸騰爚如洋金而朝日始放焉乍妥茫洋扶輿光景仰射隙釃上指人動馬行影在霄漢反顧海之爲州僅在蒼煙晦霧杳藹之間藐然如一浮萍之不可分此其卑者猶有大山焉曰由吾關山予𨿽得至其下竟不果登而歸聞其多猛獸異物往嘗有死於逰者其言未必信然而予固未可以與猛獸異物辧之也蒼梧之爲孤秀挺絕四防八騖仰髙俯下日月之所徧耳目之所接吾得而盡於此山矣蓋可以無求於彼而足也乃謀築觀其上以與邑人嵗時彷徉翺翔逰乎浩渺混茫之中以忘吾憂勢不能遽成而予之不久於此也粗記其一日之逰使後之人可以迹予言而爲之猶足樂其不廢也

長興集卷九

欽定四庫全書

長興集卷十

宋沈括撰潤州金山二使君祠堂記

江南爲國時升揚潤宮室邑閭環江相望金山能盡有三州山川之盛觀衣冠往還非東府西川之貴人大族則諸侯之重客也其舊勢余澤至本朝爲之借資出力者尙未衰也慶曆中錢使君因其徒以罪相訟訴於有司擊去其主者而表以爲禪院使吳僧瑞新居之其徒度其勢不能復得所欲一夕火其居比東方明一山盡赭新旣至因其殊破一刀刮去故迹隤髙培下穹下大谷一日皆變化隳殘人始莫不怪之已而爲廣堂復殿翼然臨無窮之大江菑巨石梁魚鼈之宅朝江而暮廬殆於必完矣防新死復中廢爲講捨久之鞠使君復召禪者達觀圓通代居之或卒或去至宜覺師相因十餘年斤斧之聲相聞而昔之言金山之盛者今復過之矣予少時自金陵來潤州初望見金山才若鳬雁浮沈江波中順流張帆不半日至其下予猶記其室廬略皆鹵莽非若今之嚴煥也未三十年而廢興且三四然每廢輙復加壯𨿽任之在其主者而能使之興且在二使君也熈寧四年寶覺師爲二使君之祠於山中而求予文以記其說曰二人之才能皆爲潤人之所思不獨寺之所賴者如此云錢使君名彥逺官終祠部員外郎鞠使君名眞卿今爲太常丞集賢校理知普州寶覺南漳道人務周也

筠州興國寺禪悅堂記

嘉祐中予客宣之寧國邑溪之西有古佛寺垣棟顚夷叢薈之間披道至其下僅若有人迹而學者守靜居之比三年則山嘯木偃復宮曼閣嵬嶪於溪山之間旣完矣其所以動其邑人使之輸財捐力凡一櫋櫨塗槁之細皆出靜之梱致已則委之而去莫知其所抵後十四年予自禁廷謫守宣州一日典客以佛者見望其貌則靜也徐問其所從來曰客髙安郡之興國寺卽其廬爲浮圖髙數百尺而又使郡人吳文忠與其弟文讚賦泉二百萬辟大堂於其下堂成榜其目曰禪恱而未有以傳其績所以輕千里篾山川之阻以至於宣將子是請所以侈堂之成工而願有以告於其後也予聞之佛之爲教凡所爲廟塔器飾飲食起居一莫不寓於法於其間不獨其道有以動人而學其法者多能自處於得防勢利之外以其無待於勢乃能使不役於勢者爲之用以其不覸於利乃能使覸於利者爲之忘其所樂以徇之此靜之所以屢爲宮廬之壯而力嘗若有餘者豈其所操任者獨能果於眾人乎靜之言曰其堂之袤可以飯千人其廊疎徼道麗嚴宏傑可以獨名於大江之西也天下之言宮祠之盛者無越於江西是堂也又將闖然獨賢於其間至此知靜始棄邑溪之勤不翅若一敝帚殆不足難也佛之所爲寓其法於事物之間其微至於無所不在而語言文字爲蘧篨則子復可言予之所能書蓋靜之所欲言而主子以爲之說者如此而已元丰三年二月庚午記

蘇州淸流山錢氏奉祠堂記

姑蘇錢君僧孺將謀葬其親而築館於其側歲時率其羣子弟族人祭拜其間凡家有冠婚大事則卽而謀焉以謂古之爲養者端韠縉紳俯仰跋屈極朝夕之勤以爲不足而又博求天下之善道良友廣居吉服以成其志及其捐居處之安晏行之樂而退卽於山林丘墓禽棲艸伏之野其將委形而待化乎壤冗之間卽將乘變倐散以逰乎混茫杳渺之間固莫可得而知也就其所知者登髙則有懷歸思逺之意安居則有春秋霜露之感發乎人之自然則夫親之所安者爲倘在是也於是下龍塘之水陟飛泉之山得地之奧焉俯而可濯者淸流之泉依而可室者秀嶺之麓四逰而可望者荻胥之野與彭陽之丘也夫其連山起其左大湖支其右近者若趨逺者若翔四時之物遞迎而遞化者交於逰目之所及山深而土良木茂而泉淸朝霏夕陰吐翕變化於檐櫨之間可以思可以悲可以樂此館之大槪也錢君好學有才志論當世事慨然喜於有爲其追先述志以成其福祿使後世守之而弗墜者豈但以此而已耶

泗州山水陸禪院佛頂舍利塔記

山西壓大淮其枝自舒蓼漫衍而北度盱眙之東折其勢垂盡而一峯巍然壁掛踵曳大淵縈淮墳蹂博野壓奔流之滙縻大菑不能窮其深也世傳淮靈伏其下怪風暴浪翕忽崩怒山淵投播飛鳥震落而覆舟發野其害被於數州祥符中淮南至行師始營佛寺於山之陽偶象數百皆爚金爲之所以鎭淮只走龍蜃以爲水暴者力未就而門人自信繼其業相因數十年江淮之間揭貲幣轉材篚糧卽工於山下者相尾於道慶曆中詔遣中貴人持佛頂骨舍利亟以金塔坎於山脇於是卽山爲官逶虵登降環絡彌布中爲浮圖十有三成爲髙二百有五十尺面峙峻閣而復殿翼其後廊疎勾繚下濱淮澨至於天淸景明洪流凝湛釋鏤之飾浮動波間鐘梵之聲飄飄下上於杳渺之際舟楫出於其下者莫不爲徘徊翔佯掇操而仰望躊躇者久之予往來淮泗之間經於是山者殆數千每至必翔集顧慮無風波之虞然後敢濟近歲過之則舟人鼓气自若無復向日危懼恂栗之色問其居人則指以語予曰今之操髙刺舟而濟處則異時之大淵深潭也其說以爲汴流之所堙然汴之始鑿於西漢元成之間距今濁河之委貫淮而東者千有餘歲惟審之淵不於此時泯漫而乃驟堙於數十年之間則其謂之禬禳消伏之所爲固未容辧也觀山之爲袤不能數里而宮廬像塔美奧之如此蓋其經營以終其績者自信師之裔宗衍者衍主是山且三十年人信衍故衍得以發其才於宮廬像塔之美自至行發其原再傳至於衍而後細大之物無一不具以匹夫之勢徒步以就萬金之室者豈易爲力哉方天下至治極盛四方朝貢餉防於京師舟車道其下者居天下十分之七奇風駭浪不作人得以嘯歌俯偃以濟不測之大險別其爲神靈所擁而宮廟爲之馮翼斯亦理之宜有者況其覺寂之所寓理相防絕詎可以起作之意識而欲窮其變神者哉

宣州石盎寺傳燈閣記

凡所謂山川國邑一切空有動寂諸相其廣塵若沙之無窮有大聖人出曰是皆妄也以爲妄者亦妄也道不二不二也者非一也惟不二與非一則名尙無所寄況其爲言也於是有一乘三乘十二分七拘十二韋陁無盡藏法遣一切妄執有大聖人出曰是亦妄也法無作無住至於無說無說亦妄也則有一語一黙一眴搖屈伸而具百千億塵沙法門其爲術可謂至約矣釋迦以是付之迦葉世相傳述其流入於中國記其說者其積又且數百卷嗚呼多哉宣州石盎寺有孚師少逰四方得禪者學以歸又欲廣其傳於異時悉聚其書營復屋以藏之曰傳燈閣或謂書爲道之累所以釋書而傳之以心又將收其客智澤粕以寓古人之所棄豈正法眼之謂也予以謂無傷也是欲使人無言者言何預哉孚之所欲者傳夫豈傳書也茍得其人𨿽十二韋陁藏相本空寂茍非其人毗耶據坐未易識辯知其所以爲善巧方便奚至翦翦計較於理相筌筏之間哉

延州重修嘉嶺英烈王廟碑記

元丰四年春夏戎黜其長引兵擾邊本道以驛聞詔有司夏罪當治出虎符發諸道兵防陜西河東六經絡四十七將步騎數十萬同日西討鄜延路師出之日天子遣使者出內庫香劑上自封書以授守臣以禮告於英烈之祠師出上郡破黨項之眾七萬於圁上執夏人徇地至五原而還凡師所至無風雨霰雹疾癘之災軍還預有功於是行者莫不貴顯恵養獨神有是克相國師物無震奰晏晹順遂不愆師求爵號祭秩其尊而宮室痺陋未稱位號無以示天子尊顯嚴報之意於是賜度支錢三百萬因舊祠而新之凡其皇廬盥燔糦湢之舍儐裸之位至於牲豆容物莫不備稱祠當師牙之南山髙木蕃蓊然上出城堞之杪而室棲其椒歲時禬薦旗纛杳藹鏞罄之聲聞於五城祠且作求有以表神之烈著見於後世迹神之所由興而邑之人無可與考信者有司發故祠之壁乃得昔人所記數篇掇其雅馴可迹者自魏黃初二年二月乙丑天有大聲而星隕於烏水之陰顏上大覆如車若有人植其上者蓋石也赫連勃據有朔方始尊而祠之唐末北平王髙萬興節制彰武軍有所感於神名其山嘉嶺而石人之祠始盛於此康定中黨項入廬關州發卒迎戰爲勇所遮於拷栳城黨項襲虛薄延州一夜且轒輼厭旦將危西州州之人禱於嘉山中夜大雪虜驚起視南山艸木皆兵也於是師潰而歸始命爵爲威顯公凡有所祈薦肅若有物應之嵗輒大禳上卽位復尊神爲英烈王其祕怪神物發見於人者至是有加焉惟物之無所趣者爲無所選於道有所趣則有從有逆從之至至於無所選於道則天與政一而鬼神之情不爲難知道有所逆其趣異其歸日以相逺故天與政不相爲用而鬼神物怪發爲奇傀以干害於政事其趣日以相逺則其情不足以相知道不足以相命不足以相知則其發必謂之奇不足以相命則其接必至於有害故先王之政理於此而天地鬼神陟降先後出於一道主上以道命興四方之才以義用天下朝廷百官政令法度下至於交萬物莫不有道陰陽寒暑小大之物無不茂阜飭和山川墳衍神姦不作而赫靈異物往往發爲嘉祥顯貺難功美利以涵被天下上方虛己退挹歸功於鬼神誠信並薦而禮命爵秩興降涗徹之文視以下上天下知其爲安息利遂而莫能名其成功此宜有所形容蹈嘆昭神之貺以顯揚天子之盛徳著在金石傳之無窮其詞曰

髙奴額額烏水其下維魏黃初有命來舍逮今千年神食玆土歲無雹晹民不疲瘦歷世數十我宋受命始啟爵宇爰自康定康定之師虜狨塞門我戎行赫然有聞夏人惛驕婦驁不綱自覆其巢噪徒以狂跳人綏徳將防我疆帝震夏【闕】大興師徵超圁漸河拔其九城始剪撫寧最以萬馘遂殱葡萄至於左澤凡師所經罔有災謫惟帝時動與天降陟帝不名功散圖爾肄人懋爵頒神襲命祀廟貌黝陋不稱祭秩發幣太府考是燕室烏水湯湯騃鼓洋洋新宮旣荒神具樂康騃鼓崇崇神格新宮鑾車畫翩其以風有風自惟神禦肴防薦盥興伏旗旐煜煜有風自樾神陟在墳笙鏞鼓神我舞踆踆神錫有年以風以雨神錫晉壽式燕式譽多黍多稌嘉山之下無悔無怒神職伊祐帝撫萬方天鑑惟徳神罔怨恫孰非帝力行則在上居則在憺莫逺莫忘五城是瞻

長興集卷十

欽定四庫全書

長興集卷十一

宋沈括撰

岸老堂記

岸老旣歸於夢溪之上築堂而命之曰老老不在堂而老者之髮茁其以白其心若頹云之淡太虛也蝯鵠其形支木杭艸之與居也臂交於上不私其祿而休予以茒丘之美防也濎濙虛納物來不辭而濯予以靈溪之浩浸也非步非騫胡胡然循堦而鳴者塏予以澗崖之冷風也仰之在顏顧則在幾圭擁而繪張者望予以四旅之羣峯也岸老之所樂聚之接之其來而不窮者堂之爲老用也十履之而以跬計者吾堂之袤也十抗之以爲席者吾隠以肘也野不加抑而下視不加明而逺者封髙以爲之構也向之者不瞻背之者不顧作焉者不變策而過者趣與人謬也茍足於是而無所羨故吾謂之乘參昴而躡飛景則彼且以爲揚粃爲虻咮也吾謂之坐泰山以浮【闕】潏則彼且以爲一蓬之梗與鷦鷯之鷇也微陽始升至於斂陳而畢嵗物隨之盛衰變化無一息之停一以爲梟一以爲雉是非相捽於前是老也岸然坐而視之𨿽通都甲觀望之如蒸霞霧履之若乘雲气小隙容鼔車牛半估當一國以彼之富視十跬之隘若營丘之與一鍧然且不願易之非以美奧爲不足慕也棲騖以桶決呂梁以漑巵何所資於有餘方其晦暘風雨霜雪霧露相與遇於無所祈無所厭之時虫魚艸木相與遇於緣延蓊防不機不藝之地飛者相與遇於翔佯勾輈之和走者相與遇於決擲角腳之樂客相與遇於相邇而相忘相安而不相器之適五者不待否而至與之爲澶漫與之爲無間𨿽有其餘無所受之雞不才於飛而羽生於蹠累然之贅無補於齮齒方且睢盱鐘鼓之侈而忘視之悲何哉

江州攬秀亭記

江州據吳鄣之麓垂踵江澨虹騫螭絡貫城皆山而庶民列館防市於其下臺觀防廬髙下隠見於茂陰篁竹之間西有荷芰之池南屬差廬連嶂紺天【闕】湓浦甘棠之水北漸九江之釃流隠然幕植於百里之外者淮南羣舒之諸山四時之景變化吐吸類無常物非語言繪素之所能一官司士大夫都人之家大率【闕】山故崇臺危榭可以臨髙而逺眺者甍陛相望然所得多主一景江湖山水闤闠之趣不能兼有也郡城廣寧監之西垣有故樓之湮爲棄數雉東瞰井邑其臺觀防廬隠見於茂防篁竹之間者齒布其下荷芰之池差廬甘棠湓浦大江江北之羣山悉羅於左右前後前此爲羣者嘗築觀其上其法【闕】陋不足以三絕賞美觀之所防至此乃徹而新之上爲重堦廣堂以禦賓燕其前可以席工步珩佩之節環堂爲晝疎綺撩可以來沓遞之景而盡嘯歌俯仰之適李白嘗有詩以謂九江秀色可攬結吾將此地巢雪松使九江之秀可攬而無所遺者非此無以當之今太守莆田蔡履中之規畫而監廣寧監南昌孟處善元徒以成之凡覽觀之勝𨿽具至此而後畢爲吾耳目之所有其雄特則廬山之峻峙奧奇閟靈之所禦燭爲象曜散爲璚觹蒸爲虹霓激爲霰雨矛拒防磔者連峯累百木搖霧集則寒暑爲之失行大江之闡衍翕爲二三敷爲八九震風之所鼓則巨浪山屹飛鳥跖墮澄濙不揚則日星璯錯連檣萬艘鳥驚而爭先其曠麗則南山千丈瀑布西江萬頃明月足以穪豪而四時之葩華綦組糅駮塢別爲曹連山茂木隠見於雲煙之間乍晦倐明終坐而屢變者不可以形殫此大略若夫時和嵗登人物阜樂徒歌而腹嬉飽食而朋遊於是太守率其僚士爲賓射豆觴休勞百職與都人士女嘯詠興俯追古人所以與民共樂者千里秀色入於樽爼山飛水遊蓮婦櫂二嘯歌之聲雜起於佩環竽瑟之間當是之時淸淳之气和平之樂浹於人心其髙舉逺蹈則有沼白蓮防英菊巾車卉服以遊乎方檢之外其悲傷感槪則有慨商婦之胡琴壯大江之黃雲寫意撫節流於詠嘆其遺風余迹尙有以攄滌滯淫以爲後世之美者此又非得以言諭者也履中治江而百職舉民旣安其政又求有以共樂之而處善能推其志以就奇曠之賞凡此皆將傳之不朽而某適客過潯陽以記見屬古之人欲盡其所言者必有詩以系之詩生於言之不足事有不能以言宣而見於聲辭窈曲折之際者蓋有待於詩也予不及落是亭之成旣序其大致而復亂之以詩異日使君登是亭覽羣物之防談吒交錯觥籌雜進促坐屢舞主人將誇客以江圃之富則僕之詩尙能爲公一價之助也其詩曰標子衣兮淸風攬秀色兮堂中情何爲兮飄飄來無端兮去無蹤從化人兮瀛州乘揚焱兮下視識故里兮回覽慘孤眄兮紅澨浩四顧兮悲歌傷千里兮客目杳江吳兮何處望云鴻兮防續水渺渺兮霜天江魚跳波兮漸緸綠遵長陸兮浩觀澹靈州之澄停泛華淸兮芙蓉縈秀渚兮煙橫憩羅韈兮蘭州遡浩波兮揚衡何爲兮波神硠雕舷兮嬋娟鼓輕秧兮杭枻登湓陽之王鱣倚風樵兮佇立遲天邊之歸艎送孤鴻兮目修滿中浦兮夕陽誰與佩兮予懷擷汀洲之秋芳【二】南有山兮郁蒼蒼漸滙澤兮屹中江負南溟兮半墨函七澤兮當暑而蒼涼靑雲捲兮修聞森珪璧兮庭中泉曳崖而響落雪曀曀曀霾空朝惟蔥蘢兮暮窓紫綠酒如空兮山色裏吳杭翳壠兮楚桑旖旖行人笑歌兮賓醉起【三】桂檝兮庬�躍長艘兮江湄劃流羽兮徑往杭素波兮揚緌投崄遇兮爭先絕奔流兮坌入噪焱風兮下瀨士虎顧兮比立橫怒浪兮側飛千橈兮電進過江陽兮一昔失千里兮一瞬萬夫呼兮髀躍波鴻洞兮山震觀者防鬛兮鼓气況匹夫之所徇【四】有大人兮山之陂佩日月兮帶虹霓橫九垓兮方車駕矞皇兮招搖以爲旗降吾湫兮朝氛陟吾阻兮夜輝爛煌煌兮靈光噀流景兮雲中顧瞻偈兮衡鄣聊彌駕乎神峯敞修除兮延望靈之來兮藹空【五】云蓊蓊兮銜山列華觀兮山間敞陽扉兮東椒連繡曲兮南樊旣縈帶兮蕙塢亦逶遲兮籟淵煙闇慘兮籠木淡倚閣兮半褰客燕兮將歸臨風兮浩歌白鳥亂兮霜汀晚日天下際兮蘋末徵波望西江兮浩逺山如眉兮江木小失晝景於顧盻起千門之夜燎迷列星兮下上混波間與林秒

東京永安禪院勅賜崇聖智元殿記

道不可相古人以謂彊名之物之所由而非所止者道也止則非道以此名乎所不能名者故道爲芻車名爲寓馬佛者名其身且三以體言則曰法身以智言則曰報身以用言則曰化身芻車之行寓馬之步體也照起則智現事接則用生此名之分也慶曆中佛之徒宗澤刻像佛於成都之西永安禪院辟廣殿以居之爲敷蓮千房以妥大像復爲蓮英千苞出於房間房別一佛赩千苞皆佛也而攝於一像是所謂盧捨那者始名其殿曰千佛千佛者報身之所生而所謂化身者也今夫所謂盧捨那者千佛之所自生而以智名者智所以作聖而聖者化之積也於是攺賜其名曰崇聖智元之殿而而上親禦飛白字以嚴其榜佛之名體密妙難迹非上聖超悟境昭等螎孰能控摶無形寫之毫素一言所標而顯三身差別之慧辦十萬調禦之雄照者哉觀夫妙相凝湛神筆飛渙日月之光郁蟠於櫨之間神耀相宣羣飾嚴翼至者赫然若有臨其上有臨其左右一望璙章而盧捨那之身具環視眾色而千百億之身圓非由內出不自外鑠不墮諸見而見以此期乎歷堦趨隅以瞻夫表揭者是不可以無志也微臣瞻仰聖制以偈贊曰

具足無畏天人師大毗盧海不思議妙湛圓澄離諸量一念不動徧十方芬陀一葉一釋迦眾生差別之所現無作光明等法界是明諸佛大報身因陀羅相不可覩要假名言顯實際我此見佛淸淨眼因智元故發妙明非內非外及中閭文字相空獲自性前聖後聖嚴此殿是故此殿防吉祥是像非像眞非眞一薩婆若等無二不墮諸見見眞像如金剛山坐道塲一毫光相施伽沙盡得有情得無漏

池州新作鼓角門記

諸侯之臯門必有觀所以布宣政令察天地祲祥考民言物俗之美惡民於是觀法象聽政教之所出凡國之治亂政刑之失得莫不由此而後及乎四方故國有大號令大慶頒則卽而與眾聽焉諸侯之國廢而守令承天子之命以施發於下者其事未嘗廢也故凡郡邑之府門必爲崇堙伉石凡朝廷之詔令典章郡國之鼓旗纛槊至於下漏考時發昕嚴夜凡作眾之鼓政皆典藏於是異日有司簡忽故常文弛不綱於是天子赫然詔州郡牙門得設鴟極法亞宮室使守臣司之以防天子之命令以宣耀朝廷政教之威重非徒有以尊郡國之之勢爲一方美觀而已池州有將屯鐘官在列郡爲據朝廷教詔於此乎入所以息養條治其邦人者於此乎出政有時期物有位序於此乎聽忽而不治使至於朽獘剝漫無以蔽風雨豈朝廷所以付守相之意耶巨材生於山林貨力出於民取材於山合民之力以爲官府庫庾宜不爲難至於力不出於身發不及其家民未嘗知役而就堂之巨室者此不系夫守相之才智者歟故𨿽一堂之任一日之役必有所待而後能也爲外州使民不知勞分家之財無所屈而美壯之觀隨所指顧而新可以爲難矣左澤右山後江前溪笳鼓之聲朝與翔禽宿氛抑揚容與於邸閣山林之間暮與駛防逺水下上浮動於江湖盎瀁之際使見者識政教之所存聞者知晨暮之所禁端委搢紳以遊乎其下者思夫朝夕出納於此者不可以不恪則與夫殫土木之費佐觴豆之侈以快一昔之嬉樂者異矣前日之杇獘剝漫者使君旣得而新之物之新其終必復到於獘惟事之與物相待爲重者使其事較然不可隳略則物不待詔而必完故予所言者不在一臺觀之新而以郡國體要爲先務俾後時有考焉抑使君之志歟使君朝散郎東萊王君文正副守朝請大夫開封李君端臣也

長興集卷十一

欽定四庫全書

長興集卷十二

宋沈括撰

秀州崇徳縣建學記

韓退之爲處州孔子廟碑曰自天子而下得通祀而徧天下者惟社稷與孔子然其祀事皆無如孔子之盛所謂生民以來未有如孔子者此其效歟予常以謂退之失言祀事之盛衰其得失在後世孔子何與焉使孔子無一豚肩之享於墟墦之間何損其爲聖人以舜禹之巍巍不待有天下至孔子乃待祀事然後尊歟其智足以知聖人孟子獨稱宰我子貢有若如子路親事孔子而師之然猶有所不說知孔子爲難則其譽孔子固宜難也治天下國家其上至於無以加下至於匹夫販婦得有其四體髮膚者捨孔子之道不可此天下所共知者聖人之迹也至其卓然有所立𨿽顏子欲從之而有不能者故先王擇天下宿艾舒大之才以爲公卿鄕老使率其屬以興四方之俊異禮樂法度秋陽江漢以暴濯之猶懼其不能進茍爲不至於此而僅循其末流則道或幾乎息矣吳越多山而湖澤漸其下其枝者涯渚之間不辧牛馬崇徳居山澤之介孔道四出戰國之時闔廬勾踐嘗大戰於檇李禦兒之間裂其地而守之至今墟壠綱絡稻蟹之利轉徙數州元丰八年括蒼吳君伯舉爲是邑也始爲之築宮廟以祠孔子聚學者擇經師而教之以義理行能不茍使之爲文章誦習務中有司之程而已培髙爲堂宴有貳室繚以環廬丰約穪事四方聞令賢皆來學惟恐在後崇徳爲逺邑縣令爲小官興材賦工動觸吏禁非篤誠自信彊有才者不能任也此其成就之難未若持之之難也僨犀象決鴻鵠之器非深山大谷則無以養其材執防矩而求之若不祀其材所養則沈沈之室執防矩者所視也養之以先王之所待以興者而不徒循其末迹則其爲役也不爲茍美矣

杭州新作州學記

古之處民者其業𨿽有分而其教之以禮義徳術則無貴賤必出於一道所以用之於朝廷者則前日修之於其家者所以服於畎畝者則異日用之於朝廷者非若擾獸者不使以摶埴遊祔者不任以服馬也賢有才者理之不能者由之而莫敢廢焉而已耳少而學長而習焉安之若天性資之如寒衣而饑食一日五家之比不由之不棄且夷膚矣不待有所徇而後爲也自五家之比則已教之以所當學過而至於五比之閭則又揭之以書而瀆告之其教養之具益眾則益詳其相與而居弗與其畔也則親之以閭黨相與往還弗與其狎也則肅之以賓祭合而用之欲其和理也則齊之以卒乘矯彊弗率前其敗亂也則威之以刑誅撻罰朝操其所任以出夕相從以歸仰而觀其上則宮廟室廬莫非先王之法象也俯而履其下則疆井徑術莫非先王之經理也居而閱其身則簮屨服冕莫非先王之名物也散而察其起居出處老老而稚幼瞻生而哭死莫非先王之禮義節文也非能有羽毛鱗喙以馳騖乎山林沒於淵而天遊者捨此其何適哉至諸侯自爲政所以措其國家者出於多道而民始習於幸忌分扺義屈力以贍其欲偲然不厭也立而觀其朝夕之相與非嘩然覆其人而兵其頸則操勢挾數以籠天下至於詐窮勇奪彊者僨諸侯而並負之然而不數十年復起而亡秦人人欲爲秦之所爲則秦尙安得晏然獨有其利哉其勢𨿽欲無至此豈可得也至漢有天下願治之主間起乃始知尊先王黜百家異時得古人之槁刓簡振其埃燻而誦說之然獨爲士者出於此而民之忸於舊俗猶固浩然也非刑名法令不足以撼之故吏常以法用而學者羞言之至於治天下之實其勝負未能甚異也道旣出於二則勢之所在者常執天下之勝而區區之空文何益於不勝哉至陳蕃李膺輩出以義節相奮勵抗志力行欲以移天下之習椐血皆帚驅而畚運之未爲快也然卒不能振一步杭一橫艸以捄淩遲之禮樂何哉由養之不廣教之不以漸故也百年獘習使可以俯仰咄嗟而致頌聲嘉瑞則先王之爲法不茍如是其煩且詳矣國朝郡邑皆立學校春秋長吏親用獘於廟自三尺之衣者悉聽入學廩食於縣官又賜以百家之書設經師爲之講教其施設條目皆天子稱制以命之朝廷之於學無遺重矣而吏或不以爲意彼固非敢倦天子之令以爲不當先然誅罰期防【闕】鹽之細務一事不至則知有所廢闕儒者履仁蹈信不救急故其效力乃在數十年之後急近而忽逺此人情之常至於任政教之本原以身先士民此大儒公卿之事未可以他長吏比也杭爲大州當東南百粵之防地大民眾人物之盛爲天下第一元丰八年邦伯滿公自尙書左丞拜資政殿學士來牧是州凡政之僵弛敗不綱者一切振去而更置之未明衣冠而坐設庭燎以聽事大昕一府皆空無一人迹庭下者四方之賓客已肩相摩於門矣公悉與之酧酢燕勞嘯詠終日府寺癐廩亭傳杠梁柢籍抄揭凡有司之務不期月赫然一新殆無遺役矣公曰此未足以副朝廷求治之意也養材勸徳爲天下得人莫先於學校前日𨿽有其具未能博延四方之學者呺然若大瓢無所適於容則若勿置之愈也乃率僚屬親往視學者所居則垣隤屋陊神主暴露諸生不免沐霧雨喟然曰養士患無有具旣有以進之則士之不勸非所患也具如是不可以不新部刺吏朝請大夫韓公惇善樂勸與公恊謀發獘轉材百工毛防不逾時則前日之隤垣陊屋蓬居而蠋宿者悉已丹髹繪刻上室而下堂矣廊陛繹舒殿像孔嚴褒徳崇配則圖其周廬以七十二門弟子與二十五大儒之像考古議禮則狀其堂序以三代車輿器服之容飾尊經嚴師則翼然在上者講論之堂也勸藝禮士則環而可居者肄業之室也工致其巧史督其度巨細委曲防鉤矩折物盡其法者暴揚防滌幾席楯梐凡生養之具也元祐二年朱鳥戒夕日次上丁百工告休公將釁考位神展物體性於庭公乃端委造洗實觴以進博士弟子贊幣承飪登降興伏佩環鏘鳴禮數備具不汰不簡受爵旣徹乃升公堂西向以禮學者於是諸生墻立請質所疑橫經挾簡交進牙退各獲所求旣而陳豆觴班爵齒徳席工興爼賡歌疊賦酣詠儒史嚴夕而罷州人相攜遮道擁觀旂纛【闕】跲途不容跬排躙爭進𦇤提相先莫不嗟咨垂洟知先王之道尊重崇顯禮義可慕貨利可恥父以告其子長者歸以告其少者兒童羣戲羅列豆籩纓冠秉枚效其拜俯道之以善其順且易入由此可見矣況其有以勸之也慶曆中公嘗講學於此今乃爲邦伯建浙西鼓旗垂封君之印饗諸生見故老閱芹茒之舊迹此其爲勸豈待他哉公以道徳經術相天子出擁東方諸侯路刺史以文雅方重康撫吳防合志一心茂明先王所勉使弦誦之聲芽蘗肆長收效於異時者實自今日某邦人也今將以多君子惠賚於我邦豈可使經始之迹寂寥無聞於後世耶旣以論次其始末又將記邦人之言揭之碑碣以告後世焉其詞曰政孰自本必圖其綱摘隠鉤堅非政之良我有大柄匪震匪威彼侗弗昭發爲神徵孰忸惰淫覿狂以嬉我拔其萌投以禮詩靑領垂縷斃其故武移之如天子見斤斧凡此有爲由莫非學我邦我庠自公爰作公伯新庠考度揆律挾桶跟超其徒坌出蓊然云興後堂左室重欒藻題昔之圮垣鳶梟所嘷今也誦弦匪徒器之公教諄諄匪徒教之公先以身孰謂虎兕牙之以手爲政之難擾虎何有不艱不疚惟公之厚其在慶曆公官於此赫然有聞遂相天子以我之先以期爾後公惠我邦豈不旣富浙水如瀉靑山之下迹誰與論猗歟昔者

簫簫堂記

岸老琴於竹間鳥呶其上魚裔其下竹間之風骹然鳴以相和少進焉則鳥防而去之魚勅然逃於深淵向也惟艸木之見今於然則予也向以予爲艸木也習之今也以予爲非艸木也跳焉予樂竹間之簫簫囊枕幾而與居曽二物之寇哉顧防予之所樂何耶彼其一者以羅死於覆苓之【闕】一者以弋獲於蘙弣之樊吾面目羅者也其起居弋者也彼安得不防吾之所同哉同於弋者鳥防之同於利者市人噪之所同者多其取敵亦厚矣子獨不見澤朝之氛澒然一息而半楚國舒六之山皆膓然垂七日而後履其畔未嘗辭於物也而物莫能形於其中彼又烏與爲敵哉處乎物之所不求則深道乎人之所不襲則逺貫竹而西俯而可漁者吾碕之以深閣擁木負薈據而可望者吾嶝之以逺亭左吾廬右澶漾防若植【闕】者吾介之以簫簫之堂岸老奕於亭而木之影搖於罫弦於閣而水之聲發於緱偃休於堂則若佩瑯玕蘙雕鷸以閱桑林之奏以今古爲一昔以晝夜爲司爟前日魚鳥之所樂余攘之以爲已適而魚鳥逐矣物之於人相爲鄒楚久矣方其木艸茂暢獸蹄鳥迹之道交於中國中國之民窟居懸釡而資鳥獸之餘及其驅虎犀放龍蛇胥山林而童藝之丘陵爲卭畢江湖爲大罛而罥格之智殫焉故人之所棄魚鳥之所牧魚鳥之所樂人之所樂人之所棄也屑人之所棄而攘魚鳥之所樂謬於人情吾自此逺矣奚待瞷空谷獘車馬之力傖囊矉目而較文跬之逺哉岸老於比也峨而醉肅而興曼然而咲客至則告之曰藋蔓獵子之纓蟪蛄之哄無以步齊夏歸矣無庸攝車爲也噫

隨州法云禪院佛閣鐘銘

天封大狐襄漢之勝粵浮圖之宮獨雄於東南法云院乃其岐出者元丰七年其徒慶璉師建佛閣於院之西壖欒櫨三因重橑翼舒下俯阡陌中廬枕以軌鐘方將劑金錫防良型以爲欔撥怒之巨聲求予以鳴其子予時謫東寓於是院覩其經始旣斵不日則岌乎買漢矣曰偉哉爲力乎來夫其合山川之美靈以成就官貌則其偉觀巨麗不待召而有此無足竅者抑知夫鐘之所寓夫道者乎夫鐘者裏居類處則以爲發朝棷夜羣遊族食之節其聲有疏有數則心術寓焉其爲法初曰速聲四十九發以四十九功徳拯三畏業次非速百四十聲以百四十不共法爲出世間因後經八萬四千聲普收八萬四千塵勞極未來際或曰聲之逺聞者不過數里其久不過兼刻而曰拯三途出世間極未來際得非過歟是不然也有生之類迷喪本體奔趣流識妄現山川國邑空有美惡一切諸相相起爲境則有大小逺近多寡古今久速一切名色分量暌其完體惟照所對於是聖人以其不可思議神智力緣建立法明振提防謬無窮方便遇事指途因此聲根乃揭二炬初終則爲久速之聲有所拯者利於逺有所待者利於久久速境也以幻境法順接級緣中間久速皆非迥無可名不壊聲塵直指非相羣相齊泯寂用徧含聲體一貫非自耳得復何逺近久速之有哉異斯道者乃其自障非法有妄也縱未能反源防體以力緣故亦獲世報何也凡所謂三超六類下逮天地國邑艸木虫豸之悉一出於有生之妄識以其霧篾顚憤之妄見尙能締結宇宙淪翳實果外道幻法亦能上淩禪境下軔風持況不思議神智力緣之所建立者哉其爲道也非可以理諭以言其爲法如是而已者是之爲銘銘曰

眾生法性無有邊是故鐘聲無有邊眾生法性無有量是故鐘聲無有量非聲非聞離根境具千二百圓功徳以此聞根妙法身普施十方作佛事第一速聲四十九速拔二十沈淪苦初終後際一念空罪性如風如電火第二非速百四十顯示諸佛不共門非速非久破二邊語言不攝離名相八萬四十經久聲舒長爲接未來際眾生不盡聲不盡此聲非斷無防後我今開此觀音門無凡聖情咸得入此聲無礙徧河沙以河沙徧此聲故卽聲卽法卽眾生更無眾生聞聲者了知聲相常寂滅惟一眞心含法界鐘銘

嵗耦端防嘉月維正度物播財作是大羽不窕不蠡以茀永後

長興集卷十二

欽定四庫全書

長興集卷十三

宋沈括撰

張中允墓志銘

君諱牧字飬正其先河東人劉繼元之亡河東乃來居澶州曽王父某王父某父皓至是始仕卒於東頭供奉官君少彊學爲進士未達以父勲起爲三班借職監澶州竹木務遷奉職監徳州徳平酒務以其素學不樂以武用自謁爲蘇州常熟主簿其後用師於夏州天下搔於兵復議益賦於五嶺君時爲廣州西防尉謂使者言交州地非能饒也其大商賈胡賴以富者其根乃在異國知將困之彼則踔海而去晝夜萬里廣遂將不爲州矣與其無事而失廣州孰若捐尺寸之利爲百姓計多也使者然其言爲格其令去爲萬壽主簿於潁州以疾不行攺鄆州中都尉時盜頻發有司數坐法去君盡擇良兵授吏卒日夜督試爲完其廩捨撫之有恩歆以重利而法其不恪者當日爲賊鄕道者皆反以其情告君於是羣偸十五相鉤以敗嵗擊治且俘幾二百人嘗轉運使過縣君入謁語未交有賊牒至使者爲之畱館君徵得其情夜半馳卽其棲盡拘以歸使者大喜於坐上其狀遷祕書省校書郎知歙州休寧縣休寧江南大邑其俗陰害販獄自喜至吏不能治君能得其微情必抔其根柢而鋤夷之其謀益不用皆去爲善良而寺中以無事攺太常寺太祝秩滿簽書資刑判官事又通判秀州代還以疾卒於京師年六十有八以子贈太子中允時景徳元年契丹入遂城逾保轢定僨【闕】於唐河旣僵而起東薄瀛冀魚爛而南引軍壓河於是天子卽師旣而客戰數不利虜勢攜驟請講平乃使閤門只候曹利用以王命詔之罷軍時王欽若守大名以虜新得志未有敗形疑其言無狀遮利用未遣防圍合不得出狄人請平者前後數曹詔誰可以使報者或言供奉府君忠毅可用卽召與語人主【闕】然爲感入辭手稚子以見曰以此累陛下臣不操質歸死不復入白溝矣旣遣上與其子金三百兩使賜其家稚子則君也於是生九年矣府君旣出爲徼騎所掠將見窘乃呼告之以所以來之意騎乃引與俱得見主單於單於不任軍事主斷者乃其母蕭帳軍軒轅中呼府中入道兩家語正歡賜飲食之皆良厚使以其意歸報未至澧州防狄人謀襲我北寨北寨蓋【闕】兵防也府君轉出兵間聞其私乃夜馳至軍下見督軍周文質告之以其謀文質以告李繼隆秦翰使謹備非常是時皇帝軍河南二人者將水北軍黎明虜果引兵走北寨不得入迎射其大帥撻覽越於馬下其眾奔亂自相笮與死兵者當上以其軍已破易徳也復使申前約詔有司嵗給單於金繒良幣直數十萬爲結懽府君爲道詔書及所以遣曹太師利用意狄蕭復喜曰天王不欺我可還將利用來吾與之卒計府君乃馳至大名而大名之圍未解以奇計得入見曹太師攜與俱出夜縋於壁外旦登巄而望愕曰是蟄者安可入耶府君曰彼眾不吾備也吾已再出其間無畏爲也遂與俱行見單於每蕭褰其車以木橫軛上爲設其坐飲所與言意常在得闗南之地二人者毎刺拆其端竟取要領得其使與俱還道逢其別將有所驅虜者府君遮謂之曰單於與天子言不負約未有效先自見不信非使臣所望也於是乃還所俘數百人牛羊雜畜以千計旣達行在當謁府君獨以無籍不得見天子始時與曹太師俱出大名解鞍寢其上枕之以股曰與子爲昆弟死生無相忘及是曹太師復使北而以府君爲左侍禁罷之歷數官皆外遷而曹太師已貴顯用事府君未嘗得入見至眞宗封太山過濮州府君爲州都監遂以說千乘輿上記其人曰汝尙復爾耶比吾還可卽乘傳來人謂府君自此且起行未至逆除華州都監竟卒於官轉運使郡守相皆爲追訟其功詔錄其一子此君之所爲得官者簡勁以气節自喜善與人交家貧不事生業讀書好爲文章尢長於詩生平以此自始有集十卷始娶趙氏封蓬萊縣君後娶韋氏今爲長壽縣君二子蒭刑部郎中祕閣校理蕘三班奉職一女子適士人聞人寀八孫公履公益公震公賁公巽其二人皆稚八女子適殿中丞章元方太子中捨李稷試校書郎沈某蘇州長洲主簿錢僧孺其四人未嫁曽孫男女七熙寧元年歸公之喪於濮州之鄄城某月甲子襄事於陳臺原之舊塋刑部君之嗣子也嘗喟然謂某曰始時吾翁馳單車操兩國從約出入幡幡死生間以俠自任可謂有勞矣其失勢見軋於權幸及其身在時而不能以自明此其卒也婦弱子幼不知志其室此先大夫生平泣血以惜者也今公復亡矣予可不勤於志耶其列於家牒可以考信於耳目者子能爲我書而納諸其壙使死者有知尙克有伸於地下也某始聞其以義自奮壯士也卒以不見知於人窮死小官初若可疑退而考諸國史而信是可悲也哉𨿽然微公言固將請而銘之金石觀二人相要於矢石之間及其處成功爵位不啻相去若燕楚方事未冷而名已幾於晦滅尙欲以取捨是非一證於書傳而區區求古人於功名之際者何哉銘曰維昔燕戎嚙疆構阻吏陊不綱函暴我圉虎臣奏功帝不時歆彼劉我邦不報以淫六師殷作戾於澶淵伏馬包兵羞有豆籩諤諤張君往泣疆事逷震其心【闕】殻請吏什伍後先系踵交臂旣庭不寧民用匪疚士饁在原馬莝在廏黍稷【闕】貿疆邑如繡邦人來歌攜挈子婦彼喋囁者阻以爲庸刮骨鋤根斷其語蹤天厚公祉多令孫子勉勉中允有嘉維嗣車不下驂靡職不試翹翹自揭謂宜多媚誰嗇公者不遐以逝熙寧之元陽月維糓有翩斯旟言阻於濮帝丘維宇楚宮在戶我卜其藏作是吉土牲箕碩良乃事敏克寵我後人世昌令徳

開封府推官金部員外郎劉志銘

公諱黃中字師厚河中人也其先漢安平釐侯習之後世家於安平曽王父節王父贈司空延始徙居於蒲父紳贈左驍衛將軍公明悟有志行其爲兒童則知誦書學通經史尢長於議論伯兄綜爲樞密直學士以防補將作監主簿五遷爲太子中捨奉朝請又三遷爲尙書員外郎歷虞部金部二曹陞朝散大夫勲上輕車都尉初任許州單鎭次吉州皆以監酒稅有羨課用知秀州嘉興縣事秀爲道衝而嘉興居州治下爲劇邑常得有才令則爲之初治公從容燕【闕】談客滿坐若無事於縣者而職事無所不修去知楚州鹽城縣縣依海多盜賊公爲設科禁要爲不可犯有姦必知其狀索之亦未嘗不得盜以此皆去不入其境縣之北有鹽官其鹵田及薪菜之地嵗漫衍稍吞嚙其傍民田鹽官轉運使職也有司畏使者不敢何問公以其侵污將無已時悉爲鉤考圖劵按之以法而表定其經界使者果大怒切上令已下使亟還鹽官地無令鹽工久失職公力持之亦不爲變至今賴以爲法遷通判明州是時嵗饑公爲經略公私得粟萬餘斛賑給之民不以爲擾而所沾給者皆自以得更生州𨿽舊有學官而學政久不舉公爲辟其故宮齋廬講捨無不備善嚴壯應法自是就學而以文行超者相屬於時以選知楚州未知攺知眞州眞楚皆要州朝廷嘗以擇守爲重而眞阻大江敖倉舟檝之所湊者於東南爲盛其俗少土著以操舟通賈賣爲業宿姦巨猾亦往往藏其間有迫人之危以取貨於大江風濤之間及挾姦以相訾笮欺罔於市井閭裏者公悉能鉤察其情果於擊斷大者至於流徙而無所假借郡居四方之防賓客之至者相銜於道向之爲州者一切皆盡其歡迎勞承稱以毀譽爲輕重及公至是則悉力於州事往還宴見賓主才足以交歡成禮而已人亦莫得以議而州以治聞按察使上其狀召還爲羣牧判官遷開封府推官所至有善迹士大夫交譽之未幾以疾終年甫五十公在家孝謹晚事繼母能盡其養而親戚樂其仁輕施與未嘗問家之有無爲治嚴察敢爲而卒歸之於仁厚嘗以謂法律者死生禍福之所系尢盡心焉前後平寃獄賴公以脫於死者十餘人大臣屢薦其器能未及用不幸早卒時慶曆八年三月某甲子也夫人盛氏雅有賢行治其家有法度封永城縣君後公二十年卒以熙寧元年某月某日合葬於揚州江都縣之某原二子珵太子中捨璪泉州淸溪令二女子適大理評事盛觀仲贊善大夫盛仲孫五孫汴濟溱漢沆銘曰綏下以徳公也則仁刑不貰姦公也則察彼觀謂然公也一節位不究才壽不終位百年中身何急而逝蜀江在上有衍邗水公卽新宮萬世於此

太康縣君商氏墓志銘【並敍】

太康縣君商氏尙書郎中劉君諱允之嬪比部員外郎餘慶其考也家於營丘祿於朝者不曠於世夫人爲兒童已能自異於人孝父母才於女子之事皆天性無所勉彊旣嫁爲人深閒不嗜嬉笑縫紉燔事舅姑惟其所任不縮以爲難孝子孫先之以孝睦子其庶猶的也字其父如其母妾禦無所忌暴而甚約於爲家惟其時事有所羞於賓客則悉其有無以身佐之饔嘗往省其姑壽昌君驟遇其疾及江風不可濟夫人彊行之涉人以禁告夫人曰然我固知之吾姑之疾暴不可待矣不有鬼神其將忍吾耶中濟舟危覆者數榜者僵墨失气墜其所操夫人徐視之色無異常日善柔人也於此人乃大伏其義更嚴畏之初封壽安縣君太康攺命也熙寧二年九月庚寅夫人之年七十有四以考終某月甲子從先大夫之兆以葬於揚州廣陵之顏原子男五人階仲同年進士爲著作佐郎侃汝州司法防軍佐傳皆應州舉四女子皆已嫁供奉官髙士言通州司法防軍張大理寺丞盛考甫內殿崇班盛樊仲其婿也銘曰司徒命虞始啟元字世碩其光蹶宋爲啇柔嘉夫人冑自靑土誰蕃其家父母皇祖遺此後人令吉且婦涖燔佐餕躬薦其勞元夫是承子秩於朝令名未歸嚢詔以櫜夫大云䢐斬焉見毀後公幾何亦棄孫子嵗旅大辰堋於新裏有濯其北蜀岡靡靡無悔無懟神祚伊祉表有行梓俯則邗水於幽斯銘以諗來裔

長興集卷十三

欽定四庫全書

長興集卷十四

宋沈括撰

故夏侯夫人墓志銘

夫人靑州臨淄人大理寺丞夏侯君綱之子處士吳郡許君洸之夫人其爲兒時已自有立如成人父母常奇之以嫁賢夫防許君客靑州以爲其才可依以夫人歸之生佺朝寛寔四男子大理評事丁倫士人傳肱吳純司方景錢中復錢大受惇李師溫鄭中立之妻九女子某於夫人爲甥少長見其裝飾舉動如一深沈寡言笑事舅姑無所愛靳而仁其家大小宜之方舅氏在微約窮匱之時夫人身佐其爲家仰俯有無𨿽衣裘簮珥未嘗趣時之好惡而發取一物中年乃至有美田以食有廣廈以居爲富家久之旣處士卒盡推其畜藏劵質呼諸子而告之曰而翁好學爲善足以遺而曹此可以爲養吾閉口矣或以家事問之終不一應曰吾老婺婦知教養諸子與諸孫俟死而已無以吾告也後其家復貧賣屋以爲食夫人所居𨿽甚卑而用或不給晏然不問也年六十有九熙寧二年十一月甲申以疾終明年十一月丙申卽蘇州之吳縣以葬有孫十九資深最知名曽孫男子一諸孤使來惇名以葬某旣爲之銘泣以致使者曰某之諸舅惟夫夫最後亡母之晜弟盡矣使斯銘不予之悲其有窮耶哀哉往矣銘曰

昔我舅氏初在隠約惟夫人居同憂共樂夫人始來載室以車比其中年有【闕】在廟有旨在廬孫子媚好晨經暮書下逮禦人妾女乘夫夫人撫人純有法則初終一心靡不夷直山曰天平裏曰至徳云誰之從皇辟惟特有相維其肇此幽穸

淳於氏墓志銘

虞部員外郎蓬萊王君世昌早喪其室旣除合其【闕】戚而燕曰嬪氏不獲執登俎以爲昆弟憂仲氏柔良甚才使因其兄以有吾家何如於是醴賓而謀諸王氏宗老用獘於寢咸曰其良無卜而宜夫人歸王氏五就館而四生男子曰子琦子淵子京子韶皆以儒進並時爲京官禦史自見於世一女子嫁士人淳於通王氏旣大蓋夫人姓淳於氏其先有齊大夫髠以詭滑顯名諸侯世爲齊人其後有淳於某爲某官蓋生夫人夫人爲兒時已孤依世母長能母事之終其身爲家而長少懷相事而宗族親大夫卒夫人經理其家內外翕和喪祭孔偕晚乃得子不以愛故防其矜嚴羞賓饌友身相饎防故諸子卒用有立嘗遇窮嫠於道立交與言卽解所愛萬泉臂環賙之人以爲女子之難末年諸孫男女三十有三人時節並見髫鬟肩差從其婦子前擯後扶隨有𦇤攜號爲盛家夫人年若干以卒若干年以葬某郡某原其墓先大夫王君從其子之友沈某其銘銘曰

諸母維母大夫維士有禮有則莫不受祉來翔一身蕃有孫子或緌其冠或𦇤或攜云來自初無毀無疵爲母爲妻壽考令儀維子之友實仕同時知我謂予宣鈞勿辭揭行有誄系此碩詩

蔡孝廉母胡氏墓志銘

楚之君子蔡祥有母之喪哭於郊三年而後入旣除以其自爲石書志於墓者墨以來乞銘於錢塘沈某曰諸孤不獲事母不敢以莫之志也惟禍災之不期懼不能喪以隕棄其虞事不得走梁走越而謀之今則幸能身造以請母之行暴於是矣惟所取而與之銘致其墨以哭某與蔡君遊不可以銘之辭出弔且誄曰夫人姓胡氏楚人父宿有鄕裏行稱爲長者夫人年十有六而歸其君子諱某官卒某郡某官夫人爲家而夫不憂也有姑則繼也及蔡氏之叔母皆刻嚴難爲下惟夫人觴之曰樂衣之曰吉蔡氏女子子夫人爲其繼母撫之均一嫁之則甚賄曰我非爲嫌也不使其有憾以傷爲子之行則吾愛之而已其稚娣與其良皆卒嫠妾眾不能保其孤夫人收之有恩禦其下無所假借不避怨仇者以諸子諸子依夫人卒皆能世而未嘗以言也旣孀乃委事其婦好佛言【闕】其生平所樂而學之至能忘喜慍視生事泊如臥而不夢者十有七年以卒治平四年十一月丙戌也享年六十有一其孤曰初祥襗祹初已仕爲許州長葛主簿女子嫁三詔廉同徐賡廉同進士釋褐而死一女子未嫁孫男子十女子八曽孫男女七其始終如是是之爲銘銘曰

生以其養死以其葬以禮始卒孰爲無相子啐於左孫徹於右嵗時不衍是謂有後

故長安縣太君髙氏墓志銘【並序】

夫人姓髙氏其先以官顯於江南李氏歸欵乃始徙居毗陵皇父諱禹錫嘗爲無爲軍推官與同時爲吏巢縣主簿睢陽張君孝友相善歡甚嘗於座屬張君曰始吾與子同年進士而又偕仕一郡出相輩居相聞吾心莫予宜者吾三女子所鐘獨在其稚也技能性好皆莫如稚子吾憐之不能輕屬人吾爲君之子徳可嫁無恨也主簿始固已義髙君顧未有爲髙君歡者於是二家卒相與爲婚姻明年夫人歸張氏納之巢則今殿中丞贈虞部員外郎處約其夫也夫人性修謹慈順舅姑樂得以爲歸婦不以家之有無易其心常約身勤事人愛憚之小大率教魚魚申申皆爲令家殿中丞預朝請夫人格當封詔以爲萬壽縣君久之殿中丞卒夫人喪之如禮教子弟以淸白卒其子以善聞嘉祐七年用子防進封長安縣太君夫人蓋老矣而縫紉祭享之事不廢於身行年七十有七治平二年五月丙寅終於揚州軍慕子國子博士愼言之官九月某甲子從大夫虞部之葬於廣陵之顏原夫人二子其一人早世無爵位某仲子博士愼言也一女子嫁士人鄭琪三孫義仲南仲和仲五女孫皆尙幼銘曰

夫人之先孔碩有家祖烈考材誕載厥華以有夫人克自中世歸宜其良乃孫及子率禮自躬仁家愼祀不以禍轢不以毀終於何萬年有獵其封

同提防廣南東路刑獄公事文思副使兼禦史大夫趙君墓志銘

熙寧元年廣南東路同提防刑獄缺文思副使知廉州趙趙某有治狀卽以命之人聞其治廉譽甚髙喜相戒曰若嘗知有趙康州乎視萬人賊若孺子持折箠笞唾之且死猶刈旗殺士今其弟又賢庸易知耶弩力無爲不義君卽其官未幾感厲病且革願還印契歸死中國書未報卒雄州明年喪還廣陵遂堋焉君之先碭郡城武人曽祖晟以子爲樞密副使贈太師至大父贈光祿少卿和始徙居楚州之山陽贈尙書比部郎中約言君之考也君諱師望字公弼以防補三班奉職當授使樞密爲請善地上曰佗日某未嘗有請必優之以爲右班殿直閤門祗候辭職不敢拜六遷爲慶州業樂寨主寨人多羌胡狎吏喜訟有罪常迂文申之使入羊馬自解獨君持法不少貰而治雅有恩故訟爲哀息鎭戎軍守相劉貽孫討叛羌火虜悵慢其地虜空寨出戰君爲其駐泊兵馬都攝西路巡檢軍彭陽方與客飲聞變勒兵從坐起不告其家妻子馳泣邀與之言徑出不顧身陷陣奮擊虜卽解去遷淮南東路駐泊都監用執政薦擢儀渭路渭無軍政將吏廢法惡君之異已欲去之以罪顧無可以掛吏者獨詆其不習邊人情斤徙江南東路明其被誣者羣上乃起知廉州州有珠貢嵗發民沈海取珠珠有時不至州縣課督慘刻民有自相儥賣或爲盜山澤間君至聞之曰是刺史罪也卽日皆解縱慰遣使之還業而上書自言明年珠乃大息過於異時人怪之以爲獲嘉瑞嘗諠言交阯入寇列郡皆閉城告變京師君逆策其不然陰部勒將卒日開壁縱飲使者按督軍興以廉爲有偹及有詔根治飛語而廉獨無痕迹可議朝廷始髙其能甫用之防不幸君性簡介少屈於人好書傳律令生平所知表論其才皆一時名卿顯人故事當遷官必從有司自言以是君曽十年不遷其子以防補三班而悉教之學問卒皆爲進士曰峴曰靚其三子方幼未命曰覺覽寛夫人山陽王氏靈山令頤之息職方郎中柄之孫邑封秀容郡君先君兩月卒合葬江都縣之東寧鄕原居之壽五十有四君之卒熙寧元年十月乙巳君之葬三年十月丙寅也銘曰

趙世其居自臯狼羸中跳土汾漳後支播流顚厥常或泳於淵或天翔大夫疏原啟芒碭承家世修揭自彊珥纓挿簡營肆方彼嘉無相逢天戕大江斯瀕掎崇崗甓塗固完靈所藏我銘無窮柄幽光

席氏墓志銘

夫人毗陵袁氏處士良之妻同郡席氏佐之女大父翊曽大父循子男四人黙照煦烈三女子皆早世夫人歸袁氏五十有五年年七十有六以卒治平元年予爲掾淮南有弔於北州過揚者皆重客疑必有貴者喪已而使來告哀求文銘其葬則予友人毗陵袁君思正之親席夫人也予旣善思正宜其知其母夫人之賢爲可信於後遂考次其行而敍之曰夫人謙謹和柔天性甚順於爲善常樂聽人之講學又能以教其不率者由是席氏在州爲大家凡百餘人皆能使之愛巳由已而有善旣歸氏之家與席相若而處之如其家是時處士之大母有疾喜【闕】眾人嚴之弗敢親夫人獨常盡其歡終身如一日姑又老而夫人之得其心如祖姑而加戚焉爲之致醫藥飲食祭禱所以爲養者無所不至袁君有所施與於人嘗推其後惟恐其不得爲也孤女賴以嫁者七人以此屢至於困而行之自若至思正中進士甲科賢有名於時而夫人初若未聞之者其能取捨於事如此思正爲髙郵軍司理以獄用而夫人雅不喜笞辱人思正尢以此治獄常主於情而不負勝以法也日與其弟三人者承觴運履晏晏愉愉環嬉於前夫人康寧壽考克有終養卒之日思正貧至不能舉喪髙郵之大夫皆爭出力葬之葬已而皆謝弗取船載喪以歸葬於無錫之某原思正夫人子黙也銘曰

舒余偃衍蔚而崗者夫人之藏兮匿耀含防不愆有承後則有昌兮華曄曄者其本丸丸其徳不瑕以有後昆

故尙書水部郎中致仕孫君墓志銘

孫氏之先陳桓子無宇之子書爲齊大夫伐莒有功景公賜之樂安姓孫氏書之孫武臏皆以用兵顯名諸侯三十餘世至君之曽祖崇生贈工部尙書朓朓之子曰冕爲禮部郎中直史館有名雍熙咸平間君諱龍舒字士云以五品子補齋郎歷江州徳化主簿永康軍靑城尉睦州錄事防軍監杭州江漲橋酒稅知溫州平陽縣知循州通判楚同鄆三州又除知簡州不行自大理丞五遷爲駕部員外郎分司南京君性和易與人交必自傾盡而內剛不爲茍利有所見明必逡巡退讓以盡眾人之議然卒亦莫能過也少時嘗與晜弟分財至不持一錢歸浩然自以爲滿意得倦不問所散有餘則爲酒者終日與客飲欣然忘【闕】日子孫患不爲善人而不患不富也故人雅相善有後貴爲宰相者在朝廷門未嘗有其迹至其罷去則先往見之循州故蠻夷地無學者君爲之築宮延經師使州子弟從之遊久之循之俗遂變而循之有學者自君始旣分司歸曰使吾有一子仕則吾老矣後二年子路進士登科爲徐州彭城主簿其年君以見官致仕又二年【闕】寧元年十二月八日以疾卒彭城年六十有一四年某月某日歸君之喪於杭州卽夫人順昌縣君郎氏之柩而合葬焉四男子曰路晤儒吁二女子嫁太常博士葛汝平士人刁玣孫四人其一男子也曰惠卿銘曰

內柔不支外剛不馳孰不有施君施則宜少事令績老事令歸匪迎匪隨我謀孔時越山如堵仇水之阻我疇其固萬世之怙

長興集卷十四

欽定四庫全書

長興集卷十五

宋沈括撰

虞部員外郎許君墓志銘

君之先曰許姜國於荊鄙荊人墟其社去爲許氏且千年矣仕爲常熟令家於吳曰延祚其子贈光祿卿曰仲莊生君之考贈禮部尙書曰試禮部有髙行名盛於雍熙咸平間其族人多微至得任子弟禮部捨其子弗官而官其族人者八九旣而捐館第則子蓋正夫也朝祿其孤補將作主部五遷比部員外郎更七官爲州守以卒嗚呼許君也君諱正字茂中夷暢謙仁人未嘗見其慍信丰如臯再爲縣主簿含山保昌襄陽三爲縣令末守橫防二州爲政寛不簡不爲炳炳以市名所居人愛之不忍其去逾嶺航江纜於湓浦得疾疽癈於指且病呼吏卒而告之曰吾疾殆困汝可從此還無以吾家爲也眾爲之泣是日卒於舟年五十有九初君之籍未應補州而橫州方擇吏吏多弗稱資君以往屬治平【闕】郎政故事得自擇使入賀君以其子遘行其守防也又使其子適賀熙寧由是君之二子皆補吏矣始禮部捐其室子之稍以與族人逮君之身而二子之命來歸之豈非天歟配馬氏先君卒五子遘江寧府溧陽尉喪逾年以毀卒適舒州太和主簿曰逺與其二女皆稚某於君諸舅之子也雅知君宜爲之銘銘曰

有阪之墟兮可坎而宮靈將下之兮我占旣從命之不淑兮寧丁自躬子若孫兮於玆令終欽欽考材兮孔完旣攻萬世是圖兮匪威之逢

贈屯田員外郎葉君墓志銘

處士葉君諱某字明逺其皇祖諱略自金陵徙家延平其子曰仁昶君之考也君昆弟九人與居艱難困苦獘衾糗食率其羣弟以事其親以至於有家其父母則曰吾所以成吾家者以有是子也其弟則曰吾所以立吾身者以有是兄也君之事父母惟其所求無不厭其欲而兄弟樂愛之志於鄕人莫不以爲有徳蓋其天性誠篤順悌有不學問而能者其爲家嚴恪常若有所待族人子弟有得於外𨿽飲食細物必問其從來與之交遊皆一時端人至於行義不飭者𨿽勢不得不見以其去必使取所坐榻滌之曰此非吾設榻之意也日晏坐於門視鰥寡負版之不售者必使厚其直以取之鄕人之貧嬴艱急嘗於君乎取贏而不以爲厭也三男子曰棐恭棐迪棐忱慶曆六年十一月甲子君以疾卒年五十有五而棐恭以進士起家爲都官員外郎四贈君屯田員外郎夫人【闕】氏再封壽昌福淸二縣太君後君幾年卒三女子嫁士人黃昌齡管道梅州司理參軍陳臯謨諸孫七人曰云云君之才學無所施當世然予與君之子與孫遊其防模風迹予有以知其才蓋不仕仕且有所施而名隨之世之論士者必求之於事業與名嗚呼是果可以知士乎否耶銘曰

仁其所親惠於令人惟克是圖匪暴匪聞頤丘有威松栢之下無躒其藏後有大者

宋故桐廬縣尉杜君墓志銘

某往時借居蘇州辰朝天靈甚有大夫入門徑升堂語揖軒然儒者也蒼頭奴攜一樽酒置榻上出大杯引酌淋漓滿前時起以杯屬予予不能酒黙對之坐語落落可聽俄醉爛然自引去莫知其誰後嘗以問人曰此必杜君昌期也其後二十年某過蘇州外昆弟方奇袖出一卷書奇之友杜桐廬有才不遇卒兄爲我銘其墓使不復悲其死死且有傳也某髮卷識其名曰嘻吾故人也持來與子銘君字信臣越州山陰人大理寺丞彚徵之曽孫太常奉禮郎克慧之孫於潛令虛巳之子少孤無以養其母從祖父承相岐國正獻公表以爲太廟齊郎出補劍浦東陽烏江三縣尉或久或不久皆有能名末爲桐廬尉未行卒於家君自補吏益不飲酒惇節行好賦詩未嘗娶妻而有子未仕有女未嫁君卒一年子孝孫舉其考之喪葬於蘇州原曰射淸鄕曰彭華縣曰長洲日月熙寧四年二月甲子也銘曰

少也似不羈壯也能思去之二十年三仕而三歸延不延命也嗚呼杜君可以無悲

萬年縣君許氏夫人墓志銘

夫人吳郡許氏兵部郎中式之子歸職方員外郎孫君淮卦萬年縣君職方卒夫人屍其家十有七年年七十有二以卒兵部某之舅氏也毎過髙郵則拜夫人於其廬比又過之則夫人之髮粲然老矣治其家鞠其子孫人不忍其勞夫人處之甚安有親者至則出其婦子羅拜其前擁嬰提稚升降勸勞莫不呴然有恩踧然有禮嗚呼善人哉夫人之子五人皆非其出子愛之人之子或不若也而又愛其母若與之爲婦姒族人之貧者賴夫人以食女子之孤者賴夫人以嫁用是至於甚貧鄕人有爲吏將罹於法夫人猶能出力以解其賕吏以是得生夫人退而視其槖則枵然懸矣夫人雅好事佛有所祈輒若有物告之其意其事怪邦人往往能言之其行足以有所感且然歟子曰珙瓘皆早世珙嘗仕矣終於眞州之楊子尉今學於家者曰璹曰瑑孫六男子其三名曰鉞鐸釿熙寧六年十一月甲子將葬夫人於揚州江都之顏村使人走京師來求銘防某領使過髙郵臨夫人之喪弔其孤而爲之銘銘曰

若子吾子若母吾婦其情則然初無去取曰東其居西顧惟廬匪斯時之良萬嵗是圖

宗室故贈同州觀察使馮翊侯墓志銘奉勅撰

君諱叔藻字景文普州防禦使克繼之子武信軍節度使循國公承慶之孫髙密郡王徳恭之曽孫景佑五年以宗子補【闕】內率府副率歷右監門衛率右千牛衛將軍右監門衛右武衛大將軍嘉州刺史右羽林大將軍陵州團練使州廢更祈州團練使熙寧七年二月辛巳以疾卒贈同州觀察使馮翊侯君柔友善與人居所居必得英才通樂律喜爲歌詩有集十卷傳其家陵州廢君方疾喟然嘆曰吾弟叔蕃爲集州州使廢而吾之弟卒吾其死於是乎後數日果卒夫人向氏永樂縣君子男四人曰動之葵之皆卒釋之右監門率府率祿之三班奉職二女子未嫁以熙寧八年十月巳酉歸葬汝州梁縣秦悼王之兆銘曰

謂宜壽考孰靳其與匪延斯延不旣有子下宅維居汝墳之祖炳銘幽墟萬世其初

宗室故深州防禦使饒陽侯克巳妻長寧縣君武氏墓志銘奉勅撰

夫人故宗室深州防禦使饒陽侯克己之妻姓武氏封長寧縣君饒陽侯好學早卒於是夫人之齒尙少斂其夫之遺槁櫜之以告其子曰此汝父以遺汝者使兒曹爲善人吾可以無憾矣久之子叔韶裒叔皆以經術詞業試有司優第越遷環衛帥領宗室以爲榮未幾諸子相繼卽世夫人皆老矣撫諸孫劬然有恩以熙寧八年二月乙丑卒於家年七十有二冬十月巳酉歸葬於汝州梁縣秦悼王之兆夫人性剛嚴其歸也其夫以爲宜而舅姑以爲有禮子男四人曰叔韶贈鎭東軍節度觀察畱後防稽郡公叔曠贈右監門衛大將軍叔裒贈天平君節度觀察畱後東平郡公其一子早卒女五人其婿曰右班殿直鄭從冀供備庫副使李應之右班殿直白永淸內殿承制王禹錫右侍禁王伯玉諸孫男子七曰化之右內率府率命之贈右屯衛大將軍皆早卒檢之右武衛大將軍賓州刺史深之右監門衛大將軍之右千牛衛將軍致之右千牛衛將軍肅之右班殿直曽孫男子六曰公卲右千牛衛將軍公餗右內率府副率公卨右監門率府率公緬右內率府副率公著公彥皆三班奉職銘曰

華曄曄者其本丸丸善於何觀觀子則然孰匪爾有旣臧以壽作於新宮以燕爾後

宗室故贈防州觀察使南康侯墓志銘奉勅撰

公諱克凝字希政熙寧八年閏四月公以疾聞甲午卒詔以防州觀察使南康侯告於第冬十月己酉歸公之喪於汝州從秦悼王之兆以葬凡傳於葬者率命於有司而詔侍臣以銘其藏臣某謹按南康侯故防州觀察使南康侯承睦之子廣陵郡徳雍之孫秦悼王廷美之曽孫景祐元年以宗室子補右班殿直久之歷諸衛率府副率遷右監門衛將軍右領軍衛大將軍右驍衛大將軍徳州刺史右龍武軍大將軍保州團練使以卒公先南康侯之子眾子其卒也贈子以其考之官與其邑爵以寵榮之公謹約好禮能誦記多識朝廷官府之儀物至於有事於宗廟朝廷必先眾人以往而身之所造者未嘗以一日廢也故其昆弟戚屬莫不知愛之而嚴憚也夫人安平縣君張氏子男二人曰叔澹右武衛大將軍貴州刺史叔晰右監門衛大將軍女一人右班殿直李山甫之妻壽安縣君先公以卒孫男子五人右監門率府率下之右內率府副率隋之三班奉職明之徳之其一人與女子四人尙稚銘曰

克永紹緒孔令有譽我圖爾家作爾舊宇枌檟其旅子孫伊祜匪斯時之良萬世之固

宗室右龍武軍大將軍萊州團練使克懋妻安壽縣君武氏墓志銘奉勅撰

夫人姓武氏宗室右龍武軍大將軍萊州團練使克懋之妻封安壽縣君熙寧六年十月十五日卒年五十有五以八年十月己酉歸葬於汝州梁縣秦悼王之兆夫人慈順勤睦家人宜之子三人曰叔頗右羽林大將軍蓬州團練使叔紇右武衛大將軍康州刺史叔邯右千牛衛將軍女子二人嫁左侍禁焦公叔三班奉職胡天常銘曰

甓塗固完兮靈將下此以安兮有衍斯原荊樲維藩兮嗚呼有靈尙宅於玆

長興集卷十五

欽定四庫全書

長興集卷十六

宋沈括撰

文思副使張君墓志銘

君諱克儉字約之其先無棣人徙居京師者三世曽王父贈左千牛衛大將軍寛王父贈張徳軍節度使凝父左藏庫使以君贈左羽林軍大將軍昭信軍以防補三班奉職九遷爲文思副使歷開封府陽武縣巡埽巡轄環慶二州馬遞鋪並州天門闗鳳翔府秦州滔山寨三爲兵馬監押秦用西路沿邊巡檢湟中諸羌擾邊君獨摧鋒先登功居多擢知寧化永靜軍趙州歸卒於京師君少拳勇善騎射知書薦之朝廷者多當世名卿大夫君初得任子捨其子弗官而官其兄之孤其在永靜逢河決且冒城郭君與縣令張頌出沒決間防大險排水土以拯塾溺不火食者三日事平悉推其勞於頌頌用是遷秩而君未嘗與人言也不防其所愛推己之善以善人皆甚難之行則君之性術槪可見矣晚節喜佛學嘗端居燕坐蓋若無心於世者一日謂其孥曰我將逝矣則莫之信也少日復謂其孥曰門有呼者趣往聽之爲誰其孥之乎門比反於室則君蓋卒矣年五十有七卒之日熙寧六年三月丙午也夫人胡氏封安定縣君後君之卒二年嵗十有一月庚申夫人之齒五十有三以疾捐其家明年正月辛酉合葬於祥符縣之八角原子玠早世宿琰皆左班殿直宏蜜皆三班借職實完學於其家女子之嫁者三人其婿曰潁州團練推官楊瓖左侍禁姚舜舉太廟齊郎晏時一女子與孫元禮元賓元老一女孫皆尙幼銘曰

裒其難善則推之夫也則仁兮孰靳其私位不顯其顯顯惟義兮孰有能是而不吾憾兮

大理評事司農寺主簿賈君墓志銘

君諱士彥字升之鄧州穰人禦史中丞贈禮部侍郎黯之子以防補祕書省正字三遷爲大理評事始禮部疾革自爲奏論時政得失而卒不及其私天子哀之詔祿其嗣子君按籍當遷而推以與其叔父以是拜官而君免喪起監鄧州酒務大臣有薦君者君時已知名代還畱三司編理案籍防獄官缺君攝事治有能名擢攝審刑詳議數月法有不能決者君爲發明之義以見爲法之意囚坐流死得傳輕議者十餘輩方朝廷以義制法令四方報讞其所開闔施捨皆闗治體天下始知法令政教相與爲本末而學者無二道君謂其法當傳後宜屬有司次集以爲新格朝廷用其言爲置官司領之以親老求還山南攺京西南路提防刑獄司檢法州縣無淹獄官府無廢事久之司農召爲主簿未領以疾不幸君性博寛好學問彊記無所疑於物其與人交柔易人也至於操事論則凜然彊者爲之下惜其才未見於用而遂卒卒之日熙寧八年十二月乙未明年某月某甲子夫人呂氏攜其孤葬君於穰之【闕】軍原其孤曰於是生五年矣予與君遊雅知君而又感君之不幸爲之耒而且著之銘銘曰

來之日未形逝之日未可求則夭詎非修耶達匪我有窮無傷其仁則屈詎非伸耶穰之山有喬斯宮穰之水濫可遊匪騫匪兢我龜是謀

尙書職方郎中通判西京畱守司兼畿內監牧勸農事専切提舉西京內園司園課等事上護軍賜緋魚袋楊君墓志銘

君諱構字起宗其先華陰人漢太尉楊震葬華陰其後子孫傳其譜爲最君之先在其籍中曽王父某贈刑部員外郎郁始捷居鄭之滎陽至君乃復來居【闕】州王父右諌議大夫贈禮部尙書覃父司農少卿贈司農卿文友君始以防補官舉進士爲永州推官權淮南節度掌書記知杭州臨安縣事監在京翅院坐法誦監淄州酒祕有司言其過薄不當治復起知衢州江山縣未行大臣有薦君者畱編樞密院文字出通判揚州以親喪去復通判明州江寧河南府未之河南而卒其爲臨安也以著作佐郎六遷爲職方郎中君好學善屬文日誦數千言事繼母以孝聞所至其職以不廢民樂其政而利其所興尢篤意於學者所至必興建學捨爲事士以此多從之遊在明州築錢湖儲水數千頃以救凶旱而名不以爲勞太守死家逺貧無以歸君與之俸租數百斛不足則又發其囊禇以繼之族人之喪不能舉而君與之襄事者十餘人君格當爲州以母故江寧河南皆其自請知本愛人厚於其親而不暱於貨利士至於此蓋可以無憾矣熙寧六年十一月朢日君過故人僧法云與之論死生變故之情喟然有所感曰吾其死乎於座爲吾言請以自見意若知其有所往者人蓋未之信也明日過州守飯暮歸拜其親召其子若孫而告之以疾傴然若將降榻則蓋已逝矣年五十有八娶髙氏封金華縣君子男五人曰持楚州寶應縣主簿曰瓌潁州團練推官知襄州中廬縣曰光州司理參軍瑁琛皆世其學女子嫁封州軍事推官鄭夷甫二女子尙稚後某年將葬君於蘇吳縣長洲鄕黃村善塢其孤使來謀銘君之親某之姊也方哀君之不幸而又感君之有以成其終也是以爲銘銘曰

曷之夾兮則未始以往也爲飄風爲防荄似寓而非寓者歟曷之往兮則未始至也孰喪孰取似寤而非寤者歟子旣知其往矣抑又知夫或莫之往者歟是疆是畝荊樲惟旅孔作旣固子孫之祜

故信陽軍羅山縣令陳君墓志銘

君諱經字公適其先平原厭次人曽王父堯王父象之始徙居海州世治經爲儒者君之考尙以家學進終駕部員外郎君少好學能屬文以進士起家爲蘄州廣濟主簿民有犯法坐死者獄已上府屬君攝令以其情應讞謁守爲理其死州從之得減死論囚亦自不知所以得免者人以此稱君卹親喪去喪除爲眞州六合主簿眞大邑多彊宗挾吏勢市權養客令以下爲其俯仰君適到有吏慢詬於縣門之下君欲慘治之或以其過薄君爭以爲民敢懻忮視其長上職根吏以爲姦今法不行於吏而獨怪民不畏法無義於是系治逾月刑而後徇於市橫爲之縮气防泗州盱眙令以疲不職廢本部擇可任劇者以君行而盱眙以治聞獄有久不核者君得其欺防以示之皆憚服無敢不情州部官長交薦君稍遷信陽軍羅山令乃開館延四方學者與之講學淸談終日及殿課吏狀而羅山復在最格居無幾以疾卒於其官享年四十君學人也於先王之業無所不說其爲人仁而才居家得鄕人之歡姻族益親仕於邦則當劇處繁能以多爲約人信賴之壽不中身位不出吏部選方其無事亦無以發君之才且仁人之所以祈君者於君也何憾焉夫人徐氏生四男子曰宷宇察宰皆學於鄕先生察爲宣徳郎知湖州烏程縣事宰與賓興鄕人賢之熙寧四年舉君之喪卜於朐山之陰以葬屬余爲之銘余方病彌旬不及君之成事於是徐夫人之祔也乃卒銘焉某與烏程同年進士烏程允篤君子也與余雅善得子如烏程宜且不朽余則銘夫藏耳乎銘曰

有丘如廩有山如朐賦玆惠人作是吉居彼彊而落曽謂弗溝純莫予疵豈不令壽宅物惟夥宅卜伊祜匪騫斯威信淑有後

定國軍節度觀察畱後光祿大夫檢校工部尙書使持節同州刺吏兼禦史大夫知靑州兼管內堤堰橋道勸農使充京東東路安撫使兼本州兵馬都總管上柱國河間郡開國食邑一千一百戶食實封二百戶贈侍中向公墓志銘

向爲邑於夏商之世國於東方者太嶽之後羣姜世爲諸侯逾濟而南邑於龍亢之墟別而宋遊者其子孫爲向氏公諱經字審理世居京師贈太師尙書令兼中書令曹國公瑀之曽孫尙書左僕射兼門下侍郎同中書門下評章事贈太師尙書令兼中書令唐國文簡公敏中之孫駕員外郎贈尙書令傅亮之子而今皇后之之父母晉國夫人吳氏燕國長公主之子景祐二年以晉國請補試祕書省校書郎後八年魏國大長公主表授祕書省正字八遷爲虞部員外治平三年上在藩納後於潁宮越遷莊宅使晉國夫人喪去官服除卽舊官拜嘉州團練使攺光州遷濰州防禦使明州觀察使侍祠南郊拜定國軍節度觀察畱後累加光祿大夫上柱國食河間侯千一百戶實封二百戶歷監在京都茶庫布庫京南榷貨務知越川山陰靑州千乘縣時晉國已老靑州負海霾雨凊濕變發不常而縣令常出按事不便於養求還京師詔聽解千乘還嵗余復起勾當在京抽稅竹木務熙寧元年提舉集禧觀明年出知陳州始到親閱系囚察其間有寃者取其械著他囚曰此宜死而吏乃欲慢謾殺無罪乎立攺系窮治寃者獲申而使者自以爲無恨未數月獄已具死得傳生議者三人西華令掠囚死累中後數更驗治皆信以爲無他公一見得其詐敇吏收令一府皆縮气莫敢欺是時朝廷方新法度以事責吏而吏或不稱公以謂京師法令之所出而三輔肘腋相維持首宜行天下法不可以他郡自比率其僚屬日夜攻講考論凡詔令至州者卽推明施下民便公之令而州以大治嵗大雪公將弛公私僦錢以寛貧民有司持文以爲不可公曰是固吾責也然上使我守陳陳之民窮且死獨非我責歟顧事有後先緩急守自爲之不爾累也故事方鎭別給庫錢饗軍不隸州府自以親吏領之嵗杪上計則入其餘公斥庫錢付之主藏給州府之費有餘則歸之有司至還不持一錢歸罷陳更蔡州又易河陽時旱蝗人多餓而州粟少不足徧餉公乃自出奉田得其租數百斛以飴餓者於是民爭出粟佐公施人不加斂而有餘之粟益出未幾移徐州上以公久處外不欲復勞以事召還提舉景靈宮新習裏開大第以賜之人以公出入朝廷名譽貴重視天下之事棄之其心不啻若毛毫之輕而公方且惕然自歉曰方朝廷有爲時大夫茍患無智能於此時不能有所操任以報天子乃欲自寧耶連表請外防薛中有太獄嵗饑靑齊間盜數發於是以公知靑州辭對便殿賜坐語甚久旣行使尙宮燕遣有司供帳都東門三宮使者皆在觀者墻立又發都坊車徒以給其行靑人見公來讙曰我識之矣是往千乘君今復將徳吾州乎公亦以州事自任考閱百職撫摩調柔鉤防剗革殆無餘力矣於是且病寢食爲廢或莫知防也久之而病且革尢力起視事或謂之曰公病矣無以州事與人乎公曰上遇我厚顧不能自力忍敢畏死他日病間趣召還闕乃始以印授使者遂行熙寧九年二月乙未次淄州臥遂不起年五十有四上聞震悼朝不禦者三日命侍持詔迎公之喪於淄中宮出哭於新昌第二月丙辰公之喪至自淄天子遣使臨奠慶壽寶慈宮交遣謁者弔酸道中鞭靮相望中宮親臨其喪於國門之外戊午以待中告其第以右正言寶文閣待制常秩攝鴻臚卿入內內待省副都知蘇利涉典護穿復給太常鹵簿以七月辛酉襄事於開封府開封縣丰臺村卽祖塋以葬夫人李氏魏國公長主從子贈右領軍衛將軍文且之子封齊國夫人繼室張氏兵部郎中中庸之子封商國夫人皆先公捐其家女一人坤寧殿也子男五人宗愈早世宗回宗良內殿崇班閣門只候其子殤也女子未嫁者三卒於室者二諸孫子男四公莊厚孝謹居晉國喪飦粥逾月嘗刺血寫佛書菜食以終喪居處質約不以貴勢近戚自異常奉祠太祖皇帝別廟坤寧殿召見行宮勉公以忠恪盡節而公亦以善事三宮爲勸卒皆不及其家公以吏事自喜至於貴顯事無大小故自省決𨿽有司出納課罰細事大吏常所藐者公必自爲之以謂事或藏於其間而變故之生常在於所忽故所至事以不廢而民愛之行則遮門請畱去而見思可謂有恩矣至其壽夭報施凡所謂有命者豈公之所憾哉銘曰

大獄之羌昔荒東嵎支睽而南厥啟向墟僨邦族離氏別爲向中世有聞自宋而降或蹶或騫宅無常土肆生唐公始大冑緒汸汸其原衍衍其流後誰申之公有令猷暠暠其流其原驛驛帝嘉有子乃儷天極公仕之初靡職不宜有玆士民益艱初時公之云來莫公瑕疵逮其旣去無時公思周流藩翰四旟有翩入侍帝宸都兪燕言勞賢寵隆孰與比蕃公去靑州先君之從樂儀具將哀榮初終丰臺維宇浚丘在戶我裒其阻又山如舞松栢頤丘之巋匪艱伊旗有燕孫子

長興集卷十六

欽定四庫全書

長興集卷十七

宋沈括撰

東作坊使銀靑光祿大夫檢校工部尙書兼禦史大夫知隰州軍州兼管內勸農事兼管內本州駐泊軍馬公事太原縣開國男食邑三百戶上柱國王君墓志銘

君諱克字希仁其先大名莘人四世家京師曽王父兵部侍郎祐贈太師尙書令晉國公祕書丞贈工部員外郎懿之孫水部員外郎贈工部侍郎諒之子【闕】孤以防補太廟齋郎歷調封府太康尉廬州愼縣主簿揚州江都令母憂去喪除起監鎭戎軍拆博務遷大理丞知蘄州鼓城縣事移泉之晉江還監富國倉累遷水部員外郎宰相表君才任將帥召對便殿言軍事稱旨攺內園使都監涇原路兵馬夏戎寇秦州君以第五將兵屯水洛虜解去榷知儀州又知丹州遷東作坊使知隰州以卒是時熙寧十年二月乙未君之年五十有四君生平倜儻好大節以功名自許待人不爲畦畛輕施與無所計較知兵通古今宏毅人也守丹時方用師銀州諸羣屯兵悉發而慶州兵亂闗東名城多閉丹州東壓天渾塞汾晉之隘賊馳河闗戰丹城不下半日計發近縣丁壯十日不至減少無兵民多散居河隩搖手且亂君陰部勒將卒區處市人丁壯度可以自守一不問軍事日開壁縱飲民瞰君信以爲無事牛羊者無所愛訖於兵解州居兩州間多水患一日大水猥至君馳救城門水已偃而入民乘屋呼噪吏相視不知爲策君率士卒登牌自頹巨以先眾於是救者蟻咐水爲之卻門乃得闔而城已不壊州之南有山據川之盛流水激以湃城城爲之數危君欲募工隳山之麓復爲繚堤以環城纉工以萬計論者難之時役卒不滿百人君自撫勸指授方略閱嵗山夷而堤成藝栁堤上上明徳君他日思君則指其所藝曰此內園栁也山外兵結未解丹爲小【闕】而城池浚治凡戰守之具大小重輕彊弱皆有曹輩次第揃揭圖籍嚴整偹具朝廷以爲能就發金帛以賜之時方下免徭令州縣所爲多不當法意君更丹隰兩州皆預徭議使者獨倚君以辦其爲說精深有法曲折皆中事情民以爲寛便歷三州兩縣所至事以不廢而民愛悅之去而見思其卒也民哭之哀眾爲之罷市至有畫像以至者初君在晉江州負海商舶之所出入多珍怪異物異時吏以賣價掛法者相仍防獄起主者欲市權詞所逮及皆鉤致慘治少所假借守以下皆墮法中獨君攘臂無所預人乃始知君有墻域憚之戒無敢犯丹州守有俸田俯州城下君悉曼以爲新堤近邊多屯營而場圃狹不足以受委積旣又斥宅圃以張之在隰嵗旱有芻槁數千秉悉以假俸戶之貧者州非大設不發庫錢暇日對僚屬淸談從容巵酒家廚而已與族人居一樽爼必共盡之然後忻然自以爲滿意至啟手足家惟空壁衣食不能賙其孤君數彊無疾忽爲盡以戒其平震言甚切至大要以世受國恩當進退以義勿爲身謀而已與其家人言亦數及大故後數月果不幸以其年某月某日葬君於開封縣新裏鄕大邊村之祖塋夫人張氏封金華縣君子男四人震太常寺奉禮郎權正中書刑房公事需霖靄未仕女子一人未嫁孫豪傑英皆幼銘曰

蕃有家兮善之裒造玆後人迪令修將孔武兮洵多猷治則仁兮壽孰爲謀彼浚之幹有條斯原彼浚之水公逝靡靡無懟無侈公有孫子左陵面谷塗宮之卜是維萬年以弗不淑

長壽縣君田氏墓志銘

夫人姓田氏其先齊諸公子祖諱勻家蜜之諸城有鄕李子某居齊魯間爲學者娶同郡趙氏是爲考姚夫人幼孤鞠於大母田氏故大家夫人相其家事事益理邦人賢之而願委命者相踵久之得滄州無棣李君諱頎以歸後君仕至太常少卿而封夫人長壽縣君始太常之家已去無棣而楚居母仁壽郡太君已老夫人常以養不及其親見其姑必慨然自傷曰女子也生必有所歸吾姑與吾母安敢擇焉以其事親者事其姑漱紉饎滌必身任之蓋捨夫人則禦之不安太常所與遊皆一時聞人毎過從燕語相盡間不容一再日而夫佐其享以至褫衣以爲繼而處之裕如也夫人事仁壽幾四十年歡若一日喪之日蓋夫人之年六十矣尙能致毀日一飯蔬治於不勝於是太常方舉未卜者十襯從其母以葬帷裳衾襚之具一諉之夫人之手至於穿復封藝皆夫婦親之旣塴有異鵲數十翔於墳上君夫人來則或集於其肩啅於其膝太常捐其家夫人喪之至於治其藏如戚其姑而恩有加焉後從其子出仕於四方他日語及墳墓則涕洟不止曰吾寧歸掃丘墓安鄰里鄕黨以死何以閱傳捨爲哉謂其子婦曰吾老矣非齊寂焚誦之業無以累吾可也未幾元丰二年七月庚【闕】疾革於京師子之儀之寓捨年六十有九夫人姓髙方有誠恪其治家甚嚴事至於無所欺赴人之急難篤骨肉之愛至於禇無餘衣盛服不及珠玉之飾以終其身人不以其慈仁爲不可及所居閭巷去之𨿽久猶有能道其義善者一男子河中府萬泉縣令編秩刪定官之儀也三女子嫁大理丞何景初鄭意太常博士林邵孫堯行太廟齋郎一女子未嫁九月初甲子其孤以其喪歸從先君之域於楚之山陽陽興之原夫人之子詞富學明隠然節義士也與予遊且久自言其所以教養以成之之自嗚呼夫人哉銘曰

不愆其有旣令遐壽君子維子是謂不朽下泉之賓有條淮墳歸歟非歟嗚呼夫人

宋故玉山縣君施氏墓志銘

君姓施氏兵部郎中元長之子母曰盧江君何氏贈太子大師晉陵文恭胡公之仲婦其君子名宗質今爲比部員外郎君幼警了多藝能不爲翾矜之行廬江君卒君事繼母而愛之如其子事舅姑以爲有禮其君子則曰是宜吾家至客裏姻家莫不善親而髙君之義鄰之人有道死京師者天暑貧無以爲槥君爲脫纓珥發囊衣以防之而又賙其行使得以喪還其君子從父之妹卒歸其孤於外郎君爲之子養求令配以嫁之者三人文恭嘉祐中拜樞密副使君從其姑南康夫人入見柔儀殿中宮顧南康問從者爲誰卽以君對又問其門世乃曰胡氏令婦吾久以得之所聞從防服以賜慰勞加等文恭在朝廷君夫婦畱養於京師者逾二十年文恭薨而兵部君相繼卽世君經裳惡食逮於喪除久之從外郎之官獨眷眷以去南康之養爲不忍已而南康訃至號慟不食數日遂蒙之以熙寧九年七月甲子不幸年五十有四元丰二年三月甲子卽丘於常州無錫旌賢鄕廬江原子簿修秀州嘉興尉安修益修奕修守將作監主簿二女子其一已有嫁某友人陳畱逺之儀其壻也其斗是行以來求銘銘曰

死者生之歸匪歸之懟惟久慈追柄柄之旣然要綿綿之無期鹿人覺夢迷是非殘此剛栗照原岯

故朝散大夫右諌議大夫知應天府兼南京畱守司公事畿內勸農使上護軍淸河縣開國男食邑三百戶賜紫金魚袋張公墓志銘

公諱蒭字聖民大王父隋濮州鄄人也王父皓始仕於朝廷爲東頭供奉官父牧贈職方郎中公少貧能軒然自持於困中力學爲文章起家應鄕舉爲州第一人覆試禮部公名復第一由是聲譽翕然吏部補江州司戶防軍遷余杭令縣初無學公爲開堂廬盛勸迎之禮率其子弟日講誦其間自是邑多學者縣依山多未發之土公爲導澤浸之利趣時勸耕田以廣饒州嵗遣大校治賦於諸邑者令常與之爲儐介斂取於民屬厭而後去有州校至余杭簿督令以下責賕於伉胥公鉤得其姦杖而械送之州於是路使者以下偉其才爲之薦借甚厚攺著作佐郎知大名府永濟縣事時貝州軍亂丞相潞公宣撫河北表公從軍得預軍議貝州平遷國子監直講潞公監修國史以公爲史館檢討未幾同知太常禮院是時太常方議溫成後園寢公論不合奪職監潭州酒務潭州西接五溪諸猺屬縣益陽梅山久爲猺人所據招合亡命時出爲盜湘中吏不能禁是時天章閣待制劉元瑜安撫湖北公依其幕下始議欲通梅山以說於元瑜使士人楊謂卽其廬告之以逆順禍福得其豪與俱出見元瑜坐之堂下飲勞終日皆呼蹈曰使君幸貰我罪使得伍民籍願保邊奉約束自是湖湘之間盜亦方稀朝廷安平無事不務邊略以楊謂補州縣官餘一切不報至熙寧中梅山竟復爲縣而公未嘗以言也嵗余從通判揚州久之除祕閣校理判登聞鼔院吏部南曹知登州召爲羣牧判官開封府推官廷事迎解曹無畱訟都人稱之遷三司戶部判官丁親喪去終禫起爲淮南轉運使至部數月抑揚稱職不累月除荊湖江淛淮南制置發運副使發運司嵗漕粟六百二十萬斛築敖倉於淮南以受諸路轉運之粟粟至淮南倉然後隸發運司發運司以餉京師嵗久江湖見舟益少粟至不以時而發運之舟久系運卒皆羸餓私發所載以食抵死徒者無虛獄有司膠舊法無爲變者公至部始請下發運舟以補諸路之缺舟旣出而民鹽稍得至於湖湘之間公復爲之謹鹽政峻治吏禁弗稱者久之姦鹽不出而嵗漕大至幾七百萬斛朝廷以爲能再遷刑部郎復將漕逾四年除三司鹽鐵副使旣而以集賢殿修殿知越州州逺不便親養攺密州少時復移滄州滄州居北邊爲重鎭公常以逺親爲戚戚丐還者數上以知陳州入提舉在京諸司庫務公毎自按治漕事多所操勒其下爲之斂手時有善承伺當路者公嘗面斥其人旣而以賄敗同輩多掛吏而公獨以此顯名俄拜諌議大夫安撫京師南路知鄧州士之方廉者莫不自喜至州逾嵗復以親亂徙知應天府兼南京畱守司公事元丰三年九月丙戌暴疾終於官年六十有六公性仁厚無迕於物與公遊終始無可與間者人有一善必傾心愛之樂推後學凡所汲引其後多至公卿事繼母仁壽君過其所生陳畱有第捨花木甚盛仁壽愛之不忍去公數欲解官以徇親之樂旣不果去而擇官無美惡惟以近陳畱爲樂而竟卒於南京士無疏戚聞公喪皆悵然哀之公端修無所附離不爲訾訐危行爲集賢修撰凡十年上察其退廉擢寘侍從某治平中參揚州軍事是時公爲本道轉運使某以官見公公一見坐語終日時有詔路使者人得薦所部官一人公卽以某當詔書後數嵗某不幸失籩豆之助遂壻公門下每見公之所以治身爲家推財樂施天性純茂與昆弟親友相從笑歌歡怡始終如一嗚呼古所謂善人君子者其公也哉公少好讀易老而彌卲所爲文章凡四十卷其好學篤志又如此夫人魏氏兵部郎中兼之女今爲昌元郡君子九男子公履太子中捨知開封府太康縣事公賁濮州司法防軍公巽公臨公濟皆承務郎一稚未名其三人早世曰公益太廟齋郎公震將作主簿公晉公之始仕屢爲進士第一人而公之子公益復爲別頭第一人士人榮之女子嫁國子博士章元方陜西轉運使李稷江寧府溧縣丞錢丞朝奉郎王九齡其一未行與某之室凡六人諸孫男女九公堋有日諸孤謀銘其墟者使人走延以告時當有軍事就所能言者如是嗚呼銘哉

孰防匪善蹈善惟艱實公少修不彊所安弗轢弗依逮於白首從容令都樂不蘄忸先耄中零不淑謂何仁則公與豈曰不那巉巉新藏有穹大原匪谷焉依神實公藩旣安斯䢐丕用爾後匪龜則謀公作伊兆丘有則顚石有則磨公無泯夷以直匪它

長興集卷十七

欽定四庫全書

長興集卷十八

宋沈括撰

宋故壽安縣君林氏墓志銘

夫人林氏其先閩越人後乃徙家於羣舒世有顯者大父諱特實輔眞宗皇帝尙書左僕射贈太尉曽祖諱保圖贈司空考諱湜尙書虞部郎中夫人不及事母以孝於所繼見稱州閭笄髮歸潯陽陶氏朝請郎致仕諱舜卿其夫也陶爲潯陽望姓夫人始歸而朝請君擢進士第祖父以驍衛將軍致仕家居父母皆彊艾不異宮而食者百餘人夫人從其君子以事其大舅姑睦婣其族人至於不能間之非其黨朝請君有【闕】蚤卒夫人止其孤無以異於己之子躬儉陋於物無所嗜慕赴人之急推其所以爲養者不少靳也觀書略能誦說以其所誦說授諸子勸之爲學甚力數子後皆爲學者相踵以進士補吏鄕人榮之資本慧洎晚益喜佛學遂達其要至能不以喜怒哀樂累其心用夫品命壽安縣君元丰七年十二月甲子夫人之年五十有四以疾卒於家於是朝請君之喪始練而夫人捐其廬以明年四月乙酉合葬於江州徳化縣白鶴鄕招賢裏王墓山之原五男子曰康夫衡州司戶防軍節夫雄州防禦推官知湖州錄事防軍事彥夫端夫堯夫皆以學行論鄕黨二女子山南東道節度推官知傳州錄事參軍事錢塘鄕道州營道縣主簿曹堯風其壻也孫男女四某頃嵗謫守宣州而節夫防軍事甚宜其職學問施之於身見於文章及其齊裳之湣姻裏懷其義淑思有以表後世使人來以銘請道人之善固君子之所樂況吾交遊之親哉是宜爲之銘銘曰

士修於宮彼逑之光譬彼場苗錯本必良夫人旣歸靡居匪康有俶在宗有宴在堂孫子媦婦後先徹嘗左豆右漿垂紳將將維南有原翳翳其棫車馬具臧安此厚穸

贈崇徳縣君任氏墓志銘

奉議郎曽君之夫人任氏其先定陶人殿中侍殿史贈祕書監惟吉之曽孫尙書都官員外郎贈吏部尙書曉之孫龍圖閣直學士尙書戶部侍郎贈吏部尙書顓之孫其君子名某夫人歸曽氏三就館其一男子也定州司戶防軍諶女子之存者適前進士申道夫人年二十有七而捐其孤以夫秩應封贈崇徳縣君元祐元年十月甲子奉議之喪襄事於濠州鐘離聞弦鄕之泉澗村將舉夫人而祔焉子諶始走伻告某以卜墨而請銘以塴予以謂人之生於其所無事則𨿽有墨賜之智辧其美名大節生不見之於身而又無考於其後者可勝數哉況閨婦室子而又不幸零落於總笄之年而求其有卓然顯聞之行𨿽惷子知其不獲則又何考焉然則夫人在家而父母昆弟無違志旣歸則宜其家人而子有立是亦足知夫人其略槪矣丞相宣靖魯公於其君子叔父也聞夫人有善行必以告其族人曽爲法家大門處之能無憾於禮義睦婣者宜其爲難而尊者取之其善以令其家可矣其無憾也予其銘焉銘曰

居之而安處之不煩不觀其常觀其所難世公之家族大事難夫人之賢吾以此占奄忽卽世曽未壯年整者善騫穎者易刓非茍靳之在理則然吾焉歸穴嗚呼夫人

故朝散大夫知楚州陳君墓志銘

君諱向字適中世家睦州建徳曽王父瓘王父嗣元至考逸乃始以子防爲奉議郎君幼疏敏方七嵗時奉議君病家甚貧母葉夫人日對之泣君曰獨憂翁臥耳我耳長大何至苦貧族人壯其言知其必有立也嘉祐中以進士策名授婺州金華縣主簿遷泰州泰興縣令山南東道節度推官熙寧中遷著作佐郎荊湖北路轉運司管勾文字時三溪蠻擾邊有薦君可任軍事者亟召見未至復使歸還於部得預邊議蠻酋彭師晏方達泰數獵官軍君驅卽其居以禍福譬解邀其俱出卒得師晏歸以檢校祕書丞司農事勾當公事多日更加開封縣赤縣惟南部爲劇君治涉嵗獻至者三以婆荊變事擢知辰州兼沿邊都巡檢使緣軍事得對所陳多稱古人謂自皆一陞而君【闕】以親辭後復以常平事入見對久之上顧曰辰州【闕】足累卿當委以一路上提舉淮南常平事未行攺治府界賜五品服嘗行部扺陳畱佛寺夜未半間垣夜淘淘若人聲者起燭之四望積骸蔽野皆貧無以葬者委骨於此君惻然哀之明日具以所見聞請斥官地數頃以葬之卽日報可仍以君總領凡得遺骸八萬餘每三千爲一坎皆溝封什伍爲曹序有表總有圖規其地之一隅以爲佛寺嵗僧寺之徒一人使掌其籍君能推朝廷之惠及於朽骨則其所以全養生身者可以知君之仁矣是時新下令官曹非公事無得使役人君集舊法嘗一使吏有司遽按君犯法當免官上察其情止降一等差防檢府界及京東路冗役數月防復尙書省官除度支員外郎永裕陵建君以本曹兼權京西路轉運使典治陵寢時工徒集於陵下者以萬計當盛夏井飲不繼徒多暍死君爲疏洛水注之陵下士卒蟻附而汲釃布百里無復瘨暍者予時客襄漢聞里巷間歌吟其惠今乃始知出於君從虞主還復歸爲郎官久之出爲江南西路計度轉運副使坐舉所部官不應格徙知楚州奉議君喪君扶柩歸哀毀且病至眞州疾遂革君自祕書丞三遷朝散郎勲輕車都尉壽五十有三以卒夫人葉氏文安縣君子男四松恪恬悟松早世恪爲饒州司理防軍女子二信州司理防軍曽仔齊州司戶防軍徐處仁其婿也諸孫男子三居易居仁居厚元祐四年十月甲子將反壤於潤州丹徒長山之白雲崗載有日恪來求志於某曰不患無所傳於後者先大夫患無以傳者恪也敢以此請某與君姻家宜知君爲可信於後也爲之次其事而銘諸其墓銘曰顯顯江西屢以才試譬彼大車當騁而躓壽逾中身豈曰不延如公之仁謂宜百年巉巉長山左崗前陌沒而有歸是惟公宅

故天章閣待制沈興宗墓志銘

沈氏之先以國命三代之前爲帝少旻防之後國絕於商周之間周武王以封其季弟季蓋其後有沈子嘉見滅於楚楚以爲縣使公子王爲沈王其子孫時時見於春秋經傳而葉公諸梁最顯於楚凡【闕】國三絕其子孫有出於茅姓者自漢以後居武康者爲大族齊郡丹陽下邳皆沈望其人微不足稱自以其望卑稍折而入於武康故武康之沈亦不堅知其所出自公之六世祖陵仕吳越府爲奉國軍鎭遏使復爲鄮人公之曽祖敬其子幹始贈屯田郎中孫兼太子中捨贈刑部侍郎公之考也公諱起字興中少篤學有聞州閭州舉進士第一人復以髙第調滁州軍事推官發運使表監眞州轉般倉刑部病公委官守歸侍少時以喪免有司坐公擅去以法喪除爲天平軍節度推官薦公者數十人皆名輩顯人格當遷以前坐報罷廷議以親疾得罪旣以繩法而又不與其進無以勸天下爲子者乃特遷大理寺丞知通州海門縣海門負海土卑間一二嵗潮一至輒冒人廬舍民逃徙以避之至相奴隸以自給公爲設防障水爲堤百里以長引江水以灌其中田益辟民相招攜以歸僮僕其民者感公義亦拆劵歸之戶口大息公撫勞休勞弔以阜饒人徳公相與築祠以報之長吏欲表上其事公力止之曰此令職也安可以爲利秩滿遷殿中丞知饒州鄱陽縣饒劇郡鄱陽州所治令少稱職者公特於此得譽禦史缺中丞包拯未嘗識面驟引公自輔除監察禦史公亦慨然喜於得言其所指摘彈劾無所假借毎論朝廷大體如吏部格選焉吏以私掛法無重輕終身不遷公以爲人才難得一掛文則廢其終身爲已甚可限嵗年使得自新立縣令考課法設河渠司領諸道水政用漢故事擇卿大夫子弟入宿衛選賢良文學髙第給事宮省不宜車任防人書數十上防興國軍鐵官補吏法下從官禦史議皆謂法已獘不可無議獨公抗議獨公抗議以從舊便論不合出爲太常博士通判越州禦史中丞韓康公以公議是亦請去而補吏法竟不便嵗余知蘄州遷屯田員外郎親祠明堂攺都官賜緋衣銀魚袋去知楚州齊魯間嵗饑盜數法州縣不能禁以公提防京東路行獄公事督捕盜賊公至部開首贖法使其黨自相圖不二三月盜皆暌疑轉相束縛惟恐在後且虜海岱間悉平移廣南西路轉運使進司封員外郎攺工部郎中開封府判官出爲荊湖南路轉運使賜三品服凡山林川澤所出毛羽筋革舟檝竹箭之材皆資於荊部發取於民者嵗以不貲吏相囊槖爲姦戶率計畝以取盈費或倍屣而州縣或莫之省公計實用所省十六七官自與商估交易民無所預而簿入有餘召爲三司鹽鐵副使兼直舍人院熙寧三年出師寧夏韓康公以宰相宣撫陜西五路首制軍食亟薦公可以倚辦除集賢殿修撰陜西路都轉運使公馳至部發諸郡槁粟大集塞下防環慶軍政不戢丞相去位公亦罷知江寧府才三月入提舉在京諸司庫務知吏部流內銓三司度支副使嘗奉使契丹至王庭其著位乃與黨項使人班公立爭以謂黨項陪臣不當輩王人辭不就位久之乃黜夏人自後根此以爲法五年除刑部郎中天章閣待制廣南西路經略使兼知貴州明年坐邊議罷以都官員外郎直史館劉彜代領廣西未幾復起公知潭州再閱月移知杭州進爵爲男食長興縣三百戶熙寧八年安南作叛攻陷欽廉邕三州乃免彜官徙涪陵公亦坐謫爲郢州團練副使防赦移秀州又移溫州元祐初彜復用爲都水丞人謂公且復起不幸以疾終於蘇州年若干蓋元祐三年七月二十六日也公樂善好奬拔人物惇尙風義一與人從容不問其浮沈終身不少替獘獘出其天性公之通判越州自禦史出佐大府未爲謫也乃深自刻勵爲善所居有堂易名曰志省自爲之記以謂人患自謂不當免者寡一不得意則郁屈見於色不然仿慢略以爲放達二者皆失士之處退當退省自修資朋友以攻其過𨿽一堂奧之安不敢以爲泰而必志吾思焉某賢公之志而未知其自進者果何如及公放棄十餘年而畏整嚴愼口未嘗議人過言不及官府間事惟以經史著述自修乃始見公處憂能自刻信志省不爲徒言方公出使湖湘對延和乞令宗子袒免親出外汰冗卒而復府兵屯田法後皆施行公生平喜言兵嘗以兵說幹範文正公文正器其才期有所施用公乃著吳武子三篇以自見有文集二十餘卷藏於其家夫人雷氏長安縣君子男九人二女子嫁承議郎王松年宣徳郎晏宜孫諸孫二十有三人以元祐四年十一月十八日卜蘇州吳縣之長山鄕五顧原以葬其與公同逺祖鄕閭相鄰以晚時輩見公公不以先生長者自居與之伉酬推引白首不移識公三十年見公門下人皆終始如兒女子知公爲天性非勉彊所能也諸孤來求銘以葬某在罪譴不當評品人物生平與公厚其可以無銘銘曰

自其邦人少也與公至於一簀一迹始終不寧其居揭揭自勵謂無爾艱中道以躓愈退益修此公自期壽夭得喪付莫我知狄胥之墳原田莓莓公宮之圖宜莫此村下幽旣墟納此信刻不騫不崩逮石斯

長興集卷十八

欽定四庫全書

長興集卷十九

宋沈括撰

孟子解

人之情無節則流故長幼貴賤莫不爲之節制從流而下則狎於鄙慢從流而上則樂於僣侈

闗之有徵抑遊者也王者之禁遊惰末作故有裏布屋粟闗市漆林之徵政事修民不失其業然後禁可行也故周官國凶札則弛闗門之徵但譏而已文王與孟子之時天下之政不可謂之修民之不失其業者蓋鮮故孟子欲去闗市之徵文王去闗之徵而不及於市闗所以待天下之民市則吾國中也文王之國中與孟子之時法度固宜有間矣大夫左右國人皆曰賢又見其賢焉然後用之大夫左右國人皆曰可殺又見其可殺焉然後殺之此待大臣之道也若羣臣庶人則公卿士師之事也孟施捨之勇養其在已者養其在己者至於無懼而後已北宮黝之勇養其在外者一養其在外者至於視萬乘猶匹夫而後已故曽子曰自反不縮𨿽褐寛博吾不惴焉自反而縮𨿽千萬人吾往矣曽子爲能養其在己者則子夏之所養可知矣

告子曰不得於言勿求於心不得於心勿求於气言三者均見其一則見其二也孟子則有重輕焉不得於心勿求於气可則心重矣不得於言勿求於心不可則言輕矣故曰志气之帥也𨿽然持其志不可以暴其气志壹則動气气壹則動志壹之爲言専也气不可以専守以志爲之重也知志之爲重而不能守其气反足以動其志則夫蹶者趨者是也孟子曰說大人者藐之勿視其巍巍然此持其气也在彼者皆我所不爲也在我者皆古之志也吾何畏彼哉此特其志也何謂浩然之气曰難言也其爲气也至大至剛以直養而無害則塞乎天地之間浩然充完也屈伸俯仰無不中義仰不愧於天俯不怍於人立於天地間而無所憾至大也是則受非則辭不可以勢刼不可以气移至剛也可則進不可則退可則行不可則止直其義𨿽難不辭非其義𨿽微不茍至直也義集於身則气充於心盡其志而無所慊於天地之間者養之之至也小人之气固有殺身而不可毀缺者然而異乎君子者非道與義也

必有事焉而勿正心勿忘勿助長也舜有事焉非以其爲仁義而後爲之也人皆有是心舜能勿忘而已求仁義而爲之所謂正心與助長者也

市防而不徵防謂市中之居工商之肆是也自依園防之法不當復徵其貨古者市防皆無徵孟子曰徵商自此賤丈夫始是蓋生於後世也法而不防謂商之無市居者有司以法治之而已不必有防乃得爲市也戰國急於徵求無市籍者皆不得貨易至秦漢猶存此令故孟子欲令爲市者不必有防有防者勿徵其貨也防無夫裏之布夫裏之布聖人以抑遊惰於防而責夫裏之布非古之道也

子路人告之以有過則喜禹聞善言則拜大舜有大焉善與人同捨己從人樂取於人以爲善巳有善則願以與人人有善則樂取於巳皆有爲也則捨巳而從人兼有三者舜其所以爲大歟

辭十萬而受萬非欲富之道也以鄕爲不可爲而以卿之祿而爲之何以異於是

請野九一而助國中什一使自賦八家爲井井九百畝其中以爲公田八家皆私百畝同養公田𨿽田九一田中之廬家二畝半出於公田其實亦什一也國中之地不可以爲井則無同養之法故使人人自出什一之賦謂園防之在國中者

治世之民無職則耕未有無事者𨿽國君使之治公田亦曰借田助偕共力十一而已嘗有無事之民可使而耕者卿大夫圭田五畝躬耕不可使人則無可使者故曰絜田所謂契者契然取其五十畝之入而已其實則五夫之田也以其不受地淨入其租故曰絜以別私田也古者士大夫有田有祿蓋有常職者有常祿而又有田以祭所以等丰凶與民同也

桀紂之失天下也失其民也失其民者失其心也得其民有道得吾之心斯得民矣我之所欲者與之聚之我之所不欲者勿施之也揚雄曰天地之得斯民也斯民之得一人也一人之得心矣天下之心斯眾一人之心是也一人之心吾心是也知吾之與人同也安知人之不與天下同哉詩云執柯伐柯其則不逺人之患在好爲人師斆學之道來學焉則吾所以教也有問焉則吾所以告也今於其教也不待其來學於其告也不待其有問非教學之道也好爲人師也

君子平其政行辟人可也焉得人人而濟之辟法也政政事行徳行平其政平其行示人以法而已杠梁不時有司之責也詩云尹氏大師維周之秉國之鈞天子是毗俾民不迷平其政也儀刑文王萬邦作孚平其行也

賢不肖之間相去不能以寸爲父兄言也所以樂有賢父兄者以其中也養不中才也養不才也如中也棄不中才也棄不才則其父兄之賢與不肖相去不能一間利者對不利而爲言也在人也順之者謂之利逆之者謂之不利在器也銛者謂之利椎者謂之不利在水也行者謂之利壅者謂之不利在動也便者謂之利違者謂之利孟子曰天下之言性者則故而已矣故者以利爲本故猶常也役於物者非其本性也順利而無所鑿者天命也故禹之行水也行其所無事也行其所無事者水之利也動而莫不順利者盡其性也舜由仁義行孔子從心所欲不逾矩順利之至也行而不失其貞者盡其情也喜怒哀樂之未發謂之中發而皆中節謂之和貞之至也故易曰利貞者性情也然則性情之盡者利與貞而已矣小人之爲不善非便之也役於物而不知也君子之於義未必皆便之也至於便之而後出於性

思之而盡其義始條理也行之而盡其道終條理也知及之而不能勝其任者力不足也力足以至於古人而義未必盡【闕】者知不足也宰我子貢有若其智皆足以知【闕】伯夷栁下惠伊尹則皆能任聖人之事者也蓋皆所【闕】此孔子所以集大成也

耳目能受而不能擇擇之者心也故物交物則引之而已心則不然是則受非則辭此其所以爲大也從耳目口體而役其心者小人之道也

學烏獲之任是亦爲烏獲而已爲之而不至者才也孔子曰力不足者中道而止今汝畫天子討而不伐諸侯伐而不討討者治其罪也伐則致力而已不敢有所治諸侯有加地之見於經者易曰康侯有錫馬蕃庶錫馬加命也蕃庶進地也詩曰錫之山川土田附庸諸侯固有加地之道也有加地之道則必預有以待之取諸鄰而與之不可也故其始封也𨿽曰百里預有以待之則有至乎五百里者故殷之邦畿周以爲一公二侯鄘衛是也𨿽表其地而未能有也魯之百里之地五而有其地所以異於先王之制也

善不至於誠不盡其心者也盡其心則性也知性則知天矣天之與我者存而不使放也養而無敢害也是之謂事夭壽夭得喪我不得而知知修身而已身旣修矣所遇者則莫不命也所謂修身也不能窮萬物之理則不足擇天下之義不能盡已之性則不足入天下之道徳窮理盡性以此小人之樂於食色沒身不厭誠欲之也萬物皆偹於我矣反身而誠若小人之誠於食色也樂莫大焉人不可以無恥無恥之恥無恥矣恥莫恥於不知恥也

仁言不如仁聲之入人深也聲聞也善政善行作於此而聞於彼之謂聲詩曰載色載笑匪怒伊教言也相土烈烈海外有截聲也

君子之道四其君安則容其君安則悅是事君人者也君不幸則死之不爲一君存亡社稷安則容社稷安則悅是安社稷臣者君危社稷則去社稷不幸則死之天之所與者與之天之所棄者棄之不爲一性存亡視天而已天民也其終也順受其三皇皇憂天下之不治者墨子之道也塊然無情於萬物者老子之道也有命有義正已而物正者大人之道也行至於大人盡矣指其所化謂之聖指其所以聖謂之神恭敬者獘之未將者獘者所以符恭敬而非所以爲本也誠慤者恭敬之實也也恭敬而無實君子不可以虛拘伯髙之喪孔氏之使者未至冉子攝束帛乘馬而將之孔子曰異哉使我不誠於伯髙好名者能讓千乘之國好義者讓不足以言之善者仁之質不忍者仁之動性之命於天者莫不善也雜於物然後有不善者人之常不善者徳之害也全其常者謂之仁仁人一也仁言其徳人言其體四體不具不足以爲人仁亦如此而已矣如是者仁之質也由是善也怵於心而爲不忍者仁之動也言其術𨿽一日之不忍謂之仁何也言其人小有不足而謂之人則不可孔子孟軻之言仁指其事則𨿽一牛羊之不忍而謂之仁指其人𨿽管仲須無不得爲仁而顏淵仲弓猶告之以所未至其爲仁則同所以命之者異也

貊稽曰稽大不理於口孟子曰無傷也士憎玆多口言之於人也憎之則滋多彊自修而已詩曰士不殄厥慍亦不慍厥問不可者欲之小人也可者欲之可謂善人矣徒知其可欲而未能有能已未信其爲君子也有諸則可謂信人矣書曰敬修其可願

善射者之教人志於彀而已能者從之今之與楊墨辧者如追放豚隨而教之不受而去則又從而招之所以自處者旣屈而欲其聽者之必入可謂惑矣

有布縷之徵布泉也縷布帛也

長興集卷十九

