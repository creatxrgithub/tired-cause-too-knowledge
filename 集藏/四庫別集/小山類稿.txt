

欽定四庫全書

集部六

小山類稿

別集類五【明】

提要

臣等謹案小山類稿二十卷明張嶽撰嶽字惟喬惠安人正徳丁丑進士官至刑部侍郎掌都察院事復出總督湖廣四川貴州卒諡襄惠事迹具明史本傳嶽初授行人卽以疏諫南巡廷杖調南京國子監學正嘉靖初牽復原官又以議禮忤張璁繼忤夏言忤嚴嵩父子而卒得以功名終若有天幸然其剛正之操天下推之集中奏議分行人司稿防州稿粵藩稿督撫鄖陽稿巡撫江西稿督撫兩廣稿總督湖廣川貴稿皆據其歷官年月次第編類𨿽文義朴直而經濟大業亦可據以考見又史稱嶽博覧工文章經術湛深不喜王守仁考今觀集中艸堂學則及諸書牘內辧學之語大都推闡切至歸於篤實近裏蓋有體有用之言固與空談無根者異也乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

小山類稿卷一

明張嶽撰

奏議一

行人司稿

請令大臣侍疾疏【毅皇帝寢疾豹房逆彬輩握重兵在侍兩宮不得聞問中外危疑謹上此疏】

行人司行人臣張嶽謹奏爲據禮陳誠乞賜采納事臣謹按古禮臣之事君如子之事父故君有疾飲藥臣先嘗之親有疾飲藥子先嘗之至扵侍膳問安朝夕在側一如人子之節蓋君臣一體義理當然亦所以鎭定危疑預備非常其所關系甚爲不小也近日聖躬偶感風寒暫免朝參數日陛下稟气完厚宣節得宜偶爾感冒豈足過慮如臣所言則以爲自古臣子愛君體國之誠及國家防防杜漸之道自不當不如此爾今自免朝之後羣臣不聞親候玉色嘗奉藥膳止扵闕門備禮一疏恭問起居揆諸人子事親之義臣愚深有未安也伏望陛下仰思宗社重計俯念臣子至情每日許內閣大臣一員府部院寺大臣各一員經筵科道官各一員朝夕詣寢所問凡諸藥餌令其先嘗然後進禦及是日內侍左右何人太醫何官制何藥依何方該日官備細開寫掲帖送內閣收照至聖躬平復視朝仍以逐日開過掲帖具本奏聞陛下起居之詳旣得漸聞扵外人情自無疑慮且由中及外關節脈絡通透明白了無瑕疵亦可以備意外不測之變臣深思人情禮法參酌古今事勢必如此然後可安自古豈有人主寢疾不與大臣相接獨與內侍數人共之而可以迓和平之福者哉伏惟陛下不以臣言爲妄特賜施行則宗社幸甚爲此具本親賫謹具奏聞

諫南巡疏

奏爲乞畱聖駕事臣竊惟璣衡旋運而北辰常居其所溟渤靜深而眾水必朝其宗是以在昔聖王範圍天地而一念不逾時經緯萬方而半武不出戶凡以此耳肆我祖宗稽古爲治每歲惟南郊一行實近在京畿之內𨿽間值邊郵之警亦不過命將而徵誠知朝廷乃四方之極而大君實萬物之宗也用臻太平至百五十餘載仰惟陛下當鼎盛之年撫盈成之運稽古由章已逾一紀頃以西北少靖親禦六飛迅掃妖氛間關半載維時小大臣工愧無卽時諫止之力幸而奏凱南旋臣等竊謂自今伊始當享伴奐之休而無復省方之舉矣夫何西徵之役方已南巡之命又下臣等驚悸罔知攸措竊以巡狩之典𨿽古帝王之制然古之制有不可行扵今猶今之制有不可行扵古也蓋古之封建各君其國各子其民而慶讓之典勢難已扵巡狩今之郡縣屬扵藩臬統扵撫按而政令之行又皆出扵朝廷是不必泥古之迹自足以成今日之治也矧先王之巡狩省耕省斂有及民之實恵一防一豫非無事之空行陛下之爲是舉也將爲省耕乎省斂乎切慮道途推挽之勞皆出於民力有司供億之費皆出扵民財只恐未有以補之先有以傷之未有以助之先有以害之何必侈巡狩之名而爲是紛紛者乎臣等謹以此行之甚不可者爲陛下一一陳之人情莫不惡勞而欲逸也櫛風沐雨孰與扵龍樓雞帳之嚴涉水登山孰與於桂掖椒房之邃乃捨其逸而從其勞是其不可者一也裏河一帶漕舟之往來必由而國用之盈縮系之今玆南巡舳艫蔽江𨿽聖諭昭彰使通往來而一溝之水勢難兩便是其不可者二也近聞淮安等處荒澇異常父食其子母食其女此在今日正宜寒心柰何滿目瘡痍未獲少痊而鑾輿又幸其地臣恐遭霜之葉不可復風大憊之民豈宜再汗是其不可者三也且龍舟所經必渡淮北溯江南而黃河天險聞者心驚長江天塹見者毛悚陛下以不貲之軀而甘蹈不測之險是其不可者四也夫一日二日萬幾叢委今匹馬遙遙駕言行邁將來國家之重務何由面陳其可否而內批之裁請往復動經乎嵗月廢時失事莫此爲甚是其不可者五也況天下大器也置諸安處則安置諸危處則危是以止則深宮閉門動則出警入蹕鄭重如此而意外之患時或有之今也白龍魚服肆無戒備則豫且之變臣有不忍言者矣是其不可者六也臣聞之天子者天地之子也天子弗克肖乎天地則必出災異以譴告之不修徳以回其怒行且亡之矣今也凶荒相仍盜賊充斥地震扵下龍鬭扵上其所以儆戒陛下者至矣陛下及今正宜如成湯之六事自責武丁之恭黙思道柰何恬不自省方事逸逰臣恐亡予之天不忍言也是其不可者七也古之人君𨿽甚不得已如防盟之舉親徵之行亦必有太子親王以監國然皆非盛世之事今前星未耀儲位尙虛眾建諸王各就藩府大本未定俯無以聯屬乎人心匕鬯乏主仰無以祀事乎宗廟是其不可者八也夫憂勤惕厲固古帝王之所不廢者文王不敢盤扵遊畋尙書誦之隠公觀魚於棠春秋譏之蓋始扵憂勤者終扵逸樂始扵逸樂者終扵敗亡陛下修徳講學親賢逺姦昧爽臨朝日昃忘食猶恐憂勤不逮古人而貽付托不效之憂也況又以逸樂促之哉是其不可者九也夫帝王舉動當順乎天意觀天意者驗之人心而已是舉也孤卿論列不已史臣繼之部寺諸屬又繼之𨿽以臣等疎逖之防亦極知其不可也陛下何苦違眾志以拂天意乎是其不可者十也臣等備員下士濫厠淸班荷天地造就之恩捐軀莫報撫江河廣大之迹銜石無由𨿽嘗耿耿有懷恆以出位中止玆復黙黙無語誠恐噬臍莫及是以忘位卑之戒冒越職之罪昧死言之伏望皇上廣包荒之量奮獨斷之剛不聴左右従諛之言俯従孤卿羣臣之請急收成命寢此南行使朝野臣民樂英主無難扵攺過而垂之後世知聖徳不果扵遂非臣等不勝隕越待罪之至

再任行人司稿【辛已自謫所召還原職陞俸一級】

乞恩褒卹故大理寺丞黃鞏疏

行人司行人臣張嶽謹奏爲懇恩褒卹忠直以勵臣節事臣聞自古帝王之治天下其規爲條目巳燦然明備矣至扵士气風俗所系尢必激勵而振作之蓋斯二者固國脈之所賴以存也使士气不振風俗日媮𨿽有規爲條目亦將何補哉竊見正徳十四年間逆彬弄權導引巡幸气焰薰天犯之者糜兵部郎中黃鞏與員外郎陸震慨然首疏其姦遂得奇禍震死於箠杖鞏幾死不死除名歸田裏逮聖明禦極天日廓淸震蒙贈太常少卿予祭廕子鞏自除名亟起爲南京大理寺右寺丞陛下扵士气風俗所系可謂能盡激勵之術矣而鞏命數多奇到任未及一年今年八月賫捧萬壽表文來京得疾不起中外聞之失色相弔臣與鞏相處頗密知鞏最深鞏趨向甚髙學術甚正有定心養性之功故气節剛勁而不傷扵激有格物窮理之學故論議持正而不詭扵時加以淸修之苦才具之優當陛下更化圖治之初使天假鞏年以盡展其志焉則所以效忠於他日者豈但此一節之可稱哉然則鞏之死非止一身之不幸也陛下於鞏之生旣亟起而錄用之則聞鞏之死必爲震悼嘆息臣愚有以仰窺聖心自不容已矣國家之待臣下如贈官賜謚祭塟等項皆視品秩髙下至扵徳學气節爲眾所推者皆官資未及而褒賜之典亦所不廢伏望聖恩命所司討論舊典及采天下公論贈鞏一官予祭一壇或令有司爲造墳安塟不惟死者有知自當結艸銜環扵地下其士气風俗所補尢不淺者何則鞏起用人注望之鞏死人憐惜之忽聞朝廷有此殊典皆謂陛下扵徳學气節之士眞能崇重如此凡在臣工孰不自奮耶伏惟聖明畱意士風幸甚爲此具本親賫謹具奏聞

廉州府稿

論徵安南疏

廣東等處承宣布政使司廉州府知府臣張嶽謹奏爲大慶事臣伏覩皇子誕生渙頒詔命華夷內外莫不覃敷惟安南以久不入貢詔使臨遣爲之停止下外廷集議咸謂罪當討毋赦陛下寛仁惻怛兼愛華夷不忍遽動甲兵特詔使者馳入其國究問緣由本年三月初一日使者已至梧州府迆邐由南寧府前去臣待罪邊疆不能宣達朝廷威徳使雕題君長慕義向方奔效職貢至扵上軫聖慮萬里遣使死有餘罪臣竊聞安南自正徳十一年內國王黎賙爲逆臣陳暠與其子陳昪所弒國人立賙弟黎譓主國事以兵逐陳暠父子奔據其國諒山府黎譓立七年又爲權臣莫登庸所逼出居其國升華府登庸立譓幼弟黎懬相之旣又弒懬而自立國內分裂日尋干戈無暇請貢此皆往嵗傳聞及其國諒山長慶等府牒報之言其間曲折及近日事情𨿽不能詳知然其久爽貢期大抵由此非眞負封豕之勢敢扵阻兵拒險以抗上國之命而不貢者也自古外裔惟內擾則誅逆命則誅若其國不能通貢似不足以勞獘中國今用兵之聲先已傳布使者行勘未復誠恐生事樂禍之臣不能仰窺陛下所以遣使行勘之本意迎合附防謀動兵戈臣不暇逺引請以目前義理事勢反覆詰之夫欲興兵必以黎氏爲辭爲之討其亂賊也爲夷狄勞師萬里之外討其賊而定之位非中國長防其不可一也不定黎氏而因以取之是乘人危難而利其所有五霸稍知義者不屑爲也而謂聖明爲之乎其不可二也萬一勝不可必夷人操長技毒弩乘髙截險以邀我師如古人所謂廝輿之卒一有不備而歸者此扵禍敗孰當之乎其不可三也今兩廣困獘猺獞狑款所在屯結官軍僅足備守所恃以調發者狼兵然諸州土官及湖廣句刀手連年疲扵徵調內懷讐怨若復驅以逺徵深入數千里之險進有難必之敵退無旋反之期狼顧兩端莫堅鬭志南方暑濕易生疾疫萬一師老財匱猺獞狑款乘虛而起安南事未可必兩廣破敗可以立視其不可四也近日爲大工役府州縣但系官無礙及軍需吏農等項銀兩盡起發赴部梧州軍餉亦因鹽法壅滯課額虧損每年敷給諸軍剰積無多兵興十萬日費千金永樂中用八十萬人入交今就折半言之亦當有四十萬人屯食兩廣飛芻挽粟約以二石致一石何處措備其不可五也天下承平久矣人不知兵兵不習戰將帥皆膏粱子弟少經行陣而縉紳之喜譚兵者類皆趙括房琯之流平居爲大言爾蓋深扵兵者必不譚兵其掇拾古人糟粕以譚者多妄也欲舉大事而使膏粱主兵躁妄之士得成其謀不待兩兵相交而不勝之機先見矣其不可六也此六不可者臣特粗舉其端爾至扵天下大勢其財用盈虛兵馬彊弱民情休戚蓋有非臣職事所及而不敢究言者臣愚以爲安南縦有可誅之罪猶當重爲民命愛惜審酌輕重扵當用兵之中求所可不必用者以全民生以養元气今其久不入貢之情只是如此以義理事勢反覆推之用兵一事臣愚切以爲不可伏惟陛下聖學精深洞見千古制作盛備逺曁殊俗舞干羽以格苗修文徳而來逺稍遲俄頃理宜響應況皇子誕生神人懽悅大慶之恩將使天下含生之類無不得所若軍旅一興必有無辜之民殞扵鋒鏑者恐非陛下肆赦初心也去年十月六日皇子生是日近畿地震數次聖徳純熈天眷方隆安得有此異天之垂戒其殆爲開邊乎天下大器也安之甚難無故而動揺之臣中夜以思不寒自栗伏望陛下上承上天仁愛之心逺思皇祖不祥之訓待行勘使者復命乞下廷臣將安南事勢反覆詳議如黎氏尙存力能入貢則許之入貢如果內難未定則且申勑邊臣謹固疆埸禁戢姦宄毋得妄生事端致有驚駭揺動人心待安南亂定應否入貢另行奏請定奪此扵國家事體初未有損而生靈得免扵兵革之禍所全活者多矣臣邊吏也遇此大徵義當擐甲執戈躬率先所部以死效命乃其職分顧不度分量輕肆瞽言幹撓廷議避事偸安罪當萬死然臣非敢愛死也恐死而無益是以敢冒昧爲陛下陳之伏冀陛下哀矜曲垂裁察非特臣一身一郡之幸實天下萬世之幸

粵藩稿

安南來降謝欽賞疏

廣東等處承宣布政使司左參政臣張嶽謹奏爲謝恩事伏蒙聖恩以安南夷目莫登庸赴闗投降臣待罪邊方曾效防勞欽差中書舍人李傅賫賞臣銀二十兩紵絲二表裏臣當卽望闕叩頭謝恩只受訖竊以四夷來賓邊疆寧謐皆我皇上徳威逺揚帥臣審猷宣力之所致臣材非果毅事因人成寵賚所及榮以爲媿惟有益厲素節願竭防忠茍職業之所存匪險阻之敢避庶以仰答恩光冀成後效不任拳拳感激之至爲此具本專差舎人親賫稱謝謹具奏聞

小山類稿卷一

欽定四庫全書

小山類稿卷二

明張嶽撰

奏議二

督撫鄖陽稿

鄖陽到任謝恩疏

欽差提督撫治鄖陽等處地方都察院右僉都禦史臣張嶽謹奏爲謝恩事臣原籍福建泉州府惠安縣人由進士歷陞浙江布政使司左參政爲遵奉明防議處安南事攺廣東布政使司嘉靖二十一年十二月二十日準吏部爲缺官事該本部防題奉聖防張嶽陞都察院右僉都禦史提督撫治鄖陽等處地方寫勑與他欽此備咨到臣遵依扵本日起程至今年正月初一日行至廣東韶州府地方該兵部差錦衣衛舍人李武賫到勑諭一道臣卽叩頭只領望闕謝恩訖扵本年二月二十六日行至所屬荊州府地方準原任提督撫治右副都禦史諭茂堅咨送原降預備倉糧勑書符驗闗防到臣交代接管欽遵行事外臣竊以鄖襄重鎭控扼南北之樞實爲要害之地自設立衙門以來假以雄職弗輕畀人臣疎拙無用屍素多年嶺海遐陬尙無益扵甸宣江漢上流惟深慚乎瘝曠誓竭孤忠仰承嚴命布揚皇澤振肅兵威撫輯流散之民厚爲根本之計𨿽遷代不常未能悉其條件庶規模粗立亦足明其素志臣下情無任感恩激切之至爲此具本専差百戶蔣鉞賫捧謹具奏聞

平黎謝欽賞疏

奏爲謝恩事臣原任廣東布政使司左參政伏蒙聖恩以臣徵剿海南黎賊效有防勞欽賞銀三十兩紵絲二表裏扵去年十月二十七日差禮部署員外郎林應亮賫至廣東臣當卽只領叩頭望闕謝恩訖方具本奏謝間又接邸報伏蒙聖恩陞臣前職續接吏部咨文就在廣東起程前來到任所有前蒙欽賞銀兩段疋臣因陞職起程奔走道途未能差人奏謝竊念臣一介疎庸備員嶺海適遇黎賊惡稔數窮臣仰仗廟謨吏卒用命深入巢穴一舉掃淸崖陵百姓従此始獲生全之慶此皆皇上威徳逺揚之所致也臣有何能而寵錫駢蕃超擢逾分捐軀以報尙有餘志況犬馬筋力豈敢自愛惟當黽勉以竭愚忠無任感激之至爲此具本専差賫捧稱謝謹具奏聞

巡撫江西稿

江西到任謝恩疏

欽差巡撫江西等處地方都察院右僉都禦史臣張嶽謹奏爲謝恩事臣扵嘉靖二十一年十二月內準吏部咨伏蒙聖恩陞臣都察院右僉都禦史提督撫治鄖陽等處地方前赴到任嘉靖二十二年五月內又準吏部咨該本部等衙門防題奉聖防張嶽以原職攺巡撫江西等處地方寫勑與他欽此欽遵本年六月初一日又該兵部差辦事官包冕賫捧勑諭到臣本年八月十三日將撫治職事交與新任都禦史王守隨卽起程扵本月二十五日至江西九江府地方準前巡撫江西等處地方都察院右副都禦史汪錫咨送原降符驗闗防並原給坐名散賣寺田勑諭一道到臣接管行事外伏念臣學殖素荒受器有限久經任使莫效勤勞迨玆半周超遷兩鎭惟是揚越之交號爲賦訟之地非資通明亮幹之材曷究情僞始終之變顧如庸匪恐誤選擇蓋責旣重則憂畏之愈深而負且乘亦危奪之必至在鄖數月曾無尺寸之可言大江以西又豈端委之能治惟當仰承勑防俯竭愚衷知無不爲不敢愛筋力而自怠事有難處尢先察民情之所宜與之休息未能家至而人益積以嵗時期扵賦省而訟淸此臣素心天日可表誓以鞠躬庶答皇造臣下情無任瞻天仰聖激切屏營之至

處置災傷第一疏

題爲乞恩處置地方重大旱災事據江西南昌府南昌新建丰城進賢奉新五縣吉安府廬陵吉水永新永丰泰和五縣吉安安福二守禦千戶所撫州府宜黃樂安二縣饒州府浮梁縣九江府彭澤徳化瑞昌三縣贛州府龍南縣信丰守禦千戶所瑞州府申據髙安上髙新昌三縣臨江府申據峽江淸江新淦新諭四縣袁州府申據宜春分宜萍鄕萬載四縣並袁州衛各申稱今年正二月間疾風霪雨地方二麥黃死顆粒無収三月間幸雨澤及時得以播種至四月初旬以後秧苗正當抪揷一向無雨髙田漧涸栽揷不入低田略得抪挿無雨接濟中間有陂塘去處竭力車戽隨注隨涸直至五月十七八二十二數日𨿽有防雨漧涸已極不能成潤及此六月旱勢已甚又有抱葉食心各色螟虫爲害早禾晚秧一並傷死數年以來旱災未有若此之甚者國課日食將何以資申乞區處秋徴設法賑卹庶人心得有所恃而地方可保無虞等因又據江西布政司呈報所屬前項被災府縣緣由各到臣先該臣看得撫屬地方今年入夏四月缺雨髙田早禾不能抪挿已爲憂慮特以節气未深小民用力車戽官吏竭誠懇禱中間值有雨澤尙可救其一半而臣以乖謬之政不能作乂致此恆暘日甚一日田無髙下種無早晚秧苗無老稚一切拆裂枯槁縦使今後得雨晚禾稍蘇前項被災州縣不過一二分可望収成江西地瘠人多𨿽甚丰熟嵗入不足供給尙須輾轉外郡欲以此一二分之子粒糊此百十萬生靈卒歲之口𨿽有巧手可知無措臣又訪得今年旱災非止江西一處往年南直浙江湖廣等處丰熟資其商船來此接濟若此兩處俱災則商船不來無處買糴居無可食出無可往饑寒切身或生意外此臣所以夙夜惶惶寢食不寧者也除行布政司趂今禾根在土查勘分數及行催未報旱災縣分作急申報另行外查得旱災舊例節年只扵存畱糧內照依分數遞減通計江西每年實派民米一百八十四萬四千三百三十三石有零除兌軍兌淮南北折銀折布顏料外存畱米只有三十一萬一千九十石有零縦使盡數皆免不及十分之二況蠲免尙在明年未能有以救目前饑餓之患臣查上年因撫臣奏請多準扵兌軍兌淮南北折銀內攺折扣畱亦視災傷分數以爲多寡俱合巡按禦史覈實與臣另行防奏定奪惟賑濟一事目前之急莫甚扵此蓋布政司貯庫銀兩非嵗額則事例別無贏餘可以動支惟有各衙門贓罰等項去年餉邊已用二萬兩又宗室儀従婚娶冠服房屋墳墓料價等費嵗不下二萬兩前年宗室祿米新增一萬五千石原無存畱舊額可以擘畫亦於贓罰從宜那補猶且不敷則預備積谷之數従可知己臣又查得嘉靖十七年巡撫都禦史胡嶽奏準將吏農例銀並十五六年齋夫存畱與該年分派剰南折米一十四萬每石折銀六錢共銀八萬四千兩相兼賑濟十九年巡撫都禦史王暐奏準亦於前派剰銀內除原畱四萬石補祿米外再畱四萬石扵本處預備倉相兼賑濟故此二年𨿽災俱蒙聖慈惻怛存卹備至一方饑民得免溝壑至今含戴聖澤以爲再生今年之災旣比前年尢甚萬口嗷嗷所以仰賴扵皇上者又非如前年之比如蒙乞勑該部従長計議不必候明年且將嘉靖二十二年分應該今年起解南折銀八萬四千兩暫時停解並上年未解吏農並缺官柴薪馬夫等項但非歲辦額辦之數俱存畱秋冬小民十分缺食之時聴臣防同巡按禦史分委守巡及府縣慈祥有心力官員動支與各處預備倉谷設法相兼賑濟仍行巡按禦史魏謙吉覈實將應免分數並該查上年事例攺折扣畱等項另行防奏定奪及照愚臣奉職無狀至此災旱上損國計下誤民生罪當罷黜但當此大小憂惶之時義不敢言去欲望皇上將臣重加罰治令其戴罪撫處凶荒如果無效重置刑典以謝此一方饑困之民且爲不職之戒臣𨿽萬死無恨緣系乞恩處置地方重大旱災事理未敢擅便爲此具本専差承差鄭世隆親賫謹題請防

第二疏

題爲乞恩處置地方重大旱災事據江西按察司呈報分巡各道勘覈過各州縣被災田糧分數文冊及稱已該巡按江西監察禦史魏謙吉覈實過緣由到臣據此卷查先據南昌等府南昌等縣袁州等衛所各申並據江西布政司呈各報極旱災傷情由前來隨行布按二司督同守巡各道通行委官踏勘分數造報及比照以前撫臣節年奏準事例具本題請荷蒙聖慈命下戶部覆查題奉欽依備咨臣及咨都察院轉行巡按江西監察禦史魏謙吉各欽遵查照將前項被災地方選委能幹官員逐一沿坵履畝踏勘覈實分數要見有災無収幾分無災有収幾分照依勘災體例分別分數以次遞減俱扵存畱糧內除豁仍扣畱各屬未解嘉靖二十二年派剰南糧折銀五萬兩並上年未解吏農及缺官柴薪馬夫等項但非嵗辦額辦之數俱準存畱與本處預備倉谷相兼賑濟等因到臣隨經案行都布按三司通行所屬遵照及專責按察司督並分巡道各催攢原委各官各將踏勘被災田糧逐一再行覈實分數造報去後今據繳到覆查相同又查得今年九月二十六日準戶部咨爲類奏災傷乞溥聖恩以卹民隱事該本部題該戶科都給事中林廷壆題稱各處災傷議將嘉靖二十三年分漕運正攺兌糧四百萬石照依上年事例內除原額折銀並薊州天津二衛倉本色照舊外其餘以十分爲率七分徴運本色三分折銀每正兌米一石連蓆耗折銀七錢攺兌米一石連蓆耗折銀六錢解部轉發太倉銀庫折放官軍後不爲例除通行遵照及將各衛所屯糧查照坐落州縣被災輕重分數依先年巡按湖廣監察禦史沈一定奏準事理攺折並勘覈過被災分數另行會題外該臣會同巡按江西監察禦史魏謙吉議照江西一省今年災傷異扵常年該臣具奏𨿽蒙聖恩俯従部議量畱南折銀五萬兩並上年吏農等項銀兩聴臣等與預備倉谷相兼賑濟及通將正兌攺兌二項糧米量折三分恩徳所及莫不鼔舞但今地方災傷之餘徴納錢糧固難而米尢難得一十三府惟南贛建昌廣信稍輕其餘皆十分重大谷價翔貴仰糴於南贛等處災輕地方亦已告竭𨿽有銀貨無従販買當此冬初晚禾収獲之時尙且艱窘如此若至來春嘉靖二十三年糧米正兌除三分折徴外尙該正兌糧二十八萬石攺兌一十一萬三千七百二十九石共該三十九萬三千七百二十九石外加耗過江過湖等項每米一石量算加耗六斗約該二十餘萬又有南糧本色三十三萬每石加耗本色四斗又共一十三萬二千石總計二兌並南糧約有一百餘萬石皆當扵三四月赴水次交兌起解此時靑黃不接民方啼饑而欲令辦納糧米縦使有司設灋追並只趨扵流亡困踣臣知其決不能完納也況減免存畱內除王府祿米七萬七千四百餘石該全徴其量免者只有府縣學倉三項共二十三萬三千六百四十石有零以江西總額實派民米一百八十四萬四千三百三十三石論之所減免者無幾臣等查得嘉靖十四年該巡撫都禦史秦鉞巡按禦史王鎬防題水災蒙準將起運正兌內折徴二十一萬三千九百五十二石攺兌內折徴一十二萬八千一百二十二石二斗嘉靖十七年該巡撫都禦史胡嶽巡按禦史景溱防題旱災亦蒙準將起運正兌糧內折徴二十萬石攺兌糧內折徴一十萬石又查得嘉靖十五年該巡撫都禦史秦鉞巡按禦史陳玒防題水旱蠲免存畱則祿糧等項欠缺數萬無従處補蒙準將十四年分起運南京倉米三十三萬石每石折銀七錢內將五錢解南京戶部抵斗給軍餘二錢扣畱本省以補祿糧等項臣等思得今年災傷比前數年尢重其所蒙折支分數比之前年反輕不勝拳拳至情欲嘉靖二十三年起運正攺糧米比照嘉靖十四年奏準於正兌內共折徴二十一萬三千九百五十三石攺兌內共折徴一十二萬八千一百二十三石二斗之數及比照嘉靖十五年奏準全折南京倉米三十三萬石每石除五錢解部扣畱二錢抵補存畱減免之數尙有不敷或將九江鈔闗今年冬季並明年四季稅銀扣畱或扵贛州鹽稅銀內截撥五六萬兩相兼支用則官之經費不虧而此饑饉困苦之民命不致遂塡溝壑如蒙準奏乞勑戶部再加查議俯従照數攺折解存及將鈔關鹽稅等項截畱支用此不但臣等爲地方拳拳至情不能自己乃一方軍民所爲引領不啻更生之望也緣系【云云】

請存問尙書羅欽順疏

題爲尊元老以風後學事據江西布政司呈奉臣批據吉安府泰和縣申據本縣儒學廩增附生員劉元等呈稱致仕吏部尙書羅欽順壽躋八袠乞要表章等情奉批仰布按二司防守巡提學道查采公論議呈以憑奏請奉此又蒙巡按江西監察禦史魏謙吉批據該縣申同前事依蒙通行布按二司掌印右布政使陳嘉言副使任轍守巡湖西道右參政吳従義僉事施千祥帶管提學僉事鄭世威防議得致仕尙書羅欽順少掇巍科齊名先哲繼登少宰允服鑑衡持身則無媿官箴居鄕則允協輿論誠一方之師表當代之偉人所據該縣儒學生員劉元等呈請本官壽躋八袠乞要表章一節亦其秉彞好徳自不容已旣經查采公論僉同相應俯従羣議合呈詳允日備行泰和縣案本院奏請明文至日施行等因具呈到臣據此簿查先據該縣申準儒學牒呈據本學廩增附生員劉元蕭仁等狀呈切惟本縣致仕吏部尙書羅欽順四朝元老一代達尊美質由於天性正學得於家傳鶚薦巍科文章華國蜚聲翰苑制作名家職司成多士勤山斗之仰遷少宰庶僚服衡鑑之公秩典太常究心禮樂疏排逆瑾拂袖山林道遵晦而彌光譽有孚而上達晉陟太宰號稱至公未老乞身名節完懋家規同柳氏之嚴鄕約法藍田之備深造獨得記扵困知足以羽翼聖經攘斥邪說誠後學之宗師振古之豪傑者也今年壽躋八十元等切見元老大臣年髙休致者朝廷嵗有優禮之恩而學校未罄表章之誼誠非虛譽實出公評其呈到學公同通學師生覆議相同等因備申前來已經批仰布按二司防守巡提學道查采公論議呈去後今據前因該臣防同巡按江西監察禦史魏謙吉看得致仕吏部尙書羅欽順爰従筮仕敭歷五十餘年以至掌銓衡蒙恩致仕而歸淸修不倦徳業日新杜門講學多所發明其學以孔孟程朱爲宗以誠敬踐履爲要其扵近時私門譎誕之習抉剔病源力加排斥惟恐其蠧壞學者心術上累徳化之美凡今縉紳之知欽順者但知其淸修端雅爲一時正人而已至其學術之正用意之深則未必能盡知也伏惟皇上稽古建極優禮舊臣欽順累經論薦在起用之列惜其年已向衰筋力不可復彊臣等竊見近例凡大臣二品以上以禮致仕年至九十者遣官存問八十者令有司以時存問如大學士毛紀賈詠工部尙書陳雍皆先後膺此殊典內外臣工歆羨聳嘆以爲美譚欽順之官階年望與前數臣無異旣該布按二司府縣儒學呈覆前來臣等誼不敢隱伏望特勑該部查毛紀賈詠陳雍事例令有司親詣欽順廬舍以時存問上足以彰朝廷優老敬賢之風且使縉紳學子知欽順以正道正學爲上所尊禮莫敢不勉率以趨於正孟軻有曰經正則民興斯無邪慝矣風化所系誠非淺少緣系【云云】

江省人材疏

題爲薦舉地方人材事臣聞明主之扵人材其長養成就之也如天地之扵萬物甘苦小大皆有以全其生其因材錄用之也如匠師之扵眾木尋尺斵削務有以盡其用故世無不用之材材無不當之用此所以能兼總羣略鼔舞一世其遺風餘烈猶可以爲後世法伏惟皇上建極錫福以成就人材翕受敷施以凝熈庻績不惟聚扵廟堂者日近淸光感發奮起以靖恭乃職至扵負譴抱屙退伏朝野者亦莫不益惇忠愛冀幸際防以償其畎畝拳拳之念此豈羣臣自能如此哉皆防泳皇極之化而不自知者也皇上長養成就之功眞有同扵天地因材錄用最爲易事亦惟皇上少加之意爾江西號爲多材據臣所知原任南京兵部右侍郎簡霄原任刑部右侍郎劉節原任南京國子監祭酒鄒守益原任南京鴻臚寺卿歐陽徳原任翰林院修撰羅洪先原任給事中魏良弼曾忭詹泮原任禦史曾孔化郭宏化傅鶚陸夢麟原任湖廣按察司副使江以達浙江按察司副使王蓂此數臣者皆退居日久進修不倦常懷忠愛之心皆有濟用之器內如簡霄先以都禦史操江因同官爭論坐席詿誤及霄公論已白猶多年廢棄臣近見吏部推用在京堂上並在外巡撫多起用舊人如霄才望一時無能逾之者使之終棄深爲可惜及以上諸臣俱累經論薦有奏牘可考如蒙聖鑑復召來京擢以一官俾得展其謀猷天下幸甚所以感激帡幪者當不獨臣一人也緣系【云云】

小山類稿卷二

欽定四庫全書

小山類稿卷三

明張嶽撰

奏議三

督撫兩廣稿

兩廣到任謝恩疏

欽差提督兩廣軍務兼理巡撫都察院右副都禦史臣張嶽謹奏爲謝恩事照得臣於嘉靖二十三年九月十六日準吏部咨該本部會推具題奉聖防張嶽陞本院右副都禦史提督兩廣軍務兼理巡撫寫勑與他欽此備咨到臣本年十月初九日節該欽奉勑諭今特命爾提督兩廣軍務兼理巡撫欽此欽遵於嘉靖二十四年正月初五日前到廣東南雄地方隨準舊任提督兵部尙書兼都察院右都禦史蔡經咨送原収掌符驗一道預備倉糧勑書一道並令旗令牌各五面副及闗防捲吏到臣當日収掌望闕叩頭謝恩管事外臣竊惟兩廣之地實古百粵之區內叢萬山外連鉅海風气殊異獠獞雜居地逺而法禁多疎貨多而貪墨如織自非公廉並施寛猛得宜茍舉措之或偏則安危之所系須求實材以濟時用顧如臣者徒抱鉛槧之防能愧無尊俎之長防顧以更常頗久險阻粗知誤蒙厚恩畀此重任感激所至或能捐軀受材有限終懼覆餗惟聖明洞照扵萬里之外俾孤忠勉竭扵咫尺之間敢不俯察羣情仰遵邦憲興滯補去穢扶良公以滅私賞罰期扵信必慮而後動拙速勝夫巧遲玆𨿽老馬之舊途抑亦挈缾之所守茍能用效庻答鴻私臣下情無任激切感恩願效之至

報封川防音疏

題爲防音事據鎭守廣西地方副總兵程鑑廣東布政司右參政張烜廣東按察司僉事陸子明分守雷廉髙肇地方左參將武鸞防呈奉臣等照札俱爲地方賊情事內開議照封川縣文徳歸仁二鄕大滑腦洪秋大貨黑石白馬白水蓮花黃岡金釵茶缾等巢稔惡賊首蘇公樂張公蘂李公請林公香蘇宗徳陳公黨嶽公安等憑恃山巢勾連黨與僭號稱王嘯聚一方流害諸邑攻圍村寨焚蕩室廬節據徳慶州封川縣各該生員軍民告訴請兵急救倒懸前項應剿賊徒已該副總兵程鑑參將武鸞防議進兵哨道畫圖貼說前來又該三司掌印守巡兵備等官重復集議明白應該進剿備仰職等前來監統軍務除遵奉克期進剿陸續獲功馳報外今查得左大哨自嘉靖二十四年三月內奉軍門行委副總兵程鑑統率軍兵至文徳鑼鼓岡立營把截防守扵本年四五月內不等時日賊屢出沒行劫督發軍兵截殺斬獲賊徒賊級共九十八名顆內一名系五旗賊首左公珠俱經解報又該鑑督右參政張烜統督副總兵程鑑遵奉軍門照札各巢肆害尢在首惡若首惡逃避無以示戒各鑑統官若臨敵設奇計擒首惡生解軍門明正典刑者功當優論職等密令領哨神電衛署指揮同知梁希孔等潛令聴招賊徒陸公茶李公願懸以重賞用爲間諜於七月初八日計擒僭稱王號賊首張公蘂僭稱五旗將軍賊首李公請及従賊陸公安韋公詔陳公達覃公孫共六名解赴軍門明正典刑外又該各職奉到分布哨道扵八月初四日寅時齊舉該副總兵程鑑親督前去剿殺扵本年十月初六日班師通計本哨立營截殺爲始及開刀至班師之日爲止前後計擒生擒並斬獲首従賊徒賊級共一千一百二十九名顆奪獲被虜婦女四口俘獲賊屬大婦幼男幼女共四百一十九名口奪獲器械一百六十九件水黃牛共二百二十五隻又查得右大哨該監督僉事陸子明統督左防將武鸞遵奉軍門札付行令預先設法擒解首惡以正典刑當卽密令領哨徳慶守禦千戶所指揮僉事婁澤肇慶衛指揮僉事張輝郭靖等百計用間扵七月初七日擒獲有名大賊首蘇公樂嶽公安次賊首廖公敬陳公田李公輒並従賊梁公間蒙公相佐公學賔公位林扶定覃扶觀蘇公蟻覃公章覃公稿共十四名解赴軍門明正典刑又先後被賊出沒剽刼督發軍兵截殺擒斬獲賊人賊級共七十二名顆內一顆系賊首岑公英俘獲賊屬大婦一口小女一口奪獲器械四十七件被傷打手四名鄕兵六名陣亡打手一名俱經解報隨該各職奉到分布哨道前去剿殺通計本哨自八月初四日起至十月初六日散兵曰止連前共擒斬首従賊人賊級一千四百四十五名顆俘獲賊屬男婦共三百一十一名奪獲器械一百一十四件水黃牛二百零二隻奪回被虜婦女一口今計左右二大哨前後通共斬獲首従賊徒賊級二千五百七十四名顆俘獲賊屬大小男婦共七百三十名口奪獲被虜婦女五口器械二百八十三件水黃牛共四百二十七隻除將奪回被虜人口審實給親領回完聚生擒賊犯審明呈詳處決功級並俘獲賊屬器仗俱解紀功僉事王舜卿查収閱驗估賣二哨牛只徑發封川縣牧養勘給被害極甚民人分領耕種外該監督右參政張烜僉事陸子明防同統督副總兵程鑑左參將武鸞議照得封川縣歸仁文徳二鄕大滑腦洪秋南吉大貨黑石麒麟白馬白水蓮花等山巢險﨑盤匝凡五百餘里賊首張公蘂蘇公樂等黨與占據其中彊奪竊取特其常事小民受害苦不可言正徳年間倡率爲亂大肆慘毒屠戮居民𨿽經調兵徵剿尙未及殄滅近年以來生齒日繁丑類益眾負恃險阻復肆凶殘嘯聚稱雄僭擬名號村落被其刼虜州邑爲之震驚卽今正二月間西村陳村觀地之民殺掠殆盡此眞罪貫穹蒼人神共憤法在必誅玆者仰荷朝廷威徳仗軍門嚴令陳師致討條畫指授允中機宜揮戈兩月之餘斬首二千餘級蠻煙頓息嶺嶠肅淸凡玆將領效忠行伍奮義以共成大防皆不能逃軍門洞察之下均乞敍錄以勸將來職等上奉萬全之防下賴三軍之力秋毫無補塞責未能再照前項賊徒𨿽已撲滅中間未必全無一二漏网除奉布招旗差人四面號令但有殺戮未盡賊徒潛蹤山谷搜扒不及萬一幸生自行投出洗心攺過者聴令招撫安揷編管以全好生及今掣兵量畱官員分領軍兵打手護民耕種行令參將武鸞往來提調以警人心候事定民安調理歸一方行呈請告掣外所有前項獲過功次擬合防案通行呈報伏乞施行等因到臣據此案查【云云】今據前因臣會同鎭守兩廣地方總兵官徵蠻將軍平江伯陳圭議照廣東肇慶府徳慶州封川縣歸仁文徳二鄕大滑腦洪秋南吉大貨黑石麒麟白馬白水蓮花等巢山徑多岐崖峒延袤深林疊嶂窮險莫測自古爲猺獞所居種類繁多先年曾經調兵徵剿彼皆倚山爲勢不能盡滅如賊首蘇公樂張公蘂李公請陳公黨左公珠等復又烏合各處猺賊倐爾突出鄕村大肆流劫攻寨殺人虜掠財畜罪惡貫盈神人共怒法當剿滅所不敢緩臣等仰遵節該欽奉勑諭調集官兵區別善惡分布哨道左右夾擊撫勦並行軍兵臨境蠢玆醜類尙恃其險惡糾合旅拒而將卒效命奮勇爭先無險不登無堅不破自進山開刀至班師之日僅及兩月前後擒斬首従賊人賊級共二千五百七十四名顆俘獲賊屬大婦男女七百三十名口奪獲器械二百八十三件賊牛四百二十七隻奪回被虜婦女五口凡平素有名極惡賊首無不生致麾下伏法市曹及其黨類剪滅殆盡寃憤之气一旦蕩消遷避之民復還故業是皆仰仗我皇上建有皇極乂用三徳神武不殺之威覃孚防內而干紀負犯者未嘗姑息故人懷敵愾之心賊無逃生之地所誅𨿽止一隅而逺近谿峒莫不寒心兵威旣振削平可就臣等隄備欠嚴致滋寇梗𨿽罪人幸皆剪滅而死者不可復生方自念咎豈敢言勞但今兩廣猺獞非止封川一處見奉有明防相機撫剿至扵賞罰功罪以激厲將來用兵之際尢爲要務照得副總兵程鑑右參政張烜僉事陸子明左參將武鸞各監統軍兵直搗巢穴紀律嚴明綜理周悉誤以多方賊不知其所之懸其重賞人皆樂扵用命至仰攻乎危險尢親冒於矢石故能使魁渠無不生擒丑類幾扵殄盡平一方之大患復先年之版賦較其勤勞均爲稱最內程鑑當賊勢猖獗逺近驚疑之時提兵深入擒斬數多賊徒爲之奪气居人恃以無恐其勞又多此皆效勞扵領哨所宜優敍者也左參議顧中孚總理糧賞調度有方兵有餘食僉事王舜卿閱視紀功削錄公明姦獘盡革此皆有勞扵軍前所宜並敍者及照廣東布政司先後掌印左布政使朱防右布政使龔輝按察司按察使駱顒都司署都指揮僉事王寵咸以地方爲憂力贊徵討之防往來計議皆切扵事情調集軍需能濟乎緩急其軍前供事府縣正佐官如肇慶府知府胡純同知趙塤封川縣知縣吳蕙夙夜盡瘁分理庶務以上各官職任𨿽有大小功勞亦各不同要之均爲修職奉公亦宜敍及者也但數內該道守巡參政張烜僉事陸子明先因髙州有事往彼巡歷武鸞又在雷州閱視城池地方隔逺盜起於千里之外管照不及今各官身先士卒備歷險艱獲功數多勞效最著似宜準贖仍一體優錄庶人心激厲而將來任事益加奮勉惟復別有定奪臣等又照前項賊徒俱已平定然久安之防所宜預圖除將調徵兩廣漢達官軍土官目兵打手人等量行犒賞掣放休息仍將剿過地方暫畱參將武鸞在扵封川駐札往來提調督理量畱奉議武靖上思各州目兵二千三百名兼同所在軍壯打手鄕夫人等分撥闗要害去處立營防守俟數月之後事體旣定人心稍安卽行掣放復又照得封川縣歸仁文徳二鄕先年被賊殺占與逃竄民田行委肇慶府知府胡純親詣地方逐一淸查踏勘有主者責令給主認耕無主者召募良民任種照額糧差及查得文徳鄕巡檢司原設在文徳鄕地方爲因被賊殺害以致遷出地名賀江口今地方旣已平復應合移回該鄕照舊設立防禦保障以便控制其領哨防應把截有功都指揮等官並獲功陣亡被傷官軍目兵人等照例聴巡按廣東監察禦史通查明白覈實造冊另行奏繳外緣系【云云】

賀太廟成頒赦疏

奏爲慶賀事嘉靖二十四年十一月二十八日臣駐札柳州府該廣東布政司差官賫捧到謄黃詔書一道以太廟旣成詔赦天下者臣誠懽誠忭稽首頓首上言伏以達孝莫大扵尊親萃饗必先扵有廟太室入祼嘉幣告遷通乎神明賚及羣品蓋得萬國之懽以祀先是爲聖人之孝由中心之誠而制禮奚止述者之明恭惟皇帝陛下聰明天賦仁孝性成精一執堯舜之中易簡法乾坤之用肅若舊典爰作新宮謂都宮合食之制昉自有周故同堂異室之規沿扵後代事非茍作禮或従宜義率祖而仁率親所以重乎社稷內盡志而外盡物庶幾見扵羮墻熈事備成景福滋至用敷錫厥庶民俾同躋扵仁壽𨿽洛誦秩烝祭之文而漢史記寛大之詔合玆二美孰與今日臣督撫遐方獲覩盛典謹當防奉條詔頒布民夷觀其所萃可見萬物之情咸與維新冀助孝理之化臣無任瞻天仰聖懽忭踴躍之至

謝陞賞疏

奏爲謝恩事嘉靖二十五年五月十三日準吏部咨爲防音事準兵部咨該本部具題節該欽奉聖防這獞賊稱亂流毒地方督撫等官乃能調度官軍徵剿平定防音來聞朕心嘉恱張嶽陞兵部右侍郎兼都察院左僉都禦史賞銀五十兩紵絲四表裏欽此欽遵備咨準此本年六月初七日據廣東都司廣州右衛千戶陶金賫捧前項表裏銀兩到臣除臣欽遵祗領望闕叩頭謝恩外臣竊伏念督撫罔功宼虐爲梗憂在庭戶勢切焚溺順眾志以徴兵涉初秋而發令仰承廟略遂靖妖氛豈曰臣能蓋有幸防方虞訶譴以示懲敢冀成貸之兼被玆蓋伏遇皇帝陛下深仁博大睿鑑昭明欲飭治乎五兵尢垂精扵八表污疾爲之藏納尺寸咸皆甄敍致玆曠劣亦荷龍光司馬貳卿西臺雄職美鐐陋漢直之二品文綺法虞服之五章無乃稍畀以渥恩俾其忘勞扵說使泰不遐遺治尙中行之體師以正出吉獲三錫之繇茍在行間孰忍自負況若臣者分當糜捐𨿽去殺勝殘逺愧善人之爲效而有徵無戰期副大旱之望霖永肩此心庶酬鴻造臣無任感戴歡忭之至

報柳州防音疏

欽差提督兩廣軍務兼理巡撫兵部右侍郎兼都察院左僉都禦史臣張嶽謹題爲防音事據廣西布政司分守右江道監督中哨右參政鄭防分守柳慶等處地方統督中哨右參將戚振呈爲班師事據本哨領哨把截慶逺衛指揮僉事陳勳柳州衛署指揮僉事徐儼張奎南寧衛署指揮同知劉瑄平樂守禦千戶所指揮僉事吳國雄防呈奉職等防牌備奉總府防札行仰遵照分定哨道克定嘉靖二十四年九月初七日開刀按圖進剿馬平縣裏隆地方上下朝水大橋楊梅等四十三村融縣古龍古郎峒石梘上園古當嶺腳崩土古舊等三十二村鵝頸古盆大難大源等四村各賊巢前後攻斬備收全功各開具緣由到職防同總理統督三哨副總兵程鑑通查本哨計該擒斬首従賊人賊級通共一千三百三十五名顆俘獲賊屬八十三名口奪獲賊馬十匹牛一十一頭紗帽盒一个奪回被虜男婦四名口其器械各該軍兵奪獲分用除將生擒賊犯呈解軍門審決賊級俱解紀功副使魏良輔紀驗俘獲賊屬除病故外其餘見在與牛馬俱發委官變賣價銀入官被虜人口審實給親領回完聚賊贓發馬平縣收庫陣亡被傷目兵照例給與棺木湯藥銀兩及將上油鵝頸等處殘徒行柳城融縣二縣従宜招撫安揷造冊另報又將北岸寨聴招殘賊韋朝勇等三十名同艮寨聴招殘賊藍萬喜等三十名與南團寨殘賊二十名共八十名各給與旗榜撫令下寨聴處分給與田土編立羈管永爲良民訖除遵奉軍令扵本年五月二十四日掣兵班師外理合具呈施行等因又據廣西布政司分守右江道帶管監督左哨右參政鄭防統督左哨原任左參將署都指揮僉事孫繼武呈稱依奉行據本哨領哨南丹衛指揮僉事張國威張銳柳州衛指揮使金簡指揮僉事吳同章李元祿潯州衛指揮僉事卞爵湖廣備禦永州衛指揮僉事陶禮等防呈稱遵奉各職防行備奉軍門防札行仰遵照分定哨道克定日期申嚴號令整搠部伍進剿馬平縣五都裏隆地方羅塘武歷上下中段等七十三村柳城縣上油峒金蒲大塘等二十一村融縣鵝頸鎭古營小源等六村各賊巢通查前後攻破各村寨共該擒斬過首從賊人賊級一千零三十九名顆除將生擒首従賊人賊級並奪回被虜一名俘獲賊屬共六十四名口馬一十八匹沙水牛三十二頭平頭牌六十面眉刀一把弩一十二把箭筒二个鐵甲二領皮甲一領皮盔二頂蟒龍袍一領俱經解報訖口巢殘賊二十餘一向羈縻至本年五月十七日亦行招撫下寨聴處分並本哨先該指揮金簡招過附近獞民鳯山江口山衝三村共獞民秦公黨等一百一十四名亦各安心住種等因備呈到職除將聴招殘賊安揷撫諭及差人賫執旗榜曉諭漏网殘徒一體招安復業陸續得獲功級閱視明白送紀功衙門紀驗被虜人口給主俘獲賊屬人口牛馬變賣價銀入官器仗貯庫及遵奉明文防行各該領哨官員遵照掣兵班師外具呈施行又據廣西按察司整飭右江兵備兼分巡道監督右哨副使魏良輔呈奉軍門防札依奉公同統督原任廣西都司都指揮僉事李齊將本哨原調到東蘭州目兵並漢達官軍民款分撥慶逺衛指揮僉事李世顯部領報效官孫韋應龍目兵連兵款爲一哨由洛西洛東進思家隘撲剿黎村中碟等一十三村慶逺衛指揮僉事王珪部領官男韋起雲目兵連兵款爲一哨由淸潭髙泉取路過三江橋出遷江管下窰灰村従南鄕大坡大珠寨門等村進剿黃幹四軍等一十一村及分兵把截以遏賊遁指揮張銳千戶黃輔部領把截來賔葫蘆頭松叢等處千戶毛麒部領把截僊人博廣二隘而在慶遠洛目渡三寨鎭與大曹堡三處則尢以地遠旣有巡檢林玉千戶鄭琳劉上表百戶李防分領仍行知府王橋就近總領以便防應分布旣定申明軍門號令遵照原定克期嘉靖二十四年九月初七日寅時各扺應剿賊地按圖分哨計本哨前後陸續擒斬首從賊人賊級通共一千七百一十名顆俘獲賊屬一百一十二名口牛馬一百二十八頭匹器械共八十件除將前項功次俱經通行呈報驗収人口牛馬發仰羅城縣縣丞朱防變賣銀兩入官奪回被虜人口給親完聚並將各處原調到兵欵目兵掣散放回休息量畱目兵打手人等參將戚振親自督領在扵地方防守外今將進兵節次攻克巢寨獲過功次等項緣由呈報施行等因到臣據此案查先準兵部咨爲懇乞天恩申嚴責任亟加徵剿以安地方事該巡按廣西監察禦史陳宗防題前事該本部議擬合命下本部移咨提督都禦史張嶽防同總兵陳圭督同副總兵程鑑並扵三司中選委才力超卓二三人責令専任以事完爲期並合用兵糧議處停當一面具由奏聞一面約期進兵凡軍中一應機宜俱聴相機行事本部仍咨都察院轉行新代巡按廣西監察禦史馮彬事完將有功有罪人員分別具奏等因覆題奉聖防準議欽此欽遵備咨到臣已經行該守巡兵備防同參將官督同守備府衛並地方人員備查爲惡村分首從賊徒分別哨道合用漢達土兵各若干細開畫圖貼說並一應軍需等項條具報奪隨據分守右江道右參政鄭防整飭右江兵備兼分巡道副使魏良輔暫代分守柳慶等處地方原任左參將孫繼武防呈奉臣等案驗前事依奉防同鎭守廣西地方副總兵程鑑廣西布政司掌印左布政使李香按察司署印僉事魏一恭都司掌印都指揮周幹議得右江所屬柳慶等府近年以來盜賊充斥人民逃散柳州一府所屬十二州縣被害尢甚中間馬平來賔等縣裏隆北伍等處更爲酷烈其巢穴冞深山洞險阻北通古田永福南通淥裏八寨東接藤峽諸流西連湖貴二境最近而融縣洛容柳城朝發夕至稍逺而龍哈忻城莫往此逐彼移其餘旁蹊曲逕髙壘深居蓋不啻狐兔之三窟而已而裏隆一處魚窩等巢險峻尢極控引長江有同天塹迥臨絕壁如守雄關乃柳慶二府之奧區西南一方之劇盜盤據山川豺虎之心益橫因循嵗月地方之禍彌深屢經建議未見施行若非大調兵馬廣積糧餉多分哨道遠布防禦申嚴號令明信賞罰其何以収萬全之功除積年之患哉今將府縣查過應剿首從賊徒名數村分並哨道防守把截去處與夫合用官軍兵款糧餉船隻等項逐一防同詳議畫圖貼說備開條件呈報到臣臣等遵照節奉欽依事理防差官舎分投賫執令旗令牌督調南丹州土官男莫惟武東蘭州土官男韋起雲那地州土官男羅庭鳯各目兵並左右兩江各衛所府州縣馬步官軍打手壯款人等齊集將各官繳到畫圖貼說應分哨道書冊分爲中左右三大哨俱差官賫執令旗令牌督押克定嘉靖二十四年九月初七日寅時一齊抵巢按圖撲剿其餘爲惡村分應該剿殺盡兵力所及相機行事隨據中左二哨監督右參政鄭防左參議趙崇信呈稱五都諸寨賊徒勢益悍猾屯結寨上兵力不敷所圍有限呈乞再調別處土兵一二萬前來分布三哨以収全功臣等看得前賊堅結魚窩等寨恃險拒敵未易攻克隨將剿平廣東封川地方班師目兵於內摘取鎭安府土官男岑眞寶精兵三千名田州土官男岑芝精兵五千名向武州土官男黃仲金精兵三千名東莞縣銃手五十名及漢達官軍打手人等行委廣東都司新任都指揮劉海廣東布政司分守嶺西道右參政張烜總領隨同臣扵十一月十五日前到柳州駐札督催功次陸續獲功解報臣等又看得各處巢賊將次削平惟百魚窩馬鞍龍船等寨勢極髙險防地數十丈弓箭火銃俱不能達上有窩凹各賊嵗有積聚以防官軍據髙臨下礧石如雨從古攻打未曾克破必須申飭各哨爲久困之計設法攻打恐日久人情懈弛又行委新任鎭守廣西副總兵程鑑前去總理統督三哨並據原委左哨監督左參議趙崇信呈報丁憂去訖隨攺委中哨監督右參政鄭防兼管左哨監督臣等扵嘉靖二十五年四月初八日移鎭柳城縣親自臨督仍將各領哨官以軍法處治鎖項勒限責令攻打據副總兵程鑑監統等官右參政鄭防等稟扵本月初八二十等日購募敢死目兵黑夜藏火毬用繩梯鉤搭絕壁偸上魚窩馬鞍二寨奪其閘門投火毬燒其茅房賊眾驚亂各兵魚貫而登斬獲數多其被火燒死及墜落懸崖不計其數並俘獲賊屬人口奪獲器械等項解報前來今據前因臣防同鎭守兩廣地方總兵官徵蠻將軍太子太保平江伯陳圭議照廣西柳州府馬平柳城融縣等縣五都裏隆上油石龍鵝頸等巢賊首韋金田韋金秀韋明濂覃朝鮮藍扶威韋扶曠韋張容韋朝龍等各據險巢朋黨爲患聲勢相通其中五都魚窩馬鞍等巢自洪武初年以來不入版圖尢爲險惡諸蠻所視以爲向背蓋自正徳二年徴兵大舉斬獲首級𨿽多然而魚窩等巢攻圍數月竟未盡克遂且招撫是以兵散之後餘黨復布山谷頃年以來根蔓延引占據慶逺水陸二路敵殺官軍攻刼縣庫殺戮鄕村每殺一村則一村田土盡被包占積嵗蠶食各縣僅存附郭數里其餘大抵漫爲盜區又恃其險阻狃扵招安謂官軍不能持久縦來徵剿終歸扵招故敢扵據險拒敵欲老我師狡猾凶狠人神共怒臣等仰遵兵部題奉欽依調集官兵親臨調度攻剿以九月初進兵収其禾稼兵有餘食決意持久以絕後患其團結上寨者防兵圍困遁投別巢者黏蹤窮追誓以必破此賊乃肯班師是以人無還心進皆死戰賊勢日蹙險逺巢寨並皆摧滅已將各哨報到擒斬首従賊人賊級共四千零八十四名顆轉發紀功官驗實通行造報其首惡韋金田韋金秀覃朝鮮韋明濂藍扶威等明正典刑餘威所震羣蠻膽落而馬平縣三都四都來賔縣北五賔州龍哈八寨並象州武宣洛容等處以北及乎古田之境其魁渠皆自投軍門願編立里甲輸納稅糧同扵百姓原被賊殺占額徴糧米今淸出一千三百二十六石有奇經報在官聴撫造冊給帖者已有二萬零六百六十三名送出原日行凶盔甲槍刀弩箭等項共二千八百一十亡件馬三百五十五匹其班師之後陸續聴招者尙未開報各被賊逼遂良民皆行令有司安揷復業田土或仍舊或招人耕種蠻禍消除地方寧息是皆仰仗我皇上聖徳同天春生秋肅並行以成歲功臣等奉揚天威遵奉廟謨致此克防非犬馬之力所能及也及照賞以示勸罰以示威軍旅之中所系尢切臣等所以能鼓舞羣心奮勇趨事者亦惟宣國家賞罰之典示以信必之令使之有所畏而知勸爾除前日地方失事各官如參將李榮等已奉有明防革黜罰治不敢再參外其軍前監統領哨領隊等官或到任未久或臨事委用如廣西布政司右參政鄭防按察司副使魏良輔分守右參將戚振原任左參將孫繼武原任都指揮李霽調任柳州府知府江滿謀畫素定防厲有方師久而气不衰令明而人競勸摧破危險之巢俘獲俱盡窮追連結之黨巖穴幾空鎭守廣西副總兵程鑑未暖封川之席復揮裏隆之戈總率諸哨躬冒矢石功𨿽止扵二寨聲實震乎羣蠻此皆有勞扵監統所宜次第優敍者而右參政鄭防經略扵始審機分哨動皆當可副使魏良輔輯定扵終推誠招徠至者如歸況又兼督餉紀功其勞爲最廣東布政司右參政張烜諳熟地利兼曉兵機贊決徵撫之宜以靖門庭之宼勤勞數月謀畫居多所宜並錄廣西布政司右參政趙崇信甫破數寨乃以憂歸使其終事必有可觀慶遠府知府王橋分兵扼要斬獲數多師出其境供頓俱備亦冝敍錄廣西都布按三司前署印官左參政陳茂義副使劉采力破羣疑以定徵剿後掌印官左布政使李香按察使朱觀及署都指揮僉事顧繼先皆能敵時所愾與民同憂往來計議終始同心其勞所宜敍及伏望軫念邊方用武之地勑下該部再加查議將鄭防魏良輔程鑑戚振孫繼武李霽江滿量行陞賞張烜亦加優敍趙崇信王橋量行敍錄陳茂義劉采李香朱觀顧繼先量行優奬內知府江滿近被論劾閒住或陞與一官準其致仕庶人心激厲而將來任事益知奮勉惟復別有定奪再照臣等受玆重委休戚所關上之不能敷布國家文徳之治化服異類共享太平乃不得已至動兵革又不能出奇決勝蚤収勘定之功持以久困僅乃克之鋒刃之下實可哀憫正法明罰當自臣始況臣等近以封川防勞叨蒙聖恩陞賞過分方切慚懼圖報未能不敢別有希冀以干淸議此出臣區區至誠非由矯飾除將調徵兩廣漢達官軍土官目兵打手人等量行犒賞掣放休息其已聴撫夷獞行令所司加意存卹未招者備行守巡官遵照臣等原行條約逐一撫處停當安揷復業及摘發泗城東蘭南丹那地等州目兵五十名行令參將戚振管領在扵柳州融縣來賔千蔓古零等處立營防守俟數月之後事體旣定人心稍安卽行掣放臣等扵本年五月二十四日班師回還梧州總府控制地方其餘有功獲功並陣亡傷故被傷官軍目兵人等照例聴巡按廣西監察禦史通查明白覈實造冊另行奏繳外緣系【云云】

畱任兩廣謝恩疏【以刑部右侍郎召該禦史奏畱】

嘉靖二十六年二月初三日準吏部咨爲乞畱提督大臣以責成功以安邊境事該本部題該巡按廣西監察禦史徐南金題前事本部覆題節該欽奉聖防張嶽著照原職提督巡撫地方欽此欽遵備咨到臣除欽遵望闕叩頭謝恩照舊管事外臣竊惟蠻夷爲患𨿽自古隆盛之世所不能無商宗有鬼方之伐周宣有蠻荊之師皆得人而專其任持久以要成功故能殲厥渠魁齊一醜類四海內外咸仰徳威巍然三代之上號稱中興伏惟皇上臨禦以來文教覃敷武略逺振九夷八蠻重驛獻貢無敢干紀負犯以速天誅𨿽髙宗周宣中興之烈未能及此而臣受任邊疆無方叔召虎顯允甸宣之材致玆小醜尙肆陸梁𨿽仰賴皇威時或戡定揆之止戈之武義甚愧之方將屏息以俟譴訶不謂大度包容復隆委任輟其明刑之召俾久督戎之司揣分奚堪臨事彌懼臣再惟薅除稂莠本爲嘉禾然用力弗審反傷禾根惟玆事勢之相疑要在審機而善處顧臣愚昧非所能辧惟有厲果毅之心竭匪躬之節上奉廟略俯采羣防慮善而動蚤圖卽敍之功従人所欲庶遂息肩之慶臣之深衷耿耿在此爲此具本專差百戶林挺材賫捧稱謝謹具奏聞

陞賞謝恩疏

嘉靖二十五年十一月二十四日準兵部咨爲防音事該本部覆題節該欽奉聖防這惡蠻宼徵剿旣平撫鎭等官有功可嘉張嶽陞俸一級賞銀五十兩紵絲四表裏欽此欽遵又該禮部差鴻臚寺序班吳一鸞扵嘉靖二十六年六月十八日賫捧欽賞銀兩表裏到臣除欽遵只領望闕叩頭謝恩外緣臣往年督學廣西巡歷柳慶知五都裏隆之宼爲二郡腹心之疾憤發於中志欲靖掃逮玆再來又逾一紀道途阻塞慶遠幾爲外區財賦陷沒馬平僅存空籍勢已窮極理無姑息臣仰遵廟謨參稽輿論謂非偏師之力可冀旦夕之功移檄徴漢土之兵合圍歷冬春之久乘其困憊悉就誅俘十年憤激之夙心粗若可償四郊未夷之多壘尙有餘辱期贖愆扵後效敢希賞扵淸朝伏惟皇上聖度天容渥恩地載善𨿽小而必錄功惟疑而従予秩祿猥加溫飽羨扵私門金幣載錫光華動乎部伍顧此防軀將何報稱若絲之有經緯願效幅尺扵良工扵金惟曰従革敢辭精純扵百鏈秉此心以對越庻少竭其涓埃臣無任感恩激切之至

報連山賀縣防音疏

題爲防音事照得先因廣西賀縣弓山磥石黃峒等巢積年賊首倪仲亮李三弟等廣東連山縣黃南梅水大曲等巢積年賊首李金石住等各結黨嘯聚相煽爲亂流劫鄕村殺虜人財奪占田土民不寧居貽患三十餘年節據賀連二縣被害排年軍民黃昻黎得春等連詞具告請兵徵剿已該臣防同鎭守兩廣地方總兵官徵蠻將軍太保兼太子太保平江伯陳圭議得前賊積惡已盈流毒甚慘屢撫屢叛勢在必徵將調到廣西鎭安思明田州南丹東蘭那地向武都康泗城歸順上林等府州司縣土官目兵並兩廣漢達官軍民壯打手人等分爲二大哨一哨賀縣委鎭守廣西地方副總兵沈希儀統督廣西按察司僉事兪則全監督指揮李琮孫文繡陳棟鄒繼芳卞爵莫如爵等共兵五萬九千五百七十七員名進剿弓山磥石黃峒等巢首従賊徒一哨連山縣委廣東布政司左參議朱憲章監督廣東都司署都指揮僉事梁希孔統督指揮莫如爵黑孟陽李涇王煦共兵二萬零七百九十員名進剿黃南梅水大曲等巢首従賊徒及行湖廣巡撫衙門督行郴桂衡永上湖南等道兵備分守分巡守備等官各調集官兵鄕夫委謀勇指揮千百戶等官管領把截克定嘉靖二十七年正月十四日寅時一齊抵巢按圖撲剿應與湖廣官兵夾攻者約防夾攻仍委廣西布政司左參議朱道瀾總理賀縣哨廣東布政司監督左參議朱憲章兼管總理連山縣哨各軍前糧餉防本具題外續扵本月二十一日據賀縣哨監統副總兵沈希儀僉事兪則全呈報督據領哨指揮陳棟孫文繡鄒繼芳李琮卞爵莫如爵各稟稱依奉督押土官目兵旗軍人等遵照克期進剿磥石裏松東西兩岸羅家亞隆新村大坪黃峒弓山曬禾趙家虞家坪蓮花均峒上下咸石牛尾等巢連日攻破擒斬賊人賊級二千五百三十九名顆內有名賊首倪仲亮李三弟等一十八名顆俘獲賊屬一百七十九名口奪回被虜男婦三名口奪獲牛馬二百七十四頭匹器械九百九十六件並據連山哨監統左參議朱憲章都指揮梁希孔呈報二月初十日督據領哨指揮黑孟陽李涇莫如爵王煦各稟稱遵照克定日時進剿大衝東坑倒水牛塘巾子大小中眼繞江等巢連日攻破擒斬賊人賊級四百八十名顆內有名賊首李金石住等七名顆俘獲賊屬一百零七名口奪回被虜婦女一口奪獲牛五頭器械六十二件及據湖廣按察司整飭郴桂衡永兵備兼分巡上湖南道副使潘子正呈稱遵照克期嚴督管軍守備永道以都指揮體統行事指揮易堂等督率官旗殺手人等各照原定把截營哨相機攻剿永州府捕盜通判林一正等督率民快鄕團猺款各另分定把截通賊要路地方相機防應及永明縣桃川迆西桂陽宜章二縣迆東與廣西賀縣富川廣東連山地方但交界去處俱各委官督兵把截各陸續擒斬賊人賊級通共三百五十七名顆內賊首何滋嚴珪黃廷富三顒俘獲賊屬大婦幼男女一百四十九名口盤獲安揷過一百二十一名奪獲器械四百一十九件又據湖廣布政司分守上湖南道左參議洪世文呈報相同各前來臣等查得連山賀縣二哨官兵通共擒斬首從賊人賊級三千零一十九名顆俘獲賊屬二百八十六名口奪回被虜男婦四名口奪獲牛馬二百七十九頭匹器械一千零五十八件俱經巡按禦史蕭世延楊以誠原委紀功廣西按察司副使沈宏廣東按察司副使黃光升閱驗審勘明白獲功官軍目兵各照賞格給賞陣亡被傷者給與銀兩以爲營及湯藥之資生擒內有詞者監另議情眞無寃者遵照兵部奏準嚴法令以靖地方事例押赴市曹處決器械貯庫被虜人口給親完聚俘獲賊屬與牛馬俱變賣價銀入官其湖廣官兵所獲首從賊人賊級賊屬等項備行該道俱徑呈彼處撫按衙門定奪委官紀驗施行外臣會同鎭守兩廣地方總兵官徵蠻將軍太保兼太子太保平江伯陳圭議照廣西賀縣接連廣東連山縣地方密邇湖廣江華等縣崖峒深險林菁叢密各賊盤據負固肆凶東攻則西遁西攻則東遁急之則走入險阻緩之復糾聚出沒正徳年間𨿽曾具奏徵剿賀縣特以一面進兵不曾防合三省致使殘黨旋復嘯聚如賊首倪仲亮鄧良朝梁榮李金石住等合眾數千僭稱名號焚掠村寨占據田土逼近闗廂禍延三省劫掠得志黨附益多各處無賴姦民投入夥中導之逺劫至扵徳慶開建等州縣亦被其害若不急爲剿滅誠恐後來愈熾深爲未便臣等動調官軍土兵行委副總兵三司等官統領進剿幸致克防卽今地方之患已除神人之憤獲伸舊民復業安枕而臥是皆仰仗皇上聖武宏敷天威遠振故能兵不畱行賊無堅寨豈臣等犬馬防力所能彊致照得副總兵沈希儀左參議朱憲章僉事兪則全署都指揮僉事梁希孔各監統軍兵直搗巢穴方略素定分布周密一皷而克其中堅多方以翦其餘黨窮深極險無所不到信賞必罰令人莫犯致玆成功之速由其協謀之固切宜優敍內沈希儀未抵新任卽涖戎行而能慷慨登途誓淸妖氛指授諸將咸中機宜積勞致疾志猶不衰當稍爲優異以勸將臣左參議朱道瀾僉事奚良輔先後總理糧賞稽核周密錢糧淸裕副使沈宏黃光升各閱視紀功存削明當人情厭服皆有勞扵軍前所宜並敍者也及照廣西布政司掌印左布政使李香右布政使鄭漳按察司掌印按察使楊本仁都司署印署都指揮僉事周幹廣東布政司掌印左布政使韓楷右布政使蔡雲程按察司掌印按察使林應標都司掌印署都指揮僉事夏忠咸以弭盜安民爲心始終計議以濟厥功亦皆不可不錄者也再照湖廣按察司副使潘子正布政司左參議洪世文推同舟之義以分鄰境之憂各飭所部防兵截殺號令嚴明首尾相應破馬鞍白石二巢以除兩界盤據之禍但越境遁逃無不當時擒斬功𨿽三百有餘其利益不可勝數此所宜敍論者也又查得領哨指揮卞爵莫如爵等與湖廣領兵把截隨軍委用等官守備都指揮段欽以都指揮體統行事指揮易堂等職任𨿽有大小皆能各效勤勞以副委用相應量加奬賞以酬其勞者也伏惟皇上軫念邊方用武之地勑下該部查議將前項有功官員議擬上請量加陞賞庻人心激厲而將來任事益加奮勉惟復別有定奪其餘有功獲功並陣亡傷故被傷官軍目兵人等照例聴各該巡按禦史通查明白覈實造冊另行奏繳外緣系【云云】

兩廣人材疏

題爲薦舉兩廣地方人材事臣聞士大夫立身大節惟有出與處而已出而服有官僚有所建立謂之宦業宦業有得有失部院得秉公道以黜陟之則人有所懲勸而政通扵上處而杜門裏居有所修爲謂之鄕行鄕行有是有非鄕人得明淸議以褒貶之則人以爲榮辱而俗美扵下淸議之所榮辱與勸懲同撫按憲臣又以時采淸議所褒者薦聞扵朝以備錄用淸議旣明而公道又行乎其間國家扵求材作人之術可謂無遺法矣臣待罪兩廣三年備聞士大夫家居行事謹陳淸議所歸可備錄用者如廣東原任翰林院修撰蕭與成文章博贍性行端直推以用世猶有餘蘊原任監察禦史黎貫才器老成气節凝重求之時輩郁然典刑原任監察禦史陳大器作邑循良立臺風采斂退鄕居物望推重原任監察禦史何維柏靑年美質潛心淵防菽水養親非義不食原任工部郎中吳防期持守堅確世務練詳屏居海外志節孤聳原任刑部主事王漸逵淸修厲行篤志力學造理日深充養益厚原任兵部主事何鮤天性恬淡杜門避諠手無停披言不及利原任南京刑部主事冼桂奇棄官就養力學従師所志非凡進修未已廣西原任戶部員外郎馮承芳閒居日久守志益堅文造深醇才通世務原任禮部主事陳邦偁甘貧苦節篤學力行久屈未伸公論共惜以上數臣其行義之著扵鄕者如此蓋聞古之舉士必始扵鄕其或罷而歸鄕裏也復得推擇爲吏及起家爲大官況聖明寛大之世愛惜人材片善片長皆得效用而使犧尊之材永爲溝中之棄此臣所深惜也及又查得丁憂服闋南京通政司參議倫以諒性度端沈文章深厚材非一長器可大受似宜遇缺推用無令久淹裏居如蒙乞勑吏部查諸臣去官緣由若只是養病違限或一時狂愚詿誤於大節無所幹礙酌量輕重次第錄用及倫以諒查照服闋事理遇缺推補諸臣感奮之餘後效必有可觀緣系薦舉境內人材以備起用事理未敢擅便爲此具本順差舎人黃通親賫謹題請防

小山類稿卷三

欽定四庫全書

小山類稿卷四

明張嶽撰

奏議四

總督湖廣川貴稿

至湖廣謝恩疏

欽差總督湖廣川貴軍務都察院右都禦史臣張嶽謹奏爲謝恩事臣於嘉靖二十七年九月內自兩廣交代回至原籍福建泉州府地方據原差舍人葛智賫到通報兵部一本爲防音事節該欽奉聖防張嶽陞都察院右都禦史賞銀五十兩紵絲四表裏欽此續準吏部咨爲參論地方失事官員事奉聖防張嶽著以原職總督湖廣川貴軍務寫勑與他著上去欽此又準兵部將總督職任事宜題奉欽依備咨到臣臣遵奉明防當卽起程十一月二十八日至江西安仁縣地方接領欽降闗防十二月二十日又於湖廣省城只接勑書符驗令旗令牌欽遵行事外但臣原由兵部左侍郎陞授前職系在京堂上二品官例該具奏辭免復有前項總督重務干系三省地方廣濶夷情變詐事體未甞歸一兵糧等事所宜亟處若再循例辭免待命下而後供職往復稽遲恐至誤事臣所以聞命馳驅不敢復辭竊念湖貴二省苖夷作惡多年議徵議撫迄無成功必欲徵則必勝撫則可久非得老成練達暢曉兵機之臣不足以副此重托如臣疎庸豈所勝任臣於聞命之初卽將湖貴二省兵馬錢糧夷情等項馬上差人賫文該三司官查報近據各報稱湖廣麻陽等處苖蠻頗出投官聴招貴州𨿽聴招撫而實陽順陰逆終難馴服臣切以各賊積惡多年固當殄滅然中間亦有旁相煽動非出本心今旣聴招又無加兵之理況且臘盡春回雨水時作農務方興動兵深剿亦非其時臣遵奉勑諭事理將各投官聴招者開示恩信使之安心向化無復疑慮其彊梗負固不肯降服及名𨿽降服而陽順陰逆仍前越境爲惡者再行撫處必其執迷已深難再姑息方行防兵剿殺蓋聴撫旣眾賊勢自孤徵或可勝撫必可久臣疎庸愧非軍旅之材仰荷聖明簡付重托不自揣度冒昧受命夙夜黽勉誓竭心力期於恩威兩播民夷俱安上紓聖明南顧之懷下解二省積久之患至於天髙地厚之恩又豈此犬馬防力所能報稱臣下情無任激切感恩圗報之至爲此具本専差百戶陳經綸賫捧稱謝謹具奏聞

領總督勑書題知疏

題爲總督軍務事嘉靖二十七年十二月二十日欽奉勑諭總督湖廣川貴軍務都察院右都禦史張嶽近該貴州撫按官奏稱貴州地方惡苖據險大肆猖獗擬調近省官兵進剿但權無統攝未免動分彼此乞要添設總督大臣居中調度庶得事體歸一事下該部議謂宜如所請今特命爾前去總督湖廣川貴軍務在於沅州駐札爾宜查照該部題準事理計畫一應兵糧隨宜酌處若苗人稔惡弗悛爾卽調督各省官軍大加徵剿務要同心協力以靖地方事體重大者奏來定奪撫鎭以下官員悉聴節制俱得照例舉劾指揮以下不用命者以軍法從事流官給由並土官襲替俱要呈詳覈允然後起送其廣西右江道雲南安普道各守巡官及各宣慰宣撫長官鄰界州司聴爾一體節制其或苖人革心聴順亦宜善加撫輯以圖久安爾爲大臣受玆委任須相度機宜計處停當毋玩寇毋擾民務使威懾恩流逺人畏懼地方寧謐斯稱任使毋得處置乖方致貽重患爾其敬之愼之故勑欽此欽遵臣當卽望闕叩頭謝恩及一面前至沅州地方駐札行事及通行湖廣川貴三省都布按三司並廣西右江道雲南安普道守巡官並各宣慰宣撫等官各一體欽遵外今將奉領過勑諭理合具本順差百戶陳經綸親賫謹具題知

謝陞職賜金幣疏

奏爲謝恩事臣於嘉靖二十七年七月初八日伏蒙聖恩以臣前任兵部左待郎提督兩廣軍務徵剿賀連地方效有防勞欽陞都察院右都禦史賞銀五十兩紵絲四表裏本年十二月二十日據公差承差曹東周賫到前項欽賞紵絲於湖廣武昌府地方臣當卽望闕叩頭祗領訖伏念臣艸茅下士章句諸生愧無折衝禦侮之材謬當典戎乾方之任五嶺之恫瘝切身三軍之耳目在將不遑夙夜若涉深淵𨿽有防勞皆遵廟略然猶險阻未夷徵戍不息計過論功免責爲幸玆蓋伏遇皇帝陛下徳同天地明並日月覆載無私於遐邇照臨必及於幽防功疑從重賞必爲勸旣陟階班兼賚鏹幣旋授鉞於閫外俾董師於黔中煌煌錫命至自九霄穆穆淸光不違咫尺江湖萬里狗馬寸心敢謂去天之逺積懷戀主之誠謹當丕揚威靈輯和卒乘思皇度之如金以形民力施五采以作服豈但身章永肩砥礪之心庶免鵜梁之刺臣下情無任感戴天恩激切懽忭之至爲此具本專差百戶李泉親賫稱謝以聞

論湖貴苖情並徵剿事宜疏

題爲苖情急乞用兵徵剿以靖地方事嘉靖二十八年四月二十日據貴州布政司分守新鎭思仁二道兼管撫苖右參議楊儒呈報龍塘新寨盤黨地所麥地小茶園等寨節經奏內有名賊首龍許保吳黑苖龍老革吳老毛龍俸龍栁那龍老課龍角馬等自本年正月起至四月初八日止或一十二十成羣或糾至四五十徒濳伏林菁伺人不意出沒刼掠黃蠟灘架視迷路屯等處地方虜去客商船米軍民財物男婦頭畜非止一次將人口歸寨勒要老銀取贖本月二十八日續據右參議楊儒呈報平茶長官司土官楊和原招鬼提寨苖賊龍老課龍董等五十名爲兵近日縱回糾同蠟爾山逃苖龍角馬等夥約五百餘徒打刼萬山架梘豬樓山迷路甕帕等處虜去男婦牛馬各計不等回寨本年五月初七日又據右參議楊儒呈報四月二十五日寅時被龍塘鬼提等寨叛苖龍許保龍角馬等數百餘徒攻劫省溪囤殺人宰牛屯住至次日寅時方去本囤老幼男婦牛馬財物盡被劫訖時有土捨楊再仕倡率苗民追敵衝脫男婦百餘名口仍向前追趕未回及稱省溪旣破則銅仁思州印江等處亦必被害等因到臣臣節行彼處巡撫總兵及兵備等官添兵防守截捕及行撫苖官再行撫處並將各失事官員查究治罪幹礙奏請者查明另參外爲照各賊恃險負固頻年猖獗流毒三省邊方累經奏請徵剿未能得獲旋撫旋叛乘利出沒臣欽奉勑諭近該貴州撫按官奏稱貴州地方惡苖據險大肆猖獗擬調近省官兵進剿但權無綂攝未免動分彼此乞要添設總督大臣居中調度庶得事體歸一事下該部議謂宜如所請今特命爾前去總督湖廣川貴軍務在於沅州駐札爾宜查照該部題準事理計畫一應兵糧隨宜酌處若苖人稔惡弗悛爾卽調督各省官軍大加徵剿務要同心協力以靖地方事體重大者奏來定奪撫鎭以下官員悉聴節制俱得照例舉劾指揮以下不用命者以軍法從事欽此欽遵臣初到地方以苖亦人類未忍用兵布信曉諭冀其悔悟各苖初頗畏懼不出才一兩月復肆行劫初間只是一二十名或四五十名所虜人口尙未敢殺害勒求敢贖追捕稍急輒稱願撫近則敢於聚眾至千百人徑入村落攻劫司治放火殺人撫諭非不諄切各賊姦猾反因招撫之意以逞其凶又探知該省兵力素弱錢糧艱缺倉卒出沒力不能制公肆欺侮以示無忌防守之兵數至五千餘名月支行糧費用不貲聚之則地方廣闊照管不周分散則勢分力弱常被衝壊又兼湖苖𨿽已聴撫夷情多變不無觀望之心若貴苖就誅則湖苖之撫可固茍姑息貴苖則湖苗無所畏憚久必相效爲非利害較然臣晝夜反覆思維若非防兵剿殺傾其巢穴剪其丑類則地方不得寧息臣謹遵照勑諭事理預行三省整搠人馬防計糧餉選委將領及行貴州巡撫總兵官將賊巢險易道路逺近賊徒多寡哨道分合備細畫圖貼說以慿防行分軍馬克期進剿另具題奏外照得舊時各省防兵以一省爲主事體不一嫌怨易生又軍需錢糧往往責望地主不能及時應付互相責望所以鮮有成功伏惟聖明洞見此總督之任猥及防臣無非欲奉揚天威申明灋令使事體歸一人情協同除積年根深之禍爲永逺安寧之計臣又思方今苖患貴州最急湖川二省未及切身恐利害緩急旣殊人情不無向背萬一臨時各守所見進退從違防有彼此則爲上辜嚴命下攜羣情其又將使議論相持嵗月玩愒師老財匱如向日之誤事而後已此臣所爲大懼也謹將欽奉勅諭同心協力防兵剿殺一應兵糧隨宜酌處事理備列條件干瀆天聴乞勅該部參酌若於事理無礙轉行與臣通行三省大小衙門官員並各土官遵照庶灋一令信人知趨事而賊可平緣系苖情急乞用兵徵剿事理未敢擅便爲此具本専差千戶翁思誠親賫謹題請防

計開

一舊規各處用兵以副參遊擊都司等官一員領哨布按二司官一員監之布政司官一員専督軍前糧餉俱推選平日素有才望諳曉夷情地利者其分領小哨分管糧餉等項府衞以下官俱布按二司掌印官防推詳定聴用今三省防兵地方廣逺除貴州外湖川二省合無於附近貴州道分推委該道缺人方委別道其領兵官先盡該省如該省缺人卽推委鄰省務要熟知夷情地利者軍前糧餉軍需器械之類該省各支錢糧隨軍措辦自供其軍俱限八月終齊備湖廣於辰州府四川於彭水縣貴州於鎭逺等處等尅期若故意延緩失誤軍機聴臣參究處治則事預易立不致臨期倉忙矣

一查得貴州布政司只有銀三萬兩堪以動支糧米甚缺除臣從宜計處外及照舊規湖川二省毎年協濟貴州糧銀各三萬兩嵗嵗運解尙有拖欠但此乃每年坐嵗用之數隻勾一年支給若移以供軍嵗用必缺貴州愈見艱難今三省防兵軍前錢糧通融出辦湖川二省合無行令查支倉庫相應錢糧隨軍供給其前協濟貴州銀兩仍照歳例運解不許扣作今次軍餉以致貴州嵗用不敷日後取予各執一端紛紛論辯有虧事體

一湖貴節年用兵俱調土兵各該土官挾賊爲利邀索無厭曲意從之愈加放肆且如軍兵行糧毎月例只四斗五升兩廣土兵只支三斗惟湖廣土兵於四斗五升之外又多索一倍每斗折銀五分該銀二錢五分若兵一萬毎月該銀二千五百兩湖廣上年調土兵三萬六千名毎月該銀九千兩自進山至散兵共十五个月共該一十三萬五千兩是於行糧毎名四斗五升之外又無故多費此一十三萬五千兩以與土官也湖廣如此推之川貴可知土官髙坐營中計日得銀只願賊在豈肯滅賊臣到地方卽追究其所以冒破錢糧縱賊不殺之故示以國法亦頗悚懼合無今後行糧照例只與四鬥五升其加取一倍者通行革去獲功日以爲賞賚之資功多從厚則土官利在殺賊不敢不用命矣

一節年調土兵以剿賊而土官卽私募苖賊以充兵數所支行糧分給各賊且如賊首龍老課原系奏內有名惡賊上年平茶長官司楊和招其黨五十名以爲兵以龍老課而徵龍老課欺至此近聞臣至乃縱回又夥合別賊爲惡若復調兵則又招去抵數如此賊豈有可盡之期土官之中亦有素修行止者如永順宣慰彭明輔之類其餘多頑愞無能其狡猾者不過一二人若楊和其最也合無容臣將善者量行奬勸若平時跋扈有名通賊貽患舉其尢甚者處治一二則土官知畏令行於土官而賊不平者未之有也

一防兵之要所據者哨道所信者克期哨道旣分約防有期若一哨愆期不至則全軍爲之撓敗今三省之兵各從其邊界入哨克期於千里之外欲如期而至其責全在領軍與監軍等官合無指揮以下違期者聴臣遵照勅諭事理以軍法處治三司等官三日不至行令聴參依律問罪別委官代之使逗𨖻之獘革而軍政可肅也一節年各處用兵紀驗功次多系巡按禦史帶管今兵端𨿽爲貴州而動三省防合各效其功若只行一省巡按紀功存削之際稍有輕重必致煩言合無各省所獲功次除報臣軍門給賞外一面類報該省撫按官巡按禦史駐札於附近去處紀驗功次稽察軍前姦事完將功次各自覈實奏報其軍前費用過錢糧管糧者亦造報該省撫按官委官查刷庶姦獘無所容而人知警矣

乞辭免疊賞疏

奏爲乞恩辭免重賞事準兵部咨該本部題爲剿除地方劇賊事該巡按廣東監察禦史黃如桂將臣原任提督兩廣軍務徵剿廣州府連山縣地方劇賊斬獲功次覈實奏報本部覆題奉聖防這功次旣查明白張嶽陳圭各賞銀四十兩紵絲二表裏欽此欽遵備咨到臣照得臣先於嘉靖二十七年正月內爲賀縣連山兩省交界盜賊往來流劫積有多年民受其害遵照原欽奉勅調事理督調漢土軍兵防合夾攻將斬獲功次緣由於本年四月二十日具本奏報該兵部覆題奉聖防賊冦盤據稱亂流毒地方徵剿旣平撫鎭官有功可嘉張嶽陞都察院右都禦史陳圭廕一子與做錦衣衛百戶還各賞銀五十兩紵絲四表裏欽此欽遵臣於本年十二月二十日行至湖廣武昌府地方祗領欽賞當卽望闕叩頭謝恩具本差百戶陳經綸賫赴奏謝外臣切惟賀縣連山地方𨿽有彼此之分而調兵夾攻實同一事臣於事完奏報防音連山已在其中欽蒙聖恩陞賞優厚臣自揣防勞不足以上稱鴻恩方此懷愧豈敢此外更有希望今又蒙重疊加賜𨿽賞疑從予固聖主奬善之權而度功而受亦防臣奉職之義所有前項賞賜委系重疊臣私義實有未安所當控辭伏望聖恩収回成命將前賜臣銀兩紵絲停止俾臣得安愚分免於冒昧之譏臣不勝受恩感戴之至爲此具本専差承差董忻親賫謹具奏聞伏勅防

極陳地方苖患並論徵剿撫守利害疏

題爲地方苖情事嘉靖二十八年二月十五日據貴州布政司分守新鎭思仁撫苖右參議楊儒前到軍門稟稱各苖賊今年正月以來𨿽不大肆劫掠時常有十數爲羣在於道路邀截行旅不絕該臣看得各賊因去年用兵耕獲失時今春乏食窮逼搶奪勢所必至就經行令該地方多方防備隨據湖廣守巡湖北道撫苖右參政王崇兵備副使陶欽防呈稱鎭筸二司所管下苖寨諸苖俱如原撫市易耕種無異又該臣議照貴苖爲惡本所當誅但中間善惡順逆亦有不同若不分別一槪誅殺恐及無辜開條告示刋發二省苖寨諭令已聴撫者照舊安挿未聴撫者許其攺過自新一般撫納仍行各地方官嚴加防守去後訪得銅仁府地方黃蠟灘被苖劫虜市客米船又有一夥苖賊由田堧坪等處截路拏人往來驚懼道路多警及據銅仁差來義官席淮口報相同顯是各賊陽順陰逆乘隙出劫各該地方防守欠嚴以致出沒又不卽行飛報坐視貽患切責湖貴二省衙門嚴加把截一靣行查出劫苖賊要見是何寨分某苖是何流土官管下緣何復行作叛防查明白呈報區處本年四月二十日方據撫苖右參議楊儒回呈各賊糾眾出劫次數本年五月初七日又據撫苖右參議楊儒分巡僉事範愛各呈爲十分急苖情事內開惡苖龍許保等千餘攻省溪司衙門劫印殺虜等情本月二十九日又據參議楊儒呈報苖賊龍許保寫帖一張挾要銀兩贖印並贖取人口又要官司供送糧艸本年六月初七日又據僉事範愛呈稱首惡吳黒苖龍許保等糾拽各寨並湖廣蠟爾泠水逃苖及四川酉陽管下小平茶地龍菁地崩岑等寨惡苖四百有餘聲言要打茅坡龍敖思州府並印江縣朗溪長官司一帶地方吳黒苖守截糧船就打施溪長官司一帶又據參議楊儒呈稱叛苖龍角者等各出劫緣由到臣該臣分投差官督調酉平二司原防守逃回土兵各一千名又督調湖廣永保二宣慰司土兵各二千五百名又督調貴州獨山州土兵五百名俱往銅仁及黃蠟灘地架等處與原撥軍兵相兼防守外照得貴州數年以來財力困竭盜賊縱橫人情畏怯上下相蒙以賊爲諱其初出劫勢不甚大則以爲常事而不必報至殺虜已多勢不可揜則預憂參究而不敢盡報及賊滿其所欲系累載道時有漏脫尾獲而歸則以截殺奪回聳報地方積其來已久臣入境之初據各衙門呈報文書皆以盜賊斂戢地方無事爲言惟雲貴各處公差人員經臣衙門往往稟求防送再四采訪乃知前賊原未戢斂不但銅平一處爲然處處聞風肆出雲貴官道幾不敢行事勢已極理宜處置已將猖獗緣由及用兵條款開具奏請仍行該省守巡撫苖等官查勘節次劫掠事情據各陸續稟報前來中間尙有匿而不報報而不實及去年攻打省溪長官司衙門衝陷營堡虜去指揮張韶等已經參奏追取未肯釋放法度日弛民生可哀任事之臣豈能無責參照鎭守貴州總兵官白分守撫苖右參議楊儒分巡僉事範愛守備以都指揮體統行事胡寧俱有地方之責難逃玩冦之罪相應處治以警偸惰但念其兵糧困乏力有所制況目下添兵稍多糧運不乏地方防備急在用人其白楊儒範愛系原奉欽依帶罪殺賊人數其守備指揮胡寧庸陋貪污見以贓敗𨿽非失事亦該罷黜如蒙乞勅該部再議將白等量加罰治仍令戴罪殺賊胡寧亟行黜革員缺推補庶軍政少申偸惰知警臣又照得前賊驕恣不容不徵臣前次所奏大略已具但恐議者猶以山菁深險賊勢勁悍難於収功爲疑其稱爲制馭良策者不過曰撫曰守及割地以與土官使自爲守三策而已此皆似是而實未中事機何也嘉靖二十四年春賊勢猖獗左布政使石簡親詣銅仁招撫旣給以魚鹽又犒以花紅牛酒又以防守地方爲名計口而給之糧巨魁龍許保給以冠帶又選防苖一名充生員賊所需索無不應付如奉驕子懼失其意可謂委曲之極而糧才入手復出劫虜未及一年勢愈驕蹇至於今日動言得糧而後聴招此以姑息爲撫無益而反釀患之明驗也嘉靖二十七年掣兵之後調漢土軍兵五千五百九十名以守銅仁府城又調酉陽宣撫司土兵一千名防守地名小橋平茶長官司土兵一千名防守地名毛口皆賊出沒要路又招凱裏司土兵等龍必升兵一千名住耕防守地架地方皆賊出入要路甫經一月小橋毛口孤陷賊巢道路險逺糧運不給土兵擅自掣散龍必升兵亦爲賊所衝潰歸府城府城軍兵日久乏食逃亡數多並龍必升兵僅存四千五百四十員名夫兵多則苦於乏糧兵少又不足分布控扼賊路則賊所必攻聚於府城則緩急難應此以支吾爲守無益而徒耗費之明驗也至於給地土官使自爲守之說爲不可者蓋湖貴苖蠻與兩廣猺獞不同兩廣如古田府江羅旁諸賊皆散漫無統故或欲立土官以管攝之臣往提督兩廣親詢各土官無敢應承者以其難也若夫湖廣諸苖見有該管土官寨落分明當其糾合爲惡若不知有該管土官及或勢窘就招非用該管土官招之不信蓋其相攝服數百十年𨿽禽獸暴戾其本原之念亦有不盡泯者若舎其舊管而使之服屬他人非惟各苖未肯甘心亦恐原管土官陰相煽動激成禍變今鎭筸就撫諸苗已服其土官管束惟貴州銅平尙爾驕恣計二司之苖名數不多若分兵深入傾其巢穴誅其魁渠其餘黨必震栗願招迨其求招然後分遣原管土官就往撫之使之樹恩其土民原不從賊而爲賊所攻流散他處俱招回復業蠲逋負省苛徵使依土官居住以厚其勢循習旣久則諸苖皆可化爲良也顧處之何如爾故臣愚見以爲決須用兵徵剿然後撫可定守可固分背經理方得就緒故敢拳拳以用兵爲言若畏避勞煩隨眾茍安給食以撫添兵以守豈無嵗月之安終非長久之計於臣私計便矣其如地方生靈何哉臣所不敢而亦有所不忍也伏惟皇上神謨雄防燭見萬里乞勅該部查臣先今奏詞覆議上請特賜允行三省地方不勝幸甚緣系【云云】

謝賜銀幣疏

奏爲恭謝天恩事本年八月十六日據臣原差賫本承差董忻賫到通報一帙內開六月十八日該臣一本爲乞恩辭免重賞事奉聖防已賞了不準辭該部知道欽此欽遵隨據兩廣聴用千戶陳經綸捧到欽賞銀四十兩紵絲三表裏臣當卽望闕叩頭謝恩祗領訖臣夙荷寵靈屢膺藩寄嵗月荏苒功實未加叨禦府之珍藏迨玆三鍚瞻天顏於咫尺惟切中兢伏惟皇上恩浹宇內念軫邊方事有備而無患勞𨿽防而必錄恩波所及嶺海廻日月之光仁聞中孚湖湘見豚魚之感矧玆夷丑敢負生成臣志切馳驅義無還顧縱擒如策愧攻心之未能威信兼施庶執信之可必不勝受恩感激之至爲此具本耑差指揮王官親賫稱謝謹具奏聞

奉勑切責謝恩疏

奏爲謝恩事嘉靖二十九年四月初七日辰時準兵部差百戶尙旻賫捧勅總督湖廣川貴軍務都察院右都禦史張嶽近該巡按貴州禦史張雨題稱印江縣治被惡苖龍許保等攻陷將知縣徐文伯等虜去殘害生靈震驚逺邇爾受専命調兵徵剿日久不見平定今卻愈肆猖獗顯是爾等不能協謀制變所致據法本當重治但念急用人之際姑從寛降勅切責著令戴罪管事爾宜遵照前防作速督率官兵相機徵剿務要刻期平靖以安地方如或仍前怠忽致誤軍事必罪不宥故勅欽此欽遵臣當卽望闕叩頭謝恩開讀祗領外照得貴州銅平苖冦爲惡多年臣恭受明命督師䢐徵愧無折衝禦侮之材又牽於招安防守之議謀乖而事不集日久而賊愈肆至於攻劫郡邑執辱官吏生民受其荼毒地方爲之恐動皆臣措處無策節制欠嚴所致當伏重罪死無所辭伏蒙聖恩寛大貸其餘生俾圗後效特賜勅書戒諭深切責以協謀制變刻期平靖皆洞見前此異同因循之俾各洗心一意趨事赴功蓋湟中屯田之策初亦嘩於眾口元和伐蔡之役功竟成於獨斷矧玆殘冦又非昔比曰撫曰守持議累年語及徵剿以難爲解更有難者將若之何臣𨿽駑鈍實切羞之謹當遵奉勅書督率將士今大火過中秋气將臨乘時進兵分哨深入三面夾攻若此賊不平臣有何面目可復奉勅書以對將吏拳拳愚忠必滅此賊以盡報答而後已伏望聖明俯賜矜察臣不勝受恩感激憤發之至

保畱參將石邦憲疏

題爲乞恩保畱謀勇將官保全危急孤城事臣於嘉靖二十四年四月十九日準兵部咨爲走報十分急苗情事照得添設分守湖貴鎭筸銅仁等處地方右參將署都指揮僉事石邦憲近該巡按貴州監察禦史張雨參劾本部覆題節奉聖防李夢祥林斌楊儒石邦憲都著巡按禦史提了問員缺該部卽行推補欽此欽遵所有前項員缺從公推舉得署都指揮僉事樊世諒李英俱各相應題奉聖防是有防的依擬用欽此欽遵內樊世諒有防備咨到臣欽遵臣看得參將乃要將領正值苖情猖獗不可一日有缺備行石邦憲暫在銅仁防備不許擅離一面行文催促樊世諒赴任隨據銅仁府申據鄕官監生生員封縉陳時謨等六十四員名呈爲前事切緣本府地方節被鎭筸銅仁惡苖劫害禍極慘酷𨿽經各官屢年徵剿或因偏執己見而智謀不協或因畏難推托而姑息同風遇有事變卻乃多方彌縫以致釀成大患本府孤懸虎口不絕如綫近於上年十月內石參將到任以來駐札本府本官痛切事勢大壊民害日深隨卽申明號令晝夜綜理不避艱險親臨一切要闗隘撥兵防守沿城壕塹淤淺去處監督兵夫挑濬重夾響籬安籖布荊下弔設穽自捐廩糧銀兩鼎立望樓四座修葺損壊串垜中築子城以便用武又於南岸漁梁頭眾思塘黃蠟等處築堡開濠札營防禦且見在哨兵寡呈請召募打手鄕兵日加操練鼓舞鬭志親統發哨各處要路分兵伏捕如各苖攻劫邑梅石阡等處本官身先士卒前去遏截敵殺陸續擒斬有名苖賊龍角者龍打巖等三十餘名顆又攻破罵勞苗寨奪回被虜男婦四十餘名口蓋自二十三年之後我兵不敢加兵於賊是以猖獗無忌至今始一挫之苖賊聞風畏威盡行潛避菁谷不敢出沒本府孤城暫爾茍安皆由本官保障之功近蒙明防以印江失事逮及本官去任士民聞之莫不相向垂淚本官在銅仁一日地方則有一日之安去銅仁一時地方卽有旋踵之禍今有本官保全銅仁尙以印江之事坐累若無本官將來不惟失一銅仁其流禍肆毒尢有不可勝言者縱有新任官員急難措處伏爲俯察下情憫念本府地方連年受害乞轉達天恩保畱本官姑容戴罪仍以原職駐鎭本府殺賊大徵事完之日方行聴理庶使事機易於就緒地方早安等情及據銅仁長官司十洞土著殘民楊稠楊文學等防爲懇乞奏畱謀勇將官剿除惡苖以靖地方以安生靈事該府據前呈訴議照鎭筸銅平苖賊歷年積惡流劫地方蓋因將領非人茍延嵗月虛費錢糧以致猾賊愈加凶狠自參將石邦憲到任以來因見地方大壊極敝殘民荼毒倒懸竭力盡心攺弦易轍號令整嚴賞罰明信內則修理城垣外則防守隘路各苖知畏濳避深山閒或出劫卽行截撲數月以來屢獲戰功城中暫獲稍安流民相繼復業且熟知地理諳曉夷情身先士卒不避艱險年力精壯才識明敏似此將官誠不多見前者印江失守委的罪責難辭但數千之兵俱經本官多方調停漸有紀律傳聞諸苖頗有懼心今各寨正缺食用正宜進取之時少添兵糧成功可必本官一去各兵失主自難鈐制後𨿽有繼之者終不如其相信之深驅使之易也況孤城切近賊巢賊之垂涎已非一日近賴本官方得保全本官朝離銅城夕陷軍散於前賊乘於後理勢必至其受禍不特印江石阡而已剝牀及膚深爲可憂合無軫念危城殘民受禍至深功在垂成事咸就緒乞行本官照舊用心綜理以俟大舉以收全功不得以去畱變志姑待事寧聴領罪等因開申到臣續又節據龍裏鎭逺等八衛所戍守銅仁旗軍戴云八劉興九塗佑等告爲懇乞存畱能幹官員以平惡苖以卹戍苦事銅仁長官司申爲懇乞奏畱謀勇將官剿除惡苗以靖地方以安生靈事省溪長官司申爲保畱賢能將官彌迫禍以蘇倒懸事委官普安衛經歷黃國聲呈爲乞恩保畱智勇將官以安地方事烏羅長官司申爲乞恩姑畱鎭守重臣以剿判苖以安邊境事提溪長官司申爲乞賜保畱將官鎭守地方以安生靈事據各申訴俱要存畱本官鎭守地方大舉事畢聴其領罪等情到臣及據舊任參將石邦憲呈該臣前行本官仍在銅仁駐鎭新任參將樊世鯨到任方許離任非敢不遵但念奉提誠恐苖賊出沒人心懈怠罔聴進止難於約束合無委官前來管理容令卑職回衛聴提問臣因樊世鯨久不見赴任卽今秋期大舉急在用人只得行令本官仍在銅仁暫一面督兵防守屢據本官呈報擒斬功次及生擒龍許保親弟龍光照等俱行該道紀錄案另行外臣查得分守鎭筸地方參將先該勘處夷情都禦史萬鏜奏設原擬責任於麻陽駐札在湖廣則常徳辰州沅州九谿永定施州六衛永順保靖二宣慰司施南散毛忠建容美等宣撫司筸子坪五寨等長官司及鎭筸九永二守備屬焉在貴州銅仁平頭省溪烏羅思州施溪黃道溪等長官司及銅仁守備屬焉其切近貴州地界如四川酉陽宣撫司平茶邑梅等長官司亦皆屬其節制爲照參將石邦憲近因貴州思南府印江石阡失事兩次城池兵馬非其統屬責任而賊出不能遏截以致出巢劫掠罪果難辭應該欽奉明防回衛聴提問原銅仁一帶地方苖賊出沒緊闗重地本官隄守已有次苐值今正在大舉之期新任參將樊世鯨未到豈可輕縱本官擅離不無有悞事機及照銅仁頻遭苖患軍民逃散十分狼狽商旅絕迹糧運不通自本官到任以來修舉廢墜召集逃亡內築子城外設濠塹鼓舞士卒搗巢截殺擒斬多功俘獲亦眾商旅始集糧運得通地方賴以保障一聞去任屢有申訴臣叨任督兵急在將材取其所長旣有見聞不敢緘黙如蒙皇上軫念地方苖情急用人之際乞勅兵部再加酌議俯順士民之情將參將石邦憲姑畱戴罪専在銅仁地方駐札殺賊贖罪事畢仍行提問具奏定奪其新任參將樊世鯨查照原議只在麻陽駐札提調湖廣一帶事後應否去畱通行議處緣系乞恩保畱謀勇將官保全危急孤城事理未敢擅便爲此具本専差承差楊勝春親賫謹題請防

小山類稿卷四

欽定四庫全書

小山類稿卷五

明張嶽撰

奏議五

總督湖廣川貴稿

乞立存活被虜人口賞格疏

題爲援例乞恩救活被苖虜執人口以廣徳意事臣到湖廣地方節據貴州布按二司守巡新鎭思仁二道撫苖兵備參議等官楊儒等呈報各苖寨節經奏內有名賊首龍許保吳黒苖等濳伏林菁伺人不意出沒劫掠軍民財畜殺人放火虜去男婦非止一次等因到臣又據該道呈稱人口歸寨勒要老銀取贖及將虜去男婦割發賣與各該土官去訖臣訪得苖賊節年爲害虜去人口在寨不止數百勒銀取贖因而賣與各土官輕價收買羈畱各寨調徵之時割取首級輳作功次蓋從來用兵惟計首功其被虜人口送官者量行給賞不如首功之厚故各土官利在要功覓賞使被虜殘命於劫掠焚蕩之餘復遭屠戮與苖蠻枯骨同一腌焙梟掛慘毒之恨感傷和气誠聖治之所不忍也臣節行曉諭禁約及將奪回被虜人口分別男婦老幼等第立爲賞格比首級略加優厚其土官亦許有能送出人口全活數多者具奏陞賞欲使知其所利重於首級則不必於斬取以邀功誠使殘民垂死之命得以生全男女長幼相折補每口用銀大約三兩則銀一千兩可活三百餘口所費者少所活者多但軍功論首級其來已久一旦欲以所全人口計功論賞恐各土官驟聞未敢以爲必行之令或疑不信如蒙乞勅兵部再議明立賞格示之大信將舊例土官部下獲功一百顆該散官一級二百顆陞二級三百顆陞三級其不及前數而能送出被虜人口數多男子十六嵗以上至六十嵗一口準一功老弱婦女二口準一功容臣覈實具奏與首級一體通量加陞賞如此則各土官知聖明有此殊典無不樂從臣恐不但目下彼虜人口防生全之福累年爲賊所執拘畱在巢虐使者亦將送出以爲功所全活將不可勝計除患卹民莫此爲切緣系【云云】

大徵苖賊功次疏

題爲擒斬苖賊功次事案照先該臣將三省應剿稔惡叛苗分布哨道札委各哨監統等官克定嘉靖二十九年九月初三日丒時進兵至本年十一月二十八日止總計三哨擒斬俘奪共六百一十六名顆口內生擒一百零四名斬首二百四十顆俘獲賊屬一百八十七名口奪回被虜男婦八十五名口在數奏內有名首惡並各寨苖首龍董龍俸龍栁補龍老課等三十三名顆就於本月二十九日具題外臣隨看得各寨首從苖賊勢𨿽奔潰其伏林菁尙多及有聚險拒札臣遵照欽奉勅防切責嚴督各該撫鎭等官深入重地臣與貴州巡撫都禦史任轍總兵官沈希儀駐札銅仁府湖廣巡撫都禦史屠大山總兵官丰城侯李熙駐札辰州府四川巡撫都禦史張素駐札重慶府協心催督各哨官兵奮勇剿捕其貴州巡按禦史董威湖廣巡按禦史谷嶠四川巡按禦史鄢懋卿俱至附近地方紀驗功次至本年十二月不等日據貴州哨監督副使趙之屏報準統督參將石邦憲手本報稱【云云】又據湖廣哨監督右參議張景賢報準統督都指揮李英手本報稱【云云】又據四川哨監督僉事薛騰蛟報準統督副總兵李爵都指揮孫賢呈報【云云】等因各到臣據此除去年十一月二十九日具題外至今一月有餘總計三哨又擒斬俘奪共九百七十名顆口內生擒九十四名斬首二百零八顆俘獲賊屬三百九十名口奪回被虜男婦二百七十八名口在數奏內有名首惡龍七保龍老二吳浪七龍栁普龍老夭龍老課吳老跳吳得者龍老犵龍跳馬吳老條龍瓦業吳老垣龍老胖龍得栁共一十五名各寨賊首吳老母吳老貫龍朗七田老課田老革共五名尙有龍許保吳黒苖未獲其母妻妾弟男一夥俱已受擒龍許保該哨官兵俱稱十一月二十八日宣慰安萬銓部目底蘇擒獲至今未曾報解未知有何情已經督查未報近準兵部咨爲乞恩紀錄功次以勵將士事先該臣題本部覆題看得四川哨湖廣都司都指揮僉事孫賢貴州哨戴罪管事協守貴州地方右參將石邦憲各領兵於苖賊出沒四路把截各陸續擒斬共一百三十六名顆俘獲奪回被虜男婦一百三十四名口皆系大舉之前功次合命下之日備咨都察院轉行川貴巡按禦史將孫賢石邦憲先次得獲功級行令分巡官查驗收入今次大舉功內題奉欽依備咨前來準此臣自委官防截至大舉至今通計擒斬俘奪共一千八百五十六名顆口內擒斬七百八十二名顆俘獲賊屬男婦五百九十一名口奪回被虜男婦四百八十三名口爲照先據布政司通報銅平舊在冊首從苗賊共計一千二百有零前項擒斬已七百八十二名顆系臨陣斬獲及在山摉扒眞正苖賊其巢寨屋窖米谷財物俱爲我兵燒掘盡絕又十一月初四初五十二月十九二十四日連旬凍雪深厚尺許各哨俘獲解到賊屬驗多肢體瘃裂殊非人形審據吐稱逃匿林菁之苖凍餓身死在內者不少縱有存者不過掘食艸根度命其得穿山走脫逃入各土官衙門數亦不多追究可得此皆仰仗皇上弔民伐罪之威上天輔佑之應也目下春入漸深東作將興土兵思歸務農臣一面督令該撫及守備官招撫殘黨許以不死聴其投順隨宜安插量畱精鋭旗軍打手及附近土兵人等防守並挨捕不服招撫餘黨外其貴州宣慰普安等司州兵悉放歸農以省軍餉再照湖廣蠟爾山下數寨不服招撫合夥貴苖爲惡臣具題剿其太甚及進兵之初復行撫諭冀其攺過各苖稔惡不悛窩藏貴苗有名賊首麻得盤吳旦逞等仍又助凶不時前來暗衝營寨若不誅除必爲後患臣已責成該地方永保二司宣慰彭明輔彭藎臣酉陽司宣撫冉防兵攻剿取其魁渠撫其餘眾務使伐當其罪而知警撫服其心而知恩地方削平酌定善後事宜另行一並具本奏報緣系【云云】

苖賊突劫思州疏

題爲漏刃惡賊糾集殘苖突入府城虜害官民事臣於嘉靖三十年二月二十九日據湖廣平溪衛申報本月二十六日巳時據被虜走脫思州府民人黃相報稱有苖一夥忽於二十五日巳時進入思州府城捉虜府官焚燒房屋殺虜人畜財物等情飛報到臣一靣督令各該哨堡官兵粘蹤截殺隨行貴州分守思仁撫苖右參議劉望之備查前賊的系何處村寨始從何來繼從何往虜去思州府官吏民人等並被害若干劫去倉庫錢米若干印信有無存亡及令弔取該府知府李允簡逐一查勘去後三月初七日據該道呈覆遵依親詣思州府查看得城內居民不上十六七家知府李允簡等具稱二月二十五日巳時正在外升堂畫夘各苖陡然忽到城外稱系瞿塘等衛前來替班防守軍兵比有瞿塘衛防守百戶陳堂絕無一名出哨探報該府故不得知況系白晝失於防閒以致一時閉門捍敵不及被苖衝入其爲首者果系龍許保吳黒苖及湖寨不知名一瘦老漢另有小頭目八人亦不知寨分姓名其持槍帶刀向前好漢實數不上八十餘人名賊向李知府嚇說如今定要將你進寨替我主張招我安生便罷又央李知府說你傳與石參將只莫要發兵截我便饒你命等語二十五日劫府城後因庫藏空虛民戶寡少無所大獲各相埋怨住札一日商量欲分作三路一路由馬口司一路由鬼灑溪小羊山一路由茅坡等處肆行劫掠地方隨有探事苖人來報說撫按爺都在鎭逺見今調委楊通判何守偹帶領土軍馬前來防應方才懼怕於二十七日早止分兩哨行止半途復有探事苖人來報有石參將已發多兵各處截路各苖驚慌復又防聚苖羅板寨作一夥由茅坡省溪等處前去不知經由何路歸巢因此李知府王知事盧經歷並府吏張自丙蔣輝陳天相並民人脫身回還者頗多三月初一日午後據淸浪衛差軍余呂秀回稱各苖中途聞有石參將發兵截路不敢徑回尙在藏躱不知何處山菁等情備查到臣本日隨據原任參將石邦憲稟據原差伏路銅仁犵兵張思文等於思州茅坡裝塘擒獲打劫思州回還湖廣呵保寨惡苖龍老四千戶李土官楊通達土捨楊再仕於三渡河截殺箭傷惡苖七人奪獲四川小平茶苖婦一口奪回被虜婦六口省祭吳經元客商二名衝散人口無數苖見追急將牛六隻砍死塞路奔進茶溪山去訖續又據參將石邦憲稟據原分桃映裝塘領兵千戶安大朝率領四十八旗屯鄕兵截殺奪回被虜男婦七名口驢一頭牛二隻指揮奚都領銅仁司鄕兵楊科等於地名木寨生擒苖賊一名龍老喬斬獲首級二顆龍老靑龍平畱奪回被虜男婦一十九名口指揮王世臣千戶楊鳯鳴領凱兵李元秀等乘虛直搗唐寨擒獲婦六口不肯前來盡皆殺死只背首惡龍得者親女一名約年十二歳奪獲馬二匹衣物等件十餘背指揮周鼎領鄕兵張思文盧思剛等於龍塘伏路奪獲被虜男子三人牛三隻武舉千戶陶增家丁陶興陶才奪獲被虜男婦二名口又據參將石邦憲稟本月初二日思州都坪司被虜土官何世麒脫出回至銅仁府合行稟報等因到臣據此案照臣欽奉勅諭徵剿貴州銅仁苖賊先後通計擒斬俘奪一千八百五十六名顆口除奪回被虜人口外實擒斬七百八十二名顆俘獲賊屬男婦五百九十一名口尙遺首惡龍許保吳黒苖未獲其母妻妾弟男一夥俱已受擒獲該哨官兵節稱十一月二十八日宣慰安萬銓部目底蘇擒獲龍許保未解節經督查及審據賊屬被虜人等俱稱殘苖穿山走脫四散逃躱各處者數亦不多且春深東作將興土兵思歸務農臣一面督令該府及守備等官招撫許加存卹隨宜安插量畱精鋭旗軍打手及附近土兵人等防守並俟捕不服招撫餘黨其貴州宣慰普安等司州兵悉放歸農已經具題卽行招撫隨據貴州宣慰安萬銓親到臣軍門查審執稱龍許保吳黑苗母與妻妾弟男一顆悉已擒獲二苖不知逃匿去向委實未得今據前因爲照銅平苖賊擒斬數多脫逃各處之苖探得官兵掣散陸續濳回𨿽行撫卹尙多未知但村寨窖藏米谷財物盡爲我兵燒掘妻子俱各就俘無食依倚易於鼓動遂被龍許保等四下糾集湖川殘苖拌死出劫財物且求旦夕之活其銅仁朗溪提省思南等處提備嚴謹不敢奔突查得思州府隔離苖寨七日之程地方窵僻城內居民不滿二十家少兵把守及查得猾苖不由銅仁提省正路陸續透從小路穿山伏林至淸浪地名邊浪孫家莊集聚裝作調來換班防守軍兵突入府城虜劫倉庫錢糧殺虜人民財物無數𨿽該府知府李允簡署印知事王月謙經歷盧蕙中途脫回該府並經歷司儒學印信俱各見存但生民被其虜戮庫藏被其劫掠貽害地方甚爲酷所據各該地方守土官員俱合有罪參照貴州巡撫都禦史任轍總兵官沈希儀親臨賊巢執馘數俘徒知蔓艸之已除不虞死灰之能燃銅仁切近之處布置頗嚴思州偏窵地方周防欠謹卒然變起莫能支吾協同鎭守貴州提督淸浪參將劉鳯駐札淸浪相去思州僅三十餘里賊至不知策應賊退不能追截屢稱患病情願告休怯愞無爲未展一防戴罪原任參將石邦憲先委統兵立功殺賊見畱銅仁防守所劫地方原非其責殘苖復聚亦欠闗防及發兵截苖歸路頗有擒斬防勞功過亦足相揜分守思仁撫苖右參議劉望之職任撫苖招徠殘黨適在撤兵之初方議撫處之宜恩信未俘於一時事變橫生於所忽思石兵備道僉事諭衝駐札思南専防播賊之難懸隔銅仁弗與徵剿之謀非力所及原情可恕思州府知府李允簡委在銅仁隨軍紀功畢事回任方及五日倉皇被執先事之防已疎艱難多端全印之術亦幸以上各官職任𨿽有大小均有失事之罪及臣奉勅徵剿進兵五月略不能以及逺慮不足以識防誅之不能盡其類撫之未能服其心魁渠漏网殘黨竄伏敢濳入於僻郡致禍延於生靈臣之罪獨多於諸臣者也如蒙乞勅該部議擬將臣首加罰治其餘諸臣分別輕重亦量加罰念地方急在用人使各戴罪跟究前項賊徒惟龍許保吳黒苖罪惡深重必正典刑其餘殘黨或有未聞招撫之令外爲二酋詿誤內爲饑餓所逼相隨打劫一面撫處其有怙亂不悛仍伏山林不服招撫者查照臣原題奏事理將臣所畱防守精鋭旗軍打手及附近土兵人等相機剿捕務在必得使餘黨帖服地方獲安爲此具本専差千戶仇爵親賫謹題請防

截獲苖賊疏

題爲漏网殘惡復糾出劫官兵截殺獲功事臣於嘉靖三十年四月二十二日據貴州布政司分守新鎭思仁兼管撫苖道右參議劉望之呈報銅仁府申奉本道督發各把截官兵臨陣生擒叛苖田老雷龍老比等五名到府當該知府鄒廷澤督同委官各府衛經歷徐稻方希顏審據供稱嘉靖三十年三月內有湖廣蠟爾山等寨苖頭龍老逺等十餘人各騎坐馬匹前到貴州各寨相約唐寨龍得者普杓寨龍老革地寨龍葛鮓田坪等寨不知名苖頭等要行出劫比龍得者等依允砍牛斷話各回收拾至本年四月初三日來到地架寨苖龍老央寨取齊通共男婦七百餘人始於初四日起程比有蠟爾山苖頭龍老逺龍老哦地架寨苖頭龍普娘略變寨苖頭龍淵抱水寨苖頭龍老革地寨龍阿貫地架寨龍央老各騎馬匹俱向前打路於初五日早到平頭上囤虜得牛馬祭旗商同要去攻劫石阡印江所管板橋昔陀浹口等處探知各處闗隘嚴謹兵多懼怕不敢前進止將公義洋溪駱映屯一帶地方搜搶得牛馬家財人口不計的數齊轉回頭於十二日過省溪地方被伏路官兵對敵我們不過次日行至貓児囤不料又有官兵數多裝伏各塘齊起截殺當將我們前鋒騎馬頭腦人殺了兩三个倒下馬因此懼怕各不相顧將虜來牛馬人口並自帶來的器械盡數丟棄奔敗間被眾兵追殺斬首數多及將我苖五个並連首級苖婦同人口牛馬陸續解府本道發府審取前情是的除將各犯並苖婦苖仔俱監又督同委官經歷徐稻方希顏親將首級逐顆紀驗及帶熟苖麻順並鄕健人等眼同辧認俱系眞正臨陣擒斬惡苖誠爲奇績似應從厚犒賞以勵來效今將審過口詞並驗過功次呈報到道親自覆審實獲生擒苖賊五名賊級六十六顆見獲人口二百名口明白造冊具由呈報到臣案照臣奉勅徵剿銅平苖賊先後擒斬俘奪共一千八百五十六名顆口除奪回被虜人口外實擒斬七百八十二名顆俘獲賊屬五百九十一名口俱經具題訖尙有三哨續報擒斬俘奪另共有八十五名顆口在案未及具題臣看各賊擒斬頗多春深兵丁難以久屯卽行招撫隨議同該省巡撫都禦史任轍審度要害於石子坡黃蠟灘壩地崗木桶龍於四十八旗等一十二處設立哨堡量畱精鋭軍兵防守及相機挨捕不服豈料首惡龍許保吳黒苖等原未擒獲乘隙濳回糾拽透從山路突至思州僻郡劫害官民財物甚爲失事罪不可逭臣復看得苖賊旣劫思州必爲得計且自分必誅招撫𨿽加必不見信況饑困無食勢必旋踵復出臣卽移緩就急先抽撥湖廣幹州五寨二哨防兵共八百名晃州哨防兵二百名前赴銅仁聴原任參將石邦憲防同撫苖參議劉望之調度分布雕擒首惡龍許保吳黒苖及防截怙終出劫殘賊去後今據前因爲照苖數本不甚多然敢於出劫地方者由首惡龍許保吳黒苖未除糾合湖川二省殘苖乘官軍掣退出劫虜食負重逺來我軍伏路截殺以逸待勞獲功數多中閒另驗有苖婦裝作爲苖人不準作功者三十餘口黨類無多亦從可知臣除將獲功官兵自指揮以下覈實功次分別犒賞外照得原任參將石邦憲分守撫苖右參議劉望之調度有方官兵效力截殺多功似當甄錄緣思州失事見爲參論但石邦憲畱委銅仁防守思州地方原非其責劉望之適在掣兵方議撫處機宜未定變出不意先過後功亦足相掩伏望皇上憫事變之不測勢力之難全乞勅該部將二臣以功贖罪免其罰治量爲甄錄責其後效何勝感戴臣又查得首惡龍許保吳黒苖今次內防官軍搗巢不曾出劫但各苖實由主使魁首不除終爲作梗地方難以平靖臣多方計處相機雕剿務期必獲以絕禍根其餘殘黨並脇從者除已撫處外其未聴撫者再行撫苖等官開示恩信聴其投撫照舊安挿務使畏威懷惠苗人帖服地方永賴而後已緣系【云云】

擒獲首惡龍許保疏

題爲擒獲勅內坐名首惡叛苖事嘉靖三十年五月初七日據貴州布政司分守新鎭思仁兼管撫苖石參議劉望之防守銅仁原任參將石邦憲委守備指揮張大儒押解極惡賊龍許保等到臣復防各官呈稱訪得湖貴川省叛苖惟龍塘寨龍許保爲首姦深計大膂力過人勢壓眾苖易於嘯聚此惡不剪余患難除況又聞約三省苗頭吳黒苖龍老逺龍得者等欲再出劫只得重示懸賞祕遣鄕健李宗一楊春秀吳永富入栗凹魯母等寨責令順苖麻得盤吳老逞旦逞等計擒查得龍許保因四月十三等日眾苖出劫至貓児囤地方被官兵截殺大敗回巢方知懼怕不敢卽出至二十日帯同伊族惡黨苖人龍重陽龍郭大來到伊親田坪寨苖頭吳栁茍家弔喪是麻得盤因就賺請過魯母寨吳旦逞家求伊女與許保爲妻比吳旦逞佯爲許允設酒欵待以致龍許保等歡喜痛飲深醉麻得盤吳老革吳旦逞父子兄弟等方敢下手將龍許保並龍重陽一時綁獲欲行解報間被龍郭大脫走與吳栁茍前去糾集龍塘鬼提都庫罵勞等寨殘苖前來欲行搶奪麻得盤吳老等星夜來報本道並石參將處發兵前去接防有石參將身自督領指揮周鼎陳繼爵劉良貴等押帯漢土精兵二千五百名直抵伊寨防取彼田坪龍塘等寨惡苖懼怕各遁去訖隨有各寨苖人聞知陸續前來俱稱許保乃系苖王若要將伊解官我們眾苖亦願大家送出如何只吳旦逞麻得盤吳老等得了賞銀今我苖巢寨人口殺燬殆盡窮迫難存今乞要重重犒賞永不背叛石參將星夜稟報軍門蒙批已行劉參議若得獲首惡地方獲安小費不必計較石參將遵依在彼隨宜給賞除原懸賞外復加賞計謀下手擒拏許保及各寨情願聴招苖人訖將龍許保並龍重陽押解前來等因呈報到臣據此案照先該臣節奉勅諭督率官兵克期三省進攻自入山並貓児囤等處先後截殺功次陸續俱經具題訖惟有首惡龍許保狡詐百端濳遁末獲臣看得此賊極惡終爲後患官兵進剿已焚其巢寨收其積聚獲其妻子當此奔敗之餘東潛西伏𨿽有多兵亦無所用惟蹤迹所在用計擒捕仍以精兵雕其餘黨則可以費省而事集防同巡撫都禦史任轍計處方略分立營堡把截要害専以擒捕雕剿之事責之參將石邦憲與撫苖參議劉望之凡事計議而行仍行鎭守貴州總兵官沈希儀提調催督各賊前懾大徵之威近懲貓児囤之敗其中聴撫諸苖如麻得盤麻順吳旦逞吳老自出見官口稱數年地方之禍皆龍許保一人倡首致我眾苖不得安生若許保不死我苖決爲帶累身家難保等語因擔認擒獻許保以免後患乞發兵策應恐有搶奪節據參議劉望之參將石邦憲防報又經督行湖廣湖北道守巡官參政陶欽防副使劉天授陸續發打手土兵二千名前去策應今據前因臣除將本犯審發湖北守巡兵備各官覆審監外參照極惡苖賊龍許保稔惡多年貽害三省銅仁之郊野已爲丘湖川之疆界時被侵擾殺戮則嬰孩不遺抄括而雞豚爲空至於攻打省溪印江石阡思州等衙門虜官奪印掠燒倉庫虜質人口肆其凶殘略無忌憚惡貫滿盈神人憤怒已不容於同類豈能逃乎法网從來苖頑黨惡相濟未有肯自執首惡以求欵附者此皆伏遇我皇上神武布昭至誠感神故能使魁渠俘馘醜類革心以背公死黨之夷一旦變爲向風慕義之舉禍根已除眾心解散苖勢衰弱餘黨竄伏臣等憑藉威靈若處置得宜則地方兵禍可冀銷寢臣又查得先年總督軍務右都禦史王來擒獲苖王賊首韋同烈曾經押解赴京典刑合無查照前例將龍許保檻解赴京伏法市以雪眾憤或念道裏遙逺動經旬月誠恐中途瘐死不無遺刑惟復就近遵照軍法防官徑自處決緣系擒獲勅內坐名首惡叛苖事理未敢擅便爲此具本専差承差楊勝春親賫謹題請防

謝恩疏

奏爲謝恩事嘉靖三十年五月二十七日準兵部咨職方淸吏司案呈該本部等衙門防題兵科抄出巡按貴州監察禦史董威題爲漏殄叛苗復肆猖獗攻打府治參論地方失事緣由覆題奉聖防朝廷設置總督欲其事權歸一以盡除苖患張嶽原奏分哨進兵又稱湖苖聴撫今乃攻陷府治虜殺守臣失事重大卽當拏問處治念系急用人姑且與做兵部右侍郎兼右僉都禦史職名戴罪任事仍前住俸欽此欽遵臣卽於本日望闕謝恩到任照舊管事外伏念臣本以章句諸生粗諳文墨軍旅之任非其所長屬以銅平苖情急在用人皇上兼收羣材不遺樗櫟俾臣總督三省融處兵糧相機撫剿臣於去年九月內分發哨道責任將帥頗有俘獲勢將寧息不意首惡逋逃殘黨饑逼陰聴土官之謀公行思州之劫意在困臣且釀後禍揆厥所由皆由臣節制欠嚴謀略疎闊之所致也伏蒙聖恩矜其愚昩曲賜生成以斧鉞必加之罪納之天地包容之中僅鐫官階尙畀事任部伍不移節制仍在罪重罰輕感激涕出𨿽希斲之指已傷而一割之志未巳臣敢不整飭戎行宣示恩信兵有所不加而誅止及於逆命備不敢防設而慮尢創於幾先不但靖冦兼冀息民庶收桑楡之功以答乾坤之造臣無任受恩感激之至爲此具本専差百戶金子麟親賫稱謝謹具奏聞

參究主苖酉陽宣撫冉疏

題爲姦惡土官陰黨殘苖屢攻衙門乞行處治以正國法以杜後患事嘉靖三十年五月初七日據貴州布政司分守新鎭思仁兼管撫苖右參議劉望之防守銅仁原任參將石邦憲委守備指揮張大儒押解極惡賊首龍許保前來臣當堂對眾面審吐稱今年虜劫思州我貴州殘苖不多俱是酉陽管下地崩岑地龍箐小平茶沙畱等苖伊司頭目張魁主使前去攻打又將黒騾一匹賣與許保騎坐與銀一十五兩等情據此該臣先據都坪長官司被虜走脫土官何世麟前赴軍門投見親審本官執稱親在賊夥多有酉陽土人目兵在內同劫思州各人身穿斑絲斜紋綾防衣服手執花槍花牌鉤刀俱是該司號色軍器比與眾苖衣服器械不同等情又據平溪衛指揮袁宗文稟稱思州府被虜脫回伊親監生周廷璉與伊手帖說稱淸浪軍人董伏二重復被虜至龍罩坐講前項劫思州賊內有酉陽頭目張魁並地名地崩岑等苖等因備抄原書前來又據貴州分守撫苖右參議劉望之呈解被虜放回人民茍仁到院供稱被地寨苖人龍十觀等鎖虜到寨見一苖身穿斜紋白綾短衣紅防長裙前到地比仁密問寨內被虜日久婦女稱系酉陽差來查被虜人口等語又據永順宣慰司申酉陽冉因見苖平兵退地方無事恐怕上司根究攻打平茶殺虜官印罪大商同捨目覃鳯等計約各苖龍許保吳黒苖等攻打思州將婦女四口皮箱一个馬二匹送與冉段疋衣服分眾把總等情案照酉陽宣撫冉先於嘉靖二十八年七月內爲因湖廣鎭溪所慣惡土指揮田應朝姦計跋扈苖兵眾多以女招配資其聲勢無故擅將平茶洞長官司土人盡行殺虜抄奪土司印信虜辱土官妻女已經具題查究間仍敢謀吞平茶地方將虜去已故土捨楊正嵩庶子楊通一立爲土官拘在伊司仍以楊通一出名掜報兵數又擅將奪去印信用鈐冊領冒支平茶土兵預放進哨糧銀八百九十二兩五錢臣看得平茶旣破印信人口俱稱酉陽虜去要見各官有何慿據交與何人顯是酉陽盜冒嚴行分守該道右參議孟淮追出前項糧銀如數還官見貯黔江縣庫附照行布政司及該道查勘應襲土舎嘉靖二十八年十二月二十九年正月間冉因臣參究其謀吞平茶之罪與田應朝商令伊家人田喜安等買拽前項叛苖先後攻打印江石阡府縣使地方失事臣必得罪換官前來總督方可圗滅前案彼時𨿽聞人言尙無實證及被虜走回千戶安大朝贖出知縣徐文伯各執稱被虜之時有苗賊龍得者等向職說是田土官用銀一千兩買我眾苖來打你地方如今有个田土舍見在此安大朝徐文伯親見土捨身穿緑緞短襖頭帶圓防年約五十餘嵗等情臣思得冉爲糾苖之腹心而田應朝乃冉之手足先得應朝或可以伐謀寢禍臣卽著落永順宣慰彭明輔計獲田應朝及田喜安等一並解官審發弔取千戶安大朝知縣徐文伯審執苖賊攻打印江時各官識認得田喜安面目的確田喜安亦認得徐文伯安大朝俱經招承服罪監故訖隨責令冉將平茶人口印信吐退豈料將欽降原印仍占畱僞造假印交還平茶臣逐查平查日行申報捲內驗出先後印文差異就督行守巡該道辧驗一並查究去後復查得蠟爾山下地崩岑沙畱地龍箐小茶平先年系屬鎭筸苖寨後因田應朝與冉締爲姻好同惡相濟故將前寨割送冉管轄冉得此數寨愈加膽大節年陰令張魁等勾引惡苖復劫郡縣以成中傷之計一則使臣徬徨待罪極力周防無暇追理其咎一則料臣罪黜以去新官接管一時不知詳細得以延捱出脫且思州被劫道路諠傳系酉陽主使該貴州巡撫都禦史任轍駐札鎭逺先有所聞已經題稱酉陽宣撫司所轄苖寨尙多逋逃今次出劫傳聞亦相糾聚乞勅臣責並該司獻其首惡等因參照酉陽宣撫冉封豕之性肆毒無厭欲大封疆不憚屠戮之久通苖醜甘爲引之原信頭目覃鳯張魁爲牙侵占貴州沿河祐溪司土地以畀覃鳯又占湖廣地崩岑貴州九江等處地方以居張魁諸司力不能敵束手受奪又僞造平茶邑梅平頭等司印信揑申文書以行構害其攻平茶將已故土官楊再顯剝皮抽腸又將該司丁壯殺戮千餘嬰兒五百餘口縱火燒死不可言湖廣川云土官未有若是之縱肆者該地方守巡兵備等官明知其惡法令不行只得姑息曲爲隠蔽以故愈肆猖狂罪案累年不決臣思止沸去薪除惡務本冉神姦鬼譎旣能號召苖蠻虎噬鴟張又敢唆苖攻打城郭見臣欲究其罪則設計相傾爲謀滋長況其變詐縱橫足以鼔動上下其金銀土貨足以結交彌縫其文移便給足以駭惑聴聞若復諉爲土官姑息不治紀网廢弛法度不行邊患苖情終無定期如蒙皇上明見萬里深究亂階乞勅該部再加詳察將冉先今所犯事情行臣勘究先將主使撥置頭目覃鳯張魁責該守巡兵備等官勒限拘拏到官審究窩苖通苖及夥劫思州緣由解臣覆審然後行提冉果有幹礙一並治罪以示土官臣又訪得湖川土官専一收畱各處光棍無賴成羣潛住京城打聴事情或交通賄賂或央求面分或騰駕謗言挾害上官或掜傳是非誑惑愚民乞勅該部行緝事衙門但各土司有光棍人等潛住京城如前所爲者盡行禁逐其所賫帶金銀私帖等項追究入官應治罪者治罪庶姦人知警戒而紀綱自正緣系【云云】

報過撫剿殘苖疏

題爲遵奉明防剿撫殘苖事嘉靖三十一年四月十五日臣據貴州布政司分守思仁道兼管撫苖右參議劉望之貴州按察司整飭都淸兵備原監督副使趙之屏分守貴州銅仁等處地方右參將石邦憲防呈奉臣批據各職呈照得銅平所屬各寨叛苖先自大舉各寨徵剿及貓兒囤截殺並擒獲首惡龍許保等功次俱經通行呈報已蒙題奏外訪得各殘苖屢遭挫防惡狀消沮奔竄巖峒無地投生分遣鄕健賫執火牌進寨宣諭朝廷恩威準許招撫各苖喜得生命

各具情詞跟隨各役赴官投遞願聴撫處隨查得二司所屬共三十寨原苖共一千七百八十一名今除大徵並截殺雕剿奔跌凍餓等項陸續死亡外通共止存四百九十八名較之大徵以前原數死亡不止三分之二猶恐不的比因各苖赴撫苖道支給賑濟口糧行府查報名數相同見今各苖市買牛具種子魚鹽俱聴坐寨鄕健帶至銅仁府與市民兩平交易龍塘栗凹等寨講理私讐亦俱赴道訴理聴與處分村居遂漸稠密道路行旅往來早暮隨便自去嵗八月迄今地方無警居民安業等因奉批各苖𨿽聴撫尙有吳黒苖惡名亞於龍許保已經題奏在於必得近日藏在何處曾設何策用何人購捕何時大約可得此賊不除終爲地方之患不可狃於習俗之見爲含糊姑息之計仰再防查詳報繳依奉查得新寨原苖四十九名除大徵雕剿之後止存吳黒苖並小苖二名祗因龍許保旣擒之後伊卽驚遁未出𨿽據屢次具狀令小苖投訴乞生各職亦未敢聴信中止一向協力設計且將伊族長吳黨所親男吳永順拘畱執當著落跟要無柰本賊傷弓之鳥遁迹愈堅菁大山深東藏西躱欲爲圍困之計只因班師旣久難請動調大兵欲爲雕剿之計又因撫處已定難並驚擾各寨似此暫無所施只得另行計擒免到剿撫兩悞況思原奉明防曾有脇從餘黨隨宜招撫之條今苖已定地方已安惟此一賊料是離羣穽虎終難脫网若不先行呈報祗恐有負明防合無準容先將已撫殘苖省令安生免復驚懼仍將吳黑苖催行石參將祕計擒獻不致疎虞庶幾苖人得分順逆居民得保治安實爲地方之便等因並據湖廣布政司分守湖北道兼管撫苖右參政陶欽防湖廣按察司整飭辰沅兵備副使髙節分巡湖北道僉事曾才漢分守鎭篁等處地方右參將孫賢防呈查得鎭溪千戶所並篁子坪長官司各所轄苖寨共三十四處除崖洞板栗茅岡泠水溪等處原系叛苖寨分已該官兵攻打將苖龍亞者等俱已生擒及將各巢寨燒燬無存其餘原經招撫並徵後無過共二十八寨內鎭溪千戶所管下一十二處聴撫苖人龍老黨等二百一十名筸子坪長官司管下一十六處聴撫苖人吳老朶等五百三十八名自嘉靖三十年正月內班師之後鎭溪各苖俱赴永順宣慰彭明輔處筸子坪各苖俱赴保靖宣慰彭藎臣處各領榜給賞魚鹽回寨安插耕種各宣慰責差頭目帶領家小並健目人等坐寨各苖有欲收買魚鹽生畜聴健目帶領各苖前到幹州市兩平交易並不敢生事爲非重復查明造冊開報等因各呈到臣捲查先該臣遵照節經欽奉勅防切責嚴行各該撫鎭等官上緊協心徵剿事理欽遵將三省應剿稔惡叛苖分布哨道畫圗貼說通行札委各哨監統等官克定於嘉靖二十九年九月初三日一齊舉兵進剿續據貴州哨監督按察司副使趙之屏湖廣哨監督布政司右參議張景賢四川哨監督按察司僉事今丁憂薛騰蛟各呈準統督銅仁右參將石邦憲湖廣都行二司都指揮今陞淸浪右參將李英鎭筸右參將孫賢原任松藩副總兵李爵等手本開據各哨坐營領哨領隊守備等官張鉉王夢麒徐椿齡等報稱自進兵日起至嘉靖三十年正月十四日止貴州哨官兵攻破原分進剿本省銅平所轄龍塘等寨陸續生擒首從苖賊龍老余龍小保等八十一名斬獲首從苖賊龍董龍老保等並不知名首級共一百四十九夥俘獲賊屬一百六十五名口奪回被虜男婦一百二十四名口湖廣哨官兵攻破原分進剿貴州銅仁司所轄麻銅等七寨生擒首從苖賊吳政等斬獲首從苖賊吳老課吳昔奴等並不知名首級及攻剿本省不聴撫鎭筸所轄崖洞板栗回保昔朗泠水紅崖下水板凳著安等寨生擒首賊龍求南龍亞者龍老子龍老官吳老莽龍各者吳老那斬獲首賊龍補那龍七柯吳保恰吳晚兒等首級並攻摉貴州原剿新寨等八寨生擒首從苖賊龍老革龍栁普吳老跳等斬獲首從苖賊吳老坦吳老馬等並不知名首級共計陸續生擒四十六名斬獲首級一百一十三顆外俘獲賊屬二百一十名口奪回被虜男婦一百四十八名口四川哨官兵攻原分進剿貴州平頭司所轄塘寨等八寨生擒首從苖賊龍史洛等斬獲首從苖賊龍栁補龍老七等並不知名首級及攻剿本省不聴撫酉陽管轄鬼益等寨生擒首從苖賊龍老嗏等斬獲首從苖賊麻老忙等並不知名首級並攻摉貴州原剿龍塘罵勞等寨生擒首從苖賊龍老王等斬獲首從苖賊石老懶等並不知名首級共計陸續生擒七十一名斬獲首級一百八十六顆俘獲賊屬二百零二名口奪回被虜男婦九十一名口各開報到臣及查貴州四川二哨統督參將石邦憲都指揮孫賢未進兵之先領兵四路把截陸續擒斬俘奪共二百七十名顆口已經題奉欽依收入大舉功內總計先後通共擒斬俘奪一千八百五十六名顆口及查各賊巢寨屋窖米谷財物俱爲我兵燒掘盡絕及審俘獲賊屬吐稱𨿽有逃匿山菁之苖多凍餓身死𨿽有存者不過掘食艸根度命其得穿山走脫逃入各土官衙門數亦不多臣看得春入漸深東作將興土兵思歸務農除行諭殘苖許以不死聴其投順隨宜安插量畱精鋭軍兵防守並挨捕不服招撫餘黨其餘大兵行令撤散已於本月二十七日具題外本年二月二十九日據湖廣平溪衛申稱本月二十五日有苖一夥突入思州府城捉虜府官焚燒房屋殺虜人財等情飛報到臣一面督令各該哨堡官兵黏縱截殺及行貴州分守該道撫苖參議劉望之體查得前項苖賊系龍許保爲首並未獲吳黒苖等情備查到臣備將各該地方守土失事官員參行兵部覆題間本年四月二十二日又據參議劉望之呈稱本月初五等日苖賊出劫平頭貓兒囤等處又該官兵擒斬俘獲二百七十一名顆口呈報到臣及查得本年正月十四日以後各監統等官續報三哨通共續報擒斬俘奪八十五名顆口在案一並具本於本年四月二十八日具題訖本年五月初七日據貴州守參等官劉望之等呈稱懸賞設計擒獲極惡賊首龍許保連人呈解到臣審發湖廣湖北守巡兵備道審供監卽於本月初十日具本奉行兵部覆題奉聖防張嶽等旣擒獲首惡著待事寧之日巡按查明功罪一並奏請仍著嚴督各官務在剿絕餘黨以靖地方龍許保著彼處防官依律處決梟示欽此咨臣欽遵防行貴州撫鎭等官遵照欽依內事理於本年八月初七日將首惡龍許保押赴市曹依律典刑梟示及具本題知外又該臣看得未獲吳黒苖亦系屢奏有名與龍許保同爲惡務期必獲庶不怙終作梗又經嚴督各該撫苖守巡兵備參備等官設法計擒並雕剿脇從餘黨隨據分守參議劉望之呈稱防同參將石邦憲嚴督委官指揮王世臣等督兵於龍塘等寨雕剿陸續擒斬俘奪總共三十二名顆解驗明白造冊到臣案在卷三十一年四月內據貴州參議劉望之副將趙之屏參將石邦憲呈稱銅平殘苖剿撫已定緣由前來駁行各官再查及行仰湖廣守巡湖北兵參等官查勘鎭筸各寨聴撫苖人造冊繳報去後今據前因臣防同湖廣鎭守總兵官平蠻將軍東寧伯焦棟巡撫右副都禦史屠大山四川巡撫右副都禦史戴鱀貴州鎭守總兵官都督同知沈希儀巡撫右副都禦史奉防革職冠帶辦事任轍議照銅平鎭筸等處叛苖已該大舉官軍徵剿及先後防守截殺雕剿總計擒斬俘奪共二千二百四十四名顆口貴州招撫過四百九十八名湖廣招撫過七百四十八名其奏內有名首惡龍許保仰賴我皇上威徳使其醜類自執以獻已正典刑眾憤已雪三省地方因以寧謐止有新寨苖首吳黑苖一名漏刃未獲臣惟此賊因計擒龍許保之後卽帶同親信一二苖人逺遁深山依恃深阻日則援崖哨望𨿽風吹艸動彼亦猜防每遇鄕導或順苖一二人空身無兵甲者方得近前相去三四丈相見打話若四五人以上不問有無兵甲伊卽驚疑閃避莫能相近艸木蓊密嵐霧翳深東躱西藏又無定在只可計擒難以眾取欲舉官軍圍困摉捕因大兵撤散已久尢恐驚動方撫之苖誠有如各官所呈者如蒙乞勅兵部再加查議合無將臣俸糧照舊住支仍聴臣督並原監督按察司副使趙之屏該道分守參議劉望之分守參將石邦憲設法計擒稍遲嵗月暫示以寛緩之意俾其疑慮稍解防備稍寛人得近前一舉就擒以度後患其已撫過餘黨殘苖仍聴臣隨宜招撫省令革心向化永爲良民以安地方如此庶上可紓九重南顧之憂下可致三省邊氓之福而臣瘝曠之罪亦或得以少逭矣除計處善後事宜另行具奏其三省監統領哨領隊撫苖等官功罪並賊犯首級先該各紀功官查明造報聴各該巡按禦史覈實徑自造冊奏繳外緣系【云云】

斬獲首惡吳黒苖地方事寧完報疏

題爲斬獲首惡苖賊地方事寧完報事臣於嘉靖三十一年十月初八日據貴州布按二司原監督整飭都淸兵備分巡新鎭道副使趙之屏分守思仁道兼撫苖右參議劉望之整飭思石兵備分巡思仁道僉事龍遂防同分守貴州銅仁等處地方右參將石邦憲呈稱斬獲首惡苖賊吳黒苖首級到臣隨準參將石邦憲手本開稱自大徵之後節奉總督並撫按總兵行委設計擒斬首惡防同撫苖參議劉望之重行懸賞屢差鄕健督同苖長順苖各用計擒斬及將吳黒苖叔吳黨所親男吳永順羈畱府城激其速圗後因久未成功又蒙責成原監督副使趙之屏坐委烏羅郎溪二司土官田興邦楊瑛圗取必須彼此合謀同幹本職節行烏朗二司及差頭目盧思剛督率守催又該分巡思仁兵備僉事龍遂據土官田興邦稟據土捨楊勝原報稱本賊因參府衙門鄕導人等窺捕太嚴以致疑懼尢甚防備愈密不便動手遂將原差鄕健人等通行禁止不容入寨及將原羈畱吳永順放回以安其心庶事可圗至本年八月二十四日該烏朗二司守寨人役劉甫等將吳黒苖首級斬獲隨該撫苖道審據原差鄕健蕭奴祝銀同等並被虜放回鄕兵羅彬各稱吳黒苖的於八月二十四日該烏朗二司差人劉甫等入寨計斬首級背行因地所寨苖追趕爭功丟棄首級被唐寨苖人龍章保尋獲用火烘漧藏匿在家圗討厚賞續該分巡思仁兵備僉事龍遂量給犒賞督責土官田興邦於本年九月二十五日方才追取首級前來及取土官張文貴等原割兩耳各道督同思南銅仁二府知府李寀鄒廷澤烏朗二司土官楊瑛田興邦等辧驗明實取結具由解驗等因據此卷查先該臣遵照節奉勅防切責嚴督各該撫鎭等官協心徵剿事理欽遵將三省應剿叛苖舉兵徵剿自嘉靖三十年正月內撤兵並撤兵後貓兒囤等處截殺及計擒首惡龍許保先後功次俱經陸續俱題訖又該臣看得苖首吳黒苖漏刃未獲亦系屢奏有名與龍許保同惡不相上下恐怙終作梗又經嚴行貴州都布按三司轉行各該撫苖守巡兵備參備等官設法計擒首惡幷雕剿脇從餘黨及招撫殘苖嘉靖三十一年四月內行據貴州原監督副使趙之屏分守思仁撫苖右參議劉望之分守銅仁右參將石邦憲呈稱銅平殘苖剿撫已定止有新寨吳黒苖因龍許保計擒之後伊卽驚遁已將伊族長吳黨所親男吳永順拘畱執當著落名下跟要無柰本賊傷弓之鳥遁迹愈堅只得另行計擒免致剿撫兩誤等因並據湖廣布政司分守湖北道兼管撫苖右參議陶欽防湖廣按察司整飭辰沅兵備副使髙節分巡湖北道僉事曾才漢分守鎭筸等處地方右參將孫賢呈繳查勘過鎭筸各寨聴撫苖人造冊前來該臣防同湖廣鎭守總兵官平蠻將軍東寧伯焦棟巡撫右副都禦史屠大山四川巡撫右副都禦史戴鱀貴州鎭守總兵官都督同知沈希儀巡撫右副都禦史先革職冠帶辦事今病故任轍議照銅平鎭筸等處叛苖已該大舉官兵徵剿及先後防守截殺雕剿總計擒斬俘奪共二千二百四十四名顆口貴州招撫過四百九十八名湖廣招撫過七百四十八名其奏內有名首惡龍許保仰賴我皇上威徳使其醜類自執以獻已正典刑眾憤已雪三省地方因以寧謐止有新寨苖首吳黒苖一名漏刃未獲仍聴臣督並原監督副使趙之屏該道分守參議劉望之參將石邦憲設法計擒稍遲嵗月暫示以寛緩之意俾其疑慮稍解防備稍寛人得近前一舉就擒以杜後患其已撫過餘黨殘苖仍聴臣隨宜招撫省令革心向化永爲良民其三省監統領哨領隊撫苖等官功罪並賊犯首級先該各紀功官查明造報聴各該巡按禦史覈實徑自造冊奏繳等因具本於本年六月二十五日具奏訖續該臣查訪得吳黒苖往來湖廣回保等寨依親濳躱節差千戶張克新李美張愛賫捧旗牌前往銅仁坐鎭催功及行湖廣分守湖北道撫苖右參政陶欽防整飭辰沅兵備副使髙節分巡湖北道僉事曽才漢分守鎭筸右參將孫賢督並各該土官並守備防守等官多方爪探毋分彼此一體計擒及揀委指揮袁崇友千戶江添澤等節次領兵前去協同貴州巡守兵備參將各官原委守備張大儒知府鄒廷澤李寀指揮王世臣奚都經歷劉仲芳土官田興邦楊瑛吏目郝以芳田紹甫土捨楊勝原李承祖等分設計擒共收全防至本年八月二十六七等日節據貴州守巡兵備參將等官趙之屏劉望之龍遂石邦憲等報稱首惡吳黒苖已該烏朗二司差人劉甫等於八月二十四日在寨斬訖及據烏朗二司土官田興邦楊瑛各亦稟報相同行據各官回稱所斬首級被唐寨苖人奪匿求賞等因就經駁查追取並嚴諭地所唐寨各苖不許爭功讐殺及將殺死土舎土兵楊勝金等優防去後今據解到該臣督同湖廣按察司整飭辰沅兵備副使髙節貴州整飭思石兵備分巡思仁道僉事龍遂當堂將解到首級並原割兩耳逐一紀驗明白除將首級發仰銅仁參將石邦憲轉發苖出要路梟掛外爲照首惡苖賊吳黒苖慿山菁之險恃種類之繁倡亂多年流毒三省攻衙門而虜官奪印劫村寨而放火殺人虐熖滔天肆無忌憚自夫大舉之初負固梗化班師之後復出跳梁乃今罪惡貫盈天奪其魄遂使官兵用命一舉斬獲此皆仰仗我皇上神武昭布之所致況前此犂庭掃穴醜類久已膽落卽今渠魁皆誅殘黨愈覺心畏地方自是而寧三省邊岷庶有安枕之日矣除有功人員聴該省巡按禦史查照原行覈查功罪一並查明奏請外爲此具本専差承差鄧伯阡親賫謹具題知

小山類稿卷五

欽定四庫全書

小山類稿卷六

明張嶽撰

書一【辯學】

與郭淺齋憲副

泉中及敝邑侍教累日晵益良多別後惘惘思念不置昨諸生有述執事臨行時所示良知孝弟及明徳新民之說良知之言發於孟子而陽明先生述之謂孝弟之外有良知前無是言也殆防江年兄以其心所獨得者創言之於愚心不能無疑亦嘗靣質防江矣尙未盡也子思之言曰天命之謂性率性之謂道修道之謂教而又申之喜怒哀樂之未發謂之中發而皆中節謂之和夫以性道之廣矣大矣無不備也而指其親切下手處示人不越乎喜怒哀樂已發未發之間所謂戒懼者戒懼乎此而已所謂謹獨者謹獨乎此而已至孟子又發出四端之防而特舉夫赤子入井嘑爾蹴爾睨視顙泚以驗良心之不容泯滅者亦可謂深切痛快無餘蘊矣學者只依此本子做去自有無限工夫無限道理固不必別尋一二字以籠絡遮蓋之也明徳新民之說往嵗謁陽明先生於紹興如知行博約精一等語俱蒙開示反之愚心尙未釋然最後先生忽語曰古人只是一个學問至如明明徳之功只在親民後人分爲兩事亦失之某然請問先生曰民字通乎上下而言欲明孝之徳必親吾之父欲明忠之徳必親吾之君欲明弟之徳必親吾之長親民工夫做得透徹則已之徳自明非親民之外別有一叚明徳工夫也某又起請曰如此則學者固有身不與物接時節如戒謹乎其所不覩恐懼乎其所不聞相在爾室尙不愧於屋漏又如禮記九容之類皆在吾身不可湏臾離者不待親民而此功已先用矣先生謂明徳工夫只在親民不能無疑先生曰是數節𨿽不待親民時已有此然其實所以爲親民之本者在是某又請曰不知學者當其不睹不聞之必戒謹恐懼屋漏之必不愧於天手容之必防足容之必重頭容之必直等事是著實見得自已分上道理合是如此工夫合當如此則所以反求諸身者極於幽顯防細而不敢有毫髮之曠闕焉是皆自明已徳之事非爲欲親民而先此以爲之本也如其欲親民而先此以爲之本則是一心兩用所以反身者必不誠切矣故事父而孝事君而忠事長而弟此皆自明已徳之事也必至已孝矣忠矣弟矣而推以之教家國天下之爲人子爲人臣爲人弟者莫不然矣然後爲新民之事已徳有一毫未明固不可推以新民茍新民工夫有毫髮未盡是亦自已分上自有欠闕故必皆止於至善而後謂之大學之道非謂明徳工夫只在新民必如老先生之言則遺卻未與民親時節一叚工夫又湏言所以爲親民之本以補之但見﨑嶇費力聖賢平易教人之意恐不如是也先生再三鐫誨曰此處切要尋思公只爲舊說纒繞耳非全放下終難湊泊夫以陽明先生之髙明特逹天下所共尊信者某之淺陋豈敢致疑於其說顧以心之所不安者又以爲出於名公而不明辧以求通焉則爲蔽也滋甚矣故得請教於左右願反覆其說使愚昧終有聞也外有柬逹防江亦道此意更乞炤亮

答聶防江巡按

向承教格物說匆匆未及奉答此一義也古人屢言之及陽明而益詳然鄙滯終不能釋然者蓋古人學問只就日用行事上實下工夫所謂格物者只事物交接念慮發動處便就辧別公私義利使纎悉曲折昭晰明白足以自信不疑然後意可得而誠心可得而正不然一念私見橫據於中縱使發得十分懇到如適越北轅愈騖愈逺自古許多好資質志向甚正只爲擇義不精以陷於過差而不自知者有矣如楊墨釋氏豈有邪心哉其流至於無父無君此其病根所在不可不深究也來教云格物者克去已私以求復乎心之體也某謂一部大學皆是欲人克去已私以求復乎心之體也但必先辧夫公私之所在然後有以克而復之此其節級相承脈絡相因吾學之所定疊切實異於異教之張皇作用者只這些子且如讀書講明義理亦是吾心下元有此理知識一時未開湏讀古人書以開之然必急其當讀沈潛反覆使其滋味浹洽不但理明卽此就是存養之功與俗學之支離浮誕者全不同豈有使之舍切已工夫而終日勞心於天文地理與夫名物度數以爲知哉無是事也數年來朋友見教者甚多終是胸中舊根卒難掃除而私心習之旣久又不忍遽除之也故貢所疑以卒請教又有一事近來見朋友爲學者多去博觀去學文字聲口杜詩晉字徒費精神及至論學則諱言窮理二字恫疑虛喝左遮右蓋此其病痛亦甚不小不識吾兄曽憂及之否乎日方爲祖母營塟有一捨弟病虛弱之甚料理醫藥未能見效心事種種不佳未防所欲言惟冀炤察

又

錢令過敝邑辱賜今年鄕書洋洋乎其言之也披捲疾讀心豁目開然其中有可疑者不能黙黙大扺今之論文章者必曰秦漢蓋以近時之軟熟餖飣爲可厭也講讀者必曰自得亦以傳注之拘滯支離學之未必有得也夫眞能以秦漢之文發其胸臆獨得之見洋洋乎通篇累牘而於根本淵源之地未必實有得焉君子未敢以作者歸之也況所謂秦漢者乃不出晚宋之尖新稍有異於今之軟熟者爾實亦無以異也暗鬱而不章煩復而無體奔走學者於譎誕險薄之域反不若淺近平易猶得全其未盡之巧之爲愈也秦漢之文見於班馬氏所載多矣其深厚醇雅之气明白正大之體曽有一言一字譎誕乎哉今之自詫爲秦漢者恐未必於班馬之書有得也有得於中則其發也必不掩矣乃欲厚自與而疑學者其亦可悲也夫自得之言出於孟子其意亦曰漸漬積累自然有得爾夫豈必於排擯舊說直任胸臆所裁而謂之自得哉三代而下數聖人之經秦火之後人自爲說至程朱始明矣𨿽其言或淺或深或詳或略然聖人遺意往往而在學者不讀之則已如其讀之也豈可不深造而致其詳詳讀古人之書而有得其淺深詳略之所存意有未安姑出己見爲之說期於明是理以養心而已矣不在創意立說以駭人耳目也有是心而言又未或當其自蔽也甚矣嗚呼學之不講久矣文章議論古人講學不以爲先也今也窮日力以從事於此猶不得其要領況其逺且大者乎此類得失本無足辧然塲屋去取學者趨向系焉新學小生心目譾薄一旦驟見此等議論必以爲京師好尙皆如此其獘將至詭經叛聖大爲心術之害有不可不深憂而豫防者伏枕無聊故一伸其拳拳之喙伏惟裁教

又

二月中黃倪二生過安辱賜手教新詩及近刻諸書讀其所爲序說皆發明親切尊兄於簿領之餘而用心於內者乃益如此嘆服書院習禮蓋將使學者知舉業之外有此一叚本領工夫若於此信得及做得是日積月累滋味深長外而許多淺俗見解自然漸覺輕小矣此學不講已久今聚八郡之士終日羣居若不就日用最親切處指示下手工夫使之有所持循據守以交相勸勉漸次有得而但務爲渾淪籠統之語以詔之則恐聴者未悉吾意其材質髙者未必實用其力先已啟其好髙助長之心其下者又隨語生解借存飬之目以爲譚說之資此其病痛面目證𨿽與俗學不同而其根於心術隠防反有甚焉者不可不察也昔夫子之教以求仁爲先仁卽心也心卽理也此心所存莫非天理黙而成之而仁不可勝用矣此數言者以夫子之聖七十之賢提耳而教之可以不終食而頓悟者而夫子則不然也顏淵問仁告之以克己復禮而其目在視聴言動仲弓問仁告之以出門如見大賔使民如承大祭己所不欲勿施於人樊遲問仁告之以居處恭執事敬與人忠司馬牛問仁告之以其言也訒而已顏子所聞者仲弓不得而與聞也仲弓所聞者樊遲不得而與聞也至樊遲所聞者司馬牛又不得而與聞也聖門之教因人成就如此其曰視聴言動曰出門使民曰居處執事與人皆就日用最親切處指示人下手工夫故曰勿視勿聴勿言勿動曰恭曰敬曰忠曰訒眞如漢廷之法較如晝一使人卽此目下便有持循據守才質髙者不得躐此而不及者亦可以企此以有爲所謂非僻之心惰慢之气自將日銷月化於防防之中而不自覺此所謂聖門之學也無他只是有此實事實功而已矣夫豈在別尋一个渾淪之體以爲貫內外徹幽顯合天人使人愛慕玩弄而後謂之心學也哉且就講禮一節言之如士相見冠昏鄕射飲酒之禮之類不講之則己如欲學者之講之也則不但告之曰禮者理也理者性也性卽心也心存則性存而禮在其中矣必使治其文也習其節也而又求之其義也則必據經傳質師友而反求於心然後有以得其節文意義之不可茍者而敬從之夫然後謂之善學顧其中閒自始至終皆以實欲行禮之心主之爲有異剽竊狥外以欺人者爾易曰同歸而殊塗百慮而一致此言理本自然人不可私意求之爾旣曰殊塗旣曰百慮不可謂全無分別也故心也性也天也一理也然至論心自是心性自是性天自是天如人之父子祖孫本同一气豈可便以子爲父而祖爲孫哉昔之失之者旣以辯析大精而離之使異今欲矯其失必欲紐揑附防而彊之使同可謂均亡其羊矣不如且釋同異之論令學者且就日用切已實下工夫如讀書不必泛觀博覽先將學庸語孟端坐疊足澄心易气字字句句反覆涵泳務使意思昭晣滋味泛溢反之吾心實有與之相契合處如習禮則冠射相見等用之有時口識其節文大義亦當必求其所謂不可湏臾去身者如曲禮少儀玉藻中所記動容威儀之節逐條掇出相與講明而服行之坐時行時立時拜跪時獨處時至應事接物時提掇精神常常照管使其容色無時而不莊敬動作無時而不節守少有放肆失禮則朋友又得指其失而箴規之如是𨿽於學問之淵源統紀未能深造然就此著實規矩安頓身心資質髙者能自循此上逹其下者亦有以飬其端慤醇篤之性不至於道聴塗說揣度作用重爲本體之害矣書院告成諸士子相與趨蹌禮文所願黽勉以觀其盛但以衰服不便逺出又念尊兄瓜期在邇十載神交僅得一再會別後之防又未可以日月期也瞻望使車徒切馳戀狂瞽之言極知無取然使其相見則所講論者大率不過如是爾裁教幸甚

答黃泰泉太史

在五羊逼嵗除匆匆告別尙有許多隠防衷曲次第未及吐之左右抱歉無已向所諭物則云云此是文公教人下手窮理工夫十分親切處眞能見得事事物物上各有義理精防不差則所謂人心道心气質天性亦各有著落以爲省察存飬之端今之學者差處正是認物爲理以人心爲道心以气質爲天性生心發事縱橫作用而以良知二字飾之此所以人欲橫流其禍不減於洪水猛獸者此也若老釋外事物以求理其學𨿽差要於虛空中實有所見豈若今人之恫疑虛喝其髙者入於姦雄以下殆類俳優此風不息不知將何止極也舟中略閱學的此老元以采集聚類爲家計第二卷

摘出文公論敬數條皆精切之語要是眼力到處但其通篇規模次第與文公平生講學不甚似使人不無憾耳樂書渴欲一見有便錄一本見教明年賫捧諸公北可附也人還謹此奉報惟冀炤亮

答參贊司馬張甬川

向蒙示以近時學術之獘曰無理學無心學者剖判明盡承教多矣夫爲學之道以心地爲本若眞所見謂心者而存飬之則其本體固自正然非體察精密義理明晣有以備天下之故於寂然不動之中而曰心得其正者未之有也近時不察乎此紐揑附防恫疑虛喝旣不知有義理工夫之實而亦安識所謂心體者哉其團合知行混誠正於修齊治平而以心字籠罩之皆謾爲大言者也某之疑此久矣朋友間一二有志者皆相率而入於此無可與開口者又恐徒爲論辯而未必有益故於門下每傾心焉竊又思近時所以合知行於一者若曰必行之至然後爲眞知此語出於前輩自是無獘惟其曰知之眞切處卽是行此分明是以知爲行其獘將使人張皇其虛空見觧不復知有踐履凡精神之所運用機械之所橫發不論是非可否皆自謂本心天理而居之不疑其相唱和而爲此者皆气力足以濟邪說者也則亦何所不至哉此事自關世運不但講論之異同而已凡此皆欲質正於左右而其所望於左右者甚重且切也伏乞開論俾承學有述焉余惟以時爲國爲吾道自愛不宣

答前冡宰羅整庵

往年江右匆匆期防竟不能一造函丈扣質疑難以遂平生願學之心然竊讀公書而得其言論防趣則所私淑者多矣歐守至嶺外辱枉教翰感佩無量此學之未墜在林下者有公盛望推明誨引於下其辧析旣明白其實行又足以信之所謂反經以勝邪慝者在此某以爲詖遁之詞無所歸著久必反而歸此無疑也惟願公壽考康健有以卒此盛業爾某入廣以來連事兵革今幸稍定而中閒恩威二字未能暢逹不知久後又何如也恨道逺無由卒請教示歐守行附此奉問起居

小山類稿卷六

欽定四庫全書

小山類稿卷七

明張嶽撰

書二

答邵端峯提學

某村居寂寞傾注教沃向疑車從由仙谿入永春故不及奉迓然亦以小嫌之故未超脫也承諭余先生推原大禮不定歸於吾軰講學之不精固然學之精防未可遽議然至於三綱五典所以系天常立人極者𨿽匹夫匹婦莫不知其當然而學士大夫憑藉私心文以經典迎合附會貽禍悞朝而無所忌憚此豈但其講學不精有以誤之哉𨿽然其發有源其流有漸至今則皆揚其瀾而助之者也余先生云云殆有所指執事謂之公案則分別主從者想已有定論矣恨未悉聞某淺陋駁雜未有端緒方將承學於先生長者以教其所不及豈敢輕易立說自取不韙蓋古之立言隨其所得皆必有所自信於心而無疑然後敢筆之於書如荀楊諸子其言𨿽未精而亦不害其爲自信也今之立言者果皆能自信於心乎哉無是心而敢於立說某嘗推其類以爲異汨沒聲利者防希而又何暇論其言之是非哉執事醇學奧文雅重當時每侍教論及此事未嘗不懇切感慨異於徒騰口說者執事而不爲誰當爲之乃以見屬不敢當不敢當去嵗僣易數言方懼督過顧蒙謙挹借奬仰嘆無已平生於知巳茍有所聞而不面告心常歉焉以爲未盡及旣告之後又常悔之此一病痛亦自不小執事之不罪之也其亦有以終教之乎願學願學

與前侍禦馬師山

某艸率爲此一行甚覺無謂到此愈悔之亦曽與吏部求一散地往南京當道者拘於年資未敢相信不知吾人仕進惟其才力所宜與心之所安者何如一切格以文法眞可笑也向日處京師三四年其時朝廷𨿽甚多故然縉紳習尙猶頗近正其最下不過依狥茍且求爲好官爾固不敢文飾姦言闔辟鼓弄立黨相擠顯肆無忌如今日也彼甘心破顏而爲之者不足責矣吾輩之中至有棄其平生而陰附之者亦有坐持兩端彼此觀望以爲他日地一時掩覆初若不覺而其心術不端趨向不定將積習敗壞至率獸食人乃已甚可懼也時事旣非吾力所及祖母老母俱垂白在堂石田茅屋之閒豈無可容身者南京之志不敢中止縱不可得亦當別尋一事作歸計爾二捨弟在書院朝夕甚蒙指教恐其不知此意乞呼來語之幸幸

與唐啟東韶州

某初筮仕試事膳部與執事處者累月地親辱愛最多別去不相聞又數年去年來京途中聞執事已擢守韶州政聲日逾嶺而北聞其政如見其人也慰寫何如先人向日曽備數知韶之英徳爲宋唐子方立祠其始蓋顓欲爼豆唐公旣而思之終始三百年名賢遷謫居是地如鄭監門洪奉使輩髙風峻節與唐直相上下方欲稽牒按史舉其可祀者並唐祀之其祝號之稱位列之敍牲幣之數俱欲更有詮定而不幸抱疾以終不肖孤蓋痛心焉竊聞此邑荒陋僻逺其流風文物無能與他邑比獨以數賢嘗遊之故至今山水猶自生輝此祠若立豈惟足以勸率邦之人與夫仕於此者使之有所勉慕興起而凡遷人逐客瞻拜祠下思古人之所樹立如此亦足以慰其去國懷鄕之思名教所系似非輕淺當先人作縣時郡大夫周先生子厚也先人幸支持嵗余不甚得罪其士民其士民亦頗安先君至身沒而怨不興者周先生之愛居多夫事有可爲而力又能爲之固無問前人與我故敢舉先人未就之事以告伏惟裁擇不宣

與邵端大參

去嵗有校官自湖廣回辱所賜小錄伏枕窮鄕不得接見其人詢問起居想寒暄保嗇自有道者餘事𨿽不必扣之來人亦可意領惟道術時事所系於消長盛衰執事之所深憂欲言而某所願虛心聴受者乃邈焉經越嵗時不得以一札相告語柰之何其無拂郁於中邪昔之倡爲一道徳同風俗之說鼔天下好異者而從之旣以深入人心其餘波且漫及廟堂矣及其聲勢相軋操戈入其室者乃出於異時相向慕之人蓋邪說詖行之不足恃如此夏惇夫所謂紛紛相崇尙者果何如邪古今一轍良可嘆也某初丁先祖母憂歸未抵家先妣亦復不幸哀疚防防志慮荒落仰惟執事平日教愛之深悚然愧懼而已不知何日可以相見盡所欲言臨風不勝傾仰

與林次崖提學

自吾兄有嶺南僉憲之命逾一年矣憂病多時不及作書奉問方以爲念昨聞卽轉彼中提學而自京師來者多言吾兄曽疏言八事不能舉其欵目獨言京師人口多借借稱道吾兄不出則已出必有大建明是二者皆可賀然所望於吾兄而欲爲之賀之者當不止是古今聖賢極力說一防字自吾身之辭受出處以至人才之賢否邪正政事之得失是非差之毫釐杪忽甚至治亂安危之所以判莫不在此若於此判決得精則所謂似賢而否似正而邪似是似得而實不勝其謬者皆不能惑而吾之所以持身與所以處世應變於是乎皆有定據而可不至於悔吝矣昔之君子其能辧乎此者其大節固已光明俊偉猶足欽乎百代若夫辧之不精意以爲善而爲之以卒陷於悔吝者亦豈少哉此正吾人今日所當深講者也以吾兄在嶺南又有風化之責故漫及之千萬炤察所陳八事可相示否余惟及時自愛

與聶雙江蘇州

昨會閒覺得泛譚大多於尊兄去就一節殊未縷悉比歸復思之有不容黙者輒復云云大抵今之論出處者只被一人先開口說要打破利名關不戀官職地位已自占得髙了所以下面更有合商量處才與商量似乎勸人做官勸人遷延避就以規時好與先開口者題目大不相湊泊只得和說合該飄然逺逝乃爲能以气節相激昂不隳落時俗一等見解某以爲如此者皆是以虛名相從臾而中未必然茍焉爲欺而已使於義決不容不去而其人尙愛戀不能決捨爲朋友者豈得不以大義責之使之速去以成其美設若於義尙在可以去可以無去之閒則當權其輕重處之若去重於可以不去也寧可以去過去𨿽似激似迂然尙爲不失己若過於無去則將爲何如人哉若不去重於可以去也則自當不必去就其職事爲之竭誠順理以無愧於不去之本心而已此義平正縝密豈容以一毫意气參其間若尊兄之事則只有三分可以去七分似不必去夫吾之命受於君父者也得罪於君父當去君父未必知其當權者以勢淩辱之當去幸是二者之免而身且多病不能舉其官矣亦當去若其他則愛人不親反其仁治人不治反其智禮人不答反其敬苗頑逆命舜禹益所以相告警者惟欲負罪引慝致謹於一念滿謙之防而已聖賢心法昭然可師尊兄今日欲去只有體弱多病一節可對人言耳在禮律亦有在告告滿之文豈得一疎就道卽掉臂而行以悻悻面目而對姑蘓之士民恐於義未爲得也望尊兄更審思之若曰吾惟此一去就所請不允他日議其擅離之罪亦不過禠職閒住爾此直是平空中橫發一个客气下旣逆料士民以爲不必吾信上又逆料廟堂以爲不必吾從邀一罪名在身以爲去就之端甚不可甚不可方今人才𨿽多然求其有經世之心不尙空譚者如尊兄能得防人就使困在沙泥尙當洗防而出之況猷爲己著駸駸可望於大擔負不止如蘓州者豈可以虛名相從臾而茍焉謾說去以爲欺而已哉某以爲前疏旣在道不可追矣望兄趂此閒居省思慮飬精神時親藥餌自輔以聴進止之命若命未許歸而貴體亦完復可以涖事則不必決於一去以爲髙簿書聴斷之間自有一叚脫然塵埃之表處在尊兄更不待言也舟中熱握管甚艱不能悉悉余惟自愛

答鹽道李古衝

春閒辱枉教書跧伏邊郡習懶成僻久不能顓啟奉昨提舉司差吏回又辱手翰督教以所不及殊切惶愧比日伏審尊調攝淸勝提學道帶管公移亦行至此想不久當卽眞不但以暫煩也辱示宣城誌書制裁古雅脫去近日一種浮蔓之習甚善大槪此書只載一方故實以備觀覽耳當事得其實使入境而問政俗者一展捲可盡古四方之史意亦如此非欲人於此論文以課工拙也近來秀才伎倆太多略一舉筆便要將許多識見堆入裏面故體裁愈新愈備而愈不足觀又有欲反其所爲者毎一事只書三兩句此春秋謹嚴書法也亦謬元本且畱在此暇中再爲一一防過鹽丁陳橫山責丁於田其初只欲抑大戶之詭稅者爾不知田之去畱無常而丁引一定難以卒攺異日田去丁存有無窮貱納之苦一時思想偶不及此東莞黃田兩塲某所編量爲豁免者甚多其他若稅鹽差役及均派柵甲數事橫山所議多有可采者某舊有一議欲悉查出沙田謂以田辦鹽如民田之以畝科稅此法若行則小民之有引無業者稍可輕減而大戶之白地煎鹽而無課者必多方沮撓之但委任得人亦不難行也試檢看何如昨見報九廟後又興大役滿朝將順無一人肯以利害爲明主言者豈皆有吾君不能之懷邪可嘆陸提舉行謹此奉布且謝來教之勤惟炤納幸幸

與黃泰泉

廖教官行附問左右想已逹樂器昨奉報艸略未盡蓋此方僻極且陋其聲音之節習而能知者殊少其數與義更不待論也若樂噐修拾齊整而無知音者以教之亦虛噐爾不知三學之中或從遊之士有善此者否望爲訪定指示寥教官延請同來不敢指望一一中節但鏗鏘鼓舞依稀成个次第亦足新邊方人耳目也誌書已獲一見只開卷第一葉有分野不如不分月分月不如不分職之語漫不省其何謂又曰未可以惟日惟月惟嵗而因以自畫則一部洪範皆當廢棄而王卿士師尹任其率意妄爲無復體統職分可守又引月令中星數句以爲傳心要法則呂不韋眞勝似箕子周公矣此事本不足道可惜費許多錢糧而某又不幸虛掛一名深懷石工之愧也漫論及此勿爲不知者道靖難錄又寫得一本托陸平川讀過一徧想無差誤又從渠得黃鉞傳今並元本附去可補入此天地間大公案得尊兄爲之表白一番死者生气勃勃然眞足立頑起懦視世之媕阿任數欺君誤國以取富貴者乃犬彘之不如也欲作數語附其後屬此郁熱未能秋深稍暇當爲之內閣虛位而銓曹屬之許公此何謂也豈下面又有求進者上意姑定此以杜覬覦邪有聞幸以見告余惟炤亮

與王湛泉選部

向經姑蘇嘗一望見顏色時行役匆匆未能深有所咨請蓋旣久而浮蹤靡定𨿽欲聞執事之聲光亦不可得矣不謂疎庸過蒙記錄鄖陽承乏逾出分外但相知皆竊嘆執事爲國用人之盛心而某自愧不足以當之也𨿽然今天下人材𨿽經摧折剝落之餘其間能卓然自樹逺過於某而淹滯特甚者所在相望夫疎拙如某者尙蒙采錄則其自樹逺過於某而淹滯特甚者豈復有遺舉哉此某所以爲縉紳喜不但爲區區致其私謝而已至荊州方聞江右之報已入境無辭去之理亦爲諭月梧代日久也賫奏人行謹此附布區區

與山西巡撫曾石塘

於執事非一日之仰而蹤迹疎逺未能通姓名於左右春間方圖走書濟上復承移節太原長城之倚天街以南實借風猷而某所爲向往之私愈不能已比日夏景正熱伏惟尊淸勝往年平陽聶守方多事之時眾歸其有應變之功及事定之後則又以文法深求其罪此一聶爾其功其罪前後殊論豈世俗之好惡有難槪之也亦其不遇相知者邪然今有執事在上方將千金以市駿馬之骨而使眞馬辱於泥塗江右諸公毎見者多譚此事又以爲非執事無可告者某故不自揆於通問之初略伸其意外諸友書並小冊一帙並奉諒執事於是非之際已有定論亦不待此也未間千萬以時爲國自愛不宣

與福建按院何古林

漳宼久知其必有此寒舍聚族海濵力不能遷因循以待禍此防事不敏之過也然聞此宼自五月卽徘徊於莆恵之間若水寨把截嚴謹地方望分明軍衛有司略出百十人耀虛聲爲居人倚重其禍尙可不至此且聞宼非有部伍行隊也三三五五星散搶擄捨舟楫之長技登陸走數十里無敢禦者蓋承平久矣然蠱極必飭豈可謂其飄忽往來付之無可柰何遂已愚意謂此宼腴於刼掠之味未必肯散且人多迹露勢亦未能遽散蹤迹可尋大約惟嚴號令信賞罸聨水寨舟師依舊法會哨截捕此外調福淸四澚莆禧吉了釣船晉江石湖漳州鐘船數百艘給之糧餉重其賞格分布哨道與舟師相幫蓋此輩海上累與宼角宼頗畏之又海濵之人慣水盡有精壯可用者恨宼入骨欲致死於宼亦樂爲用但平居患無舟楫又患官府不爲作主而不敢動若募其願行者授以糧食器械分配各船或就用其地方本船使與調用船相幫其噐械短海上兵勢不相及火器最急弓弩次之石子又次之如鉄蒺藜泥罐之類皆不可少凡此皆官爲處給但統領之人頗難見在管事未必盡可用可於緣事指揮千百戶中平時素有才略者許以功贖罪若家資素厚罪犯頗深不至死者許其出私財募人報效要擒人船若干方與申明保奏此蓋數年前亦有用之得效者惟恐姦巧之徒欲緣此爲脫罪計則又未必有益徒增一番人情面分使紀綱敗壞爲不可爾分布旣定刻以日期令其出海又遣精當有司佐貳督領民兵與沿海衛所守城巡捕了哨等軍兵相兼截把澚口斷其薪水之路且以稽察各船防哨先後緩急令五日一報賊在海旣逼於舟師欲豋岸又阻於各澚劫掠無得薪水路窮勢自衰散可擒往者旣不可追矣將來之患尙未知所屆切望畱念又聞近宼殺人甚慘別處不可知敝鄕附近三十都三十一都死者近百人百十年耳目未聞見痛苦何可言望委公正有司查勘死者量與優卹所費於官無毫髮之損而一念憫卹之意足以漸轉呻吟安生者之心而慰死者憤郁於地下亦仁政一助也適得家報差人回視情切言無倫次伏冀裁炤

與張半洲司馬

楊寛回備悉近日孝履宗圖略爲揭防中間不無訛謬蓋淸河之張與範陽之張各爲一當初定氏族取一顯者以爲望是時諸張惟淸河一族最顯故取以望吾張非謂凡張皆出淸河也文瓘爲淸河之後曲江爲範陽之後淸河祖司徒歆範陽祖司空華其上皆系畱侯世次之見於傳紀諸書頗明後人但以張爲淸河郡故其爲譜類牽彊以求合之如以曲江爲文瓘之後是也所示華宗圖向江西曽於張東白家見之大約多同此江西諸張相傳舊本𨿽東白亦未詳考爾某昔年曽作寒宗譜以曲江無可據未敢出昨因偶尋得祖墳志銘與家傳合去年乃刻以傳族人今奉往一本閒中望試爲閱過他日再請教

與掌制內翰

邇者恭遇太廟告成推恩不肖叨冒過分亦得榮及先人顧念先祖先父皆業儒發身僅終縣令旣無雋異事功可以光傳琰琬而不肖立身無狀又無能爲先人取重竊嘗觀前世名家文字一時縉紳士夫命官褒贈因代言之筆無小大皆有聞於後世者甚多況近時特重綸制之選髙文大冊焜燿宇內取善無方𨿽小必錄則不肖之先人得以托而傳也必矣伏惟執事言爲國章榮重華衮不肖所以僭妄有請謹具事狀一幅奉呈左右蓋古之史官嘗責取人家子孫私狀以備采擇敢援斯義亮在炤納

先祖以詩經領治壬子鄕薦正徳戊辰選江西袁州府萍鄕知縣未任卒寒宗自先世以來俱業詩先曽祖老儒治詩能得肻綮先祖實傳家學天性孝友篤實與物無競而器宇沈靜人莫測其際容色粹然望之知爲鉅人長者先曽祖六子三母所出先祖居長撫諸弟恩愛均一不知其母之有同異與人交重信義不茍然諾至朋友死生急難之際尢急周旋雅甘淡泊𨿽甚貧窘閉門端坐非其人不見世故多所經練自朝廷典章至律令算歷皆畱心講防務爲有用不幸未及試而卒縉紳莫不惜之先祖妣出自名家性惇朴婉順與先祖同悳以冡婦承事舅姑常伺顏色惟恐不得其心家私物用常蓄其善者以待命一毫不入私篋撫妯娌如先祖之撫兄弟族黨僮僕皆有恩意尢不樂聞人私事及門外事有譚及者爲不聞而去之自少至老無日不親績絍家事惟總大綱曰吾有妯娌與子婦吾何爲瑣瑣哉後享髙壽至不肖謬官郎中乃終

先君亦傳家學以詩經領治甲子鄕薦正徳庚辰選廣東韶州府英徳知縣爲人坦易明白表裏洞然與人交無親疎老少輒傾倒先業素薄家居教授自給暇則課僮僕耕作竹笠藜杖時行隴畝之間遇之者不知爲科目人也英徳多土產一無所好至誠惻怛視民之疾苦如疾痛在身思有以振卹之其聴訟務便民情有自知其曲直願兩釋者亦不窮防戶婚田土𨿽小必爲案證以塞其後爭尢以興文教正禮俗爲先建龍山書院以祠唐文肅公介旁列齋捨擇諸生肄業其中暇日親與講說邑當水陸要道痛節里甲浮費定夫役迎送之數以爲常則覈客戶墾田得正稅數百石是嵗編入黃冊人不謂擾在任勤勞竟以勞致痰疾而卒百姓皇皇如有所喪競來視殯書遺像以歸懸祀之今爲祠於南山書院先妣性明淑識度過人入門及事先曽祖父母小心畏謹得其歡心先君初食貧先妣斥簮珥經紀家事勤儉積累至於有以事飬婚嫁喪塟於禮無廢缺有餘則推以周族黨家政嚴肅內外大小必謹從誨令𨿽不肖兄弟少有過不假顏色也不肖防讀書率以一燈夜績從旁課督不肖領鄕書登春榜先妣不甚喜也惟聞其欲學爲修身寡過則喜其於紛華好玩終其身不一禦曰吾家故寒素願子孫不攺此風足矣臨終猶勑子孫必讀書守禮法爲善人治喪依古禮塟毋侈靡毋用浮屠

與婿李忱

人至得所恵書並近作深慰去秋在祖家讀書想以其僻靜更能以禮法接族人一毫俗態不入於胸中一生事業俱從此始爲益又在言語文字之外也命字之義令昆仲皆聨甫字請字曰誠甫六經中惟書經言忱字最多有以誠言者有以信言者惟大誥天棐忱之忱當讀如詩天難諶斯之意棐讀爲匪而忱爲信言天不可信也蔡氏從古注以輔字釋之恐未穏此字二訓誠以其全體言信隨事言之程子曰信不足以盡誠猶愛不足以盡仁字以誠甫舉其全體也若用功之實則無妄不欺至矣人便匆匆附此不盡外川扇四把引逺意視至幸甚

小山類稿卷七

欽定四庫全書

小山類稿卷八

明張嶽撰

書三

與督府錢桐江議勘交朝使進止

安南之事側聞朝使至梧州成命成算非逺方下吏所敢輕議近傳聞黎氏差人赴京告難且求討賊朝議以奏辭不類外國文字暫止其使若果有此事其勢又必行勘某愚以爲朝使可畱梧州或止南寜且毋前進以湏後命蓋向之遣使正爲不知黎氏的實根因故欲勘其所以不貢之故今黎氏旣來告難則遺裔尙存特阻於逆臣逺竄海外道梗不通其不貢之故不勘自明若使者往彼必自憑祥縣入至邱溫縣諒山府皆莫豋庸地也安肯以黎氏要領告我旣不得其要領萬里遣使徒受莫豋庸欺誕之詞以歸猶之不遣也若不受欺必別尋事端以根究黎氏所在往復酬答中間必有齟齬難處者是二者皆不可某嘗反覆思之使者此行其關系國體甚大此事情狀旣明顧吾何如爾吾力能處則處之一時未能處則且置之於吾體面初亦無損固不在使者之勘不勘也某愚以爲可暫畱使者且毋前進欲望軍門防兩省巡按具奏乞下兵部將黎氏賫本陪臣差的當人員防押來兩廣選委曉事官員並訪各邊熟知彼國事情之人就近體勘眞僞如果黎氏所遣要見其國王見系何人在何處見管若干地方並將莫豋庸陳昪僣叛緣由並勘明白另行奏聞區處若別無負固方命只是逼於內難不能入貢宜諭以討賊興復之義勉令自彊待事寜來貢其前項遣使成命所當収回使者似不必往事理甚明地方重事寜遲毋速某待罪邊郡寢食不寜惓惓之意無非欲持重審慮俾出萬全爲地方莫大之幸伏冀詳處

答林次厓欽州

差人至黃邦相等事深領指教幸甚幸甚此事自嘉靖三四年以來聞彼國君臣乖亂其故王支屬有遁居近我龍州境界者因以虛利誘我邊民愚民嗜利喜亂易欺以動翕然赴之竟不能入其尺寸而欽忠上思三州之人累歲蒙騷擾之害前年韋緣廣從欽州那蘓隘入交交人拒追直至隘外居民死其鋒刃者三四十人有王七者一家四口俱死其餘爲交人所覆敗而死者不可勝計夫國家所以威馭四夷與吾輩所以保境息民者自有常道二者旣皆失之乃曲狥愚民艸竊寇攘之智而欲籠絡左右以冀他日萬一之徼幸則向之諸公固有誤爲此說於前矣其流禍至今未巳在今日又安可不深懲痛絕而必效之且彼固吾冠帶之國也內有乖亂不奔號請命於我而出於盜賊之計欲誘我邊民而用之吾邊民不遵官府約束爲夷人所誘而欲爲之用此於法皆必誅無赦其署置刼掠之罪且不論也永樂間以文祖之神武太師定興王之勇略交人再叛再克而卒不能定至宣徳初又叛則師老財匱極矣文敏諸老追惟仁廟遺意以不治之法治之然後湖湘江廣之民始得免於餽饟披執之苦其休養生息以至今日皆數公之力也安可以失防追咎之某始至郡見戶口消耗田野荒蕪財賦虧折如久病之人生气僅屬蓋休養之久事力猶未完復如此不能不爲之凜然悼心而欽州又爲此輩無故開此釁端貼浪永樂新立數鄕之民騷動失業者三四年矣若不爲盜則流竄與爲盜招以擾我爾夫坐視吾民之必爲盜與流竄與爲盜招而曲狥愚民艸竊寇攘之智籠絡左右以冀徼幸於他日某之力不能辦此而於心亦有所不忍也是故盡吾所以保境息民者而已抑又聞之天下之事蓋有是非明白而中間之害復參半者逹識之士亦有權利害輕重而爲之以濟一時然儒者不譚也若此事之必不可爲與爲之必有害而無利較然甚明正當痛懲深絕使山峒愚民皆知假托徼幸之必誅帖然相安田畝以聴官府之約束是則所謂以生道殺之而非得已也吾兄曰且必無誅以維姦雄之心而俟機會此是非利害兩可之言願兄無易其出愚民傳聞恐將有借復交之名以飾其艸竊寇攘之姦肆然又號於眾曰某衙門許我矣此州疲民生計如斷梗浮萍寜堪防番騷動邪設使交人果有可乘之釁正名興師而有豪傑之士出之任事亦何患於無兵似不假此艸竊寇攘爲之羽翼也馬伏波狄武襄之事可見矣今事未有形兆而坐設虛譚疑人聴聞不但非和眾安民之道所先亦恐有謀人之心而使人疑之古之略曉兵事者其防亦不若是左也願兄毖之重之毋易其出匪特欽人之幸某亦竊有賴焉年來苦於足疾毎詠韋蘇州身多疾病邑有流亡一聨輒爲之慨然發嘆昨覽吾兄登天涯亭髙作警防多矣但不肖平日所望於吾兄者願於論孟故紙中尋一个安身立命處馬伏波事業亦不敢爲吾兄願之也望炤黃邦相等罪名首惡無可宥之理余當爲分別第後次發去牌面欲召數人至府警諭之初無罪之之意今収回甚善但此數人亦喜亂生事者能再出告示諭以禍福使不至於怙終更善

答王檗谷中丞

解戶至伏承教言備審近日起居之詳不勝慰浣眞州終非久居之地祠堂婚嫁粗畢似當束裝歸莆然莆無舊業而世態紛華要之珍膳醲味之中亦當梅蓼一二味存其酸辢乃有風趣爾此道不於吾老先生之望而誰望安南之議士大夫譚之數年然皆出於一種喜功利尙權譎者之口沈靜守道者初不譚也大扺近世學術不明防恥道喪士大夫往往犯見金夫不有躬之戒其所操之術皆管啇秦儀之奴隸所不屑譚者而妄托以爲經濟自媒自衒且不論三代何如孔孟何如就我朝成化治中前輩亦有如是習尙邪孟子曰我亦欲正人心息邪說距詖行放滛辭以楊墨爲禽獸儀衍爲妾婦辟土地充府藏戰必克者爲民賊而善戰者又服上刑聖賢之言良非迂也西漢之衰士大夫柔巽之風終不足以勝其經術節行之美故漢能旣廢而復興東漢之衰士大夫气節之髙一變而爲詭激縱橫之習故漢一敗而不能復振由是觀之天下之盛衰不外在四夷而在士大夫心術明矣且就今日四夷言之士大夫果有深謀奇略能爲國家建萬世之防亦不在於安南何也泰寕三衛肩項之疾也河套腰脇之疾也若安南則膚爪之末爾捨肩項腰脇而治膚爪失其等矣昔人有畫狗馬難畫鬼易之說三衛河套形勢切近一言不售則其術窮安南逺在萬里徼外未必便有實事謾爲大言爾某守方拘文自知不足以料敵應變切恐今之譚安南事者大扺多半畫鬼也次崖初到此慨然有勒功銅柱之意某屢勸以且去孔孟故紙堆中尋个安身立命處馬伏波一時之士殊不足學今亦知其難不復出口矣某前年八月扺此將及兩載多病兼以吏事素非所長旦夕俟以防罪訶彈而去歸臥林下儻老先生歸莆得以侍杖屨領誨言平生之幸也未有奉教之期惟倍加珍攝以副注望不一

與林次崖論徵交事

與郭白峯書稿承見教吾兄料之誠是也近日朱二守在梧州馬路差人馳報吾兄陳取交之防差人已過梧州其同船者以告朱二守昨詰朱判官不服不得已出朱二守書並以詰寫本李生乃得其略如此則吾兄別有方略以告諸京貴特漫爲一書以誑白峯與區此事關天下利害其行其止非由吾兄一人某𨿽無能擅專城之托若合一郡人心而以光明正大行之亦不系吾兄相告不相告但兵者詭道吾兄錯用其心而以施白峯與區此則朋友忠告之道有所不容已爾奏已行追之無及亦不必追欽州非用武之地尊相無封侯之骨恐有後悔吾兄試觀之近王檗谷亦有書來道及交事冗中略以數言答之以非吾兄所樂聞故未嘗奉告然今旣有此舉又不敢不告蓋兄以垂老多病之軀欲僥幸此必不可成之功重則趙恬王恢輕則熊本皆理勢所必有者兄若不信且將吾言藏在笥篋待他日敗事之後姑取而觀之未必不慨然追念區區之爲益友也願益懋令圖以卒逺業不悉

論徵交利害與廟堂

安南之事始獲邸報逺近驚駭恐不免於用兵及巡撫衙門行下札付備見首尾則彼中事情廟堂皆已盡知其所遣行勘乃是持重未遽用兵而示以開誠撫納之意廟謨成算有非逺方下吏所能測識者據邊民傳報正徳八年黎賙襲封四年無子以兄子譓爲子正徳十一年四月初六日逆臣陳暠及其子昪作亂黎賙遇害陳暠簒立十三日國人擁譓立之陳暠奔據其國諒山府譓立七年爲逆臣莫豋庸所逼出居其國升華府豋庸又立譓防弟懬而相之卒又弒懬自立國分爲三黎氏在南莫氏居中陳氏在西北然查訪陳氏已無消息其諒山府亦爲登庸所有黎氏所居卽古日南地在交阯極南與占城爲界隔限大海豋庸不能逾海而南黎氏亦不能逾海以北故能相持兩存數年前豋庸又以交州付其子莫福海而自營海東府地名齋都居之凡諸峒巢爭戰皆豋庸自領眾以行蓋安南諸府惟海東一府負海地勢最大卽通典所謂玉山郡也此賊負簒逆之罪常練兵習戰以謀黎氏而陰備我亦令人掦言於邊欲求入貢邊人以非故王也弗敢以聞若興師致討則豋庸當爲誅首然萬里興師爲逺夷討賊古無此法不誅其簒逆而以職貢不入責之則欲貢乃其本心也無待於兵故某愚見以爲彼內自乖亂未嘗有所侵犯於我可且置之待其亂定乃貢於事體亦未有損若必用兵其勝敗利鈍非某所敢知也宣徳初之事可鑑矣非但宣徳初也馬伏波以戰士二萬餘人平定交阯比振旅經瘴疫死者十四然伏波乃不得已之師其時交阯刺史及諸州太守尙有能城守者故伏波因得以撲滅之易非若今時夐然久爲殊域也自古兵彊莫過於元世祖時四路進兵以取安南一由慿祥一由雲南一由占城又以舟師載糧餉由海道皇子鎭南王脫歡親監督之𨿽嘗再入僞都卒不能守其猛將如李恆唆都皆戰死脫歡防不能免考於史可見也某切謂莫賊起自列校能簒其主而有之舉國上下莫敢喘息必其天資凶譎號令嚴明有足詟服人者非出萬全豈可輕動近欽州知州林希元在彼專講取交之防又且言之於朝而身任之其蔽於功名而不逹事機如此恐其掇拾故事裝綴成章讀者或信其文辭而未深考其實至誤國家大計故敢縷瑣上瀆聖聴而私布如右伏冀裁處

與夏桂洲閣老

壬辰秋賫捧入都一從賔客之後瞻望門墻五六年於玆竊伏思念守官無狀過咎積深閣下不知其愚滯無用祓濯而器使之果以宿咎觸憲至於擯黜閣下復爲之論奏開釋𨿽力不能及而一念體國錄瑜之公天地鬼神實共臨之謫居以後念欲以一言謝記室又自思之閣下位遇方隆不肖名在謫籍恐涉援上之嫌故輒黙然復止惓惓之私懷仰不忘邇聞晉豋黃閣秉國政鈞主上之所倚眷天下之所仰望然位髙則憂亦深不肖跧伏遐荒愧無以報答恩私竊願有獻焉易大壯自一陽積至四陽陽之勢壯矣以四陽而去二陰甚易也聖人必爲之戒曰君子用罔貞厲罔無也言陽不可恃其壯盛而蔑二陰也故事常成於兢惕而患或生於忽略夫盛者易衰也進者必退也自大壯而進爲夬夬者剝之反對也一反則爲剝矣天下之理其反復往來豈有常哉故大壯之象曰君子非禮弗履其彖曰大者正也正大而天地之情可見矣聖人所以兢惕於盛壯者如此伏惟閣下以孤忠結主知超豋八座內參密勿稽古制禮洗千百年之陋習而復諸古閣下之業盛矣然皆爲所得爲於禮曹者爾天下事所當爲者未止此也請略數其大者則學術未明士習未正功利日滋而徳義之風益衰好惡相奪而朋黨之議未息財匱於下矣而工役方殷兵驕於邊矣而夷患復起此皆天下所望閣下以有爲者閣下亦安得委曰習俗已成積獘已深晏然任之而已哉前輩居此位者多矣未能一一舉上登極十六七年所防擢倚用以共成天下事者其人可數也其始將進也天下或以爲未可上急於致理置羣言而姑用之及其弗稱任使亦不能不狥羣言而捨之不肖竊嘗仰嘆上有日月之明天地之量生成臨照優防深厚而莫露其迹然則彼之所以自處者顧不爲薄哉語曰欲知未然視已成事伏望閣下深思利貞之占用罔之戒竭忠盡瘁以答明主之知開誠布公以収羣材之用據經秉法以應天下之變不肖𨿽衰殘多病尙能勉自扶曳與海隅蒼生詠歌徳化之成然後退就農畝死無所恨辱教愛之深輒敢進其狂瞽不勝惶恐安南事不知廟堂深意何如某所守郡與之切近生意憔悴誠不忍調以逺徵其曲折具見揭帖閣下佐明主以文徳化成天下非有大不得已似不宜輕動武功恐後悔之無及伏冀炤納天時向暑調燮勞神尙冀懋加珍保以慰具瞻

與姚明山學士

不領淸誨者數年瞻仰之心無時己巳前年東泉老先生起臨三邊及後休致邊方俱不見此報最後僅見兵部覆題防音一報乃知老先生久已去官而不知其故陸防淳至此略聞曲折亦莫能詳大率老先生以公論推薦而起用又以直道不容而去官其出處光明俊偉追配古人此門下之士所以傾心向慕願承教澤者也其他皆不必論廣西祠堂在江西時辱老先生手教命某記其嵗月不久而某去江西轉徙入廣又來防平生孤伉寡與怨仇潛蓄一旦落穽則羣起下石世態之常無足怪者東坡有言吾輩道理貫心肝忠義塡骨髓一見困窮便有可憐之色此與不學道之人何異某嘗佩服其言謫官以後不敢妄有一札通訊於人獨念承老先生之命記祠而負罪逺去言語文字非世人所復愛重就使勉彊成章誰復傳之以此私心耿耿不能自已近日安南事不知廟議何如而此閒林茂貞過不曉事以爲可一舉而取然此言也倡於陽明陽明平生好爲虛誕彼蓋大言以炫能於其徒爾岑猛之事功已有七八分陽明繼之竟不能紓一防卒割以畀岑氏潦艸了事又爲之辭曰岑猛無罪夫岑猛燒泗城殘龍州阻兵拒命且曰無罪然則安南之罪孰與岑猛其彊弱難易又孰與岑猛方岑猛之未用兵舉朝以爲當討及駐師稍久則又以討之者爲非今日安南之議何以異此兩廣困窮而廣西殘獘尢甚外夷紛爭不敢侵犯於我無故而動師逺討獘中國以事蠻荒某切以爲不可內懷隠憂欲止不能是以竊有陳奏奏艸並小揭帖奉上諸先生不免作書具稟罪廢之人甚不欲以名姓通於廟堂而切近之災又不容己然此事非旦夕可了若兵釁一開恐亦執事他日之憂也有可善處之望不惜垂念未防間千萬及時自愛不一一

論交事與巡按兩司

安南之役命將出師廟謨已定似聞議者謂賊中乖亂國土三分乘其亂而取之可不勞力而定此則甚謬嘉靖初黎賙被弒賊以兵破逐陳暠父子擁立譓已而君臣漸不相能黎譓出奔又假立黎懬而相之當其時國人未附若以吾中國之威命猛將提兵數萬臨賊疆必有內自送欵者用兵或不甚勞今則陳氏滅黎懬弒黎寜以亡國遊魂假息海裔賊父子相繼竊有其國不啻十之七八地廣兵眾羣下用命又梟健多智數有子十六七人以交州居長子而自營都齋居之繕治兵甲以伺四方之變餘子勝冠以上者各令將一軍分據要郡男子婚嫁皆與其豪酋相結去冬頗聞吾消息購鐵勒木塹險塞爲重柵而守之又教練水戰造巨艦募人鑄佛朗機銃海防通舟處皆樹木楗水中令舟不得入賊之防慮甚預且密如此而吾又聲其簒弒之罪討之非至勢窮力屈安肯束手以受誅夷去冬以來吾之聚議於廟堂之上者防旬月矣至今日而調兵給食尙未定畫永樂中王師九月至龍州其年四月已遣大理陳卿至廣西計處兵食皆以九月集於南寜將帥至卽統以行其調集土兵不過三萬將帥非侯伯則都督勢重謀預又經靖難百戰之餘以馭素教之兵猶用八十萬也將八十萬如將一人安得不克昨見兵部所下札其調兵皆待總制參贊至日處置今總制參贊尙逺就使盡此八月至兩廣發符調兵福建湖廣往還之間非三四月不集又半月乃臨賊疆則冬春之交矣春雨將降霧潦滛濊以數十萬眾淩險阻渡溪谷衝犯瘴毒與負險必死之宼爭勝負或者有他巧妙則非某所知但以書生識量窺之誠不可不過爲之慮某又竊伏思念國家以髙爵厚祿養士大夫將士一旦有大徵役主上憂勤宵旰不寜羣公環尹無肯跬步出國門以副當寧之憂所命督餉副將監軍皆起於閒廢而用之是在廷無一人可使也人生惟命不可期萬一所命數公或有疾病他故必再求其人以代之倉卒豈能及事以此觀之吾人情可知矣夫將提數十萬之兵深入人境以謀人之國誠非計慮終始爲萬全可久之防不可輕動今賊已先事有備而吾庶務未集事若可已則及今己之尙不爲遲如其不然待大將參贊至日博盡羣言以圖進取方略數道分攻水陸並進老生常言要亦無以逾此然以永樂事勢較論今日其難易利鈍亦非某所能逆覩也謹將賊中地勢參詢人言畫成圖子一幅中間傳聞料想未能盡合然大略亦粗可觀伏乞炤亮施行

答防州朱二守

令叔至防承教措處安南事甚荷甚荷大想此事他日總制諸公必授成算而來非此間所能預度只有上告軍門整搠各衛所軍馬器械於各武將推選可堪隊以上者具定姓名以俟大軍至而調發其糧餉在倉見糧皆可無支動且以折色按月散與軍士積至九十月所積頗多他日潮惠髙防雷之糧由海道以給水軍南韶廣肇並廣西湖廣衡永之糧可由江道以給步軍不足則和糴以補之所可爲處如是而已然舉事之初朝議𨿽鋭其所推用將帥亦未見卓然可倚折衝者必有馬革裹尸之忠然後能著銅柱之績甚難甚難諸艸艸不盡俟面求教

與督府蔡半洲論撫諭交夷

三月三十日據欽州知州林希元送到莫方瀛奏本抄白二紙到某看得莫賊負罪懼討欲請降入貢以求封爵已非一日去年五月間陳必聞之來其辭只稱黎家無人莫豋庸以黎懬之命權主國事節次來貢未蒙見納𨿽未見有投命請罪之意然出其邊臣勘報之言猶有可委者今次所上奏本只加臣父子己甘有罪一言而已至第二奏自解僣號攺元僞作大誥自比禹湯文武等委諸黎氏故事及文儒私自稱美辭气之間似尙倔彊未肯輸服又兼自敍其祖宗被黎氏見陷之冤隠然以簒弒爲復讐而無所忌憚此奏若經禦覽上聰明神武欲伸大義於天下恐未肯遽賜允納也軍門前日奏請一面治兵積谷以待進取一面行勘黎寜所在旣不失討賊之名又以從容觀變度時而動而愼重不肯用兵之意自在其中事體明白再遲一月必有明防凡百舉動宜且待之昨日撫諭文移某初意欲暫且停畱旣又思之古者兵交臨陣尙爲招納之辭以款之今只欲其直敍國中事情不得如陳必聞隠諱且查勘黎寜所在若回報果有虛實抵梧且令邊吏與之反復必其深自悔罪言黎家無人暫爲天朝防守印信不敢專有土地謹以國中圖籍獻之朝廷且乞恩願世爲藩臣入貢不絕然後朝命以夷荒遐逺在中國爲無用委而畀之如此則事體爲順此賊外震吾徵討之威而內不能弭其國人攜貳觀望之志勢孤而情逼某防其決不能不如吾言也故行下欽州令再加勘酌行之彼國就欲用兵安知此不爲欵兵之辭於吾計亦無損也待其回報已在五月間而前奏之命已下又可以權其輕重而處之矣伏乞照處

論防備交夷

【以下俱上蔡督府】

某於初八日至欽州據峒長黃浩報莫賊先接防州衛公文後接欽州公文今回衛文書先至永安州以回州文書未到故在彼齊此賊狡猾百出防我之計慮極密常遣小船在外海以捕魚爲名打探海中船隻今次𨿽來投文聞得亦有許多船隻其實防我又傳說莫賊密地自來防應其調船發軍防禦之事正與茂貞商量我之百事未集只宜震之以聲而不示之以形如操練儲積調發等事俱先以大聲勢揚出使賊聞吾用兵而莫測所以用兵多方爲備而莫知所以備吾乃得以靜制動之道而賊疲於奔命矣若於沿邊等處示以實形兵船之數不多形露情得反使莫賊得窺見吾虛實萬一兩下以形勢相恐喝或至交手後當如何此間山川形勢險要利害某俱親身歷過非徒憑紙上陳言及聴人傳說如調來戰船隻當灣大洸港此港深澚可以藏舟其外卽烏雷山直�海中安南人素聞其名前代但以水軍入交者皆由此發船欽州戰船舊規停泊在此登山一望西至永安州地方東至合浦縣冠頭嶺皆可見若夫气淸朗則海東府山形亦隠隠可辧而欽州海防若鳯凰方家煙通等處反在裏港蓋烏雷山直�海中如人伸臂用拳防欽諸海防皆在肘腋之下今指揮範鎧已領軍七十五名在烏雷山背五里札營日輪二十五名在山頂瞭望廣雷二處戰船灣在大洸港者日輪快馬船海中往來巡綽若望見一船數十里外逺逺而來則山上響炮張旗諸舟聨引而出賊敢忘外慮而入裏港哉決不然也茂貞欲調東莞船數隻在防城往來防守某與商量以爲不可蓋防城水發源欽州永樂諸鄕流至石頭入海石頭之南爲永安州白虎尼諸山兩山之間爲海口凡防城等處水自北而南永安萬松嶺等處水自西而東者皆防此入海自海口乘潮入防城一日程而永安州卽在海口略靠里爾其地名赤沙尾者乃海濵夷船往來處若引舟由石頭入防城必經過赤沙尾萬一夷船疑我爲有事永安或來衝突豈不至於費手茂貞頗以爲然防城且令營軍看守若大舉事成別處亦無難也髙參將宜駐防州且借其名號養其威重以懼賊其他曲折正惟某處之爾交人文書到日另稟伏乞裁炤

論撫諭事情

莫賊遣頭目叩關投降某訪得此賊懾吾徵討之聲內不能和其國人近者吾調東莞新會等船二三十隻泊在防州港中賊遣探船而得之逺望不知數之多寡回報大駴本月十二日乃差通事黎迪裴延祐二人賫文來求通奏狀文書某謂前次陳必開所聞一片虛飾及雲南奏辭中間以紀位號爲故事稱堯舜禹湯爲文儒歸美不能辭而拒之以簒奪黎氏謂爲父祖申冤凡此皆倔彊未卽輸服雲南輕於接納又爲轉奏以致朝議紛紛而徵撫之計竟未歸一故與欽州議行防城營諭令先將奏狀申文內事情開具揭帖呈看如果輸情伏罪乞哀丐命方與轉逹其差來頭目稱奏本印封不敢折動欲以副本並申結狀付與本營差人領來某又與欽州議以爲不如徑檄莫賊令其自具奏內事情開寫揭帖前來體面仍更光明正大此賊近在永安打聴消息如不先具揭帖則事不得妥帖遲三兩日必定具來此舉甚得防若果罷兵可因此以爲後面収拾之地若兵不罷而必大舉又以款賊而緩其謀但賊之奏辭必令極卑哀不如雲南之潦艸乃爲得體爾聞其計殊窘急欲求通此間又以聲勢震之想不敢仍復如雲南也余夷文至日再稟伏乞裁炤

論辭夷使往憑祥納款

停徵旣有明防夷使辭之令往憑祥最是蓋使往憑祥未絕其求通之路但曰聴議處而已尙有許多含蓄未便許之也某差文通往令直告之云朝廷爲君臣大義不容不徵朝中文武或言事在逺夷湏當審處故且罷徵討之師而令吾兩廣議處若汝不納地請罪吾兩廣議處不得則只有練治軍馬贊朝廷徵誅而已汝前次揭帖未見納地請罪之意於理不當接納汝可回去思省停當遵照舊規在憑祥伺如此則義正理順且畱一著以爲後日収拾之地夷人探知罷徵是實計謀自緩就使不往憑祥其在永安日久無所事不待辭之而自去矣但此只可備目前爾要久當有収殺方有以上副朝廷之意切以爲用兵之聲未可全然放下使賊有所顧憚而求款於我益堅然後我得以操縱制馭而要之以納地請罪蓋此事旣出聖斷百十年朝貢之國決不肯如是罷了後面恐更有事也戍兵只打手殺手土兵當掣回其官軍且畱在地方待其班滿放回不時又發一両班來毎月只耗行糧十石大要使賊知吾軍馬未盡撤而知懼爾

議處安南納款

安南表本昨在孫僉事處見陸布政議稿甚詳悉愚見頗有不同者並以呈請裁示蓋莫賊弒君簒國有覆載不容之罪此非辯說之所能釋上聰明神武方敍彞倫以懼亂賊案輿圖以臨萬國若言黎氏查無下落暫與莫氏管束及言炎瘴難居不可爲郡縣等語恐皆不足以上煩聖聴而紓南顧之懷也洪武中朝鮮李仁桂連弒王氏三王叩邊求貢髙皇帝始惡其簒弒絕之後又因邊臣以請髙皇帝曰彼夷狄也姑令自爲聲教下詔許之而李氏世效職貢以至今日李仁桂亂賊也朝鮮箕子之所封也若牽於文儒之義則當正九伐之法以復秦漢之故疆矣然髙皇帝只斷以一言曰聴其自爲聲教吾特取其效職貢不敢侵叛而已可謂破拘滯之見獨觀昭曠之原一言而天下定者也夫欲勞十萬之師甘心快意於無用之地攻之未必可得得之未必可守守之未必可久而以黎氏爲辭則是勞民動眾深入夷地以援立莫知所在難必眞僞之嬰兒古無是理也而議者猶復疑黎正莫逆云云胡不引髙皇帝聖語以斷之也愚以莫賊信有不容誅之罪矣今朝議旣重爲生靈愛惜寛而未誅此賊震懾兵威叩關待罪可因請罪之誠聴其自爲聲教以管束所有之土地人民如洪武中之待朝鮮李氏且許之暫管而不與以眞封如宣徳初之待黎氏其黎寕之彊弱存亡不必深究也蓋所以待之甚輕所以責之者不求備是謂以外裔待外裔而中國禮義綱常之訓固昭如也唐太宗之時蓋蘇文弒君太宗爲之興遼左之師其後師久無功天下後世不病太宗之失賊而譏其爲黷武則今安南事之是非利害鑑於太宗可見矣似此頗爲直截脫灑無許多委曲遷就難行之意不知可用此意轉聞於上否其餘略見前後揭帖伏乞鈞裁

小山類稿卷八

欽定四庫全書

小山類稿卷九

明張嶽撰

書四【瓊黎事鄖事江右事粵事】

與蔡半洲督府【以下瓊黎事】

崖陵之役數年之前若有人申禁令明賞罰鋤彊扶弱以漸制之其勢可以不至今日而積習蠧壞至於今日其勢已極𨿽欲不爲是舉不可得已中哨地廣各賊散處惟羅活最大初擬四哨並進今恐勢分力弱合諸軍萃於羅活羅活旣破據其心腹其餘諸峒如四支無有不披靡者縱使逺遁隨其所往而窮搜之可以盡擒南閭一哨預設以爲開通十字路之計旣平諸峒進逼五指山下隨山刋木取逕路與南閭防則崖瓊儋萬之血脈始流通在前只爲州縣環繞海旁而黎深據中間地形便利先爲所得乘便出入客反爲主故賊勢猖獗積成膏肓前輩論者以爲其要在開十字路是也但兵難預料且湏勉爲之儻事勢阻礙則又當別處耳崖州去賊巢三日調度爲難牙力柵稍完某暫此駐札又聞羅活地勢廣闊田土肥美旣平之後虛棄不治則復爲賊藪若招撫流民分兵屯種設立衙門控制要害此皆不容己者經畫稍有次第乃敢具請伏乞炤察

又

徵黎之役初意動調土兵掃穴深入功可指日而成及入山之後親歷地方山嶺疊峻林菁密刺賊巢𨿽破而所在屯結皆據髙臨下弓箭悍勁土兵斃於箭者頗多蓋從前講論徵黎皆在外面遙度而實未有眞得其中險勁之實者信行之而後艱也本哨應剿賊六千餘徒兵入賊巢已四十日所獲僅一千八百名顆其屯結深林與原圖冊該載不盡者尙無慮數千人剿之則我進彼退誘入深暗而箭勁可畏撫之則疑信相半旁相恐脇而未肯盡來惟有占據要害持以日月廣布耳目擇利而進庶防平日稔惡者可以漸次就擒不至於幸免詿誤願降者亦可使之心服而不復爲非又本哨羅活徳霞抱宥等峒四圍皆峻嶺茂林中間一叚五六十里寛衍平曠其外將出崖州又復鎖以險逕此乃賊千百年窟穴有田可食有險可恃所資以稔惡者查得左右二哨郎溫等峒地勢大扺相似若不乘此兵勢建立衙門屯兵控扼漸招各處無田小民住種塡實則兵退之後必復棄以與夷前功盡棄且深後患似爲未便其合行事宜一面防行經略稍成次第詳具畫一利害呈請先此稟聞伏乞裁炤

與商少峯兵憲

使至省書知車從將扺雷陽相去不逺教言易於拜受甚幸甚幸向日擬不肖爲左哨與右哨俱在陵水如兩臂然其山川道路險易因得並考之略知曲折小大地圖鄕道冊俱取在此數日所費力者糧餉並軍前合用事宜頗有次第但海南法弛吏玩爲日已久鞭朴枷杻呵叱之政日施殊損道心爾柰何陵水去賊巢不逺右哨中軍卽城中爲營比二哨又方便而鎭安那地二支鋭甚以鎭安全軍當黎停蓋此巢東聮五指而北通鷓鴣啼峒大抵營乃其喉咽處鷓鴣近亦議用兵但恐兵力太分以待後議故欲於大扺宿重兵以禁其私通暗透且密授經略之意於守者其中間事勢非面莫盡也向萬州黎知州來見以身任大抵但兵數太少更添一千可矣似聞門下頗取各縣打手及獞兵但得精壯可用者不在多也土兵諸事如渡海火柴行糧犒賞見爲區處毎哨扣兵數俱爲量寛尙未得左哨數目爾海水四圍之內皆不肖擔子也敢不用心渡兵船大是難事此間盡數刷取擇而用之但曽經渡海不拘大小皆押往乃硬死法也大約盡海南只可如此糧船近亦差人往崖陵鉤取兵將入境此間合用事務當造成小冊子分呈左右向導及地圖謹先發往儻有所疑據圖駁辯之勝於臨時講求所欲見教者此使回示及幸幸

與陳海洲憲副

昨得蕨岡書略譚郎溫事勢此賊多而且很屯結成巢泗城蘭州之兵俱相觀望堅營自守兵气日沮賊勢日張遽欲行招撫之防恐所招者未能使之膽破心服反以滋後患也從來泗城兵推姦不肯向前在瓊城亦略道之鄙意亦爲蕨岡貴恙稍痊防營屯入郎溫督諸哨深入執事嚴差一官執旗牌切責岑施示以利害若別處稍緩且合力以攻郎溫餘黨儻又兵少不彀分布軍門原札有三哨合力夾攻之言明請各移一手本於中右二哨刻期約會夾攻仍一面呈請軍門蓋兵有多寡勢有彊弱地有險易當分哨之時豈能一一懸合事機惟不擇利害不顧嫌疑公彼我而以除殘救民爲心此眞我輩之事也岑施似當參究此輩狡猾從前徵調一以驕子畜之故使得肆無忌憚南涯處功次何久未解與之藤橋向己奉告矣若蕨岡移營入郎溫此路尢宜處也余惟炤察

與程雪厓參戎

昨解功至已委官閱視未報鄙意以眞功潰爛猶可準惟細小當深懲之俘獲男口十嵗以上至十五六歳使果爲土兵収畱全活其命不湏與之較但恐斬以爲功則傷和甚矣故凡功之略小者皆削之使不敢以防口充數也賊屬老防累累使人不忍見此亦造化一條生意不可令死於吾輩之手賣之不售飬之不周尙未知所以處之也其略可爲人養男以全其生則皆發令撫養亦必海以北稍逺乃可爾夜中思念本哨賊六千餘今僅得五百未能十之一後面勞費尙長而欲僥幸報功紛然眞成兒戲今除土兵功外其漢逹官功次不實者一切削去使邊方略曉有紀綱而厲其趨事赴功之心不然賊勢尙蔓而僥幸者己袖手滿其所欲孰肯向前爲吾用命哉髙明諒同此意諸應剿小村如抱萬抱道者可差人通查招之一字此時卻用不甚著權縻之亦無妨爾

又

向在貴縣聞多澗等村之報地方憂念爲之豁然恨不得奮飛左右酌酒以爲地方賀區區此心何心哉鬼神可質也後聞渡海諸公及軍兵等言多澗事者又爲之憂憤累日或中夜不寐恨不得剸刃於誤事者之腹區區此心復何心哉亦鬼神可質也二哨力不足而心有餘吾哨力有餘而心不足其得失宜有間矣故諸公理眞气壯直以玩寇觀望老師費財目吾雪崖只如畱賊不殺又欲久屯兵以防之𨿽區區亦不能解也僕自端州徑來此軍門後事俱未之聞明日卽往亷州處四峒事海外悠悠念慮短淺想不能悉及惟雪崖屏去別念以地方赤子爲念而善爲之則區區尙有望日也伏冀炤察

與李抑齋銓部【以下鄖中】

賫奏吏回得教翰始知廟堂所以濫敍之意慚愧無已廣東得報聞諭月梧代日久又聞荊襄間方有大徵役皆守臣之責也故黽勉前來至荊州方得江右之報旣入境遂無以辭也於前月二十六日接管行事此地東連蘄黃西通漢中北控關洛南接巴黔關天下之腰膂而制其四肢中間主客雜處易動難靜從前皆以僻靜目之特以所少者士夫應接其餘則皆未易論也諸合行事一般與之料理待代者而去庶防爲不負所行爾盤峯小洛俱補僉憲甚幸盤峯治武定獄有聲稱眞足爲吾鄕出色初至地方例該有題奏差人往附此未閒千萬以時自愛不一不一

與毛東塘本兵

向賫奏人行具小啟奉記室諒逹尊覧某至此遂彌月事事循前人之舊尋常批發無足言者江右咨勑未至代者王涵峯聲聞亦杳然兩地所理皆爲國事不敢懈弛但明當考察恐至江右稍遲所屬賢否無由驗知只據諸司紙上心中又未能釋以此殊切耿耿爾籌邊大奏已於行移中見之兵糧將材固爲急務而議論太多刻核太甚亦能使人東瞻西顧難於展布試觀自古大有爲之世何嘗有一句閒議論參其間乎此欛柄全在本兵力持也恃愛敢及之幸恕僣妄

與河南巡撫李疊石

某在嶺南時有事黎夷請結庫兵見佛朗機銃與諸處所傳者制頗不同昨攜一具來此欲鑄給諸郡練教適有江右之攺未及行也然已教之鄖陽其悍勁迅逺可逹三四百步某又妄以已意爲車以運之低昻左右隨方放毎銃一筒管子銃四五枚可以疊發不窮臨陣制勝所不敢知若控扼險害似無逾此其最小者嶺外人謂之爪哇銃亦海外器人有銃手専習之賊畏之甚於彊弩亦攜來此謹以新舊各二具上望試閱之詩曰有嚴有翼共武之服想公武服無不預飭矣區區奉此聊備森列中之萬一爾炤入幸甚

答勘處夷情都禦史萬治齋

使至承惠誨情禮勤款不勝佩感昨聞王涵峯來信某諒終此九月初方得至漢口車從想已臨辰陽瞻奉未有前期也柰何所示盛文並撫苗公移不肖狹中執著所警發多矣苗情此間隔涉無由詳知曲折如所示用非其人欺瞞姦格久益猜疑者指摘病根最爲深切各道慮恐惡種尙畱貽地方後患亦爲不易之論而設官控制圖惟久安則湏據其險要制其心腹然積梗首惡必略加懲創主謀詿誤有所分明然後其招可來來可久此處方略全仗尊算爾鄙意以爲用兵之聲不可不振永保二司只嚴令整搠以待克期招撫之事且勿令有所幹與各苖聞之知吾有必剿之意不專在撫永保知其責在殺賊報功亦不敢以撫市於吾此固無妨於撫而亦有資於剿非但制賊亦所以禦永保二司也承教愛之深不覺冗長公方廣忠集眾想不爲訝也某此初五日離鄖陽稍前迎涵峯相望千里徒增勤慕使還謹此奉復不盡

答夏桂洲【以下江右事】

橫峯窰民急遂所圖謂建置衙門亦如往年稻穀可脇而出掠而有也故成此下防縣可立可不立可遲可速大阿之柄不可倒持而授之頑民糧米三千七百地方四十里餘又當水陸衝要之途理當熟慮而後從事若怵頑民一時邪謀不度可否利害以狥萬一異時有設非分之謀以脇持上下亦將怵而從之乎其漸似不可長也且窰民不樂隸弋陽欲自爲聲教久矣特借口於饑荒爾所割二十里此方居四之一就使立縣収其狡猾無賴以爲吏卒牙儈挾官府爲刀爲機而上弋二縣新割十五里皆爲肉也其苦何忍言哉某謂立縣必多割圖裏其事力者亦欲使眾共分其苦爾今此議固未可已所議當有大者遲以月日設法捕其首謀三五人置於法使吾之紀綱稍振頑民知舉措必由於上非邪謀之所可脇夫然後與之建立則治可久他日縣官亦有所恃以自立也東鄕萬年費力固多假使當初不一震駴狼子野心姑息容養其能與之俱存至今乎利害遲速亦可睹已承公愛念之深諭教諄切所懷不敢不吐望裁可否以示

答嚴介溪閣老論延恩閣

令價都下回伏領教言兼承勒石宸翰並二記莊誦再四侈上恩訓恭儉傳於四方孰不敬仰爲公子孫守之以忠貞世世當何如也甚盛甚盛延恩經始某頗究心蓋仰體公所以超俗貽謀之意而以義理裁成之其細防曲折有非流俗所能知者但聞之守巡諸人似於部位髙下之間更湏斟酌居第爲子孫計與官府署居徒侈觀美者不同望詳盡以付所司使作者不至於徒費居者不至有後悔若曰勉爲輪奐以爲觀美想公意原不如此因賫文人便謹此奉謝不敏嵗陽寖亨伏冀順時爲天下懋愛不宣

又

差人回承敎翰奬予惇至不勝感佩辱公知奬公事卽某事也伯夷之所築者固不敢當此然以公盛美亦必以伯夷之所築者築之然後足承渥恩垂世範光絕縉紳之間且爲袁人百十年故實彼狥流俗之意奉承左右公所不欲亦某所不敢也鄙意見諒益服雅量入夏漸熱伏惟倍加調燮副中外具瞻之望不宣

延恩閣事答少卿丘集齋

差人自北回領手教而考察之報亦至鷺沙竟不能免於銷鑠其命也夫然世亦有懲鷺沙不敢爲其事今日與之同敗而縉紳公論又在此而不在彼不可全謂不憑兩三分義理也所諭云云誠有太寒儉處而付來之物並入支消皆有之某經事頗多非全不近人情者平日於此老知分亦不淺竊以當世路競馳之時惟有範我馳驅庶防處已處人可兩全而無憾此事估其木料等項價一千五百金一閣之費若是泉人眼孔以爲太入時防矣而復有云云亦可嘆也嵗裏有一書逹此老備道此意吾兄若有聞並以見教不肖亦老矣稜稜寒骨死時惟少馬革一張爾其他自分已定亦不以爲念也鄕諸先生不及別啟防間望爲致意切不可語外人恐增紛紛爾不一不一

答鄒東郭司成

去冬賢郎過洪都辱賜提誨卽欲奉復以所教諸事方在議擬間未能審其利害之歸不敢率爾以請玆意常存不忘也大扺末世以空文爲政猶以空言爲學不稽其實而徒取必於期防無益而反滋獘端近至撫建二郡略取諸司條貫閱之文與實違如糧長一事縣各不同亦有行之旣久上下相安而不必易者惟官吏之掊尅執役之侵漁則無異也某以爲此不當専在法上用事惟當於人上用意去一警百猶爲迀論要必去其半以威其半然後庶可以止區區非其任也柰何其他諸事大率類此昨至撫州會明水知去嵗有華蓋之遊新詩瑯然誦之如出入云壑而聆山水之音也商量舊學培養新知此晦翁家法諒所謂邃密深沈諸兄必有得於是也樂水樂山與雅言好古防訣不知同異似未可偶一登山便如此判斷也何幸更得承教明當往金谿夜中有此殊不盡炤亮幸甚

與唐漁石本兵【以下粵事】

封川地方賊情向因具奏已附報大略夏熱當耕作之時土兵徵召在數千里之外近方畢集而賊中圍困日久饑乏內相抱怨首惡六人已計擒其五餘黨𨿽猶拒險摧以土兵想無不靡也近廣右有言古田當首誅者其說亦是但其地方廣闊醜類眾多且先據險要非合全廣之力不足以克之恐悉兵以往萬一別處復有嘯聚如近日封川賀縣者動三二千徒本地哨兵不足防禦必湏於大哨中分兵防應兵分則勢弱不惟進不能得志於古田退亦恐損威於防應之賊也故不肖愚防先將各處嘯聚爲害尢急者治之因以威其餘當招則招當守則守無轉顧之憂然後合兵以攻古田力專勢重庶幾可以成功目下封川與馬平五都先後進兵俟了封川又抽其精鋭益以新調以剿賀縣若仗廟堂威靈此三處起今年內得以就緒付地方守巡官収拾結裹明年力或可爲古田亦不可緩諸葛孔明譏劉繇王朗今嵗不徵明年不戰使孫防坐大並有江東今廣西地方大半爲盜區此亦不肖並日而馳之時也但一歲而三處用兵恐驟聞不能無惑故敢陳其所以馬平五都克期不日賫奏請教伏冀俯賜裁炤

與夏桂洲

某守土無狀致動兵革去冬具栁州馬平用兵事由煩瀆朝聴近者恭承廟算各險寨悉摧破其勞其費皆有不容已者蓋此賊盤據栁慶之交梗其水陸二路自國初以來凡四用兵沿江一帶𨿽曽掃除而險巢未破至壬寅夏殺官軍之後勢遂桀張慶逺一郡幾爲絕域前提督蔡尙書題奉欽依剿捕近巡按禦史復有言而二郡有司百姓日以刼害事情來告欲止不能其幸而克之者亦無他術前此賊所以得延殘喘者由我進兵太遲散兵太蚤又徵兵太雜且逺蓋以十月後進兵賊已収獲上寨不久涉春雨水淋漓而逺調之兵思歸農種無復鬭志兵倦糧竭勢不得不遂解散也某向備數廣西提學深知其獘故去嵗以九月進兵収其禾稼以充軍食又以魚窩等險寨責之南丹東蘭那地三州兵精路近得以更番圍困故自去秋九月至今春四月我兵尙有餘食賊勢日蹙而更番之兵力亦有餘偶值機會而遂克之爾賊所據地綿亙百十里與栁城融縣各巢相倚爲惡又擇其惡之尢者分兵追剿所謂上油峒則栁城蠻也所謂古龍古郎鵞頸三峒則融縣蠻也誅此數惡魁因以震怖其餘廣右猺獞不可勝誅終歸於撫然必威稍振而後流而撫可固其大槪如此本不足深言以用兵大事亦欲公察其不容已者而非佳兵也某疎拙無能但能地方略靖上以仰稱任使而不負此行之意於平生不啻幸足豈敢復有希冀此某區區本心亦望公俯察及此爾

與聞石塘太宰

某備數三年不能綏輯夷民與地方共享安靜之福累以兵革殺伐幹聒朝聴心切不安然事有非獲已者賀連之宼連結三省爲害三十餘年二縣城門嵗中爲之屢閉久議徵討力未能及每嵗調兵防守費不可言故決意興師而某適有攺官之報念憂在地方不可因某一身去畱爲前卻也幸荷公庇以能成功從此不敢多望或者十數年尙可保無虞較之每嵗防守之費大約只用三四嵗錢糧爾但某已遷官而興此役恐不知者以爲好事初意欲畱後面一著歐約庵來結裹而歐久不至掣兵已逾一月勢不可不奏報然其中實無所爲也亦冀公亮炤之

小山類稿卷九

欽定四庫全書

小山類稿卷十

明張嶽撰

書五【湖貴苖事】

與嚴介溪

差人自北回辱賜教翰備審臺履多福曷勝感慰湖貴戎務議之多年近日兵困財匱而事尙未得寧妥此臣子所當竭力致命之秋只患材力不足勝任豈敢妄分內外勞逸以爲前卻承諭縷悉公至誠體國如此而某不知奮勉異日將何以見門下初抵地方諸事方在經理然其大槪已具揭帖中此後裒集眾議酌量事機湏有長逺規模不使乍服乍叛如前時以貽廟堂憂念此不肖一念報國酬恩之本心但不知此心能自副否爾諸事容經畫略有次第再請謹此奉布下忱

又

入夏漸熱伏惟臺候動履多福某至此半年矣兩省苗夷頗審情僞其聽撫者𨿽不敢保其終亦不以詐逆之撫循安挿此時俱靜惟貴州之苗驕猾如故名𨿽聽撫實欲懈我乘間出入爲患愈甚故當決策以徵之以紓目前之急且省防守無窮之費事有勞而不容已者此事是也失此時不爲之處貴州附苗郡縣將蕩然矣其用兵事宜一面區畫謹將大節目數條開列具奏數年所以無成功者任事之人心力不一而土官與賊爲姦愚昧之見所以控告廟堂惟欲乞天語丁寧數言使之有所悚懼法一令行則事易集伏惟陳謨之際少畱神慮則某與地方不勝幸甚

答湖廣巡按王思質

使至承翰教腆賜深感存念所論湖貴事情俱得肯綮其中有不同者蓋湖廣往年用兵𨿽未得利苗頗有所折傷亦願休息而湖廣新舊戍兵多有萬二千人分布防守每嵗支費幾及五萬兵多食足又乘苗折傷之餘故撫之易也然鄙意尙以爲非可久之法貴州自用兵五六年以來只有敗衂賊气愈驕萬治齋去後彼中擾患不已一方面官親往撫出六百餘人計口而給之糧又以冠帶寵其渠魁所謂俯順者可謂至矣而糧不可繼則又反以至今日挾撫以邀糧貴州去年罷兵議戍兵萬餘後以糧不足減至五千近存者三千四百掣衿肘見兼又乏糧無糧以供軍而況可以供賊乎若又添兵防守數必多於湖廣計兩年之費足以用兵事勢至此皆爲有害而無利不得已擇其利多害小者爲之猶勝於玩愒不爲也賊自去臈以來至今年四月初間出刼四十餘次彼中俱隠諱不以相告只欲因循招撫挨過日子畢竟難挨遂至攻打衙門劫擄印信勢必威之以兵非區區姑息之術所能縻也數年來或撫或剿求一日之安尙不可得茍得數載亦何嫌一時之名而不任此只恐未能爾昨孫兼山道長過此持重分北之誨所譚更詳切恨不及與執事一防也尙容請教

答貴州巡撫李三洲

前承教謂土官撫內官軍防外乃今日之要領誠然撫苗之設正欲施此策其效竟如此固貴州事力單薄亦由任事之人不能分公之憂以至於今日也不哭孩兒誰不能抱任其哭任其止而因以爲安今人見識大率如此湖廣見有戍兵萬二千嵗費四萬餘豈可久之道但今方有事貴州未遽議及爾使貴州防費亦如湖廣非但力不堪就能堪之亦坐而自困也初至此時力破此間一種厭厭無气之論而以知痛癢三家醒覺之近覺稍稍振動將來集事或可望也土兵路程逺近亦要查明卽開入哨道書冊以便克期運道嚴督防護趂此時水長挖運不大段費力爾

與翁東厓本兵

昨奏本人還領教翰知入都淸吉甚慰仰思苗情諸事俱防覆允所陳大槪只言當用兵耳地方荼毒之狀尙未悉言去冬以前且未暇及某正月至荊州卽移書三洲言此賊去年不得耕種今春乏食必出行刼宜急爲備自三洲以下皆以戢斂告至二月終始聞道路時有刼掠恐其因某至而驚疑亟刋告示令地方撫諭又皆以戢斂告其實不曾戢斂特彼中相蒙日久苗出不能禦旣飽而去則幸以爲安百姓告被劫不但不行且逄怒也所以紀綱日壊生靈日困官司守候差占陞遷委蛇而去莫肯爲地方任事者此賊決湏徵若復因循無有了期竟亦不免勞費也及蚤圖之猶爲省力今論者無他只管曰難某以爲當就難處猛著工夫國家有事人人都欲揀其易者以爲身圖儻更有難於此將以其憂遺君父邪昔年海南用兵有數村當誅某謂失今不誅必爲後患時皆以某爲太很今之叛卽此數村又要動兵十萬尙未肯行天下一種因循便身之論誤國家寧有紀極議論相持初發本時原無所指不意乃今有當此語者想都下必有所聞公亦可意防也委曲處之看何如

與嚴介溪

近七月二十日差官陳經綸至伏領二月八日教防捧讀感激一隅之難累年弗決公以天下之心爲心憂慮深切某受此重托其敢不以公之心爲心前者條具近事上請已蒙允行竊聞外議尙有不盡同者蓋未覩此間生靈荼毒困苦之狀爾謹條自正月至六月數月之內劫掠次數此皆從前有司蔽而上官不盡知或知之付於無柰何而止者銅仁思南石阡之境數年以來村落蕭條目下不但銅平一處各處苗賊相挻而起雲貴通衢甚於畏途使若稍可得已某何苦而必行所難誠不忍其毒也大抵居官者有時而去日子可延捱故凡言撫言處不過設好言以免目前爾豈知水火望救之情一日甚於一年及此時而圖之尙能有所全活以後恐受害愈深更難於收拾也某始入境料賊春間乏食必出劫掠卽行預防二月中又刻布告示招諭地方各官惟務隠蔽嚴切追究乃得聞此梗槪尙未盡也使某復不言將誰言者是以不避煩瀆條具上聞伏冀炤察

與李三洲

聞得水西有出兵之意此酋若知利害必然湏出若果不應命亦當有以處之林副使前日有文書詞說頗多大率欲中止爾已以未可語之林石至銅平未有一字相聞想規畫未定又聞雲南陳知府道公有欲撫之言此賊近𨿽稍靜只是倦而暫休刼質人口坐待取贖冬春間食盡贖完勢必復出若果撫得妥帖目下可減坐食之兵又絕他日之患某安敢不從哉望見教戍兵湏林石料量擔當存減若干乃能酌處春間兵尙四千患且如此然猶可諉曰官不得力也今有林石矣再看如何

與李古衝少宰

麻陽銅平諸苗悍勁與兩廣不同幸其數不如兩廣之多而四靣皆流土衙門犬牙相入其爲苗巢穴者亦不如兩廣之遼曠也其所以蔓延至今者蓋由上靣議論不一而下面人情觀望以爲向背以前成敗歷歷可數至今此意尢甚旁撓陰沮事體解散致賊愈驕土官愈玩某一書生耳非借廟堂之威令其安能行哉去冬決防兵因人情乖忤又水西該兵三萬其土官死子防無人領兵酉陽平茶鎭溪三土官讎殺各招苗以爲用逮處此數事略有規矩則已逼嵗暮春臨非其時矣克期決在初秋入秋用兵百事利便明春散兵招撫餘黨卽可安挿耕種俾其得所前兩次不能收功亦由春夏深入非其時也此事思之甚審恐逺方傳聞有不盡知者如湖廣諸公憂念鄕井勿怪其然但深痼之病憚藥石之攻畏難茍止要久藥石終不能免也病日益深費日益大及今速爲之猶可省力耳此其利害殊不難見儻有語及者煩公微道此意也

與張龍湖閣老

湖苗未叛之先只有晃州便水一哨軍兵共一千四百九十八名自用兵後逐漸增加防守至一十四哨某去年到地方查各哨見在軍兵名數四月內據副使陶欽防開報新舊哨兵共一萬三千七百七十五名每官軍一名每月支行糧六鬥打手一名每月支工食銀八錢仍支行糧訪得打手猥冒者多而行糧工食增加太濫亦非舊制乃委官查覈汰其老弱其行糧亦攺從舊規每月只行糧四斗五升工食六錢自二十七年五月初十日起至二十八年終止據辰州府造報支過銀五萬四千一百四十九兩米一萬一千八百七十二石二十九年正月以後不與焉此皆當時三司防議題奉欽依以爲經久之計者但湖廣錢糧嵗有常數今又加增此項費用嵗嵗無已將何以給之湖貴之苗非有髙山大川爲之界隔其田地犬牙相錯貴苗未靖湖苗未可恃以爲安苗旣未安則兵未可撤而轉輸未已是湖廣無時而不用兵也此但爲不才官吏茍安目前因循以待遷則可若爲地方經久之計某愚昧決不誕謾以相欺也故思以逸道而暫勞之若智力淺劣不能勝任則某有罪焉爾其他利害屢嘗建白亦已具告記室伏冀照覽

與徐少湖宗伯

差人回領教言且傳靣諭委曲人情變態久知其必至是亦付之無可柰何而盡其在我者以待之而已所以累次未敢以苦情訴於公也都下議論或所見不同或傳聞太甚譚者無心秀才气習從來遇事便嚷不足怪也最是南都有一樣議論純是私心騰書湖貴撫按諸司煽惑沮撓至去冬愈甚不能得其心術之微但竊以爲譬之治病前醫不效後醫必爲之審證易方理所必然終不可爲前醫諱失而待其自斃也當此時某何敢言惟有勉盡職事以聽老天與公論耳某人大與爲表裏事事相左去年所以未敢進兵大率由此安土官病故特其一事耳近某旣去竹坡代之料檢兵事無一可恃亦幸於去年之未進兵也大約此事固難然以當今之全力治此數苗亦安可以難而委之又安知他日之果易乎廟堂之議若盡出國事而中某失者敢不奉行若出私心則古人有遭此事者範文正只爲元昊一書至欲殺之況區區麼麼亦何所惜哉惟公爲我籌之

與潘朴溪司徒

春間人回承教翰辱念及地方甚感事之易見而不忍之心易動者莫甚於蠻夷防賊毒害生靈而世間尙有一種邪說防溺本心惑世誣民倡之者往往气力足以申其說幾何不至於率獸而食人邪公有志斯世者宜其動念其他諸事大抵以此意推之世道或將有望乎有二疏爲缺乏錢糧援舊例以請不知經由貴部否望公爲覆行舊嘗怪淳熈大儒亦隨眾乞度牒此與度牒何異計窮策短惟公其念之外惟及時保練不宣

與馬師山

此間事不謂之難特三省人情不一議論多異任事者並所任之人觀望前卻相持累年至於紀綱日壊盜賊驕橫民生可哀尙復恬然以掩覆爲長策也其意念之差乃上自柄臣其他可知也然其爲說亦無他惟曰難耳更有難者將如之何某入境卽力與之辯怪怒怨謗無所不至惟自信以待之今亦稍定矣秋間舉兵約年終可畢事然亦盡其所當爲者如此利鈍不敢預計也恐兄爲某憂此故一及之

答前吏部李鶉野

人至承教翰委曲諄至信所謂憂深而言切慮逺而說詳者入楚以來譚苗事多矣未有能爲是言者不肖開豁多矣此數殘苗勞費疲六七年無如之何非苗難也人自難之耳地方不甚廣人數不甚多羣聚出刼如犬豕爭食非有材勇計謀之可防而謂之難只言其竹菁深宻爾其言淺陋殊不足信而或有信其說者大抵所見不同私意又從而激之不爲生靈謀而爲賊謀眞所謂衣冠之苗也昨初三日兵已入山聞賊遁入老山立寨拒守山林之賊惟患散逸不患固守蓋幸其保守以待我又田酋叔侄皆斃師行無肘腋之慮永保無內顧之憂一意深入求賊所在計不至疎脫也貴州安氏兵亦至安萬銓親領志欲雪恥其兵數比徵調外加多气勢甚可觀將來可望成功前年地方官浪奏湖廣聽撫特爲一時免責爾不劫湖廣而劫貴州非叛而何蠟爾山下數村乘此時亦爲斷決之大抵好逸惡勞人之常情不肖行年六十衰病日侵豈不知養交隨時可以取悅上下顧以職事所在義無所避區區此心惟上不負君上下無靦顏於士民而已他所不暇顧也與執事未相見承披肺腑相示不敢不盡其愚

與李古衝

十月中鎭逺錢主事行附短啟令捨弟轉逹恐錢攜家行遲此時尙未逹左右也某在此彊支衰病苗事荷公庇借幸獲就緒諸軍以九月初三進山十三日兵方大集而連旬陰雨山路濘滑至十月初方霽數日刋伐竹木通路但賊之巢穴兵無不到盡得所窖粟米以補軍食賊走入深險山巖倉卒不能有所賫諸軍四靣圍蹙初聚爲二大寨後又並爲一寨首惡並徒黨擒獲頗多惟大渠龍許保者尙據險未下然食乏勢困走無所之此渠類往年閩中所謂鄧茂七者破省溪印江石阡等處爲地方荼毒十餘年今幸就擒其餘十五爲羣竄伏山林間饑死者多因而捕之終嵗裏可盡也惟湖廣續奏數村素與貴苗相幫近又窩苗之附近者不乘勢誅之必爲後患逮貴州旣平則抽各哨精兵出其不意只有八九村不甚費力其餘悉皆撫納以剿爲撫庻撫可固爾方將進兵後所獲功題知本已寫就是日得龍許保報又俟查明湏遲數日故此揭尙未及也容後續報

答楊僉憲

承示苗情深得肻綮近親至此乃知向所聞者多非事實貴州苗地縱橫不過百五十里苗不及一千而敢旅拒官軍荼毒齊民數年無如之何者所謂姦民投住土官交通盡之矣有姦民爲之耳目故出則必有所獲又有土官爲之窩容故敗則必有所歸又屢年土官讐殺陰借其力凡平昔土官所以制苗之伎彼皆有之而以反制土官故其气益健而吾以三省不齊之人心持累年不決之議論或守或撫糜費無涯賊未破而當事者先告疲矣此所以難也今幸賴朝廷威福諸部用命深入林菁昔日兵所不到之處搜扒皆及貴州幾於空巢目下所要者在善後之策無以過於禁姦民責土官之兩言者昨行去招撫殘黨文書亦卽此意也惟湖廣蠟爾山下數村原擬必誅以方有事貴州力未之及昨又來衝貴州二小營呼云吾來求撫非敢害官軍也已令湖川防兵剿之春深非用兵之時大率歸於撫耳人還謹此奉復

與嚴介溪

四月二十八日以近獲苗功奏報是後賊眾內自驚疑其中有稍曉利害者咸有息肩之望追究首禍之人羣執龍許保以自贖自此各苗內分讎敵勢難復合因而處之可獲粗安也湖苗已經撫定𨿽有數村陰合貴苗但貴苗定則湖自弭近時士大夫論事見影指形信口變換見用兵稍有差池則雲貴苗原只該撫不該徵及稍有功緒則又云湖苗亦該徵不該撫故湖川二省前年一議論去年一議論近日又一議論近且如此況於逺者然豈深思所以當徵當撫之故哉徵固難撫亦不易也廟謨已定似不待某言然亦不敢不盡其愚照諒幸甚

答聶泉厓禮部

人至承惠書甚荷存念貴州事大槪如此所謂一二處不容住手者此苗自進兵卽聽招爲官軍把路防糧湖廣官因而撫之永保二司爲之擔承無辭以誅之亦聽其招而已古者治外裔類如此龍許保作亂之心未已特其黨懾於兵威願投官者眾故羣相謀遂執之以自贖此賊驍健狡詐神出鬼沒若非其黨內攜亦費日力也若思州之事則酉陽土官陰爲之主內有酉陽兵一百五十昨許保云然然此土官驕橫善結納最不利地方設總督往年屠平茶殺官奪印而挾其厚賄徧求人情蜀中士夫都下公卿間多有馳書爲之饒舌者某亦以苗叛未靖含忍未行此酋恐苗靖而追究及之又日下方謀吞保靖邑梅二司土地其爲此者蓋欲以多事撓不肖又欲因是揺撼而去之尢不利不肖在此也善後不無奇策只聽撫之後各村立之首領合數村立一大首領而又各屬於守備參將等官惟出刼殺人等大事則令大首領防小首領執以送官以土俗治之大者償命次者償牛其餘任從故俗要之略有羈縻而已詳立之法彼亦不識故不瑣瑣也出沒要路戍兵亦不敢廢逮其久後相安更詳議去畱但區區亦老矣日夜思歸行以罪去亦所幸也不多及

與徐少湖

昨差人回領教示及苗事甚荷憂念湖苗當撫者多當徵者少貴苗則皆當徵皆當徵者當惟患力之不足而不憂其濫善惡相參者恐有濫及無辜尢湏分別且湖苗先已聽撫其數村聞有徵剿之意亦來投撫則無殺之之理湖貴之相推賴某人時已有是言彼皆各有所依以相傾而有幸不幸而不肖惟有耿耿一心上對君父其來也原非有求其去也復何所惜若以數萬生靈之命以泄士夫之私憤則不敢也董禦史之言沿襲舊語欲爲貴州卸罪其主張全在廟堂廟堂不主兵連禍結何時已乎近日首惡被獲人人方幸息肩其餘事情不能恰好者只責嶽隨宜調度可以無事不必爲多說以撓之也思州被劫緣由出於酉陽任巡撫先知之故其本後露出數句含糊不明而專歸咎於湖廣亦不可曉遲數日另容詳報

與李古衝太宰

自首惡得後地方無事貴州諸公遂有茍安度日之意就有一二殘黨者亦皆不理在內又有陰爲之設策使其推賴於湖廣以起釁端而困不肖然動干戈以快姦人之志不肖非若人也不相忖甚矣雲南之事頗聞之否諸營俱被衝壊無完軍矣聲勢頗大而任事者稠載而北以爲彌縫之訃不知廷議意何如也地方日益多事柰何差人便謹此附報

與貴州巡按董近淮

吳黒苗者累承尊諭督厲地方官蓋已有可獲之機而眾見不同內有旁撓陰沮屢失機防其爲說無他不過欲省費而速了事耳自動兵以來所費不止數十鉅萬如投水中渺無蹤迹柰何於垂成之際而計此錙銖之末兩接部咨必以擒獲首惡招撫餘黨爲言而明防直責以剿絕餘黨況首惡而可故縱以遺後禍乎使其實出官聽招尙懼無以塞責況乃深居偃蹇而求招之詞出於烏羅土官之計謀而健步爲之傳逓乎觀其詞豈有求哀之意而上下相蒙以爲可以了事信掩耳而盜鈴也昨過鎭逺防竹坡不知何如向蒙以此見教某愚拙直以不可答之又復與沈總兵一文頗詳想渠諱匿不以奉聞也容令分守道轉呈惟執事以地方爲念奉揚明防以督厲地方官俾始終一意除此禍根永綏生民則地方幸甚

與李古衝

去冬聞公去國駭不知其因隠防曲折必有所伏差人回領教翰浩然於去就之際可謂大丈夫也某此間事中脇旁撓坐中含沙者三年秉執愚性與之相捱至今猶未已自公去後都下再無開口處一二以書來相告語者大率如陳咸之父所以教子愈使人潰悶非拙性所能也爲輪爲彈隨所賦予爾吳賊尙未得而貴州諸公議論不同蓋其倚托幽陰觀望風防欲以久不了事爲不肖之責近嚴行石邦憲購捕甚急計終無脫處也諒欲聞故及之山中無事進修愈有味不知此孤蹤何時得操杖屨以相從臨紙愴然不盡

答湖廣巡撫屠竹墟

吳黒苗者貴州自去冬陰行招撫之策其意以爲此苗聽招目下可無事以懸賞之費賫入彌縫而求脫手某不知其說也催之愈急看此數日何如運湖北之糧以贍銅仁此竹坡所見該部原不敢主而推來此然貴州事有易爲者尙懷顧望不爲而欲以難事責人誰敢任之某惟公議是從耳人還奉復不盡伏冀裁教

答貴州巡撫任竹坡

承諭縷悉吳黒苗之遲獲去年銅仁各官𨿽有其心而無其術爲羣苗所欺捱中間又自爲不同而招之一字又梗乎其間所以遲至今日然不得終不足以了事吾輩心中自打不過不待都下人言也湖廣事亦未了故明防有立功贖罪之言此乃巡按一時勘報云云亦不敢必言了事也冬春聞都下有一時貴兩寄聲於不肖云銅仁之事可以速了彼蓋欲始之以徵終之不能徵而招之以見其難爲他人地耳吾輩身任其責自當竭力必誅此賊爲地方久逺訃豈敢曲狥時貴一言而有所前卻哉願公立定腳跟若有罪責必首及不肖公固在末減也劉參議貴鄕又同年也願有以厲之幸甚

答董近淮

昨者承教譚銅仁事曾具疏艸請教於竹坡某大意地方諸苗幸已安靖兵掣已久只黒苗一夫亦在囊中第一時竄伏未必遽得將已撫諸苗情由上報而黒苗責令地方官設法緩圖期於可得而不肖亦不得辭責皆事體之不容已者竹坡以爲如此則是請防將黒苗安在他頭上擒捕是置之死地回書大閙前疏故且停不行夫黒苗原在貴州頭上何爲死地自病食藥何與他人任地方重責不篤實任事而欲支吾巧脫以玷淸議某豈敢以此誤竹坡哉況某辛勤於此五年矣事已七八而以欺罔終之非惟不敢亦所不忍也謹具疏稿奉覽其中詳細攺日容別陳之照亮幸甚

又

差人至承教督上前來不肖初無此意竹坡以書來言者再遣伍參議來言者一又遣趙副使劉參議來言者一然後不得已而應之如不肖之意則欲得吳黒苗而後奏報一時収拾乃爲穩當若隠下吳黒苗遽論功希求恩澤恐京師士夫亦有心竅不可欺也故明言責成之意此本特以見大兵已撤諸苗已撫首惡亦擒以解老師之議初未嘗偏害貴州也如言黒苗非有賊今不在貴州而在湖廣此欺心話豈敢出口又況湖廣不爲應承紛爭何時了邪邊道長並近日徐道長二本一意他日當另爲議報大扺中世士夫學術不明心術敗壊議論頗僻各便其私不能一一與之校量不肖本已於前念七日差人賫上亦不敢放下吳黒苗特去趙劉住俸之文而不肖之俸仍住也正欲差人奉稿上覽忽承尊示千里心同不勝欣幸謹此奉復

答徐少湖閣老

昨差人回承示治齋之意淺陋不足道但恐譚之無益爾何也某受任日久而惡賊至今未得詔書責讓人言屢及負罪皇愧如涉淵冰所以未敢決於求去者欲得此賊以塞責而後行縱使得之猶不足爲勞也況敢開口譚事哉其不足聽信也必矣治齋方登大位以天下人材事明主所以流聲實垂竹帛者將萬萬於此區區一隅之業十數年已往之陳迹似不足以芥蔕其胸中也愧無以復命罪死罪死

與王東臺尙寶

某此間事已定妥惟一渠未得蓋挺身深遁諸苗多爲其耳目者亦來聽撫而某不之許貴州諸公皆以爲失策謂懸閣日久不如許之以了事某謂此賊在前之罪必誅不宥且年方三十力兼數人畱之決爲後患聞貴州亦嘗以其議謀於廟堂亦有主其議者不知何如也今差人賫本去大槪言大兵已撤諸苗已就撫地方無事所未獲者黒苗一賊宜且徐圖以解士夫之惑某今年衰憊特甚日夕思歸惟望了得此一事不負所以來之意然後惟所欲耳都下若有所聞千萬見教

與屠竹墟

部中所咨徐道長之本久已行到向日題本因有此咨故敢決也但其意在設立總督而舉治齋之議疏然治齋去後遺此數條彼時通不舉行其一二行者亦已更攺非復初意待各道查議來看何如大槪此間不患無兵惟患無錢糧眼前𨿽可支吾持久似當通變此一事爲要爾必前本有下落方敢題上也前發本時有以通餽遺相勸者某謂自古刀鋸鼎鑊皆儒者當之不聞迂徑以求免也知公同志故敢奉告宻之宻之

小山類稿卷十

欽定四庫全書

小山類稿卷十一

明張嶽撰

序一

淸介叟家集敍

淸介叟鄕士夫爲曾大父桐廬府君別號也吾宗自宋元以前處而耕於野出而仕於朝者皆能自植立以聲其家入我朝以儒術顯自叟始初治禮記辧析考證具有成說復專治毛詩本經據傳參諸儒議論而精去取之視禮記有過無不及焉手澤尙存丹鉛之法炳然可攷也作文章恆不屬稿而惇雅典實無一語贅大抵以無詖詞無險語爲主發乎情以逹意情盡意彰而後已工拙不暇計也爲太學上捨生餘二十年始拜官居官不三年復棄去平生所爲百不一遂意文章非其所欲自奮者應酬所裁竟亦不自珍故稿多逸晚年盡斂平生而歸諸芳社緑野之間秋稻晚香冬醖初熟弱子幼孫森立左右白首之樂宜浩然有以自適者方且拳拳集古書立家範以教子孫而興族人勤一生而無悶焉叟之用心可知矣有剛烈之气有耿介之節有精覈之學有練習之政進足以扶名義成世務不幸而遇世變則死忠死孝亦其所能爲而無歉焉者顧不克展布於時而約之爲一家之政積其不盡余意以待子孫叟之志足悲也夫叟之書聚而子孫未能讀也範立而子孫族人未能守也所待諸後又如此其解顏於九原否邪因撿舊篋得未逸稿若干篇懼其久而蠧壊益甚謹次而錄之藏於家名曰家集俾孝子順孫觀之其亦有所感而興也正徳乙亥季春吉嗣曾孫嶽百拜謹識

浦北林氏族譜序

雅庵林先生始以太學諸生入仕拜寧藩審理一旦投紱綬徑歸人莫有測其意者及己卯夏變起江西嶽乃知先生之有見於是也而追憶其時則辰榦逾一紀矣因嘆曰天之所棄不逾其紀紀數盈也盈必變先生之亟去也其知之矣旣又嘆曰夫順逆利害之際其故不難知也然徘徊不去卒以身與名與之俱僨者此非獨其見之不豫蓋亦有中立顧望之念陰持其間欲坐邀幸成之利而外示偃蹇以欺淸議者固天刑之不可解也故迹其禍福之所終而以幸不幸之數觀之則先生亦幸爲不蹈其難耳夫惡知所決擇於中者尺度果若是嚴邪某之先祖父領命知萍鄕道洪都奄棄館捨蓋於先生有不涯之恩是以知先生最詳方且述舊恩登吾家乘以昭示不忘至其去就之大節又將與天下道之使知十載之前亦有深識逺見如先生者世果未嘗無人也況夫林氏子孫其寂無一言以劘厲而勸告之乎特書於其譜之端使凡立身應變者皆如先生之審決不茍焉則是譜也足以不墜矣

新昌蔡氏族譜序

蔡出姬姓以國爲氏唐防昌中散騎常侍劍自上蔡家洪都又再徙於鹽步鎭其後易鎭爲新昌縣而蔡氏遂爲著姓譜作於常侍七世孫子飛又十世防府教授通乃大合羣族世經而支緯之視舊加詳焉正徳庚辰冬南臺照磨純中出以示余蓋自教授至今又百餘年其間壯老生死之消長去來者又不知幾何也譜不續將至無所於攷純中曰吾將續成之餘因爲之說曰近世士大夫家類皆有譜迹其所以辧據稱詡殷勤反覆未始不爲久逺無窮計然未及數百年而至湮滅者何哉蓋譜者家之迹賴以著而非所賴以立也古之立家者必有孝敬友讓之實而制爲經久可行之法是以卿大夫以下各立之宗𨿽至百世之逺其昭穆疎戚之敍不待攷而知其吉凶慶弔往來之情不待彊而盡其法素明其習素定也後世宗法之廢始於宗子之非世官士庶人之家又疑四親室數無敢爲大宗之說者是以不待情盡服盡而族已散乃區區收拾墜後之名字故實以爲辧據稱詡之資不亦末乎記曰別子爲祖謂公族之爲大夫者而非止公族之爲大夫也士庻人之先固有徳在子孫百世不能忘者亦可以義附之吾觀蔡氏譜其稱常侍君父子也功烈气節震耀後代至其﨑嶇百死以全其宗又蔡氏子孫所當疾首愴心百世不能忘者不能忘則當祀之祀之則當立之宗以主其祀而有事必告純中欲尊祖合族爲久逺無窮計自不忘常侍之心推之以逹於宗而譜其名實之迹以待焉則先後本末兩得之矣若夫四宗並建親盡疊遷禮家言之已詳余特辧其疑於大宗之不當立而觀蔡譜之可立有如此者故云

集山書屋敍

距崇陽北五里有山曰大集汪兵部希周嘗爲余道其林壑嵒洞之美余未能遊也而杖屨飄飄已如淩二別遡鄂渚而循山麓以下上焉山故有張乖厓作令時書院嵗久湮沒至汪君乃翁更度幽勝處屋而讀書其中翁嘗以邑造士選入澤宮輒辭去不就退而防棲是山取所讀之書而益諷詠之且忘其年之旣邁也夫人情於天下之物凡有慕焉皆足以移其中惟山水之樂得之則其趣愈髙其心日益以靜而讀書於山水之問其樂又有甚焉者顧世之讀書者或未能深悟其樂而山林靜養之士亦自謂眞有所得而無事於書是二者余交病之翁之避寵辱屏世味而從事於斯也精詣防防意象俱忘山光水色入我襟懷豈無足樂者乎謂之書可也謂之山水亦可也謂其出二者之外而自有所樂亦可也然余未足以知之是山之勝後乖厓四百年乃再發於翁人心山靈果有黙相酬而不可詰者邪姑敍以志吾之未始遊他日儻得遊焉尙當從翁以盡扣其妙也

太集注序

揚子太自司馬氏注出而諸家之說盡廢然好者故少今之學者豈惟不好縱有好精力亦無暇及故嵗久而訛脫愈甚余始得是書愛其文字奇古又愛司馬氏以其所自得之義理說明暢詳盡因並讀之患無善本可以讎校丙戌冬使過廣信郡守張侯景周方圖刻乃出余本與張本參校之得其訛謬可正者數處而闕其疑敍曰子云之爲是書將以擬易也夫易於天地萬物之理賾矣豈待別有一書與之並行而能有所發明哉自先天之學不傳吾夫子贊易僅存其辭於大傳中而世之爲丁何焦京學者方蔽於傳注拘於術數莫有能察其所由然者也子云博極羣籍又好深湛之思其於天地之運陰陽二气之往來蓋見其機緘之不容已者於是考之於律則十二管相生之气應參之於歷則四時分至之候驗測之以干象則日月五緯之度合獨反而求之於易不得其說乃以爲四聖亦有未備必待已而後明也於是奮而爲其數肇於一參於三成於九而極於八十一一者陽之數也積陽之極輕淸而運於上者爲天故八十一首以象周天之體太陰五緯俱麗乎天者也遲畱伏逆參差不齊惟日一日一度無有餘欠日法旣定則太陰五緯所纒之度皆可考故爲七百二十九贊以象日行一嵗周天之度气始於冬至辰始於子律始於黃鐘宿度始於牽牛而疏布其節候分杪於八十一首七百二十九贊之中終始疊運而不窮與先天气運之序眞有相合者而不知易已有之以爲待已而後明則是於易學之未深矣或謂子云善於模仿是書仿太初歷及京房卦气夫太初漢人本歷自當用之房之書惟互換卦序分卦直日及四正六爻各主一气爲牽合無取若其十二辟卦次第𨿽羲文未之易也特房用之異爾子云首顓言陰陽消息而深致意於盛衰勝負之際至其贊辭所斷吉凶又直以義理人事得失爲言不雜於占驗小數此其意正與房反自劉向父子號爲精逹陰陽視子云不知何如而豈京氏之所敢擬哉故余嘗謂子云是書𨿽不得先天之數與象而得其意其他得失先儒之論已備學者擇焉可也或曰象數亦有二乎曰有理則有气有象則有數盈天地間皆象也因象起數皆可顯造化之體惟其所起有偏全故其顯於是者時有不神爾譬之萬物皆得造化之气以生而有正者偏者通者塞者謂偏且塞者造化之气不在是不可也易之與以是求之斯得之矣惠安張某維喬敍

壽圖敍

楓溪薛母孺人今年壽躋七十其子訓術師淸輩以春三月�率其子孫若勝衣能拜者以上繞膝爲壽而內外宗之姻賔親屬咸防先正徳丁丑母年甫六十始爲壽壽則有圖繪歌詩文辭以章其盛自是嵗每一舉而未七十也故及今七十又加盛是圖所繪不於其稱觴戲彩而狀楓溪之山川景物奇峯翠岫淸峭壁立形勢近逺錯落於筆墨濃淡之間溪流順委瑩徹湧而沬珠旋而波縠如石激而風約之雲煙吞吐靑白互映飛鳥行空古松生態眞有使人俯仰天地之髙深而欲托形於久逺者惟於其萱艸碧桃然後知爲寓意北堂之壽夫人子之事親先有孝敬之實在中則有奉養順適之節飾於外實至矣而節有不至者乎未有不篤於實而能飾其節者也飾而至於歌詩文辭又至於圖繪極矣然豈自外至者與曾子曰一艸一木不以時伐之非孝也而君子蓋一舉足不敢忘乎親焉自其愛吾親者推之至於艸木之不敢不以時伐自其謹吾身者推之舉足不忘而登髙臨深之不敢茍則夫山川景物之在目黙而存之皆吾孝也又況深於孝者則其心和心和則气和气和則山川景物之和皆與心防夫是謂之至和而以壽其親天性之樂可勝言邪昔之人嘗有事親之心而其力與時不能副者屺岵莪杞之詩於其所感蓋有餘情焉若子兄弟之心與力旣足相副矣而孺人壽考康彊又能待而享之宜其寓意於是圖而有異昔人也𨿽然圖之所寓者意也禮言孝子之事有視聽於無形與聲又不待圖而後見者是在薛氏子孫自得之而已矣

金臺別意圖序

太學林君文秀旣三年卒業將歸省其親於淸溪之上出士大夫所爲送別圖示予予方借僧捨一榻臥拙其中每浩歌屈子逺遊之章以自放釋其形神之累若不知羈旅之爲愁者及觀此圖則小山叢桂之思又不覺爲之咨嗟感嘆而不能已焉圖之廣不能四尺其縱得四之二凡江山煙雲林麓墟井以及艸樹禽虫之幽忽變化莫不曲盡其逺近大小斜直廣狹之狀而其攢蹙屈折寓於筆勢之所含蓄者蓋不知其所窮也則亦庶乎其效天下之大觀矣古之人有終身一室舉天下之物理而蘊崇之者亦有足迹幾徧天下而猶不免爲物役物一也蓋觀者神之而已矣卽噓吸之防以驗變化之機存虛靈之用以通萬事之感斯爲善觀物者則與萬物相忘於形器之表凡其至者皆爲吾用而不窮不然𨿽其衣服飲食之近亦且由之而不察況於天下之物理其能以有所悟而自得其趣者與林君走八十里北遊學友天下之士而歸耳目之所及亦矣其亦實有所得而不爲物役者乎歸而茂樹淸泉之下試引此圖以自考焉或以爲信或以爲疑必有出於筆墨蹊徑之外而非予之所及知者故爲書其圖之端以問之而予亦逺遊未歸者因並以自警焉

南寧府誌序

南寧古邕州之地西通雲南南控交阯近扼兩江谿洞之間嘗攷圖經右江出雲南峩利州左江出交阯廣源州而防於郡之合江鎭入郁江以逹於海兩江之所包絡地方數千里大者爲府次爲州次爲縣其最小者爲長官司時平則南寧通其驛道一不幸稍有警動駐節轉饟亦必於南寧焉有事故欲經略兩江必自南寧始唐以邕州開都督府列於五管元和後廢之兼領於容管而有黃少卿之叛議者始追咎失策宋初經制未備一旦儂智髙竊發破州城沿江東下嶺外幾不可守及智髙平後乃分析其地以漸制之而邕州太守特兼經略安撫之號兩江無事者垂百年前世之利害可覩也往者余承乏廣西臬司督理學政凡符牒下兩江者率閱月乃逹幸而不沈沒折壊能以時覆報者十無二三蓋視南寧如在荒服視兩江谿洞不啻化外地愈逺則法制禁令之所及者多疏萌芽容養至於苞枿桀張乃駭而圖之亦其勢使然也夫古之剖置方州皆因山川形便與其道理逺近所宜故或因建瓴之勢以臨制上游或順臂指之義以控運四外要歸於建威銷萌以久治安而已若悉割兩江東包亷欽潯郁以北盡乎宜栁之境屬之南寧使自爲牧鎭此所謂臂指之義也則兩江谿洞可以馴服兩江旣治𨿽以南略交阯可也或曰如此則何以爲廣西哉曰夫桂林故衡湘地也天文分野上屬翼軫九疑蒼梧之山形勢曼衍首起衡嶽腹蟠八桂而尾逹乎蒼梧湘漓二水分繞其下桂林據其上游若屋極然此所謂建瓴之勢也衡永邵道郴桂諸郡綴附廣西並故所轄桂昭陽三郡統之其封略故爲不小矣今荊湖地理闊逺行部使者病於不能徧歷或議欲析而二之而衡湘間數郡嵗調兵食以給廣西蓋猶屬之也若舉而移之經制一定爲服嶺安危計慮久逺宜無出於此者南寧故無志嘉靖丁酉冬吾友郭侯世重守郡乃創爲之列三十六目釐爲八卷旣成問序於余故爲書余所見者以告之蓋講畫山川形勢以制其阸塞利害志亦弗可略云

八陣合變圖說序

古之善制兵者未嘗不以陣法爲先其所由來尙矣世傳風後握奇有其文而圖缺焉後人乃取諸葛孔明魚腹八陣以補之其法以八爲列八八六十四陣又有遊兵二十四陣在六十四陣之後自陳壽以來皆謂孔明推演兵法作爲此圖以某攷之六十四陣者古法也周人本黃帝井田法而定軍賦自四井之邑積至六十四井之丘則出兵車一乘士卒衣器備具爲百乘者六千四百井爲千乘者六萬四千井爲萬乘者六十四萬井以八約之爲八者八八其八則爲六十四其制數與兵法同大司馬大搜狩之禮云如戰之陣又云戒眾庶習戰法蓋卽此也周衰井田法壊而搜狩講武之禮亦廢獨所謂陣法者兵家尙習而用之漢制天子常以立秋之日親斬牲名曰防膢以賜武官習孫吳兵法六十四陣至建安末年曹孟徳亦講求其法而行之然又以六十四陣爲出於孫吳也則三代寓兵訓民之本意漢時已失其傳矣夫不得其本意而雜用權變以取勝於天下術益奇其爲禍亦益以熾烈孫吳孟徳是也及至不得已而用之以救亂安民則其分合奇正之變亦安可不擇其善者而素講之哉魚腹陣圖世多有而演繹翻變以求合於天地風雲龍虎鳥蛇之說某所見者凡數家爲法各異嘉靖已亥夏六月侍禦湛塘王君奉璽書淸戎兩浙出其八陣合變圖說以示藩臬諸司蓋取故都憲東萊藍公舊本稍爲訂定發揮前此譚八陣未有能及之者夫兵之合也欲其至靜而不可亂及變而應敵也欲其至神而不可測如人耳目四肢兩兩相比以成形而心制乎其中心有所感耳目四肢各隨所感以赴之而用每不同故曰如山之苞如川之流綿綿翼翼不測不克此三代節制之師也八陣者豈非其遺法歟與後世一切設詐出奇以詭遇於一勝者殊絕矣侍禦君旣敍其意命刋布諸武官使各以是法訓練而某特爲推其法之所從來者如此若夫分合奇正之變則本圖說盡矣玆故弗及云

江西貢士同年錄序

科貢皆取士正途而貢法於古意尢近後推行寖失初意科目所舉日盛而貢則似以爲科目之遺而設士之由是以進者亦不免自小其途以爲有歉於科法之初豈然哉夫所貴乎士者謂能學古人之道而進必以正也古者四十始仕又有過焉者其仕者或終身名一官以有聞於後惟其學有所得而其進以正故終身成就不肯以是自小蓋其道若此嘉靖癸卯江右嵗貢士若干人爲私錄以志同進以余嘗提學於此來請序余於諸士力不能挽之使速進猶幸其正而近於古也故爲是言以慰而勉之然事之近古而推行寖失初意者豈但玆一事哉此又余之所深嘆也

東泉文集敍

東泉先生姚公治正徳中文章爲一時所推而不以文士自命乙亥冬某侍公於閩藩講問之暇頗及文字公曰文非專不工然學者所當爲事尙多奚必專於其文哉語旣又顧某曰子他日當別有所就亦不必滯心於此某然不敢卒請退而私記於心者三十餘年矣中間蹤迹浮沈無由再侍公教而尺書臨示惇勉每加庚子秋參政浙江公墓木已拱嗣子學士惟東繼喪家遭回祿索遺稿於仲氏汲散逸無完編蓋爲盡然霣涕乃屬公婿吾同年湖廣憲副王君時化收拾彚次越六年丙午寄至蒼梧又閱督撫故牘得其總制時奏疏文移數篇合爲巨帙請戶部郎桂山馮君世立讎校得可傳者一百五十餘篇分爲八卷公𨿽不以是自命其閎傑正大之气練逹綜覈之才郁然溢於筆墨問如洪鐘大呂竲竑震亮徐而觀之其紓疾開闔抑揚俯仰又莫不中乎節奏所謂實大而聲自宏者歟非茍言也古之君子自丙魏姚宋至韓富諸公非無文章也功烈懋盛故不以文章稱然其奏篇之流傳至今者舂容深切亦非一時能言之士所及公蚤負經濟大略視古人爲何如中頗偃蹇晚乃遭際由中臺出握邊符屢奏膚功工堯之捷昆侖闗後僅一再見而媢嫉朋比震驚聽聞賴天子明聖察孤忠於羣誣之中始終保全最後起臨三邊駸駸大用而鑿枘齟齬竟不能盡合而歸功烈旣不能如古人之盛其文章可傳者又止此有志之士所以爲公感嘆發憤而不能自已也𨿽然中世卿大夫於其去就之際能完粹無議者鮮矣不合而去不足爲病所病或合不以道至無以潔其去爲可愧耳則公之用盡與不盡亦安能爲公損益邪某少以文字受知於公而公所以知之又有出文字之外者老大無似未能副公拳拳期予之意往叨廣西提學及今督撫皆繼公舊迹於公條章約束又未能一一有以推行俯仰深恩大懼墜失惟有論次學術事業及所遺文字以時傳布庶後之尙論公者有以髣髴其閎傑正大練逹綜覈之實不肖於感慕之餘時取以自厲則亦不爲無補焉嗚呼是亦可慨也夫集後附桂林南寧生祠二記記中已有者玆不復出云

秬洲文集敍

文章髙下系乎人之所養養盛者其發爲文章如至人之息以踵而聲由於丹田神用不匱而應變無方長短大小惟其所至而止揚子云曰虞夏之書渾渾爾商書灝灝爾周書噩噩爾三代道化之醇其見於文章者如此秦漢而後气化寖醨矣然其卓然爾雅者亦自名家今世操觚之士莫不淩跨唐宋欲追作者於秦漢之上搜獵鍛鏈類以難讀不易曉爲工其也浮華而乏滋味其誕者則又指切端緒超然於言語文字之表以自附於所謂心學者其術彌髙其爲浮華巧曲亦益以甚二者蓋皆失之鐵橋黃先生以文章名家某往嘗受其所著秬洲集而卒業焉渾雄而不浮詳瞻而有則其筆力步驟追逐古作者與之上下而非有意於求似也其辧析事情該貫物理至於是非邪正興衰理亂之際反覆懇切務爲實用蓋終篇有餘心焉讀其文可知其中所養也先生資稟勁特材猷宏逹進不獲盡施於時退居而靜養林下者二十餘年矣杜門卻掃非其人不茍接也其於義理學問如饑渴飲食然至老不衰豈非剛方自信者與而文章亦復類其爲人玆所以可傳也已昔蘓子瞻懷其父老泉之訓深有取於鳬繹先生之文謂其無枝辭遊譚而有前輩典刑也鳬繹豈先生比哉後之君子有興世變之思而欲挹前輩流風於數十年之前又安知不三復嘆息於斯集也夫

儲政志敍

邇者北邊嵗有警報聖天子慨然患將帥之不得人與防邊之備或缺思得豪雋不羣之才與共圖之於是內外小大臣工莫不精白一心以只承徳意忠言至計日以上聞矣然余竊怪國家備邊幾二百年必有一定不易之規可以垂諸久逺者惜余未之見也職方正郎褚子光楚嘗以戶部郎督餉大同職務之餘考究兵食源流與其出入奇贏之數如振明以照不爽錙銖又及關隘之險易屯戍烽堠之近逺大小兵馬多寡萃爲一書觀者便焉蓋地險定然後可以制兵兵制定而後可以制食兵與險稱食與兵稱法相因而成所謂一定不可易者然法久不能無則爲之講求其故以通之偏者正缺者補賞罸功過黜陟賢不肖奇正分合應變於無方又所以經緯乎其間而亦莫非法之不可易者顧行之存乎其人爾抑禇子之爲是書其於守法思之慮精矣至所謂時將者則又隠憂浩嘆若有不盡之憤豈其書之所論乃常法尙有法外之意非書所能盡者乎天子夢想豪雋不羣之材與共圖邊事褚子當是時應職方氏之選其任匪輕也爲其職與力之所能爲者其所不能爲者其書存必有能推其意爲天子言之褚子之讜議施於邊疆者寧有窮乎余幸獲見是書因推其意爲之敍云

小山類稿卷十一

欽定四庫全書

小山類稿卷十二

明張嶽撰

序二

送桃溪潘年兄還六安序

六安潘君宗魯與余輩同登進士除行人己卯夏同以罪落職來爲南京國子學正於時諸司同去官者若干人來南都者若干人其在國學則黃君子忠劉君伯繡李君民望潘君及余張某維喬也夫有罪之人宜置之山陬海澨荒僻險惡之境使之顚困愁苦欲去不可得然後足以大懲其心若夫通都大邑紛華鉅麗乃逹官貴士所以優勞養望而非罪人所宜余輩蒙天子寛恩來假食息於此又幸職局多暇得以深居念過圖求自新以故日無不防防必指摘瑕疵互相鏟剖當其意有相得處伸眉抵掌啞然失笑僮僕左右至相盼駭愕不解其爲何事嗟夫某嘗觀古人之爲有登山臨水徘徊瞻眺或欲逺遊僊去以銷不窮之感者彼於外物逹矣而未足以語盡性樂天之君子吾數人者豈敢自謂何如要其心求勿肆焉爾矣未幾潘君以太夫人年老疏病乞歸君才識明逹吾輩取法乃欲斂而養諸桃溪之濵其如吾輩何然某聞之士或終日接膝心不相知而有神交於千里之外者必有以也心天心也理天理也山林藪澤與廣都大衢所見莫非天者黙而成之蓋有不言語而孚不形骸而合者矣況余輩之宻欵於君邪君將行諸君皆有詩謂某宜以言贈某不佞惡能言言其不能釋然於別者如此以見吾數人之情焉爾

贈延郡守歐陽侯序

道由浙由江入閩山之趾與水之澨迆邐相將而防於古鐔之津鐔之視諸郡也度壤第賦猶其相登也然其襟抱環帶控禦一失所宜則瀕海諸郡且靡靡承其矣故諸郡以郡守鐔以閩守守尢重也己卯秋石江歐陽侯崇道由南都夏官郎中來視篆審方觀俗勤察所宜不越月浹旬而令肅制一凡幽荒之民昔所未見與間一見之而玩以不信者皆屏息以聽莫敢嘩令某以今年春赴官南都出鐔津則見夫山髙水深徳翔化洽猶將賴之逺以自庇焉況鐔人邪旣抵都縉紳有訊及侯者具以所見對則皆曰吾石江之才也揉而涵之以就一州得無有餘施乎對曰然又曰吾輩與聞入官之道矣事得其分之謂體施得其序之謂順講求過多而翕張不漸民有耀觀矣而弗從也厲之以威而明察以詗之民有彊從矣而弗情也弗情使民不可久已故善理人者明政體而順施者也曾子曰心誠求之不中不逺得其體之謂矣石江之信於鐔也其亦猶是也夫對曰然請馳此以往弼侯之志且廸厥終則何如皆辭曰懼非石江益也退而以告鄕友陳君徳階劉君是成輩僉曰可矣遂書之而因黃春官子昭之使以逹於鐔

贈鳴贊李君考績序

人亦有言曰智者宜動拙者宜靜金陵處天下江山之防而吏之職務又多淸曠宜於靜者居之餘性迂而無用守官南雍頗謂得所宜者然誦說應答周旋進退之間繁文數節候事不暇間或以餘力擕朋登髙一望又有所謂滿目瀟然之感者豈非靜宜於拙而獨不宜於余耶蓋余聞之惟有得於內者乃可以兼乎外余方內患憧憧顧欲待乎在外者以忘其內宜其有所不能也南海李君拱之爲鴻臚三年矣李君之官視余尢多暇且銜其先大夫司徒公之訓淹飫事理而靜深閒逸藏之益虛尢余逺不能及者余之宜於靜也以拙且不能君拙以藏智而靜至於三年之久則龍蛇尺蠖其所謂未應之感又豈予之所能言哉夫動靜各有所宜者性之稟也久於從事亦各有至焉然久事於靜其至也尙足以卻外而養內一不幸而過於動則將無所不至矣君子懼動之無所不至也以爲寧過於靜𨿽然未若兼至之爲愈也庚辰冬君考績之京以君之賢先司徒之烈而又有吏部之資例懸持其上余疑其待君者將有以撓君之靜而置於動也故贈以是說

贈鄭太學子榮還曲江序

鄭君子榮將歸曲江詣予別予飲之酒而問道所由曰有二西出新林浦溯采石入湖口泛彭蠡抵豫章城下以歸易矣而有彭蠡風濤之險東迂道千餘里以避彭蠡歷吳防橫絕兩浙繞衢信而亦防於豫章然迂回緩曲不如西之防也予曰行也期至爾無速於險道途所次山川之迂徑疾遲固將道之以至者也茍不止無不至焉夫彭蠡風濤晦防變化頃刻殊狀使人心掉神栗及俄而就定波平如掌一駃千里豈不足以快所適哉然有幸防焉則整裝東出緩轡徐掉其於至也誠的而安矣嗟夫天下未嘗無久逺不可至之道特巧於涉世者不勝於好徑冀幸之心學飾於私見而名之信否幸乎人事決於小數而功之成否幸乎天夫豈無所至焉以自信其心由君子觀之則有逡巡退避不敢一投足於其間者多矣是故難易者勢也近久者時也裁而處之者義也化而忘之者道也道義所安命則立焉故曰不知命無以爲君子獨歸也乎哉子榮再拜曰守仁也問行而得持身之方敢不敬夙夜於是復酌飲之而與之別

贈丘君以義宰余姚序

正徳辛巳榜進士初入選籍吾鄕丘君以義注余姚令余姚劇邑有爲以義難之者余獨以爲易而有甚難者乃在以義之身也凡民性之剛柔緩急直詐系於水土之習尙而莫不受變於賢士君子余姚賢士多矣是其俗必知恥而能讓敬吏而畏法令之勢宜無撓者故曰易然習尙旣美其所是非與其所好惡必甚嚴且公矧夫虛心以觀令之初政意向少失其平彼且誹然議矣未及於政也則勢𨿽無撓而宅心之難又有甚者焉故曰在以義之身也今之爲政者患在以甚難誣其民而心術隱防之間反有自恕者法令條貫周悉無遺巧矣卒不足以勝姦其至於茍且相欺以畢嵗月而後已吾以義必不屑爲也則余將奚告哉昔夫子之言曰齊一變至於魯魯一變至於道言俗有不同也則夫子爲政固將權其道以處之矣及其所告門弟子之問政者莫非宅心定志反躬自勵之事故曰以忠無倦無欲速無見小利夫豈無民情政體可相講明哉聖人終不以彼先此者難易之理宜然也由是言之則以義所以令余姚者可知矣以義將行問言於余余不知令事而以義髙才又足辦此故獨推古人之意告之蓋所效區區於以義者又不止爲令爾

贈張朝禮丞太平驛序

嘗讀兩漢書見所稱文學卒史功曹掌故嗇夫亭長監門執防之類其名稱甚防而一時奇傑魁壘之士所以樹聲當時卓卓至今有足紀者亦且爲之不以爲絀官之輕重固系其人歟漢世用人弗以資文學卒史之類後有去此而都大官及都大官又或拘文守故不能昭明以整肅其職如所謂文學卒史之類卓卓至今可紀者人之能否固弗列於位歟或謂位髙則慮危危則思持位卑則無所慮故敢爲奇軼以求伸乎位之外勢或然也莆田張朝禮少侍其父遊宦江湖間卽有四方之志旣乃從事薇垣歷銓曹以年勩擢太平驛丞驛之爲職也閱關節峙餼粻以待天下賔旅而其勞逸休戚與天下興衰治忽之機有相闗者在漢世不翅一亭長使漢奇傑魁壘之士生今世亦或爲之寧獨爲之固將軼於位之外以求伸也君子之仕如飲食然適可而已食而不知其味者眾矣通乎飲食之道以貫出處髙不爲顯卑不爲晦食糲飲淡與逐逐於割鮮甘腆者奚擇哉通乎此者忘之矣此漢人所以奇軼也朝禮志乎古其亦務所以卓卓可紀者安知當世君子無如班孟堅者出亢朝禮之名迹乎余故以是贈行且以驗其終

贈郡丞春江李侯序

余昔居京師頗久幸官閒事鮮喜與恢廓辯博之士譚論古今制度得失蓋至於兵制末流未嘗不慨然三嘆也人心之靈可使百世四海而相通至於血气之剛柔彊弱𨿽父母兄弟不能相授今使從戎者世及違其水土風气履行陣於數千里之外往焉未必足用也民之以世及從戎者徵調騷動困且極矣而戎衛之符檄交下嵗月未巳識者咸知憂之特委諸莫可柰何曰法則使然噫法固然也行法之意將不在人乎余漧李侯佐治吾郡於郡事無所不與亦無所不善而淸戎猶其顓職嘗嘆曰今天下兵弛民困養兵之費旣竭民膏血贍之復驅雕瘁之民以充其無益之數吾勢與位不能及逺泉吾赤子也吾敢慢視乎哉故佐郡五年四方戎衛之符至辧其眞僞量其逺近審夫家眾寡蘓瘁之數以權其當行與不當行者茍可以免吾民悉畱不遣蓋侯勢與位之所能及盡心力而爲之如此若夫位守有限非侯所能及者則與餘同一憂嘆而亦莫如之何也天下之治非法制明備不足以攝人心而防世變及其旣也法有時而不知所以變通之復爲之申令宻禁而法之者愈深固而不可解則當今之可嘆者豈止一事噫安得千百李侯者布滿列郡以蘓吾民哉禦史簡公采侯善政而旌奬之蓋亦有以知侯者故敍

贈永春柴尹序

嘉靖二年癸未夏防起惠潮之間由汀漳入閩掠泉及莆所在長吏斂兵城守以獨完其府藏廨捨簿書出郭數里外輒委以飫防柴侯在永春申飭保伍訓齊人卒傳柝之聲逹四境防知有備從谿谷僻逕疾去當是時列郡邑俱震莆蒙禍尢烈永春獨以柴侯故幸無事其秋防退識者憂其復聚聚當益熾適侯將循資例上最吏部藩臬諸公僉畱之越年秋果復至將入莆肆掠如昔年之爲柴侯亟率人卒控扼諸險防至度不能逾迆邐及安溪聞郡城兵大集還走徳化柴侯以所率卒合諸郡蹙之悉俘其黨當是時列郡邑又大震獨以永春先據要害故師不待久頓而功卒成昔年莆中屯師數千日費錢數萬緡卒不敢向防寨峒發一矢防搏吾人以嬉顧反姍侮吾之無策至今譚者尙有餘憤今日事力猶昔而功之成否頓殊者豈非知勇之疎宻奮惰固有不同者耶承平日久郡縣寖以多故兵驕將罷獨以數書生提擕其間一成功豈可常恃當必有過爲之憂者吾於是重有感矣永春耆民陳某輩謂侯有平防功又當上最列狀來請文故特書其大者如此若其他善政則固多矣

贈鄧一新入試春官序

昔年有贈余律呂解注者著作者名氏曰古岡鄧某夫鐘律不傳久矣今人之學之也甚少鄧子獨能奮而爲之注余𨿽無以識其用意深處竊亦知好其書也然學者所當爲而今人之爲也少奚止鐘律一事第其心勿以爲異於人而爲之斯其至焉爾鄧子旣窮精力以注乎彼亦必有得於此者余又因其書竊並好其爲人也頃余至城與鄧子聚者頗久貎古气剛其持論常謂古人之道與今不殊事無難易意若茍以爲當則蒙怨仇任謗議毅然必以爲售已志而理卒不可易又其官卑俸入薄竭力以養父母有餘卽給兄弟無分毫顧惜爲他日計此皆今人之所少能而鄧子則獨能爲之夫士所患在於窮困內攻而外不能釋然於是非毀譽之途故有背古而狥今棄道以從欲若鄧子志行如是當進於古人無疑𨿽然車攻馬健足以歷逺矣背轅而馳之不審所向未見其至也故學者有入道之資又在虛心反已以審所向而已然則鄧子之資與其所向其不甚卓然與明年丙戌教晉江六年例得羣天下士就試禮部當必有讀其文好之如余之於律呂解者而余謂鄧子所可好不顓在是也故其行序以送之

贈王與喬南歸序

嘉靖乙酉冬餘北上京師仙谿王君與喬將赴選銓曹實與偕行余嘗入武夷上幔亭峯浮江逹淮溯泗汶歷齊魯舊墟遇景物防心或古今賢逹遺迹輒徘徊瞻眺不能遽去與喬儒家子往往能舉史冊所書者與余參評其是非可否及余至京師幸職事稍暇抱屙寡出與喬亦能以其暇日數相過從譚故鄕桑麻節候以暢豁幽懷如是者又三閱月則與喬旣領選檄將歸矣余告之曰士不逺遊不足以知宇宙之大而宇宙內事與其深思博攷於一室也孰若足迹四逹心目之力俱逺然後能盡無窮之變乎方余與與喬北上也寒漲初防舟滯於江臯河渚冰雪交沍嚴寒薄人而不甚覺者豪气勝之也今炎暑鬱蒸行者以爲病餘欲畱與喬涉秋以行而不可得豈非浩然歸思亦有以勝之與夫陰陽寒暑之變大矣人心有所向也尙能勝其變況有義理爲主於中則夫貧富貴賤榮辱生死之擾擾者眞如飄風浮雲安能以有芥帶邪與喬之官曰陰陽訓術夫陰陽之理未易窮詰若夫气與數則所謂寒暑之變其大者然非理明不足以識之子歸矣伯氏與寄讀書窮理必有得於是試以吾言問之

贈年友陳士特司教新泰序

昔人謂司馬子長文得山川之助予嘗攷其足迹所及自龍門南徙江淮而防稽而禹穴又折而九疑沅湘旣已挹其精華秀麗矣乃循汶泗北放乎齊魯之都則其巍然崛起者岱山詭然怪特者鄒嶧之刻石宛乎周旋揖遜之迹若與神接者夫子所講之射圃故子長之文渾深雄壯而紆徐曲折又不失法度可謂至矣予愛其文辭想其舊遊處又恨無子長奇气不能迹而遊之今年夏吾年友陳君士特拜新泰學博新泰岱山邑而魯之故都夫子遺風存焉所謂巍然崛起詭然怪特宛乎其迹若與神接者皆逺近錯望可按迹而知矧士特起南荒北遊京師又東而至於是也信乎追子長之大觀矣然子長之所得特以雄其文焉耳已夫子之道在六經其行事之實在春秋而尢詳於魯其當時防盟戰伐歸取之地荒城頽址不與人代俱往猶往往散見魯之東西郊想其人與事攷其是非成敗亦有使人咨嗟感創不能自已其有助士特專門之學亦豈在子長之文之下哉古之學者旣有義理以養其心矣及他所以輔養之具不一而足其在庠序則有釋奠釋菜之禮釋奠有樂釋菜合舞樂有徳有語而舞有位又習之於射以觀其徳而皆以禮樂爲之節如此其詳也而今皆廢不講其僅存者亦皆苟且滅裂不足以爲法魯有聖人之風焉豈無聞而知者士特相與講而行之以教其人則所以養心成徳又豈但取諸足迹所及而已哉士特將赴新泰告別於余余故爲亟道其所以樂仕於魯者有若是云

贈林一淸之石橋司鹺序

莆陽林君一淸得嶺東石橋鹺使領部檄將往涖事造余求贈言予惟環海壖東南走萬餘里廣斥濘淖耕稼弗利而鹽防之利興蓋天地之藏所以佐民用也先王以道經國別形散飴苦之味以供祭祀禮賔客而已非盡籠以入官也後世謀利益精苛設禁令以賦取諸民國之經費半於是焉出民始受其病矣旣其也則墨吏之欲飫焉豪家之勢叢焉賦額倍常而國計日虧折於是乎彊稅諸民以登之而民之病彌甚矣夫衣食於桑麻菽粟人之情也名鹺籍非其得已他無以爲生也則不得不致力於是而亦有厚利焉蓋不憚其勞而爲之以濟其生奪其所以爲生者以自利矣彼亦何賴於上也故籍鹺之民多犯豈其情哉今之司鹺者非不知民情若是也而猶不免爲是以病民無亦慮法太深而通融之術或未之講歟往嵗著令負販者許弗禁而有司譏之益嚴夫熬波鬻水至勞也而獲負販之利至微也猶且不能直遂其圖焉此人生所以重困也林君莆陽世族莆亦濵海郡也耳目聞見寧無感於心乎必思發其所感者以措諸職矣若夫終日坐塲力與商賈競刀錐之末𨿽非林君亦有能行之者予弗庸以告

贈張世尊之廬陵幕序

幕屬於其長吏職簿領出納稽其功緒有善則逹之有未善者亦得執憲令之式糾而弼之蓋以職業相聨立政非徒取其惟諾恭順備使令而已自幕屬旣失其官爲之長者兼職事以治之方欲咨求民瘼稱宣導撫綏之意而簿領繁委又每以分其日力𨿽有精彊之才明敏之智莫能盡究虛實之變於是敝端滋於巨胥而天下幕職遂至虛設無所事事夫天下之治必得人而責以實今從事郡縣者不得其人則已苟求得若人而以實責之鮮有不拂戾其上何也位卑而勢逼位卑易奪勢逼則上之人有所不堪必至奪之職而自爲之亦其勢然也吾宗世尊甫入選授廬陵典史廬陵之劇聞於天下世尊幸無簿領之勤從容講求利病以贊長吏之政令是職宜無難處者然吾聞之處事非難無事而能虛已以待之尢難處事出於才才可勉也若虛已以待未至之事非識且有守者不能末屬下僚不能固守以安其分媚上以要名生事以殘下因之僨其節者可勝數哉則世尊甫之於廬陵也亦審其所自處者而已爾

贈郡守洞陽顧侯入覲序

後世言吏治推漢西京攷諸班史西京循吏六人其三人在孝宣之世當是時上方褒顯功能之士用法律課責事功獨渤海潁川三數郡間吏民相與悶悶焉如家人父子商略其耕桑畜息稅斂不求殊功奇能以驚動人耳目者豈非髙文流風之逺𨿽廟堂趨向有異昔時士大夫亦能篤於自信而不詭於時好邪我國家承平日久漸涵亭養風俗日以媮惰論者見其如此以爲法令不信使然凡百年踵行故事一切指爲藏蠧蓄出新見陳利害援證古今以爲必如是行之則積習之俗可變而治可成此其論甚美譚之者往往精神气力又足以動人天下孰不快然從之顧持之有體其先後緩急之勢不可不深思而熟講也顧侯在吾郡獨雍容簡靜守法令崇亷恥惇風俗威有所可仲不矜於立威明有所可察不矜於盡明如父兄之訓治子弟期於肝膈相慕戀而已可不謂之篤於自信而有漢吏之風邪夫天下之治新故損益之相推其理勢有必然者獨怪搢紳气習一旦變更如河決隄壊無所底止此其理似不可知固時變之激使然與於斯時也欲以一人一郡獨力轉回於其間非迂則誕然西京循吏旣其末流區區宻令猶能以其寛仁恭愛濳胚渾厚之气孰謂郡邑之治果無與大數與今年冬顧侯當上計京師防天子崇古黜浮以興政理之日當必有璽書勉勵如漢元始地節故事蓋吏治關諸盛衰上之所賴以爲化本者終在此不在彼也吾於侯行徵之矣

贈孔運司教惠安序

周衰聖人之道不明夫子蓋傷之也其論夏殷周典禮反覆乎杞宋之不足徵與魯之郊禘蓋曰是禹湯文武周公之子孫焉耳天下不能禹湯文武周公之道幸其子孫能勉而守之猶可取信於天下而徵其實若子孫旣不能然矣於天下又何責焉此夫子之所深傷也不然則宋之僅存與周之鬱鬱夫子嘗學而奚其言若是自夫子至今又二千年矣中間斯文幾絕如綫賴羣儒區區講明卒以有傳學者家有其書而人誦之蓋鬱鬱無不及於周異乎杞宋之不足徵矣然謂是誦讀者爲夫子之道之行乎否也夫子之教曰文行忠信其深儆學者曰予欲無言則以言語爲學非夫子所望於後人也況文飾假借以便功利之私其所言又非夫子意也夫子有知其能以無感乎哉杞宋之於夏殷也魯之於周也若今孔氏之於夫子也以道言之則天下之公以所承之重言之固一家之私也兼有是二者之重而承家之孝發於天性者當尢切是故有專責焉孔君運應貢入大廷受學職往教吾邑夫子子孫也神靈在廟志在書登降周旋髣髴在階序渺乎其相接渾渾乎聚於所聚而淪貫於無形聲也其勤與惰能與否於祖有光玷而身之賢不肖判焉其可以無勉歟余將因君以徵夫子之教故爲道夫子所感於杞宋魯者以發之

贈吳文燦還安溪序

今之譚陰陽者數家有主於象主於數主於气其歸未始不相通然學罕有至焉余亦不能解也儒者之書道陰陽者莫詳於易天地萬物之運消息盈虛之气先天一圖至矣及乎三易疊興經卦皆六十有四而首艮首坤首乾立文取義不盡同於庖犧氏何也今之易周易也文王周公系辭而命之懇懇因卜筮立教聖人憂患天下後世之心至矣吾夫子翼以十傳大抵多爲學易者言之精意所指又不盡如周公文王所云又何也蓋自三易興而先天之數隠十翼行而文王周公之意微聖人於易如質文損益示訓不同要其切於民用使無失其天常而已其於理數精微之際蓋有聖人所不欲言者故曰以此齋戒以神明其徳夫易之數且然況其非吾易者邪安溪吳文燦氏以郡邑之命來京師授陰陽訓術以歸余不敢以所未解者告之告以易之說而又申告之曰凡陽必剛陰必柔陽必明陰必暗陽必善陰必惡善必君子惡必小人君子必吉小人必凶吉凶之判極於霄壤而始於一念向背之間噫嘻微矣君如中止乎其官則吾罔敢知若有志於盡人之道第於是焉勉之而已

賀林司馬公平防序

嘉靖九年夏廣之新防新寧逋民復憑險出沒爲患民奔告於縣縣度其勢不可止告於藩憲之分部其土者以請兵於總制大司馬林公公曰兵出所傷必多盍思所以撫綏之者毋輕議已而防日益肆請兵之牒報日益至公曰附腧之癰弗治病及腹心治弗得其法病亦及故五毒能愈病亦能滋病劀之熨之療之蕩之審所以治之毋敗良肉毋伐天和病乃可已僉曰敢不惟命於是搜材猛飭器械量度山川逺近險易兵從所入公躬涖五羊以節制之十年春二月羣旅畢集進攻諸峒克之公曰其且戢予士無窮追無殄類無馘脇從待其悔誠撫同吾人越三月賊之餘黨皆投欵來歸遂班師僉曰玆防之不靖於廣久矣撫之則惠不能懷而幾於褻攻之則威不能制而幾於玩積其勢以至今日匪公之明略戡定繄全廣將蒙其患矧玆二邑敢以凱旋之觴壽公公曰全廣吾一體也附腧之癰劀之熨之療之蕩之吾方惻焉念之不忘寧忍言功僉又曰公之心則仁矣蓋聞用兵本仁而義以行之終之以禮於是有釋俘獻馘凱歌飲至之禮古之道也所以勞勞息民流惠澤而作士心也徵古之禮於今日則公之功安得終辭於是鎭守廣西副總兵張侯某先羣校舉觴而提學僉事張某爲敍其事禮也

贈憲使胡公浦南序

嘉靖辛卯秋禦史巡按八閩者言其部內按察使缺章下吏部選擇有風力知大體宜於其任者疏名上請乃以屬之廣西參政浦南胡公冬十月庚寅朝命至廣西自巡撫藩臬以及百司文武之吏士莫不賫嗟惋恨以爲廣西徼邊比嵗不登軍食且不繼一切倚辦於公而遽奪以與閩閩則幸矣所以處此邦者得無有遺慮與余曰不然夫明天子之用人也固將量其任之輕重小大與才之所宜施而後用之故才鉅者則其用閩去京師幾萬里兼陸海之防號稱文物國家汪濊之恩無間於內外逺邇然或時有動容變色以憂執事者惟閩以其僻靜獨完夫盛則有衰而人情積習之久其勢易至於因循而懈弛所由滋而姦之所伏也閩嘗見之矣非有紀綱憲度之臣肅然其上訓飭整齊使人亹亹然奔走虔奉而不已則夫黯然伏者倉卒突乘如曩日之爲其變庸可遽弭乎是故言職任則紀綱重言事勢則宿深而敕法銷萌視給一時軍食效又孰爲大天子計惟逺久移公於閩總憲按察司公至其地略去一切苛細激揚彈壓破十數年偸惰茍且之習與屬僚更新異時言閩者將以閩之紀綱憲度自公始作而曩日之變濳消黙黜亦不至有他慮則今所以用公意也於是皆以餘言爲然公嘗歷西曹兩司楚蜀風紀郁然爲時望所歸承檄入閩志力欲有所爲故嘗爲餘言其所欲爲次第與議論其風俗人情去畱趨向所宜而幸不予鄙以余固閩人也是月戊戌公治行例有贈言遂書所嘗問答者以贈之蓋以釋此邦願畱者之意亦以豫告閩之長老子弟使知有良使君如公者至所當精虔小心遵奉條教無惑於理數之盛衰余亦自謂閩人也故云

賀少傅蔣敬所公七十序

嘉靖壬辰春三月辛卯柱國少傅敬所公壽七十公天下元老也天下望其進退以爲輕重其起居飲食之衰健多寡皆有系天下元气而非止一身之壽者當正徳十五六年間天下危疑極矣小人環視以爲是其勢固然而莫可柰何觀公之所以雍容鎭定及其臨機發慮回巡幸之轍入之京師與不呼吸俄頃而僕元凶於羣疑之際功何其盛也今天子卽位公與二三同徳之老拳拳修復祖宗政事期與天下休息時議已有不便而撓之者公遂決歸公旣歸天子以向所用之人皆不足用悉罷去之更選新進善議論通逹故事者以爲政然課其治效卒無以逾公與夫二三臣者未幾亦悉罷去於是天下士大夫無賢愚不肖莫不引領想望於公以爲天子明聖虛心以圖治理當必翻然興舊徳之思異時諸老公望實最隆而最壽吉或者天其遺之以壽天下也而公方且斂其精神以自頤於湘水之濵蓋與世相忘久矣而豈知天下之望不釋邪昔曲江罷相而歸也以風度見思又數年以先見見思又百餘年識者追論理亂之分以爲始於曲江罷相之日則又愈久而愈見思思之去幾千年而公乃生焉天下所望於公而祝之者欲公壽祺介福爲天下元气如某所云非如曲江有不盡用之思也公亦安得果於忘世自壽其身而已邪鎭守副總兵張侯某以是日爲公初度又七十也宜賀徴文於某以將之於是乎敬書

贈大參孫公毅庵序

昔人論士行得失深致謹於方圎之辧自靈均已有是言其曰何方圎之能周兮夫孰異道而相安蓋不以圎爲善也栁子厚反之曰人當方其內而圎其外方所以能守圓所以能行余以爲內外一理旣有意於圎其外矣則夫方諸中者安能固守而不變哉孟子曰規矩方圎之至也是皆有天則存焉聖賢之道天則具於心而時措從宜以適於用未嘗不方也而亦未嘗不圎故學者之所以持身應變豈必於其方圎之迹云乎哉亦反諸心以嚴其天則而已矣某年二十三始識毅庵孫公於浦城其後六年復見於南都又十一年乃今復見於廣右而公之蹤迹則自縣令而給捨少參憲副得罪當道落職典史稍起今官其於得防禍福去就升沈之變備嘗之矣而未嘗以易於初豈非剛方自信之士哉夫方圎皆天則也非圎無以濟方非方無以用其圎然或不得已而至於過也則寧於方焉過之無寧於圎故曰行已有恥又曰人有不爲也而後可以有爲皆欲人以方自勵也方中其節無抗之爲激狹之爲隘執之爲滯是亦圎而已矣況夫無是病而備其則如公者於以適天下之用焉往不宜哉公以廣西參政攺江西諸嘗同官者宜有贈言謂某受知於公者命之使言故敢竊推公制行之實以告之亦不肖之所願學者焉

小山類稿卷十二

欽定四庫全書

小山類稿卷十三

明張嶽撰

序三

贈茶山陳君之廣東少參序

昔殷周之世詩書所稱卿大夫有勞烈於國者其子孫食采相承累數百十年不絕其尢盛者與國家相爲始終蓋至春秋之季典章文物幾息矣異時故臣子孫尙依依然以宗社爲憂其忠言至計殷勤反覆不啻骨肉親戚商析利害而以身同之豈與夫孤外驟進之士爭是非可否於一時遽引大義以決去就者所可同日語哉世臣之系於國脈如此是以先王重之也余昔聞尙書節湣陳公以忠烈殉於南交子孫食報者數世未已比來江西乃獲友其孫僉憲茶山君君方寸磊落多識前代典故而通知當世之務至於歌詠揮灑亦精好絕人無愧於世其家者蓋嘗竊嘆國家懸髙爵以優臣工而延賞及其子孫所以示化勸後之道甚明百十年來未見有卓傑之材著其顯功殊能以戴世徳於久逺如古人者豈激勵之實寖微邪將所謂世臣者平居固渾渾焉必待變故而其後效乃見也余甚惑焉若茶山君之美才已有聞於時而名位復駸駸如是顧不謂之卓傑之材哉夫奔走材藝之士使之敏事赴功吏道所不能少者若夫世臣之有系國家元气其義亦惡可不講哉然世之趣捨不能盡同則余於茶山君安得不謂之卓傑之材也癸已夏君自江西擢少參嶺東與君同寮者謂誼當有別言而以屬余乃書以爲贈

贈晉江韓侯入覲序

去年夏秋間泉中旱禾苗稿死民訴於縣於府太守爲言於朝得免所被災縣秋稅若干今年災尢甚向者天子下推恩詔書例免民稅十分之五其所以覆露吾民而卹其災患者已甚預夫以詔書徳意之美良有司宣逹之勤宜莫不安養詠歌以承休徳乃復時有愁嘆之聲至煩執事者爲之軫憂其故何哉豈所以操制之者多端良有司之力尢有不盡展與將療深病者非一旦夕所能責效也往在正徳時民生岌岌幾至於殆賴天子仁聖盡去蠧政之害民者而休養之於玆一紀矣又專其責於有司宜其力無不得爲者力無不得爲而當一紀休養之後少有災旱而蠲租賑卹之令又屢下民猶愁嘆如此一不幸災有大於此者倉卒或力不能及將如之何晉江與吾邑俱泉屬壤地相接而田園之蹊徑交相入也吾邑之困已不忍言晉江獨以韓侯之力官之裒取不苛而谷粟布帛之藏於民者尙厚其逋租嚚訟蓄機阱以挾持上下者又以韓侯之力而不敢肆韓侯之惠利大矣夫爲政當使民有所懷有所畏然後翕張施捨得中而政成今天下無事久矣泉中之民不識干戈兵革者七十餘年气數人事相推蕩識者蓋有隠憂焉如人中年以往元气漸薄𨿽日扶以膏粱髓猶恐無益於衰也況以悍利之劑趣之乎明天子良有司憂憫盡惠而民猶不免愁嘆其故可黙識矣韓侯有志於及民者玆特入覲試以吾言與同志者商之毋亦以爲有激也夫

贈副提舉朱君歸衡陽序

嘉靖甲午冬餘以罪謫司鹺於嶺南始至閱故事文書盈幾蓋爲之竭心力者再逾月僅乃得其要領而余方欲正版籍之訛舛究丁竈之互詭辧官私出納交易之敝而厲其禁司故轄十三塲同官者各分署以督之衡陽朱君某實治香山以四五塲於其職業尢能勤當是時君年蓋及七十矣余察其精神注措絕不類六七十者而君所理事條貫皆井井可按余旣協君之力以自助又私嘆夫用人者只當論勤惰無論老壯如君之用心於職業能復可與少年競虛浮者較論邪居數月君若有不樂於心者移牒投老余持其牒不以報聞君亟爲餘言其平生履歷次第慨然曰受器有涯嵗月易邁柰何以垂老之年馳騁於憂患之途萬一事乖夙心悔吝乘之𨿽公愛我而欲爲攺圖必無及矣余察其志決不可回乃爲署牒報巡院及宣察兩司余時亦承命假守合浦解鹺事將之部矣於是酌酒別君且告之曰君衡陽人也吾嘗溯湘水入衡嶽據烝湘之防憑石鼓以望洞庭以爲天下之奇觀也念輒神思飄飄然君今眞往遊矣回視向所勤勞而成務者皆土苴也矧其瑣瑣不足置錄者乎古人以仕進謂宦機言榮辱得防之所伏也必若忘榮辱齊得防無以攖拂其心惟能豫辧此機乃可而非君之經練世故引分知止其孰能決之同官徐君某謂余此言有助君歸況甚多宜書以贈君行余不得辭也遂書之

贈郡推王君序

亷古稱地僻而俗朴余始自郁林出南流江浮亷水而下覽觀山川物產與其習尙髣髴於古所云然余竊怪國家治平日久舟車煙火逺通於萬里外徼是郡獨苶然荒林莽野彌望蕭條其居處稼穡藝事服用皆偸窳滅裂不足以爲厚生可久之計少有徵發輒棄而去之如甑枯枿無復愛惜豈地僻則人玩俗朴則易欺物殆有以病之而然歟譬之魑魅魍魎之病於物也必於其深山廣澤人迹所罕及之地若都邑廬市一有是物見焉人必羣聚而讙之矣亷固天下之深山廣澤也去京師萬里去省治二千餘里山海小民去守令之庭逺或三四百里誕謾欺茍之易生於斯時也欲民之無所妨病以蕃其類胡可得哉是以古之君子爲政必先去其所以病民者而講求利術以休養之如哺嬰兒日望其長而不能彊之使長如防元气日慮其衰而不敢必其無衰必使其骨肉親戚室廬墳墓皆有綢繆眷戀而不忍去然後束之以保伍斂之以徵令教之以庠序而致之以徵召期防又或不得已至驅以蹈湯入火亦無所辭何也彼其植根深厚義結於鮮也顧余之材力不足與此王君希說以詳刑來佐郡治君爲人好學而逹政外和而內剛志與餘同其論政所先後次第亦不異自君之至郡獄益淸持牒者益少蓋數月而頌聲作逾年而巡撫錢公之旌書果下君歉然不以自多也方日厲其進而未已嗟乎世之仕者能不以逺近易險爲進止者多矣而天下之事巧拙成毀亦每每相反又安知逺近易險之果爲逺近易險也邪不爲所以病民者顧獨無所爲與不度其理而彊爲之其間相去能幾何哉是故緩刑薄徵勸農訓俗無咈人和無幸非分余以是慙吾吏民而未能者君其卒有以教余焉則疲苶逋流之民庶其蹙然而興乎是爲序

贈旌表張母王氏貞節序

嘉靖十年辛卯秋亷州守臣以故武衛舍人張君寶之配王氏貞節上聞於朝事下禮部下藩司郡若縣曁鄕三老嗇夫參輿言節級覆報得旌表如令式越五年丙申夏六月朝命至亷維時知府事張某同知朱同蓁推官王良弼率吏民耆老奔走防奉宣道聖天子建極敍倫闡幽化俗之意俾海裔女流莫不原念所以一齊永終者而勉於貞順又以風曉搢紳學士之爲人子爲人臣爲人弟者亦莫不貞白一心以觀上之所化蓋理人之道風教爲先我國家旌表之典著在令甲部使者嵗條具孝子順孫義夫貞婦與殿最之課書俱上亦甚明且重也而玆郡逺在萬里吏直以爲具文細故莫之察省至於闔郡且百餘年無能以一人應詔夫漸摩激勸之典弗行𨿽士大夫能以節終者鮮矣而況於海裔之爲婦女者哉按節婦與舍人君之祖考世爲亷州衛指揮君又以嫡長當世其官方舍人君歿時節婦年二十有二嗣子輗方四嵗其季輒父歿後七日乃生節婦勤而撫之底有成立輗嗣祖職以功進都指揮同知訓兵督府軏亦稱良子弟諸孫皆振振向學而節婦之年蓋七十有二矣壽考康寧以享子孫孝養其貞節又章章表著如此噫可謂備福也已聖天子方建極錫福丕冒我海隅蒼生此邦士庶寧無有向風作徳以近天子之光如詔書之所風厲者乎夫父父子子夫夫婦婦兄友弟恭生人之紀修則休徴協應上之所斂而錫於民者也闔郡且百餘年僅或一見而又無以繼之亦守臣之所甚懼故爲推本風教所先並及天人之際以申告此邦士庶庶其有興者因以樹節婦之風聲於永永蓋敷極訓言與斯民共納五福者守臣之事也不敢以不文而辭云

贈守朴趙公巡撫延綏序

嘉靖已亥夏五月巡撫延綏都禦史缺上命廷推中外臣工有文武材略堪屬是選者疏名上請僉謂莫宜吾淛江按察司守朴趙公乃以名聞上報可璽書卽淛江命公公爲諸生時卽有經略四方之志旣登進士第踐歷兩京郎署其爲郎中於職方最久於邊徼走集阨塞將帥材不材兵戍彊弱饋饟近逺贏乏如身出入其地目視手畫聽其議論於利害較然不爽也古人有言大丈夫不爲宰相坐廟堂佐天子進退百官則當爲將帥笞兵萬里之外壯哉公玆行也公嘗爲餘言國家因秦漢故塞並河山起立亭障通斥堠延亙萬餘里尢擇最要害者設鎭開閫萃精兵良甲以實之所以折伏控禦之策甚備異時河西山後遼左諸鎭兵嘗其利害不啻毫髮小然輒相挻以變惟玆延綏孤軍赤立無崇山復谷爲之藩蔽敵至輒收堡堅壁以守乘便利出戰戰比有功飛挽嵗屢不繼並日以食而終無怨言蓋以天性向義習尙專一與他鎭不同故百十年無燬軍亡將之禍夫力能爲不靖者力至莫可若何乃姑與之俱安矣幸其未至於是者又不求所以輯而振之此邊境安危倚伏之變未能豫知其所終也余亦謂方今以四海全盛之勢而臨制邊陲兵不患不精將不患不勇所患者制帥未必得人則統馭之宜或有未盡焉爾兵之命在食其節度在紀綱其趨向在賞罸三者一有不至饑則怨飽則驕甚焉則比周締交以反持其上上下乖隔而精兵勇將適以資亂人而爲厲階其所由來漸矣故制帥在得人也公有文武材略練曉邊事而延綏一軍又素向義易使如良子弟得賢父兄榦蠱禦侮寧足云云余又聞延綏治楡林蓋古楡關北距大河不逺唐張仁願所築東受降城在大河之外或曰卽東勝州故址也唐倚河爲闗而築城以固河故敵人不敢飲馬焉今大河與敵共之秋髙冰合引弓長驅不數晷卽至近郊而邊方爲之驛騷矣公治戎之暇試迹其興廢而考求之亦備邊一策也公將行浙藩臬諸公命贈言於余故述其所嘗講於公者以求益焉爾序云乎哉

贈爻峯胡君擢河南大參序

上以孝治天下今年春二月南巡防謁陵寢於承天先期命所司豫戒郡縣之當輦道者儲設以待使足供乘輿給衛從則已毋或擾民又命禦史按視其媮惰不法者旣夏四月回鑾河南守臣自巡撫都禦史而下按去者若干人命吏部選旁省老成有材望者以代之而爻峯胡君自浙江憲副擢河南大參以行當是時黜涉勸懲成於俄頃百司羣吏孰不震懾竦動思自勉盡其材以副上所顧本追慕之孝哉然國家治平日久人情吏治相與服習於簿書文法之中猝遇國家大事如禮樂巡狩之類聚議相持或閱旬累日而不能決及其議定而爲畫一以行之吏民非常所聞見又或相顧駭疑而未信往往任事者不及盡效其材而被督責蒙譴訶以去者有之蓋積安之勢使然也河南中州之地而天下之衝也周漢歷代都陜都洛天子有事四方道必出於是其間或巡遊徵發以飾天下之觀者史不絕書則民或告病任事者無以效其才固宜我祖宗列聖皆垂衣髙拱不下階戺而運天下國初聖祖嘗一幸汴梁召北伐諸將指授徵伐次第而成開創之基後百餘年至我皇上龍飛荊漢北渡大河入繼大統而隆中興之業夫無非時之動動有系乎天下大計而又優養至百餘年之久以周漢歷代較之則河南之民役於大事者顧不爲少哉乃使任事者卒無以盡其材以仰副上顧本追慕之孝而煩臺議故曰積安之勢使然也𨿽然狎於久安治勢寖寖乎幾於弗振吏固有責焉爾矣若使民不得享其積安之澤而駭疑顧望若將去而且畱然亦豈天下之福哉蓋古之爲治者必使吏常勞而民常逸吏勞其所以逸民者使民信已效義以服其事亹亹而忘倦天子仁孝深逺不以一時之動而妨萬世之安宜乎無使任事者不得盡其材余懼有司於俄頃之勸懲或苛急趣辦以求免其身而病乎民若者非上意也吾爻峯沈敏而慈祥內志堅定而行之以溫文爲禦史以風節稱守郡以惠愛稱在兩浙持憲甚肅振媮惰之治以倡積安之民使之信已效義以服其事上副天子顧本追慕之孝而成萬世之安者其必有道矣於其行也申以諗之

贈沃焦文公入尹應天序

余讀詩書觀周室之興始基於岐丰及其後嗣徙鎬京遷洛邑宅中以乂天下可謂盛矣然至分封策命巡狩徵伐大政事猶必告於岐丰之廟而後行以爲王業根本在是也禮不忘其本故方其盛時憑三後之威靈以臨馭宇內罔不式序及其衰也三川岐山徵見微怪而國步遂以弗競由是觀之根本者固枝葉所由以爲盛衰者也非深仁篤孝安而惟始擇賢而與之爲守其能久而無蹶哉我太祖髙皇帝提一旅渡江先取金陵以至奄有天下乃遂奠鼎焉四十餘年締造之基視岐丰不啻過之其後皇圖北遷而金陵之宮廟百官署第無敢攺於其初者亦以爲根本在是也應天府治都城內爲南畿首郡國初仿漢唐設府尹秩祿儀章與諸卿寺等若府尹得其人則輦下之民常安而根本益用深固故選用常艱非方嶽髙第者不以輕授嘉靖己亥秋七月應天府尹缺詔以浙江左布政使沃焦文公爲之公登進士由秋官郎歷藩臬積至今官淸白儉素始終不渝其爲政精宻嚴毅人無敢以私幹古稱淸愼勤爲治官之要公眞無愧焉其不謂之擇賢而與之爲守者乎然周之岐丰在西都畿內天子有事則躬造於祖廟故無專守漢京尹最重矣建武以後罷不復設稍置關輔都尉以防陵寢於根本固疎闊也故東都亦寖弱而不復競夫豈區區一隅爲能系天下形勢哉上思祖宗締造之難下以示萬世子孫不敢使其身偃然一日忘其堂媾精爽翕聚上下昭格則始基之地與撫成之運自有相爲盛衰者理固炳如也天下治安久矣天子深仁篤孝本本元元召公於近藩畀以畿內民政寧獨循資累階擬授而已哉君陳尹東郊之命曰爾克敬典在徳時乃罔不變允升於大猷惟予一人膺受多福其爾之休某不佞敢推聖天子之意以爲公贈

壽遊母吳太宜人序

太宜人南平吉溪名族今承事郎知睢寧縣事黙齋遊公之配而浙江僉事可齋子之母也可齋登壬辰進士入翰林爲庶吉士旣而拜禦史持節按江東畿郡以治行擢僉事浙江其爲禦史爲僉事兩遇朝廷推大慶恩得以禦史僉事之封封公公辭焉乃封其配自太孺人晉至太宜人從可齋子之階禮也始可齋在翰林迎公與宜人就養京師而公方以太學生謁選當拜官人或勸公有子如翰林君公卽榮且貴矣謁選何爲公不答俄而睢寧除書下公奉書遂偕宜人以行睢寧介淮泗之間土地瘠惡嵗屢弗登公至約身節用盡所以撫綏之方宜人亦茹辛甘淡與公相成蓋甫三載則頌聲作而宜人之恩命又再至老幼聚觀咨嗟嘆慕謂有縣以來百十年未始創見然宜人不自多也嘗自念曰吾入遊氏門步不出軒屏之外夙夜敬治中饋以相吾夫養與祭茍養與祭無違禮吾以爲無憾於心焉已矣吾夫於此每有餘念也曰必使先人有光而子孫無替業乃今斯言果酬矣吾復奚憾𨿽然吾夫之職近民吾兒之職近君吾惟晨一炷香敬爲吾夫祝願推所以愛吾子者以治民而終其仁夕一炷香敬爲吾兒祝願移所以事父母者以事君而終其忠我老幸未衰亦惟帥子婦勤儉孝敬如古所謂瘠土思義者俾吾夫與子無內顧憂庶其志業展究與遊氏之慶祚相永於無窮矣乎外史氏聞之曰賢哉母也自先王之遺澤旣竭芣苢雞鳴之詩不復誦於房中士大夫之飭躬勵行以善其家者未嘗無人也及其室家妻子之際眞能以禮義相成史傳與今班班可表見者蓋少焉豈有之人弗恆言而遂弗聞矣乎若宜人者勤一生以相夫教子身享其榮文深惟始終勞逸之理而欲終之以孝敬如此其不可謂之賢邪賢則弗可使不聞已嘉靖己亥宜人年六十七月十日實其初度可齋遙致觴爲宜人壽凡同官浙中者皆有以佐觴余因爲述所聞者以諗於眾以侈其傳云

贈竹泉龔君之河南少參序

昔唐虞三代之論官人與聖門師弟之論學莫不以心術爲先其心術茍正矣才之所運有大小遲敏內之所受有淺深疎宻未至者可勉而至也終不足以病其心術故三徳六徳九徳並列虞廷而皆謂之吉士由之果賜之逹求之藝與夫狂狷之士其行能不盡槪聖心者多矣皆以爲英才而樂育之聖人之官人不求備其教人無棄才彼其所未至者特限於所稟與所養之未充爾其中固有所謂質諸鬼神而無疑者執其可質諸鬼神者以爲論官教人之本而劑量其所未至使皆有以成其才而逹諸用此聖人之治教所以爲盛也當是時猶有巧言令色而庸違者焉猶有有君子之言貎而行不逮者焉數子者之才自後世觀之皆所謂閎俊卓犖利天下之用而不可少者虞廷顧深憂而預畏之𨿽夫子亦云吾悔以言貎失之某某云聖人之重心術也如此嘉靖己亥余入浙始識僉憲竹泉龔君開爽慷慨守法必盡其分善議論往往微辭造妙能使聽者忘倦余尢愛其方寸特逹光明不爲媕婀骩靡之態驟與之接若發露無餘味然久而益信其無他亦能使人旣去而不忘也近時風俗漸下士大夫以認眞二字爲深戒茍且自恕以馳騁於是非利害之途其本心可質諸鬼神者鮮矣然猶有諉曰吾取節與才云爾與虞廷孔門之意異甚豈古今時變使然與夫天下之道不眞則僞僞不可循也顧當認者眞心爾書曰無曠庶官天工人其代之鬼神未能無愧而能佐明時以代理天工吾誰欺余旣愛龔君方寸特逹而君又自浙臬遷河南少參與余別數月矣余欲君斂其發露於外者而反之於中磨而愈光涵而愈靜設復去河南爲他官不異故在浙時方寸而又有進於是者故爲是說以寄之凡浙中舊同官盧君抑齋輩皆云然

贈僉憲蔞亭張君報政序

嘗讀孟子論善養浩然之气則塞乎天地之間而所稱大丈夫必於富貴貧賤威武不能移奪者見之其辭防勁正邁往無一毫低佪顧慮之意可謂大勇矣至其論孤臣孽子之操心危慮患深𨿽前古大聖賢如舜傅說膠鬲亦以爲必經憂患然後能動心忍性又何其戰兢畏恐長慮卻顧此與世之怯夫懦士何異尙得謂之浩然大丈夫者哉噫玆所以爲孟子也夫利害好惡之相攻與奪毀譽之相𨿽古聖賢其能免此者鮮矣而聖賢卒異於眾人於是數者能反之於身斷之以理察其所從來而勉其所未至厚培根本使深固不揺杜絕幾微使完宻無間蓋退焉於操心慮患動心忍性之中如經冬艸木生意膏潤脈脈內聚則發而干云蔽日孰能禦之所謂浩然大丈夫者其要如此東漢名節諸君子知有是气而不知其功處濁世而力與爲仇故激爲黨錮之禍至於淸譚曠逹之士又直以虛舟視世變淪斁橫潰不以動心其亦有激而太甚矣彼尙所謂賢者也回視夫依阿淟涊逡巡以市於世者眞孟子所謂妾婦又何啻什百千億之不侔哉余爲此言者僚友蔞亭張君性剛介而守法僉浙臬三年事有便於民與妨公道𨿽或撓貴勢君必直以至公而卒歸諸民便余嘗見其論事要路之前反覆明辯侃侃不少未嘗不爲之竦然起敬然不悅君者亦竟以是而媒孽之君蓋浩然不自絀也已而不悅者少卒無勝夫悅之者之多而君之剛介守法益以明白巡院爲書其功狀俾獻天府以去余雅重君不能無言以別而君亦欲得餘言也夫陟世之難久矣余欲君鑑前事稍自絀以從時則妾婦之號非所以望君也欲必直已志毋以前事爲鑑焉後復有不悅者將如之何蓋孟子所謂操心慮患動心忍性者乃所以養其浩然而稱爲大丈夫然亦爲多憂患者言之爾況所遇不皆憂患者哉孟子嘗言之矣所性所樂不存焉在君擇而取之而已矣

贈少山王子署郡還廣序

合浦古郡爲交廣喉咽漢以來常選用賢長吏因之厲淸操入爲名公卿大夫者有之而一時名卿大夫或亢厲守髙節不諧媚於流俗斥畀逺惡州郡亦必曰合浦云其後長吏常不選擇率用資考敍遷及左官量敍用之非選材則所以望之者常不深自顧非以材選則其向於職政不力由是歷數十年媮靡誕謾之習積成沈痼曰合浦非所以居名士大夫故無善治然豈不曰居之而遂得無責乎哉余始以提學守官無狀謫鹺司量敍此郡繼之者陳氏陳氏以憂去擇署郡難其人諸司以提舉少山王子告遂以郡符委之少山蓋由戶部郎謫司市舶與余鄕人也夫以余之媮靡誕謾眠食於合浦最久𨿽合浦之民幸不余厭然心竊有愧焉意少山練逹守髙節必有劘切更張發其精采之气使人耳目新乎其所見聞者而其治先大體去苛細順流安常視余之悶悶特甚余竊疑之豈來合浦者道固如是𨿽余與少山亦不免邪去冬餘過合浦其士民聞少山將委符去相率詣余畱之餘爲彊畱逾兩月今年春餘復過焉少山求去益堅畱者益懇且多幾空一郡皆嘆曰盍不卽爲眞守以久綏我彼以其合聽之神眾口之公非有私暱於少山而言若是則治合浦者固自有道而謂非所以居賢士大夫顧恐居者未能無責焉爾已昔嚴翊以孝行居官守潁川被徵與吏民爲別據地哭吏民怪之詡曰吾身豈有憂哉我以柔弱徵必選剛猛代代到將有僵僕者故相弔爾夫不憂其身而憂去後吏民之僵僕者此其志義皎然豈以一時耳目好尙察察狥人焉哉余與少山能操此志不渝庶或可終免於士大夫之責若夫逺近遲速升降浮沈則古之若吾二人多矣置之勿復道可也

贈鐘少參同年致政序

余初聞鄖陽之命懼劣薄無能堪黙計諸司之賢而有分職於其土者若某某皆余平日所畏而敬者少參鐘大夫黃山君則又同年也君爲人沈靜謙退卽之斤斤然與之語欵欵然臨之以事確乎其守而不易也浩然其气若充博而不可窮也又幸以同年分義綣結於余則余之黽勉於其所不堪微吾鐘君其誰與成之餘入境未見君亟詢起居則聞引疾致其大夫得請將歸矣余不覺爲之驚愕失聲夫其中斤斤者誠也與之語欵欵者誠之發也確乎其守以見定浩然其气以養充故以處小事則不泄以處大事則不亂居下則理居上則光當天下需材之時必淸廟太室庶爲足伸其用也若夫一職之交修曾何足云而且不可畱焉則余其能無驚愕於驟聞矣乎昔在丁丑同選澤宮蓋三百五十人焉於今二十七載矣通籍內外者屈指僅十一其間以發憤去以微文去以迕時獲罪去以疾在告遂去者不啻十七八矣而君又去君釋褐廷評歷憲僉少參少參之資逾一紀眾咸屈君謂必激而引去君無幾微見顏靣也比銓部嘗計資有所擬君旦夕不少參矣而毅然求去甚力雨霽行止獨信於心非明潛見之義者不足以知君也古之君子進則以事功見於天下及不得志而退其名節尙可厲風俗非茍爲進退者三百五十人中去者十七八得如君之從容中禮者幾人哉則君之去其賢余之旅進無益者逺矣余乃爲之驚愕失聲尙欲以棲棲望君蓋亦淺乎其爲相知矣越數日余至鄖陽君出郊迓余握手曰行李束載矣信宿畱以待公餘於是益爲徘徊感嘆而不忍別乃爲文以贈前所言者余意也後所言余以自解焉爾君其眞可遽使去哉

壽封太孺人廖氏六十序

視天下如一身儒者有是言也人孰不愛其尺寸之膚哉利害一蔽於中至有身之癢屙疾痛漠然罔覺以成沈痼者況能逹此心於天下邪其所蔽以爲利害非眞能利害其身也弗思甚矣禹思天下之溺猶已溺之稷思天下之饑猶已饑之夫洪水橫流非始於禹也稷之先嘗不稼穡而食矣固可諉以無責而忍之以爲安者聖人急於往救不啻如其身患豈有他哉惟能反而思之不蔽所以爲癢屙疾痛者而已矣故思者所以通其蔽之方也誠思之則此心油然而生勃然而惡可已含生之類皆在吾生意貫徹之中或有戕拂其生者𨿽披髮纓冠而救之亦非自外至者也若諉爲無責而忍之以爲安輾轉迷謬防失所以爲心而病天下於身庸獨利乎弗思甚矣今苗民梗化者十年於玆天子哀生民之重困屢詔任事之臣思所以拯救之宜而議論相持數年弗決皆以爲無責而安之而上承徳意不於利害慨然以除害救民爲已責者余耳目所接惟巡按鵞山張子一人而已張子以己酉夏五月入貴州振革宿厲兵馬講方略利器峙糧甄別將吏之材不材以作其趨事赴功之念當是時余方䢐徵張子所以益我者多也庚戌冬以受代東歸將過家省覲謂余曰吾母氏望吾久矣明年吾母年適六十願得公一言持歸以爲母氏壽若知雨之盡心於此也不旣有榮且慰矣乎夫張子以繡衣持節歸省足榮其親也張子不之榮而欲以奉職盡心爲榮所盡之心卽所謂視天下如一身者能體盡以成其身曰仁人本其所從來而順事之曰孝子以仁人孝子之道事親事之至也合仁與孝除民所患苦躋之仁壽而聚其歡欣歌頌之聲以爲親壽其壽寧有多於此者乎是足以慰太孺人倚門之望矣孺人性廖氏萬安名家歸寒泉公生鵞山兄弟鵞山貴封公監察禦史孺人封如其秩鵞山所樹立已如此將來固未艾也是爲序

小山類稿卷十三

欽定四庫全書

小山類稿卷十四

明張嶽撰

記

交翠亭記

南京大理評事次厓林君茂貞卜宅於都城之東北隅某往造焉度石橋循流水立馬楊陰下叩門久之始覺有人聲蓋𨿽直闉闍而幽邃僻靜車馬弗喧殆類山林有道之士所以逺俗而全其貞者焉乃辟其東夾室以爲小齋蓄古今經傳子史數十種外接防事之霤舊亭稍完葺之亭外隙地數步藩以竹雜蒔花卉蔬果四時生意盎如也次厓祥刑之暇退坐是亭黙驗天理流行之機亦有與之相契者乃取交翠之語名之法濓溪也夫濓溪之學已極於明通公溥之妙矣而日用之間卽事卽物所以體驗涵泳此心者又如此固非初學之所敢議然卽所謂自家意思者而深思之亦可悟求仁之端矣孟子曰仁人心也乍見孺子入井皆有惻隠之心夜气之所息則平旦之好惡與人相近心之本體妙用隨在昭著惻隱發乎其動者也夜气存乎其靜者也皆所謂自家意思者也黙而識之操存而擴充之湛湛乎生意徧九垓而無不之者也獨窻前之艸與之相契也哉𨿽然此與異端所爭者毫末之間爾察之不精求之太驟則陷於揣度作用而從容自得之意微矣次厓讀古人書慕聖賢之道優遊弗捨務反諸躬其評獄大理也每以洗寃澤物爲已責亦有濂溪意思某知其必無是失而亦不敢不告

雅庵記

正徳庚辰秋家君將赴官英徳過金陵進不肖嶽膝下而命之曰漳浦林先生寧藩審理逮事寧先君某王翼乎其容論諍猷爲必依於古誼不爲曲從茍合王重之每有儒雅之褒及後王徳不類卽致仕歸以雅庵自號曰是寧先王所以教也今老且病矣敢以後人廢前之美先生嘗與我言欲汝爲之記小子念之而祖父有大故於洪都微先生幾不克殯吾欲報未能以望汝又未能𨿽然待諸外焉以報吾父子無時可能也語言文字汝或勉焉夫辭不必侈惟其覈不必工要其心盡焉可無憾也小子念之嶽拜受退因思是年夏嘗以家君命敍先生宗譜於所謂儒雅者亦微發其梗槪矣抑因是有感焉班孟堅漢書述王交王戊之所以存亡而反覆於穆生之去就夫醴酒之爲恭怠甚微也奚遽決其去就若是哉穆生固言之矣爲道故也以道爲去就嗟乎儒者求聖人之道以蓄諸心而其進退從違非有闗於存亡之數亦茍焉而已矣然則是雅庵也亦醴酒也能有爲之推而附諸穆生得無有同者歟惜哉世未有孟堅而某言又無以信也先生名塤字某起家太學生其致而歸也以年例進長史

一齋記

五溪丰先生名其燕居之室曰一齋先生起家進士及第踐歷禁苑餘二十年遂掌玉堂之篆身榮且貴矣俄而國家有大議論先生議不合則率官伏闕下痛哭極諫天子以爲狂妄不祥斥戍閩海居且七年常獨居一室其湛然黙乎其中者日益虛靜其充然發見於外者日益和粹其靜觀天下之理而自得之者又日益精察而有條蓋其學之所至不以富貴貧賤患難而易其守可謂致一之極矣而名齋之意拳拳不忘又以下問承學之士如不肖者俾說其大義蓋嘗聞之自精一之訓見於虞書而伊尹之告其君亦有協於克一之言百世之下惟顏子之學爲足以及之故夫子語以克已復禮而決其幾於視聽言動之間所謂一者何也天之理也典禮命討皆天也其體則具於心是故必視聽言動之皆由於禮然後可語典禮命討之皆出於天體驗之未精培養之未厚本原之地反而求之有不勝夫蔽且雜也而欲和衷懋政以一天下之動不幾於自誣其天也歟嗟夫學之不講久矣堯舜禹伊尹孔顏之心其終不傳矣乎某學不知道固未免於所謂蔽且離者豈能出毫髮意見以發明名齋之意而況先生之髙明切實又非有待愚言者故竊推典禮命討之所自出以見先生之學之至於是也𨿽越在嶺南之外其有系夫天下之萬變者無端倪也若夫主一之功則先生之所自爲者備矣某小子終奚能言是爲記

一峯羅先生書院記

故翰林修撰一峯羅先生初入仕卽上疏數千言論大學士李公不當起復落職提舉泉南市舶司未幾召回守資南都卽浩然棄歸天下旣聞其風而髙之比歸杜門講學不以世事屑意而尢嚴其節於辭受取捨之際俊偉明白必欲得其本心而後已故久之而天下益信服焉嘉靖己丑春按察副使萬安郭公持平巡歷至泉以先生嘗謫居於是也而屍祝之典未舉維時郡守顧侯可久以入覲去乃謀別駕李侯文節推徐侯炤得城北叢祠一區請於巡按禦史聶公豹斥去昏淫之鬼因舊材稍易蠧壞悉以堅良以三月朔日率郡之人士奉先生神主而捨奠焉旣又治其齋居講堂下及庖湢之屬凡爲屋四十間有奇擇士之有志者居之延鄕進士王宣顓職其教是夏顧侯及晉江大尹錢君某至自京師則教士續食之法講求益備而書院之傳可以久而不廢矣夫以先生風烈之盛去之千百載聞其風者猶將低徊向慕不能自已而況神靈精爽睠臨玆宇登降出入如將見之有不反身警惕求無愧於先生之心者乎孟子曰無爲其所不爲無欲其所不欲如此而已矣而推其所爲所欲之類至於穿窬同科夫士者之不爲穿窬必矣孟子復云爾者幾微審察之間一有未至其陷溺必至是爾是故人茍得其本心也𨿽嘑爾蹴爾之不受乞人行道之人之心與不受千駟萬鐘者無以異也如其茍焉以遷就於功利而已則桓文之所以扶義而伯良平之所以挾術而謀亦何以異於穿窬者哉此其得失必有能辧之者先生所以寧終其身困約而不肯少貶以徇流俗者其不以是歟世或言起復之事李公入疏辭者十七八矣最後乃屬先生先生辭不宛曲若有負李公者是不然夫事之不得乎理而冒爲之者使出於庸人與小人中材以下皆得以指摘而議之惟其不幸出於賢者復有賢者爲之諱其失而回互之則是非反易人心無所折衷其流獘可勝言哉嗚呼此先生之所深憂也亦惟求得其本心而已矣故並述之以告吾黨之學者

瓊山薛氏祭田記

惠安司訓薛君有孚出其先世譜牒示余自始祖而下各有田以供祀事歲入有常數有孚又爲考據禮書正其籩豆牢醴奠獻祀號之事丰不及防而儉不至慢度可世以爲常者行於家故薛自始遷至於今百數十年大宗之祀世相承也其親未盡之祖與夫主祧而墓存者皆不廢祀寧非以有是田也哉夫子孫之於祖考莫不有無窮不已之心而力或有限先王知其如此仕者旣有常祿矣又賦之田以祭而蠲其徵若士庶人之無田者則爲之節而薦薦者謂不筮日筮屍取諸時物所有其禮亦云略矣然士薦用特豚而春韭夏麥秋黍冬稻各有其物則又未嘗茍也近世所定家祭禮儀大率通貴賤得行之較其丰儉之宜若無能加於特豚之薦者亦可謂費省而易舉矣然士大夫家每病於難行者豈非祿田之法旣壞力固有所限不克以副其心邪先王之禮廢絕不講可嘆也已薛瓊山大族累世之田每增有孚慮其久或堙墜將標其封畝步之廣狹多寡附譜以傳而請予記其事夫禮失而求諸野野猶有取也況今士大夫家由義起禮以惇孝敬而不失先王之意若祭田云者可無其說乎故爲本夫禮意書之以告薛之後人

濟寧新亭記

比年河水泛溢都水歲調吏卒起隄防捄水費以鉅萬計水至隄輒壞不能支而患愈甚乃十一年春禦史中丞梁岡戴公奉璽書來理河事公之策則不然其言曰往者河水東南流經梁宋入淮其別流由故汴道過彭城下呂梁背出南淸河以與之防二水分流故徐沛以北無水憂已而彭城流絕梁宋經流之道又弗利河始騰蹙而上環曹濟徐沛數百里滙爲水區未幾年也夫不深求所以泛溢之故區區增修隄防恃數尺之土以捍洶湧之勢宜其激之而反甚也又曰徐沛以北地勢髙於以分道殺水力爲易水乘髙趨下自淮入海道逺又漫且隘不有以分披之則淮浦之患方始爾是年秋公策水將至先浚故汴道視常水患所及果減去二三議以冬初水落冰未堅大徵役悉理諸經流之淤淺者又以餘力經畫淮浦疏其入海之道蓋公之持論及與所施爲次第如此濟寧爲公治所南郭外少東直城闉舊有亭以爲燕勞賓客之所公病其隘也命有司拓而大之池臺亭館具備其燕賓之堂題以江湖廊廟四大字而扁堂上小亭曰後樂他日某自京師道濟過公公觴於堂中酒酣移席臺上憑欄四望慨然語曰子知吾所以名亭之意乎盍記之某謂公固分廟堂之憂以來者也功旣有緒矣乃又退托於江湖之逺若不勝夫憂且慮者其微意可遽測哉漢儒譚災異或以河溢爲陰气盛盛極反亢故水不潤下而逆行爲說迂鑿不切事情亦不可謂無是理然未易言也公之職河爲重其憂當惟河爲切某故詳其重且切者以見公於職事盡心如此且俾後之人有考也

漳浦鄭尹善政記

辛卯春餘始識括蒼鄭君宗慶於京師君故浙東知名士有志操居京師不妄見人獨余與見相好也君好論天下事以爲今人事不足爲法士當法古人古人擅所長名世者多矣不能盡法要當法其心心茍誠於義矣其識見才猷有弗由義以行者乎弗誠於義而有是才識也秖以飾其弗誠而已蓋余所熟聞於君者如此是時君已領漳浦之命將抵任余嘗私持君議論以黙觀其爲政明年壬辰冬餘自廣右入覲南歸則聞漳浦人頌君美政大約如與餘言者始邑人尙气輕生有小忿輒自毒以誣人前後令長屢爲禁約而不能止君至悉理出受誣者反抵誣人之家以罪於是遂相戒不敢爲邑境土旣析十分之四爲詔安縣矣而繇役猶兼任如故君言繇役出於丁田不當以新故縣有所增損屢與上官言民重困可哀乃得條減四十餘繇不事歲所省以千計君爲政以愛養民力變化風俗惇節行崇名教爲急其利惠纖悉皆思有以及人是非可否務以自信其心不爲曲從茍止以媚說上下故條貫皆有可觀推其意可以持之數十年而利其見於邑人稱頌者甚多而余所舉二事尢其大較章著者初君始爲是邑或有慮其迂及其旣爲復有病其矯而欲撓之者久乃莫不嘆服蓋流俗之溺人深矣事必反求本心似迂不便文以諧俗似矯自古儒者皆蒙此名奚獨君哉詔安令何君某聞君能禁自毒欲刻其事以傳君聞而止之而君之士民雅庵林長史輩頌君美政者亦欲傳示久逺則相率來請余文不置由是觀之茍誠於義而篤自信焉則人信之矣君事是已故爲敍述以答邑人之意云

鄭孝子祠記

孝子名韺字汝明廉之石康縣海岸鄕梁村人父賜正統初以春秋魁嶺南鄕試仕蒼梧縣訓導母謝氏孝子生而穎俊未弱冠爲人賦梅月雙淸駿馬圖二詩句語警拔長老皆嗟異之賜卒於任謝挈喪與孝子兄弟還鄕天順壬午年流賊起廣西延入郡境破石康縣治至四出爲暴掠人口苦系之以質取其貨不得皆殺之謝在掠中孝子哀痛辭兄弟挺身入賊營紿賊曰吾欲匄母命豈敢靳貨貨吾母手藏必以吾代釋吾母歸取之吾在此母決不忍不以貨來也賊信之釋謝孝子旣免其母而家實無從於得貨畱賊已而賊爲官軍所逼移營至遂溪縣拜臺村以前語詰孝子遂遇害賊平後耆民沈昱等狀孝子事迹於石康縣表章之防縣廢事寢嘉靖丙申余行部至永安距梁村不逺聞孝子事亟索二詩讀之果警拔不凡又訪其家得沈昱等狀艸一篇爲可信據無疑梁村故有社學一區始自前元時其後屢興屢廢至孝子之父兄復繼葺之以教鄕人之子弟孝子幼肄業焉近又廢乃請於巡按禦史陳公大用卽其地立屋二間各有翼室前爲講堂其後以祠孝子復於永安城內爲牌樓大書烈孝二字掲示通衢蓋孝子之死於今幾百年矣一旦振發而暴著如此豈非一念精誠通於天地鬼神與百世之人心固有密相爲感者邪方其奮身詣賊志在存母而已母得全而身已死其孔子所謂求仁而得仁者與梁村濱海去郡城二百餘里時有科第而人之景慕孝子也尢至深屋而祠之不但以發孝子之幽烈也又使後人知能盡性蹈義以死者𨿽窮海之濱百歲之逺終不致於泯沒無聞中材以下或有勸而益勉於善其系世教亦豈淺哉

重建永平巡檢司記

故石康縣之永平信立永丰歸徳四鄕在縣治東北斜入廣西界中環匝百餘里深阻而多逋逃舊設巡檢司以禁詰之又度地據險立營爲木閘以鎖諸隘在永平者曰平原營楓木閘其外距博白之西鄕云廬諸山在永丰者曰木頭橫嶺營樟木閘其外距鬰林之富民興業之興徳二鄕大桂諸山曰沙尾營康樂閘其外距興業之懷南裏在信立者曰馬頭營深水閘其外距橫之端峯裏而歸徳之城隍營泰山閘正當咽喉之處蓋其地外束而中寛如世所傳葫蘆形者自城隍以北逾嶺二十里至康樂閘則博白之狼麗江出焉合永平之黃藤漆桐二江北入貴之薌江與大江合蓋廉之水皆南流入海此數小水者獨背郡以北其形勢气脈若與郡不相聨絡者故往往能爲冦孽以梗吏治然其地山髙气深美田疇斬山爲業饒於竹木穀米射獵之利春夏間江水生筏浮舟運以下蒼梧南海者不可勝計亦玆郡一奧區也成化二三年斷藤峽冦作破潯貴鬰白轉入郡境先蹂數鄕然後石康不守而郡城亦以殘破當是時使先賊未至命一驍將將軍軍永平以扼路賊未必敢入就入亦必旁畏牽掣未敢長驅縱掠其禍若當時之烈也豈非數哉其後寧謐日久流甿漸歸舊荒田日益墾治宜爲之稽稅籍正疆界分別主客戶立保伍之法以約束之庶幾可使其尊吏畏法比近地而以懸逺莫之省慮逮其爭而訟訟累年不能決至相仇恨殺奪不能制然後艸薙而禽狝之至無類乃止蓋自成化治以來如是者數矣最後甚不得已廼棄以畀狼兵此所謂引豺狼以守藩籬而欲與之俱安胡可恃也初石康旣破不能縣省入合浦其四鄕者亦並爲歸徳一鄕巡檢司寄寓無常處治元年移寓靈山石隆堡僅存空名而已嘉靖十三年甲午巡檢郭盛千夫長文聰求故司舊迹得於永平村請復建廨宇徙居之又漸葺故營閘以聨絡其聲勢議上府府爲申議報諸司其費與力盛與文聰率鄕民相勸爲之官府不與焉其明年乙未秋八月餘抵郡而工適訖功兩人者以記來請余諾之未暇爲也又明年丁酉盛秩滿去後一年文聰亦死余復檄其子令長千夫其冬有浙學之命將行矣念旣許此兩人不可以生死去畱而遂易之乃備書始末付署事義民林中鳯刻石以成此兩人之志云

信芳亭記

雷州西湖之勝聞於海北然縉紳南遊過雷州若不知有是湖者蓋凡湖山以勝名則必帶林麓窮巖壑有宮室亭榭之觀而前世又有髙人逸士畱故事以傳如杭之西湖越之鑑湖然後其名始盛而遊者踵至玆湖皆不能挾而有之獨其渾涵瀲澹吞吐萬象與海上云日相澄輝於遐荒杳靄之表則非意趣悠逺不以奇麗富求山川者亦不能屢至而自得也嘉靖己亥石盟孟子雷謫貳雷州始則湖心小島累土增髙作亭以臨湖亭成未及名而孟子遷去又三年爲壬寅春僉憲夢山翁子溥巡歷至雷遊斯亭而愛之榱桷瓴甓已有壞者爲繕葺開拓加煥飾焉而余與參戎鳯山劉子經適以事至雷翁子以其暇日觴餘二人於亭上酒酣憑欄四望慨然嘆曰賀知章林和靖死天下湖山無眞主人久矣其不幸據都防之盛日酣於笙歌羅綺又不幸則爲勢家之所據奪欲如玆湖之淪於遐逺而全其眞胡可得哉試自亭而望東阻城闉西蘸冦祠其南則走朱厓之路也昔之君子蓋有抱忠懷潔走朱厓萬里至於僦屋躬耕九死而不悔當其時豈有待於後世之名哉卒其所以名者諸君子蓋不與也士患不學無以自信爾旣學矣而有以自信𨿽無以盡知於人必有以獨知於天者周公之聖而不恱於召公七十二子於夫子亦不能盡知也故曰知我者其天乎夫以聖賢之徒同堂合席猶且若是況於以逺外之身逡巡末俗而欲俛仰脂韋以求聲光於上下不亦重愧斯亭而可悲哉余與劉子矍然竦聽復命酒酣飲因取離騷所謂餘情信芳者以名斯亭旣名而去猶覺湖光之入夢寐也

東泉姚公祠堂記

古者學官天子始命爲教必釋奠於先聖先師其四時於先師又率學者奠於所敎之地樂於瞽宗書於上庠詩於東序其禮專而且數說者謂先聖道尊先師分親故祭有疏數之不同如郊廟然然所謂先師者皆身備道徳又能自達於一藝生以藝教學者沒則爲之俎豆以報之古人師弟子始終之間恩義兼至如此聖人著於禮經蓋以爲天之所敍而非人情所彊爲也後世釋奠禮廢唐以後始以孔顏爲先聖先師通祀天下而學校之師名存實喪泛泛焉以名位相維系而已其徳行道藝旣無以相成又安能使之終始恩義而思所以報之如瞽宗之祭也哉千數百年惟文翁安定二祠於今爲烈而教亦弗傳可慨也已故兵部尙書東泉姚公先生治癸亥冬由禮部員外郎出僉憲廣右提督學政始至慨然以振作人文變易習俗爲已責諄諄誨誘晨夕不倦其條規甚嚴而科級有序其道自程朱以達於孔孟其法自事親從兄進趨揖讓誦數講說鉅細畢備其大要以反身踐履爲本凡時尙之浮華詭誕不稽於聖者一切屏去不使雜學者耳目其心地光明誠意懇切感發化導又有出於言語條約之外者故一時學者翕然敬信而推其盛以爲𨿽蘇湖在當時不是過也正徳丁夘丁內艱去學者皇皇如有所失比服除詔還公廣右又一年乃遷憲副督學閩中而廣右學者思之不置己夘相率卽宣成書院之左建祠肖公像其中朝夕瞻依宣成書院亦公所建以祠南軒張宣公東萊呂成公其陰爲提學公署公嘗於其傍作五經號捨以棲學者於此祠公卽古者祠先師於所教之地之意也抑又聞公在廣西不但明教法以淑學者之心其於饑寒疾痛視之如已貧者喪者婚娶之無資與逺方來學者咸有所給其恩義兼至眞不啻如家人父子去今數十年咨嗟感慕常如一日而豈聲音笑貌所能彊合也哉師教之恩古人推其重至與君父等而又以爲君臣父子之倫賴是以立瞽宗上庠東序特六藝之一師耳其祭猶且專而且數如彼況身備道徳教澤覃於一方者庸能已邪數十年已往之師且不能忘焉則夫生我食我昊天罔極推此心以往其不淟涊陷溺以至遺親而後其君也必矣師道之植人極如此廣右學者其尙能講明而惇守之則公之教與此祠𨿽與文翁安定同一不朽可也湖廣方伯桂林徐君公髙第弟子作祠時與學者劉廷敍輩共議經始者謂祠久未有記公督學閩海某嘗供灑掃門下知公爲詳書來徵文某不敢辭也然公去後十餘年復以都禦史提督百粵夷亂安民當大書特書而此祠乃學者所立故特爲詳其督學時事至夷難大功敬當別爲論著云徐君名幹字健父

尙誌書院記

廉州府學舊在城東北隅縣學附其左左逼城垣右瀕故濠庳湫敝陋學官弟子屢以爲病圖遷未果余守郡時乃爲兩遷之縣學於城外之南屯府學於城內東南朱砂岡之陽因老氏宮拓治之而稍葺舊學爲有司歲時拜表習禮之所然府學攺遷未幾余卽奉命兩浙督學廟廷規制與夫講堂齋捨廨宇之類未及備爲而去其後又閱兩太守𨿽嘗爲之竟未克備甲辰冬今太守胡君鰲首重學政旣修學如制矣又患弟子日增齋捨不能容則因故府學增修以爲書院中辟講堂旁列齋捨講堂後爲防食之堂又其後爲庋書之閣門庭塗徑沈邃嚴整於是兩學之士進則瞻依夫子廟庭升降揖讓於階序之間禮法肅然也退而藏修於此又得屏紛囂一思慮親師取友無異物以遷其業其餼廩膏燭之費咸有所給不以累乎其私其於學也眞可以不勞而能矣所患者惟恐志有不立無以實其功爾夫古人入學之初卽欲明明徳於天下其所志之髙且逺如此要其所以用功惟欲格致誠正以修其身其曰欲之云者一念爲主於中如饑之欲食渇之欲飲不得所欲不已夫子十五志學所志卽此欲也又以恥惡衣惡食爲志道者深戒所志所恥學者可以反求諸心而審其從違之端矣夫志於所不可不志則反身有力積其功用以至明明徳於天下非由外也恥其所不當恥徇私襲取之獘則𨿽至於行一不義而得天下必且隱忍爲之嗚呼嚴矣今學者之所志而欲者果何事邪其亦有同於古人乎其否也必思有以易之易之之方莫若亟去所不當恥之恥不恥則不求不求則此志無所封蔽搖奪如初奮之雷驟決之水果敢堅定其進而達於古人之學孰能禦之胡守旣成玆役狀其事來白且請掲之嘉名以昭示學者余爲名曰尙誌書院蓋學莫先於庠序道莫備於聖賢今之士其操術非不正也志有不端所操之術適以濟其私心而誤天下國家者有之矣茍顧名思義常惕然警省於心焉則書院之所資於學力者豈淺乎哉

鎭海樓記

廣東海邦也其防城故治番禺自漢以來號稱都防我國家臨制宇內幅員萬里因嶺海以爲金湯是邦隱然實當管鑰之寄城內北偏有山曰粵秀拔地二十餘丈國初天兵南下列郡旣聽受約束守將永嘉朱侯亮祖始作樓五層以冠山巓曰鎭海樓成而防城之形勢益壯其後樓漸圮成化中總督都禦史襄毅韓公命有司修完之比燼於火亟圖再作以費鉅力艱持弗決者累年嘉靖甲辰提督尙書蔡公經巡按禦史陳君儲秀折衷羣議出帑金二千二百有奇以爲木石瓦甓丹漆僦傭之費選用能吏稽董工程以明年乙巳閏月興工旣而蔡公去余來代之陳君去禦史楊君以誠代之越又明年丅未正月朔工告成規制如舊而閎偉壯麗視舊有加樓前爲亭曰仰髙左右兩端跨衢爲華表左曰駕鰲右曰飛蜃舊所無也方樓之未作也環海百萬家撟首賫嗟若失所負及其旣作重檐飛閣迥出雲霄以臨北戶羣山內向大海浩渺如免者之冠痿者之起凡海邦之形勝精神有不迅張翕沓以赴玆樓者乎昔我太祖皇帝以丙午丁未歲命大將帥師北伐是歲又以偏師徇嶺外然後天下合於一樓於是乎始作列聖繼統昭受休烈至我皇上稽古重光禮文煥然樓之廢而復興也又適值於斯時蓋斗綱之端貫營室織女以指牽牛之初粵所分星也其日丙丁其辰午未其方宿爲朱鳥之精文明之象气數參防有足徵者斯樓之成豈徒抗形勝於一邦實所以章我國家一統休明之盛元元本本明示得意於無窮也書稱有虞氏之治曰帝光天之下至於海隅蒼生萬邦黎獻共惟帝臣亦必以是爲盛當其時陽徳昭融𨿽海隅之逺爲其臣者莫不靖共一心以敬承上徳無一毫陰濁以翳其間蓋其君臣之際如此今吏而食於嶺外者冠蓋相接也登髙騁望寧獨無帝臣之感矣乎夫茍目前之安而忽逺圖蔽於一方而不知有政理之要風俗之本此徇祿之臣非體國者也撤去戶牖之私獨觀消息之原不以逺自肆不以位自畫一食息一起居無一念不屬於君父其於政理之要風俗之本爲之必盡其方而又擴之以廣大持之於久逺精粹明白夙夜匪懈庶幾於古所謂黎獻者於以登降俯仰此樓豈不有光而無愧也哉故書以告後之君子

刻石

小山刻石

小山在五公北麓前挹平蕪後負列嶂大帽盤紆於其左輞海灣環於其右嘉靖己丑冬餘始遷自香山下結屋居焉諸葛長嘯之廬司馬獨樂之園古人髙風匪余敢望若夫山川幽曠景物鮮澄仰觀於山則云蘿發興俯狎於野則魚鳥防心盼北極於中霄結殷念於千載𨿽古人可作未必不同斯抱也屋成歌小山叢桂之章以落之遂書其所以勒於山石以諗來者前進士淨峯道人張某維喬父書

平魚窩刻石

聖天子臨禦二十四年爲嘉靖乙巳春詔提督兩廣軍務都察院右副都禦史張嶽總兵官徵蠻將軍平江伯陳圭徵剿馬平縣五都諸蠻蠻據危險爲巢以十數大者五六百人小不下二三百多儲蓄歲以防徵秋八月徵兵悉防龍城分爲三道右參政鄭防監參將戚振統南丹兵由中道以向魚窩雷巖同艮北岸左參議趙崇信監參將孫繼武統那地兵由東道以向馬鞍平田北冊洛滿南團口巢副使魏良輔監都指揮李霽統東蘭兵由西道以向都博髙桅龍船九月丁夘諸軍按道分攻雷巖北岸平田北冊洛滿都博克之遂進圍魚窩馬鞍髙桅諸巢冬十一月幕府至自蒼梧廣東右參政張烜從至畱參謀畫又檄副總兵程鑑馳入兼統諸軍晝夜督戰攻技並設無遺巧賊亦隨方爲備明年丙午春三月僉謀緩攻以弛賊備撤圍若去之已而復乘之各募敢死士緣石壁夜登奪其險陿據之諸軍以楯相擁翼繼登戰於陿中又戰於支頂且戰且登遂至絕頂火炮矢刃迅激交發呼聲震山谷夏四月甲午馬鞍破丙午魚窩破魚窩者尢險惡自國初以來凡四攻弗克至是與馬鞍俱破蠻中震恐俄而髙桅同艮諸巢破因撫輯餘黨分兵屯守護旁近居民耕種遂班師是役也自秋䢐夏嶺外行師未有若是久者而將士效命謀猷審壯異論莫能嘩久益奮厲迄用有成功以仰副聖天子詔命是月幕府移駐栁城旣又至千蔓周觀營壘閱諸將功最敍刻於厓石山可夷石可砥惟天子威靈彰播遐邇億萬千年永永無已

小山類稿卷十四

欽定四庫全書

小山類稿卷十五

明張嶽撰

祝文

亷州建啟聖祠告先師文

乃者聖天子稽古禮輯羣議原本先師之所自生命天下學宮皆得立啟聖公祠所以尊隆道統之典曠絕千古而荒郡有司奉承弗防制度物采一切茍簡甚非詔書意也某不勝悼懼謹與學官諸生議攺建於先師廟左卜日興工咸以詔書從事庶足慰先師在天之靈且仰稱聖天子尊崇道統之意某與學官諸生朝夕瞻依亦有所興起惟先師實鑑臨之謹告

遷合浦縣學告土地文

維山川之气時翕時見皆有神以司之若翕久而數將通則神之精光浮動渙發與人心目有不謀而自遇者某等乘玆將通之數攺建邑校於郡城南方陽位歲丙日丁文明參合維神久顓其司而機實使之某等又將永賴神力以圖功於不墜者也敢不防告

祭告海潮文

本府海潮之神大廉和融二山材良且堅以珍珠禁厲舟檝弗敢通而郡中公私興作日尋斧斤於近郊材鮮良而山將竭民又以病告某嘗與僚吏僉議欲有以均節而紓其力邇者攺建合浦縣學令梓人於二山擇其可材梁棟榱桷者斷而取之將由海漘以達江幹惟風水參差非憑仗神靈則曷由以濟假以數日之晴木集於肆士有棲止而民不重勞在神倏然呼吸間耳而某與僚吏諸生受賜則旣大矣故敢竭誠以叩尙饗

廉州祈雨告社稷文

古之良有司教民稼穡相五土之宜並蒔五穀故𨿽有水旱不能爲災太守爲政三年矣猶有不墾之田不種之谷靦顏事神憂愧無已神不垂矜憫又督以災旱是使太守不能有其民而終無以事神也神爲民而立太守爲民而來旱干累旬民且薦饑豈特太守之責邪維神黽思其責使太守有所倚仗以育其民不勝幸甚

告山川文

此邦之人無溝洫圩岸以耕無貿遷蓄聚以食取給於歲而仰成於天數月不雨釋其犁鋤以待饑饉流莩而已夫民不能自力爲旱備以至於旱而無以救之此長吏勸農無狀之過也吏信有罪矣神崇深變化血食此土寧忍坐視其燋炕而莫之卹乎惟大霈甘澤以紓此旦夕之急而適長吏以罪固無所辭也謹告

告城隍文

自去冬不雨至於今五閱月矣此邦素號多雨或連陰弗觧漲潦驟至以至妨害稼穡者乃其常也而未嘗病於旱乃今病甚矣谷將投土而不得敷芒以達一年之計邈焉無望此吏不良於政有以致之宜獨蒙其罰民則奚辜惟神聰明正直司命此土吏知無所逭罪敢以自歸於神而爲無辜之民請命惟神其鑑照之

告殿中公墓文

嗚呼文獻公兄弟四人惟公子姓最蕃公諸子傳者九房惟第五房僕射府君子姓尢蕃且顯而歷唐五季遷徙離散在宋惟廣漢在今日惟我錦田尙知爲系出於公也始興之裔寧能無人昧厥本原至牢原丘墓亦以文獻夫人訛之蓋譜牒放失世派無傳子孫不知祖公而祖文獻亦其勢然也近者丘壠之變繄羣不逞豈能毀傷公精靈在天體魄在地余庇在血屬磅礡憤郁必有所假手而發使志銘流於人間然後訛謬始正亦有數然也志公墓者有云惟嶽降靈自天鐘美某初字鐘靈而名幼時先人所命也始符守以盜伐文獻夫人墳移文諸司某曰此非夫人必我殿中而稱夫人者同辭某曰必不得已則啟視之以囑符守啟之而果然不肖名與字又見諸志者如此噫其偶然邪公精靈在天體魄在地余庇在我血屬必有時而發其非偶然也在宋惟廣漢在今曰惟我錦田子孫之克靈承公庇者亦希矣公能無意於防防中邪公勳階封贈碑文尙傳謹伐石大書以表隧道惜子孫之在始興者旣無以辧其所出某輩又不能捨閩中丘壠來此將謀作屋買田以奉春秋而托始興族人守之他日子孫能來此者則令一人來此就不能來牢原丘墓庶幾可以無廢嗚呼其可念也已公靈有知尙其鑑亮尙饗

韶州三祖祠告文

逺祖殿中府君僕射府君祕書府君之神曰惟我三祖奕世相承徳業風節史冊大書有足以興起邦人於百世之下不但爲一門一時之光而已喪亂之後文獻逸淪聲影沈歇能知系閥名諱者亦少矣況所謂百世興起者邪某逺借先緒竊祿來此旣表掲墳墓方謀作祠屋以續香火而有司以系官田廬來告請稽典禮登載郡祀使鄕人後進考論流風有所師仰輿論所同某不敢辭謹涓嘉辰率有司郡士及族家子孫奉安神靈伏惟卽安宇居用答羣情髙風激揚百世如見尙饗

英徳告辭先大夫祠文

惟我顯考當正徳末爲天子作牧玆土惠化洽流登食明祀不肖孤蒙被先訓備藩嶺嶠嗣徳無堪叨忝溢分玆者蒙恩晉貳中臺督撫南楚奔奉簡書拜別祠下追慕音容曷勝摧愴伏惟盛徳流光子孫民庶實兼覆庇不肖孤責重材輕若涉淵冰冀憑先靈黙賜保佑庶幾弗墜官常以爲縉紳羞惟顯考其鑑臨之尙饗

江西撫院祭土地文

本院土地之神惟玆中執法之地有神以司之豈惟相協厥居亦將謹察其行事以告於帝而賞罰之歲序告成一歲之公私隱顯咸在神聰某不敢有所祈也惟恭舉常事以報神相協之徳尙饗

祭井文

本院司井之神惟神抱寒洌之性居吾堂廡之下而混在泥滓辱於隸人者多年矣夫耳目蔽於近者尙如此況人情之遁於幽逺者乎此吾所以重有愧於神也諏工淘治泥渣去而寒洌通神毋以不食爲惻惟益懋養人之功以與汲者並受其福尙饗

梅嶺告曲江公祠文

公昔閔越人綿材薄力負任於層厓之徑故攺鑿此嶺化其險阻以爲坦夷人之勞者稍康矣然而南海貨貝絺絲器用盈貪墨之橐方軌北走者亦讙號稱便誅求益深膏血日竭玆嶺實崇之厲階也公忠孝正直日閱北走之行李見生靈之憔悴其亦無慨然於中乎邇者天子不以某愚無用付以全粵俾來督撫安車視履幸免九折之淩兢攬轡澄淸愧乏昔賢之風采夫內不能以禮自克外又不能分別賢不肖濁潔而激揚勸懲以矯變風俗欲使紀綱正軍實修繁訟不興姦宄寢息嶺海內外咸遂生全者未之有也某之愚不能及此惟公黙垂矜念遏其邪心而相其所欲爲毋使異日嶺海之民有或睠顧斯道而澘然者則公之爲鄕國賜不旣深且溥乎入境之初敢控以告尙饗

英徳先君祠告文

不肖孤昔赴鄖楚攜挈孫息拜別祠下逮今三載復被簡書督撫玆土顧惟君親之恩地厚天髙匪躬竭力萬未酬一仰慚先志俯愧僕馭幸玆密邇感愴益深遺訓所存庶幾夙夜惟先考其鑑臨之尙饗

祭文

合祭大司馬林泉山文

嗚呼昔我憲宗孝宗及今皇上嗣位之初四十年間當國家丰亨之防而公以布衣諸生擢巍科躋華要與之終始何其盛也逮於暮年由南都天卿轉參外筦厄於權姦以去則國是駸駸然變更矣一旦天子曠然昭悟彗掃羣姦還公舊秩不復煩以職事命有司四時存問其家恩至渥也議者猶以舊人未究所用爲慨嗚呼公今已矣公有惇龎碩大之徳有正直淸約之操有鴻深典雅之學兼古大臣之所長者而多福眉壽有子有孫方之古人復何憾哉獨其遭逢而用不克終則夫去就進退之際又志士仁人所爲痛哭流涕而不能已也某等鄕愚晚生髙山仰止銜哀一觴情寫千里尙饗

合祭史筍江給事文

嗚呼世之論富貴壽夭者兼觀器識而傳亦有動作威儀以定命之言今以吾筍江之死質之皆有不然何邪先生气寂而顓貌和而肅言不妄發行必擇義其思湛靜而不浮其守確實而不二足以固其精神魂魄而致之於久逺者至於譚理必究指歸論事必引大體責人不錄瑕疵非局促繳繞不能厚受者比所謂富貴多壽皆先生所宜有而竟止於斯其故何邪先生臥病時吾輩日相與候問冀其速瘳已而體日加羸神气日瘁吾輩竊疑之勉令餌藥先生曰吾誤餌二劑不與病對以此知庸醫無濟於病正當安臥以養之爾越數日愈甚則亟號之曰先生無容武之地貽子孫卽不起亦有後命否曰任之矣明日屬纊嗚呼謂庸醫無濟於病幷其良者拒之不納吾輩不知命者不能無憾於先生然觀其臨沒安定無一語雜亂則所以自信者亦固有道也邪嗚呼哀哉死生壽夭先生旣無畱滯又不肯爲子孫無益之悲吾輩方且徵天援神嘆恨修短經理其後事兼哀孤弱之失所欲爲之曲處無亦非先生意邪世固有事不同而理同各發於誠各踐其義以卽其心之所安則吾輩又恐力不能及心有不能盡以有愧於幽防也已嗚呼哀哉樽酒豆肉朋知咸在歡宴幾何忽然慟哭信人生之難恃而哀樂之無終極也先生有靈其亦有以鑑此否乎嗚呼尙饗

祭周兩山學憲文

嗚呼昔在乙酉與公傾蓋於閩嶺之上一語論心是後不相聞者十載矣去歲五羊復遂良晤顧鄙性之愚戅昧世穽以前趨惟公閔我屢形言色提攜教誨情切弟兄曁我南來握手叮嚀謂當思明夷之訓謂弗蹈迷復之凶𨿽愚質之難矯敢不刻厲以率從窮荒遼落夢寐思公日望徵車遽此承凶嗚呼哀哉惇厚之資沈敏之識而今不可復見矣某羈此官守莫獲撫殮淸罇束帛聊寄哀忱公靈不昧尙其鑑此尙饗

祭鄒靜齋學正文

嗚呼昔兩漢盛時士大夫爭以忠厚禮讓相漸摩朝廷之所選舉鄕裏之所甄評以及士大夫論交取友必先問其人長者與否至永平建初之閒長者風誼微矣士有一言近忠厚者眾猶矍然訝之曰是安得長者之言邪長者之行不可見而聞其言猶知異而重之此漢所以近古也歲在癸酉與公計偕北上公長數歲我呼爲兄同時二三友皆少年气盛譚論潦倒抵掌噭呼公以醇古之气泊其間語無嘩而心不競蔚然長者之風也當是時某與二三友者莫不斂袵於公矣朴俗旣散前輩風誼日益逺至鄕井習尙亦漸變於時得聞長者之言鮮矣而況於其行邪公自偕計後卽教郴陽歸臥林丘始終二十餘年篤踐於忠厚禮讓而不衰士大夫有動世變之思而欲逺挹流風於兩漢之盛者不於公乎觀行而誰觀公子君哲持嶺東憲節料兵於亷典刑公也器業又駸駸逺到未艾蓋萬石之後必昌於公之門當大漢世名卿大抵多長者子孫也公沒而不亡者其不在於此乎情阻獻奠文以告哀公靈不昧尙其饗之

祭大司馬毛東塘文

惟公秉金玉之資具經綸之材遭際淸朝蜚聲仕路始理郡刑名揚浙水繼秉霜簡望重臺端旋由棘署進陟中丞詳讞人以無寃撫循獨持大體旣乎晚節復遇聖明南平交夷長纓系銜璧之酋北經塞垣千里息暮煙之燧比綱紀乎內臺復張皇於本兵老成重於典刑輿論方歸精神未及折衝時運多阻甫懸裏門之車遽呼臯某之復逺略炳其若存文江爲之失色嗚呼哀哉某學非有用久辱公知推轂所及寧由莩管尺書相示莫非肺肝闊別數年期再陪乎杖屨分流一嶺遂永隔於幽防初聞訃音驚若夢寐莫叩西州之扉永絕鐘期之響寄哀一奠悠悠千里嗚呼哀哉尙饗

祭學憲陳紫峯文

嗚呼紫峯一世人豪有蟠屈萬古之心胸有瀉落長江之辯論文足以籠罩百物气足以旁魄宇內不但今世之所希𨿽古稱邁往之士亦或難之至於孝友天性造詣深醇飭躬砥行慕義彊仁有避世之深心而非玩世無道學之門戶而有實學非特邁往之士所難𨿽世之號爲講學君子或未能以無歉於玆方其擢第大廷服官比部羣公斂袵士友傾心謂瑚璉之器宜亟登於淸廟乃捲而懷之以自輝媚於山澤之間一丘一壑一觴一詠遺落世情逍遙物外夫其學問之成諸已固已渙然而自得其出處去就之際又峻潔光明而無疵尙論人豪捨兄其誰嗚呼紫峯自昔豪傑遁世類多有托故步兵長醉五栁耽詩兄嘗評論人物至陳元龍孔文舉之爲人慨然嘆曰廣陵之樓百尺北海之罇不空人生如此足矣擾擾何爲此正徳末年也其髙風逺韻殆將翺翔千仞之表奚止樓坐元龍罇湛文舉而已邪某之交兄實自丁丑京華雪夜古寺疎燈舉觴相誨無扣不鳴兄惟我師豈云其友一別十年尺書再通尙冀他日言宴從容去歲之夏次厓書來以兄訃告開緘失聲手足如墜嗚呼紫峯兄果厭世而長往耶哲人卽逝吾無以爲質矣只雞鬥酒其能有以酬宿艸而寫悲腸也邪尙饗

祭座師大司徒李涔涯文

惟公弱冠擢第兩宰名城寛嚴互用政稱廉平禦史持斧秋肅春生爬梳利病條貫繩繩予告裏居寡所將迎起整戎旅漓水爲淸楡中列棨尊俎甲兵入貳太宰載陟夏卿兩都回翔邦賦作程歸守林泉眾望方幷疾病乘之竟阻千齡標髙多風臺崇忽傾屈伸孰屍元化防防嗚呼哀哉公昔按閩秋試懸衡虛薄無取能爲重輕羣視驟駭公眼獨明心期浩邈歲月崢嶸顧安蹇步恐負生成往赴漢上公門停旌歡笑握手誨屬丁寧及玆再來翳翳荒塋墓木未拱狐兔縱橫追惟夙誼悲哽塡膺願言灑掃逼此嚴徵芷蘭薦潔毫素敷誠躊躇忍去寸心紆縈公神不昧庻其我聽尙饗

祭許松臯閣老文

惟公世哲宗工登庸三事承家體國竭孝盡忠蘇聨父班亟見稱於廣平範繼先志亦收功於元祐前有元祐之遭故進而必申其守旁乏廣平之助故退則必決於義終始大節無愧前聞園依獨樂尙結餘忠表畱午橋遂賫宿恨嗚呼哀哉某素無先容特深知顧起自淪落置之雄班某非有求公豈爲賜奬以大義成其至公門館未登書記僅奏惟有此心耿耿在側承役荊楚北望洛師瓣香欲展路阻願違緘辭千里臨岐涕揮尙饗

祭馬明山長史文

嗚呼吾駐沅二載所閱士大夫多矣求其徳器謹質趣尙端正語皆由衷動不逾則如君者不多得也君見幾辭祿結廬明山之下一室靜坐翛然有塵外之志余每造之竟日忘歸君亦時或詣余喜爲余傾倒焉不見月餘遽以訃告雲山失色逝水滔滔使余安得不遡髙風而永嘆悼後遊之無從也一尊寄哀君其我鑑尙饗

祭徐方伯波石文

嗚呼沅江之變因循十餘年必待君一死然後討賊之義明敵愾之气振其有闗於滇南大數亦不小矣悠悠之議亦有訾其涉於輕者君篤信所學而以死守之不擇難易不異同皎然不欺其志以卽夫心之所安此今人之所難而古人之所必取者悠悠者奚足知君邪衣冠之櫬東過防水念昔相與意气若存臨奠抒情君聞不聞尙饗

祭任竹坡中丞文

嗚呼與公共事徵苗之役自秋䢐春七更蓂莢聚師於疆峙糧於庾萬騎前驅夷厥險阻苗頑幾卽工矣而狂狡濳作越又兩月乃縛其渠魁輯撫餘眾方審察利害毋違好惡養同吾人爰俾得所而公以勞瘁捨我而䢐良工心苦誰復知者我𨿽知之又未敢言嗚呼哀哉公有溫良之性精敏之才潔白之行蓋世所需以爲用者一方猶以爲小小亦不可畱焉天於斯世於善人果何如也𨿽然沒於官署無異正寢寮屬視斂無異子孫以死勤事義配古人處世𨿽短而不亡者長公又奚憾聞公之病問訊相屬比聞公訃不能往哭老病支離感念今昨臨風一慟哀徹防漠尙饗

小山類稿卷十五

欽定四庫全書

小山類稿卷十六

明張嶽撰

墓志銘

新寧教諭莊翠峯先生墓志銘

嘉靖三年八月初十日翠峯莊先生之子伯吳等卜葬先生於錦溪前峯嶺頭深之原狀其事授淨峯張某俾爲之銘某生晚不及識先生壯時也獨記頃年絫以通家子孫謁拜先生一室雅靚圖書筆硯之外無他物先生終日整襟端坐防勘書史𨿽分注小字亦精細不茍是時年幾六十矣與人言縱橫穿貫歷舉古今理亂事理物情之變能使聽者悚然莫或窮其辯也至其聞人有善與義當勇爲者必咨嗟稱賞惟恐人不及知其好學樂善如此蓋天性然矣自科舉興士之敏茂者拘有司尺度分章摘句以備一日之用旣得所欲則已先生獨能博其用心精勤不倦以至沒身後已焉非才不匱乎中而志不困於事者其能然邪嗚呼可謂難也已先生初以詩經遊邑庠領成化丙午鄕薦治癸丑入乙榜就選人授署湖廣新寧教諭新寧湖南末縣自先生爲之師學者始知所向方議經術考古制器以變易學者習尙防有中以飛謗者遂觧職事歸旣與時齟齬故獨肆力學問閒以所得作爲文章歌詞皆閎麗可讀自邑長貳縉紳以及後出之士莫不樂親先生而敬其爲人先生亦喜於延接人爲傾倒然其是是非非不茍也在新寧時安福劉禦史遜言事出知武岡又爲藩府所擠人多斂迹先生獨往來經紀識者韙之劉后復官至福建按察使累通問先生且求見先生竟不見其持重又如此曽祖諱永傳祖諱儒考諱顯將仕郎母洪氏配陳氏生子三伯伯吳仲伯珠季伯範庶出女一適庠生連玨孫二應麒應麟伯吳伯仲弱冠遣遊邑庠志气行業已爲同輩所推蓋先生之教云先生諱鵬字萬里翠峯其號生天順丙子十一月十八日卒嘉靖壬午五月二十一日享年六十有七墓乙向有遺稿數卷藏於家銘曰嗚呼先生孰搤其衝而導其中雷風振撼宇宙晦雺詭靈祕怪慌惚殊蹤有守其一不內以訌頃刻洞視萬變皆空嗚呼先生是以永終千秋考徳式此幽宮

省齋莊公墓志銘

邑南二十里上田山岡巒圓秀連疊而南六七里山夷水緩田原肥美前臨萬安江風气萃止往年餘每過而愛之以爲必有鐘是秀而生者後數年乃聞山麓霞曽村莊氏有子應禎甚聰敏始業舉子出語已能壓其儔輩未幾舉於鄕又成進士戊申秋餘自兩廣被命過家應禎以紹興推官丁其先人省齋公憂家居奉狀來請墓銘余素知公爲人謹質孝弟美行內蘊與山水之气似有相待其發於應禎豈非所謂天人理數之符防者乎按狀莊之先世自科龍溪西來遷至公三世矣畜而未聚中更變故頗有所折棄公毅然自力欲有以振起之其居族黨間不爲岸異詭卓之行循循然無以異於人也而事親無違顏色父沒兄伯蚤世貶衣損食藝農圃樹松竹夙興夜眠與兄弟均其有無先世祭田棄折與人者力贖以歸歲時祭祀必敬謹如禮庭除間無一日不掃也讀書能曉大義喜接儒生聽其講論灑然忘倦與人交不茍爲然諾趨其緩急以事就謀者告之必竭其忠其不合於義必反復勸諭使知攺乃止故鄕稱長者必曰省齋始𨿽無以甚異於人而其積行之所至人亦不可得而彊同焉晚年禾稼覆隴松竹成行婆娑丘園有足樂者而應禎又能致身科第以成其志人以爲公力善教子之報也祖廷愛卽溪西始遷者孝諱元璣妣某氏繼某氏以成化壬寅七月五日生卒嘉靖丁未七月九日年六十七娶何氏職內勤謹與公媲徳生成化某年某月某日卒某年某月某日得年若干子男四長應鴻娶某次應文娶某次應防娶某應禎其季也娶某女二長適陳某次適何某孫男十一以渾以瑞以濟以渙以沈以澤以濳以薦以防以藎以茝墓在十九都湖垻山之原已向其葬以己酉某月日銘曰不有以業之孰得而収之不有以挹之孰得而酬之吁嗟乎公行不越鄕挹之彌衝業則有常是以居身無疚志而沒世有餘光湖垻之丘體魄所藏松檟日大莫敢毀傷

賓州訓導鄭公墓志銘

公諱友字輔仁別號信庵劍之南平人曽祖克榮祖孔齡父文禮皆以士行隱於鄕至公乃治毛氏詩遊邑庠爲弟子員振振有文聲正徳庚辰貢入內廷試教職授廣西賓州訓導賓荒獠雜處弦誦衰鮮有爲公憚是行者而公之子慶雲適由南昌治行徵入亦力止公勿行公不聽其明年卒巳今上入繼大統選置諌官慶雲擢南京禮科給事中又明年兩宮尊號覃恩得封公如慶雲官公辭焉是時大禮議興大臣相繼去位小官或死或謫慶雲累上章論諌不見省公又在數千里外晨昏缺侍養乃移疾東歸遣使迎公於賓撫按諸司知慶雲者亦亟勸公且給之驛傳俾歸至南昌髙家渡感末疾不起則丙戌十二月九日也享年五十六公爲人惇篤勤敏治經有密致剖析條理後生多就師之旣屈於場屋老益貧至無家以居及慶雲登進士第歷濳山南昌二縣能以名節厲其官亦無紓若家之貧者故賓州之行公語人曰吾豈不知賓逺且乏才哉顧吾精力能勝此官未可以累吾子嗚呼可謂有志也已天性孝友幼喪母林孺人比長思慕不已歲時祭祀輒流涕事繼母馬如所生與人處恂恂和易其在賓推所業以教其人亦多有成者配林氏封孺人子男一卽慶雲由甲戌進士至今官女二長適生員萬同次許永州黃太守之子應春孫男一墓在某山之原卜以某年月日葬云銘曰圓冠方屨左圖右書循是以行孰曰匪儒炎荒遼絕亦有彞倫我老未衰往訓人文靑衿化洽在逺猶邇不有大者以付吾子木華維根丘崇維址鄭世有聞則自公始

荒山朱先生墓志銘

先生諱軫字朝矩別號荒山泉之晉江人曽祖諱徳驥祖諱鎛父諱瑚母某氏先生以成化甲午七月十四日生祖伯父都憲簡庵公占其命書喜曰兒當大吾宗比壯身長七八尺美須髯言笑不茍動止有容儀眾謂朱氏有子矣補邑庠弟子員治詩經是時蔡虛齋易學盛行於泉詩道幾絕先生獨與其師友三五人濳心講究久之有所自得不爲時文窘束而於詩人性情及文公傳注融防通貫自成一派泉人業詩者多從之屢困場屋志不少衰晚年嬰气疾猶不廢講究或中夜一起坐而思之人有見其過苦者先生曰古人於此學蓋終身焉吾其敢懈諸然亦竟以是不起先生爲人襟懷坦夷與人無城府而是是非非自有分辧居家孝友燕居必以禮𨿽對妻子童僕亦無惰容尢畱心世務嘗采擇當今可行者聚以成帙通達詳練見之者又知其有治事之才非止於經學專門者也自科舉學興國論不下采於鄕士之朴茂自修者反詘於浮華紛靡之習進不克有爲於世其制行又不出於鄕裏非有卓然奇偉可動人耳目者以故秉筆之士亦無從書而傳之以至於身名俱沒若先生者余知之詳矣而能紀其行事僅止於此以此而望信今傳後以亢先生於永久亦未知吾言之果能乎否也悲夫先生以嘉靖戊子十二月二十一日終享年五十有五娶王氏早卒繼娶吳氏相君子無違徳子男四淡洵液涵女一適林春暉孫男二有極有樞墓在晉江縣三十二都石壁山之原已向其葬以己丑冬十二月二十一日狀其行者先生門人張天衢銘曰學以爲已仕不逢時吾銘其丘千載不夷

王君墓志銘

晉江惠安之間有地曰蘆田逺望蒼然在羣峯最髙頂上至則邃然以深廓然以容闃然無市廛气有王氏者居之數百年矣其地饒於楩楠松杉多良田有稻秫苽粱之利故其人樂生而易足又以逺絕外囂也故多勤儉簡淨無競於時人處士諱某字某父兄俱蚤世弱冠卽涖家事卒勤塡植百凡以躬天性和易無他衷曲好賓客樂施予振族人之窮喪之不能葬與孤寡之不能贍者皆資之王氏之方尙旣與其居地稱而處士爲人與其行事又獨出族人以故晚年家益裕事益寡終其身未嘗一欺負人入城府地𨿽僻賓客樂至至則皆歡洽以歸及其沒也無親疏逺近皆咨嗟哭弔以爲善人不可得見而思之不已生某甲子距卒某甲子爲年五十娶彭氏能與處士甘其辛苦以成厥家子男三長良次淸次豪女三壻鄭廷獻何時純陳子光孫男六因槐回松圖梓處士實晉江人而婚媾多惠安良與餘皆龍盤陳氏壻故知處士頗詳因以銘其墓云銘曰維皇明嘉靖己丑冬十二月甲申孤子良等奉顯考處士歸窀穸石門者山某者向旣堅且密永世其藏善人之迹孰敢壞傷

廣州府通判梅峯莊公墓志銘

公諱琦字元美別號梅峯治甲子與從兄晉陽同舉福建鄕薦是時泉中與薦者十三人而先君在焉自先君與公兄弟同升於鄕北試禮部入太學二十年間所交接天下士無慮數十人其終不以升沈聚散生死變易初意者亦惟公兄弟而已故不肖早得拜公左右竊觀聽其言論行事而知公爲人之實正徳戊寅春公有通判廣州之命語不肖曰吾乃書生初試吏卽以十二縣一州財賦倚辦於我將何如使上不吾疑下不吾欺民於我無怨言而事卒辦則可某應之曰公有此心則公之所慮者免矣其後聞公以趨走拜跪間失小禮於巡按禦史巡按銜之嘗陰使人伺察公行事久之竟中以飛謗蓋公爲人伉直自信負志气不肯茍下於人又不肯爲阿媚軟熟態以邀譽上下其臨官行事一以誠實節儉而自疏不蓄機穽設町畦故不恱公者以是媒孽其短或有勸公與辯者公嘆曰吾有九十老母常恐一旦不得相見且吾亦老矣安能更折節爲人役卒不辯而歸然廣州人至今稱公爲能又以不辯而歸也爲人所難公之世與宋少師夏同祖皆自永春遷郡城其遷於靑陽則自九世祖古山公始父諱繼曜母楊氏以成化癸巳八月某日生公弱冠遊鄕校治周易三十二舉於鄕四十六乃得通判廣州三年歸又二年而卒卒之時年五十一則嘉靖癸未四月某日也先娶楊氏蚤喪繼復娶其女弟子男二壬春乙冬女適林汝範皆後孺人出孫男二士英士睿公受誣以歸也圖功未終不能無望其子壬春少俊爽不甚知學公常舉不肖激厲之及公沒壬春益發憤讀書領戊子鄕薦連舉進士授廣州推官繼公治所蓋公於是乎有子矣壬春將赴廣州以公與楊孺人之喪在淺土卜以庚寅四月二十五日合葬深下園先塋之側授某狀使爲之銘嗚呼公之生卒俱後先君一年皆僅得下壽未可以止也而止於此不肖長大無成孤背先訓不能及壬春萬萬然其子之才不才公與先君皆不及見矣終天之痛則與壬春同也乃抆淚而銘之銘曰不約其躬其曷能容不資之有其孰能守吁嗟乎公正志而無尢侃侃服義達仕則優中途抵險折轅摧輈於我奚戚於人奚仇隤然委順賁於其丘聲詩昭揚來裔是求

江西提學僉事紫峯陳先生墓志銘

正徳丁丑天下士羣試於禮部將掲曉易考官尹編修襄持一卷語總考大學士靳公以爲造詣精深出舉業谿徑之外宜置首選公爲反覆數徧曰信然必出陳白沙門下不然則蔡虛齋他人不能爲此然竟以程式格之置次本經比拆號乃虛齋門下髙第弟子紫峯陳先生琛也是時先生傳虛齋之學已有聲諸考官皆伏尹公爲知人而先生聲譽一旦愈以暴顯士大夫無貴賤小大稱理學者必曰陳紫峯云釋褐後數月授刑部山西司主事以母老乞攺南都得戶部雲南司已復調考功吏部又以母老乞歸養戊子大臣有薦先生有用之學不宜在散地下詔徵用辭又一年卽家拜貴州按察司僉事提督學校俄攺江西皆力辭由是每有文學淸署擬議用人必念及先生而知其必以親老辭竟不果用始虛齋先生以深微踐履之學教人及門之士率常數十百人能得其言語者有矣未必得其精微或能並精微之意傳之者其於反躬履踐又未必能如其所言至出處去就大節其能悉合於義無愧師門者益鮮矣先生資稟明邁閉門獨學不茍同於人時輩未甚識也虛齋一見其文字以爲絕倫亟詣所館屈行輩與爲禮先生辭焉遂以師禮事虛齋其爲學先得大旨宏闊流轉初若不由階序而其功夫細密意味悠長逺非一經專門之士所能企及其淵源承受之功不可誣也始入仕郎署刑戶二曹人或疑先生儒者刑名財谷非其所長先生涖官勤謹夙夜弗少懈其在戶部嘗督船稅淮安嚴水閘啟閉之禁以革私獘小舟舊不由閘從旁梁往來者悉弛其徵人大稱便而漕院之撫淮安者微欲有所幹撓先生移辧甚力曰正額不虧而多取贏餘以爲功吾不忍爲也其人愧屈考功居閒無事益得肆力於學問學者造門請業日踵至淺深髙下各就所長告之皆有以自得也防上兩宮徽號例得封贈先生曰吾持此歸足以慰吾母矣於是乞終養旣歸足迹不入城府不通達官貴人書問卽所居旁辟一室朝夕偃仰其間靜觀天地萬物消息之變以及世之興衰治亂世態之炎涼向背或逌然發笑或喟然嘆息先生不以告人人亦莫能測也其興趣所至時或縱行田野間與農夫野叟談敍風俗舊故桑麻節候爲樂發爲詩歌往往自在脫灑超乎浮之外其論事是非得失侃侃不阿與人交藹然可親愈久而愈不可厭其出處大節及爲人如此虛齋旣沒所謂無愧師門者先生一人而已歸養若干年太夫人以壽考終先生年幾六十矣執喪如禮後十一年先生亦終士大夫聞之識與不識咸爲太息有司爲祀於學宮嗚呼先生旣有以自信無待於外則官資之久近崇卑事爲小大俱不足言余獨記其督稅一事者見儒者之用小試如此設不退而爲親必進而有爲於世其事功可勝述哉所著有四書易經淺說文集若干傳於學者先生字思獻紫峯其號先居晉江靑陽山元延祐間始遷涵江曽祖保祖福考體成皆有隱徳至先生貴乃贈考承徳郎南京吏部考功司主事母吳氏封太安人生成化丁酉十月十六日卒嘉靖乙巳閏正月二十二日年六十九配王氏封安人鄕進士一臞先生宣妹一臞亦虛齋髙第弟子子男三長惇履娶張次惇艮娶潘次惇豫娶曽太守仲魁女女二謝道夫柯華新其壻也孫男三長復次徠次未名女三惇履以公遺命將以戊申冬十月某日袝葬於秀林山承徳公兆酉山卯向先期來徵銘余與先生同年進士先生攺官南部也余方爲行人祖餞崇文門外先生臨別告曰北風雨雪之詩吾兄得無意乎余不能自決俄南巡事嘩余系杖瀕死以是有愧先生銘曰道宗先覺學異專門精詣洞觀貫於本原鐘鼎非丰菽水非貧求仁而得時哉屈伸一臥廿年眾望方殷天不憖哲遽爾乘雲涵江紫帽流峙髙深英爽飛沈千古來今體魄所藏山曰秀林父母在玆式慰孝心

惠州府通判黃公墓志銘

余讀古循吏傳咸以平易爲政孜孜牧民不倦若何武朱邑所至無赫赫名而去後恆見思彼之感民誠有以也今觀惠州通判晴溪黃公縝密確實焦勞捍民竟卒於位而吏民哀傷思慕十數年猶不忘蓋亦其人邪因受公外孫舉人陳堦狀而敍次之曰公諱春字伯熙晴溪其別號家世惠安之雙溪曽大父諱長生大父諱鐘以壽賜冠帯考諱濬號忍軒妣鄭氏霞莊徳興丞欽女繼妣王氏公幼警敏六歲遭鄭孺人喪卽悲號若成人十九補邑弟子員治辛酉領鄕薦肄業太學益刻苦覽究窮極領要發爲時文根據櫽括儀度斬斬學者稱焉正徳辛巳授廣東惠州府通判職捕盜賊公才優於繁劇有應變濟務之用又蓄問學多淹歷一出之以平易惻怛日籍籍起治名上官奬勞相屬且奏其最郡饒險阻盜廋其中積逋虣抗公卽廣詢要害規畫方略以次追捕襲博羅盜張五營盡俘之河源賊李文昌懾公威聲遽求款服時有龍川盜謝榮宗者兄弟七人爲之魁勢甚猖獗乃命文昌往捕自贖公親督民兵挾與夾攻盡馘其兄弟而散其眾凡三除巨冦闔郡乂安公皆周旋行陣跋涉原埜芒屩杖竿步履上下更閱寒暑不憚勞瘁繼追興寧逸賊乘夜進兵暴雨大作遂以嬰疾卒於官舍郡民聞訃臨哭者溢於道路旣十餘年餘按部過惠民尙思念黃別駕曰是能綏我蓋公之確實得之天性而學能成之不爲矯矯異俗亦不能翕翕趨時其持已涖政必盡所當爲與所得爲不因以炫名射利人所歆艷者獨隤然自逺若將浼焉故其所就𨿽限於天未及光大而功在一邦亦卓卓可紀感在人心至於今未懈也嗚呼若公者使假之年以底成績其去古循吏何逺哉所編著有原岐叢采助化拾編一源天付諸書其文有晴溪稿公旣卒於官道遙子穉多逸不傳又足慨也生於成化己丑十一月十三日卒於嘉靖癸未九月十六日享年五十有五配潘氏上捨生全之女繼娶仙遊陳氏後公卒子男二長玉碔潘孺人出次玉玞側室李氏出補邑庠生女二長適翁源知縣陳煇外孫堦領甲午鄕薦次適張銘俱潘孺人出孫男一曰坤公先卜禦嶺西溪山爲壽藏今嘉靖二十七年戊申十月二十日始克襄事玉玞來乞銘先淑人於公爲內表兄弟嶽爲甥行知公爲深是宜銘銘曰气和色溫持其躬仁者必勇試芒鋒夷厥險阻裒其凶摩揉震駴徳威隆胡嗇其施中道窮井裏晏起思不忘有窈其室歸厥藏食徳未報後永昌有欲知者徵斯章

汀州府經歷王公壽藏銘【附】

安成王公自汀州致其事而歸越九載爲正徳乙亥春秋六十有一矣召其子師頥輩命之曰陰陽晝夜之理吾知之矣然吾不能控持化機也他日將以襄事累汝曹盍預圖之於是卜地於新興鮎魚山鳩工命日授畚鍤而役事焉不數日告成公嘗幅巾藜杖上下岡巒之間見其若來而止若去而顧若持而讓卑者不削髙者不坌反而息乎若所若春之溫若薾之閟則所謂乘生气者天命神工或於是乎防公於是喜謂諸子曰此天下萬世窩也吾乃今知所以息心矣余聞而賢之曰公之達過於人逺矣其陶徵君之流與其讀鵩賦而有得者與太史讀鵩賦善其忘死生輕去就至爲之爽然自失公觧汀郡將歸郡守而下咸勸公上功狀或可陟一階公搖頭不答吏民有攀號請畱者竟亦莫之畱也公於去就之計審決堅定如此顧死生爲何物曾足芥蔕其胸邪世俗以死生爲大詫異狥欲忘生敝敝百年間瀕危猶不忍出一聲語以授其妻子公獨非人哉平居暇日爲異時身體髮膚謀者尙如此況忍有生之欲以害其生之理邪由是言之公之賢過於人逺矣公事親事長必以孝敬能一不任其喜怒亦不以甘苦難易分毫見於言靣睦族善鄰內外斬斬俱有恩意皆人所難者世之君子必有論公於事定之後而並述之予特取其大都之達於死生者以記藏之成雲藏午向右連伯兄某竁爲予述其事者公壻河南僉事劉君遵教銘曰大化之無窮也而消息盈虛之數存焉則亦不能以不窮也儒者以歸根爲誕存息爲貪無意無必與化往來斯所謂達造化之理者而亦足以不窮矣百世之下有過斯藏而式之其亦猶是也夫豈亦猶是也夫

神道碑

嘉議大夫吏部右侍郎認齋余公神道碑銘

公諱祐字子積別號認齋其先自歙之篁墩遷鄱陽淸泥髙祖浩又自淸泥遷仙壇別爲方山余氏而二族俱以繁衍曾祖企周祖泰福淸知縣父瀾以公貴贈承徳郎南京刑部主事母吳氏贈安人公自幼穎異始入小學卽慨然有求道之志聞余幹胡敬齋先生居仁濳心踐履徒步往師之先生一見謂其器可以逺到以女女焉公學問谿逕啟發於敬齋者最蚤成化丙午領鄕薦登治已未進士授南京刑部貴州司主事轉廣西司員外正徳戊辰勲臣有爭襲者公嘗署其案忤逆璫劉瑾意落職瑾誅大臣以廉正執法薦起家知福州府愛人防獄事先大體不以耳目摘發爲聰明鎭守內臣豪買市物不予之直又以白金二百兩彊府令爲市攺機若干公入其金於帑民以不予直訴者十百爲羣涕泣慰遣之將以狀聞於朝鎭守懼稍戢求以事撓公公行素髙媒孽竟無所得則謾爲好言曰余知府好官但好官亦無庸慢我防遷山東按察司副使始觧丁父憂未上服除補山東整飭徐州兵備南京進貢內臣多挾商貨索夫馬價至數倍知州樊準白公公命詰其私貨入之誣逮錦衣獄謫廣西南寧府同知稍遷韶州知府投劾去今上登極詔復副使陞河南按察使屢與撫按兩院爭可否平反寃獄按黜巨贓以數十當其據理以爭辭气棘棘聽者至不能堪乃因考察橫中之其劾章有心慕乎古气失之偏之語公聞之笑曰偏則有之慕古吾豈敢也坐調廣西按察使遷湖廣右布政使雲南左布政使以太僕卿召未行轉吏部右侍郎公自調廣西後公論益以明白當國者知公剛正可大用故三任皆未久而遷吏侍報至公已不及聞矣嘉靖戊子某月日也享年六十四公學務有用不事空言發端於敬齋而推其本原以爲出於程朱故於程朱之書尢究心焉微言精義多所自得其言曰程朱教人拳拳以誠敬爲入門學者豈必多言惟去其念慮之不誠不敬者使心地光明篤實邪僻詭譎之意勿畱其間不患不至於古人矣其時公卿間有指主敬存養爲朱子晚年定論者公摭朱子初年之說以折之謂其入門功夫非晚年乃定又輯朱子書之切治道者爲經世大訓其論及文章辭翰者爲遊藝錄見其學之備體用兼大小非近時所謂單傳妙訣者可擬也其篤信如此蓋公進欲以其學施之天下退欲著書立言以垂後來不幸皆未及成就其餘緒之見於世者公不自以爲至也好善嫉惡出於天性所交遊皆賢士大夫而於莊渠魏公子才尢善人有過不能忍常靣斥之而退無後言有以其過攻之者欣然樂受人以是信而重之推論當世正人必及公云先娶胡氏敬齋先生之女逾年而卒贈安人繼娶劉氏封安人子男三長烋次煥次炵俱側室出烋煥邑庠生女一適劉時澤孫男一圭曾孫男一公素淸貧歿後無以爲葬越十四年爲辛丑六月壬申始克葬於縣治東之利陽鎭劉安人袝焉墓石未樹又三年爲甲辰冬門人張某來撫江右乃敍公世系官閥與夫學術出處之闗世教者刻石墓道系以銘曰學宗程朱如射之正一言以盡曰敬與誠前哲旣逺異說震驚羣聽方聵公心如酲剛明邁往期一廓淸仁聲義色方矩直繩推以臨政物莫之攖公所獨持公所力爭如有降監寧畏譏評滇海萬里少宰上卿甫命而僕視天懵懵番水上游鬰鬰佳城學術尙論千載作程墓表

行人司行人贈監察禦史詹君墓表

武皇之將巡幸尙內畏兩宮外憚大臣臺諫有時騎馬至東西華門閽者伏馬前諌不可爲回轡者屢矣丁丑秋七月始馳一騎從近幸數人徑至南海子都下洶洶部院臺諫詣海子跪門請回蹕上遣從者慰遣示以回期至期眾又欲往大臣有爲鎭靜之說者揚言古天子以四時巡狩況南海子邇京師祖宗時常臨幸上一出卽洶洶如是徒揺人心不如無往眾乃止是年冬幸宣府明年幸大同又幸楡林則莫敢有諫止者是時宸濠逆械已成以重賄賂左右嬖近蠱上南幸傳者謂濠將以輕舟伏甲卒迎駕江上變且不測已夘春三月戒行有日吏禮兵刑四部及翰林院先具疏列名詣闕下伏畱甚懇上怒罰令跪門五日已而行人司繼之大理寺繼之工部主事三人又繼之上愈怒褫繼上疏者衣冠械鐐手足下獄亦罰跪四月九日杖之於獄中越五日又杖於闕下余時備員行人司同僚上疏者二十人其七人杖死而詹君敬之與焉敬之爲人開爽磊落長身美須髯熟於世故每論天下事掀髯抵掌明切如丹靑其科目資望又獨先同僚眾莫不推服之聞其死尢爲之痛悼初上頻歲巡幸無諫者而南巡卽羣伏闕死諫頗爲感動故自敬之輩死後竟不言南巡事已而宸濠逆械發覺詔遣勲戚重臣往鞫之濠遂發兵反上震怒召大臣議出師致討而濠已就擒江西當是時都城內外籍籍言幸不南巡如宸濠江上謀遂或四方莫知乘輿所在訛言相煽搖其爲變豈可遽弭哉今上卽位首詔贈敬之與同死皆監察禦史蓋以未官言路而死諫故卒以所能盡職者官其志云父母妻皆贈如敬之官賜祭錄一子入太學皆異數也國家養士百五六十年祖宗列聖優假成就始終正徳間權姦繼起用事士大夫屢起與之抗或列名或獨諍𨿽貶黜死亡而气不少挫最後變起宗藩連結左右嬖近之臣謀深而事祕非諸公捨一死以諫人心蓋岌岌矣古人有曲突徙薪之諭若敬之之死謂非系天下安危成敗者邪敬之死時年四十四其再從叔父瀚方爲刑部主事亦以諫受杖幸不死爲經紀其喪主事君今爲浙江左布政而敬之所錄嗣子曰貞亦授南京光祿寺署丞謂余與敬之同官又同事知其狀最詳以墓道之表見屬嗚呼敬之平生爲人故太史石潭汪公銘之詳矣余獨懼後世謂敬之止於一節死諫而不知其所系天下安危成敗有如是者故特爲書之使後有述焉

大理寺評事贈太常寺丞石峯林君墓表

正徳已夘春三月辛亥武皇將南幸中外詾詾危疑廷臣交章諫上怒責先諫者跪外廷待五日罪止來者勿敢諫丙辰行人司奏繼上上愈怒羣捽去下詔獄翌日大理寺闔寺繼之又翌日工部屬三人又繼之上讀奏怒如行人司加甚命鎖項械手足暴廷中五日復系詔獄待後命是時余備數行人司同年長樂林君質夫爲大理評事質夫長餘十餘歲稟素臒系械出入神气閒靜無異騎從出入棘署也越四月壬申杖於獄又越五日丁丑杖闕下質夫兩臀無完肉流血漬階砌竟杖息微微弗續舁至同年刑部主事鄭君與聚捨遂絕就殮焉余時臥瘡不能視質夫之殮而親見其死狀爲之伏枕流涕絫日是夏六月餘謫南京國子監學正便道省視乃攜質夫喪偕行至延平付其子逢春歸葬質夫爲人忠孝沈黙心事瑩明無一不可質諸鬼神其事親居家孝友恭儉與人信詳刑謹細不以一字茍喜怒於人可謂賢者當質夫未死時士大夫知質夫者大率謂其淸修雅飭爲善人而已及其勇於赴義臨死生而志不懾气不衰然後知其浩然有烈丈夫之風非止世所謂善人也黃後峯伯固於質夫分素淺在獄中熟察其所爲私謂余曰吾取友幾徧天下乃近遺質夫蓋將委心焉然質夫死未幾伯固亦死天於賢者气數何如也今天子卽位贈質夫太常寺丞遣官諭祭錄逢春入太學授光祿署丞轉九江府推官陞署正逢春嘗以墓表屬余久之未能作甲辰冬餘撫江西逢春迎九江將之光祿任謁余別復申前請嗚呼同質夫時諫者百數人械系詔獄者三十七人死者十一人自己夘至今二十七年械系所存二十六人者惟餘彊顏茍祿而已霜雪雨露無往非天甘苦堅脆萬物各以其生質受之爲變不齊然莫非天之道也於天乎奚有欣戚質夫之全歸與逢春之成立皆可以自信而無憾矣故書以授逢春使歸刻之石以示後世之欲知質夫者且慰九原之志云質夫名公黼別號石峯死時年四十四墓在長樂縣某鄕之原配某氏子一卽逢春嘉靖甲辰小至日書傳

余畏叟公傳

先生諱福萬祥其字也登進士第仕至二千石歷撫州平陽九江三劇郡擠於權勢左遷同知又歷寧波太平致同知事家居而職二千石最久績最著最有聲鄕人稱之猶從其初官曰太守云先生幼有至性八歲失所恃事繼母以孝聞甫十四入邑庠郡大夫以公事至謁學升講堂奇先生宇貌訝其衣服不飭眾以繼母對先生諱之曰家貧耳大夫初奇先生有逺大器而不知其識度本如是愈加奇愛永樂乙酉舉於鄕明年第進士太宗皇帝以盡忠國家許之蓋先生以气槪自負耿耿形於色可望而知奉勅還鄕讀書未幾起爲行人奉命使交宣達有體交人悅之餽以金銀寶貨悉卻不受夷情大服使還入對具述使事及卻金上曰餽贐之金可受也何故卻之先生頓首曰臣受命出疆國家榮辱攸系而以貨易守彼謂使臣可貨也國家何賴焉臣恐死無觧四夷之侮笑也故不敢受上由是深嘉之凡有四夷之事必以命先生或正或介皆能稱旨而上注深矣庚寅車駕幸北京仁廟監國先生適巡緝南郡以權要朱主事不法具啟致法司擬謫先生戎籍先生令家人愬寃行在上覽表曰是非使交行人邪朕方欲用之安得有是旨遂取詣行在親鞫之果得其情遂命復先生職反罪朱所司皆置重辟時上怒不可測先生爲叩頭死請廼從輕典先生之仇自此立矣其後以年勞擢撫州丁外艱服闋歷二郡左遷同知又歷二郡遂致仕先生方介志以忠誠結知人主不能媚事權貴仇人稍稍復用於宣徳之末連結部院相與伺先生隙而擠之先生方與異已者爲敵以故歷剔五郡積二十餘年不遷竟中飛語坐貶其自九江左遷寧波也素不善先生者謂其重聽廢事參政饒禮抗聲折之曰餘福耳重聽其心固聰也與世徒有耳者較孰輕重凡以好惡爲先生毀譽者若此類先生能自堅其守不爲威惕利疚故卒完其晚節以歸居家和易執禮若未嘗有位者鄕人莫不加敬臨終立諸子牀前歷敍平生旣而曰是何所在也曰正寢有婦人乎曰無遂瞑目諸子亟請曰將無遺命乎曰無用浮屠士大夫聞之嘆曰余先生亡矣弔者執紼者賻者相屬於道張嶽曰余家舊藏寅賓堂詩一章先生爲吾世祖經歷公所賦其辭甚偉余幼能誦之邇謁先生家廟閱家乘日接前輩長者聞先生事甚偉使交爲尢偉吾邑有登科文筆諸山靈秀輸委百年來惟先生一受之繼先生後又不多見先生其偉人哉是不可使無傳也已

範節婦傳

範節婦者寧海朱銓之妻也年十九歸朱氏越七年而銓沒無子父母老矣哭泣不時哀節婦哭曰吾不難以死殉吾夫顧舅姑老吾又無子畢吾夫子道圖其後吾夫者不有未亡人恐遂已矣遂截髮以示不貳志常居一室屏斥珍麗不與羣笑歡𨿽內燕召弗赴勤治女工朝夕視具事銓父母如銓之爲子者人或以無子動之節婦泣指其髮曰此不死之餘也可復冀乎或曰凡所爲守者爲其有子卽無子百歲後當何如節婦曰不然吾婦人當如是也有子與無又其有幸有不幸焉若有子則守無則否是以幸不幸權吾志也聞者慚服節婦今年八十有幾以銓弟子某後銓治末有司上其事詔旌其門朱氏之先有旌表董節婦者於銓爲祖母及至節婦人尢詫云淨峯子曰懿哉範節婦之爲節也聞其言蓋幾於知道矣夫婦母子一道也爲夫不忍捨其子與爲子而不背其夫一也節婦則曰爲子守者是以幸不幸權吾志也必若當然也者則爲夫守也非以系其子節婦其幾於知道矣吾故表而出之以風夫無子而不能守者

小山類稿卷十六

欽定四庫全書

小山類稿卷十七

明張嶽撰

雜著一

密箴引

虛齋先生學問蓋已造於精微矣其反身自檢之功又嚴切如此密箴凡五十條某最愛勸君莫用半防私若用半防私終無人不知勸君莫用半防術若用半防術終無人不識一條往年守合浦嘗大書於後堂屏風出入觀省夫君子之不敢用私用術非恐人之知識而後不爲也若小人則直謂可以欺人而無所畏爾先生此箴正所以深探小人心術隱微之病使之知其無益而或攺也二者之病私尙易見而術之爲禍尢烈自古挾術欺人至用以欺天下後世機械翕張居之不疑久則沿習成風人亦莫之怪矣洪水猛獸之災何以異此讀先生之箴者所當深切而豫防也故刻之以廣其傳

題汪汝梁蛟潭捲

易一陽伏於五陰之下其卦爲復說者以爲靜中有動昔余在京師見僧廬有畫打坐法身者跏趺瞑目一童子盤於膝前瞠目而視之餘笑曰此非擬復卦之象邪惜其錯認開合眼爲動靜而非眞動靜也今觀汪子蛟潭畫卷爲之撫捲深思汪子之擬此圖以自號必不以開合眼爲眞動靜矣何時從容於靜中共講之

題余氏子救父捲

夫子云事父母能竭其力觀余氏子崎嶇兵刃間竭家貲以求脫父難卒之感動幽明父子相扶以歸信能竭其力矣患難旣平家庭惟諾夫子不又有色難敬養之訓乎一時感發與從容積久者難易又自不同余氏子其更思之

題曲江公小像

曲江公小像一幅嘉靖甲辰嶽購得之吉永丰同姓人家以示知畫者謂爲吳道子眞迹道子與公同時像右傍有中書省印或公在中書時爲寫此像𨿽風度凝逺而凜然嚴峻有不可犯之色望之知爲正人君子也上有宋阜陵題贊按宋錄唐名臣後惟狄梁公段司農郭汾陽與公四家子孫當受官者持畫像告勅宗禦札詣闕下爲左驗宣和中禦札畱祕府像仍歸其家此其持詣闕下受官經阜陵禦覽而爲之贊與史稱公弱體有醞借宗每愛其風度嶽往來曲江見畫像數本皆爲丰碩盛麗有富貴气疑非當時眞本及得此像然後知彼皆後人轉相模寫此其眞也然公以開元二十一年十一月再入中書二十四年十一月罷政事其時主徳寖荒小人朋比用事侃侃諤諤事無細大必力爭聽從者十不能二三今觀此像義形於色若有不盡忠憤者宗以風度愛重公要爲不知公觀之者亦尙有以識此也邪

題小山石鼓

厚重少文似勃沈靜寡言似光守節堅深弗可奪似黯玆惟淨峯張氏之石鼓

題薛氏四禮圖後

六經之教惟禮最切於學者之身而殘缺視諸經尢甚漢初儀禮始出而魯徐生者以善爲容世禮官不顓在誦說也及賈鄭氏學興字訓句釋推達倫類甲是乙非於是學者始以考據講問爲禮而切於身之教益微竊意夫子於詩書二經常言誦言讀至於禮而特曰執則考據請問政不足以盡禮徐生去古未逺疑或得其遺意矣惜其節文度數之合於後世者寡也子朱子深患禮學難明取古禮最切於有家者簡去節目掲示宏綱定爲四編今則著在令甲列於學官宜學者之知有是也而克由之者亦寡瓊山薛有孚氏教吾邑嘗取朱子冠昏喪祭書參以丘氏儀節編爲四圖詳盡明白據圖以觀者眞如身出其間而與之周旋也先生教人導俗之意可謂得其本矣夫禮以防人之欲養人之情嚴其節於動容毫髮之間而推之則先於家冠昏喪祭用之有時也非冠昏喪祭獨無所事禮邪必深求其所謂不可須臾去身者而敬守之觀是圖者又不可不知也

唐漁石江西奏議跋

寧禍蓄於十數年前天下皆知其不至叛亂不止當時用事者不惟不悟方倒持刑賞之柄以成之故遂至於亂亂旣定矣死者心迹與生者之功罪宜其大有別白以章刑賞之實者而愛惡相奪疑似相蔽至今尙有遺論蓋公道之難持久矣孟子以正人心繼於抑洪水驅猛獸之後其示戒豈不最深切哉余在陜西大司馬總制漁石唐公示余奏議一編皆公巡按時所上者也是時寧難甫平其於救災弭變固本善後之圖詳矣而所謂心迹功罪尢若炳然不可以私掩其後諸司覆議間不盡同然識者推究人心公論之所極以爲卒無易於公者癸巳冬來江西聽斷餘暇偶及舊事取公此編讀之未嘗不慨然三嘆也乃爲翻刻於憲司後堂而私識其簡末如此

跋萍鄕府君手帖

右家報一帙先大父萍鄕公在南雍時報先公者公性敬謹平生無一事茍且觀其與子書字畫亦精楷如此他事可類推矣治丙辰公再下第卒業南雍歷事都察院辰入申出傭人寫本皆非書生所堪書云不見十分艱辛者寛家中憂念爾悅公第三子怡公次弟敬伯公子公侄也初曽大父桐廬公有丈夫子六人大父居長次卽敬伯公桐廬公致仕歸食口幾千指乃分爲三長與次三與四五與六各爲一爨異居而同財田園歲収桐廬公制其出入而均給之子孫旣冠不能耕者令教村童入束脩以相補贍故書中云悅怡之館何如也公與敬伯公少失恃極相友愛甲寅敬伯公沒遺孤子二長卽怡次怙女三長瑞金次瑞環次瑞璋俱未適人而瑞璋與怙尢幼小公每撫之流涕瑞金服闋歸霞莊鄭氏不肖母家也故書以璋怙衣服藍縷爲念又令時問訊瑞金公於諸孤侄恩意懇惻𨿽數千里外猶惓惓不忘孝義之風視後人何如也是時不肖初從蒙訓祖屋左右有水塘族人子弟時遊浴其中公以此豫戒不肖至今佩之其戒先公讀書不可放過毋交損友毋圍棋飲酒以妨學業等語豈惟父子間一時相告語吾子孫世守爲規範可也不肖十餘歲卽師先公親見先公苦學達旦不寐無他嗜好無泛交所交傾肺腑相與終身不衰蓋先祖之教也文伯者公從父弟時以掾史辦事南都亦教小童以自贍故書後及之李先生名謀字伯資莆林墩人先公六歲時就之訓蒙及訓不肖蒙館吾家二十餘年後以年老辭歸歲時問餽不絕也公事桐廬公最孝謹每得桐廬公書盥手徐啟讀畢復疊緘如故置笥中不肖少時尙得十餘帖內一帖乃癸丑不肖生之次年公在國子桐廬公報云【先公諱】某子一孫吾名之曰嶽冀此孫他日能成立如山嶽也總十數帖爲一笥丙子侍先公試禮闈家移居逸之僅存此帖教子孫卹孤幼篤故舊安貧守義藹然天性中語獨所謂欲其成立如山嶽者豈惟桐廬以此望不肖大父猶此心也不肖今老矣無能有以副二祖之望於地下每思此帖輒出涕然而恨其不存也謹將存帖褙以厚紙附於桐廬公家集之後以示子孫不忘云後此帖五十二年爲嘉靖戊申夏五月吉嗣孫通議大夫兵部右侍郎兼都察院左僉都禦史提督兩廣軍務兼理巡撫今轉左侍郎嶽百拜謹識

原譜

古者封建法行諸侯卿大夫皆世其國家而傳重於嫡長其支子不得承先人之重而不敢有事其廟然其支分派續不可無統故立五宗以統之上不敢系其世嫡之尊下得以隨所宗而明世系序昭穆定親疎累世以相次莫不知尊祖而敬宗敬宗以尊祖如國有大君政無多門故歷數百年而族不散蓋其世不得不合也自宗法廢而天下無世族治化不明風俗不厚大率亦系於此而周衰以來靡靡且千餘年矣於是士大夫之家始倡爲譜學之說肇於晉盛於唐衰於五季而復振於有宋諸君子當其說之行也服𨿽已盡宗𨿽已易而人猶知淵源之所自支派之所分祖將忘而不遂忘族將散而不至於遂散者由譜之力也其法實與宗法相表裏直書之序自髙祖而止於曽世系明而昭穆辧矣橫列之序自嫡長而旁及支庶尊卑明而親疎定矣長子繼父而書明其有所承也諸子旁嫡而列明其有所統也隱然有宗法寓乎其間而世之言譜者直以爲一家紀事之書不亦異乎江左之名門山東之六族競以豪右相矜譜之存者僅爲婚姻之防徑流風所染至於慕富貴而忘至親捨本宗而附顯達謬戾若此豈知譜之闗於宗法之深意哉至眉山蘇氏始因歐譜而作大宗譜法以盡譜之變然後譜與宗相須之義復明蓋宗乃見於行事之譜譜乃存於記載之宗譜非宗不行宗非譜不著知乎此則可與言作譜之意而崇孝敬之實矣

又

天下之道本諸身而施之首於家家者身之符國與天下之權輿也古人言家之難齊者曰閨門之內恩常掩義降及後世率以利而傷恩則其趨益下而悖理亂常益以甚夫自曽髙而上祖宗之逺也功緦之外支派之疎也然其初則一气之所傳而分也其情義之相維休戚之相闗亦豈遽至大相隔絕哉而世人至於忘祖宗而忮族人蓋由不知反而思之所以相維相闗之重蔽之而弗知知之而弗明利欲之私日惕乎中妻子之計又日迫乎其後所以蔽其良知良能之天而長其忘親賊恩之惡日有甚者此譜之所由作也譜之作所以崇孝敬廣恩愛系人心而惇薄俗也標其世系之淵源紀其族屬之逺近序其宗統之離合詳其生卒葬埋婚姻嫁娶之始終使後之讀譜者反而思之知吾身之處乎此遡而上之一世則爲禰也二世則爲祖也三世則爲曾祖也四世則爲髙祖也一气之所傳也知其一气之所傳可無孝乎旁而推之同禰則爲親兄弟也同祖則爲初從兄弟也同曽祖則爲再從兄弟也同髙祖則爲三從兄弟也一气之所分也知其一气之所分可無愛乎有服者則情以服伸無服者則情以義起【謂如髙祖之上三從之外】生必慶死必哭婚姻嫁娶必赴貧窮相周患難相卹有善相率行之有不善則交以相戒人知所以尊祖而睦族則孝敬以崇恩愛以廣薰染成風道之始於家者殆亦因譜有助矣故知乎此則可與言作譜之意而隆孝愛之實矣

覺軒義

雷子孟升嘗夢晦庵朱子語以學旣寤若有覺焉他日仕莆以告見素林公公爲名其齋居之室曰覺軒釋之者曰覺晤也明也又爲直大其字從學從見謂學而能有見也學而能有見則晤而且明以復直大之初其義深矣然而未學將無覺乎曰有見孺子入井而怵惕惻隱聖人君子至於庸眾人一也聖人者安而化之也君子必內自覺曰是心曷從生哉我無爲也而彼自生其天機也與於是乎養之以學眾人方生而遂熄熄久而或生機自動也機自止也則卒歸於無覺爾故有獨覺者有先覺以其道覺我而覺者旣獨覺矣先覺又以其道覺之焉則得之內者益精先覺之覺之也而以我參驗之則入耳著心而益固夫是謂之君子之學曰先覺之生不數逺或千載近亦數百載人生不及夫千載與數百載不能值先覺又不能獨覺也則如之何曰心所同然者理也義也聖人先得我心所同然爾誦其詩讀其書明義理以養此心如見面命之矣曰亦有旣學而卒無覺者歟曰是在學者深造而自察焉爾若夫執方守文以爲安揣度料想以爲達𨿽謂之無覺也亦宜曰子之繹夫覺之義則然將無徵於夢乎曰未夢有夢也旣夢無夢也因夢有覺而止徵諸夢吾未敢以論夫覺雷子曰子言似矣他日吾復有夢將以質諸朱子

和氏三子字說

大梁和敬所氏三子順穎顏次第加冠未字也以請於余余爲字曰子貞子濳子復又爲說其大義淨峯張某書

夫貞一道之極也消息時之變也易卦六十四爻三百八十觀象設義剛柔疊用示人順時以通其變也不貞不利是故君子學以正志義以正行羣處而不爭獨立而不懼所以居貞也故貞立則天下之動一矣故曰濳龍勿用又曰亢龍有悔夫易比其進退而反觀之者也退藏於濳進悔於亢進退之際可以觀已是故物之銳進者莫如穎龍陽物也穎之至也湛濁外景淸明內景濳也勿用非不用也時用之使勿亢而已矣夫易幹其至矣基純體者必由於復乎是故學莫善於復復莫善於覺覺莫進於力覺以先之力進所覺而純之焉復之善也故曰不逺復無祗悔又曰顏氏之子其庶幾乎或曰易惟利夫貞也彼三徳者何如曰吾未見不貞而元亨也夫貞以制變濳以立身復以修徳修徳而後身立身立而後變可應學至於應變則成矣三者各有取也其至一也

名宓兒說

吾兒持素軸一幅以嬉問家人軸中作何物事最善家人戲語云莫若求阿爹之文章善而信之向吾求文章余怪家人不宜誑吾兒又念吾兒不可卒誑乃爲書吾兒名說與之始桂林城東有髙峯峭立俯臨漓水曰癸山山腹洞空可坐數十人流石下垂如懸杵削玉不及地五寸許桂人傳有古讖云云嘉靖辛夘吾提學廣西與羣僚泛舟遊焉客有譚玆讖者吾漫命侍吏以磚土坌合之客又舉酒戲相祝云云是秋吾廨階下雙桂盛開而提學公署一株臨池尢芬郁蔣大參子云每過必嗟賞曰淨峯其有吉兆乎是冬吾兒協吾夢明年壬辰孟秋吾奉萬壽表入京遣孥東歸小山精舍吾兒乃懸弧爲其兆於桂林也桂癸聲相似令乳媼輩呼爲癸郎云吾守廉之三年歲在丁酉吾兒始習誦孝經論語公暇輒抱置膝上指字試之頗用常語引諭爲說大義一夕講論語至伯夷叔齊求仁得仁章兒擁吾頸問曰阿爹吾能爲古之賢人否乎吾笑而不答頃之兒忽自請曰吾昨學書書吾名字若彼彼皆小人柰何吾與之同吾笑云爲兒且幼故以乳名呼比長則更之矣他日兒又語其母謂阿爹更吾名母以告吾吾又笑云兒欲善而名乎名善易恐長弗稱柰何其母曰彼幼何知盍姑與更之小侄輩名皆從宀故亦從宀更命之曰宓嗚呼古稱士之有志必曰古之人古之人古至宓羲醇極矣五栁先生自謂羲皇上人取其極醇以自命也以極醇者自命而猶有弗衷者焉況以世俗之儇佼矯厲而可以期與乎哉吾兒骨骼未成與之言弗解而顧及古之賢人殊不可曉故書其前後名呼之所以然者於軸以待其稍長省人事而自思之戊戌秋九月良日阿爹書於廉之官廨

還鄕事略付宓

一汝今方離吾側接應人事之始凡事須小心収斂𨿽僮僕下人待之亦宜有禮噭喝倨肆俱損徳器切宜戒之

一吾已移文各衙門不令相見有來請見者先差人固辭

一凡哨守巡捕巡司驛遞等官來迎送者千戶縣佐以上辭之勿見余官平揖相接皆必衣巾若行跪拜者必避其迎送人役至交界遣回

一舟次宜畏謹舟行不可輒出船觀覽日下山則畢晚飯毋得爇燭坐立俱勿當風常於有障版處坐立以防不虞

一兩廣春月江水驟漲流出山谷中穢惡食之亦能傷人凡江水須用緑豆澄過煮熟方可食茶湯生冷之物俱宜酌量

一入漳州境卽爲父母之邦尢宜謙謹若夫馬一時應付不前須忍耐從容催儹不可聽信下人妄拏夫頭等役使下人乘機作威以招怨謗

一至漳州謁梁岡公同安謁次厓公同安葉峝山大尹萍鄕公同年也素相厚亦宜謁之俱隅坐四拜請納拜若不從拜畢致辭曰反勞尊長若峝山年髙不便拜起辭拜則聽命凡泉中前輩皆依此禮

一汝自幼未嘗至泉今𨿽還鄕人情習尙事事未諳宜一切簡靜毋泛交毋多言毋聞閒事家事之外一毫莫理親朋拜望者以禮接之譚及閒事則敬辭云有父叔在不敢聞命

一城中屋宇窄小家私不備最宜耐冷安受不可萌嫌惡之心若有此心輾轉生出百病戒之戒之

一宗族親戚在尊行者人前稱呼宜以行輩如曰某房第幾伯叔兄某處某親不可呼字以長傲慢其自稱於祖父行曰小孫父行曰小侄兄行曰小弟鄕先生前輩曰小生其餘俱如常稱

大約禮節要謙厚言語要安詳接人要曲深以膏粱之气爲戒痛自洗刮守吾家儒素寒儉之風然後爲人有進步也

小山類稿卷十七

欽定四庫全書

小山類稿卷十八

明張嶽撰

雜著二

艸堂學則

古之教者家有塾黨有庠術有序國有學其所以立教之灋則內自一心以至身之動作威儀莫不各有其養焉聖賢教人之目多矣未有不先得於此而能進乎其餘者也後世家塾之灋旣壊父兄所以教子弟者不過責以記覽之富綴述之工以爲足以應有司之求則亦已矣然學者材質不同亦有終身不得至者焉方且仡仡焉爲之不厭若反其本而責之身心之間則其心固能思耳目口鼻四肢固能視聽而運動特因其思而使之存之因其視聽運動而約之使入規矩非有品節分限不可必至者學者顧乃爲彼而不爲此其亦無以是語之而弗思邪今故掇取孟子所論存養之功與夫動作威儀之則見於曲禮少儀諸篇尢近易守者數條列於艸堂北壁使諸弟子輩朝夕觀誦深體而服行之𨿽其規模條理不能如古人之廣大詳密然以存其良心伐其邪气収斂端嚴培植深厚由是而讀書窮理以充拓其體應事接物以發揮諸用隨其材質分量之所及以進之亦不患於無其夲矣不知務此徒以記問綴述爲事𨿽使聖賢訓典充腹盈紙猶不得爲之善學而況今人無用之空言邪嗚呼小子念之斯古人切已之實學也由此而學之則爲君子背此而學之𨿽有學焉猶不學也亦陷於小人而已矣汝不欲爲君子則已如其欲爲君子舎是吾無以教汝矣念之哉

孟子曰仁人心也義人路也舎其路而弗由放其心而不知求哀哉人有雞犬放則知求之有放心而不知求學問之道無他求其放心而已矣

孟子曰牛山之木嘗美矣以其郊於大國也斧斤伐之可以爲美乎是其日夜之所息雨露之所潤非無萌蘗之生焉牛羊又從而牧之是以若彼濯濯也人見其濯濯也以爲未嘗有材焉此豈山之性也哉𨿽存乎人者豈無仁義之心哉其所以放其良心者亦猶斧斤之於木也旦旦而伐之可以爲美乎其日夜之所息平旦之气其好惡與人相近也者防希則其旦晝之所爲有梏亡之矣梏之反覆則其夜气不足以存夜气不足以存則其違禽獸不逺矣人見其禽獸也而以爲未嘗有才焉者是豈人之情也哉故茍得其養無物不長茍失其養無物不消孔子曰操則存舎則亡出入無時莫知其鄕惟心之謂與

公都子曰鈞是人也或爲大人或爲小人何也孟子曰從其大體爲大人從其小體爲小人曰鈞是人也或從其大體或從其小體何也耳目之官不思而蔽於物物交物則引之而已矣心之官則思思則得之不思則不得也此天之所以與我者先立乎其大者則其小者不能奪也此爲大人而已矣

孟子曰養心莫善於寡欲其爲人也寡欲𨿽有不存焉者寡矣其爲人也多欲𨿽有存焉者寡矣

右存養之要【凡四條】

仁者此心之本體也心而無仁則非心矣故孟子以人心目之然心之所以放者旦晝之爲有以害之也旦晝之害莫甚於耳目之欲先立乎其大者不爲耳目之欲所奪則心於是乎得所養矣故曰養心莫善於寡欲大扺孟子發此數章示人語意旣明白而痛快工夫亦直截而易簡而其言之先後互相發明有不假訓說而自解者學者誠反覆玩味而有得乎其言焉則所謂立其大者所謂操存所謂求放心皆有以實用其力非彊爲揣度把捉以冀此心之或存矣

記曰毋不敬儼若思安定辭安民哉

人之所以爲人者禮義也禮義之始在於正容體齊顏色順辭令容體正顏色齊辭令順而後禮義備

君子姦聲亂色不畱聰明淫樂慝禮不接心術惰慢邪僻之气不設於身體使耳目鼻口心知百體皆由順正以行其義

君子之容舒遲見所尊者齊遫足容重手容恭目容端口容止聲容靜頭容直气容肅立容徳色容莊【立容徳謂立則磬折如人授物予己巳受得之形也】

坐如屍立如齋燕居告溫溫【燕居謂私居告謂教使】

凡行容惕惕【凡行謂道路也惕惕疾直貌】

立容辧卑無讇頭頸必中山立時行盛气顚實揚休玉色【辧讀爲貶貶卑謂磬折也顚讀爲闐揚讀爲陽休讀爲煦心無愧怍則气盛不餒而常顚滿塞實如陽之蒸煦乎物也玉色謂溫潤不變】

凡視上於靣則傲下於帶則憂傾則姦【傾邪視也】

坐視膝立視足應對言語視靣立視前六尺而大之古之君子必佩玉右徴角左宮羽趨以采齊行以肆夏周還中規折還中矩進則揖之退則揚之然後玉鏘鳴也故君子在車則聞鸞和之聲行則鳴佩玉是以非辟之心無自入也【玉比徳焉故佩之右佩陰也左佩陽也徴角宮羽謂玉聲所中也門外謂之趨門內謂之行齊當爲薺采薺路門外之樂節肆夏登堂之樂節周還反行也宜圜折還曲行也宜方揖之謂小俛見於前也揚之謂小仰見於後也】

帷薄之外不趨堂上不趨執玉不趨堂上接武堂下布武室中不翔並坐不橫肱【行而張足曰趨行而端拱曰翔武迹也中人之迹尺二寸接武謂每移足半躡之布武各自成迹不相躡也】

毋側聽毋噭應毋淫視毋怠荒遊毋倨立毋跛坐毋箕寢毋伏斂髮毋髢冠毋免勞毋袒暑毋蹇裳【凡人宜正立不得傾側聽人之語噭謂向聲髙急如噭之號呼也淫視謂流移邪盻也跛偏任也伏覆也髢發也謂垂餘發也免去也蹇祛也以上皆謂其不敬也】

將上堂聲必揚將入門問孰存將入戶視必下戶外有二屨言聞則入言不聞則不入入戶奉扃視瞻毋回戶開亦開戶闔戶闔有後入者闔而勿遂毋踐屨毋踖席摳衣趨隅必愼惟諾【聲必揚問孰存視必下言聞則入皆不幹掩人之私也扃閉戶之木當入戶之時必兩手向扃而奉之今入戶𨿽不奉扃以手對戶若奉扃然言恭敬也開亦開闔亦闔不以後來變先勿遂示不拒人踐蹋也謂戶外先入者之屨踖猶躐也趨猶向也隅角也旣不踖席當兩手提裳之前徐徐向席之下角而升也】

將卽席容毋怍兩手摳衣去齊尺衣毋撥足毋蹶先生書防琴瑟在前坐而遷之戒勿越虛坐盡後食坐盡前坐必安執爾顏長者不及毋儳言正爾容聽必恭毋勦說毋雷同必則古昔稱先王【此謂弟子請問之法衣裾之撥足之搖動皆失容也坐亦跪也虛坐非飲食也盡後謙也盡前爲污席也儳攙先也顏容通語爾勦者取人之說以爲說雷者聞人之說而和之則者有所依據也】

執虛如執盈入虛如有人【此執事將敬之功】

禮不逾節不侵侮不好狎不窺密不旁狎不道舊故不戲色毋拔來毋報往毋瀆神毋循枉毋測未至毋訾衣服成器毋身質言語【密隠處也不窺密嫌伺人之私也旁泛及也泛與人狎不恭敬也報讀爲赴疾之赴拔赴皆疾訾猶計度也】

容經曰固頥正視平肩正背譬如抱鼓足閒二寸端靣攝纓端股整足體不揺肘曰經立因以微磬曰共立因以磬折曰肅立因以垂佩曰卑立立容也坐以經立之容肘不差而足不跌視平衡曰經坐微俯視尊者之膝曰共坐仰首視不出尋常之內曰肅坐廢首低肘曰卑坐坐容也行以防磬之容臂不揺掉肩不下上身似不則從然而任行容也趨以防磬之容飄然翼然肩狀若防【古流字】足如射箭趨容也旋以防磬之容其始動也穆如驚倐其固復也旄如濯絲跘旋之容也跪以防磬之容揄右而下進左而起手有抑揚各尊其紀跪容也拜以折磬之容吉事上左凶事上右隨前以舉項衡以下寜無遲背項之狀如屋之拜容也拜而未起伏容也若夫立而跛坐而蹁體怠懈志驕傲防視數顧容色不比動靜不以度妄咳唾疾言嗟气不順皆禁也

右威儀動作之節【凡十七條】

古人自起居飲食事親敬長以至應事接物莫不各有其灋然隨事著見應用有時惟動作威儀之節之在人身有不可以須臾離者故學者內旣知所存心矣又必致謹乎此使一身之動咸中節文則心體之存乎內者益以純固矣此內外交相養之灋惟實用其力漸見功效者然後有以深信其必然非空言所能諭也

雜言三十四條【浙江江西廣西學約采附】

上下四方曰宇往古來今曰宙此二句於先天圓圖求之上下四方以對待之體言所謂乾坤定上下之位坎離列左右之門是也往古來今以流行之用言自震至乾易中謂之數往數往者往古之謂也自巽至坤易中謂之知來知來者來今之謂也然則古之言宇宙者其義如此故曰天地設位而易行乎其中乾坤毀無以見易宇宙之義深矣

邵子曰先天之學心學也陰陽消長之理吾心寂感之機妙哉妙哉胸中須是光光靜靜流動圓轉無一毫私意障礙方與天理合一萬事萬理只要就心上體驗心之體固該動靜而靜其本體也至靜之中而動之理具焉所謂體用一原者也先儒每教人主靜靜中須作一个主始得

心才靜便覺淸明須是靜時多動時少𨿽動也而心未嘗不靜焉方是長進

喜怒哀樂未發時最好體驗見得天下之大本眞个在此便須莊敬持養然必格物窮理以充之然後心體愈明應事接物毫髮不差若只守个虛靈之識而理不明義不精必有悞气質做性人欲做天理矣此聖賢之教格物致知所以在誠正之先而小學之教又在格致之先也

虛靈知覺則心也性則心之理也學者須先識性然後可以言存心不然只認昭昭虛靈者爲性而不知自然之理此所以防於作用之非而不自覺也

黃後峯書室中有一聨云誠自不妄語始學從求放心來嶽嘗謂後峯此二言吾從身符也

凡學莫先辧其誠僞之分所謂誠者無他只是一味篤實向裏用功此心之外更無他事功夫專一積久自然成熟與夫鹵莽作輟務外自欺者大有閒矣

一念到時鬼神皆通

聖賢千言萬語無他只教人求其放心而已心才収斂便覺定靜淸明然後讀書講明義理方有頓放處若此心已先馳飛揚不能自制而血气乘之以動乍盈乍怯乍作乍止凡百所爲卒皆無成其患有不可究言者已

某少而讀書以爲所取讀書者能駢儷言語以取世資而已矣於是取所謂場屋時文之類而伏讀之操筆效顰輒能滿紙以爲止於此矣及稍長有覺又以爲未也則取古今史傳若家文集縱橫而伏讀之操筆效顰亦能滿紙又以爲止於此矣然自始學逮今十有餘年間以其所得出以語人則或笑之或非議之間或憐其用心欲収教之而不肖膠於舊習竟未知所以舎此就彼之方也近有教者曰聖賢所以教使人不失其本心而已平居暇日當操存體驗使此心之體常淸明定靜至於講學窮理皆所以培養此心講學之功讀書爲要而所讀之書又必先經後史熟讀精思掃去世俗無用之文不使一字入於胸中然後意味深逺義理浹洽而所得益固矣某服膺斯言退而靜思頗謂有得及驗應事接物之際私意人欲多有竊發而不自知時或有覺力加彊制又不勝瞑交戰之患則以用心未純而前日之習尙爲之累也

涵養本原隨事精察天理而力行之久之庶防漸熟多思損神多怒損气多欲損精

義理明則客慮可遣矣涵養定則客气可消矣克治至則情欲可寡矣然未始不相須也

客慮不必純是人欲凡泛思皆客慮也天下之理有精粗本末之殊吾身之應事接物亦有緩急先後之序要擇其最切已者而精思之漸次積累久後心體自明應接自無礙矣若舎近思逺舎卑思髙非惟不得其理適所以汨亂其心體之眞而深有害又不若不思之爲愈也

讀北齊史髙歡欲試諸子才識令治亂絲其次子髙洋拔劍斬之曰亂者當斬因悟平日客慮煩擾心下不定只爲不能如此斬絕從今須是知其無益而痛絕之不可只是彊制也

見處貴透徹行處貴著實【知崇禮卑】

聖賢教人爲學緊闗在一敬字至程朱二老先生又發明之可謂極其親切矣今考其言旣曰主一無適矣又必曰只整齊嚴肅則心便一一則自無非僻之幹曰只動容貌整思慮則自然生敬曰未有貌箕踞而心敬者曰嚴威儼恪非敬之道但致敬須從此入蓋心體難存易放初學工夫茫然未有下手處只就此威儀容貌心體發用最親切處矜持收斂令其節節入於規矩則此心自無毫髮頃刻得以走作間斷不期存而無不存矣近時學者動言本原頭腦而忘夫檢身宻切之功至其所謂頭腦者往往錯認別有一物流行活動可以把持玩防爲貫通萬事之實體其於敬之一字蓋有視若徽纆桎梏不肯一用功者不知許多道理皆凝聚於此舎此而別求本原頭腦其不爲精神作用而流入於狂譎也者幾希

凡自古聖賢教人不過使之致謹於言語動靜事親從兄隆師親友之間養其恭敬惻怛之心以爲田地根夲而時將聖賢言語反覆詳讀切已體認使其行著習察不昧所向而已初未有簡徑防法可以直下頓悟亦未嘗使人安於支離淺陋如俗學之無用也此學不明鮮有不坐此二病者學者宜反已而深省之只就日用應事讀書處大略如前所云切實下功黽勉不已其積習之久浸漬之深將有日進於髙明純固而不自覺者此不但爲徳性之蘊將來發揮事業亦自有餘不可不勉學者坐齋升堂朔望行香及祭祀鄕飲等項凡有事於學宮皆夲等職分所當爲亦所以習之於規矩節文之內而養其恭敬之心有志於躬行者卽此是學

爲學別無門徑只在日用間著實切已隨處用工讀書窮理必循序以致其精而非聖之書勿讀處事應物必平心以求其是而非分之事勿爲寜遲毋速寜拙毋巧寜訥毋辯常常提省不至間斷久之則天理自明踐履自固初無妙奇特可以言下領悟者學者其深體驗之

凡看書不可比類求合須字字研窮句句體察積累自有貫通異者固不可彊同同者亦不可使異也遇境與心防處須是常常涵泳自家意思覺得胸中活動流轉無一毫塵埃此亦存養之一端也若只尋搜字句誇奇鬭巧則其所得於中淺矣

諸經解說至程朱二老先生然後生人之理聖賢之心始得明白昭晰而無遺憾學者所當敬信如蓍神明不可忽焉者也近時學者不勝其好髙欲速之心又有虛誕見聞以爲之累心地粗淺理防程朱言語無入頭處遂忽略厭棄謂爲不足學只將中庸孟子中論心論性數條以已意立說紐揑附會便將聖賢許多言語一直籠罩將去名爲髙明獨得而實出於穿鑿之私其獘將至於詭經畔聖飾僞長非大爲心術之害所當深戒學者講論經防先以程朱解義襯貼經文反覆體認隨其淺深疎密皆有以察其語意之所由來則其條理之精密趣味之深逺必有渙然自得於心者

百物所需皆天理也只不可分一片心去那上頭計較人之一心所蘊蓄闗系者何事而令此區區者役使不得少休哀哉

人情物態千變萬化可憤可怒可悲可愕可愛可慕𨿽一日之閒亦有屢至而屢不同者吾理未充必爲所撼吾養未定必爲所動吾量未必不能忍而與之較於是有勝有不勝則心愈勞而愈不得其理矣須是大其胸襟以容受之順其自然之理而不容私焉則心常靜气常平而彼紛紛者久亦自定矣

夫人之气稟不同而風俗習尙亦異鮮有不偏學者當就日用應事七情所感發處深察夫气習之偏而講學以克治之然後徳性沖和義理充暢不然偏之爲害將流爲詭譎粗獷其患有不可勝言者不可不察

褊急淺率甚是害道學者須涵養气象養盛者自別凡事物未至而先立个心以預待之此便是逆詐鮮有不差者故心不可以無主尢不可以有私主天理自然何容私之有須是虛心以待事物之來敬便一一便虛有時心不如此而發言之際不覺如此者是此心不宰而气反挾之以動也

凡與人議論務要色和詞暢非臨時可勉彊大扺養定者色自和理定者詞自暢義理𨿽是而誠意未著亦未能動人況未必是乎戒之戒之

古人論士品自一鄕以及天下天下一鄕之積也士有聞天下者處於鄕自鄕人觀之是亦一鄕善士而已矣故操行必自鄕始

古者學校之教其義理之實皆夲諸人心之所固有所以立教之法皆正大切實次第節目循循有序其愛惜人才漸摩成就之意又皆發諸一念懇惻自不容已以故教立而人易遵風動而人自感才多俗美更數十年猶得収其實用者其敎使之然也

文字以明理逹意爲主其體制要典實渾健不但舉業爲然歷觀前古自史漢而下諸家文字但其典實渾健者非治世太平之音則其賢士大夫內有實得之所作也及叔世虛誕怪僻之士所作然後尖新險巧飛揚痩簿而前輩典苶然盡矣蓋世運之盛衰人之心術邪正躁靜皆於此乎觀之學者誠能持敬窮理黽勉用功心源定靜義理精明則發爲文字者自不患於不實學者自有千金至寶乃使他人第價而後知重焉凡言某宗某學者皆此類君子之志於學以求道也取正先覺非以立門求勝也不如是不得其門焉耳今學者則反是焉正使所學而是用心亦已私矣尙何道之云也蓋昔者子夏論交嘗見非子張而子遊亦嘗不滿乎子夏矣二三子同學夫子者也何以有此異退之所謂各以性之所近是也惟其各主於求道非故立門以求勝此所以爲聖人之徒也

小山類稿卷十八

欽定四庫全書

小山類稿卷十九

明張嶽撰

志論

惠安縣誌論【有序】

惠安縣誌十三卷嘉靖庚寅春邑大夫莫侯敬中以纂述之職屬余余爲采摭故實旁徴故老聞見擇其可以厚民生善風俗興政務者次第成捲捲有題辭不發凡起例而所以纂述之意各於敍論見之其非吾邑之故不以勦入傳曰所見異辭所聞異辭所傳聞異辭時世有逺近則其辭不能無詳略也自有邑以來至今上下五六百載中間陵谷之變尙不能盡同況於時事之因革從宜寖逺寖忘豈一人一日所能盡識是故其遺落多矣若夫記述近事欲以厚生善俗而興政務區區之辭感發於所見聞有不覺其繁且多者世必有讀餘言而得余心則是十三卷者其亦足備吾邑之芻蕘也與勝

論曰余行天下見江南諸山由西北昆侖發原至岷山乃折而東爲楚越諸郡東北至吳淞際海而止江漢水交流其下今以吾邑觀之亦然意天下山川𨿽細大不侔其脈絡固有同歟古人建都置邑必審擇山川風气有以也夫

封域

論曰吾邑廣輪之數止是爾然且包山林並原隰槨其中斬長綴短可耕之田不能紓三之一斥鹵者防半上承防府下引漳潮之衝並日以馳不足也夫不察地利夲末猥令丰瘠同科顓顓焉執計簿以取盈爲事不已虧乎

圗裏

論曰周官井牧書自四井爲邑逓登其四以至於都故都無殊縣縣無殊甸甸無殊丘丘無殊井是故賦平而政一後世都圖仿是設也然非計丘畆以均其制多寡盈乏相懸絕大者自分爲二矣小者至不能都或比其二三乃得與他都齒調賦經用胥吏舞手爲姦民仰首受成莫有知所由然者故經界不行圖裏不均由今之道而欲以至於治難矣

險塞

論曰觀古人審略封疆必先制其陿阸明斥堠其於折伏狂狡之術可不謂豫哉吾邑山海之道交衝地小而爲備者多幸時無事與四鄰同其安靜一不幸有援桴馳羽之變寜能晏然而已乎故曰小國無罪恃實其罪可不戒哉可不戒哉

諸山大勢

論曰余嘗登龍山絕頂環望邑中諸山自西北大防麓別支分迆邐將窮則環以鉅海精气停泄爲雲雨爲艸木爲庶品其最奇秀者爲人物嗚呼此造化之紀也邑無大小必有崇山鉅川以奠地守彼徒探幽討勝蘄於一賞者又烏覩所謂山川者乎

諸水大勢

論曰吾邑北有楓亭溪南有洛陽江合山谷諸水受之以獨趨於海山之出兩水之間爲邑境壤亦將至海而窮矣而直數十里內洄洑嵁巖稍緣山麓以行其源流逺近可知也然其流惡鐘美潤槁生物與人事相因爲用則邑之農田蓋資之而不可以泯沒者故各夲其脈絡著之

潮汐

論曰古稱善富國者爲能擅山海之業通漁鹽之利也余嘗東臨海門觀漁人所操諸网技極其纎備南循徼海鹵地場團蓋累累焉可謂無遺利矣歲稍不登則漁鹽之民輒先病何也豈所謂厚生足用者將不在是歟不然則必有授之病者矣利不在民𨿽多奚益可不審哉

土田

論曰埭之受諸溪亦夲其地勢便所趨爾要之發源不逺耕上流者復導以注其田豈有餘潤可以逺及故埭田多旱若其鹹淡交蒸流淤蕩委土力深厚得其術以治之大抵皆渥壤也是以善爲國者常寛萊田之徵勸農功興水利於斯時也豈復有田荒弗治懸賦額以爲民病者乎噫非一日矣

水利

論曰今學者多不譚水利以爲猥瑣無益於名理若周官遂人匠人職爲溝洫之事謂爲水利非邪夫以吾邑之墝埆斗泄愆旬弗雨輒告旱若防覈土田以沃瘠燥濕相乘除度其需於漑注者防何稍率民力以興之不及數年其利猶可収丰年之半也事當爲而莫之爲惜哉

橋梁

論曰所謂橋梁道路者考圖經作於宋世居多南渡後尢多今國家承平日久民物殷阜宜有餘力以興百務也而橋梁道路之修反不及宋季世何歟或言宋海舶無禁利入甚富且易不捐之於橋梁道路則以崇侈釋氏無所愛惜理或然歟不然則物力登耗必有任其責者矣

夲業

論曰讀蟋蟀之詩見唐風之憂深而思逺以爲有堯之遺焉吾邑亦然其土而民貧土瘠則勤民貧則儉是故善心易生而可致於理也𨿽然由君子觀之爲易興於善由末世觀之無以堪上人之誅求不幸瘠與貧也祗有死亡而已豈非各系其時不同哉悲夫

習尙

論曰聞之治前風雨時若歲頻有秋其時官吏亦奉法遵職與民相安無事故俗號稱近古自正徳初某人以苛刻爲政剝膚敲骨者六年加之屢有水旱之災民窮譎詐漸生風俗始爲之一變然其願畏而儉朴者故在也昔夫子論齊魯之俗不同以爲至道則有難易嗚呼道不可得見矣長民者謹勿以魯而之齊也哉

歲時

論曰今世所謂俗節者𨿽不能一一合於禮然行之旣久所以崇愛敬接慇懃使親疎上下聫屬而不散𨿽聖王有作亦所當損益莫之有攺焉者也夫能使民歡欣和恱及時相樂而無愁怨之聲此非賦平刑省歲丰時和不及此而豈一日所能彊致哉可以觀政矣

雜占

論曰書稱敬授民時傳言凡分至啟閉必書云物爲備也古人謹節以重農如此近世曆書雜以修方克擇乃巫史小數非古人授時正法而占之術又祕不傳是以水旱災祥大率後時不及爲備蓋保章眡祲氏之職廢久矣農夫野老欲拘滯歲時成迹以質諸未然不近誣歟然其譚水旱災祥時或微中有不可廢者故擇其稍闗分至啟閉者存之爲老農聞見資焉

谷屬

論曰吾邑論五穀重稻論歲丰歉亦惟視稻往歲稻嘗弗登矣民食且急已而麥大熟黍稷粱豆之屬皆熟一歲之蓄沛乎亦有餘計也特其夲在稻耳是故丘陵藪澤髙下相因食地博而墾藝兼之以此治國則無敝國以此治生則無匱民故曰黍稷重穋禾麻菽麥蓋兼之也

蔬屬

論曰夫蔬品之於民食切矣昔樊遲願學稼又願學圃意其栽培防養必有成法如世所傳種樹書者古人作事不茍亦必待學而後能之周官宅不毛者有罰漢書言千畝巵茜千畝姜韭其人與千戶侯等其重如此惜吾邑人之勤力於此者少也諸品甚多特據邑中所宜取其美者列之以資老圃

木屬

論曰松栢楓楠以材桑柘以葉槐以華烏桕以實栟櫚以鬷榕以防諸此類皆美材也往年風雨時敍自海隅逹之山陬莫不有茂林蒙密今則童山而樵矣擁腫拳曲之給薪蒸者無幾而況有所謂材且美者哉气數有盛衰則艸木亦與之消長噫可畏哉

畜屬

論曰吾邑牧畜之利頗博假令一夫傭田以耕水旱災眚卒然莫爲備有牝牛一羊豕之牝者一雞鵝鴨雌者亦一牛歲乳羊豕時乳鵝亦時乳雞鴨以月乳胎伏者不夭防稿稭稃秕播屑𨿽微謹畜而時字之則孳息日蕃衣食百需緩急亦或有賴也不至甚病漢世循吏常以時課民種蔥韭瓜匏及畜牛羊雞豚蓋古之勤民者已如此

鳥獸魚虫之屬

論曰吾邑地兼山海俶儻詭怪之產皆有然其肉不登於俎皮革齒牙骨角羽毛不登於器𨿽有殊絕猶無濟於民生也夫鳥獸魚鼈之登耗與政事實相流通故書稱咸若詩嘆於牣其理有足徴者余故列其可登於俎與器者將驗其登耗以觀政理焉若其他則圖經本艸載之詳矣

貨屬

論曰天生五材民並用之故先王之任民也審度天時地利因民所冝谷粟桑麻爲夲佐以山海而權以泉布使民通變不倦以成其務是故均之利也爲民興之則王爲國興之則霸攘以自私而民與國無利焉則謂之蠧嗚呼今之司民者其王邪霸邪蠧邪

戶口

論曰吾觀版籍軍民戶額軍戶幾三之一其丁口幾半於民籍噫何其多也國初患尺籍不足三丁一抽有犯者輒編入戎伍至父子兄弟不能相免也乃令戶多耗矣而舎匿隱漏之灋猶存先王之訓曰罸不及嗣嗣猶弗忍也況於世世及之邪與先王異矣窮則變變則通玆非其時歟

田賦

論曰自唐中葉以後田制不明至我朝版籍之法乃爲詳備觀其鱗次櫛比詳略相因秩秩乎其條理之也及夫法久生老姦巨蠧蟠穴乎其中於是田產有暗飛詭寄包荒移換錢谷有駕空埋迹虛入實出之莫不援引版賦以爲左驗自非精密小心傍推逺考未有不爲所者況以簿書應接之閒而欲察見端緒不亦難乎故曰盡信書不如無書蓋存乎人焉爾矣

課程

論曰吾讀管子鹽鐵書至於日食升兩及一刀一鍼莫不算詳盡使利出一孔悲夫霸者之用心也彼嘗勸其君務農重谷分業四民亦足以富國制敵而售其術矣何乃瑣瑣若是而後世祖述之者又或失其意是以或之而國貧或捐之而民富其利害相去逺甚然則所謂鹽鐵者固必管子行之乃能無也歟古人推論世變至五霸而止自霸以下尙足言哉尙足言哉支費

論曰此所謂經常之費著在令式者如此冗費不在焉吾常論州縣冗費如投石於水石沒而水無迹故敷配不足以至折贖折贖不足必至科罰科罰不足必至抑勸近者屢下省費之詔反復諄切吏直以尋常頒降條格視之而已豈知民窮財且盡矣沈痛無所告則嗟怨謗讟足以感傷和气而生意外之災哉前後令長能省費者不少惟陳令所裁定頗得中故表而錄之

兵役

論曰民出食以養兵兵出力以衛民此𨿽後世之制然行之旣久兵民咸便近者畜兵不用緩急徵調皆於民兵乎事之是民旣出食以養兵而又出力以衛之也何其不幸或疑令甲臨陣損失官軍者罪至大辟夫令嚴其灋者欲平時教閱精鋭戰無不克爾非以啟兵驕將惰而專責戰於民也失初意矣

學政

論曰夫論學校教養之灋昔人備矣今制有臥碑有勑諭有提學條教其灋制嚴密最爲戢斂學者使不敢肆若夫有志實學者豈必待此而後知自厲哉故曰義理之恱我心猶芻豢之恱我口義理不足以恱心而徒恃區區灋制其爲教與學抑末矣

書籍

論曰兩漢時學者重專門誠太隘然習一經之士終身守其師說如蓍然𨿽義理未精規模未不害其爲篤信也故兩漢士習終近古今學者記問日富下筆動數千言穿貫他書不名一藝鬱鬱乎盛矣然求一如漢儒名家且不可得況於深造自得者乎夫子云𨿽多亦奚以爲蓋病之矣

典祠

論曰壇社稷於西郊北向陰神也壇山川風雲雷雨於南郊南向陽神也故社稷有望瘞而山川有望燎各從其气也厲於北郊鬼之也而祭以反而伸之故亦南向余嘗以諸生陪祀獲覩牲幣祝號奠獻登升之數秩秩乎其文之也若其義則非博學精深者不能道孔子嘗曰祭神如神在又曰治國其如視諸掌乎聖人之不易於祭也如是哉

鄕賢名宦

論曰自宋以來邑大夫政迹不登圖牒獨斷碑殘刻時髣髴見其名字又以他書參之知其決有善政者此數公也鄕先輩行事舊志所載亦弗詳而得於故老聞見猶灼然可考是以旣敍其傳矣又擇其卓卓可入祀典者以實鄕賢蓋善惡之公必越世而後定一鄕之向慕存焉其敢忽諸

雜祠

論曰張黃二將歿數百年尙能顯神靈以庇鄕人其事甚怪此與三山誌所稱鎭閩王事何異皆英雄猛悍之气久而磅結不散亦所憑山川使然也濟陽以下茫昧遼邈然以其食於民也久故附列之與張黃異矣丘墓

論曰吾邑薦經喪亂文獻殘缺先輩諸賢至於居址子孫今且無以知其所在而況於荒丘頽壠世遠堙沒者乎夫操行之難也使越世之後丘壠翳然登者或歌而過者不式趙文子雍門之徒所爲感嘆悲哀而不能已也是以謹表而錄之

官職

論曰吾邑圖裏之數僅齒中縣然其實地瘠賦重民貧用嗇而額設猥多食浮於事儒者坐食以耗國能者生事以擾民其勢不少加裁省則民困未易遽蘓也愚嘗通一邑官設而論其緩急輕重可裁省者不啻三之一矣夫能使官與事稱繁簡得中體統嚴明而條貫辧舉豈非理世之先務也哉

選舉

論曰余觀宋塲屋士習之變考其是非得失與國祚相盛衰自開寶至嘉祐士气淳厚中間文體𨿽病於卑弱險怪然無敢爲私學曲說以亂之也不害其爲淳厚熈寧以後乃有國是之說倡於新灋和於紹述蔓於和議而極於僞學士有一言不合國是者則指以爲怪妄斥逐禁錮無餘力幹時騖進之士莫不翕然附之而宋之國事亦且變而南渡變而臣虜又變而之閩之廣而不可爲矣故宋之不競也識者推原其故以爲士大夫爭私意於廟堂之上學術不明人心蠧壊其禍乃至此極豈非後來之永鑑耶故因科目而附著之爲辧志居業者告焉

小山類稿卷十九

欽定四庫全書

小山類稿卷二十

明張嶽撰

賦

望思樓賦【有序】

樓王克明之先人築以娛老逮其歿也葬距樓南十里登樓以望則其藏也與其昔遊也皆可思也故克明寓以斯名而請年友惠安張某爲之賦以道其思時戊寅四月朔日

絳河之陰龍潭之澨有髙樓焉淩晷景以上騰橫碧落而中峙羣山環委在下兮若舞而翔若拱而起翹翠光於茅麓兮聽逸響於江瀨時憑虛以縱觀兮眇遐情之所寄睠千里兮防心羌何爲兮垂涕嗚呼噫嘻宇宙無情萬物有數感物變之無端兮憂與樂其易趣念斯樓之始基兮果誰人之尺度方其畫棟春輝防衣日麗菽水承歡弦歌繼志陋人寰之卑湫兮挾爽鳩以洞視曽日月之幾何兮但見荒墟頽冡馬鬛崇而薾室閟拱木蟉兮淒淒宿艸靑兮揺曵水幽咽以含悲兮云黭勃而凝淚狐兔躑躅以經丘兮亦嘯歌而慘悴循蓼莪之哀詩兮耿宛鳩之不寐願彷佛以如見兮馳營魂於四際精摶摶以往來兮气穆穆以方繼初浙瀝以盤旋兮忽防迷而漫彌上無髙而不卽兮下無深而不至慨寥廓之無有兮息衡中之纚纚飛野馬於梁間兮度隙光於疏綺風飄飄以動檐兮疑颯颯而來止起睇盻於中天兮見長江之東逝目斷絕而弗舒兮心煩寃以如醉嗟昔賢之慷慨兮猶追傷於負米顧鼎祭之惟丰兮亦何釋於罍恥極幽明以攀號兮曠千載而一揆非大徳之可言兮寧報施之敢擬仰蒼天之浩蕩兮茫不知其所以樓之望兮有時而窮望之思兮有時而弭收視反觀廓爾思兮內湛湛而弗貳荒丘之頽兮斯樓之圮兮爾名永存前人之光兮後人之企

詩

送人之昆山司訓

宛宛西飛日餘光照客裳靑岡畱一壑石瀨幽且長駕言從之遊山水有淸光浮雲日夕起寒風何淒涼寧爲巖畔栢不隨秋葉揚朅來二三子懷徳應徬徨淵雋尋薄味苦淡出淸商浩歌入云表驚起雙鴻翔沈浮何足論玆意殊未央仰看河漢碧徒爾問津梁

寄贈姚江陳舍人生日

衢路騰軒車鱗鱗夕埃起幽人臥空山一榻淨如洗紫簫遞谷聲鶴銜石髓五十歲未衰明眸烱秋水昨宵火昏中祥光見弧矢瑤花隔歲開影醮千巖裏三壽古來傳眞訣靜可擬贈君一束書夜半認戊巳

少宗伯王甌濱先生持節封益藩便道歸省予爲何愛之正郎賦贈

江空流月華白石光淩亂孤舟泛層波一往如飛翰遐哉遠遊心爲國樹藩幹明遣辭玉衣倚門發皓粲悠悠甌水濱春日浴鳬鸛爲爾立斯須言笑遲昏旦回首百念並時時瞻斗漢

大司寇恆山張公父母俱八十餘三疏得歸省太夫人舊患喪明公歸而愈縉紳多詠其事鄭同年與聚索予作忙中走筆

恆山何危哉白雲復漫彌念彼白雲飛戚戚傷岵屺流光不再須甘瀡爲誰防累疏叩天閽洞塞幸伊邇不謂許國身亦慰門閭倚沈迷起宿屙春風滿步履古來孝子心寒冰躍雙鯉眇綿气感通或可徴神理如玆事幽絕傳聞乏前史推之民物間一視而已矣願轉此心丹坐使呻吟止

觀瀑八景爲孫性甫詠

雙泉

遺榮渉林丘捫蘿弭朝節廻眺林薄外瀑流撼玉軼天髙山气淸野靜夕霏徹忽見雙飛龍下飲寒潭洌水霧騰紫虹石鯨勢怒抉初疑河漢傾又似渾沌泄靈源莽何窮素練天所揭仙翁碧玉笙鶴馭振防泬我欲從之遊風煙坐羈屑緬邈懷孤髙幽意不可掇

泉源

向來觀懸瀑披袂颯秋風耳目豈不廣歷覽意未窮【闕】緣廻磴倚杖睨危峯亂雲交壁翠石竇防泉紅防防

初濆湧稍稍入幽潨匯爲百尺波俯矙千仞礲靜光沈斗緯上與銀河通愛玆塵外境頓覺心神融踟躕慰煩倦坐久超鴻蒙顧謂後來子形役徒衝衝川上有孤嘆萬古集虛衷

流觴渠

去去防中水悠悠頭上巾歲月如飛彈不飲生秋塵家有紫霞精一回三千春注之金荷葉投彼寒流濵寒流淸且駛荷葉何逡巡列坐借春艸籌影亂紛繽當歌卽成曲逸響動濳鱗引脰川原外翠靄千屯理深物有悟興極感相因試同世人飲誰得此中眞

月溪橋

月色淸且虛溪流靜而澈二者相涵映空山境奇絕創始昔何人石虹跨丹穴幽篁迷舊谿回磴距飛轍中有亡懷子長笛橫翠鐵一曲寒兔泣再曲溪石裂夜深斗柄移孤峭厲嵽嵲安得雙飛鴻相從問眞訣營魄感晦盈深淵積冰雪危橋未可梯玆意吾能說

白雲洞

巉巗鬼鑿工嶫怪石走窪窈積輕煙千秋藏虯蚪彌蒙揺春波飄忽變蒼狗少進天末墟復經土囊口仙人睡正酣冉冉穿窻牖竹簟生防寒披衣起抖擻顧謂長須奴雞骨曾占不釀泉流未枯丰樂煙已久萬古天地心玆事良不偶復恐虹霓合臨風頻搔首

飛雲峯

長嘯林木下掛冠林木巓山農荷鋤歸相與話丰年輕風萬里陰落日一江煙緲緲生虛谷淒淒翻野田小溪流未穩寒漲欲平川阿婦視春筐蠶老簇且眠兒童浪驚喜剖竹走流泉山園霜露深黍稌蟠蛟蜒社酒及時釀春秋豚一肩無爲歌蟋蟀使我抱悁悁

畱客亭

憑軒有所思思思在逺岑我有靑絲瑟欲奏無知音淒淒芳艸色遲遲美人心佳期不可惇離憂故難任秋江浮芙蓉春渚振璆琳防迷天欲雨嘆息河梁深歸來臥山中浪浪涕霑襟竹窻列月杉徑黑雲沈願乘空谷駒翩翩夕巗陰桂枝聊攀折杖屨日相尋山阿華歲晏莫受異物侵

瑯琊寺

朝遊瑯琊山暮宿瑯琊寺寺古山徑荒寒林積空翠慨念千載人欹枕不成寐六一安在哉智僊亦已矣燃燭讀殘碑剝落不可紀誰謂金石堅所托謾復爾秋風拂庭柯落葉盈陛戺大運古來然榮名安足理所以稱逹生靜觀良有以不見龕中僧白髮垂兩耳

過四峝安都營飲戍亭中成二十韻呈翁東崖

憶昔合浦守憂虞四峝侵遣兵常選銳檄誓重兼金自擬風雷並終然殺气尋以玆內憤鬰秖恐久陸沈設險仗尊俎連云控紫岑門開千嶂合背塹一江深防亂費觿佩魚遊悲釡鬵共銷渤海劍更濕黃陵襟畬火催村鼓夷歌雜暮砧巾袍辭俚制言語效華音社鬼兒童舞山花婦女簪競輸公邑稅還識長官心生意動春水危檣出遠潯欃槍星隕石楡柳市成陰飛蓋夏初熱行看日在參淸樽銷旅恨微雨灑疎林築室古多議苞桑力可任豈惟防艸露亦懼竭錘鍼戍將身皆膽使君旱作霖恩波敭海北寜復數蹄涔

同翁夢山遊三海巖

夙愛山水遊玆山屢延賞披云入靑防巖屋岈敞玲瓏開北戶峭壁排銀牓初駭澑石懸漸喜瓊芽長幽泉時一滴毛骨森蕭爽壺觴屢獻酬淸言激靈響天末多風波陳迹成俯仰徒聞海上洲中宵勤夢想聊玆永日畱眞性非外奬暝色望徵途何由釋塵坱

登靈山縣北松嶺同夢山有作

越宿期登山晨雨聊復止薄暮雨气収駕言披榛杞躋攀陟云端曠然煩抱委長松何翛翛枝柯互相倚宻葉布成幄餘響散淸防通川明井落平疇水彌彌禾黍豈不佳水多懼生耳平生畎畝心十載隔泥滓一丘未能謀萬壑安敢擬翹首望白雲瞬息千里駛乘興理巾車雨霽寜由已

與夢山登文筆

玆山若培塿名迹擅遐荒中天挺孤秀佳气接溟茫昔人亦奇尙時節集朋觴豈無賢逹防歲往事多忘我來屬仲夏南陸吐朱光暑雨喜初霽輕颸吹我裳良友期紉金玉發佳章爲歡旣不淺履險固其常緬思峴首客陵谷意何長

與夢山登欽州東城樓

登髙易爲感況玆萬里心孤城餘百雉樓櫓亦丈尋中楹開軒檻翠色前山深屈詰水通海蒼茫日載陰美人隔宵旦精爽苦飛沈舉手招靑鳥願托瑤華音靑鳥不我顧瑤華空斷金耿耿還自念有酒且共斟

鴻飛亭同夢山作

置酒鴻飛亭請唱飛鴻歌鴻飛瀟湘遠窮海將柰何天山冰雪盛赤水揚洪波紫貂與翡翠毛羽豈其多朝爲山海媚日暮傷虞羅迷方非達節炫采亦愆和所以至人志萬事秋鴻過冰堅先夕惕龍亢謹南訛豈無寒與暑中正諒匪佗江亭水分渚夏云郁嵯峨酒行君盡醉莫惜朱顏酡試看防防表寜復顧鶬鵝

自欽州回亷至上陽嶺望三渡

周覽窮水國歲月屢䢐遷憑髙一以眺心事故依然南天足梅雨艸樹何芊芊幽蟬鳴我側鸛鷺飛我前茅茨與竹瓦參差傍野田黍稌力未蘇蒼莽起疎煙豈繄憔悴感永念膏澤偏撫已慚曠職劭農憶昔年斂斾還城邑耄稚擁郊防何以觧其慍南風寄所宣

桞州別王楨甫

柳州越之西山川阻且修子來首冬節日月防廻周旅館夜共榻淸言鬰綢繆撫世嗟多岐語道無全牛上無幽不燭下無隠不抽歷歷見肝膈寫我百端憂歸途念有期爲子戒行舟豈不惜離別壯志浩難畱驚湍束重峽春鳥鳴鉤輈子行應萬里中道莫夷猶人生防聚散竚望心悠悠努力平生業歲晚興全収

唐膳部啟東有歸省之命祝鳴和賦三章題曰錦江歸興屬予和之

朱紱爲誰健靑山念爾違中天懸一月萬里照雙闈陟屺徒愁眼乘風便拂衣錦江東入海爲爾謾生輝

其二

歳月江頭老鄕關天外違髙秋雙鶴髮淸夢防蘭闈一疏天應雨十年錦覆衣蜀中多舊事共指使星輝

其三

城角聞長夜江村事轉違風塵走宦迹煙水眇庭闈斜燕翻行幕黃花候舞衣臨期更一酌相看暮容輝

遊員常寺【有序】

乙酉秋八月與王子楨甫約遊員常登西麓緣斜逕穿林薄中秋气度篁松颯颯有聲是夕宿方丈寺僧赴鄰舎齋會命稚子摘園蔬對酌淩晨復登山北勢窮處有石頗奇怪石痕濃淡隱隱成山字徑三尺餘字畫雄健飛動殆不類人間所書者因憶往歲讀書山中山之形勝登覧殆徧及後出仕居京師常來往於心不忘擬築精廬一區因山勢廻合扁以丸中之號友人淛趙道善大書預爲乞其書扁尙未知有此奇字之勝也豈造物靈怪隱見有時將待吾二人發之與與王子嘆訝者久之自是又再越宿或坐茂蔭聽淙流登靈瑞髙峯弔觀古迹夜玩月東廊下比更深就枕疏燈永夜與月色相蕩使人淸極不成寐詰旦僧歸復呼童引酌因料檢所爲詩十章每一酌輒歌一章傳於好事者以備山中他日故事

昔日讀書處緑蘿映艸堂風塵驚歲隔夢寐入宵忙擬作丸中舎更尋物外方玆心恐未遂臨眺獨徬徨

其二

不堪秋興極倚徙陟南岡野色開朝霧溪聲散夕陽孤村鷗鳥外小艇荻花傍一眺眞奇絕浩歌意轉長

其三

竹識初時種抽梢今幾年老僧行掛衲稚子解分泉共惜流光逝翻悲秋露出山緣底事撫物空自憐

其四

突兀石痕古蒼茫字畫分千秋誰辧此我輩發奇聞逸勢翻龍篆精光動斗文秦碑與漢鼎摛冩徒紛紛

其五

偶爾尋幽去藤蘿小逕通野花深爛漫澗水細玲瓏不作悲秋賦還橫短笛風雲根有仙訣安得命飛鴻

其六

地僻經過少山空艸木深展書時一讀乘興復登臨紅緑暫時景髙卑萬古心此中眞意思莫遣更浮沈

其七

晚涼欹枕罷振防復山行冉冉云穿防迢迢谷遞聲平原天際盡孤嶼海中明忽覺襟期遠呼觴坐自傾

其八

月華流防縣靜夜此山中寂歷無人防孤髙幾處同秋聲藏遠樹物色度虛櫳預恐星河落徘徊小院東

其九

嶂合孤煙暮秋初響籟淸到來情已愜坐久累還輕畱偈僧何在通宵月自明年華駐笻竹從爾謝山靈

其十

寂寞非人境淸虛愜道心聽經猿入定破夢鶴鳴陰刻竹題詩徧望云懷古深蕭蕭羞兩鬢吾欲投吾簪

太平學捨八首

吾道江河水文章奎壁精寒光無楚越淸潤足瓶罌絕徼兵戈少靑衿弦誦鳴新秋占气應產紫芝榮

其二

空城抱靜碧太宇逼靑蔥誰謂經無用人知聖可同三千壓戎馬萬丈吐霓虹所志諒能遠殷勤戒篆虫

其三

陳良稱楚璧姜相擅南金文物動千古風流越在今洞犀箭礪鏃習羽鷹低林莫遣流光邁負君頭上簪

其四

聲教千年運春秋一畝宮明禋薦緑藻遺響拂絲桐地遠人多朴中孚物自融乘桴非有托玆意郁衝衝

其五

文豹能藏霧翠毛亦自珍如何寒潭水翻翳後車塵經緯精微在步趨禮法陳前賢心最苦直指竟非眞

其六

迂闊元吾道盱睢是吏師誰能朱墨暇更理鳶魚辭春雨滿蕓閣天聲散島夷豈無分竹者感嘆良在玆

其七

春秋譏猾夏秦漢事邊功攘斥非無術微言自不同聖心堙反袂霸气漫隮蝀振策首遐軌多岐幸勿訌

其八

往歲謬文柄掄材上澤宮迂疎成泛愛棄逐任飄蓬舟檝一身逺闗河萬里通重來多舊意朗詠舞雩風

和遊可齋憑祥途中卽事

昨晚猶孤棹今朝獨木橋千峯旌斾逺萬里鬢容銷歸鳥入云定殘花過雨飄交南消息近客意一疎蕭

和可齋飲駐仙亭

亭陰淸翠蓧樹影揺靑楓偶此殊方防翛然滿檻風棋敲靜夜子月掛下弓不爲流連飲天涯任轉蓬

同翁夢山遊六峯觀

秋日登髙興天涯野望開羣山連瘴海一水隔蓬萊磴曲迷深樹巖空響薄雷羈心應不盡何處更孤臺

題遼王卷子

江漢分王地空同訪道年浮雲収滯念一粒轉丹田淮枕書仍在東平思更遙知最樂處魚鳥亦悠然

又

洞府移蓬島雲山入畫圖出門衡嶽近流水桃花俱梁苑多才子荊臺足舊儒祈招日有誦修竹徒區區

送同年謝仁夫知長安縣

萬栁垂旌拂去鞍馬蹄新喜得沙幹奇峯數防靑防外寒笛一聲落照間余刼無端畱黒壤孤村應是小銅山秦中物色髙秋冷爲報春風好解顏

送林次厓致政還鄕

疎燈夜榻隔秋連一別滄江故愴然語穽久疑無地避長材應使後人憐山畱荒屋供多病力剰加飱健昔年怪我好奇欲問字淸尊信有子云緣

又

寒迎初雨晝陰連艸舎蕭疎意慘然世態備經方自悟秋丹結盡竟誰憐可堪物節催雙鬢又見風花似去年湖海生涯興不淺如君風骨故天緣

登馬退山望邕州

筍輿度嶺又髙峯望極越山興不窮元气逺浮瀛海外人家多在翠防中軟莎黃犢迷煙雨極浦歸防逗晚風兵祲沈銷春晝永兩江樹色鬰靑蔥

入邕州

邕州城北兩江來五管金湯亦壯哉海賈遙通身毒布堠亭直擬白龍堆臥闗虎豹春霾霧入匣雌雄夜吼雷禦逺古來資上略天南壁馬已枚枚

發邕州往鎭南闗

隔年梅雨記重遊風景依稀潦瘴収老去筋骸慚櫪馬誰將華髮博蝸牛孤光冉冉瀧頭月雙櫓迢迢天際舟夜數星辰翻百念非闗鄕國起離憂

太平東岸尖峯似故山作

何處飛來玉筍峯似曽排闥爲吾容隔江翠色迎孤棹故國白雲知防重樹老時鳴楓葉雨山空逺遞夕陽鐘十年回首凋髩欲躡徵鴻恨莫從

翁東厓鄭長溪馮次江赴憑祥途中遇雨賦詩戲贈分韻得須字

別時霽柳拂前驅別後雷殷水滿湖俄頃陰晴迎伏暑淩兢車馬戒泥塗岸沙帶浪東西落田鸛逢人向背呼愁絕同袍闗塞客南山欲與剪扶須

又

五月陰精長緑蒲防風怪雨亦相須農人私記丰年兆僕馭偏憂九折途遠勢驚翻銀漢水怒濤疑拔老龍須嚴程傍險兼奇觀霑濕何妨赤杖扶

和可齋泊舟左江有懷韻

雉堞岧岧俯碧潯天涯此路接雞林地非中土衣冠並气壓南荒歲月深尊俎空憐白羽扇溪山何處樵歌音儻諧挿翮飛蓬島願學燒丹變紫金

和可齋太平燕防奉酬廣西諸公韻

城外靑山畫防同長廊絲管度南風使君髙誼雙白璧旅客扁舟一逺鴻具共琴尊寛夙昔還開匣劍看雌雄江邊沙際孤煙起列炬分攜暝色中

和可齋泊況村雨霽二首

扁舟夜雨瘴溪中曉起防山翠色重萬感忽來惟宴坐逺書欲寄漫題封似聞瀚海秋飛箭稍喜炎天近息烽卻怪南華忘物者等閒空谷喜聞跫

又

雨歇郊墟斜日昏居人猶自散雞豚槎當岸缺深畱纜燕逐花飛故逺村水土周防翻藥笈江湖劇念傍徵軒擬爲暫駐成淹久倦聽風波疑曲言

況村卽事用前韻

江湍夜響雨聲中錦纜沙痕漲防重鳥雀深枝初日麗闗河舊恨白雲封漁舠逺泛還迷浦獵火暮歸似舉烽昨偶村邊試病足兒童驚訝履聲跫

和可齋過安都營韻

海上春風細柳營江云靜抱一川平菇蒲晚泛磨刀水煙井初開殊俗氓此集衣冠成故事他年尊俎誰長城濁醪共醉芳菲暮畫角聲沈月始生

得董蕨岡白沙村晚酌詩時遲諸公不至次韻一首

晚舟餘熱坐櫓頭淩亂煙華水上浮遲客不來孤夜永扣舷獨和聽江流丹崖月出人初靜云鳥陣髙手自籌醒醉筦然問漁父揚防南破浪花漚

夜飲董參戎蕨岡寓舎讀壁閒過伏波祠詩有感

孤戍云想壯圖酒酣日落歌嗚嗚大材敢道馬新息短劍還聞陸大夫奎壁淋漓看獨夜江天防漠失雙鳬幾回欲酹溪頭月又恐前身是腐儒

經宿受降城

老夫越吏姓名通銜璧牽羊事不同聖代神靈跨往昔南天萬水盡朝東荒山故壘籠寒月徵馬孤嘶自晚風讀罷穹碑一悵望螭頭飛動欲騰空

又

沈沈髙閣午陰淸況有岏防蒼翠迎金鼓往年分閫地闗山千古受降城龍蛇蟄伏天機靜煙雨防蒙春艸生倦倚烏皮成獨寐不堪幽夢緬縱橫

過念涯營

虎落周遭擁曉云當年萬馬誰空羣共傳羌虜湟中策不數樓船海上軍夜柝聲嚴魚麗陣黃幡影動騶虞紋一從夷叟投闗後芳艸依然映夕曛

又

風雲蛇鳥指揮新犢劍牛刀語入神殺气成虹翻作雨溪姿含霧逺迷津地荒少值桑麻長路滑還憂風雨頻滿眼黃蒿半狐兔濟時眞負百年身

和可齋宿憑祥州

勞歌永夕最堪憐望月東峯缺復圓紫蓋銀鞍千里道水舂雨汲百家廛羣山濕霧丹靑滴萬木濃陰華葉駢且共風花散煩鬰馳驅未敢恨流年

登鎭南闗昭徳臺

炎荒突兀見春臺皇徳昭回气象開五色光華瞻北斗一天雷雨動南垓乘槎擬借搏風力破浪還看曝日顋安得坡仙扛鼎筆表忠髙掞靜氛埃

又

振衣千仞瞰飛鳶望極江山思渺然百粵風煙畫一幅淸時日月鏡雙懸天開正朔尊王防地接金鰲立極年橫海昔賢堪勒柱髙臺我輩亦樓船

觀莫福海像書事

若翁文理領南中朱鳥回光照膽紅世事水流余故步名駒汗血更追風已憑禹鼎銷魑魅好向龍編樹椅桐瞻代只今多霈澤百年忠孝莫匆匆

又

上將分符兵百萬文才艸檄字三千試看洗劍滄溟水何似含恩雨露天牙纛嵳峩唐節使纓防飄褭漢貂蟬南中自有衣裳地剰讀周書旅貢篇

遊白石洞

夢裏似曽踏翠寒萬山洞壑石林攢寜知夏冷冬溫地秖在藤梢棘刺閒陰火瓊膏烹日月長空簫管待虯鸞道人不是避秦客慢憶桃花回首看

又

諸天洞府日華傾此洞陰風地底鳴泉落鮫珠含內景石飛仙佩散精暫遊不覺心源靜欲去那禁毛骨淸勝防山靈應記取後期未許結三生

與諸公同遊鐘鳴洞賦詩分韻得南字

石鐘古洞似禪龕兀兀頑空亦可參擬傍藤蘿揮麈尾共移舟楫系江潭雲開乳竇金膏見鶴定松陰午夢酣幽興不禁風景好況逢賔主盡東南

又

千秋洞屋鎖江嵐縣石鐘聲空自函疑有精靈遲勝防果然冠蓋並幽探巖前把酒云揮防醉罷登舟花滿潭瘴海此逰眞浩蕩未須畱滯嘆周南

己酉九日王憲副邀登客山有作

南山佳气入簾櫳此日登臨興不窮萬里長風開曉霧五溪寒色浸秋空黃花滿泛樽中酒短髮還羞鶴背翁爲語山靈應記取未須江漢問流風

其二

谿上誰畱紫翠堆秋風吹送重陽杯霜故染千林碧天籟時傳萬壑哀日月此辰應有防江湖浩思渺難裁明朝幸釋方隅甲萸菊扶衰擬再來

其三

故山回首鎖煙霏廿載馳驅未得歸偶爾攀蘿尋絕頂那堪把菊對芳菲溪云瀲淡秋容靜疎雨微茫梧葉飛似有宿緣成主客呼尊更酌醉斜暉

遊雲臺山

髙臺初日上嶙峋芝艸瑯玕別有春不用丹靑圖將相只畱巖壑待幽人

沅州贈相士洪鰲

沅湘千里心如水湖海雙眸具者稀我有九淵蟠未定憑君眉角覓眞機

贈吏目王策

故國松楸魂欲斷山城伏臘亦堪憐莪蒿細辧年來味蘭芷輕籠雨後煙

庚辰赴謫金陵過三山同年舒國裳劉實夫廖師賢郭澄卿邀飲卽席聨句時正月念五日

同年三百道相如【舒】天地生人又一初閩水有情春送棹【劉】塞鴻無恙夜來書詩成防筆云連掃【廖】紅滿膽瓶梅正舒賦罷遠遊誰與和【張】煙波渺渺正愁予【郭】春霽橋西雨【劉】商歌本不卑愁人尊酒盡【廖】臥病一舟宜憶昨心猶壯【張】憐今路正岐杜陵可作【郭】心事艸堂知【舒】

春別琴書雅【廖】新詩夢汝賢風塵驚滿眼【張】道誼喜同年奎照三山裏【郭】雲橫五座前金陵渾在望【舒】君去亦登仙【劉】

渉世應多慮【張】逢君可自寛晴雲看照戶【郭】光景嘆驚湍日月孤臣疏【舒】鸞凰國子官春江明發棹【劉】百丈上平灘【廖】

剛喜新晴別淨峯【郭】欲將絲綫系艨艟野雲片片寒猶在【舒】花樹茸茸酒更供此日論心還剪燭【劉】當年攜手憶聞鐘丈夫事業存靑史【廖】敢道無才亦協恭【張】

小山類稿卷二十

