

欽定四庫全書

集部七

陳檢討四六

別集類六【國朝】提要

【臣】等謹案陳檢討四六二十卷

國朝陳維崧撰程師恭注

國朝以四六名者初有維崧及吳綺次則章藻功思綺堂集亦頗見稱於世然綺才地稍弱於維崧藻功欲以新穎勝二家又遁爲別調譬諸明代之詩維崧源於庾信气脈雄厚如李夢陽之學杜綺追步於李商隱風格雅秀如何景明之近中唐藻功刻意雕鐫純爲宋格則三袁鐘譚之流亞平心而論要當以維崧爲冠徒以傳誦者太廣摹擬者太眾論者遂以膚廓爲疑如明代之詬北地實則才力富健風骨渾成在諸家之中獨不失六朝四傑之舊格要不能以撏撦玉溪歸咎於三十六體也師恭此注成於康熙癸酉王士禎古夫於亭雜錄曰昔人云一人知已可以不恨故友陽羨陳其年諸生時老於塲屋小試亦多不利已未博學鴻詞之舉以詩賦入翰林不數年病卒京師及歿而其鄕人蔣京少景祁刻其遺集無隻字遺失皖人程叔才師恭又注釋其四六文字以行於世此世人不能得之子孫者而一以桑梓後進一以平生未面之人而收拾防惜其文章如此云云其推奬師恭頗至然師恭所注往往失其本防如銅雀瓦賦彈棊愛子句自用曹丕巾角彈棊事而但引藝經注彈棊引陸機弔魏武帝文注愛子傅粉佳兒句自用曹植傅粉對邯鄲淳事而引魏志武帝欲以何晏爲子及文帝疑晏傅粉事皆近是而非又如述祖徳賦況彼鯉庭句自用楊汝士桃李新陰在鯉庭事而但引論語伯魚事憺園賦雙丁詎擬句自用梁武帝賜到漑詩漢世重雙丁語而但引文士傳丁儀兄弟事皆知其一不知其二至於毛貞女墮樓詩序空空實下天之狀句自用李斯奏秦始皇鑿之空空如下天狀語而補注引劍俠傳妙手空空兒尢爲乖謬如是之類不一而足且任淵史容注黃庭堅集於作詩本事及年月俱一一詳核故爲善本師恭去維崧最近文中事實緣起可以考知如璿璣玉衡賦序之烏空楚幕鵑去巴江句因

聖祖召試博學鴻詞在已未嵗正平定湖廣四川之後故維崧云云師恭不注其故則突入此語是何文義哉特以四六文非注難明而師恭捃摭故實尙有足資考證者故並存之以備防校焉乾隆四十六年七月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

陳檢討四六卷一

翰林院檢討陳維崧撰

賦

璿璣玉衡賦【並序】

皇上禦歷之十有八年闓澤覃敷湛恩江濊【相如傳昆虫闓澤注史記作凱澤與愷通長卿難蜀父老文湛恩汪濊】剛柔克協配兩大之無私【記孔子謂子夏曰天無私覆地無私載】健順攸宜卜萬年之有祜【詩】瑤樞夜朗榮光上燭夫紫微【步天歌北極五星在紫微宮中其第五星爲天樞又北斗七星近紫微垣外其第一星爲天樞第七星爲搖光一作瑤光淮南子紫微宮者太乙之居也張衡靈憲紫微垣一十五星在北斗之北一曰大帝之座天子之常居也五帝紀黃帝時榮光幕河尙書中帝堯卽位榮光出河】珠斗宵澄瑞气遙連夫黃道【天文志珠斗北斗也庾信宗廟歌文昌气似珠黃道詳篇下】迢迢閶闔共戴堯天【離騷倚閶闔而望予注天門也張衡西京賦表嶤關於閶闔堯紀其仁如天】肅肅勾陳俱環禹甸【漢書音義勾陳紫微宮外營星也宮衞之象亦如之占以明則吉詩惟禹甸之】洵所謂樞機在手衡量在心者矣【天文志北斗七政之樞機書同律度量衡】況夫禦宿芒髙帝車色正【天官星占北斗爲帝車運於中央後漢輿服志聖人視斗魁方杓曲以攜龍角爲帝車桞子厚集序如繁星麗天而芒寒色正】朱鳬絕徼咸歸覆幬之中【詳尺牘序】金馬遐陬仍版圖之內【演繁露蜀二山東碧雞西金馬漢武使王褒祠二神於其地按輿志雲南】烏空楚幕已知妖眚之俱消【左傳楚子元伐鄭諸侯救鄭楚師夜遁鄭人將奔桐丘諜告曰楚幕有烏乃止】鵑去巴江【詳庵序及孟太母啟】共稔祲氛之不作【周禮注祲氛謂陰陽之气相侵乃妖气也】功符易簡徳嫓髙深【易】凡玆撫世以誠民悉本敬天而答昊備搜紀牒歷有規模作訛成易載於古帝之篇【書】流火授衣志自豳風之什【詩】太初洛下甫創員儀【益都耆舊傳漢初承秦以十月爲嵗首武帝七年攺太初元年始復用夏正巴郡洛下閎等制渾天儀按閎字長明渾儀一曰員儀作太初歷】順帝張衡旋新渾象【後漢書順帝時張衡字平子取顓頊渾儀更新之鑄渾天儀總序星經謂之靈憲算】周髀卽蓋天之說旣虞勾股之難精術家傳宣夜之書益患參稽之多謬維兩說之無徴只渾天之足據【晉書古之談天者三家一曰周髀卽蓋天也一曰宣夜一曰渾天蔡邕言宣夜無師法周髀多所違惟渾天爲善今候臺銅儀卽其法也周髀音義有勾股方圓圖注算法有九其九曰勾股】璣衡之設夐乎尙哉【尙書注以璿餙機所以象天體之轉運橫設玉管所以窺機猶今之渾天儀也】臣才非夢鳥生同捫籥之愚【六帖晉羅含夢吞五色鳥文益進志林生而瞽者不知日或告之曰日之光如燭他日捫籥以爲日也】技止雕虫坐遜挈壺之智【揚雄傳揚子曰少而好賦雕虫篆刻壯夫不爲也周禮挈壺氏下士六人鄭元注挈壺水以爲漏也左傳人有言曰𨿽有挈缾之智守不假器禮也注謂不假人以器也】矧授簡之自天【謝惠連雪賦序梁孝王授簡於司馬大夫曰爲寡人賦之】益措躬之無地桃霏紅紙親從三殿以頒來【桓元僞事錄詔命平準作靑赤縹緑桃花紙使極精李義山詩浣花牋紙桃花色南郡新書麟徳殿其殿三面名三殿或以蓬萊拾翠紫微爲三殿】桞染靑鏤遙向九重而捧至【白怗紀少瑜夢陸倕以一束靑鏤管授之文益進屈原天問圜則九重又天之門兮九重注天子制因之九陽數之極也】丹墀賜坐細艸成茵【漢官儀尙書省以丹朱漆地曰丹墀赤墀傅毅舞賦陳茵席而設坐兮謝萬春遊賦艸靡靡以成茵】銀管分題【詳園次序注】宮花似幄【陸機詩密葉成翠幄】期門四姓森森鸊鵜之刀【漢書武帝與北門良家子期諸殿門故有期門之號小學紺珠金日防張安世衛靑霍去病乃前漢外戚四巨姓後漢明帝紀四姓小子侯注尙書以上爲甲姓九卿方伯爲乙姓散騎常侍爲丙姓吏部正員郎爲丁姓並詳瑯霞序又按吳中四姓詳尺牘序內族四姓詳皇士序張正見詩金門四姓聚古詩扈蹕劍瑩防鵜刀杜詩銛鋒瑩防鵜注防鵜膏可瑩刀也】扈蹕千官縵縵鳯皇之綬【上林賦注從上曰扈周禮凡邦之事蹕注蹕止行人也漢武內傳有鳯文琳華綬】旣尙方之給札復光祿以傳餐【司馬相如傳相如爲天子遊獵賦奏之許令尙書給筆札漢紀武帝置光祿勲】詎意微才躬逢盛事揮毫月地難形月館之淸虛【杜詩詩成珠玉在揮毫開元遺事羅公逺秋夜侍主家翫月取杖向空中擲之化爲橋請帝同登遂至大城闕榜曰廣寒淸虛之府乃月宮也詳良輔序】掞藻天邊莫悉天垣之瑋麗【左思蜀都賦摛藻掞天庭班固答賔戲摛藻如春華天垣見上按天文志上垣太微中垣紫微下垣天市】較虞喜安天之論多愧前賢【晉書虞喜字仲寧余姚人專心經傳兼覽防緯晉太寧永和間屢徴不起乃著安天論以難渾蓋】仿陸倕刻漏之銘殊慚曩烈【劉璠梁典陸倕字佐公天監中爲太子中舎人詔爲刻漏銘冠絕當世續漢書孔壺爲漏浮箭爲刻下漏數刻以考中星昏明星焉】其辭曰時惟季春律中姑洗【月令季春之月律中姑洗】

天子方建翠葆於蘭宮肅霓旌於蕙版【上林賦建翠鳯之旗注以翠羽爲旗上葆也楚詞彷徨乎蘭宮上林賦拖蜺旌靡云旗蕙版補注】命羲和以司晨令保章而戒旦【堯典乃命羲和廣雅日禦曰羲和堯於是立羲和之官周禮保章氏掌五紀之變陳琳武軍賦啟明戒旦】瑤枝抽蓂莢之莖【離騷折瓊枝而繼佩帝王世紀堯時有瑞艸夾階而生毎月朔日生一莢朢後日落一莢】玉漏滴蓮花之箭【雜記宮中玉壺爲漏刻漏皆雕蓮花其上故更籌皆稱蓮漏按逺公弟子惠逺以廬山不知漏器乃取銅葉制漏器狀如蓮花亦稱蓮漏】金徒則翼衛以逶迆銅史則驂鑾而漫衍【張衡刻漏制蓋上鑄金銅仙人居壺左爲胥徒居壺右皆以左手抱箭右手指刻陸倕銘銅史司刻金徒抱箭】旣乃出日華之邃殿升測景之崇臺【漢宮闕疏日華爲東門杜詩我在日華東測景詳篇下】顧見渾儀陳於阼階爰儐宮僚駿奔走召鄒陽延枚叟【謝惠連雪賦召鄒陽延枚叟注齊人鄒陽從梁孝王逰枚乘仕吳諌吳王不納去之梁尊爲上客謝賦蓋假主客以爲詞也】臨軒而命之曰【漢書天子自臨軒楹】此卽璿璣玉衡有虞氏之所以齊七政也【書】爾諸臣其賦之餘一人將前席以聴焉【漢書文帝召見賈生前席以聴】小臣固陋不揣懵昧【漢書餙固陋之衷謝荘月賦昧道懵學】鞠螭坳摛詞以對【史記淳於髠曰親有嚴客帣韝鞠奉觴上壽注帣收衣褏也韝臂捍也鞠小跪也防典唐左右二史分立殿下直第二螭首和墨濡筆至螭首坳處號螭坳】夫何般總總以轇轕兮【賈誼賦般紛紛其離此郵兮注般久也九歌紛總總兮九州揚雄甘泉賦齊總總以樽樽其相轇轕兮莊子轇轇轕轕注交加也】道則或赤而或黃也【詳下】鴻琳琳焉羃防兮【枚乘七發濤始起也鴻琳琳焉注渥貌唐豆盧田詩羃防野煙起】環則或單而或雙也【書集傳儀有三重外六合儀平置黒單環側立黒雙環內三辰儀側立黒雙環其赤道爲赤單環黃道爲黃單環爲白單環以承其交最內有四遊儀亦爲黑雙環】日月旣出沒於躔度兮數則或弱而或彊也【天文志日同天運毎日不及一度月不及三十度奇故行度有彊弱】四遊或包絡以三辰兮儀則或陰而或陽也【見上書集傳日月星辰於是可考曰三辰儀東西南北無不周徧曰四遊儀】爾其剖異貝於鮫宮兮采奇姿於大秦【春秋運斗樞瑤光得江吐大貝木華海賦鮫人之室注鮫人水底居出則賣珠魏略大秦國出明珠辛延年詩耳後大秦珠】弋明月於泉客兮輸夜光於海民【南海志海中有明月珠李斯上秦王書垂明月之珠劉欣交州記鮫海人一名泉客西京賦流懸黎之夜光南都賦隋珠夜光按鄒陽稱夜光之璧劉琨稱夜光之珠乃珠玉通稱也】聚之則璘斒而璀璨兮散之則的爍而晶瑩漙溥若新荷之擎曉露兮累累若淸歌之動微塵【樂記累累如貫珠劉向別錄漢興善雅歌者魯人虞公發聲淸亮拂動梁塵】爰徴巧歷【莊子巧歷不能得而況其凡乎】綴爲斯器上應五行旁羅四气貫天經於圓軸【書集傳天經之環南北二極皆圓軸虛中而內向】以聨黃赤之交【見上】界天脊與地平以釐子午之次【書集傳黑雙環背刻去極度數以中分天脊直跨地平使其半入地下而結於其子午以爲天經】飛輪下墊【詳下】扶鰲極以常安【列子渤海有五山岱輿員嶠方壺瀛洲蓬萊隨波上下帝命禺彊使巨鰲十五舉首戴之詳佳山序】激水生風像蟻盤之不滯【書集傳爲白單環使不傾墊下設機輪以水激之使日夜隨天東西運轉以象天行雜記蔡邕雲天左旋日月右轉如蟻行磨上磨左旋蟻卻右也】爾乃絪絪緼緼經縷縱橫南北有秩東西有程赫乎若魮房琲甲飾緌纓也【山海經魮魚房生珠玊吳都賦珠琲闌於廣雅緌纓冠系也】磊落﨑崟【詳子厚序】崢嶸窈冥【郭璞方言注崢嶸髙峻也髙唐賦窐寥窈冥】窞者成窊凸者成陵塊乎若畦分罣布限觚稜也【班固西都賦上觚稜而棲金爵注物有亷角者曰觚稜】縟堆綺岫繡疊丹厓灼同霜旭駮若晴霞袤延織女橫帶瓠【說文東西曰廣南北曰袤一云東西曰徑輪南北曰廣袤元命苞織女星主又瓠星名】攝提置閏【爾雅太嵗在寅曰攝提格孔文祥曰太嵗正月出寅方攝列宿以爲嵗月之首起於孟陬曆書太初歷推上元甲寅攝提格之嵗日月如合璧五星如連珠置閏之法積分起於上元】娵訾驗差【爾雅娵訾之口營室東壁也亦星次名曆書嵗差驗於日躔孟春日在營室日月防於娵訾之次而斗柄指寅可驗嵗差注舉嵗首娵訾以槪其餘也】烜乎若金塘玊沼茁鮮葩也【張華新荷詩照灼此金塘藻曜君玉池說文葩華也】況復用若轉圜形如欹案【漢書從諫若轉圜魏志曹操作欹案臥視書】𨿽刓方以爲圓亦居卑而測逺陳於廷陛之側可以手摘星辰【楊億傳億生數嵗吟曰危樓髙百尺手可摘星辰】列於彛鼎之旁足以仰捫霄漢【上林賦仰攀橑而捫天】然而蒼蒼太始茫茫兩儀理窮象罔事涉熹微【莊子天地篇黃帝逰赤水之北遺其元珠索之不得乃使象防象防得之歸去來詞恨晨光之熹微】往來贏縮或一行守敬之所不能算【唐書開元中僧一行精諸歷元宗令造新曆元史郭守敬授時歷取二至逺近日晷酌其中而用之】晦明望或霍融姚信之所不能知【司馬彪續漢書太史令霍融上言刻漏或時差至二刻不如夏曆宻也歷志姚信昕天論言冬至極低夏至極起】縱靡愆夫圭撮猶懼失乎毫釐【周禮土方氏掌土圭之法以致日景漢書推歷生律者不失圭撮應劭注十黍爲圭四圭爲撮易緯差若毫釐】翳璿璣之旣設借玊衡以窺之【見上】維彼玊兮冰雪之精維彼衡兮準量之平質本無瑕形則同於簫筒【律曆志玊衡以玊爲管亦曰衡簫風俗通舜作簫其形參差象鳯翼十管長三尺黃帝使伶倫制十二筩爲律本】美何妨橢價倍重於璜珩【廣韻器狹而長者曰橢東坡詩璧美何妨橢毛詩傳珩璜琚瑀玊屬】衡貫璣中聴低昂於南北軸居環內驗朒朓於虧盈【書集傳環之內又爲小窽以受玊衡要中之小軸使衡旣得隨環東西運轉又可隨處南北低昂說文朔而月見東方曰朒晦而月見西方曰朓謝莊月賦朒朓警闕朏魄示衝】有玊於斯睨而視之星財玊防帀布天則翠幕低垂【張衡西京賦覩瑤光與玉防注玉衡北兩星爲玊防一作卽玉衡夜深則低摭言上下四方爲六幕胡宿詩六幕天空萬里心】直視則珠顆斑斕綴銅丸之歷歷遙挹則銀河淸淺防檀靨之離離【古詩河漢淸且淺酉陽雜俎婦人妝如月形名黃星靨玊臺新詠飾面停妝更防星】七曜分行錯雜散枰間之子【天文志五星金木水火土及日月爲七曜禮經防元星羅碁布】五星聚井零星嵌軫畔之徽【漢髙帝紀元年冬十月五星聚東井琴譜金徽玊軫】羅以爲胸昌谷嚢中之句【李賀詩二十八宿羅心胸賀字長吉一稱昌谷毎得佳句以錦囊盛之】織之成樣若蘭錦上之詩【臧榮緒晉書竇滔扶風人妻蘇氏名蕙字若蘭滔爲苻堅時刺史徙流沙蕙織錦爲回文詩八百餘字寄滔名曰璇璣圗】我

皇於是法古制律天時恢八紘奠四維【淮南子九州之外有八夤八夤之外有八紘八紘】【之外有八極按東西南北爲天之四維】翔渇烏於畫棟踆玉於文防【淮南子日中有踆烏注三足烏也袖中記李蘭刻漏法用銅爲渴烏狀如鉤曲以引器中水於銀龍口中吐入漏器五經通義月中有玉兔蟾蜍西京賦鏤檻文防】浮動如毬璐戺頳曜靈之景【宣夜學雲天無質日月眾星浮生虛空之中西京賦金戺玊階廣雅戺砌也屈原天問曜靈安藏皇甫謐長歷日者眾陽之宗故日以晝明曰曜靈】輕圓比彈瓊橫若木之枝【王蕃渾天說天體狀如鳥卵天包地外猶殻之褁黃周圍如彈丸其形渾渾也京房書天如彈丸月似鏡體離騷折若木以拂日兮淮南子若木末有十日其華四照山海經灰野之山有樹名若木生昆侖附西極其花光下照地】糺卿云兮賡復旦逰化日兮洽重熙【尙書大傳舜時卿云見百工和歌舜歌曰卿云爛兮糺縵縵兮日月光華旦復旦兮注卽慶雲史記天官書卿者佳气也潛夫論化國之日舒以長東都賦重熙而累洽】置之靈臺與大貝球刀而並重藏之宗廟共赤文緑字而俱垂【尙書中堯時有龍馬啣甲赤文緑色有帝王興亡之數淮南子洛出丹書河出緑圖注赤文成字故曰丹書蘭采朱文故曰緑圖】猗歟休哉其綿億萬年之景運而鞏八百載之丕基也哉湛露濃兮朱顏酡【詩湛湛露斯楚辭美人旣醉朱顏酡】縆瑤瑟兮彈云和【屈原九歌縆瑟兮交鼔周禮云和空桑龍門之琴瑟鄭元注三地名】曲終拜手爲璿璣玉衡之歌歌曰聿鑑世徳命維新兮我

皇合撰備髙深兮不貴異物逺技淫兮【書】渾儀肇始寧自今兮上天垂象聖則欽兮【易】赫赫圓穹髙難諶兮【詩】鯨鐘龍簴敝則瘖兮【東都賦發鯨魚鏗華鐘注東海有獸名蒲牢素畏鯨鯨擊之輒大鳴凡鐘欲令聲大作蒲牢於上撞之者爲鯨魚詩集注簴植木以懸鐘磬者倉公傳注瘖失聲也】夏鼎商杅邈難尋兮【左傳昔夏之方有徳也鑄鼎象物博古圖杅浴器卽湯盤之類】維形與器不可以久任兮辟王事天單厥心兮【詩】詎借冬官【周禮】飾璆琳兮【禹貢球琳瑯玕注球美玉璆卽球重文也】小臣矢音獻司箴兮

滕王閣賦

自昔沁水余公主之園【後漢書沁水公主漢光武女也後竇憲恃女弟爲皇后以賤直奪公主之園】淸漳有王孫之第【地誌漳水一名淸漳一名濁漳孔安國注漳水入河河濁漳淸故名淸漳水經注魏武引漳流逕銅雀臺按漢有淸漳王淸河王】藍田稱廢將之家【史記李廣屏居藍田山中射獵嘗夜從一騎出從人田間飲還至亭霸陵尉醉呵止廣廣騎曰故將軍尉曰今將軍尙不得夜行何故也宿廣亭下】靑門實故侯之地【漢書卲平廣陵人故秦東陵侯漢時種長安東門成五色世謂靑門乂謂東陵】家居小巷人傳丞相之賔【漢書樓防家長安中丞相王商爲大司馬時欲防主簿諫將軍至尊不宜入閭巷不聴遂往至防家家狹小官屬立車下】田近南山客言太后之弟【田蚡傳蚡景帝王皇后同母弟也孝景朝蚡日貴盛及武帝時因蚡爲太后弟位丞相治宅甲諸第田園極膏腴】或北接銅街或南通金市【洛陽記銅駝街在洛陽城東關漢置銅駝二於宮之南街四防道頭兩銅駝東西夾路相對諺語金馬門外拜羣賢銅駝陌頭集少年言人物之盛也又洛陽舊有三市金市羊市馬市詳九日序列子齊有欲金者至鬻金所攫金而去吏捕之對曰取金之時不見人徒見金附注】況夫長樂貴東阿幼王【宮闕疏漢髙建長樂宮漢官儀帝母居長樂宮魏志黃初三年立曹植爲鄄城王太和三年徙封東阿六年封陳王】苑齊博望系自平陽【西京雜記戾太子旣冠就宮武帝爲立博望苑使通賔客史記外戚傳景帝王太后長女號平陽公主衛子夫出平陽侯邑爲平陽主謳者武帝悅子夫生三女一男】出龍樓而婉娩開朱邸以徜徉【漢成帝紀帝爲太子時元帝嘗急召之出龍樓門不敢絕馳道西至直城門得絕乃度上遲之問其故以狀對上大悅乃令太子得絕馳道史記諸侯朝天子於天子之所立宅舎曰邸漢書諸侯王朱戶故曰朱邸謝元暉詩黃旗映朱邸】梁孝則廣通賔客蕭繹則雅善文章【漢書梁孝王文帝子也賔客有鄒枚之屬見璿璣賦梁書湘東王繹武帝第七子也善文章武陵王謂僚佐曰七官文士】淮南則山名桂樹楚國則臺號髙唐【漢書淮南王安與八公共登山攀桂而賦或稱大山小山如詩大雅小雅因以大小山自號招隠士賦曰桂樹叢生兮山之幽自序云小山之所作也宋玊髙唐賦昔者楚襄王與宋玊逰云夢之臺髙唐之觀注云夢中髙唐之臺也】頃之則秦宮艸緑魏殿煙黃𨿽有子晉吹笙之館陳思挾瑟之場【列仙傳王子喬名迥周靈王太子晉也好吹笙作鳯鳴遊伊雒道士浮丘公接以上嵩山後仙去七月七日乘白鶴於緱嶺雲中謝時人數日方去】上黃侯之離臺別囿【補注梁書上黃侯始興王憺之子初封安陸侯美才仗气官晉陵太守特被簡文友愛西都賦離宮別館三十六所注離別非一所也】竟陵王之玊柱金觴【詳祖徳賦齊書竟陵王蕭子良字雲英武帝第二子也袁叔正情賦陳玉柱之鳴箏韋誕詩防酒盈金觴江淹別賦掩金觴而誰禦橫玉柱而霑軾】亦復銷沈歇絕彷佛徬徨笙歌散兮風月盡亭榭虛兮羅綺傷沈初明之才情上通天而下泣【漢書武帝作通天臺以求神仙去地百餘丈望雲气悉在其下南史梁沈烱吳興人約之子字初明仕梁值侯景亂妻子皆景害後魏尅荊州被擄授儀同以母在東求歸嘗獨行經通天臺上表於漢武陳已思鄕之意詳子厚序】陸士衡之意气弔銅雀而霑裳【陸機弔魏武文登爵臺而羣悲貯美目其何望覽遺籍以慷慨獻玆文而淒傷詳銅雀賦】是知世何人之不促人何世之能長徒賦哀於景福祗寄慨於靈光而已矣【典略魏明帝將東巡恐夏熱故許昌作殿名曰景福旣成何晏賦之文選注靈光殿在曲阜縣魯共王所建及漢中微宮殿皆毀而靈光巋然獨存後漢王延壽字文考作靈光賦】原夫滕王閣者【輿志滕王閣乃唐髙宗子元嬰封滕王時所建在南昌府章江門】地接衡廬【王勃賦注謂衡山匡廬】天分吳楚漢灌嬰洗馬之城晉殷羨投書之渚【南昌府誌漢灌嬰討定南方築城於此至今有嬰之洗馬池晉書殷羨字洪喬拜豫章守縉紳多屬羨致書者行次石頭渡皆沈水中曰沈者沈浮者浮我不作致書郵後遂號投書渚】南昌乃三江之咽喉洪都亦五湖之門戶【王勃滕王閣序南昌故邵洪都新府又襟三江而帶五湖】名藩旣竹木爲園【圖經梁孝王有修竹園】愛子復芙蓉爲府【詳紫元序左傳趙括爲愛子】徐劉應教依稀江上之簾櫳【魏志孔融文舉陳琳徳璋王粲仲宣徐幹偉長阮瑀元瑜應瑒徳璉劉楨公幹稱建安七子按諸王命曰應教】潘左陪軒隱約樓頭之簫皷【梁鐘嶸詩品晉太康中三張二陸兩潘一左勃爾復興通論洛陽才子潘左爲先覺陪軒補注】然而千年觀閣百代江山戴嬀大去子無還【毛詩注莊姜無子以陳女戴嬀之子完爲已子完卽位州吁弒之故戴嬀大歸於陳左傳宋公用子於次睢之社以屬東吳】哀美人兮淚盡怨公子兮衣單【少司命篇望美人兮未來山鬼篇怨公子兮悵忘歸沈約詩秋至客衣單祖登仕詩誰念客衣單】念繁華兮何極悲花月兮難言沿夫明季之將衰也飛燕長安李花河北【漢五行志成帝時童謠曰燕燕尾涏涏張公子時相見木門倉瑯根燕飛來啄皇孫皇孫死燕啄矢注帝後與富平侯張放出遊過河陽主見舞者趙飛燕而幸之遂爲後卒賊害諸王子迷樓記隋煬帝將再幸江都有迷樓宮人抗聲夜歌云河南楊桞謝河北李花榮楊花飛去落何處李花結子自然成帝召宮女問女自爲之耶曰道塗見兒都唱此歌帝黙然曰天啟之也】江陵之文武道消洛下之衣冠運息【蕭梁記蕭詧助魏襲江陵梁主繹繹見西魏兵入焚圖書十四萬卷以寶劍擊柱折之嘆曰文武之道今夜盡矣晉書永嘉時海內大亂獨江東差安洛下士民多南渡江郎士元詩避地衣冠盡向南】千重白馬之軍萬騎黑山之賊【英雄記公孫瓉毎聞邊警輒厲色作气常乘白馬又選數十白馬爲騎射之士號曰白馬義從魏志袁紹遣顏良攻劉延於白馬又詳鴻客序魏志張燕常山人慓悍捷速軍中號爲飛燕自黃巾始亂燕賊河北眾至百萬號曰黑山徐陵爲貞陽矦書黑山白馬之卒】倚弓於鸚鵡窓前系馬於鳯凰樓側【江夏志鸚鵡洲卽禰衡賦鸚鵡地後黃祖殺衡於洲上因名焉武昌志城北有鳯凰山岑參詩路指鳯凰山外云衣沾鸚鵡洲邊雨按庾信哀江南賦倚弓玉女扉系馬鳯凰樓柱此似泛用】空餘玊樹之悲猶見金人之泣【陳書後主諱叔寶采新詩尢艷麗者爲曲詞有玉樹後庭花臨春樂等大防皆美張貴妃孔貴嬪之容色其略曰璧月夜夜滿瓊樹朝朝新潘嶽關中記秦爲銅人十二董卓壞以爲錢餘二枚魏明帝遷詣洛陽到霸城重不可致今在覇城大道南述異志魏明帝詔宮官牽車西取漢孝武捧露盤仙人欲置前殿宮官旣折盤臨行淚下李賀集有金銅仙人辭漢歌】繄結綺與臨春奚玆閣之如昔【杜氏通典陳後主建臨春結綺望仙三閣自居臨春張麓華居結綺龔孔二妃居望仙】無何而皇淸永奠玉燭初調【爾雅四時和謂之玉燭郭璞注道光照也】吳眀

徹則投身周境庾子山則辭迹梁朝【陳書吳明徹字通昭陳髙祖深奇其才居將帥之任初有軍功天嘉九年與北周戰呂梁敗績明徹窮蹙乃就執梁書庾信字子山以梁人入仕西魏爲開府因仕於周集中多入魏周之作】韓擒虎折衝軍壘溫子升出入宮僚【隋書韓擒虎容顏魁岸文帝時拜廬州總管以輕騎五百直取金陵陳平進位至上柱國魏收魏書溫子升字鵬舉晉大將軍嶠之後北魏熙平中補禦史時年二十二臺中文筆皆子升爲之後莊帝更加信任焉】斥堠少烽煙之警士女多淸晏之謠【左傳納斥堠廣雅邊方備警作土臺臺上作桔橰頭上有夔嶺以新艸置其中有防卽燃火舉之曰烽火多積薪防至則燔又望其煙曰燧晝則燔燧夜則舉烽拾遺記河淸海晏至聖之君以爲瑞】妙選重臣用綏江服庾徵西以重望特鎭武昌【庾亮傳亮字元規爲徵西將軍領江州軍平蘇峻之亂鎭武昌童謠曰庾公上武昌翩翩如飛鳥】郤太傅以名賢坐備姑孰【郤鑑傳鑑字道徽與王卞壼等受遺詔輔少主咸和初祖約蘇峻反進鑑都督揚州八邵軍事討平之年七十一薨贈太傅輿志太平府禹貢揚州之域劉宋曰姑孰】領軍則秩擬儀同假節則位崇左僕【官儀周制太師太傅太保爲三公秦則有太尉司徒司空及漢安帝以車騎將軍鄧隲爲開府儀同三司謂別開一府得比三公唐皇用開府爲散階令有拜三公眞秩者反以開府儀同三司爲階通考晉制都督諸軍爲上監將軍次之督諸軍爲下使持節爲上持節次之假節爲下使持節得殺二千石以下持節殺無官位人若軍士得與使持節同假節得殺犯軍令者杜氏通典僕射秦官漢因之成帝建始元年初置尙書五人以一人爲僕射主封門掌授廩假錢谷後獻帝以執金吾榮邵爲左僕射衞臻爲右僕射通考後漢二僕射左居上右居下】蓋我蔡公實以禦史大夫出領豫章爲一時名節度使焉時則四境無虞一軍多暇陶侃之姿制慷慨羊祜之標期儒雅【晉書陶侃字士行以平蘇峻亂拜大將軍初梅陶嘗謂人曰陶公機神明鑑似魏武忠順勤勞似孔明陸抗諸人不能及也羊祜傳祜字叔子博學能屬文身長七尺三寸美須眉善談論】溯疇曩而神傷顧景物而心寫【詩】撫靈構於前人嗣神功於來者眷斯閣以裵獨蘊情而瀟灑爰乃召般輸徴楩枏【淮南子魯般古之巧人注公輸班也魯哀時人吳都賦楩枏豫章注四者皆大木】不煩將作之匠寧費水衡之錢【人官考將作監掌土木工匠總左校右校中校甄官等署官如少府周禮水衡之官鄭元注川流水也衡平其大小也庾信華林賦水衡之錢山積應劭曰水衡與少府皆天子私藏】結驚鸞之窈窕窮舞鳯之防娟【靈光殿賦璇室防娟以窈窕】儼雕甍之宛爾恍繡闥之依然伊左縈而右拂羌前紆而後旋爰乃朱樓綿亙綺疏蔥蒨【馮衍顯志賦伏朱樓而四望天臺賦烱晃於綺疏李尢東觀銘房闥內布綺防外陳注綺疏也古詩交疏結綺左思詩峭蒨靑蔥間注鮮明貌】曲房窅防髙臺婉轉【集韻窅防同窈窱深逺也靈光賦蟠螭宛轉而承楣玉臺新詠序椒房婉轉】鑿桂榭之玲瓏撰華檐之繾綣【天臺賦朱闕玲瓏於林間繾綣載詩】勢未整而欲斜狀將翔而又變丹靑圖畫有若神仙飾之翠羽錯以金鈿【潘妃傳帝爲潘貴妃起殿間畫神仙形皆以金玊翡翠飾之吳都賦圖以雲气畫以仙靈漢書昭陽捨往往明珠翠羽飾之景福殿賦明珠翠羽往往而在爾雅翠鷸也】鴛鴦起於梁上玫瑰生於棟間【漢宮闕名長安有鴛鴦殿韻集玫瑰火齊珠也又石之美者子虛賦其石則赤玉玫瑰】斜通闤闠遙接平原【張衡西京賦通闤帶闠說文曰市外門也王粲登樓賦平原逺而極目兮】俗類數錢之市地疑種玊之田【顧野王艷歌行南市數錢歸庾信謝趙王啟遂令新市數錢忽疑販防寰宇記漢陽羊雍伯遇人以石子遺之云種此生美玉後雍伯求徐氏女徐曰須白璧一雙可許聘雍於田中得白璧五雙遂聘之其地在順天府玉田縣按撫州亦有玉田稱蕭子云種玉處】田竇之居縹緲金張之宅蟬聨【班固贊竇嬰田蚡皆以外戚重按竇嬰乃孝文皇后從父子田蚡見本篇上金日防張湯傳贊功名之後惟有金氏張氏乃外戚之尢盛者左思詠史詩金張借舊業並詳歸田序】則見夫紅妝美女靑驄少年商民輻輳錢貝喧闐【魏都賦內則街衢輻輳】吚吚畫角之聲江城夜市歷歷紗窻之下秋水晴川一騎琵琶彈來檻外【詳海棠賦】萬家燈火照去欄前於是合府參佐之徒蟬翼翩翻丹輪的爍輕俊則庾氏肩吾雕華則劉家孝綽【庾肩吾傳肩吾字愼之八嵗能賦詩梁書劉孝綽小字阿士舅王融稱爲神童且曰天下文章無我當歸阿士】飛羽觴而淩亂【逸詩羽觴隨波注周公城洛邑因流水泛酒輕如鳥羽之飛又爵形有頸尾羽翼】眄長空而橫薄陪公防於中天極勝遊於髙閣維玊管與金蕭遂臨風而競作則有澄波噴欱洪濤茫【東都賦欱野噴山西京賦欱灃吐鎬注猶吹吸也】江名彭蠡湖曰鄱陽【輿志彭蠡一名滙澤卽今南康府宮亭湖鄱陽在豫章縣今饒州有鄱水一云彭蠡卽鄱陽】賈客黃龍之舳估師朱雀之航【穆天子傳乘鳥舟龍舟浮於大沼注以龍鳥爲形也隋志煬帝遣陸士澄造朱鳥白虎元武飛羽靑鳬樓船】蕩子以明珠作檝倡家以白玊爲檣【古樂府昔爲倡家女今爲蕩子婦補注】西風起兮鳬鴈飛煙波冷兮菱芡長垂畫簾於江上擊大皷於中塘又若南浦層巒西山崇嶺【載王勃滕王閣詩】香鑪幽邃以逶迆石鏡礧砢而涬【輿志香鑪峯在南昌之東上有許旌陽石鏡山其形如鏡在武寧縣逶迆載詩上林賦玉水磊砢帝京譜天地初起溟涬鴻蒙司馬彪曰溟涬元气也】洪崖蔽夫金梯匡廬隠現夫丹井【寰宇記南昌西有洪崖石壁峭絕激湍如雷三皇時洪厓先生得道於此故名子虛賦岑崟參差日月蔽虧費昶詩朝逾金梯上鳯樓南康府誌周時匡裕兄弟三人結廬山中仙去因名其山爲匡廬上有金井玉淵乃道書第八洞天】朝暉無自匿之鮮元夜有長舒之景猿言巖畔之寒狖訝山間之冷【屈原九章乃猿狖之所居庾信小園賦言此地之寒鶴訝今年之雪】華榱與碧嶂俱懸綺戶與翠微相映爰乃四開朱牖盡啟羅幬玉顏旣醉銀箏未收【古詩十五學彈箏銀甲未曽卸通典秦防恬始作箏荊川稗編箏本頌琴後世名曰箏】幕府筵終臨髙臺而懷古【東觀漢紀衛靑徵北蕃帝拜大將軍於幕中因號幕府】元戎晝靜列巨艦而悲秋【元戎載詩】思夫帝子旌旂兮風流相賞【王勃詩閣中帝子今何在注滕王嬰也】江山文藻兮賔朋俯仰金棗長埋兮銀蠶猶朗【葛洪抱朴子吳景時戍將於廣陵發一大塜似公主之冡棺中人両耳及鼻孔皆有黃金如棗許大括地誌晉永嘉末有人發齊桓塜者得金蠶數十簿南史南齊人發桓溫女冢有金蠶銀繭等物又宋王元謨從弟象守下邳發一冢有金蠶銅人百數棺中女子臥而言我東海王家女尋復死庾信蘭氏墓銘金棗長含銀蠶永送】朱門寂寞兮緑池惆悵【晉麯逰歌南開朱門北望靑樓曹植詩朱華冒緑池宋玉九辧惆悵兮而私自憐】惟物華之如故兮悼斯人之一往悲舞館與歌樓兮但長天之明爽思夫閻公棨防兮都督簮纓【王勃序都督閻公之雅望棨防遙臨】子安詞賦兮文章縱橫將軍愛士兮年少能文藝林勝事兮末座知名【王勃傳勃字子安六嵗善文辭髙宗以作鬭雞檄怒斥之勃往省父於交趾至南昌九月九日都督閻伯嶼大防客於滕王閣勃少年厠坐末閻出紙筆令客作序莫敢當者勃受不辭閻遣吏伺其文至落霞二句乃嘆曰天才也】彼星移而物換兮見水緑而山靑【王勃詩物換星移防度秋】悵賢王之臺榭兮想詞客之生平於斯時也悲不自勝泣將何及【後漢書陸續悲泣不自勝詩何嗟及矣庾信哀江南賦燕歌逺別悲不自勝楚老相逢泣將何及】王長史之登山悵眺極多【王氏譜廞字伯輿亦稱長史嘗登茅山大慟哭曰瑯琊王伯輿終當爲情死】衛叔寶之渡江蒼茫交集【衛玠別傳叔寶仕晉爲太子洗馬初欲渡江語云見此茫茫不覺百端交集未免有情誰能遣此】矧復羇人顦顇塞客參差何年泣別幾度相思攀桃李兮三千里【詳尺牘序】贈蘼蕪兮十二時【楚詞秋蘭兮蘼蕪廣志蘼蕪香艸魏武以藏衣中樂略隋煬帝幸江都創十二時等曲】目斷搗衣之信【古樂府有搗衣篇古詩閨中有一婦搗衣寄逺人】魂消織錦之詞【見璿璣賦玉臺新詠序憶南陽之搗衣笑扶風之織錦】又或王粲從軍徐陵負羽【魏志建安二十年公西徵張魯侍中王粲作從軍詩以美其事梁書徐陵字孝穆仕梁爲散騎常侍及侯景宼梁后仕陳卒漢紀羽檄徵天下兵江淹別賦邊郡未和負羽從軍】官道致饑東門出祖【詩注祖而捨軷飲酒於側曰餞重始於道路也漢疏廣傳廣字仲翁以年老辭位公卿設供張祖道都門外按黃帝子名祖不才而好遊死於道故今出行者祭郊次而後行曰祖】參軍之供帳傾城【西京賦門衞供帳官以物辧】都防之刀環極浦【刀環詳無忝序注九歌惟極浦兮寤懷】別蛾眉兮在二八望龍額兮在三五【補注鮑照詩蛾眉蔽珠櫳玉鉤隔瑣窻三五二八時千里與君同謝靈運怨曉月賦昨三五兮旣滿今二八兮將缺並詳銅雀賦】更或妾家燕趙君住河汾【古詩燕趙多佳人河汾詳天章序】君憐紅粉妾念羅裙制艷曲兮未敢忘懷異香兮不忍薰抱衾裯兮獨宿【詩】兾砧杵兮相聞【郭璞曰砧搗帛之質謝靈運搗衣詩欄髙砧響發楹長杵聲哀】正復登髙望逺覩物懷人倚危樓而躑躅臨復閣而逡巡公乃憑檻而歌振衣而顧【王粲七釋振衣乎髙嶽】對景兮移情俯今兮弔古授簡鄒枚【見璿璣賦】使爲之賦賦曰飛觀鬰嵯峨平臺捫蔦蘿罘罳還卻月屈戍正橫波【師古曰罘罳連闕曲閣也博雅曰屏也鮑照吳歌夏口樊城岸曹公卻月城又曰曹公卻月觀荊州記沔口北有卻月城梁元帝元覽賦望卻月而成眉注半月也梁簡文詩織成屏風金屈戍輟耕錄人家窻戶設鉸具或鐵或銅名曰環紐卽古金鋪北方謂之屈戍傅毅舞賦目流涕而橫波】金尊應對酒玊貌恰當歌【魏武短歌行對酒當歌王樞詩玉貌映朝霞】絕殊三閣外秋雨剪輕羅【補注】又曰千秋聞此閣形勢據名邦檻下芙蕖並樓頭蛺蝶雙王侯不可見花月爲誰長朱闌七十二面面映空江僕本恨人遭逢苦辛【詳海棠賦】潘嶽騎省之年尙餘一嵗【晉潘嶽秋興賦序余年三十有二始見二毛以太尉椽兼虎賁中郎將寓直散騎之省】陸厥凋零之日已過三齡【南齊書陸厥字韓卿工詩精聲韻因父閒被誅感慟而卒年二十八云】未躬逢夫防防徒馳想夫風雲王門養炬抽筆於茂宏之座謝家覧舉揮毫於安石之庭【宋書沈約嘗曰王有養炬謝有覽舉按王泰字仲通事梁武刻燭賦詩名與王筠並重養爲泰小字炬筠小字也謝覽與弟舉齊名江淹一見欽挹曰所謂馭二龍於長途也又按王導字茂宏養炬其四世孫謝奕弟安字安石覽舉其族侄云原注茂宏安石謂五叔祖實庵太史也】遂乃終起而爲之亂曰滕王閣兮江之汜作巨鎭兮奠方軌邦之人兮康且喜風俗醇兮政事美公之徳兮在南紀【詩滔滔江漢南國之紀】長無極兮永終祀

銅雀瓦賦

魏帳未懸【詳本篇下】鄴臺初築【鄴中記銅雀臺在彰徳府臨漳縣魏操所築上有樓鑄大銅雀髙一丈五尺置之樓巓】復道袤延【見璿璣賦】綺窻交屬【見滕王賦】雕甍繡棟矗十里之妝樓金埒銅溝響六宮之脂盝【晉書王濟尙武帝女常山公主性豪侈編錢爲馬埒時謂之金溝注埒短垣也說文榼匣小者爲盝】庭棲比翼之禽戶種相思之木【爾雅南方有比翼鳥不比不飛名曰鶼鶼搜神記宋大夫韓馮娶妻而美康王奪之馮自殺妻遂自投臺下而死王使里人埋之與夫塜相望也宿昔有文梓木生二塜之端旬日而大合抱又有鴛鴦棲樹上交頸悲鳴宋人哀之遂號其木曰相思樹一作梓木根交於下枝連於上云吳都賦楠橊之木相思之樹並詳庭表序注】馺娑前殿遜彼淸陰【班固西都賦經駘蕩而出馺娑注漢武建章宮二殿名】栢梁舊寢嗤其局防【漢書武帝柏梁臺以香柏爲之詔羣臣賦七言者賜上座】無何而墓田風雨離離【魏略太祖臨終遺令施繐帳於臺上命婕妤妓人歌吹帳中月朝十五望吾西陵墓田按西陵操所塟處陸機弔魏帝賦悵繐帳之冥漠怨西陵之茫茫】泣三千之粉黛【楚詞粉白黛緑施芳澤些漢紀成帝時諸王侈靡有至粉黛三千者長恨歌後宮佳麗三千人】傷二八之蛾眉【招防二八侍宿射逓代些張正詩二八秦樓婦江總詩三五二八佳年少神女賦眉聨娟以蛾揚兮釋名蛾蠶蛾也其眉細而長】𨿽有彈棊愛子傅粉佳兒【藝經彈棊對局二人黑白棊各八枚下呼上擊之始自魏宮內妝奩戲也陸機弔魏武文序魏武將沒時持姬女而指季豹示四子曰以累汝傷哉曩以天下自任今以愛子托人魏志何晏長於宮省又尙公主粉白不去手初晏七嵗眀慧若神魏武奇愛之因晏在宮內欲以爲子何晏傳晏字平叔美姿容文帝疑其傅粉夏月賜熱湯餅拭汗而色愈鮮後曹爽反爲司馬宣王斬於東市】分香妙伎賣

履妖姬【魏略太祖顧命曰餘香可分與諸夫人諸捨中無所爲作履組賣也】與夫楊林之羅襪西陵之玉肌【曹植洛神賦容與乎楊林又云淩波微步羅襪生塵注植思甄后作感甄賦後明帝攺爲洛神賦楊林地名淩波而襪生塵言神人異也說文襪足衣也西陵見本篇上】無不煙消灰滅矢激星移【摭言水激則悍矢激則逺唐太宗詩激箭流星逺】何暇問黃初之軼事銅雀之荒基也哉【魏略文帝丕黃初七年】春艸黃復緑漳流去不還只有千年遺瓦在曾向髙臺覆玊顏【晉書鄴都銅雀臺皆鴛鴦瓦】

述祖徳賦【並序】

爲安邱張杞園作也杞園髙曽以來代有盛徳維崧乃爲斯賦賦曰牟山巃嵸濰水汪洋【靑州府誌安邱縣名古渠邱地漢安邱隋牟山有濰水在安邱之界韓信與龍且夾濰水之陣卽此上林賦嵸嶐崔巍廣韻汪洋水盛貌】華子魚擲金之所趙邠卿賣餅之鄕【漢書華歆字子魚髙唐人管寧字幼安朱虛人與邴原號爲三龍歆與寧鋤菜見金寧揮金不顧歆捉而擲之按安邱古迹有棄銀坡後漢書趙岐字邠卿爲京兆郡曹時中常侍唐衡兄玹爲都尉岐與從兄襲數貶議之後玹爲京兆尹盡殺趙家屬岐逃難江淮間匿名賣餅北海市中買三十賣亦三十時孫嵩察岐非常人曰我北海孫賔碩因藏岐復壁中數年作戹屯歌三十三章諸唐後滅岐因赦乃免】則有天上張星人間公子【天文志張星乃二十八宿之一徐陵詩張星舊在天河上從來張姓本連天杜詩天上張公子宮中漢客星】舊家漂母祠旁夙住淮王城裏【史記韓信釣於城下有漂母見信饑飯信淮安志漂母祠在山陽淮安乃漢淮南王劉安故址也】常負笈於中原遂卜居於仁裏【漢書蘇章負笈追師千里不違楚詞注屈原卜居問所以居身之道也中原詳渭仁序】因食墨以相攸【洛誥我乃卜澗水東瀍水西惟洛食注史先定墨而灼之兆正食其墨也詩爲韓姞相攸】鶯爲遷喬而戾止【詩】時則灣名涼水莊號髙柯小沛則田廬不別新丰則巷陌無訛【漢書沛國故秦泗水郡髙帝攺沛郡輿志徐州沛縣漢稱小沛漢書髙祖因太皇思故丰裏乃建城於關中而徙丰人實之曰新丰凡街衢棟宇一如丰裏舊制𨿽雞犬各識其家】陸氏之弟兄宅惟列屋【世說補蔡司徒在洛見陸機兄弟住參佐廨三間瓦屋士龍住東頭士衡住西頭】杜家之少長郡夾長河【漢書杜周列三公両子夾河爲郡守】椒聊衍以愈碩瓜瓞綿而更多【詩】蓋淮南張氏之在安邱者遼乎乎代不知其幾何也恆逖覽夫八垓【說文八垓卽八極地也國語王者舉九垓之田】更流觀乎千防疇藝菽以得麻疇種松而遇枳【補注列子吳楚之國有大木名櫾齊國稱之渡淮而北化爲枳焉六帖晏子對楚王曰橘生江北爲枳水土異也】蓽門生執防之郎【蓽門詳賀徐序執防詳嵗寒序】防戶有負薪之子【防戶詳看奕賦史記叔敖之子負薪詳竹逸序】廷堅之祀忽諸若敖之鬼餒矣【左傳臧文仲聞六與蓼滅曰臯陶庭堅不祀忽諸杜注六與蓼皆臯陶後林注庭堅臯陶字左傳楚司馬子良生子越椒子文曰是必殺之是子也熊虎之狀而豺狼之聲子良不可子文泣曰若敖之鬼不其餒而杜注而助語言必餒】𨿽天道之循環實人謀之臧否維福善與禍滛蓋監觀之甚咫術寧尙假於筳蒓理更何煩夫卜筮【離騷經索瓊茅以筳蒓兮命靈氛爲余占之注楚人名結艸折竹卜曰筳篿書謀及卜筮】閱數葉而武安勢隆隆其將起且夫梗枏欲直故屈其枝【見滕王賦】雕鶚將翔暫愚其色【髙唐賦雕鶚鷹鷂飛揚伏竄吳越春秋扶同曰鷙鳥將搏必卑飛戢翼】老其拔地之材【補注】厚厥培風之翼【莊子逍遙遊風之積也不厚則其負大翼也無力而後乃今培風】以武安之窮經曁東津之種徳徒誇翰墨之勲未食詩書之力固履運之將亨抑遭逢之尙塞惟嗇夫之終畆【書】賴髦士之蒸蒸【詩】彼前賢之演祚需式谷之繩繩【詩】命以基而始固福以斂而逾增【書基命定命又斂時五福】驗髙門而若劵規近事以彌徵粲粲文林煌煌寰海藝苑君宗【詩君之宗之】人倫模楷【漢書天下模楷李元禮】檢身則跬步矜莊禦物則丰稜耿介恂恂執玊之容抑抑循墻之戒【禮祭義孝子如執玊如奉盈鼎銘循墻而走亦莫余敢侮】爾乃禮遵內則卦揲中孚【禮內則篇名易中孚卦名】笑史巫之紛若秉忠信以威如【易用史巫紛若吉又厥孚交如威如吉】少艾誰歡韞櫝保千金之璧【論語】機祥不惑揮鋤唾徑寸之珠【詳鷹垂序原注霖海公嘗有還妾之事又公平生不信禍福嘗因卜宅夢一老嫗告曰庇公宇下久幸勿遷我當有以相報及起土見蛇蜿蜒以千百計公曰是疇昔之入夢者乎𨿽明月之珠我何愛焉卒移之野外】捐長物於生前人安忍負【詳憺園賦】返遺貲於歿後信不能渝【原注公晚年以槖中千金裝付一族長者曰吾兒幼待成立還之不則若自取之耳後諸孤長長者卒不忍負還金】此公細行之昭昭而大端之皦皦者乎於是天牖其衷【左傳】夢呈其貌五福齊臻千祥並告庭來賈氏之彪【三輔決錄漢賈彪字偉節兄弟三人有髙名彪最優時人語曰賈氏三虎偉節最怒】室有桓家之豹【桓沖子嗣小字豹奴】蛇蟠笥上知爲將貴之徵【後漢許曼傳馮緄爲議郎發綬笥有兩赤蛇分南北走許曼占之曰君當爲邊將以東爲名後如之庾信爲賀婁慈碑蛇盤綬笥梁樂府緑蛇銜赤珠】蛟吐懷中識是能文之兆【董仲舒別傳仲舒少治春秋嘗夢蛟龍入懷爲漢醇儒】詎期千載而還復得三張之號【晉書張載字孟陽與弟協景陽弟元季陽俱嫺詞賦時號三張】伯兮嶽嶽季也觥觥【嶽嶽詳黃門序注郭憲傳人語曰關東觥觥郭子橫注剛直貌】曁夫仲子實號三張時則族望淹華門墻淸峻長兄旣繡虎羅胸【曹植別傳子建七步成章世目爲繡虎】季弟復髙蟬陪鬢【詳半繭賦及銀臺啟】客到集賢之裏鶴蓋成圍【唐書裴度字中立聞喜人封晉國公請罷後治第東都集賢裏作別墅劉孝標論雞人始唱鶴蓋成陰】人過通徳之坊犢車作陣【鄭元傳鄭康成髙宻人杜門修業孔融深敬之告髙密縣爲元特立一鄕爲鄭公鄕曰通徳門晉書武帝賜汝南王彥皂蓋犢車】烏啼府畔遙知禦史之家【漢書朱博爲禦史中丞府中柏樹烏集其上朝去暮來因號烏臺柏臺】鷁畫船頭羣問孝亷之信【晉張協七命乘鷁船兮爲水嬉注畫鷁於舟首壓水神也晉書張慿字長宗少舉孝亷負其才气詣劉尹眞長同舉者笑之劉竟畱宿至曉慿還船劉遣人覓張孝亷船同侶惋愕劉卽薦爲太常博士】揮毫空齊魯之場持斧下江淮之郡【漢暴勝之傳勝之爲直指使者衣繡衣持斧逐捕盜賊威振州郡】繄次公之積學屬時譽之推賢才邁班揚之上【沈約宋書傳論王褒劉向揚班之徒注揚雄班固也】身居季孟之間【論語】第五則何慙驃騎盈川則詎愧盧前【世說晉何充爲驃騎將軍弟準字幼則充勸令仕準曰第五之名何減驃騎兄弟中準居第五故云後充居宰輔準散帶衡門而已楊烱傳唐武后時烱爲盈川令與王勃盧照鄰駱賔王號四傑烱曰吾愧在盧前恥居王后】射策而名喧日下【詳瑯霞序】談經而聲溢天邊況彼鯉庭【論語】仍生驥子【北齊書裴景鸞有逸才河東呼爲驥子梁文帝書價疋龍媒聲齊驥子杜詩驥子好男兒注次子宗武也】階旣名蘭園還字杞【謝元傳謝安問諸子侄子弟亦何預人事而欲其佳元曰譬如芝蘭玉樹欲其生於階庭耳杞園本篇園名】髫齡讀諸父之書壯嵗撰一家之史思親則獨行深醇述祖則髙文淸綺夫乃愴孝亷之早圽悲大阮之先零【史記白起贊以致圽身注圽終也晉書阮籍字嗣宗爲大阮侄咸字仲容爲小阮】僅馳情於想象終結念於平生園中之橘刺藤梢遊蹤儼在【詳看奕賦】楮上之龍跳虎臥手澤如生【書品王右軍書如龍跳天門虎臥鳯閣禮父沒而不能讀父之書手澤存焉耳】抱蔓摘瓜腸斷道旁之【唐書李泌因肅宗殺建寧王倓乃諷諌謂天后有四子長曰宏天后酖殺之立次子賢賢內懼乃作黃臺詞曰種瓜黃臺下瓜熟子離離一摘使瓜好再摘使稀三摘猶自可摘絕抱蔓歸廣雅瓜子謂之】求魚緣木人傳樹下之【孟子原注孝亷公瓜蓏將熟必先奉母嘗行圃中見遺蓏在地愀然曰誰先吾毋食乎遂抱蔓歸又一日獲嘉魚將薦幾筵庖人不知悞以入饌公覆瘞之種樹其上土人至今名爲魚樹焉】若夫逺泛淮揚長驅恆代企季父之勲名訪淸白之梗槪【淸白詳歸田序東京賦其梗槪有如此注粗言也】殘旂凍皷天雄之涕淚恆新【大名志漢曰魏郡唐曰天雄宋曰大名一作廣平府地】古戍空營魏愽之謳歌斯在【唐末藩鎭紀田承嗣安史之將旣降以爲魏博五州都防禦使二年詔以魏博爲天雄】醝而績奏熬波轉餉而功成賦海相逢南國之舊人盡說西臺之遺愛【左傳子產卒仲尼出涕曰古之遺愛也官制禦史爲西臺後魏書中書省爲西臺】旣而還轅稷下【靑州誌臨淄縣有稷下古迹詳九日序】返轡渠丘【見本篇上】愾明經之耆徳溯厥考之貽謀嵇中散琴弦餘音未杳【晉書嵇康嘗遊洛西暮宿華陽亭引琴而彈有客取嵇琴彈廣陵散以授嵇誓不傳人後康臨刑索琴向日影彈之曰廣陵散於今絕矣】徐景山酒器殘瀝仍畱【魏志徐邈字景山魏國初時科禁酒而邈私飲沈醉問以事邈曰中聖人齊書竟陵王蕭子良遺何防以徐景山酒鎗注酒器也一作遺以嵇叔夜酒杯徐景山酒鐺滑稽列傳淳於髠曰侍酒於前時賜餘瀝】四壁奇香尙繪宣和之博古【宋書元祐中吳大臨裒三十六家所藏三代秦漢尊彛鼎惇之屬繪之於幅爲考古圖凡十卷黃伯思又撰博古圖書十一卷政和八年又修宣和博古圖按徽宗宣和七年】萬竿風竹猶傳墨於湖州【文同傳同字與可善墨竹嘗知湖州世稱文湖州宣和畫譜湖難墨竹圖乃黃居寀字伯鸞所藏圖繪寶鑑吳王錢鏐善墨竹郭崇韜伐蜀得李夫人亦能墨竹】一聞松雪之名情深桮棬【禮】但見葡萄之樹淚滴松楸【原注明經公生時有葡萄之兆故字漢萄晚又號松雪老人仲長統昌言古之塟者松栢梧桐以識其墳】能不景前徽之未沬而悟來軫之方遒也哉睠此庭柯臨風嘆嗟三辰急景【三辰見璿璣賦杜詩不辭辛苦行迫此短景急】四節流波陶彭澤之田園荒蕪已甚【陶潛傳潛爲彭澤令八十餘日卽解印綬賦歸去來辭有曰歸去來兮田園將蕪胡不歸】庾子山之家世惆悵如何【庾信哀江南賦有曰信年始二毛卽逢防亂又曰我之掌庚承周以世功而爲族經邦佐漢用論道而當官惆悵見滕王賦】懼前修之莫紹苦去日之孔多【魏武短歌行譬如朝露去日苦多】然而於氏門邊【詳憺園賦】千尋喬木【王充論衡覩喬木知舊都】欒公社上百尺藤蘿【漢書文帝時欒布爲燕相至將軍以功封兪矦燕齊之間皆爲立社號欒公社】定知平子之遺代皆擊轂【平子詳園次序注戰國策蘇秦說齊王曰臨淄之塗車轂擊人肩摩】預決伯松之後人盡鳴珂【漢書張竦字伯松與陳遵同傳按唐相張嘉貞弟嘉祐每朝軒蓋騶從盈閭巷時號所居坊曰鳴珂裏】家和在陰之鶴塾畱時術之蛾【易鳴鶴在陰其子和之禮蛾子時術之】染翰方終已爲鳯繇作賦【染翰詳懸圃序左傳初防氏卜妻敬仲其妻占之曰吉是謂鳯凰於飛和鳴鏘鏘五世其昌並於正卿注繇卜兆辭】濡毫有待爰因鵲起興歌【莊子鵲上髙城之危而巢於髙楡之巓城壞巢折淩風而起故君子之居世得時則蟻行失時則鵲起】歌曰安邱之山郁然蒼兮安邱之水浩無方兮【見本篇上】疇爲寓公【詳孝威序】臨淮張兮山髙水深並無疆兮宜爾子孫永悅康兮

瑞木賦

瑞木賦者陽羨【宜興志古陽羨地】陳維崧之所作也壬寅夏四月之吉少司農周櫟園先生塟其太翁如山先生太母朱太夫人於鐘山北鎖石之陽輀車旣駕虞歌將闋【說文輀車防車也禮贈而祝宿虞塟日虞注贈以幣送死者於壙迎精而反謂虞也左傳吳與齊戰齊人公孫夏命其徒歌虞殯注示必死也】司農痛音容之杳邈睠廧翣以躊躇【檀弓周人墻置翣說文廧槨衣也翣棺羽飾也形如扇】淒戀徘徊撫視備至見太夫人匶底異紋郁起作奇石狀其上卉木蓊翳樛枝縈拂嘉條攢布觀者萬人咸稱靈瑞維崧乃殫思勘慮撰爲斯賦以俟采風者錄焉其辭曰胙汝南之華冑兮【詳憺園賦】葉歸昌之姬【詩】歷日月而颺聲兮代羽儀於王國【易其羽可用爲儀吉】懿鴻鈞之斡運兮允無頗其埏埴【老子埏埴以爲器當其無有器之用】初綿瓞於大梁兮旣仁裏於南服繄哲考之誕降兮緬純淑之嘉則纗餘芳之葐蒀兮竦余身以正直【張衡思元賦纗幽蘭之秋華注纗者系囊之防也江淹愛逺山賦丹秀葐蒀書一曰正直】玉姬撰吉而釐降兮【書義疏釐降治裝下嫁也】詠蘋蘩之孔嘉【詩】館朝築夫穠李兮頌夕獻夫椒華【春秋築王姬之館於外詩何彼穠矣華如桃李晉書劉臻妻陳氏元日獻椒花頌曰美哉靈葩爰采爰獻聖容映之永壽千萬】攬百禮其靡愆兮【詩以洽百禮】紛總總其珩牙【雜錄佩有二璜作牙形於其中以前衝之使關而相擊有穿孔罥系處】奉盤匜而克相兮【國語越行成於吳曰奉盤匜以隨諸禦】流徽音於笄珈【詩】維坤儀之溫粹兮爰降康之實多皇覧錫厥祚兮芬肹蠁於幽遐【離騷皇覽揆余於初度兮注皇考也覽覩也揆度也詩永錫祚師古錄肹蠁言聲繁防如虫飛肹然響赴也相如上林賦肹布寫於幽遐】孕星精而踐夢兮【風俗通東方朔太白星精唐李白傳白之生夢長庚星入懷因以命名】摭若木以委佗【見璿璣賦】爾君子之端慤兮獨懷仁而抱義餐翰墨以爲糧兮紉夜珠以爲佩旣袒免以擗踴兮且汍瀾以愴神【檀弓袒免哭踴注袒免去冠而加免也檀弓辟踴哀之至也注撫心爲辟跳躍爲踴陸機弔魏武文涕垂睫而汍瀾息夫躬絕命辭涕泣流兮雚瀾】望鎖石之髙岡兮【見本篇上】蔚乎百年之佳城【博物志漢滕公夏侯嬰死公卿送塟之東都門外馬不行踣地悲鳴得石槨有銘曰佳城郁鬰三千年見白日吁嗟滕公居此室乃塟斯地謂之馬冢】背攝山而袤延兮欱淮水以崢【金陵志攝山在府東北產攝生艸上有千佛嶺棲霞寺淮水在上元縣東南王使郭璞筮之曰淮水絕王氏滅卽此袤延見璿璣賦】墨人旣協之以吉兮【見祖徳賦】防氏復告之貞【孝經卜其宅兆而安厝之防古筮字】廞厥車於山兮虞歌鏘其淒鳴【見本篇上】馬遲回而不前兮【見篇上注】旐差池而顧慕【晉謝莊宣貴妃誄望樂池而顧慕】褮衣颺而復停兮【說文褮衣鬼衣也】淸酤設而未禦倚墓門而悚惕兮臨竁穴以沈思【詩墓門有梅周禮卜塟兆甫竁亦如之注穿壙曰竁】撫錄錯而抽裂兮【六書故以剛鉄交錯爲深理磨厲金石者也】淚覆面而沾頥羌蛇行而防泣兮流觀乎廧翣之周坻【蘇秦傳蛇行蒲伏詩防思泣血廧翣見篇上周坻四旁上下也】折髂而不任趾兮【揚子解嘲折脇拉髂注髂腰骨也】跽深墨焉其睨之【孟子】呼天只而無聲兮【詩母也天只】旋至於母氏之元堂奇理之鑱削兮惝恍乎竹石之縱橫其爲狀也谸谸芊芊非云非煙【說文山谷谸谸靑也潘嶽籍田賦碧艸肅其芊芊注盛也史記天官書若煙非煙若云非云鬱鬱紛紛蕭索輪困是謂卿云】褰縐戍削屈橈璘斒【子虛賦襞績褰縐紛紛裶裶又揚拖戍削注戍鮮也削刻除貌言其美也史記注橈屈曲之意說文璘玉文斒色雜也】難得而殫稱焉鴻淋淋兮【詳見璿璣賦】詭汨汨兮【枚乘七發聊兮慓兮混汨汨兮字林汨汨亂也沒也或曰遙】閜珂乎若深崖幽霜防雷剝【上林賦抗衡閜砢注閜與砢同相扶貌】龍質而虎章棧齴乎若枯椶病栝【張衡西京賦棧齴巉險注髙峻貌枯椶詳藝圃序書杶榦栝栢】抗峯冠日欲偃而難僵溶兮沇兮夏云防褷翍云錦而下張【相如上林賦沇溶滛鬻注沇水行貌溶水盛貌王維詩人立何防褷注衣帶交結貌又韓愈詩視物隔防褷注目昏貌楊雄甘泉賦翍桂椒而郁移楊注翍張羽貌又與披通古詩天孫織就云錦裳】葳兮蕤兮九苞勃窣防繡臆而髙翔【孫氏瑞應圖葳蕤瑞艸又盛貌陸機文賦紛葳蕤以馺遝論語摘衰聖鳯有六象九苞相如子虛賦媻跚勃窣上乎金隄說文勃窣從穴中卒出也山海經丹穴之山有鳥五色而文曰鳯綷防詳半繭賦】爾其擢纎柯以防娟兮【雪賦初防娟於廊廡】聳秀條之鬖髿【六書故鬖髿垂散貌】則孝子之白華也【詩】爾其潄緑葉之澹淡兮楊素花於陂陁【詳瀛臺序】則詩人之蓼莪也【詩】爾其挺虯龍之異姿兮【詳瀛臺序】學松栢之遺直【禮如松柏之有心也】則忠臣之屈軼也【通鑑黃帝時有艸生於庭佞人入則指之曰屈軼】吾聞庻人之純孝兮澤林茂而浮珍舒怪艸秀於階闥兮瀵防出其神魚【孝經援神契天子孝天龍負圖地出書庶人孝澤林茂浮珍舒怪艸秀水出神魚列子禹治水迷而失塗謬之一國濱北海之北不知距齊州防千萬里其國有水湧出名曰神瀵臭過蘭椒爾雅瀵防水紋動貌白帖王延後母勑延求魚延叩頭於水而哭有一魚躍長五尺又姜詩母好江水詩至孝捨旁湧泉如江水並雙鯉同出以供母膳】又聞先民之列傳兮躬負土而爲塋屹岧嶤之五尺兮松竹蓊焉而自生【孝子傳宗承父資防承負土爲塋一夕而成後墳土自髙五尺松竹自生又漢武時張融字思先後漢方儲方聖明晉許孜字李義親沒皆負土成墳】未若玆之顯瑞兮心猶豫而狐疑【離騷心猶豫而狐疑兮欲自適而不可爾雅猶如鹿善登木常居山中忽聞有聲則恐人害之每預上樹久久無度復下須臾又上故不決者稱猶焉一曰隴西俗謂犬子隨人行毎預前待人不得又來迎故言猶豫述徵記北風勁河冰始合要須狐行雲此物善聴聴冰下水無聲然後過河師古曰狐性多疑毎渡冰河且行且聴故言疑者稱狐疑】言握粟而出卜兮召太人其占之占曰天錫公純嘏苾苾芬芬是剝是饗神保其將俾爾熾而昌又曰母氏之徳維其階矣【詩】庶艸蕃蕪答嘉祉矣【書】和气致祥靡所違矣【韓文和气致祥】子孫篤之是以有慶矣【詩】亂曰非惟篤之又汜布濩之【相如封禪頌非惟雨之又潤澤之非惟徧之又汜布濩之爾雅汜岐流還本水也】一家之吉兆在萬方帝開左个【月令天子居靑陽左个】矞矞皇皇爰立作相【書】之紀之綱【詩】山出器車藪遊鳯凰【禮運山出器車河出馬圖鳯凰麒麟皆在郊陬注器車若銀甕丹甑】奇木效順朱莖呈房【蔡邕傳邕母卒廬於墓側木生連理白帖孝童周智防父廬於墓有紫芝之祥山海經赤芝一名丹芝黃芝一名金芝白芝一名玉芝黒芝一名元芝紫芝一名木芝天臺賦五芝含秀而晨敷漢武紀甘泉宮內金芝九莖連葉元封中芝生房作芝房歌】百靈調和四民悅康輔佐緝熈比隆陶唐

陳檢討四六卷一

欽定四庫全書

陳檢討四六卷二

翰林院檢討陳維崧撰

賦

憺園賦

東海先生西淸學士【相如上林賦象輿婉僤於西淸張揖注西淸堂中淸淨處也】砥信懷貞處仁惇義裏名通徳之鄕【見祖徳賦】居作華陰之市【髙士傳漢張楷字公超通嚴氏春秋古文尙書門徒常百人賔客車馬塡街楷輒徙避隱宏農山學者從之所居成市後華陰山南遂有公超市】傳家而望本駒王邁種而人呼麟子【檀弓容居曰昔我先君駒王西討濟於河注容居徐國公族稱其先王也徐陵傳陵八嵗能文十三通老莊釋寶志摩其頂曰此天上石麒麟也書臯陶邁種徳】並跗則無林不桂五竇寧賖【顏延年曲水詩序並柯共穗之瑞竇禹釣傳禹鈞仕周五子儀儼侃偁僖相繼登科時目爲燕山五桂】連枝則何樹非瓊雙丁詎擬【晉中興徵祥記連理者仁木也或異枝還合或兩樹共合莊子南方積石千里名瓊枝髙百二十仞文士傳丁儀字正禮魏武辟爲椽弟廙字敬禮爲黃門侍郎曹植有異才而儀廙爲之羽翼】有張氏之長公乃楊家之伯起【史記張釋之傳云公有子張摯字長公東觀漢記楊寶子震字伯起明經博覽諸儒爲之語曰關西夫子楊伯起官太尉子秉亦爲太尉賜彪爲司空】爾乃直對銅街【見滕王賦】袤延繡陌【見璿璣賦】巷控三條衢交五劇【班固西都賦披三條之廣路爾雅注一達曰道路二達曰歧旁三曰劇旁五曰康六曰莊七曰劇驂八達曰崇期九達曰逵】中髙定國之閭旁置當時之驛【漢書於公郯人裏門壞議共營之公爲獄吏髙大其閭門曰我治獄多陰徳子孫必有興者至定國爲丞相永爲禦史大夫封侯傳世云班固列傳鄭當時字莊以任俠自喜景帝朝爲太子舍人常置驛馬四郊存問故人惟恐其不徧知】後包董相之園前枕晏嬰之宅【漢書董仲舒下帷三年不窺捨園後爲江都相晏子春秋景公使更晏子之宅曰子之宅近市湫隘囂塵請更居爽塏辭曰臣之先居此宅焉臣不足以嗣之於臣侈矣】於是入靑瑣度緑墀【西京賦靑瑣丹墀庾信爲長孫儉碑緑墀靑瑣孟康曰以靑畫戶邊鏤中天子制也師古注以門刻連鎖文而靑塗之可通用】撼屈戍搖罘罳【見滕王賦】啟橫門之防窱遵修弄之逶迆【西京賦望防窱以徑庭注深逺也靈光殿賊洞房防窱而幽防說文弄巷也修弄猶永巷之類逶迆載詩】巷緣折而多誤徑以遼而轉疲忽粉垣之娟然援幽荔以障之步履將窮漸近聽鸝之館【晉書戴顒字仲若安道之次子毎春日攜雙相鬥酒人問何之曰往聴黃鸝聲】藥闌乍入已親鬭鴨之陂【吳志建昌侯孫慮堂前作闘鴨欄頗工巧按唐防亦有鬭鴨闌晉蔡洪鬭鴨賦振勁羽竦六翮抗嚴趾望雄敵忽雷起而電發赴洪波以奮激並詳瑯霞序】至則未暇數池臺之羃防也而先彷佛乎樹石之離奇樹則枯杉十畝老柏千章皮皴半裂腹豁全僵黃偏著雨丹只酣霜支離囷蠢防扈昂藏【莊子支離疏者頥隱於齊肩髙於頂注形不全正也張衡南都賦芝房菌蠢生其隈注盤戾貌漢書注防扈彊梁貌李泌詩空作昻藏一丈夫】蝌蚪縱橫半程邈李潮之【吾衍曰上古無筆墨以竹挺防漆書竹上竹梗漆膩畫不能行故頭粗尾細象蝦蟆子形謂之蝌蚪書注蝌蚪蝦蟆子也書苑秦時人下邳程邈攺篆爲始皇見而重之艸勢起於漢時解散法唐李潮善小篆師李斯嶧山碑見稱於時杜甫詩有李潮八分小篆歌】蛟螭拏攫是竹王木客之裝【九歌駕兩龍兮驂螭注如龍而黃無角西京賦熊虎升而拏攫桞完元詩林壬攫拏注摶持也後漢南蠻傳夜郎者初有女子浣於遁水有三節大竹流入足間剖竹視之得一男歸養之及長有才武自立爲夜郎侯以竹爲姓武帝賜以王印綬後遂殺之封其三子爲侯死配食其父今夜郎縣有竹王三郎神是也華陽國誌竹王祠今在施州歌羅寨西亦名夜郎侯祠吳越春秋勾踐令工伐木獻吳久不得歸工人作木客吟後名木客村又按鄱陽山中有木客秦時造阿房者食木實得不死瓊州誌木客卽山魈也有還山弄明月之詩皮日休詩行遇竹王因設奠居逢木客又遷家】石則九防恆靑【名山誌九華九峯匡廬九疊李賀詩遙望齊州九防煙】一拳彌秀篁借啼斑玉由血繡【博物志舜南巡不返塟於蒼梧之野堯二女蛾皇女英追之不及至洞庭之山以淚揮竹竹盡斑妃死爲湘水神山海經侖者之山有水曰白防可以血玉注染玉有光】蘚蝕紅羊苔纒碧獸【述異記梓樹之精化爲靑羊五百年而爲紅羊】嬴政鞭余媧皇煉就【三齊略記始皇作石橋欲過海看日出處時有神人能驅石下海石去不速神輒鞭之皆流血至今悉赤陽城山石盡起立嶷嶷東傾狀如相隨行列子天亦物也物有不足故昔有女媧氏煉五色之石以補其缺】怪同齊女之癅醜類丈人之僂【劉向列女傳齊宿癅女東郭采桑齊閔王以其賢聘爲妃項有大癅故號宿癅莊子達生篇仲尼適楚見痀僂者承蜩謂弟子曰用志不紛乃凝於神其痀僂丈人之謂乎注僂短醜貌】叱來仙子堪爲韻士之供【神仙傳黃初平牧羊見道士因隨入金華山石室中兄初起屢求之始得晤問所牧羊何在初平曰在山東往視但見白石初平叱曰羊起石成羊數萬頭】射自將軍可作髙人之潄【漢書李廣出獵見艸中石以爲虎射之沒鏃視之石也更射終不能入韓詩外傳載楚熊渠子事同晉書孫子荊謂王武子曰當枕流潄石王曰石非可潄流非可枕孫曰枕流欲洗其耳潄石欲礪其齒】然而旣饒老木須防澄潭不遇淸流空堆錦石此司州印渚尢欣浩渺之觀【王胡之別傳胡之字修齡爲司州刺史至吳興印渚中嘆曰非惟使人情開滌亦覺日月淸朗】莊叟濠梁酷愛淪漣之色也【莊子秋水篇莊子與惠子遊於濠梁之上】爾則鏡行一奩縠紋半搦【晉書王羲之言入山陰道如行鏡中李詩池開照膽鏡摭言浪細如縠紋】浪滑如酥波平類削茭礙槳而絲柔菱觸舷而蔓弱淩冬而荻緯蕭蕭涉夏而荷妝灼灼半篙卵色染四面之房櫳萬片魚鱗皴兩邊之樓閣【張衡南都賦房櫳對擴古詩著雨新添半篙水陸遊詩殘霞蹙水魚鱗浪薄日烘云卵色天】時則繚之綺捨嵌以精廬【儒林傳精廬暫建】環池以憇夾浦而居紺榭鏤楹視花光爲疎宻長欄復道依艸態以縈紆旣燠房之奧窔亦涼館之虛無【名園記裴度午橋莊具涼臺燠館答賔戱守窔奧之熒燭注深逺貌】雲淡而篁粉松脂盡粘帷幙月上而簾鉤窻网總落菇蒲而或者臨河脈脈一葦何從隔水盈盈終朝徒望【古詩十九首盈盈一水間胍胍不得語詩一葦杭之跂予望之】爰童烏鵲之毛頓截虹霓之狀【淮南子七夕烏鵲塡河成橋以度織女摭言七夕次日烏鵲頭毛有禿處周處風土記陽羨縣前有大橋其中髙起似虹形李詩乘橋蹻彩虹】爾乃鴈齒齊排鼉梁載上【白帖橋有雁齒竹書紀年周穆王伐楚至九江黿鼉爲梁以度集仙錄穆王駕黿鼉魚鱉爲梁濟弱水而升昆侖防西王母】鏡湖則臥以朱欄沙檻則委之緑浪修廊善縐千回機上之文【見璿璣賦】短彴恆斜四角盤中之樣【廣志獨木之橋曰亦曰彴注今謂彴爲略彴樂府解漢蘇伯玉妻盤中詩盤屈曲書之傅休奕雲山樹髙鳥鳴悲末云當從中央周四角是也】界破碧鷗之宅常隔東西開紅藕之村自成三兩更橋畔以婆娑【詩】值東風之駘宕【莊子惠施之材駘蕩而不得謝元暉詩春物方駘蕩】踠地而桞綫千絲拂衣而楊花一桁【海山記煬帝望江南有云綫拂行人春晚後絮飛晴雪暖風時崔灝詩萬萬長條拂地垂】川觀甫歇巖趣彌遒乃攀峭閣用眺層丘倐八窻之競辟已萬之爭流【禮五戶八牕淸虛眞人歌八牕無常朗世說顧愷之言防稽山川千巖競秀萬壑爭流】春人徧野春山滿樓春荑被隴春羽盈疇冷節秋千戲皷酒旂之防【歲時記寒食謂冷煙節開元遺事宮中寒食立秋千爲樂明皇呼爲半仙戲髙無際秋千賦序武帝後庭之戲本云千秋訛傳轉爲秋千後人失其義又旁加革山谷詩未到淸明先禁火還依桑下繋千秋】叢祠賽社巫蕭蠻管之遊【國策應侯謂昭王曰亦聞恆思有神叢與注恆思地名神叢神祠叢樹也梵語叢林譬如大樹叢叢禮雜記注鄭康成謂谷鬼神而祭祀州黨以禮屬民今賽社則其事爾】茜袂成羣盡綿芊於嶺岫【貨殖傳幹畝巵茜比千乘之家注卽今紅花可染絳楚詞望逺兮阡眠注一作阡綿與綿芊義同】黛衫作隊頻掩映夫松楸能不結遙情之亹亹增逸興之悠悠也哉夫其座列古懽家慳長物【王恭別傳王悅見恭六尺簟謂有餘求之恭卽送之後悅見恭更無簟恭曰生平固無長物】峻只書滛預惟左癖【劉孝標傳峻博極羣書間人有異書必往借之人謂之書滛元晏春秋人號余爲書滛晉書杜預字元凱嘗稱王濟有馬癖和嶠有錢癖武帝謂預曰卿有何癖對曰臣有左傳癖】問樗蒲之防齒略未經心【葛洪傳稚川性寡欲無所愛翫不知棋局防道樗蒲幾齒馬融樗蒲賦排五木散九齒精誠一叫十盧九雉晉書陶侃爲荊州刺史取參佐蒱博之具投諸江曰樗蒱者牧豬奴戲耳按樗蒲亦作樗蒱】詢奴價之若何曽誰關臆【世說符朗初過江王咨議問以奴婢貴賊朗云謹厚有識中者乃至十萬無意爲奴婢問者止數千耳按羲之第四子肅之爲驃騎咨議晉書祖訥自炊養母王惇遺以兩婢辟爲從事中郎戲曰奴價倍婢答曰百里奚何必輕於五羖皮耶】絕無他嗜寧吹潘嶽之笙【潘嶽傳安仁嘗作笙賦有曰各守一以司應統大魁而爲笙】並鮮閒情詎蠟阮孚之屐【晉書阮孚性好屐或有詣者阮正自蠟屐因自嘆曰未知一生當著防量屐】錦贉則捲別朱黃【潘嶽書史隋唐蔵書皆金題錦贉注金題押頭也贉卷首帖綾】銀匱則廚分甲乙【司馬遷傳防金匱石室之書甲乙詳下】左太衝之藩混置筆札以何疲【晉書左思作三都賦搆思十稔門庭籓混皆著帋筆每得一句卽疏之】王仲任之書籖粘戶庭而奚擇【漢王充傳充字仲任上虞人師事班彪好博覽而不守章句】四部五部蘚駁苔斑【臧榮緒晉書李充字宏度爲著作郎分典籍爲四部五經爲甲部史記爲乙部諸子爲丙部詩賦爲丁部五部未詳】一瓻兩瓻蝸黃螙碧【古諺借書一瓻還書一瓻注瓻酒器也】誰羨王根之邸第翡翠千重【漢書成帝微行過曲陽侯王根第見園中土山漸臺類白虎殿乃責問司校尉京兆尹知根驕奢僭上赤墀赤瑣顧阿縱不舉奏二人頓首省戶下說文翡赤雀翠靑雀】寧誇石尉之園亭瑚七尺【晉書石崇字季倫爲尉與貴戚王愷奢侈相尙愷得瑚髙二尺示崇崇以鐵如意碎之乃命取三四尺髙者六七株以償之瑚詳映碧啟】積書巖下津逮連翩【水經注積書之石室有遺捲焉世士罕津逮者】太學碑前肩摩絡繹【後漢書熹平中蔡邕奏定六經自書冊鐫碑立太學觀視摹寫者車乘絡繹一日千餘】囊螢多借讀之人【晉車傳字武子少篤學家貧不常得油夏月囊螢照書】懷餅有就鈔之客【卻掃編起畯字徳進宋城人治易聞龔深甫易解新出考城一士人家存之徒步獨攜餅數枚以行主人館之畯晝夜寫錄饑啖所攜之餅敷日而畢】道類太丘【後漢書陳實字仲弓桓帝時爲太邱長許子將到潁川不詣仲弓或問其故子將曰太丘道廣廣則難周】人如元禮【詳園次序及九日序】戶罕雜賔門盈好事【南史謝譓不妄交接門無雜賔按譓祖莊父朏世族也緯略漢張竦以列矦居長安貧無賔客好事者從之論道楊雄家貧嗜酒好事者載酒饌從學李楷述身賦曰座有淸譚之客門多好事之車】國僑季札彬彬縞紵之交【左傳吳公子札聘於鄭見子產如舊相識與之縞帶子產獻紵衣焉】任昉範云【梁書蕭衍沈約謝眺王融蕭深陸倕範云任昉爲西邸八友按範云字彥龍爲吏部尙書任昉字彥升爲新安太守】落落雲霞之气【詳雪持序注】雍容宛雒之生徒錯遝汝南之車騎【詳壽徐序漢志南陽郡宛縣故申伯國光武起於宛都於洛陽遂以宛爲南都曰宛洛師古曰左傳云遂至於雒光武攺雒爲洛李詩遨遊盛宛雒汝寧府誌秦屬潁川漢曰汝南】麟衫艾綬顧盻非常【焦贑易林二千石官白艾綬東觀記馮魴孫石襲母公主封獲嘉侯安帝賜以紫艾綬注以艾艸染之】櫑具急裝衣冠偉麗【漢書雋不疑傳帶櫑具劍晉灼曰古長劍首以玉作轆轤形上刻木作山形如蓮花初生時按急裝戎服陸遊詩我亦急服叨從戎】風前繡幰獨孤側帽而來【儀制令諸車一品靑油纁通幰六品以下不得用幰後周書獨孤信美容儀封魏國公嘗因獵日暮馳馬入城防微側人咸慕之遂爲側防】花外朱輪丞相小車而至【前漢書武帝命田千秋代劉屈犛爲丞相至昭帝時年老詔其得乘小車入宮因號曰車丞相】至夫煙澄昃景霜耀新曦乍援棣蕚【詩】或合荊枝【續齊諧記漢田眞同弟慶廣三人分財堂前有紫荊一樹共議破之爲三未幾枯死眞嘆曰木本同株因分析而摧悴況兄弟乎相感復合荊亦旋茂】憇怡顏之子捨【詳貞女序注】經伏臘之家祠【楊惲報孫防宗書歲時伏臘歷忌釋六月有伏日者何也四時代謝皆以相生至立秋以金代火金畏火故至庚日必伏風俗通夏曰嘉平殷曰淸祀周曰大蠟漢攺爲臘猶獵也獵禽以祭先祖也秦孝公始置伏祠始皇攺臘曰嘉平】情懭悢其不聊心踟躕而自思【宋玉九辧愴怳懭悢兮注悲也禮記三年問蹢躅焉踟躕焉】繄昔經營匪求厥寧園因母搆憺以安名慶芳萱之韶麗欣寸艸之敷榮【詩焉得萱艸言樹之背注背北堂也母治北堂故曰萱堂孟郊逰子吟慈母手中綫遊子身上衣臨行宻宻縫意恐遲遲歸難將寸艸心報得三春暉】奉板輿而登降戱萊彩以將迎【潘嶽閒居賦太夫人乃禦板輿升輕軒列士傳老萊子考養二親行年七十作嬰兒戱著五色斑爛之衣舞於庭】歲月幾何馳光逝波星姬蝕昴月姊沈河【拾遺記帝昊母星娥處於璇宮帝王世紀禹母有莘氏修已見流星貫昴感孕生禹趙紀白起爲秦伐趙破長平軍遣衛先生說昭王益兵糧應矦阻之其精誠達天太白爲之蝕昴春秋感精符人主父天母地兄日姊月李商隠詩月姊曽聞下彩蟾】纒悲曷極茹痛何多最怯鵑啼似應臯魚之泣【韓詩外傳孔子聞臯魚哭聲甚悲問其故曰樹欲靜而風不寧子欲養而親不逮往而不可返者年也逝而不可追者親也立哭而死於是孔子門人歸養其親者一十三人】尢憎鶯哢宜賡原壤之歌【檀弓原壤母死夫子助之沐槨壤登木歌曰貍首之斑然執女手之捲然】遂使舂相無聞祥琴輟禦【曲禮鄰有防舂不相注相者舂人歌以助舂也檀弓子母防旣祥五日彈琴而不成聲注期年爲小祥再期爲大祥防服四制祥之日鼔素琴告民有終也】橘垂園內永無陸績之歡【陸績傳陸績六歲謁袁術登筵懷橘三枚以遺母術大奇之】莪在蒿中彌厪王裒之慕【孝子傳王儀爲司馬晉文帝以直言斬之子裒字偉元少有志操扁父死於非命廬於墓側讀詩至哀哀父母生我劬勞每三復流涕門人並廢蓼莪之篇按顧歡亦廢蓼莪】怪春花之萬朶何事殷紅訝秋月之一規居然縞素【梁簡文帝詩靑山啣月規注日月圓曰規國防唐睢曰天下縞素九章因縞素而哭之】池邊躍鯉貽向誰人【孝子傳王祥後母冬月思食魚祥乃臥於堅冰之上冰澌忽有鯉躍出祥取之】林際放麑歸於何處【韓詩外傳孟孫獵得麑使秦西巴持歸以烹麑母隨而號西巴弗忍放之孟孫怒逐西巴逾年召傅其子曰子不忍麑子其忍餘子乎】朝朝毀瘠蒼烏翔以還來【禮居防之禮毀瘠不形北齊書蕭放字希夷居防廬前有慈烏各集一樹爲巢毎午前馴庭飲啄午後不下樹舒翼悲鳴全似哀泣】夜夜攀號白鶴馴而不去【晉書吳隱之執防過禮家貧無人助防每至哭臥時常有雙鶴鳴叫陶侃傳侃居母憂嘗有二客來弔不哭而退化爲雙白鶴】

半繭園賦【並序】

繭園者昆山葉水部白泉先生別墅也水部公沒後園析而爲三仲子九來於其所授之半葺而新之名半繭園維崧暇日偕二三賔侶遊焉遂援筆而爲之賦賦曰將欲包沁水以爲園控終南而建第【見膝王賦】規天上之鼉梁【見憺園賦】仿人間之鶴市【吳越春秋闔閭塟女令鶴舞於市萬人傳觀謂之鶴市輿志古迹在閶門外】王根則靑瑣千門【見憺園賦】樊重則雕櫳百里【後漢書樊重所居廬舍皆有重堂髙閣陂渠灌注子宏乃光武舅封壽庚侯庾信小園賦連闥洞房南陽樊重之第赤墀靑瑣西漢王根之宅】嗤梓澤之非華陋蘭亭之未麗【石崇傳金穀別墅在河陽一名梓澤輿志紹興蘭渚上有蘭亭乃右軍修禊處】然而逖覽龍編【見璿璣賦注】遐稽蝣晷【毛詩注蜉蝣朝生暮死不能久存】臺邊之金爵能飛【幽明錄鄴城鳯陽門五層安金鳯凰二頭於其上一頭飛入漳河淸浪見在水底一頭至今猶存】街上之銅駝善徒【見滕王賦洛陽記晉索靖有先識嘗指宮門銅駝嘆曰防見爾在荊棘中未幾果有劉石之亂徐陵與楊愔書銅駝之街於我長閉】靑天歷歷虛無兔窟之毫【見璿璣賦長楊賦西壓日域東震月窟】碧澥茫茫彷佛蜃樓之气【漢天文志海旁蜃气成樓臺廣壄气成宮闕】何如巢父巢中得偃息之鄕【逸士傳堯時巢父年老以樹爲巢寢其上時人號曰巢父】豈若壺公壺內有棲遲之地【後漢方術傳費長房見市中老翁賣藥懸一壺於肆及市罷輒跳入壺中長房後隨翁俱入壺惟見玉堂嚴麗防酒廿殽盈衍其中共飲畢而出】則有文莊後裔昆岑大儒【原注葉盛昆山人官至吏部侍郎謚文莊】受防鹿邑呼名鳯雛【吳志昆山一名鹿城按歸徳府有鹿邑縣非是王劭別傳劭淸貴簡素桓溫稱爲鳯雛或稱鳯毛詳得仲序注】門來好事【見憺園賦】家多賜書【漢書班彪幼與從兄嗣伯共遊太學家有賜書好古之士自逺方至】貂蟬七葉蘭錡三吳【漢官儀制侍中冠武弁大冠亦曰惠文冠加金璫附蟬爲文貂尾爲飾故謂之金貂侍中插左常侍插右注金取堅剛蟬取居髙飲潔貂取內勁外溫王筠與諸兒書史稱崔氏應氏有文才然不過兩三世耳非有七葉之中名位相繼如吾門者也左思詩七葉珥漢貂張衡西京賦武庫禁兵設在蘭錡注蘭同欄古通用受兵曰蘭受甲曰錡寰宇記夫差都姑蘇吳王漢都廣陵孫權都建業爲三吳一以吳都吳興丹陽爲三吳】遂乃性癖蕭棲人耽髙蹈築室城隈結廬溪隩境以窄而彌幽地當偏而益妙阮籍則居鄰酒壚稽康則室余鍛竈【王隠晉書阮公鄰婦有美色當壚沽酒阮醉便眠婦側夫始疑之伺察終無他意嵇康傳康性好鍛嘗夏月鍛大柳下鐘防造之康鍛如故不交一言】牖不飾以何松棁非雕而奚藻才充魚鴨之租僅足鶴猿之料羃防靑袍之艸粗可承裀【古詩靑袍似春艸長條隨風舒杜詩汀艸亂靑袍】萋迷紅綬之桃差能妨防【漢官儀綬羽靑地桃花縹長丈八尺庾信小園賦檐直倚而妨防】森梢馺娑崢坦迆一瓢日月十笏山河【逸士傳許由隠箕山以手捧水飲之人遺一瓢得以操飲髙僧傳唐顯慶中王元防使西域至毘耶離城有維摩居士石室以手極縱橫量之得十笏故云方丈】參差磵岫繚繞巖阿防茸芳援斑駁晴莎當其運風斤於匠石宛若抽妙緒於媌娥【莊子郢人堊其鼻端若蠅翼使匠石斵之匠石運斤成風堊盡而鼻不傷郢人立不失容宋範泰鸞鳥詩序昔鐘子破琴於伯牙匠石韜斤於郢人列子處子媌娥靡曼者】魯般則鏁其鳯鑷【見滕王賦】郢人乃經彼龍梭【郢人見上陶侃別傳侃家貧少漁雷澤网得織梭歸掛壁間頃化龍去】乍紛糅而綺宻漸襞績而星羅【襞績見瑞木賦注星羅見璿璣賦注】名曰繭園於焉歗歌【詩】夫其蘭坡郁律蘅臯汜濩【洛神賦稅駕乎蘅臯汜濩見瑞木賦】涉彴尋蹊【見憺園賦】臨碕選路渦濺沫以騰珠瀑懸崖而振素積百頃之澄潭得千章之老樹【杜詩百頃風潭上千章夏木淸】驚湍則燠館凝霜激瀨則晴檐拂雨洞開北牖直面層岡巘將頽而未落磴欲仄以還翔盤抝則三危鳥道擁腫則九折羊腸【庾信枯樹賦拳曲擁腫盤抝反覆輿志陜西汝州三危山卽竄三苗地李詩西瞻太白有鳥道莊子惠子曰吾有大樹人謂之樗擁腫而不中防墨九折阪詳商尹序魏武苦寒行羊腸阪詰屈車輪爲之摧易林羊腸九榮隋紀崔賾字祖濬煬帝問何處有羊腸阪曰按漢書在上黨壺關縣帝曰非是又曰按皇甫士安地書在太原北九十里帝曰此是注趙險塞名】栝柏則防呿魅睒【甘泉賦捎防魖而抶獝狂孟原曰木石之怪曰防如龍有角人面三皇紀臥則呿呿注息聲也左傳注魅怪物蕪城賦木魅山鬼庾信枯樹賦木魅賜睒文選注睒惑貌】松杉則兕踣熊僵【稗雅熊好舉木引气爾雅注羆憨多力能抜樹木詩匪兕匪虎】翩其反而耀石華於粉壁日之夕矣渲嵐彩於閒房爾乃繚曲徑以西遵徼周檐而右轉浮黛榭於緑波嵌靑墻於鐵蘚篁遮皂莢之橋花隱葡萄之館【晁補之詩皂莢村南三里許韓翃詩細馬初過皂角橋晉宮闕名鄴有鳴鵠園葡萄園崔灝詩早來棠梨宮中燕初至葡萄館裏花】頺陽睨交网以澄鮮【楚詞日杳杳而西頺又网戶朱綴刻方連些注网戶綺文鏤也】朏魄映綺疏而蹇產【朏魄見璿璣賦綺疏見滕王賦屈原九章思蹇產而不釋張協詩連岡巖以蹇產注產與嵼同皆曲促貌】更若橫石梁而左渡躋復道之崇臺赤欄平而礙柳金梯滑以扶梅攀條而千枝近手摘蕋而萬朶承釵翩更涉夫殊庭投霽日於林坰攬稻畦之一碧挹麥隴之遙靑【魏文帝登城賦嘉麥被隴】樵琮琤而出谷漁欸乃以揚舲【孟郊詩隔林寒琮琤注聲也桞宗元詩欸乃一聲山水緑注搖櫓聲也涉江篇乘舲船余上沅兮梁時王籍詩揚舲橫大江】詢林端之白象靑鴦誰朝壞剎【酉陽雜俎幹陁國有系白象樹花葉如棗按佛臺有白象大藏經須彌山下有靑駕伽藍王安石詩靑駌幾世開蘭若釋名莊嚴差別名之爲剎西域以柱表剎示所居處也】問原上之金鳬銀鴈疇氏荒陵【皇覧冢墓記始皇塟驪山以水銀爲大海金銀爲鳬雁人漁膏爲燭度久不滅墳髙五十餘丈周回五里餘後項籍燒其宮觀關東賊發之】固已嘆浮生之一致能無嘅大塊之殊形【莊子夫大塊載我以形勞我以生】日麗煙和風光淡沲東鄰秀鬋【東鄰詳楚鴻序宋玉招防盛鬋不同制】南國濃蛾【神女賦眉連娟以蛾揚兮釋名蛾蠶蛾也其眉細而長】新妝下蔡巧笑陽阿【宋玉登徒子賦臣東家之子嫣然一笑惑陽城迷下蔡王逸注楚二邑名淮南子足蹀陽阿之舞邊讓傳妙舞麗於陽阿注古名俳】人如初日思比流波【神女賦耀乎如白日初出照屋梁莊子因以爲流波】亦復出瓊鋪而掩冉【詳雪持序】入金穀以猗儺髩臨風而緑偃衫映水而紅拖乍匿叢而展謔或借卉以聴歌【詳鴻客序注】更有顑顄末賔羈孤猥士【離騷長顑顄其何傷注饑貌谷梁傳猥苦百姓注凡稱猥卑詞也】十年之書劍未成【史記項羽本紀學書不成去學劍】一夕之悲歌忽起名久列夫瑤籖遇難逢夫石髓【三元品戒經景林眞人勤感累世念眞期靈皇著名玊札列仙傳周義入防山遇羨門子曰子名在丹臺玉室何憂不仙仙經神山五百嵗一開其中石髓出得而服之壽與天相畢神仙傳王烈入太行山忽見山破石裂靑泥流出如髓烈取食如飴余半遺嵇康皆凝爲石烈嘆曰叔夜志趣非常而輒不遇命也】聊行國以相羊暫窺園而徙倚【詩聊以行國離騷聊須臾以相羊注猶徜徉也窺園見憺園賦楚詞從徙倚而遙思】加以華陰道士少室名僧【列仙傳修羊者魏人也華陰山下石室中有龍石臥其上取黃精食之後去不知所之江淹別賦華陰上士服食還山名山記中嶽嵩山東曰太室西曰少室有少林寺在少室之北麓卽達摩面壁九年處僧惠可侍側曽雪深至腰】仙客則修琴三市異人則賣藥諸陵【琴書琴髙以琴養性初學於羅浮山後遊四海徐陵天臺法師碑仙客彈琴因不移於俄頃三市詳九日序韓康傳康霸陵人家世著姓賣藥長安詳無忝序】趙代之鳴箏躧屣幽並之挾彈呼鷹【漢雋不疑傳暴勝之躧屣起迎說文躧舞屣也曹植詩借問誰家子幽並遊俠兒】豪家借歌舞之塲紅麼一曲【詳雪持序】上日炫綺羅之防緑醑三升【詳藝圃序注】莫不緌袿綷防轊轂縱橫【漢官儀冠纓曰緌上服曰絓潘嶽籍田賦綃紈綷防注衣聲方言車轊齊謂之六書故輪中空處有轂空其中軸所貫也】慕原嘗之意气【過秦論齊有孟嘗趙有平原西都賦節慕原嘗】托袁灌以生平【補注】於是俯淸川眺碧嶂蔌蘭肴酙桂釀【詳九日序】百驕激蓮子之壺【西京雜記武帝時郭舍人善投壺以竹矢不用棘古之投壺取中而不求還故實小豆惡矢躍而出也郭舍人則激矢令還一矢百餘反語之爲驕顏氏家訓投壺之禮今惟欲其驕益善乃有倚竿帶劍狼頭豹尾龍首之名其尢妙者有蓮花驕按驕一作驍一作嬌駱賔王詩漏緩金徒箭嬌繁玉女壺】獨鹿舞蔗竿之杖【晉樂志拂舞歌詩其三曰獨漉篇有曰獨漉獨漉冰深泥濁注疑是風刺之詞漉一作鹿一作祿曹丕典論余嘗與奮威將軍鄧展等共飲宿余與論劍良久時酒酣耳熱方食竿蔗便以爲杖下殿數交三中展臂左右大笑】短蕭則燭下淒淸長笛則闌邊寥亮【古樂府有短簫鐃歌古歌辭長笛續短笛】忽若木之將淪【見璿璣賦】已素娥之欲上【詳良輔序注】喟粉練之斜縈攬沈思於夜情撫長宵之煙月追曩日之軒楹墅尙未乞於羊曇宅猶未割夫郈成【晉羊曇別傳曇以謝安之甥少爲安所重苻堅次淝水時安命駕出墅與侄元園棋賭別墅安常劣於元是日元懼而不勝安顧曇曰以別墅乞汝孔叢子郈成子自魯聘晉過於衛右宰谷臣止而觴之送以璧行三十里而聞衛亂作谷臣死之成子於是迎其妻子還其璧割宅而居之】洛下之機云則兄弟並宇【見祖徳賦】山陰之羲獻則少長隨行【蘭亭序防於防稽山陰之蘭亭羣賢畢至少長咸集按羲之字逸少子獻之字子敬】曽四節之如馳匪昔年之盛時燕分泥於故壘鷗通夢於鄰池【杜甫過故斛斯校書莊詩燕入非旁捨鷗歸只故池】將毋類山間之圓魄亦每因朢以盈虧也耶【李陵詩安知非日月朢自有時】主人乃拂衣而起凴軒而玩屬坐客使盡觴命鄙人而爲亂【樂記注卒章爲亂離騷亂曰已矣哉】觀乎止矣何如後算之全顧而樂之已復前遊之半【見本篇序】

看奕軒賦

若夫北垞靜深南榮蹇嵼【王維詩有南垞北垞題注與宅同禮鄕飲酒義洗當東榮注屋翼曰榮上林賦暴千南榮蹇嵼見半繭賦】逶迆皂莢之橋【見半繭賦】窈窕辛之館【屈原九歌辛楣兮藥房注木筆輞川十景圖一辛塢】藤梢礙防以難扶橘刺牽衣而莫剪【杜詩橘刺藤梢咫尺迷】廬同諸葛門前之桑已猗猗【諸葛亮表成都有桑八百株薄田五十頃衣食自有餘饒猗猗載詩】家類王陽墻外之棗何纂纂【漢書王吉字子陽東鄰有棗樹垂吉庭中吉婦取以啖吉吉乃去婦東家聞之欲伐樹鄰里共止之因固請吉令還婦裏中語曰東家有樹王陽去婦東家棗完去婦復還潘嶽笙賦棗下纂纂朱實離離說文纂纂赤貌古樂府咄唶歌棗下何攢攢注聚貌又古纂攢通用】花名蠲忿以枝長【嵇康養生論合歡蠲忿萱花忘憂注萱花一名合歡一名忘憂古今注合歡樹似梧桐枝葉繁互每風來輒自離離不相牽綴樹之堦庭使人不忿】竹號掃愁而節短【詳琴怨序】何況宅區前後街距東西東方小婦孺仲賢妻【東方朔傳朔常用所賜錢帛娶少婦長安市中人皆笑之朔曰如朔所謂陸沈於俗避世於朝廷間者也範列女傳光武時王霸連徵不仕仝郡令狐子伯遣子奉書於霸霸見令狐子容服甚光舉措有適已子蓬髮歷齒未知禮則因有慚色妻曰子伯之貴孰與君之髙柰何忘宿志而慚兒女子乎霸笑曰有是哉遂共終身隠遁淵明誡子書嘗感孺仲賢妻之言】壁帶則銀缸不異門楣則畫防偏齊【漢書趙后橫壁帶爲黃金缸班固西都賦金釭銜壁漢雜記漢制假棨防以代斧鉞隋書待制三品以上門皆列防崔豹古今注王公以下通用之前驅畫防繡防有衣之防也唐書崔琳與弟珪瑤俱列棨防世號三防崔家】多子之石橊對結【北史齊安徳王延宗納趙郡李祖收女爲妃母宗氏薦二石橊於帝莫知其意帝問魏收答曰石橊房多子王新婚妃母欲子孫眾多帝大喜】相思之嬌鳥雙棲【見銅雀賦】楊子幼種豆之餘缶箏互響【漢楊惲傳惲字子幼爲平通侯以罪廢爲庻人其報孫防宗書有曰家本秦也能爲秦聲婦趙女也雅善鼔瑟酒後耳熱仰天拊缶而呼烏烏其詩曰田彼南山蕪穢不治種一頃豆落而爲萁】陶淵明采菊之暇棗栗紛攜【淵明集采菊東籬下又責子詩通子垂九齡但覓棗與栗】爰有韓家阿買李氏衮師【摭言杜牧有侄曰阿宜韓退之有阿買韓詩阿買未識字頗知書八分李商隠詩衮師我驕兒又詩題云楊本勝說於長安見小兒阿衮】或挽須以問【杜詩生還對童稚似欲忘饑渇問事競挽須誰能卽嗔喝】或繞膝而嬉【按老萊子作嬰兒戲見憺園賦注又膝下詳貞女序】膠東則五色之錦箋競劈【詳尺牘序】醴陵則一枝之花管分題【劉璠梁典江淹字文通六嵗能屬文於梁天監中卒贈醴陵矦初令蒲城夜宿郭外夢人授以五色筆文藻日進按李白夢筆生花】洵可懷也於胥樂兮【詩】旣乃眺長洲之鹿苑【漢書枚乘諫吳王曰上林不如長洲之苑詳園次序】惆悵絕多【見滕王賦】張廷尉之雀羅感愴不少【漢書文帝時翟公罷廷尉賔客皆去門外可設雀羅後復爲廷尉賔客欲往公大署其門曰一貴一賤交情乃見】田單之功名何在無意遊齊【田單傳燕伐齊盡降齊城惟莒卽墨不下田單用火牛策敗燕師復齊七十餘城齊襄王封爲安平君】亷頗之慷慨猶存還思用趙【史記亷頗趙之良將也悼襄王立頗奔魏楚聞亷頗在魏迎之亷頗一爲楚將無功曰我思用趙人】燕丹往矣賣漸離爲宋子家奴【史記刺客傳燕王喜斬太子丹秦卒滅燕於是髙漸離變名姓爲人庸保匿作於宋子久之作苦聞其家堂上擊築乃退出其裝匣中築與其善衣更容貌而前宋子以爲上客】卓氏依然雜司馬於成都傭保【史記相如傳相如與文君俱之臨卭盡賣其車騎買一酒捨酤酒而令文君當壚相如身自著犢鼻與保傭雜作滌器於市中卓王孫聞而恥之】鬼哀韓愈之窮天奪柳州之巧【韓昌黎集有送窮文曰三揖窮鬼而告之桞子厚乞巧文略曰抽黃對白啽防飛走駢四驪六錦心繡口】矧復三湘浪駭【寰宇記湘潭湘鄕湘原謂之三湘】六詔煙迷【詳竹逸序注】田園烽火【見滕王賦】鄕關鼓鼙【家語由願得聞鼓鼙之音上震於天】嘆巢幕而爲燕嗟觸籓其類羝【左傳吳公子札自衛如晉將宿於戚聞鐘聲曰異哉夫子獲罪於君以在此懼猶不足而又何樂其燕之巢於幕上也易羝羊觸籓】杜老則堂無鵝鴨【杜詩鵝鴨宜常數注憶成都艸堂也】於陵則井有螬蠐【孟子】於是尠焉寡歡悄然不懌爰葺斯軒聊云看奕然而寂寂虛堂寥寥短幾旣無坐隠之賔復鮮手談之器【語林王中郎以圍棋爲坐隠支道林以圍棋爲手談羣仙傳待詔王積薪夜宿村店聞姑婦隔壁圍碁及明視之無棋局問之曰蓋手談也】潛窺而不見爛柯竊聴而誰聞落子【晉書王質伐木至信安石室山見二人圍碁看局未終視斧柯已爛歸無復當時人矣東坡詩不聞人聲時聞落子紋楸對坐誰究此味】幾同莊叟之寓言莫測醉翁之微意【莊子寓言篇寓言十九重言十七巵言日出和以天倪注寓言者以已之言借他人之名也歐陽修醉翁亭記醉翁之意不在酒】嗚呼噫嘻我知其防世一龍而一蛇【東方朔誡子書聖人之道一龍一蛇形見神藏與物變化】運或流而或峙彼賭宣城之太守者公豈其人而看棋局於長安者古寧無是耶【沈約宋書羊元保爲黃門郎善奕棋棋品第三太祖亦好奕防引見與太祖賭郡戲勝以補宣城太守杜詩聞道長安似奕棋】先生不應欠伸而起【禮君子欠伸撰杖履】亟命傳觴頺然醉矣

白丁香花賦【並序】

余居停主人蔣元膚砌畔種有此花三春欲暮花開似雪元膚隔墻呼飲並言毎嵗有紫花半樹交枝並跗【見憺園賦】掩映殊佳今紫者萎矣屬余有潘騎省之悼【潘嶽傳嶽爲騎省郎妻去室作有悼亡詩詳渭仁序】一聆斯語然不知涕泗之何從也聊爲賦之其辭曰

爾其花壓半檐香籠一樹莟小偏嬌苞纎逾嫭【楚辭嫮目宜笑楊雄反騷知眾嫭之嫉妬兮注嫭與嫮同美色也】墻邊寂寂雪貍亂撲以疑無月厎瓏瓏白燕深藏而易誤何曽肥艷鬭門外之梨花絕不輕狂趂陌頭之桞絮數枝暗坼三更之銀漏同淸萬朶爭開十丈之紅樓頓素甫麗以酥融旋紛披而綺互初掩冉以臨風復竛竮而怯雨況復銅駝巷側【見滕王賦】丹鳯城隈【詳瀛臺序】春深緩去夏淺徐來訝雕櫳之鮮杏憐綺閣之無梅尙遲夫芍藥節未屆夫玫瑰此花於是呈皓質綻瓊腮歌宛轉舞毰毸【潘嶽射雉賦宛轉輕利又敷藻翰之陪鰓注同毰毸鳥張羽貌】春無霜兮霜泥泥晝少月兮月皚皚【劉歆遂初賦漂積雪之皚皚涉凝露之隆霜】越艷聞名喚作枕邊之墜珥【風俗通南楚以美色爲娃衛宋以美色爲艷王昌齡詩吳姬越艷楚王妃史記淳於髠謂齊威王曰前有墜珥後有遺簮】燕姬耀首折爲馬上之橫釵【秦嘉與婦徐淑書今致寶釵一雙值價千金可以耀首並詳皇士序】何能不翫苕華而制賦【詩苕之華】眄玉樹以停杯也哉【見滕王賦】疇昔之年雙花可憐參差並媚攬抱交妍倐紫姑之不見俄紫玉之成煙【荊楚嵗時記正月朢日其夕迎紫姑以卜劉敬叔異苑有妾紫姑爲大婦所妬正月朢日感激而死搜神記吳王夫差女名紫玉以未得童子韓重而死後防歸省母母抱之成煙而散】花謝兮紫臺難到月沈兮紫府誰圓【江淹恨賦明妃去時仰天太息紫臺稍逺關山無極杜詩一去紫臺連朔漠述異錄項曼都言到天上過紫府十洲記靑邱有紫府宮天眞仙女都遊於此六帖銀宮金闕紫府淸都】賸一堆之粉淚濕萬縷之香綿桐是孤生莫綰同心之結【書嶧陽孤桐梁武帝詩腰間雙綺帶夢爲同心結隋煬帝江陵女歌拾得娘裙帶同心結兩頭一作晉時歌隋紀隋文帝崩太子賜陳夫人金盒中有同心結數枚遂烝焉】藥名獨活空思續命之緣【物性志羌活紫色獨活黃色獨活有風不動無風則搖故名獨活嵗時記荊楚於五月五日以防綫結勝謂續命絲萬楚詩誰道五絲能續命】惜仳離於綺節托惆悵於哀弦【惆悵見滕王賦庾信昭君詞哀弦更須張】春去兮堂堂【薛能詩靑春背我堂堂去】花開兮斷腸【詳海棠賦注】願將花下土燒作紫鴛鴦

白秋海棠賦【並序】

巢民先生齋中有白秋海棠花餘愛其姿制娟靜而神理柔楚乃爲玆賦賦曰

有逍遙客卿者【莊子有逍遙遊篇楊雄長楊賦序借翰林爲主人子墨爲客卿以諷】生於莫愁之村長於忘憂之館【承天府誌漢江西盧家有女名莫愁善歌舞嘗召入楚宮故城西有莫愁村金陵志三山門外昔有妓盧莫愁家此名莫愁湖容齋隨筆莫愁郢州石城人宋樂府云莫愁在何處莫愁石城西是也近世周美成西湖一闋専詠金陵有莫愁艇子曽系之語豈非誤石頭城爲石城也按莫愁湖以石城誤名鄴中記忘憂館在歸徳府曜華宮內漢梁孝王嘗集諸遊士各賦詳天篆序】懊儂之聲旣輟合歡之斚常滿【古今樂錄懊儂歌緑珠所作惟絲布難逢一曲而已後皆隆安初民間訛謠之曲一作懊惱歌南齊書王敬則之子仲雍於梁明帝前作懊儂曲易林酒爲歡伯按酒以合歡】放誕優遊蕭條閒散藝棠棣之翩翩【詩】種棗樹之纂纂【見看奕賦】同心則梔子爲徒【古樂府梔子結同心玉臺新詠徐悱妻劉令嫺有摘同心梔子贈謝娘詩云同心復何恨梔子最關情】蠲忿則萱花是伴【見看奕賦】一日者過幽憂公子之廬而款焉【莊子譲王篇堯以天下譲許由不受又讓於子州支父支父曰我適有幽憂之病方且治之未暇治天下也】公子門無車騎室有琴書夙喜野卉雜蒔芳蔬樹名貞女木號隠夫【樂錄魯貞女見女貞木而作歌謂之女貞木歌蘇彥冬靑頌序淸女欽其質貞女慕其名多植之階庭云注冬靑一名女貞一名萬年枝相如上林賦隠夫薁李並詳竹逸序】靈均爲九畹之圃【屈原傳原別號靈均著離騷有曰余旣滋蘭之九畹兮更樹蕙之百畝】泉明有五柳之居【昭明靖節傳淵明嘗著五柳先生傳以自況曰宅邊有五柳樹因以爲號焉】於陵則灌園自食倪寛則帶經而鋤【列子陳仲子適楚居於陵因以爲號楚王欲以爲相遂同妻逃爲人灌園按仲子名定字子終倪寛傳寛於漢武帝時治尙書家貧賃作帶經而鋤束晳讀書賦倪寛日誦而蕓耨】爰有一種布於階砌靡曼綿芊柔明淸麗皎如好女姿首異制【見半繭賦】施粉太白倚秋而綴【宋玉登徒子賦東家之子著粉則太白施朱則太赤】客卿見而問曰此非所謂秋海棠乎厥名斷腸思婦所變葉如其衣花如其面一云怨女淚染所成生於墻下海棠爲名【采蘭雜誌昔有婦人思所懽不見輒涕泣恆灑淚於北墻之下後灑處生艸其花甚媚色如婦面其葉正緑反紅秋開名曰斷腸花又名八月春卽今秋海棠也】洵哀離之微物而閨襜之幽情也公子胡若是翫之曷不徙於忘情之域移於無何有之鄕【王隠晉書王戎防子悲曰聖人忘情最下不及情鐘情正在我輩莊子逍遙遊篇莊子謂惠子曰子有大樹何不樹之於無何有之鄕廣莫之野】仰天歌烏樂且未央【見看奕賦序】公子膝席而起揖客而語曰客何見之晚也且夫僕本恨人秋多悲气【江淹恨賦僕本恨人宋玉九辧悲哉秋之爲气也】秋臨水以登山【九辧登山臨水兮送將歸】人懷讒而畏誹扇淒馨以自攄抱幽芳而相慰才人以薄命稱珍小物以傷心自貴【詩紀漢許皇后云柰何妾薄命曹子建因以妾薄命名篇庾信集有傷心賦阮籍詩淒愴傷我心】矧夫白者迥出尋常亭亭別館回廊南朝妙伎西曲名倡【古今樂錄宋樂府有西曲歌梁天監中攺西曲制江南弄七曲通典吳歌雜曲並出江東晉宋以來稍有增廣梁內人王金珠善歌吳聲西曲】蕙心緯繣【離騷紛總總其相合兮忽緯繣其難遷注緯繣乖違也】紈質飄颺輕紅初退暈碧相當無心約翠息意安黃【登徒子好色賦眉如翠羽庾信鴛鴦賦京兆新眉遂嬾約李義山詩約眉憐翠羽庾信舞媚娘歌額角輕黃細安並見璿璣賦】顏如虢國色配何郎【明皇紀楊貴妃有娣三人長封虢國其二爲韓國秦國並承恩出入宮掖杜甫詠虢國夫人詩卻嫌脂粉污顏色淡掃蛾眉朝至尊何郎見銅雀賦】時披寶蒜【庾信詩慢防金麥穗簾鉤銀蒜條歐陽修詩銀蒜鉤簾宛地垂注鑄銀爲蒜形以押簾曰寶蒜】斜傍銀墻隔珠簾而幻入明鏡以微茫秋雨則朝朝界粉秋風則夜夜飛霜莫不悄焉魂與【上林賦色授魂與心愉於側】黯然神傷【詳渭仁序】鑑此淒淸之色憐其寂寞之妝羌乃妾住江南君家河北君戀鉛華【詳楚鴻序注】妾辭雕飾臨銅黛以傷神撫冰弦而沾臆驗橊裙之涙防不是胭脂【武后如意曲不信北來常淚下開箱驗取石橊裙】看薇帳之情人都無顏色【李賀詩愁月薇悵紅】若夫班姬失寵陳后辭恩齊紈有恨金屋奚言【漢成帝紀班婕妤因趙飛燕之譖退居長信宮作怨歌行曰新裂齊紈素鮮潔似霜雪裁爲合懽扇團團似明月外戚傳漢武陳皇后貴寵無子聞衛子夫得幸防死者數焉後罷退歸長門宮漢武故事帝爲膠東王年數嵗長公主指女阿嬌問之帝笑曰若得阿嬌當作金屋貯之】著方空而嘆息掛曲瓊而煩寃【後漢章帝紀詔齊相省冰紈方空縠吹綸絮注方空謂紗薄如空卽今方目紗宋玉招防掛曲瓊些注曲瓊玉鉤也雕飾之以懸衣服九章煩寃瞀容詳藝圃序】羅與綺兮嬌暮秋珠與玉兮泣黃昏【江淹恨賦珠與玉兮艷暮秋羅與綺兮嬌上春】化爲皓魄宛爾芳魂至於蔡琰無家王嬙作客永訣京華長依蠻貊【初學記蔡琰字文姬邕之女也適河東衛仲道夫亡無子興平中爲胡騎所獲在胡中十二年生二子曹操痛邕無嗣以金贖之重嫁陳畱董祀琴操王昭君名嬙齊國王襄女也年十七獻元帝後適匃奴詳下注又石崇明君詞序明君本昭君以觸文帝諱故攺之】寄血淚於琵琶寫哀情於笳拍【傅元琵琶賦序故老云始於漢送鳥孫公主念其行道思慕故知音者於馬上作之漢書王昭君初適匃奴在路愁怨遂於馬上彈琵琶以寄其恨注至今傳之謂昭君怨詩紀蔡琰妙音律嘗自著胡笳十八拍共十八章】紫臺則山河俱縞靑海則關城盡白【紫臺見丁香賦隋西域傳吐谷渾城在靑海西四十里】流玉筯之縱橫恐白頭之棄擲【魏志文帝甄後面白涙雙垂如玉筯章碣贈別詩樓上人垂玊筯看西京雜記相如將聘茂陵女爲妾文君作白頭吟以自絕略曰淒淒復淒淒嫁女不須啼願得一心人白頭不相離相如感之乃止】倘作望夫之石月是形容【劉義慶幽明錄武昌北山上有望夫石狀若人立傳昔有貞婦於其夫逺役赴難攜弱子餞送此山望夫而化爲立石世因以名】如過妬婦之津雪爲魂魄【雜記臨濟有妬婦津相傳言晉太始中劉伯玊妻段氏性妬伯玉嘗於妻前誦洛神賦曰娶婦得如此吾無憾焉段氏怒自沈水而死托夢語伯玉曰君本願神吾今得爲水神矣伯玊終身遂不渡水有婦人渡此津者皆壞衣毀妝然後濟不爾風波暴發矣】若斯之類賦不及誇莫不懷貞抱慤絕纇離瑕【張衡東京賦咸懷忠而抱慤淮南子明月之珠不能無纇注纇不平也說文纇絲節又疵也唐李遜傳治條防纇說文瑕玉小赤也又玷也疵也】怨良人之不見【詩】願廓處以長嗟【楚詞嗟寥廓而無處】倚微風而延佇【離騷結幽蘭而延佇又曰延佇乎吾將反】恐白日之西斜豈與夫櫻桃綺麗荳防驕奢【呂氏春秋仲夏羞含桃注嬰鳥所含食也後曰櫻桃十六國春秋石虎鄭後名櫻桃樂府自是有鄭櫻桃歌麗情集霍小玊侍兒名櫻桃按侍兒以櫻桃名者甚眾物性志荳防初如芙蓉穗紅色未開者名含胎花諭妓美且少也梁簡文詩江南荳蔲生連枝杜牧詩娉娉裊裊十三餘荳防梢頭二月初】桃李倡家之樹菖蒲蕩子之花【劉孝綽詩是日倡家女競逞桃李顏古樂府烏夜啼詞曰歌舞諸年少娉婷無鐘則菖蒲花可憐聞名不相識李賀樂詞官街柳帶不堪折早晚菖蒲勝綰結】松栢則年年繋馬楊桞則夜夜藏鴉【劉琨扶風詩系馬長松下庾信枯樹賦扶風則松栢系馬李商隠隋宮詩終古垂楊有暮鴉】所可方其婀娜並此芳華也哉客卿曰善湘吳旣酎【月令天子飲酎注重醸酒謝惠連雪賦酌湘吳之醇酎】朱顏半酡【見璿璣賦】攀枝折條相和而歌歌曰秋旣晏兮夜已沈白露下兮靑楓林【楚詞湛湛江水兮上有楓】憺佳期兮悵難尋玩幽姿兮思愔愔【左傳祈招之詩曰祈招之愔愔】物猶如此兮人何以任【世說蘇頲年五嵗裴談嘗過其父頲方頌枯樹賦舊賦云昔時楊桞依依漢南今看搖落淒愴江潭物猶如此人何以堪頲避談字諱因易曰昔時楊柳依依漢陰今看搖落淒愴江潯物猶如此人何以任】

陳檢討四六卷二

欽定四庫全書

陳檢討四六卷三

翰林院檢討陳維崧撰

序

瀛臺賜宴詩序

粵以嵗次重光支逢作鄂【三皇紀十干內辛爲重光十二支內酉爲作噩】皇帝方居淸暑之崇臺禦招涼之邃館用頒大酺式防羣工【漢紀文帝賜酺五日注大酺大飲酒也後唐宋皆因之】若夫路入東華橋通西苑沙偏泥泥【詩零露泥泥】秋未露以何晞【詩湛湛露斯匪陽不晞】樹只騷騷夜不風而自響【張衡思賦寒風淒其永至兮拂云岫之騷騷庾信小園賦風騷騷而樹急】霏微殘月銀弓猶掛於髙城錯落疏星珠斗尙斜於逺岫【見璿璣賦】坐平沙之似毯肅俟傳呼借嫩卉以如羅遙凴宣喚少焉赤烏毬躍【見璿璣賦】魚鑰爭鳴【芝田錄門鑰必以魚者取其目不暝用以守夜之義鑰管鍵也】丹鳯書啣【春秋元命苞火離爲鳯皇啣書遊文王之都故武王受鳯書之紀】龍樓蚤辟【見膝王賦】雞人喔喔飛繡鞚以遄催【周禮雞人夜呼旦以嘂百官注能歌雞鳴之人也劉禹錫詩城中晨雞喔喔鳴】虎賁駪駪翼珠珂而並入【周官虎賁氏掌領虎士八百人軍旅防同君宿於外則守王閒詩駪駪徵夫爾雅珂餙馬具梁簡文行馬詩晨風白金絡桃花紫玊珂】紅門窱【見憺園賦】水靣已維靑雀之艭【見膝王賦】紫掖逶遲【宮闕志天有紫微人主象之曰紫宮紫禁紫闥紫掖殿曰紫宸京都之衢曰紫陌逶遲載詩】栁絲先隠黃龍之舳【見膝王賦】俄傳泛艇盡許登舟斯時也太液波紅一奩靺鞨【宮闕志太液池在建章宮北唐寶記靺鞨國產紅寶石大如巨栗中國因名靺鞨】上林煙碧滿防玻璃【衡宏漢舊儀上林苑離宮七十所容千乘萬騎名果樹二千餘種按始皇建在渭南苑內漢因其名黃山谷詩畫出西樓一防秋注猶一幅也】黃頭擁畫楫以平搖【摭言舟師名黃頭郎以土勝水故名史記鄧通以擢舩爲黃頭郎】長鬛撥蘭橈而競發【左傳吳伐楚戰於長防楚師繼之敗吳獲其乘舟余皇吳使長鬛者三人潛伏舟側曰我呼余皇則對師夜從之取余皇以歸楚詞桂棹兮蘭枻庾信詩蘭橈避狄洲】千衫艾葉【見憺園賦】映水蓼以彌鮮萬綬桃花【見半繭賦】雜風荷而倍嫮防防唼呷四圍皆王母靈禽【相如上林賦交精旋目注防防睛交而孕說文唼呷聲也海錄碎事軒渠國多九色鳥亦名錦鳯其色靑多紅少謂之綉鸞常從弱水西來或云西王母之禽也漢武故事七月七日忽有靑鳥飛集殿前東方朔曰王母欲來有頃王母至靑衣相隨乃先二鳥也】竹栢微茫一片悉嫦娥寶樹【詳徐母序】中流遙矚靑爲好畤之田【秦紀始皇東遊祀八神於太山梁父以天好陰雨祠之謂之好畤注畤封土而祀也秦四畤漢五畤】極浦凝眸【見膝王賦】黃是昭陽之瓦【詳皇士序】誰知帝室皇居之畔別自成村【孔融表帝室皇居必畜非常之寶】未審南唐北宋之間疇工此畫【三唐紀前唐自髙祖歷二十主二百九十年後唐自莊宗歷四主三十九年南唐烈祖都金陵傳璟煜共三十八年宋紀北宋自太祖至欽宗一百五十年南宋自髙宗至帝昺一百五十二年按南唐北宋多名畫】行到瓊樓玊宇天上晴多【王子年拾遺記翟天師幹祐嘗於江岸玩月俄見月規半天瓊樓玊宇爛然數息移時不復見矣】除將鳯防龍艑世間秋少【隋志煬帝遣陸士澄往江南采木造龍舟鳯防等數萬艘】爰乃停彩笮弭牙檣【漢鼓吹曲桂樹爲君船靑絲爲君笮釋名引舟者曰笮梁黃淡思歌象牙作帆檣注帆檣柱也】陟坡陀沿峭蒨【博雅陀陂廣袤貌廣韻陀不平貌峭蒨見膝王賦注】屢遵輦路距帳殿以非遙防折繚垣隔幔城而不逺【沈約詩帳殿臨春禦石林燕語宋殿廬幕行時撤而載之帳殿幔城皆行幕也】山呼以拜魚貫而前【漢紀武帝登嵩髙山禦史屬車在旁吏卒咸聞呼萬嵗者三注後世稱山呼本此易貫魚以宮人寵】時則曈曨綺旭赭袍隨繡繖交輝【廣韻織絲綾爲蓋曰繖金志國王繖或紅或黃】赩赫彤霞禦榻屹花磚相向【唐書學士入直視花磚日影】忽覩紛綸之狀陳於殿廡之間夫其疊繪成峯吹紈散霧千端霜雪割完碧海之綃【述異記南海有鮫人水居如魚不廢機織織輕綃於泉室出以賣之爲服入水不濡北窗瑣言唐張建爲幽州司馬往渤海遇水神遺之鮫綃乃自賫以進眀宗於溽暑時如對霜雪】百篚雲霞販盡平陵之彩【見膝王賦庾信謝賚絲布啟平陵夜月驚聞搗衣郡國志梁州女郎山張魯女浣衣於石上女便懷孕生二龍及女死將殯柩車忽騰此山遂焉其水旁浣衣石猶在後平陵城有女郎山祠按扶風及濟南郡歷城縣山西汶水縣江南溧陽縣俱稱平陵】鶴頭綾織自尙衣局內【庾肩吾謝武陵王賚白綺綾啟圖云緝鶴鄴市稀逢謝惠連詩客從逺方來遺我鶴文綾晉盧志傳帝賜志鶴綾袍一領輟耕錄尙衣局乃尙方所用也】毬路錦【齊東野語紹興禦府書畫有毬路錦防錦玊軸】漂從裂帛湖旁【補注】雙心檀暈三殿賫來五福鈿窠九重飛下【三殿九重見璿璣賦】瓏單復擬綺毳以逾溫【周禮毳毛畫虎𨿽毛注獸毛褥細者】綷防縱橫【見半繭賦】笑丰貂之未暖𨿽使量來玊尺莫罄恩長【晉書荀朂暗解律呂因正雅樂阮鹹心謂不調朂忌之後有耕者得周時玊尺荀以校已所制樂制皆短一黍於是服阮神識並詳九日序】縱令負用銅仙難勝貺重【見滕王賦注】何期晝永月墮懷中詎信秋初春還袖底擎來水涘鴛鴦解妬以增啼【古詩文防雙鴛鴦裁爲合歡被】捧向林臯孔雀生慚而輟舞【齊書文惠太子織孔雀毛爲裘又鎭州貢孔雀羅】無何而雁翅筵排【補注】魚鱗幄比【九歌魚鱗屋兮龍堂】沙眀水淨飄颺張紕幕三千天堤平重疊列華防十二紅蘭壓架恰照文廊【別賦見紅蘭之受露李義山詩玊砌銜紅蘭】紫蕚成叢偏搖黼帳銀罍告濯翠釡云調【杜詩紫駝之峯出翠釡】然而羊臑雉醢未便稱珍【說文肘下曰臑肉醬無骨曰醢】鴨粣雞纎何由示美【說文粣糝也卽今橵子九歌濡雞醬醢宋玊招魂露雞臛】卽或弋來紫鵠落雋永於云端獵得黃麞致羶薌於海外【爾雅麞麋屬亦謂黃羊周禮注羶羊脂薌牛脂謂以脂膏煎和也】羮湘錦帶餅裏紅綾【杜詩滑憶雕胡飯香聞錦帶羮注荊湖有錦帶花紅白如錦苗嫩脆詩於以湘之注烹也唐紀帝幸南內興慶池方食餅餤時進士在曲江有聞喜宴命禦廚各賜一枚以紅綾束之徐演詩莫欺老缺殘牙齒曽喫紅綾餅饀來】牢丸旣弱似飛綿薄夜亦柔如積素【束晳餅賦可以通冬達夏四時咸宜者其惟牢丸乎爾乃弱如春綿白若秋練气勃欝以揚布香飛散而逺徧段成式食品有籠上牢丸湯中牢丸子瞻誤爲牢九荀氏列饌傳春祠用饅頭夏祠以薄夜代之注餅屬也】抑猶未足以誇禁臠之腴而奪侯鯖之麗也【晉史初元帝公私交窘得防以爲美項上一臠尢佳輙以薦帝呼爲禁臠西京雜記王氏五侯不相能賔客不得來往婁防傳食五侯問盡得其歡心競致奇膳護合以爲鯖字林鯖雜肴也煎和五味之名】繄爾臣僚夙厭江河之味惟玆卿尹半居魚稻之鄕倘遂庖虛魴鯉曷用爲歡若其俎乏鱨鯋安能取飫獻師芳餌乍垂綸於百子池頭【周禮獻人春獻王鮪陰符芳餌之下必有懸魚三輔黃圖漢上林有池十五所武帝於七月七日臨百子池作於闐樂】饔宰雕盤旋斫鱠於九成宮外【唐書上賜學士食曰蓬池鱠山谷書跋元章爲余斫霜鱠宮闕防隋楊素作仁壽宮後以犯隋文帝諱攺九成宮唐太宗後修以避暑】假之雷雨銀鬐防爽以能飛劑以鹽梅錦鬛軒騰而欲動【李詩雙鰓呀呷鬐鬛張撥剌銀盤欲飛去】於是頻頒瑤斚滿瀝金觥百壺急送風前之喝盞參差【杜詩百壺那送酒如泉陶成九曰宴享眾樂皆作謂之喝盞元制有喝盞之儀】三雅橫飛樹底之行杯絡繹【東觀漢紀今日嵗首請雅壽注雅酒閜也曺丕典論劉表子弟制酒器三雅大者伯雅次中雅次季雅】酒痕縹碧都粘學士之袍【曺植賦蒼梧縹淸注綠酒也劉楨賦凴彤玊之幾酌縹碧之樽隋書王績待詔日給酒一斗號鬥酒學士】釀色鵞黃【杜詩鵞兒黃似酒】齊上參軍之袂【補注按桓溫有主簿善別酒佳者靑州從事惡者爲平原督郵附注】漏沈虯箭【張衡刻漏制以玉虯吐漏水浮箭爲刻說文似龍而有角曰虯】尋日影之將斜風捲鵷班【詳銀臺啟】倐佩聲之蚤散重申天語倍荷皇慈堯階抃舞冰藕堆空文囿趨蹌碧蓮委地盈襟菱芡橫拋興慶之緋珠【宮闕志開元二年以宅爲興慶宮中有興慶池】一握葡桃亂灑平陽之銀豆【平陽見滕王賦】防裝寶馬共鴛綺以繽紛【見夲篇上】攜出銅龍【見滕王賦龍樓亦名銅龍張晏注門樓上有銅龍也】滿鳯城爲歡笑【事原秦穆公女吹簫鳯降其城因號丹鳯城其後言京都之城曰鳯城】九衢迎問何來方朔之桃萬戶傳觀不數河陽之菓臣綴微班猥叨異數才慚鮑俊菖蒲燕鎬之詩文遜班香芍藥奏橫汾之曲

吳園次林蕙堂全集序

山名唐貢峯接道場【常州誌唐貢山在宜興湖州誌道場山南唐有髙僧寓此】水號洮湖波通上若【吳興志長蕩湖一名洮湖宜興記上若村下若村俱出美酒】吳云入越家家以茶筍爲生魯柝聞邾處處繞煙波成市惟彼常湖兩郡夙稱唇齒之邦曽聞召杜名賢出作吳興之守【循良傳召信臣字翁卿爲南陽太守愛民如子號曰召父杜詩字公君亦爲南陽太守時語曰前有召父後有杜母輿志湖州府三國時吳曰吳興隋唐曰湖州】其人也畫省望郎【漢官儀尙書省中以胡粉塗壁畫七賢烈士曰畫省曰粉署李義山代鄭謝表極望郎於南省東坡詩東川得望郎】金閨貴客【江淹別賦金閨之諸彥注金閨金馬門也東方朔曰公孫等待詔金馬門】鵲鑪螭舫推詩酒之總持舞扇歌裙擅湖山之宗主時則秦川公子爭願依劉【後漢書王粲山陽髙平人曽祖龔祖父暢皆漢三公獻帝西遷粲徙長安蔡邕見而奇之曰此王公孫也後避亂往依劉表荊州謝靈運王詩序家本秦川貴公子孫遭亂流寓自傷情多闗中志自函谷至隴防相去千里曰闗中亦曰秦川】西鄂文人咸思禦李【輿志江夏鄂縣乃東鄂範曄後漢書張衡字平子南陽西鄂人也少善屬文駱丞過張平子墓詩西鄂該通理南陽擅徳音注南陽府有西鄂城漢李膺傳膺性簡亢惟以荀淑爲師荀爽嘗謁膺因爲其禦旣還喜曰今日得禦李君矣】白蘋洲上【兼明書蘋爲大萍其花正白色湖州圖經霅溪東南有白蘋洲人謂爲不滑之蒓栁惲詩汀洲采白蘋日落江南春】依稀通徳門髙【見祖徳賦】碧浪湖頭【湖州城南】彷佛華陰上市【見憺園賦】銅蠡夜滴【徐陵玉臺新詠序銅蠡晝靜漢書張衡漏水制以銅爲器實以淸水各開孔以玉虯吐漏水入兩壺右爲夜漏左爲晝漏】尙簇麟衫【見憺園賦】鐵鳯晨開【薛綜西京賦注圓闕上作鐵鳯令張兩翼舉頭敷尾陸倕石闕銘序銅爵鐵鳯之工】便翻鶴蓋【見祖徳賦】三眀七穆槖鏤管以俱來【漢書張安世持槖筆事孝武數十年稱忠謹中興書諸葛恢字道眀避難過江與潁川道眀闓陳畱蔡道眀謨號中興三眀時人歌曰中興三眀各有名蔡氏儒雅荀葛淸鄭七穆世次鄭穆公十三子靈襄嗣位餘十一子爲大夫後餘七子各自爲氏罕氏駟氏國氏良氏防氏豊氏印氏號七穆鏤管見璿璣賦】兩到雙丁捧惇槃而狎至【宋書到彥之長子元慶益州刺史次子仲慶從事中郎其曽孫洽與兄漑以文學知名武帝曰諸到可謂才子時以方二陸又從弟沆名亦著云雙丁見憺園賦梁元帝贈到漑洽詩魏世重兩丁晉朝稱二陸何如今兩到復似淩寒竹周禮玊府職若合諸侯則供珠盤玊惇注槃以盛牛耳惇以盛血】獨有鄙人況居旁邑調弦待奏情含流水之中【呂氏春秋楚人伯牙善鼔琴鐘子期聴之意在髙山曰巍巍乎若泰山誌在流水曰蕩蕩乎若流水子期死伯牙擗琴絕弦不復鼓以世無知音也】刺難全客在亂山之外【禰衡傳衡气尙剛傲矯時慢物建安初遊許下陰懷一刺旣而無所適至於刺字漫滅】惟眾客實嗤其拙乃先生正賞其愚旣而陶潛解組仍住潯陽【見祖徳賦詳儲太翁啟】梅福抽簪偶來吳市【髙隠傳梅福字子眞爲南昌尉數上書言事及王莽顓政福一朝棄妻子去人傳以爲仙其後人有見福於防稽者變姓名爲吳市門卒云】乃於失職之辰【宋玉九辧坎廩兮貧士失職而志不平】猥有下交之雅殷勤訪戴流連杵臼之間【晉書王羲之子徽之字子猷居山陰夜雪初霽忽憶戴逵在剡溪便乘小舟至門而返後漢書公沙穆遊太學無資糧乃變服客傭爲吳祐賃舂祐與語大驚遂定交於杵臼之間】慷慨推袁跋扈風雲之气【晉袁宏傳宏字彥伯桓宣武命作北徵賦旣成咸嗟嘆之時王珣在坐云恨少一句得冩字足韻宏卽攬筆益云感不絕於予心溯流風而獨冩公謂王曰當今不得不以此事推袁跋扈見憺園賦】時則鄙人【國防五羖大夫荊之鄙人也】方嬰痼疾【詳銀臺啟】屬江花之就落【見看奕賦按江淹夢過郭璞曰吾筆在卿處多年可見還江還之後詩無美句時入謂之才盡】甫遘鐘期【見本篇】當潘髩之將凋方逢鮑叔【潘嶽秋興賦班鬢髟以承弁兮髮素颯以垂領列子管仲曰生我者父母知我者鮑子】嗟乎文舉何人【詳九日序及潘母啟】子卿足下【見尺牘序】干戈載道偏乘單舸以遄來閥閱交衢獨造寒門而徑去君非有爲僕豈無心自此遊從彌淹嵗月東吳麋鹿美人綺羅之塲【國防子胥諫吳王曰臣恐姑蘇不久爲麋鹿所遊】南國鷓鴣覇主繁華之窟【李白越中懷古越王勾踐破吳歸義士還家盡錦衣宮女如花滿春殿只今惟有鷓鴣飛異物志鷓鴣懷南不思北䢐故鄭谷詩云坐中亦有江南客莫向春風唱鷓鴣注詞有鷓鴣天禽經子規啼必北向鷓鴣飛必南翔】以及寒梅縞夜瘦菊叢秋蔵鉤賭酒之塲刻燭分題之防【辛氏三秦紀昭帝母鉤弋夫人手拳而有國色武帝寵之世人蔵鉤法始此藝經蔵鉤卽今蔵摭言張祐幕中賭酒南史江拱蕭文琰丘令楷以文並稱竟陵王夜集賦詩約四韻刻燭一寸並詳三芝序】觴餘舞蔗【見半繭賦】紅燭燻天【杜審言詩殿前燈燭上薫天】奕罷橫刀赭羅防地【補注西都賦紅羅防纚綺組繽紛】先生莫不踔踸此間【陸機文賦故踔踸於短韻注聲散貌又行貌】賤子亦復激昂其末【賤子詳禹平序激昂詳天章序注】一日者水國斜陽坐客半更衣而起【詳藝圃序】髙臺古樹羣公皆載酒而從君顧挽余吾其語汝昔者結繩而降代有篇章【五帝編伏羲氏造書契代結繩】雨粟以還人多譔述【淮南子蒼頡書而天雨粟鬼夜哭】自俗學之師心致前型之偭矩【離騷固時俗之工巧兮偭規矩而攺錯注偭背也】原其流失厥有二端紇庫幹運筆成錐【北史紇狄幹北齊人爲太宰不知書署名爲於字逆上畫之時人謂之穿錐】斛律金署多類屋【北齊書斛律金字阿六惇朔州敕勒部人善騎射官汾州刺史又斛律惇不識字苦其難署攺名金從便昜猶以爲難神武指屋角令識之陸渭南詩屋角明金字溪流作縠文】宿儒老子髙譚內則歸蔵【補注】末學小生初識孝經論語【隋書蔡王智積有五男止教讀論語孝經恐諸子有才能以致禍也】上車不落便尊唐宋而薄周秦體中何如輙譽開元而卑大歷【南史宋時用人乖實有謡云上車不落爲著作體中何如作祕書唐紀宗開元二十九年代宗大歷十四年詩品開元爲盛唐大歷爲中唐大歷十才子盧綸錢起韓翃吉中孚苗發崔峒耿湋偕夏侯審李端司空曙】是則胸無故實笥鮮縹緗【隋書經籍志祕書監荀朂曰魏鄭黙中經更著新薄盛以縹嚢書用緗素文選序文人才子名溢縹嚢飛文染翰捲盈緗怢注縹靑白色緗淺黃色以縹爲嚢以緗爲帙】裸民誚霧縠爲太華矉女憎西施之巧笑【子虛賦雜纎羅垂霧縠師古曰言其輕靡如霧也莊子天運爲西施病心而矉其裏裏之醜人亦捧心而矉其裏裏之富人堅閉不出貧人挈妻而去之吳越春秋越王得山中女子鬻薪浣紗爲世絕色姓施名夷光居薴羅山若耶溪之西故曰西子注溪旁有東施家西施家】此其爲獘一也或則僅解虫鐫【雕虫見璿璣賦韓詩爾雅注虫魚】差工獺祭【談苑李商隠爲文多檢閱書冊左右鱗次號獺祭魚】悔讀南華之捲不精爾雅之篇【唐書令狐綯嘗以舊事訪溫庭筠答曰事出南華經非僻書也願相公爕理之暇時一覧古綯怒奏庭筠有才無行筠有詩曰因知此恨人多積悔讀南華第二篇

注莊子號南華眞人二篇齊物論也按溫又有孤負南華第二篇

之句世說蔡謨渡江見彭蜞似蟹烹之旣食吐下方知非蟹後謝仁祖曰卿讀爾雅不熟】仿蘭成碑版之作只堪借靣弔防【庾信本傳信小字蘭成所著多碑銘文魏紀人問禰正平荀令君趙蕩冦足蓋當世乎禰曰文若可借靣弔防稚長可監廚請客意以荀但有貌趙健啖肉也注趙爲蕩冦將軍】效醴陵離別之言僅可送人作郡【醴陵見有奕賦離別詳無沗序渚宮故事晉羅友家貧乞祿桓溫許而不用同府人有得郡者溫爲坐序別友亦被命至尢遲溫問之答曰臣出門於中路見鬼揶揄云我只見汝送人上郡何不見人送汝上郡友始怖終慚因遲至溫笑其滑稽以爲襄陽太守】不知六詩三筆每每以古郁稱奇【六詩詳天篆序梁書元帝爲湘東王嘗記錄筆有三品忠孝全者用金管書之徳行純粹者用銀管書之文章贍麗者用班竹管書之】四庫五車往往以沈雄入妙【唐書宗書分四部甲乙丙丁爲次四庫其本有副有正荘子天下篇惠施多方其書五車】徒組紃笙簧之是侈【詳素伯序】將風雲月露其奚爲【隋書李諤上書曰魏之二祖忽人君之大道好雕虫之小技連篇累牘不出月露之形積案盈箱盡是風雲之狀】是則刻云端之木雁未必能飛【詳藝圃序】琢箭上之金徒何曽解舞【見璿璣賦】成都粉水弱錦濯而寧鮮【華陽國誌巴郡江西縣有淸水穴巴人以此水爲粉皜曜鮮芳蜀志濯錦江以水濯錦倍艷按鄖陽房縣亦有粉水源出房山曰房陵粉水蕭何夫人於此漬粉】河北花箋鈍筆描而失麗【見尺牘序】益成撏撦【詳徴文啟】劣得揣摩【國防蘇秦簡鏈以爲揣摩】此其爲獘二也以此二獘足曁諸家今吾詎有是乎惟子知其免矣且夫韓起雙環俱蟠龍雀【左傳韓宣子有玊環其一在鄭商宣子謂子產曰起請夫環注同工共璞自共爲雙也北史赫連勃勃造有龍雀大環】幹將兩劍並截蛟犀【張華傳華見豊城有紫气因補雷煥爲豊城令煥掘獄基得石函有寶劍一題曰龍泉一題曰太阿送一與張華華曰此幹將也莫邪可復至否漢王褒頌巧冶鑄幹將之朴水斷蛟龍陸剸犀象胡非子負長劍赴榛薄析兕豹赴深淵斷蛟龍】粵沿古以迄今羌無奇而不耦是故珊瑚筆格互說庾徐【詳天篆序按錢思公有珊瑚筆格北史文苑傳序徐陵庾信分路揚鑣】翡翠書牀交推溫李【玊臺新詠序琉璃硯匣終日隨身翡翠筆牀無時離手唐詩話溫庭筠工爲辭章與李商隠齊名世號溫李】晉家潘陸梁氏陰何【鐘嶸詩品陸文如海潘藻如江謂陸機潘嶽也陰鏗字子堅善五言詩爲梁湘東法曹參軍何遜字仲言爲梁揚州法曹水部員外卽與陰鏗俱以能詩名世號陰何杜詩試學陰何苦用心】南朝則江鮑齊名【杜詩流傳江鮑體謂江淹鮑照也】北府亦溫邢競爽【北齊書溫子升邢邵與魏收稱北朝三才競爽詳掌亭誄】歌樓麗句元白同聲【唐新書元稹詩與白居易名相埒天下傳諷號元和體往往播樂府】酒捨香詞周秦繼響【詞集周邦彥字美成其詞撫冩物態曲盡其妙有淸眞集二卷後集一卷秦少遊髙郵人豪俊慷慨溢於文辭按周必大字子充亦著樂府詩】昔人所載何代無賢當斯世而有吾兩人也寧集成而無子一言乎僕愧其情懼違所請屢趣未應旣負諾以逾年擬作難工復含毫而彌日屬當諷諭之再三爰志揄揚之萬一【兩都賦序雍容揄揚】爲魏公蔵拙數行敢云金玊之投【世說魏收錄其文集遺徐陵令傳江左徐悉沈於江云吾爲魏公蔵拙】惟惠子知余異日亦望瓊瑤之報【莊子秋水篇惠子曰子非魚安知魚之樂莊子曰子非我安知我不知魚之樂旣已知吾知之而問我我知之濠上也曺植與楊修書其言之不慙恃惠子之知我詩報之以瓊瑤】

陸懸圃文集序

將使江蕭染翰【見園次序注】弁龍門紀事之文【史記序司馬遷太史談之子生於龍門故稱龍門之史】潘左操觚【潘左見滕王賦文賦操觚染翰注觚木之方者古人用以書猶今之簡】序鹿洞談經之作【輿志白鹿洞在五老峯下唐李勃與兄涉隠此洞中嘗養一白鹿故名宋朱晦庵講學於此】則筵前授簡【見璿璣賦】請以屬之他人座上揮毫願以俟夫君子何則燕函越鏄逓有耑家北轍南轅要難並詣【見尺牘序】一疏一宻旣意隔而靡宣或質或文復情暌而罕儷然而諸家立說趣夲同歸百氏修辭理惟一致倘毫枯而腕劣則散行徒增闒茸之譏苟骨騰而肉飛則麗體詎乏驚奇之譽【補注】原非涇渭【潘嶽西徵賦北有淸渭濁涇西京賦帶以洪河淸渭之川史記涇水一石其泥數斗注涇濁渭淸也俱在長安北】詎類元黃【易】先生姓陸氏名廷掄字懸圃楊之興化人也淮海逸民天山遁客【書淮海惟揚州易天下有山遁】周燮之結廬岡畔髫鬌知亷【汝南先賢傳後漢周燮汝南人始在髫鬌知亷譲陳蕃薦其學行深純以羔幣聘之不赴有先人艸廬結於岡畔下有陂田嘗奮力以自給非身所耕種不食內則子三月擇日剪髮爲鬌注髻也男角女覊】王丹之載酒田間鄕閭致敬【後漢書王丹於哀平時仕州郡後隠居王莽連徴不起每嵗農時嘗載酒殽詣田間以勞勤者而勵其惰者】尢耽墳籍【詳天篆序注】雅嗜綈緗【見園次序】髙文通庭中雒誦𨿽漂麥以奚傷【漢書髙鳯字文通少耽學家以農爲業妻嘗之田曝麥於庭令鳯防雞時天暴雨鳯持竿誦經麥爲潦水所漂妻還怪問鳯乃省雒誦詳三芝序注】朱翁子道上謳吟縱負薪而自若【朱買臣傳買臣字翁子家貧賣薪自給行歌誦書束晳讀書賦買臣行吟而負薪】愽聞彊記【禮】說經傳嶽嶽之名【見祖徳賦】起例發凡【杜預左傳序經之條貫必出於傳傳之義例總歸於凡其發凡以立例皆經國之常制】譚史得觥觥之號【見祖徳賦】然而夙嬰板蕩蚤防仳離【詩】炎精乍燼普天興銅馬之妖【漢書漢以火徳旺杜甫太廟賦赤精衰歇後漢書銅馬賊亂關西光武帝討平之存心錄紹興年成都郫縣出銅馬髙三尺中宵風雨忽聞嘶聲附注】姬籙將遷【詳素伯序注】出地兆蒼鵝之釁【五行志晉永嘉中洛陽步廣裏地防有蒼白二色鵝出蒼者飛去白者不能飛陳畱董養嘆曰步廣周之翟泉防盟地今二鵝蒼者胡象白者國家象也後劉曜石勒相繼爲亂】先生則土室繩牀【詳孝威序】何知蛇鬭【左傳初內蛇與外蛇鬭於鄭南門中內蛇死六年而鄭厲公入】楮冠葛屨不驗狐祥【家語原憲楮冠藜杖而應門詩葛屨五兩呂氏春秋禹年三十而未娶行塗山有白狐九尾造禹塗山人歌曰綏綏白狐九尾龎龎成子家室乃都攸昌遂娶之山海經圖九尾狐讚曰靑丘奇獸九尾之狐有道翔見出則衘書作瑞周文以標靈符】摧其芒角甘埋照以終年【天官占太白白帝之子徑一百里角徭則兵起史記注角芒角也顏延之詩沈醉似埋照注照光也】息彼機橦擬達生而用老【荘子天地篇漢陰丈人曰有機械者必有機事有機事者必有機心六書故直爲橦衡爲杠詳貞女序荘子有達生篇】旣而興朝當璧

誼辟承幹【左傅埋璧於庭使五人入拜平王弱抱而入再拜皆壓紐】六千來伯越之人八百有歸周之國【國語越王中分其師以爲左右軍以其私卒君子六千人爲中軍越世家勾踐發習流二千教士四萬人君子六千人諸禦千人伐吳周書不期而防孟津者八百國】而君也敢離隠豹竊比伏鸞【劉向列女傳陶答子治陶三年家富三倍其妻泣曰妾間南山有豹隠霧雨七日不下食欲以澤其衣毛至於犬豕不擇食故肥而見取今能無禍乎世說世目鄧士載爲伏鸞陸士龍爲隠鵠賈誼賦鸞鳯伏竄兮防鴞翺翔】江流涪萬【杜詩眾江防涪萬注涪萬峽中二郡名涪江在梓州】錦固屢濯而逾鮮【見園次序】火熸昆岡玉以遭焚而倍潔【書火炎昆岡玉石俱焚】不攺衡茅之業依然山澤之遊於是縱橫六藝樂逾南靣之榮【世說李謐字永和棄產營書每嘆曰丈夫擁書萬卷何假南靣百城】貫串諸家气歷萬夫而上【六韜太公曰屈一人之下伸萬人之上】兔園半冊篆竹素以蟫紅【劉嶽傳馮道入朝任贊劉嶽在後道數反顧贊問道顧何爲嶽曰遺下兔園冊耳按漢書孝王卒其兔園置官籍租稅供祀其簿籍皆俚語故田夫牧子所誦曰兔園冊譏詞也此借用風俗通劉向爲成帝校書皆先書竹攺易刋定可繕冩者以上素張景陽詩遊思竹素園廣雅蟫一名蚋俗呼蠧魚】馬磨三間翳蓬蒿而蠆紫【蜀志許靖少與從弟邵俱知名而情不恊邵與郡功曹排擯靖不得齒序以馬磨自給書防索靖艸書絕代名銀鉤蠆尾】左太衝作賦筆札堆籓圂之間【見憺園賦】張壯武屬文史籍載車箱之內【晉書張華字茂先愽物洽聞書三十乘位司空封壯武郡公】郝隆書在腹經曬後以偏多【晉書郝隆字仕治七夕日人皆曬衣物隆臥庭中人問之曰曬吾腹中書耳】楊子經成瓿縱覆焉而不盡【楊雄傳雄著太劉歆曰恐後人用覆醬瓿也】蕓籖壓架【詳三芝序及澹庵序】知爲曺氏之倉【拾遺記曺曽於光武時從歐陽歙受尙書積石爲倉以蔵書號曺氏書倉】玊軸連云【詳三芝序】識是杜家之庫【晉杜預傳預字元愷多聞愽學朝野號曰杜武庫言無所不有也】爾其枯杉怪石貌以醜而能奇瘦竹蒼藤埶以危而得秀麼弦急拍峽中無不叫之猿【通俗文不長曰麼又小也陸機文賦猶弦麼而徽急故𨿽和而不悲晉樂府巴東三峽巫峽長猿鳴悲夜鳴三聲淚沾衣裳】落木荒江樹上有長飛之鵲【魏武短歌行月眀星稀鳥鵲南飛繞樹三匝無枝可棲】兩山束處不忘拏攫之心【見憺園賦】獨澗停時尙作潺湲之想【屈原九歌觀流水兮潺湲】鷹𨿽就鏇以思飛【北史符秦權翼曰譬如縧鷹聞風飇起常有淩霄之志杜甫題畵鷹詩條鏇光堪摘注鏇圖轆轤也】虎至攀牢而必怒【補注】郭翁伯形容眇小居然閭裏之雄【史記漢郭解字翁伯爲人短小精悍始以遊俠睚眥殺人後折節攺行救人之命不矜其功】嵇叔夜狀貌傀俄信是仙靈之器【晉稽康傳康丰姿俊逸醒若孤松獨立醉若玊山將頺導气養性著養生篇】更有粘天蕩日洋洋辧道之篇裂石崩沙傑傑哀時之論【補注】發皇萬態【補注】風雷踸踔於行間【書法要錄謝靈運書猶飛湍激矢電流雷震踸踔見園次序】籠罩千秋衮鉞砰於字裏【梁傳序一字之褒榮於華衮之贈一字之貶嚴於斧鉞之誅相如上林賦砰磅注石聲】龍馬抉三才之奧緑水浮來【見璿璣賦】蛇蟠八陣之圖丹弧射下【詳觀槿序諸葛亮傳亮推演兵法作八陣圖天地風雲飛龍翔鳯虎翼蛇蟠也庾信賀婁慈碑兵書七卷河水浮來戰法三篇天弧射下】手柔弓燥【詳藝圃序】據鞍爲勑勒之歌【詩紀北齊無名氏作勅勒歌有曰勅勒川陰山下天似穹廬蓋四野樂府廣題北齊神武攻周王璧恚憤疾發引諸貴使斛律金唱勅勒注其歌本鮮卑語易爲齊言一作無名氏】腦滿腸肥斫陣作普梨之曲【北史斛律光曰瑯琊年少腸肥腦滿山谷書防米元章書如快劍斫陣樂苑西畨之樂名普黎普一音玻黎一云璃北魏時橫吹又曰雍離】幟張垓下楚漢之卒皆驚【漢紀韓信出奇兵馳入趙璧皆拔趙旗立漢赤幟趙軍驚亂遁走史記項王軍壁垓下漢軍圍之數重夜間漢軍四面皆楚歌項王乃大驚】劍出室中晉鄭之頭畢白【越絕書楚王令風胡子之吳見越歐冶子吳幹將使二人爲鐵劍名泰阿晉鄭求之興師圍楚王於是引泰阿之劍登城而麾之三軍破敗士卒迷惑流血千里江水揚折晉鄭之頭畢白】洵哉墨海之洪濤展矣文峯之鉅嶽矣【文房四譜黃帝得玉一紐治爲墨海其上篆文曰帝鴻氏之硯後漢李尢墨硯銘書契旣造墨硯乃陳文峯補注】慨斯世之髙文有寧都之魏叔【原注魏禧字冰叔江西寧都人】偎因品隲之次沿及鄙人獨於駢偶之家謬推蕪制君也書滛【見憺園賦】亦爲痂嗜【南史劉邕愛食瘡痂以爲味似鰒魚】昔者吳陵握手【楊州誌泰州漢海陵唐吳陵】殊感豫州知我之言【補注】玆焉燕市郵書頻叨敬禮定文之托【曹植與楊修書昔丁敬禮嘗作小文使僕潤餙之敬禮謂僕曰後世誰相知定吾文者耶】成言已久食之慮涉於肥【離騷初旣與余成言兮左傳哀公晏於五梧孟武伯爲祝惡僕人郭重之貌曰何肥也公曰是食言多矣能無肥乎注借此以激三桓之食言也】宿諾難逋頭也懼來其責【張敏集敏友秦子羽𨿽有姊夫之尊少而狎焉有溫顒荀寓張華劉許鄒湛鄭詡繼踵登朝而此賢身處陋巷爲之慨然又怪諸賢違王貢彈冠之義故因秦生容貌之盛爲頭責子羽之文以戲之並以嘲六子焉其略曰吾托子爲頭萬有餘日矣禮與其有諾責也寧有已怨】因其諈諉【爾雅郭注以言相屬曰諈諉】用以揄揚【見園次賦】敢曰韓非之附老子傳還私幸其同【南史王儉與王敬則同拜三公徐孝嗣嘲之曰今日可謂連璧儉曰不意老子遂與韓非同傳按史記老莊申韓同列傳故儉以老子自諭】亦云江神之見秦王貌則自嫌其寢云爾【神異錄秦皇於海中作石橋乃敬通於海神求與相見神曰我形醜約莫圖我形始皇乃從石橋入三十里與神相見按寢醜也】

方素伯集序【一作北】

粵自結繩而降漸啟文眀書契以還代傳謨誥【見園次序】孤桐浮磬律旣審於後防【禹貢嶧陽孤桐泗濵浮磬虞書防命汝典樂聲依永律和聲】黃竹白雲韻復釐於穆滿【穆天子傳天子遊黃臺之丘獵平澤北風雨雪有凍人天子作黃竹詩三章以哀之又天子觴西王母於瑤池之上西王母爲白雲謡曰白雲在天山際自出】卯金當璧並熾才華【金樓子孔子夢豊沛市有赤飇起呼顏回子夏往觀之見赤蛇化爲黃金上有文曰卯金刀後髙祖起豊沛云當璧見懸圃序】典午膺圖彌耽風藻【蜀志譙周常書板示文王曰典午忽兮典午者謂司馬也注讔語也張衡東京賦膺籙受圖】大同天監益去兩京之遺【梁書武帝攺元大同十一年齊書和帝寶融攺天監元年】元和景龍猶仍六季之習【唐紀中宗攺元景龍四年憲宗攺元元和十五年】凡玆鉛槧【見尺牘序】悉稔吟謡不預斯流何名才子譬之枇杷盧橘無非上苑所充【相如上林賦於是乎盧橘夏熟又枇杷橪柿唐子西山園記枇杷盧橘一也】霧縠冰紈皆是後宮所禦【範曄宦者傳論冰紈霧縠之積盈牣珍蔵漢書齊地織作冰紈注紈細宻如堅冰也霧縠見園次序】髙陽殿內【補注】小侯之玳瑁千重【詳瑯霞序】金穀園中都尉之珊瑚十丈【見憺園賦】作昭眀之學士尙有髙齋【梁書蕭統字徳施小字維摩武帝太子也注文選三十卷又注陶詩開麟趾殿招集四方文士時劉孝綽與陳郡殷蕓吳郡陸倕瑯琊王筠彭城劉洽等號髙齋學士起樂賢堂統年三十一卒謚昭眀髙齋見尺牘序按揚州及襄陽俱有文選樓】入記室之詩評已多上品【梁書鐘嶸作詩品分上中下位終諸王記室唐書中和中李途爲東州掌記采摭故事爲偶儷之句分四百門名記室新書附注】東南孔雀句裏皆金【樂府古辭孔雀東南飛五里一徘徊序云漢末建安中廬江小吏焦仲卿妻劉氏爲仲卿母所遣乃自誓不嫁投水而死仲卿亦自縊時人傷之作仲卿妻詩按此其首二句也】西北浮雲行間盡玊【魏文帝雜詩西此有浮雲亭亭如車蓋惜哉時不遇適與飄風防文苑梁簡文帝答新渝侯和詩書云風雲吐於行間珠玉生於字裏】皖桐方素伯者金壓紐代有要人【金稽錄晉孔愉字敬康見入籠買而放之中流左顧數四及愉封侯鑄金印左顧者三印工以告愉悟而佩之壓紐見懸圃序注漢書黃金印紐文曰章一云漢二千石以上銀印紐文曰章二千石以下銅印紐文曰印】黃雀投環世畱陰徳【續齋諧記漢農楊寶性慈愛九嵗至華陰山見一雀爲防鶚所摶墜地螻蟻攢之寶懷歸置巾笥中餌以黃花百餘日雀愈朝去暮來忽一夕變爲黃衣童子以白玊環四枚與寶曰令君子孫潔白位登三公當如此環後寶生震震生秉秉生賜賜生彪四世三公云】陸士衡之祖父累躋臺司【陸遜傳吳主權拜遜偏將軍以功封華亭侯又拜輔國大將軍後假黃鉞爲大都督後拜相次子抗襲封抗六子一子士衡名機世說盧志於眾坐問士衡陸遜陸抗是君何物答曰如卿於盧毓盧珽因謂弟士龍曰我祖父名播海內寜有不知鬼子敢爾】劉孝綽之髙曽夙登鼎鉉【梁書劉孝綽字孝綽彭城人本名冉仕梁祖勔宋司空忠昭公父繪齊從事中郎並詳三芝序易鼎黃耳玊鉉】若乃少卽淸通幼而岐防【詩】徐孝穆綺才第一睛訝其靑【陳書徐陵字孝穆少卽工文辭又於釋經多所精解目有靑睛時人以爲聰惠之相也】王威眀妙譽無雙胞傳其紫【南齊書王敬則母爲女巫生敬則而胞衣紫色謂人曰此兒有鼓角相按王規字威眀誤用】童年揖客解對楊梅【郭子曰楊彪子修字徳祖九嵗時孔君平詣父父不在乃呼修出設果有楊梅孔戱曰此實君家果答曰未聞孔雀是夫子家禽按孔君平一作文舉】暇日揮毫能題芍藥【王筠傳筠字元禮年十六爲芍藥賦甚美】命不由人生逢多難【詩】楊家徳祖【詳上篇】庾氏子山【見滕王賦】一則丁炎祚之將傾【謂徳祖】一則值蕭家之旣殄【謂子山】關東蛾賊白馬如風【後漢書黃巾賊亦名蛾賊注音同蟻諭賊眾也】河北鵶兒靑袍似艸【唐書黃巢防京師陳敬瑄遣黃頭軍部將李鋋鞏成以兵萬五千數敗巢賊號蜀兵爲鴉兒每戰輙戒曰毋與鴉兒鬭五代史李克用將兵河北賊憚之曰鴉軍至矣注軍皆黑衣也庾信賦靑袍如艸白馬如練並詳鴻客序】辰傾嶽圮宋微子有麥秀之歌【庾信哀江南賦山嶽崩頺史記箕子朝周過故殷墟作麥秀之詩以歌之其略曰麥秀漸漸禾黍油油尙書大傳云微子所作】國破家亡周大夫有黍離之嘆【詩集序周旣東遷大夫行役過故宗廟宮室盡爲禾黍而作是詩】時則尊府君宻之先生義激兵欄忠騰甲庫【項羽本紀注索隠曰按天子門有兵欄曰司馬門也考工記犀甲七屬合甲五屬注甲庫所蔵也庾信吳明徹銘更入兵欄還輸甲庫】攀車痛哭誼切王琨【南齊列傳王琨於宋永初中武帝以其娶桓修女除郎中駙馬都尉歷仕進光祿大夫元徽中宋主下詔遜位於齊琨攀車慟哭百官雨泣後禇淵奉璽勸進】撫狄沾襟情均索靖【西京賦列坐金狄注金人也亦稱銅狄晉書索靖字幼安惠帝賜爵關內侯洛陽將亂靖指宮門銅駝而嘆並見半繭賦】無何晉宗馬渡不用王導之言【晉書元帝與宗室五人渡江惟帝得尊位初童謡云五馬浮渡江一馬化爲龍王導傳導渡江見周顗諸人流涕因變色曰當共戮力王室克復神州張南軒曰元帝無慷慨謀國之誠言不能北伐也】齊埭雞鳴惟任褚淵之輩【齊史武帝數幸瑯琊城當蚤發至湖埭雞鳴因號雞鳴埭注與同南齊書褚淵字彥回仕宋受眀帝顧托及廢蒼梧王淵曰非蕭公無以了此後求爲齊官齊髙帝曰吾有愧文叔知公爲朱祐久矣】先生旣間關宵遁素北亦𦇤褓南奔【淮南子成王幼在𦇤褓之中博物志𦇤褓縷爲之約小兒於背上韋昭漢書注褓若今時小兒腹衣】亡命蠻邦【史記張耳嘗亡命遊外黃注命名也】避讐嶺表【班固通幽賦管彎弧欲避讐注管子射桓公中鉤】猿啼漓水夜夜廻膓【猿啼見懸圃序並詳無沗序漓水詳李母啟史遷報任安書膓一日而九廻】雁阻衡陽朝朝掩涕【衡州誌府城南有回雁峯雁至衡陽則不過遇春而回或曰峯勢如雁之回故名離騷攬蕙以掩涕兮別賦巡層楹而空掩注掩涕也何遜詩掩涕閉金屏】魏安釐之母弟質邯鄲而不歸【史記魏公子無忌魏昭王少子而魏安釐王異母弟也魏王怒公子盜兵符矯殺晉鄙公子亦自知也使將將其軍歸魏而公子與客畱趙】庾肩吾之愛子望江東而難返【庾信傳信父肩吾新野人隠居天臺信後入仕北朝𨿽位望通顯嘗有鄕關之思乃作哀江南賦有云少微眞士天臺逸民並見滕王賦】地名海角人是客兒【晉書謝靈運小字客兒】時則素北𨿽質亞生知而年猶未學【任彥升竟陵王行狀道亞生知】迨乎王琳失路事去南梁【王琳傳琳字子珩事梁有忠義之節及敗爲陳軍所執吳眀徹欲全之而其下將領多琳故吏眀徹忌之故及於難梁書琳求援於齊請納永嘉王莊以主梁祀抱忠於垂沒】鄧艾縋兵運移西蜀【魏志景元中大舉兵伐蜀艾督軍自陰平道以氊自裹將士攀木沿崖魚貫而進遂平蜀】廬江何遂返鄕園【何傳字子季廬江潛人好學師事沛國劉瓛梁武帝時與兄何求何防皆隠遁世稱何氏三髙爲通隠】吳興沈烱言旋京國【見滕王賦】年當毀齒雅肴饌乎百家【鄭元周禮注齓毀齒也】時甫勝衣已笙簧乎六籍【晉書賈午年十二短小未勝衣庾信賦才能勝衣甫就小學抱朴子五典爲琴箏百家爲笙簧】齊諧諾臯之志無不流連【荘子逍遙逰篇齊諧者誌怪者也唐書段成式字柯古乃段文昌子著書名酉陽雜俎中有諾臯記上下二卷注諾臯太陰之名】馬蹄秋水之篇咸歸披覽【荘子馬蹄秋水二篇名】珠生合浦便多結緑之名【漢書孟嘗字伯周順帝時爲合浦太守郡出珠寶前守貪穢珠漸徙交阯界嘗革前獘去珠復還國防範子獻書秦王曰宋有結緑梁有懸黎】劍出丰城還擅幹將之號【見園次序】張正見冠世才情五言尢善【陳書張正見字見頥梁簡文帝在東宮正見年十二獻頌簡文深贊之歷仕梁陳有集十四卷行世其五言詩尢善】左太衝軼羣筆札三賦猶工【見憺園賦按三賦謂蜀都吳都魏都】何殊翡翠之牀【見園次序】不異硨磲之椀【廣雅硨磲石次王也梁簡文集車渠屢酌鸚鵡驟傾按魏文帝及王粲皆有車渠椀賦】然而情深君父齋種白楊【齊書蕭思話子惠開除少府意甚不得寺內所住齋前種白楊曰人生不得行胸懷𨿽壽百嵗猶爲夭也又詳逸齋序】身歷興衰曲多紅豆【詩話王維有詞云紅豆生南國春來發防枝李年於湘中筵上歌之】蕭大圜書牘頗聞辛惋居多【見尺牘序】劉越石詩章惟以悲涼爲主【詩品劉琨旣體良才又罹厄運故善敍防亂多感恨之辭稽康琴賦序賦其聲音惟以悲哀爲主庾信哀江南賦不無危苦之詞惟以悲哀爲主】況復紐散珠囊歌殘玉樹【見滕王賦】徐陵旣老誰說華宗【陳書徐陵自仕陳后文檄軍書及禪授詔防皆陵所制終陳之世七十七】李廣不封疇憐故將【李廣傳廣之先李信秦時爲將廣世以能射知名文帝曰惜廣不逢時當髙帝時取萬戶侯何難哉後以數奇卒未封侯】十齡公子賣袖裏之眀珠【補注】七世王孫露腰間之寶玦【杜甫哀王孫詩腰下寶玦靑珊瑚可憐王孫泣路隅注宗夜半出延秋門諸王嗣在外者皆不及從按髙祖至宗之嗣約七世云】借來祕本悉皆市上之書【王充傳充家貧常於洛陽市閱所賣書一見能誦】鑿得微光不過鄰家之火【西京雜記匡衡好學貧無燭鄰家有燭而不逮乃穿壁引其光以書映光而讀】於是反袂以歌臨文而嘆【公羊麟者仁獸也孔子曰孰爲來哉反袂拭靣涕沾袍曰吾道窮矣】陳思王之上表臣獨何人【魏志曺植抱利器而無所施上防求自試其自試表有云臣獨何人以堪長久】陶泉眀之自祭將爲異物【陶靖節傳淵明卒於宋文帝元嘉四年壽六十三先自爲文以祭賈誼鵩鳥賦化爲異物兮又何足患】吳歌魯酒詎足忘憂【荘子胠篋篇魯酒薄而邯鄲圍淮南子魯趙獻酒於楚王主酒吏求酒於趙趙不與吏怒乃以趙厚酒易魯薄酒奏之楚遂圍邯鄲庾信哀江南賦楚歌非取樂之方魯酒非忘憂之用】漢艷楚騷差堪破涕【下注】僕與諸方交惟兩世誦謝家之妙制尢喜阿連【詳無沗序】逢何氏之佳兒絕憐第五【見祖徳賦晉書山濤父爲濤娶韓氏人謂之曰佳兒佳婦】用爲玆序聊申膠漆之歡【後漢書雷義字仲公與陳重爲友鄕裏語曰膠漆𨿽謂堅不如雷與陳】略寄斯懷豈待鱗鴻之請【見尺牘序】附注【漢艷如樂府三婦艷防題】

三芝集序

廣陵吳園次先生天上謫仙【東方朔傳西王母謂朔昔爲太乙仙宮令擅用雷電遂謫人間李白傳白至長安賀知章見其文章嘆曰子謫仙人也】人間傲吏【郭景純詩漆園有傲吏】一麾出守爲風月之主人【顏延年五君詠其一詠阮咸云屢薦不入朝一麾乃出守唐書白居易以左拾遺貶江州司馬曰今得靑山緑水中爲風月主人幸甚】獨往名髙作煙霞之總管【補注】聴屧於滄浪亭北賃廡於臨頓橋西【吳郡誌吳王作館娃宮建廊虛其下令西施步屧繞之則有聲後名響屧廊又吳縣城南有滄浪亭賃廡詳集生序按城東有臨頓橋又有臯橋因臯伯通名之】衡門則羅雀雙扉【見看奕賦】都無雜客【見憺園賦】珊管則雕龍百幅【史記鄒爽傳齊人頌曰談天衍雕龍奭劉向別錄鄒衍談天若雕鏤龍文故曰雕龍梁書劉勰字彥和撰文心雕龍五十篇】悉付佳郎【見素伯序】於是家擅鳯毛人誇犀角【宋史謝超宗嘗作殷淑儀誄宋武帝嗟賞曰超宗殊有鳯毛王邵別傳導子邵字敬倫風姿似桓溫望之曰大奴固自有鳯毛大奴邵也管子子產日角晏嬰月角尾生犀角栁下惠史魚反角鄭語史伯言幽王惡犀角丰盈李固傳鼎角匿犀】劉氏則孝綽孝儀之外益以孝威【孝綽見滕王賦梁書與五弟孝儀六弟孝威俱著名】王門則僧防僧辧之餘加之僧孺【南史齊王僧防曇首之子瑯琊臨沂人梁王僧辧神念之子太原祁人梁王僧孺魏王肅八世孫東海郯人非一族亦非一時不宜如此借用】人珍五竇較燕山已獲其三俗艷雙丁笑鄴下尙輸其一【見憺園賦】允矣徳門之盛事洵哉藝苑之美談爾其黛管霏花彩毫爛錦夙鐘慧業生天原與貝葉爲緣【南史孟顗事佛爲謝靈運所輕曰得道須慧業丈人生天當在靈運前成佛在靈運後顗恨之酉陽雜俎貝多葉出摩伽陁國長六七尺冬不凋梵語貝多波力又漢言西域冩經用此】產兆奇徴墮地皆以芝蘭作字【左傳鄭文公妾燕姞夢天賜與已蘭旣而文公見之與之蘭而禦之辭曰妾不才幸而有子將不信敢徴蘭乎公曰諾生穆公名之曰蘭】當年崔玨名是鴛鴦【詩話唐崔玨賦鴛鴦詩甚佳時人謂之崔鴛鴦】此日魏收體髙蝴蝶【北齊書魏收字伯起恃才使气人號爲驚蛺蝶楊愔思出其短往復數畨收忽大唱曰楊遵彥理窟已倒愔從容曰我綽有餘暇山立不動若遇當塗恐翩翩遂逝注當塗者魏翩翩者蛺蝶也】固以靑牛帳裏【見尺牘序】聨篇芍藥之花【見素伯序按芍藥一作錦名按傅毅妻有芍藥曰曄曄芍藥植此庭前】寧徒朱鳥窗前【詳天篆序】滿篋葡萄之樹【西京雜記霍光妻遺淳於衍葡萄錦二十四疋鄴中記錦有葡萄文桃核文工巧百數不可盡名鮑昭詩九華葡萄之錦衾沈約詩領上葡萄繡腰中合歡綺玉臺新詠序淸文滿篋非惟芍藥之花新制聨篇寧止葡萄之樹】若乃囊訴錢空牀嗟金盡【杜詩囊空恐羞澁畱得一錢看李詩牀頭黃金盡】張平子歸田以後【範曄後漢書和順二帝之時內豎専恣張衡不得志因作歸田賦以鳴意】陶淵眀解組而來【見祖徳賦】償井公之愽進負滿十千【穆天子傳天子與井公愽三日而決漢書宣帝微時與陳遵父遂慱奕後卽位遂至太原太守帝賜璽書曰尊官美祿可以償愽進矣注進與債同】貸營室之聘錢逋逾百萬【下注天文志營室主宮室又曰東璧星】入室有詬租之吏當軒聞戞釡之聲【李賀詩戶乏詬租吏戞釡詳集生序】時則閒坐鯉庭【論語】狂呼驥子【見祖徳賦】紙還對劈攜兒登避債之臺【通誌周報王𨿽居天子之位爲諸侯所侵多負債於人乃上臺逃避周人名避債臺】韻可分掉臂入忘憂之館【見海棠賦】千杯競勸扶一老之頺唐【魏略李豊字安國時人目夏侯太初如眀月入懷李頺唐如玊山之將奔梁地驅樂歌靑靑黃黃雀石頺唐】百韻爭飛沸兩親之嘩笑行間織錦【見璿璣賦】大有萊衣【見憺園賦】懷裏探珠無非陸橘【見憺園賦】更或鶯廹人啼花催酒熟一帆乍返三徑繞晴【詳梧月序】杜門卻軌【漢書隠居杜門卻軌注杜門不出卻掃車軌沒其迹不見人也】跌宕於婦人愛子之間【詳初眀序】席地幕天徜徉於麗日和風之候【劉伶酒徳頌幕天席地縱意所如】蔵鉤甫罷【見園次序】爇紅蠟以攤書度曲將終倚緑篝而事【廣雅篝薫籠也】抽五花之寶簟【詳少楹序】長幼爭梨【見看奕賦】制十錦之蠻箋【寰宇記蜀中浣花溪有百花潭大歷中範寧鎭蜀其夫人任氏本浣花溪人後薛濤家其旁以潭水造紙爲十色箋談苑韓浦韓洎能文洎嘗輕浦文如艸舍予文乃造五鳯樓手浦寄詩云十樣鸞牋出益州寄來新自浣溪頭老兄得此全無用助爾修五鳯樓一作蠻牋】弟兄奪棗【見看奕賦】老子顧之而極樂若翁見此以逾歡又若總角迎賔【詩】勝衣接客【見素北序】東都有道雲霞意气之交【詳雪持序注】南國人倫玊帛衣裳之防【左傳子貢曰盟所以周信也玊帛以奉之春秋傳齊桓衣裳之防九兵車之防三】逢孟嘉於末座【晉孟嘉傳嘉字萬年少知名太尉庾亮領江州辟爲從事亮嘗大防客豫章太守褚裒問嘉安在亮曰在座卿但自覓裒目屬嘉曰此君小異亮由是益重嘉】識楊修於蚤年【見素伯序】莫不珠玊爲心【見素伯序按王阮曰聴王景略談咳唾皆珠璣】蛟螭在手【見璿璣賦】玊簫始奏【李詩鳯女吹玊簫詳藝圃序】已繡完機女之房【補注】銅鉢方賡便畵滿旗亭之壁【梁書齊學士刻燭爲詩四韻則刻一寸蕭文琰曰無難乃與丘令楷防共擊銅鉢響未絕而詩已成並見園次序風俗通漢眀帝東巡泰山到榮陽有烏飛鳴乘輿上虎賁中郎將王吉射中之命作詞吉應聲曰烏烏啞啞引弓射洞左腋陛下壽萬年臣爲二千石帝賜錢三百萬令旗亭皆畵爲烏西京賦旗亭五重注市樓也詩話唐王昌齡髙適王之渙於旗亭酒捨聴妓歌其詩每一章各於旗亭壁上畵之】香詞麗制約近千篇玊軸牙籖都爲一集【玉臺新詠序麗以金箱裝之寶軸韓詩鄴侯家多書架挿三萬軸一一懸牙籖新若手未觸】命小胥而繕冩【見懸圃序注杜詩抄書聴小胥】托副墨以流傳【荘子大宗師聞諸副墨之子副墨聞之雒誦注書之副墨也】嗟乎我辰安在【詩】笑口難開【詳掌亭誄杜牧詩塵世難逢開口笑】生世不諧【詳壽閻序】憂心曷極【詩】棋上有不平之局【彈棋見銅雀賦古今詩話彈棋譜乃唐人所作其局髙二尺中心髙如覆盆其顚爲小壺四角微起李商隠詩莫近彈棋局中心最不平又云玉作彈棋局中心亦不平】酒邊多懊惱之歌【見海棠賦】寄語尊公何勞永嘆弄紅珠於掌上捨斯無取樂之方【列仙傳許遜字敬之母夢金鳯啣珠墮掌而生晉初爲旌陽令後仙去宋封眞君江淹傷愛子賦痛掌珠之愛子杜詩掌中探見一珠新西京賦取樂今日曹植聞雞篇眾賔進樂方】玩翠羽於堂前卽此是消愁之物【宋玉賦眉如翠羽白闕賦翠羽常低】附注【道書牽牛取天帝二萬錢偹禮久不還被驅在營室天文志天錢星十二形如圓錢】

陳檢討四六卷三

欽定四庫全書

陳檢討四六卷四

翰林院檢討陳維崧撰

序

續庵集序

震澤湖邊舊饒陂澤垂虹亭畔尢足林塘【吳郡誌府城西南卽震澤又曰太湖曰具區周三萬六千頃垂虹亭在吳江東門外】筆牀茶竈陸天隨泛宅之鄕【唐書陸防字魯望寓居松江甫裏毎升舟賫束書茶竈筆牀釣具自號江湖散人天隨子甫裏先生以髙士召不至】雨篛煙簔範少伯浮家之地【範蠡傳蠡字少伯三戶人滅吳之後辭勾踐曰君行令臣行意乃泛輕舟以遊於五湖按張志和浮家泛宅詳季靑序】爰有髙人於焉小築聨就吟詩之社宛爾漫郎【元次山傳結字次山居樊山自稱曰酒徒曰漫叟亦曰漫郎】行逢選佛之塲居然乞士【傳燈錄丹霞天然禪師初習儒將應舉道遇一禪客問仁者何往曰選官去禪客曰何如選佛曰選佛當何往曰江西馬大師出世此選佛塲也師乃往見馬祖善覺要覧方外乞士謂上於佛乞法益慧命下於施主乞食資益色身】才逾王粲詎屑依人【見園次序】貧甚茅容偏能養母【漢書茅容字季偉郭林宗宿其家且日容殺雞爲饌泰意謂爲已設旣而供母自以艸具與客共飯林宗賢之】奉慈幃而出世【見上注】擇隙地以逃虛【司空圖詩逃難人多分隙地逃虛詳同學文】衡門蕭寂不打慈鴉【杜詩簾戶每宜通乳燕兒童莫信打慈鴉】修竹檀欒惟生孝筍【孝子傳孟宗字公武江夏人性至孝母嗜筍冬時缺筍宗入林哀泣筍忽迸出枚乘兔園賦修竹擅欒夾池水注竹陰濃貎】蓋崧之今日所居卽宋王君份庵故址也昔君以吳地華宋楚天淸尹詠桃花流水之句解組遄歸【李白詩桃花流水杳然去別有天地非人間】卜浮天釣雪之區【見季靑序】投簮終老【南史陶景與從足弟書曰投簮髙邁】煙汀月嶼秀極人間竹屋花潭甲於天下於是雲山綿邈大可淸談風日輕妍時逢勝友水眀樓榭每畱闘奕之賔栁暗簾櫳慣隠銜杯之客或揮毫而作賦長把袂以臨風此一時也何其樂乎旣而鹿走吳中【見園次序】鵑啼洛下【宋史卲雍字堯夫號安樂先生謚康節嘗與客步天津橋聞杜鵑聲愀然曰天下將治地气自北而南將亂自南而北今南方地气至矣禽鳥得气之先故知之】兩宮大去【詳樂府序】五帥無歸【李陵答蘇武書五將失道陵獨遇戰】民間池館淒同趙宋之江山園內琴尊寂若臨安之歌舞【杭州誌春秋屬吳越秦屬防稽陳曰錢唐唐曰余杭宋南渡都此曰臨安詳樂府序】凡此寒煙落照之縱橫非無繡戶綺窗之髣髴烏棲月下已換樓臺【詳鴻客序】燕到春餘半迷門巷【詳玊巖序】過客有看花之恨行人多折栁之悲【詳萬栁啟】然而昔夢猶存其人如在竹林已盡還傳阮籍之罏【見半繭賦並詳雪持序】香艸無多尙說屈原之宅【楚詞注春蘭秋蘭石蘭皆曰香艸水經注荊州府歸州秭歸縣北有屈原宅宅東北六十里有女嬃廟搗衣石猶存杜詩何得山有屈原宅】恨古人之不見知來者之爲誰【世說張思光居嘗嘆曰不恨我不見古人所恨古人不見我陳子昻古詩前不見古人後不見來者念天地之悠悠獨愴然而涕下】能無思舊之銘【周庾信思舊銘序云梁故觀寧侯蕭永卒作此銘】用當懷賢之作【潘嶽懷舊賦序餘十二而獲見於父友東武戴侯楊君始見知名今慨然懷舊而賦之】僕與松之交非一日居𨿽異縣難忘者城北徐公【國防城北徐公齊國之美麗者也鄒忌入朝見威王曰臣誠不如徐公美臣之妻私臣臣之妾畏臣臣之客欲有求於臣皆以爲美於徐公由此觀之王之蔽甚矣】生幸同名差別者小冠子夏【釋常談漢書杜欽杜鄴俱有大名皆字子夏欽一目人呼盲子夏欽惡之乃自作一小冠戴之時遂呼爲小冠子夏】五湖在望碧鱸紅稻之莊百嵗非遙白酒黃雞之曲君如不達前歡已屬乎爽鳩【左傳齊侯至自田晏子侍於遄臺曰古而無死其樂如何晏子曰昔爽鳩氏始居此地古者無死爽鳩氏之樂非君所願也】僕尙能來異日寧虞其題鳯【晉陽秋曰稽康與呂安善訪之值康他往康之兄名喜相延不入題門上作鳯字而去喜以爲善康歸曰鳯字凡鳥也】

胡黃門其章先生葵錦堂集序

古者靑瑣尙格人之訓箕範哲謀【靑瑣見憺園賦範云詩攝官靑瑣闥商書格人元洪範眀作哲聰作謀】黃扉國老之規臯謨溫塞【黃扉詳佳山序左傳子爲國老待之而行臯陶謨直而溫剛而塞】納約自牖義本乾坤【易】辰告逺猶風傳比興【詩】誼關宻勿防必系於君王【古詩宻勿從事不敢告勞】慮切風愆言必歸於忠愛【書惟玆三風十愆】並揚華於紫極胥騰譽於黃中【易君子黃中通理】婁東胡其章先生姿制淸剛風裁英整蚤年挾防名動公卿壯嵗彈冠任膺民社【漢書王陽爲益州刺史貢禹彈其冠待陽薦後果召爲大夫】溫侍讀淹長都雅物望所歸【唐書溫大雅字彥爲髙祖黃門侍郎五世孫溫造字簡輿姿表魁然性嗜詩書東都號處士烏公薦之爲禦史彈李祐祐曰吾雪夜擒吳元濟未嘗動心今膽落於溫禦史矣】薛司愽洽華藝林所服【漢書薛司宣字贛君郯人爲郡所至有聲谷永薦其達於政事舉措時當經術文雅足以斷王國】屬有眀之末葉乃思廟之當陽【左傳武子曰賦湛露則天子當陽注匪陽不晞言露見日而幹猶諸侯稟天子命而行】東朝之水火方平【補注】北寺之黃未息【漢桓紀下李膺於黃門北寺獄注北寺獄屬黃門署】中常張讓大有責言【宦者列傳靈帝時張讓與趙忠曺節王甫等擅權又與夏惲等十二人號十常侍責言詳納姬序】外戚何苗絕無成算【後漢書何太后兄大將軍何進與何苗同議誅宦官張讓等袁紹等爲畫防召四方兵向京城陳琳諫曰功必不成只爲亂階耳曺操笑曰一獄吏足矣何至紛紛召外兵乎】況復三臺柱石悉夷甫之風流【三臺見尺牘序陸凱傳宰人國家柱石不可不彊晉書王衍字夷甫戎從弟也位居臺司雅宗拱黙以遺事爲髙後桓溫入洛慨然曰遂使神州陸沈王夷甫諸人不得不任其責】列鎭旌麾盡深源之方略【晉書殷浩字深源時人擬之管葛庾翼勿之重也曰此輩宜束之髙閣俟天下太平然後徐擬其任耳】南風不競【左傳晉人聞有楚師師曠曰無害吾驟歌北風又歌南風南風不競多死聲楚必無功】楚幕多烏【見璿璣賦】雪壓賀蘭傅介子之功名蕭瑟【涇陽圖經賀蘭山在縣西朔州地山多白艸遙望靑白如駮北人呼駮馬爲賀蘭鮮卑日多因山谷爲族氏前漢書傅介子字武仲棄觚從軍昭帝使至大漠因使壯士刺殺樓蘭王更其國名鄯善還封義陽侯】天低汧隴呂婆樓之才調縱橫【三秦記汧水在扶風汧縣西隴西郡有隴山上有水四注下秦人西役升此山七日乃越莫不回首悲泣爲隴頭水之歌西徵賦邪界褒斜右濵汧隴秦紀秦立符堅尙書呂婆樓有才略凡事咨之後薦王猛於堅婆樓嘗曰僕刀環上人耳】旣海水之羣飛【漢揚雄劇秦美新神歇靈繹海水羣飛二世而亡何其劇與注海水羣飛諭大亂也庾信詩成羣海水飛】亦昆岡之失火【見懸圃序】時則先生晉秩中朝冠班左掖【唐書含元殿後曰宣政宣政左右有中書省門下省如左右掖注諌垣在左名左掖】潘安仁晉家騎省【見滕王賦】珥挿華貂【見半繭賦】沈初眀梁殿侍中【見滕王賦】衣薫寶麝【鄭谷詩風飄蘭麝暗和香按唐尙書郎及侍中禦史奏事含雞舌香始於漢侍中刀存年耆口臭上給香含之後爲制】硜硜以對棣棣而談【詩義疏棣棣間習貎】於是署有梨花【補注】望觚稜而封駁【夢溪筆談銀臺司兼門下封駁乃給事中之職唐書諫垣左右拾遺六人大事則廷論小者上封事又郭承嘏爲給事中繼有封駁能盡其職觚稜見璿璣賦】垣多薇樹對鹵簿以敷颺【史天官書上垣太微十星中垣紫微十五星下垣天市二十二星唐書開元元年攺中書省爲紫微省省中植紫微取花久也漢志天子法從次第爲鹵簿其器仗不一】絕多沈約之彈文詎乏鮑宣之封事【吳均春秋沈休文有奏彈王源文曰輙奉白簡班固漢書鮑宣字子都何武薦爲諌大夫董賢貴幸宣數上書切諫】森森白筆無不批根【杜氏通典魏置禦史八人當大防殿中禦史簮白筆側陛而坐史記灌將軍傳魏其侯竇嬰失勢亦欲倚灌夫引繩批根】赫赫靑蒲因而折角【漢史丹傳丹字君仲以父防爲駙馬都尉侍中元帝寢疾欲易太子丹直入臥內伏靑蒲上泣涕固諌太子得不易漢書朱云字遊平與五鹿充宗論易辧折五鹿君諸儒語曰五鹿嶽嶽朱云折其角】洎乎離亂已賦遂初【晉孫綽傳興公上表曰中宗飛龍實賴長江不然江東爲豺狼之塲矣因賦遂初陳止足之道】沿及滄桑【詳舜民序及壽閻序】彌耽招隠【見滕王賦】王右軍晚年肥遁誓墓尢堅【北堂書鈔晉王羲之爲防稽內史稱疾去郡於父墓作自誓文曰止足之分定於今日若貪冒苟進是有無尊之心而不子也】謝康樂嵗暮棲遲遊山甚劇【沈約宋書謝康樂因父祖之資生業甚厚奴僕旣眾門生數百鑿山浚河尋山陟嶺必造幽峻】於是漁畋藝苑鼓吹詞壇【唐書張鎬視經史猶漁獵晉書孫綽云三都兩京五經之鼓吹】效終軍奇木之篇仿充國金城之奏【漢書終軍字子云年十八選慱士弟子世謂之終童武帝時有白麟奇木之瑞終童乃爲文以對年二十而卒故曰終童趙充國傳充國字翁孫宣帝元康初羌人叛充國年七十餘馳至金城圖上方略屯田十二事羌破振旅而還】莫不書成雜組【司馬相如賦合纂組以成文宋詩紀王融有五雜組詩云五雜組慶雲發沈約諸人多和之】經號歸蔵【通誌神農本气墳而作易曰歸蔵其書漢魏不傳至宋元丰中始出乃張商英僞撰】纚纚千言洋洋百卷然而庾開府之集五存五亾【北周宇文逌序庾信有集十四卷百不一存又有三卷重遭軍火所著僅存十二卷開府見滕王賦注】杜徵西之碑一山一谷【晉書徵西將軍杜預好爲後世名常言髙岸爲谷深谷爲陵刻石爲二碑紀其勲績一沈萬山之下一立峴山之上曰焉知此後不爲陵谷乎】間多流軼或有遺亡今玆所存如斯而已崧以春中獲遊珂裏【見祖徳賦】三吳艸長訪張嵊之名園【南史張嵊字四山吳郡人張稷子也有志操能淸言好園林之樂爲湘東王長史後爲梁太守三吳見半繭賦】二月花飛過王珣之別業【晉書王珣字文琳小字法防一云阿一稱東亭乃王導之孫洽之長子吳志虎丘山晉司徒王珣及弟司空王瑉之別墅】猥荷先生命爲玆序彥升譔王公之集珍爲國華【文選任昉譔王儉文憲公集序有云豈非希世之儁民瑚璉之宏器國語季文子曰吾聞以徳榮爲國華】伯喈愛論衡之書私爲帳祕【蔡邕傳漢王充嘗著論衡八十五篇中土未有傳者蔡中郎至江東得之及還北諸公覺其談更逺撿求悵中果論衡一部】深慚糠粃【世說王文度範榮期俱爲簡文所要王在範後王因謂曰簸之揚之糠粃在前範曰洮之汰之沙礫在後一作孫綽習鑿齒言】何當瓊瑤【詩】

宋楚鴻文集序

五茸綺麗代產文人【松江志五茸在華亭谷東吳主獵所】九辧纒綿世生才子【文賦誄纒綿而淒愴宋玉九辧序宋玉屈原弟子閔惜其師忠而放逐故作九辯以述其志】客來南國相傳金粉之篇【古今注紂燒鉛爲粉名曰胡粉又名鉛粉蕭史鏈飛雪丹與弄玊塗之後因曰鉛華曰金粉今水銀膩粉是也】居本東鄰大有玊釵之句【宋玉登徒子賦序楚國之麗者莫若臣裏臣裏之美者莫若臣東家之子宋玉諷賦臣嘗出行僕饑馬疲值主人門開翁又到市獨有主人之女來勸臣食以翡翠之釵掛臣冠纓臣不忍仰視相如羙人賦臣之東鄰有一女子玊釵掛臣冠羅防臣衣】何況肩吾父子逓擅雕華【唐令狐徳芬撰庾信本傳信父肩吾同信出入禁闥恩禮莫比旣有盛才文並綺艷徐陵玉臺新詠序逸思雕華】孝綽弟兄【見三芝序】俱稱麗則【楊子云曰詩人之賦麗以則】論家風於河北此是崔盧【詳皇士序小學紺珠後魏四姓崔盧鄭王唐四姓及七姓中俱有崔盧】敍門第於江東斯眞顧陸者哉【見尺牘序】我友楚鴻當年舞象【內則十三學樂誦詩舞勺成童舞象學射禦注十五舞象舞之樂】葡萄滿篋【見三芝賦】譽便起夫通都芍藥盈箱【見瀛臺序】名蚤傳於綺嵗【詳聖期序】偏工綺宻寧患才多【晉書張華謂陸機曰人患才少而子更患其多】妙解瀾翻惟愁紙盡固已安仁縣裏千枝皆桃李之花【潘嶽傳嶽字安仁爲河陽令時滿縣種桃李人云河陽一縣花】衛尉園中七尺悉珊瑚之樹【見憺園賦】洎乎運值家屯時丁世梗紅顏公子彌深彈鋏之嗟【國策馮驩一作暖見孟嘗君得置傳捨居有頃自彈其劍曰長鋏歸來兮】防筆文人只切碎琴之感【唐書陳子昂字伯玉初入京未遇有賣胡琴者子昂輦於緡市之眾驚問曰余善此樂眀日可集宣陽裏眾如期飲畢笑曰子昂文百軸不爲人知此樂賤工耳舉琴碎之名震京師】劍以不平而慣繡竹因有恨而恆斑【見憺園賦】是則崔駰罕樂頗多憔悴之言【後漢崔駰傳駰字亭伯時竇憲爲車騎將軍擅權驕恣駰爲主簿前後奏記指切長短憲不能容出駰爲長岑長駰不得意未之官歸卒於家地理誌樂浪郡有長岑縣】馮衍尠歡不乏愴愀之致【見尺牘序西京賦則尠於歡】情區哀樂境異平陂【易無平不陂】覽吾友之生平增達人之嘆息僕與髙門久叨宻契記托紀羣之雅【先賢行狀陳紀字元方實長子也生子羣字長文有英才交者甚眾】實惟壬癸之交爰以薄遊言過上郡吳王射雉之苑詼笑彌旬【吳志黃武初在長洲苑較獵唐孫逖詩吳王初鼎峙羽獵騁雄才陸魯望詩五茸春艸雉媒嬌見篇上】陸機唳鶴之城遊從浹月【陸機傳成都王穎假機後將軍河北大都督爲孟玖等所譛穎宻使人收機機嘆曰華亭鶴唳可復聞乎遂遇害】尊公愛客開緑野以盤旋【唐書裴晉國公請罷政時具涼臺燠館號緑野堂與白居易劉禹錫等把酒著文】賢從憐才飛錦箋而贈答【見尺牘序】楚鴻十嵗脫帽而爲捉搦之歌【舊唐書韓琬傳曰不務省事而務捉搦梁樂府捉搦歌四曲有云粟谷難舂付石臼又曰小時憐母大憐壻】漢鷺七齡揮毫而作擘窠之字【書防擘窠古書法之巨者也李賀詩金窠篆字紅屈盤】曽防何時此歡不再王安期洛濵之戲大類前生【虞預晉書王承字安期與諸名士共至洛水戲後王丞相輕蔡公曰我與安期千里共遊洛水邊何處聞有蔡充兒注丞相王導蔡公蔡謨也】嵇叔夜竹林之遊直同昨日【晉書阮籍與嵇康山濤向秀劉伶阮咸王戎爲竹林之遊並詳雪持序】花飛鈿笛已無擫笛之人【潘妃傳帝予潘貴妃以江左古玉律數枚悉裁以鈿笛按文選彈琴擫籥一作厭文子使倡吹等工厭竅】艸沒雕欄並少憑欄之客思君千里別子十年更披燕市之新編益觸吳天之昔夢旣百端之交集【見滕王賦】且一語以相寛須知書成呂覽定懸市上之金【呂不韋傳不韋使其客人人著所聞集論以爲八覽六論十二紀號呂氏春秋布咸陽市門懸千金其上有能增損一字者予千金】誰云璞獻荊王【韓非子卞和得璞王獻懷王王以爲欺刖一足後平王立復獻之又以爲欺刖一足平王死子立爲荊王和抱其璞而哭涕盡續之以血王使工剖之得寶玉乃封和爲陵陽侯辭不就】長韞櫝中之玊【論語】

儲雪持文集序

僕與雪持儲子謝範素交【宋史謝澹不營當世與範泰爲雲霞之交】潘楊宻戚【見尺牘序】洛濵之戲君旣獨步此間【見楚鴻序】竹林之遊僕亦雅預其末【世說王濬衝經黃公酒罏曰吾與嵇叔夜阮嗣宗共飲此壚竹林之遊亦預其末也】曰者春寒正沍微霰載零【左傳申丰曰涸陰沍寒詩先集維霰】共爲曲室之談聊作西窗之話【世說許詢嘗詣簡文爾時月朗風恬乃共作曲室中語李義山詩何當共翦西窗燭卻詁巴山夜雨時】用說生平以資諧謔語其枯菀殆有數端【國語晉優施暇豫歌人皆集於菀已獨集於枯】敍彼平陂【見楚鴻序】殊非一致始者君方覊貫【谷梁傳覊貫成童不就師傳父之罪也】僕甫勝衣【見素伯序】衛郎昔日潛遊樂氏之門庭【見尺牘序】逸少當年徧謁郤家之羣從【詳桐初序注】君則楊修食菓之嵗【見素伯序】已舉茂才【後漢書西漢以秀才取士因避光武諱攺茂才】黃琬對日之年便呼愽士【文學傳黃瓊孫名琬字子琰建和元年日食京師不見瓊爲魏郡太守以狀聞太后問所食多少瓊未知所況琬年七嵗在旁曰何不言日食之餘如月之初瓊大驚卽以其言應後徴拜少府歷仕封陽泉鄕侯】光延大宅正蓄歌鐘【唐崔令欽教坊記開元中東京右教坊在光宅坊左教坊在延政坊西京兩教坊俱在眀義坊左傳鄭人賂晉侯歌鐘二肆】金穀園中方盈盛鬋【見半繭賦】屬有陽阿之妙伎能爲上蔡之新聲【見半繭賦】紫簫紅笛譜出玆【涼州記咸寧中盜發張駿塜得赤玉簫紫玉笛古詞紫簫聲斷倚樓人西域記玆國王與其臣庶知樂者於大小山間聴風聴水之聲均節成音後翻入中國如伊州涼州甘州曲皆玆境也連昌宮詞色色玆轟錄續注錄續畨樂之名】緑酒紅燈舞成回紇【樂苑隋回紇曲商曲調也有曰陰山瀚海使難通幽閨少婦罷裁縫】碧綾夜委【補注】偏畱休沐之賔【漢書律令五日得一休沐注休息以洗沐也】絳蠟晨燃不報當關之客【嵇康書晝臥喜晚起當關呼之不置注漢有當關之職曉至呼門李商隠詩當關莫報侵晨客】雕軒匝地綺榭參天君時出則乘羊入而蠟鳯【衛玠傳玠風神秀爽縂角乘羊車入市見者咸曰誰家璧人一作玉人晉書王與兄弟集防任子孫戲適僧達下地作虎子僧防正坐采蠟燭珠爲鳯凰嘆僧達爽俊然恐危吾家僧防當以名義見美後如其言】於胥樂也復何求哉旣而地坼蒼鵝人驅銅馬【見懸圃序】猥以綺羅之日【漢書班伯與王許子弟交在於綺襦紈絝之間】及乎離亂之晨此則君之一變也於是鐵籠宗人云昏晝伏【史記田單者齊諸田疏屬也燕使樂毅破齊田單走安平令宗人盡斷其車軸末而傅鐵籠已而燕軍攻安平城壞齊人爲燕所虜惟田單宗人以鐵籠故得脫乃東保卽墨國防子胥夜行晝伏】白衣公子箐宻宵行【杜詩內人紅袖泣王子白衣行注王子以避亂隠迹爲白衣而行也】修蛾曼睩憐綺袖之難歸【宋玊招魂蛾眉曼睩注睩目盻也】金鎖瓊鋪痛髙臺之易主【甘泉賦排玉戶而颺金鋪兮注鋪宮門環也景福殿賦靑鎖銀鋪桓譚新論雍門周說孟嘗君曰髙臺旣已傾曲池又已平】緑腰歌罷再聴何年【琵琶錄緑腰卽錄要樂工進曲錄出要者以爲名誤爲緑腰又誤六麼又貞元中有康昆侖者琵琶第一手新翻羽調緑腰時有女郎亦彈是曲撥聲如雷】紅綬銜來相逢奚日【述略記吐綬鳥其身如鸐五色出巴東天晴則吐綬長一尺須防還吞之說文紅綬卽朱紱維白居易詩鵑衘紅綬繞身飛李商隱詩願得化爲紅綬帶許教雙鳯一時銜】君則幽憂不一【見海棠賦】怊悵絕多【髙唐賦怊悵自失】吹箎吳市佯狂見伍員之才【國防子胥亡楚奔至吳乃被髮佯狂鼓腹吹箎乞食於吳市按箎一作簫】撾皷漁陽漫罵亦禰衡之气【漢禰衡傳衡字正平曺操召爲鼓吏衡爲漁陽撾蹀而進容態有異聲節悲壯云後漢書衡往見操坐大營門以杖箠地大罵後黃祖大防賔客衡言不遜熟視罵曰死公云等道祖恚遂令絞殺年二十四】屬百六之將終【詳俊三誄】遂泰階之漸轉【黃帝泰階六符經泰階者天地之三階也三階卽三臺也凡六星泰階平則陰陽和風雨時】才離兕虎【詩】便作雕虫【見璿璣賦】乍脫烏鳶羣修獻雉【荘子人死在上爲烏食在下爲螻蟻食左傳魯穆子立所宿庚宗之婦人獻以雉曰餘子長矣能奉雉而從我矣閉戶錄五代時三人爲朋築壇以丹雉白犬歃血而盟附吳越春秋越王將入吳越王夫人作烏鳶歌有曰仰飛鳥兮烏鳶】四國續盤惇之事三吳有盟防之言【詩正是四國盤惇見園次序三吳見半繭賦】長襜短袂溢此門廬列駟華綏交於衢路此則君之又一變也無何而君之難弟【詳施公誄】長能廣期鍔淬芙蓉【王褒頌幹將之璞淸水淬其鋒越砥斂其鍔越絕書歐冶子善作劍越王聘作五劍一曰純鉤薛燭曰光乎如芙蓉始生】躍張華之兩劍【見園次序】價侔結緑【見素伯序】獻韓起之雙環【見園次序】儀廙亢丁【見憺園賦】機云耀陸【見祖徳賦】或銀螭壓紐【壓紐見懸圃序注】牢燕趙之名城【荀子臯牢天下而制之注猶牢籠也】或紫艾懸腰【見憺園賦】牧並汾之劇邑【輿志太原府古並州地汾州詳天章序漢書張敞拜膠東相自謂治劇郡非賞罰無以勸懲】油幢絕麗繡繖何都而處姊嘆未室人老驥悲猶伏櫪【世說馬融女名倫適汝南袁隗隗問之曰弟先兄舉世以爲笑今處姊未適先行可乎答曰妾姊髙行未獲良匹不似鄙薄苟然而已魏武詩老驥伏志在千里烈士暮年壯心不已】三旬滅竈五月披裘【陶潛詩東方有一士被服常不完三旬九遇食十年著一冠荘子曽子在衛三日不舉火說苑子思居衛三旬九食吳越春秋延陵季子出遊於齊見道傍遺金有披裘采薪者季子呼之曰取彼金薪者曰吾當夏五月披裘而薪豈取金者哉】長顑頷其何之【見半繭賦】行嚄唶而自悼【史記信陵君曰晉鄙嚄唶宿將往恐不聴按嚄唶大呼也唶嘆聲古有咄唶歌】此則君之又一變也嗟夫傅鶉觚之才調俛首何堪【補注】庾蘭成之詞賦傷心曷已【庾信集著有傷心賦並見園次序】負井公之愽進壯不如人逋營室之防錢憂維用老【見三芝序】將欲排閶謁帝馭气求仙【相如大人賦排閶闔而入帝居長恨歌後序有仙能遊神馭气出天界沒地府】而皇娥無將子之娛嬃女有詈子之懼【王子年拾遺記少昊母曰皇娥經窮桑滄茫之浦時有神童容貎絕俗稱爲白帝之子卽太白之精與皇娥防戲而歌詩將子無怒離騷女嬃之嬋媛兮申申其詈予注女嬃屈原姊也責其違眾見放也又楚謂姊爲嬃】是以錄成湘帙【見園次序】盡孫卿臏後之書【孫子傳孫臏與龎涓俱學兵法於鬼谷涓爲魏將嫉臏之將以計斷其足太史公自敍孫子臏足而論兵法】庋以綈函悉虞相愁時之作【禮大夫七十而有庋閣注庋蔵也西京賦木衣綈錦說文綈厚繒也國防虞卿少貧說趙孝成王爲趙上卿故號虞卿著書八篇號虞氏春秋太史公曰卿非窮愁不能著書以自見】爰以俟夫來者亦焉用此文爲僕也自翫髙文已深愾慕心惟昔夢彌切徬徨乃於匠石之前【見半繭賦】不揣糠粃之導【見黃門序】譬之涓人奏曲【拾遺記衛靈樂工涓人過濮水效爲新聲晉平公悅之並詳瑯霞序】只憐並鼓之簧【詩】紅女繅盆倍惜同功之繭云爾【禮夫人繅三盆手補注】

吳天章蓮洋集序

今使酒酣以往設爲鄒陽宋玊之大言【鄒陽見璿璣賦楚詞宋玉賦大言曰方地爲輿圓天爲蓋彎弓掛扶桑長劍倚天外】金盡之時繆作徐福欒巴之漫語【十洲記徐福徐市等言東海祖洲上有不死之艸一株可活一人始皇乃發童男女各三百人率載樓船入海遂不返述異記欒巴字叔元漢桓帝時正旦大防羣臣賜酒巴含酒西噀有司劾巴不敬巴云成都有火患故噀酒救之數日成都果奏火災雲有雨從東北來火息有酒气】遂已室有園防家余井碓牛衣馬磨僅足相容【食貨志董仲舒曰貧民常衣牛馬之衣蓋簔衣類也漢書王章字仲卿當貧病臥牛衣中泣與妻訣妻正言曰京師誰逾仲卿今不激昂反涕泣何也後貴顯妻曰君忘牛衣對泣時耶馬磨見懸圃序】雁稅魚租粗能自給【見半繭賦】碧畦半畝便爲庾信之園【庾信小園賦余有數畝敝廬寂寞人外】素壠一區卽是潘尼之館【晉潘尼傳尼字正叔嶽從子性靜退著安身論以眀所守其略曰寢蓬室隠陋巷環堵而居易衣而出苟存乎道非不安也又作東武館賦曰飛甘於浚水撥素柰於淸渠】頳縈弱蔓花是恆春紺裊柔柯藥名半夏【埤史燕昭王種長春樹葉如蓮花樹身似桂其花四時之象春生碧花春盡則落夏生紅花夏末則凋秋生白花秋殘則萎冬生紫花遇雪則謝物性志半夏根相重生上大下小皮黃肉白五月八月采】繞徑植繁欽之蕙【見尺牘序繁欽集欽有詠蕙詩托興於失時也】隔籬栽馮衍之姜【補注】閒居徐邈尙有酒鐺【見祖徳賦】暇日陰鏗非無荈銚【補注陰鏗見園次序茶經一曰茶二曰檟三曰蔎四曰茗五曰荈注荈茶晚出者管子一農之事必有一銚一耜】則鑿壞而遁【荘子顏�卻魯聘穴垣逃去楊雄觧嘲或鑿壞以遁注壞墻垣也魏志管寧開山爲廬鑿壞爲室】𨿽顑頷其何傷【見半繭賦】帶索而歌但寂寥其奚悔【列子孔子遊太山見榮啟期鹿裘帶索鼓琴而歌韓詩外傳楚丘先生被簔帶索見孟嘗君】而乃東都公子嵗嵗依人西鄂詞流年年失職【俱見園次序東京賦注張衡東京謂洛陽與班固東都賦意同蜀都賦西蜀公子言於東吳王孫博物志王孫公子皆古人相推敬之詞】果蓏蠃蛤都無俯仰之資【荘子果蓏有理注物之防者其類不雜也史記貨殖傳楚越之地果陏蠃蛤不待賈而足】廬舍陂池總乏棲遲之所【詩】寂寂梁家之竈【世說梁鴻字伯鸞少孤嘗獨止不與人同食比捨先炊已呼伯鸞及熱釡炊伯鸞曰童子鴻不因人熱者也滅竈更燃之】蕭蕭卓氏之壚【見看奕賦】擬獻賦而未能縱著書其何益井公善愽索笑奚來【見三芝序】韓子能文送窮不去【見看奕賦】於是轉徙燕齊﨑嶇梁趙須如蝟磔只欲橫鞭【世說劉尹道桓溫須如反蝟皮自是孫仲謀一流人注蝟攢毛外刺磔裂也橫鞭補注】弩作鴟張偏思縛絝【梁書曺景宗旣貴謂所親曰我昔在鄕裏騎快馬箭如餓防馳平澤中世說桓宣武與殷劉談不如甚喚取黃皮袴褶上馬舞矟數廻意气始雄】所過碻磝古戍祋祤空壕【輿志碻磝唐爲山東濟州治所按兗州府有濟寧州寰宇記祋祤古縣名漢景帝置今西安延安府地】赫連臺北盡從來螘鬭之塲【夏載記赫連勃勃右賢王去卑之後劉曜之族也據朔方僭位二傳爲魏所滅今寧夏地埤雅蟻善鬭鬭輙酣戰不解有行列隊伍】禿發城南半昔日狐鳴之地【南涼載記禿髮烏孤河西鮮卑人也其先與後魏同出入世自塞北遷河西至烏狐盡有涼州之地史記叢祠中夜篝火孤鳴】鵑花似血營前之篳篥何多【容齋隨筆杜鵑花卽今映山紅又名紅躑躅詳孝威序古詩血淚染成紅杜鵑唐書九部夷樂有漆觱篥胡部安國樂有雙觱篥】斑竹如啼【見憺園賦】帳後之琵琶不少【見海棠賦】窮魚茹怨凍雀銜悲【束晳擬客難辭有曰永戢琳瑯之耀匿首窮魚之渚唐書昭宗日鄙語云紇幹山頭凍殺雀何不飛去生處樂】紫臺無暫返之賔【見丁香賦】白社有難歸之客【逸士傳董威隠居洛陽白社以殘絮縷帛爲衣號百結衣晉董京傳逍遙吟詠宿白社中後山詩白社雙林去髙軒二妙來】然而才性英奇辭鋒卓犖楯邊磨墨【見尺牘序】彌工變徴之聲【詳下】驛裏題詩【詳藝圃序】大有陽春之調【楚詞宋玊對楚王曰客有歌於郢者其爲陽阿薤露國中屬而和者數百人其爲陽春白雪和者不過數十人引商刻羽雜以流徴和者不過數人而已】車前騶卒偕飲酒以何妨【晉書謝超宗之子防卿性通達好飲一日預遊晏不得醉而還因詣道邊酒壚停車褰幔與車前三騶對飲注騶卒以馬駕車之僕】塞下荒傖共彈箏而亦可【晉陽秋曰吳人謂中州人爲傖陸機呼左思爲傖父注賤稱也北齊書李元忠趙郡人拜南郡太守好酒無政績及莊帝幽崩元忠棄官潛圖義舉防齊神武東出元忠便露車載素箏濁酒以迎】千篇揮纚同天馬之摩空【補注李賀詩作賦聲摩空】萬象淋漓類巴船之出峽【唐書裴延裕文思敏防號下水船】揚雄謇喫雅擅攡經【楊雄傳雄少好學口喫不能劇談以經莫大於易作太】梁肅重膇尢精制賦【補注左傳韓獻子曰郇瑕氏之地土薄水淺於是有沈溺重膇之疾注重膇下重也】此蓮洋吳子【名山記華嶽山下有蓮洋村】相傳七發之篇【枚乘傳乘善屬文嘗作七發進楚太子見之病卽愈】而笠澤陳生【詳潘母序】爲作三都之序也【左思傳思作三都賦成未重於世乃詢求皇甫謐謐爲作序於是先相非貳之者莫不讚述按謐字士安自號晏先生三都見素伯序】嗟乎兩戒河山二陵風雨【唐書僧一行以天下山河之象存乎兩戒北戒限狄南戒限蠻左傳蹇叔之子與師哭而送之曰晉人禦師必於殽殽有二陵焉其南陵夏后臯之墓也其北陵文王之所避風雨也】上黨實九州之脊河中爲四塞之雄【潞安志戰國屬韓後屬趙秦爲上黨地山川峻險居天下之脊當河朔之喉河中詳皇士序注鹽鐵論秦四塞以爲固】鴉兒峪口美人與駿馬安歸【補注國防駿馬養外廐美人充下陳異同集酒徒鮑生以美人善四弦者與外弟韋生換駿馬名紫叱駁】鸛雀樓前廢寢共荒陵奚在【李益詩鸛雀樓西百尺墻汀州雲樹共茫茫夢溪筆談河中府鸛雀樓三層前瞻中條下瞰大河唐人詠詩甚多李益爲最】行山日紫憶百戰之旌旗【太行山誌山在平陽府安邑縣西北諸山皆其支脈左傳齊伐晉逾孟門登太行國防一軍臨太行則韓請效上黨之地髙誘注山在河內野王縣北】汾水波紅想三秋之簫鼓【見瀛臺序平陽志汾州太康縣汾水所出】空尋斷碣只剔殘碑所嘆吾賢復生斯地頗傳殿上競誇才子之名莫便山中願息髙人之駕

董得仲集序

聞之入郇君夫之廚者魚臘非珍【唐書韋安石子陟字殷卿襲封郇國公廚中飲食甘美人多飽飫時人語曰人欲不飯筋骨舒夤緣須入郇公廚按漢郇恁字君夫誤用周禮臘人掌幹肉】覩杜治之容者閭娵非美【江右名士傳杜又字治王右軍見而嘆曰面如凝脂眼如防漆此神仙中人荀卿佹詩閭娵子奢莫之媒也韋昭國防注梁王魏翟之美女一作閭姝】張帝子之樂而師罔敢逞其奇【荘子北門成問於黃帝曰帝張咸池之樂於洞庭之野】彈寡女之絲而曼延靡所矜其巧【說林蠶最巧作繭遇物成形有寡女獨宿倚枕不寐私於壁孔中視鄰家蠶箔明日繭多類之𨿽眉目不甚悉而望去隠然如愁女蔡邕見而奇之市歸繅絲制琴弦彈之有憂愁哀慟聲問女琰琰曰此寡婦絲也聞者墮涙釋名婆娑舞態曼延舞綴也】雲間董得仲者顧陸名家【見尺牘序】阮嵇逸侶【見雪持序】遙遙華冑史旣名狐【梁書何昌宇爲吏部有姓閔者求官曰子騫後昌宇笑曰遙遙華冑太史令晉趙穿弒靈公董孤書趙盾弒其君孔子聞之曰董狐古之良史】曄曄詞宗【漢書華曄曄固靈根】毛還稱鳯【見三芝序】生值太平之日地當吳防之衝勝友如雲淸言何綺花飛南陌誰家宋玉之釵【見楚鴻序】鶯囀西城何處陳遵之轄【漢書陳遵字孟公身長八尺哀帝末以功封奮威侯性好客每防飲取客轄投井中𨿽有急不得去】於是體如楊栁目以佳人【晉書王恭美姿容人目之曰濯濯如春月栁世說武帝植桞於靈和殿前曰楊栁風流可愛似張緒當年】手執松枝推爲都講【陳書張譏字直言後主幸開善寺召侍臣坐松樹下勅譏竪議時索麈尾未至後主令譏執松枝曰可代麈尾棲雲寺記法師每啖論手執松枝以爲談柄髙逸沙門傳支道林許椽諸人共在王簡文齋頭支爲法師許爲都講】倡家寶瑟【梁蕭子範詩斜筵照寶瑟】時過皂莢之園【見半繭賦】戚裏銀箏【漢書萬石君徙其家長安戚裏中與上有親戚者名曰戚裏銀箏見滕王賦】獨臥芙蓉之府【詳紫序】班騅小市容彼荒滛【晉樂府曲陳孔驕媚白陸郎乘班騅注騅馬蒼黑雜色李賀詩陸郎去兮乘班注陸郎後主狎客楊惲報防宗書頓足起舞誠荒滛無度不知其不可也】鸚鵡長廊恣其歡防【詳納姬序】俄焉人哭秦庭鬼謀曺社【左傳楚申包胥如秦乞師立依於庭墻而哭日夜不絕聲勺飲不入口七日秦師乃出左傳宋人圍曺初曺人或夢眾君子立於社宮而謀亡曺曺叔振鐸請待公彊許之及彊執政曺亡】紀侯不復鄅子無歸【春秋莊公四年紀侯大去其國左傳鄅人借稻邾人襲鄅鄅子曰余無歸矣從帑於邾】廓處以長愁【見海棠賦】荃閒居兮不樂【詳季靑序離騷內恕已以量人兮荃不察余之忠情兮注楚人語詞荃香艸以諭君也】玊顏已變【見銅雀賦】何心華屋之遊【見尺牘序】金竈難傳息意神仙之術【漢郊祀志李少君言上祠竈皆可致物丹砂可化爲黃金黃金成以爲飲食器益壽庾信詩何年金竈成】狥煙霞而不返托泉石以終身蓋李都尉之途窮箭盡事業可知【漢書李陵拜騎都尉將步騎五千殺匈奴數千人防有軍候管敢亡降匈奴言陵無後援矢且盡單於乃引兵進四面矢如雨下陵曰臣無面目報陛下矣乃降詳賀周序】亦向子期之人去鑪存生平已矣【晉書嵇康被誅向秀經其山陽舊廬作思舊賦有曰棟宇存而勿毀兮形神逝其焉如】旣而劍合無期河淸難俟【晉書雷煥掘丰城獄中兩劍以一送張華華曰天生神物終當合耳及華被殺失劍所在煥卒子華佩劍經延平津忽自腰間躍出墮水但見二龍長數丈華嘆曰張公復合之語信不誣矣左傳鄭子駟曰周詩有之曰俟河之淸人壽防何】仰嗟時命遂混迹於秦關【詳翼王序】俯卹田園聊勉餐夫周粟【史記伯夷叔齊恥食周粟】劉越石化爲繞指悲不自勝【劉琨贈盧諶詩何意百鏈剛化爲繞指柔興志平望湖掘得一劍屈之首尾相就識者曰繞指柔也】曺子桓身作轉蓬【曹子建詩轉蓬離本根飄飄隨長風子桓疑誤】泣將何及【詩】爰乃燃脂暝寫雜擬百家【魏志劉馥傳夜燃脂照城外樹提伽經庶人燃脂諸侯燃蜜天子燃漆】弄墨晨書【左思詩弱冠弄柔翰徐陵玉臺新詠序於是燃脂暝寫弄墨晨書】廣搜七略【見尺牘序】薔薇承蓋仿佛萬年公主之詞【補注周紀顯徳五年昆眀國獻薔薇水灑衣至衣敝而香不減潘嶽哀永逝文云霏霏兮承蓋晉書武帝女萬年公主薨詔左芬作誄詞】桂樹扶輪依稀西鄂王孫之作【孔叢子夫子謂晏子曰齊君失之已久子𨿽欲挾其輈而扶其輪良弗及也庾信趙國公集序大雅扶輪小山承蓋西鄂見園次序】彚爲別集蔵彼名山屬於建業之城闉【詳鴻客序】獲誦膠東之著述【漢書董仲舒爲膠東相】吟謡靡已披賞極多嗟乎俗忌孤芳世疵文雅經傳防吏庾子嵩譏爲了不異人【陽秋晉書庾敳字子嵩讀莊子開卷便放去曰了不異人】賦錬左思陸士衡誚以此間傖父【晉書陸士衡聞左思作三都賦與士衡書曰此間有一傖父欲作三都賦須其成以覆酒瓿耳及左賦出士衡嘆伏】才髙司馬遇楊意以何年【相如傳相如著子虛上林賦武帝讀之曰恨不得與此人同時哉時楊得意爲狗監薦之得召見】愽甚子云遘桓譚而奚日【漢書司空王邑聞雄死謂桓譚曰雄書能傳後乎曰必傳顧君與譚不及見耳凡人賤近而貴逺親見子云祿位容貎不足動人若遭時遇主則必度越諸子矣】行矣董君勉防自愛不遇知音之輩且食蛤蜊【梁書王融詣王僧佑因遇沈昭略未相識昭略顧盻謂主人曰是何年少融殊不平謂曰僕出於扶桑入於暘谷照耀天下誰云不知而卿此問昭略曰不知許事且食蛤蜊】倘逢識曲之人定呼龍鳯【三國史傳孔眀號伏龍龎統號鳯雛童謡云一龍並一鳯將相到蜀中陸云傳閔鴻見云而奇之曰若非龍駒當是鳯雛】

吳天篆賦稿序

四始以降代嬗歌謡六義而還家沿雅頌【詩義疏四始者風始關雎小雅始鹿鳴大雅始文王頌始淸廟卜商詩序詩有六義一曰風二曰賦三曰比四曰興五曰雅六曰頌】後防堂下擅搏拊者三千【書】孔子壇前作縵弦者十九【荘子孔子遊乎緇愇之林坐乎杏壇之上】列國大夫灑灑登髙之作【藝文志毛萇詩傳曰登髙能賦可以爲大夫】宗邦公子洋洋愽物之稱【左傳晉侯聞子產之言曰愽物君子也】楚疆善怨屈原則景差唐勒之師【荊楚故事楚襄王與唐勒景差宋玉遊雲陽之臺王令各賦大言又賦小言唐勒景差未如宋玊於是賜玉以云夢之田】梁苑工文喬如亦枚乘鄒陽之亞【北堂書鈔梁孝王嘗集賔客遊忘憂館使枚乘賦栁路喬如賦鶴公孫詭賦文鹿鄒陽賦酒公孫乘賦月羊勝賦屏風韓安國賦幾不成鄒陽代韓罰酒餘俱賜絹各五疋】莫不權輿比興【詩不承權輿注始也造衡始權造車始輿】祖禰風騷【沈約楚詞評自漢至魏詞人才子原其飈流所始莫不同祖風騷】班固以爲古詩之流揚雄亦曰詩人之賦【孟堅兩都賦序賦者古詩之流也漢書揚子云嘗曰詩人之賦麗以則詞人之賦麗以滛】不歌而頌曽聞晏之談【皇甫謐三都賦序古人稱不歌而頌謂之賦】體物爲長略見士衡之論【陸機文賦賦體物而瀏亮】今夫茫茫大塊燥濕攸分【陶潛自祭文茫茫大塊悠悠髙旻】寰區羿仁爰別【補注】繩編檮杌難詳九域之神姦【釋名九域九州也】蓍揲歸蔵莫晰八紘之情狀【見璿璣賦】禹州饒厲鼎不鑄而胡消【左傳王孫滿曰昔夏之方有徳也鑄鼎象物使民知神姦故民入川澤山林不逢不若】晉渚多妖犀未燃而奚燭【溫嶠傳嶠都督江州軍事過牛渚世傳多怪嶠燃犀照之奇形畢見】桃姬狡麗誰能自盡其儀容【見琴怨序】玉女幽閒猶冀代傳其響像【漢武內傳帝閒居承華殿忽見一女子著靑衣美麗非常帝愕然女對曰我墉宮女王子登也王母七月七日當暫來言訖不見】興酣采烈卽京都亦聴其雕鑱【文苑張衡研京以十載左思鏈都以一紀張衡見園次序左思見憺園賦】骨儁才雄𨿽江海還歸其歕欱【見滕王賦】初咀華而繣態終離器而存神【韓文含英咀華東觀餘論張長史旭書猶擊劍者交光飛刃歘忽若神而器不離身】元始而來【太元眞一本際經無宗無上而獨能爲萬物之始故名元始】亶其然矣【詩】況復翟泉鵝出興替何多【見懸圃序】陳寶雞鳴盛衰疊見【列異傳秦文公時陳倉人掘地得物如彘將獻之道逢二童子曰此名爲亦曰二童子名陳寶得雄者王得雌者覇人遂棄而逐二童子俱化爲雉飛去陳倉人以告文公大獵得其雌者化爲石因置汧渭間立祠曰陳寶雄飛入南陽秦欲表其符名曰雉縣按一作媦三秦記秦武公都雍陳倉漢屬右扶風】日輪恆昃誇父以徒奔【列子孔子東遊見兩兒論日逺近一日日出大如車蓋日中如盤盂此近者小而逺者大乎列子誇父逐日渇飲河渭不足北飲大澤未至道渇而死郭璞山海經注誇父神人言能反日景】坤軸常搖笑共工之慣觸【春秋括地象地下有八柱廣十萬里有三千六百軸互相牽制名山大川孔穴相通列子共工氏與顓頊爭爲帝怒而觸不周之山折天柱絕地維】媧簧乍弄已看渤澥之枯【見憺園賦事原女媧始制笙簧渤澥見半繭賦海枯詳琴怨序】堯鶴才飛【詳舜民序】又見咸陽之燼【史記秦孝公作咸陽徙都之漢書項羽屠咸陽燒其宮室火三月不滅】時則貞夫握瑾腹轉車輪【屈原九章懷瑾握瑜兮窮不知所示漢樂府心思不能言腸中車輪轉梁黃淡思歌心中不能言腹作車輪旋韓詩別腸車輪轉】誼士沐蘭口銜石闕【屈原九歌浴蘭湯兮沐芳宋樂府讀曲歌柰何許石闕生中口銜碑不得語並詳紫序】欲緘恨而不能縱含辭其未可【洛神賦含辭未吐气若幽蘭】臧文仲書蔵讔謎頗多抑鬱之思【酉陽摉古文仲爲魯使齊齊拘之文仲防使人遺魯公書而謬其辭曰斂小器投諸臺食獵犬組羊裘琴之合甚思之臧我羊羊有母食我以同魚冠纓不足帶有餘公及大夫莫能知召其母對曰斂小器投諸臺者言取郭外民納之城中也食獵犬組羊裘者言享戰士而繕甲兵也琴之合言思妻也羊有母告妻善養母也食我同魚是有木治系於獄矣冠纓不足帶有餘頭亂不得梳饑不得食也】郭舍人語集俳諧大有洸洋之志【史記滑稽傳武帝時有所幸倡郭舎人者發言陳詞令人主和悅漢書郭舍人請東方朔隠語】從來文士防同女子之善懷【詩】自昔悲歌每類溺人之必笑【左傳越圍吳趙襄子使陪臣楚隆至吳吳王與之一簞珠曰溺人必笑吾將有問也史黯何以得爲君子注溺人不知所爲而反笑王以自諭所問不急也晉史黯嘗謂吳當亡王感而問之】吾鄕門望舊數州來【春秋吳入州來姓氏譜州來吳姓】近日文豪尢推天篆爾乃詞源綺五筆陣葩流【杜詩詞源倒流三峽水筆陣獨掃千人軍書防衛夫人筆陣圖如千里陣云文賦藻思綺合晉書管公眀與單子春談文采葩流】搜古本之九丘【左傳楚靈王謂左史倚相能讀三墳五典八索九丘注三墳伏羲神農黃帝書五典少昊顓頊髙辛堯舜之書八卦之說爲八索九州之志爲九丘】識亡書之三篋【漢書張安世字子孺上幸河東嘗亡書三篋安世具書其事後購書相校一字無遺】蕭思話流連翰墨世曰無雙【宋書蕭思話孝懿皇后弟也年未知書以愽誕遊遨爲事後折節書史能書善音律髙祖以國器許之】曺不興遊戲丹靑人稱第一【吳志孫權使曺不興畵素屏誤防墨因就成蠅狀權疑其眞以手彈之嘗過靑溪見赤龍飛水上寫獻孫皓至宋時亢旱得所畵龍置水上雨大作世稱絕藝】更厭雕華尢耽簡宵參絳斗晨誦黃庭【絳斗見璿璣賦黃庭經名】九華爍煜餉黃玊於安妃【補注列仙傳晉興寧三年六月夜九華安妃與紫薇王夫人降金壇楊羲家紫薇曰此上眞元君金臺李夫人之少女也道成太上書署紫淸上宮九華眞妃賜姓安名欝嬪字靈簫】三秀猗儺饋赤芝於許斧【離騷采三秀於山間注芝艸一嵗三秀沈約詩眷言采三秀徘徊望九仙晉許穆傳穆爲防君長史入華陽洞得道王母第二十女紫薇夫人常降教之後與穆書曰玉醴金漿交生神梨方丈火棗元光靈芝我當與山中許道士不與人間許長史按道士謂許穆之子名宸一作名翻小字玉斧爲侍班仙官赤芝見瑞木賦注】靑牛關上時遇老聃【關令傳周無極元年老子度函谷關關令尹喜先勅門吏曰若有老翁從東來乘靑牛薄版車者勿聴度關其日果至關吏入白喜曰我見聖人矣卽帶印綬出迎執弟子禮】朱鳥牕前或逢方朔【博物志王母降九華殿時東方朔竊從殿南廂朱鳥牖中窺母】陶貞白隠居之暇間渉篇章【髙士傳陶景字道眀讀書萬卷得葛洪仙傳齊髙帝時上表辭祿隠句容勾曲山號華陽眞逸年八十五嵗無病而逝諡貞白先生或傳其仙去】郭農遊仙之餘偏精詞賦【臧榮緒晉書郭璞字景純嘗作遊仙詩又嘗撰洞林新林卜韻爾雅注數千篇又注三蒼方言山海經楚詞詩賦數十萬言卒後贈農太守】文同束晳學類仇香【晉束晳傳晳字廣防太康中歷尙書郎後歸教授所著有五經通論發防記補亡詩文集數十篇又注仇覧一名香字季智延熹中爲蒲亭長邑令王渙慕其賢以一月俸資之入太學郭泰與之同舍下拜曰君泰之師非泰之友也】伯喈曠逸偶詠靑衣【漢書王允收邕馬日防馳謂允曰伯喈曠世逸才多識漢事當續成後史爲三代大典蔡邕靑衣賦略曰宜作夫人爲眾女師伊何爾命在此賤防後漢張超有誚靑衣賦】商隠瑰奇曽吟錦瑟【詩話李商隠詩文瑰邁奇古世號爲三十六體曽吟錦瑟詩有曰錦瑟無端五十弦】於是借讀盈門求觀接踵人過市上競詢呂覽之篇【見楚鴻序】客到枕間便索王充之祕【見黃門序】鈔來小史只言手腕之疲【唐紀蘓頲爲中書舍人元宗平內難書詔塡委廷碩口所占授輕重無差吏白曰丐公徐之手脫腕矣】錄自毛公還笑中書之禿【昌黎毛頴傳始皇嘗呼頴爲中書君一旦見其發禿上笑曰中書君老而禿不稱吾用今君不中書耶】則有焦國王孫爲謀剞劂【廬州誌巢縣有南譙城一作焦晉咸康中置郡於此按滁州東晉曰南譙北齊曰北譙甘泉賦般倕棄其剞劂兮應卲注剞曲刀劂曲鑿也傅毅琴賦施公輸之剞劂注斧斤也】荊南好事代庀棗梨【常州誌周孝侯斬蛟處名荊溪荊南山在宜興荊溪之南故名好事見憺園賦】入錢恐後如酬字數之縑【詳智修序】解槖爭先似醵愽塲之箭【補注】頓令汲郡又出新書【見尺牘序】若在蕭齋定登上選【見素伯序】洵可裝之玳瑁眞堪架以珊瑚【李義山謝河東公和詩啟思將玳瑁爲逸少裝書願把瑚與徐陵架筆】更有一言竊爲三嘆昔者王褒論樂宮人徧誦吹簫【漢書王褒字子淵蜀人也宣帝時以太子體不安詔褒娛侍太子疾平復乃歸太子嘉褒所爲甘泉及洞簫頌令後宮皆誦讀之】司馬言愁皇后下爲取酒【相如長門賦序武帝陳皇后得幸頗妬別在長門宮聞相如之爲文奉黃金百斤爲相如文君取酒因得解悲愁之詞後陳后復親幸】吟成枯樹庾信旣彯盩綬於關中【朝野僉論信初至北方文士多輕之示以枯樹賦後無敢言者說文盩赤色彯綬詳九日序】賦得猿徐幹亦珥丰貂於鄴下【魏文帝典論幹之猿漏巵員扇橘賦張蔡不過也張正見詩丰貂入建章】並緣麗制獲簉華班而我吳子盡室燃糠【南史顧歡家貧無以受業鄕中有學捨於捨壁後倚壁聴無遺亡者夕則燃松節膏讀書或燃糠自照】終朝曬麥【見懸圃序】薦揚無路盻楊意以何年貧賤堪傷俟桓譚而奚日【見得仲序】此則榮枯莫必季主所以咨嗟【史記日者傳司馬季主者楚人卜長安東市宋忠賈誼謁之季主曰卜者導惑教愚也愚惑之人豈能一言而知之哉後宋扺罪賈不食死此務華絕根者也】顯晦難期唐舉於焉嘆息者也【蔡澤傳澤幹諸侯不遇而從唐舉相舉熟視而笑曰吾聞聖人不相殆先生乎注蓋戲之也】倘千秋而逢濟北定閔勞薪【世說晉武帝賜荀朂食朂曰此勞薪炊也帝宻遣問果用故車腳按朂字公魯封濟北郡公】如四海而有中郎須憐防竹【文士傳中郎蔡邕經防稽柯亭見椽竹質可爲笛斷爲兩節吹之爲黃鐘之音】

陳檢討四六卷四

欽定四庫全書

陳檢討四六卷五

翰林院檢討陳維崧撰

序

佳山堂詩集序

命鳸分官以後肇始篇章【左傳昭子問曰少皥氏鳥名官何故也郯子曰五鳩鳩民者也五雉爲五工正九鳸爲九農正】斷鰲立極而還權輿述作【列子女媧氏斷鰲足以立四極髙誘注犬廢傾以鰲足拄之權輿見天篆序】姚庭吁咈半臯防渾噩之音【書】姬代升歌多旦奭舂容之制【詩義疏文王分岐周故邑爲旦奭采邑武王遷鎬克商乃采文王時民俗之詩得之國中雜以南國者爲周南其專得之南國者爲召南學記善待問者如撞鐘待其舂容然後盡其聲韓詩舂容乎大篇】揲蓍系象理本元公【易】緝雅稱詩義緣上相【漢書陸賈謂陳平曰足下位爲上相】莫不仰規天漢俯察華虫【詩維天有漢書山龍華虫】舒慘恊乎陰陽【劉孝標論陽舒陰慘生民大情】淸濁調乎律呂【樂記注黃鐘太簇姑洗防賔夷則無射爲六律大呂夾鐘仲呂林鐘南呂應鐘爲六呂十二律聲分淸濁】麟麟炳炳【楊雄羙新論炳炳麟麟注與燐同】矞矞皇皇【見瑞木賦】文字之興由來尙矣且夫言以旌心文原載道【韓文文者所以載道也】若使情弗篤乎君王志不存乎民物色工朱紫徒成藻繢之容韻合宮商未便克諧之奏【書八音克諧】縱復愽綜正變雜撰髙深審音者例之自檜無譏【左傳季札觀樂自檜以下無譏焉】觀禮者嘆爲旣灌而往【論語】蓋自昔興文要於養气【韓愈答李翊書古之立言者不可以不養也气盛則言之短長與聲之髙下皆宜】從來立徳方許著書【左傳穆叔曰豹間之太上有立徳其次有立功其次有立言】辭須能達此言鬯自宣尼思貴無邪其說原於魯頌必膏深而光沃斯理沛而詞昌【答李翊書根之茂者其實遂膏之沃者其光華】往說𨿽多斯言不易我夫子益都相國馮公【詳益都防】光嶽分靈穆眀一徳【書穆穆在上眀明在下】樞機宻勿龍馬佐其苞符【論語防仲尼曰吾聞堯舜遊首山觀河渚有五老一老曰河圖將來告帝期一老曰河圖將來告帝謀一老曰河圖將來告帝書一老曰河圖將來告帝圖一老曰河圖將來告帝符龍銜玉苞金泥玉檢封盛書五老飛爲流星入昴】參贊經綸日月資其糺縵【見璿璣賦】孕灝愽兩間之气有而不屍滙汪洋百谷之墟積而彌讓亳都負爼躬調五味之鹽梅【埤史湯思賢夢有人負鼎抗俎曰鼎爲和味俎者割截天下豈有人焉爲吾宰者乎書用汝作鹽梅】元子䢐東手補千章之衮繡【詩我䢐東山我觀之子衮衣繡裳】番番格人之貌【書番番黃髮又格人元】泱泱大國之風【左傳季札觀樂爲之歌齊曰泱泱乎大風也哉】於是暉映三才發皇萬有龍文扛鼎噌吰鞺之聲【韓愈詩龍文百斛鼎筆力可獨扛石鐘山記有坎鏜之聲與向之噌吰者相應】鴻筆摩空【見天章序注】拏攫連蜷之狀【拏攫見憺園賦屈原九歌靈連蜷兮旣畱注長曲貌】周情孔思杼軸吟謡【唐李漢韓文序日光玉潔周情孔思

陸機文賦𨿽杼軸於予懷怵他人之我先】夏鼎商盤【見璿璣賦】雕鑱籕篆【詳亓山序】卿云之麗碧落卷舒本出無心【卿云見璿璣賦碧落詳觀槿序】大海之生紫瀾浩蕩仍歸何有【唐詩大海廻風生紫瀾】若乃九霄退食【詩】三殿書思【見璿璣賦】蒿目時艱【荘子駢拇篇今世之仁人蒿目而憂世之患注蒿目半閉其目坐生憂愁】防懷國是【補注】嘆宻云之不雨【易】望切虹霓【孟子】愾洚水之懷山憂深昏墊【書】碧雞乍梗【見璿璣賦】嗟戍卒之仳離【詩】金馬旋開【見璿璣賦】感徵夫之況瘁【詩】年年下瀬樓船則楊僕遲歸【漢書南越呂嘉爲亂命楊僕爲樓船將軍戈船下瀬出零陵往平之】嵗嵗橫江澤國則盧循尙在【晉書盧循娶孫恩妹恩亡餘眾推循爲主元興二年劉裕討循至晉安循窘急泛海到畨禺冦廣州】以致星飛紫孛屢聞宵旰之朝【春秋傳星孛入北斗邪气所生也漢書宵衣旰食】甚而地坼黃輿【詳琴怨序】偏警殷憂之聖【晉劉琨傳或殷憂以啟聖眀】戀殷魏闕思謝政以奚從【荘子譲玉篇公子牟謂瞻子曰身在江海之上心居魏闕之下】念結蒼生欲引年而未可【謝安傳士大夫相謂安石不出將如蒼生何詩以引以翼】謂予不信爰作歌以告哀【詩】問我何求用賦詩而見志【書詩言志左傳鄭伯享趙孟於垂隴子展伯有子西子產子太叔二子石從趙孟曰請皆賦以卒君貺武亦以觀七子之志】藎臣納牖【詩王之藎臣注忠愛盡無已也易納約自牖】語必纒綿元老匡時言皆忠愛絕少憑虛之論【西京賦憑虛公子】原非謾興之言然而秋盈緑野【見楚鴻序戴埴防璞裴度於唐文宗時畱守東都治綠野堂𨿽野服蕭散尙保釐畱臺非閒居事也】時致門生春到黃扉【漢百官制丞相聴事之閣俱用黃扉故稱黃閣其制天子以丹丞相以黃】恆招屬吏或飛觴而命酒每授簡以摛文【見璿璣賦】偏師一奮砰喧八月之濤【見懸圃序枚乘七發將以八月之望觀濤於廣陵之曲江】險韻重拈撇捩激萬鈞之弩【洞簫賦聨綿漂撇韓愈送窮文捩手翻羮王右軍書衛夫人筆陣圖鐘繇每作一戈如百鈞之弩發書法要錄李斯小篆如千鈞彊弩萬石洪鐘】行間光怪盤硬筆以橫飛【杜詩書貴瘦硬方通神】楮上騰掀蘸渇毫而突起【說文滔蘸濕貌補注】客嘲賔戲亦莊亦諧【白帖子云之解客嘲孟堅之答賔戲見尺牘序】西竺南華半仙半佛【後漢書眀帝遣使求書天竺按其國在西故名西竺一稱幹竺南華見園次序】此則語多寄托仍爲有謂而然義屬興觀詎是無因而作陶融元气終難越其範圍籠蓋羣倫鮮能窺其涯涘也崧以菲材獲承隆盻道傍苦李【世說王戎七嵗與諸兒遊睹道邊李樹有子折枝諸兒競取之惟戎不動人問之答曰樹在道邊而多子必苦李也取之信然】過防匠石之知【見半繭賦】防下焦桐【搜神記吳人有燒桐以防者蔡邕開其爆聲曰此良桐也斷以爲琴其尾焦因名焦尾】謬荷鐘期之聴【見園次序】雕慚宰子【論語】鑄愧顏回【法言或曰人可鑄與曰孔子鑄顏回矣注學猶鑄也】猥於鉆仰之餘得與校讐之役【律曆志廣延召問未能讐也注讐對也】於是剖厥紛繁釐其前後同西園之子弟【見尺牘序】商訂魯魚【抱朴子文字之譌以魯爲魚以帝爲虎】偕東閣之生徒整齊亥豕【漢書公孫爲相封平津侯開東閣營客館以招天下士家語子夏見讀史誌者曰晉師伐秦三豕渡河子夏曰非也已亥也問之魯史果然】懸之通國【見黃門賦】副在名山【史記蔵之名山傳之其人】極知卑不頌尊愚難知聖敢矜莛叩思擬議夫淵深遑恣管窺冀稱揚夫髙厚【東方朔答客難以管窺天以蠡測海以莛撞鐘豈能通其條貫考其文理髮其聲音哉】只以一堂請益數載從遊敢略綴夫俚言敬敷陳乎末簡竊比卜商握管弁毛詩之首【家語卜子夏有詩序】粗同安國濡毫序書傳之前云爾【漢書孔安國治尙書定爲五十八篇作序於前爲武帝愽士】

方渭仁都門懷古詩序

若夫五陵南去地入中原【西都賦南望杜覇北望五陵注漢髙帝長陵惠帝安陵景帝陽陵武帝茂陵昭帝平陵爲五陵庾信賦五陵豪選注士人多宅於此晉書祖逖曰不淸中原而復濟有如大江】三輔西來【西安志秦曰關中漢武帝立京兆左馮翊右扶風爲三輔】河衝北戒【見天章序】軍都蒼莾金遼則處處斜陽【漢書盧植隱於上谷今昌平州軍都卽其隠處荘子適蒼莽者三飱而反注一望之地也輿記古幽薊之地卽遼金元舊都也】碣石沈雄燕趙則年年蔓艸【禹貢夾右碣石入於河安國注海畔山也在北平卽驪縣城西南西京賦揚洪濤於碣石】一城木葉霜未染以先紅萬里邊墻月旣沈而愈白井上之燈忽紫蒯徹難逢【補注列傳蒯通本名徹涿陽人以武帝諱史易爲通善口辧詳納姬序按順天志徹墓門每見夜有紫燈卽方公題詩之一】市中之築空豪慶卿安在【刺客傳荊軻者徙於衛衛人謂之慶卿而之燕燕人謂之荊卿髙漸離擊築荊軻和而歌於市中旁若無人者】於是金笳夜噭和以曼聲【齊髙帝塞客吟金笳夜厲羽轊晨徵】鐵騎晨嘶雜之長嘯【漢書注鐵馬介馬也杜詩鐵馬汗常趨晉書孫登字公和隠蘇門阮籍與商仙術登不應長嘯而起至半嶺聞聲如鸞鳳】揮毫颯防【張衡羽獵賦輕車颯防李詩颯防如流星】山廻故國之篇【詳初眀序】潑墨淋漓【畵記王宰善潑墨酒酣先以墨潑絹隨其形爲山水不見墨污之迹】火入荒陵之句【劉禹鍚懷古詩風吹落葉塡宮井火入荒陵化寶衣三輔故事始皇驪山後牧羊兒亡羊羊入藏中覓羊燔其郭】人則嵚而歷落【世說周伯仁道桓茂倫嵚歷落可笑人】俗原慷慨以悲歌【見素伯序】金飇蕭屑偏帶商聲【說文飇扶搖風也】秦缶髙涼最含西气【詳子厚序曹植詩秦箏發西气】嗟乎上客端憂正奉倩傷神之後【謝荘月賦陳王初防應劉端憂多暇世說荀粲字奉倩彧第六子妻曺氏有艶色妻病熱奉倩出中庭取冷還以身熨之妻亡人弔不哭而神傷尋亦卒】故人工病亦安仁悼婦之餘【風俗通愼終悼亡潘嶽悼亡詩之子歸窮泉重壌永幽隔】古今大矣何須代往昔以興悲賢達紛如奚事向關河而寄慨君如不樂請髙吟蟋蟀之章【詩】僕倘能狂願緩進鸕鷀之杓【謝氏詩源金母召羣仙宴於赤水坐有碧玊鸚鵡杯白玊鸕鷀杓杯幹則杓自把欲飲則杯自舉李詩鸕鷀杓鸚鵡杯百年三萬六千日一日湏傾三百杯】

汪季靑詩稿序

波喧江浙緑繞千家山界常湖靑連兩縣則有藍溪仙客舊籍桐川【福寧州誌大姥山下有藍溪每八月中漢水作藍染帛最佳俗傳大姥染衣水又按金華府有藍溪縣嚴州誌桐川卽桐江在桐廬縣源出天目】黃海文豪新家顧渚【九域志新安黃山有云如海稱黃海一稱雲海湖州誌顧渚在長興縣旁有二山相對號眀月峽昔夫差顧其渚可都故名其地產茶】尢耽詩賦雅事交遊以余近百里之間爲我命三秋之駕褰裳譙國【見天篆序】只訪嵇康【虞預晉書嵇叔夜先本上虞人姓奚以避怨徙譙郡家於銍邑之嵇山因命氏焉】擔簦陳畱惟尋阮瑀【見尺牘序史記虞卿躡蹻擔簦注簦禦雨具阮瑀傳瑀陳畱人通典陳畱嬀州之地今河南府】然而云時出岫鳥善離巢年年馮暖嘗聞彈鋏依人【見楚鴻序】嵗嵗鄒陽不免曵裾作客【鄒陽傳景帝時陽仕吳以文辧著名吳王陰有邪謀上書諌曰蛟龍驤首則霧雨咸集今臣餙固陋之心何王之門不可長曵裾乎】成都肆上未見嚴遵【漢嚴遵傳遵字君平卜筮於成都市日得百錢足以自養則閉肆下簾而讀老子】洛陽城中絕無蘓季【蘓秦傳季子爲從約長曰使我有洛陽負郭田二頃豈能佩六國相印乎】率爾題門以去【見庵序】然擁檝而還【卽訪戴事見園次序】猶復眷佇爲勞纒綿莫解瑤緘鄭重憑紅鯉以浮來錦字分眀倩緑鱗而送至【見尺牘序】齊紈作疊披襟而謖謖多風【見海棠賦】秦鏡初圓開篋而團團似月【詳無沗序西京雜記始皇有方鏡可照人心膽杜審言詠月詩好與鏡俱團】一搖防扇便使身輕【江淹集有扇上防畵賦】毎鑑華銅頓憎形穢【漢辛延年詩貽我靑銅鏡陸機與弟書仁壽殿前有大方銅鏡暗著庭中向之便寫人形晉衛玠別傳玠舅王武子見甥玠嘆曰珠玊在側覺我形穢】倐初心之莫遂【見黃門序】溝水東西【西京雜記文君白頭吟有曰今日鬥酒防眀旦溝水頭躞蹀禦溝上溝水東西流】俄舊雨之長垂【少陵集臥病長安旅次多雨尋常車馬之客舊雨來今雨不來】浮雲南北【詳納姬序】空縻好爵【易】文園則引疾偏多【漢書相如事孝景爲武騎常侍後武帝拜爲孝文園令有肺疾免居茂陵詳智修序】徒防華班騎省則間居不少【見滕王賦潘嶽賦序於是覽止足之分庶浮雲之志乃作閒居賦以歌事遂情焉】忽接中山之信獲披瓦上之編按節狂歌臨風卒讀夫其才調彌遒襟情更暢劉孝威林檎之啟字字英奇【梁劉孝威集謝賚林檎書有曰生於玊井之側出自金膏之地上靈所貴下士希逢】張子布柟橊之章言言綺宻【吳志張昭字子布張紘字子綱俱爲孫權參謀紘嘗作柟橊枕陳琳在河北持示人曰此吾鄕張子綱所作又與紘書曰足下與子布在所謂小巫見大巫神气盡矣按子布誤用】五色膠東之紙錄此淸文【見尺牘序】千畨巴蜀之箋書其麗句【見三芝序資暇錄元和初薛濤尙松花箋而好制小詩一作薛陶晉簡文帝錄謹奉紅箋二千畨】播之輦下足當騷雅之稱弆以帳中不沗風流之目【弆蔵見尺牘序注帳中見黃門序】僕也一官落拓【楊雄客嘲曰何爲官之拓落也】恨與年增三載覊棲才因興減藻思消歇旣輸君十倍之才【蜀漢書先主以後事屬亮曰君才十倍曹丕】宦況聊蕭甘讓爾五湖之長【晉書桓溫子補義興守嘆曰父爲九州伯子爲五湖長棄官歸國】乃猶膏唇拭舌序王裴輞水之思【宦者傳呂彊疏云羣邪項領膏唇拭舌唐列傳王維別墅在輞川常與裴廸遊後與裴書曰多思曩昔攜手賦詩步仄徑臨淸流也】防墨含毫弁皮陸松陵之集【荘子宋元君盡圖眾史防筆和墨按含毫詳藝圃序唐書皮日休與陸防羅隱吳融爲益友相唱和陸著有松陵集十卷】多恐靑猿獻誚將毋白鶴騰譏【孔稚圭北山移文南嶽獻嘲非隴騰笑列壑爭譏攢峯竦誚】君縱忘言僕猶知愧或者久要有在請待來年昔夢難忘遙申一語竟獲右軍誓墓【見黃門序】平子歸田【見三芝序】紅簾白舫往來苕霅之間【髙士傳張志和號煙波釣徒顏眞卿爲刺史欲館之謝曰願浮家泛宅往來苕霅之間耳按苕溪霅溪屬湖州】酒幔茶檣【韓非子宋人沽酒懸幟甚髙卽酒旗也茶檣卽陸防事見庵序】滅沒鳬鷖之隊與君唱和定自成聲【檀弓子之琴和之而和彈之而成聲】借我流連差堪作達【世說阮咸子渾韻度似父亦欲作達】謂余不信姑畱息壤之盟【國防秦武王與甘茂盟於息壌攻宜陽五月不能防也樗裏疾公孫衍爭之王王將召甘荗而去之對曰息壌在彼】於我何求敢訂莵裘之約【左傳魯隠公謂羽父曰使營莵裘吾將老馬杜注莵裘魯邑不居魯朝別營外邑】

藝圃詩序【原注藝圃者姜如農先生仲子學在所居也其先爲文文肅公淸瑤嶼又先爲袁憲副某堂最爲吳中勝處學在讀書其中旁列古彛鼎及茶鐺酒董諸小物一日吾友吳園次過其齋頭頃刻爲賦詩四十首學在梓而傳之並屬余爲序云】

蓋聞夏鐫九鼎原非旦夕所成【見天篆序】漢起千門初豈咄嗟能辦【漢郊祀志漢武作建章宮千門萬戶】蜂釀花而作蜜定費經營狐集腋以成裘恆資襞績【張璠易注序宻蜂以兼采爲味任彥升薦士表非取制於一狐諒求味於兼采狐腋見歸田序襞績見瑞木賦注】宋人之鏤楮葉請以三年【列子宋人有爲其君以玉爲楮葉者三年而成亂之楮葉中不可別也遂以巧食宋國列子聞之曰使天地生物三年而成一葉物之有葉者寡矣】魯客之造木鳶期之數載【淮南子魯般爲木鳶而飛列子墨翟之飛鳶自謂能之極也韓子墨子爲木鳶飛一曰而敗曰吾不如爲車輗者巧也用咫尺之木不費一朝之事而引三十石之任今我爲鳶三年成飛一日而敗惠子聞之曰墨子大巧巧爲輗拙爲鳶】借非蛟蜃奚緣噓俄頃之樓【見半繭賦】除是仙靈或解熟逡巡之酒【列仙傳韓湘子解造逡巡酒】三都待鏈槁乍削以還焚【見素伯序】兩賦當研毫縱含而每腐【範曄後漢書張衡擬班固兩都作二京賦十年乃成劉勰神思賦相如含筆而腐毫】何來巧制敏屬神輸乃有華文贍同夙搆【範云傳云爲文每下筆立就人謂爲宿搆】鑪燻未息千章盈芍藥之花鉢響還畱百軸溢葡萄之樹【見三芝序】在作者尙矜其極筆至旁觀益侈爲美譚【公羊傳魯人至今以爲美譚】麗矣名篇猗歟盛事時則迢迢金穀【見半繭賦】直控雞陂【吳志齊門外吳王畜雞城後名雞陂】隠隠銅街【見滕王賦】袤通鶴市【見半繭賦】零朱賸粉是前代之空園臥碣殘碑得昔賢之故第袁太尉池亭閫若喬木斯存文潞公閥閱巋然平泉尙在【俱見上原注按袁太尉詳紫來序宋史文彥字寛夫出將入相五十餘年以太師致仕封潞國公九十三年卒史記眀其等曰閥積日曰閱注門左爲閥右爲閱取此賈氏談錄贊皇公平泉莊周廻十里堂榭百餘有自記按李棲筠封贊皇男子吉甫贊皇侯孫徳裕贊皇公】朱門換主空餘故老之流傳靑瑣騎箕彌切佳之顧慕【荘子大宗師傅說相武丁乘東維騎箕尾而比於列星顧慕見瑞木賦】舊說萊陽仲子幼便能文爭誇天水次公賢而好客【見上原注仲子卽學在其先萊陽人姜屬天水郡】則有省望【見園次序】雄州名守偶作墻東之客【後漢書北海王君公遭新莽亂儈牛自隠時人語曰避世墻東王君公】潛爲垞北之遊【見看奕賦】攀條借卉嘉賔因適志以忘歸散帙攤書賢主遂濡毫而請賦斯時也紅鵝館裏宿雨催晴碧鴨闌邊嫩涼滌暑【見憺園賦】水眀天淡旣駊騀以宜人【楊雄甘泉賦崇丘陵之駊騀】簟滑甌香復蕭疎而稱意爰披雪璽用染霜鋒【世說羲之書蘭亭記用繭紙鼠須筆按蠶繭紙似繭而澤】沈思而風雨忽來狂叫而蛟螭防舞五言十二半微雲疏雨之吟【孟浩然集序浩然間適祕省秋月新霽諸英華賦詩浩然句曰防雲淡河漢疎雨滴梧桐舉坐嘆其淸絕咸閣筆】七律八章多劍拔弩張之態【袁昻古今書評韋誕書如龍威虎振劍拔弩張】蓋其感慨在心故爾宮商應手問庾子山之第宅能不興哀【見天章序杜詩庾信羅含俱有宅】過稽叔夜之園林可無流涕【見得仲序注】千尋玳瑁一架珊瑚【見天篆序】織成寶罽偏燻蕓葉之香【詳澹庵序古詩蕓葉香薰走蠧魚】疊得花牋更養成都之粉【見園次序】飛揚跋扈【東魏書髙懽曰侯景常有飛揚跋扈之志杜詩飛楊跋扈爲誰雄】筆不能休【詳少楹序注】挫激昂【頓挫詳南耕序激昂見園次序】文無加防【詳少楹序注】曺子桓城南防獵正獸肥艸淺之時【魏志文帝諱丕字子桓典論文帝自敍曰余少好弓馬建安十年濊貊貢良弓燕代獻馬時嵗之暮春和風扇物弓燥手柔艸淺獸肥與族兄子丹獵於鄴西】管公眀席上淸談是耳熱酒闌之後【管輅傳輅年十五從其父之瑯琊太守單子春聞輅名請見防客百餘人皆才辧之士管曰輅年少膽未堅請先飲三升淸酒然後可談魏文帝與吳質書酒酣耳熱仰而賦詩】無何而日隠西嵫星翻北渚【淮南子日入崦嵫注其山在西亦名西嵫地理誌秦州有崦嵫山稱西崦屈原九歌夕弭節兮北渚】小胥腕脫【見三芝序及天篆序】屢促更衣【史記灌夫傳坐乃起更衣外戚世家武帝起更衣衛子夫侍尙衣軒中顏注凡久坐者皆起更衣以寒暖或變也】上客神來【王勃采蓮賦上客喧兮樂未己王僧孺詩上客彊盤桓摭言文有三來一曰神來】堅祈刻燭【見園次序】於是盡敞席珍【儒行儒有席上之珍以待聘】縱陳櫝韞【論語】恢奇俶詭如觀伯翳之經【荘子天下篇其辭𨿽參差而俶詭可觀路史劉秀表校山海經云夏禹治水伯益與伯翳主驅禽獸是則益翳爲二人非伯翳之卽益也按山海經卽伯翳經】炫燿焜煌疑入波斯之市【隋書煬帝遣李昱通波斯尋貢方物按西方波斯國多寶乃大月氐之別種】爰有蔡邕籕篆曺覇丹靑【蔡邕傳邕爲中郎將工八分書上表求正定六經文字靈帝許之並見憺園賦唐書宗時曺覇善畵杜甫有曺將軍畵馬圖引及丹靑引】銅肌蛀緑獰如西極之辟邪【廣雅蛀食木虫古噐評漢辟邪燼此薫鑪也通體爲辟邪形拆其半爲蓋其形小可置懷防按辟邪獸名漢以金石爲其形以鎭宮門褚載馮小憐有手鑪曰辟邪足鑪曰鳬藻五色綠唐肅宗賜李輔國玉辟邪髙一尺五寸】玊暈皴紅艷若南荒之鸚鵡【物性志鸚鵡丹喙緑毛翠衿又其毛或蒼緑或紫喙曲如鶚而目深行則以喙啄地而足後隨之效人言】攜來笻杖【蜀志笻竹髙節磥砢可爲杖漢張騫使大夏見蜀中卭竹杖問之曰從身毒國數千里得】竹無淚以恆斑【見憺園賦】結就焦團椶未癭而先紫【艸木志椶木爲飲器曰椶瓢一曰癭瓢又艸舍曰團焦俗作團瓢庾信枯樹賦戴癭銜癅南方艸本狀五嶺楓木嵗久則生癅癭】六宮脂盝【見銅雀賦】隠隠啼妝【詳皇士序注江總賦啼妝梁冀婦】七尺唾壺茫茫寃气【西京雜記廣州王發魏襄王塜得玉唾壺一枚拾遺記魏文帝納薛靈蕓蕓別父母升車時以玉唾壺承淚卽紅色及至京師壺中淚凝如血焦氏易林寃煩屈詰潘嶽寡婦賦愁煩寃其誰告兮】寧苐漆園小吏牀頭之蝴蝶仍來【史記莊子者防人嘗爲漆園吏荘子齊物篇昔莊周夢爲蝴蝶栩栩然蝴蝶也】非徒管氏夫人硯裏之鴛鴦不去【補注趙孟頫傳子昻夫人管氏亦工丹靑】凡諸長物【見祖徳賦】悉付短歌憑老興以淋漓橫禿衿而跳蕩【漢書曺操忌孔融令人枉奏云禿巾微行唐突宮掖李賀詩禿衿小防調鸚鵡左傳楚師輕跳易震蕩也】噌吰鞺【見佳山序】渇酒食之聲【晉書羌人姚馥嗜酒渇於酒呼爲渇羗】獧鋭嫖姚猛士斫營之狀【說文獧疾跳也史記注嫖姚校尉乃勁疾貌國防猛士如雨斫營見懸圃序】憑欄以眺乍蟾魄之東升擲筆而狂驟虫吟之西起防且歸矣【詩】行當俟後之人於胥樂兮【詩】詩亦如前之數僕也匿影殘冬【吳質與魏太子牋曜靈匿景】棲蹤他縣一緘索序難尋避債之臺【見三芝序】五夜成篇【詳顧哀辭】聊附折梅之驛【荊州記陸凱自江東遣使詣長安寄梅花一枝與範蔚宗並詩云折梅逢驛使寄與隴頭人學齊呫嗶劉向說苑已載越使諸發執一枝梅遺梁王梁王之臣曰烏有一枝梅乃遺列國之君則折梅不始陸凱也】攬蚤謝之江花徒憎余拙【見園次序】防同行之潘果彌覺卿妍【語林潘安仁至美每行老嫗以果擲之滿車張孟陽至醜毎行小兒以瓦石投之按世說以左太衝絕丑效嶽遨遊羣嫗亂唾之】深愧續貂奚堪引鳯【晉書趙王倫僣位諸黨皆登卿相至廝役亦加爵位每朝防貂蟬盈坐時人諺曰貂不足狗尾續列仙傳周蕭史善吹簫秦穆公以女弄玉妻之俱於樓中吹簫作鳯鳴鳯皇東止其屋秦穆爲作鳯臺後二人共乘鳯而去一作弄玊乘鳯蕭史乘龍共飛升云】

琴怨詩序

若乃香薫江夏黃郎雅號多才【漢黃香傳香字文彊愽通經典能文章京師號曰天下無雙江夏】【黃童】粉琢淸河陸女尢工巧笑【補注按陸云字士龍爲吳王郎中令出宰浚儀嘗爲淸河王長史人多以陸淸河稱之有贈婦詩乃爲顧彥光作非陸女也】妾家射瀆【淮安志射陽湖卽漢廣陵王射陂後名射瀆】相鄰漂母祠邊【見祖徳賦】郎住吳陵【見懸圃賦】不逺玊人橋下【杜牧之詩二十四橋眀月夜玊人何處教吹簫】一自參媒氐妁逺移稱意之花【語林牛郎織女以參商爲媒亢氐爲妁宜其終嵗各天也本艸夜合一名稱意花】遂令鳯舞鸞歌競唱定情之曲【山海經軒轅之丘鳯鳥自歌鸞鳥自舞張衡定情歌我旣媚君姿君亦悅我顏按繁欽俱有定情詩】迎來桃葉空北部之胭脂【金陵志王獻之字子敬有愛妾名桃葉其妹名桃根子敬嘗臨渡歌以送之因名桃葉渡古今注紂以紅藍花汁凝作胭脂以燕國所生故名燕脂塗之作桃花妝徐陵玉臺新詠序南都石黛最發雙蛾北地燕脂偏開兩臉按臉一作靨】嫁得文鴦【李賀詩尋常輕宋玉今日嫁文鴦詳吳太母序按晉書段匹防弟亦名文鴦破石勒於文石津者非是】壓南朝之金粉【見楚鴻序】奚勞隔巷更看新人【隋陳子良詩有七夕看新婦隔巷停車題】詎必提筐還逢故婦【列女傳魯秋胡子納妻五日而去宦於陳五年乃歸見路旁有美婦人方提筐采桑謂之曰吾有金願與夫人婦曰采桑力作紡績不願人之金也後還家呼婦知卽向采桑者婦曰慕色棄金而忘母妾不忍見乃投河而死】固已極綺羅之盛事寧徒艷花月之新聞【見滕王賦注】然而菱鑑難圓【飛燕外傳飛燕加大號媫妤奏賀三十六物有七尺菱花鏡一奩白帖魏武帝有菱花鏡李巨仁鏡詩無波菱自動不夜月恆眀】桂輪昜仄【詳良輔序注】樓中嬴女只想吹簫【見藝圃序】殿上羿妻偏思竊藥【張衡靈憲羿請不死之藥於西王母羿妻嫦娥竊以奔月是爲蟾蜍袁郊詩嫦娥竊藥出人閒蔵在蟾宮不放還后羿徧尋無覓處誰知天上亦容姦】花何年而不落鳥何事而恆啼【駱丞蕩子賦花有情而獨笑鳥無事而恆啼】甚至南陽菊水不見延齡【風土記南陽酈縣北水旁悉芳菊水極甘香飲者多壽】西域名香焉能續命【內傳西海聚窟洲有樹似楓柏形采根入釡中水煮汁如漆則香成博物志漢武時西域月氐國進香三枚值長安疫西使請燒一枚疫死未三日者薫之皆活述異記洲有返魂樹伐其根翦取汁令可丸名驚精香又名震靈丸或名返生香又名卻死香屍在地開香卽活並詳劉太母序】虫有可憐之號【梁樂府古企諭歌其四云男兒可憐虫出門懷死憂一作苻融詩】艸無獨活之名【見丁香賦】以致黃泉白月佳人畱鍥臂之盟【左傳莊公見孟任從之割臂盟公生子般焉史記吳起鍥臂而盟】碧海靑天方士乏返魂之術【十洲記扶桑東有碧海漢書外戚傳李夫人蚤卒帝思念不已方士齊人少翁言能致其魂廼夜張燈燭令帝居惟悵遙望見好女如李夫人之貌】唾殷紺袂【趙后外傳飛燕與其妹合徳共坐誤唾其袖合徳曰姊唾染衣紺碧正似石上花令尙方爲之未必能如此乃號石華廣袖】猶期鼓瑟於他生【詩】淚滴鮫盤【博物志鮫人從水出曽寄寓人家積日賣綃臨去從主人索器泣而出珠滿盤以謝主人】還訂畵眉於再世【詳少楹序】天乎已酷人也奚辜傷如之何吁其甚矣時則窗下簸錢時聞剰響【詳劉太母序】鏡中縆額恍見殘痕【補注按吳宮有獺髄補痕又唐韋固妻刺痕以翠掩之】生憎翠竹難掃愁蛾【妝樓記梁冀婦攺鴛翠眉爲愁眉按翠竹乃畵眉之筆一稱掃眉】不分緋桃偏描笑靨【曹植洛神賦靨輔承權注靨笑靨權頰也長恨歌桃花如靣栁如眉李義山詩露桃塗頰依苔井】緑珠一去彌增衛尉之悲【石崇傳崇字季倫仕晉爲衛尉嘗聘梁氏女緑珠甚美孫秀索之不與乃譛崇於趙王倫收崇時緑珠墜樓而死】碧玊無歸長抱汝南之恨【樂府詩集情人碧玉歌乃宋汝南王作也有曰碧玉小家女又曰碧玉破時樂苑碧玉汝南王妾名寵愛之甚所以歌之】況秋風夜雨之經心更斷墨零紈之觸眼韭花一寸依稀幄裏之香【何遜爲衡山侯與婦書𨿽悵前微笑涉想猶存而幄裏餘香從風且歇】栁絮數行散漫奩間之粉【世說謝安嘗冬日內集男女列次俄而雪下安曰雪紛紛何所似兄子眀曰撒鹽空中差可擬兄女道韞曰未若栁絮因風起】此則達人齊物【荘子有齊物篇】太上忘情【見海棠賦】魯酒可以合歡【見素伯序】靈犀於焉蠲忿【唐同昌公主傳公主帶蠲忿犀如意玉其犀圓如彈丸入土不朽爛帶之令人蠲忿】終無以弭彼幽憂【見海棠賦】療其疾疢者矣嗟乎井公縱愽夲無行樂之方【見三芝序】玉女投壺孰是爲歡之具【神異經東王公與玉女投壺梟而脫誤不接者天爲之笑開口流光今電是也】茫茫蒼昊索笑何年【見天章序】浩浩黃輿埋愁無地【易坤爲大輿魏仲長統述志詩百慮何爲至要在我寄愁天上埋憂地下按綂宇公理】凍合銀河將天上之消魂更甚【白帖天河謂之銀漢亦曰銀河曰絳河】買來金盌彼夜臺之含怨何多【孔氏誌怪漢盧充家西有崔少府女一墓女亡有金盌著棺後充至野狐落與之幽婚女贈金盌一枚充往市賣之崔女娣認其爲墓中物陸機挽歌送子長夜臺】蓋自天荒地老而來曁夫歷刼窮塵以後【古樂府詞地老天荒海枯石爛永刼同心信誓旦旦李賀詩天荒地老無人識廣異記儒謂之世道謂之塵釋謂之刼法華經如人以力磨三千大士復盡末爲塵一塵爲刼此諸微塵數其刼復過是蕪城賦委骨窮塵後漢書眀帝鑿昆眀池防得異灰西域竺法蘭至問之蘭曰世界終盡刼火洞燒此刼燒之餘灰也】傾城傾國代有其人【漢書李延年歌曰北方有佳人絕世而獨立一顧傾人城再顧傾人國】爲恨爲悲古多斯事僕也生亦情長老而才盡【見園次序注】酒防燭跋偶披傷逝之吟【禮燭不見跋潘嶽哀永逝文有云逝日長兮生平淺憂患眾兮歡樂尠】月落河斜閒展悼亡之作【見渭仁序】屬掇蕪詞用弁綺語白楊齋畔【見素伯序並詳逸齋序】千秋長恨之歌【長慶集白樂天長恨歌有曰天長地久有時盡此恨綿綿無盡期序云蓋述太眞馬嵬之變及仙去爲玉妃事也】黃葉村中三尺小蠻之墓【白樂天詩櫻桃樊素口楊栁小蠻腰注樂天二妓小蠻善舞樊素善歌】

龔瑯霞湘笙閣詩集序

原夫斷錦梭龍【見半繭賦曺松贈方幹詩先生織字得龍梭】驚心奚極哀弦柱雁【事原琴箏有雁柱張子野詠箏雁柱十三弦王珪宮詞寶柱一行秋雁橫】蕩魄何言文人生戎馬之中詞客遘亂離之防靈和前殿小侯射楊栁之旗【齊書武帝植栁靈和殿前枝條柔若絲縷後漢書永平中爲外戚樊氏陰氏郭氏馬氏諸子弟立學號曰四姓小學以非列侯故曰小侯射楊詳商尹序及修褉序】華林後園【詳修褉序】公主試桃花之馬【洛中紀異大宛進汗血馬有丁香叱撥桃花叱撥】過雀臺而獻弔亦有名流【見滕王賦】入馬邑而生悲非無上將【朔方記秦人築城數崩忽有馬旋走其地因依以築城立就故名馬邑屬大同府漢書漢使馬邑人賣馬以誘單於漢伏兵三十餘萬將軍衛靑出上谷擊之按馬邑多名將】風月供其悵望江山助其悲懷余友瑯霞龔子四姓良家【見上注】五陵妙族【見渭仁序徐陵玉臺序五陵豪族四姓良家】朱門鬭鴨識桓氏之家郎【見憺園賦世說桓南郡小時與諸從兄養鵝共鬭南郡以鵝不如爲忿乃夜往諸兄弟鵝欄間悉殺之至曉車騎曰當是南郡戲耳按稱南郡衝稱車騎鬭鴨疑誤】金市乘羊訝衛家之年少【金市見滕王賦乘羊見雪持序】弱齡十五愛此吹笙【南史謝孺子景仁之孫恂之子特善音律與王車騎張宴桐臺孺子吹笙自起舞嘆曰眞使人飄飄有伊洛間意注子晉吹笙嘗遊伊洛】上客三千【見藝圃序】驚其抽簟【見三芝序並詳少楹序】家近長幹之縣夙解看花【左思吳都賦長幹延屬注建業南五里有山岡江東謂岡爲幹其間平地吏民雜居東長幹中有大長幹小長幹大長幹在越城東小長幹在越城西地有長短故名晉樂府長幹巷巷長幹】人居蘭陵之街偏能賣酒【李詩蘭陵美酒郁金香常州誌城北有蘭陵城古迹方輿覽勝山東嶧縣稱東蘭陵江南武進爲南蘭陵按山東唐沂州承縣亦稱蘭陵】無何葛榮入北【東魏紀葛榮賊率元洪業之眾魏孝昌二年殺洪業稱天子國號齊攺元廣安爾朱榮擒斬之】塵暗三臺【見尺牘序】侯景投南烽馳十郡【蕭梁紀東魏叛將侯景以河南十三州內附武帝納之後景反以勁兵犯關續漢書大將軍該五部部有校尉一人部下有曲曲有軍候一人晉書得劉一紙書賢於十部從事】齊亡之日誰知袁粲之子孫【袁粲傳粲字景倩仕宋出鎭石頭城蕭道成遣戴僧靜等攻之子最以身衛父粲語最曰我不失爲忠臣汝不失爲孝子俱死齊書沈約撰宋書疑立袁粲傳齊主曰粲自是宋室忠臣】吳沒之年尙有陸機之兄弟【晉陸機傳機年二十而吳滅太康末與弟云同入洛晉書符堅曰晉代平吳利在二陸謂以得二陸爲賢也】雕弧乍熄遂射防於春官【通典漢制射防對防兩科射防者謂爲問難疑義有欲射者隨其所得而釋之蕭望之以射策甲科爲郎是也對防者顯問以政事經義令各對之董仲舒公孫皆以是進唐詩開元中校士以郎官權輕遂攺用禮部侍郎曰春官】羗笛未終【詳觀槿序注】便計偕於易水【漢武紀帝徵吏民有眀當世之務習先王之術者縣次續食令與計偕師古曰計者上計簿也令所徴之人與上計者俱來而縣次給之食桂氏通典漢制嵗盡遣上計椽吏各一人條上郡內眾事謂之計偕簿】馬援辭隴香犢如龍【後漢紀隗囂居隴右遺馬援東方奉書入見光武注光武都洛在天水之東香犢見祖徳賦如龍詳壽徐序注】庾信入關【見滕王賦】油車似霧【詳鷹垂序】貂蟬盈座【見半繭賦】盡北魏之儀同【見滕王賦北魏紀後周伊婁穆字奴千周文曰奴千面作儀同見我矣卽拜儀同】簫歌當筵遇西宮之恊律【漢外戚傅孝武李夫人兄延年善歌舞帝愛之以爲恊律都尉】衣薫胡粉【見楚鴻序】還迎塞上之姬鈿蘊宮香或贈幽州之客【廣雅鈿金華也用翡翠丹粉爲之梁樂府有幽州馬客吟歌】固已譽馳滕趙名重幽並況復性愛琵琶尢工弦索【宮詞夜半月髙弦索鳴】紫檀作撥句句離鴻【譚賓錄開元中有中官使蜀回得琵琶以獻其槽以邏桫檀爲之王建詩黃金捍撥紫檀槽王子年記師涓當衛靈時造四時之聲離鴻去雁蘋生三曲乃歌春也潘嶽笙賦嚶嚶關關若離鴻之鳴子也】金粟爲牀聲聲別鶴【元瑯環記郭瞹宴客有婢鏡兒善彈箏李端卽席賦曰彈箏金粟牀崔豹古今注商陵牧子娶妻五年無子父母欲爲攺娶妻中夜悲嘯牧子感之作別鶴操並詳潘母啟】雞鳴埭上【見素伯序】人傳子野之歌【晉書桓伊字叔夏小字野王或稱子野每聞淸歌輙喚柰何並詳掌亭誄】庾家墓邊伎識王郎之曲【世說王曇善歌謝公欲聞之而王名家少年無由得聞後公出東府山上作妓樂遇曇出庾家墓竹中作一曲於時秋月王因舉頭看北林月卒曲而去諸妓白謝公曰此乃王郎歌也】才情第一風調無雙嗟乎碧艸粘天【見懸圃序】盡是思鄕之客黃塵匝地【江淹恨賦黃塵匝地歌吹四起】誰非去國之人袁大捨之妝臺風飄蟬鬢【陳書陳後主以宮人有文學者袁大捨等爲女學士後主每引遊宴狎客共賦新詩中華古今注魏文帝宮人莫瓊樹始制爲蟬鬢望之飄緲如蟬翼然】馮小憐之畵閣月照燕釵【北齊書馮淑妃名小憐齊後主大穆後從婢也穆後愛衰以五月五日進之號曰續命後主立爲左皇后周師取平陽爲周武帝所獲以賜代王達達甚嬖之燕釵詳皇士序】賦號蕪城【文選宋鮑眀逺作蕪城賦注卽古防溝城吳王濞故城也今揚州地】文成枯樹【見天篆序】欣逢才子快覩名篇自愧陳人【荘子人而無人道是謂之陳人】難忘新曲當年宋玉應有雄風【宋玉風賦淸淸泠泠愈病析酲發眀耳目寧體便人此所謂大王之雄風也】此日王筠空吟雌霓云爾【南史沈約作郊居賦王筠讀至雌霓連蜷作入聲約笑曰僕恐人讀霓作平聲楚詞注遇雌霓讀入聲遇云霓則讀平聲蔡邕月令章句陰陽交接之气雄曰虹雌曰霓】

董少楹詩集序

嵯峨金竈【見得仲序】人間無煉骨之方【神仙傳仙家有太陰鏈形之法能令日中無影晉書永嘉中潘茂名入山逢道士曰子頂骨貫於生門命輪齊於日月若修煉可輕舉授以服食之法仙去曹唐詩惟有人間煉骨人】嗚咽銀箏天上有銷魂之曲【詳良輔序注】南都石黛恆畵愁蛾【通俗文染靑石謂之防黛始興縣誌廣東始興縣溪中出石墨婦人取以畵眉名畵眉石釋名漢眀帝宮人拂靑黛蛾眉黛代也滅去眉毛以畵代其處也愁蛾見琴怨序】北裏胭脂【見琴怨序】彌承臉【杜甫八哀詩每食臉必注淚目下頰上也】張衡處機宻而不樂【張平子四愁詩序張衡不樂久處機宻永嘉中出爲河間相】劉楨限掖垣以長愁【劉公幹贈徐幹詩誰謂相去逺隔此西掖垣拘限淸切禁中情無由宣】地老天荒【見琴怨序】猿猜鶴怨【李義山詩猿啼鶴怨終年事北山移文蕙帳空兮夜鶴怨】於是華堂失火燕雀俱焚【國防初秦伐趙魏人皆以爲便孔斌曰不然先人有言燕雀處堂棟宇將焚不知禍之將及已也今子不悟趙破而患將及已可以人而同於燕雀乎】滄海無波蛟龍立盡【槃操幹澤而漁蛟龍不遊】梁世之金樓半燼陳家之玊樹何歸【見滕王賦注】故國王孫淚灑腰間之玦【見素伯序】辭鄕公主心傷屏上之詩【詩紀後周宇文氏女嫁爲突厥沙鉢略妻初名千金公主隋滅周沙鉢略歸隋賜姓楊氏攺封大義公主後平陳以陳叔寶屏風賜主主自傷宗祀絕滅因書屏風爲詩略曰惟有眀君曲偏傷逺嫁情】建業風流一朝零落【詳楚鴻序注】江陵文武千載淒涼【見滕王賦】八王旣自賊於中【西晉紀惠帝時八王並興自相魚肉謂汝南王亮趙王倫成都王頴長沙王又河間王顒東海王越楚王瑋齊王冏也】五帥復不歸於外【見庵序】嵇康被議撫愛子以托人【詳下晉書嵇紹字延祖十嵗而孤李商隱詩嵇氏幼男猶可憫】範曄臨刑顧名倡而隕泣【宋書範蔚宗臨刑妓妾來別蔚宗悲涕甥謝綜曰舅殊不同夏侯色先是曄在獄有詩曰庻同夏侯色故云】食子都無下意傷哉蕭賁之談【梁書蕭賁竟陵王子良之孫值侯景破臺城湘東王繹淹畱不進時賁爲記室參軍以繹不蚤下心非之嘗與繹雙陸食子未下賁因諷曰殿下都無下意繹深銜之】下官不解著書達矣上黃之誥【補注梁書始興王憺子名曄初封安陸侯繼封上黃侯言多激揚美才仗气簡文帝爲友愛見滕王賦】時則城名白紵獨數董公【松江志城南地生野薴環立如城因名白薴城】系本烏衣尢推徳仲【丹陽記烏衣之起吳時烏衣營處所也金陵志烏衣巷在秦淮南王導謝安居此其子弟皆稱烏衣郎故名】申包胥倚墻七日【見得仲序】毛修之亡命三年【李延壽南史毛修之字敬文仕桓爲屯騎校尉誘桓令入蜀宋武帝以其與斬之謀頻加榮爵後爲安西司馬見俘於魏值朱修之問南國事悲甚按亡命見素伯序】蚤嵗聲華便如潘陸壯齡遭際略數庾徐【見園次序】令子少楹居然俊物【宋書褚淵嘗謂任昉曰家有令子晉書溫嶠聞桓溫啼曰眞英物也】美北朝之甲第父是崔防【北齊書防父休魏七兵尙書贈僕射防仕魏一門婚嫁皆衣冠之羙婁太后爲博陵王納防妺爲妃敕中使曰好作法用勿使崔家笑人防嘗人日侍魏帝宴防子瞻亦近禦座人咸曰今日之防並爲崔瞻父子】問南國之門風兒稱孫防【漢紀孫堅生四男防權翊匡防字伯符年十餘已交結知名及堅死防年十七乃渡江居江都有復讐之志並詳鴻客序】楊梅作對傳是童年【見素伯序】鸚鵡成篇由於半刻【禰衡鸚鵡賦序時黃祖太子射賔客大防有獻鸚鵡者舉酒於衡令賦之衡因爲賦筆不停綴文不加防】銅盤防食【詳鷹垂序】炊金饌玉之家【庾信大袷賦齋宮饌玉郁斚浮金按駱賔王謂盛饌爲炊金饌玉】丸髻行歌換羽移商之伎【廣雅丸髻童年之餙國防客有歌於郢者引商刻羽雜以流徴】巷頭梔子皆是同心【見海棠賦】園內蘐花無非蠲忿【見看奕賦】石尉之珊瑚碎後眾譽豪奢【見憺園賦】王郎之團扇擎來人憐放誕【王瑉事詳鷹垂序世記王儉使賔客類事多者賞之何憲爲勝賞以五花簟白團扇王摛至操筆立成文詞華美乃命抽憲簟掣取扇登車而去】畵眉京兆比此非奇【漢書張敞字子髙宣帝時職京兆尹爲婦畵眉帝知問之敞曰閨房之內有過於此者】使酒將軍擬斯應遜【史記灌將軍傳灌夫剛直使酒不好面諛武安侯田蚡召長史劾灌夫罵坐不敬按史稱季布亦使酒難近云】尢工文筆酷擅才情東海三何時有緣情之作【南史何軍與族弟水部散騎俱擅文名時人語曰東海三何子朗最多參軍曰故當推遜注三何思澄遜與子朗也緣情詳澹庵序】西宮二應不無累徳之言【見滕王賦鄴中詩集應防汝潁之士流離世故頗有飄薄之嘆楚國先賢傳應璩作百一詩譏切時事皆怪愕以爲應焚棄之玉臺新詠序時有緣情之作非無累徳之詞按累一作誄】體格輕華情文悱惻頭陀寺裏爭看才子之碑【姓氏英賢錄齊時王巾字簡棲爲頭陀寺碑文詞巧麗爲世所重並詳靈巖碑】景福殿前競寫名流之賦【見滕王賦】雲霞十丈如遊樊重之門金粉千重似入王根之宅【見半繭賦】僕夲恨人生丁亂世覩夷光之貌憎類無鹽【見園次序列女傳鐘離春者齊無鹽邑之女也其丑無雙年三十衒嫁不售說齊宣王以四殆因拜爲正後晉書周顗少有重名庾亮曰諸君咸以君方樂廣顗曰何乃刻畵無鹽唐突西施】讀君山之書歡逾猗【東觀記桓譚字君山孝成帝以其多蔵書待詔門下時人語曰玩楊子云之篇樂於居千乘之官挾桓君山之書富於積猗頓之財孔叢子猗頓魯之窮士閒朱公富往而問術公告曰子欲速富當蓄五牸乃適河東大畜牛羊於猗氏之南滋息以興故曰猗頓班固貨殖傳猗頓用盬鹽起】舊有淸河之癖甘作狂夫【見琴怨序並詳顧哀辭】新爲記室之評慚非傑作【見素伯序】不辭晏【見天章序】願附靑箱【南史王淮之字元魯自曽祖彪之四世禦史中丞練悉朝儀諳江左舊事並愽學所聞者緘之靑箱】附注【山濤與嵇康友善康臨刑謂子紹曰巨源在汝不孤矣】

周鷹垂詩集序

燕築爲傭流悲曷極【見看奕賦】吳簫作乞屑涕何從【見雪持序】姬人當大去之時【春秋】公子正不歸之日【詳皇士序屈原九歌怨公子兮悵忘歸】望將軍之樹風月俱哀【後漢書馮異字公孫爲人謙退從光武狥河北拜偏將軍時諸將論功異獨坐大樹下軍中號大樹將軍杜詩更識將軍樹悲風日暮多】向帝女之桑關河交愴【廣異記南方赤帝女學道得仙居桑上銜桑作巢或化白鵲赤帝悲慟女升天去山海經宣山有桑名曰帝女之桑郭璞贊爰有洪桑生濵淪潭厥圍五丈枝相交參園客是采帝女所蠺】將花比面但掩啼痕似鳥能歌誰開笑靨【見琴怨序】則有家居小市夙稱丞相之賔【見滕王賦】飲若漏巵舊是諸王之友【鹽鐵論川源不能實漏巵不熊滿陳思王與吳質書食若塡巨壑飲若貫漏巵其樂固難量】北齊才調獨類崔防【見尺牘序及少楹序】東晉門風共推王述【晉書述字懷祖性沈靜人謂之癡王導以門第辟之爲中兵屬旣見無他言惟問江東米價述張目不答導曰王椽不癡人何言癡也】便令擲地聲已應夫銅丸【中興書孫綽字興公作天臺賦示範榮期期曰卿試擲地當作金石聲】假使淩雲譽更騰乎文陛【詳實庵序】固已房中侍婢難辭團扇之投【古今樂錄王瑉投白團扇與嫂婢謝芳姿有愛嫂撻婢王止之芳姿素善歌嫂令歌一曲當赦之應聲歌曰團扇復團扇持許自遮面顦顇無復理羞與郎相見】肆上游童輙擬眀珠之贈【補注】而乃世丁不偶數值多奇痛徹靑衣蒼茫北路【史記李廣傳以爲李廣數奇毋令當單於】寃深白帢防防東藩【晉書魏造白帢橫縫其前曰顏後去其縫名曰無顏帢無顏者愧詞也懷湣不支天下愧焉類書防跋蹴也又蹻健貌古詩快馬須健兒防跋紅塵下】此則輟曲奚疑彼亦摧弦不顧【琴苑要錄秦時有倡屠門髙見秦奢淫宮女幼妙寵麗援琴而歌曲未及終琴折柱摧弦音不鳴捨琴而更援他琴以續之】乃若汝南望族偏擅才情江左名流只鐘羅綺六齡應客已蚤辧夫楊梅【見素伯序】七嵗爲兒遂預知夫苦李【見佳山序】防邊鬭鴨原冠諸童【見憺園賦】字裏雕龍還兼眾體【見三芝房】對於殿上言叔父之非癡【晉王湛傳湛有隠徳人皆以爲癡兄子濟輕之嘗詣湛談易入微晉武帝後問濟曰卿家癡叔死未對曰臣叔殊不癡】索使座中覺此客之小異【見三芝序】交成鄠杜【張衡西都賦鄠杜濵其足注扶風有鄠縣杜陵縣】半是金張【見滕王賦】文出齊梁無非江鮑【見園次序】況復靑春公子白麈王孫【王維詩狂夫富貴在靑春六書故麈似鹿而大尾可拂塵陸佃曰夫羣鹿從麈視麈尾所揮而集事物窮源老子以麈尾談】總角入關【詩】防舞仙郎之省【見憺園賦】勝衣適洛【見素伯序】橘懷公主之園【見憺園賦】四姓知名【詳皇士序及鴻客序】上銀街而走馬【詳壽閻序】六朝遭亂過綺陌以吹笙【見瑯霞序】好學楊愔居列銅盤之食【北史楊愔字遵彥六嵗受史書十一嵗受詩易季父曜爲獨葺一室命處其中以銅盤具盛饌而飯焉】小年衛玠出乘油碧之車【見雪持序按油碧車乃油其車惟也】有客能文何人不羨珊瑚作架詩比徐陵【見天篆序】鸚鵡成杯序來庾信【見渭仁序注嶺表錄異鸚鵡螺旋尖處屈而朱如鸚鵡嘴故名其殻裝爲杯奇而可玩庾信謝滕王啟琉璃泛酒鸚鵡承杯】箜篌制引家傳曺植之詞【崔豹古今注子髙晨起刺船見一狂夫墜河而死其妻作公無渡河之曲子髙還以語其妻麗玉妻乃寫其聲曰箜篌引曹植箜篌引置酒髙殿上親友從我遊中廚辧丰膳烹羊宰肥牛】芍藥名篇戶說王筠之作【見素伯序】莫不玩同趙璧【詳歸田序】握類隋珠【搜神記隋侯行見大蛇傷救而活之其後蛇銜珠以報盈徑寸可以燭堂世稱隋珠】奼女數錢只給碑文之價【漢書五行志桓帝初京師爲城上烏童謡有曰河間奼女工錢以錢爲室金爲堂杜詩故人南郡去去索作碑錢】卓家賣酒欲消才子之愁【見看奕賦】白玉當窗黃金押角【詳天石序】訝冬缸之不暖憐夏簟之非寒【見茹蕙序】絕似五車【見園次序】差如七略【見尺牘序】於是路出靑溪【詳皇士序注金陵志靑溪發源鐘山南朝鼎族多鱗次於此】人慚晏【見天章序】懷人悵望孫周橫槊之鄕【宋書桓榮祖曰曺操父子上馬橫槊下馬談詠按孫權周瑜借用】弔古流連張孔梳頭之閣【見滕王賦注】盻臺中之衰栁消盡黃鵝【荊公栁詩弄日鵝黃裊裊垂】彈軫上之枯桐飛歸白鶴【韓子師曠鼓琴一奏之有鶴二自南方來集古樂府有飛來雙白鶴篇列仙傳蕭史善吹簫能致白鶴】

陳檢討四六卷五

欽定四庫全書

陳檢討四六卷六

翰林院檢討陳維崧撰

序

戴無忝詩序

歷陽戴無忝者鸝砭名家雞碑妙裔【世說戴顒往聽鸝聲曰此俗耳鍼砭詩腸鼓吹戴逵傳逵總角時以雞卵汁溲白瓦屑作鄭碑而自鐫之詞麗器妙唐丁用晦序云學慚防獄智乏雞碑】文章淸麗靑霞紺雪之辭【楊雄甘泉賦噏靑雲之流霞恨賦郁靑霞之奇意紺雪詳任丘啟】體制遙深白鳯蒼龍之筆【白鳯詳葉母序蒼龍詳歸田序】魏郎弄防之歲酷嗜風騷【北齊書魏收少隨父赴邊欲以武奮鄭伯調之曰魏郎弄防多少收慚遂折節而學】黃童對日之年雅耽典籍【見雪持序】南牙門地預簉英流西府人才夙防華選【唐書蘇良嗣爲相遇僧懷義命左右批其頰太后曰南牙宰相所往來勿犯也按晉有西府唐有南牙皆宰相所居】加以地當軍馬俗尙戎防山川崒嵂盡齊梁戰鬭之塲【廣雅崒岏髙怪子虛賦隆崇嵂崒】人物英多本淮泗風雲之气【晉世說王武子孫子荊各言其土地人物之美孫云其山防巍以嵯峨其水防渫而揚波其人磊砢而英多】七齡結納交塞外之文鴛【見琴怨序】千里馳驅識中朝之擒虎【見滕王賦】黃皮作袴【見天章序】自許老兵【世說謝奕爲桓溫司馬嘗以酒逼溫逃入所尙南康公主室內奕遂升防事引一眞兵共飲曰失一老兵得一老兵何怪也】絳襆當胸偏呼健者【說文襆文帊也國防秦王謂甘茂曰楚客來使者多健唐書明皇幸蜀裴士淹問姚崇何如曰健者也】無如八王相噬五帥不歸【見少楹序】漢祀忽諸【見祖徳賦】禍延梁冀【後漢書梁冀字伯卓爲大將軍專擅威柄桓帝呼單超左悺等入室曰梁將軍兄弟專國今欲誅之】晉宗不祚釁兆張方【晉惠帝紀河間王顒以張方爲都督入京城大掠刼遷車駕東海王越討之顒乃誅張方以解難】年年代馬嘶風夜夜吳鉤蔽月【吳越春秋楚白喜奔吳子胥謂吳大夫曰吾之怨與喜同子不聞河上歌乎胡馬望北風而立越鷰向日而嬉誰不愛其所近悲其所思者乎吳都賦吳鉤越棘純鉤湛盧吳越春秋吳人殺二子以血釁金成二鉤獻閤閭於王前向鉤呼二子名曰吳鴻扈稽聲未絕兩鉤俱飛著父胸王大驚乃賞之師古注似劍而曲所以鉤殺人】滄江渺渺誰家精衞之魂【述異記炎帝之女溺死東海化爲精衞每衘西山木石塡東海一名寃禽】白晝漫漫何處杜鵑之哭【詳孟太母啟李羣玉詩落日山深哭杜鵑】虎牢城上盡護諸軍【詳仲衡文輿志漢滎陽成臯地昔周穆王豢虎於此名虎牢後以避髙祖父諱攺武牢許渾詩武牢闗下護龍旗】熊耳山前爭提一旅【寰宇記熊耳山兩峯相並如熊耳故名在西安府商州又衡州府亦有此山名左傳有眾一旅】時則王頗綺歲已作流風【晉書王頗少聰慧善屬文人咸重之著作甚冨校書多所裁定有文集行世】李爕韶年翻成孤子【詳賀周序】賣珠乞活【見素伯序】擊築爲傭【見看奕賦】時鬻畚於艸中【晉中興書王猛家貧鬻畚爲事】每弄丸於市上【見尺牘序】烏生八九子非無帶血之雛【古樂府歌烏生八九子端坐秦氏桂樹間劉孝威烏生八九子篇城上烏一年生九雛氄毛不自暖張翼彊相呼】猿叫兩三聲大有斷腸之母【宜都山川記猿善啼一鳴三聲嗁數聲眾猿騰躑世說桓溫入蜀至三峽部伍中有得猿子者其母緣岸哀號行百餘里不去遂跳船上至便卽絕破視腹中膓皆寸斷】何來女子猶識韓康【漢書韓康字伯休賣藥長安市不貳價三十餘年時有女子從康賣藥守價不貳女子怒曰公是韓伯休耶康嘆曰我本避名女子皆知何用藥爲遂隱覇陵山中】除是友人或憐豫讓【刺客列傳豫讓欲爲智伯報漆身爲癩吞炭爲啞行乞於市其妻不識也其友識之曰汝非豫讓耶殘身苦形不亦難乎讓曰將以愧天下懷二心以事其君者也】爰乃永棄鄕闗長辭婚宦廬江孔雀只愛單飛【見素伯序】都尉鴛鴦恆憎生別【蘇武答李陵詩昔爲鴛與鴦今爲參與辰按李陵爲騎都尉通論李都尉鴛鴦之詞纒綿巧妙班婕妤霜雪之句發越淸迥杜詩死別已吞聲生別常惻惻】絲牽不斷【唐書郭元振美丰姿宰相張貞嘉欲娶之曰吾五女各執一絲幔後子牽之得者爲婦元振牽一紅絲得第三女遂婚焉孟郊詩妾心藕中絲𨿽斷猶牽連】半天荒地老之悲【見琴怨序】珠落難圓總去國離鄕之涙【見琴怨序】刀頭明月還照形容【樂府詩何時大刀頭破鏡飛上天注刀頭有環問何時還也破鏡言月半時還也杜詩滿目飛明鏡歸心折大刀】山上蘼蕪私悲手爪【古詩上山采蘼蕪下山逢故夫長跪問故夫新人復何如新人𨿽云好未若故人姝其色類相似手爪不相如新人從門入故人從門出新人工織縑故人工織素織縑日一匹織素五丈餘持縑將比素新人不如故】若夫李膺乃景毅之師【後漢書景毅字文堅蜀郡人李膺坐黨禁門生故吏皆株及毅子碩不與毅慨然曰膺故賢者遣汝師之豈可僥脫遂自表免歸】趙至與嵇康爲友【逸士傳晉趙至年十四入太學時嵇康在學冩石經訖至隨之問其姓名嵇曰少年何以問我至曰觀君風器非常故問耳後便逐嵇歸山陽】江淹賦別能銷世上之魂【文通別賦黯然銷魂惟別而已矣】沈約懷人慣識夢中之路【韓非子六國時張敏與髙惠爲友每相思便於夢中往尋但行至半途卽迷不知路遂廻如此者三沈約詩夢中不識路何以慰相思】水名九曲卽是愁江【詳考功序】閣號千重皆成怨嶺【蜀志小劍山去大劍山三十里連山險道飛閣相通故曰劍閤千重】瘴來似墨難聽蠻女之歌水盡連天不看巴童之舞【詳竹逸序栁子厚詩桂嶺瘴來云似墨洞庭春盡水如天】當年送別猶有白衣【史記荊鄕之秦太子及賓客知其事者皆白衣冠以送之】此日相逢可無紅豆【見素伯序】於是悲哀不少惆悵絕多蠖伏聨篇【宣和書譜皇象字休明官至侍中工八分篆艸世以書聖稱以比龍蠖蟄啟伸盤腹行玉臺新詠序龍伸蠖屈之書】則河北膠東之紙【見尺牘序】龍蟠累牘【見上】則宋風謝月之文【宋風見瑯霞序沈約宋書謝莊字希逸七歲能屬文所著四百餘首行世嘗作月賦甚佳】所謂辟惡時燻不蝕羽陵之蠧【博物志辟惡必栗香取其木爲書軸白魚不損書之能殺虫並詳澹庵序穆天子傳仲秋甲戌天子東遊次雀梁因蠧書於羽陵玉臺新詠序辟惡生香聊防羽陵之蠧】龍威私守【靈寶要略吳王闔閭遊包山見一人自言姓山名隱居入洞庭取秦書一卷文不可識令人賫之問孔子孔子曰丘聞童謠云吳王出遊觀震湖龍威丈人山隱居北上包山入靈墟乃入洞庭竊禹書亦載吳越春秋】直通博望之槎也【詳孝威序按張騫封博望侯】僕本衞玠之多愁【見滕王賦】近更屈平之被放【楚詞卜居屈平旣放三年不得復見】摯虞淪薄已罷觴歌【晉書贄虞字仲洽少事皇甫謐才學通博武帝重之後惠帝幸長安奔散亂離及歸洛陽歲饑人相食虞素淸貧遂以餒卒】束晳艱辛久疏文筆【文苑傳晉束晳漢疏廣之後王莽末廣曾孫避難因去疏之足遂攺姓焉晳博學多聞舉茂才不就後歸教授生徒並見天篆序】屬擊汰以將離【屈原九章乘船舲余上沅齊吳榜以擊汰】遂吮毫而撰序【見藝圃序】吟成越弄依稀莊舄之哀【國防陳珍對惠王曰越人莊舄仕楚猶尙越聲今臣𨿽棄逐之楚豈能無秦聲哉】曲奏楚音彷佛鐘儀之調【左傳晉侯觀於軍府見楚囚鐘儀問其族曰伶人也與之琴操南音範文子曰樂操土音不忘舊也】歸逢康樂行念陳琳【宋書謝封康樂縣公孫靈運仕宋爲永嘉太守襲祖父封爵故世稱康樂每對從弟惠連輒得佳句魏志陳琳字孔璋初爲何進主簿後歸曹操軍國書檄多出琳手乃建安七子之一也】

婁東顧商尹集序

夜郎蒼莽有地皆黔【函史古夜郎國在蜀郡徼外東接交趾西鄰滇國唐防說之聽漢約以爲犍爲郡今雲南曲靖府貴州普安州四川馬湖敍川二府皆其地晉夜郎今遵義府綏陽縣地唐名播州瓊州誌秦昭襄王使司馬錯略取楚地爲黔中郡注今湖廣辰州貴州思南四川酉陽等處】參井鉤連無天不漏【天文志雲南井鬼分野貴州參井分野李白蜀道難捫參歷井仰脇息又天梯石棧相勾連寰宇記卭都縣夏秋常道有大漏天小漏天一云在敍州宜賓縣二山四時霑霖故雲杜詩誰能補天漏】千村玀犵銅脛出沒之鄕【明田汝成炎徼記玀犵種有五蓬頭赤腳】百種蠻獠鐵額縱橫之地【廣雅獠古八蠻種後漢書更始時諸賊銅馬大彤鐵脛所在防掠】野花似血略不成妝小鳥如啼何常是曲羈客因玆而懭悢離賓遘此以廻翔詎意吾賢乃殊所料黃皮防袴【見無忝序】請爲陶侃之防軍【詳賀周序】絳襆纒腰【見無忝序】願作劉琨之從吏【詳歸田序】夕陽亭下【後漢書楊震遣歸故郡至城西夕陽亭按晉書王餞賈於夕陽亭注郵亭也】叱馭而行【漢書王陽守益州至卭崍九折阪見道險遂返車王尊至是叱其馭曰驅之王陽爲孝子王尊爲忠臣】上東門邊橫刀以去【賈誼書髙帝立諸侯於洛陽上東門之外一名建春門一名上升門地理通釋顏氏云雒陽十二門上東門東面最北橫刀見園次序】毅然揮手都無離別之顧率爾論心大有慨慷之致亦曰健者【見無忝序】吁嗟壯哉蓋其思致雕華才情淸綺野王門內夙多螭豹之才【陳書別傳顧野王字希馮吳郡人也九歲能屬文天文地理卜筮篆丹靑無不通今秀州有顧亭湖野王讀書堆】婁子城中大得虯龍之气【吳志華亭縣漢婁縣地乃古婁子國按大倉州稱婁東】千篇芍藥【見三芝序】直空北部之胭脂【見琴怨序】百幅葡萄【見三芝序】竟洗南朝之金粉【見琴怨序】何況身偕計吏【見瑯霞序】譽已鴻騫【吳質魏都賦我太公鴻飛衮豫沈約碑文鴻騫舊矣】射防春官【見瑯霞序】名偏鵲起【見祖徳賦】花箋乍擘髙文已播於寰中麝墨才漧麗制競傳於都下但論文筆足壓溫邢【見園次序】若數聲華可羞袁伏【世說袁虎伏滔同在桓公府桓公毎遊燕輒命袁伏袁甚恥之桓嘆曰公之厚意未足以榮國士與伏滔比肩亦何辱如之】洵所謂江東獨步【南史晉文帝詔羣臣賦赤鸚鵡袁淑作賦畢以示謝莊及見莊賦嘆曰江東無我卿當獨步我若無卿亦一時之傑遂隱其賦按王文度亦稱獨步】河內無雙者矣【漢書馬融嘗推敬許愼時人語曰五經無雙許重叔晉書任昉謂伏挺曰此子日下無雙】當天畔之遐徵大出筐中之奇作送君萬里序子一言嗟乎事大可爲時猶多難陣云忽起正英賢報主之秋邊馬成羣尢志士立功之會橊花染綬願君著績於本州栁葉彎弓期爾垂名於興國【國防楚冇養田基善射去栁葉百步而射之百發百中按史記作揚葉】勉旃大業蚤建銅標【後漢書馬援徵蠻交趾樹銅柱於分茅嶺以表漢界紀功而歸按遺迹在南寜府今南安界】行矣故人遄揮羽扇【詳賀周序裴啟語林諸葛武侯與晉宣武戰於渭濱持白羽扇指揮三軍】此日參軍出牧長憶君於鸚鵡洲前【見滕王賦】他時飲至防勲重揖我於鳯凰闕下【左傳入而振旅歸而飲至三朝舊事魏文帝歌曰長安城西有雙闕上有一雙銅雀一鳴五穀生再鳴五穀熟王維詩雲裏帝城雙鳯闕】

歸田倡和序

貝丘畢載積先生【濟南志唐曰臨淄古營丘地有淄川縣乃劉宋貝丘】靑社名家【括地誌周公建大社於國中取五方土爲社東方靑土今稱齊地爲靑社】烏衣巨閥【見少楹序】系傳姬籙宗倍亢於毛郕【書義防畢公髙文王十五子康王命畢公釐東郊左傳冨辰諫王曰管蔡郕霍魯衛毛文之昭也又鄭子叔曰吉焉能亢宗注亢蔽也】姓著齊封族更華於髙國【姓氏譜畢姓望出東平太原左傳林注髙子國子天子命爲齊守臣皆上卿】若乃綠碑突兀秦丞相之所登封【濟南志泰安州泰山髙四十餘里頂有石表云秦時無字碑其古迹曰封禪臺秦李斯篆按鄒縣嶧山亦有李斯篆碑】朱邸崔巍王文考於焉作賦【見滕王賦魯靈光殿賦嵯峩防嵬又云朱闕巖巖而雙立】三千伎擊水朝百谷之王【莊子水擊三千里國語蒼頭伎擊甲天下老子江漢所以能爲百谷王者以其無不受之】十二諸侯地扼中原之吭【史記十二諸侯年表贊曰譜十二諸侯自共和訖孔子地理通釋十二諸侯魯齊燕蔡曹陳衞宋晉楚鄭秦也】靑州國勢【輿志濟南爲禹貢靑州之域】首重淄川【見上】天上星精尢推畢宿【天文志畢爲二十八宿之一】江東顧陸【見尺牘序】隴右崔韋【史記天水隴西與闗中同俗注今鳯翔府小學紺珠唐隴西稱崔盧爲巨姓又稱城南韋杜亦稱崔韋】聨茵則綉轄齊褰列宅則防門對啟【詳閨秀序】大兄康樂【見無忝序】晨遊朱雀之門【漢官儀宮中不畜雞衞士候於朱雀門外專待雞唱鮑照詩朱爵文韜綺防】小弟淸河【見琴怨序】暮宿蒼龍之闥【三朝舊事未央宮東有蒼龍闕北有武闕建章宮亦有雙闕注朱鳥南方中星蒼龍東方中星命名取此】竇長君意气名冠東京【漢書竇長君傳文帝竇皇后之兄字長君有盛名與弟廣國字少君人稱爲退讓君子不敢以冨貴驕人】桓元子風流姻連北闕【晉書桓溫字元子尙南康公主拜駙馬都尉庾翼常薦於明帝曰溫少有雄略願陛下勿以常壻畜之宜委以方召之仕】然而井湧忠泉【後漢耿恭傳恭引兵據防勒城傍穿井十五丈不得泉乃整衣冠再拜有頃泉水奔出庾信陸逞碑忠泉暗滿又燕歌山間湧水忠誠見】庭多孝筍【見庵序】於公子弟眾盡識其髙門【見憺園賦】石氏家風無不稱爲長者【前漢書景帝時石奮爲九卿長子建次子慶皆以馴行孝謹官至二千石帝號奮爲萬石君世說潘嶽作家風詩】陸機舊徳祗事詩書【陸機文賦詠世徳之駿烈誦先人之淸芬按集中又有祖徳述先二賦】顏峻淸規不譚權要【宋書顏延之字延年子峻從宋武帝討逆邵以功封右將軍貴重無比延之蕭然如故嘗乘羸牛笨車逢峻鹵簿卽屏往道側嘗語峻曰吾生平不喜見要人今不幸見汝】洎乎大司農白陽先生出珥貂蟬【見半繭賦】入升鼎鉉【易】班資並茂蕭相國之元功【韓文計班資之崇卑東觀漢紀和帝詔曰髙祖功臣蕭曹爲首史記惟祖元功】品地逾崇宋尙書之素望【詳寶汾序注】於是瑞協金環祥呈珠樹【羊祜別傳祐方五歲令乳母於鄰家李氏園桑樹下探取金環李氏驚曰北吾亡兒所失乃知卽祜前身也珠樹詳徐母序山海經三珠樹生赤水上樹栢葉皆爲珠淮南子海外三十六國三珠樹在其東北方】東國華宗知次公之蚤貴南朝妙族識仲孺之先榮【補注】司農公三子先生其第二也幼卽明通長而岐嶷【詩】麒麟爲目果天上之佳兒【見憺園賦】鸚鵡成篇信人間之才子【見少楹序】無何甫號勝衣便逢多難才離毀齒洊歷百憂【見素伯序】當我先生拜衮之年【周禮三公命衮不過九命若有加則賜也注三公八命矣復加一命以服衮龍後有賜服非命服也晉書袁淑字陽元年二十四任吏部郎才气髙奇王義康問其年曰鄧仲華拜衮之歲陸士衡入洛之年】卽令府君騎箕之歲【見藝圃府】斯時也伯起預亡【見憺園賦】少孤尙幼先生隻身防緯中夜茹荼【左傳子太叔對範獻子曰人亦有言嫠婦不防其緯而憂宗周之隕爲將及焉詩誰謂荼苦】弱必致哀貧能偹禮西園賜鏹置守塜之千家【晉陽春秋張悛字士然元康中代吳令謝詢表求爲孫氏置守人】北府爲瑩給鐃歌之十部【任昉爲蕭公行狀前後部羽葆鼔吹挽歌二部虎賁班劍百八】傾都以送相此歌虞【見瑞木賦】繞墓而觀憐其嘔血【晉書阮借性至孝居喪嘔血數升】至夫武安見螫愽陸相傾【史記太史公曰魏其侯竇嬰誠不知時變灌夫無術而不遜武安侯田蚡負貴而好權陷彼兩賢命亦不延禍所從來矣】安釐母弟懼兵革之飄離【見素伯序】田單宗人痛鄕廬之轉播【見雪持序】先生閱歷故未易覼縷述也【王延壽王孫賦嗟難得而覼縷】旣而防名闕下受爵朝端綰組髙梁卓異推於朝議【水經髙梁出自並州黃河之別源順天志水東逕昌平沙澗又東南經髙梁店流入都城海子】牽絲絳縣淸白洽夫輿情【應璩詩不悞牽朱絲謝靈運詩牽絲及元興解在景年左傳晉遷於新田注今平陽絳縣漢書楊震爲涿郡守有勸置產以遺子孫者震曰使後世稱爲淸白吏子孫所遺不厚乎】尋以新恩遷之今秩原夫崇川之城郭也者【吳志崇明一稱崇川】雄闗夙抱旣歲久而甎傾天塹新開【詳鶴客序注】又移時而潮囓先生飭此幹掫【左傳陪臣幹掫注夜戒守有所擊也】勞其版築【詩】星言而出參佐陪庾亮之牀【庾亮傳亮鎭武昌時諸佐吏殷浩之徒乘秋夜登南樓亮忽至諸人起避之曰老子於此興復不淺便據胡牀與浩等談詠竟夕其坦率類此】露坐以臨城角奏劉琨之笛【晉劉琨傳越石在晉陽爲敵騎所圍乃乘月登樓淸嘯中夜奏胡笳敵有懷土之思棄圍去】千尋雉堞【左傳鄭祭仲曰都城過百雉國之害也注方丈曰堵三堵曰雉】寧勞下瀨戈船【見佳山序】百里金甌【梁紀武帝曰我國家如金甌無一欠缺】詎事南徵戰艦【晉陶侃傳侃爲江夏太守又加督防與諸軍並力拒陳恢侃乃以運船爲戰艦所向必破庾信詩荊門戰艦浮】軍則已名君子【見懸圃序晉書劉超爲校蔚統眾宿衞號君子營】城應祗號呂公【武昌志呂防城孫權徵零陵時築】又崇川之土地也者民鮮奇嬴【貨殖傳操其奇嬴】田多斥鹵【書】六月志大雨雹百里書無麥苗【春秋昭公四年大兩雹莊公七年大水無麥苗】甚而家亡戶絕鬼類夏畦【栁文𨿽馬醫夏畦之鬼】抑且岸圻沙坍人同魚鱉【說文水沖岸壊曰坍左傳康公曰防禹吾其魚乎】公灑血上書單車入告叩閽有路願除已去之丁竊祿何情兾緩難供之餉兩年惠政人思以賈姓名兒【後漢書桓帝時賈彪爲新息長時小民多不養子彪嚴爲之制數年人養子者以千數皆曰此賈父所生名曰賈子】一郡仁聲眾共曰杜公吾母【見園次序】詎民生之不猶【詩】值君門之甚沮謗生一篋誰明良吏之寃【國防樂羊子爲魏文侯伐中山三年防之文侯示以謗書盈篋封之靈壽】釁起二桃孰辧逺臣之枉【晏子春秋齊公孫捷田開疆古冶子事景公勇而無禮晏子言於公餽之二桃曰三子計功而食三子爭功公孫捷田開疆以功不若冶刎剄而死冶曰二子死之冶獨不逮亦自刎諸葛亮梁甫吟一朝被讒言二桃殺三士】先生乃失馬不驚掇蜂無懼【淮南子北塞之人有馬亡出塞外人皆弔之其父曰此何詎知非福居數月其馬將狄駿馬而歸人皆賀之其父曰此何詎知非禍家富馬良其子好騎墮馬折髀人皆弔之其父曰此又詎知非福居一年狄人大入塞壯者皆控而戰死者十九此子獨以跛故子父相保說苑王國君尹吉甫前妻子伯奇後妻子伯封後妻欲其子爲太子言於王曰伯奇好妾王若不信王上臺觀之後母取蜂去其毒而置衣領之中使伯奇前奇欲去之王見之使譲伯奇使者見袖有死蜂以白王王使追之巳投於河矣陸機詩掇蜂防天道拾塵惑孔顏】珠生字裏淮南招隱之篇【見滕王賦】霞蔚行間平子歸田之賦【見三芝序】傳之宮閣播此通衢凡玆食息之倫疇忘生成之感或鄴都耆宿素防鮑叔之知【見園次序】或吳國英年久動蔡邕之嘆【魏志蔡邕才學顯著常車騎塡巷聞王粲在門倒屣迎之粲年方幼邕嘆曰有異才吾不如也吾家書籍盡當與之】或金閨貴客【見園次序】手題慕徳之碑或石戶逸民口誦衘恩之作【陸云詩啣恩非望始劉峻絕交論衘恩禦進欵誠】或金張許史之姓庇宇車前【金張見滕王賦漢書宣許皇后生元帝封外祖父廣漢爲平恩侯衞太子史良娣宣帝祖母兄恭宣帝立恭已死封恭長子髙爲樂陵侯蓋寛饒傳寛饒得罪嘆曰上無許史之屬下無金張之托】或東西南北之人【檀弓丘東西南北之人也】擔簦閣下【見季靑序】甚至談風論月休上人之才情【沈約宋書沙門惠休善屬文世祖命還俗本姓湯位至揚州從事】綉虎描鸞曹大家之述作【範曄列女傳扶風曹世叔妻者同郡班彪之女也名昭字惠班一名姬愽學髙才世叔早卒有節行法度兄固著漢書未竟而卒詔昭就東藏書閣踵而成之帝數詔入宮令皇后諸貴人師事焉號曰大家】人爲四詠緒有千端某以菲材屬公隆遇珠枯滄海久無照乘之期【史記魏王曰寡人有徑寸之珠照乘車前後各十二乘者十枚】玉碎昆岡【書】永斷償城之望【史記趙惠王得楚和氏璧秦昭王請以十五城易之】幸髙軒之不棄【詳合肥書】乃下士之俱收爰於玆集之成重命鄙人爲序裘稱狐腋慚玆麻枲爲緣【愼子狐白之裘非一狐之腋王褒四子講徳論千金之裘非一狐之腋】琴號龍唇愧以柷圉作倡【琴賦琴有龍唇鳯足孟浩然詩拂拭龍唇琴書合止柷敔注同圉】敢誇流水【見園次序】見景髙山【詩】

胡智修詩序

南朝金粉夙標綺麗之名北地胭脂雅擅雕華之譽【見琴怨序】則有沙堤妙冑【國史補唐故事拜相府縣載沙塡路自私第至城東街名曰沙堤】畫省望郎【見園次序】裁碧艾以成衫【見憺園賦】纈紅桃而制緩【見半繭賦】人操玳管聫翩江鮑之才【見園次序】代典黃扉【見佳山序】赫奕韋平之拜【韋成詳儲太翁啟漢書平當字子思哀帝朝以明經爲相子晏以明經歷位大司徒漢興惟韋平二氏父子宰相北窓瑣言令狐綯繼有韋平之拜】新居燕市舊籍越城易水旣荊髙慷慨之塲【輿志易州乃易水所經之地刺客傳荊軻之秦至易水髙漸離擊築歌曰風蕭蕭兮易水寒壯士一去兮不復還爲羽聲忼慷】耶溪尢種蠡悲歌之地【輿志若耶溪在紹興府諸曁縣西施采蓮地越世家勾踐已平吳範蠡遂去遺大夫種書曰蜚鳥盡良弓藏狡兔死走狗烹國防子胥諌吳王曰種蠡良臣】談諧興劇攬帝京煙月之奇顧盻風生得伯國江山之气於是溫邢才調幼卽登朝【見園次序】王謝門風【見少楹序注】少而筮仕【左傳畢萬筮仕於晉】騎省薰香之暇【見滕王賦】便自含毫【見藝圃序】倉曹傅粉之餘【見銅雀賦按倉曹今稱戶部】還思弄墨【見得仲序】郎君官貴盈牀堆翡翠之箋公子才髙繞架挿瑚之筆【見天篆序】淸辭不少麗句偏多僕也十載淸狂兩年羈宦白團扇上常披栁惲之詩【宋書栁世隆第三子名惲字文暢長於詩劉宋時官太子洗馬王融讀惲衣篇至亭臯木葉落隴首秋雲飛因以白團扇書之】金水橋頭乍識李邕之靣【唐書李邕早負盛名人傳其眉目秀異觀者如堵車不得前】屬同官爲傳語命賤子以定文【見懸圃序】不揣揄揚用承諈諉【見懸圃序】敢曰文如皇甫累君酬買字之縑【唐書皇甫湜字持正與李翺張籍齊名裴度辟爲判官度修福先寺湜爲碑文晉公酬以千緡湜曰碑文三千字每字一絹減不得也公笑而足之】庶云病類相如【史記相如常有消渴疾稱病閒居不慕官爵】爲我取忘憂之酒【見天篆序施肩吾詩茶爲滌煩子酒爲忘憂君】

王良輔百首宮詞序

三千窈窕【見銅雀賦】競進丁年【李陵書丁年奉使】二八媌娙俱陪甲帳【二八見滕王賦列子處子娥媌靡曼者漢書武帝所幸邢夫人號娙娥事原漢武以珍寶爲甲帳其次爲乙帳】巫山西眺荊臺多行雨之人【宋玉髙唐賦序昔楚襄王夢見一婦人曰妾在巫山之陽旦爲朝雲暮爲行雨朝朝暮暮陽臺之下】漳水東流魏殿盛分香之客【見銅雀賦】九天春曉傳妙曲於才人【離騷指九天以爲正兮注中央八方也一云數起於一立於三成於五盛於七故天去地九萬里曰九天魏嬪妃紀魏以美人才人良人爲散職】三閣分明【見滕王賦】艷新妝於學士【見瑯霞序並詳鴻客序】宮名長樂【見滕王賦】人號小憐【見瑯霞序】爾乃年年竊藥只恨蟾孤【見琴怨序】夜夜吹簫惟愁鳯杳【見藝圃序】瓊樓玉宇稔髙處以偏寒【見瀛臺序蘇子瞻詞又恐瓊樓玉宇髙處不勝寒】冰井銅鋪較外邊而更冷【後漢書瑯琊有冰井厚丈餘銅鋪見雪持序】莫不結眉表色破粉成痕【文苑梁簡文帝答新渝侯和詩書云髙樓懷怨結眉表色長門下泣破粉成痕】衞莊姜多太息之言【詩義防莊姜不見答於莊公而作詩】陳皇后有不平之曲【見海棠賦】且夫丹闈晝寂並若雲霄紫禁晨嚴非同閭巷問樹名於溫室詎必前知【漢孔光傳或問光溫室省中樹皆何木也光嘿不應其愼如此】記曲疊於霓裳將母小誤【龍城錄開元中八月望夜明皇與申元之登女幾山因遊山月宮見素娥十餘人皆皓衣乘白鸞笑舞於廣庭大桂樹下上皇歸制爲霓裳羽衣曲按從遊者一作葉靜能一作羅公凡三見王維別傳有以按樂圖示維者曰此霓裳第三疊拍也按曲乃信吳志周瑜精音樂𨿽三爵之後其有闕誤瑜必知而顧之時人語曰曲有誤周郎顧】縱復含情渲染極意賡揚侈仙家之亭館總涉描摹誇海上之樓臺終無事實然而白頭宮女能說開元【元稹行宮詩寥落古行宮宮花寂寞紅白頭宮女在閒坐說宗開元見園次序】隔水商船善談江左【琵琶引序居易爲九江郡司馬送客浦口聞舟中使彈琵琶者問其人本長安倡女年長色衰爲賈人婦遂命酒使快彈數曲曲罷自敍少時懽樂事今轉徙江湖間】或緣自佩蘭之誦述或得諸樊嬺所傳流【西京雜記戚夫人侍兒賈佩蘭多稱述在宮之事飛燕外傳序漢伶之妾樊通徳趙飛燕女使也能道飛燕宮中事曰俱灰減矣通徳掩袖視燭影以手擁髻淒然泣下因作飛燕傳有雲飛燕特幸後宮其姑妹樊嬺爲丞光司帟者帝居鴛鴦殿飛燕便房省帝簿嬺上簿云】西京雜事【葛洪傳西京雜記六卷皆洪所集東觀餘論跋西京雜記云此書中事皆劉歆所記葛稚川采之以補班史之缺耳】譜在琵琶南郡新書【唐書錢希自作南郡新書】弆之篋衍【見尺牘序】則有主文譎諌者綴以吟謠【卜子夏詩序主文而譎諌故曰風注主文與宮商相應也譎諌不直諫也】驗往察來者形之比興【史記序驗往事思來者】語皆寄托夙工宋玉之防詞【宋玉登徒子賦序大夫登徒子侍於楚王短宋玉曰玉爲人體貌閒麗口多防詞願王勿與出入後宮】事屬虛無不系劉楨之平視【典略建安十六年世子爲五官中郎將妙選文學使楨隨侍太子酒酣坐歡乃使夫人甄氏出拜坐上客多伏而楨獨平視他日公聞乃收楨復減死輸作部復赦之】貞夫抱慤無非自擬其騷愁誼士懷芳寧至或傷於怨悱【淮南子小雅怨悱而不亂】於今爲烈自古而然三韓王良輔先生【按三韓卽遼東地】七葉金貂【見半繭賦】一門繡防【詳閨秀序】葡萄滿幅【見三芝序】空北地之胭脂【見琴怨序】翡翠聫箱【見智修序】洗南都之金粉【見琴怨序】人居洛浦慣解吹笙【見瑯霞序】家在扶風原精織錦【見璿璣賦】此千篇嗣出將懸市上之華文【見楚鴻序】而一卷先傳早播宮中之雅制也緬昔陜川司馬仲初表綺麗之稱【詩話唐王建字仲初爲陜川司馬時劉禹錫曰居易皆有詩送之所著宮詞最爲綺麗集十卷行世】孟蜀夫人花蘂擅淸新之譽【輿志灌縣有花蘂夫人宅五代時費氏以才色入蜀宮後主嬖之效王建作宮詞百首能攺齋漫錄僞蜀主孟昶徐匡璋納女於昶拜貴妃別號花蘂夫人王師下蜀太祖聞其名命別防送之有宮詞傳世輟耕錄夫人或以姓費氏誤矣】以曁李珣之小妹亦畱百首之宮詞【補注】何意吾賢獲符往哲後有人焉聆斯曲也悠揚嘽緩疑聞百囀之鶯啼【禮其樂心感者其聲嘽以緩賈至詩百囀流鶯繞建章】感慨沈雄似聽千年之鶴語【八公相鶴經鶴七年小變十六年大變百六十年變止千六百年形定白香山詩聲來枕上千年鶴】

家皇士望逺曲序

嘗觀蕩子從軍【見滕王賦駱丞集有蕩子從軍賦漢枚乘詩蕩子行不歸杜牧詩蕩子從徵夢寐稀】明鏡有刀環之賦【見無忝序】吳姬織素【見無忝序注】飛龍生藥店之悲【宋樂府讀曲歌自從別郎後臥宿頭不舉飛龍落藥店骨出只爲汝李賀詩骨出似飛龍列仙傳喬順二子璋瑞師事仙人盧子期於棲霞谷服飛龍藥一丸千年不饑】郎食鯉魚之尾授色恩情【古樂府郎食鯉魚尾妾食猩猩唇】妾燒玳瑁之簮傷懷訣絕【古樂府何用問遺君雙珠玳瑁簮聞君有他心拉雜摧燒之王筠詩空貽玳瑁簮吳均詩還君玳瑁金雀釵不忍見此使心危】廬江小吏愁孔雀之東南鄴下名王恨浮雲之西北【見素伯序】莫不手褰寶帳速望人來【隋紀煬帝建迷樓上設四寶帳皆雜寶所成杜陽編寶歷二年浙東國貢舞女二人一曰飛鸞一曰輕鳯上令藏金屋寶帳中宮中防曰寶帳香重重一雙紅芙蓉】坐擁金屛恐令春去【補注梁劉遵詩金屏障翠帔】則有四姓良家【北史魏文帝宏雅重內族以範陽盧敏淸河崔宗伯榮陽鄭義太原王瓊四姓衣冠所推咸納其女以充後宮玉臺新詠序四姓良家名馳永巷】三河妙族【地理通釋唐都河東殷都河內周都河南三河在天下之中】幼住石城之下【金陵志府西有孫權石城乃據石頭上爲城諸葛亮稱石城虎踞】長貯金屋之中【見海棠賦】趙家姑妹本姓爲樊【見良輔序】楊氏諸姨賜名爲虢【見海棠賦】檀黃染靨【見璿璣賦酉陽雜俎宮妝多以黃塗靣李賀詩宮人靣靨黃荊公詩漢宮嬌額半塗黃】人傳巧笑之方【中華古今注段巧笑魏文帝宮人始作紫粉拂靣】石黛添娥【見少楹序】家有莫愁之曲【見海棠賦唐書樂志莫愁樂者石城有女子名莫愁善歌謡樂府題解古歌亦有莫愁洛陽女與此不同】金蓮擬步誰讓潘妃【蕭齊史寶卷嗣明帝位鑿金爲蓮花貼地令潘妃行其上曰此步步生蓮花也】白雪如人何殊甘後【拾遺記蜀先主甘後玉質柔肌先主置白綃帳中如月下聚雪河南獻玉人置後側晝則講說軍謀夕則擁後而玩玉人後與玉人潔白齊潤寵者非惟妬後亦妬玊人也後甘後卒與玉人共坑】芙蓉承輔【西京雜記卓文君眉如逺山臉際若芙蓉】豈煩傅粉之妝【見銅雀賦】蘭麝沾膚奚假燻香之術【梁武帝遊女曲氛氳蘭麝體芳滑飛燕外傳飛燕女弟合徳爲婕妤帝嘗私語樊嬺曰後𨿽有異香不若婕妤體自香也】蝤蠐粉項【詩】偏宜白燕雙釵【洞防記漢武帝起昭靈閣有神女畱玉釵與帝至昭帝時宮人猶見此釵謀欲碎之開匣惟見白燕飛去後凡宮人作釵因名玉燕釵】楊栁纎腰【見琴怨序】解映綠貍重席【飛燕外傳趙婕妤以二十六物爲趙后壽中有含香綠毛貍借一鋪西京雜記飛燕女弟設綠熊席毛一尺餘眠而擁毛自蔽望之者不得見也坐則沒膝雜薰諸香百日不散】兄居協律原識佳人【見瑯霞序注】姊在昭陽新稱皇后【飛燕外傳飛燕特幸後宮號趙皇后居昭陽宮樊嬺因進言飛燕有女弟合徳帝大悅謂爲溫柔卿號趙婕妤後益貴幸號昭儀姊弟專寵十餘年】誠可謂天上無雙宮中第一者也然而棄妾鳯城之南思子狼河之北【沈全期詩白狼河北音書斷丹鳯城南秋夜長】歲歲徵遼空爲天子【隋紀煬帝幸江都以詩畱別宮人曰我愛江都好徵遼亦偶然】年年服散徒作姬人【文苑英華江總詩有姬人怨服散篇云薄命夫婿好神仙逆愁髙飛向紫煙金丹欲成猶百鏈玉酒新熟幾千年】妾齡十五已爲離別之時【劉琨詩如何十五女含笑酒壚前徐陵詠舞詩十五屬平陽唐人有十五嫁王昌之句】郎路三千大有相思之曲【見滕王序】看銅街之走馬【銅街見滕王賦走馬詳壽閻序】息意櫻桃【見海棠賦】聽珠閣之吹簫【見藝圃序】忘情荳防【見海棠賦】人傳虎帳新移光祿塞邊【古詩虎帳夜談兵漢書武帝使光祿徐自爲出五原築城障列亭至盧朐爲塞因名光祿庾信昭君詞斂眉光祿塞】客曰牙旗舊駐胭脂山下【釋名牙軍中大旗發號令者以犍立牙於帳前謂之牙門東京賦牙旗繽紛注以象牙飾之後呼公府爲牙門訛爲衙杜審言詩胭脂山下莫經年詳觀槿序注】妝臺疑惑繡戶徘徊寄摩惇之紫襖心傷周室之宇文【周晉蕩公防傳宇文防母閻氏與皇第四姑及諸戚幽摯在齊至是並許還朝保定四年皇姑至齊主以防權重乃畱其母仍令人爲閻作書報防曰汝與吾別之時年尙幼小呼我作阿摩惇今又寄汝小時所著錦袍表一領知吾含悲多歷年祀防報書齊朝不卽遣往返再三後母方至】贈妃子以金環目斷齊朝之斛律【北齊書齊主湛召故太子樂陵王百年百年知不免畱玉玦與其妃斛律氏爲別及百年死妃把玦哀號月餘亦死玦把在手拳不可閞時年十四】王孫質趙何日言歸【見素伯序】公子畱秦無時云返【怨錄楚王之子質於秦不得歸作王子思歸歌有曰去千乘之家國作咸陽之布衣庾信思舊銘楚公子之畱秦】其人也如此其逺也如彼於是盤龍綰髻獨上髙臺墮馬明妝廣開寶埭【梁冀傳冀妻孫壽色美而善爲妖態作盤龍釵愁眉啼妝墮馬髻折腰步以爲媚惑玉臺新詠序裝鳴蟬之薄髩照墮馬之垂鬟姚崇詩扇掩將雛曲釵分墮馬鬟說文埭通作偃堤也】靑天碧海竟無桂樹之期【見良輔序注李義山詩嫦娥自悔偸靈藥碧海靑天夜夜心】白晝黃昏又下槁砧之涙【古樂府槁砧今何在山上復有山注槁砧夫也山上復有山言夫出也】餘香不斷自洗溽衣【見琴怨序月令季夏土潤溽暑說文濕也補注】剩粉猶存私畱窮袴【漢紀昭帝上官皇后霍氏外孫女欲後擅寵有子帝時不安左右醫者阿意言宜禁內寵𨿽宮使令皆爲窮袴多其帶後宮莫有進者注窮袴前後有襠不得交通古樂府防惜加窮袴隄防托守宮】三春永巷豈有恨於君王【通鑑周宣王姜後待罪永巷史記範睢見秦王佯爲不知永巷而入其中正義曰宮中長門永巷乃幽閉宮女之有罪者後攺名掖庭唐書郭子儀永巷家人三千按此亦天子公侯之通稱】萬里長城復何心於歌舞【史記防恬傳恬築長城臨洮延衺萬餘里】庶幾化石猶存道上之夫【見海棠賦】莫便升天竟竊月中之藥【見琴怨序】爰命江南幼女河內嬌娥【玉臺新詠序本號嬌娥】繪以丹靑圖之紈素紫綃不定竚瓊觀以捲衣【漢紀成帝爲趙后設紫綃雲气帳列仙錄橘叟輸紫綃被一副社陽編元載得南洞鮫綃帳冬風不入盛暑自涼隱然不知爲帳見臥內紫气而已白樂天詩紅綃信手舞紫綃隨意歌樂府題解有秦女捲衣注觧衣以贈所懽也】羅帶將移睨碧虛而垂手【樂苑吳均賦樂府得大垂手小垂手有曰埀手忽迢迢飛燕掌中嬌羅衣恣風引輕帶任情搖又且復小垂手注舞也】漢武帝之徬徨帳後是也非耶【漢武李夫人歌是耶非耶立而望翩姍姍其來遲並見琴怨序】衛宣姜之彷佛君前天乎帝矣【詩】所以西陵松栢不無嘆息之言【樂府蘇小小歌妾乘油璧車郎騎靑驄馬何處結同心西陵松栢下注西陵在錢塘之西蘇小小錢塘名倡南齊時人】禾水鴛鴦嗣擬綢繆之作也【嘉興志三國時曰嘉禾縣有鴛鴦湖在城南一名南湖】吾家閥閱【見藝圃序】亦有新聲【史記李延年善歌爲變新聲南史陳後主采詞之尢艷者被以新聲】此日封胡遂塡別體【詳壽閻序按封胡謝韶小字遏末謝淵小字韶字穆度萬之子淵字叔度奕之子或曰封謂郎胡謂淵遏謂末謂韶】敢曰難兄惟法護【王氏譜王導孫王瑉字季琰小字僧彌少有才藝善行書出兄珣之右時人語人曰法護非不佳僧彌難爲兄法護珣小字也】著此靑箱【見少楹序】或云愛弟有淸河【周宇文撰庾信集序似陸機之愛弟見少楹序】屬之晏【俱見少楹序】嗟乎蛺蝶成灰【詳庭表序李賀詩灰蝶生松陰】別歡五載【古詩能不懷所懽注女謂男爲懽】瑚制枕待子三年【李賀詩今朝香气苦瑚澁難枕】處娣尙未適人【見雪持序】小姑何嫌獨處【晉樂府有靑溪小姑曲雲開門泉側近橋梁小姑所居獨處無郎捜神記廣陵蔣子文嘗爲秣陵尉靑溪小姑其第三妹也】須知新婦難配參軍【世說王渾妻鐘氏字琰生子濟幼時趨庭而過渾正與琰坐渾欣然曰生子如此足慰人心琰笑曰若使新婦得配參軍生子故不翅如此注參軍渾中弟淪也】豈有才人乃歸廝養【公羊傳廝役廬養注析薪爲廝炊烹爲養樂府題趙邑古歌有邯鄲才人嫁爲廝養卒婦】抱衾裯於星下誰適爲容【詩】浣粉黛於窓前各言其志云爾

莊澹庵先生長安春詞序

遲遲春日【詩】靑陽總四序之先【爾雅春爲靑陽】藹藹長安紫蓋會五都之極【廣雅藹藹盛也張協詩藹藹東都門梁元帝覽賦黃旗紫蓋域中爲天地之所合西都賦五都之貨殖三選七遷】宮開閶闔【見璿璣賦】夙擅神臯【張衡西京賦實爲地之奧區神臯注神臯神明之界局】節屆勾芒還饒淑气【月令孟春之月其神勾芒】惟天時地利之交榮斯短什長謡之競葉王勃著春思之賦歲在咸亨二年【王勃春思賦序咸亨二年餘春秋二十有二於時春也屈平有言極千里傷春心因作春思賦云】徐陵成春興之篇時則洛陽三月【徐陵洛陽道詩綠栁三春暗紅塵百戱多按陵又有春情詩題】則有柄指東皇晷窮北陸【尙書緯春爲東皇乂爲靑帝淮南子斗柄東而天下春宋傅亮冬至詩星昴殷仲冬短晷窮南陸按虛星亦名北陸】頻捲蝦須之帳爲放冬歸【蘇易簡詩蝦須半捲天香散】漫圍甲之屏須令臘去【郭子橫洞冥記上起神明臺上有金牀象席雜玊爲甲屏風】裁紅暈碧春已到於幡邊【詳下】滴粉搓酥【詳浙西詞序】花漸盈於勝裏【事原防勝起於晉賈充夫人所作後立春日士女爲小旛春勝以戲】織錦坊南之路鳯子先知【古今注蛺蝶大如蝙蝠者或黑色或靑斑名曰鳯子一名鳯車沈約詠領邊繡詩縈絲飛鳯子結縷坐花兒】吹簫巷外之街蛾兒早覺【閙蛾詳庭表序廣志冇蠶蛾有天蛾凡艸木虫以化爲蛾者甚眾】浮浮新霽訝殘雪之旋融曖曖防曛笑輕冰之乍釋檻前晝煗已春鳥之能歌鏡裏年芳更春人之似織【張衡思賦庸織路於四裔兮注路涉東西如織也】加以從來燕子只舞昭陽【見滕王賦並詳昭華序】自昔蘼蕪【見滕王賦】偏叢長信【三輔黃圖從洛門至周廟門漢立長信宮在其中】彼春日固穠花之候況長安尢佳冶之鄕九華殿上【西京雜記漢液庭有雲光殿九華殿洛陽宮殿簿魏有明光徽音式幹九華之殿】鳥必雙棲【見看奕賦】百子池頭花非一色【見瀛臺序】參差裙幄糊頳壤以纓崖【風土記長安士女遊春遇名花則借艸而坐觧裙四圍謂之裙幄蕪城賦糊頳壤以飛文】晻靄毬堂嵌花榱而耀谷【補注初學記蹴鞠曰戲毬古用毛糾結今以胞爲裏噓气閉而蹴之或以韋】翩其綿羽【王元長曲水詩序雜天采於柔荑亂嚶聲於綿羽】行行逢叔寶之車【見雪持序】鷕彼圓吭處處遇安仁之彈【世說潘嶽少時挾彈出洛陽道婦人遇者莫不連手共縈之】小侯玳轂外戚珠輧妖童挾瑟於觀津【史記外戚傳竇太后趙之淸河觀津人也正義注在冀州武邑縣地理通釋觀津鎭趙地】蕩婦數錢於新市【見滕王賦注輿志眞定府新樂縣漢曰新市按漢江夏郡亦曰新市非是玉臺新詠序亦有潁川新市河間觀津】何必爲歡百計方邀息嬀之片言【左傳蔡哀侯防息嬀以語楚子楚滅息以息嬀歸生堵敖及成王焉未言楚子問之對曰吾一婦人而事二夫從弗能死其又奚言楚子以蔡侯滅息遂代蔡】詎須行樂千端始博賈姜之一笑【左傳晉叔向曰昔賈大夫惡娶妻而美三年不言不笑禦以如臯射雉獲之其妻始笑而言】無煩蘐艸便已忘憂【見楚鴻序】靡假靈犀居然蠲忿【見琴怨序】豈比夫崔駰不樂【見楚鴻序】吳質工愁【魏略吳質字季重南皮人爲魏文帝所喜帝奔質作詩曰愴愴懷殷憂殷憂不可居徙倚不能坐出入步踟躊尋卒庾信小園賦崔駰以不樂損年吳質以長愁飬病】蓬門鮮長樂之花【晉傅咸紫花賦序紫花一名長樂華舊生於蜀地中國奇而種之餘嘉其華純素耐久故爲之賦】樵徑乏駢柯之樹【見憺園賦】田園寂寞難尋鬭鴨之欄【見憺園賦】姓氏單寒疇飛龍之籍【吳質答魏文帝牋曹烈曹丹加以公室枝庶骨肉舊恩其龍飛鳯翔實其分也一詳紫序】名不掛於春官【見瑯霞序廣絕交論道不掛於通人】世共嗤爲秋士者乎【淮南子春女愁秋士哀知物化矣】於是蘭臺貴客蕓閣華卿【別賦蘭臺之羣英唐六典歷代蘭臺祕書省與禦史愛鄰並詳賀徐序宮闕志漢宮有麒麟天祿之閣藏祕書唐攺爲麟臺祕書監一曰蕓臺魚鮝典略蕓香辟紙蠧故藏書閣曰蕓閣六帖蕓香艸能辟蠧故書曰蕓編】鶴禁多閒【漢宮闕疏白鶴太子所居之地凡人不得入故云鶴禁】灑南朝之金粉【見楚鴻序】鸞坡偶暇【唐書學士院移於鸞坡之西故曰鸞坡視艸】譜北地之胭脂【見琴怨序】曈曨甲拆姿肖物以屢遷【說文曈隴昧爽欲明未明也易艸木甲拆陸機文賦其爲物也多姿其爲體也屢遷】駘宕芊綿【見憺園賦】體緣情而善變【文賦詩緣情而綺靡】二十四畨之花信【演繁露呂氏春秋曰春之風不信則花不成故三月花開時風名花信風唐徐師川詩一百五十寒食二十四畨花信風歲時記一月二气六候自小寒至谷雨四月八气二十四候毎候五日以一花之風信應之】無勞花蘂新聲【見良輔序】一百廿闋之春詞自有春坊麗制【官制唐有春坊正字官李賀春坊劍歌莫教照見春坊字】播之後代謾誇崔玨鴛鴦【見三芝序】詢彼前身仍是莊周蝴蝶【見藝圃序】

余鴻客金陵覽古詩序

原夫珠囊入漢嬴秦鑿淮水之年【楊子秦亥失珠囊二世而亡天下金陵志相傳始皇初鑿淮水故名秦淮見瑞木賦】玉璽歸袁孫防拜丹陽之守【蔡邕獨斷秦以來天子獨以印稱璽又獨玉也後漢書黃門張讓刼天子璽投井中後井有五色孫堅得之袁術以讖言代漢者當塗髙自以字公路應之聞孫堅得傳國璽拘其妻奪之吳志孫堅死防至壽春見袁術曰惟使君之所之術大喜謂之曰丹陽精兵地可往募防奉母詣丹陽後以兵少袁乃還其父兵表爲懷義校尉地理誌漢以寧國爲丹陽郡晉宋齊梁陳以金陵爲丹陽郡金陵志秦曰稜陵屬鄣郡漢屬丹陽吳曰建業晉曰建康亦曰丹陽括地誌丹陽郡故在潤州東南五里卽今鎭江府山多丹栁故名】六朝宮闕盡屬臺城【輿地圖晉成帝七年作新宮乃臺城地在鐘山側卽晉建康宮城一名苑城容齊隨筆晉宋後謂朝廷禁省爲臺故稱禁城爲臺城】四姓衣冠【見瑯霞序注及皇士序】半居板渚【金陵志李白秋夜泛板橋浦有耿耿對金陵之句】若其西曲之子弟【見海棠賦】家有貂蟬【見半繭賦】南渡之君臣人多金粉【見楚鴻序】衛叔寶永嘉名士實始過江【衞玠別傳玠辭王惇過建業都下聞其姿容觀者如堵】王茂江表重臣用先開府【見滕王賦注並詳下注】緣夫討逆將軍以後遡厥鐘山隱士之前【金陵志漢末稜陵尉蔣子文討賊死事於鐘山封爲蔣侯立廟孫權因避祖諱攺爲蔣山吳志孫討虜將軍堅破董卓見袁術曰上爲國家討賊下慰民心梁簡文帝艸堂傳汝南周顒字彥倫昔在蜀以蜀艸堂寺林壑可懷乃於鐘嶺立寺名艸堂北山移文鐘山之英艸堂之靈】臨春結綺【見滕王賦】以及後主之澂心【南唐史烈祖諱升都金陵傳璟璟傳煜稱後主善詩詞金陵建有澄心堂】讀曲烏啼爰曁南唐之小令【宋書樂志讀曲歌者民間爲彭城王義康作也其歌云死罪劉領軍誤殺劉第四古今樂錄讀曲歌者元嘉中袁後崩百官不敢作聲歌或因酒防止竊聲讀曲相吟而已樂苑宋臨川王義慶爲文帝所徵家人大懼妓妾夜聞烏啼憂思成曲其辭曰籠蔥不烏夜啼夜夜望郎來詞集南唐後主李煜善小令並見瀛臺序】是曰妖浮之極致允爲艷冶之大凡況夫靑絲白馬地界壽陽【南史侯景傳大同中童謡曰靑絲白馬壽陽來於是景乘白馬以靑絲爲轡欲以應兆壽州誌泰壽春縣至東晉以鄭皇后諱攺壽陽後名壽州按太原府亦有壽陽縣非是】虎踞龍蟠【三國誌孔明曰鐘山龍盤虎踞帝王居也金陵形勝志鐘山龍盤石城虎踞】鎭連姑孰【見滕王賦】江通荊益南兗州旣地接滑臺【李益詩江通荊益原分晉唐地理誌揚州名兗州亦名防州括地誌滑臺本鄭之廩延邑今滑州】星是女牛小長幹復山連幕府【分野志揚州屬牽牛女金陵志天文鬥分野小長幹見瑯霞序金陵志晉元帝初渡江丞相王導建幕府於城西之山後名幕府山絕頂有虎跑泉】四百八十寺冶號梅根【杜牧詩雲南朝四百八十寺地理誌南陵有梅根冶宋書百官志冶鑄多在江北江南有梅根及冶塘二冶庾信賦南陵以梅根作冶】三萬六千塲【東坡詞】渡名桃葉【見琴怨序】然而南風不競難以稱雄【見黃門序】北帥有人自然飛渡【晉紀王濬杜預克荊門吳都督孫歆懼曰北來諸軍乃飛渡江也又按孔範曰長江天塹限隔南北敵軍豈能飛渡耶】王惇祖約時憂跋扈之彊籓【晉書永昌元年王惇率眾內向以誅劉隗爲名逼近帝室祖約字士少永嘉末隨兄逖過江逖卒代爲平西將軍後與蘓峻舉兵爲逆跋扈見憺園賦】國寶佃夫恆患荒淫之貴幸【晉安帝紀王國寶平北將軍坦之第三子太傅謝安國寶婦父也惡而抑之不用安薨國寶輔政權傾內外宋書恩幸傳阮佃夫諸曁人元嘉中出身爲臺小史太宗初出閣選爲主衣歷累世日見恩幸】周公瑾之不作呂子明之已亡【吳志周瑜字公瑾年三十六卒呂防字子明疾發權置內殿治護不愈而卒】殿上則金蓮步步非無今昔之悲【見皇士序】江頭則鐵鎖年年不乏廢興之感【晉書王濬爲益州刺史武帝令伐吳吳人以鐵鎖橫截江路濬作火炬燒之須防融液斷絕濬直抵石頭孫皓出降】是則城稱舊內定爾銷魂【金陵志舊內在三山街卽宋建康府髙宗南渡以此爲行宮俗傳孫權宅誤】客到新亭居然流涕者也【晉書江東諸名士登新亭借卉晏遊周顗嘆曰舉目有江河之異相視流涕】於是路出烏衣【見少楹序】惟多枯樹【見天篆序】橋經紅版止賸荒臺【白居易詩紅板江橋靑酒旗劉禹錫烏衣巷詩朱雀橋頭野艸花鳥衣巷口夕陽斜】陸慧曉之山林郗僧施之風月【南史陸慧曉字叔明吳人玩之孫不雜交遊同郡張緒稱之曰江東裴樂也仕齊髙帝詳紫序晉書郗超從弟子僧施字惠脫弱冠與王綏桓齊名】竟陵王讀書之邸【齊書竟陵王嘗曰余稟性端疏屬愛間外其行宅詩有云訪字北山阿卜居西野外幼賞悅禽魚早性羨蓬艾並見滕王賦】貞陽侯躍馬之塲【梁書武帝以貞陽侯淵明分督諸將後東魏慕容紹宗擊敗之獲淵明】潘妃沽酒閱武堂前【蕭齊紀寶卷嗣位以閱武堂爲芳樂苑苑中立店肆潘妃爲市令自爲市吏百姓歌云閱武堂種楊栁至尊屠肉潘妃沽酒】孔嬪飛牋望仙閣後【見滕王賦陳書後主令龔孔二貴嬪及女學士與狎客共賦新詩互相贈答】無不睠此飄風鞠爲茂艸【詩】百年社稷徐僕射所以悲哀【晉書恭帝詔禪劉裕祕書監徐廣流涕哀痛謂謝晦曰君爲宋朝佐命身是晉室遺老悲懽之事固不可同又按徐陵傳陵爲廣之孫仕陳大建元年除尙書右僕射二年遷左僕射】滿目闗山劉賓客因而悼嘆【詩話劉夢得爲太子賓客嘗與元防之韋楚老在白傳第各賦金陵懷古詩】何常不愁攀玉樹泣望銅街【見滕王賦】撫錦瑟以言情【見天篆序】托鈿箏而寄意者乎【見天章序】君也人如張耳偶贅外黃【史記外黃富人女甚美嫁庸奴亡其夫聞張耳賢嫁之女家厚奉給張耳乃宦魏爲外黃令名益著括地誌外黃漢屬陳畱】父是肩吾乃生小庾【見楚鴻序】屬在亂離之後【詩】矧當謡諑之辰【離騷經眾女嫉余之蛾眉兮謡諑謂余以善淫注謡諑毀也】用吟眺以攄愁乃躊躇而弔古李廣對軍中之簿今何時乎【史記李廣傳廣與右將軍合軍出東道軍亡道大將軍靑使長史責廣之幕對薄廣曰諸校尉無罪乃我自失道吾今自上簿遂自刎一軍皆哭】江淹上獄中之書君其是矣【梁書宋建平王景素好士淹隨至南兗州廣陵令郭彥文得罪辭連淹系州獄中上書景素覽書卽出之】陳檢討四六卷六

欽定四庫全書

陳檢討四六卷七

翰林院檢討陳維崧撰

序

鄧孝威詩集序

臺君土室漢世目之逸民【漢書臺佟字孝威鄴人隱於武安山鑿穴爲居采藥自業州辟不就】劉氏防毫梁室官爲庶子【見三芝序】遐稽曩史兩見孝威詎意同時又逢我友序閥閱則鄧仲華簪組之族門戶淸通【鄧禹傳禹字仲華年二十四封鄧侯後封髙宻侯子十三人後累世貴寵爲侯爲公者三十一人將軍以下及州牧郡守九十八人其餘侍中等官不可勝數晉書吏部闕人帝問鐘會會曰王戎簡要裴楷淸通】譜邑裏則吳夫差花月之都山川綺麗【詳舜民序】籍𨿽茂苑【左思吳都賦佩長洲之茂苑庾信哀江南賦連茂苑於海陵桉虞世南詩髙臺臨茂苑非指吳地亦通稱之】產實吳陵【見懸圃序】諸侯傳寓公之名【禮諸侯不臣寓公注猶寄公今人以寄居之官爲寓公】才子擅客兒之字【見素伯序】馬卿慕藺便號相如【史記司馬相如蜀郡成都人也字長卿慕藺相如之爲人更名相如】傅奕懷賢爰更幼起【補注】爾其才情遒艷文藻英新釋寶志識徐陵於蚤歲呼以麒麟【見憺園賦】陸修靜知張融於綺年遺之鷺羽【宋書宋武帝時張融字思光善艸書玩涉百家道士陸修靜以白鷺羽扇遺之曰此異物當奉異人】東京公子許以經過【見天章序】西鄂王孫嘉其延攬【見園次序】於是臨風授簡入夜揮毫【見璿璣賦】等白璧之一雙【史記虞卿見趙王賜白璧一雙】似朱霞之十丈【詳掌亭誄】鏗鏘金石能驚趙鞅之魂【史記趙簡子病七日而寤曰我之帝所甚樂與百神遊於鈞天廣樂九奏萬舞徐陵與李那書鏗鏘並奏難驚趙鞅之魂】煜爍煙雲可致賈妻之笑【見澹庵序】書之彤管【詩】縚以牙籖【見三芝序】僕也激賞髙風徘徊麗緒陸平原之詩賦道路居多【見尺牘序陸機傳成都王穎表機爲平原內史松江志平原村二陸讀書處】庾開府之生平亂離不少【見滕王賦】若夫魏主虛帳【見銅雀賦】韓王故臺【詳翼王序注徐陵與李那書魏主虛帳韓王故臺自古文人皆爲詞賦】昆陽虎鬭之城涿鹿龍爭之地【東觀漢紀光武狥昆陽遂殺王尋城中鼓噪而出莽兵大潰會大雷風屋瓦皆飛雨下如注川盛溢士卒溺死者萬數輿志昆陽屬河南開封府漢書光武謂防恂賈復曰兩虎安得私鬭乎保定州誌涿鹿山黃帝破蚩尢於此漢書文帝曰髙袪數言趙將李齊戰於鉅鹿注順徳府地左傳龍鬭於時門之外洧淵覽賦鬭二虎於江干爭兩龍於修阪】才人失職幼卽辭家烈士依人長而去國【見園次序】三秋作客徒悲峽裏之黃牛【水經注峽中有灘如人負刀牽牛名曰黃牛加江湍紆防𨿽途經信宿猶見之行者爲三峽注曰朝發黃牛暮宿黃牛三朝三暮黃牛如故】五夜思鄕難忘闗前之白雁【夢溪筆談北方有白雁似雁而小色白深秋則來白雁至則霜降河北人謂之霜信輿志太原府有雁門闗徳安府有白雁闗】況復燕昭臺畔猶有遺官【詳九日序】嬴政山頭非無疑塜【見滕王賦三輔故事始皇塟驪山起墳髙五十丈下周三泉】靑桐綠竹盡諸王帶礪之鄕【周本紀成王削桐葉爲珪予叔虞曰以唐封汝史記髙祖封爵之誓曰使黃河如帶泰山如礪國以永寧】玉雁金鳬亦列祖衣冠之地【見半繭賦】而乃墮名藩之愛子【見滕王賦】損長陵之一壞【前漢書有盜髙廟玉環者文帝欲族之張釋之曰假令愚民取長陵一壞土陛下何以加其法乎注髙祖陵】此也十七世之金甌【見歸田序】彼也千百王之玉體莫不竄之狐兔薦以荊榛【詳井叔序潘嶽詩荊棘成榛】見艸中之馬耳能不悲號【補注齊民要術黍苗生如馬耳則鏇鋤諺曰欲得谷馬耳鏇按山有名馬耳此非是】攀天上之龍胡可無痛哭【史記皇帝采首山銅鑄鼎於荊山下鼎旣成龍垂胡髯下迎皇帝帝騎龍乃上去九域志皇帝騎龍上天小臣不得上乃悉攀龍髯而墮】於是觸目蒼涼緣情淒厲或臨文而永慕乍搦管以防謠絕非愉懌之音惟以悲哀爲主【見素伯序】縱使縣名聞喜豈便爲懽【平陽志聞喜縣舊名桐鄕卽伊尹放太甲之地漢武帝過此聞破南粵因名聞喜】卽令艸字忘憂焉能不嘆【見看奕賦】嗟乎蘭因芳殞膏以明煎【漢書龔勝死有父老來弔曰燻以香自燒膏以明自銷遂趨而出不知其誰】自古文人皆嬰玆患羈雌啁哳豈有意於謳吟【瑞應圖雄曰鳯防曰凰羈鳯卽羈雌也謝靈運詩羈雌戀舊侶李商隱詩羈雌長共故雄分楚詞鳴雞啁哳而悲鳴注奮翼呼鳴也】怨鳥蕭騷聊自言其辛苦【函史物性志怨鳥曰子規一名秭歸春分乃鳴夜啼達旦其吻有血漬艸木不上啼苦則倒懸於樹自呼謝豹故名怨鳥零陵地曰周韓其音似不如歸去並詳孟太母啟】屬以風髙銅柱因使者以乘槎月冷珠江共客星而泛棹【銅柱見商尹序成都誌江中有光夜見人以爲珠名曰珠江荊楚歲時記漢武令張騫使大夏尋河源乘槎經月至一處見城郭如州府室內有一女織又見一丈夫牽牛飲河騫問曰此何處可問嚴君平織女取榰機石與騫而還後至蜀君平曰某年某月客星犯牛女博物志舊說天河與海通居海渚者年年見八月有浮槎去來人有奇志立飛閣於槎上多賫糧乘槎而去十餘月至一處遙望宮中有織婦見一丈夫牽牛渚次飲之還問君平曰某日客星犯牽牛宿斗正此人到天河時也】聽蠻方之秦吉食炎徼之檳榔【格物總論秦吉了形似鸚鵡而色白心慧言巧人言無不通異物志檳榔樹無華而爲實大如桃李】過嶺一編乃孝威之近集也

葉井叔悼亡詩序

寒風寥泬【宋玉九辯泬寥兮天髙而气淸】楊雄但解客嘲【見佳山序】晏歲崢嶸【鮑照賦歲崢嶸而催暮】孫楚新除婦服【孫子荊除婦服詩時邁不停日月電流神爽登遐忽已一周王武子見之曰未知文生於情情生於文】祥琴乍鼓【見憺園賦】暗驚四節之如馳【見半繭賦】莊缶載賡【莊子至樂篇莊子妻死惠子弔之莊子方箕踞鼓盆而歌謂惠子曰人方偃然寢於巨室而我嗷嗷然隨而哭之自以爲不通乎正命故止也潘嶽悼亡詩庶幾有時哀莊缶猶可擊師古曰缶盎也卽今之盆】倍覺寸心之若結【詩】方圓寛譬【下注】姑酌金罍【詩】正擬逍遙【見海棠賦】聊彈玉局【見三芝序】何意楚狂【髙士傳陸通字接輿卽楚狂也卻楚昭王聘變姓名入蜀隱峩嵋山中】猥遺越調【見無忝序】春蠶死後重牽繚繞之絲蠟燭燒余再灑潺湲之涙【李商隱詩春蠶到死絲方盡蠟燭成灰涙始幹陸遊詩蠟淚成推又一時屈原九歌橫流涕兮潺湲注流貌】疇云痛定袛益悲來【古諺痛定思痛王勃序興盡悲來】蓋自俗異狉榛【栁宗元封建論彼其初艸木榛榛鹿豕狉狉】人非太上【見琴怨序】空林有鳥尙傳並命之禽【詳逸齋序】絕壑多枝猶說同生之木【見銅雀賦】何況弱齡井臼洊歷流離蚤日虀鹽曽經迍賤【韓愈送窮文太學四年朝虀暮鹽說文迍同屯】黔婁之梱內荼苦居多【髙士傳周威王時齊隠士黔婁子守道不屈卒時覆以布被覆頭則足露覆足則頭露曽西曰斜其被則斂矣其妻曰斜而有餘不若正而不足】冀缺之田間艱辛不免【左傳初曰季使過冀見冀缺耨其妻饁之敬相待如賓】而乃迢迢彩石【見憺園賦】靑天無不恨之時寂寂瓊鉤【枚乘月賦隱圓巖而似鉤李賀詩天上分金鏡人間卑玉鉤】白月鮮長圓之夜楄柎何物【左傳楄柎所以借幹注棺中笭牀也】空悲女手之捲然【見憺園賦】筐筥奚情猶記桑條之沃若【詩】緬虛無之遺掛愁彷佛於餘薰【流嶽悼亡詩幃屏無髣髴翰墨有餘迹流芳未及歇遺掛猶在壁】此則何須海上伯牙亦遂以移情【說苑伯牙嘗學琴於成連先生三年不成成連云吾師方子春在東海中能移人情乃俱往畱伯牙曰子居習之吾去將迎之刺船而去旬日不返伯牙延望無人但聞海水洶湧出林窅防嘆曰先生移我情矣】不待雍門孟嘗亦於焉承睫也【桓譚新論雍門周以琴見孟嘗君先曰臣竊悲千秋萬歲後墳墓生荊棘狐兔穴其中樵兒牧竪躑躅而歌其上孟嘗君承睫涕出涙下衣襟劉向說苑雍門子周引琴鼓之徐動宮徵防揮羽角孟嘗君雪涕防幹曰令文立若破國亾邑之人也】嗟乎樊湖煙水故國依然【詳考功序】少室雲山舊遊如昨【見半繭賦】望楚天之似黛轉憶膏鬟盻湘水以如羅還憐巾帶假非鰥侶誰知此曲之悲況屬恨人詎識有生之樂晉荀粲撫新編而惆悵惄矣傷神【見渭仁序】魏吳起聆是集以軒渠褎如充耳【吳起傳起魏人仕魏後適楚殺妻求將薊子訓傳兒識父母軒渠笑悅注笑聲後漢方技傳軒渠笑自若詩集注耳聾人多笑】附注【漢史秀自縯死泣馮異寛譬之】

林玉巖詩集序

若乃星入女牛疆開甌粵【職方氏注閩爲天文牛女分野漢書尉陀上書云蠻夷中西有西甌東有閩粵】梅還作漈仙人種菜之園【興化志莆田縣城西有梅花漈相傳雞峯人陳淸牧牛於此有白衣老人叱之曰此仙人菜園也勿飲牛污吾水】鯑欲成山龍女升天之島【一統志興化府鯑山在莆田大海中與琉璃國相望上有黑白石可爲碁子有田可耕五代閩王時都巡簡林願第六女歿而爲神賜號天妃廟記云生時預知休咎長能乘席渡海乘雲遊島眾呼爲神母亦呼龍女雍熙四年升化按越絕書闔廬旦食防山乃吳地非是】碧蒲滿縣洞壑崢紅荔垂街人文光麗則有門風簡劭才地瑰奇驍騰彩筆【見看奕賦】人居延壽村中【莆田】的爍丹輪【見滕王賦】家傍望壺樓畔【閩志興化府治內有望壺樓】韶齡釋褐【宋朝防要興國二年始賜呂防正等釋褐後遂爲例】夙簉金閨【見園次序】綺歲登朝【詳聖期序】旋簪銀筆【銀筆見園次序注簪筆見黃門序注】蔚然名位洵稱九牧髙甍【莆田志林披子九人俱刺史號九牧林氏】借甚聲華詎數四門博士【補注】無何而星搖犀浦浪激蛟宮王審知旣豕突於南荒【五國故事僞閩王審知以唐末起兵爲黃巢部伍巢敗乃領其眾入泉州復入福州子延翰襲位逾年而終次子延鈞僣竊僞號如故】陳寶應復鯨呿於炎海【梁書陳寶應據闗中與錦異潛有異謀遂起兵反漢書王莽時北蕃冦邊募天下丁男名曰豬突狶勇又匈奴猖獗謂之豕突鴟張按鯨呿詳鄴園啟】無諸城上萬帳蠻云【閩志漢初封無諸爲閩越王因都閩地】歐冶池邊一軍毒霧【閩志昔歐冶子鑄劍之地至今有歐冶池在福州府治周數里每風雨大作煙波晦冥】家分兩地信斷三年王仲宣之邑井一半凋殘庾子山之闗河大都蕭瑟【見滕王賦】吟成莊舄愁斷鐘儀【見無忝序】姑染翰以告哀或援毫而寫恨旣而降王就縛蜃市長消【見半繭賦】叛帥遭擒帆大去【山海經海中有介魚眼在背上口在腹下牝負牡行狀如便靣俗呼帆】文人返國重尋甘蔗之州【福州府誌府城西有甘蔗州】才子還鄕再訪桄榔之樹【漢書牂牁句町縣有桄榔木可以爲面百姓資之按桄榔閩中俱產】而乃君謨舊宅一片斜陽【宋史蔡襄字君謨文章精粹工小楷艸書官至端明殿學士卒諡忠惠嘗知福州又知泉州有惠政閩人勒碑頌之】漁仲空園無邊蔓艸【宋鄭樵傳樵字漁仲莆田人博學彊記過目不忘紹興中召對授樞宻院編修著書凡五十八部有通誌略行世嘗居夾漈山人稱夾漈先生】披葛謁九仙之廟斷鏃猶紅【列仙傳向氏兄弟九人遊湖側丹成各乘赤鯉去莆田人爲之立廟其湖名九里湖爾雅金箭羽謂之鏃唐吳融詩金鏃有苔人拾得】攀蘿緣雙闕之峯沈戈半紫【補注】縱復相逢蛋戶一問蚶田【輟耕錄廣東采珠之人懸絙於腰沈入海中得珠撼其絙舶上人絜出之多塟蛟龍腹者有司名曰烏蛋戶異物志蚶之大者徑四寸肉味佳今浙東以近海田種之謂之蚶田又有蚶山】而巷陌徒存山河頓異上幔亭而躑躅老籛難認曾【武夷山古記秦始皇二年八月十五武夷君魏子騫會鄕人於幔亭作樂宴飲列仙傳籛鏗封於彭卽彭祖古陸終氏第三子顓頊之孫也隱雲母山歷虞夏至商末壽已七百餘歲而不衰按籛之後去竹爲錢】撫榕防以躊躇阿囝空呼郎罷【閩志榕枝著地卽生根其防最廣栁詩榕葉滿庭鶯亂啼靑箱雜記閩人呼子曰囝呼父曰郎罷顧況哀囝篇囝生閩中乃絕其陽爲臧爲獲金玉滿堂又有囝別郎罷詩以寓諷】越禽向暖不知棲何樹之枝【見無忝序注】海燕歸巢未審上誰家之壘【宋書文帝元嘉中魏人所過郡縣赤地無餘春燕歸來巢於林木劉禹錫詩舊時王謝堂前燕飛入尋常百姓家】獨流連而自惜長顑頷以疇依【見半繭賦】假玆側理以睠宗邦【見尺牘序】借彼隃糜而瞻故國【漢官儀尙書郎作文書月賜隃糜墨一枚注隃糜漢地名屬鳯翔府】一山一壑盡平生射獵之塲【晉書明帝問謝鯤以君方庾亮何如曰端委廟堂鯤不如亮一丘一壑自謂過之】某水某丘咸羈貫遊從之地【韓愈送揚少尹序楊侯之歸曰某水某丘吾童子時所釣遊也覊貫見雪持序】吟謠不少篇籍遂多況復京華仕宦厥有羊何【宋書謝靈運荀雍羊璿何長瑜四友共爲山澤之遊東坡詩悲吟相對惟羊何】臺閣翺翔頗多潘陸【見園次序】一門標令王家則渾濬聫鑣【魏志王渾字衝濬字士治武帝使同領兵伐吳渾以功封大將軍錄尙書事濬後加封鎭大將軍】羣從風華阮氏亦籍咸並轡【見祖徳賦】何常不吟盡林巒賞窮煙月疊縹囊於架【縹囊見園次序架見天篆序】縚翠帙以珠繩也乎【劉向別錄孫子書以殺靑簡編以縹絲繩鮑照賦直如朱絲繩歐詩冩之朱絲繩】且夫玉巖山者固閩疆之巨嶂而烏石之靈源也【閩志烏石山有興化府產荔枝爲莆中第一】金膏玊乳瀑皆觸石以斜飛石屋珠扉樹盡摩空而怒拔洵塵寰之初地信欲界之仙都【楞嚴經於大菩提善得通達覺通如來盡佛境界名歡喜地卽初地也珠林欲界天有蕋珠宮十洲記滄浪海島中有石室九老仙都治處仙官數萬人】爰將二酉之山勒作一家之集【圖經穆天子藏異書於大酉山小酉山方輿記秦人隱學於小酉山石穴中藏書千卷梁湘東王賦訪酉陽之逸興孝經鈞命決盡二酉之祕奧按酉山在辰州府西北】擕之嶺上赤烏廻繞以羣來【補注】藏向船中錦鯉盤旋而不去【見尺牘序】

黃編修庭表宮詞序

武擔山下卽是望妃之樓【蜀記武都山精化爲女子蜀王納爲妃卒王遣武丁於武都山擔土爲塜故名蜀王思妃作樓望之相傳有望妃樓】祋祤城邊【見天章序】便是宜君之縣【延安志宜君縣古宜州地有祋祤古迹與西安相對】祖中湔上灌壘居多【補注梁元帝覽賦途經灌壘水分當利】鄴下坊頭【彰徳府誌戰國爲魏秦爲上黨邯鄲二郡漢曰魏都曹操封爲鄴都通典衞州衞縣界謂之淇水口漢建安九年曹公於水口下大坊水以成堰人號爲枋頭注今濬縣西南】叢祠不少【見憺園賦】云昏張掖沮渠防遜之都【寰宇記漢月支國地武帝時置酒泉武威張掖三郡後魏曰西涼按張掖河在陜西司行都司城西其山有石如張掖字後掖字漸滅張字分明北涼載記沮渠防遜臨松盧水其先世漢時爲匈奴左沮渠遂以官爲氏防遜博羣史曉天文稱兵邊塞義熙八年僣位宋元嘉十年死子茂防爲魏所擒】艸冷蘭州禿髮烏孤之地【九邊志設蘭州衞於金城在其肅地禿髮見天章序】覊臺突兀繡瓦猶存【補注】聖井疏蕪【輿志邯鄲縣有聖井二月二日祀之遇旱祈禱輒驗又保定亦有聖井】銀牀斯在【見靈巖碑】然而多成往迹半屬前塵是皆然矣無容俟來者以申哀何代無之詎必向前賢而獻弔【見滕王賦】至夫千門萬戶【見藝圃序】專稱漢主離宮【見滕王賦詳子厚序】暮雨朝雲只曰荊王別館【見良輔序】胭脂縱麗無非北地之花【見琴怨序】孔雀𨿽妍不過南方之鳥【見皇士序】而乃濫相撏撦【詳徵文啟】恣用編排越艷爲吳娥而制恨總涉虛無嬴姬假趙娣以言情羌無事實徒充漫錄僅助叢談【王孝逸啟談叢理窟容齋題跋後山陳無已著談叢髙簡有力】𨿽云作賦之才未見著書之益則有運逢典午【見素伯序】身本吳人官在黃初【見銅雀賦】生於漢季曾作彼都人士【詩】大有流傳親爲勝國衣冠【見滕王賦】能無記憶加之珠囊紐散尙賸遺民玉璽函沈還餘故老【見鴻客序】蜀人楊得意夙直漢廷【見得仲序】醫者夏無且精知秦事【史記荊軻以匕首逐秦王是時侍醫夏無且以所奉藥囊提荊軻秦王論功賜黃金二百鎰曰無且愛我】西風江上有人善濕靑衫【見良輔序白樂天琵琶引江州司馬靑衫濕】南國花前此客解歌紅豆【見素伯序】舊時阿監暮年恰值湖湘昔日宮娥寒夜偏談天寶【見良輔序】閙蛾撲蝶輦下新聞【玉燭寶典洛陽人家上元造火蛾兒食玉梁糕金門事節上元戲爲撲燈蛾亦云閙蛾兒康伯可上元詞閙娥兒滿路成團打瑰簇著冠兒鬭轉開元遺事三月三日宮中諸妃悉撲蝶以爲戲】消九咬春官家瑣事【陶宗儀輟耕錄升平之日長安冬至後內家戚裏競傳九九消寒圖又按燕京立春日宮中食生蘿卜爲咬春綠窓女史吳薛素素有花瑣事錄】何況東京坊陌未乏成書【見素伯序注】南部笙簫相沿故典【見良輔序】三聲玉樹【見滕王賦】偶譜自摒擋綫篋之餘【補注說文摒擋收拾也一作屏當詳逸齋序注】一卷金縷半捜於狼籍牙郎之手【侍兒小名錄唐杜秋娘爲李鉤妾有金縷詞歌曰勸君莫惜金縷衣爾雅翼狼貪聚物不整故稱狼籍釋文狼籍艸而臥去則穢亂爲狼籍也牙郎補注】溝邊暗立【詩話唐僖宗時學士於祐於禦溝拾紅葉有詩雲流水何太急深宮盡日間】記來煙月千門【見藝圃序】墻外潛行偸得琵琶一段【元防之連昌宮辭李摹擪笛傍宮墻偸得新翻數般曲】天如有恨月豈常圓【詩話李賀詩天若有情天亦老有屬對者曰月如無恨月常圓】海若多愁石應蚤爛【見琴怨序注拾遺記泰山爛石燒之有香煙】薊子訓撫銅仙而嘆息亶其然乎【漢書建安中薊子訓在長安人見與一老翁摩挲銅人曰適見鑄此近百歲矣時號爲薊先生】魏東阿睹玊枕以悲哀良有以也【魏記東阿王植初求甄逸女不遂廢寢與食黃初中入朝帝示植甄后玉鏤金帶枕植見之泣下時已爲郭后防死帝意亦尋悟仍以枕賚植植還洛水上作洛神賦】猗歟江夏【見琴怨序】最擅才情孌彼宮詞尢推綺麗以我同官之雅矧爾齊年遂於校史之餘屬之撰序從來雅頌義仍取乎春秋自昔編摩事未妨於吟弄範蔚宗后妃傳竟綴此數章【宋書範曄字蔚宗刪後漢書自爲一家之作按書內有後妃傳】班孟堅外戚傳成附玆一卷【班固傳固字孟堅明帝時典校祕書纘成父彪所著西漢書中載外戚列傳】以彼意匠淸新【陸機文意司契而爲匠杜詩意匠慘淡經營中】詞調雅暢屈原忠愛聊寄興於虙妃玉女之間【楚詞天問羿射乎河伯而妻彼雒嬪注洛水神慮妃也逺遊騰告鸞鳥迎宓妃漢書音義宓羲氏女溺洛水爲神甘泉賦王女無所眺其淸矑兮宓妃曽不得施其蛾眉】陶令淸髙姑記言夫翠簟鴛幬之事【陶潛閒情賦序張衡作定情賦蔡邕作靜情賦始則蕩以思慮而終則歸聞止閒情賦願在筦而爲席兮安弱體於三秋悲文茵之我禦兮方經年而見求】豈比中唐王建競新聲於大歷年閒【見良輔序大歷見園次序】寧同花蘂夫人結妍唱於摩訶池上【見良輔序方輿覽勝隋蜀王秀有池胡僧見之曰摩訶宮毗羅蓋梵呼摩訶爲大宮毗盧爲龍謂池廣大有龍後因爲龍躍池】嗟乎人孰無情古皆有此野狐落千春金椀齊化鴛鴦【見琴怨序禽經雄鳴曰鴛防鳴曰鴦養雛於土窟破塜之聞能使狐衞其子魏志文帝問周宣曰吾夢殿屋內瓦墜地化爲鴛鴦何也宣對曰後宮當有暴死者】內人斜萬載羅裙都成蝴蝶【揚州誌宮人斜乃隋塟宮人之地一稱內人斜酉陽雜俎顧非熊少時嘗見郁棲中壊綠裙蝠旋化爲蝶防通記木蠧生虫羽化爲蝶】

家子厚闗中記遊詩序

潼闗一扇擎出蓮花【西安志古桃林寨東漢名潼闗後周更名潼谷闗按潼谷三闗大散仙人箭筈唐詩日射潼闗六羽西嶽記華山上有蓮花明星玉女三峯尢勝】防道千盤矗成箭栝【詳祭徐文林氏通典七盤十二防藍闗之險路也】咸陽原冷百王之賸壘連云【見天篆序輿志咸陽原漢長陵平陵在焉】盩厔城空千古之殘碑蝕土【輿志盩厔縣屬西安府漢扶風地廣州書跋唐都闗中盩厔在畿內爲望至重而尉大爲要任選人方得補其取名水曲曰盩山曲曰厔】星分井鬼陋吳越之輕華地踞雍涼笑燕齊之迂怪【西安志秦曰闗中唐曰闗內禹貢雍州之域天文井鬼分野自周秦漢西魏後周隋唐俱都此史記孝武本傳海上燕齊怪迂之方士多相效更言神事矣】千家板屋【詩】人多以擊缶相娛【李斯諌逐客書夫擊甕扣缶彈箏搏髀而歌呼嗚嗚眞秦之聲也】一曲車轔【詩】俗盡以彈箏爲業【見上】自戰國張儀而後競誇天府之雄【史記張儀者魏人也仕於秦爲相戰國防蘓秦說秦惠王曰此所謂天府天下之雄國也】至嬴家成蟜而還都說闗中之勝【補注】吳季札觀風而夏之審厥聲乎【左傳吳季札來聘請觀於周樂爲之歌秦曰此之謂夏聲夫能夏則大大之至也】賈長沙弔古而過焉論其世耳【賈誼傳誼爲大中大夫後出爲長沙王太傅嘗作過秦論】然而地𨿽莽濶成敗偏多气實髙蒼興亾不少軹道乃降王之祖【潘嶽西徵賦健子嬰之果決敢討賊以紓禍勢土崩而莫振作降王於路左輿志軹道亭在雍州萬年縣去防水百步秦王子嬰降處】驪山爲竊國之魁【詳下漢英布傳布反薛公曰布以驪山之徒自致萬乘莊子竊鉤者誅竊國者侯唐書敬帝幸溫湯張權輿曰昔周幽王幸驪山爲戎所殺始皇幸驪山而國亾宗營驪山而祿山叛先帝幸驪山而享年不長】邯鄲南走旣從來惻愴之鄕【史記文帝行至防陵是時愼夫人從上示之曰此走邯鄲道也張晏曰愼夫人邯鄲人地屬古趙都今廣平府】防滻東流亦自古嵚之地【潘嶽西徵賦南有防素滻注二水在西安府城東嵚見渭仁序】閒愁疊疊紛於太華之旒【名山記太華山卽西嶽太華神君之旒數多於十二】歷刼綿綿【見琴怨序】多似櫟陽之韭【西安志櫟陽城古迹在臨潼縣漢髙祖時名萬年城古諺櫟陽家家種韭注言其多也】千年繡嶺墮弭遺鈿【長安志臨潼縣驪山有繡嶺宮楊妃外傳兄銛錡國忠諸娣治錦繡琢金玉者千人帝每幸凊華宮五家隊合遺鈿墮舄琴瑟珠翠狼籍於道】一派溫泉殘脂棄粉【方輿覽勝秦始皇遇神女神女吐之發瘡始皇乃出溫泉吐之卽愈漢武於驪山建溫泉宮阿房宮賦渭流漲膩棄脂粉也】雨淋蜀道偏愁阿犖之來【樂府雜錄明皇自西蜀返樂人張野狐制雨霖鈴曲按安祿山番名阿犖山】月照鎬池獨惜祖龍之去【秦始皇紀秦使者從闗東夜過華陰道有人持璧遮使者曰爲吾遺鎬池君因謂曰今年祖龍死忽不見服防注鎬池水神秦水徳王其君將亡故先告之蘓林注祖始也龍君象謂始皇也】遂使長陵寶盌恆隨鸚鵡以宵啼【補注按長陵見渭仁序注南史沈烱過通天表云甲帳朱簾一朝零落茂陵金盌遂出人間杜詩空餘金盌出無復繐帷輕夢弼注金盌卽用王盆事非用盧家金盌也後山詩初聞橋山送弓劍寧知玉盌人閒見】徒令小市金箱每共獾狐而晝舞【西京雜記武帝崩遺詔以雜道書四十卷置棺中至延康二年河東功曹李及入上黨抱犢山采藥於巖室中得此書盛以金箱後題日月出武帝時河東太守張純上之宣帝愴然以書付茂陵安合如故南史江夏王鋒發桓溫女塜得金箱爾雅獾野豕又曰狼之牡者余補注】我之懷矣愼毋爲汧渭之行人【史記非子養馬汧渭之間孝王分土爲附庸按汧水見黃門序渭水見懸圃序】卿欲愁乎何事作邠岐之遊子【輿志鳯翔府古邠岐地】然而吾家南阮饒有才情【世說阮咸與借居道南諸阮居道北北阮冨南阮貧七夕日北阮曝衣錦綺熇目咸以竹桿掛犢鼻裩於庭曰未能免俗聊復爾耳】昨歲西行偏多慷慨三輔則宮中行樂之窟羅綺衯裶【見渭仁序】二陵則覇朝酣鬭之場旛幢撞擊【見天章序】姚萇殿上一種斜陽【後秦載記姚弋仲南安赤亭人也第五子名襄襄第二十四子名萇字景茂從符堅徵伐後弒堅遂僣帝號襄之冦洛陽也夢萇服衮衣升禦坐後僣位八年傳興興傳義熙十三年劉裕滅之】赫連城前幾畨蔓艸【見天章序】銅琵劈裂消磨異代之悲【詳蒓庵序注按推手前曰琵引手卻曰琶】鐵撥沈雄淘洗前朝之恨【見瑯霞序唐書賀申善琵琶以石爲槽以鵾雞筯作弦用鐡撥彈之】字如柈大【廣韻柈同盤按昔人作南史有稱其字如柈大者】揮毫而漫興猶顚【張旭傳旭善作書每大醉呼叫犴走乃下筆或以頭濡墨而書及醒自以爲神因呼爲顚按米顚詳紫來序注】墨似鴉粗擲筆而老狂欲旋【詩話唐盧仝舉子名添丁其幼喜於塗抹詩書往往令黑仝戲爲詩曰忽來案上翻墨汁塗抹詩書似老鴉杜詩令我手腳輕欲旋注旋舞也】嗟乎美人鐘鼓阿房則昔事都非【史記始皇每破諸侯仿其宮室作之咸陽北阪上殿屋復道周閣相通所得美人鐘鼓以充入之三輔故事秦阿房宮在上林苑中東西三里南北五百步】劍客弓刀峣闗則其人安在【西安志藍田闗秦名峣闗】黃沙浩浩空圍漢主離宮【見滕王賦李華弔戰場文浩浩乎平沙無垠王維詩漢主離宮接露臺】碧海茫茫【見琴怨序】長掛秦時明月【李白詩秦時明月漢時闗】是用倚防鞍而制恨【雜記駱駝背上肉形如鞍故名防鞍】和鈴柝以言哀【詳葉母序】隴禽解唱定翻成突厥之鹽【見藝圃序物性志鸚鵡出隴西效人言能度曲頌經通考疏勒部東有一臺鹽昔昔鹽突厥鹽之類鹽者途歌引曲之類也夢溪筆談唐曲有突厥鹽阿鵲鹽施肩吾語云顚狂楚客歌成雪媚軟吳娘笑是鹽】秦女如花【詳貞女序】須采入西京之記【見良輔序】

胡二齋擬古樂府序

文章政事人少兼科循吏儒林史無同傳裁花仙縣【見楚鴻序】非闗筆底之花【見園次序】制錦名邦【左傳子皮欲使尹何爲邑子產曰子有美錦不使人學制焉大官大邑身之所庇而使學者制焉其爲美錦不亦多乎】詎系懷中之錦【詳梧月序】蓋以手批粉墨旣虞椽吏之紛煩腰綰銀黃復患簿書之稠疊【漢書上以書敕責楊僕曰懷銀黃垂三組誇鄕裏廣絕交論早綰銀黃夙昭民譽注印綬也】諾若鳯尾寧容旁涉乎吟謠【齊書蕭鋒方五歲髙帝使學鳯尾諾一學卽工帝大悅以玉麒麟賜之注自晉迄梁陳諸侯箋奏皆批曰諾而艸書若鳯尾形】綬吐桃花【見半繭賦】奚暇他營夫鉛槧【見尺牘序】由來不異自昔而然乃有起而爲吏邑鮮遊民【史記滑稽傳優孟歌曰起而爲吏身貪鄙者餘財】出以圖君【檀弓】案無畱牘展也循良之宰綽乎慈惠之師而復原隰行春之暇不廢吚唔都亭聽訟之餘彌勤繕寫整齊嵬瑣彷佛華陽士女之編【詳昭華序】攟拾散亾依稀汝潁名賢之部【補注史記荀卿韓非之徒捃摭春秋之文】釀陶作液防謝成葅【抱朴子注天仙流霞酒名金漿玉液詩其防維何郭璞注防菜茹總名葅酢菜以米粒和醯漬菜也禮祭義水艸之葅注與葅同】彼坐兔園而挾冊自愧迂疎【見懸圃序】卽飛鳬舄以出疆徒慚武健【風俗通漢明帝時王喬以尙書出爲葉令漢法畿內長吏節朔還朝喬每月朔來朝不見車騎帝令太史伺將至見其有雙鳬從南來舉网張之得二舄乃所賜尙書履也史記武健嚴酷】豈若龔黃合轍【前漢循吏傳龔遂字少卿爲渤海太守黃覇字次公爲潁川太守治爲天下第一】庾鮑齊驅【見瀛臺序】旣擅文藻之翩翩復極風規之落落者乎且所云古樂府者別歌行趨艷之名岐晉魏齊梁之體【古樂府有吳趨曲崔豹古今注吳人以歌其地也陸機吳趨行四座並淸聽聽我歌吳趨樂府解題有艷歌行艷歌也宋南平王鑠擬古爲三婦艷後多和之庾信哀江南賦吳歈越吟荊艷楚舞】企諭讀曲是不同聲【讀曲見鴻客序梁樂府企諭曲男兒欲作健結伴不須多注企諭本北曲其曲有四】子夜懽聞羗無定制【唐書樂志子夜歌者晉曲也晉有女子名子夜造此聲遇哀苦後人更爲四時行樂之詞古今樂錄吳聲十曲一曰子夜二曰上柱三曰鳯將雛四曰上聲五曰歡聞變七曰前溪八曰阿子九曰丁督防十曰團扇郎注一作王金珠所制梁樂府武帝歡聞歌云艷艷金樓女心如玉池蓮】夫使聱牙抝顙調必妃狶【下注】襲謬沿譌字多帝虎【見佳山序注】則作文仲羊裘之讔語【見天篆序】聽者咍臺【吳都賦東吳王孫辴然而咍注咍臺笑聲】學莊姬龍尾之廋詞【後注國語範文子曰有秦客廋詞於朝注匿詞也國防齊靖郭君將城薛客有能爲廋詞者趨而進曰海大魚劉勰曰布舉言大鳥齊客言海魚莊姬托龍尾臧文仲書羊裘皆讔也注隱通】聞而嗢【見尺牘序】幡綽袛效顰之技【樂府雜錄元中優人有黃幡綽張野狐諸人襄陽記劉季和謂我何如荀令君主簿張坦曰古有好婦人患而捧心嚬眉見者皆以爲好其鄰醜婦法之見者皆走公便欲下官遁走耶】郭郎爲借靣之裝【顏氏家訓或問俗名傀儡子爲郭禿有實乎答曰風俗通云諸郭皆諱禿當是前世有姓郭郎病禿者滑稽調戲故後人爲其象呼喚郭禿爾注郭禿曰郭郎卽傀儡也唐詩鮑老當筵笑郭郎笑他舞袖大瑯璫按借靣見園次序】何如別裁僞體【杜詩別裁僞體親風雅】直舉天懷緯昔事以今情傳新聲於古意絕無依傍略少撫摹此髙人老鐵於焉矜能事於元朝【楊維禎傳禎字亷夫諸曁人任提舉元末攜家華亭博學詞賦世稱鐵厓先生按胡瑞讀其南髙峯詞云瑰崛長吉莫過又云金荃竹枝香奩唐人各擅而老鐵庵有四家好異者須從此過也】而相國茶陵所以負大名於明代也【長沙志茶陵州古漢縣以地居茶山之陰故名明紀李相國東陽字西涯諡文正公茶陵人有樂府行世】借甚吾賢【陸賈傳賈遊公卿閒聲名借甚】不圖爲樂掣丹鯨於碧海此是古人騎黃鶴於靑天誰爲作者【杜詩未掣鯨魚碧海中黃鶴疑用崔顥題詩事】附注【古樂府有所思妃呼稀秋風颯颯晨風颸注妃呼方言狶走也】附注【晉閻纘傳昔楚國處女諫其王曰有龍無尾言年四十未有太子也】

毛貞女墮樓詩序【毛會侯女許字方渭仁子奕昭奕昭死貞女墮樓以殉遇救獲蘇】

三辰霜塞爰徵不二之心【三辰見璿璣賦列女傳東海孝婦以寃死六月飛霜淮南子鄒衍盡忠燕惠王信防而系之衍仰天而哭夏月爲之降霜】九曜煙霾方表靡他之節【列女傳齊寡婦庶賤之女也無子不嫁事姑謙敬姑無男有女利母財令婦嫁夫婦不肯女殺母以誣婦婦寃結叫天天作雷電擊景公堂見聞後錄西漢時東海孝婦夫死不嫁姑曰我老久累汝壯自縊死姑女告婦婦竟死郡旱三年後太守祭其塜乃雨東漢時有姑以老壽終而夫女弟證婦鴆之其事同範曄後漢書未及何也】海波洞【淮南子未有天地鴻蒙洞】乃有寃禽【見無忝序注】雨雪漂搖【詩】翻生恨竹【見憺園賦】臣出身而事主委贄將誠【左傳防名委贄貳乃辟也】女離家而適人摩笄見志【禮女子十五而笄注許嫁乃笄也國防張儀謂燕王曰昔趙王以其姊爲代王妻後請代王使廚人操銅鬥殺之其娣聞之摩笄以自刺也故至今有摩笄之山】紅顏赴義雄於一劍之師【晉列女傳劉遐娶邵續女驍果有父風遐爲石季倫所圍妻單將數騎拔出遐於萬人中】縞袂趨風凜若萬夫之特【張茂傳茂爲吳郡守江充害之茂卒茂妻陸氏傾產率部曲爲先登討充充敗爲陸所殺詩百夫之特】然或盈門以後展也於歸【詩】見廟而還全乎爲婦【禮婦人三月告廟上墳謂之成歸】牛衣對泣己幾閱夫春秋【見天章序】鴻案相莊復洊更夫寒暑【後漢梁鴻傳妻孟光爲鴻具食不敢鴻前仰視舉案齊眉皇伯通異之曰彼傭能使其妻敬之如此非凡人也乃捨之於家】甚者室中爛熳粗有諸雛【子虛賦麗靡爛熳於前爾雅生噣雛注謂鳥子初生能自啄食總名曰雛也古樂府一母將九雛】膝下團圞差多羣穉【孝經親生之膝下以養父母晉左九嬪詩自我去膝下】庾氏則苟娘在抱【庾信傷心賦序一女成人外孫孩稚按苟娘一女詳篇後】陶家則通子離懷【見看奕賦陶靖節別傳淵明五子曰阿舒阿宣曰雍曰端曰通子】畫睂牕裏身極分明【見少楹序杜詩妾身未分明何以拜姑嫜】織錦梭邊情歸系屬【見璿璣賦】中人以上疇無硜爾之操【論語】賢智之流詎少皭然之志【屈原傳皭然泥而不滓】未有秦樓跨鳯【見藝圃序】卽逢綿綴之辰【詩憂心惙惙劉夢得代裴相表一朝被病遂至綿綴】楚國委禽便遘彌畱之會【左傳鄭徐吾犯之妹美公孫楚聘之矣公孫黑又使彊委禽焉左傳楚公子圍聘於鄭且娶於公孫段氏顧命病日臻旣彌畱】困冉耕之瘵疾【史記冉耕字伯牛癩卒】枕空陳【見皇士序】患荀偃之癉疽【左傳諸侯還自沂上荀偃癉疽生瘍於頭濟河及雍病自出】玉釵虛掛【見楚鴻序】雙星尙格【史記牽牛馬犧牲其北織女天女孫也周處風士記七夕祠牽牛織女此二星當會天漢中奕奕有白气光曜五色人見之多所乞】能無鞅掌之私【詩】百歲方賒終鮮綢繆之雅【詩】恆情不免孌彼何如而貞女則厠牏防器手也摩挲【萬石君傳建爲郎中令每謁親入子捨常私問侍者取親中裙厠牏身自浣滌不親知注中裙近身衣厠牏受糞器摩挲詳存庵序】袒服中單躬焉挼撋【漢書注內服爲袒服古今注禮曰中單祭服其內明衣乃三代之襯衣也漢初攺名污衫六書故按按揉也阮孝緒字略煩撋猶挼挱】不辭淟涊寧羞衞婦之三言【張衡思賦澄淟涊而爲淸注淟涊垢濁也國防衞人迎新婦婦上車問驂馬誰馬也車至門教送母曰滅竈將失火入室見白曰徙之牖下此三言皆至言也而不免爲笑者蚤晚之時失也】備歷艱辛毎爲杞梁而一慟【左傳文公艱難辛苦備嘗之矣琴操杞殖字梁戰死妻曰上無考中無夫下無子人之苦至矣乃求夫屍於城下抗聲大哭十日而城奔】聞而嘆息見者咨嗟遂踐孤鸞俄成寡鵠【琴歷蔡琰善琴爲離鸞別鶴操陶詩上弦驚別鶴下弦離孤鸞列女傳魯陶嬰者陶明之女少寡養幼孤作黃鵠歌以明己之不更二庭也其略曰悲夫黃鵠之早寡兮七年不雙】但使畢生髽髻亦足酬素志於賢雄【左傳臧紇救鄫侵邾敗於狐駘國人逆防者皆髽魯於是始髽注髽靡髮合結也遭防者多不能備防禮服髽而已檀弓魯人之髽而弔也自敗臺駘始也】假令沒世蒿簪便足副所期於靈匹【東觀漢紀梁統與杜林書曰君非隗囂不降志辱身至簪蒿席艸不食其粟】且夫飄飄乃奔月之人【見琴怨序注】空空實下天之狀【後注】璇臺千仭寧控鶴之方【天臺賦王喬控鶴以衝天事見滕王賦張僧鑑豫章記洪井有鸞岡洪崖乘鸞所憇處也西有鶴嶺王喬控鶴經過處】綺閣千層詎曉驂鸞之術【列仙傳梅福遇空同仙君授丹法乘靑鸞飛升江淹別賦駕鶴上漢驂鸞騰天】而乃奮身以擲自投玊女之扉【靈光殿賦玉女窺而下視注刻玉女形於上也王裒詩陽臨玉女宋之問詩搖玉女扉】瞑目而呼甘觸媧皇之石【見憺園賦】驚鴻大去翻同緣橦之嬉【教坊記舞者樂之容或象驚鴻或如燕飛西京賦都廬尋橦注體輕善緣橦人於長木上自以手緣繩而度也鄴中記額上緣橦左回右轉】墮馬長辭【見皇士序】幾類秋千之戲【見憺園賦】悲逾裂脰酷擬屠腸【史記燕入齊王蠋自奮絕脰死注頸也公羊傳絕其脰注項也史記聶政刺殺韓相因破靣抉眼自屠出腸而死列女傳至正十五年有周人婦毛氏爲賊所執罵賊不屈賦遂刳其腸而去】此則宋王臺畔略可儷其堅貞【見銅雀賦古詩紀戰國時韓憑爲宋康王舍人妻何氏美王欲之築靑陵臺何氏見烏鵲歌以見志遂自縊死】董相車邊適足形其芳潔【列女傳安定皇甫規妻者不知何氏女也善屬文時爲規答書記及規卒董卓彊聘之立罵卓遂死車下後人圖畫號曰禮宗】斯時也筋骸瘲瘛絕意偸生【說文小兒瘲瘛病也】口鼻防唆無心乞活【說文防唆小兒相應聲】何意趙宮白璧偏經睨柱以還全【藺相如傳相如奉璧至秦視秦無意償城持其璧睨柱欲以擊柱秦王恐其破璧乃辭謝固請相如使從者於經道亾去歸璧於趙】奚圖秦國連環縱値揮椎而不碎【國防秦昭王遺齊君王后玉連環曰齊多智而觧此環眾羣臣不知觧君王后引錐椎破之謝秦曰謹以觧矣】天哀志气遂逢續命之膠人防孤芳蚤給返魂之藥【見琴怨序】翩其尙在宛爾猶存於是刻彼苕華鐫之琬琰【竹書紀年桀伐岷山得二女曰琬曰琰刻其名於苕華之玉苕曰琬華曰琰摭言黃帝二女曰琬曰琰刻於彤管飾以金玉】詢貞姬之邑裏居鄰浙水曹娥【範曄列女傳孝女曹娥者會稽上虞人也父旴爲巫祝溺死不得屍娥年十四乃沿江哭不絕聲旬有七日遂投江而死】問淑媛之門楣人是華池毛女【列仙傳毛女字玉姜秦亾入深山餌松柏徧體生綠毛能飛舉華陰山中獵人往往見之自言始皇宮人而不老】附注【庾信集謝趙王啟云某息荀娘注按本傳信子名立荀娘疑卽立小字荀一作苟】附注【劍仙傳有空空兒能飛身千里斬人】

陳檢討四六卷七

欽定四庫全書

陳檢討四六卷八

翰林院檢討陳維崧撰

序

魏禹平詩序

滿城栁色笛聲已入陽闗【地輿廣記陽闗在沙州壽昌縣西六里王之渙詩羌笛何須怨楊栁春風不度玉門闗】二月花朝天气漸逢寒食【見澹園序注荊楚嵗時記過冬至一百五日卽有疾風甚雨謂之寒食】屬文通之賦別【見無沗序】令敬禮以定文【見懸圃序】且盡餘杯爲談往事竊述二家之舊徳聊充四座之新聞【見二齊序注】昔在前朝正丁末季奄人竊柄普天馳節甫之門【後漢書靈帝繼立曹節王甫軰以卑品賤人搖弄國柄】元子委裘薄海拜聖嬈之座【漢安帝記帝封乳君王聖爲野王君漢靈帝記時乳母趙嬈防諛驕溢】時則余祖少保公諤諤東朝【國防趙良曰千人之諾諾不如一士之諤諤新序周舎對趙簡子曰願爲諤諤之臣】君家忠節公稜稜左掖【蕪城賦稜稜霜气左掖見黃門序】膺滂何罪同飛告宻之章【後漢書李膺與範滂齊名後宦者坐膺以黨錮免官範滂亦以鉤黨系獄唐書太后垂拱二年自徐敬業之反疑天下多圗已乃命鑄銅爲匭置之朝堂受天下宻奏盛開告宻之門詳賀周序注】喬固奚辜俱置同文之獄【漢書李固扵順帝朝爲防山太守杜喬爲八使之一按察兗州奏固政爲苐一後帝奔竇憲梁冀誣固與妖賊通收固下獄死宋書紹聖四年章淳蔡卞用事治同文館獄將悉誅元祐舊臣】碧血長埋扵牢戶【左傳魯哀三年周人殺萇注資中人周大夫萇叔晉趙鞅讓周以爲討也荘子死扵蜀藏其血三年化爲碧】周書深刻其姓名【補注】不其然乎彼一時也旣而下宮難息孤出袴中【史記趙世家屠岸賈與諸將攻趙氏扵下宮殺趙朔滅其族朔妻成公娣有遺腹走公宮匿生武賈索之夫人置兒絝中祝曰趙宗滅乎若號卽不滅若若無聲及索兒竟無聲】北海寃消人還璧裏【見祖徳賦】則有餘父贈檢討公風度鴻騫【見商尹序】君叔庶常公儀觀鵠舉【詳儲太翁唘】江深故國相逢石子岡頭【吳志孫峻殺諸葛恪投於石子岡先是童謡云諸葛恪何弱弱蘆葦單衣篾鉤絡扵何相求成子閣注成子閣反語石子岡也】花落空宮並坐瓦宮閣下【金陵志梁升元閣攺名瓦棺寺西晉時地產靑蓮二朶掘之得瓦棺內見一老僧花従舌底出詢及父老曰昔有僧誦法華經卒塟此地】而乃社猶竄鼠城尙憑狐【說苑管仲對桓公曰夫社束木而塗之防因往托焉薰之則恐燒其木灌之則恐敗其塗國冇社防人主左右是也沈約恩幸傳城狐不灌社防不薫謂得所憑依也】華林半部多是佃夫之伎人【見尺牘序及鴻客序】建業三更齊唱總持之艷曲【見鴻客序江總傳總字總持爲浮艷之曲日與後主逰宴後庭共陳暄等十餘人謂之狎客】扵是筵畔徴歌風前命酒張髯奮擲蓋寛饒醒後原狂【漢書蓋寛饒字次公魏人擢司校尉彈劾不避權貴嘗過手恩侯許伯曰無多酌我我乃酒狂丞相魏侯笑曰次公醒而狂何必酒也】防手轟豗【韓愈詩眾樂驚轟豗】禰正平怒而工罵【見雪持序】宵人籍籍【漢江都易王傳國中日語籍籍】指爲鉤黨之子孫【見上注】異類紛紛奉以東林之衣鉢【髙僧傳沙門慧永居西林與慧逺同門逰好遂邀止刺史桓伊以學徒日眾更爲逺建東林寺後結白蓮社扵此明史顧憲成字叔持無錫人學者稱涇陽先生領銓事以忤執政削籍歸裏修東林書院與弟允成髙憲公等講學其中東林之名遂滿天下語錄五祖忍以法寶及所傳袈裟付六祖盧恵能謂傳衣鉢唐書和凝懽登第在十三名及知貢舉以範質爲十三人後俱登相位人謂之傳衣鉢】僕猶憶此君豈忘諸無何而鵑啼西雒昔夢宵迷【見庵序】鵝出東周舊家晨散【見懸圃序】空畱先澤鄙人則逺遜孔璋【見無忝序】綽有門風賢従則羣推交讓【蜀都賦交譲所植注兩樹相對一樹枮則一樹生枝名出岷山在安都縣今禹平従兄家交譲取此】都緣世講欣聨袁灌之交【見半繭賦】頗怪時流謬作曹劉之目【杜詩目短曹劉墻朱注子建公幹也】問燕吳之異路偶出處之分途然而故人知我寧來割席之言【漢書管寧與華歆同席讀書有乘軒冤過門者寧讀如故歆廢書出看寧割席分坐曰子非吾友也】賤子懷人長記班荊之日【漢書主邑請召賔邑自稱賤子左傳楚伍舉與聲子相善舉奔晉聲子將如晉遇之扵鄭郊班荊相與食而言復故】是則魏裏之與荊溪交非一日【嘉興志嘉善縣有魏裏荊溪見天篆序】而寒門之與貴族誼並千秋乃者吾賢猶爲傑出詞塲獨霸跌宕扵練裙紈扇之塲【練裙詳紫來序紈扇見海棠賦】文陣稱雄激昂扵鐵撥銀箏之隊【鐡撥見子厚序銀箏見滕王賦】従來才子必生孝筍之鄕【見庵序】自古文人半產忠泉之裏【見歸田序】僕非阿好謝砌原開樹樹之花【見祖徳賦注】世所同知王門定韞家家之玉【詳益都跋】僕也久従吳防披異采之繽紛近在幽燕捧名篇之絡繹【張衡南都賦絡繹繽紛】詎意灞橋艸碧遽理歸裝【詳萬栁啟】何圗韋曲花紅難牽別袂【詳紫來序杜詩韋曲花無賴】遂題數語爰集百端【見滕王賦】君其姑去送子在綠波南浦之前【江淹別賦春艸碧色春水綠波送君南浦傷如之何】僕亦遄歸俟我扵黃葉西風之後

宮紫先生春雨艸堂詩序

蓋聞嚴霜霣葉寄迹何由【春秋霣霜不殺艸說文與隕同】滄海橫流處身無所【世說王孝孫早嵗防妻有子貧無居宅惟畜露車共宿車上嘗嘆曰滄海橫流防不安也】志士抱覉孤之戚貞臣興轉徙之嗟然而荘名白石猶有故侯【補注】家近藍田非無舊將【見滕王賦】卯金劍去【張華傳晉武庫火剱穿棟去李賀詩漢劍當飛去詳下】張平子以此歸田【見三芝序】典午星移【見素伯序】王逸少扵焉誓墓【見黃門序】競說愚公之谷【說苑齊桓公獵逐鹿入山谷中見父老問此何谷曰昔有翁畜牸牛子大賣之置駒少年曰牛不生馬遂持去人以爲愚因名愚公谷】相傳防士之廬【見海棠賦注】僕以客逰時焉浪迹偶過海陵之郭【地理誌揚州府領三州七縣皆漢海陵地今南通州曰海陵】獲登春雨之堂其堂也歷落嵯峨嶒蕭瑟接天睥睨依稀潘嶽之面城【釋名城上垣謂之睥睨一云女墻潘嶽閒居賦退而閒居扵洛之涘陪京溯伊面郊後市庾信小園賦潘嶽面城】撲地閭閻彷佛晏嬰之近市【鮑昭蕪城賦防閈撲地歌吹拂天字林閭裏門也閻裏中門也左傳景公欲更晏子之宅辭曰小人近市朝夕得其所欲敢煩裏旅】蘭橑夾峙望若鴛鴦【見滕王賦屈原九歌桂楝兮蘭橑】復道中回形如防蝀【阿房宮賦復道行空不霽何虹】文廊棊布綺館星羅【見璿璣賦】珠簾共鶴露齊垂繡帳與雁風同捲【風土記白鶴性警至八月露降至艸木上滴滴有聲則髙鳴相警移徙宿防慮有變害也摭言秋風爲送雁風】況復闗通南海雲水一區地號西湖煙波萬頃防防鳬鵠【見瀛臺序】眞同鏡裏之裝【見憺園賦】蒲稗菇蔣不異空中之市【見半繭賦】王司州流連印渚欣賞絕多【見憺園賦】謝太傅嘯傲剡溪襟情不少【謝安傳安常住臨安山中遊賞必以妓女従紹興志東山在上虞縣西南謝安隠此攜妓以逰按剡溪在嵊縣皆屬紹興】爰乃被以紫莖繚之紅藥【楚詞秋蘭兮靑靑綠葉兮紫莖謝暉詩紅藥當階翻】王家仲寶府種芙蓉【蕭子顯齊書王僕射名儉字仲寶瑯琊人每自比李膺嘗以庾景行爲長史蕭沔與儉書曰盛府元實難其選庾景行泛綠水依芙蓉何其麗也時以儉府爲蓮花池韓偓詩蓮花幕下風流客】陸君慧曉門栽楊栁【南史慧曉與張融並宅其間有池池上有二株楊栁何防嘆曰此池便是醴泉此木便是交譲並見鴻客序】文禽翔扵綠水翠羽拂扵朱軒固已石畱貞女之形【寰宇記貞女石在敍州府宜賔舊小州岸昔有貞婦夫沒無子事姑甚謹身沒所居室有一大石湧出人號貞婦石並見海棠賦】寧徒果得隠夫之號【見海棠賦】時則風吹鍜竈人是嵇康【見半繭賦】月冷匡牀主稱向栩【漢獨行傳向栩字子興向子平之後桓靈時少爲書生性卓詭不倫恆讀老子嘗扵竈北坐板牀上如是積久板乃有膝踝足指之防不好語言而喜長嘯】披鹿裘而泮渙載鶴氅以婆娑【晉隱逸傳瞿硎先生者太和末嘗居宣城郡界文脊山山有瞿硎因以爲名大司馬桓溫往造之見先生披鹿裘坐扵石室神無忤色晉書王恭嘗披鶴氅涉雪而行孟昶見而嘆曰眞神仙中人】手中麈尾【見鷹垂序】皆過江支許之談【髙逸沙門傳支道林與許椽共談支通一義四坐莫不厭心許送一難眾人莫不抃舞】案上牛腰【李詩書禿千兔筆詩載兩牛腰潘邠老詩詩束牛腰藏書稿注束書具形如牛腰也】悉入洛機云之作【見祖徳賦】隱嚢紗帽宛矣流風【隱嚢見尺牘序北史秦王歸彥平北齊齊制惟天子紗防臣下戎防特賜歸彥紗防】屐齒巾箱翩其姿致【屐齒見憺園賦巾箱見尺牘序】若夫故都玉樹感不忘心舊事金盤悲難去口【見滕王賦】聴闗河之篳篥旣足嬰情【見天章序】見鄕國之旌旗奚堪拭涕【見素伯序】心如饑雀墮此空倉【蘇伯王妻盤中詩空倉鵲常苦饑吏人婦防夫稀】骨似飛龍落來藥店【見皇士序】三年石闕豈無懊惱之歌【宋凊商曲古辭將懊惱石闕晝夜題碑淚常不燥宋樂府讀曲歌三更書石闕憶子夜啼碑並見海棠賦及天篆序】五夜彈棋大似不平之局【見三芝序】時則憑檻悲歌登樓慷慨王惇閣內惟多缺盡之壺【王惇傳惇字處仲每酒後輒詠魏武老驥伏櫪四語以如意擊唾壺壺口盡缺】陶侃齋頭祗有運來之甓【陶侃傳士行嘗爲廣州刺史在州無事輒朝運甕扵齋外暮運扵齋內人問其故答曰吾方致力中原過爾優逸恐不堪事故自勞耳】扵是東都好事南國名流【見憺園賦】並贈詩章咸投卷牘宋風謝雪【宋風見瑯霞序沈約宋書謝恵連十嵗能屬文爲雪賦以髙厲見奇】龍虎跳扵行間【見祖徳賦】何粉荀香【何粉見銅雀賦典略荀彧字文若劉季和嘗言荀令君之衣皆香每至人家坐處嘗三日香】珠玉生扵字裏【見素伯序】珍逾趙璧【見歸田賦】光嫓隋珠【見鷹垂序】崧樗櫟庸材【樗見半繭賦注櫟詳逸齋序注】菇蘆下士當年龍廏差有姓名【唐書天駟監禦左右分二廏一曰祥鳳二曰鳳苑其後禁中又增飛龍廏唐學士例借飛龍廏馬李詩朝天數換飛龍馬】舊日射棚頗多儔侶【詳儲太翁唘】訪羅含之宅幸覯斯堂【晉書羅含字君章萊陽人爲尙書郎致仕所居南恩有羅琴山以含常攜琴扵此故名羅含傳含辭桓溫別駕立茅作捨以居布衣蔬食】銜山簡之杯乃爲玆序【襄陽記晉山簡字季倫鎭襄陽每逰習郁池輒醉人歌曰人公何所詣往詣髙陽池日暮倒載歸酩酊無所之杜詩愛酒晉山簡】所喜虯鸞在後悉髙山流水之音【見園次序】深慚糠秕當前【見黃門序】對白雪陽阿之曲【見天章序】言歸二酉【見王巖序】兼慰雙丁【見憺園賦】附注【漢書斬白蛇劍七防珠九華玉爲飾五色琉璃爲匣】

陳集生影樹樓詩序

梁谿陳生【常州誌無錫梁谿源出慧山梁時重濬故名】幼遇艱難生遭孤露成童失怙【詩】已罷蓼莪【見憺園賦】覊貫思親【見雪持賦】便悲風木【見憺園賦】邴根矩傷心之語酸感防人【漢邴原傳原字根矩少孤數歲時過書捨而泣師問曰童子何泣也原曰凡得學者有親也一則願其不孤二則羨其得學中心感傷故泣耳】中山王聞樂之時哀纒行路【漢書武帝懲吳楚七國之變欲削弱宗室時中山靖王勝來朝天子作樂置酒勝聞樂而泣問其故以所聞對有曰臣心結日久每聞幻渺之聲不知泣涕之橫集也】況復門單戶冷外鮮期功祚落宗衰內無萼附裝蘆作絮依稀閔子之愁【孝子傳閔子性孝後母衣損蘆花衣已二子絮父知欲去妻損曰母在一子寒母去三子單母感悟遂成慈母】刻木爲人彷佛丁蘭之恨【漢書丁蘭防防母刻木像事之若生鄰人張叔醉詈木像蘭歸見母像若不懌妻告以故蘭奮擊張叔吏至捕蘭木像垂淚郡嘉其孝感神明奏之詔圗其形】出有燃萁之嘆入逢櫟釡之傷【魏志曹植善屬文帝素忌其才欲害之令作詩限七步成植應聲曰煮豆燃豆萁豆在釡中泣本是同根生相煎何太急史記楚元王世家髙祖防時嘗與賔客過巨嫂食嫂厭叔與客來佯爲羮盡櫟釡賔客以故去已而視釡中尙有羮繇此怨嫂後封其子爲羮頡侯注櫟歷也以杓歷釡有聲詐爲無羮也羮頡山名借以鄙之按漢書一作邱嫂一作轑釡】淒惻何窮纒綿曷已然而陳情令伯尙有白頭【晉書李宻字令伯父早亡母更適人鞠扵祖母劉氏武帝徴爲太子洗馬詔書屢下宻上陳情表帝聴其終養】賃廡梁鴻猶無靑案【髙士傳鴻依臯伯通居廡下爲人賃舂張衡詩美人遺我靑玉案舉案見貞女序】扵是湛情作述肆志纂捜文通好學漂麥寧妨翁子讀書負薪不輟【見懸圃序】大有蘭臺之聚【見憺庵序】絕多梓澤之逰【見半繭賦】時則銅樓淸夜厠迹應徐【見滕王賦注】金市熙春【見滕王賦】方驅潘夏【晉書潘安仁夏侯湛同行時人謂之連璧】櫻桃初熟騰詩句之淸新荳防方垂訝才思之驚寤【見海棠賦】用鳩一集不亞千篇僕愧不文無能爲力以餘一日之長謬邀九品之評【詳壽季序】嗟乎同是孔璋之後裔豈乏家風【見無忝序】矧稱正則之門徒寧無流【離騷經名余曰正則兮字余曰靈鈞注屈原名正則謂平正可法則也】莫以覊孤而廢著勿因隟弱以摧毫【管子上聾則下瘖上惽則隟不計】須知詞賦自有知音若說風騷原多定價殷蕓吮墨遘貧賤以奚嗟【梁書列傳殷蕓字灌蔬陳郡長平人愽洽羣書幼而廬江何憲見之深相嘆賞後爲昭眀太子侍讀】陸厥懷鉛沮防疑而何卹【陸厥見滕王賦懷鉛見尺牘序注】羊叔子不如銅雀伎𨿽有是言【世說王子敬語王孝伯曰羊叔子自復佳耳然亦何與人事故不如銅雀臺上伎劉注謂羊公徳自佳不如妓可娛人此正墮淚之言】小家女嫁得汝南王詎無其日【見琴怨序梁元帝采蓮歌碧玉小家女來嫁汝南王庾信詩定知劉碧玉偸嫁汝南王】老余江總朂爾侯芭【姚思亷陳書江總七嵗而孤及長篤學有詞采仕梁陳隋時年七十六嘗自敍其略時人謂之實錄漢侯芭傳芭少肆力扵學壯逰四方師揚雄授以太法言悉得其防】

九日黒窯廠登髙詩序

若夫赤車聘士京都開碣石之宮【史記騶子之燕昭王擁篲先驅築碣石宮親往師之】黃屋招賢輦轂辟翹材之館【漢書項羽圍漢滎陽紀信誑楚乘王車蓋黃屋以故王得遁注黃繒蓋褁也西京雜記公孫爲相分三館欽賢館以待大賢翹材館以待大材接士館以待國士】髙冠長劍結靷而至者三千廣廈細旃抵掌而談者十九昭王臺畔夙稱買駿之鄕【燕世家昭王欲招賢郭隗曰昔有求千里馬者馬已死五百金買其骨不期年千里之馬至者三王欲招賢請従隗始王乃築臺置金以師之】元禮門前新有登龍之客【李膺傳膺字元禮潁川人以聲名自髙士有被其容接者名爲登龍門云】時則太史趙鐵源先生天水名家營邱望姓【見歸田序注】金閨掞藻【見園次序】玉尺量才【唐書趙光逢以文行知時人謂之玉界尺】西園旣文舉開樽【孔融傳融字文舉後爲北海相嘗曰座上客常滿樽中酒不空吾無憂矣】東郭復當時置驛【見憺園賦】則有惇牂紀嵗金虎司晨【天皇紀十二支中午爲惇牂黃庭要防兌之气金之精其色白其象如懸磬其神如白虎】商飈激扵蕭林灝景凝其素節渾河一色【順天志府西南盧溝河本桑幹河也俗又呼渾河】雲中之雙闕常紅【見商尹序】落葉三闗【保定志雄縣瓦橋闗乃三闗之一】塞上之千峯忽紫霜曦縞晝耀橘柚之金穰【南都賦穰橙鄧橘古詩經霜柑橘綴金丸】月魄澄宵綴茱茰之防纈【續齊諧記汝南桓景隨費長房逰學長房謂曰汝家有災厄令家人作絳囊盛茱茰繋臂登髙山飲菊花酒可免】斯時也稷下逰譚之士弭節髙秋【史記齊宣王喜文學逰說之士不治而議是以稷下學士復盛且數千百人注齊有稷門城門也談說之士期防城門下新序齊稷下先生喜議政事正義曰魯連子云齊辧士田巴服䢐邱議稷下離騷吾今羲和弭節兮】梁園詞賦之賓【見璿璣賦】彯纓上國【廣絕交論彯組雲臺者摩肩文選彯纓天閣】文成騷辧莫平楚客之心【見楚鴻序】景直蒓鱸易入吳人之夢【晉書張季鷹仕齊王冏爲東曹知亂將作見秋風起思吳中蒓萊羮鱸魚膾嘆曰人生貴適志耳遂命駕歸】非無魯酒寧使銷愁【見素伯序】不有燕歌何能遣興【見渭仁序及智修序韓文燕趙多慷慨悲歌之士】先生乃練玆時日載防蘭肴召我賔朋爲斟桂醑【離騷茍餘情其信姱以練要兮注練擇也漢樂府古辭有題云練時日邊讓章華臺賦蘭肴山聳椒酒淵流屈原九歌蕙肴蒸兮蘭借奠桂酒兮椒漿】然而九衢車馬誰爲泛菊之名區【天問靡防九衢山海經有四衢五衢西京雜記九日飲菊酒令人長壽】三市塵囂不稱題糕之韻事【周禮大市日昃而市朝市朝時而市夕市夕時而市洛陽記晉都洛有三市一在城西南一在城東一在城南見滕王賦注邵氏聞見錄劉夢得作九日詩欲用糕字以五經中無此字輒不復爲朱子京九日食糕有詩云劉郎不敢題糕字空負詩家一世豪】匪尋僻地曷暢雅逰扵是長楊直去竟得空羣【詳舜民序】下杜斜臨還逢古樹【補注】水雲曠渺樹颯颯以吟風沙嶼淸蒼葦蕭蕭而捲雪爰乃幽人借卉【見鴻客序注】上客攀條【詳萬栁啟注】乍敷袵以論心或憑欄而送目【離騷跪敷袵以陳辭沈約謝靈運傳論敷袵論心商前藻漢書周亞夫趨出上以目送之嵇康詩目送歸鴻江總詩去云目徒送】人逢髙防防忘異地之闗河【見鴻客序注】天放新晴不送滿城之風雨【潛確類書謝無逸以書問潘大臨近作詩否答曰昨日淸臥聞攪林風雨聲遂起題壁曰滿城風雨近重陽忽催租人至敗意止此一句奉寄】飛觥闘斚賢主旣然而成吟拂素題箋嘉賔亦斐然而嗣詠詩分各體人限二章嗟乎桓南郡賦詩橫槊參佐風流【晉書桓溫九日逰龍山屬畢集九域志太平治當塗有龍山橫槊見鷹垂序】劉彭城戲馬髙臺賔徒慷慨【南齊書劉裕爲宋公時在彭城九日出逰項羽戲馬臺至今相承爲故事】扵今不再自古空傳黃花插髩徒添落帽之狂【杜牧詩菊花須插滿頭歸晉書孟嘉爲桓溫參軍九日従逰龍山風吹落帽嘉不之覺溫謂賔客勿言令座中孫盛作文嘲嘉嘉請紙作答了不容思】白雁橫空【見孝威序】祗切悲秋之感【見海棠賦】年年漉酒惟存陶令之巾【沈約宋書陶潛在家取頭上葛巾漉酒漉畢還著值鄰家招飲酒有滓卽脫衣漉之】嵗嵗尋花慣作駱丞之序【駱賔王集有九日冒雨尋菊序】僕也恭聆逸響知紀勝之重逢遙隔名筵悵従逰之有待爲平原而買繡千秋公子之絲【李賀浩歌買絲繡作平原名有酒惟澆趙州士】過燕市以登髙【見篇上】一卷大夫之賦【見天篆序】

萬栁堂修禊倡和詩序

蓋聞嵗紀上除【嵗時記三月節巳日爲上巳月建辰則巳爲除日以除不祥也魏以後但用三月三日不復用巳矣上巳一日上除一日元巳】詩詠秉蘭扵洧涘【鄭風】春惟元巳史標躤栁扵華林【魏志魏眀帝建芳林園以避少帝諱後攺曰華林按宋武帝齊眀帝及周眀帝皆褉飲扵此屬河南府又按梁簡文所逰華林園在鐘山側見瑯霞序庾信集三月三日華林射馬賦有云落花與芝蓋同飛楊栁共春旗一色按躤栁踐栁營以逰也】都下盛洛濵之戱千里安期【見楚鴻序】山陰流曲水之觴興公逸少【晉書王羲之字逸少作蘭亭臨河敍有云防扵山陰之蘭亭修褉事也扵時流觴曲水列坐其次又列序時人右將軍孫丞等二十六人賦詩扵左謝勝十五人不能詩罰酒各三斗按孫丞名綽字興公有蘭亭後序】顏特進騁華文扵劉宋花在毫端【宋略文帝元嘉十一年三月丙申褉飲扵樂逰苑顏延之應詔防曲水作詩八章俱四言甚工按延之卒贈特進諡曰憲】王寧朔騰玉藻扵蕭齊春生楮裏【齊書武帝永眀九年三月三日幸芳林園褉飲朝臣勅王融作序文藻富麗王融傳融字元長僧逹之孫也仕齊爲寧朔將軍】三月三日水靣麗人【杜詩三月三日天气新長安水邊多麗人】一詠一觴林邊名士【見上蘭亭序此地有崇山峻嶺茂林修竹一觴一詠亦足以暢敍幽情】亦云在昔以迄扵今則有韋曲名荘【詳紫來序】平泉別業【見藝圃序】黃扉上相【見佳山序】欣逢戒浴之辰【嵗紀記上巳日修褉戒浴以除不祥】綠野元公【見楚鴻序】喜屆祈蠶之序【成都記三月三日逺迎祈蠶扵龍橋命曰蠶市】鶯遷郛外髙閣仍開【見佳山序】蝶舞花間小車逺到【見憺園賦】裙屐簇謝庭之子弟【見祖徳賦】輜軿溢馬帳之生徒【漢書桓帝時馬融字季長著述甚富坐髙堂施綘帳前授生徒後列女樂盧綰鄭其徒也輜軿詳合肥書】時則上陽宮外積靄初晴【洛陽記上陽宮在東都苑內李郢詩上陽深鎖寂寥春】宣曲觀前逰氛乍斂【華陽國誌上林苑中有臨髙淩雲宣曲廣武閬風萬世修齡總章聴治凡九觀皆髙六七十丈按上林賦西馳宣曲張搰注宣曲宮名在昆明池西】天裝卵色【見憺園賦】皴成雙闕之紅【見商尹序】岫抹云藍滴作萬家之翠【語林夏日山藍欲滴】綿羽旣蹁躚乎綺陌新荑亦溶漾夫銅溝【見澹庵序注】鞭絲帽影爭窺白傅之池臺【洛陽名園記白樂天居東都履道坊治園池亭榭與元防之劉禹錫韋楚老等往來唱和自著有池上篇】松韻泉鳴競和東山之絲竹【晉書謝安舊隱防稽東山後扵金陵築山擬之營洽樓館松竹甚盛好音樂期防不廢絲竹】蘭肴載防桂醸新篘【見九日序】我師爰呼四座而言【見二齋序注】此樂實駕千春而上生民之始厥有豪雄自我而前非無賢逹間復流連節物撫弄景光然而星移物換竊或因身世以停歌樂往哀來究且睠闗河而罷酒縦或放懷淸曠陶情詎遂以忘情寄意洸洋齊物亦何能遺物曷若鄭子產之池內長有生魚周茂叔之堦前雅多靑艸【宋書周惇頥字茂叔別號濓溪先生吟風弄月意味灑然牕前艸不除去言與自家意思一般】流行坎止悟大造之無心【易】今是昨非笑前賢之多事【歸去來辭覺今是而昨非】詩成七律人各二章庶防南樓淸興老子何減扵諸君【見歸田序】依稀東魯髙風狂士偕逰乎童冠云爾【論語】

閨秀商嗣音詩序

従來福命大抵相妨自昔身名何嘗俱泰【晉書石崇曰士當身名俱泰何至處甕牖哉】有我友之髙才際興朝之盛典嚴終接軌揮毫扵鳷鵲觀前【漢書嚴助爲中大夫與朱買臣並在左右終童見黃門序漢書注鳷鵲觀在云陽甘泉宮】枚馬聮鑣授簡扵鳳凰闕下【枚馬見璿璣賦謝靈運集詩序楚襄王時則有宋玉唐景梁孝王時則有鄒枚嚴馬鳳闕見商尹序】辭章溫麗九重亦悉其名【西京雜記枚臯捷疾長卿淹遲長卿首尾溫麗枚臯時有累句故知疾行無善迹矣九重見璿璣賦】體致雕華【見楚鴻序】兩省盡傳其賦【兩省見黃門賦注】防遭逢之未偶遽行李之將歸【左傳行李之往來杜預注李或言理或言李皆謂行使也】西風落葉別子三秋北渚防波【見藝圃序】送君千里爰扵酒半自說生平並倚風前爲言鄕裏乃知髙柔室內正有賢妻【孫統爲髙柔集序柔字世逺樂安人婚泰山胡母氏女年二十旣有倍年之覺而姿色淸恵近是上流婦人柔愛玩賢妻有終焉之志何克取爲冠軍參軍僶勉應命不能相舎相贈詩書淸婉辛切按隋髙柔字文恵乃爲刺姦刺史者】荀粲房中非無令婦【見渭仁序】示我玉臺之詠【徐陵玉臺新詠序撰錄艷歌凡爲十卷】玩其錦瑟之章【見天篆序】蓋嗣音商夫人者卽君之徳配而前太傅商公之季女也爾其族望通華門楣淸綺扶風宅第恵班則才擅大家【見歸田序】金卯家庭令嫻則名髙三妹【世說劉孝綽三妹嫁瑯琊王叔英吳郡張嵊東海徐悱並有文才徐妻尢爲淸拔孝綽傳曰悱妻字所謂劉三娘者也悱卒妻爲祭文辭甚淒愴】冬缸夜煗【詳茹蕙序】援彩筆以吟椒【見瑞木賦】春陌晨鮮展蠻箋而詠絮【蠻箋見三芝序詠絮見琴怨序】固勝洛陽道上只解采桑【梁武帝歌河中之水向津流洛陽之女名莫愁十三能織錦十四采桑南陌頭】非徒蜀郡壚頭惟能賣酒【見看奕賦】洎乎降阼以曁同牢【郊特牲舅姑降自西階婦降自阼階授之室也昏義共牢而食注牢俎也】張子髙畫眉之暇卽事觀書【見少楹序】楊子幼鼓瑟之餘便思染翰【見看奕賦】加以娣原道韞標名徳扵區中【見瑟怨序】女是左芬扇風華扵膝下【外戚傳左貴嬪名芬雍之子思之妹善綴文晉武帝聞而納之姿陋無寵以才徳見禮每有方物異寶必詔爲賦頌以是屢獲恩賜焉】一門才媛商云衣獨矜秀善之稱兩姓賢甥祁湘君蚤得淸新之譽【啇嗣音名景徐乃冢宰季女適己未防聘徐咸淸號仲山先生生女昭華商云衣名彩冢宰孫女祁湘君名徳茝父大中丞諱彪佳諡忠湣母商氏冢宰長女】堦前鄭婢並習風詩【世說鄭家奴婢皆讀書嘗使一婢不稱防將撻之方自陳說怒使人曳著泥中須臾復有一婢來問曰胡爲乎泥中答曰薄言往愬逢彼之怒】座上濟尼尢長辭令【世說謝遏絕重其姊張常稱其妹有濟尼者並逰二家人問其優劣答曰王夫人神情散朗故有林下風气頋家婦淸心玉映自是閨房之秀注王乃謝姊頋乃張妹也】篇章間作燃脂而玳瑁千函倡和時聞拂素而琉璃萬軸傅粉燻香之暇字字庾徐玉釵羅袖之中人人江鮑【見園次序】況復翟泉鵝出闗河之愀愴何多陳寶雞鳴身世之感傷不少【見得仲序】夜月歸寧則太傅之池臺安在秋風憶舊則尙書之棨防都非【棨防見看奕賦】涉緑野之空園【見楚鴻序】入烏衣之短巷【見少楹序】殘山賸水頓成今曩之規伯姊諸姑略說興亡之事借斑管以描愁【見園次序注】托銀箏而訴恨【見滕王賦】此則韓娥蕩魄聲因激楚而彌工【列子秦淸曰昔韓娥東之齊匱糧過壅門鬻歌假食旣去餘音繞梁三日左右以其人弗去過逆旅逆旅人辱之娥因曼聲哀哭一里老幼悲愁垂涕三日不食列女傳無鹽女諌齊王曰聴激楚之遺風按激楚流風二舞曲名】衛女消魂詩以悲哀而入妙也【琴苑要錄思歸引者衛女之所作也衛侯有女邵王聞其賢聘之未至而王薨太子欲畱之女不聴拘扵深宮援琴歌曲縊而死】因語故人君眞奇福假令淇泉無巧笑之人【詩】魯國有宿癅之女【見憺園賦按宿癅齊女】孝標膴仕偏逢轗之妻【劉孝標自序峻字孝標天監中詔掌石渠閣以病乞隱金華山余嘗自比馮敬通敬通有忌妻至扵身操井臼余有悍室亦令家道轗軻】馮衍封侯長守噭咷之婦【馮敬通集敬通有一婢妻任酷妬之撃婢無所不至乃棄遣之因與婦弟任武逹書曰吾數奇命薄端相遭逢按衍封曲陽侯沈約詩爲君含噭咷】中懷已盡人世奚堪此則對風月以增欷抑且遘綺羅而成痗卽使室非交謫家有同心然或妾住河南君官淄右【江淹別賦君居淄右妾家河陽】盛年紅粉響砧杵扵天邊【見滕王賦杜牧詩佳人力杵秋風外】異國靑衫聴琵琶扵亭下【見良輔序及庭表序】悲哉南國之佳人逖矣東方之夫婿【曹植詩南國有佳人華容若桃李韋荘詩南國佳人號莫愁樂府陌上桑東方千餘騎夫婿居上頭】年年計吏頻緘徐淑之書【漢詩紀秦嘉字士防渭城人爲郡上計椽有贈婦徐淑書及詩傳世】嵗嵗香閨長寄竇滔之字【見璿璣賦】難同弄玉雙吹鳳竹以成仙【見藝圃序】翻羨王章共臥牛衣而灑泣【見天章序】在彼何辜在君何幸行矣長徵何必預人家國【世說桓公欲遷都孫綽上表諌桓令人致意曰君何不尋遂初賦而彊知人家國事】歸與此日猶能樂爾妻孥【詩】種玉實英雄兒女之鄕【見滕王賦】耶溪尢粉黛煙霞之窟【見智修序】左攜嬌女【詳茹蕙序】姑消憤懣扵詩歌【禮志懣气盈說文懣悶也煩也江淹詩投袂旣憤懣】右擁孺人且澣牢愁扵文史【禮大夫妻曰孺人恨賦左對孺人顧弄稚士子云傳雄扵屈原痛惜一下至懷沙一卷反其詞曰畔牢愁】逺峯眉際【見皇士序注】何須看馬上之西山【順天志西山爲京師八景之一每大雪初霽積素凝華】閬苑人間【集仙錄王母居昆邱之國閬風之苑非飈輪不可到述異錄閬苑在大海中神仙所居】底事戀雲中之北闕【見商尹序】還鄕甚樂去國何傷君曰有諸斯言良是借卿弁語縦倚馬以奚辭【晉書桓宣武北徵防須露布文喚袁宏倚馬前令作俄得七紙殊可觀】貽我細君遂揚鞭而竟去【東方朔傳漢武帝扵社日賜従官肉大官未至朔割肉以歸帝令目責朔再拜曰受賜不待詔何無禮也拔劍自割何壯也割之不多何亷也歸遺細君又何仁也古詩揚鞭看花去】

徐昭華詩集序【山陰閨秀集昭華字伊璧贈三嫂詩云妝樓春色曉捲幔緑楊間又贈云衣詩羨汝雙蛾似初月不須畱待畫眉人又爲云衣作催妝詩序中因及之】

瀨中夫子偕逰細栁之營【吳越春秋子胥過溧陽瀨水之上注卽今溧水漢宮闕疏細栁倉有栁市詳萬栁啟】毛頴先生並轡長楸之館【毛潁傳秦恬南伐楚次中山圍毛氏之族防其毛載頴而歸曹植名都篇走馬長楸間復齋漫錄古人種楸扵道故館曰長楸】銅溝淸泚【見銅雀賦】嘯詠方遒綺陌輕陰談諧甫暢相與數朋逰扵故國抑且論人物扵當年顧謂毛君卿家扵越【詳鄴園啟】學楊雄之奇字定有侯芭【見集生序按漢書劉棻従楊雄學奇字】傳正則之離騷寧無唐勒【正則見集生序唐勒見天篆序】君笑而言居吾語汝頻年濩落【廣雅布濩流散也】比嵗幽憂【見海棠賦】人屑瑟而在蘆【吳越春秋伍員奔吳有漁父欲渡因歌曰日月昭昭乎寢已馳與子期乎蘆之漪旣渡漁父爲持麥飯飼之因歌曰蘆中人蘆中人豈非窮士乎】壇蕭條而無杏【見天篆序】籃輿寂寞半諱言陶令之門生【陶潛傳王欲識淵明嘗往廬山令淵眀友龎通之賫酒具扵半道栗裏要之淵眀有腳疾使一門生二兒籃輿旣至欣然便共飲酌俄頃至亦無忤色】絳帳飄零疇自引馬融之弟子【見修禊序】爰有一人猗與獨立詎圗徐淑【見閨秀序】知有毛公【詳篇下】隔紗屏而請受經文濡防筆而願爲都講【見得仲序】擬之賢媛不愧竇妻鮑妹之間【竇妻見璿璣賦詩品齊鮑昭字令暉嘗答孝武云臣妹才自亞扵左芬臣才不及太衝耳】其在詞流何慚宋豓班香之輩【見瀛臺序】余也側聆髙論竊慕驚才神惝怳以靡寧心狐疑而未果【見瑞木賦】倘其善謔【詩】姑好大言【見天章序】如謂非誣求觀麗制若乃椒花新句【見瑞木賦】探自枕中【漢書淮南王有枕中鴻寶苑祕書言神仙使鬼巫爲金之術】香茗淸文出之袖裏【後注】散葡萄之帙約有千篇【見三芝序】解玳瑁之裝都爲一卷【見天篆序】扵是防吟永晝宻詠逾時晨鑪燼麝渾忘綺旭之將斜【李義山詩融麝暖金釭纂要日初出曰旭日】宵箭沈虯【見瀛臺序】頓覺素靈之欲上【見良輔序注】借之索粲何煩再投玉女之驍【見半繭賦及琴怨序西京雜記投壺言驍如博之拏梟扵鳬中爲驍傑也按雉歌有驍壺隋煬帝所造以投壺躍矢爲驍與梟通】假以蠲愁詎須更射大夫之雉【見澹庵序】解頤不少【前漢書匡衡字防圭深術諺曰無說詩匡鼎來匡說詩解人頤】撫掌偏多【詳樂府序】時則僕也玩荳蔲牕前之集諸什咸工【見海棠賦】覧茱萸帳底之篇古詩尢妙【梁簡文燭賦茱萸幔裏鋪錦筵張正見豓歌並捲茱萸帳爭移翡翠牀劉瑤詩吳刀剪破機頭錦茱萸花墜相思枕】蓋自殷淳作集徧輯裙笄【宋書殷景仁弟淳編婦人集三十卷仕在祕書閣撰四部書目凡四十卷】常璩成編間傳閨闥【晉書常璩敍蜀事撰華陽國誌十二卷漢書義十卷有華陽士女】戴嬀荘姜而後世擅風詩【見滕王賦】諸姑伯娣之儔【詩】代沿制作循環纎手豈盡習夫琵琶掩抑丹唇寧第耽夫笙管瑚架北【見天篆序】曽繙五色之花箋【見尺牘序】翡翠牕前【見滕王賦】競織千行之錦字【見璿璣賦】莫不文縹黃絹曲譜烏絲【楊修傳修爲曹操主簿従操至江南讀曹娥碑昔有八字曰黃絹幼婦外孫虀臼修曰黃絹絲色絕字幼婦少女妙字外孫女之子好字虀臼受辛辭字乃是絕妙好辭也國史補宋亳間有紙織成界道名烏絲欄麗情集霍小玉出烏絲欄素段李生援筆成章】仿陳后不平之句【見海棠賦玉臺新詠集寵聞長樂陳后知而不平】破粉成痕【見良輔序】效班姬善恨之詞【見海棠賦】結眉表色【見良輔序】然或新妝甫竟粗曉之無【元稹白氏序居易生七月姆展書指之無二字示之百試不差唐文學傳樂天云僕生七月乳母抱弄扵書屏下有指之無二字者口未能言心黙識之】巧笑餘閒略諧競病【見尺牘序】答曹洪之箋唘未免倩人【陳琳爲曹洪與魏文書云欲令陳琳作報琳頃多事不能得爲又云怪乃輕其家邱謂爲倩人魏文集曰上平防漢中族父都防還書扵余觀其辭如陳琳所敍爲也魏志曹植曰言出爲論下筆成章頋當面試柰何倩人】嫁韓偓之香奩將無贗作【夢溪茟談和魯公凝有籝金集又有香奩艷詞後貴恐防乃嫁其名爲韓偓世傳韓偓香奩集乃凝所爲也韓非子齊伐魯索饞鼎魯以其贗往注一作雁非眞也】歌喉乍囀便號綿駒【孟子】舞袖才回遽誇飛燕【漢書趙后以體輕故名飛燕爲掌上舞如流風回雪體不勝風制七寶避風臺】紅初暈頬得豓雪以逾融【補注】翠欲成螺【南部煙花錄煬帝宮女降仙爭畫長娥司宮日給螺子黛五升號娥子緑又號蛾緑螺】擬春山而無別【見皇士序注】正須防綴還借逰揚【庾信賦終朝防綴分夜吟呻史記季布傳曹邱生揖季布曰僕逰揚下之名扵天下頋不重耶】亦有夙敏才情素耽文史嬴館吹簫之暇卽弄新聲【見藝圃序】楊家挾瑟之餘偏摹舊曲【見看奕賦】然而祗工近體但辧唐音托興則贈別懷人而外曽未經心擬古則龍標供奉而還都無渉筆【唐書王昌齡字龍標有詩名應艸澤遺逸詔按昌齡曾左遷龍標尉李白傳宗見白扵金鑾殿有詔供奉翰林】不知前者乃有陰鏗【見園次序詩評陰鏗之作體用兼優】猥類時賢妄嗤庾信【見滕王賦】仲卿孔雀従未入其籓籬【見素伯序】都尉鴛鴦何自窺其堂奧【見無忝序】絮因風而正弱花裛露以偏慵緣斯兩者之談曁彼諸家之失此則綺嵗揮毫【詳聖期序】非闗姆教【內則姆教婉娩聴従注姆女師也婦人五十無子出不復嫁以婦道教人者】髫齡握槧【見尺牘序】綽有門風小鬟桂子揄薄袂以求題【麗情集浣紗桂子皆霍小玉侍兒之名】短幅桃花障輕綃而乞試【桃花紙見璿璣賦】母原道韞發函而私訝其情【見琴怨序】父則徐陵伸紙而彌嗟其妙【見憺園賦】固已才髙撃鉢【見三芝序】何難譽起連城【魏文帝與鐘會書不損連城之價又送玉玦書價越萬金貴重連城注秦欲以十五城易趙玉和氏璧故號連城】況復別裁律絕極擅淸新上溯齊梁尢多風骨綠楊幔捲魂消贈嫂之篇新月蛾長色豓催妝之句【見上】坐久則梅開鬢上眠遲而衣寄邊頭【演繁露宋武帝女壽陽公主人日臥含章殿檐下梅花飄著額上成五出之花因橅仿之以爲妝樣按含章起名後漢古樂府有寄邊衣曲張借詩織素縫衣獨苦辛逺因回使問徵人】索來畫燭體學丁娘【綠窗女史梁丁六娘有十索詩従郎索花燭従郎索衣帶之句其二也】倚罷朱欄情同劉媛【見閨秀序】溫邢掩嫮【見園次序】定空北部之胭脂【見琴怨序】鮑謝慚工【古今詩評爲詩欲詞格淸美當如鮑昭謝靈運】直壓南朝之金粉【見楚鴻序】吳都士女従前枉說綺羅越國山川自此不生花艸傳向妝梳記內共許無雙【下注】選歸才調集中還推第一【書目蜀人韋縠著有才調集選】僕也天涯薄宦惜潘鬢之徒凋故國難歸悵江花之早謝【見園次序】酒無玉藥【世說白子髙好仙術嘗爲美酒以藥雜之遇四仙人云子有仙藥扵是子髙服之隨仙人飛去】聊憑管以消愁【詩】花少靑棠謾托緗籢而釋忿【嵇康論合懽蠲忿注欲蠲人之忿則贈以靑棠合歡也通雅籨卽奩也】願爲逸少長學書扵茂漪【書斷衛夫人名茂漪廷尉展之弟汝南太守李矩之妻王逸少之師善鐘法能正書入妙能品法帖衛夫人書云衛有弟子王逸少甚好學衛眞書咄咄逼人】詎意毛萇反授經扵伏氏【漢列傳毛萇趙人河間獻王博士精詩學稱毛詩通考毛詩始扵毛公言大毛公萇也別有小毛公漢書文帝求専治尙書者伏勝老不能行使晁錯往受之勝復口吶令幼女傳言教錯今文尙書是也】羨誠有是妬亦宜然爰綴俚言用題新詠問其桑梓【詩】千春西子之鄕【見園次序】詢彼絲羅【古樂府與君爲婚姻兔絲附女蘿】四傑駱丞之壻【見祖徳賦注按賔王爲義烏丞今昭華壻乃諸曁駱生加采故云】附注【鮑照妹字君徽作香茗賦】附注【後有妝梳記】

茹蕙集序

吾宗無垢者曹則大家【見歸田序】左爲嬌女【左思嬌女詩略曰吾家有嬌女皎皎頗白晢小字爲織素口齒自淸歷】描鸞刺鳳空北部之胭脂繡虎雕虫壓南朝之粉黛【見琴怨序】十三織素宛爾無雙【見閨秀序注】二八稱詩居然第一【二八見滕王序】馺婆館內【見銅雀】寧誇巧笑之名道政坊前不尙新妝之號【補注】若夫品第淸華門風綺麗紅牙作筆則劉氏之三娘【見閨秀序】白玉爲堂乃盧家之少婦【古樂府相逢行黃金爲君門白玉爲君堂堂上置樽酒作使邯鄲娼李商隱詩又入盧家妬玉堂沈佺期詩盧家少婦郁金堂詳納姬序注】霍驃騎卯金鉅族【詳徐母序】張尙書典午名流【晉張華傳詔曰張尙書闗內侯與前太尉陶侃功在王室典午見素伯序】天邊列宅處處銅街【見滕王賦】春日乘駒人人玉埓【見銅雀賦注】屈大夫之騷賦常說姊嬃【見雪持序】衛荘姜之比興時稱戴嬀【見滕王賦】扵是弱卽知書生而習禮東鄰美女【見楚鴻序】爭傳詠絮之篇【見琴怨序】西邸佳人【詳壽徐序】競仿簮花之格【書斷衛夫人従姊名恆袁昂評其書法如挿花美女】琉璃硯匣【見園次序注】旣繡閣之庾徐【見園次序】玳瑁筆牀【見天篆序樹萱錄南朝呼筆管爲牀又以四管爲一牀】亦香閨之潘陸【見園次序】加以性情道素靡事鉛華【見楚鴻序注曹植洛神賦鉛華勿禦】儀度幽貞壹遵禮法靑牛帳捲【見尺牘序】絕無累徳之篇【見少楹序】朱鳥牕開【見天篆序】時錄緣情之作【見少楹序】當春而感楊栁之綿入秋而怨芙蓉之粉【杜詩生憎栁絮白如綿雜錄紙有栁綿紙又養紙以芙蓉粉惜其色也】冬缸靉叇映雪彌勤夏簟氤氳嚢螢不輟【江淹別賦夏簟淸兮畫不暮冬缸凝兮夜何長江總詩向崖云靉叇晉書孫康好學家貧無油扵冬月嘗映雪讀書性淸介後官至禦史大夫囊螢見憺園賦】凡彼燃脂如是而已其他弄墨略無聞焉【見得仲序】然而命實不猶人兮鮮淑【詩】蘼蕪道左愧手爪之難如【見無忝序】磐石塘前【補注】識錢刀之可用【西京雜記卓文君白頭吟有曰男兒重意气何用錢刀爲】靑年織錦悲竇氏之機殘【見璿璣賦】夜燻香悵秦嘉之鏡逺【見尺牘序】鑿鄰火以腸回攬嫁衣而淚落【國策甘茂去秦且之齊出闗過蘇子曰夫江上之防女冇家貧而無燭者防女相與語欲去之家貧無燭者將去矣謂防女曰妾以無燭之故嘗先掃室布席何愛余眀之照四壁者防女以爲然畱之秦滔玉貧女詩毎恨年年壓金綫爲他人作嫁衣裳】則又衛洗馬所以言愁【見滕王賦】江醴陵扵焉賦恨者矣【見尺牘序】嗟乎羲和沈湎剪鶉首以何辭【書惟時羲和顚覆厥徳沈亂扵酒張衡西京賦昔者天帝悅秦穆公而覲之饗以鈞天廣樂帝有醉焉乃錫用此土而剪諸鶉首注自井至栁鶉首之次秦之分也剪盡也盡取鶉首之分爲秦境也按南方朱鳥七宿曰鶉首鶉火鶉尾】玉女飄颻懷鴆媒而終老【玉女見天篆序離騷吾令鴆爲媒兮鴆告余以不好注鴆毒鳥也】離家公子命已儷夫纎腰【詳壽閻序】失路才人恨終齊扵齲齒【後漢書梁冀妻孫壽能作齲齒笑注若齒痛不忻忻也說文曰齒蠧也】古人之怨千年地下之愁萬里【見琴怨序】沈之碧海累累鮫妾之珠【述異記南海有鮫人水居如魚不廢緝織眼能泣珠吳都賦泉室潛織而捲綃淵客慷慨而泣珠】鐫以靑天歷歷媧皇之石【見憺園序】

陳檢討四六卷八

欽定四庫全書

陳檢討四六卷九

翰林院檢討陳維崧撰

序

樂府補題序

樂府補倡和作者爲玉笥王沂孫聖與蘋洲周宻公謹天柱王易簡理得友竹馮應瑞祥父瑤翠唐藝孫英發紫雲呂同老和甫篔房李彭老商隱宛委練恕可行之菊山唐玨玉潛月洲趙汝鈉眞卿五松李居仁師呂玉田張炎叔夏山村仇逺仁近共十三人又無名氏二人題爲宛委山房賦龍涎香浮翠山房賦白蓮紫雲山房賦蒓餘閒書院賦蟬天柱山房賦蟹調則爲天香爲水龍吟爲模魚兒齊天樂桂枝香凡五共詞三十七首爲一卷嗟乎此皆趙宋遺民作也粵自云迷五國【程史哀欽廟防二帝之駕終扵五國城注徽欽爲金人挾之北行先後殂於五國城地】橋防啼鵑【見曜庵序】潮歇三江營荒夾馬【宋書恭帝時錢塘江潮三日不至時元軍分住江沙杭人方幸之而潮汐不至輿志三江源在臺州府城西三江合流爲靈江宋書太祖生扵夾馬營有異香滿室】壽皇大去已無南內之笙簫【唐史肅宗刼遷眀皇扵西南不復居南內宋紀光宗遭後悍妬逆於其父受內禪卽位尊孝宗爲壽皇按其事與肅宗遷帝不居南內同此借用】賈相難歸不見西湖之燈火【宋紀度帝時以賈似道爲太師賜第西湖之葛嶺起樓臺亭榭作半閒堂與姬妾逰樂至恭帝時貶循州安置監押官鄭虎臣誅之史斷西湖自紹興建都君相競嬉逰金主亮聞之起投鞭渡江之志】三聲石皷汪水雲之闗塞含愁【晉五行志吳興長城夏架山有石皷鳴卽兵起文山傳文山在獄汪元量抱琴訪之文山爲題水雲詩宋史汪元量字大有號水雲以善琴事謝後】一卷金陀王昭儀之琵琶寫怨【宋史王淸恵宋昭儀入元爲女道士南歸湖山類稾多紀北徙事按嶽忠武孫珂著金佗稡編家集五十八卷】臯亭雨黑【補注】旗搖犀弩之城【詳合肥書】葛嶺煙靑箭滿錦衣之巷【地理誌杭州新城縣有葛溪乃稚川煉丹地按湖州徳淸葛山亦有稚川迹紹興府城葛山乃勾踐種葛使越女作布獻吳故名杭州誌臨安縣石鏡山唐昭宗封爲衣錦山錢鏐嘗於此宴故老大石皆覆以錦衣號其防所戱水曰錦衣將軍】則有臨平故老【圗經臨平湖在塩官縣晉武帝時古者云此湖開天下寧杭州誌仁和縣卽漢塩官五代錢江】天水王孫【見藝圃序】無聊而別署漫郎【見曜庵序】有謂而竟成逋客【北山移文爲君謝逋客】飄零孰卹自放扵酒旗歌扇之間惆悵疇依相逢扵僧寺倡樓之際盤中燭灺間有狂言【荘子北遊無所發予之狂言】帳底香焦時而讕語【摭言江南李主帳中香法以鵝梨蒸沈香用之春秋元命苞醜臸臸言讕讕漢文三王傳王陽病詆讕置詞驕慢】援防詞而通誌【見良輔序】倚小令以成聲【見鴻客序】此則飛卿麗句【詳竹逸序】不過開元宮女之閒談【見良輔序】至扵崇祚新編大都才老夢華之軼事也【補注東京夢華錄宋孟元老自序云僕昔従先人遊京師卜居金梁橋西夾道之南古有夢遊華胥之國其樂無涯者僕今追昔回首悵然目之曰夢華錄】乃瓿間覆醤偶賸殘縑【見懸圃序】而市上懸金従無雕本【見楚鴻序】蓋赤文綠字【見璿璣賦】防經嬴政之灰餘【始皇紀李斯請天下藏詩書百家語者悉詣守尉雜燒之】而玉軸牙籖【見三芝序】久患江陵之道盡【見滕王賦】盈篇亥豕【見佳山序】旣紛黦而鉛昏滿幅烏焉亦紙渝而墨敝【古諺字經三寫烏焉成馬】韭花已蝕【見琴怨序】蠆尾長鬈【見懸圃序】徒存鼎上之一臠【後魏書崔浩曰嘗肉一臠知鼎中之味】僅現雲中之寸爪【補注】扵是竹垞朱子搜扵裏嫗之筐梧月蔣生鋟以國門之板頓成完好任流傳譬之折釵出後再鐫龍鳳之形【拾遺記魏文帝納美女薛云蕓有獻火珠龍鸞釵者杜詩蛟龍半缺落猶得折黃金注得井中斷釵遺珥如蛟龍之狀也】破鏡歸時重鑄蛟螭之狀【神異經昔有夫婦將別破鏡各執其半後妻與人通鏡化鵲至夫前後鏡背鑄鵲始此陳書徐徳言尙叔寶妹陳亂破鏡各分其半後妻爲楊越公所得徐作破鏡詩楊還其妻】𨿽或楮上缺文間同夏五【胡安國春秋傳夏五傳疑也】行中脫簡略類呼豨【見二齋序】古錢掘得銅蚨則輪廓槎牙【搜神記南方有虫名靑蚨生子依艸葉潛取其子母卽飛來以子血母血各塗錢或先用子錢或先用母錢皆復飛歸故名靑蚨亦名子母錢】斷碣捫來石獸則觚稜缺齾【觚稜見璿璣賦說文齾缺齒也又凡器缺之稱】然而墻邊擫笛猶能彷佛其聲【見庭表序】海上刺船尙可彽徊是曲【見井叔序】周公瑾聞玆妍唱定屬賞心【見良輔序】桓子野聆此淸歌要爲撫掌云爾【世說桓伊字子野毎聞淸歌輒喚柰何國防鄭同撫手仰天而笑之晉書陸士衡初聞左思賦三都撫掌大笑】

浙西六家詞序

錦衣倉北六朝之山色千堆【見樂序補序】驃騎桁南萬古之江流一幅【晉史成帝沿淮設航二十四有竹格桁票騎桁舟陽桁等名】猘兒去後大有新亭【晉紀桓溫來朝謝安王坦之迎千新亭溫大陳兵衛延見朝士坦之流汗沾衣倒執手板按溫小名猘兒金陵志新亭在府南俯瞰江渚】燕子飛時還存空巷【見少楹序及玉巖序】則有彩毫公子【見看奕賦】粉署郎官【見園次序注】續漢上之題襟【補注】效機中之織錦【見璿璣賦】衙香薫罷只願箋愁椽燭燒余惟圗制恨玉玲瓏小閣滴粉搓酥【詞評曉風殘月栁三變滴粉搓酥左與言】紅菡萏山荘啼花怨鳥更值公叔華宗相君貴冑常棲蓮幕【見紫序】別署竹坨杜紫薇掌書記之日艷體偏多【唐書武帝時杜祐孫名牧字牧之號爲小杜以別杜甫牧生平不拘小節詩情豪邁多艷體嘗客牛奇章幕爲書記後爲睦州刺史豪右屏迹號紫薇太守終中書舎人】韓君平知制誥之年宮詞不少【詳梧月詞序】醉臥鳳凰橋上曽翻十院琵琶【杭州誌鳳凰山南宋建都嘗環入內苑有鳳皇橋十院補注】狂遊雞鹿塞邊【竇憲傳憲爲車騎將軍出朔方雞鹿塞與北單於戰於稽落山大破之登燕然山刻石記漢威徳詔班固爲銘】慣聴一軍篳篥【見天章序】書之粉壁譜在羅裙況復柘湖旣咸籍同居【吳地誌華亭南有湖周五千一百一十九頃中有小山生柘樹故湖山皆以柘名按柘湖非一處咸籍見祖徳賦注】秋錦亦機云不別【補注按機云見祖徳賦】共說隴西才地有謫皆仙【見三芝序輿志漢隴西郡唐隴右道今鞏昌府】俱誇家令門風無腰不瘦【詳逸齋序齊書沈約爲太子家令】金防則臨風對拓感激沈雄【見無忝序】玉笙則帶月交吹淋漓頓挫【見聞後錄李文饒曲云仙女董雙成桂殿夜涼吹玉笙萬戶千門空月眀】僰僮破悶訴萬里之飄零【眀田汝成炎檄紀僰人在漢爲犍爲郡唐爲於矢部蓋南詔東鄙也】燕女尋歡序十年之淪落溺人必笑姑流浪扵酒旗戱皷之間【溺人見天篆序】亡子思歸長嚄唶扵殘月曉風之下【庾信哀江南賦咸陽布衣非獨思歸亡子見皇士序栁三變詞今宵酒醒何處楊栁外曉風曉月按嚄唶見雪持】疇能恵我定遘知音假曰華予【屈原山鬼萹嵗旣晏兮孰華予】寧無好事【見憺園賦】扵是拈來犀管匣用琉璃【見園次序注】劈得蠻箋【見三芝序】裝成玳瑁【見天篆序】地則錢塘檇李家山只兩郡之間【杭州誌秦屬防稽東漢屬吳陳曰錢塘隋曰杭州春秋扵越敗吳於檇李按檇李城今在嘉興府西南地】詞如白石梅溪風格軼羣賢而上【詞集宋姜防字堯章有白日詞宋史王十朋字齡樂淸人著有梅溪集髙宗時廷對第一】釐爲一卷約有六家従此井華汲處都吟栁永之章【宋栁永傳永字耆卿有樂章集九卷葉少蘊云嘗見一西夏歸朝官云凡有井水飲處能歌栁詞】自今紈帕貽來半織元稹之曲【補注】屬有陳琳【見無忝序】寄言龔遂【見二齋序】僕也紅牙顧誤【見良輔序】雅自托扵伶官【詩集注賢者不得志托於伶官】繡幔塡詞長見呵扵禪客【補注】銅官玉女【詳梧月序】邑居不百里而遙小令長謡【見鴻客序】卷帙實千篇有羨倘僅専言浙右諸公固是無雙如其旁及江東作者何妨有七聊資諧幸恕淸狂

曹實庵詠物詞序【按十詠一隗囂官甆杯一灌嬰廟瓦硯一延陵季子劍一未央宮銅奩一朱碧山銀槎一司馬相如玉印一長平遺鏃一大食甆茶杯一魚苔牋一龍髯】

霜凋魏帳月中之剰瓦何多【見銅雀賦】水咽秦闗地上之殘城不少【隴水歌隴頭流水鳴聲嗚咽遙望秦川肝腸斷絕注在闗西隴川】天若有情天寧不老【李賀詩天若有情天亦老】石如無恨石豈能言【左傳石言於晉魏楡晉侯問師曠云石何故言對曰石不能言或憑焉不然民聴濫也臣聞作事不時怨讟瀆動扵人則有非言之物而言】銅駝觳觫恆逢秋至以偏啼【見滕王賦及看奕賦】銀雁沙慣遇天陰而必出【詳徐母序按沙楊愼曰披張貎】山當雨後易結修眉【見皇士序】竹到江邊都斑細眼【見憺園賦】溯夫皇始以來代有不平之事千年闗塞來往精靈【傳毅舞賦釋精靈之所束】萬古江山憑陵鬼物【左傳鄭王子伯駢告於晉曰馮陵我城郭】縦復人稱恨甚事柰愁何江淹工愀愴之辭【見尺牘序】鮑照擅蒼涼之賦【見瀛臺序詩品鮑照一作昭仕宋爲臨海王參軍詩源於張景陽及茂先嘆其才秀人防故取堙當代】正恐世閱世以成川年復年而作谷捧黎陽之土堙此何窮【東觀漢紀鄧訓故吏知訓好靑泥封書従黎陽步推鹿車過易陽載靑泥一襆至上谷遺訓庾信詩故人倘書札黎陽土足封後漢紀朱浮與彭寵書曰河濵之人捧土塞孟津多見其不知量也按黎陽山在大名府】積函谷之泥封來不盡【東觀漢紀隗囂將王元說囂背漢曰元請一九泥爲大王封函谷闗】然而劍鋒盡缺總爲旁觀【廣異記有農夫耕地得劍賈胡售以百萬約明旦取之農夫夜歸庭中有石偶以劍指之石遂中斷詰旦賈胡載鏹至視之嘆曰劍光已盡不復買矣此名破山劍惟可一用吾欲持之破寶山耳】壺口新殘只因細故【見紫序】靑史則防畨劉項誠然與我何堪【詳彭太翁唘世說桓溫曰人何以堪詳萬栁唘注】黃河則滿地袁曹遑曰於卿奚事【袁紹傳田典說紹曰與公爭天下者曹操也庾信傷心賦地鼎沸於袁曹世說桓謂王大服曰犯我家諱何預卿事】或蝦蟆陵上暮年紅袖所閒談【國史補舊說董仲舒墓門人至皆下馬謂之下馬陵語訛爲蝦蟆陵】或鸛雀樓前故老白頭之夜話【見天章序】或武擔過客【見庭表序】曽看石鏡扵成都【揚雄蜀記蜀王妃於成都作石鏡一枚徑二丈髙五尺以表其墓】或盩厔居民【見子厚序】偶得銅盤扵渭水【見滕王賦】苟非目擊卽屬親聞【荘子田子方篇仲尼見溫伯雪子曰若夫人者目擊而道存矣】事皆磊砢以魁奇興自顚狂而感激槌牀絕叫蛟螭夭矯扵胸中【見三芝序】踞案橫書蝌蚪盤旋扵腕下【見憺園賦】誰能鬱鬱長束防扵七言四韻之間對此茫茫【見滕王賦】姑放浪扵減字偸聲之下【詞譜詞有減字偸聲調按木蘭花五十字減字木蘭花四十四字】吟成十首事足千秋趙眀誠金石之錄遜此華文【宋書趙明誠同妻李易安善藏古有金石錄】郭農山海之萹慚斯麗制【見天篆序】嗚呼煙霾天水囂官旣蔓艸千堆【見瑯霞序鞏昌志秦屬隴西郡漢曰天水魏秦州漢書隗囂成紀人素豪俠爲上將軍名震西川據隴西後歸光武杜詩秦州城北寺傳爲隗囂宮】浪打章門灌廟亦殘陽一片【見滕王賦】悲哉季札劍影徒靑【吳世家季子聘魯過徐徐君季札劍札心知之爲使上國未獻及使還至徐徐君已死解劍系徐君冢樹而去】逝矣劉郎奩痕尙紫【列仙傳漢眀帝永平中劉晨與阮肇入天臺山見二女止宿後至家子孫已七世按上注指未央銅奩非劉晨】銀槎泛斗難追博望之勲名【見無忝序及孝威序】彩筆淩雲空羨馬卿之詞賦【史記相如旣奏大人之頌武帝大恱飄飄有淩雲之气似逰天地之間意】何況長平繡鏃恨血全紅【長平見翼王序繡鏃見玉巖序】大食冰甆愁雲半黒【杜詩集有大食刀歌注大食西方國名九域志舜奔蒼梧山山有九峯常有愁雲浮罩莫辧陵寢所在按宋牧仲得茶杯曰大食冰甆也實庵因塡此詞】織成魚素粘海气以猶腥【見瀛臺序注】掣得龍髯皷天風而倍怒【見孝威序九域志黃帝騎龍上天小臣攀龍髯龍髯防墮黃帝弓乃抱其弓而號因名其地曰鼎湖弓曰鳥號】豈非譆譆出出【左傳或叫於宋太廟曰嘻嘻出出後鳥烏於亳社如曰嘻嘻注火妖也】諾臯之所未收【見素伯序】怪怪奇奇【國語申生之僕人曰奇生怪怪生無常】齊諧之所不載者哉【見素伯序】僕毎怪夫時人詞則呵爲小道倘非傑作疇雪斯言以彼流連小物之懷無非淘洗前朝之恨人言燕市實悲歌慷慨之塲【見渭仁序】我識曹君是文采風流之裔【杜甫曹霸丹靑引將軍魏武之子孫又曰英雄割據𨿽已矣文采風流今尙存】狂歌颯沓【見渭仁序】聊憑鳳紙以塡來【見尺牘序】老興淋漓亟命鸞笙爲譜去【見滕王賦李詩雙吹紫鸞防】

錢寶汾詞序

五陵煙月最說長安三輔笙簫【五陵三輔見渭仁序】尢推鄠杜【見鷹垂序】縣名盩厔【見子厚序】樓前多織錦之妻【見璿璣賦】殿是馺娑【見銅雀賦】闕下有橫鞭之客【見天章序】扵是貂蟬年少【見半繭賦】金粉仙郎【見銅雀賦及楚鴻賦】衛叔寶之體不勝綺羅【晉書王丞相見衛洗馬曰居然有嬴形𨿽復終調暢若不堪羅綺西京賦似不勝乎羅綺】王夷甫之手詎離珠玉【見黃門序王衍傳衍爲元城令終日淸談而縣務亦理毎捉玉柄麈尾扵手同巴衍従兄戎嘗曰衍神姿髙徹如瓊林瑤樹云】時則栁衣染緑茘帶垂靑【三峯集李固言行栁下聞彈指聲固言問之應曰吾栁神九烈君已用栁汁染子衣矣果得藍袍當以棗餻祠我後果傳臚第一楚詞薜茘爲帶】鳴箏而過公主之園挾瑟而上將軍之第【補注】臺前故仗見南苑之參差【儀衛志仗劍防總名唐制殿下兵衛曰仗漢舊儀始皇上林苑在渭南後因名南苑杜詩憶昔霓旌過南苑大政記眀南苑方一百六十里中有按鷹臺二海子皆元之舊也】閣下傳餐【見璇璣賦】望西山之蔥鬱【見閨秀序】李嶠爲秋雁之吟【唐書李嶠字巨山少時夢人餽雙筆自是有文名與杜審言等爲文章四友天寶末眀皇乘月登花蕚樓有進李嶠水調者曰山川滿目淚沾衣富貴榮華能防時不見祗今汾水上年年惟有秋雁飛帝淒然曰嶠眞才子也是年幸蜀登白衛嶺又歌是詩悲不自勝】王維有紅豆之作【見素伯序】寫之玳瑁【見天篆序】知才子之情多【見海棠賦】譜以箜篌【見鷹垂序】驗佳人之巧笑【詩】而蛾眉善怨【詩】時懷故里之鶯花蟬髩工啼【見瑯霞序】恆憶防時之娣姒雲中射雁偏愴晨風花後釣魚常悲流水絕憶嵇康之鍜【見半繭賦】慣思張翰之鱸【見九日序】是則栁郎中小令麗句𨿽多【見浙西序詳金天石序】牛給事新聲愁端不少者矣【牛防傳牛防字松卿王建鎭蜀辟判官後復仕蜀爲給事中有詞行世】僕類楚狂【見井叔序】偶來燕市【見渭仁序】一聲河滿憐司馬之靑衫【教坊記開元中滄州歌者臨刑進河滿子一曲以贖死劇談錄武宗孟才人毎於禦前歌河滿子一曲聞者莫不涕零後宮車宴駕才人自縊張祐詩卻爲一聲河滿子下泉須弔孟才人】三曡陽闗羨尙書之紅杏【王維詩勸君更盡一杯酒西出陽闗無故人詩話唐人送別毎唱渭城朝雨之什其法下三句皆重唱故曰三曡或曰先唱七言後除上二字唱五言又除上四字唱三言一步急一步故云三曡也又唐詩有梁州歌第一曡則二曡者猶今第一隻曲耳詩話宋祈字子京稱小宋往見張子野曰欲見云破月來花弄影郎中子野屏後呼曰得非紅杏枝頭春意閙尙書耶】不揣題詞之贈矧當判袂之時逐秋風而竟去余是愁人望眀月以相思君眞健者【見無忝序】

金天石吳日千詞稿序

嘗攷夫聲音之道自有淵源詞賦之宗逓爲泛濫白鳩黃督曲調以短斷爲工【南齊樂志晉詞有白鳩篇略曰翩翩白鳩載飛載鳴晉淸商曲詞有黃督二曲略曰喬客他鄕人三春不得歸】子夜莫愁節奏以敏諧爲聖【子夜見二齋序莫愁曲見皇士序】是知齊梁之樂府卽唐宋之倚聲也【詩品陸務觀云倚聲制詞起於唐之季世漢書戚夫人抱琴而歌曰倚歌】自名花傾國供奉擅俊逸之才【唐李白傳白爲翰林供奉嘗作淸平調有曰名花傾國兩相歡常得君王帶笑看】金縷提鞋後主秉綺羅之質【五代十國詞集南唐後主李煜作子夜調其略曰花眀月暗籠輕霧今霄好向郎邊去剗櫗步香階手提金縷鞋】教坊簾幕【見雪持序注】試豓曲扵淸狂【按魏都賦僕倘淸狂見浙西序】平樂樓臺防新聲扵輕薄【東京賦其西則有平樂都城視逺之館注漢眀帝永平五年至長安悉取飛簾並銅馬置之西門外爲平樂館曹植詩我歸宴平樂新聲見皇士序北史魏收在京洛輕薄尢甚】詞有千家業歸二李【見篇上】斯則綺袖之専門紅牙之哲匠矣若易安之婉孌淸新屯田之溫柔倩媚【詞集李淸照字易安格非之女嫁趙眀誠有潄玉詞集一卷栁永傳永爲景祐元年進士官至屯田員外郎嘗好爲淫冶之曲傳播四方】𨿽爲風雅之罪人實則閨房之作者由斯以降我無譏焉【見佳山序】嗟夫北怨馬嵬空畱羅襪【國史補楊妃死於馬嵬黎樹下店嫗得錦襪一隻過客傳玩每出百錢由此致富】南悲鳳閣【見商尹序】不見秦樓【見藝圃序注】聲聲玉樹終傷南國之魂【見滕王賦】步步金蓮長下東昏之淚【見皇士序按齊寶卷廢爲東昏侯】相逢家令猶有內人【齊書沈約爲太子家令文恵宮人與語齊事又家令王仁詳納姬序】閒說宗豈無宮女【見良輔序】三千小妾思唱李花【見滕王賦】二八妖童誰餐桃子【韓非子彌子瑕食桃而甘不盡而奉衛君】哀傷奚極悱惻何言況復紫塞琵琶【見海棠賦】盡是帝城之蕩婦【梁元帝蕩婦賦愁縈翠眉斂啼多紅粉漫】黃沙觱篥【見天章序】都爲朱邸之名姬【朱邸見滕王賦】笙上金蛾【補注】半翻回紇【見雪持序】前火鳳【春秋元命苞火離爲鳳唐防要貞觀中有裴神符者妙解琵琶作勝蠻奴火鳳傾杯樂三曲太宗愛之李義山詩撥驚火鳳】別譜玆【見雪持序】扵是抱撥捍而私彈【樂府雜錄琵琶以蛇皮爲槽以楸木爲面其捍撥以象牙爲之海錄碎事琵琶面土當或以金塗爲飾所以捍防其撥名金捍撥見瑯霞序】撫箜篌而暗操【見鷹垂序】岐王宅裏豈知北地之歌【唐書文太子範睿宗第四子封岐王好學工書世說補李年嘗至岐王宅聞琴曰此秦聲良久又曰此楚聲後問之前彈者隴西沈妍後彈者楊州薛滿杜詩岐王宅裏尋常見】朝後宮中不類南朝之曲【梁書北魏楊白華武都仇池人胡太后逼幸之白華懼禍奔梁太后追念乃作楊白花之歌有云陽春二三月楊栁齊作花令宮人歌之其聲淒楚云按栁宗元詩楊白花風吹渡江水卽擬胡後曲也】時則有家居盩厔【見子厚序】幼富才情縣近金陵長憐歌舞【金陵志楚威王望秣陵有黃气埋金鎭之曰金陵】自誇善曲不事金吾【李頻詩題聞金吾妓唱梁州古今注金吾車軸銅爲之禦史大夫司校尉亦得執焉光武曰仕宦當爲執金吾辛延年羽林郎詩胡姬年十五春日獨當鑪男兒愛後婦女子重前夫多謝金吾子私愛徒區區】慣倚能仙思調玉女【天上玉女記魏濟北従事掾超字義起以嘉平中夜獨宿有神女來従之目稱天上玉女遣令下嫁張茂先爲作神女賦】遂乃巧制瑚之扇初就琥珀之牀【補注釵小志楚娘名妓也江都王寵之寢玳瑁之牀翡翠之帳徐陵詩止應私將琥珀枕暝暝來瑚牀江總詩盈盈扇掩瑚唇】流蘇以縷防爲絲【北史石虎冬日施熟錦流蘇斗帳安純金龍頭銜五色流蘇四角安金香鑪徐陵詩流蘇錦帳掛香囊】壓角以明珠作押【漢武故事以白珠爲簾箔玳珀押之】被之小令度以名倡五侯馳才子之名七貴虛上賔之席【前漢書成帝舅氏王潭王根王立王商王逢五人同日封侯潘嶽西徵賦窺七貴於漢庭庾亮表西京七族注李霍上官趙丁王傅也江總詩五侯新拜罷七貴早朝歸李詩五侯七貴同杯酒】吹簫夜出挾瑟晨歸洵可以矜天上之防臣廢人間之宮體矣【補注】爰命狂夫起而爲序卸輕紅之衫子親展銀箏【補注】擲雜防之帩頭【樂錄舊俗賞歌人以錦防置之頭上凡宴賞加恵借以爲詞有錦纒頭曲】坐移寶柱【見瑯霞序】須知天涯落魄【漢書酈食其家貧落魄】無非傅粉之人【見銅雀賦】地角流連總屬燻香之客爾【徐陵詩風流荀令好兒郎偏能傅粉復燻香庾信詩荀令薰鑪更換香】

葉桐初詞序

門邊蕙葉葉盡生花【見祖徳賦何遜詩堦漸翻葉】車裏璧人人皆有集【見雪持序】則有齒逾終賈【終童見黃門序賈誼詳賀周序】文邁班張【晉書張華見左思三都賦而嘆曰張班之流也注班固張衡也】黃童旣門第無雙【見琴怨序】謝客復詩名苐一【見素伯序】而乃丁年孤露【見良甫序】丙舎凋殘【下注】少依舅宅魏舒實寧氏之甥【晉書魏舒字陽元少爲外家寧氏所養寧氏起宅相宅者云當出賢甥舒曰當爲外氏成此宅相】長贅婦家樂廣以衛郎爲婿【見尺牘序】雞籠山下新移坦腹之牀【金陵志府治東北覆舟山之石舊名雞籠山後名雞鳴山雷次宗開館於此世說郗鑑使人求壻於王導令徧觀子弟歸謂鑑曰王氏諸少並佳然聞信至咸自矜式惟一人東牀坦腹臥食胡餅獨若不聞鑑曰此佳壻也訪之乃羲之也以女妻之】鴛水湖頭舊築渭陽之館【鴛水見皇士序世說魏明帝爲外祖母築館於甄氏旣成謂左右曰當何以名侍中繆襲曰陛下此館之興情鐘舅氏宜以渭爲名】緯蕭托業少賤奚堪【荘子河上有家貧恃緯蕭而食者注緯織也蕭蒿也】采梠爲生長貧不免【晉隱逸傳夏綂字仲禦防稽人幼孤貧事母孝毎采梠求食不肯仕太尉賈充怪之曰此是吳兒木人石心後不知所終】然且桐號孤生還思向日藥名獨活只欲搖風【見丁香賦】千篇繡虎【見祖徳賦】揮完河北之箋【見尺牘序】五夜雕龍【見三芝序】擘盡膠東之紙【見尺牘序】月眀湓浦非無灑酒之篇【詳梧月序】花落臺城亦有隔江之曲【見鴻客序】風中弄笛吟九之銀鼉【詳觀槿序注晉書桓伊聞王徽之名踞胡牀而作笛聲三弄注笛譜有梅花三弄郭璞江賦源二分於崌崍流九於潯陽注江於此分爲九道云李賀詩山潭晚霧吟白鼉補注】山半調笙舞一天之彩鳳【見滕王賦】固已聲華借甚才調斐然者矣憶僕年時逢君客裏鮑照城在臨河則面面朱欄【文苑鮑照作蕪城賦有云登廣陵故城】蕭統樓存夾巷則家家瓊樹【一統志揚州文選樓梁昭眀太子集名士於此撰文選】加以陶士行政之官北上【見滕王賦】王茂適盡室南來【見鴻客序】千官祖餞舸舳迷津百里追陪衣冠滿座與君此日頗多嬉笑之言頋我何人亦有激昂之作別防何時歡眞不再詎意風寒易水盡遣荊軻【見智修序】何圗艸蔓燕臺忽逢樂毅【詳田太翁啟】遂班荊而敍舊【見禹平序】爰敷袵以論心【見九日序】示我以詞命爲之序嗟乎曽聞長者呵蘭畹爲外篇大有時賢叱花間爲小技【詞選有蘭畹集花間集歐陽炯花間序唐衛尉少卿字基集詞十卷爲花間集】十年豓制坐收輕薄之名【見金天石序】一卷新詞橫受俳優之目【詳觀槿序】人譏周勃僅解吹簫【史記周勃防時常爲人吹簫給防事】世笑禰衡惟工撾鼓【見雪持序】噬臍莫及【左傳鄧騅甥甥養甥請殺楚子曰彼君噬臍其及圗之乎注若噬腹臍諭不可及】捫舌難追【詩】乃猶戅不更弦老偏見獵【董仲舒防譬之琴瑟不調必取而更張之乃可鼔也語錄大程夫子曰少好獵後戒之十餘年見獵復心喜】恣情標榜何能增才子之名竭力賡揚祗恐益小人之過然而結習寧忘鄙懷有在遇成連扵海上情終以此而移【見井叔序】見美麗扵山中口遂不能無道云爾【國防趙王欲請中山陰姬司馬喜曰臣竊見其佳麗口不能無道爾卽欲請之非臣所敢議】附注【鐘繇帖墓田丙舎欲使一孫於城西孫於都尉府此繇家嫡正之良者也】

陳檢討四六卷九

欽定四庫全書

陳檢討四六卷十

翰林院檢討陳維崧撰

序

閻牛叟貫花詞序【原注牛叟向有悼亡之戚曽爲賦兌閣遺徽詞十首今新納小姬同人贈句顏以貫花仍爲制序】

昔言新婦宜配參軍【見皇士序】共說傾城當名士【見琴怨序梁詩紀劉長史有名士悅傾城詩同時多和之】唐家白傳園畱楊栁纎腰【見琴怨序】宋室坡公坐擁云藍小袖【侍兒小名錄東坡侍妾曰朝云字子霞姓王氏錢塘人又有橊花後朝云死海外橊花獨存】咸哀窈窕【詩】並縦淸狂【見浙西序】𨿽老去而恆然在詩人爲尢甚適遭渦河之逺使郵來淮上之新聞【水經注渦河水東流經鳳陽與淮谷】云有蛾眉歸扵牛叟時則南朝親懿北府朋逰【見尺牘序】爭裁卻扇之詞競制催妝之句【通鑑中宗戱竇従一以老乳母王氏嫁之令従一誦卻扇詩數首注唐人成昏之夕有催妝詩卻扇詩】文成綺宻述才子之鐘情【見海棠賦】防托新淸敍狂奴之故態【嚴光別傳於陵與侯司徒書曰君房足下懷仁輔義天下悅阿謏順防腰領絕侯得書奏之帝笑曰此狂奴故態】縦易言生稊未可深嘲【易枯楊生稊】況詩美天桃能無遙妬【詩】獨是七載恆鰥終年獨宿盆才罷鼔尙餘愀愴之思【見井叔序】簫已重吹忽作柔靡之想【見藝圃序】何來曼倩頻娶小妻【見看奕賦】豈有安仁頓忘大婦【見渭仁序】常情爲之揣度俗士加以然疑不知思纒故劍所貴眀其本懷【漢宣帝紀帝卽位公卿議立皇后皆心擬霍將軍女上乃詔求防時故劍大臣知指白立許媫妤爲皇后】誼篤遺簮尢在全其初志【韓詩外傳少原之野有婦人刈蓍薪而失哭甚哀孔子曰何悲也婦人曰非傷亡簮也吾所以悲者不忘故也並見丁香賦注】若使一乖伉儷之歡長隔房幃之愛【五帝編伏羲始制嫁娶以儷皮爲禮注古者衣皮雙皮取伉儷之義左傳齊侯請繼室扵晉叔向曰寡君未有伉儷君有辱命恵莫大焉】則是斷謝公之絲竹觸景蒼涼【見修禊序】遺陶令之琴樽暮年蕭瑟【晉陶潛傳淸琴橫牀濁酒半壺】牙籖粉軸疇事校讐茗椀笛牀誰爲總管徒增逝者之悲轉掩前人之徳何況含雅量昔已賡樛木扵生前誰云婉孌深恩【詩】不願接桃根扵歿後【見琴怨序】此泥𨿽粘絮原非太上之忘情【參寥贈妓詩禪心已作粘泥絮不逐東風上下狂忘情見海棠賦】而蚌必生珠堪作詞塲之佳話也【詳潘母唘】斯語未終先生曰善貫花輯罷敢重祈元宴之篇【見天章序】兌閣吟余莫厭發棠之請【孟子】

蔣京少梧月詞序

銅官﨑麗【述異錄漢時陽羨長袁玘常言死當爲神一夕痛飲卒風雨失其柩夜荊山有數千人噉聲鄕人往視棺已成塜俗呼銅官山屬宜興按湖州武康縣蜀之卭州俱有銅官山長沙有銅官渚西安同官縣古曰銅官付辧扵此】將軍射虎之鄊【晉書周處陽羨人不修細行父老曰南山虎橋下蛟並子爲三害處遂入山射虎投水斬蛟乃造見二陸士龍勉以力學官中丞今宜興有周將軍廟】玉女崢【宜興志張公洞西南有玉女潭舊傳玉女修煉於此】才子雕龍之藪【見三芝序】城邊水榭迹擅樊川【杜牧之傳牧萬年人乃樊噲所封地昔稱樊川人因號牧爲杜樊川嘗寓宜興荊溪上有水榭題句云他年雪中棹陽羨訪吾廬】郭外釣臺名標任昉【常州誌任昉嘗爲郡守宜興荊溪上有任公釣臺】𨿽溝塍蕪沒難詢坡老之田【東坡別傳公嘗買田陽羨欲於此間種橘搆一亭名曰楚頌後卒宜興傳有東坡書院】而隴樹蒼茫尙志方回之墓【一統志宋人賀鑄字方回墓在陽羨述異志南北時方回爲人所刼欲其道回化身而去更以一丸泥封其戶以方回印印之】一城菱舫吹來水調歌頭【樂苑水調歌始隋煬帝鑿汴河制此曲唐用其名外史檮杌王衍泛舟自制水調銀漢曲眀皇雜錄祿山犯闕帝欲幸蜀時有進水調歌唱李嶠山川滿目淚沾衣是也】十里茶山行去祝英臺近【常州誌善捲洞卽祝英臺故宅南有祝臺其讀書處也詞譜詞有祝英臺近一調或無近字又名月底修簫譜】鵝笙象板【李長吉詩天君夫人踏雲語冷風颯颯吹鵝笙又王子吹笙鵝管長】戶習倚聲【見金天石序】苔网花牋【見尺牘序注】家精協律【見瑯霞序】居斯地也大有人焉僕也十年作賦愧遜陳琳【見無忝序】三徑論交欣逢蔣詡【髙士傳漢蔣詡字元卿嘗於舎前竹下開三徑惟故人求仲羊仲従之逰哀帝時爲兗州刺史後王莽居攝歸臥不出】其人也九侯第宅【招防九矦淑女多迅眾些】四姓衣冠【見璿璣賦注】家風通顯東京蕭育之家【後漢書蕭育字次君爲執金吾乃蕭望之之子也】門第淸華北魏崔悛之宅【見少楹序】夫其幼敏才情蚤耽經史行間芍藥【見三芝序】盈箱潘嶽之花【見椘鴻序】字裏葡萄【見三芝序】滿篋邱遲之錦【江淹別傳淹罷政時泊禪靈寺渚夢張景陽謂曰前以匠錦相寄今可見還探懷尺與之此人大恚曰那得割絕都盡頋邱遲曰余此以遺君】王恭逸態濯楊栁扵月中【見得仲序】謝朓淸文爛芙蓉扵日下【詩話謝朓字暉文章淸麗善艸長五言鮑照曰謝五言詩如初日芙蓉自然可愛一作鮑照稱謝靈運詳後竹逸序】文兼各體傅鶉觚博奧之宗【見雪持序】詩備諸家劉越石淸剛之選【見素伯序】而乃名同小宋妙解音聲【見寶汾序注】系出竹山尢工樂府【人物志蔣勝欲字竹山義興人有竹山詞】扵是溫家助教紅蠟塡詞【見樂府補序按溫飛卿仕終國子助教集中有詞云玉鑪香紅蠟淚偏照畫堂秋思】薛氏侍郎銀箏制曲【五代十國詞薛昭蘊仕至侍郎銀箏曲補注】阿灰善怨不乏畵簾防雨之吟【詞綜箋張曙小字阿灰侍郎禕子工於詞嘗作浣溪紗詞云黃昏防雨簾垂】花蘂工愁相傳馬上鳴聲之作【花蘂見良輔序詞譜花蘂夫人有采桑子半關云才離蜀道心將碎離恨綿綿春日如年馬上時時聞杜鵑】櫻桃隔葉【見海棠賦按唐人春日有櫻桃防】時遇順郎【唐詩絕劉禹錫有聴田順郎歌絕句】簫鼔逢塲還迎車子【繁欽箋都尉薛訪車子年十四能歌囀引聲注車子禦者洞仙傳車子者扶風人爲侍中一朝仙去漢武帝思之作車子歌附注】年年麗制涴北裏之羅裙【唐孫北裏志平康裏入北門諸妓所居】夜夜香詞灑東鄰之粉壁【見楚鴻序】蓋摸魚戀蝶卽是皇華赤雁之遺音【教坊記唐眀皇制摸魚子調一名摸魚兒詞譜蝶戀花乃采梁簡文帝樂府翻階蛺蝶戀花情爲名也皇華補注漢書孝武幸東海獲赤雁作朱雁之歌】而六醜三臺依然白薴紅鹽之換調【詞綜箋詞有六醜一調又今之啐酒三十拍曲名三臺按王建詩有宮中三臺江南三臺題漢樂府冇白薴歌元曲譜有烏角塩紅塩通考塩者途引歌曲見子厚序】審其格律直追屈宋風騷【見楚鴻序注】揆厥源流詎雜金元防舞【輟耕錄院本五花防防或曰宋徽宗見防人來朝衣裝鞵履巾裏傅粉墨舉動如此使優人效之以爲戱諸雜院防如三跳澗防百菓防百花防不一其名】且也黃香純孝屢嵗従親【孝子傳漢黃香年九嵗失母事父盡孝夏月扇枕席冬則以身溫被】庾信多才頻年去國【見滕王賦】大江西上長空之樓櫓何多烏鵲南飛獨夜之闗山不少【見懸圃序】琵琶亭下三更逢商婦之船【見良輔序】章貢門前千里斷降王之信【吉安志府城東章貢二水相合流至萬安界凡十八灘防王見子厚序】霜纒繡防依稀陶侃之空營【陶侃別傳侃爲江夏太守加督防諸軍後以荊州刺史移鎭沔口卒於武昌樊口士民立廟府城北】雨洗珠鈿彷佛灌嬰之賸瓦【見滕王賦按南昌府灌嬰城古迹相傳兩後有拾珠鈿者】遙攀九曡羨匡續之成仙【見滕王賦】極眺雙孤笑彭郎之未嫁【九域志大小孤山俗誤爲姑澎浪磯誤爲彭郎云彭郎小姑壻也坡詩舟中賈客莫謾狂小姑前年嫁彭郎】躊躇已甚懭恨何言【見憺園賦】無何而盆浦回颿仍過澧浦【郡國志昔有人洗銅盆墮水見一龍負水而出因名湓浦在九江徳化縣水經注澧水由慈利逹石門澧州】潯陽捩拕復上衡陽【九江志府城北有潯江衡州誌衡陽縣屬郡郭】銀瀧珠沫【廣韻急流謂之瀧馬融賦瀑滈噴沬郭璞江賦揮防酒珠拊拂瀑沬】庾元規開府之鄕【見滕王賦】白日靑天甘興霸橫戈之地【吳志甘寧字興霸巴西人奔吳謂權曰宜定荊襄漸規巴蜀遂西撃黃祖破斬之後攻曹操扵烏林攻曹仁於南郡詳銀臺唘三國誌甘寧隨魯肅鎭益都拒闗羽曰羽聞吾欬唾不敢渉水】檣飛湖口一片神鴉【風上記甘寧戰死神鴉翼覆其屍有遺壘至今田家鎭上下三十里神鴉乞食集桅頂得則飛去杜詩迎棹舞神鴉】席掛湘中數聲山鷓【杜甫詩掛席拾海月鄭谷鷓鴣詩相呼相喚湘江曲】楚天染黛只想成煙【見井叔序】巫嶺銜丹還思行雨【見良輔序】細腰宮內問羅綺以何年【後漢馬賡疏諺曰楚王好細腰宮中多餓死嶽州誌華容縣有細腰宮椘靈王貯美人於此】墮淚碑前悵繁華之不見【襄陽記祐嘗逰峴山襄陽人建碑立廟於峴首後祐卒嵗時祭祀望其碑者無不流涕因謂之墮淚碑】黃蘆苦竹偏傷覊客之心碧杜紅蘭例入騷人之詠時則竹枝乍唱已付船娘【樂錄竹枝之音起扵巴蜀唐人所作皆言蜀中風景後人因效其體於各地爲之】囉嗊才歌便塡瑟部【全唐詩話囉嗊曲作扵唐妓劉采春一名望夫歌元稹贈劉詩更有惱人腸斷防選詞能唱望夫歌卽此曲也囉嗊猶言未囉又金陵有囉嗊樓】援毫以賦題名赤帝之宮【防州誌先主卒永安宮故有先主廟按黃州府亦有永安城按漢爲赤帝】擁檝而吟托興黃陵之廟【荊州誌黃牛峽神嘗佐禹治水有功諸葛亮建黃陵廟於夷陵州長沙志劉漢表祀舜二妃建黃陵廟在湘陰縣北四十里】況復飄飄短鋏再渉金臺【見九日序】落落單衫重闚石鼓【書斷石鼔文諷周宣王畋獵之作周太史史籕書之事原宣王歧陽之獵有碣石籕篆其形似鼓初在陳倉野中鄭餘慶遷之鳳翔元移燕京今在國子監中】野鷹臺迥恆邀朔客以呼盧【劉表別傳表好鷹常登臺歌野鷹來曲宋王招防成梟而牟呼五白兮貴耳集牟卽盧也五白盧梟雉犢塞博齒也宋書劉毅於東府聚樗蒱毅次擲得雉大喜劉裕惡之因援五木旣而四子俱墨其一子躍未定裕厲聲唱之卽成盧北史慕容寶與韓黃李根等摴蒱誓願得三盧子是三擲盡盧袒跣大叫曰呼盧李翺五木經注雉爲二梟爲六盧爲四按盧如今之博采有豬有豹】墮馬妝妍【見皇士序】聊過燕姬而貰酒【詳納姬序】嗟乎霜零碣石【見九日序】樹何葉以非黃日匿漁陽【曹植詩白日忽西匿順天志秦爲上谷漁陽地晉唐曰範陽】山無峯而不紫霓裳拍散【見良輔序】人間無擫笛之賔【見楚鴻序】穆防歌殘【詞品樂府有穆防砂隋朝曲也與水調河傳同時皆隋開汴河時辭人所制勞歌也】天上少吹笙之侶【見滕王賦】乃李謩江上尙剰遺宮【見素伯序注】而賀老筵前還畱舊本【見子厚序連昌宮詞賀老琵琶定塲屋】遂移商而刻羽約有千篇【見天章序】爰滴粉以搓酥釐爲一卷【見浙西詞序】綿駒善唱要爲自訴其生平【孟子】阿鵲成歌祗以代陳其辛苦【見子厚序注】如傳紫塞龍城繡李益之詞【崔豹古今注秦築長城上色皆紫漢塞亦然或曰艸生紫色龍城補注唐書李益長於詩每一篇成樂工爭求之至徵人早行篇天下皆施之繪圖】倘播紅樓鳳紙寫韓翃之句【詩話韓翃字君平能詩善宮詞號大曆才子徳宗召遷爲駕部郎中知誥詔時有兩韓翃奉防者請之帝寫其詩曰乃日暮漢宮傳獵燭靑煙散入五侯家者因以君平應詔李義山詩收將鳳紙寫相思見尺牘序】

董舜民蒼梧詞序

若使人間罷長恨之歌【見琴怨序】天上少銷魂之曲【見少楹序】井公多暇惟解投壺【見琴怨序】彭老無愁未嘗觀井【詳徴萬栁唘】則秦缶不彈燕歌遂歇【秦缶見子厚序燕歌見九日序】石何言於晉國【見寶庵序】鶴無語於堯年【劉敬叔異苑晉太康二年冬大雪南州人見二白鶴於橋下曰今玆寒不減堯崩年遂飛去】無如海水長幹蓬池易淺【神仙傳王逺字方平漢桓帝時眞人七夕與其妹麻姑降蔡京家姑云接待以來東海三爲桑田今蓬萊水又淺矣方平亦曰聖人皆言海中行復揚塵也】趙厠有不平之客吳闗多可惜之人【史記趙襄子防智伯豫譲乃變姓名爲刑人入宮塗厠欲刺襄子國防伍子胥槖載而出昭闗夜行晝伏見茹恵序】此則大夫思告其哀匹士願歌其事言之不足悲矣如何且夫鴆豈善於爲媒【見茹恵序】魚寧可以作媵【屈原九歌波滔滔兮來迎魚鄰鄰兮媵予注媵送也】子虛無是詎常眞有其人【子虛賦楚使子虛使於齊王敗罷子虛過詫烏有先生亡是公存焉李善注虛借此三人爲詞以風諌】暮雨朝雲要亦絕無之事【見良輔序】然而宋玉以寄其形容相如以成其比興固知情難蹠實事比鏤塵托讔謎以言愁【見天篆序】借謿詼以寫志【詳觀槿序注】凡玆抹月披風之作悉類詛神罵鬼之章【下注】逹者諭之空花【釋典夢幻空花徒勞把捉】愚夫求之楮葉【見藝圃序】今有豢龍華冑【左傳晉蔡墨曰古者畜龍故國有豢龍氏有禦龍氏董父擾畜龍帝舜賜姓曰董氏曰豢龍夏時劉累學擾龍於豢龍氏以事孔甲賜姓曰禦龍】繡虎雄才【見祖徳賦】名已動扵春官身甫偕夫計吏【見瑯霞序】而楚國亡猿【淮南子楚王亡其猿而林木爲之殘】塞翁失馬【見歸田序】叩丹霄而無路攀紫闥以誰階泣不成聲【檀弓】逝將安適【詩】扵是四海誰容【詳翼王序】三年不笑【見澹庵序注】而逰盩厔【見子厚序】聴雞渡函谷之闗【詳翼王序】東返轘轅立馬望咸陽之阪【輿志河南府有轘轅嶺設闗於此國防塞轘轅緱氏之口咸陽見子厚序】北風拉沓髙臺颯其無人【傳毅舞賦拉沓鵠驚漢鼓吹曲拉沓髙飛慕安宿】南內荒涼【見樂府序】夜烏咽而誰語【見鴻客序】此皆扶荔遺基長楊廢館【黃圗元鼎六年破南越於上林苑中起扶荔宮以植所得奇艸異木宮闕志漢本秦長楊舊宮修之以備行幸宮有垂楊因以名在盩厔地】金戈夜響則羣雄蹴踏之鄕鐵壘晨摩則悍帥奮揚之地漢髙皇大風置酒起舞悲來【漢書髙帝旣定天下還過沛宮置酒召故人父老子弟佐酒發沛中兒教之歌帝乃起舞慷慨傷懷歌曰大風起兮雪飛揚威加海內兮歸故鄕安得猛士兮守四方】唐宗夜雨聞鈴沾襟淚下【見子厚序】旣美人駿馬之安在【見天章序】亦故宮陳迹之極多扵是萬感風生【詳觀槿序】千端蝟集【見天章序】蘸杯盤而狂噭墨欲成龍【纂異記唐宗禦案墨曰龍香劑一曰見墨上有小道士如蠅而行上叱之對曰凡世人有文其墨上皆有龍賔十二上神之乃以墨分賜掌文官】濡頭髮以作書【見子厚序】字皆成蚪【見澹園賦】毎扵鐘鳴燈炧之餘恆作劍拔弩張之勢【見藝圃序】狂時漫寫定屬神來【見藝圃序】醒後詳觀不知誰作【見子厚序注】又或掛玉筵前【見楚鴻序】絕纓坐上【史記滑稽傳淳於髠仰天大笑冠纓索絕】一雙紅綬【見雪持序】見隔巷之新人【見琴怨序】半夜靑衫遇下江之故伎【見良輔序】夢華小緑彷佛生前【見樂府補序】花月新聞依稀故事【補注樂志春江花月夜玉樹後庭花並陳後主作隋紀煬帝詠春江花月夜】亦復曲付何戡【詩紀劉禹錫與歌妓何戡詩舊人惟有何戡在相與殷勤唱渭城】調翻穆防【見梧月序】安公子閒歌一曲小秦王髙唱三章【隋紀大業末煬帝幸揚州樂人王令言以年老不去其子従焉其子在家彈琵琶令言警問此曲何名子曰內裏新翻曲子名安公子令言流涕曰爾不須扈従駕必不回子問其故令言曰此曲宮聲往而不返宮爲君是以知之唐書葉志忠曰隋末時天下歌秦王破陳樂注兆太宗之興也唐樂府有小秦王題】金柔玉輭靑蛾閒譜其聲情斗轉星橫白髮暗傳其防拍【漢武外傳宮人名麗娟者年始二八玉膚柔輭吹气如蘭漢樂府月沒參橫北斗防幹】信陵君醇酒婦人而外他何知乎【信陵君列傳秦數使反間僞賀公子得立爲魏王未也魏王聞其毀使人代公子將公子乃謝病不朝飲醇酒多近婦女日夜爲樂飲者四嵗竟病酒而卒】盧思道白擲劇飲之風君其是矣【補注北齊書盧思道字子行少不讀書嗜飲酒後力學齊天保中待詔文林館周武帝平齊授儀同三司隋時爲散騎侍郎漢書引滿舉白注白酒觴也】僕也老而失學雅好塡詞壯不如人僅専頋曲【見良輔序】慨自鄒董旣亡之後【詳聖期序】淚滿蟬鈿況復曹吳【原注謂南耕天石】久別以來心灰兔管見吾友之一編動鄙人之三嘆啼成紺碧【見琴怨序】不譲江潭紅豆之思【見素伯序】泣化瓊瑰【左傳初聲伯夢涉垣或與瓊瑰食之泣而爲瓊瑰盈其懷】何殊風雨蒼梧之恨【見憺園賦】永傳樂府長播詞林附注【詛神罵鬼用韓昌黎送窮鬼文栁子厚罵三尸神文事】

觀槿堂詞集序

將使三辰不黷【見璿璣賦】二气無訛鳴條破塊不聞淳悶之年【塩鐵論董仲舒曰太平之世風不鳴條開甲散而已雨不破塊潤葉津莖而已老子其政悶悶其民淳淳】木穰金饑罕紀睢扵之世【史記貨殖傳計然曰嵗在金穣水毀木饑火旱六嵗穣六嵗旱十二嵗一大饑列子楊朱南之沛至梁而遇老子曰而睢睢而扵扵而誰與居】蕢桴土鼓【禮】膢臘而詠豳詩【漢書武帝令天下大酺五日臘五日注漢朝立秋出獵因祭宗廟曰防膢又祠門戶曰臘膢臘皆獵取禽獸以祭之名】折爼烝殽頫聘而賡雅頌【國語晉侯使隋防於周定王饗之殽烝曰禘郊之事則有全烝王公立飫則有房烝親戚宴饗則有殽烝注烝升也全烝全其牲體而升之也房大俎也房烝半解其體升之房也殽烝升體解節折之俎謂之折俎也頫聘載禮】固已五常之性共澤和平【班固白虎通五性者何仁義禮智信也按馬融有三綱五常之論】寧惟四始之遺獨歸惇厚【見天篆序】卽或越客闗弓【孟子】塞翁失馬【見歸園序】釁僅比扵蚍蜉忿祗緣夫睚眥【說文蚍蜉大蟻韓愈詩蚍蜉撼大樹範雎傳一飯之徳必償睚眥之怨必報】非無染指之嫌未免掇灰之懼【左傳楚人獻黿於鄭靈公公子宋與子家相見子公之食指動以示子家曰他日我如此必嘗異味及食大夫黿召子公而弗與也子公怒染指於鼎嘗之而出家語孔子厄陳蔡子貢犯圍而出得米一石飲之有埃墨墮甑中回取食之子貢曰仁人亷士窮攺節乎孔子召回進飯吾將祭焉對曰有埃墜甑置之不潔棄之可惜回卽食之不可祭也見歸田序注】假以俟我言求蠲疾之蝱【詩言采其蝱注貝母也主療鬱結之疾】迨其謂之姑酌忘憂之酒【見智修序】無如鬼旣善謀【見得仲序晉摯虞門銘祿無常家祿無定門人謀鬼謀道在則尊】天而多醉【見茹蕙序虞喜志傳秦穆公夢之帝所賜以金防祚世之業當時有謡曰天帝醉秦暴金誤隕石墜哀江南賦以鶉首而賜秦天何爲而此醉】石能言扵晉國鶴解語夫堯年【見舜民序】蒼鵝出地【見懸圃序】剪鶉首而何堪【見茹蕙序】靑犢彌天【詳孟大母唘】攀龍胡而莫逯【見孝威序】此則霧湧張超之市有識咸悲【謝承後漢書張楷字公超性好道術能作五里霧學其術者塡塞故雲霧市並見憺園賦】濤飛徐福之船含靈共憫【見天章序春秋元命苞根生浮著含靈盛壯】𨿽復髙賤賈防虎小臣【左傳秦師及滑鄭商人髙將市於周遇之以乘韋先牛十二犒師且使遽告於鄭孟眀曰鄭有備矣不可冀也左傳吳伐魯次於泗上防虎欲宵攻王舎私屬徒七百人三踴扵幕庭吳子聞之一夕三遷注防虎魯大夫三遷畏防虎也】汪錡不過孱童漆室止扵弱女【左傳公爲與其嬖童汪錡乘皆死皆殯孔子曰能執干戈以衛社稷可無殤也列女傳戰國時魯漆室女倚柱而嘯鄰婦曰欲嫁乎曰吾憂魯君老而太子少也】亦或銜酸茹苦坐歗行謡【恨賦含酸茹嘆銷落煙沈詩我歌且謡】縦使石傾武擔【見庭表序】僅壘愁城【庾信愁賦攻訐愁城終不破】假令土捧黎陽【見實庵序】難塡恨谷【補注】況復日下貂蟬天邊蘭錡【見半繭賦】地名祋祤【見天章序】衺連繡嶺之堤【見子厚序】縣是偃師直對金墉之樹【河南志偃師縣卽湯居西亳地陸機洛陽記金墉城在總章宮西北魏故宮人在其中】徹侯外戚旣平時爾汝之交【漢書注凡賜爵闗內侯者謂之徹侯以避諱爲通侯相如巴蜀檄位爲通侯列居東第史記有外戚世家傳禰衡傳衡與孔融作爾汝交魏書武帝謂孫皓曰聞南人好作爾汝歌能否皓曰昔與汝爲鄰今與汝爲臣上汝一杯酒令汝萬壽春】長樂甘泉亦疇昔經過之地【長樂見滕王賦漢宮闕疏甘泉林光宮秦二世造漢武以仙人好樓臺今甘泉宮作延壽館通天】他若五陵大俠三輔諸豪【見渭仁序】東京趙李之家【阮籍詠懷詩西逰咸陽中趙李相經過王維詩城中相識盡繁華日夜經過趙李家注趙飛燕李夫人並以善歌舞幸】西漢金張之族【見滕王賦】南渠北澗盡丏澤扵銀潢【魏曹固表王孫公子疏派天潢注天河也若天河之分疏諭其尊也】東壁西鄰競分光扵碧落【度人經注東方第一天有碧霞徧滿是名碧落此諭天家也】槖筆鳴珂之地卽是枌楡【槖筆見玉巖序鳴珂見祖徳賦漢書髙帝置枌楡社於新丰後同裏之人皆謂枌楡】炊金饌玉之賔【見少楹序】鹹聮肺腑【史記武安傳建元六年田蚡以肺腑爲丞相天下士益附武安曰天下幸無事蚡得爲肺腑】旣而哂南朝之江鮑抑將邁北地之溫邢【見園次序】而乃防起狐祥【見懸圃序】妖徴蛾賊【見素伯序】尋三州之失守【唐書太中二年吐蕃以秦原樂三州石門驛藏本峽制勝乾元後隴右劍南西山三州七闗軍皆失之舊書地理誌忠武軍管許陳蔡三州河陽軍管孟懷衛三州】洊五帥之難歸【見庵序】田單闔族載鐵籠而宵奔【見雪持序】庾冰孑身橫荻船而潛渡【晉書蘇峻之亂諸庾逃散冰時爲吳郡一郡卒獨以小舡載冰出錢塘口蘧蒢覆之時峻賞募覓冰甚急卒舎船市渚因飲酒醉還舞棹向船曰何防覓庾吳郡此中便是冰大惶怖然不敢動監司見船小裝狹謂卒狂醉不疑乃自送過浙江陰魏家得免】悲歌慷慨之士感激何窮【見九日序注】烏頭馬角之言沈吟奚極【燕丹傳燕太子丹質於秦欲歸秦王不聴謬言曰令烏頭白馬生角乃可丹仰天嘆息烏卽頭白馬卽生角秦王不得已乃遣之曹植精防論子丹曲質秦烏白馬角生】且夫霍博陸旣票騎之兄【詳徐母序】班定逺實蘭臺之弟【後漢書班超字仲升爲人慵書後投筆立功西域封定逺侯班固字孟堅九嵗能屬文顯宗時除爲蘭臺令史乃上兩都賦】一則兵欄武庫【兵欄見素伯序武庫見懸圃序】奠鰲足扵人間【見佳山序】一則芝檢銀函作龍頭扵天上【春秋運斗樞黃龍五采負圖而出舜前白玉檢黃金繩芝爲封泥並見佳山序宋書置龍頭閣學士】兩環耀日雙劍淩雲【見園次序】而今則瞻望兄兮九原人去所思伯也八陣圗空【見懸圃序】江流不轉煙霾葛相之營【劉禹錫嘉話錄防州西市俯臨江沙下有八陣圗聚石分布各髙丈餘峽水大時澒湧滉瀁及水落萬物皆失故態亮小石之堆標聚行列依然如故杜詩江流石不轉】日瘦無光天厭祈連之塜【梁吳均詩隴西飛狐口白日盡無光前漢書霍去病至祈連山捕首虜甚多及薨武帝悼之發蜀國甲自長安至茂陵爲大塜像祁連山師古曰祁連山卽天山匈奴呼天爲祁連十道志焉支祁連二山皆美艸木匈奴失之歌曰失我焉支山令我婦女無顏色失我祁連山使我六畜不蕃息】風車云馬時聞褒鄂之弓刀【傅吳楚歌云爲車兮風爲馬玉在山兮蘭在野唐書太宗封叚志爲褒公尉遲敬徳爲鄂公杜甫題畫詩褒公鄂公毛發動】牧笛樵歌【見井叔序注】不見滕公之寢室【見瑞木賦】遂使舊時牙將半隨老嫗以吹箎【牙將見皇士序王琛傳琛爲防州刺史討諸羌不下有婢朝云善吹琛令假爲貧嫗吹而泣諸羌聞之流涕曰何爲棄墳井在山谷爲寇遂來降秦民曰快馬健兒不如老嫗吹】毎令賢弟黃冠私雜羣傖而絮酒【記野夫黃冠野服唐書李淳風父播棄官爲道士自號黃冠徐穉傳人有死防穉以絮漬酒暴漧褁炙雞至家】扵焉曰怨怨何如乎以此言悲悲可知矣【家語孔子謂哀公曰君以此思哀哀可知矣】扵是歌則不能泣仍不可念欲著金陀之史【見樂府補序】姑俟諸地老而天荒【見琴怨序】無如塡蘭畹之詞【見桐初序】猶借以娛年而送日【列子穆王駕八駿西觀日所入恨賦巡海有以送日】爰乃借雷輥電砉之聲【淮南子日行月動電奔雷駭考工望其轂欲其輥六書故輥轉之速也荘子養生生砉然響然奏刀騞然】寫劍防弩張之勢【見藝圃序】或跌宕扵舞女雙鬟之隊揮毫而竹肉奮飛【跌宕詳初眀序孟嘉傳桓溫問聴妓絲不如竹竹不如肉何爲也嘉曰漸近使之然】或憑弔夫將軍百戰之塲入破而闗河劈裂【樂書眀皇樂章多以名曲如伊州甘州之類曲終繁聲爲入破南唐李煜樂有念家山破】蒲牢乍吼九邊之馬俱瘖【蒲牟見璿璣賦注古賦振鬛一鳴萬馬凡瘖注瘖失聲也九邊志曰遼東曰薊鎭曰山西鎭曰大同曰宣府曰延綏曰楡林曰固原曰寧夏】幹鏌一揮萬將之頭畢白【見懸圃序】幽可匹夫荘騷【進學解下逮荘騷太史所錄】細不遺夫虫豸【見園次序】臧文仲書詞詰屈讔語居多【見天篆序】鐘儀父音莭蒼涼土風不少【見無忝序】觀其見事生風依聲橫筆鋪蛟螭扵腕下【見祖徳賦】鱗甲之而【考工記其鱗之而注而語助又頬毛曰而】落蝌蚪於行間【見憺園賦】風雷發作【見懸圃序】百靈穿鑿擬郜鼎而逾斑【抱朴子黃帝生而能言役使百靈春秋桓公二年取郜大鼎於宋】萬怪槎枒較商盤而更駁【魯光殿賦枝牚槎枒而斜防】旁人不識謂多郭公之缺文【春秋郭公傳光儒以爲郭亡郭公蓋闕文】神瞽何知云是子云之奇字【見昭華序】嗟乎秦時毛女【見貞女序】漢室銅仙【見滕王賦】聲作龍吟淚如鉛水【馬融長笛賦近世雙笛従羌起人截竹未及已龍鳴水中不見已截竹吹之聲相似太白詩笛奏龍吟水李賀金銅人詩空將漢月出宮門憶君淸淚如鉛水】紅綃滿眼已憐殘帕之無多【二儀實錄禹防塗山之夕大風雷震有甲步卒千餘人其不被甲者紅綃帕抹其頭自此遂爲軍容之服韓愈詩以錦纒服以紅帕首注非僅軍容也】鈿笛三聲【見椘鴻序】竊喜舊人之尙在【見舜民序注】水天閒話【本義山別錄義山爲水天閒話舊事】先生毎提燕築而來【見智修序】花月新聞【見舜民序】賤子亦挾吳簫而至【見雪持序】岑牟單絞【禰衡傳曹操召衡爲鼓吏衡著岑牟單絞之服注岑牟鼔角士之服絞蒼黃色】僕尙能捉搦従公【見椘鴻序】腰鼓箏琶幸勿俳優畜我【廣雅腰鼓者廣首纎腹兩頭擊之漢書東方朔枚臯好詼諧武帝以俳優畜之上林賦俳優侏儒韓文公答崔立之書禮部有以博學宏詞選者乃類於俳優者之詞】

徐竹逸防綠軒詞序

竹逸徐先生犀角名家【見三芝序】駒王貴裔【見憺園賦】弱齡淹博能探岣嶁之碑【輿地記禹碑在岣嶁峯又傳在衡山縣云宻峯宋定嘉中蜀士因樵人引至其所以紙蹋其碑七十二字刻於防門觀中後俱亡按岣嶁碑載古雜辭集】綺嵗通華卽辧瑯琊之稻【嬾眞子云李百藥父與友讀徐陵文有刈瑯琊之稻之語嘆不得其事百藥進曰春秋鄅子借稻杜預謂在瑯琊客大驚】徐孝穆文成百軸龍魚油【竹林詩評徐陵之作如魚油龍列堞朋龍】顏延之詩擅五言鏤金錯采【宋書顏延之字延年與謝靈運齊名鮑昭曰謝五言如初日芙蓉公詩如鋪錦繡亦雕繪滿眼詩品湯恵休曰謝詩如芙蓉出水顏詩如錯彩鏤金】少食貧而種學北郭騷譽滿人間【晏子北郭騷不仕托以養母晏子分倉粟府金遣之騷辭金受粟】壯委質以従王東方朔名髙殿上【東方朔傳朔字曼倩平原人善詼諧滑稽待詔金馬門】一官繋組則武侯流馬之鄕【諸葛亮傳武侯伐魏屯岐山用木牛流馬以運糧艸】萬里牽絲【見歸田序】亦新息跕鳶之地【馬援傳援謂官屬曰吾在浪泊西裏間虜未滅時下潦上霧毒气燻蒸仰視飛鳶跕跕墮水中後徵五溪蠻夷因卒於軍封新息侯】句町衺連白國五溪開荘蹻雄闗【塡中志臨安府古句町國楚威王命荘蹻略定滇池防秦撃道絕因自王於此辰州誌五溪謂雄溪樠溪西溪沅溪辰溪也皆蠻夷雜居】牒楡旁綰牂牁九晱奉唐防一詔【史記西南夷傳自滇以北卭都最大北至楡韋荘注在益州又史記牂牁江出畨禺城下地理誌楚遣荘蹻伐夜郎至且蘭防船於岸而步戰旣滅夜郎以防船處名牂牁注撃舟杙也今烏防府地一作貴陽唐書南詔防氏置通海郡分立六詔而南詔最彊】蠻花樹樹紅綿燒爨女之釵【補注按閩嶺志南方多木棉可爲布其花多紅色】犵鳥村村鸚鵡勸僮之酒【羅犵見商尹序僮見浙西序余補注】先生則叱馭開邊【見商尹序】褰裳聴事【注】程經洱海馳驅扵冉駹卭筰之間【一統志大理府之西有海名洱海長卿難蜀父老文朝冉従駹定筰存卭注服防曰皆蜀郡西部應劭曰蜀郡岷江本冉駹也毛頓曰卭今爲卭都縣筰今爲定筰縣】路出昆眀鞅掌扵樓櫓戈船之下【溪書西南夷越雋昆眀國有塡池武帝欲伐之乃於長安縣西作昆眀池以習水戰西京雜記昆眀池中有戈船數百艘建戈矛其上按樓船亦戰艦其鉅者也】賨幪火毳【賨幪詳謝吳唘後漢書外夷傳火毳注火浣布也】都成月露之形【見園次序】渝舞狼歌【華陽國誌閬中有渝水賨民多居水左右初爲漢前鋒銳气喜舞髙祖令樂人習之令所謂巴渝舞也漢樂志白狼王唐菆有歌三章曰歸徳慕徳懷徳】齊葉風雲之調【見園次序】固已碧雞主簿玩此淸文【列仙傳赤斧者巴戎人爲碧雞主簿手掌有赤斧庾信唘碧雞主簿無由遂心】白馬氐羌訝其麗制【戰國西戎志有白馬氐氐羌氏】竹王古廟【見憺園賦】繚墻砌夜月之吟【補注西京賦繚垣綿聮】花靣諸黎【師古曰與時回紇以花門自號剺靣披其靣示誠悃也】縑帕繡春燈之句【補注】然而一上防蒼頓深鄕思【一統志防蒼山在永昌府】屢聴杜宇【見孝威序注並詳孟太母唘】彌減宦情【謝靈運詩序徐榦少無宦情有箕潁之心事故仕世多素辭晉書阮裕曰吾少無宦情】小人有母難忘考叔之言【左傳潁考叔爲潁谷封人公賜之食食舎肉曰小人有母皆嘗小人之食矣未嘗君之羮請以遺之】行路多岐偏下楊朱之泣【列子楊子鄰人亡羊旣盡率其黨復請楊子之竪追之問其故曰多歧路楊子曰大道以多岐亡羊學者以多方防生淮南說林楊子見岐路而哭之爲其可以南可以北墨子見綀絲而泣之爲其可以黃可以黒】誓拂衣而終老遂散髮以言旋【楊惲報孫防宗書拂衣而喜琴操許由曰散髮優遊所以安已不懼也後漢書袁閎散髮絕世鐘防遺榮賦散髮抽永絕一邱】扵是宅枕銅宮潭臨玉女【見梧月序】陶淵眀之門外垂栁五株【見海棠賦】盧照鄰之堦前病梨一樹【盧照鄰傳盧得惡疾従孫思邈問養生之術因作病黎賦以自悲載文集後以不愈赴潁水死蘇軾詩區區賦病梨】蓬蒿防尺儼然三徑元卿【見梧月序】雜果千頭何異小園庾信【見天章序】隱夫答遝園有隙而皆紅【相如上林賦隱夫莫棣答遝離支張楫注隱夫未詳答遝似李出蜀中】平仲君遷鄰無扉而不綠【左思吳都賦木則平仲君遷劉成注平仲之木實如白銀君遷之樹子如瓠形考平仲其木理平可爲棊局故棊局曰枰君遷子如馬你俗名牛你是杮也今之造扇用此柿油】先生旣散誕琴書之側復優遊巖岫之旁客到開軒朋來刻燭【見園次序】花前挈榼半南山賣藥之翁樹下提壺多北海修琴之叟【見半繭賦】才開芍藥邀側防以來觀【見憺園賦】甫釣鱒魴命解衣而對食【荘子解衣磅礡】雞豚芋栗極嵗時暇豫之歡【國策優施曰我教君暇豫之事注暇閒也豫樂也】燈火桑盡里社團圞之樂若乃鄧尉梅花錢塘桂子【輿志吳郡鄧尉山在墓之北俗名福克山梅甚盛杭州誌錢塘在府城南有靈隱山八月十五夜嘗有月中桂子落白樂天天竺寺詩仙花桂子落紛紛】三春日暖聴南國之鷓鴣八月秋晴看西山之麋鹿【見園次序】筆牀茶竈依山崦以爲家磬漁筒睠煙波而結友浮家泛宅【見季靑序】醒噩夢扵滄浪【周禮春官占夢有六夢二曰噩夢注不祥之夢可驚愕也】醉月迷花敍前逰扵杯酒莫不詞寫金荃【詩話溫庭筠本名岐字飛卿爲麗句官方山尉有握蘭金荃等集】句同錦瑟【見天篆序】三千粉黛【見銅雀賦】掩周栁之香柔【周美成見園次序栁永見金天石序張叔夏云美成詞渾厚和雅黃叔賜云耆師長於纎豓之詞時稱周栁】丈八琵琶【補注】駕辛蘇之感激【花間集宋辛棄疾字幼安有稼軒長短句十二卷蘇軾字子瞻有東坡居士詞二卷時號辛蘇】詎若牛家給事【見寶汾序】行間描楊栁之花【詞集牛嶠有詞云陌上鶯啼蝶舞栁花飛栁花飛願得卽心憶家還早歸】寧徒張氏郎中字裏寫秋千之影【宋張先傳先字子野官至都官郎中詩格淸麗尢長於樂府有隔墻送過秋千影云破月來花弄影浮萍斷處見山影之句時號爲張三影】僕愧不才托君末契屐量花雨【補注】時陪鈴索之逰【戎幕閒話李徳裕云翰林院有懸鈴以備中夜警急文嘗出入則引索以代傳呼韓渥詩坐久忽聞鈴索動玉堂西畔響丁東】詩畫旗亭毎預箏琶之防【見三芝序】嗟乎西鄂文人従來失路【見園次序】余姚書記大抵無家【紹興志舜姚姓其後封此故縣名余姚後漢酷吏傳蜀太守黃昌余姚人妻遇賊被獲流入蜀爲人妻其子犯事母詣昌自訟因問所由對曰妾夲余姚州書佐黃昌妻也因相持泣還夫婦徐陵與楊愔書夫以淸河公主之貴余姚書佐之家莫限髙卑皆被驅略】君也坐愁行嘯恆傷防吏之難爲【史記滑稽傳楚相孫叔敖病且死居數年其子困窮負薪優孟見楚荘王因作歌有曰念爲防吏奉法守職竟死不敢爲非防吏安可爲也王乃召孫叔敖子而封之寢邱】僕兮望逺登髙嘗恨古人之不見【見曜庵序】張一軍扵酒旗歌扇之上誰得臣狂【左傳我張吾三軍而被吾甲兵元防之詩試問酒旗歌板地宋書文帝問顏延之諸子才能對曰峻得臣筆測得臣文奐得臣義曜得臣酒何尙之在側曰誰得卿狂曰其狂不可及】問六代扵殘陽暮靄之餘詎幹卿事【見實庵序】聊題儷句用譜新聲【見皇士序】

陳檢討四六卷十

欽定四庫全書

陳檢討四六卷十一

翰林院檢討陳維崧撰

序

米紫來始存詞集序

臺余此地最善悲歌【見九日序】船憶君家能裝書畫【世說米芾居官淸潔及歸惟以船載書盡】研山齋內米顚旣一字阿章【輿志米芾有研山園在鎭江南宋米芾傳芾吳人字元章號海嶽稱南宮善書爲文必自已出性好古號米顚髙宗愛其字刻於石】嘉陵圖中元暉復小名虎子【周地圖嘉陵水出秦州嘉陵名畫錄唐吳道子於大同殿圖嘉陵江山水一日而就畫繼山穀贈米友仁幼時詩曰虎兒筆力能扛鼎教字元暉繼阿章注芾子友仁字元暉小名虎子髙宗甚眷注之世稱小米仕至敷文閣學士】紛披粉墨本自門風瀟灑才情實緣家學蓋在昔而已然顧於今而益信則有花封仙縣【見楚鴻序】畫省望郎【見園次序】筆陣摩空【見天章序】文瀾倒峽【見天篆序】蛇能蟠笥傳家則代產達人蛟欲生毫墮地而羣呼才子【見祖徳賦】旋登上第歷尹名邦弱齡釋褐【見玉巖序】桃憎紅綬之光【見半繭賦】早嵗牽絲【見歸田序】艸妬靑袍之色【見半繭賦】爾其賦軼鄒枚【見滕王賦】文兼崔蔡【沈約宋書傳論班楊崔蔡之徒異軌同奔栁宗元傳昌黎以子厚文似子長崔蔡不足多注崔駰年十三善屬文蔡邕少博學好辭章】濯龍賜第【詳壽季序】二曲則坊在天邊【西安志樊川有韋安石別業名韋曲韋曲之東有杜岐公別墅語曰城南韋杜去天尺五】夢鳥摛箋【見璿璣賦】千賦則價髙日下【語林左思三都賦出人人傳寫帋爲之貴】馳聲河北溫子升遘此生慚【見尺牘序】流譽江東王文度聞而竊嘆【晉書王坦之字文度弱冠與郗超齊名時人謡曰盛徳絕倫郗嘉賓江東獨步王文度】酷嗜臨摹尢精皴染蕭思話書評第一虎跳龍拏【見天篆序書評蕭思話書走墨連綿字勢屈彊若鳯跳天門虎臥鳯闕昔人評右軍亦云書斷韋誕如龍拏虎踞】曹不興畫苑無雙鳥啼花笑【見天篆序】鵠綾捧去【見瀛臺序】揮殘萬軸之菖蒲【見瀛臺序】麝粉調來榻出滿園之蛺蝶【山谷畫防調麝媒作花果殊難工唐書滕王元嬰善畫蛺蝶劉曾嘗見其圖有江夏班大海眼小海眼村裏來菜花子諸品嗣王湛然亦善花鳥王建宮詞傳得滕王蛺蝶圖】分斯一藝盡足飛騰借彼餘波尙然綺麗更耽協律旁及倚聲【見梧月詞序】斜行紅蠆【見懸圃序】托興於銀箏檀板之間衮撲金蟬【韓偓詩醉後金蟬重注黃金蟬首飾也薛逢詩纎腰怕束金蟬斷注腰如蟬之細也】寄傲於酒肆倡樓之內三千錦瑟旣檀柔情【見天篆序】丈八銅琶兼饒逸气【見竹逸序】嚴霜砭骨非無望古之篇皓月煎腸不少臨風之作若夫三秋捧檄道出鄱陽【見滕王賦】千里之官途經易水【見智修序】黃皮防袴【見天章序】斜壓赫連之刀【見天章序按勃勃僣帝號自云赫赫連天因名赫連氏嘗造百鏈剛刀於靴中壓之】赤兔揮鞭直突慕容之壘【曹瞞傳呂布有駿馬名赤兔能馳城飛壍語曰人中有呂布馬中有赤兔眞定志北燕慕容庾地後相傳有慕容壘】飄零繡瓦問分香吉利其何歸【艸木狀吳黃武中江夏李侯以罪徙合浦始入境遇蠱毒其奴吉利者得香艸與侯服之遂解吉利卽遁去侯因此濟人遂以吉利爲名】牢落黃金【見九日序】弔擊築漸離之安在【見看奕賦】以至天仾彭蠡【見滕王賦】濤沫煎銀【見梧月序】地坼碻磝【見天章序】土花暈紫【錢塘懷古詞楚庭空土花暈碧】匡廬山下【見滕王賦】釃樽酒以橫江繻葛城頭【左傳戰於繻葛注鄭地】防官僚而出獵亦復嚄唶而歌【見雪持序】憑陵而語【見實庵序】一羣蠻鼓黃雲脫壞而羣飛【說文塵埃與云相連而黃曰黃雲又丰兆光武紀帝戰昆陽晝有云如壞山當營而隕杜牧詩遙望戍樓天欲曉滿城咚鼓白雲飛】幾疊邊笳白雁徊徨而竟下【見孝威序注】長篇間作【兩都賦序時時間作】小令居多【見鴻客序】井華汲處盡唱屯田員外之詞【見浙西詞序】桞絮開時都吟長慶才人之制【唐書宣宗見伶官歌白學士詩曰永豊坊裏千條栁遂取豊城栁二植之禁中按白樂天詩名長慶集】然而略有遺忘曾無愛惜墨防半濕不知污誰氏之裙【晉書王獻之爲吳興守羊欣嘗著新練裙晝寢獻之書數幅而去】字迹才幹未省上何人之帕【詩話唐學士善賦詩者宮女以扇以手帕索題之】抄來北裏半被塵埋【見梧月序】錄向東家還虞簡脫【見楚鴻序】堆作叢編【說苑中有叢篇】好事者爲之搜撮棄爲長物【見憺園賦】知音者代以流傳今之始存其大槪也記與髙門久諧夙好同是楊袁之苗裔僕不如人【後漢書楊震官太尉自震至彪三葉宰相四世太尉袁安於章帝時爲司徒子敞孫湯曾孫成逢四世五公】俱爲顧陸之子孫君能念我【見尺牘序】溯百年之喬木譜牒猶新【見祖徳賦】憶三世之芳蘭遊從如昨【宣武盛事戴和字正每得宻友則書於簡號金蘭簿】敝廬覘北還標北海之署書【北見梧月序按李北海精於著書】舊業樊南【詳考功序】尙寶南宮之尺牘【見篇上】幸重逢於燕市獲相和以楚歌𨿽太僕亭臺已無夜火勺園泉石久歇春機而稜稜犀角【見三芝序】知來者之多賢縵縵龍文【北史楊愔少聰慧其叔父奇之曰此兒駒齒未落已是我家龍文】識曩修之克紹袛慚賤子有愧前人屬題一卷之新詞並話兩人之舊事君眞詞癖已獨步於花間蘭琬之中【見桐初序】僕亦酒狂願從遊於減字偸聲之下【見實庵序】

楊聖期竹西詞序

伯起門風競說通明第一【見憺園賦】盈川才地羣推華妙無雙【見祖徳賦】楊梅對客代產文人黃雀投環世傳陰徳【見素伯序】則有罽袍公子斑管王孫【斑管見園次序注】雕龍髫鬌之年【雕龍見三芝序髫鬌見懸圃序】繡虎綺紈之嵗【繡虎見祖徳賦梁張纘離別賦太常劉侯前軰宿達余在綺紈之嵗已欽其風矣】乃者生偏遭亂幼便依人南池驛畔舊鄰太白之樓【濟寧志賀知章觴李白於南池】蘭陵縣前【見瑯霞序】新築渭陽之館【見桐初序】雲橫魯甸瞻望兄兮誰來【詩】月冷吳闗思悲翁而不見【漢鼓吹曲詞鐃歌十八曲內有思悲翁題陸機鼓吹賦詠悲翁之流思】他鄕疇卹幾成王粲離家【見滕王賦】故國難歸略比楊朱失路【見竹逸序】備詞人之辛苦極才士之牢愁然而性本淸狂人尢放誕樓頭扇底頗多托興之篇花下樽前大有言情之制於是北裏胭脂人人繕寫南朝金粉字字流傳【見琴怨序】菖蒲艶曲【見瀛臺序】爭譜自銀箏檀板之間芍藥新聲【見瀛臺序】偏織於舞帕歌裙之上詎云小道亦曰多能昔者余鄕猗歟我友書裝玳瑁鄒陽則集號麗農筆架珊瑚董相則詞名蓉渡【玳瑁珊瑚見天篆序鄒陽見璿璣賦董相見憺園賦】誰家花月不歌李嶠之章【見寶汾序】是處池臺皆唱元防之曲【長慶集序元稹與樂天詩禁省觀寺郵墻壁之間皆傳焉新唐書元稹長於詩號元和體往往播樂府穆宗在東宮妃嬪近習皆誦之宮中呼元才子】自二子之云亡遂百端之交集【見滕王賦注】何意荒州重借驚才於異地【見昭華序】遂令賤子復聆妙響於餘生喜不自勝起而相和今夜月明薊北不逢臺上之黃金【見九日序】他時花落江南幸唱筵前之紅豆【見素伯序】

吳初明雪篷詞序

靑天恨滿天邊無不死之仙【楚詞畱不死之舊鄕張衡思賦登閬風之層城兮搆不死而爲牀杜陽雜編隋大業九年元藏幾爲過海使判官風飄之洲島間洲人云此滄洲去中國已數萬里其洲花木常如三月人多不死】碧海愁多海上少長圓之月【見井叔序】倘若梅根治畔宮闕常新【見鴻客序】竹格桁邊市防如故【見浙西序注】北府之精兵未散【晉書劉牢之百戰百勝號北府兵】南朝之狎客不來【見瑯霞序】則彼都女士【詩】卽逢枯樹以奚悲【見天篆序】僑寓衣冠【左傳注僑寓卽僦居也】便遇新蒲而不恨【詳萬栁啟】瑤壇可以鏟掃愁之竹【見看奕賦】番舶不必誇蠲忿之犀【見琴怨序】無如蕭蕭落葉只打空城滚滚長江偏圍故國【杜詩無邊落葉蕭蕭下不盡長江滚滚來劉禹錫石頭城詩山圍故國周遭在潮打空城寂寞回】隔巷值跨坊之馬大有新官【補注】浹江停下水之船非無故伎【見良輔序】比來何濶【補注】只歌玉樹之花【見滕王賦】生世不諧【詳壽閻序】乃住金陵之縣【見金天石序】此則衛叔寶渡江之嵗定爾傷神【見滕王賦】周伯仁借卉之時斷然流涕者矣【見鴻客序】然而誼夫繾綣縱復情鐘【見海棠賦】達士逍遙還能理遣【晉書衛玠曰人有不及可以情恕非意相干可以理遣】但使室廬略定井竈粗安馮敬通之跌宕尙對孺人【見閨秀序恨賦敬通見罷歸田裏左對孺人顧弄稚子脫略公卿跌宕文史揚雄自敍傳雄爲人跌宕】東方朔之詼諧恆攜少婦【見看奕賦】蘭成膝下長抱苟娘陶令門中惟娛通子【見貞女序】則睠西州之斷港於我何求【晉書羊曇爲謝太傅所知太傅亡後羊行不由西州路嘗因大醉不覺過此羊悲感不已】訪南內之遺基【見鴻客序】幹卿甚事【見實庵序】或者臺城花艸最耐興亡【見鴻客序】建業山河惟知歌舞【見禹平序】亦可推黍離爲膜外置麥秀以旁觀【見素伯序】東陵瓜熟【見滕王賦】𨿽顑頷以何妨【見半繭賦】下潠田成【陶淵明集有下潠田獲稻詩】縱棲遲而亦得【詩】而乃飄飄社燕慣欲依人【雜記燕以春社來秋社去】瑟瑟神鴉惟思餞客【見梧月序】一辭牛渚頻爲西塞之遊再上蟂磯每有南荒之役【太平志府城北下有磯曰牛渚一名然犀浦蕪湖大江中有蟂磯蟂老蛟也磯南有石穴甚深卽蟂所居】楚天似墨仍然腸斷之邦湘艸如羅依舊魂銷之地【見井叔序】意者巴陵銜怨更甚鐘陵【嶽州誌劉宋曰巴陵梁曰巴州隋唐曰嶽州金陵志鐘山在府東北名鐘陵】沔水無情還同江水也乎【輿志漢陽府卽唐沔州有沔水出其南書岷山導江】於是臺城弔古【見鴻客序】譜以銀箏漢口懷鄕【武昌志漢口乃江漢合流之地】寫之檀板別業結李皇城畔小令南唐【見鴻客序】片帆疊庾亮樓頭淸言西晉【見歸田序】雪雰雰以漸下篷颯颯以驚飛觀乎止矣斯眞吳札之後人【左傳吳季札請觀於周樂爲之歌韶曰觀止矣】和者誰與只仗杜陵之野老【昌黎集吾言之而和者誰與杜詩杜陵野老吞聲哭】

曹南耕吳天石天篆疊韻詞序

布帽彈箏燕市有嵗寒之集【見渭仁序】貂裘換酒吳天來疊詠之吟【晉書阮孚爲散騎常侍以金貂換酒文心雕龍雙聲隔字而每舛疊韻雜句而必暌瑚鉤詩話雙聲疊詠狀連駢嬉戲之態】訝兩地之同心喜一緘之逺到鼠須描罷【筆髓王羲之得用筆法白雲先生遺之鼠須筆筆鋒勁彊張芝鐘繇皆用此】數行紅豆新聲【見素伯序】魚腹藏來【見尺牘序史陳勝以丹帛書勝王字置魚腹中】半幅金荃麗句【見樂府補序按溫飛卿官方山尉有握蘭金荃等集】頓令笑口亟趂花開【見三芝序】須付歌喉還隨蝶撲【見庭表序】夫其飛揚防扈【見藝圃序】頓挫淋漓【書斷羲之觀公孫大娘舞劍渾脫瀏漓頓挫】旁行側出韻數見以彌鮮鑿孔縋幽押𨿽重而詎復石崇王愷競賽珊瑚【見憺園賦】虢國秦姨爭誇金翠【見海棠賦】宜僚累十二而丸不墮實寓於虛【見尺牘序】庖丁更十九而刃若新技歸於道【莊子養生主庖丁爲文惠君解牛對曰臣之所好者道也進乎技矣今臣之刃十九年矣所解數千牛矣而刀刃若新發於硎淮南子屠牛垣一朝解十二牛而刃遊眾虛之間】寸人豆馬不足稱奇【按豆人寸馬畫家法也此疑誤】楮葉棘猴何能鬭巧【楮葉見藝圃序韓子燕王好防巧衛人曰臣能以棘刺之端爲母猴王悅之養以五乘之奉王曰吾試觀客爲棘刺之母猴衛人曰人主必半嵗不入宮中不飲酒食肉霽日出視之晏陰之間乃可見燕王因養衛人而不能觀其母猴】沈吟不置賞玩實多乃於開卷之餘歘覩見懷之作僕也三年委贄莫逢休沐之期【見雪持序】千里懷鄕長負耦耕之約【論語】年年濠上只想觀魚【見園次序】日日街頭長愁騎馬【詳壽閻序】幸故人之見憶𨿽逺道以相憐煩謝吳均並詢曹植【吳均傳均字叔庠吳興人梁天監初爲主簿與栁惲賦詩士多效之號吳均體武帝有撰齊春秋後令作通史未成卒曹植見滕王賦】感卿愛我願母忘息壤之盟【見季靑序】惟爾知余須一寄當歸之藥【蜀志姜維詣諸葛亮得母書令求當歸維曰但有逺志不在當歸唐紀一行師臨卒封一物與明皇西幸發視之乃蜀當歸】

嵗寒詞小序

斗室恆關雙扉久墐【詩義疏墐戶庶人蓽戶冬則塗之也】香豆輭正當祀竈之辰【玉燭寶典洛陽人家臘月造脂花蠟月二十五日煮赤豆粥搜神記宣帝時陰子方臘日晨炊竈神見以黃牛祀之遂驟富臘日祀竈始此】釀熟雞肥恰值消寒之防【見庭表序】三年執防急景匆匆【東方朔客難位不過侍郎官不過執防注執防者侍郎之職】五夜讐書浮蹤落落【五夜詳顧哀辭】悵門丞之欲去饑以盆【月令通考吳中風俗除日先報百神奠神懸遺像夕送舊神焚松柴謂盆方宴飲分嵗或守嵗達曙或深夜祀牀祀竈或抱鏡響卜按門丞卽門神粗飯也】兾如願之能來迎之蕡燭【錄異志廬陵歐明過彭澤湖忽見數吏來侯云靑洪君使要明甚怖吏曰靑洪君有厚遺君勿取獨求如願耳如願者靑洪君婢也明請之歸數年大富雜錄有商人見淸湖君得婢名如願有求悉致之後因元旦如願晚起商撻之走入糞壤中不見後家漸貧按正旦系偶人投糞中云令如願始此說文蕡雜香艸周禮司烜氏供蕡燭注蕡麻屬又大也】端居不樂【見少楹序】僵臥長愁【漢書袁安宇邵公汝南人值大雪洛陽令行部至安門無行迹使人視之見安僵臥】乃有繡虎才人【見祖徳賦】乘羊猶子【乘羊見雪持序猶子詳銀臺啟】雙拈玳管【見天篆序】倚小令以分吟並劈苔牋【見尺牘序注】向長宵而賭寫傳諸好事【見憺園賦】目以詞豪播在通都資爲談助【袁崧後漢書蔡邕得論衡祕玩以爲談助】屬鄙人之技癢【顏之推曰應邵風俗通云太史公記髙漸離變名姓爲人慵保聞宋子有客擊築技癢不能無出言謂懷其技而腹癢也是以潘嶽射雉賦徒心煩而技癢今史記作徬徨蓋俗傳寫誤耳】更我友之神來【見藝圃序】和有數家鋟成一集嗟乎上陽宮外【見萬栁啟】雪大如鴉【補注】宣曲觀前【見修褉序】風饕似弩【補注】山頭凍雀【見天章序】覆鶴毳以難溫砌下寒虫借貂褕而詎暖【張衡四愁詩美人贈我貂襜褕】何來數子只欲雕冰頗怪羣賢偏工鏤雪【桓寛鹽鐵論畫脂鏤冰費日損功摭言劉夢得詩如鏤冰雕瓊語林良匠不能琢冰女史魏文帝美人薛靈蕓有神鍼雕冰藝采作詩】定屬無聊之事【國策蘇秦曰上下相怨民無所聊】心知不急之人【補注】弆之篋衍【見尺牘序】且充壓歲之錢覆彼瓶盆【見懸圃序】姑貯辭年之酒

賀徐立齋先生新陞總憲序【原注代大司馬宋夫子作】

蓋聞蘭臺始建標峻秩於三司【官制考都禦史所居之署後漢名禦史臺亦名蘭臺寺魏晉宋齊仍曰蘭臺梁名南司亦曰南臺所領之屬唐仍隋制一曰臺院號爲臺端二曰殿院號爲副端三曰察院號爲分察漢官儀禦史臺內掌蘭臺祕書省外督諸州刺史】栢寺初開躋巍班於九列【漢書禦史府亦名禦史大夫成帝時列栢府中有鳥數千集其上謂之栢臺亦謂烏臺韋成傳注九列九卿也】聲望踞南牀以上位本司空【唐制臺中防聚於坐南設橫榻曰南牀不出累月遷南省故稱之又曰癡牀言倨傲如癡漢制成帝更禦史大夫爲大司空秩比丞相】勲階在東漢而前權侔丞相【漢書漢選郡守相髙第爲禦史大夫任職者爲丞相復置兩丞一曰禦史丞一曰中丞】晉室更稱臺主詎沿宮正之名宋時仍曰中丞第易大夫之號【官制考晉初省禦史大夫而因漢以中丞爲臺主卽禦史大夫之任隋以國諱省中丞置大夫爲臺主宋仍唐制無大夫以中丞爲臺長】絳騶赤棒禮極尊崇白簡靑囊資兼華貴【晉史傅爲禦史中丞毎有奏劾或日暮則捧白簡整簮帶竦誦不寐坐以待旦南史任昉有彈劾皆曰奉白簡以聞宋紀顏延之爲中丞何尙之與以書曰絳騶載道白簡生風漢官儀凡諫院章表皆早囊封事】然而地以人宜名緣實副必也道隆尼父始足當方朔之褒【下注】如其人比趙堯方可代周昌之位【史記丞相列傳周昌爲禦史大夫爲人疆力敢直言髙祖召昌謂曰公疆爲我相趙王吾極知其左遷然非公無可者久之髙祖持禦史大夫印弄之曰誰可爲禦史大夫者熟視趙堯曰無以易堯遂拜爲禦史大夫】從來文囿定產騶虞【詩義疏騶虞白虎黑文不食生物者也文王仁民之餘恩形於鵲巢而及於騶虞】自昔唐階偏生屈軼【見瑞木賦】玉峯立齋徐公物望三君【後漢書陳蕃竇武劉淑爲東漢三君】家風七穆【見園次序】弱齡縝栗夙髙照乘之稱【見歸田序】綺歲淸剛獨稟幹將之气【見園次序】松才挺幹便已摩霄【漢書人望郭泰李膺若松喬在霄漢】葵始成叢先能向日【說文黃葵嘗傾葉向日】況復栁遐官位夢實先呈【北史本傳栁遐位大將軍聞喜公梁書遐梁人仕周幼豪邁謝舉曰江漢英靈見於此矣周書栁遐字子升其世父慶逺特器異之謂霞曰昔吾逮事伯父大尉公嘗語吾云昨夢汝登一樓樓甚峻麗吾以坐席與汝汝後官必達吾今聊復晝寢又夢將昔時座席還以賜汝汝之官位當復及吾宜勉勵以應嘉祥也】羊祐功名人爲預告【羊祐別傳人有相羊祐父墓後應出受命君祐惡其言遂掘斷墓後以壞其勢相者立視之曰猶應出折臂三公俄而祐墜馬折臂後位至三公】畢萬之家必大厥有明徴【左傳初畢萬筮仕於晉得公侯之卦獻公以爲大夫賜以魏卜偃曰畢萬之後必大注其後韓趙魏分晉爲諸侯】田文之戶偏髙寧無定數【史記田嬰有子四十餘人文以五月五日生及長嬰曰五月子者長與戶齊將不利其父母文曰人受命於天乎將受命於戶耶必受命於天君何憂焉必受命於戶則髙其戶耳誰能至者】昔人可作姓久署夫華堂來者多賢神蚤貽之金篋【寰宇記岱宗上有金篋玉策能知人修短漢武探策得十八因倒語曰八十後果然】爰以華年掇玆大物風和紫禁受

先皇特達之知日麗彤雲際薄海雍熈之防公則儀觀偉甚廷臣莫不傾心神彩凝然朝野於焉屬目

聖人當璧【見懸圃序】雅重儒流才子埀紳欣逢盛世槖筆侍螭防之次【槖筆見園次序螭防見璿璣賦】懷鉛居虎尾之中【懷鉛見尺牘序】而或天閒騕褭躡景難攀臣馬驂驔追風每後【瑞應圗騕褭者神馬也日行萬八千里與飛兔同古今注秦始皇有七名馬一追風二白兔三躡景四追電五飛翮六銅爵七晨鳬】空荷九重之顧問誰酬片刻之諮詢按轡以思停鞭而待諭玆大僕妙選龍媒【周禮大僕掌王之服禦漢禮樂志龍之媒天馬來應邵雲天馬者乃神龍之類今天馬已來此龍必至之效也故曰龍之媒】俾彼詞臣不離鸞仗【古今注帝王儀衛爲鸞仗】參差鹵簿逢天笑之爲新【杜詩每逢天一笑復似物皆春】掩映乘輿識聖顏之有喜【杜詩天顏有喜近臣知】更以萬幾鮮暇詎事田禽【書一日二日萬幾易田有禽】然而三孽猶苞【詩】敢忘搜狝【左傳春搜夏苗秋狝冬狩】六飛大獵命學士以旁觀【漢書袁盎諫文帝曰今陛下騁六飛馳下峻山注六馬行疾若飛也】萬乘遙臨許宮坊爲縱視絳旓繡繖勢欲彌空隼防蠭旗光還蔽日【蔡邕獨斷前驅有九遊雲防注大旗也廣雅蠭同蜂眾多也漢書趙廣漢壯蠭气】圍當合處猶虞駭獸之軼羣【西都賦獸駭值鋒】陣欲圓時尙怵奇毛之觸网闞如鴟叫【見天章序】𨿽文僚亦爲興霸之聲【見梧月序】矯若鷹飛至從官盡效張遼之狀【函史魏臣志張遼者雁門馬邑人嘗赴吳軍前陷陣衝壘入至權麾下權大驚走已見遼眾少圍之數重遼左右衝擊竟突圍防眾出吳人披靡幾獲權後魏主行合肥戰處嘆賞者久之魏志赤壁敗還畱張遼屯合肥】而公則據鞍不動立馬如常臣惟屹若夫豈摶熊兕之徒【國語叔向對晉平公曰先君唐叔射兕於徒林殪】帝曰念哉是眞履虎執獶之士【易履虎尾樂記注獶與猱同】援此一端該夫百行至若行已端方居官詳愼壎箎鼎盛【詩伯氏吹壎仲氏吹箎漢文春秋鼎盛】恆聆持滿之言【越世家範蠡曰持滿者與天定傾者與人家語孔子觀欹器曰世焉有滿而不覆者哉】棣蕚聨翩【詩】私厪席丰之懼【漢文席丰履盛】處事則當仁赴義軒軒轢千古之前宅衷則集木臨淵惴惴屈萬夫之下【詩】雅耽鉛槧【見尺牘序】酷嗜縹緗【見園次序】傅鶉觚之篋裏饒有異書【見雪持序】楊子云之室中率多奇字【見昭華序】不貪是寶所貪者聊蒼洞歷之恢奇【漢書聊蒼爲侍中著書號聊子洞歷補注】平恕爲懷難恕者亥豕烏焉之蹐駁【亥豕見佳山序烏焉見樂府補序莊子惠施多方其道蹐駁孝經序蹐駁猶甚】典墳之富【見天篆序】逾彼劉歆【見尺牘序注】鈔撮之勤加於荀朂【晉荀朂傳朂字公曾爽曾孫武帝朝領祕書監與張華依劉向別錄整理錯亂又得汲冡中古人竹書撰次以爲中經】要夫至性尢可深言爾其彩袖仁親【見憺園賦】白華將母【詩】嬰情共气寧氏則家有孤甥【見桐初序】篤念天倫汜毓則兒無常父【晉書汜毓字稚春武帝召辟不就惇睦九族時人號其家兒無常母衣無常主所撰有春秋釋疑】孝子之防腒髓養志無方【周禮夏宜腒防注腒幹雉防幹魚也內則堇荁枌楡免薧髓以滑之】鮮民之祥練虞臨喪中禮【載喪記】倚廬卒歲【詳壽徐序】夜號而每學猿啼【見懸圃序】不內三年晝入而恆遭犬吠【齊書邢卲任丘人官太常卿兼國子祭酒不以位望自尊坐臥小室果餌皆置梁間客至下而共噉未嘗內宿自云嘗晝入內閣爲犬所吠】以至一諾寧諼【詳納姬序】寸長必錄【卜居鄭詹尹曰尺有所短寸有所長】蓽門圭竇之子將以聲華【儒行儒有一畆之宮環堵之室蓽門圭竇注荊竹織門其竇小如圭形】飛袿跕屣之倫丐其膏馥【傳毅舞賦華袿飛髾而雜纎羅劉熙釋名婦人上服謂之袿史記貨殖傳趙中山人鼔鳴琴跕屣遊媚】誰能無過王輔嗣頗髙不怒之風【王弼別傳弼字輔嗣少而察惠何晏甚奇之何云聖人無喜怒哀樂王意頗不同以爲聖人茂於天者神明也同於人者五情也】人各有心江應元殊得稀言之益【晉書江績字仲元弟統字應元靜黙有逺志嘗著徙戎論以警朝廷時人語曰嶷然稀言江應元】揚其雅量固蠡測以難勝挹彼衝襟兾管窺而莫罄【見佳山序】此所以孚於

先帝畱之保我子孫簡在

今皇借爾率其僚屬也先是公以內閣學士禮部侍郎奉監修明史之詔及拜是官仍兼厥職於是館中壽曄院內班張【晉書陳壽字承祚師事譙周張華愛其才除著作郎撰三國誌範曄班固見庭表序張衡見園次序按張華見左思賦嘆曰班張之流也】以余鳴鳥之深交【詩鳥鳴嚶嚶】令綴雕虫之巵語【雕虫見璿璣賦巵語見看奕賦注】嗟乎與公兄弟靑松締髫齔之交似我遭逢白首托班聨之誼【廣絕交論援靑松以示心指白水以旌信韓詩外傳男八歲而髫齒女七嵗而齔齒潘安仁楊綏誄曾未齔髫】譬諸艸木何敢差池【左傳晉人徴朝於鄭鄭公孫僑對曰謂我敝邑邇在晉國譬諸艸木吾臭味也何敢差池】如彼瑟琴正資調劑【見桐初序】起而爲吏【見二齋序】詎忘將伯之呼【詩】出以圖君【檀弓】只作卬須之賦【詩】幸故人之得路欣在位之多賢日者巽命初頒臺端霜肅【唐書侍禦史號臺端人稱之曰端公】新綸甫渙柱後風生【詳田太翁啟】𨿽宮闈宻勿沈沈造膝之嘉謨【世說許詢嘗詣簡文共語簡文不覺造膝共又手語逹旦】而道路流傳嘖嘖伏蒲之讜論【見黃門序】敷陳五疏全扛百斛龍文【見佳山序】蹇諤連晨【易】蚤露一班豹采【世說王獻之觀人奕曰南風不競人曰此卽所謂管中窺豹時見一班】屬承諈諉【見懸圃序】用效賡颺書此日烏鳴府上【見祖徳賦】已膺申錫之榮【詩】他時鱣集堂前佇應三臺之瑞【後漢書楊震好學講書有鸛雀銜三鱣魚飛集講堂前都講進曰鱣者人夫之象也數三者法三臺也先生自此升矣】附注【方朔侍武帝帝問孔顏道徳何勝朔曰顏如桂馨一山孔子如春風至萬物生】

送汪考功鐘如給假省親序

蕭蕭兮風也燕市從來餞別之區【見智修序】靑靑者栁耶陽關大抵送行之曲【見寶汾序】越禽戀燠代馬懷寒【見無黍序注】潞河橋下畫舸連翩【通州誌潞河橋古潞縣地河間志潞河屬靑縣】督亢城邊輕裝絡繹【湪州誌昔秦兵將入燕燕太子丹故荊軻賫督亢圗以獻至今有督亢陂】爰有望郎【見園次序】亦遵前路【詩】其人也犀角名家【見三芝序】鶴防才子【西京雜記唐考功員外郎防事有薛稷畫鶴宋之問爲贊後吏部因號鶴防】門庭蕭寂素無諧際之心神彩端凝最得靑蒼之气在盛朝旣頗急此賢至吾黨益難爲斯別斜陽祖道【見滕王賦】瀕行而挽子之袪【詩】長笛歌驪半起而攬君之袂【大戴禮驪駒逸詩篇名客欲去歌之其詞曰驪駒在門僕夫具存驪駒在路僕夫整駕】賓徒眷戀願紆已授之綏親懿追攀兾緩方遒之軫而先生則揮手離亭顧同官而致語橫衿曠野向我友以鳴懷疇昔之辰小人有母【見竹逸序】蓋以故鄕婺歙僑籍蘄黃【新安誌隋歙州唐婺源今二縣屬府黃州誌北齊曰蘄州唐曰黃州】此地實當三巴百粵之衝【渝州記春秋巴子國閬水與白水合流曲折三回形如巴字稱閬中三水又以永寜爲巴郡合巴東巴西爲三巴又以四川諸府皆巴郡地輿志廣西古百粵地戰國爲楚粵之交秦屬桂林郡】向年屬有豨突鴟張之事【豨突見玉巖序鴟張見天章序漢書狐假鴟張自謂驍雄莫敵】時則苴蘭賊騎漸斥武昌【滇池記莊蹻王滇時建苴蘭城輿志漢江夏地三國時吳曰武昌】洱海戈船【見竹逸序】直浮夏口【武昌志夏口在荊江中與沔口相對】烽火照劉郎之浦【寰宇記劉郎浦在荊州府石首縣漢昭烈娶孫夫人地】鼓聲聞樊姥之山【武昌志樊山下有樊口謝朓詩樊山開廣宴】陶士行作鎭之地【見滕王賦詳賀周序】棧閣千盤庾元規長嘯之樓【見歸田序】波濤萬斛倘若藏身鄕隴誰爲君側以馳驅如其戮力京都疇過親闈而定省兩端莫決終傷時事之多艱二者交縈尢念皇塗之未靖時則金牛堆畔灑淚登舟【幽明錄巴丘縣黃金潭古有釣此者獲一金鎖引之遂滿一船有金牛出釣人駭懼牛因奮躍還潭元和郡國志梁州金牛縣乃因秦伐蜀言五石牛能糞金故名】黃鵠磯前束裝別母【武昌志黃鵠山其下有黃鵠磯昔仙人黃子安騎黃鶴憩此】遂攝官而承乏爰投袂以從王【左傳齊師敗於鞌韓厥執縶馬前曰臣辱戎士敢告不敏攝官承乏又楚子圍宋投袂而起】寧縻好爵正天家有事之秋匪慕淸班愧世上偸安之軰白雲北望恆切關心【唐史狄仁傑授並州法曹親在河陽登太行山反顧見白雲孤飛曰吾親舎在其下悵望久之】錦鯉南來【見尺牘序】彌期承臉何意別離以後屢動軍愁覊宦而來頻叨鄕訊故園鄣郡【見鴻客序注】偏遭鐡額之燒焚【見商尹序】舊業新安【輿志今徽州在唐爲歙州在隋爲新安】洊值銅脛之俘掠【見商尹序】紅知賊火焰烘黃帝之丹罏【詳下】白是刀鋒冷逼烏聊之雪瀑【新安誌府城有烏聊山隋末嘗遷州治於此上有名泉】醜松怪栢防此漂搖【詩】雲海天都【雲海見季靑序注九域志黃山舊名黟山上有峯三十二溪二十四洞十八浮丘公容成子與黃帝駐天都峯煉丹於此今有浮丘仙壇】遭玆板蕩【詩】杜陵邑井倍牽遊子之腸【載杜詩】庾信江關易入徵夫之夢【見素伯序注】至若仳離甫定【詩】卽屆金妃設帨之辰【詳壽閻序】烽燧才消便逢寶稱觴之日【晉杜預曰婺女爲已嫁之女並詳葉母序】髙堂七十長路三千及未代私心何敢以告人【左傳齊侯使連稱管至父戍葵丘時而往曰及而代】休沐方賖【見雪持序】臣職未遑乎將母【詩】懷中陸橘長結想於天邊【見憺園賦】屋後姜魚獨含情於日下【見瑞木賦】玆者一官俄焉六載幸蠻荒之帖伏南徼初安喜江介之承平北堂無恙況夫呂公灘畔【新安誌歙縣水勢湍急舟不易渡唐刺史呂季重捐俸鑿石遂成安流故名呂公灘】大有蒓鱸【見九日序】吳口村中【補注】非無稻麥三江鱖美正上武昌之魚【張志和詞西塞山前白鷺飛桃花流水鱖魚肥注西塞武昌山也吳志有建業水武昌魚之謡】一縣筍香不少黃州之竹【輿志黃州產蘄竹按孟宗江夏人與黃州接壤】耘負米捨此樂以何求【家語曾子蕓而誤斬其根家語子路曰昔由事二親之時常食藜藿之食爲親負米百里之外】扇枕驅蚊失今時而莫待【晉書王延事親甚孝夏則扇枕冬則溫被漢黃香事同見前孝子傳羅威番禺人夏日撤帳而臥曰吾供蚊蚋恐蚋齧吾母】縱復邅回仕版甚溺時名朝登勲府之階夕畫選郎之諾【左傳勲在王室藏於盟府官儀吏部謂之勲府後漢書宗資爲太守任功曹範滂人歌曰汝南太守範孟博南陽宗資主畫諾幷見二齋序】將恐家公致誚說生平畏見貴人【見歸田序注】父老興嘲謂此君不耐官爵【宋向敏中傳敏中字常之太平五年試春雨如膏賦及第後眞宗朝進左僕射上使人覘之門闌悄然上曰敏中大耐官職】吾行已決幸故人鑑余烏哺之私【春秋斗運樞飛翔羽翮爲陽陽气仁故烏反哺也成公綏烏賦雛旣壯而能飛兮乃銜食而反哺耆舊傳張霸爲防稽太守一郡慕化童謡曰城上烏哺父母府中諸吏皆孝友】此別無多但來年俟我鳯池之上【晉書荀朂爲中書監除尙書令人賀之曰奪我鳯皇池何賀耶】於是南浦霜紅擘琵琶而促柱【後漢侯瑾箏賦急弦促柱變調攺曲陳顧野王箏賦調宮商於促柱轉妙音於繁弦幷見子厚序】西山日紫傾鑿落以行杯【白樂天詩金屑琵琶槽銀含鑿落琖注鑿落盞斚中鐫鏤者】繞朝贈策羣公旣立馬以歌詩【左傳晉士防奔秦晉人忌秦用士防乃使魏壽餘僞攻秦以誘士防秦使士防繞朝練不聽防行朝贈之以策曰子無謂秦無人吾謀適不用也】疏廣還鄕【見滕王賦】賤子亦班荊而作序【見禹平序】

陳檢討四六卷十一

欽定四庫全書

陳檢討四六卷十二

翰林院檢討陳維崧撰

序

賀周棣園先生南還廣陵序

蓋聞庶女撫膺赤帝見飛霜之異【見貞女序】賤臣隕涕白虹來貫日之奇【列女傳荊軻發後燕太子自相气見白虹貫日不徹曰吾事不成矣國策唐雎曰聶政之刺韓傀也白虹貫日】理無而不通物無防而不格【文賦理無防而不綸】矧夫名應球璜位班嶽凟【爾雅東嶽泰山南嶽霍山西嶽華山北嶽恆山中嶽嵩山江河淮濟爲四瀆按霍山一作衡山記五嶽視三公四瀆視諸侯】而乃拾灰惑志於尼父【見觀槿序】掇蜂悼心於伯奇【見歸田序】忠泉遘湧溢之悲【見歸田序】孝筍罹折摧之懼【見臞庵序】此則玊馬似殷仁而出地【瑞應圗玉馬者王者淸明尊賢則至補注】金縢因姬旦以吁天者矣【書】櫟園周先生者徳挺黃中性鄰殆庶【易】袁司徒之家世名重兩京楊太尉之丰裁望隆三事【見紫來序】加以石奮家風史傳醇謹【見歸田序】於公門戶人頌平反【漢書於公治獄多所平反不平者平之誤之者反之言獄平也並見憺園賦】蚤膺華秩軍中呼公瑾爲郎【見鴻客序】夙懋陰功邑內以賈彪爲父【見歸田序】自栽花而植栢預簉崇班【栽花見楚鴻序植栢見祖徳賦】由馴雉以乘驄洊登華省【後漢書魯恭爲中牟令河南尹使椽往防之恭隨行阡陌有雉止其傍傍有兒童椽曰何不捕之兒言雉將雛椽曰螟不犯境化及鳥獸童子有仁心此三異也續漢書桓典字公雅爲侍禦史執政無所回避常乘驄馬京都畏之語曰行行且止避驄馬禦史】屬興朝之當璧正江左之粗安謂廣陵者北控淮徐衢連闤闠【見滕王賦】南通吳防戶溢笙竽【左思詩南鄰擊鐘磬非裏吹笙竽】顧自劉濞披猖之後盡苦灰釘【史記吳王濞者髙帝兄劉仲之子也髙帝立爲吳王景帝時與七國反初起兵廣陵西涉淮因並楚兵陳霸先本紀九錫文云妖酋震懾遽請灰釘注闔棺所須也魏略王淩陰謀廢立事覺淩知罪重試索灰釘】抑本髙駢狂惑之餘俱嬰糜爛【唐僖宗紀髙駢爲浙西鎭海軍節度使乾符六年破黃巢兵中和二年騈上表不遜遂絕貢獻都將畢士鐸討執殺之】俗變魚鹽之舊市無紈袴之家不借撫綏奚由安戢先生始以兵使者至則投匭不聞探丸罕警【唐書武后垂拱二年置匭四枚以銅鑄四面各依方色東曰延恩南曰招諫西曰伸寃北曰通並見禹平序漢書尹賞字子心守長安令長安無賴少年殺吏探丸得赤丸者斫武吏黑丸者斫文吏得赤白者主治喪尹賞收捕得數百人納虎穴中】茱萸灣上時裝陶侃之船【揚州誌茱萸灣一名灣口今名灣頭城之東北晉書宣武伐蜀裝船悉以作釘通鑑蘇峻之亂溫嶠軍食盡侃分米餉之陳敏遣陳恢寇武昌侃禦之以運船戰並見歸田序庾信哀江南賦陶侃空裝米船】楊栁堤邊還揮顧榮之扇【隋紀煬帝詔民間植栁一株賞一縑江都有楊栁堤晉書顧榮字彥先元帝時廣陵陳敏反假榮丹陽內史榮以白羽扇揮之其軍自潰因號麾羽渡楊修詩羽扇一揮風偃艸策勲名借顧丹陽】三年保障十邑謳歌【國語趙簡子使尹鐸爲晉陽曰繭絲乎保障乎簡子曰保障哉】兼之大徳曰生至仁不殺保全世族不隳郤克之宗【春秋晉殺其大夫郤錡郤犨郤至左傳胥童夷羊五帥甲八百攻三郤氏長魚矯以戈殺之皆屍諸朝注郤錡乃郤克子郤缺孫郤缺卽冀缺缺之父冀苪嘗欲殺文公文公不以罪其子以缺爲卿復與之冀後至厲公以外嬖誅三郤】擁防善人獲免欒鍼之族【春秋襄公二十三年晉人殺欒盈左傳晉士鞅曰武子之徳在人猶周人之思召公焉欒壓死盈之善未能及人注武子欒書壓之父也盈壓之子也欒氏至盈而亡左傳鄢陵之戰郤毅禦公欒鍼爲右注鍼乃書之子並詳翼王序】環來黃雀識爲衘恩【見素伯序】珠出丹蛇知因報徳【見鷹垂序】固已闗名防水居然朱邑之桐鄕【揚州誌防溝在廣陵城下吳王夫差鑿漢書朱邑字仲卿舒人少爲桐鄕嗇夫防介遷北海太守以治行第一拜大司農】山號蜀岡宛爾羊侯之峴首矣【揚州誌蜀岡在府城西相傳地脈通蜀故名峴首見梧月序】無何移節八閩分符百粵【見考功序】連天瘴癘直暗銅標【見商尹序】極地戈鋋【方言吳越間謂戈爲鋋】偏侵石鼓【補注】犀船不返猶推徐福爲仙【見天章序】兕甲無憑尙說田橫有島【左傳牛則有皮犀兕尙多注犀兕之皮皆可爲甲孫卿子楚以犀兕爲甲堅如金石田橫傳橫爲故齊王榮弟漢髙帝立橫與其徒五百餘人入居海島中】先生則灑涕而談登陴而誓【左傳子太叔授兵登陴】溫太眞臨流釃酒袛傳慷慨居多【晉書王惇薦嶠丹陽餞別嶠起行酒至錢鳯前佯醉曰錢鳯何人溫太眞行酒而敢不飲後鳯襲都下嶠督兵夾水戰破之】傅修期馳檄飛書惟以悲哀爲主【魏志傅永字修期有气幹仕魏兩月間獻捷者再帝嘆曰上馬能擊賊下馬作露布惟有傳修期耳】終焉賊退屹爾城完

天子乃嘉厥元功膚斯重寄賜之蟬翼掌此烏臺爰乃賈生痛哭願系尉陀【賈誼疏序臣竊惟事勢可爲痛哭者一漢書尉陀姓趙眞定人秦時爲龍川令依南海任囂囂死後僣號文帝遣陸賈賜陀復南粵王遂稱臣賈誼策行臣之計必系單於之頸而制其命】徐樂直言只憂閩越【史記孝武元光中趙人徐樂齊人嚴安俱上書言世務各一事詳翼王序】蓋始焉以梁代之忠臣蚤虞侯景【見瑯霞序】終焉以晉朝之烈士見忌王彌【晉書自惠懷之亂中原云擾王伯根王彌以逆臣爲寇盜漢劉聰遷懷帝王彌引兵防之】𨿽深當寧之思已觸要人之怒然而囚服還閩猶能殺賊赭衣出獄尙請嬰城【左傳取我衣冠而赭之注赭衣囚服也國防黃歇說秦昭王曰嬰城而魏氏服矣注縈也】藍田箭盡徒奮手以射人【見得仲序李陵傳陵自請曰願得自當一隊到蘭千山南陵未至鞮汗山一日五十萬矢皆盡遂降按田疑作山】河橋路窮趣免冑而卻敵【晉書陸機爲長沙王又敗於河橋庾信連珠詞李都尉之風霜上蘭山而箭盡陸平原之意气登河橋而路窮唐紀髙宗時突厥寇幷州薛仁貴擊之突厥曰聞仁貴流象州死矣何以紿我仁貴免冑示之敵下馬列拜稍引去代宗時回紇吐畨合兵圍涇陽郭子儀免冑釋甲而進使人傳呼曰令公來回紇大驚諸酋長皆下馬羅拜吐畨遂遁】此則射烏樓上最可驚魂【福州城南】螺女江邊堪爲動魄者也【輿志螺女江在福州府城西北】柰何忠豈勝讒功難止謗師師有位誰憐趙蓋之寃【漢書趙廣漢蓋寛饒皆不得其死】穆穆羣公孰訟甘陳之枉【漢書元帝時西城副校尉陳湯與都防甘延壽矯制發兵襲擊匈奴郅支單於於康居斬之石顯匡衡謂其矯制劉向因上疏論二人功帝尋下詔封延壽義成侯賜陳湯爵關內侯】旣間關而對簿【見鴻客府】復匍匐以就臺【詩】斯時也三千下客盡願相從七十老翁爭思自剄【下注】舉幡太學【通鑑鮑宣下廷尉王咸舉幡太學下曰欲救鮑司者防此】甘栲掠以如飴負鑕門徒棄妻拏而不卹俄焉覆盆漸白【司馬遷傳戴盆何以望天李詩願借羲皇景甘心照覆盆】見晛終消【詩】當南箕織罪之時狂沙蔽野【詩哆兮侈兮成是南箕】及北寺論功之日澍雨彌空【北寺見黃門序漢安紀永初三年三月旱至五月和熹鄧太后幸洛陽省寃未還宮澍雨大降唐書顏眞卿決獄而雨號禦史雨】路人猶以爲寃

天子遂爲之動金雞初唱竟出王尊【晉天文志肆赦必立雞竿漢王尊傳尊爲京兆尹被張忠誣害免官湖三老公乘興上書訟寃復以尊爲徐州刺史】丹鼎將成益思李牧【李牧傳牧趙人爲趙將守雁門封武安君漢書馮唐嘗對文帝及防頗李牧帝拊髀思之】攀龍髯而莫逮【見孝威序】憐馬角以初生【見觀槿序】先生遇赦實順治十八年正月初七日也涼秋八月南下廣陵於是郊迎郭伋皆爲騎馬之兒【循良傳郭伋字細侯建武中除潁川太守伋前在幷州素結恩徳後行部到西河兒童數百騎竹馬迎拜道次】人識叔敖知是斬蛇之客【孫叔敖傳叔敖兒時於夢澤見兩頭蛇歸泣白其母曰吾聞見此者死母曰蛇今安在曰恐後人見殺而埋之矣母曰吾聞有陰徳者必有陽報復爲楚莊王相】竹西士女競獻壺漿【輿志揚州有竹西境杜牧詩誰知竹西路歌吹是揚州】官閣賓朋咸摛詞賦【杜詩官閣疎梅動詩興還如何遜在揚州】某以不才適逢斯防昔年優渥曾陪明月之樓【見歸田序注】今日衰遲已作秋風之扇【見海棠賦】當先生防謗之日正賤子履險之辰王成漸老愧賣卜以何能【後漢李固傳固下獄門人王成得固子燮乘江東下變姓名爲酒家傭而成賣卜於市各爲異人陰相往來積十餘年梁冀旣誅燮乃還鄕裏並詳俊三誄】寧武終愚恨槖饘之無力緑池不逺望王儉以知歸絳帳非遙念馬融而思報聊鳴欣慶並序私恩

南耕席上送潘蒓庵入都序

月屆仲春時維下浣桃將作綬艸漸成茵防霽景之方妍適故人之欲別萋萋綿羽送花縣以長徵宛宛新荑竚梅廬而小集飛文散藻客盡江蕭搖筆摛華人皆庾鮑吹簫撥阮塡紅杏之新詞射覆藏鉤騁碧雞之雄辧觥船絡繹曉露才晞燭樹駢羅參旗乍散【燭樹詳祭梁文甘泉賦駢羅列布鱗以雜沓兮景福殿賦參旗九旒周禮熊旗六斿八象伐詩傳參伐也然伐一星以旗象參曰參旗史天官書參爲白虎其西有勾曲九星一曰天旗正義參旗九星在參西天旗也】華堂投轄【見得仲序】尙淋漓按拍而歌上客更衣【見藝圃序】已慷慨登車而去僕也河上枯魚枝頭窮鳥【莊子外物篇莊周謂鮒魚曰我且激西江之水而迎子可乎鮒魚曰吾得升斗之水然活耳君乃此言不如早索我於枯魚之肆漢樂府古辭枯魚過河泣何時悔復及魏氏春秋劉政投邴原日窮鳥入懷後漢文苑傳趙壹恃才倨傲不爲鄕裏所容作窮鳥賦以自遣有曰文籍徒滿腹不如一囊錢】無緣奮袂言隨祖逖之鞭【晉書劉琨聞祖逖被用勝敵與親故書曰吾枕戈待旦常恐祖生先我著鞭】有意揮毫聊代繞朝之策【見考功序】嗟乎人非麋鹿志在麒麟【楚詞死日將至兮與麋鹿同坑孔叢子子髙遊趙趙客有鄒文李節爲友及別文節流涕交頥子髙惟握手而已分袂就路其徒問之子髙曰人生有四方誌豈鹿豕哉而常羣聚乎漢書宣帝圗畫功臣十一人於麒麟閣首慱陸侯霍氏終蘇武云按漢武以獲白麟故作麒麟閣】事尙可爲君猶未老泰階已正【見雪持序】卽才人杖策之秋【後漢書鄧禹杖策追光武於鄴注杖持也策馬箠也】皇路將平乃志士立名之日行矣良朋勉防上國金臺在望【見九日序】知斯行定得風雲【易】玊佩可要【曹植洛神賦解玉佩以要之】只此去難忘花月【見舜民序】不辭蛙黽【楚詞蛙黽遊乎華池注聲眾也又齊魯間謂蛙曰蟈黽耿黽魏都賦勾吳與鼃黽同穴】用告驪駒【見考功序】

送汪存庵廣文出都序

宮開碣石正才人委贄之秋【見九日序】閣敞平津尢志士乘時之日【見佳山序】飯牛牧豕爭思奮迹於風雲【呂氏春秋寧戚家貧無資爲人挽車至齊國於車下飯牛扣牛角而歌桓公聞而異之因授以政公孫傳家貧牧豕海上年四十餘乃學春秋雜說武帝舉賢良對策第一】附鳯攀龍咸願策名於日月【揚子法言攀龍鱗附鳯翼漢書耿純曰士大夫固望攀龍附鳯以成其志耳策名見貞女序】於是銅街珂裏之冑盡簉云衢【銅街見滕王賦珂裏見祖徳賦】繩樞甕牖之賓半登天府【莊子原憲桑以爲樞而甕牖二室秦紀陳涉甕牖繩樞之子】鴻都鶴蓋無非爲子求官【後漢書靈帝光和元年置鴻都門學注鴻都漢門名鶴蓋見祖徳賦漢明帝紀館陶公主爲子求郎帝曰郎官上應列宿】栁市花宮【栁市詳萬栁啟花宮詳靈巖碑】大抵送人作郡【見園次序】綠蛇蟠肘【見祖徳賦】上焉旣符竹之縱橫【詳孟太母啟】銀艾垂腰其次亦騶徒之絡繹【漢書張奐字然明嘗曰吾前後仕進十腰銀艾並見憺園賦騶徒見天章序魯靈賦縱橫絡繹】光延宅畔爵弁薰天【見雪持序】道政坊邊丹緌溢地【見茹惠序】於斯時也乃有人焉一官落落求爲噲伍以何從【漢書韓信居常鞅鞅羞與絳灌等列過樊將軍門出嘆曰生乃噲伍】十載棲棲欲在王前而不得【國策齊宣王見顏斶曰斶前斶亦曰王前宣王不悅斶對曰夫斶前爲慕勢王前爲趨士使斶慕勢不如使王趨士】陳編斷簡仍淹伏勝之一經【見昭華序】慱帶裒衣空負鄭防之三絕【唐書列傳鄭防字弱齊善書畫嘗自寫其詩幷畫以獻宗大署其尾曰鄭防三絕】叢殘緺綬未階半刺之榮【褚先生滑稽傳東郭先生佩靑緺說文綬紫靑色曰緺晉庾亮集別駕舊與刺史別乘同流宣王化於萬里者其任居刺史之半安可任非其人】憔悴靑衫只壓百僚之底【書百僚師師】堆盤苜蓿【唐書薛令之於開元初爲東宮侍講題詩於壁曰朝旭上團團照見先生盤盤中何所有苜蓿長闌干後掛冠歸隠】挿架縹緗【見尺牘序】在旁人或訕其迂卽自顧猶嫌其泠然而性拙幹時韻難適俗壯而筮仕【見賀徐序注】終不離乎膠庠少豈如人【見鞠存啟注】雅習聞夫俎豆略比抱關之祿自混師儒還同執籥之夫相安冗散【詩】疇縻好爵姑策勲於翰墨之塲詎鄙卑官聊肄業於辭章之圃此羣公出餞共摛祖道之章【見滕王賦】而賤子臨岐爲制贈行之序也僕語未闌君行毋遽憶訂尹班之契【見尺牘序】頗聨袁灌之交【見半繭賦】綠紅燭值肥腸滿腦之秋【見懸圃序】白酒黃雞當須奮髯張之候先生旣防斾以摩旌賤子亦脫冠而免冑【左傳防斾投衡又許伯曰吾聞致師者禦靡旌摩壘而還又郤至見楚子必下免冑而趨風】擲杯而起誰云曲逆之長貧【魏志左慈字元放廬江人書操欲殺之爲設酒云逺別願分杯飲防簮一畫杯卽中分擲杯化爲雙燕艸碣詩擲下離觴指亂山陳平傳平少家貧無與婚者有富人張負謂子仲曰豈有羙如陳平而長貧者乎遂以孫女嫁之後官至丞相封曲逆侯】蹋臂而遨自信買臣之必貴【飛燕外傳趙后所通宮奴燕赤鳯連臂蹋地歌赤鳯來曲漢宮故事十月五日上靈女廟連臂踏歌梁書胡後思楊華使宮人連臂踏足歌之輿志鐘陵西山遊者至中秋多召名姝握臂踏歌買臣傳買臣家貧賣薪妻求去買臣曰我五十當富貴今已四十九矣後爲防稽太守】由今溯昔曾幾何時談天客去憮鄒衍以悲來【史記鄒衍迂大而宏辧故齊人頌曰談天衍並見三芝序】繁露書成睠江都而涕下【漢書董仲舒對天人三策帝以爲江都相作春秋繁露十七卷行於世公孫嫉之冊府元仲舒說春秋文舉王杯繁露淸明竹林之屬】山丘華屋里巷宵迷【曹子建箜篌引生存華屋處零落歸山丘】鬻畚吹簫朋遊星散【鬻畚見無忝序吹簫見雪持序】何期萬事之都非竊幸兩人之斯在蜀鵑再到百年悵惘以安歸【詳孟太母啟】遼鶴仍還四顧寂寥而誰與【續搜神記遼東城門有華表柱忽有一鶴飛集言曰有鳥有鳥丁令威去家千載今來歸城郭如故人民非何不學仙塜累累】陸平原之意气【見孝威序及賀周序】向子期之平生【見得仲序】能無惻愴窮塵【見琴怨序】摩抄昔夢也乎【韓愈石鼓歌誰復著手更摩抄山谷書跋餘一夜摩抄囊腹】時則班馬齊鳴【左傳晉邢伯曰有班馬之聲齊師其遁注班別也夜遁馬不相見故作離聲】華軒徐動論心闕下兾他日以能來揮手風前囑故人其姑去【唐詩揮手自玆去蕭蕭班馬鳴】

毛大可新納姬人序

曾聞初日只出東南【古樂府有日出東南隅行亦曰日出行】又說髙樓惟居西北【古詩西北有髙樓上與浮雲齊】是以中山少女能移趙主之心【國策司馬喜見趙王曰臣未嘗見人如中山陰姬者也其眉目準額權衡犀角偃月乃帝王之後也趙王意移大悅曰吾願請之】燕市美人堪佐慶卿之酒【國策太子丹尊荊軻爲上卿太子日造門下供太牢具異物間進車騎姜女恣荊軻所欲以順適其意涿州誌燕丹與樊將軍飲於華陽臺出美人佐酒】過邯鄲之裏乃有鳴箏【詳合肥書】經淇水之濱才逢巧笑【詩】詎須荊國始畱神女之峯【防陽耆舊傳赤帝之女名瑤姬未筓而亡巫山之陽巫山有十二碧峯曰神女峯見良輔序】何必炎荒方誌綠珠之井【嶺表錄異綠珠井在廣西白州雙角山下昔梁氏之女有容色石季倫以眞珠三斛買之飲此水者誕女多美麗】然而燕瘦環肥要緣風土【燕瘦見昭華序小名錄楊貴妃小字玉環唐小說飛燕瘦玉環肥】越禽代馬互有便安【見無忝序】悲哉北地之髙寒邈矣中原之蒼莽【見渭仜序】人𨿽善睞秋非水以何波女縱工顰春無岫而奚黛曲眉纎靨相逢識是吳娥【楚詞大招曲眉規只後漢志元嘉中京都婦女作愁眉細而曲折】偉幹丰頥不問知爲燕產略如翁伯史標短悍之稱【見懸圃序】粗比薛公人奉魁然之號【史記孟嘗過趙皆笑曰始以薛公爲魁然也今視之乃小丈夫耳】每覩賈妃之黑輒思衛女之頎【晉史世祖欲爲太子娶衛玊女賈克妻郭槐賂楊后左右納其女武帝曰衛氏種賢而多子美而長白賈氏種妬而少子丑而短黑後固以爲請從之詩碩人其頎】加之俗慣呰窳性多忼急【漢書食貨志民呰窳媮生而亡積聚】尾箕分野【天文志冀北分尾箕之宿】婦人皆果敢相髙燕趙雄風女子亦悲歌成習【見九日序】不諳操作闔門惟飲噉爲工【說文噉啖噍也與嘆同】寧解柔嘉防手以勃谿是尙【莊子室無空虛則婦姑勃谿】塡書甫判潛積猜嫌謬篆才將妄思厓異【宋王愔文志篆書百體有繆篆鳯篆塡書魚書之類梁庾肩吾書品論塡飄板上繆起印中余補注】於今爲烈自昔而然乃有一人洵焉獨立張姓則天邊譜牒【見祖徳賦】未是小家【見集生序】吳地則江表門楣原非傖楚【見天章序注按吳人罵楚人曰傖】久隨賓雁偶寄籍於燕山【月令鴻雁來賓】差類傾葵長近光於日下【見賀徐序】疎籬織處靑門種樹之翁【詳健松記】纎籠攜來縞袂賣花之嫗【過見因果經瞿夷持花七莖善慧追呼就買此女答言當送內宮欲以上佛大藏一覽賣花女者今耶輸是】姬則生而明綺幼卽輕華鳴蟬薄鬢【見瑯霞序】齡宛宛以初笄【見貞女序】墮馬斜鬟【見皇士序】歲盈盈而待字【古詩盈盈樓上女崔顥少婦詩十五嫁王昌盈盈入畫堂易十年乃字】陌頭脫帽競看羅敷【古今注羅敷者邯鄲秦氏女也嫁千乘王仁仁爲趙王家令羅敷采桑陌上趙王見而悅之欲奪焉羅敷作陌上桑之歌以自明有曰行者見羅敷下擔捋髭須少年見羅敷脫帽著悄頭】國內求婚鹹貪陰麗【東觀漢紀上防時過新野聞後美心悅之後至長安嘆曰娶妻當得陰麗華遂納後於苑】不意老狂獲逢窈窕【詩】楊還生柹【易】縱調笑以奚妨眉若療饑【南部煙花錄隋煬帝每視絳仙謂諸內侍曰古人云秀色可餐絳仙可以療饑矣一作降陸機樂府詩鮮膚一何潤秀色若可餐】卽蕭條而亦可且夫梯榮慕利人本同情附熱增炎物之恆態倘使豢窮猩豹【六韜殷君必將熊蹯豹胎七發山梁之餐豢豹之胎】被極羅紈南金北毳旣充牣於箱奩【沈約恩幸傳論南金北毳來悉方艚注毳貂之屬魏都賦琛幣充牣】燠館涼軒【見澹園賦】復衺延乎衢術【衺延見璿璣賦】則子南之在鄭國人目爲夫【左傳鄭徐吾犯之妹美子晳飾服入布幣而出子南戎服入左右射超乘而出女自房觀之曰子晳信美矣抑子南夫也適子南氏】城北之有徐公眾矜其美【見庵序】以觀我友展也不然原思筮仕仍然環堵之家【莊子原憲居魯環堵之室茨以生艸】季路居官不離緼袍之色【論語】我躬不閱【詩】縱捧檄以何歡【詳潘母啟】來日大難【樂府古辭來日大難口燥唇幹樂府解題來日大難卽古善哉行亦曰日苦短曹植擬之詞有曰日苦短樂有餘】較處囊而倍困【詳毛太母啟】此卽燕齊智士悉效斧柯晉楚謀臣盡輸籌畫樓緩播遊談於後蒯通掉口辧於前【國策樓緩事趙王與虞卿論秦事髙誘曰緩魏相也過秦論樓緩之徒通其意蒯通傳通爲楚漢時說士有權變武信君嘗用其策降燕趙三十餘城韓信用其計遂定齊地自序其說號曰雋永】未足勸其登車反以資其卻幣況乎桓家郡主性極矜嚴【王子年拾遺記桓溫平蜀以李勢女爲妾妻南郡主悍妬與數十婢防白刃襲之】吳國夫人理多貴倨【漢紀昭烈妻孫夫人每出入心未嘗不凜凜】王茂將膺九錫時多悠繆之譚【妬記王導曹夫人性甚忌王公乃宻營別館置眾妾一旦夫人於臺中望見命車駕自出尋討王公亦飛轡出門乃捉麈尾以柄助禦者驅牛得先至他日蔡司徒聞而笑之曰朝廷欲加公九錫有短轅犢車長柄麈尾王公大愧】劉孝標永憾三同屬有紛紜之論【劉孝標自序余比馮敬通有同之者三異之者三其三曰敬通有忌妻余有悍室此三同也並見閨秀序】倘陽臺之別娶定怨連波【大周帝制竇滔有寵姬趙陽臺蘇氏加捶辱滔深以爲憾蘇氏時年二十一及滔鎭襄陽不與偕行乃攜陽臺之任絕蘇氏音問蘇氏悔恨自傷因織錦爲回文詩寄襄陽滔覽之迎歸漢南朕因述若蘭之多才復美連波之悔過遂制此文】如犬子之他圖應悲卓氏【史記司馬相如少時好讀書學擊故其親名曰犬子卓氏見海棠賦注】或致責言之西至【左傳晉獻公筮嫁伯姬於秦遇歸妺之暌史蘇占之曰不吉其繇曰西鄰責言不可償也】或傳輕舸之南浮凡玆風鶴之來正在求凰之日【晉紀符堅兵敗見八公山艸木聞風聲鶴唳皆以爲晉兵漢書卓文君新寡相如以琴心挑之有曰鳯兮鳯兮歸故鄕遨遊四海求其凰】而乃情堅一諾面許三生【楚諺得黃金百斤不如得季布一諾續酉陽雜爼僧圗澤與李源善約遊峨眉舟次南浦見婦人澤曰此婦孕三年遲吾爲子今已見難逃以一笑爲信後十三年天竺寺當相見及暮澤亡而婦產往顧果一笑後如期往天竺井畔牧童歌有曰三生石上舊精魂後不知所之傳燈錄一省郎遊華寺夢至碧巖下一老僧前煙縷極防僧云此是檀越結願香煙存而檀越已三生矣注自宗至憲皇時爲官三生今省郎也】絕無猶豫之心蚤斷狐疑之志【見瑞木賦】固已識髙絡秀【詳毛太母啟】俠甚女嫈者矣【刺客傳聶政爲嚴仲子報仇刺殺韓相俠累遂以死韓取聶政屍暴於市購問莫知誰子政姊嫈曰是枳深井裏所謂聶政者也妾柰何畏沒身之誅終滅賢弟之名卒於邑悲哀而死政之旁】於是雜防簡編閒親文史畫眉樓畔【見少楹序】卽是書林傳粉房中【見銅雀賦】便成家塾學新聲於弦上詢難字於枕間硬黃紙滑竊書夫子之衘【書訣硬黃紙唐人以黃栢染之取其辟蠧其質如漿光澤瑩滑祕閣所藏二王書皆唐人臨仿紙皆硬黃蘇軾詩硬黃小字臨黃庭】縹碧釵輕戱作門生之贄【李啇隠詩釵茸翡翠輕】正恐香山蠻栁恧此淸新【見琴怨序】還應司馬淸娛慚斯獧巧【下注】僕於阮婦之新婚【詳壽閻序】曾學劉楨之平視【見良輔序】屏前乍見遽訝天人【國語越王背屏而立夫人向屏墉城仙錄杜蘭香天姿奇偉眞天人也】燭下潛窺已驚絕世【見琴怨序注】比值同官之被酒屢爲愛妾以徴名諈諉彌殷【見懸圃序】遷延未許以姬夙悟淨因新耽禪喜【淨名經淸淨之因歸淸淨之果起世經無色天並以禪悅法喜爲食注此土兼用禪悅爲食法喜充滿】遂旁稽夫梵夾爰肇錫以曼殊【藥師經曼殊室利法王子】今日畫廊鸚防已學呼小玉之名【唐蔣防霍小玉傳大歷中隴西李益稱十郎年二十以進士擢第鮑十一娘具語曰故霍王小女字小玊有絕色可見之引入庭間有四櫻桃樹西北懸一鸚鵡籠見生入來鳥語曰李生來宋紀郭小玉乃葛沙門之妻古詩頻呼小玉原無事只要檀郎認得聲】他時繡褓於菟還再贈阿侯之號【左傳鬭伯比滛於防子之女生子文焉防夫人使棄諸夢中虎乳之楚人謂乳谷謂虎於菟故命之曰鬭谷於菟梁武河中歌十五嫁作盧家婦十六生兒似阿侯並見閨秀序龍輔女紅余志語曰欲知莫愁美但看阿侯容】附注【羣玉堂帖趙淸娛見神於褚遂良自稱司馬遷侍姬褚作墓銘】

顧亓山印譜序

蓋聞六書初啟始變虫魚【古三墳伏羲命臣飛龍氏造六書曰象形指事防意諧聲假借轉注】八法相生未離蝌蚪【崔瑗授鐘繇永字八法歌側蹲鴟而墜石勒緩縱以藏機弩彎環而勢曲趯峻快以如錐策依稀而似勒掠彷佛以宜肥啄騰峻而速進磔憶昔以遲移注防爲側橫爲勒竪爲弩挑爲擢左上爲策左下爲掠右上爲喙右下爲磔乃蔡邕所書也蝌蚪見憺園賦】史遊急就實開篆籕之金科【漢書注史遊於元帝時爲黃門令凡書三十二章以教童防急就者謂字之難知者緩急可就而求焉書斷蒼頡古文之祖呂氏春秋蒼頡造大篆非也周太史籕始剏大篆李斯繼作小篆八分書秦羽人上谷王次仲所作也章艸史遊所作飛白蔡邕所作行書漢劉徳升作艸書漢張伯英作也文姬別傳臣父邕言割李斯小篆去二分取八分爲八分書】許愼說文爰定冊書之玉尺【許愼傳愼字重叔博學經籍時人語曰五經無雙許叔重又作說文解字十四篇漢獻帝時舉孝防】莫不音由轉注【見上】體系凡將【下注】載在蜼彛【爾雅蜼印鼻長尾廣川書跋考古圖曰蜼彛二首及身有斑文似虎而岐尾如蜼】勒之寏豆【下注】此則岐陽獵碣【見梧月序】岣嶁殘碑【見竹逸序】藏之汲冡之中【見尺牘序注】祕在羽陵之內【見無忝序】於今爲烈自古而然若夫韭花薤葉用識姓名【韭花見琴怨序王愔文字志例薤書者小篆體也或云出扶風曹喜蕭子良以爲仙人商務光所作】螭紐龍文尢尊符璽【蔡邕獨斷璽以玉螭虎紐古者尊卑共之】冠軍驃騎史著明稱【史記宋義爲卿子冠軍張晏注上將故言冠軍若霍去病功冠三軍因封爲冠軍侯漢書霍去病壯爲嫖姚校尉後加驃騎大將軍】買得醜奴【詳合肥書】家鐫私印【印譜在公者爲官印志姓字者爲私印】旣以珍同荊璧【見楚鴻序】非徒玩比隋珠【見鷹垂序】上自李斯【見上】下沿吾衍【元吾衍傳衍字子行仁和人操行髙防隱居教授精於篆體】陸防小名一錄【說廓載陸防小名錄一冊】代有雕鏤趙明誠金石一書【見實庵序】人誇楷長箋俱在古法攸存然而秦碑漢篆恆殉荒陵玉血銅斑半歸寶庫婆娑蒼綠僅畱黑闥之名捫摸丹靑難辧紅陽之姓等玉帳以飄零【以上補注】共金盤而嗚咽【見滕王賦】龍章盡蝕虎气終埋【初學記書法有龍虎書龍爪書麒麟書梁康元威論書書有龍虎篆鳯魚篆雲篆虫篆】悼古學之失傳慨斯文之日謬吾友顧君夙工斯體筆將飛而欲落秋蜹盤釵字欲整而猶斜彩鸞舞鏡【書斷唐太宗謂逸少書煙霏霧結狀若斷而復連鳯翥龍翔勢如斜而反直按書法有古釵腳範秦鸞鳥詩序昔罽賓王結置峻卯之山獲一鸞三年不鳴其夫人曰聞鳥見其類而後鳴何不懸鏡相映也王從之鸞觀形悲鳴哀響中宵一奮而絕】防畫作鐘繇之愛此空蒼【鐘繇傳繇乃皓之曾孫字元常封武亭侯與胡昭並師劉徳升書世傳胡肥鐘瘦嘗曰用筆者天也流美者地也】波【當作啄】磔均韋誕之書訝其遒勁【喙磔見上注齊王僧防錄韋誕字仲將京兆人張芝弟子善楷書漢魏宮館寶器皆誕手寫魏明帝起淩雲臺先釘牓而未題以籠乘誕轆轤引之使就牓書甚危懼誡子絕楷法】嗚乎亥豕相承【見佳山序】墨豬共誚【書斷王逸少云字多肉少骨謂墨豬】苟成絕藝定足空羣塡之翡翠長爲鳯閣之奇觀【補注】染以胭脂永志虎頭之傑作【晉書顧愷之字長康義熈初爲散騎常侍世傳有三絕才絕藝絕癡絕嘗爲虎頭將軍人號顧虎頭】附注【漢藝文志小學十家司馬相如作凡將一篇通雅古器祖癸豆姬寏母並皆以銅爲之漫錄有人掘古塜得蒼玉上有黑闥二字疑爲劉黑闥殉物】

陳檢討四六卷十二

欽定四庫全書

陳檢討四六卷十三

翰林院檢討陳維崧撰

序

壽閻再彭先生六十一序

雕虫末技壯夫之所羞稱【見璿璣賦】刻鵠防長髙人之所不錄【馬援誡兄子書刻鵠不成猶類鶩】而崧猥以一室居貧十年少賤豪門戩谷輒憑翰墨而兕觥【詩】貴客添籌聊飾文辭爲羔雁【老子滄海變桑田吾以一籌記之今籌滿屋矣世說陳實子紀諶並著名世號三君每宰府辟召同時羔雁成羣丞椽交至當世榮之】紫絲步障半綴蕪篇【晉書王愷作紫絲步障四十里石崇作錦步障五十里敵之】靑瑣華軒恆懸鄙作【見憺園賦】然而意所不期情難自展平流祝嘏專尙鋪張薄俗祈年惟工頌禱語夫世徳人人皆七葉雙貂【見半繭賦】述彼家風戶戶悉一門千石【見歸田賦】樓臺起處無非阿閣之三休【尙書中候黃帝軒轅時鳯皇巢於阿閣賈子翟王使使者之楚楚王欲誇之饗客章臺三休乃止於上史記由余本晉人相西戎戎使聘秦穆公示以宮室引之三休之臺】甲第成時多是長廊之中宿【相如上林賦步櫩周流長途中宿注步櫩步廊也長途樓閣間陞道中宿乃至其上也】金虀玉鱠薦自蓬池【世說南人魚鱠以細縷金橙拌之號爲金虀玉鱠隋煬帝所謂南方佳味也唐書學士初賜食悉曰蓬池鱠】冰兔霜蟾來從桂殿【庾信詩天香下桂殿】靑琴擅舞矜十五之纎腰【相如上林賦靑琴宓妃之徒絕殊離俗伏儼注靑琴古神女也陸云詩雅步擢纎腰】絳樹能彈訝一雙之纎手【魏文帝與繁欽書今之善舞者莫妙於絳樹淸歌莫激於宋臘徐陵詩絳樹新聲最可憐】曽無故實但涉形容況復齒近期頥【禮百年曰期頥】雅多猜忌年逾不惑【論語】便學拘牽或當搦管以成文每慮轉喉而觸諱中山聞樂之對奚可施之歌舞之筵【見集生序】次公仰屋之談何堪妄預賓徒之末【漢書平恩侯許伯入第蓋寛饒仰屋視而嘆曰富貴無常忽則易人如此傳舎所閱多矣】乃有生申吉日【詩】翻爲騎省之悼亡【見渭仁序】揆覽靈辰【離騷皇覽揆余初度兮】猥作子山之思舊【見庵序】顧鄙人而授簡【見璿璣賦】命下走以摛詞【史記太史公牛馬走蕭望之傳下走將歸延陵之臯阮籍奏記辟書始下下走爲首西京賦走𨿽不敏注如言僕也】是則欽承曠達𨿽慮以奚辭【陸機文賦眾慮而爲言】便縱淸狂【見浙西序】遂放言而不顧者矣淮安閻再彭先生者吾友百詩徴士之府君也譜其州裏則地入並汾【見雪持序】詢厥門楣則望齊狐趙【左傳晉公子重耳之從者狐偃趙衰顚頡魏武子司空季子注五人賢而有功者】椒偏善衍【詩】著籍關東喬亦能遷【詩】徙居淮右家近劉安城下代有神仙【漢書淮南王安煉丹丹成九日上升餘藥在鼎庭中雞犬防之皆得飛升】宅連韓信橋頭人多節槪【淮安志城西韓信橋卽信爲少年跨下所辱處】先生則幼嗜縹緗【見園次序】長耽鉛槧【見尺牘序】侯子瑜居貧篤學暮卽防柴【謝承後漢書侯瑾字子瑜傭作爲資暮防柴讀書獨處一室如對嚴賓作矯世論以譏切當世西河人敬其才不敢名之稱爲侯君】髙文通處困攻文晝而漂麥【見懸圃序】子云之頗精筆札極似相如【甘泉賦成帝時有薦雄文似相如者上方郊祀甘泉泰畦汾陰后土以求繼嗣召雄待詔承明之庭】君山之最富典墳何知猗頓【見少楹序】加以室有同心人能偕隱章臺走馬之暇張敞則閒事畫眉【三輔故事張敞罷朝防走馬章臺街其地在長安舊城內庾信謝馬啟張敞畫眉之暇直走章臺並見少楹序】南山種荳之餘楊惲則還聽鼓瑟【見看奕賦】蓋先生徳配實惟丁太孺人云孺人以濟陽人地競羨簮纓【濟南志濟陽縣周邿國名】敬禮門風兼長文藻【見憺園賦】周南穠矣傳懿範於珩璜韓姞爛其播徽音於筐筥【詩】委禽以後【見貞女序】交推桓氏之少君【列女傳漢鮑宣妻桓少君始歸嫁貲甚厚宣不悅少君乃悉歸侍禦服飾更著短衣與宣共挽鹿車歸鄕裏拜公姑畢提甕出汲修行婦道】弋雁而還【詩】人說梁家之徳曜【詳劉太母序】若夫眉旣能齊【見貞女序】齒尢相若弧懸尙左剛聞蓂莢之才周帨設從西復在茱萸之上浣【禮男子生懸桑弧蓬矢六以射天地四方又男子生設弧於門左女子設帨於門右蓂莢見璿璣賦按茱萸上浣九月初旬也】廷幃洗斚龎公則每展一年【髙隠傳龎徳公襄陽人操冰鑑居峴山南後與妻偕隱鹿門采藥不出】子姓承筐鮑母亦時逢九月【詳葉母序】曾寒暑之幾何乃家門之非昔盧家之金椀猶在人間【見琴怨序】嬴女之瓊蕭竟歸天上【見藝圃序】先生則齒屆六旬孺人已歿將三載斯時也庭萱不再籬菊猶存甫逢絳縣之期正躋丹丘之祝【左傳晉絳縣人年長矣曰臣生之歲正月甲子朔四百有四十五甲子矣師曠曰七十三年矣注每一甲子該六十日楚詞仍羽人於丹丘兮注丹丘晝夜長明之處海上神仙也】嗣君曰今無可待願大人姑謀一日之歡先生曰事以如生詎阿奴竟忘疇昔之事【世說周顗周嵩並列貴位嘗冬至置酒其母舉觴賜三子曰伯仁志大而才小名重而識闇非自全之道嵩性抗直亦不容於世惟阿奴當在阿母目下耳注阿奴嵩弟謨小字也】必也重循往例還待來年疇能贈我須爲破末季之拘攣【潘嶽西徵賦陋吾人之拘攣】假以貽余母或蹈時流之剽襲庶其並提存沒不令閫徳之終湮極序生平竊兾老懷之暫慰乎於是祥琴乍鼔【見憺園賦】引滿何傷【抱朴子於公引滿一石而斷獄益明漢書引滿舉白談笑大】莊缶才歌【見井叔序】舉桮亦得此所以數髙門之上客舊有三千【詳劉太母序】問居士之頭銜新標六一也【歐陽修傳修終老潁之西湖自號六一居士謂集古一千卷藏書一萬卷琴一張碁一局酒一壺鶴一隻】斯一事也有諸美焉慨自庶姬驕蠱匹婦愚防名不絓於儒林【見憺庵序】性寧諳夫古籍以致馮敬通之僮奴頭無釵澤鄭康成之婢獲人在泥中【見閨秀序】甚而慣訴殺牛【世說隋時牛性寛裕弟弼嘗酗酒射殺駕車牛還宅妻迎謂曰叔射殺牛聞之曰作脯坐定其妻又言叔射殺牛是大異事言已知】惟忻射雉【見澹庵序】莫習蘋蘩之節誰修翟茀之儀【詩】此則𨿽享同牢【見閨秀序】而曠如秦越【韓文如秦人視越人之肥瘠漠焉不加喜戚於其心】縱居一室而渺若山河【世說王濬衝經黃公酒罏曰自嵇阮旣亡以來今日視此𨿽近邈若山河】何由戀徳人已去而腸回【見素伯序】孰令懷賢迹𨿽遙而腹痛【詳篇末易林痛徹心腹】今覽所天之顧慕【見瑞木序】益知淑儷之幽貞敬頌孺人斯美一也且夫新婦有言士兼百行【世說許允婦乃阮衛尉女徳如之妹也奇醜初適許許因謂曰婦有四徳卿有其幾婦曰新婦所乏惟容耳士有百行以徳爲首君好色不好徳何也允遂敬之】古人所朂人重五倫若使谷風召怨【詩】室家抱王郎天壤之悲【世說謝道韞旣往王氏大薄凝之還謂太傅曰一門叔父則有阿大中郎羣從兄弟則有封胡遏末不意天壤之中乃有王郎按凝之羲之子也】皦日渝盟【詩】妻孥興生世不諧之恨【應邵漢官儀周澤爲太常恆齋其妻憐其老疲病問之澤大怒以爲幹齋諺曰居世不諧爲太常妻一歲三百六十日三百五十九日齋一日不齋醉如泥旣作事復低迷】倘非守正宋何以結信於君【漢書宋威容羣臣莫及明帝姑湖陽公主新寡欲妻難斥言帝令公主坐屛後從容謂曰富易妻人情乎曰臣聞貧賤之交不可忘糟糠之妻不下堂顧謂主曰事不諧矣】若令虧恩吳起必至見疑於友【見井叔序】今也遺簮不棄足徴至性之純故劍偏求用驗天親之篤【見牛叟序】卽小可以知大觀往可以察來敬頌先生斯美二也更有難焉凡爲子者堦前萊彩【見憺園賦】惟傾延壽之觴【漢郊祀志文帝時越人新垣平使人獻玉杯刻曰人主延壽】園內潘輿【見憺園賦】徒借長生之枕【神仙傳泰山父對漢武帝曰有道士教臣作神枕枕三十二竅其二十四竅應二十四气其八竅應八風臣行之轉少生齒庾信長孫夫人銘無延壽之杯缺長生之枕】斟酈縣菊泉之水自許承歡【見琴怨序】采葛洪丹井之砂相矜愛日【列仙傳晉葛洪字稚川句容人著書號抱朴子性好仙術以勾漏多丹砂乃求爲勾漏令注勾漏山在容州普寧縣古交趾地巖穴多勾曲穿漏故名禮孝子愛日】未有善體親心曲全髙尙嘗聞古語延年則惟畏貴人【見歸田序】以況前賢曾晢則還生孝子【孟子】共傳我友眞得卿狂【見竹逸序】敬頌嗣君斯美三也於是侈陳三善賤子旣操觚揚觶而前【操觚見懸圃序檀弓杜蕢揚觶】競祝千春眾賓爰拾級歷階而上【記拾級聚足連步以上左傳夾谷之防孔子歷階而升】惜哉廡下已無昔年舉案之人【見貞女序】幸矣樽中尙存昨日登髙之酒【見九日序】附注【魏武祭喬大尉文殂逝後不以鬥酒只雞相酧沃腹痛勿怪此平時嘻笑之言也】

壽徐健庵先生序

節逾亞歲日居駿狼之山【宋書冬至受厲國稱賀其儀亞於歲朝故云亞歲淮南子日冬至駿狼之山夏至牛首之山注駿狼南極山牛首北極山】律轉初陽星紀牽牛之次【史記冬至一陰下藏一陽上舒天文志日月五星冬至起牽牛】五紋弱綫晷逢南至以加長一寸飛灰候迫東皇而蚤暖【荊楚嵗時記晉魏宮中以紅綫量日景冬至後日影添長一綫歷律志冬至則葭管累黍一寸貯灰於緹室陽气至則灰飛杜詩刺繡五紋添弱綫吹葭六管動飛灰東皇見澹庵序】則有西豪貴冑南路華卿【後漢書荀氏舊裏名西豪潁陰合康以髙陽氏有才子八人荀氏亦八子攺其裏爲髙陽氏古諺南路徐北路於】大夫當服政之年【禮五十曰艾服官政】君子正懸弧之日【見壽閻序】時則彯袿飛組之輩騶騎雍容【見九日序】懷文抱質之夫儀容爾雅【曹植與吳質書偉長懷文抱質恬淡寡欲】攝衣上座非無北海之窮交【見九日序及觀槿序】揚觶升階【見壽閻序】大有東都之右姓【見天章序】莫不鋪張官閥揚厲髙門敷華振藻爭誇言論之魁雄散彩搖珠備極文章之光麗千篇噴湧沫欲成河【詳田太翁啟】百軸喧闐門還類市【漢書哀帝問鄭崇卿門何以如市對曰臣門如市臣心如水】僕也列於蒸房折俎之旁【見觀槿序】效夫鞠帣韝之事【見璿璣賦】顧諸君善禱【檀弓】競誇有脊而有倫【詩】詎賤子不文未克以南而以雅【詩】今夫人呼麟種出駒王【見憺園賦】科名烜赫弟兄依日月之光【史記蕭何依日月之末光】族姓通明少長挾風雲之气【見園次序】一門獨貴五世其昌【見祖徳賦】要爲六合所習聞【呂氏春秋神通乎六合髙誘注四方上下爲六合】亦屬八紘所共見【見璿璣賦】寧須辭費盛稱海若之汪洋【莊子秋水篇秋水時至百川灌河於是河伯欣然自喜以天下之美爲盡在已行至北海望洋向若而嘆注若海神名】曷用文繁深贊崧髙之峻極【詩】狀雲霞之色縱繢畫以靡工【見尺牘序】學鐘鼓之音卽噌吰而未省【見佳山序】用有一言請陳四座憶賤子楮冠彈鋏之秋【楮冠見懸圃序彈鋏見楚鴻序】適先生苴杖倚廬之歲【禮爲父苴杖竹也爲母削杖桐也又親喪居於倚廬注倚墻爲之無楣柱也】斯時也臯魚奉諱泣不成聲【見憺園賦】和嶠居憂毀將滅性【晉書和嶠居父喪以禮法自持量米而食劉毅對武帝曰嶠𨿽寢苫食粥乃生孝耳若王戎不拘禮制而容貌毀悴所謂死孝禮毀不滅性不以死傷生也】尋而九重賜賵【春秋天王使宰咺來歸仲子之賵注知生則賻知死則賵輿馬曰賵貨財曰賻】來天上之哀榮【論語】俄焉七日歌虞盡人間之怛愴【見瑞木賦】亦可稍酬湩乳之恩聊慰焄蒿之慕【說文湩乃乳汁也徐氏說引漢匈奴傳不如重酪之美亦作湩祭義焄蒿淒愴此百物之精也】乃猶心摧窆石力瘁菆宮【周禮及窆執斧以涖匠師說文窆葬下棺也檀弓天子之殯菆塗注用木叢棺四面塗按菆通叢】量逾僕射竟辭桮杓之霑【世說周伯仁大飲酒嘗經三日不醒時人謂之三日僕射陳喧與兄子秀書昔周伯仁渡江惟三日醒吾不以爲少鄭康成一日三百杯吾不以爲多北史齊髙祖欲用李元忠爲僕射其子請節飲文忠言我作僕射不勝飲酒樂】齋學太常長斷房幃之入【見壽閻序】以致三荊田氏樛成連理之枝【見憺園賦】遂令大被姜肱【漢姜肱傳肱同二弟仲海季江俱以孝聞兄弟同被而臥及各娶妻兄弟相戀不入房室】繅自同功之繭【見雪持序】檀欒孝筍【見庵序】觱沸忠泉【見歸田序】歷指內行之修足驗天休之集且夫叢殘古本匪同毳罽之華斷爛長箋詎比象犀之貴何來釋褐【見玉巖序】復事編摩豈有彈冠【見黃門序】仍需呫嗶【禮】況又東朝僚屬秩未淸通【見孝威序】西邸班資理宜貴倨【隋三禮圗長安街西五十四坊多王公貴人之第齊書竟陵王子良開西邸延才俊自永明末士人盛爲文章談議者皆奏於西邸】溫子升不過馬坊之賤客【本篇後注】段幹木居然駔儈之細流【漢郭泰傳段幹木晉國之大駔注牙儈狡捷者曰駔】欲借子將月旦邈若雲霄【漢書許邵字子將汝南人覈論鄕黨人物每月輒更品題故有月旦評初邵防樊子昭於市肆出虞承賢於客舎召李叔才於無聞擢郭子瑜於小吏聞者莫不飭行司空楊彪辟舉方正不就】倘求文舉揄揚【詳毛太母啟】曠猶秦越【見壽閻序】掃門莫卹【史記魏勃欲見齊相曹參貧無以通乃常早起掃齊相舎人門舎人怪而問之曰願見相君無因故爲子掃於是舎人引見參以爲舎人】懷刺徒羞【見園次序】而先生則縑帙連云【見懸圃序】牙籖曜日【見三芝序】劉孫秋南陽博士雅志通經【漢書劉珍字孫秋南陽人永初中詔較定東觀五經諸子傳記百家藝術及作建武以來名臣傳後遷郎中】黃文疆江夏儒宗勤思積學【見琴怨序】年經月緯沈湎在虫魚細碎之中【見園次序】輯栁編蒲整齊於亥豕淆訛之日【楚國先賢傳孫敬在太學編栁簡以寫經辰夜誦習漢書路溫舒少貧牧羊澤中截蒲爲牒編用寫書亥豕見佳山序】文鋒隳突颯若升峻阪以截熊罷【廣韻隳與毀同凡卒相見曰突又觸也】筆陣轟豗【見禹平序】霍如泅絕澗而殱蛟鱷【列子習於水而勇於泅】何論杜癖詎數劉淫【見憺園賦】乃若掘門寒畯寵以聲華【戰國策蘇秦特窮巷掘門桑戶棬樞之士耳】委巷經師丐之譚論【孔叢子子思謂宋大夫樂翔曰昔魯委巷亦有似君之言者劉峻絕交論丐其餘論】班荊贈紵【班荊見禹平序贈紵見憺園賦】鹿車駢問字之人【風俗通俗說鹿車窄小裁容鹿問字見昭華序】倒庋傾箱【世說郗夫人謂二弟曰王家見二謝傾筐倒庋汝軰則不然】馬帳溢橫經之客【見修禊序】銅溝淸泚【見滕王賦】衎我嘉賓【詩】黛館扶疎【補注】綏余良士【書】鄭莊置驛【見憺圉賦】遊龍而駟鐡爭馳【袁宏漢記建初二年馬太后詔曰前過躍龍門上見外家車如流水馬如遊龍詩駟鐡孔阜】齡石飛牋流水則百函並發【晉書夏王勃勃據咸陽劉裕以朱齡石代鎭長安齡石才資敏給常日發八十函】甚而言信於心屨及室皇之外【左傳宋殺楚臣申舟楚子聞之投袂而起屨及於窒皇劍及於寢門之外車及於蒲胥之市遂圍宋杜注窒皇寢門屨及言其速也】義形於色交深杵臼之間【見園次序】吹箎客到肯緣急難以爲嫌【見雪持序】織屩人來遑假有無而自解【髙士傳唐朱挑椎成都人夏則裸形冬則樹皮自覆每織芒屩置路旁見者皆言朱處士屩也易米置其地朱至夕取之終不見人】其嗜書也如彼其得士也又如此固宜其風規朗暢气淩袁灌之浮沈義烈區明目短原嘗之輕俠也【見半繭賦】抑聞借臆攄情則啼笑猶虞其或假代人頌徳則情文終見其多虛何似脫驂越石直陳晏子之深情【史記越石父賢在縲紲中晏子解左驂贖之載歸弗謝曰吾聞君子詘於不知已而信於知已者知已而無禮固不如在縲紲之中晏子於是延入爲上客】寜如賃廡梁鴻自寫伯通之厚誼【見集生序】僕兮凡鳥【見庵序】走也窮魚【走也見壽閻序窮魚見天章序】夙無結納之資素乏風颷之望黥奴詘辱人皆姍以爲愚【酉陽雜爼晉法奴子亡者以墨涅其面曰黥漢貨殖傳桀黠奴人之所患】路鬼揶揄世競嗤之曰鈍【見園次序】雀來楊館謬托雕梁【見素伯序】燕赴張巢叨依廣廈【詳銀臺啟】是卽升天入地奚能殫厥形容繪影鏤空不足窮其纎悉也遂逢大衍之辰爰效華封之祝【易大衍之數五十堯紀帝觀於華華封人曰嘻請祝聖人使聖人富壽多男子】丹丘不逺【見壽閻序】獻斯言請居乘韋之先【見觀槿序】碧海非遙【見琴怨序】舉是觴願祝岡陵之始【詩】

壽季太翁八十序

維揚上郡延令名區【揚州誌泰州卽吳陵一曰延陵又曰延令】扶風則鐡市三條雒陽則銅街七里【庾信齊王憲碑文鐡市銅街風飛塵起並見憺園賦及滕王賦】星躔鶉火代產文人【詳鄴園啟】兆葉鳯繇世鐘右族【見祖徳賦】巷逢驄馬皆知鮑宣之家【列異傳鮑宣生子永永子昱三世皆爲司而乘一驄馬京師歌曰鮑氏驄三人司再入公馬𨿽瘦行步工】戶有佩刀盡識王祥之宅【晉王祥傳祥字休徴初呂防有佩刀工相之以爲必登三公可服此刀防謂祥曰苟非其人刀或爲害卿有公輔之量故以相與】因翁季老先生瑞應干符【班固東都賦聖皇握乾符】祥徴坤軸【見天篆序】望齊孟叔著季氏之勲勞【左傳成季之將生也卜曰男也間於兩社爲公室輔按季友與孟叔俱桓公後故稱三桓】名髙僑肸推行父之正直【漢紀孔明見殷禮嘆曰今之僑肸也按子產名僑叔向名肸左傳晉人執季文子範文子曰季孫行父於魯相二君矣妾不衣帛馬不食粟可不謂忠乎乃赦季孫】關西則四世公卿寔由太尉【見憺園賦及素伯序】瑯琊則六朝閥閱咸借始興【王氏譜望出太原王子晉之後出瑯琊齊田和之後晉書王導輔相元明成三世咸康初進位太傅封始興雲】爰是起家乃先作宰循良孔奮界是姑臧惠愛王尊地名安定【循良傳孔奮字君魚爲姑臧宰姑臧稱富邑居縣者不盈數月輒至丰積奮居職四年淸苦自若有訊之者答曰身處脂膏不能自潤涼州誌姑臧漢縣漢武威郡隋涼州漢書王尊舉從事上書擢安定守戒屬吏貪墨威震郡中班彪北徵賦指安定以爲期輿志安定郡武帝置在涇渭之間今平涼府】尋洊剔夫中臺【通典唐龍朔二年攺尙書省爲中臺官制考尙書爲中臺禦史爲憲臺謁者爲外臺】用專膺夫吏部毛玠當塗名士乃稱是科【魏志毛玠封丘人字孝先爲吏部無敢華衣美食者魏武嘆曰孤之法不如毛尙書蜀志譙周問杜瓊曰昔周徴君羣以爲當塗髙者魏也瓊曰魏闕名也當塗言髙聖人取類言爾並見三芝序注】山濤典午淸流始充其選【晉山濤傳巨源器量不羣武帝朝爲吏部尙書甄別人物時稱山公啟事典午見素伯序】先生九品有章六曹無玷【魏志陳羣爲尙書置九品官人之法漢書成帝置尙書四人分四曹有常侍曹二千石曹民曹客曹官制世祖分二千石曹爲二曹又分客曹爲南主客曹北主客曹凡六曹】貂蟬映日【見半繭賦】惟掄東觀之英【後漢書張衡爲侍中上疏請得專事東觀收撿遺文畢力補綴注東觀藏書之所】棨防生風【見閨秀序】詎較西園之市【見尺牘序】繼值興朝之攺玉蚤欽哲士之掛冠【國語先儒有言曰攺玉攺行注玉所以節行步也漢書逄萌見王莽謀簒且殺子王守曰三綱絕矣解冠掛東都城門遂浮海南史陶景掛冠神武門上表辭祿】陋漢季以聲名交扇旣爲黨論所莫加嗤晉末以門第相髙復爲時賢所不忌瞻烏握粟【詩】已覘達者之先幾鑿壞闔門【見天章序注】聊志髙人之蚤見然而天祐善人世推陰徳陸家之子弟仕北尢多【見祖徳賦】庾氏之功名辭南益顯【見滕王賦】兩馮並起已聞繼踵爲官【漢諺馮奉世之子名立徙西河上郡與兄野王相代爲太守民歌之曰大馮君小馮君兄弟繼踵相因循聰明賢智惠吏民】二杜齊名寧第夾河作郡【見祖徳賦】時則給諫冠月先生就傅知名【見楚鴻序注】有文在手【左傳成季之生有文在其手曰友遂以命之】服官稱職義形於言循循三事之中【書】諤諤百僚之上【見禹平序】當堦屈軼在聖主卒白其忠【見瑞木賦】繞砌芝蘭至慈父益稱其孝【見祖徳賦】侍禦滄葦先生蚤升華秩歷簉崇階府裏烏啼驗班資之蚤貴【見祖徳賦】殿前鵠舉訝才望之尢奇【詳儲太翁啟】惟耽典籍豸冠亦暇卽囊螢【輿服志廌冠卽惠文冠漢法冠也獬廌一角獸觸不直者故名今禦史服之按其制以纚爲展筩其紗文輕細如蟬翼故曰惠文惠者蟪也囊螢見憺園賦】酷嗜圖書蘭臺亦坐而漂麥【見懸圃序】惟性淡於簮纓時適賜其休沐【見雪持序】蓋勤於王事帝極憐仲孺有兄【見歸田序】而志在承歡朝特予太公以子況穆王八駿悉是家駒【穆天子傳八駿之乘右服驊驑而左緑耳右驂赤驥而左白義次車之乘右服渠黃而左逾輪右驂盜驪而左山子拾遺記穆王八龍之駿一名絕地二翻羽三奔宵四超景五逾輝六超光七騰霧八挾翼正義魯仲連年十二號千里駒魏志曹休十歲太祖曰吾家千里駒晉書符朗爲堅從兄子爽晤堅嘗曰吾家千里駒也北齊書元文遙閱何遜集一覽便誦時年十餘叔暉業曰吾家千里駒宋書權邦彥少時永叔奇之曰眞名家駒】孔氏四科無非國寶【後漢書鄭曰仲尼之門考以四科回賜之徒不稱官閥國語秦使使者往觀楚寶器子西曰國之寶器在賢臣杜詩塞上得國寶】銅盤晝食則屋列東西【見祖徳賦】金沓宵燃則巷分南北【補注】雕龍蠟鳯髫齔皆對食之兒【雕龍見三芝序蠟鳯見雪持序髫齔見賀徐序】犀靸珠鞭少長盡朝天之客濯龍門畔【見壽徐序注】此爲道政之坊【見茹惠序】鬭鴨欄邊【見澹園賦】卽是浣衣之裏【宋書江湛爲吏部尙書無兼衣嘗爲上所召遇浣衣稱疾經日衣成然後起】又復王氏則金貂盈座【見半繭賦】卑者位過郎官楊家則棣蕚同居【魏志楊遁之家男女百口緦服同防庭無間言】幼者年逾七十謝東山之女詠絮無雙【見琴怨序】王武子之甥過江第一【見滕王序及季靑序注】馬援之誡兄子夙有門風【馬援傳援兄子嚴惇並喜譏議援在交趾還書誡之】王況之事世叔備遵家教【庾信豳國公墓志王況之事世叔情深愛敬】姻連戚裏步陸孤輦下名姬婚締彊宗紇豆陵天邊貴姓【庾子山集周譙國公夫人步陸孤氏本姓陸吳郡人周趙國公夫人紇豆陵氏本姓竇扶風平陵人】至於一聲捉搦【見楚鴻序】全部朝那【輿志安定都冇朝那縣陜西涼州第一城曰朝那按涼州曲一名朝那班彪北徵賦弔尉邛於朝那】鸞吟鳯舞【見琴怨序】皆羊侃之侍兒【南齊書羊侃性喜音律有彈箏人陸太喜著鹿角爪長七寸儛人張淨琬腰圍一尺六寸時人謂能爲掌中舞又有孫荊玉能反腰帖地衘席上玉簮云】鵲顧猿回【鵲顧補注猿回見孟母序】悉李波之小妹【北魏書廣平人李波宗族彊盛殘掠不已當時百姓爲之語云李波小妹字雍容褰裙逐馬如捲篷左射右射必疊雙婦女尙如此男子安可逢刺史李安世設方略誘波等殺之】柝鈴周匝復道多迷【詳葉母序】箏板參差曲聲無誤【見良輔序】亦有負城作宅導水爲園栝栢千章芙蕖百畆重岡壘嶂袤延酸棗之臺邃壑幽蹊下矗棠梨之館【見翼王序】蓋已隱夫冬綠【見海棠賦】豈徒平仲春紅【見竹逸序】於是候近靑陽節逢陸【見澹庵序】桃結三千之實【詳徐母序】酒傾八百之觴【見玉巖序注】乃有四姓金張【見滕王賦】三江潘陸【見園次序】天上驂鸞之軰人間控鶴之羣【見貞女序】以及突廊曲廈舎旁撲棗之鄰【杜詩堂前撲棗任西鄰】錦韀雕軒車下翳桑之客【左傳宣子田於首山舎於翳桑見靈輒餓食之】楊子云口多謇喫但解著書【見天章序】管公明膽未堅剛先求酒食【見藝圃序】無不鞠防門【見璿璣賦】承筐綺席【詩】彷佛咽三危之露依稀開四照之花【呂氏春秋水之美者有三危之露王巾頭陀寺碑四照之花萬里庾信啟花四照惟見其榮並見璿璣賦注】僕也何人幸逢斯防渡江而謁卓茂已識盛朝褒徳之侯【循良傳卓茂以儒術遷宻令教化大行光武卽位詔拜太傅封褒徳侯】擁篲而拜伏生更俟他日傳經之歲【史記鄒子如燕昭王擁篲先驅伏生見昭華序】

昆山盛逸齋六十壽序

蓋聞白蓮碧薤三千鴻朗之函【補注】絳闕瓊霄八百應眞之位【列仙傳天臺司馬子防身居赤城名在絳闕文選應眞飛錫以躡虛按八百應眞乃羅漢也】夜摩天上【下注】小紅開稱意之花【見琴怨序】修羅宮中【法苑珠林兜率天雨摩尼珠修羅天雨兵杖】重碧醖延齡之酒【見壽閻序杜康酒論重醖重醴】由來才子籍總屬於靑城【成都灌縣記岷山連亙千里靑城山爲第一道書第五洞天乃神仙都防之府庾信詩綺門臨靑城】自古髙人年盡班於絳縣【見壽閻序】豈獨範家一老夙號長生【下注】寧徒謝氏諸郎蚤呼益壽【世說謝混字叔源小字益壽亦稱望蔡美風貎時宋武帝稱混與謝晦爲兩玉人】玉峯盛逸齋先生者吾友中書君珍示先生之介弟也【左傳楚伯州犁上其手曰夫子爲王子圍寡君之貴介弟也】響答壎箎【詩】枝駢蕚跗【見丁香賦】雙丁兩到名髙四姓之中七穆三明學在一門之內【見園次序】荊山剖玉【見楚鴻序】價並連城【見昭華序】合浦生珠光俱不夜【見素伯序】瓊瑤映日寧誇宣子之環龍雀淩雲詎數茂先之劍【見園次序】無何而中書君簉羽中朝蜚聲天室岑之敬雅工詞筆借甚南陽【陳書列傳岑之敬字思禮南陽人五歲讀孝經毎楚香獨坐親戚嘆異之十六擢髙第爲壽光學士轉南臺侍禦史徵南府諮議參軍】顏之推博極文書翩然北闕【顏氏家訓序顏協乃顏子三十四世孫子之推字子分博學才辧嘗待詔文林館齊亡入周爲禦史上士開皇中召爲文學有文集家訓傳世】爰乃讀士衡之制作爭問士龍【見祖徳賦】傳孝穆之科名羣思孝克【孝穆見滕王賦南史徐孝克陵弟也並詳韓倬啟】然而楩柟杞梓𨿽才地之皆同【見滕王賦】橘柚樝梨實遭逢之各異【莊子人間世匠石之齊至於曲轅見櫟社樹曰是散木也是不才之木也後櫟社見夢曰若將比予文木耶卽楂梨橘柚果蓏之屬熟則剝故不終天年】蓋先生幼擅淸嬴長多疢疾沈酣鉛槧【見尺牘序】朱君固不愧五經【張璠漢記朱穆字公叔暉之孫五歲好學明五經南史朱異字彥和徧治五經】憔悴豨苓李子則偏嘗百藥【進學解猶醫師以昌陽引年欲進其豨苓也唐書李百藥字重規幼多疾祖母以百藥名之後年八十五】攬隱侯之腰帶息意紛華【梁書沈約志望臺司武帝終不用與徐勉書陳情曰病已數旬革帶常移孔引手握臂率計月小半分欲謝事求歸老之秩】循騎省之顚毛何心仕進【見園次序】柯亭有笛【見天篆序】敢邀子野之知【伏滔長笛賦敍桓子野有故長笛傳之耆老云蔡邕所制也按桓伊字夏叔小字子野人稱桓野王】防下余琴難入中郎之聽【見佳山序】滕曇恭之惟惇行誼抗迹顏曾【孝子傳滕曇恭五歲知孝母楊氏患熟思非其時曇恭歷訪不得衘悲且行遇一僧問其故曰我有一相遺持歸奉母舉室驚異梁天監初表異之時號滕曾子】杜京產之不樂時榮希蹤臺尙【漢書杜京產不樂仕進隱防稽日門山建武中徴之不出曰莊生持釣豈爲白璧所回齊袁彖贈廋易詩白日淸明靑雲遼亮昔同巢許今覩臺尙注臺孝威尙子平也尙一作向】優焉遊焉如是而已若乃纒綿至性庭集慈烏【見澹園賦】惻愴人倫園生孝筍【見庵序】番番黃髮【書】頻繙內則之篇【禮】濟濟靑袍羣奉少儀之訓【禮】讀君陳之章友於兄弟【書】誦周南之什宜爾子孫【詩】萬石君之門風刋爲庭誥【見歸田序】陳太丘之家法肅若朝儀【見憺園賦】𨿽以伯子爲難兄【見施公誄】猶仗次公爲家督【越世家陶朱公長男曰家有長子曰家督】至其澤必旁流慈能逮下善人在難皆言緩急堪資窮子知歸不以有無爲解劉寛雅量何妨侍女之污衣【漢書劉寛字文饒嘉平中拜太尉當朝防夫人欲試寛令恚使侍婢捧肉羮污其朝衣寛神色不異乃徐言曰羮爛汝手乎其性度如此】杜老髙情一任鄰家之撲棗【見壽季序】傾身障簏嗤祖約之何愚【晉書祖約正料財物忽客至摒擋不盡余兩小簏著背後傾身障之】握算持籌哂王戎之已陋【世說司徒王戎字濬衝區宅僮牧膏田水碓之屬洛下無比契防鞅掌每與夫人燭下散籌算計】因已寄錦情於霞外大可暢笑詠於風前於是棐幾長廊油砥室【六帖王右軍嘗請一門生家見棐幾滑淨因書之招魂砥室翠翹注以石爲內臥之室平而滑也】藥欄曲折【見憺園賦】半齋何妥之楊【南史何妥字棲鳯少機警住白楊巷蕭賚亦有雋才住靑楊巷語曰白楊何妥靑楊蕭賚】苔阪鬖髿【見瑞木序】滿徑陶潛之菊【陶潛歸去來辭三徑就荒松菊猶存】棕鞵桐帽摩挲於露濃煙淡之秋茗椀鑪燻掩映於山曉水明之候室內都無長物【見祖徳賦】門前寧有雜賓【見憺園賦】先生則抱膝防吟【詳劉太母序注】搘頥獨笑【莊子漁父篇漁父左手據膝右手支頥】鵝兒搾綠【見瀛臺序】閒庭防下若之醅【見園次序】魚子番紅長日搨太淸之帖【後漢蔡倫傳和帝時倫造敝布魚网以爲紙咸稱蔡侯紙事原宻香樹紙文如魚子水潰之不潰爛又魚箋以粉粒染之名魚子紅宋紀大觀年中徽宗以淳化帖考選數帖重刻於太淸樓下】漏痕釵腳【書斷或問郭丘曹筆法懷素以古釵腳對顏魯公曰何如屋漏痕】缺齾行間【見樂府序】鹿脯羊裙盤拏腕下【顏魯公鹿脯帖病妻服藥思鹿脯羊裙見紫來序】況復性愛丹靑尢精皴染深黃淺絳掩北宋之專家暈墨烘檀盡南唐之能事【見瀛臺序】云偏滃幾揮毫而螺髻爭呈蝶欲窺人擲筆而粉須猶濕解衣盤礡依稀外之琴【莊子田子方篇宋元君將畫圖有一史後至解衣盤礡君曰是眞畫者也陶潛傳淵明蓄素琴一張弦徽不具曰但識琴中趣何勞上聲】蘸發淋漓彷佛詩中之畫【唐志張旭濡髮艸書稱善語林蘇軾云摩詰詩中有畫畫中有詩】凡諸妙詣種自淨因攬厥多能工由禪喜【見納姬序】蓋先生自玉弩斜芒之後久持鹿女之經【天官書有四星有弧兵弩象也李白大獵賦碎瑯弧攫玉弩鹿經菩薩爲鹿其毛九種色角如白雪珠林上古有二金仙修道東西巖其間母鹿生鹿女形極美金仙養之後佛母生於鹿女因名鹿苑乃佛成道初轉法輪處也】亦珠囊匿曜而來【見鴻客序】便禮龍華之懴【珠林龍華三防以花衘龍口中作防以懴悔也】翟泉鵝出【見懸圃序】蚤悟空花【見舜民序】洛下鵑啼【見庵序】長皈正果【珠林學道皈正東】楊枝作供詎談鐘岏之防【北史佛圖澄天竺人石勒聞其名召試其術澄取鉢盛水須防鉢中生靑蓮花勒愛子暴病死澄取楊枝水灑而咒之復蘓南史何侈於味後稍欲去其甚者猶食白魚防脯糖蟹以爲非見生物疑食蛆蠣使門人議之學生鐘岏曰防之就脯驟於屈伸蟹之將糖躁擾彌甚至於車螯蚶蚶蠣宜長充庖廚竟陵王子良見岏議大怒後周顒與書勸令食萊遂絕血味】菇米爲餐莫剪庾郎之韭【雜記菇之有米者曰雕杜詩香舂菇米飯蕭子顯齊書庾杲之淸素自業食惟有韭附郭林宗見友至冒雨剪韭】漉囊淨饌瓶中惟薝葡之花【戒經佛作食取水以絹或布幔江漉水作食方淨佛經譬如入薝葡林中惟齅薝葡不聞餘香本艸經薝葡卽梔子花】禪板潮音枝上只迦陵之鳥【叢林記禪院開靜止靜一板至三板名曰鉗錘觀音經梵音海潮音勝彼世間音彌陀經迦陵頻伽共命之鳥二鳥同身二首出流雅音念佛法僧】此又緇白所以心傾人天爲之眉舞者也時則風標日上第五還齊驃騎之名【見祖徳賦】棲托彌佳安道常言家弟之樂【世說戴安道旣厲操東山而其兄欲建式遏之功謝太傅曰卿兄弟志業何其太殊戴曰下官不堪其憂家弟不攺其樂】荀家防食少長皆龍【荀淑傳淑字季和補朗陵侯相子八人儉鯤靖燾汪爽肅敷號八龍陳實詣其家淑使叔慈應門慈明行酒餘六龍俱下食】薛氏行觴兄弟俱鳯【唐史薛収字伯褒與弟元敬從兄徳音齊名世稱三鳯】兒扶藤杖悉屬班香宋艶之才【見瀛臺序】孫舁藍輿都爲竹馬羊車之秀【陶潛傳每遊時弟子與子舁以藍輿杜氏幽求子年五嵗有鳩車之樂七嵗有竹馬之樂羊車見雪持序】淸門盛事仁裏休徴慶花甲之初周驗椿齡之伊始【雜記六十曰花甲莊子逍遙遊上古有大椿者以八千嵗爲春八千嵗爲秋】僕與玉臣舊連蘭契云璈隊裏謬充蓬島之賔【西王母傳王母與金闕聖君乘八景輿同詣淸虛上宮是時三元夫人馮雙禮彈云璈而答歌蓬島詳徐母序】晝錦堂中兾獻麥丘之祝【宋韓琦傳琦有晝錦堂歐陽爲記蔡防書名麥丘下注】屬有華軒之授簡悉慿綺席以抽毫殽烝折爼敢辭乘韋之先【見觀槿序】庭實加籩願附煇庖之末【左傳楚子入享於鄭庭實旅百加籩豆六品注庭實庭中所陳國語定王饗晉隨防曰體解節折而共飲食之於是有折爼加豆注旣食後所加之豆其實芹葅莵醢之屬祭統煇炮翟閽吏之賤者也】

附注【酉陽雜爼三十三天內有夜摩天崔鴻蜀錄範長生靑城山處士成主李雄欲迎以爲君長生不可乃自立爲成都王拜長生丞相尊曰範賢韓詩外傳晏子景公遊於麥丘其封人年八十五公曰壽哉子其祝我】

陳檢討四六卷十三

欽定四庫全書

陳檢討四六卷十四

翰林院檢討陳維崧撰

序

贈閻梓勤二十初度序

劉伶臺闊時岀酒雄【淮安志劉伶臺在山陽縣東北七里其南有杜康橋】韓信城孤代生劍俠【輿志韓王莊在淮陰縣東北韓信實生於此後名淮安爲韓信城】漢淮南著書之地賔客魁豪【淮南王傳劉安博雅好古著鴻烈二十篇號淮南子並見滕王賦】枚少孺作賦之鄕才華斐亹【漢書枚臯字少孺淮陰人好詼諧善賦頌又極敏捷】則有並汾右姓狐趙名宗【見壽閻序】少蜚雛鳳之聲【見半繭賦】長被伏鸞之目【見懸圃序】人傳衞玠何減佳人【見雪持序】羣說黃香無慚才子【見琴怨序】一堂彪固擅門地於髫年【見庭表序】兩世談遷邁家風於綺嵗【見懸圃序】爾其骨性淸剛襟期朗暢絢斕文章之圃赭若雲霞琮琤翰墨之場颯如風雨臨文陷陣目攝魋肩突鬢之夫【史記蔡澤魋顏蹙額】掣筆摩霄气吞摘句雕章之客書亡三篋補自胸中【見天篆序】賦駕兩京成於座上【見天篆序注】況復分其餘技足了十人【梁書栁惲材藝兼美帝謂周檢曰栁惲可謂具美分其材足了十人】量厥長才寧無一石【晉書謝靈運言天下文章只一石曹子建獨得八斗】蘸筆作擘窠之字虎跳龍拏【見楚鴻序】調鉛繪沒骨之圖鶯歌蝶舞【圖畫見聞志李端願有圖畫芍藥五本云是公主房中物或云太宗賜文和其畫皆無筆墨惟用五采布成旁題云黃居宷等定徐崇嗣畫沒骨圖以其無筆墨骨气而名之但取濃麗生態畫苑徐熈之子效黃筌畫謂沒骨圖】髹幾則雕鑱金石油窻而箋釋虫魚【史記貨殖傳木器髹者千枚師古注防防物謂之髹虫魚見園次序】墻邊擫笛何妨脫略之名【見庭表序】樹下搖琴大得淸狂之譽【見浙西序】謿詼敖弄半由漫興以淋漓感激轟豗聊見餘波之綺麗較童烏之夙惠此更堪多【揚雄傳雄子烏稱神童九嵗而夭子云嘗曰吾家童烏九嵗預吾文】倘犬子以同時君應不讓【見納姬序】觥觥吾友嶽嶽而翁【見祖徳賦】猥於京國朋遊偶說家門子姓熟知婚媾【易】並悉干支【見瀛臺序】懸弧值陶令春遊之日小字斜川【懸弧見壽間序陶潛遊斜川序辛丑正月五日天气澄和風物閒美與二三鄰曲同遊斜川】坦腹則南容兄子爲妻【坦腹見桐初序南容載論語】婦家大阮【見祖徳賦】言之笑噱聽者顚狂詎期羣紀之交【見楚鴻序】更屬潘揚之戚【見尺牘序】爰申讕語【見樂府補序】用展私親我所聞於古人敬以陳之執事士先器識誠哉長者之言人薄輕華允矣先民之論【唐紀聞喜憲公裴行儉曰士之致逺者當先器識而後文藝王楊蘆駱𨿽有文華而浮躁淺露豈享爵祿之器耶】輪囷山木經百折而壽始千年【鄒陽上梁王書蟠禾根柢輪囷離詭】澎湃江濤過雙崖而勢恆一束【上林賦洶湧澎湃】相期大雅置身千古而前所貴英賢折節萬夫之後並仗左汾爲傳右晉脊鴒努力【詩】會看接翅於雲霄棣萼交柯【詩】佇見聨鑣於殿閣寄聲吾子勉旃來日之居諸【詩】試問君家住者何人之里巷【原注梓勤居淮之竹巷狀元裏】

徐母顧太夫人六十壽序

蓋聞桃開千嵗知爲王母之花【漢武故事王母出桃七枚以五與帝自啖其二帝畱核以種母曰此桃三千年一實非下土所植也】桂實三秋識是姮娥之樹【集仙錄月中有丹桂羅隱詩定知丹桂近姮娥】風名少女【魏志管輅過淸河倪太守時大旱輅言樹上已有少女微風其雨至矣注東南風也防爲少女居東南故名】星號夫人【下注】瑤扉璇嶺宜春建延壽之宮【上林賦下棠黎息宜春郭璞注宜春苑名在渭南杜縣東漢宮闕疏長安有宜春宮延壽宮】丹竈瓊田不夜築長生之館【寰宇記古有日夜出於東萊故萊子立城以不夜爲名長安志天寶六載立殿曰長生以備齋祀】女幾山上鸞鳴天姥之鄕【九域志河南府福冒縣本宜陽縣有女幾山曰蘭香神女上升遺幾於此太眞外傳宗登三鄕嶧望女幾山作霓裳曲詩紀太白夢遊天臺有天姥吟】珠母洋中【輿志合浦東南巨海中出大蚌剖而得珠曰珠母海】龍出鮑姑之井【補注】然而靑天易老【見實庵序】碧海多濤【見琴怨序】誇娥猶助以移山【列子太形王屋二山方千里髙萬仞愚公年且九十面山而居懲山北之塞出入之迂也將移之帝感其誠命誇娥氏二子負山一厝朔東一厝雍南自此冀南漢陰無隴斷焉注太形卽太行】媧帝難辭夫煉石【見憺園賦】河頭娶婦逋十萬之緍錢華頂投壺負一雙之博箭【見三芝序】須知天上還遜人間彼夫九州富貴之家奚翅三島神仙之窟【郊祀志蓬萊方丈瀛洲三神山在渤海中】則有四姓貴遊【見璿璣賦】五陵甲族【見渭仁序】戶班魯衞姻締譚邢【詩】葭莩盡棨防之宗【漢中山靖王對羣臣非有葭莩之親注葭蘆也莩白色皮至薄言無薄親也棨防見看奕賦】華跗悉貂蟬之彥【見半繭賦】箕疇五福【書】華祝三多【見壽徐序】而或者人發其祥天靳其寵東方曼倩之婦未見成仙【見閨秀序注】南宮敬叔之妻不聞多福【論語】霍驃騎齊名博陸稽家乘者祗稱異母之兒【漢書霍去病封冠軍侯加驃騎大將軍異母弟光字子孟封博陸侯】班定逺接踵蘭臺【見觀槿序】修漢書者猶賴大家之女【見歸田序】至若蘇誇軾轍宋美郊祁【宋書蘇軾字子瞻弟轍字子由蜀人宋郊攺名庠字公序雍邱人稱大宋弟祁字子京稱小宋祁臚傳第一以弟不可先兄命庠第一兄弟翰林】此皆雙萼交輝未必三柯競爽燕山五竇詎曾並擢巍科【見憺園賦】洛下三張寧說咸登上第【見祖徳賦】設云有是定疑史冊之多誇借曰其然翻笑文人之善謔何圖今日身親見之如我徐世母顧太夫人者太夫人徳懋珩璜職優組紃【禮女子治織絍組紃】幽蘭紉佩防已奉爲女師【見三芝序】香茗裁篇長不煩夫姆教【見昭華序】爰以鹿邑之名閨【見半繭賦】歸我駒王之貴冑【見憺園賦】恪遵內則洲旣詠夫睢鳩克相外庭弋又加於鳬雁【詩】有無黽勉【詩】鴻妻宛宛以如賔【鴻妻見貞女序如賔見井叔序】防畜辛勤【詩】陶母殷殷而召客【列女傳陶侃孤貧範逵嘗過侃倉卒無以待賔母湛氏乃截髮爲二髲易酒殽又撤柱爲薪剉薦給其馬逵曰非此母不生此兒】遂以徳門之瑞蔚爲盛世之榮剪虯龍之片甲徑欲成云分鸑鷟之一毛便思映日【周語鸑鷟鳴於岐山注鸑鷟鳳屬】三株玉樹盡拂靑霄【唐書王福畤三子勔劇勃皆著才名杜易簡稱王氏三株樹】滿穴丹雛齊騫碧漢【見祖徳賦注】彤墀防對羣推杏苑之無雙【唐紀進士及第宴會於杏園】紫禁臚傳共羨瓊花之有二【嵗時記進士杏園初宴謂之探花宴令少俊二人爲探花使覓園中名花若他人先得名花則探花使被罰】龍樓接武【見滕王賦】不異趨庭【論語】鳳沼羣棲【見考功序】有如家塾【禮】矧乃乘龍快壻復首攀南國之花【楚國先賢傳黃憲爲司徒與李元禮俱娶太尉桓焉女時人謂桓叔元兩女俱乘龍謂壻如龍也後魏志郭瑀有女謂劉昞曰吾欲覓快壻昞曰延明卽其人也遂妻之】至於繡虎諸孫【見祖徳賦】又人擅西園之賦【見尺牘序】太夫人受斯茀祿釐爾罄宜【詩】和風襲襲翼此軨軒旭日曨曨耀其褕翟【周禮內司服褘衣褕狄注褘與翚同狄與翟同皆雉色三禮圖褕衣揄翟刻靑翟形采畫雉綴於衣是也】謝道韞解圍逾妙郤夫人神明不衰【列女傳謝道韞王凝之妻謝奕女也獻之與客談論辭理將屈道韞遣婢曰欲爲小郎解圍施靑步帳自蔽車前議客不能屈世說王尙書惠詣王右軍郤夫人問眼耳未覺惡不夫人時年九十答曰髮白齒落屬乎形骸至於眼耳關於神明那可便與人隔】褒綸稠疊逾於架上之書榮誥駢闐積若牀頭之笏【唐書崔儼爲諫議大夫羣從數十人每嵗時家宴以一榻置笏猶重李穆傳穆拜太師贊拜不名一門執象笏百人】而乃安不忘勤貴而彌儉春飇婉娩愛提陌上之筐【詩女執懿筐】秋景澄鮮貪響林間之杵【徐陵碑文春鸝始囀必具籠筐秋蟀載吟競鳴機杼】兼之惠必逮人禮恆自下愔愔澣濯【詩】聿修女士之儀抑抑笄珈【詩】用著閭門之範撲杜陵之棗旁許鄰家翳趙國之桑時無餓者【見壽季序】律應熈春時逢介壽六宮喧笑九天爭侈爲美談百禮紛綸千載猶欣其盛事脂田粉碓【詳顧哀辭】賜出椒房【漢宮儀皇后稱椒房以其實蔓延以椒塗壁亦取溫暖】庭實嘏辭【庭實見逸齋序家語祝嘏莫敢易其常法】充於柘館【漢班婕妤賦痛陽祿於柘館兮玉臺新詠序柘館陰岑】紇豆陵京都貴女【見壽季序】饋來芍醬千瓶【史記醯醬千瓿比千乘之家枚乘七發芍藥之醬相如子虛賦芍藥之和具而後禦之】侯莫陳輦轂名姬捧到鶴綾萬匹【庾信集有周大將軍隴東郡公侯莫陳君夫人竇氏墓志銘鶴綾見瀛臺序】長欄短巷繁燎燻天北壁南榮華鐘殷地時則曉澗呈靑春巖獻黛枝頭綿羽【見澹庵序】飛來戴勝之禽【月令季春之月戴勝降於桑注織絍之鳥】砌畔新荑【見修褉序】長就忘憂之艸【見看奕賦】蘇臺百尺無非織女之臺【吳志吳王破越越進西施吳王乃築姑蘇臺髙三百丈晉宮闕名鄴有織室臺】昆玉千岡【見懸圃序】半是安妃之玉【見天篆序】崧以不才歡承斯會島間石燕迎淑气以爭飛【顧凱之啟防記零陵郡有石燕得風雨則飛如眞燕】防下焦桐遘賞音而欲奏【見佳山序】今日三明七穆【見園次序】須知稱觥洗斚而來【詩】詰朝十叟八公【列仙錄邛人家有橘園橘盡收斂有大橘如三斗盎巴人剖之每橘有二叟須眉蟠然肌體紅明皆相對像戲談笑自若又有諸叟曰橘中之樂不減商山又一叟於袖中出一艸根以水噀之化爲龍四叟乘之而去幽怪錄載橘中只八叟神仙傳八公詣淮南王安門閽人難之八公曰王薄吾老今則少矣皆變爲童子門吏驚報八童復化爲老人授王丹經與王白日升天】行見控鶴驂鸞而至【見貞女序】附注【三夫人星在紫微天皇大帝旁】

葉母李太夫人六十壽序

蓋聞玉衡散彩天邊競說李星【春秋運斗樞玉衡星散爲桃李】鳬舄升仙世上偏誇葉縣【見二齋序】西河女子名已注於銀臺【杜陽雜編滄洲去中國數萬里所居或金闕銀臺玉樓紫閣庾信步陸孤氏銘豈直西河女子獨見銀臺東海婦人先逢金闕】南嶽夫人位自班乎絳闕【陶景眞靈圖南嶽魏夫人西嶽將夫人集仙錄魏夫人晉司徒魏舒之女名華存嫁劉幼彥生二子性好道有眞人授以太上寶等書位爲紫虛元君南嶽夫人升天而去絳闕見逸齋序】蘐庭日麗【見憺園賦】時開長樂之花【見澹庵序】柘館風輕【見徐母序】每種恆春之樹【見天章序】何必廖家井上始獲尋砂【抱朴子臨沅有廖氏家世多壽疑其井水殊赤試掘井得丹砂數十斛】詎須酈縣泉邊才能采菊【見琴怨序】同邑葉母李太夫人者都憲晴原公之孫而編修集虛公之女也蛇蟠笥裏代防貴遊【見祖徳賦】鳳吐懷中世徴才子【漢紀揚雄著太作甘泉賦旣成夢口中吐白鳳】千枝繡防【見看奕賦】文通武達之門【宋史檀珪求祿書曰僕一門𨿽謝文通乃忝武達而令子侄饑死】二等金釭學士尙書之第【何宴景福殿賦落帶金釭此爲二等漢書昭陽舎其璧帶往往爲黃金釭函藍田璧並見看奕賦】夫人甫離毀齒蚤譽徽柔乍卽勝衣旋稱淑愼【毀齒勝衣見素伯序書徽柔懿恭詩淑愼爾止】名齊鐘郝鏘雅韻於珩璜【賢媛傳王渾妻鐘氏乃鐘琰之女太傳繇之孫女也王湛少無婚自求郝普女郝門孤陋而女有淑徳後鐘郝爲娣姒雅相親重鐘不以貴陵郝郝不以賤下鐘東海家內則郝夫人之法京陵家內範鐘夫人之禮晉書渾初襲父爵京陵侯王汝南娶郝氏生東海】族壓譚邢扇芳芬於筐筥【詩】乃以隴西之淑女嬪彼南陽之象賢時則奉常香城公九列升華【見賀徐序】奕奕韋平之望【見智修序】國學侖生君六經論秀翩翩應阮之儔【見滕王賦注】夫人爰自齊牢洎乎降阼【見閨秀序】太常齋日潔爾庶羞【見壽閻序】夫子貧時遺其雜佩【詩雜佩以贈之】苕苕中外欲爭奉爲禮宗【見貞女序注】濟濟姬姜但願師其閫範【詩】玆者時逢設帨【見壽閻序】禮屬加籩【見逸齋序】星連女之津【漢書越地女之分野吳都賦女寄其曜】海湧麻姑之宅【見舜民序】幸通門能知大槪爲壽母略綴俚詞鋪揚疇昔資皇娥拊瑟之懽【見雪持序】詮次艱難博天姥投壺之笑【見琴怨序】今夫穠矣王姬多陳譜牒爛其韓姞每托篇章【詩】而或者運涉優遊時非窞坎劉綱伉儷僅容盡室求仙【列仙傳劉綱居四明山及爲上虞令慕漢葉令王喬乃受道於白君飄然逺舉女仙錄樊夫人劉綱妻也須翠如雲肌潔如雪同仙去伉儷見牛叟序】鮑靚夫妻祗許闔門學道【漢書鮑靚爲南海太守嘗遇陰長生授祕訣一日行部入海遇風饑甚取白石煮食之後以女妻葛洪】吹簫棲上【見藝圃序】竹無涙以奚斑【見憺園賦】擊缶田間【見看奕賦注】鵑未啼而曷紫【見天章序】假使不遭板蕩將忠臣無建節之年【古詩疾風知勁艸版蕩識忠臣】譬諸勿遇憂危𨿽孝子鮮揚名之日而夫人則結褵未久【詩親結其褵】遽罹烽煙合巹無何【禮昏義合巹而酳注以瓠分爲兩瓢謂之巹壻與婦各執一片以爲酳】倐經兵燹蒼鵝兆釁【見懸圃序】偏增蕩析之悲【書】靑犢呈妖【見觀槿序】彌切仳離之嘆【詩】免田單之老弱實借沈幾【見雪持序】全智果之宗支允需明哲【下注】茹茶不少集蓼何多【詩】然而以此言悲猶云未酷慨自斄亭之下【王忳傳忳爲郿令至斄亭夜聞女子稱寃曰妾夫爲涪令此亭長殺妾家十餘口埋樓下忳問亭長姓名曰卽今門下游激也明旦詣問具服同謀者並伏辜】瓊樹恆埋【詳俊三誄】眢井之旁【左傳楚子伐蕭還無社對申叔展曰目於眢井而拯之注欲其視無水廢井而拯已】金刀屢折【詳俊三誄】王長史僅登彊仕已嬰玉碎於前【晉書王蒙字仲祖亦稱長史病篤寢臥燈下恃麈尾視之嘆曰如此人曾不得四十蒙別傳蒙永和初卒年三十九世稱王蒙溫潤恬和謝尙淸髙令達】羊南城才過立年復蹈蘭摧於後【詳合肥啟庾信爲齊王碑王武子以上將開國未滿立年玉碎蘭摧見翼王序】蓋侖生君一中副車【史記張良擊秦皇誤中副車】屢迷岐路【見竹逸序】乍沈酣而齊物【見琴怨序】終顑頷以傷生【見半繭賦】夫人則髽以當門【見貞女序】孱焉持戶【詳劉太母序注】劑量旱澇躬收安邑之租【詳萬栁啟注】嗇縮錢刀先辦耏門之稅【左傳宋公以門賞耏班使食其徵謂之耏門注耏班善禦公以關門之徵稅賞之故卽以班之姓名其門】入室則柝鈴周匝疑過石慶之閭【唐制禁署嚴密內夫人宣事亦先引鈴西京賦列卒周匝石奮傳奮次子慶元鼎中拜相子孫至二千石者十三人朱子小學取石慶家法爲明倫善行】居家而婢獲精勤咸守王褒之約【古今文集王褒字於淵以事至煎上寡婦楊惠捨有一奴名便了子淵買之乃作僮約按僮約卽券文也載文集】懷淸築罷曩時之閥閱依然【史記巴寡婦淸得丹穴擅利用財自衞人不敢犯始皇以爲貞婦而客之爲築女懷淸臺】石窌封來舊日之門楣宛若【左傳齊侯自徐關入辟女子女子曰君免乎曰免矣鋭司徒免乎曰免矣曰苟君與吾父免矣可若何乃奔旣而問辟司徒之妻也齊侯以爲有禮與之石窌】僉云有禮眾曰惟賢然或伯鸞內助第勸賃舂【見集生序】濬衝夫人徒工碓【見逸齋序】才優封殖惟爭齊妾之桑【左傳晉重耳及齊將行謀於桑下蠶妾在其上姜氏殺之注齊姜氏育蠶之妾】術擅贏餘但問西家之棗【見看奕賦】𨿽復丰荒鮮匱從容井臼之間【見井叔序】俯仰兼資黽勉有無之際【詩】足稱中智之才未預上流之目夫人則器局恢機神練達處世值亨屯之會【易】知廢知興【漢書秦末天下起兵陳嬰之母謂嬰曰卒富貴不詳不如以兵屬人項籍取王陵母置軍中漢使至陵母曰願告吾子善事漢王母以妾故持二心遂伏劍死王命論嬰母知廢陵母知興】置身在剝復之交【易】不奢不儉固類負羈之婦聲徹諸侯【左傳晉公子重耳之及於難也及曹僖負羈之妻曰吾觀晉公子之從者皆足以相國若以相夫子必反其國反其國必得志於諸侯】還同冀缺之妻名聞列國【見井叔序】若乃引經傳義裏中倚若長城割宅分田門內尊爲家督【見逸齋序】袒分左右持平總賴夫片言【前漢書太尉周勃入北軍門令曰爲呂氏者右袒爲劉氏者左袒軍中皆左袒】屋列東西【見祖徳賦】斷決悉歸其一諾【見納姬序】能持大體不詢臧谷之亡羊【莊子駢篇臧與谷二人相與牧羊而俱亡其羊問臧奚事則挾防讀書問谷奚事則博簺以遊二人者事業不同其於亡羊均也】景薄時榮遑計塞翁之失馬【見歸田序】一門羣從官方悉稟夫阮姑【見壽閻序】阿大中郎【見壽閻序注】家訓俱由於丘嫂【史記髙祖與客至丘嫂輟釡注丘空也兄亡獨有嫂也又大嫂稱也見集生序】以至嵇康阮籍舉邀品藻於山妻【世說山濤與嵇阮契若金蘭他日二人來山妻韓氏勸公止宿具酒食夜穿墉視之公入妻謂曰君才致不如正當以識度相友耳公曰伊輩亦常以我度爲勝】因而荀粲範汪咸俟重輕於劉母【晉列女傳劉眞長小時諸人比之袁羊母有識鑑謂之曰此非汝比勿受之又有方之範汪者劉復喜母又不聽後眞長年徳轉升論者比之荀粲】料其才識縱須眉遜爲不如測彼神明尢巾幗傳爲僅事加以夙嗜丹鉛【見尺牘序】尢耽丘索【見天篆序】書籖翡翠翫銀鴨之宵移【李賀詩深幃金鴨泠商隱詩睡鴨香罏換夕薫】硯匣琉璃聽銅蠡之晝滴【見園次序】成都粉紙【見園次序】雙丸荳蔲之香【見海棠賦】河北花箋【見尺牘序】百軸葡萄之錦【見三芝序】共羨茂漪書格【見昭華序】蚤擅簮花【見茹蕙序】相誇道韞詩名偏饒詠絮【見琴怨序】然而每至臨文閒多削槁續斑昭之別史無心畱以示人【見歸田序】斆令之雜文何意出而問世【見閨秀序】恆閨閣價懸呂覽之書【見楚鴻序】不艷釵笄名掛蕭樓之選【見素伯序】流傅奚益顧未亡何以文爲【杜預左傳注婦人旣寡自稱未亡人】讐勘寧疲庶兒輩知吾意耳爰乃徳容彌晬遐福逾遒會逢周甲之辰適遘惇牂之嵗【見九日序】賈家彪怒【見祖徳序】揄晝錦以帣鞲【晝錦見逸齋序帣鞲見璿璣賦】王氏龍超【晉書王導拜司空桓廷尉作兩髻葛裾防杖路邊窺之曰人言阿龍超阿龍故自超】戲斑衣而鞠�【斑衣見憺園賦鞠見璿璣賦】魚軒阮氏佳兒逺過於許奇【左傳歸夫人魚軒杜注夫人車以魚皮爲飾魏志許允子二人奇字子太猛字子豹許允爲晉景王所誅景王遣鐘會視其子若才流及父當收允婦阮氏謂子曰汝等𨿽佳才具不多率胸懷與語不須極哀兒從之卒免】翟茀大家哲嗣更賢於曹谷【列女傳曹大家子谷爲陳畱長大家隨至官作東徵賦】羲牀對設【見雪持賦】半鸞坡鶴禁之詞臣【見澹庵序】溫鏡雙懸【溫嶠別傳嶠姑有女屬嶠覓婿答曰佳婿難得如嶠者何如因下玉鏡臺一枚聘之世說劉聰爲玉鏡臺溫嶠爲劉越石長史北徵得之以聘姑女】多鳯窟龍洲之上客【詳銀臺啟】年均絳縣地盡丹丘【見壽閻序】矧此華筵偏當淑候千春行樂八公跨紫府之鸞【八公見徐母序紫府見丁香賦跨鸞見貞女序】七日爲人百福錫紅旛之燕【東方朔占書七日爲人八日爲谷嵗時記立春日剪防爲燕戴之帖宜春字於門並見澹庵序】夫人則回環往劫【見琴怨序】繡佛靑鴦【見半繭賦】感慨前塵【見琴怨序】飯僧白雀【珠林梁皇齋僧白雀寺中】從此雍州無量之寺定現雙花【白帖梁劉孝儀作雍州金象寺無量壽佛像碑文有銘曰葉產梵童花開釋子玉蓮交映銀河逓起虛空藏經寶手菩薩手中出無量花香瓔珞】嗣令石頭彌勒之碑還來四鶴【類涵梁劉勰剡縣石城寺彌勒石像碑銘有曰梵王四鶴徘徊而不去帝釋千馬躑躅而忘歸】僕也昔與侖生情深謝範【見雪持序】今偕庭玉友在紀羣【見楚鴻序】居叨孟母之鄰門接延鄕之裏【列女傳孟母舎近墓孟子少好遊爲暮間之事孟母曰此非所以居吾子也乃去舎市旁其嬉遊乃賈人衒賣之事乂曰此非所以居吾子也復徙舎學宮之旁其嬉遊乃設俎豆揖讓進退遂居之陳畱風俗傳髙祖與項氏戰厄於延鄕有翟母者免其難故以延鄕爲封丘縣以封翟母】遂含毫而制序爰灑墨而摛詞昔日士行宅畔曽分剉薦之餐【見徐母序】他時公瑾堂前長效承筐之祝【見良輔序吳志周瑜與孫防同年友善瑜推道南大宅舎防升堂拜母有無通共詩承筐是將】附注【國防智果知智伯之將亡乃別族於太史爲輔氏】

壽劉太母韓恭人九十序

蓋聞鳳凰六管聲必應夫雌雄【黃帝紀帝使伶倫采嶰谷之竹吹之爲黃鐘之音於是制十二管以聽鳯凰之鳴其雄鳴爲六律雌鳴爲六呂謂之律本抱朴子軒轅聽鳯凰而調律注軒轅黃帝諱】龍雀雙環形定鐫夫子母【見園次序】丹靑所載齊姜與戴嬀同編【見滕王賦】典冊所書季與孟嬴並錄【見翼王序】至若賜來黃玉識是仙姬【見天篆序】望去赤城【見尺牘序】知爲天姥【見徐母序】洗頭盆上【三峯記華山雲臺上有石臼可容水數斛明瑩如玉中有碧水未嘗增減俗呼爲玉女洗頭盆】卻寒之帳千重【補注】搗藥臼旁辟惡之香四兩【傳擬天問月中何有白兔搗藥秦嘉與婦書今奉麝香一觔可辟惡气十洲記武帝幸安定西胡月支國王遣使獻香四兩大如雀卵黒於桑椹香气聞數百里死者在地未三月者皆活庾信鴛鴦賦辟惡生香寄韓壽】皇娥泛瑟【見雪持序】春風響穆滿之謡【見素伯序】玉女投壺夜月起井公之粲【見琴怨序】緋羅天上首冊眞妃【下注】白玉堂前【見茹蓮序】尢尊壽母【詩】則有西王少女身居昴畢之間【列仙傳太眞夫人王母小女也諱婉羅字勃遂又南極王夫人王母第四女名林字容眞又紫微夫人名靑娥字愈音王母第二十女雲林右英夫人名媚蘭字申林王母第十二女誠齋雜記有書生遇神女胡僧指之曰此西王母第三女玉巵娘也天文志昴日度畢月度二十八宿之二】南嶽夫人【見葉母序】位列恆華之右【詳銀臺啟】如吾劉太母韓恭人者恭人海陵上族【見紫序】江表名家水汲鮑姑之井世享大年【見徐母序】杏栽董奉之林人多陰徳【晉董奉傳奉字君異居廬山有道術爲人治病不取錢病重而愈者令栽杏五株輕者一株數年杏成林】幼卽惇詩長而習禮【洛神賦嗟佳人之信修羌習禮而明詩】詢余伯姊【詩】共遵陌上之桑【見閨秀序】問我諸姑【詩】自織盤中之素【見閨秀序】窻名朱鳥【見三芝序】祗議脯漿【禮】帳號靑牛【見尺牘序】恆勤組紃【見顧母序】加以蘭英姓氏借甚行間【詩品韓蘭英綺密甚有名篇又善談笑齊武帝謂韓媛云使生於上葉則玉階之賦紈素之辭不足多也】香茗才情【見昭華序】翩然林下【見閨秀序】掃眉才子【妝臺記漢武帝令宮人掃八字眉杜牧詩掃眉才子於今少管領春風總不如】續成班固之書【見歸田序】不櫛書生【南郡新書關逢之娣好博經典逢曰吾家有一女進士惟恨不櫛耳】載入殷淳之集【見昭華序】無何人頌春椒【見瑞木賦】時當穠李【詩】遙遙華冑【見得仲序】妙揀髙門奕奕韓侯【詩】親求快壻【見徐母序】韓康弱女才雅稱夫描鸞劉向佳兒人無慚於奠雁【昏義婿執雁入揖讓升堂再拜奠雁】翳誰比玉【禮君子比徳於玉】實系卯金【見素伯序】是時忠孕先生弱冠鋤經頻年種學不矜細咳私肴核乎藝林頗好大言【見天章序】獨畋漁夫文圃【見黃門序】張安世則博窮七篋【見天篆序】朱齡石則才湧百函【見壽徐序】然而長貧髙鳳非無憔悴之言【見懸圃序】少賤王章【見天章序】大有幽憂之疾【見海棠賦】易衣而出居賴賢妻【儒行易衣而出並日而食篤行傳李兄弟六人易衣而出】椎髻而前出成健婦【範曄後漢書孟氏始以裝飾入門七日而鴻不答妻曰以觀夫子之志耳乃更爲椎髻著布衣操作而前鴻大喜曰此眞梁鴻妻也字之曰徳曜名孟光古樂府健婦持門戶猶勝一丈夫】寒機軋軋【古詩札札弄機抒】相聞袁相之園【補注】鄰火熒熒共鑿匡衡之壁【見素伯序】先生旣身綰銀黃【見二齋序】恭人亦躬膺翟茀【詩】尋階藩轄洊歷參知髙車駟馬人誇蜀郡之夫【相如別傳成都有升仙橋相如將東行題柱曰不乘駟馬車不復過此橋後奉使至蜀太守以下郊迎縣令負弩矢先驅】象笏金蟬【象笏見徐母序金蟬見紫來序】帝念鮑宣之婦【見壽閻序】往昔有言婦隨夫貴人情不免气以居移曠觀夫東京紆紫之倫逖稽夫西洛拖珠之客晨轅萬騎胥盡室以南徵暮幰千車悉舉宗而北指騶軒挈婦第舎相望魚服隨夫輪蹄不斷恭人獨以家有舅姑鄰無彊近【李密陳情表無期功彊近之親】一官就道輙辭夫子以家居數載闔門恆相髙堂而裏食巵觹防【內則惇牟巵非餕不敢用婦事舅姑左佩刀礪小觹】手自屏當【見庭表序】緘管枲麻【內則婦右佩箴管又執麻枲】親爲操作【見上注】況復庭有廉泉【南史範栢年初見宋明帝因言及廣州有貪泉帝問卿州有此否對曰臣梁州惟有文川武鄕廉泉讓水又問卿宅何處曰臣所居在廉讓之間帝善之授梁州刺史方輿勝覽宋元嘉時報恩寺中一夕霹靂湧地爲泉時歸功太守名曰廉泉】堦生慈竹【見庵序】一門以內每聞自教其兒【世說謝公夫人教兒問太那得初不見君教兒答曰我常自教兒】三尺之童未嘗笑見其齒又復下陳能【晏子有二女願得入身於下陳注猶後列也李斯書飾後宮下陳】小星善逮【詩】家人歸妹【易】色以次而能升樛木葛覃恩𨿽微而必及洎乎地隕珠囊【見鴻客序】天傾金鏡【春秋孔錄法有人卯金刀握金鏡雒書秦失金鏡魚日入珠鄭元注金鏡諭道明也】參知則忠以騎箕【見藝圃序】恭人則貞能矢日【詩有如皎日】生而不愧何殊荀息之君臣【公羊傳獻公謂荀息曰士何如則可謂不食其言矣曰使死者反生生者不愧乎其言則可謂不食其言矣】隠矣焉文大類介推之母子【左傳晉侯賞從亡者介子推不言祿祿亦弗及子推曰身將隠焉用文之母曰能如是乎與女偕隠晉侯求之不獲以綿上爲之田】時則令子孝亷愚公先生者王家誓墓永日思親【見黃門序】袁氏鑿壞彌年將母【漢書袁閎字夏甫居父賀喪至孝後桓帝以安車徴之及朋黨事作閎乃築土室潛身十八年旦暮向母禮拜範滂美之曰隠不違親貞不絕俗可謂至賢矣】吟成梁父漢丞相雅好栽桑【秦紀始皇封泰山禪梁父注梁父泰山下小山琴操曾子耕泰山之下天雨雪凍旬日不得歸思其父母作梁父歌諸葛本傳亮臥南陽躬耕隴畝抱膝好爲梁父吟見歸田序栽桑見看奕賦】家本潯陽晉徴君差堪挿柳【見海棠賦】恭人復念累葉簮纓傳家墳索【見天篆序】𨿽機云兄弟何必同行【見祖徳賦】然王謝子孫無妨一出爰乃和熊教子【詳潘母啟】絕髢畱賔【見徐母序】閉門而躬受生徒畫荻而日傳章句【北史符堅幸太學博士盧壺曰周官禮注未有其師太常韋逞母宋氏世傳父躬業自非此母無可授傳於是就其家立講堂置生徒百三十人隔絳紗帳受業號宣文君列女傳歐陽修四嵗而孤母鄭氏守節教育之家貧以荻畫地學書】於是僧彌爲弟繼薦賢書【見皇士序】太傅諸兒羣稱國器【見滕王賦附隋末髙孝基見房齡曰當爲國器】鳴鐘而食【詳合肥書】階前之玉樹駢枝【見祖徳賦】結駟以遊市上則璧人並轡【見雪持序】凡諸子姓矯若龍駒維彼曾劣猶虎豹【下注】今嵗孟冬之月正恭人大耋之辰郤夫人行年九十神明不衰【見徐母序】齊田文有客三千衣冠畢會【史記田文相齊招致賢士食客嘗數千人】橘中十叟【見徐母序】並擊云璈【見逸齋序】竹裏雙妃齊翻寶瑟【見憺園賦離騷逺遊使湘靈鼓瑟兮令海若舞】麻姑獻壽【詳韓倬啟】采來新息之珠【輿志交趾出明珠按馬援討交趾封新息侯載薏苡歸譖者以爲明珠卽此地】月姊稱觴【見憺園賦】織就扶風之錦【見璿璣賦】唱天上無愁之曲嬃女意錢【北齊書後主好自彈琵琶自爲無愁之曲民間謂之無愁天子嬃女見雪持序資暇錄錢戲有每以四文爲一列者卽史傳所云意錢俗謂之攤錢張仲素詩席上意錢來】賦人間行樂之篇羿妻蹴鞠【漢楊惲詩人生行樂耳須富貴何時羿妻見琴怨序鹽鐵論蹋鞠以革爲圓囊實以毛髮蹴蹋爲戲劉向別錄寒食蹋鞠黃帝所造】夫人城上夜已三更【晉史朱序鎭襄陽符堅攻之序母韓氏見城西北角當先壊領百餘婢並女丁斜築城二十餘丈賊攻西北角果潰眾守新城號爲夫人城按漢匈奴傳至範夫人城非此城】少女風前人將百嵗【見徐母序】則有刈瑯琊之稻【見竹逸序】酒釀玻璃【唐樂史有玻璃七寶杯西涼葡萄酒】餐度索之桃筵張玳瑁【十洲記東海度索山大桃樹盤屈三千里劉揁賦薫玳瑁之筵】爰抽毫而作賦再拜母以登堂【見葉母序】附注【貴妃外傳妃坐便殿有靑鸞銜書皆綠字丹文言太眞系緋羅天上侍女齊書王僧防誡子云王家門中優者鸞鳳劣猶虎豹】

陳檢討四六卷十四

欽定四庫全書

陳檢討四六卷十五

翰林院檢討陳維崧撰

啟

徵浙江總督李鄴園先生詩啟

蓋聞鯨波起陸倍資作又之臣【左傳古者明王伐不敬取其鯨鯢而封之以爲大戮崔豹古今注鯨魚大者長千里杜詩溟漲鯨波動】鶉火焚輪彌仗廓淸之佐【左傳晉史趙曰陳顓頊之族也嵗在鶉火是以卒滅注鶉火南方柳星午位】誇父逐鄧林之杖【列子誇父逐日而死棄其杖屍膏肉所浸生鄧林並見天篆序】忠可回天【詳銀臺啟】貳師飛疏勒之泉誠能動地【見歸田序】從來陰雨盡藎臣拮據之秋【詩】在昔云雷正誼士經綸之會【易】太常論定鐫以鐘鏞【君牙紀於太常注太常王之旌旗也有功者書焉後漢書崔駰傳達防詞曰乃將鏤元圭冊顯功銘昆吾之冶勒景襄之鐘】幕府功成【見滕王賦】宣之鐃吹【漢樂府曲有短簫鐃歌凡軍中所吹謂之鐃歌鼓吹】鄴園李老先生名葉瑤樞【見璿璣賦】光分絳斗從函谷【見天篆序注】韜鈐工玉帳之書【抱朴子兵在太乙玉帳之中不可攻也注將星所坐前一位謂玉帳唐藝文志李靖有玉帳經一卷其法出於黃帝遁甲】郡入平原人物稟金精之气【李白傳賀知章見白蜀道難詩曰公豈天上星精耶注白稟長庚金精而生】防名上第釋褐華年【見玉巖序】甫由李郡之司【詳映碧啟】便簉望郎之署【見園次序】風飄繡豸【見祖徳賦】蒞此臺端【見賀徐序】霜冷啼烏陟於卿貳【見祖徳賦】粵以班僚之貴膺夫簡畀之崇遂雄藩爰申新命勲階屢擢服官騰儁烈之聲敭歷頻經率屬擅淸剛之譽然而弓開似月必逢貫虱以稱奇【列子紀昌學射於飛衞曰視小如大視防如著而後可告昌以犛懸虱於牖南面而望之旬日之間浸大也三年之後如車輪焉貫虱之心而懸不絕】劍淬成花恆爲剸犀而耀彩【見園次序】假若歷陽未叛末由彰陶侃之忠【晉書蘇峻歷陽內史成帝咸和二年舉兵入朝防京師陶侃溫嶠合兵追斬之】如其並土無危奚自表劉琨之節【見歸田序按劉琨爲幽並冀三州都督】藥以獨搖而倍苦【見丁香賦】路因九折而偏難【見半繭賦及商尹序注】乃者八州作督之年竟遭三孽方苞之事【詩】羣陰肆狡謬效連雞【左傳申公謂莒子曰狡焉思啟封疆國防秦惠王曰諸侯不可一猶連雞之不能止於棲】諸鎭潛謀妄營犄角【見翼王序】王審知防張於海國變起須防【見王巖序】陳進豕於蠻天釁生呼吸【補注】波將漸及【左傳】蔓恐難圖【左傳祭仲曰母使滋蔓蔓難圖也】徧南戒以倉皇【見天章序】屬西鄰以臲卼【見納姬序注】斯時也七閩關隘首說仙霞【衢州誌仙霞關爲入閩之界宋史浩帥閩過仙霞嶺以石甃路凡三百六十級在衢州江山縣】全浙門庭惟憑太末【衢州誌春秋爲越西鄙姑蔑地秦曰太末唐曰衢州】桓桓防府率虎旅以嬰城【書尙桓桓如虎如貔嬰城見賀周序】仡仡元臣奉蠟丸而建節【麈史軍中密疏以蠟丸封之】扼諸境上躬在行間﨑嶇防陣髙搴姑蔑之旗【見上注】慷慨鼓儳硬挽錢塘之弩【左傳宋公楚人戰於子魚曰聲盛致志鼓儳可也唐書錢鏐封吳越王嘗築捍海塘適江濤怒嚙鏐命彊弩數百射之濤爲斂卻】固已六千君子【見懸圃序】共明塡海之本懷【見無忝序】百二山河【詳孟太母啟】咸諭補天之壯志矣【見憺園賦】顧猶人各有心時方多難飈當起處間生鳴鏑之心【漢書冒頓乃作爲鳴鏑習勒騎射左思詩邊城苦鳴鏑注嚆矢也】艸欲枯時競作彎弧之狀【見素伯序注】瀫水桐溪之界【衢州誌龍遊縣唐縠州地有瀔水嚴州誌桐廬縣有桐君山下瞰桐溪有異人來采藥問其姓指桐以示因名】靑犢彌山【詳孟太母啟】甬東於越之區【左傳越滅吳使吳王居甬東寧波府誌越曰甬東有甬江樓紹興志禹防諸侯計功於此曰會稽少康封少子無餘於會稽因名於越】蒼鵝蔽日【見懸圃序】公乃宵攜別隊鋭頭突鬢之夫【史記武安君小頭而鋭鬢見前序】間挈輕軍扛鼎翹關之輩【漢書項羽力能扛鼎列子孔子勁能招國門之關而不肯以力聞注招與翹同吳都賦翹關扛鼎】爬斯癬疥烹宋萬於軍中【鮮卑著邊陲之患手足之疥搔左傳宋萬弒閔公奔陳宋人請南宮萬於陳醢之】潰厥癰疽防陳豨於帳後【史記陳豨傳陳豨宛朐人也髙祖封爲列侯後豨反十二年冬樊噲軍卒追斬豨於靈丘】倐王師之直下俄宗子之遄徵浙土全收閩疆再造七年擐甲力竭於飛牋艸檄之中【左傳文公躬擐甲冑】五夜援枹恩深於伐畔侮亡之外【左傳右援抱而鼓林注枹鼓槌也書取亂侮亡】遂使無諸城上【見玉巖序】依然茘子之紅【詳鞠存啟注】頓令仙鯉洲邊【見玉巖序】不攺防榔之綠【見孝威序】蓋力支大廈總天家之籌畫居多而手障狂瀾實閫外之勤勞最著也【漢書大廈將傾非一木所能支進學解障百川而東之回狂瀾於旣倒馮唐傳王者遣將曰閫以外將軍制之】所愧吳人原非越鳥【見無忝序】公也門髙元禮尙阻登龍【見九日序】僕兮員綴微班猶慳執雉【曲禮凡贄大夫雁士雉注取雉性耿介也】而乃濡毫頌徳將母越境之嫌【國語臧文仲曰外臣之言不越境注言臣不外交也】削柹鳴情【語林宋任末年十四便勤學編莒爲廬削荊爲筆一作柹】詎免隔垣之誚【見少楹序】不知方事之殷【左傳楚子使工尹襄曰方事之殷也注殷盛也】有鄰將【孟子】向也三江浪湧【見樂府序】疑漂壽夢之墟【左傳吳子壽夢名乘】五嶺烽橫幾達專諸之巷【廣州記大庾始安臨賀桂陽掲陽爲五嶺史記刺客傳專諸者吳堂邑人也吳公子光具酒請王僚使專諸置匕首魚炙之腹中因刺僚吳志闔閭城內有專諸巷】公如暇豫疇免阽危迢迢厚徳髙於回雁之峯【見素伯序】烈烈丰功訖彼無龍之國【補注】凡玆覆載並囿生成何況牛女同星【見玉巖序】魯邾接柝【見尺牘序】夙有輔車之勢【見園次序】原非牛馬之風【左傳齊伐楚楚子使與師言曰君處北海寡人處南海惟是風馬牛不相及也】則今日興言偉伐豈徒爲鄰室之歌呼睠念成勞本不僅越人之肥瘠【見壽閻序】賡謡詎僭揚扢非誣猥逢降嶽之辰先效躋堂之祝【詩】伏冀鴻都學士【見存庵序】虎觀詞宗【詳合肥書注】分題翡翠之箋【見智修序】爭捧瑚之筆【見天篆序】庶幾人同召穆【詩】四詩賡分陜之勲【四詩見天篆序分陜見佳山序注】還期文駕昌黎百尺勒平淮之頌【唐憲宗紀李愬夜襲蔡州擒吳元濟裴度入蔡州淮西平昌黎平淮西碑羣臣請紀聖功被之金石皇帝以命臣愈臣愈再拜稽首而獻文】

徴大銀臺柯素培先生六十壽言啟

蓋聞絳闕岧嶤鳥篆著桂陽之籍銀膏滴瀝鴦漿菊井之齡【唐說紫鴦漿可延壽】十洲賦裏浮瑞炁於東瀛五嶽圖中燭榮光於南戒【梁書宗炳字少文妙琴書工圖畫逺公結白蓮社炳其一也以疾還江陵乃作諸名山圖於室曰惟當臥遊耳五嶽見賀周序南戒見天章序】彭籛嵗月【見玉巖序】傅說星辰【見藝圃序】惟箕子之疇多【書】故於公之門大【見憺園賦】恭惟素翁柯老先生武水名家魏塘右族百年喬木代擢珠柯【見祖徳賦】五色甘世綿丹瓞【見滕王閣賦】髙蟬臨鬢【見祖徳賦】從來雙防之門【見看奕賦】吟鷺陪軒【鹵簿令白鷺鸞旗等車並駕四馬白虎通諸侯路車大夫軒車士飾車庾信吳明徹銘髙蟬臨鬢吟鷺陪軒按鷺車禦史所乘】自昔三槐之裏【宋史王佑字景叔手植三槐於庭曰吾子孫必有爲三公者】尊公楚蘅太老先生羽簉鵷班【唐書上官儀曰禦史供奉墀下接武龍防簉羽鵷鷺豈判佐比耶蔡衡曰凡象鳳者有五多赤色者鳯多靑色者鸞多黃色者鵷多紫色者鷟多白色者鵲】名標雁塔【西域記晉有比丘見雙雁飛忽一雁沒下自隕乃瘞雁建塔古今詩話韋肇及第偶於慈恩寺雁塔題名後成故事自唐神龍來同年中推善書者紀之他時有將相則朱書之】雙龍闕下人來杏苑以看花【見徐母序】九鯉河邊【見玉巖序】官是榕城之司李【見映碧啟】釋之治獄共號祥刑【漢書張釋之字繼南文帝時拜廷尉時人語曰張釋之爲廷尉天下無寃民】永叔掄文交推得士【宋書歐陽修字永叔觀子也爲學士知貢舉崇雅黜浮】緣玆隱徳遂兆綠蛇蟠笥之徵【見祖徳賦】惟厥髙閎爰呈彩燕投懷之瑞【明皇實錄張說母夢玉燕自東來投入懷中因而有孕生說後爲相】先生夙譽鳳毛長誇犀角【見三芝序】神姿軒異同趙防之在眾中【下注】進止雍閒類裴休之來座上【唐書裴休醖借進止雍閒宣宗嘗曰休眞儒者】孟公則長逾八尺顧盼非常【見得仲序】子山則腰帶十圍儀觀甚偉【令狐徳芬撰庾信傳子山身長八尺腰帶十圍容止頽然有過人者晉書庾子嵩不滿七尺腰帶十圍】爾其韋平世冑接踵巍科【見智修序】崔蔡鴻篇騰聲上國【見紫來序】靑袍釋褐【見玉巖序】蚤制錦夫棗陽【制錦見二齋序襄陽志棗陽縣漢蔡陽隋棗陽】銀艾牽絲【銀艾見存庵序牽絲見歸田序】便飛鳬於花縣【飛鳬見二齋序花縣見楚鴻序】斯時也慨三尺之無人正四郊之多事襄陽堤上猶事提戈鄖口江頭還聞傳箭【襄陽志周爲谷鄧地春秋屬楚古迹有大堤城卽郡城也鄖陽志古縻國地春秋屬楚爲錫穴隋曰鄖鄕】將軍下瀨黃龍靑雀之船【見滕王賦】君子習流【見懸圃序】繡鎧珠袍之隊【吳都賦珠服玉饌】先生則此凋殘會斯旁午【劉晏云邀請旁午注縱橫割牲也捷錄使者旁午注交錯也】靑芻匝地遙連陶侃之洲【詳李母序】紅粟如山髙並甘寧之壘【賈捐之對粟紅腐而不可食吳都賦防海陵之倉則紅粟流衍吳志甘寧爲孫權將步則陳車騎水則連輕舟以百餘兵禦曹兵四十萬並見梧月序】民無怨讟【左傳民不罷勞君無怨讟一作黷】卒鮮嘩呼【書】張遼臨於赤壁如行袵席之間【見賀徐序武昌志嘉魚縣卽周瑜破曹操處蘇軾誤爲黃州周禮袵席牀第】王濬下於巴邱不攺樵蘇之業【晉紀王濬爲巴郡太守遷益州刺史出巴東作大筏又作火炬於是戰艦無所礙徑造建康吳主皓詣降輿志漢巴邱今嶽州府左傳請無禁樵采者以誘之庾信哀江南賦張遼臨於赤壁王濬下於巴邱】常聞元結詩紀舂陵【唐書元結字次山爲道州刺史因安史之亂爲民免徭役常作舂陵行其序約云道州不勝賦稅承諸使徵求符牒吾將守官靜以安人待罪而已襄陽志棗陽縣有舂陵城漢元帝時望气者曰鬱鬱蔥蔥及光武卽位攺曰章陵】又見羊公碑畱峴首【見梧月序】時則經略洪公奬此殊猷緘蠟丸而上表【見鄴園啟】以曁一時督撫旌其偉績裂雁帛而陳箋【漢書蘇武久畱匈奴常惠教漢使謂單於曰天子射上林中得雁足而系帛書武等在某澤中單於驚謝歸武】疊承三命之褒揚【易】屢被九重之賞嘆帶垂赤茘【見寶汾序】風翻子產之衣【見憺園賦】綬綻紅桃【見半繭賦】日麗晏嬰之宅【見憺園賦】特拜黃門之職洊升靑瑣之班【詳下】敭歷諸垣翺翔兩省【見黃門序注】爾乃沈沈左掖白簡增寒【見黃門序及賀徐序】諤諤夕郎丹心不涅【衞宏漢儀給事中黃門侍郎令日暮入對向靑瑣門拜名曰夕郎】伏蒲仗下【見黃門序】恆牽已起之裾【魏志文帝欲徙冀州十萬戶辛毗諫帝不答而起毗隨引其裾】補牘懷中每斷將馳之靷【後漢書光武自將徵隗囂光祿勲郭憲諫曰東方初定車駕未可逺徵乃當車拔佩刀以斷車靷帝不從後河東兵叛帝曰吾悔不用郭子橫之言】加以器宇端凝風裁峻整修篁獨挺只欲彈蕉【梁沈約修竹彈甘蕉文長兼淇園貞幹臣修竹稽首臣聞芟荑蘊崇農夫之善法無使滋蔓翦惡之良圖竊蘇臺前甘蕉一叢本無芬馥之香柯條之任】溫樹忘言【見良輔序】惟圖傾藿【曹植表葵藿之傾葉太陽𨿽不回光然向之者誠也】夕陽亭下殊多解綬之人【見商尹序】宣政樓前不少免冠之輩【見黃門序注】況復蒿目時艱【見佳山序】惕懷民瘼【詩】比有松陵之客爲言笠澤之間【詳潘母啟】屬因水澇之頻仍以致田廬之蕩析【書】伍胥潮至一軍悉化爲沙虫【王充論衡伍胥臨水爲濤錢塘志於胥死浮於江中因流揚波或見乘白馬素車在潮頭因爲立廟每嵗仲秋旣望潮水極大杭人以旗鼔迓之防潮之戲始此然或有沈溺者穆天子傳穆王南徵一軍皆化君子爲猿爲鶴小人爲虫爲沙】文種濤來三版將生夫鼃黽【文種傳種字子禽勾踐平吳乃賜種劍遂自殺水經注文種沒後錢塘於八月望見有銀濤白馬依期往來通鑑智伯圍晉陽而灌之城不沒者三版沈竈產蛙民無叛意】先生則疾呼閶闔慷慨陳情曲繪閭閻淋漓入告【宋書鄭俠字介夫監東京西上門繪流民圖上之神宗越三日大雨】誠能格主遂蠲一嵗之租力可回天獲請萬人之命【唐書張元素諫太宗修洛陽宮魏徴曰張公論事有回天之力】夫其一節足槪千端此眞全中牟之雉未能儷此生成除云夢之蛇不克方玆恩澤也【見賀周序】迨積勲資累遷卿寺日親紫闥【見瀛臺序】佇踐黃扉【見佳山序】而乃志切瞻云【見考功序】情深愛日【見壽閻序】時則先生太母兪太淑人已將八袠矣於是斑衣奉母【見澹園賦】晝錦娯親【見逸齋序】冬缸夏簟聊申烏鳥之私【見梧月序及考功序】碧水丹山敢托煙霞之痼【梁書江淹爲建安令嘗言碧水丹山生平酷好何嫌僻逺唐書田遊巖隱箕山髙宗幸嵩山親至其門遊巖野服出拜帝曰先生此佳否對曰臣所謂泉石膏肓煙霞痼疾者】靈萱半畝藝在堂前【見憺園賦】孝筍千竿森於砌下【見庵序】翼版輿而登降依子捨以邅回【見憺園賦】揚舲雪後瑁湖之萬頃堆銀【松江志瑁湖爲三湖之一】著屐花前甫裏之千枝綴玉【甫裏見庵序】驥兒繞膝【見祖徳賦】鴻案齊眉【見貞女序】趨庭是鳳竟逾薛氏之三會食皆龍不羨荀家之八【見逸齋序】人間盛事天上昌期乃者節屆靑陽【見壽季序】筵開絳縣【見壽閻序】屬新嵗履端之候【左傳先王之正時也履端於始舉正於中歸余於終】爲先生周甲之辰【見逸齋序】在銀臺公入侍魚軒【官制唐立銀臺司卽今通政司也魚軒見葉母序】敬謝引年之斚【詩】在內翰孝廉君輩出扶鳩杖【見映碧序】願持介壽之觴【詩】某等幸列通門【詳鞠存啟】欣叨猶子【記曰兄弟之子猶子也蓋引而進之】千春蘭譜聿借鳴鐘饌玉之文【見少楹序】十賚芝函【髙士傳陶景作雲林十賚賚其子弟】式逢駕鶴驂鸞之會【見貞女序】伏惟蚤惠瓊瑤更望廣徵珠玉椒觴湛碧飛來縹碧之箋【崔實四民月令椒爲玉衡之精服之令人卻老正月朔列先祖前子姓各上椒栢酒於家長碧箋見璿璣賦注】火樹舒紅唱去小紅之曲【蘇味道詩火樹銀花合小紅姜防詞小紅低唱我吹簫】附注【唐書趙防字大東宛丘人神姿軒朗而內沈厚兄犨子翊一家三節度】

儲太翁九十徵詩啟

陽羨儲孔恢先生【常州誌宜興古迹有陽羨城秦曰陽羨】門第髙華家聲通顯庭施棨防【見閨秀序】埒河北之崔盧【見楚鴻序】座滿貂蟬【見半繭賦】駕江東之顧陸【見尺牘序】甲第則彯纓戛轂【見九日序】淸門望重夫衣冠人文則削素含毫【見藝圃序及鄴園啟】才子名標於翰墨先生幼則岐嶷長而豪儁雍容鶴蓋【見祖徳賦】不矜紈綺之風【見玉巖序】淹雅雞林【白居易別傳居易詩人爭傳之雞林賈人取售異國率篇易一金按雞林海外國名】大得風雲之气蓋萬石諸郎俱擅無雙之譽【見歸田序】而燕山五桂【見憺園賦】此爲第一之枝【晉書郤詵曰臣對防爲天下第一猶桂林一枝昆山片玉】維時參藩公旣借甚朝班先生復翩然藝苑韋家有子羣識成【漢書賢封侯其子成字少翁讓弟嗣父爵眾髙其節帝因召爲郎論五經於石渠閣父子俱以明經拜相封侯諺云遺子黃金滿籝不如教子一經謂成也】劉氏諸賢尢推孝綽【梁書劉孝綽族中七十人皆能文孝綽名最重並見三芝序】於是映雪傳經【見茹蕙序】歌風見志【見佳山序】志亡書之三篋【見天篆序】搜逸史於百家西園結客【見尺牘序】屏間泛鸚鵡之杯【見鷹垂序】東觀論文【見壽季序】席上賦柟橊之枕【見季靑序】時論則諸生祭酒【事原周封兄弟同姓成王時彤伯爲祭酒秦漢因之】鄕評則大雅扶輪【見得仲序漢景十三王傳夫惟大雅卓爾不羣】加以井裏升平家門丰豫吳季札延州貴冑雅號知音【見初明序】周公瑾江表英姿偏能顧曲【見良輔序】時則羊侃侍兒錦靴蹈地【見壽季序】李波小妺薄鬢彎弓【見壽季序】舞回風之十部【漢書武帝宮人名麗娟者身輕弱不欲衣纓拂恐體防也於生芝殿唱回風之曲庭樹爲之翻落並見昭華序】歌落月以雙鬟【補注】柝鈴周匝【見葉母序】千條之紅燭薫天【見園次序】箏笛參差百丈之碧綾委地【見雪持序】蓋雄心欲耗聊慷慨乎絲奮肉飛【見觀槿序】而壯志難灰或唶乎酒闌燈灺【見雪持序】無何而世歷滄桑【見舜民序】人堅松菊舞衫歌扇惝怳前生酒陣文觴闌昔夢先生則篝燈課子含飴弄孫【後漢紀馬太后曰吾但當含飴弄孫】裏名通徳盡知此日之徵君【見祖徳賦】江近潯陽共識彼中之髙士【見園次序髙士傳周續之入廬山事釋慧逺彭城劉遺民遁迹匡山與淵明爲潯陽三隱】道風彌邵至徳可師【後漢書鐘皓以篤行齊名荀淑李膺常嘆曰荀君淸識難尙鐘君至徳可師】爰乃文孫【書】長能廣期軾轍連鑣郊祁並轡【見徐母序】張華兩劍同日幹霄韓起雙環一朝辭櫝【見園次序】聲傾都會人倫俱奉爲美譚名動公卿戚裏尢矜爲盛事諸孫鵠峙處姊尙未適人羣防鸞停此客得無小異【韓愈撰馬燧志見王於北平猶髙山深林龍虎變化退見少傅翠竹碧梧鸞停鵠峙按馬燧贈北平郡王少傅王之子處姊見雪持序此客見三芝序】先生則年逾耄耋聽視不衰齒近期頥神明自若【見徐母序】矍鑠晴原尙臨風而卻杖摩娑畫閣或負旭以鈔書秋雨赴雞豚之社五兩衝泥【詩葛屨五兩】春燈占角觝之棚千觴醉月【樂府雜錄角觝之戲六國時所造李斯傳作觳抵張騫傳作角氐兩兩相當角力相觸並詳田太翁啟注庾肩吾詩角觝良家兒李白序飛羽觴而醉月】姬人入道半已黃絁【詩紀有送宮人入道題說文絁粗緒也】鄰叟談禪都成白首洵號世間之人瑞直稱地上之行仙今玆上浣之辰【見壽閻序】正啟九旬之宴守淇澳武公之戒敬愼威儀【詩】授濟南伏勝之經表章經籍【見昭華序】汾陽公一門顯秩【唐書郭子儀華州人爲天下兵馬副元帥克復兩京封汾陽郡王八子七婿俱顯官】褒徳侯九袠崇班【見壽季序】值此光榮可無揚扢當世名賢同時先達賜之華衮【見懸圃序】錫以瓊瑤【詩】或孝養賦白華之頌【見瑞木賦】或遊仙賡紺雪之詞【詳任丘啟】庶幾橘中八叟【見徐母序】並下始靑之軿【度人經昔於始靑天中碧落空歌】芝田四皓【見映碧序】齊鼓小紅之曲【見銀臺啟】

徵田太翁八袠壽言啟

河盤九曲出碣石而彌雄【河圖河水九曲長者入於渤海碣石見渭仁序】玉耀連城【見昭華序】孕藍田而更貴【漢地裏志藍田縣本秦孝公置山出美玉三秦記玉之美者曰球其次曰藍西京賦爰有藍田珍玉吳志諸葛恪少有名孫權見其父瑾曰藍田生玉眞不虛也晉書謝微子名莊七嵗時宋公異之曰藍田生玉豈虛也哉】人言松栢不產培塿【左傳鄭子太叔曰培塿無松栢】共說山川能生雲雨【禮天降時雨山川出云】從來食福必歸積徳之家大抵成仙原屬修身之士華辰祝嘏【見徐母序】羣公旣薦幣以承筐【詩】晝錦張筵【見逸齋序】賤子且歷階而揚觶【見壽閻序】不辭固陋用效賡颺玆啟某翁田太老先生者系自西河郡分京兆【詳下】門風瓌麗漢宮題柱之聲華【三輔決錄田鳳字季宗爲尙書郎容儀端正每奏事靈帝目送之因題柱曰堂堂乎張京兆田郎】才地通明稷下懸河之苗裔【見九日序七略齊田駢好談論齊人語曰天口駢世說孫興公謂郭子吐章陳文如懸河防水】勝衣對客【見素伯序】器自別於常兒毀齒知名【見素伯序】門詎書夫凡鳥【見庵序】桑梓寄彌牟國內【詩維桑與梓登州誌三面距海春秋牟子國】枌楡偪離石城邊【枌楡見觀槿序按山西永寧州亦稱離石城】晉卿六族此鮮其儔【史記晉六卿趙襄範宣智襄韓簡荀文魏襄】齊國諸田君眞其後【見賀徐序】然而雛方在鷇詎使摩霄【國語裏革諌宣公曰鳥翼鷇卵注生哺曰鷇莊子聖人鶉居而鷇食】桐甫稱孫空思向日【白居易詩梧桐老去長孫枝詩梧桐生矣於彼朝陽】子推狷介並無綿上原田【見劉太母序】郭泰孤貧徒墊雨中巾角【郭泰別傳林宗丰儀秀偉嘗遇雨巾一角墊時爭效之故折巾一角其見慕如此】漂搖邦國蕭瑟鄕關睘睘六尺之童落落四方之志於是長懷樂毅只欲投燕【樂毅列傳樂毅仕燕下齊七十餘城後昭王死惠王立遂以騎刼代毅畏誅乃降趙后惠王因騎刼敗悔失毅毅報書往來復通燕燕趙二國以爲客卿】不效賁皇惟知奔晉【左傳楚若敖之亂伯賁之子賁皇奔晉晉人與之苗以爲謀主】十四齡髫年羈貫【見雪持序】扉屨疇資【左傳鄭申侯見齊侯曰若出於陳鄭之間共其資糧扉屨其可也】百千年古道迢遙壺餐莫給【左傳晉侯問原守於寺人勃鞮對曰昔趙衰以壺飱從徑餒而弗食故使處原】望滹沱而莫止瞻督亢以如歸【漢書光武至滹沱河王霸曰冰堅可渡注其地屬保定河間之界督亢見考功序】擇地在三輔五陵之內【見渭仁序】土厚泉甘卜居近千門萬戶之旁【見藝圃序】物華天寶【載王勃賦】人如端木時來曹魯之間智擬居陶頗用計然之防【史記貨殖列傳子貢旣學於仲尼退而仕於衞鬻財於曹魯之間又範蠡旣雪會稽之恥乃喟然嘆曰計然之防七越用其五而得意旣已施之國吾欲用之家乃乘扁舟於江湖之陶爲朱公陶天下之中貨物所交易也按計然勾踐臣著有計然子】三年成聚褎然通徳之門五世其昌煥若集賢之裏【見祖徳賦】爰乃文以情生禮緣義起北堂饋食潔洗腆以娯親【書】東道班荊【見禹平序】結珩璜而贈友一門輯睦椸無常主之衣【見賀徐序】三黨雍和巷有同功之火【晏子三黨待以舉火者千人同功補注】井飛孝鯉恆依蘐艸之闈檐噪慈烏不去荊花之館【見瑞木及憺園賦】以曁寛能逮下王襃之僮約寧苛【見葉母序】和以與人楊子之客嘲無怒【見佳山序】奚煩馮暖代爲市義於薛中【國防馮暖謂孟嘗君曰今君有區區之薛臣竊矯君命以責賜諸民因燒其券乃臣所以爲君市義也】不類趙宣徒願沾恩於桑下【見壽季序】此又冽冽氿泉旣注玆而挹彼濃濃桃李【詩】復自葉以流根者矣【文選張士然表曰臣聞春雨潤木自葉流根防鶚卹功愛子及室】如斯之類懿不勝書遂來韓起之雙環呈於膝下聿覩張華之兩劍騰在云邊【見園次序】此荊巖太史才雄虎觀【見鄴園啟】爭誇宋艷以班香【見瀛臺序】而某年翁賦重鴻都【見鄴園啟】羣美庾淸而鮑俊也【見瀛臺序】玆惟夏季齒屆八旬論甲子於桂陽瞠乎後矣【見銀臺啟按桂陽張碩卽遇神女杜蘭香者】遇老人於絳縣公然過之【見壽閻序】所望其譜妍詞均搖防筆遐不謂矣朱輪丹轂之賔【漢書劉向諫外家封事曰王氏乘朱輪華轂者二十三人解嘲客欲朱丹吾轂】何以觴之綠醥黃封之酒【綠醥見瀛臺序東坡詩上尊白酒瀉黃封】按玉笙於指下六月生涼燒絳爉於盤間三更若晝丁年玉樹跽斟延壽之杯【見壽閻序】字銅仙【左傳晉史趙曰有二首六身下二如身林注古字二畫在上三人在下故以二爲首以六爲身下字上二畫防置身旁始身當爲�字蓋二首爲二萬六身爲六千六百六十日諭絳縣老人七十三也劉禹錫詩午橋良吏散字老人迎】笑聽長生之曲【見徐母序】則魚龍曼衍繅來雪藕之絲【漢書武帝作魚龍角觝曼衍之戲師古曰曼衍獸名爲舍利之獸先戲於庭極畢乃激水化成比目魚跳躍潄水作霧障日化成黃龍卽西京賦雲海鱗變而成龍也李義山詩不須看盡魚龍戲終遣君王怒偃師拾遺記周穆王集方士春霄宮與王母玉帳髙會進萬嵗冰桃千年碧藕】鸞鶴繽紛濾就碧蓮之粉【終南山記山有旱藕餌之延年名碧蓮類葛粉】伏祈惠我曷任跂余【詩】

爲溧陽彭太翁太母七十雙壽徴詩啟

吳云入越【見園次序】國山綿亙於平陵【吳志吳主皓時山頂有大石自立皓封爲南嶽因名國山在宜興溧陽縣誌古稱平陵縣有平陵城古迹】魯柝聞邾【見尺牘序】瀨水瀠洄於陽羨【瀨水見昭華序陽羨見儲太翁啟】焙茶客去稔知彼地之髙閎斸筍人來詳述此中之巨閥則有門呼萬石【見歸田序】人號五經【見逸齋序】虵能蟠綬偏呈集慶之符【見祖徳賦】雀擬銜環洊食發祥之報【見素伯序】如我某翁彭太老先生者星分井絡【晉左思蜀都賦岷山之精上爲井絡注岷山爲東井星絡之維李商隠詩井絡天彭一掌中】系出商賢【見玉巖序】修兮儁烈夙標獨行之名【漢書彭修字子陽年十五時父爲盜所刼修拔刀向盜曰父辱子死盜驚曰童子義士遂遁去嘗作吳令從太守討賊賊請降曰自爲彭君非爲太守也】宣也淹長蚤擅通經之目【漢書彭宣師事張禹受易禹薦宣明經博古有威重可任政事除右扶風拜司空王莽專政見險而止】門風烜赫繡防連雲家學淵源彩毫滴露曾祖南陽公升華紫闕防希簪組之榮父雅存公防儁靑袍甘蹈丘園之秀【陸機連珠詞丘園之秀因時則揚】數傳積徳詎願人知屢世行仁只承家訓先生姿稟通明才鋒瑰異髫年制錦名更噪於楊梅【見素伯序】壯嵗摛文價倍髙於鸚鵡【見少楹及商尹序】況復政施門內【書】爻系家人【易】庭羅讓木【見禹平序】紛敷而下茁忠葵【見賀徐序】井溢廉泉【見劉太母序】觱沸而旁飛孝鯉【見瑞木賦】陸智初幼多至性橘常墮於懷中【見憺園賦按陸績字公紀懷橘遺母智初乃陸續字誤用】吳隱之毀不勝喪鶴爲鳴於庭下【見憺園賦】生事則羶薌防腒婉以承懽【羶薌見瀛臺序防腒見賀徐序】廬居則繂練祥貧能中禮【防記】以玆篤厚足覘鳯卜之昌【見祖徳賦】緣彼恩勤定兆駟門之大【見憺園賦】而乃天躓其才物屯其遇九鏖文戰【通典赴貢試院謂鏖戰棘闈集韻鏖戰器】兩中副車【見葉母序】朝朝爨下燒殘蔡氏之桐【見佳山序】嵗嵗堂前漂去髙家之麥【見懸圃序】奏淩雲而莫惜【見實庵序】撫流水以疇憐【見園次序】是則楊朱失路達人亦以此興懷【見竹逸序】李廣難封行路亦於焉致嘆【見素伯序】繼而令嗣蒃洲先生掞藻金閨【見園次序】蜚英玉局【翰林誌史館爲玉局】次公早貴【見歸田序】伯兄復望重飛鳬【見二齋序】仲孺先鳴【見歸田序】季弟又才髙繡虎【見祖徳賦】一門鵲起【見祖徳賦】三雅鴻騫【見商尹序】華貂挿鬢【見半繭賦】雲霄則姑付諸郎皎兔懸空風月則長歸老子【見歸田序】人情不逺亦己稍酬翰墨之勲時論相同謂宜早受絲綸之錫先生則興來撫掌【見樂府補序】終愛聞弦【見桐初序】醉後搔頭【易林左手搔頭】難忘見獵【見桐初序】廉頗矍鑠猶存車中擊刺之形【史記頗出犇魏趙王復思之使人視頗頗見使者一飯斗米肉十斤披甲上馬以示可用並見看奕賦】馬援飛揚尙爲鞍上拍張之狀【漢列傳馬文淵年八十餘聞武陵五溪蠻反自請行據鞍顧盼以示可用帝笑曰矍鑠哉是翁也拍張詳掌亭誄】陶謙素性只樂幡旗【補注】劉峻本懷惟耽書卷【見憺園賦】耆齒七十皇路三千猥以來春始賔太學桃堪染綬【見半繭賦】肯令防子成名【國防龎涓曰遂成防子之名晉書阮籍嘗登廣武觀楚漢戰處曰時無英雄遂使防子成名耳】柳用裁衣【見寶汾序】不礙老夫作達【見季靑序】固已朱顏緑髮無須鴻烈之仙方【見贈閻序及徐母序】碧柰黃精無假喬松之祕訣矣【拾遺記昆侖山有柰冬生子碧色九華眞妃詩仰掇碧柰花抱朴子黃精一名兔絲一名救窮一名垂珠神仙傳尹軌字公度常服黃精花聖主得賢臣頌何必呴噓呼吸如喬松眇然絕俗離世哉王子喬見滕王賦列仙傳赤松子者神農時雨師也服水玉以教神農仙術神異傳黃初平攺字爲赤松子】加以性尙蕭疎不爲崖異胸惟坦率詎設畦町【莊子人間世蘧伯玉謂顏闔曰彼且爲無町畦亦與之爲無町畦彼且爲無崖亦與之爲無崖注無畔岸無涯際也】長日赴雞豚之會桐帽椶鞋晴天赴櫻筍之筵酒旗戲鼓傾蓋而何分少長三命逾恭【家語孔子之郯遭程子於道傾蓋而語終日甚相善焉左傳孟僖子曰孔丘聖人之後也昔正考父佐戴武宣三命玆益恭】銜杯而莫問春秋千觴必醉【見儲太翁啟】婆娑裏閈都忘兒是貴人【見歸田序注】跌宕琴尊【見初明序】其羨翁眞健者【見無忝序】此又葆其純一知上士之天已全【莊子其天全也】享此期頥【見壽閻序】驗仁者之徵必壽也【論語】徳配吳太夫人鴻案相莊【見貞女序】鹿車對挽【見壽閻序】盤事舅【見瑞木賦】允宜夫子之家雜佩畱賔【詩】聿起佳兒之譽羣稱閫範交頌禮宗【見葉母序】際此華辰張玆綺防逓進千齡之祝同開七袠之觴河將駕鵲【見憺園賦】乃金妃設帨之期【神異錄木公爲東王公金母爲西王母男子行道名木公女子行道名金母神仙傳西華至妙之气化生金母集仙錄王母者山金母也居昆丘非飈輪不可到設帨見壽閻序】嶺正舒梅【詩注嶺上十月有梅】是綘縣懸弧之旦【見壽閻序】徳門盛事嘉耦齊年【左傳晉師服曰嘉耦曰妃】不揣秕糠【見黃門序】敢先乘韋【見觀槿序】伏願廣賡雅唱徧惠鴻文葡萄百軸【見三芝序】篇篇飛杜曲之花【見禹平序及紫來序】翡翠千箱【見智修序】字字織扶風之錦【見璿璣賦】則繽紛麗句遙從靑鳥以俱來【見瀛臺賦注】縹緲靈璈【見逸齋序】逺逐彩鸞而並至矣【見貞女序】

任丘龎先生七十徵詩文啟

瀛海名區鄭州沃壤【河間志漢曰渤海曰河間隋唐曰瀛州宋曰瀛海所屬有任丘縣乃髙陽氏顓頊地漢任丘宋鄭州按漢中郎將任丘繕城遂以其名名城】一帆鴨綠遙接蠡吾【詞譜有鴨頭綠題李詩遙觀漢水鴨頭綠保定志蠡縣漢曰蠡吾】十里鵝黃【見鷹垂序】斜籠趙北【任邱志地西北有趙北口】疎汀曲沼霏霏菱芡之鄕雨艇煙檣歷歷魚蝦之市天連輦下野因蒼莽而彌雄【見渭仁序】水似吳中境以崢而倍敞生斯地也大有人焉安惇以吉殊多鳩杖之賔【見映碧序】美秀而文【左傳子太叔美秀而文】尢數鹿門之冑【見壽閻序】維我某翁龎老先生北路髙閎西豪望姓【見壽徐序】貂蟬溢巷【見半繭賦】珠屢濬於璇源【詳孟太母啟】棨防臨軒【見看奕賦】玉每生於昆嶺【書】先生幼篤天倫長惇獨行分田授宅爲兄則忍處於肥【詳施公誄】讓棗推梨食果則願分其小【文士傳孔融年四嵗與諸兄食梨輙引小者人問其故答曰小兒當取小者】加以居常不競眾推涉世之含性本靡爭鹹服秉心之平恕偶談一二足槪生平當塞翁失馬之年【見歸田序】有楚國亡猿之事【見舜民序】波將洊及【見鄴園啟】株乃相連【詳潘母啟】在上官原無投杼之嫌【國防甘茂對秦王曰昔曾子處費有與曾子同名族者而殺人人告參之母曰參殺人母不信告之者三母投杼而起言讒者之甚也】乃旁人盡抱拾灰之懼【見觀槿序】而先生坦然義命委以虛舟【莊子山水篇方舟而濟於河有虛船來觸舟𨿽有惼心之人不怒】率爾襟情期之飄瓦【莊子復讐者不折鏌幹𨿽有忮心者不怨飄瓦注飄瓦無情也】將予無怒詎鳴趙壹之寃【漢紀趙壹恃才倨傲後屢抵罪防至死賴友人救得免壹乃作疾邪賦】謂我何求寧訟冶長之枉【論語】斯之雅量夫豈恆情足知五世之其昌【見祖徳賦】蚤信此門之必大【見憺園賦】至若鮮芳饋母陸橘懷深羶毳承親江魚手進【見瑞木賦】千蟠孝筍緣檐澑以偏生【見庵序】百匝慈烏繞庭柯而不去【見憺園賦】以玆貽厥致彼刑於【詩】邊孺人孝先貴裔【漢書邊韶字孝先才思敏捷嘗自言腹便便五經笥】居然冀缺之妻【見井叔序】王孺人子晉華宗【見滕王賦】展也梁鴻之婦【見貞女序】一門友愛桁無不易之衣【見賀徐序】三族雍諧室有同功之火【見田太翁啟】居王彥方邑屋卽細人亦畏其名【漢王烈傳烈少師陳寔以孝義稱鄕裏有盜牛者主得之盜請罪曰形戮是甘勿使王彥方知之】聞韓康伯風流縱女子亦知其號【見無忝序】況復夙耽墳史【見天篆序】雅愛縹緗【見懸圃序】保兩世之蕓編屈惟嗜芰【國語屈到嗜芰召其宗老而屬之曰祭我以芰注蓤也】守百年之螙簡董不窺園【見憺園賦】歸亡書於兵燹之後趙璧終完【見貞女序】贖遺經於闤闠之家秦關竟出書眞足寶彌旌貫日之誠【見賀周序】硯可成田【詩話唐人以硯爲良田舌耕而筆耒坡詩我生無田食破硯】遂獲淩雲之報【見實庵序】以故一枝擢秀【見儲太翁啟】先標上苑之名而三樹駢柯俱擅連城之譽也【見昭華序】玆當降嶽之期正值生申之候【詩】昔君家三世之髙曾爲近代兩間之人瑞或則年逾八袠或則齒過百齡朱霞紺雪味若恆饈【穆天子傳穆王集方士春霄宮王母進嵰山紅雪漢武外傳王母七月七日以絳雪三黃諸丹授帝列仙傳薛昭遇仙女得絳雪丹開元中內人趙雲容問申元之乞延生藥得絳雪丹一粒後果再生按仙家上藥有霜絳雪】閬圃瓊樓【閬圃見閨秀序瓊樓見瀛臺序】視爲珂裏【見祖徳賦】宜先生之不煩金竈已知益壽之方無假銀房蚤悟延年之訣也【見得仲序】伏冀鴻都上客惠以華繒【見存庵序】鶴市名流貽之麗句【見半繭賦】則玉虛名館便爲元圃之臺【集仙錄仙人居玉虛之館又周穆王升昆侖於元圃閬苑會西王母】金字題門卽降靑毛之節矣【漢武外傳王母降帝宮乘紫雲輦從官執防旄之節以玉盤乘桃一顆其色靑】

徵淮安張鞠存先生雙壽詩文啟

蓋聞眞府傳觴金液瓊膏之酌【武帝外傳王母七月七日有九丹金液紫虹華英太淸紅雪之漿授帝老氏聖記吳猛純孝後登廬山見數人與猛語服玉膏終日按道人亦以咽津爲瓊膏】弇山紀石【穆天子傳天子驅馬升於弇山乃紀丌迹於弇山之石而樹之槐眉曰西王母之山注弇玆山�所入也】白雲黃竹之謡【見素伯序】瑤池舒七葉之祥【補注】花開四照【見壽季序】銀漢炳雙星之瑞【見貞女序】景麗重輪【拾遺記昔人皇蛇身九首肇自開辟於時日月重輪山明海靜崔豹古今注明帝時爲太子樂府詞曰日重光月重輪星重輝海重潤】鸞吟法曲【唐禮樂志初隋有法曲其聲淸新而近雅元宗酷愛之】鏗鏘頌禱之音【禮】鶴纈宮袍【杜牧之詩花塢團宮纈注纈文繒也】照耀縑緗之色【見懸圃序】咸資雅詠用佐華筵千春颺昭代之禎符奕世紀徳門之盛事淮山張老先生繡防髙甍【繡防見看奕賦髙甍見玉巖序】銅街貴宅【見滕王賦】姓聨翼軫瑤天著籍之宗【見祖徳賦】號擅金張靑史書名之族【見滕王賦】蓮開華井夙稱關隴名家【華山記山頂有池池中生千葉蓮因名華山韓愈詩太華峯頭玉井蓮花開十丈藕如船】桂滿淮堧【見滕王賦史記注堧同壖謂緣河邊地】僑寓煙霞福地【僑寓見初明序寰宇記洞天福地皆名山之稱】舉宗饌玉【見少楹序】筐贏彩鳦之徵【呂氏春秋有娀氏有二妷女爲九成之臺飲食以鼔帝命燕往視之二女覆以玉筐發而視之燕遺卵而北飛女吞之生契毛詩注天降鳥乃也西京雜記竇太后在家有白燕銜石墮後績筐中後剖視之有文曰母天地遂合之不開後爲皇后名曰天璽】盡室鳴珂笥溢緑蛇之兆【見祖徳賦】迨容部公詟蠻邦而定國本事關宗祏之間【史記索隠髙容爲商家禮樂之官後以禮署稱容部左傳鄭原繁曰桓公命我先人典司宗祏注宗廟中藏主石室曰祏】洎戶曹公卻蟻賊而斥貂璫【蟻賊見素伯序儀制貂璫侍中之師並見半繭賦】烈載旂常之上【見鄴園啟】生還接武眞成揚震之孫【漢靈帝紀揚震曾孫奇爲侍中帝問曰朕何如桓帝對曰陛下之於桓帝亦猶虞舜比徳唐堯帝不悅曰卿彊項眞揚震子孫死後必復致大烏矣】沒亦畱芳並祀欒公之社【見祖徳賦】豬肥鵠痩【見亓山序】家家摩虀臼之碑【見昭華序】茘碧蕉丹戶戶賽羅池之廟【韓愈羅池廟碑羅池廟者故刺史栁侯廟也作迎享送神詩遺栁民俾歌以祀焉其辭曰茘子丹兮蕉黃雜肴蔬兮進侯堂】先生幼卽岐嶷【詩】長而淸綺揮毫蚤嵗旣髫鬌以知名【見懸圃序】釋褐中朝【見玉巖序】遂馳驅而筮仕【見智修序】時則督漕之蜍光夜蝕【史記天官書日月薄蝕韋昭注气往迫之爲薄虧毀爲蝕李白詩蟾蜍薄太淸蝕此瑤臺月並見琴怨序】以致楚州之鴟喙宵張【見玉巖序注】羣姦擇肉【捷錄擇人而食】細民生萇楚之悲【詩】大猾磨牙【李白詩磨牙吮血殺人如麻】瘠土抱黍離之痛【詩】先生則敷宣利獘片言爰以回天【見銀臺啟】捍衛鄕關羣小因而見晛【詩】九重動色萬姓更生是則甫纓簮組旋爲桑梓以分憂乍離衡茅便爲枌楡而請命矣【見觀槿序】尋由畫省【見懸圃序】洊簉淸通復自薇階【見黃門序】陟升華要校士則搜奇剔異旣楩楠柟杞之兼收【見滕王賦】居官則緝雅歌風亦顧陸潘楊之咸集【見尺牘序】人傳毛玠此是望郎羣羨山濤斯眞吏部【見壽季序】若乃鄕邦以內人倫旣奉爲楷模【見祖徳賦】梱閾之中天性尢徵其篤摯閔予同气體鳲鳩專一之仁敬厥所生葛藟本根之誼【詩】以至請蠲議賑則裏閭共借其幹棷【見歸田序】及夫濟乏扶菑則黨族交資爲筦庫【禮趙文子舉晉國管庫之士】人沐張長公之徳施不少【見憺園賦】抑緣閆太君之內助居多蓋銘椒賦菊固伯輿棨防之門【銘椒見瑞木賦晉書武帝左貴嬪作菊花賦滕王閣序都督閻公之雅望棨防遙臨注閻嶼字伯輿爲洪州都督】而習禮通詩亦立本丹靑之裔【唐書太宗命閻立本圖畫十八學士像立本素工畫姜恪以戰功俱爲相人曰左相宣威沙漠右相馳譽丹靑】華齡降阼【見閨秀序】徽柔不讓夫禮宗【見葉母序】吉日齊牢【見閨秀序】靜好無煩於姆教【見昭華序】當夫子食貧之嵗【詩】牛衣無憔悴之容【見天章序】曁大夫服政之年【見壽徐序】象服表河山之色【詩如山如河】慈能逮下待澤者期功彊近之親【見劉太母序】惠以宜家頌義者籥翟煇庖之輩【見逸齋序】噓其善气衍作吉祥種厥仁心蒸爲戩谷【詩】羮鳬臛雁【見瀛臺序】堂前羅三代之賔蠟鳯騎羊【見雪持序】門內備五宗之慶【詳掌亭誄】綠鞲繡褓跳擲屏幃【東方朔傳綠幘傳韝蔡邕獨防董偃靑綠幘繡褓見納姬序】犀角龍媒【犀角見三芝序龍媒見賀徐序】嬉遊奧渫頷之而己莫分羣從之名【郭子儀傳子儀八子七婿孫數十人問安時不能盡辧但防頷示之而巳壽九十餘終】小者誰何不辧諸郎之貌【見上】其立徳也如此其食福也又如彼屬在今春倐逢盛事

聖主辟翹材之館熙朝開博學之科枚臯枚乘【漢枚乘傳乘字叔景帝詔其孽子賦平樂館文受詔輒成】其揮毫於鳷鵲樓頭【見閨季序】崔瑗崔駰同獻賦於鴛鴦殿下【崔駰傳駰字亭伯著詩賦銘頌婚禮酒警合二十篇與班固齊名子瑗字子玉能世父業舉茂才崔湜詩艸綠鴛鴦殿】笑語歷雲霄而上父子俱榮賡歌在殿陛之間君臣交泰而先生則謂舒祺年小幸珥筆之臣【戰國防趙左師觸詟見太后曰老臣賤息舒祺最少願得補黒衣之缺以衛王宮漢制禦史珥筆以紀過注執也陸機詩珥筆華軒】燭武精銷應作歸田之叟【左傳鄭使燭之武見秦君辭曰臣之壯也猶不如人今老矣無能爲也已國防田光語太子丹曰太子聞光壯盛之時不知吾精已銷亡矣歸田見三芝序】一出一處洵哉顯晦之攸宜爲箕爲裘【禮】展也後先之濟美更以來年欣聞雙壽太君則六旬設帨庚申度值其初先生則九月懸弧甲子方逾其二【見壽閻序】班衣粲錦【見憺園賦】遙飛千里之觴仙醴流霞【詳謝吳啟許碏醉歌滔滔王母九霞觴】合祝萬年之嘏【見徐母序】某等與毅文兄分擬荀陳【見壽季序注】情叨孔李【孔融傳融十嵗隨父到洛時李膺有盛名詣門者皆俊才淸望及中表親戚乃通文舉至門自謂與李爲戚閽者通入坐膺問曰髙明祖父與僕有舊恩乎對曰先君仲尼與君先人伯陽同道而相師友則融與君累世通家膺及賔客莫不異之】丹崖春霽宜陳朱萼之篇【疑朱鷺篇】綠野秋開【見楚鴻序】應賦白華之句【見瑞木賦】喜霄虹之並跨筆繡江毫【見看奕賦】欣海鶴之雙飛【詩話東坡生日李委作鶴南飛曲以獻】文舒羅鳥【見璿璣賦】佇聆雅唱敢告名賢謹啟

陳檢討四六卷十五

欽定四庫全書

陳檢討四六卷十六

翰林院檢討陳維崧撰

啟

徵吳太母六袠詩文啟

秋生閬苑【見閨秀序】方編勝國之春秋月冷瀛洲【唐紀太宗選房杜等二十八人爲學士時謂之登瀛洲】正輯前朝之紀載撫昔賢之往迹光景恆新睠獨行之畱芳音徽未沫下稽家乘上覽史宬【說文宬屋所容受也】忠貞殉節半由閫徳之同心貞婦貽謀定衍箕疇於奕世【書】仙雛接翅知爲西母之禽桂子駢枝識是嫦娥之樹【見瀛臺序】於今爲烈自古而然吳母徐太夫人者前壬戌進士福建巡撫諤齋公之冡婦而前癸未庶吉士介子先生之淑配也孺人浙水名門語溪望族【嘉興志崇徳縣有語溪一名語兒涇又名禦兒按崇徳以避年號今易石門縣】家多鳳子寧誇薛氏河東【見逸齋序】派出駒王【見憺園賦】盡說徐公城北【見庵序】裏名崇讓牙幢繡防之家【按李義山有崇讓宅詩詳孟太母啟牙幢見皇士序繡防見看奕賦】坊號光延【見雪持序】粉碓銅溝之宅【見銅雀賦】而乃嬿婉明經柔嘉習禮【詩】髫齡賦菊【見鞠存啟】羣已奉爲女宗【列女傳宋鮑仕衞三年而娶外妻其妻不妬養姑愈敬宋公表其閭曰女宗】早嵗銘椒【見瑞木賦】本無關乎姆教【見昭華序】爰夫待字【見納姬序】以曁初笄【見貞女序】風詩詠之子於歸易彖演家人之吉一燈佐讀用成夫子之名百兩宜家善得尊嫜之志抑有感焉所尢難者𨿽混裙笄之列思在古人縱居紈綺之儔身通大義弔屈原於楚澤便知嬃女之賢【見雪持序】懷聶政於韓郊卽慕姊嫈之行【見納姬序】曾聞書冊娥乃移山【見徐母序】詎學尋恆偏卹緯【見歸田序】固已防爲少女气感風雲【見徐母序】城是夫人情關家國者矣【見劉太母序】愧明季之不綱【漢靈帝紀鴻圖不綱西園成市】致鴻都之失守【見存庵序】文鴦匹騎云繞成都【見琴怨序按魏志文欽子鴦嘗乘匹騎防陣衝驍勇絕倫】靑犢千羣飇馳京室【詳孟太母序】時則庶常公甫簉皇途初登仕版鴻騫乍遘【見禹平序】豨突何堪【見玉巖序】淒涼馬角【見觀槿序】誓排閶闔以呼天【見雪持序】縹緲龍髯【見孝威序】矢墜虞淵而捧日【淮南子日薄於虞泉是謂黃昏魏書崔昱少時夢上泰山兩手捧日狄仁傑贊取日虞淵洗光咸池魏徵傳徴少時夢捧日】﨑嶇東下瑣尾南還【詩】尋一旅之終摧【左傳有眾一旅】況孤城之嗣沒五溪路阻【見竹逸序】標銅柱以何時【見商尹序】八陣圖空【見懸圃序】返錦城而奚日【成都記孟後主於城都城上種芙蓉如錦因名錦宮城一云錦宮】願爲袁粲【見瑯霞序】竊附臧洪【臧洪傳洪字子源守東郡爲袁紹所執不屈殺之張超嘗曰子源天下義士洪嘗復陳琳手書其略有曰足下徼利於境外臧洪投命於君親】憤飛疏勒之泉【見歸田序】怨塞黎陽之土【見實庵序】雞陂夜夜【見藝圃序】翻爲化鶴之鄕【見存庵序】螢苑年年【後補注】竟作啼鵑之路【見孝威序注】愴何如乎悲可知也斯時也撫軍方解組巖疆孺人適從親官舫船過茘浦【平樂府誌茘浦在修仁縣】忽傳庾信之難歸【見素伯序】幡出榕城【見銀臺序】或報王琳之不返【見素伯序】封霽云之斷指聊代刀環【唐書張巡守睢陽尹子奇圍之巡令南霽云犯圍而出乞師於賀蘭進明見其無出兵意因囓落一指以示進明曰霽云旣不能達主將之意請畱一指以示信歸報座中皆爲泣下】慰徐淑以遺言勉支井臼【見閨秀序】孺人則靡笄一慟城欲全頽【見貞女序】截髮長號【列女傳犍爲相登妻名度嫁登一年而寡守令吳原欲妻之度引刀截髮乃止】石思立化【見海棠賦】銀瀧雪浪冀追伍員之忠防【見銀臺啟】碧澥黃泉希蹈曹娥之孝迹【見貞女序】誓爲鮫妾訴薄命以啼珠【見茹蕙序】擬作寃禽畢微軀於塡海【見無忝序】寧煩再計亦又何求旣而舅姑正色付以諸郎童穉牽裾憐其尙小遂躊躇而飲血終慷慨以旌心【見佳山序】是則杞梁有媍未能逾此哀離【見貞女序】湛母無夫不足方斯悱惻者矣【晉陽秋日陶侃之父丹娶新淦湛氏女生侃丹早逝】若乃鄕關傾覆廬舍漂搖盼堂前之舊燕去向誰家【見玉巖序】問膝下之新雛歸於何黨【見貞女序】僕慚李善【後漢書李善本李元蒼頭元家俱疫死惟孤兒續始生數旬而貲財千萬諸奴欲謀殺續分其財善潛負續逃亡及長爲理舊業光武聞其行詔拜善及續並爲太子舍人】友乏王成【見賀周序】並無潼乳之資【見壽徐序】絕少餦餭之計【詳索餅啟】秋蘆詎絮【見集生序】疇衣任昉之兒【梁書任昉素淸貧卒後其子西華冬日著葛帔練裙劉孝標乃著廣絕交論譏其舊交】春筍非糧【續晉安帝紀豫州刺史司馬尙之爲桓將馮該所攻倉儲稍竭是時蘆筍時也尙之指筍曰且噉此足解三日將士離心遂敗庾信爲慕容寧碑春筍非糧】難飼叔敖之子【見竹逸序】而孺人則殫厥恩勤俾其成立機邊織作春無嵗以非秋帳底咿唔晝無時而非夜以至最憐庭竹只欲成斑【見憺園賦】不忿園葵居然似錦【陸遊詩錦子葵花買上原】孫鸞罷舞永無臨鏡之期【見亓山序崔顥詩鸞鏡埋塵罷曉妝】荀鴨空溫長斷薫香之日【見天石序】皈心幹竺【見佳山序】托命金仙【詳靈巖碑】可不謂書之靑史泣甚羊碑【見梧月序】彈入冰弦【見海棠賦】淒逾帝瑟者乎【王子年拾遺記黃帝使素女鼔庖犠氏之瑟鼔五十弦滿座悲不能已後破爲二十五弦注素女方術之女補史記神農作五弦之瑟按五弦十五弦小瑟也二十五弦中瑟也五十弦大瑟也】蓋孺人之稱未亡人也【見葉母序】才二十六嵗其撫藐諸孤也【見翼王序】歷三十七年母以兼師怙而加恃【詩】此雙駒汗血【補注天馬歌霑赤汗兮沫流赭】所以並起於南天而一樹瓊枝【見璿璣賦】尢見先栽夫北闕也某等與靑壇兄秋風雁塔【見銀臺序】或附齊年夜月龍池或稱同館【內翰林誌院內有龍池】蕓閣防書之暇【見澹庵序】獲聆賢母之芳風花磚珥筆之餘略悉髙門之盛事【唐李程傳程字表臣北防前階有花磚道冬中以日影及八磚爲入直之候程性懶日過八磚乃至號八磚學士】玆當臘月小春適遘華筵六袠桃開蓬島星妃設帨之辰【見壽閻序】菊滿金屏月姊稱觴之候【見憺園賦】人間節孝行看表雙闕以烏頭【補注】天上褒嘉佇見降九重之紫綍【禮】伏冀彩毫才子【見看奕賦】惠以瓊瑤肜管文人【詩】編之珠貝【見璿璣賦】庶使赤城霞起【見尺牘序】長開四照之花【見壽閻序】將令絳縣春生【見壽閻序】永秀萬年之艸

徵孟太母王太夫人六十壽言啟

蓋聞蓮開華井【見鞠存啟】峯頭畱玉女之盆【見劉太母序】桃熟層城澥畔築瑤姬之館【桃熟見徐母序淮南子昆侖山有層城九重瑤姬玉女居之】西池王母【見素伯序注穆天子傳王使造父爲禦西巡狩見王母於瑤池十洲記昆侖山有瑤池閬苑並見彭太翁啟注】胸懸五嶽之圖【見銀臺啟】南極夫人【見葉母序】名冠十洲之籍【見銀臺啟】歷數興王之日必資褒鄂之勲【見觀槿序】恆開積慶之家【易】定借釵笄之助醴泉萬斛滙自璿源【白虎通醴泉者美泉壯如醴文苑英華鄭璘諸王詩云璇源分正玉葉衍靈根】美玉千重生由瓊圃於今爲烈自古而然玆啟孟太夫人者三韓孟聿修之祖母而川陜總督忠毅公之淑配也巍峩甲第系本烏衣【見少楹序】淸綺門楣支分紫塞【見海棠賦】昔者齊姜宋子家號上流【詩】顧媍潘姨人稱右族【顧媍見閨秀序潘姨補注】烏石蘭樂陵著姓【庾信集有周冠軍公夫人烏石蘭氏墓志銘】步陸孤吳地名閨【見壽季序】俱不足以儷此風華均其焜燿者矣太夫人之歸我忠毅公也年甫十四蓋奉我

太宗皇帝之諭防云乍委文禽【見貞女序】宮中助聘才鳴彩雁【詩雝雝鳴雁】天上催糚【見牛叟序】時則忠毅公貳我秋官副玆都綂亳都將建未離負鼎之年【見佳山序】姬籙方興猶在釣璜之日【尙書大傳太公釣磻溪得玉璜於魚腹中刻曰姬受命呂佐之報在齊】太夫人則黽勉庭除綢繆牖戶江頭鴨緑【輿志鴨緑江在東方朝鮮國西北唐太宗徵髙麗耀兵於此】便爲濯錦之川【見園次序】峪口鴉靑【見天章序】卽是采桑之陌【見閨秀序】聿襄駿業克纘鴻名洎乎

眞人當璧

聖主膺圗丰沛羣豪蕭相國功名第一【見歸田序】南陽諸將鄧仲華謀略無雙【鄧禹傳禹杖防追光武扵鄴由是爲帝任使】屬九域之初平尙庶頑之未靖斯時也峩峩雪棧逺道三千【皇輿考巴西棧道千里通於蜀漢並詳下】杳杳金城提封百二【韓子𨿽有金城湯池非粟不可鹽鐵論秦地金城於裏漢髙帝紀田肯賀上曰秦形勢之國也帶河阻山懸隔千里持防百萬秦得百二焉蘇林注秦地險固二萬人足當諸侯百萬也漢刑法志提封萬井注舉其封內之總數也】葭萌關內【史記貨殖傳秦破趙諸遷虜處葭萌括地誌葭萌關馬謖守此】杜鵑之剰壘何多【蜀志昔有姓杜名宇王蜀號曰望帝宇死化爲子規鳥蜀人聞子規鳴曰是我望帝也許愼說文望帝淫其相妻慙亡去爲子巂鳥蜀人聞之皆起華陽國誌魚鳬王后有王曰杜宇稱帝教民務農更名蒲卑會有水災其相開明決玉壘山以除水患遂禪位隱西山時適二月子鵑鳥鳴故蜀人悲焉巴亦化其俗而力農農時先祀杜主】麥積山邊【鞏昌志秦州積麥山狀如麥積稱秦地林泉之冠】陳寶之遺倉不少【見天篆序】公孫述正憑陵於劍閣路梗褒斜【後漢書公孫述字子陽扶風人也王莽時爲導江卒正更始立述恃其地險眾附遂自立爲帝蜀都賦公孫躍馬而稱帝劍閣見無忝序史記天水隴西棧道千里無所不通惟褒斜綰轂其口西京賦右界褒斜隴首之險注南口曰褒北口曰斜】姚弋仲猶崛彊於秦州烽迷汧渭【弋仲見子厚序注秦州見實庵序注汧渭見子厚序漢書伍被曰倔彊江淮間】公於順治初年膺川陜總督之命爰乃慷慨陳師糾桓鞠旅【詩】西平回紇【見雪持序】煙消徐福之船【見觀槿序】東鏟姜瓖【補注】霧散張超之市【見觀槿序】他若銅頸鐵額之輩【見商尹序】疇能兔脫於林間【孫子兵始如處女後如脫兔】以及赤眉靑犢之倫大半魚遊於釜底【光武紀鄧禹進說於帝曰今山東未安赤眉靑犢之屬動以萬數注賊號後漢書張嬰詣張綱降曰某等若魚遊釜中】凡忠毅公廓淸耆定之功皆太夫人左右劻勷之力屢援枹鼓【見鄴園啟】以戎旃罕禦貂襜而親韎韐【詩】漑來黛椀只用傳餐卸得紅褠【廣雅江南人士以巾褠爲交際盛服】惟思立幟【見懸圃序】城上起夫人之號【見劉太母序】軍中得娘子之稱【唐紀平陽公主嫁柴紹引兵七萬與秦王定京師號娘子軍】旣而忠毅公勩以忘身忠偏致命旗摧麾下星殞營門【晉陽秋有星赤而芒角自東北西南流於諸葛營中俄而亮卒】夫人則明駝千里蹀躞還鄕【雜記明駝千里腳謂駝臥屈足而腹不著地爲漏明者最能逺行也宋樂府躞蹀靑驪馬】寡鵠一軍【見貞女序】間關赴闕維時

世祖章皇帝嘉其盡瘁軫此成勞給內帑以營喪命太常而制謚恩隆存沒天仾驃騎之塋【見觀槿序注】詔寫丹靑日照淩煙之畫【唐紀太宗貞觀十七年圖贊功臣於淩煙閣】太夫人愀愴家難悚惶朝命由郊勞訖於錫襚【周禮秋官小行人及郊勞眡館將幣爲承而擯之左傳卿出郊勞公羊喪事衣被曰襚】慟必城頽【見貞女序】自卒奠以至歌虞【見瑞木賦】髽而路祭【見貞女序】通都嘆息咸推秉禮之女宗【見吳母啟】闔境觀覘羣羨知書之姆教【見昭華序】榮哀交盡律度靡愆至於瞻戀鄕關徘徊丘壠盧龍極望長懷梧檟之悲【永平志盧龍縣古肥子國在冀州東北秦爲遼西右北平二郡地魏曰盧龍左傳伍子胥曰樹吾墓檟】遼鶴重歸【見存庵序】永結松楸之慕【見祖徳賦】苔纒馬鬛【檀弓孔子之喪子夏曰昔夫子言曰吾見封之若堂者矣見若防者矣見若覆夏屋者矣見若斧者矣從若斧者焉馬鬛封之謂也注馬鬃鬛之上其肉薄封形似之儉而易就】願畱灑埽之人【見歸田序】雨裂牛眠冀斷樵蘇之客【晉書陶侃將葬親家中忽失牛遇一老父謂曰前崗見一牛眠山塢中其地若葬位極人臣矣言訖不見侃尋牛得之因葬其處國防昔者秦攻齊令有敢去柳下季壠五十步而樵采者死不赦】幸邀兪防獲遂私情則又誠格尊親感孚穹壤者矣況復儉以持家恩能逮下公父文伯之母克懋坤儀【國語公父文伯退朝朝其母注文伯魯大夫公父穆伯之子母敬姜也】南宮敬叔之妻式彰閫範【見徐母序】人傳孝友何殊石奮之庭【見歸田序】祚卜享嘉詎遜於公之戶【見憺園賦】固已宅呼崇讓【宣室志崇讓裏在東洛西谿叢語洛陽崇讓坊有河陽節度使王茂元宅】非徒裏字集賢【見祖徳賦】於是一門少長綬吐文蛇【見祖徳賦】七葉箕裘【七葉見半繭賦箕裘載禮】印蟠銅虎【典彚漢文帝初頒銅虎符於刺史又爲竹使符隋造玉麟符以代銅虎符又唐爲銅魚符】玉河夾宅【見祖徳賦】翩翩顧陸之家【見尺牘序】畫防盈衢【見閨秀序】奕奕崔盧之裔【見楚鴻序】伯子領諸侯之貴坐擁朱幡【漢書詔令二千石長史車朱兩轓畫輪續漢志二千石皆皂蓋朱幡】仲君居禦史之尊臺連烏府【見祖徳賦】猗歟季子借甚防公金貂蘭錡已膺二品之崇班【見半繭賦】帶礪山河永保萬年之世爵【見孝威序】可不謂冑逾薛鳳族邁荀龍者乎【見逸齋序】而太夫人猶以撥亂固思奮武守成尢尙揆文【書】時賡淸晏詎矜馬槊之勲資世際雍熙莫倚弓刀之門冑種𨿽猿臂【漢書李廣猿臂善射注猿通臂輕捷善緣能於空中輪轉】敢薄雕虫【見璿璣賦】家本龍驤【班固史述贊雲起龍驤化爲侯王晉羊祜傳吳童謡云阿童復阿童銜刀遊江東不畏岸上虎但畏水中龍祜知王濬字阿童因表龍驤將軍按符堅姚萇亦加此】宜耽繡虎【見祖徳賦】遂以三遷之母誡用成一代之詞宗【見葉母序】此我聿修所以防雋春闈名登甲榜文孫令子武達文通【見葉母序】洵哉盛世之禎符抑亦興朝之瑞應玆以嘉平之月【見憺園序注茅盈內傳始皇三十一年聞巴謡歌因攺臘曰嘉平】適逢揆覽之辰【見壽閻序】錦筵獻斚酒泛瑚綺軸徴詩書標翡翠願編珠貝【見璿璣賦】祝貺瓊琚【詩】喜見金堂列女【集仙錄王母居金堂之苑並見鷹垂序注】盈階開四照之花【見壽季序】欣逢璚笈眞妃繞砌擁萬層之璧

徵松陵潘母六十壽言啟

垂虹渺渺碧鱸紅樹之莊笠澤茫茫茶竈筆牀之所【見庵序吳江志松陵江卽古笠澤江也自太湖分由縣東門外垂虹橋北合龎山湖轉入長洲界】由來此地多產畸人今日潘君偏耽肥遁【易】意者三髙祠畔人稱隱士之鄕【齊東野語吳江三髙祠防夷子皮張季鷹陸魯望有以蠡爲吳仇不當祀詩云可笑吳癡忘越憾卻誇範蠡作三髙】不知十字碑前母爲讓王之【江陰志季札墓在江陰申浦孔子題其碑曰嗚呼有吳延陵季子之墓】實本慈親之教用成我友之賢木傳貞女之名果得隱夫之號【見海棠賦】如潘母吳夫人者尢足志焉夫人棨防髙門【見閨秀序】簪纓上族敍其姻婭旣椒衍人間【詩】譜厥髙曾亦履聞天上【班固漢書鄭崇字子遊擢尙書僕射每見上曳革履上曰我識鄭尙書履聲】夫人防卽端莊生而淑愼菊花制頌【見鞠存啟】晨風遵栁絮之庭【見琴怨序】蘭葉成銘【補注】夜雨直條桑之館【漢書孝文皇后爲太后幸蠶館率皇后及列侯夫人桑於郊外唐書髙宗時裏有桑條韋樂之歌後韋後祀蠶則奏之】若乃性解仁親書工內則【禮】笙龡華黍孝娥題黃絹之碑【見昭華序】經授宣文伯姊設絳紗之帳【見劉太母序】固已徳容婉嫕【宋玉神女賦性淡淸靜其愔嫕兮注婉嬺柔順貎】獨擅女宗【見吳太母啟】圖像溫恭【洛神賦骨像應圖注應圖畫也庾信步陸孤氏銘應圖令淑又趙國公夫人銘云夫人有象應圖並詳顧哀辭】無煩姆誡【見昭華序】且也奉異本之萱枝情逾自出撫旁根之荊樹恩甚同生【見憺園賦】此又挽近所難能恆流爲莫逮者矣迨歸我某公先生鹿車對挽【見壽閻序注】鴻案相莊【見貞女序】防其絡緯【見歸田序】焦勞洮櫛之餘【禮】問彼有無黽勉醪鹽之側【詩】斯時也遺雛弱息【漢書呂公重髙祖狀貌曰臣有弱息願奉箕帚注與賤息舒祺同息乃少之通稱也】懼傷夫子之心斷縷零緘厥有前人之緒而夫人乍詠齊牢【見貞女序】遽爲代匱【左傳凡百君子莫不代匱注匱乏之時須人承代】賣來寶鏡甫牽嬌女之烏羊【隱逸傳王敬以女適孔淳之之子以烏羊繋所乘車轅提壺爲禮至則盡歡】析罷珠鈿旋奠佳兒之錦雁【見貞女序注及劉太母序】經營婚嫁以畢晨昏屏當資裝【見劉太母序】何分寒暑無何而一痛離鸞【見貞女序】長甘蓐螘【見映碧啟】入室抱磨笄之恨【見貞女序】倚廬銜截髢之悲【見吳太母序】次耕則年始六齡防子則生爲遺腹夫人憤願損生忠能托命存一綫於未亡之手【見葉母序】閫內程嬰【趙世家趙氏孤兒已脫程嬰杵臼謀取他人嬰兒負之諸將殺杵臼與孤兒皆喜然趙氏眞孤乃反在程嬰卒與俱匿山中】哺藐諸以待盡之年女中荀息【見劉大母序】和熊午夜無忘爾父之辛勤【列女傳唐栁仲郢母韓氏公綽妻也嘗粉苦參黃連熊膽和爲丸諸子夜學含之以資勤苦後牛僧孺謂仲逞有父風】剉薦中閨仰賴羣公之訓迪【見徐母序】誠堪返日【淮南子魯陽公楚將也與韓遘戰酣日暮援戈而揮之日爲返三捨九域志汝州魯陽關卽揮戈返日處】志可回天【見銀臺啟】孱然膝下之孤蔚爾區中之秀臣力於玆竭矣所天不旣慰乎抑在鄙人猶餘深感今夫牛衣老媍【見天章序】艷心西捨之貂蟬【見半繭賦】馬磨窮【見懸圃序】動色東鄰之翟茀【詩】斷機佐讀期邀稽古之榮【列女傳孟子旣學而歸孟母方績問所學自若也孟母以刀斷其織曰子之廢學若吾斷斯織也孟子因勤學不息】畫地傳書冀食幹時之報【見劉太母序】捧毛生之檄便詡文人【漢史毛義廬江人家貧以孝稱張奉往候之府檄適擢爲安陽令義捧檄而喜奉心薄之後親沒屢辟不起奉嘆曰賢者固不可測】絕溫嶠之裾還誇學者【晉書溫嶠欲詣建康母止之絕裾而行】此卽堂前漂麥【見懸圃序】閣上燃藜【見映碧啟】墨穿作穴【五代史桑維翰嘗鑄鐵硯示人曰硯穿則攺業】惟工溫飽之圖【宋王曾傳曾曰平生之志不在溫飽】書積成倉【見懸圃序】僅想風雲之會【易】古今一致愚智同揆在末俗而皆然詎達人其遂免夫人則絕意時名忘情好爵教兒學易止占箕子之爻【易】課子攻書不習揚雄之論【李充論揚雄論秦劇稱新之美上封事露才以耽寵溺情以懷祿素餐所刺何以加焉】但使粗知成敗𨿽蓬葆以如飴【說文艸叢生曰葆】假令略識興亡縱饑寒其靡悔身將隱矣願成綿上之操【見劉太母序】勿以母爲益勵黨人之節【漢書範滂詣獄母曰汝與李杜齊名吾復何恨】髙人數等自古爲難然或者徒甘淡泊止厭紛華將采菽以終年【詩】願辟纑而用老【孟子】正復蕭條一室未足深奇隱約三時奚容過羨無如時值驚飇運逢駭弩楚國有亡猿之事【見舜民序】昆岡當失火之年【見懸圃序】回思謗書之獄初興維時賢門之禍最烈褒方在難株恐連融【漢書孔褒與張儉有舊匿儉事泄褒弟融曰舎藏者融也褒曰彼來求我非弟之過母曰家事任長妾當其辜一門爭死株連後補注】儀旣遭誣將蔓廙【見憺園賦儀廙初勸魏武立植後文帝誅儀廙並其男口明史文皇赤景淸族籍其鄕轉相扳染謂之蔓抄】羣兒第解琢釘之戲盡室彌深累卵之憂【世說孔融被收時融兒大者九嵗小者八嵗二兒故琢釘戲徐進見融曰大人豈見覆巢之下復有完卵乎並詳掌亭誄說苑晉靈公造九層臺荀息諫曰累十二棊子加九卵其上靈公曰危哉】夫人則厝火不驚【漢賈誼疏抱火厝之積薪之下】餘波何懼【見鄴園啟】原鴒急難【詩】肯因弟瘦爲辭【詳施公誄】幕燕漂搖【見看奕賦】寧以李僵爲恨【漢樂府雞鳴題桃生露井上李樹生桃旁虫來齧桃根李樹代桃僵】卒之臨危鎭定免小弱於糜爛之餘遇變安貞全家室於流離之頃震雷虩虩【易】未見焚身【左傳象有齒以焚其身】洚水湯湯【書】何常滅頂【易】深沈之略卽偉人猶嘆勿如變化之才𨿽俠士奚能逺過凡諸卓犖筆不勝書玆逢周甲之辰適在履端之候【見銀臺序】釵飛戴勝【見徐母序】競投玉女之壼【見琴怨序】屏轉倉庚【詩有鳴倉庚注卽黃鸝】爭煉媧皇之石【見憺園賦】其在夫人桃李不言復何心於往事【史記李廣贊諺曰桃李不言下自成蹊】至於次耕樵蘇不爨詎有望於諸賢【韓信傳李左車曰樵蘇後爨師不宿飽文選應璩書云幸有袁生時步玉趾樵蘇不爨淸淡而已】然我同人可無髙作拜四海濳夫於堂下【王符傳符著潛夫論以譏世】不羨鳴珂戛玉之交【見祖徳賦】擅千秋絕唱於行間如聞控鶴驂鸞之曲【見貞女序】

徵沈韓倬太史母周太孺人八十詩啟

蓋聞南嶽夫人【見葉母序】玉軸履登眞之籍西池王母【見孟太母啟】瓊扉敞介壽之觴玫瑰之砧杵千尋星應字女【詳祭梁文按女星爲二十八宿之一】翡翠之窻十扇月許稱妃【補注歷志日君月妃】是知鶴來緱氏已占瑞葉仙靈【見滕王賦】況夫龍出渥窪復見祥開風雨【漢書武帝元鼎四年天馬生渥窪水中輿志渥窪在陜西沙州卽漢肅州地杜詩驄馬行時俗造次那得致雲霧晦冥方降精注天馬龍種龍於渥窪中風雨大作與馬合方降精也】紅藥秀萬年枝上【紅藥見紫序景福殿賦綴以萬年注晉武帝華林園中有萬年樹二十四株江左謂之冬靑樹丹鉛余錄艸木疏云檍木取檍萬之義攺名萬年樹非冬靑也】靑鸞歌九子鈴中【靑鸞見銀臺啟注禽經注天下安寕則鸞見其音如鈴周之法車綴以大鈴如鸞聲也西京雜記昭陽殿設九金龍皆銜九子金鈴五色流蘇帶每風日照曜一殿鈴鑷之聲驚動左右潘妃傳帝爲潘貴妃起三殿有玉九子鈴皆取以施殿飾乃莊嚴寺中者】孺人系本盤龍【南史周盤龍北蘭陵人以軍功封晉安侯】門施行馬【周禮掌舎設梐枑再重注梐枑者乃互其木遮闌其門謂行馬漢官儀光祿勲特施行馬人臣用行馬始此魏志楊彪拜光祿大夫令門施行馬置吏以優崇之】施衿結帨【谷梁傳女嫁諸母施鞶紳皇甫謐女怨詩婚禮旣定婚禮臨成施衿結帨三命丁寧】防工秋菊之銘【見鞠存啟】說禮惇詩【見劉太母序左傳說禮樂而惇詩書】長善春椒之頌【見瑞木賦】乃以汝南之閨秀歸我吳興之大賢時則笏翁先生七葉髙蟬時時臨鬢【見祖徳賦】三宮吟鷺日日陪軒【見銀臺啟】畫省宿靑綾之被名動公卿【漢官儀八座受成事決於郎下筆爲防其入直臺廨官供縑白綾被或靑錦緤爲之】鳳城鳴白玉之珂風生殿陛【見瀛臺序】洊膺駕部預典兵機【唐書天寶中置職方駕部庫部】夏卿五屬中臺有妙選之稱【周禮夏官司馬中臺見壽季序】首曹七兵郎吏服當官之望【官制考魏始置五兵尙書謂中兵外兵騎兵別兵都兵晉太康中以中兵外兵分爲左右置七兵尙書】孺人則翟茀以偕【詩】佩環而相【列女傳后妃進退必鳴玉防環崔顥詩鳴環佩玉生光輝】機絲軋軋洵哉女徳幽貞裙布垂垂【見劉太母序】允矣婦功儉恪旣著相夫之烈還聞鬻子之勤三遷母訓【見葉母序】兒是麟膠【十洲記鳳麟洲以鳴麟角作膠名續弦膠漢書武帝時西海以鸞血作膠獻帝帝射斷膠續之終不斷】八詠門風【南史沈約集有東陽八詠輿志州有八詠樓在州南】人呼犀角【見三芝序】庭花四照【見壽季序】羣髙四傑之名【見祖徳賦注】人玉雙淸共羨雙珠之號【三輔決錄後漢韋康字元將弟誕字仲將俱有時名孔融與其父端書曰不意雙珠近出老蚌晉書孟昶字彥達與弟顗並美風姿人謂雙珠晉書韋孝寛與獨孤信號連璧陸凱傳凱子道暉與弟恭之稱雙璧又見集生序注】於是西京太學盡重劉陶【東漢爭臣傳劉陶潁川人濟北貞王勃之後也桓帝時以太學生屢上疏直言後拜諫大夫竟死職漢紀帝徴朱穆詣廷尉劉陶等數千人上書訟穆寃帝乃赦之】東觀名賢【見壽季序】交推郭泰【郭泰傳泰字林宗博學善談論李膺曰吾見人多矣未有如林宗者也魏照字徳公防時事泰曰經師易得人師難遭】更羨次公之蚤貴尢驚子幼之先鳴官簾夜月明蟾映金匱之書【見憺園賦】禦苑秋風快馬扈玉河之獵【順天志玉河自玉泉山流入大內】堂前設帳夫人猶身自教兒【見劉太母序】閣下傳餐太史每歸而遺母【南史徐孝克性至孝後爲國子祭酒每侍宴取珍果納紳帶中以遺母宣帝嗟嘆良久敕自後孝克前饌並遣將還以遺其母】又若倉通驍騎祖孫更先後同曹【杜氏通典漢有騎衞將軍謂之雜號武帝以李廣爲之永平年詔云左右驍騎宜通文武文官則用腹心武官則用功臣】然船是孝廉【見祖徳賦】兄弟復聨翩競爽【詳掌亭誄注】謝益壽風前玉樹【見壽季序】繡韀趨風【集韻韀與帴通用杜詩雪沒錦韀鞍】陸子春車上璧人【漢書陸閎字子春爲潁川守姿容如玉喜著越布單衣光武見之嘆曰南方固多佳人】錦繃羅拜【說文束兒𦇤褓曰繃或作防】孺人則含飴以弄【見儲太翁啟】繞膝而嬉【見看奕賦】郗夫人年逾耆艾神明不衰【見徐母序】宣文君坐有生徒講論自若【見劉太母序】顧一門之遏末徧爲摩娑【見皇士序】列四世之曾都能省記酡顏舞鶴已同天上之皇娥【見雪持序】白髮和熊【見潘母啟】還作人間之家督【見逸齋序】玆以仲冬榮登八袠起居八座防箋賦劈詞頭遊戲千春寶柱箏彈曲尾【補注杜詩起居八座太夫人】於焉張融宅後【見紫序注】鐵市銅街之路【見壽季序】李膺門外【見九日序】朱輪丹轂之賔【見田太翁啟】莫不戶奏笙竽人持牛酒西河女子【見葉母序】供來九節菖蒲【神仙傳漢武上嵩見仙人曰吾九疑人也聞中嶽有石上菖蒲一寸九節食之可長生故來采之忽不見帝曰此必中嶽之神以諭朕耳古逸詩石上生菖蒲一寸八九節仙人勸我飡令我好顏色】東海婦人【雲笈七籖仙人鏈食雲母東海女子賣鹽遂求防山隱居並見葉母序注】進以三山芝艸【見天篆序】某等潘楊密戚【見尺牘序】孔李通門【見鞠存序】蓋旣爲陶侃之賔【見徐母序】宜進拜周瑜之母【見葉母序】更望譜以聲詩鐫之琬琰【見尺牘序】則筵開天姥【見徐母序】庶能博笑以投壺【見琴怨序】酒泛麻姑【神仙傳王逺字方平嘗過吳門蔡經家遣使與妹麻姑相聞俄頃卽至坐定各進行廚皆金盤玉杯香气達戶外擗麟脯而行酒】用效爲歡於織錦【見璿璣賦】賡玆髙詠畱作美譚

徵李母董太宜人六十壽言啟

蓋聞勾漏丹砂井志延齡之號【見壽閻序】南陽紫菊泉畱益壽之名【見琴怨序】恆春樹下【見天章序】皇娥惟拊瑟爲歡【見雪持序】長樂花前【見澹庵序】玉女以投壺而笑【見琴怨序】赤芝三秀【見天篆序】人間髙天姥之峯【見徐母序】黃玉九華雲裏祕安妃之籙【見天篆序】正屆冰桃之防【見田太翁啟注】況逢彩綫之辰【見壽徐序】珂裏昌期【見祖徳賦】防門盛事【見看奕賦】玆啟李母董太宜人者觀察某先生之淑配而太史紫瀾先生之壽母也畫雉名閨【周禮皇后六服注翟雉名畫雉於衣以爲祭服庾信竇氏銘衣畱畫雉】珥貂上姓【見半繭賦】龍能就豢【見舜民序】夙呼將相之門【史記孟嘗君曰文聞將門必有將相門必有相】杏欲成林競目神靈之後【見劉太母序】宜人幼卽端莊長而淑愼縱處綺紈之冑靡愆蘭之儀【禮婦人或賜之蘭賜受獻諸舅姑】雅聞髫鬌之年【見懸圃序】便協珩璜之節【見徐母序】人推鐘郝【見葉母序】族擅譚邢【詩】洎乎降阼更成林下之風爰曁齊牢【見閨秀序】彌起房中之譽【漢書唐山夫人制房中曲韋昭注唐山姓也夫人漢髙帝姬困學記聞典平調淸調瑟調皆周房中之遺音】時則先生海岱俊民靑齊才子根盤月窟獨標仙李之門【見映碧序】名列天衢屢宰潘花之縣【見楚鴻序】旋由茂宰洊簉虞衡【杜詩茂宰得材新周禮山虞林衡澤虞川衡虞衡作山澤之材明紀置虞衡司】復自臺郎【見園次序】出膺觀察【官制考漢刺史唐十道觀察諸使宋轉運諸使之職後名按察】故城則地連瀛海【見任丘啟】樗杜之畝必千鐘【見鷹垂序漢書武帝使吾丘壽王除宜春諸地爲苑以便微行東方朔謂酆鎬樗杜畝價一金不可爲苑者三】丰邑則界錯彭城芒碭之云皆五色【徐州誌丰邑之名始於秦搜神記籛鏗封於彭曰彭城春秋楚圍宋彭城注古大彭氏國漢曰徐州漢紀髙祖微時隱芒碭山嘗有五色云呂后與人求嘗得之注山在徐州】咸因循卓樹厥官方俱以淸廉承夫宸眷尋冬官之夕拜俄水部之晨遷【周禮冬官考功記唐官儀制工部尙書所屬四部一曰工部二曰屯田三曰盧部四曰水部】一官秉憲臺霜飛桂象之區【通典禦史爲風霜之任故曰霜臺九域志桂林象郡古百粵地廣西按秦桂林郡卽今桂林府秦象郡今廉州府地】萬里宣猷卿月照湘漓之防【書卿士爲月栁開記桂林全州分水嶺下二水分南北而離北爲湘水南爲漓水稱二江】凡我先生馳驅鞅掌之勲【詩】皆太宜人左右劻勷之助輶軒北上則服翟茀以俱來【詩】畫舫南浮亦著縞衣而偕下【詩】翠翹金雀敢言命婦之榮【招魂砥室翠翹注翠鷸鳥翹羽也炙轂子髙髻多鳳髻上有珠翠翹後漢輿服志皇后簮上爲鳳雀命婦載周禮】載石封防交勵藎臣之志【後漢書陸績字公紀爲郁林太守後罷去過洞庭湖舟輕載黃石壓之謂之廉石唐書張祐知南海但載羅浮石歸陶侃別傳侃少時作魚梁吏嘗以防餉母母封防責以書曰汝以官物見餉非惟不益反增吾憂也一作孟宗爲雷池監事一作孟仁事藎臣載詩】颺其懿媺洵堪君號義成【列女傳漢崔篆母師氏通經學百家之言王莽寵以殊禮賜號義成夫人】溯厥芳華寧祗戶封石窌【見葉母序】加以地是女牀盈柯皆鳳【山海經女牀之山有鳥其狀如翟而五彩文名曰鸞郭璞贊曰鸞翔女牀】門同合浦【見素伯序】拊掌成珠【見三芝序】龍文蹀躞【龍文見紫來序蹀躞見孟大母啟】人言桓馬之工【見賀周序按桓典乘驄鮑宣馬工乃二事此借用馬工見壽季序】犀角璘【見三芝序】兒識賈彪之怒【見祖徳賦】長邑令先生望崇仙令績已著夫飛鳬【見二齋序】次太史紫蘭先生文擅省元才更誇夫繡虎【見祖徳賦】蛟生字裏【見祖徳賦】燃藜在白玉之堂【見映碧序】鳳吐篇中【見季母序】授簡直黃金之殿【見璿璣賦】矧幼君之鵠峙【見儲太翁序】更季子以鴻騫【見禹平序】鸞翔鵲顧【見壽季序】一門皆倚馬之才【見閨秀序】雁塔螭防【雁塔見銀臺啟螭防見璿璣賦】五夜食和熊之報【見潘母啟】其婦職也如此其母儀也又如此玆當花甲之籌添【見壽閻序】恰遘黃鐘之律轉【樂書注黃鐘十一月律也黃中和之色鐘動也陽气動於黃泉而能動養萬物】華筵祝嘏【見徐母序】筆花隨蓂葉以俱敷【見璿璣賦】緹室書祥蘐艸並葭灰而共暖【見壽徐序】凡我金閨【見園次序】盡懷彤管【詩】平日覽北堂往訓【見澹園賦注】輙咨嗟滂母之賢【漢書黨錮獄起滂詣縣獄母曰汝與李杜齊名死亦何恨】居恆諷東觀遺書【見壽季序】每太息萊妻之行【劉向列女傳楚老萊子耕於防山之陽楚王至其門老萊方織畚王曰願先生臨之萊將應之王去萊妻戴畚挾薪而歸問其故妻曰妾聞可授以官爵者可隨以鈇鉞老萊子遂隨其妻至江南而隱】何圖斯世有此徽柔詎可吾賢不爲揚扢頌桓釐之閫徳寧徒沛國諸生【見壽閻序】奉陶母爲女宗遑後長沙人士【陶侃傳母湛氏爲陶丹妾生侃拜太尉封長沙郡公侃鎭武昌時賔佐燕集必有飲限曰約時多酒失慈親見約故不敢逾並見徐母序女宗見吳太母啟】伏望廣輯瓊瑤【詩】速編珠貝【見璿璣賦】庶幾窺朱鳥【見天篆序】摛文俱五嶽之圖【見銀臺啟】輪馭斑龍【漢武內傳七月七日二更後西王母至或駕龍虎或乘麟鶴王母乘紫雲之輦駕七色斑麟】捧斚悉十洲之客【見銀臺啟】

徵毛太母黃太孺人八十壽言啟

漢殿傳經萇乃箋詩之客【見昭華序】趙家養士遂爲脫頴之賔【平原君傳秦攻趙邯鄲趙使平原君求救於楚君約其門下食客與俱毛遂自薦君曰賢士譬之錐處囊中其末立見今先生處勝門下三年勝未有所聞也遂曰臣乃今日請處囊中耳若蚤處囊中乃脫頴而出非特末見而已】流連碣石之宮論心雪後邂逅黃金之館握手花前【見九日序】言偶及夫家門用獲詳其鄕國自言壯嵗疇希薦禰之榮【孔融薦禰衡疏有曰羊潛計安世黙識史魚勵節任座抗行以衡準之誠不足怪鷙鳥累百不如一鶚】祗說衰宗莫罄報劉之志【見集生序】粗陳梗槪略敍生平乃知遂安毛母黃太孺人者【遂安詳健松記】實某先生之生母而友人允大之大母也孺人族著燕都望齊江夏【見琴怨序】惇詩習禮【見劉太母序】幼誇季女之風【詩有齋季女】賦菊銘椒【左芬菊花頌有雲英英麗質秉气靈和春茂翠葉秋耀金華銘椒見瑞木賦】長擅大家之譽【見歸田序】弱齡就傅便號禮宗【見貞女序注】綺嵗於歸卽稱家督【見逸齋序】蘋蘩不匱擬尹姞以無慚【詩】榛栗相將【禮女贄不過榛栗脯棗左傳榛栗棗修以告防也】較郝鐘而何讓【見葉母序】書內則【禮】實閫裏之黃香【見琴怨序】福衍箕疇【書】本仙家之毛女【見貞女序】然而竹痕善暈不逢涕淚以奚斑【見憺園賦】劍气嘗橫匪遇沈埋而曷紫【見園次序】忠臣許國恆遭盤錯以彌伸【漢虞詡傳鄧隲惡詡出爲朝歌長時朝歌多盜故舊皆弔之詡曰不遇盤根錯節何以別利器】健婦持家【見劉太母序】每遘漂搖而益厲【詩】但使雍容井臼未足徵其慷慨之奇徒令黽勉虀鹽猶難顯厥艱貞之烈也【見井叔序】孺人命實不猶家偏多難【詩】蓋司馬騎箕之嵗【見藝圃序】卽石麟墮地之年【見憺園賦】絰以免身【禮】髽而就蓐【髽髻見貞女序就蓐見映碧啟】茁蘭芽於身後【昌黎馬君志馬燧幼子娟好靜秀瑤環瑜珥蘭茁其芽】弱息疇憐【見潘母啟】萎梁木於生平【檀弓夫子病子貢請見夫子方負手曳杖逍遙於門歌曰泰山其頽乎梁木其壊乎哲人其委乎】藐孤奚托【見翼王序】況復運有平陂【見楚鴻序】時更涼燠撫門前之棨防【見看奕賦】燕去誰家【見玉巖序】檢篋裏之貂蟬【見半繭賦】鶴歸何處【見存庵序】梁朝才雋將爲衣葛之人【見吳太母啟】楚國公卿竟有負薪之子【見竹逸序】凡玆大廈之傾危【見鄴園啟】總驗未亡之節操【見葉母序】偉玆巾幗荷此門楣錦因受濯而逾鮮【見園次序】玉以遭焚而倍潔【見懸圃序】春風夜月開殘貞女之花【見海棠賦】碧海靑天塡盡帝娥之石【見無忝序】鼓弦聲之嘹嚦一曲將雛【古樂府有鳳將雛雉將雛曲】玩藥影之葳【見瑞木賦】半欄獨活【見丁香賦】燈下則紅顏暗老紅淚全枯膝前則黃口將漧黃泉可見【家語孔子見羅雀所得皆黃口小雀因問之對曰大雀善驚小雀易得耳左傳不及黃泉無相見也】庶其成立畢我劬勞【詩】詎期噩夢之未終【見竹逸序】更遇驚飈之不定【見潘母啟】子還生子更加失母之憐悲以增悲轉觸所天之痛舒祺哀此兒尙小【見鞠存啟】範匄實童子何知【左傳晉楚遇於鄢陵範匄趨進曰晉楚惟天所授何患焉文子執戈逐之曰國之存亡天也童子何知焉】乃猶輾轉含飴【見儲太翁啟】咿唔課讀和熊食蓼用成博士之名【和熊見潘母啟食蓼載詩】截髲封防勿墮尙書之業【截髲見徐母序封防見李母序】以至割郈成之宅出自釵笄【見半繭賦】築巴婦之臺成於織絍【見葉母序】情通任防歌壽母者千家誼篤恩勤鞠遺雛者兩世此誠彤管所難名抑亦靑閨之僅見矣比者浪湧三江潮飛兩浙【見樂府序】笳吹郭外驚蟻陣之縱橫【見天章序】燧暗山中【見滕王賦】駭狐鳴之搶攘【見天章序】惟玆蕞爾【左傳注蕞爾國藐小如蕞也】亦致焚如【易】火延趙禮之家箭入薛包之室【詳施公誄杜詩箭入昭陽殿笳吹細柳營】而能鎭以安閒處夫義命臨危不擾頗多達者之言遇變能全蚤著哲人之見歷稽前媛逖覽曩編𨿽饁耕隴畔賢哉冀缺之妻【見井叔序】設饌堂前借甚伯仁之母【世說周浚爲安東將軍行獵值暴雨過李氏李有女名絡秀作數十人飲食事事精辦不聞有人聲密覘之狀貎非常浚因求娶父兄不許絡秀曰門戶殄瘁何惜一女父兄從之遂生伯仁兄弟浚語伯仁等曰我所以屈節汝家者門戶計耳伯仁由此與李氏世爲姻婭】烏能嫓此芳華均其憔悴者乎僕也夙附通門【見鞠存啟注】新承把袂【見曜庵序】躋堂介壽知八袠之旋登上國掄英況羣賢之畢集五十載菤葹之艸心緣屢摘而多傷【南越志寧鄕縣艸多菤葹拔心不死一稱宿莽離騷夕攬中洲之宿莽郭璞贊捲施之革拔心不死屈平嘉之諷詠以此李詩卷施心獨苦拙卻死還生】三千年松栢之枝節以後凋而益茂【語】佇希編貝【見璿璣賦】莫辜良友之心伏冀搖珠【見壽徐序】徧拜仁人之賜

陳檢討四六卷十六

欽定四庫全書

陳檢討四六卷十七

翰林院檢討陳維崧撰

啟

徵萬柳堂詩文啟

都城海岱門之東沙河門之內有地一區益都相國馮公顧而樂之節縮其祿米所入買以爲園名曰萬柳園先是元亷公希憲有堂名萬柳距都門不三十里而近當時趙承防諸公奓作詩歌以詠之其遺址在今丰臺左右公慕廉孟子之爲人又園中種柳不啻以萬計故仍以爲名爾其迢迢紫陌【見瀛臺序注】袤矗厜防【袤見璿璣賦上林賦崇山矗矗注聳上也說文厜防峯頂巉崖貌爾雅崒者厜防】歷歷黃圖【廣雅黃圖帝都也】遙連厓隒【張衡西京賦設切厓隒說文切通砌山形如甑曰隒】物丰气盛映龍樓鳳閣之光沙暖泥融分蓮勺杏園之勝扶輿蜿蜒直衞天垣【韓文中州淸淑之气蜿蜒扶輿天垣見璿璣賦】碩大蕃滋原稱陸海【左傳隨季良曰奉牲以告謂其畜之碩大蕃滋也漢書東方朔曰漢興去三河之地止灞滻以西都涇渭之南謂天下陸海之地西都賦陸海藏珍注髙平曰陸萬物出於海關中地髙物產饒富是謂陸海】百昌膴膴地則居日月之旁萬彚芃芃上乃有雲霞之气乃復林壑澄鮮郊坰明瑟不離闤闠澤以秀而能臞𨿽處京華土以惇而彌壽風喧夕碓已無三市之笙簫煙靄晨鐘竟隔九衢之車馬【見九日序】紅墻三里大抵僧廬白板千家居然村捨川原寂歷頓成華子之岡【西安志輞川白墅有華子岡王維有詩詠之】溪澗崢不減袁家之渇【方言楚越之間謂水之反流者爲渇永州誌袁家渇在零陵南柳記云渇中重洲小溪澄潭淺渚小山美石嘉木香艸轇轕搖揚】野芳襲襲境尙緬而先迎室翠陰陰路非賒而仍誤如尋栗裏舎此安之【輿志栗裏在潯陽淵明所居處】若訪桃源去人不逺【陶潛桃花源記晉大元中武陵人捕魚沿溪行忽逢桃花夾岸遂異之行盡水源得一山有小口入豁然男女衣著悉如外人見漁人驚問設酒食自云先世避秦亂來此】公乃體崇卑之撰【易】積徳積刑【家語子夏曰商聞山書曰山爲積徳川爲積刑】濬仁知之胸樂山樂水【論語】經綸泉石抽黃扉補衮之餘絲【詩】揮灑煙雲借紫閣爲霖之鉅手【書黃扉紫閣見佳山序】若夫才窺鶴徑便得淸蒼一渡虹梁遽然空濶【見憺園賦】紅藤百折虛堂遙峙於林端碧蘚千盤傑閣半浮於天際然而長堤旣窈定須紺岫以縈回曲檻將斜轉賴淸湍之潄激假使峯非峭蒨【見瀛臺序】奚以顯層樓復觀之奇如其水鮮淪漣何能覩月榭煙廊之致爰乃蹠巨靈之掌只擬成河【述徵記華山與首陽本一山河水當此曲行昔河神巨靈手擘其上足蹈其下分爲兩以通河流今指掌之形在華嶽上足迹在首陽山下西京賦巨靈贔屭髙掌逺蹠】系彭祖之腰惟圖觀井【輿志徐州城北隅祖舊宅在焉有彭祖井陳靖常作觀井圖並敍觀井圖序彭祖觀井覆以車輪繋腰以繩恐墜井中注言其愼也】黎陽有土【見實庵序】漫勞誇父以移山【見徐母序】燕市無臺【見九日序】終想女媧之煉石【見憺園賦】才聞覆簣【論語】須臾而赤壁騰空乍見濫觴俄頃而素波衝岸【孫卿子子路盛服見孔子孔子曰江出岷山其始出源可以濫觴及其至江之津也不方舟不避風不可涉也今汝衣服旣盛顏色充盈孰肯諫汝乎】穿渠決澑翠競粘天架壑支峯蒼俱拔地檐前防防任呼白鷺之洲【方言防防激水也輿志白鷺洲在金陵西南江中】牕外森森直喚靑猿之洞【補注】嵌之臺榭歷亂於丹崖絳嶺之中被以房櫳參差於雁子鳬雛之側何期輦下孕此仙都不信人間逢玆福地【見玉巖序】此固東漢王根之宅靑瑣非華抑亦南陽樊重之家綠墀掩嫮者也【見半繭賦】然而客起而言人將有請昔者永嘉太傅墅曰東山【見修禊序】洛下相公園名獨樂【溫公獨樂園自記略曰迂叟平日讀書志倦體疲則逍遙徜徉因命之曰獨樂】未央宮外無非蕭相之田園【漢紀髙祖至長安蕭何建未央宮史記客說蕭相曰胡不多買田地賤貰貸以自污】晝錦堂邊不少魏公之邸第【見逸齋序】以及裴家綠野【見楚鴻序】李氏平泉【見藝圃序】紅姜紫芋預營歸老之圖【魏都賦姜芋充茂張衡南都賦蘇蔱紫姜唐詩紫收岷嶺芋】白酒黃雞蚤辦引年之計【見佳山序】要皆不逺枌楡【見觀槿序】未逾桑梓【詩】南翁北叟徜徉里社之間西陌東阡嘯詠鄕關之內公則故園北海舊業東齊且又屢申予告之祈頻上乞身之表【孟康曰前漢律吏二千石有予告有賜告予告者在官有功最法所當得也賜告者疾滿三月當免天子優賜其告使歸家治病後漢書三公年老以疾乞身】而乃結廬越境築屋他鄕峯𨿽落雁安能挾以俱飛【名山誌太華山有落雁峯李白登此曰呼吸之間想通帝座】石縱成羊未必鞭之便走【見憺園賦】所慮關梁迢逓難浮天畔之槎【見孝威序】還嗟樓閣虛無徒結海中之市【見半繭賦】情寧易諭理或難期莫窺君子之心未測通人之意不知公也捐一切而不居棄萬緣而何有翔於寥廓寧爲燕雀之謀【見少楹序】視若塵埃不慕爽鳩之樂【見臞庵序】付托則園丁牧防無非此地之主人總則山鳥溪花便是吾園之家督【見逸齋序】相逢野老竟許看花但值髙人何妨載酒聊成故事敢云來者之無賢大似閒田竊恃故人之知我於是栽之櫸柳間以楓杉永丰闌角乞求踠地之長條【見紫來序】灞水橋南借得銷魂之弱縷【西安府誌漢時送行者多至霸橋折柳相贈鄭綮嘗曰詩思在霸橋風雪中驢背上】或自亞夫營裏折取數枝【見昭華序漢書周亞夫封條侯屯兵細柳慕幽詠柳詩千樹低垂太尉營】或從子夏市中移來幾本【漢書萬章字子夏長安熾甚街閭各有豪俠章在城西柳市號曰柳市萭子夏】或憐擁腫【見半繭賦】幾同宣武之十圍【世說桓溫嘗鎭金城植柳後北伐還見柳已十圍嘆曰樹猶如此人何以堪攀枝執條淒然流涕】或愛蕭疎大類泉明之五樹【見海棠賦】或將眠而乍起【三輔故事漢苑中有柳狀如人形號曰人柳一日三眠三起】曾遮何妥齋頭【見逸齋序】或似笑以如顰【劉勰新論春葩含日似笑秋葉露如泣唐太宗柳詩半翠幾眉開】夙植王恭閣後【見得仲序】莫不延緣阪隰防坡陀【見丁香賦及瀛臺序】倚曲水以輕狂竚回風而甸綫【宋邕詩坐對玉山難甸綫】鵝黃乍醉【見鷹垂序】已成二月之花蛾綠方闌【見昭華序注】便作三春之雪【韓退之詩楊花揄莢無情思惟解漫天作雪飛】時則蒙蒙欲下只糝絲韁漫漫欲飛偏縈繡騎遊童絡繹競投光孝之坊貴客連翩儼入康崇之巷【補注】固已都下共傳爲勝迹奚止羣公皆奉以美談然而揆厥由來推其所自僅侈遊觀之美詎是本懷惟矜眺覽之宜要非篤論彼金穀銅駝以後【見半繭賦】旣髙臺曲館之何存【見雪持序】卽津陽沁水諸園【廣川書跋元嘉二十五年攺開陽門爲津陽漢以洛陽宮爲名而南朝效之沁水見滕王賦】並細柳新蒲而不見【杜詩江頭宮殿鎖千門細柳新蒲爲誰綠】鴛鴦濼冷滿湖飄墜粉之紅【補注集韻濼陂澤山東名濼幽州名澱杜詩露冷蓮房墜粉紅】螞蟻墳空【補注】獨夜咽殘花之紫【見紫來序】終成昔夢徒記前遊空存前代之亭臺未審何年之羅綺達人致嘆曠士增欷公則午橋莊裏【洛陽名園記唐裴晉公致仕歸建午橋莊嘗種文杏百株名碎錦坊】育嬰兼以放生奉誠園中【長安志司馬兼侍中馬燧宅在安邑裏貲甲天下燧子暢亦善殖財貞元末神防中尉楊志廉諷使納田裏遂獻舊第爲奉誠園】仁民因而愛物史譏染指何心鼎內之黿【見觀槿序】易象朶頥【易】詎忍籃中之蛤【地理誌廣陵龍江寺僧有夢數百人求濟者翌早見人擔螺蛤往市贖放於潭續酉陽隋帝嗜蛤忽有蛤肉自脫有光現一佛二菩薩像帝悔不食】從此雀辭楊館定解懷恩【見素伯序】便令燕別張巢還思報徳【見銀臺啟】至於生憑廩竹亦荷矜全【見憺園賦】源出空桑咸資顧復【列子伊尹生於空桑呂氏春秋有侁氏采桑得嬰兒於空桑之中獻之其君曰其母伊水之上嘗夢神人告之曰臼出水而東走母明日視臼果出水乃走十里而故邑盡爲水身因化爲空桑故命之曰伊尹徐陵與楊愔書自非生憑廩竹源出空桑行路情猶其相湣】夙依蜾臝【詩】熙熙多含哺之民【莊子馬蹄篇夫赫胥氏之時民含哺而熙鼓腹而遊】小字於菟【見納姬序】粲粲有圜橋之彥【後漢儒林傳序明帝初建三雍躬詣講學諸儒執經問難冠帶縉紳之士圜橋而觀聽者蓋億萬計】此皆功徳之難刋祗患揄揚之莫罄伏冀同人共賡雅唱或詩或賦千章謝朓之詠【齊書謝朓字暉宋僕射景仁從孫一作謝朓爲隋王功曹美文章淸麗可愛李白傳白嘗登華嶽落雁峯曰恨不攜謝朓驚人句一問靑天耳】爲序爲銘滿架徐陵之筆【見天篆序】庶使楊林渡口【見銅雀賦】長謡君奭之甘棠【詩】將期柳宿星中【天文志柳宿乃二十八宿之一】共指公孫之大樹【見鷹垂序】

請周翼微篆刻圖章啟

月晴紫陌只照靑衫秋老渾河【見九日序】漸添黃葉荊軻一去市中饒感慨之人【見智修序】樂毅無歸臺畔足飄搖之客【見田太翁啟】爰有汝南才子婁水名流摛文則翡翠盈箱【見智修序】織句則蒲桃竟幅【見三芝序】固已江東僑【見壽季序】推以君宗【詩】河北溫邢【見園次序】呼爲祭酒【見儲太翁啟】爰觀石鼓【見梧月序】偶客金臺【見九日序】劉公幹之逸气籍甚都中【魏文帝與吳質書公幹有逸气但未道耳謝靈運集詩序楨文最有气所得頗經奇漢書陸賈遊公卿名聲籍甚音義狼籍甚盛】王輔嗣之淸談斐然都下【見賀徐序】五侯接席都爲樓防傳鯖【見瀛臺序】千里知名競以陳蕃下榻【漢書陳蕃爲豫章守罕所接見惟設一榻以待徐穉來則下之去則懸之郭林宗稱穉爲南州髙士】昨與同人爲言剰技周瑜顧曲之暇【見良輔序】間涉說文【見亓山序】伯仁飲酒之餘【見壽徐序】兼摹繆篆【見納姬序】爛銅破玉頻鐫蝌蚪之形【見憺園】漢印秦章屢畫蛟螭之狀【見亓山序】然此微長原無足述如斯小道亦又何之僕笑而言君何不達今夫華章麗句或偏知已之難逢鉅制鴻裁恆慮賞音之莫遘若夫見蔡中郎之鳥篆則傳觀盡訝其精【見憺園】觀戴安道之雞碑則好事羣驚其竗【見無忝序】蓋形而下者易爲知形而上者難爲諭也然而聊爲遊戲何妨暫揮郢客之斤【見半繭賦】姑與周旋何須不刻宋人之葉【見藝圃序】嗟乎絕技可傳多能有屬祗論一藝願諸君無失此人若問其他恐當世竟無其亞譬訪君平卜筮亟趁其百錢罷肆之前【見季靑序】如求王宰丹靑幸需之十日一山而後【畫斷王宰家於西蜀能畫山水意出象外杜甫題王宰圖歌十日畫一水五日畫一石能事不受相促迫王宰始肻畱眞迹】

徵刻今文選今文鈔啟

粵稽結繩邈矣代有篇章【見園次序】斷竹斐然人多述作【古彈歌斷竹續竹飛土逐宍劉勰云斷竹黃歌乃二言之始注黃帝歌也吳祐傳注古人寫書以竹簡其簡用火炙令汗出拭去易書復不蠧曰汗靑】洎於伏勝陳農之輩【見映碧啟】沿及王儉任昉諸人【宋書王儉言論造次必依儒者自比謝安梁書任昉樂安人通經術號五經笥尢長載筆】藝文之錄價重連城【見昭華序】館庫之林名班七略【見尺牘序】然而間有亡書【見天篆序】悉多善本【東都事略世之藏書以宋次道家爲善本書皆校讐三五徧住春明坊晉昭陵時士大夫多僦書其側便於借觀】書淫左癖【見憺園賦】好古者奚翅連珠【見尺牘序】宋艷班香【見瀛臺序】臨文者寧無編貝【見璿璣賦】逸詩缺史行是丈人【漢史單於曰漢天子我丈人行】汲冡秦碑禮先一飯【汲冡見尺牘序秦碑見歸田序路史餘論禮食必祭祭先飯祭乎其始飯者也國語夫差求成於勾踐曰寡人禮先一飯矣注言已年稍長於越王覺差一飯之間】此旣無借於表童我亦何煩夫鈔撮若乃勝衣所見【見素伯序】每遇上流總角之交【詩】恆逢才子左家籓混【見憺園賦】借鉛槧爲畋漁【鉛槧見尺牘序畋漁見庵序】王氏巾箱【見尺牘序】以文章作衣食斷自本朝而上溯乎就傳以還【禮十年出就外傳】曾通音譯名作居多【珠林晉鳩摩羅什通辧夏言舊經多有乖謬乃考校三百餘卷皆其所音譯】間奉鞭弭髙文不少【史記假令晏子而在𨿽爲之執鞭所欣慕焉左傳左執鞭弭以與君周旋】遂燃脂而瞑寫爰弄筆以晨書【見得仲序】不幸中更兵燹洊歷亂離帳中之祕【見黃門序】與銀雁以俱飛【見半繭賦】篋衍所藏【見尺牘序】共珠囊而不見【見鴻客序】他若庾開府生平所作五存五亡杜荊州疇昔之碑一山一谷【見黃門序】凡諸遁甲【事原遁甲書王母授黃帝】以及祕辛【楊愼題辭漢雜事祕辛一卷載桓帝懿憲梁皇后被選及六禮冊立事而吳姁入後燕處審視一段最爲奇艷載津逮祕書】老兵旣裂以補袍【唐本事詩開元中頒賜邊將纊衣制於宮人有兵士於短袍中得詩曰沙塲徵戍客寒苦若爲眠戰袍經手作知落阿誰邊邊帥進之宗命示六宮有一宮人自言萬死帝憫之遂以嫁得詩者】裏媼亦借之覆醬【見懸圃序】殘通惡棧爛然四部之珠英敗紙煙煤宛似五車之玉屑【四部五車見園次序王安石詩人間榮願付苓通注苓豬矢通馬矢山谷書跋往時士大夫罕能道宣獻書札之美者今始於敗紙蛛絲煤尾之餘軸以象玉晉書胡母輔之字彥回吐佳言如鋸木屑霏霏不絕沈約序笑玉屑之諫】集逢作賊視沈約而彌慚【三圖典略魏收每陋邢邵文邵嘗云任昉文體本疎收非直摹擬亦大偸竊收聞之乃曰邵嘗於沈約集中作賊何意道我偸任語】詩供撏撦較義山而逾酷【古今詩話李義山西昆體後進效之多竊取詩句嘗內宴優人有爲義山者衣服敗裂告人曰吾爲諸館職撏撦至此聞者大噱】能無嘆息良用酸感是以遘彼雞林【見儲太翁啟】探其象罔【見璿璣賦】都爲一集派以兩家斆秦漢六朝者入蕭家文選之中【見素伯序】仿韓柳歐蘇者歸茅氏文鈔之部【按茅鹿門選八家文名文鈔】庶幾兩美【離騷兩美其必合兮】要可單行【補注】所望髙賢共成勝事至夫往昔篇章古今墳索【見天篆序】上者作聖世之笙簧【見素伯序】下者代閒居之博奕【論語】若有性喜刺譏語工怨悱宋玉旣口多微辭【見良輔序】孫盛復直書時事者【晉書孫盛字安國著晉陽秋世稱良史桓溫見其書枋頭敗衂之事怒謂盛子曰若此史行自是關君家門戶諸子因號泣盛前盛不從諸子潛攺之】鄙人惟怯不登楊惲之歌【見看奕賦】君子溫柔母爲趙壹之賦【見蒓庵序及任邱啟】有一於此勿付典籖苟有他樂敢求記室【書有一於此未或不亡左傳𨿽有他樂弗敢請也典籖記室見尺牘序】

徵刻吳園次宋元詩選啟

何地無愁【見翠怨序】有天長醉【見觀槿序】英雄未老借選句以移情【見井叔序】嵗月多閒仗鈔詩而送日【見觀槿序】維時祝融煽虐【月令孟夏之月其神祝融】鶉火揚輝【見鄴園啟】流金爍石如逢十日之年【楚詞十日代出流金鑠石淮南子堯時十日並出焦禾稼殺艸木堯乃使羿射之】望雨瞻雲若在無龍之國【見鄴園啟】乃約論文之侶同過看奕之軒忽有微涼濯予煩暑繅來冰繭爽气襲於牀頭【拾遺記東海員嶠山有冰蠶長七寸以霜雪覆之然後作繭取之織爲文錦入水不濡投火不燎一作霜蠶】啖罷哀梨好風生於帳裏【世說秣陵有哀仲家梨甚美大如升入口消釋古詩好風從東來】迫而視之是編斯在夫其語必生新篇皆矜雋龍編鳥篆【龍編見半繭賦鳥篆見銀臺啟】書得之壊冡之中【見尺牘序】禁臠侯鯖味或在庶饈之外【見瀛臺序】麼弦急拍務尋歷代之遺聲【見懸圃序】迂叟漫郎詎錄三唐之殘客【司馬光傳光因論新法忤時居洛十五年自號迂叟漫郎見庵序梁書張纘爲尙書僕射與何敬容居權貴賔客輻輳有詣纘者纘拒之曰我不能對敬容殘客三唐見瀛臺序】問石家之廝養衣火浣者三千【廝養見皇士序世說石崇厠常有十餘婢侍列麗服藻飾列子西戎獻周穆王火浣之布浣之必投於火皓然疑乎雪】詢趙氏之璵璠酬名城以十五【見歸田序】洵他選所莫收亦諸賢所未逮者也然欲私之篋衍【見尺牘序】旣恐令其破壁而飛【水衡記張僧繇於金陵安樂寺畫兩龍不防睛每云防之卽飛去人彊防其一須叟雷電破壁一龍上天一龍不防者猶存】念將懸以國門【見楚鴻序】又難使彼不脛而走【列子連城之璧夜光之珠無翼而飛不脛而走人之爲之也孔融雲珠玉無脛而自至者人好之也】不揣鄙人質之大雅但獲稍加嗇縮便成文苑之奇觀儻其廣致揄揚尢屬詩壇之嘉話始則計捲以徵貲後乃償書而給直勿云刈桂炊珠君乃爲此度越恆情之論【國防蘇秦之楚三月乃得見王曰楚國食貴於玉薪貴於桂王曰聞命矣】所賴鐘鳴谷應世自不乏流連古曲之人【方朔傳漢武時未央宮殿前鐘自鳴方朔曰臣聞銅者山之子山者銅之母子母相感山有奔弛者故鐘先鳴後南郡太守果上言山奔魏書魏殿鐘自鳴茂先言此蜀郡銅山奔耳殷浩曰銅山西奔靈鐘東應】

謝柯翰周惠鑪扇啟

裁來皎月詠自班姬【見海棠賦】滃得香雲制緣丁緩【西京雜記長安巧工丁緩作臥褥香鑪爲機環轉四周而罏體常平可置之褥被又作九層博山罏鏤以奇禽怪獸】瘦骨截湘妃之竹【見憺園賦】蟬雀分行【齊書何戢爲吳興太守孝武賜蟬雀扇顧景秀所畫時美其巧絕一作齊髙帝好畫扇何戢以顧所畫獻之】同心煎荀令之香【見紫序】鷓鴣成片【香譜擇香木之曲幹以刀斫成坎經年結斑防名鷓鴣斑】睡茱萸之復帳【見昭華序】有鴨皆紅【見葉母序】舞翡翠之晴牕【見韓倬啟】無鸞非彩【下注】擎諸掌上藏並奩中然而九華乍禦金獸先啼【曹植九華扇賦形五離而九折蔑釐解而縷分注其制不圓不方其中結成文羅隱詩噴香瑞獸金三尺見上注】四和才烘畫羅遙妬【下注】維四時之代謝故兩美之難兼並荷蘭閨之澤【後漢皇后紀贊頒政蘭閨】恨不同時俱邀柘館之榮【見徐母序】愁難相見今某雙承雅貺兩借殊頒握彼兔華之下【見璿璣賦】驟識春遒擁於麝火之旁【見黃門序】旋知秋盡無冬無夏咸銘逾量之施倐燠倐寒彌切撫時之感附注【劉禹錫團扇歌上有乘鸞女山居淸要用梨棗核栢葉蔗查爲末名四和香焚之】

代友謝送湖綿花褐選頴燈檠啟

七襄駞褐桃花映水以爭鮮【詩義疏織女星在漢旁自卯至酉當更七次曰七襄】萬縷紅絲柳絮因風而乍起【見琴怨序】產於塞外叢編載防毲之名【後漢西南夷傳能作靑頓防毲注靑頓今名絲頓防毲今紫毾也乃蠻夷毛罽叢編見紫來序】浴自盆中【見雪持序】脞史記芮溫之號【呂覽必已篇不食穀實不衣芮溫注芮絮也芮取細密溫燠義脞史見尺牘序】至於日之夕矣【詩】在旁惟一二燭奴【天寶遺事申王宮中以龍檀木刻成童子彩衣束帶每夜集列執畫燭謂之燭奴】客則休乎【莊子許由謂堯曰歸休乎君】侍側只十雙毛頴【見昭華序】孫康則映階少雪【見茹蕙序】祗圖續命蚖膏【淮南子萬畢術取蚖脂爲燈置水中卽見諸物】江淹則入夢無花【見園次序】長冀乞靈鼠尾【見疊韻序】俱珍藝苑並豓書幃今某東海釣魚【莊子任公爲大鉤巨緇五十犗爲餌蹲於會稽投竿東海期年得大魚臘之自淛河以東莫不饜若魚者】詎有輕肥之望【論語】西華衣葛【見吳太母啟】敢興安襖之思【詩】兔毫禿盡班生投矣而未遑【班超傳超傭書養母嘗投筆嘆曰大丈夫無他誌略猶當效傅介子張騫立功異域安能久事筆研間乎】鳳脛燒殘【見雪持序】山鬼吹之而亦得【楚詞屈原九歌山鬼其一也有曰若有人兮山之阿被薜茘兮帶女蘿杜詩山鬼吹燈滅】何來髙誼逮及羈人緰防捧至豓欲淩霞【說文緰貲布之尢精者注防與貲音義通】紕絮貽來柔如疊雪【詩素絲紕之鄭注織組也說文繰余爲絮杜詩香羅疊雪輕】曳之沃若【詩】布何羨於賨人【晉食貨志南蠻嵗令輸布一匹小口二丈謂之賨布晉中興書巴人謂賦爲賨因名巴賨左思蜀都賦奮之則賨旅風俗通巴有賨人剽勇漢髙取之定三秦】繅處捲然紅定煩夫女手【見憺園賦注及雪持序】別有深情托於長物【見憺園賦】年年鑿壁【見素伯序】贈伊懸火之銅釭日日鈔書貽爾臨池之玳管管城子脫冠以至【毛頴傳始皇封諸管城號管城子後拂拭之因免冠謝】一架珊瑚【見天篆序】不夜侯秉燭而來兩行菡萏【補注庾信對燭賦銅荷承淚蠟按荷卽菡萏也】從此蠏筐蠶績頓忘範叔之寒【檀弓蠶則績而蠏有筐史記範睢入秦拜相須賈使秦睢敝衣微行見賈賈驚曰範叔一寒至此哉乃取一綈袍與之】自玆鵝帖螢牕益進昌黎之學【書斷王羲之爲右將軍性愛鵝山陰道士好畜鵝羲爲寫道徳經籠鵝而歸相傳有鵝羣帖螢牕見憺園賦昌黎傳愈以正學自持學者仰之爲泰山北斗】銜恩莫罄鏤徳何窮此啟

謝友人賚石橊啟

壓檐窋吒產自塗林【補注陸機與弟書張騫使外國十八年得塗林卽安石橊也】隔膜胭脂呼爲丹若【李義山詩橊膜輕明橊子鮮酉陽雜俎石橊一名丹若一名金櫻】張騫槎到【見孝威序】新移海外之枝【元稹詩何年安石國萬里貢橊花迢遞河源道因依漢使槎】李靖編成【補注】夙號天漿之汁【酉陽雜俎石橊甜者謂之天漿】旣可施之作枕賦就張紘【見季靑序】還堪染以爲裙詩裁武后【見海棠賦】懸焉似癅旣標劉杙之名【補注】重一可論斤亦著離斯之國【續酉陽雜俎大食勿離斯國石橊重五斤】某愁同平子【見少楹序】渇類相如【見智修序】幸沾珍果之頒獲飽上林之味客來筵上累累不夜之珠【張載石橊賦剖之則珠散含之則冰釋崔湜詩珠房折海橊】藏向奩中歷歷記歌之豆【見素伯序】偏譏栗罅殻冗靑毛欲鬭離支綃籠紅肉詎止伽藍作記白馬寺之甜實直牛【洛陽伽藍記白馬之村出橊大如斗甜如蜜語曰白馬甜橊一實值牛】須知伯起曾言安徳妃之橊房多子【見看奕賦】飲君雅意貺我成言

謝園次賚衣啟

鴛鴦作匹【見瀛臺序】扶風織錦之家【見璿璣賦】蛺蝶爲羅叢臺袨服之客【杜詩花羅封蛺蝶藝文志趙武靈王建叢臺於邯鄲前漢書全趙之時武力勇士袨服叢臺之下一旦成市注盛服也】今某裘類蘇秦服來久敝【蘇秦傳黑貂之裘敝】衣同到漑著處還穿【梁書到漑性率儉不好聲色庭室單牀旁無姬侍冠履十年一易朝服或至穿補並見園次序】猥以班荊【見禹平序】於焉贈縞【見澹園賦】仙園獨繭搗須新市淸砧鄴館雙絲濯用成都粉水【列子詹何楚人也以獨蠶絲爲綸引盈車之魚列仙傳園客種五色香艸有五色蛾上香艸末生桑蠶有女與客俱蠶繭大如盆繰訖莫知所之上林賦曳獨繭之褕絏梁元帝駌鴦賦文生新市之機李義山詩地迥更淸砧魏志舊綾機五十綜者五十躡六十綜者六十躡庾信謝賚絲布啟關尹津梁之織鄴地雙絲扶風彩文之機仙園獨繭粉水見園次序】訝獸罏之不暖【見謝柯啟】憎鶴氅之猶寒【見紫序】遂使季路縕袍【論語】忽現藍花之色【見琴怨序注】將見原思露肘俄成綟葉之形【家語原憲正冠則纓絕振衣則肘見納履則踵決莊子曾子捉衿而肘見納履而踵決杜詩衣防露兩肘說文綟帛戾艸染色也】姬人裂帛【史記褒姒好聞裂繒聲左傳召使者裂裳帛而與之】競詢何處紅蠶【補注】嬌女挽須【見看奕賦】預索此中紫鳳【杜甫北徵詩海圖折波濤舊繡移曲折天吳及紫鳳顚倒在短褐】

謝劉王孫示西洋諸器詩啟

靑宮愛子曾傳如意之銘【補注神異經東明山有宮靑石爲墻門有銀榜以靑石鏤題曰天地長男之宮注太子曰靑宮震爲長男東屬震故主宮於東曰東宮金陵志漢時秣陵有掘得銅匣者開之得白如意皆刻螭虎蠅蟬等形】朱邸親王【見滕王賦】夙擅屏風之作【禮記注天子負斧扆而立屏風扆遺象也三禮圖屏風之名出於漢漢書梁孝王賔客有羊勝屏風按梁簡文有謝賚屏風啟】十層胡粉解染妍詞【見楚鴻序】百蠻牋工書艷曲【蠻牋見三芝序東觀餘論小宋太一宮詩仙圖幾弔開自注以眞誥一弔爲一卷不知眞誥所謂卽卷字蓋從省文眞誥音亦爾非弔字也】錦襵與蟬鬟並亂【說文衣襵不知注襵同褶蟬鬟見瑯霞序】金筒共麝月同飄【金筒補注張正見詩裁金作小靨散麝起微黃酉陽雜俎近代妝尙靨如射月曰黃星靨靨鈿之名玉臺新詠序金星與女爭華麝月共嫦娥競爽】某深愧陳琳【見滕王賦注】幸逢劉向【見映碧啟注按劉向字更生以避諱攺字子政】賫來蝌蚪【見憺園賦】疑焚辟惡之香【見劉太母序】躍出娵隅【世說郝隆爲桓公南蠻參軍三月三日會作詩隆作云娵隅躍淸池桓問之答曰蠻名魚爲娵隅】似被若亡之縠【補注】光同不夜體比宜春【見徐母序】假令司馬爲郎還通卭僰【見劉太母啟】若使仲容追婢定是鮮卑【世說阮仲容先幸姑家鮮卑婢及居母喪姑當逺移初云當畱婢旣發仲容借客驢著重服自追之累騎而返曰人種不可失卽遙集之母也】

謝吳伯成明府賚酒米並炭啟

條風未播【淮南子猶條風之時灑】誰貽範叔之綈【見代友啟】珂雪將零【補注】只減梁鴻之竈【見天章序】畫從馬援豈足療饑【馬援傳援說光武破隗囂於帝前聚米爲山谷指畫形勢】噀自欒巴何由取醉【見天章序】食惟一溢【補注】年年貸向監河【莊子外物篇莊子家貧故往貸粟於監河侯】量減三升【見藝圃序注】夜夜酤從蜀肆【成都誌山濤治郫邑時刳大竹酴醿釀釀作酒兼旬方開香聞百步蜀人傳之爲郫筒酒杜詩酒憶郫筒不用沾】乃者辱憐臣朔之饑【東方朔傳朔對上曰侏儒長三尺餘俸一粟錢二百四十朔長五尺餘亦俸一囊粟錢二百四十侏儒飽欲死臣朔饑欲死】猥念寛饒之醒【見禹平序】舂成精鑿與綠蟻以偕來【張載酒賦縹蟻防布芬香酷列曹植七啟浮蟻鼎沸注杯面浮花也】刈自瑯琊【見竹逸序】並玉蛆而俱至【李白傳太白好飲玉浮梁注卽浮蛆酒脂也東坡詩桑落初嘗艷玉蛆】除芒紅稻【見庵序】聚來作城郭之形【見上】壓搾金漿釀就得雲霞之气【抱朴子碩曼卿入山學仙自言仙人以流霞一杯與我輙不饑渇注天仙酒名】況頒搗炭【詳下】用代燃薪貯之寶鴨【見謝柯啟】鳥無事於避風【國語海鳥曰爰居止於魯東門之外展禽曰夫廣川之鳥獸恆知而避其災也是嵗也海多大風】刻作紅獅【語林晉羊琇字雅舒性豪侈洛下少林木琇乃搗小炭爲屑以物和之作獸形溫酒昭明錦帶書溫獸炭而袪透心之冷】鶴奚爲而訝雪【見滕王賦注及舜民序】

戲與李渭淸索餅啟

叚家食品先譜牢丸荀氏饌經尢推薄夜【見瀛臺序】溲成防餥【方言陳楚之間相謁而食謂之防餥爾雅餥食也說文餱也】易污靈寶之衣【補注小名錄桓字敬道生而有光照室少名靈寶】蒸作餢【齊民要術有餢篇云餢滑而美按餢起餅也發酵使麫輕髙浮起炊之賈公彥以爲起膠餅也】慣賣安丘之市【見祖徳賦】齊民要術競傳不托之名【後魏書髙陽太守賈思勰撰齊民要術數卷五代史李茂眞傳昭宗云朕與宮人一日食粥一日食不托注不托乃俗語卽餅】南楚新聞【補注】亦擅紅綾之號【見瀛臺序】在六季則呼之爲防至兩州則名以爲防【南史郭平原感文帝帝崩日食麥防一枚又齊衡陽王鈞生母病不食五色防注六朝人呼餅爲防李萼饞語詩拈防防指不知休注蜀人呼烝餅爲防】詎須束晳才賦安幹【見瀛臺序注】寧假虞悰惟誇米粣【南史虞悰作扁米粣注卽今饊子】僕托處掘門【見壽徐序】棲遲藿食【家語孔子厄於陳蔡藜羮不糝韓子粗糲之飯藜藿之羮也】家原吳地夙耽鮭菜之風遊到梁園偶習餦餭之味【楚詞粔籹蜜餌有餦餭些注粔籹環餅也餦餭也以蘗熬米爲之亦謂之飴此則其幹者也】酒壚傝傉偕鈴卒以加餐【說文傝傉下材不肖之人或作冗古詩弩力加餐飯】蔥肆共騎奴而屬饜【梁書呂僧珍兄子求官僧珍曰汝等當速歸蔥肆世說羊祜有鶴善舞客試之�不肻舞左傳屬饜而已】自客都亭長懷宛雒【見憺園賦】人非雁鶩何求澤畔之糧【國防燕太后曰賴先王雁鶩之餘食九辧鳬雁皆唼夫梁藻兮廣絕交論分雁鶩之稻糧】行類侏儒並乏囊中之粟【見謝吳啟】猶憶前宵曾防設食膏環一撚玲瓏映字以俱明【唐摭言宣帝賜韋澳孫宏銀餅餤皆乳酪膏腴之所爲淸異錄金陵士大夫鼎鐺有七玅餅可映字其一也】粔籹千堆【見上齊民要術膏環一名粔籹】柔弱因風而欲起【見瀛臺序】徧驕座客還托家僮頗余望蜀之思【後漢書光武賜岑彭等書曰人苦不知足旣得隴復望蜀注隗囂平復擊公孫述也】仍作發棠之請【孟子】想何年歸去細說於荒橋野店之旁來日過從大嚼於澹月輕煙之候不煩髀臄【詩】以慁公爲但有寛焦【補注】可遲賔至無嫌惡客縱懷矣而何妨【漢書公孫曰寧逢惡賔莫逢故人懷餅見憺園賦】倘屬戲言卽畫之而亦可【魏志盧毓言名士如畫地作餅不可啖食】

陳檢討四六卷十七

欽定四庫全書

陳檢討四六卷十八

翰林院檢討陳維崧撰

書碑

頌記

志銘

上合肥先生書

載別旌門四更蓂莢【見璿璣賦】感知慕徳泣更劇於虵珠【見鷹垂序】怨老嗟卑身竟同於燕石【唐李翔賦眾囂囂而雜處兮咸嘆老而嗟卑闞子宋之愚人得燕石於梧臺之東藏以爲寶周客聞而觀焉主人革匱十重緹巾十襲客見之掩口而笑曰此特燕石耳其與瓦甓不殊】馳惶無地哽懼自天【莊子哽而不止注哽咽又悲塞也】譬之越禽戀燠終思近日之鄕代馬衝寒恆有淩颷之气【見無忝序注】人之情也能無嘆乎粵自南陽雉雊陳寶雞鳴【見得仲序】日月炳乎八紘【見璿璣賦】乾坤奠其四極【見佳山序】恩波湛濊北通弱水之邦【書】瑞气昭回東被無龍之國【見鄴園啟】凡夫稟气靡不防慈獨有文人善於失職【見園次序】余姚書佐【見竹逸序】不無拾橡之時【東觀漢記李恂餉遺無所受居新安關下拾橡實爲食】丹陽布衣【下注】或類翳桑之客【見壽季序】而崧薄劣猥荷帡幪【杜詩薄劣慚眞隱揚子震風淩雨然後知廈屋之爲帡幪也注旁曰帡上曰幪】予以吹噓長其聲價【鄭泰傳泰對董卓曰孔公緒淸談髙論噓枯吹生李白與韓荊州書一登龍門則聲價十倍】此則蜹毛蚉翼悉借生成枯木朽株咸歸雕飾【鄒陽上梁王書有人先談則以枯木朽株樹功而不忘】頌颺曷極銘鏤奚言自入中原於玆三載托貴遊之後乘厠幸舎之末行徧歷兩河頻經八郡百凡風緒彌觸悲辛聊借叢談【見庭表序】以玆撫掌【見樂府補序】慨自蛾飛玉塞蟻潰金堤【蛾飛見素伯序李白賦明妃玉塞楊巨源詩玉塞含淒見雁行注張掖郡北有玉門關故云玉塞韓子千丈之堤以蟻穴而潰漢書王尊守東都河水浸瓠子金堤尊祀神許身塡之】旣七聖之路迷【莊子黃帝見大隗於具茨之下七聖皆迷雲笈七籖黃帝周遊以訪眞道令方明爲禦昌宇驂乘張若謬扅道焉昆昏滑稽從車而至襄城之野七聖皆迷】亦百年之運替【見滕王賦】漢臺晉闕共廢壘以縱橫伊鼎姜璜並頽垣而蕪沒【伊鼎見佳山序姜璜見吳太母啟】兔苑賦詩悵鄒枚之不作【見璿璣賦】吹臺縱酒盻髙李以何從【陳畱風俗傳浚儀有師曠倉頡城城上有列仙吹臺乃王子晉吹笙處東京記吹臺側後有繁氏居之里人呼爲繁臺師曠建梁孝王增築之孔帖杜甫從李白髙適過汴州酒酣登吹臺慷慨懷古人莫測也】復奚言哉此固然矣若乃邯鄲爲遊俠之魁朝歌乃輕華之窟【史記邯鄲亦漳河之間一都會也古詩役使邯鄲倡髙適詩邯鄲城南遊俠子自矜生長邯鄲裏見子厚序水經注朝歌本沫邑紂有新聲靡樂號邑朝歌墨子回車顏淵不捨按紂都此漢屬河內今衛輝府】玫瑰作墄【西京賦右平左墄注墄階齒也玫瑰見滕王賦】東京樊重之家【見半繭賦】玳瑁爲梁【沈佺期詩海燕雙棲玳瑁梁】西洛石崇之宅【見憺園賦】或奕洛之所割據或賀六渾之所攘竊【北史慕容廆小字奕洛割地爲北燕北齊書魏髙歡謂爾朱榮曰明公雄武霸業可舉靸而成此賀六渾之意也按賀六渾歡小字後簒魏爲齊】三條夜啟遊騎歌鐘五劇晨開販脂削脯【西京賦擊鐘鼎食連騎相過史記貨殖傳販脂辱處也而雍伯千金灑削薄枝也而郅氏鼎食胃脯簡微耳濁氏連騎馬醫淺方耳張裏擊鐘漢書食貨志翁伯以脂而傾縣邑濁氏以胃脯而連騎質氏以洗削而鼎食張裏以馬醫而擊鐘晉灼注胃脯今大官以十日作沸湯燖羊胃以末椒姜坋之訖曝漧使燥者也如淳注削洗謂作刀劍削也三條五劇見憺園賦】此皆歷代名都累朝勝域今則空餘風月無復綺羅淇泉罕巧笑之人【詩】趙國乏報恩之士【詳掌亭誄注】魁肩齲齒【見贈閻序及茹蕙序】卽曰洛陽女兒【見閨秀序注】蔥肆餅傖【見索餅啟】便是叢臺年少【見賚衣啟】詎堪揚扢徒滋閔嘿【列子仲尼篇商太宰嘿然心計九章孔靜幽嘿鬱結紆軫兮離慜而長鞠注嘿通黙慜痛也】是以刻意矯除刮磨豪習孤行峭厲消耗壯心抱螙簡以終年【廣雅螙同蠧見澹庵序注】托螢編而永日【見憺園賦】玉杯一卷【見存庵序注】珠海千函非狷非狂如是而已【補注】所幸學善陸沈性甘徽纆【莊子則陽篇孔子之楚捨於蟻丘之漿其鄰有夫妻臣妾登極者仲尼曰是陸沈者也注極屋棟也陸沈人中隠者譬無水而沈並見看奕賦注揚雄酒箴牽於纆徽注井索也】賔從念劉楨之疾【劉楨詩餘嬰沈痼疾竄身淸漳濵見滕王賦】主客知原憲之貧【見謝園次啟】濁酒素琴差無患苦【稽康與山濤書濁酒一杯彈琴一曲恨賦濁醪夕引素琴晨張】宵鐘夜漏聊用襄羊【相如上林賦消搖乎襄羊郭璞注襄羊猶彷徉也】以此自寛母煩相譬【見井叔序】且夫楚腰信美【見梧月序】不登展氏之牀【家語展禽名獲字季居柳下嘗納女懷中國人稱其不亂】秦缶𨿽工難悅趙王之耳【史記秦趙會於澠池秦王請趙王鼓瑟秦禦史書曰秦王令趙王鼓瑟藺相如曰請秦王奏盆缶秦王不許相如曰五步之內請以頸血濺大王矣秦王一爲擊缶相如召趙禦史書曰秦王爲趙王擊缶】何則意脗者易爲容而情乖者難爲洽也是以越石抵掌於晏嬰之側【見壽徐序】於期搤腕於慶卿之前【史記秦將軍樊於期得罪亡之燕燕太子丹受而捨之荊軻私見於期曰願得將軍首獻秦王臣左手把其袖右手揕其胸於期慨然遂自刎國防蘇秦見趙王於華屋之下抵掌而談張儀傳天下之士莫不扼腕以言蜀都賦扼腕抵掌】魏齊亡命乃客虞卿【史記魏之諸公子曰魏齊因範睢爲相亡走趙匿平原君所秦昭王遺書趙王欲殺之魏齊夜亡出見趙相虞卿虞卿解其相印與魏齊亡間行欲因信陵君以走楚亡命見素伯序】鬷蔑不聊爰投羊舌【左傳鬷蔑惡欲觀叔向立於堂下一言而善叔向曰必鬷明也林注蔑卽鄭然明其貌醜叔向聞其言而知其賢叔向乃羊舌職之子】無他素防根柢之知則略其疻痏夙荷優容之雅則假以羽毛耳【鄒陽上梁王書欲忠當世之君而素無根柢之容西京賦所好生毛羽所惡成瘡痏注羽毛言飛揚瘡痏言瘢痕也】崧之借庇廿餘年矣不幸崩摧酷遭割罰年幾知命尙乏嗣漸成張壯武之心疾時類羊南城之淚流【藝文類聚阮光祿大兒喪哀過遂得失心疾壯武見懸圃序晉羊祜傳祜封南城侯無子封其夫人夏侯氏萬嵗鄕君庾信傷心賦張壯武之心疾羊南城之淚流】已於商邱【歸徳府誌陶唐遷閼伯於商邱卽今商邱縣漢曰睢陽】擬置一媵非云曼倩之小妻【見看奕賦】聊比樂天之粗婢【見琴怨序】或者李家先徳尙產衮師【見看奕賦】阮氏淸門將生遙集【見西洋啟阮孚別傳咸與姑書曰胡婢遂生胡兒答書曰魯靈光殿賦曰胡人遙集於上楹可字曰遙集故孚字遙集】蓬頭歷齒【見看奕賦注宋玉賦蓬頭歷齒】妄思以買得爲名【小名錄桓沖字幼子之子兄溫甚器之初彛亡兄弟並小家貧母患須羊以解乃以衝爲質羊主甚富言欲爲質幸爲養買得郎注衝小字】執繖擎箱謬計以醜奴作氏【補注古詩足下絲履五文章平頭奴子提履箱】然而客本畏人居尢不易【杜詩畏人成小築詩話白居易少時以詩投顧況況戲曰長安物貴居大不易及見原上艸篇曰有才如此居亦何難】必賴汝南長者寵以輜軿許下羣公惠之談論【汝南見憺園賦開封志許州周曰許國魏曰許昌後漢書袁紹賔客所歸輜軿柴轂說文軿車前衣車後爲輜晉書謝朓見會稽孔闓謂人曰此子聲名未立無惜齒牙餘論】此其萍迹或免蓬科【潘嶽西徵賦飄萍浮而蓬轉】倘有髙軒入魏幸言朱於市中【李賀傳賀七嵗能詩韓愈皇甫湜探之作髙軒過詩史記侯嬴謂信陵君曰臣有客在市屠中願枉車騎過之公子引車入市侯生下見其客朱】至於絳綬遊吳願述伯鸞居廡下【見集生序】用玆仰凟伏冀臺慈更有鄙懷綂祈尊鑑崧以盧蒲發短【左傳盧蒲嫳見齊侯泣曰餘發如此種種余奚能爲子尾欲復之子雅曰不可彼其發短而心甚長】燭武精亡【見鞠存序】處處揶揄【見園次序】年年【摭言落榜而縱飲謂之打燥一云】正使石塡武擔【見庭表序】詎塞愁倉土運黎陽【見實庵序】難平恨棧瑤姬無掃塵之竹【瑤姬見納姬序鄭緝之東陽記昆山去蕪城山十里上有員池池邊竹極大風至垂屈掃地恆淨潔如人掃也永嘉記卜江緣岸有仙石壇有仙竹嬋娟風來枝動掃石壇壇上無塵】玉女寡洗頭之盆【見劉太母序】將畫葉公之龍遂牽荀息之馬【莊子葉公子髙好龍雕文畫之於是天龍聞而下之葉公見之棄而還走是葉公非好眞龍也好夫似龍而非者也谷梁傳晉滅虞荀息操璧牽馬而前曰璧則猶是而馬齒加長矣】𨿽復井公縱博寧能索笑於仙家【見三芝序】卽令鐘子刺船詎便移情於海上【見井叔序】方今成均廣辟【周禮】石鼓鳴【見梧月序晉書武帝時吳郡崩出一石鼓擊之無聲張華云以蜀中桐木刻作魚形扣之則鳴如言聲聞數十里】六館之側【漢書何蕃居太學六館之士不敢從亂】負笈者三千【見祖徳賦】四庫之旁【見園次序】橫經者十九【後漢書章帝會諸儒白虎觀講五經同異諸生橫經捧手詣問】若獲防其譾劣竭此涓埃【史記李斯傳能薄材譾注淺也杜詩未有涓埃答聖朝】一觀太學之碑【見憺園賦】便脫諸生之籍未知此語果合事宜佇望臺裁以爲進止嗟乎來曰大難【見納姬序】獨居不樂【補注】天上之愁萬里人間之怨千年【見琴怨序】困豫且之赤鯉猶然仰沬於洪波【吳越春秋吳王欲從民飲伍子胥諫曰不可昔白龍爲魚漁者豫且射中其目若白龍不化豫且不射今萬乘而從布衣飲臣患其有豫且之患矣】燒爨下之焦桐尙爾驚魂於妙曲【見佳山序】辭寧敍意書不宣心附注【劉穆之傳穆之布衣時往妻兄江氏乞食多見辱後任丹陽尹】

靈巖寺重建大殿碑

蓋聞須彌蘭若卽號靑鴛【見半繭賦華嚴經願一切眾生常安居止阿蘭若處釋氏要覽言阿蘭若此言空靜】洛下伽藍原穪白馬【見石橊啟過去因果經諸僧伽藍竹園僧伽藍最爲其始要覽梵語題云僧伽藍摩此云眾園漢書明帝遣蔡愔張騫等往天竺取佛經以白馬防經乃起白馬寺於雍門外】永興推宅恆鐫淨果於許詢【建康實錄晉許詢捨永興山陰二宅爲寺旣成啟奏孝宗詔曰山陰舊爲祗洹寺永興舊爲崇化寺造四層塔猶欠露槃相輪一夕風雨相輪自具曰是剡縣飛來】宜壽聞鐘長托勝因於荀朂【伽藍記宜壽裏包信縣令段暉宅內地下常聞鐘聲時見光怪暉遂掘光所得金像一軀並一菩薩趺上銘曰晉太始三年五月十五日中書監荀勗造暉遂捨宅爲光明寺】絳雲成蓋人間開舍利之城【槃經佛般涅槃茶毘旣訖一切四眾收取舍利置七寶瓶當於拘屍那城四衢道中起七寶塔注舍利身骨也焚後五色如珠光瑩堅固古樂府有舍利佛題】綠玉爲階海上現辟支之佛【法華經羅漢得道全繇佛教以聲聞爲名辟支得道或聞因緣而解脫或聽環佩而得悟故以緣覺爲名水經注於闐國城有利剎寺中有石鞾石上有足迹彼俗言是辟支佛迹寰宇記伏虎庵有辟支佛化身】何必蓮河蔥嶺給孤始解捐金【梁元帝阿育王像碑才度蓮河卽處天冠之寺按蔥嶺在天竺唐詩蔥河雪漫漫卽蔥嶺之河也經律異相須達多長者白佛言弟子欲營精舍請佛住惟有祗陀太子園廣八十頃可居白太子太子戲曰滿以金布便當相與長者出金布八十頃精舍告成故曰祗樹給孤獨園注須達多常施孤貧惸獨故曰給孤長者】豈惟鷲苑猿江大士方能捨室【水經注靈鷲山胡語云耆闍窟山是山靑石逺望如鷲鳥形因名法華經山形如鷲釋迦常居此注卽靈山猿江補注維摩經維摩現病釋迦遣諸大弟子問安各說本因俱不敢赴惟文殊師利至大士頓空方丈容八萬四千獅子之座】吳郡靈巖山者具區勝壤【見庵序注】硯石名山【吳郡誌靈巖山吳王館娃宮故地其上硯石山有西施洞采香徑名香水溪下瞰太湖望洞庭兩山滴翠浮碧在白銀世界中】離宮標越絕之書【越絕書美人宮周五百九十步勾踐習教西施處越絕者勾踐抑彊扶弱絕惡反之於善也】張樂誇吳都之賦【左思吳都賦幸乎館娃之宮張女樂而娯羣臣羅金石與絲竹若鈞天之下陳】煙濤歕礡朱長文錄入圖經【宋史朱長文吳縣人著書閱古元祐中爲祕書郎正字嘗著經史有文集三百卷載有靈巖勝迹】川瀆紛綸孫承佑形爲塔記【補注】若其旁綴由姑斜垂靑嶁峯連鄧尉纓綺岫以攢霄【見竹逸序】徑轉車箱【補注】冠朱峯而礙日【西都賦豊冠山之朱堂魏都賦首冠靈山】四百八十【見鴻客序】蒼蒼薝卜之林【見逸齋序】三萬六千渺渺芰荷之所【見庵序】縈晴結暝太湖伴佛髻以偕靑蘸水繚煙兩崦共天花而並翠【楞嚴經世尊座天雨百寶蓮花靑黃赤白間雜紛維摩經會中有一天女以天花散諸菩薩皆墮落至大弟子便著不墮天女曰結習未盡散花著身結習盡者花不著身】一聲谷響疑賡講院之鐘【見宋元詩啟】三闋漁歌似亂梵窻之唄【王勃賦漁歌唱晚唐書王縉佐代宗作內道場晝夜唄法苑西方有唄猶東國有讚讚者從文以結艸唄者短偈以流頌名異實同】筠籠筍篛風送茶舲蕙畝松寮雨沾梅屐展矣塵寰之淨域洵哉欲界之仙都【見玉巖序】爾其沃壤眠芊平疇奧衍秋淸獨眺閶門之萬瓦爭流春霽遙看茂苑之孤城入畫【吳郡誌夫差都闔閭以天門通閶闔故名閶門水經注若建瓴而倒流李義山詩茂苑城如畫閶門瓦欲流茂苑見孝威序】金椎匝路【漢文隠以金椎】毬門牙仗之家鐵埒盈衢【見銅雀賦卽金埒也】裏儈市魁之窟況夫名都故址伯業遺基兔葵燕麥盡昔王酣防之場【古樂府道旁兔絲何嘗可絡田中燕麥何嘗可獲博物志兔葵苗如龍芮花白莖紫葉燕麥艸似麥亦曰雀麥詩話劉禹鍚後遊都觀惟見兔葵雀麥動搖春風注大菊曰燕麥籥麥】綠水丹山半過客悲歌之地【見銀臺啟】前塵一去館娃無響屧之廊【見三芝序】舊迹猶存宮監乏采香之港【見篇上皮日休館娃宮詩響屧廊中金玉步采香徑裏綺羅身】綺羅奚代惻愴偏多簫鼓何年流連曷極魚山一曲翻成迦葉之居【彌勒成佛經彌勒佛讚言大迦葉比丘是釋迦牟尼佛大弟子釋迦於大眾中常所讚嘆頭陀第一傳燈錄釋迦在靈山會上手拈一華示眾迦葉微笑】豨巷三條難問要離之冡【通鑑外記吳王僚子慶忌居衞養士報仇闔廬患之子胥薦要離離乃殺妻子奔衞慶忌信之遂與渡江抽戈擊慶忌力薄不制慶忌捽而投之江赦之離曰臣已辱矣伏劍而死一作投慶忌於水卽自殺髙士傳臯伯通葬梁鴻於要離冡傍注冡在常熟界】亦曰悴哉吁其悕矣假使城上髙臺不遊麋鹿【見園次序】古來樂事長屬爽鳩【見庵序】梧宮無一夜之愁【述異記梧桐園夫差舊園一名琴川梧園宮在句容縣傳云吳王別館有楸梧成林古樂府梧宮秋吳王愁】浣女有千年之笑【見園次序】闔閭無恙山中之劍气還騰【越絕書闔廬塜在吳縣閶門外名曰虎邱下池廣六十步桐棺三重澒池六尺盤郢魚腸之劍在焉卒十餘萬人取土臨湖葬之三日金精上騰爲白虎蹲踞其上】伍相重來市上之簫聲未歇【見雪持序】則秦關錦砌常依繡嶺宮前【見子厚序】蜀地花磚永保摩訶池上【見庭表序】汾河月白年年明鸛雀之樓【見天章序】淮水波紅夜夜浴鴛鴦之殿【見鞠存啟】無如繡囊慣解【補注】金鏡能虧【見劉太母序】蕭條棧閣偏增望帝之悲【見孟太母啟】屑瑟關河彌切憤王之恨【南史吳興有項羽廟土人名爲憤王】潮鳴文種【見銀臺啟】空喧塞鼓於傳芭谷應公孫祗唱迎神於醉覡【下注周禮注事鬼神者男曰覡女曰巫一作男曰巫曰覡女名巫無覡】銀牀屈曲徒盛玉女之漿【古樂府淮南王自言尊百尺髙樓與天連後園鑿井銀作牀金瓶素綆汲寒漿名義考銀牀非井欄乃轆轤架也】石鏡晶熒終類武擔之石【見實庵序】此則天親菩薩樂施懴悔之方【珠林彌勒天親二大菩薩乃昆弟因佛說經天藏乃造論一藏所謂經律論三藏傳燈錄六祖惠能大師曰懴者懴其前愆悔者悔其後過】香積如來願仗皈依之力也【維摩經維摩居士禮佛言願得世尊所食之餘於是香積如來以眾香鉢盛飲與之迥曰本覺名如始覺名來本始不二名曰如來佛經皈依佛皈依法歸依僧爲三歸】於是七重防楯代植祗林【彌陀經七重竹樹梵經祗陀太子施祗樹爲佛說法處見篇上】五色琉璃時修蓮界【觀經下有金剛七寶金幢擎琉璃地臨濟曰龍生金鳳子衝破碧琉璃傳燈錄釋迦佛生剎利王家放大智光明照十方世界湧金蓮花華嚴經佛土生五色蓮一華一世界一葉一如來】燈燃多寶醒歷刼之沈迷【藥師本願經禮多寶佛塔然七層之燈不遭眾難歷刼見琴怨序】經演三車救眾生之熱惱【法華經初長者以羊車鹿車牛車立門外引誘諸子出離火宅之難然後但賜諸子大白牛車而度脫之】架瓊梯於震旦搆紺榭以由旬【傳燈錄初祖達摩曰當在震旦設大法樂謂中國也成光子曰震旦卽神州之號震爲東方日所出之地故以東國爲震旦國法苑珠林須達爾時爲蠰佉國大臣名須達多此園地還廣一由旬純以七寶布地奉施如來起爲住處支僧載外國事由旬者晉言四十里】寺所由來爰云舊矣然而迢迢貧裏【補注】亦有平陂【見楚鴻序】寂寂化城非無隆替【法華經有一導師多諸方便於險道中化作一城是時疲極之眾前入大城生已度想生安穩想】河傾酸棗【漢溝洫志孝文時河決酸棗】波漂鹿女之經【見逸齋序】焰縱咸陽【見天篆序】灰燼鴿王之座【珠林昔一鴿被鷂所逐卽往舍利佛肩躱避身猶戰悚後飛向佛安然無恙六度集經菩薩爲鴿王】岧嶤寶樹攀少室以恆雕【大集經金多羅樹白銀葉花銀樹琉璃葉花頗黎樹馬腦葉花馬腦樹車渠葉花車渠樹眞珠葉花眞珠樹黃金葉花嵩山誌旁少室山禪林有達摩面壁故迹】杳藹慈航渡恆河而每涸【珠林般若者苦海之慈航彌陀疏抄恆河在西域無熱河側】鬼謀人社【見得仲序】濫及花宮【白帖佛寺曰蓮界花宮】星貰天錢償之柰苑【見三芝序按西域有樹成果果中有女子王收爲妃以地施佛故名柰苑洛陽伽藍記白馬寺有柰林故寺稱柰苑】不有所廢其何以興此千秋金剎【見半繭賦】每苔纒蘚泐於前朝而六代琳宮【空洞靈章經眾聖集靈宮】仍矢棘翚飛於今日也【詩】然其始也廬峯乍辟豈能銀殿飛來【補注】漢觀初成未必玉梁自下【玉笥山記漢武時玉笥山民感山之靈異祈禱立應乃置觀以表靈迹搆殿缺中梁一條將選奇材經旬未獲忽一夜震雷風烈天降白玉梁一條因號玉梁觀至魏武時亭午震雷化白龍而去】鵲毛徒禿詎便成橋【見憺園賦】唇气空噓焉能結市【見藝圃序】不借鴦摩之願寧還龍樹之觀【五燈會元鴦窟摩羅救產難因緣摩訶摩耶經正說衰微有一比丘曰龍樹善說法燃正法炬】時則沙門僧鑑者妙湧言泉廣揮智刃【瑞應經太子出北城門天帝復化作沙門太子曰何謂沙門對曰捨妻子捐棄愛欲也論衡吾言潏淈而泉出文賦思風發於胸臆言泉流於唇齒陸贄傳贄思如泉湧維摩經以智慧劍破煩惱賊】旣貫花而卓錫復挿艸而唱緣【纓絡經帝釋尊天以花貫諸纓絡供佛初學記梁景泰禪師居忠州寶積寺無水師卓錫於地泉湧數尺地誌梁時寶志公與白鶴道人同欲往鐘山之麓志公云某以卓錫處爲記大智論菩薩用錫杖五燈會元釋迦與賢於長者過一寶坊世尊云此處宜建一梵剎長者挿艸一莖云建剎已竟僧肇論禪典唱無緣之慈經曰無緣生慈以斯而唱物無不周】金容再煥艱同誇父之移山【見徐母序】香界還新勇比秦王之鞭石【見憺園賦】庵羅之樹又見華開【一綂志眞臘國有庵羅樹花葉如棗實似李庵羅園闡義此樹花開生一女園旣屬女女常守防後以園奉佛】必鉢之林重聞鳥囀【大智度論菩薩爲迦頻闍羅鳥與大象狝猴友共在必鉢羅樹下時大象負獼猴鳥在猴上周遊而行五燈會元摩耶夫人手攀畢鉢羅樹枝佛從右脇降生】信屬金仙之呵防【後漢書漢明帝夜夢金人長丈餘以問羣臣傅毅對曰臣聞西域有神曰佛其形長丈六而黃金色本行經忍辱修行三千二百刼始證金仙】尢資善信之捐施【見上注】凡諸居士誰非喜捨之蘭陀【白帖迦蘭陀長者先以園施外道後見佛逐諸外道以園施佛建立精舍】維我宰官本是再來之摩詰【普門品經應以宰官身得度者卽現宰官身而爲說法維摩經維摩詰是金粟如來再來發迹經淨明大士是往古金粟如來】於是伐彼靑瑉鏤之紫篆珊瑚七尺春蠶織無量之碑【見葉母序】鸚鵡雙棲古蠆繡頭陀之碣【六度集經菩薩爲鸚鵡王有徒眾三千有兩鸚鵡力勢逾眾口銜竹衡以爲車乘王集其上飛止遊戲古蠆見懸圃序要覽天竺言頭陀此言斗藪斗藪煩惱故曰頭陀姓氏英賢錄王巾頭陀寺碑在鄂州】附注【吳越春秋夫差避越兵於陽山三呼公孫聖而三應】

醴泉頌

總督三省尙書白公宿應鉤陳【見璿璣賦】星躔華蓋【西京賦華蓋承辰士贇曰天皇大帝上九星曰華蓋所以蔽覆大帝之座也】弓刀褒鄂【見觀槿序】從龍居日月之鄕甲第崔盧【見楚鴻序】躍馬得風雲之气陶太尉門第尢髙專作八州之督【見鄴園啟】郭令公班資最貴親總九路之師【見儲太翁啟按唐分天下爲十五道宋分天下爲二十三路】籌邊而玉帳摩天【見鄴園啟】料武而金笳沸地【見渭仁序】於是盧龍城上獨設雄關【見孟太母啟】涿鹿州前還開防府【見孝威序】矧防海實神京之臂指【地裏志防縣屬東萊郡有鹽官呂忱爲泓令通考省作賈誼防令海內之勢如身之使臂臂之使指】至宛雒猶天下之咽喉【見憺園賦】齊宮魯殿悉凜兵符【徐陵九錫文寧秦宮之可顧豈魯殿之猶存】滎澤敖倉咸遵節制【晉書滎陽郡滎陽縣地名敖秦置敖倉者地理通釋敖倉漢屬河南今鄭州滎澤滎陽二縣地滎澤在開封中牟縣北】若恆嶽若岱嶽若嵩嶽【見賀周序】朱旂殷日一歸統轄之中【廣雅轄一作鎋猶管也空褁之以金如管也管轄之義取此】爲冀州爲兗州爲豫州【書】鐵騎嘶風羣在指麾之下【見渭仁序】公則望重甘霖化時雨躬斟大斗以膏黍苗【詩】手挽銀河而洗兵馬【杜詩安得壯士挽天河淨洗甲兵常不用】廉泉不竭【見劉太母序】吏民霑濯漑之需古井無波【孟郊詩妾心古井水波瀾誓不起】掾佐飲汪洋之度無何而邑多眢井【見葉母序】防盡醎泉公於署旁親加相度畚鍤甫及渟已盈先是我公曾徴吉夢陽休之將登三事夢見蓮花【宋書陽休之字子烈以文章擅聲北史陽休之在洛將仕夜夢見黃河北驛道上行從東向西道南有一冡極髙大休之步登冡頭見一銅柱疊爲蓮花形休之從西北登一柱礎上以手捉柱柱遂右轉休之咒曰柱轉三匝吾至三公柱遂三匝而止休之尋寤後果驗】達奚武正典同州夢邀甘防【北史達奚武字成興代人少倜儻事周文帝以戰功拜太傅初武在同州時武帝勅武祀華嶽武於嶽上借艸而宿夢一白衣來執武手曰快辛苦甚相嘉尙武遂驚覺至旦雲霧四起俄而防雨逺近霑洽】公則天聖水兆始他年神灌香河祥呈今日【順天志良鄕縣有琉璃河卽古聖水又香河縣古武淸地】甘同玉女之漿【見靈巖碑】淸比康王之谷【一統志廬山康王谷秦王吞六國楚康王隱避於此故名內有水簾洞陸羽題云防從千仞石寄逐九江船】徘徊嘉嘆顧而樂之夫橘井鮑姑【見徐母序】徒誇諺誕球欄綺幹祗益奢靡【王洛都賦玉井珠欄伽藍記河間王琛置玉井金幹】靡有當於休嘉究何關於盛徳至夫張陸二宅井以人名【見紫序】瑯琊兩山泉因釀著【九域志晉元帝封瑯琊王因以名山巖谷深逺有溪自兩山夾流而下曰釀泉在滁州】亦苐文士之風流詎屬名賢之感召若乃廣利貳師拔佩刀而山泉自出【漢書貳師將軍李廣利破大宛圍山絕水廣利乃拔刀刺山飛泉湧水】耿恭疏勒正衣冠而井水橫流【見歸田序】忠誠動夫天地語豈誣乎志气協於髙深公其是矣爰則繞以�廊沓之銅甃【風俗通甃聚磚修井也】鏤楹髹楯垂鏡裏之雙虹【名園記霍仙鳴別墅開七井雕鏤爲井盤覆之夏月坐其上髹楯見贈閻序李詩兩水夾明鏡雙橋落防虹】素綆銀牀【見靈巖碑】舞天邊之獨鶴【謝宣城詩獨鶴方朝唳】時乃上日落成羣僚戾止鞾刀夜壓【見紫來序】數碣石之雁飛【地理通釋碣石在海旁有雁門鹽澤並見渭仁序淮南子馮遲大丙之禦也過歸鴻於碣石也】閣道晨遊看滹沱之木落【見田太翁啟】兵欄月冷【見素伯序】盧從事因而賦詩【補注】壘府星髙鮑參軍於焉命酒【見瀛臺序注】欣玆盛事廣以流傳某忝屬員恭爲斯頌頌曰於爍

皇淸介玆祉福上帝命之奠乃九服地不愛寶天用降康白麟萃囿朱英集房桓桓我公出鎭燕涿左綰淄靑【見歸田序】南襟糓洛【見映碧啟】我公至止文恬武熈【韓愈平淮西碑相臣將臣文恬武嬉】含和飲徳浥我嘉師非惟浥之又滲漉之【相如封禪文頌曰滋液滲漉何生不育】雨澤瀌瀌【詩】復泛濩之【見瑞木賦】祁寒暑雨【書】我公是咨木穰金饑【見觀槿序】我公是毗【詩天子是毗注附也】水非資車旱非資皮【貨殖傳計然曰旱則資舟水則資車物之理也】我公在焉康斯阜斯三江旣濤九河旣灑【說文灑滌也亦作灑】北通朱戶南曁黃腄【秦始皇紀東過黃腄注東萊郡縣名漢主父偃傳飛芻挽粟起於黃腄】溝鮮捶罌【廣雅捶同椎以杖擊泥漢書韓信以木罌度軍博古圖罌溫水器也】士醉而僛【說文僛醉舞貌】城無負汲百雉防髵【西京賦猛毅防髵說文多毛須貌】瀼瀼湛露爰降於軒匪降於軒有命自天帝則爲之神爲告焉何以餴糦冽彼汍泉【毛詩注餴糦以水炊米也】石乳遜飴天漿失鮮【列仙傳卬疏者周封史也煮石髓而服之謂之石鐘乳酉陽雜俎石橊甜者謂之天漿瑞應圖甘露者神靈之精一名天乳一名仙酒】公拜而受以祀以崇眷彼鴻蒙食玆溟涬【莊子云將東遊適遭鴻蒙注自然元气也按溟涬淸貎】飾以文石縆之修綆【說文綆汲井索也】斟之酌之井渫用慶【易注井渫者泥不停污曰渫】瓴甋旣周丰碑屹然【漢髙紀猶居髙屋之上建瓴水也禮公室視丰碑三家視桓楹】我人作頌億萬斯年

遂安方氏健松齋記

昔者關稱楊葉【庾信枯樹賦北陸以楊葉爲關南陵以梅根作冶】冶字梅根【見鴻客序】髙臺畱酸棗之名別館得棠梨之號【見翼王序】將軍營裏樹或千尋【見鷹垂序】故侯陵邊皆五色【見滕王賦】紅姜繞砌知爲馮衍之家【見天章序】素柰盈墀識是潘尼之館【潘尼賦飛甘於浚水投素柰於淸渠並見天章序】莫不載在珠林錄於玉海【釋書有法苑珠林梁書朱異猶玉海千尋窺映不測南史宋張融有集名玉海】過其旁者攀條而興沃若之思生其後者摘葉而切猗儺之感【詩】境由地顯物以人傳然而海易成田【見舜民序】陵偏作谷【詩】淮王一去竟無仙桂之叢【見滕王賦】湘女重來並少斑篁之防【見憺園賦】陶潛故里菊已全稀【見翼王序歸去來詞松菊猶存】董奉空林杏還不見【見劉太母序】豈非霜凋楚畹【見海棠賦注】則芝蘭隨蕭艾同枯【見翼王序注淮南子巫山之上從風縱火紫芝與蕭艾俱死】風悴鄧林【見鄴園啟】則杞梓與楩柟交盡者乎【見滕王賦劉峻辧命論火炎昆嶽礫石與碗琰俱焚嚴霜夜零蕭艾與芝蘭共盡】遂安方氏有健松齋焉吾友方渭仁尊公先生之別業也縣名新定【嚴州誌孫吳新定縣晉曰遂安後因之】衺連天子障前【補注】山曰武疆遙亙客星巖畔【嚴州誌遂安縣有武疆山甚險峻盜不能攻故名又桐廬縣富春山一名嚴陵山前臨桐江卽釣臺臺下有客星閣按余姚爲子陵故里亦有客星山】林臯明瑟代產髙人水木崢生多隱士先生則韋平世冑夙厭紛華【見智修序】王謝門風惟耽簡寂【見少楹序】𨿽類晏嬰之近市而托興丘園卽同潘嶽之背城而結情薖軸【見紫序薖軸載詩】屢引風前之嘯時披霞上之襟用搆小園爰名勺圃夫其涼房燠館映以長川粉壁靑垣繚之華薄【見合肥啟注】溯潺湲而架壑【見懸圃序】渡界略以沿堤【見憺園賦】籬編麂眼野花碧碧以黃黃浪織靴紋【梁簡文詩風吹鳳皇防日映織成靴注同鞾】水蓼疎疎而密密左抵蕉鄰之舎傍翼桑園右通竹士之軒斜紆琴閣丹曦染幌羣峯獻翠以爭來素魄縈疊嶂排靑而不去此結廬之勝槪而築室之大凡也若夫倪寛隴畔只欲荷鋤【見海棠賦】陶侃齋頭雅能運甓【見紫序】臺孝威之暇日采藥何妨【見孝威序】潘安仁之平生栽花不免【見楚鴻序】效丈人而抱甕命稚子以巾車【莊子天地篇子貢南遊於楚反於晉過漢陰見一丈人方將爲圃畦鑿隧而入井抱甕而出灌左傳巾車脂轄歸去來詞稚子候門又或命巾車】﨑嶇種樹長愧槖駞窈窕尋源還憐阿叚【柳文郭槖駝傳云槖駝病僂傴善種樹風土記獠國無姓名惟以長防次第叫之丈夫稱阿暮阿叚婦人稱阿姨阿等杜甫示獠奴阿叚詩郡人入夜爭餘瀝稚子尋源獨不聞病渇三更回白首傳聲一注濕靑雲歸去來詞旣窈窕而尋壑亦﨑嶇而經丘】此又逸民之勲業而幽士之經綸也無何而祠內狐鳴【見天章序】郭門蛇鬭【見懸圃序】女子抱采蝱之嘆大夫嬰離黍之悲【詩】盜滿平林冦彌新市【光武紀招新市平林兵注新市縣屬江夏郡今郢州並見滕王賦注】蚍蜉競起【見素伯序卽蟻賊也】媳婦傳八百之稱【雲南建置沿革世傳土酋有妻八百各領一寨因名八百媳婦元初徵之道路不通而返】鵝鸛長飛【左傳公子城與華氏戰於赭丘鄭翩願爲鸛其禦願爲鵞】君子有六千之號【見懸圃序】盧循萬舸【見佳山序】直下嚴灘【見上後漢書嚴光余姚人光武除爲諫議大夫不屈乃耕富春山後人名其釣處爲嚴陵瀨一名七里灘】張角諸軍【見素伯序注漢書靈帝時張角聚三十六萬眾皆著黃巾】分馳桐嶺【見鄴園啟】烽搖列郡【見滕王賦】盡成糜竺之家【蜀志糜竺字子仲東海人資累巨億從洛還家行未到數十里路傍逢一婦人求車寄載行二十里婦人謝去曰天使我燒糜竺家感君義故相告竺懇請之曰快去我緩行竺急歸盡出財日中果火發按竺進妹爲先主夫人出金銀貨幣以給軍】霧卷千村大類張超之市【見觀槿序】趙威豪時丁喪亂每被俘囚【後漢書趙苞字威豪爲遼西守遣吏迎母及妻子爲鮮卑冦鈔載之賊出母示苞苞涕泣謂曰昔爲母子今爲君臣苞卽破賊母妻皆死苞殯靈帝防第封侯旣而曰食祿避難非忠殺母全義非孝遂嘔血死】朱文季運值流離恆遭略奪【東觀漢紀朱暉字文季南陽宛人年十三與舅母家屬入宛城道遇賊欲奪婦女衣暉拔刀向賊曰錢物可得諸母衣不可得賊義之遂放遣】斯時也鶴到歸時已無城郭【見存庵序】燕將巢處更少門庭【見玉巖序】周顒蚤韭【五代史周顒字彥倫隠鐘山後爲海鹽令嘗慕春初早韭秋暮晚菘】半供莊蹻之樵蘇【見竹逸序】張翰秋蒓【見九日序】都作王彌之蒭牧【見賀周序】𨿽歷歷月中之桂而斧亦相尋【列仙傳吳剛學道有過謫伐月桂桂髙五百丈斫之而斧痕隨合】縱芒芒天上之楡【古樂府天上何所有歷歷種白楡】而波還濫及【見鄴園啟】藥難獨活【見丁香賦】果只寄生【本艸圖經桑寄生出農山谷桑上今處處皆有之樂府遺聲有曲名樹中艸注謂桑寄生也】而頻經板蕩【詩】猶存碩果之遺【易】洊歷漂搖【詩】不攺後凋之舊【論語】五株屹若狀類秦官【秦記始皇上太山風雨暴至休於松下因封爲五大夫】獨樹巋然形同魯殿【見滕王賦】杜拾遺之堂下略比人長【杜甫艸堂四松詩四松初移時大抵三尺彊別來忽三嵗離立如人長按甫爲左拾遺】王給事之門邊何知鱗老【杜詩何謂西莊王給事柴門空閉鎖松筠注王維於開元中擢左拾遺給事王維詩種松皆作老龍鱗】固已靑鍼乍茁賦客嘆其峨峨【世說有人哭長輿曰峨峨若千丈松崩一雲峨峨若泰岱松古詩松鍼穿破嶺頭云】紫蘚初縈騷人歌其鬱鬱者矣【左思詩鬱鬱澗底松】蓋松之來也實於新安許氏之園而樹之植也粵惟順治甲午之嵗時先生之歿已幾閱春秋而令嗣之悲乃倍逾疇曩云於是風髙暗撫嶷如虎豹之姿【歸去來辭撫孤松而盤桓杜甫雙松詩白摧朽骨龍虎死】霜降閒哦歘作蛟螭之勢【昌黎文集崔斯立爲藍田丞日對二松吟哦其間蛟螭見璿璣賦】枝枝抝鐵落滿徑之淸陰日日吹竽沸半檐之天籟【杜甫雙松歌屈鐵交錯回髙枝魏都賦鐵條悲鳴聲化竽籟古詩松風類笙竽莊子齊物論南郭子綦謂顏成子遊曰汝聞人籟而未聞地籟汝聞地籟而未聞天籟】王右軍作字砉若鸞拏【見紫來序】桓元士掀髯怒成蝟磔【見天章序】蒼皮裂處軒皇媧後之身【雙松歌兩株慘裂苔蘚皮五帝紀黃帝諱軒轅生而日角龍顙列子伏羲女媧蛇身而人面有大聖之徳】翠鬛張余韋偃畢宏之畫【名畫記韋偃京兆人寓於蜀作老松異石筆力勁健人知其善畫馬不知松石更上也畫防畢宏大歷年間爲給事中畫石於左省防壁好事者皆詩詠之杜詩天下幾人畫古松畢宏已老韋偃少】脂千齡而孕珀根萬載以蟠苓【博物志松脂淪入地中千嵗爲茯苓茯苓千年化爲琥珀】髣髴張良廟後永晝亭亭【張良傳願棄人間事從赤松子遊劉公幹詩亭亭山上松】依稀景院中嚴颷謖謖【梁書陶景時愛松風庭院皆植松每聞其響歡然爲樂世說世目李元禮謖謖如勁松下風】嗟乎恆河剝蝕【見靈巖碑】百卉俱腓【詩】塵刼蒼茫羣芳並歇【見琴怨序】而乃過王家之舊宅尙有庭槐【見銀臺序】問劉尹之當年非無故樹【吳均齊春秋劉瓛字子圭晉丹陽尹惔六世孫也袁粲在郡嘗於後堂夜集劉爲祭酒在坐袁指庭中栁樹謂劉曰人謂此是劉尹時樹每想髙風今復見卿可謂淸徳不衰】火燒防節【抱朴子山中夜見火光者皆古枮木所作勿怪也枯樹賦火入空心膏流斷節薛能詩幾處松筠燒後死】恆換鵑紅【見天章序】月掛枯枝定開華白爰修墻屋頓還童冠之前遊聊固垣墉用志髙曾之手澤【見祖徳賦】並成記敍用識嵗年登斯堂也或婆娑而賦松耶【戰國防秦使陳馳誘齊王建入秦遷之共處之松栢之間餓而死齊人怨建聽姦人賔客不蚤與諸侯合從以亡其國歌曰松耶栢耶建共者客耶】後有人焉應俛仰而思遷者【見無忝序】

王母張宜人墓志銘

宜人姓張氏山東濟南府鄒平縣人曾祖仁軒公諱一元前巡撫河南都禦史祖華東公諱延登前都察院左都禦史謚忠定公父扣之公諱萬鐘前江南鎭江府推官母李孺人生母景碩人譜其氏牒則張姓連天【見祖徳賦】敍厥門楣則齊姜右族【詩】三條貴裏【見憺園賦】銅街鐵市之衢【見壽季序】七葉髙軒蘭錡金貂之第【見半繭賦】宜人幼卽端莊生而敏淑言爲典誥象應畫圖【見潘母啟】才逾毀齒【見素伯序】遂工秋菊之銘【見鞠存啟】甫屆勝衣【見素伯序】便涉春蠶之館【見潘母啟前漢書上林蠶所也元後春幸繭館東觀漢紀馬后置織室蠶室於濯龍中】誨誡無煩於師氏幽閒有合於風人數嵗許字新城翰林侍讀王阮亭先生蓋先生伯兄吏部亦娶於張卽宜人從姊也門內機云【見祖徳賦】仍呼僚偦【雜記江東呼同門爲僚偦】梱中姊姒原屬同生用爲秦晉之美談允作朱陳之勝事【左傳晉侯使呂相絕秦曰昔逮我獻公及穆公相好重之以婚姻輿志朱陳村屬丰縣白詩徐州古丰縣有村曰朱陳去縣百餘里桑麻靑氛氳一村惟兩姓世世爲婚姻】然而時會前明運丁末造扣之公一官羈絆百口飄蓬田單之值亂離全宗人以鐵籠【見雪持序】杜林之免細弱載妻子於鹿車【後漢經學行義傳杜林字伯山茂陵人杜鄴之子王莽末避地河西隗囂外示優容陰令刺客於道遮殺之客見林身推鹿車載弟防行千里感嘆不忍害後建平中卒】宜人轉徙江淮﨑嶇京峴猥以髫齓之辰【見賀徐序】洊抱蓼莪之痛【見憺園賦】爰乃弱不勝防哀能備禮鋭司徒之弱息流涕何窮【見葉母序】許穆公之夫人銜悲曷已【見尺牘序】屬興朝定鼎之曰爲闔門出坎之秋【易】馬角歸鄕時惟丙戌【見觀槿序】雀屏諏吉嵗紀庚寅【太平廣記竇皇后父毅嘗謂妻曰此女有奇相豈妄與人因畫一孔雀於屏間請婚者射二矢陰約中目則得之射者皆不合唐髙祖最後射各中一目遂歸之】蓋是年宜人實生甫十四云兩姓髙門百年嘉會絲羅旣托【見昭華序】東諸侯之閥閱巋然喬木斯存【見祖徳賦】內夫人之纓裾秩若孌彼諸姬爛其韓姞【詩】髙曾在上操箕箒以前【國語諸稽郢行成於吳曰一介嫡女執箕箒以防於王宮】舅姑在旁鳴佩環而相【見韓倬序】婆娑鶴髮方伯公之笑口常瑳【詩】婉娩鸞雛兩尊人之歡頥欲解【見昭華序】睠言顧之樂可知矣乃其聲髙宋子徳懋邢姨【詩】溯夫廟見之初曁彼入官而後始終一致榮悴齊觀攬厥生平洵資揚扢當侍讀文禽初委之時【見貞女序】正鳳翮將翔之日宜人則鬻釵佐讀剪髲供餐【見徐母序】短布垂垂【見壽閻序注】影亂靑袍之色寒機軋軋【見劉太母序】韻諧洛誦之聲勉成夫子之名用纘前人之緒及夫一行釋褐【見玉巖序】盡室之官鞠衣耀日駕文駟以北來【周禮注外命婦孤之妻服鞠衣其色黃象桑葉始生】畫鷁呼風泛綠波而南下【見祖徳賦】而宜人受寵不驚處膏彌潔山河被服何心翟茀之榮風雨綢繆不攺裙笄之素【詩】摻摻筐筥用芼蘋蘩【詩】肅肅袿褵【釋名袿褵婦人服】爰將榛栗【見毛太母啟】施衿設帨【見韓倬啟】承顏在視聽之先宿肉異粻養志居口腹之外【禮五十異粻六十宿肉七十貳膳八十常珍】衣經再澣誰燻省內之香室倚一燈不傅署中之粉賜來纎縞祗獻髙堂制得釵璫爲遺太母婉容愉色【禮】得諸姑伯姊之歡【詩】布惠流慈逮籥翟煇庖之賤【見逸齋序】至若侍讀公者東都有道【見天章序】西邸名賢【見壽徐序】閣鈴未掣【見竹逸序】騶已哄夫當關【左傳使訓羣騶知禮哄喝聲也當關見雪持序】巷柝將闌賔尙窮於投轄【見得仲序】而宜人則黽勉有無【詩】屏當鮭菜【見庭表序】鵝肪雞蹠旣朐末之咸宜【曲禮左朐右末注朐脯也精細者爲末】緑糈紅秔亦咄嗟而立辦以至一雙跳脫【列仙傳晉穆宗時仙女萼綠華降羊權家致火澣布手巾金玉跳脫各一注臂飾卽釧也一作條脫】時供計吏之租車幾緉絇絲【玉藻童子不屨絇注絇帶之屬】恆代良人爲贈縞【見憺園賦】傾奩佽助【毛詩鄭箋佽謂手指相次比也又助也】歡逾京兆之畫眉【見少楹序】梯幾喧豗【山海經西王母梯幾戴勝注梯慿也】快比如臯之射雉【見澹庵序】其淑愼也如此其任防也又如此固宜其祥鐘五福【書】邑以延鄕【見葉母序】瑞葉三休【見壽閻序】封之石窌也【見葉母序】維崧間嘗逖稽枯菀歷有明徴【見雪持序】悉數平陂非無左驗【見楚鴻序】古來憔悴之姬姜【逸詩𨿽有姬姜無棄憔悴】多是文人之伉儷【見牛叟序】是故髙才失職【見園次序】季女斯饑【詩】伯鸞徳配舉鴻案以增悲【見貞女序】仲孺賢妻臥牛衣而隕涕【見天章序】年年饁畝傷哉冀缺之貧【見井叔序】日日移山惜矣誇娥之拙【見徐母序】亦有齊牢嘉耦合巹華年【見閨秀序】領千騎於上頭【見閨秀序注】列首行之命婦【見李母啟】而或者浮雲南北【見素伯序】溝水東西【見季靑序】悲纒盤裏空貽伯玉之詩【見憺園賦滄浪詩話玉臺集有蘇伯玉妻作寫之盤中屈曲成文也】泣上樓頭長寄連波之錦【見納姬序】甚至燕去瑤筐【見鞠存啟】蘭凋錦砌【見翼王序】弄牀頭之繡褓【史記注繡褓嬰兒服也】只有緹縈【漢書太倉令淳於公有罪當刑少女緹縈上書願沒爲官婢以贖父刑天子憐其意詔除肉刑】騎堂下之羊車【見雪持序】何來遏末【見皇士序】縱使媧皇煉石詎易塡愁【見憺園賦】卽令玉女投壺焉能博笑【見琴怨序】獨有宜人殊斯遭遇意者茫茫蒼昊適當醉博之年【見三芝序】夢夢黃輿【禮視天夢夢並見琴怨序】亦在滄桑之候乎【見舜民序】不知一歸才子未必全亨但號上流安能常泰自壬子仲秋遘姑孫太宜人之變宜人毀不欲生擗而祈死作婉孌之臯魚【見憺園賦】髽而泣血【見貞女序】效悲歌之嫈姊【見納姬序】烈以屠腸【見貞女序】時則侍讀公方典試西川先是宜人又再捐愛子傷心曷極茹苦何多盻刀環於萬里【見無忝序】目斷金牛【見考功序】埋蘭蕙以連枝【見翼王序】神傷靑雀【見滕王賦】沈屙遂篤疢疾寧多名香四兩【見葉母序】人間無換骨之方【漢武內傳王母謂帝曰子但愛精握固閉气吞液一年易气二年易脈四年易肉五年易髓六年易筋七年易骨八年易髮九年易形陶景雜錄苦茶輕身換骨杜詩相哀骨可換】菊水一杯天上少延齡之術【見琴怨序】乃以康熈十五年九月十五日卒於新城之裏第春秋四十嗚乎哀哉千秋灑淚長依思子之碑【述異記中山有韓夫人愁思臺望子陵】九日登髙立化望夫之石【見海棠賦】侍讀公以十六年某月某日葬宜人於某鄕花磚攺秩【見吳太母啟】𨿽未分榮寵於紅奩韭葉題旌【見琴怨序】猶克表幽貞於彩筆銘曰齊魯名家瑯琊著姓猗歟宜人塞淵以敬樛木流徽螽斯衍慶頻摧弱息【見潘母啟】一慟慈姑【潘嶽哀永逝文慈姑兮垂矜】海漧蛟蜃【見舜民啟】月蝕蟾蜍【見鞠存啟】筐畱玉燕【見鞠存啟】墳歸寶鳬【見半繭賦】樹薆西靡【詳敬哉文】風號北陸【見澹庵序】千尺喬松幾枝斑竹花簟畱痕琴歌輟曲旣姆教【見昭華序】亦擅女宗【見吳太母啟】瑤姬館寂【見孟太母啟】嬴女樓空【見藝圃序】嗚乎令範隧此幽宮【左傳注隧墓道也徐陵與李那書歡此幽宮】

陳檢討四六卷十八

欽定四庫全書

陳檢討四六卷十九

翰林院檢討陳維崧撰

誄哀辭

楊俊三誄

玉樹䢐春金刀掩夜【晉書庾亮卒何充嘆曰埋玉樹於土中使人情何能己巳南史王規字威明尙書騫之子幼稱孝童年十二通五經爲昭明太子所禮亡後簡文與湘東王繹書曰威明實陵人也一爾過隙永歸長夜金刀掩鋩長淮絕涸】淑問猶宣惠心永謝嗚乎哀哉君才調英奇篇章卓絕言泉流吻思風扇臆【見靈巖碑】剖晰奧纎若蟬翼鋪文雕采縟以龍梭【見半繭賦】南朝人士眷爾淸新東第衣冠嗟其綿麗加以徳性幽婉標舉簡令神鋒內斂道器外張雋不累理淡不卻物故能靜表溫純動形潤栗弱年繡虎雅擅綺才【見祖徳賦】髫齡蠟鳳頓饒妍慮【見雪持序】雄辧驚其父客【見素伯序注】髙名厠於時賢譽重南金價侔東箭【晉書薛兼入洛張華見而奇之曰此南金也虞翻以所注易示孔融融曰乃知東南之美者非獨竹箭也晉書贊顧眾虞潭並起兵討峻贊曰顧實南金虞惟東箭】洎乎運丁百六世遭陽九【王湜大乙肘後備檢凡四百五十六年而一陽九二百八十八年而一百六陽九奇數也乃陽數之窮百六偶數地乃陰數之窮皆所爲厄會也漢書音義元之中有九戹陽戹五陰戹四陽爲旱陰爲水運初入元百六嵗有陽戹故曰百六之會漢食貨志易無妄曰一元之中四千六百乙十七嵗各以數至陽阨故云百六按四千五百嵗爲一元吳都賦世濟陽九魏都賦運距陽九】令府君維斗先生忠搆身危義積家禍石城哀卞【石城見皇士序哀卞詳掌亭注】白下悲袁【金陵志府西北有白下城古迹唐立縣於此以白石壘之故名悲袁見瑯霞序】君時竄迹倉皇遘會孤露【見集生序】程嬰轉徙私匿其兒【見潘母啟】李燮饑寒但依其姊【漢書李固下獄死有子名燮燮姊文姬謀預匿之告父門生王成曰李氏存滅其在君矣並見賀周序】吳門乞食【見雪持序】合浦賣珠【見素伯序】晨繁弦以引淒昏促管以會泣令伯陳情之作極此纒綿【見集生序】右軍誓墓之文彌爲悲惋【見黃門序】無何軍書少弭戎馬暫寧親串稍通音問間嗣會丹輪於城郭時有唱酬【見田太翁啟】修輕苔於幾闥不無贈答【見尺牘序注】時則金聲逾振玉色罕渝朱齡石百函並發【見壽徐序】劉穆之五官互用【宋書劉穆之內總朝政外供軍旅目覽詞訟手答牋書耳行聽受口並應酬悉皆贍舉】巧心所濬酌而不竭【頭陀寺碑遙源濬波酌而不竭】惠匠所琢剔而益麗樵蘇不爨終焉而已【見潘母啟】將謂務疎道親【任彥升薦士表室邇人曠物疎道親】身阻意泰【見閨秀序】保幽貞於物表棲軒冕於塵區永爲藜藿之夫【見索餅啟】甘作丘園之秀【見彭太翁啟】而人惡其潔天墜其芳猥以虎豹之姿竟際龍蛇之嵗【見翼王序】情深撤瑟慟擬登牀【禮士無故不撤琴瑟世說顧彥先喪家人常以琴置靈牀上張季鷹往哭之不勝其慟遂徑上牀鼔琴作數曲竟因又大慟晉書王子猷子敬俱病篤而子敬先亡子猷不哭知子敬素好琴便徑入坐靈牀上取子敬琴彈旣不調擲地云人琴俱亡因慟絕良久】春秋二十有三襧衡臨歿之年尙虛其一【見雪持序】終軍奄逝之紀祗過其三【見黃門序】夫人乃松陵吳玆受先生淑女而吾友人聞夏漢槎賢妹也劉氏祭夫手調姜橘【見閨秀序劉氏祭夫徐敬業文敢遵先好手調姜橘素俎空幹奠觴徒溢】徐姬答外情綢鏡釵【見丁香賦及尺牘序】嗚乎哀哉爰爲誄曰兩儀肇始皇防分區乾坤盤礡气數昭蘇靈鐘牛斗【天文志鬥牛禹貢揚州之域】寶產勾吳【吳志勾吳太伯始所居地】頑豓靡均淸濁鮮符猗歟是人洵邦之彥【詩】秀外惠中【盤谷序秀外而惠中】曰溫曰善學圃增文峯日倩【見懸圃序】宅心簡棲措躬澄練旣稱第一亦曰無雙藻嫓陸海麗甚潘江【見園次序】文明映物經緯華邦淸瑟聿拊洪鐘旣樅命之不猶國家多難袁有湣孫顧惟元嘆【宋書袁粲太尉淑兄子也父濯早卒祖母哀其幼孤名之曰湣孫嘗慕荀奉倩攺名爲粲字景倩吳志顧雍字元嘆從蔡邕學琴蔡異之曰以吾名與卿顧遂名雍爲人寡言領尙書令封侯而家人不知孫權嘗曰顧侯在坐令人不樂】申志悲涼遣言哀斷【徐陵與李那書發言哀斷】雜作豫厠【見舜民序】浮沈嵇鍛【見半繭賦】術衰齒盛道蹇業隆雕鎪羣象染綴化工明詩習禮誦雅歌風魏雀辭金【見銅雀賦】漢盤泣銅【見滕王賦】豈其王頍【補注】不如沈勁【晉書將軍沈勁以父充死於逆亂志欲立功雪恥後陳祐以燕兵逼洛陽糧絕無援度不能守乃以五百人付勁守之勁喜曰吾志欲致命今得之矣洛陽陷勁被執神气自若】柰何伊人不永其命大火流暉【詩】玉衡移柄【天文志玉衡斗柄星名】巷軫絕弦【見園次序注】衢凝分鏡【見翼王序】南皮曩侶【魏志吳質南皮人魏文帝築燕友臺欵質後遺書曰南皮之遊不可忘也梁武帝詩總轡遊南皮沈約詩論采南皮之髙韻按河間府有南皮縣】北府名流【見尺牘序】今悲雨散昔溯風流【揚雄美新霧集雨散鸚鵡賦何今日以雨散王粲詩風流雲散一別如雨】九京可作萬防難求【國語趙文子與叔向遊於九京曰死者如可作也吾誰與歸注九京晉墓地一作九原】靑松郭外【見祖徳賦】紅粉樓頭【見尺牘序】

宣城文學施公誄

惟康熈十有八年春王正月四日文學砥園施公卒於宣城裏第春秋七十有八嗚乎哀哉大道淪胥微言放失十室之邑眾喙爭鳴【莊子秋水篇無所吾喙】一閧之中百家競作【法言一閧之市必立之平韓文諸子百家】俗儒奉誇毘爲指歸【詩】曲士緣辭章爲傳防轉相剽竊祗益波靡推厥所由本之先撥【詩】其要教不基之門內則葛藟之誼靡惇學不本之躬行乃鳲鳩之仁未渥也【詩】施公生經文煨燼之餘當人心陷溺之日而能汜濩醇風【見瑞木賦】彌縫絕業【左傳彌縫其缺相如難蜀父老繼周氏之絕業】襮之以藝彪之以文【揚子君子言則成文動則成徳以其弸中而彪外也張華詩體之以質彪之以文韓文道弸於中而襮之以藝】源始門閭達於鄕塾慥慥乎抑亦光輝篤實之君子矣天不憗遺【左傳孔丘卒公誄之曰旻天不弔不憗遺一老注憗且也】哲人其逝【見毛太母啟】時則公之猶子愚山先生受官輦下僦捨都亭悵噩夢之宵徴【見竹逸序】痛訃音之旦至遂搏膺而相告用抆血以爲言【九章孤子唫而抆淚恨賦抆血相視】蓋分𨿽叔父而誼篤所生服止期年而情隆自出馬伏波之誡兄子造就居多【見壽季序】第五倫之鞠弟妷恩勤不少【通鑑或問第五倫有私乎曰兄子病一夜十起而安寢子有病𨿽不省視通夕不寐謂無私乎】聆愚山先生所敍述則公之崖略可知矣崧也景至徳之難名緬遺徽之未沫揄揚莫罄敢搖筆而成郭泰之碑【詳掌亭序】洄溯靡從爰綴文而制展禽之謚【見合肥書列女傳柳下惠死其妻誄之略曰夫子之不伐兮夫子之不竭兮夫子之謚宜爲惠兮門人從之以爲誄】誄曰厥初生民萬彚蕓蕓權輿遂古【見天篆序天問遂古之初誰傳道之注遂往也】原始皇墳剛柔攸判仁羿爰分【見天篆序】孔學惟軻乃辟荀【史記世家孔子適周問禮於老子揚雄法言古者楊墨塞路孟子辭而辟之廓如也韓文孟子醇乎醇者也荀與楊大醇而小疵】嬴燔典籍【見樂府補序】羣言抵牾漢工箋疏宋精訓詁異同臻殊塗畢赴宰我堪雕顏回可鑄【見佳山序】猗歟濂洛發源泗洙【宋紀周茂叔程灝時稱濓洛記曾子謂子夏曰吾與汝事夫子於洙泗之間】道求實踐爻系中孚【易】而彼末流相沿詭趨旴江龍溪淪襲虛【理學錄旴江羅汝芳號近溪又王畿師事王陽明有龍溪集皆主良知之學】薪盡思傳文衰欲起【莊子養生主指窮於爲薪火傳也不知其盡也注薪有盡而所傳之火不盡韓文公廟碑文起八代之衰】姑山峨峨句溪彌彌【補注】疇紹前賢曰中名子主敬存誠致知窮理二子競爽【詳掌亭誄注】述明砥園棠華並鞾箎唱交宣【詩】思探象罔【見璿璣賦】悟絕言詮家惟曾史【莊子駢拇篇𨿽通如曾史非吾所謂臧也注謂曾子史魚】人企淵騫【論語】嗚乎述明不幸蚤世僝彼藐孤【見翼王序】疇依疇字疇爲含哺【見徴萬栁啟】實維叔氏茹我以荼【詩】沐兒以涙遺雛漸長奮翮天衢爲國名臣爲時大儒臯比泰岱【宋書張載嘗坐虎皮講易從遊甚眾朱熹贊曰勇徹臯比一變至道注卽虎皮也】觀察鄱湖【觀察見李母啟鄱陽見滕王賦】服官講學與古爲徒公喜而言是兒可教石奮家規延之庭誥【見歸田序】詩詠素絲爾惟則效【詩】侄官於外公偃林泉敬宗睦族立塾置田欒公建社【見祖徳賦】原氏名阡【漢書原陟自以先人墳墓儉約非孝也乃大治冡舎初武帝時京兆曹氏葬茂陵民謂其道爲京兆阡陟慕之乃買地開道立署曰南陵阡人不肯從祗謂之原氏阡】朝防夕魄幌雨籬煙趙禮推肥薛包讓產【漢書趙禮值防嵗爲餓賊所得兄孝聞之卽詣賊曰禮瘦不如孝肥賊驚並放還顯宗聞其行拜諫議大夫薛包傳包字孟嘗後母憎包逐出包悲啼感親因還之及諸弟求析產包悉取朽敗者後弟產盡包復與之建武中徴拜侍中】每逢家諱恆虔祀典肴核維藇豆邊有踐【詩】老則兒啼【髙士傳老萊子七十著斑衣取水上堂跌僕臥地爲小兒啼以悅母】祭焉必泣【見少楹序】鄰有死喪賻之禭之【見壽徐序注】族多寠乏衣之食之有窮者鰥若敖餒而【見祖徳賦】丐錢營婚資其帨褵劉君伯陽公之老友敗屋陳編苔纒蝸繡歿於公殯袝之塋右三尺殘碑大鐫誰某惇仁處義履信懷貞遇人急難赴義如爭其或負公篋攘籝【莊子篋篇將爲篋探囊發匱之盜而爲守備注開也探手取之也】搖首置之流觀太淸【詳仲衡文】敬亭翠抹琴溪雪濺【宣城郡圖經敬亭山宣城縣北十里輿志涇縣溪側有石臺相傳琴髙控鯉上升處】卯嵗輕帆與公一見漉酒邀賔剪燈張防語必纒綿詩皆雅健謂公淳朴定享期頥【見壽閻序】何圖奄謝遽至於斯公之猶子適宦京師去官度尙恨不同時【補注後漢書度尙字博平爲上虞長後爲荊州刺史平長沙賊封侯按度尙爲八廚之一】暏墅棋收【見半繭賦】竹林觴罷【見庵序】嘆鳳嗟麟【拾遺記孔子相魯有神鳳遊集至哀公之末不復來翔子曰鳯鳥不至可謂悲矣嗟麟見素伯序】傾河坼華【世說顧長康哭桓宣武聲如震雷破山淚如傾河注海】我觀今古總悠悠者眾庶馮生庸愚怛化【莊子大宗師子來有病喘喘然將死其妻子環而泣之子犂往問之曰叱避無怛化注怛驚也謂無以哭泣驚將化之人】而我識公學定神全【列子醉者之墜於車也其神全也】彭殤一致生死齊觀【莊子南郭子綦曰莫壽於殤子而彭祖爲天】中明祠內蕉碧楓丹【見鞠存啟】繼志纘緒復稱二難【漢書陳元方子長文與季方子孝先爭論父功徳於太丘太丘曰元方難其兄季方難其弟】我獨銜悲百身難贖【詩】國鮮典型邦無耆宿顏愴淵明潘哀汧督【何法盛晉中興書顏延之爲始安郡道經尋陽常飲淵明自晨達昏及淵明卒延之爲誄極其思致臧榮緒晉書馬惇爲汧督立功孤城爲州司所枉死於囹圄潘嶽誄之】敬撰蕪辭冀颺芳躅

嘉定侯掌亭先生誄

某年某月某日嘉定掌亭侯先生卒嗚乎哀哉慨自陳寶雞鳴翟泉鵝出【見天篆序】君子則將成猿鶴【見銀臺啟】賢人則遂值龍蛇【見翼王序】練川百里【地誌練川屬嘉定昔人稱練川楮陸之平】旣三戶以無成【見尺牘序】上谷一門【見翼王序】旋五宗之同盡【漢書徐自爲曰古有三族而王溫舒罪至同時而五族乎陳琳檄所愛光五宗所惡滅三族注宗亦族也】褒融並日【見松陵序】舉畢命於灰釘【見賀周序】盱眕同時並捐生於斧鑕【晉成帝紀卞壼督軍討蘇峻苦戰而死二子眕盱隨之亦赴敵死其母撫屍而哭曰父爲忠臣子爲孝子夫何恨乎國防樂毅報燕王書曰恐抵斧鑕之罪】𨿽呂錡射月事原無補於存亡【左傳晉楚遇於鄢陵晉呂錡夢射月中之退入於泥占之曰姬姓日也異姓月也必楚王也射而中之退入於泥亦必死矣】而誇父移山誼則總關於家國【見徐母序】亦曰瘁哉於乎悕矣先生則佹也猶存慬而獲免晉家趙武幾同置袴之危【見禹平序】楚國伍胥頻蹈覆漿之難【吳越春秋伍員渡江漁父爲持麥飯鮑魚羮盎漿餉之子胥誡曰掩子之盎漿勿令其露漁父諾胥行數步漁者自沈於江並見昭華序】亡命則秦關趙厠之內蹤迹偏多【亡命見素伯序秦關見翼王序趙厠見舜民序】謀身則販脂織薄之餘生涯絕少【販脂見合肥書史記周勃以織薄爲生注薄簾也南宋書沈麟士居貧織簾號織簾先生說文木曰林艸曰薄】將軍臺上序舊事以悲來【薊州誌將軍臺管四十關塞】國士橋邊逢故人而泣下【國防趙襄子將出豫讓伏所過橋下襄子面數之豫讓曰智伯國士遇臣臣故國士報之輿志豫讓橋在平陽府】門前客到盡傳元節之難歸【見翼王序注】海上人來或曰邠卿之尙在【見祖徳賦】靡能有定亦又何言旣而雨不終朝【語林驟雨不終朝】雪還見晛值新朝之當璧每示含宏遇

聖主之乘幹慣存寛厚名除北寺終全李杜之家門【見禹平序】運啟南朝【見楚鴻序】免錮袁劉之子弟【魏志袁紹愛少子尙後譚熈尙三子舉兵相攻而亾劉表愛少子琮後長子琦與琮舉兵遂傾覆】弱齡去國壯嵗還鄕荒蕪綠野之莊【見楚鴻序】憔悴黃冠之約【見觀槿序】乃以藐爾之王頍【見俊三誄】竟作裒然之周黨【見映碧啟】燕仍巢於梁上【見玉巖序】三月樓臺【見天篆序注】鶴乍返於人間千年城郭【見存庵序】時則赤縣升平【古今通論昆侖東南方五千里謂之神州赤縣】黃圖丰暇【見萬栁啟】庶邦卿士非無三明七穆之儔【見園次序】列國知交屬有贈防班荊之事【贈防見考功序班荊見禹平序】西園則徐劉應阮【見滕王賦】南國則顧陸朱張【見尺牘序】蒞冠裳之會子產有辭【左傳鄭子產壊晉館垣叔向曰子產有辭諸侯賴之】尋玉帛之盟荀防是主【左傳知武子謂獻子曰非禮何以主盟姑盟而退注知武子卽荀防一稱知防】舟船成市車騎如流【見壽徐序注】先生則夙號耆英【見映碧序】羣推祭酒【見儲太翁啟】文章華貴激昻四座之間【見禹平序】冠劍雍容籠蓋萬夫之上【見懸圃序】騁其逸气譜私史於金陀【見樂序補序】奮厥雄詞薈髙文於玉冊聲齊琬琰【見尺牘序】言郁椒蘭【孫卿子好我芬椒蘭漢五刑志鄰國望我芬若椒蘭劉峻絕交論言鬱鬱於蘭茝】然而酒不忘憂【見智修序】花難蠲忿【見看奕賦】漸離擊築初非行樂之資【見智修序】子野彈箏詎是爲歡之用【晉書王國寶搆謝太傅於孝武太傅患之一日帝召桓子野桓請以箏歌便歌曹子建怨詩曰爲君旣不易爲臣良獨難忠信事不顯乃有見疑患聲節慷慨太傅泣下捋其須曰使君於此處不凡帝有慙色按子野名伊】念累世原子孝臣忠之裔自有生平況此身自家亡國破而還何心人世彼交稱袁灌不過志士之無聊【見半繭賦】卽兒命融修或在才人而有托【禰衡別傳衡與孔融楊修善常曰大兒孔文舉小兒楊徳祖餘子碌碌莫足數】髙臺曲沼半屬前塵【見雪持序】醇酒婦人無非末路【見舜民序】誠恐海不能幹石偏易爛【見庭表序】誰云善謔陵跖無開口之期【莊子盜跖篇孔子說跖跖怒曰人生上壽百嵗中壽八十下壽六十除病瘐死喪憂患其中開口而笑者一月之間不過四五日而已】何可無年籛叟乏系腰之術【見萬栁啟】於是羽服朝元瑤篸禮醮【王子年拾遺記周昭王晝而假寐夢白雲中一人衣服皆羽毛王求上仙之術因名羽人老子內傳受元君神圖寶章變化之方及還丹伏火水永液金之術雍錄天寶七載元皇帝見於朝元閣瑤篸見滕王賦】花深春晚叩碧磬以瑯瑯月悄秋淸吹紫簫而寂寂瑤姬圃內【見徐母序】惟栽益壽之花【本艸甘菊一名益壽花見翼王序注】玉女窓間【見貞女序】祗種掃塵之竹【見合肥書】謂此間之甚樂【晉書帝問後主曰頗思蜀否曰此間樂不思蜀也】嗟來日其大難【見納姬序】何圖金竈難成【見得仲序】玉棺蚤下【風俗通王喬令葉縣天下一玉棺於防事前喬曰天帝召吾沐浴寢其中蓋便自覆之宿葬城東土自城墳】八公一去倚桂畔以徬徨【見滕王賦】十叟不來望橘中而惆悵【見徐母序】樵人看博【見看奕賦】驚舟壑以潛移【莊子大宗師夫藏舟於壑藏山於澤謂之固矣然而夜半有力者負之而走昧者不知也】仙子逢棊訝鴻泥之歘滅【東坡詩人生到處知何事應似飛鴻踏雪泥】遂使靑松鬱鬱長遮樗裏之墳【史記樗裏子傳樗裏子名疾秦惠王之弟也時號智囊將卒葬於渭南章臺之東曰後百嵗當有天子之宮夾我墓漢興長樂宮在其東未央宮在其西武庫正在其北】白日悠悠不照滕公之室【見瑞木賦】怨何如乎悲可知矣每覽寰區私相嘆詫極文人之九命慨遺恨以三端亦有寢類田蚡小逾臧紇【史記武安傳武安侯田蚡貎寢生貴甚以孝景皇后之弟爲相左傳臧紇救鄫侵邾敗於狐駘國人誦之曰朱儒朱儒使我敗於邾杜注臧紇短小故曰朱儒】形容闒冗哀駘寧足諭其奇【莊子徳充符篇哀駘它衞人貎惡魯哀公召而觀之果以惡駭天下欲授以國政孔子曰是必才全而徳不形者也】狀貌【見索餅啟】江神或自嫌其陋【見懸圃序】君則姿神瓌麗儀態嵬峩長身玉立灼如天半之朱霞勁翮淩秋矯若雲中之白鵠【世說劉訏與從兄歊各覆髙操族祖孝標曰訏超超越俗如天半朱霞歊矯矯出塵如雲中白鶴魏書公孫度目邴原爲雲中白鶴非燕雀之网所能羅也】彼兮何幸偏工不死之方此也何寃未識長生之訣斯其未諭一也又有學昧蹲防【顏氏學訓蜀都賦注蹲鴟爲芋江南有一權貴誤以爲羊字人饋羊肉答書云饋蹲鴟靑棠集張九齡送芋與蕭炅書稱蹲防炅不學答曰損惠芋拜嘉惟蹲鴟未至耳按芋頭類鴟鳥之居蹲坐也居也故貨殖傳名之】人疥駱【補注】王家敬則但曉拍張【南史王敬則臨淮射陽人好刀劍元徽初歸誠髙帝侍宴華林使各效伎敬則脫朝服奮臂拍張曰臣以拍張得三公不可忘拍張】髙貴鄕公不知反語【補注魏志髙貴鄕公諱髦文帝孫初封郯縣髙貴鄕公羣臣迎之卽帝位後攻司馬昭賈充令成濟弒之賈充與朝士宴庾純曰髙貴鄕公何在充慚怒】此皆髙軒繡防【髙軒見合肥書繡防見閨秀序】秀齒龎眉【漢書顏駟龎眉皓齒】君則對成孔雀幼已霸於詞場【見素伯序】賦就柟橊壯益雄其筆陣【見季靑序】三長互擅【通鑑劉知幾曰史才須有三長才學識也】直登班範之堂【見庭表序】五采相宣【書】竟奪庾徐之壘【見園次序】而乃王蒙不祿【見葉母序】謝朏無年【梁史謝朏字敬衝謝莊子幼聰慧十嵗能屬文初與何防受徵不至後朏一旦詣闕梁武帝以爲司徒朏素憚煩不省職事早卒】何來天上頻葬神仙【見上注】豈料冡中只埋賢達【見俊三誄】斯其未諭二也抑有惑焉尢其甚者淸河獄吏乃聞安世之於湯【史記酷吏傳張湯磔防文如老獄吏後爲長安吏稍遷大中大夫後三長史防之湯曰湯無尺寸功起刀筆吏陛下幸致爲三公無以塞責遂自殺漢書湯子安世字孺少以父任爲郎見園次序】江表叛宗詎意沈充之有勁【見俊三誄】大抵狂騃之冑【廣雅童昏曰冑】間出佳兒【見素伯序】私疑回遹之家【詩】每邀庸福【古諺庸庸多厚福】君則三世淸忠一門義烈闔戶受屠腸之酷【見貞女序】蔓期功【見潘母啟】舉宗罹破卵之傷株連細弱【並見潘母啟魏氏舂秋孔融見收二子方八嵗九嵗奕棋端坐不起左右曰而父見執二子曰安有巢覆而卵不破者哉遂俱見殺】乃復鬼不憐才天寧悔禍【左傳鄭莊公曰天其以禮悔禍於許】風吹琪樹【山海經昆侖之墟北有珠樹及玉樹琪樹瑯玕樹】不畱若木之一枝【見璿璣賦】火烈昆岡【書】詎賸荊山之片玉【見楚鴻序】斯其未諭三也嗟乎向子期之鄰家笛聲斯在【向秀思舊賦序余少與稽康呂安居止其後各以事見法經山陽舊廬於時鄰人有吹笛者發聲寥亮追思曩昔感音而嘆故作賦云】稽叔夜之栁下鍜迹猶存【見半繭賦】千春毅魄長依杜氏階前【屈原九歌魂魄毅兮爲鬼雄左傳晉獲杜回秦之力人也初魏武子妾無子武子疾謂顆曰必嫁之疾甚曰必以爲殉及卒顆嫁之曰疾甚則亂吾從其治也及輔氏之役顆見老人結艸以亢杜回杜回躓而顚故獲之夜夢老人曰爾用先人之治命余是以報】三尺桓碑【見醴泉頌】永勒羅池廟後【見鞠存啟】爰爲斯誄以告哀詞詞曰余方羈貫【見雪持序】文籍是搜或示一編詞條最遒作者誰歟疁城六侯【見翼王序】英裁綺合壯采葩流【見天篆序】余本淸狂幼而逋峭腦滿腸肥【見懸圃序】翩然城鷂手把是編獨身而跳扣角狂謳【見存庵序】擊壺大叫【見紫序】日中則昃【書】月滿而虧【禮】惜彼文中蘭凋蕙萎【見翼王序】黃巾載亂【見健松記】靑蓋旋飛【吳志孫皓使尙廣筮並天下曰吉丙子嵗靑蓋入洛陽及亡嵗實在丙子】靈旂幾道白骨同歸【楚詞靈旗兮電騖甘泉賦樹靈旗世說潘嶽金穀園詩有云白首同所歸後孫秀旣恨崇不與綠珠又憾嶽不遇之以禮收崇同日收嶽乃成其防】防防智含又弱一个【左傳齊公孫竈卒晏子曰子旗不免殆哉二惠競爽猶可又弱一个焉姜其危哉注二惠子尾子雅也子雅卽公孫竈生子子旗】秬園掌亭相逢飯顆【李詩飯顆山頭逢杜甫】並泣牛衣【見天章序】雙悲馬磨【見懸圃序】琴已罷彈【見俊三誄】篪還寡和【詩】掌亭才健颯若犀蛟與余握手壬癸之交僧廬酒舫月墅煙郊風荷百頃露竹千梢我讀我書葑溪之涘【吳志蘇州十三門葑門其一也溪有葑溪】同舎三人維侯與計計子其龍視人若蟻所不如吾唾猶泥滓【李陵與蘇武書言爲瑕穢動增泥滓說文滓澱也】謿詼坌湧【孔融薦禰衡表溢气坌湧】口語瀾翻【見楚鴻序】而君屹若更復凝然朗如列屋【世說朗朗在白屋間】嶷如斷山當時介我狂狷之間鄧尉山頭【見靈巖碑】白公堤上【輿志白樂天築堤於虎邱山下後名白公堤】蘋葉初齊【招魂菉蘋齊葉兮白芷生寒】苕華大放【詩】君防輕舠時搖細浪畫縠半奩綠蓑一桁晚而聞道老筆紛披絳園作賦石鼎聨詩【白帖佛寺爲紺園昌黎詩有石鼎聨詩題昌黎序衡山道士軒轅彌明自衡山來指鑪中石鼎謂侯喜曰子能賦此乎】文鐫碑版句勒盤風雷淩厲鱗爪之而【見觀槿序】所極難忘小人失母馬鬛𨿽封【見孟太母啟】雞碑曷有【見無忝序】君惠大文畀之不朽已矣何言悲哉竟負自君歿後萍梗飛翻一悲甫艸再慟秬園追維疇曩流想生存雨零宿艸雪擁陳根【見映碧啟】君之哲嗣家駒國寶【見壽季序】祖徳是遵先疇是保葺君年譜編君文稿命余排次屬余搜討餘才已盡君誼難酬空銘郭泰徒誄黔婁【續漢書郭泰卒蔡邕爲作碑曰吾爲人作銘未嘗不有慙容惟有道碑頌無愧耳列女儔魯黔婁死曾子曰先生之死何以爲謚其妻曰以康爲謚曾子曰先生何樂於此而謚爲康乎其妻曰先生不戚戚於貧賤不忻忻於富貴其謚爲康不亦宜乎並見井叔序】山陽舊雨【見篇上】河渚前遊昔陪歡防今斷風流嗚乎哀哉

尢母曹孺人誄

維康熈十有七年九月十九日尢母曹孺人卒於家春秋五十有八此吾友悔庵先生之淑儷而孝廉珍文學瑞之賢母也孝廉邸中聞訃旣素鞞星奔麻衣遄返悔庵方金門待詔玉几求賢築館都亭授餐閣下屢申請急之祈未驗還鄕之夢援琴以哭【見俊三誄】淒逾巴峽之猿【見懸圃序】皷缶而吟【見井叔序】愁甚衡陽之雁【見素伯序】時則燕齊魁壘之士彯華組者三千【見九日序】鄒魯文學之賔捧珠盤者十九【見園次序】聆斯哀曲咸致神傷況我良朋尢爲心痗【詩】昔者三年未返還吟零雨之篇六日不詹尙謡采綠之什【詩】樓前送客界粉成痕陌上懷人結眉表色【見良輔序】何況瓊田大去【十洲記祖洲有不死艸生於瓊田張正見雪詩云夢起瓊田】碧海無歸【見琴怨序】廖家眢井【見葉母序】想竊藥以何年【見琴怨序】酈縣寒泉【見琴怨序】擬煎香而無術【見劉太母序】暫遊京雒便爲鶴返之期【見蒓庵序】小別鄕園遽應牛眠之防【見孟太母啟】良云已甚亦又何言此則染湘江之竹未能逾此酸辛【見憺園賦】彈蜀國之弦不足宣其悱惻者矣【左思蜀都賦巴姬彈弦注成都雪氏善琢琴故曰蜀琴古樂府題有蜀國弦歌】夫蕙叢早殞元微之所以悲來【元微之墓志銘序公前夫人京兆韋氏無祿詳下注】遺掛猶存潘安仁於焉泣下【見井叔序】此皆伉儷之恆情【見牛叟序】何況裙笄之令範可無揚扢用表幽貞嗟乎金閶城下遙連齊女之門【吳志金閶亭在閶門外梁鴻墓所齊門者吳聘齊女女思齊而病乃起望齊門令女遊其上闔閭城一名閶門見靈巖碑】石鏡山邊卽是武擔之路【見實庵序】誄桓釐之行曾傳沛國諸生稱陶母之賢競說長沙人士【見李母啟】爰爲斯制以志予哀其辭曰余與悔庵門夾葑溪【見掌亭誄】花紅戶向栁綠檐齊俱邀戲馬【見九日序】並載聽鸝【見憺園賦】橋分鷁誤【見祖徳賦】巷肖鶯迷時過君家約爲文社雪霽窓融風狂燭灺倦或呼觴豪偏索炙隔帷食器每鏘中夜乃知吾友室有鴻妻【見貞女序】寧憂釡鑠【見集生序】詎誚糠肥【漢書或問陳平何食而肥其嫂疾平曰食糠覈爾】貰來村釀乞得鄰醯拔釵詎惜剉薦誰疲【見徐母序】紞紞鼔聲漏逾三下君爲餘言婦眞健者【見劉太母序】敏旣逾班【見歸田序】慧偏鑠謝【見琴怨序】手擷蘋蘩【詩】躬親桑柘【見潘母啟】施衿結帨【見韓倬啟】習禮惇詩【見劉太母啟】猗與季女孌彼諸姬柔嘉維則淑愼其儀聲髙璜瑀譽溢盤愉色婉容承顏堂上婦職攸勤女紅無曠鞠而前【見璿璣賦】鳴環以相【見韓倬啟】私朂靑雲【揚子解嘲當塗者升靑雲】頻褰絳帳【見修褉序】君言未竟余喜而呼何期淑女儷我鴻儒問訊他人斯寧有諸人言不爽君語非誣吳質長愁【見澹庵序】襧衡善罵【見雪持序】我友髙才文場雄霸猨臂難封【見素伯序及孟太母啟】蛾眉不嫁【見鴻客序及茹蕙序注樂府捉搦歌老女不嫁只生日】對酒讙呶【詩載號載呶注讙聲】臨風悲吒晚紆尺組人喜君嗔噲寧堪伍【見存庵序】龍實難馴【顏延年五君詠其詠稽康曰鸞翮有時鍛龍性誰能馴】孺人笑歡一語聊陳不聞毛義捧檄娯親【見潘母啟】君顧孺人欣然道左月照城樓天仾箭垜【唐六典兵部試用一曰箭長垜天寶元年攺長垜限以十箭】白艸煎霜紅旗掣火爲窮塞主亦無不可【補注】北平數載【見孟太母啟】綦縞言歡【詩】其或尼君鐫其一官孺人含笑家本吳關非無樵笠亦有漁竿椎髻歸田【見劉太母序】耘斸筍梅福雙仙【見園次序】龎公偕隱【見壽閻序】酒賣相如琴彈楊惲【見看奕賦】弦索宮詞【見瑯霞序】琵琶院本【輟耕錄唐有傳奇宋有戲曲唱諢詞說金有院本雜劇院本一曰副末古謂之蒼鶻鶻能擊禽鳥】君舞斑衣【見憺園賦】孺人六珈【詩】君悲窆繂【見彭太翁啟】亦絰而麻助君沐槨【見憺園賦注】從君挽車【見壽閻序】江通孝鯉【見瑞木賦】樹止慈鴉【見憺園賦】先是贈公爲君析宅舍後一區水雲俱白詎用髙甍底須列防【見閨秀序】俾請於翁於斯偃息君聞是語起舞而旋能如是乎與汝偕焉【見潘母啟】編籬竹次抱甕花間層廊映水小艇尋煙往復循環盈虛依倚於門不大古無斯理【見憺園賦】未在其身必於其子果以卯秋佳兒鵲起【見祖徳賦】非惟鵲起亦有鴻騫【見商尹序】拔茅連茹【易】爰應今年羣公薦士天子徴賢翹才千百【見九日序】君實褎然【前漢書武帝賢良詔曰今子大夫褎然爲舉首朕甚嘉之注盛服貌】竹徑松門臨行搔首將我重來能無恙否孺人欵語分張詎久白月明明爲君治酒西風葉落忽滿長安何來惡耗竟墮君前發函淒哽伸紙汍瀾【見祖徳賦】身畱北闕淚寄南天來嵗新春淩雲賦噪【見實庵序】洊受重封仍膺疊誥而我所悲禮宗是悼【見葉母序】杳杳黃壚【見壽閻序注】飛飛丹旐附注【元微之本事詩紀妻韋氏字蕙叢韋逝爲離思詩悼之】

王母張孺人哀辭

孺人姓張氏家世由大同徙長安遂爲長安人余友給事中王黃湄先生繼室也扶風城下夙傳織錦之鄕【見璿璣賦】京兆街中本是畫眉之裏【見少楹序】父興官都司陰符半帙【國防蘇秦得太公陰符之書】玉帳傳來【見鄴園啟】遁甲一函【見徴刻文啟】霜弧射下【見懸圃序】因君城守粵西柳州故孺人從焉天吳紫鳳【見謝園次啟山海經朝陽之谷神爲天吳是爲水伯】蹁躚於明鏡湖邊【栁州】玳轂鈿車捉搦在羅池廟後【列仙傳仙女杜蘭香詣張碩玳轂鈿車靑牛飲食服玩皆備捉搦見楚鴻序羅池見鞠存啟】郁林紺石【見葉母序注】慣染修蛾【見少楹序】象郡黃柑恆燻纎手【見李母啟】旣而盡室西旋途經鄢郢【左傳注鄢郢楚地】扁舟南下路次沱潛【禹貢沱潛旣道注二水江漢別流之在梁州者與荊州不同按此乃指荊州之水】時則給事君防官安陸出宰江陵【輿志安陸州古竟陵地明世廟時陞爲承天府所領潛江縣卽漢江陵地宋曰潛江按荊州府唐曰江陵今所領縣首曰江陵又徳安府有縣曰安陸】曾逢別鶴之辰【見瑯霞序】續有委禽之事【見貞女序】盈門嘉耦迨泮華年【詩】若乃天上張星【見祖徳賦】應甘泉之圖畫【漢武外傳李夫人少而早卒上思念不已圖畫其形於甘泉宮漢書金日防母教誨兩子甚有法度病死詔圖畫於甘泉宮】樓頭嬴女【見藝圃序】親灞岸之蠶桑【見潘母啟】仰事則堊廬髽髻毀以居防【見貞女序周禮注大防疎賤者居堊室與倚廬相對】俯育而靧雪丸熊勤能鞠子【說文靧沬灑面也丸熊見潘母啟】鳲鳩廣惠樛木流慈【詩】洵稱巨閥之禮宗【見貞女序】僉謂髙門之令婦不幸蕣華蚤謝【詩】蟾彩難圓【見鞠存啟】瑤姬鮮益壽之方【見納姬序】玉女乏長生之術【見天篆序】遂使波衝東渭【見懸圃序】長流嗚咽之聲【見實庵序】月掛西秦永罷團圞之夢【見子厚序】衘酸曷極流嘆何窮【見觀槿序】給事中徬徨故劍惻愴亡簮【見貫花序】人誇彩筆【見看奕賦】彌工傷逝之篇【見琴怨序】官是黃門【官制漢明帝始置小黃門後以諫職名之】慣作悼亡之賦【見渭仁序】緣餘同病【吳越春秋楚白喜奔吳子胥曰吾之怨與喜同子不聞河上歌乎同病相憐同憂相救】屬以序哀僕也曾經此恨甫當除服之時【見井叔序】何以爲情況屆營齋之日【見壽閻序】香餘幄裏倍知奉倩之愁【見渭仁序】粉賸奩間偏悉子荊之痛【見井叔序】吟纒楚些【宋玉招魂】響托秦箏【見子厚序】詎曰臨風以慟祗關長史多愁【見滕王賦】亦云載筆而書莫罄桓釐至行雲爾【見李母序】辭曰鄙人逋峭【見掌亭誄】瑟居尠歡【見楚鴻序】惟偕給事馥鬱椒蘭【見掌亭誄】激昻藝圃【上林賦遊於六藝之圃】泛濫文瀾【見佳山序】笙必交吹琴無只彈勝業坊前【補注】樂遊原左【西京雜記漢宣帝樂遊廟一名樂遊苑亦名樂遊原其地最髙四望寛敞李詞樂遊原上淸秋節注西安府南】每值春來穠花勝火雨裛千枝晴開萬朶紫菂璘斒瓊葩璀瑳隨君花下以敖以嬉君獨攀條悄焉不怡爲言亡婦雅好惟斯靚服凝妝擷而玩之房闥繽紛簾櫳防倩【見滕王賦】及其亡也百花枯徧君語未終淚承於面時一穉子循於衣畔蘭芽玉茁【見毛太母啟】冰膚雪肌【莊子藐姑射之山有神人焉凝肌若冰雪綽約若處子】君言亡者僅育此兒徒存末婢【晉中興書末婢謝琰小字琰字瑗度安少子開率有大度】尙畱衮師【見看奕賦】如何奄忽能不漣洏【李陵詩仰視浮雲馳奄忽互相逾易泣血漣洳王粲詩中心孔悼涕淚漣洏】宛宛恭人愔愔令徳巾簟飄颺音容髣髴【潘嶽悼亡詩長簟竟空牀又髣髴覩爾容】屢易周星【禮星回於天】頻更朏魄【見璿璣賦】腹痛之悲【見壽閻序】宛同新沒四載中間嗟余越鄕每摛蕪制爲人悼亡虞歌竟篋【見瑞木賦】挽唱聨箱【漢書田橫死門下作歌詞有曰薤露何易晞幹寶搜神記挽歌者喪家之樂執紼者相和之聲也續酉陽雜俎據左傳齊公孫夏歌虞殯則挽歌非始於田橫也】間一臨文心疑不祥詎意斯悲我躬洊及猶有餘波【見贈閻序】助君霑臆【杜詩人生有情涙霑臆】隴水蒼茫【見實庵序】秦山突兀【見歸田序】勒此哀辭眎玆鑱刻

顧夫人哀辭

維康熈某年某月某日合肥龔夫人顧氏卒於京邸嗚呼哀哉夫人城圯天地爲之無光【見劉太母序】少女風悲星宿於焉失色【見徐母序】七襄機斷【見代友序】五嶽圖懸【見銀臺啟】家纒寶婺【見葉母序】荀奉倩所以神傷【見渭仁序】念軫瑤妃王武子因而泣下【見井叔序晉孫楚傳孫楚悼亡王武子賢之淒然增伉儷之重】某舊簉登龍【見九日序】新聞別鶴【見瑯霞序】素縑一匹非稱誦徳之賔繐帳三重【見銅雀賦】或有步虛之佩【古樂府有步虛詞吳競樂府解步虛道家所唱備言縹渺輕舉之美異苑魏陳思王遊山忽聞空中有誦經聲淸逺遒亮解音者則而冩之作步虛聲】乃爲辭曰哀伊人之信淑盡時命之不猶【詩】恆茀衣之奄逝【左傳葬敬嬴用葛茀注引柩繩也又作婦人車旁蔽塵者】駕玉軸以周流朝晞髮於層城夕捐玦於中洲【層城見孟太母啟少司命篇晞汝髮兮陽之阿又夕晞余身乎九陽離騷朝發軔於蒼梧兮夕余至乎縣圃九歌捐余玦兮江中】發浩唱兮揚笙竽【吳都賦琴築並奏笙竽俱唱】練時日兮睠靈修【見九日序離騷夫惟靈修之故也注靈神也修逺也諭君也】若乃幼習椒蘭【見祖徳賦】長親桑柘【見潘母啟】三條望族【見憺園賦】家居鐵鳳街前【見園次序】四姓良家【見璿璣賦】名著濯龍門下【見壽徐序注】旣守禮以稱詩亦歌風而肄雅孫莘之子裙飄琥珀之盂左氏之兒纓拂珊瑚之架【補注】至若性多幽靜質本柔嘉艸稱蠲忿【見看奕賦】玉號辟邪【見藝圃序】四徳秉姬姜之教三從推尹姞之家【家語婦有四徳徳容言功婦有三從在家從父出嫁從夫夫死從子也尹姞載詩】恆銘秋菊【見鞠存啟】鮮玩春花鏘璜琚而應節【詩】掞藻繢以披華【見璿璣賦】宛彼諸姑以及伯姊【詩】爭傳道韞之芬芳【見琴怨序】競愛蘭英之淸綺【見劉太母啟】訝織錦之旣工羨揮毫之絕美【見璿璣賦】賦成香茗【見昭華序】聲傳長樂之宮【見滕王賦漢武故事建章長樂皆輦道相屬懸楝飛閣不由徑路】畫出天仙【見潘母啟玉臺新詠序寵聞長樂畫出天仙潘妃傳帝爲潘貴妃起殿窓間畫神仙形】名滿扶風之士【見渭仁序】爰有東都才子【見天章序】西邸名卿【見壽徐序】三春迨吉百兩初迎【詩】斯時也彈琴司馬己非憮悴之年【見納姬序】贈婦士龍卽是風雲之日【文選陸云爲顧彥先贈婦詩有曰悠悠君行邁煢煢妾獨止注乃代婦答誤爲贈婦】陸子春之姿制人士無雙【見韓倬啟】王右丞之詩歌門風第一【補注】於是髙柔愛婦【見閨秀序】王渾賢妻【見葉母序注】並駐馺娑之側【見銅雀賦】同居鄠杜之西【見鷹垂序】月騰窓而皎皎艸映砌以萋萋紅綬多情【見雪持序】銜來夜合【本艸夜合艸一名合懽一名合昏並見琴怨序】金丸有意彈去羈雌【西京雜記韓嫣以金爲彈丸一日失數十每出兒童隨之長安語曰苦饑寒逐彈丸羈雌見孝威序】張敞退朝之餘黛眉親畫【見少楹序】潘嶽入直之暇纎手同攜【見滕王賦】況復地望髙華班資赫奕袁司徒東朝世徳【見紫來序】領袖人倫【孫盛晉陽秋裴秀有風標十餘嵗時人語曰後進領袖有裴秀晉魏舒傳舒字陽元爲鐘毓長史後拜司徒有威望時曰魏舒堂堂人之領袖】張尙書西雒名流交通賔客【見茹蕙序】實內助以相成乃相夫之必力招賢館內勞五夜之機絲【漢儀中黃門持五夜顏氏家訓或問一夜五更何訓答曰漢魏以來謂甲乙丙丁戊又謂五更機絲見劉太母序】食客堂前散兩宮之脂澤【列子膚色脂澤晉書安帝九年左丞相張項監議瑯琊及湖熟界有皇后脂澤田四十頃防詳以借貧人】女中班固修十卷之漢書【見歸田序】閨裏馮驩免萬家之薛責【見茹蕙序】爰乃副珈婉娩【詩】褕翟煇煌【見徐母序】銅蠡咽而未歇【見園次序】銀箭耿而猶長【見丁香賦】晝掩金屏聽王裴之諮議【見季靑序】夜防絳蠟跋潘陸之文章【見園次序】誦威儀於栢府【見祖徳賦】流姓氏於椒房【見徐母序】至或鮑宣言事偶觸龍鱗【見黃門序】竇武上章暫辭鳳闕【俊漢書竇武字遊平扶風人也李膺杜密坐黨事武上疏諫出之後謀誅中官曹節等矯詔殺之按武女爲皇后】又或唐防奉使遂到牂牁【見竹逸序】馬卿馳驛遙投巴僰【見劉王孫啟】間斗帳之香寒【釋名小帳曰鬥形如覆斗並見天石序注蕭子範落花詩飛來入斗帳】亦蕙罏之燻歇思雙笑而已遐含獨悲而難泄生平離別如此而已其他形影靡不同焉洵玉臺之可紀【見閨秀序】而錦瑟之堪傳【見天篆序】柰何璇閣摧紅瓊閨悴綠防門麗日才彈獬豸之冠【見壽季序】瑤席凝塵遽罷鳯凰之曲【見納姬序】日漫漫而多愁風蕭蕭而猶哭痛翡翠之千箱怨胭脂之十斛嗟乎夫人夫子方榮槁砧初貴【見皇士序】珠袍冠長信之班【珠袍見銀臺啟長信見澹庵序】鈿車驟武安之樂【鈿車見王母辭武安見歸田序】榮陽郡主擅南國之風華【補注】尉遲夫人推北朝之聲勢【庾信集周儀同松滋公夫人尉遲氏墓志銘云夫人洛陽人父太師柱國公】金椀印其餘芳【見琴怨序】鈿盒鐫其私誓【太眞外傳貴妃沒後道士楊通幽以術引上皇至玉妃太眞院玉妃取金釵鈿盒拆其半授方士方士復請當時一事不聞於他人者驗於太上皇玉妃曰昔天寶十載秋牽牛織女相見之夕宻相誓心願世世爲夫婦此獨君王知之耳】嗟乎夫人諸姨窈窕羣從神仙族連灞滻【見子厚序】宅列藍田【見田太翁啟】小弟盤桃花之馬長兄飾栁葉之韉【見瑯霞序】極繁華於斯世宜安享於百年胡爲乎壁存遺掛【見井叔序】琴畱斷弦【初學記漢武命趙后彈琴弦忽防後悲曰防兆也帝以外國所進鸞血膠續之終日彈不斷後竟以太子幼賜死後漢書蔡邕女年六嵗邕夜彈琴弦絕琰曰一弦斷也邕以爲偶中後故折一弦琰曰第四弦斷也】悵金蠶之永錮傷璧月之難全【見滕王賦注】魂斷悼亡之作【見渭仁序】音淒永逝之篇【見琴怨序】聽回風之繞壑流悲曲以結泉嗟乎泉途已宮鏡臺長隔【見葉母序注】紺唾黦而猶華【見琴怨序】玉魚涼而終熱【西京雜記大明宮宣政殿初就每夜見數騎遊往髙宗敇巫祝劉明奴問其由鬼云我楚王戊太子死葬於此因詔攺葬鬼曰我死時天子斂我玉魚一雙今勿奪也及發掘玉魚宛然貴妃外傳妃患肺熱含玉魚以活肺】淒涼思子之臺【漢紀武帝憐太子無辜作思子宮爲歸來望思之臺】寂寞望夫之石【見海棠賦】黃腸給大內之錢【後漢梁商傳賜黃腸玉匣注黃腸槨名以柏木黃心爲槨也】彤管紀昭陽之筆【爾雅癸曰昭陽】哀哉溘浮雲而上徵【離騷溘埃風余上徵注溘猶奄也】馭瀣气以扶輪【屈原逺遊食六气而飲沆瀣兮張衡思賦飡沆瀣以爲糧注六气中冬則飲沆瀣北方夜半气也扶輪見得仲序】叩帝閽而陳詞【楚詞吾令帝閽開關兮甘泉賦選巫咸兮叫帝閽並見銀臺序】兾昭質之獲申【離騷惟昭質其猶未虧】驂宓妃於天衢【見庭表序】偕洛靈於云津【見銅雀賦注】襲充堂之葐蒀【見瑞木賦】羌日暮而愁人倚玉女之窓扉【見貞女序】盻金母之蜺旌【見彭太翁啟】眷層思以顧慕【見瑞木賦】聊述哀於斯文

陳檢討四六卷十九

欽定四庫全書

陳檢討四六卷二十

翰林院檢討陳維崧撰

祭文跋

祭王敬哉先生文

地折幽燕峯頺恆霍【見賀周序】珠斗芒寒【見璿璣賦】蒼穹气薄鹹陽之樹西靡【皇覽冡墓記東平王冡在東平傳言王思歸京師其冡上松栢皆西靡劉峻答劉詔書東平之樹望咸陽而西靡】箕尾之星夜落【見藝圃序】百身莫贖悼神理之芒然萬防難追嘆儀型之閴若

臨朝罷講九重重以咨嗟設位盈衢百辟聞而震愕蓋賢良道喪固率土之所同悲而師弟情深尢微忱之所獨覺聲因激楚而不成管以哀傷而難握緬太夫子之遭逢歷古今而烜爍恩榮則位極人臣名位則朝尊舊學一門宗伯先後登八座之榮兩世巍階父子享同朝之樂入直則秩宗司馬共聽待漏之鐘【宋紀元和初置待漏院王禹偁作記】問寢而亞相仙郎【金華子禦史大夫謂之亞相仙郎見存庵序注】羣獻引年之爵【見佳山序】箕裘則笏以盈牀【見徐母序】壎篪則花皆並萼【詩】此𨿽備福命之崇隆猶未殫史書之揚防乃其學術醇深文辭卓犖汪汪千頃之波【漢書郭林宗曰黃叔度汪汪若千頃波澄之不淸淆之不濁】矯矯半天之鶴【見掌亭誄】論事而頡頏韓歐【宋紀韓琦歐陽修皆名臣】晰理而折衷濂洛【見施公誄】詩歌則陶情寫臆嘆三唐兩宋之非工【見瀛臺序】纂錄則摘奧搜奇哂夾漈貴與之未博【夾漈見玉巖序宋書文學別傳馬端臨字貴與宋亡隱居教授鄕裏著有大學集傳多識錄文獻通考等書】綜眾說之異同準百家之詳略寅淸議禮【書】定郊壇袷褅之焜煌翰苑陳書兼雅頌典謨之渾噩【見佳山序】載於金匱之編【見憺園賦注】副在石渠之閣【詳同年文】固猶未足罄其心傳抑豈遽以窮其教鐸蓋躬行心得之際旣言有物而行有恆至家庭屋漏之間尢仰不愧而俯不怍衝襟而霽月光風粹質則金精玉璞【宋書黃庭堅云周茂叔人品甚髙胸次灑落如霽月光風晉書山濤爲吏部王戎目之爲璞玉渾金人但知其寶莫能名其器】𨿽履功名之盛貴以彌溫卽當耆耋之齡老而逾恪愧賤子之菲葑【詩】荷名賢之繩削代侍韋平之函丈久借燻陶【見智修序】附窺洙泗之宮墻深防袚濯【見施公誄】廿年之口澤猶新【禮母沒而杯棬不能飲焉口澤之气存焉耳】兩世之師門如昨數疇昔之遊從景髙山之岝防【吳都賦石林之岝防按支道林所居山名岝防】保傅而能全韋布之交久要而不負平居之諾掛徐君墓劍【見實庵序】曾還大阮之金【大阮見祖徳賦】報劉峻遺書記返潮州之槖【補注】不忘良友之成言足慰故人之密托此皆親炙於覩記之頃竊嘆爲至性之肫肫抑卽徧觀於載籍之林亦鮮此髙風之嶽嶽【見祖徳賦】惟仁者壽自應優遊不死之庭得聖之和奚須別訪長生之藥方共祝夫岡陵【詩】遽上徵於寥廓【鵬鳥賦寥廓忽荒】何梁木之傾摧【見毛太母啟】詎昊天之渺邈霜淒淒而入幃霧靄靄而襲幙鵑啼而雪縞千峯嘯而風悲萬壑彼人之哭公者爲師臣帝佐而悲纒而我之哭公者因世道人心而嘆作有蔬載搴有酤載酌聊一痛以陳辭冀神靈之來格

公祭同年陳子遜文

嗚呼痛哉伯牙逝而賞音亡【見園次序】惠施去而微言絕【淮南子惠施死而莊寢說言世莫可爲語也】惟友道之在人實五倫之防一故大易系斷金之辭風人賡伐木之什存旣諭馥鬱於椒蘭【見掌亭誄】歿復況纒綿於膠漆【見素伯序】左桃羊角交情倍切於死生【關中流寓志羊角哀與左伯桃聞楚王賢往歸之道經郃陽遇雪度不能俱生乃並衣與角哀伯桃入樹死角哀至楚爲上大夫王備卿禮伯桃角哀自殺以徇】蘇武李陵友誼更深於離別【庾信趙國公序蘇武李陵生於離別之世】然覩陳根而輟哭【見映碧序】猶獲引達人齊物之談【見琴怨序】遘宿艸而彌悲【見映碧啟注】尙得援太上忘情之說【見海棠賦】未有遊好方新歡娯永畢甫給相如之札【見瀛臺序】便丁賦鵩之辰【賈誼傳誼在長沙三年有鵩飛入誼舎自恐壽不得長故爲賦以自廣】才彈貢禹之冠【見黃門序】卽會泣麟之日【見素伯序】是則罄安仁之誄筆【晉潘嶽傳安仁辭藻絕麗尢善爲哀誄之文】何能敍此酸辛殫庾信之銘言【見園次序】未足形玆淒惻者矣慨資格之困人緬賢豪而同嘆鸞何事而受笯【屈原懷沙賦鳯凰受笯雞雉翔舞】桐何爲而遭爨【見佳山序】問天無買賦之金【見天篆序注】閱世少翹才之館【見九日序】鬼憎赴洛之陸機【見祖徳賦及紫序白帖二陸入洛三張減價】客笑離家之王粲【見滕王賦楚詞去鄕離家兮來逺客庾信哀江南賦逢赴洛之機云見離家之王粲】惟我

皇之盛徳邁漢武與周宣旣崇儒而重道聿吁俊以招賢頓八弦而羅屈宋【馬融廣成頌然後舉天网頓八紘曹植與楊修書顧八紘以掩之崔實本論舉彌天之网羅海內之雄屈宋見楚鴻序】設四科以召淵騫【論語】翡翠簾垂殿上寫沈香之句【李白傳天寶中白供奉翰林禁中初種木芍藥移值興慶池東沈香亭會花開命白立進淸平調三章白承詔有云沈香亭北倚闌干】琉璃匣啟【見園次序注】宮人分織錦之箋【見紫來序】縹緲龍樓詞賦則午門

禦覽焜煌鳳燭姓名則乙夜親塡時則紫禁啼鶯紅墻語燕艸纈靑袍【見半繭賦】桞飄金綫【見萬栁啟】云移雉尾【崔豹古今注殷髙宗以雉雊之徴服章多用翟故有雉尾扇杜詩云移雉尾開宮扇】詩成而兩省傳觀【見黃門序注按漢丞相與禦史大夫稱兩府】日映螭頭【見璿璣賦】賦就而

九重稱善千百國實異響以畢臻五十人乃同時而召見爰修天祿之書復拜大官之膳繄陳君之卓犖冣要眇以宜修【屈原九歌美要眇兮宜修注好貌】綺嵗騰蛟於甬上【騰蛟見祖徳賦甬上見鄴園啟】弱齡繡虎於明州【見祖徳賦寧波府誌唐曰明州】船是孝廉【見祖徳賦】才調則爭誇彩筆【見看奕賦】縣成仙令【見二齋序】勤勞則具在黃流【詩】慶瑤瑛之旣采慚瓦礫之俱收吾儕何幸獲偕君子並轡銅街聨鑣金市【見滕王賦】正擬花磚【見吳太母啟】同繙蕓史【見澹庵序】何連茹之彚徵【易】遽一枝之先萎依稀昔夕彷佛同車火城正盛【詳祭梁田文】銀箭還賒【見璿璣賦】星輝輝而半吐河耿耿以將斜曉風吹夫南內【見鴻客序】殘月曖夫東華【前輩戲語西湖風月不如東華軟紅香土注東華百官出入之門】趨朝待漏下直還家音徽未沫笑語猶嘩人今往矣非耶是耶【見皇士序】嗟乎蝶化防莊【見藝圃序】鵑迷蜀棧【見孟太母啟】皓月難圓彩霞終散三千里吳關越岫驛路偏長十二日金馬石渠流光甚短【金馬見園次序三輔故事石渠閣藏祕書漢宣帝令諸儒講五經劉更生亦校書於此兩都賦序內設金馬石渠之署】槐宮之蟻陣空酣【唐書淳於棼宅南有古槐常醉臥其下夢入大槐安國尙公主守南柯及覺乃蟻穴按蟻陣見天章序淮南子魯陽公與韓酣戰】椒殿之鶴書恨晚【椒殿見徐母序北山移文鶴書赴隴蕭子良古今篆書鶴頭書與偃波書俱詔版所用在漢謂之尺一彷佛鵠頭故有其稱】我聞天上亦有嬋娟【見琴怨序離騷女嬃之嬋娟兮】葛洪貴客【見壽閻序】許邁仙班【列仙傳晉許邁字叔時鮑靚隱迹邁往候探其至要辟穀服气先娶吳郡孫宏女爲妻後爲書謝遣之入蓋竹山爲地仙】莫倚蛾眉輕爲語言【離騷眾女嫉余之蛾眉兮】須馴龍性【見尢母誄】善與周旋保令名於璚笈【見吳太母啟】享遐祉於珠田【見尢母誄】祗我同人哀悰難剖園內之茱萸徧挿已少斯人【王維詩遙知兄弟登髙處徧挿茱萸少一人】堦前之芍藥徒翻長思我友【見紫序謝元暉直中書省詩紅藥當階翻】返雙流而合葬未審何年【庾信步陸孤銘雙流返葬按水經注成都縣有二江雙流蜀都賦帶二江之雙流此借用】緣一慟以脫驂定知誰某【檀弓孔子之衛遇舊館人之喪哭之哀使子貢脫驂而賻之】冀蹔駐夫靈旂【見掌亭誄】庶來歆夫絮酒【見觀槿序】

祭仲衡先生文

丙申春暮余客西興【輿志西陵渡在蕭山錢鏐忌陵字易名西興】翁訪吾翁扁舟是乘畫溪櫓搖銅峯屐登【湖州誌長興縣有罨畫溪古木夾岸可十里許武康縣有銅官山吳王濞采銅於此唐名武康山】二老風流觚飛爵騰【杜甫寄贊上人詩與子成二老來往亦風流儀禮騰觚於賔注凡觴一升曰爵三升曰觚傳毅舞賦騰觚爵之斟酌兮曹植詩騰觚飛爵闌干】吾翁見背是年夏月孤子流離狂奔吳越遇翁武丘別翁倉猝漬血交頥含哀刺骨嗟嗟余弟十四稱孤作贅睢陽【歸徳府誌漢曰睢陽】單衣路隅上鮮郤公疇憐淳於【揚雄蜀都賦若其漁弋郤公之徒左思蜀都賦王孫之屬郤公之倫注豪俠也史記滑稽傳淳於髠者齊之贅壻也滑稽多辧】卵翼惟公【左傳楚子西曰勝如卵余翼而長之注子木之子名勝】立其戶樞自古而然俗疵文雅或與翁言彼陳生者癡王伯輿【見滕王賦世說王長史曰人言會稽王癡眞癡】狂桓子野【見掌亭誄】愼勿與通暱生者寡弟歸告兄嫉彼啁啾兄笑而言彼其何尢翁定知人人言勿憂所恨於中關河阻修余到中原實維己酉滎澤波飛成臯雪阻【見醴泉頌一綂志戰國成臯古邑名本東虢國地又名虎牢漢成臯縣屬河南郡今開封汜水縣有成臯阪古迹呂氏曰滎陽成臯自春秋來爲天下重地】遂踦翁閭與翁握手跌宕詞場【見初明序】激揚文藪【漢谷永疏贊命之臣靡不激揚】宋中四月名花盛開大者如柈【見子厚序】霞蒸絳堆翁曰觀乎幸子能來繞燧人陵經閼伯臺【輿志燧人氏陵在歸徳府左傳昔髙辛氏有二子伯曰閼伯季曰實沈不相能也帝遷閼伯於商丘主辰故辰爲商星歸徳志城西南有閼伯墓廟傍有臺】老輩誰與徐公健在【原注謂恭在】躡電追風君家叔岱吹竹彈絲呼盧博簺【昌黎文代張籍書云未必不如聽吹竹彈絲敲金戛石也呼盧見梧月序博簺見葉母序注】食酒衫污抝花帽戴【古樂府抝折楊柳枝輟耕錄南方或謂折花曰抝花元微之詩今朝誰是抝花人】聨旬浹夕喧豗噪呼余戲謂翁人言有諸狂耶癡耶夫我何居翁曰非癡狂應不誣餘舞蔗竿【見半繭賦】脫身而跳翁果知余仰天大笑【史記滑稽傳淳於髠見齊王仰天大笑冠纓索絕】桂醑重斟【見九日序】梨園再召【唐紀宗選弟子三百人按曲於驪山繡嶺下謂之梨園子弟】花竹幽軒箏琶絕調余倚酒悲告翁倦遊擬欲從翁卜其菟裘【見季靑序】翁顧徐公叔岱是謀茂陵小婦爲余訪求【見海棠賦注】嗟嗟聚散何常之有欲別翁歸悲難出口餞我城東爲余折柳【見庵序】顧語陳生定能來否余揖翁言翁乎莫愁人愛賢豪鷹貪臂鞲【漢紀桓虞謂趙勒曰良吏如良鷹下鞲卽中鮑昭詩昔如鞲上鷹注鞲臂衣也】白日在天酸風射眸【李賀詩東關酸風射眸子】余所遲來罰余酒籌泗水如油淮帆若箭【愼子沙下龍門流駛竹箭駟馬追之不及】別翁半載夢中常見昨者南徐浪花雪濺睢州使君【輿志睢州屬歸徳府】召余文防酒中語我翁竟仙遊余驟而疑詎有此不嗣後弟書來自商丘【見上】發函伸紙涕泗橫流翁之盛徳淵騫曾史【見施公誄】翁之精明博聞彊記【禮】天祐善人豈宜有是反覆徬徨終無信理所可差慰家有璆瑯【書】鳯毛犀角【見三芝序】巨闕幹將【越絕書歐冶子五劍曰純鉤湛盧豪曹魚腸巨闕按幹將見園次序】司成棨防令子文章翁無憾矣乘雲帝鄕【堯紀華封人曰去而上仙乘彼白雲至於帝鄕】我所聞翁歿之前夜飲類公榮【晉書劉公榮飲酒雜穢非類或譏之答曰勝公榮者不可不與飲不如公榮者又不可不與飲是公榮輩者又不可不與飲故終日共飲而醉】聲如興霸【見梧月序】歌板未收金缸猶防揮手人間奄然而化蟻觀八極【莊子田子方篇揮斥八極並見璿璣賦注】驂鸞太淸【見貞女序太眞科三淸之間各有正位聖登玉淸眞登上淸仙登太淸】翁齊物化我憶交情髙山不作流水無聲嗚呼已矣盡此生平

祭同學董文友文

於戲我友去年今夜櫟園司農酌余館舎秋霖防防【見萬柳啟】街鼓礌瑯【左思吳都賦菈擸雷瑯韓愈詩乾坤擺雷瑯】子已在焉傫然以尫【史記趙武靈王廢太子章羣臣見故太子傫然也】廣陵宗生新安汪子與我與君四人而已君時憊甚【公羊傳楚子反謂宋華元曰甚矣憊】覓幾而慿食一溢米酒不半升【見謝吳啟】余心怦焉【宋玉九辧心怦怦兮諒直】口與心計念欲沮君俾無入試君悲久誓奮文場餘言中茹囁嚅自傷【盤谷序口將言而囁嚅】戰罷而歸江颿若箭【見仲衡序】東舫西船曠焉不面涼秋報罷匿影蓬根【見得仲序】日薄虞淵【見吳太母啟向秀思舊賦於時日薄虞淵寒冰淒然】子訃在門嗚呼天耶痛纒心髓重趼狂奔【國防公輸般爲楚設機械攻宋墨子百舎重繭往見般以卻之淮南子申包胥累繭重胝至秦庭】哭君百里鳴呼我友交君廿年詞場跳蕩【見藝圃序】文防流連得艸而呼聞音而喜【莊子夫逃虛空者聞人足音跫然而喜】生我者親相知惟子子之文學蛟龍蜼螭【周禮九章虎蜼爲首注似狝猴而大黃色螭見璿璣賦】劌怵胃腸【桓譚新論揚雄作甘泉賦始成夢腸出收而內之明日遂卒金樓子揚雄作賦有夢腸之談曹植爲文有反胃之論潛確類書王仁裕刻腸爲文】放爲瑋詞抉電鞭霆山移壑飛岣嶁岐陽鐫之剔之【岣嶁見竹逸序岐陽見梧月序】子之績學博聞彊誦纎窮蜹翼細穿鍼孔夾漈後先貴與伯仲【見敬哉文】射覆發蒙應而中【漢東方朔傳上嘗使諸家射覆置守宮盂下射之注於覆器之下置諸物令暗射之按方朔與郭舎人射覆知蟁楚檮杌楚庭有神白猿射莫能中養由基射之未發猿擁柱而號旣發應而下】子之行誼忠信楷模砥行潔身皭然不污【見貞女序】鼓韝元气【補注】笙簧典謨【見素伯序】英英哲人煌煌大儒其或少時婞直自遂【離騷鯀婞直以亡身兮】意所齟齬【九辧圓鑿而方枘兮知其齟齬而難入】唾猶泥滓【見掌亭誄】壯而折節刮磨淬礪人或不知畏其鋒鋭君少爲文詭麗萬方中年聞道筆陣堂堂【孫武子無擊堂堂之陣】刋落鉛華【見茹蕙序】一歸老蒼而彼小儒沸猶蜩螗【詩如蜩如螗如沸如羮】疇昔之言記其八九君曾語我人生何有誰爲後死托之不朽誰知君碣遽落吾手【杜詩不意靑艸湖扁舟落吾手】一語更悲曾顧余云昔賢名集迪功舎人【徐昌谷集序昌谷明神宗時人負才善屬文不得志位甚卑僅爲迪功郎因名其詩爲迪功集行於世】最可懼者百年奄忽【見王母詞】呼之茂才【見雪持序】以當官閥【見壽季序注】何知今日果防斯言方幹羅隱萬古同寃【唐書方幹字雄飛桐廬人羅隱字昭諫錢塘人貌俱寢陋工於詩不第光化中韋莊奏才人不遇者如李賀陸防羅隱羅鄴方幹賈島溫庭筠劉徳仁十餘人請追賜及第以慰地下一作宰臣張文蔚所請】而我識君飄飄雲气【見浙西詞序】百軸龍文扛之入地【見佳山序】燈防淚盡濺雨驚沙百靈惶惑萬感槎枒【見觀槿序】空庭無人明河欲斜我之哭君醒耶夢耶倘余未死息壤在彼【見季靑序】傳君遺文誨君幼子苟或不然臣力竭矣柱絕弦摧【見鷹垂序】報君僅此

公祭梁老師母吳夫人文

嗚呼哀哉竹殞湘江【見憺園賦】蓮凋華井【見鞠存啟】簫愴嬴樓【見藝圃序】笙淒緱嶺【見滕王賦】麝粉千堆【見紫來序】兔華萬頃【見謝柯啟】天上春沈人間夜冷維予夫子名在旂常【見鄴園啟】家傳鴻案【見貞女序】國賁龍章同牢尹姞佐饋姬姜【詩】弦調燥濕琯葉陰陽萬樹梅開六街燈罷我儕小子羣遊輦下並屬提攜俱防奬借問字花朝【見昭華序】執經雪夜【紀善錄遊定夫楊子立初見伊川伊川瞑目而二子侍立旣覺顧謂曰爾輩尙在此乎今旣晚且休矣乃出門門外雪深三尺】彩毫掞賦【見看奕賦】錦瑟塡詞【見天篆序】公與生徒朝斯夕斯值公屢日端居不怡微聞徳曜【見劉太母序】沈屙中之我黨私憂時還竊擬天相夫人勿藥定喜【易】何圖惡耗【見尢母誄】遽入於耳未遇金膏【見鞠存啟】難逢石髓【見半繭賦】夫人閥閱【見皇士序】實冠三河一門畫防【見閨秀序】七葉瑤珂【見祖徳賦及半繭賦】眉分恆嶽【眉分見閨秀序恆嶽見銀臺啟】錦濯滹沱【錦濯見園次序滹沱見田太翁啟】香奩詠絮【見琴怨序】綺嵗牽蘿【見昭華序】鳴雁相呼【詩】彩鸞旋嫁【見憺園賦注】歸我尙書茜袍珠帕【見憺園賦】四姓門楣【見璿璣賦】二姚姻婭【左傳伍員曰昔少康逃奔有虞妻之以二姚杜注姚虞姓虞君妻以二女也離騷畱有虞之二姚】法酒杯傾宮香扇惹尙書昔載暫臥棠村潭園雨歇蕉屋煙渾看花北郭命酒西園【見尺牘序】夫人克相嬿婉琴尊【詩】海國珠洋【見徐母序】渦漩雪吼【爾雅渦辧回川注旋流也劉禹錫詩八月濤聲吼地來捲起沙堆似雪堆】爰敕尙書樓船疾走手豢蛟龍【見舜民序】口銜星斗【後漢書劉陶訟朱穆寃曰中官手握王爵口銜天憲】夫人在家摒擋箕帚【摒擋見庭表序箕帚見王母銘】桄榔葉黒茘子枝鮮【見玉巖序】鐃歌返斾【見鄴園啟】花鳥歸船亞相還朝【見敬哉文】夫人從焉象服翟衣【詩】犀翹爵鈿滿院銅琶【見蒓庵序注】一簾樺燭【國史補宋朝京師每正旦曉漏以前宮相使執金盤皆以樺燭百具照之號火城注以樺木皮卷之爲燭或褁松脂】下直餘閒闔門休沐【見雪持序】粉黦鸕鷀【補注】硯斑鸜鵒【歐陽修研譜端谿子石以注水不耗爲佳有鴝鵒眼爲貴俗以子石爲紫石】竹脆絲淸茗香釀熟桓妻偕老【見壽閻序】鮑女雙仙【見葉母序】花名並蒂【見憺園賦】鶴必千年【見良輔序】何期玉臼便上瑤天【列仙傳裴航過藍橋渇老嫗令雲英以漿水飲之航得玉杵臼與嫗後遂娶雲英】鸞難膠續【見顧哀辭禽經鸞血作膠可以續弓弩琴之】桂以香煎【莊子人間世楚狂接輿曰山木自冦也膏火自煎也桂可食故伐之漆可用故割之】嗚呼夫人蘭摧玉毀【見翼王序】嘆昔文人亦多如是延壽靈光賦成蚤世【見滕王賦】豪气三千弱齡廿四名閨韶齒𨿽與同殤然而遭遇獨擅幃房夫人八座【見韓倬啟】命婦頭行【見李母啟】榮封一品防舞諸郎【見憺園賦】長信宮中【見憺庵序】日華門左【宮闕志日華門在左掖杜詩我住日華東】面藥口脂【官儀臘月宣賜口脂面藥所以盛之者翠管銀罌杜詩口脂面藥隨恩澤】釵梁翠朶賜出彤樓捧歸靑鎖【見憺園賦】似此殊恩仙遊亦可況徴蘭夢【見三芝序】蚤茁苗哥【原注梁蒼巖先生夢人貽宋繡松下茁五苗是嵗生第五郎因名苗哥】犀錢繡褓【坡公集有賀人生子詞云犀錢玉果利市平分霑四座】蠟鳳銀鵝【蠟鳳見雪持序王建詩金鳳銀鵝各一叢】芳華不沫金石誰磨名分月姊位列星娥【見憺園賦】所未忘悲師門誼在坤範空存母儀不再蕙幄消紅【見少楹序注】松門掩黛敬芼芳蓀【爾雅芼搴也郭璞曰拔取萊也楚詞蓀橈兮蘭旌上林賦葴橙若蓀注蓀香艸也】公陳哀誄

祭徐母顧太夫人文

嗚乎哀哉天姥峯傾【見徐母壽序】皇媧石徙【見憺園賦】少女風微【見徐母壽序】夫人城圮【見劉太母序】鵑有血而都紅【見孝威序】竹無班而不紫【見憺園賦】春凋翠水之桃【下注】夜落丹丘之李【眞人王褒內傳五云丹山上有云李食之得仙】盆翻玉女【見劉太母序】千尋之箭筈何存【華山記箭筈峯上有穴才見天攀緣自穴中而上】井竭鮑姑【見徐母序】百丈之轆轤長已【見靈巖碑注名義考轆轤井上圓轉木收綆者李涉詩深院梧桐夾金井上有轆轤靑絲索】五嶽則羣眞失位【見銀臺啟】馳弔誇娥【見徐母壽序】三湘之眾水驚流【見看奕賦】騰悲嬃姊【見雪持序】於是荀龍摽躃薛鳯摧傷【見逸齋序詩寤躃有摽】淚浮碧落【見觀槿序紀聞談唐陽冰見有碑篆十餘字愛其中碧落二字謂之碧落碑】哭撼瑤閶【見靈巖碑】白馬溢延秋之裏【魏都賦西辟延秋東啟長春注俱端門外】素車塡通徳之坊【見祖徳賦】日邊則翟茀魚軒【見葉母序】髽而致祭【見貞女序】天上則朱墻碧翣【見瑞木賦】賻以行喪【見壽徐序】七日歌虞【見瑞木賦】文士鏗鏘之制千秋誄徳【玉臺新詠序非無誄徳之詞】元公焜燿之章然而頌美終賒揚徽易賸賦嬴芊者【見翼王序】僅許其門第之華誇尹姞者【詩】只數其遭逢之盛𨿽復穹碑槪日髙蟠贔屭之文【見萬栁啟注左思吳都賦巨靈贔屭注大蟕蠵之屬好負重今石碑趺象其形】縱令健筆淩雲【杜詩健筆淩鸚鵡淩雲見浙西詞序】麗燦蛟龍之詠難形寸艸之心莫罄慈萱之行【見憺園賦】惟太母之令善在代匱而彌彰【見潘母啟】伊蚤齡之處約覘裕後之方將若乃時甫遭屯家方多難鳳旣摧頺雛猶爛熳嵗無春而匪秋時有宵而曷旦鬼謀孟母之鄰【見葉母序】人笑梁家之案【見貞女序】時則授經膝下課史牀前何妨雌伏不受防憐【世說後漢趙溫字子柔爲京兆郡丞嘆曰丈夫當雄飛安能雌伏遂棄官去莊子秋水篇防憐蚿蚿憐蛇蛇憐風風憐日目憐心山海經防無角一足而行蚿百足虫注以一足憐百足也】豈有神方隨羿妃而入月【見琴怨序】非無微志效漆室以憂天【漆室見觀槿序列子杞國有人憂天地崩墜者因往曉之曰天積气耳柰何憂崩墜乎】是以金方處礦【杜詩金璞無畱礦】珠已潛淵【莊子天地篇藏金於山藏珠於淵】荻旣書殘【見劉太母序】化作行行玉樹【見祖徳賦注】薦經剉盡【見徐母序】變成院院金蓮【唐紀令狐綯字子直吳興刺史白敏中薦之綯承防夜對禁中上命以金蓮炬送歸累官同平章】訝天心之竟爾稔人事之宜然抑太母之艱貞在履亨而不忒緬盛徳之持盈詎殊榮之偶獲至乃錢皆萬選【唐書張鷟字文成號靑錢萬選以文章瑞朝廷爲學士】萼必連枝【見憺園賦】陋競爽之郊祁參三駕兩哂齊馳之軾轍蓮耦爲奇【見徐母序】再續元燈掇名省之巍科羣推快偦【見徐母序】三喧臚唱奪曲江之上第定屬佳兒【唐書貞元中羅玠及第開宴曲江池後遂爲故事相如賦臨曲江之隑洲注在杜陵西漢武帝造】斯時也看銅街之對舞宮袍卽達者將母色喜見繡陌之交縈防仗縱髙人未免情移而太夫人則談笑無驚神明自若燻成蓮座皈晚唄以生香【見靈巖碑】織得花機逐春梭而不落【庾信謝賚白羅啟鳯不去而恆飛花𨿽寒而不落】貴能思儉防𨿽防而常封【見李母序】安不忘勞綿自溫而每卻【南北史朱百年貧傷母逝後甘饑寒嘗就宿友人覆以綿康醒曰綿定奇溫卒卻之】一座盡貞觀將相屏間識彼豪英【唐書列女傳王珪微時母盧氏嘗云子必貴但未見汝與遊者珪一日引房齡杜如晦過之母曰汝貴無疑】半堂皆濂洛生徒【見施公誄】帳後資其酬酢【見劉太母序】勿以吾爲致念【見潘母啟】房杜何人【唐房杜相謨房梁公齡字喬臨淄人杜蔡公如晦字克明杜陵人後俱爲相】誰言善不可爲富歐宜學【唐名臣紀有富弼歐陽修】是則白麟遜瑞【見醴泉頌】赤雁非禎【見梧月序】旣嘉祥之洊集將純嘏其駢臻何圖日在禺中【淮南子日臻於衡陽是謂禺中對於昆吾是謂正中】遽返瑤池之駕【見孟太母啟】陽生嶰谷【律曆志黃帝使伶倫取竹於嶰谷】遄爲元圃之徵【見任邱啟】閭裏鮮舂人之相【見憺園賦】街衢多夜哭之聲【禮】嗟乎禮備榮哀【論語】名標圖畫【見王母辭】知神理之彌新【世說戴公見林法師墓曰徳音未逺而拱木已積冀神理綿綿不與气運俱盡耳】寧有生之怛化【見施公誄】然而某等纒悲奚極雀未酬恩【見素伯序】蛇難報徳【見鷹垂序】洛陽金盡【蘇秦傳黃金百鎰盡】恆分壽母之釵鐺【見徐母序】範叔袍寒【見代友啟】屢費太君之刀尺【張衡賦秉刀持尺郭泰機詩衣工秉刀尺】感實切於生平遇難忘夫疇昔今年春少桑枯滿路之花【商書太戊時五日而祥桑枯死】昨嵗寒多雪縞千山之色借椒醑之淸芬【見九日序】佇靈旗於彷佛【見掌亭誄】附注【西王母傳王母所居左帶瑤池右環翠水】

益都馮相國壽詩跋

粵以徒維惇牂之嵗【天皇紀天皇氏制十干十二支之名十干內已名屠維十二支內午爲惇牂此疑誤】月在元枵【左傳梓愼曰宋鄭其饑乎嵗在星紀而淫於枵注枵在虛危之次潘嶽西徵賦嵗次枵注壬子也】日纒北陸【見澹庵序】益都馮夫子【靑州誌益都縣漢武封淄川王子胡爲益都侯故名】以三臺之上佐【見賀徐序】躋七之遐齡時則縹纓飛組之士羣集國門【見九日序】懷蛟夢鳥之賔咸依闕下【懷蛟見祖徳賦夢鳥見璿璣賦】莫不借鉛槧以攄忱【見尺牘序】托箋繒而寫志霞蒸綺爛筆欲摩天【見天章序注】玉戛金舂聲俱擲地【見鷹垂序】其門下士陳玉璂彚而獻之弆以一函【見尺牘序注】區爲四頁作者凡若干人計詩凡若干首縚並朱繩【見玉巖序】裝俱玉軸【見三芝序】琉璃滿篋【見園次序】還燻荳蔲之香【見海棠賦】菡蓞盈箱仍襲葡萄之錦【見三芝序】傳之輦下播在藝林亦曰盛哉猗歟偉矣在昔槐防重相【夢溪筆談學士院第三防閤子當前有一巨槐素號槐防舊傳居此間多至入相】鶴禁元僚【見澹庵序】西京則爵埒蕭曹【見壽徐序注】北宋則名齊韓富【韓富三相謨韓忠獻公琦字稚圭相州人富文忠公弼字彥國河南人慶曆中軍中稱韓範治平中相業稱韓富云】當其齒屆期頥年逾艾耋【禮】兩宮祝哽【禮】賜幾杖以入朝【卓茂傳光武詔以茂爲太傅賜幾杖車馬后漢書包咸字子良光武時入授太子論語每進見錫以幾杖按李充字太遜延平中徴爲博士後年八十以爲國三老賜以幾杖】五等稱觥班臣鄰而陪位【周禮】淸文燦爛樂奏三終麗制鏗鏘音調六佾【樂記】九如頌嘏【詩】無非殿上之金張【見滕王賦】五福陳疇【書】大抵天家之岐薛【唐紀睿宗景龍三年岐王隆範爲左衛率羽林大將軍薛王隆業爲右衛率薛逢詩云外笙歌岐薛醉】至於援據喜祥鋪張官閥【見壽季序注】彭籛斟雉未必皆眞【天問彭鏗斟雉帝何享壽命永多夫何長注彭祖好和滋味進雉羮於帝帝饗之而錫以壽考至八百嵗】玉女投驍何常盡實【見昭華序】頌揚典故不過六朝綺麗之詞役使虛無要皆五利浮誇之術【漢武紀欒大言仙人可致拜五利將軍尙公主】登西洛王侯之第便言碧柰成林【見彭大翁啟】過東都將相之家遂說靑毛降節【見任邱啟】差無事迹略助談諧𨿽昔說之所曾聞亦達士之所不尙今我公之初度也芝蘭異气盡欲揚芬笙磬殊音咸思發響三明七穆旣歌風緝雅而來【見園次序】一介單門亦躡屩擔簦而至【見季壽序】甚者齊秦烈士汾晉畸人夙標耿介不隨魏勃爲掃門【見壽徐序】素秉幽貞並乏襧衡之滅刺【見園次序】亦復踴躍歸仁激昻慕義欣逢降嶽【詩】操敝帚而思前【見園次序】幸值懸弧【見壽閻序】踵髙甍而恐後【見玉巖序】孤竹二君亦頌大年於釣渭【見孟太母序】商芝四叟【見映碧啟】還歌眉壽於封畱【漢紀髙祖欲易太子張良請四皓以爲客按良封畱侯】溯龍編鳥篆而後【龍編見半繭賦鳥篆見銀臺啟】固曠百世以難儔曁崦嵫蒙汜之鄕【天問出於暘谷次於防汜淮南子日入崦嵫經細柳入虞泉之汜曙於防谷之浦垂景在樹端謂之桑楡】亦渺八紘而僅見【見璿璣賦】若乃時有指歸文多倫脊【詩】堦前獻賦感萬間庇士之殷懷【杜詩安得廣廈千萬間大庇天下寒士俱懽顏】筵上歌詩述三握求賢之至意【史記周公世家周公戒伯禽曰我一沐三握發一飯三吐哺起以待士】挽其在位願黃扉紫禁以長歡【見佳山序】請必無歸縱碧水丹山而奚慕【見銀臺啟】賡颺莫罄更及於丈人屋上之烏【六韜武王登夏臺以臨殷民周公旦曰愛其人及屋上烏憎其人憎其儲胥】愛戴何窮兼詠夫劉尹當年之樹【見健松記】不學靑牛關上謹侈諛詞【見天篆序】非如朱鳥牕前徒誇摭說【見三芝序】崧以菲才獲承盛事鐘鳴谷應【見詩選啟】知感召所從來艸偃風行【論語】識吟謡之有自恭題數語敢爲眾作之前驅敬附一言用托羣公之末簡然而遊晝錦之堂【見逸齋序】琳瑯觸目【九歌璆鏘嗚兮琳瑯世說有人詣王太尉遇安丰大將軍丞相在座往別屋見季平子還語人曰今日之行觸目皆見琳瑯珠玉】赴耆英之社【見映碧啟】卷軸連云【見懸圃序】長箋短幅收之此帙而還贏妙染髙文槪以斯編而未備人思借錄如披河間之碑【晉書張衡爲河間相四年卒崔瑗爲作碑文按張衡相河間有前後碑庾信馬射賦階無玉璧旣異河間之碑】客盡傳觀似玩秦庭之璧【見貞女序】儻緘篋底蠧魚食此而長生【雜錄璧魚入經函中食神仙字則身有五色人吞之可致神仙】設在船中蛟龍守之而不去【見玉巖序】

跋余淡心所藏詩卷

此端毅公乙巳長安所贈廣霞先生詩冊也公也百僚模楷【見祖徳賦】四海君宗【詩】猥於烏帽之儔【補注】彌結靑松之契【見賀徐序】縱天長海濶而魚訊恆通【見尺牘序】值肉奮絲飛【見觀槿序】而鸞吟間作【見琴怨序】文無加防筆不能休【見少楹序注】每當三爵之油油【禮】便覺萬言之纚纚【見黃門序】發狂言而驚座【見樂府序陳遵傳時列侯有與遵同姓字者每至門座中震動號曰陳驚座書防陳遵每一書一座皆驚杜牧詩忽發狂言驚四座】盡訝神來【見藝圃序】押硬句以盤空【見佳山序】何愁腕脫【見藝圃序】此則當時驛裏【見憺園賦】未獲擬其雕華文舉筵前【見九日序】無以方斯敏妙者也僕在京華亦霑歡防西堂剪燭【溫州府誌府內有西堂卽謝靈運思詩夢弟惠連得池塘生春艸之句處宋玉九辧蟋蟀鳴此西堂】頗多知已之言【見尺牘序】北渚揚舲【北渚見藝圃序揚舲見半繭賦】大有消魂之賦【見無沗序】情深積刼感歷窮塵【見琴怨序】曾昔夢之幾何竟哲人之不作流連煙月惻愴關河何意先生視余斯捲嗟乎賈逵碑上字字生金【王隱晉書永嘉初陳國項縣賈逵石碑之中生金人鑿取賣賣已復生此江東之瑞按輿志繁昌縣授石碑亦生金表送上】庾信集中篇篇是玉【補注】敬告典籖幸加藏弆【見尺牘序】勿使蛛縈蠧蝕負荊軻一片之心【見智修序李賀詠劍詩直是荊軻一片心】就令紙敝墨渝【見樂府補序】存鮑叔千秋之誼【見園次序】

陳檢討四六卷二十

