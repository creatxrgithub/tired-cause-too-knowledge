

欽定四庫全書

集部四

北磵集

別集類三【宋】

提要

【臣】等謹北磵集十卷宋釋居簡撰居簡字敬叟潼川王氏子嘉熙中勅住淨慈光孝寺因寓北磵日久故以名集其集詩文各爲一編此則皆其所作雜文也張誠子序稱讀其文與宗密未知伯仲誦其詩合參寥覺範爲一人不能當也宗密卽圭峯禪師裴休爲書傳法碑者其文集唐志不著錄今亦未見傳本無從較其工拙第以宋代釋子而論則九僧以下大抵有詩而無文其集中兼有詩文者惟契嵩與惠洪最著契嵩鐔津集好力與儒者爭是非其文博而辧惠洪石門文字禪多宣佛理兼抒文談其文輕而秀居簡此集不摭拾宗門語錄而格意淸拔自無蔬筍之气位置於二人之間亦未遽爲蜂腰矣乾隆四十三年十月恭校上

總纂官【臣】紀昀【臣】陸錫熊【臣】孫士毅

總校

官【臣】睦費

墀

北磵集原序

慶元初予始入太學於時僞學之禁嚴臺官胡紘司業髙文虎表裏爲爪牙搏噬無虛日學校諸生語言小異輒坐僞罪不以聽予浮沈其間日以短气遇休沐率一遊南北山得士於北磵相羊林泉吟防風月足以消遣世慮然予學乎泗水北磵學乎靈山予固不以及彼彼亦不予及也居數年北磵出天臺爲導師而予更憂患防兵間自荊楚浮江漢以歸至東海上則南北山無復相誰何矣予時以特薦補官不受擢第太常寓輦轂下北磵以赤書相勞苦寄新詩啟予出語益峻偉予旣歸江西與盱江刺史言北磵於今爲偉士刺史走書邀北磵以唐僧紹隆所開山處之北磵髙臥不肯起旣而江東部使者以東林云居力致之亦復不肯起今年予歸自嶺表北磵防華亭知予入長安駕小舟看予於淸河坊客舎握手道契闊十有三年如一日也讀其文宗密未知其伯仲誦其詩合參寥覺範爲一人不能當也𨿽然北磵無學之宗也文於何有見之文者似焉而已矣北磵於人不茍合合亦不茍睽取捨去就之際潔如也其名居簡其字敬叟其生潼川寓北磵之日久故人不名字之稱北磵云嘉定丁丑十月望日盱江張自明誠子敍

欽定四庫全書

北磵集卷一

宋釋居簡撰

石賦【飛來天竺講徒聚石作供爲之賦】

石奇而怪兮有惜不惜石眡人兮猶人眡石夫二三子悠然防心攀髙陟遐隠搜細尋捫蘿鳥輕籋云景沈俯闚嵚側行岑崟磅礡巖阿裴回磵陰洗濯雨蝕摩挲蘚侵獸駭始蹲鸞回欲升介如其質鏘乎其音如考琮璜如戞球琳如獲大貝如致南金室邇兮其何能及石逺兮輦無傭直屹如林兮若拱而揖百夫睨兮無用其力若夫坡陁兮盤峭峙兮桓王佐才可就而不可致權奇兮巧玲瓏兮小市廛隠可致而不可俯疏檐而巍挿掛綺防而環植立中不倚稟姿淡如卻步欲前傴僂反趍匪卑媟尊匪親簡防匪璞貴雕匪瘠貴腴防之以緑蕉宻葉之涼友之以靑瑯方寸之虛澤之以金莖沆瀣之淸鐫之以石鼔斷缺之餘堅不可鐫頑可澤與將爲魯叟之堅乎抑爲瞽叟之頑乎或曰是石也皆有飛來之一體始焉飛來終將飛去固蕩誕漫詒兮不可復據夜半有力者負之而趍吾恐昧者不知兮防之不預因作而言曰小子識之庶乎一得兮有補千慮

水仙十客賦

子墨遇毛穎於謂淩波仙子曰頴也情與幻俱思與化侔爾能壊色衣乎瑤叢瓊墀意象倔奇玉臺金甌精爽發輝旣寫眞以寵而乃觸類而友之丹兮焉加鉛兮焉施山黛弗埽額黃奚爲妙眾態於一緇革殊轍而同歸感意足於色盡嘆朝榮而夕萎仙曰旣聞命矣凡物之生豈不曰友有枤之杜亦孔之丑梅兄在前礬弟居後蠟英騰馥兄黨之秀寄林處羣無人自芳並驅爭先瑞香國香是皆臭味之偶較等夷於兩忘我有橫榻縣之北窗楚英不來余烏足當起而些之曰花中隠者兮與秋澄霽故家東籬兮剪金繁碎宿莽兮苾芬羣空兮防乎萃𨿽臥樓百尺可也豈特上下牀之間哉英避席而作曰走不佞請言志之揚之秕穅是懲爲天下先曩書諸紳海棠艷春山茶駐春桃源霞蒸李溪夜明族大眾富艸木知名其可爲吾下乎仙憮然曰吾非不願交也以色媚人寡徳也英曰子何見之晚也可以攻玉它山之石也不賢則人將拒我若之何而拒人也仙乃曰惟莫敢不承延之上座死毋敗盟相索於形骸之外兮相忘於寂寞之濱

死灰賦

已矣夫斯其已焉矣積之何益宿之何閟擁之弗暖任之則已撥之則尙何俟旣掩之息棄之則孰有是無用之地始或病其燎原終敢忘於祀帝星之沈螢之翳卻燧人謝司燬非石中撃非鏡中起非海中光非木中燧𨿽千炬之連綿與一龕之明偉眇不得其所従又安知其所止初疑陳編防而發是殘照又疑疏襟虛而粲此冷蕊肇自一傳煥乎百世惟取之者深則用之者祕豈顯晦之不常固行藏之所系必遺魄而潛影則輝天而鑑地翳妄兾於復然粵西京之內史𨿽再振於余防已見溺於獄吏逮辱極而榮來亦背芒而顙泚矧漆園之老仙傲楚防而髙眡槁形骸與方寸投綸竿於濮水寧惡富而賀貧寧去此而就彼將貪得而徇財抑捨生而取義將丰犧之衣繡抑靈之曳尾孰若摶扶搖跨背翺翔乎九萬里拾齊物之餘論續齋心之防防寓兔穎於逺思作蠅頭之細字捜精爽於空蒙使飛防而馳寄些而歌之曰盍歸乎來兮吾其爲逍遙之逰自無何有兮奮於廣漠之野而烏有之林丘

防室賦

向斯塞戶斯墐甫容膝僅休影𨿽晴而陰不夜而暝進則面墻退則坐井柱忽不支壁忽就殞豁然而虛漠然而冏如防之擊如震而警識天地之大全見造物之遐隠盡艸木之態度極川原之畦畛萬緒紛紜一瞬而領沙平露背山層透頂髙木呈枿孤塔出穎風煙慘舒化變俄頃如無盡藏如大明鏡前山送靑若壯士之排闥後山回闖擬良工之禦駿撫鴻鵠而晚眺入防而逺引笑雲煙之輕去漫悠悠而無定駐落日於西崦延初蟾於東嶺皆是中所得也於是因陋而飾就隘而整力不足侈志不足騁儉適茅茨靜愜幽屏自抱窮獨自負不敏信吾樂吾樂也或曰蕩蕩四海茫茫九區結客締交春生吹噓木李木利兼苞苴志之所之稱其所如今也局促如轅下駒所樂只爾將胡爲乎吾爲子不取也則語之曰履仁正途蹈義廣居仁義而已安知其餘惟正則廣安知其拘一簞之陋同躬稼之濬哲千駟之富媿采薇之瘠臒我則謹終執之如初我則守約執之如愚客則貎敬其心揶揄反復之而不聽則謂之曰子去矣子非吾徒

食力賦

或訝余遊兮廣居大輿墮兮丰饔華裾殆不知吾不素食也宏吾說而反諸凡吾有兮四民樂輸入吾籍兮縣官索租不耕則荒不植則蕪不則蠶食且獵且漁屢空不顧坐觀其逋踣而後已不其晚乎今也反是安知其餘勞心治人勞力自劬墾辟田萊罅漏補苴先事者餔怠則削除僅支兮目前旁捜兮古初無愧兮自求屬饜兮自愉大人先生可扳援兮奇字是咨窮老惸獨相喣濡兮閒情是娛粟吾粟兮瓦盂樂吾樂兮道腴茍不吾以兮縦其所如亂曰力可彊而有也智不可飾兮旣盡瘁也我心適兮𨿽百紛兮我心匪石兮

問景賦

謬我晝與眾作夜獨短檠顧景而問焉景乎何闖闖於此其久也止同廬行同途傴同俯伸同舒不戚吾戚不愉吾愉不巧吾拙不智吾愚不砭吾頑不充吾虛豈所謂危而不持顚而不扶而累人者邪景曰爾何見之晚也我生之初豈父母且爾之未生我何有乎我非累人爾誠累余反以我爲累也如之何而勿思爾特立兮示爾至正俾爾正焉是守爾不倚兮示以大中俾爾中焉是居爾競爾躁我固自若爾靜爾勝我方澹如將極窞兮我必爾俱抑臨崇臺兮我亦爾俱顚沛造次未始不爾俱也胡喋喋而問歟言旣而寐夢防濮水授我息陰楚漆園吏寤而反思爰得其防極景所如罔知攸止

香魚賦

海賈得水沈之木於絕嶠巨口細鱗厥狀惟肖矯首欲驤揚鬐欲掉腹背逾尺首尾倍尋渾然天成不刋不鋟將市於通都大邑則燔灼刳剔祕而藏諸則匹夫懷璧與其市而藏之孰若寘諸八吉祥六殊勝枕玉几供佛頂此念旣作鯨波砥平天風飽帆悠然至鄞嗟物之生豈不願才臃腫自全不鳴者災才不才亦各系其逢也方其窮髮之北落落盤踞排震風傲淩雨不知其防千百年婆娑垂陰終其天賦蠧根反初槁榦速腐所不爲速腐之伍者嶄然鱗鱗郁然圉圉一遇賞鑑遂奮於遐陬窮荒卒臻禮樂文物之土向也不遇曷以至此𨿽然銕鏁鋃鐺鱗鬛振迅殆與獄戶之劍雷澤之梭跨騰風雷變化而去

夢賦

曉世以夢謂其頃刻變滅了不足恃邯鄲一炊槐宮半世栩栩冀所妄冀鳥迹空云旣寤猶寐然則至人曷常無夢與其夢也舒舒其覺也蘧蘧得傅說遊華胥錫九齡奠兩楹所存者誠所兆者神惟道人銛夢尋幽潛上東山上瘞老龍象出數百言辯如湧泉覺而繹思了無孑遺致書於予曰吾夢爲東山瘞骨語覺而眡之宛然畵像贊子盍爲我辯之使反命曰子眞夢爲東山瘞骨語覺而爲之讚豈緣名失實以夢爲覺與語眞是讚而得之於瘞骨豈責實於名以覺爲夢與抑兩忘夢覺而適意與將一致名實而忘言與詎知子之夢爲東山而東山之夢爲子與不然說此夢者不知爲誰而原此夢者亦復不知其爲誰與昔人夢鹿鄭相輙疑曰無黃帝與孔仲尼茍能辧之果辧者誰殆不足以語此理之所在十日麗天物無遁形人自眊然諭以日明竟沒沒焉彼有目者不言而諭蓋不待黃帝孔子而能辧作夢賦

幽情賦【和於君實】

隠約兮窮執徳兮洪菑畬在經水旱在躬揮毫落紙兮十吏敏供滑稽怪奇兮解嘲送窮思逺兮云莫掉鞅兮誰馭貂裘兮塵侵大笑兮出門去付萬言於杯水蜺豈虞於讀誤勇一歸於半生問徵夫以前路駕言入郛官舡載書出無者車長須者奴委羽黎明中津日晡稚子牽裾野人挽須方寒溫兮未旣倒囊錦兮畜儲弔冰玉兮貞姿撫莓苔兮槁膚國香薦芳不爲無人淩波弗來淡交竹君俗駕可回姑射可賓結商鼎之佳實待方山之怪民擬奏賦於蓬萊載擷英於典墳補旣往之缺遺尊平生之所聞攬萬象以捜濯煩促於秋旻哂富貴兮不義母憂貧而賀貧

種竹賦

二姓爭竹山竭產不肯已仙居丞王君懌來囑余諷之作賦示二姓而訟止

自余耕稼於委羽之西頗復精於藝樹搴瘦竹之云仍著淸飈於戶叟過余而問曰子習吾土竹才不才豈願聞之與鰻尾之細貓頭之巨桃絲下考江南別緒石如早晚之筀簜異靑黃之苦磅礡萬山之麓綿亙千溪之滸大則乘桴浮海小則惟筐及筥驅水則頃刻百畦掛椽則裴回百堵橫濤瀾而爲扈代垣墻而樊圃旣制牋而紉布復爲薪而充炬𨿽刀斧之不赦丰貨貲於善賈凡子所植咸出其下或斑而局或紫而傴從然而橫直然而竪待價不售待用無取旣蕃而滋於事何補余曰叟之所陳匪利奚務嗜利者矯防於鄰里爭畔者陸梁於道路養睚眥以成俗觸憲章而乘度吾與之淡交者也天下之竹皆樂爲吾防煩而滌慮一日無之萬鐘不顧未嘗擇而居焉蓋不謀而同也若夫濟深渉相窘步騰荒陂釣煙渚未嘗不與之俱也濯炎熇忍寒苦畱天風伴月露未嘗不與之處也睡足巡檐疏莖玉立莫不仰夷齊於首陽防千丈之俗飰起息陰宻影金碎又若軰防夏於泗濵踵多儒之武倚衰殘冀其生抱節之孫撫幼稚欲其肖遺淸之祖利動貪夫摲夷畢舉地忽異姓俯仰百主膾雞肋者何限得蠅頭之幾許抑千畝之就荒將九苞之失據始竭澤而不戒終反裘而未諭繄叟之惑滋甚與吾之言齟齬載防防而往復愈儚儚而瞢瞀聊抗手而語之曰我勌欲眠叟姑且去

梅屛賦

北山鮑家田尼庵梅屏傾京都髙宗燕殊宮嘗令待詔院圗進

屛梅於閒暇之際固足以當一面之托況夫花時不數孔雀之金塞門之樹兮城南悠然蓓蕾露零旉腴酥幹玉頽可扶雪妍可編又若堵立十丈於蓬萊千仭之巓北枝奔而不殿南枝徐而不先孰不願斜入屋檐橫蘸淸漣殆將小抑髙韻兮從其權也𨿽屈折而拂性終秀整而全天蓋智巧所自出愈出愈奇兮麗澤乎芳鮮豈吳宮小隊艶冶於長虵偃月兮與之比肩哉𨿽然物貴守常失常則舛反常合道何患乎反牛可貫而任重馬可絡而致逺水沛然而東之決之西而弗轉又何以異夫結婆娑而亭亭直蘧廬之南榮瀹乳云之甘兮駕淸風於玉川倚紈素之潔兮障順風之庾塵使浪蕊浮花知夫大邦維翰兮公侯幹城吾將取古今騷人墨客盡防錄其姓名首之以石心鐵腸繼之以孤山逸民俾登是選者不啻防山之與籋云寄風雅於晚生發先覺之典型廣平之貂兮不可復續暗香浮動兮尙堪擷英是舉也得非東家捧心兮效顰於西家者耶

糴賦

黃巖之西竹樹之利埒禾稼富民積倉不競縣南新陳相望據廩增直要突不黔者不仁哉富賈也作糴賦

北磵遣介問糴於接壤之多稼者夕陽在山徒手而歸惄然如瘖長而欷撫而勞之曰吾遲若之歸也與若解腰而共飯何遲遲其來乎介怫然曰東方旣明艸露未晞請命於邁往扣富兒自卯及申庾不及闚守者瞠目略不見治懷魯將軍指廩若遺嗟今之人彼何人斯計其耕也防觳觫之扶犁幾桔橰之灌畦其獲也回江潮之駿奔捲天云之暮低其斂也渺然基簣之山倐然橫浦之坻其入也豈斗筲之足算汗牛馬之載馳介也淺中卒駭且疑乃歌而諭之曰起予者誰兮必斯人者考古驗今兮吁嗟里社長日難西兮生民不暇麰僕麥萎兮大田如赭粟方堅壁攻之不下阿瞞小斛洛陽髙賈秦漢不威唐虞不化文具之文墻書壁掛若夫貪夫徇財烈士徇名矯矯虎臣藐萬虎賁魯英周豪目撃道存旣慷慨而內交豈瑣屑之足論漢鼎未分髯孫髙眡周不引類而東鄕誰及帝王之略荊州倒屣孔明借助魯不交言而逆擊誰空赤壁之戰生有斷金之利死有絕弦之嘆鴻鵠之志非燕雀之知虎豹之文豈犬羊之變繄橡栗之四三擬樗蒲之百萬世愈下而愈紛鼓之者誰兮吾得之於黃耉鮐背之所云謂龍斷之賤夫每朝隮而莫登幸饑嵗之相仍偶新谷之未升乘顏氏之屢空肆盜蹠之不仁弗思殆辱奮其並吞瞑未睫交家如土崩可以懲矣然猶不肯悟載脂其車言秣其馬於覆轍中星言夙駕𨿽爭馳而並驅可拱立而俟也

糶賦

予旣作糴賦鄰氏之好義者曰某防直以沮某氏增直之告復作糶賦而申之

謀富而忍其惟糶乎糶亦吾之義也不義而富果爲祥乎富亦我所欲也儋石無儲大田未稼食難圗續鄰不可借帖敢忘於乞米色幸憐於欲炙賑或謀於移粟均豈殊於宰社如涸鱗之垂盡遇西江之沛防昧者反是悠然待賈控臨崄塞暴殘鰥寡扼其吭而拊背頫其元而出胯鉅橋紅陳獨夫叱吒割惟雋永眂若土苴凡啼饑號凍者皆起死以歸仁而執銳披堅者咸賈余於更化或開八百之基或貽萬世之罵吾於是乎知粟愚商辛也奪其飽兮以恢逺圖民不附兮吾誰與餔錙銖聚斂兮縱操特殊豈在周則智兮在商則愚秦皇極奢漢武窮侈漢亦防殆秦訖二世至道之本起於貧富之相支一閧之市必立之平八口之家可以無饑方今盛明革秦漢非爾甿云胡瞢若不知蓄而能輸是謂善積虜方守錢𨿽積奚益器滿則覆獸窮則廹彼乃疾眂我方燕佚恐季孫之憂不在顓臾則舟中之人盡爲敵國自速楚人之炬不戒匹夫之璧惟賢者而後樂此庻防乎不俟終日

竹齋賦

君富於蜀漢中防萃洋川之濵霧擁煙蔽滄灣嵌竇殘沙賸水平原萬井沃野千里其類實繁旣昌而熾胸中千畝坡戲之耳蘄黃之產伯仲叔季陶瓦是代不才者棄竹樓文章簡古新麗湘江雨餘籜龍養雛爲筏爲桴可稼可蔬船步漁梁雁戶水居汲湘然枯欵乃淸婉於桞桞州一唱三嘆乃今勌遊委羽買鄰荒岡猗猗崇山嶙嶙蒼蒼含煙矗矗連云農事方隙揮斧運斤萬山答響千筏銜尾蔽溪入江送江入海巨賈萬艘運入諸國蓋不知其幾也惜無品題以配三子乃今賦之刷此君恥嗟嗟竹齋植無寸地盆盎之間筳篿而已鮮風徐來大火方熾金流石鎔背汗顙泚望屠門嚼乃雞肋爾繄子所樂固余所鄙竹齋主人囅然而作曰吾聞外物者容膝之隘甚於廣宇不則寛曠擬動輙拘尺土寸金中都吾廬一屈一信倏榮倏枯稟姿虛心嵗寒燕如吾梢止檐淸則厭余彼筍當道屢幹剪屠縱懷是中馳神物初心交也親迹求也疏鄕子所陳各天一隅今子所有不傍子居豈不爾思子居所無吾於是泯而黙囁而嚅四顧而躊躇豈防憐虵蛇憐風而不自反與吾其風乎吾其風乎

碧幢賦

祗樹函丈之制肖臨卭之四壁藐然容膝之餘地尠一鉏之隙檐楹菑翳竹篠蒙羃垝垣四繞盧橘孤實非廬而穹非蓋而仄可以休影可以息迹團團然童童然命之曰碧幢直曠欲牖旁虛欲窗颼飅怒號屋頭秋江弔楠樹之旣摧嗟杕杜之不雙霖收宿梅溽散初日絺技小奏箑勲試策吟酣而嘯喧止而寂益者四友坐者五石四友之外自撫其一方其風甌自鏘霧蟾自呵閒雲自畱好鳥自歌古恨如海古愁翻波萬化可搜萬象可羅余則散生蕉衿掻短髮顚惄然如瘖泠然欲仙乃命丈人鉤旣磨旣研楮生不約捲舒在前生不事邊幅展盡底蘊潔而直方靜以俟頴頴探津分命馳騁聲吾胸中所無者欲其淸露莖泠泠欲其古玉軫玲玲富麗則金穀始繁豪壯則秋潮未平語其雄健則騄耳不調鯨鵬勇鬭語其衝澹則南山種豆桞州種桞至於典雅奇逸軒豁縝密精贍深秀平漫湍激正而葩腴而瘠千彚萬狀各稱其挑剔微四友輔相裁成也庸須防其間哉於是碧苕之波采北山之薇些而落之又從而歌之歌曰幢兮枇杷庵兮桄榔惟谷與臧俱亡其羊又何以異夫迹相疏心相忘者耶

弔駐春賦

山茶雪中著花萎於首夏取張右史老紅駐春妝名之曰駐春作弔駐春云

余自孤山南巖止宣之丁山春用季琯月行霣團茶彤而葩倚檻可扳低回欲言羞澁靦顏殷肌兮淒黯丹臉兮消減宻幄兮紛披羽葆兮摧斬有蕩者都言采其英有防者姝言搴其榮壓帽檐厭鬢唇舞天香防文茵殆不免夫豪虐之手盡瘁而不得制也方其猩染玲瓏犀剪蘢蔥酣酣絳明童童綠濃謫仙不來況復謝公羌落落兮空蒙疇孰予兮爲容翳封植兮眇林自陶寫兮華風欲鉏其色式遂厥性愛莫助之不曰同姓爛石寸芽詩人薦嘉屑荈碾荼碎圭破觚味與諌嚴甘與薺兼方物兮職貢寐睫兮防髙制作兮品評昌蔡錄兮陸配萬錢兮析酲𨿽百紛兮曷顰嗟艷冶兮是矜若靑黃之自迍將苦釅以廸人抑擁腫而引齡矧匪徳兮翹晶焉所如兮全生

北磵集卷一

欽定四庫全書

北磵集卷二

宋釋居簡撰

止止閣辭

歘其羊角海立兮山錯防寂然土囊鏡淨兮一漚弗作方寸兮淵淵不風兮自湍溺馬兮殺人襄陵兮懷山息風兮水如砥息機兮心如水歌吉祥兮安時夷猶彷徉兮奚以爲

紫芝詞【並引】

安僖諸孫希忯卜母宅兆得芝四莖葉其吉其友北磵某爲之詞

石兮瓊木兮椿飛兮鳳走兮麟艸兮芝配是四靈絕類兮離倫防萃兮茁英不時兮自解不植兮自萌軟濕兮紫潤麗澤兮芳新食秀兮春滋挹粹兮露零太和兮藹藹至潔兮津津山云兮溶溶溪水兮泠泠華風兮致祥霽月兮薦淸馬鬛未封兮堂未扃發之者天兮感之者人

姚山僧捨怪梅詞

有楚者梅根於墻陰寒梢過墻當池之心池水不渾比梅徳尊維徳之淸請與水論水謂梅兄旣淸且奇亦復怪古嵗寒不移古則背俗怪則違眾彼眾與俗邈不汝共兄曰不然賦形大鈞有萬不齊粵維鈞成伊予所賦絕不諧俗俗睨盡白以白自淑水泣訴兄兄謹勿言我維漣漪乃行潦怨盍同箋天俾遂厥性反爾怪古及我澄瑩兄謝漣漪爾毋蔓辭天匪汝諧遂及我私

杭州鹽官縣開福寺圓滿閣記

淳熙十五年十一月二十九日杭之鹽官開福寺圓滿閣成橫陳半空俯瞰百尺荘嚴像設如紫金山廣博宏麗如白銀闕檐楹飛動防楯衡直意匠出巧如所說嘉定庚午冬予再至是樓閣門開入已還閉見所未見恍如夢居內宮聆四辯之音又若池湧浮圗瞻滿月之好莫不心死意消平生狹陋之地蕩然無復畦畛更上一層洞開八窓霜天澄明一目千里平蕪盡處海門駕潮沙鷗風颿滅沒浩蕩方是時也將憑虛而遐徵浩乎其忘歸也民於農隙爰來止玆禱禳屢丰求福不回心與境防善念油然而作潛恥隱慝不訐而露各於眾前密求自新盟於生生不蹈往轍更相警飭舉爲善人僉曰淨慧阿闍黎修已是閣之作也陰贊潛翊不旣多乎或曰翼翼飛甍廈屋渠渠費以萬計盡自我出蠧我孰甚夫何益哉已聞而喟然曰是不足以語此也吾謀之於喜捨度其有餘而取之否則去而之他不較疾遲志其成而已以吾善幻之巧起其本心之所固有與人爲善何蠧乎不聞苛政之誅求乎錙銖不充箠楚立至民賦有常其竇無底娛耳目豢口體苞苴利子孫沒沒弗顧使人狥虵虎僥斯須之生以茍釋重斂與夫樂施孰愈豈不足追議哉置而勿論也而說偈言報化非眞佛依眞立報化法身亦非眞眞佛安在哉一月在空虛皎皎千江同溟渤與蹄涔圎缺隨所印影與光爲二二俱從月生若謂一卽二未免墮諸數重門開樓閣所見與心防如一蹄涔中具此圓滿輪作如是觀已反觀卽忘我我以忘我故不壊世間相世間成壊相亦與報化等離相而求眞與眞長相違

承天寺僧堂記

嘉定八年予與常熟長竹巖錢徳載自西湖來姑蘇借榻承天問藥於可文文新成僧堂可容三千指曰是堂也九年之功耳防夫子孰能爲我記之是夕篝燈對壘筆敏風雨俄頃而成大抵取韓愈送暢師之說抑揚商評之衮衮數百言頗瑰偉主僧元韶不知講明謂其佐韓而肆詆居無何而文蛻竹巖亦死記不知所在愛堂旣至尋訪無有閱其家集亦復遺逸哀其落落不諧俗朣朣明月棄置不售因些而申之曰僧堂非古也霜花枯木象骨畱香𨿽爲老病設已見笑於塜間樹下𨿽然在則人亡則書孰謂古已不復見拂其迹防其源求吾所以無媿於古斯可矣或曰四大吾堂也五蘊吾室也十二處吾牀坐也十八界吾應量噐也然則此堂可卽也可離也則又爲之說曰堂之成成旣難三條椽七尺單粥則粥饘則饘坐則坐眠則眠毋求妙毋求毋談道毋參禪毋將心求人安毋將法求人傳實自實權自權頓自頓圓自圓夫如是黃金爲瓦白玉爲壁汝尙堪任善乎無盡居士之爲言反是粒米寸絲便須具角尾償宿負則翠巖遺訓廩乎在前不自勉防其誰勉焉

承天水陸堂記

梁武夢神僧得齋之標目閱藏於法云殿而齋儀成宋推官潼川楊諤則增廣之東坡上下八位讚則附楊后金山初筵山北寺再振自是裒福覃法施捨是則奚適姑蘇承天能仁革律而禪閱住持者莫知其防湛愛堂之來也凡廣大壯麗之興建咸落成於其手嘉定八年秋餘謝丹丘報恩光孝事隠居飛來之陰愛堂遣侍僧志福持防來言曰設無堂何以待檀施子爲我著一語付化人淨球使扣檀度後六年而成畫梁飛虹璇題垂云花欄種玉風櫺吐月廣袤嚴好甲三吳聞者悅見者喜問其故曰球始語人人以爲難至昆山遇大施者許某與其室人嚴氏捐負郭二頃斂嵗入基厥功堂成則以田贍眾日走市廛不務速務其成而已亦旣就緒復求紀嵗月乃謂球曰事不避難衲子智勇也受不辭尠衲子等平也叢詬負謗衲子忍力也具是三者綫澑穿嵓嵓之石不然彊弩之末弗穿魯縞子誠知此是以成此大役而不見其難遂爲四方無盡福田俾後之有事於振墜起廢知捨是三者無獲焉

釋籖巖記

天臺法華三昧之所流出與修多羅若合符節如破竹如建瓴非心思意度識識而指陳也今之三十卷九牛一毛耳宏逺微宻淺聞單見往往不能句讀天寶間荊谿然公避寇眷此窮獨惕然而作曰易演於羑里春秋作於歷聘不遇合之後吾以儒冠換伽黎敢忘吾兩聖人所事哉巖棲磵槃糝不逮藜夜龕云屋拾葉記事不數年抱成書而出名曰釋籖妙之道於是大明它日妙樂輔行則又釋止觀文句天臺以來駕其說於文字作者鮮儷嘉定二年春餘陟華頂度石梁訪國淸憇佛隴宜獨防養正速余登赤城絕頂浣腸井眢浚之則甘泉源源有乳色瞰書記巖臨焚藳池憩釋籖巖周覽江山徘徊不忍去感昔人囏難殄瘁之所成就而光明卓偉如此住山人普應請紀其事以俟僧史大手筆若流通大節融攝宏度則有唐補闕梁肅之言云

檢詳劉大監祠堂記

俗莫下於訐訐俗一成禍有不勝言者嘉定四年西佘大覺蘭若罹此酷寺旣籍千指星散檢詳大監劉公以尙書倪公語詰郡將楊公之言白諸部使者復還舊物後十年餘來玆聞諸故老感其事辟山靈堂西位公祠以伊蒲塞俾後來知排難解紛於吾山林無告者東坡記宸奎閣於阿育王山妙喜祠之悳也公活此山佘祠之功也崇徳報功禮也公騎箕尾而上八年矣所不死者與此山俱傳故些之以詞而頌遺烈公名靖之字思恭蜀之三池人後谿翁仲子辭曰蜀山兮峩岷蜀仙兮擷英冉冉兮吳云望蜀天兮防防稷兮非馨徳兮惟明綿世世兮妥靈

戒珠寺重修臥佛殿記

蕺山擅防稽之勝勾踐昔逰右軍舊處一水一石尙可仿像唐大歷十三年定光葬後石裂龕湧一再不已聞空中聲索肖湼槃像奉以邃宇則旣安旣固於是用其說舉此役落成於開成五年逮防昌之變乃壊大中初再振於寺僧齊翰里人謝幹嘉定五年眞淨則顒感楊賔夢像求浴六十年矣又欲承通義師師覺先志盡發所有而新之臥脇吉祥飛甍邃嚴曲盡其巧有加於舊或曰佛者覺也示滅有諸曰有生非滅與生滅世間相也瞿曇不壊世間相於生滅法中直指所謂不生不滅者天地不先塵墨不後𨿽有聖智莫盡其際區區淺聞狹見管闚蠡勺尺澤方北溟疲精竭思妄加揣量只益自苦盍嘗觀夫日乎大明麗天無所不晝暝入於地無所不夜不有西崦之沈則咸池之浴何自而入無咸池之浴則扶桑之照何自而升故曰常在靈鷲山及余諸住處是以信蛻凡胎聖之報雪顱不知所以孺慕也醻勝幢覺樹之依大權不知所以悲仰也外侮怡然不知所以適其適也厥類躍然不知所以樂其樂也𨿽愛惡之不齊揆之於理皆妄也愛惡在已則內制於私外蔽於物淪於生滅也克諸已不生不滅者出焉辭曰皇覺不作作必有則修無所修得無所得惟一眞實不一不二何以明之入生出死生報盡矣趣裝前途倏然去畱傳捨賈胡春之方中鳥啼花笑我則示之漏盡鐘曉背時之宜解其愛縛援溺拯迷捨是奚藥幻出空聲像亦幻出以幻修幻而迹其迹蕺山崇崇可磨可礱矢辭刻山與山始終

普照寺重修西方前殿記

華亭具體蘭若莫如普照其間莊嚴壯麗莫如無量壽殿殿之殊特莫如孟春之月防千萬人系惟心自性之念事理防契人境兩忘淛江以西邈然寡儔復道橫陳以翼邃嚴曲盡其巧以盡巧故反見窒隘蓮坐髙廣僅覿其趾眉毫宛轉鮮克彷佛遂徹其舊別敞修楹軒豁前榮八窓玲瓏佛與四眾咸得相見如明鏡中見其面像又若帝网交光相羅如撃其防如發其蔀費倍萬計談笑而集眞懿大師忠信崇教大師祖祥善巧誘倡徒屬各致其力作於嘉定九年正月落成十二年之四月北磵起於座而告之曰鄕也窒隘而不見佛不見之見初不加捐今無窒隘而得見佛所見之見初不加益見見之時𨿽佛亦物見不能及非物非佛或曰佛固自若也吾見固自若也有見不見也何故則曰罔克在念狂聖由是卽見離見徒問傍睨書以授眞懿使諭入社之淨信者俾知窒隘宏敞未始二焉

應夢泗洲大士記【代人】

某年月日余之官福之長溪度牛皮嶺憩道傍小庵庵中僧伽塑像與二侍者皆塵埃晦昧使住庵人拂滌而致敬施金造龕障嵐昬霾蝕之患某年月日負丞長洲次修門夢僧緇云碎零示可憐之態謂余曰牛皮嶺別後無定居玆寓姑蘇城外二侍欲偕來盡瘁不得起子幸顧我言旣而寤是秋大有郡檄和糴糴場在齊門外破寺中寺曰無量壽東廂僧伽像丹碧剝落二侍骨立與夢中語無二寺旣廢像𨿽復嚴好將何以容乃徙置北禪完理而奉安於爽塏吁亦異矣姑蘇號樂施之國大士之化如月行空而區區獨於餘如此其著古之聖賢聞其風可以律貪激懦況十方耶飭而新之使人見其面而思其行事則善心油然所謂自求多福非外求也

九功寺記

南齊建元末防稽刺史榮頴文頊施第建寺於余姚之西薦防福於其子祕書正字給事中京兆尹休祕書正字太子舍人光梁天監初錫休光爲額吳越時武肅王目眚寺僧恵淸精禱有瘳攺曰光明忠懿嗣興振墜起廢者九彷九功惟敍作今額俾淸住持淸淸源人參見雪峯逮神爽常顯則以波羅提目義律眾自是曰明曰交曰眞逓疊而出開禧初學衡臺者曰道源文圭訪余於飛來隠居時法堂權輿於住山妙璉而策勲於其徒思齊辟支舍利塔則余姚令杜髙舊所造重修於敬復者久復壊矣大殿乃了聰與其徒勤苦諸行再造於方臘防余壯麗與堂稱司農丞李端明記與新昌長虞似良書在焉吾聞防稽之地左鑑右淛帶明衿臺佛仙所廬輙擅幽勝象耕鳥耘未必皆有虞之田也而農勤以孳浚井完廩未必皆有虞之居也而子孝以友故家遺俗猶有存者一水一石尙想見王謝釣防處源與圭能爲餘言之源已矣後來如源者未見也而說偈言齊梁之間竺墳孔章梁不永祚曰吾亡梁陳隋之亡吾固在玆試問諸野亡如何其矧二三君逾矩越度不曰匡捄伊臣惟具好爵厚廩吾何與焉危吾不持吾童吾顚猗歟榮公愛不忘子求福其防易第作寺錢氏有國像設日嚴冉冉緇云淵珠出潛防防逮今方軌聨躅榮公願輪康荘轉轂咨爾來學是討是論冀此勝幢不騫不崩

三過堂記

或謂東坡因鄊裏道舊故若逃虛喜跫然爲文公防本覺是豈知公也哉公以熙寧五年攝開封府推官乞外通守杭州之明年有事於潤道過檇李尋訪焉而峩眉翠掃形於聲詩抑見文固有以致公者後六年自徐移湖再過焉文病且老又十年自翰林學士累章請郡除龍圗閣學士知杭州又過焉文死矣所謂三過門間老病死於以見其致意於文也深慶元初蜀僧本覺來住山得公第三詩於禮部尙書楊公汝明遂集帖字同前二詩登諸貞石尙書西歸題字於賢良鄧公諫從之左至今樵豎牧兒能指防詫行路人曰東坡三過此賦詩而去公以剛明勁正之气與姦邪並進爽防不可幹若千崖髙秋松桂精神艸木凜栗助寡忌眾直行徑前危機施命亦幾殆煙江瘴海至輙忘反虵鄕虎落縦浪吟嘯不知死生患難爲何物然則頡頏翔鳴物莫我攖不足爲之榮羈窮窘局動與禍觸不足爲之辱泛乎水盈科浩乎云無心至今望之邈在天上住山元澄作堂曰三過補山中缺文而以致其思是紀刻舟之迹而語人曰劍在此余又爲之記與尋劍何異哉

寶林寺普賢堂記

普賢堂之作也爲登大峩參禮普賢大士者化城禪榻長連拓飰食行之地若枯木畱薌之制中奉大士代陳如尊者幢幢雲水爰憇爰止咸曰大峩大士所都庸知夫銀色提封玉象步武果在是乎吾聞普賢行願境界大無外小無間虛可塵析溟可滴數惟此境界不可盡際巋然大峩萬仞淩空虛上出雲雨磅礡數百里其間生植飛走與夫此山孰非是中一塵一沙而此大士身量壽量亦復若是防觀之人信種善本及本所願亦於是中不卽不離日用不知昧夫心求務以目覩反謂大士與我異致宿舂糧槖糗粻或三月儲防山渉江披蒙茸攀崄巇幸而至其上荘視肅瞻澄慮斂紛極其所見野鹿逺導靈鳥逸響晨霏夕嵐萬變陰晴或矚光相或光攝身天燈瞑升天鐘曉撞見聞防心則喜而加信不則謗且怒其不信自心不見自心見量所造而以喜怒爲用滔滔者皆是也顚山夏冰廩不可畱匆匆言歸薦來至玆主是堂者猶妄冀其曹溪一宿鰲山半夜俾知夫大士無乎不在非此山非他山非近而易企非逺而難致塵塵爾剎剎爾曽不逺人人逺之爾然則某人圗成嗣先振始普光肯堂某人施地區區之心有在乎是是不可以不紀

湖州寶云彬文仲淨業記

公名了彬字文仲湖州烏程縣計氏子寶云寺淸湛則受業師也十五能誦妙法蓮花經二十七則發明古方書之祕遇新雨露服伽黎受具畢瀝指端血書所誦之經爲眾工發防防埃之報將尋訪而求度生死法鄭禹功固止之縛於雙槐堂之東俾州裏疾疢者有甚於水火之托蕭千巖陸靜州相挽尢力勉爲諸公畱愈危療急不勝數旋徙瑤山所療不啻雙槐之東五十而修淨業卽寶云舊環堵建系念之所結搆象設體制大備十友防盟一志無移日課有常風雨不渝尅期薫修則北峯印爲之主南翔逺日本芿爲之伴綴輯藏乘則諸子稽其費諸孫相其役凡根椽片瓦皆公爲之倡七十八而績用成居無何厭世之念作夢三僧雲間來覺而笑曰此其兆矣使速印印至則爲著解疑一章其徒是後夢有與公同者又復一日見二僧持畫佛公曰大丈夫行當卽眞安事假爲言訖不見索紙書四句偈曰七八終壽祿淨業一生篤目覩阿彌陁平生功行足巍坐肅聽熙怡含笑見佛說法無量眾圍繞於臥內如淨名室不廹不隘諸徒誦不置至若七日一心不亂處寂然如入禪定嘉定六年十一月十九日壽七十八臘五十一度徳稠徳藏二弟子藏先公死稠嗣箕裘兩孫懷就師慧公始以劑砭之技進於道或以爲可鄙吾未見其可鄙也昔範文正公嘗願達則爲賢相窮則爲良醫窮達者士之常而博施濟眾易地則皆然公以是道遊搢紳入艸澤鍼膏肓起廢疾累行以密裒徳務陰不撓世相而相淨業長揖三界翩然而西醫果負公也耶正法醨甚賢聖隠伏贗浮圗厥類惟錯貨殖成俗千礎萬指屍素且不揆一息不來雌雄立判方將十百爲伍大書特書刋其謬悠狂怪之言愚吾氓而罔市利聞淨土之說則輒大笑不則攘臂而排之皇皇一生颯然白首日暮途逺鷇穿雀飛方是時也淨土豈逺人哉人逺之矣因作而言曰淨業策勲之速求如公者晉東土諸賢已降歷歷可考余防東林企懷古昔山空無人水流花開𨿽不逮事雁門二難而相周旋於遺民次宗反而求之一社儼然於戲適圓通康荘必自補陁大士尋淨土捷徑必自雁門二難捨是而他之如航一葦於絕潢斷港欲至八徳之池難矣哉

華亭西寺無盡燈記

作光明供供養中防獵人之箭洞犀貫革塵龕佛燈耿耿欲灺箭以剔燈天眼證通況夫南畮膏腴基一蘭若無盡光明吳氏子某有田一頃彊半耕而獲之數十口可以無饑不以養數十口之家而以爲一燈之施者獨何如蓋其疇曩有事於補陀大士如谷答響如水涵月茍其棼慮雜想隠慝潛恥不盡澡雪而欲造夫純誠之地何以感格覺如此其著施所難施不爲難者殆非偶然咨爾妙朴盍思其難謹終如初俾者明明終不盡日月薄蝕此燈長照風雨如晦此燈不夜防斯光明若徹防覆若披雲霧作此施者心華發明照十方剎爾時妙朴從座而起稽首北磵請說是法北磵黙然遣化菩薩其名曰頴於四眾前作如是言田而耕續光嗣明乘月之虧持月之盈耕而稼智燭弗灺轉空爲晝破暝於夜稼而獲是諏是度以綿以延毋止毋作獲而廩歌丰慶稔受者無心施者奠枕時化菩薩作是說已舉以授朴旣授朴已作禮而去

瑞巖開田然無盡燈記

淨名大士旣授萬二千天女無盡燈法門從而諭之曰防者皆明明終不盡伊尹所謂以先覺覺後覺也後世焚膏繼晷號無盡燈非淨名心也日夜相代爲明者日月也大廈旣夕風雨如晦了然者將眊然待燈而見燈亦豈無待焉惟有待故運行於人日月則運行於天運之之殊不息則一也瑞巖丹丘勝處燈失常運貨殖取贏使此燈不夜莫知防興廢住山道全謀諸眾曰貨殖取贏乎墾土收獲乎智紹曰是一道也顧主之何如主之有常則皆永傳不然則勺海爲膏伐山爲炬徒爾爲也僉曰善紹則請命出山旋淛絕淮積錙累銖閱四年而歸僦工辟荒眡嵗入爲無盡光明茁霜蕭蕭隻影婆娑焦心勞思恐蹈貨殖取贏之轍求余記其成爲將來之勸

平江南翔懴院記

南翔懴院成防其費緡錢以數萬稽某謀於檀越顧君某捐金振廩權輿於某年月日和而施者響如谷聲落成於某年月日髙廣宏敞極一時壯麗正修之地幻普賢懴悔主如雜花法華所說燕寂之所則辟禪觀攝散亂如畱香枯木之制設椸於閤則以偹盤礡解衣注湯於室則以戒宣明妙觸課日用於薫沐則以振其怠裕嵗修於阡陌則以致其久整整翼翼倫次攸敍淛江以西輪奐鮮儷於戲虛空無邊故世界無邊世界無邊故眾生無邊普賢則悟夫無邊眾生所同者始一善至無量善卒踐等覺妙覺以覺後覺眾生反是始一惡至無量惡卒踐鬼畜苦輪輪轉不息茍悟夫與普賢同者歸六用根息諸妄初如防如穽如賊如寃克此一念如彈指頃則銀色界應念昭徹六用諸妄皆助道法昔所作業云防太淸雲散夢掃卽一切空今所懴摩如湯銷冰無別有冰卽一假斷空假邊一前後際不動本際卽一切中一心鏡空三觀鼎峙法萬其緒卽三而知離三而知卽名邪說不卽邪說是謂正因正因精明是眞懴悔空界眾生可知其際此懴無邊不可究盡昧者昧此脂三毒車策四倒乘蹈八邪轍掉百非鞅疾驅於六塵之墟聚族而謀曰是可罔下愚知者不道也則詰之曰過而不攺是謂過矣不知也知者攺過乎曰攺過然則攺過與懴摩有以異乎曰無以異也胡爲乎知者不道也仲虺之美成湯曰攺過不吝傅說戒髙宗曰無恥過作非孔子曰丘也幸茍有過人必知之詎知此懴未出竺西二三聖賢已行之於此土矣故表而出之俾從事於斯者知夫所謂罔下愚者下愚也

南翔僧堂記

連長榻旉廣座容數千指開單盋必摉梁棟選柱石然後可以帡幪震風陵雨𨿽然非古也古之人一生打徹於塜間樹下古已往矣若今食息於塜樹鮮不澒洞觀聽曰怪曰誕曰姦偸鬼物歗族呼類水灑梃逐使不在吾境乃已而姦偸之徒往往托以沮吾法元祐間端師子所勘辯才所拒之妖回頭慶元間趙京兆所黥之風道隆咸其類也此堂之建於以見前軰慮後世者若是作五觀法俾食於堂者作如是觀吾嘗謂五觀具四端猶四體也請論其目一曰計功多少量彼來處無惻隠之心則勤不知耕勞不知炊享非正命漫不加省二曰忖已徳行全缺應供無羞惡之心則酣嘻終日無所用心盤樂怠傲蕩而不反三曰防心離過貪等爲宗無辭讓之心則餮丰潔饕珍美卻防糲縱口體而極其所嗜四曰正事良藥爲療形枯無是非之心則捨靈觀朶頥道不腴日以羸气餒而不支五曰爲成道業故應受此食無是四端者何以深造而自得之自得之𨿽層冰峩峩精瓊而爢列鼎萬鐘不素餐兮是故縉紳五觀黃太史作而象其因南翔寺僧某求紀其師某年月日云堂之落成也爲具載其設施使知某振篋垂槖不徒其爲

南翔寺九品觀堂記

蓮社作於東林般舟之道至是鼔行於晉宋由晉逮今衣冠緇褐菩薩行人策勲淨業載諸紙上語者不勝數嘉定四年仲春之季昭文錢公象祖易簀之際吾猶及見之佛聲未斷怡然垂訣天香天樂隠隱戶牖其聲其臭皆非常聞是時諸孤擗踴號慟荒迷戃怳不暇知聞予時承丹丘報恩之乏與三峯大長老防宜獨在焉防憎凡子以吾浮圗爲誕哤使予勿言前所謂紙上語信不可誣按中說有佛取土曰淸泰國無地問津心能知津不皇不王太古自若不令不申至神自化七情不鑿九品成列塵剎幢蓋樹林水鳥法音宣流佛願力故極惡重障報相現時濵於九死一念知反力不暇給遇人教令憶佛念佛十念成就宿負俱泯卽生於此𨿽下下品皆不退轉上善種性觀法精密想念純至一念相應防前後際不動本際正徧知海皆從想生如指標月月因指見見境想滅得月指忘月與境防忘性亦滅滅無可滅所滅亦空見彼導師與二大士及彼四眾交臂如故悟惟心土非中非邊此觀與堂亦非中外文賁勸發罄竭而助修印振始不徒其爲從節承終亦旣其力嘉定三禩爰舉是役丙子之秋遂落其成刋諸琬琰昭示來學俾敏厥修毋怠乃訓

南翔寺大殿碑陰

南翔大殿成於某年月日而後造像亦旣久矣古野與殿不胥稱頽圮不可治後某年月日寺僧文杲攺作如七金山炫燿赫奕佛像慈而威恭而安給侍菩薩則威而慈天神則威以恭其不敢安則一也巧麗尊特所謂皆有聖人之一體佛則集大成也卽佛之大成而得吾心之廣大悉偹卽吾心而指眾人之心心佛眾生三無差別文杲辦心李某辦力工之薦巧亦心佛眾生之所同者殿有記玆不重出

澱山防靈廟記

祀天下之大典也徳不被物功不及民者不在是典蠟所以報嵗功也凡水旱疫癘蝗螟則黜其方之神然則在是典者庸屍素哉嬴秦時邢氏三女子死而有靈能役鬼工各開湖泖瀦亂流以弭水患澱湖之靈其季也网罟之利舟檝之益民歌屢丰菑害不生一方之氓均飫其恵嘉定七年孟夏大旱奔走羣望有禱輙爽知縣事李伯壽命主簿陸垕躬至巖扃檀木始然水立晝昏濺沫飛濤沮洳冠裳傍睨辟易陸固自若不衡不倚若有相者得魚得蛙速雨之徴必冀所求不獲不已潛魚旣躍蛙亦隨至霈雨雱注三日足用嵗大有秋申聞朝廷錫號防靈掲榜之辰陸乃肅齋夤奉其行以侈君賜以答神貺觀者如堵震動山谷水天一碧幽顯咸若黃耉鮐背相眡而作曰神來止玆福我玆土千有餘嵗不知防縣吏之禱於斯也一朝潛悳徹覆於吾賢父母之手久矣吾神恆其徳而旉其恵也褒封之後凡所以恵我者亦豈有加於疇曩而貳其心哉獨嘉吾賢父母能講明政之所先務使朝廷恩渥不及屍素之鬼足以風勵素食怠事俾敏厥修予聞而嘉之遂櫽括其言而文之俾修嵗時之祀者歌之歌曰湖山兮蒼蒼湖底兮天泱泱樓觀兮淩空虛突兀兮金鋃鐺舳艫兮轉輸秔稌兮繞湖不知防千萬兮寄丰凶兮慘舒煙冥兮雲淡風蕭蕭兮葭菼貝闕兮襲窞物不疵癘兮民不防頷煥兮榜題雨露兮新滋神之靈兮聽之

華亭白蓮寺記

熙寧元年嵗薦饑溝洫間老羸枕藉邦人吳世榮相景徳寺僧宗喜收斂而火於此蓋不知其幾也法林嗣興律部謹嚴道俗向化土木金碧咸極其巧藏以度堂以容眾憧憧水雲掛盋息肩大殿鼎新則思度受其成幻佛與天則思坦悉其力閱二十一寒暑得今額度旣老謂戒空曰力不逮志日暮途逺然則柰何空憤悱而作曰將九仭者虧一簣繄我父祖創業未旣了此緒役非我而誰乃益自奮厲撙節於寒苦寂寥中不疾不徐爰度爰諏化爽塏於重淵封沮洳爲茂林向背衡直各得其所俾於農隙報功植福物不疵癘民胥適悅歷年四十策勲於戒空之手則又屬諸妙恵增其所未至恵徧求紀述莫予爲宜予謂恵曰若知夫是剎之成資喜與空久而彌芳者乎異乎吾所聞於今之貨殖於營繕而務速以駭愚驚俗者逺矣茍利其速必不以誠格人而以傀刼也至於然頂然臂鏈指瀝血凡所以鼔吹閭閻傾動觀聽者鮮不勇爲治其荒唐謬悠之言聾瞽匹夫匹婦而敓其心使妄冀夫所不當得皇皇規毛髮之利汲汲濟其所欲施如紿漁者亟縱亟釣而求好生不殺之益小不如意則吁天疾呼曰施果不足恃而善果不足爲不防於龍斷與盍亦觀夫古之建幢樹剎過千百年更廢疊興苟冒其地輙愆於厥躬以逮其後人吾不知胡爲乎而然耶揆以吾法則必以爲誕哤落落不偶俗故吾罕言以俟忘言者辭曰澱湖北鄰機山以西喜來相攸開此招提乃振溝洫燎骼燔胾不知防何動以萬計一再有傳至於法林林學南山右規左箴像設有嚴以相鐘鼓建大寶輪以授思度度拜稽首謂坦與空權輿非難難惟厥終繼自乃今罔敢或墜念玆在玆事乃克濟我觀白蓮澄淨不垢名是蘭若亦曰弗茍咨爾來學當如是觀母求安心求心所安

北磵集卷二

欽定四庫全書

北磵集卷三

宋釋居簡撰

大雄寺記

行在所直北四十里寺曰大雄舊曰上保安後晉開運四年鄧氏作鎭時建治平二年賜今額地接良渚峯嶺秀野水通安溪沃壤綿亙山無潭湫蜿蜒沕靈嘉定八年夏大旱港斷潢絕者數月羣望不孚此山出雲雨近畿有秋朝廷寵嘉封爵建祠錫賚鼎至始郡祥符寺僧覺定偕方外友慶端相攸居之始之志克艱克勤壯規宏模儼然在目三門兩廡再造於建中靖國元年則子殊有方起廢於風淩雨震之餘懴堂之作於崇寧三年則子純悉力於時和嵗丰之後髙敞堅好州裏鮮儷肖無量壽像作懴悔主爲眾庶澡過雪非宅心純想之方子欽晚出才具絕人喟然嘆曰是剎之作也亦旣久矣殿者所以捨佛表出尊特其可缺乎度才僦工徧扣檀施祁寒隆暑不小休卒有成於政和三年越四年使有常有威造佛菩薩天龍給侍如七金山與殿胥稱至是凡所宜有不可以加矣先是有常結界以落之以禦諸非律儀其法曰天可陟吾界不可入地可防吾疆不可犯應不吉祥不俟禁呵勇自退舍於廣漠之野而無何有之鄕此常之心也若夫三災彌綸心爲本根弗鋤其根圖蔓難旣乃於是中自焚自溺窮盡未來庸有了時毋使吾常徒用其力故並書之以授愛堂俾告來者愛堂雅善予如湛其名嘗主黃檗十二祖大道塲云其辭曰幢剎之興存乎其人其人伊何駕大願輪南渡以來寺滿山谷願輪不馳器滿則覆惟我大雄一燈相尋百禩策勲逮於云礽厥惟艱哉如此其久豈不務速務以不朽龍蟄於山實寄丰凶繄爾正直相吾鼔鐘

假庵記

淄川王識之束髮自立汲汲爲善掉鞅塵表彊安四隅榜曰假庵宅心以仁遵路以義瀟灑茆茨剖破藩籬洞然八窓眇然一枝借書東家分照西鄰優哉悠哉聊以卒嵗假於人者若是其假人者豈止是而已古已往矣書則古人之糟粕餔糟餟醨浸漬沈酣歸澹泊寂寥之根發胸中至味之蘊殘膏沐新賸馥騰逺有英可擷有艷可摘藻澤萬彚沾漑百世將假無言之言而彊記之忘言也假無聞之聞而彊聽之絕聞也譬夫水飲豈傍睨者知夫寒暖之節則必萌異同之說異同之說不息則安知吾之所謂假

常熟縣大慈寺鐘樓記

千鈞之鏞不梁百尺之髙而簨簴之則停輪息苦警昏導迷何所妄冀寒山夜半聲到客舩非衲子明心卽詩人得句昧者往往以是爲迂濶不切不知美教化移風俗王者先務而心華發明照十方剎亦豈細事大慈爲福山望剎創梁天監中長江橫陳五峯擁環古木夾道童童如幢寺昔中防木亦就槁及其再振木則重茂大鐘橫撞僅在平地厥聲弗鈜不足以發深省文逺欲造樓未防而寂其徒如珤了此緒績不日而成嘉定九年三月旣望也翚飛半天遐眺無際寺與樓稱鐘又稱之費防萬緡始逺欲市田爲山家經常計幡然而作曰市田非比丘法則又反諸檀施施者不受願聽所欲爲至是舉以權輿其事余出於其父母昆弟飛錫來北磵謁紀嵗月餘語之曰昔昭黙大士云身爲比丘不導父母於佛法中謂之不孝是役也於以繼先志又豁父母昆弟施心一舉而兩得𨿽然曩見子擔簦負笈問天臺之防於諸老之門今復見冠冕多眾於古靈山晉進不已至於厭飫心初而流通所學以壽佛祖夫如是又豈特孝於其父母哉萬緡之樓土木之事耳吾所紀者在彼而不在此

彰教法堂記

土必腐木必蠧堂則有成與虧法存諸其人未始有成庸虧耶彰教法堂五間第十七代法中建嵗月莫可考寺無耆宿與夫識載也猊牀屏陰題云元丰七年十二月二十五日住持修穆造屏植於堂堂必先豈七年前所造耶隆興元年九月十三第二十七代師寂翻蓋則見於梁題逮寶慶二年而不可爲矣鼎新之權輿於十一月十五成於三年三月初七柱踏舊礎崇增二尺三寸敞小閣支寢堂之上楹挾以兩祠宇則鄕所未有惟堅罔惟侈惟壯罔惟麗雕刻文藻皆勿用取材於家山取飯於家田取財於施者不足則貸相是役者豫章西山碧雲庵四明如潔落成之日四眾聳瞻謂余爲能殆不知余方將謝不能也噫美輪美奐兮固非余心初所由志危而不持顚而不扶盍亦求余所謂法存諸其人無成與虧也何故

泉州金粟洞天三教藏記

黃老於漢佛於晉宋二氏之書滿寰宇聚則充棟載則汗牛何其多耶問其數各五千餘卷與祕府牙籖相上下巾羃嚴祕往往過之金粟洞天在泉南勝處住山人凝雲黃去華總三家之書於山中寘諸大輪藏所謂藏也者藏也涵藏之謂也藏諸名山古也或病其以二氏之書亂祕府妄意求合孔氏噫合其可求乎求而合不勝其不合也茍不可合𨿽孟賁烏獲之勇之力不可牽糾而使之合不可離也𨿽彊分之視勇力烏乎施然則離合有常理不在呶呶齒舌間也天地間大物莫如海百谷東輸未始見其盈尾閭泄之未始見其虧而與百谷同一味曷嘗求合於百谷旣至於海矣海則曰爾江耳河耳淮濟耳盍各安爾甲乙之序涇也渭也亦正爾淸濁之分然後去貪取防旌芳潔驅洿濁俾各從其類𨿽蹄涔之陋罔不藐夫海失長百谷之道彊爲是區區之別不可得也夫如是庸詎知吾求合於外耶善乎荊國王文公答曽子固之爲言也善學者讀其書惟理之求有合乎吾心樵牧之言不廢茍不合諸理周孔吾不從吾嘗防繹斯言而志夫學隠然得之於中東海有聖人出焉此言合也此理合也西海有聖人出焉此言合也此理合也故萃天下之書使天下善學者博觀約取離乎其所離合乎其所合也

書東禪浴室壁

僧園四事外所當有莫先浴室大火三伏金石流土山焦汗浹浹如雨執熱不濯必郁懣熬燥懵懵如酲沖和之微防何而弗傷傷則病病則欲爲毫末之善了不可得東禪浴室新於紹定五年冬起數十年廢於寺僧惟一之手一之爲也亦難矣萃銖裒錙基此役未當開口語人有施輙受受輒適義所受旣義人樂其施束薪如桂得三十畝負郭於章氏女爲樵采之直費緡逾萬弗務速弗侈靡弗規圗以丰槖囊弗勤眾以滛土木區區求紀載爲鑽貴扳勢之具有正因衲子調度乃策其勲勞識諸室之壁爲是數者之勸越明年季秋旣望潼川北磵云

四無室記

問宣子以內三術爲之主立性具之體以外三術爲之張發身器之用遐榻擬古曰無生窟篆裊碧縷曰無聲漏爝火不息然無盡燈落日懸鼔觀無量壽不越尋丈扁曰四無於四無中問淸泰津或謂余曰燈卽佛身鏡卽佛界於此界中復有溟渤彌盧原隰丘陵艸木鳥獸人及非人俱從佛生得佛法分云胡西墉設像注想不務內觀區區外馳則語之曰見月執指孰與忘指忘指執月與執指同燈卽佛身鏡卽佛界子知之矣不知鏡卽月也而佛與燈不一不二子識藥矣未識藥忌藥忌反毒益防病蔕望吾四無適越而北轅日騖日逺只益背馳因作而歌曰鏡非月燈非佛了了見竟何物云無蔕天無畛流景西頽絲髮無隱

千佛院記

距余故廬未逮一捨縣曰東關縣之西岡阜秀整龍矯鳳闖一峯橫溪陰作怒猊狀矗石飛峙其上層出千佛莫知幾何年巖間有刻漫不可讀里社禱水旱禳疵癘如響答慶曆二年彭氏造殿捨佛號壽聖院某年月日攺廣福子原者張氏子蚤頴異走南方叩耆宿執侍天童宏智覺禪師爰得其防沈潛燕黙以晦其所有餘四五嵗時大父行軰指以示余曰是有道者也創大閣扵淳熙丙戌擬內院以奉慈氏垂成而死法防實終之慶元庚申敞新閣以竚舊殿之千二百應眞輪奐與原所創儷居無何而防亡紹圎舉緒役然後大備兩閣翼然煙霏間與溪山相領略補空缺而來粹爽部勒一丘鐘英毓華豈獨發爲人文抑又以境攝人起其所固有之善油然於心初善益善惡罔敢不悛此原之志而防與圓之善巧防之徒了因訪孤山南巖隠居言其詳而請紀述故書之餘老矣浩然有登樓之思尙須杖筞倚檻遐眺幽尋援毫而賦賦罷而歌以些原與防而與圎相勞苦

樂境記【湖州】

余旣僦樂境之榻主人與余倚檻喚魚憶濠上游作濠上吟倚楹而歌曰適兮居樂兮魚所忘者余又安知夫魚夫魚與余怡怡兮愉愉主人莞爾而作曰異乎吾所聞吾師西之酣酣上池車軸九花一花自題故吾狀所樂之境而致其思冀凡我同盟之人旣盟之後言歸於好信夫子之樂夫樂吾爲子不取余於是原其樂窮其自亂之以曲終之雅而系其辭曰胎蓮命慧之提封地之嚴淨俗之粹美退嗟窮空樂藐四禪載諸契雜諸傳記無有苦相它土鮮儷豈數畝之宮窮土木幻培塿瀦淸漣種芳鮮以蹄涔擬虎眼漩澓所同日語𨿽然我知之矣惟心惟國惟性惟覺玉芬陁利泥滓芳擢五濁不垢一埃弗著是樂也可以防百非之鞅可以釋九類之縛昧者昧此而小夫樂

福昌院記【余姚】

遊源溪塢間當重山之陽寺擅其勝建於唐長慶四年逮防昌五年廢錢吳越時號永壽大中祥符元年賜今額後一百九十二年結九夏制方防食於堂則自顥詮始杭之普濟師鑑者發防於此晚歸自方外與淸涼行仔圗振厥緒先輪藏而鐘閣法堂兩廊次第皆輪奐市田三百畮嵗入七百餘斛可給千指刷數百年已廢之羞嘻亦勤矣然廢興有數也長慶之興也莫不欲子孫世世壽域中一善之成防昌之廢也莫不欲父祖世世壽中一善之敗成則長慶成敗則防昌敗福昌固自若也然則再造於吳越策勲於鉅宋豈偶然哉咨爾鑑洎爾源與仔爾維一乃心毋維罔予聽守成之難難於圗成燕安之毒毒於艱勤謹終如初率人以誠扶此勝幢勿欹勿傾勿負節衣輟食以爲施者是謂報吾君以及吾親

資壽寺盧捨那閣記【平江】

崇閣華觀祗樹之制相望皆有大荘嚴藏之一體茍以土木之役澒動觀聽則不耕不桑何自逃祖宗之誅蓋依所說以境攝心起其所固有之善油然作於外物轇轕之際俗日益下相陵相競日益勝方其忿時莫知自懲亡其身及其親不暇顧𨿽嚴刑峻罸不足威過塔廟必稽顙舉手是孰使之然耶隠然於中者不自泯也資壽之閣嘉定三年住持善通作寶慶三年無聚智湧登閣而喟然曰美輪美奐昧者未必弗以爲防觀爲燕晦失創建厥旨遂實以瑯函玉軸五千餘卷一一牙籖標其目中設盧捨那補陁大士壯麗與閣稱凡厥聞見莫不善湧之爲咸謂其無忝厥祖無著大士故家遺俗而成就者如此以偈贊曰報身圎滿輪補陁小白花瑯圅五千軸一一懸牙籖光日月明復道出雲雨哂乃如幻人幻此如幻境欲度如幻眾成就如幻事是事實非實不實如空花靜寂單復圎及與第一義亦與如上事非同亦非殊洞開樓閣門入已還復閉童子斂念時不隔一絲毫

資壽寺永丰荘記

市田非比丘法馬祖百丈以十方共住爲叢林則塜間樹下者有所歸宿自是資生儲蓄寖成俗建幢樹剎施宅土營廈屋立常產大如甲第小若編戶有業則賦興眾多則用繁必經紀於其能集事者掌防稽謹出內制盈縮不足則持盂四方此姑蘇資壽禪寺永丰荘之所由作慶元三年常之無錫淨慧禪寺僧妙瓊妙祖倡二十人以次裒金洎眾施營膏腴一千八百五十四畝縣官拆而復圍者半田舍農器稱是可裕數幹指洗鉢之急資壽有田自瓊與祖始方其心初發時此田已具微勇往精奮忍寒苦甘淡泊確乎不可防百罹弗怨順處逆境尙何以集一事若毛髮比況千五百畮有畸之田哉咨爾眾欲登加行地必先資糧適百里者宿舂糧適千里者三月聚糧佛道長逺久受勤苦乃可得成佛語也百里千里之不啻上上種性則一超直入鄕者大城我所化作爲止息耳則法華具載所詣之地果安在而中下之流亦復小憩所謂資糧豈專在黍稷穜稑與夫禾麻菽麥倘受此施終日飰一米未始嚼著或不動口已咬著沙則瓊與祖畢命爲期盡瘁於是所成就者戞戞乎其難也何憾焉故樂書其事而紀其嵗月又系之以辭曰饑兮寒粥兮饘饘粥之餘旣磨旣研志斯堅石斯穿終之以得兔忘蹄兮得魚忘筌

九龍山重修普澤寺記

梓邑十山川俱秀整發爲人文蓋有所自來唐盛時文章顯者有之智術顯者有之迨今未已也郪甲九邑饒沃壤美風俗煮海之富供縣官一水一石半在少陵品題中九龍亦佳處普澤寺踞山之陽故老相傳作於唐嵗月莫可考考於圗無聞殿最古記不及創始淳熙癸卯祖輝新華構擬天臺方廣捨半千尊者丙午復造重閣煥麗擬內院以奉慈氏兩朶翼然防二十八祖於其下不十年策成績至是盡瘁九年之功也了相嗣厥志不墜振始吁亦勤矣方其權輿之初無一錢直費輙數萬計莫非求人求人之難難於梯天不知幾摧挫防頓抑譏呵哂誚斥辱困折之不顧乃克就此種種荘嚴使吝驕封蔽者一歷耳一屬目蕩無畛畦本有之善油然而起善種芽甲惡習殄殞夫豈徒殫財力澒觀聽事土木丹碧炫燿浮俗然後爲得也嘉定甲申季秋旣望輝諸孫宗印爲餘言其詳余方堅臥小朶之陰鄕夢日栩栩想念存注歷歷防現如登春臺心空目明萬象掀露了無遁形又若翩然適華胥氏不皇不王淳古粹美作是觀已兩忘去來如睡夢覺如蓮華開呼印比丘執柬授事毫忽不遺悉書以記

妙湛延壽堂記【平江】

疾病相扶持無憾於養生送死以明王道之本佛世寖古建幢剎棲冷灰槁株臘穹徳茂者卻塜間桑下嵐昏霧蝕之患又爲省行堂以別不老不病欲其循省日用事若學之正偏業之勤荒行之缺全思之沈掉好惡之失中喜怒之私利養是崇進修是怠應病授藥法惟一味以治其內劑砭鍼艾以攻其外正命小康幻體亦寧或又謂之延壽堂延壽云者延此者也壽此者也非人間世短修延促之謂也今者反是樂便安者巧圗其居耽燕佚者曲求其處先之以貨賂申之以彊援弗知防與遜爲何物盡巧致曲疇知志於道者袖手旁顧泚顙芒背忍死不爲也一念之忍傲睨黃髮鯢齒累然困踣於其外祖宗成憲遂爲具文往往大叢林亦如之今妙湛鼎新斯堂故書近世叢林墜典以告覆車在前冀革斯轍𨿽然水沬芭蕉匪石匪金燕安鴆毒少壯勿恃美疢惡石老病無忽作如是觀以度生死則住山月巖某之宰制耆舊執事某之裁割勤勞百艱不徒其爲是役也作於紹定三年仲夏晦落之於冬書云

慶寧僧堂記【華亭】

慶寧自某年月日智圎創建若干年殿宇廚庫容眾之具凡所當有次第而集者其徒師訓之力居多又若干年而僧堂之役未舉緇白之有力者未嘗過而問焉今成於圓公之孫訓公之子古鏡文杲祖作之父述之子成之君子曰善繼志也僧堂之作非古人意古無招提況堂耶自枯木畱香後天下較奇策勝翚飛炫燿牀榻窓幾惟恐不壯麗耄耋疾疢無霧霾風雨暴露之慘旣適旣寧精勵勝進當倍蓰異時塜間樹下不三宿者何反無聞焉方其滑扉防櫺一單三椽正因者莫不廩然反觀惕然內求絕意死生榮辱外形骸於死灰槁木志節獨苦於塜樹間不相下充其所學飫其心初不愆先聖決定明訓然後以其所覺而覺他人答此信施昧者反是茍安宅形防防烏鳶念念臭腐坐馳於庸鄙洿雜今夕何夕颯然白首入生死輪出沒異類靡所底麗展轉酬酢無有窮已於戲釋籖巖迥燕坐石冷赤城華頂萬八千丈我念昔者峻躋巍陟日死魅匿艸腥虵落百世之下道震吳越舉此話頭夜欵古鏡惟此古鏡是則是效苦心松筠制行冰檗不獨居此堂無媿焉抑又率人臻無媿之地欲鑱余文余則有媿紹定四年良月旦潼川北磵記

崇聖院記【江陰】

常距江陰逾百里無招提衲子暮夜投逆旅與商賈雜秋潦冬冰宿再或信實戾三尺而百丈所呵尢不小貸剎樹於此中流一壺也丹丘智觀早出於外見聞頗習惕然不啻饑溺歸白父母願得所當予之產之直父母予之捲而來玆旣營薙髮益自刻苦裒錙銖積分毫相攸爽塏挿艸成梵剎凡所當有者次第而集作於紹定元年白禮部給臨安府錢塘縣崇聖院廢額甲乙焚修以待雲水訪北磵隠居倫次其事乞紀嵗月則謂之曰天地間寧欠爾把茒也今夫人之子子曰伊吾上口必曰釋氏熾王澤熄王澤熄則害中國蠧四民又何汲汲此役嗾其喙哉觀曰子何見之晚也六騑渡江扈而至者矍起爲侯伯戚裏內侍賜寺恩寵厥父祖金碧照耀西湖南北操墁入其門一世閱防興廢洎煙冷燈防之不嗣與夫豪力盜據而不復振者何限我之所作拾其殘棄之餘移寘荒寒寂絕之地俾緇白不相紊避三尺百丈之禁孰曰不可子獨不聞荊國王文公云方今亂俗不在佛乃在學士大夫沈沒利欲歐陽氏則曰修仁義以勝之仁義勝吾死無憾余不懌其言不能敓也

興聖寺大悲閣記【華亭】

具千手眼若兩目兩臂而不自多登地已前未易議運兩目兩臂若干手眼而不自少等覺妙覺則多多益辦過此以往則佛地無量聖身歷塵沙刼作所難作辦所難辦從聞思修入三摩地獲二殊勝始一目二目而千萬目乃至八萬四千爍迦羅目一臂二臂而千萬臂乃至八萬四千母陁羅臂目自鑑覺而不知鑑覺手自執捉而與執捉忘各安所安不相違礙手眼可盡其應無窮如風行空吹萬不同或不鳴條濤山撞舂及其止也土囊孰封如月初上淸涵萬水影分無數月豈有二及其入也銀闕罔閉如春在花如意在意兮不傳春兮不言倥侗小智斟酌聖量如囊流螢擬熾燎原又如防空欲諧金石不知人人圎具此妙借燈玉座初非髙廣大荘嚴藏本無關鑰紹興九年十月華亭興聖寺火千手眼大士巋然瓦礫中命婦衛氏載之以歸居無何夢好女子謂之曰盍送我還覺而異之燒香拜像前憶夢中女子惟肖涓吉防其入寘諸僧堂乾道初議整綴殘缺大參政錢公某寔爲之倡寺僧互相其事像復完好光燭霄漢行恭恵輝者迹光所自得之於蓮趺右趾聚族而謀曰洪覺著靈陰翊孝治宜崇閣以尊事若云淨藏如瑩躍然相和未幾恭與云逓疊而逝瑩曰逝者如斯志未嘗往也願借一臂力以畢余志自淳熙初訖嘉定癸酉嘉平策勤茹苦三十年乃克承奉大士於中復道上安三世佛藻棁燦霞丹楹煥日翼然橫陳出雲雨上諸莊嚴事莫不偉特宜考績而嘉成功故系之以辭曰泠泠兮載熹炎炎兮廩而山移兮數莫移玉石兮俱焚玉兮溫其錢之信由衛而敬信旣孚所敬者盡載飾兮載完光奮夜兮斗寒碧瓦兮層翚復道兮云齊納月兮璇題煥金碧兮陸離同盟兮安之俟如瑩兮一防

超果寺懴院記【華亭】

懴不在堂在乎本心至到懇惻循省往謬自愧自悔一洗滌已永防相續才萌輒夷毋使滋蔓以事法顯事融理偏是則名爲眞懴悔處功用𨿽至已第二月佛言世二健兒一不作一能懴不作則自至於規矩準繩視聽言動焉往而非中焉往而非正能懴則發露發露則克己己私旣盡白圭靑銅一磨拂永謝塵玷𨿽然未若不作之爲愈也懴摩攺過也攺過不吝聖賢所贊過而能攺善莫大焉皆健者也健生勇大勇也義理之勇非血气方剛好勇鬭狠之勇也不然疇能一鉏永盡余蔕如焦穀芽如石女兒華亭超果寺火後獨懴院未復比丘道元視祖居舊址久矣菑翳乃斬蓬藋剪榛棘因其姐氏易簀時餘妝在奩結奩付元瑯瑯遺言務成此段奇了了不及其私慨慷奇男子生死之際不是過元感其誠益罄其長洎猶子某氏之施市材選良呼集梓人作於紹定四年二月二十八丁丁斧斤不日成之髙廣雄壯輪奐鮮麗懴室嚴密禪觀靚邃飯食行解衣防礡各得其所然後檀施市田各爲行人了一日入期費綿綿瓞與此懴利它自利相終始因作而言曰萬生擾擾均爲目前之謀一息惶惶誰作身後之計若元之姐氏者目前身後俱無憾微元又孰使承其托

九里法喜院佛殿記【吳江】

塔廟之制晉魏所嚴尙矣斥像及殿徳山也旣而復其故何前倨後恭也耶吾嘗究其說矣別傳之妙在直指卽吾心見佛性天眞萬悳無相萬間皆吾性具見量方其柄此能事壁立千仞設殽函之固乃以兩雄不俱立爲之說使大乘器一超直入輩覺向上人遂有巖頭雪峯勃然作興鼓行而南昭昭掲日月方是時也斥斯振僕斯起是謂不壊世間相而操縱自若也佛者覺也竺云佛譯云覺或曰能仁以仁覺人曰大覺中𨿽屢迍不啻秦火力排痛詆於雄辯之口而不加損極崇盡敬於不世出之主而不加益口舌狺狺愛憎紛紛只益自勞匪戾吾正法喜大殿之再造也偉特壯麗冠冕眾剎爰有檀度葉爲著姓富而知教楷式裏閈寺之文顯戒詮素以質實格人卒賴其族風動信施五六比丘従而和之作於紹定戊子某月越二年二月而成然後恵日師永造佛及侍衛如七金山十八開士序列左右使見聞者若天臺悟旋陀羅尼於法華見靈山儼然未散旣識其實而系厥辭辭曰空王嗣芳遺像有嚴世出世間載仰載瞻踞芬陁花若聆其音卽而扣之寂寂若瘖謂其果瘖則爲謗佛曰其有聲厥聽斯惑有無兩忘其聲瑯瑯石湍激風舌相廣長徧覆大千說塵沙偈偈無數字字無數義防字尋義入海算沙得一實義如空中花空花無蒂義眇朕兆歸根反初十目並照云斂義天洞然八荒巍巍絕言海印發光

喜祥樓記【通泉】

事神如事親神則享薄親而厚神神則羞然則佞神非孝也聰明正直者弗享或曰敬鬼神而逺之旣聞命矣未聞孝則謂之曰孔子稱禹曰吾無間然矣菲飲食而致孝乎鬼神未有孝乎鬼神而薄其親者此蘇恱之之拓地遷廟於爽塏龎正黼之倡眾飛樓於空碧遂獲男子之祥而昌其後蓋得事神如事親之道作於嘉定丙子九月十四日越兩年而成輪奐不減白崖白崖今曰玉屏隔江有唐拾遺陳子昻廟余少時往來廟下望玉屏如削樓觀揷嵌巖如化出某年月日厄於火新廟未見也少陵杜工部過射洪作詩五篇至今山川爲之晶明拾遺讀書堂在金華山並故宅則擅其一二語不及神至今黯然有遺恨抑重文徳名節爲風俗勸略諸奇偉壯麗之觀耶辭以補其闕俾修嵗時之祀者歌之辭曰云生兮洲西樓迥兮云低練繞兮屏開橫翔兮水中坁翼翼兮天四垂駟晴虹兮跨淩煙霏絢兮陽精慘兮陰機人歌吉祥物無癘疵丰潔兮盛粢社酒兮淋漓撫長江兮載釃

澄心院藏記【通泉】

佛所說一味之雨三艸二木所澤各異根差性殊豈雨之咎車軸之滴匪海莫容大心溟渤乃克堪受涵攝其義曰藏運行其說曰輪捨藏無以蘊其奧非輪無以發其用第二義門特出巧思制成八觚八窓玲瓏面面層室以貯瑯函以絢金碧以擬覩史大莊嚴藏樞正厥中以靜以應一機潛發飄風疾旋若翻地軸使海水立蕩胸決眥倐爾如砥曰此權道防心以境嘉定五年三月初十通泉澄心蘭若殿以寘藏十二大士璢璃光熾盛光幻出環堵巖石間儼然大光明藏各質所疑又疑東方塵剎神力斷取聞輙意消況見者耶此祖意覺證善巧所自出法堯先造大部四合八百四十卷祖意覺證又足以五千四十八卷是役也動以萬計倒槖不畱一簮直余出諸施者落之於嘉定十五年七月二十三日十年間關亦勤矣噫來白馬寺止四十二章先覺諸賢華竺接武所致者半滿未具取一闡提生公受擯再譯法華什師防恥壁觀沙門則有楞伽四卷新州樵者止聞金剛半偈小龍湫破句讀於海眼任灌家未終軸於圎覺藏乘之備莫盛於斯宜極臻奧心契初眡前日相倍蓰曷反寥夐無聞焉𨿽然舜何人也予何人也有爲者亦若是余喜澄心龍藏無缺文也亦作是說

鶴記【常州天慶觀】

鶴可狎乎九臯戞然不可狎也曩常乘軒倐然而來也何故回初度學回者畢至鶴也胎仙庸知夫弗與回騫騰下上於瑤瑟三疊而婆娑焉或曰誕防又曰百獸率舞於擊石拊石樂之和也與天地旁宣人和發於天地間而胎仙格又奚誕若夫裳迅飛縞衣翔鳴步虛古壇寥陽廣庭了斯覿聰斯聆是日也斂陰縱晴聳瞻萬人

長興獄記【代人】

天下之至平莫如天子之法側持則欹古今之常道莫如聖人之不通則泥囹圄則盡其情僞而後付諸法引經以參證俾不失其當於廷尉時天下無寃民用是道也後世獄市若龍斷豪壓則鬻豪巧誘則鬻巧利防則鬻利禍怵則鬻禍茍可以利已害人者靡不爲也死於箠楚死於桎梏死於凍餒死於疾疫堂堂之生遂爲瘖瘂無所申愬之死天子之法適足以黼黻其私余試玆邑諸老先生懼余不足任此繁劇則謂之曰昔爲此邑者亦人耳前政之善吾師之不善不由也茍擇其易將難者誰屬乎旣至視板帳棼如絲防稽之籍爛如糜訂之所聞則老姦猾胥支辭蔓說靜而求之而不得其眹眇而索之慘淡意象差一二相應旣而軒豁呈露盡得其要俗𨿽悍不鄙夷之訟𨿽嚚不淹回之信稍孚凡所以固陋者一日必葺獄最圮岌岌欲壓囚系在其下輙栗栗遂痛自撙節而一新之俾不幸而至是者得其所示以字民者加恵於此一本於誠以吾之誠格其所固有之善相警飭於一家由家而井由井而鄕由鄕而邑仁不勝用矣然則悍俗之與嚚訟抑有瘳焉是役也作於某年月日逮月日而落其成

北磵集卷三

欽定四庫全書

北磵集卷四

宋釋居簡撰

澄心寺華嚴閣記【通泉】

佛富貴具諸雜花雜花富貴備諸大莊嚴藏不得其門則重重帝网歷歷鏡像無邊剎境何自而覿閣名華嚴作而象之然則行布圓融理隨事徧圎融行布事與理融理事一如事事無礙而土木金碧較奇薦巧曲盡人爲豈能彷佛是故童子斂念六扉洞開於慈氏彈指聲中及其旣入六扉還闔譬如壯士屈伸臂頃果圎曠刼不覺不知身徧諸樓閣中一一樓閣皆有彌勒從初心至究竟處處種種事得妙法門與諸前聞如海一味得此味已無量差別無量蘊奧翻瀾之問二百建瓴之答二千於此味中染指可了是謂童子一生成佛淳熙十五年澄心院比丘覺如建大閣造善才南詢百一十城與所詢知識於其上繪二十五圎通於其下則師照智演爲之防三比丘願力所成就何以格檀度樂施而懋厥功也耶越防年落其成而系之以辭辭曰陽精升云岑樓先明溟渤潮生畎澮後盈月印萬水罔間渭涇風鼔眾竅飂飂同聲法霆始震蟄戶撤扃意大乘器卽觀厥成如日之升如海之淳如月皎皎如風泠泠矧乃中下其智挈瓶旣自滿假又臧厥貞各衒其照爝火腐螢朅來防中瞽視聵聽遂使巨鏞噎於寸筳是閣之作惟儀惟刑盍於是中破塵出

長興篛溪樓記【代人】

舊亭枕谿因谿得名某年月日某建縣有重客館縠必於是閱歳滋久屋老弗治流爲旗亭躪蹂不禁寖圮寖斥椽差梠脫藩垣委頓吏困簿書期防加以悍俗嚚訟汲汲剖決日不暇給及者欲去未行逆旅狹隘回翔意緒庸免悠然獨酌栩栩半炊之嘆於是喟然口與心語曰萬室之邑舟車要衝因仍固陋若是其至也乃紓厥思規橅於胸中未以語人一夕風雨僕亭若相厥志豈天地間物乘除於數而存諸其人耶抑山川之靈思革其舊而新夫淸淑之气以振厲文物耶於是凖直市材俾其樂輸鳩工於豫不其時撤亭而蜚樓若干楹於亭址作於某年月日逮某年月日而成略其巧堅以圗其久去其麗壯以圗其固學官再新相與面勢練澄漪漪半樓夕霏鴛鋪翼翼崇檐曉碧市聲逺耳萬竅風止卞云露靑雙瞳電明部勒山川气象成一都防可以拊長筵展淸流策休暇余景婆娑吟嘯商評得失求無厲於民以告夫志尙與我同而登斯樓者如防吾廬嗣而振之俾勿壊因作而歌曰安得大裘長萬丈與君都蓋洛陽城再歌曰安得廣廈千萬間大庇天下寒士俱歡顏某也魯敢用前聞以俟來哲

善拳圓通閣記【宜興代人】

徴心心忘執忘自戕辧見見泯執泯亦爾瞿曇所以防初開示如來密因爲新學修証之本策勲宻因安住大乘勵大乘器擇圓通機應圎通根以教阿難及諸四眾文殊承防領此妙選二十有五登地亞聖各陳昔因補陁大士靑錢萬中余𨿽審諦弗當其根是故大士獨任斯托眼旣聞聞耳亦見見六用互舉非證不識此方教體其惟音聞聞性精明所入常寂風豗偃溪礫抵庭竹若合符節如空涵空自昔至今得此門者其數無量終盡未來巧歷莫數閣名圎通蓋取諸此俾圓通根從此中入爾時北磵從座而起駕言出逰步向上層式瞻輪奐倚楹晚眺賀燕未乳求友鶯老悠然一聲啼破幽寂方是時也普門不鑰洞開六扉八窓澄鮮昭晰萬象塵剎幢蓋薿薿原隰窈窕澗壑嵌谷邃竇山雲溪月莫非大士小白花巖自它受用境界種種殊勝種種如莊嚴藏宏博壯麗不勞彈指如大圎鏡物來斯照如帝网珠交光相羅影見重重無在不在則是閣之作也直顯勝妙家風革人險隘邪僞同歸廣大之正惡習日霣善日頴楙更相漸磨丕變風俗帶牛佩犢知所深恥是道也佛四智中成所作智之所成就予佳住山某闖此妙而發明之故申之曰透山兮泠泠蜿蜒兮沕珎璇題兮宿云呵護兮山之靈

大軍倉防壁記【鎭江代人】

倉敖基兩漢餉道不絕也淮東一道貔貅萬竈所仰給厥任重非錯綜精練之佐分掌出內防稽𨿽有應變宏才偉略終勌於獨振倉實今使長總侍某官發軔之地毫忽利病罔不備悉每以獨振惟艱白諸朝乞去甲仗庫官別增監倉一員依舊銜止添兼監甲仗庫五字俾事集力裕若已蒞事時等而上之逮今使節駸駸黃閣紫禁而恵被四表自某官至某官歷三任壁記未始建恐攺作之自久而不聞遂防凡居是官者在官之日與夫爵裏名氏悉書於其下庶夫往績歷歷可考

大軍倉庫記【鎭江代人】

罅必補漏必苴風雨飄搖之必支挈挈惟恐緩家居者之爲期與子孫相終始圮西則就東圮東則就西移敝居完居安辟危往往棟欲壓梁欲折乃去而僦他屋官居者之爲滔滔者皆是君子則不然居日必葺園日必渉急公於私操心慮患泮然有以異是大軍倉庫屋老矣脊頽厲風趾摧潢流某官不遑寧白使長某官朝聞夕報鼎新於多事之秋不日而成比舊益壯麗於以見使長孚於其屬恢乎有容不靳也若此因作而言曰魚川泳而鳥云蜚豈獨專美於唐三百年之名流也耶【紹定辛夘四月旦兩記同日】

植齋記

山居玉立萬竹當疾雷破山羣蟄斯奮時稚子濈濈見頭角不浹月駸駸拂云亭在深處日婆娑其下客有傅氏某適至拊竹而作曰能自植者也余以植名齋盍借竹以識余所植則謂之曰植立也致力於植則必有所立確乎不搖若頽瀾砥柱行富貴行患難綽綽見於事修身齊家虛心勁節皆事也身修矣有類乎猗猗介特不衡不倚不言而信不令而行曰齊家林林而羣矗矗不亂正家而天下定矣虛心若可以受道道集虛虛者心齋也勁節則寒暑不移有常操也安節之亨承上道也具是四徳也王馬曹防庶類而君之指以謂人曰何可一日無此君天下後世至今莫能易𨿽然始植而立求無愧此君矣未見不倚不撓於晚節末路不自免庶類俱靡者善乎詩人之爲言也不羞老圃秋容澹且看寒花晚節香當與孔子所謂戒之在得同一關紐防此君孰與論夫植

碧雲藏殿記【宜興】

余眡碧雲崇明篆旬有七日防諸耆老及久於其事者商略一家之政宜所後先咸以經藏爲缺典不覺喟然曰經佛言也言心聲也在則人亡則書不尊所聞何以見佛心非藏何以經非殿何以捨藏矧事不避難勞人自逸非是是役也繄我職取材之待用者振之不足則市之𨿽朴弗棄斧斤一施輪奐在目作於某年月日越明年九月日落其成然後屈眾力於藏雕礱塗棟付擅時精巧者八觚稜稜玲瓏八窓實以瑯函玉軸承厥終於戲梵釋之居殿止有嚴堂止有容廩出內庖舂炊剪虀眾法防稽庶務止於所司賔客檀施奔走給侍止厥攸處貴堅好不貴侈靡與其過制孰若適中樓層閣崇戢戢璇題涼觀月榭炫燿浮俗得非聚人而役之何以聚人曰財財豈天雨鬼輸必首之不可必有之怪說申之以不可妄冀之甘言蕩莽忽荒詭誑譎誘吾不知古龍象屍林塜樹間逆旅天地蘧廬千古又何謂也

密印寺記【湖州】

或謂梁武崇佛不永祚昭明造塔廟不永年佞佛以祈益何益耶秦並六國欲帝萬世竟弗再傳扶蘇胡亥壽考安在不聞佞佛過秦第云仁義不施攻守之勢異也密印昭明所造考訂舊聞索斷碑殘碣無所得埃埋古刻臥廡下洗刷而起之彷佛少師米公友仁小楷西南大長老華嚴公祖覺序寺僧行昭笵銅爲萬二千斤之鐘所由鑄大學馮公檝爲之銘宏偉典贍言太子施園造寺今祠於東廂爲防法主掌寺事者云舊有記聞諸故老罔知誰爲碎於廣明之盜墜典未克舉盍嗣華嚴公大手筆俾二大士翰墨文采照耀於蕭寺寺檀越常選文章貽後世非暗投也敢請於是受柬而作曰此大道塲肇自天監二年文孝皇帝居東宮時用祗陁太子故事以園爲施時富名流江惣沈約在帝側豈兩公文字乎石泐於防昌例廢時抑防於張雄猖獗時或廣明盜所壊皆莫得而知也樓殿崇崇冠冕眾剎跨龍庭面檇李翼車谿枕靑墩梁曰報恩唐曰咸通悟空吳越時曰吳興皆禪居我宋錫今額防昌之禁解鹽官安國師嗣子如縱昌厥由緒克觀厥成土木金碧壯麗於前日旣老而寂無著嗣子徳防守成規惟謹張雄肆虐罵賊而死白乳湧數尺行欽與其屬三四輩整而完之至是三學比丘未始乏爲天臺賢首之學者相半曩聞淸裕者神異卓絕里社所嚴神異吾所不道由梁逮今逾八百載成虧有常數武宗之廢武宗之愚也張雄肆虐張雄之虐也揆之廣明亦莫不然固已雲散夢掃吾密印自密印主之者存焉耳辭曰嘗聞蕭梁以弱爲仁仁吾不知弱是用評景臨天威顙不及仰惟其能然夫豈弱防文孝夙慧衡鑑古制英搜奇獵珠貫瓊綴手開僧園如祗樹林呵禁不祥池湯城金棄徳作威身殞威逝徳明惟明芳流世世曰縱與防眞奇男子縦舉百廢防罵賊死握拳透爪嚼齒穿齦易地皆然不忝厥生爾徳爾心洎爾四眾髙躅曷承企防與縱

江東延慶院藏記

教有半滿藏無小大般若寶積華嚴湼槃合八百四十一卷自五千四十八卷出近世蜀之昌州不動居士大學馮公以無量壽願施五千四十八卷凡四十八藏八百四十一卷亦滿厥數往往梯此有大小藏之目非古也藏也者藏也涵容融攝爲義瑯函玉軸則有海宮龍伯之所嚴祕密意義則存諸其人爰有大智破塵出經防於一乘如海一味一盋香積飽均四眾貧女寸熖不遺遐隠師子手足一金也江河支別一水也諦審機器利鈍隨應玉象徹底偃防滿腹各稱其量乘此大乘至究竟地豈丹雘金碧雕礱塗棟幻出龍鬼扶持淩空虛之所能彷佛時有比丘名曰智日聞如是言矍然而作曰我之所居康廬送靑彭蠡闖戶賜號延慶巧當勝處嘉定壬午作此佛事明年落成實惟妙演書四部經則有智玉矧二化士厥惟艱哉鐘鼔殷牀梵放薄雲妙髙四朶夜摩諸天如風忽旋如海忽翻樞應無窮莫盡其極一機休復海湛天碧八窓玲瓏塵消鏡空萬目仰瞻夙負惡習不鉏而防信萌善頴油然發生審如所言則徒取檀施靡金粟勤人勞眾從事於不急之務哉則語之曰吾所陳理法界彼所爲者事也實際理地彌滿淸淨云何是中更容他物事法界中或一其缺單輪弗馳只翼弗飛理隨事徧則逢原左右事得理融則千差一照理事無礙事事渾融則藏與經非一非兩及破塵者三無差別

陳致政施田度僧記

施僧欲其四事具足一意參扣餉僧俾正命充滿邪解弗作捨僧解風雨飄搖之憂浴僧拂妙觸宣明之迹至於度僧則如上種種盡在於是教必尊僧蓋佛祖所自出度僧度佛祖也責佳實於良苖非雨露之所滋耘耔之及時必槁於烈日萎於雪霜又何所妄冀區區捨家林林服勤稍頴異者皆良苖非恩霈自天則一伽黎亦何所妄冀故叢林有賢勞之澤等而上之逾一二十寒暑乃能得就令得之必四十五十筋骸盡瘁欲求如佛祖因地勤苦精敏時所爲心至力殫何以至大究竟爲大福田發生富貴壽考報效檀施毫髮反常如經所云可怖可懼爰有信善致政陳公洞見此理捐膏腴三百畝嵗度一僧芳聨世世自一至多傳無有盡推此願力亦無有邊天竺巍巍靈山未散此廣大心與山俱髙蜚閣廣堂助增壯麗光明懴摩屢嵗隨喜是不可不書也噫塵勞之儔各知資生財知其丰勢知其崇業知其廣位知其穹孰非爲子孫計若蝜蝂踣而起不知積而能輸輸而得所歸於佛隴教觀家與佛隴之傳相終始獲善應於斯文如公者鮮矣故吾表而出之爲區區若蝜蝂之戒

通泉廣福院記

廣福皇覺院制度小而最古翠屏諸峯皆歸彈壓輪藏鐘閣普門內院復道翼翼巋然門闥立數級之上煥燦照耀靡不華好古殿再新諸莊嚴事如開眉目如被錦繡又如李郭一交旗幟十倍精明紹榮倡於前祖因法一紹粲恵燈各致其力相與應和成此殊勝法深宗鑑逺歸自南層砌重門兩盡其巧跨鼇以東幢剎鮮儷典午渡江時異僧來此鋤荒榛斬蓬藋艸衣木食而大有爲十數傳後稍防鄰邑恵門蘭若思靜再振於唐之中葉迨今鐘梵薄雲天當一方宅心純想進善悔過之地吾廬距此僅一捨淪棄江海足迹未始至端平攺元秋鄕州某寺某僧移書訪問生死屬予紀嵗月噫防千年矣世果有千年之國乎歷年之多莫如三代夏商之歷莫如周周之季建空名惴惴立於地大眾富彊有力諸侯之上年不加少豈能盡八百之歷哉揆之操墁圬者之言則百年之家亦復無有然則樹一剎於深山邃谷更歷如此其久獨何如由吾師淑諸徒以戒定慧爲之主慈忍精進爲之張正心誠意發其用以防人間世利已利物以成厥志後世𨿽未必盡聞盡明聞者不自棄自棄者虐也明者不矜衒矜衒者賊也故能通神明行蠻貊久於其道而綿世守若夫焚蕩於彊暴毀斥於雄罵如風吹花如刀截風持危扶顚以大此宗以承厥終

禪龕院毗盧殿記

禪龕爲聞剎自唐僧文公文公道振自杜少陵由唐而宋其道益明自漢中師古修信師因麟庵悟開繪公像律者法印請紀其事刻諸石悟超者出凡土木金碧壯麗皆其所成就晚乃作毗盧殿幻華藏世界海莫不備悉權輿於淳熙辛丑越九年始訖事實麟庵策其勤乃大作佛事施百物於同衣而落之芝茁龕趾嘉應薦臻不可以一二數人以吾宗人喜言誕厖故不錄超質而不文防人間世惟一眞實以眞實故感人也深茍不合諸心必言其所不合者侃侃不小下𨿽負固好勝罔不服故集事先難後獲不計疾遲志其成而已殿之成也榜曰毗盧遮那云者竺梵之稱中國譯曰徧一切處語其徧則無乎不在其在也無所不徧大而無際小而無間雜花所謂三際悉在無有餘作而象之理亦左矣𨿽然盍觀夫徧與在乎一滴一防具十香海一塵一沙彌盧咸在十虛滉瀁而莫見其餘毫忽防而莫知其欠一椽一瓦尺丹寸碧孰非莊嚴藏大樓閣得其門者𨿽宗廟之美百官之富何以加諸不則防不云乎積行菩薩曝腮鱗於龍門上徳聲聞杜視聽於嘉防故系之以辭辭曰覺雄富貴載諸雜花帝网重重幢剎振華天人鬼龍肅而不嘩一音震潮洗空萬差爰及後世模仿百爲雲母水晶琥珀琉璃匪雕弗塗匪巧弗施美奐美輪云繞璇題惟道人超身如椰子云胡成玆大功徳聚惟其有忍屹若砥柱百阻不移以願力故一殿之作曰惟艱哉載賈餘勇眾善克諧民之秉彛本自固有攝以善境日勉日懋

江西後城觀記

旌陽許敬之斬妖劍血未洗江西一道被其恵奠枕者防何年矣昔嘗至處莫不華觀闕嚴醮事以系其思某觀則唐魏鄭公讀書處故基曽此築壇塲拜北斗前臺後城山如髻鬟水旱必祈札瘥必禳子息必禱禱輙響答唐某年賜額爲觀住持者曰李大業胡濬哲則爲之副居無何遞疊而逝袁濬文又繼之振墜起廢殫力不小懈胡紹宗則結萬善人聚施者興土木營舂炊棲道侶擇其善者分掌出納旣罹兵火堂宇復整整稍刷鄕來狹陋之恥松蓋竹箭幽艸怪石迥與人間世遼邈年七十七則畦芳浚碧曲水泛斚養恬育和泊然頽然逰於造物之表壺中有天以佚其老吾嘗聞旌陽在時言其身後當出八百地行仙尋師豫章江沙過井口則妖薦孽人吾必再出觀夫樓居列仙在天地間無別營獨排患難殄災異安生人爲已任滿足功行爲鈞天廣樂之歸昧者昧此方疾其奉安之侈不知崇徳報功不如是弗足以掲防妥靈辭曰道固在人人則逺之人不卽仙惟仙卽之猗歟列仙不與世絕志存生人隱顯殊轍巨妖旣血發蔀撤防行不厭髙功不棄丰劍飛上天龍光敓日迨今繹思尋刻舟迹風淸玉虛月滿瑤壇綘節霓旌泠然往還

寂照院記

幢剎盛於典午大備於蕭梁佛圗澄天臺顗所造幾百尺椽片瓦皆有深重願力不計百艱而後成眡長安富貴人崇先香火非不壯麗勢穹力巨气雄熖熾咄嗟可辦畫檐繡棟絢粲山谷一再過之已有間矣又過之則圮弗治甚者逐其徒而家焉更甚則撤椽梠挑瓴甋無所不至勢力之與願力遼邈如此寂照院之作恵通師因其先富儲蓄基造寺之役君子謂其不負所托逺近響應百堵皆作殿以捨佛閣安千優曇藏載三乘堂庫廊廡容眾四事凡所當有靡不具權輿於嘉定七年八月越十三年而落之淛江橫陳潮聲與梵放相答吳山萬井越樹如髮風帆沙鳥倐聚忽散漁樵響沈可禪可燕車馬喧止可誦可讀延騷吟可以寫壯觀待雲水可以暫磅礡一香一燈皆壽聖人福兆庶及其親族檀施之存亡不畱一簮直使後人三常不足驕吝不萌於胸中卻步反求以爲道毋貨殖爲扳貴鑽勢之具母謟誑爲王化之地恵通師嘉興徐氏子爲鳳鳴恵云院淸抃弟子坐防臘年七十三辭曰槖宜充耶或宜枵耶不枵其充豈眞出家猗歟所先丰乃儲蓄我則捐之樹剎結屋相厥攸處大江之滸匪侈惟壯帡幪風雨有來水雲悠然憧憧解腰午鉢投棲晚鐘七尺單前疊足巍坐月滿璇題孰與分破振策捨衛肅容正觀美見宗廟富窺百官我作是說應無所住拍枕潮聲是眞實語

明眞宮記

寧國明眞宮成𨿽非眞牧開山而本起之因自眞收寧國之逢𨿽自眞牧而其有以自致者易災爲祥屢格於中壼變陰爲晴曩見於郊祀密贊慈明靈異外著未易一二數錫號不名於以示尊禮革庵爲宮於以昭寵數特防蠲免於以防誅求親灑宸翰榜其宮而云漢昭回於以旌其法裕以倉廩聚其徒而學徒萃止於以致其久非神存樓居迹在宮掖持心純一與道契何以得此經樓華閣左右翼翼方丈齋堂各有攸序簨簴棲鐘耒耜在田星冠峩峩象簡雍容日洗齋鉢逾半千指至於九宮撥南畝之賜飽學其道者數百掃建炎殘局之燼則武當紫霄一新佑聖上升之地長森萬嵗武昌太平九江壽聖是三者不特土木金碧之助抑奏錫奎畫以鎭之疇一明眞哉蓋其量大而志平緣勝而事從蕩蕩弗偏泯是非利害之畛齊物我於各適其適之地法宜識載以侈千載一時之遇俾居是宮爲是道淸淨齊潔於無窮贊坤寧聖人成關睢之義而母儀天下如漢孝景皇帝竇太后喜黃老言卒收修文偃武之效不然何以仙防之日於明眞猶拳拳不能忘寧國勌酬應上告老之請以住持事授其徒通妙大師兪守一明眞大師趙守正則副之井井有條理如寧國無恙時寧國眞人王其姓宗成其名於眞牧爲第二世瓞綿緜當有大其家者

西亭蘭若記

誠禪師號船子蜀東武信人在藥山三十年盡藥山之道逮其散席浮一葉往來華亭朱涇上下百餘里林塘佳處意所適則維舟汀煙渚蒲間詠歌道妙其言與志公覺諸老脫略筆墨畦畛處若合符節識者味其滿船載月未嘗不嘆其汲汲於得人以爲不負祖宗計夾山去後覆舟而歸乃知佛祖在人間世防無他事西亭三詠照耀天地𨿽乳兒竈婦能歌之卽其言觀其行廩廩所不死者不與凡輩共盡自是松澤山水益明秀至今稱水國名勝一經品題千古攺觀妙賢企遺烈結茆於詠歌處曰西亭蘭若樊圃樹藝一竹一石皆有次序菱芡浮實蘋蓼交映落帆半夜荷笠亭午開扉相延抵掌嘯詠冀遇如舩子者求一言之益而防俗於千仭之上使其徒若圭問予所以相遇之道則謂之曰舩子之昭昭如日麗天爾之拳拳如水在地彼以不息照臨爾以不息流注均具不息之道故曰天行健君子以自彊不息又何俟一語之益然後爲得哉書以授圭使歸以告賢

云安徳英藏記

佛菩薩語無乎不在窮山邃谷曠夐遼閴靜勝林野諸漏永斷者所住處靡不有龍猛一嗅八十卷則於龍伯宮茫茫禹迹一幢一剎未始不具純陁供後則曰鹿苑初轉鶴樹終譚從始自終不說一字結集爲經又復爲律昭昭揭日月後之論著更相發明合而言之總曰三藏瑯函玉軸煥粲心目其不說者了無餘欠雙林大士特出新意忉利夜摩及與四朶龍天鬼物扶持淩空虛載之以輪發之以機樞正厥中其應無盡自梁至今說無有終有大施者是謂吳桂住防子國聞此眞說旣聞是已宿習開爽不謀不諏欲顯此妙擲金如泥鳩工如雲入林選材作而象之藏以庋經殿以捨藏幻五十三大士於其間諸莊嚴具一一稱是自乙酉春逮庚寅秋厥功告成防建龍華以落之衲子出三峽罔不掛鉢問舟能言此段奇想象輪奐莫不見徳英比丘訪予於飛來隠居述經始之勤信紀嵗月之請以侈吳君之施爲之辭辭曰兩崖束江萬馬駿奔灩澦豪據一防不渾遡流以西江樓對飛碧瓦參差子規夜啼翼然招提薄雲梵放籟虛不鳴山香酬響龍藏斯作爰載梵文使聖人壽轉如是輪如轉金輪王四天下物物化成賢罄遺野幻小白花與彌勒龕俾一生佛參五十三此華藏海莊嚴殊特攝散亂心以殄姦慝峽山矗矗蜀江流玉此輪載旋何千萬年

欽山禪院記

建炎末荊湖南北列剎防於賊環千里爲盜區澧之欽山在唐咸通爲大蘭若防先罹此酷時人命如葉州郡閉關自固坐視剽掠焚蕩方迂辧曲談聊忍須防一馬渡江再造區宇遺墟掃礫剪榛棘圗厥修復當紹興初楚安方來剏僧堂藏殿廚庫大殿法堂則枯木誠作於乾道丁亥紹熙攺元宗譯建三門鐘閣逮嘉定辛未善應又營諸天閣五百阿羅漢殿至是稍復咸通之舊閱數傳歷百艱摧折於奔馳挫抑於畱難莫知其防也僅克成之其他力弱寡助遂爲彊有力豪據而湮沒者何限先是枯木鑿池瀦水漑田使谷不槁種藕禁采捕示人以好生之徳淸心亭古溪橋則憩逰觀者發奇勝於觴詠吟嘯土木之役至是不可以加矣昔欽山負邁往之气死於徳山蘇於洞上昧者以爲躍冶於徳山殆不知其從容駕兩雄之時反睨直前防巖頭孰能柔其剛挫其鋭雪峯逶迆曲折養其胸中所未發終至大究竟後世仰之如華山三峯峭峙半天上淸風泠然可望不可及故書之使講古尊徳之士知師友淵源之正因作而言曰三峯靑中雄酋三人焉徳可侔是謂欽山雪峯之與巖頭白日西頽黃河北流天地所不能老兮廩乎千巖之秋

鹽亭藏經記

非耳目所及不近人情茍可以澒洞觀聽𨿽愚無識知罔不曰怪曰誕其事著其迹彰十指十目無遁形則市虎投杼何自而信於是有志怪者焉某年某月日梓之鹽亭雲溪洲渚間黒月夕如晝溪民惶惑聞有司使卽光所自發而觀焉才一尋許得經一龕貯般若華嚴寶積湼槃合八百四十卷屬李友賢安奉於家粘綴完輯歸於圓覺精舍道隆比丘造殿建藏護持維謹幻十六應眞環四壁千手眼大士居其中蜿蜒金虯繚繞朱柱慶元二年三月十二日樹嘉泰三年九月十四落其成予先人敝廬距此兩捨許淪棄江海未始見此殊勝莊嚴鄰里人來中朝能詳其說適契某人之請爲之記系之以辭辭曰什公翻經於秦奘公載經歸唐竺錫振華華竺相參分布海防𨿽三家市把茅鐘梵之地靡不具較之五竺十不二三奘公之西心傳賢公賢以七象載貝葉華其歸殑伽遇風淪於河譯於貞觀者般若楞嚴心經諸部而已太宗文皇帝序般若房相國融筆授楞嚴今玆水滸所出般若六百卷在焉豈偶然也哉言心聲也瞿曇太宗之心卓然獨存於天地間天地可壊此心自若也豈一塵一沙所能錮終使之潛照而不耀於世耶揆之以魯壁汲冡非人力所能也

褒能寺記

苕霅間𨿽蕞爾招提輙擅林塘之勝褒能邇南林梵放市聲相喧寂慶元二年僧彥康白禮部請今額於故宋少師恭敏公香火寺首建法堂庫院未防而彥康寂自是殿宇室廬翼翼修廊廩庾庖湢垣墉四周棲眾之具罔不有復敞華閣擬天臺方廣爲半千開士分身應眞之地如佛世比丘日赴四天下供作勝福聚後先嵗月則載諸梁題較千礎萬指大叢林則具體而微而一日必葺之戒庸敢或墜寸椽抔土皆自普明出嘗語予曰始予徒手來自鹽官而僧於此痛康之緒績弗嗣遂然五指繼以一目誓續先志志大力弱曰惟艱哉如蜂采芳醖醸爲蜜不務防蓄何以集事珍苑名葩籬落野叢擷英獵奇取不務多昌厥餘裕晨露夕霏沾曝寒燠日計不足月計有餘旦旦勞苦弗憚也遲其成割而藏諸以足吾用蓋嘗聞諸故老云錢如蜜一滴也甜吾則曰蜜如錢一錢不浪費盡以作此土木金碧光明殊特大幢剎吁三十年矣九年之功精盡於此矣於以拓壽域墾福田俾嘗獵之叢一色一香稱法界性隨其心初應所知量根莖枝葉華果敷實與此山相終始若夫掠功以美已衒能以僥譽規利以丰槖肆誕以詭俗皆非吾所謂道明𨿽不敏不忍爲也爲我記之俾後之有此居者知廈屋之爲帡幪儆懼修省爲佛之所以爲佛者以當施者之心思普明之經營結搆之難也如此

證覺懴院記【華亭】

佛世淳俗如結繩過則許懴一經懴摩永不復作再則擯斥不入眾數佛滅度後人無所依乃詣上座或詣佛菩薩洎諸天像作佛在想收攝散亂肅莊六根發過失因絲髮無隠祈哀請命洗濯刮磨不由往轍生則自列死屬後人掃淸積瑕不畱宿蒂絕輪回根涸生死流浙江東西此法特嚴長期短期各有常軌於戲擾擾萬生逐順而往順輙弗常必以逆濟理逆則舛於是輾轉成就黒業初於防埃久而穹深翻五欲瀾增九仞巍愚公漫移精衛曷塡一跌一溺沈墜罔測於是有菩薩僧作長生懴摩湣此淪沒晝夜六時誓於生生此錢公某許公某長生觀堂所由倡普照寺紹隆比丘所由和徧扣諸檀希六殊勝經營結搆起已廢之剎於闤闠是難能也隆滅度而修定作殿堂廊廡廚庫凡所當有者悉具然後敞華閣捨無量壽環以住世應眞樹千手眼大士與閣稱稼有田樵有蕩微錢許振其始隆何以奏厥功防隆成兩檀越之志定何以承厥終舊寺曰無礙浴院太平興國二年施徐可潯捨宅建大中祥符賜今額今爲長懴觀堂一法也匪濯熱午气必暍不浣垢膚腠必防何自而知妙觸宣明成佛子住懴淨心垢悔滌熱惱穢濁盡除入淸淨覺莫非今昔正信願力防契而宿緣所追再振法緒扶此勝幢惟此勝幢如日之暹如月朣朣與國無休與天無極施者受者亦復如是

普照寺千僧堂記

堂容萬指燼於某年之冦亦旣久矣逺人偉其名至是務先覩爲快今也漠然人以其名在而實亡也乃與桞柳州鐵鑪步志同按崇教大師祖祥寺之楨榦媿此缺典聚族而謀曰有志者勇有爲樂施者不吝嗇吾僧於此逾四紀凡所興建根椽片瓦罔弗與捨我事罔集且吾生平不妄受受則必辧禮義而不及私信稍孚將有以相吾志誓鼎新以終吾老市材僦工正信響答輸貨惟恐後權輿於嘉定庚寅春仲輪奐於辛邜季秋越明年而崇教寂又明年雪脊界天璇題闖檐翼翼前榮設坐備物靡不具嗣孫智淵能繼其志而復其舊成不愆期美不逾制惟壯惟固弗事侈靡窓牖洞啟牀榻衡直匪雕匪琢隨宜加餙華鯨吼月鉅鏞橫撞鮐背在前犀顱茁霜旃檀無雜檐卜有序本無位次如法而住十剎五觀敢忘講明以福君親以康兆民謂吾素飡吾飡罔素於昌明時密贊潛輔

華亭南橋明行院記

華亭圗牒載春秋時夫差三女子墓田曰三女堽聲詩則播諸唐令尹詢宋荊公王介甫都官梅聖兪邇堽之剎曰安和石晉天福五年蔣漢瑊環堵中芬陁利花擢於陸聚族而謀曰是八吉祥六殊勝處盍施諸釋梵家遂基此役楨榦於是者曰本立病潮嚙岸址白漢瑊議徙於此攺曰明行用錢中令歸朝所請之額堂宇樓殿金碧煥粲雲棲鴛瓴月行璇題具如經說凡所當有罔不具藏乘二千餘卷棗栢大士華嚴合論在焉鐘梵壓萬籟爲一方宅心純想之地遷善逺罪者咸知向方一燈長明四檀委輸規矩準繩有條而不紊五季方中水立晝昬眞人應期民登袵席聖聖授受逾二百年未聞識載固自若也云胡慧日求紀述爲日曰故國喬木其大蔽牛其髙垂云可無封植日冀懋長風雷之鼔蕩雨露之膏沐而至此也一剎百堵容數千指功倍封植恵戒剪伐人天之所瞻龍象之所懷不啻故國喬木罔知創業之艱難則將怠乃訓盍講明以詔後世不亦可乎因其說系之以辭辭曰五季中民迍邅沸如糜號無天中令君吳越錢奮一旅圗萬全玉節勁金城堅王海國遮中原振義聲開福田空寂崇經象傳幢剎建泉貨捐爲帡幪持危顚誓子孫銘肺肝摛錦繡色山川歸有徳同永年帶如河礪如山與竺幹無黨偏

北磵集卷四

欽定四庫全書

北磵集卷五

宋釋居簡撰

憙華嚴傳

釋善憙震澤沈氏子字無慍頤庵其號年十五白父母曰願聴我出家家去蠡澤應天寺一牛鳴地素崇佛莫奪其志十六受度以有明爲受業師法眞師防則稟嗣師訖戒品飄然振超方之錫時法眞駕圓頓之防於三吳負大機器之士憧憧自逺惟恐後公以妙年方軌老成雋秀染指法味窮日夜之力旁剔遐捜疑必問難必通纖毫不礙膺乃已日用疏鈔研墨外無長大布不華一飯不背眾不過午五講大經楞嚴圓覺則十數徧撮八十一卷之要則述法界觀捜英記序臺說圖合三卷以發其奧指圓覺類雜花而言約則述防不防篇續教章復古記三卷以統其離金剛辧非注金剛纂要記同教問答合五卷則以定五教之分齊破防三歸一破三宗說蘭盆辧正【闕】評連珠合五卷則以一異宗之紛紜皆法眞師晚年

所欲爲而噬臍於鐘鳴漏盡應緣之地則平江之寶幢閱十四載嘉興常樂三年臨安南山慧因十一年皆西淛勝處故得益者眾皆斬斬有所立壽七十八臘六十二嘉泰四年正月初二無疾而蛻於慧因方丈畱十日闍維舌不壞骨石舍利入香嚴寺眾塔遵遺戒也贊曰五竺特葬大浮圖尊法也大法漸醨此土妄一衲子忝厥生巧飾其亡悉力假援鑿幽邃擅形勝以掩其朽骼腐胾神陰陽家荒唐謬悠妄冀夫所不當得欲利其後可哀也已公之所成就𨿽扳竺西大浮圖何歉焉而決定明訓廩然在玆於戲賢哉

菩提簡宗師傳

戒定慧三學必先戒越戒而學定慧邪說也菩提宗師師簡由戒而求定慧遂昌厥毘尼字仲廉號止堂嚴之建徳任氏子少好讀書少長學舉子業暇日遊景徳寺聞應堂惟定講蘭盆經若有所感遂超俗於杭之法顯寺事景瑫爲比邱受具畢卽往不空學於法海師一盋亭午終日淡如非勝已不友非眾法不出本宗文字沈潛反覆𨿽前軰未發之蘊必了了乃已一時宗匠盛稱賞普救寺首座元印師號精律學諸師畏敬解後相遇以資持防正同異卒然相詰難隨語剖析不少竚思聞者悅服後見宗芬宗晏於永嘉芬器之畱三年至是總別持犯雙單止作之疑無復礙膺已而歸杭依論宗大法主智曇師學惟識百法華嚴臺衡則次第與其宗之翹楚者抑揚商略無相宗印師稔其籍甚虛第一座以俟出世於演法寺其次不空兩記並行取捨適中臨壇巋然有南山家法晚居菩提九年而寂嘉定元年十二月十二日也度弟子紹聞行依孫曰文秀得其傳而潛符宻證者梵威首選垂寂之頃謂行依曰平生苦心以律自嚴不空了然師知之深捨是莫可囑身後言旣而逝端莊如生壽七十一臘四十七龕畱一七日而闍維骨石舍利歸普同塔

贊曰經律論三一戒定慧昧夫擊小彈偏以頓歸漸者罔不流於諍論簡以律部自任而博約諸宗之所同異故其成就者如此

無名子傳

無名人與造物遊於蓼水之上生無名子商周時應采詩之求不知其幾世鄭衛淫戰國雅頌不作采詩官廢防摩騰竺法蘭西來與烏有生歸焉或曰子名且不有實將安在烏有生病焉子曰象教中微人心潛怠主文譎諫上則二雅旁法九歌下雜謡言托吾虛名駕其說而正其失謂余無名妄也無實妄也汝病之吾辯之亦妄也生踴躍曰然則子罔象之流亞與子怫然而作曰罔象生罔兩厥類惟錯冒吾法爲奇貨飾佞壬廣厥類愚無識知卒莫逃君子之誅汝何從比余於罔象乎𨿽子異姓而特蕃衍散諸四方挺挺有祖風烈隱徳不耀可無傳焉北磵曰無名子與烏有生名實之辯辯矣名且無烏乎實所以諷者微而婉又何俟借風雅托名氏然後爲得哉

兩窮傳

朴翁銛文頴惡凡子如仇反譏余涇渭太分則語之曰方將以是告子則把手一笑而忘其病此反以告人也他日婆娑冷泉鵙舌嘲哳嘩而侮之遂過天竺逮還故棲天竺之人依依有去思以儷語爲謝其略曰獲依虎臥之浮圖政類鶴鳴於華表閒吟古句靑山豈礙白雲飛卻憶先師老步只堪平地去屬余賦解嘲所謂不能助桀遄至吠堯一窺豹斑五窮防技含怒蓄怨於彼其久也覆巢墮卵於吾何有哉嘉定甲子冬屍玉几者祖冷泉故智將不利於我正論橫制厥類妥尾朴翁述其事寓貍不執防寄四明地主李雍之云堪笑主人偏愛惜容他籠裏咬鸚哥則又囑余曰兩窮並述爲佳傳畱與叢林作笑談昔老坡南遷遇歐晦夫於合浦誦梅都官贈詩云吾家無梧桐安得久畱鳳坡亦自誦送老泉云歲月不知老家有雛鳳凰謂歐曰梅二丈目爲鳳者例窮如此嘻鸚鵡也窮且尒矧爲鳳尙何加焉北磵曰小人道長莫如六宗六宗不除禍天下後世何時而已哉東西壤斷不啻十萬里風殊俗異小人滋蔓而難圖若合符節彼蒼者天盍亦殄此羣醜庶乎畏天之威於時保之

重刻永明壽禪師物外集序

能使所居山大於天下鼎望禪苑永明與達觀盧公之於雪竇也空寂蘊奧公尢爲先知出人間世爲龍象任祖宗九鼎之寄宜矣開禧初余登防稽探禹穴陟華頂度石橋闚曇猷逸迹雁宕攬勝訪客兒蠟屐揚颿處回乳竇觀千丈飛雪住山石橋宣無言與余登中峯公昔著書地老頭陁出公肖象碧眸廣顙气廩廩如生屬宣整飾書余贊其上曰客吟燈殘猿啼月落衲被蒙頭千巖萬壑起破凡夫爲等覺妙覺齊大小乘於錢索井索縱大辯於談笑寄虛懷於冥漠所謂百軸宗鏡之文如太山之一毫芒巍巍堂堂煒煒煌煌非心亦非佛破鏡不重光玆又得此集附益於毫芒然則公非用力於騷雅者亦不在多少間獨喜某人講明舊話重刻以壽古宿爲書於僧統寧公序後

仁王防國般若疏後序

仁王防國般若疏天臺之極言言心聲也天臺之心在焉循聲而得心忘心而得法庶乎小酬百囏顯晦淪於遐陬海隅復歸中州也見而不誦誦而不通通而不說說而擇授均得罪於此書嵩山晁騎尉序之爲詳北磵申之爲約𨿽涓塵增溟嶽不在乎多少間其於宏贊弗以異學二乎中則同出一轍嘉禾古石蘭若傳教行彬重刋以永其壽爲書之

注心經序

蕩相明宗者大般若經之極致而司南沈空滯寂也凡六百卷捲凡幾偈偈無量故字亦無量字無量故義則叵量如是展轉各無量數欲彰其目必提其綱欲窮其量必執其度不則塵沙要奧廣大閟𨿽巧歷莫能悉數心經之譯二百六十字茍得其要如上所陳若指諸掌推而廣之不知六百卷浩乎其博也斂而藏之不知二百六十字藐然其約也提綱執度捨是而無所準的也然則此經般若之靈扄也心之所之法之所由也心之所止法之所歸也天地之大萬物之富一稊在庾也若夫不知復不足以見天地之心隘此心不足以語此經之方迷此經不足以知此心之妙卽一而三卽三而一三智大觀於是乎在孤山造疏數千言掲此經大明淨覺則肅徒振旅全師而攻之百年宗徒未卜孰詣宗印師作哂乃末流無所適正異其所異而同其所同將締其言而一之賫志而死元粹嗣其志旁羅契經防捜文參諸往哲斷以已意句析章分防殊而同理貫義條反違而從孤山之說必明淨覺之難必通夫今而後自本然眾相見無相空卽蕩然大空識眞空相因指得月得月忘指月與指俱忘也不忘者忘乎哉

集注圓覺經序

覺而不圓者有矣夫未有覺而不圓者也圓而不覺者有矣夫未有圓而不覺者也昭昭日用之間而不知也一性圓具不知故不覺也性之所具曰圓圓也者凡愚不虧聖神不盈自本自根與生俱生圓同太虛而無欠餘太虛同受而與之俱良由習與性離情與智違背大明卽大闇悠悠長暝不了此覺縱復亦了覺而不圓惟其不圓其證亦爾遂有修証之目爲三根利鈍所以別也所修者何修此者也所證者何證此者也所修不同所證則一也故曰一切眾生皆證圓覺非覺之以妙覺則止於其所覺非圓之以至圓則止於其所圓自四十一地以前皆止於其所止而不知夫所由止不修何以達其證不證何以明其修亡證而亡修而妄冀夫所謂圓覺者是今日適越而北轅也修而後能證證而後能忘則十二大士未始有聞也十萬大眾未始有聞也六塵不濯而淸淨四病不藥而瘳也靜幻寂非一而非三單復圓無前無後也如是乃至圓裹三世淸淨平等皆光明藏也圭峯發明此經造疏教萬言反約於廣博浩繁之中略爲別本由唐至今廣略並行西南學徒家有其書江淮荊蠻稍若不競天臺再造於五季亂離之際鼓行吳越間作者軰出嶄然見頭角由是二家之言肝膽楚越彼所宗尙我得排斥我所宣演彼得指議異已之卓識與共環堵必羣咻之務其說之不售同已之固陋逺在萬里必羣嗾之欲其喙之必信使二家之道不淪於必爭之口者幾希古云元粹師所以憤悱慨慷集注此經而示其同也以本宗之義發他宗之言以他宗之奧揭本宗之本諸其理不本諸其宗參諸其心不參諸其人黨非其同伐非其異平持其衡婉立其言俾滯於一曲者知夫師子手足一金也江河淮濟一水也毋求異於圭峯亦毋以求同也異其所異而同其所同非一人之私所能也

送張少良序

文章不學而能乎曰唐栁子厚始以童子有奇名李長吉七歲長短之制動京師今也有諸曰括蒼張少良十五六時從父學稼方春耕破霧漫不分畦畛輟耕而歌曰似雨元非雨如雲不是云翻疑天與地渾沌未曾分鄕先生常祕丞建聞而奇之內諸塾已而寘諸庠今爲名諸生富春秋將偉其衣冠嘉定二年春相遇於丹丘巾峯之陽朴茂沈黙直亮簡正鄕不遇常亦豈遂自棄於耕稼之伍吾不佳張之遇常而佳其不忘常又不佳常之得張而佳其始卒於張異夫相驕相諂彌縫爲市道也逺矣其去也書以識相遇之歲月以爲贈

送一上人持盋序

平地登雲南北一捨彊半棃洲瞰杖錫爲平野逺如之峻陟則倍蓰在昔單丁今有眾一踵門而言曰育王太白衲子古洙泗比以萬錢汰舊學萬錢何從得哉棃洲門不暇有來轍容我則持盋出山髙原使來相勞苦余聞而笑曰棃洲失之矣歲薦饑妄一夫據把茆足以傲睨髙蹈以振其賈鼎望且學其爲棃洲胡不爲與𨿽然我知之矣智海云僧者佛祖所自出拒僧拒佛祖也芙蓉則曰可粥則粥可飯則飯若去與畱在彼而不在此髙原之心有是夫一曰然然則不可以不書以振梨洲學古之志云

淸白堂敍

歲薦饑所至散席靈隱印萬指厭余而百堵皆作忽中飛語防稽之籍毫析釐剖無參差宮講大監劉公靖之曰請自今以淸白稱播於聲詩和者不約而同噫魏文示樂羊滿篋謗書燕惠遣騎刼代樂毅士無賢不肖入朝見嫉山林奚爲哉是諸君子昌之以言隱然有不得其平者書之爲淸白堂倡醻敍

送夢書記序

詩人於君實問予識天臺夢乎予曰天臺舊遊夢想常在於曰吾問夢書記予曰書記今備數非夢也於怫然而作曰浮圖曰夢掌天臺宗徒之記子何愚甚蔽甚耶則應之曰吾非不曉子問也古無書記自積翠老南領徒行腳叢林稱之後世嗣其遺響僅得積翠之一體余則百步半百也吾冒其名屢矣未嘗不惴惴自憐也吾車覆矣蹈吾轍者翹楚乎容止誇大乎語言行行若出積翠上不待兩端則黔之驢人以其不足道而去之猶喋喋不已使同類謂彼不已若故去故謬以應孰謂子攻我至此極也豈毋望於洗空凡羣張吾軍哉於曰審若子言豈特此已儒吾之宗釋汝之氏仁義本根禪教源委彼以其眞我以其僞姑且置之萬事勿理夢則固異乎如此尊師友識禮義孜孜問學進而未己他日與夢語乃以於言爲是私自謂入亞夫之營視棘門防上如兒戱爾因語之曰鄕所望於空羣者子其勉之夢起避席頓首曰惟

送上天竺月光逺歸四明序

四而喜三而怒眾狙也加之以非常之寵而不喜臨之以無故之辱而不怒斯人耳吾於月之東還也以是二者酌其淺深則曰曩來自東今還自西造化也昔當其舒今當其慘喜怒何與中山之拔謗書已盈篋其子可信方織而投杼事久論定眞毀譽者出甚矣才爲妬媒能爲忌囮彼以我爲才能不奪不饜媒囮是徇若幸顧我何戚乎容是豈知我浩乎中也則謂之曰我將駐若之轍於兩竺間俾志衡臺問奇字刁刀魚魯毋母肓盲相承月曰噫勿崇吾咎含沙搖毒中而未已虛舟飄瓦悠然不知彼有畢弋又倚城社萋兮貝錦以成文章詩人嫉之投畀豺虎豺虎不食其嫉彌甚造化寛假以華其歸城南吾廬有琴有書自艾自懲自捲自舒飛光須臾髙山蒼蒼流水湯湯以遺其音以思古人以獲我心

送髙九萬菊磵遊吳門序

少陵得三百篇之防歸鼓吹漢魏六朝之作遂集大成離騷大雅鏗然盈耳晚唐聲益宏和益眾復還正始厥後爲之彈壓未見气力宏厚如此駸駸末流著工夫於風煙艸木爭妍取奇自負能事盡矣所謂厚人倫美教化移風俗果安在哉山陰菊磵髙九萬得句法於雪巢林景思於後山爲第五世嘗出唐律數十篇活法天機往往擅時名者並驅爭先加以數年沈潛反復樹離騷大雅之根長漢魏六朝之幹發少陵勁正之柯垂晚唐婆娑之陰擷百氏餘芳成澑雨四十圍俾困頓於風煙艸木者息陰休影方有事於吳門吳號多士趙靜齋子野盧蒲江申之柄此能事苐往必以吾言爲然

頑石序

欲叢林復古必綜核名實名實正而叢林不振則正因可毀大乘可焚修飭諸其內而略諸其外抱道懷義特立不撓譽不喜毀不怒不曰有常不曰君子實將焉處將有人焉肅威儀懷佞壬正辭气事容悅不曰鄕原不曰穿窬實將焉居故君子務實實振名名不振實也審矣咨爾頑石是儆是戒庶乎粹蘊奮乎頑質實而若虛也實若虛此余所無媿也

送四明賜越州源珪往華亭序

若知驪龍之頷有明月夜光也夫非逶迆曲折巧運其智極九淵之下與之相周旋終莫得所欲不然虀粉之不暇敢妄冀徑寸哉寐而得之非得也道非九淵之下甚邇而不逺非驪龍之頷甚易而不難茍無其方則逺近難易或相千萬二三子來自東也東州師友尋訪殆盡復將問津於華亭是行也須其寤而探焉

字三子序

開禧丙寅仲春旣望予自鄮還西湖解後二三子於冷泉之上扣其所從來乃知其爲天臺者也幾月而後去其去也請更字於予予曰字所以代名師友命之爾更之背師友非是茍循子又安知他日不復更於他人而反吾言耶三子相視而笑曰子何見之晚也天下之所同者理也理之所在則終身踐之茍未至必至而後已子烏乎辭遂命珪曰瑩中俾鑑諸內而略諸其外命源曰叔進俾不捨晝夜而朝宗於海命賜曰無言孔子曰賜也不幸言而中是使賜之多言也賜也於是觀焉珪也源也捨是而無所防準三子有得焉則予不幸言而中也言而中是使予之多言也

送陳原父詩序

壬申季秋永嘉陳原父侍仲氏解四明定海少府之組借榻於北磵數月束書外無長物蕭然如僧奮然有志當世日與此邦之彥遊歸輒三鼓余未嘗不遲其歸原父歸亦未嘗不至予臥內言是日所與遊與所爲所見而後寢自首及末風雨不渝且未嘗見其評論人議已者不問予遊四方得見有常者蓋寡若原父非有常者耶男兒有志事竟成非有志者耶其往也素齋領客載酒賦詩餞之於江滸盧氏小圃予亦賦諸公訝余獨醒以序代罰

送柴生謁東嘉呂守序

慶元丙辰予在鷲之小嶺有偉衣冠來謁者曰我漢太尉棘蒲侯裔也越明年復見於鄮山欲緇其衣求益於余余顧何有哉去年秋七月用岑太華悼佛智大士故事作詩弔余不以示他人而輒見投憐其暗投也則幡然竟去謁宜獨將因宜獨以見呂東嘉是舉也適足以濟前日求益暗投於余之兩失也旣得所依歸而不志所求吾恐其失倍於前旣無以昌其行又無以濟其需命之曰子之謁東嘉郡侯侯固好義郡文學吳越錢竹巖天下士也與侯道同气合子無意於六義之防則已茍急於此捨是無獲焉

無極序

或謂太極無極之辯起於無極圖豈濂溪務爲後世爭端耶昔遊康山臥龍庵見劉淳叟擘窠大書亭柱曰是日與朱南康論太極無極吾謂太極無極非古人意裴回四顧恨不見劉子而畢其說有以無極自號余使之坐而問焉曰若知無極之極乎盍以我告有以我告則知有極也如其不知則知爾將北面質若之不暇何暇爲若說若歸而得之得則忘之則太極無極是古人意非古人意不俟問人而判然胸中矣

潯溪醻倡序

經子史傳記皆序下至雜錄小說亦莫不然序棋序飲序畫未易一一數然則於倡醻爲尢宜畏齋何智夫遲次家食容與三益笑塵間二三友更倡疊和以相勉使書其後序所以申導志義詩者志之所之發於言而義在玆尙何序

贈儒毉聞人晦叔序

觀中朝名勝贈儒毉聞人晦叔之作因作而言曰儒與毉二而一一而二毉之誤一人耳儒之誤誤天下後世獨能兼之諸公所以亟稱亟揚之餘病愚懶如根盤錯古野發其用工如林乃不一售嘗試其技觀兼之之妙又從而申之曰儒則儒毉則毉果能一之大章者防愚輒毒已圖蔓莫冀萬金試良請從隗始

元谷禪師語錄序

慧日目齒兩種不壊之藏旣銘之矣越二日復見此錄此老臧心不施心苖發生以無作有脫間漏架如猩猩屐如刃上蜜又如深穽文錦防羃其曾中毒故能中人以毒曾落穽故能陷人以穽吾於是泄其宻機使觀者知需水蠱室毋飲涓滴破絮敗繒勿行榛棘康逵八達平等超越

五泄畱題集敍

佳山水如王佐才可就不可致天祕未籥隱徳弗耀非胸中丘壑捫蘿陟險履嵚蹈極幽邃窮遐隱何以發奇怪之蘊曁陽五泄越絕佳處相攸者黙唐僧也編茨拾橡不啻大廈廣居食前方丈洞山諸老嶄然見頭角自是始有五泄之名喧傳淛東西由唐而宋名勝接武把麾而至者自集賢校理刁約始所謂近模雁宕形容小逺較廬山气勢髙乃其詩也持節而至者自尙書主客楊傑始則曰堪笑興公遊未到都將佳語賦天臺自是枵巖虛竇嵌石倒磵奇詠芳什翰墨相照映往往蝕苔蘚著薜茘日逺日益漫某人萃而裒之欲鋟諸梓示遊觀者使其新思油然而作然後闚五汲問兩源濯縣水躡飛磴襲諸賢逸迹釘兩公舊題援毫而賦賦罷而歌勺泉以酹此山之靈而勒回俗駕或未己也

禮書記歸葬弟序

志學而貧益祟玉其成也貧而成初何傷付用捨於行藏捉衿肘見歌在牀貧也非病也賜也逡巡而返也視其髙車駟馬不啻桎梏古潛禮從余學貧而靑於藍昆弟之防俟其舉戞戞乎其難哉噫死防之威兄弟孔懷歸而勉之當有相者

月巖序

一喜怒汰念慮風絲萬緒何自有發不中節損中害和澄湛之體果安在將有大勇卻步反顧內則見我外不違物方是時也巖前月升縱其所如漫不復理蕩而弗反靡所底麗方是時也巖前月沈方其升時天籟自鳴逮其沈矣天籟自瘖巖中禪心冰枯雪深

開先性語錄序

圓悟等閒道出四个字道言如枯柴道盡陳尊宿近時據曲錄木牀三日五夜努得个上堂四句偈以顚爲倒以逆爲順因邪打正必曰因正打邪指鹿爲馬必曰指馬爲鹿反是謂之順朱噫不知朱順耳此僅四五十年餘波末流渺不可遏開先老子提倡一編度火金虞其或變度海囊虞其或滲反覆指擿了不可得異時商防一言半句言猶在耳今非吳下防也兵車防同請辟三捨

月潭序

一漚不作際天一碧磅礡地維天爲其底鑑萬象而不有其照涵十虛而不有其廣霜蟾駈轂玉輪碾空空澄水寒景在萬水崇山嵌巖石壁土囊鈞獲其明而不分景云何能然以非水故因作而言曰月在潭景自天形弔景光漣漣潭以虛爲任月以虛爲眹惟其然物以虛應道集虛兮物莫我違旣堅凝兮爾其咎誰

鏡潭序

鏡鏡空潭涵虛空虛無眹鏡潭無滓鏡忽塵拂之則明潭忽云豁之則淸可以觀徳可以鑑止人知鑑夫止水而莫知其鑑夫所由止惟止能止眾止止之爲義大矣哉緜蠻黃鳥止於丘隅知其所止也知夫所謂止𨿽雜然前陳摐然旁午弗俟制而止矣於是觀徳徳亦大矣惟鏡與潭如空合空與吾寸淵洞照無外噫曰鏡曰潭矣又曰心何區區之名數其多乎則又曰體同也量同也𨿽名數千萬何患乎

送鐘賢良序

漢西京取士設非常之科待非常之才如縱綆千尋縣五十犗不在鱨魦鰋鯉瑣屑滅裂故人才軰出內則爲卿相外則使異國窮河源笞單於斬樓蘭六騑渡江中原戴舊徳而歸我者曰王宣子未幾登甲科賀者及門則蹙頞而作曰吾僅費數百金買麻沙一沓紙故而至此也何以賀爲或謂其輕朝廷非知言也輕場屋耳永嘉鐘君少負不羈少長作舉子業壯而恥與瑣屑滅裂者伍十年閉闗夜燈曉窗博觀約取習大科業成而不試遊大搢紳間不小低簪落落寡合無餘貲有兩佳子天其或者俾責償於斯乎老我山林無用於世惜有用者不爲世用豈拙於用大者獨惠子之與漆園吏也耶

送永嘉黃上捨

簞食瓢飲不攺其樂其樂也全華冠縰履能安其貧𨿽貧不病彼結騎聨駟朝燕暮趙奮三尺喙馳聲譽利富貴沈痼於遊說何其遼哉百世之下言聖門者兒童能判賢不石崇入太學見顏淵像謂王惇曰人生當使身心俱泰惇曰子貢去卿不逺吾嘗謂崇之禍自身心俱泰始永嘉黃上捨貧遊江湖非好遊也將交四方賢雋以自廣牛腰行捲含雁蕩花木香眉宇淸整帶龍湫煙霞秀嘉定初予居丹丘巾子山下寺臨海長曰某者其諸父也表表卓絕政尙簡入寺行散輒忘返智父似之知其爲永嘉文章家代有偉人積學而厚蓄約守而靳出若農之望歲則大有之獲可量也哉天其負耕吾不信也

易紅丸子爲神奇丸序

市井所謂紅丸子𨿽防寛膈消積之勲特時暫耳今此則異於是羶膩凝停壅隔翻逆血滯气積效驗立至售𨿽廣於士大夫未孚眾易名曰神奇取楚漆園吏神奇化臭腐老坡聖散子之類庶幾新見聞而利及人也逺譬夫水並流孰不善渭而惡涇泉分酌孰不賤貪而貴廉豈特水哉釣渭之叟志除暴亂安生人於釣絲謂之釣則不可歇後鄭五喜滑稽玩人物於流俗謂之相亦不可由是觀之名不能美物物能美名名不能美人人能美名也審矣藥更是名也吾恐其混殽廉貪渭涇賢不肖無別而失其濟危急之實

靈叟序

古靈提撕古佛堂藥厥受業師之沈痼謂其不識癥則不可至於劑砭則非瞑謂其識藥則亦不可且靈光洞耀其身在光景中矣將使同在其中者超絕景迹豁然靑天白日難矣哉古也號靈叟抑有取於靈乎天下孰無受業受業豈無師者茍取於靈當取其未發足南方已前不然吾恐刻鵠不成反類鶩也

信翁序

海具八徳吾取潮不失時爲海上人別稱曰信翁祖云佛法大溟渤非信莫能入不入則安知夫傍無邊深無底廣大涵育之量百谷東注不加益虛受也尾閭泄之不加損持盈也學者知此則揚子云所謂終至於海也不然溝澮皆盈而不知其陋曰吾海也倏然而涸始悟夫不信不學以至夫噬臍故吾嘗以信與學告夫相從者玆又以告吾海儻未諭厥防盍觀栁栁州東海若反復尋繹與吾言同異何如

溪翁捺海塗序

過剡必先問戴公廬指防阿猷回櫂處賢不肖然也淸飲淥濯纓濯足賢益賢不肖亦有瘳則溪山人物遞發奇蘊或以縱適自賢登名士之目視天下治忽若風馬牛不相及以有爲爲不足爲卒至於不可爲吁何時哉溪居緇褐某翁者訪余來磵陰扣其所存曰將不以事物經意自賢邪抑山樵溪叟爭席專此勝邪是二者皆非吾之所謂道翁曰子何見之晚也不畊不桑殆不知吾用吾力甚於畊桑之難也不工不賈殆不知吾用吾智甚於工賈之勞也閱古髙僧史得開田說大義服膺焉殘山可隄剰水可陸駈海若活餓殍當不啻千萬什一以供吾千指洗盋於以泚食前方丈屍素怠事之顙子何置我於碌碌無用因人成事之域哉吾聞其言若先得我心之所同然者申其志道其義防其勤爲是說

送觀書記序

合而離從而違茍不愆於義離合從違皆中也誾誾不爲從侃侃不爲違夷險百艱適於義交道之正也反是必彊笑語諛媚以相悅飾僞貌佞壬以相下進則詭隨退則揣摩茍合詐從伺隙俟間起而乘之以相賣聞一善言見一善行冀其協贊以澤人利物難矣哉晚得吾觀物初從容於大中尊所聞彊記覽未見其止睡再鼾吾伊聲猶在人耳偕來虎巖當妄庸爭奪甫定掉頭捨我而他之吳越家林深眇一枝可以憇勌翮去不俟畱還不俟速懼其去而忘還也則謂之曰琴川苕溪一葦可航日損日新勿謂蜚廉慵而不我告嘉熙戊戌春下澣北磵序物初而與之別

無外序【閬州逺書記】

盡已以盡物物斯應物應則虛受已則衝然漠然遊於孰已孰物洞表裏一邊幅之地振大方之轡允蹈於其間胸中天地無復畛畦而備於我者眇中邊背鄕之殊蓋道之所在而已因作而言曰反觀匪內遐眺匪外而我與物等此大塊嘉熙戊戌北磵書

石樓序

一炷淸香滿石樓大覺焚龍香應量器後乞還山林進頌詩於慶曆天子末後句幾二百年潼川普明比丘摘石樓二字以見志石樓得非岑樓之謂歟仙好樓居抑有慕焉則莞爾而作曰攩谷成陰去作金鑾上客黃太史序忠國師也不知風葉擁趺同參先讖豈巖間半芋付深夜讀書十年宰相可同日語圓通卻萬乘詔遣弟子行或以爲尊法有體未若一舉萬里勿以累大覺之爲愈也當寧虛心方外將搜巖剔野可無蘊經濟甘隱約者出其治豈四十二年而已哉石樓自名蓋惜圓通不知出此而大覺歸山林之晚書其言使後世知石樓之自

北磵集卷五

欽定四庫全書

北磵集卷六

宋釋居簡撰

玉銘

碧雲庵在洪崖西雲峯東近唐處士陳陶故廬址多石堅而難攻嘉定十一年季秋九日四明僧如潔落庵之成得泉於堅址中翰林直院畱公元剛適來自匡廬名之曰玉方不逮尋深半之旱澇無盈縮甘可飲淨可鏡於茶爲尢宜莫原其自或曰人與泉感聞者輒笑噫是誠可笑也卓錫而得泉久矣爲誕拜井而水湧久矣爲信信與誕相尋於無窮而莫之或辧豈忘言者所以不言有待於知言者耶銘曰堅方方碧漪漪云生隅月剪規鑿而得之或稽或疑然則是泉也固在玆固不在玆

泉禪師髙原銘

或謂水出髙原曰髙原則萬斛泉源不擇地而出又何謂也或曰髙原陸地不生蓮花此彈偏擊小之辧皆非吾之所謂道爲之銘銘曰峻極兮層稜巋不可登吾非云顚迥閴兮坎窞杳不可瞰吾非九淵𨿽然彼習夫崇深曷嘗捨旃兮不扳不援直兮砥平哀今兮匪中而邊正因兮急難思鶺鴒兮在原

彰教石云板銘

兩朶云峙中可貫考之淸越而渾圜刻詩五十六字曰莫翁題不書姓名寺無耆宿可訪訪諸野曰建炎初云居隆藏主來住此山過湖口得於民或曰徐氏舊物二說未知孰是寺蓋李氏有國時徐魏惠王墓田王溫第六子名知證字義明距寺七里有江南翰林學士常夢錫所撰碑太廟令王崧所書屹立驛路傍元祐元年龍圖學士蔣之奇制置江淮荊湖時所作碑陰則在寺物之隱顯固有數嘉其瘖而復震銘曰切堅兮采英剪云兮賦形在縣兮審厥聲聲聞於人人惟聞聞寂寥兮歸根塵消兮不痕

張公井銘

由彰教而東一百三十九弓曰張公井公不知何代人當時奚爲者缺甃瓴甋不古疑其去今未甚逺深不及丈冽而甘宿不滓宜茶宜墨宜釀嵗大旱十里仰給病者投一錢煮藥輒瘉舊有亭樵牧躪蹂旣獘不復理丙戌仲夏望住山人北磵淘井勺泉而銘之銘曰泉瘉疢人以泉信信必孚相與爲命余病愚泉不瘉曰余弗信泉弗余予潄而瀹以樂其樂

慈感寺蚌珠羅漢銘

某年月日苕溪漁者剖蚌得珠而側視左袒應眞肖象契神僧兆夢之徴也臨流忽墜淵涸珠明水齧檐趾嵌空嵚岌岌欲壓示人以顚濟之急也傳記雋永聲詩淸越皆南渡第一流珠璧照耀俾嗜割烹養口體起惻隱之仁知大徳曰生也爲之銘銘曰精洞太陰是孕厥靈靈應不虛現如是身涎液不濡長揖鼎俎云沈方廣弗入眾數彼漁伊何箕裘在漁先獲援手夢仍合符潢洿漫流朣朦印蟾汩汩自渾稜稜弗潛澄瀾彌碧甃空洞半肩伽黎萬目神竦

明無礙銘

明無礙吾孤云權之子以諸父事余與朴翁兄銛朴翁稱之曰無礙屬余著語後十九年始克爲之銘銘曰毫忽不透物則礙膺泮然物消伏膺以懲惟其拳拳此病始大夫何能然礙蔕獨在畦空畛虛欲萬籟瘖只益自勞直寸枉尋地窄天遒拘窘跋防必也逢源此外無地

幻庵銘

達上人曰幻庵文昌喬公行簡爲書之請銘於潼川北磵某銘曰有覺有幻的生箭集諸幻消亡覺尙焉立八窗玲瓏十虛內充惟一精明復何所容以無所容故無所卻知幻卽離自急其縛我說有覺與無覺對是則名爲如幻三昧

福聖曇禪師通庵銘【法門行諸父】

通之爲道常不在君子或曰人眾者勝天天定而後勝人余則曰天不可勝而未嘗不定作通銘銘曰君子固窮故通小人反是通而終窮是故君子守道而謹終

臨川王正叔嘯隱銘

懷壯圖嘯長舒自樂蘧廬中之天地豈特以天地爲蘧廬學道兮自娛飲水兮飯蔬是謂立天下之正位兮居天下之廣居

檐隙銘

顧余最古屋老不支塗垍阤剝檐隙庋器用者數板下設小榻開數櫺納月疏風作於斯息於斯非醻酢事物於外亦必於斯銘曰適斯陋陋吾愉愉安斯隘隘吾舒舒善斯獨非吾所謂道正斯立昌吾居乎

瘞獒銘【般若作】

某之仲氏有獒黧文名黧獰而警不以善吠爲良夜聲先羣晝食後眾仲用恕體柔黧化之季之貍虎文曰斑以輕翾捷疾嬖季畜之經年狡穴洗空挾寵以暴非其類他獒磔之血濺黧首季勇復讐擊黧首而斃之仲趣援黧噬臍矣徹食終日瘞以獘帷蓋過余道所以然曰吾傷焉吾傷者三斑化暴死暴也斑死暴益季暴也黧化吾恕盍死於恕乎予曰何傷乎吾敢賀而不以弔也恕本仁一物不得其所若已推而納諸溝中閔焉閔深則愈恕廣而充之仁不勝吾用暴虐之慘甚於燎原𨿽自已有所不暇顧於黧何有黧死恕得死所矣仲氏矍然而作曰然則不可以不銘銘曰黧與斑化其主暴死暴恕死恕恕有光暴自取系襟裾不遄死

白牛銘【思谿作】

施力養人惟牛爲能負力於牛惟人寡恩故君子不忍觳以小易大飲以淸泠逺洗耳處比及後世王澤寖息淫祀肆作椎擊屠割享非其鬼濫觴嶺海蕩汩中土靡然成俗蚩蚩之氓老羸易少壯堂堂馳駈使就鋒刃壯者旣羸亦復若是當其貿易之時其死已兆不見舊主徨徨欲訴苦不能語謂其不語是自欺耳視大白之塜巋然榛棘中抑有感焉某年月日圓覺寺造僧伽方塔十一級以尺計者頂踵拔地三百六十塼甓土木之運緣半天微大白孰能舉之塔成而斃嘻殆於此矣某年月日也寺之陰不越大界相得爽塏營其葬而筞勲焉後若干年某來住山聞諸故老爲之銘銘曰捨爾畊勞爾生弗踐靑金地行牟然鳴中黃鐘頽然臥蟠玉虹忘其勞食其力成浮圖十一級身溘然功巋然與浮圖相永年

佛手巖善住禪院鐘銘【般若鄰封】

扣無書應無竭持寸筳致其噎惟洪其撞厥聞乃鈜聲沈響消反聽絕聞聞性斯泯聽亦超瑩是故此鐘寂而常震

濁港東襌寺鐘銘

大扣大鳴吼鯨震霆弗考弗擊云胡弗聞聞性常住湛水不痕由一精明見六用根淮山崇崇穀虛有神於昏曉間互應疊陳繄爾大器晚而後成獨山笵金使北磵銘

布衾銘

衾而布儉而易營或曰詐不得已而去於斯二者何先曰詐儉也者吾師也左袒公孫右袒司馬

卭竹杖銘【卭端歙尺爲竹巖先生錢常熟作】

心貴虛受節貴不露爾窒而露君子所惡維其持危相與卻步無黨無偏遵王之路

端研銘

非華池不竭非干將虞缺璞少文玉方切

歙研銘

沈云升津穎也筞勲如新發硎

界尺銘

惡圓曲尙方正直而剛重以縝

小庵銘

庵以小名志其大也大而不可容故小之小之爲用大矣至大至剛浩然之气也充塞天地而莫測其際寓諸尋常而莫得其眹養之至也不然渙散乎其大必乖離爭犯詭譎顚倒而無所不撓膠轕乎其小則促縮拘局窒礙窘束而無所不觸亂小大之宜而失諸尋常之中何自而知夫小而得夫用哉故曰小之爲用大矣爲之銘授住庵人使由吾言而志其大銘曰泉濺濺火始然或浮天或燎原匪微兮曷著焉

肖巖銘【竹巖長子】

淸明在躬羣妄停擾斡旋一气颼飅眾竅事存萬變理絕雙兆削平畛畦彊名曰肖

紙箑銘

流金燎天其酷無敵於天下勁節廩姿獨當柄用百其身如縷不憝楮生夾輔盡綿薄爲犄角𨿽未卽殄其炎炎奉揚仁風亦足以慰彼黎庶

竺源銘【曇蔵主】

一滴曹溪發於中天迆邐於江西一十八灘餘波彌彌襄陵懷山窒何有於濫觴障何有於頽瀾云何心乎故岑水何心乎舊囦九河奔湍渺然毛端吾故曰統之有宗兮會之有元

勝叟銘【潼川定首座】

目定曰勝取人眾勝天之勝爲之張本則謂之曰蒼蒼而穹者天也無聲無臭品彚以亨四時以成享之以誠應如谷神總總蚩蚩其類實繁汩序亂常天紀妄干嘲春哳秋嘈雜喧啾喙息弗停擬萬竅號气革變金行旣肅族類竄匿惄然皆瘖迹絕景消泯黙至死天籟常鳴無從聞聞於戱天乎不戰而勝凡所以賀戰勝者冠蓋相望𨿽愚夫愚婦知必之天而不必之人吾故曰天不可勝而未嘗不定則又諗諸其眾曰天何言哉

物初銘【四明觀書記】

寸田鏡空蕩然十虛云沈翳消其應無外道之所在而已夫道未始有物物亦惡乎有夫道道之所載惟物之靈神而明之存乎其人萬生紛綸汩乎吾前莫不了厥端緒於毫忽未兆弗祈先物而物莫我先吾固曰道之所在而已銘以訂其說銘曰混且殽紛以綸曰無蔕何從生生無從去冥際動中滅靜中起微退思與卻顧當云何洞化母全者天天地先觀物初如是觀

無盡銘【潼川藏知客】

典吾賔者曰藏號無盡爲之銘銘曰此靈覺性太空同受十虛無垠均量齊壽凡厥有生天地共盡先天後地獨存者性外取風月用𨿽不竭畵蛇著足旣著復刖身椰子許曰小天地求諸吾身是謂直指

紫巖銘【日首座】

芝生於巖巖以芝得名曰芝巖芝澤而紫又得名於色善毗尼者日取紫巖扁其居且托其宗著其學侈其別稱何擾擾其名之多乎或曰一法千古應緣立號子本家兵法何自畔而作是說擾亂我邊陲俾我巖間風煙雲物不得寧將不戰而屈之申之以誓吾旅云峭者巖紫者芝芝名巖巖不知日之隱此巖下【音戶】婁斯名振厥嫮名匪實嫮亦空如何其貴徳充徳日新巖益髙徳不修芝如蒿伊紫巖式芳武懋厥功永終譽

彞齋銘

龔某曰彞齋有取於民之秉彞好是懿徳問彞於予爲之銘銘曰彞民之天民之秉彞天常卓然惟帝降衷於此下民兩忘黨偏守之以正謹而不移其歸則賢習與正違遂遵別岐小人之歸千里之失始於毫釐豈不爾思思而來復不移一絲夫何逺而

舊扇銘

疇曩旱三伏港弗澌物不滋爾宣風而暍者醒炎炎今如昨圖任舊惟爾諧思濯淸泠者具爾瞻嗣乃績長使奉揚之柄在掌握

晦巖銘【昺知客】

振耀而九烏斃潛伏而九淵照息陰以居洞窺煥若日中疾歸戃恍杳邈是故君子用晦而守約

石門銘【智上座】

垝垣勿逾匪穹卽嵌循垣得門惟石巖巖罔辟其孰快斯覩憤悱在餘發機轉樞

仲舉銘【徳侍者】

徳輶如毛民鮮克舉孰能舉之惟仲山甫古往可復仲也豈無睎顏之人亦顏之徒

晦巖銘

爲衡臺之學者曰慧明彊記覽知名於眾號晦巖爲之銘銘曰智燭也燭諸理遐隱無或遺善用智者罔不若是智其智弗時其用過則罔不殆離婁子所以弗若罔象之爲愈也

檀木白衣相贊

嘉定十三年正月人日瞻禮白衣大士像於永嘉楚上人嵌空玲瓏水鳥翔集絲粟眉目芒頴爪指衿佩冠纓諸莊嚴具靡不稱是眇而眂之了了可數補陁風煙悠然在前反是則無邊身爍迦羅母陁羅亦莫不然乃知蚊睫餘地可拓掌中世界可擲是道也存諸其人作贊以授楚云

斤斯運堊斯斵鼻不傷立自若臻極之技與物不二惟其不然一理萬致我觀此像殆非人爲就能爲之技不宅微矧此匠氏應以此機應以此身化巧幻奇曰余眊然兩眼如鏡弗能審觀獨以耳聴反聴絕眹對此殊勝小白花山下瞰巨浸

慈感圭老請贊無量壽像【十四章章四句】

十方取土曰淸泰城又曰極樂與苦濁鄰厭苦知樂不毫忽間一念勇往卽念而瞷惟憶惟念匪疾匪遲憶而不忘念玆在玆如求亡子如防考妣如疢需石如渇需水以如是故曾何逺人人人亡羊入生死輪法法惟心心亦非心鄭衛嘈雜水鳥樹林悠悠漸修頟頟闡提同攝罔遺妙在不疑疑則疑城日刼倍蓰東隅旣失桑楡可冀粵若二仲達圓頓機路壅般舟手自剪夷池防芬陁社結名勝一十有八是修是證天臺嗣響的傳自衡和者如雲調髙倡宏六朝逮今衣冠緇褐愚夫愚婦爰同此筏哂乃二瓠載沈載浮卽窒卽海善栁栁州見月因摽執指成咎捨有相佛觀無量壽

不動居士馮濟川畫像贊【天竺印所藏】

乘本願輪遊諸世間芻豢空寂以致其實桎梏冠冕而行其權在宗廟朝廷則和而不同於以見大臣之節位方伯連率則威而不猛於以見刺史之天鄕居則讀鄕黨篇而無媿家齊則揆家人卦而罔愆若夫大小藏之施也則各以無量壽願王爲之數筌忘在魚蹄忘在魚兩忘忘亦忘所乃知施者未嘗施而受者未嘗受至於五千四十八卷初無一語

永明壽禪師畫像贊

客吟燈殘猿啼月落衲帔防頭千巖萬壑指破凡夫爲等覺妙覺齊大小乘於錢索井索縱大辯於談笑寄虛懷於冥莫所謂百軸宗鏡之文如太山之一毫芒巍巍堂堂煒煒煌煌非心亦非佛破鏡不重光

天樂趙紫芝畫像贊

一防虛明八窗玲瓏萬波不渾百川自東殆見其灑然乎外孰知其淵乎其中謂其襄陽漫仕曰吾不爲南宮謂其江湖散人曰吾不爲龜防烏在乎儀刑先進而丹靑太空

竹巖孏翁錢徳載畫像贊

凜乎吞八面之敵淸哉拔千仞之俗盤錯不足以試銛利霹靂不足以示淵黙若夫佩鏘鏘冠巍巍臨深濯纓憑髙振衣豈非雜夫塵滓之市而遊乎方之外者耶

東坡畫像贊【竹巖家藏】

帝哀先生爲天下忌速反其轅卒不憖遺遂騎箕尾而分天章云漢昭回衣被八荒載駈六丁收拾文字神京遐陬旁羅曲致落人間者太山毫芒寒者綺紈餒者稻粱取彼譛人投畀豺虎旣粱其餼而紈其袴豢以人爵俾敏厥修息公之譖承天之休

二桃殺三士贊【竹巖家藏】

大匠不棄櫟社之木良醫不遺鳥喙之毒務急吾用不一而足茍適其時𨿽棄必錄方其用時有正有奇顚兮吾扶危兮吾持相道巍巍二氏似之哂乃齊相曾不爾思夫三子者謬以力勝勝力以徳孰敢不敬徒防厥徳以致其命一念之忍桃乃其穽欲濟緩急圖任媕娿爪牙不銛其如之何盍觀相如伸秦屈頗隱然長城無庸干戈

三教贊

此三勝流一笑聚頭其道不同曷相爲謀至哉儒先問禮於李李從竺幹逮眞實際商隱於李白眉最良曰師師師其來自唐車適大方萬里一轍差之毫釐肝膽楚越

蔣山衝癡絕寄初祖達摩並馬大師畫像索贊

穿耳耳未嘗穴缺齒齒未嘗折北度一葦可航西歸只履自挈或謂之空刼已前中流砥柱或謂之拈花已後金口木舌又曰正宗別調又曰直指曲說皆非吾之所謂道也若夫求大乘器走十萬里俟人作興器豈大乘夙負先覺禮聞來學學而知之旣逺且邈負是四者吾恐五竺之鐵不足鑄此錯也

金雞毒一粒粟未踏殺人已先跌足一十八灘兮障回死水八十四人兮淹浸弗死洪都兮泐潭宗風兮肆淩厲一波動兮萬波起派兮支兮滔滔者皆是更無一个識防只有歸宗較些子檢防將來沙道底

孤云畫像贊

閒如雲寄寥邈帖水不痕行空無腳笑從上掃迹生迹嗟後來以縛解縛於其中間捲舒自若釘釘卻懸掛卻老倒南陽猶欠一著

下竺印畫像贊

窣然短衣嶄然挿犀歲晚寂莫奮此一防膠名相求之則萬言不直杯水外形骸索之則半芋美於紫泥憲章左谿鼓吹荊谿使人復見古道顏色捨斯人其誰歸

明教禪師五種不壊贊【並引】

刼灰之說大三災之一也天地所不能免況天地間物哉明教禪師闍維不壞者五曰頂曰耳曰舌曰童眞曰數珠萬行成就三災彌綸自若也作五種不壞贊用公書逺公影堂故事云

頂骨峣然隱若伏犀於烈火中淒其廩而古鐵錚錚防余不熱擊石拊石疊中音節舍利團綴素魄冏如湛湛凝露累累貫珠豈無他人欲見其頂月行太空蛙沈坎井

去窒而聰去塞而通於無數聲齊萬竅風風止聲消音響寂絕谷神不死聴火焰說說無所說聞無所聞煙滅灰飛所亡者存以是耳根示爾四眾厚徳宏功千二百種

宣明心聲若出金石洶湧辯河不滲涓滴書獻天子天顏屢攺一笑歸來此舌猶在韓吾不非吾奚以爲壅吾不夷吾奚以馳一生事了有死無憾身隨刼燒紅開菡萏

童眞出家死於童眞出沒捲舒一堅宻身嗟多欲人曲爲欲說於其根中出火自焫猗歟哲人哂乃覆轍以古爲鑑以身代舌火炎昆岡玉石俱焚石付百粉玉兮溫溫

的的紫梙茸茸素絲自幼至老念玆在玆譬夫一龕繞以十鏡此燈長明一印印定定則離念反而自求於無求中以敏厥修物初有終法無有盡是故此珠橫絕煨防

賢者國師贊【髙麗指堂請作】

心部根本身嚴雜華赤象靑牛跨竺越華半滿字則五其等差殊聲響則一其紛拏使登門之魚駕際天之濤陋潢污行潦而觀海若之谽谺瑣屑滅裂又安知鰋鯉之與鱨鯋

彊齋髙使君金書諸經贊

澱藍蘸楮屑金作字去字與楮經果何似曰此諸經卽楮與金續父厥志寫佛語心惟佛語心粵如父志一防畫中具無量義字可悉數義則無量欲了其源防去來相彊齋大士年八十餘目如心明作蠅頭書於一蠅頭分可爲二塵毛太華弗巨弗細佛神力故初不作難是故北磵作如是觀

兩蟆贊【禦前梁楷畫並引】

一蟆逐蟻一蟆攫飛不及而擲於地

攫而擲翾而舉之二虫請以戰諭翾毋忘於射鉤攫毋忘於在莒

蟻戰酣蟆襲其後非大嚼盍反相友夢好忽同歸一麾何足疑

荷屋常不輕畫像贊

芰荷爲屋芙蓉爲裳芳茝紉佩落英貯粻燻以石林書傳之香瀹以太華玉井之涼濯人間煙火气毋幹吾丘壑姿洎夫錦心之與綉腸發卍庵之韜略示我武之維揚適妙喜國拓吾故疆安在乎廣莫之野而無何有之鄕

義鑑堂畫像贊

魁梧軒昂耿介孤潔大珠縞夜輕雲拂月作成潑天問端來前只似釘頭難於敲折東山發源雙峯捲衣把大蘇狂瀾障而東之微此老孫子已而已而

髙麗指堂講師畫像贊

巖巖指堂破塵出經惟其能然曰聰慧人隄圓頓之頹瀾防中下於通津橫說竪說匪虧匪盈全提半提匪壞匪成夫是之謂全體之用兮全體之眞

妙湛禪師月巖舍利贊【並引】

無盡居士銘云居三塔其略云腐胾朽骼匪我岡是宅萬行燻蒸骨如玉如金金玉舍利也妙湛中公火後舍利如此爲之贊

及笄洗妝一花一香捨父求度回度厥父父子學空機先有鋒父死開法鏌鎁出匣歸奉其母孤山之滸示生有滅笑與母訣火後舍利粲如繁星如金之晶如玉之明堂堂月巖如空行月何庸畱此自暴醜拙

下天竺古鏡法師畫像贊

伽黎擁肩不捨夜旦革履梏足炎熇不跣迹邇世相而不動不退心惟奧則惟止惟觀四辯湧兮瀾翻四筵擁兮冰泮特防住山靈山未散洗舊講榻萎花新換至於戒香逆風騰播林野吾嘗比之波利質多羅天樹花此之謂也

陶司戶畫像

宅塵滓拔千丈之俗倚梅竹托三友之交稠人廣座則惟靜惟黙涼天佳月則或推或敲問津榮途姑欲行志於志得時反求諸已

自題頂相

謂有爲吾奚爲謂無爲吾奚不爲待悟而勇爲絕學而無爲於戲盡之矣非吾爲

王梁山畫像贊

從事毛錐壯夫不爲置書學劍弓號馬嘶不斬樓蘭夫何自欺堂堂梁山襟利帶夔帝軫遐方詳延瑰琦良馬素絲組以五之維賢作牧任以撫綏撫綏伊何恩斯勤斯豈惟懷恩亦復畏威庶靖氛埃以偃鼓鼙昔人可師感夜半雞哂乃阿瞞橫槊賦詩

臺宗傑首座畫像贊

性具染指鼎味鹹在容膝歸休日用三昧不動口不饒舌人無聞聞吾無說說翻嗟普眼弗見普賢爲渠去卻眼中金屑復道行空白銀爲闕

野月贊

廣寒殿洪崖井輪有晦朔景無畦畛悠然隨所寓婆娑弄淸影莫羨江樓淸江樓塵污人

姚別駕命作四箴【渥】

吏悍民怯其途則殊等而眡之氓疲不蘇淸明在躬執中以居禦民如兒禦吏如奴謂吾寡恩我不姑息謂吾遺直我不自得畏則如虎敬則如母擴而充之天下刑措【右慈以容】

以寂止喧八窗闐然寂而忘喧珠澄濁淵不住喧寂而逢其原其靜有餘其樂也全山林市朝不見畦畛失之毫釐大小異軫惟全乎天意行則往心逺地偏非一非兩【右靜而勝】

身體髮膚賤傷貴全多欲自戕傷孰甚焉彼美聲色或謂如鴆必其胸中所樂者勝古夏后氏娶於塗山樂不在娶隨山濬川禹何人也予何人也睎顏之人睎驥之馬【右養生也寡欲】

古者网罟以魚以畋後世粒食网罟可捐一鱗之沈一羽之縱推吾此心仁不勝用方寸之淵較縮與盈悠然翻濤溺馬殺人好生之端志其大者大徳曰生黙運元化【右好生也不殺】

堅窮壯老二箴【並引】

余至宣城之淸流丁山窮老日益甚因範曄書有取於馬援丈夫爲志窮當益堅老當益壯作堅窮壯老以自箴

何以禦窮曰益堅不則濫是故君子固窮出輒途窮途窮則返居輒技窮技窮則思辯輒語窮語窮則黙謀輒智窮智窮則止窮諸理盡性而已【右堅窮箴】

益壯以佚老壯色日零新新代謝曰不在是在所養者物莫我嬰物莫我化善乎楚丘之爲言也使我當諸侯出正辭吾始壯矣不則死矣尙追車而赴馬嗚呼近之矣猶未也【右壯老箴】

髙祕閣金書心經頌【並引】

東禪明覺院比丘妙信創華閣捨補陀大士判府祕閣髙公年八十九飛步登閣早年夢像若今所造施玻瓈瓶承以白金藕花其餘佛事一一隨喜金書心經欲寘大士心中而身相已具罔契心初蚤暮懇切寶脊砉然獲本妙心十目驚嗟嘆此創見蜀人北磵居簡比丘謬振頌聲一十一章章四句嘉熙元年二月初九日

大般若心卽天地心區區防求滄溟索鍼爰有大智金書作供欲充佛身妙發機用佛塵沙身無乎不在作如是觀墮世間解離世間解復何所求於東招提一瞬協謀塵沙佛身初湧出海小白花開物物三昧願以所書印厥心地此念始蘗覽斯契寶脊砉然虛鬲以俟若合符節如龜從筮微此大智孰考其眹惟神而明函蓋相稱我觀此經非金非字而此寶脊未始啟閉繄正法明曰觀世音澄五濁瀾如一月臨臨玆大智淨徹無垢介以景福介以眉壽

謝林元之議命

不知命君子奚爲未知生夫子不忽義命所安之地死生自樂之天庭葉報秋記山中之寒暑嶺雲分瞑變戶外之陰晴適此閒情成君奇術

王鏈師問道之在天下猶川谷之與江海

域中四大王與道居其二吾一之一之何如曰王以道尊道以王行道失所以行則稊稗瓦礫也王不以道禦天下寡助也獨夫紂爾茍以道則皇極建百度新綱常振遐陬寧𨿽然豈獨王哉一身小天下茍昧是晝罔不冥了罔不盲履崄不寤臨穽不卻所謂無黨無偏何自而知若夫富貴利達貧賤患難皆身之川谷江海流行停淤而道之樞機戶牖旋斡權變故曰川谷江海在天下相道之在人則天下同百姓日用而不知故君子之道鮮矣

戒防

北磵足迹半天下習爾情狀尢得桀黠之情故爲爾忌而未嘗忌爾所謂幾辟网罟固所不忍爲孰謂爾以吾爲可欺晝跳梁夜穿窬飲食服玩皆爾傷殘之餘凡在吾室之君子謂吾信不孚不能格爾暴則將捨我而他之彼旣捨我而他之吾亦豈能安吾居爾之逺君子近小人孰甚焉甚矣永某氏之禍商監不逺勿謂吾不爾告

戒頻伽

頻伽踐木偶抑無知乎將踐鷹鸇木偶君子也君子虛與道冥入鳥不亂行入獸不亂羣怒而加誅不啻黃帝絕梟獍之類汝母陵善而駸駸梟獍之樊庶幾逭君子之誅其果不悛木偶之禦侮畢弋從事覆巢破卵可立而待

水利

以轂橫谿搆軸於岸比竹於輻發機而旋非深湍無所事後重而前輕俯仰如人意幷可以施其巧此車橰所以別也水梭窽如上架而縻之當畎澮之衝溢則出涸則納三者用於蜀吳車曰龍骨方槽而橫軸板盈尺之半納諸槽側而貫之鉤鎖連環與槽稱參差釘木於軸曰猨首防以運其機澗溪沼沚無往不利獨不分功於橰橰梭一人之力龍骨則一人至數人車則任力於湍隨崇卑之宜𨿽灌漑之功丰約不齊其得罪於鑿隧抱甕則鈞也

不爲善

雞鳴而起舜跖之辧縣判於所爲爲善而放利舜之徒可爲跖非吾徒也吾善且不爲爲利乎或曰不爲利斯可矣不爲善非跖乎曰吾固有者善也焉往而非善無爲也非不爲也孜孜爲善油然幾微於有爲何以異於爲利欲其爲之務隱也故曰吾善且不爲爲利乎

吳江性上人擬濠上游

鯫鰅躍淸池郝參軍所賦南蠻謂魚曰鯫鰅桓大將軍云作詩安用蠻語郝云千里投公得一蠻防軍當不用蠻語耶吾愛其躍字風致以訂楚漆園吏濠上酬辯賦濠上游云非鯫鰅夫何疑子非我吾何知惟其不知故不疑而全夫天倪潛而躍悠然兮樂夫樂

寫神

使人偉衣冠肅瞻眂巍坐屏息仰而視俯而起艸毫髮不差若鏡中冩影未必不木偶也著眼於顚沛造次應對進退顰頞適悅舒急倨敬之頃熟想而黙識一得佳思亟運筆墨兔起鶻落則气王而神完矣少陵云褒公鄂公毛發動英姿颯爽來酣戰所以美曹將軍也張橫浦則曰孔門弟子能奇怪畫出當年活聖人所以詠子溫而厲威而不猛恭而安人鮮克知此妙故重爲商評之

贈醫卜風水方生【池州】

病有醫死有歸卜而息疑負是三者而遊人間世人捨我而安之夫如是三鐘十束異乎支離疏之素屍

管城子

或謂管城子銳而天非知言也文場掉鞅詞林奏技捨子則誰與子則沾漑餘潤防發新奇卒成其志功其懋哉故知有用於世者一日爲壽不則百年爲天也審矣余鈍而無用視子則有媿

撲滿子

吾與孔方兄絕交久矣至於貿易所須則又未能與之忘情貯以小罌遲其盈將示以持滿之道往往未盈而輒出之其出也又貯夫制作近古者一二以求其類諭之曰二老者天下之大老也其父歸之其子焉往惟其然是以不匱始悟絕交之非賦招隱

牀屏

以方正之質受屏翰之寄使櫺風野馬不得渉吾境隱若敵國功懋而不言𨿽然必有存焉者耳灰冷弗然木槁弗腴則屏翰在此而不在彼鏡虛忽塵水止忽瀾外禦其侮竟何所事譬夫指鹿之旤不在長城而在望夷伐國之憂不在顓臾而在蕭墻之內也

鼎缺

陶之精者曰祕色有鼎焉立不倚介而特宏其中虛以容膚滑弗塵質古弗華童子置缶缶兀而鼎缺則曰剛禦剛矣夫如是則大者缺小者折精者折麄者缺故鼎缺而缶完余聞而悲之悲夫剛不以柔濟鮮不若玆鼎幹將鏌鋣剛不可犯虞缺耳書諸紳爲不善用剛者戒

芙蓉楷禪師辯

或謂芙蓉禪師剛介失中號服是拒隸名刑書甘赭其衣遂使林靈素逢彼之怒乘間而入徳士之說易於建瓴噫齊東之言也天子方銳意神仙方士儀秦之辯良平之智不足折其妄燕趙之艷晉楚之富不足變其好裒天下之至珍集天下之大美不足變其嗜前疑後丞豈無股肱之臣可諫矣枘鑿齟齬也左輔右弼豈無心腹之任可諍矣冰炭背馳也是時靈素頥指如意衡從惟命豈俟逢怒乘間然後進徳士之說哉公居淨因惡夫末流冒辱幸榮行險黷貨禪講號服錄正鑑義裾方頂圓附城麗社不啻囊探更誇疊矜謂之內降商直防賈不闗朝省貽玷盛明罪在不敬眞賜逮已我則固辭孤衷自許不與眾共死生患難又皇暇卹淄川之濵弗類人境翩翩風帽練練縞衣丹霞鹿門首爲之發橫翔捷出以大其家粲然麗天耿耿霽月洞上厥緒玆焉中興鄕也與俗滔滔不振不厲卽患難之途徙瘴癘之地非失其本心倒行逆施者不爲公爲之乎公之光明盛大寂音傳在焉玆不重出是作也一以刷公之謗一以補傳載之略

道法師逸事

大丈夫者富貴不能淫貧賤不能移威武不能屈公寄命螻蟻試身雷霆不奉明詔以攺徳士威武能屈乎黥而流之爲道州徒九死之濵過午不食詠歌至化若出金石貧賤能移乎削名刑籍復還舊物賜官分祿簡在帝心曰往欽哉去汝黥涅公念先帝不敢毀除帝曰此翁至老倔彊富貴能淫乎方林靈素假道士服旤基播遷易緇於黃天下從之不則竊負而逃槁死林壑公獨緇衣立俟斧鑕視身如葉防法如城聖恩寛大不卽誅戮非至誠其孰能與於此哉防後公而生觀公所成就奇偉峭絕眞大丈夫事再拜右繞辭而弔之辭曰黥可息乎身據鼎耳兮息之則殞黥可去乎恩如春風兮去之不忍一念之忍迄於防塵黍離闕廷塗炭生靈髠天下僧又安足云邈哉道州隻影問津一笑生還天淸地寧眾蠖斯屈老臂獨信隱若敵國賢於長城蠢爾靈素不正典刑𨿽百粉兮痛奚以平九里淸陰蛻骼是舍艸枯自春光奮不夜後世何知婆娑其下其顙有泚兮其容則赭油然興起兮如聞伯夷之風者

答疏寮髙處州論激字

疏寮論選詩用激字江淹曲櫺激鮮飈石室有幽響待下句然後精神已襲魏文帝流飈激櫺軒未若陸云通波激枉渚一句中激字便警筞盧諶中原厲迅飈厲字有感寓之思曹植淸池激長流殆不若劉楨曲池揚素波則揚字有風致潘嶽白水過庭激又在靑山外矣余取陸云激字盧諶厲字劉楨揚字

釋言

丁已良月十四宣州太守修然去余賦詩以餞郡博士髙公炎晦尗語余曰子犯淸議君子不子予乃拱而俟則曰守去子譏之餘曰流言止於智者今之所謂太守者古諸侯也制千里之命而屏翰王室譏之則速咎非風狂失心不爲矧若子之言五袴一錢父母二天皆譏也或曰子以其決場圃之訟失分守之正則去此趙必表貨殖以誤守於守何有守以詩挽子子不次韻乃以尾未大時猶可掉瀾於頽處益難隄之語謝而實譏余曰分守在天下主之者存焉正不正在彼不在此烏乎憾不次韻尊之也謝而陳情則言之者無罪聞之者足以戒故明斥枉直循私以誤守者惜淸明之玷也餘詩凡八十字序凡四十九字請隻字洗刷譏評遁逃隱伏處使餘言當其實中也溢美過也遺美則不及過與不及失中也曰譏則不可序曰遽聞決去此二疏淵明事也莫不起孤風峻節之慕勇不自制遂賦古調末章輒致雙壽堂中玉顏難老之禱躐等而忘其僭詩則曰懷哉小隱侯如水秋練練又若廉泉廉練江靦言面謂練江澄潔廉則過之也一介不取人振滯亦賑貧則不妄取予振拔淹滯賑卹鰥寡也秉彞不可有實無虛名則惠人以實出於天稟而得名不虛也我欲借寇君九虎限天海欲借畱無路也茫茫穹壤間誰是寇君代重詠借畱之思也行行拜新渥新紉紫荷槖守以亞卿歸自藩屏必簮筆持槖也何以爲雙壽揚州一雙鶴祝其壽富康寧頡頏雲霄也所謂一錢太守雙鶴揚州乃閭巷歌謡吾詩何與哉欲對此君仍大嚼世間那有揚州鶴有客知碑來薦福無人騎鶴上揚州老坡一再拈出也祖述前聞古也曰譏何譏爾吾固曰流言止於智者

外物

商盤郜鼎古帖舊畫至於珍怪百物無益於寒饑當其爲用樂寒饑之功往往稻粱毳褐不相下君子學以志其道必専心致志屏去紛雜制之一正朝於斯夕於斯専則勤志則恪勤與恪有時而勩則沈昏困頓潛蘗於其間是以遊焉息焉雜然前陳醒心耀目講明其制作品第其眞贗榮粹和整沖漠調暢其筋骸張日新緝熙光明之本然後與之相忘於無窮罔防情於毫忽物自物我自我物我俱適也物與我俱適則指染寒具鐡擊珊瑚而佳思何從而沮哉

贈輝書記

天臺輝書記來自徑山琰會中銜袖新句多警策就余求益不知益我實多而無以益之也麟角鳯嘴子有之矣非煎膠無以見其妙如不然吾言試續旣斷之知餘言之不爾罔嘉定癸未秋

贈刀鑷工

天臺刀鑷工初來杭余方壯須矗矗如蝟試其技瑟瑟如蠶食葉若無刀焉余則賞其輕聲聞兩山間至今彈壓同技余間闗四方歸湖上須髮俱槁復試之其心手兩忘運轉挑剔略不經意則又賞其巧噫工之技昔輕而今巧余之須髮昔壯而今槁壯槁者誰北磵遺老

贈立上人

東陽立上人以書抵余衮衮數百語鋪陳志義援引古昔責我以警防後生是以年大爲先進而空疏如木偶者爲有道則謂之曰子言是也信之於我則過矣子學教矣是欲以語言文字而達夫道今又習禪則必忘夫言忘言之言豈讀誦云乎哉且又以他人之言爲警防猶惡影畏迹而疾騖亟馳不知息陰處靜之爲愈也況余空疎如木偶何以酬子之辯而求以稱子則所以益我者至矣反其言而忘之則所以益我者益大

贈陳生

寫字與刻字孰難曰寫字難畫被忘穿臨池忘緇專心致志僅彷佛古人用筆意公孫氏劍舞觀者得艸聖之妙彼順朱耳或曰鑿爲筆錘代腕欲顏則顏欲栁則栁勁鐵瘦蔓出筆墨畦畛與夫遊刃肯綮砉然中桑林之舞十九年若新發於硎何以異故曰刻字難往復競辯侃侃不相下欲解其紛而未能也則謂之曰昔人夢鹿子知之矣敢用是而中分之曰二難丁亥九月幾望丁山法堂紀歲月郡刻工陳文頗臻妙防其勲弔其貧書以爲贈

掛屨

余明年七十大夫致其仕而掛冠時也昔爲比丘裂冠矣乃掛屨或曰掛屨何所據曰木平師掛屨於江南後主之榻休影息迹不復至榻前觀淸涼大法眼賦牡丹諷諫矣今年六十九六十九年之非多蘧伯玉二十載而無伯玉之知視屨則有媿因作而言曰一生幾兩遐想阮生之髙兩鳬對飛恐入齊諧之志吾屨之陋蒲疎而涼匪仁弗履懼迷其方匪義弗蹈懼霣其良允履允蹈粵惟考祥寧跣而視俾勿傷寧坐而忘俾勿僵寧防其勲永矢勿忘息而筋骸兮遂而行藏掛之墻隅兮戒余面墻

言歸

或病餘不用隨時之義而落落也不顧人之是非擬古浮圖文字駕說犯其忌子之徒怨汝詈汝謂其詈之妄也前日之仰睇子今睇下將其業成進子而子不進乃嗾夫詈也則牧兒防婦知其碌碌徒貨殖麗城社飾諂以暴非其類吾非木鐸也詎排鑠金以明子志哉盍歸耕以頤所謂浩然者則謂之曰甚矣子之誤我也人各有夫志志古的也曩明教大士鐔津公著書數萬言輔吾教抱成書獻於嘉祐天子贗浮圗厥類惟錯犄角而攻之方開闗延敵輙循墻而遁怨詈尙何足云且貨殖驕人憲貧也非病附麗以傲物象傲也不悌孰逃君子之誅於吾何有故園一鉏地道阻且長朝夕以思九折羊腸陸誰余梁川誰余航止誰余捨行誰余粻使我轡籋云追飄風乎乘飛車兮遡瀧使我飭供頓邁逆旅乎孰先饋之五漿肇聆子言如鍼膏肓靜而索之莽乎忽荒盍歸乎來兮無外大方

示照藏主【普州】

半山老人讀遊俠傳謂全萬卷云將此身心學佛菩提何難之有殆不知學佛菩提之與遊俠易地皆然槪而言之則可據實理論則適越而北轅除是生而知之方有少分相應自無憂樹下周行七步目顧四方已是學而知之鏡潭藏主語別令舉似諸方納粟將仕校尉禪師且道它學什麼人

杜祁公病婢帖

奢膏肓儉瞑瘳之祁公瘳其子之奢天下化之功成名遂旣壽且康窮居盛行儉徳金石反覆丁寧發於婢子防其子之駸駸習侈靡墮家法欲策勲於瞑也

祁公子美帖

婦翁鉤畫遒勁於冰過淸甥館行艸掀舉比玉尢潤晉東土以東牀坦腹蕭灑爲名談恐不足語於吾慶曆之盛

跋頂山珂兄刺血寫蓮經

能生不能教親也教必從師師以徳親以恩知報則知道捨是吾何觀刺十指寫三周七諭以爲報匪報也盍思瞿曇未說毛頴未血文采未發經在何處若三七日思而得之無絲毫別夫如是則七世父母師長同見靈山未散非汝欺也書經後二十三日慧日北磵書

書楊補之梅

寓素於質成烏有責芳於影夢酣黒甜展捲臨窗色香俱在柄此能事屬諸逃禪詠姑射眞須春風手先驅醉頴珠玉在側後振采毫覺我形穢

書楊慈湖帖

奏院崔公爲定海之政慈湖楊公之弟之甥之壻在邑學其致書定海以夫三子也而曰簡之所以不得已上浼記曹者胡不得已哉或曰公不輕下語盍遺夫言參其意可也嘉定君相一徳舜禹臯陶所不逮公猶有薦相疏方是時也莫不謂其得已而不已是豈知公哉或者之言余有所未達書於公貽定海帖左俟達者

北磵集卷六

欽定四庫全書

北磵集卷七

宋釋居簡撰

跋陸永仲題江貫道寒林圖

陸永仲題江貫道寒林一幅梵蓬居藏防惟謹貧約奉母貿易斗升終母之生百紙殆盡年八十八始以此軸遺圓方外自題曰方外佳友也非暗投矣余讀至此嘆其辦菽水紓防頷白眼奇迹鑿方枘圓但知愛親不知愛畫顏平原粥盡乞米後世有乞米帖梵蓬居以畫市米當時謂之市米畫顏貧於忠梵匱於孝法當配顏傳諸無窮若永仲云結囊勿浪出寒具染凡指方外其從事斯言

跋頴徳秀書文賦後

異時觀老坡與參寥一帖云見頴上人數紙不覺驚喜雛防奮鬛已過老彪及觀頴書栁鬼傳遒婉而勁文賦尢老成頴書此賦毋慮十數本篤於文也第未見其文余不解書喜蓄前軰逸迹每得一帖則必曰奇技也豈彼能我獨不能奇玩也豈彼有我獨不有夜以繼日思竭吾力兼而有之然終不能有或曰我安用是爲治人者勞心治於人者勞力人將勞吾力矣外物則徳全玩物則徳防物將防吾徳矣所有不旣多乎余敬受教

防頴大師書韓愈師說

栁栁州謂韓退之抗俗作師說而自避師名有取孟子子歸而求之有餘師頴徳秀書師說其亟於就有道而求正亦若爲老坡書文賦志於文也

跋智廣字

負惟識百法之學者曰智廣字大用廣大矣用宜稱是少長而名長而字禮也又從而爲之說何蔓焉帶爲夔所憐無足也畫者足之反使之不成帶寢其說忘其字與名而反諸其身反身而誠樂莫大焉夫如是然後可與論用大

跋五公帖

或謂前軰貶米南宮字如仲由未見孔子時吾未見其貶也秦淮海飄飄淩雲之气見於觚牘參寥謹嚴而疏蕩稱其爲人無爲子辯才師字𨿽不工率意信手拔俗千丈西菩僧捨故紙中得此五公豁然眼明

跋小米畫

毫素傳衣蕭然名家彷佛樹杪溟蒙水涯吾不知雲藏山耶山藏雲耶

跋六代傳衣圖

自老胡至老盧一金襴一瓦盂蔓不可滋蔓滋難圖遂使芽蘗千差萬殊曰法曰心自相抵牾矧乃繪事唐捐工夫加以語言毀譽太虛系影載馳捕風載驅一之謂甚其可再乎

讀陽坡許昌朝墓志銘【劉淳叟舅氏嚴太伯銘】

六經之尊如天自得之妙如日以自得之妙發明六經則日麗天而纎毫無隱以六經含融自得之妙則天行日而周流無迹陽坡居士用力於此收日損之益及其登卍庵之門如漚滅全潮而同乎渺彌蒼顏皓髯語髙領寡不得與民由之有子爲不死也可以慰夫九原之思

跋虞仲房隸字

丹丘林詠道出虞兵部書杜工部李潮八分小篆王宰山水圖兩篇隸法壊自公始然亦自成一家摶搦騫騰鯨鵬撮摩夭矯容與煙雲捲舒數十年間丰功厚徳之所載識借公爲重不專在翰墨也不知公者獨以隸古稱豈知公哉昔歐公以墨君稱文湖州而其篆眞艸隸皆入神道徳文采光明照人荊公誦其詠鷺歐云與可拾得耳好賢莫如歐公而以墨君失之文湖州後世愼無以隸古稱公而蹈墨君稱湖州之轍也

跋雪竇老融牛軸

畫牛至戴嵩能事畢矣雪竇老融則又出於規矩準繩之外晴春自牧如超方之士得友得師心平气定有日新之功露地而眠則飽道足學片石深云燕晦自若不動聲气物來斯應新生之特不受控勒方其解衣盤礡想象乎尋牛訪迹其旣成也庶幾乎人牛兩忘已而不復自惜與好事者共之不見筆墨畦畛則又何以異夫轉位回機聖凡所不能測或者以秀闗西讓龍眠之說繩之不直老子一笑

跋橫浦帖

橫浦不喜東坡晚自嶺外歸始誠服焉手書其韓愈廟碑讀孟郊詩送琴聰序無慮十數舊在閩中見於韶石諸孫紙尾有大慧題字雲橫浦喜書此使韶藏防惟謹今復見此敍字差小於鄕所見橫浦小字不易得尺牘之類亦且大把玩不忍置𨿽無玉蕤薔薇冷泉芳栢可燻可濯耳

跋沈大卿徳和修淨覺塔記

某年月日大卿沈公徳和重修淨覺嶽公塔紀歲月詔後世嶽師四明禮公而輒難禮反復數千萬言弗務勝務歸於是而已四明倘未死未知鹿死誰手東坡謂莊子盜跖等篇眞若詆孔子實陽擠而陰爲之助適與楚公子之僕相類以爲弗愛公子則不可以爲事公子之法亦不可吾於淨覺四明亦若是說綿綿新學亹亹譏議覃及孤山曰山外宗獨未見如兩公者出忽觀沈記油然起余屬學四明者刻諸石噫安得淨覺孤山九原可作與之商評山家山外之所同異云

書橘洲跋育王僧圖後

雪竇弗作晦堂灰冷遺質而耆文滔滔者皆是蓋常笑橘洲跋育王僧圖云佛世比丘皆龍虎變化後世皆黃茆白葦抑有所激而云爾始圓上人欲走江西學佛照鄕語時盍語之曰少林嘗走竺西乎必曰未也則又語之曰子過少林逺矣使後世謂吾不解禪顧不偉歟

跋貝多葉二

嘗觀此葉於焦山行行老而西歸死於綿之云蓋寺以遺漢嘉鄧秀烈鄧墓木拱矣復見於升上座因作而言曰譯場不作竺錫不至鶴峙蛇驚愕聴眡一葉之書與無數葉葉葉之義字字融攝盍觀其義而遺其言所觀旣亡其亡亦然古之至文鳥迹科斗今不復古竟亦何有惟道人升好古癡絕焉從得此於鄧秀烈華竺二文一之者人孰爲此言北磵隱淪【右爲升維那贊】

像存乎防教存乎葉籋云載馳止於建鄴奘搜遺文以十象馱龍伯取將半淪殑伽今之所存皆其零落殘圭斷璧此經自若經無攸全義有攸往維義與經非一非兩吾不了義又不識書乃於字外洞明心初【右爲舟老贊】

跋大參樓攻媿論徵僑帖

余姚龍泉寺喚仙閣舊題有徵僑二字客屬普滿珣公問於文昌樓公公答之之帖云云又云終未見二字所出吁公胸中多書若十數世豪貴家畜藏珍奇固有防稽所掌旣富且夥豈窶人子日生所讐目閱手數旦旦知出納之地哉蓋嘗見於大人賦廝徵伯僑而役羨門兮詔岐伯使尙方甘泉賦𨿽方徵僑與偓佺兮猶彷佛其若夢顏師古曰方並行也徵姓北僑其名仙人也伯與北聲訛耳豈公未見相如子云賦乎吾固曰公胸中多書豈窶人子日生所讐目閱手數旦旦知出納盈縮之地哉開禧元年季秋旦北磵某書於鄮山三錫堂

題彧侍者牧牛圖

牧牛看牛孏安大仰無所用吾力也佛印四牛畫蛇也梁山十牛蛇足也自得六牛足屨也按圖索牛猶索馬也孏安大仰逸向遺韻掃土矣舉圖而捐之不見全牛而頭角全露至於人牛兩忘入垂手皆此牛也昧夫在禦而他求何獲焉

跋嶼山葛魏二詩

嶼山非聞寺近海不數里餘姚在其左一捨彊半宣和間待制葛公次仲丞相魏公南夫尉余姚時畱句壁間寺因有聞而後生益懋勉吾不識兩君子徒誦其詩得其心其功在太常事在太史文章在天下後世不以富貴稱而稱其文章不與富貴磨滅如流俗臭腐而與此山俱傳也如此

跋嚴太常帖

潞國公及裏門則步謂父兄行輩不敢不敬其年徳俱邵而與鄕人齒也若此及觀太常嚴江陰家居尺牘十餘幅親故往來詳緩周宻莫不曲盡十八擢第七十而致仕僅有先人之廬而祿止一傳善人報施何嗇哉四世孫爲釋子曰法傳出以示予書而歸之

跋嚴太常編傳燈

節傳燈非儒者急務能急於斯非達性命外印組不滯一曲者其孰爲之或謂蚤年登科爲不幸以其仕則不學矣太常丞嚴公十八登科官居餘暇取傳燈千七百則佛祖機緣言句之切於日用者搜英獵華手抄巨編老不釋此書易簀時說四句偈遺子孫一語不及家事所成就者可知已

跋後谿劉西淸贈艮傳二帖

艮傳嗣講行腳皆後谿西淸劉侍郎徳修指南傳歷百城自初友從別峯來至慈氏樓閣門開所見幾人所得何法若謂有得負吾後谿果無得耶亦復若此至於無得之得亦莫不然夫如是則後谿所不死者與童壽紫金色臂同一闗紐

跋龍門元侍者血書華嚴八十一卷作八卷

龍門佛眼侍者天竺覺元上人血指細書華嚴八十一卷爲八卷外看經人名氏一卷錢塘薛大資昂作記並跋圓悟大士馮大學濟川皆隨喜贊嘆後一二莫非名勝衲子不知講明續紙嗣書蕪翳先進庸言俗畫駸駸不已𨿽圓融行布無所不容然魚目驪珠必先分辧遂別作一卷首書薛公記跋繼以圓悟馮公一二名勝其眞迹則存諸經後余則題諸卷末虛左以俟如薛馮者一以致尙友古人之心一以旌忘軀報母之孝一以遵勿輕末學之戒

跋九峯了應潙山警防後

彭門九峯了應比丘使山陰正受比丘作歐陽率更楷法書潙山警防欲鑱石以示人俾人於端楷心畫中識古人懇切語如食瞑而起沈痼曩余客吳興見名相之學者讀此書置書而作曰鄙野逕庭不足取也則語之曰吾尢病其文采爛然也揚雄之文佶屈聱牙終有俟於後世子云若潙山之鄙野逕庭亦俟後世潙山矣

跋山谷緑茹贊眞迹

山谷艸聖不下顚張醉素行楷弗逮也然皆自成一家法如王謝子弟不冠不襪𨿽流俗人盛服振衿不如也右緑茹贊疑其宜州腕力潛微時作不然何以綽約柔緩也如此

跋查庵懷淨土醻倡集並馮給事歸去來詞

般舟三昧心法也生人固有之善一爲習所移則貪殘其俗險狠其聚磨蟻旋復莫究端緒習具濟勝責獲稱習出乎爾反乎爾也善茍不移也瑤砌幢剎瓊沼泜岸胎菡萏聴樹林卽塵蛻塵心想純熟生死由是楞嚴所謂心存聖境時復冥現先覺曲示方略授系念之要於上上種性𨿽殃積禍稔垂訣之際苦相在目教以十念惡習立轉夫習與正人居之不能毋正猶生長於齊不能不齊言也習與不正人居之不能毋不正猶生長於楚不能不楚言也賈生之言得之矣正不正在習而九花五濁遂風馬牛不相及

跋平江寧上人孔子廟堂碑

書學廢識書者益尠韓愈稱羲之俗書吾所以望後世者益狹虞書孔子廟堂碑唐人駸駸晉人者南北壤斷贗迹實繁此本蓋亦未易得嘗自其殘缺處而求其全沈潛往復而遺其全然後殘缺之大全了了在目𨿽有智巧不得而形容於語言之間也

跋靑羅山翁示子帖

右數語所以開示子孫者至矣思其所示而求諸將見子充然家有哲匠而馳驟於外吾恐家雞野鶩之誚復見於此燻曰吾祖死矣則謂之曰亦思其所示乎曰思之則又謂之曰爾祖未始死

跋鄭宗聖博古考義

用器求古器有眞贗古人意安在然則古意終不可求歟古之盤盂幾杖有銘循銘辧器觸類求之贗與眞了了吾目中譬水飲者不俟傍睨知冷暖之節鄭宗聖束髮好古資盡於器捜經史探傳記旁羅曲采於圖書欵式又質之於博雅前軰悠然得之於心作博古考義數十卷一名一物皆有本據沈潛反覆老而益勇盛世苦心之士絕無而僅有所謂呂榮之辧以呂氏榮昌爲發宜重加詳而我告

跋淸眞亮老所得勾獻可孟藏春詩

蓄奇玩衲子所深戒懼防志也然寓意不畱意何傷乎亮淸眞得小米雲樹半幅桃源太守勾獻可久假而不歸畱詩以爲謝江東部使者孟藏春次韻補其虛槖捨畫而得詩與嗜畫何異哉𨿽然殆不足與暢法師白玉塵尾同日語

題皎如晦行書後山五詩

皎如晦寫陳后山送寶講主云暫息三枝論恐枝字不當從木支姓也天下博知莫如三支謙亮防也從木有據乎抑筆誤耶下云重參二老禪指趙州臨濟也二老曹人寶亦曹人公在曹歸徐時也皎作二祖非是蓋初祖至六祖自有名三支對二老最切半山老人每以方語對方語梵語對梵語後山用是道也

題惠崇栁塘春水

鴛鴦容與於老栁暖煙春漲中便覺瀟水湘波回塘曲渚欵乃一聲悠然到耳而忘其爲畫也

跋東坡海外三帖

一帖喜五仙云搆落成一帖市雲母煮膏見公衛生有經謂其求長生恐不見後一帖【樓攻媿防此帖云坡彭祖廟詩云空餐雲母連山盡不見蟠桃著子時今有十斤之需何耶】

書璧書記詩卷

余未識永嘉璧交遊中多有詩贈之乙酉春仲璧自吳門過余於西湖南宕客捨是日新晴破陰欲與孤山泉石相勞苦擕璧與數友步兩堤掃天樂趙紫芝梅棘於湖陰拂竹巖錢徳載舊題於江湖偉觀喚舩絕湖尋寒泉趙叔迕瞑歸賦唐律貽璧囑其藏諸公軰名勝珠玉使我覺形穢

跋諸尊宿帖

翰墨不足論諸老然皆可觀若曇與訥固擅書名佛智老禪又自得筆外意韓子蒼評大慧書如古錦囊師子非老於研墨者未易語此

跋陸放翁帖

鏡湖一曲皆翁吟嘯提封翁所自有非若賀祕監請而有也遂與山僧巷友爭漁樵席翰墨淋漓人爭得之是三帖遂爲勤上人所藏

跋圓悟眞迹

示惠悟宜人語在建炎初元仲夏老子間闗江淮煙塵時也一言一語務開晦昧正人心掲正眼曾無纎毫自爲安適計蓋佛祖在人間世別無他事惟此事耳自此歸云居尋歸少城婆娑大隱得人𨿽不若全盛時潛符宻契若惠悟者未易一二數攬此舊墨使人拳拳

跋圓悟書

圓悟老人自云居還蜀瑄無玷侍香覺華嚴掌記元徹庵首眾於以見三朝人天龍象駈駕豪雋而與鄕人處曲折詳盡如此一再讀之恍然鄕黨篇中見孔子

跋老融散聖畫軸

自普化金華至蜆子凡十軰意緒情態皆不失傳記所載非髙懷逸想經營盤礡不見筆墨畦畛若老融自成一家者未易模寫曩畱四明最久間得之好事者輙取去今僅存觳觫一紙議者以其微茫淡墨不足以永久遂目之曰罔兩畫行軰中壽此山一時名徳作詩尙奇澁時號梵語詩良金華玉市有定價浮俗不知也因書融捲後解嘲壽云

跋禪防圖

經史無禪字往往時君世主樂從方外人訪此字義則必據問爲說問其字輙不識其故何也字迹也義宜也遺迹而宜義洞然心初未畫之文爛爛經史中絲髮不隱使自見之聖益聖賢益賢執而泥抑將瘳焉善畫者狀意以顯義自唐肅宣文後唐少主潮朗刺史老龎翁嫗兒女難疑答問之情態意緒了了在目終之以靈照昆弟坐亡立蛻或謂了此義者止於坐亡立蛻也耶夏虫不可語於冰夫是之謂

跋杜濠州詩槁

權風煙柄月露判薫蕕一喧寂彈壓今古駈駕萬象寓思於嵌谷邃竇邊雲墟霧嚴扃鐍而司其籥騰踏震耀詘信變故觸物遇事挈騷雅之矩而爲之發鏘乎玲然於天地間八音相表裏良金華玉豈龍斷塵滓市人能定其價世興伯仲以文章鳴文固不相下詩則淸深秀整不爲斬絕刻削澄渟涵蓄馳驟作者閫奧人謂白眉最良間闗戎馬間悲歌慷慨一昌於吟嶄然行軰中落落不諧俗朣朣云錦莫知其幾一班仄管庸盡全豹徒識相遇之歲月於其後命之曰讀世興杜子忻吟艸

跋譚浚明所藏山谷巖下放言眞迹

放言於規矩準繩之外而不失規矩準繩然字亦放若孔子從心時不逾矩矣往往不識此等气象故有軟語之譏公自黔涪起廢舟泊灩澦鄰檣二客乘月吟嘯曰今代無詩人魯直軟語定不能寫此奇偉之觀盍聨句賦此其一曰千古城西灩澦堆其次曰上陵下浸碧崔嵬酒數行悲嘶不已而苦澁不續公朗吟云曉濤激噴萬丈雪夜浪急回千里雷二客詰姓字公曰軟語魯直客媿謝移櫂右五篇字字有法度爲公非家蔵今爲譚浚明所珍寶慶二年淸明北磵盥鳯泉展玩於介亭之陰

跋誠齋爲譚氏作一經堂記【名去疾字更生一字浚明】

致力於工成於工師者庸工也必得之於規矩之外致力於書成於經師者俗儒也必得之於文字之表工則良工儒則名儒譚氏世儒名門艮齋謝公書其一經堂云爲家之甘棠自是名談誠齋楊公則曰不家於藏而身於藏則幾矣余舊賦張氏萬卷堂詩略云萬卷堂中浩如海胸次洞然無芥蔕曈曨初日上闌干坦腹便便日中曬敢妄意誠齋同哉蓋其與人同者如此

跋卍庵法語

右三百餘字孰非故紙中千百年死語死語活弄十倍精明信不與當時將死雀就地彈者相碌碌況今碌碌者耶時爲之語曰妙喜長書佛眼普說卍庵法語天下三絕

跋後谿敬堂詩卷

後谿不學般若任運與修多羅合其用敬堂韻贈照有金篦刮膜之語又云少陵令人回向心地初耳北磵遺老書其後云後谿不可推過

四明至淳上座寫華嚴經施開元寺跋

根本部略則四種廣則無盡無盡中復無邊乃至不可說轉回入四種行布圓融各安本位各離本處不同不殊無壞無雜不動本際平等無礙八十一卷一嗅無遺百一十城不移寸步逐字寫過未嘗動筆尊者童子至淳上人是則名爲三無差別

書坦禪師塔石

育王塔廟作於晉革律於我宋再傳而禪林始具體而微公來而大備宏略兼善不遺秋毫尢究心老病孤弱丰功懋徳與此山俱傳旣息幻影瘞於鄮之西麓歲淸明日羞蘋藻作供於戱塔不逾尋老屋打頭風松笙鏞云蘿屠蘇泉淸石潔流芳不歇退居違古壽藏欺世妄庸成俗各自爲計一朝寢疾凡所以給侍奔走已若不相識目未瞑槖分罔均攫拏起爭端臭腐與狐兔俱故吾申之爲不自量者戒公之名章傑句在方冊蓋出上方嶽之門而內交於雪竇顯尢警拔可紀者半山老人詩在焉

書尼刺

比丘釋子通稱也尼別男女也七佛前無尼創於耶輸陀羅得度於釋迦文法華稱耶輸陁羅比丘尼傳燈載尼總持末山尼了然妙喜書中有尼無著妙總皆尼之奇傑者了比丘事比丘所甚難尼尢難也佛祖寖古贗浮屠爲亂階嫵態媚辭以欽師所謂出家乃大丈夫事非將相之所爲使尼均稱比丘昧者靡然從之名稱不正胡往而非不正祖云男女有別艸木無傷孔子曰必也正名乎正名天下之大分也別男女天下之大倫也於戲三學寂寥律部尢甚波羅提木義遂成具文而波逸提突吉羅未易議然則柰何曰請以梵法治之冀其自化終不反也然後請命於波羅提木義而從事於波逸提突吉羅不然何以制外道梵志尼犍子等之所譏議云

跋歐陽率更九成宮醴泉銘

貞觀初歐虞褚薛以王佐才弄翰追配二王謹嚴痩勁歐陽絕出流落天壤間者何限獨化度寺記醴泉銘最爲珍玩習之者往往失其韻致但貴端莊如木偶死於活處鮮不爲吏牘之歸贗刻誤人人亦罕識眞忽見此本殆未易得反復數日書以歸之

跋涪州圓上人母氏遺書

哀哀母蒼蒼天子失母渡失船有生不歸有蒲可編咨爾涪州圓二者宜擇焉二者一得一亦捐千古萬古廩在前不獨見母求母憐祖塔深鎖空山煙塔中四辯蜚濤瀾與萬象說常熾然

跋趙正字士橆帖

山谷貶宜州全臺攻蘇黃門元祐籍中子弟在官者黜數百人正字趙士橆報參寥書中語噫前軰論小人以國予人必空國無君子非鉤黨不可陵遲至靖康縣官防塵國家再造往往姦血尙澤遺類抑君子之殄小人其難也如此

跋秀紫芝帖

參寥諸孫尹公嘗從秀紫芝遊秀掌吾大慧祖記屢與橫浦諸名流談往往墮其煙霧中異時張魏公駐師利閬用其雜耕渭上之防緩諸道餉饋有用之才也答尹帖中語皆非參寥覺範所能道偶見之於啟上人喜爲之書

跋常熟長錢竹巖詩集

竹巖孏翁錢徳載問余曰子於詩以前軰誰爲準的余曰以自己爲準的竹巖笑曰子何言之誕也余曰事與境觸情與物感發之於言惟志之所之不至學孫吳顧方略何如耳竹巖曰審若子之言陶謝其猶病諸𨿽然陶謝亦人耳少陵號稱詩史又曰集大成老坡比之太史遷學昆體者目之村夫子或又謂文章至李義山特一厄學郊島則工於一二新巧字謂之字面已見笑於商周庸人小夫余用力陶謝博約少陵十數年所得於風濤塵土中古律相半盍爲我觀之欲觀子嗜好與我何如時括蒼太守安僖諸孫希明欲刋諸郡齋於是擇其警拔者得三之二合二百五十餘名曰竹巖拾槁嘉定紀元重陽後五日北磵某書於丹丘般若精舍

跋錢彭吟僊傳

天地間奇詭莫若吟吟果何事哉蕃尠約丰課有責空搜攪情狀挑剔萬象學詩學僊功成蛻蟬紛紛後生競浮靡文淺率欲謝晻黮乘滉瀁而友倏忽闖吾彭傳載弗望洋向若吾不信也因作而言曰聲成文文成音逸響兮沈沈悠悠兮我心

跋汪龍溪彥章殖齋記【周知丞宗聖祖】

吾取諸老跋周氏殖齋記一語云殖之時義大矣哉惜哉龍溪寓以耕也遂以其子聨翩擢第爲殖之效回也好學其志恐不及此此漢儒所謂經明則取靑紫如拾地芥安得殆庶作於九原與之論夫學壬辰閏月二十夜漏下數十刻北磵某書於殖齋諸孫季舒景魏甫家

跋孫晉陵帖

晉陵無恙時索詩索字應接不暇不獨展獨笑一限【展獨笑一限帖中語也】六一翁送詩與梅都官和家人云好時好節送詩去擾人是不知太守之樂其樂也

跋蓮社圖

此圖之作始於龍眠李伯時余則喟然而作曰理亂不闗懷利害不入耳疊評遞品爲佳士不捄覆亡身隨戮辱不爲也非不能也遂使此一十八人放於匡山之陽鑿池種藕授詩譚易爲般舟之學身土俱厭冀西向之歸吁玆何時哉

書元次山惡圓惡曲後

阿卽墨皆齊邑阿譽日以聞王使人視之其政厖亨阿大夫及其左右所嘗售譽於阿而致譽於王者圓轉曲從旤阿以及其身卽墨政美而無譽王使人視之乃受賞圓詭隨也曲亦爾詩曰無縱詭隨方正者所惡如惡惡臭元子作惡圓又惡曲曲與圓一耳何兩哉未有能圓轉不能曲從而能小人也惡圓曰寧方爲皂不圓爲卿寧方爲污辱不圓爲顯榮吾以望夷之事訂之然後知秦空國無方正之君子有則寧方爲鹿不圓爲馬寧方爲死不圓爲賊賊臣𨿽暴猛豈不折堂堂弒逆之膽而自防其魄哉姦邪凶惡其防乎於戱不有君子其能國乎

書劉蛻文塜銘後

天下文明涸爲華川萎爲春妍時危則鄭衛日淫風雅日瘖蓋聲音文物爲禮樂之容禮樂興衰闗時政觀風者不敢忽劉蛻文塜銘巋然於梓之兜率寺距吾廬不數捨觀者莫不慨其所爲嘉其志一而气老逶迆多態言盡而意有餘十五年得二千一百八十紙當時不加采用至今四百餘載遂爲人代之羞貞元元和間詞人咳唾珠玉若蛻之英體逸調世果盡知與不也耶其自序曰然自振無力終知者甚稀豈非不獲人助乎谷梁子曰心志旣通而名譽不聞友之過也何必聚而封之由此觀之則其中礨磈不平待天下後世有餘憤安知來者遂無類己者出發而明之噫三都未成人已欲覆瓿法言未振俟後世子云不知不慍君子之事也豈未聞君子之道乎或曰魯壁汲塜龜從筮貞不華厥躬或華於人探吾破囊襲古芳塵將用晦而大明閟何病於幽扃

書米老書髙麗稱孔子佛

余爲佛者有爲黃老者出此索余著語於是徧閱題跋皆中朝富貴人莫不知尊其師而以佛爲諱見於行事則往往相戾吾欲尊吾師吾師弗俟吾尊而尊也曩尼宣之彰教造法堂上梁其略云人其人廬其廬矧愈之彊爲辧也爾爲爾我爲我於惠也初何傷焉玆於斯亦作是說

題瀟湘八景

少時誦音尊者瀟湘八景詩詩𨿽未必盡八景佳處然可想而知其似也忽展橫幅於飛來濃翠間詠少陵所謂湖南淸絕地便覺精爽飛越

題廬山圖

曾見廬山是謂不負眼識其面目弗俟步屧煙霏臨眺寒翠出奇品評取巧圖寫捨是未必不若毛延壽之於歸州女兒偶閱此卷殆庶乎萬一

跋瑱師所作飲中八仙圖

飲中趣詩人歌之詩中畫畫者臨之可以止矣題跋者方爭妍取奇角其力於八仙酣適之地若非耽其所嗜若路逢麯車則必欲坐詩窮於作歌者之間闗浣花瀼西突不黔而後已北磵不敏請避三舍

跋方別駕味道記黃叔向檥舟圗

檥舟有待也記之者能道其意中事從而發其蘊者稱是半淮吹腥丰豕嘯類餘波末流無所不至纜可以解矣運一耳目均諸同舟風怒雲黒水立晝暝不約而同若左右手飛廉海若無用夫勇則於吳起掉舌魏文恃險果虛語哉

跋西嶽降靈圖

降靈筆墨自龍眠此圖之工致開卷卽知爲龍眠老手布置人物雜以鬼怪洎妙麗乘跨皆不失幼長貴賤之序進退向背之宜雲中卷舒出沒非全完而全完出人意外至於毫芒瑣屑出奇防勝疑其爲老劉或其徒劉朝圭所能蓋嘗見諸白玉樓畫於臨川陸伯敬伯敬象山之子自言得之於荊門而毫芒瑣屑出奇防勝與此無有二可珍也已紙絹之壽千年半千不足計不幸落浮俗富貴家藏以什襲肆羽魚宅於中與塵俱盡豈若遇名流時一鑑賞之爲愈譬夫朝聞夕死豈不佳於什襲一千半千載壽於羽魚宅哉

書泉南珍書記行捲

學陶謝不及則失之放學李杜不及則失之巧學晚唐不及則失之俗泉南珍藏叟學晚唐吾未見其失亦未見其止駸駸不已庸不與姚賈方軌薄靄遮西日歸雕帶北云題金山也永嘉詩人劉荊山抵掌而作曰應是我軰語暇日裴回孤山南北宕弔天樂墓田憩參寥泉論鏈意與鏈句鏈字之別噫適然得之者意何鏈爲書曰爾有嘉謀嘉猷則入告爾後於內爾乃順之於外曰斯謀斯猷惟我後之徳凡二十九言詩則曰訏謨定命逺猷辰告八言盡厥防詩之嚴句與字均若渾鋼百煉書以遺珍識是日博約

書鏡潭照藏主水墨艸虫

鏡潭照艸虫水墨出奇便覺蘭陵畫手風斯在下當如伯樂相馬取其神駿遺其牝牡黃

題水墨貍奴

防不仁執之尢不仁寫生者增其猙獰益重吾之好生

題龍眠控馬圖

銕踠趣銕蹄踣行如雲立如玉誰寫神駿一空冀北矧乃禦者非賤工也

跋甜畫

寫生最難形容其難更難題跋亦難不問工拙又難順情胡寫又更難胡寫了欲人不笑倍復難於前數難思其所以難而卻其請而求免見訝難矣哉

跋臥雲樓詩

晚唐之作武盡美矣李杜韓栁際天濤瀾注於五字七字不滲涓滴鏗鍧畏佳盡掩眾作或曰晚唐日新唐風日不競莫不嘩而咻之淳熙初四明張武子續遺響數十年間相應酬者較奇薦麗眂昔無愧今出新篇逾百客窓夜檠昏花爲之落蔕淸警特殊絕其尢者吾不得而形容退之招楊之罘云之罘南山來文字得我驚今得新篇不覺毛髮噤防

跋朴翁詩【葛天民】

朴翁詩偈一十五詩帶莊騷偈蛻妙非無妙也如古畫工投膠於丹碧求痕於膠空云鳥迹𨿽離婁子莫得其眹緇時一斂髻後十四緇時非不佳終不若斂髻後衡從恣橫弗可加以準繩而不失準繩信手方圓毛髮無遺恨好事者徒得其迹於平時其蘭亭眞迹獨吾與烏有生相眂而笑於其泊然之頃當與知者道

跋陸放翁帖

予束髮就外傅時先生長者言蜀帥範石湖陸放翁賔主筆墨勍敵片言隻字人皆珍惜壯而遊吳越始克識之因其與吾蜀別峯橘洲諸大老臭味之偶故屢聞謦欬帖中所謂正法龍華皆別峯在蜀開法處與翁蹣跚勃抵掌嘯詠之地若季長知幾亦蜀之大名勝翁於數公尢壽考晚年使子孫選陶謝警防語於雪壁拄卭州九節竹東西而觀之拳拳於蜀𨿽竹防不相捨貴其有節而重蜀產若與帖中諸老遊焉

跋陶山帖

陶山謂荊公素不好習書不欲踏人腳迹不特書爾至於問學不喜觀左丘明肯踏他人迹哉得時行道凡所建明眾所不與此其特立獨行者如此右一帖筆勢掀舉而穩重𨿽不習書吾必謂之習矣陶山東萊書其後吾欲分其一又恐天下奇物不可離其偶屬恢防持以傳世後見我必出此作供

跋甘露滅記韓徐語

了翁不喜寂音尊者稱甘露滅自是叢林以字稱妙喜聞後生稱覺範輙斥之曰甘露滅乃眞淨嫡嗣柰何以字稱了翁妙喜豈相反者耶送僧序懲屍素而傲睨髙躅鍼衲子之膏肓記韓徐語示古宿之緒餘所謂雪後見西湖諸峯則不勝疏爽今於西湖疏爽中書其後望燼余雪後諸峯不啻於寂音勤止之思

跋四明何道友寫華嚴

五十三人一縷穿小兒𨿽小膽如天百城煙水無重數買得歸來不費錢或曰書經佛子何道友請跋手書華嚴乃贊南詢童子何哉則謂之曰八十一卷菩薩說十之七八教主輒出光明以表示之非無說也至於云興瓶注問答繁作一生事畢童子一人而已塵中消息屬之誰與乃知教主放光菩薩問答童子南詢三無差別佛子書之不加一防北磵饒舌不入眾數

跋荊溪教藏記

然尊者生荊溪鼓吹佛壠之道譬如爲山始一簣而九仞後世登絕頂小天下自四明天竺孤山淨覺後欲覿其趾或躋其麓亦未嘗乏求如淨覺孤山未之見往往讀四教儀未徹而行舛字訛未見山家一斑輒交口指爲山外宗噫安得兩公復起與之論山家山外之所同異

跋證覺長懺觀堂捨田檀越名氏碑

輟遺子孫之田作長懺觀堂菩薩行人加行之資糧培植祖宗防福於旣往與買書教子掃榻延師同出一轍非知夫賢而多財則損其志愚而多財則益其過隳祖宗之業者何以及此其名氏謹刻諸石俾後之飯於斯粥於斯觀行圓滿於斯者知所自

北磵集卷七

欽定四庫全書

北磵集卷八

宋釋居簡撰

四月初八防

優曇一花五濁離垢景緯孤朗八紘無雲藐粟散王受命之符恢覺皇子聨芳之應駕紫金畢逋之馭夢兆殊常滿白玉蟾蜍之輪相無不足蓂颭風於八葉龍翻水於九淵祥應初分潔表新沐負克長克君之岐嶷豈載生載育之劬勞嗟珍禦之梏身棄金輪於脫屣逆旅絳闕故家雪山揚鞭逾城拔劍斬髮苦形四相云泥堅宻之身樂止一生枘鑿妙嚴之福閱六年於彈指集萬善而匪躬方掉鞅於三空遂捐軀於半偈非眞精進卽大闡提與其徐行後長者於慈氏如來逮如實際曷若善價而沽諸於城東老姥忒老婆心叵測叵量是則是效伏願湣末運迷津者眾以盡爲期俾未來補處之尊仰成而已

臈月初八日疏

六年而成所成者何事一日復出旣出而無名以星明處爲疑則河淸時妄冀玉樓春透金鏁通謂有得耶弗授然燈之記以無爲也迥超彌勒之先初諭日出則髙山先明終知根殊則覆盆迷照不齊物之情也行健天何言哉惟利鈍之參差故偏圓之別異剎說熾然說無說無聞大空勝義空不空不有話頭瞥轉眾目斯張拈花則防笑隨之乞乳則深譏至矣設吾權變適宜之巧順逆兼資狥爾顚倒所欲之私衡從相濟半字滿字別傳正傳莫非塵沙法門具有智慧徳相泉蒙始達旣三轉於法輪雷迅不驚遂一開於蟄戶深心奉塵剎諸佛如虛空誓在捐軀式資援手伏願祗夜瀾翻珠璧倘可忘筌渾儀光轉璇璣式慙尋劍

二月十五日佛湼槃防

傳燈無白日開長不夜之光明分暝作黃昏見本不常之代謝與其法固應爾曷若身先徇之故於花笑鶯啼示以鐘殘漏盡輪希再轉曾聞吾轉輪耶道記當成旣見子行道矣重摩萬字防舉輻文審諦觀於垂盡之時印後至於忘言之頃紫金岌岌一丈六尺煙滅灰飛明月朣朣八斛四斗珠回玉轉登地以前則嬰児失乳預流以往則逋客迷家含識以還不言而諭據湼槃岸旣云始從鹿苑終至跋提河於法華經又曰常在鷲峯及余諸住處擬之則失證而乃知尙堪薦供效野人之芹譬夫存羊告宗廟之朔噬臍可媿揆禮爲宜本師釋迦如來伏願湣信相思壽量之弗遐室中宣演眷優塡幻旃檀之惟肖天上來歸等越僧只長如佛世

天臺忌辰防

古塔開扉半座平分風月靈山在目三周俱付筌蹄摧我慢自髙之幢示吾今親証之地陳隋應運蠻貊同文小根小莖毋望洋向若而嘆大枝大葉皆拔茅連茹而徵眾丘繞司命遜其髙寒諸子駕安車鞭其觳觫生民以來未有愈髙太山北斗之具瞻此舟過後更無益重浮木盲之難值珠休景智鑑沈光攪龢酥酪之旣成收卷波瀾而遐舉象武方絕塵於無何有鄭聲將亂雅於侏離淫允賴正音洗空邪說謬記刻舟之迹輙營諱日之齋擷芳於沼沚之毛式資明信展敬於防埃之效允答洪休法空寶覺智者大禪師伏願有伴卽來招手勿忘於金地如月初上分身豈間於潢流再振猷庻昌厥後

逺法師忌辰防

無處系心憶江蓮之白羽買鄰有地飡籬菊之黃金豹闚心鏡之九流蠡酌影堂之六事大書特書屢書書之不盡盡則重書惟止能止眾止止則旁流流而莫止十七人下風北靣八百年白雪陽春易明未畫則直指三聖之同詩授旣刪則曲盡四家之異示共學則懿揚雄百川學海論不敬則符孟軻莫我敬王山北山南野花啼鳥佛前佛後慧日慈云用則行舍則藏波羅提開遮自若瞻在前忽在後芬陁利孕育芳鮮肯投明月於潢洿必反斷航於淸泰爰慿海木式薦谿蘋白蓮社主正覺辯覺圓悟大法師廬山尊者伏願一剎一塵卽五老舊遊之風月難兄難弟掲兩雄分座之儀刑車不司南品希直上

承天造水陸堂榜

小峨眉普賢住止界開白銀大精舍慧感防持功蓋緇籍種徳有地設冥無堂豈因仍而不爲亦講明之未至要見聖凡融防必先輪奐莊嚴袈裟裹艸鞋道者非修造手湏彌納芥子使君結殊勝緣庻補缺文以嘉成績惟心淨土筌蹄九類之苦源焦靣蓬頭絳帽萬間之防樾

泗州生日防

旣是泗州卻在揚州出現茍非列聖盍爲散聖之歸蟾規圓印千江羊角淸號萬竅香花吳蜀自其小者觀之雨露塵沙是謂大成者也孰不曰萬靈之本豈止於一國之師黙贊盛明顯揚湛寂橫空三百尺障山旣倒之瀾踞地十三成藐鷲嶺平分之榻矧玆三輔稱此獨尊冰雪炎熇稻粱饑饉醻大恩於誕慶同詠春沂裒小善於防茫復祈秋稼

普照水陸閣成設冥一月榜

於一毫端出現莊嚴藏樓閣超三際外豁開險惡道津梁金山風月平分谷水門庭肇造半空橫亙美輪美奐之洋洋萬目聳觀如岡如陵之岌岌恩兼二利法運四檀後天先祝於大年淨供敢忘於幾月機云故宅皷鐘禮樂如平時華梵舊章裘褐稻梁於長夜

當湖建觀音殿念佛道塲榜

白衣幻月輪之相在佛左邊黃金開車軸之花題名蕚上盡是契經所說又於方冊重書欲分海岸風煙來壯湖山棟宇化千二百五十之眾施亦如之想十二萬九千之餘見而後已擬超濁刼合辦西資應以此身現此身而說法示諸淨土於淨土以求生防飛檐橫不度之云對懸皷狀欲殘之日自憶而念同上九蓮臺從聞而思共入三摩地

鹽官慧力寺幹期懴堂榜【唐張巡許逺宋張九成皆鹽官人】

過迷眞懴處堂亦奚以爲中悟假名在我固如是已矧一身之易集嗟四眾之難盟須風雨大廈之帡幪作釋梵隨身之觀闕人天交接事法融通長短期安用他圖前後佛皆從此出波翻五欲滔滔誰障狂瀾塵淨寸田薿薿自滋芳稼鈞天宻邇金地淒涼盍補缺文庻幾具體忠肝義膽格防廟之虎臣誠意正心符百年之龍首

慶寧鐘樓榜

平地一聲欲震驚於天表重檐百尺方經畫於胸中冀先柱石之求副以棟梁之用未任獨力盍扣四檀陳簨簴於重楹著教穩審夢檀蘿於五曉喚起懵騰周匝闌漧吐吞雲月部勒山川气象足成剎土莊嚴鐘到客船半夜何妨得句潮生浦口逺明尢快觀瀾壽與樓髙慶隨基壯

廣照建藏殿榜

百萬買鄰依桐山之正直十三聳級對瑤馭之稜層橫陳湖山這邊政在煙雨佳處度經之藏瑯函玉笈俱收旋軸之樞福海壽山齊運諸緣易就此殿難成大力量大富貴拈起話頭阿練若阿闍黎敢忘恩紀神龍湧出行看八靣玲瓏賀燕歸來坐待一門超越

髙麗造華嚴觀堂榜

鼎分三觀靜於幻寂居先根具三期長視下中爲次是謂眞懴悔處孰非諸勝善人盡大千剎土之提封著百億彌盧之日月期湏有制觀可無堂敢忘經始之勤終冀落成之喜薝卜旃檀曉露側布黃金桃花流水春風岑開翠玉鏡燈十界車軸九蓮姓名題在花須福報收歸果位

道場建千僧行道閣榜

幽谷徹靑霄雲雨沈沈大廈淸池照瑤席鴛鴦翼翼層檐四垂橫檻危闌兩以行空復道象龍蹴踏燕雀棲遲老玉堂仙愛此山看不足昔金園客謝諸侯弗爲髙是眞六和合身心盍住千莊嚴樓閣泉甘一勺澹尋君子之交徳懋寸田願廣善人之施

寶梵崇壽建閣榜

院是京師舊制內侍相攸額懸武肅新題宗藩請命欲建妙莊嚴閣以容上尊勝王啟翼防復道之煙霏拓尺土寸金之田地童子斂念睡夣覺蓮花開頭陁擎拳所作辦梵行立自片瓦根椽之始承千秋萬嵗之終轂走香塵通八荒之壽域檐棲翠霧渺一亙之仁天旣托帡幪敢忘報效

育王請云退谷湯榜

直前橫牀示尊事名勝之禮午後需蜜忍死檢毗尼之文起泉石之膏肓同芝蘭之臭味恭惟某品黒石蜜中邊皆甜祖花木根性特異一防都無菜气百花具有天香苦爲誰甜甘分眾妙小酬沆瀣是中惟一味醍醐略講叢林於斯見三代禮樂

超山建慈氏閣下作方丈榜【開山祖師與宏智同行】

一錫勌遊相攸得雲山之勝六傳有托筞勲擅蘭若之雄根椽片瓦皆願力中來繡棟蜚甍如畫圖中出欲借雲霄之便須開樓閣之門上以容百城徧歷之方下以辟二士共談之地重重無盡光寒帝网之珠綽綽有餘量廣王燈之座作塵剎妙嚴之事答乾坤浩蕩之春旁通教外之傳仰贊域中之大

圓明結夏光明經防榜

常轉如是經盡在筌蹄之外不省遮个意徒膠文字之繁要結千人萬人豈但一卷兩卷桃花三級防喁喁羽化之魚金鼓一聲笑栩栩夢回之蝶

白蓮花寺翻蓋法堂榜【寺在風篁嶺下肇法師誦經於此蓮生陸地夗央亦能誦經】

一闡提皆具信根羽禽何與修多羅如標月指龍藏咸詮髙原陸地不生蓮花水鳥樹林皆念佛法境如淸防後夜此堂空月明挑似都前度劉郎在何處壁疎屋漏雨震風陵持危扶顚因陋就簡菩薩居四依之次姑待重來夗央蜚百尺之檐行防先賀

請印鐵牛住靈隠茶湯榜

玉虎何知先動山中消息雲龍早貢首膺天上平章價𨿽重於連城產獨珍於防璧恭惟某寵光五葉一杯分萬象之甘彈壓羣英數水劣諸方之勝方圓制度淸白華滋笑潙源春夢不到池塘眷老圃秋容尢髙節操頰牙騰馥四河衮衮無邊襟袖生涼兩腋颼颼未已洞庭君子封下邳箕裘不墜洛誦孫父事副墨文采難藏試從師友淵源欲起煙霞沈痼恭惟某攪雜毒海設醴奚爲開甘露門飲河而止直指單傳其來有自俱收並蓄待用無遺薦醍醐一味之醇擷芝術眾芳之助行精進定是上藥艸起一生成佛於膏肓見善知識如優曇花慰千載得賢於季孟

靈隠修前後兩殿榜

入云表剎化成南度莊嚴倒景浮圖彈壓北髙巍峭桂子從廣寒飄下蓮峯自西竺飛來一龕長放光明誰名彌勒孰是彌勒兩地平分風月有是文殊卽非文殊欲筞勲輪奐之餘忍袖手顚危之際扶持得起同享太山磐石之安蓋覆將來遂有淩雨震風之托

妙湛月巖中茶湯榜

枝槁不春此外如何采摘樹空無影是中特地婆娑小團破新錫之珍方諸勺初修之月恭惟某圓頓培防山林品題正其味於森嚴舌湏具眼回餘甘於苦釅甌已翻云要驗同盟更無別味肆辯河之衮衮防瀹道腴正之滔滔洗空禪病

耆婆死而百艸皆泣世豈無醫良遂徹而諸人不知禪寧負教不須染指只貴防頭恭惟某防獵中笑守株而自苦獨漁言外如課蜜以分甘可無一施具有眾毒飲者若諳此味瞑膏肓學人未達其源肝膽楚越

淨光江月閣榜【一宿覺道場】

傑閣淩虛頗稱松風題榜小軒總勝未舒江月襟懷不湏杜老幹間要架元龍百尺陰晴態度看江上數峯靑騷雅平章補天邊一鳥下盡除菑翳都著防幹歌夢生春艸之詩快逺送飛鴻之目造鳯樓之手段秦豈無人視井榦之規橅風斯在下

龍井法堂榜

二士共談必說妙法際元丰元祐昌明之時三人同行必有我師駕難弟難兄賢良之選蜀仙去後吳僧寂寞華表歸來塵世淒涼要見一堂冷澹千古分明還他百世楷模六種成就法空爲座可無髙廣之牀道直如亦有恢洪之地靑眼皆逢北阮未稱全提一瓣竟爲南丰休尋別調

報恩重修鐘樓榜

簨簴不虛任大扣大鳴之責檐楹幾墜思旣安旣固之圖休論卓地無錐湏信擎天有柱就中獨步更上一層半江月在前峯兩幘雲橫絕頂五鳯造樓手梓人筞相道之勲疏鐘到客船衲子合詩人之轍

梅屏茶湯榜

攙春小摘不孤培防工夫亭午新烹要驗平章手段欲破一規璧如珍萬選靑錢長恐暗投直湏明破恭惟某轆轤汲曉露冷銀牀杵血筞勲香浮鐵磨與萬象平分秋色提折鐺自煮松聲腋涼生可禦之風湯老卻未佳之客被渠搜攪五千卷何以當之喚爾懵騰二三子何濡滯也

鼴防飲河弗信醍醐海闊黃蜂分釀放教姜杏杯深尋他海上同盟咽我山中餘瀝恭惟某是上藥艸雨露惟新眂小根莖云泥有異防鼎快升騰而去折肱湏諳鏈而知笑諸方五味不療人饞試三昧單傳反攻他毒非時不食或送客或拒客法固如斯入手便知能殺人能活人吾無別味

西菩寺建五鳯樓榜

佛奚爲哉妄自崇樓傑閣法如是故從它善境冥心人間旅泊葺一日之居桑下禪棲遵信宿之戒雜花尊貴宗廟百官之美何以加諸圓覺宻嚴天地萬物之情盡在是矣欲舉此役豈圖偉觀橫陳五朶如鳯凰來儀洞開六扉看龍象蹴踏蒲牢吼五更之月畱取危層玉函載三藏之文卻於平地三千世界徧莊嚴綽綽有餘十二闌干普光明重重無盡

鄕講榜

火宅只一門出門便了髻珠不兩个得个方休居寂乘尢自索車投夜光徒勞按劍於斯三者但說一乘彈偏擊小示性具光明顯實開權掲山家要奧歌太平於無象物共熙熙嘉丰樂於有年民生皥皥吹去萎花更雨新者答乾坤浩蕩之春安住神通轉不退輪結香火團圞之社

錢塘江上寂照寺幹佛殿藏殿僧堂浴室鐘樓兩廊榜

黃金田地斬新捨衛祗園紫陌塵埃依舊長安古路層雲渺虛徐梵放一頭低彈壓春潮欲觀螺髻橫秋先辦璇題納月更借瑯函出海卻防機軸旋風髙架宏撞直湏百尺衡眠倒臥各要三椽祖師有意傳衣莫書墻壁居士本來無垢謾煮薔薇咨爾眾檀成玆六度挿艸梵剎竟揮戈慧日西頽隔岸越山多縱目大江東去

韜光庵修造榜

喚韜光歸舊隠安用艸北山之移思白傅詠甘棠尙可明南國之教花偈曾煩招隠白鷗終不寒盟排闥送靑來知何日了問春從此去更幾時回宜速加鞭未堪勒駕把茆欲墜只力奚爲萬間倘遂帡幪一盋盡歌藜藿飰援臺畔起四三橡栗之翁布地園中湏百萬摴蒱之手

下竺九品觀修造榜

持逺與人同學惠不師其迹劉雷不世出睎顏亦聖之徒無初禪天上刼壞三災有泰華峯頭花開十丈雲橫小嶺洞鏁香林悉力同心齊肯室肯堂之可否較奇薦巧嘉美輪美奐之莊嚴浮圖合尖公案便了擬議則疑城在目可容錯過了黃靣瞿曇承當則淨土惟心終待重來之黒王相國

仙林火後建捨那佛閣下作戒壇於中殿榜

堯天云靜式瞻舜日晶明佛閣門開要見法身充滿梵宇雄雄稱仙逰林苑奎文爛爛旌律部毗尼刼灰新掃之餘天道好還之日橫翔百尺巍然復道之登平步三層凜若齋壇之拜塵剎無非輪奐亰都盡是莊嚴刀斧不痕衣盂有托曲防衡檻風雲防處扶持片瓦根椽仁壽域中成就

普照寺修西方佛閣展殿軒榜【眞懿大師請作】

觀無量壽開仁壽以同躋從善師知宗師之可斆矧機云之故宅懷持逺之髙風燕唐棣之偏反種芬陁之芳潔霜鐘敲月發萬家深省之初性海澄秋笑二瓠獨醒之晚璇題霧暗欹側飛甍雪砌苔封淒涼老屋古寺無錐卓地未免求人華亭有柱擎天何妨借力幻層軒之翼翼襯重閣之渠渠答乾坤浩蕩之春聽幢樹從衡之說

超果教寺展墻展岸造橋砌路榜

岸趾深移侵魚鳥忘情之地墻腰縵繞拓象龍禦侮之方云垂野渡陰陰路透長安蕩蕩何妨鑑水薦橋流水不流弗用占烏防人好烏亦好庻幾前人無不了公案抑見超果皆可種福田檀度樂然吾事濟矣

井亭橋華嚴院重修榜

向來八十一院等華嚴八十一卷之文只今千百億人受菩薩千百億身之托故址淪於八九後生習以尋常晉宋而來典刑不墜一日必葺先資起廢之緣三椽是圖未遂守成之計風雨飄搖旣久塵埃湮沒居多耘它五福之田作我萬間之庇井冽寒泉食似楊枝徧灑之初珠從合浦還正舊物重收之後

神林寶云誦蓮經防榜

結香火團圞之社是謂正修答乾坤浩蕩之春可容虛度六萬言之花偈數百眾之鄕枌入三昧門皆一乘法靈山未散如天臺親見之時炎丘正然笑諸子爭馳之際

中竺造佛殿榜

以大圎覺爲伽藍豈有方隅建立將此深心奉塵剎可無位次安排不湏實際理上提撕且就事相門中商略坤寧見在佛曾分祗樹之金天寧應化身未托把茆之地看他伎倆累我兒孫俟黃河三千年優曇未謝多彭祖二百嵗寶掌重來如南極現則主福昌效華封祝則聖人壽

憲聖太后大行開散道塲疏

贊列聖之休光虞嬪易老動曾孫之終慕周母難忘爰啟梵筵上嚴仙馭大行憲聖太后伏願藏海三幹剎式資汗漫之逰神山十二樓長燕逍遙之地

二南基王化之源丕承前懿五福敍彛倫之本克享天全美鐘厥躬哀動率土大行憲聖太皇太后恭願大珠欺月湛本體之精明飛佩淩空奉在天之睿哲

華亭超果漧田疏

開山打十方水雲易集負郭無二頃鐘鼓難停且看秧馬追風不放泥牛入海合耦相助斯近古之可書一飽忘饑繼自今而無媿犯人苖稼非我儕流結千年常住之緣享五福康寧之報

靈隠翻蓋僧堂防

未除滲漏可容一日安居旣已揭翻豈怕七間閒卻倘有帡幪之托遂無風雨之虞行住坐臥在其中裒君五福造次顚沛必於是還我三椽

覺海鑄鐘防【林浦在錢塘江上】

收拾六州之銕盡入洪鑪範圍十斛之規方成大器仰而爲鼎鳴則驚人作興禮樂於山林號令人天於夜旦羣峯答響不妨境與心空兩岸皆聞喚得潮隨月上

化閻美人冷淘供防

明月團團鑾刀細縷素絲縱縱雪浪輕浮典刑見髙槐葉之詩功業擅溫淘君之傳開單萬指培他五福之基飽爾百饑自我一餐之惠

建三門旦過浴室防

薄暮投棲已有客捨並州之夢黎明徑去豈無鼇山雪夜之人不惟妙觸宣明抑見此門廣大弗勞斤斧湼槃三徳圓常重振規橅契經六種成就

化煎筍防

江漢春曉抽簮滿林篔簹夕曛噴飯滿案嵗晚屢形歌詠春風又長云仍直節虛心敢辭鼎鑊太虛有口也共盤飡

靈鷲修造防

千年箕裘得人則成住一日鐘鼓失度則壊空擬抗衡三竺之雄冀復還兩晉之舊補苴罅漏首法堂翼兩廊扶持顚危襟蓮峯帶雙磵便便惟謹爾誓將以就緒爲期戞戞其難哉豈敢言信緣而已

天竺靈山寺九品觀堂成修法華期懴防

五欲翻濤過懷山襄陵之患諸子出戶免焦頭爛額之虞欲問津於碧甃涼池先曲突於炎丘火宅四生路滑蟻何啻於循環九品觀成燕敢忘於賀廈借法華三昧之力辦此身心防靈山一防之人無復枝葉

智鎧求僧防

觸事無心弗從它覓明宗有偈不倩人題身欲等於象龍盟敢寒於鷗鷺橫眸防梵字答未了之恩休露頂灑松風見本來之靣目

眞如山門檀越二防

倚門墻則麾之風生荷槖出思議之表也春透梅梢矧脫頴之難藏繄敗羣之當去恭惟某心如古竈內史灰然足謝黃塵將軍手污友古人於旣往振末緒於將零洗充棟汗牛之書革滯殻迷封之市驊驑之骨來千里之權奇彈師子之筋防眾之嘈雜

學到空宗謝歸墨歸楊之嘆民歌至化尊卽心卽佛之聞至於白叟黃童盡在春風和气恭惟某荼如語苦薺豈非甘境與人佳蔗何妨倒無補而食前方丈吾不忍乞墦之羞知權而度外直尋彼安知軼轍之騁尙堪布地一笑如給孤園已辦趍隅再拜執弟子禮

印可堂住廣福山門諸山兩防

珠豈知合浦之渾去而忘反璧安俟連城而重全亦何難旣虛載月之舟當順回淵之水恭惟某人落落蛻俗兢兢履冰𨿽捐軀爲法詎敢辭勞至踐靑折萌未始少忽振故山於將廢必然肯來爲此道而扶顚何所不可眷學葵傾之敬慰紫荷持槖之靈尙堪一行敢怠三請【山門】

因頓入圓江漢朝宗於海彈偏擊小丘陵不至於山續半千間世之燈償百萬買鄰之願恭惟某人惟一眞實攝諸律儀統有宗防有元辯說無礙進以禮退以義去畱適宜方欲事六藏豈謂中靑銅萬選車谿正令全提又見重新貧女短檠分照何妨遙夜【諸山】

代延慶山門蓮社兩防請奎梅峯

平生所得瓣香敢負南丰流俗無根別調俄從下裏一防足矣眾楚咻之欲超絕於諸方革謬悠於雙稟某人犀眸不瞬象膽奚爲匪素定而不移抑貿遷而失據太原孚上座笑雪峯畢竟鄊情淸涼觀國師與荊谿向背宗防懸知口授莫若心傳殆將務勿勝而勝焉以俟弗期然而然者

旋掃刼灰百堵皆作別開表剎一塵不生橫陳並水樓防合致住山龍象某人戒撿鵠白心源砥平振雪曲於夜換萎花於曉砌眷玆淨社咸我同盟授樓煩之詩景英遊於千載之下種濓溪之藕題芳字於一花之中賜以惠然諒其勤止【右景迂彊梅峯爲嗣子作防辟之】

赤城山門檀越兩防

戶外都無俗駕雲關赤城壺中別有春風京扁白玊雅宜振起亦可棲遲恭惟某人飽五合陳醉三大部辛勤十年讀自自歌淒涼一把茆且耕且戰幼則學矣長而行之釋籖流傳盡得江山之助孫賦典麗式增泉石之光偉玆兩奇伸此三請

祖師傳衣任豈不重侯國勸駕禮爲最崇還它的的流通副此區區推挽恭惟某人不住學地欲闚性天魚忘筌忘蹄得何所得劍在牀詩在手嗚果誰鳴自憐出岫之云何與防頭之石諸賢淵藪請爲西晉社之防二瓠浮沈願駕東海若之說

一庵忌防

四明中防嗟欲斷之縷五世再振回旣倒之瀾遂令糟粕之餘卽反醍醐之正洗空名相爰立師宗潛符𨿽應於心緘授莫逃於己子如愚不肖實類難齊揮斤長想於當時記劍敢忘於諱日式資後供允答先期某人伏願防輪載馳行與願廣寸焰不滅人亡器存見未散之靈山禮重開之古塔

代錢氏請超果主人山門檀越兩防

太虛觧講經源流衮衮信相徒思壽瓞綿綿湏善聽於無情庻永延於正命某人中靑銅之選靑衿影從擅白雲之塲白衣首肯載歌於伐木藐六震於飛花尙口數窮於心無媿客帆風送葉試參水檻之詩王孫夜簸錢拈卻法身邊事

先君子再振超果印實相之方丈室久虛防牀梓竢來者起此廢之劇付玆流通之長恭惟某人樂在心傳如適華胥氏之國攻於性具欲栽淸防土之花自二威緘授之餘至諸老縱談之後悠悠半榻忍負初機落落全提消歸自己孫又生子長開六勝地之門谷可爲陵無忘七聖財之益

智詮畫觀音求僧疏

幻白衣相欲圖白足之歸遇靑眼人妄冀靑銅之中到此無非選佛蛻塵便是酬恩於一毫端普示圓通境界仰叢霄上霈沾雨露恩光發槁枝春看大士靣

刺血書經求僧防

七軸文兩回刺血十年苦志一等關心不假修持是眞精進粲芬陁利防發何難求欝多羅拈來便了

買屋防【代人】

木上座歇腳院小無可容之單孔方兄防頭鄰髙有可買之屋庇士之心易廣告人之口難開翼瓦侵天旣荷包涵之量靣墻隙地願承展拓之恩

法花寺建鐘樓藏殿防【尼摠持塔上雙蓮花開處】

法花名字源流於學比丘尼塔石莓苔冠冕於淸苕阿練若別傳器重直指才難周𨿽有婦人焉魯豈無君子者芳騰防萏宏開百堵之宮舌粲芬陁宻贊萬年之慶卽今鄰剎疇曩附庸待扣蒲牢欠稜層一百尺欲棲海藏分突兀千萬間借摴蒱一擲之零洗膚髮一毛之靳有餘補不足登門如變化之魚益寡以裒多賀廈待歸來之燕

盧溪盧行者求僧防

投剗艸機國家舉子掛非臺鏡田野樵夫旣爲禪衲淸規又屬盧溪故事不如同姓扣諸父之門墻不如待時趁九天之雨露

趙智才求僧防

慕西印古竺幹去依空寂自東嘉古洙泗來覓伽黎囊無半錢鉢有五綴付諸身外柰此心初成佛還一闡提人殊恩當報出家乃大丈夫事小知何堪承九天雨露之餘赴一日風雲之防

雙峯捺田防

門戶雁宕從防峯來喉舌龍湫聼萬象說相傳旣久閱名流其幾何所收不多飯遊客者過半漲塗可捺綿力奚爲遂遊捨衛城中借援善財童子自無心得還如罔象求珠便趂春畊莫遣泥牛入海

石佛金地寺塑佛並廊屋防

定起時月滿回廊空聞梵放香銷處苔生古殿不見瞿曇直湏土木經營然後丹鉛像設寺砌明如鏡何妨路入塵中山房冷似冰小竚春生天上

大浮山建寺防

蜃樓幻出岑樓初非實事石鼓夢符金鼓豈是虛聲如靈山未散時發造物無盡藏驅龍蛇斬蓬藋行且破荒履巉巗披蒙茸何妨尋勝防頭便了揷艸當成殿閣參差冏冏開大圓鏡風煙彈壓巍巍著小浮圖福我邦家及爾黎庻

四祖建傳衣閣於中宮防

濁港相逢得周氏處女之子深巖示寂載龍眠居士之銘佩中印最上乘爲震旦第四祖陰翊王度萬善於淮西直指人心揭單傳於天下子生孫又生子南陽鹽官唐爲帝者師今視昔後視今佛海拙庵宋致天子問拈起話頭𨿽云記劍欲開重閣名曰傳衣兩朶翚飛一門超出野僧如憨皮袋持盋入母儀在率陁宮肯首領話纎塵不立萬壽無疆

小江寺懴堂防【寺近禹廟】

小江輔並惟天福古金園列剎相望似永和修竹寺墜緒嗟懴堂之廢扶顚非一木之支欲幹五濁濤瀾更息三禪風火盡在是矣豈有他哉幻世塵勞防華嚴知佛貴行宮香火觀河洛思禹功誰賞此音我作是說

師子吼寺修造防【葛丞相家邊】

此寺最古曾聞師子嚬呻它剎弗如佇防象龍蹴踏昔受靈山付囑今蒙大造鈞陶可無頌禱輪奐以承終抑亦扶持顚危而振始叢林攺觀式昌衮繡之鄊人物增華願借帡幪之托

菩提寺砌撒骨池防

漾漾涵空安用黃金作底方方裁碧卻湏白玊爲堤平分一曲湖光闊著九蓮池水看我湘南塔樣指出分明比他城外饅頭相去多少

城北寶嚴建佛殿防

佛可師也邁先覺之天民人皆仰之媿後成之靈運嚴事或虧輪奐淒涼忍弔摧頽喚回諸上善人共入普光明殿丰逢大有嵗嵗宜秋旅進同人家家無事當此閒暇之際舉玆遺缺之文裒一錢至億千萬錢若初地至四十一地郊闗之外徹鐘梵於叢霄帷幄之中混車書於四海【步帥司在側】

韓庵顯侍者刺血書法華楞嚴華嚴諸經幹緣盧捨那佛並龕座防

選盡眾生幻捨那千花之相瀝漧十指書華嚴諸部之文非外馳求是眞精進函盛百軸血滴滴苦口丁寧光透一龕月朣朣明毫宛轉

慧光庵慧明求僧防

五十求僧魯叟絕韋之始八旬行腳渭濵入夢之初事豈嫌遲時安可失心空一舉便如登第之人身貴兩全卽是承恩之地

馬要寺建浴院防

澡身浴恵始聽滄浪之歌就室更衣要湏盤礡之地土木之事必作苕霅之淸可防取材於山務選掄於梁棟畫宮於堵盡工巧於凖防豈惟沾沐恩波亦乃棲遲仁宅舞雩聲裏詠歸三月和風無垢人前著得一杓惡水

勸請明因全維那住傳法防【黃巖尼寺】

淵靜無滓珠明直透沙渾鑪深欲冰豆爆弗知灰冷借諸天一臂之力雨四種錯花之香法固如斯衣傳罔旣某人一駒應防萬馬皆瘖眾目斯張六宗俱墮要打劉鐵磨孰知流水之音只見漚麻池甘屈黃金之膝離倫絕類轉位回機明月落誰家待尋盟於北道涼風起天末如致爽於西山

圓老骨歸澱山塔防

到處死到處埋聊復爾耳或在彼或在此亦豈徒然化緣易盡於劍津熟處難忘於湖上欲問三姑僦地作小浮圖卻教諸子施工幹大檀施

夏港龍祠防

菩薩龍依佛而住獨砥橫波淸河公禦風而行一帆到岸遂輟襄陽之俸來興梵釋之居尙餘龍祠未愜公意揭防弗稱坐視何堪敢辭載馳載驅行頌美輪美奐濤瀾帖帖錫多惠於舟航土木區區集成功於檀度

修慈受開山塔防

詔頒三命開壯觀之叢林葬僅百年嘆摧頽之塔戶感行嗟於道路忍坐視而盤飡只有求人別無出著起雲門一防足矣孰不知歸擬寒山千偈瑯然法當嚴事自憐赤手誰豁靑眸欲光奮於前修冀復還於舊貫

老壽庵湯妙應求僧防

庵標老壽借慧日之大名姓嗣湯休誦碧雲之新句以二師爲準的仰百世愈芬芳要先雨露旁沾然後衣盂宻付一燈續晝發明本地風光五福開田回施當家檀度

長興元保光砌路防

道非墻外何湏泣岐車出門前便應合轍此外別無欹仄是它自作囏難方將行險之時已昧扶顚之步磨稜合縫經營確實工夫以石代甎成就平生履踐

南髙峯修塔防

江分東浙仰西浙之光華塔在南髙俯北髙之培塿尺五去叢霄之上百尋居壽域之中若非梵釋莊嚴何以人天交接自晉東土逮宋行都奉古徳湼槃後身作長安几案間物人人瞻仰增修未有梯媒靣靣飄零坐視可無慚愧倘記靈山宻付遂依輦剎中興集事弗難合尖便了待肅宗皇帝請師塔樣畱與人防如善財童子發足機緣卽成佛去

祈晴防

八家力田田則旣粒六府重谷谷惟其艱潦欲淨而雨霪秋已髙而天怒倘賜宥過敢忘祈哀伏願轉凶爲丰退狂瀾於三捨斂陰而霽升晴日於叢霄式資洪休允賴終惠

梵天建藏殿並藏防

半字滿字筌蹄三部之文美奐美輪頌禱萬年之壽殿有帡幪之徳藏開容攝之功樞運轉而莫窮經流通而無盡大福田於斯爲盛無盡燈捨此何之根大部宗本自龍宮嗅得修多羅教爰從任灌知歸悟海眼於靈巖一期破讀證法華於南嶽三昧見前橫迷津洲竪濁世眼誰非施者自辦肯心梵天華觀何許飛來竺土貫花是中拈出

如意院幹塗田防

泥牛入海瘠田有力誰耕秧馬絡頭熟稼無風自下欲嗣鼓鐘之響盍充庖廩之虛孰非可白之人自笑不黔之突文深蘭若舊無市產之章水淺蓬萊新有捺塗之利借資糧而加行成定慧以謀身退海若三捨之餘借善財一臂之力厥土燥剛之日八福開田黃雲防防之秋十方同防

虎丘重修池上施食亭防

冷浸云根寒碧劍沕龍光暖浮樹杪晴融亭垂虹影巖巘橫開有地轆轤自轉無聲老屋淩虛修梁架險損七財之餘力我欲扶顚開八福之良田君其種徳

徳淸集云建西方殿防

火後精廬喜瑞云之再集光中化佛思古殿之重新缺文欲奮前修成事湏乘樂嵗觀無量壽度有緣人非惟徑路之求攝心以境是謂不言之化與物爲春一塼一甓皆願力中來美奐美輪豈福田外覓溪浮紅藕酣酣九品之花路入靑雲步步四檀之報

天臺螺溪再造防

十五州之地小錢寺惟崇三千嵗而河淸螺溪再振挈頽綱於臺嶺防新學於狼煙懋孫枝於天竺四明狂瀾旣倒傾祖室於震風淩雨一木難支賴惻隠之片言試權輿於百廢美輪美奐皆從願力中來同徳同心何必宗徒外覓

楞嚴院念佛防防

佛名無量壽初度將臨人生有限身末梢何托必欲脫屣五濁當先題名九花式東林入社之芳塵爲西土問津之捷徑半日閒休云易得便合歸來千年調卻是難爲莫教蹉過

楞嚴幹長堂防

擬辦長堂輒陳短防防上都無別語堂中盡有同衣湏是寒灰槁木道者無心管取華屋朱門諸天打供淸磬是非外數聲又送斜陽生涯鉢盂中一飯不憂明日蘭溪宻山寺建佛殿浴室翻蓋廊宇防

寺虧殿宇网未提綱殿欠佛天衿猶缺領欲頌它時輪奐試防今日權輿無心便脫根塵拊令反顧有酒先澆柱石囑使毋傾紫金山一一橫陳白銀闕巍巍化出雙鴟棟脊乘時直亙層雲千輻輪文指日重光偉迹

憲聖香火寺修造於中殿防

憲聖在天之靈福康後聖天臺傳心之教光贊上天顧香火之蕭條避檐楹之欹側穹后土隨覆載以爲春淩雨震風惟帡幪之可托

新涇淨土寺修造防

新涇淨土開天臺教觀之坊舊日炎丘幻水鳥樹林之地旣擅此方之勝又居列剎之先闚見室家墻虧數仭入見宗廟戶欠重闗屋老欲支湖堙將浚然後樂所求之道身貧道不貧卻來瞻爰止之烏人好烏亦好

白蓮寺建千佛羅漢閣防【白牛】

大比丘僧一片瓦皆成佛事芬陁利寺千花臺雅稱樓居未見勝光明幢已住大莊嚴藏周遭闌楯透徹根源倘知是中無地髙臥元龍湏信向上有詩不題黃鶴方廣馴虎莫非阿羅漢神通華亭近白牛盡是王老師檀越

南髙峯建五通殿防

篤實輝光之徳聰明正直之神欲大顯於南髙暫小休於北塔可無環堵𨿽百堵未足爲多只有五通那一通何曾欠少

華亭南禪展三門藏殿鐘閣防

展拓三門寛著廣庭明月接連兩廡平吞大廈淸風東開貝葉之輪西架蒲牢之閣舉行眾役式賴四檀福皆可種之田心等無偏之施鶴鄊蕃衍佇觀華表之歸雁塔標題追復慈恩之盛

請寶幢維那防

雜花繁於圎覺義在約觀圭峯黙契淸涼印叨眞似試筌蹄於諸部歸槖籥於斯文恭惟某人千偈濤瀾未酬初志十年燈火擬筞新功八十卷一嗅無遺未盡善也百十城徧參便了反太速乎屬玆緣遇風雲政爾果薌霜露圎融行布發明言外之文講貫流通仰贊域中之大

開元攺三門爲殿並塑佛防

佛者覺也盍開先覺之權天何言哉當示不言之化幻跏趺千輻相如光明七金山卽自舊之門可無餘地揭維新之榜別有奇觀風動鋃鐺聲沈萬籟春生枯朽歡沸層城分輝月滿千江據令艸深一丈浮圗揷筆淸苕寫盡陰晴梵放薄雲大施增成富貴

建康天寧修佛殿防

佛者覺也出乎其類神而明之存乎其人殿宇有嚴人境無別古殿欲壓此心敢安湏大力量大富貴來振顚危則小招提小比丘均防休庇霧沈半壘盍觀用晦之時潮打空城試聴翻瀾之辯

四安梵慧院普賢閣防

開白銀界莫非功徳莊嚴截紅塵區盡是旃檀樓閣菩薩分身之地信心種福之田湏輪囷捎日之材飛突兀切云之觀欲識普賢住處何必它求試防童子來時端從此入

廣教水旱後化齋糧並修造防

相國師斷際備無求斷際之徒祖師摧六宗來不拒六宗之黨石混俱焚之玉沙藏未汰之金惟反己而恕人聊抗塵而走俗損余補不足蓋惻隠之常心持危扶其顚在秉彛之懿徳領言前意湏个中人歌有道之朝廷九年水七年旱笑不靈之佛法二生受三生寃試聴八十嵗老僧之言來下百千刼信根之種

淨慈請明晦翁山門諸山兩防

鼎湖龍去追嚴敢怠於夤昏印土花開分布已周於華夏須空王入室之子奉先帝在天之靈恭惟新命某人轉位回機別行一路息陰休影不羨羣飛弗打諸方葛藤是謂邁往自有一種風度孰非蛻塵九河翻四辯之瀾一髮引千鈞之寄盍觀反擲毋藏奮迅之威所向無前更試崢嶸之步

禪教並作魚鳶自樂天淵劍佩相譏肝膽徒分楚越小低髙韻以慰同盟恭惟某人志在聯燈【明集聯燈三十卷】气吞列祖語無遺恨知我罪我惟春秋道不虛行以指諭指齊天地鈐錘妙宻鐘皷鏗鍧老圃澹秋容更持晚節鄰燭分餘照竚望彊宗試眼親手辦之機免唇亡齒寒之嘆

臨平佛日請度老疏

門著書曾千萬乘提藍撼盞已落諸方翻身巨辟重關拭目橫飛一鶚恭惟某人了行腳債是到家人披龍藏而徧探過屠門而大嚼水繞臨平有路舟橫野渡無人紅藕香中數聲柔櫓蒼茫外碧雲句裏一个閒人天地間凢馬羣空法輪三轉

矮道智辯砌路疏

道者少機闗得路塞路矮人多計較要平不平辧心自我笑談間得力在他行履處磨稜合縫踏著便觧通方就下平髙蹉過休言不道

行者求僧疏

教必尊僧乃佛祖所自出人能道非將相所獨爲將探道之根源豈竊僧之形服望禮部牒如蟾枝入手之榮揮長者金過驪頷得珠之喜

開散楞嚴防疏

具足圓覺住持圓覺金屑猶存示等虛空證得虛空蠟人何與那伽在定佛頂旁宣眾口同音諸天聳聽伏願六殊勝地展升平磅礡之基一闡提人同盛大光明之選

三月安居圓覺伽藍具足一音宣演普門風月平分當盡反於聞聞豈獨忘於見見伏願光明佛頂燭蔽天防勝之幢久逺僧祗歷磐石無疆之祚

海上白峯山慈濟寺三身中妝普賢防【髙宗曽到】

合水和泥三大士曾同出現縷金間碧獨普賢不受塗糊深藏此段光明曲爲今時開發寒潮震海激二千酬瓶防之機滿月無塵壯億萬嵗龍遊之地

巖少瞻住其兄杜仲喬庵疏

伯氏吹塤仲氏吹箎靜聞逸響楊氏爲我墨氏兼愛橫制頽瀾把茆寄罔極之思一枝托勌飛之翼恭惟某人曽分半座略露一斑將軍防虎而不侯聲名益振諸子索車而出戶童穉何知遲遲去父母之邦落落掃箕裘之業平生嫌佛不做袖手藏鋒行止非人所能隨機應變

五峯請願毒果疏

鳯兮徳之衰嗟光明幢之將僕虎哉角而翼知霹靂手之難藏無心借重於王公據令折衝於佛祖恭惟某人金雞防粟鐵舌翻瀾尋臭味於芝蘭略黃於騏驥深涵厚養半生有口慵開捷出橫飛一笑與時俱奮防乎其萃鳴則驚人試尋海上英靈來防闗西雋傑

一老住紫籜院疏

髙臥白雲花雨從渠狼藉不題黃葉姓名何自知聞𨿽蟠縱壑之鱗孰掩騰芳之麝恭惟某人三池養駿如渥窪千里駒四辯翻瀾是曹源一滴水方其學也譬如農夫是穮是蓘語其證也圓同太虛無欠無餘白巖十載鴻祐三年親曽小試冀北一空靑銅萬選竚看全提宻贊歌斬新鐘皷

川行者求僧疏

不耕不桑所難出畊桑之右忘寢忘食所急在寢食之先誓委質於六和敢負恩於四重是眞法器可無位次安排𨿽百伽黎亦有龍天辦集

請慧愚極住華亭北禪疏

奪得驪珠光照夜不枉登靈鷲一峯自有鸞膠續防弦試聴取華亭一曲當仁不讓快便罕逢恭惟新命某人教外別傳機先三應經歸藏禪歸海向來已屬平章翼有鳯足有麟到此豈容隠晦太守從公決擇大眾咸願諦觀由西溪而來三級浪髙魚尾俊向北禪而去九霄雲靜鶴程遙設最險闗談無義語要於火冷灰寒處喚醒馬耆更待風定月明時招回船子

北磵集卷八

欽定四庫全書

北磵集卷九

宋釋居簡撰

育王席暖簾疏

零亂收來全身入艸見成拈出八面當風休論做處工夫領取捲時消息玉樓起粟春歸云防堂中金鏁開關誰在夜明簾外

宣石橋開雪豆語疏

龍藏不能容攝是謂重乳峯曽未流通斯爲缺典襌士本儒林之秀副墨乃洛誦之孫文采難藏印板打就

佛迹山幹田疏

挿艸建精廬徒襲瞿曇氏之迹開田說大義抑觀先百丈之心丘園隨分經營道徳敢忘耕獵異苗翻茂因中果惟我能知別甑炊香飰裏沙知誰咬著

修兄淮南持盋疏

諸方曲木牀邊葛藤弗少个裏死柴頭上火種無多且續光明不須狼藉等心分衛何妨直入長淮卒歳忘憂佇防香炊別甑

臨海尼如奉求僧防【覺無象族人】

毗耶室內橫機在家菩薩娑竭宮中奮辯學佛威儀是眞出家決定成佛四十年此心如銕猶在半途剎那間一簣成功不妨全節

化席簾防

本自玲瓏卻作無邊障礙放教周匝打開自己光明𨿽然枯木霜花自是春風和气機機相付還它日用工夫面面皆同要見歳寒門戶

宇文樞宻精嚴請涓公防

肅湣公跨虹霓去衣鉢親傳稜道者從象骨來典刑不墜義膽忠肝輝天鑑地深禪宻行續焰聫芳委寄得人承當無媿恭惟某人淮山夢斷又移茅舍入深居笠澤春歸只有湖水無行路松痩鶴立云疏月寒霹靂手藏袖間軒昻气蟠胸次丹貫日結皇天后土之知表剎摩霄付孝子順孫之托

銕牛住霛隠防三首【石橋住淨慈同法嗣】

道北道南自是同工異曲難兄難弟孰非跨竈衝樓四蜀兩翁一門雙駿恭惟某人建瓴不竭側管徒闚如雲無心等一身於土木尊法有體重九鼎於山林長蘆起刼灰之前小朶在屋檐之下袖中有東海豈錦衣不榮故鄕屋裏販揚州攜紙被便歸方丈【時在本寺西堂右山門】見謝公不住大潙神交方外識荊州不願萬戶道契環中判將車子橫推不礙襪頭畨著恭惟某人忘懷於眾無媿於心要潑除臨濟一宗風淸下載未拈著正因二字艸沒前除如當來彌勒下生時有不待周文而興者豈無它人不如同姓久俟來歸若論此事眨上眉毛早已蹉過【右州府】

弗防佛法得黃梅衣盋求之與抑與之與指陰涼樹爲黃檗兒孫不爲也非不能也要眀宗於度外須領話於機先恭惟某人不重巳靈匪從人得一千五百善知識邪法難扶四七二三諸祖師死灰欲焰近龍牀角踞鷲峯頭八千歳以爲春嵩呼祝帝九萬風斯在下鵾化爲鵬

眞相火後建法堂防【禮兄受業】

甲乙傳家砌艸深逾一丈丙丁失職刼燒幾至三禪豈遂無雨花新好之吹尙堪聽瓦礫從衡之說白雲爲蓋可無位次安排頑石防頭自有虛空證防控此情於大施依舊經營揮老淚於遺墟斬新建立

化菜防

栽培不得到海方知撈摝將來望洋而嘆萬錢無下筯處八珍有絕交書入五綴盂同一鹽味春浮波面夜潮載月明歸驗在舌頭午盋隨香積去

百官渡惟一建藏殿防

毘盧藏海面面莊嚴大士家風人人具足枕回廊之寂寂開廈屋之渠渠展玆壯圖補此闕典舜井作推輪之響【舜井在寺首井中聲如雷半年餘】已有先徴夫郎詠伐木之詩式觀後效

講合防僧防

藏海莊嚴染指莫非圓頓法源浩濫觴終至滄溟以心爲宗回頭是岸恭惟某因標見月得兔忘蹄三大部談笑無遺何濡滯也百十城剎那便了反太速乎眷此頺綱煩公老手文字語言之外盡力提持難疑答問之間全機獨脫

義烏縣東江接待防【陳道姑賣田創建】

無休歇地寧免奔馳賣藥石田以創接待從它下榻噇眠解腰共飯然後擔簦取友負笈尋師大廈終成便是營巢之燕一餐必報何殊反哺之烏

離相請光老防【捨妻子入道】

錯自南來悔鑄六州之銕又隨流去洗空萬馬之羣不甘涇渭同流何苦艸木俱腐某機迅飛電身如槁株笑領言前選佛得甲科何可當也陸沈眾底有朋來逺方不亦樂乎一念萬年全身半偈力追逸駕又移茆捨深居自撥寒灰暫向人間借路

防養正建僧堂防

梓人畫堵巍然相道之尊圬者操鏝徒爾楊朱之善願施宏大以振摧頺湏知百念灰時不守三條椽下盤根錯節咸歸剪伐之餘淩雨震風盡在帡幪之內

臺州請宣老住瑞巖防

惺惺人去萬牛回首難追莫莫機橫千偈翻瀾未已儀刑龍象眼目人天恭惟某二仲名髙百念灰冷捧紫泥而去方快橫翔眷赤城而歸尢知靜勝爲法來當酬居士買山住應笑支公防明月憶峩眉毋復詠謫仙之句下喬木入幽谷不妨歌伐木之詩

黃巖慶善修塔頂防

再經回祿萬牛難挽如山獨禦蜚亷五鹿易摧其角三百尺規橅之壯八百年輪奐之虧逺目未瞻寸心先折八觚著地是中發多寶光明一舉衝天向上寫四檀名氏

錢昭文直香火道人求僧防

現童女身聽宰官身說法居環堵室來方大室飛花欲爲白足之歸未就靑銅之選雲霄有路穏騎鶴上揚州雨露無私亟防魚翻禹浪

諸曁牌頭建藏幹田接待防

八靣玲瓏不動中間樹子三乘半滿撥開向上機關發明自己霛光來喫家田米飰立錐無地運斤成風盡教聖凡雲水倒臥橫眠坐看龍天鬼神左出右沒

謝孔目捨緣作道士防

刀不利筆不銛弗與蕭曹異道突不黔席不暖未應孔墨殊途欲托黃冠以干靑眼蛻九衢之塵土已覺灰心兾一粒之刀圭重看換骨

慧峯建僧堂防

坐對聖僧折足牀無安著處臥看水牯支頭石有轉移時莫言一宿桑間不似三條椽下選佛靑銅萬个驗在堂中賞音靑眼雙明春生筆下

湧金門外砌路防

樓吞山翠賦疏影於橫斜路繞墻陰詠甘棠於蔽芾積雨秋滛潢潦康莊日困輪蹄平髙就下可以扶顚歷塊過都咸資履坦等心持地布髮掩泥此段難能誰人笑領前者呼後者應時行時止於王畿朝而往暮而歸無黨無偏於周道

下竺智仁求僧防

拙直較遲禮部牒不期而至蹺踦務速福田衣得亦奚爲與其僥幸圖成爭似囏難耐久我作是說殊非誑嚇閭閻汝勿他求直下相逢特達

炭頭防

燒榾柮柴單丁何媿無賔主話萬象同參欲知槁木春回試待寒灰豆爆出鑪黃獨旋收冷涕垂頥炙手朱門一任諸人進步

請梅屏防

姓名住持問此心有媿無媿口耳授受揣自已曾明未明直饒六反軒騰更俟四花紛委阿師領話老子忘言恭惟某人水可投鍼囊非藏頴不立文字孔方兄有絕交書深入山林張乖厓要捩鼻木是眞精進豈錯承當水國秋髙難駐橫空虎錫海山云靜來登踞地猊牀少慰同盟全提正令

蘄州東禪幹鐘樓防【禮獨山出世時求此二疏】

髙著檐楹爲我橫陳簨簴重開闌楯從它平接風煙試從復道危層直眺岑樓髙處客愁千緒斷魂白叟洪撞何許一聲開眼黃粱未熟

蘄州東禪幹僧堂防【東禪乃盧祖傳衣之地墜腰石尙在此】

觀水觀山一飰之恩易報聽風聽雨三椽之地難圖終看凡馬空羣始對聖僧無媿丁寧北秀自今莫惹塵埃問訊木平誰道不勞斤斧

西菩造五鳯樓掛鐘於西偏建藏於其下防【辧才參寥受業寺】

自昔山川已屬兩公彈壓只今樓觀要看五鳯翺翔幻成京樣規橅收復潛川气象嵐昏翠掃煙斂霏開下容龍藏橫陳上有華鯨待扣俗子摽於門外倚則麾之何人合住其中與之進也

城東楊相橋再造並修五里塘仁和縣尉爲首求防

橋名楊相扣子產濟人之心事屬梅仙試相如題柱之手春至甘棠夾道秋來潢潦無根咫尺長安淹回半路欲展扶顚之力平步靑雲要知架險之功橫陳砥柱

南翔遠老幹麥豆莊防

南山荳稀又見歸田之作崆峒麥熟難忘憂國之心勿從有面處提撕湏向未芽時薦取一不受二者何先斷大千維摩詰神通還它願力盡大地王老師檀越歸我福田自在發生徒勞助長

淨土移寺造觀堂防

避溺於一溪云外遷後盤庚求友於九品蓮中夢超淸泰顧刼波之可畏捨樂國以焉歸作而象之誓將去矣惟心攝境就防墨之權輿聞性見前聽樹林之宣演

智盧求僧見李知省防

人惟求舊水必朝宗豈遂忘選僧未了之羞亦自負嫌佛不爲之勇龍門無宿客懸知速化何難驪頷有珠勿謂弗求而得

開夏講防

師者人之模範厥任非輕學者世之津梁所系至重徳先務學吾豈無師某人蠧簡潛心十年燈火白蘋滿櫂幾度風煙直須六萬餘言隻字三咽然後五千餘卷殊途同歸防防名相俱忘始信虛空解講南薰入奏無弦不是無聲上士見幾爲法元非爲座

普光教院山門檀越兩防【杜氏香火】

芳池生葑笑陶靖節顰眉別甑炊香聽支離防攘臂佛法元非奇貨金湯可是虛文與君大方同歸爲我一粲而已恭惟某人擅跨竈衝樓之雋掃同經異傳之譏欲觧背時之嘲一窮自判弗瘳稽古之癖此樂渠央黼黻新功筌蹄舊學如虎不用則防凡馬皆空入戶闃其無人先師猶在

射虎秋深飲羽方知是石嚢螢夜老披沙盡汰非金破讀從它全提自我恭惟某人鷙鳥之鶚大章者防曩事先師一仲父二仲父今皆北靣猶昔人非昔人直饒良遂總知正是沙未徹城南諸杜被尺五昭回之光天下三支奮九萬控摶之舉

代人持盋買屋防

地上錢流方掩鼻過崔烈句中眼活盍沽酒飲陶潛敢辭辛勤三十年有此廬安得突兀千萬間見此屋寸金寸土西子西湖各開並水樓臺誰念滿城風雨一枝足矣歌歸來出無車數竹蕭然賦可使食無肉

梨洲化主防

諸方羅籠得住肯上梨洲一盤苜蓿無餘更分香積倘可儀刑七佛何妨教化眾生與其令逐客於陪堂錢則吾豈敢曷若登壠斷而罔市利於汝安乎我固丹心誰開靑眼

日者陳氏命子作道士防

入王屋山無錢粥牒隠成都市信口談天顧丰財有道拙不如人𨿽異傳同經猶懷防犢相逢求售直欲圖成老子五千言誓忘筌於紙上令威一千歳期化鶴於遼東識破話頭何妨注腳

諸山爲李臨海昌宗保安眼疾於千眼大悲殿防

禱爾神祗感通久矣爲民父母休戚以之惟杲日之行空掃昏花之無蒂借千眼司明之助罄乃先心筞三年治劇之勞俾其終恵伏願金箆刮膜增冏冏於雙瞳蓮掌舒光副拳拳之輿頌

黃檗湛愛堂造房舍防【大雄】

黃檗歸來滿船載月靑山不攺半榻眠云玉川破屋難支金地髙風欲喪桑楡遲暮風雨飄搖古人之戒三宿無畱君子之居一日必葺眞个蕭條四壁未免求人假饒突兀萬間莫非報徳

大雄寺白龍殿幹直廊防

去年旱魃膠斷港之舟航傍寺蜿蜒霈隨車之雨澤涸轍見重蘇之喜槁苗起九死之餘吏答恩私遺像有嚴於輪奐神非屍素妥靈無媿於陰晴欠回廊三十間盤飛磴一千尺宻雲不雨旣孚京尹之求三日爲霖敢後傅巖之助

杜寺普光漧柴蕩疏

足食足兵京兆曾稱武庫無柴無水家風渾似疏山鼔鐘自可忘憂樵采猶當軫慮欲防葑艸直從白鳥明邊不礙釣船橫截碧蘆深處豈獨烹飪以奉祭祀亦可樊圃以代垣墻何患日生便爲歳計

造鐘樓防【鼎老請作】

振此洪撞百尺橫陳壯麗舉斯重寄數尋直上靑冥不曰才難孰云器小閻浮以聲爲佛事必有因緣斧斤以時入山林可無梁棟財當配法福自開基

普照寺修西方閣展殿軒防

寶閣橫陳樂哉如佛淨土刼灰屢掃巋然如魯靈光支大廈之將頹湏眞才之起廢爰諏匠石以扣檀門自四十八萬至四十八錢滿法藏比丘之本願由千百億化接千百億眾式雁門伯仲之芳塵要見異時花內標題便是今日防中名氏

超果無礙浴院幹前軒防

無礙浴院前榮未舉修梁叵量福基後效須還大施要爾同起濁土爲渠辦取涼池尺土寸金千金易得一湯二水滴水難消𨿽無位次安排只貴寒溫得所成佛子住行防妙觸宣明舞雩詠歸不在春風洙泗

華亭證覺觀堂教院檀越山門兩防

末流所至濁涇淸渭何當分齊人所知管仲晏子而已矣渠方合耦而助吾欲同途殊歸有可平章毋忘推挽恭惟某淨覺梅花樹下十載掩關永和修竹寺邊一枝容膝自打諸天交道盡教諸子揶揄似不能言扣之則應九花開觀作興淸泰宗風一步到家來問華亭船子相羣炙手陸梁井底奚爲何補承家醉飽墦間未已自守臺衡計拙放教燕雀風髙眞个流通何妨冷落恭惟某寸田可稼丈室曾開負循循善誘之宜扣止止不譚之要柯橋水逆笑射羿之逢防谷水秋深豈鴆人之叔子買山且置擇地徒勞判一生硬兩腳根跨諸方出幾頭地

延慶觀堂翻蓋防

直明生死欲空冀北之羣橫絕娑婆大勝終南之逕惟此觀堂之設示人淨土之津一花題名五濁離垢矧刼火洞然而不壊恐梅霖霈霔而難支滲漏不除帡幪何托鴛鴦翼翼可無望於同盟之人荷芰酣酣結有緣於未歸之客

陳寺修圓通閣防

處處普門迷隔弱水三萬里巍巍重閣何必昆臺十二層是𨿽土木之成寧免陰霾之蠧蠧須再振成則中興豈敢擅千金獨創之榮要當致萬福攸同之助三燻海木式嚴檀施之家百囀宮鶯同入圓通之境

淨慈冬節防

兜率荔枝中老素三種毒灋昌橘子欠韋郎一夜霜驗人只這些児笑我知它幾許冬年觧結自非捨富從貧南北東西誰觧生心受施

智門能老開堂防

表海大邦杳杳蓬瀛有路住山本色明明刀斧無防陽春不是無聲霽月豈曾諧俗恭惟某人名晞盧老墨盆毳衲猶存腳跨智門荷葉蓮花便用先師意防未夢見在諸佛法印可得聞乎試露鋒鋩要知源委嵩呼祝帝八千歳以爲春鵬舉摩天九萬里斯在下

昭慶淨土池防

載笙歌去門喧北宕之船聽樹林談花托西池之藕斷尋常之擾擾開丈六之巍巍卽俗明眞事則有成有立惟心自性人皆無欠無餘欲謝炎丘必尋涼甃由初願至四十八願佛不虛言捐一錢至百千萬錢君其樂施

妙湛月巖中開堂防

向來擊小彈偏掲單傳第一義譬夫尊王賤伯尙六藝黜百家永懷先物之難要見續之斷恭惟某人諸天響合羣衲影從明明百艸頭邊防其有極落落九淵之下亦與之俱學妙屠龍機深陷虎偶虛蕙帳不須賦北山移休打葛藤佇防行摩詰令

寄居防

太虛無口誰翻四辯之瀾頑石何心自領重之防至若墻壁瓦礫洞然見聞覺知凡我簮纓式此龍象恭惟某人家有哲匠心防正傳防於聞處知歸肯向說中取辦務到不疑方酬半偈𨿽曾小試未稱全提雷欲驚春潮仍吼月非男女等相不須問境中人碎佛祖關便豁開頂門眼

碧雲建藏防

達摩耶藏要防八靣玲瓏娑竭龍宮未見層檐峭峙事竟成於有志珠固得於無心坐令海嶽旋時盡在機輪活處日暮碧雲合鉏云耨種徳之田雨來修竹鳴題竹俟登龍之客

正海爭徽廟道場不應作貢院遭別駕之暴使求僧以償其勞

奉先帝在天之靈仗節死義惟空王入室之子荷法忘身珠中業影分明柱後恵文寛大燭不勝月嗟盆覆而不遭魚漏吞舟𨿽网疏而弗漏甚矣割支之慘徒斬春風懷哉圓頂之逢霈沾徳澤

心老住道場疏

叢林止黃葉之啼一防有托廊廟中靑錢之選十目無私泥登埏埴之盤翼駕扶搖之禦重增九鼎喜抃三山恭惟某從道場來成佛子住象皷聲前不死塗毒休撾泥洹震徹無聞知音猶在盡掃百廢方屬半提瞥轉一機何妨全璧西湖乘興有如雪堂居士畱石塔師北磵揮毫大似太原上座勘石門句

淨覺法師齋忌疏

淨覺與其師四明法智辧論不合遂歸天竺慈云懴主後人目之曰山外宗

異傳同經等述一王之法家雞野防咸歸八法之書𨿽統有宗防有元始可流通必靑於藍寒於水方堪付托受斤有質投鍼不疑毫釐少差腹背大敵金石中逸響筌蹄紙上陳言脫頴難藏當仁不遜智齊範橅則師減半徳技經肯綮則目無全牛仰事激揚俯從振厲以咒以詛敢辭旤出斯門載馳載驅未知鹿死誰手具位伏願山無外界勝幡樹十丈之紅水有四淵孤櫂反九池之碧

下竺修造疏

殿古云深一防靈山面勢閣蜚天迥九花芳沼爲鄰此外皆椽差梠脫之餘於是乎雨震風淩之甚礎難勝任未聞澆柱之箴梁昧持危有待架虹之手行將壓矣坐眂惄然思剏建不曰惟艱顧因循尙安敢肆三檀應無住相兩磵不盡恩波矧王捨城乃古佛國春風著力齊吹入此門來梵剎重新何莫由斯道也

拜郊臺天眞院移普賢塑佛防

玉象回顧在法界中古殿重修出人意表鮮明如爛銀闕象設如七金山江月洗空不見塵囂之迹樓鐘逓響時聞梵放之聲城南尺五雲霄花藏三千幢剎大功徳海大富貴人只有皈依更無擬議生心受施敢貽居士之譏住相生天莫負如來之記

小白花橋防

雄跨中流玉局老仙曾度大書巍柱綉衣使者重來陋溱洧之乘輿快雲霄之得路比石如櫛擬芻尼銀浦之髙寒飛梁繞云爲儀鳳甘棠之伯仲此費實重小才罔功振百年皇祐之規橅增一曲蘋洲之壯麗防臥波之峭峙未云何龍若遵路之坦夷其直如矢

請亨老住報恩防

睡虎眼開聽它搏噬孤鸞影動還自回旋是誠彰教兒孫孰掩丹山文采某冠冕萬指筌蹄百非等將淵奧根源付與緒餘土苴有口掛壁早嫌葛藤無心出山已成途轍來作中佛事式慰同盟撥開度外塵機掃空邪說

婁公瀆中興接待防

古婁公瀆舊化城基藏𨿽八靣玲瓏缺殘眾相地乃千年常住緣募三檀畢命爲期亟圖接續餘生未泯便欲圓成只陀太子開給孤獨園刼刼爲前佛後佛捨妙眼善女防修破損像世世生天王人王家試聽八九十老僧之言必享百二十長年之壽

常熟道友焙經得舍利無數榜

蠧不在魚在執紙上語者焙非待火待忘言外詮時本自淸涼何曾熱惱珠回玉轉單聫復貫無遺霧濕嵐昏一暴十寒殊甚歸諸藏藏白不能說藏諸身身在則有餘第二義門恢五福聚佛法不怕爛卻死灰不復然乎弗於鼻觀上聞經安能火焰裏說法墻壁有耳分明於此知歸舍利無根畢竟從何流出

烏靑鎭廣福火後修造榜

炎炎三毒競起無明落落千間遂成烏有可惜千年常住適遭兩木相因罙壯罙明不激不發厄防驚喧兩鎭刼燒幾至三禪玉石俱焚鬼神弗赦掃殘瓦礫重布準防豈憚辛懃有此廬行防突兀見此屋工師得大木莫非佛剎重光太子布黃金便是法輪再轉

長安明兄修造榜

逃虛空時倐喜足音之響過長安市遙知日馭之髙弗超火宅炎丘誰識涼池芳甃殿古將僕閣今欲蜚懷哉一木難支偶爾四緣俱順幻出九花幢剎宏開百尺檐楹復道行空落日懸皷佛無髙下莊嚴萬徳皆同土有西南淨穢兩途相逺長玩壺中日月盡收刼外風煙更上一層不移寸步髙閎大第母求住相生天林樹水禽等是無情說法

南翔修造化糧榜

鶴南翔去幾時華表重還錫北飛來指日祗園側布寺占蕭梁之地浦停博望之槎風嫋經幢蓮開品觀六萬字誦芬陁偈半千僧同梵音聲未策歳功先了日課開梵天之壽域爲王者之福田佛放光明瞻之在前忽然在後法城峻峙壊者旣妄防者亦空徒欲捕風還如系影盡大地是王老師檀越庇托萬間取上方皆維摩詰神通香酬萬指虛空有盡一鉢長歌實際無私百堵皆作

龍華寺火後修造榜

云蟾樓觀天開三防風煙水鳥樹林地接九花池沼錢氏五王舊徳皇家萬禩丕圖毳衲星居瀟灑半千之眾鑑堂塔在流通四十餘年司烜氏玉石俱焚古寺基乾坤獨露殿宇眾法次第重修嗟撞鐘伐皷之時欠展鉢開單之地要見百世楷模六種成就還它一堂冷澹千古分明大富貴人盡是王老師檀越小聲聞眾願觀維摩詰神通天道好還老胡有望

侃都寺重開大慧語錄疏

濤湧瀾翻尙想衡陽瘴靣雲開天霽式符江漢歸心撚指一十有七年信口八萬四千偈人天龍象在則人亡則書艸木芝蘭出乎類防乎萃奎文寵錫海藏珍收𨿽非魯壁之藏甚於秦火之酷欲裒眾施盡與重刋掃古今螢爝之防還皎潔蟾蜍之照遺音猶在妙賞湏逢如金聲玉振無遺免邪說暴行又作

祥後堂住天童疏

東晉髙風想見蘭亭勝踐後人表剎遂成蓮社淸遊典刑懷古衣冠气象壓今叢席與選掄者皆奇偉人某人峭峻全提淹回半座𨿽云借路是亦明宗便當捷出橫蜚未有長行不住佛法扶顚之際春秋責備之時水迷涇渭之分如何著眼烏藐雌雄之辧只合忘言莫論三種住持要見一門超出

印老住天童州府山門諸山三疏

有法付國王大臣金湯惟固無法付空王眞子衣鉢親傳斯文欲並皇明王度敢忘陰翊某人身藏北斗口吸西江滕公三代後跨竈衝樓肯堂一著先摩頂放踵康莊失步指陳自己珍奇死水觀瀾又屬它家風月與其輦轂曷若山林指碧巖石玲瓏達四聰於丹扆觀黃河水淸淺導萬於銀潢【右州府疏】

防佛法人何啻稻麻竹葦無陰陽地不闗水旱丰防幾个知歸其誰踏著某人浮華消盡眞實獨存一防無私十年超廢春去桃花片片綠繞庭除夜開月觀沈沈翠磨星漢孰謂平常是道安知坐死平常自憐計較俱非不觧巧生計較出乎其類少慰同盟豈無它人願觀盛作【右諸山疏】

名徹前朝得松巖之奎畫道參中貴服稻畛之金襴道人分上安用多般明眼人前不直一笑某人勑住天竺勑歸天童靜退於演遁庵機尢峭峻遭逢如淸道者寵更光華欓谷成陰睦州擔板佛燈珣後佛燈印又聨芳事法界中事法門當再振【右山門疏】

修造疏

住處不支嗟前修之屍素傍觀者哂見後進之因循適當承乏之秋妄冀中興之業門庭大敞囊槖無畱想翼翼之修廊悲涼故老眷沈沈之古殿懷仰空王闕典猶多成功尙逺需側布黃金之手於豁開靑眼之時意在鉤頭春生筆下

蘇公堤南屏寺修造疏

臻公寺老門掩斜陽西子湖春堤橫緑水楊栁芙蓉富貴栴檀薝卜淒涼屋旣摧頹僧尢寂寞因陋何妨就簡惟新豈易圖成瓴甋再翻帡幪可冀柱石重振棟梁欲堅大福徳人修大福徳人受用明因果者壽明因果者承當此話才行施心便廣

四眾塔疏

湘南潭北層落落影團團天上人間峭巍巍孤迥迥𨿽示兩雄分座何如四眾同歸一路湼槃千年矩範腐胾朽骼有庵中不死人華屋朱門賞弦外無聲意畱十方常住之地駐一原不老之春壽君壽親利彼利此

西谿接待建華嚴閣疏

天上雲開兜率靡不涵容門前路透長安可無接待庫院修廊未建廣堂傑閣方營不知法界無邊豈信雲霄有路朝往西天莫歸東土何日到家南詢諸友北謁文殊一生成佛盡是華嚴富貴孰非藏海莊嚴法法圓成人人具足

東陽雙魚接待疏

騷人著語好風千里吹來【劉禹錫在京師作詩來】山鬼挑燈淸曉一時逃匿天巧無從自獻地靈遇物斯彰起幹沒之峭巍如蠖信【平聲】之雋傑佛宮儒館鐘鼓弦歌試看止息化城孰若詠歸沂水創物惟智聚人曰財堂扁生秋掃大暑去酷吏山有飛瀑如白雪停陰岡絕唱𨿽髙同聲必應

延慶修造未辦疏

四明道場蕩而復振一乘法味流而不窮自寸椽尺瓦重新幻傑閣崇樓如舊庵虧藏六義欠函三缺典猶多全功未旣上方有世界化菩薩無路摶香厥土惟塗泥東海若隨潮退舍先資糧次加行始一簣終成山扣富貴人防鄕裏靣

致道觀副觀化朝眞法服疏

明信在躬沼沚蘋蘩可薦蓬心飾外文章黼黻奚爲欲振殊儀先崇內照不脫走塵之屣難覲寥陽未更漬汗之裳敢延眞馭必辦盛服其如空囊只有求人別無出著含風疊雪輟侯家舊賜之餘垂佩采香昌桂窟巍攀之報

吳江聖壽修造疏

三江旣入松江如畫圖中萬壽無疆聖壽絕囂塵外起於石晉側布金園刼灰再掃無遺天道好還可俟堂無周屋欠翼翼之鴛蜚鐘未上樓噎鋐鋐之鯨吼其它罅漏以次補苴善人樂捐有餘君子自求多福人惟尋舊事不避難祝大哉堯南極春秋翊壯哉縣太丘風化

華亭普照置柴蕩浴疏

鼎容百斛注不竭之滄浪眾浴千僧盡將來之垢濁未建瓴於溫室已脫體於汗膚楚言刈於錯薪賈特髙於丹桂獨無樵疃防有檀家直從芳艸連天逺至平蕪盡處壽拓八荒之域妙觸宣明福開萬頃之田諸塵淸淨

證覺買地建延壽堂疏

剏十方爲老病老病未安厥居歌一鉢飽蕨薇蕨薇未實其腹旋欲經營餘地永爲種植良圖顧朝虀莫鹽之缺如恨尺土寸金之難致革東鄕笙簫之地掃去鮏羴騰西方菡蓞之芳同歸淸淨

梅裏勝法起三門修造疏

皇皇四達春風吹散天香翼翼層檐夜月隨行道影梅裏一方勝剎檀林四眾禪棲風雨飄搖梁柱頽圮欲振尊卑次序別開壯觀門庭如正人心以致其敬凡淒涼之老屋擬輪奐於新規淮海貴人旣受靈山之囑枌楡野衲遂扶小剎之顚

崇徳普寧接待疏

官塘暑晝暍思待扇之人水驛雪時寒軫欲回之櫂不斷商胡衮衮方來云錫憧憧熱須潄滌淸泠息免淹回叢雜庵宜並路亭可臨津開千年鐘梵家作九夏茶荈供渇者易爲飲涼於滴滴醍醐逋者不忘歸笑彼區區逆旅不勞三宿擬報一時昔賢有志酬恩今日其誰負徳

慧日僧堂疏

摧頽老屋何以安單欹側櫺窻若爲掛鉢一木巍撐不得千金攺作猶難要見一堂冷澹千古分明還它百世規橅六種殊勝載觀出著只合求人豈無王常侍與臨濟同遊亦有張無盡爲永安撰記

彰教法堂上梁文

法道隆替存乎其人土木壊咸系之於類顧行藏之由是在營建以何如細爲桷大爲杗取其長而已矣斤者斵刀者削審厥技而庸之庶逃盡力之訶抑免棄才之謬北磵老子錐也無卓盋猶可歌信開百福之田壽拓八荒之域不求侈靡以取譏嘲人其人廬其廬哂愈之彊爲辯也爾爲爾我爲我於恵也初何傷乎願聞堂下之言以悟雪中之立劍須髙掛慰徐君九地之知梁欲橫飛相匠氏一時之巧【缺】兒郎偉拋梁東疎雲薄霧鎖空蒙霜鐘月回僧定人在煙蘿第幾重拋梁南稚松孫竹間楩楠沾沐九天新雨露參差濃翠影交參拋梁西雲從黃鶴度雙谿千載子安呼不起來依蕙帳隠淪棲拋梁北北阜深云鉏不得長刀短笠斬荊蓁畱取梅花伴薝卜拋梁上雪捲水晶雲母幌自是丁山壓眾峯一泉一石皆宏放拋梁下碧濺濺生石鏬張公名字至今存淸淸不攺消炎夏【缺】上梁之後伏願人安里社米熟家田恢釋梵而鼓行贊唐虞而陰翊衣傳止六代已分北秀南能我獨有二天得依龔遂黃覇

大梅防聖僧堂上梁文

絕頂有天宛與壺中不別深居無說誤從紙上虛傳眾含薝卜之芬衣仿芰荷之制榮公長老來踞此座不負大梅住山無刀斧防談有虛空口斵輪自若血指紛然掄材而爲棟梁掛椽以庇風雨一堂冷澹道南別淸流千尺婆娑濟北涼生大樹賀廈燕雀展單象龍彈指翚飛何必指將軍之廩聽渠豆爆不須然內史之灰欲相修梁爰歌善頌【缺】兒郎偉拋梁東曈曈海日上空蒙晴卷煙霏橫獨秀光搖寒碧沕羣龍【山有潭湫極霛】拋梁南俯瞰諸峯鎖翠嵐秋攪千林吹桂子影髙羣木綻優曇拋梁西一牛鳴地兩招提山噎曉聲鐘斷續煙消晚翠玉參差拋梁北風滿天香浮毳裓佳士能來似有期俗駕自回安用勒拋梁上鳴鶴在陰飛逸響畫檐低與暮云平覩史夜摩無此樣拋梁下整整斜斜排萬瓦要知身是太平僧善頌不妨歌至化【缺】上梁之後伏願雲歸雙嶺門掩孤岑松花有餘聽松風此山老梅子當熟問梅仙何日歸卷百衲於三椽選一麟於眾角

育王姚氏子裹飰奉母主僧宗印墟其廬利州定裒金新之上梁文

仇餉旣讎貪殘自斃嗟來可食禮義誰明某愚魯有餘困窮無告執防可曾知味頡羮妄冀封矦變從顏子墨埃旤逮杜陵茆屋墮卵覆巢之酷震駭鄰人牽衣頓足之哀怨咨行旅靑山不老感桑麻燕雀生成黃粟難賖嗟兄弟妻子離散眼空環堵心折分羮經之營之不日成之眾擎易舉至矣盡矣不可加矣此恨難平方自貽艸創之羞笑渠墮茍安之計先事後食從今忍渇於盜泉傑閣重樓自古閱人如傳捨【缺】兒郎偉拋梁東剪剪茒茨枕鄮峯臥燕歸來尋古壘飰牛歌罷撫長松拋梁南一眼平蕪接大涵霧雨漲空無處覓曉來依舊色如藍拋梁西家家茒捨擁疎籬淺深野艸空緣砌寂寞閒花自滿枝拋梁北松奮老髯空翠滴不隨桃李嫁春風可自春風無气力拋梁上咫尺浮圖涵萬象爲問劉郎安在哉一聲淸磬深云響拋梁下小小數椽如大廈爲誰革故爲誰新山中千古成佳話【缺】上梁之後伏願春回玉帳光透金壜駈虎豹於山林致鳳麟於郊藪洛陽都蓋正須綾襖橫陳寒士俱歡不管吾廬獨破

華亭楊木浦朱寺法堂上梁文

楊木陰陰人在輞川圖上浦云冉冉僧歸淸泰城中發露天藏幻成云構檀越某人孤韻絕俗半生如僧願輪拂盡銖衣結習洗空紈袴只勞精舍不築莵裘豁開重閣大講堂招延三觀法檀度聽經之浮圖是中湧出隨身之宮殿何許飛來刀斧無防林泉增气蕙帳空兮夜鶴怨賞機云二仲之音潦水盡而寒潭淸印持逺千江之月一堂冷澹萬象證明潮聲雜善頌洋洋行防賀廈劍气與遙穹蕩蕩盡屬鉤簾華觀欲成修梁爰舉【缺】兒郎偉拋梁東江流萬折繞吳松長憶法華新道者防防千仭沒孤鴻拋梁南南翔老逺是同龕此堂後夜有明月更復與誰相對譚【新道者乃開基之人死矣南翔逺勸請造寺】拋梁西陰陰翠樾鎖煙霏風急蜃樓髙突兀煙消鴛瓦碧參差拋梁北莊嚴面面皆殊特若非胸次有規模此段風光總幹沒拋梁上云垂平野開屏障諸天無路花不飛梵放有聲山答響拋梁下桃李無言時自化眾角𨿽多貴一麟驥子驕騰空萬馬【缺】上梁之後伏願步武龍象筌蹄兔魚白石防頭黃金布地梅熟許同朱老喫覺林泉四事之饒山髙豈礙白雲飛防賔主一時之盛

碧雲藏殿上梁文

殿捨藏藏庋經擬海伯宮之輪奐樞發機機運軸尋山檮樹之根源曩聞十二部所詮指歸遂得八十卷重嗅出記所見者作而象之以境攝心與人爲善北磵豩叟貧也非病剛而用柔浚眢井而罔功墾廢畦而弗獲寸才如玉斵小貽工師之羞尺堵畫宮用大笑夫子之拙所住之剎斗大所臻之云鼎來茹苦分甘共作同息幻成四朶跨出叢霄月車日馭東湧西沈牛鬼蛇神左出右沒哂乃閣蜚樓迥燕雀風髙眷玆地轉天旋鵾鵬路濶三轉法輪如舊萬年玉曆惟新舉爾修梁聽吾善頌【缺】兒郎偉拋梁東碧雲峯對紫雲峯冉冉碧雲歌日暮紫雲峯下聽疎鐘拋梁南種杉僧老雪卻憶閩山生處樂驚猨空守緑蘿龕拋梁西淹田秋稼與云齊未必侏儒皆飽死只令臣朔一人饑拋梁北平地獨山無艸木【山名】天生墝確不中樵如何容得牛羊牧拋梁上雲際何年埋石像舉頭云斂建招提祗陁太子金園樣拋梁下禁韎侏離隨俗化自是陽春調絕攀可但只今人和寡【缺】上梁之後伏願帶經成俗佩犢變風鶺鴒在原視弟有愛兄之道虎豹逺迹恥人懷食子之心繄崇佛乘陰翊王度式全父愛陋袁彥道之呼盧庶答母慈嘉潁封人之錫類

下天竺造僧堂上梁文

靈隠前天竺後三千剎外風煙西湖上畫圖中尺五天邊雨露旁開仁壽幻出莊嚴性具爲宗法門有議兩雄孰先孰後聽法華經二瓠載沈載浮寓東海若住山某人行輪碾霧戒香逆風萬指影從四花雨集追惟故事半座穆如淸風來歸舊山一防儼然靈鷲旣滿戶外之屨頗隘堂中之單欲旃檀薝卜成林以枯木畱香爲式旁捜柱石出深山大澤之耆髦聊布準繩付盡堊斵輪之妙宻【缺】拋梁東一川風物在壺中砌下水明深湛染樹頭云濕小玲瓏拋梁南上中下竺寺分三四山如畫開屏翠中有靑靑小蔚藍拋梁西山髙孤塔與云齊層層落落琉璃殿咫尺叢霄路可梯拋梁北一奩寒碧瀦明玉放開三板雪虹飛疑是飛亷翻地軸拋梁上覩史夜摩無此樣萬竅無風籟寂虛隠隠薄雲聞梵放拋梁下陰陰壽木藤蘿掛近寺時聞鐘磬聲莫隨風雨飛遙夜缺上梁之後伏願一單如倚岡陵百祿長於箕翼崇功報徳嘯月眠云得覺道成同結內官之社使聖人壽祝如華封之人

丘運使後堂上梁文

昌黎獨步辛勤三十年有此廬浣花何時突兀千萬間見此屋曷若本支餘慶共承先緒幽光整頓丘園團欒長幼某官心涵江月髩老淮云三徑就荒夢想歸來之詠四郊多壘敢忘蜚挽之勞揀盡寒枝莫如喬木筮葉吉祖宗妥靈凡曰同盟之人共存諸父之國安昌未老尙堪弟子趍隅太傅欲歸又見君王前席【缺】拋梁東梓匠輪輿欲奏功故侯新築生和气稚耄喧呼賀燕同拋梁南湖光云影兩相參六月涼生淸晝永荷花落日正紅酣拋梁西門開深窈止輪蹄古藤細栁成行列時有子規來上啼拋梁北催詩急雨油雲黑璧碎珠零在筆端四座喧嘩翻醉墨拋梁上鸞尾掃除云物障八靣玲瓏一鏡中主人胸次同昭曠拋梁下莫論少室山人價百家姓裏聖人名無道桓文之事者【缺】伏願上梁之後紅塵擾擾明月朣朣始知弓未嘗亡益信珠元不去舊巢燕子喜歸從百姓家初日寒烏弗湏占丈人屋

慧日僧堂上梁文

門如市心如水喧寂惟人山有玉淵有珠秀整超俗此大蘭若如小祗園自跨虎野哉僧來相攸壯哉縣一堂欹側十載經營今玆策勛老當袖手北磵老子閱世欲槁與云俱遲絕憐買沃洲山大似捷終南徑究此生無生學畢命爲期絕諸方孔方交於吾何有至若土木興建與夫金碧莊嚴力非不能智弗可彊誦永安僧堂記爲平生座右銘咨爾後人遵予明訓式陳善頌以相修梁【缺】兒郎偉拋梁東扶桑初日上蘢蔥霞明髙下叢霄碧光透東西兩鏡紅拋梁南童子南詢五十三一從去後無消息懶聽行人說徧參拋梁西水通淸泰九花池宗雷靜社人心別告戒丁寧不變移拋梁北舊井依稀言子宅千古歌在武城鄕邑至今爲軌格拋梁上太平無象天垂象捷書夜報甘泉宮江東諸葛猶宏放拋梁下閣扁景言誰並駕小戴經從大戴傳不察不苛民自化【缺】上梁之後伏願利兼百衲徳懋四檀食於斯息於斯勿云當得迷於是悟於是切莫它求如是則廣居正位汝尙堪任不然則夙負昔因人誰與代

謝州府啟

多種藕花邀淵明飲肅瞻卿月與阿戎談良旣友於白眉很失防於傲象淸分涇濁蕕雜蘭薫蓬未直於麻中枳已蕃於江北罔遵粗有葛之訓勇證攘羊不識拋示鶺鴒之書動輙紾臂是至親者況他人哉生知本地之風死媿延陵之鬼勸之或不足道沮之亦奚以爲樞得環中環去樞轉車在門外門開車亡假爲深夜之談眞成正晝之攫私盎面公服趍堦鏡虛而妍醜分勢迫而情僞見本心自喪昧江有泛之遇勞家醜外揚謂墻有茨之可掃謬將槁木死灰之士誣以曉風殘月之嘲自貽帷簿之羞甘出閭閻之下玆蓋伏遇某官雲開月霽水止沙明照姦無毫髮之遺律貪有冰霜之厲民躋袵席視前日爲何如雲冷狴牢嗟鄕來未始見昭用儒之速效盡得士之歡心至於山林采若葑菲某日老一日時非曩時抱湘瑟倚齊門則已死矣聴先生歌梁甫尙復悠然冀長在春風和气中當不啻錦裏煙塵外知𨿽有素托千指之帡幪恵豈無終安一枝之風雨

北磵集卷九

欽定四庫全書

北磵集卷十

宋釋居簡撰

酒仙祠銘

竺仙氏家法嚴於行師善世守者全鋒不足攻也酒亂徳謹爲之防縱敗禮固爲之閒逾防閒有律智者過則攺眎覆轍甚焚溺等而上之成佛子住反是虫臂防肝聽其所如吳僧遇賢則異是曰酒亂徳吾所以樹徳曰縱敗禮吾所以成禮縱是適酒是耆𨿽酣酲有常度始人惡之少則疑終則敬旣而稱酒仙飲之必防且多諧謔風生鮮克嬰其鋒或謂東方曼倩不是過信腳行信口道左規右矩旬鍜月鏈者未必然也喜淨業不喜淸泰問其故曰無酒年八十八笑譚與眾訣於所居之明覺了了生死之際祥符五年正月十五日也歌詩滿三吳稚子抵掌歌之謂非酒仙不能作仙姓林生姑蘇之長洲幼失水至嘉興遂從郡之永安可依爲比丘五十九臘嗣杭之龍冊球公後二百有三載余始識仙象訪遺事於寺僧惟一得皇祐六年濟陽丁偃記淮西張任則重述於淳熙九年一以爲未也需余銘拒者四三辭婉而气益和爲之銘銘曰綉佛前醉逃禪人中英飲中仙仙上天第幾禪誰同盟林酒仙蘇峩冠林童顚迹殊歸心同然徳可歌言可傳谷可變陵可遷蘇不崩林不騫

梵蓬居塔銘

釋慧梵字竺卿縛茆奉母扁曰蓬一時稱蓬居生嘉興府崇徳縣之石門顧氏家父母以其無適俗韻事髙陽澄寂院僧守先三年習經懴十三剃落具足受毗尼畢生持守有嚴坐七十六臘壽八十九爲子孝臨事敬謹身節用脫略世故君子謂其壽考無媿學性具宗防於天竺如虎子學詩於處士陸永仲時東越律師之秀曰亷曰持伯仲也亷口不輟佛名少暇對人語持有詩名左藏張雪窻云忍淚別僧持者也於卿異姓兄弟徒皆先逝孫空覺奉卿如卿奉母死塟蓬中後十七年師謹槖卿詩槁來謁銘乃亡友上方朴翁義銛編次文昌毓齋李公沐則爲之序以其先大參政有雅故謂其詩似唐諸王孫李長吉讀其詩者當不言而與又嘗演唱於湖之開元智者應侍郎曽文淸逮遴選銘曰壽冠五福卿八十九孝先百行卿使母壽母子俱壽天其與之雪月風煙一昌於詩僦東西鄰樹梅水仙自食芳鮮自寫幽妍歡娛母慈而送其死母死不忘以其有子我不識卿聞卿於銛遺事可銘幽光發潛

金山蓬山聰禪師塔銘

寶慶元年三月十四金山龍遊禪寺住山人亡龕畱五日奉全身於洪信松山庵名永聰字自聞蓬山其號紹興辛巳七月十八生於杭之於潛徐氏八歳剃髮受具服紫伽黎爲縣東資聖寺僧行居後還家塾授五經十五從父遊徑山別峯機辯警抜白父曰人天龍象也願學焉別峯器之至育王天童當拙庵宻庵全盛時婆娑兩翁間或五六年或四三年旣壯掌肯堂之記於薦嚴後遊閩越江東西湖南北凡緇白名流反復博約𨿽好誇務勝惡聲相加必雍容婉辭盡底蘊乃已嘗語人曰佛祖正印厥任重今也奇貨矗矗如蝟辯而失宗酲而掖醒泛而多岐眊而指津豈無望於捷馳橫騖者掎角而婁其種落耕稼於臺之淨慧開法於光孝一香供別峯記初友也徙建康保寧蔣山南徐金山在保寧時制府講守禦甚急師與幕府諸公議論具有本末異時敵入濠滁略蘄黃悉如所料劉潛夫贈詩有聰老才堪將之句往往贗浮圖以識字議已輙笑曰固犯是不韙死無長物年六十五臘五十九度弟子四十餘銘曰語而明黙而冥語而忽冥黙而忽明語黙之不知昭昭乎無遁形樊然葛藤我獨不能惄然如瘖我獨苦心疲精竭志我愚益肆僞飾外修我則反求或聚族而謀曰佞壬擁腫惝恍詼詭罔人欺世千礎萬指有一於此聫臂引類及是則痛誣力非廩乎人可罔耶世果可欺曰罔曰欺墦間餒而蓬山寂寥忍死不爲是故北磵銘而載之

天童山息庵禪師塔銘

公名達觀號息庵婺之義烏趙氏子髙曾皆衣冠年十二喜佛書勇捨世俗家父母成其志受業於縣之法恵寺僧正覺欲超大方凡鼎望利養非本色衲子住處往往過門輙掉頭若正因保社窮鄕遐徼越嶺海犯霜露趼足糗糧尋訪不憚逺參應庵於天童見無庵於道塲後於天封水庵室中明得二老垂手處瓣香爲水庵有自也水庵在閩橫機峻峭爲衲子一關徑往扣之一語不浪下破的而後反用覺圓防育王席端气蓋諸方有從上爪牙宿學所嚴公分板首一語一義反復博約必盡底蘊侃侃不相下堅於長城從容佛照一語不契卽去至龍翔栢堂虛第一座以俟識者偉栢堂知人開法嚴之靈巖閱四五剎晚自金山被防靈隠坐四夏用大覺故事上告老之請歸天童又六夏而蛻嘉定五年七月二十七日也臘五十壽七十五龕畱七日奉全身塔於玲瓏巖下得其傳者守中從禮度九十七人永澄永隆猶子也隆先逝大事實澄當之機用播叢林具眼者因言得人而印心泮然一言而忘其所爲言則此窣堵波可以銘可以不銘銘曰佛智冡嗣圎悟靈機後之跨竈水庵崛奇不則不足與有爲水庵勝幢只手可支鼎力在腕危而不持不則不足與無爲無爲之爲中下罔知然則飰貓之盋翻墨之衣孰重孰輕孰是孰非

夷禪師碑陰【靈隠】

石鼓旣得銘於祕書侍右郎官髙公似孫重逸抱銘泣於余曰先師貶剝諸方不小貸所嚴者子一人耳盍一言爲之發先師關系此山者甚至子所見也敢再拜而申之開禧末蝗蔽天赤地連阡陌列剎謝遣客比丘主者心印怫眾自用不推消息盈虛撙節而權其變撞鐘伐鼔延接方來如平居無事時寺亦幾殆爲倚城社者師齊敓而有之是時髙峯之鬼能禍福人人嘉神休莫敢不至寺則頓裕晏安易溺前日之匱邈如未始見深禪正修澷不復理以蟻虫飽適爲龍象蹴踏本色衲子掩鼻而過之居無何厭足心生去而之它先師來自乳竇喟然曰昔問道於是佛海佛照故家遺俗猶有存者今掃土矣遂收餘眾因陋就簡僕者支漏者苴尢無良者則去諸尊耆艾禮賢乂寛苛細謹程度懷同志之士稍刷前日因仍之恥而舊貫漸復則又曰僧者佛祖所自出今也貨殖賢不肖無禁乃博訪檀施爰諏爰度選能誦法華楞嚴圓覺洎馬鳴肇師言者謂之合格而得度兾昌厥善類然則日暮途逺盡瘁而止矣銘則缺書余聞而哀之系之以三字八章章四句辭曰网有綱萬目張法依人建勝幢人壊法人自壊法常住竟安在譬諸谷谷有神彼不呼胡能聲聲旣沈響斯絕鎭長靈廣長舌矧石皷章厥號曰希夷洞奧奧入昭昭然謂不見誰樊垣生曷勞死奚息所不死靡有極艸芊芊泉濺濺天在水月在天

禪鑑法師塔銘

禪鑑法師名思義月室其別稱也杭之塩官馮氏子生有吉夢母奇之甫十有三依縣之開福寺僧宗顯刺血書心經與緇籍年旣加長扣天臺性具之防一時宗工若覺庵言車谿榮霅川規空相秀慧光訥皆有徴詰言句獨於慧光鍼水無疑闡法於阜陵淑妃陳氏寧親蘭若爲十方傳天臺宗第一代二十餘載凡三卻三就卒蛻於此山壽六十六臘五十三度僧二十餘嘉定九年六月初七是月二十有二廣如廣修卜慈云迆邐梯嶺之原焉吾嘗謂三學諸師均稱嗣祖其名曰祖行觧相應觧不逮行大車無輗行盈觧虧小車無軏無輗無軏其何能行維禪鑑師壯則學觧以昌其說晚乃不言以著其行一行三昧常坐不行佛立三昧常行不坐於斯二者旣三期修半坐半行非行非坐始終次第收效桑楡豈但小智嵬澒觀聽蓋亦自謂能事畢矣是宜得銘銘曰臺衡正傳可黙可說黙固難窮說亦不竭二威之際緘授而已左谿荊谿千偈翻水後世競辯異夫所同以其異同倒戈自攻繄爾禪鑑以身代舌四種三昧寂而非滅旣滅幻影非幻者生爰淑諸徒繩繩以行慈云以西梯嶺之下一燈長然冏此塔戶

防國元此庵碑陰

此庵大導師正三峯之席分座提唱屬之於應庵大士示寂時二三子方畏知聞未露文采故應庵受以死托凡火化穴藏之役舉無遺力或謂禮因仍簡陋不足以圖永久應庵從而語之曰竺西大浮圗自有制度示尊法也又何以侈麗爲哉此庵光明盛大之傳有子若孫嗣而葺之谷可爲陵塔固無恙嘉定紀元孟夏旣望大丞相止庵致師第三世宜獨禪師於五峯雙磵之濵復正三峯之席未幾師之藏已一新於宜獨之手亦旣完好議者以應庵爲知言師於應庵行諸父也商今評古潛鞭宻鏈不啻已子其警拔可紀者大參政松牕已爲之發玆獨以宜獨增修之歳月書於碑陰

圓明寺慧通大師塔銘

建炎四年圓明厄於火未幾門闥皇皇廊廡翼翼樓觀翚飛堂宇靖深有像有經有師有徒復還舊物者慧通師師黙與佛光師景韶之力也公杭之鹽官郁氏子十五出家二十得度於淸捷捷以大父事景韶公於景韶爲第四世幼而頴悟超然有四方誌韶方鋭意起廢固尼其行旣從事土木而顚沛造次不忘叢林自經始至落成未嘗茍取於檀施蒞事臨眾凜然秋霜平居閒暇藹然春風韶亦嚴憚之凡所欲爲必從之稽疑而後行韶無恙時已嘉成績旣而大備嘉定二年正月初八日使諸徒環立付以末後事語訖而蛻龕畱三日奉全身於寺之東狀其行來謁銘於北山之東磵銘曰才難之嘆尙矣有才具者昧於因果明因果者不曉世緣善乎鄭禹功之爲言猗歟慧通不墮兩邊不昧正因而與世相周旋卽瓦礫煨燼而開覩史夜摩之天旣息幻景西歸翩然有堵波深鎖雲煙樹此新鐫庶乎岸遷谷變兮尙有考焉

雁蕩飛泉寺豁庵講師塔銘

天臺教觀皷行吳越間假之以鳴者卓然有稱獨未聞稱豁庵乃今得之於嘗聞道於公者使其九原可作駕其說於諸子詎知夫把絳幡東鄕而立者非公也耶公名淨悟字機先東嘉樂淸李氏子幼超俗於雁蕩之飛泉十九受具足戒以圓覺爲受業師定庵法統則傳法師初訪天臺教觀於定庵後見休庵可舟舟曰定庵何以示人公曰演索車義章舟曰寂光土索車否公不領頓覺礙膺不遑寢食舟拊之曰疑端發露矣寶所近也居無何果黙識於雙磵寂寞之濵本宗疑難迎刃而觧吳越講席髙眂縱觀排闥而入因作而言曰此心無媿折鐺煮飰借大空口對萬象說吾事濟矣所學不充因人成事執數行紙上語聚千百雛道人大廈廣居食前方丈甚於乞墦吾弗忍也應緣之地若雁宕之東安飛泉天臺之淨土皆一新於百廢之餘指陳要奧頴脫乎言象之表吟詠情性蟬蛻乎塵埃之外綜羣書而擷英黼黻乎藏通別圓禦新學如養駿筌蹄乎牝牡黃由其言與之俱化而不知燻陶於春風和气中晚歸故山屬疾大書示徒曰吾將黙觀其變問藥尋醫撓吾化也明日巍坐而蛻開禧丁卯季秋二十有六年五十九臈四十一其徒文虎裒衣盂之長以奉闍維耳齒儼然於煨燼之末後三七日樹塔於飛泉之西麓而瘞焉銘曰是爲豁庵聽說總持兩種不壊之藏言爲虎山行爲龍岡夫惟言行之不騫不崩兮愈於左右龍虎之騰驤而宅夫教觀之堂𨿽防吾言其所以自著者隠而彌章久而彌芳不然由吾言以探其防異世而同心者將墮淚於雁山之陽

湖隠方圓叟舍利銘【濟顚】

舍利凡一善有常者咸有焉不用闍維法者故未之見都人以湖隠方圓叟舍利晶瑩而聳觀聽未之知也叟天臺臨海李都尉文和逺孫受辭於靈隠佛海禪師狂而疎介而潔著語不刋削要未盡合準繩往往超詣有晉宋名緇逸韻信腳半天下落魄四十年天臺雁宕康廬潛皖題墨尢雋永暑寒無完衣予之尋付酒家保寢食無定勇爲老病僧辦藥石遊族姓家無故彊之不往與蜀僧祖覺大略相類覺尢詼諧它日覺死叟求予文祭之曰於戲吾法以了生死之際驗所學故曰生死事大大達大觀爲去來爲夜旦顚沛造次無非定死而亂耶譬諸逆旅宿食事畢翩然於邁豈復滯畱公也不羈諧謔峻機不循常度輙不逾矩白足孤徵蕭然蛻塵化門旣一日千古迥超塵寰於譚笑間昧者昧此卽法徇利逃空虛逺城市委千柱壓萬指是滉漾無眹爲正傳非決定明訓爲戱言坐脫立亡斥如斥羊欲張贗浮圗之本也相與聚俗而謀曰此非吾之所謂道靈之邁往將得罪於斯人不得罪於斯人不足以爲靈所謂道也叟曰嘻亦可以祭我逮其往也果不下覺舉此以祭之踐言也叟名道濟曰湖隠曰方圓叟皆時人稱之嘉定二年五月十四死於淨慈邦人分舍利藏於雙巖之下銘曰璧不碎孰委擲疏星繁星爛如日鮫不泣誰泛瀾大珠小珠俱走盤

圓訓二大師塔銘

修證大師法圓姑蘇昆山縣之江灣談氏子年十二禮靑龍隆福寺僧妙義爲受業師二十二祝髮受具足戒陳君淸浩見而奇之遇之若子弟圓亦折節父事陳歸南蹌從容而作曰吾欲造寺捨子不足與計事相攸間曠築室廬市田疇凡所宜有者畢備圓力居多至是水雲憧憧無逆旅況味香火社遂冠一方晚節精修愈力長期六年壽七十七臘五十五嘉定十三年十月二十五跏趺說偈與眾訣龕畱七日而闍維弟子師訓同裏周氏子九歳來侍巾錫十七爲比丘能大其家而竟其緒業學天臺宗防於北禪榮度弟子七人曰文秀文質文杲文達文拱文煥文蔚秀達拱煥不克奉大事而蛻質與蔚承其終杲號古鏡得性具之要講貫淵源操履潔修學者稱之孫如松等二十餘嘉定三年九月二十將示寂慷慨長嘆諸徒屏息以俟則曰風霜龜手暑雨黧靣盡瘁創建所以一多眾革庵居今也反是是吾憂也言訖合掌而逝先圓十有一年嘉定十五年十二月二十二昧爽前峙雙石於西廂偕修證遺骨藏焉銘而列其石銘曰窮佛祖心持佛祖權權衡在玆而傳其傳降斯以還建幢樹剎於有爲功不棄毫髮去此二者曰冒吾氏食前方丈素食尸位猗歟修證手開慶寧訓也掎角遂臻厥成吳松以南原隰薿薿悠然梵放遙夜天際善蘗日滋暴俗攺習王度卓然黙相潛翊

慧日宗元谷目齒兩種不壊之塔銘

刼盡時火乃扇災自九地逮初禪皆防余信夫火之爲力也大矣竺西闍維法曰火浴灰百骸四支所存者舍利見諸傳記余舊贊五種不壊者鐔津明教大士頂耳舌童眞數珠近又贊薦福璉舌銘湖隠濟舍利與傳記合宗元谷信州周氏子受業於月嵓新興寺僧守忠得吾佛照末後句慧日門歸隠萬壽之西堂遂蛻於此年六十六臘四十二越二日依西竺法闍維火聚蜚辯失一隻眼齒三十六丙丁童子憑陵奮虐死眼頓活齟齬沒齦反睨童子灰飛煙滅明毫屬天旁屬彰教住山上人了此瑞事不起於座銘銘以告眾銘曰眼如月齒如雪火烈烈瑩而徹定業難逃自暴醜拙

禦史銀靑米公復神道銘

襄陽米氏祖墓距鐵甕城西南三里黃鶴山之陽六騑度江擾攘甫奠軍逰奕迫墓垣營絕神道無復元禁淳熈間曽孫吉州刺史某請於戎帥者五十餘反武夫勁卒不知講明漫不理寶慶初孫太平州蕪湖長某舊出今邦伯趙公某之門雪涕於公曰公來南徐重藩宣節制而崇教化厚風俗率嘗先之某與先兄省倉下界某弟太平州蕪湖丞某抱先世五十年不信之恨頗關風教盍爲我振之公使盡吐所由恨則油然而作曰王道之本起於養生送死而無憾況一代耆徳歳時奉烝嘗掃松楸有愧其子若孫吾不忍也未浹旬復其故造亭大書而扁之曰有宋禦史銀靑米公神道雲山增華艸木津津銀靑洎少儀少師奉直祔窆之靈廩然在玆孰不揖箕翼以爲主人壽防子孫千億洞洞屬屬如見如慕思所以報公者當何如嘗聞銀靑無恙時喜讀書作詩琴瑟日在禦射禦書數餘事也至於防劍閣守葭萌皆雍容著偉績有田二千畮佃者盜賣族子聞有司逮系幾百人則惻然曰防此吾飽自若也折劵而釋其縛痛人命困於庸工之手則精究方脈著書三十卷遺後世活千人者封何啻千人哉是以生少儀少師父子受知思陵家聲震江漢文章翰墨照耀一世雲山淡濃盡掩眾作殆今旦評爲文徳稱首銘曰比徳如玉玉無徳輝櫝玉可毀徳無燐緇嗟今棄徳如棄泥

道塲山北海禪師塔銘

淳熈初保福住持證公度弟子四曰眞心圓明上字同曰悟在少城之東大聖慈寺中九十六招提最勝處四五禪剎外皆鐘梵花雨三學講演一日四比丘屏息侍證曰咨爾眞與心爾母滯名相家盍徧參乎爾圓爾明則掌余藥石服禦翌日歸白父母其母鮮於氏賢謂曰自我歸爾楊氏家禱於白衣大士願得佳子俾學佛爾生防明禱而復明爾其念哉行矣母踟躕乃束包下三硤尋訪本色宗工見松源嶽於報慈扣無用全於天童遂識無用之用而悟嶽之不已欺分座於雙徑石橋宣之席端開法於四明天王寺邇海衲子不稱心而稱北海聲獵獵叢林中瑞巖大同全以金山薦諸廟堂希夷如淨在南北山掎角沮勝已者止秀之本覺老坡昔三過此所謂三過門間老病死一彈指頃去來今爲鄕老人文公發舊有堂曰三過余爲之記居無何夷淨之沮不行移湖之道塲凡若干年振墜起廢一新土木金碧九年之功也忽暝倚禪板謂眾曰轉息隔生勿虛度日書四句偈而寂某年月日昧爽前龕畱一七日全身瘞寺西岡壽六十一臘四十四度弟子若干人大觀從余遊久惟餘言是信懼人飾虛譽美厥師而誕後世直致其事求余銘銘曰旣生而眇母禱而了粵如所禱俾皇覺紹及見報慈其了復眇眢厥常明發以內照遐香閴迥重昏而曉用晦藏晶扣體要日漸月摩靡不炫燿嗟嗟末流以竊以剽自罹顓防瞑視盲眺其蔽可撤其窒可竅其愚可唁其昧可弔反睨髙蹈訕謗嘲誚鷯安卑枝鸚止蓬藋爬掻余粒族類相嘯視九萬里控地淺料大方無外不直一笑幻緣盡矣一瞬而了了無可了月湧寒嶠

趙野雲墓志銘

宋諸王孫趙希防字寅父野雲其自謂也常州無錫人弱冠受命補承信郎轉保義郎今天子龍飛換從事郎衢州酤衢盜竊發攝事有方略攺臨安府排岸俸給公家余則盡付酒家保落魄孤山南北蕩幽尋窅索深探遐眺防陳爲新作不經人道語弗警拔淸麗弗出也非樵山漁澤牧兒竈婦一見掌能歌之弗出也談謔嘯詠傾坐人觧後朋酒罔不致不至不適也凡給侍奔走過不加箠楚長安市爲貴遊藪一迹不印其門前地零圭斷璧不自愛流落山翁溪叟間好事者方捜訪次第編而裒之鏗鍧其身後慰其九原沈酣之靈年七十二嘉熈元年九月二十三日終於官舍是歳十二月十九日於嘉興府嘉興縣胥山懽喜樹之原女歸曹武恵諸孫逾惸然扶防盡瘁辦窀穸或譏其有女無子吾於是乎引古以銘之銘曰忍子啜羮沒身扣閽有子無子烏乎論

祭佛照禪師【代同參】

嘉泰三年三月二十八四川兩淛二廣七閩江淮東西荊湖南北參學比丘某與諸比丘眾注香煮茶奉防供於鄮之東庵佛照禪師拙庵大和尙之靈於戲師之所自立亦難矣哉方其升應庵之堂則登東山而小魯晚入雙徑之室然後登泰山而小天下妄庸醜正歗羣困折不可柰何而後已卒能橫翔捷出縛虎兕鞭龍象摶扶搖跨閶闔阜陵英主也曰兢兢業業當如禪師之言史眞隠帝者師也謂其气雄萬夫陸放翁山陰耆舊也贊其話行四海非有大過人一聖二賢曷以若此它日行輩鼎立更疊而逝師則巋然獨殿諸老紛紛晚進競春爭妍秋新露零一掃而盡於是時也方擥阰之木蘭洲之宿莽淩霜厲雪以自怡收卷波瀾一庵至樂忍死不敢寧居逸體今亡矣夫昧者謂其果亡矣有法門名無盡燈冥者皆明明終不盡則師長在而不忘尙何悲焉

祭佛照禪師圓鑑之塔【代秀巖】

嗚呼師乎虛舟悠悠不知斯文壽命所托疾雷殷殷不知蟄戶管籥所系浩浩乎心與理冥智與神遇不知人間世所謂榮枯得防果何物耶指後學之心則皇天后土昭乎其鑑孚大信於物則海東日本不約而至恢拓象末邈然寡儔顧不肖似敢稱先徳以黼黻太空而與世諦流布哉靜惟始終逾二十年潛鞭宻鏈倒行逆施雪霜慿陵陽春煦嫗恩積丘垤報未涓塵故山來歸靈骨未冷慚非跨竈誠謂續貂無聲之哀菲薄之奠哀慕之至靈其鑑之

代佛照祭淵淸叟

淸叟未發足時商周三百篇漢魏六朝下逮唐宋沈潛反覆得其指歸幡然捨諸亟來相從鄕所蘊借登龍門而洗空禪悅法喜蓋自得之亦復棄之放浪形骸之外髙眡塵表若將終焉諸天儼臨無路推轂仁者必壽古聖格言子胡不然我心則折嗚呼淸叟其如命何

祭錢竹巖

於戱竹巖其死欲期謬我不敏乃今始知嗟嗟諸孤不我告爲豈不念我休戚以之彼不知者謂之何其匪謗則防匪譛則擠匪誕則謾匪畏則欺竹巖曰嘻恣若所爲恢乎有容空洞十圍吾遊四方交天下奇惟古所是惟今所非廩姿孤標其殆庶幾乃於度外悠然不疑前年之官流金欲西約我必偕我病不支蚤料及此𨿽病輙隨殮不及眡不我期𨿽不我期悠悠我思於戱竹巖昭昭在玆

祭虞稅院【冠卿防稽名士】

靜而樂其樂也全志也敬而誠自誠而明性也嗇其壽中壽而死命也百骸潰矣疇知夫不病不死者冏然而笑我未能免俗也

祭於君實宮講【異時丹丘有顯者謂於公曰詩騷何益興亡治亂】

兩巖風髙半江澄秋三柱鼎立而吞潢流維三伊何公與戅翁我輒龍斷並駈兩雄倡焉是醻必反而和花陰晝遲竹榭月墮瑯然而歌若出金石山城無人使萬籟寂風雅道大與天同休豈無聖人雜刪並收或曰此道不關亂治四夷交侵自小雅廢公則掉頭背俗子論笑訕譏嘲惄如不聞耆此而生耆此而死易簀之際笑命其子使具大白而次第酌捷出機鋒抵掌諧謔酒盡雙玉玉山不頽揮手整衿槁木冷灰死亦大變了了若此徳宜生芻奠奇男子

祭齊國趙夫人【景獻之母】

洪範五福錫厥庶民懿淑具幷厥庶莫倫丹心日星短卋蒲栁弗變弗遷孰不曰壽金貝珠璧匪飾匪禦爲善防樂善日以富壽富而康旣淸以寧天其靳斯勿輕畀人惡石吾師甘言吾賊舉非吾好所好在徳識眞擬杜教子擬孟手種手獲而考終命命則有終匪終者存昭昭在玆曷云不聞

祭趙寺丞

公去蘋渚琳館容與我托防樾三慶初度芳墨猶濕忽得防訃一聞此聲如市有虎迄於再三霣淚如雨我淚非雨悲豈兒女云胡能然滴滴心膂湖氓蚩蚩念公如父嚴而不苛威而能恕亦復念公如子憶母或楚或讓爰煦爰嫗昧者不知百喙簧鼔事久論定表表益著日俟公起倐爾仙去經春貧病弔不及赴酒不注觴肴不登爼椀翻素花鼎蔓碧縷接武生芻一慟千古

祭上元長官趙紫芝

西陵岧嶤之人遙遙西陵彌彌之人不歸之人何其雪調冰度豈無它人盟獨鷗鷺官不稱徳徳榮其身榮不療貧假文以鳴不曰種居無一不曰種豆耕無寸田未就刀圭莫起君死天孫錦裳夜付其子君死不作我恨弗掩昭昭在玆鑑此匪諂

祭盧玉堂直院

噫蒲江公蚤蜚雋譽頡頏雲霄粵與仲俱翻水文詞九河倒輸拍肩過秦長揖子虛駿騰渥窪翠峙碧梧訪孤山春濯西子湖起我摧頽偕尋物初一笑分攜九華絳防仲則先之鈞天帝居鷗盟在公雁足枉書契濶十年鵷行峻除復來澗陰筞我故吾蓬萊道山夜嚴漏徐種橘賦詩雪枝糢糊黎明繡鞍入承明廬潤色誥盤章明典謨演雅簡繁命騷有餘用不及大澤不及敷志不及行蘊不及攄百身莫贖嗚呼天乎

祭神林慧元發

非吾子親非吾子師以警以飭子不我違子質固渾胡俟我爲將子藏怒气平色怡日俟子成以慰逺期子𨿽未成大略近之子親子師喜動睫眉足以培防壽焉再耆前冬沈綿或謂不支亟往視子子起不疑兩年西湖好音日馳日俟子來竟不我之我去江東子死淛西契闊死生悠悠我思泣子莫聞酹子莫知念昔語子萬化指歸了觀化元月印萬池將子無爽廩然在玆

祭覺無象以淵淸叟配【南北山三天竺禪講之秀者聞覺無象訃音裒金作供祭之於冷泉之上請余文以告之令朴翁讀祭文】

鷲峯全盛之日衲子一世龍門方是時也渥窪汗血豈少哉兩公已負駿聲於九方臯之廐矣方佛海佛照對揚天子之休命則懲風葉擁趺而自求其志諸方葛藤滋蔓則捲舌冥懷而制乎末流典刑半座冠冕羣英則不矜不伐以爲勵志勉力之方羣飛刺天尋卽墜地則無適無莫而自髙歳寒不雕之操固兩公之所同也若夫奔軼絕塵超途軼轍黜智爲愚寓巧於拙豈無象優於淸叟逰戲翰墨藻飾萬象法度謹嚴詞章宏放豈淸叟優於無象於以潤色祖業要未足以盡兩公之蘊百未一施遽止於斯願力所覃重光叔世則後之建防勝幢者捨兩公則誰與

祭蘿湖云臥庵主瑩仲溫云居老宿聰首座【瑩隨妙喜悅眾於衡梅聰侍雪堂於龜峯】

淵有珠山有玉華艸木媚川谷淸明在躬玉韞珠匵矧二大士並峙芳躅歐阜千仭蘿湖一曲影不出山塵不涴足逾四十年倐於轉矚低侯國命髙云漢目漁樵爭席蘭騰馥著書自樂捲舌自黙衡陽瘴靣雲山短服眼底江山胸中杼軸物初幽尋象外遐逐遁必自肥謙必自牧長不自有善不自淑妙喜宻付雪堂正續屍素塞路蠢聚蠉族典刑在玆不戰而衂

代鄕人祭璉瓌衲

大江以南狂瀾日肆問其津涯罔知攸濟障而東之聊資一戲時之所慕已則甚恥時之所棄已則爲美煮五合陳答千山翠夫何道人相尋於五乳峯前萬杉雲際開古叢林益侈乎昭陵之賜不動聲色咸自化於顚沛造次酣熈淋漓沛然飽滿不知師者爲誰誰爲弟子存乎中形乎外者眞實而已薰陶發生春風和气翩然西歸此道未墜匡廬之陽兮萬竅畏佳番陽之東兮月透淸泚無乎不在與化終始

祭葛無懷【朴翁】

才也不羇命也數奇賦之者天厄之者時騷雅風賦淡泊是師機警詼謔迅捷倔奇素患難則一眡險夷外形骸則兩忘是非冠兮峩巍佩兮陸離栁下系船鷗邊忘機非蟬蛻於塵埃之表而相索於形骸之外者未之或知

祭韶維邦

天臺擊防少林直指染指教外具鼎中味方其學教江漢淮濟防歸於禪萬殊一揆行天下見尊宿興盡東歸婆娑天育咫尺故廬不一舉足厥疾弗瘳一笑瞑目死無可愧生豈不足惟鐵錚錚惟石碌碌

代佛照祭雲莊主

變之大莫大乎生死達生死莫大乎空寂學而至空寂則死生之際蛻若露蟬靈學空寂兩忘寂喧卽喧而靜心遠地偏方尋訪之南宗北祖擔簦負笈翩然竟去其歸休也東阡西陌嘯月吟風若將終焉折腳鐺中人或罕識鐝頭邊事吾固忘言不負所學髙風凜然悠悠我思雲深水寒

祭源上人【鄕人】

大江以西支分別至於東山四分五裂一鼓猊弦眾弦斯絕賞此音者蜀有俊傑蜀叟盡矣遺響頓歇豈無它人迅像末爲人中龍爲星中月猗歟後來不媿前哲弗患不學患不勇決靈則不然油然奮發力挽千乘革此覆轍加以數年拭目超越一日千古我心則折冷泉芳甘蘋蘩丰潔些作楚音慰此永訣

代佛照祭珵監寺【潮陽人】

我念往昔水旱仍歳此大道場洗鉢萬指虛倉枵廩罔知攸濟豈無它人及以近事坐困無筞飽飰安睡子則奮然慨慷陳誼分衛四方鉢歌其綴一葦杭海深入瘴地錫振千門粟移萬里變防爲丰易欹於砥逋者知歸莩者蹶起編蒲興動復振歸袂日俟挐音訃音鼎至月沈鱷渚云寒玉几永懷相從南望霣涕

祭昭文錢公【臨終見佛】

嗚呼我公歸兮公將焉歸淸泰之國在天一涯八徳甘芳泠然緑漪瑤肪甃池金沙湧坻水鳥和鳴樹林陸離芬陁利花長鮮不萎一人系心花開一枝公於是中托上上棲非公等倫姓名弗題芳旣騰矣旣芳以滋襯步承趾如其所之夷猶彷徉樂且有儀復均此樂滌昏拯迷北郁之南人自崄罔念作狂愈不可醫斷港絕潢知津者誰又將於公先覺是依公其勿忘爲大導師

代人祭何康叔

嗟哉蒼蒼主司生人胡不均耶胡不使吾康叔壽而康耶某少寡助內交於兄志合气同弗啻昆弟愽約之益於我何多去年之春掉鞅場屋載賈餘勇一鳴驚人國子先生擢上上考俊傑如堵爭先快瞻視兄奮亨喜若已得同歸裏閈倐以病聞老我家居往訊所苦歸甫閱月遂以訃聞一再聞之惝恍投杼逮至三四果如初傳頓足失聲我心則折嗟哉蒼蒼獨靳壽康於斯人也何其酷耶

祭錢妙明居士

惟靈之生惟一眞實一眞實外孰非長物本之以朴守之以質確乎其心可捲非席凜乎其志可轉非石乃於鄕評無意無必而於宗黨非矯非激又於子孫眾多如一獨於空寂投膠於漆昧者不知謂其佞佛佛不受佞福豈妄得悠然獨見判然剖析寺起百廢橋飛千尺路險持平歳凶加卹有餘是損不足是益起以勤勞享以燕佚白圭之智陶朱之術暗合孫吳不師其迹我萬里客一笑莫逆胡不百年交臂如失酹此一觴爲鄕黨惜英靈不死爰昭爰格

山門祭吳寺達

十萬買鄰古人所願井泉分脈垣隙借光遂令東家不愧南阮弗起於座安若泰山不揮案示徒而講學肅如非通難對機而檀施起敬豈雨花動地白石防頭不足幹其思慮而齁齁栩栩無用其心哉夫香積國以香飰作佛事蓋用香積故事也萬事有窮一死無欠我作是說靈其謂何

山門祭振監寺

惟靈迹羣塵囂心淸秋濤興盡月輪名氏自逃盍歸乎來愈晦愈韜絕聴反聞聲沈響銷於日用中應念頓超我堂曰頥均賢佚勞靈棲其間飛來爭髙歳寒一枝霜茁二毛入甘露門自肆老饕萬緣俱休四山泬寥逝者如斯有些可招

代信新戒祭悟侍者

同登師門同尊所聞法惟一味相爲弟昆臭味艸木博約禮文道義講明深禪細論十年歳寒晝牕夜燈栴檀叢林均雨露恩悠悠光陰惜寸及分朅來侍傍席未及溫疾急莫支甚於捄焚如可贖兮百身可捐不可贖也遂初反元百骸固亡所亡者存

代下竺印祭上竺珪

靈胡爲乎三綱摠持逾二十年厥問四馳又胡爲乎老而不衰擁半千徒風從影隨天臺慧命廩乎一絲乃登雋髦乃振表儀分半榻云舉以授之有典有則彼將安歸日就月將冀挺倔奇俾盤石安易累卵危謬我不敏亦與品題朅來爲鄰隙光借輝倐又去我曽不我知克繼克承魚网鴻離人亡人得又焉楚爲靈胡爲乎其來鑑玆

代祭興上座【鄕人】

太白勌遊欲觀淩霄乃於化城一念頓超昔者萬里一簞一瓢欲就有道洗棼釋囂急如救焚喜如聞韶其心則降其意也消惜哉妙齡倐如槁苗秀而不實惟莠翹翹念此永別鄕心寂寥孰知此心靈焉孔昭

代人祭印元實【吳寺】

先師避席歸休上賞有薦賢之譽老子被命補處成規如畫一之歌連璧之明冏冏在目斷金之利悠悠同心杲也晚生日敬執友靈乎崇篤時分隙光方懷好音忽得凶訃我心則折然而永嘆曰霽月兮殞團桂零兮露幹靈一去兮不還猿鳥淒涼兮寥寥空山

代祭前人

於戲靈乎屍乎此山也春江白鷗兮自然相宜洪川之西煙霏霏云依依向防防兮今誰撤之抑山靈得以自私將物各有數兮姑待時錫駐不飛油然發揮勃窣兮伽黎古野兮丰姿巨鏞橫撞兮萬指景隨瀾翻四辯兮四河渺彌不起於座兮金碧光陸離玆特緒餘耳終將觀其大有爲胡不期頥兮朝露晞一燈不夜兮懷哉一夔

代祭達首座鄕老人

畢生辦死以至於死了了死生乃不負此此誠何如不亡不存其去無蒂其來無根公活於此坐而待祭十虛配食萬象依位風切蘋渚月批云蘿胙猶可分盋猶可歌風止月沈四山寂寥冏然心初珠明塵消

祭秀州簡上人湖州選上人

觴有沆豆有雋些爾簡嘯爾選延爽余望促爽余展執禦兮忘逺軸折兮輪弗碾焚爾瓚瘞爾璉霣於有聞兮又何怨

達首座索生祭文

嘉定十二良月十六靈隠達老宿致雪竇老融所作觳觫索生祭乃具函牛之鼎奏庖丁之技然東溪之菜煮北磵之水肆其大嚼盡身前懽慰別後思贅疣其生可嗤歸根其亡誕詒膠擾乎合離又奚以爲是道也謂公不知謂余不知嗚呼其誰知

祭杲無外講師【下竺元粹直友】

友我以正遇我以謹爰及我私以振以警孝其所孝敬其所敬旦評稱其義友道以其信寧死去食有生必殞大信旣孚風雨不渝損友者三僞餙諂諛鵂鶹晝冥自盲自愚靈欲正之瞑取疎罟穽文綉馬牛衿裾永懷髙標一龍一豬

祭超老宿【冨陽人】

諸方說禪靈獨種田諸方角逐靈事退縮人皆逸豫靈不屍素八十有三雲閒一龕憧憧水雲自北自南掲厲防宻機飽諳昨非旋除老夢更酣萬籟號風孤蟾印潭了了生死以酬罷參采采澗蘋擷芳薦甘

祭勤淨頭【通泉】

惟靈欲步大方以稅其駕太白之陽萬機休罷彼上人者或怒或罵直行徑前縱奪陵跨忘言而領與之俱化嫉者或眾識者蓋寡寓以持淨而正用捨臨機專對如逺侍者如顯淨頭寓北山下移錫冷泉閱秋䢐夏了本無生分瞑爲夜我思古人悠悠並駕

祭圭侍者【圭羅漢通泉】

沈黙而方剛專靜而明偉似不能言言輙可紀初友萬杉借一鉏地雙劍五乳相髙寒翠主賓道同宻契鍼水由吳適越閱兩暑寒培塿貿山問津冷泉一疾弗支倐如蛻蟬於戱圓悟不作卍庵已矣瞎堂別峯化門旣餘波末流無所不至秋池之蛙遂當兩部皷吹靈其再來任此重寄

祭雪溪臯老

直節介特如竹不倚與蕕俱生不與俱死𨿽霜不蕃擬停紫鸞翾蜚啾啾閙叢薄間遂將此耳往雪溪洗亦復小住牛刀初試雞肋之防全力弗棄別峯故廬莆田可鉏舊榻觧懸滿榻梵書翳我頽墮身外慵課不扶不攜使爾叢脞燕雀風髙墜才湏臾風乎不來婁棄路隅人曰爾已我謂未已淩霄巍巍瞰暮山紫

祭魏鶴山

天之降才生民所系以其所餘爲用於世公生人間鳯凰匪瑞況復芝艸明月火齊品有定價不足酬貴峨岷之秀河嶽之气蚤蜚華問震天下士聞輒意消見輒心死校書天祿咸問奇字西蜀旌旄令負弩矢逮於更化表表愈偉簮不小低望益峻峙絳灌斗筲交口讒詛不獨不用抑又棄置淸流之顙澘涕交泚諸老日零徯東山起如魯靈光屹若不倚騎箕而上天弗愸遺官隨身殞不殞名氏靑史芬芳終古不墜

空聖予哀辭【並引】

新安空聖予倜儻有大志喜勝已者𨿽年小事之謹老叢林有從上爪牙先佛照愛之重之橘洲中飛語故舊匿影公毅然奔走借援於大縉紳諸老韙之餘亦韙之辭曰

可忘者年不可忘者言可勝者人不可勝者天交以此道匪自棄焉我方耕於委羽寛閒之野兄則峙兩化城於阿防宿兵之地而丹明堊鮮簞食豆羮酣嘻沛然不作不食彛訓在前寧卽鬼羣恥加素餐視貨殖而傲岸嗟幾何非乞墦志尙與我同兮防愈決而愈堅兄死行羶彼生骨殘贖可百身吾身可捐不可贖兮淚交涕澘我哀不聲兄聴不遷

下竺印哀辭【並引】

盛世苦心如公者或寡矣貧而遊學隙光席地汗牛充棟反覆沈潛肯綮砉然吾方發硎不則如求亡子如喪考妣百花成蜜味中邊甜豈獨忘言亦復忘意通宗極九難則疾風敗葦虛堂得不前席感般若寂寥則奔川渇驥觧空得不奠枕起廢住山名動九重以境攝心觀開九品無生可樂有死無憾哀勝幢之將僕系之以辭辭曰

旦講兮花飛瞑講兮雨新換萎一去兮弗言歸優曇閴寥兮芬陁淒其天臺正續如一髮引千鈞未卽斷者幾何措之於泰山盤石兮其誰振之豈無他人未若靈之簡繁撮要兮單拈徑提於戲噫嘻靈山儼然絲毫不移詎知夫防中兩雄與諸分身僉曰是眞精進是名眞法供養如來者捨靈其誰

弔池陽郡博盧蒲江喪耦與女

池陽郡博蒲江盧申之室人與女之喪也或以韓愈用魚子細腰鴟梟蝮蛇已孟東野失子之戚而已蒲江之悲韓愈之說行吾怨赤子不得養於其父母矣𨿽然能不悲乎悲而不知止非中也要歸其中而已作而弔之曰謂生可一兮生則萬殊謂其萬殊兮死同一趍胡壽夭之不齊兮夫人所以吁天長號而疾呼彭不貸殤鶴不續鳬吁其來也久矣將安悲乎

招魂【並引】

招防楚俗也天長右統軍吳從龍陷賊賊偉其勇釋縛而使諭泰降至則囑泰堅壁而死於賊吳之中表韓應祥慷慨三招其魂使余爲之辭辭曰

扄鐍兮失常鋒鏑兮濫觴遜入兮鷙翔跨靑齊兮距張拊海泗兮扼吭旣反噬而陸梁恩懷柔而霈雱冀小寤其酲狂厥類愈其突唐陽貢琛而偃蹇陰欲防於眞陽狼烽直兮地近鐵城橫兮天長眞將軍兮藐視控三靣兮獨當筞羣宼之素蘊𨿽六奇而可箱嗟眾寡之不競聨逸響於觧陽死𨿽死而弗亡盍歸來兮故鄕

海陵兮重圍衘枚兮疾馳令兮吾誰違死有所兮得之忠以義持援不我支開空弮馬踣不飛忍死兮詭隨登樓車兮反詞大勇兮死弗移彼不乏與數奇洎齕氊兮乳羝斫頭便斫頭兮何怒爲齦穿爪透兮气廩而將軍兮孰分等夷魂兮安之歆余招兮來歸

天險兮濤山髙一衣帶兮百虎牢滔滔兮東之孰湔兮腥臊積骸兮山白釃血兮原赤鬼餒兮喑喑人兮岑岑鬼兮無人祀人瘉兮詈鬼野迥兮不耕望秋兮無穗盍歸乎來兮古登陸之大邦潮打城兮流瀧雪防灩兮三江云帽岑兮崒石玲瓏兮四防海物貢兮品夥海塗穰兮嵗康鄰用情兮浹洽俗好古兮厚厖故廬兮在其下【音戶】葉落花開兮朝暮

智門能禪師哀辭【並引】

公與松原嶽公同參宻庵而嗣嶽或以大潙之於翠巖卍庵之於大慧爲之說公輒掩耳出世後提倡大非分座時吾哀之爲之辭辭曰

發足兮銅梁觀方兮不知方觀方兮知方跨九州兮不越乎銅梁飄零匆匆半生轉蓬可友者親可媿者攻視百世之上百世之下佛祖心之所同兮理之所同劍池兮鷲山頂萬象兮淸涵兩鏡造詣兮深穏碧落碑兮無假本心兮宻傳意兮在倐兮冷然覺後覺兮孰爲乎先云蜚兮水回淵蕙帳淒涼兮嗟猨

北磵集卷十

