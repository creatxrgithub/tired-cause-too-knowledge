

欽定四庫全書

集部六

提要

宻庵集八卷

別集類五【明】

【臣】等謹案宻庵集八卷明謝肅撰肅字原功上虞人元至正末張士誠據吳肅慨然欲見宰相獻偃兵息民之防卒無所遇歸隠於越洪武中舉明經授福建按察僉事以事被逮下獄死明史藝文志焦竑國史經籍志黃虞稷千頃堂書目俱載肅宻庵集十卷而傳本久稀藏書家罕著扵錄惟永樂大典中所收肅詩文頗夥其時肅歿未久而姚廣孝等已錄其遺集與古人同列知當日卽重其文矣朱彞尊靜志居詩話稱肅初謁貢師泰於吳山仰髙亭時貢方奉詔漕閩廣粟當泛舟大海因與同載至海昌畱居州北執經問難凡一詩之出一文之就折衷論議必當於理乃已是肅之學問淵源實出師泰觀集中題天風海濤亭詩序云用先師尙書貢公玩齋所詠詩一句爲起以仰止於公又師泰遺集亦肅所刋行均惓惓不忘其本故所作古文詞格律具有法程其在濰州寄人一詩載所與同徴修禮書者有張紳楊翮等十人之名爲明史禮志所未及又送行人蔡天英頒琉球國王印寶一詩考之明史外國傳但有賜中山山南山北三王鍍金銀印一事而不言曾遣行人凡此之類於考史尢有所裨益謹采掇編次釐爲八卷又戴良原序二首別見九靈集中今並取弁簡端以略還其舊焉乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

原序

文主於气而气之所充非本於學不可也六經而下以文雄世者稱孟軻氏韓愈氏孟軻氏曰我善養吾浩然之气韓愈氏曰气勝則言之短長聲之髙下皆宜然孟軻氏之養气則旣始之以知言而韓愈氏之气盛亦惟三代兩漢之書是觀聖人之志是存耳文以气爲主气由學以充見之二氏可考而知也後之學者乃或不是之求方貴華尙采粉澤以爲工遒宻以爲能吁亦未矣是故有見於此而思務去之者豈不謂之有志之士乎若吾友謝君原功斯爲有志之士矣原功自幼彊記防識敏於學問比壯經史百家皆搜抉搯擢毫分縷解積之旣久淵湧溢浩乎其沛然矣嘗一試浙江鄕闈不利輒謝絕場屋抱其遺經見尙書貢公於吳山公一見卽待以奇士已而同泛大海相與朝夕論辧一意古學刮摩淬礪訖爲聞人後稍典教吳中從軍淮右以應聘藩維而浮沈常調者數載迨疆土內附例徙南京旣與攷禮樂而達官貴人有彊致原功於逺郡者於是逾江渡河北走齊魯登泰山臨淄水而文气益壯柰何不一二年復以疏雋不羈棄去平生抱負百不一試而其志之可見者獨文而已原功之文肖其爲人其立論閎以正其書事簡以悉其序記銘贊雅健而奇警其詩歌彬蔚而穠麗庶幾傑出一時流輩無敢與並者原功旣東還故里攜其所著宻庵稿若干捲授予曰吾所與遊而久者誰歟惟是文章宜有序敢以請於子予不得辭謹爲論次其學之有得孟韓者書於簡首使世知原功之文非徒粉澤遒宻之是務而其傑出一時者蓋由有气以充之而又能本之以學也原功防稽之上虞人名肅字原功宻庵乃別號也故以題其稿云金華戴良序又序

余友謝先生原功天下之豪俊人也居於越之鄙越人無少長望見原功皆畏服始原功壯時閉影讀書期以事功見於世當元之季抱其所學試藝江浙鄕闈不卽售僅取一校官以去後值兵起浮沈藩鎭者久之入國朝嘗被簡拔入禮局與太常諸儒同攷禮繼爲忌者所不容遂出贊郡政千里外又以胥鋪見黜困而歸原功旣不偶漠然無所向聞西北山水之雄壯其山則有泰岱恆嶽太行之崛峍其水則有江淮沔濟汝潁之洶湧伏羲堯舜禹湯文武之故都孔顏鄒孟之故里與夫戰國王侯將相之丘墓咸在焉於是由金陵走濟南走太原盤桓吳楚齊魯燕趙晉魏之郊感今懷古一發於聲詩當其登髙臨下或借艸坐臥或劇飲大醉必放歌朗吟以適一時之樂何其壯也原功之詩五言古律則本之漢魏歌行則遵李杜近體則祖少陵六朝晚唐無論焉他若山川之離合土地之沿革人物之廢興可以正史防之訛謬補誌書之缺略者則又等前數人而上之紀行之詩而至原功可謂盛矣夫詩之紀行自少陵秦蜀以後作者豈無其人然皆循守故轍一唱百隨求其自出新意以古爲則者曾不多見而原功獨卓卓如是豈其學問之富使然歟原功之學富矣至其爲文尢髙出時輩沛然有古作者之遺風昔司馬子長徧遊名山川而文气益盛原功以旣富之學沛然之文而加之壯遊孟子所謂莫之禦者也則其所恃以不朽者徒詩乎哉而余尢切切云爾者蓋見原功於一聲律之微亦無不盡心焉爾嗟夫原功年向老平生自信曽不及少試是以人亦無所因以窺原功之所至若卽是詩攷其筆力之雄健胸次之魁廓亦足以知其志之有在矣金華戴良序

欽定四庫全書

宻庵集卷一

明謝肅撰五言古詩

門有車馬客行送倪季芳

門有車馬客意气何桓桓旣持倚天劍復戴切云冠自云報恩子不畏行路難有能遇國士一語披肺肝而我不解事抱瑟齊門彈知己諒難得盛年嗟易闌拓落走吳楚與子聊逰盤懷才旣無補竊祿非所懽念彼古豪俊豈必卑小官逢時展經濟乃使蒼生安之子素倜儻此道期相惇明當別我去贈以琴瑯玕

河陰渡

朝發武陟城夕宿河陰渡平原郁蒼蒼蔓艸已多露展我素毺偃息並厓樹洪濤與風會砉若迅雷怒揆余江海士止逝隨所遇一葦茍可航濟險亦奚懼所念形影單恆餓在長路中田豈無稼不受一飯顧引領望故鄕已復星漢曙宣尼川上嘆使我獲深悟

飲龍頭鎭

馬上見晨月堠路行逶迆遂入龍頭憩沙洲帶蒲荷楡柳蔭華屋正暑涼飈多怡然逢故老邀我還其家大兒擊燕築小兒倡吳歌黍酒勸客飲勿辭令顏酡維昔至正末日夜憂干戈太平今在斯白髮已鬖髿若復不爲樂徒死歸山阿其言感余內壯志良蹉跎書劍兩無就又不脫虛羅邂逅接觴酌念報當如何長揖登途去華峯碧嵳嵳

謁伏生祠

雞鳴起冠帶驅馬出鄒邑敬謁伏生祠堂陛邈難及上古帝王書防心事時習惜哉乖世用荏苒餘九十孰知天憖遺絕學賴之立流傳廿八篇奧義誠乃急區區梅內史所上何雜集古文反平易今文獨艱澁茫千載疑欲剖空汲汲況復治道微斷簡誰爲緝問生寂無言再拜重悒

滎陽

濟水出王屋旣伏仍流行大河不能限東南溢爲滎滎陽古虢邑鼎峙京索城虎牢足形勝河汴揚濁淸晉楚旣疊霸劉項復兵爭成臯口宜守敖倉粟方盈創業𨿽足賴匪徳何由成東都紹炎祚不席地勢興山川失險阻天地載淸寧昭代禦宇內玆土麗神京人民日已眾擊壤歌隆平焉知客防士念此愧深情願爲東飛鶴一舉還蓬瀛

遊蘭芎山

層峯上回盤承虛閟深塢外周崢嶸石中蘊開辟土磴道亙煙嵐仙居絕雲雨鑿井貯泉沈泥竈並厓阻防範紫金丹雕煥靑蓮宇塔欹藤薜綿庭寂苔蘚古甚念雙巨杉支天象修柱𨿽依布金地終莫遁斤斧人生矧多難天伐何可數願棲巖蘿幽聊結麋鹿伍曙海看日生夕江窺月吐霽雪照百樓涼颷蕩夭姥撫化周四時飡霞契眞侶神明一以超逍遙自遐舉寄謝空學流胡爲坐如堵

送楊知州赴吳江

五湖帶三江形勢東南雄名州控其會萬井煙濤中魚鰕足鮮食況乃秔稻充民生亦云遂歉歲稀困窮所憂鯨鯢作赤手難折衝至今邊岸蕩濁浪吹陰風誰能麾壯士據險浮艨犀甲習水戰一掃妖氛空楊侯任州伯偉略蟠寄胸下當理民事上當恢武功

三良冡

尙父亮周室夷吾翼齊侯尊王樹霸烈治國貽陰謀奕葉擅彊大英靈萃營丘田疆旣虎躍古冶亦龍防公孫復隼勇智識相侔訏謨共幙幄肆伐參戈矛社稷有內安封城無外憂我君丰豫暇顧盼倐懷疑【葉】萋菲錦終就黒白蠅何稠同爲二桃死連閟三冡幽蒼涼蕩陰裏行李去復畱事往義彌著世殊感焉休遄臺蔓艸碧牛山暮煙浮獨念泉下人然雙涕流

蕭何冡

靡靡衢路遙行轅駐陽武崇丘積蔓艸云葬蕭何所念此人中傑張韓乃其伍榮名不足矜所貴忠事主入闗當王之背約自西楚勸王都漢中視死誠孰愈養民以致賢立國誰敢侮三秦良易定三河不難取薦信登將壇滅羽向垓下帝業一以成元勲著千古蕭蕭白楊風日暮振天宇悲吟畫一歌欲去重延佇

遊石室【在海州】

昨發漣水陽今息昫山陰低徊訪石室上有桃樹林芳華麗海日惠風拂塵襟相見芙蓉主瑯然方嘯吟暢飲揮玉斚哀彈進胡琴自適天下樂誰知匪荒淫安期蘊長筞中散識雅音舉世旣莫諭乃果仙遊心芙蓉而猶爾靈迹畱至今恨不駕白鳯逍遙以追尋

鳯凰山

鳯凰不世出覽徳乃遊翔虞庭旣來儀亦復鳴周岡云何太谷山而以名鳯凰山岑若騫翥佳气淩蒼蒼一朝有靈鳥至自蓬萊鄕厥聲應律呂其羽爛文章𨿽無醴泉湧飲之甘且香豈乏梧桐生菶菶當朝陽一枝暫棲托含意在八荒柰何雞防羣叫嘯方搶攘髙舉戾云漢與世邈相忘

靑州府學竊感聖人聞韶之事

魯叟昔在齊君臣豈知敬何期萬世後王禮祀元聖元聖去我邈韶音已聞聴厚味諒可忘至樂誠無竟君哉虞舜氏道徳一何盛作樂化天下百王莫能競於心得眞契無味斯有命從容攝相間暫使禮樂正去魯因饋女適衛還擊磬徒懷經濟具可柰兄弟政文王𨿽旣歿周公當復夢【葉莫浪】不見鳯鳥來已矣何所傷【葉式亮】六經垂訓明【葉謨郎】雒雒峨宮墻瞻仰願沒齒庶以希顏生【葉師莊】

長平

引軛方上牛參旂正南舉行行堠路明忽在長平聚踟躕念衰韓不得守玆土嫁禍於趙國移師與秦拒趙卒一以坑秦兵肆攻取惜哉廉將軍制敵中見沮遂令銳頭兒殘暴逾猛虎善戰服上刑賜劍非弱主咨爾頭顱山委命復何語

出膠河送別劉用章

齊民猶未蘇羈宦足長喟何意並州士軒車逺相慰旬餘共食眠慷慨聞計議顧余非俊傑俯仰期不愧探道固夙心徇祿非素志未還隴畝耕忽值時事異零落遂至今非君孰能媚愴焉防亂余念舊如夢寐親交存防人置酒當輒醉北海雪掩晨東萊艸生地出餞膠水西踟躕悵分轡相望𨿽匪遙嘉會難再冀願言各自修毋獨簡書畏

淄川濯纓

淄川何悠悠東北赴滄海輕舟若可楫不去復何待靑靑波上萍演漾誰得采鑿鑿淵底石靜閱人代攺浮沈良自由進退獨罹罪白日麗中天奄忽生逺靄聊且濯塵纓翻然落深海拯溺念神禹相去已千載登碕晞我發壯气猶魁壘安得赤鯨騎仙洲拾蘭

夷白先生令詠庭樹喜鵲

淸風舒旭日雙鵲鳴相和不惜辭野木惟願巢庭柯主人誠愛物瓊林亦婆娑髙棲有埀防低濯無張羅饑啄丹丘粟渴飲玉池波養此侯印質傷彼月樹歌銜梁非偶爾送喜夫如何夫人已詠徳織女將塡河

伏羲陵

宛丘何隆隆宰木方蔽芾皇羲不可作封樹表萬世緬惟辟初人獸無以異𨿽有結繩政禮法殊未制自非神聖興孰發天地祕人文一以宣三才道斯備立極盡恆性稽疑示精意大和燻八紘獨守君師位羣帝承治統百王賴書契惜哉風气漓復古終莫逮曰余昧先天玩象冀深詣何能窮蘊奧一理貫萬彚玆焉拜古陵時達酬素志願求五十蓍決彼天下事

謁伯夷叔齊廟

孤山起千仭不與眾峯儷飛甍冠其椒中列夷齊位爰從秦漢來時節修祀事此鄕嘗過化仰止宜不替何必覩光儀始覺頑懦厲至此聖之淸師表向百世讓國播髙風諌伐明大義餓死無所悔於仁得深詣精明一寸心終古照天地云胡孤竺城云暗遼水裔矧乃首陽山豺虎正相噬三復采嶶歌憑危獨流涕

圯上有懷張子房

沂水東悠悠踟躕立圯上固無黃石期畱侯詎能忘畱侯本韓人五葉爲輔相國亡思報秦購士椎博浪力誤𨿽不斃意气亦雄壯歘來蟄龍蛇舉世莫知鄕授書何怪奇任挾誠倜儻少年日以聚誓欲取金鏡【葉】邂逅隆準公嘯吒後諸將闗中奄席捲漢業知己創歸還佐橫陽欲以韓興覇惜哉成見殺此意徒慨慷乃復從漢王滅羽垓下帳平生韓兩仇反手咸掃蕩深衷寔在斯寵祿非所望遂挾松子遊髙風邈難伉餘生千載下結想常入夢【葉】其貌若美人偉略不可尙

過髙郵

方自越湖江厲馬趨海岱秦郵道所經撫事一長嘅乾符失其握政民自潰羣雄相並吞中土正樵悴長弓海陵來飛鏃頗堅鋭遂令百萬師竟屈三五隊效順乃天啟開藩制吳會干戈分四鄰柱石矻當代運去不可追戰死亦可悔豈復念姑蘇麋鹿遊已再曩余過玆城薄從嫖姚徵時事諒殊昔桑麥還靑靑悠悠甓社水流血一何腥相見斷頭將云旗揚窈防

晉陽

節彼懸甕山晉水出其阯捍之湜方塘注之盈畎畝浩浩汾河流東行何迆邐叔虞受封地汾晉環左右維城屏宗周貽謀至孫子胡爲封曲沃自使絕人紀兵戈日彊大創霸在重耳悼公紹餘烈王室暫寧止區區隋家帝宮中極華侈於焉啟唐祚天運不可擬我來遊冀方斯境屢淹軌慷慨懷古心申章不能已

南山宴集

我在塵网中而有世外心逸步常獨往靜聴山水音矧玆同懷客陵緬極窺臨振衣崇云表洗耳淸澗潯陽葩靄芳气嘉樹郁繁陰縱浪流觴飲低回攀桂吟麗澤悅來淺考槃樂何深窮棲謹素履達宦輕華簮薫風自南至曾泛有虞琴餘韻已寥閴憂懷良莫任

己酉九日洲次陶靖節己酉九日韻

廣陵值佳節遊子欣慨交閒情日已適短髮秋自凋俯愧魚龍蟄仰瞻鴻鴈髙落木際遙岸微云翳層霄豈無沈尊醁薄慰行路勞采菊芳洲上獨酌當金焦酣來登逺遊悵望柴桑陶達人愛重九從古非一朝

勉任守禮進學

良玉不易求躋險昆侖上明珠諒難采杳渺沒瀛浪何如探大道廓若天曠蕩驅車行弗息聖域將可望人生孰不學此心在無放神明湛中存妙用能曲暢茍昧精一功利欲紛作恙靈臺日已蕪出入迷所向水遊體習坎雷行法無妄徳業一以成吾中胡不廣嗟哉媚學子此道當勉彊爲山或自虧白首徒悲悵

相思嶺

暮次大田驛朝越相思嶺嶺上奚所思思君善刑賞賞功固有秩刑惡良有等願體欽卹意治平庶無枉泉南七閩地使節自玆往讞獄在詳明吐論當峻整微風振榕林仰睇天宇迥於心得眞契凝光何煥炳

過相思嶺因而有作

相思復相思與子分袂久豈無同心結十手不能剖願一見華容托夢千里道回風拂中帷暫覯於杳渺閩山何巍巍浙水何浩浩悠悠逺別情徒惜芳年老不贈連理枝但贈宜男艸

悲古墓

西出萊城門原陸何渺渺古墓如星羅威紆帶長道行人日往來焉念窀穸窈鴟鴞鳴白楊狐兔眠蔓艸零落忽在斯長夜終不曉貴賤昔分殊今復誰醜好聖賢諒拔萃盛徳擬穹昊旣歿常若生希慕苦不早流光疾於駟始壯歘已老溘焉朝露晞微命安可保自非立修名徒勞悵懷抱

過營丘【今臨淄縣】

幽薊旣分燕曲阜亦封魯全齊周四履王室資夾輔眷言柬大藩鎭靖自前古左奠瀛海翻右據泰山阻匪直形勝會曾是賢哲處丹書藏太公內政修仲父田單復社稷魯連委圭組髙風邈難攀奇計疇爲舉伯王事復湮末俗變風土矧乃鄒孟氏特達王道語諒哉見闊迂未可幹世主皇明禦宇宙文教戢威武七篇仁義存於治非小補伊余餐至言無餒方自許重經紆轍地瞻仰極延佇雪宮有曩基畫邑無遺堵耿耿欽聖心申章莫能抒

天井闗

昨發太行驛今登天井闗闗上一何異宛若城郭環晉河繚其下羊腸上回盤松栢被厓谷迅飈淒以寒斂衽東北顧千里接岡巒雲霞屢變滅可以縱遐觀壯哉河北脊元气結厚坤都邑多附麗熙熙生齒繁宣尼此迂轍宮墻尙言言漢帝猶巡幸雲中旌幟翻如何曹孟徳乃有摧輪歡修阪𨿽詰曲徐行豈云艱日暮山气肅好衣良苦單努力驅車去眄彼龍門山

北閒臥

長夜畏溽暑閒來北臥樹木有繁陰矧乃涼風過快哉一室間淸謡欲誰和萬物何必小天地何必大茍能順其然一气終不挫逍遙陶靖節微官或求做李斯相秦國黃犬意悲吒悠然望白雲孰可回我駕

登鄒平縣城

離離原黍茂蔚蔚栢葉靑鶯遷必喬林鹿食惟野蘋生物咸得性憚人正飄零解鞍憩鄒邑落日登故城岱宗𨿽峻極濟水殊未淸東陵死盜跖遺突凂山靈於陵棲仲子小廉何足稱臨眺轉哀郁何以慰孤徵伏生夙所慕華寢翔林坰

登昌邑城

漢季昔崩潰羣盜紛縱橫黃巾𨿽已破餘孽尙蚊虻磊落孔北海坐困都昌城苟非劉平原何以釋圍兵始覺天下士乃識蓋世英求援豈不怍民社安可輕惜哉靑復防竟負知人明守郡旣無補升朝亦何成徒深姦桀忌巢壞卵亦傾防目漢廷內志節成足經寧以剛直折不爲圓曲生千秋陟遺堞連云想髙旌淒矣欽賢嘆曷由承一觥

朱娥詠【上虞人朱回之女鄰讐朱顏欲殺其祖母娥年十歳力挽顏衣脫母於難娥被害】

稚松生澗底已擢淩寒姿春鳥出巢去反哺還髙枝何況十歲女所稟眞英奇至孝自天啟利害焉足移臨難願代母白刃正差差奮身當刃刺揮手挽讐衣被血死瞠視尙恐追殺之母難一以脫遂達朝廷知詔書防其家鄕裏建其祠亦復附曹娥降集淸江湄丹靑著往事宋史不吾欺至今頹寢在四壁苔蘚滋蘋蘩旣莫薦庶士徒嗟咨髙山何漠漠溪流亦漣漪魂歸夜月皎樹聲淒以悲疇能復廟祀萬世猶一時

宻庵集卷一

宻庵集卷一考證

第四頁前七行三良冢按三良子車氏三子奄息仲行鍼虎也今詩內說公孫古冶田疆應是三士冢梁父吟所謂二桃殺三士也據齊乘冢在靑州臨淄縣南一里永樂大典因三良字遂編入秦三良條內尢爲舛訛今題目姑仍其舊

欽定四庫全書

宻庵集卷二

明謝肅撰七言古詩

揚子江值風

金山一舸沿潮落楊樹沙髙大風作掀濤播浪舞陽侯裂石漂沙驅海若日光陰沈雨气昏長魚吞噬穹奔恍若龍蛇起平陸疾雷急雨喧乾坤眾工爭先沈鐵矴前後覆舟號哭競蒼茫神鬼紛戞摩咫尺黿鼉爭性命此時抱侄柁樓中乘興欲往蓬萊宮同舟相顧气沮防問我何獨神沖融我今行年四十五足迹周流半天下寸心湛如江水白生死非天定誰主狂飈忽息狂瀾平水天一色涵澄明吳歌杳眇雙櫓輕君山翠落江陰城回望中洲白鳥橫

題墨竹

坡仙寫竹如寫字指端所出皆酒气意態飛時若有神風格老來還嫵媚鵞羣鴻爪沙水明鳳翥鸞翔山月霽流傳戱墨在人間拂拭一枝防仔細

蓀溪別墅梅花盛開

白馬湖東歲云晏殘雪茅居俯林磵邂逅南枝一防春歘忽繁花千樹粲滿地崢嶸眀月陰連空窈窕仙云深銀闕凝光何照耀蕋宮爽气常蕭森悠悠物外淸防別淡淡琴中三弄歇漫將觴酌怡天和未怕笛聲吹石裂靑苔坐吟不灑掃風日淸佳春正好卻念逢春欲白頭豈不令人思逺道廣陵開時眀海暾天平折處橫龍門絕艶迎人西子湖暗香隨馬八公村冶亭山寒歸夢短城頭欲曙霜角斷飛花有意送行車倦客無聊經野館自落三齊又二年不見玉面生暄妍非無紅紫紛作陣轉覺涕淚如奔川花應笑我長漂蕩失腳眞成落塵网知萬里得生還仍向故園追勝賞後時花落芳事防黃鳥陰成佳實繁食實防花足吾樂不妨靜寄東軒間

題永嘉山水圗

太初子來五湖示我永嘉山水圗洪濤積翠浮吾廬連天鴈蕩森劍防出海蒲門竦巖防羅浮勢接步郎髙盤郁千峯擁城郭瀑雨松陰晝杳銀牀瑤澗春寂寞紫金丹就隠容成靑雲梯髙躡康樂容成已莫招康樂猶可求不出西城步定向南亭逰眼中風物豈不好感嘆乍登池上樓薄霄旣愧雪飛鴻棲川復怍淵潛虯池艸春生兮王澤下竭園禽變鳴兮佞人鼓舌縱學嵇康事養生難附任公逃天伐悠悠往事付虛無誰復懷賢似太初應愛五言眞妙絕粲然朝日映芙蕖

題四馬圗

風吹細艸沙塲春忽防東絹落騏驎一匹前馳復回盼二匹齊驅若飛電最後一匹奚官騎意態深沈目光太平天廐粟如山此物飽食長年間玉臺閶闔徧防觀五花滿身云錦翻焉知汗血干戈底北伐南徵千萬里恵養之恩終未酬空負將軍托生死此圗乃是吳興寫龍種權奇信無比嗚呼安得眞致此萬歲千秋禦天子

題汪資深所藏柯博士竹木

奎章閣髙風日淸閣中博士丹丘生幽篁古木妙揮灑萬里不盡江南情洞庭山靑湘水碧二妃遺廟無行迹鷓鴣聲歇江雨殘夭矯蛟龍影垂壁向來懷古良悠悠零落此畫知誰收汪子得之宜寶玩三湘咫尺可神防

娥江送別圗歌贈縣丞逹貫衟朝京

越山盤薄龍馬羣中有長江帶潮汐霆驅雪迸欲滔天不沒曹娥廟前石鄕人共說曹娥孝天性生來不須教邯鄲作誄已瑰奇中郎題碑尢絕妙流傳曾與阿瞞防以孝移忠何所難丈夫乃不如女子況爲同姓堪羞死衮衮江波不盡流曹娥廟下泊行舟舟中美人顏半醉紗防烏鞾蒼玉佩浩歌淥水狎鳬鷖如此風流良可繪豈不見美人昔日渡江來楊栁靑靑鶯亂啼美人今日渡江去涼葉蕭蕭馬首西西上金陵天尺五靑雲士友多如雨莫忘江上別離時一玩新圗有所思

諭虎【並序】

行將之泉南道出興化人云有猛獸傷人者甚眾余未信薄暮而行果遇虎虎伏不敢動良久將遁辭以諭之並示八閩官吏云

海風捲雨閩天晴攬轡晚出莆田城人言前山有猛虎山雨乍歇溪水鳴郵亭傳舎去路永古榕茂荔連林靑極目人煙渺蕭瑟猛虎下吼如雷轟當前立馬一叱虎卒肆意气方崢嶸鐵籃焚火明奪晝照耀崖谷無潛形頽然虎伏作臥石利爪銛牙徒猙獰縱逢乳犬郡敢搏孰謂百獸猶震驚我職分符省風俗狐兔必掃豺狼逐於莵跑躍最豪雄防人肥已當先戮林颷泠泠山月落伏虎欲行還躑躅應愧尋常肆凶虐深掩雙睛光煜煜於莵於莵毋爲狂且聖人寧百姓汝軰必在驅烈士不殺汝民害終未除彎我烏號重二石防我龍泉長三尺截汝頭骨貫汝胸汝皮我寢肉我食汝𨿽後悔奚所益不如蓄威武爲帝守九闗見者皆畏愛文采何斑斑

題等慈嵩嶽靑山白雲圖

昔逰河還歷覽河南山山峯崢嶸三十六峻極中天是嵩山嵩嶽之髙出昆侖衡恆岱華咸歸尊下臨豫野雄地六上應鎭宿昭天文太室辟其東半夜倒暾滄海日少室辟其西靑晨起掛靑蘿月風臺霧閣何岧嶤翠崕丹谷隨逍遙王子鳳笙吹絕嶺焦師霓裳翻絳霄便欲飛車往棲息笑倚天門觀八極閒雲來往作賔朋彼此無心自相得惜哉此願未果遂徒防雲山落畫中山靑雲白倐逺近似聞蘭若來疏鐘八十禪公雙目炯一瞬雲山皆幻境不須咫尺論萬里寸心要與天地並重曰山有嶽兮嶽有云雲爲雨兮澤無垠云不爲雨兮舒捲與乾坤禪公出處亦如此浩刼不隨名實存

題何參政所藏七賢圗

黃塵欲蔽日月明十年四海橫戈兵士風已隨習俗變盡舎仁義談縱橫遂使棲棲七君子獨著儒服令人驚胸中豈有經濟具眼底厭防龍蛇爭大山長谷便同往不獨隠迹兼隠名由來貧賤足閒適豈必濁世幹浮榮兩生不來漢儀簡四老旣去秦運傾寧知賢人愼出處能與國家闗重輕況今作者已云七束帛合向丘園徴君不見旁求良弼到版築一說能令商道興

題何徳儒所藏顧周道水石圗

沄沄石下波鬱鬱波上林過橋仙客忽長嘯一鶴來自蓬山岑蓬山岑不難至聊棲瀛海內自適滄洲意恍如出巨石羣峯落影洪流碧又似泊金山廻潮激樹崩崖間江淮風景眞奇絕來往扁舟蔭淸樾鳥飛魚泳醉吟中回首玆防防秋月虎頭子天機淸剪彼水石來軒楹使我一見气崢嶸龍蛇起陸雷霆驚爾宜藏此畫愼莫素壁掛光气一衝天超然便神化

望海圗

蓬萊岧嶤滄海上玉作樓臺屹相向共說神仙向此防欲往從之隔弱流弱流滔滔三萬里極目蓬萊何處是神仙有無良渺茫若爲寫向丹靑裏我家防稽山水鄕蓬萊秀出東海旁碧桃千樹開春晝月閤萬尋淩昊蒼長時飛鳥臨髙頂海色澄澄天與永明月朝沈若木枝赤日夜照扶桑影淋漓元气任吸呼靈臺不動光湛如直通天地有形外彼大瀛海皆潢污此間卽是神仙宅不湏渉海求靈迹秦皇漢武何太愚樓船方士無消息淒涼往事已千年蓬萊猶作畫圗傳捲圗還君三復嘆有鶴飛來橫九天

題王昭君圗

君不見漢道昌單於朝建章君不見漢道衰宮女嫁胡兒胡漢和親自髙帝以色媚人非逺計遂令畱患及子孫內家又遣王昭君昭君本是巫山女預恐蛾眉妬雲雨一入深宮長閉門好夢何曾著人主寧期粉繪誤嬋娟玉殿辭君君始憐空抱哀弦寫憂怨風沙萬里向胡天胡天蒼茫歲月促夫死氊城更從俗一寸良心不自持安用紅顏美如玉畫裏傳防出塞時胡騎蕭蕭漢日低卽此堪爲中國嘆不惟靑塜艸萋萋

射虎歌

伏勁弩操長矛壯士射虎南山陬虎應奔俄自踣目睛猶熌爍不自追愆尢向來牙爪森鋸刄一怒能摧萬人陣飛行絕險忽炰烋崖石翻崩林木振朝餒吞鹿豕暮饑防牛羊狼狐駭遁伏藏去卻又拉人充饑膓天生萬物人最智虎𨿽恃力焉足畏是何頭骨能瑰奇毒矢穿之終莫避此時中矢勢益雄慿陵大叫咆層空風悲雲起助狂視卞馮不敢當其衝啞啞林烏噪虎斃林西嶠黃質羅黒章奪目光炳耀咍爾虎兮何不從軒皇戰殺蚩尢綏萬方不然百獸同率舞使虞朝治道之彌光胡乃山村肆饕口野窟畜圈皆踐蹂自矜威武非眾侔豈想豪橫落人手君不見漢家飛將勇且獰彎弓射死不射生又不見周公一去今防代猛獸還貽中國害設防阱張闗機人始與獸角殘害紛相持虎欲食人人射虎虎彊人弱何以支以智鬭力斯獲之食虎肉兮寢虎皮吁嗟壯士知爲誰

龍女歌【並序】

洪武元年三月三十日余在淮安城北滿浦舟將過安東因謁浦上龍女祠碑雲龍者東海淵聖王第三女儷蘇州栁大夫毅蘇有廟此行祠也余異其事爲龍女歌云

君不聞東海王三女才色少女良金冠玉佩雲霞裳超忽六合陵三光四海托姻無與當畫開水府如人世寶幄瓊筵照天地羣仙冉冉防佳期招得神夫栁家毅毅也前身應是龍美髥廣額蒼顏容玩世亦與潛淵同時來踴躍返初服天與伉儷還珠宮至今廟貎臨東海霧閣云牕事何在但使龍推澤物心天下祀之誠匪淫我謁行祠向淮浦黯帷中靈欲語十日一風五日一雨無衝波以危彼舟楫無大旱以敗彼禾黍嗟爾龍兮順濟斯民千萬秋龍亦永赫厥靈於此州毋乖其道紛逢尢

田橫固歌

田橫固在絕島上出靑天之防防下臨滄海之浩浩迥隔三齊絕兩淮洪濤日夜碎層崕蛟龍所窟猿狖宅孰謂英雄堪遁匿向來秦鹿走中原揮戈共逐煙塵昏漢家得之只三傑五百賢士徒喧喧便應入海長不返猶冀王侯斯可哂慨然決劍气仍豪何面長安見隆準隆準功成百戰餘鄼侯系獄淮陰誅子房不托赤松去一落猜忌寧全軀腹心爪牙今若此敵國爭衡定何似始知夫子識先機萬古誰能無一死香風壁壘樹參天主客逰魂俱可憐𨿽乏奇勲立當世且將髙義垂千年

畫龍歌

海雲飛揚海水揺雲水挾風相怒號重淵無底龍睡熟霹靂一聲淩九霄額鼻如山目如電生金鱗甲光芒見倐忽變化可攀驅江捲湖不作難天下丰年在霖兩勺水歸潛還得所君不見丈夫用舎安有時吁嗟乎龍應解知

題曹娥碑【並序】

曹娥碑鑑定是晉王右軍書者其波磔與漢蔡邕石經相似其結體與魏鐘繇同一軌轍非右軍不能作也此帖四明黃繼民所藏余作歌曰

婉孌曹氏女生長虞江濱乃父按歌能樂神逆濤江心迎伍君偶然失腳成沈淪此時曹娥才十四日夜哀號動天地奮身躍入龍伯宮抱父屍出洪波中漢安年迄元嘉始淡荒墳煙蔓裏度令深期民俗淳蕙肴椒漿方祭誄誄文本是邯鄲作勒石垂光非溢美好辭玩賞蔡中郎妙墨重揮王內史內史臨池示楷精出神入聖由天成風格眞淳樂毅論气運逸邁黃庭經曹娥之碑尢注意外足婉麗中堅貞疾遲偃仰各合度正側方圎皆有程金錐畫沙鋒芒斂玉樹照水枝柯靑秋風羣飛鴻鴈敍夜天行列星宿明元常銘石猶體力命雅深堪與比鴻都分法授於神筆勢去來同一軌流傳蕭梁到李唐紛紛鑑者迷精光退之平時厭姿媚於此題識何端荘乃知嗜好在奇古況兼孝烈如曹女碑陰隠語亦了然可惜無言譏魏武魏武徒勞校色絲以孝移忠忍不爲獨覺遺風扇鄕裏順孫孝子相追隨四明有逸民示我碑一幅眞若圭璋出羣玉書家往往無眞識太息還君須韞匵

和楊鐵崖次韻顧仲英春夜樂

回文織就春機紅郎君歸馬如飛龍香閨畫屏燒絳蠟小幾淸箏響銀甲翠鳳才炮白鹿烹郁金美酒玉花甖瓊杯防灔妾爲行气酣笑絕縵胡纓大地有維天有柱妾寧無心終事主還憐獨宿含吟婦燕子樓寒半簾雨

聴王郎彈琴

王郎十日不相見今宵同宿流芳院試臨月沼坐彈琴三四冰弦千萬變澹如夢澤水涵虛奮如昆陽兵接戰落如巨石墮層崕泛如飛絮飄晴防大江當春波浪濶深谷向秋樵唱逺雙雉和鳴野木髙孤猿獨嘯山月轉古文盤誥有艱澁治朝雅頌無俚喭接輿狂歌感當世屈子離騷賦幽怨安知虞帝鼓南薫後來操變聲徒存淒涼凝響輟洙泗激烈浩嘆興河汾河汾千載有賢孫洙泗遺音宜久聞猶將近調驚聾俗白雪巴歌誰解分嗟余豈是知音者頗於律呂窮根源大樂之和天地同舎汝彈琴吾與論

題王節婦捲

槁砧逝矣遺孤小白髮姑嫜方壽考彼蒼應念未亡人孝節於吾願終保含悲黃鵠夜半鳴顧影靑鸞鏡中老百年耿耿一心存皦日當空照垣表

題朱元暉所藏趙魏公滚塵馬圗

吳興戱墨尢工馬卷軸風沙滿天下老壯駿羸皆入神況乃長年病肥者窄衣尖防唐奚官牽來鐵牡從天閒縱韁滚塵沙苑濶落花靑艸隨身翻旣未得成戰功又不令充立仗雄姿猛气空逸羣飽食帶羈自多病嗚呼此馬多病尙可醫此馬長命誰得知

瑯邪臺

誰謂客行倦懷古方悠哉淸風吹逸興飛上瑯邪臺瑯邪臺臨東海碧西直嵩髙暮霞赤半匡皎月分防稽別岫凝雲低碣石天髙地回形勢雄越王曾駐旌旗紅九霄宮榭瞰中國今日輦路無行蹤更有秦皇並漢武恣意干戈滿天下豈不豪雄蓋一時俯仰乾坤亦奚補偶來觀日出卽置黔黎三萬家也復祠四時萬八千里飛龍車勞民耗國有如此中夏外夷咸怨嗟柰何二君不覺寤欲火內烈無垠涯莫貴於天子六合今已一莫壽於仙人更冀長生術樓船采藥泛滄溟桂館神淩太淸紛紛方士有何驗去去童女無歸情防度登臨徒騁望縹緲蓬瀛隔煙浪銀闕珠宮不得防驪山茂陵免君不見金人去國淚滂沱頌徳之銘石已磨瑯邪臺髙嵳峩

超然臺

東方千里遭旱蝗嗷嗷赤子何蒼忙使君適來守髙宻快意豈復如錢塘錢塘絕勝髙宻好卻背煙花行野艸雕鞍不穩畫船安脫粟易饑香稻飽繁華回首得蕭條膏澤如流堪沃焦吾民無憂使君樂樂意超然誰最超超然臺髙北城上使君與民同眺望民愛使君如父母千載牲醪不能忘昔我讀公文今我登公臺臺前風景發人興再拜公像還低徊西瞻穆陵闗東俯瑯琊島勃海汪洋碣石孤常山嵚崟馬耳小濰淄流水更悠悠嘆息前人都已休惟有盧敖挾仙侶至今來往鑪峯逰因招羨門子便約安期軰嵯峨切云冠縹緲淩風佩紛然爲我集臺端白日連空旌節寒紫霞深杯和石髓如大棗行金盤就中一翁稱地主調笑羣仙疊歌舞玉壺天開俄傾間碧桃春融千萬古我幸承淸宴妙訣從此傳防使日輪生月窟神眀無處不超然

將還滎陽畱別

紫簾卻寒碧香繞銀燈結花金粟小主人捧酒起勸賓離別長多防長少明日騎驢鄭圃東白莎黃葉滿林風知君此際能相憶笑指燈花映酒紅

虞美人歌【並序】

余甞讀史至西楚覇王項羽所作垓下帳中歌知其深愛虞美人及騅馬故騅馬尙不忍殺況美人乎而世言羽敗垓下美人恐爲漢軍得以劍自刎死然此事馬班皆弗載豈偶遺之亦難明矣曩余從戎定逺過美人墓父老爲餘言美人從羽自垓下潰圍渡淮漢軍且追及美人乃自刎死此其處也是則美人詎乏古烈婦風哉及過宿遷美人鄕也以其有徇主之節而祠焉已久徴父老之言益信蓋事固常有不幸者如美人徒以羽殘暴失國人惡道之亦使美人之節不白於天下余甚悲之故作是詩於以詠歌美人之遺事云

美人已爲英雄死鄕裏猶綿歲時祀姢然珠翠照羅帷兩兩女巫歌舞起短簫咽鼓相喧啾廻風吹入楚云愁楚雲爲雨防千里似洗重瞳垓下羞山河百戰雄圗防顧妾何勞悲玉帳寶劍臨危妾自裁素心不貳君應諒願從躍馬出重圍艱難又渡淮西涯終將血染原上土空餘碧艸春離離我憶從軍經此地南公慷慨言遺事香魂一斷招不來今日荒祠堪重哀

羊腸阪歌

太行山天井闗闗南闗北修阪盤略似羊腸百里千萬折縈巖絡嶂曲穿懷澤間澤州城南崗阜擁萬牛服箱難引重絕厓黒入河底深奇石鐵積坡頭竦振衣揑板上靑天時聞嘯虎兼啼猿雄峯四嶂日色薄大樹羣撼風聲寒當闗有廟何丹碧魯叟西來逰晉國一聞簡子殺賢臣從此回轅余轍迹仭墻瞻仰重低徊輕車確行崔嵬白雲在望親舎逺翠華入想鑾輿來聊憩松亭足淸曠塵纓淨濯寒泉上遂飡梨栗度星軺更挽藤蘿到橫望橫望何所見天地都蒼茫大河沄沄通碧漢旭日杲杲生扶桑分明梁衛開原陸蕭瑟煙蕪連黍稷荊榛自上信陵墳菉竹誰歌武公徳拄劍微吟气淒前登碗子城巍巍失路深憐阮校尉摧輪大笑曹徵西何如晉王今就邸並駕四牡安無危蹄輪相踵日南北闗吏獨問余奚來我本石門云臥叟偶客山東轉山右堯舜之化𨿽寂寞追尋禹迹聊奔走蟋蟀號寒再在堂卻隨鴻鴈向南翔此行周覽太行了忽來俯睨黃河陽河陽自是形勝地天生許公才徳備公乎去矣梁木隳落日覃懷一長喟

海昌築城行

海昌之城城海滸屹爲錢塘之北戶行人但觀形勢雄焉識居民徭役苦吾聞役民初省連夜下謂非築髙城無以保寧宇爾民不敢康服勞向官府東城樹羽旗西城伐鼛鼓千夫鑿山石萬夫捄海土日未出已登埤日旣入猶削屢築得周遭百雉完臨平山木半爲杵天公有眼不下顧隳爾新城旬日雨城隳亦何害王事終靡盬城官來校工勤工賞慢工怒程期旣畢民安堵浙河之西城似虎城外妖狐應栗股城中編民誰敢侮君不見王師昔南來奮擊如霆雷髙墉絕壘俱擘開乃知設險不足倚以徳爲藩堅莫摧嗚呼海昌之城城新作落日重門聞擊柝

翫月行

悠悠異鄕人望望故鄕月四十二廻天上圎廻廻見月歸心折我家髙堂臨海城阿母向天防月行月行若照兒行處應念白髮增新明少婦持杯月中立勸姑賞月還暗泣良人在逺婦獨眠洞房月冷如黃泉尋常有月誰不防別離防月情始見

馬陵行

客行忽不樂停車馬陵間上有悲風古樹之蕭瑟下有哀壑流水之崢潺陰深壊道余古雪嶄巖兩壁堆積鐡石面苔封勁箭痕艸頭露滴將軍血靑熒燐火黃昏明呼號木魅啼山精應羞刎頸償斷足此气千載眞難平西流沂水東滄海勝負孫龎兩安在爲提寶劍舞尊前落日雲霞射光采

五言律詩

次韻送周府引禮舎人崇徳程原道奉使入越買茶北還

萬山盤鏡曲云戞馬頭飛谷雨春芽摘東風使節歸吳鄕歌棣萼梁苑賜朝衣還念煙霞客聴鸎獨掩扉

淮海懷古

淮陰訪韓信海上弔田橫相去四百里靑山接故城風塵孤客淚義勇二豪名倚劍哦前史中陽太不情

登東萊郡城樓望海

暘谷知何地東萊倚郡樓日華鳴海夜沙色靜天秋徇祿寧無恥歸田可自由望中三島近便欲附仙舟

將往齊郡別相知者

佳期定何許逺別在於今去路隨歸鴈幽懷托素琴春波揚子濶雲樹穆陵深相望餘千里瑤華好寄音旣至濰州寄同考禮者膠西張紳士行上元楊翮文舉吳郡錢逵伯行鄭元長卿嘉陵楊基孟載吳興牟魯仲望燕山翟汾文中東嘉余堯唐臣諸曁姜漸羽儀余上虞謝肅凡十人皆自浙西而望至南京者也

西戰重城陂諸公此日危忽收文苑士同艸聖朝儀一死非余惜孤生念母慈故鄕瞻望逺愁絕鬢成絲

五言排律

洪武十年餘自越中北走燕南西度太行寓並汾南取道於覃懷絕河汴江淮以還蓋太行東西咸歷矣乃作太行山五十韻

宇宙尋陳迹山川考夏書遂浮天塹筏來駕太行車修阪云端走髙峯石上驅岧嶤赴修武綿亙逹幽都旣接恆山峻仍臨碣石孤大河三面帶滄海一浮盂天井闗雄壯羊腸路郁紆八陘天設險九塞地呈圗河元爲脊星躔恰應樞陰陽鐘秀異土壤劇膏腴五穀資民食羣材副國儲蕭森羅杞梓卓犖挺杉櫧檜柏參天直槐楡向日敷隰原紛黍稷畎畞雜稉稌牟麥先秋刈蔓菁冒雨鋤翠叢分韮薤碧蔓引壺豈但羣蔬囿由來眾藥區人參供土貢國老應時需苓產松根美脂生石裏濡應蕤核療必欵冬除參錯梅桃樹崢嶸橡栗株霜梨包水碧露棗濯瑚百谷喧啾鳥重淵撥刺魚磨牙衝猰防過迹防於莵木客頻來往靑猿或嘯呼陽坡奔鹿豕叢薄隠熊防動植皆云遂躋攀敢憚劬哦詩泣山鬼防幘似仙儒流水鳴焦尾晴虹拂湛盧蒲萄微醉了杞菊飽餐諸艸茂眠欹借泉香渇屢白雲生絕壁古雪積深渠環塢疑城郭回崕夾道塗炕煙多燠寢陶穴盡安居生齒何其眾淳風愼莫渝觀逰吾豈倦行邁僕將痡漫爾窮朝夕悠然念古初懷襄存禹績左右奠堯墟周獵登千騎秦徭塞萬夫蕭王逾射犬漢祖距飛狐魏武摧輪恐文皇扼竇謨陘兵楚王信晉甲季司徒出壘曾戡史臨泜更斬余飛揚皆自此形勝定何如聖主家天下蒼生率海隅玆山鎭中域爲國壯方輿偶踏煙霞表聊將意气舒揮毫余解賦好事孰言迂始怪誇娥負終尋李願廬烏巾白羽扇放鶴向天衢

江陰江舟中次錢塘趙用行韻

風流白面郎生長古錢塘麗賦千金直雕弓二石彊上堂辭父老謁帝入明光玉醖初筵賜宮衣內使將萬言論至治一徳頌興王共擬龍騰劍知驥服箱髙才憎命逹薄宦幸時康試鼓琴三疊仍傳酒一觴早鶯啼野館獨燕掠云檣江塹雄南紀河流帶北方雨晴闗樹碧天濶海山蒼浩浩登長路悠悠別故鄕王程知有限民社視如傷養爾風鵬翮終當九萬翔

宻庵集卷二

欽定四庫全書

密庵集卷三

明謝肅撰七言律詩

韓信城

淮流浩蕩楚原平嘆息英雄不再生天日可明歸漢志風雲猶似下齊兵千年城郭名空在百戰山河姓幾更還酹將軍一杯酒黃鸝碧艸不勝情

靑州卽事

東秦兵後半荒村尙覺遺黎可自存黍子酒醇終日醉木棉衣厚一冬溫炊煙入炕家家榻刺棘苫墻處處門便擬卜鄰依朴俗共栽桑棗滿平原

太行

尋山不逺數千里始向羊腸見太行羣嶂北連恆嶽翠眾流南赴大河黃已知天地凝元气欲嘯雲霞俯八荒它日向平家事了不惟五嶽恣防翔

太行絕頂

千里驅車陟太行秋風髙拂鬢絲涼關當天井聞靈籟路出羊腸繞大荒廣武西連關陜近黃河東合泗淮長野夫不盡淸防意緩節吹簫坐石牀

登常熟極目亭

虞山積翠橫東海上有岧嶤極目亭井屋雞鳴穿曉靄石潭龍影落秋防風回江塹飛濤白天入蘇臺逺樹靑何處言公餘故宅畫橋綠港眼偏醒

壬子三月二十日送徐性恭往濠州省覲乃翁季子先生

再見東風艸木蕃老親猶自隔淮村關山千里不能覲天地一身何可存夢蝶坊深趨曉寢乘龍洲近侍春尊爲言別後長相憶愁聽啼鸎倚碧軒

宋內門

何處前朝虎豹闗海鱗橋上兩斑斑落花暮逐流觴水芳艸春迷疊石山列帝玉魚孤塔底梵王金構夾城間空餘往事南人說泛海龍舟斷不還

過劉則敬五疊山房聞鶯

五疊山陰坐石牀愛聽黃鳥韻笙簧東風急處野花落小雨幹時緑樹涼伐木敢忘求益友攜柑長憶醉華觴秖今髮白風流在細詠綿蠻重慨慷

泗州

暫艤戈船上泗州兵余城郭似荒丘楚山猶是東南冠淮水何爲日夜流斷砌落花官舎靜夕陽歸燕防堂幽春光如此非吾土擊築尊前感壯防

舎弟原仁以驢車自太原來迎我於眞定

我寓恆陽餘十日靑方逐小車來卽呼嚴老裝書冊仍別劉郎把酒杯趙國新封滹水險淮陰故道土門開太行遮莫髙千仭不到河東豈浪回

洪澤

東流澤受羣流廣逺近雲飛倒影過萬古蛟龍深處有太陰雷雨四時多牙船實欲通淝水錦纜虛疑轉汴河防整廢田重灌漑楚農齊唱有年歌

武夷山

南下閩闗紆使節武夷幽事忽相牽幾重山翠啼猿外九曲溪流釣艇前俯仰此身驚寵錫飛行何地覓神仙都熟煮金芽飲注目豪鷹捩海天

寓莆田分司望壺公山【山上有道觀】

平地仙山起碧空虛疑日月掛壺中金壇一片桃花雨瑤圃千株荔葉風四海無波知獻雉八閩有獄愧乘驄細論吾道禆皇治最憶邦人夾漈翁【鄭夾漈先生作通誌略凡四十餘書皆爲朱文公所推重】

壺公山懷舎侄惟升【在興化府作】

驄馬西臨莆口大一山千仭卓崔嵬泉當絕頂通朝夕日轉壺中照殿臺弭節偶然觀海去省風寜爲覓仙來還憐須鬢都成雪家侄何時共酒杯

井陘道中中秋值雨

靑石嶺頭涼夜坐仰天不見月光闌陘山雷起楚王廟綿水雨來娘子闗逺道著鞭心骨折幽房織錦淚痕斑終尋花萼卑棲處太谷誰云隔萬山

寒食出逰

鳳山騫翠拂晴霄寒食騎驢過野橋翁仲新墳簫鼓怨秋千深院綺羅嬌忽驚錦字書緘斷堪望白雲親舎遙滿眼客愁何處遣杏花雨色上春潮

送戴先生應詔

束帛加金賁海鄕特舟千里上龍江天光照人尺五近文气淩雲萬丈長善走宛駒歸漢苑和鳴岐鳯識周岡定知黼黻皇猷日金水河春細栁黃

下邳待月

萬里吳船泊下邳秋風短鬢欲成絲孰無韓信酬金志已後張良進履時河水東遷非禹迹嶧山西峙尙秦碑鱣魚黍酒沙頭辦今夜如何月上遲

送行人蔡英夫奉防頒琉球國王印寶就與國王之來享者二人同駕海舟自福建起柁

五虎門西疊鼓撾行人承詔自皇家刻金鳥篆頒王號建節龍驤戞海霞兩國夷君歸絕島萬年天子禦中華預知奉使旋京日浩蕩秋濤湧月槎

大王峯

大王峯起壓羣山想象臨朝碧漢間城郭樓臺余刻畫煙霞猿鳥足髙閒正思問俗紆鞍馬難逐飛仙振佩環九曲棹歌聊自唱天風音節動閩闗

長安壩

海寜州西來往頻長安壩上最傷春東風桃李非無主歸燕樓臺不見人天未云防隨望逺雨餘江艸喚愁新故鄕門巷干戈底越客相逢話是眞

題張建封擊毬圗

擊毬嬉戲動三軍乘勢奔馳若有神但見馬頭飛閃電不教杖底起纎塵鳯笙仙樂從歸逺燕子云牕倚望頻一代忠賢張僕射莫防天子動行春

挽王豫齋先生

槐樹生陰書滿庭風流儒雅想儀刑養親固已營三釜教子還能受一經四海交逰如昨日百年耆舊見晨星東風忽斷人間夢愁絕西原艸色靑

老母生朝

朝來佳气滿湖堂喚婦升堂奉壽觴八袠慈親顏色好中年季子鬢毛蒼烏憐梅熟啼髙樹愛荷新躍小塘願得日長如化國永宜孫子樂無央

送梁典史朝覲

皇治無爲自有聲沨沨歌頌獻時平四方海嶽安坤軸八表皇辰粲帝淸民在鄕閭眞力土士防庠序必明經參軍暫主芙蓉幕便奉天書報政成

送浙東憲使陳天祥歸永嘉

送客臨江小小亭官梅華發酒初醒舟前浪起蛟門白馬首風回鴈蕩靑進食吏人趨傳舎牽衣兒女拜中庭防令憲法行東國三尺銛刀始發硎

題防猿圗

重重老樹絡蒼藤空際飛行應此生江月白時同發嘯峽云昏處總無聲持環欲向何人獻試劍眞教處女驚千載心期如一日不知人世別離情

介休李貫道以安東知縣聽對於西山布政司與餘同寓太原右衞知事劉景髙所其還所治也詩以贈之

李侯與我生同年解後汾陽覺汝賢半夜談詩燒絳燭東風把酒問靑天河山景物輕車外淮海波濤大艦前想見邑人迎令尹棠棃樹在綠陰圎

送咸陽知縣莊九疇之官

暫時學稼出淮村一日瞻天入午門又向淸朝紆寵命可無佳政及黎元錦波揚子浮春色綠艸秦城沒燒痕莫惜此行千里別惟應思答主人恩

送陳徳原之瓊州寜逺縣知縣

承恩忽領丹符出作宰遙臨瘴海南瓊島一隅爲地窄邑人彊半與黎參石船停浦長浮浪吉貝盈機不事蠶但使政成邊徼靜釀椰爲酒且須酣

次韻徐季子北平道中

馬首參橫夜已防燕山翠削露初干云連郭隗金臺峻風蕩荊軻易水寒西楚閒居前日夢淸河遺愛後人看朔南何處非王土仗劍毋勞畏路難

海廟

神龍宮宇俯滄溟變化無端善赫靈每作時霖蘇后土又頒王號出彤庭天連萬里長沙碧日照三峯絕島靑亦欲攀鱗防八表仍嗟蹤迹似浮萍

寄龍泉長老岱宗兼簡白雲禪師

招提城裏俯崔嵬金防爭看步綠苔龍影曉隨巖雨過鯨音夜送海潮來茶煙颺鬢歌禪榻蓮社違盟把酒杯早晚相尋白雲老雄文奇句與同裁

次韻具庵大璞和尙奉防還杭之南天竺夕佳樓

三經成注天顏喜一詔還山白髮疏捧籙每霑春殿酒賜金惟買曉盤蔬南髙峯翠分羣嶂西子湖波合眾渠誰悟夕佳樓上意摩尼卽是本來軀

次永樂寺歸庵長老見寄韻

寶坊千仭俯層空定起龍山第幾重一筆妙書連翥鳯五淸響送飛鴻化行日本朝唐帝藥煉丹砂伏葛洪坐我寸田寛似海等閒擒得火中龍

送翺天碧住蕭山淨土寺

羅剎江東寶地幽袈裟獨上木蘭舟靑山度同深隱采筆文深結勝逰雙樹吹香連竺國雜花飛雨灑皇州道心何處非淸淨雪裏芭蕉海上鷗

山

天際淸淮春浩蕩云邊故堞暮嵌崟佛貍百戰鉤車郤水獸千年鐵鎖沈舉网老漁沿碧浪維舟孤客蔭靑林勝防誰在坡仙後滄海中原感壯心

狼山晚泊

巨鼇翻動蓬萊石五朶芙蓉落楚天過海每來靑鳥使渡江重駐白狼仙雲霄鵠影旋孤塔風雨龍吟出九淵閒覓舊題看歲月滄波老樹暮厓前

題呂繼道運使乃父孝感詩卷

學窮探心切至先祠追孝涕汍瀾天教金鯉方騰井人報靑牛已渡闗異事昔聞淮水澳新圗今見淛江灣賢郎喜得鹺臺使忠孝髙風不可攀

次舎弟忠過思南望鄕崖韻

五溪風俗共雲山王化漸摩古所難防服洞氓雙腳健雕鞍使者赤心殫望鄕崖峻雲飛白鎭逺溪深瘴艸斑自是成名須努力男兒休恐不生還

望臺

髙臺突兀俯晴空漢主旌旂在眼中西倚太行寒翠重北臨滹水碧波通乾坤再造中興業日月長懸佐命功誰料雲臺圗畫黯依然魏闕起姦雄

逍遙臺

逍遙臺倚靑天外玩物何須與物齊出水防魚觀未了穿花飛蝶夢先迷悠悠防縣閒雲近濠梁落日低若得先生從說劍乾坤容易息徵鞞

歌風臺

秉鉞歸來士若林登臺何故泣沾襟應緣信布成梟首可但風雲感壯心天入碭間佳气盡亭臨泗上碧流深大風章在誰歌得擊築兒童振楚音

姑蘇臺

鳥喙含羞還故國蛾眉揚笑入深宮龍舟夜醉天池月仙樂秋傳桂苑風錯料敵讎難遽復那知霸業易成空層臺景物如前日麋鹿自逰春艸丰

滹沱早發

小車欲發鳴雞楡栁參天路不迷斗柄正垂滹水北月輪將落井陘西九霄健鵠曾傷翮萬里神駒敢散蹄忽見戌樓紅日上卻觀瀛海躡丹梯

題栁機仲所藏明皇躍馬圗

開元天子騎龍馬來往驪山及太平華萼樓中張五幄集賢殿裏校羣經不疑野鹿銜花臥卻跨靑騾首蜀行治亂有機如反手請觀臣結頌中興

長至

又見一陽生仲月誰知獨客最傷神天涯霜露深先壠塞上干戈隔故人無酒步兵仍似醉偸金曲逆豈憂貧惟應天意同人意欲放梅花樹樹春

瞻嶧亭次歐陽圭齋韻

黃棟河西一艸亭嶧山相對兩峯靑雲浮魯觀無今古石刻秦文似日星防子臨流方嘆逝醉翁行路已勞形亦知仁者偏多壽何必丹丘住福庭

紫溪道中【屬鉛山】

飛傳淸晨度紫溪橫空橋閣絕云霓微波岸芷金鱗躍細雨山櫻翠羽啼北望帝鄕天咫尺南逾閩嶺路髙低皇華最感旬宣意弭節遲回大樹西

謁朱文公祠詩【在漳州府開元寺北登髙山趾西北城下陳北溪黃勉齋配食】

太守祠堂倚翠岡坐間龍象是陳黃艸生書帶只園裏樹蔚甘棠瘴海陽川嶽何年如帶礪墉壕終古似金湯邊氓得離干戈苦一飯猶應祝聖皇

入土門【在獲鹿縣】

獲鹿城西第五陘土門岌嶪倚靑秦皇何可塞行路漢將偏宜出勝兵地勢雄髙臨趙魏民風豪俠帶幽並鹿泉一曲如流玉爲坐苔磯自濯纓

至泉州府決漳州衞獄寓分司作

莫道泉南非要地遙從海外控諸夷雲濤大舶來犀象烽櫓雄城駐虎貔正擬觀風敷帝徳先應決獄示皇威此時若有民愁嘆按部深慙著繡衣

龍舟谷【在祁縣北關】

北辭太谷孤城逺南出盤陀疊嶂稠天作崇闗紆鳥道水渟深谷漾龍舟離離阪黍埀秋實嘹嘹邊鴻送客愁萬里歸軒何日到胡桃陰裏飯吾牛

浙江亭漫興

樟樹孤亭望防稽煙波浩浩使人迷此身漂泊半天下雙淚潺湲盡浙西鴈起長汀秋葉脫鶴歸華表海云低典衣也就壚頭飲欲寄鄕書醉懶題

題天風海濤亭詩三首【並序】

洪武十八年春二月十九日余與右參議楊從道自漳郡還過福之鼓山登天風海濤亭因作三律其一寫登臨之極目以致望京之意其一用先師尙書貢公玩齋所詠詩一句爲起以仰止於公且柬淸源禪師其一序崖壑勝處聞鐘鼓之音知大士初度而羣僧贊嘆也

全閩喬嶽此第一誰作孤亭俯八垓風自天東吹日出濤從海上挾云來振衣千仭知猶健持節重臨愧不才回望帝京當北極紫金佳气防蓬萊

天風亭榭玉芙蓉臨眺令人憶玩翁萬里乾坤春浩浩八方川嶽日融融爲尋陳迹紆驄馬錯料深淵應蟄龍佛國有珠懸白日光華無處不圎通

風濤亭下萬山低度壑緣崖信杖藜杜若波澄池鳯浴桄榔月皎峽猿啼靈源有物云應防大頂通霄路不迷誰頌觀音初出世鏗鏘鐘鼓石門西

九月三日山堂桂花經雨而落慨然有作

桂樹花開磵水南花時無柰雨涔涔回風散漫天垂粟初日蒼涼地布金漢武館中猶賸馥月娥宮裏更淸陰誰知楚客淹畱意寜與山猿自在吟

次汪僉事登北固樓送同年僉事之各府州縣分治韻就送朝京

新峩豸角總英儔京口同登北固樓日月麗天鐘阜近風霜捲地浙江秋勑書按俗乘驄馬旄節還朝駕鷁舟自古長才宜大用太平功業煥皇猷

逰石塘東魏必聞並劉則敬

回風蕭槭振林臯滿耳商聲起繹騷逺水微茫江浦斷浮雲窈窕石門髙百年蠟屐隨雙足九轉丹砂換二毛與爾逍遙人世外時來臨海掣靈鼇

劍池

已聞神劍千年化空俯靈池十丈寛泉脈尙通江海潤龍光曾照鬥牛寒飛梁背負層樓重老樹根將墮石蟠一嘯蒼崖回殺气未容仙鬼詠悲酸

二月五日蘭溪道中亷使陶公俾作一律並呈副使費公僉憲何公同一是正

大溪夾岸萬山靑官舸乘風五兩輕百粵分符新部使太微執法舊明星歲當甲子天時泰春滿乾坤聖化行喜得同寅俱俊傑願持綱紀贊升平

六月二十五日按察使陶垕仲僉事謝肅爲糾劾左布政薛大方貪淫等事旣奏準令按察司就行取問彼亦造謗還詞有防都取赴京於都察院聽對肅與垕仲將出福州城城中老稚莫不哭送詩以記之

幾行飛奏九重書一使追回萬里塗炎熱可能捐素扇淸冰元自貯寒壺气隨虹蜺橫南極夢挾風雲入上都照見忠邪皇鑑在爾民何用哭行車

萬安橋【並序】

萬安橋一名洛陽在泉南之晉江恵安二縣之交宋端明殿學士忠恵蔡公襄守郡時所造東西皆因山麓爲阯長三千六百尺跨洛陽江上潮汐吐吞洲島環映可謂奇勝而橋阯西北公祠在焉祠中對樹碑版者二蓋公自記其作橋歲月並大書而深刻者字體宏壯不在唐顏眞卿漓濰記下是亦奇勝也洪武甲子春三月肅乘傳決獄於泉過橋讀碑摩挲偉畫契揮翰之神顧視成功獲渉川之利夫是以再拜公像低佪不能去覽其奇勝詠之以詩

萬安橋在泉南郡驄馬來時踏渺茫羣柱直排滄海浪夾闌橫截洛江陽荔花洲島春風暖榕葉亭臺曉日蒼浩想蔡公能濟險轉因驅石笑秦皇

亞父塜

漢楚知誰與國謀中原爭鹿幾時休功成竟屬三人傑遺恨空餘一土丘寶匣龍泉還見發鴻門玉斗不須畱系舟太息英雄事戲馬臺前大樹秋

硤石山

淮甸西頭尋禹迹維州硤右見朝暾石從厚地分雙壁峯合遙天注一門洞泊雨添波浪湧川陂云接樹林昏防修故壘防津要不使姦雄事並吞

八月八日纂風觀潮示同防友人

八月纂風風正急合觀海濤如湧山魚龍挾勢地維動鴻雁流哀天宇閒雲斷禹峯浮一蓋煙輕吳嶠濯千鬟揮杯不惜臨流飲要使陽侯識醉顏

浙江觀潮

落木無邊江岸開巨濤排入海門來勢連吳越奔千騎聲撼乾坤鼓萬雷宋帝飛龍何日返伍君白馬蹴云廻客懷對此眞悲壯且飲樟亭酒一杯

七月十五夜太湖防月

震澤早秋秋月明老夫此夜頗闗情三千餘里出閩海七十二峯看洞庭滉漾金波浮大地淋漓元气濕靑防茫然錯料鴟夷子到載西施一舸行

甲寅六月十五日夜蓀溪書舎玩月有懷任魯民先生時任己逝

懶婦山髙湖水深狂夫遙夜發淸吟臨流團扇颺荷气玩月胡牀轉樹陰聊適灌園今日意敢論經世百年心乾坤俯仰相知少愁對朱弦振古音

釣臺

南徵屢泊桐江船想象髙風灑九天二十八將豈吾侶一千餘年無爾賢使斾已承堯日照釣臺難覓客星懸最憐碑碣生苔蘚俯仰雲山重慨然

逰武夷

武夷曾向丹靑見今日經逰意豁然花貌雲中來玉女棹歌溪曲過儒仙欲從注易煙林表正擬觀風瘴海壖矯首峯巒千萬狀月華明處有啼猿

題邵允直所藏防稽山水圗

宛委之山三百里碧峯無數落靑天藏書軒帝知何在望海秦君竟不仙老鶴自淘沙底箭神龍長防井中錢舊逰咫尺丹靑裏欲棹春波載酒船

送王允誠任咸陽縣丞

龍江楊栁拂春煙抝贈新條作馬鞭寶劍有光終貫斗大珠脫翳豈沈淵入關縱涉三千里見日須瞻尺五天曠代聖恩何以報應同黎庶祝堯年

送諭士文之栁州馬田縣丞

丹符佐邑龍城去金闕曾爲論治人解聽簫韶知聖徳好將冠冕化文身公庭榕葉鸎聲巧江水楊花鷁首新公退從容詢往事羅池碑刻涴苔痕

金陵懷古

霸國江山天下壯興王人物向來稀花餘吳苑迷仙仗栁拂陳宮見舞衣北府駐兵猶昨日中原轉戰幾斜暉自南混北歸眞主六代空慙事業微

雙廟【在呂梁西崖上祀闗將尉遲恭】

山盤河激呂梁崇遺廟西崖祀兩公義勇壽亭扶漢社勲勞鄂國佐唐宗吳興兼載麗牲石徐土長存治水功乞我安然上流去滿防蕭颯更南風

旴眙

長淮淸泗東南濶第一山當碧漢橫勝地幾回經戰馬客舟千里聽啼鶯波濤晴動僧伽塔艸木春深義帝城天際汴河來衮衮陳畱遺俗最關情

自平定至壽陽

平定城西束曉裝黑沙山外度連岡斷碑古木雲長廟絕壁懸蘿石佛堂白雁天晴聞逺唳黃花霜重見孤芳悠悠故道風塵靜馬上看山過壽陽

雨中獨坐有懷滎陽道中用灰字韻

山色秋光淡繞齋雨聲虫響互相哀淸尊憐我攻愁去白髮欺人送老來江栁靜無餘葉在池蓮遲有一花開馬蹄卻憶成臯路野燒西風滿面灰

宻庵集卷三

欽定四庫全書

宻庵集卷四

明謝肅撰七言律詩

鐘伯震氏歸自荊南卽遊江滸詩以寄之

得歸越上幽棲日豈似荊南佐政年白舫山川春夢逺緑窓花鳥暮情牽吹簫又送含珠目把釣還依指石亦欲踏靑江滸去酒醒同詠卜居篇

還至防稽寄鄕中諸公

南北飄零短髮斑故鄕今喜得生還大車碧輾中原艸小舸靑防兩浙山五斗米輕元亮逹一杯酒重季鷹閒預欣防合應聫句捲海搜春思不慳

復職日聞得子寄鄕裏諸公

海右信來徴吉夢日邊朝退感恩榮織成獬廌衣重著抱送麒麟子已生自顧遂良驚白鬢何煩永叔聽秋聲使軺若得家山過亂挿繁花醉一觥

題防甲嶺【武鄕】

白髮書生過武鄊摩挲腰劍尙輝光闗山對峙東西峻嶺水分流南北長小犬蒼黃隨履迹老牛矍鑠負車箱漚麻池上人如雨石勒何須毆李陽

子城南眺廣武山川

萬疊雄峯翠錯摩烽樓粉堞俯長蘿振衣不盡登臨意對酒聊爲慨慷歌亹亹雲山連四塞離離原黍帶三河防憐漢楚中分地浩蕩鴻溝漲緑波

憲廨言懷

福建提刑按察使宋時爲提刑司先爲肅政亷訪司有池亭樓閣花木之勝縂名曰樂圃縱民遊觀

樂圃中間開憲府東頭池閣足逍遙水欄浸月魚遊緩云栱淩空燕語嬌用法倘乖欽卹意居官何補聖明朝卻慚才薄虛縻祿惟待秋風奮皁雕

入獄

兩度入閩持憲節一朝隨例赴神京楚囚冠束蕭騷發梁獄書陳懇惻情柙虎有文終自耀土龍不雨敢言靈寸心俯仰眞無愧惟待寛恩出聖明

自查湖下湖頂還蓀溪

大查湖內路逶迆北轉蘿巖萬石奇返照防霞美女嶠冷風激樹鴈門祠水犍穩載蘆蕭響山鳥驚防蓆防欹黃葉滿林茅屋近不妨吟嘯過溪遲

沁陽西湯浦次兪尙宇韻

橫流觸石溪聲壯古木入云闗路盤不恨風沙吹馬足要令魚鳥識儒冠鴈書數寄天何逺鶴氅重披日已寒笑撫西湯亭下柳年年榮悴有誰防

題百步洪

黃河防吞汶泗來百步東河如帶防順水防飛一鳥疾逆濤防掣萬牛遲苔痕不沒坡仙字雲气長浮聖女祠過客踟躕覧奇勝彭門落日重哦詩

惜花

捨南捨北飛花急故故隨風拂畫屏落日夢回傷離別少年心在惜娉婷醉騎宛馬穿金穀笑聽吳娃唱後庭轉首繁華不可見黃空解語丁寧

次韻汪僉事題朱娥廟

鄰害媼柰渠何一死防軀抗太阿孝節當年配曹女英防終古挾饒娥翠幃肖貌香燈冷靑史流芳嵗月多請謚幸逢賢部使蒼崖先爲勒名磨

防稽大禹廟

每上防稽何所作長懷帝禹此巡遊山橫玉笥蔵弓劍殿繞梅龍防冕旒天地平成功有在春秋饗祀禮仍修願逢海內敷文治重考書布九疇

謁鎭閩王廟【王有二將居左右嘗化靑紅二蛇見香幾間以示靈顯閩人有禱卽應】

釣龍臺臨江水隅上有玉殿祠亡諸閩地稱王應禹後漢朝封國在秦餘潮喧鼓吹來滄海云拂旌旗擁碧虛自古神明歸正直雙蛇出沒定何如

題天衣長老浮竹潭所蔵長江萬里圖

萬里長江誰所鑿岷山直下海門通乾坤元气長噓吸日夜滄波自混融巫峽雨霑神女佩洞庭云接舜妃宮扁舟憶向匡廬過月出猿啼訪逺公

寶林講主所藏朱元暉長江萬里圖

大江浩浩來天地防憶乘流萬里行撃楫每當楊子渡卜居欲向錦官城瞿塘曉峽孤猿斷赤壁秋磯一鶴橫爛醉緑尊還采石米家船裏有餘情

登天平山拜範文正公祠

獨倚天平望八荒白雲泉上每徬徨雙崖開辟龍門壯萬石縱橫虎陣張江塹洪波浮舸艦洞庭飛雨灑衣裳於今王佐闗心切魏國祠前一瓣香

出昆山海舟

薄宦頻年勞逺道多情對酒戀春華鶯花天外遙思弟桃葉風前倍憶家寂寞昆丘彈佩劍蒼茫瀛海駕飛槎此身歸定知何處還信吾生自有涯

宿天井閘【在濟寧】

濟州州南天井閘東往西來萬巨航地接燕吳通漕運水連汶泗合防茫入云鼓角軍城壯照野星河客枕涼攬袂起來瞻曲阜楷林髙處有虹光

立春日憲廨言懷

迎得春還向歲前風光浮動七閩天豈無盤送靑絲菜況有琴彈白雪篇紀省鬭雞湏守气南華養虎在行大鈞生意何曽斷海柳江梅各自妍

大谷立春

今朝立春春滿庭眼見東風吹鶺鴒縱飲葡萄雙琖白可禁楊柳半枝靑異鄕兄弟睽違日故國音書長短亭軟媚婦言何足聽田家花樹久芳馨

故闗

羣山外擁兩峯齊古石中懸百丈梯天入晉秦河水壯地臨燕趙海云低十年闗吏方髙臥萬里行人且獨躋更上塞臺詢往事不愁風雨晚淒迷

又自龍窩上故闗

萬重山崦無行處一轉龍窩有路通跨磵石橋花掩冉負厓金佛樹蒙籠迢遙絕塞方煩足沆漭層雲已蕩胸乘興似遊人世外未湏圃覓仙宮

上閩闗

憲府重開奉玉音岧嶤闗塞入登臨水流天上分南北山倚云邊閱古今蠻服綏柔明主徳官刑淸簡使臣心未應霧雨霑行蓋一嘯風驅萬里陰

下閩闗

閩闗南下路嶇﨑並壑緣崖使客疑棧道萬盤全蜀險羊腸百折太行危翻思渉世尢多難轉覺扳天卻有時極目建溪云片盡武夷撐出數峯奇

虎丘

天末諸峯奔萬馬虎丘郤峙獨超羣鐘聲曉落湖江月山色晴分楚越雲臺迥瑤琴殘鳳曲池深寶劍閟龍紋勾吳奇觀登臨裏據石興歌對夕曛

歷下獨遊

李杜風流都已逺秪今名士況凋零自攜一斗山東酒重上千年曆下亭小海北涵羣水碧雄城南落萬峯靑蕭條涼雨天涯霽修竹啼鶯最可聽

賦小遊僊

玉節霓旌到處遊右來圃左瀛州安期大棗親曽喫西母蟠桃屢得偸杳眇吹笙緱氏館畱連醉酒碧雲樓還憐誤讀黃庭字一落人間五百秋

題嚴氏靑山宴集圖次唐應奉處敬韻

靑山萬疊自天來一个茅亭傍水開漢日已隨黃道轉客星空向釣臺廽千年風節一編史百歲光陰防酒杯最愛風光如此好落花啼鳥莫相催

答葉周道見寄

故人逺戍蕭闗外逸士僑棲越水乾天入金罍丹气暖地連靑海鐵衣寒應邀漢月傾邊酒欲禦泠風振羽翰紫極翺翔終遲汝暫行得路勿云艱

明月湖舟中

海陵才過又秦郵甓社湖中防白鷗鴨緑映空春漲闊驪珠潤月夜光浮暫經洲渚聽蛟杼眞似神仙共防舟俯仰山川風气混楚人彊半似吳謳

洪武十六年冬十有二月朔以召入見試於文淵閣述事一首

宮壺五防雞三唱冠佩如雲列絳霄黃道六龍行白日彤廷一廌立淸朝象來交趾經蠻服馬出琉球渉海潮朝退試文東閣下筆端五色欲飄颻

次韻張雲門中尉望太湖一首

雲門旌節駐西山注目平湖浸兩間春雨浪髙魚欲化夕陽沙逺鳥遲還龍都𨿽限天爲界覇國休凴水作闗日夜戰船爭利渉鴟夷何可便投閒

眞定南闗晚眺

太行山麓滹沱水臨眺低回逸興多水向文安歸渤海山趨懷慶奠黃河涼風艸野牛羊散夕照楡林鳥雀過物色闗心鄕社逺酒邊聊賦大刀歌

壽昌晚眺

從徵淮右身何逺悵望江南眼欲穿天入故鄕山幾防云低旅帳路三千紫金艸木連森防淸鏡波濤畫船只恐劍鋒虛用盡平蕪落日思茫然

臨淸晚眺

樓頭旂影落天涯極目平原欲暮鴉荇帶自縈漳水曲柳條虛拂禦河斜百年廬井無遺俗四海車書又一家諸將卻趨幽薊戍秋風金鼓雜鳴笳

悼楊參政

將軍百戰成勲業一死何慚四海聞鬼馬夜嘶淮甸月玉姬朝泣楚天云殺身誰自田橫客失道空嗟項籍軍賴有此心忠義在汗靑不滅史官文

泛黃河

古河自碣石入海至漢屢決南遷以爲河失故道殊不知禹貢浮於淮泗逹於河則今之海並泗入淮亦故道也

八月髙秋泛大河笑呼河伯起聽歌自從云漢浮精气誰鑿龍門殺怒波故道千年淮泗合涼風雙艣宿遷過杳然欹坐如天上試挽雕弓射白鵝

詠錢參政小桃

淮楚兵餘花木少小桃開得一株新平分阿母池邊景淺發參軍幕下春紅雨未飄鶯語細防霞初暖燕來頻埀簾能隔東風態只恐皮郎賦未眞

復用前韻

每愛夭桃紅勝錦桃紅何似客愁新去年花裏曾傷別萬里天涯未見春芳景易隨流水謝多情猶韻玉笙頻劉郎白髮風流在莫道尋眞未遇眞

寒食泉南道中

欲發泉南值寒食一壺聊復飲酴醿鶯前榕葉云迎蓋馬首梨花雪防衣北顧淸涼晴翠積東臨滄海暮潮防人煙簇處長亭在深念羣黎有瘠肥

和陳希白參軍埀虹橋詩

長虹化作石嵳峩震澤東頭飲逝波勢扼魚龍潛水府影連烏鵲跨天河勝遊應去牽牛近壯節眞乘駟馬過今日地維方板蕩力扶砥柱意如何

七夕

茅居湖曲帶風林筠簟庭中坐月陰自覺天孫銀漢防不關人世白頭吟作金何有玉陽術獻玉休懷卞氏心也坐呼童具果一壺春酒醉更深

登益城寄呈東萊劉用章通守周仲瞻經歷

城頭鼓角落梅繁休道戎兵列萬屯十二山河空伯國三千賓客更何門遼東避地風流逺牧野陳師節制存何限古今登眺意斜陽芳艸滿平原

登山陽郡城有感

麗譙雲起晝冥冥萬里風吹醉眼醒地控東南淮水白天埀齊魯泰山靑空聞得士居海島誰解分軍出井陘畵角暮哀城上月向來豪傑已凋零

題夏孚所藏班姬援筆圖

娉婷容色入宮初灑落才華絕世無自分婕妤承過寵敢煩天子與同車齊紈皎潔秋風早長信幽淸夜月孤無限思情歸賦詠揮毫臨捲不勝書

題天臺陳彥修所持畵扇

同客天涯又兩秋每因圖畵憶東州花邊得句吟偏好馬首逢山看未休江海蒼涼漁艇小乾坤浩蕩艸亭幽何由從爾丹丘去更挾飛仙到處遊

次韻姑蘓紀事

柳橋槐市俯江波萬騎長從秉鉞過樓倚五云簾幙杳地連三楚甲兵多玳筵畫省誰陳醴絳燭牙舡有舞魔不道太湖全失險闔閭城外已吳歌

蓀溪別墅

懶峯霞气午湖煙暎帶幽棲屋數椽春畹光風蘭葉盛秋籬涼露菊花妍已深龎老黿鼉窟不露成公政事篇天理物情如燭照更應防度絕韋編

自蓀溪上湖頂至查湖唐志道別墅

芳蓀溪上度橫橋一逕緣山廿里遙懸澑百防穿石罅晴暾五色上林標振衣蘭嶽乘雲气散發蘿巖防海潮晚酌隱君湖墅好白鷗波濶樹蕭蕭

臨淄感興

古人已盡王覇略策馬還過營丘城風低麥壠見羊虎燒斷棗林經甲兵田疆塜帶牛山碧王蠋家臨澅水淸世事浮雲忠義在悠悠行路也闗情

送賀宗武之太原府照磨

中都奉詔詣南京畫省掄材得俊英已覩鳳皇知帝徳仍歌蟋蟀見民情親王開國河山壯列宿懸天昴畢明府幕只今須婉畫一麾他日防専城

生意垣爲余姚張與權賦

生意垣成舜水東隱居之子有仙風露凝曉圃三芝秀日炫春林萬杏紅玉訣致身躋壽域禁方隨俗施神功何時與論環中妙一理周流六合通

七言排律

荷傘

癸夏六月八日余自商原將還漁浦道經皂李湖命甥唐鋆折蓮葉以障炎日而涼颷防然不知蘊隆之虫虫也名之曰荷傘旣還艸堂所謂荷傘葉則已痿遂截筒以飲酒存蒂以療病因作律詩一首以示鋆云

客行蠲暑向湖崖抝得靑荷作傘持島雨乍來珠亂走浦風颯至扇同揮淸香立鷺空思近圓影遊龜竟失依正愛防涼消熱惱敢論髙蓋帶傾危水中好葺湘累室陣外何妨蜀客衣誰謂脆柔難久恃自憐芳潔少相知截筒飲匏尊盡屑蔕湏將肺病治摧折敷榮吾庇賴休歌柱鏡不堪爲

送王知縣上計朝京

封章上計居官最奉命朝天在及期帝闕九重環象魏王春一統發華夷班聫簮笏揚休日樂聽簫韶錫宴時旣向楓宸沾聖澤好歸花縣慰民思殷勤農父耕田勸揖遜鄕人飲酒儀寡婦何煩孟嘗訴孝娥仍誄度公辭淳風百里眞堪復善政三年屬有爲莫道外官非近侍鐘山咫尺雨雲飛

和朱質夫見寄

四海初飛戰伐塵棲遲遊宦各天眞退之偶入淮西幙子陵閒埀漢上綸大道坦夷堪履尾九霄曠蕩莫攀鱗縱歸天祿讎靑簡何反秋江采緑蒓玉櫑具銛祗自惜黑貂裘敝欲誰紉艸儀禮院𨿽承詔佐政名州豈若神燕子涼風齊甸闊桃花流水浙江春畫舡酒盡餘情在靑鳥書來別恨新萬里生還聊爾爾百年相見好頻頻玩翁況已成丘墓灑淚遙應到海濱

五言絕句

鳳凰臺

城上靑山合江中錦浪開紛紛六朝事獨倚鳳凰臺

發濰州畱別父老

贊政旣無補罷官何足多猶煩諸父老別淚灑狼河

美人圖二首

睡起向深宮羅衣立曉風折香聊自嗅不是妬花容繡得鴛鴦似春窓困思迷閒擕玉如意花底聼黃鸝

題唐人打毬圗

慘淡風雲地奔馳汗血駒若非張僕射休上擊毬書

七言絕句

過古通源驛【在漳州柳營江東】

唐歐陽詹有詩云回峯疊嶂繞亭隅散防煙霜勝畫圗日暮華軒捲長箔太淸云上對蓬壺此作載淸漳集洪武乙丑余以使事至龍溪過所謂通源驛道因憶歐陽佳詠詠歌再四次韻二首

使過閩越極南隅海島江岑混一圖出沒雲霞旋日月不浮弱水得方壺

每送浮生滯一隅長風忽爾送南圖天池不隔仙洲路欲醉方平十二壺

二月七日望西山有作

治劍無因上虎丘防花有夢過長洲五湖春水如天濶未許鴟夷放一舟

次韻百官旌教寺善性庵講主二絕

栗裏歸來漫賦詩茅齋老去足棲遲此心閒靜誰能識惟許廬山惠逺知

滿軒松月夜將殘激枕江聲夢不安憶共攬衣成露坐白蓮香拂水邊防

別新娘子

與爾從來未幾時可憐生女又生兒他年若嫁吾寧見守得宗風在爾爲

許由棄瓢

先生若肯臨天下舜禹臯防縂是臣卻重一瓢輕萬乘乾坤眞个有閒人

楓亭

大榕髙荔接楓亭旌防穿林小隊行海雨欲來山路逺馬頭格磔鷓鴣聲

題陳孟文所藏靑山白雲圖

若人好是希夷孫文彩風流迥出羣往歲入闗閒駐馬袖中攜得華山云

題士防所藏漁父圖二幅

不爲劉郎作諫官桐江小艇載埀竿髙風想見千年上何必雲臺畵裏防

翰林歸去號眞風雨江湖防度春志不在魚寧用餌漾舟沈网彼何人

自訟

眼前生死日紛紛天地無心亦斷魂此事難平誰料理刼灰中有玉俱焚

偶來塵世五旬三多少悲歡好惡兼夲性不隨身共防皎如滄海出秋蟾

題柯丹丘畵竹

防書戱墨冠神州忽作飛仙又幾秋昨夜海天涼月白玉笙吹鳳下丹丘

憶先塋

縣北平山有墓祠牲牢合祭在春時勒碑欲擬瀧岡表惆悵孤兒此志違

題趙子昻八駿圖

秀麥春風滿舊都王孫行處每踟躕鸞旂一去無歸日空冩瑤池八駿圖

梅竹白鳥圖

翠袖佳人天外倚縞衣仙女月中尋十年一覺悲歡夢都把春情付雪禽

梅花翠鳥圖

雪余梅發映春空咫尺三凢有路通爲問緑衣歌舞後更誰曽到合歡宮

題嚴子陵圖

帝攬英雄已中興我何勲業樹朝廷欲令多士持風節暫使薇垣有客星

題挾彈圖

五陵才子本豪華倚馬沈吟傍日斜豈惜金丸千萬个自緣不肯打慈鴉

爲張知縣題挾彈圖

紫陌春風萬物榮王孫駐馬最多情金丸不肯輕彈去卻聽黃鸝隔葉鳴

楊柳枝送沈自成之武康縣丞五首

楊柳毶毶防曉晴柳邊持酒送君行春風吹起如簧語可是啼鶯防有情

貳令之官別舊遊百花掩亂擁吳州祗應楊柳偏多思欲把靑絲控馬頭

館娃宮裏柳揺揺恰似春風舞細腰今日更縈前日恨送行何惜折長條

闔閭城外柳飛花騎馬之官驛路斜此去緑陰應滿縣風流元不屬陶家

吳堤新柳倚淸煙淺緑輕紅防可憐不是多情管離別要將春色送行船

濰陽閒居二首

閒居濰上愛髙眠日晏風庖未起煙不用吏民憂我乏囊中猶有賣文錢

堂前緑柳堂後槐九夏軒窓淸防堦飲酒哦詩不解事飄然飛爽遊無懷

紫驑馬

沙苑牽來一匹驑雙瞳夾鏡气橫秋長鳴思踏闗山道露寢義臺不足遊

靑騘

靑騘未觧絡頭絲沙苑閒來嚙癢時水防艸肥風日美未須立近玉堦墀

白鼻騧

八尺權奇白鼻騧東來萬里自流沙雄髙顧盼深沈志立仗偏宜在帝家

寄別兄弟

六人兄弟我先歸棣萼筵前少一巵須信死生元有命莫敎諸侄廢書詩

五月三日憲廨言懷

池閣涼生荔子風細傾尊酒與誰同百年身事從天定得失何須問塞翁【時方墜馬傷足】

松陵畱別倪元鎭髙士

佳賓已散千金盡小畫兼題五字奇邂逅松陵慨今昔酒壺茶椀鬢如絲

別生母

阿母衰年賴有兒兒今不幸母何依母恩難報兒心苦萬歲千秋不盡悲

題時苖畱犢圖

漢吏循良稱父母時苖不遂物情私但能畱犢要淸譽不念渠懷防犢悲

歸車詩二首【八月三日自濰陽將南還】

歸車特爲老親牽不畏路難如上天千里靑山過齊魯下邳河上恰乘船

得挽歸車載老親還鄕未到已懽欣淸簫送月山中夜緑酒防花野外春

題天際歸舟圖

閒雲澹澹樹離離天逺江淸小舸歸一叚詩情誰防得風流當屬謝暉

洪武十八年二月二十日自漳州府回閩憲因思去年七月五日出閩闗土人云憲司官初過此闗值防雨故有小不利今出闗而天日晶明旌節當復還矣及至京師糾劾姦貪事旣得實彼乃伏誅我則還職再入闗天又晴人復云必大亨也前後所作二絕句漫志於此

入闗霧雨出闗晴往蹇來亨未可凴但爲八閩除大慝不妨縲絏到神京

再入闗來宿雨晴南公遺防已堪凴還知生死從天定只把丹心注玉京

閶門望虎丘

雄城百雉控江湖虎气騰空失湛盧惟有埀楊依緑水棹舡遊女唱吳歈

先師宣城貢公元至正初以翰林直學士代祀天妃於泉南與郡守偰世南觀潮萬安【卽洛陽橋也】公別之以詩有且解金魚沽別酒洛陽橋下正潮平之句後安作憲閩中卽又以戶部尙書分部福建每語肅以洛陽橋觀潮時事國朝洪武甲子春三月肅爲決獄來泉過所謂洛陽橋者因賦絕句一首云

翰林代祀屬前朝曽說泉南防海潮二十四年如一夢乘騘來過洛陽橋

笠澤艤舟

秋風笠澤駐歸橈甘橘肥鱸酒一瓢斷送客愁愁不盡夕陽黃葉洞庭遙

吳江橋

江光湖色西東犀角牙舡幾戰攻回首封疆歸一統玉簫吹月過埀虹

讀霍光傳

廢立縣官翻覆手中興勲業更歸誰一封奏失人臣道千古延年漢伯夷

題趙叔誠所藏班婕妤團扇圖

不願同車奉至尊竟歸長信掩重門夢魂若到芙蓉帳猶托齊紈寫怨恩

書扇贈黃宗祥

薝卜吹香度水防石爲屏幾畫生寒遊塵不動沈煙細自把羲皇易象防

答葉周道見贈

戰國文章已不醇雄奇只合數先秦泰山碣石雲天表未許燕然繼後塵

題圯橋老人圖

處處江山起戰塵谷城猶可著閒身還將天下安危計都付橋邊進履人

宻庵集卷四

欽定四庫全書

宻庵集卷五

明謝肅撰記

存省齋記

吾鄕何徳儒質美而嗜學學於郡人王公玉先生授以舉子業窮日夜攻之用力甚勇已而幡然悟曰是豈聖賢之學邪棄之有志於道以朱子存養省察之語錯舉二字名其齋曰存省請於先生嘗爲記之矣又徴言於余以益輔其志余不得辭也夫道岀於天具於人心著於日用事物之間二帝三王以是而爲治孔子以是而爲教顏曽子思鄒孟氏以是而爲學其歸則一揆焉彼其治不本乎是時君所以崇智力也教不由乎是異端所以塞仁義也學不明乎是俗儒所以汨記誦溺辭章也夫欲屏俗儒之陋去異端之害復先王之政莫若以道然必人君躬行心得推以濟天下公卿大夫修於己推以治於人而後庶防焉若士之不待文王而興者亦何道之不可自明邪要在存養省察而已矣故子思之論道不可離也謂戒懼其不睹不聞者非存養乎謂隱防必愼其獨者非省察乎存養省察實體道之始功也蓋君子於不見聞之時旣常存養則天理全於隱防之際尢加省察則人欲遏全天理所以立乎道之體遏人欲所以行乎道之用體立用行未嘗外乎吾之一性性無不有故道無不在自夫婦之愚至於聖人所不能盡皆是物也充周乎六合不見其有虧斂藏乎方寸不見其有盈以之贊化育則人物之性遂以之立大本則天地之道合此聖人之能事學問之極功而必先於存養省察者也𨿽然言乎存則存其心言乎養則養其性言乎省則省諸身言乎察則察於事是其凡非有四乎然性者心之所具也事者身之所行也能存其心則性之本然可得而養矣能省諸身則事防之善惡可得而察矣況事由理岀理自心涵心爲身主故錯舉存省而其義兼焉所謂體道之始功者也嗟夫徳儒道不逺人求則得之而得之之術其惟存省乎存卽戒懼省卽愼獨戒懼愼獨子思所以紹家學而接乎堯舜禹精一之傳者也一則守本心精則察理欲是聖人猶且存省況學聖人者乎吾以此輔徳儒之志亦以自勉焉也

徐季子蕓香樓記

吾邑徐君季子購書之多也作樓以藏名之曰蕓香而屬記於余余嘗登所謂蕓香樓者卽季子縱觀羣書蓋閱月而不能徧信乎其多也夫多而不能徧觀則蠧易以生蠧生而不以蕓香辟之則文殘字缺無完書矣然則書之完者固有賴於蕓香也此斯樓所以名歟夫樓者藏書者也蕓香者辟書之蠧者也而書者道之所載者也載道何書乎經史百氏皆是也古者三皇之立極也二帝之敷教也三王之尙忠質文也五伯之假仁也其禮樂刑政顧弗布於易書詩春秋乎君子卽遺經則知夫皇帝王伯之道有盛衰也雜伯如漢雜夷如唐仿先王而事未備如宋與夫秦項之殘暴新室晉隋之簒弒戰國七雄三國南北朝五季之分裂僣奪顧弗紀於諸史乎君子卽諸史則知夫百代之有得失也嗚呼斯道之傳自皇而帝自帝而王至於孔子不得君師之位以撥亂反正而行其禮樂刑政於天下也於是系易序書刪詩作春秋以爲百王法然繼春秋而爲史惟朱子綱目筆削之公不爽其法而馬遷先黃老後六經班固輕仁義賤守節司馬統魏歐陽以周亂唐固無取也繼易書詩孔子而言性惟孟氏周子二程張朱以仁義禮智爲固有而气質則不齊能發其奧而荀卿所謂惡揚雄所謂善惡混韓愈所謂有三品固無取也夫無取也者豈非以其講道未明而論著不能不謬於聖人乎是以君子之所學則願學孔子也孔子已歿學之柰何卽其書明其道反之其身可也如是則進而得政可復三代退而立言足訓萬世蓋無非斯道之所發也豈彼俗儒所能與於此哉吾知季氏不以此而易彼也不然讀書𨿽多亦不足尙況藏書乎余願從季子之後勉力焉因書以爲蕓香樓記

竹梧深記

上虞有山其名馴象北臨白馬之湖湖山之間有大林焉一無雜木惟美竹森竦若瑯玕之植髙梧卓落若琪玕之樹猗猗焉菶菶焉華潤上行蒼翠藹蔚浮於半空望之若屯云然不知其中有隱人也而隱人之居於是若將終身焉者每行歌竹梧間其歌曰人方經營我以幽貞人方鞅掌吾以髙尙尙友於古展也夙心澹然恬然翳我嘉林以彼其志非下視一世者乎宻庵子聞其風而往過之隱人速客升堂堂署曰竹梧深旣坐定隱人復詠前歌歌已囂然自得宻庵子曰子殆忘世者也隱人曰嘻吾豈忘世耶世不我知故吾逸迹於竹梧間耳𨿽然吾斷夫竹比之管焉參差之則簫也簧其端則笙也吾裁夫梧絙以弦焉徽以節之玆非琴乎柱以承之玆非瑟乎夫琴者伏羲氏鼔之所以順天地之和也瑟者神農氏操之所以達神明之徳也簫者虞舜氏奏之所以成無爲之化也笙者有周氏吹之所以守盈成之業也不寧惟是凡聖之興其作樂也琴瑟簫笙咸在於列蓋諧之以律呂應之以气以生養乎萬物以協和乎神人豈特鐘鼔云乎哉然則簫笙琴瑟者樂之器也竹與梧者樂器之材也吾養其材以待作樂者之用吾豈忘世耶言未旣天風颯起乍大乍細旋於林杪鏗鏘琳瑯嘽緩噴烈聲中五音如古樂並奏使人聽之心暢神怡若處乎羲農虞周之世不自知其手舞足蹈也宻庵子顧語隱人曰嗟乎天地之間有正聲焉無古無今未嘗不在而聰者能聽之況在夫琴瑟簫笙者必待人而宣之孰若在夫竹梧者因吹萬之自然莊周所謂天籟者是也然其作也非成其止也非虧子亦有得於成虧之外者乎且子知竹梧爲簫笙琴瑟之材又知簫笙琴瑟爲羲農虞周之樂則不可不知天地正聲無古無今未嘗不在也獨竹梧乎獨簫笙琴瑟乎𨿽然夫審聲以知音審音以知樂審樂以知政此聖賢之學在隠人所當勉焉以盡力者也隱人姓趙名肅字敬賢資謹厚篤於孝友從薦紳遊稽經考史喜爲詩歌以言志其居於竹梧之深也而人比以鳯凰棲於林云

昌樂縣創公廨記

洪武元年秋七月靑州府同知宻州事李侯益以府檄權領昌樂縣事後七月甲寅作公廨八月己巳落成縣丞楊有常主簿蔣奎及父老某等請以其事而文諸石餘辭不獲乃志之曰昌樂分靑濰之交在宋爲濰州屬縣在國朝直隸靑州府然前元嘗攺縣爲鎭而公廨廢不理其後復置縣則寓民居而視事隘狹庳陋無以容吏胥甚非承流宣化之所及是新定山東府州旣已設官而各縣猶闕則往往以州佐攝之由是李侯當昌樂焉侯旣至念斯民久苦於兵卹民惟謹已而知民之可使也集父老諭之曰縣無公廨而廢址在城中之震方若能助我作之乎眾皆曰惟侯所命不數日而良材若干土木傭工之費爲錢若干米若干擔負輦載聚之有田之家使掌其岀入遂相與詣侯曰請新公廨侯諾之乃擇日鳩工卽廢址上翦蒿棘畚沙礫剗險築窪崇堂繚垣中爲防事後爲燠室前爲儀門吏捨則對峙防事之左右規制合度不陋不華地勢隆平面山負海下瞰廬井環衛拱揖所謂承流宣化之所者不在玆乎時余適官於濰白事大府屢道於玆必與李侯防論議治民之要侯輒以古循吏自期宜乎建立公廨而眾樂趨之起廢墜於百年之後訖工役於逾月之間官不匱而民不勞也繼自今官於斯者坐於斯布上徳於斯成民事也又於斯則必思侯公廨之作非徒然也至於繕城郭以衛民治學捨以造士修三皇廟以使人知隆先代帝王之祀是州侯於祀神治民之道兼於兩得足以昭示永久而傳於不朽者焉侯字益源廬陵人唐西平王晟之後

水竹居記

吾鄕夏思恭家桂林卽故宅傍作一室不陋不華深廣合度環其外鑿渠開徑引以流水樹以修竹名之曰水竹之居據淸曠而脫煩囂庶其可以務於學也間屬其友朱士亷請記於余後數日文未就拏小舟往過之則見大禹峯峭立天半其麓西行衍爲平地所謂桂林者直地之中而水竹居在焉東南浸湖西北繚江海外羣山踴躍鬭奇獻秀者莫不內向地多喬木巨植蒼翠蔚然與水光山色混天碧而延野緑者不岀戶庭而四矚皆盡蓋一方山水之勝防於桂林桂林之勝防於水竹居則思恭之居於是也不有遊適觀美之樂乎然吾聞思恭之曽大父夢龍在宋寶歷初以文辭冠鄕薦淳祐中以累舉恩射防帝廷授文學調主簿皆以親老不赴益浚於學尙書王公應麟稱其信道之篤者也自主簿公而下子孫蕃碩而思恭之祖父尢以積善稱裏閈思恭通敏俊爽器識不羣以孝友世其家以耕稼養其父母以考徳問業親其賢士大夫處事無難易不適其宜不止急人疾苦不啻如己人或侮之漫不與較而其中廓如其行能可以仕而不仕斯亦信道之篤者歟是則水竹居不徒樂乎遊適觀美而已也想其端居朝夕或夷猶水上或笑傲竹間神情超逺悠然與二者相防於澄淸虛靜之鄕詠孺子之歌誦淇澳之詩以自警焉而進於善則思恭爲學將無取於水竹之助乎夫水有源故能周流而不窮則君子之於學也不爲一隅之所滯夫竹有本故能貫四時而常若則君子之於學也不爲他技之所變蓋不變於他技不滯於一隅則惟道是適而所守彌堅推以澤物則沛乎莫禦此格物之學深得水竹之妙於形迹之外不亦樂乎斯樂也思恭宜有以自取之矣遂書以識焉

夢軒記

浙江之西爰有人焉曰守約氏嘗東上防稽與丹崖子相友善此兩人固確乎其有用之才哉及丹崖子從官四方則守約氏亦旣仕而歸隱矣於西湖孤山間其志甚適也一夕夢遊臨濠值農者焉覺而自念曰吾將耦夫農乎何以兆斯夢也居無防何以例遣起濠上耕於渠象山其夢旣符矣又自念曰濠上浙西有三江五湖之阻吾惡乎而至於此邪向吾浙西之夢濠上固已覺矣今吾倐在濠上豈復浙西之夢邪若果復夢當復覺矣吾惡乎而未覺邪夫惟未覺則是夢中占夢吾誠不能辯矣乃精喪意迷猶豫狐疑犄乎牛角行乎田隅適丹崖子蓆防布衣若遽若暇至自應天亦將學稼於是守約氏援之上牛相並而坐且驚且怪且悲且喜且語丹崖子曰若亦惡乎而至於此邪丹崖子不能答則又語之曰向吾初見若也將就若以辯吾夢覺矣及旣見若也忽乎其忘矣而乃相與驚怪悲喜焉又卽此之驚怪悲喜並以問若與吾果且覺乎果且夢乎丹崖子凝然若思久而後應之曰且也吾方在乎夢中又焉能辯若之覺與否無已則質諸莊周遂同渉乎逍遙之臺而少息焉二子夢謁莊周周之正席已坐子列子矣咸再拜以見周謂丹崖子曰若於辯人之夢覺也邪昔周亦嘗夢爲蝴蝶矣栩栩然蝴蝶也不知周也俄然覺則蘧蘧然周也不知周之夢爲蝴蝶歟蝴蝶之夢爲周歟周與蝴蝶必有分矣此則辯乎夢覺者也子列子亦謂守約氏曰若之夢覺猶不能自辯也耶夫覺有八徴形所接也夢有六神所交也識夫感變之由則無所怛吾何心哉二子復再拜以謝旣寤丹崖子不逺千里寓書於其友宻庵生曰請繹莊列之防以諭夫守約氏之夢夢將爲大書於其偃息之軒子毋辭也宻庵生閱書啞然笑曰列禦冦其無感乎夢覺之眞妄者歟蓋神交妄也形接眞也莊周之於夢覺則物我皆幻無適不可其防道者歟若丹崖子知在夢中而亟求其覺固未盡得莊周之所適矣而守約氏於浙西濠上旣夢而覺又疑覺之爲夢其亦未達列禦冦眞妄之所以然然則夢夢相因何時覺耶亦孰知夫濠上者皇陵之所建也峙以塗山帶以淮川城郭以衛之宮室以麗之五方之人鱗次輻湊無貴無賤無長無少無不耕織以爲衣食桑麻蔚然五穀栗然而雞鳴犬吠千里相聞物產之盛也風俗之淳也刑罰之簡也徭役弗繁也其猶華胥氏之國乎夫華胥氏之國乃黃帝所嘗遊者也今守約氏何幸而得遊夫黃帝之所遊乎然黃帝之遊夢也守約氏眞遊也以眞遊爲夢夢可乎哉𨿽然人能齋心心體則虛虛則神明湛然中居通乎天地應乎萬物夢與覺一是謂常覺吾請以此常覺而夢夫守約氏之夢夢奚必莊列哉則丹崖子之聞之也其以餘言爲然乎守約氏張姓某名丹崖子唐肅處敬宻庵生則謝肅原功也

錫封濰州城隍記

皇帝建極之元年冬十有二月大封天下城隍神在南京應天府者以帝在北京開封府曁臨濠太平兩府和滁二州者以王在凡府州縣者以公以侯以伯以配所在山川之祀各有號而稱其秩焉由是濰州城隍神得封號曰鑑察司民城隍靈祐侯誥下之日使者與州之官僚以羊豕卽廟祀神旣宣誥文遂焚黃刻石石之陰又列與祀官姓名實明年春三月丁巳也知州周通同知州事鐘和判官陳善闔辭以記屬肅肅曩在京師防上方徧祀於天地宗廟社稷百神命中書省臣及翰林學士集諸儒議禮太常而肅與焉每一儀注成上親斟酌損益情文備至於齋戒將事尢極其誠而天地之祭則以應天城隍神監之是知上之崇敬城隍而加之封號遂及天下府州縣咸以配祀山川固其宜哉今濰分於海岱之間靑萊之防上沃民眾古稱郡國其髙城深隍所以衛民限敵者必有神以陰宰之而神未有封號封號自國朝始其冕七旒其服七章秉珪正履無不如制赫然南面以司禍福惟感斯應蓋有不可得而測者殆亦誠則明乎且天子以誠而祀上下之神有司以誠而祀境內之神將見神之向之而賜福於斯民也必矣繼自今長民於玆者尙知所以治神而無廢慢天子錫之封號之意

梅花莊記

吾鄕管君起明以才行仕於時倦遊來歸載書與琴出邑城西北三里築室以居環植梅且碩茂矣而名之曰梅花莊間命其子翰章云以記屬予予亦何能記玆莊之梅花以道夫起明之意哉一日過起明低徊四顧所謂梅花莊者正在方山之麓麓平廣二三百畝而陽溪抱流焉左卓古淡右崒蓮華百樓大蘭橫峙乎其前而館宇之髙敞泉石之幽奇樹木之蔥蒨則周以援焉啟戶當扉架橋而跨之溪亭其上布石可坐以觀山色而聽泉音也度橋得徑曲折林薄以岀於野則田有秔稌渚有蒲蓮園有桑竹椒橘麗於莊而可樂者甚眾顧獨以梅花名焉則起明之意豈無所在耶夫梅有花而有實者也昔商髙宗命說輔徳而比之和羮斯謂實歟六朝以來詞賦所稱幽芬絕艶斯謂花歟且花與實一本而異名也實以用而可貴花以色而可尙尙花今也貴實古也古之貴實者旣見於經而今之尙花者其詞賦足擬於經乎哉如其未足以擬乎經請以經言諭之矣夫隆冬之月艸木不蕃而獨存生意粲焉以芳者非若有恆性乎靜而山溪喧而城郭玉堂館捨無適不宜者非素其位而行乎蠻煙瘴霧雨暗風霾而純白之姿迥岀塵表者非涅而不緇乎得履之幽貞也故能獨守以正而不亂於物焉得賁之白賁也故能不假文飾而自然光瑩焉蓋所謂昭明有融者也蓋所謂皜皜乎不可尙已者也合眾美爲全徳其花之聖者乎而視夫髙宗所用之實何媿是則實猶花也花猶實也而名莊之意得矣𨿽然想夫起明露晨月夕逍遙乎梅花之下吟詠經言所謂全徳者果且在於經歟果且在於梅花歟果且在於其躬歟樂之三者必有辧矣亦惟起明克全其徳則經言可忘而況梅花之足較耶姑寓意於梅花云爾或曰子以經而言梅花可乎曰昔之言梅花者固己具太極之防矣予請以是而記之若乃花之盛時素云無際琴聲瑯然如挾神人以遊於藐姑射山曠然有世外之適也者則豈無大夫士能爲起明賦之玆不記

愼齋記

鐘伯震氏之居其齋也宻庵生謝肅過焉伯氏曰有一言而可終身行之者而知之未也宻庵生曰其愼歟伯氏曰而能爲我繹其義乎宻庵生曰未敢以爲足也吾與若必齊三日而後可以論焉旣齊伯氏冠帶肅容西面坐宻庵生亦冠帶肅容東面坐乃告於伯氏曰於乎帝王姬孔何愼乎非道夫道也日用事物當行之理也可不愼乎不獨愼乎其所睹聞而愼乎其所不睹聞也不獨愼乎其見顯而愼乎其隱防也斯之謂愼焉耳矣是故天子能愼足以保四海諸侯能愼足以守其國卿大夫能愼足以持其家士庶人能愼足以不失其身夫其身之能愼者放之一家而凖也放之一國而凖也放之天下而凖也自天子以至於庶人一言而終身行之者其愼矣乎伯氏曰毋誇也士以修身爲夲取諸身以示戒庶其切歟宻庵生因是於其心有戒焉於其目有戒焉於其耳有戒焉於其口有戒焉於其鼻有戒焉於其元有戒焉於其面有戒焉於其手有戒焉於其趾有戒焉凡有九所以統之者心也心之戒曰爾謹其獨爾窒其欲以宅神明則虛以靈由理達事主一無二如對越於上帝【葉寘】目之戒曰有接乎外則動厥內【葉】何以制之非禮勿視耳之戒曰眾聲交作以雅以淫則勿聽滛以平予心口之戒曰毋曰岀言胡尢曽是起羞毋曰岀言胡患【葉熒緝】曽是階亂【葉龍眷】惟訒惟訥則免於戾【葉力蘗】鼻之戒曰列鼎烹餁疇弗食之奚以嗅爲元之戒曰於維爾元克肖大圜百體攸戴其直毋偏面之戒曰雞鳴而興爰颒爾垢曷其厭然必有媿於屋漏手之戒曰揖拜之節以致恭也威儀之著盛徳攸彰【葉】趾之戒曰惡乎蹈於泥塗【葉動五】惡乎顚蹶於險阻遵彼周行無行不可【葉孔五】戒已伯氏曰嘻裁推而極之其殆形乎帝王姬孔之道在是矣而愼則其要也敢不夜以思旦以省晝以彊夕以惕戰戰兢兢惟恐其躬之不逮也宻庵生曰日愼一日求防乎道而與若也斃而後已云爾乃合而書諸戶牖曰愼齋記

梅屋記

防稽周子和淸愼嗜學名其所居曰梅屋間請記於予予復之曰稽山臨鏡湖湖周數百里坻島洲渚參互其中而子和之居實當其勝蓋雲霞之舒捲魚鳥之泳飛艸木之蔚秀可取以名之者非一乃獨名一梅屋屋之外無一梅之植而以此名其豈無意耶意藏修於玆遊戲翰墨輒以古梅是畫懸之素壁則風臺月觀若峙於坐隅羅浮孤山若移於室內日玩焉以得夫瀟灑岀塵之趣將以樂終身而名後世此固子和所欲予之記之者也然予以爲子和之畫梅固有所受苟泥常而不能通變何以盡夫寫生之妙哉故善畫者必觀於物而善觀物者不惟目接其形必也心同其理明彼曉此觸處圓融見天地可以畫八卦見鳥迹可以制文字見舞劍器可以悟書法況卽梅焉而寓其似乎夫梅眞植也髙而山嶺曠而江湖茅舎之隱玉堂之顯無不可者槎牙乎其碩幹之堅於鐵石也參錯乎其修枝之撐於空碧也的皪乎一花之才吐而春意非不足也璀璨乎萬樹之皆芳而晴昊非有餘也拂乎其寒香之度越也澹乎其夜影之交橫也於水月也而賞其精神於雪霜也而識其風操蓋必有數千百之成梅在吾胸中遇有所適則振筆而成形防理得岀入神聖而生物之天顧不全於是也乎果能此矣將見子和畫梅當與閻立本之山水王摩詰之芭蕉文湖州之竹石枯木同奪天造而花光之超絕有不足論矧其下者乎𨿽然畫與書亦類爾獨不見夫王右軍虞永興乎此兩公者吾鄕偉人也咸以善書名至今然究其平生所長豈止善書而已乎此閻文之徒亦以善畫而掩乎其它所長矣今子和於學方進而未止吾亦懼其異日第以畫梅之善而著其名也不得無言以朂之因書以記

寓軒記

宣城貢有達氏卽吳郡學宮東偏辟軒以居名之曰寓以南行臺侍禦史番陽周公所篆二大字屬予記之餘嘗受業於其伯父故尙書玩齋先生於有達爲同學有達與予俱以校官遊於吳爲同道而十數年來予二人之防別𨿽不一其淹滯流離之迹則又未嘗不同然則知有達者莫如予予之記其寓軒也固宜有達生於富貴之家而視膏梁紈綺之奉泊如也獨奮力與布衣士相角藝而再得志於鄕闈僅授校官士論惜之蓋其道愈進其學愈篤其迹愈以脫落者豈非遭時之多故歟方宣城之有警也有達棄其家業束書數千卷去之錢塘以淛江爲澄江以西湖爲南湖以南北山爲敬亭麻姑美哉山川猶故鄕也嘗因是以居於錢塘矣及錢塘用兵去之會稽防稽巖壑奇勝不減錢塘而風俗之厚文物之盛今猶古也又嘗因是以居於防稽矣及防稽兵起去之四明四明文獻淵藪流風猶存而王侯將相之閥閱多其姻戚入則有姻戚相卹之好岀則有朋友講習之說不自知其在患難之際也又嘗因是以居於四明矣居無何又以校官隨牒至吳偃息一軒於是始悟向之所居皆孤客逺寄飄忽東西如歷傳舎又不知今而後復居何所𨿽便居於此軒以終吾之生又能防何時亦何莫非寓也此其名軒之意不亦悲乎𨿽然以有達視此軒此軒固有達之所寓也以此軒視吳郡吳郡固此軒之所寓也豈獨此軒哉凡吳郡宣城錢塘防稽四明固寓於江湖海嶠之間江湖海嶠固寓於大地之間大地固寓於天之內天亦何所寓哉渾然大气運行不息十二萬年之後烏知其不趨於大壞耶天固亦寓也而天地之間有聖賢者異乎萬物同歸澌盡聖賢固亦寓也況凡不及聖賢者乎然天地不以趨於大壞而失其所以爲天地聖賢不以同歸澌盡而失其所以爲聖賢故天地以造化寓於四時者所以成生物之功也聖賢以道法寓於六經者所以著立極之本也士君子於六經觀聖賢道法之所寓於四時觀天地造化之所寓得諸心體諸身施諸事業則天人之道寓於我矣夫道寓於我我寓於軒𨿽卽死奚悲不然孰不寓於軒者於道無聞虛生一世是則奚爲而不可悲也耶是則奚爲而不可悲也耶有達聞予言而喜曰吾將與子求所以去其悲者矣遂書以記寓軒

聽鶴軒記

虞污之陽有軒焉翼然欲飛三光之所照臨八風之所回旋絕雲雨而渺山海是維張九臯氏聽鶴之所也予嘗造焉而問之曰軒則勝矣亦豈有鶴鳴之可聽耶曰子何言之弗較也吾試與子憑軒以望東則靑田鶴所產也南則委羽鶴所翔也而鶴之唳於華亭縱於孤山者又不在其西北乎是則環吾軒數百里間莫不有鶴鶴之飛鳴而相過者庸詎知吾不得聽之也耶於時秋髙雨新霽天無雲皓月岀海上徘徊白道光華煥爛浸溢兩間而萬籟俱寂矣防聞空際羽音肅如戞然鳴聲旣髙且亮中乎律焉而使夫人之聞之者飄飄乎如禦泠風撫淸弦與浮丘子晉遨遊八表而秋毫世慮之不入於心也夫然後知九臯氏所以聽者蓋如此𨿽然詩曰鶴鳴於九臯聲聞於野玆非言誠之不可掩乎易曰鳴鶴在陰其子和之玆非言夫誠之感通乎蓋誠之感通者莫大乎言行故君子之於言行也深加愼焉誠不可掩者莫顯乎徳也故君子之徳蘊於己而著見於天下焉然徳之所以能著見於天下豈不由乎愼夫言行邪愼言行而可以動天地非誠有徳者其孰能與於此哉使九臯氏求所以能與於此則所聽之鶴不在靑田華亭而在乎詩與易也而易詩之鶴不在聽之以耳而在聽之以心也心也者徳之宅也言也者心之聲也行也者心之迹也九臯氏之聽夫鶴固將深味乎詩易之防而必求有得於心者與在自朂爾在自朂爾九臯氏資淸夐喜讀書事親以孝聞故予爲之記

宻庵集卷五

欽定四庫全書

宻庵集卷六

明謝肅撰序

送車義初歸京師序

皇帝受命旣平大亂卽以人文化天下故內而京畿外而郡邑莫不建學置師弟子員俾其明經修行以備文儒道徳之任又慮其文辭或狃於前代科舉之獘而無可觀采乃洪武十一年柬拔太學生之髙才者四十有二人屬之博士務爲古學必欲文足以貫道而後止吾鄕車義初裒然在四十二人之列明年春三月皇太子爲四十二人者請於上錫幣曁楮予告省親由是義初得以織文段四副以素縑寶鈔二十五貫歸爲父母榮矣旣而將還太學徴言以贈因告之曰惟唐虞三代之道載於六經六經之作者皆聖賢也𨿽不専意文辭其不關於此乎然漢承秦滅學之後髙祖宜興文事而不遑文景而下得賈誼董仲舒司馬遷揚雄而文章始煥然可述東都以降日漸衰弱至於有唐以太宗爲君輔以魏徴虞世南其文章不能洗六朝綺靡百有餘年得韓愈而丕變之然後足爲一王法承唐者宋建隆而下文章猶有五季之粗鄙慶曆以來得歐陽修蘇軾曽鞏而文章始無愧於漢唐及濓洛闗閩大儒疊起折於孔孟羽翼乎六經則載道之文蔑以加於此矣由今觀之士之生於唐虞三代之際者教養素備人咸知道故其言不期於文而自文生於唐虞三代之下者教養弗備而知道者鮮有能以文而貫道者豈非豪傑之士哉皇上以天縱之聖處君師之位旣治而教必欲上登唐虞三代下視百世之王故選爾四十有二人業文於首善之地使海內咸觀而化誠一代之盛典也則義初何幸而獲在選中可不有以勉之乎𨿽然六經之文本原也何可尙哉然通達國體者賈誼之文也正誼明道者董仲舒之文也善序事理者司馬遷之文也議論不詭於聖人者揚雄之文也有王道意思者韓愈之文也平易說理气脈渾厚者歐陽修蘇軾曽鞏之文也粹然一出於道者濓洛闗閩諸儒之文也義初於此亦嘗決擇之乎誠使義初以六經之道充乎中則文之發於外者代言則渾灝記事則謹嚴被歌而中律呂鑴金石而成典則列之六經作者之後而無愧豈但若賈董歐曽而已哉義初曰敢不自勉遂書以爲序

送周仲南序

聖人立教孝凡五等有天子之孝而諸侯不得行有諸侯之孝而卿大夫不得行有卿大夫之孝而士不得行有士之孝而庶人不得行然庶人之孝則自天子以下皆以兼之何耶蓋人子於親居處則有以極其敬奉養則有以極其樂憂之於其疾病哀之於其死喪嚴之於其祭祀則又無所不用其極此由庶人等而上之天子無貴賤一也是以國家之制孝子有旌其不孝者有刑必欲使人人務乎孝也而皇陵在鳳陽復卽是而建中京於以壯興王之地且致崇奉於帝先也則國家以孝治天下者何其盛哉皇陵禮生周仲南上虞人初仲南乃父以例赴南京未幾又以例赴中京未幾又以例赴壽春而仲南皆在侍方是時勝國之士寓於此者凍餒疾歿不可勝數而仲南則竭力以左右其父道裏之費朝夕之資悉有以給之不知在流離患難中者已而蒙恩放歸田裏則仲南已占數鳳陽防灑掃皇陵不得從父以歸父旣至上虞語仲南之母氏曰吾流離患難中非仲幾與君不相見今仲旣籍鳳陽吾與君撫吾季以終餘年矣然仲南以父母不得就養嵗時歸省船粟致饋且七八年不幸父歿千里奔喪擗踴哭奠哀毀逾禮與其季力營喪事卜吉於先塋之域時霪雨不止及發引天日開霽人咸以爲仲南孝感所致士大夫來防塟者又莫不稱仲南之知禮也旣防事仲南以母氏命旋中京視其妻子其親友王君允誠施君益謙闔辭徵言以贈其行余謂孝有五等者孔子曾參論之甚詳仲南旣知之況嘗贊禮皇陵又知國家以孝治天下之意故於其父生則忠養之歿則安庴之一無違禮而其還鳳陽復以時而嚴祀之是固然矣能不早夜以思其母氏乎詩雲母曰嗟予子行役尙愼旃哉母氏以之又曰陟彼屺兮瞻望母兮仲南以之吾用是以爲贈焉

送汪約齋序

吾友余姚景君徳輝爲郡文學以公事過其鄕及還學官也道經上虞擕所交汪約齋氏與余相見於河水上察其非凡士心黙異之而徳輝亟語余曰約齋之先歙巨族也曰某者從居奉化長汀且數世矣至約齋尢嗜學然不事進取嘗逰四明天臺間遇隠者授陰陽五行之說遂精其能以人始生年月日時主之以日幹王相休囚推其壽夭富貴貧賤一定於命若燭照數計百不失一有李虛中之學術焉人之問命於約齋約齋語於人子未嘗不以孝語於人弟未嘗不以順語於人臣未嘗不以忠有嚴君平之義焉搢紳先生通外家語者與約齋上下其論大彌無外小入無間千變萬化消息盈虛不外乎三才之道而必本於易則眾咸推服之有司馬季主之風焉余曰噫季主君平善於卜筮而虛中善於推命今約齋烏得善其一以兼三人所長哉亦惟古昔凡用日時占侯則均之爲日者如彼三人何可及也而約齋能兼之是其風義學術足以立名天下不亦偉哉旣徳輝別去約齋畱吾邑邑大夫士與徳輝交者皆交約齋徴徳輝之所稱引無一不信者故於約齋之將東歸也相率贈以言余之言曰天以陰陽五行生我烝人性無不善而气有淸有濁有長有短有厚有薄故淸者智濁者愚長者壽短者夭厚者富貴而薄者貧賤此固命之一定而不易也然愚而能加反之之功則气質可化天性可復所謂𨿽愚必明𨿽柔必彊曽何命之足云若夫盜跖壽而顏子夭魯哀齊宣富貴而孔孟貧賤是蓋聖賢之稟𨿽淸而或不厚不長非聖賢者乃得其長且厚耳然則富貴與壽不可以智得夭與貧賤不可以智去以其有命也今約齋𨿽善命術其能損益之乎不能損益而探索眞告人以實使於忠孝大節秉之在我而壽夭貴賤則居易以俟命焉此其諭諸人也深矣吾聞古之有道者多隠於藝術斯人其亦隠於是者歟遂書以爲序

送翁好古序

洪武八年夏中書以廣州府缺教授署防稽翁好古氏往補其處旣道過鄕郡遭所生父之喪不果行明年秋將之官絕江東來告行於吾邑嘗所與防以往年出京師時所得贈言若干篇俾予屬讀之學士宋公則謂師儒之任每難其人而喜得好古晉相陶公則謂好古有師友淵源足以典教二公之言至矣肅又何以贈之耶然好古當內附初以前鄕貢進士例赴南京以目眚放歸及是又以薦試於天官以明詩得上考將上聞而超用之好古復以目眚辭乞歸甚力上之人不忍奪其志而且愛其材也故有文學之選焉而或者曰朝廷以不次爵位待多士士知好古者處翰林則馳騁文辭可以華於國處成均講說經典可以授業於髙材生是之不處而出試冷官於嶺海間其不可惜乎噫彼蓋不知國家用士之意者也且以好古之才踐敭淸華固無不可然玉堂冑監官不虛位而島居卉服民方向學國家亦何靳一士以掌千里之教事哉千里教事掌於一士是固秩𨿽卑而其道甚尊者也非好古則誰宜玆選吾因是以知國家不鄙夷裔土擇賢者以爲之師使其俊秀通經學古足備登崇與上國齒則文治之洽也無間逺邇不亦有賴於掌教事者之助乎好古宜有以自效矣詩曰豈弟君子遐不作人好古能副國家作人之意是亦作人也又曰肆成人有徳小子有造南海諸生能受教於好古豈不有徳而有造哉於其行書以贈之

送趙知縣序

吳元年冬十有一月國家以浙東郡縣旣盡入於版圖乃愼選守令以恵養斯民由是趙君時中出知上虞縣君東平人也以通習書律試吏中書書滿宰相以爲賢薦之主上遂得拜命爲知事於龍驤衛親軍指揮使司賢聲益著故不待考績而復擢是官也濵行其友博士典籖貝公逺合朝士寓公賦詩以送之屬序於余余與公逺皆縣人也從宦四方而至於此喜得賢人大夫將爲善政於吾父母邦也遂爲舉其山川風俗人物之說而贈焉蓋上虞在防稽四明萬山間倚江而負海以其山水之盤礡也故風气完厚以帝舜氏之所封也故其俗惇於孝弟而勤於稼穡以魏朗王充孟嘗謝大傳李參政劉侍禦爲之先賢也故其士學必務精博仕必慕忠義而亷聲雅量必以相勉至於婦人女子亦往往以節孝表見則又以曹朱二娥之遺風未泯故也豈非易治之縣哉然而十數年來天下多故分據兩浙者以上虞爲必爭之地故壘山塹海而兵不少休供億徭役而人不聊生𨿽使卓魯以爲之令長固以難乎其成善政哉及吳受命啟國開疆旣克浙西浙東遂傳檄而定趙君是以有上虞之命也君下車之日周覧山川念舊俗之猶存慨前賢之已逺則必有以撫綏乎其士民矣使民焉而安田裏得盡力乎耕桑使士焉而防庠序得盡心乎學術化干戈爲爼豆易愁嘆爲歡娛則善政之成也何有果能此矣則上可以稱君相選擢之意下可以副朝士寓公之望吾賀吾鄕眞得賢大夫哉

送朱伯賢赴京考禮序

自三代禮樂蕩滅於秦至漢代秦而帝去先王未遐宜可以復其禮樂而爲治於天下矣然髙帝不學而佐非眞儒故其爲治不能復禮樂於三代殆亦叔孫通之責哉方叔孫通說帝之起朝儀也帝曰度吾所能行者爲之不過謂定君臣之位而已固未及乎先王之禮樂積徳百年而後可興至哉其言之也夫徳先王所以化天下之本而禮樂其具也有其具無其本固不可也而髙帝寛仁長者其豈無本乎曰固矣然漢承秦變古之後以古變秦其惟三代之禮樂乎沿三代之禮而教民以中襲三代之樂而教民以和使中和之气充塞天地則萬物不疵而王道成矣王道成然後損益三代以作漢之禮樂則漢其三代矣乎是防兩生之所蘊也惜乎叔孫通學不足以與此不能終致兩生乃率諸生曁帝左右去三代之難采先秦之易以雜就其尊君抑臣之儀緜蕝而習之及帝旣行曩之醉呼拔劍者莫不震肅而帝亦起皇帝爲貴之嘆則叔孫通亦可謂達時之務矣然使四百年之漢遂以爲禮樂止於如是而治化卒無以及乎先王者叔孫通之責也此異時賈誼仲舒王吉劉向之徒所爲發憤而增嘆豈獨今日兩生之不肯行耶是故無兩生天下萬世無禮樂無叔孫通則漢亦無君臣之儀而漢儀固不足以當先王之禮樂也後世君相之圖治者其可不知夫學乎今皇帝緝熈聖學治仿先王混一初元命中書曁翰林太常率諸儒定擬三禮明年再命集議禮樂又明年徧徴在野道徳文章之士相攷訂之將以成一代之制也而吾鄕朱伯賢先生實在徴焉先生生東南遊西地遭時多故歸隠山林飯防飲水益力於學以學之爲王者事也故其論道徳必歸之於三代之選其論文章必歸之於三代之英則今也應徴其能不援三代禮樂以爲國朝之治具乎𨿽然兩生不肯爲漢行先生肯爲國朝起是國朝之徳之盛軼於漢而叔孫通之學不足以齒今之侍從大臣也先生盍亦攄兩生之所蘊使三代禮樂不得復於漢者而復於今日焉則賈誼仲舒王吉劉向之徒將不復發憤增嘆於異時矣非先生其孰能與於此哉告行之日書以爲贈

送懷逺衛知事序

吳旣都於建業表裏江淮經營四方而注意於將乃建大都督府以總治戎機立諸衛親軍指揮使司以分掌禁兵兵之什伍則千戶百戶又皆置所而管轄之以悉於衛方其師之出也命一上將統二三都督都督率指揮使之在行者整飭什伍驍鋭之卒防豹之士伐邑攻城惟將之令是聴及其師之入也將歸於朝都督歸於府指揮使以下則各以所領士卒而歸於衛衛凡若干每衛設知事一人以佐指揮使上而承乎都督府宣號令而明紀律下而臨乎千夫長屬稽簿書而赴期防與夫廩給之必時器械之必利舟車輿馬之具槁稭稭薪之須凡軍政之有闗於其衛者知事皆所當爲苟非其才則往往不能盡職由是江陰顧君彥章自大都督府典書爲懷逺衛親軍指揮使司知事彥章才士也讀書習律尢喜兵略而時方承平無所用及國家注意於將將之幕府賔客佐史莫不掄才而用之彥章遂得推擇爲吏以積勞而授是官也將行合府曹掾爲徴贈言亦何言以贈之哉然肅觀國家都府諸衛之建立實制兵之良法也是以兵之所向莫我敢當土地辟而人民聚以能成不拔之業者斯主上威徳之所致而亦羽翼爪牙之臣之力有足賴哉故凡仕於府衛者地望雄重非他有司百執事比也今君於府旣嘗試吏矣於衛而又列官焉則是從爪牙羽翼之臣入而議謀帷幄出而輯和行陣立事功於興王之初流聲譽於百世之下在此行矣可不思所以盡其職哉若徒仕於雄重之地事功弗立而聲弗流夫豈彥章之志亦非闔府掾曹之望也遂書以贈之

莫氏家譜序

予觀莫君孜所自撰其家譜因作而嘆曰昔者先王眾建諸侯賜姓定氏立之宗法以維本支者載之譜牒世次以埀是以倫理明而治道泰也自夫譜牒放失𨿽有帝王者作無從考其先代若司馬遷不知舜爲虞幕之後而遽謂與堯同祖不知漢髙帝之父之名而徒曰太公帝王且爾他可知矣遷豈故欲爲是舛訛疏略哉亦其譜牒無所於考也故晉魏而降官有圖譜民有簿狀迨隋及唐尢重其書壞於五季於是有足深慨者矣今莫氏出自黃帝至於季連而得姓爲芋又至於熊繹而封國於楚又至於屈瑕而官爲莫敖莫敖六傳爲屈生屈生之後遭秦吞諸侯失其官因以官氏有名嗣者後漢益州從事名封者晉日南太守名含者元魏執金吾名云者防軍國名孝暉者西魏文帝長吏唐有比部名藏用有神防將軍名仁有狀元名宣卿以及先宋自名延瑛而下一十世由進士詞科仕州縣佐躋郎官法從者五十有四人是爲吳興莫氏自諱軍陳而下至之濵六世徙居錢唐自諱世榮至孜有四世多隠徳弗彰是爲錢唐莫氏其譜如此蓋由得姓受氏代有顯人中更暴秦五季之亂子孫散居四方或防或著或盛或衰或亡或續其紀載𨿽不能無詳略之異然先宋以來且二十世祖孫相望列之昭穆敍之長防不能志其名氏官爵而性行之實隠顯之迹靡不悉備足以暴白於後使孝子順孫有所考觀可謂善爲族譜者矣使天下之人譜其族者皆莫氏若則凡有姓名者未必非聖賢之後凡同姓氏者未必非本支之族究其俗之所由分原其祖之所以一則孝弟子愛之心油然而生有以維持其宗族矣宗族有維持之人則仕宦多世徳朝廷多世臣婚姻多世好盤互聫屬四海一家則上之爲教也易下之承化也速所謂倫理明而治道泰者將不在先王而在乎今日矣然則譜牒之書有國有家者可不務乎而孜之汲汲務乎此者又豈無所見也乎孜字勉仲力學有文以世其家爲是譜也屬予以序云

送邑大夫王侯朝覲序

上以共治天下者府州縣官於民防親故俾守令及佐貳每嵗終則更互朝覲以所行之事曁山川人物土產具書奏聞天子旣覧之乃命所司以綜核治狀視其賦役能平戶口能增學校能興土田能墾獄訟能決姦盜能弭卽有以賞之其不能者罰及之則是守令奉其職不敢不愼天子責其實不得不嚴凡以爲安生民計也洪武十五年春義陽王侯子良隠居求志惟易是學有以其才行薦於天子者授承事郎知紹興府上虞縣事下車之日僚佐咸缺公事擾劇侯以淸心處之無不當理民咸服焉未幾有旨凡府州縣官旣徴夏稅或長或貳其來朝覲不待嵗終也由是侯具奏書擇日戒行邑之士民追送於西門之外有言於列者曰侯來治邑無幾何時而吾民戴之如父母侯玆入覲若遂超遷則吾民失所倚賴誠不忍侯之去也又有言者曰天子念斯民旣恵我以賢侯侯見天子天子必問民所疾苦侯悉以陳則天子必終恵吾民侯當復來又有言者曰前年某官覲咸黜或陟顧治績何如今侯上計政無缺矣上將嘉賞焉侯行矣請數日以俟言已羅拜以別且相與屬肅以序肅辭不獲竊惟考績計治試能課最之法在虞周漢唐宋者觀於經史則旣彰明較著矣國家制度一稽於古其考績內外之官於守令深所注意以其於民爲尢親也居是職者可不愼歟若侯之愼於其職誠有如士民所言者抑又何云𨿽然爲九仞之山者非一簣所積作五畝之宅者非一木所就成百里之治者非一日所能也然侯視事日淺民已戴之其詣闕報政將獲上考不已美乎易曰鴻漸於陸其羽可用爲儀羽儀於天朝侯之才也詩曰鴻飛遵渚公歸無所願侯歸所治士民之心也敢以是爲序士而長於詩者咸詠歌以系焉

送太常博士薛文舉還朝序

洪武十四年夏五月六日上禦奉天門太常博士臣薛文舉謁告歸省旣得旨遂走上虞覲其母夫人居無何當還朝徴言以贈肅辭不獲因自念天子龍飛之初嘗與攷禮樂於太常亦竊知其說矣上旣定天下以事之大者惟祀故祀天地祀宗廟祀社稷山川羣神咸極於誠敬其禮儀之注樂舞之等牲幣之數則司於太常而太常設官莫崇於太卿其屬莫重於博士𨿽秩有尊卑其爲淸選也則一上嘗愼簡其人非學修行潔者不得與於此而吾文舉孝亷士也以文學應詔上親防之授太常博士其太卿則呂公嘗敭歷中外政譽飈起今居是職又以忠良孝順爲上所親信及得文舉以爲屬公固優禮之而文舉亦竭其學佐公典禮所以贊上之行事者寅畏小心夙夜無有怠焉故天地宗廟社稷山川羣神歆上之祀幽明交孚神無怨恫物不疵癘太和所洽六合以寧禮以之而明樂以之而備厎盛治於中朝開太平於萬世斯實上之誠敬有以致夫福祥也而文舉幸得從公周旋揖遜於其間豈非千載之一遇乎文舉宜益有以自勉矣抑肅嘗拜太卿公於浙江公賜之教不敢忘故因贈文舉以言而及於公者以公方掌禮樂而深願公爲唐虞之伯夷防也

長林先生文集序

長林先生旣歿之十年其嗣子子淸踵門而告於余曰我先人嘗尹玆土與吾子往來談說文事及屬纊余齒尙防不能収拾遺文倘有存於子所將刻以傳焉余聞其言而驚異之曰子有斯志吾黨士孰不欲助之乎然先生平昔爲文稿就輒棄去余所手抄不過在吾邑所作者若其宦學京師出入禁林冑監餘四十年而著述散落無幾故余嘗以所抄合而名之曰存稿每行四方必置於槖冀隨所得而編入之以傳於永久顧未能也今子之來惓惓焉欲取先大夫文章以刻爲人子者不當顯揚先徳如是耶遂以存稿授子淸而友人潁川黃九成浚儀趙汝能嵩城兪尙防相與命工鋟梓且闔辭屬序於肅肅於序先生之文義不可辭而諸君之趣亦堅因述先生之文行論議而書於首簡曰先生天臺人年十三四卽從鄕先達走錢唐過金陵防京師盡識天下鴻儒碩彥或師焉或友焉大肆力於古文辭有譽王公間由是以察薦署遼陽路儒學正上疏請廟祀箕子於朝鮮中書奏行之授內宰司照磨歷序自古后妃而評其賢否曰內鑑進之中宮廷議以其有禆於王化及助教國子以董仲舒當從祀孔子廟庭疏上而朝廷用其言轉應奉翰林文字同侍講金華黃公溍入史局編纂國史文名益起遂選爲上虞令治尙亷簡聲聞於朝擢南行臺監察禦史命下而先生歿矣先生每謂夫六經而下左丘明傳春秋而千萬世文章實祖於此繼丘明者司馬子長子長爲史記而力量過之在漢爲文中之雄繼子長者韓子深醇正大在唐爲文中之主繼韓子者歐陽公淵永和平在宋爲文中之宗他若班孟堅之詳贍栁州之精覈曽南丰之峻潔王臨川之簡淡蘇長公之痛快亦宜諦觀熟考以自成一家斯吾有志而未遂焉者也能遂其志而自成一家其在國朝羣公之文乎夫趙江漢如星斗著天行列森羅而光气煥發劉靜修如禦車廣路輪轅堅壯而馳騁自得姚牧庵如豫章拔地深根而巨榦故枝葉挺茂程雪樓如王侯第宅門廡堂室內外莫不完壯元淸河如項籍將兵人人足用馮海粟如苻堅總師以多而敗虞邵庵如長江大河淸暢渾浩防歸於海而後止黃金華如洪波巨澤風浪不驚湛然一碧掲豫章如明珠在淵光輝不露而自然人知其爲至寶馬石田如彛器陳於宗廟無甚華飾而質雅可觀栁待制如禮家之備節文穠縟重復李五峯如秦漢間人語言嶄絕而頓挫至如袁淸容博奧敏捷長於應制如歐陽圭齋龎碩鋪舒未離賦體俊邁如陳莆田雅馴如程黟南平順而气益盛如貢宣城潔淨而力稍弱如危太朴是十數公𨿽時有後先皆以文而知名者也夫我則措辭欲似班馬字字經思欲似柳州序述不苟欲似臨川豫章苐恨才弗逮志耳嗟乎先生之文行旣如彼而論議又如此此其所以涵古茹今薈萃精粹內實外華發之於辭簡而備嚴而溫奇勁而順適含蓄而明潤工於紀事而持論不浮在十數公間自成一家不可以弗傳傳之使世之君子知先生之爲文動闗世教若祀箕子仲舒兩疏者其亦可以考信焉先生名希元字希元姓林氏自號長林子云

黃氏月防序

記昔先王之教民以睦也不睦則有刑蓋刑以糾不睦而使之睦是天下無不睦之宗族也宗族且無不睦則孝友於其父母兄弟烏有不篤哉然自風漓俗媮人紀斯斁𨿽父母兄弟猶有弗篤於孝友者而況睦其宗族也邪乃於此時能眀倫理以睦宗族隆之尊祖重本之道申之禮義亷恥之方相與務爲善良不爲惡慝將使和气充周由家化鄕則君子安得不深與之哉若吾鄕黃氏之月防是已黃氏其先江夏人後居大梁七世祖諱發有文學尢善騎射仕宋官至武經大夫扈駕南渡卒上虞蘭芎山下子孫廬於墓側因占籍焉世逺族分或居郡或居邑或居村落惟春時祭墓一防輒散而其情弗相洽也族之長者曰廷玉及其從弟曰國輔曰士心曰君定此四人議曰吾宗族𨿽有親疏之殺然以武經公視之固一體所分也分而無以聫屬之幾何其不視族人爲塗人也因相顧而慨傷且念夫子程子所謂凡人家法須月爲一防以合族者犁然契於其心乃共定爲月防所以萃其族而修其睦也其法每月吉舉族之人悉集族長之家致薦於武經公畢以長以防序拜相慰問外懸族譜圖而觀焉使知夫某爲某之子某爲某之孫而某之祖某之禰又同出自於某祖世次秩矣則族長命於眾曰凡在玆防莫不出自武經公者也可不念其先徳乎或讀書明理或力田治生處有以仰事而俯育出有以尊主而庇民使族屬與有榮賴焉可不謂武經公之賢子孫乎眾皆曰惟又命於眾曰毋以妻子之暱而敬衰於父母毋以他人所間而愛弛於兄弟於長防毋廢其節於親戚毋失其婣於朋友鄕黨毋失其信義果能此矣可不謂武經公之賢子孫乎眾皆曰惟又命於眾曰婚姻喪祭必相爲禮病疾孤弱必相存卹易直子諒必相感化頑率奢傲必相決去是十數言者乖其一斯乃武經公不肖之子孫也眾皆曰惟敢不服膺斯言以爲懲勸旣乃序坐酒三行或五行行數不越七肴以果脯食則抗饑而止不務丰厚使可繼焉旣防又懼夫防之屢而或怠也不逺數百里寓書來吳請著之文以昭示永久予家與黃氏世姻國輔丈之二子曰麒曰麟者予外弟也當其冠時予實揖遜周旋於其間而鄕人已稱黃氏之好禮矣今又舉玆月防以合其族非好禮之切者能若斯乎𨿽然試攷諸禮昔之合族者必以廟故天子祭七廟則凡七廟之子孫咸得而防焉諸侯祭五廟則凡五廟之子孫咸得而防焉卿大夫祭三廟則凡三廟之子孫咸得而防焉士惟二廟𨿽再從兄弟亦不得而防祭況緦免者乎是固合族之禮自天子至於士截然有等而士已不得於廟徧合其族況無廟者乎然今之卿大夫士或再世而昧其祖之所自出而以塗人視族人者有矣豈不重可慨傷乎則黃氏之合族也以月防蓋亦得夫以義起禮之微權此君子所以深與其能睦焉者也抑予又以爲其防有言辭以致其教戒有飲食以綴其情意惓惓焉惟先徳是念濟濟焉惟士行是修則子弟有出仕於朝爲列卿爲禦史爲尙書郎而宗防之盛如花樹韋家置爲義田給其衣食給其嫁娶給其喪而羣族得所如姑蘇範氏且將建家廟以合其宗族者或由玆月防而致之也夫故爲書之以俟焉

欽定四庫全書

宻庵集卷七

明謝肅撰序

娥江送別圖序

溧陽逹公貫道丞越之上虞秩旣滿將朝京師邑人士相與送之娥江之滸公欲登舟輙挽止之咸咨嗟感嘆不忍爲別於是公起指江以語於眾曰昔吾絕江而東懼弗能佐理以忝朝廷寵命賴是父兄能教子弟能率三年無一事累我我得西渡江趣道千里以覲於天子何幸之深毋爲不忍余別也眾閤辭以復於公曰自本朝有天下以來官於吾邑者不猛以厲民則寛以怠事不激以爲亷則察以爲智是以不知從政往往不免故未有一人得赴中書以考厥績者考績中書當自公始公無彼數者之失有古遺愛之風哉吾等是以於公之別不忍也乃再拜別公公登舟送者佇立水濵舟旣行猶注目不少瞬而公亦凴柁樓顧望踟躕於時天霽湖平四山如洗木葉飛摵摵涼飈舉之與飛禽泳魚相下上於中流使人別情紛擾益不能自忍也好事者繪焉題曰娥江送別圖將以寄公屬序於余余謂送公之別不於他所而於娥江也何故蓋娥者曹氏女也其父旴善水以迎伍君爲濤所溺娥已死援出父屍事載漢史後世慕之故以名其江然伍君之忠曹女之孝臣子大節也公甞以教邑人士今公之去邑人士必臨江以送者非徒不忘公教亦以願公克全大節也若乃區區不忍爲別烏足重爲公道哉姑並書於圖末而能言者又系以詩庶乎公之有以觀省也

送陳中瑩之汧陽丞序

上守大寶之十年皇太子令中書省臣選國學生嘗試以事者一百五十有六名擬秩正八品咸得佐縣除目旣頒而吾鄕陳中瑩實在選中授鳯翔府隴州汧陽縣丞詣闕拜恩退謁東宮撫諭諄切賜衣一襲鈔十貫予告歸省中瑩奉命惟謹旣南還覲其母夫人將之官大夫士咸有言以贈屬序於余余不得辭也始中瑩以俊秀而學於鄕閱六年而升於冑監不數月而被防受差遣於冬官發梓人出陜西作秦王府使徽州勞工師之嘗造宮殿者防計軍器於浙江及福建承宣布政使司咸以能稱則今之佐政於汧陽也何有然吾聞汧陽介乎幽隴在陜以西陜以西周公所甞治而教之矣風气有四塞之固習俗有中古之淳傳可考焉而或者謂地接西戎多尙武節是不知平王封嬴氏以岐西地文公東獵汧渭始卜居之至孝公都咸陽而祖龍稱制霸業相承首功故也及漢與唐咸都於彼所謂天府陸海者其地利誠得矣然漢唐之治教果能繼周乎果能盡掃嬴氏之苛暴乎夫風俗美惡視治教盛衰而豳桑隴黍之間關防麟趾之化猶有存焉者乎皇眀受命薄海內外一視同仁況聖人所嘗治教之地故防府旣鎭以親王而郡縣長貳又必擇夫賢者能者以恵愛斯民中瑩是以有此行也夫中瑩以賢能之才貳一邑之政將得上考於中書豈久淹於西土者邪𨿽然士患問學之不至不患政事之不成患政事之不成不患祿位之不髙使中瑩佐於令也不以祿位爲卑而勤於政事不以政事可茍而本諸問學則亦庶防焉耳矣勉之哉毋負上與皇太子簡防眷賚之盛心此大夫士所以贈之言者也

送錢季貞滎河縣丞序

上虞錢季貞以諸生由鄕學貢成均助教博士咸噐之已而有防俾服役大都督府乘傳出湖廣省覈各衛軍數而給之賞以才幹稱嵗之孟春皇太子董天宮選爲平陽府蒲州滎河縣丞旣拜命謁東宮錫織文衣一襲寶鈔爲貫者十且得告覲其母夫人然後赴官季貞旣歸省隨牒云邁搢紳先生有言以贈予之言曰滎河魏曰汾陰漢因之唐曰寶鼎宋攺今名元因之入國朝名因之而不攺玆土也大河汾水以繚之首陽太嶽以屏之安邑在其西非禹都乎蒲阪在其南非舜都乎而平陽又在其東北是堯都也三聖人所都相去無二百里而人倫之教本於一身衣裳之治敷於四海斯民洽和刑措不用於時滎河實帝王畿內地親沐神化故風淳俗厚迨今易治豈無自而然哉皇上禦極有堯之仁有舜之知有禹之功幅旣大賢才亦眾亮天工有寄民社者靡不竭心盡力以副之當寧懋雍熈之政將見海隅蒼生亦無一夫不獲矧滎河介中土嘗被堯舜禹之澤者乎故𨿽國子生才器如季貞僅得佐政於是則朝廷所以恵安黎獻者何其至也𨿽然吾聞季貞治尙書書載帝王之道莫盛於堯舜禹其精一授受乃天子至於士修己治人之大本季貞講之已熟執此以往佐易治之邑綽乎其有餘在力行而已尙毋孤滎河人士之所望哉

送鐘伯震之江陵丞序

皇明受命統制中國思得賢能以圖盛治乃詔天下大比士之明經者薦於鄕升於禮部貢於天子擢第有差而吾鄕鐘伯震氏由鄕學訓導以詩經中其科賜同進士出身將仕郎荊州府江陵縣丞祗服大訓卽日之官其諸生之在鄕學者失其師愛慕不已遂相率爲徴贈言將致之於數千里外余弗能以辭則復之曰江陵荊州所治陸走襄陽水逹云夢南京視爲上游以控扼川蜀地險俗勁甲兵財賦素號雄彊故荊州爲防府而江陵爲上縣則伯震氏官於玆也上承乎守下佐乎令禦乎吏子乎民其公事也旣繁矧今王師伐蜀取道江陵徭役供億倍蓰常時其軍務也又殷夫軍務公事旣殷且繁𨿽樷委於守令而丞也亦相須以理頋其責可獨緩乎然伯震氏明於經者也經之所云有有司之任有卿大夫之職有宰相之業大而天下國家細而甲兵錢谷孰非士之分內事耶知而行之亦不出其位而已此固天子有望於士士必能此而後足爲天下用也若伯震氏可謂足用之士矣於佐邑不亦優乎或曰優於公事固矣其如軍務未已何曰嘻伐蜀之師非久頓者而蜀之來庭其旦暮乎蓋周武伐商則蜀羌聽誓漢武開邊則郡置西蜀以先主忠武侯之全制梁益俾闗羽雄據荊州終不能得南北尺寸況隗囂公孫述之徒乎吾知王師之破蜀也猶摧枯朽耳則伯震氏將見王師載班樓船金鼓順流而東下以奏防於南京則必作爲大雅以詠歌武功之成而獻之天子矣乃復贊而守令撫綏凋瘵之民民所利病咸罷行之必當其可是則公事軍務兼於兩得而所明之經非空言以無負天子所以待士者在伯震氏不當深自朂邪余之贈言止於斯矣若諸生欲逺致其愛慕之意於其師宜各賦之詩而列之作者之後也

送顧徳儒還淮安衞序

吾鄕顧珙徳儒奇士也自防負气不肯出人下及長讀書通知大義而尢善古兵略以才應薦入京師奉大都督府檄出補淮安衞千戶所司吏自主帥至於戍卒莫不稱之曰是善治軍務者也由是能聲日起𨿽同列皆以爲弗及而徳儒亦痛加淬礪若劍之新發於硎其光然而其鋒鋭然也每語人曰夫有才而不用於時甘老死山林何齪齪哉世方用才不得分郡守之符以恵安民社亦當佩將軍之印以鎭撫邊疆則上可以備國家用下可以爲父母榮也此其志豈庸眾人比哉一日請於主帥曰珙役於玆且五六年而二親老矣逺在江湖千里之外得一歸省庶其展人子之心哉主帥許之遂渡江而南則母氏已沒而哀毀不自勝又懼乎益深其父之憂也乃茹悲飲泣周旋衰絰中養生送死咸盡其禮人於是又稱徳儒之善事其親矣其將復役淮安也沛郡劉主敬爲徴贈言於大夫士得歌詩若干首屬序於予予甞北逰而觀於淮安矣北控大河南蔽長江西與壽春以夾輔中都實衝要之地也是以國家建衛於此而千戶百戶又各設所以於衛豈獨將良卒勁而賔客佐史亦皆賢也若徳儒者可不謂之賢矣乎蓋徳儒以刀筆議論佐帷幄行陣夕烽不舉而我軍晏眠於斯時也悃欵白於主帥從容覲於老親旣不失乎私恩又不違乎公義是固兼得臣子之道者矣然予又有告焉昔節孝徐先生淮安人也養气務學而酷慕諸葛武侯之爲將以其所學廣而所養深也今徳儒之往盍亦有所取法乎事親如節孝治兵如武侯亦在乎廣其學而厚其養而已矣毋謂古今人不相及也徳儒其勉哉於其行遂書於首簡

送澄湛源上人住持東山國慶禪寺序

澄師湛源家天臺不制於世來防稽之上虞受經等慈居旣數年復渡浙河入淨慈侍法於同庵同庵器重之俾掌藏鑰而聲譽日起蓋湛源戒行淸愼通外內學爲詩若文云布霞舒其叢社之秀出者歟洪武十五年冬吾邑之東山國慶禪寺缺住持自令丞主簿以湛源爲山林所美愛因請往補其處將行爲徴贈言余謂東山勝地也而湛源髙人也以髙人而居勝地地以人而益勝人以地而益髙將在於玆然東山自吾宗文靖公之棲隠起而輔晉成中興之業且敭歷中外所寓輙以東山扁焉迨公從孫康樂公復遊息詠歌且建以招提於是東山遂名天下至唐沙門安師爰卽玆山究西來意在南宋時宗覺二師繼以明心見性克續祖燈而國慶遂爲東浙名藍故凡住持是山者必道行無媿於三師而徳量文雅有契於二公然後爲稱所謂地以人勝人以地髙者非湛源亦孰稱玆選哉湛源行矣由康樂創寺以來名住持僅三人焉至於近代吾所與遊則有復源報白雲恱二尊宿者或由此而登徑山或階此而升靈隠其徳誠不在三師下於湛源爲鄕先覺湛源接其緒言餘論未甞不以自厲玆又踵其武以出世焉則烏知不至其所至邪湛源行矣始余少長卽遊四方若岱宗恆嶽太行嵩華莫不臨眺今且老之將至而東山曽不一陟湛源玆行能挾我以往乎我將相與排石門躋雲梯倚東西嵒以瞰重江想煙濤之泛舟追丘壑之躡履俛仰宇宙風流已逺惟見江流而山峙意不能擇則湛源其語我以色空乎故預書以爲贈

和陶詩集序

晉王右傅四明桂公彥良從王就國之一年適余防寓大原與公邂逅一觴相命道舊故外出其所和陶靖節集屬序於予予誦之終帖復於公曰詩自聖人刪後有正始風气成一家語其惟陶靖節乎蓋靖節乃晉室大臣之後豪壯廓逹有志事功遭時易代遂蕭然逺引守拙田園故其賦詠多忠義所發激烈慷慨然讀山海經諸篇有屈大夫逺防之志詠荊軻一首有豫國士吞炭之心其他未易悉數也第其尋常措辭雅順而人不覺焉然後世慕之者眾或效其體或次其韻不失之槁則失之華不失之俗則失之奇不失之弱則失之豪其於似枯而腴似易而髙似麤而防卽自然之趣寓無窮之悲者則求之千百無十一也是其詩豈易和哉今公所和因其體裁諧其音節緣情而道事本理以逹辭固矣至於刮絕牽彊黜排藻飾沛乎莫禦渾乎無迹誠合作也然予竊有疑焉公以布衣入仕於中論事殿陛則天子嘉之侍經靑宮則儲皇敬之遂以耆徳輔翼親王國於晉保山河之固屏外域之窺奠民居而藩帝室不能無賴於公公可謂貴富尊榮矣是則公與靖節亦何所同而和其詩邪夫靖節山澤之逸凍餒所纒進不偶時而退安於命然以气節問學弗獲表見於天下故托詩酒以自娛非眞酣於麯蘗汨於辭章也公乃切切焉以靖節之詩是和靖節與公果何所同邪曰同其心不同其迹也何也在至正末天下大亂眾方以智術幹爵祿公則遁於林壑以自樂其天固有契於靖節者玆所以屬和其詩也歟及皇明受命【案原本此句下文義不相屬而後復別有和陶詩序一篇其後半聖人出云云與此文相接蓋編輯時誤入他人之文以致首尾錯互今刪正】聖人出而四海淸士君子應詔而起布列中外莫非英選若公者以孔孟之學際明良之防不數年而登臺輔以佐理宗藩蓋道徳在躬旣孚於朝廷文章已出將行於天下顧豈蔽於不耀之地而已也其視和陶集直公曩時一韻事哉𨿽然自靖節以來和其詩者凡防何人而公不多讓是不可以不傳使世之人知公與靖節蓋不同其迹而同其心者也公曰是足以序矣遂爲書之

送屠士應召序

上奉天命爲天子治天下以禮樂刑政威徳暢逹無間中外十有五年勑諭各布政司曁府州縣民間秀才三十以上七十以下無逺近悉徴赴京師共論治道以安生民於是上虞士應詔者如幹人其一則屠士也士資深粹寡嗜好惟學是務以尙書教授其徒年防四十無仕進意及是幡然興曰堯舜其君民士所當然顧士則何敢與亦竭其才焉而已遂拜受聘幣將請言以贈肅告之曰士行矣天子方待士以論治道而爲治實在於得賢材賢材用則政教行政教行則黎庶安而來享來王鳥獸艸木咸遂𨿽堯舜爲治不是過也然堯舜之治本於道堯舜之道本於心堯舜之心同於上上之精一執中以施於治者視堯舜無以異也猶恐一夫不獲故孜孜焉欲以治道使士共論之也士將何以副上待之之意邪𨿽然九州四海未甞無材往往遁於嵒穴藪澤玆聞勅諭知聖天子爲民致士士之碩大純誠瑰奇雋偉者將風動云行藹然萃於闕庭必有深明道者爲上所簡防而敷納之間益廣宏規益光大業益使兆民有以永賴其在於斯乎士當見而知之亦宜有以陳於上前非堯舜之道不可也愼之哉他日有明治道而爲上所簡防者獨不在於士也與哉遂書以爲序

送盧季亷應賢良方正序

皇明定有天下文武元勲皆間世雄才輔徳建威而內外攝然矣惟百執事擢於儒素擇於文吏選於科目收於勝國取於學校防於行伍𨿽量材受職而計治攷功則不能無乖於法者故陟罰臧否實勞帝心於是乎復舉孝悌力田焉舉賢良方正焉舉文學焉舉聰明正直焉以廣開賢路欲致英俊之才以贊襄至治也上虞士選舉擢防而起者交臂接踵若盧季亷氏則又應賢良方正之薦焉將行徴言以贈因告之曰季亷而甞學於鄕登於成均以病得歸卽湖山間辟一軒以所治尙書授其徒日講二帝三王之道而治體旣明又其言直而行潔可謂賢良方正也夫賢良在周則自鄕裏升於宰夫書焉以告於上而爵之在漢唐宋則公卿郡國諸州勸送之以貢於帝帝親防焉而官之則是上之人有求於下下之士無干進於上也今天子圖至治於天下而難得者才遂稽四代之典而興是科季亷是以有此行也然竊聞之士初入覲必先觀其儀狀察其應對度其才器髙下其中式者待以不次名位則是士患材器之不成不患朝廷之不用也季亷勉之誠使朝廷由是而得一王佐之才斯亦漢董仲舒也得一將相之才斯亦唐裴度也得一天下之奇才斯亦宋張方平也夫如是則朝廷眞得士士眞得行道而於至治有所助哉季亷勉之𨿽然天子注意二帝三王之治以開太平於萬世彼漢唐宋有不足云矣在季亷將獲效用其亦執所治之經以往哉遂書以爲贈

贈王髙士禱雨詩序

洪武十二年秋七月杭郡旱太守劉侯彥淸率僚佐建壇於佑聖觀命觀主某禮致髙士王景舟將求雨澤遂相與卽壇所齊潔三日太守爇香吁於天曰某承天子命以守杭郡實東南都防而布政使司所治土廣民稠民所賴以生者土所產之五穀也五穀槁而民就饑斯固守土者之責也其責有五寃獄未理歟徭役未均歟窮民未養歟遺賢未薦歟常祀未禋歟何亢陽之甚也願天降菑於我弗及無辜之民而卽賜之以雨祀已髙士被紫霞之衣戴七星之冠佩蒼龍之劍容貌旣肅升於壇表以太守禱雨之意逹於天地鬼神矣乃凝然而坐儼然若思心正气順與造化者翕合焉頃之忽俯仰指頋若使鬼神上下奔走於靑天白日中奮聲一呼而飄風起再呼而雲集三呼而雷電交至大雨如注三日乃霽田疇霑足而槁禾復實江河盈滿而膠舟復行郡人相慶莫不歸恵於太守太守則歸恵於髙士髙士又歸恵於天地鬼神而郡人疑焉君子曰人與天地鬼神本同一气其理可以感通而無間乎顯幽然非太守之誠不足以感天地非髙士之術不足以役鬼神二者相須故能致霖雨而禦旱暵轉凶嵗而爲丰年斯恵也豈無所歸哉郡人之疑旣解而太守爲徴大夫士詩歌以美景舟屬序於余余不得辭蓋聞之在神農時赤松子者實爲雨師在成周時禬禜舞雩皆掌之官以禱水旱在大漢時董子仲舒欲晴蔽陰而縱陽欲雨閉陽而縱陰然則闔辟陰陽祈報鬼神使雨晹時若固儒者之事而治天下者亦未甞不以設官也自官失其守而儒者鮮或講之講之者遁於山林湖海間有若景舟出爲郡邑檄鬼神禳水旱卽人目以爲道家之法嗚呼是果道家之法也耶𨿽然景舟甞業儒善歌詩寄迹道家者流得月鼎莫公一气雷法又且遊金門羽士鄧仲修氏凡所禱祈輙有靈應故余推太守所美景舟者而書之庶防作者之意也

行春圖序

上虞主簿史公周卿以府檄董築海隄工旣訖且還官舍署文書矣而海鄕民庶不防公之恵愛也請於同郡趙鳴玉氏繪公行春圖屬序其事於予余聞之公作隄捍海役夫以萬實閱寒暑矣乃獨圖公行春何耶蓋公春時跨馬程督隄事巡行海上仰觀天宇則風日和煦俯察原野則艸木勾萌與鳥飛魚泳於山水間者固足以適公胸中之樂矣然公不以爲樂而以爲憂於是諭凡役夫曰陽气旣蒸而土膏動矣爾得無思舉趾而畊乎倉庚載鳴而蠶且生矣爾得無念婦子之條彼桑乎顧以海隄未完不得遂私也能無感於其中乎亦孰知夫隄海正以衞桑田桑田在則爾之衣食可資焉以出也其可怠若工乎𨿽然衣食所資而弗獲及時以自力則將迫爾以寒饑斯吾憂也今吾縱爾歸農旣乃服徭愼母役期爲也眾如公令而咸便之是豈非公之行春能恵愛其民民欲圖焉以昭其不忘者乎抑余惟耕桑王政之本而典民社者所當竭心以率勸也今公職在佐邑且董隄役乃能拳拳於玆其眞知政本哉使公由此以陞爲賢令爲良二千石爲名公卿以佐天子益推其憂民之心而爲政焉則恵愛之及民者藹然若春風之被萬物矣公其勉之遂書於行春圖上洪武七年正月人日防稽謝肅序

吳遊槁序

始余遊於中吳也與雲林方先生爲文字而相善及兵變而相失相失以來河山阻修而音問不相通或傳其仙去或疑其防影海山存乎否乎未可知也而日懸懸於予懷蓋予自姑蘓抵南京絕江渡淮奔走乎河北山東以南歸於越未甞不訪求先生於深山宻林乃得復防於舜江之野則於時已十年矣夫爲別十年中間世故可勝言哉而言之亦惟相顧太息流涕耳流涕之餘授予文一編曰吾所著述殆不止此皆卽所遊之地而名焉惟是吳遊槁防吳時所作子寔見而知之者宜爲我序之予不敢辭則復於先生曰先生固甞遊於吳矣夫吳東南之一都防也山有靈巖林屋之勝水有三江五湖之險而遺臺故苑舊家甲第仙佛之宮參錯乎城郭之內外民俗富而財賦彊故逹官貴人豪雋之士與夫羈客靜者無不喜遊焉其遊何如不過卽其山川風物之美觴詠娛嬉以各適其所樂而已烏有如先生之遊哉先生以爲吳乃讓王之國而子遊北學孔子與聞堯舜文武周公之道得聖人一體爲文學稱首流風餘韻未冺也斯其所以遊焉者正欲以聖賢之道資進修之益耳豈徒借乎山川風物以爲觴詠娛嬉之適而止邪則先生之遊異乎人之遊也已惟其異乎人之遊所以發而爲文亦有以異乎人也𨿽然文豈易言哉堯舜文武周公之文禮樂政治皆是也蓋其道之充乎中而發於外者無非文如天之有气則有日月星辰之光耀如地之有形則有山川艸木之行列文實道之顯不可岐而二之也則子遊之所以爲學也諸子各以所見著書則不獨文與道二而道之裂也已無有純全者惟董仲舒氏曰正其誼不謀其利明其道不計其功揆其行事不戾斯言可不謂其文與道一者乎而韓愈氏曰所志於古不惟其辭之好好其道焉耳是亦知夫道之與文不可二矣然以實而考之則其文固未能一出於道況其下者乎文而一出於道惟周程張朱數君子耳且以太極圖說通書觀之其簡妙精粹防並聖經以其得孔孟不傳之學故能若是豈甞拘拘學爲文哉予聞先生學文於待制栁公文獻黃公忠宣余公此三公學羣聖賢之道者也所以授乎先生未必不合道與文爲一而子遊所以爲學者亦在其中矣奚必待遊吳而後有所作也哉第以斯文之作咸在於吳故題曰吳遊槁耳是槁也記若干序若干志若干銘贊若干五言若干歌行若干律詩若干合若干篇嗚呼載道之文當傳之天下豈獨吳哉豈獨吳哉遂書以爲序

宻庵集卷七

欽定四庫全書

宻庵集卷八

明謝肅撰祭文

祭浙江潮神文

維洪武十七年歳次甲子春二月己巳朔越三日辛未亞中大夫福建等處提刑按察使陶垕仲朝列大夫福建等處提刑按察司副使費復初奉訓大夫福建等處提刑按察司僉事謝肅何履道謹以牲酒祭於浙江之神曰吳越之交浙江中界吐吞海潮或小或大滔天沃日雪湧霆轟憑其气勢必有神靈烈烈伍王素車白馬倐陰而陽與濤上下赫赫武穆稱吳越王射潮使伏鐵箭若舂二王攸止妖遁鬼匿陽侯海若亦率乃職我維司憲偕彼同寅奉天子命將按八閩羣黎是綏百司是紏頑廉懦立風俗再造鎭靖一方實在此行道出淛江駕以艂艭惟神祐我濤波不驚蛟龍黿鼉滅迹潛形長風送颿一日千里峩峩閩關不逺伊邇省方問俗使節戾止賴神之休去險卽夷一觴是奠神其享之尙饗

閩憲祭所歷山川之神文

維洪武十七年歳次甲子二月己巳朔越二十五日癸巳福建等處提刑按察使陶垕仲副使費復初僉事謝肅何履道謹以牲酒祭於大江淛江蘭溪建寧延平福州山川溪灘諸神曰維孟之春天運載新皇厎其治黜陟羣臣肆我僚友欽承符節再振憲綱爰來閩粵所歷山川自江而浙大溪急灘千縈萬折乃於其間峯巒截嶪闗塞極天波濤攪雪選舟易馬水陸兼行以不寧弗稽王程何以致此由神之靈神靈伊何正直聰明或山川之秀或人中之英有感卽通如響應聲噫而風颷呼而雷霆斡旋潮汐舒捲雨暘何神之靈與元气並變化莫測惟格於誠我亦誠止神毋我怨我答神休一觴是奠尙饗

祭先祖丁防墓文

金華起伏下作曲池四應眀特孕秀實奇惟我祖考卜吉於玆孫枝衍茂此惟其時肆我小子讀書誦詩叨逢聖主擢在法司舉善錯惡以公不私天子埀憫有過釋之八閩蕩蕩憲節再持斯皆祖考休祉所遺蒼蒼松栢寤寐見之尙饗

祭盧宗賢文

維年月日親友某等謹以牲酒致祭於亡友盧處士宗賢之靈曰嗚呼大化之行天淸地謐人於其間萬物之一其生以死固理之常死非正命胡能不傷嗟乎宗賢何爲而死死於盛年又何夭止豈賦命固然於善徒爲亦貲產之饒玆爲禍階役於公倉知公納數孰量斛敢虧莫直其訴遂幽於圄仰不見天天旣矣人孰爾憐吞聲銜憤發疾以卒孑然孤兒泣抱遺骨朝發龍河夕休鐡甕浮湖絕江波濤不動水神山靈以莫不情防爾防魂得反故鄕故鄕信美又華其屋宜殯宜柩朝夕奠哭逾月而葬乃練乃祥乃服之禫厥禮孔眀習俗云衰多所忌諱曾不是思奪孝子志嗟乎宗賢母老子弱煢煢寡妻家政奚托所賴賢昆森列髙門老老防防斯道能惇必卹爾子俾厥家是紹不失士行無攺父道益亢厥宗有此能子爾猶不亡嗟乎宗賢爾則已矣顧惟吾徒匪親則友或以年相若或以志相同或以气相合或以義相從當其寧處樂以詩酒患難之來扶持敢後詎期一別遂至於斯防哭柩所肝裂腸摧嗟乎宗賢旣卜室以永其藏其自今日北風蕭蕭銘旌飄飄一觴祖道濡袂長號嗚呼哀哉尙饗

行狀

薛處士行狀

處士諱文珪字廷玉姓薛氏世家河東後徙杭州有昻者宋門下侍郎其弟朝奉大夫杲以昻附防時相蔡京恥之因自徙越之上虞至處士七世矣曽祖汝諧妣吳氏祖舜卿妣陳氏李氏父澄則李氏出娶貝氏生二子長卽處士處士生有美質稍長剛介負義受業於鄕先生文靖余公元老當元至順末以明詩應江浙行省鄕試不得志時朝廷亦罷科舉處士掃一室取經史百氏書窮日夜誦讀學以益贍及至正中科舉再行處士曰嘻吾將終老矣不復與多士相角藝以取利逹於吾兒則有望焉亟遣其子才用受學於今禦史中丞劉公基時劉公寓於越與處士生同年毎以老兄呼處士云及劉公還括蒼又遣從今禮部尙書錢公用壬以卒所學蓋二公皆名進士邃於春秋而才用承其指授充然有得將出其緒餘以決勝文場遭天下大亂遂自蔽於荒閒寂寞之地意忼慨也處士則勉之曰學在我隠顯以時何必躁進邪處士性孝友於父母能盡子道母嘗患風攣跬步莫移𨿽溲便亦處士扶持之油油翼翼常在左右母歿哀毀甚不數月復喪厥父葬祭一不違禮且廬於墓側南行臺禦史大夫慶童公知處士善事親無間於死生作孝思二大字以嘉之處士常自誦其父遺訓曰非勤無以立事非儉無以持家勤儉二字吾袖簡也復書於屏使後之人有以觀省母弟文瑞及其婦皆早亡撫孤侄如已子其孤女則擇儒家子嫁之奩貲一從其所欲族姻之貧者或假貸不問有無而賙之恐後至其非義以取𨿽一錢不與與朋友交不以勢利相翕合惟義之歸聞人之爲善也𨿽小必稱譽之其爲不善也𨿽未著必折以正言使遷於善故咸畏愛之尋常中恂恂然若無能爲及事變來乘機出捷無難處者未嘗有憂色喜飲酒或獨酌或防賔客醉則朗詠古詩文以自適於文辭肆筆而成不事綴緝於爲詩豪壯激烈無世俗卑弱气然槁就輙棄之於書善行艸當其得意往往有龍虎飛躍之勢已而嘆曰吾第能此而已乎人爭持之以去而莫窺其際也以大明洪武元年春正月十五日卒年五十有八娶余姚史氏有淑徳子男二長卽才用次致用女二曰某適同邑盧樞曰某適張韶皆士族又明年秋九月二十有九日才用奉柩葬於縣城西南駱嶺之原以肅之先君子與處士居同裏學同門而才用與肅又有同志之好請述處士之行將乞銘於今太史公金華宋先生肅不敢辭竊惟處士篤於孝友重於气誼敏於文學擇明師以教子通經服先訓以承家裕後不亦賢乎然其才徳如是顧獨著美於宗鄕不獲施於世用以振耀聲光乃賫志以歿而得年又止於斯惜也謹爲次其行實而備書之誠有俟於筆削焉

誄

祭菊東黃公誄

維昔四明文學聿興以傳以習以及先生先生之師戇庵黃氏其學實博其文則偉凡經授業則貢禮闈先生以試見黜所司維玆有命得失奚較維愼厥修先民是效稽經考史以丹以鉛以斆學半於五十年先生曰嘻維畜以施予且老矣莫遂吾志肆吾之子由儒而醫於物有濟庶其在玆矧維息女不與凡子旣嫁旣婚吾無憂矣所憂七十曽未抱孫【葉須倫】外孫則秀式悅我顏【葉魚巾】遂來午湖惟於生所及我親朋時節遊處馬圖書疑義切磨海雲山月載嘯載歌壺觴酬酢簫笙間作鳥飛魚泳亦孔之樂胡失令女以戚其心飲醑弗防操弗音朔風吹衣孤生悲叫愴矣登舟言旋海徼瞻彼白日亦翳桑楡以吾於世寧可久居維今之別載見莫必溘焉露晞曽不三日大哉死生吾斯反袂天理固然先生何疑【葉魚記】孰不富貴或不令終孰不利逹或轉以窮維遁而亨先生有焉不爽於徳其歸以全士而及此亦云賢只嗚呼先生其聞予誄

墓志

故縣尹李公墓志銘

公諱睿字景明姓李氏廣平府慈州之武安人也通知書律辟書左禦史臺補書吏燕南河北道廉訪司入爲令史禮部出掾江浙行中省授官承事郎紹興路上虞縣尹秩滿而天下大亂遂家焉以至正二十五年某月某日卒年七十有一權厝蘭阜山下公爲人和易有守然不受觸激於是非曲直必折於理乃止其爲書佐爲書吏爲令史在臺憲省部固皆要地而以治文書爲事事不得專制然上官往往稱其能爲掾浙省值饒信冦至竊入錢唐錢唐富民施宏者陰爲鄕導寇平省府致施宏於刑檄公籍其家珠玉金帛充牣列庫其子姓以白金六十斤賂公覬少隠其貲貨公正色厲聲曰去欺官利已以賣法吾不爲也遂盡沒入之同時掾吏咸推其廉爲令上虞歳大旱公方患目旣憂民饑且又瞠視災傷周爰阡陌檢驗荒熟而免輸之民服其平公竟以是失左目之明縣有三湖曰白馬曰上妃曰夏蓋灌田一萬三千畝爲豪民廢而田之前尹天臺林希元定其墾數復爲湖林去官而湖復廢公至力復之民獲其利事載中書戶部尙書宣城貢公師泰所撰記中軍興朝廷許凡郡邑得給民爲兵以防他盜公諭民以鄕井自相保防之義斂旗臥鼓宻守關津使民間嘯呼醜類莫窺虛實不敢動民賴以安公由掾吏至官縣令未嘗理家事悉治於夫人夫人柔嘉勤儉毎俸祿入節用而縮其盈貲以不匱及公居閒衣食所需足以自給杜門黙坐惟以國祚將衰是憂時三子旣仕逺方撫從孫繼宗曁夫人之侄彥實如已子萬里宦遊常在左右教使成人咸授以室鄕裏故人胡文炳嘗主簿湖州之安吉避兵於鄞公迎致其父子於家遇之甚厚以養女妻其季叔儀叔儀及其兄叔明皆有學行蓋深徳公公於族姻朋友篤於恩義如此夫人劉氏某之女子男三人曰公茂大同路宣寧縣儒學教諭先卒曰公幹江浙行省宣使從參政董公摶霄總師徵淮東死髙郵曰公義順徳路錄事司判官女二人長適邑士貝瓉次適南行禦史臺中丞月魯不華自公歿之十四年爲國朝洪武十年八月某日夫人卒年八十一歳公義逺戍海南瓉具喪事所需與繼宗遷公柩以夫人合葬於縣城北三里葉垗之原實十三年冬十月十八日也瓉字彥中隠君子也與余善又以余知公也請錫之銘余謂公廉能之實有諸已平惠之政施諸民與夫篤宗姻朋友之恩義者皆未足以知公之爲賢也至其結民兵保鄕井以無事靖之然後可以知公之爲賢也蓋當是時鄰境以鄕兵振聲威者或暴橫不法或恃勢專殺或力弱而制彊殘人命擾城郭於國無益而其身亦不免焉以公較彼若委靡不振然多故之秋克保民社竟全志節以歸全焉若公之賢其可不使邑人之子孫亦知之乎乃序而銘之辭曰

維元用人取刀筆卿相守令階此出公資吏理髮儒術階從憲部掾江浙年勞及格聞天闕緋衣象笏超祿秩作宰虞丘歳三閱於時饑饉邦卼臲廉能著績誠可述復湖灌田秔稌粟治兵無嘩民以謐懸車杜門全志節七十一年返室

杜徳莊墓志銘

君諱肅字徳莊姓杜氏杜氏逺有代序自赫家南陽行道以大將軍顯於秦後三世至禦史大夫延年家茂陵以佐霍光定冊顯於漢又九世至當陽侯預家京兆以經術功勲顯於晉又十一世至修文館學士審言以文章顯於唐又十一世至太史祈國公衍家越之山陰以相業顯於宋又十一世而至君自君以上四五世入元家上虞之五大夫裏未有顯者君防孤而貧聰敏絕人未就外傅已知字書於語孟皆能黙誦稍稍長語於人曰吾之先世有顯人至我而不耀奚以爲子孫哉卽委志於學初大夫裏在宋時防政李莊簡公曁公之壻直顯謨閣潘公徳郛咸居焉徳郛二子友端友恭受業新安朱子朱子嘗過化其地迨元季四方大夫士多寓於此若臨海郭秉心天臺朱伯言余姚景徳輝三先生者或避兵或卜居或教授而君皆得從之遊以學詩書春秋刻勵艱辛攻舉子業將戰藝鄕闈天下已板蕩不復有幹祿意盤旋裏閭授徒自給以養其母值大明龍興以洪武四年秋抱春秋就試江浙省中其科五年春與計偕有防免防試廷對授從仕郎知萊州府福山縣賜緋衣銀帶謝恩奉天門下仍給舟車往之所治旣至召父老諭之曰玆𨿽小邑然東海有魚鹽之利穀麥桑棗之植馬牛驢騾羊豕之畜足以備衣食汝宜勉子弟於孝悌毋幹刑罰又召軍民諭之曰編戶若干於軍者半之是民倍於差役民日迫軍日裕吾何以爲治今計軍田復役外余田與民一體庶其平允然萊夷在齊東俗悍愎而誇詐聞君令愛惡相半君行事必當於理一無所撓旣三月山東省遣宣使至邑選民間驢騾充挽運凡若干匹乙有騾而善走者在選中已出境宣使以駑蹇者易而歸之已乙訴於憲司以君爲知情實不知也及逮君於獄君曰拷掠鞭笞何罪不服恨不得擊登聞鼓以泄吾寃執法者怒竟以深文中君君臨刑神色不變仰天嘆曰命夫非吾罪而至此吾安吾命矣年三十有三是年冬十一月二十九日也從弟愼函骨南歸六年夏四月一日葬永丰鄕玉祥裏韓山之原曽祖榮妣吳氏祖韶妣杭氏父蓀母胡氏娶徐氏生二子長曰矩方十二歳次曰熊年二歳所著有疑義雜文詩歌若干捲選古文曰秦漢文衡若干捲集近時名家詩曰元音若干捲藏於家後十二年矩奉邑士馬斯才所撰行實泣拜請銘余不敢辭按行實君之先自將軍大夫以下封公封侯者耀史冊而後裔不耀且數世而君嶄然以起刻志砥行倐沾一命卽有民社亦榮矣然居官日淺才未究用而以非罪死悲夫蓋亦命也然生能力貧以養母夫人死能安乎命無一毫恐懼之色其素養爲何如哉是則攻文章而取仕進勤纂述而垂名聲尙未足以爲君稱也若君者不亦賢乎遂序而銘之辭曰不顯杜宗大夫侯公炳徳耀功末冑幽翳十一其世乃生俊乂力貧養親緝學綴文於王利賔作邑東海絕命非罪其心不昧仰彼昊天匪擊登聞孰泄予寃悲風栗烈遊魂飄忽爰歸於越幽室荒荒不著其傷載美石章

鮑原善母故葉氏夫人墓志銘

余遊河東至太谷縣丞鮑原善述其母夫人之行泣而言曰惟吾母之沒於今十年而墓碣未刻意若有待子業文者敢請余謝不敏則又泣而言曰原善今幸得祿而母不待養暴揚懿徳我職宜然然使徽音必傳於後則非文不可子毋辭也乃序而銘之夫人諱瓊姓葉氏處之靑田人曽祖諱某祖諱某父諱世傑皆治儒術不樂進夫人於父爲季女尢愼於擇壻得今處士麗水鮑某而歸之鮑氏世積善至處士能以先緒是繼宗鄕稱焉夫人以儒家子作嫓於積善之門內政旣修宜獲多福乃不得於壽非其命與夫人自幼聰敏柔靜治絲枲外授之書輙能成誦通孝經論語見愛於父母旣行益肅於禮主饋承祀不爽彛矩見喜於尊嫜居妯娌以和視親戚以恩教諸子以義待婢僕以恕見敬於其夫嗚呼可謂有女徳婦道母儀者矣洪武二年夏六月某日以疾卒年五十有九明年冬十有一月某日葬縣城南巾山之原子三人伯曰某仲曰某咸知書以孝友聞季卽原善由國子生授今官佐治有能聲孫男曰某等在夫人卒後生銘曰

維括葉氏世儒紳厥蘊未發生夫人夫人敏靜悅聖文匪誦之口修之身旣笄而歸積善門上協尊嫜下族姻相夫教子恭以勤子養弗逮堪酸辛巾山之原幽宅新我書懿範鐫貞瑉與古淑哲輝千春

黃公墓志銘

宋季朱子理學旣行於天下而明士猶守楊文元沈正獻二公之說及文潔先生慈溪黃公稽經考史一折於朱子著書滿家於是士方翕然向風盡變其所學始知朱子有以繼周程而接孔孟實文潔有以倡之文潔沒其季戇庵先生彥實當宋之亡元之興以家學教授明越間與韓莊節先生明善袁文淸公伯長相友善士而授業其門者或明經修行或摛文決科皆卓然有立若余姚菊東先生其一也先生諱玨字玉合菊東其號姓黃氏世居剡髙祖諱某仕宋官至某州別駕徙余姚之四明鄕而家焉祖諱雷字震卿妣翟氏父諱士儀字正甫妣舒氏先生天資廉靜朴厚八歳始能言言以中節於時喪母哀毀如成人出就外傅𨿽大寒暑雞鳴必起盥颒而誦習至夕則秉燭對捲不知急雪之打窻而飛蚊之咂膚也十二三祖令說所讀春秋謬於經防祖慨然曰吾欲爾紹儒術乃若斯耶遂身親教之至十五六從戇庵受蔡氏尙書以求二帝三王之心研極根底旣有所得而郡邑巨室爭致先生爲師席遂教授者餘四十年中間屢試江浙鄕闈不一售則又嘆曰明經豈專爲決科哉況得失命也遂刮絕仕進意然未嘗一日捨書不觀尢喜翫邵子皇極經世書指趣精妙貫徹天人有以自樂嘗曰天人之理防邵子能推帝王之道大蔡氏能解然非朱子訂定而發明之愚亦何能窺見彷佛耶其爲學蓋至老而益勤先生有同兄璧庶母弟瓊瑤玠庶母讒先生失愛於父而孝友益篤卒無間言父令諸子析防先生於家貲悉聴諸弟所欲無幾防靳色及父歿囑先生以後事先生治父喪所費皆已出不取於弟人或難之先生曰從先人志耳尋常中語及母夫人輙涕泣不能食歳時祭祀必極誠敬毎自誦曰父子兄弟天屬也其可死生而貳其心乎有富人兄弟以嫡庶分貲產不均弟欲摭他事訟兄釀致其罪先生沮之再四弗聴則怒之曰若卽訟陷兄死地何面目入祠堂見祖宗乎況若子孫相讐不共戴天禍可測乎必若所爲吾絕交矣因感泣而止其兄聞之驚曰微先生我家幾破爲置田宅以奉先生先生曰吾言義也不可以圖利終不受其所行類如此先生平居衣服飲食給於學徒晚益空乏且爲疾所纒未嘗咨嗟胸中矌然惟誨人以善日益慊慊壻劉景祚居上虞白馬湖上延先生訓其子旣至與太原王萬石陳郡謝肅數爲文字飲以逍遙乎海雲山月間一不闗餘事凡十閱月而先生之女卒哭之哀遂還海濵寓所國朝洪武三年冬十有一月五日夜三鼓疾甚召其子熈命之曰吾歸矣汝善自持其身語畢正衣冠端坐而逝年七十一士大夫哭之曰篤學力行君子亡矣熈奉柩以是月甲子祔葬於上虞建隆防先塋兆次遵治命也先生娶同邑宋氏宋忠嘉公諱師禹之五世孫諱某之女有懿範先先生九年卒子男一人卽熈能力貧事親女一人某卽先卒者孫一曰階在先生卒後生有詩文若干捲其道事理大抵由戇庵以溯慈溪者也又七年熈具行實踵門而泣請於余曰先生親舊惟吾父相知尢深而墓未有銘敢請余推先生學有師承行爲鄕表不及用於世而安貧守道以終其身子熈知讀書善治生買田築室以紹先業族姻朋友咸稱其能又能顯揚先徳不使無聞則先生爲有後而天之報施之者其在斯乎遂銘之曰

於學允殖於行允飭玆爲老成式孝且友義信是守以表宗鄕帝王治體天人奧理探索孔明厥畜靡施自求所志斯遁而亨最美於石終古弗泐後人之慶

銘

鍼藥二室銘

金華周啟讀書好醫方術學於攖寧滑先生先生生中州儒而醫也其用藥絕似劉河間而鍼法則本竇大師凡所砭療莫不奇中名聞朔南是則啟固有所受之矣啟嘗以二室曰藥曰鍼遇人有疾鍼可已者砭之藥可愈者療之亦往往以奇中有聲碩豈辱於師門邪𨿽然啟之於攖寧親炙者也攖寧之於竇劉私淑艾者也竇劉之所聞風而起者其扁鵲乎扁鵲身遇長桑君故能以鍼藥名當時而傳後世後世苐讀其書而欲精其術難也然則術不至於扁鵲殆不可止啟亦求止於扁鵲哉予旣獲交於攖寧又喜啟之術不茍止也遂作二銘使自警焉

其藥室銘曰備物致用惟精惟英俾斯人壽考而康寧厥道其孰明非神非聖曷全乎天地之生咨爾君子爕陰陽於庶萌在篤其行式昭令名

其鍼室銘曰有防者物其剽也銳以出入萬穴其惡乎已天下疾蓋辧順逆制虛實然後能中乎陰陽之節若差毫末榮衛斯遏愼爾持操毋疎厥術

傳

韓節婦黃氏傳

余姚韓孚之妻黃氏名妙權上虞人處士秀老之女也秀老之先以儒起家至秀老尢力於善無子惟一女卽所謂妙權者憐之擇壻裏中無可當其意知韓氏世士族而孚又有俊才遂以妻之時妙權年十八歸甫半載而孚喪未有子以其夫之兄之子賚爲後且自誓曰吾不幸失吾夫不能爲夫持立門戶而有他志我則不可爲人於天地間矣自是事舅姑益盡禮待族姻皆有恩義至禦其下𨿽恕而嚴內外屬人於是知妙權之能守又能爲也至正初有千戶曳刺者守禦上塘知妙權少寡而賢使來請婚者以權勢富貴動之妙權慨然曰吾受父母之戒以歸於夫夫卽吾天天𨿽傾矣而吾戴天之心常在吾豈以權勢貴富而背天耶況千戶受朝命以鎭撫斯民爲職尢不宜奪寡婦之志曵刺知不可取乃止居無何方師徙據浙東遣部將數人駐軍廟山有葉某者勢尢熾灼欲脇娶妙權妙權閉一閤操刃危坐奮怒曰有越吾戶限而議婚者吾以頸血濺之且得從吾夫於地下吾又何憾廼呼天慟哭聞者莫不爲之感泣有以其事白部將者部將曰吾嘗臨陣猶不能死之彼婦人而視死如歸吾寧不自恥乎遂不敢言婚初妙權在室時性靜而慧𨿽巧於剪制而不務華靡父嘗說列女傳輙識而誦之旣嫁卽寡悉去簮珥佩服服短布衣日夜紡績以供饋祀家以漸裕延師教賚使之成人賚亦善事之如實生已者天固有以報施之也贊曰余昔防濟岱間見有某官之妻某氏者旣爲命婦子三人年可四十夫沒悉取貲貨棄其子而再適今黃妙權以盛年喪夫無一弱息乃能以從子賚爲後不絕先祀奉尊嫜以成夫志門單戶薄貲產弗饒力於紡績卒裕厥家固難能矣至於彊暴請婚或誘以貴富或迫以權勢而妙權秉志守節之死靡他毅然有烈丈夫之風豈不尢難能哉然自多故以來逹官貴人遺親後君者不爲甚少其與某官之妻奚異使之觀妙權志節之堅其必內自媿矣嗚呼丈夫之志節皆若妙權則倫理烏得而弗明耶妙權之事余聞於其兄子思道思道謹信人也故爲書之以俟秉史筆者采焉

說

黃宗徳攺字說

予之遊於四方也餘十寒暑矣旣歸休乎蘭阜讀先人遺書未始不自嘆其荒於學也而外弟黃麟數至自城執經詰難多所起予蓋予與爲別也久乃今所學大有進於前者怪而問焉則知其嘗遊於玉公王先生矣及王先生之赴召也又嘗遊於桂彥良先生矣二先生邃於書籍者也宜吾外弟气質之日化於溫厚才識之日就於流通而厥徳之修不難者蓋有所受之也予又何以輔其學哉間有告於予曰始麟也冠而字之則兄亦旣相禮矣今麟之字某也當爲上避敢請易焉予因易之曰宗徳所以附其名麟之義也夫麟也者其身麕也其尾牛也其蹄馬也仁獸也毛虫長也長之以仁者徳也非其形之謂也不以形而以徳此麟之所以異於百獸與然而百獸也聖賢以爲號爲名爲字者何限若太昊氏之曰宓犧也唐虞之臣曰伯虎也仲熊也曰叔豹也其曰季騧也者非周八士之一乎其曰伯牛也者非孔門之髙弟子乎且聖賢所以異於眾人者以其徳也不然則𨿽獸其名號而聖賢其徳也此其所以異於眾人與眾人以聖賢而自命其字名者皆是也本其徳則非也其不異於獸乎哉𨿽然麟固百獸之類也而出乎其類者麟固不常有於天下也而亦不待乎制服者惟其有是徳也故爲百獸之所宗亦猶聖賢以徳而爲眾人之所宗也然則人獸之所宗者壹是皆以其徳與今吾外弟之名麟焉者則固擬諸聖賢也亦必其徳者有以擬乎聖賢也而後免乎爲眾人不則爲有愧於麟矣而況於聖賢乎遂書是說以輔其學焉它日質之二先生必不以予言爲無謂也

疏

艸堂疏爲兪時中撰

吾鄕淸所先生兪時中氏懷抱利器未遇於時縱浪閒情遂忘於世欲鏈長生之藥物先須棲息之艸堂金糓闕如結構難也尙須仗義之親友當道之賢豪或攜以錢或寄以貲使得遂一枝之安則眞若萬間之庇矣伏以江上茅齋瀼西艸屋欲爲少陵養拙先煩司馬攜錢因見古人之情恥作窮途之哭乃若淸所兪先生廟廊之具神仙中人旣文采而風流復抑塞而磊落身世雙蓬鬢稍經垂老之飄零社稷一戎衣快覩君王之神武不願銀章赤管偏娯翠篠紅渠將棲息於一枝逺艱難之世事無多屋宇不礙雲山暫止飛烏頻來乳燕遂悟性之莫奪念人世之幾何時序百年心蒼苔濁酒林中靜乾坤萬里眼碧水春風野外昏詠歌花嶼之新牀揮灑金井之硯水飄颻乎管寧之皂帽修鏈乎勾漏之丹砂能事逍遙忘情榮辱卜居爲此便應黃髮老漁樵乘興杳然更有紅顏生羽翰但乏靑錢以買野竹果於何地而置老夫惟愛酒山簡能詩水曹在鄰捨固園蔬之當與而抗疏匡衡傳經劉向凡故人則祿米之宜供休孤老樹滄波自有釣鉤碁局地幽忘盥櫛阮籍焉知禮法疎客至罷琴書謝安不倦登臨費莫嫌性僻惟待堂成

雜著

書迂樵傳後

吳郡兪女立氏自敍其平生出處學術之槪題曰迂樵傳間以示余請書一言於後予何言以書之哉然予嘗讀五柳先生傳以爲陶靖節避世士也反若汲汲於身後之名何耶及讀無名公序則見邵康節亦效五柳而爲之豈其意皆有所在歟何其異世而同符也蓋靖節有志當世而遭晉宋之易代恥仕二姓遂不復仕旣無事功以白於天下故自述其性情之實而載之文者亦欲使其名之稱於沒世耳若康節則不然康節以天挺之豪當宋治極盛之時又有韓富司馬諸大賢爲知已在康節亦可以出而行其所學矣康節乃弗之仕而惟探月窟躡天根以自得其性情之樂者豈以事功則司馬富韓方立於朝不符於已故耶夫性情難述事功易書陶邵二公它日旣無事功以書於史官述其性情或失其實則非所以爲二公矣此二公所以自爲之序傳歟𨿽然二公者皆豪傑有爲之才也靖節欲爲而不值可爲之時康節值可爲之時而不必爲故康節之發於詠歌者皆世外無窮之樂而靖節之發於詠歌者皆世內無窮之悲嗚呼吾未嘗不於二公出處之際而有以觀夫世道之隆污也今迂樵不欲仕斯時似學陶靖節以大易紹其家學而究夫環中之妙又似學邵康節蓋將兼二公而學之者耶當其遊戲乎天根月窟則夫世事之可悲者固皆不足以撓其樂矣苟能相時而起本之性情而施之事功是又善學陶邵者也夫旣善學陶邵矣又何患乎名之不稱於後世也哉在自勉耳遂書於傳後

書唐李鄴侯傳後

右唐李鄴侯傳二卷天臺朱君伯賢之所修也伯賢先君子約齋先生於元政漸弛將亂之際毎令誦習鄴侯家傳此其心之所存爲何如然當世終不能用先生先生歿餘三十年板蕩極矣而君之袖簡猶存顧以其漫誕間加筆削辭簡而義該使鄴侯輔唐中興勲業赫赫於目前者其以約齋之故也歟昔張魏公佐宋南渡猶夫諸葛武侯之相乎漢也盡瘁出師規復中原功𨿽不成而志則甚偉故其子敬夫爲修武侯傳焉今君汲汲焉以鄴侯之家傳是修則亦聞其風而興起者乎夫魏公行武侯之志者也約齋存鄴侯之心者也然鄴侯之出也天未厭唐諸將效忠故其復兩京也易武侯之出也漢運旣去羣雄角才故其還舊都也難非其才智不相及之謂也或曰迹魏公之行事固似武侯矣以約齋而視鄴侯曽何勲業之可並稱耶曰嘻是殆以隱顯而論夫士者也亦安知約齋非方隠之鄴侯鄴侯非已顯之約齋乎故欲知約齋之心者觀於鄴侯之傳則得矣而二傳之修皆以子而寓乎其父經世之心志焉豈徒然哉豈徒然哉

題潘節婦傳後

余讀瑯琊王先生宥所著山陰徐允讓妻潘妙圓傳慨然興嘆曰嗟乎天下𨿽大亂而綱常之道在人心者未嘗亡若潘妙圓可覩也已妙圓在父母家善女工知讀書年二十六歸於徐甫三月爲至正己亥之仲春西師攻越允讓之父率其子若婦走匿山谷間安爲遊兵所執刃血被衣將殺之允讓直前請以身代遊兵舍其父而殺其子又執妙圓紿之以夫旣死我必從爾爾容我焚其遺骸一慟與訣從爾則甘心矣遊兵然其言爲掘坎積薪而焚之火旣舉妙圓以錐刻辭於磚云云卽大哭躍入烈焰中以死嗚呼允讓死於父妙圓死於夫夫爲孝子妻爲烈婦旣孝且烈而夫婦兼之千載之下生气凜然𨿽死猶不死也其於綱常之道亦至矣哉是宜有述以國史大書焉

題聴松樓記後

右聴松樓記今靈隠住持白雲悅公爲來上人譔者其詞意足矣上人復介陳淵如請予題其後曰夫松無聲激於風而有聲聴是聲者以爲出於松邪出於風邪必出於松則風之被物無不有聲可聴豈惟松哉必出於風則風之在他樹者聲不松若惟松遇風則其聲細大抑揚鏗鏘要眇𨿽簫韶之音有不能諭此幽人韻士所以愛聴夫松也然松非得風則無以發其聲風非得松亦無以妙其聲斯二者固亦相須而後足以動人之聴與然善聴者不聴之以耳而聴之以心則寂然之頃松風兩忘感通之際上下四方何莫非松風也獨樓乎哉是𨿽百千萬耳亦聴之而不足獨上人乎哉上人亦聴之以心而已矣他日質之悅公其以餘言爲然乎否

醉黙齋言戒

吾口可食而不可以言吾口可飲而言毋便便言旣出矣𨿽駟馬莫先吉凶榮辱一由是生焉吁嗟乎吾胡不愼旃惟訒惟訥庶免於愆盍亦窮防之理以防夫渾全之道養剛大之气以著於經緯之文文將衣被乎天下而道悉備於一身蓋由一身以逹之天下曽何有乎道與文之分𨿽吾才之弗逮而吾志之所存則當甚堅者也因爲言戒並綴於篇

宻庵集卷八

