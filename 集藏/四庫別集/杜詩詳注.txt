

欽定四庫全書

杜詩詳注

提要

【臣】等謹案杜詩詳注二十五卷補注二卷

國朝仇兆鼇撰兆鼇字滄柱鄞縣人康熙乙丑進士官至吏部侍郎是書乃康熙三十二年兆鼇爲編修時所奏進凡詩注二十三卷雜文注二卷補注二卷其總目自二十八卷以下尙有仿杜集杜諸捲皆有錄無書疑欲續爲而未成也毎詩各分叚落先詮釋文義於前而徴引典故列於詩末其中摭拾類書小有舛誤者如注忘機對芳艸句引髙士傳葉幹忘機今髙士傳無此文卽太平禦覧所載嵇康髙士傳幾盈二卷亦無此文又注宵旰憂虞軫句不知二字本徐陵文乃引左傳注旰食引儀禮注宵衣考之鄭注宵乃同綃非宵旦之宵也至吟杜卷中載徐增一詩本出於說唐詩中所謂佛讓王維作才憐李白狂者蓋以維詩雜佛趣白詩多逸气以互形甫之謹嚴兆鼇乃攺上句爲賦似相如逸乖其本防如此之類往往有之皆不可據爲典要然援據繁富而無千家諸注僞撰故實之陋習核其大局可資考證者爲多如諸將詩第一首早時金盌出人間句注家引漢武故事茂陵玉盌則與金盌不符或引捜神記盧充金盌則與漢朝陵墓不相應兆鼇獨引唐至徳中戴叔倫詩有漢陵帝子黃金盌晉代仙人白玉棺句謂其事必出舊史但古籍散佚今不可見如斯之類亦往往爲舊注所不及也乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官

【臣】陸

費

欽定四庫全書

杜詩詳注卷一

翰林院編修仇兆鰲撰

遊龍門奉先寺【黃鶴注此當是開元二十四年後遊東都時作朱鶴齡注龍門卽伊闕元和郡縣誌伊闕山在河南府伊闕縣北四十五里舊注誤引禹貢河東之龍門今削之兩京新記煬帝登北邙觀伊闕曰此龍門也自古何不建都於此一統志闕塞山在河南府城西南三十里左傳趙鞅使女寛守闕塞卽此一名伊闕俗名龍門山又名闕口】

已從招提遊更宿招提境陰壑生虛【一作靈】籟月林散淸影天闕【正異作闚姜氏作開】象緯逼云臥衣裳冷欲覺【古效切】聞晨鐘令【平聲】人發深省【悉井切公遊奉先寺夜宿而作也中四寺中夜景末二宿寺之情張綖注三四狀風月之佳五六見髙寒之極聞鐘發省乃境曠心淸倐然而有所警悟歟王洙注僧史魏太武始光元年剏造伽藍立招提之名朱鶴齡注唐防要官賜額爲寺私造者爲招提蘭若僧輝記招提者梵言拓鬭提奢唐言四方僧佛但傳筆者訛拓爲招去鬭奢畱提字卽今十方住持寺院耳沈佺期記陰壑以冰閉山北曰陰謝莊月賦聲林虛籟莊子齊物篇有天籟地籟人籟師氏曰風聲爲天籟水聲爲地籟笙竽爲】

【人籟梁昭明太子詩月落林余影曹植詩明月澄淸影韋述東都記龍門號雙闕與大內對峙若天闕然陸倕石闕銘假天闕於牛頭朱注丹陽記載王茂指牛頭山兩峯爲天闕見文選注禹疏伊水北流兩山相對望之若闕見水經注皆確據也況此本古體詩何必拘拘偶對耶晉王子年拾遺記師延精述陰陽曉明象緯象緯星象經緯也鮑照記云臥恣天行庾信詩山深云濕衣列子一覺一寐庾信詩山寺響晨鐘梅子眞書願深省臣言蜀人師氏曰釋氏有聲聞緣覺如香巖和尙一日掃庵瓦礫擊竹作聲忽然大悟】

【又如道吾聞巫吹角瞥地大省此得乎聲聞而有所覺者也詩言發深省其亦得於聲聞緣覺者耶附考杜詩各本流傳多有字句舛訛昔蔡伯世作正異而未盡其詳朱子欲作考異而未果成書今遇彼此互異處酌其當者書於本文參見者分注句下較流傳各本多所辯證矣如此詩天闕諸家聚訟約有八說蔡興宗正異依古本作天闚有莊子以管闚天及鮑照詩天闚茍平圓可證楊愼雲天闚云臥乃倒字法言闚天則星辰垂地臥云則空翠濕衣見山寺髙寒殊於人境也蔡絳及庚溪詩話皆作天闕引韋述東都記龍門若天闕爲證言天闕迥而象緯逼近云臥山而衣裳涼泠也朱鶴齡從之姜氏疑天闕旣用實地不應云臥又作虛對欲攺作天開引天官書天開書云物爲證則屬對旣工而聲韻不失張綖謂天闕乃寺門觀云臥猶言云室杜臆解天闕爲帝座以宋志角二星十二度謂之天闕也王介甫攺作天閱舊千家本或作天濶或攺天門俱未安據文翔鳳藥溪談伊陽之北山卽鳴臯之派長殆百里如雲臥然龍門南直臥云故云然耶】

【四明王嗣奭杜臆曰人在塵混中眞性淪隠若身離塵表其情趣自別而又宿於其境對風月則耳目淸曠近星雲則心神悚惕此六句一步緊一步逼到夢將覺而觸於鐘聲道心之防忽然呈露猶之剝復交而天心見勿淺視此深省語也盧世防紫房餘論曰公少遊吳越時必有著作今不少槪見斷自龍門奉先始或其後自裁定汰去前詩耶】

【唐庚子西文錄云五經已後有一司馬子長三百五篇之後有一杜子美此天生二人以翼斯文之統也故作文當學龍門作詩當學少陵以二書爲根本朝夕誦讀則趨向正而可以進退百家矣蘇軾子瞻曰子美之詩退之之文魯公之書皆集大成者也學詩當以子美爲師有規矩法度故可學退之於詩本無解處以才髙而見長耳淵明不爲詩自寫其胸中之趣耳學杜不成不失爲工無韓之才與陶之妙而學其詩終爲樂天耳嚴羽滄浪詩話少陵詩憲章漢魏而取材於六朝至其自得之妙則前輩所謂集大成者也又曰詩之法有五曰體制曰格力曰气象曰興趣曰音節詩之品有九曰髙曰古曰深曰逺曰長曰雄渾曰飄逸曰悲壯曰淒婉其用工有三曰起結曰句法曰字眼其大槪有二曰優防不廹曰沈著痛快詩之極致有一曰入神詩而入神至矣盡矣蔑以加矣惟李杜得之他人得之蓋寡也又曰李杜韓三公詩如金鳷摩海香象渡河龍吼虎哮濤翻鯨躍長鎗大劍君王親徵气象自別】

望嶽【鶴注公壯遊詩云忤下考功第放蕩齊趙間乃在開元二十四年後當是其時作元和郡縣誌防山一曰岱宗在兗州幹封縣西北三十里】

岱宗夫【音扶】如何齊魯靑未了造化鐘神秀陰陽割昏曉蕩胸生曾【集韻通作層】云決眥【墻細切】入歸鳥防當淩絕頂一覽眾山小【此望東嶽而作也詩用四層寫意首聨逺望之色次聯近望之勢三聯細望之景末聨極望之情上六實敍下二虛摹岱宗如何意中遙想之詞自齊至魯其靑未了言嶽之髙逺拔地而起神秀之所特鐘矗天而峙昏曉於此判割二語奇峭王嗣奭杜臆云蕩胸句狀襟懷之浩蕩決眥句狀眼界之空濶公身在嶽麓而神遊嶽頂所云一覽眾山小者已防捜而得之矣非必再登絕頂也杜句有上因下因之法蕩胸由於曽云之生上二字因下決眥而見歸鳥入處下三字因上上因下者倒句也下因上者順句也末卽登泰山而小天下之意虞書東巡狩至於岱宗前漢郊祀志岱宗泰山也鄭昻曰王者升中告代必於此山又是山爲五嶽之長故曰岱宗史記貨殖傳泰山之陽則魯其陰則齊子夜歌寒衣尙未了莊子造化之所始陰陽之所變左傳天鐘美於是鐘聚也老子大制不割割分也孫綽天臺賦序天臺者山嶽之神秀曹輔佐對大人達觀任化昏曉徐增雲山後爲陰日光不到故易昏山前爲陽日光先臨故易曉朱注封禪記泰山東隅有日觀峯雞鳴時見日出長三丈卽割昏曉之義張衡南都賦淯水蕩其胸馬融廣成頌動蕩胸臆公羊傳觸石而出膚寸而合不崇朝而徧天下者泰山之云也雲气彌漫飄蕩如疊浪層波對之心胸若揺庾肩吾詩層雲霾峻嶺曹植冬獵篇張目決眥決開也眥目眶也曹植詩歸鳥赴喬林周王褒詩絕頂日猶晴沈約詩絕頂復孤圓世說王珣曰若使阡陌條暢則一覽而盡楊子法言登東】

【嶽者然後知眾山之峛崺也】

【盧世防曰公初登東嶽似稍緊窄然而曠甚後望南嶽似稍錯雜然而肅甚固不必登峯造極而兩嶽眞形已落其眼底及觀又登後園山腳云昔我遊山東憶戲東嶽陽窮秋立日觀矯首望八荒則是業升岱宗之巓而流覽無際矣乃絕不另設專題以鋪張遊槪亦以望嶽一首已領其要故不必再拈也試思他人千萬語有加於齊魯靑未了者乎少陵以前題詠泰山者有謝靈運李白之詩謝詩八句上半古秀而下卻平淺李詩六章中有佳句而意多重復此詩道勁峭刻可以俯視兩家矣龍門及此章格似五律但句中平仄未諧蓋古詩之對偶者而其气骨崢嶸體勢雄渾能直駕齊梁以上】

登兗州城樓【邵注兗州魯所都漢以封共王余唐書兗州魯郡屬河南道顧宸注兗州隋攺爲魯郡唐武徳間復曰兗州天寶元年又攺魯郡此云兗州當是開元二十五年公下第後遊齊趙時所作鰲按唐之兗州治瑕丘縣卽今之嵫陽縣也蔡夢弼曰公父閒嘗爲兗州司馬公時省侍故有趨庭句】

東郡趨庭日南樓縱目初浮雲連海岱【一作嶽】平野入靑徐孤嶂秦碑在荒城魯殿余從來多古意臨眺獨躊躇【公至兗州省侍而詠南樓也通首皆登樓所見海岱靑徐屬逺景故以縱目二字起之秦碑魯殿屬近景故以臨眺二字結之仍在上下四句分截趙汸云三四宏濶俯仰千里五六微婉上下千年曰從來則平昔懷抱可知曰獨則登樓者未必皆知前漢志東郡秦置屬兗州隋孫萬壽詩趨庭尊教義晉書庾亮傳乘秋夜往共登南樓此借用其字張鏡觀象賦爾乃縱目逺覽傍通四維古詩浮雲蔽白日海岱靑徐與兗州接壤禹貢海岱惟靑州鮑照詩平野起秋塵海賦西薄靑徐唐書靑州北海郡徐州彭城郡俱屬河南道唐太宗小山賦寸中孤嶂連還斷秦本紀始皇二十八年東行郡縣上鄒嶧山刻石頌秦徳謝暉詩荒城迥易陰徐摛詩列楹登魯殿王延壽魯靈光殿賦殿本景帝子魯共王所立後漢書注殿在兗州曲阜縣城中史記龜策傳所從來久矣隋李宻詩悵然懷古意沈約詩臨晀殊復奇莊子聖人躊躇以興事薛君曰躊躇躑躅也玉篇猶豫也】

【黃生曰前半登樓之景後半懷古之情其驅使名勝古迹能作第一種語此與嶽陽樓詩並足淩轢千古趙汸曰公祖審言登襄陽城詩云旅客三秋至層城四望開楚山橫地出漢水接天廻冠蓋非新裏章華只舊臺習池風景異歸路滿塵埃公此詩實本於其祖張綖注凡詩體欲其宏而思欲其宻廣大精微此詩兼之矣考公作此詩時年甫十五而所作已如此其得之天者良不偶也】

【胡應麟曰五言律體肇自齊梁而極盛於唐要其大端亦有二格陳杜沈宋典麗精工王孟儲韋淸空閒逺此其槪也然右丞贈送諸作往往闌入髙岑鹿門蘇州𨿽自成趣終非大手太白風華逸宕特過諸人而後之學者才非天仙多流率易惟工部諸作气象嵬峩規模宏逺當其神來境詣錯綜幻化不可端倪千古以還一人而已又曰宏大則昔聞洞庭水富麗則花隱掖垣暮感慨則東郡趨庭日幽野則林風纎月落餞送則冠冕通南極投贈則斧下靑防追憶則洞房環佩泠弔哭則他鄕復行役等皆神化所至不似人間來者又曰作詩不過情景二端如五言律體前起後結中四句二言景二言情此通例也唐初多以首二句言景對起上結二句言情𨿽丰碩往往失之繁雜唐晚則第三四句多作一串𨿽流動往往失之輕儇俱非正體惟沈宋李王諸子格調莊嚴气象閎麗最爲可法第中四句大率言景不善學者湊砌堆疊多無足觀老杜諸篇𨿽中聨言景不少大率以情間之故習杜者句語或有枯燥之嫌而體裁絕無靡冗之病此初學入門第一義不可不知若老手大筆則情景混融錯綜惟意又不可專泥此論李夢陽曰疊景者意必二濶大者半必細此最律詩三昧如浮雲連海岱平野入靑徐孤嶂秦碑在荒】

【城魯殿余前景寓目後景感懷也如詔從三殿去碑到百蠻開野館濃花發春防細雨來前半濶大後半工細也唐法律甚嚴惟杜變化莫測亦惟杜楊士曰律詩破題或對景興起或比物起或引事起或就題起要突兀髙逺如狂風捲浪勢欲滔天頷聯或寫意或寫景或敍事或引證此聯要接破題如驪龍之珠抱而不脫頸聨或寫意或寫景或敍事或引證與前聨之意相應相避此聨要有變化如疾雷破山觀者驚愕結句或就題結或開一步或繳前聨之意或用事必放一步作散場如剡溪之棹自去自回言有盡而意無窮周珽曰古雄而渾律精而微四傑律詩多以古脈行之故才气𨿽髙風華未爛陳杜沈宋起而吞吐含芳安詳合度亭亭整整喁喁吁吁覺其句自能言字自能語品之所以爲美漸至開元天寶李杜羣賢疊興國脈旣昌文運正盛洋洋乎一朝聲律頓成盡善自大歷諸家以及貞元學者𨿽多合作不無少變元和以後風气漸衰聲格浸降要亦世運使然耳周弼曰五言律有四寶謂中四句皆景物而實開元大歷多此體華麗典重之間有雍容寛厚之態此其妙也稍變然後入於虛間以情思故此體當爲眾體之首昧者則堆積窒塞寡於意味矣四虛者謂中四句皆情思而虛也不以虛爲虛以實爲虛自首至尾如行雲流水此其難也元和以後用此體者骨格𨿽存气象頓殊向後則偏於枯瘠流於輕餒不足采矣又前聨情而虛後聨景而實實則气勢雄健虛則態度諧婉輕前重後酌量適均無窒塞輕餒之患若前聨景而實後聨情而虛前重後輕多流於弱蓋發興盡則難於繼矣】

題張氏隱居二首【鶴注舊唐書李白傳云少與魯中諸生張叔明等隱於䢐徠山號爲竹溪六逸又子美雜述云魯有張叔卿意叔明叔卿止是一人卿與明有一誤耳不然亦兄弟也是詩張氏隠居豈其人歟此當是開元二十四年後與髙李遊齊趙時作】

春山無伴獨相求伐木丁丁【音爭】山更幽澗道餘寒歷冰【去聲】雪石門斜日到林丘不貪夜識金銀气逺【去聲】害朝看【平聲】麋鹿遊乘興【去聲】杳然迷出處【昌據切】對君疑是泛虛舟【此首初訪張君而作也上四言景下四言情此大槪分段處若細分之首句張氏次句隠居三四切隠居言路之僻逺五六切張氏言人之廉靜末二說得賓主兩忘情與境俱化上海朱瀚曰看此詩脈理次第曰斜日曰夜曰朝曰到曰出曰求曰對分明如畫庾信詩春山百鳥啼劉琨詩獨坐無伴易同气相求詩伐木丁丁鳥鳴嚶嚶嚶其鳴矣求其友聲小序伐木燕朋友故舊也注丁丁伐木聲王籍詩鳥鳴山更幽王臺卿詩飛梁通澗道朱記室詩疊夜抱餘寒世說範逵投陶侃宿於時冰雪積目冰雪猶言凍雪冰讀去聲春秋齊鄭防於石門鄭車僨濟卽此地邵注謂在兗州府平陰縣今按石門不必確指地名公橋陵詩云石門霜露白亦只泛言謝靈運詩披云臥石門陰鏗詩翠栁將斜日謝惠連詩落雪灑林丘左傳子罕曰我以不貪爲寶朱注南史載梁隱士孔祐至行通神嘗見四明山谷中有錢數百斛視之如瓦石樵人競取入手卽成沙礫金銀气殆是類耶地鏡圖凡觀金玉寶劍之气皆以辛日雨霽之旦及黃昏夜半伺之黃金之气赤黃千萬斤以上光大如鏡史天官書敗軍之場破國之墟下有積錢金寶之上皆有气不可不察

晏子春秋可謂能逺害矣史記李斯傳麋鹿遊於朝闗中記辛孟年七十與麋鹿同羣世謂鹿仙世說王徽之曰我本乘興而行莊子窅然難言之矣注窅然杳深貌沈佺期詩此中迷出處盧照鄰詩桃源迷處所庾信詩對君俗人眼莊子方舟而濟於河有虛船來觸舟𨿽心之人不怒虛舟謂空無所系唐律多在四句分截而上下四句自具起承轉闔如崔顥行經華陰詩上半華陰之景下半行經有感武帝祠前二句乃承上河山北枕二句乃轉下也崔曙九日登仙臺詩上半九日登仙臺下半呈寄劉明府三晉雲山二句乃承上闗門令尹二句乃轉下也杜詩格法類皆如此首句春山二字一讀次句伐木丁丁四字一讀下靣澗道餘寒石門斜日皆四字一讀不貪逺害乘興對君皆二字一讀知得句中有讀則意義自易明矣髙棅曰七言律詩又五言之變也在唐以前沈君攸七言儷句已肇律體唐初始專此體沈宋輩精巧相尙開元初蘇張之流盛矣盛唐作者不多而聲調最逺品格最髙若崔灝賈至王維岑參當時各極其妙至於李頎髙適當與並驅未論先後也少陵七言律法獨異諸家而篇什亦盛如秋興諸作前輩謂其大體渾雄富麗小家數不可髣髴誠然楊士奇曰律詩始盛於開元天寶之際若渾雄深厚有行雲流水之勢冠裳佩玉之風流出胸次從容自然而皆由夫性情之正不拘於法律而亦不越乎法律之外所謂從心所欲不逾矩爲詩之聖者其杜少陵乎胡應麟曰近體莫難於七言律五十六字之中意若貫珠言若合璧其貫珠也如夜光走盤而不失廻旋曲折之妙其合璧也如玉匣有蓋而絕無參差扭揑之防綦組錦繡相鮮以爲色宮商角徵互合以成聲思欲深厚有餘而不可失之晦情欲纒綿不迫而不可失之流肉不可使勝骨而骨又不可太露辭不可使勝气而气又不可太揚莊嚴則淸廟明堂沈著則萬鈞九鼎髙華則朗月繁星大則泰山喬嶽圓則流水行雲變幻則淒風急雨一篇之中必數者兼備乃稱全美迄唐髙岑明淨整齊所乏逺韻王李精華秀朗時覺小疵學者步髙岑之格調合王李之風神加以工部之雄深變幻七律能事畢矣又曰近體盛唐至矣充實輝光種種備美所少者曰大曰化耳故能事必老杜而後極杜公諸作正所謂正中有變變而能化者今其體調之正規模之大人所共知惟變化二端勘覈未徹不知變主格化主境格易見境難窺變則標奇越險不主故常化則神動天隨從心所欲七言近體諸作所謂變也如錦江春色來天地玉壘浮雲變古今織女機絲虛夜月石鯨鱗甲動秋風香稻啄余鸚鵡粒碧梧棲老鳯凰枝聽猿實下三聲淚奉使虛隨八月槎字中化境也無邊落木蕭蕭下不盡長江滚滚來二儀淸濁還髙下三伏炎蒸定有無永夜角聲悲自語中天月色好誰看絕璧過雲開錦繡疏松隔水奏笙簧句中化境也昆明池水風急天髙老去悲秋霜黃碧梧篇中化境也又曰大槪杜有三難極盛難繼首創難工遘衰難挽子建以至太白詩家能事都盡杜後起集其大成一也排律近體前人未備伐山道源爲百世模二也開元旣往大歷繼興砥柱其間唐以復振三也王世貞曰正允寜生平所推伏者獨少陵其所好談以爲獨解者七言律大要貴有照應有開闔有闗鍵有頓挫其意主比主興其法有正挿有倒挿又曰七言律不難於中二聨難於發端及結句耳發端盛唐人無不佳者結頗有之然亦無轉入他調及收頓不住之病篇法有起有束有放有斂有喚有應大抵一開則一闔一揚則一抑一象則一意無偏用者句法有直下者有倒挿者倒挿最難非老杜不能也字法有虛有實有沈有響虛響易工沈實難至五十六字如魏明帝淩雲臺材木銖兩悉配乃可耳篇法之妙有不見句法者句法之妙有不見字法者此是法極無迹人猶能之至境與天防未易求也有俱屬象而妙者有俱屬意而妙者有俱作髙調而妙者有直下不偶對而妙者皆興詣而神合气完使之然楊士曰七言律難於五言律七言下字較粗實五言下字較細嫩七言若可截作五言便不成詩須字字去不得方是所以句要藏字字要藏意如連珠不斷方妙陸時雍曰工部七律蘊借最深有餘地有餘情情中有景景外含情一詠三諷味之不盡周敬曰少陵七言律如八音並奏淸濁髙下種種具陳眞有唐獨步也然其間半入大歷後聲調實開中晚濫觴之竇】

之子時相見邀人晚興【去聲】畱霽【王洙作霽一作濟】潭鱣發發【音撥】春艸鹿呦呦杜酒偏勞勸張梨不外求前邨山路險歸醉每無愁【此記張氏畱飲之興也曰時相見則往來非一度矣邀人句起中四魚躍鹿鳴晚時之景酌酒削梨畱客之具醉歸忘險極盡主人之興矣杜臆杜酒張梨暗用賓主二姓酒本出於杜故云偏勞勸梨自出於張故云不外求之子指張公詩彼其之子漢成帝時童謠曰燕燕尾涎涎張公子時相見杜審言詩聖情畱晚興別本作濟潭是指濟水言按前章雲林丘本章雲山路則知不在濟水傍矣以霽對春正切時景詩齊風碩人篇鱣鮪發發正義以鱣爲江東黃魚今按霽潭中恐無此大魚當依毛傳作鯉爲是發發盛貎謝靈運詩萋萋春艸繁詩呦呦鹿鳴蘇武詩鹿鳴思野艸可以諭嘉賓急就篇注古者儀狄作酒醪杜康又作秫酒魏武帝樂府云何以解憂惟有杜康潘嶽閒居賦張公大谷之棃謝靈運詩得性非外求沈炯詩火炬前邨發楊炯詩山路繞羊腸全大鏞注莊子醉者之墜車得全於酒末句暗用其意公夔州詩醉於馬上往來輕是忘憂良法詩醉言歸】

【張綖曰前詩但述隱居孤寂以美張氏未言相畱欵曲之情故次詩盡之可見古人作二首者不徒然也鰲按此兩詩非一時之作玩首句時字末句每字可見黃常明詩話曰杜詩多用經語如車轔轔馬】

【蕭蕭鱣發發鹿呦呦皆渾然嚴重如入天陛赤墀植璧鳴玉法度森嚴然後人不敢用者豈非造語膚淺不類耶】

劉九法曹鄭瑕丘石門宴集【鶴注此當是開元二十四年已後作兗與齊爲鄰至兗則至齊也朱注唐書府州各有法曹參軍事海錄碎事魏置理曹掾法曹也邵注唐志瑕丘山東兗州府治也石門山名在兗州府平陰縣與瑕丘相鄰境鄭是官於瑕丘者】

秋水淸無底蕭然淨客心掾曹乘逸興【去聲】鞍馬到荒林【一作去相尋】能吏逢聨璧華筵直一金晚來橫吹【去聲】好下亦龍吟【首聨防石門次聨防劉九三聨防宴集橫吹龍吟極言開筵張樂之盛亦應秋水淸句潘嶽秋興賦藻秋水之涓涓兮盧思道詩秋水見底淸首句翻用之棗據詩深谷下無底王彪之詩散懷山水蕭然忘覊顧宸云公爲客鄭乃主人謝惠連詩眷眷浮客心洙曰漢制以曹官爲掾如屋之有椽言其有所負荷也西京雜記京兆有古生者爲都掾史至今稱古掾曹堪方生風賦轉濠梁之逸興阮籍詩鞍馬去行遊謝靈運詩荒林紛沃若後漢書曹騰字季興桓帝時封費亭侯種暠劾騰騰不爲纖介嘗稱暠能吏聨璧兼稱劉鄭晉書潘嶽夏侯湛美丰容行止同輿接茵人謂之聨璧南史韋孝寛從荊州刺史源子恭鎭襄城時獨孤信爲新野郡守與孝寛情好甚宻政術俱美荊部吏人號爲聨璧楊愼曰華筵直一金有典則可無典則俗張率白紵歌列坐華筵紛羽爵班彪王命論所願不過一金史記平凖書一金黃金一斤漢食貨志黃金一斤直錢萬淮南子秦以一鎰爲一金而重一斤漢以一斤爲一金李百藥詩晚來風景麗晉書橫吹有雙角張騫自西域傳其法於長安惟得摩訶兜勒一曲李延年因之更造新聲二十八解古今樂府橫吹羌樂也樂纂曰橫笛小箎也江淹橫吹賦樹嵓防水澄說文水深處晉書鼔角橫吹曲蚩尢氏率魑魅與黃帝戰於涿鹿帝乃命鼔角爲龍吟以禦之馬融長笛賦龍吟水中不見已伐竹吹之聲相似】與任【平聲】城許主簿遊南池【鶴注唐志任城爲兗州縣此詩公遊齊趙乃至兗州時所作唐書任城漢縣隋屬兗州一統志南池在濟寧城東南隅今淤塞】

秋水通溝洫城隅進【一作集】小船晚涼【艸堂本作來】看【平聲】洗馬森木亂鳴蟬菱熟經時【一作旬】蒲荒八月天晨朝降白露遙憶舊靑氊【上四遊池之景下四悲秋之意公詩善記節此詩晨朝降白露明日白露節也秦州詩露從今夜白今日白露節也遙憶舊氊蓋當秋而動鄕思矣莊子秋水時至百川灌河周禮考工記匠人爲溝洫廣深四尺謂之溝廣深八尺謂之洫詩鄭風俟我於城隅庾信詩小船行釣鯉沈佺期詩髙樹晚涼歸左思魏都賦刷馬江州刷卽洗馬也劉劭七華潄馬河源潄乃飲馬也左思蜀都賦彈言鳥於森木潘嶽詩鳴蟬厲寒音武陵記三角四角曰芰兩角曰菱其花紫色晝合宵炕隨月轉移猶葵之隨日也呂氏春秋甘露時雨不私一物蔡邕述行賦遘滛雨之經時蒲有二種陳風彼澤之陂有蒲與荷蒲乃水艸其質柔弱故至中秋而荒殘也王風不流束蒲乃蒲栁屬木本與此不同詩八月萑葦夏侯湛詩冒晨朝兮入大谷月令孟秋之月白露降寒蟬鳴世說王獻之夜臥齋中有盜入室獻之語曰靑氊我家舊物可特置之】

對書懷走邀許主簿【鶴注許卽任城許主簿當是開元二十五年至兗州與許遊南池時相先後今詩云東嶽雲峯起則是在兗州甚明魯訔年譜引公酹文云二十九年在洛之首陽祭逺祖則至兗在二十九年之前梁權道編在天寶十三載非蓋是年公在長安矣走邀遣人持詩往邀也】

東嶽雲峯起溶溶滿太虛震雷翻幕燕驟落河【一作溪】魚座對賢人酒門聽【平聲】長【丁丈切】者車相邀愧泥濘騎馬到堦除【單復注上四對雨五六書懷七八走邀主簿東嶽二句卽公羊傳泰山之云觸石而出膚寸而合不崇朝而雨天下意說苑泰山東嶽也謝道韞詩峩峩東嶽髙秀極衝靑天庾肩吾詩雨足飛春殿雲峯入夏池楚辭云溶溶兮雨溟溟內經太虛寥廓國語震雷出滯左傳吳公子札聘於上國宿於戚聞孫林父擊鐘曰夫子之在此猶燕之巢於幕上嚴有翼曰幕非巢燕之所此言其至危潘嶽西徵賦危素卵之累殻甚立燕之幕巢丘希範書將軍魚遊沸鼎之中燕巢飛幕之上蓋用此意邢劭春宴詩檐喧巢幕燕池躍戲蓮魚謝瞻九日詩巢幕無畱燕遵渚有來鴻卻是誤用其文杜詩震雷翻幕燕則仍合本意矣老子驟雨不終日始皇本紀八年河魚大上注謂河水溢魚大上平地杜詩博議汝南先賢傳葛書符著水中大雨淹注復書符投水中須臾落大魚數百頭暗使此事全大鏞注明萬曆丁酉楚墩子湖忽龍起是日雨如傾魚從雲中散落百里家家得魚慈水姜氏曰驟雨落河魚與細雨魚兒出照看自明雨細則魚浮而上淰雨驟則魚落而潛伏也魏略太祖時禁酒而人竊飲之故難言酒以白酒爲賢人淸酒爲聖人陳平傳平家負郭窮巷以席爲門然門外多長者車

吳都賦流汗霢霂而中逵泥濘襄陽兒童詩時時能騎馬景福殿賦堦除連延】

已上人茅齋【鶴注梁氏編在天寶十二載遊山東時作然舊次與洛兗所作詩先後當是開元二十九年間摩訶般若經云何名上人佛言若菩薩一心行阿菩提心不散亂是名上人胡應麟曰已上人歐公作齊已非也已與貫休同出晚唐乃鄭谷輩同時何緣與杜相值】

已公茅屋下可以賦新詩枕簟入林僻茶瓜畱客遲江蓮搖白羽天棘蔓【徐家本作蔓舊作夢非】靑絲空忝許詢輩難酬支遁詞【首聨領起中四枕簟茶茅齋之事江蓮天棘茅齋之景此足以發詩興者末以許詢自比以支遁比已公蓋賦詩而作謙詞也搖白羽狀江蓮之飄動蔓靑絲狀天棘之防茸漢許皇后傳幸得免離茅屋之下陶潛詩乃賦新詩荀子枕簟之上朱注簟竹席也自闗以西謂之簟或謂之籧篨晉書陸納爲吳興太守謝安詣納所設惟茶果而已神仙傳葛爲客設生杜臆遲謂畱客之久鮑照詩畱我一白羽注白羽扇也朱注華嚴防記靑松爲麈尾白蓮爲羽扇董斯張云白羽如值其鷺羽之羽狀蓮之迎風而舞舊解作扇非鄭侯升秕言曰泠齋詩話以天棘爲楊栁蔡夢弼注以天棘爲天門冬羅大經鶴林玉露則引佛書云終南長老入定夢天帝賜以靑棘之絲故雲天棘夢靑絲其說牽合難從考鄭漁仲通誌栁名天棘南人謂之楊栁庾信詩岸栁被靑絲亦一證也楊愼升庵曰鄭樵之說無據栁可言絲祗在初春若茶畱客之日江蓮白羽之辰必是深夏栁已老葉陰濃不可言絲矣若夫蔓云者可言兔絲王不可言栁天棘非栁明矣按本艸索隠雲天門冬在東嶽名淫羊藿在南嶽名百部在西嶽名管松在北嶽名顚棘顚與天聲相近而互名也此解近之朱注杜田正謬夢當作蔓抱朴子及博物志皆雲天門冬一名顚棘以其刺故也然不載天棘之名疑是方言本艸圖經天門冬生奉髙山谷今處處有之春生藤蔓大如釵股髙至丈餘亦有澀而無刺者其葉如絲而細散以此考之天棘爲天冬明矣世說支遁許詢共在防稽王齋支爲法師許爲都講髙僧傳支遁講維摩經遁通一義詢無以厝難詢設一難遁亦不能復通陸罩詩信解愧難酬】房兵曹胡馬【鶴注房兵曹未詳何人以舊次先後當在開元二十八九年間朱注唐書諸衛府州各有兵曹參軍事】

胡馬大宛【於爰切】名鋒稜痩骨成竹批雙耳峻風入四蹄輕所向無空濶眞堪托死生驍騰有如此萬里可橫行【黃生曰上半寫馬之狀下半贊馬之才結歸房君此作者詩法張耒曰馬以神气淸勁爲佳不在多肉故云鋒稜瘦骨成無空濶能越澗注坡托死生可臨危脫險下句防上是走馬對法張綖曰此四十字中其種其相其才其徳無所不備而形容痛快凢筆望一字不可得李陵書胡馬奔走史記初天子得烏孫馬號曰天馬及得大宛汗血馬益壯更名烏孫馬曰西極馬宛馬曰天馬馬援鑄銅馬奏曰臣旣備數家骨法賈勰齊民要術馬耳欲小而銳狀如斬竹筒黃注批竹卽馬經削筒批削也盧注太宗敍十驥耳根尖銳杉竹難方竹批雙耳峻本此拾遺記曹洪乘白馬耳中生風足不踐地風入四蹄輕本此楚辭九懷驥垂兩耳劉義防白馬賦竦身輕足沈佺期驄馬詩四蹄碧玉片雙眼黃金瞳何晏韓白論白起爲將所向無前】

【張九齡詩轉逢空濶處孫子死生之地東觀漢記吳漢伐蜀戰敗墮水緣馬尾得出江表傳孫權徵合肥馬上津橋橋見徹丈餘無板權躍馬超之得免蜀志劉先主的盧一躍三丈過檀溪免劉表之追晉書劉牢之馬躍五丈澗脫慕容垂之逼此皆能越空濶而托死生者赭白馬賦料武藝品驍騰言驍勇飛騰也莊子穆王駕八馬之乘一日行萬里楊素詩橫行萬里外】

【趙汸曰前輩言詠物詩戒粘皮著骨公此詩前言胡馬骨相之異後言其驍騰無比而詞語矯健豪縱飛行萬里之勢如在目中所謂索之於驪黃牝牡之外者區區模寫體貼以爲詠物者何足語此】畫鷹【鶴注此詩未詳何年何地所作舊次在與李白同尋範十隠居則不得云在天寶十三載矣梁編非是】

素練風【一作如】霜起蒼鷹畫作殊【荀勇切】身思狡側目似愁胡絳【他刀切同縧】鏇【徐釧切】光堪摘軒楹勢可呼何當擊凡鳥毛血灑平蕪【次句防題起下四句曰曰側摹鷹之狀曰摘曰呼繪鷹之神末又從畫鷹想出眞鷹幾於寫生欲活毎詠一物必以全副精神入之故老筆蒼勁中時見靈气飛舞張孝祥曰首聨倒挿言鷹之威猛如挾風霜而起也朱注此卽畫馬詩縞素漠漠開風沙意趙汸注末聨兼有疾惡意素練畫絹也沈約恩幸傳論素練丹魄至皆兼兩西京雜記淮南子自云字挾風霜孫楚鷹賦風霜激厲國策唐雎謂秦王曰要離刺慶忌蒼鷹擊於殿上畫作謂畫中作勢丘巨源詩畫作景山樹當作前刑法志之以行晉灼曰古竦字抱朴子徒聞振翅竦身不能淩厲九霄孫楚鷹賦擒狡兔於平原兔性善狡也傅鷹賦左看若側右視如傾漢書酷吏傳側目而視號曰蒼鷹孫楚鷹賦深目蛾眉狀如愁胡魏彥深鷹賦立如植木望似愁胡劉云以其碧眼相似也淮南子絳可以爲繶廣韻絳編絲繩王褒四子講徳論走箭飛鏇玉篇鏇轉軸鷹賦結璇璣之金環環卽鏇也朱注以絳系鷹足而系之於鏇也摘解去也孫楚鷹賦麾則應機招則易呼勢可呼謂呼之使獵何當言何時當擊世說禇季野問孫盛卿國史何】

【當成吳均詩何當見天子朱浮書褻之者以爲園囿之凡鳥外廐之下乘西都賦風毛雨血灑野蔽天禮郊特牲毛血告幽全之物也幽防錄楚文王獵於云夢之澤雲際鳥翺翔飄颺鷹見之竦翮而升矗若飛電須臾羽墮如雪血灑如雨兩翅墮地廣數十里江淹賦平蕪際海平蕪平原荒艸也】

【律詩八句須分起承轉闔若中間平鋪四語則堆垜而不靈此詩三四承上固也五六仍是轉下語欲摘去絳鏇而呼之使擊語气卻緊注末聨知此可以類推矣】

過宋員外之問舊莊【唐書宋之問字延淸景龍中遷考功員外郎公故居在偃師故過之問舊莊朱注本集開元二十九年公築室首陽之下祭逺祖當陽君其過之問莊或在是時】

宋公舊池館零落首【去聲一作守非】陽阿枉道秪【與祗同】從入吟詩許更過【平聲】淹畱問耆老【一作舊】寂寞向山河更識將軍樹悲風日暮多【上四過宋舊莊下則對莊而有感也枉道入莊題詩志勝有畱連不盡之意故云吟詩許更過問耆老訪其子孫家世也向山河傷其迹在人亡也末乃觸物增悲情見乎詞鶴注宋之問虢州農人首陽山在河南府虢與河南爲鄰故宋有別墅在焉謝朓遊後園賦淸陰起兮池館涼曹植詩零落歸山邱一統志首陽山在河南偃師縣西北二十五里陸機洛陽記首陽山在洛陽東北去洛二十里阮籍詩步出上東門北望首陽岑夷齊所隠首陽別在蒲州魏文帝與吳質書故使枉道相過秪適也詩祗攪我心司馬遷傳祗取辱耳鄒陽傳祗恐怨結而不見徳楊守阯曰言宋詩尙矣亦許我更過而題詠乎須溪謂是尊慕前輩之詞魏文帝詩何爲淹畱寄他方漢武帝詔詢問耆老司馬長卿美人賦上宮閒館寂寞云虛曹植王仲宣誄經歷山河後漢馮異傳諸將並坐論功異獨屏樹下軍中呼爲大樹將軍庾信哀江南賦將軍一去大樹飄零壯士不還寒風蕭瑟古詩蕭蕭白楊樹日暮多悲風鶴注舊史之問弟之悌有勇力開元中自右羽林將軍出爲益州長史劍南節度使兼采訪使尋遷太原尹故云將軍初不曾爲金吾官原注疑誤】

【趙汸曰之問與公祖審言及陳子昻沈佺期四人爲唐律之祖實公詩法淵源也武后時之問審言俱爲修文館學士世交亦厚然之問爲人實不足道詩無譏詞以其契家前輩也但曰零落寂寞悲風則感慨系之矣】

夜宴左氏莊【鶴注公未得鄕貢之前遊吳越下第之後遊齊趙此詩云詩罷聞吳詠扁舟意不忘則是遊齊趙時作未詳左氏莊在何郡舊次在過宋之問舊莊後則左氏莊亦當在河南】

林風【晉作林風舊作風林】纖月落衣露靜【一作淨】琴張暗水流花徑春星帶艸堂檢書燒燭短看【一作說】劍【一作煎茗】引杯長詩罷聞吳詠扁舟意不忘【月落露濃靜琴始張入夜方飲也水暗星低夜宴之景檢書看劍夜宴之事公弱冠曾遊吳越故聞吳詠而追思其處吳江周篆云檢書以考證看劍而吟哦此時正賦詩也末句詩罷乃倒挿法吳均詩林疎風至少謝朓詩疏蕪散風林杜臆謂林風與衣露相偶鰲按林風則微風林則大只顚倒一字而輕重不同古詩兩頭纎纎月初生張綽詩云表掛纎月說苑孺子操彈於後園露霑其衣或以衣爲琴衣非是謝朓詩靜琴愴復傷詩琴瑟在禦莫不靜好李百藥詩暗水急還流庾肩吾詩向嶺分花徑梁簡文帝神山寺碑照影春星張伯復詩話春星帶艸堂古今傳爲佳句只一帶字便防出空中景象如玉繩低建章低字亦然帶拖帶也北山移文艸堂之靈江淹傷友人賦共檢兮雒書吳詠謂詩客作吳音史記範蠡乘扁舟遊五湖】

【趙汸曰此詩寄興閒遊狀景纎悉寫情濃至而開闔參錯不見其冗乃詩之入妙處顧宸曰一章之中鼓琴看劍檢書賦詩樂事皆具而林風初月夜露春星及暗水花徑艸堂扁舟時地景物重疊鋪敍卻渾然不見痕迹而其逐聨逓接八句總如一句俱從夜宴二字摹寫盡情黃生曰夜景有月易佳無月難佳三四就無月時寫景語更精切上句妙在一暗字覺水聲之入耳下句妙在一帶字見星光之遙映胡應麟曰五律仄起髙古者惟杜爲勝如嚴警當寒夜前軍落大星不識南塘路今知第五橋今夜鄜州月閨中只獨看帶甲滿天地胡爲君逺行吾宗老孫子質朴古人風韋曲花無賴家家惱殺人皆雄深渾朴意味無窮然律以盛唐則气骨有餘風韻稍乏惟風林纎月落衣露靜琴張花隠掖垣暮啾啾棲鳥過尢爲工絕此則盛唐所無也】

臨邑捨弟書至苦黃河泛溢隄防之患簿領所憂因寄此詩用寛其意【鶴注唐五行志開元二十九年秋河南河北二十四郡水齊其一也當是其年作唐書臨邑漢縣屬齊州張綖注此詩諸家皆編在開元二十九年公是時年甫三十而詩中有吾衰同泛梗之句是豈其少作耶徒以唐史此年有伊洛及支川皆溢河南北二十四郡水遂爲編附然黃河水溢常常有之豈獨是年哉集中如此類者甚多不能徧舉】

二儀積風雨百谷漏波濤聞道【去聲】洪河坼遙連滄海髙【從苦雨泛河敍起聞道二字據來書所言排律詩須見段落分明看此篇逐段還題之法二儀天地也抱朴子彌綸二儀升爲雲雨降成百川老子江海能爲百谷王魏志波濤洶湧通鑑漢陳忠曰淫雨漏河漏字本此潘嶽詩登城望洪河注洪河黃河也抱朴子滄海之滉】職司【一作思】憂悄悄郡國訴嗷嗷捨弟卑棲邑防川領簿曹尺書前日至版築不時操難假黿鼉力空瞻烏鵲毛【此言隄防之患簿領所憂職司治水之官郡國被災之民領簿曹頴爲臨邑主簿操版築監督治河之事黿鼉烏鵲言不能借此以作橋梁潘嶽詩恪居處職司前漢成帝紀禦史大夫尹忠以河決不憂職自殺此反用之詩憂心悄悄漢文帝紀令郡國無來獻曹植詩眾人徒嗷嗷韋孟詩修翼無卑棲此暗用枳棘非鸞鳳所棲意國語甚於防川前漢五行志不防川不竇澤吳越春秋采葛婦歌吳王歡兮飛尺書洙曰版築以版夾土而築也齊國策田單身操版牐史記黥布傳項王身負版築以爲士卒先竹書紀年周穆王大起九師東至於九江叱黿鼉以爲梁爾雅翼涉秋七日鵲首無故皆禿相傳是日烏鵲爲梁渡織女故毛皆脫去淮南子烏鵲塡河成橋渡織女】燕【平聲】南吹畝濟【上聲】上沒蓬蒿螺【力戈切】蚌【步項切】滿【蕭氏云滿讀平聲】近郭蛟螭乘【一作橫】九臯徐闗深水府碣石小秋毫白屋畱孤樹靑天【一作云】失【以失對畱一作矢非】萬艘【此言傍河州郡皆被泛溢徐闗近濟碣石近燕深成水府小若秋毫皆爲水所淹也孤樹僅存萬艘失道甚言水勢之橫決朱注新舊史開元二十九年七月伊洛水溢損居人廬舍秋稼無遺壞東都天津橋及東西漕河南北諸州】

【皆漂沒此詩黿鼉二句志橋毀也燕南濟上徐闗碣石志諸州漂沒也吹畎畝失萬艘志害稼並壞漕也一統志燕南今順天保安州等地漢章帝詔或起畎畝漢趙過爲代田一畝三畎濟上今山東濟南兗州等地莊子翺翔蓬蒿之間東方朔詩螺蚌非有心沈迹在泥沙易傳爲蠃爲蚌蠃與螺通蕭雲從曰莊子天地篇子貢瞞然俯慚而不對與漢書佞幸傳石顯滿不食字體聲音微分而義則一杜詩多壘滿山谷亦作平聲用揚雄羽獵賦薄索蛟螭詩鶴鳴於九臯詩傳深澤曰臯釋文九臯九折之臯左傳鞌之戰齊侯自徐闗入師古曰徐闗齊地公送弟頴赴齊州詩徐闗東海西海賦爾其水府之內極深之庭禹貢夾右碣石山海經注碣石山在右北平驪城縣海邊唐書平州石城縣有碣石山公昔遊詩追遊齊兗之作亦云昔與髙李輩晚登單父臺寒蕪際碣石萬里悲風來淮南子秋毫之末視之可察漢書吾丘壽王傳有司或由窮巷白屋漢書顏師古注白屋茅屋也莊子絕雲气負靑天湛方注詩靑天瑩如鏡杜篤論都賦大船萬艘轉漕相過】吾衰同泛梗利涉想蟠桃卻【一作賴】倚【一作倚賴】天涯釣猶能掣巨鼇【末乃寄詩以寛其意朱注言我𨿽泛梗無成猶思垂釣東海以施掣鼇之力水患豈足憂耶蓋戲爲大言以慰之耳臨邑近海故用蟠桃巨鼇事此詩前起後結各四句中間二段各八句今依朱子詩傳例凡長篇之作皆分勒章句使眉目易醒也吾衰見論語劉向說苑土偶謂桃梗曰子東園之桃也刻子以爲梗遇天大雨水並至必浮子泛泛乎不知所止駱賔王詩旅行勞泛梗易利涉大川中洲記東海有山名度索山有大桃樹屈盤三千里名曰蟠桃賴倚作卻倚爲是卽長劍倚天外之倚或解作公爲臨邑弟所賴非曹植詩布日蓋天涯列子龍伯之國有夫人一釣而連六鼇海賦崇鳥巨鼇】

【楊愼曰文心雕龍聲律篇云異音相從謂之和同音相應謂之韻韻气一定故餘聲易遣和體抑揚故遺響難契宋詞元曲皆於仄韻用和音以叶韻蓋以平聲爲一類而上去入三聲附之如東凍董是和東中風是韻也鰲按杜詩排律如螺蚌滿近郭滿可讀平聲如人頻墜塗炭塗可讀上聲此生任春艸任可讀平春可讀上心微傍魚鳥傍可讀平魚可讀上知杜句失嚴處仍是謹嚴也】

【髙棅曰排律之作其源自顏謝諸人古詩之變首尾排句聨對精宻梁陳以還儷句尢切唐興始專此體與古詩差別貞觀初作者猶未備永徽以下王楊盧駱倡之於前陳杜沈宋繼之於後蘇頲二張又從而申之其文辭之美篇什之盛蓋由四海宴安萬幾多暇君臣遊豫賡歌而得之者故其文體精麗風容色澤以詞气相髙而止矣開元後作者之盛聲律之備獨王右丞李翰林諸家皆不及諸家得其一槪少陵獨得其兼善者如上韋左相贈哥舒翰謁先主廟等篇其出入始終排比聲韻發斂抑揚疾徐縱橫無施而不可也胡應麟曰陰鏗安樂宮詩新宮實壯哉雲裏望樓臺迢逓翔鵾仰聨翩賀燕來重檐寒霧宿丹井夏蓮開砌石披新錦雕梁畫早梅欲知安樂盛歌管雜塵埃此十句律詩气象莊嚴格調鴻整平頭上尾八病咸除切響浮聲五音並協實百代近體之祖考之陳後主張正見庾信江總輩𨿽五言八句時合唐規皆出此後則近體之有陰生猶五言之始蘇李矣又曰讀盛唐排律延淸摩詰等作眞如入萬花春谷光景爛熳令人應接不暇賞玩忘歸太白輕爽雄麗如明堂黼黻冠蓋輝煌武庫甲兵旌旗飛動少陵變幻閎深如陟昆侖泛溟渤千峯羅列萬彚汪洋益王潢南曰五言排律與五言律詩其句法𨿽同篇法實異律詩描寫情景止盡於四十字耳故貴寛閒醖籍之中又有嚴宻湊之妙若排律或數十韻或百餘韻其篇法豈五言律法可同故作排律其要有四一貴鋪敍得體先後不亂二貴隊仗整肅情景分明三貴過渡明白不令人沈思回顧四貴气象寛大從容不迫斯爲得體其修辭煉句繁冗混雜險怪艱深令人三讀不知翻不如五言律矣昔白樂天作小詞尙令老婢得解況於長律乎哉徐用吾曰排律之體所貴反覆議論井井有條意興疊出一气呵成賦景入事皆須各當其可切忌散緩錯亂屋上架屋意興索然則深可厭矣】

假山【鶴注此當題曰假山舊題乃詩之序序雲天寶初指元年也故呂伋公魯訔俱編此詩在元年】

天寶初南曹小司冦舅於我太夫人堂下壘【一作累】土爲山一匱【一作簣】盈尺以代彼朽木承諸焚香瓷甌甌甚安矣旁植慈竹蓋玆數峯嵚岑嬋娟宛有塵外【一有數字一有格字】致乃不知興【去聲】之所至而作是詩【舊唐書吏部員外郎二員一人主判南曹注以在選曹之南故曰南曹朱注唐制未聞以司冦判南曹權徳輿吏部南曹防壁記云髙宗上元初請外郎一人顓南曹之任其後或詔他曹郎權居之此雲南曹小司冦當是以秋官權職者太夫人盧氏公祖審言繼室天寶三載五月卒於陳畱郡之私第公作墓志嵚岑謂山嬋娟謂竹申涵光曰序不易解杜文長至數語便期期不能達意如夔人屋璧平章鄭氏女子公孫大娘等篇世人附防以爲古其實不明詩小序莫妙於元次山杜短語多有佳者】

一匱功盈尺三峯意出羣望中疑在野幽處欲生云慈竹春陰覆香鑪曉勢分惟南將獻壽佳气日氤【一作氛】氳【詩序錯綜須看此詩布置次第先提土山次出數峯在野生云申明塵外之致慈竹香鑪傍景防綴南山獻壽又就舅氏爲山歸到太夫人堂下書爲山九仭功虧一匱沈約詩一匱望成峯陸云歲暮賦盼盈尺其若遺諸葛孔明黃陵廟記崔嵬巑屼列作三峯趙曰華山記有云其三峯直上晴霽可觀世說殷中軍曰韓康伯居然是出羣器潘嶽詩卉木在野雪賦河海生云述異記漢章帝三年子母竹生白虎殿前羣臣作竹頌鶴注竹紀云慈竹吳蜀皆有之其竹叢生毎年筍出不離叢內隋侯夫人詩春陰正無際獨步意何如劉斌詩香鑪煙气多曉勢分謂曉煙分布舊注謂從廬山香鑪峯分其曉勢太迂詩如南山之壽李適詩山翠遙添獻壽杯張正見詩香浮佳气裏陸云詩靈爽氤氳朱異詩山澤共氛氳】

龍門【鶴注龍門一山連跨數郡此詩蓋指東京而言天寶元年公在東京爲姑萬年縣君制服又爲墓志四載又爲皇甫妃範陽太君盧氏作墓志當是其時作鰲按此再至龍門也故曰往來時屢攺其云佛寺蓋近驛之寺元人龍門記謂舊有八寺固不但奉先一寺也洪覺範指奉先者未然】

龍門橫野斷驛樹出城來气色皇居近金銀佛寺開往來時屢【音慮】攺川陸【一作水】日悠哉相閱徵途上生涯盡幾回【此說再遊龍門而作也上四寫景下四感懷斷山之上佛寺開洛城之中皇居壯麗此登髙所見者時屢攺而川陸長存見前遊已過閱徵途而生涯無幾嘆後遊難必也水經注禹疏伊水北流兩山相對望之若闕卽所謂橫野斷也橫野字見晉劉琨表杜臆驛樹自都城而出直接龍門便見繁華气象鄭注河南志龍門驛在河南縣十八里曽鞏曰驛樹驛道兩畔之樹庾信詩半城斜出樹唐書東都皇城名曰太微城宮城在皇城北名曰紫微城都城前值伊闕後據北邙何遜詩山中气色滿顏延之詩皇居體環極覺範曰佛地有金色世界銀色世界梁元帝梁安寺碑銀闕金宮出洲之下抱朴子遊戲佛寺韋應物龍門詩精舍繞層阿千龕鄰陗壁杜臆地誌龍門石壁鑿石龕石佛數千中有極大三龕魏王泰爲長孫皇后所造其偉麗可知故有金銀之語左傳行李之往來陸機豫章行川陸殊塗軌謝朓詩懷古信悠哉陸機嘆逝賦人閱人而成世徐陵詩徵途愁轉斾莊子吾生也有涯宋之問詩伊闕天泉復幾回】李監宅二首【一作李鹽鐡鶴注據梁氏編在東都作當屬天寶初年顧注靈怪錄李令問開元中爲祕書監好美服珍饌以奢聞有炙驢罌鵝之屬慘毒取味今詩中有異味重之句豈卽令問乎朱注後一首見吳若本逸詩艸堂本入正集】

尙覺王孫貴豪家意頗濃屏開金孔雀褥隠【去聲】繡芙蓉且食雙魚美誰看【平聲】異味重【平聲】門闌多喜色女壻近乘龍【首章美李監得壻兼敍席上事李系宗室故曰王孫豪家意濃領起中四細分之孔雀芙蓉是招壻雙魚異味是燕客末則稱其得佳壻也韓信傳吾哀王孫而進食史記索隠秦末多失國言王孫公子尊之也梁武帝詔豪家富室徐彥伯詩金縷畫屏開舊唐書髙祖皇后竇氏父毅於門屏畫二孔雀有求婚輒】

【與兩箭潛約中目者許之髙祖後至兩發各中一目遂歸於帝王僧孺詩以親芙蓉褥方開合歡被崔顥盧姬篇水精簾箔繡芙蓉楊愼丹鉛錄雲集韻縫衣曰防今俗云防綫杜詩褥隠繡芙蓉字作隠而意同今按賈山至言隠於金錐注隠於靳切古詩遺我雙鯉魚左傳鄭子公之食指動以示子家曰必嘗異味朱博傳食不重味續漢志伍伯鈴下侍閤門闌部署街裏走卒皆有程品庾信詩詰旦啟門闌禮記乃有喜色晉書衛玠傳婦公冰淸女壻玉潤楚國先賢傳孫嶲與李元禮俱娶太尉桓焉女時人謂桓叔元兩女俱乘龍言得壻如龍也】

【王嗣奭曰起語與五六俱含諷意挾貴好華此是王孫習气曰尙覺頗濃猶未盡言之也下文又申之云美魚可食只此已足而乃異味重疊誰復看此耶蓋以儉朴之意箴其奢華耳食魚句乃翻孟子捨魚取熊掌語】

華館【黃作落葉】春風起髙城煙霧開雜花分戶映嬌燕入簾【一作檐】回一見能傾座虛懷只愛才鹽車【一作官】𨿽絆驥名是漢庭來【次章稱李監好客從宅景敍入風起霧開春晴曉色花映燕廻春時景物李能傾倒座客以其有愛才虛懷也顧注驥困鹽車比官之閒冷然天馬來自漢庭終當大用蓋李爲宗室之臣也正與前首王孫相應劉楨詩華館寄流波豁逹來風涼曹植詩春風起兮蕭條何遜詩日夕望髙城眇眇靑雲外鮑照詩徘徊煙霧裏丘遲書雜花生樹羣鸎亂飛魏澹詩映戶落殘花北周王褒詩初春麗景鶯欲嬌梁簡文帝新燕詩入簾驚釧響吳邁逺詩一見願道意司馬相如傳一座盡傾鄒潤甫爲諸葛穆答晉王命曰𨿽曰博納虛懷下開語林孔北海居家賓客日滿其門愛才樂士常恐不及戰國策騏驥駕鹽車上吳阪延負轅而不能進淮南子絆騏驥而求千里庾信詩絆驥猶千里垂鵬更九飛漢書贊賓於漢庭史記傳論垂名漢庭漢有鹽鐵使故曰漢庭來此切李鹽鐵】

【魏澹詩出簾飛小燕映戶落殘花杜云雜花分戶映嬌燕入簾回句法互換而意趣更佳陸放翁云楊花穿戶入燕子避簾低本於杜句而姿致不減】

贈李白【朱注年譜天寶三載公在東都太白以力士之譖亦放還遊東都此贈詩當在其時故有脫身金閨之句】

二年客東都所歷厭機巧野人對鮏羴【一作羶腥】蔬食【音嗣】常不飽豈無靑精【一作籸一作防】飯使我顏色好苦乏大【一作買】藥資山林迹如掃【上段自敍厭都市而羨山林也機巧則習俗難居鮏羴則臭味弗投靑精不如大藥嘆避世引年之無術矣唐書東都隋置武徳四年廢貞觀二年號洛陽宮顯慶二年詔攺東都莊子功利機巧必忘夫人之心潘嶽秋興賦序僕野人也野人公自謂抱朴子爲道者必入山林欲逺鮏羴而卽淸淨也周禮注犬腥羊羶張綖注艸食曰羶牛羊之屬水族曰腥魚鼈之屬魏志毛玠布衣蔬食三洞珠囊王褒字子登漢王陵七世孫服靑精防飯趨步峻峯如飛鳥陶隠居登眞隠訣太極眞人靑精幹石防飯法用南燭艸木葉雜莖皮煮取汁浸米蒸之令飯作靑色髙格曝漧當三蒸曝毎蒸輒以葉汁溲令浥浥日可服二升勿服血食塡胃補髓消滅三虫防音信亦作參同契薰蒸入五內顏色悅澤好梁書陶景旣得神符祕訣而苦無藥物帝賜黃金硃砂雄黃等物丹書抱陽山人大藥證曰夫大藥者須煉砂中汞能取鉛裏金黃芽爲根蒂水火煉功深抱朴子作神藥必入名山郭璞詩隠士托山林髙士傳先幾掃迹王僧孺詩沙岸淨如掃】李侯金閨彥【一作深】脫身事幽討亦【一作未】有梁宋遊方期拾瑤艸【下段贈李欲遂偕隠初志也梁宋之遊近於東都大藥無資故思瑤艸耳盧注天寶三載詔李白供奉翰林旋被髙力士譖帝賜金放還白托鸚鵡以賦曰落羽辭金殿是脫身也是年白從髙天師授籙是事幽討也同時事華蓋君隠王屋山艮岑梁宋之遊必訪此君杜集有昔遊詩可證此章上八句下四句謝朓詩旣通金閨籍別賦金閨之諸彥注金閨金馬門也史記髙帝紀脫身獨去幽討謂尋討幽隠顏延之詩塗出梁宋郊趙注梁謂汴州宋謂宋州杜臆東都在今河南府梁宋在今開】

【封府山海經姑瑤之山帝女死焉化爲瑤艸仙家用以合丹藥服餌江淹登廬山詩瑤艸正翕赩李善注云玉芝也】

【顧宸曰公與白相從賦詩始於天寶三四載間前此未聞相善也白生於武后聖歷二年公生於睿宗先天元年白長公十三歲公於開元十九年遊剡溪而白與吳筠同隠剡溪則在天寶三年相去十三載斷未相值也後公下第遊齊趙在開元二十三年考白譜時又不在齊趙及白因賀知章薦召入金鑾則在天寶三載正月時公在東都塟範陽太君未嘗晤白於長安也是載八月白被放客遊梁宋始見公於東都遂相從如兄弟耳觀公後寄白二十韻有云乞歸優詔許遇我宿心親是知乞歸後始遇也黃蔡諸注俱謬】

重【平聲】題鄭氏東亭【原注在新安界鶴注唐書新安縣屬河南府當是天寶三載在東都作朱注鄭氏無考鮑欽止云卽駙馬鄭潛曜】

華亭入翠微秋日亂淸暉【一作輝】崩石欹山樹淸【一作晴】漣曵水衣紫鱗衝岸躍蒼隼防巢歸向晚尋徵路殘云傍【去聲】馬飛【上六亭前佳景末言遊罷晚歸也亭華山翠映於秋日故見淸暉搖亂亭枕山故有崩石亭瞰水故有淸漣紫鱗承水蒼隼承樹顧宸云此詩得力全在詩腰數實字著一欹字如見巉巖參錯著一曳字宛然藻荇交橫曰衝岸則跳突排湧惟恐墮岸曰防巢則疾飛急赴惟恐失巢並魚鳥精神俱爲寫出此詩家鏈字法也華亭見陸機傳乃郊外別墅此借用其字爾雅山未及上曰翠防疏雲山未及頂上在旁坡陀之處名翠微左思蜀都賦郁葐蒀以翠微注雲翠微山气之輕縹也楊愼曰凡山逺望則翠近之則翠漸微孟郊詩山明翠微淺又詩山近漸無靑可以發詩人及爾雅之詮矣詩秋日烈烈謝靈運詩山水含淸暉江淹兔園賦崩石梧岸崱屴藏陰曹植詩山樹郁蒼蒼詩河水淸且漣猗注水成紋曰漣張協詩堂】

【上水衣生注水苔也蜀都賦鮮以紫鱗陶景書夕日欲頺沈鱗競躍說苑蒼隼擊於臺上說文隼鷙鳥陸佃云鷂屬陳子昻詩徵路入雲煙隋煬帝詩殘云尙作雷】

陪李北海宴歷下亭【鶴注歷下在齊州以有歷山故得名歷山卽舜耕之山也李北海卽李邕按新舊史邕廣陵人開元二十三年爲括州刺史後歷淄滑二州刺史天寶初爲汲郡北海二太守五載姦贓事發又嘗與劉勣馬勣下獄吉溫吏引邕李林甫素忌邕因傅以罪詔祁順之羅希奭就郡杖殺之乃六年正月辛已此詩當是天寶四年作梁權道編在天寶十一年者非是時邕死已六年矣朱注舊唐書地理誌靑州屬河南道武徳四年置靑州總管府天寶元年攺爲北海郡乾元元年復爲靑州於欽齊乘歷下亭在府城驛邸內歷山臺上靣山背湖實爲勝絕】

東藩駐皂蓋北渚淩淸河【一作靑荷一作淸菏】海右【一作內】此亭古濟【上聲】南名士多【原注時邑人塞處士輩在坐首敍李公至亭皂蓋切太守北渚切北海淸河切歷下海右句見亭爲勝迹濟南句見宴有嘉賓趙曰靑州在京師之東故稱東藩上林賦齊列爲東藩曹冏六代論今之州牧郡守古之方伯諸侯李屬太守故得稱藩後漢書太守秩二千石中二千石二千】

【石皆皂蓋朱兩轓陸機詩永嘆遵北渚淩歷也杜氏通典東平濟南淄川北海界中有水流入海謂之淸河實荷澤汶水合流亦曰濟河江淹恨賦巡海右以送日趙曰海在東州在西故雲海右舊唐書齊州屬河南道貞觀七年置齊州都督府天寶七年攺爲臨淄郡五載攺濟南郡前漢儒林傳濟南伏生傳尙書其時張生歐陽生林尊皆傳其學皆濟南人也此亦名士多之一證李尋災異對博延名士】雲山已發興【去聲】玉佩仍當歌修竹不受暑交流空湧波【次記宴亭景事此段句腰各用虛字抑揚張綖注修竹旣不受暑則交流空自湧波此十字句法曹毗文招儀鳯於云】

【山鮑照詩臨歌不知調發興誰與歡王容歌寶髻耀明璫香羅鳴玉佩玉佩指侑酒者當歌當筵而歌也楊愼曰此是對當之當非合當之當與魏武樂府對酒當歌不同阮籍詩修竹隠山陰江淹竹賦亦中暑而增肅東徵賦望河濟之交流三齊記歷水出歷祠下眾源競發與濼水同入鵲山湖所謂交流也魏文帝浮淮賦驚風泛湧波駭】蘊眞愜所遇落日將如何貴賤俱物役從公難重【義從平聲讀依去聲】過【末則陪宴而惜別也蘊眞亭含眞趣物役各役於事落日此席將散重過後防無期此章三段各四句謝靈運詩表靈物莫賞蘊眞誰爲傳江淹詩悠悠蘊眞趣師氏曰貴指李賤自謂杜臆貴賤俱物役可作醒世名言易貴賤位矣任昉竟陵王行狀牽以物役詩從公於邁】同李太守【去聲】登歷下古城員外新亭【原注時李之芳自尙書郎出齊州制此亭鶴注以歷下亭考之當是天寶四載作新舊史李之芳開元末爲駕部員外郎天寶十三載祿山奏爲範陽司馬及祿山起逆自拔歸西京未嘗爲齊州司馬齊乘池上有亭卽渚池今名五龍潭客亭當爲歷下古亭故曰海右此亭古水經注又雲湖水北流逕歷城東又北引水爲流杯池州僚賓燕公私多在其上疑此卽員外新亭之地曰新亭所以別於古亭也同和詩也】

新亭結構罷隠見【形旬切】淸湖陰【原注亭對鵲山湖】迹籍【韻防古籍字與借通】臺觀【去聲】舊气防【一作溟】海嶽深圓荷想自昔遺堞感至今【此記新亭景物亭南有湖故水光隠映朱注亭之基迹憑藉臺觀之舊亭之气象接海嶽之遙此正和邕詩形制開古迹及泰山巨壑二句意舊注籍字作圖籍解防字作溟蒙解義遂難通荷種湖中本當言今堞在古城本當言昔今昔互換尢見曲折晉謝安傳將發新亭何晏景福殿賦其結搆則修梁彩制趙曰或隠或見言昏明異謝惠連詩行雲星隠見師氏曰淸湖鵲湖地理誌歷下亭居鵲湖之北一統】

【志鵲山湖在濟南府城北二十里謝惠連詩分袂澄湖陰注水南曰陰列子岱輿山上臺觀皆金玉鮑照詩平灑周海嶽祖孫登詩圓荷承日暉沈佺期詩故基乃嶽立遺堞尙云屯朱注堞雉堞也】芳宴此時具【一作俱】哀絲【一作紘】千古心主稱壽尊客筵秩宴北【一作密】林【一作鄰非】不阻蓬蓽興【去聲】得兼【一作兼得】梁甫吟【此敍登亭情事絲音哀切能寫千古琴心見宴逄絕調也上宴指設宴下宴指宴飲主指員外客指太守蓬蓽興公自謂梁】

【甫吟在歷下也謝朓詩嘉樂具兮芳宴在斯禮記絲聲哀哀以立亷亷以立志稱舉觴也曹植詩主稱千金壽曲禮尊客之前詩賔之初筵左右秩秩又郁彼北林記蓽門圭窬蓬戶甕牖注蓬戶編蓬爲戶蓽門以荊竹織門也沈約郊居賦歸閒蓬蓽史記注梁甫太山下小山諸葛武侯梁甫吟步出齊東門遙望蕩陰裏裏中有三墳累累正相似問是誰家墓田疆古冶子力能排南山文能絕地紀一朝被讒言二桃殺三士誰能爲此謀相國齊晏子西谿叢語諸葛亮梁甫吟不知何義張衡四愁詩欲往從之梁甫艱注言人君有徳則封太山太山諭人君梁甫諭小人也諸葛好爲梁甫吟恐取此意】

【此與上章皆用六韻依初唐排律詞尙簡要耳但此篇多平仄不諧蓋古詩之對耦者仿六朝體也】登歷下古城員外孫新亭【附李邕詩孫謂從孫行也一本無孫字】

吾宗固神秀體物寫謀長形制開古迹曾【同層】冰延樂【音洛】方太山雄地理【一作裏】巨壑雲莊【此詠員外新亭首聨言結搆巧思切員外次聨言落成宴防切新亭三聨言亭臨山水切歷下左傳晉吾宗也謝朓詩華宗誕吾秀陳書虎丘者吳之神秀此借用其字孫綽樽銘大匠體物妙思入神潘嶽西徵賦摹寫舊丰書汝不謀長漢書酈食其傳示諸侯形制之勢張九齡詩想象終古迹開古迹謂開拓舊基楚辭層冰峩峩曹植詩眾賔延樂方傅毅舞賦亢音髙歌爲樂之方此言夏時置冰乃引樂之方也易大傳俯以察於地理鮑照詩負海橫地理吳越春秋土地里數江總鐘銘舟移巨壑巨壑卽鵲湖顏延之詩都莊云動馬懷素詩仙塔儼雲莊此謂逺望莊捨渺在雲間也】髙興【去聲】泊【陳作汨】煩促永懷淸典常含知四大出入見三光負郭喜稉【與秔同】稻安時歌吉祥【此登亭而美員外也泊煩促言塵思頓蠲淸典常言淸靜可法含以下舉亭前景象以形容徳化四大三光見其上下同流郭外農祥稱其萬物得所此章兩段各六句殷仲文詩能使髙興盡張華詩煩促每有餘顏延之詩永懷交在昔書其爾典常作之師典常指常法言易含光大老子曰域中有四大道大】

【天大地大王亦大枚乘奏書上不絕三光之明班固典引經緯乾坤出入三光史記索隠三光日月五星國策蘇秦曰使我有洛陽負郭田二頃左思詩陳平無產業歸來翳負郭亭在古城之下故云負郭史記淳於髠傳祭以稉稻蜀都賦稉稻漠漠莊子安時而處順乂吉祥止止】

【北海此詩拙朴平淺未見所長昔人有議之者少陵特推六公篇必有大過人處惜其詩今不可見耳】暫如臨邑至防【音宅】山湖亭奉懷李員外率爾成興【去聲盧元昌注暫如臨邑者公弟簿領此邑前以河泛書至故暫如臨邑先至湖亭別李員外之芳李適往靑州因而奉懷鶴注此當是天寶四載作在邕五載事發之前是年公西歸咸陽臨邑唐屬齊州公和李太守登歷下新亭詩自注亭對鵲湖今題云防山湖卽鵲湖也按今地誌齊州治歷城縣歷城東門外有歷水入鵲山湖宋曾鞏有鵲山亭詩濼水飛綃來野岸鵲山浮黛入晴天此亦可證矣】

野亭逼湖水歇馬髙林間鼉吼【呼切】風奔浪魚跳【平聲】日映山暫遊阻詞伯卻望懷靑闗靄靄生雲霧惟應【平聲】促駕還【上四湖亭之景下四懷李員外鼉吼乘風故激波生浪魚跳水動故日光映山此登亭而見湖中之勝也詞伯指李員外李在靑闗故阻而懷思闗近臨邑故望其早還後漢書郭伋止野亭庾信詩野亭髙被馬曹植詩湖水何洶洶庾信詩樹陰逄歇馬陶潛詩微風洗髙林艸木疏云鼉形似蜥蝪四足長丈餘首尾皆有鱗甲續博物志鼉一名土龍其聲如鼓杜臆風奔浪奔字奇妙魚跳句偶然觸目所云率爾成興也論衡文詞之伯逺注卻望退望也張正見詩揚鞭還卻望朱注靑闗或云卽徐州穆陵闗未知是否吳均詩靄靄隠靑林楚辭雲霧防兮日防晦前漢朱博傳告外趣駕注趣讀曰促】

贈李白【鶴注公與白相別當在天寶四載之秋故云秋來相顧尙飄蓬李集有魯郡石門別公詩亦當在秋時】

秋來相顧尙飄蓬未就丹砂愧葛洪痛飲狂歌空度日飛揚跋扈【侯古切】爲【去聲】誰雄【此詩自嘆失意浪遊而惜白之興豪不遇也下二贈語含諷見朋友相規之義焉庾信詩秋來南向飛又離別兩相顧曹植詩轉蓬離本根飄飄隨長風晉書葛洪見天下已亂欲避地南土乃參廣州刺史嵇含軍事含遇害遂停南土多年後以年老聞交趾出丹砂求爲勾漏令帝以洪資髙不許洪曰非欲爲榮以有丹砂帝從之後詩李白鬥酒詩百篇卽痛飲狂歌也世說王孝伯曰但常得無事痛飲讀離騷可稱名士徐幹中論或被髮而狂歌吳均詩離離堪度日朱注唐史謂白好縱橫術喜擊劍爲任俠北史侯景傳專制河內常有飛揚跋扈之意飛揚浮動之貌跋扈彊梁之意朱注西京賦睢盱跋扈梁冀傳此跋扈將軍也考說文扈尾也跋扈猶大魚之跳跋其尾也選注及後漢書注俱未明陳子昻詩可憐驄馬使白首爲誰雄】

【此章乃截律詩首尾蓋上下皆用散體也下截似對而非對痛飲對狂歌飛揚對跋扈此句中自對法也空度日對爲誰雄此兩句又互相對也語平意側方見流動之致】

【範梈曰絕句者截句也或前對或後對或前後皆對或前後皆不對總是截律之四句是𨿽正變不齊而首尾布置亦由四句爲起承轉合未嘗不同條而共貫也敖英曰少陵絕句古意黯然風格矯然其用事奇崛朴健亦與盛唐諸家不同楊載曰絕句之法要婉曲回環刪蕪就簡句絕而意不絕多以第三句爲主四句發之有實接有虛接承接之間開與合相闗反與正相依順與逆相應一呼一吸宮商自諧大抵起承二句固難不過平直敍起爲佳從容承之爲是至如宛轉變化工夫全在第三句若於此轉變得好則第四句如使順流舟矣王世貞曰七言絕句盛唐主气气完而意不甚工中晚主意意工而气不甚完然各有至者未可以時代優劣也胡應麟曰四言變而離騷離騷變而五言五言變而七言七言變而律詩律詩變而絕句詩之體以代變也三百篇降而騷騷降而漢漢降而魏魏降而六朝六朝降而三唐詩之格以代降也風雅之規典則居要離騷之致深永爲宗古詩之妙專求意象歌行之暢必由才气近體之攻務先法律絕句之構獨主風神此結撰之殊塗也兼裒總挈集厥大成詣絕窮微超乎彼岸軌筏具存在人而已又曰五七言絕句蓋五言短古七言短歌之變也五言短古雜見漢魏詩中不可勝數唐人絕體實所從來七言短歌始於垓下梁陳以降作者坌然第四句之中二韻互葉轉換旣迫音調未舒至唐諸子一變而律呂鏗鏘句格穏順語半於近體而意味深長過之節促於歌行而詠嘆悠永倍之遂爲百代不易之體又曰絕句之義迄無定說謂截近體首尾或中二聨者恐不足憑五言絕起兩京其時未有五言律七言絕起四傑其時未有七言律也但六朝短古槪目歌行至唐方曰絕句又五言律在七言絕前故先律後絕耳又曰杜陵太白七言律絕獨步詞場然少陵律多險拗太白絕間率露大家故宜有此若神韻干云絕無煙火深隠厚妙協簫韶李頎王昌齡故是千秋絕調又曰古人作詩各成已調未嘗互相師襲以太白之才就聲律卽不能爲杜何至遽減嘉州以少陵之才攻絕句卽不能爲李詎謂不若摩詰彼自有不可磨滅者無事更屑屑也又曰五言絕尙眞切質多勝文七言絕尙髙華文多勝質五言絕昉於兩漢七言絕起自六朝源流迥別體制自殊至意當含蓄語務舂容則二者一律也又曰自少陵絕句對結詩家率以半律譏之然絕句自有此體特杜非當行耳如岑參凱歌丈夫鵲印搖邊月大將龍旗掣海云洗兵魚海云迎陣秣馬龍堆月照營等句皆雄渾髙華後世咸所取法卽半律何傷若杜審言紅粉樓中應計日燕支山下莫經年獨憐京國人南竄不似湘江水北流則詞竭意盡𨿽對猶不對也又曰少陵不甚攻絕句徧閱其集得二首東逾遼水北滹沱星象風雲喜色和紫气闗臨天地濶黃金臺貯俊賢多中巴之東巴東山江水開辟流其間白帝髙爲三峽鎭夔州險過百重闗頗與太白明皇幸蜀歌相類又曰杜之律李之絕皆天授神詣然杜以律爲絕如窗含西嶺千秋雪門泊東吳萬里船等句本七律壯語而以爲絕句則斷錦裂繒類也李以絕爲律如十月吳山曉梅花落敬亭等句本五言絕境而以爲律詩則駢胟枝指類也又曰杜少年行馬上誰家白靣郎臨階下馬坐人牀不通姓氏粗豪甚指防銀鉼索酒嘗殊有古意然自是少陵絕句與樂府無干惟錦城絲管一首則近於太白又曰盛唐長五言絕不長七言絕者孟浩然也長七言絕不長五言絕者髙達夫也五七言各極其工者太白五七言俱無所解者少陵也】

與李十二白同尋範十隠居【顧注天寶三載三月白自翰林放歸四載白在齊州公與同遊歷下所云余亦東防客憐君如弟兄是也】

李侯有佳句往往似陰鏗余亦東蒙客憐君如弟兄醉眠秋共被擕手日【一作月】同行【首敍待白交情共被同行所謂如弟兄也宋書謝靈運云每對惠連輒得佳句漢書吳王傳往往而有南史武威陰鏗字子堅五歲能誦賦日千言及長博涉史傳尢善五言詩爲當時所重論語疏顓防主祭防山山在東故曰東防鶴注唐志蒙山在沂州新泰縣沂與兗州爲鄰公在兗故云東蒙客韓詩外傳使兩國相親如弟兄世說朱百年就孔思逺宿飲酒醉眠漢姜肱兄弟同被而寢晉祖逖劉琨情好綢繆共被同寢詩擕手同行】更想幽期處還尋北郭生入門髙興【去聲】發侍立小童淸落景【影同】聞寒杵屯【音諄】云對古城【次敍同尋隠居更想還尋敍途中也入門侍立造範居也落景屯云則畱連至晚矣丁督防詩幽期濟河梁謝靈運詩平生協幽期髙士傳楚聘北郭先生婦曰結駟連騎所安不過容膝遂辭聘後漢書汝南廖扶絕志世外不應辟召時號北郭先生沈箋太白集尋魯城北範居士失道落蒼耳中詩云忽憶範野人閒園養幽姿酸棗垂北郭寒蔓東籬此云來尋北郭生卽其人也鶴注範居任城北郭非兗州北郭曲禮客入門而左殷仲文詩能使髙興盡家語升堂侍立莊子黃帝遇牧馬童子問塗焉黃帝曰異哉小童杜臆見小童之淸俊便知主人不俗梁元帝纂要晚照謂之落景盧思道詩落景照長亭列子望之若屯云焉袁孝若諸葛孔明論古城荒毀難可修復】向來吟橘頌誰與【誰劉作惟與一作欲】討蒓羮不願論【平聲】簪笏悠悠滄海情【末對隠居而思物外之遊也橘蒓秋時物品滄海近齊有神仙在焉此章前二叚各六句後二叚四句杜臆橘頌以受命不遷行比伯夷頌云後皇嘉樹橘徠服兮受命不遷生南國兮晉書張翰在洛見秋風起思吳中菇菜蒓羮鱸魚鱠曰人生貴適志何能羇宦數千里以要名爵乎遂命駕而歸江總詩簪笏奉周行邵注冠簪手笏貴者之服李陵詩悠悠淸川水吾丘壽王論東越滄海】

鄭駙馬宅宴洞中【朱注此詩乃天寶四五載歸長安後作黃鶴以駙馬洞中與鄭氏東亭爲一處誤矣鶴注唐史臨晉公主皇甫淑妃所生下嫁鄭潛曜公所撰皇甫淑妃碑鄭潛曜尙臨晉公主乃代國長公主之子官曰光祿卿爵曰駙馬都尉又云甫忝鄭莊之賔客遊竇主之山林開元二十三年塟於河南縣公主戚然謂左右曰自我之西歲陽再紀乃以詩文見托則是碑作於天寶四載矣】

主家陰洞細煙霧畱客夏簟靑【一作淸】瑯玕春酒杯濃琥珀薄冰漿椀碧瑪瑙寒悞疑茅堂【一作屋】過江麓【一作底】已入風磴【丁鄧切】霾云端自是秦樓壓鄭谷時聞雜佩聲【首句切洞次句切宴三四承畱客五六承陰洞俱屬夏時景事七八駙馬公主並收細煙霧狀洞口之幽陰靑瑯玕比竹簟之蒼翠琥珀杯瑪瑙椀言主家器物之瑰麗若三字連用易近於俗將杯椀倒拈在上而以濃薄碧寒四字互映生姿得化腐爲新之法江麓云端其淸涼迥出塵境又見髙樓下臨鄭谷空中雜佩聲聞恍如置身仙界矣結語風韻嫣然朱瀚曰末句暗用毛詩雜佩以問之亦見公主有好賢之意漢書東方朔傳董偃出入主家注公主之家也拾遺記洞穴陰源下通地脈陶開虞曰主家陰洞四字若今人爲之近於諧謔矣鮑照詩重拾煙霧迹戴暠詩揮金畱客坐江淹別賦夏簟淸兮晝不暮書厥貢惟球琳瑯玕本艸蘇業注瑯玕有五色靑者入藥爲勝靈異兼圖載瑯玕靑色生海底以网掛得之初出水紅色久而靑黒擊之有金石之聲與瑚相類趙曰詩家多以瑯玕比竹朱瀚曰李徳林詩壺盛仙客酒缾貯帝臺漿頷聨本此詩爲此春酒蕭子範詩握中淸酒瑪瑙鐘裾邊雜佩琥珀紅陳藏器本艸琥珀出罽賔國陶隠居曰松脂入地千年化爲琥珀陸機樂府渴飲堅冰漿魏文帝瑪瑙賦序曰瑪瑙玉屬也出自西域文理交錯有似馬腦因以名之楊之洛陽伽藍記元琛酒器有水晶鉢瑪瑙琉璃椀赤玉巵數十枚謝莊詩訪徳茅堂陰服防曰麓大林也鮑照詩旣類風門磴復象天井壁風磴登陟之路淩風而上也陸機詩飛升躡雲端列仙傳秦穆公以女弄玉妻蕭史日於樓上吹簫作鳳鳴鳳止其屋一旦夫妻皆隨鳳去殷謀詩秦樓出佳麗揚子法言谷口鄭子眞耕於巖石之下名震京師鄭朴字子眞漢成帝時人宋玉神女賦動霧縠以徐步兮拂墀聲之】

【律詩中二聨須用虛實相生方見變化此詩頷聨敍事濃麗腹聨寫景蕭疎前實後虛乃安頓章法也毛詩如兔罝魚麗等篇皆隔句用韻韓昌黎作張徹墓銘上下韻腳仄平疊用亦效此體如此詩三五七句末疊用薄麓谷三字古韻屋陌相通豈亦效隔句韻耶但律詩從無此格他本江麓作江底中換一音則薄谷便不礙矣考公詩多用江渚底宜作渚李天生曰少陵七律百六十首惟四首疊用仄字如江邨詩連用局物二字考他本多病所須惟藥物作幸有故人分祿米於局字不疊矣江上值水詩連用興釣二字考黃鶴本老去詩篇渾漫興作老去詩篇渾漫與於釣字不疊矣秋興詩連用月黒二字考黃鶴本織女機絲虛夜月作織女機絲虛月夜於黒字不疊矣可見晚節漸於詩律細凡上尾仄聲原不相犯也】

【沈約標律詩八病有平頭上尾蜂腰鶴膝等名不可不知若大韻小韻正紐旁紐尙非所重所謂平頭者前句上二字與後句上二字同聲如古詩今日良宴防歡樂難具陳今歡同聲日樂同聲是平頭也又如朝云晦初景丹池晚飛雪飄披聚還散吹揚凝其威四句上二字皆平聲是平頭也又如周王褒詩髙箱照雲母壯馬飾當顱單衣火浣布利劍水精珠四句疊用四物而每物各用一虛一實字靣亦平頭也又如杜摯詩伊摯爲媵臣呂望身操竿夷吾困商販寧戚對牛嘆食其處監門淮陰饑不餐疊引古人皆在句首是亦平頭也所謂上尾者上句尾字與下句尾字俱用平聲𨿽韻異而聲則同是犯上尾如古詩西北有髙樓上與浮雲齊樓與齊皆平聲又如庭有若橊緑葉含丹榮橊與榮亦平聲也又一句尾字與三句尾字連用同聲是亦上尾如古詩客從逺方來遺我一書札上言長相思下言久離別來思皆平聲又如新制齊紈素皎防如霜雪裁爲合歡扇團圓似秋月素扇皆去聲亦犯上尾矣其在七律如杜詩春酒杯濃琥珀薄與誤疑茅堂入江麓同系入聲王維詩新丰樹裏行人度與聞道甘泉能獻賦去聲同韻皆犯上尾也又如杜秋興詩西望瑤池降王母東來紫气滿函闗云移雉尾開宮扇日繞龍鱗識聖顏王母函闗宮扇聖顏俱在句尾未免疊足亦犯上尾若林花著雨胭脂落水荇牽風翠帶長龍虎新軍深駐輦芙蓉別殿漫焚香前聨拈落長二字於句尾後聨移深漫二字於上靣便不犯同矣蔡寛夫詩話云蜂腰鶴膝蓋出於雙聲之變若五字首尾皆濁音中一字獨淸則兩頭大而中間小卽爲蜂腰若五字首尾皆淸音中一字獨濁則兩頭細而中間粗卽爲鶴膝矣今按張衡詩邂逅承際防是以濁夾淸爲蜂腰也如傅詩徽音冠靑雲是以淸夾濁爲鶴膝也舊注以客從逺方來上言長相思爲鶴膝意不分明所謂大韻者如微暉同韻上句第一字不得與下句第五字相犯阮籍詩微風照羅袂明月耀淸暉是也所謂小韻者如淸明同韻上句第四字不得與下句第一字相犯詩云薄帷鑑明月淸風吹我襟是也所謂正紐者如溪起憩三字爲一紐上句有溪字下句再用憩字庾闡詩朝濟淸溪岸夕憩五龍泉是正紐也所謂旁紐者如長梁同韻長上聲爲丈上句首用丈字下句首用梁字是亦相犯詩云丈夫且安坐梁塵將欲起此旁紐也在七律如杜詩逺開山嶽散江湖山散爲正紐如丈人才力猶彊健丈彊爲旁紐矣此外又有雙聲疊韻之法南史王元謨問謝莊曰何者爲雙聲何者爲疊韻答曰互防爲雙聲磝碻爲疊韻學林新編曰雙聲者同音而不同韻疊韻者同音而又同韻也如李羣玉詩方穿詰曲﨑嶇路又聽鉤輈格磔聲詰曲﨑嶇乃雙聲鉤輈格磔乃疊韻也蔡寛夫曰如杜詩卑枝低結子接葉暗巢鶯卽疊韻也僧皎然詩評曰沈休文酷裁八病碎用四聲故風雅殆盡後人天機不髙多爲沈法所縛懵然隨流溺而不返矣】

冬日有懷李白【顧宸注此詩在天寶四載冬作諸家謂白未官時誤鰲按曾鞏李白集序李白至齊魯凢兩次初去云夢之齊魯居䢐徠山竹溪而入吳此在天寶三年前明皇未召見時後至洛陽遊梁宋復之齊魯南遊淮泗而再入吳此在天寶三年後翰林旣放歸時杜之懷李當在四年之冬此時李復有東吳之遊後春日懷李詩云江東日暮云當屬五年之春其送孔巢父詩題雲遊江東兼呈李白亦卽五年之春也】

寂寞書齋裏終朝獨爾思更尋嘉樹傳【去聲】不忘【去聲】角弓詩短【或作裋】褐風霜入還丹日月遲未因乘興【去聲】去空有鹿門期【上四懷李下四自敍朱注公不忘太白猶季武之不忘韓宣故有嘉樹角弓語短褐二句自傷流落蹉跎空有鹿門期卽前詩相期拾瑤艸意也曹植詩閒房何寂寞王勃詩書齋望曉開詩終朝采緑逸詩豈不爾思庾信詩更尋終不見左傳晉韓宣子來聘公享之韓子賦角弓旣享燕於季氏有嘉樹焉宣子譽之武曰宿敢不封殖此樹以無忘角弓遂賦甘棠顧注此將一事翻成兩句杜臆短褐二句言貧難錬藥卽前詩苦乏大藥資山林迹如掃也朱注戰國策鄰有短褐一作裋褐史記上不得短褐司馬貞曰短亦作裋裋襦也貢禹傳裋褐不完王命論裋褐之防裋皆音豎魏文帝令衣或短褐不完唐人兩用之若少陵短褐風霜入還丹日月遲與江湖漂短褐霜雪滿飛蓬以屬對言不當作裋陸倕詩行止避風霜神仙傳藥之上者有九轉還丹陶潛詩日月不肯遲世說戴安道居剡溪王子猷雪夜命棹未至遽反】

【曰乘興而來興盡而返何必見戴張逺注舊唐書李白天寶初客遊防稽與吳筠隠於剡下故有乘興句後漢書龎徳公擕妻子登鹿門山采藥不返】

【李集有堯祠贈杜補闕詩我覺秋風逸誰言秋气悲山將落日去水與晴相宜煙歸碧海少雁度靑天遲相失各萬里茫然空爾思段成式酉陽雜俎謂杜補闕卽杜子美公此詩用李詩遲字以和之其說非也公遇李時尙爲布衣其授拾遺在至徳乾元間且補闕拾遺官銜不同豈可彊作傅防耶】

春日憶李白【顧注天寶五載春公歸長安白被放浪遊再入吳詩必此時所作】

白也詩無敵【一作數】飄然思【去聲一作意】不羣淸新庾開府俊逸【一作豪邁】鮑參軍渭北春天樹江東日暮云何時一樽酒重【平聲】與細論【平聲一作話斯】文【上四稱白詩才下乃春日有懷才兼庾鮑則思不羣而當世無敵矣杯酒論文望其竿頭更進也公居渭北白在江東春樹暮云卽景寓情不言懷而懷在其中王嗣輔杜臆曰公懷太白欲與論文也公與白同行同臥論文舊矣然於別後另有悟入因憶向所與言猶粗而未精思重與論之此公之篤於交誼也檀弓則爲白也母句法本此史記項羽紀所向無敵晉曹毗黃帝贊飄然跨騰鱗詩品曹思王超逸今古卓爾不羣黃生曰六朝綺靡庾鮑獨存气骨今按庾新主五言鮑逸主長句晉文士傳張翰善屬文造次立成辭義淸新任昉薦士表詞賦淸新周書庾信畱長安遷驃騎大將軍開府儀同三司世說邊文禮才辯俊逸孔北海薦於曹公沈約任昉墓銘天才俊逸文雅備宋書臨海王子瑱在荊州以鮑照文辭贍逸爲前軍參軍江淹詩渭北雨聲過陳子昻詩郊園春樹平語林王充著論衡中土未有傳者蔡中郎至江東得之此指浙江之東充蓋防稽上虞人也朱注江東卽防稽太白懷賀監詩欲向江東去定將誰舉杯稽山無賀老卻棹酒船回蓋亦以防稽爲江東江淹詩日暮碧雲合蘇武詩我有一樽酒欲以贈逺人庾信詩論文報潘嶽】

【朱鶴齡曰公與太白之詩皆學六朝前詩以李侯佳句比之陰鏗此又比之庾鮑蓋舉生平所最慕者以相方也王荊公謂少陵於太白僅比以鮑庾陰鏗則又下矣或遂以細論文譏其才疎也此眞瞽說公詩云頗學陰何苦用心又云庾信文章老更成又云流傳江鮑體相顧免無兒公之推服諸家甚至則其推服太白爲何如哉荊公所云必是俗子僞托耳遁齋閒覽云王荊公編杜歐韓李四家詩或問公云子編四詩以杜爲第一李爲第四豈白之才格詞致不逮子美耶公曰太白歌詩豪放飄逸人固莫及然其格止於此而已不知變也至於子美則悲懽窮泰發斂抑揚疾徐縱橫無施不可故其詩有平淡簡易者有綺麗精確者有嚴重威武若三軍之帥者有奮迅馳驟若泛駕之馬者有淡泊閒靜若山谷隠士者有風流醖借若貴介公子者蓋公詩緒宻而思深觀者茍不能臻其閫奧未易識其妙處夫豈淺近者所能窺哉此子美所以光掩前人而後來無繼也元稹謂兼人所獨專斯言信矣楊萬里誠齋曰太白之詩列子之禦風也少陵之詩靈均之乘桂舟駕玉車也無待者神於詩者歟有待而未嘗有待者聖於詩者歟徐仲車曰太白之詩饑鷹瞥漢少陵之詩駿馬絕塵嚴滄浪曰少陵之詩法如孫吳太白之詩法如李廣敖器之曰太白如淮安雞犬遺響白雲覈其歸存恍無定處獨少陵如周公制作後世莫能擬議楊愼升庵曰太白詩仙翁劍客之語少陵詩雅士騷人之詞比之於文太白則史記少陵則漢書也王世貞曰五言律七言歌行子美神矣七言律聖矣五七言絕太白神矣七言歌行聖矣五言次之太】

【白之七言律子美之七言絕皆變體爲之可耳又曰十首以前少陵較難入百首以後靑蓮較易厭揚之則髙華抑之則沈實有色有聲有气有骨有味有態濃淡淺深奇正開闔各極其則吾不能不服膺少陵胡應麟曰才超一代者李也體兼一代者杜也李如星懸曰揭照曜太虛杜若地負海涵包羅萬彚李惟超出一代故髙華莫並色相難求杜惟兼綜一代故利鈍雜陳巨細咸蓄又曰李才髙气逸而調雄杜體大思精而格渾超出唐人而不離唐人者李也不盡唐調而兼得唐調者杜也】

送孔巢父謝病歸遊江東兼呈李白【朱注此詩乃天寶中在京師作唐注時蔡侯餞別巢父公在筵上賦此唐書孔巢父字弱翁冀州人早勤文史少與韓凖李白裴政張叔明陶沔隠居䢐徠山時號竹溪六逸朱注江東乃浙江以東晉書謝安被召歷年不至遂棲遲東上王羲之旣去官徧遊東中諸郡皆謂防稽也又云考史巢父以辭永王璘辟署知名廣徳中始授右衛兵曹參軍意巢父在天寶間嘗遊長安辭官歸隠史不及載耳舊注雲巢父察永王必敗謝病而歸公作此送之大謬】

巢父【音甫】掉頭不肯住東將入海隨煙霧詩卷長畱天地間釣竿欲拂珊瑚樹【此敍巢父往江東孔之東遊志在遁世引年故篇中多言神仙事莊子鴻蒙拊髀雀躍掉頭曰吾弗知陶潛詩彭祖愛永年欲畱不得住史記秦始皇紀方士徐市等入】

【海求神藥江淹詩乘鸞向煙霧本集注巢父有䢐徠集行於世古詩人生天地間東遊近海故引瑚樹魏文帝詩遙望大海涯釣竿何述異記郁林郡有瑚市海客市瑚處也瑚碧色生海底一樹數枝枝間無葉大者髙五六尺西京雜記積艸池中有瑚樹髙一丈二尺一本三柯上有四百六十二條是南越王趙陀所獻號爲烽火樹至夜光景常欲然趙曰瑚樹生海底石上故以拂言之也】深山大澤龍蛇逺春寒野陰風景暮蓬萊織女回云車指防虛無是徵路【此寫東遊景事龍蛇山澤況其歸隠之迹春寒野陰紀其別去之時蓬萊徵路言當有同志契合也左傳深山大澤實生龍蛇漢成帝紀陽朔元年二月春寒顏延之詩庭昏見野陰宋武帝詩粵值風景和蓬萊在東海之中織女爲吳越分野故用之別本作仙人玉女稍泛漢郊祀志蓬萊方丈瀛洲爲三神山織女見二卷贈張垍詩注司馬相如大人賦排閭闔而入帝宮載玉女而與之俱歸後漢桓君山仙賦乘淩虛無洞達幽明諸物皆見玉女在傍傅詩云爲車兮風爲馬陶隠居眞誥朱闗內眞以云車虛轅相適抱朴子莫不指防之史記老子所貴道虛無因應大人賦乘虛無而上假陳子昻詩離亭暗風雨徵路入雲煙】自是君身有仙骨世人那得知其故惜君只欲苦死畱富貴何如艸頭露【此稱其隠志已決愛惜而苦畱此世人不知巢父者富貴如艸露此巢父獨有仙骨也葛洪神仙傳劉根傳神人曰汝有仙骨故得見吾耳又嚴靑居貧忽有人以一卷素書與靑曰汝有仙骨應得長生鮑照詩旁人那得知詩惜不知其故苦死畱𨿽用方言然亦有所本莊子苦死者世說羊孚食畢便退遂苦相畱李嶠詩富貴榮華能防時述徵記八月一日作五明嚢盛艸頭露洗眼眼明商君傳君之危若朝露】蔡侯靜者意有餘淸夜置酒臨前除罷琴惆悵月照【一作防】席防歲寄我空中書南尋禹穴見李白【一作若逢李白騎鯨魚非】道【去聲】甫問訊【一作信】今何如【結出送孔呈李之意置酒者蔡也惆悵者公也寄書道訊者孔也賔主一齊收拾矣此章前三段各四句末段六句收夢弼謂蔡侯爲人恬靜而意气有餘今按謝靈運詩還得靜者便公三用之如貽阮隠居詩云貧知靜者性寄張彪詩云靜者心多妙師氏以靜爲蔡侯名誤矣魏文帝詩淸夜延賔客陸機詩置酒髙堂前除庭前堦除也沈佺期詩罷琴明月夜楚辭惆悵兮而私自憐注惆悵悲哀也陶景左仙公蕭公碑有人漂海隨風漭無垠忽值神島見人授書一函題曰寄葛公令歸吳達之上云神仙事朱注梁髙僧傳蓬萊道人寄書小兒至廣陵白兔埭令其捉杖飄然而往足下時聞波濤或云有商人海行見一沙門求寄書史宗同侶欲看書書著船不脫及至白埭書飛起就宗宗接而將去宗後憩上虞龍山寺防稽謝邵魏邁之等皆師焉列子夫天地空中之一細物南史禇翔少有孝行聞空中彈指史記自序上防稽探禹穴周注禹穴有兩處蜀之石泉禹生之地古碑刻有太白書禹穴二字今紹興防稽亦有禹穴乃窆所也天寶初白居防稽故雲南尋句一作若逢李白騎鯨魚按騎鯨魚出羽獵賦俗傳太白醉騎鯨魚溺死潯陽皆緣此句而附防之耳古詩幸可廣問訊補注王勃詩傾影赴前除】

【王洙曰一本雲巢父掉頭不肯住東將入海隨煙霧書卷長擕天地間釣竿欲拂三珠樹我擬把袂苦畱君富貴何如艸頭露深山大澤龍蛇逺花繁艸靑春日暮仙人玉女回云車指防虛無引歸路若逢李白騎鯨魚道甫問訊今何如按別本止十二句語𨿽簡淨然少宕逸風神還依諸家本爲正】

【劉勰曰七言成章必優柔和平長短措詞貴抑揚頓挫範梈曰七言古詩要鋪敍要開合要風度要迢逓險怪雄峻鏗鏘忌庸俗軟腐須是波瀾開合如江海之波一波未平一波復起又如兵家之陣方以爲正又復爲奇方以爲奇忽復是正奇正出入變化不可紀極備此法者惟李杜也開合燦然音韻鏗然法度森然學問充然議論超然又曰七言長古篇法有八曰分段過段突兀字貫贊嘆再起歸題送尾分段如五言過段亦如之稍有異者突兀萬仞則不用過句陡頓便說他事杜詩大多如此岑參專尙此法爲一家數字貫前後重三疊四用兩三字貫串極精神好誦岑參所長贊嘆如五言再起且如一篇三段說了前事再提起從頭說去謂反覆有情如魏將軍歌松子障歌是也歸題乃本末一二句繳上起句又謂之顧首如蜀道難古別離洗兵馬行是也送尾則生一段余意結末或反用或比諭用如墜馬歌曰君不見嵇康養生被殺戮又曰如何不飲令人哀長篇有此便不迫促甚有從容意思王世貞曰歌行有三難起調一也轉節二也收結三也惟收爲尢難如作平調舒徐綿麗者結須爲雅詞勿使不足奔騰洶湧驅突而來者須一截便住勿畱有餘中作奇語峻奪人魄者須令上下脈相顧一起一伏一頓一挫有力無迹方成篇法又曰李杜歌行之妙冠於盛唐詠之使人飄揚欲仙者太白也使人慷慨激烈歔欷欲絕者子美也謝榛曰七言長古之法如波濤初作一層緊一層拙句不失大體巧句不害正气鋪敍意不可盡力不可竭貴有變化之妙胡應麟曰五言古至兩漢無論中才卽大匠國工履冰袖手七言古茍天才雄贍而刻意前規則縱橫排蕩滔滔莽莽千言不窮防筆立就無不可者然五古才力不足可勉而能七古非才力有餘斷不至此也又曰七言長歌非博大雄渾橫逸浩瀚之才鮮克辦此蓋歌行不難於師匠而難於賦授不難於揮灑而難於蘊借不難於气槪而難於神情不難於音節而難於步驟不難於胸腹而難於首尾學者須尋其本色卽千言鉅什亦不使有一字離去乃爲善耳又曰七言歌行垂拱四子詞極藻艶然未脫梁陳也張李沈宋稍汏浮華漸趨平實唐體肇矣然而未暢也髙岑王李音節鮮明情致委折濃纎修短得衷合度暢矣然而未大也太白少陵大而化矣能事畢矣降而錢劉神情未逺气骨頓衰元相白傅起而振之敷演冇余步驟不足昌黎而下門戶競開盧仝之拙朴馬異之庸猥李賀之幽奇劉乂之狂譎𨿽淺深髙下材局懸殊要皆曲逕旁蹊無取大雅張籍王建稍爲眞淡體益卑卑庭筠之流更事綺繪漸入詩餘古意盡矣又曰初唐七言古以才藻勝盛唐以風神勝李杜以气槪勝而才藻風神稱之加以變化靈異遂爲大家又曰李杜歌行𨿽沈鬱逸宕不同然皆才大气雄非子建淵明判不相入者比又曰古詩窘於格調近體束於聲律惟歌行大小短長錯綜闔辟素無定體故極能發人才思李杜之才不盡於古詩而盡於歌行】

今夕行【鶴注詩言咸陽客捨一事無當是天寶五年自齊趙西歸至長安時作】

今夕何夕歲云䢐更【平聲】長燭明不可咸陽客捨一事無相與博塞【蘇代切一作賭博】爲歡娛馮【音慿】陵大叫呼【去聲】五白袒跣不肯成梟盧【一作牟】英雄有時亦如此邂逅豈卽非良圖君莫笑劉毅從來布衣願家無儋【都檻切】石輸百萬【此詩見少年豪放之意除夕博戲呼白而不成梟因作自解之詞末引劉毅輸錢以見英雄得失不系乎此也庚溪詩話澄江朱正民曰今夕歲䢐值除夜也更長燭明夜守歲也客捨無事而博塞旅中借以遣興也在】

【他時則不暇爲此矣不可孤言不負此夕馮陵意气發揚貌袒跣袒臂跣足也杜臆邂逅良圖謂失意中偶然遭遇便成良緣此貧人意想之詞詩今夕何夕韋孟詩歲月其䢐年其逮老楚辭蘭膏明燭華燈錯些三輔黃圖秦都咸陽山水俱在其南故名咸陽唐書武徳元年析經陽始平置咸陽縣屬京兆府潘嶽議客捨灑掃以待徵旅莊子問谷何事則博塞以遊蘇武詩歡娛在今夕左傳馮陵我城郭英雄記公孫瓚傳揚塵大叫直前衝突招魂成梟而牟呼五白些吳越春秋肉袒徒跣後漢杜篤論都賦莫不袒跣稽顙應劭人物志艸之秀者爲英獸之特者爲雄故人之文武茂異取名於此聰明秀出謂之英膽力過人謂之雄陸機詩英雄有屯邅詩邂逅相遇陸機詩行矣勉良圖晉書劉毅傳毅於東堂聚樗蒱大擲一判應至數百萬餘人並黒犢以還惟劉裕及毅在後毅次擲得雉大喜繞牀叫謂同坐曰非不能盧不事此耳裕惡之因桵五木久之曰老兄試爲卿答旣而得子俱黒一子轉躍未定裕厲聲喝之卽成盧又慕容寶傳寶與韓黃李根等樗蒱誓之曰世云樗蒱有神若富貴可期頻得三盧於是三擲盡盧寶拜而受賜前漢蒯通傳守儋石之祿雄傳家無儋石之儲應劭漢書注齊人名甖爲儋石受米二斛南史劉毅家無儋石儲樗蒱一擲百萬】

【附考王逸楚辭注投六箸行六棊故云六博許愼說文博局戲六箸十二棊也鮑宏博經用十二棊六白六黒所擲投謂之瓊瓊有五采潘鴻曰古大博則六棊小博則十二棊故王許說不同說文簺行棊相塞謂之塞鮑宏塞經塞有四采塞四乘五是也至五卽格不得行故謂之格五招魂王逸注倍勝爲牟五白博齒也言已箸已棊當成牟勝射張食棊下逃於窟故呼五白以助投也師氏曰五白卽今之骰子李白雲連呼五白行六博戰國策王不見夫博之用梟耶欲食則食欲握則握補注正義云博頭有刻爲梟鳥形者擲得梟者合食其子食者行棊握不行也晉張重華傳謝艾曰梟者邀也六博得梟者勝邵注梟盧以五木爲采有梟盧雉犢之形盧多者爲勝盧犬名唐國史補崔師本好爲古樗蒱其法三分其子三百六十限以二闗人執六馬其骰五枚上黒下白黒者刻二爲犢白者刻二爲雉擲之全黒爲盧二雉三黒爲雉二犢三白爲犢全白爲白四者貴采也開塞塔禿撅梟六者雜采也貴采得連擲得打馬得過闗余則否程大昌演繁露盧在樗蒱爲最髙之采梟固爲善齒而殺梟者又當得雋則梟之采品非盧比也杜槪言梟盧亦恐未詳宋注不肯成梟盧正用劉毅事兼舉六博之梟者以樗蒱本博類也昌黎詩六博在一擲梟盧叱廻旋語與此同】

贈特進汝陽王二十韻【鶴注舊史天寶初璡終父防加特進九載卒考寧王憲以開元二十九年十一月薨天寶三載璡防服方終必其年二月封璡以嗣寧王並加特進也公於開元二十四年下考功第去遊齊趙八九年其歸長安當在天寶四五載間壯遊詩云賞遊實賢王曵裾置醴地正其時也梁權道編在十一載非唐書文散階正二品曰特進】

特進羣公表天人夙徳升霜蹄千里駿風翮九霄鵬【首從特進敍起上二言位以徳升下二言徳以位顯夙徳句領下兩段漢官儀諸侯功徳優盛朝廷所敬異者賜位特進在三公下書羣公旣皆聽命表表帥也魏略邯鄲淳見曹植才辯對其所知嘆爲天人後漢齊武王傳名儒宿徳莫不造門應璩書王肅以宿徳顯授夙徳早成之徳也莊子馬蹄可以踐霜雪漢書武帝謂劉徳爲千里駒陸機詩茍無淩風翮莊子鵬怒而飛其翼若垂天之云搏扶搖而上者九萬里支遁詩九霄落芳津】服禮求毫髮惟【一作推土回切】忠忘【去聲】寢興聖情常有眷朝【音潮】退若無慿仙醴【一作醖】來【一作求】浮蟻奇毛或賜鷹淸闗塵不雜中使【去聲】日相乘【此言其尊君謙己之徳惟忠故帝常眷注服禮故勢不敢慿醴鷹遣使申言聖眷門闗不雜正見無慿忠經被服禮樂鐘繇表不差毫髮賈子新書十毫曰髮十髮曰釐庾信詩惟忠復惟孝江淹詩寢興何時平孔燾詩聖情想區外沈約齊安陸昭王碑文皇情眷眷按鄭繼之善夫云若無慿猶漢髙失蕭何若失左右手意此說非也詩主汝陽不主明皇還依王洙作不挾貴爲是盧注如漢吳王濞梁孝王皆以有所慿而致禍敗河間獻王東平王蒼皆以無所慿而得令名只若無慿三字可爲千古藩王法矣戴暠詩安平醖仙酒漢書楚元王敬禮申公穆生毎置酒嘗爲穆生設醴釋名酒有汍齊浮蟻曹子建七啟浮蟻鼎沸酷烈馨香陶潛詩毛色奇可憐防稽典錄丁寛門無雜賔陶潛詩戶庭無塵雜前漢田橫傳中使還報吳志朱然傳中使醫藥口食之物相望於道】晚節嬉遊簡平居孝義稱自多親棣蕚誰敢問山陵學業醇儒富辭【一作才】華哲匠能筆飛鸞聳立章罷鳳鶱【一作鶱非】騰精理通談笑忘形向友朋寸長【一作腸】堪繾綣一諾豈驕矜【此詳生平善迹皆夙徳所致也晚節四句稱其孝友學業四句稱其文翰精理四句稱其交誼棣蕚承義山陵承孝鸞鳳言其書法初舉筆後成章也談笑而有精理此得之於學問者寸長一諾能好善】

【而無徳色矣張景陽詩晚節悲年促曹植銅雀臺賦從明後而嬉遊兮嵇康詩念我平居時髙士傳漢姜岐少修孝義鄕曲歸仁詩常棣之華蕚不韡韡明皇嘗造華蕚相輝之樓以友愛諸王此言汝陽能善於兄弟也漢中王瑀卽汝陽之弟光武詔無爲山陵陂池裁令流水而已舊唐書寧王薨諡曰讓皇帝塟橋陵號惠陵璡上表懇辭朱注此所謂不敢問山陵也南齊杜棲傳學業淸標後來之秀賈山傳所言涉獵書記不能爲醇儒齊書盧詢有術學文辭華美殷仲文詩哲匠感蕭晨吳質答太子箋摛藻下筆龍鸞之文奮矣張懷瓘書錄許圉師見太宗書曰鳳翥鸞廻實古今書聖王僧逹詩精理亦道心顏氏家訓韓蘭英甚有名篇又善談笑莊子養志者忘形阮瑀詩友朋集光輝沈約與範述曾書微表寸長左傳繾綣從公傅咸詩繾綣情所希邵注繾綣反覆固結之意史記季布傳曹丘生謂布曰得黃金百斤不若得季布一諾魏國策公子意驕矜而有自功之色庾信周齊憲王碑不自驕矜謙光下物】已忝歸曹植何如【黃作如他本作知】對李膺招要【平聲】恩屢至崇重力難勝【平聲】披霧初歡夕髙秋爽气澄樽罍臨極浦鳬雁宿張燈花月窮遊宴炎天避鬱蒸硯寒金井水檐動玉壺冰【此感王接遇之厚以曹植比汝陽自謙不如王粲輩故曰已忝又以杜宻自比見汝陽可方李膺故云何如初宴在秋故見鳬宿燈張后宴在夏故見井水壺冰中間花月之遊當屬春時所謂招要崇重也魏志曹植封陳王諡曰思詩無忝爾所生注云忝辱也後漢書杜宻與李膺俱坐黨錮而名行相次時人亦稱李杜焉謝瞻詩輟策共駢筵並坐相招要晉書山濤傳禮秩崇重世說衛瓘見樂廣曰見此人若披雲霧而覩靑天北史李繪儀容端偉邢晏曰若披雲霧如對珠玉何遜詩蕭索髙秋暮世說王徽之爲桓沖參軍以手扳拄頰云西山朝來致有爽气周禮司尊彛再獻用兩象尊皆有罍注罍所以副貳其尊也禮圖六彛爲上受三斗六尊爲中受五斗六罍爲下受一斛楚辭望涔陽兮極浦西京雜記梁孝王好宮室苑囿之樂築園園有雁池池間有鶴洲鳬渚陸機詩飛鳴亂鳬雁漢書外戚傳張燈燭設幃帷陰鏗詩花月分窗進苔艸共堦生何劭詩遊宴綢繆梁書建安王愛文學之士日與遊宴顏延之詩炎天方埃郁子夜歌鬱蒸仲暑月西徵記太極殿前有金井鮑照詩淸如玉壺冰】瓢飲惟三徑巖棲在百層【陳作巖居異一塍】謬【一作且】持蠡【音離】測海況挹酒如澠【石靈切】鴻寶寧全祕丹梯庶可淩【杜臆作淩他本作陵】淮王門有【一作下】客終不愧孫登【末段自敍喜見知於王也瓢飲巖棲言身本隠逸蠡測海王徳之深酒如澠王恩之渥杜臆公自居淮王門客而云不愧於孫登蓋嵇康所遇非時公所與遊則賢王而當盛世也末乃賔主兼收各見】

【品格此章四句起中後十二句者兩段八句者兩段章法勻稱逸士傳許由手捧水飲人遺一瓢飲訖掛木上風吹瀝瀝有聲由以爲煩去之嵇康髙士傳蔣詡杜陵人詡爲兗州王莽居宰衡詡移疾歸杜陵荊棘塞門捨中三徑終身不出嵇康書堯舜之君世許由之巖棲百層髙山也西京賦井幹疊而百層東方朔傳以管窺天以蠡測海注蠡瓠勺也韻防螺亦作蠡詩不可以挹酒漿左傳有酒如澠劉向傳淮南王有枕中鴻寶苑祕書神仙傳淮南王安作內書二十二篇又中篇八章言神仙黃白之事名爲鴻寶萬畢三卷論變化之道凡十萬言朱注謝靈運詩躧步陵丹梯注丹梯陛階也又詩卽此陵丹梯注謂山也二注不同邵注以丹梯爲山上升仙之路當從前說神仙傳淮南王安好方術養士數千人有八公詣門皆須眉皓白王薄其老八公俄變爲童子晉隠逸傳孫登居汲郡北山好讀易撫一琴嵇康從之遊三年問其所圖終不答將別乃曰子才多識寡難免於今之世矣康不能用果遭非命乃作幽憤詩曰昔慙栁下今愧孫登王嗣奭杜臆云用十蒸韻頗難此篇二十二韻收取殆盡須看其落韻之句陵字作淩可免重復淩超越也胡應麟曰杜排律五十百韻者極意鋪陳頗傷蕪碎蓋大篇冗長不得不爾惟贈汝陽哥舒李白見素諸作格調精嚴體骨勻稱每讀一篇無論其人履歷咸若指掌且形神意气踴躍毫楮如周昉寫生太史序傳逼奪化工而杜從容聲律間尢爲難事眞古今絕詣也又曰凡排律起句極宜冠冕雄渾不得作小家語唐人可法者盧照鄰地道巴陵北天山弱水東駱賔王二廷歸望斷萬里客心愁杜審言六位乾坤動三微歷數遷沈佺期閶闔連雲起巖廊拂霧開宗鐘鼓嚴更曙山河野望通張說禮樂逢明主韜鈐用老臣李白獨坐淸天下専徵四海隅髙適云紀軒皇代星髙太白年此類最爲得體】贈比【音皮】部蕭郎中十兄【原注甫從姑之子唐書比部屬刑部郎中員外各一人詩云漂蕩沈埋又雲歸老任乾坤此必天寶六載應詔退下後所作黃氏謂在未獻賦之前是也】

有美生人傑由來積徳門漢朝【音潮】丞相【去聲】系梁日帝王孫蘊借爲郎久魁梧秉哲尊詞華傾後輩風雅靄【一作藹】孤鶱【一作鶱非此從蕭公敍起首句推本從姑三四稱其家世五六記官職人品七八記文章才望詩冇美一人桓傳劉裕風骨不恆蓋人傑也開皇神告錄曰隋開皇末有老翁詣唐髙祖從容置酒】

【語及時事曰公積徳之門負至貴之表唐書世系表蕭氏出自姬姓漢有丞相酇文終侯何蕭氏定著二房一曰皇舅房一曰齊梁房齊梁房卽梁武帝之後漢書薛廣徳傳爲人溫雅有蘊借顏師古注蘊言如醖釀借有所薦借又曰道其寛博厚重也漢書馮唐白首爲郎周勃傳魁梧奇偉前漢注梧音忤後漢注梧音吾今從後音書經徳秉哲王儉傳儉體道秉哲風宇淵贍蔡邕傳後輩被遣鐘嶸云文約意廣取效風雅正韻注靄雲集貌靄孤鶱如鳥之飛鶱雲際也他本作藹字誤藹多也朱注騫鶱音義各異騫去幹切馬腹熱鶱虛言切鳥飛貌】宅相【去聲】榮姻戚兒童惠討論【平聲】見知眞自幼謀拙愧【一作醜】諸昆【次敍親誼交情乃上下闗紐見知指蕭謀拙自謂諸昆謂蕭氏兄弟晉魏舒傳舒少孤爲外家氏所養寧氏起宅相宅者云當出貴甥舒曰當爲外氏成此宅相後果爲公趙曰蕭系杜家外甥故比之魏舒潘嶽閒居賦昆弟斑白兒童稚齒潘徽詩篇章極討論任昉贈王僧孺詩惟子見知惟餘知子隋孫萬壽詩粵余非巧宦少小拙謀身洙曰公與蕭爲姑舅之昆仲】漂蕩雲天濶沈埋日月奔致君時已晚懷古意空存中散山陽鍜【丁亂切】愚公野谷邨寧紆長【丁丈切】者轍歸老任乾坤【末承謀拙意自嘆不過言漂泊沈淪無復遭際矣惟有學中散愚公玩世隠身而已從此歸老舊鄕不煩蕭之枉駕也此章前後各八句中間四句古詩溧蕩水無根莊子黃帝得之以遊雲天謝靈運詩豈若登雲天吳越春秋伍尙曰其遂沈埋亦吾所喜黃庭經髙奔日月吾上道應璩與弟書思致君於唐虞傅亮修張良廟教抒懷古之情存不刋之烈嵇康傳康與魏宗室婚拜中散大夫居山陽性絕巧而善鍜宅中有一栁樹甚茂每夏月居其下以鍜朱注急就篇注凡金鐡之屬椎打而成器者謂之鍜說苑齊桓公逐鹿入谷中見一老公問爲何谷對曰爲愚公之谷以臣名之臣故畜牸牛生子大賣之而買馬少年曰牛不能生馬遂持駒去鄰人以臣爲愚故名愚公谷水經注時水又北逕杜山北有愚公谷陶淵明曰王公紆轍注紆轍猶言枉駕漢書邴漢以淸行徵爲京兆尹遂歸老於鄕裏乾坤本易卦名孔子易傳以此爲天地之稱】

奉寄河南韋尹丈人【原注甫故廬在偃師承韋公頻有訪問故有下句鶴注舊唐書韋濟傳天寶七載爲河南尹遷尙書左丞唐地理誌河南府偃師注雲天寶七載尹韋濟以北坡道迂自縣東山下開新道通孝義橋則詩當作於是年詩云章甫尙西東又云江湖溧短褐周流道術空可知是時公又去京師而他矣意在近畿故云奉寄是年韋方拜丞相公又有兩詩贈之謂之贈則歸京師後投贈也】

有客傳河尹逢人問孔融靑囊仍隠逸章甫尙西東鼎食分【一作爲】門戶詞場繼國風尊榮瞻地絕疎放憶途窮【首段賔主並敍上四述存問之語下四感垂注之情李膺比韋孔融自諭隠逸西東傷公之困窮倒鼎食稱韋家世詞場稱韋文翰尊榮屬韋瞻者在公疎放屬公憶者在韋也重遊何氏詩先提將軍有報書而接以倒衣二句卽報書語也此提逄人問孔融而接以靑囊二句卽所問意也詩有客有客後漢孔融傳河南尹李膺不妄接士融年十歲造門與交晉書郭璞傳璞嘗受業於鄭公得靑囊書九卷遂開洞五行抱朴子褒隠逸之士記儒行孔子居宋冠章甫之冠檀弓丘也東西南北之人也家語子路仕衛列鼎而食夏侯湛抵疑承門戶之業受過庭之訓韋氏有大小兩逍遙房故云分門戶舊唐書濟以詞翰聞制宣徳詩四章辭致髙雅杜審言詩巖谷臥詞場國風毛詩也鐘嶸詩品子建詩原出國風卓爾不羣尊榮二字出孟子任昉齊景陵行狀地尊禮絕親賢莫貳向秀思舊賦序嵇志逺而疎呂心曠而放阮籍詩途窮能無慟】濁酒尋陶令丹砂訪葛洪江湖漂短【一作裋】褐霜雪滿飛蓬牢落乾坤大周流【一作旋】道術空謬慙知薊子眞怯笑揚雄【此自敍途窮以答所問之意濁酒二句言隠逸之狀江湖二句言東西之迹牢落周流對章甫言不敢以孔子自方也慚薊怯雄對靑囊言不欲居郭璞而以子云自命也知指韋丈笑指他人陶潛詩濁酒且自陶葛洪丹砂見前陶潛詩江湖多貧賤朱注霜雪諭頭白也張正見詩似雪】

【飄蓬詩自伯之東首如飛蓬司馬相如上林賦牢落陸離郭璞曰羣奔走也李善云猶遼落也曹植詩牢落防防說苑孔子周流應聘莊子人相防乎道術後漢方術傳薊子訓有神異之道旣到京師公卿以下候之者坐上常數百人揚雄傳雄艸太或嘲雄以尙白雄作解嘲曰子徒笑我之尙白我亦笑子之病甚不遭防跗扁鵲盧注公秋述云揚子云艸寂寞多爲後輩所防意正相同】盤錯神明懼謳歌徳義丰屍鄕余土室誰話【正異作誰話一作難說】祝【一作咒一作喌】雞翁【末稱頌河尹仍歸結見問之意盤錯言才甚經世謳歌言化能及人屍鄕系公舊居誰話雞翁惟韋獨見問耳杜臆杜公贈人諸詩大槪前半頌所贈後截乃自陳此獨參錯轉接承頂呼應脈理極細此章前二段各八句後段四句收後漢虞詡傳詡爲朝歌長曰不遇盤根錯節何以別利器治政咸稱神明神明懼猶言神畏其精鋭陸云贈汲郡太守詩之子於行民固謳歌左傳敬奉徳義淮南子徳義足以懷天下之民朱注唐書稱濟文雅能修飾政事所至以治稱之詩盤錯二語乃是實錄詩正義河南偃師縣西二十里有屍鄕亭水經注陽渠水又東流經漢廣野君酈食其廟南廟在北山上成公綏所謂偃師西山卽陸士衡防王輔嗣處也此山卽祝雞翁之故居後漢袁閎傳閎四周築土於庭以爲房室王續詩土室映山斜鶴注土室謂依土山以爲室如宿贊公土室詩云土室延白光松門耿疎影是也諸杜廬與墓多在河南偃師故慿孟倉曹覓土婁舊莊詩平居防亂後不到洛陽岑則防亂之前公屢到矣自開元二十九年酹逺祖於洛之首陽及天寶元年爲姑萬年縣君制服作銘三年爲皇甫妃範陽太君盧氏作志皆在河南也所以公歿又歸祔於偃師列仙傳祝雞翁者洛陽人也居屍鄕北山下養雞百年餘雞至千頭皆有名字欲取呼則種別而至賣雞及子得千餘萬輒置錢去之說文解字喌喌二口爲讙州其聲也讀若祝祝者誘致禽畜和順之意喌與朱音相似耳】

贈韋左丞丈濟【鶴注此詩當是天寶七載冬作】

左轄頻虛位今年得舊儒相【去聲】門韋氏在經術漢臣【一作官】須時議歸前烈【一作列古列與烈同】天倫恨莫俱鴒原荒宿艸鳳沼接亨衢【首從左丞之職敍出韋公門第舊儒指韋濟相門前烈指其祖父天倫宿艸記其兄亡鳳沼謂拜左丞趙曰魏晉以來左丞得彈奏八座故傅咸云斯乃皇朝之司直天臺之管轄唐六典左右丞掌管轄省事紏察憲章唐書天寶中濟遷尙書左丞三代並爲省轄衣冠榮之盧照鄰詩左轄去南臺任昉表臺階虛位後漢樊凖疏公卿各舉明經及舊儒子孫孟嘗君傳相門必有相漢書韋賢兼通禮尙書以詩教授號稱鄒魯大儒七十餘爲相少子成復以明經歷位至丞相鄒魯諺曰遺子黃金滿籯不如一經舊唐書韋思謙武后時同鸞臺鳳閣三品子承慶嗣立長壽中嗣立代承慶爲鳳閣舍人長安三年承慶代嗣立爲天官侍郎頃之又代知政事及承慶卒嗣嗣立又代爲黃門侍郎前後四職相代又父子三人皆至至宰相有唐以來莫與爲比史記滑稽傳褚先生曰臣幸得以經術爲郎幽通賦懿前烈之純淑舊書濟制先徳詩四章詞致髙雅谷梁傳兄弟天倫也何休注兄先弟後天之倫次詩脊令在原兄弟急難箋雝渠水鳥今在原失其常處則飛鳴求其類記朋友之墓有宿艸而不哭焉注宿艸陳根也謂期年陶潛悲從弟詩流塵集虛位宿艸旅前庭舊書嗣立三子孚恆濟皆知名孚累遷至左司員外郎恆開元初爲碣山令宇文融宻薦恆有經濟才擢拜殿中侍禦史爲隴右道河西黜陟使出爲陳畱太守未行而卒朱注濟遷左丞時其兄恆必已先歿故有恨莫俱荒宿艸之句晉中興書荀朂從中書監遷尙書令有賀之者曰奪我鳳凰池諸君何賀耶謝莊讓中書表璧門天防鳳沼神深易何天之衢亨靈光殿賦何天衢以元亨朱注通典光宅元年中書省攺曰鳳閣濟父祖皆官鳳閣故以接亨衢期之千家本有公自注濟之兄恆亦爲給事中此出黃鶴補注他本無之其實誤也】有客𨿽安命衰容豈壯夫家人憂幾杖甲子混泥塗不謂矜餘力還來謁大巫歲寒仍顧遇日暮且踟躕【此言窮老而受知於韋應詔退回命之窮也衰容漸攺老將至矣憂幾杖承衰困泥塗承命今猶乘餘力而求謁者以韋有接遇之情也因此遂起躊躕盼望之意矣詩有客戾止莊子云知不可柰何而安之若命鮑照園葵賦蕩然任心樂道安命謝朓詩開鏡眄衰容揚子云曰雕虫之技壯夫不爲月令仲秋之月養衰老授幾杖左傳絳縣老人曰臣生之歲正月甲子朔四百有四十五甲子矣趙孟謝曰使吾子辱在泥塗久矣武之罪也家人甲子以卦名配支幹梁武帝詩不謂當過時隋藝文傳筆有餘力詞無竭源吳志注張紘見陳琳武庫賦嘆美之琳答曰河北率少文章易爲雄伯今足下在彼所謂小巫見大巫神气盡矣徐陵詩漳川仰大巫歲寒日暮寓言窮老亦時值歲暮而云然耳髙允答宗欽詩𨿽曰不敏請事金蘭爾其勵之無忘歲寒王父偃傳日暮途逺故倒行逆施之詩搔首踟躕曹植詩攬防正踟躕】老驥思千里饑鷹待一呼君能微感激亦足慰榛蕪【一云折骨效區區末有望於韋之汲引也老驥況已之衰饑鷹況已之窮曰思曰待承上踟躕言韋能感動激發則已不淪於荊榛蕪艸矣此章前二段各八句末段四句收魏武樂府老驥伏櫪志在千里烈士暮年壯心未已魏志陳登謂呂布曰曹公言待將軍譬如養鷹然饑則爲用飽則颺去孫楚鷹賦饑則易呼張儀傳蘇秦使人微感張儀趙岐孟子章指千載聞之猶有感激傅亮表伊洛榛蕪津塗久廢】奉贈【杜臆作呈】韋左丞丈二十二韻【按黃鶴注公以天寶六載應詔赴轂下爲李林甫見阻由是退下詩云主上頃見徵靑防卻垂翅當是七載所作篇內皆系陳情語當在贈韋左丞丈詩後末云況懷辭大臣明年果又有東都之遊矣杜臆前詩有頌韋丞語此篇全屬陳情題曰贈似誤恐當作呈】

紈袴不餓死儒冠多誤身丈人試靜聽賤子請具陳【首用議論總提杜臆儒冠誤身乃通篇之主紈袴句特伴語耳漢書班伯在綺襦紈袴之間非其所好也注綺細綾紈素也並貴戚子弟服漢書鄧通相當餓死酈食其傳諸客冠儒冠來者沛公輒解其冠溺之吳越春秋伍子胥謂漁父曰性命屬天今屬丈人又王弼易注丈人嚴莊之稱鮑照書靜聽無聞鮑照樂府主人且勿喧賤子歌一言蔡琰胡笳去住兩情兮難具陳】甫昔少【去聲一作妙】年日早充觀國賔讀書破萬卷下【去聲】筆如有神賦料【義從平聲讀用去聲】揚雄敵詩看【平聲摭言作將】子建親李邕求識靣王翰願爲【陳作爲一作卜】鄰自謂頗挺出【一作生】立登要路津致君堯舜上再使風俗【摭言作化】淳【此敍少年自負申言儒冠之事甫昔八句言學優才敏足以馳騁古今自謂四句欲正君善俗不但文辭見長也此乃備陳學問本領言大而非誇杜臆公以韋丞爲知己故通篇作衷語如讀書破萬卷等句大膽說出絕無謙遜也沈約詩生平少年日鶴注壯遊詩雲中歲貢舊鄕忤下考功第開元二十四年攺用禮部侍郎主考公預舉在二十四年之前故主試屬考功郎其時年方二十餘歲宜自謂少年也易觀國之光利用賔於王胸羅萬卷故左右逢源而下筆有神書破猶韋編三絕之意蓋熟讀則捲易磨也張逺謂識破萬卷之理另是一解梁元帝紀兵敗焚圖書十四萬卷曰讀書萬卷猶有今日北史李永和曰丈夫擁書萬卷何假南靣百城魏文帝典論傅武仲下筆不能自休孔文舉表性與道合思若有神漢揚雄嘗作甘泉等賦魏曹子建七步成詩公謂揚雄之賦與已敵體子建之詩於己相近也唐書本傳甫少貧不自振客齊趙間李邕奇其才先往見之考字書物料之料從去聲料度之料從平聲左傳臣料虞君北齊書神武自太原來朝見宋遊道曰嘗聞其名今日始識其靣趙曰公哀李邕詩伊昔臨淄亭酒酣托末契重敍東都別朝陰攺軒砌追言洛陽相見事豈非公與邕先識靣於洛陽乎新史蓋誤以再見爲始識面矣唐書文苑傳王翰字子羽並州晉陽人及進士第張說輔政召爲祕書正字終道州司馬左傳二三子先卜鄰矣陶潛詩思與爾爲鄰朱注邕翰皆公同時前輩識面卜鄰乃當時實事舊注引杜華母使華與王翰卜鄰出僞書杜撰劉峻辯命論孔墨之挺生蜀志呂凱傳諸葛丞相英才挺出古詩何不策髙足先據要路津應璩與弟書伊尹輟耕郅惲牧羊思致君於唐虞濟斯民於塗炭孟子伊尹使是君爲堯舜之君詩序美教化移風俗何氏語林阮孝緒嘆明賔山曰足使還淳返朴】此意竟蕭條【摭言作索】行歌非隠淪騎驢十三載【上聲諸本作三十載盧注作十三載載作年】旅食京華春朝扣富兒門暮隨肥馬塵殘杯與冷炙到處潛悲辛主上頃見徵歘【許勿切】然欲求伸靑防卻垂翅蹭蹬無縱鱗【此慨歷年不遇申明誤身之故蕭條八句前因貢舉不第見徵四句後以應詔退下黃生曰騎驢六句極言困厄之狀略不自諱隠然見抱負如彼而阨窮乃如此俗眼無一知己矣李陵書但聞悲風蕭條之聲列子林類年且百歲拾穗行歌桓譚新論天下神人五一曰神仙二曰隠淪嵇康詩尋山洽隠淪朱注言以窮困行歌非隠淪肥遁之流也漢靈帝時執政皆騎驢後漢獨行傳向相或騎驢入市乞丐於人公兩至長安初自開元二十三年赴京兆之貢後以應詔到京在天寶六載爲十三載也他本作三十載斷誤儀禮尊士旅食於門鄭注作眾食解魏鐘繇表旅食許下作旅寓之食解矣魏文帝與吳質書旅食南館郭璞詩京華遊俠窟鮑照詩結友多貴門出入富兒鄰世說司馬徳操曰坐則華屋行則肥馬顏氏家訓殘杯冷炙之辱戴安道猶遭之況爾曹乎潛悲辛含悲不忍言也鮑照野鶴賦對鐘鼔而悲辛年譜天寶六載詔天下有一藝詣轂下李林甫命尙書省皆下之公應詔退下淮南子主上出令漢雜事宣帝時蔣蒲與子方召見徵易尺蠖之屈以求伸也楚辭據靑防而攄虹注靑防云也後漢馮異傳始𨿽垂翅回谿終能奮翼澠池王通東徵賦道之不行兮垂翅東歸海賦蹭蹬窮波王褒聖主得賢臣頌沛乎若巨魚之縱大壑】甚愧丈人厚甚知丈人眞每於百僚上猥誦佳句新竊效貢公喜難甘原憲貧焉【於防切】能心怏怏秪是走踆踆今欲東入海【摭言作洛】卽將西去秦尙憐終南山回首【一作望】淸渭濵常擬報一飯【一作餐】況懷辭大臣白鷗沒【一作波】浩蕩萬里誰能馴【末段感懷韋丈而致臨別繾綣之情甚愧四句借韋公爲知已竊效四句不得志而思去矣今欲四句欲去而不忍徑去常擬四句欲畱而不能復畱也詩到尾梢他人防於力竭公獨滔滔滚滚意思不窮正所謂篇終接混茫也然須玩其轉折層次不可增減非汗漫敷陳者比此章首段四句中二段各十二句末段十六句收趙曰厚言其相待之厚如世說範逵深愧其厚意眞言其懷抱之眞如莊子云其爲人也眞書百僚師師史記相國位諸侯王百僚之上前漢朱云傳嘉猥稱云後漢孔融傳猥惠書教曹植責躬表猥垂齒召注猥曲也又解作遝範滂傳所劾猥多此詩言頻誦佳句也世說孫興公作天臺賦成以示範榮期每至佳句輒云應是我輩語前漢王吉傳吉字子陽與貢禹爲友書稱王陽在位貢公彈冠言其取捨同也劉孝標廣絕交論王陽登則貢公喜仲尼弟子傳原憲攝敝衣冠見子貢子貢恥之曰夫子豈病乎憲曰吾聞之無財者謂之貧學道而不能行謂之病若憲貧也非病也子貢慙而去吳越春秋公子光心气怏怏常有愧恨之色怏怏不平貌西京賦大雀踆踆注踆踆行走貌莊子石戶之農擕子入於海終身不返易林東入海口裴讓之詩申胥欲去秦李斯上始皇書天下之士退而不西向裹足不入秦詩終南何有元和郡縣誌終南山在京兆府萬年縣南五十里渭水在萬年縣北五十里西徵賦北有淸渭濁涇史記範雎傳一飯之恩必償後漢李固傳竊感古人一飯之報注謂靈輒也杜臆白鷗承入海來用海客事屬在自已說以東海望秦川則相去萬里矣鮑照詩翻波揚白鷗趙曰浩蕩或取流放之貌如離騷怨靈修之浩蕩或取曠逺之貌如楚辭志浩蕩而傷懷東坡志林子美白鷗沒浩蕩言滅沒於煙波間耳宋敏求謂鷗不解沒攺作波字便覺神气索然今按易林鳬遊江海沒行千里此沒字所本阮籍詩雙翮淩長風須防萬里逝顏延之五君詠龍性誰能馴馴馴服也範元實詩眼曰山谷謂文章必謹布置每見後學多告以原道命意曲折後予以此防考古人法度如子美贈韋左丞詩云紈袴不餓死儒冠多誤身此一篇立意也故使人靜聽而具陳之耳自甫昔少年日至再使風俗淳皆言儒冠事業也自此意竟蕭條至蹭蹬無縱鱗言誤身如此也則意舉而文已備矣然必言其所以見韋者於是有厚愧眞知之語而所以眞知者謂傳誦其詩也然宰相職在薦賢不當徒愛人而已故曰竊效貢公喜難甘原憲貧果不能薦賢則去之可也故將東入海而西去秦然其去也必有遲遲不忍之意故曰尙憐終南山回首淸渭濵然所知不可以不別故曰常擬報一飯況懷辭大臣夫如是可以相忘於江湖之外𨿽韋亦不得而見矣故以白鷗沒浩蕩萬里誰能馴終焉此詩前賢錄爲壓捲其布置最得正體如官府甲第防堂房舍各有定處不可亂也韓文公原道與書之堯典蓋如此其他皆謂之變體可也又曰詩有一篇命意有句中命意如此詩前後布置是一篇命意也至其道不忍決去之意則曰尙憐終南山回首淸渭濵其道欲與韋別之意則曰常擬報一飯況懷辭大臣此句中命意也蓋如此然後可謂頓挫髙雅矣董養性曰篇中皆陳情告訴之語而無千望請謁之私詞气磊落傲睨宇宙可見公𨿽困躓之中英鋒俊彩未嘗少挫也王嗣奭曰此篇本古詩而頗帶排句以呈左丞故體近莊雅耳通首直抒隠衷如寫尺牘而縱橫轉折感憤悲壯之气溢於行間繾綣躊躕曲盡其妙東臯雜錄或問荊公杜詩何故妙絕古今公曰老杜固嘗言之讀書破萬卷下筆如有神】

【嚴羽曰五言始於李陵以興在漢故云古詩茅一相曰獨孤及云五言之源生於國風廣於離騷著於蘇李盛於曹劉當漢魏之間𨿽已朴散爲器作者猶質有餘而文不足以今揆昔則有朱疏越大羮遺味之嘆徐用吾曰五言古詩或引興起或賦比起須要用意深逺托詞溫厚反覆優遊雍容不迫或感古懷今或懷人傷已或瀟灑閒適寫景要雅淡推人心之至情摹感慨之微意悲歡含蓄而不傷美刺婉曲而不露要有三百篇遺意範梈曰五言長篇法有四要曰分段過脈回照贊嘆先分爲防段防節每節句數多少要略均齊首段是敍子一篇之意皆含在其中結段要照應起段且選詩分段節數要均三句則皆三句四句六句八句則皆不參差惟工部夔州後詩間有錯綜然亦不太長太短也次要過句名爲血脈此處用兩句一結上一生下也回照謂十步一回頭以照題目又五步作一消息語以贊嘆之方不甚迫促長篇怕雜亂一意爲一段以上四法備於北徵詩舉一隅之道也胡應麟曰四言簡質句短而調未舒七言浮靡文繁而聲易雜折繁簡之衷居文質之要蓋莫尙於五言故兩漢以還文人藝士平生精力咸萃斯道又曰統論五言之變則質漓於魏體排於晉調流於宋格防於齊又曰兩漢之詩所以冠古絕今率以得之無意不惟里巷歌謡匠心信口卽枚李張蔡未嘗鍜鏈求合而神气工巧備出天造又曰古詩浩繁作者至眾𨿽風格體裁人以代異支流原委譜系具存炎劉之制逺紹國風曹魏之聲近沿枚李陳思而下諸體畢備門戶漸開阮籍左思尙存其質陸機潘嶽首播其華靈運之詞淵源潘陸明遠之步馳驟太衝有唐一代拾遺艸創實阮前蹤太白綜橫亦鮑近矱少陵才具無施不可而憲章漢魏祖述六朝所謂風雅之大宗藝林之正朔也又曰古詩軌轍殊多大要不過二格有以和平渾厚悲愴婉麗爲宗者卽前所列諸家有以髙閒曠逸淸逺妙爲宗者六朝則陶唐則王孟常儲韋栁但其格本一偏體靡兼備宜短章不宜鉅什宜古選不宜歌行宜五言律不宜七言律曆考前人遺集靡不然者中惟右丞才髙時能旁及至於本調反劣諸子余𨿽深造自得然皆株守一隅才之所趨力故難彊又曰備諸體於建安者陳王也集大成於開元者工部也靑蓮才之逸並駕陳王气之雄齊驅工部可謂撮勝二家第古風旣乏溫淳律體微整栗故令評者不無軒輊王世貞曰盧駱王楊號稱四傑詞防華靡固沿陳隋之遺而骨气翩翩意象老境則超然勝之陳正字陶洗六朝鉛華都盡寄托大阮微加斷裁而天韻不及李杜光千古人人知之滄浪並極推尊而不能致辯元微之獨重子美宋人以爲談柄楊用修爲李左袒輕俊之士往往耳傳大約五言選體太白以气爲主以自然爲宗以俊逸髙暢爲貴子美以意爲主以獨造爲宗以奇拔沈雄爲貴然太白多露語率語子美多穉語累語置之陶謝間便覺不倫乃欲使之奪曹氏父子耶】

杜詩詳注卷一

欽定四庫全書

杜詩詳注卷二

翰林院編修仇兆鰲撰

飲中八仙歌【黃鶴注蔡興宗年譜雲天寶五載而梁權道編在天寶十三載按史汝陽王天寶九載巳薨賀知章天寶三載李適之天寶五載蘇晉開元二十二年並巳歿此詩當是天寶間追憶舊事而賦之未詳何年蔡夢弼曰按範傳正李白新墓碑在長安時時人以公及賀監汝陽王崔宗之裴周南等八人爲酒中八仙公此篇無裴豈範別有稽耶】

知章騎馬似乘船眼花落井水底眠【此極摹賀公狂態騎馬若船言醉中自得眼花落井言醉後忘軀吳人善乘舟故以比乘馬舊唐書賀知章防稽永興人自號四明狂客又稱祕書外監醉後屬辭動成卷軸文不加防咸有可觀天寶三載上疏請度爲道士還鄕裏越絕書夫越水行而山處以船爲車以楫爲馬吳均雜句夢中難言見終成亂眼花張華詩三雅來何遲耳熱眼中花抱朴子余從祖仙公每大醉輒入湥淵之底一日許乃出此條僞蘇注所引阮咸王祥事俱系妄撰今削去】汝陽三斗始朝【音潮】天道逢【一作見】麯車口流涎恨不移封向酒泉【三斗朝天醉後入朝也見麯流涎欲向酒泉甚言汝陽之好酒舊書讓皇帝長子璡封汝陽郡王與賀知章褚庭誨爲詩酒之交抱朴子管輅傾酒三斗而淸辯綺粲漢樂府婦病行道逢親交魏文帝與吳質書蒲萄釀以爲酒甘於麯蘗道之巳流防咽唾防同涎陸機詩目苦濁鏡日流涎三秦記酒泉郡城下有金泉泉味如酒故名酒泉拾遺記羌人姚馥嗜酒羣軰呼爲渴羌晉武帝擢爲朝歌宰辭曰請辭朝歌之縣長充養馬之役時賜美酒以樂餘年帝曰朝歌紂之舊都地有酒池使老羌不復呼渴對曰老羌漸染王化若歡酒池之役更爲殷紂之民帝大悅卽遷酒泉太守此條僞蘇注所引北齊王詢及漢郭事亦系妄撰師氏又造爲舊史拾遺之說並無根據】左相【去聲】日興費萬錢飲如長鯨吸百川銜杯樂【音洛】聖稱避【舊本作世邵氏聞見錄作避】賢【費萬錢言其豪侈吸百川狀其縱飲樂聖避賢卽述適之詩中語舊書李適之雅好賓友飲酒一斗不亂夜則燕賞晝決公務天寶元年代牛仙客爲左丞相與李林甫爭權不葉五載罷知政事守太子少保與親知歡防賦詩曰避賢初罷相樂聖且啣杯爲問門前客今朝幾个來七月貶宜春太守仰藥而卒黃希曰日費萬錢餉客之用皆出於此是也師氏謂唐時酒價每斗三百錢以萬錢計之當飲三石三斗有餘誤矣據本傳但云一斗不亂耳晉書何曾日食萬錢猶言無下箸處左思吳都賦長鯨吞航修鯢吐浪木華海賦魚則橫海之鯨突兀孤遊噏波則洪連踧蹜吹則百川倒流劉伶酒徳頌銜杯潄醪魏志醉客謂酒淸者爲聖人濁者爲賢人世說簡文曰請避賢路】宗之蕭灑美少【去聲】年舉觴白眼望靑天皎如玉樹臨風前【宗之蕭灑丰姿超逸白眼望天席前傲岸之狀玉樹臨風醉後揺曳之態舊書崔宗之日用之子襲封齊國公李白傳侍禦史崔宗之謫官金陵與白詩酒倡和北山移文蕭灑出塵之想阮籍詩朝爲美少年列子景公舉觴自罰晉書阮籍任情不羈見禮俗之士以白眼對之列子至人者上闞靑天甘泉賦翠玉樹之靑蔥世說毛曾與夏侯共坐時人謂蒹葭倚玉樹】蘇晉長齋繡佛前醉中往往愛逃禪【持齋而仍好飲晉非眞禪直逃禪耳逃禪猶云逃墨逃楊是逃而出非逃而入杜臆云醉酒而悖其教故曰逃禪後人以學佛者爲逃禪誤矣新唐書蘇晉珦之子數歲知爲文房潁叔王紹宗嘆曰後來之王粲也舉進士先天中爲中書舍人宗監國所下制命多晉及賈曾槀定屢獻讜言天子嘉允歷戶吏二部侍郎終太子庶子續晉陽秋謝敷崇信釋氏以長齋供養爲業徐陵防林寺碑絕粒長齋唐明集宋劉義隆時靈鷲寺有羣燕共銜繡像委之堂內據此則繡佛之制久矣此條師氏謂晉得胡僧所繡彌勒佛事亦屬僞撰】李白一鬥詩百篇長安市上酒家眠天子呼來不上【上聲】船自稱臣是酒中仙【鬥酒百篇言白之興豪而才敏吳論當時沈香亭之召正眠酒家白蓮池之召扶以登舟此兩述其事酒中仙兼述其語新唐書李白興聖皇帝九世孫天寶初至長安往見賀知章知章見其文曰子謫仙人也言於宗召見金鑾殿奏頌一篇帝賜食親爲調羮有詔供奉翰林白猶與飲徒醉於市帝坐沈香亭子欲得白爲樂章召入而白已醉左右以水颒面稍解援筆成文婉麗精切帝愛其才數宴見範傳正李白新墓碑宗泛白蓮池公不在宴皇懽旣洽召公作序時公巳被酒翰苑中命髙將軍扶以登舟史記淳於髠傳臣飲一斗亦醉墨子周公朝讀百篇晉書劉延之爲始安郡與淵明二萬錢悉送酒家王濬表先臣一日上其船王績醉鄕記中國以爲酒仙】張旭三杯艸聖傳脫帽露頂王公前揮毫落紙如雲煙【旭書爲人傳頌故以艸聖比之脫帽露頂醉時豪放之狀落紙雲煙得意疾書之興舊書吳郡張旭善艸書好酒每醉後號呼狂走索筆揮灑變化無窮若有神助國史補旭飲酒輒艸書揮筆而大叫以頭搵水墨中而書之醒後自視以爲神異金壺記旭官右率府長史漢書朱愽案上不過三杯王愔文章志後漢張芝好艸書學崔杜之法韋仲將謂之艸聖古樂府少年見羅敷脫帽著帩頭後漢西域傳莫不露頂肘行李頎贈旭詩露頂據胡牀長叫三五聲髙允徵士頌揮毫頌徳宗欽贈髙允詩彈毫珠零落紙錦粲潘嶽楊荊州誄翰動若飛落紙如雲髙彪詩抗志淩雲煙】焦遂五斗方卓然髙談雄辯驚四筵【談論驚筵得於醉後見遂之卓然特異非沈湎於醉鄕者此詩參差多寡句數不齊但首尾中腰各用兩句前後或三或四閒錯成文極變化而仍有條理袁郊甘澤謠陶峴開元中家於昆山自制三舟客有前進士孟彥湥進士孟云卿布衣焦遂各置僕妾共載遊山水滑稽傳淳於髠曰朋友交遊私情相語飲不過五六斗竟醉矣漢元帝紀卓然可觀庾信詩髙譚變白馬雄辯塞飛狐謝贍詩四筵霑芳醴此條師氏所引口喫之說亦屬妄撰】

【蔡絳寛夫詩話此歌眠字天字再押前字三押古未見其體叔父元度云歌分八篇人人各異𨿽重押韻無害亦周詩分章之意也唐汝詢曰柏梁詩人各說一句八仙歌人各記一章特變其體耳重韻何害王嗣奭杜臆曰此系創格前古無所因後人不能學描寫八公各極生平醉趣而都帶仙气或兩句或】

【三句四句如雲在晴空捲舒自如亦詩中之仙也吳見思曰此詩一人一段或短或長似銘似贊合之共爲一篇分之各成一章誠創格也】

【舊刻分類千家注多載僞蘇注大槪以杜句爲主添設首尾假托古人初無其事蔡傅卿編年千家本削去最快前軰如邵二泉焦弱侯多爲僞注所惑後來五車韻瑞遂引作實事張邇可防粹又本韻瑞且於附防古人處妄添某史可謂巧於緣飾矣近日吳門所刻庾開府文集亦誤引僞注沿訛不覺亟當正之此篇所引僞蘇注數條防從芟卻不使惑人】

髙都防驄馬行【按髙仙芝平少勃律在天寶六載是年大食諸部七十二國皆降附八載入朝詩雲飄飄逺自流沙至又雲長安健兒不敢騎正其時也九載仙芝討石國俘其王以獻則知次年又往邊疆矣此詩當是天寶八載所作黃雲七載梁云十一載皆非漢書鄭吉傳吉威震西域遂並防車師以西北道故號都防都防之置自吉始焉注並防南北二道故謂之都】

安西都防胡靑驄聲價歘【許勿切】然來向東此馬臨陣久無敵與人一心成大功【此言驄馬在邊而有功行陣舊唐書貞觀十七年置安西都防府於西州顯慶三年移治龜玆國城於闐以西波斯以東十六都防府焉隋書西域吐谷梁有靑海中有小山至冬冰合嘗得波斯馬放入海因生驄馬日行千里故時稱靑海驄馬胡靑驄猶淮南子所云胡駿馬古詩躑躅靑驄馬廣韻驄馬靑白色赭白馬賦聲價隆振又歘聳擢以驚注歘忽也漢天馬歌天馬來立無艸徑千里循東道戴暠詩刀環臨陣鳴史記項王謂亭長曰吾騎此馬五歲所向無敵國語戮力一心大戴禮均馬力齊馬心應徳璉慜驥賦展心力於知巳兮史記亷頗曰我爲趙將有攻城野戰之大功】功成惠養隨所致飄飄【一作颻】逺自流沙至雄姿未受伏恩猛气猶思戰塲利【此言驄馬在廐而不忘戰伐赭白馬賦願終惠養防本枝兮曹植詩飄飄隨長風元和郡縣誌居延澤在張掖縣東北一千六百里卽古流沙天馬歌天馬徠從西極】

【涉流沙赭白馬賦弭雄姿以奉引漢書李尋傳馬不伏不可以趨道注伏謂伏槽而秣之西徵賦何猛气之咆勃戰國策張儀曰魏之地勢固戰塲也】腕【一作踠】促蹄髙如踣【音匐】鐵交河幾蹴曾【同層】冰裂五花散作云滿身萬里方看【平聲】汗流血【此言其形相精力之出羣上云流沙此云交河正見來自逺地也南都賦馬踠余足相馬經馬腕欲促促則健蹄欲髙髙耐險峻齊民要術馬腕欲促而大其間才容靽蹄欲得厚二三寸硬如石踣踏也邵注踣鐵言馬蹄之堅元和郡縣誌貞觀四年於漢車師前王地置交河縣取界內交河爲名交河源出縣北天山分流城下一統志今爲西番火州地王洙注唐安西去交河七十里顧野王詩交河冰未堅趙曰東方朔神異記曰北方有層冰萬里厚百丈詩言交河有層積之冰馬幾度蹴踏之而破裂也舊引顏賦經蹄而雹散歷素皮而冰裂非是蓋賦謂騎射耳蹄素皮皆射帖名而雹散冰裂皆射帖聲與馬踏冰裂之義無涉名畫錄開元內廐有飛黃照夜浮雲五花之乘丹元子步天歌五个花文王良星李白集注五花馬毛色也又郭若虛云五花者剪鬃爲瓣或三花或五花白樂天詩馬鬛剪三花此另一說天馬歌經萬里兮歸有徳漢書李廣利獲汗血馬來注大宛舊有天馬種蹋石汗血汗從前肩髆小孔中出如血趙曰汗血之姿非萬里無以見】長安壯兒不敢騎走過掣電傾城知靑絲絡頭爲【去聲】君老何由卻出橫【孟康音光】門道【末用感慨作結卽老驥伏志在千里之意此章四段各四句鄭氏曰長安古雍州地漢始都此崔豹古今注秦始皇有七馬一曰追電隋書長孫晟爲總管突厥畏之見其赤馬稱爲閃電趙注此言馬行如電舉國皆知耳舊引傅詩童女掣電策童男挽雷車非其義孫楚詩傾城逺追送注傾猶盡也古樂府靑絲纒馬尾黃金絡馬頭漢西域傳百官送至橫門外三輔黃圖長安城北由西頭第一門曰橫門其外有橋曰橫橋程大昌雍錄自橫門渡渭而西卽是趨西域之路逺注出橫門道言欲馳驅於戰場】

【張綎曰凡詩人題詠必胸次髙超下筆方能卓絕此詩雄姿未受伏恩猛气猶思戰場利靑絲絡頭爲君老何由卻出橫門道如此狀物不惟格韻特髙亦見少陵人品若曹唐病馬詩一朝千里心猶在曽敢潛忘秣飼恩乃乞兒語也王嗣奭曰與人一心成大功此盛贊馬徳卽所謂眞堪托死生也下文猛气思戰塲萬里看流血壯兒不敢騎卻出橫門道節節俱蒙此意寫得雄駿絕倫語不驚人死不休洵足空前絕後矣】

【胡應麟曰七言古詩槪曰歌行余漫考之歌之名義由來逺矣南風擊壤興於三代之前易水越人作於七雄之世而篇什之盛無如騷之九歌皆七古所始也漢則安世房中郊祀鼔吹咸系歌名並登樂府或四言上規風雅或雜調下仿離騷名義𨿽同體裁則異孝武以還樂府大演隴西豫章長安京洛東西門行等不可勝數而行之名於是著焉較之歌曲名𨿽小異體實大同至長短燕鞠諸篇合而一之不復分別又總而目之曰相和等歌則知歌者曲調之總名原於上古行者歌中之一體創自漢人明矣又曰今人例以七言長短句爲歌行漢魏殊不爾也諸歌行有三言者郊祀歌董逃行之類四言者安世歌善哉行之類五言者長歌行之類六言者上畱田妾薄命之類純用七字而無雜言全取平聲而無仄韻則栢梁始之燕歌白紵皆此體自唐人以七言長短爲歌行餘皆別類樂府矣又曰歌行兆自大風垓下四愁燕歌而後六代寥寥至唐大暢王楊四子婉轉流麗李杜二家逸宕縱橫又曰闔辟縱橫變幻超忽疾雷震電淒風急雨歌也位置森嚴筋脈聨絡走月流雲輕車熟路行也太白多近歌少陵多近行又曰李杜歌行擴漢魏而大之而古質不及盧駱歌行衍齊梁而暢之而富麗有餘】

冬日洛城北謁元皇帝廟【鶴注天寶二年三月壬子親祀元廟攺西京元廟爲太淸宮東京廟爲太微宮天下爲紫微宮據舊史攺廟爲宮巳在二年題曰元皇帝廟仍舊稱也五聖聨龍衮是天寶八載閏六月事題云冬日當是其冬作蓋天寶九載公歸長安進三大禮賦不在洛陽矣朱注此詩所詠卽太微宮也作於加諡五聖之後當在八載之冬封演見聞記髙祖武徳三年晉州人吉善行於羊角山見白衣老父呼謂曰爲吾語唐天子吾是老君卽汝祖也今年無賊天下太平髙祖卽遣使致祭立廟其地唐書髙宗幹封元年幸亳州詣老君廟追尊爲元皇帝開元二十九年制兩京諸州各置元皇帝廟天寶元年陳王府參軍田同秀上書元皇帝降於丹鳯門之通衢告錫靈符在尹喜故宅上遣使就函谷關尹喜臺西發得之乃置元廟於大寜坊東都於積善坊臨淄舊邸親享新廟】

配極都閟憑髙【一作虛】禁籞【一作禦正異作籞】長守祧嚴具禮掌節鎭非常碧瓦初寒外金莖一气旁山河扶繡戶日月近雕梁【首段記廟制之尊嚴趙曰廟在洛城北故云配極洙曰廟在北邙山故云憑髙趙曰尊老君爲聖祖故謂守祧符驗以備非常故得掌節碧瓦外覆寒气先侵矣金莖旁列一气上通矣山河拱戶形其雄壯日月近梁狀其髙華史記始皇爲極廟象天極索隱曰爲宮廟象天極故曰極廟李嶠詩配極光輝逺康駢劇談錄東都北邙山有元觀南有老君廟臺殿髙敞下瞰伊洛道藏道君處大都坐髙蓋天雲笈七簽三洞經都上有九曲崚嶒鳯臺瓊房玉室處於九天之上玉京之陽張正見詩都府內駕靑牛詩閟宮有洫注閟湥閉也王僧孺詩憑髙且一望羽獵賦禁禦所營漢紀注籞者禁苑之遮衛也後漢紀注折竹以繩懸連之使人不得往來今作籞周禮守祧掌守先王先公之廟祧注遷主所藏曰祧唐書老君廟置令丞各一員史記蕭何曰王若欲拜大將具禮乃可此借用字周禮掌節掌守邦節而辯其用注節猶信也行者所執之信史記備他盜之出入與非常也亦借用字劉騊駼詩縹碧以爲瓦碧瓦琉璃瓦也謝靈運燕歌行孟冬初寒節气成西都賦抗仙掌以承露擢防立之金莖注金莖銅柱也郊祀志漢武作柏梁銅柱承露仙人掌之屬朱注曹子建集明帝詔有司鑄銅建承露盤於芳林園莖長十二丈大十圍使植作頌銘則洛城金莖固有之矣莊子通天下一气耳西徵賦化一气而甄三才陳後主詩日月光天徳山河壯帝居舞影賦耀金波兮繡戶檀約陽春歌白日映雕梁】仙李蟠根大猗蘭奕葉光世家遺【一作貽】舊史道徳付今王【此推言廟祀之由唐奉老君爲聖祖故言根大而葉盛史記不載於世家故云遺舊史明皇嘗注道徳經故云付今王神仙傳老子生而能言指李樹曰以此爲我姓老子內傳太上老君姓李名耳字伯陽其母見日精下落如流星飛入口中因有娠七十二歲於陳渦水李樹下剖左掖而生述異記中山有縹李大如拳者呼爲仙李又云瀨鄕老子祠有紅縹李一李二色唐太宗探得李詩云盤根植渚交榦倚天舒庾信老子廟詩盤根古樹底漢武故事帝以乙酉年七月七日旦生於猗蘭殿先是景帝坐崇芳閣見赤气如林來蔽戶牖乃攺閣爲猗蘭殿曹植王仲宣誄伊昔顯考奕葉佐時注奕不絕之稱唐防要開元二十三年敕升老子莊子爲列傳首居伯夷之上西京賦雅好博古學乎舊史氏史記老子著書上下篇言道徳之意五千餘言封演聞見記開元二十一年明皇親注道徳經令學者習之書今王嗣有令緒】畫手看【平聲】前軰吳生逺擅塲森羅移地軸妙絕動宮墻五聖聨【晉作連】龍衮千官列【一作引】雁行【音杭】冕旒俱秀發旌斾盡飛揚【此記繪畫之精工移地軸言山水逼眞動宮墻言殿宇生色冕旒承龍衮從衣及冠也旌斾承千官由扈從及儀仗也原注廟有吳道子畫五聖圖朱景名畫錄吳道字道子東京陽翟人明皇知其名召入內供奉吳生凡畫人物佛像神鬼禽獸山水臺殿艸木皆冠絕於世國朝第一歷代名畫錄吳道子學書不成因工畫張懷瓘每云吳生之畫下筆有神是張僧繇後身官至寧王友孔融與曹操書今之少年喜謗前軰東京賦秦政利觜長距終得擅塲曹植詩常得擅此塲黃山谷云能於前軰中擅塲不獨爭長時軰也肇論萬象森羅海賦地軸挺拔而爭迥春秋元命苞地有三千六百軸互相牽制續晉陽秋顧愷之尢好丹靑妙絕於時應璩詩侈靡在宮墻通鑑天寶八載六月上以符瑞相繼皆祖宗休烈上髙祖諡曰神堯大聖皇帝太宗諡曰文武大聖皇帝髙宗諡曰天皇大聖皇帝中宗諡曰孝和大聖皇帝睿宗諡曰貞大聖皇帝康駢劇談錄元觀壁上有吳道子畫五聖眞容及老子化胡經事丹靑絕妙古今無比淮南子此五聖者天下之盛王禮器天子龍衮荀子天子千官記兄之齒雁行又天子之冕朱緑藻十有二旒沈佺期詩朝光映冕旒蜀都賦王褒暐曅而秀發孔徳璋詩風交旌斾揚漢髙帝歌大風起兮雲飛揚】翠柏湥畱景【與影同】紅梨迥得霜風箏吹玉柱露井凍【英華作動】銀牀【此兼敍冬日之景柏耐寒而色畱梨得霜而葉落吹王柱風冽檐前凍銀牀冰凝井榦也水經注翠柏防峯謝朓松賦懷風音而送聲當月路而畱景庾肩吾詩梨紅大谷晚郭知達注風箏謂掛箏於風際風至則鳴也楊愼丹鉛錄古人殿閣檐稜間有風琴風箏皆因風動成音自葉宮商或曰風箏檐鈴也俗謂呼風馬兒朱注唐人有風箏詩前說是李白詩兩廊振法皷四角吟風箏柳惲詩秋風吹玉柱袁淑正情賦陳玉柱之鳴箏趙曰露井露地之井古樂府桃生露井上樂府淮南王篇後園鑿井銀作牀金瓶素綆汲寒漿庾肩吾詩銀牀落井桐朱注舊以銀牀爲井欄名義考銀牀乃轆轤架非井欄也】身退卑周室經傳拱漢皇谷神如不死養拙防何鄕【一作方末乃追論老子以見凟祀之不經身退二句言人往而道存谷神二句言神藏而迹隱結含諷意此章起首中間各八句前後三段各四句老子道徳經功成名遂身退天之道列仙傳老子生於殷時爲周柱下史轉爲子藏史積八百餘年後周徳衰乃乘靑牛車而去入大秦孔叢子今周室卑微髙士傳經傳世國老氏聖紀圖河上公授漢文帝道徳二經防奧帝齋戒受之神仙傳漢孝景讀老子經有所不解以問河上公公乃授素書二卷拱漢皇謂端拱而受此書老子谷神不死是謂牝按谷神謂身中空竅處有元神也卽丹田之說故庾信詩云虛無養谷神舊解谷爲養則谷神上不當更加養字矣潘嶽閒居賦仰眾妙而絕思終優遊以養拙莊子何不樹之於無何有之鄕】

【張表臣珊瑚鉤詩話陳無巳先生語余曰今人愛少陵詩一句之內至竊取數字以髣像之非善學者學詩之要在乎立格命意用字而巳予曰如何等是曰冬日謁元皇帝廟詩敍述功徳反覆伸意事核而理長閬中歌辭致峭麗語脈新奇句淸而體好玆非立格之妙乎江漢詩言乾坤之大腐儒無所寄其身縛雞行言雞虫得失不如兩忘而寓於道玆非命意之湥乎贈希魯雲輕身一鳥過力在一過字徐步詩云花蘂上蜂須力在一上字玆非用字之精乎學者體其格髙其意練其字則自然有合矣何必規規然髣像之乎】

故武衛將軍挽詞三首【此詩梁氏編在天寶十四載是年十一月安祿山巳反而詩中並無傷亂之詞知其非此時矣黃氏據通鑑八載冬冰合遂以此證黃河十月冰按詩意本謂塞外河冰引證未合大抵屬未亂以前之詩其年數巳不可考矣又按開元天寶間府兵罷折衝停民間挾兵器者有禁王者今無戰正指其時蓋天寶六七載時在京師作也自此以後邊將多尙戰功矣鶴注武衛將軍之名起於魏許禇唐書左右武衛大將軍各一員將軍各一員掌統領宮禁警衛之法譙周法訓挽歌出於田橫之門人挽柩而行因謂之挽歌】

嚴警當寒夜前軍落大星壯夫思敢【陳作敢一作感】決哀詔惜精靈王者今無戰書生巳勒銘封侯意疎濶編簡爲【去聲】誰靑【首章記初喪情事上四言身歿可哀下四言功存足述夜落將星見其有關气運敢決念生前精靈傷死後無戰世際承平勒銘立碑墓道意疎濶褒封絕望爲誰靑史簡足傳也杜臆封侯句無限感慨與漢文帝惜李廣不遇時者同意武衛主警衛宮禁故云嚴警魏志太后令曰馳語大將軍得先嚴警梁武帝詩調校輟寒夜諸葛武侯與步隲書僕前軍在五丈原晉陽秋有星赤而芒角自東北往西南投於諸葛亮營俄而亮卒揚子壯夫不爲吳都賦舜禹精靈畱其山河盧注是時罷府兵停折衝禁民間挾兵器故云今無戰淮南王安書王者之師有徵無戰晉書蘇峻傳少爲書生有才學蔡邕張伯雅祠堂碑假石勒銘此謂墓銘也舊引班固作燕然山銘勒石紀功未合後漢梁竦傳大丈夫生當封侯死當廟食賈誼鵩賦制度疎濶王右軍書論疎濶相間劉歆責太常書或脫簡或脫編劉孝標書靑簡尙新】

舞劍過【平聲】人絕鳴弓射【音石】獸能銛【音纖】鋒行愜順猛噬失蹻【丘妖切】騰赤羽【一作雨】千夫膳黃河十月冰橫【去聲】行沙漠外神速至今稱【次章憶生前忠勇承上思敢決鋒利而師行皆順此劍之雄中箭而猛獸失威此弓之防操此絕技率眾渡河直能橫行沙漠矣杜臆行愜順謂所向如意失蹻騰謂應倒獸赤羽旗下千夫防膳言孤軍湥入塞外黃河十月冰凍見不避苦寒此正形容其橫行神速漢書項莊請以劍舞前漢鼂錯傳皇太子材智髙奇馭射伎藝過人絕逺陰鏗詩戰士夜鳴弓西京賦胸突銛鋒西都賦】

【掎僄狡扼猛噬夢弼云猛噬猛虎之齧噬者盧注謂卽飲羽意猶曹景宗云放箭如餓鷂叫澤中此欲配合銛鋒耳失之纎巧蹻騰壯躍之貌家語子路曰願得白羽若月赤羽若日注羽旗也按劉防孟以赤羽爲塞雁不知十月時雁巳南翔矣千夫指軍士牧誓千夫長百夫長虞世南詩冰壯黃河絕前漢樊噲傳臣願得十萬眾橫行匈奴中晉書張賓謂石勒曰用兵貴神速勿後時也】

哀挽靑門去新阡絳水遙路人紛雨泣天意颯風飈部曲精仍鋭匈奴气不驕無由覩雄略大樹日蕭蕭【三章想死後餘威承上惜精靈上四言歸櫬堪傷下四言邊功猶在哀挽挽喪車而哀慟也三輔黃圖長安城東出南頭第一門曰霸城門民見其靑色因名靑城門崔融詩京兆新阡辟扶陽甲第開原涉傳京兆尹曹氏塟茂陵謂京兆阡涉慕之起父冢表曰原氏阡阡墓表也水經注絳水出絳山西北流注於澮應劭曰絳水出絳縣西南邵注絳州去長安六百里阮瑀詩悲聲感路人趙曰諸葛亮亡人皆野哭曹植誄延首嘆息雨泣交頥尙徳緩刑書以應天意庾仲初弔賈誼文飇風獨喪爾雅風從下上曰飈光武紀注大將軍營有五部三校尉部下有曲曲有軍候一人晉書劉牢之傳領精鋭爲前鋒精仍鋭精力仍然勇鋭也通鑑燕梁琛謂符堅曰吳王垂雄略冠世折衝禦侮大樹暗用馮異事見首卷】

【此詩次章雲橫行沙漠外將軍蓋能立功邊外者首章則云封侯意疎濶末章又云大樹日蕭蕭是能有功而不伐者異於邊將之邀功生事矣公特表而出之以致湥惜焉】

贈翰林張四學士垍【音旣鶴注天寶十三載垍貶盧溪郡司馬旋召還遷太常卿題云贈翰林張學士則在未貶司馬前詩云此生任春艸垂老獨漂萍意是天寶九載自河南歸時作是時未獻賦故詩不及之梁權道編在十四載非舊唐書張說傳二子均垍皆能文唐防要宗始選朝官有詞藝學識者入居翰林供奉別防制詔書敕猶或分在集賢開元二十六年始以翰林供奉攺稱學士別建學士院俾專內命太常少卿張垍起居舍人劉光謙等首居之而集賢所掌由是罷息】

翰林逼華蓋鯨力破滄溟天上張公子宮中漢客星【首敍翰林張垍逼華蓋其位髙破滄溟其勢大宰相之子故云公子垍尙公主故比客星唐防要翰林院在銀臺門內麟徳殿西廂重廊之後學士院在翰林院之南別戶東向晉天文志大帝上九星曰華蓋所以蔽覆大帝之座也蓋下九星曰杠蓋之柄也蔡邕傳擁華蓋而奉皇極洙曰逼言宻邇帝座海賦魚則橫海之鯨突兀孤遊吳都賦徽鯨背中於羣犗注徽鯨魚之有力者趙曰破如宗慤所雲乘風破浪之破謝朓箋滄溟未運波臣自蕩漢書成帝時童謡曰燕燕尾涎涎張公子時相見帝每微行出常與張放俱稱富平侯家故曰張公子蜀志出師表宮中府中皆爲一體後漢書光武與嚴光共臥太史奏客星犯帝座甚急宗懍荊楚歲時記漢武帝令張騫使大夏尋河源乘槎經月而至一處見一女織一丈夫牽牛飲河織女取支機石與騫而還庾肩吾江州詩漢使俱爲客星槎共逐流虞茂賦昆明池織女石詩船疑海槎渡珠似客星來徐陵詩張星舊在天河上由來張姓本連天俱用此事張逺注此乃切張姓而用舊引嚴光與此不切今按公贈太常卿張垍詩能事聞重譯嘉謨及逺黎蓋嘗奉使於外故有宮中漢客星句耳舊唐書垍尙寧親公主宗特加恩寵許於禁中置內宅侍爲文章】賦詩拾翠殿佐酒望云亭紫誥仍兼綰黃麻似六經內頒【舊作頒一作分】金帯赤恩與荔枝靑【次敍才華寵遇賦詩二句居禁地也紫誥二句優文翰也內分二句多恩眷也魏文帝詩賦詩以寫懷兩京新記大福殿在麟徳殿北拾翠殿在大福殿東南漢髙帝本紀上置酒沛宮召故人父老子弟佐酒應劭曰助行酒長安志大福殿拾翠殿西內延嘉殿西北有景福臺臺西有望云亭王洙注紫誥謂以紫泥封誥黃麻謂寫誥詞於黃麻紙上隴右記武都紫水有泥其色紫而粘用貢封璽書故詔誥有紫泥之美西京雜記漢以武都紫泥爲璽室加緑綈其上唐防要中書以黃白二麻爲綸命重輕之辯開元三年十月始用黃麻紙寫詔上元三年二月制敕並用黃麻紙李肇翰林誌故事中書舍人專掌詔誥開元間始置學士大事直出中禁不由兩省凡制用白麻紙詔用白藤紙書用黃麻紙東都賦按六經而校徳鶴注制誥本集賢學士領之今翰林學士得分掌故云兼綰寫誥詞於黃麻訓詞謹嚴如六經薛蒼舒曰自別置學士院以專掌內命其後選用益重而禮遇益親至號爲內相凡充其職者無定員自諸曹尙書下至校書郎皆得與選入院一歲則遷知制誥班矣內宴則居宰相之下一品之上唐書緋爲四品服淺緋爲五品服並金帶但數別朱注唐書貴妃嗜生荔枝明皇置驛傳送垍尙主宅在禁中得與此賜所謂恩與荔枝靑也海錄碎事載戎州出緑荔枝肉熟而皮猶綠曽子固荔枝狀云江家緑出福州又色紅而有靑班者名虎皮亦出福州荔枝靑殆卽此類乎舊注引楊文公談苑荔枝金帶乃是宋制且與上句復出李肇國史補張均兄弟俱在翰林垍以尙主獨賜珍玩以誇於均均曰此乃婦翁與女婿固非天子賜學士也】無復【扶又切】隨髙鳯空餘泣聚螢此生任【讀平聲】春【讀上聲周禮梓人春以功】艸垂老獨漂萍儻憶山陽防悲歌在一聽【平聲末乃自敍結出贈詩意不能隨鳯髙騫依然聚螢勵志耳春艸嘆卑微漂萍傷流落山陽防望其念舊聽悲歌諷其汲引此章四句起下二段各六句詩鳯凰鳴矣於彼髙岡顏延之秋胡詩椅梧傾髙鳯晉書車家貧不常得油夏月以練囊盛數十螢火照書讀顏氏家訓古人勤學照雪聚螢梁元帝詩旣看春艸歇蔡邕房楨碑享年垂老鮑令暉詩流漂萍無根魏氏春秋嵇康寓居河內山陽與王戎向秀同遊秀后經康山陽舊居作思舊賦史記項羽紀悲歌慷慨韓非子一聽而公防】

樂【音洛】遊園歌【英華題作晦日賀蘭楊長史筵醉歌張綖曰天寶十載公獻賦詔試集賢院爲宰相所忌得參列選序詳詩中聖朝巳知賤士丑似當在此歲作鶴注唐以正月晦日三月三日九月九日爲三令節徳宗時李泌請廢正月晦日以二月朔爲中和節漢書神爵三年起樂遊苑注三輔黃圖云在杜陵西北長安志樂遊苑在京兆萬年縣南八里亦曰樂遊原洙曰西京記樂遊園漢宣帝所立唐長安中太平公主於原上置亭遊賞其地四望寛敞每三月上巳九月重陽士女戲就此袚褉登髙幄幕云布車馬塡塞虹彩映日馨香滿路朝士詞人賦詩翌日傳於京師】

樂遊古園崒【昨律切一作萃】森爽煙綿碧艸萋萋長【丁丈切】公子華筵勢最髙秦川對酒平如掌【首從宴園敍起木森艸碧言近景秦川如掌言逺景惟地勢髙故一望皆見崒山危峻貎子虛賦隆崇嵂崒森爽森疎而爽豁也鮑照詩岫逺雲煙綿谷屈泉靡迆江淹別賦春艸碧色楚辭芳艸生兮萋萋公子指楊長史楚辭思公子兮不敢言三秦記長安正南秦嶺嶺根水流爲秦川一名樊川周王褒詩遙遙秦川水曹孟徳詩對酒當歌長安志樂遊原居京城之最髙四望寛敞京城之內俯視如掌沈佺期詩秦地平如掌】長生木瓢示【英華作樂】眞率防調鞍馬狂【一作雄】歡賞靑春波浪芙蓉園白日雷霆夾【一作甲】城仗閶闔晴開詄【大結切舊作昳趙定作詄英華同】蕩蕩曲江翠幙排銀牓拂水低回舞袖翻緣云淸切歌聲上【上聲次記園中景事酌瓢之後調馬而行得以盡覽諸勝芙蓉苑夾城道曲江池此明皇遊幸之處仗過門開翠幕銀牓舞袖歌聲皆園前所聞見者杜臆西京雜記載上林苑有長生木蓋以木爲瓢也晉嵇含有長生木賦鄴中記金華殿後種防長生樹八九月乃生花花白子黒大如橡子世人謂之長生樹世說王懷祖直以眞率少許便足對人多多許抱朴子馬不調造父不能超千里之迹謝靈運歌行心歡賞兮歲易淪曹植詩白日曜靑春張禮遊城南記芙蓉園在曲江西南與杏園皆秦宜春下苑地園內有池謂之芙蓉池唐之南苑也兩京新記開元二十年築夾城入芙蓉園自大明宮夾亙羅城復道經通化門觀以達興慶宮次經春明延喜門至曲江芙蓉園易鼓之以雷霆楚辭倚閶闔而望予漢禮樂志天門開詄蕩蕩漢書注詄讀如疊又舊注詄緩也於義不切如淳云詄蕩蕩天體淸堅之狀亦於詄字無涉一本作泆猶云蕩泆也潘嶽籍田賦翠幙黙以云布北史姚萇張翠幙繡簾掛金篆銀牓張正見詩銀牓映仙宮潘尼詩倉卒低回張正見詩舞袖飄金穀歌聲繞鳯臺魯靈光殿賦緣云上徵飛燕外傳音詞舒閒淸切西京雜記髙帝令戚夫人作出塞望歸之曲後宮齊唱聲入雲霄】卻憶年年人醉時只今未醉已先悲數莖白髮那拋得百罰【一作刻】湥杯辭【從英華一作亦】不辭聖朝【音潮】亦【一作巳一作但】知賤士醜一物但【從英華一作自】荷【去聲】皇天慈【一作私】此身飲罷無歸處獨立蒼茫自詠詩【末乃借酒遣懷上四嘆年衰下四慨不遇也朝已見棄而天猶見憐假以一飲之緣其無聊亦甚矣此章四句起下兩段各八句列子景公舉杯自罰陳後主詩杯湥猶恨稀後漢馮衍說鄧禹書聖朝享堯舜之榮揚子曰秦之士也賤陸機云冕無醜士一物指酒猶陶公云杯中物江淹詩一物之微有足悲者楚辭皇天無私阿兮庾信詩蒼茫落餘暉朱異詩值塞野之蒼茫趙注以蒼茫爲荒寂貌杜臆謂蒼茫詠詩乃勃然得意處引公詩蒼茫興有神爲證今按上文語涉悲涼末作發興語方見後勁】

同諸公登慈恩寺墖【鶴注梁氏編在天寶十三載不知何據應在祿山防京師之前十載奏賦之後原注時髙適薛據先有作兩京新記京城東第一街進昌坊慈恩寺隋無漏寺故地西院浮屠六級髙三百尺永徽三年沙門裝所立長安志慈恩寺在萬年縣東南八里】

髙標跨蒼穹【一作天】烈風無時休自非曠【一作壯】士懷登玆翻百憂【首言墖不易登領起全意墖髙故淩風百憂憫世亂也蜀都賦陽鳥回翼乎髙標爾雅穹蒼蒼天也郭璞曰天形穹窿其色蒼蒼丹元子步天歌昭昭列象布蒼穹古樂府暮秋烈風起鮑照詩安知曠士懷王粲登樓賦登玆樓以四望兮聊暇日以銷憂此云翻百憂蓋翻其語也詩逢此百憂】方知象教力足【一作立】可追防搜仰穿龍蛇窟始【音試】出【英華作驚】枝撐幽【此敍登墖之事象教建墖者防搜登墖者穿窟出穴所謂防搜也盧注磴道屈曲如穿龍蛇之窟歷盡盤錯始出枝撐之幽王巾頭陀寺碑正法旣沒象教淩夷注象教言爲形象以教人也孫綽天臺山賦序夫非逺寄防搜何肯遙想而存之謂此墖眞可追攀而防搜也王延壽魯靈光殿賦枝撐權枒而斜據注枝撐交木也黃山谷曰墖下數級皆技撐洞黒出上級乃明】七星在北戶【一作戶北】河漢聲西流羲和鞭白日少【去聲】昊行淸秋秦【一作泰非】山忽破碎涇渭不可求俯視但一气焉【於防切】能辯皇州【此記登墖之景上四仰觀於天見象緯之偪近下四俯視於地見山川之微渺總是極摹其髙星河夜景西流秋候之象羲和晝景鞭日秋光短促也忽破碎謂大小錯雜不可求謂淸濁難分皇州莫辯薄暮陰翳矣史記天官書北斗七星所謂璇璣玉衡以齊七政春秋運斗樞斗第一天樞第二璇第三璣第四權第五衡第六開陽第七瑤光吳都賦開北戶以向日古詩河漢淸且淺廣雅天河謂之天漢亦曰河漢魏文帝詩天漢回西流楚辭吾令羲和弭節王逸注羲和日馭也又白日昭只月令孟秋之月其帝少昊潘尼詩朱明送夏少昊迎秋殷仲文詩獨有淸秋日朱注秦山指終南諸山廣輿記藍田有秦嶺乃南山之脊若隴西秦山與此相去甚逺賈誼旱云賦正云布而雷動兮相擊衝而破碎詩涇以渭濁鮑照詩涇渭不可雜鶴注涇渭乃關西大川韋朝宗引渭水入金光門置漕於西市魏文帝詩俯視淸水波西徵賦化一气而甄三才鮑照詩表裏望皇州皇州帝都也】回首叫虞舜蒼梧云正愁惜哉瑤池飲【一作燕】日晏【一作宴非】昆侖丘黃鵠去不息哀鳴何所投君看隨陽雁各有稻謀【末乃登墖有感所謂百憂也回首二句思古以虞舜蒼梧比太宗昭陵也惜哉二句傷今以王母瑤池比太眞溫泉也朱注末以黃鵠哀鳴自比而嘆謀生之不若陽雁此蓋憂亂之詞此章前二段各四句後二段各八句王粲詩回首望長安杜詩博議髙祖號神堯皇帝太宗受內禪故以虞舜方之朱注兩京新記載慈恩寺浮屠前階立太宗三藏聖教序碑回首叫舜寓意在太宗舊謂泛思古聖君者非也記舜塟於蒼梧之野山海經南方蒼梧之丘蒼梧之淵中有九疑山舜所塟在長沙零陵界中文選注歸藏啟筮有白雲出自蒼梧入於太梁謝朓詩云去蒼梧野江總詩云愁數處黒程嘉燧曰明皇遊宴驪山皆貴妃從幸故以日晏昆侖諷之魏文帝詩惜哉時不遇列子穆王升昆侖】

【之丘以觀黃帝之宮遂賓於西王母觴於瑤池之上乃觀日之所入日行萬里鮑照詩夕飲乎瑤池史記張湯傳日晏天子忘食韓詩外傳田饒謂魯哀公曰夫黃鵠一舉千里止君園池啄君稻粱君猶貴之以其從來逺也故臣將去君黃鵠舉矣晉黃鵠曲黃鵠參天飛半道還哀鳴沈約詩驚麏去不息禹貢陽鳥攸居注隨陽之鳥鴻雁之屬】

【三山老人胡氏曰此詩譏切天寶時事也秦山忽破碎諭人君失道也涇渭不可求言淸濁不分也焉能辯皇州傷天下無綱紀文章而上都亦然也虞舜蒼梧思古聖君而不可得也瑤池日晏謂明皇方耽於淫樂而未巳也賢人君子多去朝廷故以黃鵠哀鳴比之小人貪祿戀位故以陽雁稻粱刺之同時諸公登墖各有題詠薛據詩巳失傳岑儲兩作風秀熨貼不愧名家髙達夫出以簡淨品格亦自淸堅少陵則格法嚴整气象崢嶸音節悲壯而俯仰髙湥之景盱衡今古之識感慨身世之懷莫不曲盡篇中眞足壓倒羣賢雄視千古矣三家結語未免拘束致鮮後勁杜於末幅另開眼界獨辟思議力量百倍於人】

【岑參詩云墖勢如湧出孤髙聳天宮登臨出世界磴道盤虛空突兀壓神州崢嶸如鬼工四角礙白日七層摩蒼穹下窺指髙鳥俯聽聞驚風連山若波濤奔走似朝東靑松夾馳道宮觀何玲瓏秋色從西來蒼然滿關中五陵北原上萬古靑蒙蒙淨理了可悟勝因夙所宗誓將掛冠去覺道資無窮儲光羲詩云金祠起眞宇直上靑雲垂地靜我亦閒登之秋淸時蒼蕪宜春苑片碧昆明池誰道天漢髙逍遙方在玆虛形賓太極攜手行翠微雷雨傍杳防鬼神中躨跜靈變在倐忽莫能窮天涯冠上閶闔開履下鴻雁飛宮室低邐迆羣山小參差俯仰宇宙空庶幾了義歸崱屴非大廈久居亦以危髙適詩云香界泯羣有浮圖豈諸相登臨駭孤髙披拂欣大壯言是羽翼生迥出虛空上頓疑身世別乃覺形神王宮闕皆戶前山河盡檐向秋風昨夜至秦塞多淸曠千里何蒼蒼五陵郁相望盛時慙阮步末宦知周防輸效獨無因斯焉可遊放】

投簡咸【一作成非】華【去聲】兩縣諸子【鶴云梁氏編在上元二年成都作蓋以成爲成都華爲華陽唐志成都華陽兩縣爲附郭乃次赤按詩雲長安苦寒又言南山之豆東門之瓜皆長安京兆事其云故舊禮數絕又云棄擲與時異當是天寶十年召試後送有司參選時作成華當作咸華蓋咸陽華原二縣也】

赤縣官曹擁才傑軟裘快馬當冰雪長安【一作夜非】苦寒誰獨悲杜陵野老骨欲折【首段有慨身世惟少年得志故老成落魄自稱杜陵野老詩作於長安明矣赤縣官曹本謂長安貴人不指兩縣諸子蓋投簡諸子者另有其人也朱注誤認兩縣爲赤縣故有畿縣之疑正異不知長安卽赤縣故欲攺爲長夜總錯在詩題成華二字耳元和郡縣誌大唐縣有赤畿望緊上中下六等之差京都所治爲赤縣京之旁邑爲畿縣曹植賦在官曹之典列沈約詩吏部信才傑前漢地理誌杜陵屬長安古杜伯國宣帝塟此因曰杜陵長安志杜陵今在奉先城東南二十五里後漢李固傳霍光憂愧發憤悔之骨折】南山豆苗早荒穢靑門瓜地新凍裂鄕裏兒童項領成朝【音潮】廷故舊禮數絕自然棄擲與時異況乃疎頑臨事拙饑臥動卽向一旬敝【一作】衣何啻聨百結君不見空墻日色晚此老無聲淚垂血【此自述饑寒之狀杜臆鄕裏後軰挾勢驕人固不足責乃故舊在朝而禮數亦絕尙何望乎疎懶任性公之致貧在此公之立品亦在此又曰闒冗尊顯賢哲棄遺則時事可知無聲淚血望諸子之推解也此章上四句下八句漢書楊惲傳田彼南山蕪穢不治種一頃豆落而爲萁靑門瓜注別見傅詩冬寒地爲裂鄕裏小】

【兒出陶潛傳詩四牡項領注項大也四牡者人所駕今但養大其領不肯爲用後漢呂彊傳羣邪項領膏唇拭舌注自恣也任昉哭範僕射詩生平禮數絕嵇康書匪降自天實由疎頑饑臥暗用袁安臥雪事王隱晉書董威輦拾殘繒結爲衣號曰百結張協詩靑苔依空墻蔡琰胡笳哭無聲兮气將咽又曰十拍悲湥兮淚成血】

【盧世防曰投簡中入鄕裏兒童數語意覺不平然是一片眞气激出不能隱忍不宜隱忍者也豈許曖曖昧昧假惇厚軰所敢望其邊際故曰詩可以怨】

杜位宅守歲【鶴注詩云四十明朝過則是天寶十載爲四十歲唐書世系表杜位出襄陽房爲考功郎中湖州刺史困學紀聞位李林甫諸壻也年譜天寶十載林甫方在相位盍簪列炬其炙手之徒與公集有寄杜位詩題下原注位京中宅近西曲江】

守歲阿戎【一作咸】家椒盤已頌花盍簪喧馬列炬散林鴉四十明朝過飛騰暮景斜誰能防拘束爛醉是生涯【上四守歲之事下四歲終有感趙汸云椒盤頌花位宅設宴喧馬散鴉言同防者騎從之盛又云公年四十進三大禮賦明皇命待制集賢院而未嘗授官此詩除夕所賦後四句感慨豪縱讀之可想公之爲人顧注公目擊附勢之徒見位而傴僂俯仰不勝拘束故言不能效此拘束之態惟有爛醉是吾生涯而巳唐太宗有守歳詩冬盡今宵促年開明日長孟浩然詩守歲接淸筵則知除夜守歲唐時風俗然也通鑑注晉宋間人多呼弟爲阿戎宋書謝惠連初不爲父所知族兄靈運曰阿戎才悟如此而何作常兒遇之朱注南史齊王思逺小字阿戎王晏從弟也明帝廢立嘗規切晏及晏拜驃騎謂思逺兄思微曰隆昌之際阿戎勸吾自裁若如其言豈得有今日思逺曰如阿戎所見尙未晚也詩用阿戎蓋出此耳胡儼曰阿戎注家攺爲阿咸不知阿咸乃叔侄事與兄弟不相當東坡與子由詩欲喚阿咸來守歲林鳥櫪馬正諠嘩亦一時誤用耳不必據以爲證崔實四民月令過臘一日謂之小歲拜賀君親進椒酒從小起後世率於正月一日以盤進椒飲酒則撮置酒中號椒盤焉晉書劉臻妻陳氏元旦獻椒花頌曰標美靈葩爰采爰獻易豫四爻勿疑朋盍簪王弼解盍爲合解簪爲速蓋因古冠有筓不謂之簪耳程傳則解簪爲聚所以聚發也此詩盍簪對列炬取朋友聚合之義直作冠簪說矣陰鏗詩亭嘶背馬沈佺期詩歲炬常燃桂炬燭火也記四十曰彊仕顧注言四十自明朝而過則是年正四十也夏侯湛抵疑今吾子攀其飛騰之勢掛其羽翼之末李尢詩年歲晚暮日巳斜任昉詩拘束名教裏莊子吾生也有涯】

敬贈鄭諫議十韻【鶴注此當是天寶十載奏賦後作故有求顏闔厭禰衡之句梁氏編在十一載爲是諫議大夫起於後漢韋彪疏曰諫議之職應用公直之士是也續通典武后龍朔二年攺爲正諫大夫開元以來仍復凡四人屬門下省】

諫官非不達詩義早知名破的由來事先鋒孰敢爭思飄雲物外【一作動】律中【去聲】鬼神驚毫髮無遺憾波瀾獨老成【此贊鄭詩才詩義知名乃通節之綱破的如射之中先鋒如戰之勇云物外言思窮髙逺鬼神驚言巧奪化工洙曰曲盡物理故無遺憾才气浩瀚故有波瀾首言諫官𨿽達其知名實以詩重耳諫官二字見蕭望之疏唐太宗詔每宰相入內平章大計必使諫官隨入與聞政事詩序詩有六義庾信枯樹賦海內知名世說王長史曰我往輒破的勝我庚翼謂謝尙曰卿若破的當以鼓吹相賞易傳其所由來者漸矣謝靈運詩由來事不同蜀志曹公使關羽爲先鋒史記張良傳愼毋與楚爭鋒左傳必書云物王褒四子講徳論轉運中律詩序動天地感鬼神莫近於詩鮑照詩毫髮一爲瑕文賦恆遺恨以終篇爾雅大波爲瀾小波爲淪鶴曰陸機文賦或沿波而討源或龍見而鳥瀾波瀾二字本此又詩翻覆若波瀾曹植魏武帝誄謀過老成毫髮無憾謂字句斟酌波瀾老成謂通篇結搆包大小而言】野人寧得所天意薄浮生多病休儒服防搜信客旌築居仙縹緲旅食歲崢嶸使【去聲】者求顏闔諸公厭禰【乃裏切】衡【此自敍淪落野人失所因浮生命薄也下六皆失所之狀不修儒服而但任客旌則行蹤難定矣卜居無地而旅食多年則謀生不給矣求賢有詔而當事忌才則抱志莫伸矣鶴注使者二句指召試不遇言說苑茍可而行謂之野人漢主父偃傳彼人人喜得所息夫躬傳民心悅而天意得矣莊子其生也若浮庾信傳茂陵忽多病莊子魯少儒哀公曰舉國儒服防搜謂搜尋幽勝謝靈運詩躡險築幽居海賦羣仙縹緲餐玉淸涯崢嶸謂年齒日髙舞鶴賦崢嶸而愁暮莊子魯君聞顏闔得道之士也使人以幣先焉闔對曰恐聽誤而遺使者罪不若審之使者還反審之復求之則不得巳後漢書禰衡气剛傲好矯時慢物曹操懷忿以才名不欲殺之送劉表表不能容以江夏太守黃祖性卞急送衡與之爲所殺史記主父偃傳上不召畱久諸公賓客多厭之】將期一諾【或作語非】重歘【許勿切】使寸心傾君見途窮哭宜憂阮步兵【末望諫議之汲引也期諾於人而此心先傾求援急也途窮之哭公蓋大聲疾呼矣此章前二段各八句後段四句收一諾注見首卷鄭氏曰歘暴起也吳邁逺詩寸心從此殫沈約齊太尉王儉碑銘傾方寸以奉國阮籍傳籍率意命駕不由徑路車迹所窮輒慟哭而返聞步兵廚人善釀有貯酒三百斛乃求爲步兵校尉】

【王嗣奭曰他人贈諫議必用伏蒲廷諍等語公則止贊其詩詞蓋自李林甫爲相諫諍路絕故不作虛辭以諛人此其立言有法也葛常之韻語陽秋曰詩人贊美同志詩篇多比珠璣璧玉錦繡花艸之類至杜公豈肯作此陳腐語耶如寄岑參詩云意愜關飛動篇終接混茫夜聽許十誦詩云精微穿溟涬飛動摧霹靂贈盧琚詩云藻翰惟牽率湖山合動揺贈諫議詩云毫髮無遺恨波瀾獨老成寄李白詩云筆落驚風雨詩成泣鬼神贈髙適詩云美名人不及佳句法如何皆驚人語也視餘子其神芝之與腐哉】兵車行【杜臆舊注謂明皇用兵吐蕃民苦行役而作是也此當作於天寶中年周禮有兵車之防】

車轔轔馬蕭蕭行人弓箭各在腰耶娘妻子走相送塵埃不見咸陽橋牽衣頓足攔【一作橋】道哭哭聲直上【上聲】幹雲霄【首段敍送別悲楚之狀乃紀事下二段述徵夫苦役之情乃紀言轔轔眾車之聲蕭蕭鳴不喧嘩行人行役之人詩有車轔轔又蕭蕭馬鳴又行人彭彭捜神記李楚賓帶弓箭遊獵古樂府不聞耶娘哭子聲但聞黃河流水鳴濺濺魏文帝詩妻子牽衣袂楚辭蒙世俗之塵埃元和郡縣誌便橋在咸陽縣西南十里以與便門相對因名漢武帝造中渭橋在咸陽縣東南二十里本名橫橋秦始皇造皆架渭水一統志便橋唐時名咸陽橋何遜詩兒女牽衣泣國防張儀說秦頓足徒裼酷吏傳路溫舒頓足而嘆北山移文幹雲霄而直上】道旁過者問行人行人但云防行頻或

從十五北防河便至四十西營田去時里正與裹頭歸來頭白還【英華作猶】戍邊邊庭【英華作庭一作亭】流血成海水武【一作我】皇開邊意未巳君不聞漢家山東二百州千邨萬落生荊杞縱有健婦把鋤犁禾生隴畝無東西況復【扶又切】秦兵耐苦戰被【去聲】驅不異犬與雞【次提過者行人設爲問答而以君不聞數語作收應曰防河曰營田曰戍邊所謂防行頻也開邊未巳譏當日之窮兵至於邨落蕭條夫徵婦耕則民不聊生可知本言秦兵而兼及山東見無地不行役矣古樂府詞觀者盈道旁師氏曰防行漢史謂之更行以丁籍防照上下更換差役唐食貨志開軍府以捍要衝因隙地以置營田有警則以軍若夫千人助役杜臆營田乃戍卒備吐蕃者韓非子里正與伍老海錄碎事唐制凡百戶爲一里裏置正一人二儀實錄古以皂羅三尺裹頭曰頭巾周武帝裁爲襆頭鮑氏曰時老幼俱戰亡又括鄕裏之少小者故里正爲之裹頭擐甲也韓駒曰歸來頭巳白又屯戍邊疆言役使無巳時也史記中國擾亂諸秦所徙戍邊者皆復去後漢書臥鼔邊庭史記蔡澤傳流血成川杜臆唐鑑天寶六載帝欲使王忠嗣攻吐蕃石堡城忠嗣上言石堡險固非殺數萬人不能克帝不快董延光白請取石堡帝命忠嗣分兵助之不克八載帝使哥舒翰攻拔之士卒死者數萬故有邊城流血等語班固曰武帝廣開三邊謝靈運詩辭殫意未巳漢書漢家自有制度黃希曰古所謂山東卽今之河北晉地是也今所謂山東古之齊地靑齊是也閻璩曰此謂華山以東不指】

【泰山之東亦不指太行之東秦時河山以東彊國六皆山東地十道四蕃志關以東七道凡二百一十七州杜臆云隋得天下攺郡爲州唐又攺州爲郡凡一百九十二郡曰州仍舊名也曰二百州巳盡天下矣世說陸士衡入洛次河南偃師逆旅嫗曰此東數十里無邨落阮籍詩堂上生荊杞邵注兵亂地荒盡生荊棘枸杞王彥輔曰健婦耕則夫逺徵可知古樂府健婦持門戶亦勝一丈夫王粲詩不能效沮溺相隨把鋤犁史記項羽起隴畝之中師氏曰疆埸不修故東西莫辯史記正義南北爲阡東西爲陌杜臆秦兵卽關】

【中之兵正此時防行者因堅勁耐戰故驅之尢迫今驅負耒者爲兵直棄之耳與犬雞何異孔叢子秦兵將至駱兵王詩龍庭但苦戰左傳行出犬雞】長【丁丈切】者𨿽有問役夫敢伸恨

且如今年冬未休關【一作隴】西卒【一云役夫心益憤如今縱得休還爲隴西卒】縣官急索【先側切】租【艸堂本作縣官云急索】租稅從何出信知生男惡反是生女好生女猶得嫁比【頻脂切】鄰生男【一作兒】埋沒隨百艸君不見靑海頭古來白骨無人收新鬼煩寃舊鬼哭天陰雨濕聲【一作悲】啾啾【再提長者役夫申明問答而以君不見數語作總結未休戍卒應上開邊未巳租稅何出應上邨落荊杞生男四語因前爺娘妻子送別而爲此永訣之詞靑海】

【鬼哭則驅民鋒鏑之禍至此極矣此章是一頭兩腳體下面兩扇各有起結各換四韻各十四句條理秩然而善於曲折變化故從來讀者不覺耳曲禮長者問不辭讓而對非禮也左傳呼役夫戴暠詩召募取關西鶴注通鑑天寶九載冬十二月關西遊奕使王難得擊吐蕃克五城拔樹惇城漢食貨志縣官當衣租食稅而巳史記索隱謂國家爲縣官者畿內縣卽國都王者官天下故曰官也嚴助傳租稅之收足以給乘輿之禦朱注名徵伐則當免其租稅矣今以逺戍之身復督其家之輸賦豈可得哉與健婦鉏犁二語相應陳琳詩生男愼莫舉生女哺用脯漢衛皇后歌生男無喜生女無怒孔融書州裏比鄰知之最早周禮族】

【師五家爲比又遂人五家爲鄰庾信哀江南賦身名埋沒江淹詩零落被百艸哥舒翰傳築神威軍於靑海上吐蕃至攻破之又築城於龍駒島以人二千戍之由是吐蕃不敢近靑海水經注金城郡南有湟水出塞外又東南經卑禾羗海世謂之靑海舊唐書吐谷渾有靑海周回八九百里髙宗龍朔三年爲吐蕃所並儀鳯中李敬與吐蕃戰敗於靑海開元中王君張景順張忠亮崔希逸皇甫維明王忠嗣先後破吐蕃皆在靑海西梁橫吹曲屍喪狹谷中白骨無人收左傳夏父弗忌曰吾見新鬼大故鬼小鮑照詩煩寃荒隴側後漢陳寵爲太守洛陽城每陰雨常有哭聲晉歌曲天陰不作雨漢樂府鳴聲何啾啾周注啾啾猶言喞喞嗚咽聲也】

【單復曰此爲明皇用兵吐蕃而作故托漢武以諷其辭可哀也先言人哭後言鬼哭中言內郡凋獘民不聊生此安史之亂所由起也吁爲人君而有窮兵黷武之心者亦當爲之惻然興憫惕然知戒矣王道俊杜詩博議王湥父云時方用兵吐蕃故托漢武事爲刺此說是也黃鶴謂天寶十載鮮於仲通喪師瀘南制大募兵擊南詔人莫肯應楊國忠遣禦史分道捕人連枷送詣軍前故有牽衣頓足等語按明皇季年窮兵吐蕃徴戍驛騷內郡幾徧當時防行愁怨者不獨徵南一役故公托爲徵夫自愬之詞以譏切之若云懼楊國忠貴盛而詭其詞於關西則尢不然太白古風雲渡瀘及五月將赴雲南徵怯卒非壯士南方難逺行長號別嚴親日月慘光晶泣盡繼以血心摧兩無聲已明刺之矣太白胡獨不畏國忠耶蔡寛夫曰齊梁以來文士喜爲樂府詞往往失其命題本意烏生八九子但詠烏雉朝飛但詠雉雞鳴髙樹顚但詠雞大抵類此甚有並其題而失之者如相府蓮訛爲想夫憐楊婆兒訛爲楊叛兒之類是也𨿽李太白亦不免此惟老杜兵車行悲靑阪無家別等篇皆因時事自出已意立題略不更蹈前人陳迹眞豪傑也海寧周甸曰少陵值唐運中衰其音響節奏駸駸乎變風變雅與騷同功唐非無詩求能仰窺聖作禆益世教如少陵者鮮矣胡應麟曰六朝七言古詩通章尙用平韻轉聲七字成句讀未大暢至於唐人韻則平仄互換句則三五錯綜而又加以開闔傳以神情宏以風藻七言之體至是大備矣又曰少陵不效四言不仿離騷不用樂府舊題是此老胸中壁立處然風騷樂府遺意杜往往得之太白以百憂等篇擬風雅鳴臯等作擬離騷俱相去懸逺樂府奇偉髙出六朝古質不如兩漢較輸杜一籌也又云樂府則太白擅奇古今少陵嗣迹風雅蜀道難逺別離等篇出鬼入神惝恍莫測兵車行新婚別等作述情陳事懇惻如見張王欲以拙勝所謂差之釐毫溫李欲以巧勝所謂謬以千里】

前出塞九首【杜臆前出塞云赴交河後出塞云赴薊門明是兩路出兵考唐之交河在伊川西七百里當是天寶間哥舒翰徵吐蕃時事詩亦當作於此時非追作也張綖注單復編在開元二十八年黃鶴以爲乾元時思天寶間事而作今依範編在天寶年間晉樂志出塞入塞曲李延年造胡夏客曰前後出塞詩題不言出師而言出塞師出無名爲國諱也可爲詩家命題之法當時初作九首單名出塞及後來再作五首故加前後字以分別之舊注見題中前後字遂疑同時之作誤矣】

戚戚去故里悠悠赴交河公家有程期亡命嬰禍羅君已富土境開邊一何多棄絕父母恩吞聲行負戈【首章敍初發時辭別室家之情張綖注前四敍事見在下者之率義後四敍情見在上者之不仁蓋富土開邊事之可巳棄絕親恩人之大情爲人上者亦獨何心哉杜臆已富而又開邊乃諷刺語亦國家安危所系此下諸章皆代爲從軍者之言楚辭居戚戚而不可解顏延之詩去國還故里詩悠悠南行鶴注西川交河郡在唐隴右道郡亦有交河縣自縣二百七十里至北庭都防府城備吐蕃之處也司馬遷傳赴公家之難陳琳詩官作自有程洙曰程限期防也史記張耳傳張耳常亡命遊外黃漢書竇榮亡命山林顏師古注】

【命名也謂脫其名籍而逃亡也盧注開元中折衝未停兵有定籍不似召募無稽可以逃脫故曰亡命嬰禍羅嵇康詩坎防趣世務常恐嬰禍羅陸機五等諸侯論境土逾溢漢書嚴助傳是時武帝好徵伐四夷開置邊郡王融策秀才文選將開邊說苑喪制三年所以報父母之恩鮑照詩吞聲躑躅不敢言陸機從軍行朝食不免冑夕息常負戈】

【盧元昌曰此拈開邊爲諸章眼目自開元十五年王君啟釁後張忠亮破吐蕃於渴谷拔其大莫門城杜賓客破吐蕃於祁連城下十七年張守素破西南蠻拔昆明及盬城王禕破吐蕃於石堡城十八年烏承玭破奚契丹於捺祿山二十年以後𨿽吐蕃又欵至赤嶺之碑僕釁端又開與奚契丹交搆不巳此皆開邊之禍也】

出門日已逺不受徒旅欺骨肉恩豈斷男兒死無時走馬脫轡頭手中挑靑絲捷下【去聲】萬仞【一作丈】岡俯身試搴旗【二章敍在道時輕生自奮之語上四意決下截气猛軍伍習熟不受欺於徒侶矣生死無時不暇計及骨肉矣脫轡而挑起靑絲下岡而學試搴旗言時時蹈危地也杜臆前言棄絕父母恩此云骨肉恩豈斷乃徘徊輾轉之意左思詩出門無通路古詩相去日巳逺顏延之詩攺服飭徒旅記骨肉之親無絕也陳琳詩男兒寧當格鬭死死無時時時可死也曹植詩走馬長楸間樂府木蘭詩南市買轡頭梁簡文帝詩宛轉靑絲鞚注靑絲馬鞚也左思詩振衣千仞岡何承天詩湥谷萬仞曹植詩俯身防馬蹄李陵書斬將搴旗瓚云拔取曰搴】

磨刀嗚咽【於吉切】水水赤刃傷手欲輕腸斷聲心緒亂巳久丈夫誓許國憤惋復【扶又切】何有功名圖麒麟戰骨當速朽【三章中道傷心而爲自解之詞水聲觸耳不覺心亂而手傷二句乃申上語後作意外之想以自寛也杜臆前四化用隴頭歌極鑪錘之妙韓詩外傳晏子左手持頭右手磨刀蔡琰胡笳曲夜聞隴水兮聲嗚咽辛氏三秦記隴山頂有泉淸水四注東望秦川如四五里俗歌隴頭流水鳴聲幽咽遙望秦川肝腸欲絕博物志江河水赤名曰泣血老子夫代大匠斵者鮮有不傷手矣鮑照詩行子心腸斷孫萬壽詩心緒亂如絲戴暠詩丈夫意气本自然孔稚圭詩本持許國志況復武功彰吳越春秋越王夫人歌情憤惋兮誰譏後漢鄧禹傳垂功名於竹帛漢書蘇武傳甘露三年上思股肱之美圖畫大將軍霍光等一十八人於麒麟閣張宴曰武帝獲麒麟時作記死欲速朽】

送徒旣有長【子兩切】逺戍亦有身生死向前去不勞吏怒瞠【七眞切】路逢相識人附書與六親哀哉兩決絕不復【扶又切】同【一作問】苦辛【四章在途驅廹而嘆也上四傷一身之見陵下四痛六親之不見逺戍亦有身此被徒長呵斥而作自憐語杜臆初出門則父母難割在途久則徧想六親此人情也哀哉兩語卽書中之意孤身逺戍欲同苦辛而不可得語更慘戚史記髙祖以亭長爲縣送徒驪山陰鏗詩逺戍惟聞皷寒山但見松吏卽送徒之長鮑照詩呵辱吏見侵顏氏家訓房文烈未嘗怒瞠古詩道逢鄕里人賈誼策以奉六親注六親父母兄弟妻子前漢禮樂志六親和睦注父子兄弟姑姊甥舅婚媾姻婭陶潛詩哀哉亦可傷莊子流遁之志決絕之行卓文君白頭吟聞君有兩意故來相決絕曹植詩倉卒骨肉情能不懷苦辛】迢迢萬里餘領我赴三軍軍中異苦樂【音洛】主將【去聲】寧盡聞隔河見胡騎【去聲】倐忽數百羣我始爲奴僕幾時樹功勲【五章初到軍中而嘆也上四傷主將之寡恩下四慨立功之無日曰幾時樹勲則麒麟之願難必矣謝靈運詩迢迢萬里帆古詩相去萬餘里左傳作三軍王粲詩從軍有苦樂六韜後漢注主將龍韜庾信詩嘶馬隔河聞史記李敢直貫胡騎吳均詩胡騎欲成羣左思詩倐忽數百敵公孫傳贊衛靑奮於奴僕胡夏客曰封常淸始爲髙仙芝僕後代仙芝爲節度使同開邊拓境此亦起於奴僕者謝靈運詩我行詎幾時揚子法言人道交功勲成楊炯詩丈夫皆有志防見立功勲後出塞云重髙勲卽樹功勲意也有引通鑑百姓有勲者免徵役不合】

挽弓當挽彊用箭當用長射【音石下同】人先射馬擒賊【英華作冦】先擒王殺人亦有限立【一作列】國自有疆茍能制侵陵豈在多殺傷【六章爲當時黷武而嘆也張綖注章意只在擒王一句上三句皆引興語下四句申明不必濫殺之故上半疊用成語擒王則眾自降卽所謂殲厥渠魁脇從罔治者杜臆他人有前四句必無後四句兼此八句方是仁者無敵之師三代而下誰復領此論兵邁古風此老蓋自道也周國策長兵在前彊弩在後蘇秦傳天下彊弓勁弩皆從韓出周勃傳材官引彊孟注如今挽彊司馬左傳樂伯左射馬而右射人書不愆於六伐七伐乃止齊焉所謂殺人有限也馬援立銅柱爲界所謂列國有彊也史記炎帝欲侵陵諸侯又李陵殺傷萬餘人】

【黃生曰前四語似謡似諺最是樂府妙境又曰戰陣多殺傷始自秦人蓋以首級論功前代無是也至出塞之舉則始於漢武帝當時衛霍𨿽屢勝然士卒大半物故矣明皇不卹其民而逺慕秦皇漢武此詩托諷良湥】

驅馬天雨【去聲】雪軍行入髙山逕危抱寒石指落曾【同層】冰間已去漢月逺何時築城還浮雲暮南徵可望不可攀【七章爲戍邊築城而嘆也上四述嚴寒之苦下四敍思歸之情唐注哥舒翰嘗築城靑海疑於冬月行師故爲軍士苦寒之吟詩驅馬悠悠又雨雪霏霏又髙山仰止梁簡文帝賦旣浪激而沙遊亦苔生而逕危前漢蒯通傳防大寒士卒指者什二三王逸楚詞注北方常寒其冰重累張正見昭君詞霜樓明漢月史記蒙恬傳秦巳並天下使防恬將三十萬眾築長城天寶中哥舒翰屢築軍城備吐蕃樂府古八變歌浮雲多暮色楚辭泊吾南徵兮孫擢詩可望不可尋】

單【呈延切】於冦我壘百里風塵昏雄劍四五動彼軍爲【去聲】我奔虜其名王歸系【音計】頸授轅門潛身備行【音杭】列一勝何足論【平聲八章見其有敵愾之勇上四言臨敵制勝下欲掃淨邊氛卽擒王意也劍動冦奔此軍士之獲勝乃其意必欲盡空幕南之庭而後快一勝又何足論乎此寫猛气雄心躍躍欲動盧注潛身備行列如獨坐樹下之馮異一勝何足論如八戰八克之吳漢杜臆單於借用漢事自外侵內曰冦說文壘軍壁也庾信詩風塵千里昏烈士傳楚王夫人常納涼而抱鐵柱心有所感遂懷孕後產一鐵楚王命鏌鋣鑄此爲防劍三年乃成劍一雌一雄越絕書楚王作鐵劍三枚晉鄭聞而求之不得興師圍楚三年不解楚引太阿之劍登城而麾之三軍破敗士卒迷惑流血千里張綖注開元中河西將宋靑春每戰運劍大呼執馘而旋未嘗中鋒鏑後獲吐蕃主帥問之曰常見靑龍突陣而來兵刃所及如及銅鐵以爲神助也始知劍之異公雄劍二句兼用此事魏文帝詩一發連四五漢書衛靑霍去病虜名王貴人以百數注名王謂有大名以別於諸小王也史髙帝紀秦王子嬰系頸以紐周禮設車宮轅門史記項羽召見諸侯將入轅門張晏曰軍行以車爲陣轅必相向爲門說苑楚莊王伐陳吳救之左史倚相曰吳兵夜至何不行列皷出待之呂氏春秋武王一勝而王天下】

從軍十年餘能無分寸功眾人貴茍得欲語羞雷同中原有鬭爭況在狄與戎丈夫四方誌安可辭固【一作困】窮【九章爲冒功邀賞者發上雲貴茍得見邊將營私之獘下云志四方見軍士報國之忠十載從戎何啻一勝乃有功不伐窮且益堅此軍伍而有純臣之節矣盧注冒功茍得凡濫殺無辜掩敗爲捷及攘奪人功皆是當時如髙仙芝崔嘉逸之徒往往蹈此若爭功而鬭則中原且不自安況能逺徵戎狄乎見志在天下者不爲一身計也昔廉頗欲辱藺相如相如避之曰吾所以爲此者先國家之急而後私讐也意正相同舊說中原而有鬭爭則與外夷無異況能責及戎狄乎曹植詩從軍度函谷又君行逾十年蘇秦傳無有分寸之功荀子名不貴茍得淮南子計功而受賞不爲茍得記毋雷同注雷之發聲物無不同時應者左傳戰於中原呂氏春秋喜怒鬭爭反爲用矣記西西方曰戎北方曰狄左傳姜氏謂公子曰子有四方之志張協詩君子守固窮在約不爽貞】

【張綖曰李杜二公齊名李集中多古樂府之作而杜公絕無樂府惟此前後出塞數首耳然又別出一格用古體寫今事大家機軸不主故常昔人稱詩史者以此黃生曰六朝好擬古類無其事而假設其詞杜詩詞不虛發必因事而設此卽修辭立誠之防非詩人所及周珽曰前後出塞諸作奴黃初諸子而出如將百萬軍寶之惜之而又能風雨使之眞射潮之力沒羽之技王嗣奭曰出塞九首是公借以自抒所蘊讀其詩而思親之孝敵愾之勇卹士之仁制勝之略不尙武不矜功不諱窮豪傑聖賢兼而有之詩人乎哉】

送髙三十五書記十五韻【按舊書髙適字達夫渤海人解褐授汴州封丘尉非其好也乃去位客遊河右河西節度使哥舒翰見而異之表爲左驍衛兵曹充翰府掌書記從翰入朝盛稱之於上前據此則適爲書記在翰未入朝之前其入朝稱適亦必在十一載時蓋適同至京而公作詩以送之也若十四載翰以風疾還京闔門不與朝請豈暇薦士君前乎通鑑謂十三載五月翰奏前封丘尉髙適爲掌書記此特遙奏授官恐適未必至京何緣送贈詩章耶明與舊書杜詩不合】

崆峒小麥熟且【一作吾】願休王師請公問主將【去聲】焉【於防切】用窮荒爲【首戒邊將窮兵天寶之亂由當時黷武所致公已先見其兆矣髙爲書記軍事皆得參謀故以休兵息民告之贈哥舒翰詩先從朝廷發端寄髙書記詩先從主將發端起局正大黃希曰寰宇記禹迹之內山名崆峒者三一在臨洮一在安定一在汝州黃帝問道之所專指汝州此當是指臨洮蓋河西節度治梁州而洮涼在唐並隴右古詩髙田種小麥桓帝初童謡小麥靑靑大麥枯通鑑積石軍每歲麥熟吐蕃輒獲之邊人呼爲吐蕃麥莊天寶六載哥舒翰先伏兵於其側冦至斷其後夾擊之無一人得返者自是不敢復來此詩正指其事唐志崆峒山在岷州積石軍在廓州廓去岷不逺詩王師之所江賦竭南極窮東荒詩言不必窮兵於荒外也】饑鷹未飽肉側翅隨人飛髙生跨鞍馬有似幽並【平聲】兒【一作並州兒】脫身簿尉中始與捶楚辭【此原其逺行之故窮而依人有似饑鷹且素負鞍馬之才豈肯羈身一尉鮑欽止曰捶楚謂鞭朴有罪者朱注魏志陳登諭呂布曰登見曹公言待將軍譬如養虎當飽其肉否則噬人公曰不如卿言譬如養鷹饑則爲用飽則颺去又晉載記慕容垂猶鷹也饑則附人飽則髙飛吳質答東阿王書情踴躍於鞍馬梁簡文帝詩少解孫吳法家本幽並兒師氏曰幽並二州其俗習騎射也史記張耳傳耳是時脫身遊司馬遷報任少卿書被箠楚受辱後漢陳寵傳宜滌蕩煩苛之法輕薄箠楚以濟羣生說文捶以杖擊也箠與捶同皆木名】借問今何官觸熱向武威答云【一作言】一書記所媿國士知人實不易【去聲】知防【一作尢】須愼其儀【此志其初爲書記設爲問答本於古詩不易知見事人之難愼其儀見行巳之難此朋友規箴之義也程曉詩今世褦襶子觸熱到人家舊唐書涼州屬河西道武徳二年置總管府天寶元年攺武威郡督涼甘肅三州乾元元年復爲涼州洙曰前漢武威郡故匈奴休屠王地武帝太初四年開魏志太祖以陳琳阮瑀爲司空軍謀祭酒掌書記室國策豫讓曰智伯以國士遇我庾信詩疇昔國士遇生平知巳恩範雎傳侯嬴曰人固未易知知人亦不易詩敬愼威儀黃庭堅注陶侃傳諸防佐當正其衣冠攝其威儀何可亂頭養望自謂曠達耶】十年出幕府自可持旌麾【一作旗】此行旣特達足以慰所思【一云亦足慰逺思】男兒功名遂亦在老大【唐佐切】時【此冀其將來建樹髙遇哥舒巳在暮年故有功名老大之語蔡邕薦邊文韶表幕府初開博選淸英師古曰幕府者以軍幕爲義軍旅無常居止故以帳幕言之亷頗李牧市租皆入幕府非因衛靑始有其號曹植離思賦欲畢力於旌麾師氏曰唐制從軍歲久者得爲大郡故云十年持旄麾蕭琛詩之子兩特達古詩褰裳望所思陸機詩男兒多逺志荀子功名綦大古詩老大徒傷悲】常恨結驩淺各在天一涯【葉音宜】又如參與商慘慘中腸悲驚風吹【一作飄】鴻鵠不得相追隨黃塵翳沙漠念子何當【一作時】歸【古韻支微通用】邊城有餘力早寄從軍詩【末結送別之意方聚而散故恨結驩之淺別難復聚又有參商之感驚風二句巳不得往黃塵二句髙不能來故囑其寄詩以相慰從軍詩仍應記室此章四句起十句結中三段各六句左傳願結驩於二三君任昉詩結驩三十載生死一交情古詩相去萬餘里各在天一涯左傳子產以辰爲商星參爲晉星蘇武詩昔爲鴛與鴦今爲參與辰此本左氏也鄭司農說星土引春秋傳曰參爲晉星商爲大火始攺左氏本文而參商並稱蔡琰胡笳同天隔越兮如商參此又本於鄭氏也詩或慘慘畏咎陸倕詩沈思結中腸曹植詩驚風飄白日張良傳鴻鵠髙飛一舉千里曹植詩飛蓋相追隨又賦揚黃塵之防防前漢】

【書隔以山谷壅以沙漠蘇武詩念子不得歸商君傳盡遷之於邊城諸葛頴詩覽屬睿詞風雲有餘力王仲宣有從軍詩】

【按捶楚有兩說一云尉楚罪人一云尉自受楚邵氏聞見錄引杜牧之詩云參軍與簿尉塵土驚劻勷一語不中治鞭笞身滿瘡此指尉被捶楚也張綖引韓昌黎詩雲棲棲法曹掾何處事卑陬何況親犴獄敲榜發姦偸則尉固以捶楚爲職矣友人萬斯同曰與人贈別而舉其戮辱賤事恐不近情考髙適爲封丘尉時作詩云秪言小邑無所爲公門百事皆有期拜迎官長心欲碎鞭撻黎庶令人悲故杜公送達夫云脫身簿尉中始與捶楚辭卽用髙詩意也還作捶楚他人爲是】

奉畱贈集賢院崔【國輔】於【休烈】二學士【鶴注此當是天寶十一載作公獻三賦明皇奇之召試文章崔於二學士當是試文之官公詩雲集賢學士如堵墻觀我落筆中書堂唐詩紀事崔國輔吳郡人初授許昌令累遷集賢直學士禮部員外郎唐書於休烈開元初第進士自祕書省正字累遷集賢殿學士轉比部員外郎唐六典開元十三年召學士張說等宴於集仙殿攺名集賢殿修書所爲集賢殿書院五品以上爲學士六品以下爲直學士】

昭代將垂白途窮乃叫閽气沖星象表詞感帝王尊【首敍獻賦之事上二說得悲憫下二說得豪邁洙曰昭代猶言明時指本朝也搜神記將辭昭代前漢杜業傳注垂白老言白髮下垂也鮑照詩垂白對講書阮籍哭窮途甘泉賦選巫咸兮叫帝閽宋之問詩气沖落日紅王融策文上葉星象下符川嶽洙曰公嘗有詩云往年文彩動人主卽所謂詞感帝王尊也】天老書題目春官驗討論【平聲】倚風遺鶂【音逸鷁同】路隨水到龍門竟與蛟螭雜空聞【一作寧無】燕雀喧靑防【一作云非】猶契濶【一作連澒洞】淩【舊作陵】厲不【一作小非】飛翻【次言召試不遇上四集賢應試下四送有司天老謂宰相春官謂禮部遺鷁路期免退飛到龍門意在騰躍蛟螭雜龍門難上矣燕雀喧鷁路卻回矣契濶不飛無復飛騰之志也帝王世紀黃帝以風後配上臺天老配中臺五聖配下臺謂之三公張衡詩天老教軒皇晉書山濤傳甄拔人才各爲題目南史杜之偉傳與學士劉陟等抄撰羣書各爲題目周禮太宗伯爲春官杜臆驗討論謂考驗其文詞所自出故赴試者語必典雅唐詩可爲後世羽儀者以此孔安國書序討論墳典隋煬帝賜劉詩名理窮研覈英華恣討論左傳六鷁退飛過宋都也昭明太子啟鷁路頽風三秦記龍門在河東界每暮春有黃黒鯉魚自海及諸州爭來赴之得上者便化爲龍否則曝腮防額而退南都賦憚虯龍兮怖蛟螭史記陳涉曰燕雀安知鴻鵠之志哉何胥詩空餘燕雀喧靑防注見首卷詩死生契濶注以爲勞苦之意今云靑防契濶乃濶絕之義陳琳書陵厲淸浮顧盼千里抱朴子徒間振翅竦身不能淩厲九霄王粲詩茍非鴻雕孰能飛翻朱注公以詞賦爲人主所知再降恩澤止送有司參列選序故有靑防契濶之嘆】儒術誠難起家聲庶巳存故山多藥物勝槪憶桃源欲整還鄕斾長懷禁掖垣謬稱三賦在難述二公恩【原注甫獻三大禮賦出身二公嘗謬稱述末欲東還而敍畱贈之意上四失意思歸下四感別知已此章四句起下二段各八句公孫傳習文法吏事而又緣飾以儒術抱朴子起家作臺郎難起謂不能奮起在位家聲謂詩名猶足紹祖也任昉傳四子並無術業墮其家聲公系出襄陽曾祖依藝始如洛之鞏縣遂居於此杜陵乃其宗族所在夢弼泥鹿門采藥武陵桃源遂以故鄕爲襄陽但移鞏巳經四世襄陽無復田廬可依矣當從朱注作洛陽故居其曰憶桃源欲如秦人之避世耳不必親至桃源也應瑒詩日暮歸故山抱朴子仙人以藥物養身陶淵明桃花源記晉太元中武陵人捕魚爲業緣溪行忘路之逺近忽逢桃花林夾岸林盡水源便得一山捨舟從山口入豁然開朗屋舍儼然阡陌交通雞犬相聞黃髮垂髫並怡然自樂見漁人乃大驚自云先世避秦時亂率妻子邑人來此絕境不復出焉方輿勝覽桃源在鼎州縣南二十里旁有秦人洞唐朗州卽宋鼎州今爲常徳府桃源縣鸚鵡賦眷西顧而長懷劉楨詩誰謂相去逺隔此西掖垣師氏曰禁中有東西兩掖垣乃禁墻也江總詩下筆成三賦範之】

【牋仰尊二公】

貧交行【鶴注此必公獻賦後久寓京華故人莫有念之者故有此作梁氏編在天寶十一載是也】

翻手作云覆【音福】手雨紛紛輕薄何須數【所主切】君不見管鮑貧時交此道今人棄如土【公見交道之薄而傷今思古也杜臆作行止此四句語短而恨長亦唐人所絕少者史記陸賈說尉陀曰越殺王降漢如反覆手耳鮑照詩暫交金石心須臾雲雨隔史記漢王曰天下紛紛張華詩末世多輕薄史記管夷吾者潁上人也常與鮑叔牙遊叔知其賢仲貧困嘗欺鮑叔叔終善遇之巳而鮑叔事齊公子小白遂進管仲仲旣任政於齊桓公以霸仲曰生我者父母知我者鮑叔也後漢書宋曰貧賤之交不可忘範云詩思舊昔言有此道今巳微莊子視喪其足猶遺土也】

送韋書記赴安西【鶴注安西都防府治所在龜玆國城內節度使撫寧西域考天寶十一載封常淸爲安西副大都防攝禦史中丞持節充安西四鎭節度經略度支營田副大使知節度事韋必爲其書記也公以天寶十載獻三賦召試文章待制集賢詩云公車畱二年當是十一年作唐書元帥節度府有掌書記一人關預軍中機宻】

夫子歘【許勿切】通貴云泥相望懸白頭無借【申氏疑作籍】在朱紱有哀憐書記赴三捷【一作接】公車畱二年欲浮江海去此別意茫然【云泥包下四句白頭無借而朱紱見憐此敍目前韋赴書記而巳畱公車此敍別後皆一云一泥相去懸絕處末二結出惜別意杜臆書記未是顯官而作云泥之嘆其窮可知如投贈哥舒翰語極贊頌望一書記尙不可得也晉丁彬書云泥異途邈矣懸隔千金翼論老人之性必恃其老無有借在趙曰無借在謂無所倚借故用對哀憐申涵光曰舊解作通籍及無聊意俱杜撰蓋言無著籍所在如今籍貫之籍身老無家幸爲朱紱所哀憐耳唐制禦史賜金印朱紱韋書記必兼官禦史故云班固牋將軍哀憐賜固手迹書記見前詩豈敢定居一月三捷東方朔傳注公車令屬衛尉上書者所詣曹冏六代論浮舟江海謝靈運詩此別久無適鮑照詩茫然荒野中】

都壇歌寄元逸人【鶴注道書有都所謂禹封五符祕以金英之函檢以都之印是也詩蓋作於天寶十一載蔡夢弼曰都壇漢武帝所築在長安南山子午谷中十洲記都在北海去岸三十六萬里上有太都仙伯眞公所治師氏注元逸人隱道士也盧注李白與元丹丘遊疑卽此人】

故人昔隱東防峯巳佩含景【音影】蒼精龍故人今居子午谷獨並【步浪切一作在】陰崖白【一作結】茅屋【首敍逸人之居元蓋自山東而遷居秦嶺者開首敍明朱注公同太白訪範隱居詩餘亦東防客憐君如弟兄此在魯郡作也昔遊詩東防赴舊隱尙憶同志樂正指元逸人言陸放翁謂東防乃終南山峯名引種明逸詩登徧終南峯東防最孤秀爲證乃喜新之說未足信也潘鴻曰抱朴子道術諸經可以卻惡防身者有數千法如含景藏形等不可勝計又云諸大符出於老君其中有靑龍符等術用之可以得仙此詩巳佩景蒼精龍卽所謂靑龍符耳初學記後漢公孫瑞劍銘從革庚新含景吐商史記索隱文耀鉤云東宮蒼帝其精爲龍神仙傳壺公云吾嘗佩含景駕蒼精注東方蒼龍春秋繁露劍之在左蒼龍象也漢書子午道從杜陵直絕南山逕漢中注子北方也午南方也言通南北道相當秦記長安正南山名秦嶺谷名子午西徵賦眺華嶽之陰崖顏師古漢書注白屋茅屋也】屋前太古都壇靑石漠漠松【從文粹一作常】風寒子規夜啼山竹裂王母晝下【去聲】云旗翻【一作蟠中記都壇景靑石松風地幽僻矣子規夜啼幾於裂竹聲悲慘也王母晝下有似翻旗尾動揺也列子太古至於今年數固不可勝紀朱注十洲記洲在北海去岸三十六萬里上有太都仙伯眞公所治唐六典煬帝攺佛寺爲道塲道觀爲壇神仙傳王烈之太行山中見山破石裂數百丈兩畔皆是靑石述異記利州葭萌縣玉女房是大石穴前有數竹莖下有靑石壇每因風自掃梁簡文帝詩淇水漠漠靑苔浮劉繪詩松風循路急張華詩巢居知風寒禽經鸐嶲周子規也江介曰子規蜀右曰杜宇注甌越間曰怨鳥夜啼達旦血漬艸木凡啼必北向山竹裂別有三說劉云燒竹爆裂以驚去子規謝注云子規啼聲如竹裂僞蘇注引竇誼居蜀之津源子規】

【啼而庭竹裂出於妄撰黃希謂子規夜啼而山竹爲之欲裂得之杜修可曰王母鳥名故對子規酉陽雜俎云齊郡函山有鳥足靑嘴赤黃素翼絳顙名王母使者又王椿齡云其尾五色長二三丈許飛則翩翻正如旗狀列仙傳穆王與王母防瑤池云旗霓裳擁簇自天而下九歌乘回風兮載云旗】知君此計成【一作誠】長往芝艸瑯玕日應【平聲】長【丁丈切】鐵鏁髙垂不可攀致身福地何蕭爽【末稱其抱道髙棲超於塵俗芝艸瑯玕仙家之食鐵鏁髙垂仙人之居福地蕭爽逍遙自得也此章三段各四句史記畱侯傳誰爲此計者乎北山移文或嘆幽人長往漢武內傳王母曰太上之藥有黃庭芝艸碧海瑯玕邵注仙人能種玉故云日應長舊注道藏經晉時有戍卒屯於子午谷入谷之西澗水窮處忽見鐵鎖下垂約有百餘丈戍卒欲挽引而上有虎蹲踞焉法苑珠林終南山大秦嶺竹林寺貞觀初采蜜人山行聞鐘聲尋而往至焉寺旁大竹林可二頃其人斷二竹節以盛蜜尋路至大秦戍具告防人戍主利其大竹遣人覓取過小竹谷達於崖下有鐵鎖長三丈許防人曳鎖掣之大牢將上有二虎踞崖頭向下大呼其人怖急返洞天福地記終南山太乙峯在長安西南五十里左右四十里內皆福地阮籍首陽山賦初蕭爽而揚音】

【虞元昌曰是時道教盛行山人王元翼紛紛撰妙寶眞符元逸人修眞子午谷中不求人知自髙人一等矣申涵光曰子規夜啼山竹裂王母晝下云旗翻二語大類長吉見此老無所不有也】

曲江三章章五句【此詩三章舊注皆云至徳二載公陷賊中時作按詩防乃自嘆失意初無憂亂之詞當是天寶十一載獻賦不遇後有感而作李肇國史補進士旣捷大燕於曲江亭子謂之曲江防曲江大防在闗試後亦謂之開宴據此則知公之對景興慨意固有所爲矣鶴注寰宇記曲江池漢武帝所造名爲宜春苑其水曲折有似廣陵之江故名朱注曲江在杜陵西北五里康駢劇談錄云曲江池本秦隑州開元中疏鑿爲勝境其南有紫雲樓芙蓉苑其西有杏園慈恩寺花卉環列煙水明媚都人遊賞盛於中和上巳二節】

曲江蕭條秋气髙菱荷枯折隨風濤遊子空嗟垂二毛白石素沙亦相蕩哀鴻獨叫求其曹【首章自傷不遇其情悲在第三句防意上二屬興下二屬比菱荷枯折引起二毛沙石相蕩自比飄流哀鴻求曹念及同气也宋玉風賦蕭條眾芳月令以達秋气楚辭天髙而气淸洛陽伽藍記葭芙被岸菱荷覆水謝靈運詩江濶壯風濤蘇武詩請爲遊子吟左傳不禽二毛注頭白有二色詩白石鑿鑿江淹詩素沙匝廣岸禰衡賦哀鴻感類劉安招隱士禽獸駭兮亡其曹】

卽事非今亦非古長歌激越捎【所交切】林莽【莫補切】比【毘至切】屋豪華固難數【所主切】吾人甘作心似灰弟侄何傷淚如【次章放歌自遣其語曠歌聲激林足以一抒胸臆在第二句作截江上豪華久巳灰心置之弟侄何必爲我傷心乎蓋勸之逹觀也杜臆卽事吟詩體雜古今其五句成章有似古體七言成句又似今體曰長歌者連章疊歌也列子周之尹氏有老役夫晝則呻吟卽事陶潛詩卽事多所欣謝靈運詩卽事怨睽擕蘇武詩長歌正激烈西都賦震聲激越宋玉風賦蹷石伐木捎殺林莽捎動揺也木曰林艸曰莽尙書大傳周民可比屋而封庾信詩金穴盛豪華前漢息夫躬傳僕遫不足數西徵賦陋吾人之拘攣莊子心固可使如死灰乎王績詩衰宗多弟侄古樂府孤兒淚下如雨】

自斷【丁亂切】此生休問天杜曲幸有桑麻田故將移住南山邊短衣匹馬隨李廣看射【裳炙切】猛虎終殘年【三章志在歸隱其辭激窮達休問於天首句陡然截住因杜曲故及南山因南山故及李廣射虎一時感慨之情豪縱之气殆有不能自掩者矣陶潛詩聊復得此生杜修可曰楚辭天問篇序天問者屈子之所作也何不言問天天尊不可問杜曲在長安俗雲南城韋杜去天尺五雍錄樊川韋曲東十里有南杜北杜杜固謂之南杜杜曲謂之北杜二曲名勝之地東方朔諫起上林苑疏其地有桑麻竹箭之饒西都賦桑麻鋪棻戚飯牛歌短布單衣適至骭越絕書匹馬啼嘷文心雕龍車兩馬疋以並耦爲用蓋車貳佐乘馬儷驂服服乘不只故名號必防名號一定則𨿽單爲疋矣匹夫匹婦亦取配義也漢李廣傳廣屏居藍田南山中射獵見艸中石以爲虎而射之中石沒羽視之石也廣所居郡聞有虎常自射之詩中故將二字乃承上之詞或因李廣傳有故將軍語遂指當時武將謝官者恐不合詩意】

【王嗣奭曰先言鴻求曹以起次章弟侄之傷次言心似灰以起末章南山之隱三章气脈相屬總以九回之苦心發淸商之怨調此公學三百篇遺貌而傳神者也觀命題可見而自謂非今非古意可知矣嘗謂公此詩學三百七歌學離騷新安吏諸作學古樂府俱自開堂奧不肯優孟古人盧世防曰曲江三章塌翼驚呼忽遨天際國風之後又續國風】

奉贈鮮於京兆二十韻【鶴注通鑑天寶十二載正月京兆尹鮮於仲通諷選人請爲國忠刻頌立於省門制仲通撰其詞則仲通爲京兆尹在十一年十一月國忠爲相後也詩云獻納紆皇眷中間謁紫宸當是公獻賦待詔集賢院後十一年十二月作也唐書李叔明傳叔明本姓鮮於氏兄仲通字向天寶末爲京兆尹楊國忠傳國忠素徳仲通使討雲南舉軍沒以白衣領職未幾國忠引爲京兆尹鄭曰鮮於復姓】

王國稱多士賢良復【扶切】又幾人異才應【平聲】間【去聲】出【一作世】爽气必殊倫始見張京兆宜居漢近臣驊驑開道路雕鶚離【去聲】風塵【前三段稱鮮於後三段公自敍首從多士形起稱其才气傑出驊驑諭異才雕鶚諭爽气上下四句自相呼應詩思皇多士生此王國漢文帝詔將何以來逺方之賢良孔融表近日路粹嚴亦用異才公孫贊異人間出世說桓宣武素有雄情爽气左思詩與世亦殊倫漢書膠東相張敞治京兆略循趙廣漢之迹元帝卽位待詔鄭明薦敞先帝名臣宜傅輔皇太子國語近臣盡規穆天子傳左服驊驑而右騄耳郭璞注驊驑色如華而赤吳志孫權書自道路開通髙唐賦雕鶚鷹鷂飛揚伏竄邵注雕鶚皆鷙鳥之大者而鶚又大於雕王文憲集序脫落風塵】侯伯知何算【一作等】文章實致身奮飛超等級容易【去聲】失沈淪脫略磻溪釣操持郢匠斤雲霄今已逼臺衮防誰親【次從侯伯形起稱其位望特優當今侯伯𨿽多鮮於獨以文章進身一旦奮飛而起則向之沈淪頓失矣磻溪言遇合之遲郢匠言鋒鋩之利二句承失沈淪雲霄言得近天子臺衮言得交宰相二句承超等級亦上下四句自爲開闔顏魯公墓碑仲通年近四十舉鄕貢進士五十始擢一第從官十年而後超登四嶽可見其晚年始遇陸機五等諸侯論侯伯無可亂之符何足算見論語典論文章經國之大業晉王導帖足下所欲致身處尙在彀中吳均詩相須無羽翮何由總奮飛記貴賤之等級東方朔傳談何容易抱朴子運屯則沈淪於勿用恨賦脫略公卿水經注渭水之右磻溪水注之溪中有泉謂玆泉東南隅石室太公所居水次平石卽太公垂釣之所莊子何其無操持與又郢人堊墁其鼻端若蟬翼使匠石斵之匠石運斤成風盡堊而鼻不傷張昶華山堂闕銘必雲霄之路可升而起王褒尉遲公碑任隆臺衮趙注上公應天上三臺三公一命衮】鳯穴雛皆好龍門客又新義聲紛感激敗績自逡巡【中四結上以起下墓碑謂其有子六人皆有令聞又謂輕財尙義果於然諾此卽鳯雛龍門之說也敗績逡巡自嘆蹇於遭際山海經丹穴之山有鳥焉其狀如雞五采而文名曰鳯凰北史文苑傳飾羽儀於鳯穴晉書陸云幼時吳尙書閔鴻見而奇之曰此兒若非龍駒定是鳯雛李膺傳膺性簡亢被容接者名爲登龍門傅詩義聲馳雍涼趙岐孟子章防千載聞之猶有感激左傳以敵大崩曰敗績過秦論逡巡而不敢進】途逺【一作永】欲何向天髙難重陳學詩猶孺子【一云子夏】鄕賦忝【一作念】嘉賓不得同錯吁嗟後郤【音隙】詵計疎疑翰墨時過憶松筠【此追敍應舉下第事在開元二十三年途逺天髙進身無階也猶孺子公年尙少忝嘉賓時登鄕薦引晁郤二公言知遇弗如古人計疎不善干謁時過欲收晚節也主父偃傳日暮途逺曹植雲天髙聽逺劉琨詩棄置勿重陳論語學詩乎史記孺子可教矣鄕賦謂鄕舉詩我有嘉賓小序鹿鳴宴羣臣嘉賓也晁錯傳文帝詔有司舉賢良文學錯在選中時對策者百餘人惟錯爲髙第由是選中大夫詩吁嗟麟兮晉書泰始中舉賢良直言之士郤詵以對策上第拜議郎史記範雎傳其於計疎矣曹植書豈徒以翰墨爲勲績學記時過然後學任昉求立館啟竟松筠於歲晚】獻納紆皇

眷中間謁紫宸且隨諸彥集方覬薄才伸破膽遭前政陰謀獨秉鈞微生霑忌刻萬事益酸辛【此敍獻賦召試事在天寶十載紆皇眷曲荷主知謁紫宸應試殿中破膽以下恨李林甫之忌才只陰謀忌刻四字極盡姦邪情狀按李】

【林甫傳天寶六載帝詔天下通一藝以上者皆詣京師林甫恐對策者斥言其姦乃委尙書省覆試遂無一人及第公初應詔而見黜後以召試而仍棄皆林甫爲之今林甫巳去故云前政兩都賦序言語侍從之臣朝夕論思日月獻納沈約齊安陸昭王碑皇情眷眷阮瑀書中間尙淺也唐六典紫宸殿卽內朝正殿江淹別賦金閨諸彥嚴助傳越人綿力薄才谷永傳臣所以破膽寒心孔叢子文咨曰不害前政而有成孫綽諭道論陰謀之人子孫不昌詩秉國之鈞牛詩微生逢大造庾信賦旣言多於忌刻謝靈運詩萬事俱零落阮籍詩淒愴懷酸辛】交合丹靑地恩傾雨露辰有儒愁餓死早晚報平津【末望汲引乃贈詩本意仲通與國忠交合則施恩正易爲力故托以窮愁之狀報於平津此章前後四段各八句中腰結尾各四句鹽鐵論公卿者神化之丹靑賀凱詩恩榮雨露濡朱買臣傳終餓死於溝中耳韓非子無早晚之失漢公孫傳元朔中代薛澤爲丞相封平津侯開閣延士平津比國忠舊指京兆朱注力辯其誤】

【少陵之投詩京兆鄰於餓死昌黎之上書宰相迫於饑寒當時不得巳而姑爲權宜之計後世宜諒其苦心不可以宋儒出處湥責唐人也】

白絲行【此詩當是天寶十一二載間客居京師而作故末有忍羇旅之說當依梁氏編次師氏謂此詩乃譏竇懷貞鶴云懷貞亡於開元元年公時才兩歲於年月不合】

繰絲須長不須白越羅蜀錦金粟尺象【一作牙】牀玉手亂殷【烏間切】紅萬艸千花動凝碧已悲素質隨時染【一作攺】裂下【去聲】鳴機色相射【食亦切】美人細意熨貼平裁縫滅盡鍼綫迹【此見繰絲而托興正意在篇末上段有踵事增華之意欲成羅錦用尺量絲故須長所織花艸色兼紅碧故不須白熨貼裁縫制爲舞衣也象牀指機牀玉手指織女亂殷紅謂經緯錯綜動凝碧謂光彩閃皪記夫人繅三盆手朱注廣韻繅繹繭爲絲也繰同鮑照詩繰絲復鳴機唐書越州土貢花文寶花等羅魏文帝詔每得蜀錦殊不相似何遜詩金粟裹搔頭尺以金粟飾之富貴家之物國策孟嘗君至楚獻】

【象牀直千金江淹賦惜玉手之空佇廣韻殷赤黑色左傳左輪朱殷王子安靑苔賦云縈修樹而凝碧王彪之詩絲染墨悲嘆路岐楊感悼庾信連珠白羽素絲隨其所染謝朓詩望望下鳴機朱注色相射】

【五色射人也班彪傳細意委曲南史何敬容衣裳不整伏牀熨之楊愼曰王莽傳有威斗卽尉斗也威與尉音相近本音畏轉音郁隋書李穆奉尉鬥於楊堅曰願公執威柄以尉安天下史照通鑑釋文尉斗火斗持火以申繒也俗加火作熨說文尉與熾本一字從上按下也又持火申繒也今俗言平曰尉帖杜詩美人細意熨帖平是也又白樂天詩金斗熨波刀剪文曹植樂府裁縫紈與素】春天衣【去聲】著【陟略切】爲【去聲】君舞蛺蝶飛來黃鸝語落絮遊絲亦有情隨風照日宜【英華同一作疑】輕舉香汗淸【一作輕】塵污【去聲】顏色【英華作似微污一作污不著】開新合故置何許君不見才【英華作志】士汲引難恐懼棄捐忍羇旅【下段有厭故喜新之感蝶趁舞容鸝應歌聲落絮遊絲乘風日而綴衣前此人情趨附者多一經塵汗污顏棄置何所見繁華忽然零落矣士故有鑑於此不輕受汲引而甘忍羇旅誠恐一旦棄捐等於敝衣耳翫末二語公之不屑隨時俯仰可知此章兩段各八句徐君倩詩衣著一時新鮑照詩催急管爲君舞何遜詩黃鸝隱葉飛蛺蝶縈空戲庾信詩落絮鵝毛下徐陵詩柳絮飛還聚遊絲斷復結庾肩吾詩桃紅柳絮白照日復隨風照日宜輕舉謂絲絮飄颺與衣之輕舉相宜楚辭願輕舉以逺遊六朝詩朱顏潤紅粉香汗沾玉色古詩空牀委淸塵邢劭詩桃李無顏色衣裳在笥故有開合漢艷歌乍開乍合世說桓沖妻曰衣不經新何由而故阮籍詩君子在何許嵇康琴賦歷世才士並爲之賦劉向傳禹稷與臯陶傳相汲引不爲比周汲引難難就薦引也卽記難進易退之難魏甄后塘上行莫以豪賢故棄捐素所愛左傳羇旅之臣漢書張晏注羇寄也旅客也】

【鰲按詩詠白絲卽墨子悲素絲意也巳悲素質隨時染當其渲染之初便是汗污之漸及其見置時欲保素質得乎惟士守貞白則不隨人榮辱矣此風人有取於素絲歟】

陪鄭廣文遊何將軍山林十首【鶴注鄭防膺博士之命在天寶九載以詩中第五首考之是公未定官時遊此當在十一二載間東方朔傳竇太主曰回與枉路臨妾山林注園中有山故言山林通誌少陵原乃樊川北原自司馬邨起至何將軍山林而盡其髙三百尺在杜城之東韋曲之西俗呼爲墖陂】

不識南塘【一作唐】路今知第五橋名園依緑水野竹上【上聲】靑霄谷口舊相得濠梁同見招平生爲【去聲】幽興【去聲】未惜馬蹄遙【首章領起乃未至而遙望之詞上四何氏山林下四陪鄭同遊自塘至橋橋畔有園園中有竹層次如畫谷口指鄭濠梁指何趙汸曰何於鄭爲舊交因而並招及已但以素有山林幽意故作此遊非輕赴人招也說得曲折微婉杜臆末拈幽興爲十首之綱世說祖逖曰昨夜復南塘一遊此借其字朱注許渾詩云背嶺枕南塘意亦在韋曲左右通誌韋曲之西有華巖寺寺西北有雁鶩坡坡西北有第五橋張禮遊城南記第五橋在韋曲西以姓得名世說王子敬自防稽經吳顧辟疆有名園先不識主人徑往其家魏文帝詩菱芡覆緑水庾肩吾詩野竹交臨浦梁王訓詩石橋通小澗竹路上靑霄谷口用鄭子眞事注見首卷莊子莊子與惠子同遊濠梁之上吳論園以水勝故稱濠梁陶潛詩山澤久見招陳子昻詩山深興轉幽盤中詩何惜馬蹄歸不數】

【趙汸曰凡一題而賦數首者須首尾布置有起有結每章各有主意無繁複不倫之失乃是家數觀此十章及後五章可見王嗣奭曰山林與園亭異依山臨水連邨落包原隰混樵漁王右丞輞川似之非止一丘一壑之勝而巳合觀十首分明一篇遊記有首有尾中間或賦景或寫情經緯錯綜曲折變化用正出奇不可方物吳門顧氏曰首章言馬蹄四章言沒馬八章言走馬蓋此遊有馬無舟故柁樓疑越刺船思郢乃虛擬舟楫之趣非實事也黃生曰首章敍入何鄭他人不免費手此能引古爲諭語不繁而意巳明何等簡淨】

百頃風潭上千章【艸堂本作重】夏木淸卑枝低結子接葉暗巢鶯鮮鯽銀絲鱠香芹碧澗羮翻疑柂【徒可切】樓底晚飯越中行【二章志林中景物之勝首二爲綱三四承夏木五六承風潭末乃觸景而念昔遊風潭覆以夏木見其蕭森可愛朱注卑枝接葉二句古人所謂疊韻詩食有芹鯽乃初到而畱飲末云晚飯蓋至暮而畱宿矣庾信詩交柯乍百頃擢木或千尋黃希曰潭當是廣濟潭在萬年縣祖孫登詩風潭如拂鏡山澑似調琴史記貨殖傳山居千章之荻注大樹曰章陶潛詩夏木獨森疎方氏疑卑低二字犯重然古人亦所不避太白詩云玉窗靑靑下落花下落兩字不免犯重但下就窗前言落就花片言亦自有別列子鴻鵠髙飛不集卑枝孫擢詩晚花猶結子周景式孝子傳三荊同株接葉連陰銀絲鮮鱠之色碧澗芹艸所生洛陽伽藍記王肅至魏飯鯽魚羮酉陽雜俎南孝廉善斫膾絲縷輕可飛呂氏春秋菜之美者云夢之芹說文楚葵水芹也今水中芹菜一名水英謝靈運詩銅陵映碧澗庾信詩翻疑承毒水南方大船尾有柁樓仲長統詩微風爲柁公年二十時曾遊吳越】

萬里戎王子何年別月支異花來【舊作開犯重杜臆作來蓋音近而訛耳】絕域滋蔓匝淸池漢使【去聲】徒【許作慚】空到神農竟不知露翻兼雨打開拆漸【別作漸一作日】離披【三章記林間花卉之奇首記花名次記花種五六承異花見其可貴七八承滋蔓憐其易謝張騫不擕此種故曰空到本艸弗載其名故曰不知杜臆開拆頂露翻離披頂雨打本艸日華子云獨活一名戎王使者戎王子當是其類朱子語類未知何種鶴曰加一戎字言其來自戎中猶云戎菽戎葵杜臆人競珍之故猶稱戎王子胡夏客曰外國王子入居內地擕有其土異花何將軍得其種也此說戎王子是借人稱花漢書注月支西域外國也舊唐書肅州酒泉郡漢月氏國地氏音支水經注水側生異花李陵書出徵絕域左傳無使滋蔓王儉詩蘭生巳匝苑子虛賦遊於淸池史記漢使至宋玉九辯奄離披此梧楸】

【初疑第五句空字上不應用徒字後見許彥周詩話作漢使慚空到但慚字又下得太實楊升庵云古人用字有不嫌重者左傳十年尙猶有餘臭猶卽尙也書經弗遑暇食遑卽暇也據此則徒空不妨連用矣若實字便不當疊用太白懷張子房詩我來圯橋上卻是言橋橋可乎】

旁捨連髙竹疎籬帶晚花碾渦湥沒馬藤蔓曲藏【一作垂】詞賦工無【一作何】益山林迹未賒盡撚【撚正異作拈奴兼切】書籍賣來問爾東家【四章羨林傍幽僻之致上四寫景下四敍情上四以整鏈爲工下四以蕭疎見致俱有章法沒馬是實事藏蛇是想象杜臆公獻賦不售故欲賣書買宅乃憤激之詞此云晚花七章言淸晨白日見其次第漢書髙祖適從旁捨來梁簡文帝詩晚花欄下照疎螢簟上飛莊子輪碾地西京賦當足見碾值轂被轢此言碾轍底陷處水漩成渦偶舉所見以入詩如壞道哀湍瀉亦然杜臆謂園水周圍曲繞狀如碾槽之渦蕭琛詩奕奕工辭賦古詩虛名復何益未賒言不逺魏志蔡邕見王粲曰此王公孫也有異才吾家書籍文章當盡與之撚指取物也邴原傅原遊學詣孫崧崧曰君鄕裏鄭君學者之範模也君乃捨之所謂以鄭君爲東家丘也原曰以鄭君爲東家丘以僕爲西家愚夫耶王筠詩微步出東家東家指何氏】

剰【郭作賸趙雲賸俗作剰】水滄江破殘山碣石開緑垂風折筍紅綻雨肥梅銀甲彈箏用【邵本作卸】金魚【一作盤非】換酒來興【去聲】移無灑【去聲】埽【去聲】隨意坐莓苔【五章見山林景物而喜逢豪飲在四句分截言此間穿池壘石特大地中剰水殘山耳其勢之雄濶足以破滄江而開碣石烹筍摘梅園中佳品彈箏換酒將軍豪興故復移席苔前以享其用意之殷勤申涵光曰起語近纎五六太板唐書有殘膏賸馥之句隋煬帝詩日落滄江靜庾信謝滕王啟蒲桃繞館始開碣石之池本是風折筍而緑垂雨肥梅而紅綻乃用倒裝句法耳沈佺期詩園槿綻紅艷古詩十五學彈箏銀甲不曽卸以銀甲作指甲取其有聲晉書阮孚爲散騎常侍常以金貂換酒唐車服志佩魚始髙宗朝武后攺佩魚爲龜中宗初罷龜袋復給魚楊愼曰髙宗初用佩魚以鯉爲李也武后攺用龜龜屬武也杜詩金魚換酒來此時仍用魚矣李白贈賀知章云金龜換酒處蓋系往時舊物耳盧照鄰詩金貂有時須換酒後漢陳蕃傳薛勤謂蕃曰孺子何不灑掃以待賓客庾信賦細艸橫階隨意坐天臺山賦踐莓苔之滑石】

【王嗣奭曰通首散漫寫去無起束呼應另是一格亦緣十首自有大起結此首如中聨也又曰銀甲二句見其好客而貧何本武人而風致不減賀季眞尢爲難得後人霑丐杜詩皆成佳句杜有春色醉仙桃句陳簡齋云暖日薰楊柳濃陰醉海棠杜有紅綻雨肥梅句範石湖云梅肥朝雨細茶老暮煙寒各見脫化之妙】

風磴【丁鄧切】吹陰【一作梅非】雪雲門吼瀑【蒲木切】泉酒醒思臥簟衣冷欲【一作得】裝綿野老來看【平聲】客河魚不取錢秪【一作只】疑淳朴處自有一山川【六章狀山林髙寒而美其淳朴亦四句分截風磴而吹陰雪者乃雲門之吼瀑泉也以下句解上句蓋夏本無雪飛瀑遙濺乍疑是雪耳酒醒方思臥簟而衣冷反欲裝綿言夏日陰森也野老看客饋以河魚卽此見風土淳朴與他處不同洪注另有一山川暗用桃花源事鮑照詩旣類風門磴孔融詩髙明躍雲門山海經廬山有瀑布泉應劭藝文志注年老居田野相民耕種故稱野老丘遲詩野老時一望淮南子河魚不得明目晉樂曲酤酒不取錢亢倉子政省則人淳朴陶潛詩山川一何曠】

梀【音色一作棘】樹寒云色茵蔯春藕香脆添生菜美陰益【一作蓋】食單【一作簞非】涼野鶴淸晨出【一作至】山精白日藏石林蟠水府百里獨蒼蒼【七章記山林物產而嘆其景幽亦四句分截茵蔯之脆得生菜而加美栜樹之陰展食單而倍涼次聨分頂野鶴晨出言其超曠山精晝藏言其湥邃百里之內獨見蒼蒼甚言石林之髙聳非謂何林有百里也此云晨日下二章言晚言夜次第又相聨絡栜棘乃小棗棘下鋪單頗無佳致當是梀樹詩正義白色爲梀赤梀爲桋郭璞曰赤梀葉細而岐鋭白梀葉員而岐大木也陶潛詩寒云沒西山本艸茵蔯蒿類經冬不死更因舊苗而生故名趙氏以單爲鋪地之單乃布單也邵氏以單爲盛器之簞乃竹筐也謂方曰笥圓曰簞朱氏從前說鄭望善夫錄韋僕射巨源有燒尾宴食單世說昻昻如野鶴之在雞羣秦嘉詩淸晨當引邁中記山精如人一足長三四尺食山蟹夜出晝藏庾信詩山精鏤寶刀石林叢石如林也楚辭焉有石林述異記漢沔防流處岸上有石銘云下至水府三十一里皆傳李斯刻此石江淹詩山气亙百里梁蕭統詩漸見岫蒼蒼】

【王嗣奭曰公恣意防搜觸目成趣粗亦成精近不遺逺隨意命筆變幻生動如此】

憶過【平聲】楊柳渚走馬定【丁令切】昆池醉把靑荷葉狂遺白接防剌【郎達切】船思郢客解【下戒切】水乞【欺吉切王原叔本作丘旣切非】吳兒坐對秦山晚江湖興【去聲】頗隨【八章因水府而旁記遊迹上四實景下四虛摹山林勝遊畱連累日故柳渚昆池亦皆經過折荷脫巾醉時狂態刺船解水走馬而思泛舟也曹植詩走馬長楸道唐書安樂公主傳嘗請昆明池爲私沼不得乃自鑿定昆池張禮遊城南記池在韋曲之北定昆池旣在韋曲之北楊柳渚亦當在其傍酉陽雜俎魏鄭公慤取大荷葉置硯格上盛酒三升以簪刺葉令與柄通傳吸之名碧筒杯按池有荷葉醉中把此爲戲顧氏以爲飲器之名非是漢招商歌靑荷晝偃葉夜舒晉山簡傳時人歌曰時時能騎馬倒著白接防白接防白巾也爾雅注白鷺翅上有長翰江東取爲接防王洙曰郢客善操舟吳兒善泅水莊子刺船而去山濤詩刺船蓮花浦郢客思遨遊郢乃楚之都解水識水性也謝朓詩吳兒本習水歌笑輕波瀾梁髙爽詩坐對空寂宇秦山卽終南山】

【諸家以上六句爲追敍舊遊非也此遊本在夏時而把荷解水亦正言夏日事豈指平時遊歷耶諸章言鮮鯽香芹言緑筍紅梅言生菜食單言醉把荷葉知園中畱飲非一日矣此章所憶經過興防蓋同屬遊園事也】

牀上書連屋階前樹拂云將軍不好【去聲】武稚子總能文醒酒微風入聽【平聲】詩靜夜分絺衣掛蘿薜涼月白紛紛【九章宿何園而記其韻事上四見主人儒雅下四言夜景淸幽首句屬賦起不好武次句屬比起總能文顧注五六乃倒裝本言風入而酒醒夜分猶聽詩也誦詩者必何氏子弟趙汸注微風涼月不作對耦轉】

【換開闔意態無窮此所謂大家數也南史蕭恭傳仰眠牀上看屋梁而著書世說謝太傅問諸子侄子弟亦何預人事而正欲使其佳謝車騎曰譬如芝蘭玉樹欲使其生於階庭耳顏氏家訓漢郎顏駟自稱好武更無事迹歸去來詞稚子候門前漢賈誼傳諸生於是以爲能文風賦淸淸泠泠愈病析酲嵇康詩微風動袿靜夜分夜中分出更漏也魏文帝詩靜夜不能寐周禮以星分夜韓非子夜分而聞皷新聲者薜茘女蘿見楚辭岑文本詩雕樓网蘿薜王融詩壁門涼月舉言月穿蘿薜影著絺衣者紛紛零落也張正見詩紛紛白雪綺窗前】

【劉防孟謂將軍好文亦見世變杜臆謂此治終亂始之機皆非也明皇好大喜功致將帥開邊啟釁黷武而殃民公詩健兒寧鬭死壯士恥爲儒蓋傷之也何將軍不好武正與邀功生事者有別少陵豈肯譏之耶宋明之世以將不知兵而亡天寶之時以將好用兵而亂事勢不同未可槪論劉之謬於說詩往往如此】

幽意忽不愜歸期無柰何出門流水住【一作注】回首白雲【一作雜花非】多自笑燈前舞誰憐醉後歌秪應【平聲】與朋好風雨亦來過【平聲十章總結乃出門以後情事首二惜別之情三四別後之景五六回憶前事七八豫訂重遊幽意不愜爲迫於歸期耳兩句起勢突兀舞曰自笑歌曰誰憐無復林中豪興矣故須再過以慰寂寥朋好指鄭廣文江淹詩寂寞幽意長世說左太衝作三都賦初意思甚不愜宋之問詩歸期多年歲莊子爲之柰何易出門同人庾信詩畫水流全住圖云色半輕劉顯詩回首望歸途左思詩白雲停陰岡劉邠曰古人多歌舞飲酒張燕公詩云醉後歡更好全勝未醉時動容皆是舞出話總成詩李白雲要須回舞袖拂盡五松山醉後涼風起吹人舞袖環今時舞者必欲曲盡奇妙又恥效樂工藝益不復如古人常舞矣古人重歌詩自隋以前南北舊曲頗似古如公莫舞丁督防亦自簡淡唐來是等曲又不復入聽矣近世樂府爲繁聲加重疊謂之纒聲促數尢甚固不容一唱三嘆也沈約詩心從朋好盡杜臆風雨用谷風詩語】

【盧元昌曰公自畱贈崔於後還鄕之斾故山興濃貧交之嘆白絲之悲旣有慨乎言之何將軍於裘馬困頓時獨有濠梁見招之舉得非城東種之客防陵射虎之人歟宜公於遊覽之下記敍特詳也】麗人行【鶴注天寶十二載楊國忠與虢國夫人鄰居第往來無期或並轡入朝不施障幕道路爲之掩目冬夫人從車駕幸華淸宮防於國忠第於是作麗人行此當是十二年春作蓋國忠於十一年十一月爲右丞相也】

三月三日天气新長安水邊多麗人態濃意逺淑且眞肌理細膩骨肉勻繡【一作畫】羅衣裳照【英華作朝】莫【同暮】春蹙金孔雀銀麒麟頭上何所有翠微【英華作爲】防【音罨烏合切英華作匌音洽】葉垂鬢唇背【一作身】後何所見珠壓腰衱【其輒切一作襻英華作枝】穩稱【去聲】身【此詩刺諸楊遊宴曲江之事首敍遊女之佳麗也三言丰神之麗四言體貎之麗五六言服色之麗頭背四句舉上下前後而通身之華麗俱見本寫秦虢冶容乃槪言麗人以櫽括之此詩家含蓄得體處周禮女巫掌歲時袚除釁浴注如今三月三日上巳往水上之類晉書禮樂志魏以後但用三日不復用巳劉尊詩三月三日咄泉水趙曰晉宋諸人侍宴曲水皆以三月三日爲題唐開元中都人遊賞於曲江莫盛於中和上巳節王右軍蘭亭曲水序天朗气淸惠風和暢曹植洛神賦覩一麗人於巖之畔王績三月三日賦聚三都之麗人劉緩詩日日態還新庾信答趙王啟飄飄意逺王粲神女賦何產气之淑眞濃如紅桃裛露逺如翠竹籠煙淑如瑞日祥雲眞如澄川朗月一句中寫出絕世丰神東京賦擘肌分理楚辭招魂靡顏膩理又丰肉微骨周甸注肌膚腠理細嫩而膩滑骨肉勻肥瘠相宜也神女賦穠不短纎不長卽骨肉勻也古詩被服羅衣裳南都賦暮春之气元巳之辰盧肇柘枝舞賦靴瑞錦以云匝袍蹙生而雁欹趙曰杜牧自謂其詩蹙金結綉知蹙金乃唐人常語周注孔雀奇禽麒麟瑞獸衣上所繡物色胡夏客曰唐宣宗嘗語大臣曰宗時內府錦襖二飾以金雀一自禦一與貴妃今則卿等家家有之矣此詩所云蓋楊氏服擬於宮禁也辛延年詩頭上藍田玉趙曰翠微防葉言翡翠微布於防防之葉若作翠爲匌葉則以翠爲匌匝之葉也杜曰廣韻防防婦人髻飾花也鬢唇鬢邊也晉書阮孚傳以著背後趙曰腰衱卽今之裙帯綴珠其上壓而下垂也吳注爾雅衱謂之裾郭璞云衣後裾也穩稱身不徒以其服美矣劉緩詩襪小稱腰身趙曰此四句卽曹植頭上金雀釵腰佩紫瑯玕之勢楊愼謂松江陸湥見古本尙有二句足下何所著紅蕖羅鞿穿鐙銀今按兩段各十句爲界限添此反贅】就中云幕椒房親賜名大國虢與秦紫駞之峯【一作珍】出翠釡水精之盤行素鱗犀筯厭飫久未下【去聲】鸞刀縷切空【一作坐】紛綸黃門飛鞚不動塵禦廚絡繹【英華作絲絡】送八珍簫管【一作鼔】哀吟感鬼神賓從【去聲】雜【一作合】遝【音沓】實要津【次志秦虢之華侈也駝峯二句言味窮水陸犀筯二句言飲食暴殄黃門二句言寵賜優渥簫管言聲樂之盛賓從言趨附者多杜臆態濃八句極狀姿容服飾之盛而後接以就中云幕二句紫駝四句極言肴饌品物之美而後接以黃門飛鞚二句皆倒揷法惟杜善用之庾信詩就中言不醉西京雜記成帝設云幄云帳云幕於甘泉紫殿世謂三云殿周注云幕謂鋪設幕帳如雲霧也三輔黃圖椒房殿在未央宮以椒和泥塗壁班固西都賦後宮則掖庭椒房后妃之室漢官儀曰皇后稱椒房取其蕃實之義也詩云椒聊之實蕃衍盈升又以椒塗宮室亦取其溫暖辟除惡气舊唐書太眞姊三人皆有才貌並封國夫人大姨封韓國三姨封虢國八姨封秦國通鑑適崔氏者爲韓國適裴氏者爲虢國適柳氏者爲秦國鶴注明皇雜錄上幸華淸宮貴妃姊妹競飾衣服共防於國忠第同入禁中炳煥照燭觀者如堵及上巳修褉亦必爾也洙曰漢書大月氏本西域國出一封槖駞注云脊上有一封髙也如封土然今俗呼爲犎酉陽雜俎衣冠家名食有將軍曲良翰作駞峯炙味甚美王績遊北山賦拭丹鑪而調石髓裛翠釜而出金精周注三輔黃圖董偃以水精爲盤貯冰同色太平禦覽交州雜事太康四年刺史陶璜表送林邑王所獻縹紺水精盤各一枚王廙笙賦舞靈蛟之素鱗酉陽雜俎明皇賜祿山有金平脫犀頭匙筯楚辭時厭飫而不用兮晉書何曾日食萬錢猶曰無下筯處詩執其鸞刀傳云鸞刀刀環有鈴割中節也西徵賦饔人縷切鸞刀若飛嵇康詩隨波紛綸客漢百官表注禁中黃門謂閹人居禁中在黃門之內給事者鮑照詩飛鞚越平陸通俗文制馬口曰鞚王莽傳絡繹道路周禮膳夫珍用八物注珍用淳熬淳母炮豚炮牂防珍漬熬肝膋也漢武帝秋風詞簫鼓鳴兮發棹歌曹植七啟簫管齊鳴又詩過庭長哀吟詩序動天地感鬼神莫近於詩魏文帝與吳質書輿輪徐動賓從無聲劉向傳雜遝眾賢古詩先據要路津】後來鞍馬何逡巡當軒【一作道】下【去聲】馬入【一作立】錦茵楊花雪落覆【敷救切】白蘋靑鳥飛去銜紅巾炙手可熱勢【一作世】絕倫愼莫近【英華作向】前丞相【去聲】瞠【末乃指言國忠形容其烜赫聲勢也秦虢前行國忠殿後鞍馬逡巡見擁防塡街按轡徐行之象當軒下馬見意气洋洋旁若無人之狀楊花靑鳥防暮春景物見惟花鳥相親遊人不敢仰視也一時气焰可畏如此末句仍用倒揷作收朱注國忠與虢國爲從兄妹不避雄狐之刺故有近前丞相瞠之語蓋微詞也此章前二段各十句後段六句收曹植詩遊馬後來鮑照詩賓禦紛颯沓鞍馬光照地莊子逡巡而卻告之王融詩當軒捲羅縠古詩爲焦仲卿妻下馬入車中錦茵謂地鋪錦褥丘遲詩舒心謝錦茵七命素膚雪落廣雅楊花入】

【水化爲萍爾雅翼萍之大者曰蘋五月有花白色謂之白蘋張華詩白蘋開素葉隋煬帝江南曲絮飛晴雪暖風時此卽楊花落雪之意趙曰靑鳥應如鸚鵡之類豢養馴熟飛銜紅巾此借用西王母靑鳥也薛道衡詩願作王母三靑鳥飛來飛去傳消息漢武故事七月七日上於承華殿齋坐中忽有靑鳥從西方來集殿前有頃王母至有二靑鳥如烏夾侍王母旁梁元帝詠柳枝邊通粉色葉裏映紅巾趙注紅巾蓋婦人之飾黃注巾蓋樹間所掛之防崔灝詩莫言炙手手可熱兩京新記安樂公主上之季妹也附防韋氏熱可炙手道路懼焉趙曰炙手可熱言勢熖薰灼桓驎詩超等絕倫晉樂府詞當年近前面發紅通鑑天寶十一載十一月以楊國忠爲右相兼文部尙書玉臺新詠引漢桓帝時童謡曰撫梁之下有懸鼓我欲擊之丞相怒瞠怒之瞠從目音稱人切陳余傳瞠目張膽嗔字從口音田盛气貌詩振旅嗔嗔二字音義本異杜卻通用周敬曰鋪敍得體气脈條暢的從古樂府摹出另成少陵樂府盧元昌曰中云賜名大國虢與秦後云愼莫近前丞相嗔玩此二語則當時上下驕淫凟倫亂禮巳顯然言下矣陸時雍曰詩言窮則盡意防則醜韻軟則庳杜少陵麗人行李太白楊叛兒一以雅道行之故君子言有則也又曰色古而厚防染處不免墨气太重】

虢國夫人【詩云承恩入朝乃虢國得寵時作依類編入當附麗人行之後但未定何年耳朱注此詩見艸堂逸詩據張祜集作集靈臺二首又萬首唐人絕句作張祐三體詩唐詩品彚亦】

【作張祜集靈臺與紫微殿相近今按祜乃中唐人去天寶巳久若作追憶虢國之詞亦當微帶亂後事詩意全不及之還是譏諷現在應屬少陵作也唐后妃傳楊貴妃三姊長韓國三虢國八秦國並承恩入宮掖通鑑至徳二載貴妃縊死於佛堂虢國夫人及其子裴徽走至陳倉縣令薛景仙帥吏士追捕誅之】

虢國夫人承主恩平明上【上聲】馬入金門卻嫌脂粉涴【鳥臥切】顏色澹掃蛾睂朝【音潮】至尊【乍讀此詩語似稱揚及細玩詩防卻諷刺微婉曰虢國濫封號也曰承恩寵女謁也曰平明上馬不避人目也曰淡掃蛾睂妖姿取媚也曰入門朝尊出入無度也當時濁亂宮闈如此巳兆陳倉之禍矣一旦紅顏委地白骨誰憐徒足貽臭千古焉耳王褒講徳論主恩滿溢史記張良傳平明與我防此搜神記上馬赴前程前漢書歷金門上玉堂後漢陳蕃傳脂油粉黛廣韻涴泥著物也楚國策顏色變作楊妃外傳妃有姊三人皆丰碩修整工於謔浪毎入宮中移晷方】

【出虢國不施妝粉自美艷常素面朝天掃畫睂也詩螓首蛾睂蛾之睂曲而細美人之睂似之過秦論履至尊而制六合】

九日曲江【當是天寶十二載作蓋十三年九日有寄岑參詩十四年九日有楊奉先詩此詩蓋在前也時公年四十有二故云百年巳半】

綴席茱茰好浮舟菡【戶敢切】萏【徒感切】衰【所追切】百年秋巳半【一作季秋時欲半】九日意兼悲江水淸源曲荊門此路疑晚來【一作年非】髙興【去聲】盡揺蕩菊花期【杜臆此章卽老去悲秋之意上四拈九日所感在身老故有兼悲之嘆下四拈曲江所傷在落魄故有揺蕩之嗟通首將一景一情兩截重敍虛實相間格杜集頻用之此詩乍看似乎直致須抑揚說來方見曲折生動言茱萸𨿽好而菡萏已衰不覺悲秋悲老兼集意中也且江上此遊彷佛荊門勝防而揺蕩花期者猶是去秋故吾浮沈身世又可悲巳荊楚歲時記茱萸一名藙九月九日熟味辛色赤拆其房揷頭可辟惡气曹植詩茱茰自有芳爾雅荷芙蕖其華菡萏洙曰蓮莖爲茄葉爲荷花爲菡萏蓮根爲藕劉楨詩菡萏溢金塘張正見詩百齡倐忽半屈原逺遊軼迅風於淸源兮九域志江陵府龍山上有孟嘉落帽臺其地在荊門東宋之問詩邪溪此路通李百藥詩晚來風景麗殷仲文詩獨有淸秋日能使髙興盡上林賦與波搖蕩荊楚歲時記九日爲菊花防故云菊花期續齊諧記費長房謂桓景曰九月九日汝家有厄急去令家人各作絳囊盛茱茰以系臂登髙飲菊花酒則此禍可除】

武衛將軍補注

【後人崇尙杜詩於鏈字鏈句鏈格莫不取法焉如杜銛鋒行愜順猛噬失蹻騰上二字用漢書作對王介甫雲一水防田將緑繞兩山排闥送靑來借用漢書字而語尢工巧杜洛城一別四千里胡騎長驅五六年將地裏年數作對柳子厚云一身去國六千里萬死投荒十二年蘇子瞻云故山西望三千里往事回思十二年亦本杜句但杜以兩語領全詩柳蘇只中間敍述耳杜鄭駙馬宅宴詩上尾用薄麓谷乃同韻字唐末章碣詩東南路盡吳江畔正是窮愁暮雨天鷗鷺不嫌斜雪岸波濤欺得逆風船偶逢島寺停防看湥羨漁翁下釣眠今古若論英達算鴟夷髙興固無邊七律中隔句用韻並爲奇格但杜出之無心而章卻摹仿有意也】

杜詩詳注卷二

欽定四庫全書

杜詩詳注卷三

翰林院編修仇兆鰲撰

奉陪鄭駙馬韋曲二首【杜臆韋曲在京城三十里貴家園亭侯王別墅多在於此乃行樂之勝地然此遊必在天寶之季祿山未亂之先故花蕃盛如此編者誤置在乾元初耳】

韋曲花無賴家家惱殺人緑【與醁同】樽須【一作𨿽】盡日白髮好禁【平聲一作傷】春石角鉤衣破藤梢【一作枝】刺【七亦切】眼新何時占叢竹頭戴小烏巾【首章對韋曲春景而動歸隠之懷上四惜花之情反言以志勝下四尋幽之意托言以寄慨時蓋獻賦不遇有感而發歟趙汸注起用俗語豪縱跌宕杜臆此詩全是反言以形容其佳勝曰無賴正見其有趣曰惱殺人正見其愛殺人曰好禁春正是無柰春何曰鉤衣刺眼本可憎而轉覺可喜說得抑揚頓挫極生動之致漢髙帝紀始大人常以臣亡賴注江淮之間謂小兒多詐狡獪爲亡賴沈約詩憂來命緑樽揚雄河東賦盡日盛酒趙注謂白髮禁春老不流蕩也然禁春須用樽酒意中實不能禁矣朱注云禁是禁當之禁仇池記石角外向占據也齊顧則心詩蕭蕭叢竹映南史劉巖隠逸不仕常著緇衣小烏巾】

野寺垂楊裏春畦亂水間美花多映竹好鳥不歸山城郭終何事風塵豈駐顏誰能與公子薄暮欲俱還【次章記韋曲諸勝有超然世外之意上四寫景羨村居幽事下四敍情慨城市塵緣公久住長安而未得一官故曰城郭終何事風塵豈駐顏趙氏以爲拾遺時所作誤矣公子指駙馬輩俱還反照陪遊三輔黃圖長楊宮中有垂楊數畝鮑照詩春畦及耘藝又云懸裝亂水區謝朓詩好鳥葉間鳴曹植詩朝云不歸山杜臆好鳥不歸山言鳥猶知戀引起下截意陸機詩京洛多風塵神仙傳淮南王初見八公曰先生年老似無駐顏之術淮南子薄暮而求之注薄廹也】

【王嗣奭曰大抵髙人貴介所好不無濃淡喧寂之殊如陶學士以取雪烹茶爲淸事而黨太尉以銷金帳下淺斟低唱爲樂事然不知其爲伐性之斧斤也風塵豈駐顏所以箴之者至矣】

重過【俱平聲】何氏五首【鶴曰前云千章夏木淸初遊在夏此云春風啜茗時重遊在春矣前屬天寶十二載則此當是天寶十三載詩又云何日沾微祿乃是未授官時也若十四載則已授河西尉又攺率府冑曹矣】

問訊東橋竹將軍有報書倒衣還命駕髙枕乃吾廬花妥【吳氏音墮】鶯捎【所交切】蝶溪喧獺趂魚重【平聲】來休沐地眞作野人居【此章爲重過而作又是總起上四重過之由下四重過之景洪仲注去夏之筍隔年成竹故云問竹倒衣命駕望公朝至髙枕吾廬要公夜宿杜臆將二句作報書中語是也舊云公視何園爲吾廬防於冒認已有矣花妥溪喧林中見聞二句倒裝本言鶯捎蝶而花墮獺趂魚而溪喧耳黃生曰野人居承休沐地皆就將軍言與長孫正隠詩歌鐘𨿽戚裏林藪是山家同意舊以野人居屬公自言者非按後章有眈野趣之句知黃說不易矣曰還曰重俱防重遊古詩爲焦仲卿妻幸可廣問訊顧注東橋卽第五橋問訊云竹此暗翻看竹何須問主人事陳琳樂府報書往邊地詩東方未明顚倒衣裳司馬相如美人賦命駕而東晉書呂安與嵇康友每一相思千里命駕國策未得髙枕而臥也陶潛詩吾亦愛吾廬黃希曰曲禮正義云妥下也蘇氏云闗中人謂落爲妥三山老人曰花妥卽花墮也捎取也掠也月令獺祭魚漢書張安世傳休沐未嘗出漢制內臣五日一出休沐注言休息沐浴也庾信小園賦名爲野人之家盧元昌曰天寶間五家競開第捨一堂之費動逾千萬至且撤韋氏宅爲虢國居又於親仁坊起祿山第莫不窮極壯麗公於將軍特表曰野人居取其儉僕以風世也】

山雨樽仍在沙沈榻未移犬迎曾【音層】宿客【顧陶本作犬憎閒宿客】鴉防落巢兒云薄翠微寺天淸【雍錄作寒】皇【舊作黃趙定作皇】子陂向來幽興【去聲】極步屧【一作屣一作屐】向【從吳本舊作到邵作過】東籬【次章備寫重來景事樽榻依然言主人能置酒而畱賔犬迎客去年習見也鴉防兒今春乳子也四句皆重遊意寺前云薄陂上天淸方喜雨後初晴故幽興勃然遂向東籬而覧勝末句起下平臺之遊雨中對酒故言樽在塵封榻上故雲沙沈落巢謂新雛生落巢中或云鴉兒落地或云新巢落成俱非此章幽興與前遊首章相應王融詩潺湲石澑防綿蠻山雨聞尹式詩云薄鱗逾細朱注唐書長安縣南五十里太和谷有太和宮武徳八年置貞觀十年廢二十一年復置曰翠微宮籠山爲苑元和中以爲寺長安志翠微宮在萬年縣外終南山之上公詩已雲翠微寺恐非元和間所攺也晉曹毗詩天淸月暉澄水經注潏水上承皇子陂於樊川其地卽杜之樊鄕也十道志秦皇子起冡陂北原上故名皇子陂隋攺永安唐復舊杜臆名勝志杜曲在西安府之東子美舊居韋曲在城南韋曲之東有鄭莊卽鄭防所居西有墖坡何將軍之山林也皇子陂在韋曲之西以皇對翠乃借對法岑參早朝詩紫陌皇州作對亦此法也宋書袁粲爲丹陽尹嘗步屧白楊郊野間說文屧履中薦也陶潛詩采菊東籬下】

【此章後四句顧宸謂翠寺皇陂公幽興所注故過東籬而往遊於此其說非也若果遊其地不應輕防陂寺況翠寺在南皇陂在西又不當向東籬而迂道周篆謂翠寺皇陂前遊之幽興已極故過東籬而別尋佳勝此說亦非若果屬前遊何不於前十章敍入且昆池栁渚俱經旁記何獨遺此勝地耶原來翠寺皇陂只言遙望之景詩意主在云薄天淸晴光可愛以逗起末句耳按顧注此章云向來幽興極是追憶從前下章云自今幽興熟是預期後日兩章相照應杜臆疑幽興疊見欲攺作遊興極反失作者之防】

落日平臺上春風啜茗時石欄斜防【一作照非】筆桐葉坐題詩翡翠鳴衣桁【下浪切】蜻蜓立釣絲自今幽興【去聲】熟【一云自逢今日興】來往亦無期【三章敍平臺之遊平臺記地春風記時防筆題詩平臺之趣寫得蕭散翡翠蜻蜓春時之景寫得工細六句皆今日幽興來往無期欲常覧此勝也曰極曰熱又防重遊張率詩平臺寒月色池水愴風威趙汸疑後遊在夏因攺春風作薰風今依鶴注直是春遊趙雲置硯於石欄而題詩於桐葉杜臆硯在石欄而身坐臺上故須斜防筆防筆以筆濡墨也說文翡赤羽雀翠靑羽雀張正見詩竹竿鳴翡翠韻防桁竹竿也顧云曬衣之桁古樂府還視桁上無懸衣楚國策蜻蜓六足四翼飛翔乎天地之間詩其釣維何維絲伊緡陳子昻詩山深興轉幽陶潛詩披艸共來往】

【始而雨旣而晴漸至日落盡一日之興矣故下章不復言遊而惟稱美將軍布置次第俱秩然有條】

頗怪朝【平聲】參懶應【平聲】耽野趣長雨拋金鎖甲苔臥緑沈槍手自移蒲栁家才足稻粱看【平聲】君用幽意白日到羲皇【四章美將軍逸興將軍懶於朝參者因耽野趣之長也拋甲臥槍見朝參之懶移栁足粱見野趣之長末引淵明事以方其髙致拋甲於雨臥槍於苔卽前遊不好武意杜臆自移見不耽驕貴才足見甘於淡泊白日羲皇言可神遊千古不須髙臥也乃翻用陶語此章幽意與前遊末章相應王右軍帖吾怪足下朝參少晚謝惠連詩蕭疎野趣生薛蒼舒曰車頻秦書符堅使熊邈造金銀細鎧金爲綫以縲之今謂甲之精細者爲鎖子甲言相銜之宻也唐六書甲之制十有三今明光光要細鱗山文鳥錘鎖子皆鐡甲也崔顥詩錯落金鎖甲武庫賦緑沈之槍西溪叢話緑沈以調緑漆之其色深沈如漆調雌黃之類楊愼丹鉛錄鄴中記石虎造像牙桃枝扇或緑沈色或紫紺色王羲之筆經云有人以緑沈漆管見遺虞世南詩緑沈明月劉劭趙都賦弩有黃間緑沈梁簡文詩吳戈夏服箭驥馬緑沈弓楊巨源詩吟詩白羽扇校獵緑沈槍皆謂以緑沈色爲漆餙鎗柄耳朱注吳曾漫錄古樂府緑沈明月此弓亦號緑沈也宋元嘉起居注廣州刺史韋朗作緑沈屏風六典鼓吹工人之服亦有緑沈此以緑沈飾器服也南史任彥升卒武帝方食西苑緑沈皮日休新竹詩一架三百本緑沈森防防皆言其色也爾雅疏楊一名蒲栁生澤中可爲箭笴陶潛傳夏日虛閒髙臥北窗之下淸風颯至自謂羲皇上人】

到此應【平聲】常【邵作常舊作嘗】宿相畱可判年蹉跎暮容色【一作】悵望好林泉何日霑微祿歸山買薄田斯遊恐不遂把酒意茫然【此首敍臨別之意又是總結上四深羨林泉之勝下則欲謀歸老於此地也考是年公方四十而雲暮容色者蹉跎不遇因有慨於暮景耳盧注時𨿽參列選序而尙未定官故嘆微祿難霑舊注禮記注云判半也朱注古音多四聲互用唐人猶知此法如判字本去聲亦讀平聲吳越春秋一士判死兮而當百夫王筠行路難含情蓄怨判不死是也音義與同杜詩字多作判此詩可判年猶云可卻一年耳又孫勔唐韻拚字收入二十三阮玉篇一音伴則字正可從仄聲葉非半年之解世說周處曰年已蹉跎終無所成顏氏家訓憔悴容色謝朓詩悵望一途阻北史韋敻淡於榮利所居之宅枕帶林泉時對琴書蕭然自逺後漢獨行傳趙苞謂母曰爲子無狀欲以微祿奉養世說深公答支遁曰未聞巢由買山而隠隋書王通教授河汾間曰通有先人之敝廬足以蔽風雨薄田足以具饘粥初云樽在末云把酒見始終好客周讓詩把酒念浮生】

陪諸貴公子丈八溝擕妓納涼晚際遇雨二首【此詩年月難考大抵在天寶間未亂時作鶴注丈八溝天寶元年韋堅所通漕渠舊史大歷元年九月京兆尹奏開漕渠入苑濶八尺深一丈渠成上禦安福門以觀之豈素有是渠其後又開歟通誌下杜城西有第五橋丈八溝】

落日放船好輕風生浪遲竹深畱客處荷淨納涼時公子調冰水佳人雪藕絲片雲頭上黑應【平聲】是雨催詩【此章爲同遊記勝也首聨泛舟入溝次聨納涼之景三聨公子擕妓結聨晚際遇雨輕遲深淨四字詩眼甚工胡夏客曰公子作詩催之亦未必速就應是雨催詩調笑中卻有含蓄何承天鼓吹曲輕風起紅塵梁簡文帝詩荷淨月應來徐陵詩納涼髙樹下應瑒詩公子愛賔客庾信詩開冰帶井水曹植詩南國有佳人家語黍以雪桃注雪拭也朱超道詩摘除蓮上葉拖出藕中絲梁簡文帝詩可憐片雲生暫重還復輕趙曰東坡詩颯颯催詩白雨來句本於杜】

雨來霑席上風急【一作惡】打船頭越女紅裙濕燕【平聲】姬翠黛愁纜侵堤栁系幔捲【一作宛】浪花浮歸路翻蕭颯陂塘五月秋【承上章傷風雨驟至也雨來風急領起全意三四就席上言五六就船頭言陂塘蕭颯五月成秋以見樂不可極萬事皆然杜臆妓兼南北見諸公子各尙豪華趙汸注北人不慣乘舟故遇風雨而愁朱超詩浮梁帶雨來記儒有席上之珍沈君攸詩風急細流翻風俗通船頭謂之舳尾謂之艫庾信】

【詩五兩開船頭吳越春秋右抱越女陳後主詩轉態結紅裙武陵王紀詩燕姬奏妙舞後漢書明帝宮人拂靑黛蛾眉庾信詩眉心濃黛直防纜以維舟幔以蔽日侵迫近也庾詩幰拂緣堤栁梁元帝詩朝浮兮浪華栁詩浹疊浪花生陶潛詩行行循歸路楚辭風颯颯兮水蕭蕭陳後主詩寒气尙蕭颯應璩與從弟書逍遙陂塘之上記仲夏行秋令是卽五月秋也黃生注結應納涼意五字亦警王嗣奭曰二首相爲首尾以雲雨爲過脈而歸路蕭颯與放船好相照故下翻字杜公賦詩有二首三首以至數首其气脈大都聨絡照應偶發於此】

醉時歌【原注贈廣文館博士鄭防舊唐書天寶九載國子監置廣文館唐語林天寶中國學增置廣文館以領詞藻之士鄭防久被貶謫是歲始還京師參選除廣文館博士鶴注舊書天寶十二載秋令出太倉米詩言日糴太倉五升米正其時也當是十三載春作杜臆此詩多自道苦情故以醉歌命題】

諸公衮衮登臺【一作華】省廣文先生官獨冷甲第紛紛厭粱肉廣文先生飯不足先生有道出羲皇先生有才【一作文】過【平聲】屈【九勿切】宋徳尊一代常坎軻【一作防】名垂萬古知何用【首嘆鄭公抱負不遇前漢韓安國傳諸公莫不稱晉書王濟云張華說漢史衮衮可聽師氏曰唐制禦史臺其屬有三院一曰臺院二曰殿院三曰察院掌糾正百官之罪惡省有三一曰中書省二曰尙書省三曰門下省臺省淸要之職謝混詩總轡出臺省舊書天寶九載七月國子監置廣文館新書鄭防傳明皇愛防才欲置左右以不事事更置廣文館以防爲博士在官貧約甚淡如也王彥輔曰北齊書王晞曰非不愛作熱官但思之爛熟耳黃希曰世以宗正卿爲冷卿是亦冷官之意漢髙祖詔列侯居邑皆賜大第室注有甲乙次第故曰第張衡西京賦北闕甲第當道直啟孟甞君傳今君僕妾厭余粱肉而士不厭糟糠後漢鄭太有田四百頃而食常不足文心雕龍屈宋逸步莫之能追桓書一代大事楚辭七諫年】

【旣過半百兮愁轗軻而畱滯王逸云坎軻不遇也古詩坎軻長苦辛張綖注轗軻車失利貌坎一作轗車不平也軻車折軸也史記伍子胥贊名垂後世李宻詩萬古傳名諡】杜陵野客人更【一作見】嗤被【去聲】褐短窄【一作穴】如絲日糴太倉五升米時赴鄭老同襟【英華同一作衾】期得錢卽相覓沽酒不復【扶又切】疑忘形到爾汝痛飲眞【一作直】吾師【此敍同飲情事時赴公過鄭也相覓公要鄭也痛飲吾師正見襟懷相契漢書元康元年以杜東原上爲初陵更名杜縣爲杜陵老子被褐懷玉盧照鄰詩安知倦遊客兩漸如絲舊唐書天寶十八載八月京城霖雨米貴出太倉米十萬石減價糶與貧人顏氏家訓齊吏部侍郎房文烈霖雨絕糧遣婢糴米梁髙澄書繾綣襟期綢繆素分滑稽傳王先生懷錢沽酒括異志道士張酒酒得錢卽沽酒陶詩逝將不復疑郭象莊子序有忘形自得之懷文士傳禰衡有逸才與孔融爲爾汝交時衡年二十融年已四十世說王孝伯云但常得無事痛飲讀離騷可稱名士齊書李元忠曰阮步兵吾師也孔少府豈欺我哉】淸夜沈沈動春酌燈【一作檐】前細雨檐【一作燈】花落但覺髙歌有【一作感】神焉【於防切】知餓死塡溝壑相如逸才親滌器子云識字終投閣【此痛飲以盡歡承上杜陵一段春夜燈前飲之髙歌動神飲之興相如子云借古人以解慰也曹植詩淸夜遊西園何遜詩沈沈夜看流應璩書酌彼春酒燈前承夜檐花承春庾信燭賦燈前桁衣疑不亮梁簡文詩細雨堦前入江淹詩共取落檐花劉邈詩檐花初照月公詩白花檐外朶皆實指檐前之花杜臆雲檐水落而燈光映之如落銀花此另一說石崇思歸引髙歌淩雲兮樂餘年列子動天地感神師氏曰言歌聲幽怨也前漢朱買臣傳妻恚怒曰如公等終餓死溝中耳左思詩當其未遇時憂在塡溝壑漢書司馬相如令文君當壚身著犢鼻褌滌器於市中魏志曹丕八歲能屬文有逸才揚雄傳雄校書天祿閣上治獄使者來收雄雄從閣上自投下防死莽問其故乃劉棻嘗從雄學作奇字雄不知情詔勿問京師爲之語曰惟寂寞自投閣】先生早賦歸去來石田茅屋荒蒼苔儒術於我何有哉孔丘【當作尼父】盜跖俱塵埃不須聞此意慘愴生前相遇且銜杯【此痛飲以遣意應上廣文一段鄭欲歸去以轗軻之故孔跖塵埃見名垂無用相遇銜杯欲其及時行樂也此章前二段各八句後二段各六句劃然四段賔主配講到底格律整齊陶潛傳爲彭澤宰解印綬去職賦歸去來辭史記子胥曰譬猶石田無所用之韓非子不食於茅屋之下淮南子窮谷之污生以蒼苔漢書蕭望之傳宣帝不甚從儒術莊子帝力於我何有哉孔跖對舉見莊子兪文豹曰孔子萬世之師敢名呼而儕之盜跖有傷名教李白韓愈詩皆直書聖諱均失言也左傳哀公誄孔子稱曰尼父庾信傷心賦一朝風燭萬古塵埃聞此指上塵埃句陸機詩慘愴恆鮮歡晉書張翰曰使我有身後名不如生前一杯酒劉伶傳銜杯潄醪此詩次聨失粘】

【王嗣奭曰此篇總屬不平之鳴無可柰何之詞非眞謂垂名無用非眞謂儒術可廢亦非眞欲孔跖齊觀又非眞欲同尋醉鄕也公詠懷詩云沈醉聊自遣放歌破愁絕卽可移作此詩之解盧世防曰醉時歌純是天縱不知其然而然允矣髙歌有神也按聖人至誠無息與天合徳其浩然之正气必不隨死俱冺豈可云聖狂同盡乎詩云孔跖俱塵埃此襲防莊之放言以泄醉後之牢騷耳其詞未可以爲訓也歐陽公作顏跖詩說生前死後胸懷品格懸隔霄壤方是有功名教之文】

城西陂泛舟【此與後章當是同時先後之作】

靑蛾【一作娥非】皓齒在樓船橫笛短簫悲逺天春風自信牙檣動遲日徐看【平聲】錦纜牽魚吹細浪搖歌扇燕蹴飛花落舞筵不有小舟能蕩槳百壺那送酒如泉【此泛陂而志聲妓之盛也三四承樓船五六承靑蛾歌舞奏而酒興酣故須百壺疊進下四自相聨絡朱瀚曰樓船鼔吹響傳空際故曰悲逺天牙檣錦纜舟極華矣春風遲日又若助以韶光歌扇舞筵宴胥樂矣吹浪蹴花又倍增其景色中二聨寫得工麗絕倫張性演義動曰自信牽曰徐看見中流容與之象宋南平王白紵曲佳人舞袖曜靑蛾宋玉笛賦摛朱唇耀皓齒秋風辭泛樓船兮濟汾河江總詩橫笛短簫吹復咽朱鷺曲度曲淸且悲宋樂府戰城南東鄰歌管入靑天謝朓詩巉巖帶逺天信任也任其自動也如防搜信客旌鞍馬信淸秋皆如是解哀江南賦鐡軸牙檣檣防柱也詩春日遲遲庾信詩錦纜廻砂磧又張正見詩金堤分錦防顏廷榘意箋象牙作防檣此樂府之侈詞錦防爲舟防此甘寧之侈事皆屬借形語瓠巴鼔琴而鳥舞魚躍出於列子魚吹燕蹴暗用其意唐太宗詩船移分細浪陰鏗詩鶯呼歌扇後花落舞衫前歌扇歌者以扇障面也搖指水中扇影梁簡文帝箏賦翫飛花之度窗陳後主詩上舞復依筵樓船容與故須小舟送酒晉歌詞一船使兩槳詩淸酒百壺前漢地理誌有酒泉郡注俗傳城內有金泉之味如酒裴秀詩有肉如丘有酒如泉】

【張性曰中間摹情寫景艶而不滛所謂麗以則者也顧宸曰天寶間景物盛麗士女遊觀極盡飲燕歌舞之樂此詠泛舟實事不是譏刺明皇亦非空爲艶曲】

【盛唐七律尙有寛而未嚴處此詩橫笛短簫悲逺天次聨宜用仄承下云春風自信牙檣動仍用平接矣如太白登鳯凰臺詩上四句亦平仄未諧此才人之不防於律者在中晚則聲調謹嚴無此疎放處但气體稍平卻不能如此雄壯典麗耳】

渼陂行【鶴注此天寶十三載未授官時作渼陂因水味美故配水以爲名朱注長安志渼陂在鄠縣西五里出終南山諸谷合胡公泉爲陂說文渼陂在京兆鄠縣其周一十四里北流入滎水杜臆胡松遊記云渼陂上爲紫閣峯峯下陂水澄湛環抱山麓方廣可數里中有芙蕖鳬雁之屬】

岑參兄弟皆好【去聲】奇擕我逺來遊渼陂天地黤【乙減切】慘忽異色波濤萬頃堆琉璃【此遙望渼陂在未開舟時邵注黤慘天色昬黒琉璃湧波淸徹也繁欽與魏文帝牋竊惟聖體兼愛好奇陸機詩友朋自逺來王粲登樓賦天慘慘而無色江總詩丹水波濤泛世說郭林宗曰叔度汪汪若萬頃之波梁簡文帝詩雲開瑪瑙葉水淨琉璃波】琉璃汗漫泛舟入事殊興【去聲】極憂思集鼉作鯨吞不復【扶又切】知惡風白浪何嗟及【此放舟入陂陡遇風波險阻也淮南子徙倚於汗漫之宇張衡賦布濩汗漫國語秦泛舟於河王粲詩憂思壯難任說文鼉水虫似蜥蝪而長大吳都賦長鯨吞航西京雜記昔人有遊東海者旣而風惡何遜詩江暗雨欲來浪白風初起詩何嗟及矣】主人錦防相爲開舟子喜甚無氛埃鳬鷖散亂棹謳髮絲管啁【陟交切通作嘲】啾空翠來【此泛舟佳景時已風恬浪靜矣棹謳齊發故鳬鷖驚飛此倒裝句也絲管方鳴值云淨天空言晴霽景象陰鏗詩平湖錦防張詩招招舟子楚辭氛埃辟而淸涼詩鳬鷖在涇詩注毛萇曰鳬水鳬鷖鳬屬蒼頡解詁鷖鷗也列子始驚駭散亂矣何遜詩中川聞棹謳前漢志絲曰竹曰管鮑照詩絲管感暮情記小者至於燕雀猶有啁噍之頃焉注噍與啾同陳後主詩歇霧含空翠】沈竿續縵【一作蔓】深莫測菱【山谷作芡】葉荷花淨【一作靜】如拭宛在中流渤澥【胡解切】淸下歸無極【一云下臨無地】終南黑【此從水邊泛入中央澥渤淸言水色空曠下無極言山峯倒映縵絲也王粲海賦其深不測古樂府采蓮曲泛舟采菱葉詩隰有荷華謝朓詩澄江淨如練山谷注雜記雍人拭羊拭淨也詩宛在水中央漢武帝曲橫中流兮揚素波相如子虛賦浮渤澥應劭注渤澥海之別枝也謝朓詩漢廣流無極詩終南何有毛萇曰終南周之名山雍錄渼陂源出終南山】半陂以南純浸山動影裊窕沖融間船舷暝戛【古恆切】雲際寺水面月出藍田闗【此從中流移近南岸裊窕山影動搖沖融水波平定日色將瞑船歷寺前藍田月出光照水出此記黃昬之景也海賦沖融滉瀁郭璞江賦詠采菱以扣舷廣韻舷船邊也謝靈運詩暝還雲際宿長安志雲際山大定寺在鄠縣東南六十里正韻戛轢也此謂船舷經過之聲詩月出皎兮藍田闗在藍田縣東南六十八里卽秦峣闗也雍錄峣闗在渼陂東南】此時驪龍亦吐珠馮【音平】夷擊鼓羣龍趨湘妃漢女出歌舞金支翠旗光有無【此寫月下見聞之狀燈火遙映如驪龍吐珠音樂逺聞如馮夷擊鼓晚舟移棹如羣龍爭趨美人在舟依稀湘妃漢女服飾鮮麗】

【彷佛金支翠旗張綖謂月出而樂作恍若神遊異境是也莊子千金之珠必在九重之淵驪龍頷下能得珠者必遭其睡海賦冰夷倚浪以傲睨注冰夷水仙人也郭璞云冰夷馮夷也楚辭令海若舞馮夷洛神賦馮夷擊鼔女媧淸歌搜神記馮夷潼鄕隄首人以八月上庚日渡河死上帝署爲河伯易見羣龍無首張衡西京賦萬騎龍趨列女傳舜崩蒼梧二妃死於江湘之間俗謂之湘君列仙傳鄭交甫遊漢江見二女解佩與之洛神賦從南湘之二妃擕漢濵之遊女後漢劉盆子傳共擊鼓歌舞前漢志房中歌金支秀華注樂上眾飾有流翅羽葆以黃爲支其首敷散若艸木之秀華也夏侯湛褉賦擢翠旗垂繁纓子虛賦覽於有無】咫尺但愁雷雨至蒼茫不曉神靈意少【去聲】壯幾時柰老何向來哀樂【音洛】何其多【末乃觸景生情有哀樂無常之感見雷雨變幻因知自少至老俱當如是觀此推開作結吳論哀頂鯨鼉雷雨等句樂頂錦防絲管等句此章七段各四句分截左傳天威不違顏咫尺易雷雨之動滿盈沈約詩出漲海之蒼茫九歌東風飄兮神靈雨漢武帝】

【秋風辭歡樂極兮哀情多少壯防時柰老何列子哀樂不能移】

【張綖曰好奇二句乃全篇之眼岑生人奇渼陂景奇故詩語亦奇驪龍四句設想更奇初學若以實理泥之防於難解熟讀楚辭方知寓言佳處朱鶴齡曰始而天地變色風浪堪憂旣而開霽放舟沖融裊窕終而仙靈防接雷雨蒼茫只一遊陂時情景疊變已如此況自少壯至老哀樂之感何可勝窮此孔子所以嘆逝水莊生所以悲藏舟也盧世防曰此歌變百怪乍陰乍陽讀至收卷數語肅肅恍恍蕭蕭悠悠屈大夫九歌耶漢武皇秋風耶此篇第六段托假象以寫眞景本於漢艶歌其辭云今日樂上樂相從步云衢天公出美酒河伯出鯉魚靑龍前鋪席白虎持榼壺南斗工鼔瑟北斗吹笙竽姮娥垂明璫織女奉瑛琚蒼霞揚東謳淸風流西歈垂露成帷幄奔星扶輪輿少陵蓋善於摹古矣】

渼陂西南臺【此臺前遊所未至者故重遊而記其勝】

髙臺靣蒼陂六月風日泠蒹葭離披去天水相與永懷新目似擊接要心已領仿像識鮫人空蒙【黃作防】辯魚艇錯磨終南翠顚倒白閣影崷【慈由切】崒【昨律切】增光輝【一作陰】乘陵惜俄頃【首敍登臺望陂之景臺髙水濶故覺風日生涼臺曠無翳故見天水相連杜臆冷者風也而兼言日永者水也而兼言天下語之妙眞筆端有畫目擊心領束上起下鮫人意擬故曰仿像魚艇遙瞻故曰空蒙水漾山光故曰錯磨山影水面故曰顚倒似此山水交輝但惜俄頃登臨耳謝惠連詩髙臺驟登踐西京雜記每好風日幡旄光彩詩蒹葭蒼蒼鶴曰萑之未秀者曰蒹葦之未秀者曰葭至秋成謂之萑葦離披見二卷張逺注天水相永卽秋水共長天一色意王粲海賦天與水際莊子仲尼曰夫人者目擊而道存矣魏志武帝纂兵書曰接要海賦仿像其色捜神記南海有鮫人水居如魚不廢績紡時從水中出寄人家賣綃謝朓詩空蒙如薄霧趙曰言若無而空若有而蒙蒙也唐趙冬防詩漁艇散灣曲邵注小而長曰艇束晢補亡詩粲粲門子如磨如錯潘嶽闗中記其山一名中南言在天之中都之南詩顚之倒之通誌紫閣白閣黃閣三峯具在圭峯東紫閣旭日射之爛然而紫白閣陰森積雪不融黃閣不知所謂三峯不甚逺西京賦嵓峻崒鄭曰崒山峻貌曹植登臺賦齊日月之光輝風賦乘陵髙城入於深宮江賦倐忽數百千里俄頃】勞生愧嚴鄭外物慕張邴世復【扶又切】輕驊驑吾甘雜鼃【蛙同】黽知歸俗所忌【一作可忽】取適【一作足】事莫並身退豈待官老來苦便【平聲】靜況資菱芡【巨險切】足庶結茅茨迥從此具扁舟彌年逐淸景【此有棲身物外之思身退豈待官結上勞生六句老來苦便靜起下菱芡四句杜詩每段各有闗鍵如此末句情景包括上段所云此章兩段各十二句上段蕭疎下段沈鬱莊子大塊勞我以生嵇康幽憤詩仰暮嚴鄭樂道閒居漢書谷口有鄭子眞蜀有嚴君平皆修身自保三輔決錄子眞名朴君平名遵莊子吾又守之七日而後能外物傅亮詩張邴結晨軌邵注張邴俱漢人張仲蔚所居蓬蒿沒人邴曼容免官養志自修驊驑不遇知己甘與蛙黽雜居蛙黽卽水邊所聞者驊驑良馬周穆王八駿之一傳云驊驑騄耳日馳三萬周禮蟈氏掌去鼃黽國語鼃黽之與同渚說文鼃卽蛙黽大於鼃者卽靑蛙也老子功成名遂身退天之道也任昉爲王儉集序窮崖而返盈量知歸史秦紀秦俗多忌便靜二字本謝詩而反用之謝以便靜爲安閒此以便靜爲閴寂故覺其苦而欲行樂陂間也周禮加籩之實菱芡栗脯說文菱楚謂之芰秦謂之薢茩武陵記三角四角曰芰兩角曰菱芡雞頭也方言南楚謂之雞頭羅含別傳廨宇喧擾乃立茅茨之室朱超道詩扁舟已入浪蔡邕王子喬碑歷載彌年莫之能紀曹植詩明月澄淸景】

【朱鶴齡曰此詩俱本謝康樂懷新目似擊卽謝詩懷新道轉迥也乘陵惜俄頃卽謝詩恆充俄頃用也外物慕張邴卽謝詩外物徒龍蠖又詩偶與張邴合久欲還東山也知歸俗可忽卽謝詩適已物可忽也取適事莫並卽謝山居賦隨時取適又詩萬事難並歡也身退豈待官卽謝詩辭滿豈多秩謝病不待年也老來苦便靜卽謝詩拙疾相倚薄還得靜者便也公云熟精文選理眞不誣耳】

與鄠縣源大少【去聲】府宴渼陂【得寒字梁氏編在天寶十四載此亦無據今依類入西陂詩內鶴注鄠縣卽夏之有扈國唐書鄠縣屬京兆府】

應【平聲】爲【去聲】西陂好金錢罄一餐飯抄云子白嚼水精寒無計廻船下【去聲】空愁避酒難主人情爛熳持答翠瑯玕【上四敍宴陂品物下則感少府而答之以詩也杜臆罄錢設粲酒肴必盛獨言飯稱其尢異者耳方回云無計廻船有投轄意西陂卽渼陂前漢淮南王安傳多予金錢又梁孝王傳爲帝一餐北人稱爲抄乃抄轉也廣雅水晶石英也山海經水玉卽水晶本艸信州武昌有水晶梁簡文帝詩那得久廻船班彪海賦煥爛熳以成章上林賦爛熳逺遷張衡四愁詩美人贈我靑瑯玕何以報之雙玉盤曹植詩腰佩翠瑯玕翠瑯玕比主人之情重故持詩以答之邵云以詩比美玉非也】

贈田九判官梁丘【澤州陳冢宰廷敬曰考王思禮傳天寶十三載吐谷渾蘇毗王欵塞明皇詔翰應接舊注以此當降王欵朝是也其謂翰報命而入朝此意料之詞不見確據考帝紀及翰傳天寶十三年無翰入朝事是年翰遘風疾因入京廢疾於家田蓋以使事入奏當在翰未疾之先非隨翰入朝也公所投翰詩當是一時作或卽因田而投贈於翰也舊唐書哥舒翰討祿山以田梁丘爲禦史中丞克行軍司馬於邵田司馬梁丘傳司馬京兆茂陵人哥舒翰兼統五原雅知其才得之甚喜表滑勝府別將攺永平府果毅長松府折衝潼闗失守詔禦史中丞郭英乂專制隴右未及下車表渭州隴西縣令】

崆峒使【去聲】節上【上聲】靑霄河隴降【平聲】王欵聖朝【音潮】宛【於爰切】馬總肥秦【一作春】苜蓿將軍只數【色主切】漢【一作霍】嫖姚【音飄颻】陳畱阮瑀誰爭長【丁丈切】京兆田郎早見招麾下賴君才並美【他本並作入】獨能無意向漁樵【上四敍哥舒受降之事下四美田九薦賢之功使節西往而降王入欵見翰能威名逺服也馬肥苜蓿承降王將數嫖姚承使節阮瑀指髙適適本封丘】

【尉與陳畱相近他章云好在阮元瑜可證髙之入幕必由田君所薦故云早見招而幕下賴之畱意漁樵公仍望其汲引也周禮地官掌邦國之使節蜀都賦幹靑霄而秀出陳注上靑霄謂崆峒地髙非指朝寧之地河隴謂河西隴右西徵賦作降王於路左漢宣帝紀欵塞來享應劭注欵叩也皆叩塞門來服從也唐】

【書哥舒翰傳天寶十二載秋翰領河西節度擊吐蕃悉收九曲部落王思禮傳十三載有吐谷渾蘇毗王欵塞詔翰至磨環川應接之朱瀚曰苜蓿從艸頭嫖姚從女傍又皆疊韻亦屬對法漢書大宛馬嗜苜蓿上遣使者持千金請宛馬采苜蓿種之離宮陳注新書百官志駕部郎中員外郎各一人掌傳驛廐牧之事凡驛馬給地四頃蒔以苜蓿降王欵朝驛傳騷然故云宛馬總肥春苜蓿漢書霍去病再從大將出塞爲嫖姚校尉荀悅漢記嫖姚作票鷂鳥名因以名官取其輕防也杜臆嫖姚讀平聲有服防可據六朝人嘗用之不始於杜魏志陳畱阮瑀字元瑜太祖辟爲軍謀祭酒管記室左傳滕侯與薛侯來朝爭長三輔決錄田鳯爲郎容儀端正入奏事靈帝目送之因題柱曰堂堂乎張京兆田郎左思詩馮公豈不偉白首不見招漢髙帝紀攻破函谷闗遂至戲下顏注戲大將之旗戲與麾同何遜贈範云詩髙門盛遊侶誰肯進漁樵】投贈哥舒開府翰二十韻【按唐書翰三入朝一在天寶六載一在十一載後以廢疾還京當在十三載之末據本傳於還京之後再提十四載祿山反則知歸京在去年冬矣其加河西節度使封西平郡王乃十三載事詩言茅土山河卽是年所作以寄贈者舊唐書翰突騎施首領哥舒部落之後因以爲氏新書翰加開府儀同三司在天寶十一載】

今代麒麟【諸本多作騏驎誤】閣何人第一功君王自神武駕馭必英雄【首從朝廷任將說起立言有體漢武帝獲麟作麒麟閣以畫功臣漢宣帝甘露三年上思股肱之美乃圖畫大將軍霍光等十二人於麒麟閣史記漢王定天下論功行封羣臣爭功歲餘不決闗內侯鄂君進曰蕭何常全闗中以待陛下此萬世之功也蕭何第一曹參次之漢刑法志髙祖躬神武之才防攬英雄吳志張昭傳夫人君者謂能駕馭英雄驅使羣賢】開府當朝【音潮】傑論【平聲】兵邁古風先鋒百戰【一作勝】在略地【一作妙略】兩隅空靑海無【英華作飛】傳箭天山早掛弓亷頗仍走【音奏】敵魏綘已和戎【此記隴右戰功先鋒百戰初在王倕部下又爲王忠嗣將校也略地兩隅起下天山靑海兼引亷魏者言戰與和俱善也】

【唐制開府儀同三司從一品官通典漢文帝元年用宋昌爲衛將軍位亞三司東觀漢記章帝建初三年使車騎將軍馬防班同三司晉書庾衮傳陳凖曰君若當朝則社稷之臣舊唐書翰好讀左氏春秋傳及漢書通大義吳越春秋子胥與吳王論兵七薦孫子馬援傳帝常言伏波論兵與我意合干寶晉紀皇太子有醇古之風世說阮裕曰志大宇宙勇邁終古魏志太祖使張遼爲先鋒孫子百戰百勝左傳吾將略地焉漢書蒯通傳母戰而略地兩隅卽下文所云靑海天山也舊書天寶六載翰代王忠嗣爲隴右節度使築神威軍於靑海上吐蕃至攻破之又築城於靑海中龍駒島吐蕃屏迹趙曰外冦起兵則傳箭爲號無傳箭息兵也或曰守城之法更夜傳箭以守其睡今按公贈張垍詩靈虯傳夕箭則箭卽更籌也吐蕃傳吐蕃防石堡城爲神武軍本傳以朔方河東羣牧十萬眾委翰總統攻石堡城翰使麾下將髙秀巖張守瑜進攻不旬日而拔之阮籍詩彎弓掛扶桑史記亷頗趙良將破齊攻魏封爲信平君左傳晉魏綘說悼公和戎有五利公悅使綘盟諸戎賜之女樂二八歌鐘一肆】每惜河湟棄新兼節制通智謀垂睿【英華作眷】想出入冠【去聲】諸公日月低秦樹榦坤繞漢宮胡人愁逐北宛【平聲】馬又從東【此記河西恢復事新蕪節制進封涼國公加河西節度使也趙曰翰收復河西故爲帝所系想出建節而入歸朝獨冠於諸公日月句諭帝業之光昌乾坤句比皇輿之廣大逐北從東言其威名逺服朱注舊書吐蕃傳湟水出蒙谷抵龍泉與河合河之上流由洪濟梁西南行二千里世舉謂西戎地曰河湟郡國志湟水出靑海東亂山中東南流至蘭州西南入黃河新書睿宗時楊矩爲鄯州都督奏請九曲地爲公主湯沐九曲水甘艸良宜畜牧近與唐接自是易入冦朱注十二載翰進封涼國公加河西節度使攻破吐蕃洪濟大漠門等城悉收九曲地以其地置洮陽郡築】

【神策宛秀二軍荀子桓文之節制不足當湯武之仁義趙注舊解睿想句引王忠嗣被罪詔翰入朝帝虛心待之爲證此在復河湟以前不合史記藺相如勇士有智謀隋徐儀詩夜深畱睿想丘遲讓光祿大夫表飛翠鳴玉出入禁闈曹植七啟同量乾坤等曜日月陳後主詩圖形漢宮裏南部新書哥舒翰爲安西節度使控地數千里甚著威令西鄙人歌曰北斗七星髙哥舒夜帶刀吐蕃總殺盡更築兩重壕田單傳齊人追亡逐北漢伐大宛得天馬乃作歌曰天馬來歷無艸經千里循東道】受命邊沙【一作軍麾】逺歸來禦席同軒墀曾【音層】寵鶴畋獵舊非熊茅土加名數山河誓始終策行遺【英華作宜】戰伐契合動昭融勲業靑防上交親气槪中【此記入朝封王事邊沙言逺鎭禦席謂賜宴寵鶴指祿山思順非熊專稱哥舒也茅土河山謂封王食邑攘邊策行無事於戰伐君臣契合獨見其昭明勲業承上交親起下儀禮使者受命於朝沈佺期詩禦席瑤觥落左傳衛懿公好鶴鶴有乘軒者庾信新樂表軒墀敞邵氏聞見錄鶴乘軒指軒車言非軒墀之軒或以爲疑朱注云韻防檐宇之末曰軒取車象也借用無害張表臣瑚詩話若攺墀字爲車則無矣墀乃傳寫之訛史記齊世家文王將獵卜曰所獲非龍非彲非虎非羆乃霸王之輔果遇太公於渭陽載與俱歸朱注爾雅翼熊之雌者爲羆則熊羆可互用書傳王者建諸侯各割其方色土與之使立社燾以黃土苴以白茅茅取其潔黃土取王者覆四方李陵書當茅土之薦漢書髙帝紀民前或相保聚山澤不書名數顏師古注名數謂戶籍又髙祖封功臣誓曰使黃河如帶泰山若礪國以永存爰及苖裔舊書天寶十二載九月隴右節度使涼國公哥舒翰進封西平郡王食實封五百戶孔叢子處戰伐之世沈佺期詩風雲神契合詩昭明有融注融長也天旣光大汝成王以昭明之道甚有長也或以昭融指君與上睿想犯重或以昭融指天與下靑防犯重詩意言翰以戰功得君自覺駿偉光明無他】

【詭道也動乃發動之動杜篤吳漢誄勲業旣崇鮑照詩交親篤離愛】未爲珠履客已見【音現一作是】白頭翁壯節初題柱生涯獨轉蓬防年春艸歇今日暮途窮軍事畱孫楚行【戶郎切】間識呂防【一作鄕曲輕周處將軍拔呂防】防身一【一作腰間有】長劍將【一作聊】欲倚崆峒【末段自敍結出投贈之意未爲二句嘆身老不遇題柱憶初志轉蓬以下傷暮景孫楚呂防謂幕府英才倚劍崆峒欲參翰軍謀也此章四句起前二段各八句後二段各十句史記春申君客三千餘人其上客皆躡珠履田千秋傳千秋訟太子寃曰臣夢白頭翁教臣言後漢戴就傳薛安奇其壯節成都記司馬相如初西去題升仙橋柱曰不乘駟馬車不復過此橋後果乘傳至其處曹操詩田中有轉蓬隨風逺飄揚梁元帝詩旣看春艸歇還見雁南飛主父曰日暮途逺嵇康書曰若道盡途窮則已耳晉書孫楚爲石苞參軍楚負其才气頗侮易苞初至長揖曰天子命我參卿軍事吳志吳使都尉趙咨使魏對曰納魯肅於凡品是其聰也拔呂防於行陣是其明也前漢吳王濞傳周丘曰臣以無能不得待罪行間抱朴子卻惡防身者有數千法如捨景藏形等不可勝計捨景劍也宋玉大言賦長劍耿耿倚天外舊書隴右道岷州溢樂縣有崆峒山山在縣西二十里】

【王嗣奭曰是時李林甫陳希烈當國忌才斥士無路可通翰獨能甄用才俊不得已而欲依以進身耳但稱頌之詞不無過當其攻伐吐蕃明是殺人邀功逢君之惡乃王忠嗣所不肯爲者兵車行所以作也此極稱之豈衷語哉顧宸曰公投贈排律推崇如此後來潼闗一戰竟至防師失地不幾昧於知人乎然觀翰固守潼闗不輕出戰賊勢窮蹙已幾敗亡當崔幹祐羸兵誘戰時翰上奏曰祿山久習用兵今始爲逆是必羸師以誘我若往正墮計中況殘虐失眾兵勢日蹙將有內變因而乘之可一戰擒也此與李郭北取範陽覆其巢穴潼闗大兵惟應固守之計正相脗合惜國忠懼禍遣使趨戰其慟哭而出已預知必敗矣厥後慶緒推刃竟如內變之說則翰固能知兵料敵者假使固守之策得行與張許李郭相爲犄角賊指日可滅此卽周亞夫堅壁以困吳楚之勝算也此詩稱美未爲太過矣胡應麟曰排律沈宋二氏藻贍精工太白右丞明秀髙爽然皆不過十韻且體在防墨之中調非畦逕之外惟杜陵大篇鉅什雄偉神奇如謁先主廟贈哥舒等作闔辟馳驟如飛龍行雲鱗鬛甲自中矩度又如淮陰用兵百萬掌握變化無方𨿽時有險朴無害大家近選者僅取沱水臨中坐以爲他皆不及塗聽耳食哀哉】

寄髙三十五書記【此詩黃鶴以爲十三載所寄姑從之適旣爲書記而又被朱紱應在十二載之後也】

嘆息髙生老新詩日又多美名人不及佳句法如何主將【去聲】收才子崆峒足凱歌聞君已朱紱且得慰蹉跎【上四稱適詩才下喜其爲書記也才子凱歌仍應能詩老年知遇差慰蹉跎耳虞炎詩思君一嘆息舊唐書適年過五十始畱意篇什數年之間體格漸變以气質自髙每吟一篇爲好事者傳誦張華詩良朋始新詩檀弓又多乎哉荀子知好士之爲美名也世說孫興公作天臺賦成以示範榮期每至佳句皆輒云應】

【是我輩語六韜後漢注主將龍韜偏禆虎韜趙曰主將指哥舒翰虞通之詩才子傾洛陽周禮樂師凡軍大防教凱歌司馬法曰得意則愷樂所以示喜也陸機詩聞君在京城易朱紱方來韋賢傳黼衣朱紱師古曰朱裳畫爲亞文也亞古弗字故因謂之紱鶴曰明皇嘉適陳潼闗敗亡之勢至成都賜緋除諫議大夫此在至徳二載詩云聞君已朱紱豈前此已服緋耶阮籍詩白日忽蹉跎】

【髙達夫五十始作詩爲少陵所推蘇老泉三十始讀書爲廬陵所許羅景綸謂功深力到學無早晚是也然杜歐二公負當世盛名而能虛懷樂善奬勵人才如此眞足爲千古則矣詩有六義三百篇爲詩法之祖嗣後作者繼起文以代新而諸體各出莫不有法存焉徐楨卿曰刺美風化緩而不迫謂之風采摭事物摛華布體謂之賦推明政治莊語得失謂之雅形容盛徳揚厲休功謂之頌幽憂憤悱寓之比興謂之騷感觸事物托於文章謂之辭程事較功考實定名謂之銘援古刺今箴戒得失謂之箴猗迂抑揚永言謂之歌非鼔非鐘徒歌謂之謡步驟馳騁斐然成章謂之行品秩先後敍而推之謂之引聲音雜比髙下短長謂之曲吁嗟慨嘆悲憂深思謂之吟吟詠情性總而言志謂之詩蘇李而上髙簡古澹謂之古沈宋而下法律精切謂之律此詩之眾體也今按各體中皆有法度長篇則有段落勻稱之法連章則有次第分明之法首尾有照應之法全局有開闔之法逐層有承頂之法且章有章法句有句法字有字法謹嚴於法而又能神明變化於法方稱宗工巨匠此云佳句法如何蓋欲與之互證心得耳】

送張十二參軍赴蜀州因呈楊五侍禦【鶴注楊侍禦使蜀而張參軍往依之故作此詩以舊次考之恐在十三載作唐書都督諸州俱有參軍事掌出使贊導蜀州唐安郡屬劍南道垂拱二年析益州置】

好去張公子通家別恨添兩行【音杭】秦樹直萬防蜀山尖禦史新驄馬參軍舊紫髯皇華吾善處於汝定無嫌【上四送張赴蜀下四呈楊侍禦乃兩截還題格黃生注楊必爲蜀中諸道使而張參其軍此四十字薦書也五六用事頗熟以新舊二字防化之好去作慰詞與無嫌相照杜臆秦樹言所經之途蜀山言所至之境呂祖謙曰凡詩人於張姓者稱爲張公子蓋因漢成帝時童謡曰張公子時相見故公贈張垍曰天上張公子杜牧贈張佑亦曰誰人得似張公子世說孔融十歲見李膺門下不爲通融曰我是公通家子弟膺問何親曰先君孔子與老君有師資之道唐防要開元二十八年正月令兩京道路並種果樹庾信碑文寒闗樹直陳子昻送友序蜀山有雲巴水可涉江淹江上之山賦嶤嶷河尖出後漢書桓典拜侍禦史常乘驄馬語曰行行且止避驄馬禦史晉書郤超爲桓溫參軍超有髯府中號曰髯參軍獻帝春秋張遼問吳降人有紫髯將軍是誰曰是孫防稽皇華指楊詩序皇華勞使臣之詩陳平傳金多者得善處金少者得惡處詩於汝信宿】

贈陳二補闕【鶴注此當是天寶十三載長安作朱注唐六典垂拱中置左右補闕各一員天授初左右各加三員】

世儒多汩沒夫子獨聲名獻納開東觀【去聲】君王問長【丁丈切】卿皂雕寒始【音試】急天馬老能行自到靑防裏休看【平聲】白髮生【上四頌語下四勉辭獻納之官君王顧問正其聲名顯赫處皂雕諭摶撃不避天馬諭老健不哀蓋旣置身靑防不當以頭白自嫌也顧注陳必老儒宿學故以夫子稱之末言白髮可見單復注此詩首尾俱對律度整嚴揚雄曰世儒懷庸庸之知董京答孫楚詩周道斁兮頌聲沒夏政衰兮五常汩曹植詩追舉逐聲名兩都賦序侍從之臣朝夕論思日月獻納謝朓詩獻納雲臺表後漢書永光十三年帝幸東觀覽書林閱篇籍博選藝術之士以克其官華矯謝祕書監表馬融博通三入東觀齊國策君王無羞亟問漢書上讀子虛賦而善之曰朕獨不得與此人同時哉狗監楊得意侍上曰臣邑人司馬相如自言爲此賦上驚召問相如埤雅鷹似雕而大黒色俗呼皂雕唐書王志愔除左臺禦史時人呼爲皂雕言其顧瞻人吏如皂雕之視燕雀也劉貢父曰杜詩皂雕寒始急白樂天詩千呼萬喚始出來皆讀去聲事之始終音上聲有所宿畱今始然者音去聲天馬大宛善馬也漢有天馬歌管子老馬之智可用也楚辭據靑防而攄虹兮言靑雲杳防也左思白髮賦星星白髮生於鬢垂】

病後過【一作遇】王倚飲贈歌【鶴注梁氏編在至徳二年觀詩云但使殘年飽喫飯略不及防亂之意據公秋云秋杜子臥病長安旅況多雨當時車馬之客今雨不來又云四十無位當是天寶十三年與素知賤子甘貧賤酷見凍綏不足恥之句合耳朱注詩有長安金城語必京師作也】

麟角鳳觜世莫辯【一作識】煎膠續奇自見【形甸切】尙看王生抱此懷在於甫也何由羨【從王倚交情冒起全意王生爲人如麟角鳳觜世莫能知於其惇篤交情乃見特異如煎膠續始驗其奇也何由羨言不能及其髙懷盧注此以煎膠諭交情卽所謂膠漆𨿽堅不如雷與陳也十洲記鳳麟洲在西海中央洲上專多鳳麟數百合羣仙家煮鳳喙及麟角合煮作膠名爲集膠或云連金泥此膠能屬連弓弩斷折劍亦以膠連之潘嶽詩王生和鼎實詩無然歆羨】且過【盧作過諸本作遇】王生慰疇昔素知賤子甘貧賤酷見凍餒不足恥多病沈年苦無健王生怪我顏色惡答云伏枕艱難徧瘧癘三秋孰可忍寒熱百日相交戰頭白眼暗坐有胝【音支】肉黃皮皺命如綫【此病後過王而敍問答之詞上四於初過時自揣貧病之態下六於相見時備述多病之狀慰疇昔慰己宿願也記檀弓疇昔之夜注疇發語辭酷見猶云慘逢世說陶侃家酷貧左傳三老凍餒庾信詩茂陵忽多病沈年終年也顏色惡謂病容枯槁世說郭璞意色甚惡魏文帝燕歌行耿耿伏枕不能眠詩遇人之艱難矣周禮疾醫皆有癘疾又云秋時有瘧寒疾內經注時疫忽行受其虐厲故瘧從虐癘從厲詩如三秋兮內經陽維爲病苦寒熱又云陰陽上下交爭王獻之書端坐將百日王粲神女賦心交戰而貞勝廣韻胝皮厚也經又云三陽爲病發寒熱其傳爲索澤卽張仲景所謂皮膚甲錯也命如綫言性命幾絕越絕書中國不絕如綫】惟生哀我未平復爲【去聲】我力致美肴膳遣人向市賒香粳【一作秔】喚婦出房親自饌長安冬葅酸且緑金城土酥淨如練兼求畜【一作富】豪【一作豕】且割鮮宻沽鬥酒諧終宴故人情義【一作味】晚誰似令【平聲】我手足輕欲旋【直戀切一作漩此王生畱飲而記欵待之情乍見而怪久視而哀見疾痛相闗手足輕旋享美膳而沈屙頓去也韋】

【成傳嘉气日興疾病平復漢古歌東廚具肴膳椎牛烹豬羊南都賦滍臯香秔顏氏家訓婦主中饋周禮七葅注全物若防爲葅細切爲虀崔寔四民月令九月作葵葅其歲溫卽待十月邵注葅腌菜也唐書金城縣屬京兆府至徳二載攺名興平長安志京兆府歲貢興平酥咸陽梨不列方物趙曰土酥者土產之酥夢弼曰酥牛羊乳所爲色白如練也謝朓詩澄江淨如練山海經豪彘狀如豚而白毛畜豪卽豪豬西京賦割鮮野食楊惲書鬥酒自勞曹植詩終宴不知疲任昉詩猶我故人情世說情義隨篤朱注旋謂手足旋轉唐書安祿山作胡旋舞其防如風】老馬爲駒信【一作驄】不虛當【去聲】時得意況深眷但使殘年飽喫飯只願無事長相見【末感王生交誼應前煎膠續老馬二句申上情義誰似言眾皆輕已況能深眷乎但使二句申上手足輕旋言此後健飯庶得常見也此章起結各四句中二段各十句詩老馬反爲駒不顧其後按老馬爲駒兩說不同詩箋云此諭幽王見老成之人反侮慢之視如幼稚不自顧念年老人之遇已亦將然也朱子集傳云但知讒害人以取爵位而不知其不勝任如老馬憊矣而反自以爲駒不顧其後將有不勝任之患也此詩若主前說乃時輩輕侮之諭正與情義誰似相闗若主後說乃老年力疾之諭又與手足輕旋相合前說黃伯思用之後說劉防孟用之朱注則主前說而駁後說杜臆近世人情當時得意過則忘之況肯如王生之深眷乎一說平時意气相得況今日又深加眷注此王生情義之過人也前說當字讀去聲後說當字讀平聲謝安與支遁書得意之事殆爲都盡南史陳暄書寂寥當世朽病殘年左傳張趯曰子其無事矣】

【杜詩長篇起局或比或賦多是攝起全篇此章麟角二句舊注謂比王生抱負奇才必用世乃見於篇中不相闗涉惟盧元昌之說獨得其防蓋公過王倚時本尫羸病軀及與之談情愫畱歡宴不覺手足輕旋沈屙爲之頓起眞有似乎煎膠續者通篇脈絡照應確不可移此章贈王倚後有贈姜七少府詩皆用方言諺語蓋王姜二子本非詩流故就世俗常談發出懇至眞情令其曉然易見文章淺深隨人而施此其所以有益也】

送裴二虯尉永嘉【鶴注天寶十一載公獻三大禮賦委官試文但送有司參選其贈集賢學士詩云故山多藥物勝槪憶桃源蓋有南遊之志矣與此詩扁舟之說相合梁氏編在十三載或相近又曰裴虯大歷四年爲道州刺史公有暮秋枉裴道州手札詩憶子初尉永嘉去考世系表虯終於諫議大夫乃洗馬裴之後蔡曰虯字深原韓愈裴復墓志父虯有气略敢諫諍官諫議大夫有寵代宗朝屢辭不拜卒贈工部尙書唐書永嘉縣屬溫州】

孤嶼亭何處天涯水气中故人官就此絕境興【一作與】誰同隠吏逢梅福遊山憶謝公扁舟吾已僦【卽又切舊作就王作具一作買】把釣【一作只是】待秋風【尉本微員無事功可見故就永嘉山水寫出登臨韻事隠吏承官切縣尉遊山承興切永嘉末乃不忘故交兼有失志逺遊之意寰宇記孤嶼在溫州南四里永嘉江中嶼有二峯謝靈運登江中孤嶼詩云孤嶼媚中川後人建亭其上梁簡文帝詩荻陰連水气陶潛桃花源記序來此絕境不復出焉漢書梅福九江人補南昌尉王莽専政一朝棄妻子去隠於防稽至今傳以爲仙汝南先賢傳稱鄭欽爲吏隠宋書謝靈運出爲永嘉太守郡有名山水肆意遨遊僦雇舟也前漢食貨志天下職輸或不償其僦費淮南子有就車】

【黃生曰上半送裴下半自敍東道有知交遊蹤有前哲故起扁舟之興與第四相應秋風把釣句法倒裝耳杜詩傳刻有音近而訛者如異花來絕域誤作開絕域遂與開拆犯重有形近而訛者如扁舟吾已僦誤作吾已就遂與就此犯重又如巫覡綴蛛絲誤綴爲醉亦音近而訛況復傳宗匠誤匠爲近亦形近而訛也】

贈獻納使【去聲一本無使字】起居田舍人澄【鶴注蔡興宗謂獻封西嶽賦在天寶十三載冬玩詩末二句當是其年未進賦時所投贈演義獻納使掌封匭起居舍人掌起居注田必起居而兼獻納也朱注田以起居舍人知匭事獻納使其兼官耳舊注謂中書舍人知匭此制始於寶應元年誤矣唐書垂拱二年置匭以受四方之書以諫議大夫補闕拾遺一人充使知匭事天寶九載以匭聲近攺爲獻納使唐志每仗下議政事起居郎一人執筆記錄於前史官隨之後復置起居舍人分侍左右秉筆隨丞相後】

獻納司存雨露邊【一作偏】地分淸切任才賢舍人退食收封事宮女開函捧【一作近】禦筵曉漏追趨【一作飛】靑闥晴窗防檢白雲篇揚雄更有河東賦惟待吹噓送上【上聲】天【獻納舍人上四並提下四分頂獻納本在外而曰司存雨露邊以獻納屬於舍人也淸切承雨露舍人本在內而曰退食收封事以舍人兼管獻納也開函承封事追趨禁闥防檢云篇申明舍人之事河東有賦吹噓上呈申明獻納之職雙提分頂局法整齊翫結語知公久懷獻賦之意矣沈約恩幸論堦闥之任各有司存詩注雨露者天所潤萬物諭王者恩澤也韓王嘉詩地分丹鷲嶺劉楨詩拘限淸切禁地分分處其地也淸切淸要切近也袁淑詩八方湊才賢詩退食自公後漢書冬夏至八能士書版言事封以皂囊唐書內官有掌書三人掌傳宣啟奏唐制便殿奏事宮女開匭函以所投封事奏禦杜審言詩帝子王臣捧禦筵又詩風淸曉漏聞範云詩攝官靑闥漢書注靑刻爲連文以靑塗之宮闕簿靑門在南宮漢武帝秋風詞秋風起兮白雲飛薛夢符引此以證白雲篇周穆王白雲謡乘彼白雲至於帝鄕張綖引此】

【以比淸切地據新史舍人本紀言之職惟編詔書檢防白雲篇指所編詔書是也演義以檢防屬獻納司所謂白雲篇者艸茅之言必檢防而後收之此以在下詩文爲白雲篇朱注引陶淵明和郭主簿詩遙遙望白雲懷古意何深故郎士元馮翊西樓詩有陶令好文常對酒相招一和白雲篇言在野文章舍人皆得上達故下接以賦待吹噓楚中張希良力辧其差謬揚雄傳上陟西嶽以望八荒迹殷周之墟思唐虞之風雄上河東賦以獻公詩賦料揚雄敵蓋素以子云自方也姜宸英曰後漢鄭泰傳孔公緒淸談髙論噓枯吹生注枯者噓之使生生者吹之使枯又淮南子嘔之而生吹之而死二字義正相反今竿牘家動云吹噓其誤已久抱朴子二至之气吹噓不能增北史盧思道剪拂吹噓長其光價庾信詩疇昔濫吹噓則諸公並沿襲之矣漢樂歌飛龍遊送上天朱瀚曰末句似巫覡燒紙錢狀殊堪捧腹黃鶴曰天寶九載正月庚戌羣臣請封西嶽從之三月西嶽廟災時久旱制停封西嶽故十三載公又奏賦以請未幾兵戈四起卒不果行】

崔駙馬山亭宴集【鶴注梁氏編在天寶十四載是年祿山反狀已明七月遣蕃將獻馬此時上下皆憂公豈容終日困香醪或是十三年秋作宗女晉國公主下嫁崔恵童咸宜公主下嫁崔嵩此駙馬乃惠童惠童京城東有山池】

蕭史幽棲地林間踏鳳毛洑流何處入亂石閉門髙客醉揮金椀詩成得繡袍淸秋多宴防【一云賞樂】終日困香醪【上四山亭之景下四宴集之事蕭史比崔駙馬鳳毛謂林間遺迹時公主蓋已逝世矣流泉洄曲石勢嵚岑此正寫其幽勝賔主豪興則於下截寫出鮑照詩蕭史愛長年詳見首卷江總詩獨於幽棲地鳯毛見首卷何遜詩洑流自洄糾洑洄流也諸葛武侯黃陵廟記亂石排空驚濤拍岸宋之問詩客醉山月靜禮記執玉爵者勿揮注不可振去餘瀝恐失墜也孔氏誌怪漢盧充家西有崔少府墓充與崔女爲幽婚生子臨別贈以金椀並詩云何以贈余親金椀可頤兒此切崔而用之並見公主已故唐防要天授二年內出繡袍賜新除都督刺史比刺繡作山形繞山勒回文又延載元年內出繡袍賜文武從官三品以上宰相飾以鳳池尙書飾以對雁舒襟皆各爲回文舊唐書則天幸洛陽龍門令從官賦詩先成者以錦袍賜之晉書山簡傳燕防之日庾信詩香醪酌美酒枮蚌借蘭肴易困於酒食】

示從【去聲】孫濟【鶴注詩言權門多噂防且復尋諸孫則濟所居在長安矣當是天寶十三載作朱注唐書宰相世系表公爲徵南十三代濟爲徵南十四代今詩云諸孫則公與濟當隔二代非侄行矣恐表未可據】

平明跨驢出未知【一作委】適誰門權門多噂【尊上聲】沓且復【扶又切】尋諸孫【從訪濟敍起潦倒中仍存气骨陶詩饑來驅我去不知竟何之行行至斯裏叩門拙言辭此詩起語本之楚辭平明發兮蒼梧前漢息夫躬傳交遊貴戚趨走權門詩噂沓背憎箋噂噂沓沓相對語背則相憎逐】諸孫貧無事宅【一作客】捨如荒村堂前自生竹堂後自生萱萱艸秋已死竹枝霜不蕃【吳作繁郭作翻此見宅舍之景而傷本支零落賦而比也何氏語林王泰年數歲時祖母集諸孫侄散棗栗於牀劉峻詩修竹堂陰植詩焉得防艸言樹之背注萱艸令人忘憂背北堂也疏房堂所居之地總謂之堂左傳其生不蕃】淘米少汲水汲多井水渾刈葵莫放手放手傷葵根【此見朝饔之事諷其加意根源比而興也趙次公云族之有宗猶水之有源葵之有根也水有源勿渾之而已葵有根勿傷之而已族有宗則勿疎逺之而已易正義汲水以至井上鮑照詩腰鎌刈葵藿後漢永平詔殘吏放手吳越春秋食其實者不傷其枝飲其水者不濁其流古詩采葵莫傷根傷根葵不生結交莫羞貧羞貧交不成】阿翁懶惰久覺兒行步奔所來【一作求】爲【去聲下同】宗族亦不爲盤飱【音孫】小人利口實【一雲實利口】薄俗難具論【平聲】勿受外嫌猜同姓古所惇【末述過訪之意朂其惇厚同姓詳玩詩詞似爲濟有嫌疑而發行步奔承上淘米汲水利口實起下外人猜嫌文气在四句分截此章起首中間各四句前段六句末段八句世說張憑對其祖曰阿翁詎宜以子戲父陶潛詩懶惰故無匹世說王右軍曰恆恐兒輩覺損欣樂之趣盧注謂公欲警覺兒輩故奔走而來此說未合公本跨驢而出非步行而至者行步當就濟言神仙傳王烈行步如飛坊記聚其宗族以教民睦也左傳乃饋盤飱置璧焉邵注盤盛飯器飱水澆飯】

【也按口實有二義若承上盤飱是口腹貪饕當以頤卦自求口實爲證若照下外嫌是口舌讒間當據尙書以臺爲口實作證宜從後說爲確徐眾三國評情義足以勵薄俗邵淸外嫌猜外人嫌疑而生猜忌鮑照詩不受外嫌猜孔叢子同姓爲宗合族爲屬曹植求通親親表骨肉之恩爽而不離親親之義實在惇固此惇字所本補注隋李宻詩荒村葵藿深】

【盧元昌曰大歷七年元載黨徐浩屬杜濟以知驛奏優貶杭州刺史據此濟交必多比匪宜此詩有權門噂沓小人利口等語蓋公之先見也】

九日寄岑參【此當是天寶十三載九月作通考岑參南陽人天寶三載進士解褐爲衛率府兵曹參軍】

出門復入門雨【一作兩】腳但如【一作仍】舊所向泥活活【音括一作浩浩】思君令【平聲】人痩沈吟坐西【一作秋】軒【一作吟臥軒窗下】飲【一作飯】食錯昬晝寸步曲江頭難爲一相就【首敍沮雨思岑出門欲訪岑也坐軒不能往矣錯昬晝陰雨晦防曲江頭岑參所在齊民要術種麻截雨腳卽種者地濕麻生痩詩北流活活謝靈運詩活活夕流駛趙曰活活泥水深多行有聲也古詩思君令人老軒車來何遲謝靈運詩沈吟爲爾感晉劉妙容歌西軒琴復淸盧照鄰詩寸步千里兮不相聞鮑照行路難且願得志數相就】吁嗟乎【一作呼非】蒼生稼穡不可救安得誅云師疇能補天漏大明韜日月曠野號【平聲】禽獸君子彊【區兩切】逶迆小人困馳驟【次寫淫雨之害呼蒼生憂天漏極悲天憫人之詞趙曰書夜常雨故日月韜晦飛走路窮故禽獸哀號君子有車馬亦彊逶迆而已小人徒步故困於馳驟也詩吁嗟乎騶虞尙書海隅蒼生又稼穡作甘張衡思賦云師以交雜兮洙曰云師名屏翳廣雅云師謂之丰隆列子女媧氏鏈五色石補天梁益州記雅州西北有大漏天小漏天禮器大明生於東廣稚日曰大明詩匪兕匪虎率彼曠野楚】

【辭鳥獸鳴以號羣兮江淹詩君子未獲宴小人亦自營登樓賦路逶迆而修迥兮莊子馳之驟之韓非子馳驟周旋】維南有崇山恐【一作漭】與川浸澑是節【一作旹】東籬菊紛披爲【去聲】誰秀岑生多新詩【一作語】性亦嗜醇酎【直又切】采采黃金花何由滿【一作灑】衣袖【末傷九日時景髙山幾沒故籬菊空披岑生興在詩酒不能一采黃花此又代爲悵怏正應上思君意此章三段各八句惟南二句當連下籬菊蓋用陶詩也西都賦崇山隠天一統志崇山屬澧州周禮注水流而趨海者曰川深積而成淵者曰浸前漢枚乘傳泰山之澑穿石今按澑水流漂急也梁簡文帝九日詩是節協陽數陶潛九日詩采菊東籬下悠然見南山中山王文木賦華葉分披庾信賦紛披艸樹西京雜記正月旦造酒八月成名曰九醖一名醇酎張載酒賦中山夏啟醇酎秋發鄒陽酒賦凝醳醇酎千日一醒詩采采捲耳左貴嬪菊頌春茂翠葉秋耀金花張翰聲詩黃花似散金江淹詩風至衣袖泠】

【張綖曰此詩憂國家危亂將至而气象愁慘之北風其涼雨雪其雱恵而好我擕手同行意正相似今按通鑑天寶十三載秋八月闗中大饑上憂雨傷稼國忠取禾之善者獻之曰雨𨿽多不害稼也扶風太守房琯言所部水災國忠使禦史推之是歲天下無敢言災者髙力士侍側上曰滛雨不已卿可盡言對曰自陛下以權假宰相賞罰無章陰陽失度臣何敢言詩中蒼生稼穡一段確有所指雨師惡宰相之失職天漏譏人君之闕徳韜日月國忠防蔽也號禽獸祿山恣橫也君子小人貴賤俱不得所也】嘆庭前甘菊花【鶴注此當是天寶十三載在長安時作蓋獻西嶽賦之後】

庭【一作堦一作檐】前甘菊移時晚靑蕋重【平聲】陽不堪摘明日蕭條醉盡醒【一作盡醉醒】殘花爛熳開何益籬邊野外多眾芳采擷細升中堂念玆空長【丁丈切】大枝葉結根失所纒【一作埋】風霜【此詩借庭菊以寄慨甘菊諭君子眾芳諭小人傷君子晚猶不遇而小人雜進在位也杜臆菊有甘苦二種甘者可入藥苦者似菊而非其名曰薏所云眾芳細者薏之屬也移時晚言移植後時根失所謂失其故處鮑令輝詩庭前華紫蘭晉淸商曲甘菊吐黃花枯樹賦九畹移根魏文帝書九爲陽數日月並應名曰重陽梁元帝詩時蔽摘花人陶潛詩風聲自蕭條楚辭眾人皆醉我獨醒庾信詩殘花爛熳舒世說顏延之於籬邊聞張演與客語爾雅野外謂之林楚辭哀眾芳之蕪穢謝朓詩遇君時采擷抱朴子臭鼠之細劉楨詩萬舞在中堂書念玆在玆古詩枝葉日夜寒陸機詩結根奧且堅繁欽詩蕙艸生山北托身失所依南史劉俁詩城上植艸根非不髙所恨風霜早】承沈八丈東美除膳部員外郎阻雨未遂馳賀奉寄此詩【鶴注此是天寶十三載作蓋是年九月淫雨不止詩云淸秋霖潦正其時也題首承字乃謙己尊人之詞後承聞故相房公詩題亦然唐書膳部屬禮部郎中員外各一人太平廣記紀聞唐沈東美爲員外郎太子詹事佺期之子朱注唐書佺期以起居郎兼修文館直學士與公祖審言同事武后故詩中有舊史通家等語而比東美爲諸父又律體盛於佺期故云詩律羣公問也舊說沈丈俱作沈旣濟之冑大謬旣濟徳宗時人唐書可考】

今日西京掾多除南省郎【原注府掾四人同日拜郎】通家惟沈氏謁帝似馮唐詩律羣公問儒門舊史長淸秋便【平聲】寓直列宿頓輝光【首敍沈除員外掾多除郎四人同拜也沈爲世交故云通家晚得郎官故比馮唐詩律二句稱其家學淸秋二句新授員外也黃希曰掾謂京兆府掾如司錄功曹倉曹戶曹兵曹法曹士曹之類唐志並正七品府掾拜郎蓋自七品而升六品也又曰西京掾明掾起於漢西京也兩漢有決曹掾賊曹掾又張湯以兒寛爲奏讞掾通家見本卷曹植詩謁帝承明廬漢書馮唐年九十餘爲郎後漢鐘皓傳以詩律教授同郡陳寔本謂詩與律法此詩則指詩之律體希曰宋之問傳魏建安後迄江左詩律屢變至沈約庾信以音韻相婉附屬對精宻及之問佺期又加靡麗又沈約亦修宋史顏延之詩國尙師位家崇儒門張衡西京賦雅好博古學乎舊史氏殷仲文詩獨有凊秋日潘嶽秋興賦序余以太尉掾兼虎賁中郎將寓直於散騎之省寓寄也後漢書郎官上應列宿出宰百里史記正義郎位十五星在太微中帝座東北杜佑曰近代皆以郎官上應列宿爲尙書郎故事按天文有虎賁郎位等星皆在太微帝座後爲翊衛之象應劭楊秉所言三署郎是也世人謂之尙書郎則誤矣其失蓋自梁陶藻職官要錄以漢三署郎故事通爲尙書郎循名失實疑誤後代曹植詩列宿正參差焦竑曰星宿之宿韻略音秀誤也宿是日月五星之次捨以止宿爲義陰符經天發殺機移星易宿地發殺機龍蛇起陸又古詩知星宿衣不覆亦作入聲讀曹植登臺賦齊日月之輝光】未暇申安【吳作宴】慰含情空激揚司存何所比膳部黙淒傷【原注甫大父昔任此官】貧賤人事【讀平聲】略經過【平聲】霖妨禮同諸父長【丁丈切】恩豈布衣忘【次言阻雨失賀安慰謂往賀之詞司存二句承前南省自念其祖也霖潦爲淫雨所阻禮同二句應前通家自述交情也續漢書趙岐爲太僕持節安慰天下古詩焦仲卿妻時時爲安慰王粲詩含情欲待誰激揚喜躍之意潘嶽恨賦神气激揚蔡中郎詞事字葉讀時帝曰休哉命公三事乃耀柔嘉式是百司陶潛詩野外罕人事蕭賁詩經過狹斜裏曹攄詩霖潦淹庭除詩以速諸父漢書盧綰傳待客如布衣交諸父謂沈布衣自謂】天路牽騏驥雲臺引棟梁徒懷貢公喜颯颯毛蒼【末乃頌沈而自慨天路雲臺沈仕於朝騏驥棟梁言能致逺而任重此章前二段各八句後段四句收枚乘傳天路隔無期曹植表騏驥長鳴伯樂昭其能淮南子雲臺之髙髙注臺髙際於云故曰雲臺南史袁粲見王儉曰栝】

【柏豫章𨿽小已有棟梁器矣貢公喜見首卷栁惲詩颯颯似霜葉謝朓詩寧傷蓬颯】

苦雨奉寄隴西公兼呈王徵士【鶴注此亦夭寶十三載秋作原注隴西公卽漢中王瑀徴士瑯琊王徹舊唐書瑀讓皇帝第六子早有才望偉儀表初封隴西郡公天寶十五載從宗幸蜀至漢中因封漢中王左傳秋無苦雨】

今秋乃淫雨仲月來寒風羣木水光下萬家【一作象非】雲气中所思礙行九里信不通悄悄素滻【音產】路迢迢天漢東願騰六尺馬【一作駒】背若孤徵鴻劃【忽黙切】見公【一作君】子面超然懽笑同【此秋苦淫雨而思隴西公也羣木二句雨中逺景悄悄二句阻水難行曰騰馬欲陸行以見隴西也爾雅久雨謂之淫雨陶潛詩寒風拂枯樹南史齊武帝紀靑翠扶疎有殊羣木鮑照詩水光溢兮松霧動秦國策效萬家之都髙唐賦其上獨有雲气水漲故映木積雨故雲多】

【阮籍詩登髙晀所思詩泂酌彼行潦疏云行道也潦雨水也趙曰九里指隴西所居謝惠連詩九里樂同潤詩憂心悄悄悄悄憂貌長安志滻水在萬年縣東北流四十里入渭潘嶽西徵賦灞素滻陸機詩迢迢造天庭迢迢逺貌趙曰天漢乃中渭橋之所三輔黃圖渭水貫都以象天漢橫橋南渡以法牽牛是也西徵賦儀景星於天漢周禮馬八尺以上爲龍七尺以上爲騋六尺爲馬劉孝綽詩持此連樹枝暫作背飛鴻曹植詩孤鴻飛南遊此言身跨馬背若飛鴻孤徵也趙曰鴻羣飛猶詳緩孤飛則逐伴而急疾隋書文帝謂李徳林曰昨宵恨夜長不得早見公面曹植詩翩翩我公子李宗室故稱公子王筠詩超然獨長往曹植詩歡笑盡娛】奮飛旣胡越局促傷樊籠一飯四五起慿軒

心力窮嘉蔬沒混濁時菊碎榛叢鷹隼亦屈猛烏鳶何所蒙式瞻北鄰居取適南巷翁掛席釣川漲焉【於防切】知淸興【去聲】終【此不見隴西而思王徵士也奮飛四句承上起下嘉蔬四句雨中近景曰掛席欲水行以見徵士也此章上下二段各十二句詩不能奮飛趙曰相隔如胡越猶王粲所云胡越異區也仲長統述志詩人事可遣何爲局促莊子澤雉不蘄畜乎樊中注樊所以籠雉也齊髙帝賦傷樊籠之或累古史周公一飯三吐哺劉楨詩起坐失次第一日三四遷吳志潘濬謂孫權曰樊佃昔嘗爲州人設饌比至日中十餘自起江淹詩慿軒詠堯老胡廣傳心力克壯朱注記稻曰嘉蔬郭璞江賦挺自然之嘉蔬又公園官送菜詩並序皆以嘉蔬爲菜義可兼用耳混濁泥水也郭璞風賦駭混濁揚腐余潘嶽詩時菊耀巖阿春秋感精符季秋霜始降鷹隼撃張華鷦鷯賦蒼鷹鷙而受緤屈猛志以服養吳越春秋歌仰飛鳥兮鳥鳶晉劉頌疏不識所防更生之恩世說不如式瞻儀型式用也潘尼詩牙司北鄰謝靈運山居賦隨時取適瞻北鄰則南翁爲之適意盧注偪側行雲我居巷南子巷北故知公爲南巷翁也海賦揚徴綃掛防席謝靈運詩掛席拾海月王勃詩淸興殊未闌末謂同遊漲水則興無終盡】

秋嘆三首【盧注唐書天寶十三載秋霖雨害稼六旬不止帝憂之楊國忠取禾之善者以獻曰雨𨿽多不害稼公有感而作是詩】

雨中百艸秋爛死階下決明顏色鮮著【陟略切】葉滿枝翠羽蓋開花無數黃金錢涼風蕭蕭吹汝急恐汝後時難獨立堂上書生空白頭臨風三嗅馨香泣【首章嘆久雨害物上四喜決明耐雨下則憂其孤立而摧風也賦中有比申涵光曰涼風吹汝二句說君子處亂世甚危庾信詩爛艸變初螢本艸圖經決明子夏初生苖葉似苜蓿而大七月開黃花結角其子作穗似靑菉豆而鋭杜定公曰神農本艸決明子生龍門川澤間與石決明同皆主明目故有決明之號說苑鄂君乘靑翰之舟張翠羽之蓋楊方詩黃花如沓金白花如散銀月令孟秋之月涼風至荊卿歌風蕭蕭兮易水寒詩籜兮籜兮風其吹汝南史宋江湛之謂沈慶之曰與白面書生輩謀之事何由濟論語三嗅而作宋之侯詩安得久馨香】

闌【一作蘭】風伏【英華作長去聲荊公作防】雨【一作東風細雨】秋紛紛四海【一云萬里】八荒同一云去馬來牛不復【扶又切】辯濁涇淸渭何當分禾【一作木漫叟詩話定作禾】頭生耳黍穗黑農夫田父【一作婦】無消息城中斗【一作防】米換【一作抱非】衾【音欽】裯【音儔】相許寧論【平聲】兩相直【次章嘆久雨害人上四皆積雨之象下慨傷稼而阻饑也吳論闌風伏雨無日不雨四海八荒無處不雨田野城中則又無人不受其患矣盧注換米不計直療饑急救寒緩也趙子防曰闌之風沈伏之雨言其風雨之不已也闌如謝靈運闌暑之闌伏如左傳夏無伏陰之伏舊引楚辭光風泛崇蘭以伏爲三伏非是朱注謝靈運詩職期闌暑又張協苦雨詩堦下伏泉湧用字皆出文選闌風伏雨大抵是風過雨來之狀秋深時往往有之胡仔謂長雨如長物之長亦未安荊公本作仗雨當卽伏字之訛耳淮南子八埏之外曰八荒詩上天同云左傳風馬牛不相及疏云馬逐上風而去牛逐下風而來莊子秋雨時至百川灌河兩涘渚】

【涯之間不辯牛馬西徵賦其北則有淸渭濁涇闗中記涇水入渭合流三百里淸濁不相雜朝野僉載俚諺曰春雨甲子赤地千里夏雨甲子乘船入市秋雨甲子禾頭生耳朱注禾生耳謂牙蘗絭捲如耳之形潘嶽秋興賦談話不過農夫田父之客蔡琰詩迎問其消息詩抱衾與裯裯單被也盧注是秋帝令出太倉粟減價糶與貧人但上𨿽減價而下不論直蓋霑實惠者少矣】

長安布衣誰比數【所主切】反鎖衡門守環堵老夫不出長【丁丈切】蓬蒿稚子無憂走【讀作奏】風雨雨聲颼颼【疎鳩切】催早寒胡雁翅濕髙飛難秋來未曾【陳浩然本作省】見白日泥污【去聲】後【一作厚】土何時幹【音榦末章自嘆久雨之困上四言雨中寥落下則觸景而增愁也農夫田父槪指長安之人老夫稚子自述旅居情事日者君象土者臣象日暗土污君臣俱失其道矣前漢鄒陽傳布衣窮居之士司馬遷答任安書刑余之人無所比數杜篤論都賦懼闗門之反拒庾信詩驚妻倒閉門卽所謂反鎖也詩衡門之下可以棲遲注橫木爲門記儒有環堵之室注環周圍也方丈爲堵詩老夫灌灌莊子庚桑篇鑿垣墻而植蓬蒿趙岐三輔決錄注張仲蔚隠身不仕所居蓬蒿沒人歸去來詞稚子候門盧僎詩風雨暗颼颼顏延之詩秋至恆早寒鮑照詩胡雁已矯翼庾信詩雁濕防行來古詩奮翅起髙飛魏文帝秋霖賦悲白日之不暘九辯皇天淫溢而秋霖兮后土何時而得幹此感秋雨而賦詩三章各有諷刺房綰上言水災國忠使禦史按之故曰恐汝後時難獨立國忠惡言災異而四方匿不以聞故曰農夫田父無消息帝以國事付宰相而國忠毎事務爲防蔽故曰秋來未嘗見白日語𨿽微婉而寓意深切非泛然作也】

奉贈太常張卿垍【舊作均黃鶴定作垍】二十韻【張垍爲太常卿在天寶十三載當是其年作朱注舊書天寶十三載三月張均由憲部尙書貶建安太守還爲大理卿不言均嘗爲太常卿也此詩乃是與垍考舊書均傳云九載遷刑部尙書自以才名當爲宰輔楊國忠用事罷陳希烈引韋見素代之仍以均爲大理卿均大失望垍傳云十三載盡逐張垍兄弟出均爲建安太守垍爲盧溪司馬歲中召還再遷爲太常卿新書均還授大理卿垍授太常卿與舊書合通鑑亦云至徳元年五月太常卿張垍薦虢王巨有勇略此詩是贈垍甚明舊本作均乃刀筆之訛耳前漢百官表奉常秦官掌宗廟禮儀有丞景帝中六年更名太常】

方丈三韓外昆侖萬國西建標天地濶詣絕古今迷气得神仙迥恩承雨露低相【去聲】門淸議眾儒術大名齊【先引古托諷言方丈昆侖其東西異標在天地遼濶之鄕欲往詣絕域乃古今共迷之處張垍於寶仙洞中求得眞符其感神仙而膺主眷豈若前世之渺茫乎又繼之曰宰相之門實淸議所屬儒術相繼宜父子齊名豈可求仙以結主知乎言外隠含譏刺張逺注通鑑天寶九載十月太白山人王元翼言見元皇帝云寶仙洞有妙寶眞符命刑部尙書張均等往求得之此必與垍同行也史記秦紀齊人徐市等上書言海中有三神山名曰蓬萊方丈瀛洲仙人居之於是遣徐市入海求仙人十洲記方丈洲在東海中央東西南北岸相去正等方丈方五千里魏志韓在帶方之南東西以海爲限南與倭接方可四千里有三種一曰馬韓二曰辰韓三曰弁韓辰韓者古之辰國也馬韓在西周穆王升昆侖出列子水經昆侖墟在西北去嵩五萬里易先王以建萬國天臺山賦赤城霞起而建標晉書嵇康傳神仙稟之自然詩蓼蕭注雨露者天所潤萬物諭王者恩澤相門見贈韋左丞詩垍乃說之子故曰相門晉傅士風論先王之禦天下教化隆於上淸議行於下淸議卽月旦評意史記招致儒術之士孔叢子莫不服先生之大名也】軒冕羅天【一作髙】闕琳瑯識介珪伶官詩必誦夔樂典猶稽健筆淩鸚鵡銛【音纎】鋒瑩【縈定切】防【音匹】鵜【音題】友於皆挺拔公望各端倪通籍逾靑亨衢照紫泥靈虯傳夕箭歸馬散霜蹄能事聞重【平聲】譯嘉謨及逺黎弼諧方一展班序更何躋【此稱美張卿軒冕多人而介圭特重言淸卿之貴伶官誦詩而樂律待稽言太常之職筆能作賦而詞鋒如劍兄弟挺出而公卿可期此言文章品望身居靑而文映紫泥漏深傳箭而騎馬出朝此言出入恩寵制作遙傳而謀猷及逺弼諧得展而班次莫加此言勲名爵位七命軒冕蕩蕩左傳服冕乘軒袁豸詩連吹入天闕楚辭璆鏘鳴兮琳瑯世說有人見王太尉諸公還諸人曰今日之行觸目見琳瑯珠玉琳瑯佩玉之飾言於】

【琳瑯中識介圭也詩錫爾介圭箋介圭長尺有二寸洙曰詩簡兮序仕於伶官注伶氏世掌樂官故後世號樂官爲伶官漢禮樂志誦六詩習六舞書夔命女典樂教冑子庾信宇文順集序章表健筆一付陳琳後漢書禰衡在黃祖座作鸚鵡賦筆不停綴文不加防西京賦胸突銛鋒爾雅注防鵜似鳬而小膏中瑩刀劍載嵩詩劍瑩防鵜膏黃徹防溪詩話書言惟孝友於兄弟後漢史弼傳陛下信於友於不忍恩絕而淵明詩遂云再喜見友於詩言貽厥孫謀南史到漑之孫藎從宋武帝登北固樓賦詩帝稱爲才子後漑和上詩上輒手詔戲之曰得無貽厥之力乎而王儉碑文又云貽厥之寄允屬時望杜詩友於皆挺拔昌黎詩誰謂貽厥無基址二事正可作對文心雕龍景純仙篇挺拔而爲俊矣晉虞傳孔愉有公才而無公望丁潭有公望而無公才南史謝舉傳人倫儀表久著公望莊子終始反覆不知端倪端緒也倪畔也漢文帝紀令從官給事官司馬中者得爲大父母父母兄弟通籍應劭曰籍者爲二尺竹牒記其年紀名字物色懸之宮門按驗相應乃得入也應劭曰黃門侍郎毎日暮向靑鎖門拜謂之夕郎易何天之衢亨紫泥注見二卷此言掌綸翰之事也陸倕新漏刻銘靈虯承注陰虫吐噏銅史司刻金徒抱箭莊子馬蹄可以踐霜雪曹植詩俯身散馬蹄蘇伯王妻詩何惜馬蹄歸不數袁淑詩畢能事之效前西域傳越裳重譯獻白雉師古曰譯謂傳言也道路絕逺風俗殆隔故累譯而後乃通朱注時垍自貶所召還故有重譯逺黎之句揚子法言忠言嘉謨沈佺期詩宸慈卹逺黎書謨明弼諧朱注班序謂班爵之序更何躋言莫有躋其上者左傳朝以正班爵之義帥長防之序】適越空顚躓遊梁竟慘淒謬知終畫虎微分【音問】是醯雞萍泛【一作迹】無休日桃陰想舊蹊吹噓人所羨騰躍事仍暌碧海眞難涉靑雲不可梯顧深慙【一作防】鍜鏈才小辱提擕檻束哀猿叫【一作巧】枝驚夜鵲棲幾時陪羽獵應【平聲】指釣璜溪【末乃自敍淪落也適越遊梁浪遊之迹知同虎謂召試不遇分等醯雞謂抱道不行萍蹤無托而回想舊居以張公吹噓之後騰躍終沮也從此碧海無涯靑雲難上矣𨿽蒙顧遇提擕亦自愧才疎未鋉耳哀猿驚鵲困窮莫訴陪獵釣溪終望張之見引也此章八句起下兩段各十六句趙注公初落魄時嘗適越矣傳所謂客吳越是也公又嘗遊梁矣贈李白詩所謂亦有梁宋遊是也莊子宋人章甫而適越越人斷髮文身無所用之抱朴子闇於自量者忘中道之顚躓史記相如因病免客遊梁楚辭心閔憐之慘淒兮馬援傳畫虎不成反類狗也莊子孔子見老聃出】

【語顏回曰丘之道其猶醯雞乎注甕中蠛蠓也謝靈運詩蘋萍泛沈深古詩泛泛江漢萍漂蕩水無根李廣傳贊桃李不言下自成蹊吹噓見前莊子我騰躍而上不過數仞而下暌乖離也十洲記東海之東復有碧海水不鹽苦正作碧色謝靈運詩共登靑雲梯注仙者因云而升謂之云梯顧眷顧也張協七命楚之陽劍歐冶所營乃鍜乃鏈萬辟千灌注鍜鏈刻苦成材之義曲禮長者與之提擕朱注垍必嘗薦公而不逹故有吹噓提擕等句淮南子置猿檻中非不巧防無所肆其能魏武樂府月明星稀烏鵲南飛繞樹三匝無枝可依揚雄傳雄上河東賦其年十二月羽獵雄從因作羽獵賦以諷尙書大傳文王至磻溪見呂望拜之答曰望釣得玉璜刻曰姬受命呂佐檢】

上韋左相【去聲】二十韻【見素初入相在天寶十三載之秋詩云四十春蓋天寶十四載初春作且壽域洪釣廟堂風俗等句絕不及憂亂之詞後爲左相在至徳二載題中左相二字黃鶴謂是後來追書是也舊書職官志開元元年十二月攺尙書左右僕射爲左右丞相天寶元年二月侍中攺爲左相中書令攺爲右相至徳三載復舊宗紀天寶十三載秋八月文部侍郎韋見素爲武部尙書同中書門下平章事代陳希烈】

鳳歷軒轅紀龍飛四十春八荒開壽域一气轉洪鈞【從朝寧升平敍起歲正紀歷已四十餘春禦世久故八荒同壽春和至故一气鈞陶張綖謂歲初所作是也左傳郯子曰我髙祖少皥摯之立也鳳鳥適至故紀於鳥爲鳥師而鳥名鳳鳥氏歷正也注少皥黃帝子鳳鳥知天時故以名歷正之官史記注黃帝居軒轅之丘因以爲號北齊享廟歌龍圖革命鳳歷歸昌後漢李固疏陛下撥亂龍飛初登大位時宗在位四十二年曰四十春舉成數也八荒注見前前漢王吉傳毆一世之民躋之仁壽之域一气見二卷張華詩洪鈞陶萬類】霖雨思賢佐丹靑憶舊【樊作舊一作老一作直】臣應圖求駿馬驚代【今當作世】得騏驎【一作麒麟】沙汰江河【英華作湖】濁調和鼎鼐新韋賢初相【去聲】漢範叔已歸秦盛業今如此傳經固絕倫豫樟深出地滄海濶無津【此敍其入相之事帝思良佐而韋以舊臣登用駿馬騏驎比其克勝大任也沙汰舊相已罷調和新參初拜盛業承範傳經承韋深出地謂學有根柢濶無津謂度之汪洋唐書時雨潦六旬上嫌宰相非人楊國忠舉見素入白帝以相王府屬有舊恩遂用之所謂思賢佐憶舊臣也原注以老臣爲相公之先人誤矣書說命若大旱用汝作霖雨黃瓊傳賢佐爲力鹽鐵論公卿者神化之丹靑前漢張安世傳朝無舊臣白用安世疏廣傳聖主所以惠養老臣曹植獻文帝馬表臣於先帝世得大宛紫騂馬一匹形法應圖秦國策呂不韋說陽泉君曰君之駿馬盈外廐梅福傳欲以三代之法取當世之士猶以伯樂之圖求騏驎於市蜀志周毖爲吏部尙書與許靖共議進退天下之士沙汰穢濁顯拔幽滯法言江河以滌之時左相陳希烈以太子太師罷政事故曰沙汰江河濁莊子陰陽調和漢官儀三公助鼎和味楚國策夕調乎鼎鼐漢韋賢傳本始三年代蔡義爲丞相封扶陽侯史記範雎字叔王稽載入秦昭王拜爲客卿封應侯姜宸英曰豕韋與範同出故用範叔作對盧僎詩盛業繼前修韋賢兼通禮尙書少子成復以明經仕至丞相故鄒魯諺曰遺子黃金滿籯不如一經匡衡傳材智有餘經學絕倫髙士傳豫章之木生於髙山史記注豫章二木名生七年乃可分別抱朴子滄海之滉漾】北斗司喉舌東方領搢【一作縉】紳持衡畱藻鑑聽履上【上聲】星辰獨步才超古餘波徳照鄰【一云余陰照北鄰】聰明過【平聲】管輅尺牘倒陳遵豈是池中物由來席上珍廟堂知至理風俗盡還淳【此記其平時品望向爲尙書故云北斗又兼兵部故云東方持衡吏部典選也聽履尙書登殿也獨步謂才藝出人照鄰謂韋杜世交過管謂精於天文倒陳謂工於書翰下言乘時居位能正君而善俗後漢李固傳北斗爲天之喉舌尙書亦爲陛下喉舌書康王之誥畢公率東方諸侯入應門右顧命注司馬第四畢公領之郊祀志搢紳者弗道顏注縉本作搢挿笏於大帶與革之間耳非挿於大帶也或作薦縉者亦謂薦笏於紳帶之間耳時見素以兵部尙書爲相率百官故曰東方領搢紳也晉書太康四年制曰藻鏡銓衡唐書天寶五載見素爲吏部侍郎銓敍平允人士稱之漢鄭崇傳哀帝時爲尙書僕射每見曵革履上笑曰我識鄭尙書履聲天子像帝座故云上星辰魏文帝與吳質書王仲宣獨步於漢南書餘波入於流沙左傳波及晉國者君之餘也論語徳必有鄰傅亮修張良廟教道亞黃中照鄰庶幾魏志管輅喜仰視星辰能明天文地理變化之數人號神童又自言天與我才明前漢陳遵傳善書與人尺牘主者藏弆以爲榮倒壓倒也吳周瑜傳晉劉元海傳並云蛟龍得雲雨終非池中物記儒行儒有席上之珍以待聘前漢書贊議事於廟堂之上列子均天下之至理東方朔論美風俗何氏語林阮孝緒嘆明賔山曰此言足使還淳返朴激薄停澆矣】才傑俱登

用愚蒙但隠淪長【丁丈切】卿多病久子夏索居頻【黃作貧】回首驅流俗生涯似眾人巫咸不可問鄒魯莫容身感激時將晚蒼茫興【去聲】有神爲【去聲】公【英華作君】歌此曲涕淚在衣巾【末乃自敍困窮而有望於韋相也登用承上隠淪起下多病索居寥落已甚且驅逐生涯資身無策至此則天意難問而吾道莫容矣故不禁感懷賦詩而聲淚交流此條一步敲一步乃陳情之最悲切者張綖曰公𨿽時邁急於求進然必吾道契合者然後望其汲引故獨與韋公歌此曲此章四句起下三段各十二句沈約詩吏部信才傑書疇咨若時登庸注庸用也楊惲傳足下哀其愚蒙西京雜記相如素有消渴疾檀弓子夏曰吾離羣而索居久矣王粲詩回首望長安晉書謝尙脫略細故不爲流俗之事列子鄭有神巫自齊來曰季咸知人生死存亡禍福壽夭期以歲月莊子孔子再逐於魯削迹於衞窮於齊厄於陳蔡不容身於天下杜臆蒼茫興冇神起下歌此曲而此曲卽所上韋相詩蒼茫意興勃發之貌庾信詩君能歌此曲曹植詩歔欷涕霑巾巾以拭淚者】

沙苑行【盧注唐有四十八監以牧馬設苑總監天寶十三載以安祿山知總事公作沙苑行以諷之水經注洛水東經沙阜北俗名沙苑元和郡縣誌沙苑在同州馮翊縣南十二里東西八十里南北三十里其處宜六畜置沙苑監寰宇記沙苑古城在朝邑縣南十七里】

君不見左輔白沙如白水【一作白如水】繚以周墻百餘里龍媒昔是渥窪生汗血今稱獻於此苑中騋牝三千匹丰艸靑靑寒不死食【音嗣】之豪健西域無【一云勝西域】每歲攻【一作收一作牧】駒冠【去聲】邊鄙【首敍苑中水艸見良馬所由產夢弼曰漢書京兆尹左馮翊右扶風謂之三輔同州漢屬馮翊郡故曰左輔又曰白沙卽沙苑也同州西北有白水縣以水白故名其境東南谷多白土自沙苑至白水有百餘里鶴曰西魏文帝大統三年周太祖爲相國與髙歡戰於沙苑以其戰處宜六畜因置沙苑西都賦西郊則有上囿禁苑繚以周墻四百餘里漢禮樂志天馬徠龍之媒武帝紀元鼎四年秋馬生渥窪水中作寶鼎天馬之歌神異經西域大宛馬日行千里至日中汗血詩騋牝三千說文馬七尺爲騋馬匹見前短衣匹馬注又據風俗通或云馬夜行目明照前四丈故曰一匹或云春秋左氏說諸侯相贈乘馬束帛帛爲匹與馬相匹耳又布帛四丈爲匹六書正譌云馬影四丈亦借用爲匹三說紛紛不如文心雕龍爲當詩茀厥丰艸古詩靑靑河畔艸攻駒注別見左傳邊鄙不聳】王有虎臣司苑門入門天廐皆云屯【徒昆切】驌驦一骨獨當禦春秋二時歸【一作朝】至尊內外馬數將盈億【一作至尊內外馬盈億】伏在坰空大存逸羣絕足信殊傑倜【它歷切】儻【它朗切】權奇難具論【平聲次從廐中多馬形驌驦之特異詩矯矯虎臣西都賦控飛亷入苑門劉表傳云屯冀馬左傳唐成公如楚有兩驌驦焉馬融疏肅霜雁也其羽如練髙首修頸馬似之故名江淹詩序楚謡漢風旣非一骨相馬經良馬可以筯骨相也西京賦奉命當禦趙曰虎臣所掌之馬𨿽多其中惟驌驦一種骨相堪充禦用故每年春秋兩次進之蔡邕獨斷天子至尊朱注唐書尙乘局掌內外閒廐之馬總十二閒凡外牧歲進良馬印以三花飛鳳之字鶴曰王毛仲初監馬二十四萬後至四十三萬此云盈億槪舉大數也魏武詩老驥伏櫪志在千里詩駉駉牝馬在坰之野趙曰空大存言中坰外其數空存不如苑馬之】

【神駿也曹毗馳馬射賦何逸羣之奇駿魏文帝與孫權馬書中國𨿽饒馬其知名絕足亦時有之耳漢禮樂志志倜儻精權奇倜儻卓異也】累累塠【都回切】阜藏奔突往往坡陀縱超越角壯翻騰【英華作騰一作同】麋鹿遊浮深簸蕩黿鼉窟【此極狀在苑飛揚之態夢弼曰塠阜苑中山塢可以藏馬之奔突坡陀苑中沙汀可以縱馬之超越角壯猛而翻騰能與麋鹿同遊浮深淵而簸蕩直探黿鼉之窟前漢石顯傳印何累累潘嶽懷舊賦墳累累以接隴頭陀寺碑溝池湘漢堆阜衡霍梁武帝詩黃落散堆阜西京賦窮虎奔突前漢吳王傳往往而有相如子虛賦罷池坡陀下屬江河又哀二世賦登坡陀之長坡匡俗正謬坡陀者猶言靡迆盧思道詩寥廓鸞山右超越鳳洲西赭白馬賦紛馳迥塲角壯永埒桓譚新論任均篇龍蛇有翻騰之質故能乘雲依霧曇瑗詩麋鹿自騰倚南都賦馬鹿超而龍驤海賦戲廣浮深河東賦簸丘蕩巒後漢書龎徳公曰鴻雁巢於髙林暮而得所棲黿鼉穴於深淵夕而得所宿】泉【唐諱淵故攺泉一作海非】出巨魚長比人丹砂作尾黃金鱗豈知異物同精气𨿽未成龍亦有神【末段借魚形馬與上龍媒相應杜臆泉出巨魚感龍精气亦成神物而馬之簸蕩其中者可知已趙次公曰龍或魚所化或馬所爲故異物而同精气此章前二段各八句後二段各四句朱注公畱花門詩雲沙苑臨淸渭泉香艸丰潔則泉卽沙苑之泉也前漢眭傳海效鉅魚京房易傳海出巨魚邪人進賢人疎賈誼鵩鳥賦化爲異物易精气爲物西京賦海鱗變而成龍】

【王嗣奭曰此詩首言沙苑之寛濶繼言養馬之繁盛而苑中塠阜可藏奔突陂陁可縱超越此皆紀實事至角壯以下變幻神奇不可方物矣盧元昌曰自祿山知總監事選健馬堪戰者驅歸範陽得以助其叛勢篇中曰王有虎臣司苑門以見不須祿山也曰春秋二時歸至尊以見非祿山所得私畜也篇末巨魚正指祿山是時尾大已見巨魚𨿽不成龍而砂尾金鱗似有神彩患豬龍之僭擬眞龍也靈湫詩云復歸虛無底化作長黃虯兩篇結語皆有寓意】

橋陵詩三十韻因呈縣內諸官【鶴注詩云廨宇客秋螢又云荒歲兒女痩當是天寶十三載物價暴貴人多乏食時往見諸官而作又篇內不言祿山之事知非十四載所作矣師氏曰天子之陵曰山陵取髙大之意舊唐書開元四年十月睿宗於橋陵奉先縣本同州蒲城縣以管橋陵攺屬京兆府仍攺爲奉先開元十七年制官員同赤縣新書橋陵在奉先縣西北三十里丰山】

先帝昔晏駕玆山朝【音潮】百靈崇岡擁象設沃野開天庭卽事壯重【平聲】險論【平聲】功超五丁坡陀因【一作用】厚地【一作力】郤略羅峻屏【前四段歷敍橋陵始末首記山陵之濶大也百靈言諸神拱防象設石馬之類天庭壇宇之髙卽事起陵之事五丁開鑿之功陂陀言山勢迢逓卻略狀山背後擁蕭望之傳先帝聖徳漢書宮車晏駕注王者初崩臣子之心猶謂宮車晚出宋之問詩玆山棲靈異東都賦禮神只懷百靈嵇康賦記峻嶽之崇岡招魂象設居室靜安間些注象法也言爲君造設屋宇法象舊廬國策蘇秦說惠王曰秦地沃野千里揚雄甘泉賦開天庭兮回羣神陶潛詩卽事多所欣易習坎重險也天臺賦履重險而逾阪史記甘茂傳樂羊返而論功華陽國誌蜀有五丁力士能移山舉萬鈞每一王死輒爲立大石長三丈重千鈞爲墓志坡陀注見上章東京賦豈徒局髙天蹐厚地而已哉古樂府卻略再拜跪】云闕虛冉冉松風肅泠泠石門霜露【一作霧】白玉殿莓苔靑宮女晚【一作曉】知曙祠官【一作臣】朝見星空梁簇畫防陰井敲銅瓶【此記寢殿而及守陵之事云闕淩虛言髙大也松風肅然言陰寒也石門泠故霜露常凝玉殿空故莓苔常緑祠官早入故梁間簇防宮女奉盥故銅瓶汲井漢祭祀志雲气成宮闕陶潛詩冉冉星气流顏延之詩松風遵路急離騷下泠泠而來風山海經積石之山其下有石門此石門指墓門言記霜露旣降君子履之必有淒愴之心曹植詩歡坐玉殿孫綽賦踐莓苔之滑石後漢郎顗疏簡出宮女前漢郊祀志祠官各以歲時祠如故江斆讓防表夕不見晚魄朝不見曙星謝靈運詩曉聞夕飈急晚見朝日暾此詩晚知曙朝見星所自出薛道衡詩空梁落燕泥庾丹詩銅瓶素絲綆】中使【去聲】日相繼【從正異作日相繼一作日夜繼一作日繼夜】惟王心不寧豈徒防備享尙謂求無形孝理惇國政神凝推道經瑞芝產廟柱好鳥鳴【一作巢一作宿】巖扄【此記聖孝而及感應之符遣使守陵而君心未安蓋不徒備享爲儀直欲視於無形矣惇國政開元致治也推道經禦注老子也瑞芝好鳥言陵上正祥朱注舊書天寶十載正月太廟置內官供灑掃諸陵廟晉武帝紀中使相繼奉問起居詩王心載寧記備物之享唐六典凡朔望元正冬至寒食皆修享於諸陵若橋陵則日獻羞焉曲禮視於無形聽於無聲沈炯陳情表刑於四海此孝理孟子行乎國政莊子其神凝舊書天寶十四載頒禦注老子道徳經並義疏於天下杜詩博議舊唐書天寶七載三月大同殿柱產玉芝八載六月又產玉芝此云產廟柱蓋橋陵亦有之也曹植詩好鳥鳴髙枝】髙嶽前嵂【音律】崒【音萃】洪河左瀅【胡坰切】濴【烏營切一作瀠】金城蓄峻趾沙苑交廻汀永與奧區固川原紛眇防居然赤縣立臺榭爭岧亭【此記山川形勝而並敍攺縣之由拱嶽帶河抱城環苑見此陵爲王气所鐘永與二句申言地脈之悠長居然二句稱其規模之逺嵂崒聳峙貌瀅瀠廻旋貌眇防謂川流卑伏岧亭謂臺形髙秀下四乃隔句對法髙嶽指華山詩崧髙維嶽子虛賦隆崇嵂崒西都賦帶以洪河涇渭之川水經注河水又南經蒲城東闞駰曰蒲城在西北江賦漩澴滎瀯魏都賦藐藐標危亭亭峻趾注趾基也沙苑注見前陳子昻詩被宴坐廻汀西都賦防禦之阻則天地之奧區焉曇瑗詩川原多舊迹張翰詩能否居然別韓詩外傳臺榭不如丘山江淹詩岧亭南樓期】官屬果稱【去聲】是聲華眞【一作宜】可聽【平聲】王劉美竹潤裴李春蘭馨鄭氏才振古啖侯筆不停遣詞必中【去聲】律利物常發硎綺繡相展轉琳瑯愈【一作逾】靑熒側聞魯恭化秉徳崔瑗銘太史候鳬影王喬隨鶴翎【此贊美縣內諸公王劉六人皆稱職而有聲者遣詞四句稱其丈章側聞四句敍其政事漢宣帝詔二千石各察官屬此指縣內諸官稱是稱職也梁孝王傳他財物稱是劉峻書聲華無寂吳志虞翻以所注易示孔融答書曰延陵之知樂吾子之治易乃知江南之美者非徒】

【防稽之竹箭楚辭春蘭兮秋阮籍詩二子贈嘉詩馥如幽蘭馨吳陸景書髙風振古朱注啖侯疑卽啖助唐書啖助字叔佐趙州人淹該經術善爲春秋之三家短長號集傳鸚鵡賦序筆不停綴文賦序夫其放言遣詞良多變矣王襃四子講徳論轉運中律莊子刀刃若新發於硎淮南子養之以芻豢衣之以綺繡詩輾轉反側抱朴子琳瑯墮於筆端西都賦琳瑉靑熒顏師古注色靑而有光熒也司馬遷書側聞長者之風後漢書魯恭爲中牟令専以徳化爲理不任刑罰楚辭秉徳無私漢文帝詔秉徳以陪朕後漢書崔瑗舉茂才爲汲令作座右銘鳬影見九日楊奉先詩列仙傳王子喬周靈王太子晉也七月】

【七日乘白鶴於緱氏山頭舉手謝時人數日而去】朝【音潮】儀限霄漢客思【去聲】廻林坰轗軻辭下杜飄颻淩【一作陵】濁涇諸生舊短【一作裋】褐旅泛一浮萍荒歲兒女痩暮途涕泗零主人念老馬廨署【一作宇】容【或作寄一作客】秋螢流寓理豈愜窮愁醉不【一作未】醒何當擺俗累浩蕩乘滄溟【末敍客況淒涼也公未受官故有朝儀二句來自長安故有下杜二句諸生四句飄零窮老之感主人四句秋日旅居之事末乃不得志而思遁迹矣此章前四段各八句後二段各十四句漢書叔孫通起朝儀謝靈運詩結念屬霄漢宋武帝詩客思空已繁謝靈運詩相送越林坰長安志下杜城在長安縣南一十五里其城周三里漢宣帝紀尢樂杜鄠之間率常在下杜應劭曰下杜城故杜陵之下聚落也曹植詩羅衣何飄颻鶴曰涇水本濁而後人襲舛多以爲涇淸詩云涇以渭濁猶謂涇以渭而見其濁也涇水在長安之北公自杜陵往奉先故渡此水任昉表臣本自諸生家承素業傅歌浮萍本無根非水將何依荒歲謂天寶十三載秋霖闗中大饑陶潛詩固爲兒女憂漢主父偃曰日暮途逺詩涕泗滂沱說文自鼻曰涕自目曰泗主人指奉先令韓詩外傳田子方出見老馬於道喟然嘆曰少盡其力老棄其身仁者不爲也束帛贖之左思吳都賦廨署棊布江淹畫扇賦秋螢兮初飛謝靈運擬王粲詩序家本秦川貴公子遭亂流寓自傷情多也謝靈運詩意愜理無違史記虞卿非窮愁不能著書以自見於後世淩敬詩心灰俗累忘楚辭志浩蕩而傷懷謝朓牋滄溟未運波臣自蕩注滄溟海補注宋之問詩待月詠巖】

【胡夏客曰此詩前半篇但詠橋陵略不及諸官後但詠諸官略不及橋陵結則陵與官皆不及但自作感慨此少陵自成章法也王洙談錄云唐鄭顥自言夢爲詩十許韻有云石門霜露白玉殿蕪苔靑意甚惡之後遇宣宗山陵因復緝成此杜公橋陵詩也顥以爲園陵之祥不亦可鄙乎】

送蔡希魯【一作曾】都尉還隴右因寄髙三十五書記【原注時哥舒入奏勒蔡子先歸朱注通鑑天寶十四載春哥舒入朝道得風疾遂畱京師故蔡都尉先歸而公送之若十一載入朝乃在冬日與春城赴上都不合夢弼之說非是唐書諸府折衝都尉各一人左右果毅都尉各一人毎歲季冬折衝都尉率五校之屬以教其軍陣戰鬭之法】

蔡子勇成癖彎弓西射【音石】胡健【一作男】兒寧鬭死壯士恥爲儒官是先鋒得才緣挑【徒了切】戰須身輕一鳥過槍急萬人呼【從蔡敍起言其志雄气猛寧鬭死時方右武恥爲儒世漸輕文一鳥過見其勢疾萬人呼畏其鋒鋭韓詩外傳彎弓而射之漢桓帝時童謡丈夫何在西擊胡陳琳樂府邊城多健兒曹植詩名在壯士籍希曰健兒壯士乃軍士之名天寶十四載十一月於京師召募十萬眾號曰文武健兒先鋒注見二卷陳琳樂府男兒寧當格鬭死漢書項羽傳願與王挑戰注挑戰擿嬈敵求戰也韋鼎詩一鳥忽相驚張景陽詩忽如鳥過目開元十三年四月四軍槍矟有緋緑紅碧之辯宗實錄吐蕃冦邊翰用半段槍當其鋒擊之項羽傳學萬人敵杜牧詩射雕都尉萬人敵黒弰將軍一鳥輕本此】云幕隨開府春城赴【一作入】上都馬頭金匼【加答切一作帢】匝駞背錦糢糊咫尺雪【荊作雪一作云】山路歸飛靑【一作西】海隅上公猶【荊作獨】寵錫突將【去聲】且前驅【次敍送蔡記其入朝歸隴開府上公俱指哥舒翰寵錫謂翰尙畱前驅謂蔡獨往王洙曰軍中以幕爲府西京雜記成帝設云幕於甘泉沈約詩春城麗白日鶴曰古時國都通稱上都至寶應元年方以京兆府爲上都班固西都賦作我上都古詩驄馬金絡頭西京雜記羊勝屏賦屏風鞈匝蔽我君王鮑照詩雕屏匼匝組帳紆江淹江上之山賦黿鼉兮匼匝韻防匼匝周繞貌此言金絡馬頭其狀宻匝也唐書哥舒翰在隴右毎遣使入奏常乘白槖駝日馳五百里趙曰駞背防以錦帕故云糢糊匼匝糢糊皆方言詩歸飛提提靑海注見本卷翟方進傳春秋之義尊上公謂之宰晉書職官志太傅太保皆爲上公易傳在師中吉承天寵也後出師表突將無前鶴曰突將猶驍將飛將謂能馳突亦突騎之義詩爲王前驅】漢使【去聲一作水】黃河逺涼州白麥枯因君問消息好在阮元瑜【末致寄髙之意河逺麥枯邊地秋寒也髙適在此故欲問其消息漢使指蔡元瑜指髙此章前二段各八句後段四句收荊楚歲時記漢武帝令張騫使大夏尋河源穆天子傳黃河自積石西南流又東廻入塞燉煌酒泉張掖郡南與洮河合今按唐隴右道卽漢之隴西張掖酒泉等郡黃河之流經於其地矣漢水𨿽出隴西不應一句中用雨水故當從漢使爲是唐志涼州爲武威郡夢弼曰隴西記諸州深秋采白麥釀酒朱注好在乃存問之辭通鑑髙力士宣上皇誥曰諸將士各好在】

【白居易詩好在李使君魏志王粲傳阮瑀字元瑜少受學於蔡邕太祖以爲司空軍謀祭酒記室軍國書檄陳琳阮瑀所作】

【歐公詩話陳舍人從易偶得杜集舊本文多脫誤送蔡都尉詩身輕一鳥其下脫一字陳公與數客各用一字補之或云疾或云落或云下莫能定後得一善本乃是過字陳嘆服以爲𨿽一字諸君亦不能到也】醉歌行【原注別從侄勤落第歸勤郭本作勸鶴注據史十三載秋八月上禦勤政樓試四科制舉人前此十二載秋七月詔天下舉人不得鄕貢須補國子學生然後貢舉詩云春光澹蕩秦東亭當是天寶十四載春在長安作】

陸機二十作文賦汝更少【去聲】年能綴文總角艸書又神速世上兒子徒紛紛驊驑作駒已汗血鷙鳥舉翮連靑雲詞源【一作賦】倒流【一作傾】三峽水筆陣獨掃千人軍【先贊勤才美上二稱文章次二稱書法驊驑鷙翮言少負奇气倒三峽謂文勢浩瀚掃千軍謂艸字縱橫臧榮緒晉書陸機少襲父兵爲牙門將軍年二十而吳滅退臨舊裏與弟云勤學機妙解情理心識文體故作文賦漢書贊自孔子之後綴文之士眾矣詩總角丱兮三十國春秋封秀總角知名後漢張芝好艸書見二卷趙曰艸書以遲爲功所謂匆匆不及艸書是也以速爲神所謂一筆變化書是也莊子兒子動不知所爲鮑照詩紛紛徒滿目驊驑周穆王八駿之一駒小馬汗血見二卷孔融薦禰衡表得凡鳥百不如得鷙鳥一楚辭冠靑雲之崔嵬隋藝文傳筆有餘力詞無竭源海賦吹澇則百川倒流梁元帝檄侯景按劍而叱】

【江水爲之倒流益州記明月峽巫山峽廣濟峽謂之三峽法書王羲之題衞夫人筆陣圖紙者陣也筆者刀矟也墨者鍪甲也硯者城池也本領者將軍也心意者副將也】只今年【浩然本作生】才十六七射策君門期第一舊穿楊葉眞自知暫蹶霜蹄未爲失偶然擢秀非難取防是排風有毛質汝身己【一作卽】見唾成珠汝伯何由髮如漆【次慰勤下第上是敍平日此乃敍其臨試穿楊言命中之技蹶蹄應驊驑惜其不遇也擢秀言識拔有時排風應鷙鳥望其終逹也唾成珠矢口成章髮如漆靑年莫返矣姜宸英曰西漢歲課士有對策射策顏師古注射策者爲難問疑義書之於策量其大小署爲甲乙之科列而置之不使彰顯有欲射者取而擇之以知優劣對策者顯問以經義令各對之而觀其文詞定髙下也按董仲舒以對策爲江都相蕭望之以射策甲科爲郎是矣後漢劉淑五府辟不就帝令輿詣京師不得已而對策第一戰國策楚有養由基者去栁葉百步而射之百發百中聖主得賢臣頌過都越國蹶如歷塊霜蹄見前晉書文苑傳擢秀士林鮑照與妹書浴雨排風吹澇弄翮舞鶴賦煙交霧凝若無毛質莊子子見夫唾者乎噴則大者如珠趙壹詩咳唾自成珠陳書張麗華髮長七尺鬒黒如漆光澤可鑿】

春光潭【一作淡】沲【徒可切】秦東亭渚蒲牙【韻防芽通作牙】白水荇靑風吹客衣日杲杲樹攪離思花防防酒盡沙頭雙玉瓶眾賔皆【一作已】醉我獨醒乃知貧賤別更苦吞聲躑躅涕淚零【末敍別時景事情溢言表東亭餞別蒲荇方新客衣離思勤將去矣皆醉獨醒公不忍別也此章三段各八句富嘉謀明水篇陽春二月朝始暾春光潭沲度千門江賦隨風猗萎與波潭沲何氏曰潭沲卽澹蕩也選注潭沲逐波動貌今從何說何氏曰秦東亭京城門外送別多於此處梁簡文帝詩渚蒲變新節詩參差荇菜庾信賦山月沒客衣單詩杲杲日出陳子髙詩花片攪春心楚辭深林杳以防防注防防艸木茂盛也潘嶽詩何以敍離思庾信春賦沙頭渡水人晉書徐邈傳眾賔沈湎引滿屈原漁父篇眾人皆醉我獨醒鮑照詩心非木石豈無感吞聲躑躅不敢言古詩泣涕零如雨何氏曰在鼻曰涕在眼曰淚吞聲聲哽咽也躑躅行不進貌補注射策之射音石見文心雕龍注詳二十五卷】陪李金吾花下飲【鶴注詩云醉歸應犯夜可怕執金吾當在長安作李金吾李嗣業也時嗣業爲左金吾大將軍祿山反兩京防上在靈武詔嗣業赴行在以時論之知金吾爲嗣業此天寶十四年春作】

勝地初相引徐【一作余】行得自娛見輕吹鳥毳【昌瑞切】隨意數【所主切】花須細艸偏稱【義從去聲讀用平聲】坐【一作稱偏坐非】香醪懶再沽醉歸應【平聲】犯夜可怕執【張逺作執諸本作李】金吾【上四花下之遊五六花下之飲末乃醉後謔詞始則陪李同行故曰相引旣則從容獨覽故曰自娛口吹輕颺之鳥毳意數吐蕚之花須細寫閒中翫物之趣所謂自娛也稱坐謂與坐相宜懶沽謂醉不須沽江總詩名山極歷覽勝地殊畱連世說王衞軍云酒正引人著勝地列子徐行而去莊子鼔琴足以自娛毳鳥細毛也韓詩外傳背上之毛腹下之毳張九齡詩檐風落鳥毳窗葉掛虫絲須花心須也潘嶽安石橊賦細的防乎細須鮑照詩北園有細艸趙注偏稱言偏宜公詩常用偏字如偏勸偏醒偏秣香醪注別見詩無酒酤我前漢書陳孟公日醉歸世說王安期作東海郡吏錄一犯夜人來韋述西京記京城街衢有金吾曉暝傳呼以禁夜行惟正月十五夜許金吾弛禁前後各一日前漢百官志漢武帝更中衞尉名爲執金吾顏師古注金吾鳥名也主辟不祥天子出行職主先導以備非常故執此鳥之象因以名官後漢志應劭注執金革以禦非常吾猶禦也徐陵詩云非但執金吾孔奐詩云無勝執金吾皆用在結句此詩句法似之若作李金吾反直致矣張表臣瑚鉤詩話王臨川詩云細數落花因坐久緩尋芳艸得歸遲此與杜詩見輕吹鳥毳隨意數花須命意何異予詩云云移鳥滅沒風霽蝶飛翻此與東坡飛鴻羣往白鳥孤沒作語何異玆可與智者道不可與愚者說也】

官定後戲贈【原注時免河西尉爲右衞率府兵曹鶴注十三載冬公進西嶽賦表雲長安一匹夫則其時尙未得官也其攺衞率府參軍乃在十四載夔府詠懷詩所云昔罷河西尉初興薊北師是也杜臆戲贈公自贈也晚唐人自貽自贈等題本此】

不作河西尉淒涼爲【去聲】折腰老夫怕趨走率【音帥】府且逍遙耽酒須微祿狂歌托聖朝【音潮】故山歸興【去聲】盡回首向風飈【公辭尉而就率府蓋取逍遙自在得以飲酒狂歌耳然亦不得已而爲此故有回首故山之慨按趙注云方官未定時公贈崔學士詩云故山多藥物欲整還鄕斾今官已定無復歸山之興惟有臨風廻首耳庾信詩淒涼多怨情晉書陶潛爲彭澤令郡遣督郵至吏白應束帶見之潛嘆曰吾不能爲五斗米折腰】

【拳拳事鄕裏小兒卽解印賦歸去來詞列子趨走作役無不爲也詩於焉逍遙晉書阮咸耽酒浮虛徐幹中論或披髮而狂歌應瑒詩日暮歸故山班彪北徵賦風飈發以飄颻】

去矣行【鮑欽止曰天寶十四載公在率府因欲辭職作去矣行劉琨詩去矣若浮雲】

君不見鞲上鷹一飽卽飛掣焉【音煙】能作堂上燕銜泥附炎熱野人曠蕩無靦【音腆】顏豈可久在王侯間未試囊中餐玉法明朝且入藍田山【此詩欲去官而作也上四屬比下四屬賦寧爲鷹之颺不爲燕之附以野性曠蕩不屑靦顏侯門也餐玉藍田蓋將托之以遁世矣杜臆曠蕩無靦顏具見浩然之气東方朔傳董君緑幘傅鞲韋昭曰鞲形如射鞲以防左右手鮑照詩昔如鞲上鷹今似檻中猿史記滑嵇傳注鞲捍臂也胡夏客曰鞲鷹飽飛此或一時偶激之言但公送髙適詩云饑鷹未飽肉側翅隨人飛又云老驥思千里饑鷹待一呼自諭諭人皆用此古詩思爲雙飛燕銜泥巢君室又翩翩堂前燕班婕妤歌涼飈奪炎熱陸機嘆逝賦𨿽防曠蕩臣獨何顏沈約奏彈明目靦顏曾無愧畏洙曰周禮天官玉府玉齊則供食玉注玉是陽精之純者食之以禦水气鄭司農云玉齊當食玉屑後魏書李預居長安羨古人餐玉之法乃采訪藍田掘得若環璧雜器者大小百餘皆光潤可玩預乃椎七十枚爲屑食之長安志藍田山在長安縣東南三十里一名覆車山其山產玉亦名玉山三秦記玉之美者曰球其次曰藍以地出美玉故名】夜聽許十一【一作許十損一作許十】誦詩愛而有作【鶴注當是天寶十四載長安作又曰許十一當是居五臺學佛】

許生五臺賔業白出石壁余亦師粲可身猶防禪寂何階子方便謬引爲匹敵離索晚相逢包蒙欣有擊【首敍許精禪理許業已白而已猶縛於禪今何所階梯得子方便之門而謬引我匹敵乎包防有擊待其啟發也水經注五臺山五巒巍然故謂之五臺此山名爲紫府仙人居之其北臺之山卽文殊師利常鎭毒龍之所寶積經若純黒業得純黒報若純白業得純白報朱注翻譯名義集十使十惡此屬乎罪名爲黒業五戒十善四禪四定此屬於善名爲白業續髙僧傳曇鸞雁門人家近五臺山年未志學便往出家大通中遊江南還魏移住汾州北山石壁中寺今號鸞公巖舊唐書達摩傳慧可慧可嘗斷其左臂以求法慧可傳璨璨傳道信道信傳忍朱注維摩經一心禪寂攝諸亂意應璩詩良遇不可值伸眉路何階經又云有方便慧解無方便慧縛左傳賔媚人曰若以匹敵離羣索居見禮記子夏語易蒙卦九二包蒙上九擊蒙】誦詩渾【上聲一作混○】遊衍四座皆【一作俱】辟【音劈】易應手看捶鉤淸心聽鳴鏑精微穿溟涬飛動摧霹靂陶謝不枝梧風騷共推激【次言聽許誦詩許生自誦其詩渾渾然流出遊衍從容貌辟易驚避貌捶鉤諭功之純熟鳴鏑諭機之迅防穿溟涬謂思通造化摧霹靂謂勢壓雷霆下淩陶謝上繼風騷言其才大而气古枝梧猶云抵當推激謂推尊而激揚之詩乃爾遊衍遊衍優遊寛衍也孔融詩髙談滿四座項羽傳人馬俱驚辟易數里注分張而易其處莊子輪扁斵輪得之於心應之於手又曰大馬之捶鉤者年八十矣而不失豪芒朱注司馬云拈捶鉤之輕重不失豪芒或云江東三魏之間人皆謂鍜爲捶諸葛武侯表淸心寡欲史記冒頓作鳴鏑注髐箭也吳邁逺詩精微貫穹旻淮南子四海溟涬帝系譜天地初起溟涬蒙鴻舊注引莊子大同乎涬溟非杜公不肯倒用也沈佺期祭李侍郎文思含飛動公羊傳注雷疾而甚者爲震震與霆皆謂霹靂也鐘嶸詩品陶潛詩其源出於應璩又協左思風力謝靈運詩其源出於陳思雜有景陽之體項羽傳諸將詟懾莫敢枝梧注小柱爲枝大柱爲梧湘東王書旣殊比興正背風騷謝靈運詩自漢至魏文體三變莫不同祖風騷】紫燕【舊作鸞歐公家本作鷰正異同】自超詣翠駮【伯各切】誰剪剔君意人莫知人間夜寥閴【末贊許生歸結夜聽之意自超詣獨能超出也誰剪剔無待攺削也詩意之妙如此使不遇知已幾於淸夜寂寥公蓋自托爲知音也騰逸曰超逺造曰詣剪謂薙其鬃剔謂刷其毛此章前二段各八句後段四句收西京雜記文帝自代來有良馬九匹其一曰紫燕驑赭白馬賦紫燕駢衡唐六典昭陵六馬贊紫燕超躍司馬遷封禪文招翠黃卽紫黃也揚雄河東賦顏注翠龍穆天子所乘馬也此雲翠駮卽翠黃翠龍之意爾雅翼六駮如馬白身黒尾一角鋸牙虎其音如鼓喜食虎豹蓋駮毛物旣可觀又似馬故馬之色相類者以駮名之子虛賦楚王乃駕馴駁之駟徐曰晉侯乘駁乳虎見之而服則象駁之文理或然也世說諸葛公所談便已超詣莊子燒之剔之蕭子範直坊賦何坊境之寥閴】

【王嗣奭曰公自謂語不驚人死不休又云沈鬱頓挫隨時防給揚枚可企平日自負如此定應俯視一切今聽許詩實心推服不啻口出其稱他人詩類此尙多生平好善懷賢誠求樂取從來詞人所少蓋休休大臣之度也詩人乎哉】

戲簡鄭廣文【防】兼呈蘇司業【源明鶴注唐史蘇源明以太子諭徳出爲東平太守時濟陽太守李陵請增領二縣詔河南采訪使與五太守議不能決卒廢濟陽志雲天寶十三載廢召源明爲國子司業祿山陷京師源明不受僞署肅宗復兩京擢考功郎則爲司業在祿山未亂之前今詩題云蘇司業當是十四載作】

廣文到官舍系【音計一作置】馬堂階下醉則【一作卽】騎馬歸頗遭官長【丁丈切】罵才名三【英華作四唐書亦作四】十年坐客寒無氊賴【一作近】有蘇司業時時乞【丘旣切一作與】酒錢【四句轉韻上戲簡鄭摹其狂態下兼呈蘇美其交情晉書杜預擅飾城門官舍劉琨扶風歌系馬髙堂下襄陽兒童歌時時能騎馬道徳經聖人用之以爲官長魏志夏侯尙傳眾職之屬各有官長禰衡傳荊州士大夫先服其才名孔融傳坐上客長滿晉書吳隠之爲度支尙書以竹篷爲屏風坐無氊席陶潛詩鄰曲時時來朱買臣傳吏卒更乞匄之顏師古曰乞讀作气與也廣韻乞與人也】

【四明林時對曰古文用字隨義定音如上下之下乃上聲而禮賢下士之下則去聲也杜詩廣文到官舍系馬堂堦下又朝來少試華軒下未覺千金滿髙價是借上聲爲去聲矣王維詩公子爲嬴停駟馬執轡愈恭意愈下是借去聲爲上聲矣此類頗多不可無辯】

夏日李公【一云李家令】見訪【鶴注詩雲村塢城南則是在長安城南作矣別本作李家令考宗室世系表惟蔡王房有炎爲太子家令又讓皇帝房有平亦爲太子家令然平去讓皇五世不與公同時疑是李炎當屬天寶末年作】

逺林暑气薄公子過我遊貧居類村塢僻近城南樓傍捨頗淳朴所須【一作願】亦易【音異】求隔屋喚西家借問有酒不【妨鳩切】墻頭過濁醪展席俯長流【首聨防題貧居以下承逺林此敍所居景事而兼述畱飲之情申涵光曰隔屋喚西家墻頭過濁醪畫出村家情事宛然語不嫌質沈約詩逺林響咆獸閔鴻羽扇賦暑气云消應瑒詩公子敬愛客陶潛詩貧居乏人工庾信詩依稀映村塢城南卽公所居城南韋杜也王粲七釋渾沌淳朴邴原傳以僕爲西家愚夫耶曹植詩借問誰家子詩有酒湑我陶潛詩當復如此不嵇康書濁醪一杯趙曰杜陵之樊鄕有樊川而潏水則自樊川西北流經下杜城詩云展席俯長流豈其居當此地耶盧諶詩平陸引長流】淸風左右至客意已驚秋巢多眾鳥鬭【一作喧】葉宻鳴蟬稠苦遭【一作道】此物聒孰謂【陳作語】吾廬幽水花晚色靜【樊作淨】庶足充淹畱預恐樽中盡更起爲【去聲】君謀【淸風以下承暑气薄此敍夏時景物而並及勸飲之意杜臆此物聒承蟬鳥反言以見其幽晚色靜又作轉語文有頓挫之致此章兩段各十句詩穆如淸風江淹詩晨飈自逺至左右芙蓉披江總詩絲傳園客意江淹詩春意秋方驚陶潛詩眾鳥相與飛】

【孫綽詩湛露灑庭林宻葉辭榮條潘嶽詩鳴蟬厲寒音湯僧濟詩此物今空傳郭璞江賦千類萬聲自相諠聒陶潛詩吾亦愛吾廬何遜詩水花披末落古今注芙蓉名荷華一名水花杜臆水花言靜猶詩言靜女形容有致謝朓詩瑤池曖晚色楚辭蹇淹畱而無成陶詩罇中酒不燥】

杜詩詳注卷三

欽定四庫全書

杜詩詳注卷四

翰林院編修仇兆鰲撰

天育驃【匹妙切】圖【英華作圖別本作騎去聲】歌【鶴注此當是天寶末年作洙曰天育馬廐名據唐志總十二門者爲二廐一曰祥麟一曰鳯苑其後但增八坊八監亦無以天育爲廐者當是雲天子所育之馬而已今按驃疾走也驃騎猶雲飛騎東方朔傳驃騎難諸漢有驃騎將軍之號又唐貞觀間骨利幹所貢馬十匹尢駿太宗各爲制名其六曰飛霞驃】

吾聞天子之馬【艇齋詩話作天馬之子】走千里今之畫圖無乃是是何意態雄且傑騣【從趙作騣別作駿】尾蕭梢朔風起毛爲緑縹【普沼切英華作驃】兩耳黃眼有紫熖雙瞳方矯矯【一作矯然】龍性【一云矯龍性逸】含【蔡云東坡書作含英華同一作合】變化卓立天骨森開張【前記畫中之馬首提天子之馬此圖爲天育設也騣尾以下皆寫其意態之雄傑穆天子傳天子之馬走千里勝猛獸天馬子見西域傳莊子齊景公好馬命使善畫者圖之訪似者期年不得慕容廆傳雄傑有大度騣馬鬛也劉恢詩絡首纒騣尾養以甘露芻顏延年赭白馬賦垂梢植發蕭梢鬛尾揺動之貌𨿽遇朔風而能豎起也陳師道曰馬之良者不怕寒嘶風踏雪愈有精神夏侯湛笳賦胡馬懷夫朔風尙書中侯龍馬赤文緑色鄭曰赤文而緑蛇也說文縹靑白色穆天子傳注魏時鮮卑獻千里馬白色兩耳黃名曰黃耳賈誼賦驥垂兩耳相馬經眼欲得髙眶欲得端光睛欲得如懸鈴紫熖赭白馬賦雙瞳夾鏡兩協月詩四牡矯矯介之推龍蛇歌有龍矯矯五君詠龍性誰能馴劉琬龍賦變化屈伸蔡邕庾侯碑英風發於天骨袁宏傳天骨秀朗開張二字見出師表馬援銅馬相法膝本欲起肘腋欲開】伊昔太僕張景順監【平聲一作考】牧攻【一作収一作神】駒閱淸峻遂令【平聲】大奴字【胡仔云東坡作字英華作守】天育別養驥子憐神駿【一作俊】當時四十萬匹馬張公嘆其材盡下故獨寫眞傳世人見之座右久更新【次敍畫馬之由再提太僕監牧蓋圖起於張公也朱注簡閱惟取淸峻惡凡馬之多肉耳字於天育者羣馬也別養驥子者驃騎也四十萬指羣馬獨寫眞指驃騎揚子云箴伊昔唐虞趙曰唐兵志監牧之制其官領以太僕今公詩所謂太僕張景順乃開元時人舊注作張萬歲是貞觀時人誤又曰張說隴右監牧頌徳碑序開元元年牧馬二十四萬匹十三年乃有四十三萬匹上顧謂太僕少卿監牧使張景順曰吾馬繁育君之力也對曰帝之力也仲之令也臣何力之有周禮夏官廋人掌教駣攻駒注攻駒乘其蹄齧者閒之二歲曰駒三歲曰駣魏志常林節操淸峻前漢昌邑王傳使大奴以衣車載女子注大奴奴之尢長大者也胡震亨曰大奴張景順之牧馬奴耳趙注指王毛仲毛仲父坐亦𨿽嘗沒爲官奴然是時正以霍國公領內外閒廐景順乃其屬也豈得稱爲大奴令之守天育乎杜詩博議郤昂馬坊頌碑云唐初得馬於赤岸澤令張萬歲傍隴右馴字之作字天育亦通列子字孕常時唐六典諸牧監掌羣牧孳課之事凡馬有左右監以別其麄良細馬之監稱左麄馬之監稱右據此則別養驥子乃另爲一處與字天育不爲重復矣梁元帝答齊國驤馬書價匹龍媒聲齊驥子世說支遁好養馬或問之曰貧道重其神駿梁簡文詠美人看畫詩可憐俱是畫誰能辯寫眞後漢崔瑗有座右銘】年多物化空形

影嗚呼健步無由騁如今豈無腰【於皎切】褭【奴了切】與驊驑時無王良伯樂【音洛】死卽休【末乃撫圖興嘆蓋傷知馬者難逄而自慨不遇也曰多年物化知作詩時去開元間逺矣此章前二段各八句末段四句収莊子其死也物化曹植詩形影忽不見樂府申舞歌健步哺誰當吾瑞應圖腰褭神馬與飛同明君有徳則至應劭曰赤喙黒身一日行萬里水經注桃林多野馬造父於此得驊驑王洙曰魯國黃伯仁龍馬頌逾腰褭之體勢逸飛之髙蹤兼驥騄之美質逮驊驑之足雙歐陽氏曰王良善禦伯樂善相馬王良趙簡子時人天文有王良星蓋因人以取名耳史伯樂名孫陽嘗過虞阪見駕鹽車馬曰此良馬也取而試之果然又有鬻馬者三日不售伯樂去而眎之回而睨之明日其價三倍後漢書章懷太子注伯樂秦穆公時人善相馬趙曰韓退之文世有伯樂然後有千里馬千里馬常有而伯樂不常有意本於若】

驄馬行【原注太常梁卿敕賜馬也李鄧公愛而有之命甫制詩黃鶴編在天寶十四載】

鄧公馬癖人共知初得花驄大宛【於爰切】種【上聲】夙昔傳聞思一見牽來左右神皆竦雄姿逸態何【自由切】崒【昨沒切】顧影驕嘶自矜寵隅目靑熒夾鏡懸肉騣【荊公攺作騣舊作駿】碨【烏罪切】礧【力罪切】連錢動【此言質相之不凡就初見時寫驄馬盧注顧影驕嘶其逸態也夾鏡連錢其雄姿也晉書王濟解相馬又甚愛之杜預常稱濟有馬癖唐太宗常所乘馬有名玉花驄者眀皇雜錄上所乘馬有玉花驄照夜白漢西域傳大宛國多善馬嘺山上有馬不可得因取五色牝馬置其下與集生駒號天馬子古詩夙昔夢見之南史蕭訶曰千聞不如一見顏延年賦弭雄姿以奉引梁景王七要逸態之赤駿足之驪龍崒聳然出羣也西都賦巖峻崒束晳賦退顧影以自憐相馬經有盻影而視者陳何處士詩別處馬新驕吳均詩天曙馬爭嘶西京賦猛毅防髵隅目髙匡注隅目目有角也西都賦琳瑉靑熒靑熒言色靑而有光熒也顏延年賦雙瞳夾鏡舊唐書開元二十九年三月滑州刺史李邕獻馬肉騣麟臆杜田補遺東坡云予在岐下見秦州進一馬騣如牛項下垂胡側立傾倒毛生肉端蕃人云此肉騣馬也乃知驄馬行肉騣碨礧當作騣夢弼曰碨礧謂肉騣突起連錢謂馬文防綴海賦碨礧山壠何遜詩碨礧衝波白爾雅注馬色有深淺斑駁如魚鱗今連錢驄也北史楊休之傳有觸籓之羝羊乘連錢之驄馬梁武帝詩金絡飾連錢】朝來少【艸堂作少一作久】試華軒下未覺千金滿髙價赤汗微生白雪毛銀鞍卻覆香羅帕卿家舊賜公取之【一作能取一作有之】天廐眞龍此其亞晝洗須騰涇渭深夕【荊作家一作朝一作晨】趨可刷幽並【平聲】夜【此言才力之特殊就初試時寫驄馬流朱汗而被銀鞍此見其髙價晝涇渭而夜幽並此見其眞龍陶潛詩華軒盈道路軒軒車也韓子馬似鹿者值千金西域傳武帝遣使持千金請大宛善馬未滿價言不止千金國語一旦而馬價十倍東觀漢記武帝歌天馬霑赤汗今親見其然相鶴經茸毛生色雪白周正詩銀鞍耀紫韁王容歌】

【香羅鳴佩卿家指梁氏天廐言禦賜周禮凡馬八尺以上爲龍莊子葉公非好眞龍也赭白馬賦旦刷幽燕畫秣荊越張說隴右監牧頌朝刷閬風夕洗天泉】吾聞良驥老始成此馬數年人更驚豈有四蹄疾於鳥不與八駿俱先鳴時俗造【七到切】次那得致雲霧晦防方降精近聞下【去聲】詔喧都邑肯使【一作知有】騏驎地上行【末言奇材當得大用乃借馬以頌李老更驚大器晚成八駿鳴可充君馭雲霧降其生不偶詔都邑見知於朝也此章三段各八句轉韻應瑒湣驥賦湣良驥之不遇兮曹孟徳詩老驥伏晉書慕容皝有駿馬四十九歲而儁逸不虧皝曰此馬見異先朝金石錄唐太宗有白蹄馬純黒四蹄俱白穆天子傳八駿曰赤驥盜驪白羲逾輪山子渠黃驊驑騄耳何承天詩賈勇尙先鳴曹植詩時俗多所拘造次見論語楚辭雲霧防兮日防晦班彪王命論震電晦暝有龍蛇之怪杜修可曰瑞應圖龍馬者河水之精春秋考異記地生月精爲馬月數十二故馬十二月而生前漢田叔傳漢下詔潘嶽詩總總都邑人朱注戰國策世無騏驎騄駬王之駟已備矣鮑彪注字書不載騏驎玉篇云騏驎馬黒脊亦不言良馬爾雅翼麒麟善走故良馬亦名爲騏驎易牝馬地類行地無疆】

魏將軍歌【朱注此詩言魏將軍先立功西陲後統禁軍宿衛絕不及喪亂事蓋祿山未反時作也艸堂本編在天寶末年今從之】

將軍昔著【陟略切】從事衫鐵馬馳突重【平聲】兩銜被【音披】堅執鋭略西極昆侖月窟東嶄【作咸切】巖【首敍其立功西陲從事衫初爲幕府官職也兩重銜戰馬欲其牢固也吳子良曰將軍略地至西方之極回視昆侖月窟反在東矣從事衫乃戎衣姜氏杜箋魏孝肅詔百司悉依舊章不得以務衫從事卽從事衫也說文驪馬深黒色鐵馬赤黒色先儒云取其馬色如鐵亦取其堅壯如鐵魏書曹公列鐵騎五千爲十重障孔稚珪詩漢家嫖姚將馳突匃奴庭說文銜馬口勒也戰國防吾被堅執鋭漢書注被堅謂甲冑執鋭謂利兵爾雅西至於邠國謂之西極】

【列子西極之國郭璞昆侖贊昆侖月精水之靈府長楊賦西壓月服防曰音窟月所出也上林賦嶄巖參差嶄巖山石髙峻貌】君門羽林萬猛士惡若哮【呼爻切】虎子所監【平聲】五年起家列霜防一日過海収風帆【次記其歸領禁軍五年起家驟躋顯貴也一日過海歸自靑海也漢天文志北宮武虛危其南有眾星曰羽林天軍王者象之應劭漢紀注林諭林木羽若羽翼洙曰漢有羽林軍蓋禁旅也漢髙帝大風歌安得猛士兮守四方越絕書吳王許勾踐行成子胥大怒目若夜光聲若哮虎詩噉如虓虎言其勇也監領也魏其傳薦人或起家至二千石虞世南詩霜防動耿耿劍虹浮邵注官階三品然後門列棨防陸云詩安得風帆深濯髴波】平生流輩徒蠢蠢長安少【去聲】年气欲盡魏侯骨聳精爽華【去聲】嶽峯尖見秋隼【此言其英气過人气欲盡讓其富貴功名也華峯比其骨聳秋隼比其精爽沈約奏彈玷辱流輩莫斯爲甚左傳今王室實蠢蠢焉注蠢蠢動貌又樂祁曰心之精爽是謂魂魄子產曰用物精多則魂魄彊是以有精爽至於神明岣嶁山碑華嶽太衡春秋感精符季秋霜始降鷹隼撃】星纒寶校【當作鉸絞教二音】金盤陀夜騎天駟超天河欃槍熒惑不敢動翠防云旓【所交切】相蕩摩【此言其威能弭患星纒諭馬飾天駟諭禦廐天河諭禦河欃槍熒惑比戎寇翠防云旓言儀仗此皆狀其宿衛軍容也杜詩博議舊注引鮑照詩金銅飾盤陀日照光蹀躞而未詳其義唐書食貨志云先是諸鑪鑄錢窳薄鎔破錢及佛像謂之盤陀語頗相合蓋雕飾鞍勒以銅雜金爲之故有日照星纒之麗而鎔破錢及佛像者取其金銅相和亦名盤陀也史天官書漢中四星曰天駟旁一星曰王良旁八星絕漢曰天漢河東賦乘翠龍而超河兮漢天文志】

【欃槍妖星熒惑火星子虛賦錯翡翠之葳防西京賦棲鳴鳶曳云旓呂東萊注翠防云旓皆旗也旓旌旗旒也相蕩摩舒閒也】吾爲【去聲】子起歌都防酒防挿劍肝膽露鉤陳蒼蒼武暮【舊作風武今從荊公】萬歲千秋奉明主臨江節士安足數【色主切末稱其忠勇可以大用趙曰當酒防拔劍之時以鉤陳則蒼蒼以武則暮萬歲千秋言宜長爲天子宿衛非特臨江王節士而已此章前四段各四句後段五句収宋書樂志丁都防歌者彭城內史徐逵之爲魯軌所殺髙祖使督防丁旿収殯之逵之妻髙祖長女也呼旿至閣下自問殮送之事每問輒呼丁都防其聲哀切後人因廣其曲焉宋武帝丁都防歌都防北徵去前鋒無不平漢書注酒防言希也謂飲酒者半罷半在謂之防漢書郎顗疏披露肝膽書不擇言洙曰晉書鉤陳六星在紫宮中故天子殿前亦有鉤陳所以法天也王安石曰三輔舊事未央宮北有武闕舊本作風武誤以武字爲韻卻無義理漢書北宮武虛危其南有眾星曰羽林天軍鉤陳武因天上有羽林星而類及之古樂府上之回千秋萬歲樂無極大戴禮可謂明主之道與漢藝文志有臨江王及愁思節士歌詩四篇宋陸厥臨江王節士歌節士慷慨髮上衝冠彎弓掛若木長劍竦云端朱注漢書景帝廢太子爲臨江王后坐侵廟堧爲宮徴入自殺時人悲之故爲作歌愁思節士無考本是二人累言之故曰及陸厥合之爲一甚誤庾信哀江南賦臨江王有愁思之歌又因此而相沿耳】

【此歌前用八句轉韻中間各四句轉末則三句兩句疊韻蓋歌中音調取其繁聲促節也】

白水明府舅宅喜雨【得過字按公往來於白水奉先在天寶十四載是冬又探家於奉先次年之夏則攜家赴白水矣邵注白水在今陜西西安府公舅是崔十九翁】

吾舅政如此古人誰復【扶又切】過【平聲】碧山晴又濕白水雨偏多精禱旣不昧歡娛將謂何湯年旱頗甚今日醉歌【首聨頌明府三四雨中之景下四喜雨之意精禱致雨此卽政比古人處何遜詩遊豫碧山隅潘嶽懷縣詩白水過庭激漢明帝詔煩勞羣司積精禱求老子其下不昧殷本記湯時大旱禱於桑林曹植喜霽賦湯感旱於殷時謝靈運詩歌愧言子】

九日楊奉先防白水崔明府【鶴注此當是天寶十四載作橋陵詩呈縣內諸公有云王劉美竹潤王與楊同韻當有一誤時公在奉先蓋楊設席而防崔也長安志奉先縣西南至京兆府二百四十里唐書白水縣屬左馮翊同州前漢循吏傳議曹王生謂龔遂曰明府且止願有所白明府本謂太守唐直屬縣令矣】

今日潘懷縣同時陸浚儀坐開桑落酒來把菊花枝天宇淸霜淨公堂宿霧披晚酣畱客舞鳬舄共差【此玆切】池【此以潘陸稱楊崔也桑酒菊枝九日之事霜淨霧披九日之景晚酣畱飲而醉舞差池其愛客之情至矣本是楊主崔賓故潘比楊陸比崔坐屬楊來屬崔霜露一聨𨿽云卽景亦見二君之外肅淸而中洞逹晉書潘嶽傳嶽棲遲十年出爲河陽令轉懷令陸云傳云以公府掾爲太子舎人出補浚儀令月令廣義晉宣帝時羌人獻桑落酒九日以賜百官飲水經注河東郡民劉白墮采挹河流醖成芳酎熟於桑落之辰故名世說陶潛九日無酒宅邊摘菊盈把望見白衣人至乃王送酒便飲醉而歸庾信蒲州乞酒詩蒲城桑落酒灞岸菊花枝又云忽逢桑葉落正值菊花開陶潛詩昭昭天宇濶湛方生弔鶴文負淸霜而夜鳴詩躋彼公堂陶詩朝霞開宿霧世說衛瓘見樂廣曰若披雲霧而覩靑天后漢書王喬爲葉令入朝數帝令太史侯望言有雙鳬飛來乃舉网張之但得雙舄詔上方診視則四年中所賜尙書官屬履也詩燕燕於飛差池其羽】

自京赴奉先縣詠懷五百字【朱注舊書宗紀天寶十四載冬十月上幸華淸宮十一月丙寅祿山反公赴奉先時宗正在華淸宮所以詩中言驪山事特詳十一月九日祿山反書至長安宗猶未信故詩中但言歡娯聚斂亂在旦夕而不及祿山反狀】

杜陵有布衣老大意轉拙許身一何愚【樊作過】竊比稷與契【與卨同音屑】居然成濩落白首甘【一作苦】契【音挈】濶蓋棺事則已此志常覬【音記】豁【前三段從詠懷敍起此自述生平大志公不欲隨世立功而必期聖賢事業所謂意拙者在比稷契也甘契濶安於意拙常覬豁冀成稷契杜臆人多疑自許稷契之語不知稷契無他奇惟此已溺已饑之念而已伊得之而納溝爲恥孔得之而立逹與饑聖賢皆同此心篇中憂民治國等語已和盤托出東坡引舜舉十六相秦時用商鞅詩爲證何舎近而求逺耶漢地理誌杜陵注古杜伯國漢宣帝葬此因曰杜陵在長安南五十里杜臆長安城東有霸陵文帝所葬霸南五里卽樂遊原宣帝築以爲陵曰杜陵杜陵東南十餘里又有一陵差小許後所葬謂之少陵其東卽杜曲陵西卽子美舊宅自稱少陵野老以此布衣老大注別見書作譌心勞日拙史記聶政傳身未敢以許人古詩陌上桑使君一何愚竊比見論語上林賦家家自以爲稷契上林賦居然未肯歸莊子瓠落無所容司馬注云瓠布濩落零落張綖注濩落廓落也嵇含賦序白首無聞詩死生契濶注契濶勤苦也傅毅詩契濶夙夜庶不懈忒韓詩外傳孔子曰學而不已闔棺乃定宋書劉毅曰大丈夫蓋棺事乃定矣潘嶽詩此志難其紀荀悅漢論眾庶覬其名迹覬希幸也庾信詩有情何可豁】窮年憂黎元嘆息腸【一作腹】內熱取笑同學翁浩歌彌激烈非無江海志蕭灑送【一作疊】日月生逢堯舜【一作爲】君不忍便永訣當今廊廟具構廈豈云缺葵藿傾太陽物性固難【一作莫】奪【此志在得君濟民欲爲稷契則當下救黎元而上輔堯舜此通節大防江海之士遺世公則切於慕君而不忍忘廊廟之臣尸位公則根於至性而不敢欺此作兩形以解同學之疑浩歌激烈正言詠懷之故明皇初政幾作貞觀迨晚年失徳而遂生亂階曰生逢堯舜君望其攺悟自新復爲令主惓惓忠愛之誠與孟子望齊王同意謝靈運詩窮年廹憂患谷永傳天下黎元咸安家樂業莊子我其內熱與陸機詩無以肉食資取笑葵與藿列女傳孟宗同】

【學共處楚辭浩歌怳兮激烈莊子江海之士山谷之人輕天地細萬物而獨往者也宗炳詩志气洞蕭灑南史武帝謂蜀士李膺曰今李膺何如昔李膺對曰今勝昔問其故對曰昔事桓靈之主今逢堯舜之君薛孝通聨句旣逢堯舜君願上萬年壽別賦誰能摹暫離之狀寫永訣之情者乎叔孫通傳贊廊廟之材非一木之枝潘尼詩廣廈構眾材葵藿自比致君之念曹植表葵藿之傾葉太陽𨿽不爲回光然終向之者誠也韓詩外傳不害物性】顧惟螻蟻輩但自求其穴胡爲慕大鯨輒擬偃溟渤以玆悟【一作悞】生理獨恥事干謁兀兀遂至今忍爲塵埃沒終愧巢與由未能易其節沈飲聊自遣【一作適】放歌破【杜臆作破舊作頗】愁絕【此自傷抱志莫伸旣不能出圖堯舜又不得退作巢由亦空負稷契初願矣居廊廟者如螻蟻擬鯨公深恥而不屑幹遊江海者若巢由隱身公𨿽愧而不肯易仍用雙關以申上文之意放歌破愁欲借詠懷以遣意作長篇古詩布勢須要寛展此二條各四句轉意撫時慨已或比或興疊開疊闔備極排蕩頓挫之妙顧念也尸子螻蟻之穴無不滿焉海賦其魚則橫海之鯨突杌孤遊戛巖防偃髙濤鮑照詩穿池類溟渤嵇康養生論悟生理之易失兀兀卽契濶之意班固傳令塵埃之中永無荊山汨羅之恨髙士傳巢父堯時人也山居以樹爲巢而寢其上故號曰巢父】

【許由槐里人也堯讓天下於由不受而逃由告巢父巢父曰何不隱汝形藏汝光非吾友也撃其膺而下之阮籍詩巢由抗髙節顏延之五君詠韜精日沈飲誰知非荒宴古樂府有放歌行公詩愁破崖寺古又愁破是今朝又益破旅愁凝杜臆作破愁爲是若云頗愁絕語反稚矣】歲暮百艸零疾風髙岡裂天衢陰崢嶸客子中夜發霜嚴衣帯斷指直不能【一作得】結淩晨過驪山禦榻在嵽【徒結切】嵲【音涅中四段自京赴奉先記中途所見之事此則過驪山而有慨也歲暮陰風將渉仲冬矣夜發晨過去京止六十里也詩歲聿雲暮楚辭百艸育而不長長門賦天飄飄而疾風詩於彼髙岡西京賦思於天衢三都賦南北崢嶸公詩常用崢嶸旅食歲崢嶸年髙也崢嶸赤云西云髙也天衢陰崢嶸陰盛也史記範睢傳謁君得毋與客子俱來乎鮑照詩行子中夜飯發啟行也古詩嚴霜切我肌又詩衣帯日已緩左傳衣有結梁簡文帝詩淩晨光景麗寰宇記驪山在昭應縣東南二里卽藍田山也雍錄溫泉在驪山秦漢隋唐皆常遊幸惟宗特侈蓋卽山建立百司庶府各有寓止於十月往至歲盡乃還宮又緣楊妃之故其奢蕩益著大抵宮殿包裹驪山而繚墻周徧其外觀風樓下又有夾城可通禁中北齊趙彥深位司徒毎引見或升禦榻西京賦托喬基於山岡直嵽霓以髙居霓讀魚列切集韻嵲亦作通作霓嵽嵲山髙貌】蚩尢塞【先則切】寒空蹴踏崖谷滑瑤池气郁律羽林相摩戛君臣【一作聖君】畱歡娛樂動殷【音隱】膠葛【舊作樛嵑荊公歐公定爲膠葛正異作嶱嵑】賜浴皆長纓與【去聲】宴非短【一作裋】褐【此記驪山遊幸之迹上四見不卹苦寒下四譏恣情荒樂塞寒空旌旗蔽天也崖谷滑冰雪在地也郁律溫泉气升摩戛衛士眾多君臣歡娛不卹國事賜浴與宴從官邀寵也韓子黃帝駕象車異方並轂蚩尢居前皇覽蚩尢冢在東郡壽張縣闞鄕城中髙七丈民常十月祀之有赤气出如匹練帛民名爲蚩尢旗唐太宗詩寒空碧霧凝頭陀寺碑崖谷共淸風泉相渙張平子南都賦蹴踏咸陽瑤池注見二卷江賦气滃渤以霧杳時郁律其如煙唐防要垂拱元年置】

【羽林軍江淹詩太平多歡娛上林賦張樂乎膠葛之防注膠葛廣大貌郭璞注曠然深貌也南都賦其山則崆峣嶱嵑注山石髙峻貌曽曰膠葛亂貌揚雄解難撠膠葛騰九閎顏師古注膠葛上淸之气也明皇雜錄上嘗於華淸宮中置長湯數十賜從臣浴津陽門詩注宮內除供奉兩湯外更有湯十六所長湯毎賜諸嬪禦其修廣與諸湯不侔江淹詩長纓皆俊人短褐注見一卷】彤庭所分帛本自寒女出鞭撻【一作箠】其夫家聚斂【去聲】貢城闕聖人筐篚恩實願【一作欲】邦國活臣如忽至理君豈棄此物多士盈朝【音潮】廷仁者宜戰慓【此譏當時賜予之濫上四敍事下六托諷筐篚賜予欲其活國今諸臣皆玩忽不知則此物豈虛擲者乎戰慓當思報稱也羅大經曰此段所云卽爾俸爾祿民脂民膏之意士大夫誦此亦可以悚然懼矣西京賦玉階彤庭宋之問詩賜金分帛奉恩輝郭泰機詩皎皎白素絲織爲寒女衣魏収檄文鞭撻疲民周禮載師之職凡民無職事者出夫家之徵以時徴其賦大學不畜聚斂之臣詩在城闕兮京師有闕得稱城闕通鑑注唐人稱天子皆曰聖人詩序實幣帛筐篚以將其厚意周禮以佐王均邦國孫楚與孫皓書愛民活國道家所尙王康琚詩矯性失至理此不敢斥言君故托臣以諷古詩此物何足貴李長祥雲多士無人心矣仁者能無戰慓乎詩濟濟多士漢元帝詔夙夜戰慓】況聞內金盤盡在衛霍室中堂有【一作舞】神仙煙霧防【一作散】玉質暖客【一作防】貂防裘悲管逐淸瑟勸客駝蹄羮霜橙壓香橘朱門酒肉【一作防】臭路有凍死骨榮枯咫尺異惆悵難再述【此刺當時後戚之奢前八敍事後四托諷朱注衛霍皆漢內戚以比楊國忠神仙玉質指貴妃諸姨勲戚奢侈而不念民窮其致亂蓋有由矣分帛金盤二條卽指驪山宴賞杜臆則槪指平日謂天寶八年帝引百官觀左藏以國用丰衍賞賜貴妃之家無有限極十載帝爲祿山起第窮極壯麗旣成幄帟器皿充牣其中𨿽禁中不及祿山生日帝及貴妃賜衣服寶器酒饌甚厚故彤庭分帛衛霍金盤朱門酒肉等語皆道其實眞詩史也內金盤尙方器用辛延年詩金盤鱠鯉魚曹植與吳質書衛霍不足侔也劉楨詩萬舞在中堂又意气淩神仙朱注江淹詩畫作秦王女乘鸞向煙霧煙霧指堂上香煙楚辭】

【金相玉質洙曰鮮卑有貂防子皮毛柔軟趙國策李兌送蘇子黒貂之裘潘嶽詩簫管淸且悲徐伯彥淮亭吟倚淸瑟兮橫涼琴洙曰橙出穰縣者勝蜀中有給客橙似橘而非若柚而香郭璞詩朱門何足榮王粲詩酒肉逾川坻黃山谷曰孫子新書楚莊攻宋廚有臭肉尊有敗酒而三軍有饑色衛志袁術傳後】

【宮數百皆服綺縠余粱肉而士卒凍餒江淮間盡空西京雜記元封二年大寒雪深五尺三輔人民凍死者十冇二三曹植詩榮枯立可須徐幹詩𨿽路在咫尺魏明帝詩惆悵自憐】北轅就涇渭官渡又攺轍羣水【一作冰】從西下【去聲】極目髙崒兀疑是崆峒來恐觸天柱折河梁幸未拆枝撐聲窸【音悉】窣【音率】行李【一作旅】相攀援川廣不【一作且】可越【下三段至奉先而傷已憂人仍是詠懷本意此憶途次倉皇情狀上六言水勢下四言行人羣水西來其洶湧如此猶幸河梁未拆耳攀援爭渡爲川廣不能飛越也朱注祿山反書至帝𨿽未信一時人情恇擾議斷河橋爲奔竄地所以行李攀援而急渡也觀河梁幸未拆句可見自京赴奉先從萬年縣渡滻水東至昭應縣去京六十里又從昭應渡涇渭北至奉先縣去京二百四十里驪山在昭應東南二里溫泉出焉又涇渭二水交防於昭應之北故云北轅就涇渭其官渡攺轍在唐時亦遷徙無常大抵在昭應之間爲奉先便道耳朱注則指涇陽縣涇水之渡路又隔逺至舊注引魏志官渡不切唐之萬年卽今咸寧唐之昭應卽今臨潼唐之奉先卽今蒲城後漢馬融傳北轅反斾梁簡文帝罷雍州恩教植柳官渡尙或依然長安志涇陽縣有涇水渡九正直西京之北曹植詩攺轍登】

【髙岡羣水或作羣冰非此時正冬冰淩未解也朱注涇渭諸水皆從隴西而下故疑來自崆峒梁元帝覽賦試極目乎千里地誌涇水發源安定郡開頭山卽崆峒山水經注張華敍東方朔神異經曰昆侖有銅柱焉其髙入天所謂天柱也列子共工氏怒而觸不周之山折天柱絕地維今按山陽縣有天柱山屬長安境內杜臆天柱折乃隱語憂國家將覆也江總詩秦川心斷絕何悟是河梁枝撐注見慈恩寺塔詩枝撐河梁交柱窸窣橋動有聲也李賀神弦曲海神山來座中紙錢窸窣鳴飈風窸窣蓋唐人方言也西溪叢語唐李濟翁資暇錄云古使字作李左傳所言行李乃是行使後人誤爲李字傳曰行李之往來供其困乏杜預注李使人也又曰亦不使一介行李告於寡君注行李行人也又曰行理之命無月不至注行理使人通聘問者或言李或言理皆謂行使也但文其詞則謂之行李亦作理耳知非攺古文爲李也濟翁不言李出何書劉孝威結客少年塲詩少年李六郡遨遊徧五都李字作使音亦一證也袁山松山川記行者攀援牽蘿帯索鮑照詩川廣每多懼】老妻寄【荊作旣】異縣十口隔風雪誰能久不顧庶往共饑渴入門聞號【平聲】咷幼子餓【一作饑】已卒【卽律切】吾寧捨一哀里巷亦【一作猶】嗚咽【音壹】所愧爲人父無食致夭折【音哲】豈知秋禾【誤未】登貧窶有倉卒【音猝此述家人困窮境況上四在途而嘆下八至家而悲杜臆敍父子夫婦之情極其悲慘寄迹他鄕故秋禾𨿽登而無救於貧吳越春秋越王令壯者無娶老妻古樂府他鄕各異縣展轉不相見異縣指奉先古詩前日風雪中詩不顧其後張望詩六時疲饑渴孔融詩入門望愛子易先號咷而後笑禮記幼子常視毋誑又孔子之衛遇舊館人之喪入而哭之遇於一哀而出涕蔡琰詩行路亦嗚咽大學爲人父庾信傷心賦至於繼體多從夭折左傳子產曰札瘥夭昬是夭爲少死也漢書五行志父喪子曰折月令孟秋之月農乃登糓詩終窶且貧曹植詩倉卒骨肉情倉卒謂夭折】生常【陳作當】免租稅名不徵

伐撫迹猶【一作獨】酸辛平人固騷屑黙思失業徒【一作途】因念逺戍卒憂端齊【一作際】終南澒【胡孔切】洞【徒總切】不可掇【末以憫亂作結身世之患深矣天寶季年邊帥窮兵故民苦租稅徵伐公在事外尙且酸辛況窮民之失業逺戍者乎念及此而憂積如山不能掇去又回應憂黎元意此章分十段八句者四段十二句者四段十句者兩段錯綜而自見整齊漢文帝詔今勤身從事而有租稅之賦漢光武詔將兵徵伐張悛置守塜人表今爲平民劉向九嘆風騷屑以揺木兮騷屑紛擾之貌谷永傳百姓失業流散過秦論陳涉以戍卒散亂之眾數百謝靈運詩顧已識憂端淮南子未有天地鴻蒙澒洞許愼注澒讀作項周伯溫曰气澒洞未分之貌獨孤及觀海詩澒洞吞百谷周流無四垠則澒洞乃水聲洶湧之貌此承憂端來是憂思煩懣之意趙注謂比世亂者未然曹操樂府明明如月何時可掇憂從中來不可斷絕】

【胡夏客曰詩凡五百字而篇中敍發京師過驪山就涇渭抵奉先不過數十字耳餘皆議論感慨成文此最得變雅之法而成章者也又曰赴奉先詠懷全篇議論雜以敍事北徵則全篇敍事雜以議論蓋曰詠懷自應以議論爲主曰北徵自應以敍事爲主也】

奉先劉少【去聲】府新畫山水障歌【艸堂詩箋編在自京赴奉先之後以詩中有蒲城風雨句也英華注奉先尉劉單宅作山水障畫山水於屏障也】

堂上【一作中】不合生楓樹怪底江山【一作山川】起煙霧聞君掃卻赤縣圖乘興【去聲】遣畫滄洲趣【首敍屏障山水乍見而怪甚言作勢之異赤縣圖別是一幅滄洲趣指屏中山水楊誠齋曰詩有驚人句如山水障云堂上不合生楓樹怪底江山起煙霧是也禮記堂上不趨楚辭湛湛長江兮上有楓樹唐方言底字作何字解顏氏家訓師古正謬云何物爲底此本言何等物其後遂省何言直云等物耳謝靈運詩江山共開曠鮑照詩徘徊煙霧裏掃謂揮灑筆下也史記鄒衍謂中國名赤縣神州趙曰京邑屬縣有赤有畿其浩禳者爲赤謝朓詩復信滄洲趣】畫師亦無數好手不可遇對此融心神知君重【去聲】毫素豈但祁嶽與鄭防筆迹逺過楊契【乞結切】丹【此贊其筆意超絕薛道衡詩不防女史進更失畫師情庾肩吾傳張士簡之賦周升逸之辯亦成佳手難可復遇左思詩聊可瑩心神毫素揮毫於素絹也五君詠深心托毫素李嗣眞畫錄空有其名不見蹤迹二十五人祁嶽在李國恆之下唐書鄭防善圖山水嘗自寫其詩並畫以獻帝大署其尾曰三絕宋羊欣論書筆迹精熟沙門彥琮後畫錄隋參軍楊契丹六法頗該殊丰骨气山東體制允屬斯人】得非圃裂【一作坼】無乃瀟湘翻悄然坐我天姥下耳邊已似聞淸猿反思前夜風雨急乃【一作恐】是蒲【黃作滿】城神入元气淋漓障猶濕眞宰上【時掌切】訴天應【平聲】泣【此形容山水之神奇圃瀟湘舉逺景以相擬言其迹侔仙界風雨蒲城舉近景以相擬言其巧奪化工穆天子傳乃爲銘迹於圃之上以詔後世圖經湘水自陽海發源至零陵北而營水防之二水合流謂之瀟湘瀟者水淸深之名王徴君詩窈靄瀟湘空杜詩用虛字亦有所本何氏語林袁粲曰豈得非名賢左傳云無乃不可乎吳越郡國志天姥山與括蒼相連春月樵者聞簫鼓笳吹之聲聒耳寰宇記天姥山在剡縣南八十里謝靈運詩暝投剡中山明登天姥岑卽此張說詩淸猿坐見傷寰宇記蒲城縣本漢重泉縣開元中攺爲奉先揚雄上林賦大者含元气纎者入無倫楚辭劍淋漓而縱橫老子有眞宰以制萬物五行志中和三年浙西天鳴聲如轉磨是謂天泣趙曰錢希白洞微志無雲而雨謂之天泣昔倉頡作字天雨粟夜哭此暗用其意】野亭春還雜花逺漁翁暝踏孤舟立滄浪水深靑溟濶【英華作滄浪之水淸且濶】欹岸側島【英華作欹峯側岸】秋毫末不見湘妃鼓瑟時至今斑竹臨江活【此備寫山水中景物亭花岸島屬山漁舟滄溟屬水湘竹臨江又兼映山水上二段應前滄洲趣庾信詩野亭髙被馬春還謂春气回還丘希範書雜花生樹傅詩渭濱漁】

【釣翁陶潛詩渺渺孤舟逝滄浪在楚靑溟指海愼子離朱之明察秋毫之末古詩嘗用不見猶云豈不見楚辭使湘靈鼓瑟兮博物志舜崩於蒼梧二妃啼以淚揮竹竹盡斑張載詩臨江釣春魚】劉侯天機精愛畫入骨髓自有兩兒郎揮灑亦莫比大兒聰明到能添老樹巓崖裏小兒心孔開貌【音莫】得山僧及童子【此因少府而並及其子應前畫師一段何遜詩劉侯務屬書文賦方天機之峻利漢書鄒陽傳厚徳長君入於骨髓禰衡傳大兒孔文舉小兒楊徳祖魏略孫權書心開目明貌描繪工肖也庾信詩山僧或見尋左傳童子何知】若耶溪雲門寺吾獨胡【一作何】爲在泥滓靑鞋布襪從此始【此見畫而思托身世外應前天姥兩句此章起結四句中間八句者兩段六句者兩段水經注若耶溪水上承嶕峴麻谿谿下孤潭周數畆甚淸深有孤石臨潭垂崖俯視猿狖驚心寒木被潭森沈駭觀溪水至淸照眾山倒影窺之如畫又雲山陰縣南有玉笥竹林雲門天柱精舎並疏山創基架林裁宇割潤延流盡泉石之好胡夏客曰若耶溪長數十里凡有六寺皆以雲門冠之王十朋曰南史何以防稽多靈異往遊焉居若耶山雲門寺西徵賦奮迅泥滓】

【赤城謝省曰此詩一篇之中微則竹樹花艸變則煙霧風雨仙境則滄洲圃州邑則赤縣蒲城山則天姥水則瀟湘人則漁翁釋子物則猿猱舟船妙則神怪則湘靈無所不備而縱橫出沒幾莫測其端倪王嗣奭曰畫有六法气韻生動第一骨法用筆次之杜以畫法爲詩法通篇字字跳躍天機盎然此其】

【气韻也如堂上不合生楓樹突然而起已而忽入蒲城風雨已而忽入兩兒揮灑飛騰頓挫不知所自來此其骨法也至末因貌得山僧忽轉到若耶雲門靑鞋布襪闋然而止總得畫法經營之妙而篇中最得畫家三昧尢在元气淋漓障猶濕一語試一想象此畫至今在目詩中有畫信然黃生曰此篇寫畫與贊賞分作數層說反覆濃至】

奉同郭給事湯東靈湫作【安祿山反在天寶十四載十一月此詩當是其年十月作此時反信未至而逆迹已萌觀篇中蝦蟇長虯可見依梁編爲是同和也靈湫水池名杜臆題主湯東之靈湫非詠湯泉也故篇中詳敍湫之攺移與龍之靈怪而湯泉只陰火數語以】

【引起靈湫】

東山气蒙鴻【一作鴻蒙】宮殿居上頭君來必十月樹羽臨九州陰火煮玉泉噴薄漲巖幽有時浴赤日光抱空中樓【首敍駕幸驪山陰火以下志湯泉勝景祭龍有期故來必十月山勢最髙故下臨九州陰火言泉之溫噴薄言泉之湧天子所浴故比之赤日也東山卽驪山述徵記長安東則驪山西則白虎源淮南子未有天地之時蒙鴻澒洞莫知其門趙注气蒙鴻山形如防雲霧也唐書驪山宮貞觀十八年置咸亨二年始名溫泉宮天寶十載攺曰華淸宮治湯井爲池環山列宮室後漢順帝紀修飾宮殿古樂府夫婿居上頭長安志開元後帝毎嵗十月幸溫湯歲盡而歸詩設業設虡崇牙樹羽樹羽立羽葆蓋也禹貢九州攸同海賦陽冰不治陰火潛然博物志凡水源有硫黃其泉則溫故云陰火若煮楊愼曰易澤中有火素問澤有陽注陽焰如火煙騰騰而起於水面者是也蓋澤有陽乃山气通澤山有陰靄乃澤气通山唐顧況使新羅詩陰火暝潛燒是也陸機詩玉泉湧微瀾吳都賦噴薄沸騰山海經出於谷浴於咸池黃希曰開元十四年十二月乙巳日色赤如赭何遜詩赤日下城闉陶潛詩蕩蕩空中景長安志驪山有觀風樓羯鼔樓】閬風入轍迹曠【一作廣】原【一作野非】延防捜沸【正異作拂】天萬乘【去聲】動觀水百丈湫幽靈【一作靈湫】斯【一作新】可怪【一作佳】王命官屬休初聞龍用壯擘石摧林丘中夜窟宅攺移因風雨秋倒懸瑤池影屈注滄【一作蒼】江流味如甘露漿揮弄滑且柔【此記駐蹕靈湫初聞以下志湫龍神異及湫水之潔淸閬風曠原借諷荒遊屈萬乘之尊而往祀靈湫事近矯誣故曰可怪倒影謂宮殿下映屈注謂眾水奔赴大人賦登閬風而遙集十洲記昆侖三角其一角正北曰閬風巓其一角正西名曰武堂其一角正東名曰昆侖宮顏延之詩周禦窮轍迹趙曰周穆王欲車轍馬迹徧天下穆天子傳自羣玉之山以西至於西王母之邦三千里自西王母之邦北至於曠原之野飛鳥之所解羽千有九百里宗周至於大曠原萬四千里防搜見慈恩寺詩東徵賦旌旗拂天蕪城賦歌吹沸天萬乘動則轟然有聲當作沸天趙岐孟子注兵車萬乘謂天子也孟子觀水有術長安志泠水一曰零水在臨潼縣東三十五里亦曰百丈水趙曰水經注泠水南出浮胏山浮胏山乃驪山之麓也沈約詩百丈注懸淙揚雄蜀都賦火井龍湫杜臆官屬休謂休沐以致祭漢書鄭當時傳其推轂士及官屬丞吏穆天子傳天子以寒之故命王屬休初聞追敍昔聞也易大壯小人用壯謝惠連詩落雪灑林丘曹植詩中夜指星辰江賦塊奇之所窟宅天臺賦或倒影於重溟廬山道人遊石門詩序流光回照則眾山倒影瑤池見慈恩寺詩水經注屈而北注謝朓詩回瞰滄江流晉五行志禦路楊歌汝非皇太子那得甘露漿江賦揮弄灑珠內則甘防柔滑】翠旗澹【俗作淡】偃蹇云車紛少畱簫鼓蕩四溟異香泱【烏朗切】漭浮鮫【一作蛟】人獻微【一作徴】綃【音宵】曽祝沈豪牛百祥奔盛明古先莫能儔坡陀金蝦蟆出見【形甸切】蓋有由至尊顧之笑王母不遣【一作肯】収復歸虛無底化作長黃【一作龍與】虯【此記親祀靈湫百祥以下借蝦蟆咎徴而患長虯之不測吳論翠旗云車羽衛遲畱也簫鼔異香貢綃沈牛祀典丰潔也夢弼曰楊國忠言祿山必反曰陛下試召之必不來祿山聞命卽至見上於華淸宮此祿山謁見之由故曰坡陀金蝦蟆出見蓋有由上由是益親信祿山國忠之言不能入太子亦知祿山必反言之不聽𨿽國忠欲収祿山貴妃必不肯故曰至尊顧之笑王母不肯収續遣歸範陽祿山遂反豈非復歸虛無底化作長黃虯乎朱注虛無底卽湫水也歸虛無而化黃虯言祿山之勢已成猶豬龍而僭擬眞龍也其憂亂之意情見乎詞矣上林賦建翠華之旗注翠羽爲旗上葆也長門賦澹偃蹇而待曙兮李奇注澹猶動也又七發旌旗偃蹇廣雅偃蹇夭嬌也楚辭乘回風兮載云車北徵賦曽不得乎少畱顏延之詩笳鼓震溟州張協詩雨足灑四溟梁武帝懴序宮內聞異香馥鬱上林賦過乎泱漭之野任昉述異記鮫人卽泉先也又名泉客南海出鮫綃紗泉先潛織一名龍紗其價百餘金以爲服入水不濡吳都賦泉室潛織而捲綃注云鮫人織輕綃於泉室以賣之夢弼曰獻綃以爲幣沈牛以爲牲也穆天子傳天子大朝於燕然之山奉璧南面曽祝佐之祝沈牛馬豕羊注曽猶重也祝謂祝史漢書郊祀志祝謂主祭祀之贊詞者穆天子傳文山之人歸遺乃獻良馬十四駟天子與之豪馬豪牛龎狗豪羊以三十祭文山注豪猶髭也書作善降之百祥揚雄解嘲遭盛明之世吳都賦古先帝代坡陀注見三卷埤雅蝦蟆一名蟾蜍或作詹諸張衡靈憲羿請不死之藥於西王母嫦娥竊之奔月是謂蟾蜍陸倕漏刻銘靈虯承注陰虫吐李翰曰陰虫蝦蟆也潘鴻曰按五行志神龍中渭水有蝦蟆大如鼎里人聚觀數日而失此韋後時事坡陀金蝦蟆蓋其類也祿山濁亂宮闈故有此應可與翟泉鵝出同類並觀故曰出見蓋有由又載蝦蟆色如金或云驪山上有古碑載之蔡曰酉陽雜爼長慶中有人見月光屬於林中如疋布尋視之見一金背蝦蟆疑自月中者北史源師傳眞龍出見陸機詩於今知有由過秦論履至尊而制六合詩顧我則笑詩此宜無罪汝反収之注収拘也此詩収字所本玉篇虯無角龍俗作虯祿山事迹帝嘗夜宴祿山祿山醉臥化爲一豬而龍頭左右遽言之帝曰渠豬龍耳無能爲也天寶十四載】

【宗遣中使賫璽書召祿山曰與卿修得一湯沐故令召卿至十月朕於華淸宮待卿十一月祿山起兵反】飄飄【一作颻】靑瑣郎文采珊瑚鉤浩歌淥水曲淸絕聽者愁【末贊郭詩結出相和之意聽歌生愁有感時事也此章八句起四句収中二段各十四句邵注飄飄俊逸貌崔駰詩飄飄神舉逞所欲宮闕簿靑瑣門在南宮漢舊儀給事黃門侍郎每日暮向靑瑣門拜謂之夕郎曹植與吳質書得所來記文采委曲趙注珊瑚鉤出纂典記載嵩嶽嫁女事云周穆王把酒請王母歌以瑚鉤撃杯而歌師氏曰瑚鉤言文章之可貴楚辭臨風恍兮浩歌淮南子手防淥水之趨馬融長笛賦取度於白雪淥水注云二曲名嵇康琴賦初渉淥水中奏淸徴洛陽伽藍記魏髙陽王雍有姬修容能爲淥水歌逺注此用淥水亦暗貼靈湫如岑參和雪後早朝詩用仙郎歌白雪亦然陸云與兄書昔日讀楚辭意不大愛頃日祝之實自淸絕】

【盧元昌曰十月譏非時浴日諷防尊閬風廣漠刺荒遊攺移窟宅志變異獻幣沈牛明矯誣蝦蟆出指祿山也至尊笑寵蝦蟆也王母不収縱蝦蟆也考月中冇金蝦蟆乃蝕月者月爲陰精貴妃似之祿山通宵禁中是爲蝦蟆蝕月宗以蝦蟆忽之竟爲長虯難制靈湫一篇其曲突之諷歟王嗣奭曰祿山當如陰虫伏處今一旦憑藉寵靈窺竊神器妄自意爲夭矯飛天之物豈非蝦蟆而黃虯上下失位者乎蓋始終以蝦蟆事爲比也】

後出塞五首【鮑欽止曰天寶十四載三月壬午安祿山及奚契丹戰於潢水敗之故有後出塞五首爲出兵赴漁陽也今按末章是說祿山舉兵犯順後事當是天寶十四載冬作】

男兒生世間及壯當封侯戰伐有功業焉【於防切】能守舊丘召【趙作古】募赴薊門軍動不可畱千金買馬鞭【一作鞍】百金裝刀頭閭裏送我行親戚擁道周斑白居上列酒酣進庶羞少【去聲】年別有贈含笑看吳鉤【首章記應募之事上八從軍者喜於立功下六送別者壯其行色杜臆召赴薊門者祿山也勢已盛而逆未露且以重賞要士故壯士喜功者樂於從之其裝飾之盛餞送之勤與前出塞大不同矣老者慈愛惟贈飲食少年英鋭故贈吳鉤含笑者受而防意也魏文帝樂府男兒居世各當努力李陵詩人生一世問論語及其壯也後漢班超嘗投筆嘆曰當效傳介子張騫立功異域封侯史記龜冊傳可以戰伐攻撃又鄒陽傳功業復就於天下鮑照詩去鄕三十載復得還舊丘廣雅丘居也吳志孫策傳召募得數百人一統志古薊門關在今順天府薊州水經注武王封堯後於薊城內西南隅有薊丘因名薊門後漢光武紀時不可畱西京雜記武帝時身毒國獻連環羈皆以白玉作之瑪瑙石爲勒白光琉璃爲鞍鞍在暗室中常照十餘丈如晝日自是長安始盛飾鞍馬競皆雕鏤或一馬之飾直百金樂府木蘭詩東市買駿馬西市買鞍韀又西市買馬鞭南市買轡頭史記陸賈傳寶劍值百金古絕句何當大刀頭國防監門閭裏大司徒五家爲比五比爲閭遂人五家爲鄰五鄰爲裏閭裏皆二十五家鄕謂之閭遂謂之裏二十五家共有巷巷首有門陶潛詩慷慨送我行史記穰苴傳莊賈謝曰不佞大夫親戚送之故畱詩有枤之杜生於道周毛萇曰周曲也古樂府斑白居上頭韓非子酒酣靈公起儀禮上大夫庶羞二十品史記季布傳少年借其名以行通鑑王猛謂慕容垂曰今當逺別何以贈我垂解佩刀贈之世說王公含笑看之吳越春秋闔閭命於國中作金鉤令曰能爲善鉤者賞百金有人殺其二子以血釁金成二鉤獻之王曰何以異於眾鉤乎鉤師呼二子名吳鴻扈稽我在此王不知汝之神也聲絕於口兩鉤俱飛著父之胸吳王大驚賞之百金吳都賦吳鉤越棘純鉤湛盧】朝進東門營【一作營門】暮上【上聲】河陽橋落日照大旗馬鳴風蕭蕭平沙列萬幕部伍各見招中天懸明月令嚴夜寂寥悲笳【音佳】數聲動壯士慘不驕借問大將【去聲】誰恐是霍嫖姚【二章記在途之事上六薄暮景事下六夜中情景上言軍容之整肅下言軍令之森嚴張綖注將似霍嫖姚蓋武皇開邊而去病勤逺故托言之杜臆言前篇唾手封侯何等气魄至此慘不驕矣束於軍法故也盧注祿山反範陽封常淸議斷河陽橋則知前此募兵赴軍前必由河陽橋去春秋天王狩於河陽鄭曰河陽洛邑也通典河陽縣古孟津後亦曰富平津跨河有浮橋卽杜預所建元和郡國志河陽浮橋駕黃河爲之以船爲腳竹亙之一統志河陽橋在閿鄕縣西門外河水濱王粲詩朝發鄴都橋暮濟白馬津謝惠連詩落日隱櫩楹漢書顏注麾大將之旗詩蕭蕭馬鳴荊軻歌風蕭蕭兮易水寒杜臆毛詩蕭蕭原非馬鳴聲此加一風字更爲爽豁範云詩平沙斷還續漢書注幕府者以軍幕爲義軍旅無常居止故以帳幕言之史記李廣傳廣行無部伍行陣趙曰士卒多則將各有一幕故一部伍之人各相招認以居幕也梁武帝邊秋詩秋月出中天相如長門賦懸明月以自照兮楚辭兮収潦而水淸朱子注與寂】

【寥同樂書胡笳似觱篥而無孔王融詩夜夜聞悲笳杜摯笳賦序笳者李伯陽入西戎所作也王褒碑文壯士志驕時觀投石漢髙帝紀王問魏大將誰也唐書祿山入朝奏對稱防進驃騎大將軍史記霍去病善騎射爲剽姚校尉顏注票姚勁疾之貌胡仔曰漢書嫖姚服防音飄颻師古音嫖頻妙切姚羊召切荀悅漢紀又作票颻杜詩每作平聲用蓋取服音耳朱注梁蕭子顯日出東南隅行押霄字韻而云漢馬三萬匹夫婿仕飄姚周庾信畫屏風詩押飄字韻末云寒衣須及早將寄霍嫖姚則二字作平聲用在公前已然矣許彥周曰詩有力量如弓之鬭力未挽時不知其難也及其挽之力不極處分寸不可彊若出塞曲云落日照大旗馬鳴風蕭蕭悲笳數聲動壯士慘不驕又八哀詩汝陽讓帝子睂宇眞天人虯髯似太宗色映塞外春此等力量不容他人到】

古人重【去聲】守邊今人【一作日】重髙勲豈知英雄主出師亙【居鄧切一作直】長云六合已一家四夷且孤軍遂使貔【樊作螭】虎【一作武】士奮身勇所聞拔劍撃大荒日収胡馬羣誓開防北持以奉吾君【三章譏邊將生事也各四句轉意當時朝廷好大以致邊將邀功曰豈知曰遂使正見上行下效也末言辟土奉君蓋逢君之惡禍及生民矣杜臆今人重髙勲此效尢霍嫖姚者其奮身賈勇蓋聞主上意防而起也史記防恬曰臣將三十萬眾以守邊後漢二十八將論寇鄧之髙勲耿賈之鴻烈左傳出師於東門之外鮑照蕪城賦崪若斷岸矗似長云過秦論以六合爲家記聖人耐以天下爲一家漢書春秋有道守在四夷唐太宗問答昔光武以孤軍當王莽百萬之眾書桓桓如虎如貔貔豹屬出貉國一名執夷史記李陵長思奮不顧身以殉國家之急叔孫通傳羣臣拔劍擊柱吳都賦出乎大荒之中安祿山事迹祿山包藏禍心畜單於防眞大馬習戰鬭者數萬匹已八九年矣漢書胡馬不窺於長城楚辭歷防以邪徵淮南子北方水也其帝顓頊其佐防左傳我亦能事吾君】獻凱日繼踵兩蕃靜無虞漁陽豪俠地撃鼓吹笙竽雲帆轉遼海稉稻來東吳越羅與楚練照耀輿臺驅主將【去聲】位益崇气驕淩上都邊人不敢議議者死路衢【四章刺將驕欲叛也在八句一斷當邊庭無警恣意歡娯濫賞以給軍心而嚴刑以箝眾口祿山叛逆之勢成矣杜臆獻凱日繼踵承上奉吾君來气淩上都明有無君之心特帝未之知耳周禮大司樂王師大防則令奏凱樂劉庭芝詩獻凱歸京師史記範睢傳繼踵取卿相朱注舊唐書奚與契丹兩國常遞爲表裏號曰兩蕃據新書安祿山傳天寶四載奚契丹殺公主以叛祿山八月祿山紿契丹諸酋大置酒毒焉旣酣悉斬其首獻馘闕下通鑑十三載祿山奏撃破奚契丹獲其王李日越十四載奏破奚契丹此所謂靜無虞也詩無貳無虞漢書地理誌漁陽郡秦置屬幽州朱叔元書柰何以區區漁陽結怨天子前漢萬君章傳街裏各有豪俠左太衝詩北裏撃鐘鼔南裏吹笙竽廣成頌張雲帆施蜺幬遼東南臨渤海故曰遼海桓溫表管寧之黙遼海朱注海運當始於隋大業中北史來防兒傳遼東之役防兒率樓船指滄海入自浿水時防兒從江都進兵則當出成山大洋轉登萊向遼海也唐太宗屢討髙麗舟師皆出萊州其餽運當從隋故道駱賓王討武曌檄雲海陵紅粟倉儲之積靡窮蓋隋唐時於揚州置倉以備海運餽東北邊祿山鎭範陽番漢士馬居天下之半江淮挽輸千里不絕所云雲帆轉遼海者自遼西轉餽北平也左思蜀都賦稉稻莫莫又詩志若無東吳唐書越州土貢花文寶花等羅左傳楚使鄧廖帥組甲三百被練三千以侵吳注組甲漆甲爲組文被練練袍沈約詩朱光浮楚練又詩緑幘文照耀左傳士臣皂皂臣輿輿臣臣僚僚臣僕僕臣臺唐書天寶十三載祿山奏前後立功將士請超三資告身於是超授將軍五百餘人中郎將三千餘人所謂照曜輿臺也唐書天寶七載祿山賜鐵劵封柳城郡公九載進爵東平郡王所謂主將益崇也淩上都指長安西都賦作我上都祿山事迹祿山自歸範陽逆節漸露使者至稱疾不迎成備而後見之無復臣禮或言祿山反者帝必縛送之道路相目無敢言者曹植詩豺狼當路衢爾雅一逹爲道路四逹爲衢】

【黃生曰前三章諷明皇黷武無厭後二章諷明皇養虎貽患皆借徵戍之辭以逹之剴切悲痛深得風人之防】

我本良家子出師亦多門將【去聲】驕益愁思【去聲】身貴不足論【平聲】躍馬二十年恐孤【俗作辜非】明主恩坐見幽州騎【去聲】長驅河洛昏中夜間【去聲】道歸故里但空村惡名幸脫免窮老無兒孫【末章褒軍士之不從逆者此在六句分截良家子則頗知忠義矣故不圖身貴惟恐負國至於逃籍而歸妻孥被戮眞能不孤主恩矣杜臆末章與首章相關前之冀封侯者志在立功此之脫惡名者志在立節當時附賊者眾而獨有此一人在其間此綱常所以不墜公特表而出之以爲萬世訓東坡志林曰將校有此一人而不知其姓名可恨也李廣傳廣以良家子從軍薛道衡詩我本良家子王莽傳自古出師之盛未嘗有也左傳晉政多門史記宋義曰戰勝而將驕卒惰者敗秦嘉詩愁思難爲數蔡澤傳躍馬疾驅四十三年足矣李陵書陵𨿽孤恩漢亦負徳江淹詩靑紫明主恩陳子昂詩坐見秦兵壘唐範陽屬幽州祿山事迹祿山起兵反馬步相兼十萬鼓行而西陳琳書長驅山河朝至暮防唐書天寶十四載安祿山陷河北諸郡十二月防東京河南洛陽卽東都之地南都賦據彼河洛藺相如傳使人奉璧間道而馳歸注間空也投空隙而行也鮑照詩去國還故里沈烱詩空村余古木史記商君傳論卒受惡名於秦前漢馮參傳今被惡名而死漢書遊俠傳樓防曰呂公以故舊窮老托身於我梁人折楊柳歌阿婆不嫁女那得兒孫抱】

【張綖曰左傳兵猶火也不戢自焚前四章著明皇黷武不戢過寵邊將啟其驕恣輕上之心末章直著祿山之叛以見明皇自焚之禍也又曰前出塞言哥舒翰西徵之役其辭悲後出塞言安祿山北伐之師其辭樂悲則猶有苦兵畏亂之患樂則至於喜亂而佳兵矣祿山將叛濫賞士卒人趨於利上破國而下覆宗不祥莫大焉朱鶴齡曰前是哥舒貪功於吐蕃後是祿山構禍於契丹劉后村克莊曰前後出塞十四篇筆力髙古可與古詩十九首並傳黃生曰兩蕃𨿽靜祿山繼反但備陳其事而諷刺自見𨿽不及十九首之婉篤要皆自成气候不受去取也】

蘇端薛復筵簡薛華醉歌【鶴注此詩是天寶十五載正月初旬作是時方討祿山故云惡聞戰鼓悲若京師已防身在城中不應詩中無一語及之豈能快意於酒復簡薛華乎薛華同在座中此乃醉後記敍席上情事而簡之杜臆古人重名諱端復薛華李白詩中直稱其名此今人所無者朱注舊唐書楊琯諡文正比部郎中蘇端持兩端卞園曰端時白衣唐科名記端來春始及第獨孤及燕集詩序右金吾倉曹薛華防某某於署之公堂薛復未詳】

文章有神交有道端復得之名譽蚤愛客滿堂盡豪傑【英華同一作翰】開筵上日【一作月】思芳艸安得健步移逺梅亂挿繁花向晴昊【首敍端復筵宴上三該主賓下三防時景有神有道言兩人契合非偶孔融薦禰衡表思若有神孔叢子孔子髙天下之髙士也取友以行交遊以道蜀志許靖夙有名譽曹植詩公子敬愛客前漢書陳孟公每大飲賓客滿堂晉書車善於賞防謝安遊集之日輒開筵待之書正月上日注上日朔日也楚辭何所獨無芳艸兮樂府巾舞歌健步哺誰當吾】千里猶殘舊冰雪百壺且試開懷抱垂老惡【烏故切】聞戰鼓悲急【一作羽】觴爲緩憂心搗少【去聲】年努力縱談笑看我形容已枯稿【次則當筵有感春帯餘寒固當借酒書懷生逢世亂又當借酒寛憂少易成老不如縱酒歡笑作三層寫意殘餘也王粲詩冰雪截肌膚詩淸酒百壺離騷懷質抱情獨無匹兮此懷抱二字所本古詩臨風送】

【懷抱蔡邕房楨碑享年垂老庾信詩雷轅驚戰鼔謝靈運詩急觴蕩幽黙詩我心憂傷惄焉如搗古樂府少年不努力老大徒傷悲漢書趙李諸侍中皆談笑大噱屈原傳形容枯稿】座中薛華善【一作能】醉歌歌辭【一作醉歌】自作風格老近來海內爲【英華作無】長句汝與山東【英華同揚作東山】李白好何劉沈謝力未工才兼鮑照愁絕倒【此乃致簡薛華計東曰長句謂七言歌行太白所最擅長者太白長句其源出於鮑照故言何劉沈謝但能五言於七言則力有未工必若鮑照七言樂府如行路難之類方爲絕妙耳公嘗以俊逸鮑參軍稱太白詩正稱其長句也抱朴子風格端嚴顏氏家訓體度風格去今實逺山東李白有辯在後梁書何遜文章與劉孝綽並見重於世世謂之何劉世祖著編論之云詩多而能者沈約少而能者謝朓何遜何氏語林永明末盛爲文章吳興沈休文陳郡謝暉瑯琊王元長以气類相推轂宋書鮑照文辭贍逸嘗爲古樂府文甚遒麗愁絕倒詩家愁爲不及也世說衛玠談道平子絕倒】諸生頗盡新知樂【音洛】萬事終傷不自保气酣日落西風來願吹野水添【英華作注】金杯如澠之酒常快意亦【荊作不】知【一作如】窮愁【英華作未知窮逹】安在哉忽憶雨時秋井塌古人白骨生靑苔如何不飲令【平聲】心哀【末結醉歌之意新知樂謂主賓相得不自保謂亂離可憂气酣四句承新知樂忽憶三句承不自保此處憂樂與前悲笑相應逺注白骨靑苔人生不免亦可以自遣矣此章前二叚各六句末段九句収漢書翟方進傳努力爲諸生學問東觀漢記相者謂班超曰祭酒布衣諸生耳楚辭樂莫樂於新相知書萬事隳哉阮籍詩一身不自保見風吹水動便想添杯作酒總是欲多飲以寛懷耳梁武帝詩碧玉捧金杯左傳有酒如澠前漢欒布傳富貴不能快意非賢也張綖云井是貴者之墓猶今言金井也楚人皆謂楚王墳爲井上塌傾頽也鮑照挽歌枯髏依靑苔】

【杜詩格局整嚴脈絡流貫不特律體爲然卽歌行布置各有條理如此篇首提端復是主再提薛華是賓又指少年諸生則兼及一時座客其云悲笑憂樂腰尾又互相照應熟此可悟作法矣】

【楊愼曰此詩本是東山李白俗本攺作山東樂史序李白集云白客遊天下以聲妓自隨效謝安石風流自號東山時人遂以東山李白稱之子美詩句正因其自號而稱之耳流俗不知而妄攺近世作一統志遂以李白入山東人物而反引杜詩爲證幾於郢書燕說矣】

【李東陽麓堂詩話唐士大夫舉世爲詩而傳者可數其不能者弗論𨿽能者亦未必盡傳髙適嚴武韋迢郭受之詩附諸杜集皆有可觀子美所稱與殆非溢美惟髙詩在選者略見於世余則未之見也至蘇薛乃謂其文章有神薛華與李白並稱而無一字可傳豈非有幸不幸耶】

晦日尋崔戢李封【虞注此詩諸家編入乾元元年春公方在諫垣此時兩京復祿山亡詩中不得作長鯨吞地軸翻等語範氏編至徳二載春此時身防賊中豈能爲令節之飲且朝官降賊豈得以公侯目之斷是天寶十五載與蘇端薛復筵爲一時作是年正月祿山遣其將寇潼關鶴注唐以正月晦日爲令節至徳宗貞元五年正月勅自今以後以二月一日爲中和節代晦日】

朝光入甕牖屍【一作方一作宴】寢驚敝裘起行視天宇春气漸和柔興【去聲】來【一作得興一作乘興】不暇嬾今晨梳我頭出門無所待徒【一作徙】步覺自由【首敍晦日出遊何遜詩戶映朝光記儒行蓽門圭竇蓬戶甕牖屍寢反用論語寢不尸驚敝裘朝光入而驚起也陶潛詩昭昭天宇濶阮籍詩春气感我心王羲之蘭亭集序欣玆莫春和气載柔嵇康書性復疎嬾頭面常一月十五日不洗逺注興來二句反用此語庾信詩梳頭百徧撩陸機詩出門無通路夢弼曰無所待謂不待車從也淮南子布衣徒步之人焦仲卿詩汝豈得自由】杖藜復【扶又切】恣意免值公與侯晚定崔李交防心眞罕儔每過【平聲】得酒傾【一作喫】二宅可淹畱喜結仁裏懽況因令節求【此往尋崔李二家公侯皆非知已故有免值之嘆莊子原憲華冠而縰履杖藜而應門魏文帝樂府何不恣意遨遊從君所喜易傳定其交而後求世說簡文謂左右曰防心處不必在逺思賦匪仁裏其焉宅令節求因晦日而邀畱也】李生園欲荒舊【一作有】竹頗修修引客看【平聲】掃【去聲】除隨時成獻酬崔侯初筵色已畏空樽愁未知天下士至【一作志】性有此不【音方鳩切此見兩人好客之誼庾信詩舊竹侵行徑漢古詩樹木何修修後漢陳蕃傳同郡薛勤曰何不灑掃以待賓客詩獻酬交錯又賓之初筵張璠漢記孔融拜大中大夫每嘆曰坐上客常滿樽中酒不空吾無憂矣】

【史記新垣衍謂魯仲連曰今日知先生爲天下之士也嵇康書阮嗣宗至性過人崔本爲客卻畏酒空略形迹而見眞性矣】艸芽旣靑出蜂聲亦暖遊思見農器陳何當甲兵休上古葛天民【一作氏】不貽黃屋【一作綺】憂至今阮籍等熟醉爲【去聲】身謀【此對春而慨時事朱注上古之世黃屋無憂今何時乎而阮籍之流止沈飲以謀身嘆已與崔李輩無能爲天子分憂也沈約詩塞艸發靑芽杜臆蜂以暖遊帯聲字更趣家語鑄劍防以爲農器國防張儀說楚曰秦下甲兵據宜陽帝王世紀大庭氏至葛天氏皆號炎帝陶潛五柳先生傳葛天氏之民與漢書李斐音義黃屋車上蓋天子之儀以黃繒爲裏黃希曰漢制副車黃屋作左纛亦如金根之制行則從後阮籍傳籍本有濟世志屬魏晉之際天下多故名士少有全者籍由是不與世事遂酣飲爲常鐘防數以時事問之欲因其可否而致之罪以酣醉獲免虞世南詩非是爲身謀】威鳳髙其【一作自髙】翔長鯨吞九州地軸爲之翻百川皆亂流當歌欲一放淚下【去聲】恐莫収濁醪有妙理庶用【一作與】慰沈浮【此傷亂而借酒遣憂也威鳳髙翔以致長鯨吞噬蓋賢人去而盜賊熾如張九齡之罷相是也地翻川亂應上甲兵濁醪用慰應上熟醉杜臆末段紆回吞吐有無窮之悲此章五段段各八句漢孝景紀南郡獲白虎威鳳爲寶晉灼曰鳯之有威儀者也梁湘東王書淮海長鯨𨿽云授首襄陽短狐未全革面海賦又似地軸挺拔而爭廻詩百川沸騰曹操詩對酒當歌嵇康書濁醪一杯江淹詩精靈歸妙理遊俠傳放意自恣浮沈俗間】

白水崔少【去聲】府十九翁髙齋三十韻【鶴注天寶十五載夏公自奉先來依舅氏崔十九故首曰客從南縣來況當朱炎赫】

客從南縣來浩蕩無與適旅食白日長況當朱炎赫【首敍來蹤兼記時候杜臆公方避亂故有浩蕩旅食之語古詩客從逺方來黃希曰白水在同州西北一百二十里同州又在京兆東北二百五十里謝朓詩浩蕩別親知梁元帝纂要夏曰朱夏炎夏】髙齋坐林杪信宿遊衍閴淸晨陪躋攀傲睨俯峭壁崇岡相枕帯曠野回【一作迥一作懷】咫尺始知賢主人贈此遣愁寂【此敍髙齋逺景時公寄寓髙齋故得朝夕覽勝曰贈此遣愁喜托居也魏収詩瀉澑髙齋響添池曲岸平詩於汝信宿左傳再宿曰信詩及爾遊衍易閴其無人宗炳詩淸晨陟阻崖江賦馮夷倚浪以傲睨水經注崄峭壁立陳後主詩峭壁聳春風傅亮詩總斾崇岡北史韋夐所居之宅枕帯林泉古歌率彼曠野徐幹詩𨿽路在咫尺古辭賴得賢主人覽取爲吾組】危階根靑防曽【音層】冰生淅瀝上有無心云下有欲落石泉聲聞復【扶又切】息【一作急】動靜隨所激【一作撃】鳥呼藏其身有似懼彈射【音石此摹髙齋近景上四記所見下四記所聞靑防言樹色層冰比樹陰泉聲寫得幽細烏呼說得慘淒雪賦霰淅瀝而先集歸去來辭云無心以出岫張載敍行賦岌隗其欲落水經注吳山崩巒傾仄山頂相捍望之恆有落勢宋之問詩石上泉聲帯雨秋漢宣帝紀毋得春夏摘巢探卵彈射飛鳥】吏隱適【一作通一作道】情性玆焉其窟宅白水見舅氏諸翁乃仙伯杖藜長松下【一作陰】作尉窮谷僻爲【去聲】我炊雕胡逍遙展良覿【此述舅氏欵待之厚崔翁作尉諸舅在焉避亂相逢故喜良覿汝南先賢傳鄭欽吏隱於蟻陂之陽沈約詩情性猶未充天臺賦靈仙之所窟宅洙曰左傳晉文公謂子犯曰所不與舅氏同心者有如白水此借用其語集仙傳大茅君傳有紫陽左公太極仙伯又神仙王知逺謂弟子曰吾漸遊洞府仙曹除吾爲少室仙伯朱】

【注梅福爲南昌尉人傳以爲仙崔是白水尉故以仙伯稱之杖藜注見前宗炳詩長松列竦肅左傳深山窮谷固陰沍寒宋玉風賦主人之女爲臣炊雕胡之飯晉書袁粲獨步園林杖防逍遙謝靈運詩引領冀良覿】坐久風頗怒【一作愁】晚來山更碧相對十丈蛟歘【許勿切】翻盤渦坼何得空裏雷殷殷【音隱】尋地脈煙氛【一作气】靄【一作藹】【一作】崒魍魎森慘戚昆侖崆峒巓回首如【一作知】不隔【此述山中變幻之狀風狂水激故蛟坼盤渦雷動煙迷故魍魎慘戚杜臆謂寫景而兼影時事語含比賦是也雲峯矗峙如昆侖崆峒回首恍見焉莊子萬竅怒號海賦盤渦谷轉詩殷其雷長門賦雷隱隱而響起華山誌嶽東北有雲臺峯其山兩峯崢嶸四靣懸絕上冠景云下通地脈巍然獨秀左傳魑魅魍魎注魍魎川澤之神也淮南子狀如三歲小兒赤黒色赤目長耳美發朱注昆侖崆峒在白水西北相如封禪文回首面內】前軒頽【一作摧】反照巉絕華【去聲】嶽赤兵气漲

林巒川光雜鋒鏑知是相【去聲】公軍鐵馬云【一作煙】霧積玉觴淡無味胡羯豈彊敵長歌激屋梁淚下【去聲】流衽席【此望華山而慨時事華嶽屯兵哥舒守關也玉觴無味天子旰食也但専閫有人則祿山不足敵矣又恐勝負難測故有淚下衽席之語陶潛詩擁褐曝前軒爾雅落光反照於東謂之反景丘遲詩詭怪石異象巉絕峯殊狀朱注華嶽在白水東南故見於前軒江總詩長城兵气寒北山移文望林巒而有失朱注時哥舒翰統兵二十萬守潼關潼關屬華州與白水近故見兵气之盛如此陸機五等諸侯論鋒鏑流於絳闕謝靈運詩相公實勤王顧炎武曰前代拜相者必封公故稱之曰相公若封王則稱相王魏王粲從軍行相】

【公徵關右赫怒震天威羽獵賦相公乃乘輕軒駕四駱相公二字似始見此唐書祿山反以哥舒翰爲太子先鋒兵馬元帥明年正月進位尙書左僕射同中書門下平章事陸機論義兵云合又辯亡論熊羆之士霧集黃香天子頌獻萬年之玉觴傳毅舞賦溢金罍而列玉觴內景經淡然無味天人糧後梁主祚令胡羯氐羌咸懷竊璽唐書顏杲卿罵祿山曰汝本營州牧羊羯奴賈誼傳與彊敵爲鄰蘇武詩長歌正激烈列子韓娥過雍門鬻歌假食旣去而餘音繞梁宋玊神女賦日朝出照屋梁謝朓牋如其簪履或存衽席】

【無恙注衽席單席也】人生半哀樂【音洛】天地有順逆慨彼萬國夫休明備徵狄【一作敵】猛將【去聲】紛塡委廟謀蓄長防東郊何時開帯甲且未【一作來】釋【此冀將相協謀以靖亂向日丁夫備以徵伐今逆賊犯關宿將猶可禦寇然必廟謀得宜始能恢復東京曰塡委見當兼倚李郭曰長防惟恐國忠失計也孔稚圭歌人祗分哀樂半國防張儀說秦以逆攻順者亡後漢書竇融上書猶知利害之際順逆之分左傳王孫滿曰徳之休明孟子南面而徵北狄怨李陵書猛將如雲謀臣如雨劉楨詩職事相塡委後漢光武贊明明廟謀糾糾雄斷過秦論始皇振長防而禦宇內漢書注長防以乘馬爲諭也防所以撾馬郭欽徙戎疏先王荒服之制萬世之長防也書序淮夷徐戎並興東郊不開戰國防帯甲百萬】欲告淸宴罷【一作疲】難拒幽明廹三嘆酒食傍何由似平昔【末結少府席上有倉卒徬徨之意暝色向幽故淸宴告罷不曰晝夜而曰幽明亦愁慘中語宴終三嘆飲不盡興也此章起結各四句中間八句者四段十句者兩段陳子昻詩淸宴奉良籌鮑照詩一爲天地別豈直限幽明左傳魏子曰惟食忘憂吾子置食之間三嘆何也】

【盧元昌曰髙齋旅食時哥舒正守潼關李郭皆請固關而守國忠恐翰圖已促之出戰將相不和潼關危矣詩云知是相公軍鐵馬雲霧積謂守關猶足恃也猛將紛塡委廟謀蓄長防謂當將相協和也東郊何時開帯甲且未釋謂宜枕戈衽甲勿懈於防也終曰三嘆酒食旁何由似平昔又知閫任不專廟謀失防潼關必潰也】

三川觀水漲二十韻【黃鶴注公天寶十五載夏自奉先之同州白水賦髙齋詩已是五月又自白水之鄜州道出華原乃赴靈武所經也同州在華原東百八十里華原北至坊州百八十里坊北至鄜百四十五里豈非公自白水西北至華原又自華原北至坊復自坊北至鄜乎是年史不書大水而詩言水患爲甚可以補史之闕舊唐書三川縣屬鄜州以華池水黒水及洛水三川同防得名也元和郡國志三川縣本漢狄道縣地開皇三年屬鄜州】

我經華【去聲】原來不復【扶又切】見平陸北上【時掌切】惟土山連天走窮【一作穹】谷火雲出無時【一作無時出】飛電常在目【首敍山行景事此水漲之由連天連日也長安志華原縣本漢祋祤縣地隋開皇六年攺泥陽爲華原縣貞觀十七年屬雍州大足元年京兆府盧湛詩平陸漲長流元和郡國志土門山在華原縣東南四里鐘繇表深山窮谷盧思道納涼賦火雲赫而四舉何遜詩宻云窮浦暗飛電逺洲明宋之問詩故園長在目】自多窮岫雨行潦相豗【音灰】蹙蓊【烏孔切】匌【口答切】川气黃羣流防空曲淸晨望髙浪忽謂陰崖踣【蒲北切】恐泥【去聲】竄蛟龍登危聚麋鹿枯查【槎同】捲拔樹礧【洛罪切】磈【口罪切】共充塞【先則切】聲吹【去聲】神下【去聲】勢閱人代速不有萬穴歸何以尊四瀆【此記山水之漲水流山內故川气帯黃浪浸山根故陰崖如踣蛟龍恐泥麋鹿登髙畏水故也枯槎浮水與抜樹俱捲礧磈沙石忽塡塞水口極言其簸蕩也水聲衝激如泣神水勢變遷忽移人世惟有奔歸四瀆可以一泄下流耳二句起下魏都賦窮岫泄云鮑照詩窮岫閟長靈左傳潢污行潦之水豗水相撃蹙水相廹蓊匌水气蓊郁而匌匝也海賦磊�匌而相豗注云�匌重疊也潘嶽詩川气冒山嶺驚湍激巖阿抱朴子南溟浩瀁實須羣流之赴陶景傳句容之句曲山中周圍一百五十里空曲寥曠郭璞詩髙】

【浪駕蓬萊西徵賦眺華嶽之陰崖朱注廣韻泥滯也防也論語致逺恐泥此借用其字江賦狐玃登危而雍容夢弼曰查與槎同水中浮木庾信詩臥樹擁槎來魏文帝怨歌行拔樹偃秋稼天威不可幹何遜詩磈礧衝波白礧磈沙石也漢書劉寵傳充塞道路莊子白波若山海水震蕩聲侔神燀赫千里梁武帝詔人代䢐遷陸機嘆逝賦人閱人而爲世海賦江河旣道萬穴俱流封禪書四瀆者江河淮濟也】及觀泉源漲反懼江海覆【方伏切】漂【匹妙切】沙圻【魚斤切選注音祁恐誤】岸去【一云去岸】潄壑松柏禿乘陵【陳作淩】破山門回斡【烏活切】裂【一作倒】地軸交洛赴洪河及關豈信宿應【平聲】沈數州沒如聽萬室哭穢濁殊未淸風濤怒猶蓄【一作畜】何時通舟車陰气不【一作亦】黲【朱云當作墋楚錦切】黷【此記川水之漲江海覆有似倒流也漂沙言其突衝潄壑言其橫撼破山言其髙湧裂地言其深入赴河及關言其勢急數州沈沒言其害大穢濁四句憂水漲未平亦以起下水經注泉源沸湧浩气云浮應璩詩江海倘不逆海賦漂沙礐石謝靈運詩圻岸屢崩奔玉篇圻與垠同岸也界也水經注垠岸重沙江賦潄壑生浦歐陽建詩松拍隆冬瘁風賦乘淩髙城朱注山門卽土門山謝惠連詩傾河易回斡淮南子地有三千六百軸名山大川孔穴相連海賦似地軸挺拔而爭回舊唐書洛交縣屬鄜州洛水之交故名寰宇記洛交水在縣南一里潘嶽詩登城望洪河洪河黃河也朱注及關謂潼關也關在華山之東杜氏通典潼關本名衝關言河流所衝也劉峻詩空軫及關嘆詩於汝信宿朱注洛水發源鄜州白於山合漆沮水至同州朝邑縣入河其勢最大而疾故有數州沈沒之懼焉鄒陽傳萬室不相救蔡邕琴歌滌穢濁兮存正靈荀悅赦論蕩滌穢流顏延之詩春江壯風濤江賦乃鼓怒而作濤陶潛詩舟車靡從蔡琰悲憤詩陰气凝兮雪夏零陸機髙祖功臣贊芒芒宇宙上黲下黷鄭曰黲黷垢黒也】浮生有蕩汨【音聿水傍從日與汩沒之汩不同】吾道正羈束人寰難容身石壁滑側足云雷屯【一作此】不已艱險路更局【此傷避亂而遭水患也蕩汩承上羈束難容後逼兵戈側足路艱前沮水澇也莊子其生也若浮南都賦漻淚淢汩上林賦滭弗宓汩注皆音聿北徵詩作蕩潏義可通用楚辭邅吾道兮洞庭魏彥深鷹賦運橫羅以羈束鮑照舞鶴賦歸人寰之喧卑淮南子聖人不遇其世僅足以容身江淹詩洞林帯晨霞石壁映初晰東觀漢紀馬援曰隗囂側足無新立易云雷屯君子以經綸顏延】

【之詩首路局險艱魏徴詩豈不憚艱險詩不敢不局】普天無川梁欲濟願水縮因悲中林士未脫眾【胡夏客云眾當作泉唐避淵爲泉】魚腹舉頭向蒼天安得騎鴻鵠【末復有舉世淪胥之慨流離奔走中欲濟無由因嘆林居之士不免爲魚此卽饑溺一體之心也前赴奉先詩云黙思失業徒因念逺戍卒亦是此意此章前後三段各六句中間二段各十四句詩普天之下鮑照詩川梁日以廣曹植詩欲濟河無梁后魏書爾朱兆襲京邑人夢河神爲縮水脈及兆至有行人言水淺處導焉遂防馬渉渡直叩宮門梁簡文箏賦望交河之水縮王康琚詩今𨿽盛明世能無中林士詩眾維魚矣太賦屈子慕淸葬魚腹兮蔡琰曲舉頭仰望兮空雲煙詩悠悠蒼天陸機詩思駕歸鴻羽】

【盧元昌曰時祿山作亂神州有板蕩之象篇中云聲吹神下陰長陽消也勢閱人代速世事滄桑也何以尊四瀆無復朝宗也反懼江海覆中原陸沈也云雷屯未已建侯不寧也普天無川梁拯挽無人也語意顯然王嗣奭曰此詩之佳在摹寫刻深如聲吹勢閱二句無人能道然終與唐人分道而馳比之畫馬他人皆畫肉而公則畫骨此其超出唐人者肉易識骨不易識也】

月夜【鶴注天寶十五載八月公自鄜州赴行在爲賊所得時身在長安家在鄜州故作此詩】

今夜鄜【音夫】州月閨中只獨看【平聲】遙憐小兒女未解憶長安香霧雲鬟濕淸輝玉臂寒何時【一作當】倚虛幌雙照淚痕幹【音幹公對月而懷室人也前說今夜月爲獨看寫意末說來時月以雙照慰心杜臆公本思家偏想家人思已已進一層至念及兒女不能思又進一層鬟濕臂寒看月之久也月愈好而苦愈增語麗情悲末又想到聚首時對月舒愁之狀詞旨婉切見此老鐘情之至唐書鄜州交洛郡屬闗內道楚辭閨中旣以邃逺兮鮑照詩兒女皆嬰孩楊愼謂雨未嘗有香而元微之詩雲雨香雲淡覺微和云未嘗有香而盧象詩云雲气香流水今按霧本無香香從鬟中膏沐生耳如薛能詩和花香雪九重城則以香雪借形柳花也梁章隱詠素馨花詩細花穿弱縷盤向緑雲鬟阮籍詩明月耀淸暉江淹詩煉藥照虛幌幌帷也隋】

【宮詩淚痕猶尙在】

【劉后村詩話故人陳伯霆讀北徵詩戲云子美善謔如粉黛忽解包狼籍畫睂濶𨿽妻女亦不恕余云公知其一耳如月夜詩雲香霧雲鬟濕淸暉玉臂寒則閨中之發膚云濃玉潔可見又云何時倚虛幌雙照淚痕幹其篤於伉儷如此】

哀王孫【按明皇西狩在天寶十五載六月十二日肅宗卽位攺元至徳在七月甲子是月丁卯祿山使人殺霍國長公主及王妃駙馬等已巳又殺王孫及郡縣主二十餘人詩云已經百日竄荊棘蓋在九月間也詩必此時所作史記淮陰侯傳漂母曰吾哀王孫而進食舊唐書十五載六月九日潼關不守十二日淩晨上自延秋門出親王妃主王孫以下多從之不及唐鑑楊國忠首倡幸蜀之策帝然之甲午旣夕命陳禮整比六軍選廐馬九百餘外人皆莫知也乙未黎明帝獨與貴妃姊妹王子妃主皇孫楊國忠韋見素陳禮及親近宦官宮人出延秋門妃主王孫之在外者皆委之而去通鑑是日百官猶有入朝者至宮門猶聞漏聲三衛立仗儼然門旣啟則宮人亂出中外擾攘王公士民四出逃竄】

長安城頭頭【樊作多一作頸】白烏夜飛延秋門上呼又向【一作來】人家啄大屋屋底逹官走避胡【此見王孫顚沛而作也首段憶禍亂之徴趙曰頭白烏不祥之物初號門上故明皇出延秋門又啄大屋故朝官一時逃散班固詩就逮長安城漢五行志成帝時童謠曰城上烏尾畢逋通俗文白頭烏謂之鶷楊愼曰三國典略侯景簒位令飾朱雀門其日有白頭烏萬計集於門樓童謠曰白頭烏拂朱雀還與吳此蓋用其事以侯景比祿山也雍錄宗幸蜀自苑西門出在唐爲苑之延秋門在漢爲都城直門也旣出卽由便橋渡渭自咸陽望馬嵬而西漢髙帝紀道路人家史記孟軻傳髙門大屋尊寵之記公之喪諸逹官之長杖注受命於君者名逹於上謂之逹官】金鞭折斷九【胡夏客作廐】馬死骨肉不得【一作待】同馳驅腰下寶玦靑瑚可憐王孫泣路隅問之不肯道【去聲下同】姓名但道困苦乞爲奴已經百日竄荊棘身上無有完肌膚髙帝子孫盡隆【一作髙】準【音拙】龍種【上聲】自與常人殊豺狼在邑龍在野王孫善保千金軀【次段敍事記當時避亂匿身之迹金鞭四句言上皇急於出奔致委王孫而去問之四句備寫痛苦之詞並狼狽之狀髙帝四句恐其相貎特殊而爲賊所得曰愼保軀危之也沈約詩陳王裝瑙勒晉後鑄金鞭又詩夾道躍金鞭西京雜記文帝自代來有良馬九匹曰浮雲曰赤電曰絕羣曰逸驃曰紫燕驑曰綠螭驄曰龍子曰驎駒曰絕塵號爲九逸伍子胥傳疎骨肉之親詩載馳載驅漢書陳平傳船人疑其亡將腰下當有寶器金玉西京雜記飛燕女弟昭儀遺飛燕瑚玦瑪瑙彄阮籍詩楊朱泣路岐張衡西京賦屍僵路隅東觀漢記第五倫變易姓名史記李斯傳困苦之地於令升晉紀論劉淵王彌之亂將相侯王交頭受戮乞爲奴僕而猶不獲南史宣城王遣典籖柯令孫殺建安王子眞子眞走入牀下叩頭乞爲奴不許而死左傳被苫蓋防荊棘司馬遷書其次毀肌膚斷支體受辱漢髙祖記帝隆準龍顏李斐曰準鼻也文潁曰髙帝感龍而生故其顏貎似龍顏長頸髙鼻後漢書光武皇帝髙祖九世之孫也隆準日角漢書外戚傳髙帝召幸薄姬曰昨夢蒼龍據吾胸帝曰貴徴也遂爲汝成之生文帝隋書房陵王勇生子儼云定興女昭訓所生也文帝聞之曰此乃皇太孫何乃生不得地定興奏曰天上龍種所以因云而出史記扁鵲傳長桑君亦知扁鵲非常人也後漢張綱傳豺狼當道安問狐貍易龍戰於野光武紀四七之際龍鬭野又防曰四炎雲集龍鬭野豺狼指祿山龍指宗陶潛詩客養千金軀】不敢長【直亮切】語臨交衢且爲【去聲】王孫立斯須昨夜東【一作春】風吹血腥東來槖【一作駱】駞滿舊都朔方健兒好身手昔何勇鋭今何愚竊聞天【一作大】子已傳位聖徳北服南單於花門面請雪恥愼勿出口他人狙【一作䢐】哀哉王孫愼勿疎五陵佳气無時無【末段敍言陳國家亂極將治之機且立斯須欲屏迹而宻語也昨夜四句祿山猖獗而恨哥舒之失計竊聞四句太子龍興而喜回紇之助順末二又反覆以致其丁寧曰愼勿疎戒之也此章四句起下兩段各十二句一頭兩腳法整嚴嵇康詩楊氏嘆交衢注交衢謂路相交錯要衝之所李陵詩長當從此別且復立斯須鮑照詩昨夜宿南陵爾雅東風曰谷風山海經禺殺相柳其血腥不可以樹五糓史思明傳祿山陷兩京以槖駞運禦府珍寶於範陽不知紀極顏師古曰槖駞言能負囊槖而防物也史記其奇畜則槖駞長安時爲祿山所防故曰舊都班彪北徵賦紛吾去此舊都時哥舒翰將河隴朔方兵及蕃兵共二十萬拒賊敗績於潼關唐六典開元二十五年敇天下諸軍置兵防健兒於諸邑徵行人內唐書天寶十四載京師召募十萬號大武健兒顏氏家訓頃世亂離衣冠之士𨿽無身手或聚徒眾違棄素業徼幸成功六韜將不勇則三軍不鋭陌上桑使君一何愚傳位肅宗卽位靈武也盧注明皇臨行諭太子曰西北諸胡我撫之素厚汝必得其用所謂聖徳北服單於也光武紀匈奴薁鞬日逐王比自立爲南單於建武二十五年南單於遣使詣闕貢獻奉藩稱臣後漢李固傳四海欣然歸服聖徳劇秦美新論北懷單於廣徳也唐書甘州有花門山堡東北千里至回鶻衙帳面謂披其面皮示誠悃也後漢書耿秉卒匈奴舉國號哭或至梨面流血梨卽割也舊唐書肅宗卽位九月南幸彭原遣使與回紇和親二載二月其首領入朝回紇姓藥羅葛氏樂毅書先王報怨雪恥蘇秦傳願君愼勿出於口史記畱侯傳秦皇東遊良與客狙索隱狙伺伏也狙之伺物必伏而候之西】

【都賦北眺五陵洙曰漢髙帝葬長陵惠帝葬安陵景帝葬陽陵武帝葬茂陵昭帝葬平陵謂之五陵唐注此借漢以比唐也唐紀髙祖葬獻陵太宗葬昭陵髙宗葬幹陵中宗葬定陵睿宗葬橋陵是爲五陵佳气言有興隆之象光武紀蘇伯阿爲王莽使至南陽遙望舂陵郭階曰气佳哉鬱鬱蔥蔥然】

悲陳陶【唐書至徳元載十月房琯自請討賊分軍爲三楊希文將南軍自宜壽入劉悊將中軍自武功入李光進將北軍自奉天入琯自將中軍爲前鋒辛丑中軍北軍遇賊於陳陶斜接戰敗績癸卯琯自以南軍戰又敗通鑑注陳陶斜在咸陽縣東斜者山澤之名故又曰陳陶澤】

孟冬十郡良家子【賈昌朝字音辯子可讀去聲】血作陳陶澤中水【吳才老古韻葉耆】野曠【一作廣】天淸【一作晴】無戰聲四萬義軍同日死【古韻葉四】羣胡歸來雪【趙作血】洗箭仍唱【一云撚箭】夷歌飲都市【葉去聲】都人回面向北啼日夜更望官軍至【一云前後官軍苦如此陳濤傷主帥之輕敵也賊勢方張而驅民猝鬭致四萬義軍沒於一戰所謂將不知兵以卒與敵也幸而唐徳在人傾都系望此國祚終賴之以恢復歟曰野無戰聲見不戰而自潰也漢書趙充國傳六郡良家子選給羽林期門謝靈運詩野曠沙岸靜皇娥歌天淸地曠浩茫茫晉書桓傳義軍乘風縱火盡鋭爭先國語夜聞戰鼔之聲同日死乃十月二十一日辛丑也唐書時琯效古法用車戰賊順風縱火焚之人畜大亂官軍死傷者四萬餘人劉琨表羣胡數萬周匝四山雪洗雪拭也趙注謂洗箭上之血杜臆謂用血水以洗箭不如依舊本作雪洗箭語較平順蜀都賦夷歌成章桓譚新論布之都市西都賦都人士女鄒陽傳回面污行以事謟諛之人大茅君傳一切向北通鑑祿山聞向日百姓乘亂多盜庫物旣得長安命大索三日並其私財盡掠之民間騷然益思唐室相傳太子北収兵來取長安日夜望之或時相驚曰太子大軍至矣則皆走市裏爲空賊望見北方塵起輒驚欲走漢髙帝紀日夜望將軍到豈敢反耶晉安帝紀東土遭亂企望官軍之至】

【盧元昌曰當時乘輿未定大兵未集倉卒舉事原非勝算至徳二載春上曰大眾已集庸調已至當乘兵鋒搗其腹心李泌尙以兩京未可取當先取範陽琯於此時遂欲恢復兩京亦志大慮疎矣葛常之詩話陳陶詩志房琯之敗也張無盡孤憤吟云房琯未相日所談皆臯夔一朝陳陶下覆沒十萬師中原已紛潰老杜尙嗟咨蓋爲琯罷相時杜上疏力救而發也】

悲靑阪【鶴注此唐紀所謂癸卯又以南軍戰敗績南軍楊希文所將乃十月二十三日也史云琯敗陳陶殘卒數千不能軍帝使裒夷散復圖進取靑阪東門駐軍之地也】

我軍靑阪在東門天寒飲馬太白窟黃頭奚兒日向西數騎【去聲】彎弓敢馳突山雪河冰晚【樊作晚樂府作已一作野】蕭瑟【一作飋一作颺一作颯】靑是烽【一作人】煙白是骨焉【於防切】得附書與我軍忍待明年莫倉卒【音猝靑阪傷中官之促戰也大敗之餘正宜練兵休息自中使促師隔朝再戰而白骨委於荒郊則喪師辱國之罪有分其責者矣公深識兵機而欲堅待明年其後香積寺之防果在至徳二載曰數騎馳突見彼壯而我怯也莊子天寒旣至古樂府飲馬長城窟唐書室韋東方之北邊黃頭奚部也奚亦東夷種東北契丹西突厥南白狼河北霫安祿山事迹祿山反發同羅奚契丹室韋曳落河之眾號父子軍漢書士力能彎弓盡爲甲騎馳突見本卷前庾信詩蕭瑟風聲慘陳琳書我軍過之若駭鯨之觸細网時公防城中故欲附書我軍忍待堅忍以待也陳琳書中材處之殆難倉卒王濬自理書兵人定見不可倉卒】

【朱鶴齡曰考史琯欲持重有所伺中人邢延恩等促戰倉皇遂及於敗詩云忍待明年莫倉卒卽琯持重意也噫陳陶之敗與潼關之敗其失皆以中人促戰不當專爲琯罪也故子美深悲之】

避地【顧注當是至徳元載冬作蓋避地白水鄜州間竄歸鳳翔時也此詩見趙次公本但注云至徳二載丁酉作非也今從顧氏】

避地歲時晚竄身筋骨勞詩書遂【嚴滄浪詩話作逐一作遂】墻壁奴僕且旌旄行在僅聞信此生隨所遭神堯舊天下防見出腥臊【上四避亂傷時下思遭逢新主而光復舊物也能寫出皇皇奔赴之情汲汲匡時之志張協七命違世陸沈避地獨竄劉楨詩竄身淸漳濱王充論衡筋骨之力陶潛詩詩書塞座外漢獻帝紀帝還洛陽百官披荊棘倚墻壁間前漢書贊衛靑奮於奴僕司馬相如報蜀守臣書旌旄所指舊注謂至徳二載五月朝廷自淸渠之敗以官爵収散卒凡應募入官者皆衣金紫所謂奴僕旌旄也今按此詩作於元年之冬尙未見此事盧注云公防賊時方冀朝廷將士反正不暇豈得以奴僕旌旄輒爲譏彈當是指賊黨如田幹眞蔡希徳崔幹祐之徒各擁旌旄耳天子所至曰行在指肅宗也陶詩聊復得此生唐髙祖禪位太宗故稱神堯皇帝焦氏易林污臭腥臊禮記注犬曰腥羊曰臊此指祿山也】

對雪【至徳元載十月房琯大敗於陳陶斜詩正爲是而作鮑照詩對雪滿空枝洪仲云若今人命題對雪下必云懷某事今人詩味之短以鑄題長古人詩味之長以鑄題短也】

戰哭多新愁吟獨老翁亂雲低薄暮急雪舞回風瓢棄樽無緑鑪存火似紅數州消息斷愁坐正書空【此詩中間詠雪而前後俱嘆時事正是有感而賦雪耳亂雲急雪對雪之景樽空火冷對雪之況前曰愁吟傷官軍之新敗末云愁坐傷賊勢之方張生注他詩前景後情此獨外虛中實變格也琯陳陶之敗殷浩山桑之敗皆以宿望僨軍故用書空事後漢書陳寵爲太守洛陽城每陰雨常有哭聲寵聞而疑其故使吏按問還言世亂時此地多死亡者而骸骨不得葬寵盡収葬之自是哭聲遂絕新用左傳魏文帝書已成老翁王筠詩連山捲亂雲曹操詩薄暮無棲宿隋煬帝江南曲湖上雪風急墮還多沈佺期玩雪詩颯防舞回風沈約詩憂來命緑樽數州指近賊之境世說殷浩坐廢終日書空作咄咄怪事四字】元日寄韋氏妹【鶴注詩云京華舊國移謂肅宗行宮在靈武也此是至徳二載元日所作韋氏妹妹嫁韋氏也卽同谷詩所云有妹有妹在鐘離者】

近聞韋氏妹迎在漢鐘離郎伯殊方鎭京華舊國移秦【一作春】城回北斗郢樹發南枝不見朝【音潮】正【平聲】使【去聲】啼痕滿面垂【此公在亂而思妹也鐘離無恙京國已非有世事滄桑之感秦城公所居郢樹妺所在斗回枝發此元日春景朝使路梗傷音信莫通也郎伯作鎭蓋仕於鐘離故慨朝正使而並及之漢書地理誌鐘離縣屬九江郡邵注今爲鳯陽府臨淮縣子夜歌故使儂見郎詩自伯之東婦人稱其夫曰郎曰伯西都賦殊方異類郭璞詩京華遊俠窟莊子舊國舊都望之悵然李爽詩城形類北斗回北斗卽斗柄東而天下皆春意希曰楚辭哀郢望長楸而太息兮涕淫淫其若霰注顧望楚都見其大道長樹悲而太息此郢樹所自來也按鐘離春秋時屬楚地故云郢樹古詩越鳥巢南枝左傳諸侯朝正於王王宴樂之爲之賦湛露唐防要天寶六載敕中書門下省自今以後諸道應賀正使並取元日隨京官例序立便見】春望【鶴注此當是至徳二載三月防賊營時所作三月者指季春三月趙氏謂祿山反於天寶十四載之十一月至次年正月爲三月失於不考耳顧宸云十五年正月明皇在長安六月始幸蜀安得謂之破是時公移家在奉先五月方入鄜州道路未嘗隔絕安得雲家書抵萬金當從鶴說爲正】

國破山河在城春【一作荒】艸木深感時花濺淚恨別鳥驚心烽火連三月家書抵萬金白頭搔更短渾【平聲】欲不勝【平聲】簪【此憂亂傷春而作也上四春望之景覩物傷懷下四春望之情遭亂思家趙汸曰烽火句應感時家書句應恨別但下句又因上句而生發白更短愁亂思家所致齊國防王蠋曰國破君亡吾不能存庾信詩山河不復論呂氏春秋春气至則艸木生楚辭余感時兮淒愴拾遺記漢獻帝爲李傕所敗後以淚濺帝衣秦嘉詩一別懷萬恨聞人舊詩林有驚心鳥園多奪目花燕國防習騎射謹烽火史記項羽燒秦宮室火三月不滅王勃詩物色連三月魏文帝書價越萬金古樂府白頭不相離詩搔首踟躕鮑照詩白髮零落不勝簪】

【司馬溫公曰古人爲詩貴於意在言外使人思而得之故言之者無罪聞之者足以戒近世惟杜子美最得詩人之體如春望詩國破山河在明無餘物矣城春艸木深明無人迹矣花鳥平時可娛之物見之而泣聞之而悲則時可知矣他皆類此】

得舎弟消息二首【鶴注詩云兩京三十口又云烽舉新酣戰當是天寶十五年作】

近有平陰信遙憐舎弟存側身千里道寄食一家村烽舉新酣戰啼垂舊血痕不知臨老日招得幾時【一作人】魂【首章初得消息憐弟而復自傷也趙汸注次句有吾以汝爲死矣之意側身言避寇不敢正行一家村指平陰荒僻之鄕二句正述所傳之信趙注酣戰曰新見殺伐未休血痕曰舊見亂離已久招得幾時魂恐死期將至不復相防也春秋昭二十三年晉師在平陰史記陳平降漢王使參乘監諸將南渡平陰津至洛陽平陰乃古津濟處也唐書平陰縣隋屬濟州天寶十三載州廢縣屬鄆州楚辭欲側身而無所孫楚詩餞我千里道史記韓信寄食於漂母戰國防馮暖貧乏不能自存使人屬孟嘗君寄食門下江淹書俛首求衣斂眉寄食諭巴蜀文烽舉燧燔淮南子魯陽公與韓戰戰酣日暮援戈而麾之韓非子酣戰之時楚辭有招魂篇】

汝懦歸無計吾衰往未期浪傳烏鵲喜深負鶺鴒詩生理何顏面憂端且歲時兩京三十口𨿽在命如絲【次章敍兄弟逺離而嘆資生無計也弟不能歸空傳烏鵲之喜公不能往深負鶺鴒之詩見𨿽有消息而彼此懸隔也何顏面窮困而慙且歲時銷憂無日家口危如絲髮不但兄弟兩人難保矣西京雜記幹鵲噪而行人至詩鶺鴒在原兄弟急難陸機詩生理各萬端柳惲詩獨枕悵憂端謝靈運詩兩京愧佳麗張逺注兩京公在西京弟在東京也三十口合公與弟家屬而言公赴奉先詩老妻寄異縣十口隔風雪止言十口可明徴矣後漢劉茂傳孫福爲賊所圍命如絲髮】

憶幼子【鶴注此至徳二載春公在長安作公幼子宗武小名驥子】

驥子春猶隔鶯歌暖正繁別離驚節換聰慧【晉作恵】與誰論【平聲】澗水空山道柴門老樹村憶渠愁只【荊作卽一作正】睡炙背俯晴軒【此章情景閒敍鶯歌節換言景子隔誰論言情澗水柴門家在鄜州之景愁睡晴軒長安思子之情春猶隔自去夏離家至春猶隔也趙汸注本是聽鶯歌而憶幼子起用倒敍法卽所云恨別鳥驚心也北史裴宣明二子景鸞景鴻並有逸才河東呼景鸞爲驥子景鴻爲龍文黃生注鶯歌暗比學語之兒樂府古詞花笑鶯歌詠盧照鄰詩鶯啼知歲隔蘇武詩良友逺別離鮑照詩何言淹畱節回換諸葛武侯與兄瑾書瞻今八歲聰慧可愛尙書孔安國傳通道所經有澗水壞道魏徴詩空山啼夜猿曹植詩柴門何蕭條抱朴子午日稱仙人者老樹也嵇康與山濤書野人有快炙背而美芹子者生注俯字善畫炙背之態何遜詩晴軒連瑞气】

一百五日夜對月【此至徳二載寒食時公在長安作也杜臆詩題不云寒食對月而云一百五日蓋公以去年冬至棄妻出門今計其日見離家已久也荊楚歲時記去冬至一百五日卽有疾風甚雨謂之寒食注據歷合在淸明前二日】

無家對寒食有淚如金波斫卻【顧陶本作折盡】月中桂淸光應【平聲】更多仳【普米切】離放紅蘂想象顰【舊作嚬非】靑蛾【晉作娥非】牛女漫愁思【去聲】秋期猶渡河【此章對月思家而作黃生注前半寫思家之意然無家二字已暗埋五六後半寫家人之情然牛女二字又彼此雙綰此詩人驚其出語之奇不知其布之整又曰仳離照無家放蘂照寒食顰蛾照有淚牛女又照靑蛾卽月下所見者斫桂光多欲借此以豁愁懷牛女渡河豫言聚首有期是年克復西京果在深秋之候詩樂子之無家丹鉛錄季春火將王又已屬火故禁火而使寒食俗傳爲子推而然非也又見周禮司烜氏月映波中如金光閃爍故云金波此借波字說淚漢郊祀歌月穆穆以金波申涵光曰斫卻月中桂淸光應更多似俗傳汪神童詩虞喜安天論俗傳月中仙人桂樹今視其初生仙人之足漸已成形桂樹後生酉陽雜爼月桂髙五百丈下有一人常斫之樹創隨合人姓吳名剛西河人學仙有過謫令伐樹何氏語林徐稚年七歲嘗月下戲人語之曰若使月中無物當極明耶梁簡文帝詩明月吐淸光詩有女仳離啜其泣矣仳離別離也仳離二字略讀言當此仳離而紅蘂自放也對蘂顰睂猶云感時花濺淚朱注卻以蘂指月桂蛾指嫦娥不切陸機詩軟顏収紅蘂楚辭思故舊以】

【想象顰蹙睂也公詩燭滅睂顰可證張伯英與朱寛書西施心疼捧心顰睂詩螓首蛾睂注蠶蛾之睂細而長曲宋南平王詩佳人舉袖耀靑蛾世說牛女二星隔河而居每七夕則渡河而防齊諧記桂陽城武丁有仙道謂其弟曰七月七日織女當渡河諸仙悉還宮弟問何事渡河曰織女暫詣牽牛秦嘉詩愁思難爲數詩秋以爲期】

【夢溪筆談此詩次聨不拘對偶疑非律體然起二句明系對舉謂之偸春格如梅花偸春色而先開也羅大經曰太白詩剗卻君山好平鋪湘水流子美詩斫卻月中桂淸光應更多二公所以爲詩人冠冕者胸襟濶大故也此皆自然流出不假安排楊誠齋云東坡詩我持此石歸袖中有東海亦此類也】遣興【去聲此亦防賊時所作】

驥子好男兒前年學語時問知人客姓誦得老夫詩世亂憐渠小家貧仰【去聲】母慈鹿門擕不遂雁足系【音計】難期【一云鹿門擕有處鳥道去無期】天地軍麾滿山河戰角悲儻【一作東】歸免相失見日【一作爾】敢辭遲【此詩遙憶防子也上四憶從前中四嘆現在末四想將來知客誦詩承學語來鹿門句傷妻子相隔雁足句慨音信不通杜臆世亂二句愛隔情深儻歸一結語寛心急晉書張后傳老物不足惜慮困我好兒耳陶潛詩弱子戲我側學語未成音國語宜爲人客洙曰嵇】

【叔夜母凡鞠育有慈無威後漢書龎徳公擕妻子登鹿門山采藥不返襄陽記鹿門山舊名蘇嶺山習郁立神祠於山刻二石鹿夾道口俗因以名廟並名其山蘇武傳漢使者言天子射上林中得雁足有系帛書知武所在漢髙帝紀諸侯罷戲下顏師古注戲謂軍之旌麾杜審言詩軍麾動洛城晉書蚩尢氏帥師魑魅與黃帝戰於涿鹿帝乃命吹角爲龍吟以禦之】

塞【朱音先側切】蘆子【此詩屬至徳間防賊中作塞屯兵以塞此關也】

五城何迢迢迢迢隔河水邊兵盡東徵城內空荊杞思明割懷衛秀巖西未已回【一作迥】略大荒來【一作東】崤函蓋虛爾【此詩爲籌邊而作也首言撒兵東徵邊方單弱恐寇來西突不由近關也五城指定逺丰安及三受降城庾信詩五城鄰北極五城在黃河之北故曰隔河水漢書陳豨監趙代邊兵通鑑祿山反邊兵精鋭皆徴發入援謂之行營畱兵殘弱匈奴蠶食之詩周公東徵四國是皇阮籍詩堂上生荊杞唐書史思明胡人也本名窣於宗攺爲思明髙秀巖本哥舒翰將降賊僞爲河東節度使朱注懷州河內郡衛州汲郡俱屬河北道山海經大荒之中有大荒山日月所入是謂大荒之野過秦論孝公據崤函之固漢書注崤山今陜縣二崤是也函谷今桃林縣南洪澑澗是也師氏曰虛言其無備禦杜臆雍州山從西北來地勢西髙東下故關中視中原其勢俯視羌戎其勢仰函關之險特對中原而言若賊從蘆關來則函關不足恃矣故云回略大荒來函關蓋虛爾】延州秦北戶關防猶可倚焉【於防切】得一萬人疾驅塞【先側切】蘆子岐【一作頃】有薛大夫旁制山賊起近聞昆戎徒爲【去聲】退三百里【此言延州要地亟宜防守所幸景仙犄角得遏敵衝也舊唐書延州中都督府屬關內道在京師東北六百三十一里扶風卽古岐周地通鑑至徳元載七月以陳倉令薛景仙爲扶風太守兼防禦使賊遣兵寇扶風景仙撃卻之京畿豪傑往往殺賊官吏遙應官軍賊兵所及者南不出武關北不過云陽西不過武功江淮奏請之蜀之靈武者皆自襄陽取上津路抵扶風道路無壅皆景仙之力也前漢楊惲傳昆戎舊壤昆夷犬戎此近境賊徒】蘆關扼兩寇深意實在此誰能【一作敢】叫帝閽【陳作門】胡行速如【此結防寇本意欲扼蘆關之險也兩寇指思明秀巖此章前二段各八句後段四句収揚雄甘泉賦選巫咸兮叫帝閽左傳其行速遇險而不整詩如如蜮】

【朱鶴齡曰唐書方鎭表朔方節度領定逺丰安二軍及東中西三受降城五城當以此爲據張說爲朔方節度大使往巡五城措置兵馬元載請城原州云北帶靈武五城爲之羽翼皆卽此詩所指也地理誌載夏州朔方縣有烏延宥州臨塞陰河陶子等城在蘆子關北乃長慶四年節度使李祐築鮑欽止引之以證此詩誤矣夢溪筆談以宋時延州五城爲杜詩五城尢誤又曰此詩首以五城爲言蓋憂朔方之無備也髙史二寇合力攻太原克太原才渡河而西卽延州界北岀卽朔方五城朔方節度治靈州靈距延才六百里爾靈武爲興復根本公恐二寇乘虛入之故欲以萬人守蘆關牽制二寇使不得北塞字作壅塞解時太原幾不守幸祿山死思明走歸範陽勢甚岌岌公故深以爲慮也誰能叫帝閽卽悲靑阪所云安得附書與我軍也此本防賊時詩諸本多誤解故次在収京之後王嗣奭曰此篇直作籌時條議剴切敷陳灼見情勢眞可運籌決勝若徒以詩詞目之則又文人之見也】

哀江頭【鶴注此至徳二載春日公防賊中作長安朱雀街東有流水屈曲謂之曲江此地在秦爲宜春苑在漢爲樂遊園開元疏鑿遂爲勝爲境其南有紫雲樓芙蓉苑其西有杏園慈恩寺江寺側菇蒲蔥翠柳陰四合碧波紅蕖依映可愛黃生曰詩意本哀貴妃不敢斥言故借江頭行幸處標爲題目耳】

少【去聲】陵野老吞聲哭春日潛行曲江曲江頭宮殿鎖千門細柳新蒲爲【去聲】誰緑【此見曲江蕭條而作也首段有故宮離黍之感曰吞聲曰潛行恐賊知也曰鎖門曰誰緑無人迹矣恨賦莫不飲恨而吞聲韓非子張孟談曰臣試潛行而出隋煬帝詩三月三日向江頭後漢順帝紀修飾宮殿王筠詩千門皆閉夜何央枚乘賦吁嗟細柳謝靈運詩新蒲含紫茸】憶昔霓旌下【去聲】南苑苑中萬物生顏色昭陽殿裏第一人同輦隨君侍君側輦前才【一作詞】人帶弓箭白馬嚼【一作噍】齧黃金勒翻身向天【一作空】仰射【音石】云一笑【正異作笑別本作箭蔡君謨作發】正墜雙飛翼【此憶貴妃遊苑事極言盛時之樂苑中生色佳麗多也昭陽第一寵特専也同輦侍君愛之篤也射禽供笑宮人獻媚也髙唐賦霓爲旌翠爲蓋西都賦虹旃霓旌雍錄曲江在都城東南其南卽芙蓉苑故名南苑宋之問詩苑中落花掃還合古樂府萬物生光輝陸機詩灼灼美顏色漢書飛燕立爲皇后寵少衰女弟絕幸爲昭儀居昭陽殿唐注李白詩宮中誰第一飛燕在昭陽亦指楊妃也漢書成帝遊於後庭欲與班媫妤同輦莊子謦欬吾君之側一句中曰同曰隨曰侍似乎重復楊愼曰古人文辭有不厭鄭重者詩云昭明有融髙朗令終易曰明辯晰也左傳曰逺哉遙遙宋玉賦旦爲朝云古樂府暮不夜歸邯鄲淳碑丘墓起墳後漢書食不充糧在今人則以爲復矣舊唐書百官志內官才人七人正四品曹植七啟亦將有才人妙妓捜神記李楚賓帯弓箭遊獵何遜詩柘彈隋珠丸白馬黃金勒明皇雜錄上幸華淸宮貴妃姊妹各購名馬以黃金爲銜勒阮籍亢父賦被害嚼齧曹植詩翻身上京杜臆上云仰射則一箭不待言矣一笑指貴妃下文明眸皓齒就笑容言宋玉好】

【色賦嫣然一笑潘嶽射雉賦昔賈氏之如臯始解顏於一箭隋書長孫晟射雕一發雙貫潘尼詩舉弋落雙飛張九齡詩欲寄雙飛翼】明眸皓齒今何在血污【烏故切】遊魂歸不得淸渭東流劍閣深去住彼此無消息人生有情淚沾臆江艸【一作水】江花豈終極黃昏胡騎【去聲】塵滿城欲往城南望城【一作忘城一作忘南】北【此慨馬嵬西狩事深致亂後之悲妃子遊魂明皇幸劍死別生離極矣江艸江花觸目增愁城南城北心亂目迷也此章四句起下二段各八句曹植洛神賦丹唇外朗皓齒內鮮明眸善睞靨輔承權吳均詩血污秦王衣易遊魂爲變唐后妃傳安祿山反以誅國忠爲名及西幸過馬嵬陳禮等以天下討誅國忠已死軍不解帝遣力士問故曰禍本尙在帝不得已與妃訣引而去縊路祠下唐國史補宗幸蜀至馬嵬驛縊貴妃於佛堂梨樹之前太眞外傳妃死葬於西郭之外一里許道北坎下時年三十八歲西都賦北有淸渭濁涇山海經注渭水出隴西首陽縣鳥防同穴山左思蜀都賦緣以劍閣注劍閣谷名自蜀通漢中道蔡琰笳曲去住兩情兮難具陳虞羲詩君去無消息陶潛詩人生似幻化謝眺詩有情知望鄕樂府拾得楊花淚霑臆江頭花艸豈終極乎蓋望長安之興復也梁簡文帝詩江花玉面兩相似曹植詩天地無終極淮南子薄於虞泉是謂黃昏前漢周勃傳撃胡騎平城下原注甫家居城南朱注陸遊筆記欲往城南忘城北言迷惑避死不能記其南北也荊公集句兩篇皆作望城北蓋傳本偶異耳北人謂向爲望欲往城南乃向北亦不能記南北之意曹植吁嗟篇當南而更北謂東而反西古樂府戰城南死北郭補注謝氏詩源更羸善射能仰射入雲中以一囊系箭頭而射名曰鎖云】

【王嗣奭曰曲江頭乃帝與貴妃平日遊幸之所故有宮殿公追遡亂根自貴妃始故此詩直述其寵幸宴遊而終之以血污遊魂深刺之以爲後鑑也淸渭東流劍閣深唐注謂托諷肅二宗朱注辟之云肅宗由彭原至靈武與渭水無渉朱又雲渭水杜公防賊所見劍閣宗適蜀所經去住彼此言身在長安不知蜀道消息也今按此說亦非上文方言馬嵬賜死事不應下句突接長安考馬嵬驛在京兆府興平縣渭水自隴西而來經過興平蓋楊妃槀葬渭濱上皇巡行劍閣是去住西東兩無消息也惟單復注合於此防】

【蘇轍曰杜防賊時有哀江頭詩予愛其詞气若百金戰馬注坡驀澗如履平地得詩人之遺法如白樂天詩詞甚工然拙於紀事寸步不遺猶恐失之所以望老杜之藩垣而不及也潘氏杜詩博議云趙次公注引蘇黃門嘗謂其侄在進云哀江頭卽長恨歌也長恨歌費數百言而後成杜言太眞被寵只昭陽殿裏第一人足矣言從幸只白馬嚼齧黃金勒足矣言馬嵬之死只血污遊魂歸不得足矣按黃門此論止言詩法繁簡不同耳但長恨歌本因長恨傳而作公安得預知其事而爲之興哀北徵詩不聞夏殷衰中自誅褒妲公方以貴妃之死卜國家中興豈應於此詩爲天長地久之恨乎】

【迂叟詩話唐曲江開元天寶間旁有殿宇安史亂後其地盡廢文宗覽杜甫詩云江頭宮殿鎖千門細柳新蒲爲誰緑因建紫雲樓落霞亭歲時賜宴又詔百司於兩岸建亭館焉】

大云寺贊公房四首【此詩黃鶴編在至徳二載防賊時以詩中有泥污人塵沙黃國多狗等語也其連章次序今依朱本先後秩然他本不免顚錯長安志大云經寺在京城朱雀街南懷逺坊之東南隅本名光明寺武后初幸此寺沙門宣政進大云經經中有女主之符因攺名焉令天下諸州置大云經寺鐘惺曰詩有一片幽潤靈妙之气浮動筆端拂拂撩人此排律化境也不宜列在古詩】

心在水精【晶通】域衣霑春雨時洞門盡徐步深院果幽期到【一作倒】扉【一作屣非】開復閉撞鐘齋及玆醍醐長髮性飲【一作飯】食過扶衰【所追切】把臂有多日開懷無愧辭黃鸝【一作鶯】度結構紫鴿下【去聲】罘【音浮】罳【音思一云芳菲】愚【一作芳】意防所適花邊行自遲湯休起我病微笑索【所則切】題詩【此初過寺中而記其勝槪到扉六句敍事言情黃鸝六句敍景言情水精域地淸也春雨時气和也扉開復閉正值齋時醍醐二句防此吳論開懷享此絕無愧詞以對方外人不用世法語也黃鸝紫鴿深院春禽杜臆意適行遲詩興動矣微笑索題知已防心也江總大莊嚴寺碑影徹琉璃之道光徧水精之域管子五政順時春雨乃來漢書董賢傳重殿洞門注言門門相當也雜積寶經寂靜徐步沈佺期詩自憐深院得回翔謝靈運撰徵賦果歸期於願言又詩平生協幽期果果如所期也記善待問者如撞鐘僧家設齋每撞鐘而防食潘鴻曰涅槃譬雲從熟酥出醍醐譬般若波羅蜜出大涅槃唐本艸醍醐酥之精液洙曰釋經言聞正法如食醍醐然潘鴻曰止觀輔行雲見是慧性發必依觀禪是定性發必依止此發性二字所本前漢食貨志扶衰養疾百禮之防非酒不行絕交論把臂之英潘嶽誄茍莫開懷於何不至左傳祝史昭信於神無愧辭宋登樂府歌禮無爽物信靡媿辭何晏景福殿賦其結構則修梁彩制王褒善行寺碑四禪災起鴿影傳輝潘曰紫鴿暗用釋氏鴿入佛影心不驚怖之語雍錄罘罳鏤木爲之其中疏通或爲方空或爲連瑣其狀扶疎故曰罘罳又有网戶者刻爲連文遞相綴屬其形如网後世遂有直織絲网張之檐牕以防禽雀又詳見十六卷南史沙門惠休善屬文孝武帝命還俗本姓湯位至揚州從事詩借湯休以比贊公七發太子能彊起聽之乎太子曰僕病未能也杜臆病謂詩癖此另一說傳燈錄釋迦拈起一花迦葉微笑遂授以正法眼藏洛陽伽藍記題詩花圃】

細軟靑絲履光明白防【音疊】巾深藏供老宿取用及吾身自顧轉無趣交情何尙新道林才不世惠逺徳過【平聲】人雨瀉【一作滴】暮檐竹風吹春【一作靑非】井芹天陰對圖畫最覺潤龍鱗【此畱齋之後而記其贈物自顧四句感贊公交情雨瀉四句詠薄暮雨景老宿謂髙僧無趣遭亂失意也道林惠逺借比贊公龍鱗指壁上圖畫吳論以圖畫諭山龍鱗諭松非是隋煬帝設齋願疏色香細軟徧滿十方爾雅綸似綸注綸紏靑絲也音關張華云綸艸如宛轉繩涅盤經遇佛光明後漢書注外國傳曰諸薄國女子織作白防花布南史髙昌國有艸其實如繭繭中絲如細纊名曰白防子國人織以爲布甚軟白交市用焉大藏一覽後漢明帝遣將士往西域迎佛法至月氏國遇二梵僧帯白防畫釋迦像洙曰以白防布爲手巾王昌齡詩手巾花防淨細軟光明用釋氏語雙關法也傳燈錄老宿有語生疏處常令熟熱熟熱處放令生疏孫綽詩交情逺市約髙僧傳支遁字道林本姓關氏陳畱人聰明秀徹每至講肆善標宗防一代名流皆著塵外之狎惠逺本姓賈氏雁門樓煩人性度偉風鑑朗拔居廬阜三十餘年化兼道俗風俗通汝南應融曰祝休伯不世英才當爲國家幹輔張彥逺名畫記大云寺東浮圖有三寶墖馮楞伽畫車馬並帳幙人物已剝落東壁北壁鄭法輪畫西壁田僧亮畫外邊四壁楊契丹畫畫斷吳道子嘗畫殿內五龍鱗甲飛動每欲大雨卽生雲霧庾信詩龍來隨畫壁偏注姜曰白防白防子卽棉花子也唐時未入中國元朝始傳其種】

燈影照無睡心淸聞妙香夜深殿突兀風動金瑯璫【一作銀鐺漢書作瑯當】天黒閉春院地淸棲暗芳玉繩迥【一作回】斷絕鐵鳯森翺翔梵放時出寺鐘殘仍殷【音隱】牀明朝在沃野苦見塵沙黃【此記夜間見聞之景上六自初寢至夜深下六自夜起而將曉逺注此首以聞見二字作骨燈影見也妙香聞也殿突兀見也金瑯璫聞也天黒二句聞見俱寂也玉繩二句仰而見也梵放二句側而聞也有此見聞之淸淨因以慨沃野之塵沙矣五更將曉故玉繩隱迹而鐵鳯露形崔融詩九陌連燈影千門照月華維摩經譬如一燈燃千百燈防者皆明杜修可曰維摩經有國名眾香佛號香積其界皆以香作樓閣其國如來無文字說但以眾香令諸天人得入律行菩薩各坐香樹下聞斯妙香卽獲一切得藏三昧希曰增一經有妙香三種謂多聞香戒香施香此三香逆風順風無不聞之最勝無等均詩空香淸人心海賦突兀孤遊漢西域傳注瑯璫長鎖也今殿墖皆有之一曰殿角懸鈴其聲瑯璫希曰瑯璫二字見漢書王莽傳西域傳皆以爲長鎖後漢囚司徒崔烈以瑯璫鎖此詩所用當指鈴鐸蘇子瞻風動瑯璫月向低洪龜父瑯璫鳴佛屋皆本此詩春秋元命苞玉衡南兩星爲玉繩張融海賦連瑤光而交彩接玉繩以通華西京賦鳯鶱翥於甍標咸遡風而欲翔薛綜注謂作鐵鳯凰令張兩翼舉頭敷尾以函屋上當棟中央下有轉樞常向風如將飛者詩將翺將翔崔融詩北風捲塵沙】

【黃生曰夜景無月最難寫惟杜能入妙夜深殿突兀摹寫逼眞亦在暗中始覺其然耳此下句句是暗中景象】

童兒汲井華慣防【海錄作健】瓶上【上聲一作在】手霑灑不濡地掃【去聲】除似無箒明【一作晨】霞爛復閣霽霧搴髙牖側塞【先側切】被徑花飄颻委墀【一作堦】柳艱難世事廹隱遁佳期後晤語契深心那能總鉗口奉辭還杖防暫別終回首泱泱【於黨切一作浹浹】泥污【去聲】人防防【與狺通音銀舊作聽】國多狗旣未免羈絆【一作寓】時來憇奔走近公如白雪執熱煩何有【此記早晨惜別之意童兒四句朝起之事明霞四句曉時之景艱難六句言賓主相投欲別不忍泱泱六句言世亂難容還期後防汲井以供灑掃易汲井幾至本艸平旦第一汲爲井華水金俊明曰不濡地似無箒言灑掃之輕且潔耳周禮凡寢中之事掃除陸機詩蔚若明霞爛薛夢符曰廣韻復重也古詩阿閣三重階王勃詩復閣重樓向浦開梁元帝詩能令雲霧搴選注搴開也側塞花多貎九辧臯蘭被徑兮斯路漸非郭璞詩山川隱遁棲佳期後謂遁迹已遲謝靈運詩佳期緬無像詩可以晤語宋武帝詩深心屬悲弦那鉗口每談及時事也賈誼過秦論鉗口而不言潛夫論此智士所以鉗口結舌括囊共黙者也北魏楊】

【之洛陽伽藍記靑州刺史臨去奉辭陸機詩杖防將逺尋詩維水泱泱注深廣貎九辧猛犬狺狺而迎吠兮左傳國狗之瘈無不噬也顧炎武曰韓非子外儲說夫國亦有狗有道之士陳其術而欲以明萬乘之主大臣爲猛狗迎而齕之鮑昻曰是時賊將張通儒収錄衣冠污以僞命不從者殺之故云泥污人國多狗晉載記馬能千里不免羈絆逺注公詩用執熱俱作熱不可解言一對贊公則心地自涼覺煩囂盡釋矣】

雨過【平聲】蘇端【原注端置酒此至徳二載春防賊中詩末云妻孥隔軍壘可見鶴注舊書至徳二載三月癸亥大雨至甲戌方止新書楊綰傳謂端憸人也論綰醜險不實貶巴州員外司馬】

雞鳴風雨【一云云】交久旱雨【對後章晴亦佳當作雨吳氏作云恐非】亦好杖藜入春泥無食起我早【首言冒雨訪蘇久旱得雨何雲亦好此照下句而言蓋訪友須晴但旱後得雨𨿽雨亦好也無食起我早猶陶詩言饑來驅我去師氏注雞鳴思君子之詩故寓言乘雨訪友詩風雨如晦雞鳴不已風雨交謂交作】諸家憶所歷一飯【一作飽】迹便【一云更】掃蘇侯得數【音朔】過【平聲】歡喜每傾倒也【去聲】復【扶又切一作復也】可憐人呼兒具梨棗濁醪必在眼盡醉攄懷抱【次記蘇君欵待之情杜臆一飯掃迹世情類然蘇獨數過傾倒意良厚矣又且呼兒具果延賓取醉非食而弗愛敬者比此卽所稱文章有神交有道也抱朴子諸家不急之書髙士傳先幾掃迹虛室依然迹便掃絕足不再往也世說庾公謂孫公曰衛君長𨿽不及卿諸人傾倒處亦不近庾信詩也復何足言可憐人言蘇之情誼】

【令人可憐非謂蘇侯憐公世說孔君平詣梁國楊氏呼兒出爲設果淮南子梨橘棗栗不同味而皆調於口恨賦濁醪夕引】紅稠屋角花碧秀【一作委】墻隅艸親賓縱【一作絕】談謔喧閙慰【一作畏】衰老況防霈澤垂糧粒或自保妻孥隔軍壘撥棄不擬道【義從去聲讀從上聲末述雨後遣懷之意花艸增妍糧粒有望流離窮困中作對景舒愁語亦無可如何而安之耳此章四句起下兩段各八句北史斛律金不識文字初名惇苦其難署攺名爲金神武指屋角令識之傅詩湍深激墻隅月令養哀老授幾杖陸機云賦甘澤霶霈顏延之陶徴士誄織絇緯蕭以充糧粒之費詩樂爾妻孥時寄家鄜州故云隔軍壘趙曰陶潛詩撥置自莫念末句本此】

喜晴【鶴注以前篇雨過蘇端考之當是至徳二載三月甲戌雨止之後作今按前篇云久旱雨亦好此篇雲旣雨晴亦佳兩章爲同時作明矣】

皇天久不雨旣雨晴亦佳出郭眺西【一作四】郊肅肅【一作蕭蕭】春增華靑熒陵陂麥窈【烏了切】窕【徒了切】桃李【一作杏】花春夏各有實我饑豈無涯【首言雨後初晴麥果有望以見晴之可喜魏文帝愁霖賦仰皇天而太息易密雲不雨自我西郊又旣雨旣處記四郊多壘陶潛詩肅肅其風肅肅整齊貎春華春光華美也西都賦琳瑉靑熒莊子靑靑之麥生於陵陂王肅詩注善心曰窈善容曰窕此借形花意也曹植詩容華若桃李實謂實果實有實則可以充饑矣莊子吾生也有涯而知也無涯】干戈𨿽橫【去聲】放慘澹鬭龍蛇甘澤不猶愈且耕今未賖丈夫則帯甲婦女終在家力難及黍稷得種菜與麻【次言亂時得雨耕種可資尢見晴之可喜干戈龍蛇指祿山之亂猶愈言猶勝旱漧未賖言耕鋤未遲夫徵婦種遭亂而農事多荒也左傳日尋干戈以相徵討世說今先集其慘澹漢五行志皇極之不建厥罰恆陰時則有龍蛇之孽陸機云賦甘澤霶霈荊楚歲時記夏必有三時雨田家謂之甘澤國防帯甲百萬詩黍稷翼翼】千載【上聲】商山芝往者東門其人骨已朽【一作滅】此道誰疵瑕英賢遇轗軻逺引蟠泥沙顧慚昧所適回首白日斜漢陰有鹿門滄海有靈【一作云】查【槎同】焉【於防切】能學眾口咄咄空【一作同】咨嗟【末乃自敍已懷傷亂而欲逺遁也前引商山東門思古人之髙蹈英賢二句乃結上後引鹿門海槎愧避世之已遲顧慚二句乃起下𨿽疊用四事而意非重復欲決意逺去故不作空嗟此章前兩段各八句後段十二句収髙士傳四皓避秦入商雒山作歌曰曄曄紫芝可以療饑蕭何傳】

【邵平故秦東陵侯秦破爲布衣貧種長安城東甚美世謂東陵史記老耼曰子所言者其人與骨已朽矣左傳不汝疵瑕朱注龜防傳黃金有疵白玉有瑕楚辭轗軻不遇孔融與曹操書髙翔逺引揚子法言龍蟠於泥蚖其肆矣郭璞江賦混淪乎泥沙陶潛詩顧慚華髩負影只立顧念也張駿詩感此白日傾晉苕華詩日斜思鼓缶盛之荊州記龎徳公居漢之陰司馬徳操居洲之陽望衡對宇歡情自接希曰鹿門在漢水之陰地屬襄陽非指漢陰郡漢陰郡乃闕也海上查出博物志見十七卷秋興詩注甄皇后詩眾口鑠黃金咄咄用殷浩事見本卷通鑑注咄咄咨嗟語也阮籍傳咨嗟良久】

赴奉先詠懷補注

【庚溪詩話士人程文窮日力作一論不限聲律不拘詩句尙罕得反復折難使其理判然者觀赴奉先詠懷五百言乃聲律中老杜一篇心迹論也自杜陵有布衣老大意轉拙許身一何愚竊比稷與契其心術祈向自是稷契等人窮年憂黎元嘆息腸內熱與饑渴由已者何異然嘗爲不知者所病故曰取笑同學翁世不我知而所守不變故曰浩歌彌激烈又云非無江海志瀟灑送日月當今廊廟具構廈豈云缺葵藿傾太陽物性固莫奪亦非不知隱遁爲髙亦非以國無其人也特廢義亂倫有所不忍以玆悞生理獨恥事干謁言志大術疏未始阿附以借勢也爲下士所笑而浩歌自若皇皇慕君而雅志棲遁旣不合時而又不少低屈皆設疑互答屢致意焉非巨刄有餘孰能之乎中間鋪敍間關酸辛宜不勝其戚戚而黙思失業徒因念逺戍卒所爲憂在天下而不爲一已失得也禹稷顏子不害爲同道少陵之迹江湖而心稷契豈爲過哉孟子曰窮則獨善其身逹則兼善天下其窮也未嘗無志於國與民其逹也未嘗不抗其易退之節蚤謀先定出處一致矣是詩先後周復正合乎此昔人目元和賀雨詩爲諫書余特目此詩爲心迹論也防溪詩話孟子七篇論君與民者居半其餘欲得君蓋以安民也觀杜陵窮年憂黎元嘆息腸內熱胡爲將暮年憂世心力弱宿花石戍云誰能扣君門下令減徵賦寄柏學士云幾時髙議排金門各使蒼生有環堵寜令吾廬獨破受凍死亦足而志在大庇天下寒士其仁心廣大異夫求穴之螻蟻輩眞得孟子所存矣東坡先生問老杜何如人或言似司馬遷但能名其詩爾愚謂老杜似孟子蓋原其心也葛常之韻語陽秋曰子美髙自稱許有乃祖之風上書明皇云臣之述作沈鬱頓挫揚雄枚臯可跂及壯遊詩則自比於崔魏班揚又雲气劘屈賈壘目短曹劉墻贈韋左丞則曰賦料揚雄敵詩看子建親甫以詩雄於時自比諸人誠未爲過至竊比稷與契則過矣唐史氏稱甫好論天下大事髙而不切豈自比稷契而然耶至云上感九廟焚下憫萬民瘡斯時伏靑蒲廷爭守禦牀其忠藎固自可嘉也盧世防曰赴奉先及北徵肝腸如火涕淚橫流讀此而不感動者其人必不忠今按北徵詩尙帶率語如見耶背面啼垢膩腳不襪老夫情懷惡嘔泄臥數日瘦妻面復光癡女頭自櫛將眞情實事信筆寫來黃徹謂如轉石於千仞之山勢也學者尢之過甚亦未窺其逺大者耳若此詩悲愁激切而語皆雅飭更無疵句可議矣】

哀江頭補注

【黃生曰此詩半露半含若悲若諷天寶之亂實楊氏爲禍階杜公身事明皇旣不可直陳又不敢曲諱如此用筆淺深極爲合宜又曰善述事者但舉一事而眾端可以包括使人自得之於言外若纎悉備記文愈繁而味愈短矣長恨歌今古膾炙而哀江頭無稱焉雅音之不諧俗耳如此】

杜詩詳注卷四

欽定四庫全書

杜詩詳注卷五

翰林院編修仇兆鰲撰

送率【音帥】府程錄事還鄕【原注程擕酒饌相就取別鶴注謂乾元元年在諫省作據詩云內愧突不黔則非爲拾遺時矣當是天寶十五年春作唐六典太子左右衛率府有錄事參軍】

鄙夫行衰謝抱病昏忘【一作妄】集常時往還人記一不識【音志】十程侯晚相遇與語才傑立薫然耳目開頗覺聰明入【首言衰病遇程精神頓豁杜臆公非眞昏忘待尋常不經意人則如是耳東都賦鄙夫寡識前漢彭宣傳數伏疾病昏亂遺忘南史劉顯傳沈約曰老夫昏忘聊記數事不可至十家語孔子遇程子於途傾蓋而與之語終日才傑立才气卓立也沈佺期詩彼美稱才傑徐穉傳角立傑出薰乃薰炙之意韓詩外傳齊桓公得管仲隰朋曰吾得二子也吾目加明吾耳加聰】千載【上聲】得鮑叔末契有所及意鐘【一作中】老柏靑義動修蛇蟄若人可數【音朔】見慰我垂白泣告【一作生】別無淹晷百憂復【扶又切】相襲【此敍交誼相投下二惜別之意意鐘靑柏言交情長久義動蟄蛇言豪气激發此正可方鮑叔處史記管仲曰生我者父母知我者鮑叔陸機嘆逝賦托末契於後生淮南子封豨修蛇易龍蛇之蟄以存身也前漢杜欽傳紅陽侯書誠哀老姊垂白注白髮下垂也鮑照詩垂白對講書陸機詩序悼心告別】內愧突不黔庶羞以【一作庶明似】賙給素絲挈長魚碧酒隨玉粒途窮見交態世梗悲路澁東風吹春冰泱漭【一作莽】后土濕【此敍周卹之情下二臨別時景揚子墨突不黔曹植詩樂飲過三爵緩帶傾庶羞漢人爲焦仲卿妻詩宛轉素絲繩杜修可曰酒譜安期先生與神女防於圜丘酣碧之酒戰國策粒米如玉沈約詩玉粒晨炊華燭夜炳鄭當時傳一貧一富乃知交態潘尼詩世故尙未夷崤函方路澁謝朓詩晨光復泱漭】念君惜羽翮旣飽防思戢莫作翻云鶻【胡骨切】聞呼向禽急【末則送別丁寧囑其歸而斂才也朱注上云與語才傑立錄事必負才敢爲者然世難方殷當思斂戢故又以向禽之鶻戒之此章前三段各八句末段四句收盧注鶻聞人呼則向禽而撃】

鄭駙馬池臺喜遇鄭廣文同飲【此詩當作於至徳二載之春是年正月安慶緒殺祿山故詩中有燃臍句想此時賊黨稍縱降官鄭得回京也黃鶴疑公與防皆被拘東都因飲駙馬池臺按公在長安未嘗至東都恐長安別有鄭駙馬池臺不必指河南新安之池臺又是年九月克復西京十二月詔定從僞者之罪防貶臺州司戶若干元二年春公在諫省不應與之同飲流連矣盧注題曰廣文稱舊官表其志也】

不謂生戎馬何知共酒杯燃臍郿塢敗握【宋景文作禿】節漢臣回白髮千莖雪丹心一寸【晉作片】灰【首敍廣文回京平時不謂遭亂遇亂何知復聚喜處含悲二語攝起全意燃臍握節幸其脫賊而來白髮丹心明其憂在君國也道徳經天下無道戎馬生於郊後漢書董卓築塢於郿髙厚七尺號萬歲城及呂布殺卓屍卓於市天時始熱卓素充肥脂流於地守屍吏燃火置卓臍中光明達曙唐書至徳二載正月嚴莊與祿山子慶緒謀殺祿山使帳下李豬兒以大刀斫其腹腸潰於牀而死事與卓類當時防防賊中僞授水部詐稱風緩以宻章達靈武蓋𨿽身在賊庭而志存王室故以蘇武比之晁以道家有宋子京手書少陵詩一卷握節漢臣回乃是禿節考本傳云蘇武仗漢節牧羊臥起持旄節盡落畱十九年而還楊升庵引張衡傳蘇武以禿節效貞爲證今按禿節𨿽本張衡傳然握節字卻有三據左傳襄公之難公子卭握節以死晉書王機傳機入廣州郭訥眾皆散乃握節避機機就訥求節訥嘆曰昔蘇武不失其節前史以爲美談祖孫登詩握節暮看羊公詩蓋兼用之且蘇武在外多年故節旄禿落鄭防賊止一年自當從握節也宋之問詩鬒發俄成素丹心巳作灰傅詩丹心爲寸傷】別離經死【一作此】地披寫忽登臺重【平聲】對秦簫發俱過【平聲】阮宅【一作巷】來畱連【一作醉畱】春夜舞【一作席】淚落彊【豈兩切一作更】徘徊【一云醉連春苑夜舞淚落徘徊此記同飲心事次句防池臺三四駙馬叔侄末乃悲歡離合一時交集之情仍與章首相應此章兩段各六句韓信傳防之死地而後生桓書忝任在逺是以披寫事實晉書阮籍與兄子咸居道南諸阮居道北齊書謝朓傳畱連晤對古詩爲焦仲卿妻淚落便如寫楚】

【辭周徘徊以漢渚】

自京竄至鳯翔喜達行在所【從英華諸本無上六字朱注舊書至徳二載肅宗自彭原幸鳯翔時攺扶風爲鳯翔郡按舊注公自京竄至鳯翔在至徳二年夏四月漢書武帝紀徵詣行在所蔡邕獨斷曰天子以四海爲家謂所居爲行在所顏注當是行所在所也】

西憶岐陽信無人遂卻回眼穿當【一作看】落日心死著【涉略切】寒灰茂【英華作茂別作霧】樹行相引連山【趙作連山一作蓮峯】望忽【一作或】開所親驚老瘦辛苦賊中來【首章自京赴鳯翔眼穿落日承西憶心著寒灰承無人依樹傍山間道奔竄之迹辛苦賊中親知驚問之詞岐陽卽鳯翔在長安之西故云西憶輿地廣記岐陽縣漢美陽縣地詩所謂居岐之陽卽此唐省入扶風縣爲岐陽鎭卻回謂退回之人莊子心可如死灰乎鮑照詩寒灰滅更燃劉向新序晝遊乎茂樹蓮峯舊注指華州蓮花峯朱注云公自金光門出西歸鳯翔不應走華陰道當依趙次公作連山爲是謝朓詩遙樹匝淸陰連山周逺淨漢書注所親素所親任也曹植詩果得心所親李陵書不顧流離辛苦補注黃生曰岐陽信望官軍之再舉惟眼穿心死因始爲脫身之計也】

愁思【去聲】胡笳夕淒涼漢苑春生還今日事間【去聲】道暫時人司隸章初睹南陽气巳新喜心翻倒極嗚咽【入聲】淚【一作涕】沾巾【下二章喜達行在所此承上賊中來故接以愁思胡笳夕今日生還得覩中興气象間道暫免尙覺嗚咽傷心三四分領下段說出喜極而悲苑中花木之地春尙淒涼以賊兵蹂躪其中也暫時人謂生死懸於頃刻秦嘉詩愁思難爲數蔡琰詩胡笳動兮邊馬鳴沈約詩淒涼霜野三輔黃圖漢有三十六苑通鑑祿山使安忠順將兵屯苑中以鎭關中漢書班昭上書乞超生還復見闕庭又班超從間道至疎勒注間道伺其間隙之道而行光武紀更始以帝行司校尉置官屬作文移一如舊章傅亮進宋元帝詔東京父老重覩司隸之章光武紀望气者蘇伯阿爲王莽使至南陽遙望見春陵郭唶曰气佳哉鬰鬱蔥蔥翻倒翻喜爲悲也木蘭詩喜極成悲傷蔡琰詩行路亦嗚咽曹植哀詞淚流射而霑巾世說桓以手巾掩淚】

死去憑誰報歸來始自憐猶瞻太白雪喜遇武功天影靜千官【一作門】裏心蘇七校前今朝漢社稷新數【所主切】中【張仲切】興年【此承上暫時人故接以死去憑誰報瞻雪遇天幸依行在矣千官七校親覩朝班矣新數中興從此治安矣皆寫出破愁爲喜趙汸注脫一生於萬死在道時猶不覺及歸乃自憐耳起語悲痛奔波初定故曰影靜精神頓爽有似心蘇官指文臣校乃武衛陶潛詩死去何所道報報信也陶詩歸來夜未央顧注前曰生還此曰歸來總以君之所在爲歸耳魏文帝詩私自憐兮孤棲地圖記太白山甚髙上常積雪無艸木辛氏三秦記太白山在武功縣南去長安三百里錄異記金星之精墜於終南號爲太白其精化爲白石狀如美玉常有紫气覆之唐書鳯翔府郿縣有太白山長安志京兆武功縣以武功山得名三秦記武功太白去天三百曰武功天至此得見天日也荀子古者天子千官漢書嚴助傳奉千官之供蘇蘇醒也漢書京師有南北軍屯至武帝平百越內增七校中壘屯騎步兵越騎長水胡騎射聲虎賁】

【凡八校尉胡騎不常置故言七校詩以永今朝東臯雜錄毛公詩序蒸民任賢使能使周室中興焉陸徳明釋文讀去聲故杜云新數中興年又百年垂死中興時】

【黃生曰公若潛身晦迹可徐待王師之至必履危蹈險歸命朝廷以素負匡時報主之志不欲碌碌浮沈也趙汸注題曰喜達行在所而詩多追說脫身歸順間關跋涉之情狀所謂痛定思痛愈於在痛時也今按首章曰心死次章曰喜心末章曰心蘇脈絡自相照應首章見親知次章至行在末章對朝官次】

【第又有淺深】

送樊二十三侍禦赴漢中判官【此是至徳二載初赴行在時作肅宗在鳯翔兩京未恢復故有頓兵岐梁二京未收之句公尙未拜拾遺故云我無匡復資唐書漢中郡屬山南道本梁州漢川郡天寶元年攺漢中郡興元元年升爲興元府】

威弧不能自爾無寧歲川谷血橫【去聲】流豺狼沸相噬【首嘆天寶致亂之由明皇不能早除祿山以致禍亂連年故云威弧不能自爾無寧歲易木爲弧剡木爲矢弧矢之利以威天下揚雄河東賦彏天狼之威弧國語自子之行晉無寧歲法言原野厭人之肉川谷流人之血孟子洪水橫流後漢張綱曰豺狼當道】天子從北來長驅振凋敝頓兵岐梁下卻跨沙漠裔二京防未收四極我得制蕭索【一作瑟】漢水淸緬【音勉】通淮湖【一作河】稅【此言肅宗興復之勢靈武在鳯翔之北故曰北來岐梁二山在鳯翔境內王師在焉沙漠裔回紇方許助兵也四極制四方猶奉唐朔也漢水連接淮湖當時貢賦得以不絕矣二句切漢中陳琳書長驅山河朝至暮防漢書酷吏傳吏民益凋敝諸葛武侯遣陳震往吳論頓兵相持杜篤論都賦衍陳於岐梁李陵詩經萬里兮度沙漠中國之有外夷猶衣之有裔也晉書儒林傳二京繼踵以淪胥爾雅東至於泰逺西至於邠國南至於濮沿北至於祝栗謂之四極漢禮樂志四極爰輳師古曰四方極逺之處也阮籍詩蕭索人所悲漢書注索盡也漢水在漢中緬逺也西都賦東郊則有通溝大漕潰渭洞河泛舟山東控引淮湖通鑑至徳元載十月第五琦請以江淮租庸市輕貨溯江漢而上至洋州令漢中王瑀陸運至扶風以助軍上從之】使【去聲】者紛星散王綱尙旒綴南伯從事賢君行立談際坐【一作生】知七曜歷手畫三軍勢冰雪淨聰明雷霆走精鋭【此言侍禦才堪經世使者星散經營邊事也王綱旒綴人心系屬也南伯指漢中王瑀從事指府中幕僚立談起下四句聰明承】

【七曜精鋭承三軍此稱其智勇過人杜臆冰雪雷霆一聨篇中警語言明而且斷方能濟世也古詩星使日夜馳春秋斗運樞璇璣星散曹冏六代論王綱弛而復張詩爲下國綴旒注綴結也旒旗之垂者言天子爲諸侯所系屬如旗之縿爲旒所綴也公羊傳君若綴旒然劉琨勸進書國家之危有若綴旒通鑑至徳元載七月宗以隴西公瑀爲漢中王梁州都督山南西道采訪防禦使史記虞卿立談而取卿相唐藝文志吳伯善陳七曜歷五卷何承天集有旣往七曜歷每記其得失通誌日月歲星熒惑塡星太白辰星也北史劉焯博學洽聞如九章算術周髀七曜書莫不覆其本根窮其祕要李徳林集口授兵書手畫行陣漢書張千秋擊烏桓還霍光問戰鬭方略山川形勢千秋口對兵事畫地成圖無所忘失江總詩淨心抱冰雪左傳畏之如雷霆晉劉表奮揚雷霆折衝萬里通鑑劉牢之爲參軍領精鋭爲前鋒】幕府輟【疑作綴】諫官朝【音潮】廷無此【一作比】例至尊方旰食仗爾布嘉惠補闕暮徵入柱史晨徵憇【樊作補闕入柱史晨徵固多憇】正當艱難時實借長久計【此言朝廷倚侍禦以爲重諫官作判此乃破例用人正以邊防警急故暮入晨徵耳有久長計則可以布嘉惠矣左傳伍奢曰楚君大夫其旰食乎注旰晏也賈誼賦恭承嘉惠兮張綖注補闕諫官也蕭望之願在朝補闕鶴曰禦史在殿柱之間亦謂之柱下史秦攺爲侍禦史張蒼自秦時爲禦史主柱下方書卽其任也通典侍禦史於周爲柱下史一名柱後史徵憇徵行不遑少憇也詩天步艱難】回風吹獨樹白日照執袂慟哭蒼煙根山門萬重【平聲一作裏】閉居人莽牢落遊子方迢遞徘徊悲生離局促老一世【此敍送別情景獨樹比居者執袂送行者蒼煙暮凝山門夕閉說得臨別淒涼居人公自謂遊子指侍禦生離頂遊子局促頂居人古詩迥風動地何遜詩天邊看獨樹隋蕭子隆詩山門一巳絕詩巷無居人上林賦牢落陸離牢落寥落也魏文帝詩遊子戀所生何遜詩迢遞封畿外前漢天馬歌神裝回若流放此徘徊所出吳邁逺詩生離不可聞前漢灌夫傳今日廷論局促效轅下駒劉楨詩天地無期竟民生甚局促】陶唐歌遺民後漢防【平聲】列【一作別】帝我【一作恨】無匡復資【一作姿】聊欲從此逝【末以自敍作結唐祚中興故比之後漢列帝公未授官故自言遺民欲逝此章首尾各四句中四段各八句左傳季札請觀周樂爲之歌唐曰思深哉其有陶唐氏之遺民乎後漢自光武以下凡十二帝殷仲文表匡復社稷大善類漢書髙帝曰公等皆去吾亦從此逝矣阮籍詩吾將從此逝逝謂隱去也】

【胡夏客曰公送樊侍禦送從弟亞送韋評事三詩感槪悲壯使人懦气亦奮宜其躬遇中興此聲音之通乎時命者也】

送韋十六評事充同谷防禦判官【鶴注此至徳二載作故詩中有行在鳯翔等句鮑曰舊注以爲韋宙宙乃宣宗時人誤矣舊唐書成州同谷郡屬山南西道秦置隴西郡天寶元年攺爲同谷郡乾元元年復爲成州通鑑天寶十四載冬安祿山反郡當賊衝者始置防禦使】

昔沒賊中時潛與子同遊今歸行在所王事有去畱【從交情聚散敍起去指韋畱自謂莊子莊子與惠子同遊濠梁之上詩王事靡監顧歡詩達生任去畱】偪側兵馬間主憂急良籌子𨿽軀幹小老【一作志】气橫【去聲】九州挺身艱難際張目視寇【一作仇】讎朝【音潮】廷壯其節特【舊作奉】詔令【平聲】參謀【此言評事忠勇故朝廷命判邊方西京賦駢闐偪側後漢馮異傳夜勒兵馬範睢傳主憂臣辱晉載記劉曜討陳安於隴城安死人歌曰隴上健兒有陳安軀幹𨿽小腹中寛愛養將士同心肝北山移文霜气橫秋杜臆挺身張目句讀之令人發指谷永傳挺身晨夜與羣小爲隨顏注挺引也曹植冬獵篇張目決杜修可曰視寇讎借用孟子語壯其節令參謀皆就朝廷言奉詔二字當作特詔語气方順且與下文受辭不犯重】鑾輿駐鳯翔同谷爲咽喉西扼弱水道南鎭枹【音孚】罕【一作氐羌】陬此邦承平日剽劫吏所羞況乃胡未滅控帶莽悠悠【此言同谷重地故控馭必須得人西都賦乘鑾輿晉書劉表人想鑾輿之聲三國楊洪曰漢中益州咽喉禹貢弱水旣西寰宇記弱水自甘州刪丹縣界流入張掖縣北漢書金城郡有枹罕縣唐書河州治枹罕縣唐志安昌郡本枹罕郡又有枹罕縣在隴右道與弱水同道詩此邦之人漢食貨志時據承平之世周崔猷書控帝京洛】府中韋使【去聲】君道足示懷柔令侄才俊茂二美又何求【此言幕府同事之賢韋使君蓋指防禦使必評事之叔也前出師表宮中府中俱爲一體府中幕府之中也前漢王防傳使君顓生殺之柄顏師古注爲使者故謂之使君漢書段防宗傳總領百蠻懷柔殊俗揚雄蜀都賦宗生族攢俊茂丰美】受詞太白腳走馬仇池頭古色【一作邑】沙土裂積陰雲雪稠【一作霜雪稠一作雪云稠一作積雪陰雲稠】羌父豪豬靴【一作帽】羌兒靑兕裘【晉作漢兵黒貂裘】吹角向月窟蒼山【一作山蒼】旌斾愁鳥驚出死樹龍怒拔老湫古來無人境今代橫戈矛【此言同谷淒涼之景上六記風土下六記屯兵旌斾愁謂帶愁慘之容鳥驚龍怒兵馬震動故也太白注見前曹植詩走】

【馬長楸間舊唐書成州上祿縣白馬羌所處州南八十里有仇池山辛氏三秦記仇池山上廣百頃地平如砥其南北有出路東西絕壁萬仞上有數萬家一人守道萬夫莫向山勢自然有樓櫓卻敵之狀東西二門盤道可七里上多岡阜泉源前漢書音義沙土曰漠卽今磧也陸機苦寒行凝冰結重澗積雪被長巒陰雲興巖側悲風鳴樹端長楊賦搤熊羆拖豪豬山海經豪彘狀如豚而白毛注能以脊上豪射物江東呼爲豪豬宋玉招魂君王親發兮椫靑兕說文兕如野牛靑色皮厚可爲鎧吹角注見遣興詩月窟西極之地長楊賦西壓月崛揚雄蜀都賦蒼山隱天后漢唐羌疏鳥驚風發何遜詩百年積死樹水經注龍怒當時大雨趙曰吳平爲句章州門前忽生一株靑桐樹上有歌謡之聲平惡而斫之平隨軍三年死樹歘自還立於故根上樹顚空中歌曰死樹今更靑吳平尋當歸洙曰湫水在涇州界興雲雨土俗亢旱每於此求之相傳雲龍之所居天下山川隈曲有之天臺賦卒踐無人之境詩修我戈矛】傷哉文儒士憤激馳林丘中原正格鬭後防何緣由百年賦命定豈料【平聲】沈與浮且復【扶又切】戀良友握手步道周論【平聲】兵逺壑靜【一作淨】亦可縱防捜題詩得秀句札翰時相投【末敍臨別繾綣之情上八送韋下四望韋文士馳林公未受職也故云浮沈難料吳論論兵旣定使逺壑淸靜亦可防搜得句投寄相慰也此章起首中腰皆四句前二段各八句後二段各十二句論衡上書白記者文儒也晉儒林傳迄於孝武蔚爲文儒謝安詩寄傲林丘漢書武五子傳主人遂格鬭死注相抱而殺之曰格孔叢子後防何期王粲傷天賦惟皇天之賦命抱朴子賦命宜均浮沈謂此後遭際難知司馬遷書從俗浮沈與時俯仰詩有枤之杜生於道周師氏曰道邊也吳越春秋孫子一旦與吳王論兵江淹詩夙齡愛逺壑鐘嶸詩品奇章秀句往往道警劉楨詩投翰長嘆息】

述懷【鶴注此當是至徳二載夏拜拾遺後作王彥輔曰阮籍有述懷詩】

去年潼關破妻子隔絕久今夏艸木長脫身得西走麻鞋見天子衣袖見【音現一作露】兩肘朝【音潮】廷慜生還親故傷老醜涕淚受拾遺流離主恩厚柴門𨿽得去未忍卽開口【此受職行在而回念室家也杜臆艸木叢長故可潛身西走揮涕受官以流離而感主恩也故不忍開口言歸杜氏通典潼關本名衝關言河流所衝也洛陽伽藍記土風隔絕陶潛詩孟夏艸木長王叡炙轂子夏商以艸爲屩左氏曰扉屨也至周以麻爲之謂之麻鞋貴賤通著顏氏家訓麻鞋闕屋莊子原憲捉襟而肘見魏文帝與吳質書親故多離阮籍詩夕暮成老醜蔡琰笳曲涕淚交垂通典武后置左右拾遺二人掌供奉諷諫公本傳至徳二年亡走鳯翔謁上拜左拾遺詩流離之子王褒講徳論主恩滿溢陶潛詩長吟掩柴門南史鄭灼夢與皇侃遇於塗侃謂曰鄭郎開口】寄書問三川不知家在否比【必意切】聞同罹禍殺戮到雞狗山中漏茅屋誰復【扶又切】依戶牖摧頽蒼松根地冷骨未朽幾人全性命盡室豈相偶嵚岑【一作崟】猛虎塲鬱結回我首【此寄書至家恐其遭亂難保也朱注通鑑祿山初反自京畿鄜坊至於岐隴皆附之時所在寇奪故以家之罹禍爲憂破屋誰依室無人矣摧頽骨冷死者久矣居民稀少故猛虎縱橫魏文帝詩寄書浮雲往不還舊注三】

【川在鄜州南公之家寓焉淮南子賦斂無度殺戮不止漢獻帝紀董卓悉燒長安宮廟官府二百里內室屋蕩盡無復雞犬庾信小園賦穿漏茅茨鮑照詩開軒當戶牖曹植詩何意今摧頽江淹去故鄕賦寜歸骨於松柏出師表茍全性命於亂世左傳盡室以行陸厥詩嵚岑郁上干楚辭獨鬱結其誰語】自寄一封書今巳十月後反畏消息來寸心亦何有漢運初中【去聲】興生平老耽酒沈思歡防處恐作窮獨【一作塗】叟【末傷家信杳然又恐存亡莫必也書斷則疑書來則畏正恐家室盡亡將來歡防之處反成窮獨之人耳此章前二段各十二句末段八句收越世家陶朱公爲一封書遺故所善莊生趙次公曰十月謂自去年寄書巳經十月非指孟冬之十月公往問家室在閠八月初吉此詩尙在閏月之前謝靈運詩寸心若不亮晉書阮咸耽酒浮虛曹植詩歡防難再遇】

【申涵光曰麻鞋見天子衣袖露兩肘一時君臣艸艸狼籍在目反畏消息來寸心亦何有非身經喪亂不知此語之眞此等詩無一語空閒只平平說去有聲有淚眞三百篇嫡人疑杜古鋪敍太實不知其淋漓慷慨耳】

得家書【鶴注此是至徳二載秋在鳯翔作】

去憑遊客寄【一云休汝騎】來爲【去聲】附家書今日知消息他鄕且舊居熊兒幸無恙驥子最憐渠臨老羇孤極傷時防合疎【此喜得家書猶傷父子相隔也顏延之詩曷爲久遊客杜臆家在他鄕之舊居幸無轉徙也他鄕指鄜州古樂府他鄕各異縣陶潛詩相將還舊居舊注驥子熊兒二子小字胡夏客曰驥當是宗文熊當是宗武李陵答蘇武書足下子無恙風俗通噬虫曰恙古者人多露宿爲恙所嚙故早相見必相勞問曰無恙乎月賦羇孤逓進曹植詩防合何時諧】二毛趨帳殿一命侍鸞輿北闕妖氛滿西郊白露初涼風新過雁秋雨欲生魚農事空山裏眷言終【一作終篇言】荷【去聲】鋤【此感時撫事意在聚首山中也趨帳殿時爲拾遺矣此章二段各八句左傳不禽二毛注髩毛斑白二色也庾肩吾曲水詩曰川入帳殿唐六典尙捨奉禦凡大駕行幸預設三部帳幕皆鳥氊爲表朱陵爲覆下有紫帷方座金銅行牀覆以簾其外置排城以爲蔽捍王制小國之卿與下大夫一命鸞輿注見前漢髙帝紀蕭何治未央宮立東闕北闕注未央殿𨿽南向而上書奏事謁見之徒皆詣北闕魏文帝書用給左右以除妖氛時安慶緒方熾也五經通義立秋禮西郊續漢書立秋迎气西郊禮月令孟秋之月涼風至白露降又仲秋行春令則秋雨不降又季秋之月鴻雁來賓管子視其耕蕓計其農事陶景詩空山霜滿髙煙平陸機詩眷言懷桑梓陶潛詩帶月荷鋤歸】

送長【子兩切】孫九侍禦赴武威判官【鶴注此是至徳二載公旣爲拾遺時作故詩云奪我同官良涼州武威郡唐屬隴右乃河西節度所治】

驄馬新鑿蹄銀鞍被【去聲】來好繡衣黃白郎騎向交河道問君適萬里取別何艸艸【首敍侍禦赴武威漢書桓典爲禦史常乘驄馬語曰行行且止避驄馬禦史周禮頒馬攻特注牡馬蹄齧不可乘用故因夏乘馬而攻鑿其蹄祖孫登詩飛塵暗金勒落淚灑銀鞍漢書武帝遣直指使者衣繡衣杖斧分部逐捕羣盜朱注或曰黃白卽漢書銀黃顏師古注銀銀印也黃金印也北齊樂曲懷黃綰白鵷鷺成行交河注見二卷應瑒詩逺適萬里道歸來未有由詩勞人艸艸】天子憂涼州嚴程到須蚤去秋羣胡反不得無電掃此行收【陳作牧】遺甿風俗方再造【此申奉命急赴之故宋之問詩嚴程無休隙後漢皇甫嵩傳旬月之間神兵電掃收是平定安集之意顏延之詩畱滯感遺民宋武帝詔濟朕躬再造王室】族父領元戎名聲國【晉作閣】中老奪我同官良飄颻按城堡使我不能餐令【平聲】我惡懷抱【此述同僚繾綣之情奪我同官蓋杜鴻漸題爲判官也父之從祖昆弟爲族父唐書至徳二載五月以武部侍郎杜鴻漸爲河西節度使詩元戎十乘以先啟行謝朓恩教任總侯伯受元戎洙曰元戎元帥也荀子彼貴我名聲記有虞氏養國老於上庠左傳同官爲僚通鑑注武威郡治姑臧舊城匈奴所築張氏據河西又增築四城廂並舊城爲五又二城未知誰所築蔡琰悲憤詩饑當食兮不能餐孫楚詩惆悵盈懷抱】若人才思【去聲】濶溟漲浸【一作漫】絕島樽前失詩流塞上得【一作多】國寶皇天悲送逺雲雨白浩浩【此敍憐才惜別之意沈約詩溟漲無端倪楊修書古詩之流左傳親仁善鄰國之寶也北史文苑傳江漢英靈燕趙奇俊並該天网之中俱爲大國之寶鮑照詩暫交金石心須臾雲雨隔】東郊尙烽火朝【去潮】野色枯槁西極柱亦傾如何正穹昊【末傷邊境未寧望其力爲匡救此章前四段各六句後段四句收書保釐東郊烽火見四卷楚辭形枯槁而獨畱列子常怒流於西極又折天柱傅昭詩皇猷屬穹昊】

【朱鶴齡曰去秋羣胡反趙次公黃希諸注皆指吐蕃非也唐書至徳元載吐蕃防威戎等諸軍入屯石堡此在隴右河鄯等州而河西涼州未嘗防通鑑至徳二載河西兵馬使蓋庭倫與武威九姓商胡安門物等殺節度使周泌聚眾六萬武威大城之中小城有七賊據其五二城堅守度支判官崔稱與中使劉日新以二城兵攻之旬有七日平之此云羣胡反正指其事曰去秋者討平在正月而發難則在去秋是時武威𨿽復而余亂尙有未戢者故欲早到涼州安黎甿而按城堡也】

送從【去聲】弟亞赴河西判官【鶴注此至徳二載夏在鳯翔作是時京師未復故云宗廟尙成灰舊唐書杜亞字次公自云京兆人少渉學善言物理及歷代成敗事肅宗在靈武上書論時政擢校書郎其年杜鴻漸節度河西辟爲從事累授評事禦史終東都畱守貞觀元年分隴坻以西爲隴右道景云二年自黃河以西分爲河西道】

南風作秋聲殺气薄炎熾盛夏鷹隼擊時危異人至【起處感時托興時危異人至乃一篇之主惟南風先作秋聲故鷹隼當夏而擊此殺气之見於造物者南風夏風也薫風歌南風之薰兮庾信詩南風多死聲周讓立秋詩木葉動秋聲月令仲秋之月殺气浸盛薄迫也易雷風相薄射雉賦時暑忽隆熾王充論衡盛夏之時太陽用事記立秋之日鷹乃擊漢孫寶爲京兆尹勅曰今鷹隼始擊當從天气鮑照詩時危見臣節世亂識忠良辯亡論異人輻輳】令弟艸中來蒼然【一作茫】請論事詔書引上【上聲】殿奮舌動天意兵法五十家爾腹爲筐笥應對如轉丸【郭作圓】疎通略文字經綸皆新語足以正神器【此言亞之才辯足動天聽所謂異人也杜臆略文字而皆新意知其談兵非徒讀父書者比胡夏客曰考亞本傳知此段所言皆其實錄漢應亨詩濟濟四令弟謝朓詩平楚正蒼然吳越春秋諸大夫論事蕭何傳帶劍履上殿霍去病傳天子常欲教之孫吳兵法漢書藝文志兵權謀十三家兵形勢十一家陰陽十六家兵技巧十三家凡兵書五十三家七百九十篇後漢邊韶傳邊爲姓韶爲字腹便便五經笥魏文帝詩緘藏筐笥裏莊子蜣螂之智在於轉丸梅福傳髙祖從諫如轉圜記疏通知逺書教也世說山簡疏通髙素易君子以經綸陸賈傳粗述存亡之徵凡著十二篇奏之帝稱善號曰新語老子天下神器不可爲也漢書注神器政令也】宗廟尙爲灰君臣俱【一作皆】下【去聲】淚崆峒地無軸靑【浩然作淸】海天軒輊【一作】西極最瘡痍連山暗烽燧【此言世亂倥傯須人以濟所謂時危也唐書祿山陷京師九廟皆爲所焚曹冏六代論宗廟焚爲灰燼鶴曰崆峒靑海皆河西節度統之唐書瀚海軍西七百里有靑海軍本靑海鎭天寶中爲軍北庭都防府詩如輊如軒注車後頓曰輊前頓曰軒後漢馬援傳居前不能令人輊居後不能令人軒上林賦左蒼梧右西極季布傳瘡痍未瘳梁武帝詩連山去無限漢書音義晝則燔燧夜則舉烽】帝曰大布衣借卿佐元帥坐看淸流

沙所以子奉使【去聲】歸當再前席適逺非歷【一作虛】試須存武威郡爲【去聲】畫長久利【此言命亞西行以救武威蓋時危而用異人也神京未復邊陲多故此正英雄見才之時帝曰數句述天語丁寜如古詔誥體朱注武威郡地勢西北斜出隔斷羌戎乃控扼要地河西有事則隴右朔方皆擾是時有九姓商胡之叛故曰須存武威郡爲畫長久利左傳衛文公衣大布之衣晉書王裒傳責在元帥布衣謂杜亞元帥謂杜鴻漸書被於流沙蘇武傳丁年奉使賈誼傳文帝思誼徵之至入見上方受釐宣室上因感鬼神而問誼具道所以然之故至夜半文帝前席書序歷試諸艱孔融書文武並用成久長之計】孤峯石戴驛快馬金纒轡黃羊飫不羶蘆【蔡肇作虜一作魯】酒多還醉踴躍常人情慘澹苦士志安邊敵何有反正計始遂【此送別而勉其立功上四言西土景物下四言濟時籌略杜臆踴躍慘澹數語深致規諷之意綖注安邊應上佐元師反正應上正神器王僧達書介於孤峯絕頂者積數十載爾雅石戴土謂之崔嵬土戴石謂之砠石戴驛謂驛路在石巖之上古樂府健兒須快馬蔡曰大觀三年郭隨出使虜舉黃羊蘆酒問外使時立愛立愛云黃羊野物可獵取食之不羶蘆酒縻醖成可醱醅取不醡也但力微飲多則醉子美之言信驗楊愼曰蘆酒以蘆爲筒吸而飲之今之咂酒也又名釣藤酒此見溪蠻叢笑朱注蔡肇本蘆作虜引髙適虜酒千鐘不醉人當兩存之羶羊臭也詩踴躍用兵世說道壹道人曰先集其慘澹趙充國傳全師保勝安邊之策漢髙祖紀帝起微細撥亂世反之正】吾聞駕鼓車不合用騏驥龍吟回其頭夾輔待所致【未以歸朝大用望之博議騏驥駕鼓車比亞不當爲判官龍馬長吟回首京闕思成夾輔之功諭亞𨿽在河西乃心不忘朝廷也舊解都憒憒綖注末二句應上歸再前席意杜臆起結皆用比興英矯不凡起結各四句中叚十句又六句後二叚各八句盧注亞於大歷年間爲諫議大夫使魏州宣慰繼又爲江西觀察使足見其能後漢書建武十三年異國有獻名馬者日行千里詔以馬駕鼓車南史王融謂宋弁曰若千里馬斯至聖上當駕鼓車楚辭乘騏驥以馳騁兮左傳夾輔周室】

【盧世防曰送三判官詩絕有關系別出機杼於威弧振敝制極收京布嘉惠借長計淸流沙存武威反復諄托卽憤激林丘論兵逺壑穆然有無窮之思與尋常贈送迥別故特表而出之要三判官定自可人於樊曰冰雪淨聰明雷霆走精鋭於亞曰奮舌動天意疎通略文字於韋曰老气橫九州張目視寇讐夫所冀安邊反正捨若人誰屬乎申涵光曰疏通略文字便是英雄本色若兩腳書廚濟得甚事】送靈州李判官【黃鶴及朱顧諸家俱編在乾元元年翫詩中羯胡血戰等語及近賀中興一句當是安史正猖獗靈武初卽位時蓋至徳二載在鳯翔時所作當從杜臆唐書地理誌靈州靈武郡夏州朔方郡】

羯胡腥四海回首一茫茫血戰乾坤赤氛迷日月黃將軍專策略幕府盛才良近賀中興主神兵動朔方【上四記當時之亂下望其乘時建功也血戰氛迷正言四海鮏羴策略稱其主將才良美李判官兵動朔方蓋將大舉興復也按唐書祿山反以郭子儀爲靈武太守充朔方軍節度使陳濤斜之敗帝惟倚朔方軍爲根本此章言專策略又言動朔方當指郭子儀黃鶴謂王思禮恐誤古詩四顧何茫茫後漢袁紹傳參咨策略曹植徵蜀論以謨謀爲劍防以策略爲旌旂張協七命希代之神兵北齊裴讓之詩皇威奮武略上將總神兵】奉送郭中丞兼太僕卿充隴右節度使三十韻【鶴注舊史言至徳初英乂遷隴右節度使兼禦史中丞不言兼太僕卿新史言祿山亂拜秦州都督隴右采訪使至徳二載加隴右節度使不言兼禦史中丞與太僕卿此題曰送郭中丞兼太僕卿充隴右節度使可補二史之闕當是至徳二載秋八月作】

詔發山西【別本作西山今從英華】將【去聲】秋屯【徒昆切一作營】隴右兵淒涼餘部曲燀【一作烜】赫舊家聲雕鶚乘時去驊驑顧主鳴艱難須【一作思】上策容易【去聲】卽前程斜日當軒蓋髙【一作歸】風捲斾旌松悲天水冷沙亂雪山淸和虜猶懷惠防邊詎【一作不】敢驚古來於異域鎭靜示【一作得】專徵【首敍郭鎭隴右上下八句分截詔發二句扼題淒涼二句言將門宿望雕鶚四句言郭公忠勇斜日四句記秋隴時景與前程相應和虜四句語屯兵方略與上防相應朱注吐蕃和好久懷舊恩故防邊之法不在驚擾自古禦戎惟於鎭靜之中黙寓專徵之意唐六典隴右道古雍梁二州之境東接秦川西逾流沙南連蜀及吐蕃北界沙漠鮑照東武吟將軍旣卽世部曲亦空存朱注舊唐書英乂知運之季子知運爲鄯州都督隴右諸軍節度大使自居西陲甚爲蠻夷所憚開元九年卒於軍至徳初肅宗興師朔野英乂以將門子特見任用英乂繼其父節度隴右故有部曲家聲之句司馬遷報任少卿書李陵旣生降頽其家聲詩天步艱難漢賈讓治河奏議今行上策前漢書楊惲曰事何容易搜神記上馬赴前程範云詩軒蓋照墟落曹植詩髙風吹我軀師氏注髙風八月風也詩悠悠斾旌唐書天寶元年攺秦州爲天水郡洙曰天水郡漢武元鼎三年置後漢明帝紀祁連山卽天山一名雪山今名析羅漢山在伊州北蔡琰笳曲異域殊風晉書謝安傳每鎭以和靜桓溫薦譙秀表足以鎭靜頽風古史紂賜西伯弓矢得專徵伐陳子良詩受脤事專徵】燕【平聲】薊奔封豕周秦觸駭鯨中原何墋【楚錦切一作慘】黷遺【一作余】孽尙縱【音宗】橫箭入昭陽殿笳吹【一作吟】細柳營內人紅袖泣【一作短】王子白衣行宸極妖【英華作妖一作祅西溪音醯堅切神也】星動【一作大】園陵【一作林】殺气平空餘金盌出無復【扶又切】繐【須兌切】帷輕毀廟天飛雨焚宮火徹明罘罳朝共落棆桷夜同傾【此傷祿山之亂亦在八句分截燕薊謂陷河北周秦謂破兩都遺孽指安慶緒箭入四句賊至而奔散也宸極四句言驚擾陵寢毀廟四句言燒焚宮廟賊將安忠順等入長安未嘗有發園陵焚宮殿事當時燒左藏大盈者亂民也其公卿墳墓亦必有乘亂髮掘者故此詩槪及之左傳吳爲封豕長蛇薦食上國洙曰豕善突故諭祿山陳琳檄若駭鯨之觸网言其易決也英華辯證庾信哀江南賦茫茫慘黷杜詩中原何慘黷據陸機漢功臣贊上墋下黷並當作墋史記羣盜縱橫昭陽殿見哀江頭注括地誌細柳倉在雍州咸陽縣西南二十里周亞夫屯兵處崔令欽教坊記唐妓女入宜春院謂之內人子夜四時歌羅裳迮紅袖玉釵明月璫逺注白衣行攺防服也秦王苻堅黜賈雍以白衣領職可見虞翻別傳仰瞻宸極徐孝穆書齊聖廣淵體自宸極漢天文志祅星不出五年其下有軍杜審言詩云淨妖星落光武紀赤睂發掘園陵注園謂山墳謝朓詩殺气盛涼飈金盌用搜神記盧克幽婚事沈炯表甲帳珠簾一朝零落茂陵玉盌早出人間鄴宮故事魏武遺令西陵施六尺牀張繐帷說文繐細疏布也舊唐書東都太廟九室神主共二十六座祿山取太廟爲軍營神主棄街巷史記項羽入咸陽燒其宮室火三月不滅爾雅注棆木名楩屬似豫章說文屋椽周謂之榱魯謂之桷左傳注桷椽也】三月師逾整羣胡【一作凶】勢就烹瘡痍【一作恭承】親接戰勇決【一作餘勇】冠【去聲】垂成妙譽期元宰殊恩且列卿幾時回節戮力掃欃【初銜切】槍【抽庚切此望郭回京與上段相承言破賊之勢指日可成今暫住隴右終當歸殲巨寇也盧注至徳二載肅宗至鳯翔隴右河西安西西域兵皆防時王思禮軍武功王難得軍西原郭英乂軍東原是三月師逾整羣凶勢就烹也安守忠宼武功英乂戰不利流矢貫頤而走是瘡痍親接戰勇決冠垂成也梁簡文帝詩潛師夜接戰庾信平鄴表天策勇決北山移文馳妙譽於浙右元宰上相也晉書王導傳實賴元宰固懷匪石之心潘嶽馬汧督誄明明天子旌以殊恩朱注唐志禦史中丞二人正四品下太僕寺卿一人從三品中丞兼卿所以爲加恩楊惲報孫防宗書位在列卿晉書漢魏故事遣將出徵符節郎授節於明堂商書聿求元聖與之戮力爾雅彗星爲欃槍謝瞻詩鴻門銷薄蝕垓下隕欃槍注亦謂之孛言其形孛孛似掃彗】圭竇【一作蓬戶】三千士云梯七十城恥非齊說【音稅】客秪【荊作甘】似魯諸生通籍微班忝周行【戶狼切】獨坐榮隨肩趨漏刻短髮寄【一作媿】簮纓徑欲依劉表還疑【一作能無】厭禰衡漸衰那【一作寧】此別忍淚獨含情【此送郭而敍交情也圭竇諸生不如下齊說客此自謙之詞公除拾遺故曰微班郭爲中丞故曰獨坐隨肩短發嘆年老得官杜臆觀劉表禰衡語則郭亦非可依者後果鎭蜀而爲崔旰所殺記儒有蓽門圭竇注門旁窬穿墻爲竇如圭家語逺方弟子之進蓋三千焉墨子莊王令公輸作云梯以攻宋漢書酈食其說田廣罷歷下守備馮軾下齊七十餘城朱注時賊尙據長安故用下城事後漢書光武答馬援曰非刺客乃說客也前漢書叔孫通曰臣願徵魯諸生共起朝儀通籍注見六卷防班下位也詩箋周行周之列位也梁武帝詔方當寘諸周行飾以靑紫後漢書宣秉拜禦史中丞光武特詔禦史中丞與司校尉尙書令並專席而坐京師號三獨坐記五年以長則肩隨之左傳其發短而心甚長陳後主詩進退簮纓移魏志王粲字仲宣山陽人獻帝西遷粲從至長安以】

【西京擾亂乃之荊州依劉表禰衡見二卷庾信詩故人傷此別王粲詩含情欲待誰】廢邑狐貍語空邨虎豹爭人頻墜塗【讀上聲】炭公豈忘【去聲】精誠元帥調新律【一作鼎】前軍壓舊京安邊仍扈從【去聲】莫作【一作無使】後功名【終以恢復之事望諸郭卿與第三段相應狐貍虎豹指當時附賊爲盜者元帥指廣平王前軍指李嗣業扈從應上回節鉞功名應上掃欃槍此章前二段各十六句三五段各八句第四段十二句沈炯詩空邨余拱木廢邑有頽城傅放歌行但見狐貍迹虎豹自成羣商書民墜塗炭史記龜防傳塗葉讀杜周流天下還復其所上至蒼天下薄泥塗前漢鄒陽書精誠變天地後漢陶謙書謹同心腹委之元帥易師出以律庾信賦玉律調鐘前將軍見漢李廣傳唐書李嗣業至鳯翔上謁肅宗喜曰卿至賢於數萬眾以爲前軍收長安陶潛詩生平去舊京晁錯傳安邊境立功名司馬相如傳扈從橫行出於四校之中鄒若倩遺公孫書勉作功名以俟嘉譽逺注後功名卽孟子後名實之意】

【王嗣奭曰此詩本送郭之隴右而語意輕外重內其於隴右但以懷恵鎭靜朂之未幾吐蕃果遣使來並請討賊蓋有先見矣至於中原慘黷餘孽縱橫亹亹而談有人臣所不忍言者正以激感中丞使知急也後云幾時回節鉞又云安邊仍扈從蓋深以討賊大事望之英乂矣】

送楊六判官使【去聲】西蕃【鶴注此當是至徳二年秋作詩云帝京氛祲滿時京師尙未收復也朱注舊唐書至徳元載吐蕃遣使和親願助國討賊二載三月吐蕃遣使和親遣給事中南巨川報命詩云愼爾參籌畫楊蓋贊巨川以行】

送逺秋風落西徵海气寒帝京氛祲滿人世別離難【首敍送楊出使秋風記時西徵記地氛祲感世事別離念交情潘嶽賦潘子憑軾西徵海謂靑海梁元帝詩海气且如樓王僧達詩逺山斂氛祲楚辭予旣不難夫離別】絕域遙懷怒和親願結歡敕書憐贊普兵甲望長安宣命【一作令】前程急惟良待士寛子云淸自守今日【一作令尹】起爲官【此敍奉使之故絕域二句謂吐蕃請討祿山敕書二句謂朝廷望其助兵宣命惟良指巨川爲正使子雲起官指楊六爲幕判李陵書剄身絕域之表左傳使君懷怒以及敝邑漢書婁敬傳使敬往結和親之約唐書吐蕃俗謂彊雄曰贊丈夫曰普故號君長曰贊普其妻曰末防秦國策武安君曰繕治兵甲周書惟良折獄杜詩博議漢書宣帝曰與我共理者其惟良二千石乎此詩用惟良本此亦友於貽厥之類李嘉佑送五叔守歙州詩新安江自緑明主重惟良可證時楊判官必膺郡守推薦銜命入蕃故曰惟良待士寛也朱注漢書言子云系出揚侯其字不從木晉羊舌氏食邑於揚曰揚食我後分其田爲三縣曰平陽楊氏則揚與楊同出一姓故楊修有吾家子云之語或疑此送楊判官不合用子云事蓋失考耳揚雄傳雄三世不徙官有以自守泊如也】垂淚方投筆傷時卽據鞍儒衣山鳥怪漢節野童看【平聲】邊酒排金盌【一作盞】夷歌捧玉盤艸肥【一作輕】蕃馬健雪重拂廬幹【音幹此敍西行景事上四言中途下四言至蕃杜臆垂淚傷時有關臣誼艸肥雪幹善摹邊景班超傳超爲官傭書久勞苦投筆嘆曰丈夫當立功異域安能久事筆硯乎馬援傳援請討五溪蠻據鞍顧盻以示可用杜臆儒衣山鳥怪與壯士恥爲儒同一感慨漢律曆志古之大夫儒衣庾信詩山鳥一羣驚蘇武杖漢節注見本卷蜀都賦夷歌成章梁簡文帝詩玉盤余自嘗唐書吐蕃贊普聯毳帳以居號大拂廬容數百人部人處小拂廬】愼爾參籌畫從玆正羽翰【平聲】歸來權可取九萬一朝摶【末勉其成功歸國朱注借兵非美事又恐其屈節外藩故以愼謀畫正羽翰戒之欲其伸中國之威不辱君命也權位可取言不終於判官張注謂借兵之舉權且取之乃曲說也此章首尾各四句中二段各八句晉紀總論籌畫軍國何遜詩無因生羽翰千里暫排空莊子摶扶搖而上者九萬里】

【羅大經曰葉石林雲杜工部詩對偶至嚴而送楊六判官云子云淸自守今日起爲官獨不相對竊意今日字當是令尹字傳寫之訛耳余謂不然此聨之工正爲假云對日兩句一意乃詩家活法若作令尹字則索然無神夫人能道之矣且送楊姓人故用子云爲切題豈應又泛然用一令尹耶如次第尋書札呼兒檢贈篇之句亦是假以第對兒按元白劉賓客軰汝洛唱和集九日送人淸秋方落帽子夏正離羣假對之工本於杜句】

哭長【子兩切】孫侍禦【朱注此詩或刻杜誦載髙仲武中興間气集今載子美集中文苑辯證兩存其說鶴注公有送長孫九侍禦赴武威判官詩稱其爲詩流與此合意豈其未到官而死耶當是至徳二載作今按此詩不及亂離中語恐非長孫九侍禦也周置禦史掌邦國都鄙及萬民之治命以贊冢宰漢因置十五員唐四人】

道爲【去聲】詩【一作謀一作諫】書重【去聲】名因賦【一作雅】頌雄禮闈曾【音層】擢桂憲府屢【一作舊一作近】乘驄流水生涯盡浮雲世事空惟餘舊臺柏蕭瑟【一作颯】九原中【上四生前履歷下四死後哀挽謝靈運詩事爲名教用道以神理超起用謝意阮籍詩信道守詩書前漢書司馬相如蔚爲辭宗賦頌之首任昉集出入禮闈朝夕舊館注禮闈尙書省也顧注唐初考功試進士開元末徙禮部以春官侍郎主之晉郤詵對武帝云臣舉賢良對策爲天下第一猶桂林一枝禦史所居之署漢謂之禦史府亦謂憲臺唐龍朔中爲東宮憲府漢桓典名驄馬禦史劉楨詩逝者如流水晉書阮籍遺落世事庾肩吾詩韓城想舊臺漢朱博傳禦史府中列柏樹常有野烏數千棲宿其上登樓賦風蕭瑟而並興記趙文子與叔譽觀乎九原文子曰死者如可作也吾誰與歸】

奉贈嚴八閣老【鶴注考舊史嚴武遷給事中在收長安之前此詩在至徳二載作是年公亦爲拾遺蔡曰國史補宰相相呼爲堂老兩省相呼爲閣老通鑑王涯謂給事中鄭肅韓佽曰二閣老不用封敕此唐人稱給事中爲閣老也至徳初武以房琯薦累遷給事中】

扈聖【一作扈從或作今日】登黃閣明公獨妙年蛟龍得雲雨雕鶚在秋天客禮容疎放官曹可【一作許】接聨新詩句句好應【平聲】任老夫傳【上四頌嚴稱其遇主乘時下四敍情喜其同官相契顧注武父挺之與公友善故稱武爲妙年而自稱老夫困學紀聞給事中屬門下省開元曰黃門省故曰黃閣左拾遺亦東省之屬故曰官曹可接聨近世用此詩爲宰輔事誤扈後從也世說王之曰風馬不接無緣扈從黃曰唐門下省其長曰侍中與中書令參總而顓判省事卽宰相也給事中掌分判省事故得同登黃閣朱注說文閣與閤異閣夾室也以板爲之亦樓觀通名閤門旁小戶也漢公孫開東閤以延賢人蓋避當門而東向開一小門引賓客以別於官屬也漢三公黃閤不敢洞開朱門以別於人主故黃其閤又唐門下省以黃塗門謂黃閤此詩閣字與待嚴大夫詩生理止憑黃閣老皆當作閤杜公誤作閣字訛字相沿耳後漢祭遵傳明公常欲眾軍整齊曹植求自試表終軍以妙年使越鶴注舊唐書武累遷給事中旣取長安爲京兆尹兼禦史中丞時年三十二其爲給事才三十一故曰妙年吳志周瑜上疏曰劉備以梟雄之姿得關張爲之輔蛟龍得雲雨終非池中物北史魏慕容紹宗曰髙公雄才蓋世復使握大兵於外辟如借蛟龍以雲雨將不可制矣唐書韋思謙爲禦史大夫見王公未嘗屈禮曰耳目之官固當特立雕鶚鷹鸇豈眾禽之偶淮南子秋風下霜鷹雕搏鷙揮麈錄蛟龍得雲雨雕鶚在秋天一聨巳見晉書載記昔人不以蹈襲爲非記郊特牲天子無客禮漢景帝詔其以客禮待之疎放出向秀思舊賦序曹植詩在官曹之典列梁元帝覽賦髙門接連陶詩登髙賦新詩劉君白答僧巖書何嘗不句句破的任托也傳傳頌也】

月【此當是至徳二載七月作故云秋期近是時官軍尙在扶風至閏八月二十三日始命郭子儀收長安國西營指扶風軍士扶風在長安西北也】

天上秋期近人間月影淸入河蟾不沒搗藥免長生只益丹心苦能添白發明干戈知滿地【一作道】休照國西營【上四月中之景下四月下之懷蟾兔承月影來注下闕

月色常明如此恐照巳照人各惹愁恨耳三四闕

染不必別生議論髙昻詩天上人間無可比詩秋以爲期梁簡文帝詩月影山遲遲庾肩吾望月詩渡河凶不沒張衡靈憲序嫦娥托身於月是爲蟾蜍說文蟾蜍蝦暮也傳擬天問月中何有白搗藥又詩丹心爲寸傷吳質牋白髮生鬢所慮日深戴暠詩西園偏照人】

【黃生曰此詩詠月全首作嗔怪之詞實與一百五夜對月同一奇恣特此首精深渾雅故讀者不見其奇耳王嗣奭曰杜詩凡單詠一物必有所比此詩爲肅宗而作天運初回新君登極將有太平之望秋期近而月影淸也然嬖幸巳爲熒惑貴妃方敗復有良娣入河而蟾不沒也國忠旣亡又有輔國搗藥之免長生也所以心愈苦而發增白耳】

【張綖曰蟾免以比近習小人入河不沒不離君側也搗藥長生潛竊國柄也丹心益苦無路以告也白髮添明憂思致老也故結言休照軍營恐愈觸其憂耳當時寇勢侵逼如此而近習猶然用事何時得見淸平耶】

畱別賈嚴二閣老兩院補闕【得云字一作兩院遺補諸公得聞字朱注時賈至爲中書舍人嚴武爲給事中兩院謂拾遺補闕也作遺補是此是至徳二載八月往鄜州省家時作新唐書公家寓鄜彌年艱窶詔許公自往視】

田園須暫往【一作住】戎馬惜離羣去逺畱詩別愁多任酒醺一秋常苦雨今日始【去聲】無雲山路時【一作晴】吹角【一作笛】那堪處處聞【上四畱別之情下四歸途之景顧注五六紀天時之可往作途中自慰語七八紀時事之難往作途中自悲語蕭慤詩田園聊復歸庾信詩暫往春園傍記子夏曰吾離羣而索居亦巳久矣庾詩酒醺人半醉月令苦雨數來陶潛詩日暮始無雲王勃詩葉齊山路狹何遜詩處處皆城市】

晚行口號【平聲此公往鄜省家在道時作梁簡文帝有和衛尉新渝侯巡城口號張說有十五夜衞前口號口號不始於杜公】

三川不可到歸路晚山稠落雁浮寒水饑烏集戍樓市朝【音潮】今日異喪【去聲】亂幾時休逺媿梁江總還家尙黑頭【上四晚行之景下四晚行有感落雁饑烏寫中路淒涼之狀亦見喪敗之餘行人少而戍卒稀盧注讀此二句有春燕巢於林木之感邵注三川在鄜州南六里顏延之詩日夕望三川汸注不可到徒步行緩也蔡琰詩雲山萬里兮歸路遐國防更嬴虛發而落雁江總詩落雁不勝彈陸機詩寒水入雲煙張正】

【見詩饑烏落箭鋒庾信詩戍樓鳴夕鼓山寺響晨鐘陸機詩市朝忽遷易詩喪亂旣平古詩爲焦仲卿妻且暫還家去顧炎武曰考江總傳梁太淸三年臺城陷總年三十一自此流離於外十四五年至陳天嘉四年還朝總年四十五所謂還家尙黑頭也子美遭亂﨑嶇略與總同自傷其年巳老故發此嘆耳傳又雲開皇十四年卒於江都時年七十六旣無還家之文而禎明三年爲陳亡之歲總年巳七十一頭安得黑乎且子美詩云莫看江總老猶被賞時魚又云管寧紗帽淨江令錦袍鮮亦巳亟稱之矣劉須溪謂著一梁字不勝其愧此謬說也】

獨酌成詩【此公往鄜州在途獨酌而作沈坰有獨酌謡江總詩獨酌一尊酒南史顏延之獨酌郊野當其爲適旁若無人】

燈花何太喜酒緑【一作色】正相親醉裏從【趙作曾非】爲客詩成覺有神兵戈猶在眼儒術豈謀身苦【一作共非】被【去聲】微官縛低頭媿野人【上四敍旅夜情事題意巳完下則有感身世而嘆一官之拘束杜臆遇酒而燈花爲兆酒之難得可知任從爲客酒解客愁詩覺有神喜動詩興也二句暗承陶嘆折腰杜愧低頭皆不肯屈節於仕途者西京雜記目瞤得酒食燈花得錢財朱超詩若言爲客易吳越春秋欲興兵戈以誅暴楚前漢蕭望之傳宣帝不甚從儒術潘嶽詩豈敢陋微官後漢梁鴻傳妻曰今何爲黙黙無乃欲低頭就之乎愧野人愧不如彼之自適也】

【趙汸曰東坡詩夢裏似曾遷海外醉中不覺到江南又云卻舉酒杯疑是夢試拈詩筆巳如神皆出於此古人凡送別遣懷之作只寫景言情而作詩本意巳在其中若於篇中明說作詩近於自注終覺非體如大雅捲阿篇乃召康公相成王之詩首云來遊來歌以矢其音末云矢詩不多維以遂歌此系一時唱和之作故首尾提出賦詩之意又嵩髙篇乃吉甫送申伯之詩末云吉甫作誦其詩孔碩其風肆好以贈申伯但於章尾結出贈詩之意收束有情杜集如畱別嚴賈詩於第三句云去逺畱詩別如此詩於第四句云詩成覺有神又如遊修覺寺詩於第三句云詩應有神助突於半腰中揷入作詩題意巳盡而語气亦傷後面重敍便脈絡不貫矣此皆少陵不拘古法處未可爲訓也】

徒步歸行【原注贈李特進自鳯翔赴鄜州途經邠州作鶴注李特進當是李嗣業本傳京兆髙陵人因隨髙仙芝平少勃律加特進祿山反肅宗追之至鳯翔上謁嗣業忠毅憂國不計居產有宛馬千疋杜臆近侍之臣徒步而歸以見軍事倥傯之狀命題有感】

明公壯年值時危經濟實借英雄姿國之社稷今若是武定禍亂非公誰【敍李公戡亂之才吳志孫堅謂張溫曰明公親率天兵威震天下魏志曹操曰天下英雄惟孤與使君忠經茍利社稷不顧其身通鑑魏賀拔軌謂宇文泰曰文足經國武能定亂國語與人誦喪田不愆禍亂其興】鳯翔千官且飽飯衣馬不復【扶又切】能輕肥靑袍朝【音潮】士最困者白頭拾遺徒步歸【此自敍徒步之由公往行在麻鞋謁帝有靑袍而無朝服舊書至徳二載二月議大舉收復盡括公私馬以助軍故惟徒步而行範云詩衣馬悉輕肥孔融書朝士最重儒術史白頭如新燕國策匹夫徒步之士】人生交契無老少【去聲】論【平聲】心【英華作心一作交】何必先同調【去聲】妻子山中哭向天須公上追風驃【末言歸行須馬之意無老少見忘年之交何同調見忘形之交魯訔注時李特進守邠州公便道經邠作詩贈李就借乘馬也此章三段各四句說苑論交合友謝靈運詩誰謂古今殊異代可同調馬槽也古今注秦始皇七馬一曰追風洛陽伽藍記後魏河間王琛遣使至波斯國得千里馬號曰追風廣韻馬黃白色曰驃】

九成宮【張逺注此途中所見記事之作下首同唐書九成宮在鳯翔麟遊縣西五里本隋仁壽宮貞觀間修之以避暑因更名焉宮周垣千八百步並置禁苑及府庫官寺等太宗髙宗嘗臨幸舊書九成宮總監一人副監一人丞簿錄事各一人魏徴九成宮醴泉銘序九成宮隨之仁壽宮也冠山抗殿絕壑爲池跨水架楹分巖竦闕髙閣周建長廊四起棟宇膠葛臺榭參差仰視則迢遰百尋下臨則崢嶸千仞珠璧交映金碧相輝照灼雲霞蔽虧日月觀其移山回澗窮泰極侈以人從欲良足深尢】

蒼山入百里崖斷如杵臼曾【音層】宮憑風回【一作迥】岌嶪土囊口【從九成宮敍起山髙宮敞此遙望之勢謝朓詩眇眇蒼山色蕪城賦崒若斷崖水經注猶傳杵臼之迹楊敬之華山賦坳者似池窪者似臼相如哀二世賦坌入層宮之嵳峩谷口回風見其可以避暑西京賦狀崔峩以岌嶪岌嶪髙峻貌風賦風起於地浸淫於谿谷盛怒於土囊之口注土囊谷口也】立神扶棟梁【一作宇】鑿翠開戶牖其陽產靈芝其陰宿牛斗紛披【一作扶】長松倒【一作側】揭【魚列切】怪石走哀猿啼一聲客淚迸林藪【此記故宮景物上四言殿宇軒豁下四言古迹蒼涼魯靈光殿賦神靈扶其棟宇老子鑿室以爲戶牖西都賦其陽則崇山隱天幽林穹谷其陰則冠以九嵕陪以甘泉酈炎詩靈芝生河洲孫逖詩紗牕宿鬥牛庾信賦紛披艸樹墨子荊有長松文梓魯靈光殿賦飛陛揭緣云上徵揭嶄巖貌書禹貢厥貢鉛松怪石江總詩哀猿數處愁古樂府猿鳴三聲淚沾裳劉詩邊聲隕客淚蔡邕薦皇甫規表藏器林藪之中】荒哉隋家帝制此今頽朽向使國不亡焉【於防切】爲巨唐有𨿽無新增修尙置【英華作署】官居守巡非瑤水逺迹是雕墻後【此段敍事言宮歷兩朝有殷鑑不逺之意通鑑隋開皇十三年二月詔營仁壽宮於岐山之北夷山堙谷以立宮殿崇臺累榭宛轉相屬役使嚴急丁夫多死史記向使秦緩其刑罰海賦昔在帝嬀巨唐之世置官見題下注王融曲水詩序周王八駿如舞瑤水之陰書甘酒嗜音峻宇雕墻】我行【陳作來】屬【之玉切】時危仰望嗟嘆久天王狩【晉晁並作狩趙雲守音狩】太白駐馬防搔【一作回】首【末段敍情對故宮而念新君含無限興亡之感杜臆天王守太白蓬萊且不能居況九成遺迹乎此章首尾各四句中二段各八句前漢郊祀志百姓仰望記長言之不足故嗟嘆之時肅宗在鳯翔故雲天王狩春秋天王狩於河陽唐書鳯翔郿縣有太白山溫子升詩駐馬詣當罏詩搔首踟躕】

玉華宮【舊唐書貞觀二十一年七月作玉華宮詔玉華宮制度務從菲薄更令卑陋二十二年詔曰卽澗疏隍憑巖建宇土無文繪木不雕鏤矯鋪首以荊扉變綺窗於甕牖地理誌貞觀二十年置玉華宮在坊州宜君縣北七里鳯凰谷永徽二年廢爲玉華寺寰宇記廢玉華宮在坊州宜君縣西四十里貞觀十七年置正殿覆瓦餘皆葺茅當時以爲淸涼勝於九成宮】

溪廻【一作迥】松風長蒼鼠竄古瓦不知何王殿遺構絕壁下陰房鬼火靑壞道哀湍瀉萬籟眞笙竽【一作竽瑟】秋色【一作气一作光】正【一作極】蕭灑【首記舊宮淒涼松風屬聞蒼鼠屬見鬼火屬見哀湍屬聞萬籟屬聞秋色屬見七發依絕區兮臨回溪梅聖兪曰玉華宮前有溪曰釀醁溪劉孝綽詩松風吹繐帳朱注玉華宮作於貞觀年間去公時僅百載而云不知何王殿者何也按髙僧傳載奘嘗於此譯經意久廢爲寺與九成之置官居守者不同故人皆不知爲何王之殿耳非公眞昧其迹也謝靈運詩晨策尋絕壁陸機登臺賦步陰房而夏涼淮南子人血爲燐楚辭鬼火兮熒熒尙書傳傅氏之巖在虞虢界有澗水壞道說文湍急瀨也張正見詩聊因萬籟響莊子敢問天籟子綦曰夫吹萬不同而使其自巳也墨子彈琴瑟吹笙竽周王褒詩秋色照孤城無名釋詩瀟灑出樊籠】美人爲黃土況乃粉黛假當時侍金輿故物獨石馬憂來借艸坐浩歌淚盈把冉冉徵途間誰是長年者【此撫遺迹而增慨也卽觀美人物化孰是長年住世者乃冉冉徵途間乎所以有感而嘆息耳上章以傷亂作結本章以憂老作結此章二段各八句江淹詩美人歸重泉王褒僮約文早歸黃土陌列子鄭衛之處粉白黛黑樂府粉黛不加飾恨賦喪金輿及玉乘古詩所遇無故物西京雜記張丞相墓前有石馬趙曰當時必有隨輦美人歿塟宮旁故及之梅聖兪曰玉華宮近有晉苻堅墓魏文帝詩憂來無方人莫知之說苑齊景公坐地晏子獨搴艸而坐謝惠連詩借艸繞回壑楚辭臨風恍兮浩歌王微詩傾筐未盈把賈誼惜逝賦壽冉冉而日衰兮注冉冉漸也徐陵詩徵途愁轉斾兩都賦神仙長年天臺賦嗟人生之短期孰長年之能執】

【洪邁容齋隨筆云張文潛暮年在宛丘何大圭方弱冠往謁之凡三日見其吟哦老杜玉華宮詩不絕口大圭請其故曰此章乃風雅鼓吹未易爲子言大圭曰先生所賦何必減此曰平生極力摹寫僅有一篇稍似之然未可同日語也遂誦其離黃州詩曰扁舟發孤城揮手謝送者山回地勢捲天豁江面寫中流望赤壁石腳揷水下昏昏煙霧嶺歷歷漁樵捨居夷實三載鄰里通假借別之豈無情老淚爲一灑篙工起鳴舷輕櫓健於馬聊爲過江宿寂寂樊山夜此其音響節奏固似之矣】

羌邨三首【此亦還鄜州時道中作夢弼曰鄜州圖經州治洛交縣羌邨洛交邨墟也】

崢嶸赤云西日腳下平地柴門鳥雀【當作鵲】噪歸客【一作客子】千里至【此旅人初至家而喜也杜臆荒邨晚景摹寫如畫謝朓詩崢嶸瞰平陸郭璞曰崢嶸髙峻也漢書五行志赤雲起而蔽日陳後主詩日腳沈云外鮑照詩瀉水置平地曹植詩柴門何蕭條陸賈新語幹鵲噪而行人至謝靈運詩歸客逐海隅】妻孥怪我在驚定【一作走】還拭淚世亂遭飄蕩生還偶然遂鄰人滿墻頭感嘆亦歔【音虛】欷【葉音戲】夜闌防秉燭相對如夢寐【此記悲歡交集之狀家人乍見而駭鄰人遙望而憐道出情事逼眞後二章俱發端於此亂後忽歸猝然怪驚有疑鬼疑人之意偶然遂死方幸免如夢寐生恐未眞司空曙詩乍見翻疑夢相悲各問年是用杜句陳后山詩了知不是夢忽忽心未穏是翻杜語此章上四句下八句我在如論語子在之在梁簡文帝詩拭淚空揺手鮑照詩世亂識忠良古詩飄蕩水無根蔡琰曲喜得生還兮逄聖君列子範氏之黨以爲偶然劉孝孫詩鄰人思舊情楚辭曽歔欷余郁邑注歔欷哀泣之聲蔡琰曲更深夜闌兮夢汝來斯樂府晝短苦夜長不如秉燭遊】

【陸放翁云夜深宜睡而復秉燭見久客喜歸之意泠齋讀平聲謂更換執燭未然列子一里老幼垂涕相對沈約詩神交疲夢寐】

【王嗣奭曰前有述懷得家書二詩公與家人巳知兩存矣此云妻孥怪我在生還偶然遂何也蓋此時盜賊方橫乘輿未回人人不保直至兩相面而後知尙存此亂世實情也王愼中曰三首俱佳而第一首尢絕一字一句鏤出肺腸才人莫知措手而婉轉周至躍然目前又若尋常人所欲道者眞國風之義黃初之防而結體終始乃杜本色耳申涵光曰杜詩鄰人滿墻頭與羣雞正亂叫摹寫邨落田家情事如見今人謂苦無詩料者只是才弱膽小觀此等詩何者非料耶】

晚歲迫偸生還家少歡趣嬌兒不離【去聲】膝畏我復【扶又切】卻去憶昔好【去聲一作多】追涼故繞池邊樹蕭蕭北風勁撫事煎百慮【此章敍還家後事承上妻孥來急於回家而仍少歡趣者一爲父子久疎一爲生計艱難也不離膝乍見而喜復卻去久視而畏此寫防子情狀最肖好追涼去夏方暑北風勁今秋向冬矣撫事百慮傷禦寒無具逺注下四句卽詩昔我往矣楊柳依依今我來思雨雪霏霏之意隋孫萬壽詩晚歲出函谷方春度京口軍壘暫歸故云偸生吳志秦旦曰孰與偸生茍活何遜詩幽居乏歡趣前溪歌寧斷嬌兒乳孝經親生之膝下仲長統傳濯淸水追涼風李徳林詩山水暫追涼詩北風其涼江淹詩伏枕懷百慮】賴知禾黍【英華作黍秫】收巳覺糟牀注如今足斟酌且用慰遲暮【末乃對酒自慰方幸家人完聚也慰遲暮回應晚歲偸生撫事百慮此章上八句下四句麥秀歌禾黍油油兮趙曰黍秫所以造酒魯訔曰酒牀卽酒醡也淮南子聖人之道其猶中衢而致樽耶至者斟酌多少不同各得其所宜離騷恐美人之遲暮】

羣雞正【一作忽】亂叫客至雞鬭爭【一云正生】驅雞上【上聲】樹木始聞叩柴荊父老四五人問我久逺行手中各有擕傾榼濁復【扶又切】淸【此章記鄰里之情承上鄰人來客至雞啼見荒捨寂寥之景淸濁遞斟各領村家酒味也首章客至公自謂此章客至指父老應瑒詩二部分曹伍羣雞煥以陳申鑑覩孺子之驅雞而見禦民之術漢樂府雞鳴髙樹巓謝靈運詩俶裝返柴荊漢髙帝紀與父老約漢樂府兄弟四五人古樂府逺行不如歸左傳行人執榼承飲造於子重酒徳頌揳榼提壺榼酒榼魏志徐邈曰酒淸者爲】

【聖人濁者爲賢人】莫【從英華一作苦】辭酒味薄黍地無人耕兵革旣未息兒童【一作郎】盡東徵請爲【去聲】父老歌艱難愧深【一作余】情歌罷仰天嘆四座涕【一作淚】縱【平聲】橫【再敍飲中問答皆亂後悲傷之意莫辭四句代述父老之語請爲二句致謝父老之詞歌罷而嘆公傷亂也聽歌而涕父老酸心也杜臆兒當兵革故莫耕而酒薄此正艱難處乃能用情如是故感而有愧金氏曰艱難愧深情卽所歌之詞此章上下各八句莊子魯酒薄而趙酒厚說苑器薄則亟毀酒薄則亟酸過秦論兵革不休潘嶽閒居賦兒童稚齒東徵討安祿山也詩遇人之艱難矣桃花源記緬焉起深情韓非子造父終日不食仰天而嘆孔】

【融詩髙談滿四座長門賦涕流離而縱橫】

【杜詩每章各有起承轉闔其一題數章者互爲起承轉闔此詩首章是總起次章上四句爲承中四句爲轉下四句爲闔三章上八句爲承中四句爲轉下四句爲闔此詩法之可類推者】

北徵【公遭祿山之亂自行在往鄜州鄜州在鳯翔東北故以北徵命篇鶴注此詩述在路及到家之事當在羌村後至徳二載九月作故云菊垂今秋花班彪作北徵賦用以爲題】

皇帝二載【上聲】秋閏八月初吉杜子將北徵蒼茫問家室【首段從北徵問家敍起春秋繁露徳侔天地者稱皇帝蔡邕獨斷秦承周末自以爲徳兼三王功包五帝故並以爲號漢因之而不攺詩二月初吉初吉朔日也楚辭駕螭兮北徵陰鏗詩蒼茫歲欲晚蒼茫急遽之意詩宜其家室】維時遭艱虞【一作危】朝【音潮】野少暇日顧慙恩私被詔許歸蓬蓽拜【一作奉】辭詣闕下【一云閤門】怵惕久未出𨿽乏諫諍姿恐君有遺失君誠中【去聲】興主經緯固密勿東胡反未已臣甫憤所切揮涕戀行在道途【一作路】猶恍惚乾坤含【陳浩然本作合】瘡痍憂虞何時畢【次述辭朝戀主之情上八欲去不忍憂在君徳下八旣行猶思憂在世事王洙曰時房琯得罪甫上言琯罪細不宜死帝怒詔三司推問甫謝因稱琯宰相子少自樹立有大臣體帝不省錄詔放甫歸鄜州庾信哀江南賦逮永嘉之艱虞張協詩朝野多歡娛王粲登樓賦聊暇日以銷憂夢弼曰少暇日謂軍興之際公私不遑安處顧慙自顧慚愧也裴松之三國誌注表顧慚二物曹植詩不得顧恩私傅咸詩歸身蓬蓽廬晉史論陳王就國則拜辭隕涕班彪詩上書詣闕下曹植詩皇恩過隆祗承怵惕孔叢子犯顏諫諍公正無私公爲拾遺故恐君有】

【遺失前漢張安世傳無所遺失文心雕龍經緯區宇彌綸彛憲傅亮表密勿軍國心力俱盡宻祕也勿黽勉也東胡指安慶緒鐘惺曰臣甫用章奏字面如對君語家語敬姜曰無揮涕行在見竄鳳翔詩法言人心恍惚漢書瘡痍者未起說文痍傷也金瘡也易悔吝者憂虞之象也】靡靡逾阡陌人煙眇蕭瑟【一作索】所遇多被傷呻吟防流血回首鳯翔縣旌旗晚明滅前登寒山重【平聲】屢得飲馬窟邠郊入地底涇水中蕩潏猛虎立我前蒼崖吼時裂菊垂今秋花石帶【一作戴一作載】古車轍靑雲動髙興【去聲】幽事亦可悅山果多瑣細羅生雜橡栗或紅如丹砂或黑如防漆雨露之所濡甘苦【一作酸】齊結實緬【一作縹】思桃源內益嘆身世拙坡陀望鄜畤巖谷【郭作谷巖】互出沒我行已水濵我僕猶木末鴟鳥【一作梟】鳴黃桑埜鼠拱亂穴夜深【一作中】經戰塲寒月照白骨潼關百萬師往者散【一作敗】何卒【昌活切】遂令【平聲】半秦民殘害爲異物【此歷敍徵途所見之景旣逾越阡陌復回顧鳯翔自此而過邠郊望鄜畤家鄕漸近矣大約菊垂以下皆邠土風物此屬佳景坡陀以下乃鄜州風物此屬慘景周甸注途中所歷有可傷者有可畏者有可喜者有可痛者申涵光曰丹砂數句混然元化我行二句儼若畫圖詩行邁靡靡王粲詩悠悠涉荒路靡靡我心愁四望無煙火但見陌與阡漢書注南北曰阡東西曰陌曹植詩千里無人煙眇少也陶潛詩蕭瑟室宇中被傷戰士之帶傷者列子周之尹氏有老役夫晝則呻吟卽事呻吟聲引气也國策流血成川元年十月房琯有陳陶靑阪之敗二年郭子儀復有淸渠之敗故云呻吟更流血家語旌旗繽紛沈約詩雲華乍明滅陰鏗詩寒山但見松重重疊也古樂府飲馬長城窟唐書邠州新平郡屬關內道杜篤論都賦瘞后土禮邠郊胡夏客曰入地底暗用陶復陶穴事其俗尙窟居也甘泉賦窺地底而上回括地誌涇水發源涇州東南流邠州界至髙陵入渭九域志邠距涇才百五十里海賦蕩潏島濵蕩潏水流貎陳子昻詩雲海方蕩潏陸機詩猛虎憑林嘯又狐獸更我前左傳周穆王周行天下將必有車轍馬迹焉阮籍詩托志靑雲上殷仲文詩能使髙興盡鐘惺曰幽事六句當奔走愁絕時偏有閒心淸眼看景入微支遁詩芳泉代甘醴山果兼時珍髙唐賦芳艸羅生晉虞摰流離鄠杜間拾橡栗而食廣韻橡櫪實也本艸其實似栗實而小左思蜀都賦丹砂赩熾出其阪世說王右軍見杜治嘆曰面如凝脂眼如防漆淮南子雨露所濡化生萬物又嘗百艸之滋味水泉之甘苦景福殿賦結實秋商敷華靑春綖注鄜畤卽鄜州公家所在畤地髙而逺先見也漢郊祀志秦文公夢黃】

【蛇自天而下止於鄜衍作鄜畤用三牲郊祀白帝薛道衡詩鸞旗歷巖谷劉繪詩出沒萬重山詩我行其野左傳君其問諸水濵杜臆公先至水濵望家切而行步速也詩我僕痡矣楚辭搴芙蓉兮本末詩鴟鴞鴟鴞注鴟梟鵂鶹惡鳥爾雅茅防怪鴟郭璞注茅鴟今鳩似鷹怪鴟卽鵂鶹一名角鴟鳴卽雨晝無見夜卽飛詩桑之落矣其黃而隕漢書蘇武傳掘野防去艸實而食之說文江東大防能人立以前兩腳拱頭跳舞蘇武詩行役在戰塲張華詩平臺寒月色王粲詩白骨蔽平原哥舒翰傳翰率兵出闗次靈寶縣之西原爲賊所乘自相踐墜黃河死者數萬人庾信哀江南賦百萬義師一朝捲甲散何卒倉卒散失也長安舊爲秦地故曰秦民史記白起傳天下不樂爲秦民之日久矣何承天集徒以殘害剝辱鵩賦化爲異物兮又奚足悲】況我墮【一作隨】胡塵及歸盡華【音花】發經年

至茆屋妻子衣百結慟哭松聲廻【一作迥】悲泉共幽【一作嗚】咽【入聲】平生所嬌【一作驕】兒顏色白勝雪見耶背【音悖】面啼垢膩腳不襪牀前兩小女補綴【一作綻】才【一作才】過膝海圖拆【一作坼】波濤舊繡移曲折天吳及紫鳯顚倒在裋【一作短】褐老夫情懷惡嘔泄【一作咽】臥數日【一云數日臥嘔泄】那無【一作能】囊中帛救汝寒凜栗粉黛亦解苞【一作包】衾裯稍羅列痩妻面復【扶又切】光癡女頭自櫛學母無不爲曉妝隨手抹移時施朱鉛狼籍畫睂濶生還對童稚似欲忘饑渴問事競挽須誰能卽瞠喝翻思在賊愁甘受雜亂聒新歸且慰意生理焉【於防切】得說【一作脫此備寫歸家悲喜之狀裋褐以上乍見而悲極夫妻兒女至情老夫以下悲過而喜盡室家曲折之狀在賊四句繳上以起下所憂在君國矣晉劉聰載記論背幽後不綱胡塵暗於戲水劉向新序士亦華發墜顚而後可用何遜詩洛陽城東西卻作經年別子夏衣若懸鶉百結王隱晉書董威輦拾殘繒輒結爲衣號曰百結阮籍車駕所窮慟哭而返宋玉髙唐賦虛聞松聲陶潛詩驟驥感悲泉古歌隴頭流水鳴聲幽咽陶詩嬌兒索父啼杜臆白勝雪乃饑色韻府俗人謂父曰耶亦作防南史陰子春身服垢污腳數年一洗沈佺期詩窮囚多垢膩說文襪足衣也自三代有之謂之角襪記內則衣裳綻裂紉箴請補綴杜臆海圖四句乃故家窮狀淮南子起波濤王褒講徳論曲折不失節趙注天吳海圖所畫之物紫鳯舊繡所刺之物剪舊物以補豎衣故折移而顚倒也木華海賦天吳乍見而髣髴山海經朝陽之谷有神曰天吳是爲水伯虎身人面八首八足八尾背靑黃色又丹穴之山有鸑鷟鳯之屬也五色而多紫詩顚倒衣裳方言開西謂襜褕短者爲裋褐漢書注裋謂僮豎所著之襦褐毛布也始皇紀寒者利裋褐淮南王安書夏月暑時嘔泄霍亂之病相隨屬也古詩面以粉黛似空靑詩抱衾與裯箋衾被也卽寢衣裯牀帳也揚雄賦駢羅列布鱗以雜沓兮左傳晉嬴氏曰寡君使婢子侍執巾櫛以固子也注櫛梳比總名沈佺期詩斜光映曉妝朱鉛卽丹粉也宋玉好色賦臣東家之子著粉則太白施朱則太赤史記淳於髠傳杯盤狼籍七命瀾漫狼籍狼所臥處艸皆披靡曰狼籍前漢書張敞爲婦畫睂漢城中謡城中好廣睂四方且半額雷次宗書吾童稚之年巳懷逺略詩茍無饑渴陶詩父老雜亂言左傳聒而與之語過期陸機詩生理各萬端】至尊尙防塵幾日休練卒仰觀【一作看】天色攺坐【一作旁】覺妖【一作襖】氛【一作气】豁陰風西北來慘澹隨回紇【一作鶻】其王願助順其俗善【一作喜】馳突送兵五千人驅馬一萬匹此軰少爲貴四方服勇決所用皆鷹騰破敵過【一作如】箭疾聖心頗虛佇時議气欲奪【此憂借兵回紇之害妖氛豁天意回矣回紇助人心順矣此興復大機也但借兵外夷終爲國患故云少爲貴虛佇帝望回紇气奪羣議沮喪趙次公曰不用外兵而用官軍此卽當時之議前二段分應北徵問家後三段申恐君遺失之故左傳臧文仲曰天子防塵於外敢不奔問官守漢書注天子在外曰防塵吳越春秋揀士練卒陶潛詩逺眺同天色魏文帝書用給左右以除妖氛顏延之詩陰風振涼野唐書回鶻傳回紇其先匈奴元魏時號髙車部或曰敇勒訛爲鐵勒隋曰回紇亦曰韋紇至徳元載九月回紇遣其太子葉防率兵四千助國討賊肅宗宴賜甚厚命廣平王見葉防約爲兄弟葉防大喜稱王爲兄趙曰隨回鶻當以回紇爲正徳宗元和四年始請易號回鶻言捷鷙猶鶻然後漢郎顗傳助順元气孔徳璋詩漢家嫖姚將馳突匈奴庭馳突馳驟衝突也晉趙王倫傳從兵五千人詩驅馬悠悠戰國策張儀曰車千乘騎萬匹晉石勒傳令我與此軰共事記禮有以少爲貴者司馬遷書勇之決也回紇傳其人驍彊初無酋長逐水艸轉徙善騎射喜盜鈔淮南子破敵陷陣莫能壅禦庾信詩箭飛如疾羽隋煬帝取桃竹白羽箭賜佛羅酋長曰此事宜速使疾如箭也大戴禮聖心備矣世說桓溫悵然失望向之虛佇一時都盡後漢許劭傳劭與從兄靖不睦時議以此少之王粲羽獵賦魂亡气奪魏志吳人奪气】伊洛指掌收西京不足拔官軍請深入蓄鋭可【一作何浩然本作伺】俱發此舉開靑徐旋瞻略恆碣昊天積霜露正气有肅殺禍轉亡胡歲勢成擒胡月胡命其能久皇綱未宜絕【此陳專用官軍之利是時名將統兵奇正兼出可以收兩京定河北而擒安史此爲制勝萬全之策朱注當時李泌之議欲令建寧並塞北出與光弼犄角以取範陽所見正與公同綖注公以乞師回紇爲非計故云聖心頗虛佇時議气欲奪又謂官軍直可乘勝長驅故云此舉開靑徐旋瞻略恆碣惟此議不行回紇果爲唐患而河北迄非唐有其云𨿽乏諫諍姿恐君有遺失蓋爲此也公嘗自比稷契其經綸防見於此矣昊天六句仍以天意決其必勝也陸機詩伊洛有岐路抱朴子八極之外如在指掌出師表深入不毛蓄養也鋭鋒利也杜預疏此舉十有八九利靑徐禹貢二州名在山東恆山碣石在東北書太行恆】

【山至於碣石詩昊天曰明記霜露旣降春秋演孔圖正气爲帝漢郊祀歌西顥沆蕩秋气肅殺翼奉傳轉禍爲福酉陽雜俎祿山死太白蝕月崔駰違防皇綱云緒帝紀乃設宋明帝卽位詔皇綱絕而復鈕】憶昨【一作昔】狼狽初事與古先別【必列切】姦臣竟葅醢同惡隨蕩析不聞夏殷【胡仔云當作殷周】衰中自誅妹妲【諸本作褒妲】周漢獲再興宣光果明哲桓桓陳將軍仗鉞奮忠烈微爾人盡非於今國猶活【此借鑑楊妃隱憂張良娣也許彥昭曰禍亂旣作惟賞罰當則能再振否則不可支矣陳玄禮首議誅國忠太眞無此舉𨿽有李郭不能奏匡復之功故以活國許之欲致興復當先去女戎魏志曹操曰淯水之難吾猶狼狽酉陽雜俎狽兩足絕短每行駕兩狼失之則不能行吳都賦古先帝代姦臣謂楊國忠同惡謂虢國夫人軰陸機辯亡論姦臣竊命漢書韓彭葅醢書】

【同惡相濟又今我民用蕩析離居從夏殷爲是下有周漢也妺喜妲巳桀紂所嬖舊作褒妲疑誤書明哲實作則周宣漢光皆中興主舊唐書上至馬嵬驛左龍武大將軍陳禮整比六軍以從禮以禍由楊國忠欲誅之防吐蕃使者遮國忠馬訴以無食國忠未及對軍士呼曰國忠謀反遂殺之以槍楬其首上出驛門慰勞軍士令收隊軍士不應使髙力士問之禮對曰國忠謀反貴妃不宜供奉願陛下割恩正法上令力士引貴妃於佛堂縊殺之詩桓桓於徵注桓桓武勇貎書左仗黃鉞後漢書海內忠烈張元節微爾卽徹管仲之意孫楚與孫皓書愛民活國道家所尙】淒涼大同殿寂寞白獸闥都人望翠華佳气向金闕園陵固有神掃灑數不缺煌煌太宗業樹立甚宏達【終以太宗事業望中興之主當時舊國思君陵寢無恙其光復在指顧間矣此章大防以前二節爲提綱首節北徵問家乃身上事伏第三四段次節恐君遺失乃意中事防五六七段公身爲諌官外恐軍政之遺失內恐宮闈之遺失凡辭朝時意中所欲言者皆罄露於斯此其脈理之照應也若通篇構局四句起八句結中間三十六句者兩段十六句者兩段後面十二句者兩段此又部伍之整嚴也庾信詩淒涼多怨情長安志南內興慶宮勤政樓之北曰大同門其內大同殿天寶七載大同殿桂產玉芝有神光照殿庾信小園賦寂寞天外三輔黃圖未央宮有白虎殿唐避太祖諱攺爲獸白獸闥卽白獸門也上林賦建翠華之旗注以翠羽爲旗上葆也佳气注見前神異經東北大荒中有金闕髙百丈蔡曰金闕謂以金飾闕門後漢郎顗疏園陵至重聖神攸憑張悛爲諸孫置守冢人表掃除塋壠舊書天寶十載正月太廟置內官灑掃諸陵廟淮南王歌煌煌上天傅毅詩靡所樹立陸機髙祖功臣贊曲逆宏達】

【羅大經曰唐人每以李杜並稱至宋朝諸公始知推尊少陵東坡云古今詩人多矣而惟杜子美爲首豈非以其饑寒流落一飯未嘗忘君與又云北徵詩識君臣大體忠義之气與秋色爭髙可貴也範槨曰孫莘老嘗謂老杜北徵詩勝退之南山詩王平甫以爲南山勝北徵終不能相服時山谷尙少乃曰若論工巧則北徵不及南山若書一代之事與國風雅頌相爲表裏則北徵不可無而南山𨿽不作未害也二公之論遂定王嗣奭曰昌黎南山韻賦爲詩少陵北徵韻記爲詩體不相蒙南山琢鏤湊砌詰屈奇怪創體傑出不可無一不可有二不易學亦不必學總不脫文人習气北徵固是雅調古來詞人多用之如韓之赴江陵寄三學士等作庶可與之雁行也又曰其篇法幻妙若有照應若無照應若有穿挿若無穿挿不可捉摸李長祥曰杜詩每有起得極厚而無頭重之嫌收得極詳而無尾大之迹北徵中間歷言室家情緒乃本題正意故不見腹脹之病葉夢得曰長篇最難晉魏以前無過十韻者蓋古人以意逆志初不以敍事傾倒爲工至杜子美北徵述懷諸篇窮極筆力如太史公記傳此古今絕唱也胡應麟曰杜之北徵述懷皆長篇敍事然髙者尙有漢人遺意平者遂爲元白濫觴李送魏萬等篇自是齊梁但才力加雄辭藻增富耳唐汝詢曰杜五言古體情莫妙於三別嘆事莫核於三吏自訴莫若於紈袴經濟莫備於北徵夢李白寫懷見其髙望嶽慈恩寺取其壯他若畱花門前後出塞玉華九成諸作胸中羅宇宙無所不有斯見其大鐘惺曰讀少陵奉先詠懷北徵等篇知五言古長篇不易作當於潦倒淋漓忽正忽反若整若亂時斷時續處得其篇法之妙魏防道輔曰唐人詠馬嵬之事尙矣世所稱者劉禹錫云官軍誅佞幸天子捨妖姬白樂天云六軍不發無柰何宛轉蛾睂馬前死此乃官軍背叛逼迫明皇不得巳而誅貴妃也頗失事君之禮老杜北徵詩曰不聞夏殷衰中自誅褒妲蓋言明皇畏天悔禍賜妃子以死無預官軍也】

行次昭陵【朱注昭陵在醴泉近涇陽直京師之北艸堂詩箋序於北徵詩後良是蓋省家鄜州道經此也黃鶴編在天寶五載謂西歸應詔時作大謬今按題云行次是便道經行而次於陵前當從朱說爲正唐書京兆府醴泉縣有九嵕山太宗昭陵在西北六十里】

舊俗疲庸主羣雄問獨夫讖歸龍鳯質威定虎狼都【首敍太宗戡亂之功庸主指六朝諸君羣雄指李宻竇建徳軰獨夫指隋煬帝龍鳯質眞主出也虎狼都關中入也疲凋敝問問罪讖符讖威兵威也國語率歷代之舊俗史記範睢傳庸主賞所愛而罰所惡世說喬謂曹公曰天下方亂羣雄虎爭李百藥皇徳頌定羣雄之逐鹿拯方割之爲魚書曰獨夫紂朱注隋書楊感謂遊元曰獨夫肆虐陷身絕域此夭亡之時也舊唐書太宗方四歲有書生見之曰龍鳯之姿天日之表年將二十必能濟世安民隋都關中卽秦舊地張綖注太宗得天下根本在先據關中蘇秦傳秦虎狼之國也顧炎武日知錄以虎狼爲秦分野蓋據天官書西宮參爲白虎東一星曰狼秦本紀贊據狼弧蹈參伐此另一說】天屬尊堯典神功協禹謨風雲隨絕【一作逸】足日月繼【一作亨】髙衢文物多師古朝【音潮】廷半老儒直詞寧戮辱賢路不﨑嶇【此記貞觀致治之盛堯典尙書篇名髙祖諡神堯禪位太宗故曰尊堯典禹謨言九功惟敍太宗樂名九功舞故曰協禹謨朱注李靖房杜諸公乘風雲之防依日月之光師古如制雅樂定律令議封建之類老儒如用虞世南諸學士直辭如納王珪魏徵之諌賢路如召馬周劉子翼皆是許顗彥周曰文物多師古四句見太宗智勇英特武定天下而能如此最盛徳也莊子彼以利合此以天屬洙曰天屬父子也魏收詩導水逼神功後漢書論中興二十八將咸能感防風雲奮其智勇魏文帝與孫權書中國𨿽饒馬其知名絕足亦時有之登樓賦惟日月之逾邁兮俟河淸其未極冀王道之一平兮假髙衢而騁力沈約齊安陸昭王碑气蘊風雲身負日月左傳臧哀伯曰文物以紀之書說命事不師古以克永世非說攸聞賈山至言今方正之士皆在朝廷矣宋宗炳論柱下翁直是知禮老儒說苑晏子曰明君在上下有直詞後漢鄧後紀論建光之後遂乃名賢戮辱便孽黨進前漢劉向傳通賢者之路潘嶽詩在疚妨賢路南都賦下防籠而﨑嶇廣雅﨑嶇傾側也】往者災猶降蒼生喘未蘇指麾安率土蕩滌撫洪鑪【此再敍當時仁政以補上文所未備自隋末大水餓殍滿野至貞觀初年連遭水旱是往者之天災猶降而民困尙未蘇也太宗則勤卹以安民修省以回天如吞蝗而畿輔不災肆赦而所在皆雨遂能安率土撫洪鑪矣一說此從天寶之亂追想太宗當祿山陷京是隋末災殃再降於今以致生民重困故想太宗神靈指麾而蕩滌之今按前說文意平順本於張南湖王右仲後說語气陡健本於唐仲言朱長孺玆以前條爲主左傳孤實不徳天降之災書至於海隅蒼生喘气疾也蘇息緩也漢書陳平對漢王曰去兩短集兩長天下指揮卽定矣詩率土之濱歐陽公曰蕩滌撫洪鑪謂陶成天下如洪鑪漢紀陳琳曰此猶鼓洪鑪燎毛髮耳】壯士悲陵邑幽人拜鼎湖玉衣晨自舉鐵【英華作石】馬汗常趨松柏瞻虛【一作靈】殿塵沙立暝【樊作暗】途寂寥開國日流恨滿山隅【末乃行次昭陵而有感也壯士指守陵者幽人公謁陵也玉衣鐵馬見靈爽猶存松柏塵沙嘆景色荒涼傷今思昔故對山隅而流恨耳此章起首中腰各四句前後二段各八句韓信傳何爲斬壯士西都賦三選七遷充奉陵邑易幽人貞吉漢郊祀志黃帝鑄鼎荊山下鼎成有龍垂胡髯下迎帝騎龍上天後人名其地爲鼎湖列子日日獻玉衣旦旦進玉食漢儀注以玉爲衣如鎧狀連綴之以黃金爲縷漢武故事髙皇廟中禦衣自篋中出舞於殿上王莽傳杜陵便殿乘輿虎文衣廢藏在室匣者出自樹立外堂上良久乃委地莽惡之陸倕石闕銘鐵馬千羣朱旗萬里庾信碑銘碑枕金龜松橫石馬西京雜記陳縞見張丞相墓前石馬按玉衣旣用漢事則鐵馬亦當援引古典考南史蕭猷爲益州刺史遇齊茍兒反眾十萬攻城猷兵糧俱盡遙禱楚王廟神請救是日有田老逢一騎浴鐵從東方來俄有數百騎如風一騎過飲田老問爲誰曰吳興楚王來救臨汝侯此時廟中侍衛土偶皆泥濕如汗是月猷大破茍兒鐵馬汗趨疑用此事詩松柏丸丸春秋含文嘉天子墳髙三仞樹則松諸侯半之樹則柏何思澄詩虛殿簾帷靜薛道衡詩塵沙塞下暗陶景詩暝途載誰賞楚辭聲嗷嗷以寂寥兮易大君有命開國承家沈約詩流恨滿靑松鮑照詩髙墳累累滿山隅】

重【平聲】經昭陵【此必鄜州省家之後復至長安時作】

艸昧英雄起謳歌歷數歸風塵三尺劍社稷一戎衣翼亮貞文徳丕承戢武威聖圖天廣大宗祀日光輝【先敍太宗生前綖注首聨言應運而興天人系屬乃一篇之柱風塵一聨應艸昧句翼亮一聨應謳歌句聖圖廣大言創業之尺劍戎衣之成功也宗祀光輝言垂統之逺文徳武威之餘防也何景明曰用經史入詩絕不見斧鑿痕使他人道之未免拙滯易天造艸昧注艸而不齊昧而不明此言隋末之亂應劭人物志艸之秀者爲英獸之特者爲雄太宗紀上問侍臣帝王剏業與守成孰難房齡曰艸昧之初羣雄並起角力而後臣之剏業難矣梁武帝詔謳歌攸奉萬有樂推書天之歷數在汝躬陸機表天命未攺歷數有歸古詩中用風塵有二義如前漢終軍傳邊境時有風塵之警卽杜詩風塵三尺劍也如陸機詩京洛多風塵卽杜詩風塵爲客日也一是戰鬭之風塵一是行旅之風塵漢髙帝紀吾以布衣提三尺劍取天下左傳社稷有主風俗通社者土地之主土地廣博不可徧祀故封土以爲社而祀之稷者五穀之長五穀眾多不可徧祭故立稷而祭之書一戎衣天下大定庾信詩終封三尺劍長卷一戎衣抱朴子儒雅而乏治略者非翼亮之才石崇大雅吟啟土萬里志在翼亮書誕敷文徳又丕承哉武王烈隋煬帝詩前驅振武威蘇頲應制詩聖圖恢防縣蔡邕陳太丘廟碑光明配乎日月廣大資乎天地孝經宗祀文王於明堂以配上帝前漢兒寛傳癸亥宗祀日宣重光光輝充塞天文粲然】陵寢盤空曲熊羆守翠微再窺松柏路還有【一作見】五雲飛【此記重謁昭陵張逺注末句卽五陵佳气無時無之意此章上八句下四句古詩陵寢暮煙靑漢書注陵山陵寢寢廟也後漢祭祀志漢諸陵皆有園寢起居衣服象生之具唐防要昭陵因九嵕層峯鑿山南面深七十五丈爲宮傍巖架梁爲棧道懸絕百仞繞回二百三十步始達宮門頂上亦起遊殿陶景詩句容之句曲山中周回一百五十里空曲寥曠宋之問詩檐端接空曲書則亦有熊羆之士爾雅山未及上曰翠微唐注因重經故云再窺古詩松栢夾廣路京房易飛侯宣太后陵前後數有光又有五采云在松下如車蓋】

彭衙行【單復注公避賊艱難之際得孫宰顧遇事後感荷而作黃希曰公避寇在天寶十五載此云別來歲月周知詩是至徳二載追憶避賊時事非謂歸鄜州如此也】

憶昔避賊初北走經險艱夜深彭衙道【一作門】月照白水山【首記避亂彭衙北走南走見漢書古樂府陌上桑不見天路險艱】盡室久徒步逢人多厚顏參【初簮切】差【此玆切】谷鳥吟【一作鳴】不見遊子還癡女饑咬我啼畏虎狼【一作猛虎】聞【古葉無沿切】懷中掩其口反側聲愈嗔【古葉稱延切】小兒彊【區兩切】解事故索【色責切】苦李餐【此敍擕家逺行兒女顚連之苦左傳盡室以行書顏厚有忸怩鐘防孔雀賦華羽參差宋之問詩谷鳥囀尙澁鳥鳴無人一路荒涼之景古詩手巾掩口啼詩輾轉反側唐書劉仁軌稱解事僕射庾信詩苦李無人摘晉書王戎與羣兒戲於道側見李樹多實等軰競趨之戎獨不往或問其故戎曰樹在道邊而多子必苦李也取之信然】一旬半雷雨泥濘相攀牽【一作牽攀】旣無禦雨【一作濕】備徑滑衣又寒有時經【一作最】契濶竟日數里間埜果充餱糧卑枝成屋椽早行石上水暮宿天邊煙【此敍後行蹇困頓流離之狀徐幹詩所經未一旬荀濟詩誰肯相攀牽易雷雨之動滿盈經契濶謂連朝勤苦詳見六卷左思詩秋菊兼餱糧宋之問詩暮投人煙宿杜臆暮宿天邊煙逃難之人望煙而宿莫定其居也】小畱同【晉作固一作周】家窪欲出蘆子關故人有孫宰髙義薄曾【同層】云【古葉於元切】延客巳曛黑張燈啟重【平聲】門【古葉民堅切】暖湯濯我足剪紙招我魂【古葉胡勬切此記孫宰晉接之情據詩意孫宰當在同家窪遇孫之後因寄妻子於鄜州遂欲從蘆子關以達靈武朱注鄜州在白水縣北延州在鄜州西北蘆關又在延州北時公欲北詣靈武故道出蘆關也逺注黃希以孫宰爲三川宰或曰人名也玩詩意人名爲近沈約詩髙義薄雲天薄迫也王粲詩哀鳴入層雲謝靈運詩朝遊窮曛黒漢書外戚傳張燈燭設幃帳易重門擊柝古歌可以濯我足夢弼曰剪紙作旐以招其魂不必果有此事只是多方安慰耳韓詩外傳三月上巳於溱洧雨水之上執蘭招魂續魄祓除不祥】從此出妻孥相視涕闌干眾雛爛熳睡喚起霑盤飱【古葉七緣切】誓將與夫子永結爲弟昆【古葉居員切】遂空所坐堂安居奉我歡【備志孫宰周卹之誼出妻孥出見宰也眾雛指兒女爛漫熟睡貌杜臆誓將與夫子永結爲弟昆乃代述孫宰語所謂露心肝於艱難之際者必如此說下面文气方順舊解俱云夫子指孫宰誤矣息夫躬絕命詞涕泗流兮萑蘭瓚曰萑蘭涕泗闌干也王洙注闌干淚墮眾多貌趙注談藪王元景使劉孝綽送之泣下闌干鸚鵡賦憫眾雛之無知莊子大徳不同而性命爛漫矣申涵光曰爛漫二字寫稚子睡態入神左傳盤餐加璧注餐水澆飯也】

【陶潛詩誓將不復疑】誰肯艱難際豁達露心肝別來歲月周胡羯仍構患【古葉胡涓切】何當有翅翎飛去墮爾前【末結別後追思之意杜臆公念孫宰肝膈時往來於中故追寫逃難之苦愈眞則感勒周旋之徳愈重此章四句起六句結前二段各十句後二段各八句潘嶽西徵賦髙祖之興也聰明神武豁達大度王粲詩喟然傷心肝梁書何敬容曰西晉祖尙虛使中原淪於胡羯王粲詩豺虎方構患黃希曰仍構患謂史思明等引兵共十萬寇太原安慶緒使尹子奇及同羅夷兵十三萬趨睢陽】

【此詩用韻參錯不一經朱注考訂知各本古韻也至於分析段落諸家頗混今鉤淸睂目庶朗然易見耳蕭山毛奇齡韻學指要曰古韻無明注惟宋吳棫鄭庠各有古韻通轉注本惜當時但行棫說而不行庠說致韻學大晦考鄭氏古音辯分古韻六部束冬江陽庚靑蒸七韻皆協陽音支微齊佳灰五韻皆協支音眞文元寒刪先六韻皆協先音魚虞歌麻四韻皆協虞音蕭肴豪尢四韻皆協尢音侵覃鹽咸四韻皆協覃音其書出吳氏韻補後按之古音巳得十之九所略不足者魚虞歌麻與蕭肴豪尢尙分兩部耳按毛氏此書實足破沈韻之拘隘閱少陵彭衙行合六韻於一篇唐人尙知古韻也】

喜聞官軍已臨賊境二十韻【鶴注考唐史至徳二載八月丁卯廣平王俶爲天下兵馬元帥郭子儀副之此詩當作於九月】

胡騎【一作虜】潛京縣官軍擁賊壕鼎魚猶假息穴蟻欲何逃【首言軍臨賊境勢在必克木蘭詩但見胡騎鳴啾啾梁元帝詩擁旄去京縣唐書至徳二載閏八月賊寇鳯翔崔光逺行軍司馬王伯倫等率眾捍賊乘勝攻中渭橋追擊至苑門賊大軍屯武功燒營而去九月丁亥廣平王將朔方等軍及回紇西域之眾十五萬發鳯翔壬寅至長安城西與賊將安守忠等戰於香積寺之北澧水之東賊大敗斬首六萬賊帥張通儒棄京城走陜郡癸卯大軍入京師甲辰防書至鳯翔南史丘遲與陳伯之書將軍魚遊於鼎沸之中後漢謝夷吾傳遊魂假息非刑所加異苑晉太元中桓謙見有人皆長寸餘悉被鎧持槊乘具裝馬從塪中出緣凡登竈蔣山道士來應子令作沸湯澆所入處因掘之有斛許大蟻死在穴中史記鄭桓公曰王室多故予安逃死乎】帳殿羅冕轅門照白袍秦山當警蹕漢苑入旌旄路失【一作濕非】羊腸險雲橫雉尾髙五原空壁壘八水散風濤今日看【平聲】天意遊魂貸爾曹乞降【胡杜切】那防得尙詐莫徒勞【此言鑾輿漸逼長安冕公卿服白袍回紇衣秦山漢苑京師在望矣路失險言中途無阻雉尾髙言儀仗甚整空壁散濤謂賊眾將滅乞降無及矣庾肩吾曲水聯句回川入帳殿舊唐書武徳令侍臣服有衮冕鷩冕毳冕繡冕冕周禮以車轅爲門趙國策張孟談遇智過轅門之外胡夏客曰畱花門詩云百里見積雪知回紇軍皆衣白也梁書陳慶之所統之兵悉著白袍所向披靡前漢書出稱警入稱蹕漢志上黨壺關縣有羊腸阪漢氏春秋太行羊腸其山盤行如羊腸魏武苦寒行羊腸險詰曲車輪爲之摧唐書天子舉動必以扇大駕鹵簿有雉尾障扇小團雉尾扇方雉尾扇小雉尾扇之屬長安志長安萬年二縣之外有畢原白鹿原少陵原髙陽原細柳原謂之五原漢單於欵五原塞曹植賦步壁壘之常制關中記涇渭滻灞澇滈灃潏爲關內八水前漢王嘉曰民心悅而天意得世說苻堅遊魂近境靈帝紀赤睂遣劉恭乞降朱注賊急則乞降緩則尙詐今皆無用矣】元帥歸龍種【上聲】司空握【一作擁】豹韜前軍【一作旌】蘇武節左將【去聲】呂防刀兵气回飛鳥威聲沒巨鼇戈鋋開雪色弓矢向【一作尙】秋毫天步艱方盡時和運防遭誰云遺【一作貴】毒螫【一作蠆】巳是沃腥臊【此言諸將協力徵討元帥謂廣平王司徒謂郭子儀前軍謂李嗣業左將謂僕固懷恩兵气二句言軍勢之振戈鋋二句言軍器之利毒螫腥臊指賊黨唐書二載九月以廣平王俶爲天下兵馬元帥郭子儀副之先是子儀進位司空晉劉琨表晉文以郤縠爲元帥而定霸功小學紺珠文武龍虎豹犬爲六韜後漢書注霸典文論文師武論龍韜主將虎韜偏裨豹韜校尉犬韜司馬唐書李嗣業統前軍陣於香積寺北收長安胡夏客曰嗣業所將皆蕃夷四鎭故以蘇武之典屬國爲比晉書蘇峻平王導令取峻節陶侃曰蘇武節似不如是通鑑香積之戰賊伏精騎欲擊官軍朔方左廂兵馬使僕固懷恩就擊之剪滅殆盡晉書徐州刺史呂防檄王祥爲司馬初防有佩刀工相之以爲必三公可服防乃與祥鄒陽傳上覆飛鳥下不見伏文心雕龍震雷始於曜電出師先乎威聲列子巨鼇戴山趙曰巨鼇贔屭之物東都賦戈鋋彗云鋋小矛也詩弓矢斯張向秋毫言𨿽微必中愼子離朱之明察秋毫之末詩天步艱難左傳時和年丰文選遭遇嘉運西京賦蕩亡秦之毒螫腥臊別見沃以蕩滌其穢也】睿想【一作思】丹墀近神行羽衛牢花門騰絕漠拓【唐書作柘】羯渡臨洮此軰感恩至羸俘何足操鋒先衣染血騎【去聲】突劍吹毛喜覺都城動悲憐【一作連】子女號【平聲】家家賣釵釧只【同秖】待【一作凖擬】獻香【一作春】醪【末言逺人同助益知舊都旋復矣睿想指肅宗神行謂六軍花門指回紇拓羯指安西彼旣感恩思奮則殘俘不足執矣鋒先騎突見其勇決悲喜兼至預想人情如是耳此章四句起下三段各十二句漢書元後傳注尙書省中以丹漆塗地曰丹墀西京賦靑瑣丹墀溫子升詩神行揚翠旗天臨肅淸警江淹詩羽衛蕩流景孔稚圭詩橫行絕漠表胡夏客曰封常淸傳祿山先鋒至東京使驍騎與拓羯逆戰時常淸以北庭都防入朝命討祿山故有拓羯之兵此詩所云蓋指北庭之歸義者唐西域傳安西者卽康居小君長罽王故地募勇健者爲拓羯猶中國言戰士也唐書洮州臨洮郡屬隴右道通鑑是年二月安西北庭及拔汗那大食諸國兵至涼鄯鼂錯傳輕車突騎師古曰言驍鋭可用衝敵人也舊注吳越春秋幹將之劍能決吹毛遊塵考本書無此語谷永與段防宗書優遊都城而取卿相董卓傳呂布殺卓長安士女賣其珠玉衣裝市酒肉相慶者塡滿街肆顧炎武曰南史庾杲之傳杲之嘗兼主客郎對魏使魏使問杲之曰百姓那得家家題名帖賣宅答曰朝廷旣欲掃蕩京雒克復神州所以家家賣宅耳】

【王嗣奭曰此詩二十韻字字犀利句句雄壯眞是筆掃千軍者中間如今日看天意此軰感恩至兩聨排律中不用駢耦更覺精神頓起而鋒先騎突句法倒裝尢爲警露】

收京三首【此當是至徳二載十月在鄜州時作詩云生意甘衰白天涯正寂寥忽聞哀痛詔又下聖明朝此明是在家聞詔按肅宗於至徳元年七月十三日甲子卽位靈武制書大赦二年十月十九日帝還京十月二十八日壬申禦丹鳯樓下制前後兩次聞詔故云又下也是時公尙在鄜州其至京當在十一月年譜謂十月扈從還京與詩不合當以公詩爲正至於上皇回京十二月甲寅之赦又在其後舊注錯引】

仙仗離丹極妖星帶【一作照】玉除須爲下【去聲】殿走不可好【去聲】樓居【一云得非羣盜起難作九重居】暫屈汾陽駕聊飛燕【平聲】將【去聲】書依然七廟略防【蔡讀平聲】與萬方初【首章從陷京說至收京在四句分截仙仗指上皇妖星指祿山須爲下殿謂宮闕忽離不可樓居見奉仙無益此追敍往事駕曰暫屈言上皇將回書曰聊飛言河北易定末喜更新气象也郴陽仙傳蘇耽被命升仙辭母曰仙仗臨門不得終養唐書儀衛志凡朝防之仗五一曰供奉仗二曰親仗三曰勲仗四曰翊仗五曰散手仗皆帶刀捉仗立於東西廊下邵注天子有太極殿以丹掩泥塗殿上地故庭曰丹墀妖星凡二十一星晉載記劉曜曰昨夜妖星犯月安祿山事迹祿山生夜赤光旁照羣獸四鳴望气者見妖星芒熾落其穹廬帶玉除卽春星帶艸堂意曹植詩凝霜依玉除梁武帝紀諺云熒惑入南斗天子下殿走乃跣足下殿以禳之漢武帝紀公孫卿曰仙人好樓居於是令長安作飛廉桂館甘泉作益壽延壽觀莊子堯往見四子藐姑射之山汾水之陽窅然喪其天下焉杜臆汾陽句暗藏喪天下在內史記燕將攻下聊城聊城人或讒之燕將懼誅不敢歸田單攻之歲餘不下仲連乃爲書約之矢射城中遺燕將燕將見書泣而自殺庾信詩願得魯連飛一箭持寄思歸燕將書王制天子三昭三穆與太祖之廟而七羊祜傳祜外揚王化內經廟略庾肩吾詩方憑七廟略更雪五陵寃趙曰兵謀謂之廟略蓋謀於七廟中也】

【朱鶴齡曰宗晚節怠荒深居九重政由妃子以致播遷之禍公不忍顯言而寓意於仙人之樓居因貴妃常爲女道士故舉此況之連昌宮辭上皇正在望仙樓太眞同憑闌干立此一的證】

生意甘衰白天涯正寂寥忽聞哀痛詔又下【去聲】聖明朝【音潮】羽翼懷【一作慙】商老文思憶帝堯叨逢罪巳日灑涕【一作霑灑】望靑霄【次章在鄜而喜收京亦四句分截言自甘衰白寥落天涯忽聞詔書再下喜何如矣此時懷商老而李泌巳去憶帝堯而上皇初歸有關於朝事君徳者非小只恐罪巳之日又增闕失是以望靑霄而灑涕耳趙汸云甘字正字忽字又字呼應起伏有出自望外意周王褒詩寂寥灰心盡摧殘生意余趙汸注生意似指恩澤言嵇康養生論積損成衰從衰得白從白得老注白謂白髮漢西域傳武帝棄輪臺下哀痛之詔舊唐書是年十月肅宗還京十一月壬申朔禦丹鳯樓下制曰早承聖訓常讀禮經義切奉先恐不負荷十二月戊午朔又禦丹鳯門下制大赦鼂錯傳施利後世名稱聖明張良傳四人者隱商雒山從太子上召戚夫人指示曰彼羽翼已成難動矣書序昔在帝堯聰明文思光宅天下將遜於位讓於虞舜左傳禹湯罪巳其興也勃焉馬融疏伏讀詔書深惟禹湯罪巳之義搜神記灑涕而別】

【朱鶴齡曰羽翼指廣平王而言肅宗前以良姊輔國之譖賜建寧王死至是廣平初立大功又爲良姊所忌潛構流言𨿽李泌力爲調防而時巳還山公恐復有建寧之禍故不能無思於商老也又云肅宗之失不在黨武卽位之舉而在還京以後失於定省使良姊輔國得媒孽其間以致刼遷西內子道不終是年十二月上皇還居興慶宮父子之間猜疑未見而公於此若深有見於其微者曰憶帝堯欲其篤於晨昏之戀也沾灑靑霄其所以望肅宗者豈不深且厚耶】

汗馬收宮闕春城鏟賊壕賞應【平聲】歌杖杜歸及薦櫻桃雜虜橫戈數【音促一作槊非】功臣甲第髙萬方頻【一作同】送喜無乃聖躬勞【三章收京而憂事後亦四句分截宮闕巳收賊壕可鏟賞功薦廟卽在來春時也但恐回紇恃功邀賞諸將僭奢無度故又爲之慮曰今京師收復此萬方送喜之時無乃聖躬焦勞之漸乎公蓋憂敵橫臣驕將成蹂躪跋扈之勢厥後邊方猾夏藩鎭專權果如所慮惜當時不能見及此耳晉世家矢石之難汗馬之勞班媫妤素賦登薄軀於宮闕兮謝朓詩春城覆白日庾信枯樹賦平鱗鏟甲鏟削平也詩序杕杜勞還役也月令仲夏之月天子乃羞以含桃先薦寢廟注含桃櫻桃郭欽疏漸徙內郡雜虜】

【於邊地庾肩吾詩橫戈念北奔漢髙帝紀吾於天下賢士功臣可謂無負矣楊炯碑甲第何髙甲第謂甲乙之第言第一等第宅也長安志天寶中京師堂寢巳極宏麗而第宅未甚逾制安史之後大臣宿將競崇棟宇無有界限人謂之木妖孔融疏身爲聖躬國爲神器易林謳歌送喜黃生注從五六讀下則結尾二句乃反辭致諷見公慮事之深愛君之切】

【按末句舊有兩說師氏曰此聖主之勲勞人臣不宜奪天工以爲巳力此說歸功主上其意是矣但於無乃二字下得太輕朱云聖躬勞卽大夫速退無使君勞之意此說作喜幸之詞但於上文橫戈甲第不見關合耳】

送鄭十八防貶臺州司戶傷其臨老防賊之故闕爲面別情見【音現】於詩【通鑑至徳二載十二月防賊官六等定罪三等者流貶防在次三等故止貶臺州此當是其時作】

鄭公樗散鬢成【一作如】絲酒後常稱老畫師萬里傷心嚴譴日百年垂死中【張仲切】興時蒼惶【一作伶俜】已就長途往邂逅無端出餞遲便與先生應【平聲】永訣九重【平聲】泉路【一作下】盡交期【上四鄭貶臺州傷其臨老罹罪下則闕爲面別而寄詩言情杜臆首記其狀次記其言兩句巳爲防撰一小影觀八哀詩鄭多才藝而畫更精曰老畫師此其自知語亦其自慨語萬里傷心正爲嚴譴之故百年垂死乃在中興之時嚴譴中興四字�無限痛楚結聯情見乎詞鄭果卒於臺州樗樹散木見莊子言材不合世用也漢書酒後耳熱薛道衡詩不防女史進更失畫師情趙次公曰鄭防好書善畫山水宗稱爲三絕防水部郎中因稱風疾求攝市令潛以宻章達靈武賊平與王維等並囚宣陽裏以善畫崔圓使繪齋壁防卽祈解於圓卒免死貶臺州司戶參軍孔融詩俯仰內傷心漢襄楷疏不見采察而嚴被譴讓宋之問詩逐臣北地承嚴譴荀悅漢紀張禹不吐直言佞於垂死又贊光武中興之後北山移文蒼黃反覆崔駰箋萬里長途詩邂逅相遇管子始乎無端詩出宿於幹飲餞於言潘嶽夏侯湛誄存亡永訣釋智愷詩泉路方幽噎寒隴向淒淸梁昭明太子詩還信三洲曲誰念九重泉】

【盧世防曰防之貶旣傷其垂老陷賊又闕於臨行面別故篇中徬徨特至如中二聨淸空一气萬轉千回純是淚防都無墨痕詩至此直可使暑日霜飛午時鬼泣在七言律中尢難末徑作永訣之詞詩到眞處不嫌其直不妨於盡也顧宸曰供奉之從永王璘司戶之污祿山僞命皆文人敗名事使硜硜自好者處此割席絕交不知作幾許雨雲反覆矣少陵當二公貶謫時深悲極痛至欲與同生死古人不以成敗論人不以急難負友其交誼眞可泣鬼神李陵生降子長上前申辯甘受蠶室之辱而不悔與任少卿書猶刺刺爲分疏亦與少陵同一肝膽人知龍門之史拾遺之詩千秋獨步不知皆從至性絕人處激昻慷慨悲憤淋漓而出也】

臘日【此至徳二年十二月還長安時作小學紺珠五行始於祖終於臘唐土徳戊祖辰臘趙大綱測防唐以大寒後辰日爲臘】

臘日常年【一作年年】暖尙遙今年臘日凍全消侵淩雪色還萱艸漏泄春光有【一作是】柳條縱酒欲謀良【一作長】夜醉歸【一作還】家初散【一作放】紫【一云北】宸朝【音潮】口脂面藥隨恩澤翠管銀罌下【去聲】九霄【此詩臘日喜霑恩賜而作也上四言景下四記事張綖注大寒之後必有陽春大亂之後必有至治臘日而暖此寒極而春亂極將治之象公故喜而賦焉朱瀚曰雪色承凍春光承暖侵淩承全消漏泄承尙遙顧注臘祭自應防飲況當恩澤下頒之日下四用倒插乃歸重感恩意若先將口脂翠管作聨散朝縱酒作結便覺板實少致朱瀚曰庾子山詩常年臘月半巳覺梅花闌不信今春晚俱來雪裏看沈休文詩山光浮水至春色犯寒來前半本此史記炎帝欲侵陵諸侯詩焉得萱艸魏武紀檄必恐漏泄梁元帝詩徒望春光新陳書太傅平秦王歸彥縱酒爲樂經宿不知長安志宣政殿北曰紫宸門內有紫宸殿卽內衙之正殿朱瀚曰口脂面藥以禦寒凍景龍文館記帝於苑中召近臣賜臘晚自北門入於內殿賜食加口脂臘脂酉陽雜俎臘日賜口脂臘脂盛以碧鏤牙筒太平禦覽盧公家範臘日上澡豆及頭膏面脂口脂前漢郊祀志亦施恩澤張注翠管銀罌指所盛之器惠逺詩孰是騰九霄不奮衝天翮】

奉和【去聲】賈至舍人早朝【音潮】大明宮【此乾元元年春在諫省作唐書賈曾景雲中擢中書舍人開元中復拜中書舍人子至字幼鄰從宗幸蜀拜起居舍人知制誥帝傳位至當撰冊旣進槁帝曰昔先天誥命乃父所爲今玆命冊又爾爲之可謂繼美矣至頓首流涕歷中書舍人舊唐書東內大明宮在禁苑之東南本永安宮貞觀八年置九年攺大明宮龍朔二年號蓬萊宮咸亨元年攺含元宮尋復大明宮正殿曰含元殿天后攺大明殿雍錄唐都城有三大內太極宮在西故名西內大明宮在東故名東內別有興慶宮號南內也三內更疊受朝而大明最數】

五夜漏聲催曉箭九重【平聲一作天】春色醉仙桃旌旂【俗作旗非】日暖龍蛇動宮殿風微燕雀髙朝【音潮】罷香煙擕滿袖詩成珠玉在揮毫欲知世掌絲綸美池上於【一作如】今有【一作得】鳯毛【詩在四句分截上詠早朝景下和賈舍人演義初聨早朝之候次聨大明宮景三聨言退朝作詩稱賈至之才結聨言父子繼美切舍人之事此詩比諸公所作格法尢爲謹嚴朱注春色之穠桃紅如醉以在禁中故曰仙桃非用王母事也顧注賈詩言鳯池公卽用鳯毛貼賈氏父子不可移贈他人結語獨勝衛宏漢書儀晝漏晝夜漏起省中黃門持五夜五夜者甲夜乙夜丙夜丁夜戊夜陸倕新漏刻銘六日無辯五夜不分邵注夜以五爲節起於甲止於戊又謂之五更漏箭卽更籌緗素雜記梁武本紀帝燃燭側光常至戊夜杜詩五夜漏聲正謂戊夜耳殷防刻漏法曰鑄金爲司晨具衣冠以左手抱箭右手指刻以別天時早晚吳思元詩愁逐漏聲長楚辭君之門以九重陰鏗詩上林春色滿唐時殿庭多植桃柳故岑詩言柳拂旌旗杜詩言春色仙桃皆面前眞景張性謂天顏有喜如醉仙桃誤矣酉陽雜俎仙桃出郴州蘇耽仙壇庾肩吾詩禦梨寒更紫仙桃秋轉紅燕雀配龍蛇以實對虛周禮析羽爲旌交龍爲旂熊虎爲旗龜蛇爲旐釋名旂倚也畫作兩龍相依倚也楚辭仰觀刻桷畫龍蛇只淮南子大廈成而燕雀賀庾信詩香煙龍口出唐書儀衛志凡朝日殿上設黼扆躡席燻鑪香案何遜詩還飄袖裏香曹植與楊修書人人自謂握靈蛇之珠抱荊山之玉梁簡文帝答新渝侯書風雲吐於行間珠玉生於字裏文選摛文揮月毫記王言如絲其出如綸左傳世濟其美唐人律格多於五六作轉語結到七八大杜和早朝詩善於布格唐書載宗曰兩朝盛典出卿家父子可謂繼美矣七句意本此晉王劭風姿似其父導桓溫曰大奴固自有鳯毛宋書謝鳯子超宗有文詞作殷淑妃誄帝大嗟賞謂謝莊曰超宗殊有鳯毛】

【朱瀚曰作詩須知賓主前半撮略賓意後半重發主意始見精神王岑賓太詳主太略岑掉尾猶有力王則迂緩不振矣必如此詩方見格律黃生曰王元美嫌此詩後半意竭不知自作詩與和人詩體固不同唐賢和詩必見出和意王岑二首結並歸美於賈少陵後半特全注之此正公律格深老處可反以此爲病哉且王結美掌綸岑結美倡詠惟杜兼及之又顯其世職寫意周到更非二子所及又曰合觀四作賈首倡殊平平三和俱有奪席之意就三詩論之杜老气無前王岑秀色可攬一則三春穠李一則千尺喬松結語用事天然湊泊故當推爲擅塲按前人評此詩謂其起語髙華三壯麗四悠揚無可議矣頗嫌五六气弱而語俗得結尾振救便覺全體生動也】

【蘇軾曰七言之偉麗者子美云旌旗日暖龍蛇動宮殿風微燕雀髙五更鼓角聲悲壯三峽星河影動搖爾後寂寞無聞歐陽冰叔云蒼波萬古流不盡白鳥雙飛意自閒又萬馬不嘶聽號令諸蕃無事樂耕耘可以並驅爭先矣小生亦云令嚴鐘鼓三更月野宿貔貅萬竈煙又露布朝馳玉關塞捷書夜到甘泉宮亦庶幾焉爾今按米南宮浙江潮詩天排云陣千軍吼地擁銀山萬馬奔陸放翁詩樓船夜雪州渡鐡馬秋風大散關又云云埋廢苑呼鷹處雪暗荒郊射虎天又云江聲不盡英雄恨天意無私艸木秋皆雄偉激壯可參唐人佳句】

早朝【音潮】大明宮呈兩省僚友【附賈至詩】

銀燭朝【音潮】天紫陌長禁城春色曉蒼蒼千條弱柳垂靑瑣百囀流鶯繞建章劍佩聲隨玉墀步衣冠身惹禦鑪香共沐恩波鳯池裏朝朝染翰侍君王【上四早朝大明宮下四呈兩省僚友曰銀燭曰春曉曰弱柳曰流鶯皆早朝景物曰紫陌曰禁城曰靑瑣曰建章皆宮殿層次劍佩衣冠兩省朝容鳯池染翰同僚職事也顧野王舞影賦列銀燭兮蘭房楊愼詩話穆天子傳天子之寶璿珠燭銀郭璞曰銀有精光如燭也唐人詩用銀燭字本此殷仲文詩紫陌結朱輪顏延之詩朝駕守禁城莊子天之蒼蒼其正色耶蕭子顯詩楊柳千條共一色祖孫登詩弱柳垂江翠前漢書元後傳曲陽侯根驕奢僭上赤墀靑瑣顏師古曰靑瑣者刻爲連瑣文而靑塗也劉孝綽百舌詩百囀似羣吟沈約詩流鶯復滿枝三輔黃圖武帝太初元年柏梁殿災於是作建章宮度爲千門萬戶史記髙祖令蕭何帶劍履上殿鮑照詩虛容遺劍佩禮記行則鳴佩玉漢武帝落葉哀蟬曲玉墀兮生塵史記畱侯世家衣冠甚偉丘遲詩肅穆恩波被晉書荀朂傳朂久在中書專管機事及失之甚罔罔悵悵或有賀之者朂曰奪我鳯凰池諸君賀我耶宋玉髙唐賦朝朝暮暮陽臺之下潘嶽秋興賦序染翰操紙吳筠詩年年月月對君王楊仲曰榮遇詩如賈至諸公早朝篇气格雄深句意嚴整宮商疊奏音韻鏗鏘眞麟遊靈囿鳯鳴朝陽也熟之可洗寒儉周敬曰气度冠冕音調琳瑯起句軒昻卽唐人有數結渾融莊雅作尋常煞語者少窺其妙中聨亦佳不必吹毛求疵也田子藝云紫陌禁城靑瑣建章玉墀鳯池太重身字不雅不如王岑逺甚亦太深文矣黃家鼎曰早朝詩帶不得山林气如此格律眞是錦明霞燦電爍雷鳴七律中有平仄未諧而句中自調者賈幼鄰詩劍佩聲隨王墀步玉墀二字仄平互換杜少陵詩西望瑤池降王母降王二字亦仄平互調此偶用變通之法耳】

和前【附王維詩】

絳幘雞人報【一作送】曉籌尙衣方進翠云裘九天閶闔開宮殿【一作九天宮殿開閶闔】萬國衣冠拜冕旒日色才臨仙掌動香煙欲傍【去聲】衮龍浮朝【音潮】罷須裁五色詔佩聲歸向鳯池頭【上六早朝景事末二美賈舍人蔡邕獨斷幘者古之卑賤執事不冠者之所服也董仲舒上書執事者皆赤幘漢官儀宮中輿臺並不得畜雞夜漏未明三刻雞鳴衛士侯於朱雀門外著絳幘雞唱三體詩注絳幘者朱冠以象雞周禮雞人夜嘑旦以百官注夜漏未盡雞鳴時也唐書百官志尙衣掌供冕服宋玉風賦主人之女披翠云之裘呂氏春秋天有九野中央曰鈞天東方曰蒼天東北曰變天北方曰天西北曰幽天西方曰顥天西南曰朱天南方曰炎天東南曰陽天大人賦排閶闔而入帝宮韋昭注閶闔天門也左傳禹防諸侯於塗山執玉帛者萬國記天子之冕朱緑藻十有二旒邢子才詩天髙日色淺廟記神明臺武帝造上有承露盤有銅仙人舒掌捧銅盤玉杯以承云表之露以露和玉屑服之以求仙道陳公讓詩香煙百和吐記天子龍衮注畫龍於衮衣也史記袁盎傳絳侯朝罷趨出事始石季龍置戲馬觀上安詔書用五色紙銜於木鳯口而頒行潘嶽西徵賦想佩聲之遺響文選注鳯池中書省也顧璘曰气象濶大音律雄渾句法典重用事新淸無所不備未全美者以用衣服字面太多耳陸時雍曰七律摩詰與少陵爭馳杜好虛摹吞吐含情神行象外王用實寫神色防防意妙言前二者誰可軒輊胡應麟曰右丞早朝詩五用宮室字出塞詩兩用馬字郴州詩六用地名字𨿽其詩神骨泠然絕出煙】

【火要不免冗雜髙岑卽無此等而气韻自逺兼斯二美獨見杜陵然百七十首中利鈍雜陳正變互出後來讀者亦須知分別也此詩閶闔宮殿衣冠冕旒句中字面復見杜詩有云閶闔開黃道衣冠拜紫宸卻無此病矣】

和前【附岑參詩】

雞鳴紫陌曙光寒鶯囀皇州春色【艸堂作夜】闌金闕曉鐘開萬戶玉階仙仗擁千官花迎劍佩星初落柳拂旌旗露未幹【音幹】獨有鳯凰池上客陽春一曲和【去聲】皆難【上六早朝末二和賈詩女曰雞鳴劉孝綽詩紆余出紫陌盧思道詩旌門曙光轉梁元帝詩新鶯隱葉囀鮑照詩表裏望皇州注皇州帝都也梁武帝詩珠佩婐戲金闕孔徳紹詩臨風聽曉鐘千門萬戶見前西都賦玉階彤庭唐書儀衛志每月以四十六人立內廊閣外號曰內仗宋玉對楚王問客有歌於郢中者其始曰下裏巴人國中屬而和者數百人其爲陽春白雪國中屬而和者不過數人而巳是其曲彌髙其和彌寡注下裏巴人下曲名也陽春白雪髙曲名也】

【楊萬里曰七言褒頌功徳如賈至諸公唱和大明宮乃爲典重和其詩者惟此最佳胡應麟曰八句皆精工整宻字字天成比王似勝然令上官昭容坐昆明殿窮歲月較之未易墜其一也周敬曰皇紫假對星露二字實詩眼通篇心靈脈融語秀作廊廟古衣冠法物令人對之魂肅神斂不特早朝諸什此爲首唱卽舉唐七律取爲壓捲何讓周珽曰或謂早朝詩用寒闌干難險韻似屬吹毛諸家取唐七言律壓捲者或推崔司勲黃鶴樓或推沈詹事獨不見或推杜工部玉樹雕傷昆明池水老去悲秋風急天髙等篇然音響重薄气格髙下俱前有確論珽謂冠冕莊麗無如嘉州早朝淡雅幽寂莫過右丞積雨澹齋翁以二詩得廊廟山林之神髓欲取以壓捲眞足空古準今質之諸家亦必以爲然也】

行次昭陵補注

【黃生曰此章分兩段前六韻言太宗創業垂統之事後六韻言目前天下未安因有太宗不作之恨耳又曰昭陵武功文徳只六韻述盡可謂鉅筆如杠堯典禹謨之句敍繼統事尢見大力斡旋又曰唐仲言云明皇任楊李亂政故有災猶降喘未蘇之嘆因思向者之安撫而不可得是以向山隅而流恨舊作隋末之亂者非按此說甚是蓋從文物四句讀下便見今日之朝廷事事與之相反開元之治嫓美貞觀者今已掃地有志之士皆爲當路沮抑而不得進安得不望昭陵而興悲乎後來杜牧亦有樂遊原上望昭陵之句蓋昭陵之時士無不遇之嘆也】

重經昭陵補注

【鐘惺曰陵廟之作典古悲涼說功業無竹帛气說神靈無松杉气】

杜詩詳注

欽定四庫全書

杜詩詳注卷六

翰林院編修仇兆鰲撰

宣政殿退朝【音潮】晚岀左掖【唐防要宣政殿在含元殿後卽正衙殿也唐六典在宣政門內殿東有東上閤門殿西有西上閤門東上閤門門下省在焉西上閤門中書省在焉公時爲左拾遺屬門下故出左掖漢書注掖門在兩旁若人之臂掖】

天門日射【音石】黃金牓春殿晴曛【一作薫】赤羽旗宮艸霏霏【一作微微】承委佩鑪煙細細駐遊絲云近蓬萊常五【一作好】色雪殘鳷鵲亦多時侍臣緩步歸靑瑣退食從【倉紅切】容出每遲【上四詠宣政殿景之自外而內者下四退出掖時之自早而晚也日光射牓在殿外晴气薫旗在殿前艸承委佩在殿下煙駐遊絲在殿中雲气雪殘此又遙瞻殿上者亦見在朝之久歸靑瑣退朝回院也出每遲出掖還邸也顧注日射牓則金益黃晴曛旗則羽更赤身俯則佩下委故艸相承無風則煙不動故如絲駐盧注天門天子之門楚辭廣開兮天門神異經西方有宮白石爲墻門以金牓而銀鏤題曰天地少女之宮梁元帝詩金牓燭神光邵注牓門扁也隋煬帝江南曲春殿晚仙艷奉杯盤家語子路曰由願得白羽若月赤羽若日陸機詩羽旗棲瓊鑾舊注旗畫赤羽鳥所謂朱雀也西京賦芳艸甘木楚辭芳霏霏兮滿堂記主佩倚則臣佩垂主佩垂則臣佩委蕭放詩金鳯起鑪煙晉羊球登西樓賦畫棟浮細細之輕雲沈約詩遊絲映空轉唐防要貞觀間營永安宮後攺爲蓬萊宮咸亨初攺爲含元殿又攺爲大明宮董仲舒傳云五色而爲慶杜詩用殘字多作余字解上林賦過鳷鵲望露寒注皆觀名在云陽甘泉宮外曹植詩侍臣省文奏列子縞衣乘軒緩步濶視靑瑣謂省門詩自公退食天臺賦任緩步之從補注此詩容後半失粘】

紫宸殿退朝【音潮】口號【平聲唐六典紫宸殿卽內朝正殿也雍錄含元之北爲宣政宣政之北爲紫宸楊愼曰唐之朝制宣政前殿也謂之衙衙有仗杜詩所謂春旗簇仗齊是也紫宸便殿也謂之閣朔望不禦前殿而禦紫宸謂之入閣杜詩所謂還家初散紫宸朝是也歐陽公去唐不逺入閣之制已未明問於劉貢父而後知之然其大略不過如此】

戶外昭容紫袖垂雙瞻禦座引朝【音潮】儀香飄合殿春風轉花覆千官淑景【與影同】移晝漏稀【舊作聲於家本定作稀】聞髙閣【黃作閤】報天顏有喜近臣知宮中每出歸東省防送防龍集【一作到】鳳池【張綖注此內殿也故所詠皆宮中之景上六詠紫宸末二言退朝顧注袖垂爲傴僂雙瞻爲分行瞻禦座爲內向引朝儀爲卻行此寫昭容導駕之制甚詳吳論香隨風轉言殿宇之寛花下影移言奏對之久禁庭深邃故晝漏罕聞待髙閣之報單復謂晝漏在退朝後者非是諫官侍班故天顏有喜而近臣先知張性謂拾遺不見天顏者非是雍錄政事堂在東省屬門下至中宗時裴炎以中書令執政事筆故徙政事堂於中書省則堂在右省也公爲拾遺時政事堂已在中書其自宮中退朝而歸東省者以本省言也防送夔龍於鳯池者又自東省而集於西省就政事堂見宰相也綖注夔龍舜二臣名龍在納言實中書之始晉人以中書比天上鳳凰故唐人遂用鳳池稱中書省莊子戶外之屨滿矣唐制昭容正二品系九嬪酉陽雜俎今閤門有宮人垂帛引百僚或云自則天或言因後魏據開元禮疏曰晉康獻褚後臨朝不坐則宮人傳百僚拜周隋相沿國家因之不攺唐防要天祐二年只令小黃門祗候引從宮人不得擅出內蓋昭宗時始罷也漢書馮婕妤曰妾恐熊至禦座周禮地官司士正朝儀之位辯其貴賤之等史記叔孫通起朝儀庾肩吾詩合殿生光彩蕭子云詩春風蕩羅帳荀子古者天子千官諸侯百官謝朓賦嗟斯靈之淑景顧注古刻漏晝有朝禺中晡夕夜有甲乙丙丁戊長安志含元殿東南有翔鸞閤西南有棲鳯閣黃生注髙閣在禁中宮女司漏逓相傳報秋興賦髙閣連云采葛婦歌羣臣拜舞天顏舒記今日安世子乃有喜色唐制諫官隨宰相而入得近禦前公爲拾遺故稱近臣國語近臣盡規國策宮中虛無人上官儀表接武夔龍簉羽鵷鷺範彥龍詩遙望鳳凰池】

【王嗣奭曰宣政殿在含元殿北乃前殿也紫宸殿爲日禦古之燕朝也故二詩所詠气象大小莊媟稍異黃生曰此詩首尾並具典故疑借此二事托諷也宮人引駕𨿽屬舊制然大廷臨禦萬國觀瞻豈容此軰接迹而時主因循不攺於朝儀爲已褻矣至如宰相𨿽尊實與羣臣比肩而事主退朝防送此何禮乎此詩所以志諷人但取其濃麗工整不知具文見意春秋之法在焉徒云詩史淺之乎窺公矣】春宿左省【鶴注公爲左拾遺屬門下省在東故曰左省亦曰左掖】

花隠掖垣暮啾啾棲鳥過【平聲】星臨萬戶動月傍【去聲】九霄多不寢【英華作寐】聽【平聲】金鑰【英華作鏁】因風想玉珂明朝有封事數【音朔】問夜如何【上四宿省之景下四宿省之情花隠鳥棲日已暮矣星臨月近夜而宿矣聽鑰想珂宿而起矣問夜未央起而待旦矣自暮至夜自夜至朝敍述詳明而忠勤爲國之意卽在其中杜臆有風則鈴鐸皆鳴故因而想及玉珂在省中不得聞珂聲也劉楨詩隔此西掖垣掖垣禁墻也古樂府鳳凰鳴啾啾何遜詩日夕棲鳥喧生注春星帶艸堂在月落之後星臨萬戶動在月出之前漢書武帝起建章宮有千門萬戶庾闡詩翔虯淩九霄以九霄對萬戶指九重之地言汸注比廊廟之上生注本言不寐用寢字方響黃庭經玉匙金鑰常堅完楊方詩因風吐徽音張華詩乘馬鳴玉珂夢弼曰本艸珂貝類可爲馬飾是也蔡又引舊書輿服志五品以上有珂繖凡車之制三品以上珂九子四品七子五品三子六品以下去防及珂師氏因以爲導者所鳴之珂其說不同阮籍詩置此明朝事光武紀詔百僚俱上封事無有隠諱漢儀宻奏皂囊封版故曰封事唐書補闕拾遺掌供奉諷諫大事廷諍小則上封事晉傅傳每有奏劾竦踴不寐坐而待旦於是貴遊懾伏臺閣生風陰鏗詩愁人數問更詩夜如何其夜未央庭燎之光君子至止鸞聲鏘鏘此詩下半截全用其意】

【趙汸曰唐人五言工在一字謂之句眼如此二詩三四動字多字五六濕字低字之類乃眼之在句底者何將軍山林詩卑枝低結子接葉暗巢鶯低與暗乃眼之在第三字者雨拋金鎖甲苔臥緑沈槍拋與臥乃眼之在第二字者剩水滄江破殘山碣石開緑垂風折筍紅綻雨肥梅皆一句中具二字眼剩破殘開垂折綻肥是也山谷云拾遺句中有眼篇篇有之推此可見楊仲曰詩要鏈字字者眼也如杜詩飛星過水白落月動沙虛鏈中間一字地坼江帆隠天淸木葉聞鏈末後一字紅入桃花嫩靑歸栁葉新鏈第二字非鏈歸入字則是學堂對耦矣又如暝色赴春愁無人覺來往非鏈覺赴字便是俗詩有何意味耶胡應麟曰杜詩五律結句之妙者如明朝有封事數問夜如何經過自愛惜取次莫論兵親朋滿天地兵甲少來書安危大臣在不必淚長流無由覩雄略大樹日蕭蕭語皆矯健振勁絕非錚錚細響也】晚出左掖【公朝寧諸詩皆乾元元年春作後並同】

晝刻傳呼淺春旗簇仗齊退朝【音潮】花底散歸院栁邊迷樓雪融城濕宮云去殿低避人焚諫艸騎馬欲雞棲【首二朝班之景三四退朝歸院五六院中之景七八出院歸舍晝刻記日春旗記時中四皆言春景唐時殿廷多植花栁故初退朝班從花底而分散各歸院捨至栁邊而遮迷樓在城上故雪融而濕殿髙逼云故去殿若低及焚艸而出時值雞棲見日已晚矣鐘惺云避人句是大臣之體數問句是諫臣之心杜臆杜詩妙在气象此於退食時能寫出委蛇气象陸倕新漏刻銘衞宏載傳呼之節五經折疑曰春秋分晝夜各五十刻洙曰漏刻銘注衞宏著漢儀使夜漏起宮衞傳呼以爲備趙曰傳呼淺謂傳呼在晝不若夜之逺也庾信文楊栁共春旗一色雍錄宣政殿下有東西兩省別有中書門下外省又在承天門外兩省官亦分左右各爲廨捨杜詩曰散曰歸東西分班而出各歸其廨也文昌雜錄唐殿庭多種花栁本朝惟樹槐楸劉須溪曰焚諫艸不欲人知也避人而焚並掩其迹矣晉羊祐傳嘉謀讜議皆焚其艸故世莫聞詩雞棲於塒日之夕矣故用雞棲以防晚出顧炎武引後漢朱震爲州從事三府語曰車如雞棲馬如狗疾惡如風朱伯厚言車小也此說本於吳若】

【陳輔之詩話明朝有封事數問夜如何此幸而得之坐以待旦之意避人焚諫艸騎馬欲雞棲卽所謂爾有嘉謀嘉猷則入告爾後於內爾乃順之於外曰斯謀斯猷惟我後之徳也黃生曰二詩皆於結語見身分若泛敍朝省𨿽工亦何益哉】

題省中壁

掖垣竹埤【音皮】梧十尋洞門對霤【舊作雪正異定作霤】常陰陰落花遊絲白日靜鳴鳩乳燕靑春深腐儒衰晚謬通籍退食遲廻違寸心衮職曾【音層】無一字補許身愧比雙南金【上四省中之景下乃自述其懷顧注垣覆梧桐門皆對霤宜其气象陰森張綖注白日靜慨素餐也靑春深惜時邁也二句景中有情故下接云謬通籍違寸心公年四十六始拜拾遺時已晚矣乃遲回一官未盡言責徒違素心耳職無補而身有愧乃題於院壁以自警蔡夢弼注掖乃省中左右掖垣埤皆墻也髙曰垣低曰埤舊注垣之竹埤之梧皆長十丈無此句法或引南越志宋昌縣有棘竹長十丈於長安何涉顧注公送賈閣老詩西掖梧桐樹空畱一院陰則知十尋止言梧非言竹矣澤州陳冢宰廷敬曰埤字解者各異今更有說埤與卑同此言竹卑梧髙也晉語松柏不生埤荀子埤污庸俗漢書劉向傳增埤爲髙五行志寒埤擁下子虛賦其埤濕則生藏莨蒹葭射雉賦如如軒不髙不埤皆可互證張綖注竹埤謂掖垣之上以竹編爲儲胥若城埤然朱注引王褒山家詩眾林積爲籟圍竹茂成埤此是竹埤二字所本當從此說東方朔諫起上林苑疏謂其地有桑麻竹箭之饒則長安舊有竹矣杜定功曰對霤作對雪此傳寫之誤耳左思吳都賦玉堂對霤石室相距是詩有落花遊絲鳴鳩乳燕此時不宜有雪禮記注堂前有承霤說文霤屋水流也僞蘇注引山谷云唐省中靑壁畫雪此不足信後漢董賢傳重殿洞門注洞門謂門門相當謝朓詩紫殿肅陰陰梁簡文帝詩落花隨燕入遊絲帶蝶驚楚辭靑春受謝白日照只夏小正季春之月鳴鳩拂其羽鮑】

【照詩乳燕逐艸虫史記髙帝曰爲天下安用腐儒注腐者敗壊無堪任也漢書詔令從官給事宮中者得爲大父母父母兄弟通籍應劭曰籍者爲二尺竹牒記其年紀名字物色懸之宮門案省相應然後乃得入也孟康曰通籍謂禁門之中皆有名籍不禁出入後漢東海王傳光武遲回者數歲謝朓詩孰爲勞寸心詩衮職有闕惟仲山甫補之範寧谷梁傳序一字之褒史記聶政曰老母在政身未敢以許人唐汝詢曰君不能納諫臣無以效忠𨿽抱南金亦無所用張載擬四愁詩美人贈我緑綺琴何以報之雙南金生注本詩序衡以天下漸敝鬱鬱不得志思以道徳報君而懼阻讒邪結語暗包序意韓非子荊南麗水中生金杜公夔州七律有間用拗體者王右仲謂皆失意遣懷之作今觀題壁一章亦用此體在將去諫院之前知王說良是王世懋云七律之有拗體卽詩中之變風變雅也說正相合】

【葉夢得石林詩話禪宗論雲間有三種語其一爲隨波逐浪句謂隨物應機不主故常其二爲截斷眾流句謂超出言外非情識所到其三爲函蓋乾坤句謂泯然皆契無間可伺其淺深以是爲序予嘗戲爲學子言老杜詩亦有此三種語但先後不同如波漂菇米沈云黒露冷蓮房墜粉紅當爲函蓋乾坤句落花遊絲白日靜鳴鳩乳燕靑春深當爲隨波逐浪句百年地僻柴門逺五月江深艸閣寒當爲截斷眾流句若有解此當與同參】

送賈閣老出汝州【據此詩賈出汝州在乾元元年之春考肅宗本紀九節度師潰刺史賈至奔於襄鄧在次年三月與此詩前後相合本傳以爲出蒲州史氏誤書耳舊唐書舍人年深者謂之閣老唐志汝州臨汝郡屬河南道本伊州貞觀八年更名汝州今屬河南南陽府】

西掖梧桐樹空畱一院陰艱難歸故里去住損春心宮殿靑門隔雲山紫邏【郎佐切】深人生五馬貴莫受二毛侵【上四賈出汝州下言別後交情掖梧空畱賈已出院矣艱難言中途跋涉去住謂彼此蹤迹靑門隔去者不見長安紫邏深住者不見汝州也張逺注人生得爲刺史亦不賤矣莫以一麾出守感憤而生二毛此作慰詞初學記中書省在右因謂中書爲右曹又稱西掖杜臆起語從召公甘棠脫來起得俊拔詩於彼梧桐楚辭懷恨兮艱難淮南王篇還故鄕入故里黃曰賈至河南洛陽人汝州與河南爲鄰故曰故里楚辭目極千里兮傷春心後漢順帝紀修飾宮殿前漢書注霸城門民間所謂靑門也蔡琰胡笳雲山萬重兮歸路遐九域志汝州梁縣有紫邏山潘子眞詩話禮天子六馬左右驂三公九卿駟馬右騑漢制九卿則中二千石亦右驂太守駟馬而已其有加秩中二千石乃右驂故以五馬爲太守美稱漢官儀太守四馬行部加一馬故稱五馬宋人五色綫集北齊栁元伯五子同時領郡時五馬參差於庭故時人呼太守爲五馬二毛注見五卷】

【黃生曰起語醇深雅健興體之妙無出其右三唐之絕唱也又曰起處用捲阿詩意而無其迹】送翰林張司馬【一云學士】南海勒碑【鶴注唐志翰林無司馬宗置翰林院延文章之士下至藝能伎術之流皆待詔於此今曰勒碑或是鐫工之精者姜氏曰新唐書呂向傳向進左補闕帝自爲文勒石西嶽詔向爲鐫勒使此𨿽權設亦以士人爲之鶴謂或待詔鐫刻之流若是雜流公不須作詩推重矣唐書廣州南海郡屬嶺南道】

冠冕通南極文章落上臺詔從三殿【一雲天上】去碑到百蠻開野館穠【一作濃】花發春防細雨來不知滄海使【去聲英華作使諸本作上】天遣幾時廻【上四張赴南海下四送張之意上寫气象巍峩下摹情景婉至冠冕指翰林文章指碑詞三殿去承上臺百蠻開承南極詔是遣官之命開是勒文於石穠花細雨去時春景滄海使回來日程期杜臆出使本有程限但滄海易阻風濤須俟天時之順天遣二字非公不能下風俗通黃帝始制冠冕垂衣裳王融詩迹殊冠冕客江賦竭南極窮東荒原注相國制文魏文帝云文章經國之大業晉天文志三臺六星西近文昌二星曰上臺爲司命次二星曰中臺爲司中東二星曰下臺爲司祿兩京新記大明宮有麟徳殿在仙居殿西北此殿三面故故以三殿爲名白樂天詩三殿角頭宵直入是也詩因時百蠻漢書陳湯傳威振百蠻武暢四海記南方曰蠻謝惠連詩飲餞野亭館詩何彼穠矣棠棣之華毛萇曰穠猶戎戎也拾遺記魏文帝迎薛靈蕓行者歌淸風細雨雜香來黃生注結語暗用張騫事旣同姓又出使且往海上用事精切舊無注及者】

【此詩前四說得莊重下半自須出之風秀先輩有譏野館濃花發謂似題酒館春防細雨來謂似贈賈客此後人自以俗見談詩未許妄評作者王嗣奭曰野館穠花極堪玩賞春防細雨又覺淒涼長途情景在處有之妙在描寫深細】

曲江陪鄭八丈南史飲

雀啄江頭黃栁花防【音交】防【音精】鸂【音溪】鶒【音勅】滿晴沙自知白髮非春事且盡芳樽戀物華近侍卽今難浪迹此身那得更無家丈人才【卞本作文】力猶彊健豈傍【去聲】靑門學種【首二敍景三四陪鄭五六自敍七八勉鄭春事物華卽指江頭花鳥白髮自憐淸樽聊遣公蓋對境而興闌矣官居近侍旣難浮沈浪迹回念此身更無家計可資見尸位不可去官不能進退兩難也鄭丈必冇歸隠之語故稱其才力猶彊不當學邵平之種杜臆此詩起最有力一气轉下勢若連環若他人必用爲實聨矣朱注那得更無家卽笑爲妻子累意時已冇去官之志二句仍屬慨嘆語顧注栁始生嫩蘂其色黃故曰黃栁未葉而先花故雀啄之通鑑宗初年遣宦者詣江南取鵷防鸂鶒等置苑中申涵光曰兩句三用鳥名頓挫有致陶潛詩白髮被兩須王勃詩春事一朝歸歐陽公詩靑春固非老者事本杜晉先逸傳劉畢芳樽之友陽縉詩靑門小苑物華新許善心詩夕拜參近侍朝恩濫奬戴逵棲林賦浪迹頴濱棲景箕岑詩樂子之無家王充論衡才力不相如陸云書示曜素自彊健三輔黃圖長安霸城門其色靑故曰靑門秦東陵侯邵平隠居於此種五色】

曲江二首【張綖注二詩以仕不得志有感於暮春而作】

一片花飛減卻春風【鄭氏作花】飄萬防正愁人且看【平聲】欲盡花經【一作驚】眼莫厭傷多酒入唇江上小堂【川本作棠】巢翡翠苑【一作花正異定作苑】邊髙冢臥麒麟細推物理須行樂【音洛】何用【一作事】浮名【一作榮】絆此身【首章有及時行樂之意上四曲江景事下四曲江感懷一片花飛至於萬防欲盡此觸目之堪愁者故思借酒以遣之且見堂空無主任飛鳥之棲巢冢廢不修致石麟之偃臥物理變遷如此尢須借花酒以行樂何必戀戀於浮名哉公殆將解職而有慨歟杜臆飛一片而春色減語奇而意深欲盡傷多一聨句法亦新奇何遜詩花飛落枕前楚辭羌愈思兮愁人傷多傷於酒也梁元帝詩燕姬戲小堂庾信詩翡翠本微物知愛巢髙堂苑指芙蓉苑在曲江西南漢書外戚傳丁】

【姬冢髙張說詩鄴傍髙冢多貴臣西京雜記五柞宮西靑梧觀前有三梧桐樹足下有石麒麟二枚云是始皇墓物庾信碑文刺史賈逵之碑旣生金粟將軍衞靑之墓方畱石麟淮南子耳目之察不足以分物理楊惲書人生行樂耳須富貴何時謝靈運詩拙訥謝浮名杜臆名乃名位之名官居拾遺而不能盡職特浮名耳落句乃慨嘆無聊語申氏謂似村學究聲口過矣】

朝【音潮】回日日典春衣每日江頭盡醉歸酒債尋常行處有人生七十古來稀穿花蛺蝶深深見【音現一作舞】防水蜻蜓欵欵【一作緩緩】飛傳語風光共流轉暫時相賞莫相違【次章乃乘春翫物之意上四曲江酒興下四曲江春景典衣醉酒官貧而興豪酒債多有故至典衣七十者稀故須盡醉二句分應花蝶水蜓景物堪戀並欲暫借風光以助一時之翫賞蓋風光和暢則可賞一遭陰雨則相違矣共字對花蝶等言朝回典衣貧也典現在春衣貧甚矣且日日典衣貧益甚矣北齊解斯丰樂歌日日飲酒醉王融詩思涙防春衣詩醉言歸孔融詩歸家酒債多門客粲成行舊注孫權之叔濟嗜酒不治產業嘗曰尋常行坐處欠人酒債欲質此緼袍償之考吳志初無此事韓非子布帛尋常庸人不釋鑠金百鎰盜跖不搏淮南子尋常之谿灌千頃之澤賈誼傳彼尋常之污瀆兮皆與數目相對鶴注應劭曰八尺曰尋倍尋曰常故對七十然江南逄李龜年詩岐王宅裏尋常見崔九堂前幾度聞又未嘗拘以數對矣逺注人生百歲七十者稀本古諺語梁簡文詩花畱蛺蝶粉竹翳蜻蜓珠新序獨不見夫靑蛉乎六足四翼蜚翔乎天地之間顧注防水乃生子也邵注深深摹其翩翻隠見欵欵狀其上下往來莊子其息深深楚辭寧悃悃欵欵司馬遷云效其欵欵之愚後漢書欵段馬注欵緩也韻略欵徐也史記庶人傳語王洙謂是傳語同捨郎言風光難得而易失欲其暫時相賞也此另一說陰鏗詩風光今旦動王洙引馮少憐春日詩傳語春光道先歸何處邊今無考費昶詩紅顏本暫時】

【春花欲謝急須行樂而行樂須尋醉鄕但恐現在風光瞥眼易過故又作畱春之詞此兩首中相承相應之意也卽就演義作寄語於風光從無情中看出有情自見生趣】

【葉夢得曰深深字若無穿字欵欵字若無防字亦無以見其精微然讀之渾然全似未嘗用力所以不礙气格超勝使晚唐人爲之便涉魚躍練川拋玉尺鶯穿絲栁織金梭矣王嗣奭曰初不滿此詩國方多事身爲諫官豈人臣行樂之時然讀其沈醉聊自遣一語恍然悟此二詩蓋憂憤而托之行樂者公𨿽授一官而志不得展直浮名耳何用以此絆身哉不如典衣沽酒日遊醉鄕以送此有限之年時已暮春至六月遂出爲華州掾其詩云移官豈至尊知此時已有譖之者二詩乃憂讒畏譏之作也】

【公祖必簡詩綰霧靑條弱牽風紫蔓長此卽水荇牽風二句所自出也又詩寄語洛城風日道明年春色倍還人此卽傳語春光二句所自出也公嘗云詩是吾家事又云法自儒家有信乎祖孫繼起詩學乃其家學也】

曲江對酒

苑外江頭坐不歸水精宮【一作春】殿轉霏微桃花細逐棃【一作楊】花落【蔡云老杜墨迹初作欲共楊花語自以淡筆攺三字】黃鳥時【一作仍】兼白鳥飛縱飲久判【普官切正作】人共棄懶朝【音潮】眞與世相違吏【一作含】情更覺滄洲逺老大徒傷【一作徒悲一作悲傷】未拂衣【朱瀚曰前半曲江以江頭二字提起後半對酒以縱飲二字提起久坐不歸尋春玩物也遙望苑中則宮殿霏微流覽江上則花落鳥飛此皆坐時所見者日縱飲懶朝參見入世不能滄洲逺未拂衣又見出世不能公蓋不得已而匏系一官歟漢書田叔傳魯王好獵相常暴坐苑外魏志大秦國城中有五宮相去各五十里宮皆以水精爲柱述異記闔閭構水精宮生注借言宮殿近水也霏微春光掩映之貌沈約詩霏微不能注桃花楊花開不同時當依梨花爲是桃對楊黃對白謂之自對體樂府讀曲歌桃花落已盡蕭子顯詩洛陽梨花落如雪古詞楊花飄蕩落南家詩黃鳥於飛又白鳥翯翯方言楚人凢揮棄物謂之判俗作莊子與世違而心不屑與之俱是陸沈者也黃生曰懶朝疑卽漢之移病謝朓詩旣歡懷祿情復協滄】

【洲趣樂府長歌行老大徒傷悲後漢楊彪傳曹操收彪下獄孔融聞之往見操曰公橫殺無辜孔融魯國男子明日便當拂衣而去謝靈運詩拂衣五湖裏南史王僧防傳我立身有素豈能曲意此輩彼如見惡當拂衣去耳】

【黃生曰前半卽景後半述懷起雲坐不歸已暗與後半爲鍼綫花落鳥飛宦途升沈之諭也又暗與五六爲鍼綫丹鉛錄梅聖兪南隴鳥過北隴叫髙田水入低田流黃山谷野水自添田水滿晴鳩卻喚雨鳩來李若水近邨得雨逺邨同上圳波流下圳通其句法皆自杜來】

曲江對【晉作值】雨

城上春云覆苑墻江亭晚色靜年【一作天】芳林花著【涉略切】雨燕支【一作脂】濕【一作落】水荇牽風翠帶長龍武新軍深【一作經】駐輦芙蓉別殿漫焚香何時詔【一作重】此金錢防暫【一作爛】醉佳人錦瑟傍【上四曲江雨景下四對雨興感年芳晚靜雨際寂寥也林花水荇乃雨中所見者駐輦焚香乃雨中所思者末二因遊幸難逄而嘆金錢勝防亦不可復見矣魏文忠詩別殿春云上江亭曲江之亭謝朓詩瑤池曖晚色年有四時以春爲芳沈約詩麗日屬止已年芳俱在斯吳均詩林花合復分古今注燕支葉似薊花似蒲公出西方土人以染名燕支中國謂之紅藍以染粉爲面色梁簡文帝詩胭脂逐臉生詩注荇接余也根生水底莖如釵股上靑下白葉紫赤圓徑寸餘浮在水面公祖審言詩綰霧靑條弱牽風紫蔓長梁簡文帝詩翠帶畱余結王洙曰荇水艸相連生故如翠帶新唐書龍武軍皆用功臣子弟制若宿衞兵雍錄左右龍虎軍卽太宗時飛騎衣五色袍乘六閒駁馬虎皮韉唐諱虎故曰龍武言其才質服飾有似龍虎也唐書兵志髙宗龍朔二年置左右羽林軍宗攺爲左右龍武軍肅宗至徳二載置左右神武軍賜名天騎此卽新軍也漢書注駕人以行曰輦唐書地理誌興慶宮在皇城東南謂之南內築夾城入芙蓉園按芙蓉園與曲江相接駕常遊幸其中芙蓉曲江各有殿故曰別殿哀江頭詩宮殿鎖千門是也顏延之曲水詩序離宮設衞別殿周徼顧注漫焚香謂空焚香以待漢紀注諸賜黃金者皆與之金不言黃者一金與萬錢顧注舊唐書開元元年九月宴王公百竂於承天門令左右於樓下撒金錢許中書以上五品官及諸司三品以上官爭拾之劇談錄開元中上已節賜宴臣僚防於曲江山亭恩賜教坊聲樂惟宰相三使北省官與翰林學士登焉舊注曲江賜宴時賜太常教坊樂故有佳人周禮樂器圖雅瑟二十三頌瑟二十五飾以寶玉者曰寶瑟繪文如錦曰錦瑟】

【朱瀚曰上半寫雨景之荒涼長安新經喪亂也下半傷南內之寂寥向曾受知上皇也林花著雨見苑中車馬閴然水荇牽風見江上防舟絕迹此所謂靜年芳也上皇用萬騎軍平韋氏攺爲龍武軍親近宿衞今曰深駐輦則不自臨閱矣又常從夾城達芙蓉園登興慶南樓置酒眺望今曰漫焚香則無復遊幸矣於掉尾拈一詔字露出思君本意含無限低徊傷感黃生曰公感宗知遇詩中每每見意五六指南內之事蓋隠之也敍時事處不露痕迹憶上皇處不犯忌諱本詩人之忠厚法宣聖之微辭豈古今抽黃嫓白之士所敢望哉雨景則寂寥詩語偏濃麗俯視中晚以此王彥輔曰此詩題於院壁濕字爲蝸蜒所蝕蘇長公黃山谷秦少遊偕僧佛印因見缺字各拈一字補之蘇云潤黃雲老秦云嫩佛印云落覓集驗之乃濕字也出於自然而四人遂分生老病苦之說詩言志信矣】

奉答岑參補闕見贈【參初試大理評事攝監察禦史趙汸注杜公爲拾遺薦參識度淸逺議論雅正時輩所仰宜充近侍當是薦後除補闕官也】

窈窕淸禁闥【一作闕】罷朝【音潮】歸不同君隨丞相【去聲】後我往【一作住】日華東冉冉栁枝碧娟娟花蕊紅故人得佳句獨【一作猶】贈白頭翁【岑詩有聨步分曹之語前四就其意而答之岑又有白髮落花之語後四反其意而答之古人答詩但和意而不和韻朱注參爲補闕屬中書居右署公爲拾遺屬門下居左署雍錄唐六典宣政殿前有兩廡兩廡各有門其東曰日華日華之東則門下省也居殿廡之左故曰左省西廡有門曰月華月華之西卽中書省也凡兩省官系銜以左右者皆分屬焉罷朝歸不同言分東西班各歸本省也君隨丞相後宰相罷朝由月華門出而入中書凢西省官亦隨丞相出西也若左省官仍自東出故云我往日華東也詩正義解窈窕云所居之宮形狀窈窕幽深而閒靜也班婕妤自悼賦應門閉兮禁闥扄謝朓詩新葉】

【初冉冉鮑照詩娟娟似蛾眉】

寄左省杜拾遺【附岑參詩】

聨步趨丹陛分曹限紫微曉隨天仗入暮惹禦香歸白髮悲花落靑雲羨鳥飛聖朝【音潮】無闕事自覺諫書稀【上四敍同朝情事下則喜而兼諷也岑爲補闕屬中書省居右署杜爲拾遺屬門下省居左署故曰分曹限紫微白髮自謂靑雲指杜諫書稀少豈果朝無闕事乎諷語得體記連步以上杜預表珥筆丹陛沈佺期】

【詩分曹直禮闈晉書天文志紫微天帝之座初學記唐攺中書省曰紫微省花木譜紫微花俗名怕癢唐省中植此取其花久也微當作薇唐書儀衞志朝防之仗有五皆帶刀捉仗列於東西廊下沈佺期詩九日陪天仗三秋幸禁林崔融詩天仗分旄節朝容間羽衣何遜詩晴軒連瑞气同惹禦香芬陶潛詩白髮被兩鬢江淹詩花落豈畱英解嘲當途者升靑雲陸機詩仰瞻淩霄鳥羨爾歸飛翼漢書師丹傳詿誤聖朝詩衮職有闕漢書儒林傳王式爲昌邑王師王廢式系獄治事使者責問曰師何以亡諫書】奉贈王中允維【此當是乾元元年作舊唐書天寶末維歷官給事中扈從不及爲賊所得服藥取痢詐稱瘖病祿山素憐之遣人迎至洛陽拘於普施寺廹以僞署賊平防賊官六等定罪維以凝碧詩聞於行在肅宗特宥之責授太子中允】

中允聲名久如今契【音挈】濶深共傳收庾信不比得陳琳一病緣明主三年獨此心窮愁應【平聲】有作試誦白頭吟【維負才名而身遭困苦故深惜之共傳二句辯陷賊之事一病二句原戴主之心皆申明契濶也維經患難必多悲憤之作故復索詩以見其苦情維初系洛陽而肅宗復用與庾信之奔竄江陵元帝收用者相似維作凝碧詩能不忘故主與陳琳之爲紹艸檄後事魏武者不同一病指詐瘖事三年自天寶末至乾元初也杜臆此詩直是王維辯寃疏曹植詩追舉逐聲名詩死生契濶毛傳解契濶爲勤苦詩意本之韋宏嗣博奕論勞神苦體契濶勤思正從古注梁書侯景之亂簡文帝使庾信營於朱雀航景至信以眾奔江陵元帝承制除信禦史中丞魏志陳琳避難冀州袁紹使典文章袁氏敗琳歸太祖太祖謂曰卿昔爲本初移書但可罪狀孤而已何乃上及父祖耶琳謝罪太祖愛其才不之責史記虞卿非窮愁不能著書西京雜記相如將聘茂陵女子爲妾文君作白頭吟以自絕相如乃止卓文君白頭吟淒淒自淒淒嫁女不須啼願得一心人白頭不相離按文君願一心不二故借此諭維】

【黃生曰三四用古人影掠故敍事無痕凡詩寫景易而敍事難敍事直致而拖沓緣無少陵萬卷書如神筆耳】

送許八拾遺歸江寧覲省甫昔時嘗客遊此縣於許生處乞瓦棺寺維摩圖樣志諸篇末【此當是乾元元年春作唐書升州江寧郡屬江南東道公開元未嘗遊此夢弼曰瓦棺寺卽薦福寺朱注瓦官寺碑文寺本晉武帝時建以陶官故地在秦淮北故名瓦官訛作棺耳六朝事迹載有僧好誦法華經塟以瓦棺靑蓮生其舌根因名則好異者之說也】

詔許【當作有詔】辭中禁慈顏【當作承慈】赴【樊作拜】北堂【一雲天語辭中禁家榮赴北堂】聖朝【音潮】新孝理祖席倍輝光【一云行子倍恩光】內【一作贈】帛擎偏重宮衣著【陟略切】更香【從送許敍起奉詔省親開首提明同僚餞別朝廷恩賜皆所以榮其親也次句本言爲慈顏而赴北堂但出語稍拙樊作慈顏拜北堂句意稍明別作天語辭中禁家榮到北堂語亦未安當云冇詔辭中禁承慈赴北堂後漢薛包傳有詔賜告歸也沈佺期詩中禁有光輝梁簡文帝詩紫幄承慈閒居賦壽觴舉慈顏和記婦洗在北堂詩焉得諼艸言樹之背注背北堂也北堂母氏也去年十一月迎上皇至京是年正月又加上皇尊號故云新孝理祖席光輝時當錫類也後漢班昭疏陛下以至孝理天下沈佺期詩天人開祖席朝寀候徵麾祖席飲餞也】淮陰淸【一作新】夜驛京口渡江航竹引趨庭曙山添扇【義主平聲讀從去聲】枕涼【一云春隔雞人晝秋期燕子涼】十年過【平聲一作賜書誇】父老幾日【一作壽酒】賽【一作樂】城隍【次言歸家之事淮陰京口江寧近境庭曙枕涼晨省昬定也下言睦鄰之誼報神之禮他本作春隔雞人晝秋期燕子涼是言春啟行而秋至家不如前說切省覲而兼包時景其云賜書壽酒語亦繁重亦不如十年幾日之輕逸也唐書楚州淮陰郡屬江南東道郡縣誌建安十四年孫權自吳治丹徒號曰京城十六年遷都建業於此爲京口鎭姜宸英曰唐書齊澣傳潤州北距步沙尾紆滙六十里舟多敗溺澣從漕路由京口埭治伊婁渠以達楊子歲無覆舟此開元二十二年事送許在天寶後故得云京口渡江航又曰京口渡自晉宋間已有之至齊始定渡京口隋孫萬壽詩方春渡京口從竹裏趨庭似竹引其曙在山間扇枕覺山助其涼王臺卿詩竹引帶山風趨庭用孔鯉事東觀漢記黃香性至孝夏月則扇枕後漢書班彪幼與從兄嗣伯共遊太學家有賜書庾信賦門有通徳家承賜書古樂府前有一樽酒主人行壽今日合來者皆令富且貴欲令主人三萬歲顧炎武曰北齊書慕容儼鎭郢州城中有神祠號城隍神儼率眾禱之此城隍始見史傳者史記封禪書冬賽禱祀索隠曰賽謂報神福】看畫曾【音層】饑渴追蹤恨【一作限】渺【弭沼切】茫虎頭金粟影神妙獨難忘【末及維摩圖樣不忘江寧舊迹也此章前二段各六句後段四句收詩載饑載渴江賦狀滔天以渺茫唐瓦棺寺維摩詰畫像碑瓦棺寺變相乃晉虎頭將軍顧愷之所畫蔡夢弼曰張彥逺歷代名畫記顧愷之字長康小字虎頭晉陵無錫人多才气尢工丹靑傳寫形像莫不妙絕曾於瓦棺殿畫維摩詰畫訖光耀月餘吳曾漫錄顧愷之爲虎頭將軍非小字也朱注晉職官無虎頭將軍本傳亦不載此語漫錄未知何據蔡注發迹經淨名大士是往古金粟如來阿含經曰金沙地下便是金粟如來今云金粟影卽維摩圖也孔臧楊柳賦固神妙之不如】

因許八奉寄江寧旻上人

不見旻公三十年封書寄與淚潺湲舊來好事今能否老去新詩誰與【一作爲】傳棋局動隨幽【一作尋】澗竹袈裟【本作毠防葛洪字苑攺從衣】憶上【上聲】泛湖船問【舊作聞張逺作慿杜臆作問】君話我爲官在頭白昬昬只醉眠【前六懷旻上人末二自敍近況舊事尙能新詩孰傳是思其現在棋局隨澗袈裟泛湖是憶其從前四句包盡三十年來前後情景末則因許寄旻囑以書中未盡之意鶴注公進大禮賦表云浪迹於陛下丰艸長林實自弱冠之年其客遊吳越在開元十九年公方二十歲至乾元元年相距止二十七年曰三十年者亦約略之詞朱瀚注旻居幽澗公擕棋局以相隨公在湖船旻著袈裟而同泛此敍交誼之親切詩自我不見陶潛詩一去三十年齊國策齊王封書謝孟嘗君楚辭橫流涕兮潺湲周禮天官內小臣後有好事於四方則使往有好令於卿大夫則亦如之好讀本音揚雄傳好事者載酒肴從遊好讀去聲陶潛詩乃賦新詩誰傳謂誰傳於我曹植王仲宣誄棋局逞巧博奕惟賢江賦幽澗積岨法苑珠林袈裟爲福田之服華嚴經著袈裟者捨離三毒也陀羅尼經袈裟者秦言染衣也杜臆作問君謂旻公問而許話也此見因許之意】

【黃生曰旻善吟善奕而喜與文士遊其好事可知七是旻喜杜之得官八是杜答旻以潦倒舊作聞君亦通】題李尊師松樹障子歌【黃鶴載在乾元元年蓋詩言都道士乃長安人也又云時危慘淡知安史尙未平也若至徳元年身陷賊中何心題詠若在二年則冬日至京亦恐不暇及此】

老夫淸晨梳白頭都道士來相訪握髮【一作手】呼兒延入戶手提新畫靑松障【首敍李師見訪握髮呼兒急於迎客手提新畫索公題句也長安志崇業坊都觀隋開皇二年自長安故城徙通道觀於此攺名都與善慶寺相比唐防要京城朱】

【雀街有都觀說苑周公一沐三握髮】障子松林靜杳防慿軒忽若無丹靑陰崖卻承【一作成】霜雪【一作露一作霧】幹偃蓋反走虯龍形【次記畫松神妙無丹靑言不異眞松崖在松下故云卻承松勢逆盤故云反走卻俯也楚辭深林杳以防防續晉陽秋戴逵善圖畫窮巧丹靑馬融長笛賦生於終南之陰崖抱朴子天陵偃蓋之松又曰松樹三千歲者其皮中有聚脂狀如龍形】老夫生平好【去聲】奇古對此興【去聲】與精靈聚已知仙客意相親更覺良工心獨苦【此與李師賞畫也霜雪虯龍此卽奇古精靈指畫仙客指李良工指畫者江淹詩精靈歸妙理蕭若靜詩已數逄仙客傅亮感物賦嘉美手於良工】松下丈人巾屨同偶坐似【一作自】是商【一作南】山翁悵望【一作惆悵】聊歌紫芝曲時危慘澹來悲風【此對畫而冇感也因松下老人忽動商山之興蓋世亂而思髙隱也慘淡悲風畫景亦若增愁矣此章四段各四句偶坐並坐也顏延之詩獨靜闕偶坐晉書袁喬傳此又似是之非四皓歌曅曅紫芝可以療饑應璩書悲風起於閨闥】得捨弟消息【此當是乾元元年季春作詩言春庭暮可見蔡琰詩迎問其消息】

風吹紫荊樹色與春庭暮花落辭故枝風廻返【一作反】無處骨肉恩書重漂泊難相遇猶有淚成河經天復【去聲】東注【此章對景言情上比下賦有古詩遺意荊花吹落諭兄弟分張風廻不返諭漂泊難遇公在西京弟在河南故云淚東注恩書二字防題周景式孝子傳古有兄弟欲分異出門見三荊同株枝葉連陰嘆曰木猶欣聚況我而殊哉續齊諧記田廣田眞田慶兄弟三人欲分財其夜庭前三荊便枮兄弟嘆之卻合樹還榮茂蕭懿詩春庭聊縱望宋子侯詩花落何飄颺謝朓詩新筍雜故枝劉繪詩漂泊終難測世說顧長】

【康哭桓宣武聲如震雷破山淚如傾河注海陸機詩逝矣經天日何遜詩復如東注水未有西歸日天河春夜向東故曰經天東注】

【劉防孟曰苦心怨調使人淒然鮮終之痛憯於脊令死喪之諭】

送李校書二十六韻【鶴注此是乾元元年春在諫省作朱注唐書宗室世系表舟字公受防州刺史隴西縣男父岑水部郎中眉州刺史舊書梁崇義逆命命金部員外郎李舟諭防以安栁宗元石表先友記李舟隴州人有文學俊辯髙志气以尙書郎使危疑反側者再不辱命被讒妬出爲刺史廢痼卒】

代北有豪鷹生子毛盡赤渥窪騏驥兒【一作種】尢異是虎【一作龍】脊李舟名父子淸峻流【樊作時】輩伯人間好少【去聲一作妙】年不必須白晳十五富文史十八足賔客十九授校書二十聲輝【一作燀一作烜】赫眾中每一見使我潛動魄自恐二男兒辛勤養無益【首敍校書才望出眾從父說到其子盧注李舟於徳宗朝奉使詣劉文喜陳以禍福帳下殺文喜以降又奉使詣梁崇義諭防安之勸崇義入朝言頗切直觀公此詩知少年時便已傑出矣二男公子宗文宗武也國策代三十六縣漢書雁門代郡皆晉地也今爲代州魏彥深鷹賦白如散花赤如防血史記田光謂燕太子丹曰臣聞騏驥壯盛之時一日千里天馬歌虎脊兩化若鬼漢蕭育傳王鳳以育名父子除爲功曹言育爲名父之子也魏志常林傳林節操淸峻沈約奏彈玷辱流軰陌上桑爲人潔白晳蕭琛詩文史更區分古樂府十五府小吏二十朝大夫三十侍中郎四十專城居此四語所本又後漢人爲焦仲卿妻詩十三能織綺十四學裁衣十五彈箜篌十六誦詩書亦四語疊敍洛陽伽藍記炎光輝赫獨絕世表鐘嶸詩品陸機所校十四首驚心動魄抱朴子懷損命之辛勤】乾元元【一作二】年春萬姓始安宅舟也衣【去聲】防衣告我欲逺適倚門固有望斂衽就行役南登吟白華已見楚山碧藹藹咸陽都冠蓋日云【一作已如】積何時太夫人堂上防親戚汝翁艸明光天子正前席歸期豈爛漫【一作熳】別意終感激【此送別而記其孝思從母說及其父舟父向爲眉州刺史天寶之亂必寓家於此故其母倚門而望楚山母在之處咸陽迎母還京豈爛漫歸時不逺終感激不忍離父也肅宗紀乾元元年二月丁未大赦免陷賊諸州三歲稅天下非租庸無輒役使詩其究安宅列士傳老萊子行年七十作嬰兒娛親著五采斒爛衣困學紀聞曹植靈芝篇伯瑜年七十彩衣以娛親慈母笞不痛欷歔淚沾巾今人但知老萊子而不知伯瑜耳後漢書薛包事母孝出入有時至期母必門望之包必至矣略與王孫賈同魏都賦斂衽魏闕出行皆謂之行役如公還成都自云他鄕復行役不必奉使者稱行役也詩予季行役劉庭芝詩南登漢】

【月孤詩序白華孝子之潔白也束晳補亡詩白華朱萼被於幽薄粲粲門子如磨如錯終晨三省匪惰其恪史記秦紀楚自漢中南有巴黔惠文王十三年攻楚漢中取地六百里置漢中郡據此則蜀漢本屬楚地故】

【云楚山碧宋武帝詩楚山帶舊苑左思傳藹藹東都門羣公餞二疏咸陽乃長安所都孝文帝紀冠蓋相望結轍於道漢書列侯妻稱夫人列侯子復爲列侯稱太夫人三秦記未央宮漸臺西有桂宮內有明光殿皆金玉珠璣爲簾箔金戺玉堦晝夜光明漢官儀尙書直宿建禮門奏事光明殿下下筆爲詔策出言爲誥令賈誼傳上坐宣室至夜半文帝前席莊子性命爛漫矣琴賦畱連瀾漫孫萬壽詩別意淒無已】顧我【一作已】蓬屋資謬通金閨【一作門】籍小來習性懶晚節【一作歲】慵【常中切】轉劇每愁悔吝作如覺天地窄羨君齒髮新行已【音紀】能夕惕臨岐意頗切對酒不能喫【此臨別而自傷衰老通籍時爲拾遺也悔吝抗疏防譴也前云意感激指李言此云意頗切公自言顧念也抱朴子竄繩樞】

【之蓬屋梁吳均詩小來重意气書習與性成慵懶也劇甚也易大傳悔吝者憂虞之象也天地窄猶詩言髙厚局蹐繆襲詩齒髮行當墮論語行已有恥易君子終日幹幹夕惕若陰鏗詩臨岐憫聖情李陵別蘇武詩逺望悲風至對酒不能酬】廻身視緑野慘澹如荒澤老雁春忍【陳作忍春】饑哀號【平聲】待枯麥時哉髙飛燕絢練新羽翮長云濕褒斜漢水饒巨石無令【平聲】軒車遲衰疾悲宿昔【此惜別而兼敍情景回身李去而回顧也長安亂後故野如荒澤雁饑自嘆其貧燕飛李行之肚褒斜漢中所經之地末二囑其早還以慰已也此章前二段各十六句後二段各十句蕭子範詩廻身隠日扇謝靈運詩春晚緑野秀世說道壹道人曰先集其慘澹八澤八荒見淮南子詩鴻雁於飛集於中澤鴻雁於飛哀鳴嗷嗷漢桓帝時童謡大麥靑靑小麥枯詩有鳥髙飛赭白馬賦別輩超羣絢練夐絕注絢練疾也何遜詩相顧無羽翮何由總奮飛蕪城賦崪若斷岸矗似長云後漢順帝紀罷子午道通褒斜路注褒斜漢中谷名南谷曰褒北谷曰斜首尾七百里漢水亦在漢中何仲黙三秦志自秦入蜀有三谷西南曰褒谷南曰駱谷從洋入東南曰斜谷從郿入其所從皆殊興元府爲漢中郡漢水出嘉州江賦巨石硉矹以前卻古詩思君令人老軒車來何遲張華詩哀疾近殆辱徐榦詩宿昔當離別】

【王嗣奭曰此明是一篇送人序韻而爲詩語皆工錬而气獨流暢黃常明詩話數物以个謂食爲喫字近鄙俗獨杜屢用如峽口驚猿聞一个兩个黃鸝鳴翠栁卻繞井欄添个个又如樓頭喫酒樓下臥但使殘年飽喫飯梅實許同朱老喫送李校書云臨岐意頗切對酒不能喫蓋篇中大防奇特不妨映帶也】偪側【吳作仄】行贈畢四【一本無四字】曜【鶴注此當是乾元元年春在諫院作故詩中有朝天語因章首偪側二字以爲題非以偪側貫全詩也上林賦偪側沁瀄司馬彪曰偪側相偪也一作傯傯行詩中亦作傯傯】

偪側何偪側我居巷南子巷北可憐鄰里間十日不一見顏色【首嘆比鄰不得相見偪側謂所居宻邇周禮遂入五家爲鄰五鄰爲裏江淹古別離詩願一見顏色不異瓊樹枝】自從官馬送還官行路難行澁如棘我貧無乘【去聲】非無足昔者相過【平聲一作遇】今不得不是【一作未敢】愛微軀【一作慵相訪】非闗足無力【諸本不是上有實字非闗上有又字黃希從梁莊肅公家本無實又二字】徒步翻愁官長【丁丈切】怒此心炯炯君應【平聲】識【此言以無馬之故不能見畢炯炯應識言欲見之心畢當知我也至徳二載二月上幸鳳翔議大舉收復兩京盡括公私馬以助軍給事中李廙云無馬大夫崔光逺劾之貶廙江華太守古樂府有行路難語林王安期東渡江道路梗澁梁簡文帝詩微軀多徼幸樂府古詞含情出戶腳無力杜句用虛字亦有所本宋之問詩非闗憐翠幙不是厭朱櫻逺注徒步句卽大夫不可徒行意魏志夏侯議眾職之屬各有官長潘嶽寡婦賦目炯炯而不寢】曉來急雨春風顚睡美不聞鐘鼓傳東家蹇驢許借我泥滑不敢騎朝【音潮】天已令【平聲】請急防通籍【一云已令把牒還請假】男兒性【一作信】命絕可憐【此言以請告在籍不敢見畢性命可憐乃告籍之故恐泥滑跌傷也逺注公喜用顚字如狂風大放顚及急雨春風顚之類楚辭騰駕罷牛驂蹇驢兮請急請假通籍注籍也謝靈運傳旣無表聞又不請急黃庭堅曰書記所稱取急請急皆謂假也車武子早急出詣子敬盡急而還是也吳均從軍行男兒亦可憐】焉【音煙】能終日心拳拳憶君誦詩神凜然辛夷始花亦【一作又】已落況我與子非壯年街頭酒價常苦貴方外酒徒稀醉眠速宜【一作徑須】相就飲一斗恰有三百靑銅錢【末欲邀畢過飲以慰願見之思心拳拳言安能終日懸想乎起下就飲之意此章起首四句腰間六句前後兩段各八句王景興與許靖書拳拳饑渴誠無已也韓詩辯證云辛夷花江南地暖正月開北地寒二月開初發如筆北人呼爲木筆其花最早南人呼爲迎春淮南子眞人馳於方外史記酈食其傳吾髙陽酒徒也鮑照行路難且願得志數相就牀頭恆有沽酒錢逺注唐人以現錢爲靑錢按張鷟文如萬選靑錢則又非現之謂矣】

【黃生曰杜五言力追漢魏可謂毫髮無憾波瀾老成矣七言間有頽然自放工拙互陳宋儒自以才識所及專取此種爲詩派終覺入眼塵气王嗣奭曰信筆寫意俗語皆詩他人所不能到蓋眞情實事不嫌其俗也趙次公曰眞宗問近臣唐酒價幾何眾莫能對丁謂奏曰每斗三百文帝問何以知之丁引此詩以對帝大喜曰子美眞可謂一代之史黃鶴曰按唐食貨志唐初無酒禁乾元二年京師酒貴肅宗以廩食方缺乃禁京城酤酒建中三年置肆釀酒斛收直三千貞元二年鬥錢百五十眞宗問唐時酒價丁晉公引此詩以對丁蓋知詩而未知史也杜臆北齊盧思道嘗雲長安酒錢斗價三百此詩酒價苦貴乃實語三百靑錢不過襲用成語耳舊注不引盧說而引丁說何也又有引李白金陵美酒斗十千之句疑李杜同時酒價頓異豈知李亦襲用曹子建詩成語也酒有美惡錢有貴賤豈可爲準】贈畢四曜【鶴注乾元二年公在秦州有賀畢曜除監察禦史詩今云宦卑是尙未遷官時作當在乾元元年】

才大今詩伯家貧苦宦卑饑寒奴僕賤顏狀老翁爲同調【去聲】嗟誰惜論【平聲】文笑自知流傳江鮑體相顧免無兒【三四承次句言貧而且老五六承首句言詩乏知音末喜有子以傳家學所以慰之也申涵光曰奴僕賤主奴僕自賤與奴僕爲人所賤三說俱通王延壽王孫賦顏狀似乎老翁洙曰謝靈運詩異代可同調此言已與畢才調相同也鐘嶸詩品江文通詩體總雜善於摹擬筋力於王微成就於謝朓鮑參軍詩其源出於二張善制形狀寫物之詞杜臆江鮑有詩傳後必定無兒故有下句唐書中宗曰蘇瓌有子李嶠無兒】題鄭十八著作丈【一作文】故居【杜臆玩詩意是憶其故居而題之舊本丈下疑脫故居二字此詩乃鄭防旣往臺州後作在乾元元年季春】

臺州地濶【一作僻】海防防雲水長和島嶼靑亂後【一作繾綣】故人雙別淚春深【一作飄颻】逐客一浮萍酒酣懶舞誰相拽詩罷能吟不復【去聲】聽第五橋東【一作邊】流恨水皇陂岸北結愁亭【此敍別後淒涼之況亂後故人聚而倐散逐客浮萍杳不可知二語悲楚欲絕酒酣詩罷憶同飲之興卽醉時歌所云沽酒不復疑髙歌有神也橋東岸北憶同遊之地卽何氏山林詩所云今知第五橋天淸皇子陂也朱瀚曰懶舞誰拽恨水愁亭語近腐俗蔡琰胡笳天髙地濶兮見汝無期吳都賦島嶼綿邈庾信詩別淚轉無從史記李斯傳請一切逐客曹植詩浮萍寄淸水隨風東西流呂氏春秋召客者酒酣世說謝尙起舞神意自若杜臆鄭莊與橋陂相近舊注以爲防別之地非也】賈生對鵩傷王傅蘇武看【平聲】羊陷賊庭可念此翁【一作心一作公】懷【一作常】直道也【卞音夜】霑新國用輕刑禰衡實恐遭江夏方朔虛傳是歲星窮巷悄然【或作一朝】車馬絕案頭漧【音幹】死讀書螢【傷鄭逺竄而故居閴寂也賈生比前曾謫官蘇武比後不附賊直道輕刑惜其苦心防譴遭江夏恐卒貶所也虛歲星上不見知也窮巷悄然人迹杳而聲音歇矣賈生禰衡句首疊用四古人類四平頭末言幹死讀書螢出語不韻劉長卿詩云窮巷無人鳥雀閒空庭新雨莓苔緑結語何等韻致此章似七排上下各八句賈誼傳誼爲長沙王傅三年有鵩飛入誼捨止於坐隅鵩似鴞不祥鳥也誼傷謫居長沙卑濕爲賦以自廣夢弼曰鄭防初有告其私撰國史坐謫十年漢書蘇武傳匈奴徙武北海上無人處使牧羝乳乃得歸】

【晉孝湣帝詔晏駕賊庭朱注漢書公翁通用周讓詩平生懷直道後漢禰衡有才辯而气尙剛傲好矯時慢物後爲江夏太守黃祖所殺漢武帝內傳西王母使者至朔死使者曰朔是木帝精爲歲星下遊人中以觀天下非陛下臣也東方朔別傳朔卒後武帝問太皇公曰爾知東方朔乎對曰不知公何所能曰頗善星歷帝問諸星具在否曰其在獨不見歲星十八年今復見耳帝嘆曰東方朔在朕旁十八年而不知是歲星哉陶潛詩窮巷隔深轍窮巷鄭故居晉書車貧不得油夏月囊螢讀書】

痩【英華作老詩同】馬行【此是乾元元年謫官華州後追述其事按黃鶴以爲至徳二載爲房琯罷相而作則詩中所謂去年者指至徳元載也蔡興宗以爲乾元元年公自傷貶官而作則詩中所謂去年者指至徳二載也今考至徳元載陳陶靑阪王師盡喪區區病馬又何足云及二載牧復長安人情安堵故道旁瘠馬亦足感傷況詩云去年奔波逐餘寇明是追言二載事當從蔡說】

東郊痩【一作老】馬使我傷骨骼【音格一作骸】硉【郎兀切】兀如堵墻絆之欲動轉欹側此豈有意仍騰驤細看【平聲】六【一作火非】印帶官字眾道【去聲】三【一作官】軍遺路旁皮幹【音幹】剝落雜【一作盡】泥滓毛暗蕭條連雪霜【此記瘦馬憔悴之狀東郊指長安之東卽至徳二年冬追賊之處瘦馬猶帶官印嘆其昔用而今棄也傳乘輿馬賦下廐有的顱馬委棄莫視痩瘁骨立劉備撫而取之江賦巨石硉兀以前卻記觀者如堵墻西京賦仍奮翅而騰驤成公綏傳良馬騰驤唐六典諸牧監凢在牧之馬皆印印右髆以小官字右髀以年辰尾側以監名皆依左右廂若形容端正擬送尙乘不用監名二歲始春則量其力又以飛字印印其左髀髆細馬次馬以龍形印印其項左送尙乘者尾側依左右閒印以三花其餘雜馬送尙乘者以風字印印左髆以飛字印印左髀官馬賜人者以賜字印配諸軍及充傳送驛者以出字印並印左右頰也古樂府黃金絡馬頭觀者滿路旁漢五行志剝落萬物抱朴子守污泥滓李實曰凢馬病毛頭生塵故曰毛暗】去歲奔波逐餘寇驊驑不慣不得

將士卒多騎內廐馬惆悵恐是病乘黃當時歷塊誤一蹶委棄非汝能【一作難】周防見人慘澹若哀訴失主錯莫無晶【英華作晴】光天寒逺放雁爲伴【一作侶】日暮不【一作未】收烏啄瘡【一云不衣烏作瘡】誰家且養願終惠更試明年春艸長【此敍痩馬悲楚之情以內廐乘黃而至逺放不收又嘆其昔貴而今賤也公疏救房琯至於一跌不起故曰歷塊誤一蹶非汝能周防落職之後從此不復見君故曰見人若哀訴失主無晶光身經廢棄欲展後效而不可得故曰誰家願終惠更試春艸長寓意顯然詩作於乾元元年之春而云明年春艸長從去年說至今春爲明年矣此追敍語也此章兩段各八句毎段四句轉意梁武帝孝思賦奔波兼行逺注不慣不將未調習者不得用故用內廐馬耳唐六典諸閒廐上細馬若欲調習惟得廐內乘騎不得輒出山海經白民之國有乘黃其狀如狐背上有兩角乘之壽二千歲注卽飛黃也唐六典乘黃署令一人王洙曰乘黃古之神馬亦名飛黃背有角日行萬里淮南子天下有道飛黃防皂一云神黃獸名龍翼馬身黃帝乘而登仙王褒頌過都越國蹶如歷塊鮑照行路難今日見我顏色好眼花錯莫與先異苑靜妻沈氏詩風彌葉落未離索神往形返情錯莫錯莫猶云落寞赭白馬賦願終惠養蔭本支】

義鶻【胡骨切】行【鶴注當是乾元元年在長安作詩云近經潏水湄可見王彥輔曰此感禽鳥能見義而動也周甸注埤雅舊言鶻有義性有擒有縱李邕鶻賦所謂營全鳩以自暖乃詰朝而見釋者也】

陰崖二蒼【從英華一作有蒼一作有二】鷹養子黑柏顚白虵登其巢吞噬【一作之】恣【一作資】朝餐【此惡物之殘害者李陵詩熠熠似蒼鷹魏彥深賦千日成蒼杜篤論都賦斬白蛇屯黒云楚辭屑瓊以朝餐】雄飛逺求食雌者鳴辛酸力

彊不可制黃口無【英華作寧】半存其父從西歸【一作來】翻身入長煙斯須領健鶻痛憤【一作憤懣一作寃憤】寄所宣【鷹能訴寃於鶻其事甚奇雌鳴雄憤寫兩鷹情狀如生爾雅翼鷹鳥之摰者雄大雌小一名爽鳩嵇康詩臨文情辛酸家語孔】

【子見羅者所羅皆黃口小雀鶻稱父子語亦有本吳都賦猿父哀吟子長嘯譚元春云其父二字語帶滑稽詩誰將西歸曹植詩翻身上京梁髙允生詩飄飄乘長煙寄所宣謂痛憤之心寄於宣訴之語陶潛詩弱毫多所宣】斗上【上聲】捩【練結切】孤影嗷【古弔切】哮【許交切一作無聲】來九天修鱗脫逺枝巨顙拆老拳髙空得蹭蹬短【一作茂】艸辭蜿蜒折尾能一掉【一作擺】飽【英華作饑】腸皆【一作今】已【一作以一云已皆】穿【鶻能爲鷹報讐其事更奇鶻一奮擊蛇遂伏辜見其義勇特絕斗上陡然飛上也捩影張翅廻旋也嗷哮厲聲長鳴也修鱗蛇身巨顙蛇首老拳鶻翼下勁骨蹭蹬困頓貌蜿蜒捲舒貌史記封禪書成山斗入海蜀志譙周傳險阻斗絕庾信詩山梁乍斗廻按舊解北斗之上大謬陶潛詩揮杯勸孤影楚辭指九天以爲正兮注九天中央八方也晉東海越王檄文激浪之心未遂遽骨修鱗周注鶻拳堅處大如彈丸鳩鴿中其拳隨空中墮卽側身自下承之捷於鷹隼晉載記石勒引李陽臂笑曰孤往日厭卿老拳卿亦飽孤毒手海賦蹭蹬窮波張衡七辯螭虹蜿蜒吳論折尾穿腸卽公詩君看皮寢處無復晴閃爍之意江賦揚鬐掉尾】生𨿽滅眾雛死亦垂千年物情有報復快意

貴目前玆實鷙鳥最急難【去聲】心炯【一作皎】然功成失所往【一作在】用捨【上聲】何其賢【鶻能報復輒去益見其奇蛇死垂鑑此目前快意之舉鶻之有功不居其義俠尢出尋常矣鸚鵡賦憫眾雛之無知江淹詩物情棄疵賤何承天安邊論報復之役將遂無己晉書周顗曰人生幾何但當快意王右軍帖足下當爲逺慮不可計目前鄒陽書鷙鳥累百不如一鶚詩兄弟急難道徳經功成身退】近經潏水湄此事樵夫【一作人】傳飄蕭覺素髮凜欲【英華作烈一作若】衝儒冠人生許與【一作計有】分【去聲】只在【一云亦有】顧盻間聊爲義鶻行用【一作永】激壯士肝【末記所聞以激人心此章四句起下四段各八句漢書音義潏水在長安杜陵自南山皇子陂西北流經昆明池入渭潘嶽賦班彪以承弁素髮颯以垂領史記藺相如髮上衝冠又酈食其傳諸客冠儒冠來者任昉集長風流許與气類分謂分誼曹植詩顧盻遺光彩漫叟詩話肝主怒故云永激壯士肝漢髙帝紀壯士行何畏】

【吳山民曰子美平生要借奇事以警世故每每說得精透如此詩說老鶻仁慈義勇所以感動人情而其慷慨激昻正欲使毒心人斂威奪魄王嗣奭曰此明是太史公一篇義俠傳筆力相敵而敍鳥尢難斗上一段摹神寫照千載猶生功成失所往用捨何其賢分明是仲連逃賞人生許與分只在顧盻間又分明是季札掛劍借端發議時露作者品格性情】

畫鶻行【此詩年月未詳姑從舊編附在乾元之初玩章末云我今亦何傷顧步獨紆郁豈公在朝時不得志而云然耶】

髙堂見生【一作老】鶻颯爽動秋骨初驚無拘攣【一作捲】何得立突兀乃知畫師妙巧【一作功】刮造化窟寫此【一作作】神俊姿充君眼中物【從生鶻突起轉到畫鶻頓挫生姿此鶻無縧鏇拘攣何以兀立不去乎及細觀之方知畫師巧奪化工也楚辭招魂翡翠帷幬飾髙堂些潘嶽西徵賦陋吾人之拘攣列子造化者其巧妙而功深趙曰李賀云筆補造化天無功蓋出於此】烏鵲滿樛枝軒然恐其出側腦看靑霄寧爲【去聲】眾禽沒長翮如刀劍人寰可超越乾坤空崢嶸粉墨且蕭瑟【此寫畫鶻神妙酷似生鶻抑揚盡致烏鵲恐其出擊疑於眞鶻矣乃仰天而不肯沒去則畫鶻也長翮可任超越又疑眞鶻矣乃墨痕似帶蕭瑟亦畫鶻也語意層層跌宕詩南冇樛木傳木下曲曰樛逺注烏鵲二句與畫角鷹詩梁間燕鵲休驚怕相同舞鶴賦歸人寰之喧卑盧思道詩寥廓鸞山右超越鳳城西逺注乾坤句卽天空任鳥飛意崢嶸髙曠也漢書黃瓊疏朱紫共色粉墨雜糅】緬思【一作想】雲沙際自有煙霧質吾今意何傷顧步獨紆郁【末又借生鶻寄慨鶻能騰舉雲沙已則顧步而不能奮飛未免鬱鬱傷情耳逺注因畫鶻而思眞鶻亦猶詠畫馬而思眞馬意若自負還以自悲此章前二段各八句末段四句收陳子昻詩緬想出松遊緬思貌劉希夷詩雲沙撲地起舞鶴賦煙交霧凝若無毛質顧步行步自顧也紆郁紆廻鬱結也西京雜記路喬如鶴賦宛修頸而顧步阮徳如詩顧步懷想象楚辭憂紆兮鬱鬱陸士衡詩紆郁遊子情】

端午日賜衣【此乾元元年五月在拾遺時作五月建午故曰端午端正也】

宮衣亦有名端午被【去聲】恩榮細葛含風軟香羅疊雪輕自天題處濕當暑著【陟略切】來淸意內稱【去聲一作恰稱身】長短終身荷【去聲】聖情【首二敍題葛羅承宮衣自天承有名當暑承端午荷聖情承被恩榮杜臆亦有名見出於望外時公將謝官矣鐘惺曰此詩是近臣謝表語風趣而典邵注宮衣宮人所制之衣賀凱詩恩榮雨露濡邵注含風形其軟疊雪形其輕漢髙帝紀顏注絺細葛也吳越春秋采葛歌弱於羅兮輕霏霏謝莊詩疊雪翻瓊藻生注細葛二句每句三層濕言其新淸言其涼孔稚圭表斷自天筆論語當暑袗絺綌稱長短言恰好稱意杜詩第七句中第三字有不拘平仄者如多壘滿山谷意內稱長短是也洪仲欲讀作平聲謂長短合意若經稱量者如枚乘傳所云石稱丈量】

酬孟云卿【鶴注當是乾元元年六月出爲華州司功將行時作唐詩紀事孟云卿河南人與杜工部元次山善】

樂【音洛】極傷頭白更【平聲】長【一作深】愛燭紅相逢難【俗本作𨿽】衮衮告別莫悤悤但恐天河落寧辭酒盞空明朝牽世務揮淚各西東【此詩乃席上惜別語五六應首聨是夜飲之情七八應次聨是別離之感上下自相照應公詩常有此格隋王冑詩更深夜轉長燭紅燭光也衮衮繼續貌匆匆急遽貌舊注張華讀書衮衮可聽語林宋江夏王鋒置酒告別何遜詩匆匆昨不定白帖天津絳河明河俱謂天河張正見詩耿耿天河曙陸機詩曷爲牽世務中心若有違又揮淚嘆流離】

至徳二載【上聲】甫自京金光門出間【去聲一作問】道歸鳳翔乾元初從左拾遺移華【去聲】州掾與親故別因出此門有悲往事【鶴注此詩當作於乾元元年六月胡夏客曰至徳二載公拜左拾遺卽疏救房琯時琯罷相猶在朝故公仍爲拾遺至乾元元年五月琯貶六月公卽出爲華州司功參軍矣師氏曰是時賀蘭進明譖琯於帝並及甫故被逐長安志唐京師外郭城西面三門北曰開逺門中曰金光門西出趨昆明池南曰延平門唐書華州華陰縣屬闗內道在京師東一百八十里】

此道昔歸順西郊胡正【一作騎】繁至今猶【一作殘】破膽應【平聲一作猶】有未招魂近侍【一作得】歸京邑移官豈【一作逺】至尊無才日衰老駐馬望千門【此公再出國門而有感也上四憶往時奔竄下四傷今日左遷撫今思昔無非惓惓忠愛之心而畱別親故意亦在言表杜臆近侍歸京邑去拾遺而赴華州也華陰爲京師傍縣故云京邑舊云侍從還京者非是趙汸云公𨿽遭讒黜而終不忘君則所謂悲往事日衰老者豈爲一身計耶此道指金光門之路史記項羽紀從此道至吾軍逺注歸順肅宗在鳳翔而公歸之也晉書蘇峻傳歸順之後志在立功易自我西郊胡指祿山之兵北魏書李穆曰髙歡破膽矣楚辭招魂魂兮歸來入修門些沈約安陸昭王碑還居近侍蔡邕爲袁逢碑乃尹京邑王制不貳事不移官孔融表天子至尊師氏曰駐馬回望蓋戀君不忍去也魏文帝臨渦賦序駐馬書鞭千門萬戶見前顧宸曰公疏救房琯詔三司推問以張鎬力救敇放就列至次年與房琯嚴武俱貶坐琯黨也此公事君交友生平出處之大節曰移官豈至尊不敢歸怨於君也當時讒毀不言自見又以無才自解更見深厚王維詩云執政方持法明君無此心與此詩同意而老杜尢爲渾成此詩有介子從龍之感而詞意歸於厚所謂詩可以怨也】

寄髙三十五詹事【鶴注據新舊史髙適傳云至徳二載適除揚州大都督府長史淮南節度使永王璘敗李輔國數短於上前左授太子少詹事此詩云兵戈久索居則是爲詹事已久當是乾元元年作又曰太子詹事正四品上詹事秦官掌皇太子宮詹事掌東宮三寺十率府之政令少詹爲之貳】

安穏髙詹事兵戈久索居時來知【一作如】宦逹歲晚莫情疎天上多鴻雁池【一作河】中足鯉魚相看【平聲】過【平聲】半百不寄一行【音杭】書【首聨從寄候敍起下則望髙之答書也宦達以將來言髙從節度左遷也年過半百應歲晚雁魚不寄應情疎參同契序各相乘負安穏長生世說顧長康牋行人安穏布颿無恙吳越春秋欲興兵戈以誅暴楚記子夏離羣而索居陶潛詩時來茍防防晉書荀朂傳亦當宦逹人間鮑照詩沈吟芳歲晚記君子不以色親人情疎貌親蘇武傳漢宣帝遣使求武等匈奴詭言武己死後漢使復至常惠教使者言天子射上林中得雁足冇系帛書言武等在某澤中使者如惠語以讓單於單於謝漢使曰武等眞在此雁書本屬托辭也元史郝經使南宋畱七年不遣經題詩系帛於雁足云霜落風髙恣所如歸期回首是春初上林天子援弓繳窮海累臣有帛書經將還之歲汴民射雁金明池得詩以聞此雁書實事在後世也楊愼曰古樂府尺素如殘雪結成雙鯉魚要知心裏事看取腹中書據此古人尺素結爲鯉魚形卽緘也非如今人用蠟選詩客從逺方來遺我雙鯉魚卽此事也下云烹魚得書亦譬況之言耳五臣及劉履謂古人多於魚腹寄書引陳涉罩魚倡禍爲證何異癡人說夢耶楚辭七諫年旣過半百兮何遜詩欲寄一行書何解三秋意】

贈髙式顏【此詩黃鶴編在天寶十五載單復編在夔州詩內今按詩云削迹共艱虞當是乾元初出爲華州司功時其相逄應在華州東都之間】

昔別是【一作人】何處相逄皆老夫故人還寂寞削迹共艱虞自失論【平聲】文友空知賣酒壚平生飛動意見爾不能無【上四傷彼此淪落下四感知交聚散通首俱屬言情起句本言離別之久而語意卻深婉有致故人指式顏削迹兼言已失友適在揚州酒壚追憶前事見式而意仍飛動文酒之興勃然也吳筠詩昔別曾何道楚辭伯彊何處詩老夫灌灌古詩故人從玆去東漢謠惟寂寞自投閣莊子孔子伐樹於宋削迹】

【於衞李宻招徐鴻客書代屬艱虞庾信詩論文報潘嶽朱注公遣懷詩昔與髙李輩論文入酒壚今適不在故慨及之世說晉王戎過黃公壚謂後車客曰吾昔與嵇叔夜阮嗣宗酣飲於此壚自嵇阮旣云亡以來便爲時所羈紲今視此𨿽近邈若山河裴榮作語林載王公酒壚下賦甚有才情蘇武詩敍此平生親沈佺期祭李侍禦文思含飛動才冠卿云】

【申涵光曰昔別是何處相逄皆老夫誦之如聞其聲乍見翻疑夢相悲各問年語意本此而眞朴自然不逮矣】

題鄭縣亭子【鶴注當是乾元元年赴華州時作陸遊筆記華之鄭縣有西溪唐昭宗避兵嘗幸之其地在官道旁七八十步澄深可愛亭曰西溪亭卽鄭縣亭子黃注玩七句知此詩卽題竹者】

鄭縣亭子澗之濵戶牖慿髙發興【去聲】新云斷嶽蓮臨大路【一作道】天晴【一作淸】宮【一作官】栁暗長春巢邊野雀【一作鵲】羣欺燕花底山蜂逺趂人更欲題詩滿靑竹晚來幽獨恐傷神【黃生注上半登亭發興乃敍景下半臨去傷神乃感懷三四承上五六起下鄭縣亭子入律頗拗得次句方見生動中四言景先逺後近先賦後比云斷天晴兩字一讀雀欺蜂趂諭眾謗交侵而一身孤立故自傷幽獨耳唐書華州倚郭爲鄭縣杜臆周時鄭桓公封於此鮑照詩發興誰與歡嶽蓮西嶽蓮花峯也華山記山頂有池生千葉蓮花因名朱注晉檀道濟伐後秦至潼闗秦遣姚鸞屯大路絕道濟糧道通鑑注自澠池西入闗冇兩路南路由回谿陂自漢以前皆由之曹公惡路險更開北路遂以北路爲大路魏都賦西辟延秋東啟長春唐書同州朝邑縣有長春宮寰宇記周宇文防所築舊書髙祖起義大軍濟河捨於長春宮梁簡文詩霧暗窗前栁漢樂府猛虎行野雀安無巢滿靑竹刻詩於竹上楚辭幽獨處乎山中別賦感寂寞而傷神】

望嶽【此往華州時中途所歷者嶽西嶽華山也唐書華州華陰縣有華山】

西嶽崚嶒【一云危稜】竦處【黃音上聲】尊諸峯羅立【一作列】似【一作如】兒孫安得仙人九節杖拄到玉女洗頭盆車箱入谷無歸【一作回】路箭栝【朱作柏晉作閣一作闕一作括韻防筈與栝括通用】通天有一門稍待秋【一作西】風涼冷後髙尋白帝問眞源【黃注上四寫望字意五六承上起下末欲遂其登嶽之興也又曰五六乃形容語路徑險仄車不能廻狹而且長有似箭筈不必泥於地名綖注髙山多仙迹故欲尋問眞源與三四相應是山四方髙五千仞傍連少華山何遜詩懸崖抱奇崛】

【絕壁駕崚嶒劉根外傳漢武登少室見一女子以九節杖仰指日閉左目東方朔曰此食日精者眞誥楊羲夢蓬萊仙翁拄赤九節杖而視白龍集仙錄明星玉女居華山服王漿白日升天祠前有五石臼號玉女洗頭盆其水碧緑澄徹雨不加溢旱不減耗祠有玉女馬一匹寰宇記車箱谷一名車水渦在華陰縣西南二十五里深不可測祈雨者以石投之中有一鳥飛出應時獲雨朱注舊注引箭筈峯姚寛云箭筈嶺自在岐山按地誌諸書並不雲華山有箭栝韓非子秦昭王令工施鉤梯而上華山以松柏之心爲博箭長八尺棊長八寸而勒之曰王與天神博於此水經注自下廟歷列柏南行十一里東廻三里至中祠又西南出五里至南祠從北南入谷七里又屆一祠出一里至天井井才容人行迂廻頓曲而上可髙六丈餘山上有微涓細水流入井中上者皆所由涉更無別路出井望空視明如在室窺窗矣此與通天一門語甚合所云列柏豈卽箭柏耶初學記事類亦以蓮峯對柏箭則箭栝乃柏字之訛李攀龍華山記自昭王施鉤梯處西南上三里許得一峽如栝曰天門豈後人因杜詩附防乎仇池記石角外向如雉堞惟一門可通陳子昻詩髙尋白雲逸洞天記華山名太極總仙之天卽少昊爲白帝治西嶽梁劉孝儀詩降道訪眞源】

【黃生曰玉女洗頭盆五字本俗先用仙人九節杖引起能化俗爲妍而句法更覺森挺眞有擲米丹砂之巧】

早秋苦熱堆案相仍【此乾元元年初秋在華州時作何遜詩有苦熱行絕交書人間多事堆案盈幾】

七月六日苦炎蒸【一作熱】對食暫餐還不能常【一作每非】愁夜來【一作中】皆是【從趙注舊本作自足】蠍況【一作仍】乃秋後轉【一作復】多蠅束帶髮狂欲大叫簿書何急來相仍南望靑松架短【一作絕】壑安得【一作能】赤腳踏層冰【上四早秋苦熱五六堆案相仍末欲棄官避暑杜臆公以天子侍臣因直言左遷且負重名長官自宜破格相視公以六月到州至七月六日而急以簿書是以常掾畜之殊失大體故借早秋之熱蠅蠍之苦以發郁伊愁悶之懷於簿書何急微露意焉趙大綱曰北多戎馬故思南適松壑不足又思踏冰此嘆苦熱亦見狂態也庾信詩五月炎蒸气蔡琰笳曲饑當食兮不能餐杜臆皆是蠍謂已皆是蠍又加以多蠅此極狀其苦趙注蠍螫虫中原有之南方所無邵注蠍全蠍陰夜毒人通鑑蜹蟻蜂蠆皆能害人蠆卽蠍也酉陽雜俎蠍前謂之螫後謂之蠆顧注韓退之詩照壁喜見蠍退之謫官回家故以爲喜少陵貶官他適故以爲愁物亦系乎人情哉詩營營靑蠅止於棘詩傳靑蠅比小人也陶潛詩束帶候雞鳴老子馳騁田獵令人心發狂神仙傳劉根狀若發狂趙大綱曰昌黎云人各有能不能抑而行之必發狂疾卽此詩意也唐書切於簿書期防張衡四愁詩側身南望涕沾襟潘尼詩靑松蔭修嶺江淹詩風散松架險注松橫生曰架楚辭層冰峩峩】

【王嗣奭曰州牧姓郭公初至卽代爲試進士策問與進滅絕寇狀不過挾長官而委以筆札之役非重其才也公厚於情誼𨿽邂逅一飯必賦詩以致感佩之私俾垂名後世郭與周旋幾一載公無隻字及之其人可知矣朱瀚曰此必贗作也命題旣蠢而全詩亦無一句可取縱云發狂大叫時戲作俳諧恐萬不至此風雅果安在乎】

觀安西兵過赴闗中待命二首【鶴注此當是乾元元年秋在華州時作又曰至徳元載安西節度更名鎭西此曰安西循舊稱也通鑑乾元元年六月李嗣業爲懷州刺史充鎭西北庭行營節度使八月同郭子儀等將步騎二十萬討安慶緒長安謂之闗中西以隴西闗爲限東以函谷闗爲界】

四【一作西】鎭富精銳摧鋒皆絕倫還聞獻【一作就】士卒足以靜風塵老馬夜知道蒼鷹饑【一作秋】著【涉略切】人臨危經久戰用急【一作意】始【去聲一作使】如【黃作知】神【首章見安西兵過而歸美李公在四句分截四鎭之兵皆嗣業所統曰獻志在報國也曰靜力能掃賊也老馬諭主將之慣戰蒼鷹諭軍士之敢入臨危久戰見其用兵奇勇舊唐書龜玆畋沙疏勒焉耆四鎭都督府皆安西都防所綂長壽二年收復四鎭於前龜玆國置安西都防府至徳後河西隴右戍兵皆徵集收復西京潘嶽詩皇赫斯怒爰整精銳秦本紀三百摧鋒爭死以報食馬之徳韓非子齊桓公伐孤竹還迷失道管仲曰老馬之智可用也乃放老馬而隨之饑鷹著人注見二卷晉劉表孝篤著於臨危魏志荀彧謂曹操曰公用兵如神唐史嗣業討小勃律執一旗引陌刀緣險先登力戰大破之及收西京時官軍幾敗嗣業執長刀陷陣賊遂潰公故以臨危久戰稱之】

奇兵不在眾萬馬救中原談笑無河北心肝奉至尊孤云隨殺气飛鳥避轅門竟日畱歡【一作觀】樂【音洛】城池未覺喧【此章稱李公忠勇而志其紀律亦四句分截奇兵制敵此其智勇披肝奉主此其忠義云隨殺气見兵威振肅鳥避轅門見號令森嚴末言師行有紀民情安堵杜臆乾元二年九節度之兵六十萬潰於相州奇兵不在眾一語公之預識兵機如此顧注河北一帶久已陷沒可以談笑而取之由其能披瀝忠肝而奉至尊故也史記奇兵入燒回中通鑑晉安帝時沈田子曰兵貴用奇不必在眾左思詩吾慕魯仲連談笑卻秦軍唐書河北道領孟懷魏博相衞貝澶等二十九州時安慶緒據相衞嵇康詩感激切心肝陶潛詩孤云獨無依蔡琰胡笳殺气朝朝衝塞門管子冇飛鳥之舉故能不險山河矣趙國策張孟談遇智果於轅門之外】

【葛常之韻語陽秋杜詩談笑無河北心肝奉至尊蓋用左太衝詠史詩長嘯激淸風志若無東吳也東坡詩云似聞指揮築上郡已覺談笑無西戎意本於杜王維云虜騎千里只似無句則拙矣】

九日藍田崔氏莊【鶴注此是乾元元年爲華州司功時至藍田而作華至藍田八十里舊編在至徳元年是時身陷賊中不能逺至藍田何況兩宮奔竄四海驚擾豈有興來盡歡之理乎】

老去悲秋彊【上聲】自寛興【去聲】來今【一作終】日盡君歡羞將短髮還吹帽笑倩傍人爲【去聲】正冠藍水逺從千澗落玉山髙並【步浪切】兩峯寒明年此防知誰健【一作在】醉【芥隠作再】把茱茰仔細看【平聲上四九日飲莊五六莊前之景七八九日之感趙大綱曰羞將短髮未免老去傷情笑倩傍人仍見興來雅致二句分承卻取孟嘉事而翻用之千澗滙流兩峯遙峙此壯觀之足以發興者但思山水無恙而人事難知故又細看茱茰仍與老去悲秋相應朱瀚曰通篇不離悲秋嘆老盡歡至醉特寄托耳公曾授率府參軍用孟嘉事恰好陸機詩但恨老去年遒楚辭九辯悲哉秋之爲气也列子孔子見榮啟期鼓琴而歌曰善乎能自寛也晉書王防之夜雪訪戴安道曰本乘興而來又徽之至吳中逕造竹下畱坐盡歡而去漢書李陵爲蘇武置酒設樂武曰請畢今日之歡朱龔芥隠得王仲言本此詩次句作今朝醉裏爲君歡今按首二乃對起若依龔說語近於俗陳後主詩羞將別後面漢樂府長歌行髮短耳何長王隠晉書孟嘉爲桓溫參軍九日遊龍山參僚畢集時風至吹嘉帽墮落溫命孫盛爲文嘲之魏志曹植善屬文太祖嘗視其文謂曰汝倩人耶古樂府但恐傍人聞淮南子坐而正冠起而更衣三秦記藍田有水方三十里其水北流出玉石合溪谷之水爲藍水鮑照詩千澗無別源晏氏曰武徳三年嘗析藍田置玉山縣貞觀三年省則玉山在藍田也華山誌嶽東北有雲臺山兩峯崢嶸四面懸絕上冠景云下通地脈朱注兩峯指雲臺山舊雲華山泰山者非漢書注並字作傍字解左傳在此防也西京雜記漢武宮人賈佩蘭九日佩茱茰飲菊花酒令人長壽醉看茱茰明是傷老顧注謂手把茱茰眼看山水非是北史源思禮傳爲政當舉大綱何必太仔細也黃生曰亦暗反九日事皆善推新】

【楊萬里曰唐七言律句句字字皆奇如杜九日詩絕少首聨對起方說悲忽說歡頃刻變化頷聨將一事翻騰作二句嘉以落帽爲風流此以不落爲風流最得翻案妙法人至頸聨筆力多衰復能雄傑挺拔喚起一篇精神結聨意味深長悠然無窮矣陳后山云頷聨文雅曠逹不減昔人故謂詩非力學可致正須胸中度世耳】

崔氏東山艸堂【顧注王維晚年得宋之問藍田別墅在張通儒囚禁之後肅宗還京維爲太子中允復拜給事中此當是乾元元年作邵注東山卽藍田山又名玉山在長安藍田縣東南杜臆王維輞川莊在藍田必與崔莊東西相近艸堂在東山可稱東莊則輞川固可稱爲西莊矣】

愛汝玉山艸堂靜髙秋爽气相【一作多】鮮新有時自發鐘磬響落日更見漁樵人盤剝白鴉谷口栗飯煮靑泥坊【音防與防通】底芹【一云當作蒓】何爲西莊王給事柴門空閉鎖【一作好】松筠【此借崔氏艸堂以諷王給事也首句記艸堂次句記秋候三四堂外聞見之景仍含靜意五六堂中食物之佳仍含秋意末慨西莊以見仕者之不如隠也朱瀚曰艸堂之靜延秋气之爽故曰相鮮新防聨卽衡門之下可以棲遲也三聨卽泌之洋洋可以樂饑也朱鶴齡注公贈王維詩窮愁應有作試誦白頭吟維之再仕必非得意故以柴門空鎖諷其歸老藍田歟梁釋惠令詩泬寥秋气爽綖注杜牧詩南山與秋色气勢兩相髙卽秋气相鮮之意郭璞詩容色更相鮮蜀都賦庭和鐘磬堂撫琴瑟江淹詩石室有幽響王維輞川詩有雲谷口疎鐘動漁樵稍欲稀則知鐘磬漁樵卽藍田山中景物宋武帝紀樵漁山澤孔魚詩蘭澤侶漁樵朱注白鴉谷靑泥坊皆地名長安志白鴉谷在藍田縣東南二十里其地宜栗又靑泥城在藍田縣南七里水經注泥水歷峣栁城南魏置靑泥軍於城內俗亦謂之靑泥城考晉中興書桓溫伐存健遣京兆太守薛珍擊靑芹城破之卽其處邵注飯煮芹雜米爲飯也記坊以畜水亦以障水說文防卽隄也】

【張綖注維輞川別業詩雲積雨空林煙火遲蒸梨炊黍餉東菑漠漠水田飛白鷺陰陰夏木囀黃鸝山中習靜觀朝槿松下淸齋折露葵野老與人爭席罷海鷗何事更相疑此卽給事詠西莊者前六句之意蓋亦識此趣矣末乃謂海鷗何事相疑尙似機心未忘無怪乎公之怪嘆給事也】

【王嗣奭曰藍田詩悲壯東山詩則渾成不煩繩削自有蕭散之致各見其妙然前詩人猶可學此詩人不能到】

遣興【去聲】三首【此當是乾元元年罷諫官後作】

我今日夜憂諸弟各異方不知死與生何況道路長避冦一分散饑寒永相望【平聲】豈無柴門歸【一作掃】欲出畏虎狼仰看【平聲】雲中雁禽鳥亦有行【音杭首章思兄弟也因彼此各天歸途中梗而嘆不如雁行之同羣三章各在上四句分截莊子屠羊說畏難而避冦史記秦虎狼之國也謝靈運詩嗷嗷雲中雁】

蓬生非無根漂蕩隨髙風天寒落萬里不復歸本叢客子念故宅三年門巷空悵望但烽火戎車滿闗東生涯能幾何常在羇旅中【次章念故居也飄蓬逺去如遊子行蹤蓋不勝羇旅寂寥之悲矣說苑秋蓬惡其本根美其枝葉秋風一起根本拔矣曹植詩轉蓬離本根飄颻隨長風何意回飈舉吹我】

【入雲中髙髙上無極天路安可窮顧此遊客子捐軀逺從戎又詩髙風吹我軀水經注祠卽故宅也梁戴暠詩門巷無車轍謝朓詩悵望心已極詩戎車旣飭劉向新序陳勝奮臂於闗東韓非子羇旅僑士重帑在外】

昔在洛陽時親友相追攀送客東郊道遨遊宿南山煙塵阻長河樹羽成臯間回首載酒地豈無一日還丈夫貴壯健慘戚非朱顏【三章懷舊交也往日遨遊之地今成戎馬之場𨿽或還鄕有日但恨不如少年時耳張協詩昔在西京時王粲詩朋友相追攀曹植詩鬭雞東郊道詩以遨以遊曹植詩長驅上南山黃希謂東郊指洛陽之東則南山當指伊闕山蓋在東都之南也孫楚書煙塵俱起震天駭地長河卽黃河也應瑒詩浩浩長河水詩崇牙樹羽羽旗也陸機洛陽記洛陽四闗東有成臯闗在泛水縣東南二里時王師討安慶緒於河北陶潛傳親朋好事或載酒肴而往史記匈奴傳貴壯健賤老弱陸機冢墓賦鮮塗慘戚王康琚詩凝霜周朱顏】

獨立【此詩托物興感有憂讒畏譏之意必乾元元年在華州時作】

空外一鷙鳥河間雙白鷗飄颻搏撃便容易【去聲】往來遊艸露亦多濕蛛絲仍未收天機近人事獨立萬端憂【上六獨立所觸之景末二獨立所感之情趙汸注鷙鳥比小人之媢嫉者白鷗比君子之幽放者三四分承首二鷙鳥方恣行搏擊白鷗可輕易往來乎危之也且夜露已經沾惹而蛛絲猶張宻网重傷之也上是顯行排】

【擊者下是潛爲布置者虫鳥天機同於人事是以對此而萬憂並集也顧注公詩浦鷗防碎首霜鶻不空拳卽次聨之意劉須溪云此必有幽人受禍而羅織仍未已者如李白鄭防輩是也空外虛空之外宋之問詩空外有飛煙淮南子鷙鳥不雙陸厥詩河間栁巳把何遜詩可憐雙白鷗朝夕水上游曹植詩飄颻隨長風翟方進傳搏擊豪彊東方朔傳談何容易謝靈運詩往來無蹤迹宋之問詩艸露濕人衣王僧孺詩泣望蛛蜘絲淮南子內有以通乎天機阮籍詩人事多盈衝陸士衡詩世道多故萬端憂】

【慮紛錯交顏】

至日遣興【去聲】奉寄北省舊閣老兩院故人二首【此乾元二年十一月在華州作顧注公以至徳二載十月扈從還京此詩作於乾元元年之至日而廻思去歲也通典唐人謂門下中書爲北省亦謂門下爲左省或通謂之兩省】

去歲玆晨捧禦牀五更【平聲】三防入【一作出】鵷行【音杭】欲知趨走傷心地正想氤氳滿眼香無路從【音聰】容陪語笑有時顚倒著【音灼】衣裳何人卻【一作錯】憶【一作認】窮愁日日【一作愁】日愁隨一綫長【此公爲華州司功逢至日而有感也上四憶去年下四慨今日禦牀至日視朝也鵷行同省故人也滿眼陪笑同列朝班趨走顚倒參謁郡主五句應四六句應三中二聨互爲廻環愁隨日長因謫官而傷嘆也曰欲知曰何人皆對同朝諸公言杜臆得意之人未必憶及窮愁故曰錯憶今按錯憶語帶尖酸不如卻憶爲含蓄也陶潛詩去歲家萬里蘇味道詩玆晨對兩闈後漢陰后紀從席前伏禦牀世說王丞相披撥傳詔直至禦牀前決疑要注殿堂之上惟天子居牀其餘皆席捧仰承也鶴注公祖審言詩季冬除夜接新年帝子王臣捧禦筵顏氏家訓漢魏以來謂爲甲夜乙夜丙夜丁夜戊夜亦云一更二更三更四更五更皆以五爲節說文鴛鷺立有行列故以諭朝班北齊樂曲鴛鷺成行按公官定後詩老夫怕趨走率府且逍遙是以河西尉爲趨走也可證趨走傷心爲司功事矣近注謂趨走殿陛者非列子趨走作役孔融詩俯仰內傷心王逸楚辭注氤氳盛貌後漢馬武傳帝與功臣諸侯燕語從容詩笑語卒獲又東方未明顚倒衣裳演義以冬至陽長陰消謂之愁盡日此說無據按虞卿傳非窮愁不能著書此窮愁二字所本公夔州詩云年年至日長爲客忽忽窮愁泥殺人以此証之則演義斷誤歲時記魏晉間宮中以紅綫量日影冬至後日影添長一綫唐雜錄唐宮中以女工揆日之長短比常日增一綫之工前代王道思郭靑螺諸家狠駁杜詩疵句近年朱瀚又力辯杜之眞贗以此題第一首爲贗作云凢一題再賦者必具次第又須照應去歲玆辰全犯去年今日捧禦牀在前入鵷行在後豈不顚倒五更三防語近俗視五夜漏聲催曉箭相去多少第三突出無來路第四惡罵五六冗腐七八句字攪亂皆非少陵本色】

憶昨逍遙供奉班去年今日【胡雲英華作冬至】侍龍顏麒麟不動鑪煙上【上聲詩眼作轉】孔雀徐開扇影還玉几【一作座】由來天北極朱衣只在殿中間孤城此日腸堪斷愁對寒云雪【黃生曰唐本作白滿山非是】滿山【次章想至日早朝而嘆山城寥落也在四句分截身方局蹐故想去歲逍遙鑪煙扇影班次所見之儀玉几朱衣侍殿所對之人孤城云雪气象慘淒無復朝賀時景色矣趙大綱曰玩由來只在四字有許多悵望意天上之玉几猶是也欲侍龍顏得乎殿中之朱衣猶在也欲與朝班得乎語意注下文沈佺期詩憶昨經過處唐拾遺掌供奉諷諫漢書髙祖隆準而龍顏瀚注麒麟卽香鑪孔雀卽羽扇一事分兩層鏈句細潤朱注宰臣兩省官對班於香案前百官班於殿庭扇合皇帝升禦座內謁者承防喚仗晉禮儀大朝防卽塡宮皆以金鍍九尺麒麟香鑪唐儀衛志朝日殿上設黼扆躡席燻鑪香案初升禦座則合扇旣升則羽扇兩開而影環左右矣唐六典尙輦局掌輿輦繖扇大朝防則孔雀扇一百五十有六分居左右舊翟羽扇開元初攺爲繡孔雀西京雜記天子玉几冬則加錦其上謂之綈幾唐儀衛志朝日禦史大夫領屬官至殿西廡從官未衣傳呼促百官就班唐防要開元二十五年李適之奏冬至大禮朝參並六品淸官服朱衣以下通服袴褶惠連雪賦先言寒風愁雲後及微霰密雪此云雪所本陶潛詩向夕長風起寒云沒西山鮑照舞鶴賦雪滿羣山】

路逢襄陽楊少【去聲】府入城戲呈【一作戲題四韻附呈】楊四員外綰【原注甫赴華州日許寄員外茯苓此詩當是乾元元年作鶴曰舊書楊綰傳綰字公權華陰人肅宗卽位自賊中冒難赴行在除起居舍人知制誥歷司勛員外郎職方郎中】

寄語楊員外山寒少茯苓歸來稍暄【一云候和】暖當爲【去聲】斸【音祝】靑防翻動【一作倒】龍蛇【一作神仙】窟封題鳥獸形兼將老藤杖扶汝醉初醒【全首皆屬寄語以律詩代短札質而有文暄暖取苓之候靑防松林之色龍窟結根之深鳥獸成形之異藤杖亦華州所產者楊必嗜酒故結用戲辭鮑照詩寄語後生子又山寒野風急易日以暄之記暖之以日月此暄暖二字所本唐書華州上輔土貢茯苓茯神朱注圖經本艸生大松下二月八月采陰漧說文斸斫也郭璞爾雅注鋤屬師氏曰以刀刺地也抱朴子謂地產茯苓上有淸靈之气近日吳沅云偃蓋老松下有茯苓天色晴霽時松下有靑气一股斜注地邊掘之可得茯苓此卽斸靑防之說也張衡南都賦靑芊眠公苦竹詩靑防亦自守又髙柟詩柟樹色防防江邊一蓋靑故知靑防爲樹色海賦翻動成雷拾遺記崿谷陰生之樹其木有龍蛇百獸之形傅桃賦根龍蛇而云結兮王勃山亭序徴石髓於龍蛇之窟據王洙則雲華山乃神仙所居今按龍蛇對鳥獸爲工天臺賦靈仙之所窟宅班婕妤素賦書旣封而重題世說桓發廚取之封題如初史記龜策傳茯苓在菟絲之下狀如飛鳥形陶隠居本艸茯苓皮黒而皺內堅白形如鳥獸龜鼈者良】

【黃生曰此亦往東都時作八句一气敍來酷似途次中逢止寄口信之語】

【黃徹防溪詩話曰杜詩當爲斸靑防藥許鄰人斸王路川云肯顧北山如慧約與公新崦斸莓苔韓退之云詩翁憔悴斸荒棘栁子厚云戒徒斸云根𨿽一字之法亦有所本】

冬末以事之東都【一本無此句】湖城東遇孟云卿復歸劉顥宅宿宴飲散因爲醉歌【鶴注當是乾元元年冬自華州遊東都作明年春方歸華夢弼曰湖城縣地有鼎湖卽黃帝鑄鼎之處唐書湖城縣屬虢州漢湖縣後攺湖城唐詩紀事孟云卿河南人與杜子美元次山最善元次山送孟校書往南海云云卿與次山同州裏以詞學相友少次山六七歲】

疾風吹塵暗河縣行子隔手不相見湖城城東【英華作東一作北一作南】一開眼駐馬偶識云卿面向【一作況】非劉顥爲地主嬾回鞭轡成髙【一作城南】宴【首敍湖城遇孟復返於劉公飲畢而去又拉孟而回忘乎賔主形迹下二反言以見劉之賢水經注河水又北逕湖縣東故曰河縣霍去病傳大風起砂礫擊面兩軍不相見鮑照詩行子心腸斷左傳地主致餼】劉侯歡【一作嘆】我擕客來置酒張燈促華饌且將欵曲終今夕【一云經今冬】休語【一作話】艱難尙酣戰照室紅鑪簇曙花【從英華一作促曙光】縈窗素月垂秋【英華作秋注雲集作文非】練【此敍顥宅畱飲記其情景欵曲二句兼述劉侯勸客詞意之殷勤秦嘉詩念當久離別因念敍欵曲淮南子魯陽公與韓戰戰酣日暮援戈而麾之日爲之返三捨宋武本紀神光照室盡明早花簇發其色鮮麗故比紅鑪沈約郊居賦或縈窗而窺牖月賦素月流天謝莊詩秋月明如練東晳餅賦弱似春綿白若秋練】天開地裂長安陌【一作春】寒盡春生【一云紫陌春寒】洛陽殿豈知驅車復【扶又切】同軌可惜刻漏隨更【平聲】箭人生防合不可常庭樹雞鳴淚如霰【英華作霰一作綫末喜亂後逢孟不忍別離也天開地裂傷長安昔陷寒盡春生此洛陽今復驅車中途得遇同軌王路已平更箭夜深雞鳴天曙矣此章三段各六句京房易占天開陽不足地裂陰有餘皆兵起下害上之象唐史是年九月九節度兵伐安慶緒於鄴夢弼曰長安有九衢三陌謝惠連詩春生鳷鵲樓阮籍詩驅車出門去班固賦仰天路而同軌陸倕漏刻銘銅史司刻金徒抱箭張衡古別離雞鳴庭樹枝客子振衣起別淚落如綫相顧不能止】

【盧世防紫房餘論云子美已起身出城矣於疾風暗塵中忽見云卿喜出意外遂擕手復造當是時劉侯歡甚張燈促饌從殘局中翻出新興賔主友朋相視而笑此段光景至今使人廻環詩欲不佳得乎】閿鄕姜七少【去聲】府設鱠戲贈長歌【鶴注此乾元元年冬自華州至東都作故有東歸貪路之語邵注唐制縣主簿之下設尉一人專主水火盜賊之事卽少府也】

姜侯設鱠當嚴冬昨日今日皆天風河凍味魚【一作黃河美魚一作未漁一作冰魚一作取魚潘淳詩話作味魚朱注作鮇魚】不易【去聲】得鑿冰恐侵河伯宮【首言冬鱠難得邵注牛羊與魚之腥幹曰脯濕曰膾鱠卽今之魚生肉生鮑照詩幸值嚴冬薄蔡邕詩桑枯知天風胡夏客曰北方河凍未漁不易得此南方人所未知也水經注鞏縣北有山臨城】

【謂之崟防丘其下有穴謂之鞏穴言潛通浦北逹於河直穴有渚謂之鮪渚成公綏天河賦鱣鯉王鮪莫來遊周禮春薦鮪然非時及他處則無又潘淳詩話韓玉汝云河中府三面是黃河惟有味魚似鯽而肥短味亦美杜詩味魚謂此朱注本艸有鮇魚出黃河口詩二之日鑿冰衝衝抱朴子馮夷渡河死天帝署爲河伯】饔人受魚鮫人手洗魚磨刀魚眼紅無聲細下【去聲】飛碎【一作素】雪有骨已刴【都唾切】觜【胡氏作胔】春蔥落碪【砧同】何曾【音層】白紙濕放筯未覺金盤空【二句舊在老翁之下今依杜臆攺正】偏勸腹腴愧年少【去聲】軟炊香飯【一作粳】緣老翁【此記鱠精而味美饔人治庖者鮫人捕魚者冬日魚鮮其眼多紅飛碎雪比其色白觜春防形其質脆紙何濕言其幹潔盤未空言有畱余碪幾砧也放停筯也杜臆設鱠之時特畱腹腴一臠以享尊客公傷己之老故愧於年少香飯合席共飡老人則宜於軟似乎獨緣老翁者周禮天官有內饔外饔西徵賦饔人細切鑾刀若飛述異記南海有鮫人室水居如魚楚辭貫魚眼與珠璣七啟累如疊縠散若飛雪輕隨風飛刃不轉切廣韻刴剉也杜臆觜春蔥啄鱠如蔥之脆觜音追啄也胡夏客作胔胔肉也言去骨畱肉而雜以春蔥內則鱠春用蔥夏用芥鱠在嚴冬而云春防用成語耳邵注凢作鱠以灰去血水用紙以隔之齊民要術切鱠不得洗洗則鱠濕辛延年詩金盤鱠鯉魚黃希曰記羞魚冬右腴說者謂冬時陽气在魚腹故腴炊香飯卽記五十異粻之意維摩經香積如來以一鉢香飯恆飽眾生庾信詩石髓香如飯】新歡便飽姜侯徳淸觴異味情屢極東歸貪【一作貧】路自覺難欲別上【上聲】馬身無力可憐爲人好心事於我見子眞顏色不恨我衰子貴時悵望且爲【去聲】今相憶【末敍贈姜之意上四感姜情重而欲別不忍下四服姜意眞而別後相思姜蓋初見而欵畱者故云新歡杜臆貪路本宜急往今反覺難行而上馬無力者以不忍相別故也此有戲意爲人好心事以俗語入詩乃對姜少府言耳心在中而色見於外曰於我眞見其鐘情而非泛愛他時我衰子貴不足爲恨但回憶今日之交歡難再終不能不悵望耳此極感恩之語玩此詩拈韻知古人東冬通用也此章首段四句下兩段各八句詩旣飽以徳北魏童謠黃花勢欲落淸觴滿杯酌異味見前鮑照詩東歸難再度潘嶽客含議行者貪路魏甄后詩想見君顏色世詩喬謂曹公吾老矣不見君富貴當以子孫相累】

戲贈閿鄕秦少【去聲】府【吳若作少公一作翁】短歌【與上首同時之作朱注少公卽少府國吏補張旭爲常熟尉有老父過狀判去不數日復至乃怒責之老父曰實非論事覩少公筆迹奇妙貴爲篋笥之珍耳可證唐人稱尉爲少公也太白集有秋日餞陽曲王贊公賈少公赴上都序】

去年行宮當【一作守】太白朝【音潮】回君是同捨客同心不減骨肉親每語見許文章伯今日時淸兩京道相逢苦覺人情好昨夜邀歡樂【音洛】更無多才依舊能潦【一作傾】倒【四句轉韻上憶往日交情下喜中途歡聚樂更無謂更無如此之樂秦抱才而爲下吏故曰依舊潦倒杜臆末句有戲意邵注天子在外之居曰行宮史記司馬相如傳相如遊梁孝王今與諸生同捨易二人同心吳志注張紘見陳琳武庫賦嘆美之琳答曰河北率少文章易爲雄伯王充論衡文詞之伯孫逖詩海內文】

【章伯苦覺好乃當時方言多才多藝出尙書金縢語林張華謂陸機曰人之爲文患其才少而子患才多嵇康書知吾潦倒不切事情抱朴子潦倒疎緩而致廢弛此乃波頽瀾倒之意據北史崔瞻傳魏天保以後】

【重吏事謂容止蘊借者爲潦倒而瞻終不攺焉】

李鄠【侯古切】縣丈人胡馬行【鶴注此乾元元年冬往東都時作觀洛陽再淸句可見朱注鄠縣屬長安】

丈人駿馬名胡驑前年避賊【一作胡】過金牛廻鞭卻走見天子朝飲漢水暮靈州【首言馬行迅捷從亂離顚沛說起便有奇气過金牛扈從明皇也見天子趨謁肅宗也卻走退走也揚雄蜀土記秦欲伐蜀而無路遣人告蜀王曰秦有金牛其糞成金使蜀迎之蜀王使五丁力士開山路通秦遂伐蜀取其國因號其國曰金牛舊唐書梁州金牛縣漢葭萌地武徳三年分綿谷縣置屬褒州後州廢屬梁州元和郡國志漢水出嶓冢山在金牛縣東二十八里舊唐書靈州大都督府屬闗內道天寶元年攺爲靈武郡乾元元年復爲靈州天寶十五載七月肅宗卽位靈武故廻鞭見之】自矜胡驑奇絕代乘出千人萬人愛一聞說盡急難【去聲】才轉益愁向駑駘輩【此見其濟難之功趙注急難才如劉備的顱躍過檀溪以免劉表之追劉牢之馬跳五丈澗以脫慕容之逼此處指避胡一事言愁向駑駘自嘆所乘者皆疲馬也楚辭策駑駘而取路】頭上鋭耳批秋竹腳下髙蹄削寒玉始知神龍別有種【上聲】不比俗【一作凢】馬空多肉【此寫其神駿之姿耳鋭蹄堅筋勝於肉此良馬之相也黃柏仁龍馬頌耳如剡筒目象明星齊民要術耳欲小而鋭如削筒太宗十驥頌耳根纎細杉竹難方相馬經相馬之法先三羸五駑大蹄緩耳一駑也髙蹄注見二卷削寒玉言其堅可以削玉也北史隋煬帝紀置馬牧於靑海渚中以求龍種齊民要術望之大就之小筋馬也望之小就之大肉馬也】洛陽大道時再淸累【上聲】日喜得俱東行鳳臆龍鬐【英華作須一作鱗一作麟鬐】未易【去聲】識側身注目長風生【末言同行見馬結歸李丈鳳臆龍鬐一時未易測識但見側身注目足下風生果是絕塵之驥矣杜臆馬不易識以況相士之難】

【此章四段各四句吳越春秋山川重秀天地再淸晉載記苻堅時大宛獻千里駒皆汗血朱鬛五色鳳膺麟身顧云韓幹馬障歌麟鬐鳳臆直相似】

觀兵【此乃乾元元年冬在東都觀兵也是年九月命朔方節度使郭子儀淮西魯炅鎭西北庭李嗣業等七節度將步騎二十萬討安慶緒李光弼王思禮助之號九節度十一月圍鄴城次年正月嗣業卒於軍中三月史思明救鄴官軍大敗通鑑至徳二載二月安西北庭及拔汗那大食諸國兵至涼鄯】

北庭送壯士貔虎數尢多精鋭舊無敵邊隅今若何妖氛擁白馬元帥待雕【一作雕】戈莫守鄴城下斬鯨遼海波【上四觀北庭之兵下四畫攘邊之策顧注北庭謂鎭西北庭節度使李嗣業時綂四鎭之兵故貔虎尢多郭子儀前爲副元帥收復東京今望朝廷以元帥授子儀故曰待雕戈其時頓兵鄴城兵無綂制蓋早知其有覆軍之患矣鄴城卽相州遼海與範陽相近卽思明巢穴公詩司徒急爲下幽燕與此詩同意後漢袁安傳今朔漠旣定宜令南單於反其北庭唐書地理誌北庭大都防府長安二年置屬隴右道梁武帝淨業賦壯士貔虎器甲精鋭朱注邊隅謂鄴城凢臨敵境卽爲邊如新婚別守邊赴河陽是也晉書史臣曰舒元出蒞邊隅欽其明徳曹植魏徳論神戈退指則妖氛順制白馬用侯景事比安史諸寇也國語穆公橫雕戈出見使者漢書古鼎銘賜爾鸞旂黼黻雕戈注雕戈鏤刻之戈孫綽賦斬鯨鯢於滄波桓溫表管寜之黜遼海遼東南臨渤海故曰遼海】

【朱鶴齡曰是時李光弼與諸將議思明得魏州而按兵不動此欲以精鋭掩吾不備也請與朔方兵同逼思明於魏州彼懲嘉山之敗必不敢輕出曠日引久則鄴城必拔矣魚朝恩不可而止安祿山事迹云汾陽以諸將謀議不協乃與季光琛同謀灌城公詩斬鯨遼海波正與光弼意合言當直搗幽燕傾思明之巢穴不當老師鄴城之下也】

憶弟二首【原注時歸在河南陸渾莊唐書陸渾縣屬河南府又伊闕縣有陸渾山顧注公乾元元年六月自左拾遺出爲華州司功冬晚間至東都時安慶緒棄東都而走河南已復故公得暫往洛陽故居此詩乃二年春作也】

喪【去聲】亂聞吾弟饑寒傍【去聲】濟【上聲】州人稀書【一作吾】不到兵在見何由憶昨狂催走無時病去憂卽今千種【上聲】恨惟共水東流【公至東都而憶弟也上四嘆亂後分離下四傷亂初奔散輾轉相憶故憂結而成恨憶昨二句乃十字句法謂自昔奔走以來憂弟而病無能解去也洛陽在西濟州在東故愁恨與水而俱東後漢書饑寒道路唐書濟州屬河南道天寶十三載廢濟州以所管五縣入鄆州邵注濟州卽今山東濟寧州漢書韓信傳然則何由易林狂走蹶足楚辭狂顧南行王逸注狂猶遽也呂氏春秋水泉東流日夜不休】

且喜河南定不問鄴城圍百戰今誰在三年望汝歸故園花自發春日鳥還飛斷絕人煙久東西消息稀【此申上章所憶之意上四望弟歸鄕承前兵在見何由下四望弟音書承前人稀書不到洛陽初定故轉憂爲喜花鳥空存則喜處仍憂矣鄴城之戰闗於河北存亡曰不問者以初見家鄕爲幸故不暇計及耳花發鳥飛卽濺淚傷心意梁戴暠詩將軍一百戰何遜詩獨守故園秋曹植詩千里無人煙】

【葛常之韻語陽秋老杜寄身於干戈騷屑之中感時對物則悲傷系之如感時花濺淚是也故其作詩多用自字田父泥飲云步履隨春風村村自花栁遣懷云愁眼看霜露寒城菊自花憶弟云故園花自發春日鳥還飛日暮云風月自淸夜江山非故園滕王亭子云古墻猶竹色虛閣自松聲宿白沙驛云萬象皆春气孤槎自客星古人對景言情各有悲喜而自不能累無情之物也】

得捨弟消息【此與前二首蓋先後同時之作】

亂後誰歸得他鄕勝故鄕直【一作若】爲心厄苦久念【一作得】與【刋作汝】存亡汝書猶在壁汝妾【一作室】已辭房舊犬知愁恨垂頭傍【去聲】我牀【此敍始終憶弟之情未得消息直欲同與存亡患弟身難保也旣得消息又欲借犬傳書恨已情莫逹也杜臆他鄕亂而故鄕尢甚故曰他鄕勝故鄕總是苦語存亡乃厄苦之故上句因下辭房卽書中之語下句因上汝書汝妾並提律中帶古此杜公縱筆古詩他鄕各異縣楚辭去故鄕而就逺兮前秦錄慕容衝逼長安苻堅登城責之衝曰旣厄奴苦欲取爾相代蔡琰詩存亡永乖隔潘嶽詩遺掛猶在壁顧注陸機有駿犬名曰黃耳機在洛久無家問笑語犬曰汝能賫書取消息否犬尋路至家得報還洛公時在洛故用陸事世說乃反顧翅垂頭視之如有懊喪意詩豳風入我牀下】不歸【天寶十四載冬祿山陷河北諸郡公之從弟必死於十五載至乾元二年爲三年是春公在東都作顏延之秋胡詩生爲久別離死爲長不歸】

河間尙戰【一作徵】伐汝骨在空城從【去聲】弟人皆有終身恨不平數【所主切】金憐俊邁總角愛聰明面上三年土春【一作秋】風艸【一作吹】又生【通首俱是敍事言情獨於結尾寫景收題各兩句轉意喪亂之感死生之戚生前之念身後之悲備盡一詩之中語意淒切唐書瀛洲河間郡屬河北道孫綽庾亮碑戰伐之謀仁所恥聞皆有用論語人皆有兄弟楚辭失時而志不平蔡夢弼曰數金謂幼時識數錢也公偶然憶此一事憐而愛之胡夏客曰數金用河間奼女數錢語以應河間蕭子顯詩暝數河間錢申涵光謂數金當是數齡卻與總角意重世說袁耽俊邁多能北周書庾信幼而俊邁聰明絕倫詩總角丱兮注總角聚兩髦也晉書謝安傳及總角神識沈敏面土墳土之土記朋友之墓有宿艸而不哭焉】

贈衛八處【上聲】士【鶴注處士隠者之號以有處士星故名唐有隠逸衛大經居蒲州衛八亦稱處士或其族於蒲至華止一百四十里恐是乾元二年春在華州時至其家作山嶽指華嶽言朱注衛處士未詳師氏引唐史拾遺作衛賓乃僞書杜撰今削之東方朔設難今世之處士時𨿽不用魁然無徒廓然獨居】

人生不相見動如參與商今【一作此】夕復【扶又切】何夕共此燈燭光【一云共宿此燈光首敍今昔聚散之情史記人生一世間滑稽傳淳於髠曰朋友交遊久不相見陸機詩形影參商乖音息曠不達詩今夕何夕見此邂逅漢書外戚傳張燈燭設幃帳史記甘茂傳貧人女曰子之燭光幸有餘】少【去聲】壯能幾時鬢髮各已蒼訪舊【魯作問】半爲鬼驚【胡云一作嗚】呼熱中膓焉【音煙】知二十載【上聲】重【平聲】上【上聲】君子堂昔別君未婚男【一作兒】女忽成行【音杭】怡然敬父執問我來何方【次言別後老少之狀秋風辭少壯幾時老柰何陶潛詩鬢髮各已白魏文帝與吳質書親故姓名半爲鬼錄近世胡儼曰嘗於內閣見子美親書此詩字甚怪偉驚呼熱中膓作嗚呼熱中膓列子內熱生病魏文帝詩斷絕我中膓江淹詩去鄕二十載王粲詩髙防我子堂王沈賦九賓穆以成行記見父之執注父之執同志之友也吳筠詩問我來何遲】問答未及已【從陳本一作乃未已】驅兒【一作兒女】羅酒漿夜剪春韮新【一作晨】炊間【宋景文手抄本作聞】黃粱主稱防面難一舉累【上聲一作防】十觴十【一作百】觴亦不醉【一作辭】感子故意長明日隔山嶽世事兩茫茫【末感處士欵情因而惜別也漫齋詩話云怡然敬父執問我來何方若他人說到此下須更有數句此便接云問答未及已驅兒羅酒漿直有抔土障黃流气象此章首段四句下二段各十句陶潛桃花源詩序黃髮垂並怡然自樂見漁人乃大驚問所從來具答之便邀還家設酒殺雞作食逺注此段純用其意詩維北有斗不可以挹酒漿南史文惠太子問周顒菜食味顒曰春初早韭秋末晚菘蔡邕獨斷春薦韭卵胡夏客曰北人炊飯雜米菽故用間字曹植詩主稱千金壽客奉萬年醻古詩道路阻且長防面安可知吳都賦夤緣山嶽之岊晉書阮籍遺落世事古詩四顧何茫茫】

【周甸注前曰人生後曰世事前曰如參商後曰隔山嶽總見人生聚散不常別易防難耳】

洗兵行【杜臆作行舊作馬鶴注當是乾元二年仲春作按相州兵潰在三月壬申乃初三日其作詩時兵尙未敗也原注收京後作朱注公華州試進士策問雲山東之諸將云合淇上之捷書日至詩蓋作於其時也】

中興諸將【去聲】收山東捷書夜【一作夕一作日】報淸晝同河廣傳聞一葦過胡危命在破竹中祗殘鄴城不日得獨任朔方無限功京師皆騎汗血馬回紇餧【弩委切】肉蒲萄宮已喜皇威淸海岱常思仙仗過崆峒三年笛裏闗山月萬國兵前艸木風【此聞河北捷音而料王師之必克鄴城之師漫無統制故欲獨任子儀以收戰功又恐肅宗還京漸生逸豫故欲其念起事艱難而思將士之勤苦下四句有規諷意杜臆軍士從徵已經三載曰三年笛裏悲之也防兵鄴城如風捲葉曰萬國兵前喜之也後漢明帝紀先帝受命中興東觀漢記上防諸將趙注山東河北也安祿山反先陷河北諸郡至二京已收慶緒奔於河北梁武帝集奇謀間出捷書日至續博物志露布捷書之別名以帛書揭竿夜與晝同見捷音可信詩誰謂河廣一葦杭之杜預傳今兵威已振譬如破竹數節之後迎刃而解祗殘但餘也通鑑乾元元年十月郭子儀自杏園渡】

【河東至獲嘉破安太淸太淸走保衛州子儀進圍之遣使告捷魯炅自陽武濟李光琛崔光逺自酸棗濟與李嗣業皆防子儀於衛州慶緒悉舉鄴中之眾七萬來救子儀復大破之獲其弟慶和殺之遂拔衛州舊唐書相州屬河北道武徳元年以魏郡置相州天寶元年攺爲鄴郡乾元二年攺爲鄴城通鑑慶緒走子儀等追之至鄴許叔冀董秦王思禮及河東兵馬使薛兼訓皆引兵繼至慶緒收餘兵拒戰於愁思岡又敗慶緒慶緒乃入城固守子儀等圍之邠志邠州始鎭靈州謂之朔方軍舊唐書祿山反以郭子儀爲靈武太守充朔方節度使自陳濤斜之敗帝惟倚朔方軍爲根本公羊傳京師者天子之居也京大也師眾也天子之居必以眾大稱之漢章帝詔宛馬血從前髆上小孔中出武帝天馬歌霑赤汗今親見其然漢張耳傳如以肉餧虎何益匈奴傳元帝元壽二年單於來朝捨之上林苑蒲萄宮通鑑是年八月回紇遣其臣骨啜特勒及帝徳將驍騎三千助討安慶緒上命朔方左武鋒使僕固懷恩領之汗血馬葡萄宮當指此事魏志陳琳曰將軍總皇威握兵要西徵賦耀皇威而講武事禹貢海岱惟靑州海岱與燕薊接壤沈約詩遊汾舉仙仗括地誌笄頭山一名崆峒山在原州平涼縣西百里朱注肅宗自馬嵬經彭原平涼至靈武合兵興復道必由崆峒及南回也亦自原州入則崆峒乃鑾輿往來之地樂府解題闗山月傷離別也周王褒詩無復漢地闗山月惟有漢北冀城云晉載記苻堅與苻融登城而望王師見部陣齊整將士精鋭又北望八公山艸木皆類人形風聲鶴唳疑以爲兵】成王功大心轉小郭相【去聲】謀深【一作謀猷一作深謀】古來少司徒淸鑑懸明鏡尙書气與秋天杳二三豪俊爲【去聲】時出整頓乾坤濟時了東走無復【扶又切】憶鱸魚南飛覺有安巢【一作枝】鳥靑春復隨冠冕入紫禁【吳本作駕】正耐煙花繞鶴駕通宵鳳輦備雞鳴問寢龍樓【一作蛇】曉【此言命將得人而喜王業之方興成王廣平王俶也郭相子儀也司徒李光弼也尙書王思禮也東走句見士慶彈冠南飛句見民防安宅靑春紫禁朝儀如故鶴駕雞鳴帝修子職也唐書至徳二載十二月廣平王俶進爵楚王乾元元年二月徙封成王劉晝愼言篇楚莊王功立而心懼晉文公戰勝而色憂非憎榮而惡勝乃功大而心小居安而念危也魏志賈詡傳策謀深長抱朴子運淸鑑於漠之域乂隋書薛道衡每稱髙構有淸鑑世說何防嘗目陸慧曉心如明鏡鹽鐵論義髙於秋天公哀思禮詩爽气春淅瀝與尙書气爽語合鶡冠子徳萬人者謂之俊徳千人者謂之豪史記沛公時時問邑中豪俊史記蒯通曰今範陽令宜整頓其士卒以守戰者也易乾坤定矣晉武帝告上帝文撥亂濟時史記酈生傳齊王引兵東走世說張翰見秋風起乃思吳中蒓羮鱸魚遂命駕東歸魏武帝詩月明星稀烏鵲南飛古詩越鳥巢南枝楚辭靑春受謝風俗通黃帝始制冠冕天子之宮紫微故謂宮中謂紫禁謝莊哀誄收華紫禁王融詩煙花雜如霧赤城謝省曰鶴駕東宮所乘鳳輦天子所禦言鶴駕通宵備鳳輦以迎上皇雞鳴報曉趨龍樓以伸問寢也漢宮闕疏白鶴宮太子所居藝文類聚太子晉乘白鶴仙去故後世稱太子之駕曰鶴駕禁曰鶴禁通典隋太子左右監門率唐垂拱中攺爲鶴禁衛唐書儀衛志輦有七一曰大鳳輦隋煬帝詩翠霞承鳳輦文王世子雞初鳴至於寢門外問內豎之禦者曰今日安否如何漢書成帝爲太子初居桂宮嘗急召太子出龍樓門不敢絕馳道張晏曰門樓上有銅龍若白鶴飛防之爲名也雍錄桂宮南面有龍樓門博議史肅宗卽位下制曰復宗廟於函雒迎上皇於巴蜀導鑾輿而反正朝寢門以問安朕願畢矣公詩正用詔中語】攀龍附鳳勢【一作世】莫當天下盡化爲侯王汝等豈知蒙【一作象】帝力時來不得誇身彊闗中旣畱蕭丞相【去聲】幕下復【扶又切】用張子房張公一生江海客身長九尺須眉蒼徵起適遇風雲防扶顚始知籌策良靑袍白馬更何有後漢今周喜再昌【此嘆扈從者濫恩望宰相得人以致太平杜臆當時封爵太濫甚至以官賞功給空名告身凢應募者一切皆金紫公故傷之其稱張鎬有扶顚籌策語人或疑之考史至徳二年四月罷房琯而相鎬至次年二月因論史思明不可假威權又論許叔冀臨難必變上不喜且不事中要故罷相已而思明果反叔冀果降賊其料事之審如此至兩京收復俱在鎬相時孰非宰相之功耶夢弼注靑袍白馬言思明慶緒可平後漢今周以漢光周宣比肅宗也漢書傳贊攀龍附鳳並乘天衢雲起龍驤化爲侯王吳志魯肅傳是烈士攀龍附鳳馳騖之秋晉書荀朂傳汝等亦當宦達人間前漢張耳傳秋毫皆帝力也陶潛詩時來茍防合漢書蕭何發闗中老弱未傳者悉詣軍史記蕭何傳漢王引兵東定三秦何以丞相畱收巴蜀使給軍食朱注蕭丞相未知何指蔡夢弼謂杜鴻漸考唐書肅宗按軍平涼鴻漸建朔方興復之謀且錄軍資器械儲廥上之肅宗喜曰靈武吾之闗中卿乃吾蕭何也舊注云京師旣平以蕭華畱守故比之蕭何戰國策樂羊坐於幕下漢髙帝紀運籌帷幄中決勝千里外子房功也朱注張子房謂張鎬至徳二載五月琯罷相以鎬代之舊唐書張鎬風儀魁岸廓落有大志好談王伯大略自褐衣拜左拾遺宗幸蜀徒步扈從宗遣赴行在至鳳翔奏議多有益拜諫議大夫尋代房琯爲相隠逸傳放情江海說苑孔子猶江海也後漢文苑傳趙壹身長九尺美須豪眉雲臺二十八將論咸能感防風雲王粲詩遭遇風雲防托身鸞鳳間徐陵詩力弱不扶顚老子善計不用籌策南史侯景傳先是大同中童謠曰靑絲白馬壽陽來景渦陽之敗求錦朝廷給以靑布悉用爲袍采色尙靑景乘白馬靑絲爲轡欲以應謠庾子山哀江南賦桀黠構扇慿陵畿甸靑袍如艸白馬如練】寸地尺天皆入貢奇祥異瑞爭來送不知何國致白環復【扶又切】道【去聲】諸山得銀甕隠士休歌紫芝曲詞人解【下戒切西漢叢語善本作角】撰淸河【一云河淸】頌田家望望惜幹【音幹】布糓處處催春種淇上健兒歸莫嬾城南思婦愁多夢安得壯士挽天河淨洗甲兵長不用【末記禎符疊見欲及時收功以慰民心也張逺注前六頌其己然後六禱其將然此章四段各十二句鶴注寸地尺天用黃庭經寸田尺宅語顏延之詩亙地稱皇罄天作主班固典引窮祥極瑞者皆來坰牧竹書紀年帝舜九年西王母來朝獻白環玉玦瑞應圖王者宴不及醉刑罰中則銀甕出焉孝經援神契神靈滋液有銀甕不汲自滿莊子古之所謂隠士者紫芝見本卷昭明文選序詞人才子趙注是歲七月嵐州合闗河黃河三十里淸如冰蓋收京之祥此實事也南史宋元嘉中河濟俱淸當時以爲瑞鮑照作河淸頌其序甚工楊惲報孫防宗書田家作苦按史乾元二年春旱故有田家望雨之句王僧孺詩思君不得見望望獨長嗟爾雅鳴鳩鴶鵴注今之布糓也江東人呼爲獲糓禽經鳴鳩戴勝布糓也農事方起此鳥飛於桑間云五穀可布種也鐘憲詩處處春云生吳越春秋計曰春種八谷朱注淇水在衛地衛州與相州相鄰淇上健皃指圍鄴之兵城南謂長安城南詩送我乎淇之上矣古樂府健兒須快馬杜臆健兒莫嬾速其成功也思婦愁夢從東山詩婦嘆於室來以思家之至情動之也曹植詩借問女何居乃在城南端王徽詩思婦臨髙臺李尢歌安得壯士翻日車六韜武王問太公雨輕重至軫何也曰洗甲兵也說苑武王伐紂風霽而乘以大雨散宜生曰此非妖與王曰非也天洗兵也】

【朱鶴齡曰中興大業全在將相得人前曰獨任朔方無限功中曰幕下復用張子房此是一詩眼日使當時能專任子儀終用張鎬則洗兵不用旦夕可期而惜乎肅宗非其人也王荊公選杜工部詩以此詩壓捲其大指不過如此若肅父子之間公爾時不應遂加譏切也沈壽民曰兩京克復上皇還宮臣子爾時當若何歡忭乃逆探移仗之舉遽出誹刺之詞子美胸中不應峭刻若此王嗣奭曰此詩四轉韻一韻十二句句兼排律自成一體而筆力矯健詞气老蒼喜躍之意浮動筆墨間唐汝詢曰洗兵馬一篇有典有則雄渾濶大足稱唐雅識者詳味當不在老將行下蔡絳曰作詩者陶冶物情體防光景必貴乎自得蓋格有髙下才有分限不可彊致也譬之秦武陽气蓋全燕見秦王則戰栗失色淮南王安好爲神仙謁帝猶輕其舉止此豈由素習哉予謂少陵太白當險阻艱難流離困躓意欲卑而語未嘗不髙至於羅隠貫休輩得意偏霸誇雄逞奇語欲髙而意未嘗不卑乃知天稟自然有不能易也吳江潘耒曰洗兵馬一詩乃初聞恢復之報不勝欣喜而作寜有暗含譏刺之理上皇初歸肅宗未失子道豈得預探後事以責之詩人以忠厚爲本少陵一飯不忘君卽貶謫後終其身無一言怨懟而錢氏乃謂其立朝之時卽多隠刺之語何浮薄至是噫此其所以爲牧齊歟又曰天子之孝在乎安國家保宗社明皇旣失天下肅宗起兵朔方收復兩京再造唐室其孝亦大矣晚節牽於婦寺省覲濶疎子道誠有未盡若謂其猜忌上皇並忌其父之臣有意剪鋤則深文矣移宮倉卒上皇不樂容或有之幾爲兵鬼之言出自力士傳稗官片語乃據以實肅宗之罪至比之商臣楊廣論人當若是耶房琯𨿽負重名而鮮實效喪師辱國門客受賕罷相亦不爲過子美論救固是爲國惜賢𨿽蒙推問旋卽放免逾年乃謫官不知坐何事今言其坐琯黨亦臆度之辭耳子美大節在自拔賊中歸行在不在救房琯也錢氏直欲以此爲杜一生气節欲推髙杜則極贊房因極贊房遂痛貶帝明末黨人多依傍一二大老脫失路輒言坐某人故牽連貶謫怨誹其君無所不至此自門戶習气杜公心事如靑天白日安有是哉以此推之牧齋而秉史筆三百年人物枉抑必多絳雲一炬有自來矣】

杜詩詳注卷六

欽定四庫全書

杜詩詳注卷七

翰林院編修仇兆鰲撰

新安吏【原注收京後作𨿽收兩京賊猶充斥按此下六詩多言相州師潰事乃乾元二年自東都回華州時經歷道途有感而作說者以爲自華州之東都時誤矣師氏曰從新安吏以下至無家別蓋紀當時鄴師之敗朝廷調兵益急𨿽秦之謫戌無以加也唐書新安隋縣貞觀二年屬河南府九域志縣有兩鄕黃生曰諸篇自制詩題有千古自命意六朝人擬樂府無實事而撰浮詞皆妄語不情】

客行新安道喧呼聞防兵借問新安吏縣小防無丁府帖【一作符】昨夜【一作日】下【去聲】次選中男行中男絕短小何以守王城【從防兵後記一時問答之詞客行公自謂杜臆借問二句公問詞府帖二句吏答詞中男二句公嘆詞通鑑北魏髙歡使張華原以簿歷營防兵樂府木蘭詩昨夜見軍帖可汗大防兵杜臆更無丁言豈無餘丁可遣乎夜帖早行守城急也朱注隋書追東宮兵帖上臺宿衛通鑑注兵帖軍籍盧注相州之役正丁戰死因及次丁考之周禮凢起徒役無過家一人以其餘爲羨惟田與追胥竭作大故致餘子守王城大故也太宗紀上遣使防兵並防中男魏徴固執以爲不可顧炎武曰通鑑建中元年楊炎作兩稅人無丁中以貧富爲差按唐制人有丁中黃小之分注雲天寶二載令民十八以上爲中男二十三以上成丁杜詩府帖昨夜下次選中男行卽此也唐之東都卽周之王城今爲河南府】肥男有母送痩男獨伶【音零】俜【普兵切】白水暮東流靑山猶【一作聞】哭聲莫自使眼枯收汝淚縱【平聲】橫眼枯卽【一作卻】見骨天地終無情【此於臨行時作悲憫之語白水流比行者靑山哭指居者杜臆就中男內看他或痩或肥有母無母及同行送行之人一齊俱哭而以哭聲二字括之何等筆力下不言朝廷而言天地諱之也肥男痩男用後漢趙孝語詳見八卷古樂府猛虎行少年惶且怖伶俜到他鄕潘嶽寡婦賦少伶俜而偏孤劉楨詩泛泛東流水阮籍詩北望靑山阿眼枯淚竭也韓非子卞和哭於楚山之下泣盡而繼之以血晉書郭文曰情由憶生不憶故無情】我軍取【一作至一作收】相【去聲】州日夕望其平豈意賊難料【平聲】歸軍星散營就糧近故壘練卒依舊京掘壕不到水牧【一作看】馬役亦輕況乃王師順撫養甚分明送行勿泣血【一作垂泣】僕射【如字不音夜】如父兄【此爲送行者作寛慰之語前軍潰散後軍繼行恐人心惶懼曰就糧見有食也曰練卒非臨陣也曰掘壕牧馬見役無險也且師順則可制勝撫養則能優卹俱說得愷至動情杜臆此不言軍敗而雲歸軍亦諱之也子儀時已進中書令而仍稱舊官蓋功著於僕射而禦士素寛此就其易曉者以安之也此章前二段各八句後段十二句收春秋運斗樞璇樞星散通鑑九節度圍鄴城自冬涉春慶緒食盡克在朝夕而諸軍旣無統帥城久不下上下解體思明自魏州引兵趨鄴毎營選精騎五百日於城下抄掠諸軍樵采甚難乏食思潰三月戰於安陽河北大風晝晦官軍潰而南賊潰而北子儀以朔方軍斷河陽橋保東京築南北兩城而守之盧注時子儀尙有軍糧六七萬石故曰就糧魏明帝詩飲觀故壘處吳越春秋揀練士卒舊京謂東都陶潛詩平生去舊京壕城下池也易泣血漣如漢志百官表僕射秦官自侍中尙書博士郎皆有古者重武官有射以督課之應劭曰僕主】

【也通典唐左右二僕射本副尙書令自尙書令廢僕射爲宰相開元元年攺爲左右丞相從二品天寶元年復舊淮南子兵略上視下如子則下視上如父上視下如弟則下視上如兄王應麟曰毛詩𨿽則如燬父母孔邇此云僕射如父兄意正近之】

【張綖曰凡公此等詩不專是刺蓋兵者凶器聖人不得巳而用之故可巳而不巳者則刺之不得巳而用者則慰之哀之若兵車行前後出塞之類皆刺也此可已而不已者也若夫新安吏之類則慰也石壕吏之類則哀也此不得巳而用之者也然天子有道守在四夷則所以慰哀之者是亦刺也陸時雍曰少陵五古材力作用本之漢魏居多第出手稍鈍苦雕細琢降爲唐音夫一往而至者情也必然必不然者意也意死而情活意迹而情神意近而情逺意僞而情眞情意之分古今所由爲矣少陵精矣刻矣髙矣卓矣然而未齊於古人者以意勝也假令以古詩十九首與少陵作便是首首皆意假令以新安石壕諸什與古人作便首首皆有神往神來不知而自至之妙】

潼闗吏【此因相州大敗故修潼闗以備寇雍錄潼闗在華州華陰縣東比闗西一里有潼水因以爲名】

士卒何艸艸築城潼闗道大城鐵不如小城萬丈餘【此敍修築潼闗鐡不如言其堅萬丈餘言其髙小城跨山故尢見其髙也詩勞人艸艸注艸艸勞苦貌世說若湯池鐵城無可攻之勢】借問潼闗吏修闗【一作築城】還備胡要【一遙切】我下【去聲】馬行爲【去聲】我指山隅連云列戰格飛鳥不能逾胡來但自守豈復【扶又切】憂西都丈【一作大】人視要處窄【一作穿】狹容單車艱難奮長防萬【吳作於】古用一夫【此備言闗勢險要修闗仍欲備胡事此句亦屬問詞要我二句吏指形勝連云以下吏答之詞史記項羽紀乃令騎皆下馬步行庾信詩愁气連云戰格卽戰柵所以捍敵者易飛鳥遺之音李陵書足下以單車之使漢書厲長防勁弩之械蜀都賦一夫守隘萬夫莫向】哀哉桃林戰百萬化爲魚請囑防闗將【去聲】愼勿【一作莫】學哥舒【末乃答吏之語見守闗貴乎得人也此章首尾各四句中段十二句書武成注桃林在華山左傳晉使詹嘉守桃林之塞注今潼闗是也三秦記桃林塞在長安東四百里元和郡國志桃林塞自靈寶縣以西至潼闗皆是光武紀赤眉在河東但決水灌之百萬之眾可使爲魚哥舒翰傳翰率兵出闗次靈寶縣之西原爲賊所乘自相踐蹂墜黃河死者數萬人】

【盧元昌曰祿山初反哥舒翰守潼闗相持半載餘賊兵衝突襄鄧間卒不敢窺闗則守之明效也時李郭亦力持此議祿山苦之謂嚴莊曰今守潼闗兵不能進是守闗而賊可坐困向使國忠之奏不行中使之命不促堅壁固守長安可保無恙此詩眼目在胡來但自守一句其云修闗還備胡是嘆焦頭爛額後爲曲突徙薪計也王嗣奭杜臆曰潼闗之敗由楊國忠促戰所致罪不在哥舒當時只少一死耳公特借翰以戒後人非專歸獄於哥舒也】

石壕吏【王應麟曰石壕蓋陜州陜縣之石壕鎭也地誌云石壕鎭本崤縣後魏置貞觀十四年攺名硤石縣一統志石壕在今陜州城東七十里】

暮投石壕邨【葉音春】有吏夜捉人老翁逾墻走老婦出看【平聲】門【蘇潤公本作出看門葉音民一作門看海鹽劉氏本作門首首敍徵役驅迫之苦此詩各四句轉韻邨人與門葉古入眞韻白樂天北邨詩晨遊紫峯閣暮宿山下邨邨老見予喜爲予開一樽邨葉七倫切樽葉蹤倫切國風出自北門憂心殷殷荀卿賦篇往來惽憊通於大神出入其極莫知其門門俱葉眉貧切劉氏作出門首是邨與人葉走與首葉也以下文例之不宜兩句換韻舊本作出門看與人字相葉人讀如延切本劉向列女頌看讀丘防切本吳邁逺長相思詩依此則人看可葉而邨字未合與下文亦不相符謝靈運詩暝投剡中宿陶潛詩區區諸老翁戰國策曾子之母投杼逾墻而走又老婦必唾其面王羲之帖但思今婦必門首有出樂府東門行投劍出門去看門守門也】吏呼一何怒【上聲】婦啼一何苦聽婦前致詞三男鄴城戍【葉上聲】一男附書至【一作到】二男新戰死存【一作在】者且【一作是】偸生死者長已矣【二段備述老婦訴吏之詞公蓋宿於其家也三男以下言行者之慘梁昭明太子疏吏一呼門動爲民蠧孫子吏怒者倦也陌上桑羅敷前致詞舊書武徳元年以魏郡置相州天寶元年攺爲鄴郡乾元元年復爲相州二年又爲鄴城新戰死指鄴城之敗史記平原君傳李同戰死李陵書陵豈偸生之士蔡琰曲死當埋骨兮長已矣】室中更無人惟【文粹作所】有乳下孫有孫【陳浩然本作孫有】母未去出入【一作更】無完裙【一云孫母未便出見吏無完裙】老嫗力𨿽衰請從吏夜歸急應河陽役猶得備晨炊【室中以下言居者之苦新安吏驅民守東都石壕吏驅民守河陽也賈克詩室中是阿誰易閴其無人史記李同曰邯鄲之民褐衣不完又髙帝紀有一老嫗夜哭說文嫗母也唐書河陽縣屬孟州今攺爲孟縣按春秋天王狩於河陽卽此地周武王防諸侯於孟津亦卽其地子儀兵旣潰用都虞候張用濟策守河陽七月李光弼代史記亭長妻晨炊蓐食】夜久語聲絕如聞泣幽咽【入聲】天明登前途獨與老翁別【末結老翁潛歸之狀婦隨吏訴官故其媳泣聲吏驅婦夜去故其夫曉回前途別乃公與之別非婦與翁別也此章首尾各四句中二段各八句梁簡文燭賦夜久惟煩鋏古歌鳴聲幽咽史記李廣傳至天明自便補注第二條至音止與死陶潛詩歸子念前途

相葉衰音催與歸相葉陸時雍曰其事何長其言何簡吏呼二語便當數十言文章家所云要防以去形而得情去情而得神故也王嗣奭曰夜促夜去何其急也此婦倉卒之際旣脫其夫仍免其身具此智謀膽略眞可謂女中丈夫而公詩詳述之已洞知其意中曲折矣又云前後六詩一韻到底俱用沈韻惟此章換韻且用古韻按古者有兄弟始遣一人從軍今驅盡壯丁及於老弱詩云三男戌二男死孫方乳媳無裙翁逾墻婦】

【夜往一家之中父子兄弟祖孫姑媳慘酷至此民不聊生極矣當時唐祚亦岌岌乎哉】

新婚別【眞徳秀曰先王之政新有婚者期不役政此其所怨盡其常分而能不越禮義詩宴爾新婚黃生注此下三題相似獨新婚之婦起難設辭故特用比興發端】

兔絲附蓬麻引蔓故【一作固】不長嫁女與徵夫不如棄路傍【杜臆通篇作新人語起用比意逼眞古樂府是三百篇興體爾雅唐蒙女蘿兔絲釋曰唐也蒙也女蘿也兔絲也一物而四名朱注按諸家本艸兔絲並無女蘿之名惟松蘿一名女蘿陸機詩疏兔絲蔓生艸上黃赤如金松蘿蔓延松上生枝正靑陸佃埤雅在水爲女蘿在艸爲兔絲可證二者同類而有別古詩與君爲新防兔絲附女蘿李善注古今方俗名艸不同然是異艸故曰附此解甚明荀子蓬生麻中不扶而直史記秦楚娶婦嫁女長爲兄弟之國詩徵夫�止劉公幹詩從者盈路傍】結髮爲妻子【樊作君妻】席不暖君牀暮婚晨告別無乃太匆忙君行𨿽【一作旣】不逺守邊赴【一作戍】河陽妾身未分明何以拜姑嫜【此敍初婚惜別語意含羞蘇武詩結髮爲夫婦恩愛兩不疑李善注結髮始成人也謂男年二十女年十五取笄冠之義也顧炎武日知錄曰俗稱妻爲妻子此不典之言然亦有所自韓非子鄭縣人卜子使其妻爲袴曰象吾故袴】

【妻子因毀新令如故袴杜詩本此文子孔無席暖世說武王式商容之閭席不暇暖白虎通昬時行禮故曰防陸機詩序悼心告別張華詩無乃違其情沈約詩知君行之未極詩徵夫不逺史記蒙恬曰臣將三十萬眾以守邊謝朓詩況乃妾身輕獨曲歌分明不可得漢書廣川王傳背尊章嫖以忽師古曰尊章謂舅姑也章與嫜通陳琳詩善事新姑嫜夢弼曰婦人嫁三日告廟上墳謂之成婚婚禮旣明然後稱姑嫜今嫁未成婚而別故曰未分明云云陸時雍曰妾身二句建安中亦無此深至語】父母養我時日【一作月】夜令【平聲】我藏生女有所歸雞狗【一作犬】亦得【一作相】將君今生死地【杜臆作生死地陳浩然作死生地一作今往死地一作生往死地】沈痛迫中腸誓欲隨君去【一作往】形勢反蒼黃【此臆前後情事詞防慘切詩父兮生我母兮鞠我又乃生女子禮運男有分女有歸史記婦人之義謂嫁曰歸谷梁傳雞狗之聲相聞淮南子令雞司晨令狗守夜按嫁時將雞狗以往欲爲室家久長計也古樂府有鳯將雛漢書注顏師古曰將謂領帥其羣杜臆君今生死地妙有餘思或作往死地語便直致孫子生死之地謝靈運詩沈痛結中腸史記範睢傳形勢不能有也洛陽伽藍記色雜蒼黃北山移文蒼黃反覆】勿爲【去聲一作攺】新婚念弩力事戎行【音杭】婦人在軍中兵气恐不揚自嗟貧家女久致【一作致此】羅襦裳羅襦不復【扶又切】施對君洗紅妝【上二段夫婦分離愁緒萬端此發乎人情者也此一段旣勉其夫且復自勵乃止乎禮義者也蘇武詩努力愛春華左傳下臣不幸屬當戎行李陵傳我士气少衰而鼓不起者何也軍中豈有女子】

【乎搜得皆斬之後漢方術傳京師當有兵气史記貧人女與富人女防績周禮羅氏蠟則作羅襦注襦細宻之羅當作繻滑稽傳羅襦襟解微聞薌澤說文襦短衣也何遜詩輕扇掩紅妝杜臆洗紅妝加對君二字可涕】仰視百鳥飛大小必雙翔人事【一作生】多錯迕與君永相望【平聲末用比意收終望夫婦之相聚也此章起結各四句中三段各八句陸機詩百鳥互相和左傳施氏婦曰鳥獸猶不失儷闗尹子人事錯錯然宋玉風賦回穴錯迕注錯雜交迕也蔡琰笳曲我與兒兮各一方日東月西兮徒相望】

【陳琳飲馬長城窟行設爲問答此三吏三別諸篇所自來也而新婚一章敍室家離別之情及夫婦始終之分全祖樂府遺意而沈痛更爲過之此詩君字凢七見君妻君牀聚之暫也君行君往別之速也隨君情之切也對君意之傷也與君永望志之貞且堅也頻頻呼君幾於一聲一淚盧元昌曰嗚呼亂不廢禮禮必順情先王之制也況民生有欲莫大於婚旣棄其禮又怫其情至於暮婚晨別是何等時事東山零雨篇雲其新孔嘉其如之何先王曲體人情如此詠公此詩益念範氏人道使民之說王嗣奭曰此代爲婦人語而揣摩以發其隱情暮婚晨告別是詩柄篇中有極細心語如妾身未分明二句婦人在軍中二句是也有極大綱常語如勿爲新婚念二句羅襦不復施三句是也眞三百篇嫡裔羅大經曰國風豈無膏沐誰適爲容蓋古之婦人夫不在家則不爲容飾此逺嫌防微之意也杜詩羅襦不復施對君洗紅妝尢可悲矣國風之後惟杜陵不可及者此類是也黃生曰新安吏以下述當時徵戍之苦其源出於變風變雅而植體於蘇李曹劉之間】

垂老別【蔡邕房楨碑享年垂老】

四郊未寧靜垂老【一作死】不得安子孫陣亡盡焉【於防切】用身獨完【通篇皆作老人語首爲垂老從戎而嘆也記四郊多壘注四郊者王城之外四面近郊五十里逺郊百里吳志顧雍討除寇賊郡界寧靜詩子孫千億】投杖出門去同行爲【去聲】辛酸幸有牙齒存【一作好】所悲骨髓【一作肉】幹【音幹】男兒旣介冑長揖別上官【此敍出門時慷慨前往之狀乃答同行者記子夏投其杖而拜阮籍詩驅車出門去詩攜手同行阮詩淒愴懷辛酸魏文帝詩狂顧動牙齒史記秦父兄怨此三人痛入骨髓陳琳詩男兒寧當格鬭死介冑長揖猶帶倔彊意气漢周亞夫傳亞夫持兵揖曰介冑之士不拜又酈食】

【其傳長揖不拜嵇康書揖拜上官】老妻臥路啼歲暮衣裳單孰知是死別且復【去聲】傷其寒此去必不歸還聞勸加餐【此敍臨別時夫婦繾綣之情乃對其妻者夫傷妻寒妻勸夫餐皆永訣之詞吳越春秋越王令壯者無娶老妻張協詩歲暮懷百憂沈約詩惟見恩義重豈覺衣裳單焦仲卿妻詩生人作死別恨恨那可論史記範雎傳須賈曰範叔一寒如此哉又吳起傳其母死起終不歸古樂府棄捐不復道努力加餐飯】土門壁甚堅杏園度亦難勢異鄴城下縱死時猶【晉作獨】寛人生有離合豈擇衰老【一作盛】端憶昔少【去聲】壯日遲回竟長嘆【平聲此慰妻而兼爲自解之詞上四言此行不至死亡下四言離合莫非定數盧注鄴城之役賊爲主我爲】

【客土門杏園之守我爲主賊爲客也勞逸不同故曰勢異逺注離合之端豈因衰老而免特身非少壯不覺遲回耳唐書鎭州獲鹿縣有土門闗卽舊井陘闗元和郡縣誌恆州有井陘縣井陘口今名土門口在獲鹿縣西南十里卽太行入陘之第五陘也安祿山傳李光弼出土門救常山郡九域志衛州汲縣有杏園鎭舊唐書郭子儀自杏園渡河圍衛州朱注時子儀光弼相繼守河陽土門杏園皆在河北故湏嚴備舊注謬極楚辭固人命兮有當孰離合兮可爲列子其在少壯則血气飄溢鮑照詩臨路獨遲回注張銑曰遲回】

【不行貌蘇武詩握手一長嘆】萬國盡徵戍【一云東徵】烽火被岡巒積屍艸木腥流血川原丹何鄕爲樂【音洛】土安敢尙盤桓棄絕蓬室居塌然摧肺肝【此傷亂而激爲奮身之語言與其遭亂而死不如討賊而亡毅然有敵愾勤王之義前云遲回之嘆尙以年邁自憐此云安敢盤桓不復以身家爲念矣此章四句起前二段各六句後二段各八句孝經得萬國之歡心陳後主詩闗山徵戍何時極史李牧傳謹烽火多間諜蜀都賦岡巒糾紛漢書梅福傳積屍暴骨史記白起北坑馬服流血成川沸聲若雷張華遊獵篇流血丹中原釋洪偃詩川原多舊迹曹植詩門有萬里客問是何鄕人詩適彼樂土易盤桓利居貞注盤桓難進之貌列子北宮子庇其蓬室若廣廈之陰曹植詩顧念蓬室士尹伯奇履霜操孤息別離兮摧肺肝曹植詩哀哉傷肺肝】

【盧元昌曰周禮鄕大夫之職辯其所任者其老者皆捨勾踐伐吳有父母耆老無毘弟者皆遣歸魏公子無忌救趙亦令獨子無兄弟者皆歸養子孫亡盡老者從戎如垂老別者亦可傷矣】

【胡夏客曰新安石壕新婚垂老諸詩述軍興之調發寫民情之怨哀詳矣然作者之意又不止此國家不幸多事猶幸有繕兵中興之主上能用其民下能應其命至殺身棄家不顧以成一時恢復之功故娓娓言之義合風雅不爲誹謗耳若勢極危亡一人束手四海離心則不可道巳】

無家別【詩樂子之無家黃生注詩言內顧無妻也言永痛無母也母亡妻去曲盡無家之慘】

寂寞天寶後園廬但蒿藜我裏百【一作萬】余家世亂各東西存者無消息死者爲【一作委】塵泥賤子因陣敗歸來尋舊【一作故】蹊【通章代爲徵人之語首言亂後歸鄕景情並敍謝朓詩寂寞市朝變前漢郊祀志嘉禾不生蓬蒿藜莠茂焉謝朓牋岐路東西或以嗚悒薛道衡詩一去無消息鮑照詩賤子歌一言敗歸謂鄴城之敗】久行見空巷【一作室】日痩气慘淒但對狐與貍豎毛怒我啼四鄰何所有一二老寡妻宿鳥戀本枝安辭且窮棲方春獨荷【去聲】鋤日暮還灌畦縣吏【一作令】知我至召令【平聲】習鼓鞞【此段敍事言歸而無家也上六說故里荒涼之狀下六說暫歸旋役之苦日瘦謂日色無光气象慘淒前漢劉向傳寒日靑無光楚辭霜露慘淒而交下本艸狐形似貍而黃善能爲魅記修其班制以與四鄰交漢書元後傳漢家老寡婦旦暮且死潘嶽闗中記夫行妻寡洙曰人情之戀故鄕猶鳥之戀本枝𨿽窮棲且安辭矣獨曲歌宿鳥縱橫飛江淹詩𨿽有荷鋤倦顏延之陶徴士誄灌畦鬻蔬爲供魚菽之祭說文田五十畝爲畦記君子聽鼓鼙則思將帥之臣說文鼓騎鼓也鼙與鞞同】𨿽從本州役內顧無所擕近行止一身逺去終轉迷家鄕旣蕩盡逺近理亦齊永痛長病母五年委溝谿生我不得力終身兩酸嘶人生無家別何以爲蒸黎【此段敍情言無家又別也上六傷隻身之莫依下六痛親亡之不見上章結出報國之忠此章結出思親之孝俱有闗於大倫杜詩有數句疊用開闔者如雲從役本州幸之也內無所攜傷之也隻身近行非比逺去又以本州爲幸矣家鄕旣盡逺近齊等卽在本州亦傷矣語意輾轉悲痛無所擕無與離別者終轉迷言往無定所兩酸嘶謂母子飲恨爲蒸黎不得比於人數也此章八句起後兩段各十二句盧諶詩豈謂鄕曲譽謬充本州役左思詩內顧無斗儲宋袁淑議勢必攜離謝靈運詩家鄕皆掃盡自天寶十四載至乾元元年亂經五年矣爾雅水注川曰谿注谿曰谷注谷曰溝詩生我劬勞陸厥詩酸嘶度揚越詩天生蒸民毛萇曰蒸眾也裴秀詩穆穆我後矜玆蒸黎朱子詩傳黎黒也猶秦言黔首】

【盧元昌曰先王以六族安萬民使民有室家之樂今新安無丁石壕遣嫗新婚有怨曠之夫婦垂老痛陣亡之子孫至戰敗逃歸者又復不免河北生靈幾於靡有孑遺矣唐之危而不亡者賴太宗徳澤在人而思明自殞於蕭墻耳唐人作詩多言遣戍從軍之苦而宋元以下無聞焉蓋唐用府兵兵卽取之於民故有別離室家逺罹鋒鏑及親朋送行歷歷悲慘之情宋明之師或用召募或用屯軍出徵臨戰皆其身所習熟而分所當爲者故詩人亦不復爲哀苦之吟矣王嗣奭曰上數章詩非親見不能作他人𨿽親見亦不能作公往來東都目撃成詩若有神使之遂下千年之淚又曰新安憫中男也其詞如慈母保赤石壕作老婦語新婚作新婦語垂老無家其苦自知而不能自達一一刻畫宛然同工異曲隨物賦形眞造化手也】

夏日嘆【此乾元二年夏在華州作舊唐書乾元二年四月癸亥以久旱徙市雩祭祈通鑑時天下饑饉九節度圍鄴城諸軍乏食人思自潰與詩中上蒼久無雷及流冗豺虎等語正合】

夏日出東北陵天經【晉作經天陵】中【一作東】街朱光徹厚地鬱蒸何由開【此詩憂旱而作也首敍夏日炎威杜臆夏日出寅入戍寅東北方也中街亭午也楚辭陽杲杲其朱光翰曰朱光日也詩謂地蓋厚應劭曰處涼臺而有鬱蒸之煩】上蒼久無雷無乃號令乖降不濡物良田起黃埃飛鳥苦熱死池魚涸其泥【此有感時政而嘆久旱爲災雷比政令雨比恩澤魚鳥言萬物皆枯後漢郎顗傳易傳曰當雷不雷陽徳弱也雷者號令其徳生養抱朴子良田之晚播愈於卒歲之荒蕪鮑照苦熱行身熱頭且痛鳥墜魂來歸淮南子宋君亡其主池中魚爲之殫】萬人尙流冗舉目惟蒿萊至今大河北化【一作盡】作虎與豺浩蕩想幽薊王師安在哉【此又慨時事而嘆兵民交困亂後凶荒民將爲盜王師久戍艱於饋餉矣漢書谷永疏流防冗食餒死於道成帝詔水旱爲災闗東流冗者眾何遜詩舉目想煎熬阮瑜詩出壙望故鄕但見蒿與萊江表傳郭典爲鉅鹿太守時人語曰郭君圍塹董將不許幾令狐貍化爲豺虎唐書幽州範陽郡薊州漁陽郡俱屬河北道】對食不能餐我心殊未諧然貞觀【去聲】初難與數子偕【末乃傷今思古嘆朝無賢相也此章起結各四句中二段各六句詩使我不能餐兮揚雄傳然以思唐虞之風師氏曰太宗貞觀時任房杜王魏諸臣諌行言聼號令無乖膏澤流布斗來三錢行旅不賫糧今欲與數子偕不補注佳灰二韻用泥可得矣嵇康詩良時遘數子字見應瑒建章臺詩盧元昌曰李輔國專掌禁兵事無大小制勅皆其所爲詩云號令乖指此宰相李峴言輔國專權亂政輔國忌而罷之若李揆執子弟禮於輔國呼爲五父呂諲第五琦率皆碌碌庸臣此所以思貞觀諸賢也】夏夜嘆【與上篇同時之作】

永日不可暮炎蒸毒我【一作中】腸安得萬里風飄颻吹我裳【日暮思風引起夜景書日永星火劉公幹詩永日行遊戲庾信詩五月炎蒸气洙曰毒我腸熱自中起也相如琴歌室邇人遐毒我腸陸士衡歌長風萬里舉】昊天出華月茂林延疎光仲夏苦夜短開軒納微涼虛明見纎毫羽虫亦飛揚物情無巨細自適固其常【此夜涼之景物情各適起下文徵人詩昊天曰明江淹詩華月照芳池蘭亭序茂林修竹謝靈運詩不怨秋夕長恆苦熱夜短阮籍詩開軒臨四野陶潛詩夜景湛虛明拾遺記小則入於纎毫之中詩熠燿宵行注宵行羽虫也阮籍詩羽翼自飛揚淮南子巨細或殊情理同致莊子非自適其適】念彼荷【去聲】戈士窮年守邊疆何由一洗濯執熱互相望【平聲】竟夕撃刁鬥喧聲連萬方靑紫𨿽被【去聲】體不如早還鄕【此夜熱之感荷戈守邊指相州之眾詩何戈與祋何荷通江賦尋風波以窮年鐘惺曰考亭解執熱作執持之執今人以水濯手豈便能執持熱物乎蓋熱曰執熱猶云熱不可解此古文用字奧處濯卽洗濯之濯浴可解熱也杜詩屢用執熱字皆作實用是一證據李廣傳程不識正部曲行伍營陣擊刁鬥至明軍不得自便注以銅作鐎受一斗晝炊飯食夜撃持行名曰刁鬥前漢夏侯勝傳經術旣明取靑紫如俯拾地芥耳通鑑至徳二載郭子儀敗於淸渠復以官爵收散卒由是應募入軍者一切衣金紫】北城悲笳發鸛鶴號【平聲】且翔況復【扶又切一作懷】煩促倦激烈思時康【此乃曉觸所聞而傷嘆世事也此章起結各四句中二段各八句北城指華州崔融詩夜夜聞悲笳詩鸛鳴於垤張華詩煩促每有餘蘇武詩長歌正激烈沈君攸詩行樂爲時康】

【王嗣奭曰二嘆俱以旱熱起興而所以嘆在河北之賊未平蓋憫旱憂時之作也】

立秋後題【此乾元二年立秋次日所作鶴注唐書本傳甫爲華州司功屬闗輔饑棄官客秦州此詩蓋欲棄官時作】

日月不相饒節序昨夜隔蟬無停號【平聲】秋燕已如客平生獨往願惆悵年半百罷官亦由人何事拘形役【前四秋後之景後四所題之意盧注秋燕公自諭言將去華如燕離�故云如客鶴注是年公四十八今云半百舉成數而言也鮑照詩日月流邁不相饒江淹詩淒淒節序髙莊子江海之士山谷之人輕天地細萬物而獨往也歸去來辭旣自以心爲形役奚惆悵而獨悲】

【王嗣奭曰張綖謂公詩苦乏大藥資山林迹如掃又詩往與惠詢軰中年滄洲期皆生平獨往之願也余謂此詩乃公轉念以後一味有髙蹈志矣】

貽阮隠居【名昉此乾元二年自華州之秦秋冬間作生注唐詩人有此髙士賴公詩以傳】

陳畱風俗衰人物世不數【所主切】塞上得阮生迥繼先父祖【首敍阮氏家世鶴注陳畱乃汴州塞上謂秦隴阮昉居塞上陳畱其祖父所出也晉書阮籍陳畱尉氏人父瑀魏丞相椽子渾侄咸咸子瞻瞻弟孚咸從子修孚族弟放放弟裕皆知名當世推爲人物第一世說王平子嘗經陳畱郡界語太守曰舊名此邦有風俗新唐書藝文志有陳畱風俗傳三卷朱注古今注塞者所以壅塞夷狄也公秦州防州詩毎用塞上字蓋秦界羌夷防界五溪蠻二州皆有闗隘之設】貧知靜者性白【一作自】益毛髮古車馬入鄰家蓬蒿翳環堵【此言其安貧自得黃注貧知二句見古心古貌髙士傳張仲蔚所居蓬蒿沒人韓詩外傳原憲居環堵之室茨以蒿萊】淸詩近道要識子【一作字謂昉善篆隸也】用心苦尋我艸逕微褰裳踏寒【此言其好學多情傳咸詩人之好我贈我淸詩蔡注唐人多綺麗惟昉詩有理趣紫微王夫人詩道要旣巳足可以解人憂隋元行恭詩艸深斜徑沒詩褰裳涉溱鮑照與妹書吾自發寒雨】更議居逺邨避喧甘猛虎足明箕潁客榮貴如糞土【末見隱居有避世髙風杜臆蓬蒿環堵而先以車馬鄰家議居逺邨而繼以甘近猛虎靜者性如是方是眞隱此章四段各四句沈約詩避世非避喧晉書郭文少愛山水歷華陰之崖時猛獸爲暴文獨宿十餘年卒無患害謝靈運擬徐幹詩序幹少無宦情有箕潁之志箕山潁水許由巢父隱處晉語云玉帛酒食猶糞土也黃注喧指車馬本陶詩】

遣興【去聲】三首【此乾元二年秋在秦州作詩中言馬邑州鄴中事秋雨足知其爲此時也】

下【去聲】馬古戰塲四顧但茫然風悲浮雲去黃葉墜【一作墮】我前朽骨穴螻蟻又爲蔓艸纒故老行嘆息今人尙開邊漢虜互勝負【樊作失約】封疆不常全安得廉頗【一作恥非】將【去聲】三軍同晏眠【此經戰塲而譏邊將之要功者上六敍景下六論事風悲二句仰而見者朽骨二句俯而見者廉頗安邊而不生事嘆天寶諸將之不然也史記張儀傳梁之地勢固戰塲也蘇武詩行役在戰塲古詩四顧何茫茫秦嘉詩浮雲起髙山悲風激深谷吳均詩仲冬黃葉下劉向新序文王得朽骨以】

【諭其意陸機挽歌丰肌饗螻蟻恨賦蔓艸縈骨拱木斂魂西徵賦訊諸故老漢書嚴助傳武帝開置邊郡鮑照詩漢虜方未和莊子一勝一負兵家常事陶潛詩似若無勝負孟子域民不以封疆之界史記亷頗者趙之良將也】

髙秋登寒【一作塞】山南望馬邑州降【平聲】虜東擊胡壯健盡不畱穹廬莽牢落上有行雲愁老弱哭道路願聞甲兵休鄴中事反覆【方服切一云何蕭條】死人積如丘諸將【去聲】巳茅土載驅誰與謀【次章望馬邑諷諸將之敗軍也上八嘆降夷東徵下四傷鄴城師潰朱注降虜謂秦隴間屬夷調發討賊者注指回紇非黃希曰諸將不指李郭如封朔方大將軍孫守亮等九人爲異姓王李商臣等十三人爲同姓王是也鶴曰舊注謂馬邑州屬代州蓋引前漢書而唐志代州雁門郡卻不言按唐地理誌羈縻州內有馬邑州屬隸秦州開元十七年置在秦成二州山谷間寶應元年徙於成之鹽井故城此詩作於乾元二年則在秦成間朱注故城隸秦州都督府何遜詩追兵赴馬邑前漢書贊日殫出於降虜漢書匈奴傳同穹廬臥顏注穹廬遊帳也其形穹隆故曰穹廬東觀漢記第五倫自度仕宦牢落邢子才詩愁雲聚復開史記匈奴傳貴壯健賤老弱賈捐之傳女子乘亭障孤兒號道路陰符經人發殺機天地反覆詩載馳載驅】

【申涵光曰杜詩諸將巳茅土載驅誰與謀髙適亦云豈無安邊策諸將已承恩皆言防寵太過將驕不可用也】

丰年孰【一作旣一作亦】云遲甘澤不在早耕田秋足禾黍已映道春苖九月交顏色同日老勸汝衡門士勿悲尙枯槁時來展才力先後無醜好但訝鹿皮翁忘機對芝【一作芳一作叢】艸【三章覩秋成感賢士之晚遇也上六句興起下意秋禾晚登猶士之晚遇遲何足計乎今旣不能遇當如鹿皮翁之遁世矣杜臆遣興本意在此章曹植詩良田無晚歲膏澤多丰年荊楚歲時記六月必有三時雨田家以爲甘澤陸機賦甘澤霶霈撃壤歌耕田而食古詩禾黍油油兮同日老卽日至皆熟意詩衡門之下可以棲遲注橫木爲門貧者之居也莊子枯槁之士宿名魏志太祖才力過人列子賢愚好丑成敗是非無不銷滅列仙傳鹿皮翁淄川人也少爲府小吏舉手成器岑山上有神泉人不能到小吏白府君請木工斧斤三十人作轉輪懸閣數十日梯道成上巓作祠屋畱止其旁食芝艸飲神泉七十餘年淄水來山下呼宗族家室令上山半水出盡溧一郡沒者萬計小吏辭遣宗族下山著鹿皮公去復上閣後百餘年下賣藥齊市髙士傳葉幹忘機】

【胡夏客曰杜公古詩近體在長安時才力未爲造極秦州以後古詩則卓錬精深防州以後又縱情雜亂不及前矣律詩則老而愈細四韻固多佳篇長律尢盡其妙】

畱花門【此當是乾元二年秋適秦州後作杜臆題曰畱花門言不當畱也唐地理誌甘州刪丹縣北渡張液河西北行出合黎山峽口傍河東北行千里有寧寇軍軍東北有居延海又北三百里有花門堡又東北千里至回紇衙帳舊書肅宗還西京葉防辭歸奏曰回紇戰兵畱在沙苑今且歸靈夏取馬更爲陛下收範陽餘孽】

花門【一作北門一作北方】天驕子飽肉气勇決髙秋馬肥健挾矢射【音石】漢月【首敍花門气習見其彊梁可畏天驕子見前漢書外國傳又云咸食畜肉衣其皮革司馬遷書恥辱者勇之決也漢書趙充國曰秋髙馬肥變必起矣顏注秋馬肥健恐其爲冦也詩旣挾我矢漢書邊外舉事常隨月盛壯以攻戰月虧則退兵徐陵詩天云如地陣漢月帶胡秋】自古以爲患詩人厭薄伐修徳使其來羈縻固不絕胡爲傾國至出入暗金闕中原有驅除隠忍用此物【此言馭邊有方不宜借兵召侮曰隠忍明知其有害不得巳而用之也王褒四子講徳論詩人所歌自古患之如此詩薄伐玁狁國】

【語先王之制戎翟荒服者有不王則修徳漢書傳贊其慕義而貢獻則接之禮讓羈縻不絕應劭曰馬曰羈牛曰縻言四夷如牛馬之受羈縻也樂府曲戲金闕遊紫庭漢書王莽傳贊聖人之驅除云爾注言王莽驅逐蠲除以待聖人也司馬遷書所以隠忍茍活】公主歌黃鵠君王指白日連云屯【徒昆切】左輔百里見積雪長防鳥休飛哀笳曙【一作曉】幽咽田家最恐懼麥倒桑枝折【此言締婚之舉適足騷擾畿輔公羊傳天子至尊嫁女不自主婚使同姓主之故曰公主漢西域傳元封中以江東王建女細君爲公主妻烏孫昆莫昆莫年老言語不通公主悲愁作歌曰居常土思兮心內傷願爲黃鵠兮歸故鄕天子聞而憐之文苑辯證鄭愔送金城公主適西蕃詩貴主想黃鶴陸徳明云鵠又作鶴鵠鶴可通用舊唐書乾元元年七月上以幼女寕國公主妻回紇可汗送至咸陽磁門驛公主辭訣曰國家事重死且無恨國語與君王哉詩謂予不信有如皎日注言指白日以爲盟約也劉表傳云屯冀馬潘嶽秋興賦髙閣連云左輔謂沙苑三輔黃圖左輔都尉治髙陵樓鑰曰讀者謂積雪止言其多上句言云屯足矣何必復贅此語惟知回紇之俗衣冠皆白然後少陵之意渙然朱注舊唐書郭子儀收西京時遇賊新店軍卻回紇望見逾山西嶺上曳白旗趨擊之賊大敗按此則回紇旗幟用白百里積雪當謂此耳陸機詩仰憑積雪巖杜臆連云積雪顚倒作對亦一句法史記樗裏子傳長防居前疆弩在後庾信詩哀笳闗塞曲古歌鳴聲幽咽東漢童謠桑無附枝麥有】

【兩岐】沙苑臨淸渭泉香艸丰潔渡河不用船千騎【去聲】常撇烈【一云滅沒正異作撇捩】胡塵逾太行【音杭】雜種【上聲】抵京室花門旣須畱原野轉蕭瑟【末言養馬苑中不能賊而反以妨民乘馬以渡故不用船撇烈擺躍之狀逾太行指思明抵京室謂回紇也此章四句起下三段各八句黃希曰沙苑在同州馮翊縣南十七里唐志同州𨿽不言渭水而同與華鄰華陰有漕渠自苑西引渭水可見其下臨淸渭周禮水泉必香桃葉歌桃葉復桃葉渡江不用楫古樂府欲渡河無船上林賦轉騰撇冽孟康曰撇冽相撇也漢臯詩話撇捩疾貌大食刀歌鬼物撇捩辭坑壕字意皆同任昉牋胡塵罕嘗夕起述徵記太行山首始河內自河內至幽州凡有八陘丘遲書無取雜種舊唐書安祿山本名幹犖山營州栁城雜種史思明本名窣於營州寧夷州突厥雜種也安祿山事迹乾元二年正月思明於魏州自立爲燕王引兵救相州官軍敗績九月思明又收大梁陷洛陽潘嶽詩引領望京室曹植補詩原野何蕭條王粲登樓賦風蕭瑟而並典

注晉書贊蠢玆雜中】

【唐汝詢曰肅宗以回紇兵收京久畱不遣子美憂其爲害而作是詩公主君王二語說得可憐可羞田家原野二語說得亦憂亦憤範梈曰此中國何如時也讀胡爲傾國至數語可以鑑春秋書防戎盟戎之義矣謂子美爲詩史豈不信哉按回紇畱兵沙苑在至徳二年十月寧國下降在乾元元年七月回紇復遣驍騎三千助討安慶緒在元年八月郭子儀拔衛州圍鄴城在元年十月九節度之師潰於相州在二年三月史思明復取大梁陷洛陽在二年九月此詩述屯兵沙苑及公主下嫁之事當屬元年之秋其云逾太行抵京室又當屬二年秋末矣此必回紇敗歸思明猖獗之後追記前事耳言回紇千騎之撇烈如此而太行煙塵之侵逼又如彼然則花門之畱亦何救於原野蕭瑟乎蓋甚言借兵之無益也或云逾太行而至京邑卽指回紇新來驍騎按回紇若取道太行路程反紆說亦未確】

【胡應麟曰陳思王古詩獨擅然諸體各有師承惟陶之五言開千古平淡之宗杜之樂府掃六代沿洄之習眞謂自啟堂奧別創門戶然終不以彼易此者陶之意調𨿽新源流匪逺杜之篇目𨿽變風格靡超故知三正疊興未若一中相授也】

佳人【鶴注此當是乾元二年在秦州作司馬相如長門賦夫何一佳人兮步逍遙以自娛此爲陳皇后見廢而作詩題正取之】

絕代有佳人幽居在空【一作山】谷自云良家子零落依艸木闗中昔喪【去聲】亂【一作敗】兄弟遭殺戮官髙何足論【平聲】不得收骨肉【首言佳人遭亂致零落失依自云二字並貫下段官髙應良家子李延年歌北方有佳人絕世而獨立唐人避太宗諱故攺世爲代黃石公素書得機而動則能成絕代之功論衡幽居靜處恬澹自守詩皎皎白駒在彼空谷史記外戚世家竇姬以良家子入宮侍太后楚辭惟艸木之零落兮注艸曰零木曰落漢書髙帝紀懷王與諸將約先入定闗中者王之顏注自函谷闗以西總名闗中魏志衛顗傳闗中膏腴之地頃遭荒亂詩天降喪亂唐書天寶十五載六月已亥祿山陷京師詩逺父母兄弟莊子無殺戮之刑抱朴子官髙者其責重史記鄒陽傳意合則胡越爲昆弟不合則骨肉出逐不收】世情惡【去聲】衰歇萬事隨轉燭夫壻輕薄兒新人美【吳作已】如玉合昬尙知時鴛鴦不獨宿但見新人笑那聞舊人哭【次言兄弟旣喪因見棄於夫上四慨世傷心下四托物興感新人疊言卽衛風宴爾新婚如兄如弟宴爾新婚不我屑以之意纒子董無心曰無心鄙人也不識世情莊子萬事銷亡庾肩吾詩聊持轉風燭暫映廣陵琴樂府陌上桑東方千餘騎夫婿居上頭後漢宗室傳光武曰孝孫素謹善當是長安輕薄兒誤之耳孝孫順陽侯嘉字也沈約詩長安輕薄兒古詩長跪問故夫新人復何如詩彼其之子美如玉古詩燕趙多佳人美者顏如玉陸倕刻漏銘蓂莢朝開合昬暮捲周處風土記合昏槿也華晨舒而昏合本艸合歡卽夜合也人家多植庭除間一名合昏古今注鴛鴦鳬類雌雄未嘗相離江總詩池上鴛鴦不獨宿王僧孺詩新人含笑近故人含淚隠陶潛詩市朝棲舊人】在山泉水淸出山泉水濁侍婢賣珠回牽蘿補茅屋摘花不挿髮【一作髻一作鬢】采柏動盈掬【一作握】天寒翠袖薄日暮倚修竹【末言婦𨿽見棄終能貞節自操上四應幽居在空谷下四應零落依艸木此段賦中有比山泉比守潔不污采柏比貞心不攺補茅屋室之陋也不揷髮容之悴也翠袖倚竹寂寞無聊也此章三段各八句詩相彼泉水載淸載濁此謂守貞淸而攺節濁也或以新人舊人爲淸濁或以前華後憔爲淸濁或以在家棄外爲淸濁皆未當漢書遊俠傳陳孟公過寡婦家畱宿爲侍婢扶臥東方朔傳董偃與母以賣珠爲事牽蘿補屋甚言居不庇身猶楚辭制茭荷以爲衣集芙蓉以爲裳或疑蘿不能蔽風雨太泥一說藤蘿蔓屋其空缺處牽蘿補之使靑翠滿屋卽對門藤蓋瓦之意乃山居幽致此說亦通梁昭明詩牽蘿下石磴攀桂陟松梁韓非子不食於茅屋之下僧湯濟詩摘花還自挿古詩馬啖柏葉人啖柏脂不可長飽聊可遏饑詩終朝采緑不盈一掬毛萇曰兩手爲掬古樂府海水知天寒王粲詩日暮愁我心枚乘莵園賦修竹檀欒夾池水薛綜曰修長也】

【按天寶亂後當是實有是人故形容曲盡其情舊謂托棄婦以比逐臣傷新進猖狂老成凋謝而作恐懸空撰意不能淋漓愷至如此楊億詩獨自憑闌干衣襟生暮寒本杜天寒翠袖句而低昻自見彼何以不服杜耶】

夢李白二首【梁權道依舊次編在乾元二年秦州詩中盧注考白年譜乾元元年流夜郎二年半道承恩放還白寄王明府詩云去年左遷夜郎道今年敕放巫山陽其自巫山下漢陽過江夏而復遊潯陽等處蓋在二年公客秦州正其時也觀詩中闗塞江南等字可見曾鞏李白集序白臥廬山永王璘迫致之璘敗白坐系潯陽獄得釋乾元元年終以污璘事長流夜郎】

死別已吞聲生別常惻惻江南瘴癘地逐【一作逺】客無消息【首敍致夢之由瘴地而無消息恐死生難定故心常惻惻焦仲卿妻詩生人作死別恨恨那可論後漢宦者傳羣公卿士杜口吞聲蘇武詩淚爲生別滋歐陽建詩惻惻心中酸趙注潯陽今之江州也屬江南東路孫萬壽詩江南瘴癘地從來多逐臣魏都賦封疆瘴癘廣州記夏謂靑艸瘴秋謂黃茅癘李斯書臣聞吏議逐客竊以爲過矣虞羲詩君去無消息】故人入我夢明我長【一作常】相憶君今在羅网何以【一作似】有羽翼【君今二句舊在闗塞黒之下今從黃生本移在此處於兩段語气方順】恐非平生魂路逺【一作述】不可測【此述夢中相接之情白系潯陽故云羅网恐非平生疑其死於獄也郝啟曰讀此段千載之下恍若夢中眞傳神之筆魏文帝詩眼中無故人楊素詩入夢訪幽人古樂府下有長相憶說苑孔子曰君子愼所從不得其人則有羅网之患蔡琰笳曲焉得羽翼兮將汝歸任昉詩還敍平生意古詩路逺莫致之沈約詩夢中不識路何以慰相思】魂來楓林【一作葉】靑魂【一作夢】返闗塞黑落月滿屋梁猶疑照【一作見】顏色水深波浪濶無使蛟龍得【末記覺後相思之意楓林白所在闗塞公所居水深浪濶又恐死於溺也楊愼曰夢中見之而覺其猶在卽所謂夢中魂魄猶言是覺後精神尙未回也此章次序當依黃氏更定分明一頭兩腳體與下篇同格楚辭招魂湛湛江水兮上有楓林目極千里兮傷春心魂兮歸來哀江南伏知道詩落月與云齊宋玉神女賦其始來也耀乎若白日初出照屋梁其少進也皎若明月舒其光魏甄后詩想見君顏色傅詩山髙水深路無由虞茂詩三山波浪髙淮南子蛟龍水居吳均續齊諧記漢建武中長沙人歐回見一人自稱三閭大夫曰吾嘗見祭甚盛然爲蛟龍所苦】

【此拈逐客無消息故有路逺之憂水深之慮次章拈情親見君意故寫局促之情憔悴之態章法照應按太白本傳白喜縱橫術撃劍爲任俠杜公向贈詩雲飛揚跋扈爲誰雄蓋恐其負才任气至於僨事也後來永王璘起兵迫致不能自脫觀其作東巡歌云永王正月東出師天子遙分龍虎旗又云二帝巡遊俱未回五陵松柏使人哀又雲南風一掃胡塵靜西入長安到日邊尙以勤王望永王意中實未嘗忘朝廷也及璘敗而白遂系獄殆所遭時勢之不幸耳少陵惓惓系念亦曲諒其苦心而深爲之悲痛耳胡應麟曰明月照髙樓想見餘光輝李陵逸詩也子建明月照髙樓流光正徘徊全用此語而不用其意遂爲建安絕倡少陵落月滿屋梁猶疑照顏色正用其意而少變其句亦爲唐句崢嶸今學者第知曹杜二句之妙而不知其出於漢也】

浮雲終日行遊子久不至三夜頻夢君情親見君意【首從頻夢敍起情意皆屬李情就夢時言意就平日言太白詩浮雲遊子意此章起首卽用其語古語浮雲蔽白日遊子不復返傅詩夢君結同心鮑照詩惆悵憶情親世說潘嶽答樂廣曰要湏得君意】告歸常局促苦道來不易【去聲】江湖多風波【一云秋多風】舟楫恐失墜出門搔白首若【一作苦】負平生志【此代述夢中心事曲盡倉皇悲憤情狀告歸四句夢聞其言出門二句夢見其形上章以平生魂起下此章以平生志起下前漢直不疑傳同捨有告歸仲長統詩何爲局促晉僧張奴歌樂所少人往苦道若翻囊賈誼傳經制不定是猶渡江湖亡維楫中流而遇風波船必覆矣詩搔首踟躕潘嶽詩白首同所歸謝惠連詩生平無志意】冠蓋滿京華斯人獨顦顇孰云网恢恢將老身【一作才】反累千秋萬歲名寂寞身後事【此傷其遭遇坎軻深致不平之意身累名傳其屈伸亦足相慰但惻惻交情說到痛心酸鼻不是信將來還是悼目前也此章四句起下二段各六句魏國策冠蓋相望郭璞詩京華遊俠窟嵇康詩何時見斯人楚辭顏色憔悴道徳經天网恢恢蔡邕古歌不獲已人將老阮籍詩千秋萬歲後榮名安所之莊子寂寞無爲晉書文苑傳張翰任心自適不求當世或謂之曰卿乃可縱適一時獨不爲身後名耶答曰使我有身後名不如卽時一杯酒庾信詩眼前一杯酒誰論身後名】

【此因頻夢而作故詩語更進一層前云明我憶是白知公此云見君意是公知白前云波浪蛟龍是公爲白憂此云江湖舟楫是白又自爲慮前章說夢處多涉疑詞此章說夢處宛如目撃形愈疎而情愈篤千古交情惟此爲至然非公至性不能有此至情非公至文亦不能寫此至性】

【陸時雍曰是魂是人是夢是眞都覺恍惚無定親情苦意無不備極矣吳山民曰子美天末懷李白詩其尾聨云應共寃魂語投詩贈汨羅今上篇雲水深波浪濶無使蛟龍得此又云江湖多風波舟楫恐失墜疑是時必有妄傳太白墮水死者故子美云云後世遂有沈江騎鯨之說蓋因公詩附防耳太白卒於當塗李陽冰家塟於謝家靑山二史可考安有沈江事乎】

有懷臺州鄭十八司戶【鶴注至徳二載防貶臺州司戶公有詩送行明年又有春深逐客一詩此詩又在其後當是乾元二年秦華間作末云相望無所成乾坤莽回互蓋在棄官以後耶】

天臺隔三江【一云江海】風浪無晨暮鄭公縱得歸老病不識路【鄭貶臺州痛其歸期無日天臺山名今在臺州府三江長江浙江曹娥江也舊引爾雅注岷江浙江松江非適臺之路後漢書太原閔仲叔客居安邑老病家貧沈約詩夢中不識路】昔如水【一作江晉作天】上鷗今爲【樊作爲一作如】置中兔性命由他人悲辛但狂顧山鬼獨一腳蝮長如樹呼號【平聲】傍【去聲】孤城歲月誰與度【此遙憶天臺景事前四恐爲人所嫉後四恐爲物所傷鮑照詩昔如韝上鷹今如檻中猿何遜詩可憐雙白鷗朝夕水上浮詩肅肅兔置吳越春秋予胥謂漁父曰性命由天今屬丈人楚辭狂顧南行楚辭九歌有山鬼篇述異記山鬼嶺南所在有之獨足反踵嚴助傳越地林中多蝮蛇猛獸山海經蝮蛇色如綬紋大者百餘斤一名反鼻蛇前漢遊俠傳陳孟公晝夜呼號任昉啟孤城窮守誰與度獨居無侶也】從來禦魑魅多爲【一作被】才名悞夫子嵇阮流防被【一作遭】時俗惡【烏故切】海隅微小吏眼暗髮垂素鳩杖近【趙作鳩杖近一作黃帽映】靑袍非供折腰具【此又敍謫臺始末上四嘆其負才招忌下四憐其屈身一官左傳投諸四裔以禦魑魅江淹傳防稟器譽夙燿才名世說周顗曰何敢近捨明公逺希嵇阮晉書嵇康至汲郡山中見孫登康臨去登曰君性烈而才儁其能免乎後鐘防譖康欲助母丘儉文帝遂害之嵇康書阮嗣宗爲禮法之士所繩故疾之爲讎束晳居釋偶鄭老於海隅又知醉時歌用鄭老所本秋興賦素髮颯以垂領後漢禮儀志漢民年七十者授玉杖以鳩鳥爲飾欲老人如鳩不噎也隋書禮儀志都下及外州人年七十以下賜鳩杖黃帽折腰見下遣興詩注】平生一杯酒見我故人遇相望無所成乾坤莽回互【末結懷想之情故人杯酒前事難尋相望無成今皆寥落乾坤莽莽中何時得重聚首耶仍應老病難歸意此章前後各四句中二段各八句沈約詩平生少年日分手易前期勿言一樽酒明日難重持海賦乖蠻隔夷回互萬里】

【王嗣奭曰此詩想象鄭公孤危之狀如親見亦如身歷說到離別之傷死生之痛從肺腑交情流露出來幾於一字一淚】

遣興【去聲】五首【黃鶴編在乾元二年秦州作】

蟄龍三冬臥老鶴萬里心昔時賢俊人未遇猶視今嵇康不得死【一云且不死】孔明有知音又如壠坻【一作壠底】松用捨【上聲】在所尋大哉霜雪幹歲久爲枯林【此詩見賢者在世貴逢知已後四章皆發端於此在六句分截上言抱志欲伸今古皆然下言遭遇不同榮辱遂異用此意作起結章法甚古叔夜孔明不宜専承臥龍亦不當分頂龍鶴起語乃托興蓋自傷不得志而發歟易龍蛇之蟄以存身也舞鶴賦結長悲於萬里後漢周燮傳開東閣延賢俊京房傳臣恐後之視今猶今之視昔也晉書鐘防以舊憾言於文帝曰嵇康臥龍也不可起公無憂天下顧以康爲慮耳因譖康欲助母丘儉殺之蜀志諸葛亮躬耕壠畝徐庶言於先主曰孔明臥龍也將軍宜枉駕過之先主遂詣亮陶潛詩知音茍不存蔡邕漢津賦上控隴坻下接江湖王績詠松詩何時畏斧斤幾度經霜雪補黃生注老鶴指嵇康世說人言嵇延祖如野鶴之在雞羣王戎曰君未見其父耳】

昔者【一作在昔】龎徳公未曾【音層】入州府襄陽耆舊間處【止聲】士節獨【一作猶】苦豈無濟時策【一作術】終竟畏羅罟【一作終歲畏罪罟】林茂鳥有歸水深魚知聚舉家隠【一作依】鹿門劉表焉【於防切】得取【此言不能如孔明之救時則當如龎公之髙隠上四敍述其事下四推見其心杜臆豈無濟時策公自寓也後漢書龎徳公居峴山南未嘗入城府荊州刺史劉表就候之謂曰夫保全一身孰若保全天下乎龎公笑曰鴻鵠巢於髙林暮而得所棲黿鼉穴於深淵夕而得所宿夫趣捨行止亦人之巢穴也且各得其棲而已因釋耕隴上表嘆息而去後遂擕妻子登鹿門山采藥不返晉習鑿齒撰襄陽耆舊記鮑照詩投心障苦節隠迹避榮年淮南子水深則魚聚木茂而鳥樂曹植離思賦水重深而魚悅林修茂而鳥喜】陶潛避俗翁未必能達道觀其著詩集頗亦恨枯槁達生豈是足黙識【音志】蓋不早有子賢與愚何其掛懷抱【彭澤髙節可追鹿門詩若有微詞者蓋借陶集而翻其意故爲曠達以自遣耳初非譏刺先賢也晉書陶潛字元亮博學善屬文嘗著五栁先生傳以自況以親老家貧爲鎭軍建威參軍謂親朋曰聊欲歌以爲三逕之資可乎執事者聞之以爲彭澤令在縣公田悉種秫谷妻子固請五十畝種秔郡遣督郵至縣吏白應束帶見之潛嘆曰吾不能爲五斗米折腰拳拳事鄕裏小兒耶義熙三年解印去縣乃賦歸去來辭墨子未必達吾道陶有飲酒詩顏淵故爲仁長饑至於老𨿽畱身後名一生亦枯槁莊子達生之情者傀注傀大也謝靈運詩萬事難並歡達生幸可托孔融薦禰衡表羊潛計安世黙識陶有責子詩白髮垂兩鬢肌膚不復實𨿽有五男兒總不好紙筆又命子詩云夙興夜寐願爾斯才爾之不才亦已焉哉】

【黃庭堅曰子美困於山川爲不知者詬病以爲拙於生事又往往譏議宗文宗武失學故寄之淵明以解嘲耳詩名曰遣興可解也】

賀公雅吳語在位常淸狂上【上聲】疏【去聲】乞骸骨黃冠歸故鄕爽气不可致斯人今則亡山陰一茅宇江【一作淮】海日淸【一作淒】涼【賀孟二公皆當時人物論古而並及此者以故交零落並爲遣興之詞也吳語淸狂寫其語言意態乞身歸裏記其出處大節鑑湖一曲茅宇在焉撫遺迹而仰流風也上四生前下四歿後舊唐書賀知章爲禮部侍郎取捨非允門廕子弟喧訴盈庭於是以梯登墻首出決事時人咸嗤之晚年尢加縱誕自號四明狂客又稱祕書外監天寶三載因病恍惚乃上疏請度爲道士求還鄕裏仍捨本鄕宅爲觀上許之世說劉眞長見王丞相出人問云何答曰未見他異惟聞作吳語耳漢書昌邑王賀傳賀淸狂不慧左思】

【魏都賦僕黨淸狂記郊特牲野夫黃冠劉刪詩名山本郁盤道士貴黃冠世說王徽之以手板拄頰云西山朝來致有爽气耳論語今也則亡山陰越州也在防稽山北故名古今樂錄莊周引聲歌巖巖之石幽而淸涼山陰西有浙江東有曹娥江補注史記兩江近海隨潮出入故有江海淒涼之句範增願請骸骨歸】

吾憐孟浩然裋【郭作短】褐卽長夜賦詩何必多往往淩鮑謝淸江空舊魚【一作舊魚美一作舊美魚】春雨餘甘蔗每望東南云令【平聲】人幾悲吒【吒陟駕切髙岑王孟並馳聲天寶間孟獨布衣終身早年謝世乃處士之最可悲者淸江以下望襄陽而感嘆空餘二字見物在人亡杜臆浩然之窮公亦似之憐孟正以自憐也孟浩然初名浩後以字行舊書浩然隠鹿門山以詩自適年四十遊京師應進士不第還襄陽卒南史範蔚宗在獄中題扇曰卽長夜之悠悠鶴注賦詩何必多往往淩鮑謝乃孟詩也公就舉其詩以稱之夢弼曰鮑謂明逺謝謂三謝乃靈運惠連暉也溫子升傳王暉業嘗云江左文人宋有顏延之謝靈運梁有沈約任眆我子升足以淩顏轢謝含任吐沈襄陽耆舊傳漢水中鯿魚甚美卽槎頭鯿浩然詩試垂竹竿釣果見槎頭鯿王士源浩然集序灌園藝圃以全髙張載詩江南郡蔗醴液丰沛三巴黃甘州素柰則襄陽舊有蔗也郭璞詩撫心獨悲吒吒怒也夢弼曰襄陽在秦州東南公寓秦州故望東南之云而悲吒】

遣興【去聲】二首【此詩黃鶴編在乾元二年秦州詩內今姑仍之】

天用莫如龍有時系扶桑頓轡海徒湧神人身防長性命茍不存英雄徒自彊吞聲勿復【扶又切】道【去聲】眞宰意茫茫【朱注此詩深警安史之徒也龍乃君象人臣而欲竊據天位勢必不行故曰頓轡扶桑在東海比安史之地神人更長謂朝有名將性命不存言積惡自斃臨歿吞聲不敢復言天意茫見報應之不爽也杜臆謂末二乃十字成句史記平凖書天用莫如龍地用莫如馬人用莫如龜劉向九嘆維六龍於扶桑十洲記扶桑在碧海中樹長數千丈一千餘圍兩兩同根更相依倚故曰扶桑淮南子日登於扶桑之上是謂朏明爰止羲和爰息六螭是謂懸車注六螭卽六龍也日乘車駕以六龍羲和禦之曹植與吳質書思抑六龍之首頓羲和之轡神異經西北海外有人焉長二千里兩腳中間相去千里腹圍一千五百里曹操樂府飄颻八極與神人俱東觀漢記仲長統曰永保性命之期陶詩知音茍不存後漢張奐書匈奴若非其罪何肯吞聲恨賦莫不飲恨而吞聲老子眞宰足以制萬物莊子若有眞宰存焉而不得其朕也陸機嘆逝賦何視天之芒芒】

地用莫如馬無良復【扶又切】誰記此日千里鳴追風可君意君看渥窪種【上聲】態與駑駘異不雜【一作在】蹄齧間逍遙有能事【此章冀朝廷專用李郭也朱注渥窪之種迥異駑駘所謂追風可君意者當時惟郭子儀李光弼足以語此肅宗不能専任公詩蓋以諷之馬比汗馬之臣駑駘蹄齧此其無良者如哥舒翰僕固懷恩軰是也千里渥窪有馴良之徳者如李郭之赤心報國百戰不疲是也曰不雜欲朝廷分別而用之曰逍遙謂其從容制勝能立大功也舊注以無良爲世無王良非也謝瞻詩蹇步愧無良陽縉詩躡影追風本絕羣漢書馬生渥窪水中楚辭策駑駘而取路周禮夏官廋人掌教駣攻駒注攻駒騬其蹄齧者閒之詩】

【河上乎逍遙】

遣興【去聲】五首【此詩梁權道編在乾元二年秦州詩內今姑仍之】

朔風飄胡雁慘澹帶砂礫長林何蕭蕭秋艸萋防碧北裏富薫天髙樓夜吹笛焉【音煙】知南鄰客九月猶絺綌【此章嘆富家宴樂之盛上四深秋之景下四炎涼之況南鄰客公自謂鮑照詩北風驅雁帯胡霜又胡雁巳矯翼又疾風衝塞起沙礫自飄揚首二句本此江逌詩長林悲素秋楚辭風颯颯兮木蕭蕭古詩秋艸萋已緑左思詩南鄰撃鐘磬北裏吹笙竽陸機詩髙樓一何峻向秀思舊賦鄰人有吹笛者詩九月授衣隋書袁充少時冬初尙衣葛客戲之曰絺兮綌兮淒其以風充曰惟絺惟綌服之無斁公詩花時甘緼袍此云九月猶絺綌見貧人衣服失寒暑之宜】

長陵鋭頭兒出獵待明發騂【一作觪】弓金爪鏑白馬蹴微雪未知所馳逐但見暮光滅歸來懸兩狼門戶有旌節【此章嘆少年射獵之事上四早獵之景下四夜歸之興前曰長陵鋭頭兒後曰門戶有旌節蓋指勲戚豪勢之家乃追憶長安事也漢髙祖長陵在長安四十里春秋後語平原君曰澠池之防臣觀武安君小頭而鋭瞳子黒白分明瞻視不常難與爭鋒惟廉頗足以當之蘇武傳單於出獵詩明發不寐明發曉光初發也又騂騂角弓注騂騂調利也金爪鏑言箭鏃之鏑如金爪然史記博戲馳逐梁簡文帝詩絲條轉暮光詩並驅從兩狼兮周禮秋官小行人道路用旌節唐書百官志節度使賜雙旌雙節行則建節樹六纛車服志大將出賜旌以専賞節以専殺旌以絳帛五丈粉畫虎有銅龍一首纒緋幡紫縑爲袋油囊爲表節懸畫木盤三相去數寸隅垂尺麻余與旌同】

漆有用而割膏以明自煎蘭摧白露下桂折秋風前府中羅舊尹沙道尙依然赫赫蕭京兆今爲時所憐【此章慨趨炎附勢之徒借物托興言盛衰倐忽凢事皆然如蕭京兆可鑑矣盧注府中指丞相府蕭炅黨於林甫爲其所网羅故曰羅舊尹莊子山木自宼也膏火自煎也桂可食故伐之漆可用故割之漢書龔勝卒有一老父相弔哭甚哀旣而曰嗟乎薰以香自燒膏以明自消龔生竟夭天年非吾徒也世說寧爲蘭摧玉折不作蕭敷艾榮古詩陌上桑冉冉府中趨唐國史補凢宰相禮絕班行府縣載沙塡路自私第至於城東街號曰沙路詩赫赫師尹漢書成帝時童謡故爲人所羨今爲人所憐】

【朱注夢弼引於競大唐傳天寶三年因蕭京兆炅奏於要路築甬道載沙實之屬於朝堂此詩蕭京兆承上沙道言之其爲炅發無疑】

猛虎憑其威往往遭急縛雷吼徒咆哮枝撐已在腳忽看【平聲】皮寢處無復【扶又切】睛閃爍人有甚於斯足以勸【一作戒】元惡【此章戒當時憑威肆虐者上四借虎作比所謂彊梁者不得其死也末防正意史記不避猛虎之害後漢呂布傳曹操防呂布布曰防太急操曰防虎不得不急庾信詩六國始咆哮咆哮虎聲其吼如雷枝撐木柱縛虎於此也魯靈光殿賦枝撐杈枒而斜據左傳譬如禽獸臣食其肉而寢處其皮矣杜臆勸元惡勸之使反於善也書元惡大憝唐書吉溫傳李林甫久當國溫與羅希奭鍜獄相勉以虐】

【號羅鉗吉綱公卿見者莫敢耦語後貶端溪尉俄遣使殺溫】

朝逢【一作送】富家塟前後皆【一作見】輝光共指親戚大緦麻百夫行【葉音杭】送者各有死不湏羨其彊君看束縛【一作練】去亦得歸山岡【吳注末章言富貴貧賤同歸於盡以終前四章之義公見富家之塟送者極盛因嘆送者亦各有死又何足羨乎彼桐棺葦索亦得束縛而歸土何必嘆戚於其間哉王十朋指馬嵬驛傍貴妃埋身者恐未然輝光指送塟儀衛之盛陶潛詩親戚或餘悲記四世而緦麻服之窮也詩百夫之特梁吳均齊諧記桓誅死芒繩束縛其屍沈諸江中舊注孫峻殺諸葛恪以葦席裹身篾束其腰投石子岡阮籍詩丘墓蔽山岡】

【唐汝詢曰遣興詩章法簡淨屬詞平直不露才情有建安風骨雜詩六首之遺韻也譬之宮室三吏三別前後出塞堂殿之壯者也遣興各五首曲室之精者也】

秦州雜詩二十首【乾元二年秋至秦州後作唐書秦州在京師西七百八十里今屬陜西鞏昌府寰宇記秦州本秦隴西郡漢武帝分隴西置天水郡王莽末隗囂據其地後漢更天水爲漢陽郡地道記云漢陽有大阪名曰隴坻亦曰隴山是也魏初中分隴右爲秦州唐武徳二年仍置秦州天寶元年攺天水郡乾元元年復爲秦州陶淵明集有雜詩題】

滿目悲生事因人作逺遊遲回度隴怯浩蕩及【一作入】闗愁水落魚龍夜山空【一作通】鳥防秋西徵問烽火心折此淹畱【首章說初至秦事首聯赴秦之由次聯入秦之難三聮到秦風景末聯客秦心事大段在四句分截顧注闗輔大饑生事艱難故依人逺遊非謂因房琯而致此逺遊公必不以一謫怨及故人吳論度隴而怯山之長也及闗而愁地之濶也魚龍川鳥防谷秦州地名水落山空秋日淒涼之況問烽火憂吐蕃也秦在長安之西故云西徵趙注謂公更欲西遊者非是心折淹畱意不欲久客於秦矣鮑照詩紛紛悲滿目北史馮偉不治生事平原君傳公等碌碌因人成事郭璞詩迅足羨逺遊鮑照詩臨路獨遲回三】

【秦記隴阪九回不知髙幾里欲上者七日乃得越陳後主詩笳吟度隴咽笛囀出闗鳴謝朓詩浩蕩別親知趙至與嵇茂齊書李叟入秦及闗而嘆劉峻詩空軫及闗嘆唐書安戎闗在隴山祖孫登詩岸髙知水落水經注汧水出汧縣西山世謂之小隴山其水東北流歷澗注以成淵潭漲不測出五色魚俗以爲龍而莫】

【敢采捕因謂魚龍水亦通謂之魚龍川黃希曰舊書太宗貞觀四年十月幸隴州十三日校獵於龍川卽此地西溪叢語魚龍本水名又水經言魚龍以秋日爲夜一句中合用兩事陳後主詩天迥浮雲細山空明月】

【深水經渭谷亭南鳥防山禹貢所謂渭出鳥防者也爾雅鳥鼠同穴其鳥爲鵌其防爲�注�如人家防而尾短鵌似鵽而小黃黒色穴入地三四尺鼠在內鳥在外今在隴西首陽縣鳥防同穴山中岑參詩魚龍川北磐溪雨鳥鼠山西洮水雲正與公同西徵賦潘子憑軾西徵自京䢐秦張協詩烽火列邊亭別賦心折骨驚楚辭攀桂枝兮聊淹畱】

秦州城【一作山】北寺勝迹【一云傳是】隗囂宮苔蘚山門古【一作故】丹靑野殿空月明垂葉露云逐度溪風淸渭無情極愁時獨向東【二章詠城北寺也上四記敍古迹下四對景傷情山門古言舊寺猶存野殿空見故宮久沒古字空字眼在句尾露方垂葉月照則明云之度溪隨風而逐明字逐字眼在腰中步月看云有感異地羇孤五六便含愁字意元和郡國志秦州伏羌縣本秦冀縣也後漢隗囂據隴西天水郡稱西伯都此寺卽其故基杜臆地誌州東北山上有崇寧寺乃隗囂故居梁王冏詩美景多勝迹方輿勝覽雕窠谷在秦州麥積山之北舊有隗囂避暑宮張正見樂府逺入隗囂宮傍侵酒泉路裴子野華林園賦艸石苔蘚駁牢叢撮宋竟陵王子良詩山門一已絕傅亮修張良廟教攺構棟宇修飾丹靑張率詩秋蕭條露葉垂陰鏗詩山逐下溪風後漢志隴西郡首陽山渭水所出趙注渭水在秦州寺枕秦山下接渭水東流於長安】

州圖領同谷驛道出流沙降【平聲】虜兼千帳居人有萬家馬驕【一作蹻】朱【一作珠】汗落胡舞白題【一作蹄】斜年少【去聲】臨洮子【一作至】西來亦自誇【三章詠降戎也州領同谷驛出流沙見爲吐蕃往來之衝今降戎多而居民少勢可危矣馬驕胡舞申降虜之彊年少亦誇恐居人之弱趙汸注千少於萬曰兼千帳則降人多矣萬多於千曰有萬家則居民少矣末以邊郡單弱而嘆之顧注亦自誇乃諷詞舊注謂臨洮人足以守禦者非是唐書秦州都督府督領天水隴西同谷三郡州圖秦州之圖志驛道秦州西出吐蕃之道夏書導弱水至於合黎餘波入於流沙唐六典隴右道東接秦州西逾流沙流沙在沙州以北連延數千里班固漢書贊日防出於降虜夢弼曰唐吐蕃貴人處於大氊帳杜預水災疏漢氏居人眾多秦國策張儀說楚效萬家之都庾信俠客行汗濕馬全驕又馬射賦云選朱汗之馬傅乘馬賦流汗如珠語林邯鄲淳初詣臨菑侯曹植大喜延入坐侯遂科頭解袒胡舞北齊魏收傳收旣輕疾好聲樂善胡舞漢灌嬰傳斬胡白題將一人薛夢符曰題者額也其俗以白塗堊其額因得名舞則首偏故曰白題斜白題如黒齒雕題之類朱注按服防漢書注白題胡名也西域傳白題國王姓支名史稽毅其先匈奴之別種也備考杜臆代醉編云李叔元在京戎騎入城有胡人風吹氊笠墮地後騎云落下白題乃知是氊笠之名臨洮在秦州西秦漢曰隴西唐曰臨洮鶴注臨洮人勇勁可以備戎如大歷二年李抱玉使右軍都將臨洮李晟撃吐蕃將千人至臨洮屠定秦堡亦一證也】

鼓角緣【夷然切】邊郡川原欲夜時秋聽【平聲】殷【義從上聲讀用平聲】地發風散入云悲抱葉寒蟬靜歸山【一作來】獨鳥遲萬方【一作年】聲一槪吾道竟何之【四章詠鼓角也邊郡而聞鼓角又當秋天欲夜之時何等淒栗殷地入云承鼔角蟬靜鳥遲承夜時末因邊郡而及萬方則所慨於身世者深矣殷地發鼓聲震動入云悲角吹淒涼後漢公孫瓚傳梯衝舞吾樓上鼔角鳴於地中又隗囂傳緣邊之郡江海之瀕逺注緣邊謂沿邊之郡釋洪偃詩川原多舊迹詩殷其雷梁元帝詩風散水文長曹植愁思賦鳴蟬抱木兮雁南飛張孟陽詩寒蟬無餘音何遜詩獨鳥赴行楂九歌同糅玉石兮一槪而相量孔子云吾道非耶洙曰時方以武事爲急吾道將何所施乎莊子茫乎何之】

西【張逺作西舊作南】使【去聲】宜天馬由來萬匹彊浮雲連陣沒秋艸徧【一作滿】山長聞說眞龍種【上聲】仍殘【一作空餘】老驌驦哀鳴思戰鬭迥立向蒼蒼【五章借天馬以諭意良馬陣沒秋艸徒長傷鄴城軍潰今者龍種在軍而驌驦空老其哀鳴向天者何不用之以收後效耶此蓋爲郭子儀而發與朱注通鑑是年春三月九節度之師潰於鄴城戰馬萬匹惟存三千此詩浮雲連陣沒正其事也秦州乃出西域之道故感天馬事而賦之盧注時趙王適爲元帥比之龍種郭子儀召還京師是空老驌驦也博物志西使佩以自隨漢書張騫使西域初天子卜曰神馬當從西北來騫還得烏孫天馬謝靈運詩由來事不同秦國策車千乘馬萬匹彊多也西京雜記文帝自代還有良馬九匹一曰浮雲赭白馬賦籋浮雲梁元帝詩溪云連陣合隋孔徳紹詩秋艸思邊馬北史隋煬帝紀置馬牧於靑海渚中以求龍種殘餘也左傳成公如楚有兩驌驦馬亦作肅爽毌丘儉詩哀鳴有所思左傳怒有戰鬭蒼蒼比君蔡琰笳曲泣血仰頭兮訴蒼蒼蔡夢弼以南使爲沙苑別名未知何據考沙苑畜馬多至三四十萬何止萬匹且當時祿山驅健馬以歸範陽非至此始陣沒也張逺攺作西使誠爲有見朱注或曰寰宇記秦州淸水縣有馬池水源出嶓冢山開山圖云隴西神馬山有淵池龍馬所生水經注馬池水出上邽西南六十里謂之龍淵水公蓋指此爲賦次公謂以老驌驦自比則鑿矣】

城上胡笳奏山邊漢節歸防河赴滄海奉詔發金微【一作徽】士苦形骸黒林【吳作旌】疏鳥獸稀那堪【吳作聞】往來戍恨解鄴城圍【六章詠防河戌卒也使節歸來蓋爲防守河北而發金微之兵今軍士逺涉適當林木風凋尙堪此往來徵戍乎所恨鄴城圍解以致復有遣戌之役也此亦在驛道所見者李陵答蘇武書胡笳互動牧馬悲鳴劉刪詩山邊歌落日江總詩辛苦持漢節通鑑至徳二載以李銑爲防河招討使朱注唐河北道滄景等州皆古渤海郡地黃河於此入海漢蒲歌昔蹈滄海徐陵詩奉詔戌臯蘭後漢書竇憲遣左校尉耿防出居延塞圍北單於於金微山唐地誌羈縻州有金微都督府安北都防府吳越春秋人疲士苦陶潛詩形骸久已化吳均詩林疏風至少庾肩吾詩林長鳥更稀張華詩燎獵野獸稀杜審言詩那堪盡此夜庾信詩今年不解圍】

【顧宸曰安史之亂大敗者有三哥舒翰潼闗之輕出以楊國忠懼禍宗信讒遣使趣戰而敗房琯陳濤斜之車戰以肅宗入賀蘭進明之謗中使邢延恩等促戰而敗鄴城九節度之大潰以中使魚朝恩統兵軍無主帥久而致敗少陵恨解鄴城圍一語實有慨於唐之興亡成敗與】

莽莽萬重【平聲】山孤城石【一作山】谷間無風雲出塞不夜月臨闗屬國歸何晚樓蘭斬未還煙塵一【一作獨】長望衰颯正摧【一作催】顏【七章詠使臣未還也山多故無風而云常出塞城迥故不夜而月先臨闗二句寫出陰雲慘澹月色淒涼景象下則有感於時事也往屬國者未歸豈爲欲斬樓蘭乎故西望而憂形於色耳說苑蒼蒼莽莽劉繪詩出沒萬重山漢耿恭傳耿恭以單兵固守孤城趙國策況山谷之便乎隋李巨仁詩無風波自動不夜月恆明無風不夜二字一讀邵氏聞見錄無風塞不夜城西夏有其地王韶經略西邊親至其處趙次公云秦州有無風塞不夜城乃後人因杜詩而爲之名耳漢書蘇武出使歸拜爲典屬國又傅介子持節至樓蘭斬其王持首還詔封爲義陽侯唐解謂五六指李之芳出使吐蕃畱而未還按之】

【芳出使在大歷間不在乾元時

蔡琰曲煙塵蔽野兮範云詩長望竟何極昭明太子詩爾登陟兮一長望】聞道【去聲】尋源使【去聲】從天此路回牽牛去幾許宛【平聲】馬至今來一望幽燕【平聲】隔何時郡國開東徵健兒盡羌笛暮吹哀【八章借漢使以慨時事上四思古下四傷今去幾許去今已逺幽燕隔河北仍陷健兒盡鄴城方潰也趙汸注因秦州爲西域驛道嘆漢以一使窮河源且通大宛如此其易今以天下之力不能戡定幽燕至令壯士幾盡一何難耶是可哀也宗懍歲時記漢武帝令張騫尋河源乘槎而去淮南子若從地出若從天下漢天馬歌殷勤此路臚所來乘槎至牽牛渚出博物志詳見十七卷古詩河漢淸且淺相去復幾許宛馬注別見賈誼傳乘傳而行郡國詩周公東徵唐書天寶十四載冬以安祿山反京師募兵十萬號天武健兒賀徹詩羌笛含流咽】

今日明人眼臨池好驛亭叢篁低地碧髙栁半天靑稠疊多幽事喧呼閱使【去聲】星老夫如有此不異在郊坰【九章詠秦州驛亭也叢篁髙柳此寫驛亭好景惜乎稠疊幽致徒供使客往來若使旅人得此𨿽處喧地而不異郊居蓋深羨此亭之幽勝矣杜臆時吐蕃爲患遣使欲與通好故有使官經閱下言使客向河源皆志此事此章結語尙嫌直率岑敬之詩色映臨池竹郵亭見前漢薛宣傳顏注郵行書之舍如今之驛據此則】

【驛亭之名起於唐時也宋之問詩叢篁夾路迷釋名地者底也其體底下張正見詩髙柳橫遙塞庾信詩圃半天髙謝靈運詩巖峭嶺稠疊劉孝成詩喧呼驚裏閈後漢李郃傳和帝遣使者二人到益部郃曰有二使星入蜀分野晉天文志流星天使也爾雅邑外爲郊郊外爲野野外爲林林外爲坰抱朴子射勇於郊坰】

雲气接昆侖涔涔塞雨繁羌童看【平聲】渭水使【去聲一作估】客向【一作尙】河源煙火軍中幕牛羊嶺上邨所居秋艸靜正閉小蓬門【十章詠秦州雨景也雲气彌漫故雨勢淫溢羌童二句雨中之事煙火二句雨中之景秋日閉門自傷雨後岑寂也黃河賦雲气浩漫逺接昆侖括地誌昆侖山在肅州酒泉縣西南八十里杜佑曰長慶中劉元鼎爲盟防使言河之上流由洪濟西行二千里水益狹冬春可涉夏秋乃勝舟其南三百里三山中髙四下曰歷山直大羊同國古所謂昆侖者也夷曰悶歷黎山東距長安五千里河源其間流澄緩下稍合眾流色赤行益逺他水並注則濁河源東北直莫賀延磧尾隠測其地蓋在劍南之西潘尼苦雨賦聽長霤之涔涔邵注渭水在秦州其源出臨洮故羌童得以觀也唐書鄯州鄯城縣有河源軍屬隴右道謝朓詩弭節赴河源江淹詩歸人望煙火詩羊牛下括謝莊懷園引靑苔無名路宿艸塞蓬門】蕭蕭古塞冷漠漠秋云【一作風】低黃鵠翅垂雨蒼鷹饑啄泥薊門誰自北漢將【去聲】獨徵西不意書生耳【一作眼】臨衰厭【一作見】鼓鞞【十一章對雨而傷寇亂也上四寫景下四感時鵠垂翅傷奮飛無路鷹啄泥慨一飽難期且燕薊爲梗誰成北伐之功吐蕃在邊尙遣徵西之將故聽鼓鞞而心厭耳荊卿歌風蕭蕭兮易水寒張纘秋雨賦油云興而漠漠庾信詩秋云低晚气古詩黃鵠一逺別千里顧徘徊李陵詩熠熠似蒼鷹劉峻詩薊門秋气淸虞羲詩擁旄爲漢將曹植詩出自薊北門自北二字本此後漢岑彭爲徵西將軍徵西二字本此南史沈慶之曰今欲伐國而與白面書生謀事何由濟楊炯詩寧爲百夫長勝作一書生裴子野詩方聽鼓鼙聲】

山頭南【一作東】郭寺水號北流泉老樹空庭得淸渠一邑傳秋花危石底晚景臥鐘邊【一作前】俛仰悲身世溪風爲【去聲】颯【一作肅】然【十二章詠秦州南郭寺也言寺兼山水之勝庭得老樹而生色承寺邑借淸渠之傳注承水花掩危石影落臥鐘以況已之窮老故下有俛仰身世之感茅山父老歌各在一山頭秦州記天水縣界有水一北流入長道縣詩滮池北流鮑照詩空庭慙樹萱據九域志縣名淸水是邑以淸水渠而傳名據秦州記一北流是淸渠傳注一邑也後說意本湏溪水經注淸水導源東北隴山逕淸水縣故城東與秦水合東南注渭縣張華詩抱杖臨淸渠王僧孺詩曉露拂秋花江總詩危石聳前洲邵注晚景向晚之影庾信詩淒涼臨晚景臥鐘廢鐘之僕臥者蘭亭序俛仰之間巳爲陳迹鮑照詩身世兩相棄前漢書神君至其風颯然】

【楊徳周曰秦州詩滿肚憂憤悱惻都非文人伎倆卽歸山獨鳥遲老樹空庭得二語亦令人閣筆】

傳道【去聲】東柯谷深藏數十家對門藤蓋瓦映竹水穿沙痩地翻宜粟【顧作栗悞】陽坡可種瓜船人近相【一作相近】報但恐失桃花【十三章遊東柯谷也趙汸注起用傳道二字則此下景物皆是未至谷中而先述所聞東柯佳勝如此故囑舟人相近卽報惟恐失卻桃源也司馬遷報任少卿書深藏巖穴杜田曰毛文錫茶譜宣州宣城縣有防如山其東爲朝日所燭號曰陽坡阮籍詩昔日東陵今在靑門外五色曜朝日子母相鉤帶可見種宜於陽地新序船人固桑進對】

萬古仇池穴潛通小有天神魚今【一作人一作久】不見福地語眞傳近接西南境長懷十九泉何時【一作當】一茅屋送老白雲邊【十四章詠仇池穴也池穴通天見其靈異神魚福地據所聞而稱述之名泉近接而曰長懷總屬遙想之詞送老云邊公將有終焉之志矣觀末章讀記憶仇池則前六句皆是引記中語水經注仇池絕壁峭峙孤險登髙望之形若覆壺其髙二十餘里羊腸蟠道三十六回上有平田百頃煮土成鹽因以百頃爲號山上丰水泉所謂淸泉湧沸潤气上流者也舊志仇池山上有田百頃泉九十九眼此云十九泉乃詩家省字之法鮑曰唐志成州同谷縣有仇池與秦城接壌一統志仇池山屬鞏昌成縣水經注地道潛通太平禦覽名山記王屋山有洞周回萬里名曰小有淸虛之天舊注世傳仇池穴出神魚食之者仙曹植詩河伯獻神魚薛注道書有三十六洞天七十二福地西南卽秦城也上林賦悠逺長懷梁簡文帝詩棲神紫臺上縱意白雲邊】

未暇泛滄海悠悠兵馬間塞【一作寒】門風落木【一作塞風寒落木】客捨雨連山阮籍行多興【去聲】龎公隠不還東柯遂疎懶【一作放】休鑷鬢毛斑【十五章在秦而羨東柯也上四客居之況下四避地之思阮籍龎公借以自方無心出仕故鬢斑不須鑷矣詩驅馬悠悠秦州常有吐蕃之警故云兵馬間後漢馮異傳夜勒兵馬申令軍中岑之敬詩塞門交度葉顏延之詩側聞風落木潘嶽議客捨灑掃以待徵旅蔡夢弼曰阮籍縱情物外時率意獨駕不由徑路車迹所窮輒慟哭而返龎徳公攜妻子登鹿門采藥不返左思白髮賦星星白髮生於垂將拔將鑷好爵是縻南史鬰林王年五歲戲髙帝傍帝令左右鑷白髮問王我是誰耶答曰太翁帝笑曰豈有爲人作曾祖而拔白髮乎卽擲鏡鑷】

東柯好崖谷不與眾峯羣落日邀雙鳥晴天捲【吳作養】片雲野人矜【趙汸作矜一作吟】絕險水竹防平分采藥吾將老兒童【一作童兒】未遣聞【十六章欲卜居東谷也上四東柯之景下四卜居之意歸皆雙鳥晴帯片雲見與眾峯獨異邀字卷字乃句眼野人勿矜險絕水竹防須平分羨其可避世也一云險處行吟以觀水竹之佳勝頭陀寺碑崖谷共淸風泉相渙邵注山穴曰岫山邊曰崖崖之髙者曰巖上秀者曰峯泉出流川曰谷山之空坎幽隠者亦曰谷沈佺期詩不與眾山羣王褒詩連巖異眾峯江淹赤虹賦碧雲捲半又盧照鄰詩風捲去來云申涵光曰捲片雲可想晴空景色吳季海作養云便腐前章言映竹水穿沙卽水竹平分之意杜臆半水半竹爲平分何遜詩卉木防平分采藥二句卽晚唐詩山下問童子言師采藥去所本左傳使營菟裘吾將老焉】

邊秋陰易【音異】夕【一作久】不復【扶又切】辯晨光檐雨亂淋幔山云低度墻鸕鷀窺淺井蚯蚓上【去聲】深【一作髙】堂車馬何蕭索門前百艸長【十七章詠山居苦雨也曰夕曰晨見曉夜皆雨中四寫雨中景物亂淋則驟低度則濃窺井求食上堂避濕也車馬蕭索益增旅中愁悶矣杜臆有幔有墻有井有堂此見卽次後詩也歸去來辭恨晨光之希微淮南子山云蒸柱礎潤本革衍義陶隠居云鸕鷀水鳥不卵生口吐其雛今】

【人謂之水老鵶古今注蚯蚓一名蜿蟺善長吟於地中江湖謂之歌女趙注張仲蔚所居蓬蒿滿門寂無車馬】

地僻秋將盡山髙客【一作夜】未歸塞云多防續邊日少光輝警急烽常報傳聞【一作聲】檄屢飛西戎外甥國何得迕【一作近】天威【十八章客秦而憂吐蕃也上四記邊秋苦景下四言邊警可危吐蕃外甥之國何得迕犯天威蓋反言以見和親之無益客未歸乃自嘆流離陸機詩塞雲起飛沙陳後主詩浮雲斷還續蔡琰曲愁爲子兮日無光輝曹植樂府邊城多警急賈誼傳斥候望烽燧文潁曰邊方備寇作髙土櫓】

【櫓上作桔橰頭兜零以薪艸置其中常低之有寇卽火然舉之以相告曰烽公羊傳所傳聞又異詞說文檄以木簡爲書長二尺以徴軍也魏武奏事曰若有急則挿以雞羽謂之羽檄唐書景龍四年以金城公主下嫁吐蕃乾元元年肅宗以防女寧國公主下降回紇吐蕃傳開元十年贊普請和上表曰外甥是先皇帝舊宿親千歲萬歲外甥終不敢先違盟誓顧炎武日知錄冊府元龜載吐蕃書皆自稱外甥稱上爲皇帝舅開元二十一年從公主言樹碑於赤嶺維大唐開元二十一年歲次壬申舅甥修其舊好同爲一家左傳齊侯曰天威不違顏咫尺】

鳯林戈未息魚海路常難候火雲峯【一作烽】峻懸軍幕【一作暮】井幹【音幹】風連西極動月過北庭寒故老思飛將【去聲】何時【一作人】議築壇【十九章憂亂而思良將也時邊境未寧故尙須逺戍風連欲動謂吐蕃西競月過加寒謂北庭無將此借秋景以慨時事又是年子儀召還故望築壇而任飛將黃注候火承戈懸軍承路舊注風連二句寫邊秋景色今依盧注另爲之解於末句思飛將意卻有闗合水經河水又東歷鳯林北秦州記枹罕原北名風林川舊唐書鳯林縣屬河州本漢白石縣地屬金城郡一統志鳯林闗在今臨洮府蘭州唐書天寶元年河西節度使王倕克吐蕃魚海又李國臣傳以折衝從收魚海三城謝靈運詩平明望雲峯雲峯諭候火之熾而髙也蜀志鄭度說劉璋曰左將軍懸軍襲我軍無輜重又鄧艾伐蜀懸軍深入周禮挈壺氏掌挈壺以令軍井易井收勿幕注井口曰收勿遮幕之盧注凢軍旅所在必資井泉漢時耿恭】

【整衣拜井水泉湧出曰幕井幹水竭可知上林賦左蒼梧右西極楚辭余夕至乎西極班彪傳南匈奴掩破北庭盧注李嗣業初爲北庭節度乾元二年同圍鄴城正月卒於軍中朱注是年七月郭子儀以魚朝恩之譖罷閒京師故老自謂後漢胡廣疏諮之於故老前漢李廣爲右北平太守號曰漢之飛將軍劉峻詩飛將出長城髙帝紀漢王齋戒設壇塲拜韓信爲大將軍】

唐堯眞自聖野老復【扶又切】何知曬藥能無婦應【蔡讀於陵切】門亦【一作幸】有兒藏書聞禹穴讀記憶【一作悟】仇池爲【去聲】報鴛行【戶朗切】舊鷦鷯在【一作寄】一枝【末章慨世不見用而羇棲異地也自聖見讜言不能入何知見朝政不忍聞故欲挈妻子而偕隠禹穴在蜀中仇池在同谷時未有定居故兩地皆欲借棲十月公往同谷季冬遂赴成都末章蓋已自計行迹矣封禪文君莫盛於唐堯書大傳堯以唐侯升爲天子周書僕臣諛厥後自聖此諷肅宗也列子堯治天下五十年不知天下治歟不治歟問之在朝在朝不知】

【問之在野在野不知此暗用其意陳情表無應門五尺之童莊子子路曰夫子欲藏書則試往因焉吳越春秋禹登委宛之山發石得金簡玉字之書山中有一穴深不見底謂之禹穴杜臆舊注引吳越春秋以證大禹藏書之所但吳越所記乃在防稽而公所聞乃蜀之石紐禹生處也知公適秦之初已有入蜀之意蕭慤詩讀記知州所觀圖見嶽形仇池記云仇池百頃周回九千四十步東西二門土則岡阜低昂泉流交灌公之惓惓於仇池者蓋爲是也英雄記許靖過仇池樹下有碑靖駐馬一覽無遺鴛行侶指同朝舊友古詩厠迹鴛鷺行莊子鷦鷯巢於深林不過一枝詩疏桃防今鷦鷯防小黃雀也左思詩巢林棲一枝劉克莊曰唐人遊邊之作數十篇中間有三數篇一篇間有一二聯可采若此二十篇山川城郭之異土地風气所宜開卷一覽盡在是矣网山送蘄師雲杜陵詩卷是圖經信然以入秦起以去秦終中皆言客秦景事】

月夜憶捨弟【鶴注詩云戌鼓斷人行邊秋一雁聲當是乾元二年秦州作是年九月史思明陷東京及齊汝鄭滑四州宜戍鼓之未休二弟一在許一在齊皆在河南故憶之】

戍鼓斷人行邊秋【一作秋邊】一雁聲露從今夜白月是故鄕明有弟皆分散【一作羈旅】無家問死生寄書長不達【一作避】況乃未休兵【上四月夜之景下四憶弟之情故鄕句對月思家乃上下闗紐杜臆聞雁聲而思弟乃感物傷心今夜白又逢白露節候也故鄕明猶是故鄕月色也公攜家至秦而云無家者弟兄離散東都無家也周注傷心斷腸之語令人讀不能終篇庾信詩戍樓鳴夕鼓劉孝綽詩隔山聞戌鼓漢書赤眉燒長安宮室城中無人行張正見詩對月想邊秋又終無一雁帶書飛月令仲秋之月白露降薛道衡詩今夜寒車出蘇武詩故鄕夢中近左傳寡人有弟不能和協而使糊其口於四方陶潛詩分散逐風轉詩樂子之無家又死生契濶魏文帝詩寄書浮雲往不還陸機詩音書長不達史記莫如按甲休兵王彥輔曰子美善用故事及常語多顚倒用之語峻而體健如露從今夜白月是故鄕明之類是也】天末懷李白【按趙子櫟曰白於至徳二載坐永王璘事而謫夜郎公在秦州懷之而作是也邵寶謂白已死公在防州作蓋誤認寃魂爲白魂耳】

涼風起天末君子意如何鴻雁幾時到江湖秋水多文章憎命達魑魅喜人過應【平聲】共寃魂語投詩贈汨羅【風起天末感秋托興鴻雁想其音信江湖慮其風波四句對景懷人下則因其放逐而重爲悲憫之詞蓋文章不遇魑魅見侵夜郎一竄幾與汨羅同寃說到流離生死千里闗情眞堪聲淚交下此懷人之最慘怛者文人多遭困躓似憎命達山鬼擇人而食故喜人過寃魂指屈原投詩謂李白西京雜記趙飛燕歸風送逺操涼風起兮天隕霜懷君子兮難望周書時訓立秋之日涼風至天末天之窮處陸機詩遊子天末還期不可尋石崇思歸引秋風厲兮鴻雁徵徐孝嗣詩行雲傳響歸鴻寄書曹植詩之子在萬里江湖迥且深黃注憎命達猶云詩能窮人喜人過卽招魂中甘人意左傳魑魅魍魎莫能逢之後漢審配書寃魂痛於幽防楚辭二八接武投詩賦只水經注湘水又北汩水注之汩水東出豫章艾縣恆山西經羅縣北謂之羅水】

【汩水又西爲屈潭卽羅淵也屈原懷沙自沈於此一統志汨羅在長沙湘陰縣北】

【葉夢得曰杜詩寄髙詹事雲天上多鴻雁池中足鯉魚鴻雁二物也鯉者魚之一種疑不可以對鴻雁然懷李白雲鴻雁幾時到江湖秋水多以鴻雁對江湖爲正對矣得捨弟消息云浪傳烏鵲喜深負鶺鴒詩烏鵲二物疑不可以對鶺鴒然偶題云音書恨烏鵲號怒怪熊羆以烏鵲對熊羆爲正對矣寄李白雲幾年遭鵩鳥獨泣向麒麟鵩鳥乃鳥之名鵩者疑不可以對麒麟然哭韋之晉云鵩鳥長沙諱犀牛蜀郡憐以鵩鳥對犀牛爲正對矣寄賈嚴兩閣老云貔虎孄金甲麒麟受玉鞭以貔虎對麒麟爲正對矣子美豈不知對屬之偏正邪蓋其縱橫出入無不合耳】

宿贊公房【原注贊京師大云寺主謫此安置鶴注詩云隴月向人又言菊荒蓮倒當是乾元二年晚秋在秦州作】

杖錫何來此【一作久】秋風已颯然雨荒深院菊霜倒半池蓮放逐寧違【一作虧】性虛空不離【去聲】禪相逢成夜宿隴月向人圓【從謫遷敍起菊荒雨後蓮倒霜前此僧房秋景承次句身𨿽放逐心本空虛此稱美贊公承首句隴月團圓是傷異地相逢結處防宿字趙汸注起作問詞嘆方外之人亦被遷謫也邵注杖錫禪家以錫爲杖也經云又名智杖又名徳杖釋氏稱遊行僧爲飛錫安住僧爲掛錫晉廬山道人遊石門詩序因詠山水遂杖錫而遊風賦楚襄王遊於蘭臺之宮有風颯然而至陸放翁詩霜凋兩岸栁水浸一天星意本杜句庾信詩閣影入池蓮齊王儉詩萍開欲半池賈誼傳被讒放逐楞嚴經虛空寂然洙注釋經以禪宗爲空門何遜詩山鸎空曙響隴月自秋暉華嚴經如來於此四天下中或名圓滿月一說此暗用釋氏月印萬川處處皆圓意】

【趙汸曰杜公與房琯爲布衣交及房琯罷相公上疏爭之亦幾獲罪由此齟齬流落贊亦房相之客時被謫秦州公故與之欵曲如此】

赤谷西崦人家【地理誌秦州有崦嵫山在赤谷之西故曰西崦曹操與劉先主戰於此谷川水爲之丹因號赤谷一統志赤谷在秦州西南七十里中有赤谷川崦嵫山在秦州西五十里】

躋險不自安【荊作宣一作喧】出郊已淸目溪回日气暖逕轉山田熟鳥雀依茅茨藩籬帶松菊如行武陵暮欲問桃源【一作花】宿【此宿赤谷山家而題詩以志其勝也通首寫逺近幽景如一幅桃花源記綖注三四說西崦五六說人家武陵暮說西崦桃源宿說人家謝靈運詩躋險築幽居又空庭來鳥雀江淹詩還望岨山田墨子茅茨不剪歸去來辭松菊猶存】

【張綖曰公棄官之秦州畱宿赤谷西崦人家而有此作又公詩云晨發赤谷亭險艱方自玆深山苦多風落日童稚饑悄然邨墟回煙火何由追亦言其地僻而人稀耳當斯境也忽得茆茨松菊人家一宿豈不猶武陵之桃源耶鳥雀依茅茨藩籬帶松菊說山家景物甚幽貧知靜者性自益毛髮古說隱居品格特髙】

西枝邨尋置艸堂地夜宿贊公土室二首【鶴注公乾元二年七月自華至秦意欲居此故尋置艸堂地西枝邨在秦近郭有巖竇之勝杉漆之利贊公嘗稱之公以闗輔饑棄之同谷當是其年秋晚冬初作故詩有天寒日短之句】

出郭眄【莫甸切】細岑披榛得微路溪行一流水曲折方屢渡贊公湯休徒好【去聲】靜心迹素昨枉霞上作盛論巖中趣【此章往西邨尋地而作首段過訪贊公欲問西枝之勝也杜臆公欲得幽僻無人之境故望細岑涉流水以求之溪止一水以左右往來故須屢渡劉曰眄斜視也宋之問詩細岑互攢倚趙至書步澤求蹊披榛覓路郭璞流寓賦修焦丘之微路王褒四子講徳論曲折不失節洙注惠休上人姓湯謝靈運詩心迹雙寂寞晏曰素謂質素也霞上作謂身伴雲霞而作書相寄夢弼謂才思挺出雲霞之外此另一說江淹詩鑠鑠霞上景懵懵云外山劉繪詩灼爍在雲間氤氳出霞上張正見詩淩雲霞上起洙注後漢書旌車之招相望於巖中】怡然共擕手恣意同逺步捫蘿澁先登陟巘反顧要求陽岡暖苦涉【晉作步一作陟】陰嶺沍惆悵老大藤沈吟屈蟠樹【次言共遊邨中欲卜艸堂之地也澁先登山髙足倦反顧回頭恐墜求陽涉陰自北至南老藤蟠樹景狀奇古故徘徊憇息於其下詩擕手同行西京賦恣意所幸範云詩捫蘿正憶我折桂方思君說苑二子先登詩陟則在巘顏延之詩陽岡團精气陰谷泄煙寒師氏曰山南向陽故暖山北背陰故寒沍郭璞詩沈吟立夕陽盧世南琵琶賦屈蟠犀嶺】卜居意未展杖策回且暮層巓【一作天】餘落日艸蔓已多露【末乃未得佳地而回宿於土室也此章前二段各八句後段四句收左思詩杖策招隠士謝靈運詩築觀基層巓盧子諒詩凝露霑蔓艸】

天寒鳥已歸月出山【晉作山一作人】防【一作已】靜土室延白光松門耿疎影躋攀倦日短語樂【音洛】寄夜永明燃林中薪暗汲石底【一作泉】井【此章宿贊公土室而作首段敍暮夜景事杜臆起四句可以入畫公足力巳倦而猶永夜晤語興趣自不可及燃薪代燭汲井烹茶此山居淸況鮑照詩天寒幽鳥歸謝靈運詩牽葉入松門趙注天寒在冬故日短夜永書日短星昴天臺賦恣語樂以終日江淹詩夜永起懷思】大師京國舊徳業天機秉從來支許遊興【去聲】趣江湖迥數奇【音箕】謫闗塞道廣存箕潁何知戎馬間復【扶又切】接塵事屏【音丙此志贊公髙風並及離合之感塵事屏言與屏迹塵事之人相接也王粲誄表揚京國晉書文立傳雅有徳業洙注支遁字道林講維摩經遁爲法師許詢爲都講史記李廣數奇孟康曰奇只不耦也範筠詩數奇不可偶性直誰能紆後漢許劭曰太丘道廣廣則難周謝靈運云徐幹有箕潁之心國語範文子立於戎馬之前陶潛詩閒居三十載遂與塵事防】幽尋豈一路逺色有諸嶺晨光稍朦朧防越西南頂【末欲來朝尋勝以遂艸堂之願此與上章同格景福殿賦晨光內照支遁詩朦朧望幽人】

寄贊上人【鶴注此當是乾元二年秦州作摩訶般若經何名上人佛言若菩薩一心行阿耨菩提心不散亂是名上人增一經云處世有過能攺者爲上人】

一昨陪錫杖卜鄰南山幽年侵腰腳衰未便陰崖秋重【平聲】岡北面起竟日陽光畱茅屋買【一作置】兼土斯焉心所求【此承上章亦與贊公商卜居也上云更越西南頂故此章遂提西南兩段首段欲卜居南山杜臆卜居先卜鄰公之惓惓於西枝邨爲贊公在耳未便陰崖秋猶前詩苦陟陰嶺沍竟日陽光畱猶前詩要求陽岡暖希曰梵云阿若羅此云錫杖左傳惟鄰是卜鮑照詩陰崖積夏雪陽谷散秋云易林火盛陽光逺注屋兼買土謂欲得山中帶土之地可居亦可耕也舊作兼買其地豈有買屋無地者】近聞西枝西有谷杉桼【音漆字他本作黍非】稠亭午頗和暖石【一作沙】田又足收當期塞【一作寒】雨幹【音幹】宿昔齒疾瘳徘徊虎穴上面勢龍頭【次言欲卜居西谷杉漆石田見物產可資但亭午暫暖不如竟日畱光耳盧注西枝西曰有谷定指同谷近聞必指同谷邑宰書公至同谷界詩邑有賢主人來書語絕妙此可相證同谷七歌中南有龍兮在山湫後發同谷縣詩停驂龍潭云回首虎崖石詩云虎穴龍指此無疑天臺賦羲和亭午太平禦覽日初出曰旭曰晰曰晞在午曰亭午在未曰昳左傳吳將伐齊於胥曰夫得志於齊猶獲石田也無所用之陜西通誌虎穴在成縣城西考工記審曲面勢以飭五材注察五材曲直方面形勢之宜龍一在飛龍峽一在天井山方輿勝覽飛龍峽在仇池山下白馬氐揚飛龍據仇池故名其東杜甫避亂居此有詩云云】柴荊具茶茗逕【一作遙】路通林丘與子成二老來往亦風流【末計定居後情事仍歸結卜鄰意此亦與上章同格謝靈運詩促裝返柴荊世說此爲茶爲茗覺有異色神農食經茶茗久服令人有力早收曰茶晚收曰茗謝安詩寄傲林丘二老本孟子晉書樂廣傳天下言風流者以王樂爲稱首】

【王嗣奭曰此章乃眞實商量本尺牘而韻以爲詩耳虎穴龍其地幽勝徑通林丘與贊公近今誌書所載有杜公故宅豈於此曾暫住耶】

太平寺泉眼【鶴注太平寺在秦州詩云北風起寒文當是乾元二年秋冬之交作】

招提慿髙岡疎散連艸莽【莫補切】出泉枯柳根汲引歲月古【首從寺泉敍起招提佛寺名詳見一卷宋武帝教或疎散山林不闗進達景帝紀廣薦艸莽艸稠曰薦深曰莽易象山下出泉江賦汲引沮漳】石間【一作門】見海眼天畔縈水府廣深丈尺間宴息敢輕侮靑白二小幽姿可時覩如絲气或上【時掌切】爛熳爲雲雨【此形容泉眼之神異海眼水府見其穴小而泉多隻此丈尺之間人不敢忽者以中有神物故能興雲致雨也成都記距石筍二三尺毎夏月大雨陷作土穴水湛然以繩系石投其下愈投而愈無窮凡三五日忽然不見故曰海眼此寺泉從石中而出亦如海眼也天畔言其髙楚辭鑿山楹以爲室下披衣於水府南徵賦曾潭水府水經注漢水又東合洛谷其地有神蛇戍左右山溪多五色性馴良不爲毒殆卽此類朱注二蛇乃龍類謝靈運詩潛虯媚幽姿沈約詩爛熳蜃云舒】山頭到山下鑿井不盡土取供十方僧香美勝牛乳北風起寒文弱藻舒【一作勝】翠縷明涵客衣淨細蕩林影趣【此記其味美而色淸山不盡土則井水難得故此泉特爲可貴寒文翠縷水中實景涵衣蕩影水上虛景莊子鑿井而飲楞嚴經如一井空空生一井十方虛空亦復如是法華經十方佛土中惟有一乘法維摩經阿難白佛言憶念昔時世尊身小有疾當用牛乳乳泉泉之白而甘者庾信詩山月落客衣單】何當宅下流餘潤通藥圃三春濕黃精一食生毛羽【此羨山泉而仍動卜居之興也杜臆惟乳泉香美故引潤黃精而一服可仙此章起結各四句中二段各八句博物志太陽之艸名黃精餌之長生本艸黃精陽艸久服輕身延年拾遺記昭王夢有人衣服皆毛羽因名羽人】

東樓【通誌東樓跨府城上形制尙古鶴注詩云驛使蓋使吐蕃者經此當是乾元二年秦州作】

萬里流沙道西行【吳作徵西一作西徵】過此【一作北】門但添新【一作徵】戰骨不返舊徵【一作死生】魂樓角淩風迥城陰帶水【一作雨】昬傳聲看【平聲】驛使【去聲】送節向河源【此詠秦州東樓也上四痛已往將士下四憐現在使臣樓當驛道故徵西者皆過此門戰骨徵魂言其有去無還樓角城陰寫出髙寒陰慘景色故驛使至此不禁觸目傷心鶴注流沙在西之極吐蕃所居之城中國往吐蕃者道出於此老子西涉流沙不返漢晉有徵西將軍公詩有漢將獨徵西卽此徵西也徵西起下戰骨徵魂但徵字未免重出傳聲看驛使聞驛使傳呼之聲而往看也趙曰時遣使和好吐蕃故用張騫尋河源事】

雨晴【王洙注一作秋聲鶴注當是乾元二年秦州作杜臆詩云塞柳乃邊上之栁知此詩作於秦州矣顧注樓上卽東樓與前首同時】

天外【舊作水非容齋作永一雲際】秋云薄從西萬里風今朝好晴景久雨不妨農塞【一云岸】栁行【趙音杭】疎翠山梨結小紅胡笳樓上發一雁入髙空【此喜邊塞初晴也上四雨後新晴下四晴時景物上是一气說下是四散說西風起則秋气晴不妨農可收獲也栁疎梨結深秋物候或翠或紅雨後色新末二當分合看笳遇晴而倍響雁因晴而向空此分說也雁在塞外習聽胡笳今忽聞笳發而翔入空中此合說也晉鼓吹曲流光溢天外梁簡文帝詩一雁聲嘶何處歸】

寓目【鶴注詩云闗雲塞水羌女胡兒當是乾元二年在秦州作左傳得臣與寓目焉梁元帝答張纘文寓目寫心因事而作】

一縣葡萄熟秋山苜蓿多闗云常帶雨塞水不成河羌女輕【一作揺】烽燧胡兒掣【山谷作掣諸本作制】駱駞自傷遲暮眼喪【去聲】亂飽經過【平聲寓目動邊愁也上六皆目中所見者末防眼字以醒題首聯物產之異次聯地气之殊三聯人性之悍漸說到邊塞可憂處故有喪亂經過之慨謂不堪再逢亂離也史記大宛傳宛左右以葡萄爲酒富人藏至萬餘石久者數十歲不敗俗嗜酒馬嗜苜蓿漢使取其實來於是天子始種之離宮別館永徽圖經蒲萄生隴西五原燉煌山谷今處處有之其實有紫白二種西京雜記樂遊苑多苜蓿一名懷風史記周幽王爲烽燧大皷正義曰晝日爲烽以望火煙夜舉燧以望火光掣牽挽也駱駝立掣而後伏伏而後興外國圖大秦國人長一丈五尺好騎駱駝塞外地髙四下荒涼無阻故不成河陶潛詩脫有經過便】

【朱鶴齡曰此詩當與州圖領同谷一首參看闗塞無阻羌胡雜居乃世變之深可慮者公故感而嘆之未幾秦隴果爲吐蕃所陷楊徳周曰闗云常帯雨塞水不成河谷暗非闗雨楓丹不爲霜皆字字可思】山寺【鶴注此詩乾元二年在秦州作】

野寺殘僧少山園細路髙麝香眠石竹鸚鵡啄金桃亂水【一作石】通人過懸崖置屋牢上方重【平聲】閣晚百里見秋【一作纎】毫【山寺記勝遊也首二總提石竹金桃此山園之物麝香自眠鸚鵡來啄可見殘僧之少矣牢屋重閣乃野寺之房涉水登崖上方逺見又知細路之髙矣此詩分承互應脈理精宻如此趙汸云鸚鵡二句本狀寺之荒蕪以秦隴所產禽獸花木言之語反精麗圖經閣道縈旋上下千餘丈者卽山園細路髙也其山下水縱橫可涉者卽亂水通人過也又玉堂閒話云麥積山梯空架險而上其間千房萬室懸空躡虛者卽懸崖置屋牢也又云髙檻可以眺望虛窗可以來風卽百里見纎毫也殘僧少言余僧無幾也殘與少有別禰衡鸚鵡賦命虞人於隴坻知鸚鵡爲隴右所產者嵇康養生論麝食柏而香本艸麝香形似麞常食柏】

【葉得香酉陽雜俎衛公云蜀中石竹有碧花唐西域傳康者一曰薩末鞬亦曰颯末建貞觀時歲入貢金桃銀桃詔令植苑中鶴注崇仁饒焯景仲與餘言嘗見武林有金桃色如杏七八月熟因知東都事略所記外國進金桃銀桃種卽此也爾雅釋水正絕流曰亂詩涉渭爲亂鮑照詩懸裝亂水區陶潛桃花源序捨船從口入初極狹才通人何遜詩懸崖抱奇崛邵注上方謂僧之方丈在山頂也維摩詰經升於上方漢書翼奉傳上方之情樂也孟康注上方謂北與東也蓋陽气所萌生故曰上方崔湜詩升攀重閣迥】卽事【鶴注詩云人憐漢公主生得渡河歸謂寧國公主榦元二年八月丙辰自回紇歸當是其年作謝靈運詩卽事怨暌擕陶潛詩卽事多所欣】

聞道【去聲】花門破和親事卻非人憐漢公主生得渡河歸秋思【去聲】拋云髻【一作鬢】腰支賸【音剰一作勝】寶衣羣凶猶索【色責切】戰回首意多違【此詩諷時事也和親事卻非謂一事而三失具焉初與回紇結防本欲借兵以平北寇孰知滏水潰軍花門同破此一失也且可汗旣死公主面而歸拋髻賸衣忍恥含羞之狀見矣此二失也是時思明濟河索戰而回紇之好已絕與和親本意始終違悖此三失也公詩云聖心頗虛佇時議气欲奪老成謀國之言眞如燭照而數計矣舊唐書乾元二年三月回紇從郭子儀戰於相州城下不利奔西京四月可汗死其牙官都督等欲以寧國公主殉塟公主以中國禮拒之然猶依本國法面大哭竟以無子得歸八月詔百官於鳴鳯門外迎之新書寧國公主先嫁鄭巽又嫁薛康衡乾元元年降回紇毗伽闕可汗二年八月歸朝朱注是年九月史思明分兵四道濟河李光弼棄東都守河陽羣凶句正指其事漢書髙帝使婁敬和親漢書贊和親無益已然之明驗也繁欽有秋思賦曹植詩紅顏韡韡云髻峩峩庾肩吾詩非闗能結束本是細腰支六韜武王伐紂防寶衣投火而死陸倕石闕銘棄彼寶衣傅正都賦將以威天下而禦羣凶】

遣懷【鶴注詩云寒城塞日皆指秦州而言是乾元二年作趙汸曰時客秦州欲於東柯谷西枝邨尋置艸堂而未遂末托意於棲鴉所遣之懷在此顧注愁眼二字便見所懷八句皆言愁中景物聊借詩以排遣之耳】

愁眼看【平聲】霜露寒城菊自花天風隨防柳客淚墮淸【一作晴非】笳水靜樓【一作城】陰直山昏塞日斜夜來歸鳥盡啼殺後棲鴉【此邊塞淒涼觸景傷懷而借詩以遣之句句是詠景句句是言情說到酸心滲骨處讀之令人欲涕趙汸注天風句下因上客淚句上因下水靜句下因上山昏句上因下顧注結聨卽上林無限樹不借一枝棲之意蓋嘆卜居無地也記霜露旣降謝朓詩寒城一以眺劉楨詩輕葉隨風轉此雲天風隨斷柳劉刪詩邊聲隕客淚此云客淚墮淸笳皆用古人語而句法倒裝耳蔡邕詩枯桑知天風謝朓詩淫淫客淚垂又寥戾淸笳轉莊子水靜則明梁元帝詩水靜防樓船孔徳紹詩山昏五里霧張正見詩昏昏塞日沈潘嶽楊仲武誄歸鳥頡頏】

【趙汸曰天地間景物非有所厚薄於人惟人當適意時則情與景防而景物之美若爲我設一有不慊則景物與我漠不相干故公詩多用一自字如寒城菊自花故園花自發風月自淸夜之類甚多】天河【鶴注此當是乾元二年七月在秦州作故有伴月落邊城之句王柏曰天河從北極分爲兩頭至於南極隨天而轉入地下過水之气也廣雅云漢星漢河漢銀漢銀河絳河天津漢津皆天河名】

常時任顯晦秋至轉【從趙本一作最吳作輒】分明縱被微云掩終能【一作當一作輸】永夜淸含星動雙闕伴月落邊城牛女年年渡何曾【音層】風浪生【此客秦而詠天河也秋至分明提醒天河三四見其夜夜分明五六見其處處分明七八見其歲歲分明此直詠天河而寓意在言外篇中微云掩風浪生似爲小人讒妬而發雙闕指京師邊城指秦州陶潛傳贊顯晦殊途沈約詩秋至湣衰艸劉詩的的最分明世說謝景重曰意謂不如微云防綴鮑照蒿裏行馳波催永夜周禮注象魏宮門雙闕古詩雙闕百餘丈國策樓櫓不施而邊城降周王褒啟邊城無艸吳筠續齊諧記桂陽城武丁有仙道忽謂其弟曰七月七日織女當渡河諸仙悉還宮吾已被召弟問曰織女何事渡河答曰織女暫詣牽牛明日失武丁杜審言詩年年今夜盡南齊書沈攸之攻郢城夜常風浪】

【張綖曰首二見君子之節因時而顯三四言小人掩蔽無損其先五句近而有耀誠則形也六句在逺彌彰徳不孤也末聯謂從容靜俟則風波自息矣洪仲曰天河初月二詩皆暗寫題意不露題字】初月【詩有古塞闗山之語當是乾元二年在秦州作】

光細【一云常】初【陳作欲一作豈】上影斜輪未安微升古塞【一作堞】外已隱暮云端河漢不攺色關山空自寒庭前有白露暗滿菊花圑【英華作欄此在秦州詠初月也光細景斜初月之狀乍升旋隱初月之時下四皆承月隱說河漢闗山言逺景庭露菊花言近景總是夜色朦朧之象洪仲注光影就明處言輪就暗處言河漢色明見月影忽沈闗山自寒見月光全沒末防暗字總見無月可窺矣張逺注此詩句句有一初字】

【意細玩自見左傳注月體無光待日照而光生半則爲全乃成望周王褒詩上如半壁庾信詩桂滿獨輪斜李隅賦波水蕩而月輪斜王褒啟塞外饒沙古詩河漢淸且淺樂府陵霜不攺色王褒詩闗山夜月明或曰毛詩零露漙兮說文漙徒官切露多貌庭前有白露暗滿菊花團疑是漙字朱注韻防團或作専周禮其民専而長是也漙集韻或作專通作専以古多混用謝靈運詩火雲團朝露謝朓詩猶霑余露團謝惠連詩團團滿葉露江淹詩檐前露已團庾信詩惟有團階露承睫苦霑衣薛道衡詩髙秋白露團舊本俱作團記季秋之月菊有黃華】

【山谷詩話王原叔說此詩爲肅宗而作今按此詩若依舊說亦當上下分截上四隱諷時事下四自嘆羇棲光細見徳有虧影斜見心不正升古塞初卽位於靈武也隱暮云旋受蔽於輔國良姊也河漢不攺謂山河如故闗山自寒謂隴外淒涼露暗花團傷逺人不防光被也】

搗衣【鶴注是時安史未息又備吐蕃當屬乾元二年作謝靈運有衣詩題】

亦知戍不返秋至拭淸砧已近苦【一作暮】寒月況經【一作驚】長別心寧辭搗衣【一作熨】倦一寄塞垣深用盡閨中力君聽【平聲】空【去聲】外音【衣代戍婦言情也戍不返搗衣之故拭淸砧搗衣之事三四承首句五六承次句七承五六仍應拭淸砧八承三四仍應戍不返分之則各有條緒合之則一气貫通此杜律所以獨至也逺注王灣搗衣詩風響傳聞不到君卽此詩末句意但蘊借不如耳詩傳戍屯兵守也江淹詩秋至搗】

【羅紈玉篇砧搗石也劉希夷詩盻靑砧兮悵盤桓趙充國傳土地苦寒漢馬不耐冬鮑照詩長別逺無雙宋武帝傳江山起別心謝朓詩南鄰搗衣急丹鉛錄字林直舂曰搗古人搗衣兩女子對立執一杵如舂米然今易作臥杵對坐搗之取其便也蔡邕疏秦築長城漢築塞垣所以別內外置殊俗注塞垣長城也宋之問詩空外有飛煙通雅空外猶單外也漢書張禹傳請鄧太后還宮以爲冬處單外】

【朱子詩經集傳多順文解義詞簡意明唐汝詢解唐詩亦用此法但恐敷衍多而斷制少耳今注杜詩間用順解欲使語意貫穿融洽此章趙汸注云此因聞砧而托爲搗衣戍婦之詞曰我亦知夫之逺戍不得遽歸方秋至而拂拭衣砧者蓋以苦寒之月近長別之情悲亦安得辭搗衣之勞而不一寄塞垣之逺是以竭我閨中之力而不自惜也今夕空外之音君其聽之否耶音字含一詩之意唐仲言極稱斯注今標此以發順解之例】

歸燕【鶴注舊編在乾元二年秦州詩內下四章並同魏文帝詩歸燕翩兮徘徊】

不獨避霜雪其如儔侶稀四時無失序八月自知歸春色豈相訪【一作誤】眾雛還識機故巢儻未毀防傍【去聲】主人飛【歸燕傷羇旅也上四詠燕歸下四詠燕來方去而冀其復來乃詩人忠厚之意春色二句作望燕之詞故巢二句代燕作答詞杜臆末乃自寓巳意𨿽棄官而去非果於忘世也鮑照雙燕詩豈但避霜雪當儆野人機嵇康詩邕邕和鳴顧盻儔侶杜臆四時二句具見身分隱然有時止時行意易與四時合其序傅咸燕賦信進止之有序月令二月鳥至八月鳥歸陰鏗詩上林春色滿鸚鵡賦憫眾雛之無知又才聰明以識機晉書朔馬謡燕雀何徘徊意欲還故巢陶潛詩先巢故尙在相將還舊居漢樂府長歌行來到主人門】

【盧元昌曰嘗讀谷風棄婦始曰無逝我梁無發我笱何其厚也至曰我躬不閱遑卹我後又嘆其決絕之甚公曰故巢倘未毀防傍主人飛明知故巢巳毀猶拳拳冀主人勿棄身𨿽棄官心還戀主也】促織【黃希曰爾雅釋蟋蟀一名蛬今促織也陸璣疏云似蝗而小正黒有光澤一名蛬一名蜻楚人謂之王孫幽州人謂之趣織裏語云趣織鳴懶婦驚是也古今注促織一名梭機莎雞一名絡緯】

促織甚微細哀音【一作聲】何動人艸根吟【一作泠】不穩牀下意【一作夜】相親久客得無淚故【吳作放】妻難及晨悲絲【一作】與急管感激異天眞【促織感客思也哀音動人領起通章艸根牀下皆其哀音久客故妻此其動人者末言防鳴出自天眞故其感人獨至絲管屬借形班固典引不遺微細阮籍詩鶗鴂發哀音沈約詩艸根積霜露王褒傳蟋蟀秋吟詩十月蟋蟀入我牀下鸚鵡賦逐臣爲之屢嘆棄妻爲之歔欷鮑照詩棄妻望掩淚逐臣對撫心此五六所本後漢書溫序曰久客思鄕裏湯惠休秋風詞蟋蟀夜鳴防人腸長夜思君心飛揚顧注故妻指棄婦孀婦言朱買臣傳故妻與夫家見買臣饑寒呼飯之陸機詩欲鳴當及晨宋武帝詩深心屬悲弦鮑照詩催急管爲君舞蔡邕琴賦感激歌一低一昂琴操伏羲作琴修身理性返其天眞】

【詩到結尾借物相形抑彼而伸此謂之尊題格如詠促織而末引絲管詠孤雁而末引野鵶是也】螢火【爾雅螢火一名卽照崔豹古今注螢火一名暉夜一名景天一名燐一名丹良一名丹鳥一名夜光一名宵燭呂氏本艸螢火一名夜照一名熠燿一名救火一名據火一名挾火】

幸因腐艸出敢近【去聲】太陽飛未足臨書卷時能防客衣隨風隔幔小帶雨傍【去聲】林微十月淸霜重飄零何處歸【螢火刺閹宦也首言種之賤次言性之陰三四近看見其多暗而少明五六逺看見其潛形而匿迹末言時過將銷此軰直置身無地矣鶴注謂指李輔國軰以宦者近君而撓政也今按腐艸諭腐刑之人太陽乃人君之象比義顯然月令腐艸化爲螢爾雅釋腐艸得暑濕之气爲螢說文日實也太陽之精沈旋螢詩陽升反奪照又云當朝陽於戢景兮臨書卷用車囊螢讀書事傅嘉運螢詩夜風吹不滅張正見詩隔幔似重鉤沈旋螢詩雨墜弗虧光湛方生弔鶴文負淸霜而夜鳴謝惠連雪賦從風飄零朱超詩此夜逆風何處歸】

蒹葭【詩兼葭蒼蒼爾雅釋葭一名葦卽蘆也茅之未成者一名蒹似萑而細髙數尺】

摧折不自守【一作與】秋風吹若何暫時花戴【一作載一作帶】雪幾處【一作墮水】葉沈波體弱春苗【一作風一作甲】早叢長夜露多江湖後搖落亦【一作只】恐歲蹉跎【蒹葭傷賢人之失志者暫時花發葉已沈波申上秋風摧折春苗夜露遡其前江湖揺落要其後也北方風气早寒故蒹葭望秋先零南方地气多暖故在江湖者後落秋風摧折如彼而逺托江湖者亦復蹉跎於歲晚乎末二句隱然有自傷意顧注此詠秋日蒹葭而兼及四時苖早言春露多言夏后落又涉冬矣中山王文木賦華葉分披枝條摧折陸倕詩體弱思自彊杜臆以戴對沈髙下相稱載以字近而訛帶以音近而訛楚辭蕭瑟兮艸木搖落而變衰阮籍詩願爲三春遊朝陽忽蹉跎】

苦竹【齊民要術竹之醜者有四曰靑苦白苦紫苦黃苦語林張廌隱居頥志家有苦竹數十頃】

靑防亦自守軟弱彊【區兩切】扶持味苦夏虫避叢卑春鳥疑軒墀曾【音層】不重剪伐欲【一云亦】無辭幸近幽人屋霜根結在玆【苦竹嘉君子之避地者一二表其淸操三四傷其見棄五六見廊廟非分七八言林麓堪依軟弱彊扶持包許多小心謹畏堅忍寧耐意杜臆節苦則人不能親地卑則人不相信剪伐無辭何等謙】

【厚結根在玆欲全晚節也幽人屋亦自寓有欲與偕隱之志鮑照詩靑防搖煙樹劉琨詩咨余軟弱弗克負荷周王褒詩軟弱自芬芳莊子夏虫不可語冰劉孝綽詩復值懷春鳥庾信新樂表軒墀敞軒墀乃富貴家防事詩勿剪勿伐古詩冉冉孤生竹結根泰山阿】

【王嗣奭曰前章不自守言遭時之窮此章亦自守見保身之哲讀二詩知公去就之間善於審處也鐘惺曰少陵如苦竹蒹葭胡馬病馬鸂孤雁促織螢火歸燕歸雁鸚鵡自小猿雞麂諸詩於諸物有贊羨者有悲憫者有痛惜者有懷思者有借者有嗔怪者有嘲笑者有勸戒者有計議者有用我語詰問者有代彼語對答者蠢者靈細者巨恆者奇黙者辯詠物至此神佛聖賢帝王豪傑具此難著手矣】

杜詩詳注卷七

欽定四庫全書

杜詩詳注卷八

翰林院編修仇兆鰲撰

除架【架架也此亦秦州秋防作】

束薪已零落瓠【胡故切】葉轉【一作捲】蕭【一云相】疎幸結白花了寧辭靑蔓除秋虫聲不去暮雀意何如寒事今牢落人生亦有初【比見除架而有感也土四記事下四寓言花開瓠結除蔓何辭有功成身退之義秋虫猶在暮雀巳離有倐忽聚之悲寒事巳落人生亦然有始盛終衰之慨束薪所以搆架者詩不流束薪曹子建詩零落歸丘山詩甘瓠累之杜臆瓠與瓜有別乃總名瓠是開白花者謝惠連詩蕭疎野趣生黃臺詞摘絕抱蔓歸江總詩虛檐靜暮雀陸倕詩江關寒事早蔡邕瞽師賦時牢落以失次詩】

【靡不有初鮮克有終截用含蓄】

【唐人工於寫景杜詩工於摹意寧辭靑蔓除能代物揣分豈敢惜凋殘能代物安命不獨麂燕詩善訴哀情也】

廢畦【依舊次在秦州詩內】

秋蔬擁霜露豈敢惜凋殘暮景數枝葉天風吹汝寒緑霑泥滓盡香與歲時闌生意春如昨悲君白玉盤【此對廢畦而志慨也六句一气說下蔬經霜露而凋但存殘葉數枝耳況又寒風吹落勢必緑盡香闌矣回思春意如昨不復登君之玉盤所以可悲末二追說從前意帶寓言黃生謂此詩首尾俱代秋蔬寫意蔬蓋不自惜而轉爲人悲矣此又一說或曰毛詩風其吹汝指籜言故蔬可稱汝王子猷云何可一日無此君折竹言故蔬可稱君按一詩中稱汝稱君名號疊換恐亦未安據公詩登君白玉堂乃指君王沈約詩艸根積霜露劉琨詩序親友凋殘數枝二字略讀與吹汝相對何遜詩念別猶如昨唐制立春以白玉盤盛細生菜頒賜羣臣古詩委身玉盤中歷年冀見食】

【黃生曰此蔬卽生菜杜詩春盤生菜可證生菜卽韭菜歐陽公歸田錄可證又云風霜曰纒日月曰夾霜露曰擁常字新用出人意外嗣奭曰糞田爲擁霜露擁蔬卽殺气亦屬天恩凋殘豈敢自惜哀而不怨有順命意】

夕烽【秦州詩言西徵烽火言鼓角邊郡言城上胡笳言侯火懸軍皆憂吐蕃之亂此望西方夕烽也】

夕烽來不近【一作止】每日報平安【一云夕烽明照灼了了報平安】塞上傳光【一作聲】小云邊落【一云數】防殘照秦通警急過隴自艱難【一云銷仍再滅煙回不勝寒】聞道【去聲】蓬萊殿千門立馬看【一云恐照蓬萊殿城中幾道看此秦州而望夕烽也平安警急四字爲一詩之眼上四喜邊方無事下四憂邊警猝來凢平安火止用一炬故傳光少而落防殘若警急之報則炬多光熾便當照秦過隴矣蓬萊立馬西看烽煙也隴山在長安之西秦州在隴山之西吐蕃又在秦州之西詩云來不近起於塞外也自塞上而秦隴自秦隴而蓬萊皆從西說向東層次甚淸朱注唐六典凢烽侯所置大率相去三十里其放烽有一炬二炬三炬四炬者隨賊多少而爲差焉近畿封二百七十所按唐鎭戍每日初夜放煙一炬謂之平安火祿山事迹潼關失守是夕平安火不至帝懼焉蔡琰曲塞上黃蒿兮枝枯葉幹鮑照詩云邊不可尋漢書備邊防警急曹植詩邊城多警急杜臆失報有罪誤報有罪故曰過隴艱難】

秋笛【公在秦州與吐蕃爲鄰故時聞羗笛一云吹笛】

淸商欲盡奏奏苦血霑衣他日傷心極徵人白骨歸相逢恐恨過故作發聲微不見秋云動悲風稍稍飛【此塞上聞笛有感徵人而發也奏苦聲微四字乃上下眼目奏苦謂商音淒慘動人哀思故想到徵人白骨不禁傷心而泣血也聲微謂笛韻悠揚不起愁怨秋云動而風稍飛摹寫微聲所感之象如此杜臆起似尾後余意而用作起句語突而意倍慘商音屬秋主於肅殺秋云悲風對秋景而形容之也三禮圖琴本五曰宮商角徵羽文王增二曰少嘗少商商最淸而獨悲宋玉笛賦吹淸商發流徴蔡琰詩長笛聲奏苦徐淑詩淚下兮霑衣杜臆他日指昔日應瑒詩感物傷心魏文帝詩徵人伐金鼓晉劉琨表白骨橫野搜神記發聲而泣不見猶云獨不見韓非子師曠奏淸徴有雲從西北方起再奏之大風至庾信詩秋云低晚气甄后詩邊地多悲風魏文帝樂府稍稍日零落】

日暮【鶴注詩云羗胡當是乾元二年在秦州作】

日暮【一作落】風亦起城頭烏【一作鳥蔡定作鳥】尾訛黃雲髙未動白水巳揚波羗婦語還笑【杜臆作笑舊作哭】胡兒行且歌將軍別換【一作上一作換駿】馬夜出擁雕【一作雕】戈【此詠邊城日暮也上四日暮之景下四日暮之事杜臆日落風起雲屯波撼此慮將入冦之象故羗婦笑而胡兒歌羗胡蓋降夷也邊將擁戈夜出其惶急可知矣後漢五行志桓帝時童謡曰城土鳥尾畢逋詩傳訛動也春秋運斗樞黃雲四合女訛驚邦淮南子上爲黃雲下爲黃埃劉楨詩方塘含白水楚辭衝風起兮水揚波杜臆前寓目詩云羗女輕烽燧此當作語還笑無疑若作哭於下句歌字不符準南子將軍不敢騎白馬注恐爲見者所識也晉語韓簡挑戰穆公橫雕戈出見使者】

野望【鶴注詩雲逺水孤城當是乾元二年在秦州作陰鏗詩王城野望通】

淸秋望不極迢遞起層陰逺水兼天淨孤城隱霧湥葉稀風防落山迥日初沈獨鶴歸何晚昏鴉【鵶同】已滿林【此邊秋野望而作也通首俱望中所見者水空天淨一望淸曠城隱霧中再望迷離枝枯葉脫三望蕭疎山髙日落四望沈防又見此時日暮鳥還昏鴉滿樹而鶴歸何晚耶孤飛寡侶良可嘆矣望不極不能極逺也照下句說非一望無極之謂詩以迢遞層陰作眼中四皆層陰中所望者顧注作一明一晦說甚確但末二不當仍分明晦蓋日落鳥歸而致慨乃羇棲自況之意趙汸注逺水孤城先逺後近葉稀山迥先近後逺唐汝詢曰杜公下字善於用虛如晚出左掖篇融濕去低此篇兼淨隱湥俱沈細可想殷仲文詩獨有淸秋日能使髙興盡梁武帝詩長洲望不極謝瞻詩迢遞封畿外注逺貌水經注迢遞相望陸仲詩層巒起層陰薛道衡詩逺水舟如葉楊素詩孤城絕四鄰庾成師詩巳見秋葉稀何遜詩獨鶴淩空逝班媫妤】

【搗素賦哀離鶴之歸晚何遜詩昏鴉接翅飛舊以鶴諭君子鴉諭小人於詩意不合】

空囊【鶴注詩言翠柏苦猶食晨霞髙可餐正史所謂在秦州拾橡栗以自給者當是乾元二年作】

翠柏苦猶食明【一作晨】霞髙【一作朝】可餐世人共鹵莽吾道屬【音竹】艱難不防井晨凍無衣牀夜寒囊空恐羞澀畱得一錢看【平聲空囊見安貧之意首二作感慨無聊語三四空囊之故五六空囊之狀末作諧戲語以自解柏苦猶堪食手霞髙尙可餐乎卽詩維南有箕不可以簸揚維北有斗不可以挹酒漿意吳論世人貴茍得多鹵莽而獲吾道守困窮故值此艱難也五六正寫艱難意杜臆看乃看守之看水經注翠柏防峯列仙傳赤松子好食柏實齒落更生又仙人偓佺食松柏之實楚辭潄正陽而餐朝霞注陵子陽明經云春食朝霞者日始出赤气也相如大人賦呼吸沆瀣餐朝霞隋煬帝江南曲明苞天外剪明霞西京雜記世人皆以爲然莊子爲政焉弗鹵莽楊愼曰不治其剛鹵不芟其艸莽是謂鹵莽之耕史記孔子曰吾道非耶江總集百王旣季運屬艱難應璩與曹長思書樵蘇不防井晨凍隔宿之冰在井欄也若井泉在地𨿽嚴冬不凍梁簡文帝啟寒井猶冰夜臥無衣則無衾可知矣何遜詩故鄕千餘里玆夕寒無衣隋煬帝詩風聲淒夜寒史記如錐之處囊中梁武帝書評羊欣書似婢作夫人舉止羞澀史記司馬相如傳不分一錢趙壹詩文籍𨿽滿腹不如一囊錢】

病馬【鶴注詩雲天寒關塞湥當是乾元二年在秦州作】

乘爾亦巳久天寒關塞湥塵中老盡力歲晚病傷心毛骨豈殊眾馴良猶至今物微意不淺感動一沈吟【病馬見愛物之心上四致病之由下四病後傷感塵中句承乘久歲晚句承天寒毛骨不殊物亦微矣馴良猶在意不淺也感動沈吟結下截而並結通章或以傷心屬馬非也盡其力者由人則見病傷心者亦當屬人或以意不淺指人亦非也惟馬有戀人之意故人對之而不勝感動孫萬壽詩天寒關路長庾信詩久獘風塵俗殊勞關塞衣說苑田子方出見老馬於野問禦者曰此何馬也對曰故公家畜也罷而不能爲用故出放之田子方曰少盡其力而老棄其身仁者之所不爲也命束帛贖之越國語今歲晚矣應瑒詩感物傷心杜臆毛骨二句乃不稱力而稱徳之意相馬經毛束皮皮束筋筋束肉肉束骨五者兼備天下之馬也後魏盧元明鼠賦毛骨莫克於玩賞淮南子馬先馴而後求良水經注性馴良而易附王粲詩𨿽物微而命輕曹植詩乖人易感動竇武傳故且沈吟】

【申涵光曰杜公每遇廢棄之物便說得性情相關如病馬除架是也】

蕃劍【鶴注依梁氏編在乾元二年以詩有風塵未息句時史思明猶在也】

致【一作至】此自僻逺又非珠玉裝如何有奇怪每夜吐光芒虎气必騰上【上聲一作趠】龍身寧久藏風塵苦未息持汝奉明王【蕃劍不忘用世也上二敍劍三四作問辭五六作答語末言神奇之物可以救時乃開拓一意龍虎騰躍所以光怪莫掩顧注劍可靖亂惜時無知者丰城獄底秦州旅次同一感慨秦國策夫秦國】

【僻逺西京雜記髙帝斬白蛇劍劍上有七采珠九華玉魏文帝書僕有劍一枚明珠標首藍玉飾靶曹植七啟步光之劍華藻繁縟綴以驪龍之珠錯以荊山之玉漢書公孫玃曰非有奇怪以難待也魯靈光殿賦雜物奇怪張正見詩學劍動星芒漢書音義星光曰芒劉孝儀上東宮啟劍匿光芒璧碎符采吳越春秋闔閭死以扁諸之劍金精上揚爲白虎據其上號曰虎丘雷次宗豫章記吳未亡恆有紫气見牛斗聞張華問雷孔章孔章言寶物之精在豫章丰城遂以孔章爲丰城令至縣掘獄得二劍其夕牛鬥气不復見孔章乃畱其一匣而進之後華遇害此劍飛入襄城水中孔章臨亡戒其子以劍自隨後其子爲建安從事經淺瀨劍忽於腰間躍出見二龍相隨逝焉拾遺記顓頊有騰空劍在匣中常如龍虎吟又殷蕓小說載世說云王子喬墓在京茂陵國亂時有人盜發之惟有一劍懸在空中欲取之劍便作龍鳴虎吼俄而飛上天東觀漢記蔡彤爲遼東太守野無風塵記明王不作天下孰能宗予駱賔王詩持此報明君】

【王嗣奭曰此詩似爲以貎取人者發故言不煩裝飾而有奇自見卽戡亂濟時亦非若人不可於結語湥致意焉律詩起句五字皆反聲此及下章乃間用古句耳】

銅瓶【鶴注此當與蕃劍同時之作銅瓶汲水器】

亂後碧井廢時淸瑤殿湥銅瓶未失水百丈有哀音側想美人意應【平聲】悲【一作非】寒甃沈蛟龍半缺落猶得折黃金【銅瓶有感興廢也首二另提中四應時淸末二應亂後當時有從故宮廢井中拾得銅瓶者故從亂後追思其盛此瓶未經失水則系以長綆而轆轤有聲及其沈沒水中想汲井宮人應對寒甃而傷悲矣今者瓶上蛟龍半巳脫落猶足準折黃金蓋以舊宮古物人知珍重之也哀音連百丈言不指滴瀝之聲寒甃沈謂銅瓶沈溺不指井穴湥沈黃生曰瓶渉美人之手今乃落於民間世事豈復堪言此詩感物傷時可當沈鬱頓挫四字突起一句隨手撇開至結尾方挽合乃古文遙呼徐應之法張九齡詩爾實在時淸漢禮樂志眺瑤堂顏注以瑤飾堂瑤殿卽此義也庾信詩銅瓶素絲綆董威輦詩忽焉失水杜臆蜀中牽船竹綆曰百丈此借以名汲水之綆鮑照詩百丈不及泉陸機詩哀音附靈波又詩側想瑤與瓊易井甃無咎風俗通甃聚磚修井也戴延之西徵記大極殿有金井欄金博山金轆轤蛟龍負山於井上師尹曰蛟龍瓶上刻鑄者楊愼云折當也】

【唐汝詢曰唐人詩有先後可參證者張籍楚妃怨梧桐落葉黃金井橫架轆轤牽素綆美人初起天未明手拂銀瓶秋水冷讀籍詩杜義自明】

送逺【鶴注此當是乾元二年去秦州時所作詩云帯甲滿天地乃指史思明之亂又云歲月晚霜雪淸見其爲冬日也秦州詩云孤城山谷間此云鞍馬去孤城故知爲秦州作矣】

帯甲滿天地胡爲君逺行親朋盡一哭鞍馬去孤【一作邊】城艸木歲月晚關河霜雪淸別離巳昨日因見古【一作故】人情【此章乃旣行後作詩以寄贈者上四昨日送行之事下四今朝憶別之情甲兵滿世胡爲逺行憐而問之也親朋皆哭生離而有死別之憂五六寫出旣去後中途憔悴之苦因思古別離有送君如昨日者知今古有同悲也戰國防帶甲百萬古詩忽如逺行客謝安傳親朋畢集阮籍詩鞍馬去逺遊吳志呂防曰郝子太保孤城之守楚辭艸木揺落而變衰古詩歲月忽巳晚後漢鄧禹傳關河響動陶潛詩關河不可逾應瑒詩逺行防靄雪楚辭悲莫悲兮生別離江淹古別離黃雲蔽千里遊子何時還送君如昨日檐前露已團不惜蕙艸晚所悲道裏寒杜臆昨日猶云前日石崇思歸引序倘古人之情有同於今任昉詩猶我故人情】

【黃生曰平時別離已足悲傷況逢世亂倍增慘愴起二語寫得萬難分手接聨更作一幅關河送別圖頓覺班馬悲鳴風雲變色使人設身其地亦自慘然銷魂矣又曰題是送逺卽古別離而變其名耳因借江淹詩作案所謂古人情者卽古別離之情也洪仲曰杜七律謂古往今來皆涕淚足與結語相參證單腹杜律刻本末句刋作因見故人情亦有意義蓋此詩上四巳盡送逺之意下則代逺行者作回答之詞言當此歲暮天寒關河慘淡如此當亦回首親朋曰別離巳成昨日因想見故人哭別之情也】送人從軍【鶴注弱水陽關皆屬隴右道當是乾元二年秦州作原注時有吐蕃之役王粲詩從軍有苦樂】

弱水應【平聲】無地陽關巳近天今君度砂磧累【上聲】月斷人煙好【去聲】武寧論【平聲】命封侯不計年馬寒防失道雪沒錦鞍韉【上四極言逺行之苦五六代述其意七八作丁寧語寫景敍情惻怛入人弱水陽關唐備吐蕃之所沙磧又在其外寧論命死生不顧也不計年遲速勿較也黃生曰無地謂地盡處近天謂天邊頭此行不但封侯難冀亦且裏革可虞但以馬寒雪盛爲詞極慘澹事偏作濃麗語此風人善於立言禹貢導弱水至於合黎唐志合黎山在州張掖縣寰宇記弱水東自刪丹縣界流入張掖縣北二十三里王巾頭陀寺碑飛閣逶迆下臨無地元和郡國志陽關在沙州壽昌縣西六里以居玉門之南故曰陽關本漢置也謂之南道西趨鄯善莎車玉門故關在縣西北百八十里謂之北道西趨車師前庭及疎勒此西域之門戶也孟康曰二關皆在燉煌西界漢西域傳阸以玉門陽關岑參詩走馬西來欲到天卽近天之意鶴注沙磧謂流沙磧石自是兩地名禹貢導弱水餘波入於流沙楚辭西方之害流沙千里注言西方之地厥上不毛流沙滑滑晝夜流行西州有礌石磧北庭都防府有小磧曹植詩千里無人煙漢書顏駟曰文帝好文而臣好武后書班超投筆嘆曰大丈夫當立功異域以取封侯亦暗用李廣數奇不遇事或云軍中有功卽封不必定定年數韓非子齊桓公伐孤竹還走失道管仲曰老馬之智可用也晉張方傳割流蘇武帳以爲馬帴或作韀馬鞍具也梁簡文詩寶馬錦鞍韀】

示侄佐【原注佐艸堂在東柯谷鶴注詩云多病秋風落當是乾元二年九月作蓋十月公巳入同谷矣杜臆秦州詩中極言東柯之勝此詩原注謂佐在東柯谷豈此時公暫寓栗亭耶但相去不逺故後詩有人到鳥應棲之句世系表佐是襄陽房殿中侍禦史暐之子舊唐書杜佐終大理正】

多病秋風落君來慰眼前自聞茅屋只想竹林眠滿谷山雲起侵籬澗水懸嗣【一作阮】宗諸子侄早覺仲容賢【此喜佐來而作詩以嘉之首尾敍情中四摹景杜臆山雲澗水卽所聞茅屋趣也因此想竹林之眠猶二阮之把臂入林耳師氏注七月秋風起八月風髙九月風落謝靈運詩浮歡眛眼前潘嶽秋興賦偃息不過竹林茅屋之下嵇康傳康與阮籍阮咸山濤向秀王戎劉伶特相友善號竹林七賢何遜詩空想竹林遊陳後主詩山云遙似帶顧注澗水自髙流下故曰懸世說謝大傅謂子侄晉書阮咸字仲容籍之侄】

佐還山後寄三首【還山還東柯谷也】

山晚黃【一作浮】云合歸時恐路迷澗寒人欲到林【一作邨】黑鳥應【平聲】棲野客茅茨小田家樹木低舊諳疎懶叔須汝故相擕【首章贈佐還山上四寫暮景下四念山居杜臆佐所居以山雲澗水爲勝故三詩兩及之須汝相擕欲與偕隱也塞云多黃故公詩云黃雲髙未動又雲山晚黃雲合梁簡文帝詩洗兵逢驟雨送陣出黃雲陶潛詩茅茨巳就治應璩詩山家無所有酌醴焚枯魚嵇康絕交書性復疎懶】

白露黃梁熟分張素有期巳應【平聲】春得細頗覺寄來遲味豈同金【一作甘】菊香宜配緑【一作紫】葵老人他日愛正想滑流匙【次章望佐寄米也八句皆敍事上半嫌其寄遲下乃促其速致杜臆素有期謂梁熟則分餉舊有此例菊葵皆秋時物產故以相比他日言平時米精則飯滑月令季秋之月白露降農乃登谷是黃梁熟於秋也樂府石上慊慊舂黃粱蘇恭本艸黃粱出蜀漢商浙間香美勝於諸粱人謂竹根黃鐘防檄分張守備後魏髙允徵士頌在者數子仍復分張北史燸燸呵那瓌言老母在彼萬里分張髙僧傳道安爲朱序所拘乃分張徒眾王羲之帖秋當解褐行復分張庾信傷心賦兄弟則五郡分張父子則三州離散李白詩不忍雲間兩分張朱注分張分別之時淮南子量粟而舂本艸菊一名金蕋月令孟秋之月鞠有黃華詩七月烹葵及菽閒居賦緑葵含露】

幾道泉澆圃交橫落幔【一作蔓一作幔落】坡葳防秋葉少【一作小一作菜色少】隱映野雲多隔沼連香芰通林帶女蘿甚聞霜薤【下戒切】白重【平聲】惠【一作薦】意如何【三章索佐寄薤也流泉注坡借以灌蔬故菜葉映云而增緑且芰蘿之間雜裁霜薤故又索其重寄也芰連各沼蘿帶一林二句防圃中景物然只輕帶以起霜薤詩當防意解方見融貫重惠承黃粱說杜臆澆圃之泉卽前侵籬之水舊說謂泉冰交橫而落坡其坡上靑翠如幔汪瑗顧宸皆雲泉澆圃幔落坡乃平對之詞設幔於坡以防鳥雀是爲果而設者交橫乃坡上幔影此另一說庾信詩滴瀝泉澆路舞鶴賦浮影交橫江總詩曲澗停騶響交枝落幔陰葳防有兩解一作盛貌一作衰貌王粲詩昊天降丰澤百卉挺葳防鮑照詩葳防被園藿司馬相如封禪書紛綸葳防注葳防委頓也王融詩秋葉少欣榮盧思道詩可憐疎復宻隱映當牕人武陵記兩角曰菱三角四角曰芰通謂之水栗範云詩通林鳥聲嬌詩蕮與女蘿施於松柏舊注女蘿松蘿也閒居賦白薤負霜唐本艸薤是韭類有赤白二種白者補而美圖經本艸薤春秋分時至冬葉枯】

從人覓小胡孫許寄【此詩梁氏編在大歷二年防州詩內黃鶴謂詩有南州路句當在西北所作屬在秦州詩內廣志猴一名王孫一名胡孫】

人說南州路山猿【誤作猿當是猴】樹樹懸舉家聞若咳【山谷作咳苦革切舊作駭一作共愛】爲【去聲】寄小如拳預哂愁胡靣初【一作何】調見馬鞭許求聰慧【一作惠】者童稚捧應【平聲】癲【四句分截上是從人覓下是許見寄詩寫胡孫於其形聲情狀亦頗詳悉但意義短淺恐屬率爾之作故邵寶疑其可刪顧注兩粵爲南州路】

【江淹詩南州饒奇怪庾僧淵詩猿掛入櫩枝掛卽懸樹山谷別集駭當作咳禺屬猿猴喜怒飲食常作咳今按咳丘蓋切喀乞格切皆欬聲也新序袁族目歐之不出喀喀然遂伏地而死蔣之翹曰猿與沐猴相】

【類其性仁不貪食多羣雄者黑雌者黃雄者喜啼王孫猴也狀似愁胡兩手足如人其聲嗝嗝若咳其性躁見物輒鬭好殘毀器物崇安志武夷山多狝猴其小者僅如拳愁胡注見首卷齊民要術常系狝猴於馬坊令馬不畏辟惡消百病舊注胡孫能警馬畜馬者夜則令胡孫警馬背急就篇注顚一作癲吳曽漫錄云題是胡孫而詩以山猿爲詞何也猴𨿽猿屬性大不同觀柳州憎王孫文可見韓子蒼有小胡孫詩云直疑少陵覓未解柳州憎】

秋日阮【一作陳】隱居致薤三十束【原注隱居名昉秦州人】

隱者柴【一作荊】門內畦蔬繞捨秋盈筐承露薤不待致書求束比靑芻色圓齊玉筯頭衰年關鬲冷味暖並【一作腹一作復】無憂【張逺注前四隱居致薤五六言其形色七八言其气味詩不盈傾筐前從侄佐索薤此不索而自致也詩生芻一東其人如玉顧注玉筯頭言薤根之白劉孝威詩誰憐防玉筯本艸陶隱居曰薤性溫補仙方及服食家皆須之】

秦州見勅【一作除】目薛三璩【吳作璩一作據】授司議郎畢四曜除監【平聲】察與二子有故逺喜遷官兼述索居凡三十韻【鶴注詩云秋風動關塞當是乾元二年秋作敕目除官日次也又曰司議郎貞觀十八年方置以比給事中監察禦史十五人掌分察百僚巡按州縣武徳初方置貞觀二十二年加二人唐書東宮官屬有司議郎四人掌侍從規諫駁正啟奏並錄東宮記注舊書酷吏傳肅宗時裴升畢曜同爲禦史皆酷毒尋流黔中】

大雅何寥濶【一作廓】斯人尙典型交期余潦倒材力爾精靈二子聲【一作陞】同日諸生困一經文章開穾【正作窔鳥弔切】奧【一云隩】遷擢潤朝【音潮】廷舊好何由展新詩防憶聽【平聲】別來頭並白相見眼終靑【首叚賓主並提大雅四句推兩公爲文章之伯二子四句承上才力爾精靈身困而喜彼陞擢也舊好四句承上交期余潦倒身衰而望其垂注也西都賦序大雅宏達於玆爲羣嵇康詩何時見斯人詩𨿽無老成人尙有典型絕交書足下舊知吾潦倒粗疎不切事情傅毅舞賦繹精靈之所束並除官故云同日公罷職故比諸生褚少孫年表豈可同日而語之哉後漢班超傳布衣諸生耳江淹詩豎儒困一經荀子奧窔之間枕簟之上穾奧湥防之意爾雅室西南隅謂奧室東南隅謂穾孔融詩當收舊好張華詩良朋貽新詩古詩相看俱白頭阮籍見佳客則爲靑眼】伊昔貧皆甚同憂歲【一作心】不寧棲遑分半菽浩蕩逐流萍俗態猶猜忌【一作忍】妖【一作祅】氛忽【一作遂】杳防獨慚投漢閣俱【一作但】議哭秦庭還蜀秪無補【一作益】囚梁亦固扃華夷相混合宇宙一羶腥【此申彼此舊交及遭逢亂離之故半菽頂貧皆甚流萍頂歲不寧猜忌指李林甫妖氛指安祿山投閣身防賊中哭秦乞師回紇還蜀不得扈從上皇也囚梁朝官被系洛陽也渾合膻腥防長安擾中原也漢書項羽傳歲饑人貧卒食半菽注士卒食蔬菜以菽離半之廣絕交論莫肯費其半菽宋何偃詩流萍依淸源沈佺期詩俗態豈堅妖氛注見五卷漢書景十三王傳云蒸列布杳防晝昏揚雄傳王莽誅甄丰連及揚雄時雄校書天祿閣上治獄使者來雄恐不能自免乃從閣上投下幾死左傳吳入郢申包胥如秦乞師立依庭墻而哭日夜不絕聲勺水不入口七日秦師乃出蜀志黃權降魏魏主問之對曰臣降吳不可還蜀無路是以歸命漢書梁孝王下鄒陽獄陽從獄中上書王立出之晉書劉琨勸進書華夷之情允協】帝力收三統天威總四溟舊都俄望幸淸廟肅惟馨雜種【上聲】𨿽【一作難】髙壘【一作壁】長驅甚建瓴焚香淑景殿漲水望云亭法駕初還日羣公若防【音怪】星宮臣仍防染柱史正零丁【此記肅宗敗京及二子遷官之事收三統歷數在唐總四溟令行海內乾元元年十月帝還西京是舊都望幸也乾元二年四月朝享太廟是淸廟惟馨也雜種謂慶緒思明之徒長驅謂旣復東京又圍相州也焚香待帝回宮漲水俟帝遊宴朝廷初復官署缺材寥寥如防星也宮臣謂薛授司議柱史謂畢除監察莊子帝力於我何有哉後漢藝文志聖人必定歷數以收三統趙曰周得天統商得地統夏得人統書誕將天威陰鏗詩四溟飛旦雨楚辭顧念兮舊都相如封禪文太山梁父設壇望幸蔡邕獨斷天子車駕所至臣民以爲僥幸故曰幸詩於穆淸廟肅雝顯相書黍稷非馨明徳惟馨漢書羗胡雜種類不一也史記韓信傳李左車曰足下湥溝髙壘勿與戰樂毅傳長驅至國漢髙帝紀地勢便利其以下兵於諸侯若居髙屋之上建瓴水也長安志西內安仁殿後有防絲院院西有淑景殿夢弼曰望云亭亦在西內徐陵詩橫橋象天漢法駕應坤圖詩防弁如星箋防謂弁之綘中飾以玉狀似星也晉書鄭黙傳宮臣皆受命天朝不得同之藩國後漢崔瑗艸書體或駐防染狀以連珠史記老子爲柱下史樂府滿歌行零丁荼毒愁懣難支】官忝趨棲鳯朝【音潮】回嘆【一作欲】聚螢喚人看【平聲】騕褭不嫁惜娉婷掘獄【一作劍】知埋劍【一作獄】提刀見發硎侏儒應【平聲】共飽漁父忌偏醒旅泊窮淸渭長吟望濁涇【此自述索居之況棲鳯拾遺入朝聚螢邸捨荒涼喚人二句一開一闔𨿽望人顧盻而自惜康隅此借良馬佳人爲諭也埋獄傷沈淪巳久發硎幸見用方新共飽譏眾人素餐獨醒慨直言見斥淸渭羇迹秦州濁涇回念長安也康駢劇談錄含元殿左右立棲鳯翔鸞兩閣龍尾道出於閣前漢靈帝紀夜步逐流螢還至洛陽子虛賦罥騕褭射封豕郭璞曰騕褭神馬日行千里前漢蒯通傳居不嫁未嘗卑節下意以求仕也古樂府烏夜啼歌舞諸年少娉婷無種則辛延年詩不意金吾子娉婷過我廬丰城埋劍注見本卷莊子提刀而立如新發於硎東方朔傳侏儒飽欲死臣朔饑欲死楚辭漁父篇原曰眾人皆醉吾獨醒漁父曰何不餔其糟而啜其醨梁元帝詩旅泊依邨樹西徵賦北有淸渭濁涇應瑒詩永思長吟】羽書還似急烽火未全停師老資殘冦戎生及近坰忠臣詞憤激烈士涕飄零上【一云小】將【去聲】盈邊鄙元勲溢鼎銘仰思調玉燭誰定握【一作淬】靑萍【此又嘆鄴城之潰羽書仍急烽火未停邊報絡繹也師老頓兵巳久戎生思明復熾憤激涕零爲宦官監兵王師防敗也上將元勲見功臣可仗欲調玉燭靑萍誰屬言當專任李郭以致太平陸賈楚漢春秋黥布反羽書至左傳楚師驟勝而驕其師老矣應璩詩忠臣不違命張華詩壯士懷憤激曹操詩烈士暮年壯心不巳史記髙帝紀以宋義爲上將吳越春秋犯吳之邊鄙梁簡文帝詩防羗擁漢節校尉立元勲陳琳詩建功不及時鐘鼎何所銘爾雅四時調謂之玉燭注道光照也束晳詩玉燭陽明顯猷翼翼陳琳答曹植牋君侯秉靑萍於將之器注劍名也】隴俗輕鸚鵡原情類鶺鴒秋風動關塞髙臥想儀形【一作刑與典型重出末段自感逺遊而有懷二子也輕鸚鵡不爲世重類鶺鴒望切故交秋風記時儀形思友也此章前三段各十二句中二段各十句末段四句收鸚鵡賦命虞人於隴坻閉以雕籠剪其羽翅詩鶺鴒在原兄弟急難鄭箋鶺鴒水鳥而在髙原失其常處則飛鳴求其類原情在原之情或引梁武帝書原情察咎非也關塞注別見世說東海王曰閒習禮度不如式瞻儀形楊愼曰杜詩不嫁惜娉婷此句有妙理陳后山衍之云當年不嫁惜娉婷敷粉施朱學後生不惜捲簾通一顧怕君著眼未分明湥得其解矣蓋士不可輕於從仕猶女不可輕於許人著眼未分明相知之不湥也古人有相知之湥一出而成功者伊尹孔明是也有相知未湥不出以全名者嚴光蘇云卿是也有相知不湥一出而身名俱敗者劉歆荀彧是也】

寄彭州髙三十五使【去聲】君適虢州岑二十七長【丁丈切】史參三十韻【原注時患瘧病唐書彭州濠陽郡屬劍南道垂拱二年析益州置虢州農郡屬河南道義寧元年析隋農郡置洙注彭州今成都府彭縣虢州今河南府盧氏縣朱注新舊兩史皆云髙先刺蜀後刺彭惟黃鶴作先彭而後蜀今按此詩云秋來興長又云隴艸】

【洮云明是乾元二年秋在秦州作最後公在潭州追酬髙蜀州人日詩序云往居在成都時髙任蜀州刺史則知髙刺蜀州在後矣今以兩詩互證二史之誤顯然鶴注史云乾元二年五月貶李峴爲蜀州刺史柳芳歷亦云適乾元初刺彭上元初收蜀房琯作蜀州先主廟碑載州將髙適建其末云公頃自彭遷蜀皆與杜詩合史誤其先後耳岑參集佐郡思舊遊詩序云巳亥春三月參自補闕轉起居舍人夏四月署虢州長史則岑之黜官正乾元二年之夏公詩作於是秋也】

故【一作古】人何寂寞今我獨淒涼老去才𨿽【一作難】盡秋來興【去聲】甚長物情尢可見詞客未能忘海內知名士云端各異方【首領全局故人何嘗寂寞乎今我獨見淒涼耳二句賓主並提才盡而興猶長欲遣淒涼也詞客而處逺方念及故人也六句分承上文張載敍行賦嗟寂寞而愁予庾信詩淒涼多怨情陸機詩但爲老去年道南史江淹晚節才思微退時人謂之才盡潘嶽有秋興賦物情可見謂聚散不常鮑照詩物情乖喜歇魚氏典略陳宮少與海內知名之士皆相連結庾信枯樹賦殷仲文風流儒雅海內知名比二公於云端則知其不寂寞矣枚乘樂府美人在云端曹植詩離別各異方】髙岑殊緩步沈鮑得同【樊作周】行【戶郎切】意愜關飛動篇終接混茫舉天悲富駱近代惜盧王似爾官仍貴前賢命可傷諸侯非棄擲半刺已翺翔詩好幾時見書成無信【一作使】將【此應故人何寂寞上四言二子詩才可追往古詞人次四言二子境遇猶勝近世詩人諸侯防使君半刺防長史詩好二句惜逺別也用意愜當則機神飛動此詩思之妙篇勢將終而元气混茫此詩力之厚二句極推髙岑實少陵自道也湛方生遊園詠任緩步以升降此言才若髙岑縱舒自如也沈鮑謂沈約鮑照詩擕手同行文心雕龍延壽靈光合飛動之勢莊子繕性篇古之人在混茫之中唐書富嘉謨武功人舉進士文章本經術人爭慕之中興初官監察禦史卒又駱賓王義鳥人七歲能賦詩武后時除臨海丞棄官去徐敬業舉兵署爲府屬後亡命不知所之又盧照鄰範陽人爲鄧王典籖王重其文待以相如調新都尉病去官自沈潁水死又王勃龍門人六歲善文辭補虢州參軍除名渡海溺水悸而卒鮑照詩回首眷前賢言四子有才無命今爾官旣達益嘆前賢可傷矣曹同六代論今之州牧郡守古之方伯諸侯杜氏通典武徳元年罷郡置州攺太守爲刺史卽古諸侯庾亮答郭豫書別駕舊與刺史別乘其任居刺史之半安可任非其人楚辭與道翺翔司馬相如諭巴蜀檄故遣信使曉諭百姓本言誠信之使釋寶月詩有信卽寄書無信長相憶此以信爲使也姜氏考注晉宋以還將信之人卽稱爲信又鮑永傳引東觀漢記遣信人馳至長安】男兒行處是客子鬭【一作問】身彊羇旅推賢聖沈綿抵咎殃三年猶瘧疾一鬼不【一作未】銷亡隔日搜脂髓增寒抱雪霜徒然潛隙地有屢鮮妝【下兩段應今我獨淒涼此言多病而淒涼也行處是起羇旅鬭身彊起沈綿隔日增寒言瘧作潛地鮮妝避瘧鬼也陸機詩男兒多逺志阮瑀詩客】

【子易爲戚易林鬭身戰天左傳羇旅之臣王弼易注仲尼爲旅人卽推賢聖意古詩賢聖莫能度沈約蕭愐碑因遇沈屙綿畱气序後漢張升傳偃蹇反俗立致咎殃後漢禮儀志注漢舊儀顓頊氏有三子生而亡去爲疫鬼一居江水爲瘧鬼沈約詩一謝永銷亡素問瘧者陰與陽爭不得出是以間日而作又曰瘧者之寒湯火不能溫也記相見於隙地曰防詩爲鬼爲蜮有靦靣目任昉集惟此人斯有靦面目】何太龍鐘極於今出處【上聲】妨無錢居帝裏盡室在邊疆劉表𨿽遺恨龎公至死藏心微傍魚【讀作語】鳥肉瘦怯豺狼隴艸蕭蕭白洮云片片黃【此言逺客而淒涼也龍鐘嘆衰老出處傷不遇帝裏指長安邊疆謂東谷劉表二句言不輕附人魚鳥喜相親豺狼恐見噬艸白雲黃乃邊塞蕭條之象王褒書援筆攬帋龍鐘橫集靑箱雜記古語有二聲合爲一字者如不可爲叵而已爲耳蓋起於西域二合之音龍鐘切爲癃潦倒切爲老謂人之癃老以龍鐘潦倒目之音義取此張載詩出處𨿽殊途神仙傳李仲甫賣筆遼東市無錢亦與筆晉書王道傳建康古之金陵舊爲帝裏左傳盡室而行又揺蕩我邊疆劉表龎公注見本卷前陽縉詩遺恨沒秦宮絕交書遊山水觀魚鳥心甚樂之離騷乘白鼃兮逐文魚與汝遊兮河之渚魚葉偶許切古詩蕭蕭白楊樹何處士詩香雲片片生】彭門【一雲天彭】劍閣外虢略鼎湖旁荊玉簪頭冷巴牋染翰光烏麻蒸續曬丹橘露應【平聲】嘗豈異神仙宅俱兼山水鄕竹齋燒藥竈花嶼讀書牀防得淸新否遙知對屬【音祝】忙【此應云端各異方彭門虢略敍明兩州荊玉烏麻承虢巴牋丹橘承彭四句分記物產之佳惟神仙宅故可燒藥惟山水鄕故有花嶼四句合記景地之勝淸新二句照上詩好對屬忙身系官職也水經注李冰爲蜀守見氐道縣有天彭山兩山相對其形如闕謂之天彭門亦曰天彭闕左傳東盡虢略後漢郡國志陸渾西有虢略地唐書虢州先曰鼎州以鼎湖名寰宇記荊山在鼎湖縣南出美玉卽黃帝鑄鼎之所簪頭簪於頭也紙譜蜀牋紙盡用蔡倫法有玉版貢余經屑表光之名秋興賦染翰撡紙本艸胡麻生中原山谷陶隱居曰胡麻當九蒸九曝熬搗充餌以烏者爲良謝莊詩術露靡兮蕙煙輕蜀都賦戶有橘柚之園天臺賦神仙之窟宅崔融詩由來山水鄕南越志長沙瀏陽縣王喬山有合丹竈庾信詩書卷滿牀頭蕭揚州進士表詞賦淸新新唐書沈約庾信以音韻相婉附屬對精宻】舊官寧攺漢淳俗本歸【一作不離】唐濟世宜公等安貧亦士常蚩尢終戮辱胡羯漫猖狂防待妖【一作祅】氛靜【一作威】論【平聲】文暫裹糧【賓主總收又應詞客未能忘寧攺漢刺史依然漢官也本歸唐虢州本屬堯封也位可濟世則不寂寞矣自安貧賤甘受淒涼矣蚩尢指祿山胡羯指思明裹糧論文願與諸人聚首也此章首尾各八句三四兩段各十句二五兩段各十二句陳樂昌公主詩新官對舊官漢百官志武帝元封五年置部刺史十三人掌奉詔條察諸州詩傳成王封叔虞於唐後攺號晉其俗憂湥思逺有堯之遺風晉書杜預傳禹稷之功期於濟世史記髙帝紀公等皆去漢金鄕長侯成碑安貧樂道忽於時榮列子貧者士之常也世說殷仲堪曰貧者士之常焉得登髙枝而損其本史記黃帝殺蚩尢於涿鹿之蜀前涼主祚令胡羯氐羗咸懷竊璽莊子浮游不知所求猖狂不知所往魏文帝書用給左右以除妖氛左傳裹糧坐甲劉琨詩裹糧擕弱匍匐星奔】

【凡排律多在首聨枙題若作長排必在首段總挈如此篇用四語標眼而後用四段分應下篇用兩語提綱而後用兩扇對承細心體翫方見杜詩脈絡之精宻】

寄嶽州賈司馬六丈巴州嚴八使【去聲】君兩閣【黃作閤】老五十韻【鶴注詩云隴外翻投迹當是乾元二年秦州作唐書地理誌嶽州巴陵郡屬江南西道巴州淸化郡屬山南西道賈至傳坐小法貶嶽州司馬嚴武傳坐房琯事貶巴州刺史新書肅宗紀九節度使潰汝州刺史賈至奔於襄鄧王道俊博議謂至貶嶽州實因棄汝之故吳】

【縝唐書糾謬有辯甚明朱注本傳謂坐小法史丈未詳耳朱又云房琯傳武貶巴州刺史在乾元元年六月舊書卻云貶綿州按巴州嚴武光福寺楠木歌碑題云衛尉少卿兼禦史嚴武夫在巴州旣有碑可證則舊史言綿州者非矣且武傳旣言貶綿州而房琯傳又載乾元元年六月詔曰武可巴州刺史何其疏也黃鶴云武自巴遷綿亦無據】

衡嶽啼猿裏巴州鳥道邊故人俱不利【一作別】謫宦兩悠【一作茫】然開辟乾坤正【一作大】榮枯雨露偏長沙才子逺釣瀨客星懸【首段總挈大防衡嶽巴州敍地故人謫宦記事長沙釣瀨切姓盧注開辟榮枯二句乃全篇關鍵此承謫宦而言當乾坤反正之日人各沾恩特以質有榮枯故受此雨露者偏異耳語本微婉舊注直云嘆不得恩而見謫未免語涉懟上矣謝靈運詩噭噭夜猿啼宜都山川記峽中猿鳴至淸諸山谷傳其響泠泠不絕南中志鳥道四百里以其險絕特上有飛鳥之道耳春秋元命苞天地開辟朱注讀太白巴陵贈賈舍人詩聖主恩湥漢文帝憐君不遣到長沙方悟此詩榮枯雨露徧之防曹植詩榮枯立可異漢書賈誼以大中大夫謫長沙王太傅西徵賦賈生洛陽之才子後漢書嚴光耕富春山中後人名其釣處爲嚴陵瀨又曰光武與嚴光共臥太史奏客星犯帝座甚急】憶昨趨行殿殷憂捧禦筵討胡愁李廣奉使【去聲】待張騫無復【扶又切】雲臺仗虛修水戰船蒼茫城七十流落劍三千畫角吹【一作欹】秦晉【一作塞】旄頭俯澗瀍小儒輕董卓有識笑苻堅浪作禽塡海那將血【一作矢】射【音石】天萬方思助順一鼓气無前陰散陳倉北晴曛太白巓亂麻屍積衛破竹勢臨燕【平聲】法駕還防闕王師下【去聲】八川此時霑奉引佳气拂周旋虎開【吳作開一作閒】金甲【刋作匣非】麒麟受玉鞭侍臣諳入仗廐馬解【胡買切】登仙花動朱樓雪城凝碧樹煙衣冠心慘愴故老淚潺湲哭廟悲風急朝【音潮】正【平聲】霽景鮮月分梁漢米春給【一作得】水衡錢內蘂繁於纈宮莎【俗本作花非】軟勝綿恩榮同拜手出入【一作處】最隨肩晚著【涉略切】華堂醉寒重【平聲】繡被眠轡齊兼秉燭書枉滿懷牋【此言天寶之末目擊亂離收京以後同爲近侍所謂開辟乾坤正也趨行殿詣鳯翔也捧禦筵謁肅宗也愁李廣哥舒敗績待張騫徵兵回紇無臺仗明皇出奔虛戰船西京失守城七十河北皆防劍三千軍士潰散吹秦晉鼓角震於西方俯澗瀍昴星下照東都董卓符堅指安史塡海射天惡其不自量而敢於犯上也此上言安史之亂助順無前言眾心所向陳倉太白鑾輿漸近長安陰散晴薰太平先有气象矣屍積衛慶緒方敗勢臨燕範陽可取還防闕天子回京下八川關中盡復此上言還京之事奉引公爲扈從佳气喜見舊都貔虎指武將麒麟指禦馬入仗朝儀復備登仙舞焉仍歸花雪城煙初春景色衣冠指臣故老指民天子哭廟悲往事也百官朝正慶維新也此上言回京後景事分米給錢朝官之俸內蘂宮莎禁庭之物拜手隨肩並爲近臣晚醉寒眠與共晨夕轡齊書枉往來交宻也此上言同朝時情事前漢書應劭注舊典天子行幸所止必先遣靜室令先按行淸靜殿中王洙曰天子行幸所止曰行殿杜審言詩帝子王臣捧禦筵李廣傳廣擊匈奴胡騎得廣置兩馬間絡而盛之此與祿山生擒哥舒相似張騫使西域注別見哀江南賦非無北闕之兵猶有雲臺之仗西京雜記武帝作昆明池以習水戰中有戈船樓船數百艘秋與詩武帝旌旗在眼中借漢言唐知明皇亦有冰戰船矣庾信詩蒼茫風聲慘杜臆城七十借用燕破齊七十餘城事祿山擁燕地其所防河北二十餘郡多屬齊地阮瑀詩流落苦心越絕書闔閭塟虎丘有扁諸之劍三千莊子趙文王喜劍劍客來者三千餘人陳周讓詩風髙噴畫角云上舞飛梯前漢書昴爲旄頭妖星也澗瀍二水在東都水經注澗水出新安縣南白石山東南入於洛瀍水出河南谷城縣北山東過偃師縣入於洛漢書夏勝章句小儒袁紹傳董卓按劍叱紹曰豎子敢然紹勃然曰天下健者豈惟董公橫刀長揖逕出懸節於上東門而奔冀州鄭太傅袁本初公卿子弟生長京師幹寶晉記有識尢之王洙曰苻堅違眾伐晉遂至破敗撫畜鮮卑苻融誎之不聽後爲鮮卑所敗東晉紀慕容衝攻秦王堅堅出奔五將山後秦王姚萇遣人縊堅於新平佛寺山海經赤帝女溺死東海化爲鳥名精衛取西山木石塡海商本紀帝乙無道爲偶人謂之天神與之博令人爲行天神不勝乃僇辱之爲革囊盛血仰而射之命曰射天史記宋王偃盛血以革囊懸而射之命曰射天書咨爾萬方有眾魏崔琰曰民望助順左傳夫戰勇气也一鼓作气唐書鳯翔府寶雞縣本陳倉至徳二載更名膩翔縣有太白山史記死人如亂麻何氏語林祖元珍曰悲彭城屍積石梁亭乾元元年郭子儀引兵濟河東至獲嘉破安太淸太淸走保衞州子儀進圍之慶緒悉舉鄴中之眾七萬救衛州子儀僞退賊逐之至壘垣之下伏兵起射之賊還走子儀復引兵逐之慶緒大敗晉書杜預傳今兵威巳震勢如破竹數節之後迎刃而解史記奉天子法駕迎於代邸張正見詩防闕並淩虛詩王師之所關中記關內八水上林賦八川分】

【流漢郊祀志禮月之夕舉引復迷韋昭曰奉引前導引車漢光武紀气佳哉鬱鬱蔥蔥玉藻周旋中規詩如虎如貔蔡琰詩金甲耀日光杜陽雜編代宗嘗幸興慶宮於復璧間得寶匣匣中獲玉鞭鞭末有】

【文曰軟玉鞭卽天寶中異國所獻光可鑑物節文端妍屈之則頭尾相就舒之則勁直如繩𨿽以斧鑕鍜斫終不傷缺齊職儀乘黃獸名龍翼馬身黃帝乘之而仙後因以名廐王隱晉書宣帝內廐馬一日風靜天霽有羽鶴飛至廐化爲靑衣童子騎二大馬乘空而去夏侯湛東方朔畫贊棄俗登仙馮衍顯志賦伏朱樓而四望江淹詩碧樹露阡阡生煙紛漠漠漢樂府臣吏衣冠陸機詩慘愴鮮歡西徵賦訊諸故老孔叢子孔子丘陵歌惟以永嘆涕霣潺湲記有焚先人之廟則哭三日舊唐書太廟爲賊所焚子儀復京師權移神主於大內長安殿上皇還謁廟請罪肅宗素服向廟哭三日應璩書悲風起於閨門新書乾元元年正月戊寅朔上皇禦宣政殿授皇帝受命傳國寶王洙曰梁漢間所出儲米月分廩給也謝承後漢書章帝分梁漢儲米給民漢書本始二年春以水衡錢爲平陵徙民起第宅應劭曰水衡與少府皆天子私藏徐陵詩金督水衡錢內蘂宮莎乃大內所種花艸從亂後見之故喜溢於詞纈綿特借以比況耳盧注解作宮衣之花艸非是說文纈結也系彩繒爲文也杜牧之詩花塢團宮纈韓退之詩碎纈滿紅杏俱屬借形語漢書顏注莎卽靑莎艸爾雅翼莎莖葉似三稜根周匝多毛名香附子拾遺記方丈山有莎蘿艸細如髮一莖百尋柔軟香滑東晳餅賦弱似春綿白若秋練恩榮承月分二句出入承內蘂二句謝靈運詩何以報恩榮書拜手稽首記五年以長則肩隨之陸云詩思樂華堂云搆崇臺公王有酒薄言饗之後漢書藥崧家貧爲郎獨直臺無被枕杫帝聞而嘉之詔給帷被皁袍古詩何不秉燭遊趙注書枉言在禁掖時往來尺書也】每覺升元輔湥期列大賢秉鈞方咫尺鍜翮【一作羽】再聨翩禁掖朋從攺【一作換】微班性命全靑蒲甘受【一作就】戮白髮竟誰憐弟子貧原憲諸生老伏【當作服】防師資謙未達鄕黨敬何【一作推】先舊好腸堪斷新愁【一作秋】眼欲穿翠幹【音幹】危棧竹紅膩小湖【一作池】蓮賈筆論【平聲】孤憤嚴詩【一作君】賦幾篇定知湥意苦【一作好】莫使眾人傳貝錦無停織朱絲有斷浦鷗防碎首霜鶻不空拳地僻昏炎瘴山稠隘石泉且將棋度日應【平聲】用酒爲年典郡終微眇治【平聲】中實棄捐安排求傲吏比興【去聲】展歸田去去才難得蒼蒼理又古人稱逝矣吾道卜終焉隴外翻投迹漁陽復【扶又切】控笑爲妻子累甘與歲時遷親故行稀少兵戈動接連他鄕饒夢寐失侶自迍邅【此言方登仕籍旋被謫遷在嚴賈不免憂讒畏譏在已則又衰頺羇旅所謂榮枯雨露偏也元輔言相位大賢指嚴賈勢可秉鈞而連翩放逐此敍兩公外除朋從承上性命起下靑蒲受戮疏救房琯白髮誰憐孑身寥落也公以原憲服防自處而後軰嫌其貧老因言師資𨿽不敢居鄕黨獨不當先敬乎此上自敍失官窮老舊好新愁故人逺去巴棧嶽蓮兩州時景賈筆嚴詩兩公才思意苦莫傳恐被指摘也下四申明此意無停織曲爲羅織有斷易遭傷毀浦鷗諭二公之受侮霜鶻比讒人之肆毒地僻指嶽山稠指巴至此而借棋酒亦無聊甚矣典郡指州刺史治中指州司馬安心而受外吏托興而念歸田則一官不足戀矣此上敍嚴賈逺謫去去惜二公之才蒼蒼嘆二公之遇稱逝當見幾而作小終言無意用世隴外公所居漁陽思明地憂控故覺妻子爲累逺投迹故失侶憶二公也此上自敍客況淒涼成公綏詩尹爲媵臣遂作元輔詩秉國之鈞淮南子飛鳥鍛羽許愼注鍛殘羽江孝嗣詩驅馬一連翩禁掖禁庭有左右�門也張華詩朋從自逺至出師表茍全性命於亂世漢書元帝欲易太子史丹直入臥內伏靑蒲上泣諫服防曰靑緣蒲席也左思詩馮公豈不偉白首不見招原憲注見本卷莊子天地豈私貧我哉此貧字活用趙充國傳充國請行上老之此老字活用楊誠齊謂實字而虛用是也後漢儒林傳服防字子愼少入太學受業有雅才著春秋左氏傳解行於世顧炎武曰古文經史皆是寫本久客四方未必能擕一時用事之誤自所不免詩云諸生老伏防本用濟南伏生事伏生名勝非防後漢有服防非伏也老子善人不善人之師不善人善人之資此所謂師資世說孔融見李膺曰先君與老君有師資之道孟子鄕人長於伯兄一歲則誰敬敬何先卽壯遊詩坐湥鄕黨敬之意左傳未繼舊好鮑照詩行子心腸斷隋王脊詩新愁還復多棧用竹編竹枯漧則棧道危矣漢書】

【賈君房下筆言語妙天下賈筆本此趙注南史有三筆六詩杜臆引老學庵筆記云賈筆謂賈之文南朝詞人謂文爲筆故沈約傳云暉善爲詩彥升工於筆約兼有之梁簡文論文章之獘曰詩旣若此筆又如之任昉傳又有沈詩任筆語故杜以賈筆封嚴詩而杜牧亦雲杜詩韓筆愁來讀似倩麻姑癢處搔亦襲南朝語余謂賈筆句借用長沙痛哭流涕語至嚴詩句則借嚴助事按助傳云作賦頌十數篇賦頌皆詩之流也漢書司馬遷傳韓非囚秦說難孤憤詩萋兮斐兮成是貝錦箋云諭讒人集已過以成於罪猶女工之集采色以成錦文鮑照詩直如朱絲繩曹植書不能摧身碎首以答厚徳抱朴子息禽所發憤而碎首又空拳入石易林空拳握手隋王冑詩五嶺常炎郁百越多山瘴炎瘴屬嶽州石泉屬巴州唐茂州有石泉縣今四川龍安府屬縣北山移文石泉咽而下悵何遜詩離離堪度日後漢黃香傳典郡從政固非所堪又張酺疏剖符典郡班政千里晉職官志州置別駕治中從事杜氏通典治中書州職也隋時州廢遂爲郡官開皇三年攺治中爲司馬唐武徳初復爲治中髙宗卽位攺諸州治中並爲司馬甄皇后樂府莫用賢豪故捐棄素所愛莊子安排而去化乃入於寥天安排安受造物之推排也杜定功曰莊子嘗爲漆園吏楚威王聘之欲以爲丞相謂使者曰亟去無污我故曰傲吏郭璞詩漆園有傲吏詩有六義三曰止四曰興張衡歸田賦注順帝時閹官用事衡欲歸田裏作歸田賦蘇武詩去去從此辭論語才難莊子天之蒼蒼其正色耶老子之又漢書楚元王敬禮穆生常爲設醴及王戊卽位忘設醴穆生退曰可以逝矣遂謝病去史記西狩見麟仲尼曰吾道窮矣國語子犯知文公之安齊而有終焉之志也王羲之傳初渡浙江便有終焉之志江總修心賦卜居山陰卻陽裏貽厥子孫有終焉之心莊子多物將往投迹者眾揚雄解嘲擬足而投迹漁陽卽範陽時史思明復反嚴安傳鍜甲摩劍矯箭控修心賦庶忘累於妻子陸機嘆逝賦追計平生同時親故左思蜀都賦桑梓接連謝靈運詩夢寐佇歸舟易屯如邅如左思詩英雄多迍邅】多病加【一作成】淹泊長吟阻靜便如公盡雄俊志在必騰騫【一云公如盡憂患何事有陶甄樊云如公盡雄俊何事負陶甄末用賓主並收自嘆而望人也加淹泊畱滯他鄕阻靜便意不自適雄俊騰騫言二公之才不能終抑其後賈果爲散騎常侍嚴亦爲劍南節度使此章八句起四句結中兩大叚各四十四句靜便注見首卷曹植七啟雄俊之徒交黨結倫騫崩之騫音褰馬腹病也在先韻騫騰之騫音軒鳥飛舉也在元韻孫愐謂騫字不可入先韻朱注考漢書】

【斬將搴旗注云搴取也韻防搴古通作騫杜詩用騰騫蓋以騫取爲義今按考工記梓人爲筍小體騫腹注身小而腹縮可以騫舉也亦作掀舉之義及考宋鄭庠古韻則眞文元寒刪先六韻皆協先音卽作騰鶱亦自合也前章寄髙岑語無悲憫以彭州虢州乃除授也故曰諸侯非棄擲半刺巳翺翔此章寄嚴賈詞多感慨以巴州嶽州乃貶謫也故曰典郡終防眇治中實棄捐同一官職而詞語不同意各有爲耳後叚歸田以目前境界言騰鶱以將來遇合言上下自不相背】

【羅大經曰楊子幼以南山種豆之句殺其身此詩禍之始也至於空梁落燕泥並庭艸無人隨意緑句非有所譏刺徒以雕斵工巧爲暴君所忌嫉至賈奇禍則詩眞可畏哉少陵寄賈至嚴武詩云賈筆論孤憤嚴詩賦幾篇定知湥意苦莫使眾人傳貝錦無停織朱絲有斷浦鷗防碎首霜鶻不空拳蓋湥戒之也劉禹錫種桃之句不過感嘆之詞耳非甚有所譏刺然亦不免於遷謫矣楊徳周讀杜漫語曰世情只益睡是閱世語吾生亦有涯是達生語男皃行處是客子鬭身彊是眞閱歷語物情尢可見詞客未能忘是眞聲气語侏儒應共飽漁父忌偏醒心微傍魚鳥肉瘦怯豺狼必身經憂患才曉讀斯語定知湥意苦莫使眾人傳貝錦無停織朱絲有斷必身罹讒謗才曉讀斯語】

寄張十二山人彪三十韻【唐詩紀事彪蓋潁洛間靜者天寶末將母避亂嘗有北遊酬孟云卿詩曰善道居貧賤潔服塵埃慈母憂疢疾室家念棲哀又有神仙詩曰長老思養壽後生笑寂寞五穀無長年四气乃靈藥讀二詩公詩始明詩云三違潁水春自至徳二載至乾元二年凡三春也當在是年秋秦州作】

獨臥嵩陽【一作雯】客三違潁水春艱難隨老母慘澹向時人謝氏尋山屐陶公漉【音鹿】酒巾羣凶彌宇宙此物在風塵歷下辭姜被關西得孟鄰早通交契宻晚接道流新【首言山人奉母入關往時得以相遇嵩潁本山人所居其艱難慘澹而來總爲母依人耳風塵之際猶帶屐巾避亂而不忘逸興也歷下早通記初交之地關西晚接記再遇之緣杜臆山人以道術名而公極稱其孝有關世教不淺述徵記嵩山東曰太室西曰少室相去十七里嵩其總名括地誌在洛州陽城縣西北水經潁水出潁川陽城縣西北少室山東南入於淮史記管仲傳知我有老母也淮南子今之時人謝靈運傳尋山陟嶺必造幽峻嘗著木屐上山則去前齒下山則去後齒陶潛傳郡將侯潛逢其酒熟取頭上葛巾漉酒畢還復著之此物頂屐與巾古詩此物何足貴但感別經時答賓戲彼皆躡風塵之防履顚沛之勢海內先賢傳姜肱事繼母年少肱兄弟同被而寢不入室以慰母心列女傳孟子之母凡三徙而捨學宮之傍北山移文覈元元於道流】靜者心多妙【一作好】先生藝絕倫艸書何太古【一云應甚苦】詩興【去聲】不無神曹植休前軰張芝防後身數篇吟可老一字賣【舊作買】堪貧將恐曾【音層】防冦湥潛【一作情】托所親寧聞倚門夕盡力潔餐晨【此言山人才具出人故得伸其孝養心靜故有妙悟此藝能之本曹植數篇承詩興張芝一字承艸書將恐湥潛避亂之計夕膳晨餐奉養之勤前漢匡衡傳經學絕倫自東漢至建安詩盛於七子而以子建爲稱首詩品謂其骨气奇髙辭采華茂粲溢今古卓爾不羣譬人倫之有周孔鱗羽之有龍鳯音樂之有琴笙女工之有黼黻據此可見其壓倒前軰矣晉羊欣論書農張芝髙尙不仕善艸書精勁絕倫人謂之艸聖殷蕓小說後漢張衡死日蔡邕始懷孕二人才貌甚相類人云邕是張衡後身又羊欣書論師宜官書大字方一丈小字方寸千言或空至酒家先書其壁觀者雲集酒因大售俟其飲足削書而退詩將恐將懼齊國策王孫賈母曰汝曉出而晚來則吾倚門而望後漢薛包事母至孝出入必有時至期母倚門望之包必至矣束晳補亡詩馨爾夕膳潔爾晨餐】疎懶爲名誤驅馳喪【去聲】我眞索居尢【一作猶】寂寞相遇益愁【一作悲一作酸】辛流轉【一云轉徙】依邊徼【音教】逢迎念席珍時來故舊少亂後別離頻【此敍當時遇而復別之事相遇卽指關西流轉以下公赴秦州也逢迎念席珍慨窮途無珍重之者詩無敢馳驅莊子今者吾防我嵇康詩鐘鼓或愁辛漢章帝詔遣吏逢迎漢書注迎之於道隨所到而逢之故曰逢迎記儒有席上之珍以待聘故舊見論語】世祖修髙廟文公賞從【去聲】臣商山猶入楚渭【一作源】水不離【一作知】秦【刋作湍水不流秦】存想靑龍祕騎行白鹿馴耕巖非谷口結艸卽【一作欲】河濱肘後符應【平聲】驗囊中藥未陳旅【一作放】懷殊不愜良覿眇無因自古皆悲恨浮生有屈伸【此言山人得還故居惜巳不復相見耳修廟賞臣京師初復商山渭水山川如舊靑龍白鹿道法之髙谷口河濱山人所在肘後囊中精於方術良覿無因不勝傷心矣浮生屈伸又復自解也屈伸以聚散言後漢書光武建武二年正月立髙廟於洛陽四時袷祀髙帝爲太祖一歲五祀左傳晉侯賞從亡者朱注商山二句與謁先主廟詩錦江元過楚劍閣復通秦同意言肅宗反正天下復歸於唐也或曰此用四皓太公事以擬山人舊注以源水爲桃花源與秦地無涉且兩句俱使避秦事終未穩愜斷以渭水爲正邵寶注商山渭水言各念其鄕張志在河南公志在長安也此與上下文亦未合十道志商洛山在商縣東南九十里亦名楚山王維詩商山包楚鄧天隱子存我之神想我之身閒目卽見自巳之目收心卽見自巳之心則存想之術也四象論靑龍束方甲乙木潛藏變化故言龍雲笈七籖老君存思圖凡行道時所存淸旦思靑雲之气匝滿齋室靑龍獅子備守前後神仙傳衛叔卿嘗乘駕白鹿見漢武帝將臣之叔卿不言而去三輔決錄辛繕居農華陰所居旁有白鹿甚馴不畏人揚子法言谷口鄭子眞耕於巖石之下神仙傳河上公不知其姓氏漢文帝時公結艸爲庵於河濵讀老子文帝駕往詣之髙士傳焦先見魏受禪常結艸爲廬於河之獨止其中晉葛洪傳洪著金匱藥方一百卷肘後要急方四卷神仙傳張道陵弟子趙升七試皆過乃授肘後丹經後漢方術志王和平性好道術孫邕少事之防和平病歿邕塟之東陶有書百餘卷藥數囊悉以送之後人言其尸解邕恨不取其方藥寶書謝靈運詩引領冀良覿陶潛詩自古有行役莊子其生也若浮劉晝通塞命有否泰運有屈伸】此邦今【一作全】尙武何處且依仁鼓角淩天籟關山倚【一作信非】月輪官壕【一作場】羅鎭【一作錦】磧賊火近洮岷蕭瑟【一作索】論【平聲】兵地蒼茫鬭將【去聲】辰大軍多【一作無】處所餘孽尙紛綸髙興【去聲】知籠鳥斯文起【一作豈】獲麟窮秋正搖落回首望松【一作湘】筠【此自敍棲泊他鄕思山人而寄意也此邦指秦州鼓角四句憂吐蕃之侵蕭索四句憂思明之亂朱注困如籠鳥不忘髙興窮如獲麟可起斯文皆自況也搖落邊秋之狀松筠山人之廬此章前二段各十二句後二段各十四句中段八句相間詩此邦之人晉戴邈疏平世尙文遭亂尙武論語古注仁者功施於人故可倚陶景茅山曲林館銘縈泉繞鏡尙徳依仁楊師道詩依仁遂可窺皆用古注王褒詩地中鳴鼓角莊子天籟則眾竅是巳倚月輪仰月而望鄕關也薛道衡詩京洛重新年復屬月輪圓唐書隴右道北庭都防府有神仙鎭又有大漢小磧趙曰四鎭皆置官場收賦斂以供軍須唐書洮岷二州皆屬隴右道魏志鄧艾見髙山大澤輒指畫軍營處所後漢書贊身殘餘孽相如封禪書紛綸威防秋興序賦猶池魚籠鳥有江湖山藪之思春秋序絕筆於獲麟之句杜預左傳序麟出非其時虛其應而失其歸此聖人所以爲感也絕筆於獲麟之句者所感而起固所以爲終徐陵詩窮秋邊馬肥趙曰艸木搖落而變衰洙曰松筠有歲寒之操詳見二卷

補注隋書賀若弼曰韓擒虎鬭將非領將】

【葛常之韻語陽秋曰杜詩以後二句續前二句處甚多如喜弟到詩云待爾嗔鳥鵲拋書示鶴鴒枝間喜不去原士急曾經晴詩云啼鳥爭引子鳴鶴不歸林下食遭泥去髙飛恨久陰江關詩云滑憶雕弧飯香聞錦帶羮澑匙兼暖腹誰欲致杯罌寄張山人詩云曹植休前軰張芝更後身數篇吟可老一字買堪貧如此之類多矣此格起於謝靈運廬陵王之墓下詩云延州協心許楚老惜蘭房解劍竟何及撫墳徒自傷李太白亦時有此格毛遂不墮井曽參寜殺人虛言誤公子投杼惑慈親是也】

寄李十二白二十韻【鶴注至徳元年永王璘軍敗丹陽白奔宿松坐系潯陽獄二載以宋若思將兵赴河南過潯陽驗治罪薄遂釋其囚辟爲參謀時白年五十七矣乾元元年終以污璘事長流夜郎詩云五嶺炎蒸地則是在長流之後從舊編在乾元二年秦州作楊愼曰漢夜郎縣屬牂牁郡唐屬珍州牂牁郡本且蘭國在今播州界珍州在今施州歌羅寨夜郎在桐梓驛西二十里有夜城尙存古碑字巳漫滅】

昔年有狂客號爾謫仙人筆落驚【英華作聞】風雨詩成泣鬼神聲名從此大汩沒一朝伸文彩承殊渥流傳必絕倫龍舟移棹晚獸錦奪袍新【首敍太白詩才能傾動於朝宇上六見推賀監也下四受知明皇也驚風雨稱其敏捷泣鬼神稱其神妙殊渥指供奉翰林流傳指淸平三調龍舟謂白蓮池之召獸錦時蓋有宮袍之賜也賀知章傳知章自號四明狂客李白憶賀監詩序太子賓客賀公於紫極宮一見呼余爲謫仙人孟棨本事詩白自蜀至京師賀監知章聞其名首訪之請所爲文白出蜀道難示之稱嘆數四號爲謫仙人解金貂換酒與傾盡醉自是聲譽光赫太白贈劉都使詩吐言貴珠玉落筆回風霜蒼頡作字鬼神夜哭範傳正新墓碑賀知章吟公烏棲曲云此詩可以泣鬼神矣李陵書聲名冠於圖籍阮籍詩豈若玆傑士功名從此大司馬遷書文彩不表於後世張紘賦其文彩也如霜地而金莖紫葉而紅榮唐書知章言自於宗召見金鑾殿奏頌一篇賜食帝爲調羮召供奉翰林樂史別集序上命李龜年持金】

【花箋宣賜翰林供奉李白白宿醒未解援筆賦之立進淸平調三章範傳正墓碑宗泛白蓮池皇懽旣洽召公作序時公巳被酒翰苑中命髙將軍扶以登舟魏明帝詩龍舟泛洪波旌旗徽白日劉邈秋閨詩燈前量獸錦舊書武后令從臣賦詩束方虯先成賜以錦袍宋之問繼進詩尢工於是奪袍賜之】白日來湥殿靑雲滿後塵乞歸優詔許遇我宿【一作夙】心親未負【一作遂】幽棲志兼全寵辱身劇【英華作戲】談憐野逸嗜酒見天眞醉舞梁園夜行歌泗水春【此敍白辭歸後兩相交契之情湥殿句起乞歸後塵句起宿心托幽棲而全寵辱此乞歸之故對野逸而見天眞此宿心之投梁園泗水乃洛陽齊魯間同遊之勝事也葛洪書仰靑雲覩白日史記伯夷傳閭巷之人欲砥行立名者非附靑雲之士惡能聲施於後世哉此以聖賢著書者爲靑雲揚雄解嘲當塗者升靑雲失路者委溝渠此以得位乘時者爲靑雲阮籍詩抗身靑雲中羅网孰能施郭璞詩尋我靑雲友永與時人絕此以超俗離塵者爲靑雲杜詩靑雲滿後塵指文士之追隨者崔駰曰幸得備下館充後塵梁簡文帝詩淸笳去後塵唐書白爲髙力士所譖自知不爲親近所容懇求還山帝賜金放還晉書鄭衝傳優詔不許通雅宿心卽夙心任昉表宿心素志嵇康詩內負宿心分恧良朋蕭子云詩我館幽棲郭又偏悅幽淒人王右軍謂阮光祿曰此君近不驚寵辱𨿽古之沈防何以過此漢書揚雄口喫不能劇談劉峻廣絕交論騁黃馬之劇談陶潛傳淵明性嗜酒而家貧不能得其詩曰子云性嗜酒家貧不能有戴逵閒遊贊莫不有以保其太和肆其天眞野逸公自謂天眞謂太白西京雜記梁孝王好宮室苑囿築兔園一統志梁園一名兔園在歸徳府城東家語孔子行歌於泗水之上唐書泗水縣屬兗州】才髙心不展道屈善無鄰處【上聲】士禰衡俊諸生原憲貧稻粱求未足薏苡謗何頻五嶺炎蒸地三危放逐臣幾年遭鵩鳥獨泣向【一作獨立向一作不獨泣】麒麟【此傷其髙臥廬山而見污永王也才若禰衡屈同原憲竟以僞命防謗乃所遭之不幸夜郎在南荒故以五嶺三危比之遭鵩慮身危泣麟嘆道窮矣文心雕龍謝靈運才髙辭盛富艷難蹤孔融薦禰衡表竊見處士平原禰衡字正平年二十四淑質貞亮英才卓躒家語原憲曰無財者謂之貧學道而不能行者謂之病若憲貧也非病也廣絕交論分鴻鶩之稻梁馬援傳援徵交趾載薏苡種還人謗之以爲明珠大貝陳子昻詩薏苡謗誰明裴淵廣州記大庾始安臨賀桂陽揭陽爲五嶺王冑詩五嶺常炎郁庾信詩五月炎蒸气山海經三危之山廣圓百里在鳥鼠山西與岷山相接括地誌三危山在沙州燉煌縣東南二十里山有三峯故曰三危孟子殺三苗於三危夜郎唐之曲州卽今雲南曲靖軍陸機詩逐臣尙何有賈誼爲長沙王傅有鵩集於捨隅遂作鵩鳥賦春秋西狩獲麟公羊傳孔子反袂拭靣涕沾袍曰吾道窮矣】蘇武元【朱作元舊作先】還漢黃公豈事秦楚筵辭醴日梁獄上【時掌切】書辰巳用當時法誰將此議【一作義】陳老吟秋月下病起暮江濱莫怪恩波隔乘槎與【一作得】問津【此痛其抱枉莫伸而流落潯江也蘇武黃公言心本無他辭醴謂不受僞官上書謂力辯巳寃惜當時無與昭雪者今老病秋江而恩波終隔故欲上問於蒼天耳曰江濱蓋赦後還潯陽也非指初時系獄潯陽新史謂夜郎還而系潯陽與白之自敍不合此章四段各十句蘇武在匈奴十九年而還黃公四皓之一避秦入商山穆生辭醴注見本卷漢鄒陽見怒於梁王下獄遂從獄中上書太白書懷詩半夜水軍來尋陽滿旌防空名適自誤迫脇上樓船徒賜五百金棄之若浮煙辭官不受爵翻謫夜郎天與此詩相發明丘遲詩肅穆恩波被宋之問詩明河可望不可親願得乘槎一問津】

【王嗣奭曰此詩分明爲李白作傳其生平履歷備矣白才髙而狂人或疑其乏保身之哲公故爲之剖白如未負幽棲志兼全寵辱身及楚筵辭醴梁獄上書數句皆刻意辯明與贈王維詩一病緣明主三年獨此心相同總不欲使才人含寃千載耳盧世防謂是天壤間維持公道保防元气文字】

所思【原注得臺州司戶防消息鄭昻謂防貶在至徳二載十二月其往臺在乾元元年單復編此詩在乾元二年今姑仍之趙曰古樂府題云有所思故公倚以爲題】

鄭老身仍竄臺州信始【一作所】傳爲農山澗曲臥病海云邊世已疎儒素人猶乞【音气】酒錢徒勞望牛斗無計斸龍泉【此詩懷鄭防而作也在四句分截爲農臥病卽來信中所言者疎儒素爲世所棄乞酒錢爲時所憐張逺注臺州乃牛斗分野鄭貶其地如寶劍之埋土苦無計以出之耳束晳居釋偶鄭老於海隅陶潛詩山澗淸且淺續晉陽秋孔安國少而孤貧能善樹節以儒素見稱公贈鄭防詩賴有蘇司業時時乞酒錢蘇源明在長安蓋逺寄錢與鄭防郝敬曰乞分給之也望牛斗注見本卷前越絕書楚王使歐冶子爲鐵劍三枚一目龍淵一名太阿一曰工市劚掘取也】

別贊上人【鶴注公以關輔饑乃赴成州遂以干元二年十月去秦州當是其時作】

百川日東流客去亦不息我生苦【一作若】飄蕩何時有終極【從去秦敍起借川流以興客遊家語東流之水不息流行謝脁詩大江流日夜客心悲未央古詩飄蕩水無根曹植詩相思無終極】贊公釋門老放逐來上國還爲世塵嬰頗帶燋悴色楊枝晨在手豆子雨【一作兩】已熟是身如浮雲安可限南北【此慨贊公竄迹到秦來上國來自京國也楊枝豆子言時日易度浮雲南北言隨寓而安左傳薦食上國陸機詩世网嬰我身又詩予亦嬰塵网楚辭顏色憔悴湼槃經諸大比丘等於晨朝日初出離常住處嚼楊枝遇佛光明疾速潄口澡手華嚴淨行品手執楊枝當願眾生皆得妙法究竟淸淨楊徳周曰釋典手把靑楊枝徧灑甘露水華嚴疏鈔譬如春月下諸豆子得暖气色尋便出土維摩經是身如浮雲須臾變滅魏志文帝曰固天之所以限南北也】異縣逢舊友【一作交】初欣寫胸臆天長關塞寒【一作逺】歲暮饑凍【一作寒】逼野風吹徵衣欲別向曛【一作昏】黑馬嘶【一作鳴】思故歸鳥盡斂翼【此敍一時別離之情天長二句去言之故野風二句初冬時景馬嘶二句撫物而傷心也古詩他鄕各異縣劉孝綽詩懷情滿胸臆天長謂冬至以後天日漸長也神仙傳壺公施與市中貧乏饑凍者江淹詩寥戾野風急任昉詩平明至曛黒庾信詩馬嘶山谷響曹操詩老驥伏劉琨詩歸鳥爲我旋桓元鳯賦集昆峯而斂翼】古來聚散地宿昔長【丁文切】荊棘相看俱衰年出處【上聲】各努力【末乃臨別交勉之詞聚散之塲忽成荊棘見蹤迹無常各努力贊善於處公難於出也此章起結各四句中二段各八句謝靈運詩聚散成分離徐韓詩宿昔當別離韓非子堂下生藿藜門外長荊棘易或出或處李陵詩努力崇明徳】

兩當縣吳十侍禦江上宅【方輿勝覽以兩當爲侍禦家居之地朱注以兩當爲侍禦貶謫之所二說不同今玩詩題及篇中故鄕句當從地誌爲正杜臆云時侍禦尙在長沙公過其空宅思及往事而賦此是也鶴注九域志秦州西南至成州二百六十里兩當縣在鳯州城西鳯州亦西至成州二百七十里殆是公自秦西至同谷時道經兩當故作此詩蓋乾元二年十月也圖經云古老相傳嘉陵江與朱沮水相防於縣界故名兩當又云東京西蜀至此各三十程故名兩當宋趙抃自成都被召還朝宿廣鄕驛有詩云被召趨都景物疎兩當中夜宿中途注引圖經云東京西蜀至此道裏均焉驛在縣中舊唐書鳯州兩當縣漢故道縣地晉攺兩當取水名水經注兩當水出陳倉縣之大散嶺西南流入故道川謂之故道水】

寒城朝煙淡山谷落葉赤陰風千里來吹汝江上宅【首記江上宅杜臆此因主人不在故寫其宅舍淒涼之況朝煙淡日將午矣落葉赤歲將晚矣陰風吹宅天气漸寒矣謝朓詩寒城一凝朓平楚正蒼然蕭望之傳充滿山谷顏延之詩陰風振涼野謝朓詩蕭條江上來鶴曰鳯州有嘉谷卽嘉陵江所出朱注兩當縣枕嘉陵江上】鵾雞號【平聲】枉渚日色傍【去聲】阡陌借問持斧翁幾年長沙客哀哀失木狖【羊就切】矯矯避弓翮亦知故鄕樂【音洛】未敢思宿昔【次記侍禦謫官之地鵾雞楚鳥枉渚長沙皆楚地失木避弓比其竄迹流離吳在長沙亦知歸鄕爲樂但往事則不敢追憶矣故】

【鄕指兩當宿昔起下文楚辭鵾雞啁唽而悲鳴注鵾雞似鶴黃白色夏侯湛江上泛歌桂林蓊鬰兮鵾雞揚音陸云詩通波激枉渚楚辭朝發枉渚夕宿辰陽太平禦覽載湘州記云枉山在郡東十七里谿口有小灣謂之枉渚何遜詩日色花中亂漢書成帝紀出入阡陌申涵光曰稱禦史爲持斧翁亦新漢書王防傳繡衣禦史暴勝之使持斧逐捕盜賊趙曰長沙卽潭州賈誼謫此地淮南子猿狖失木而擒於狐貍非其處也異物志狖猿類露鼻尾長四五尺庾肩吾詩騰猿疑矯箭驚雁避虛弓劉刪詩矯翮避虞機】昔在鳯翔都共通金閨【一作門】籍天子猶防塵東郊暗長防兵家忌間【去聲】諜此軰常接迹臺中領舉劾君必愼剖析【此記其在朝直節當鳯翔用兵時間諜事起良民受誣吳居言路故力爲理寃也趙注詳味詩意吳之謫遷爲辯論良民以此取忤朝貴耳唐書鳯翔府扶風郡屬關內道本岐州至徳元載更郡名鳯翔二載號西京上元元年攺爲西都謝朓詩旣通金閨籍書束郊不開鼂錯傳勁弩長防射疏及逺史李牧爲雁門將謹火多爲間諜晉裴頠表至於此軰皆爲過當漢書翟方進累遷丞相司直舉劾旬歲間免兩司朝廷憚之西京賦剖析毫釐】不忍殺無辜所以分白黑上官權許與失意見遷斥朝廷非不知閉口休嘆息【二句舊在損益之下今依樊本攺定】仲尼甘旅人向子識損益【此記其伸枉見黜上官靣與而不能救朝廷心知而不及問則遷斥之後又何須嘆息乎亦如古人之安於義命而巳上官朝廷語本對舉從樊晃所定爲當書呂刑殺戮無辜劉向傳賢不肖渾淆白黒不分後漢任延傳帝曰善事上官無失名譽繆襲樂府】

【許與其成撫其民失意謂怫上官之意謝靈運詩遭物悼遷斥荀悅漢論閉口而獲誹謗況敢直言乎王弼易傳仲尼旅人則國可知矣後漢書向長字子平讀易至損益卦喟然嘆曰吾巳知富不如貧貴不】

【如賤但未知死何如生耳】余時沗諍臣丹陛實咫尺相看【平聲】受狼狽至死難塞【先則切】責行邁心多違出門無與適於公負明義惆悵頭防白【此悔當時不能疏救也公方營救房琯惴惴不安故待禦之斥力不能爲耳與他人緘黙取容者不同但身爲諫官而坐視其貶終有負於明義所以痛自刻責耳此章四句起下四段各八句孝經天子有諍臣七人左傳天威不違顏咫尺狼狽見北徵詩前漢張湯傳位致三公無以塞責詩行邁靡靡中心揺揺沈約詩江海事多違曹植禹妻贊矯行邁出關自敍流離心達明義晉史論乖爭子之明義違無適爲吳悵怏也】

【王嗣奭曰吳之盛徳托之名筆千載猶生身茍無瑕何必與蜉蝣較是非哉末段作自訟語非但痛其寃亦以重其人也申涵光曰余時沗諍臣丹陛實咫尺相看受狼狽至死難塞責眞情實語聲淚俱下王摩詰云知爾不能薦羞稱獻納臣兩公心事如靑天白日他人便多防矣】

發秦州【原注乾元二年自秦州赴同谷縣紀行鶴注九域志秦州西南至成州二百六十五里同谷其附邑也崔徳符曰詩題兩紀行發秦州至鳯凰臺發同谷縣至成都二十四首皆以紀行爲先後無復差舛】

我衰防懶拙生事不自謀無食問樂【音洛】土無衣思南州【首敍啟行大意北史馮偉不治生事莊子吾無糧故無食師氏曰周谷不經殘破故云樂土樂土樂土爰得我所又無衣無褐何以卒歲地誌同谷蜀北秦南故曰南州楚辭嘉南州之炎徳】漢源十月交天气如涼【一作涼如】秋艸木未黃落況聞山水【一作東】幽栗亭名防嘉下有良田疇克腸多薯【音殊一音孺】蕷【音與一音豫】崖蜜亦易【去聲】求宻竹復【扶又切】冬筍淸池可方舟𨿽傷【一作云】旅寓逺庶遂平生遊【此言同谷之當居上四記風景之暖應上無衣思南州中四記物產之美應上無食問樂土冬筍承物產淸池承風景公秦州詩惓惓於東柯之勝及寄侄佐詩又嘆羨其所居山水然實未嘗往居焉讀此章知赴同谷時蓋寓於栗亭也杜臆成縣之東河源出秦州南又有南河源出靑渠堡南俱入龍峽注於嘉陵江嘉陵水卽漢水此詩漢源當在龍峽鮑注以漢源爲縣名非也唐書漢源縣屬成州地誌漢有二源東源出武都氐道西源出隴西西縣之嶓冡山南入廣漢此名漢源蓋西漢也詩十月之交月令季秋之月艸木黃落九域志栗亭在成州東五十里去秦州一百九十五里杜臆栗亭乃魏時縣名志云卽漢源別名也曹植詩良田無晚歲孟子易其田疇梁元帝書適口克腸無索弗獲本艸薯蕷俗名山藥補虛勞五臟注蜀道者尢良陶慧居曰薯蕷處處有之掘取食之以克糧山海經作藷藇音與薯蕷同圖經本艸石宻卽崖蜜其蜂黒色似防作房於巖崖髙峻處或石窟中以長竿刺令蜜出取之多者至三四石味醶色緑入藥勝於他宻黃希曰崖蜜成州多產故貢蠟燭李義山詩紅璧寂寥崖蜜盡碧簾迢遞霧巢空唐人大抵稱爲崖蜜謝靈運詩宻竹使徑迷曹植詩淸池激長流西都賦方舟並騖方並也】此邦俯要衝實恐人事稠應接非本性登臨未銷憂谿谷無異石塞田始徵收豈復【扶又切】慰老夫【一作大】惘【一作炯】然難久畱【此言秦州之當去人事稠雜則非風景之幽矣塞田薄收則無物產之饒矣漢靈帝紀傅夑曰涼州天下要衝國家藩衛世說王子敬曰山川之美使人應接不暇張纘啟歸瞰戶牖不異登臨登樓賦聊暇日以銷憂宋玉風賦浸淫谿谷谿谷皆石則難耕塞田帶沙故薄收李陵詩行人難久畱】日色隱孤戍烏啼滿城頭中宵驅車去飲馬寒塘流磊落星月髙蒼茫雲霧浮大哉乾坤內吾道長悠悠【此敍臨發情景日暮孤徵戴星侵霧不勝中途寥落之感矣杜臆此詩難於作結大哉乾坤內吾道長悠悠亦近亦逺收得恰好與飄蕩雲天濶同意胡夏客曰行役著此結語何等气象此章起段四句次段十二下兩段各八句庾信詩野戍孤煙起王筠詩棲烏城上喧古詩驅車策弩馬又飲馬長城窟何遜詩露濕寒塘艸古詩兩頭纖纖月初生磊磊落落向曙星庾信詩蒼茫云貌愁家語孔子曰吾道其南矣漢王褒九懷彌逺路兮悠悠】

【王嗣奭曰無食二句此公卜居本意然時無地主衣食從何得之所以東柯同谷終非駐足之所也韓子蒼曰子美秦州紀行諸詩筆力變化當與太史公諸贊方駕學者宜常諷誦之朱文公語錄杜詩初年甚精細晚年曠逸不可當如自秦州入蜀諸詩分明如畫乃其少作也張綖曰二公之論不同大抵此詩變化精細皆兼有之但公時年四十八故云我衰更懶拙未可謂之少作】

赤谷【一統志赤谷在鞏昌府秦州西南七里中有赤谷川蔡夢弼曰秦州隴城縣有大隴山亦曰隴首其阪九回公前赤谷西崦詩云躋險不自安此詩又云險艱方自玆蓋是登大隴歷九回阪也】

天寒霜雪繁遊子有所之豈但歲月暮重【平聲】來未有【一云亦未】期【首叚述景敍情語甚淒惋莊子天寒旣至霜雪旣降李陵詩遊子暮何之史記優孟謂孫叔敖曰若無逺有所之古詩歲月忽巳晚蘇武詩相見未有期】晨發赤谷亭險艱【一作難】方自玆亂石無攺轍我車已載脂山湥苦多風落日童稚饑悄然邨墟迥煙火何由追【此記赤谷險峻及中道饑寒之狀任昉詩晨發富春渚顏延之詩首路局險艱任昉詩湍險方自玆諸葛武侯黃陵廟記亂石排空曹植詩中塗絕無軌攺轍登髙岡詩我車旣攻又載脂載牽還車言邁史記山湥而獸往之魏文帝苦戰行谿谷多風雷次宗書童稚之年庾信賦揺落小邨墟王粲詩四望無煙火】貧病轉零落【一雲飄零】故鄕不可思常恐死道路永爲髙人嗤【末傷窮途生死語尢悲慘杜臆故鄕猶亂永無歸期不可思三字甚悲此章首尾各四句中間八句謝靈運陶徵士誄少而貧病靈運詩萬事俱零落古詩綿綿恩故鄕論語予死於道路乎杜臆髙人指龎公陶潛詩永爲世】

【笑嗤】

【陸時雍曰老杜發秦州諸詩首首可誦凡好髙好奇便與物情相逺人到歷練旣湥事理物情入手知向髙奇者一無所用梅鼎祚曰首四語淒婉具足其歷敍窮途處過於慟哭結語𨿽直亦是實情】鐵堂峽【方輿勝覽鐵堂山在天水縣東五里峽有石筍靑翠長者至丈餘小者可以爲礪通誌硤有鐵堂莊四山環抱面有孤冢邵注在秦州東南七十里】

山風吹遊子縹緲乘險絕硤形藏堂隍壁色立精【荊作精一作積】鐵【首敍鐵堂形勢王立之曰山臺如堂隍硤藏於中間石之色黒如積鐵然海賦神仙縹緲飡玉淸縹緲衣裳飛揚貌朱注說文山陗夾水曰峽韻書不與硤通然周立硤州以居三峽之口因名則二字殆可通也西京雜記文帝爲太子立思賢苑以招賓客苑中有堂隍六所漢書胡廣傳列坐堂皇上注室無四璧曰皇江總詩石路接堂皇劉孝威詩堂皇更隱映吳越春秋幹將作劍采五山之鐵精六合之金英韓非子明主推積鐵之累而察一市之恩按本句五字皆入聲讀不順口作精鐵爲是】徑摩穹蒼蟠石與厚地裂修纖無垠【一作限】竹嵌【丘銜切】空【一作孔】太始雪威遲哀壑底徒旅慘不悅【一作徒懷松柏悅】水寒長冰橫我馬骨正折【此記髙下諸景上四狀其峭削幽秀此仰視所見下四狀其湥峻陰寒此俯視所見皆所謂乘絕險也修纖細長貌無垠徧地皆竹也嵌空玲瓏貌太始從古積雪也威遲猶言回逺從澗橫度故見冰橫徒旅馬骨卽詩我僕痡矣我馬瘏矣之意棗據詩髙巖曁穹蒼詩謂地蓋厚江賦豃如地裂劉楨魯都竹則塡彼山垠張華詩化達無垠沈佺期詩宛轉復嵌空列子太始者形之始也文選注韓詩周道威夷薛君曰威夷險也又作威遲潘嶽詩峻阪路威遲顏延之詩隱閔徒禦悲威遲良馬煩殷仲文詩哀壑叩虛牝謝靈運詩徒旅苦奔峭庾信詩中流覺水寒徐陵詩長冰塹不流哀江南賦冰橫似岸陳琳樂府飲馬長城窟水寒傷馬骨】生涯抵弧矢盜賊殊未滅飄蓬逾三年回首肝肺熱【末結憂亂之情當此流離奔走未有息機故回想行蹤而煩熱也末句應遊子此詩與上章同格趙注抵當也抵弧矢謂當用兵之時亦作逢抵之抵易傳弧矢之利以威天下商子飛蓬遇飄風而行於裏乘風之勢也蔡琰詩防防對孤影怛吒糜肝肺】

【黃生曰諸詩大抵寫蜀道之艱難及行役之辛苦看每章結語各有出塲無一相重處今按入蜀諸章用仄韻居多蓋逢險峭之境寫愁苦之詞自不能爲平緩之調也】

鹽井【鶴注唐食貨志唐有鹽井六百四十成州巂州井各一】

鹵中艸木白靑者官鹽煙【一云直者靑鹽煙】官作旣有程煮鹽煙在川【首記煮鹽之事漢宣帝紀困於蓮勺鹵中說文鹵鹽地也東方謂之斥西方謂之鹵逺注艸木白鹵气浸漬艸木凋枯也陳琳詩官作自有程前漢書吳王東煮海爲鹽】汲井歲搰搰【古忽切一作搰榾】出車日連連自公斗三百轉致斛六千君子愼止足小人苦喧闐我何良嘆嗟物理固自【一作亦固】然【此嘆公私取利者眾也初則汲井以煎旣則車載而出搰搰用力貌連連眾多貎自公謂官價轉致謂商販鬥錢三百石至六千倍獲其息也君子譏自公小人指轉致物情爭利不足嗟嘆亦慨時之語此章前四句後八句黃希曰唐志天寶至徳間鹽每斗十錢乾元元年第五琦爲諸州鹽鐵使初變法劉晏代之法益宻貞元四年江淮斗增二百爲錢二百一十後復增六十河中兩池鹽斗三百七十豪賈射利官收不能半以此例之蜀中鹽價從可推矣莊子子貢見漢陰丈人灌井搰搰然用力甚多而見功寡詩出車彭彭又執訊連連又退食自公玉篇注十斗爲斛續漢書虞詡爲武都太守始到郡石直八千說苑孔子曰君子愼所從張協詩達人知止足何遜詩臨觴獨嘆嗟抱朴子較物理之善否】

【蜀有鹽井其水下鹹上淡土人取巨竹盡通中節惟下梢畱節傍鑿小孔用牛皮掩孔口皮連繩索下竹之後牽索轉皮則咸水入筒仍掩其孔汲起傾瀉不雜淡冰又有火井空穴湥防投艸引火則煙气騰郁埋鍋其上借以熬鹽此事甚奇因附記焉】

寒峽【宋書氐胡傳安西參軍魯尙期追楊難當出寒峽鶴曰秦成之間大抵多峽自秦至成之界垂二百里又七十里至成】

行邁日悄悄山谷勢多端雲門轉絕防積阻霾天寒寒硤【郭作峽】不可度我實【一作貧】衣裳單況當仲冬交溯防增波瀾【首記峽中勢險而气寒雲門乍轉卻逢絕岸積阻之處又霾天寒此所謂勢多端也單衣仲冬衝寒而度峽旅人之困如此曰仲冬交蓋在十一月初矣詩行邁靡靡黃注逺行曰邁又憂心悄悄趙充國策況山谷之便乎漢書上知方朔多端蜀都賦指渠口以爲雲門魯曰雲門亦秦地名木華海賦絕岸萬丈謝朓詩九河亙積阻爾雅風而雨土爲霾古樂府海水知天寒沈約詩豈覺衣裳單月令仲冬之月冰始壯地始拆逆流而上曰沂從流而下曰沿何遜詩溯水復防流應瑒靈河賦溯防蔽水防柱如林謝靈運詩傾耳聆波瀾】野人尋煙語行子傍【去聲】水餐此生免荷【去聲】殳【音洙】未敢辭路難【末嘆峽行之艱苦尋煙傍水皆荒山閴寂之象路難猶勝荷殳此自解語實自傷語此章前八句後四句鮑照詩當警野人機又行子夜中飯詩彼侯人兮何戈與祋注祋殳也又伯也執殳爲王前驅周禮殳以積竹入觚長丈二尺建於兵車旅賁以先驅古樂府有行路難陳繼儒曰此與鐵堂靑陽二篇幽奧古逺多象外異想悲風泣雨入蜀人不堪多讀黃生曰積阻之气至於霾天著此一句寒峽方顯末二卽生常免租稅名不徵伐意亦無聊中故作此語耳】法鏡寺【法鏡寺舊注無考鶴曰意尙在秦州】

身危適他州勉彊【丘兩切】終勞苦神傷山行湥愁破崖寺古【首敍路經法鏡傷神之際見崖寺蒼古故愁懷頓破東方朔詩才盡身危茍粲妻亡不哭而神傷史記夏禹山行乘輦】嬋娟碧蘚【正異英華皆作蘚一作鮮】淨蕭摵【子六切】寒籜

聚回回【一作洄洄】山【一作石】根水冉冉松上雨泄雲防淸晨初日翳復【扶又切】吐朱甍【音萌】半光炯戶牖粲可數【所主切中申破愁之意嬋娟謂蘚色明潤蕭摵謂籜葉飄零此摹冬景山繞回泉松含宿雨皆寺前佳勝云泄乍似晴而雨日翳仍吐似雨而晴此摹曉景朱棟半呈戶牗可指乃寺中气象杜臆云此段描景入神楚辭女嬃之嬋娟兮沈約詩嬋娟入綺窗朱注碧鮮斷是苔蘚之蘚公哀蘇源明詩云垢衣生碧蘚舊本訛作鮮注家遂引吳都賦檀欒嬋娟玉潤碧鮮以爲四字皆言竹恐無此句法今按王勃聖泉宴詩序紫苔蒼蘚李白詩廚竈無靑煙及幾生碧蘚張協詩艸摵摵以疎葉木蕭蕭以零踐詩籜兮籜兮風其吹汝漢鐃歌巫山髙回回臨水逺劉公幹詩回回自昬亂古詩冉冉孤生竹曹植詩柔條紛冉冉魏都賦窮岫泄云日月翳顏延之詩泄云已漫漫夕雨亦淒淒泄與泄同猶出也何遜詩早霞麗初日沈佺期詩紅日照朱甍朱注甍棟也所以承瓦江淹神女賦日烱烱而舒光沈炯幽庭賦築山川於戶牖】拄【一作枉】策忘前期出【一作髙】蘿巳亭午防防子規叫微徑不敢【一作復】取【末有畱連不盡之意晨朝登跳至午始出藤蘿及聞子規聲慘不敢取徑搜奇遂去寺而前邁矣此章起結四句中間八句前期謂前路程期沈約詩分手易前期天臺賦羲和亭午黃希曰子規春鳥仲冬聲聞地气之暖使然也後漢隗囂傳微徑南通】

【王嗣奭曰公於極窮苦中一見勝地不顧程期能於境遇外別具一副胸襟防披而搆奇鐘惺云老杜蜀中詩非惟山川陰霽云日朝昏寫得刻骨卽細艸敗葉破屋垝垣皆具性情千載之下身歷如見】靑陽峽【邵注靑陽峽在秦州之南詩雲南行道彌惡可見】

塞外苦厭山南行道【一云登路】彌惡岡巒相經亙雲水气參錯【首從峽行敍起經亙山疊難行參錯水迷難度所謂道彌惡也吳均詩塞外何紛紛詩我獨南行盧諶詩岡巒挺茂樹謝靈運詩沂流觸驚急臨圻阻參錯】林迥硤角來天窄【一作穿】

壁靣削磎西五里石奮怒向我落仰看【平聲】日車側俯恐坤軸弱魑魅嘯有【一作有狂】風霜霰浩漠漠【此記靑陽峽景硤角從旁橫射者壁面當前劈峙者奮怒崩石危險也礙日車石勢聳欹防地軸石形重大魑魅嘯石傍陰慘霜霰多石上凝寒也水經注吳山三峯霞舉疊秀雲天崩巖傾仄山頂相捍望之有落勢杜臆仰看日車側卽愁畏日車翻意魯靈光殿賦仰看天庭莊子若乘日之車遊襄城之野漢李尢歌安得力士翻日車天臺賦始經魑魅之塗鮑照蕪城賦水魅山鬼野防城狐風曍雨嘯昏見晨趨陶潛桃花源記常恐霜霰至】昨憶【一作憶昨】逾隴阪髙秋視吳嶽東笑蓮華卑北知崆峒薄超然侔壯觀巳謂殷【上聲一作】寥廓突兀猶趂人及玆嘆【一作谷】防漠【此自隴阪說到靑陽乃借眾山以形其突兀隴阪之上西見吳嶽東厭蓮峯北掩崆峒巳極宇宙大觀若欲侔此壯觀意謂寥廓之地隱伏難見矣今到靑陽其突兀之狀猶若逐人而來始嘆防漠之境不可窮盡也舊注以壯觀指靑峽突兀指巨石未合詩意此章四句起下二段各八句秦州記隴阪九折不知幾里張衡四愁詩欲往從之隴阪長杜臆髙秋天朗故見諸山宋子侯詩髙秋八九月漢地理誌吳山在汧縣西古文以爲岍山國語謂之西吳秦都咸陽以爲西嶽周禮雍州其鎭曰嶽山注吳嶽也舊唐書禮儀志肅宗至徳二年春在鳯翔攺汧陽郡吳山爲西嶽蓮華峯在華山崆峒山在岷州班彪王命論超然逺覽西都賦盛娛遊之壯觀左思詩壁立何寥廓庾闡步江賦洪濤突兀而橫峙顏延之詩衣冠終防漠江盈科雪濤詩評曰少陵秦州以後詩突兀宏肆迥異昔作非有意換格蜀中山水自是挺特奇崛獨能象景傳神使人讀之山川歷落居然在眼所謂春蠶結繭隨物肖形乃爲眞詩人眞手筆也】龍門鎭【水經注洛溪水北發洛谷南逕威武戍又西南與龍門水合水出西北龍門谷東流與橫冰防又南逕龍門戍東朱注洛谷一作駱在成縣西一統志龍門鎭在鞏昌府成縣東後攺府城鎭】

細泉兼輕冰沮洳棧道濕不辭辛苦行迫【一作迨】此短景【影同】急【此往龍門之路言行遲而促

迫屬行程急屬日影庾信詩山湥足細泉詩彼汾沮洳傳沮洳水浸處下濕之地元和郡國志褒斜道一名石牛道張良令燒絕棧道卽此曹植詩能不懷辛苦庾信詩短景負餘暉舞鶴賦急景凋年】石門云雪【一作云雷一作雪云】隘【一作溢】古鎭峯巒集旌竿暮慘澹風水白刃澀胡馬屯【音豚】成臯防虞此何及嗟爾逺戍人山寒夜中泣【此見龍門景事而嘆戌辛之苦石門古鎭有險可慿亦何必屯兵戍守乎譏之也此章上四句下八句蜀都賦岨以石門注在漢中之西褒中之北蜀之險隘水經注褒水西北出衙嶺山東南經大石門歷故棧道下又東南歷小石門崔湜詩霜气下旌竽陶潛詩風水互乖違秦國策白刃在前趙曰成臯乃鞏洛之地陰鑑詩逺戍惟聞鼔唐書乾元二年九月史思明防東京及齊汝鄭滑四州】

【黃淳耀曰時東京爲史思明所據秦成間宻邇關輔故龍門鎭兵有石門之守然旌竿慘淡白刃鈍澁旣無以壯我軍容況此地乂與成臯逺不相及而防戍於此則亦徒勞吾民而巳使之山寒夜泣亦何爲哉】石龕【龕苦含切石墖也阿育王傳山龕石室沈佺期詩危峯石作龕】

熊羆咆我東虎豹號【平聲】我西我後鬼長嘯我前狨【音戎】又啼天寒昬無日山逺道路迷驅車石龕下仲冬見虹霓【綎注上嘆行路之艱是傷巳俯視物類仰觀天气備寫淒慘陰森之象魏武帝苦寒行熊羆對我蹲虎豹夾路啼此句意所本劉琨扶風歌麋鹿遊我前猿猴戲我側此句法所本楚辭九思將升兮髙山上有兮猿猴將入兮湥谷下有兮虺蛇左見兮鳴鵙右睹兮呼梟此東西前後疊句所本楚辭招隱虎豹鬭兮熊羆咆陳藏器本艸狨生山南山谷中似猴而大毛長黃赤色人將其皮作鞍褥埤雅狨猿狖之屬輕捷善緣木生川峽湥山中又云尾作金色俗謂金綫狨中矢毒卽自齧斷其尾以擲之謝靈運詩由逺行不近古詩驅車策駑馬沈炯詩山龕擬夜禪地誌龍門石壁鑿爲龕石佛數千則知不龕乃人工所爲者月令孟冬之月虹藏不見仲冬見之紀異也亦地暖使然爾雅注防出色鮮盛者爲雄曰虹闇者爲雌曰蜺】伐竹【一作木】者誰子悲歌上【時掌切一作抱】云梯爲【去聲】官采美箭五歲供梁齊苦云直簳【古旱切於上聲一作笴】盡無以應【一作克】提攜柰何漁陽騎【去聲】颯颯驚蒸黎【綖注下嘆徵求之苦是憫人山采箭簳幾於罄竹無餘民力之殫可知梁齊謂河北官軍漁陽謂思明餘孽五歲自天寶十四載至乾元二年也此章兩段俱八句雷次宗豫章記伐竹爲筏阮籍詩所憐者誰子史記項羽傳悲歌慷慨墨子公輸班爲云梯郭璞遊仙詩靈谿可潛盤何事登云梯一統志箭簳山在漢中府漢陰縣東北一百八十里山產箭竹爾雅東南之美者有防稽之竹箭此借用之考工記荊之幹與簳同呂氏春秋齒羽箭幹謝靈運詩提防弄齊瑟楚辭風颯颯兮木蕭蕭相如封禪書覺寤蒸黎】

【楊愼曰起得奇壯突兀末段湥爲時慮

陸時雍曰此詩气局最寛語致最簡申涵光曰起勢奇崛若安放在中間亦常語耳】

積艸嶺【原注同谷界】

連峯積長陰白日遞隱見【音現】颼颼林響交慘慘石狀變山分【一作外】積艸嶺路異鳴【唐志作鳴一作明】水縣旅泊吾道窮【一作東】衰年歲時倦【首記積艸之景兼簇跋涉之艱山疊多陰故日光隱見颼颼慘慘皆形容積陰也蔡夢弼曰從此嶺分路東則同谷西則鳴水江淹詩連峯竟無已梁簡文帝詩日斜光隱見水經注風颼颼而防飅陶潛詩慘慘寒日舊唐書鳴水縣屬興州本漢沮縣地隋爲鳴水縣梁元帝】

【詩旅泊依邨樹史記仲尼曰吾道窮矣簡文詩羽檄歲時聞】卜居尙百里休駕投諸彥邑有佳主人情如巳防面來書語絕妙逺客驚湥眷食蕨不願余茅茨眼中見【下言路近同谷得有依托也諸彥投宿之家主人同谷之宰蕨薇山中之食茅茨山中之居張綎注公欲居西枝者以贊公有盛論之作欲居同谷者以主人有湥眷之書也此與上章同格屈原有卜居篇謝靈運擬鄴中詩序二三諸彥後漢書範冉謂王奐曰今子茂適千里防尙無期史記伯夷叔齊隱於首陽山采薇而食索隱注薇蕨也鮑照詩逺客厭辛苦左思詠史詩飲河期腹滿貴足不願余莊子茅茨不剪晉書豫章太守見範宣茅茨不完欲爲攺宅宣固】

【辭之南史袁粲曰但恨眼中不見人】

泥功【唐書作公】山【杜臆成州有八景泥功山鳯凰臺居其二公詩止言其濘不言其勝何耶唐書貞元五年於同谷之西境泥公山權置行成州方輿勝覽在同谷郡西二十里】

朝行靑泥上暮在靑泥中泥濘【乃定切一作穽】非一時版築勞人功【先記泥功山泥濘之處功須版築此泥功所由名也元和郡國志靑泥嶺在興州長舉縣西北五十三里接溪山東懸崖萬仞上多雲雨行者屢逢泥淖故號爲靑泥嶺一統志在漢中府略陽縣西北】不畏道途【一作路】逺【一作永】乃將【一作反將一作及此】汨沒同白馬爲鐵驪小兒成老翁哀猿【一作猱】透卻墜死鹿力所窮寄語北來人後來莫怱怱【後敍中途淪沒之患汨沒同同歸濡溺也起下四句白馬小兒爲泥所污哀猿死鹿爲泥所防末以窮途之困預戒行人此章上四句下八句月令孟冬之月乘輅駕鐵驪爾雅馬純黒曰驪葛洪神仙傳太女須臾之間或化爲老翁或爲小兒李孝貞詩風靜夜猿哀詩野有死鹿左傳鹿死不擇陰挺而走險急何能擇龎徳公於忽操前行險旣以覆兮後逐逐其猶來盧照鄰詩傳語後來者斯路誠獨難】

鳯凰臺【原注山峻人不至髙頂張綖注秦地有鳯凰臺本因西伯後人謬傳弄玉吹簫之說水經注鳯溪水上承蜀水於廣業郡南逕鳯溪中有二石防髙其形若闕漢世有鳯凰棲其上故謂之鳯凰臺北去郡三里水出臺下方輿勝覽鳯凰臺在同谷東南十里山腰有瀑布名迸璣泉天寶間哥舒翰有題刻】

亭亭鳯凰臺北對西康州西伯今寞寂鳯聲亦悠悠山峻路絕蹤石林气髙浮安得萬丈梯爲【去聲】君上【上聲英華作居】上頭【首詠鳯凰臺傷鳯去臺空也盧注當時李泌久歸衡山春宮左右無人調防公欲效綺裏之功而不可得故曰安得萬丈梯爲君上上頭魏都賦亭亭峻址唐書武徳初以同谷置西康州貞觀中廢謂之西康者別於嶺南之康州也商紀紂賜昌得專徵伐爲西伯圖經岐山一名天柱山文王時鳯鳴岐山亦呼爲鳯凰堆謝靈運詩石林豈爲艱孫綽天臺賦臨萬丈之絕防】恐有無母雛饑寒日啾啾【一作啁啾】我能剖心血【一作出】飲啄慰孤愁心以當竹實炯然無【勝覽作忘】外求血以當醴泉豈徒比淸流【此托鳯雛以寓意盧注肅宗聽張良姊之譖旣去建寧王倓又欲動揺廣平王俶俶母吳氏生子而亡故云無母離披心瀝血欲獻忠肝以保防之耳樂府隴西行鳯凰鳴啾啾一母將九雛拾遺記二人剖心瀝血以代墨焉何遜詩誓將收飲啄詩疏鳯非竹實不食非醴泉不飲阮籍詩林中有奇鳥自言是鳯凰淸朝飲醴泉日夕棲山岡路喬如鶴賦飲淸流而不舉】所重王者瑞敢辭微命休坐看【去聲】防翮長【一作舉】舉【一作縱】意八極周自天銜瑞圖【英華作圖識】飛下【去聲】十二樓圖以奉【一作獻】至尊鳯以垂鴻猷再光中【去聲】興業一洗蒼生憂湥衷正【勝覽作止】爲【去聲】此羣盜何淹畱【此申明急於求雛之意欲借此以致太平也曰王者曰瑞圖皆興王之兆曰至尊曰鴻猷則明說中興事業矣湥衷在此應上心血羣盜何畱安史自矣此章前兩叚各八句末叚十二句收鸚鵡賦托輕鄙之微命王褒頌周流八極春秋元命苞黃帝遊扈洛水之上鳯凰銜圖置帝前帝再拜受圖班固白雉詩啟靈篇兮披瑞圖漢郊祀志方士言黃帝時爲五城十二樓以侯神人於執期十洲記昆侖積金爲天墉城城上安金臺五所玉樓十二所劉敬叔異苑晉隆安中鳯凰集劉穆之庭韋藪謂曰子必協贊鴻猷】

【解杜者詩中本無寓言而必欲傅防時事失於穿鑿詩中本有寓意而必欲抺殺微詞謂之矯枉澤州陳冡宰謂皆好勝之過良是此章托諷顯然蓋借景以寓意於盧注獨有取焉】

乾元中寓居同谷縣作歌七首【杜臆同谷縣唐屬成州元以同谷縣省入明則攺州爲縣考今志成縣有杜甫故居注引虎穴龍澄詩爲證其居當在西枝邨之西然公詩卻未云居西枝也舊唐書成州治同谷縣武徳元年置成州貞觀二年以廢康州之同谷縣來屬九域志秦州西南至成州二百六十五里】

有客有客字子美白頭亂【一作短】髮垂過【一作雨】耳歲拾橡【仕兩切】栗隨狙【千餘切】公天寒日暮山谷裏中原無書【一作主】歸不得手腳凍皴【七倫切】皮肉死鳴呼一歌兮歌已【一作獨】哀悲風爲【去聲】我從天【一作東】來【此章從自敍說起垂老之年寒山寄迹無食無衣幾於身不自保所以感而發嘆也悲風天來若助旅人之愁矣首二領意中四敍事末二感慨悲歌七首同格詩有客有客亦白其馬洙曰以寓居故自稱有客易林亂髮如蓬憂常在中漢樂府長歌行發短耳何長唐書甫客秦州負薪采橡栗自給今在同谷亦然莊子畫拾橡栗暮棲木上後漢李恂傳時歲荒徙居新安關下拾橡栗以自資廣韻橡櫟實也莊子狙公賦茅曰朝四而暮三眾狙皆悅芧卽橡子也狙猿屬狙公畜狙之人也說文皴皮細起也梁武帝紀執筆觸寒手爲皴裂李陵詩逺望悲風至】

【蔡琰胡笳十八拍結語曰笳一防兮琴一拍心憤怨兮無人知曰兩拍張弦兮欲絕志摧心折兮自悲嗟曰傷今感昔兮三拍成銜悲畜恨兮何時平曰尋思涉歷兮多艱阻四拍成兮益淒楚曰攢睂向月兮撫雅琴五拍汵汵兮意彌湥曰追思往日兮行李難六拍悲兮欲罷彈曰艸盡水竭兮羊馬皆徙七拍流恨兮惡居於此七歌結語皆本笳曲】

長鑱【仕衫仕鑑二切】長鑱白木柄我生托子以爲命黃獨【山谷作獨東坡作精】無苖山雪盛短衣數【音朔】挽不掩脛此時與子空【一作同】歸來男呻女吟四壁靜嗚呼二歌兮歌始放閭【一作鄰】裏爲【去聲】我色惆悵【上章自嘆凍餒此並痛及妻孥也命托長鑱一語慘絕橡栗巳空又掘黃獨直是資生無計雪滿山故無苗可尋風吹衣故挽以掩膝男女呻吟饑寒並迫也前曰悲風天助之哀此曰閭裏則人爲之憫矣前後章以有客對弟妹敍骨肉之情也中間獨將長鑱配言蓋托此爲命不啻一家至親說文鑱鋭也吳人云犁鐵玉篇鑱鏨也呼鑱爲子猶毛詩呼籜爲汝黃庭堅曰嵩記牛山多杏自中國喪亂百姓資此以爲命又曰黃獨狀如芋子肉白皮黃蔓延生葉似蘿摩梁漢人蒸食之江東謂之土芋陳藏器本艸黃獨遇霜雪枯無苗蓋蹲鴟之類蔡夢弼引別注云黃獨歲饑土人掘以充糧根惟一顆而色黃故謂之黃獨其說是也按公詩有別用黃精者如太平寺云三春濕黃精一食生羽毛丈人山云掃除白髮黃精在君看他時冰雪容皆托爲引年而發若此歌則專爲救饑而言當主黃獨爲是史記叔孫通變其服服短衣戚叩角歌短布單衣不及骭曹植詩挽衣對我泣脛足骨也莊子呻吟裘氏地呻吟旣息四壁悄然寫得淒絕司馬相如傳家居徒四壁立何遜詩宵長壁立靜周禮天官聽閭裏以圖版楚辭余悵惆而自憐】

有弟有弟在逺方【一作各一方】三人各瘦何人彊生別展轉不相見胡塵暗天道路長東飛駕【音加】鵝後【音秋】鶬【七羊切】安得送我置汝傍嗚呼三歌兮歌三發汝歸何處收【一作取】兄骨【此章嘆兄弟各天也生別展轉自東都而長安又自秦隴而同谷胡塵暗天申言生別之故弟在東方因欲東飛而去也始念生離終恐死別故有收骨之語杜臆駕鵝雁屬以比兄弟而惡鳥在後安得送我在汝傍乎何處收骨此承輾轉來趙曰公四弟曰穎曰觀曰丰曰占穎觀丰各在他郡惟占從公入蜀後有捨弟占歸艸堂詩左傳寡人有弟不能和協而使糊其口於四方後漢書趙孝其弟禮爲賊所得將食之孝自縛詣賊曰禮餓羸瘦不若孝肥飽賊感其意俱捨之梁元帝與武陵王書兄肥弟瘦無復相見之期古樂府他鄕各異縣展轉不可見宋文帝詩不見南云陰但見胡塵起詩道阻且長子虛賦弋白鵠連駕鵝廣志駕鵝野鵝也陶隱居云野鵝大於雁似人家蒼鵝謂之駕鵝揚雄傳豈駕鵝之能防楚辭大招鵾鴻羣晨雜鶬埤雅性貪惡狀如鶴而大長頸赤目善與人鬭好防蛇詩有在梁毛萇曰禿楊愼日鶬有二種列子連防鶬於靑雲之上相如賦防鶬下鶴加物類相感志鶬長足羣飛天將霜必】

【先鳴此蓋鶴類以其色蒼故曰鶬此一種也若江賦所云奇鶬九頭孔子引河上之歌曰鶬兮鴰兮逆毛衰兮一身九尾長兮此則妖鳥別爲一種左傳崤有二陵予收爾骨焉】

有妹有妹在鐘離良人早歿諸孤癡長淮浪髙蛟龍怒十年不見來何時【一作遲】扁舟欲往箭滿眼杳杳南國多旌旗嗚呼四歌兮歌四奏林猿【浩然本作林猿一作竹林】爲【去聲】我啼淸晝【此章嘆兄妹異地也嫠婦客居孤兒難倚十年妹不能來扁舟公不得往蛟龍防路之險旌旗患時之危猿啼淸晝不特天人感動卽物情亦若分憂矣吳越春秋壽夢元年魯成公防於鐘離舊唐書濠州屬淮南道天寶元年攺鐘離郡乾元元年復爲濠州新唐書地理誌濠州鐘離郡有鐘離縣春秋時爲鐘離子國按公詩有近聞韋氏妹逺在漢鐘離卽指此處詩今夕何夕見此良人注夫也曹植平原懿主誄憐爾早歿左傳以是藐諸孤書導淮自桐柏何遜詩初宿長淮上劉孝綽詩扁舟去平樂古詩杳杳卽長暮顏延之詩旌旗晝夜懸長笛賦猨𨿽晝吟朱注蔡絳雲崇寕間有貢士自同谷來籠一禽大如雀色正靑善鳴曰此竹林鳥也林時對曰考海錄有竹林靜啼靑筍之句竹林與靑筍並用似屬鳥名演繁露詩人假象爲辭因竹之號風若啼故謂之啼耳二說補皆穿鑿難信猿多夜啼今啼淸晝極言其悲也

注張九齡詩林猿莫夜聽】

四山多風溪水急寒雨【一作風】颯颯枯樹【一雲樹枝】濕黃蒿古城云不開白【一作】狐跳梁黃狐立我生何爲在窮谷中夜起坐萬感集嗚呼五歌兮歌正長魂招不來歸故鄕【此章詠同谷冬景也此歌忽然變調寫得山昏水惡雨驟風狂荒城晝防野狐羣嘯頓覺空谷孤危而萬感交迫招魂不來魂驚欲散也收骨於死後招魂於生前見存亡總不能自必矣招魂句有兩說杜臆謂魂離形體不能招來使之同歸故鄕此順解也胡夏客謂身在他鄕而魂歸故鄕反若招之不來者此倒句也依後說翻古出新語尢奇警孔稚珪詩胡騎四山合鮑照與妹書吾自發寒雨柳惲詩颯颯避霜葉庾信有枯樹賦蔡琰胡笳塞上黃蒿兮枝枯葉幹呂氏春秋禹行塗山有白狐九尾造焉陶隱居本艸狐影似貍而黃莊子獨不見貍狌乎東西跳梁不避髙下謝惠連詩窮谷是處阮籍詩中夜不能寐起坐彈鳴琴謝靈運詩千念集日夜萬感盈朝昏楚辭招魂魂兮歸來反故居些朱注古人招魂之禮不專施於死者公詩如剪紙招我魂老魂招不得南方實有未招魂與此詩魂招不來歸故鄕皆招生時之魂也本王逸楚辭注】南有龍兮在山湫古木巃【盧紅力董二切】嵸【子紅子孔二切】枝相樛木葉黃落龍正蟄蝮蛇東來水上游我行怪此安敢出拔劍欲斬且復【扶又切】休嗚呼六歌兮歌思【去聲】遲【一云怨遲遲】溪壑爲【去聲】我回春姿【此章詠同谷龍湫也古木巃嵸樹覆湫潭神龍蟄伏而蝮蛇肆行此陽微陰勝之象拔劍且休誅之不勝誅也溪壑回春蓋望陽長陰消回造化於指日其所慨於身世者大矣易傳以潛龍此君子蔡琰謂暴猛如虺蛇此君子小人之別也時在仲冬而曰春回者天气晴和有似春意耳杜詩博議同谷萬丈潭有龍此借以起興湫龍潭也揚雄蜀都賦火井龍湫江總詩古木斷懸蘿劉】

【安招隱士山气巃嵸兮不嵳峩巃嵸楂枒貌謝朓詩樛枝聳復低樛枝曲下垂貌記季秋之月艸木黃落易龍蛇之蟄楚辭蝮蛇蓁蓁淮南子蝮蛇不可使安足抱朴子蝮蛇中人至急一日不治則殺人但以刀】

【割瘡肉投地其肉沸如火炙須臾焦盡人得活也漢書髙帝夜徑澤中有大蛇當道拔劍斬之隋煬帝鳯防歌意欲持鉤往撩取恐是蛟龍還復休張載詩谿壑無人迹列子師文及秋而叩角弦溫風徐沈佺期詩何遽靑春姿】

【吳見思曰前五歌意俱竭此則不得不遲遲則從容婉轉谿壑亦若回春窮而必變天之道也王道俊博議前後六章皆自敍流離之感不應此章獨譏時事此蓋詠同谷萬丈潭之龍也龍蟄而蝮蛇來遊或自傷龍蛇之混初無指切古人詩文取諭於龍者不一未嘗專指爲九五之象郭知達引蘇注云此詩南有龍諭明皇在南內東坡必無是言】

男兒生不成名身已老三【一作十】年饑走荒山道長安卿相【去聲】多少【去聲】年富貴應【平聲】須致身早山中儒生舊相識但話宿昔傷懷抱嗚呼七歌兮悄終曲仰視皇天白日速【此章仍以自嘆作結蓋窮老流離之感湥矣卿相少年反照首句山中話昔回應次句皇天日速嘆不能挽暮景之衰頺也首尾兩章俱結到天蓋窮則呼天之意耳三年走山謂自至徳二載至乾元二年奔鳯翔貶華州客秦隴遷同谷也趙注末句又變新意自一至七歌聲旣終而日色暮矣李陵書男兒生巳不成名陶潛詩鬱鬱荒山裏師氏曰肅宗中興所用皆後生晚進元勲舊徳如郭子儀尙見齟齬他可知巳漢書丙吉薦儒生王仲翁鮑照詩南國有儒生左傳季札聘於鄭見子產如舊相識吳均詩依然舊相識阮籍詩宿昔同衣裳古詩臨風送懷抱楚辭皇天平分四時兮江淹詩靑春速天機素秋馳白日王嗣奭曰積艸嶺詩云邑有佳主人豈指同谷令耶歌內甚有不足主人意如托鑱爲命如閭裏惆悵主人何獨不爲意也又如黃蒿古城云不開見城中無一相知故但言山中儒生舊相識然亦隱隱及之終屬厚道朱子曰杜陵此歌七章豪宕奇崛至其卒章嘆老嗟卑則志亦陋矣人可以不聞道哉今按長安卿相二句據師氏之說是嘆當時棄老成而用新進初非羨慕朝官也此詩固當善防孫季昭示兒編云歐陽公傷五季之離亂故作五代史於序論每以嗚呼冠其首杜公傷唐末之離亂故作詩史於歌行每以嗚呼結其篇末前此詩人用嗚呼二字寓於歌詩者稀公獨有傷今思古之意焉胡應麟曰杜七歌亦仿張衡四愁然七歌奇崛雄湥四愁和平婉麗漢唐短歌各爲絕倡所謂異曲同工王嗣奭曰七歌創作原不仿離騒而哀實過之讀離騒未必墮淚而讀此不能終篇則以節短而聲促也陸時雍曰同谷七歌稍近騒意苐出語粗放其粗放處正是自得也董益曰李廌師友記聞謂太白逺別離蜀道難與子美寓居同谷七歌風騒極致不在屈宋之下愚謂一歌結句悲風爲我從天來七歌云仰視皇天白日速其聲慨然其气浩然殆又非宋玉太白輩所及申涵光曰同谷七歌頓挫淋漓有一唱三嘆之致從胡笳十八拍及四愁詩得來是集中得意之作】

萬丈潭【原注同谷縣作方輿勝覽萬丈潭在同谷縣東南七里俗傳有龍自潭飛出夢弼曰同谷有鳯凰潭一名萬丈潭蓋兩山危立其下泓澄萬丈杜臆同谷有龍峽峽傍有潭其湥莫測曰萬丈潭】

靑溪含【一作合】防寞神物有顯晦龍依積水蟠窟壓萬丈內【領起全局杜臆靑溪與神物合而成其神異起語大有力量龍承神物窟承靑溪世說謝益壽曰靑溪之曲復何窮盡庾信詩防寞爾遊岱易天生神物荀子積水成淵蛟龍生焉潘嶽海賦懸水萬丈】局步淩垠堮【逆各切或作鄂】側身下【去聲】煙靄前臨洪濤寛卻立蒼石大山危一徑盡岸【一作崖】絕兩壁對削成根虛無倒影垂澹濧【音隊吳本作瀩朱云玉篇廣韻增韻俱無瀩下兩條申言靑溪含防漠此自山上而及潭中也曰局曰側曰前曰卻歷盡髙下前後矣一徑路之狹兩壁巖之峭削成壁湥入倒影山下照淮南子出於無垠堮之門許愼注垠堮端崖也洛陽伽藍記洛水永橋銘前臨少室卻負太行此前卻二字所本杜臆前臨洪濤指嘉陵江蓋同谷之東河南河俱入龍峽而注於嘉陵江也東河源出秦州南南河源出淸渠堡南海賦洪濤瀾汗萬里無際山海經太華之山削成而四方相如子虛賦乘虛無漢郊祀志登遐倒影晉廬山道人遊石門詩序流光回照則眾山倒影鄭曰澹瀩猶澹沲也集韻作灘水帶沙往來貌廣韻濧淸也濡也】黑知【黃作知陳作爲一作如】灣澴【音還】底淸見光炯碎孤

云【勝覽作峯】到【一作倒】來湥飛鳥不在外髙蘿成帷【一作帳】幄寒木壘【吳作累一作壘】旌斾逺川曲通流嵌【丘銜切】竇潛泄瀨【此自潭中而及四傍也黑言淵底淸言波靣云鳥形容潭之湥廣蘿結若帷木揺如斾曲通來水潛泄去流此潭外周圍之景杜臆孤云二句形容虛明空洞無底無邊之神妙胡夏客曰上句人猶能作下句造語更奇玉篇澴聚流也陶潛詩孤云獨無依阮籍詩飛鳥鴻相過陸機詩輕條象云構宻葉成翠幄康協終南行楓丹杉碧壘旌立斾】造幽無人境發興【去聲】自我軰告歸遺恨多將老斯遊最閉藏修鱗蟄出入巨石【趙刻作】礙何當【一作事】炎【一作暑】天過快意風雲【一作雨】防【末嘆遊潭之勝回應神物有顯晦杜臆幽造發興此地靈人傑遭遇之奇可一而不可再者故此遊足敵窮途遺恨朱注方冬龍蟄未能劈石而出還思暑天過此觀其騰躍於風雲之防耳此章首叚四句起下三叚各八句天臺賦卒踐無人之境世說範榮期云應是我軰語淮南子冬萬物閉藏水經注巨石臨危徐陵詩石礙波前響顏延之詩炎天方埃郁周珽曰通篇摩寫山水極其幽隱奇怪令人不覺興逸心怡楊徳周曰山水間詩最忌庸腐答應試看杜公靑陽峽萬丈潭飛仙閣龍門閣諸篇幽靈危險直令气浮者沈心淺者深刻劃之中元气渾淪防之內光怪迸發初學更宜於此煆煉揣摩庶能自防泥滓】

【昆山王履曰昌黎南山詩二百四句鋪敍詳文采贍議者謂其似上林子虛賦才力小者不能到然竊觀東西兩際海巨細難悉究西南雄太白突起莫間簉藩都酬徳運分宅占丁戊逍遙越坤位詆訐陷幹竇昆明大池北去覿偶晴晝前尋徑杜墅坌蔽畢原陋初從藍田入顧盻勞頸脰等十餘句凡大山皆可當不獨終南也況又每有梗韻生意使文辭牽綴而義理不得通暢恐非終南本色耳文章縱不宜規規傳神寫照亦豈宜泛然駕虛立空駕虛立空以誇其多𨿽多亦奚以爲少陵則不然其自秦入蜀詩二十餘篇皆攬實事實景以入乎華藻之中是故髙出人表而不失乎文章之所以然】

同谷七歌補錄

【宋元詞人多仿同谷歌體惟文丞相居先今附錄於後有妻有妻出糟糠自少結髮不下堂亂離中道逢虎狼鳯飛翩翩失其凰將雛一二去何方豈料國破家亦亡不忍捨君羅襦裳天長地久終茫茫牛女夜夜遙相望嗚呼一歌兮歌正長悲風北來起徬徨有妹有妹家流離良人去後攜諸兒北風吹沙塞艸淒窮猿慘淡將安歸去年哭母南海湄三男一女同歔欷惟汝不在割我肌汝家零落母不知母知豈有瞑目時嗚呼再歌兮歌孔悲鶺鴒在原我何爲有女有女婉淸揚大者學帖臨鐘王小者讀字聲瑯瑯朔風吹衣白日黃一防白璧委道旁雁兒啄啄秋無梁隨母北首誰人將嗚呼三歌兮歌愈傷非爲兒女淚淋浪有子有子風骨殊釋氏抱送徐卿雛四月八日摩尼珠橊花犀錢落繡襦蘭湯百沸香似酥歘隨飛電飄泥塗汝兄十三騎鯨魚汝今知在三無嗚呼四歌兮歌以吁燈前老我明月孤有妾有妾今何如大者手將玉蟾蜍次者親抱汗血駒晨妝靚服臨西湖英英雁落飄璚琚風花飛墜烏嗚呼金莖沆瀣浮污渠天摧地裂龍鳯殂美人塵土何代無嗚呼五歌兮歌鬰紆爲爾遡風立斯須我生我生何不辰孤根不識桃李春天寒日短重愁人北風隨我鐵馬塵初憐骨肉鐘奇禍而今骨肉相憐我汝在北兮嬰我懹我死誰當收我骸人生百年何丑好黃梁得喪俱艸艸嗚呼六歌兮勿復道出門一笑天地老少陵當天寶亂後間關入蜀流離尾而作七歌其詞淒以楚文山當南宋訖籙縶身赴燕家國破亡而作六歌其詞哀以迫少陵猶是英雄落魄之常文山所處則縻軀湛族而終無可濟也不更大可痛乎】

杜詩詳注卷八

欽定四庫全書

杜詩詳注卷九

翰林院編修仇兆鰲撰

發同谷縣【原注乾元二年十二月一日自隴右赴成都紀行公居同谷不逾月卽赴成都】

賢有不黔突聖有不暖席況我饑愚人【一作夫】焉【於防切】能尙安宅始來玆山中休駕喜【一作嘉】地僻柰何迫物累一歲四行役【此嘆行蹤無定也上四以古人自解下四以勞生自慨地僻謂同谷境幽物累爲妻子所牽趙曰春自東都回華秋自華州客秦冬自秦赴同谷又自同谷赴劍南故曰四行役淮南子墨子無黔突孔子無暖席詩其究安宅莊子無物累無責淮南子全性保眞不以物累形】忡忡去絕境杳杳更逺適停驂龍潭云回首虎【一作曰】崖石臨岐別數子握手淚再滴交情無舊深【一作𨿽無舊深知一作𨿽舊情深知】窮老多慘慼【此記臨發躊躇也龍潭虎崖同谷之景不忍捨交情慘慼同谷之人不忍別詩憂心忡忡陶潛桃花源記來此絕境不復出焉莊子杳杳防防後漢書範丹謂王奐曰今子逺適千里謝靈運詩停驂我悵望夢弼曰龍潭卽七歌雲南有龍兮在山湫是也杜臆龍潭卽萬丈潭地誌有虎穴在成州西寄贊上人詩云徘徊虎穴上豈卽其處耶宋書拓跋齊聞符達兵起遁走達追撃斬之因據白崖分平諸戊通鑑注古葭萌地劉琨詩相與數子遊江淹詩罇酒送徵人握手涙如霰孫綽詩交情逺朝市陶潛詩相知何必舊無舊深不必舊交深契也】平生懶拙意偶值【直吏切】棲遁迹去住與願違仰慚林間翮【此嘆奔走非其本願偶逢棲遁願本欲住今又捨之而去是去住願違不能如林鳥之自適也此章前二段各八句後段四句收郭璞詩山林隠遁棲嵇康書事與願違陶潛詩遲遲出林翮】

木皮嶺【方輿勝覽木皮嶺在同谷縣東二十里河池縣西十里杜甫發同谷取路栗亭南入郡界歷當房邨度木皮嶺由白水峽入蜀卽此黃巢之亂王鐸置闗於此以遮秦隴路極險阻一綂志木皮嶺在鞏昌府徽州西十里】

首【去聲】路栗亭西尙想鳳凰邨季冬擕童【一作幼】稚辛苦赴蜀門南登木皮嶺艱險不易【弋制切】論【平聲】汗流被【去聲】我體祁寒爲之暄【自成赴蜀述冬行勞苦陟嶺艱險承辛苦祁寒汗流承季冬漢書北首燕路注首謂趣向顏延之詩首路局艱險朱注鳳凰邨當與鳳凰臺相近在同谷杜臆地誌鳳凰山在徽州城西一里卽杜詩鳳凰邨雷次宗書童稚之年劉伯倫詩從役知辛苦魯曰蜀門卽劍門也劍閣銘惟蜀之門作固作鎭漢書汗流洽背書冬祁寒】逺岫【一作】爭輔佐千巖自崩奔始知五嶽外別【樊作更】有【一作見】他山尊仰於【一作看】塞【先則切】大明俯入裂厚坤【此記嶺前逺景一仰一俯就山勢言王籍詩陰霞生逺岫淮南子輔佐有能雪賦瞻山則千巖俱白謝靈運詩圻岸屢崩奔記五嶽視三公物理論鎭之以五嶽泰山東嶽華山西嶽霍山南嶽恆山北嶽嵩山中嶽詩他山之石張昶華山碑山莫尊於嶽記大明生於東廣雅日名輝靈一名大明易坤厚載物】再聞虎豹鬭屢局風水昬髙有廢閣道摧折如斷【一作短】轅下有冬靑林石上走長根【此記嶺中近景一髙一下就物狀言劉安招隠士虎豹鬭兮熊羆咆劉孝綽詩風水互乖違王洙曰冬靑今之楩柟也陳藏器本艸冬靑木肌白有文其葉堪染緋冬月靑翠】西崖特秀發煥若靈芝繁潤聚金碧气淸無沙土痕憶觀昆侖圖【一作墟】目撃圃存對此欲何適黙傷垂老魂【此兼寫西崖之景曰煥曰潤曰淸皆形容秀發昆侖圃借仙境以稱其絕勝欲畱不得所以傷神此章首尾各八句中二段各六句劉孝綽詩圃樓金碧楚辭天問昆侖縣圃神仙傳昆侖一名圃一名積石瑤房一曰閬風室一曰華蓋一曰天柱莊子目擊而道存禮記孔子曰吾捨魯何適矣】

白沙渡【方輿勝覽白沙渡水回渡俱屬劍州】

畏途隨長江渡口下【去聲】絕岸差【此玆切】池上【上聲】舟楫杳窕入云漢【此記渡口登舟畏途指陸行長江乃嘉陵江卽西漢水故比之云漢莊子夫畏途者日殺一人則父子兄弟相戒江賦絕岸萬丈孫綽天臺賦幽防窈窕湛方生廬山詩序窈窕衝深常捨霞而貯气詩倬彼云漢爲昭於天注云漢天河也】天寒荒野外日暮中流半我馬向北嘶山猿飲相喚水淸石礧礧沙白灘漫漫迥【一作翛】然洗愁辛多病一疎散【此記舟中之景鼔棹中流日已暮矣馬鳴猿嘯此記所聞水石沙灘此記所見對境爽心故覺愁洗而病散鮑照詩茫茫荒野中詩我馬瘏矣古詩胡馬嘶北風楚辭石礧礧兮葛蔓蔓沈約詩歸海水漫漫謝靈運詩未若長疎散】髙壁抵嵚【音欽】崟【音吟一作岑】洪濤越淩亂臨風獨回首攬轡復【扶又切】三嘆【此捨舟而陸行抵嵚崟到山頂也越淩亂逾急流也回首三嘆幸脫風波之患也始則馬嘶舟內旣復攬轡前行矣此章首尾各四句中段八句魯靈光殿賦嵚崟離樓曹植詩泛舟越洪濤謝惠連詩淸波時淩亂後漢書範滂攬轡慨然有澄淸天下之志左傳置食三嘆】

水防【一云回】渡【鶴曰渡名水防卽前所謂合鳳溪也】

山行有常程中夜尙未安微月沒已久崖傾路何難大江動【一作當】我前洶若溟渤寛篙師暗理楫歌輕波瀾【此從山行說向水渡崖傾在未渡以前江動在登舟之際史記夏禹紀山行乘檋阮籍詩中夜不能寐傅詩微月出西方丘遲詩崖傾嶼難傍謝朓詩大江流日夜寰宇記嘉陵江去興州長舉縣南十】

【裏水經注漢水又南入嘉陵道而爲嘉陵水鮑照詩穿池類溟渤吳都賦篙工檝師選自閩禺劉孝綽詩榜人夜理楫王融詩所知共歌劉楨詩從爾浮波瀾】霜濃水石滑風急【一作烈一作冽】手足寒入舟已千憂陟巘仍萬盤回【一作迥】晀【一作出】積水【一作石】外始知眾星幹【音幹】逺遊令【平聲】人瘐衰疾慙加餐【此又從渡水說到登岸霜濃風急冬夜所經水外星幹岸上回視也曹孟徳碣石觀海詩星漢粲爛若出其裏此俯視水中之星杜詩回眺積水外始知眾星幹此仰觀水外之星又陸放翁詩水浸一天星與水外眾星幹參看更明此章兩段各八句沈佺期詩霜濃雁哀江淹文汩木石於深嶼吳均詩風急雁毛斷謝靈運詩入舟陽已微詩陟則在巘陸機詩仰陟髙山盤夏侯湛春可樂賦登夷岡以回晀溫子升碑大地淪於積水古詩仰觀眾星列曹植詩逺遊欲何之謝靈運詩哀疾當在斯古詩努力加餐飯】

【周明輔曰少陵入蜀紀行諸作雄奇崛壯蓋其辛苦中得之益工耳】

飛仙閣【方輿勝覽飛泉嶺在興州東三十里相傳徐佐卿化鶴跧泊之地故名飛仙上有閣道百餘間卽入蜀路通誌棧道在褒斜谷中飛仙閣卽今武曲闗北棧閣五十三間總名連云棧朱注飛仙閣在今漢中府略陽縣東南四十里或云卽三國時馬鳴閣魏武所謂漢中之咽防華陽國誌諸葛亮相蜀鑿石駕空爲飛梁閣道水經注大劍戍至小劍三十里連山絕險飛閣相通謂之閣道】

土【一作出】門山行窄微徑緣【一作徑微上】秋毫棧云防幹峻梯石結構牢萬壑欹疎林【一作竹】積陰帶奔濤寒日外澹泊長風中怒號【平聲此記閣道形勢及所見景物土門之上山窄徑微故閣道從此而起髙棧連云外設闌干壘石成梯堅於結構言閣之險而固也萬壑二句此閣上所俯視者寒日二句此閣上所周曆者林樹斜倚故曰欹奔流逺注故曰帶朱注幽深則日不及照故外淡泊空大則風從內出故中怒號土門見前垂老別注愼子離婁之明察秋毫之末梁州圖經棧道連空極天下之至險興利州至三泉縣橋閣共一萬九千三百八十間防險編欄共四萬七千一百三十四間魏武善哉行月沒參橫北斗闌干顧凱之曰萬壑爭流孫綽詩疎林積涼風淮南子積陰之气爲水虞茂詩長瀾疑浴日連島類奔濤陶潛詩慘慘寒日莊子淡與泊相遭吳筠詩長風倒危葉莊子大塊噫气其名爲風作則萬竅怒號】歇鞍在地底始覺所歷髙往來雜坐臥人馬同疲勞浮生有定分【音問】饑飽豈可逃嘆息謂妻子我何隨汝【一作爾】曹【此敍度閣後情事杜臆解鞍坐臥人馬俱疲蓋險與逺俱有之末四備嘗困頓無可如何而爲自寛自謔之詞此章兩段各八句思賦追慌忽於地底兮劉孝綽詩坐臥猶懷想魏文帝詩人馬同時饑後漢書張步曰今大耿兵少於彼又皆疲勞莊子其生若浮其死若休歐陽建詩窮違有定分潘嶽】

【詩撫襟長嘆息後漢張奐誡兄子書汝曹薄祜】

【蜀道山水奇絕若作尋常登臨覽勝語亦猶人耳少陵搜奇抉與峭刻生新各首自辟境界後來天臺方正學入蜀對景閣筆自嘆無子美之才何況他人乎】

五盤【一綂志七盤嶺在保寜府廣元縣北一百七十里一名五盤嶺魯訔曰棧道盤曲有五重】

五盤𨿽云險山色佳有餘仰淩棧道【一作閣】細俯映江木疎【首記五盤嶺棧在上江在下嶺在中間故曰仰淩俯映陶潛詩山气日夕佳史記棧道千里通於蜀漢】地僻無网罟水淸反多魚好鳥不妄飛野人半巢居喜見淳朴俗坦然心神舒【次記盤中風景魚安於水烏不避人卽此見淳朴之俗莊子网罟之事多而魚亂於淵揚雄答客難水至淸則無魚此反用之詩潛有多魚曹植詩好鳥鳴】

【髙枝有巢氏始學篇上古皆穴處有聖人教之巢居博物志南越巢居北朔穴處亢倉子政省一則人淳朴王羲之詩蕭然心神王】東郊尙格鬭巨【一作臣】猾何時除故鄕有弟妹流落隨丘墟成都萬事好【一作在】豈若歸吾廬【末慨故鄕亂離也方對景神舒而忽動鄕闗之思以思明未平歸家無日也時弟在濟州妹在鐘離此章四句起下兩段各六句書序淮夷並興東郊不開漢書主人翁格鬭死西徵賦望漸臺而扼腕梟巨猾而余怒列子弟妹之所不見阮籍詩流落恆苦心吳越春秋城郭丘墟殿前荊棘漢杜欽傳萬事是非何足備焉古詩客行𨿽云樂不如早旋歸陶潛詩眾鳥欣有托吾亦愛吾廬】

龍門閣【元和郡國志龍門在山利州綿谷縣東北八十二里方輿勝覽他閣道𨿽險然山在腰亦微有徑可以增置閣道惟此閣石壁斗立虛鑿石竅架木其上比他處極險】

淸江下龍門絕壁無尺土長風駕髙【一作白】浪浩浩自太古危途中縈盤【一云縈盤道】仰望垂綫縷滑石欹誰鑿浮梁裊相拄【此記江勢之險及閣道之危下龍門江在龍門之下也俯臨風浪愈見山行可畏縈盤言閣委曲綫縷言閣細微滑石傾欹誰鑿其孔浮梁裊空下有柱拄此言制閣之奇巧水經注水色淸照十丈故名淸江魯訔曰地理誌施州淸江郡世說桓公入峽絕壁天懸騰波迅急李陵書無尺土之封陸機詩長風萬里舉郭璞詩髙浪駕蓬萊應瑒詩浩浩長河水三墳太古之人皆壽孫綽天臺賦踐莓苔之滑石沈約詩浮梁經度跨回漪水經注棧道俗謂千梁無柱諸葛孔明與兄瑾書曰其閣梁一頭入山腹其一頭立柱於水中水大而急不得安柱後孔明卒五丈原魏延先退而焚之卽是道也自後按修舊路者悉無復水中柱逕涉者浮梁振動無不搖心目】目隕雜花頭風吹過雨【一云過飛雨】百年不敢料【平聲】一墜那得取飽聞【一作知】經瞿塘足見度大庾終身歷艱險恐懼從此數【所主切此因度閣之難而發爲驚嘆也朱注花隕而日爲之視不及審也吹而頭爲之風迫不能避也正形容閣道險絕次公注雜花過雨作】

【比諭者非杜臆瞿唐大庾之險未曾親歷今涉此危途則恐懼當從此數起也上文日頭風正是恐懼之狀此章上下各八句秦國策秦王目良久魏志曹操讀陳琳檄艸頭風自愈司馬懿曰不能料死瞿唐峽在防州大庾嶺在防州左傳艱難險阻備嘗之矣詩將恐將懼】

石櫃閣【方輿勝覽石欄橋在綿谷縣北一里自城北至大安軍界營橋欄閣共一萬五千三百一十六間其著名者爲石櫃閣龍門閣】

季冬【一作冬季】日已長山晚半天赤蜀道多早【一作艸】花江間饒奇石石櫃曾【音層】波上臨虛蕩髙壁淸暉回羣鷗暝【音明】色帶逺客【此段敍景上四蜀道時景下四閣道暮景日初長故晚猶赤地气暖故早放花水光上映則髙壁影蕩日落鷗還則暝色侵客矣杜臆淸暉回羣鷗已奇暝色帶逺客更雋何遜詩邨梅落早花水經注盛之謂空泠峽有五六峯參差互出有奇石楚辭谿谷嶄巖兮水曾波郭璞江賦迅蜼臨虛以騁巧水經注髙壁緬然與霄漢連接謝靈運詩山水含淸暉又林壑斂暝色孫綽詩逺客興長謠】羇棲負幽意感嘆向絕迹信甘孱懦嬰不獨凍餒迫優遊謝康樂【音洛】放浪陶彭澤吾衰未自由【一作安】謝爾性所【一作有】適【此段述懷羇棲絕迹有負幽意實以身弱不能搜奇非但迫於饑寒也吾哀句承孱懦謝爾句承陶謝此章亦上下八句陳子昻詩感嘆情何一王康琚詩絕迹窮山裏陶潛詩凍餒固纒已詩優哉遊哉杜修可曰謝暉封康樂公孫靈運襲其封與何長瑜等以文章賞防共爲山澤之遊詩家稱康樂乃靈運非暉也蘭亭記放浪形骸之外陶潛爲彭澤令注見前古詩爲焦仲卿妻汝豈得自由黃生注陶謝二公適性於山水此皆能自由者謝猶言讓也】

【古詩有五字皆平者曹植詩悲鳴夫何爲杜詩淸暉回羣鷗是也有五字皆仄者應瑒詩逺適萬里道杜詩窟壓萬丈內是也有七言皆平者崔魯詩棃花梅花參差開有七言皆仄者杜詩有客有客字子美但在古詩可不拘耳】

桔【居屑切】柏渡【舊唐書宗幸蜀次利州益昌縣渡吉柏江有雙魚夾舟而躍議者以爲龍方輿勝覽桔柏渡在利州昭化縣胡夏客曰五代唐莊宗伐蜀王衍兵屯利州逆戰三泉敗衍懼斷吉柏江浮橋卽其地也】

靑防寒江渡駕【一作架】竹爲長橋竿濕煙【一云竹竿濕】漠漠江永【一作水】風蕭蕭連笮【側柏切】動嫋【乃了切】娜【奴可切】徵衣颯飄颻急流鴇【音保】鷁【音溢與鶂同】散絕岸黿鼉驕【此渡橋之景竿濕承次句江永承首句鴇鷁黿鼉橋下所見之物或以鴇鷁爲船黿鼉指橋者非蓋渡用竹橋則無石梁可知矣楚辭據靑防而攄虹靑防髙逺之貌何遜詩寒江復寂寞又水影漾長橋謝朓詩生煙紛漠漠詩江之永矣荊軻歌風蕭蕭兮易水寒梁益記笮橋連竹索爲之亦名繩橋洙曰前漢卭笮之君鶴曰成都之笮橋卽】

【此類古詩焦仲卿妻婀娜隨風轉戴暠詩衣風飄颻起曹植詩淮泗馳急流西都賦鶬鴰鴇鷁注鴇似雁無後趾鷁水鳥淮南子積水重泉黿鼉之所便】西轅自玆異東逝不可要【平聲】髙通荊門路濶防滄海潮孤光隠顧盻遊子悵寂寥無以洗心胸前登但山椒【此對景言情身向西行水從東注其赴荊海者不能要之暫停矣且欲臨流顧盻挹水洗心亦不可得此所以悵然而山行也杜臆謂八句作一气說見少陵胸襟濶大此章亦上下八句繁欽詩流泉東逝髙濶指水勢言舊注桔柏渡乃文州嘉陵二江合流處東下入渝合逹荊州東海潮汐隨月爲消長孤光孤影也曹植詩顧盻遺光彩庾信詩寂寥人事屏易聖人以此洗心江淹詩無以滌心胸王十朋曰漢武帝李夫人賦釋馬山椒謝惠連詩悲猿響山椒謝莊月賦菊散芳於山椒謝靈運詩稅駕登山椒廣雅土髙四墮曰椒】

劍門【舊唐書劍州劍門縣界大劍山卽梁山也其北三十里有小劍山大劍山有閣道三十里一統志大劍山在保寧府劍州北二十五里蜀所恃爲外戶其山峭壁中斷兩崖相嵚如門之辟如劍之植故又名劍門山張孟陽劍閣銘惟蜀之門作固作鎭是曰劍門壁立萬仞】

惟天有設險劍門【一作閣】天下壯連山抱西南石角皆北向兩崖崇墉倚刻畫城郭狀一夫【一作人】怒臨闗【一作門】百萬未可傍【去聲一作仰此言劍門勢險可以守國杜臆山抱西南而石角北向亦見地形內屬彼並吞割據者皆違天矣崇墉象其壁立城郭象其長亙未可傍人不敢近也易坎卦天險不可升也地險山川丘陵也王公設險以守其國相如封禪書天下之壯觀荊州記峽長七百里兩岸連山略無絕處王洙曰劍門山石北向如拜伏狀仇池記石角外向張協武館賦崇墉四匝江淹賦刻畫崒兮】

【山云而碧峯水經注云連山絕險飛閣湧衢可想墉城之勢矣劍閣銘一人荷防萬夫趦趄陳琳與魏文帝書一夫揮防萬人不得進】珠玉【陳作玉帛】走中原【往見舊人手卷此句之上有川嶽儲精英天府興寶藏二句方接以珠玉云云】岷峨气淒愴三皇五帝前雞犬各【一作莫】相【一作自】放後王尙柔逺職貢道已喪【去聲下二條對劍門而衡論古今此段記其財賦恐蜀人困於誅求也民苦須索故愁怨結而山含淒愴雞犬放中國未通尙職貢珠玉是徴矣道喪謂失柔逺本意按珠玉句突接似乎陡健但細玩文气當先言蜀產之奇而後言淒愴之故下文先言三皇五帝而後言職貢道喪上下四句各一開一闔說方見抑揚頓挫之致抱朴子儲八石之精英記寶藏興焉揚雄蜀都賦於近則有瑕英蘭芝玉石江珠淮南子西方之美者有霍山之珠玉焉錢神論無足而走趙注岷山在成都之西卽靑城山峨山在成都西南卽峨嵋山書岷山江江賦峨嵋爲泉陽之揭王粲詩淒愴令吾悲莊子三皇五帝之治天下不同白虎通三皇謂伏羲神農燧人也五帝謂黃帝顓頊帝嚳帝堯帝舜也潘嶽西徵賦渾雞犬而亂放書柔逺能邇束觀漢記百蠻職貢周禮制其職各以其所能制其貢各以其所有】至今【一作令】英雄人髙視見霸王【於況切】並吞與割據極力不相讓吾將罪眞宰意欲鏟疊嶂恐此復【扶又切】偶然臨風黙【一作黯】惆悵【末段言其形勝恐蜀人罹於戰爭也並吞者王如漢光武是也割據者霸如公孫述是也從古多因疊嶂凴險恐此復有其事故臨風而生悵首條形容劍門題意已盡下靣又另開議論自三皇至今包舉數千年治亂興亡眞絕大經濟文字此詩與鹿頭山皆同時之作下章三段各八句此章格局亦宜相似中段止六句斷屬脫漏無疑王命論英雄陳力劉孝綽詩髙視獨辭雄齊國策能致其主霸王漢書主父偃書秦蠶食天下並吞戰國陸機辯亡論遂割據山川跨制荊吳而與天下爭衡矣莊子若有眞宰而不得其朕海賦鏟臨崖之阜陸王筠詩開窻延疊嶂江淹詩臨風黙含情】

【胡夏客曰劍門詩因劍閣銘而成但銘詞出以莊嚴此詩尢加雄肆用古而能勝於古人方稱作家按公登慈恩寺墖詩秦山忽破碎涇渭不可求知天寶之將亂也悲靑阪詩安得附書與我軍忍待明年莫倉卒知收京在次年也收京詩雜鹵橫戈數功臣甲第髙知回紇生釁藩鎭跋扈也秦州詩西徵問烽火心折此淹畱知吐蕃冦邊不能安枕也此詩云恐此復偶然臨風黙惆悵知蜀必有事而深憂逺慮也未幾段子璋徐知道崔旴楊子琳輩果據險爲亂公之料事多中如此可見其經世之才矣】鹿頭山【唐書漢州徳陽縣有鹿頭闗闗在鹿頭山上南距成都百五十里髙崇文擒劉辟於此全蜀總志鹿頭山在徳陽縣治北三十餘里】

鹿頭何亭亭是日慰饑渴連山西南斷俯見千里豁遊子出京華【一云咸京】劍門不可越及玆險阻盡始【去聲】喜原野濶【此初至蜀地而喜首句防題俯見千里乃山上遙望者中後兩段俱承此王洙曰自秦入蜀川嶺重復極爲險阻及下鹿頭闗東望成都沃野千里防郁之气乃若煙霞靄然寰宇記古老云昔有張鹿頭居此因以爲名西都賦狀迢迢以亭亭應璩詩以副饑渴懷蜀志諸葛亮傳益州險塞沃野千里江總詩山豁自疎快郭璞詩京華遊俠窟左傳逾越險阻淮南子周視原野】殊方昔三分霸气曾【音層】間【去聲】發天下今一家云端失雙闕悠然想揚馬繼起名硉兀有文【一作才】令【平聲】人傷何處埋爾骨【此思蜀中古迹先主霸業揚馬文章皆垂名千載者失雙闕無復當時宮殿矣何處埋不見往日遺蹤矣裴秀九州圖論】

【絕域殊方之迥蜀志今天下三分益州疲獘記聖人能以天下爲一家古詩善哉行遊戲云端蜀都賦華闕雙邈重門洞開孫綽天臺賦雙闕云竦以夾路何遜墓志競收揚馬華陽國誌司馬相如耀文上京揚子云齊聖廣淵斯蓋華岷之靈標江漢之精華也繼起謂揚繼馬后硉兀危石也蔡琰笳曲死當埋骨兮長已矣】紆余脂膏地慘澹豪俠窟仗鉞非老臣宣風豈専逹冀公柱石姿論道邦國活斯人亦何幸公鎭逾歳月【此幸撫蜀得人也蜀本膏腴豪俠之場自經喪亂不免元气日虧必得老臣仗鉞方能播宣風教専達朝廷裴冕以宿望而鎭此邦可爲生民厚庇矣此章三段各八句上林賦紆余逶迆髙曰紆余廣逺貌蜀都賦內函要害於膏腴華陽國誌蜀人稱郫繁曰膏腴綿洛爲浸沃又曰秦克六國輒徙其豪俠於蜀家有鹽銅之利人擅山川之材簫鼔歌吹擊鐘肆懸富侔公室豪過田文王褒詩豪俠競交遊吳志孫堅曰古之名將仗鉞臨眾漢書疏廣曰聖主惠養老臣後漢隗囂傳威命四布宣風中嶽周禮大事則從其長小事則専達杜臆中宗時蕭至忠爲専違中丞謂事得専逹於天子不受人節制舊唐書至徳二載十二月右僕射裴冕封冀國公乾元二年六月拜成都尹克劍南西川節度使據詩云公鎭逾歲月則裴冕拜成都尹當在是年六月之前恐舊書有誤許靖與曹操書扶危持傾爲國柱石晉嚴纘疏宜得柱石之士如周昌者書論道經邦】

【李長祥曰自秦州至此山川之奇險已盡詩之奇險亦盡乃發爲和平之音使讀者至此別一世界情移於境不可彊也】

成都府【漢書地理誌蜀郡有成都縣唐爲成都府舊唐書成都府在京師西南二千三百七十九里去東都三千二百一十六里】

翳翳桑楡日照我徵衣裳我行山川異忽在天一方但逢新人民未卜見故鄕大江東流去【一作從東來】遊子日月【一作去日】長【初見成都人物而嘆遊子不歸也此以江水東流興已之棲泊歸去來辭景翳翳以將入翳翳朦朧之貌淮南子日西垂景在樹端謂之桑楡後漢馮異傳失之東隅收之桑楡古詩照我羅衣幃潘嶽詩山川邈離異蘇武詩良友逺離別各在天一方曹植詩但覩新少年晏子春秋未卜其夜漢傷歌行思念故鄕鬱鬱累累謝朓詩大江流日夜博物志水潦東流漢人變歌愴愴遊子懷陸機短歌來日苦短去日苦長】曾【音層】城塡【音田】華屋季冬樹木蒼喧然名都防吹簫間【去聲一作奏】笙簧信美無與適側身望川梁鳥雀夜各歸中原杳茫茫【又聞成都歌吹而嘆中原遙隔也此以鳥雀歸巢興已之無家劉防孟曰遊子日月長中原杳茫茫悲涼憤怨讀之黯然張逺注公初至成都而輒動鄕闗之思所謂成都萬事好不如歸吾廬也陸機詩朝遊遊層城注層重也曹植詩嘉賓塡城闕注塡滿也國策蘇秦見趙王於華屋之下注華髙麗也阮瑀詩季冬乃來歸漢古歌樹木何修修鹽鐵論皆爲天下之名都釋名都者國君所居人所都防也樂府詩玉女坐吹簫詩吹笙鼔簧王粲登樓賦𨿽信美而非吾土兮曾何足以少畱無與適意不自適也楚辭欲側身而無所劉鑠詩河廣川無梁謝靈運詩空庭來鳥雀詩中原有菽王羲之詩茫茫原疇】初月出不髙眾星尙爭光自古有羇旅我何苦哀傷【此心傷羇旅而聊爲自寛之詞薄暮方至故云桑楡旣而黃昏故云鳥歸久之星出月升蓋在下之也此章前二段各八句末段四句收子夜歌碧樓防初月古詩眾星何歷歷史記屈原傳𨿽與日月爭光可也淮南子日出星不見不能與之爭光也陶潛詩自占有行役左傳羇旅之臣幸若獲宥阮籍詩揮涕懷哀傷】

【楊徳周曰此詩寄意含情悲壯激烈政復有俯仰六合之想】

【朱鶴齡曰此詩語意多本阮公詠懷翳翳桑楡日照我徵衣裳卽阮之灼灼西頽日餘光照我衣也側身望川梁卽阮之登髙望九州也鳥雀夜各歸中原杳茫茫卽阮之飛鳥相隨翔曠野莽茫茫也自古有羇旅我何苦哀傷乂翻阮之羇旅無儔匹俯仰懷哀傷以自廣也初月出不髙眾星尙爭光則本子建贈徐幹詩圓景光未滿眾星粲以繁公云熟精文選理於此益信杜田注桑楡諭明皇在西內初月諭肅宗眾星諭史思明之徒此最爲曲說王伯厚困學紀聞亦引之吾所不解李長祥曰前後出塞石壕新安新婚垂老無家等作與山水諸作少陵五言古詩之大者出塞等作猶有三百篇漢魏之在其前山水諸作則前後當無復作者矣語不驚人死不休少陵之作詩也篇終接混茫則其詩之气也死不休用力處接混茫神化處其至爾力也其中非爾力也又曰少陵詩得蜀山水吐气蜀山水得少陵詩吐气周珽曰少陵入蜀諸篇絕脂粉以堅其骨賤丰神以實其髓破繩格以活其肢首首摛幽擷奧出鬼入神詩運之變至此極盛矣】

酬髙使【去聲】君相贈【鶴注公初到成都寓居浣花溪寺時髙適爲彭州刺史以詩寄贈而公酬以此詩也】

古寺僧牢落空房客【一作得】寓居故人供祿米鄰捨與園蔬雙樹容聽【平聲】法三車肯載書艸吾豈敢賦或似【一作比】相如【此詩逐聨分答與髙詩句句相應空房客居見無詩書可計鄰友供給見非取資僧飯但容聽法則不能設難未肯載書亦何處翻經乎末則謝艸而居作賦言詞人不敢擬經也洛陽伽藍記凡有古寺名僧徳眾上林賦牢落陸離秦嘉詩獨坐空房中成都記艸堂寺在府西七里寺極宏麗僧復空居其中與杜員外居處偪近趙淸獻玉壘記公寓沙門復空所居杜臆故人當指裴冕公孫傳故人賓客仰衣食奉祿皆給之晉書山濤傳祿賜俸秩散之親故後漢陳忠疏鄰捨比裏顏延之陶徴士誄伊好之洽接閻鄰捨湛方生詩茹彼園蔬飲此春酒翻譯名義集娑羅樹東西南北四方各雙故曰雙樹方靣悉皆一榮一枯槃經世尊在雙樹間演法舊注法華經長者以牛車羊車鹿車立門外引諸子出離火宅王勃釋迦成道記牛羊鹿之三車出宅注法華三車諭也羊車諭聲聞乘鹿車諭緣覺乘牛車諭菩薩乘俱以載運爲義前二乘方便設施惟大白牛乘是實引重致逺不遺一物漢書揚雄傳贊經莫大於易故作太本傳孝成時有薦雄文似相如者召雄待詔承明之庭】

贈杜二拾遺【附髙邇詩】

傳道【去聲】招提客詩書自討論【平聲】佛香時入院僧飯屢過【平聲】門聽法還應【平聲】難【去聲】尋經賸【一作剰】欲翻艸今已畢此後【一作外】更何言【公初居浣花溪寺故云招提客佛香僧飯聽法尋經想寺中景事艸之外更有何言謂別有著作也孔安國書序討論墳典髙僧傳支遁講維摩經遁通一義許詢無以措難詢設一難遁亦不復能通庾信詩經文漢語翻盧山記謝靈運卽逺公寺翻湼槃經名其臺曰翻經臺翻者委曲敷衍之意非翻譯也】

卜居【楚辭有卜居公借以爲題按顧注乾元二年十二月公至成都明年上元元年卜成都西郭浣花溪以居公題艸堂詩云經營上元始是也黃鶴鮑欽止皆云劍南節度使裴冕爲公卜成都艸堂以居之此說無據裴若爲公結廬則詩題當特標裴冀公而詩中亦不當以主人卜林塘一句輕敍矣如王判官遺艸堂貲公必載之又如嚴鄭公擕酒饌來亦必亟稱之何況爲公卜居耶其說不足信矣】

浣花溪【一作之一作流】水水西頭主人爲【去聲】卜林塘幽已知出郭少塵事更有澄江銷客愁無數蜻蜓齊上【上聲】下【去聲】一雙鸂鶒對沈浮東行萬里堪乘興【去聲】須向山陰入【一作上】小舟【首二卜居艸堂中敍景物申上林塘幽末喜此溪直通吳防可乘興而至山陰也主人公自謂爲卜者爲此而卜居也此從浣花溪敍入卽可稱花溪主人後歸成都詩云錦裏逄迎有主人亦可稱錦裏主人矣顏廷榘曰出郭逺俗澄江散懷此幽居自得之趣蜻蜓上下鸂鶒沈浮此幽居物情之適寰宇記浣花溪在成都西郭外屬犀浦縣一名百花潭趙曰公之居在浣花溪水西岸江流曲處世說士衡在西頭班固作東都賦自稱爲主人劉孝標作廣絕交論亦自稱爲主人此可互證王勃詩林塘風月賞陶潛詩遂與塵事防謝朓詩澄江淨如練劉孺聨句詎使客愁輕顧注曰齊曰對善狀物情張孟陽蒙汜池賦珍魚產而無數謝朓詩蜻蜓艸路飛枚乘栁賦旣上下而好音亦黃衣而絳足庾信詩白鶴一雙來謝恵連詩覽水禽之萬類信莫麗乎鸂鶒景福殿賦沈浮翺翔樂我皇道華陽國誌蜀使費褘聘吳孔明送之褘嘆曰萬里之行始於此矣趙曰萬里橋在浣花之東故以此起興耳世說王子猷居山陰雪夜忽憶戴安道時戴在剡溪卽乘輕船就之旣造門不前便返人問其故曰吾本乘興而行與盡而返黃生注此故爲放言以冩其胸次非眞欲逺行也其暗用孔明子猷語融防入妙】

【公壯遊詩云鑑湖五月涼蓋深羨山陰風景之美今見浣溪幽勝彷佛似之故思乘興東遊此快意語非愁嘆語諸說紛紛總於詩意不合張綖謂東向山陰意在訪鄭防也按公崎嶇入蜀方構艸堂豈能捨妻子而逺尋故人其說迂矣周珽謂欲東歸洛陽須從山北陰處上船而去按成都無山不當以溪畔爲山陰其說鑿矣顧宸謂公欲萬里而至山陰則冕之爲人可知此似作憾冕之詞按公至成都在乾元二年十二月次年三月以李若幽爲成都尹時公方卜居而裴亦將去矣焉得有不足之詞其說亦無據也】王十五司馬弟出郭相訪遺【去聲】營艸堂貲【鶴注此當是上元元年初營艸堂時作】

客裏何遷次江邊正寂寥肯來尋一老愁破是今朝憂我營茅棟擕錢過野橋他鄕惟表弟還往莫辭勞【一作遙上四敍出郭見訪下則謝其遺貲艸堂也邵注遷次遷居次捨也左傳楚子期伐吳廢日共積一日遷次陳樂昌公主詩今日何遷次新官對舊官楚辭聲嗷嗷以寂寥兮詩恵然肯來又不然遺一老又以永今朝古詩茅棟嘯愁鳶抱朴子出不辭勞入不數功】

【陶開虞曰子美艸堂有四其一在西枝邨未成一在浣花一在瀼西一在東屯初營成都艸堂有裴嚴二中丞髙使君爲之主有徐卿蕭何韋三明府爲之圃有王錄事王十五司馬爲之營修大官遣騎親朋展力客居正復不寂寥也】

蕭八明府實處覓桃栽【黃鶴注數首俱上元元年初營艸堂時作覓桃覓竹覓榿覓松覓果皆營艸堂時漸次栽種者從朱本因類附之桃栽二字連用猶俗云桃秧乃小桃之可栽者榿栽松栽亦然竹不言栽者移竹兼用根竿也】

奉乞桃栽一百根春前爲【去聲】送浣花邨河陽縣裏𨿽無數濯錦江邊【一作頭】未滿園【初春乞栽及時易種故欲致桃之早河陽貼明府此截律詩上四句齊民要術凡種樹正月爲上時二月爲下時白帖潘嶽爲河陽令徧樹桃李庾信枯樹賦若非金穀滿園樹定是河陽一縣花】

【王嗣奭曰公無日不思鄕而種榿栽松若爲久住之計其襟情可想然浣花一艸堂遂爲千古宅豈偶然哉諸章皆以詩代札乃公戲筆】

從韋二明府續處覓綿【一作錦】竹【一作覓錦竹三數叢蔡曰綿竹產漢州綿竹縣之紫巖山地誌漢綿竹縣以其地宜竹故名朱注楊子云有綿竹頌此蜀產也故覓之黃鶴云錦竹卽竹譜之防�竹其皮似繡者楊愼又引梅宛陵錦竹詩云𨿽作湘竹文還非楚筠質本與凡艸俱偶近君子室原注云此艸也似竹而斑亦與杜詩不合】

華軒藹藹他年到綿竹亭亭出縣髙江上捨前無此物幸分蒼翠拂波濤【出縣之梢映波加翠故欲分竹江幹華軒指韋署此截律詩下四句王微詩長想慿華軒鮑令暉詩藹藹垂門桐陶潛詩亭亭復一紀謝朓詩蒼翠望寒山】

慿何十一少【去聲】府邕覓榿木【一有數百二字】栽【時何邕爲利州綿谷尉】

艸堂塹【七艷切】西無樹林【一作木】非子誰復【扶又切】見幽心飽聞榿【唐韻不載此字苕溪漁隠云丘宜切】木三年大與致溪邊十畝陰【堂西夕照得木成陰故欲致榿之多子指何邕時解指榿木者非亦截上四句鼂錯書髙城深塹廣韻塹繞城水也江淹詩蘅杜緩幽心宋祁益部方物記榿木蜀所宜民家蒔之不三年可爲薪疾種亟取里人利之蔡夢弼曰蜀中記玉壘以東多榿木易成而可薪美陰而不害然余嘗歷考韻書無榿字詢之蜀人相傳以爲丘宜切後見王荊公集中有薛秀才詩云濯錦江邊木有榿小園封殖佇華滋地偏幸免桓魋伐歲晚聊同庾信移則知欹音爲是也詩十畝之間兮】

慿韋少【去聲】府班覓松樹子栽【鶴注後有涪江泛舟送韋班詩韋當是涪江尉晉書許孜傳有鹿犯其松栽】

落落出羣非櫸栁靑靑不朽豈楊梅欲存老蓋千年意爲【去聲】覓霜根數寸栽【一云來不露一松字卻句句切松較之他章獨有蘊借此截中四句天臺賦蔭落落之長松何敬宗詩靑靑陵上松子虛賦梬棗楊梅張楫曰楊梅似穀子而有核其味酢出江南今按楊梅經冬不凋故比靑松之不朽若作楊樹梅樹其葉先落不可云靑靑矣酉陽雜俎松千歲方頂平偃蓋王僧達詩孤蓬捲霜根吳筠詩松生數寸時遂爲艸所沒未見籠云心誰知負霜骨】又於韋處乞大邑瓷盌【唐書大邑縣屬卭州咸亨二年析益州之晉原置】

大邑燒瓷輕且堅扣如哀【一作寒】玉錦城傳君家白盌勝【平聲】霜雪急送茅齋也【去聲】可憐【上二瓷盌下二乞韋此截首尾四句吳門金氏曰一瓷盌至微卻用三四層寫意初稱其質次想其聲又羨其色先說得珍重可愛因望其急送茅齋只尋常器皿經此防染便成韻事矣徐陵賦哀玉發於新聲】

詣徐卿覓果栽【一作覓果子公有徐卿二子歌】

艸堂少花今欲栽不問緑李與黃梅石筍街中卻歸去果園坊裏爲【去聲】求來【上二覓果下二詣徐石筍街公歸路果園坊徐住所亦截上四句西京雜記初修上林苑羣臣逺方各獻名果李十五種內有緑李西都賦竹林果園】

堂成【依黃鶴編在上元元年】

背【音佩】郭堂成蔭白茅緣江路熟俯靑郊榿【丘宜切】林礙日吟風葉籠【力鐘切山谷音夢】竹和煙滴露梢暫止【一作下】飛烏將數子頻來語燕定新巢旁人錯比揚雄宅懶惰【一作懶】無心作解嘲【詩家因事立題便須就題命意此拈堂成爲題則賦堂之外不得旁及矣起聨言堂之規制靣勢中四記竹木之佳禽鳥之適則堂成後景物備矣末借揚雄自況以終所賦之意一起一結自相照應此通篇章法也背郭成堂緣江熟路四字本相對將堂成路熟倒轉則上半句變化矣林礙日葉吟風竹和煙露滴梢六字本相對將風葉露梢倒轉則下半句變化矣詩白茅菅兮漢書注白屋謂以白茅覆屋謝朓詩結軫靑郊路榿木注見前章庾肩吾詩疎林不礙日涸浦暫通嘲王勃詩野花常捧露山葉自吟風黃山谷曰籠竹蜀人名大竹雲蔡氏曰蜀有竹名籠籦朱注竹有數種節間容八九寸者曰籠竹一尺者曰苦竹弱梢垂地者曰釣絲竹古樂府烏生八九子端坐秦氏桂樹間通鑑晉安帝紀魏王珪畋於白登山見熊將數子顏師古曰將率領也唐太宗詩新巢封古樹左思詩寂寂揚雄宅門無卿相輿寰宇記子云宅在華陽縣少城西南角一名艸堂陶潛詩懶惰故無匹揚雄傳哀帝時丁傅董賢用事雄方艸太或嘲雄以尙白而雄解之號曰解嘲】

【王嗣奭曰此章與卜居相發前詩寫溪前外景此詩寫堂前內景前景是天然自有者此景則人工所致者乃卜居堂成之別也】

【羅大經曰詩莫尙乎興興者因物感觸言在於此而意在於彼非若比賦之直言其事也故興多兼比賦比賦不兼興古詩皆然今以杜陵詩言之發潭州云岸花飛送客檣燕語畱人蓋因飛花語燕傷人情之薄言送客畱人止有燕與花耳此賦也亦興也若感時花濺淚恨別鳥驚心則賦而非興矣堂成云暫止飛烏將數子頻來語燕定新巢蓋因烏飛燕語而喜已之擕雛卜居其樂與之相似此比也亦興也若鴻雁影來聨峽內脊令飛急到沙頭則比而非興也】

蜀相【此公初至成都時作先主建安二十六年卽帝位冊亮爲丞相錄尙書事方輿勝覽廟在府西北二里武侯初亡百姓遇節朔各私祭於道中李雄稱王始爲廟於少城內桓溫平蜀夷少城獨存孔明廟】

丞【一作蜀】相【去聲】祠堂何處尋錦官城外柏森森映堦碧艸自春色隔葉黃鸝空【一作多】好音三顧頻繁【郭作煩】天下計兩朝【音潮】開濟老臣心出師未捷【一作用】身先死長使英雄淚滿襟【上四祠堂之景下四丞相之事首聨自爲問答記祠堂所在艸自春色鳥空好音此寫祠廟荒涼而感物思人之意卽在言外天下計見匡時雄略老臣心見報國苦衷有此兩句之沈摰悲壯結作痛心酸鼻語方有精神宋宗忠簡公臨歿時誦此二語千載英雄有同感也直書丞相尊正綂名臣也朱子綱目大書丞相亮出師先後同防題稱蜀相仍舊稱耳寰宇記諸葛武侯祠在先主廟西府城西有故宅王逸楚辭注公卿祠堂華陽國誌成都西城故錦官城也錦江織錦濯其中則鮮明他江則不好故命曰錦官孫季昭曰成都呼爲錦官城以江山明麗錯雜如錦也趙注或以其地有錦官如銅官鹽官之類此更見官字取義嘗觀範至能參政作詩每官爲一集所著錦官集蓋鎭都時作乃親見成都爲錦官城故取以名之耳顧注儒林公議曰成都先主廟側有諸葛武侯祠祠前有大柏系孔明手植圍數大唐相段文昌有詩刻存焉唐末漸枮歷王建孟知祥二僞國不復生然亦不敢伐皇宋幹徳五年丁夘夏五月枯柯再生余於皇祐初守成都又八年矣新枝聳云枯漧存者若老龍之形正所謂柏森森也潘嶽懷舊賦柏森森以攢植江淹詩幽冀生碧艸謝朓詩春色滿皇州陸機詩疏黃鳥黃鸝畱也或謂之黃栗畱幽州人謂之黃鶯一名倉庚一名商庚一名鵹黃一名楚雀齊人謂之摶黍何遜詩黃鸝隠葉飛詩晛睆黃鳥載好其音何遜行孫氏陵詩山鸎空樹響壠月自秋暉空字自字不勝寥落之感此詩卽用其意出師表三顧臣於艸廬之中頻繁言頻數繁多也陸云詩黃鉞授徵鍚命頻繁庾亮辭中書令表頻煩省闥出總六軍韓非子周公旦假爲天子七年非爲天下計也爲其職也兩朝指先主後主杜臆謂欲復髙光舊業似逺賈誼傳搴兩朝之器朱瀚注開濟謂章武開基建興濟美謚法開物濟務司馬瑋傳性開濟好施又桓宣傳開濟篤素趙充國曰無逾於老臣矣諸葛亮傳亮悉大眾由斜谷出據武功五丈原與司馬懿對於渭南相持百餘日疾卒於軍蜀志天下英雄喁喁有望王筠詩淚滿橫波目】

【周甸曰薛逢籌筆驛詩出師表上畱遺恨猶自千年激壯夫羅隠武侯祠詩時來天地𨿽同力運去英雄不自由吁漢運告終天嗇其壽使不能盡展其才以光復大業讀二三君子之詩未嘗不流涕嘆息也楊愼曰正徳戊寅於武侯祠見壁間有詩云劍江春水緑沄沄五丈原頭日又曛舊業未能歸後主大星先已落前軍南陽祠宇空秋艸西蜀闗山隔暮云正綂不慙傳萬古莫將成敗論三分此詩始終皆武侯事𨿽子美或未過之惜不知其姓氏耳今按杜詩先祠廟而後弔古此詩先弔古而後祠廟其雲春水指當時出師之時又云秋艸乃後人謁祠之日結用萬古三分亦本杜詠懷諸葛詩但杜是以虛對實此則以實對虛尢爲斟酌耳此詩升庵闕其姓名後閱七修類稿載戴天錫集句知是元人吳漳作也】梅雨【鶴注詩云茅茨疎易濕當是上元元年艸堂初成時作周處風土記夏至前雨名黃梅雨埤雅江湘二浙四五月間梅欲黃落則水潤土溽柱礎皆汗蒸鬱成雨謂之梅雨沾衣敗汗故自江以南三月雨謂之迎梅四月雨謂之送梅然則蜀亦不異江南也】

南京犀【一作西】浦道四月熟黃梅湛湛【一作黤黤】長江去防防細雨來茅茨疎易【音異】濕雲霧宻難開竟日蛟龍喜盤【楊愼云蜀音讀作旋】渦與岸回【此詠蜀中梅雨也犀浦記地黃梅記時長江承浦細雨承梅茅茨二句見細雨蒙蒙之象蛟龍二句見長江洶洶之勢唐書元宗幸蜀還至徳二載攺成都府置尹視二京號曰南京黃希曰蜀都有石犀李冰以壓水怪犀浦之名或本此犀浦縣屬成都府垂拱二年析成都縣置薛道衡】

【詩細雨應黃梅隋煬帝江都詩梅黃雨細麥秋橫楓樹蕭蕭江水平楚辭湛湛長江兮上有楓又雷塡塡兮雨防防梁元帝詩從風疑細雨莊子茅茨不剪何遜詩雲霧江邊起庾信詩竟日坐春臺漢瓠子歌蛟龍騁兮放逺遊郭璞江賦盤渦谷轉淩濤山頽師氏曰水盤聚而回洑者與岸回旋也庚溪詩話江南五月梅熟時霖雨謂之黃梅雨然少陵詩曰南京犀浦道四月熟黃梅是蜀中梅雨乃在四月也及讀栁子厚詩云梅熟迎時雨蒼茫值曉春此子厚在嶺外詩是南粵梅雨又在春矣蓋時所至早晚不同耶今按風土記所載則迎梅送梅之雨春夏自別也】

爲農【詩云圓荷細麥當是上元元年季春時作管子農之子爲農】

錦裏煙塵外江邨八九家圓荷浮小葉細麥落【一作墮】輕花卜宅從玆老爲農去國賒逺慚勾漏令不得問丹砂【杜臆此喜避地得所而作也首句煙塵外爲一詩之骨自安史倡亂徧地兵戈江邨獨在煙塵之外如圓荷細麥舉目所見景物可嘉故將卜宅爲農有終焉之志煙塵不到便同仙隠乃以不得丹砂爲慚戲詞也錦裏錦城之地煙塵火之警蔡琰胡笳曲煙塵蔽野兮顏延年詩去國還故里九域志容州有古勾漏縣城一統志勾漏山在今安南古勾漏縣在其下勾漏令用晉葛洪事】

【呂氏童蒙訓曰潘邠老云七言詩第五字要響如返照入江翻石壁歸云擁樹失山邨翻字失字是響字也五言詩第三字要響如圓荷浮小葉細麥落輕花浮字落字是響字也所謂響者致力處也竊以爲字字當活活則字字自響】

有客【鶴注編在上元元年艸堂作下首同舊以此章爲賓至下章爲有客詩題互錯按此詩云有客過茅宇當依艸堂本彼此攺正詩有客有客】

患气經時久臨江卜宅新喧卑方避俗疎快頗宜人有客過【平聲】茅宇呼兒正葛巾自鋤稀菜甲小摘爲【去聲】情親【此章見相親之意上四卜居景況下言客來情事趙汸注菜經自鋤其甲尙稀未免小摘者爲情親故也十字中有數曲折王右軍重熙帖患气懸情師氏曰公嘗有肺疾哀江南賦誅茅宋玉之宅穿經臨江之府左傳非宅是卜惟鄰是卜古詩喧卑厭俗居江總詩山豁自疎快宜人見毛詩王勃詩野客思茅】

【宇山人愛竹林語林梁國楊氏子九歳甚聰慧孔君平詣其家呼兒出爲設果庾信詩葛巾久乖角菊徑簡經過說文艸木初生曰甲謝靈運永嘉記百卉正發時聊以小摘供日謝莊詩惆悵憶情親趙汸曰此詩自一句順說至八句不事對偶而未嘗無對偶不用故實而自可爲故實散淡率眞之態偶爾成章而厭世避喧少求易足之意自在言外所以爲不可及也】

【王嗣奭曰公於情親之人當病气已久猶必正巾以接之安有不冠而見嚴武者此可作辯誣之一證也】賓至【依艸堂本作賓至盧注有客者偶然有之也賓至者有爲而至也題相似而微不同左傳賓至如歸】

幽棲地僻經過【平聲】少老病人扶再拜難豈有文章驚海內漫勞車馬駐江幹竟日淹畱佳客坐百年麤糲【音辣】腐儒餐不【一作莫】嫌野外無供給乘興【去聲】還來看藥欄【此章見相欵之情上四賓至下四畱賓直敍情事而不及於景此七律獨創之體不拘唐人成格矣僻居老病不意人來客以文章之契跋涉江幹意亦誠矣公先爲謙已之語而復盡欵洽之情讀此詩見豪放中有慇懃气象顧注此詩詞人聲價髙士性情種種具見生注竟日淹畱乃傾蓋如故之根何遜詩幽棲多暇豫謝叔原詩願言屢經過宋宗炳有疾還江陵曰老病俱至名山恐難徧觀古詩隴西行卻略再拜跪庾信枯樹賦殷仲文海內知名漫勞徒勞也範云詩江幹雲气浮幹水涯也世說談宴竟日陸機詩淹畱終不見沈約詩佳客信龍鑣百年猶言終身廣韻一斛粟舂約六斗米爲糲韓國策嚴遂曰特以爲丈人麤糲之費後漢魏霸爲鉅鹿太守常服麤糲不食魚肉之味漢書髙祖以隋何爲腐儒張耳傳女家厚供給耳庾肩吾詩向嶺補注此詩分花徑隨堦轉藥欄

五六失粘】

【朱瀚曰一主一賔對仗成篇而錯縱照應極結搆之法起語鄭重次聨謙謹腹聨眞率結語殷勤如聆其謦欬如見其儀型較之香山諸作眞覺髙曾規矩肅肅雝雝也】

【羅大經曰近時趙紫芝詩云一瓶茶外無祗待同上西樓看晚山世以爲佳然杜少陵云莫嫌野外無供給乘興還來看藥欄卽此意也杜子野詩云尋常一樣窗前月才有梅花便不同世亦以爲佳然唐人詩云世間何處無風月才到僧房分外淸亦此意也欲道古人所未道信矣其難矣紫芝又有詩雲野水多於地春山半是云世尢以爲佳然余讀文苑英華所載唐詩兩句皆有之但不作一處耳唐僧詩云河分岡勢斷春入燒痕靑有僧嘲其蹈襲云河分岡勢司空曙春入燒痕劉長卿不是師兄偸古句古人詩句犯師兄此𨿽戲言理實如此作詩者豈故欲竊古人之語以爲已語哉景意所觸自有偶然而同者蓋自開辟以至於今只是如此風花雪月只是如此人情物態】

狂夫【鶴注編在上元元年盧注此詩因艸堂而興感詩成之後用末句狂夫爲題詩狂夫瞿瞿】

萬里橋西一【一作新】艸堂百花潭水卽滄浪風含翠篠【音小】娟娟淨【一作靜】雨裛紅蕖冉冉香厚祿故人書斷絕恆饑稚子色淒涼欲塡溝壑惟疎放自笑狂夫老更狂【上四言艸堂之景聊堪自適下因客況艱難而托爲笑傲之詞竹篠在堂迎風則愈呈其疎秀荷蕖在潭霑雨則更葉其芬芳娟娟美好貌冉冉漸至貌朱瀚注以故人享厚祿而書並斷絕致幼子受恆饑而色帶淒涼每句三層語最沈痛然身瀕溝壑而惟自笑疎狂終不怨恨故人可見公之曠懷矣杜臆故人必有所指但謂裴冕則非堂旣成後冕方去蜀也華陽國誌少城西南兩江有七橋南渡流曰萬里橋在城都縣南八里卽諸葛亮送費褘處因以爲名顧注北山移文李善注引梁簡文帝艸堂傳曰汝南周顒昔經在蜀以蜀艸堂寺林壑可懷乃於鐘嶺雷次宗學館立寺因名艸堂所謂艸堂之靈也公卜居浣花裏近艸堂寺因以命名耳陸遊筆記四月十九日成都謂之浣花遨頭宴於杜子美艸堂滄浪亭傾城皆出自開歲宴遊至是日止蜀人云𨿽戴白之老未嘗見浣花日有雨夏書嶓冡漾東流爲漢又東爲滄浪之水一統志在襄陽府均州垂影釣滄浪謝靈運詩緑篠媚淸漣鮑照詩娟娟似蛾眉梁簡文帝詩紅蕖間靑瑣紫蔓濕丹楹選詩柔條紛冉冉淮南子無大功而有厚祿王濬表人道防絕國策願及未塡溝壑而托之向秀思舊賦嵇康志逺而疎呂安心曠而放公詩毎用疎放本此】

【羅大經鶴林玉露云風含雨浥一聨上句風中有雨下句雨中有風謂之互體楊誠齋詩緑光風動麥白碎日翻池風日互映亦本於此但杜本無心楊則有意矣】

【楊升庵謂詩中疊字最難下惟少陵用之獨工今按七律中有用之句首者如娟娟戲蝶過閒幔片片輕鷗下急湍短短桃花臨水岸輕輕栁絮防人衣靑靑竹筍迎船出白白江魚入饌來是也有用之句尾者如信宿漁人還泛泛淸秋燕子故飛飛小院回廊春寂寂浴鳬飛鷺晚悠悠客子入門月皎皎誰家搗練風淒淒是也有用之上腰者宮艸霏霏承委佩鑪煙細細駐遊絲江天漠漠鳥雙去風雨時時龍一吟云石熒熒髙葉晚風江颯颯亂防秋山水蒼蒼落日曛竹竿裊裊細泉分是也有用之下腰者如穿花蛺蝶深深見防水蜻蜓欵欵飛風含翠篠娟娟淨雨裛紅蕖冉冉香無邊落水蕭蕭下不盡長江滚滚來碧窗宿霧蒙蒙濕朱拱浮雲細細輕是也聲諧義恰句句帶仙靈之气眞不可及矣】

田舍【鶴注此當是上元元年初夏作觀櫸栁枇杷可見世說王大將軍舊有田舍名】

田舍淸江曲【一作上】柴門古道旁艸深迷市井地僻懶衣裳楊栁【唐顧陶類編作楊栁一作櫸栁櫸居許切正異作櫃】枝枝弱枇杷對對【從顧陶本一作樹樹】香鸕鷀西日照曬翅滿漁梁【上四敍邨居荒僻下言景物之幽閒晉書陶潛傳惟至田舍及廬山遊觀而已楚辭隠岷山以淸江元行防詩艸深斜徑成風俗通古者】

【二十五畝爲一井因爲市交易故稱市井上林賦盧橘夏熟注卽枇杷也左思蜀都賦其園則有林擒枇杷李善注枇杷冬華黃實本出蜀中晉樂歌君非鸕鷀鳥洙曰鸕鷀水鳥蜀人以之捕魚詩疏敝敗之笱在於魚梁趙曰陶侃母責其爲漁梁吏而寄鮓】

【學林新編曰此詩以櫸栁對枇杷或謂櫸栁者栁之一種其名爲櫸栁非雙聲字也枇杷乃雙聲字相對未工予謂詩題曰田舍則當在田舍時偶然見此二物舉以成對耳如覓松苗子詩云落落出羣非櫸栁靑靑不朽豈楊梅楊梅乃梅之一種以此相配乃正對也】

江邨【鶴注此當是上元元年夏作謝朓詩曖曖江邨見】

淸江一曲抱邨流長夏江邨事事幽自去自來【一作歸】梁上燕相親相近【去聲】水中鷗老妻畫紙爲【一作成】棊局稚子敲鍼作釣鉤但有故人供【樊作分】祿米【此從英華一作多病所須惟藥物】微軀此外更何【一作無】求【江邨幽事起中四句梁燕屬邨水鷗屬江棋局屬邨釣鉤屬江所謂事事幽也末則江邨自適有與世無求之意燕鷗二句見物我忘機妻子二句見老少各得蓋多年匍匐至此始得少休也周注淸江指浣花溪王臺卿詩淸江窮廣深世說周顗曰吾若萬里長江何能不千里一曲沈佺期詩坐看長夏晚陶潛詩事事在中都吳筠詩一燕海上來一燕髙梁息何遜詩可憐雙白鷗朝夕水上游晉李秀四維賦序四維戲者衛尉摰侯所造也畫紙爲局截木爲棋東方朔七諫以直鍼而釣兮又何魚之能得惟直鍼不可以釣故敲鍼作鉤也漢樂府烏生曲釣鉤尙得鯉魚口分祿米亦指裴冕此暗用公孫給俸祿於故人事張華賦行藥物以爲娛局字物字疊用入聲當從英華爲是且祿米分給包得妻子在內謝靈運山居賦奉微軀以宴息陸云逸民賦淡浩然其何求】

【申涵光曰此詩起二語尙是少陵本色其餘便似千家詩聲口選千家詩者於茫茫杜集中特簡此首出來亦是奇事】

【王介甫悼鄞江隠士王致詩云老妻稻下收遺稚子松門拾墮樵二語本此杜能說出旅居閒適之情王能說出髙人隠逸之致句同意異各見工妙黃生曰杜律不難於老健而難於輕松此詩見蕭灑流逸之致】

江漲【鶴注詩云江漲柴門外當是上元元年在艸堂作郭璞江賦濟江津而起漲注漲水大貌】

江漲柴門外兒童報急流下【去聲】牀髙數尺倚杖沒中洲細動迎風燕輕搖逐浪鷗漁人縈小楫容易【音異】抜【趙音蒲撥切一作捩】船頭【上四江漲下冩漲時景物方下牀而水髙數尺及倚杖而水沒中洲是急漲之勢迎風之燕貼近水靣水微動而燕不驚逐浪之鷗浮泛水中水輕搖而鷗自適此見江流平滿波浪不興容易抜船頭亦見江水寛而漁人樂杜臆動曰細搖曰輕因鷗燕之得趣亦若水使之然此於無情中看出有情曹植詩柴門何蕭條鮑照詩急流騰飛沫古詩媒人下牀去庾信詩雪花深數尺鮑照詩倚杖牧雞防楚辭蹇誰畱兮中洲陶潛桃花源記漁人甚異之庾信詩五兩開船頭】

野老【鶴注當是上元元年秋作考乾元二年九月東京及濟汝鄭滑四州皆防賊上元元年六月田神功破思明之兵於鄭州然東京諸郡尙未收復故詩云城闕秋生畫角哀詩成後拈首二字爲題】

野老籬邊【一作前】江岸回柴門不正逐江開漁人网集澄潭下【去聲】估客船隨返照來長路闗心悲劍閣片雲何事【一作意又云行雲幾處】傍【去聲】琴臺王師未報收東郡城闕秋生畫角哀【此在艸堂而感時也上四冩景下四言情江岸回曲其柴門不正設者爲逐江靣而開也漁网客舟卽臨江所見者劍閣琴臺皆無佳趣正爲東郡未平而角吹聲哀也黃生曰前幅摹晚景眞是詩中有畫後幅說旅情幾於淚痕濕紙矣漁人网估客船三字略讀宋人詩多用此法長路闗心旣傷入蜀片雲何事又嫵畱蜀下句作比諭語洪仲曰秋生則角聲更哀生字屬秋不屬角莊子漁人入海利在水也虞鶱詩澄潭寫度鳥邵注潭卽百花潭世說謝尙船行淸風朗月聞江渚間估客船上有詠詩聲梁元帝纂要日西落光返照於東謂之返景顧注日暮急於泊船故隨返照而來康孟詩返照若華池古詩長路漫浩浩鮑照詩萬曲不闗心水經注小劍去大劍三十里連山絕險飛閣湧衢故謂之劍閣梁簡文帝詩可憐片雲生郭璞詩何事登云梯玉壘記相如琴臺在浣花溪北詩王師之所朱注東郡槪指京東諸郡非専指滑州靈昌郡也原注至徳二年陞成都爲南京故得稱城闕曹植詩廣曕戀城闕易林秋風生哀梁簡文詩城髙短簫發林空畫角悲】

雲山【鶴注詩言望鄕臺當是上元元年成都作是年羗渾黨項冦涇隴史思明入東都故有京洛音書之語夢弼曰此詩懷京洛而作然京洛不可見所見者雲山而已故首句因雲山起興遂以雲山命題蔡琰笳曲雲山萬重兮歸路遐】

京洛雲山外音書靜不來神交作賦客力盡望鄕臺衰疾江邊臥親朋日暮回白鷗元水宿何事有餘哀【此對雲山而懷故鄕也首二遙憶兩京次二托迹成都下乃漂泊無聊而作自解之語舊以作賦句承京洛因班固作兩都賦張衡作兩京賦故也其說似迂杜臆謂作賦客指相如傷時無同調而心切思鄕耳按作賦用蜀人望鄕用蜀地此說較穏黃生注故鄕不見而異地羇孤客子哀號宜矣彼鷗本水宿之鳥亦何事而作江上哀聲乎末乃觸物寄慨謝朓詩誰能久京洛吳筠詩萬里斷音書晉山濤與阮籍爲神交言不涉形迹也南史劉評字彥度阮孝緒博學隠居不交當世評一造之卽願以神交漢書揚雄傳司馬相如作賦甚麗盧照鄰詠琴臺詩云疑作賦客月似聽琴人寰宇記益州記云升仙亭夾路有二臺一名望鄕臺成都記望鄕臺隋蜀王秀所築張華詩衰疾近殆辱梁昭明太子集宿昔親朋謝靈運詩水宿淹晨暮曹植詩悲嘆有餘哀】

遣興【去聲梁權道編在成都詩內題曰遣興借詩以自遣也】

干戈猶未定弟妹各何之拭淚霑襟【一作巾】血梳頭滿靣絲地卑荒野大天逺暮江遲衰疾那能久應【平聲】無見汝期【一作時此章憶弟妹而作也上四傷手足睽離下四嘆行蹤流落地平故見野寛天曠故覺暮遲此寫蜀中春景左傳子產曰日尋干戈以相徵討列子弟妹之所不見莊子涕泣霑襟晉子夜歌宿昔不梳頭絲髮被兩肩易大傳天尊地卑鮑照詩茫然荒野中隋煬帝詩暮江平不動鮑照詩屏迹勤耕稼衰疾倚芝藥】

遣愁【此詩當入在成都詩內蓋與雲山遣興諸詩先後同時之作舊編在防州者非是】

養拙蓬爲戶茫茫何所開江通神女館地隔望鄕臺漸惜容顏老無由弟妹來兵戈與人事回首一悲哀【通首皆言愁緒欲借詩以遣之江可通而地猶隔嘆不能往防也兵戈阻則弟妹難來人事蹇則容顏易老故不勝悲哀回首對開戶而言潘嶽閒居賦終優遊以養拙尙書大傳子夏曰深山之中作壤室編蓬戶庾信詩原野正茫茫水經注丹山西卽巫山宋玉所謂帝女居之名曰瑤姬爲之立廟號朝云祠方輿勝覽神女廟在巫山縣治西北二百五十步有陽雲臺淮南子悲哀抱於情】

【此詩將前後諸篇參看方知爲成都所作江通神女館卽所謂獨立見江船也地隔望鄕臺卽所謂力盡望鄕臺也漸惜容顏老卽所謂梳頭滿靣絲也無由弟妹來卽所謂弟妹各何之也舊編屬防州者斷誤若身在防州不必云江通神女館矣且久思出峽何反追言地隔望鄕臺耶】

杜鵑行【此詩蔡氏編在防州詩內但防州別有杜鵑詩不應重出今按詩中有蜀人聞之之語蓋初至成都時泛詠杜鵑也其云昔日蜀天子一章應是托物寓言有感朝事而作今正其先後次序英華刻作司空曙注云又見杜甫集蓋兩存未決也華陽國誌魚鳬王后有王曰杜宇教民務農一號杜主七國稱王杜宇稱帝號曰望帝更名蒲卑防有水災其相開明決玉壘山以除水患帝遂禪位於開明升西山隠焉時適二月子鵑鳥鳴故蜀人悲子鵑鳥鳴也成都記望帝死其魂化爲鳥名曰杜鵑亦曰子規又記杜宇亦曰杜主自天而降稱望帝好稼穡教人務農治郫城亦曰望帝至今蜀人將農者必先祀杜主時荊人鼈靈死其屍沂流而上至文山下復生見望帝望帝因以爲相】

古時杜宇稱望帝魂作杜鵑何微細跳枝竄葉樹木中搶佯【英華作翔】瞥捩雌隨雄毛衣慘黑貌【一作自】憔悴眾鳥安肯相尊崇隳【英華作陋】形不敢棲華屋短翮惟願巢深叢【此章詠杜宇以破從來望帝之說也首段記其形細微而狀凋悴邵注搶佯飛掠有似猖狂瞥捩目斜視而旋折也黲黒淺黒色深叢竹木叢生處夏侯湛飛鳥賦舒修頸以儴佯上林賦轉騰撇烈一作撇捩朱超詩寄語故林無數鳥防入羣裏比毛衣易林毛羽憔悴陶潛詩眾鳥欣有托隋帝詔尊崇聖教謝靈運詩華屋非蓬居】穿皮啄朽觜欲禿苦饑始得食一虫誰言養雛不自哺此語亦足爲愚防聲音咽咽如有謂【英華作咽噦若有謂注云咽平聲】號【平聲】啼略與嬰兒同口漧【音幹】垂血轉迫促似欲【英華作欲以】上【上聲】訴於蒼穹【此憐其求食勞而啼聲慘漢盤中詩空倉鵲苦饑淮南子齊莊公出獵有一虫舉足雛不自哺注見十卷前漢楊惲書足下哀其愚蒙韓非子嬰兒相與戲也】蜀人聞之皆起立至今相效傳微風【從英華一作斆學傳遺風】乃知變化不可窮豈思昔日居深宮嬪嬙【一作妃】左右如花紅【末嘆世俗之傳訛蜀人起立將敬至今傳爲風俗謂望帝之魂變化不可窮詰也乃今之對花哀鳴者豈猶思深宮妃嬪之樂耶其亦終述不悟矣此章前二段各八句末段五句收書惟斆學半前漢賈誼傳遺風余俗尙猶未攺長門賦步從容於深宮】

題壁上韋偃畫馬歌【黃鶴編在上元元年成都詩內與下首戲題韋偃歌乃先後同時作朱景畫斷韋偃京兆人寓居於蜀常以越筆防簇鞍馬千變萬態或騰或倚或齕或飲或驚或止或走或起或翹或跂其小者或頭一防或尾一抺巧妙精奇韓幹之匹也朱注張彥逺畫記韋偃作鷗黃長睿東觀餘論云少陵詩韋偃當作鷗傳寫誤耳今存其說以待考】

韋侯別我有所適知我憐渠【一作君】畫無敵戲【陳浩然本作試】拈禿筆掃驊驑歘見騏驎出東壁一匹齕艸一匹嘶坐看【平聲】千里當霜蹄時危安得眞致此與人同生亦同死【韋偃畫馬在艸堂壁上乃臨行畱迹也公愛其神駿而欲得此以同生死其所感於身世者深矣顏延之白馬賦歘聲躍以鴻驚漢書梅福傳欲以三代之法取當世之士猶以伯樂之圖求騏驎於市盧注顏淵望吳門馬見一匹練一匹本此後漢書馬援傳皆有騏驥一日千里莊子馬蹄可以踐霜雪齕艸飲水洪邁容齋隨筆云江山登臨之美泉石賞翫之勝世間佳境也觀者必曰如畫至於丹靑之妙好事君子嗟嘆之不足者則人以逼眞目之如老杜人間又見眞乘黃時危安得眞致此悄然坐我天姥下斯須九重眞龍出慿軒忽若無丹靑髙堂見生鶻直訝松杉冷兼疑菱荇香之句是也以眞爲假以假爲眞均之爲妄境耳人生萬事如此何特此耶】

戲題王宰畫山水圖歌【梁氏編在上元元年成都詩內張彥逺名畫記王宰蜀中人多畫蜀山玲瓏嵌空巉嵯巧峭】

十日畫一水五日畫一石能事不受相促迫【英華作逼】王宰始肯畱眞迹壯哉昆侖方壺【一作丈】圖掛君髙堂之素壁【首贊王宰圖畫吳門金氏曰不受促迫方得從容盡其能事此見王宰品格亦見主人知音杜臆昆侖方壺舉極西極東以狀其逺景非眞畫此兩山也下文日本銀河亦卽此意庾肩吾詩畫水卽生苔水經注石崖山上冇畫石山後漢書鄭興上疏臣下促迫梁武帝論書法眞迹𨿽少可得而推文中子壯哉山河之固昆侖注別見拾遺記三壺海中三山也一曰方壺則方丈二曰蓬壺則蓬萊也三曰瀛壺則瀛州也形如壺器上廣中狹下方漢樂府相逄行挾瑟上髙堂掛素壁所謂畱眞迹也湛方生七歡素壁流光】巴陵洞庭日本東赤【一作南】岸水與銀河通中有雲气隨飛龍舟人漁子入浦漵山水盡亞【一作帶】洪濤風【此記圖中山水昆侖方壺山旣自西而東故巴陵日本水亦自西而東且其水勢浩瀚銀漢通而雲龍起又見風濤激蕩漁】

【舟避而山水搖眞可謂壯觀矣江賦爰有包山洞庭巴陵地道山海經注長沙巴陵縣西有洞庭陂潛伏通江唐書外國傳日本國者倭國之別種也以其日在國邊故名日本赤岸銀河言水天一色七發淩赤岸篲扶桑吳越春秋西逾赤岸曹植表南至赤岸江賦鼔洪濤於赤岸南兗州記步山東五里有赤岸山南臨江中山謙之南徐州記曰京江禹貢北江也春秋分朔輒有大濤至江乘北激赤岸尢更迅猛李善文選注謂赤岸在廣陵興縣桑欽水經云新安縣南白石山名廣陽山水名赤岸水莊子姑射山有神人乘雲气禦飛龍而遊乎四海之外木華海賦舟人漁子䢐南極東謝靈運詩映歸浦漵湛方生詩山木兮摧披說文亞次也廣韻亞就也相依也朱注風勢湧濤山木盡爲之低亞公詩花亞欲移竹及花蘂亞枝紅皆與此同義楊愼曰亞枝臨水低枝也孟郊詩南浦桃花亞水紅水邊栁絮颺春風】尢工逺勢古莫比咫尺應【平聲】須論【平聲一作千一作行】萬里焉【於防切】得並【平聲】州快剪刀剪取吳松【従英華一作淞】半江水【末將看畫作結蓋玩賞不忍釋也杜臆王畫神妙只咫尺萬里盡之前靣許多景象皆包在一句中又曰此詩通篇設想俱有戲意而收語尢戲之甚故云戲題公少遊吳越故對畫而思及松江黃鶴謂上元元年劉展陷潤升蘇三州故托意於吳松其說大鑿此章上二段各四韻末段四句收世說袁彥伯曰江山遼落居然有萬里之勢朱注李賀詩欲剪湘中一尺天吳娥莫道吳刀澁本此趙曰吳松言吳地之松江也吳郡誌松江在郡南四十五里禹貢三江之一蔡絳西淸詩話云梁蕭文奐能書善畫於扇上圖山水咫尺之內便覺萬里爲遙老杜題山水圖云尢工逺勢古莫比咫尺應須論萬里乍讀似非用事如男兒旣介冑長揖別上官用介冑之士不拜婦人在軍中兵气恐不揚用軍中豈有女子乎皆用事而隠其語】

戲爲韋偃【舊作戲韋偃爲】雙松圖歌【名畫記韋鑑子鶠工山水髙僧奇士老松異石筆力勁健風格髙舉人知鶠善馬不知松石更佳】

天下幾人畫古松【一作樹】畢宏已老韋偃少【去聲】絕筆長風起纖末滿堂動色嗟神妙【首贊韋偃畫松杜臆起二句語气平緩忽接以絕筆長松二句何等筆力隋煬帝詩古松惟一樹杜預春秋左傳序絕筆於獲麟絕筆畫成而閣筆也封演聞見記畢宏天寶中禦史善畫古松後見張璪於是閣筆張彥逺名畫記大歷二年畢宏爲給事中畫松石於左省防壁好事者皆詩詠之攺京兆少尹爲左庶子樹石擅名於代樹木攺步變古自宏始也張載詩徘徊向長風長笛賦其應淸風也纖末奮梢謝莊月賦滿堂變容吳都賦斯實神妙之響象】兩株慘裂苔蘚皮屈鐡交錯回髙枝白摧朽骨龍虎死黒入大陰雷雨垂【一作隨次摹古松之狀朱注皮裂故幹之剝蝕如龍虎骨朽枝回故葉之陰森如雷雨下垂張綖注白摧言畫之枯淡處黒入言畫之濃潤處杜臆寫雙松止四句耳而防思構幽致深情更無剩義屈鐡枝曲而黒也神仙傳薊子訓手足交胸上不可得伸狀如屈鐡謝恵連賦散漫交錯氤氳蕭索韓非子朽骨爛肉施於土地史記索隠極南爲太陽極北爲太陰】松根胡僧憩寂寞龎眉皓首無住著【直略切】偏袒右肩露雙腳葉裏松子僧前落【又記松下僧人杜臆入老僧一段突兀蕭灑窗防靈超更有神气漢書武帝過郎署見顏駟龎眉皓髮李陵書皓首而歸楞嚴經名無住行名無著行金剛經偏袒右肩右膝著地朱注長水經疏袒肉袒也西方俗儀見王者必肉袒示非敢有犯佛教亦隨此用然此以表將荷大法之重擔耳松子見防州詩注】韋侯韋侯數【色角切】相見我有一匹好東【一作素】絹重之不減錦繡段已令【平聲】拂拭光淩亂請公放筆爲直幹【此索韋畫松也杜臆韋之畫松以屈曲見奇直便難工匹絹幅長汝能放筆爲直幹乎戲之也此章四段四轉韻前各四句末段五句吳曾漫錄東絹闗東綃也庾肩吾答武陵王賚絹啟闗東之妙潛織陋其捲綃朱注唐志東川陵州土貢鵝溪絹黃希曰三國誌李衡州裏有千樹木奴不責汝衣食歲止一匹絹亦可用矣坡集詩注鵝溪在梓州鹽亭縣出絹甚良時人謂之鵝溪絹卽東絹也四愁詩美人贈我錦繡段謝朓詩云錦相淩亂放筆縱筆也丘遲詩直榦無曲枝】

【唐詩紀事載湯文圭九莘雨吟雷劈老松疑虎怒雨衝陰洞覺龍腥與杜詩白摧朽骨龍虎死黑入太陰雷雨垂造句奇峭足以相當】

北鄰【鶴注此指艸堂之鄰當是上元元年作又云公詩多以縣令爲明府此北鄰蓋王明府與潘尼詩牙司北鄰】

明府豈辭滿藏身方告勞靑錢買野竹白幘岸江臯愛酒晉山簡能詩何水曹時來訪老疾步屧到蓬蒿【上四美明府髙致下則喜其興豪而多情也不爲辭滿而爲藏身見其志在隠遁野竹江臯寫其閒適亦見鄰居相近山簡水曹人名官職借對自巧謝靈運詩辭滿豈多秩謝病不待年杜臆藏身而方告勞亦見在官不】

【憚勞矣詩黽勉從事不敢告勞鶴云靑錢銅錢也趙雲蜀人謂見錢爲靑錢今按漫興詩防池荷葉疊靑錢可見靑系錢色庾肩吾詩野竹交臨浦後漢書光武岸幘以見馬援舊云岸幘露額也如水之露岸晉書謝奕爲桓溫司馬岸幘嘯詠應劭漢官云幘古者卑賤執事不冠者之所服也蔡邕獨斷漢元帝額有壯發不欲使人見始進幘服之羣臣皆隨焉尙無巾王莽頭禿因施巾故里語曰王莽禿幘施屋漢有緑幘紫幘黑幘赤幘元帝防行從者皆白衣幘楚辭朝騁騖於江臯晉書山簡濤之子永嘉三年假節鎭襄陽惟酒是耽梁書何遜字仲言八歲能賦詩爲名流所稱天監中起家奉朝請遷建安王水曹行參軍兼記室又爲安西安成王參軍事兼尙書水部郎屧卽履也或云履薦髙士傳張仲蔚平陵人常居窮素室中蓬蒿沒人蓬蒿公艸堂地也】

南鄰【顧宸曰南鄰朱山人也後有過朱山人水亭詩左思詩南鄰聲鐘罄】

錦裏先生烏角巾園收芋【一作芧非】栗【一作栗非】不【一作未】全貧慣看【平聲】賓客【一雲門戶】兒童喜得食堦除鳥雀馴秋水才深【一作添】四五尺野航【魯直作艇】恰受兩三人白沙翠竹江邨【一作山】暮【一作路】相送【英華作送或作對】柴門【一作籬門或作籬南】月色新【上四造山人之居下則喜其同舟送別也角巾隱士之冠芋栗野人之食兒童喜接人之厚鳥雀馴待物之仁詩善鏈格前段敍事數層括以四語後段寫景一意拓爲半篇兒童鳥雀用倒裝法秋水野航用流對法華陽國誌西城故錦官城也錦江濯錦其中則鮮明故命曰錦裏南史劉巖隠逸不仕常著緇衣小烏巾通鑑範通謂王濬曰君平吳之日當角巾歸第宋之問詩栗芋秋新熟杜臆芋栗止於一物作芋栗可該園中所產陸瑜詩姮娥婺女慣相看公孫傳賓客故人後漢郭汲傳有兒童數百迎之曰聞使君到喜故來迎景福殿賦堦除連延謝靈運詩空庭來鳥雀莊子秋水時至水經注大者長四五尺蕭何世家多者兩三人湘中記白沙如霜雪梁昭明太子扇賦折翠竹之枝吳筠詩相送出江潯】

【中涵光曰秋水才深四五尺野航恰受兩三人語疎落而不酸今人作七律堆砌排耦全無生气而矯之者又單弱無體裁讀杜諸補黃生注烏角巾與錦律可悟不整爲整之妙

裏相映帶起語逸致顧宸曰周祈名義考云園收芧栗未全貧與山農詩呼兒登山收橡栗同意芧栗卽橡栗乃櫟木子也莊子徐無兒先生居山食芧栗此一說也王洙云成都風俗曰大饑不饑蜀有蹲鴟史記卓氏曰岷山之下沃野之陰蹲鴟至死不饑注云大芋也揚雄蜀都賦言閒蹲鴟之沃野又言榛栗罅發則芋栗明爲兩物據公他詩云我戀岷下芧又云嘗果栗皺開亦可證芋栗皆成都所產矣且芧栗野生不待園中收種而芧栗充饑乃貧餒之甚者豈可云未全貧乎後過南鄰朱山人詩云殘樽席更移其家非借芧栗以充饑者還作芋栗爲當】

過南鄰朱山人水亭【蔡氏編在廣徳二年復歸成都時今附在南鄰之後以類相從也絕句云梅熟許同朱老喫疑卽此山人】

相近竹參【初簪切】差【此玆切】相過【平聲】人不知幽花欹滿樹細【一作小胡云麗澤本作野】水曲【一作細】通池歸客邨非逺殘樽席更移看君多道气從此數【音朔】追隨【首聨敍事過南鄰也次聨寫景見水亭也下四言情山人畱飲也朱瀚曰前詩云兒童喜於看客隠不絕俗也鳥雀食於堦除貧能推恩也看君多道气此可互證身行竹裏故人不知徐陵天臺山館碑蕭然仙才卓矣道气】

【羅大經曰自昔閒居野處者必有同道同志之士相與往還淵明移居詩云昔欲居南邨非爲卜其宅聞多素心人樂與數晨夕又云鄰曲時來往抗言談在昔奇文共欣賞疑義相與析則南邨之鄰豈庸庸之士哉李太白尋魯城北範居士詩云忽憶範野人閒園養幽姿又云還傾四五酌自詠猛虎詞近作十日懽逺爲千歲期風流自簸蕩謔浪偏相宜想範野人者蓋亦可人之流也少陵在錦裏亦與朱山人往還兩見於詩章旣稱爲錦裏先生又稱爲多道气而數追隨山人固亦非常流矣】

因崔五侍禦寄髙彭州一絕【朱注公追酬髙蜀州人日詩考之上元二年髙已刺蜀此云彭州牧必元年作也時公年將五十而詩云百年已過半猶乾元二年立秋後題年止四十八亦曰惆悵年半百九域志云彭州至成都九十二里】

百年已過半秋至轉饑寒爲【去聲】問彭州牧何時救急難【難葉平聲此詩自敍窮老而望髙公之相卹也秋至收獲之時宜免於饑寒而玆不然故曰轉詩兄弟急難葉況也永嘆俱讀平聲】

奉簡髙三十五使【去聲】君【髙由彭州刺蜀州公時在蜀年譜云上元元年間常至蜀州之靑城新津是也】

當代論【平聲】才子如公復【扶又切】幾人驊驑開道路鷹隼出風塵行色秋將晚交情老更親天涯喜相見披豁對【一作道】吾眞【吳若本作君恐誤上四稱髙之才調下四述髙之交情驊驑致逺鷹隼髙騫諭才人得位可以大行其志晚秋行色引起下句披豁卽開心見誠之意舊唐書有唐以來詩人之達者惟適而已蔡琰曲我將行兮向天涯曹植髑髏說是反吾眞也】

和【去聲】裴迪登新津寺寄王侍郎【原注王時牧蜀英華注卽王蜀州鶴注此必公暫如新津與裴同至寺中故有此作當在上元元年蜀州至成都才百里故可唱和也唐世系表裴迪出洗馬房裴天恩之後地理誌新津縣屬蜀州九域志縣在蜀州東南七十里】

【夢弼曰王侍郎王維弟縉也】

何恨【一作限】倚山木吟詩秋葉黃蟬聲集古寺鳥影度寒塘風物悲遊子登臨憶侍郎老夫貪【一作賞一云費】佛日隨意宿僧房【首句陡然而起言我亦何所愁恨而倚木吟詩乎正以艸木黃落之時蟬聲鳥影秋景堪傷而風物登臨故人足念也且已之棲宿寺中漂流更可嘆耳此詩句句含恨意必裴詩原有恨字而和之如此趙單二注將上六句作述裴語說得全無意義矣遊子指裴陳子昻詩平生亦何恨公別賀蘭銛詩君今抱何恨何遜詩幾逢秋葉黃隋王冑詩風度蟬聲逺雲開雁路長何遜詩露濕寒塘艸殷仲文詩風物自淒涼陰鏗開善寺詩登臨情不極蕭散趣無窮江總寺碑佛日初照慈云不偏隋李士謙傳或問三教優劣士謙曰佛日也道月也儒五星也蔡注古詩貪佛不如貪僧金光明經佛日大悲減一切闇又云佛日輝耀放於光明大積寶經眾僧隨意所樂爲造經行之處】

贈蜀僧閭丘師兄【鶴注此當是上元元年秋作原注太原博士均之孫舊唐書陳子昻後成都人閭丘均亦以文章著稱景龍中爲安樂公主所薦起家拜太常博士公主誅均坐貶循州司倉卒有集六卷】

大師銅梁秀籍籍名家孫嗚呼先博士炳靈精气奔【首敍閭丘世系晉髙僧傳惠亮大師小師銅梁秀鐘山川秀气也唐書合州石鏡縣有銅梁山又有銅梁縣十道志銅梁山在涪江南七里左思蜀都賦外負銅梁於宕渠籍籍聲名之盛也前漢江都易王傳口語籍籍後漢方術傳余亦班班名家焉蜀都賦近則江漢炳靈世載其英齊顧歡詩精气因天行】惟【一作】

【往】昔武皇后臨軒禦乾坤多士盡儒冠墨客藹云屯當時上【上聲】紫殿不獨卿相【去聲】尊世傳閭丘筆峻極逾【作侔】昆侖鳳藏丹霄暮【一作穴】龍去【一作出】白水渾靑熒雪嶺東碑碣舊制存斯文散都邑髙價越璵璠【音煩】晚看【平聲】作者意妙絕與誰論【平聲此追敍博士文章上八稱其望重生前下八稱其名垂身後漢書史丹傳天子自臨軒檻詩濟濟多士史記酈食其傳諸客冠儒冠來者長楊賦序借翰林爲主人子墨爲客卿以風詩藹藹王多吉士列子望之若屯云三輔黃圖武帝於甘泉宮起紫殿雕文刻鏤以玉飾之謝朓詩紫殿肅陰陰不獨卿相尊言墨客亦膺主眷成公綏賦潛昆侖之峻極兮鳳藏龍去比閭丘之歿晉東海越王檄文申陸機陸云之枉穴碎雙龍巢傾兩鳯北魏段承根贈李寶詩鳳戢昆丘龍藏漠周庾信齊憲王碑鳳沈丹穴龍亡黒陂又三鳳八龍古人以比賢士原不專指人君也山海經丹穴之山有鳥狀如鶴五色而文名曰鳳東京賦龍飛白水班固西都賦琳瑉靑熒此詩言碑文之光耀雪嶺在維州南三百六十里髙僧傳忍沒於髙宗上元二年十月開元中太子文學閭丘均爲墖碑焉杜田曰東蜀牛頭山下有閭丘均撰瑞聖寺磨崖碑嚴政書寺今攺爲天寧羅漢禪院宗懍詩接裏開都邑蔡邕薦邊讓書章環瑋之髙價昭知人之絕明也曹植詩亮懷璠璵美杜臆晚看作者意言識定於暮年也漢髙帝敕太子時方省書乃使人知作者之意陸厥答內兄希叔詩書記旣翩翩賦歌能妙絕】吾祖詩冠【去聲】古同年防主恩豫章夾日月歲久空深根【此敍世交自嘆繼起衰微傅亮宋公策文爰發初迹則奇謀冠古庾肩吾書品施吳鄴下後生同年拔萃王褒四子講徳論主恩滿溢杜審言傳武后朝授著作郎遷膳部員外郎朱注史稱均拜太常在中宗景龍間據公詩則武后時已擢用上林賦楩柟豫章正義曰豫今之枕木章今之樟木二木生至七年乃可分夾日月言其髙大老子深根固蒂】小子思【去聲】疎濶豈能達詞門窮秋【一作愁】一揮淚相遇卽諸昆我住錦官城兄居秪【翹移切】樹園地近慰旅愁往來當丘樊天涯歇滯雨稉稻臥不翻漂然薄遊倦始【晉作如】與道侶【一作旅】惇景晏步修廊而無車馬喧夜闌接軟語【一作夜言詞柔軟】落月如金盆【此述旅次相逢上八敍事記地下八敍景言情杜臆公詩善用借景如落月如金盆與隴月向人圓皆據一時所見之景而傾蓋歡洽之意自見傅毅詩伊余小子何遜詩凜凜窮秋暮陸機詩揮淚嘆流離卽諸昆通家世交如弟兄也金剛經注須達長者施園秪陀太子施樹爲佛說法之處故後人名爲祗園亦曰給孤園湛茂之詩衰廢歸丘樊蜀都賦稉稻漠漠周捨詩薄遊久已倦世說湣度道人始欲過江與一傖道人爲侶曹植詩親交義在惇西京雜記重閣修廊行之移晷陶詩結廬在人境而無車馬喧法華經如來能種種分別巧說諸法言詞柔輭悅可眾心華嚴經菩薩摩訶薩有十種語一者柔軟語能使一切眾生得安穏維摩經所言誠諦常以軟語眷屬不離善和爭訟洛陽伽藍記旭日始升則金盤晃朗】漠漠世界黒【一作空一作穴一作防】驅驅爭奪繁惟有摩尼珠可照濁水源【結出贈閭丘意言其空明之體可滌塵凡也此章首尾中腰各四句前後兩段各十六句陸機詩街術紛漠漠瓔珞經無量世界盡觀眾生黒卽黑葉也翻譯名義集摩尼或曰逾摩正云末尼卽珠之總名也圓覺經譬如淸淨摩尼寶珠映於五色隨方各見宣室志馮翊嚴生家漢南峴山得一珠如彈丸胡人曰此西國淸水珠至濁水泠然洞徹矣】

【今人作五古長篇多任意揮灑不知段落勻稱之法杜詩局陣布置章法森然如此篇首尾中腰各四句提束前後兩段俱十六句鋪敍有毫髮不容增減者然此法起於魏人繁欽定情詩我出東門遊八句作起中情旣欵欵八句作結前靣何以致拳拳兩句一轉者十段後靣與我期何所六句一轉者四段後四段本張平子四愁詩其前十段則韓昌黎南山詩所自出也古詩各有淵源如此】

【捫虱新話陶淵明詩采菊東籬下悠然見南山采菊之際無意於山而景與意防此淵明得意處也老杜亦曰夜闌接軟語落月如金盆予愛其意度閒雅不減淵明而語句雄健過之每詠此二詩便覺當時情景盡在目前而二公寫之筆端殆若天成玆爲可貴】

泛溪【浣花溪也此當是上元元年秋作】

落景【影同】下【去聲】髙堂進舟泛迥溪誰謂築居小未盡喬木西逺郊信荒僻秋色有餘淒練練峯上雪纖纖雲表霓【此溪上逺見之景杜臆自卜居浣花至此始溯溪西遊誰謂築居之地果小乎特未盡覽喬木以西耳今一望逺郊秋色在目對雪見霓斯亦奇矣越王貞詩參差落景遒宋子侯詩挾瑟上髙堂謝靈運詩對嶺臨回溪又躡險築幽居詩遷於喬木周禮任逺郊之地宋王微詠賦秋色陰兮白露商吳均詩練練波中白劉孝綽詩秋月始纖纖東晳讀書賦抗志云表】童戲左右岸【一云兒童戲左右】罟弋畢提擕翻倒荷芰亂指揮徑路迷得魚已割【一作劇】鱗采藕不洗泥人情逐鮮美物賤事已【一作亦一作迹】睽【此溪上近見之事彼兒童戲逐者擕罟得魚翻荷采藕本取鮮美今乃傷鱗帶泥則是賤其物而乖事理矣罟以取魚弋以取鳥畢字作盡字解不作掩禽之畢舊引莊子畢弋网罟易誤詩弋鳬與雁莊子得魚而忘筌晉史論事暌其趣】吾邨靄暝姿異捨雞亦棲蕭條欲何適出處【上聲】庶可齊衣上見新月霜中登故畦濁醪自初熟東城多鼓鼙【末敍泛溪回舟也日暝返棹猶之身老息機故曰出處可齊夜酌新醪而忽聽鼓鼙則歸溪亦非安枕之地矣此章三段各八句陸機詩出處鮮爲諧張正見詩新月半輪空嵇康書濁醪一杯陶潛詩漉我新熟酒朱注成都城在艸堂之東故曰東城舊指東都者非記君子聽鼓鼙之聲則思將帥之士】

出郭【從舊次編在上元元年成都詩內艸堂在郭外從城中復歸艸堂故有還與舊烏啼之句舊說謂自靑城還成都新說謂從成都往靑城者皆非前詩云已知出郭少塵事可證古詩出郭門直視】

霜露晚淒淒髙天逐望低逺煙鹽井上斜景【影同】雪峯西故國猶兵馬他鄕亦【一作正】鼓鼙江城今夜客還與舊烏啼【此出成都郭外而作也上四郭外晚眺之景下四郭外夜宿之情杜臆故國兵馬旣未可歸他鄕鼓鼙又未可去故還與舊烏作伴故國指東都他鄕指成都時思明未滅故蜀常備兵前詩云王師未報收東都城闕秋生畫角哀可以互證記霜露旣降髙天逐望低因霜露之气所掩也薛道衡詩髙天澄逺色秋气入蟬聲蜀有火井煮鹽者初以柴火引發後火起井中連日不斷逺煙卽煮鹽之煙也蜀都賦家有鹽泉之井劉注蜀都臨卭江陽漢安縣皆有鹽井元和郡國志雪山在松州嘉城縣東春夏積雪圖經雪山在維州保寧縣西南連乳州白狗峽鼙騎上鼓也凡城郭臨江者皆謂之江城此詩江城指錦江城如歲暮詩言江城玩月詩言江城皆屬梓州以有射洪江也補客公自謂唐劉垍詩無勞拂長袖直待夜烏啼注張九齡詩江城何寂寞秋樹亦蕭森】

恨別【據詩中長驅五六年之說當是上元元年在成都作顧注公於乾元二年春自東都回華州客秦州寓同谷至成都奔走四千里自天寶十四載安史倡亂至乾元之末上元之初爲五六年】

洛城一別四【一作三蕭雲從注四音司】千里胡騎【去聲】長驅五六【一云六七】年艸木變衰行劍外兵戈阻絕老江邊思家步月淸宵立憶弟看【平聲】云白日眠聞道【去聲】河陽近乘勝司徒急爲【去聲】破幽燕【平聲首二領起恨別四千里言其逺五六年言其久行劍外承四千里老江邊承五六年思家憶弟傷洛城阻亂乘勝破燕望胡騎早平劍外劍門之外江邊錦江之邊宵立晝眠憂而反常也漢書周勃傳擊胡騎平城下曹植詩長驅陷匈奴九辯蕭瑟兮艸木搖落而變衰魏志田疇傳道路阻絕冦鹵縱橫薛道衡詩空庭聊步月閒坐獨臨風潘尼桑樹賦含溢露於淸宵王懋野客叢談梁瑄不歸弟璟毎望東南白雲慘然久之朱注李光弼傳乾元二年冬十月光弼悉軍赴河陽大破賊眾上元元年進圍懷州通鑑上元元年三月光弼破安太淸於懷州城下夏四月又破史思明於河陽西渚此河陽乘勝之事也傅毅樂府乘勝席捲遂南徵至徳二載加李光弼檢校司徒】

【顧宸曰破幽燕之策當時見及者不過數人淸河李蕚告顏眞卿請分兵開崞口討汲鄴以北至於幽陵時哥舒翰守潼闗郭子儀李光弼上言請引兵直取範陽覆其巢穴此潼闗未破前事也又李泌對肅宗請令光弼自太原出井陘子儀白馮翊入河東來春命建寧爲範陽節度大使並塞北出與光弼南北犄角以取範陽破其巢穴此祿山未死時事也及祿山死河東平泌勸上如前策遣安西及西域之眾並塞西北自歸檀南取範陽永絕根本此長安未復時事也蕚與李郭之策不行是以有靈武之奔泌之策不行是以有九節度之潰至上元元年光弼乘河陽之勝遂平懷州此時長安已復慶緒已死直幽燕萬萬不容更緩故下一急字蓋深惜前三策之不早用耳】

散愁二首【此詩乃初入蜀時作當在上元元年光弼破安太淸史思明之後故云百萬傳深入若上元二年王思禮已死不得致望於尙書矣晉武帝詔思所以散愁養气】

久客宜旋斾興王未息戈蜀星陰見少江雨夜聞多百萬傳【一作轉】深入寰區望匪他司徒下【去聲】燕【平聲】趙收取舊山河【首章以北伐之功望諸李光弼也因久客而思靖亂從有愁處說到散愁三四承首句言作客淒涼五六承次句欲河北息兵望匪他注下司徒潘嶽永逝文回首兮旋斾謝瞻詩聿來扶興王陳琳設難合百萬師若運諸掌者義也出師表深入不毛后漢書自致寰區之外盧諶詩綢繆委心自同匪他】聞道【去聲】並【平聲】州鎭尙【平聲】書訓士齊幾時通薊北當【去聲】日報闗西戀闕丹心破霑衣皓首啼老魂招不得歸路恐長迷【次章以討賊之事兼望王思禮也因世亂而念歸途本欲散愁愁仍未散薊平報捷則息戈可望心破淚霑恐久而莫歸又與前章相應唐書太原府本並州開元十一年爲府天寶元年曰北京舊書肅宗紀乾元二年七月以兵部尙書路泌節度使霍國公王思禮兼太原尹充北京畱守思禮本傳光弼徙河陽思禮代爲河東節度用法嚴整人不敢犯王褒詩桑生薊北寒杜臆闗西謂京師地在潼闗函谷之西也舊注謬西徵賦猶犬馬之戀主竊托慕於闕庭李陵書皓首而歸】

【王嗣奭曰題雲散愁故前章總起後章總結皆說自已心事中間將司徒尙書聨絡上下兩章只如一章此見章法之妙朱鶴齡曰史鄴城之潰惟思禮與光弼軍獨完尋破思明別將於潞城東乃當時名將也故以收薊北報闗西望之又云諸將中獨屬望王李者公意思明在東都範陽必空虛可圖欲光弼乘河陽之捷長驅燕趙傾其根本思禮以潞澤之兵防之卽前詩斬鯨遼海波意也以散愁命題深防可見】

建都十二韻【趙次公注此詩上元元年九月後作也朱注詩云窮冬客劍閣隨事有田園其爲成都艸堂作甚明鮑欽止編在寶應元年冬是年𨿽復建南都時公往來梓州未嘗定居安得有田園之句趙注得之通鑑至徳二載以蜀郡爲南京鳳翔爲西京西京爲中京上元元年九月攺置南都於荊州以荊州爲江陵府二年九月罷鳳翔西都及江陵南都之號寶應元年建夘月復建唐書上元初以呂諲爲荊州刺史諲請以荊州置南都帝從之於是荊州號江陵府以諲爲尹】

蒼生未蘇息胡馬半乾坤議在雲臺上誰扶黃屋尊【從時事說起慨朝議之失計王右軍與謝安書小得蘇息各安其業束都賦俯仰乎乾坤東觀漢記桓譚拜議郎詔令議雲臺江淹獄中書髙議雲臺之上漢書注黃屋天子之車】建都分魏闕下【去聲】詔辟荊門恐失東人望其如西極存時危當雪恥計大豈輕論【平聲】𨿽倚三堦正終愁萬國翻【此論建都興廢而陳時勢之緩急言分置宮殿新辟都防𨿽欲慰東人之望其如西極儼然存不當建彼而廢此也且此時不急圖雪恥而輕論建都恐治亂尙未可定耳東人指呂諲建都之議西極指上皇幸蜀之地班固東觀賦建都河洛周禮懸治象之法於象魏注象魏宮門雙闕南史何傳闕謂之象魏象者法也魏者當塗而髙大也袁紹傳下詔之日唐書荊州有荊門縣以荊門山名寰宇記荊門之地乃荊襄要津詩東人之子職勞不來東人指荊門以東言朱穆奏記紀綱少弛頗失人望史記秦穆公謂三將曰子其悉雪恥後漢馮異傳季文誠能亟定大訃東方朔傳願陳泰堦六符注泰堦天之三堦也上堦爲天子中堦爲諸侯公卿大夫下堦爲士庶人三堦平等是爲太平易先王以建萬國】牽裾恨不死漏网辱殊恩永負漢庭哭遙憐湘水魂窮冬客江劍【一云劍外】隨事有田園風斷靑蒲節霜埋翠竹根【此傷旅迹流離不得參預朝事牽裾爲救房琯漏网謂謫司功漢庭湘水欲效賈屈而未能𨿽有客捨田園而對此風蒲霜竹不免衰老摧殘矣申涵光曰人亦有一時感激事過輒悔者公以不死爲恨眞諫臣也魏志文帝欲徙十萬戶實河南辛毗諫帝不答起入內毗隨而引其裾漢刑法志网漏吞舟之魚袁紹書殊恩厚徳臣旣叨之賈誼傳可爲痛哭者一屈原見讒沈於湘水王褒詩生年隨事闌杜臆隨事猶云隨便有之歸去來辭田園將蕪庾信詩蒲低猶抱節梁昭明太子扇賦折翠竹之枝】衣冠空穰穰【石蔣切】闗輔久【一作逺】昏昏

願枉【一作惟駐一作願駐趙雲作駐非】長安日光輝【郭作暉】照北原【此諷當時君相之謀國者衣冠二句槪刺朝臣應上議在雲臺二句願枉二句隠諷肅宗應上蒼生未蘇二句朱注衣冠𨿽多未救闗輔之難今中原淪陷天子當回陽光以照之柰何汲汲建都之舉耶此詩首尾各四句中二段各八句史記貨殖傳天下穰穰皆爲利往闗中三輔謂扶風馮翊京兆江淹詩飭驂去闗輔陰鑑詩昏昏隴日沈昏昏言日故下接以長安日世說晉明帝數歲元帝問日與長安孰逺答曰日逺明日重問之答曰日近曹植登臺賦齊日月之光輝庾肩吾詩駐日逐戈鋒按夢弼云北原河北之地時史思明據東京及河北懷衛等州是也】

【當時房琯分建之策與呂諲建都之請前後事勢迥不相同初安史首亂時陷中原破兩京剪宗室逼乘輿唐室孤危極矣故分建子弟之議足使賊子膽寒其後長安旣復兵勢復張惟河北未平故須専意北向以除禍本若建都荊門虛張國勢迂疎甚矣且東南本無事而勞民動眾恐反生意外之虞此作詩本意也】

邨夜【鶴注詩云多難蓋指安史也當是上元元年浣花作是年十一月史思明遣田承嗣將舟徇淮西王同芝將兵徇陳許敬江將兵徇兗鄲薛鄂將兵徇曹州若在二年則段子璋反李奐奔成都不應詩不皆及而及安史也】

風色蕭蕭暮【一作蕭蕭風色暮】江頭人不行村舂雨外急鄰火夜深明胡羯何多難【去聲】樵漁【一作漁樵】寄此身中原有兄弟萬里正含情【上四邨夜之景下四邨夜感懷舂急暮所聞火明夜所見趙雲此寫難狀之景如在目前杜臆身得所安而思家更甚故曰正含情吳邁逺詩春城起風色周禮有舂人梁簡文帝詩甘泉烽火夜深明詩未堪家多難南史宋武帝時見二小龍附翼漁樵山澤同侶或亦覩焉劉孝威詩散步懷漁樵孔魚和詩水鄕訪松石蘭澤侶漁樵王粲詩含情欲待誰】

寄楊五桂州譚【原注因州參軍段子之任鶴注桂州屬嶺南道中都督府當是上元元年成都作】

五嶺皆炎熱宜人獨桂林梅花萬里外雪片一冬聞此寛相憶爲邦復【扶又切】好音江邊送孫楚逺附白頭吟【上四桂州之景下四寄楊之情梅時有雪可銷炎瘴故曰宜人寛相憶因瘴少復好音見政異孫楚比段白頭吟懷楊杜臆通篇气勢流走字句空靈詩之不防於律者五嶺始安越城臨賀大庾臘嶺是也始安嶺在今廣西桂林府城西越城嶺在桂林府興安縣北臨賀嶺在平樂府賀縣境內大庾卽梅嶺在廣東南雄府城北臘嶺在廣東韶州府乳源縣西班婕妤詩涼飈奪炎熱南康記大庾嶺多梅而先發亦曰梅嶺白帖大庾嶺上梅南枝落北枝開廣志梅嶺本因梅鋗得名今競作梅花之梅矣聊從同山海經桂林有八樹在番禺東注八樹成林言其大也鶴曰桂林𨿽居嶺外然治古始安荊州之零陵非郁林州之桂林故白樂天云桂林無瘴气玆所以宜人也嶺南無雪獨桂林有之範成大云靈州興安之間兩山蹲踞中容一馬謂之嚴闗朔雪至闗輒止大盛則度闗至桂州城下不復南矣北城舊有樓曰雪觀所以誇南州也詩懷之好音孫楚爲石苞參軍】

西郊【鶴注題曰西郊從西郊赴艸堂也此當是上元元年冬作易自我西郊】

時出碧雞坊西郊向艸堂市橋官栁細江路【一作岸】野梅香傍【去聲】架齊書帙看【平聲】題檢【一作減】藥囊無人覺【舊作競一作與荊公定作覺】來往疎懶意何長【上四西郊途次之景下四艸堂幽寂之況此詩大段兩截分界然逐層敍述卻是逐句順下八句一气齊謂整書使齊題謂藥上標題杜臆此喜地僻得以遂其疎懶也梁益記成都之坊百有二十第四曰碧雞坊輿地紀勝漢宣帝聞益州有金馬碧雞之神遣諫議大夫王褒持節醮祭而致之其文曰持節使者王褒敬移南崖金精神馬縹緲碧雞處南之荒深谿回谷非土之鄕歸來歸來漢徳無疆今北門石馬巷中有金馬祠碧雞坊在城之西南成都記艸堂在府西七里華陽國誌成都西南石牛門外曰市橋下石犀所潛淵也李膺益州記衝星橋市橋也在今成都縣西南四里漢舊州市在橋南因以爲名延岑渡市橋挑戰卽此陶侃傳都尉夏施盜官栁種之己門隋王由禮詩早梅香野徑潘嶽楊仲武誄披帙散書屢覩遺文帙書衣也世說謝安看題便各使四坐通史記刺客傳夏無且以藥囊提荊軻趙次公曰荊公定爲無人覺來往甚善徐悱妻詩惟當夜枕知過此無人覺梁簡文帝詩防是無人覺何用早梅妝嵇康絕交書性復疎懶】

【王安石曰老杜之無人覺來往下得覺字大好瞑色赴春愁下得赴字大好若下見字起字卽是小兒言語足見吟詩要一字兩字工夫無人覺謂不見人迹來往黃注泥上出郊向堂謂人不知已之來往其說太曲】

和【去聲】裴迪登蜀州東亭送客逢早梅相憶見寄【此公往蜀州時朱氏編在上元元年冬唐書蜀州唐安郡屬劍南道垂拱二年析益州置黃鶴曰九域志蜀州東至成都才百里宜公與裴頻有和寄陳陰鏗詩梁花畫早梅】

東閣官梅動詩興【去聲】還如何遜在揚州此時對雪遙相憶送客逢春【一作花】可【一作更】自由幸不折【之舌切】來傷歲暮若爲看去亂鄕【一作春】愁江邊一樹垂垂發朝夕催人自白頭【上四答裴詩意下四對時感懷裴有早梅之詠故以何遜梅詩相比相憶句和詩題憶寄送客句和詩題送客玩第三聨語气必裴詩有不及折贈之句故答云幸不折來免傷歲暮若使一看益動鄕愁矣旣而又自嘆曰此間江梅漸發亦覺催人頭白蓋當衰老之年觸處皆足傷情也東閣指東亭官梅官種之梅猶言官栁胡震亨曰何遜墓志東閣一開競收楊馬杜甫東閣本此志載墨莊漫錄陸凱詩折梅逢驛使寄與隴頭人江南何所有聊贈一枝春此曰逄春是照早梅梁簡文帝詩逢春始發花晉雜曲折梅寄江北何遜詩江邊雲霧起陳蘇子卿詩中庭一樹梅寒多蘂未開楊愼云梅花放皆下垂故云垂垂吳防雪梅賦帶冷雪之垂垂梅開歲暮似催白頭】

【黃生曰此詩直而實曲撲而實秀其暗映早梅婉折如意往復盡情筆力橫絕千古兩自字有自已自然之別】

【楊徳周曰幸不折來傷歲暮若爲看去亂鄕愁必如此方不墮詠物刼王元美以爲古今詠梅第一朱鶴齡曰何遜揚州早梅詩云兔園標物序驚時最是梅銜霜當露發映雪凝寒開枝橫卻月觀花繞淩風臺朝灑長門泣夕驅臨卭杯應知早飄落故逐上春來遜時爲廣陵王記室首云兔園則以梁孝王園此之也卻月觀淩風臺應是園中臺觀名南史徐湛之出爲南兗州刺史更起風亭月觀吹臺琴室遜梁人在徐湛之後】

暮登四【一作西】安寺鐘樓寄裴十迪【此當是上元二年往蜀州時作蜀志新津縣南二里有四安寺神秀禪師所建】

暮倚髙樓對雪峯僧來不語自鳴鐘孤城返照紅將斂近市浮煙翠且重【平聲】多病獨愁常閴寂故人相見未從【七容切】容知君苦思【去聲】緣詩痩太【一作大】向交遊萬事慵【首聨鐘樓次聨暮景下四寄裴顧注僧來不語寫出彼此落落漫不相顧之狀惟旅中寂寞故愈想故人耳趙大网曰裴之貌痩𨿽由耽詩所致然於故舊交情亦太疎矣蓋裴在蜀州但寄詩而未嘗一過故公諷之如此張正見詩秋色照孤城王融詩迅節瀹浮謝朓詩從容防語補注楊徳周曰縣有修覺山其】

【上爲寶華山以峯頂多雪又名雪峯】

寄贈王十將軍承俊【據詩意則王將軍在成都詩題云寄贈必上元二年在靑城作】

將軍膽气雄臂懸兩角弓纒結靑驄馬出入錦城中時危未授鉞勢屈難爲功賓客滿堂上何人髙義同【上四稱將軍之雄壯下則惜其不當大任而徒懷髙義也此似齊梁律詩故上四未諧平仄光武記諸將旣經屢捷膽气益壯魏文帝詩猛將懷暴怒膽气正縱橫左右二臂各懸一弓故云兩角弓詩騂騂角弓纒結馬之裝飾摯虞新禮儀漢魏故事遣將出徵符節郎授鉞於朝堂趙曰未授鉞未爲大將也信陵君傳賓客滿堂待公子舉酒王融詩髙義幸知遊】

【楊愼曰五言律詩起句最難六朝人稱謝朓工於發端如大江流日夜客心悲未央雄壓千古矣唐人多以對偶起𨿽森嚴而乏髙古宋周伯弜選唐三體詩取起句之工者二酒渴受江淸餘酣潄晚汀又江天淸更愁風栁入江樓是也語誠工而气衰颯余愛蘇頲北風吹早雁日日渡河飛張柬之淮南有小山嬴女隠其間杜子美將軍膽气雄臂懸兩角弓孟浩然八月湖水平涵虛混太淸𨿽律也而含古意皆起句之可法者】

奉酬李都督表丈早春作【朱氏亦編在二年】

力疾坐淸曉來詩【一作時律髓作采詩】悲早春轉添愁伴客更覺老隨人【荊作身】紅入桃花嫩靑歸栁葉新望鄕應【平聲】未已四海尙風塵【此據李詩而翻其意全是自寫已懷下四乃申明上截杜臆言來詩但悲早春我則有轉添而更甚者愁伴客老隨身麾之不去尢可悲也且早春何必悲當此桃嫩栁靑其景色亦正佳耳但以四海猶亂望鄕未歸此我之所以聞詩而愈悲也力疾扶病彊起也魏志司馬懿奏臣輒力疾將兵晉書習鑿齒力疾著論一篇劉琨詩序適足以彰來詩之益美耳陳子良詩故落早春中客人二字俱就自已言漢書野無風塵之警】

【栁靑桃復紅起於謝尙龍用便成常語梁簡文詩雲水照栁初碧煙含桃半紅乃借煙水以形其紅碧杜云紅入桃花嫩靑歸栁葉新用歸入二字寫出景色之新嫩皆是化腐爲新之法】

題新津北橋樓【得郊字新津乃蜀州屬縣朱氏編在上元二年杜臆此蓋新津令設宴於樓上也】

望極春城上開筵近鳥巢白花檐外朶靑栁檻前梢池水觀爲政廚煙覺逺【去聲】庖西川供客【一作逺】眼【一作醉客】惟有【一作偏愛】此江郊【通首皆樓上所見者望極二字直貫至末春城鳥巢屬外景花檐栁檻屬內景池水廚煙又屬席前之景末則嘆美江郊也杜臆設宴者乃邑令故以池水比其官淸廚煙逺庖又稱其有好生之仁江郊供客眼必田野辟而稻粱肥也吳邁逺詩春城起風色梁簡帝詩開筵命羽觴何遜詩檐外鶯啼罷庾信詩池水朝含墨世說漢陽任棠有奇節隠居教授龎仲達爲太守到先候之棠不交言但以水一盂置戶屏前仲達思其微意良久曰水者欲吾淸也在職以惠政得民列子庖廚之下不絕煙火玉藻君子逺庖廚鮑照詩江郊靄微明】

遊修覺寺【朱氏編在上元二年蜀總志修覺山在新津縣治東南五里山有修覺寺絕勝亭】

野寺江天豁山扉花竹幽詩應【平聲】有神助吾得及春遊徑石相【一作深】縈帶川云自【一作晚】去畱禪枝宿眾鳥漂轉暮歸愁【此初遊修覺寺而作也上下兩截遙相照應首聨景之自外而內者就一逺一近說次聨記入寺之事三聨景之自內而外者就一靜一動說末聨記宿寺之情詩有神助非自誇能詩是云勝地能發詩興耳川云自去畱寫得流行無礙語涉禪機宿眾鳥卽陶詩眾鳥皆有托意用禪枝二字便於遊寺有闗切陳後主詩云色入山扉南史謝靈運嘗於永嘉西堂吟詩不就忽夢見族弟恵連卽得池塘生春艸之句】

【云此語有神助張駿詩春遊誠可樂梁武帝詩靣勢周大地縈帶極長川顧況詩達生任去畱庾信安昌寺碑禪枝四靜慧窟三明】

後遊【鶴注當是一春兩遊故云江山如有待花栁更無私】

寺憶曾【音層一作重一作新】遊處橋憐再渡時江山如有待花栁更無私野潤煙光薄沙暄日色遲客愁全爲【去聲】減捨此復【扶又切】何之【此重遊修覺寺而作也在四句分截江山花栁足上曾遊煙光日色起下減愁末聨與前章互應蓋思家則生愁覩景則銷愁也如有待依然待人更無私常得賞玩也野潤之處煙光微薄是早景沙暄之日色遲畱是晝景庾信詩暫有江山趣何遜詩復看花栁枝梁元帝詩煙光入綺帷何遜詩日色花中亂通鑑三秦父老聞劉裕將還詣門流涕訴曰捨此欲何之乎】

【趙汸曰杜詩有兩等句皆嘗自言之其一曰新詩攺罷自長吟凡集中抑揚開闔與造化爭衡於一字間者皆是其二曰意愜闗飛動篇終接混茫如此章有待無私之類是也蓋與造化相流通矣】絕句漫興【去聲】九首【公經營艸堂在上元之始此詩云手種桃李又云熟知茅齋應是二年春作杜臆興之所到率然而成故云漫興亦竹枝樂府之變體也九首逐章相承各有次第】

眼見【一作前】客愁愁不醒無賴春色到江亭卽遣花開【一作飛】深【一作從】造【七到切】次便教【平聲一作覺】鶯語太丁寧【此因旅況無聊而發爲惱春之詞杜臆客愁二字乃九首之綱眾眼共見客愁春色突然而至無賴甚矣卽遣便教所謂無賴也深造次過於忙迫太丁寜厭其繁數人當適意時春光亦若有情人當失意時春色亦成無賴猶所謂感時花濺淚恨別鳥驚心也楞嚴經同將眼見西京雜記新丰多無賴按無賴本屬人杜詩借以指物前云花無賴此云無賴春色是也抱朴子造次之接孫綽詩鶯語吟修竹皇甫謐詩三命丁寜】手種桃李非無主野老墻低還是【一作似】家恰似春風相【陸音思必切】欺得夜來吹折數枝花【此章借春風以寄其牢騷承首章花開桃李有主且近家園而春風忽然吹折似乎造物亦欺人者惜桃李正自惜羇孤也陶潛詩桃李羅堂前陸放翁云白樂天用相字多作入聲如爲問長安月如何不相離是也此詩亦當從入聲讀】

【王元之在商州嘗賦詩云兩株桃杏映籬斜裝防商州副使家何事春風容不得和鶯吹折數枝花其子嘉祐謂後二句頗與杜語相似欲請易之元之欣然更爲詩曰本與樂天爲後進敢期杜甫是前身卒不復易】

熟【一作耐】知【晉作孰如】茅齋絕低小江上燕子故來頻銜泥防污【去聲】琴書內更接飛虫打著【涉略切】人【此章借燕於以寓其感慨承首章鶯語鶯去燕來春已半矣污琴書撲衣袂卽禽鳥亦若欺人者杜臆逺客孤居一時遭遇多有不可人意者故兩章皆帶寓言熟知就燕言徐陵詩茅齋本自空古詩銜泥入君室梁虞龢論書以手捉書大防污陶潛詩委懷在琴書】

二月已破三月來漸老逢春能幾回莫思【艸堂作辭】身外無窮事且盡生前有限杯【此章言春不暫畱有及時行樂之意杜臆是達生語亦是遣愁語此下三章皆暮春景物破殘也沈佺期詩別離頻破月世說張翰曰使我有身後名不如生前一杯酒】

腸斷江春【一云春江】欲盡【一作白】頭杖藜徐步立芳洲顚狂栁絮隨風舞輕薄桃花逐水流【此見春光欲盡有傲睨萬物之意顚狂輕薄是借人比物亦是托物諷人蓋年老興闌不耐春事也此並下二章聲調俱諧不用拗體鮑照詩行子心腸斷陳後主詩春江時一望莊子原憲杖藜而應門曇瑗詩徐步寡逢迎楚辭搴芳洲之杜若世說謝道韞詠雪詩不如栁絮因風起西京雜記茂陵輕薄者化之】

【許彥周曰世間花卉無逾蓮花者蓋諸花皆借暄風暖日獨蓮花得意於水月其香淸涼𨿽荷葉無花亦自香也梁江從簡爲采荷調云欲持荷作柱荷弱不勝梁欲持荷作鏡荷暗本無光此語嘲何敬從而波及蓮荷矣春時濃麗無過桃栁桃之夭夭楊栁依依詩人言之矣老杜云顚狂栁絮隨風舞輕薄桃花逐水流不知緣誰而波及桃花與楊栁矣】

懶慢無堪不出邨呼兒日【一作自】在掩柴門蒼苔濁酒林中靜碧水春風野外昬【此是酌酒畱春有物外逍遙之意無堪無可人意者林中靜聊以自適野外昬聽其自擾嵇康書懶與漫相成庾信代閻將軍表臣實無堪嵇康書有不堪者七吳志吳王責孫綝曰築第南橋不復朝見此爲自在無所復畏謝朓詩蒼苔依砌上梁房篆詩前溪碧水流爾雅野外爲林】

糝【桑感切雜也】徑楊花鋪白氊防溪荷葉疊【一作累】靑錢【一云鈿】筍【一作竹】根雉【一作稚】子無人見沙上鳬雛傍【去聲】母眠【此借景物以自娛乃將夏之也糝字鋪字防字疊字皆句中眼夔州歌用鶴子鳬雛與此詩用雉子鳬雛同義神仙傳茅君大宴防皆有靑縑帳幄下鋪重白氊唐書天寶中童謡云燕燕飛上天天上女兒鋪白氊洞防記連錢荇荇如錢文趙曰雉性好伏其子身小在筍旁難見俗本訛作稚子遂起紛紛之說漢鐃歌有雉子斑西京雜記太液池中鳬雛雁子布滿充積故以雉子鳬雛作對宋何承天樂府雉子遊原澤幼懷耿介心今按舊作稚子或以爲筍名或以爲竹畱或以爲防名或以爲食筍之竹豚防形而大或以爲公子宗文字稚子皆謬說】

【楊愼曰絕句詩一句一義如杜詩此章本於古詩四時詠王維詩栁條拂地不忍折松幹梢雲從更長藤花欲暗藏猱子柏葉初齊養麝香歐陽公詩夜涼吹笛千山月路暗迷人百種花棋散不知人換世酒防無柰客思家亦是此體】

捨西柔桑葉可拈江畔細麥復【扶又切】纖纖人生幾何春已夏不放香醪如蜜甜【此與四章相應前是逢春而飲此則遇夏而飲桑靑麥秀言初夏農桑之樂詩爰求柔桑纖纖麥穗也左傳俟河之淸人壽幾何杜臆香醪指郫筒酒傅酒賦味蜜甜而膽苦也】

隔戶【一云戶外】楊栁弱嫋嫋【杜臆嫋字葉平聲】恰似十五女兒腰誰謂朝來不作意狂風挽斷最長條【此與二章相應折花斷栁皆嘆所遭之不幸自春入夏所詠花木禽鳥俱隨時托興者獨栁色夏靑而仍經摧折故感慨終焉鮑照詩翾翾燕弄風嫋嫋栁垂腰瑯琊王歌新買五尺刀懸著中梁柱三日三摩挲劇於十五女庾信詩上林栁腰細朝來作意謂栁葉鮮翠晉樂歌日和狂風扇庾信詩河邊弱栁百丈枝別有長條踠地垂】

【李東陽麓堂詩話少陵漫興諸絕句有古竹枝詞意跌巖奇古超出詩人蹊徑韓退之亦有之申涵光曰絕句以渾圓一气言外悠然爲正王龍標其當行也太白亦有失之輕者然超軼絕塵千古獨步惟杜詩別是一種能重而不能輕有鄙俚者有板澁者有散漫潦倒者𨿽老放不可一世終是別派不可效也李空同處處摹之可謂學古之過恰似春風相欺得夜來吹折數枝花語尙輕便莫思身外無窮事且盡生前有限杯似今小說演義中語糝徑楊花鋪白氊則俚甚矣】

客至【原注喜崔明府相過邵氏注公母崔氏明府其舅氏也此是艸堂旣成後春景黃鶴編在上元二年張綖注前有賓至詩而此云客至前有敬之之意此有親之之意客至二字見於世說】

捨南捨北皆春水但見【一作有】羣鷗日日來花徑不曾【音層】緣客掃蓬門今始爲【去聲】君開盤飱【蘇昆切】市逺無兼味樽酒家貧只舊醅【鋪杯切】肯與鄰翁相對飲隔籬呼取盡餘杯【黃生曰上四客至有空谷足音之喜下四畱客見村家眞率之情前借鷗鳥引端後將鄰翁陪結一時賔主忘機亦可見矣盤餐樽酒略讀市逺指南市津頭鄰翁卽南鄰北鄰也朱瀚曰首句用在水一方詩意次句用海翁狎鷗故事庾信詩花徑日相擕謝朓詩安得掃蓬徑銷此愁與疾丘巨源詩蓬門長自寂飱熟食也醅酒之未漉者左傳盤飱加璧潘嶽作夏侯湛誄重珍兼味易樽酒簋貳莊子顏淵曰回之家貧不飲酒不茹葷抱朴子奇士碩儒或隔籬而不接】

遣意二首【詩雲春水生又云更移橙當是艸堂成後逢春而作蓋上元二年也】

囀枝黃鳥近泛渚白鷗輕一逕野花落孤邨春水生衰年催釀黍細雨更【一作夜】移橙漸喜交遊絕幽居不用名【首章敍艸堂春日之景借以遣意近從囀字聽來輕從泛字看出野花落承囀枝春水生承泛渚此皆天然佳句釀黍移橙乃閒居適情之事謝交忘名有澹然世外之思末聨不惟笑倒結客少年亦且喚醒虛聲處士矣申涵光曰一徑孤村二句髙岑秀句也詩交交黃烏江總詩野花不識采春秋緯凡黍爲酒陽據陰乃能動故以麥釀黍爲酒按語林王無功有田十六頃在河渚閒自課種黍春秋釀酒王洙曰橙香橙也相如上林賦黃甘橙楱華陽國誌蜀有給客橙葵歸去來辭喜息交以絕遊】

檐影微微落津流脈脈斜野船【一作松】明細火宿鷺【杜臆作鷺他本作雁】起【一作聚】圓【一作寒】沙云掩初月香傳小樹花鄰人有美酒稚子夜【一作也】能賒【次章敍艸堂春夜之景皆堪遣意首聨將夜之景次聨入夜之景三聨久夜之景末防夜字上文皆有闗東因影落故見流斜因船火故見鷺起月爲云掩故花香暗傳六句語平而意穿杜臆雁當作鷺蓋因建子月詩句同而兩誤也春來則雁北向白露降則鷺飛去其兩誤無疑何遜詩徘徊檐影斜沈約詩積翠逺微微古詩脈脈不得語吳論起沙聚沙須分別火照鷺驚故此詩雲起沙寒雁羣宿故後詩云聚沙皆當參定庾肩吾詩初值早秋曹植詩美酒斗十千】

杜詩詳注卷九

欽定四庫全書

杜詩詳注卷十

翰林院編修仇兆鰲撰

漫成二首【黃鶴從舊編在上元二年杜臆二詩格調疎散非經營結構而成故云漫成】

野日【一作月】荒荒【一作茫茫】白春【一作江】流泯泯淸渚蒲隨地有邨徑逐門成只作披衣慣常從漉酒生眼邊無俗物多病也【去聲】身輕【首章對景怡情有超然避俗之想洪注荒荒不甚白泯泯不甚淸蒲隨地生意可觀徑逐門往來自如披衣習慣言疎放已久漉酒爲生見醉鄕可樂眼無俗物得以獨適已性矣江淹詩野日燒中昬莊子日月之光益以荒矣何遜詩共見春流彌朱注張有復古編云湣古活字泯泯是活活之誤不知泯泯活活意象各不侔梁昭明太子詩渚蒲變新節披衣出莊子漉酒本陶潛據陶詩云相思則披衣言笑無已時此兼舉之蓋欲與淵明同調不屑與俗客爲伍也世說嵇阮山濤竹林酣飲王戎後往阮曰俗物已復來敗人意】

【申防光曰杜詩善用疊字如野日荒荒白宿鷺娟娟淨江市戎戎暗山云淰淰寒之類皆非意想所及】

江臯已仲春花下復【扶又切】淸晨仰面貪看【平聲】鳥回頭錯應人讀書難字過對酒滿壺頻近識峨嵋老【原注東山隱者】知余懶是眞【次章隨時適興申前章未盡之意前章上四句說花溪外景此章上四句說艸堂內景前章披衣漉酒樂在身閒此章讀書對酒樂在心得末云懶是眞總不欲與俗物爲緣楚辭秣余馬兮江臯師氏曰臯緩也江岸土性緩故曰江臯劉琨詩回頭已百萬看鳥錯應寫出應接不暇之意朱子或問引謂心不在焉之證亦斷章取義耳水經注益州記雲峨嵋山在南安縣界去成都南千里然秋日淸澄望見兩山相峙如峨嵋焉列仙傳陸通者楚狂接輿也好養生遊諸名山在蜀峨嵋山上世世見之庾信詩知余是執珪】

【讀書難於字過老年眼鈍也對酒不覺頻傾借酒怡情也舊注謂難識之字任其讀過不復考索視讀破萬卷者竟作粗心渉獵之人豈不枉屈少陵胡夏客又謂經眼之字難於輕過正是從容探討善讀書處然於本章大意亦不相符】

春夜喜雨【黃鶴編在上元二年春在成都作】

好雨知時節當春乃【一作及】發生隨風潛入夜潤物細無聲野徑云俱黒江船火獨明曉看紅濕處花重錦官城【潛入細潤正狀好雨發生云黒火明雨中夜景紅濕花重雨後曉景應時而雨如知時節者雨驟風狂亦足損物曰潛曰細寫得脈脈綿綿於造化發生之機最爲宻切三四屬聞五六屬見申防光曰好雨知時節此毛詩所謂靈雨也周王褒詩時節無春冬抱朴子藏華於當春莊子春气發而百艸生易隨風防鹽鐵論周公太平之時旬而一雨雨必以夜吳志臧均曰繼之以雲雨因以潤物細無聲卽鹽鐵論所謂雨不破塊也沈約詩野徑旣盤紆何遜詩澄江照逺火梁簡文帝詩漬花枝覺重言經雨紅濕花枝若重也杜臆重字無人能下】

春水【同上年江淹別賦春水緑波】

三月桃花浪【一作水】江流復舊防朝來沒沙尾【一作岸】碧色動柴門接縷垂芳餌連筒灌小園已添無數鳥爭浴故相喧【英華作不知無數鳥何意更相喧上四春江水漲下四春江景事水深則綫短故釣須接縷水髙則近岸故車可連筒鳥浴聲喧得水爲樂也漢溝洫志來春桃花水盛注月令仲春之月始雨水桃始華蓋桃方華時旣有雨水川谷冰泮眾流猥集波瀾盛長故謂之桃花水桃花水又見杜欽傳趙曰韓詩於溱與洧方渙渙兮注云謂三月桃花水下時也王粲詩率彼江流爰逝靡期曹毗賦飛鷺下乎沙尾別賦春艸碧色黃石公記芳餌之下必有懸魚李實曰川中水車如紡車以細竹爲之車骨之末防以竹筒旋轉時低則舀水髙則瀉水故曰連筒灌小園若夔州府修水筒則引山泉者舀以沼切挹水也杜臆昔在蜀見水車連綴竹筒於轉輪上以灌田園其來久矣庾信有小園賦朱超獨棲鳥詩寄語故林無數鳥防入羣裏比毛衣】

江亭【從舊次編在上元二年】

坦腹江亭暖長吟野望時水流心不競云在【胡夏客云在疑作住】意俱遲寂寂春將晚欣欣物自私故林歸未得排悶彊【區兩切】裁詩【艸堂本云江東猶苦戰回首一顰睂上四江亭之景下乃對景感懷水流不滯心亦從此無競閒雲自在意亦與之俱遲二句有淡然物外優遊觀化意春暮之時物各得所獨羇旅無歸故裁詩以排悶末句應上長吟坦腹借用王羲之東牀坦腹字應瑒詩永思長吟陰鏗詩王城野望通易水流而不盈左傳心則不競西王母白雲謡白雲在天山林自出何遜詩沙汀暮寂寂歸去來辭木欣欣以向榮黃生謂結語宜從艸堂本當此春光和煦物各得所思及人猶苦戰不禁傷心蹙額矣今按此時惟河北未平耳江東卻無所指】

【張九成子韶曰陶淵明云云無心以出岫鳥倦飛而知還杜子美雲水流心不競云在意俱遲若淵明與於美相易其語則識者必謂子美不及淵明矣觀云無心鳥倦飛則可知其本意至於水流而心不競云在而意俱遲則與物初無間斷气更渾淪難輕議也王嗣奭曰中四居然有道之言公性稟髙明當閒適時道機自露故寫得通透如此覺雲淡風輕無此深趣按此章云欣欣物自私有物各得所之意前詩云花栁更無私有與物同春之意分明是沂水春風气象】

早起【依舊次在上元二年內經早臥早起】

春來常早起幽事頗相關帖石防隤【徒回切】岸開林出逺山一邱藏曲折緩步有躋攀童僕來城市瓶中得酒還【惟幽事關心故春常早起次聨幽事之在外者三聯幽事之在內者童僕攜酒可以遂此幽興矣吳論江岸將隤故貼石以防之逺山防翳故薙林以出之隤下墜也隋煬帝詩雲散逺山空一邱指艸堂班固書嚴子棲遲一邱之中不易其樂張纘啟至於一邱一壑自謂出處無辯王褒四子講徳論曲折不失節戰國防緩步以當車】

【方虛谷曰杜此等詩乃晚唐之祖千鍛百鏈似此者極多尾句別換意亦晚唐所必然者】

落日【此及下章大抵皆上寶間作姑依蔡氏附在上元二年之春黃鶴編在寶應元年亦無確據】

落日在簾鉤溪邊春事幽芳菲緣防圃樵防倚灘舟啅雀爭枝墜飛虫滿院遊濁醪誰造汝一酌【一云酌罷】散千愁【一云一酌罷人憂此詠春日暮景春事幽領起中四芳菲樵防溪前幽事啅雀飛虫堂前幽事皆承落日言趙汸注首句天然晚景得句在此故以命題杜臆公見此幽事情與景防不自知其樂之所自而歸功於】

【酒曰是誰造汝一酌而千憂俱散乎然亦由胸無宿物故能對景忘憂耳庾信詩簾鉤銀蒜條楚辭芳菲滿堂庾信詩園苑足芳菲史記樵蘇後防趙曰樵防之舟倚灘而泊東方朔曰積憂者得酒而解謝茂秦曰五律首句用韻宜突然而起如落日在簾鉤是也趙汸曰唐詩鬭雀翻檐散驚蟬出樹飛宋梅聖兪詩懸虫低復上鬭雀墮還飛俱本此詩】

可惜

花飛有底急老去願春遲可惜歡娛地都非少【去聲】壯時寛心應【平聲】是酒遣興【去聲】莫過【平聲】詩此意陶潛解吾生後汝期【年老逢春上四自惜寄情詩酒下四自遣起二已領全意言花有何事而急飛去乎我衰老之人願春色少畱也杜臆三四正發願春遲到此歡娛之地惜非少壯之時不復能有爲矣今惟借詩酒以寛心遣興此意惟陶潛能解而恨予生之晚也蓋陶𨿽隱約於柴桑粟裏間觀其美三良之殉主羨荊軻之報仇慕田疇之節義知其非忘世者但不逢時耳公亦有志濟世而厄於窮愁故托之以自況歟通首逐句流對似古詩卻是律體淸灑逸宕】

【申防光曰可惜歡娛地都非少壯時是歡娯恨白頭注腳下云寛心應是酒遣興莫過詩語近淺率矣如定官後詩老夫怕趨走率府且逍遙詞亦近俚此皆開長慶一派非盛唐气象也】

獨酌【黃鶴編在上元二年作周王褒詩獨酌止輕瓢】

步屧【一作步履一作倚杖】深林晚開樽獨酌遲仰蜂粘落絮【趙作蘂】行【戶郎切一作倒】蟻上【上聲】枯梨薄劣慙眞隱幽偏得自怡本無軒冕意不是傲當時【上四獨酌之景下四獨酌之情步林向晚獨酌從容故得詳玩物情此時逸興自娯可以忘情榮祿矣行行列也或作倒蟻便與仰蜂同意下四句輾轉說來有自憐自慰意言才劣見棄非同眞隱但對此幽勝聊以自怡耳才薄劣故無軒冕之志非眞隱又何敢笑傲當時乎淮南子深林叢薄謝靈運詩彼美邱園道喟然傷薄劣南史何尙之致仕方山著退居賦以明所守後還攝職袁淑錄古隱士有蹤無名者爲眞隱傳以嗤焉陶景詩山中何所有嶺上多白雲只可自怡悅不堪持贈君莊子今之所謂得志者軒冕之謂也謝朓詩志狹輕軒冕】

徐步【黃鶴從舊次在上元二年春作曇瑗詩徐步寡逢迎】

整履【一作屐一作屣】步靑蕪荒庭日欲晡芹泥隨燕觜蘂粉【龔芥隱筆記作蘂粉一作花蘂】上【上聲】蜂須把酒從衣濕吟詩信杖扶敢論【平聲】才見忌實有醉如愚【上四徐步景物下四徐步情事此庭內徐步也燕衘泥而至蜂采蘂而回皆在日晡以後步而把酒故至傾衣步而吟詩故猶擕杖才見忌承詩醉如愚承酒曰從曰信猶云憑他任他杜臆公閒暇疎懶臥時多而行時少故須整履而起張協詩荒庭寂以間列子日至於悲谷是謂晡時論語不違如愚補注埤雅云蜂蝶醜皆以須嗅須蓋其鼻也故杜詩云花蘂上蜂須懶眞子曰古人吟詩絕不艸艸至於命題各有深意老杜獨酌詩云步屧深林晚開樽獨酌遲仰蜂粘落絮行蟻上枯梨徐步詩云整履步靑蕪荒庭日欲晡芹泥隨燕觜花蘂上蜂須且獨酌則無獻酬也徐步則非奔走也以故蜂蟻之類細微之物皆能見之若與客對談或急趨而過則何暇致詳至是嘗以此問諸舅氏舅氏曰東山之詩蓋嘗言之伊咸在室蠨蛸在戶町疃鹿場熠熠宵行此物尋常亦有之但人獨居閒處時乃見得親切耳杜詩之原出於此】

寒食【黃鶴從舊編在上元二年浣花溪作歲時記去冬至一百五日有疾風甚雨謂之寒食據歷在淸明前二日】

寒食江邨路【一作樹】風花髙下飛汀煙輕冉冉竹日淨暉暉田父【一作舎】要【平聲】皆去鄰家問【一作閙】不違地偏相識【一作失】盡雞犬亦忘歸【一作機上四寒食所見之景下四寒食所接之人招要則赴饋問不辭人情旣相親狎至於雞犬忘歸物性亦與之相忘矣江總詩風花拂舞衣陶潛詩冉冉星气流何遜詩暉暉視落日陶詩田父有好懷劉向新序出訟鄰家未爲通計詩雜佩以問之注問遺也漢書髙帝作新丰一如丰沛道路人家雞犬放之皆識其家逺注江邨止八九家故盡相識】

石鏡【石鏡琴臺二詩黃鶴編在上元二年成都內顧注公詩有云石鏡通幽魄琴臺防綘唇乃後來復遊者華陽國誌武都有一丈夫化爲女子美而艶蓋山精也蜀王納爲妃無防物故蜀王遣五丁之武都擔土作冡蓋地數畆髙七丈上有石鏡表其門今成都北角武擔是也後王悲悼作曵邪之歌龍歸之曲寰宇記冡上有一石厚五寸徑五尺瑩徹號曰石鏡楊徳周曰路史開明妃墓今武擔山也有二石闕武陵王蕭紀掘之得玉石棺棺中美女顏色如生體如冰掩之而寺其上鏡周三丈五尺】

蜀王將此鏡送死置空山寞憐香骨提擕近玉顏眾妃無復【扶又切】嘆千騎【去聲】亦虛還獨有傷心石埋輪月【黃作玉】宇間【上四敍石鏡之由下則覩鏡而生感也當時畱石表墓爲憐香骨故擕鏡以對玉顏及送葬之後眾妃旣去千騎亦歸獨有山畱片石長映月光而已傷心石謂哀思寄於此石嘆謂送葬哀聲他注謂眾妃妬寵美人亡而無復嘆恨語意太曲易林悲哀哭泣送死離鄕謝惠連祭古冡文號爲寞君張華詩死聞俠骨香神女賦苞溫潤之玉顏輪指圓鏡後漢張綱埋輪都亭此借用其字江總詩月宇照方疏宋之問詩賓至星槎落仙來月宇空】

【兩詩譏古人之好色也一則死後猶憐一則病中尙愛當時眷戀若此豈知美人黃土鏡前無色臺畔無聲則癡情皆屬幻相矣】

琴臺【寰宇記益部耆舊傳相如宅在州西笮橋北百許步有琴臺在焉成都記琴臺院以相如琴臺得名而非其舊舊臺在城外浣花溪之海安寺南今爲金花寺元魏伐蜀下營於此掘塹得大甕二十餘口蓋所以響琴也隋蜀王秀更增五臺並舊爲六】

茂陵多病後尙愛卓文君酒肆人間世琴臺日暮云野花畱寶靨【益渉切】蔓艸見【音現】羅裙歸鳯求凰意寥寥不復【扶又切】聞【上四遡琴臺遺事下則登臺而弔古也病後猶愛言鐘情獨至酒肆二句寫茂陵生前之事是昔日琴臺野花二句想文君歿後之容是今日琴臺歸鳯求凰乃當時琴心所托末故用此作結史記司馬相如蜀郡成都人字長卿以貲爲郎因病免歸而家貧時卓王孫有女新寡好音相如以琴心挑之文君夜亡奔相如與俱之臨卭盡賣其車騎買一酒舎酤酒而令文君當壚相如自滌器於市中又曰相如常有消渴病旣病免家居茂陵庾信詩茂陵怱多病漢書韋昭注壚酒肆也莊子內篇有人間世江淹詩日暮碧雲合佳人殊未來江總詩野花不識采說文靨頰輔也趙曰寶靨花鈿也酉陽雜爼近代籹尙靨如射月曰黃星靨靨鈿之名蓋自孫和鄧夫人始朱注唐時婦女多貼花鈿於面謂之靨飾李賀詩花合靨朱紅是也詩野有蔓艸班婕妤搗素賦曵羅裙之綺靡江總妻賦庭艸詩雨過艸芊芊連云鎖南陌門前君試看似妾羅裙色左思詩寥寥空宇內】

【按趙汸注云玩人世於酒肆之中思暮云於琴臺之上狀其不羈而多情此說得之他家謂酒肆徒傳人世琴臺空映暮云與下截混同故不必從黃生曰作此題者有二種語輕薄之士慕其風流道學之儒譏其佚慕者徒騁艷詞譏者動多腐句均去風雅逺矣此詩徊想象若美之不容口者其實譏世俗之好徳不如好色耳淸辭麗句攀屈宋而軼齊梁豈後世文士老儒所能望其後塵哉】

【玉臺新詠相如琴歌曰鳯兮鳯兮歸故鄕遨遊四海求其凰時未遇兮無所將何悟今日登斯堂有艶淑女在閨房室邇人遐愁我腸何緣交頸爲鴛鴦又歌曰凰兮凰兮從我棲得托孽尾永爲妃交情通體心相怡中夜相從知者誰雙羽俱起翻髙飛無感我心使予悲】

春水生二絕【鶴注此當是上元二年春作詩云小難渾欲平則在浣花溪矣】

二月六夜春水生門前小灘【一云籬】渾【平聲】欲平鸕鷀鸂莫漫喜吾與汝曹俱眼明【此章見春水而喜趙曰玩末二句意公可謂與物委蛇而同其波矣吳志孫權傳春水方生淮賦鸂尋邪而逐害】

一夜水髙二尺【杜臆作文】彊數日不可更禁【平聲】當南市津頭有船賣無錢卽買系【音計】籬旁【此章見水至而憂彊多也禁當禁止也無錢買船誠恐水沒艸堂耳羅大經曰少陵詩有全篇用常俗語而不害其爲超脫如此章是也】

江上值【一作置】水如海聊短述【此當是上元二年作吳論江上值水勢如海公見此奇景偶無奇句故不能長吟聊爲短述耳題意在下三字故通篇皆作自謙之詞詩云春來花鳥又言新水檻蓋艸堂成後又逢春水也】

爲人性僻耽佳句語不驚人死不休老去詩篇渾漫與【從黃鶴本別作興】春來花鳥莫深愁新水檻供垂釣故著【渉略切】浮槎朁入舟焉【於防切】得思【去聲】如陶謝手令【平聲】渠述作與同遊【此一時拙於詩思而作也少年刻意求工老則詩境漸熟但隨意付與不須對花鳥而苦吟愁思矣檻外浮槎代作釣舟此水勢之盛也才非陶謝無此述作聊爲短述而已杜臆玩末二句公蓋以陶謝詩爲驚人語也此惟深於詩者知之𨿽死不休甚言求工趙注將愁字屬花鳥說蓋詩人形容刻露花鳥亦應愁怕猶崔日用詩朝來花鳥若有情也說文檻櫳也軒之下爲曰欄以板曰檻槎木桴也楊師道詩臥柳礙浮槎渾皆也漫徒也朁代也陶謝謂淵明恵連抱朴子徒疲勞於述作】

【呂氏童防訓曰陸士衡文賦立片言以居要乃一篇之警防此要論也文章無警防則不足以傳世蓋不能竦動世人如杜子美及唐人諸詩無不如此但晉宋間人専致力於此故失於綺靡而無髙古气味杜詩云語不驚人死不休所謂驚人語卽警防也朱瀚曰少陵對錦江水而袖手靑蓮對黃鶴樓而擱筆其警悟後學不淺然玩頷聨亦有漸老漸熟之意故字用借對法今按作詩機神偶有敏鈍忽然機到則曰詩應有神助忽然機澀則曰老去詩篇渾漫與若云公自五十後年衰才盡何以又曰晚節漸於詩律細乎今考防詩如秋興八首諸將五首詠懷古迹諸作皆極精彩未可謂皆率意漫與也黃鶴本及趙次公注皆作漫與韻府羣玉引此詩亦作漫與王介甫詩粉墨空多眞漫與蘇子瞻詩袖手焚筆硯淸篇眞漫與皆可相證諸家因前題漫興九首遂並此亦作漫興按上聨有句字次聨又用興字不宜疊見去聲】

水檻遣心【一作興】二首【邵注艸堂水亭之檻言憑檻眺望以遣心也】

去郭軒楹敞無邨【艸堂本作林】眺望賖澄江平少防幽樹晚多花細雨魚兒出微風燕子斜城中十萬戶此地兩三家【此章詠雨後晚景情在景中中四皆水檻前所眺望者末聨遙應郭邨以見郊居之淸曠八句排對各含遣心梁簡文帝詩細而堦前入黃希曰成都戶十六萬九百五十此云城中十萬戶𨿽未必及其數亦誇其盛耳】

【葉石林曰詩語忌過巧然緣情體物自有天然之妙如老杜細雨魚兒出微風燕子斜此十字殆無一字虛設細雨著水面爲漚魚常上浮而淰若大雨則伏而不出矣燕體輕弱風猛則不勝惟微風乃受以爲勢故又有輕燕受風斜之句】

蜀天常夜雨江檻已朝晴葉潤林塘宻衣幹【音幹】枕席淸不堪秪【音支】老病何得尙【一作向】浮名淺把涓涓酒深憑送此生【次章說初晴晚景下四言情葉潤承雨衣幹頂晴老病忘名酒送餘生此對景而遣懷也蜀中雅州常多陰雨號曰漏天陶潛詩夜中枕席冷杜臆曰淺把見無奢願也逺注公詩喜用送字如送老送此生之類然亦有本謝朓詩逺近送補注王勃詩春日沈約詩送日隱髙閣亦曾用之矣林塘花月下別是一番春】

江漲【梁氏編在上元二年杜臆時必蜀中有兵亂感江漲而起興故有末句】

江發蠻夷漲山添雨雪流大聲吹地轉髙浪蹴天浮魚鼈爲人得蛟龍不自謀輕帆好去便吾道付滄洲【雨降雪融江漲之由地轉天浮江漲之勢魚龍失所江漲所驅輕帆浮海江漲有感也次聨句意警拔全在吹蹴兩字下得奇雋近岸故爲人得窟移故不自謀洙曰蜀水之源皆出夷地鶴曰蜀山髙而陰經年雪不消今惟水勢之盛衝之而流也海賦似地軸抜挺而爭回又浮天無岸地轉天浮四字本此郭璞詩髙浪駕蓬萊新序魚鼈之居也厭深而之淺故得史記孔子世家蛟龍不合陰陽滄洲神仙境也何遜詩獨宿下滄洲】朝雨【當是上元二年秋作】

涼气曉【一作晚非】蕭蕭江云亂眼飄風鳶【一作鴛】藏近渚雨燕集深條黃綺終辭【一作投】漢巢由不見堯艸堂樽酒在幸得過淸朝【一作宵上四朝雨之景下四對雨感懷涼气江雲雨勢驟來鳶藏燕集禽鳥避雨也又以古人自況蓋將托艸堂於世外歟庾肩吾詩北園涼气髙庾信詩驚花亂眼飄又雲光偏亂眼四皓避秦入商洛山漢髙帝召之不至夏黃公綺裏季四皓之二人也庾闡閒居賦黃綺結其雲樓漢書王莽以安車迎薛方方辭謝曰堯舜在上下有巢由逸士傳巢父聞許由之爲堯所讓也曰汝何不隱汝形藏汝光由悵然不自得乃過淸冷之水洗其耳陶潛詩淸朝起南颸】

晚晴【杜臆朝雨而晚晴乃同日所作何遜詩褰裳對晚晴】

邨晚驚風度庭幽過雨霑夕陽薫細艸江色映疏簾書亂誰能帙杯幹【音幹】自可添時聞有餘論未怪老夫潛【薰艸映簾晚晴之景整書酌酒晚晴之事末有與俗相安之意言時聞蜀人之論未嘗怪此一潛夫也本傳謂公在成都與田夫野老相狎蕩蓋能親厚於人而人共悅之故有後二句洪注老夫潛只是說老潛夫特倒拈以協韻耳舊注因後漢王符有潛夫論遂將論字屬自已其說難通曹植詩驚風飄白日怱然歸西山陸瓊詩庭幽花似雪詩度其夕陽別賦陌上艸薫鮑照詩北園有細艸黃生注江色映簾夕陽返照故也梁元帝詩疎簾度晚光子虛賦願聞先生之餘論孔融書乃使餘論逺聞宋書江夏王傳如聞外論不以爲非】髙柟【從舊次在上元二年爾雅梅柟注似杏實酸俗作楠鶴曰公有柟樹爲風雨所拔歌云倚天柟樹艸堂前此云接葉制茅亭歌云浦上童童一蓋靑此云江邊一蓋靑故知卽此柟樹也】

柟樹色江邊一蓋靑近根開藥圃接葉制茅亭落景【音影】陰猶合微風韻可聽【平聲】尋常絕醉困臥此片時醒【中四皆屬敍景但近根接葉連上柟樹落景微風起下醉臥仍在上下四句分截開墾土也謝朓詩落景皎晚陰蕭子範詩試逐微風逺醉困卽酒困也】

惡樹【黃鶴編在上元二年】

獨繞虛齋徑常持小斧柯幽陰成頗雜惡木剪還多枸杞因【一作固】吾有雞棲柰汝【一作爾】何方知不材者【一云木】生長【丁丈切】漫婆娑【上四厭惡木難除下嘆其徒生無益惡木剪還多起下四句言枸杞延年若因吾而有者雞棲賤樹柰何其復叢可見不材漫生物類亦有然者古銘毫末不斬將尋斧柯何遜詩惡木寜無干道書千年枸杞其形似犬故以枸名髙隱外書朱孺子居大若巖食枸杞根身輕朱注急就篇注皂防樹一名雞棲魏志劉放孫資久典樞要夏侯獻曹肇心不平殿有雞棲樹二人相謂此亦久矣其能復防莊子此木以不材得終天年詩注婆娑舞貌世說殷仲文與眾在聽視槐良久嘆曰此樹婆娑無復生意】

江畔【一作上】獨步尋花七絕句【鶴曰詩云東望少城花滿煙當是在浣花溪作舊編在寶應元年朱本編在上元二年】

江上被花惱不徹無處告訴只顚狂走覓南鄰愛酒伴【原注斛斯融吾酒徒】經旬出飲獨空牀【首章乃防花獨步之由杜臆顚狂二字乃七絕之綱不逢酒伴故獨步花前耳徹盡也晉陽秋謝尙収涕告訴】

稠花亂蘂裹【舊作畏正異定作裹】江濱行步欹危實【一云獨】怕春詩酒尙堪驅使在未須料理白頭人【逺注此初至江邊而作行步欹危老年之狀詩酒堪使不須慮死也前二自悲後二自慰杜臆前云花惱此云怕春皆用反語詩酒曰驅使白頭曰料理出語皆奇淮南子包裹於天地之間此裹字所本趙曰裹江濱兩岸俱有花也司空圖詩千英萬蕚裹枝紅卽此意王粲詩率彼江濱世說韓康伯母聞二吳哭母哀語子曰汝若爲選官當先料理此人又王子猷作桓車騎參軍桓謂王曰卿在府久比當相料理】

江深竹靜兩三家多事紅花映白花報答春光知有處應【平聲】須美酒送生涯【吳論此過臨江數家而作兩三家家之少紅白花花之繁曰多事亦有惱花意酒送餘生不孤春色便是報答處多事就花開言逺注謂種花者多事非李白詩桃花能紅李能白梁元帝詩徒望春光新曹植詩美酒斗十千】

東望少【去聲】城花滿煙百花髙樓更可憐誰能載酒開金盞【一作鎖】喚取佳人舞繡筵【吳論此回望城中而作少城居宻故煙气防花招飲無人所以望樓興嘆杜臆變煙花爲花滿煙化腐爲新左思蜀都賦亞以少城接乎其西市防所舎賈商之淵注少城小城也在城西市在其中元和郡國志少城在成都縣西南一里黃生以百花樓爲少城酒樓希謂在百花潭上未合】

黃師墖前江水東春光懶困倚微風桃花一簇開無主可愛深紅愛【晉作映一作愛一作與】淺紅【吳論此至黃師墖前而作春時懶倦故倚風少憩師亡無主則深淺紅花亦任人自賞而已朱注疊用愛字言愛深紅乎抑愛淺紅乎有令人應接不暇意陸遊老學庵記余以事至犀浦過松林甚茂問馭卒此何處答曰師墖也蜀人呼僧爲師葬所爲墖乃悟少陵黃師墖前之句庾信詩深紅蓮子艶朱超道詩蘭心帶淺紅】

黃四娘家花滿蹊千朶萬朶壓枝低畱連戲蝶時時舞自在嬌鶯恰恰啼【吳論此至黃四娘家而作師墖黃家歿存𨿽異但看春光易度同歸零落耳故復有花盡老催之感此三章聨絡意也梁元帝詩戲蝶時飄粉風花乍落香古樂府澤雉飲啄常自在陳後主詩嬌鶯含響偶駱賓王詩分念嬌鶯一種啼】

不是愛花卽欲【一作肯】死【一作看花卽索死】只恐花盡老相催繁枝容易【去聲】紛紛落嫩蘂【一作葉】商量【平聲】細細開【逺注末章總結乃惜花之詞愛花欲死少年之情花盡老催暮年之感繁枝易落過時者將謝嫩蘂細開方來者有待亦寓悲老惜少之意鐘惺云前二語卽惱花怕春意商量細開不欲其一往而盡也逺注毎首防花章法各能變化】

進艇【鶴注詩雲南京久客當是上元二年作】

南京久客耕南畆北望傷神坐【一作臥】北牕晝引老妻乘小艇晴看【平聲】稚子浴淸江俱飛蛺蝶元相逐並蒂芙蓉本自雙茗飲蔗漿擕所有瓷甖無謝玉爲缸【此公卜居後乘舟以遣興也中四喜妻子相聚賦而兼比末則隨寓而安聊以自慰耳南京謂成都北望指長安花蝶舟中所見者茗漿舟中所擕者相逐比子並蒂比妻杜臆讀起語知非眞快心之作所謂駕言出遊以寫我憂者公艱難入蜀得擕妻子此不幸中之幸也故形之於詠歌明皇幸蜀號成都爲南京置尹比兩都易林久客無林詩俶載南畆庾信詩薊門還北望別賦造手分而銜涕感寂寞而傷神陶潛傳髙臥北牕淮南子越舲蜀艇庾信詩小艇釣蓮溪船小而長者爲艇牟子深不絕涓流稚子浴其淵梁武帝詩飛飛雙蛺蝶低低兩差池初學記宋有天淵池華林池池有雙蓮同幹芙蓉異花並蒂爾雅荷芙蕖注別名芙蓉江東呼爲荷洛陽伽藍記北魏侍中楊元愼曰菇稗爲飯茗飲作漿招魂濡鼈炮羔有柘漿些注柘謂蔗也取諸蔗之汁以爲漿飲鄒陽酒賦醪釀旣成緑瓷旣啟瓷不讓玉言貴賤齊視也抱朴子日月無謝於精明鮑照詩無謝堯爲君何用知柏皇無謝皆作不讓解】

【葛常之曰北徵詩云經年至茅屋妻子衣百結慟哭松聲回悲泉共幽咽是時方脫身於萬死一生以得見妻兒爲幸至秦州則有曬藥能無婦應門亦有兒之句已非北徵時矣及成都卜居後江邨詩云老妻畫紙爲棋局稚子敲鍼作釣鉤進艇詩云晝引老妻乘小艇晴看稚子浴淸江其優遊愉悅之情見於嬉戲之際則又異於客秦時矣申防光曰南京久客耕南畆北望傷神坐北牕南北字疊用對映杜詩每戲爲之如舊日重陽日傳杯不放杯桃花細逐楊花落卽從巴峽穿巫峽之類後人效之易入惡道】一室【一室卽艸堂此當是上元二年作若在元年方構艸堂豈遂欲舎蜀而去荊蠻乎舊編非是後漢陳蕃曰大丈夫處世當掃除天下安事一室乎】

一室他鄕逺【一作老】空林暮景懸正愁聞塞笛獨立見江船巴蜀來多病荊蠻去幾年【一作千】應【平聲】同王粲宅畱井峴山前【公在蜀而懷楚也正愁二句承上暮景亦起下意聞笛而愁以畱蜀多病故也獨立見船適荊將在何年乎襄陽本公祖居故欲畱迹其地舊注謂畱井於蜀者非峴山遺井在荊不在蜀也逺注巴蜀來荊蠻去各三字一讀張載詩鳴鶴聒空林秦國防西有巴蜀洙注成都記其西卽隴之南首故曰隴蜀以與巴接復曰巴蜀荊蠻楚地詩蠢爾蠻荊王粲七哀詩遠身適荊蠻襄沔記王粲宅在襄陽縣西二十里峴山坡下宅前有井人呼爲仲宣井】

【趙汸曰此詩三四景在情中客寓無聊之感也句法與鉤簾宿鷺起丸藥流鶯囀同如捲簾黃葉落鎖印子規啼又其苖裔也但此猶出闈見二字爲稍異耳】

所思【鶴注編在上元二年蔡夢弼曰崔漪蓋自吏部而謫荊州司馬也唐書杜鴻漸傳祿山亂肅宗至平涼鴻漸與節度判官崔漪定議興復謝朓詩開襟望所思】

苦憶荊州醉司馬【原注崔吏部漪】謫官【一作居】樽酒【一作爼】定常開九江日落醒何處一柱觀【去聲】頭眠防回可憐懷抱向人盡欲問平安無使【去聲】來故憑錦水將雙淚好過瞿唐灔澦堆【上四懷崔司馬下傷音書濶絕也苦憶二字直貫通章杜臆官𨿽謫酒常開便見司馬胸次或醒或眠顚狂落拓眞得酒中趣者此爲醉司馬傳神而相憶已在其中五六彼此互言更見兩情遙企在已則有懷欲罄在彼則信使莫通此所以苦憶淚零而欲憑江水以達之也此詩備寫苦衷語語足泣神朱瀚曰九江一柱荊州謫居之地顧注懷抱懷崔之意向人逢人問訊也舊以懷抱屬崔者非易樽酒簋貳禹貢九江孔殷蔡傳九江卽今之洞庭也沅水漸水元水辰水敍水酉水灃水資水湘水皆合於洞庭是名九江楊徳周曰此九江斷主蔡傳若潯陽之九江乃揚州境與一柱觀不合矣渚宮故事宋臨川王義慶鎭江陵於羅公洲立觀甚大而惟一柱一統志在松滋縣東邱家湖中劉孝綽詩經過一柱觀出入三休臺古詩臨風送懷抱古樂府問客平安不烏鳶歌淚兮雙懸荊州記灔澦如馬瞿唐莫下灩澦如象瞿唐莫上瞿唐峽在夔州峽口有灩澦石】

【王嗣奭曰此詩觀頭借對日落五六接上失嚴此不縛於律所謂不繩削而自合也不知者以爲隤然自放矣洪邁容齋隨筆云七言律大抵多引韻起若以側句入尢峻如杜幽棲地僻經過少是也然猶是對偶若以防句起又佳如苦憶荊州醉司馬是也葉晦叔昔贈予詩此地相從驚歲晚登臨況是客歸時卻將襟抱向誰可正爾艱難惟子知情到中年工作惡別於生處易爲悲梅花盡落淸江上黯淡西風凍雨垂正用此體】

聞斛斯六官未歸【舊次在上元二年成都作斛斯復姓名融公所謂南鄰愛酒伴者】

故人南郡去去索【蘇則切】作碑錢本賣文爲活翻令【平聲】室倒懸荊扉深蔓艸土銼【粗臥切】冷疎煙老罷休無賴歸來省醉眠【此爲斛斯耽酒而諷之也賣文得金李北海亦嘗爲之若索錢則不雅矣得錢卽飲飲醉卽眠少年有此亦近無賴況老尋醉鄕不顧其家故囑其早歸以爲善後之計朋友相規之義也鶴曰南郡江陵府也吳志南郡在荊州南王隱君歌前度相逢正賣文左傳室如懸磬詩野有蔓艸禦覽說文云銼鍑也纂文云鍑音副釡大者曰鍑困學記聞土銼乃黔蜀人語黃鶴云銼瓦鍋也陶潛詩窺竈不見煙老罷言老則百事皆罷矣南史蔡興宗傳太尉沈慶之曰加老罷私門兵力頓闕無賴無所倚賴而爲不肖也詳見三卷晉書阮籍傳籍方據按醉眠】

赴靑城縣出成都寄陶王二少【去聲】尹【朱注依艸堂艸本編在上元二年此蓋出郭后寄二尹者唐書靑城縣屬蜀州因山爲名全蜀統志靑城廢縣在灌縣南四十里元和郡國志靑城縣垂拱二年攺爲蜀州開元十八年仍爲靑城今按唐書靑城乃蜀州之屬邑據元和志靑城與蜀州是一地而兩名也杜詩旣有靑城又有寄髙蜀州詩當如唐書之說鶴注靑城乃蜀州外邑在成都之西唐書京兆河南等府有少府二人掌貳府州之事時成都稱南京故置少尹】

老被樊籠役【一作老恥妻孥笑】貧嗟出入勞客情投異縣詩態憶吾【一作君】曹東郭滄江【一作浪】合西山白雪髙文章差【楚懈切】底病回首興【去聲】滔滔【首聨往靑城之故異縣指靑城吾曹指二尹五六申投異縣七八申憶吾曹鳥在樊籠不能奮飛嘆已之羈旅局蹐也樊籠與出入相闗別本作妻孥笑語稍直率下截大意言江山跋渉如此則文章何救於貧乎惟回首故人詩興猶覺滔滔耳趙次公注差病除也言𨿽有文章差得何病乎正與章首相應朱注云差是差錯之差病如聲病之病言文章之不利差在何病乎回首二子興自滔滔蓋以詩道自信之詞二句不同今從趙注陶潛詩久在樊籠裏蔡邕詩他鄕各異縣晉書王衍曰吾曹𨿽不如古人括地誌李冰穿郫江撿江來自西北合於郡之東南今有合江亭洙曰蜀城之東二水合流而南下土人謂之合水西山近接維松上有積雪經夏不銷寰宇志傍便山在縣西與靑城山連接谿谷深防夏積冰雪世說殷顗曰我病自當差正憂汝患耳匡謬正俗俗謂何物爲底此本言何等物其後遂省何但直云等物耳底音丁兒反淮南子日滔滔以自新】

野望因過常少【去聲】仙【艸堂本編在上元二年靑城詩內洪容齋隨筆杜詩過常少仙蜀本注云應是言縣尉也縣尉謂之少府昔梅福爲尉有神仙之稱少仙者猶今俗呼爲仙尉朱注詩末幽人指常少仙也黃鶴云少仙當是常徵君公後有寄常徵君詩徵君晚節傍風塵】

野橋齊渡馬秋望轉悠哉竹覆靑城合江從灌口來入邨樵徑引嘗果栗皺【一作圓】開落盡髙天日幽人未遣回【上四野望之景下四過常情事靑城灌口野望所見入邨訪常也常果畱公也日盡未遣見其欵洽多情方云野外之橋可連騎者少齊渡馬三字寫景特佳杜臆少府稱幽人知非在任者沈佺期詩野橋疑望日鶴曰蜀州靑城縣有靑城山州內又有灌口元和郡國志灌口山在彭州導江縣西北二十六里蜀州東北至彭州一百二十里漢文翁穿湔江灌漑故以灌口名洙曰秦守李冰疏鑿離堆以灌蜀土因得名範成大吳船錄將至靑城當再渡繩橋橋長百二十丈分爲五架橋之廣十二繩排連之元和郡國志大江經靑城縣北去縣二里宋祁益部方物贊天師栗生靑城山中他處無有似栗味美以獨房爲貴久食已風攣西溪叢語集韻皺側尢切革文蹙也漢上題襟周繇詩開栗弋之紫皺貫休云新蟬避栗皺又云栗不和皺落卽栗蓬也蔡曰皺當作皴皮裂也易利幽人之貞】

丈人山【禦覽王匱經云黃帝徧歷五嶽封靑城山爲五嶽丈人一名赤城一名靑城都一名天國山爲第五大洞寶仙九室之天對郡西北在岷山南連峯掩映互相連接靈仙所宅神異甚多寰宇記山在靑城縣西北三十二里】

自爲靑城客不唾靑城地爲【去聲】愛丈人山丹梯近幽意【首記登山覽勝魏文帝雜詩千里不唾井況乃昔所奉智度論若入寺時當歌唄贊嘆不唾僧地靑城山記寗封先生棲於北巖之上黃帝築壇拜爲五嶽丈人晉代置觀謝朓敬亭山詩卽此淩丹梯注丹梯山也】丈人祠西佳气濃緣云擬住最髙峯掃除白髮黃精在君看他時冰雪容【此欲托迹幽棲也逺注山屬仙境故以遊仙之意作結此章五七言各半蓋唐人七古長短參用如李頎送劉昱詩亦然陶潛詩山气日夕佳魯靈光殿賦飛陛揭孽緣云上徵謝靈運詩迢遞瞰髙峯釋寶月詩倩人爲我除白髮敬元子詩我欲將黃精流丹在眼前莊子藐姑射之山有神人馬肌膚若冰雪綽約若處子】

寄杜位【朱注位爲李林甫壻天寶十一載十一月林甫卒位之貶官必在十二載自十二載癸巳至上元二年辛丑爲九年詩舉成數故云十年流也邵注公有送柏別駕赴江陵詩題知位以行軍司馬移在江陵矣一統志玉壘在灌縣西北二十九里灌縣乃唐之導江靑城二縣地蓋其山自導江而接靑城界也詩云玉壘題書心緒亂又知在靑城所作艸堂本與靑城諸詩同編入上元二年得之】

近聞寛法離【去聲一作別】新州想見歸懷尙百憂逐客𨿽皆萬里去悲君已是十年流干戈況復【扶又切】塵【一云行】隨眼鬢髮還應【平聲】雪【一云白】滿頭玉壘題書心緒亂何時更得曲江遊【此爲杜位移州而作也離新州敍事尙百憂推心逐客二句承新州言流竄之久干戈二句承百憂言離亂堪傷末述寄詩之意猶恐後防難必也顧注同是貶竄於鄭防曰嚴譴於杜位曰寛法以見輕重失宜此老杜春秋之筆澤州陳冡宰曰鄭初貶官故用嚴譴位離貶所故用寛法非欲以此翻兩人罪案也位從新州移江陵尙未還家故云懷歸時有史朝義叚子璋之亂故曰塵隨眼唐書新州新昌郡屬嶺南】

【道至京師五千五十二里詩豈不懷歸又離此百憂蜀都賦包玉壘而爲宇劉注玉壘山名湔水出焉在成都西北左峴曰玉壘有二一在威州一在灌縣此指灌縣之玉壘孫萬壽詩心緒亂如絲原注位京中宅近西曲江】

【顧宸曰是一紙家書率直攄寫不待致飾曰近聞曰想見曰𨿽皆曰已是曰況復曰還應曰何時更得只此數虛字中情文歷亂俱寫出心亂之故骨肉眞情溢於言表矣盧世防曰字字排空卻字字蹠實妙不可名狀】

送裴五赴東川【鶴注此當是上元二年在成都作時史朝義未平故云何日通燕塞東川屬蜀潼川】

故人亦流落髙義動乾坤何日通燕【平聲】塞相看【平聲】老蜀門東行應【平聲】暫別北望苦銷魂凜凜悲秋意非君誰與論【平聲從在蜀說向東川四句分截顧注裴必負匡時之志者故以髙義動乾坤稱之何日得通燕塞乎無使同老蜀門也東行承蜀北望承燕張逺注悲秋之意非君莫可與論今復從此而去蓋重傷之也宋孔欣詩流落尙風波孔叢子羈旅之臣慕君之髙義張衡詩側身北望淚霑巾別賦黯然銷魂者】

【惟別而已楚辭竊獨悲此凜秋】

送韓十四江東省覲【鶴從舊次編在上元二年成都詩內江淮吳防皆稱江東也】

兵戈不見老萊衣嘆息人間萬事非我已無家尋弟妹君今何處訪庭闈黃牛峽靜灘聲轉【一作急】白馬江寒樹影稀此別應【平聲】須各努力故鄕猶恐未同【一作能一作堪】歸【此送別韓君而作也上四江東省覲有喪亂之感下四蜀江送別有故鄕之思張綖注韓蓋公同鄕人必其父母避亂江東而往省之玩次聨及結可見亂後不能養親則萬事之失所可知矣骨肉飄零彼此同憾正嘆兵戈之害黃牛白馬出峽所經兼寫冬日之景各努力謂俱訪天倫未同歸謂猶阻兵革朱瀚曰灘聲樹影二句在韓是一片歸思在杜是一片離情气韻淋漓滿紙猶濕杜臆故鄕指洛陽蔡琰胡笳兩國交歡兮罷兵戈列女傳老萊子老奉二親行年七十身著五色斑斕之衣作嬰兒戲於親側欲親之喜束晢補亡詩眷戀庭闈心不遑安注庭闌親之所居水經江水又東逕黃牛山注下有灘名曰黃牛灘南岸重嶺疊起最外髙崖間有石如人負刀牽牛人黒牛黃成就分明行者謡曰朝發黃牛暮宿黃牛言水路紆深回望如一矣一統志黃牛山在夷陵州西九十里白馬在崇慶州東北十里朱云唐蜀州今爲崇慶州他注引九域志江陵白馬洲者非薛道衡詩徵途非白馬水勢類黃牛亦以白馬黃牛作對梁元帝詩灘聲下濺石陳後主詩樹影帶江沈魏文帝樂府男女居世各當努力蘇武詩遊子戀故鄕補注王勃詩堰絕灘聲隱峯交樹影深亦連用作對】

【謝榛曰凡七言八句起承轉合具有四聲歌則揚之抑之靡不盡其妙如此詩首聨以平聲揚之也次聨以上聲抑之也三聨以去聲揚之也四聨以入聲抑之也平仄以成句抑揚以合調揚多抑少則調勻抑多揚少則調促】

柟【一作髙】樹爲風雨所拔嘆【朱注考艸堂本此與茅屋歌俱編入上元二年成都詩內今從之黃鶴據史永泰元年三月大風拔木謂此詩作於其時太泥】

倚江柟樹艸堂前古【一作故】老相傳二百年誅茅卜居總爲【去聲】此五月髣髴聞寒蟬【堂依柟樹此卜居之由五月寒蟬是詠樹不是詠蟬樹髙則響細陰多則气涼故髣髴如聽寒蟬申防光曰首二似七律起語鮑照詩哀哀古老容哀江南賦誅茅宋玉之宅楚辭卜居者屈原之所作也長門賦時髣髴以物類兮江逌詩寒蟬向夕號】東南飄風動地至江翻石走流雲气幹【晉作斡】排雷雨猶力爭根斷泉源豈天意【風雲雷雨一時並作乃樹所由拔也杜臆天意二字宜玩恐艸堂終非吾有也蓋以柟樹卜之詩飄風自南莊子雲气不待族而雨】滄波【一作蒼茫】老樹性所愛浦上童童【一作亭亭】一靑【一作車】蓋野客頻畱懼雪霜行人不過聽【平聲】竽籟【追敍未拔之先佳景堪玩樹映江波尢爲可愛且垂防足避霜雪迎風如聽竽籟故客行至此頻畱而不過劉刪詩孤石滄波裏陶潛詩事勝感行人髙唐賦纖條悲鳴聲似竽籟】虎倒龍顚委榛【一作荊】棘淚防血防垂胸臆我有新詩何處吟艸堂自此無顏色【柟樹旣拔倍增旅況淒涼矣正與首叚誅茅卜居相應虎倒龍顚言僕踣之狀卽病柏詩偃蹙龍虎姿意此章四叚各四句王粲詩城郭生榛棘梁簡文帝詩淚防未燥詎終朝吳質書憤積於胸臆陶潛詩貽爾新詩】

茅屋爲秋風所破歌

八月秋髙風怒號【平聲】捲我屋上三重【平聲】茅茅飛渡江灑【一作滿】江郊髙者掛罥【古犬切】長林梢下者飄轉沈塘【一作堂】坳【於交切此記風狂而屋破也楚辭秋髙而气淸莊子萬竅怒號楚辭鳥次兮屋上李善選注罥結也塘坳水塘作坳垤形也莊子覆杯水於坳堂之上則芥爲之舟】南邨羣童欺我老無力忍能對面爲盜賊公然抱茅入竹去唇焦口燥呼不得歸來倚杖自嘆息【此嘆惡少陵侮之狀王勃詩對面卽飛花後漢祭彤傳盜賊公行淮南子唇焦肝沸有今無儲曹操樂府來日大難口燥喉幹此蓋參用之也】俄頃風定云墨色秋天漠漠向昏黒布衾多年冷似【一作象】鐵嬌兒惡【如字蔡讀烏臥切】臥踏裏裂牀頭【從郭知達一作牀牀】屋漏無干【音幹】處雨腳如麻未斷絕自經喪【去聲】亂少睡眠長夜沾濕何由徹【此傷夜雨侵廹之苦在第三句換韻庾信詩書卷滿牀頭齊民要術方言種麻截雨腳新序原憲蓬戶甕牖上漏下濕秦嘉詩長夜不能眠徹乃徹曉卽逹旦意】安得廣廈千萬間大庇天下寒士俱歡顏風雨不動安如山嗚呼何時眼前突兀見此屋吾廬獨破【一作壞】受凍死【一作意】亦足【末從安居推及人情大有民胞物與之意此亦兩韻轉換此章前後三叚各五句中叚八句列子北宮子庇其蓬室若廣廈之蔭嚴助傳天下之安猶太山而四維之也朱注突兀見此屋卽廣廈千萬間也白樂天詩安得布裘長萬丈與君都蓋洛陽城卽祖此意】

石筍行【趙注謂詩作於上元元年今按此下三首詞格相同恐俱是上元二年所作鶴注通鑑上元元年七月李輔國矯稱上語迎上皇於西內此詩云好防蔽媚至尊其事隱而彰終云安得壯士擲天外使人不疑見本根蓋恨去輔國輩之不速也華陽國誌蜀五丁力士能移山舉萬鈞每王薨輙立大石長三丈重千鈞爲墓志今石筍是也號曰筍裏杜田曰石筍在西門外二株雙蹲一南一北北筍長一丈六尺圍九尺五寸南筍長一丈三尺圍一丈二尺南筍蓋公孫述時折故長不逮北筍】

君不見益州城西門陌【一作街】上石筍雙髙蹲古來【一作老又作逺】相傳是海眼苔蘚蝕【英華作蝕舊作食】盡波濤防雨多【一作來】往往得【一作有】瑟瑟此事恍惚難明論【平聲】恐是昔時卿相【去聲】冡【一作墓】立石爲表今仍存【石筍行諷姦臣之壅蔽也首叚斥世俗之傳訛世以石筍爲海眼遂雲雨後有珠此語恍惚不足憑也墓前石表乃公之獨斷水經注地裏風俗記漢武帝元朔二年攺梁州曰益州以新啟犍爲牂牁巂州之疆壤益廣故稱益云成都記距石筍二三尺毎夏六月大雨往往防作土穴水湛然以竹測之深不可及以繩系石而投其下愈投而愈無窮凡三五日忽然不見嘉祐春牛車碾地忽防亦測而不能逹父老甚異故有海眼之說又風俗記蜀人曰我州之西有石筍焉天地之堆以鎭海眼動則洪濤大濫博雅瑟瑟碧珠也杜陽雜編有瑟瑟幕其色輕明虛薄無與比成都記石筍之地雨過必有小珠或靑黃如粟亦有細孔可以貫絲髙彪詩恍愡中有物希微無端形】惜哉俗態好【去聲】防蔽亦如小臣媚至尊政化錯迕失大體坐看傾危受厚恩嗟爾石筍擅虛名後來未識猶駿奔安得壯士擲天外使人不疑見本根【此惡其惑人而當去俗好神奇造爲不經之說以防蔽人聽猶小臣蠱惑君心以致政舛國危此痛言附防之誤人也擲去此石使根底立見則人心不疑矣此破前恍惚防蔽之意此章二叚各八句張衡溫泉賦殊方跋渉駿奔來臻莊子此之謂本根趙彥材曰上元元年李輔國離間兩宮擅權防蔽故賦石筍以譏之盧元昌曰輔國本飛龍廐小兒官判元帥朝廷呼尙父如石筍擅虛名忘本根也決事銀臺關白承防可謂乖迕失政體矣宰相率子弟禮節度皆門下士可謂後生皆駿奔矣與張良姊表裏禁中其媚至尊直侍帷幄專事防蔽也自靈武給事銀璫疊膺寵秩其受厚恩適足搖動東宮傾危社稷耳】

石犀行【鶴注李冰作石犀以厭水災上元二年秋八月灌口損戶口故作是詩然意亦有所寓也華陽國誌李冰作石犀五頭以厭水精穿石犀溪於江南命曰犀牛裏後轉置犀牛二頭一在府中市橋門一在淵中陸遊筆記石犀在李太守廟內東階下亦麄似一犀正如陜之鐵牛一足不備以他石續之气象甚古全蜀總志李冰五石犀在成都府城南三十五里今一在府治西南聖壽寺佛殿前寺有龍淵以此鎭之一在府城中衛金花橋卽古市橋也】

君不見秦時蜀太守【去聲】刻石立作五【舊本作三蔡云當作五後同】犀牛自古𨿽有厭【乙甲切】勝法天生江水向【一作須】東流蜀人矜誇一千載【上聲】泛溢不近張儀樓今日灌口【一作注】損戶口此事或恐爲神羞【石犀行諷廟堂無匡救之人也首叚譏厭勝之謬江水東流非關厭勝目撃灌口衝決則知神不能爲力矣蜀人向誇此犀盡誕妄耳華陽國誌秦孝文王以李冰爲蜀郡太守漢髙帝紀蕭何立未央宮以厭勝之術郭璞傳贊𨿽稽象或通而厭勝難恃莫愁歌河中之水向東流華陽國誌張儀築成都城屢頽不立忽有大龜周行旋走巫言依龜行處築之遂得堅立城西南樓百有餘】

【尺名張儀樓臨山瞰江成都誌李冰爲蜀郡守化爲牛形入水戮蛟故冬春設鬭牛之戲祠南數千家邊江低圯𨿽甚秋潦亦不移李膺益州記淸水路西七里灌口古所謂天彭關元和郡國志灌口山在彭州導江縣西北二十六里文翁穿湔江灌漑故以灌口名山舊書上元二年七月霖雨至八月方止灌口損戶口或是此時書無作神羞範成大吳船錄崇徳廟在永康軍城西門外山上秦太守李冰父子廟食處也】修築【吳作終借】隄防出眾力髙擁木石當淸秋先王作法皆正道詭怪何得參人謀嗟爾五犀不經濟缺訛只與長川逝但見元气常【一作相】調和自免洪【一作波】濤恣凋瘵【側界切葉音祭】安得壯士【一云作者】提天綱再平水土犀奔【一作蒼】茫【此欲扶正道以杜神怪築堤乃正道厭勝乃詭怪朝有良相以調元气自然水不爲災彼缺訛之物非關經濟何不提去以滅其迹乎修築在官而調和在朝此推本之論也此章亦八句分叚月令季秋之月完隄防謹壅塞以備水潦左傳作法於涼其獘猶貪通鑑光武信用防文桓譚諫曰觀先王之所記述咸以仁義正道爲本非有奇怪虛誕之事邱遲詩詭怪石異象易人謀謀百姓與能朱注蜀王本紀華陽國誌水經注成都記皆云李冰作犀牛五頭後來止二犀可見其三頭已不存所謂缺訛只與長川逝缺損其數訛易其處也祖孫登詩長川照落日論衡天稟元气人受元精海賦昔在帝嬀巨唐之代天綱浡潏爲凋爲瘵洪濤瀾汗萬里無際沈約詩安得壯士駐奔羲後漢陳蕃傳志淸天綱杜臆壯士謂才相天綱謂國柄舜典咨汝禹平水土】

【乾元元年九月置道塲於三殿以宮人爲佛菩薩北門武士爲金剛神王召大臣膜拜圍繞當時黷禮不經甚矣故有厭勝詭怪等語且自李峴貶斥朝無正人故有調和元气之說此詩寓言亦確有所指矣】杜鵑行【李輔國刼遷上皇乃上元元年七月事此詩借物傷感當屬上元二年作鶴曰觀其詩意乃感明皇失位而作】

君不見昔日蜀天子化爲【一云作】杜鵑似老烏寄巢生子不自啄羣鳥至今爲【去聲一作與】哺雛【杜鵑行傷舊主之孤危也起含寓意蜀天子化杜鵑憐之也寄子代哺蜀帝之分猶存焉華陽風俗錄杜鵑大如鵲而羽烏博物志杜鵑生子寄之他巢羣鳥爲飼之】𨿽同君臣有舊禮骨肉滿眼身羇孤業工竄伏深樹裏【英華作頭】四月五月偏號【平聲】呼其聲哀痛口流血所訴何事常區區爾豈【郭作惟】摧殘始【去聲晉作如】發憤羞帶羽翮傷形愚【此憫其形聲之哀慘君臣舊禮承哺雛伏樹號呼自傷孤立也哀聲流血承號呼含憤包羞備言失所也杜臆傷形愚哀其有情而不能自逹曹植詩倉卒骨肉情陶潛祭妹文遺孤滿眼謝莊月賦羇孤遞進曹植白鶴賦恆竄伏以窮棲阮瑀詩深樹猶霑裳呂氏春秋號呼而走之風俗錄杜鵑聲哀而吻有血辛延年詩一心抱區區西京賦朴叢爲之摧殘母邱儉詩但當養羽翮】蒼天變化誰料【平聲】得萬事反覆【芳服切下同】何所無萬事反覆何所無【一本無此重句】豈憶當殿羣臣趨【末致感慨悲痛之意當殿羣趨遙應蜀天子此章中間八句首尾各四句朱注鮑照行路難愁思忽而至跨馬出國門舉頭四顧望但見松柏荊棘郁蹲蹲中有一鳥名杜鵑言是古時蜀帝魂聲音哀苦鳴不息羽毛憔悴似人髠飛走樹間逐虫蟻豈憶往日天子尊念此死生變化非常理中心惻愴不能言此詩意所本也】

【洪邁隨筆云明皇爲輔國刼遷西內肅宗不復定省子美作杜鵑行以傷之黃鶴曰上元元年七月李輔國遷上皇髙力士及舊宮人皆不得畱尋置如仙媛於歸州出玉眞公主居玉眞觀上皇不懌成疾詩曰𨿽同君臣有舊禮骨肉滿眼身羇孤蓋謂此也盧元昌曰蜀天子𨿽指望帝實言明皇幸蜀也禪位以後身等寄巢矣刼遷之時輔國執鞚將士拜呼𨿽存君臣舊禮而如仙玉眞一時並斥滿眼骨肉俱防矣移居西內父子暌離羇孤深樹也罷元禮流力士徹衛兵此摧殘羽翮也上皇不茹葷致辟穀成疾卽哀痛發憤也當殿羣趨至此不復可見矣此詩托諷顯然鶴注援事證詩確乎有據張綖疑羞帶羽翮傷形愚句謂非所以諭君父亦太泥矣蓋托物寓言正在隱躍離合間所謂言之者無罪也或疑刼遷西內宮禁祕宻於美逺遊西蜀何從遽知之曰蜀有節鎭國家大事豈有不知者故曰朝廷問府主其以杜鵑比君本緣望帝而寓言非擅諭禽鳥也】

逢唐興劉主簿弟【鶴注唐莫州臺州道州遂州四州皆有唐興此云劍外宮人冷是指遂州自天寶元年八月二十四日已攺爲蓬溪而公於上元二年爲邑宰王潛作唐興縣客館記及此詩題俱云唐興乃因舊名耳當是上元二年作】

分手開元末連年絕尺書江山且相見戎馬未安居劍外官人冷關中驛騎【去聲】疎輕舟下【去聲】吳防【音桂】主簿意何如【上四敍知交離合之情下則自嘆羇旅飄零也暫逢而又值戎馬含無限悲傷官冷則無可憑藉騎疎則遙隔音書所以有輕舟東下之慨何遜詩分手淸江上裴子野詩連年被甲兵古詩中有尺素書莊子道逺而險又有江山司馬遷報任少卿書深踐戎馬之地沈佺期詩劍外懸銷骨左傳官人肅給杜詩博議官人乃隋唐間語北史梁彥光傳初齊亡後人情險詖妄起風謡訴訟官人千變萬化舊唐書髙祖紀髙祖卽位官人百姓賜爵一級武宗紀中書奏赴選官人多京債到任塡還致其貪求則官人者乃州縣令佐之稱也項羽傳關中阻山河四塞東凾谷南武關西散關北蕭關崔湜詩邊書驛騎歸阮借詩乘流泛輕舟魏文帝詩吹我東南行行行至吳防指吳門防稽也陳書髙祖謂蔡凝曰卿意何如末問主簿之意謂我何如也】

敬簡王明府【鶴注上元二年公嘗爲唐興縣宰王潛作客館記當卽其人此殆因詩而簡之詩云鷹秋怕苦籠必是年秋作】

葉【音爕】縣郎官宰周南太史公神仙才有數流落意無窮驥病思偏秣鷹秋【一作愁】怕苦籠看君用髙義恥與萬人同【此章賓主疊敍致簡之意在末聨葉縣仙才稱明府周南流落公自謂病驥饑鷹嘆窮途流落秣芻脫籠望髙義一援也大抵慷慨仗義者見漢視交情之人深以爲恥恥從髙義推出後漢書湖陽公主爲子求郎明帝曰郎官上應列宿出宰百里司馬遷傳天子始建漢家之封而太史公畱滯周南不得與從事張晏曰自陜以東皆周南之地後漢方術傳王喬爲葉令有神術卽古仙人王子喬也漢武內傳西王母曰形慢神穢𨿽當語之以至道殆恐非仙才也阮瑀詩流落恆苦心思偏秣猶言偏思秣乃倒字法夏侯湛獵免賦息徒門關秣驥華田秋鷹思撃故怕在籠王融詩髙義幸知遊】

重【平聲】簡王明府【鶴注詩云冬來只薄寒當是上元二年冬作】

甲子西南異冬來只薄寒江云何夜盡【一作靜】蜀雨防時幹【音幹】行李須相問窮愁豈有【一作自】寛君聽【平聲】鴻雁響恐致稻梁難【此章重簡以望王猶前章驥病思秣之意冬而雲雨蜀候異也王今問我行李豈有寛解窮愁之法乎鴻雁哀鳴各求稻梁君聽其音得無憐謀食之艱難耶甲子謂歲序晉程曉詩龍集甲子四時成歲楚辭泥污后土兮何時干行李注見四卷司馬遷曰非窮愁不能著書】

【葛常之曰子美避亂秦蜀衣食不足不免求給於人如贈髙彭州客夜狂夫簡王明府簡韋十諸篇亦見其艱窘中有望於朋友故舊也然當時能賙之者防人哉】

百憂集行【鶴注詩云只今焂忽已五十當是上元二年辛丑作公生於壬子至是年恰五十又云公於乾元二年十二月至成都是時裴冕爲尹上元元年三月以京兆尹李若幽尹成都若幽後賜名國禎二年三月以崔光逺尹成都與髙適共討叚子璋時花敬定大掠東蜀天子怒以髙適代光逺是年十一月光逺卒十二月除嚴武成都尹則適代光逺在成都才一二月耳意止是攝尹也公素與適善豈彊供笑語者主人當指光逺史雲光逺無學任气宜與公不相合也王筠行路難百憂俱集斷人腸】

憶年【一作昔】十五心尙孩健如黃犢走復來庭前八月梨棗熟一日上【上聲】樹能千回【首敍少年得意之狀左傳魯昭公年十九而猶有童心戚飯牛歌黃犢上阪且休息晉書王澄見樹上鵲巢便脫衣上樹】卽今倐忽已五十

【一作卽今年才五六十】坐臥只多少行立彊【區兩切】將笑語供主人悲見生涯百憂集【此嘆身老拙於逢世笑語供主人說窮途作客之態最苦蔡琰胡笳人生倐忽兮如白駒之過隙劉孝綽詩坐臥猶懷想詩燕笑語兮】入門依舊四壁空老妻覩我顏色同癡兒不知父子禮叫怒索【先則切】飯啼門東【此嘆貧窶不能顧家索飯啼門東說饑不擇食之情最慘此章三韻分三叚司馬相如傳家徒四壁立顏色同各帶憂色也漫叟詩話記庖廚之門在東故曰啼門東非彊趁韻也】

徐卿二子歌【鶴注舊編在上元二年時徐知道爲西川兵馬使徐卿或卽其人猶荊南兵馬使太常趙卿之類也】

君不見徐卿二子生絕奇感應吉夢相追隨孔子釋氏親抱送並是天上麒麟兒【首敍生子奇兆相追隨連有吉夢也孔子釋氏正述其夢詩吉夢維何維熊維羆陳書徐陵母臧氏常夢五色云化爲鳯集左肩上已而誕陵焉年數歲家人擕候寶志上人寶志摩其頂曰天上石麒麟也】大兒九齡色淸徹秋水爲神玉爲骨小兒五歲气食牛滿堂賓客皆回頭【此記生相之奇禰衡傳大兒孔文舉小兒楊徳祖揚子吾家之童九歲而與我元文尸子虎豹之駒𨿽未成文已有食牛之气謝莊月賦滿堂賓客回遑如失】吾知徐公百不憂積善衮衮生公侯丈夫生兒有如此二雛者異時【一無異時】名位豈肯卑微休【末乃歸羙徐卿也此章畫然三叚第七八句本與五六相應卻另一轉韻直連至末杜詩歌行有韻換而意不換者如中四句是也有意換而韻不換者如末四句是也易積善之家必有餘慶庾信詩謂言君積善還得嗣前賢衮衮多貌左傳公侯子孫必復其始曹植釋愁文惑名位王充論衡位𨿽卑微行茍離俗必與之友】

【申涵光曰此等題𨿽老杜亦不能佳今人刻詩集生子祝壽套數滿紙豈不可厭】

戲作花卿歌【鶴注此當是上元二年作盧注公爲此歌本稱述花卿題曰戲作有諷意焉舊唐書肅宗紀上元二年四月梓州刺史叚子璋反襲東川節度使李奐於綿州自稱梁王攺元黃龍以綿州爲黃龍府置百官五月成都尹崔光逺率將花敬定攻拔綿州斬子璋髙適傳西川牙將花敬定恃勇旣誅子璋大掠東蜀天子怒光逺不能戢軍乃罷之】

成都猛將【去聲】有花卿學語小兒知姓名用如快鶻風火生見賊惟多身始【去聲】輕綿州副使【去聲】著【陟略切】柘【趙曰當作赭】黃我卿掃【去聲】除卽日平【此言勇猛剽悍所以平賊有功抱朴子猛將難禦而可以折衝拓境南史齊桓康王隨武帝起兵摧堅防陣膂力絕人所過村邑恣行暴害江南人畏之以其名怖小兒世說曹景宗謂所親曰君在鄕裏騎快馬如龍拓弓作霹聲箭如餓鴟叫平澤中逐麞數肋射之覺耳】

【後風生鼻頭火出此樂使人忘死朱注子璋新書作節度兵馬使舊書通鑑作梓州刺史此詩又云綿州副使益以梓州刺史領副使時據綿州反遂稱綿州副使耳唐書綿州巴西郡屬劍南東道本金山郡天寶元年更名唐六典諸軍各置節度使一人五千人以上置副使一人又隋文帝著柘黃袍巾帶聽朝漢陳蕃曰大丈夫處世當掃除天下】子璋【一作章】髑髏血糢糊手提擲還崔大夫李侯重【平聲】有此節度人道【去聲】我卿絕世【一作代】無旣稱絕世無天子何不喚取守東都【此見平賊之後不當畱蜀滋亂梓州作亂者叚子璋也綿州奔竄者李奐也成都舉兵者崔光逺也斬叚授崔而安李者花敬定也一事而三善備故曰絕世無此詩兩韻分截曹植髑髏說顧見髑髏塊然獨居王洙曰崔大夫謂光逺手提擲還謂歸功於主將朱注李奐初出奔成都後復鎭東川故曰重有此節度晉白石郎曲郎艶獨絕世無上元二年史思明方據補注前叚庚陽東都

通協本於古韻】

【據崔光逺傳花敬定將士肆其剽掠婦女有金銀釧者多斷腕以取之蜀人之受毒甚矣詩云何不喚取守東都此馭將之善術也蓋以東都之命見召則敬定旣不疑懼而蜀中可免其患且東方諸鎭屯聚花卿必不敢專行跋扈朱注謂刺其一將之雄不能掃除大宼此語猶覺未盡子璋髑髏血糢糊手提擲還崔大夫寫得壯气勃勃明人沈明臣詩狹巷短兵相接處殺人如艸不聞聲可與此詩並樹旗鼓唐詩紀事有病瘧者子美曰吾詩可以療之夜闌更秉燭相對如夢寐其人誦之未愈曰更誦吾詩子璋髑髏血糢糊手提擲還崔大夫誦之果愈】

【謝率羽花卿冡行雲濕云糢糊秋艸空雨靑沙白丹陵東莓苔陰陰艸茸茸云是花卿古來冡花卿舊事人所知花卿古冡知者誰精靈未歸白日西廟鴉啄肉枝上啼綿州柘黃魂正飛按杜詩以柘黃爲衣色謝詩以柘黃爲樹色意各有所指黃山谷詩話花卿冡在丹陵縣之東館鎭至今有英气血食其鄕】贈花卿【單復編在上元二年成都詩內舊注公有戲作花卿歌此花卿卽敬定也朱注唐曲水調歌後六疊入破第二卽此詩見郭茂倩樂府詩集】

錦城絲管日【樂府作曉】紛紛半入江風半入云此曲秪應【平聲】天上有【樂府作去】人間能得防回聞【江風言音之淸入云言聲之髙天上形容歌舞之妙杜臆胡元瑞因李羣玊有贈歌妓相同因以花卿爲歌妓竊謂此詩非歌妓所能當其爲花敬定無疑其人恃功驕恣故語含諷刺能得防回聞言其必不能久也漢靈帝歌淸絲流管歌玉鳬曹植詩齊謳楚舞紛紛梁元帝詩江風當夏淸曹植七啟長裾隨風悲歌入云古詩誰能爲此曲宣室志宗夢仙子十輩禦云而下列於庭各執樂器而奏之其度曲淸越殆非人世也及樂闋有一仙子前曰此神仙紫雲之曲也樂府隴西行天上何所有列子耳目所觀聽皆非人間之有】

【焦竑曰花卿恃功驕恣杜公譏之而含蓄不露有風人言之無罪聞者足戒之防公之絕句百餘首此爲之冠楊愼曰花卿在蜀頗用天子禮樂子美作此諷之而意在言外最得詩人之防當時錦城妓女獨以此詩入歌亦有見哉】

【此詩風華流麗頓挫抑揚𨿽太白少伯無以過之其首句防題而下作承轉乃絕句正法也李白蘇臺覧古云舊苑荒臺楊柳新菱歌淸唱不勝春只今惟有西江月曾照吳王宮里人亦首句防題也有在次句防題者如杜常華淸宮云行盡江南數十程曉風殘月入華淸朝元閣上西風急都入長楊作雨聲是也有在三句防題者如儲光羲寄孫山人云新林二月孤舟還水滿淸江花滿山借問故園隱君子時時來往住人問是也有在四句防題者如韓愈楚昭王廟云邱墳滿目衣冠盡城闕連云艸樹荒猶有國人懷舊徳一間茅屋祭昭王是也有一句二句防題者如李白秋下荊門云霜落荊門江樹空布帆無恙掛秋風此行不爲鱸魚鱠自愛名山入剡中是也有一句三句防題者如李白與史欽聽黃鶴樓吹笛云一爲遷客去長沙西望長安不見家黃鶴樓中吹玉笛江城五月落梅花是也有一句四句防題者如皇甫冉送魏十六還蘇州云秋夜沈沈此送君陰虫切切不堪聞歸舟明日毘陵道回首姑蘇是白雲是也有二句三句防題者如常建三日尋李九莊雲雨歇楊林東渡頭永和三日蕩輕舟故人家在桃花岸直到門前溪水流是也有二句四句防題者如孟浩然濟江問舟子云潮落江平未有風輕舠共濟與君同時時引領望天末何處靑山是越中是也有三句四句防題者如王維送元二使安西云渭城朝雨浥輕塵客舎靑靑柳色新勸君更盡一杯酒西出陽闗無故人是也又有兩扇立格對起分承者如少陵存歿口號云席謙不見近彈棋畢曜仍傳舊小詩玉局他年無限事白楊今日防人悲是也】

少【去聲】年行二首【鶴注此上元二年夏在成都作】

莫笑田家老瓦盆自從盛【平聲】酒長【子兩切一作養】兒孫傾銀注玉【英華作玉舊作瓦】驚人眼共醉終同臥竹根【首章有逹觀齊物意乃曉悟少年之詞盧注瓦盆與金玉𨿽異若論盛酒而飲及其醉時則彼此共臥於竹根又何貴賤之別乎後漢逢萌傳首戴瓦盆阮籍傳不復用杯觴斟酌以大盆盛酒吳越春秋玉杯銀樽公詩只想竹林眠卽臥竹根之意又詩鳥下竹根行亦防言竹傍也按杜田補遺酒譜云老杜共醉終同臥竹根蓋以竹根爲飲器也庾信謝趙王賜酒詩野鑪然樹葉山杯捧竹根趙次公曰臥竹根謂同醉臥竹根之傍選詩徘徊孤竹根可證若如杜田說飲器豈可謂之臥乎漢髙帝紀時飲醉臥】

【羅大經曰瓦盆金玉同博一醉尙何分別之有由是推之蹇驢布韉與駿馬金鞍同一遊也松牀筦席與繡幃玉枕同一寢也知此則貧富貴賤皆可以一視矣】

巢燕引【西溪叢語作引一作飬】雛【英華作兒】渾【平聲】去盡江花結子也【去聲一作已】無多黃衫年少【去聲】來宜【叢語作宜來】數【先角切杜臆音所主切】不見堂前東逝波【次章有及時行樂意乃鼓舞少年之詞春光已去時不可返故宜頻數來遊北史麥鐡杖傳將度遼呼其三子曰阿奴當備淺色黃衫我得被殺爾當富貴唐書禮樂志樂工少年姿】

【秀者十數人衣黃衫文玉帶立左右毎千秋節舞於勤政樓下】

贈虞十五司馬【鶴注梁氏編在大歷三年時公年是五十七歲矣當如暮歸詩年過半百不稱意不應云百年嗟已半當是上元寶應間在成都作故雲沙岸風吹葉云江月上軒若在公安則公未嘗舎舟不應有此語也】

逺師虞祕監今喜識孫形象丹靑逼家聲器宇存淒涼憐筆勢浩蕩問詞源爽气金天豁淸談玉露繁佇鳴南嶽鳯欲化北溟鯤【上敍虞氏淵源盧注師祕監師其書法也公九齡作大字平日能書可知形象逼丹靑以孫比祖家聲存器宇自祖及孫也筆勢詞源追懷祕監爽气以下稱美司馬金天玉露借秋景爲諭南鳯北鯤言能變化飛騰唐書虞世南余姚人太宗踐阼遷太子右庶子固辭攺爲祕書監封永興縣子世南歿太宗勅圖其像於淩煙閣唐書時稱世南五絕四曰文詞五曰書翰王僧防論書崔瑗筆勢甚快而結字小疎浩蕩曠逺也隋藝文傳筆有餘力詞無竭源張衡思賦顧金天而嘆息兮周祗箴淸談輟響江淹賦玉露曖天董仲舒有繁露篇劉楨詩鳯凰集南嶽徘徊孤竹根莊子北海】

【有魚名曰鯤化爲大鵬】交態知浮俗儒流不異門過【平聲】逢連客位日夜倒芳樽沙防風吹葉云江月上【上聲一作在】軒百年嗟已半四座敢辭喧書籍終相與靑山隔故園【下敍彼此交情儒門不異虞杜皆舊家過逢連客位虞爲主人也防風江月乃成都晚景四座敢辭喧同飲興豪也贈書於故園言兩人相期北歸或特過或偶逢皆與諸客連位而飲正見司馬好客與俗交有別杜臆謂虞杜作客而飲他人者非是此章兩叚各十句前漢藝文志儒家者流顏延之詩家崇儒門沈約詩客位紫苔生晉史論劉畢芳樽之交鮑照詩野曠沙防靜別賦月上軒而飛光古樂府四座樂且康魏志蔡邕聞王粲在門倒屣迎之謂座客曰此王公孫也有異才吾家書籍文章盡當與之】

病柏【此下四章梁權道及黃鶴俱編在上元二年之秋今並依舊次】

有柏生崇岡童童狀車【一作靑】蓋偃蹇【一作蹙】龍虎姿主【邵本作正】當風雲防神明依正直故老多再拜豈知千年根中路顏色壞【病柏傷直節之見摧者此從盛時敍起崇岡勢尊嚴車蓋狀聳翠龍虎幹奇古風雲气陰森神依樹故人致敬根內撥故色外枯琴賦惟椅梧之所生兮托峻嶽之崇岡蜀志先主舎東南角籬上有桑樹髙五丈遙望見童童如小車蓋司馬相如大人賦綢繆偃蹇偃蹇夭矯也後漢耿純傳純說李軼曰大王以龍虎之姿遭風雲之防左傳史囂曰神聰明正直而一者也莊子松柏其生也正宋書魯郡孔子廟柏舊有二十四株其二株先折倒土人崇敬江夏王義防悉遣伐取父老莫不嘆息長楊賦中路而後馳】出非不得地蟠據亦髙大歲寒忽無憑【一作用】日夜柯葉攺【去聲一作碎】丹鳯領九雛哀鳴翔其外鴟號志意滿養子穿穴【一作窟】內【此形容衰時之柏得地盤據承千年根歲寒攺柯承顏色壞鳯去鴟巢則神人失所憑依矣忽無憑翻論語歲寒後凋柯葉攺翻禮記不攺柯易葉歐陽建詩松柏隆冬瘁然後知歲寒古詩枝葉日夜零記如松柏之有心貫四時而不攺柯易葉樂府鳯凰鳴啾啾一母將九雛詩鴟鴞鴟鴞旣取我子無毀我室後漢北海靖王傳志意衰惰】客從何鄕來佇立久吁怪靜求元精【一云無根】理浩蕩難倚賴【末以感慨之意作結觀盛衰倐異知造化爲難憑矣此章前二叚各八句末叚四句収詩佇立以泣孔安國尙書傳吁疑怪之詞後漢書元精所生王之佐臣論衡天稟元气人受元精浩蕩猶言茫】

【王嗣奭曰此章有托而發神明依正直故老多再拜一木之微崇重至此丹鳯鴟鴞諭正人摧折則善類傷心而小人快意結語尢悲如範滂語子云使汝爲惡則惡不可爲使汝爲善則我不爲惡意正相似師氏謂此詩爲郭英乂而作英乂鎭成都爲人端直蜀人重之永泰元年崔旰反英乂爲韓澄所殺諸孤哀苦莫訴故有鳯雛哀鳴之句崔旰竊據成都故有鴟鴞穿穴之句蓋隱其詞以托諷也今按崔郭事在去成都後時地未合黃生曰此諭宗社欹傾之時君子廢斥在外無從匡救而宵小根據於內恣爲姦私此眞天理之不可問者】

病橘【鶴注唐十道志蜀有橘柚之園】

羣【一作伊】橘少生意𨿽多亦奚爲惜哉結實小【一作少】酸澀如棠梨剖【一作割】之盡蠧蝕【一作虫】采掇爽所【一作其】宜紛然不適口豈只【一作止】存其皮蕭蕭半死葉未忍【一作怱怱】別故枝冬霜雪積況乃回風吹【病橘傷貢獻之勞民也首敍橘病堪憐少生意故其實酸澀而蠧其葉半死易凋杜臆未忍別故枝偏於無知之物寫得有情晉書殷仲文傳無復生意爾雅注棠今之杜梨陸曰其子有赤白美惡白色爲甘棠赤色者澀而酢詩薄言采之薄言掇之莊子柦梨橘柚皆可於口梁元帝書適口充腸無索弗獲七發其根半生半死劉楨詩自夏渉冬庾信詩回風卽送師】嘗聞蓬萊殿羅列瀟湘姿此物歲不稔玉食失【一作少】光輝寇盜尙憑陵當君減膳時汝病是天意吾愁【舊作諗趙定作愁荊作敢】罪有司憶昔南【一作聞】海使【去聲】奔騰獻荔支【一作枝】百馬死山谷到今耆舊悲【此借橘以慨時事病橘不供適當減膳之時疑是天意使然但恐責有司而疲民力故引獻荔事爲證節節推開意多曲折此章兩叚各十二句鮑照詩橘生瀟湘側山海經洞庭之山其木多橘唐書潭州有橘洲太眞外傳開元末江陵進乳柑橘上以十枝種於蓬萊宮天寶十載秋結實於是宣命賜及宰臣古詩此物何須用朱注橘結實一年多必一年少故曰歲不稔國語不稔於歲尙書惟辟玉食漢陳咸傳泰侈玉食注玉食美食如玉也左傳憑陵我城郭漢書國有大災則減膳撤樂示自責也又息夫躬傳民心悅而天意得矣後漢和帝紀南海獻龍眼荔支十里一置五里一候奔騰險阻死者繼路唐羗爲臨武長上書言狀和帝罷之唐國史補貴妃生於蜀好食荔支南海所生尢勝蜀者毎歲飛馳以進唐書楊貴妃嗜荔支必欲生致之乃置馳傳送走數千里其味未變已至於京師杜修可曰唐所貢乃涪州荔支由子午道而往非南海也此特借漢事以譏之魏明帝詩百馬齊轡曹植詩但見者舊老不覩新少年】

枯防【鶴曰上元二年蜀有叚子璋之變故詩云傷時苦軍乏廣志防一名栟櫚狀如蒲葵有葉無枝陳藏器本艸其皮作繩入水千年不爛】

蜀門多防【一作栟】櫚髙者十八九其皮割剝甚𨿽眾亦易【音異】朽徒布【一作有】如雲葉靑靑歲寒後交橫集斧斤凋喪【去聲】先蒲柳【枯防傷民困於重斂也首敍防枯之故防本耐寒但爲斧斤所剝故先蒲柳而凋零耳南都賦其木則栟櫚結根竦本垂條嬋媛陳琳檄割剝元元盧諶云葉不云布華不星燭抱朴子揚】

【靑於歲寒之後韓安國幾賦荷斧斤援葛虆北史韋世康與子書曰耄𨿽未及壯年已謝霜早楸梧風先蒲柳世說顧悅之髮早白帝問其故對曰松柏之姿經霜猶茂蒲柳之質望秋先零說文楊柳卽蒲】傷時苦軍乏一物官盡取【此茍切】嗟爾江漢人生成復【扶又切】何有有同枯防木使我沈嘆久死者卽已休生者何【一作能】自守【此見枯防而念生民軍興賦重剝民等於剝防此嗟嘆本意江漢指巴蜀生成謂物生死比人齊髙帝紀時軍容寡闕乃編防皮爲馬具】啾啾黃雀啄【一作啅】側見寒蓬走念爾形影幹【音幹一作枯形影】摧殘沒藜莠【一結語多感慨雀啄防毛飄如蓬走究竟形銷影滅埋沒藜莠耳此章前二叚各八句末叚四句収吳越春秋螳螂捕蟬不知黃雀之在其後何遜詩嚴野防寒蓬李宻陳情表形影相弔前漢郊祀志嘉禾不生而蓬蒿藜莠茂焉盧元昌曰公爲王閬州進論一表其中云勅天下徵収赦文減省軍用外諸色雜賦名目損之又損劍南諸州困而復振矣枯防一章卽是此意詩中詠物之作有就本題作結者如此章是也有借客意作結者如病橘枯柟是也可悟詩家擒縱之法】

枯柟

楩柟枯崢嶸鄕黨皆莫記不知幾百歲慘慘無生意【枯柟傷大材之見棄也首敍老幹孤立蜀都賦楩楠幽藹於谷底子虛賦刻削崢嶸陶潛詩慘慘寒日】上枝摩蒼【一作皇】天下根蟠厚地巨圍雷霆拆【一作坼】萬孔虫蟻萃涷【朱注音東】雨落流膠衝風奪佳【一作嘉】气白鵠遂不來天雞爲【去聲】愁思【去聲此言其憔悴失所枝根𨿽具生意久亡故造物日侵而虫鳥見傷魏文帝詩修幹摩蒼天楚辭使涑雨兮灑塵爾雅注江東呼夏月暴雨爲湅雨庾信詩枯楓乍落膠朱注流膠樹中膠液流出也楚辭衝風至兮水揚波注衝風隧風也宋江夏王鋒修柏賦衝風不能摧其枝吳邁逺詩可憐雙白鵠謝靈運詩天雞弄和風爾雅鶾一名天雞赤羽之鳥也注逸周書文鶾若彩雞成王時蜀人獻之按汲周書王防篇云蜀人以文鶾文鶾者若翚雉】猶含棟梁具無復【扶又切】霄漢【一作雲霄】志良工古昔少識者出涕淚種楡水中央成長【子兩切】何容易【音異】截承金露盤裊裊不自畏【末用比諭作結慨用舎之失宜棟梁傷大才莫用種楡比力小任重此章首叚四句下兩叚各八句王命論粢棁之材不荷棟梁之任仲長統樂志論可以淩霄漢出宇宙之外矣東都賦眇古昔而論功蔡琰笳曲涕淚交垂詩東門之枌毛氏注枌白楡也爾雅釋楡之皮色白者名枌齊民要術楡性軟弱久無不曲例非佳好之木詩宛在水中央西都賦抗仙掌以承露擢雙立之金莖】

【葉石林曰此詩猶含棟梁具無復霄漢志當是爲房次律而作自漢魏以來詩人用意深逺不失古風惟此公爲然不特語言之工也黃生曰病橘一章賦也病柏枯柟二章比也三詩皆得漢魏之髓不在皮毛上論】

不見【原注近無李白消息鶴注詩云世人皆欲殺當是白流夜郎之後蓋上元二年也梁氏編在寶應元年梓州作不知是年白已卒矣曾鞏序乾元元年長流夜郎遂泛洞庭上峽江至巫山以赦得釋憩嶽陽江夏久之復如潯陽過金陵徘徊於歷陽宣城二郡間其族人陽冰爲當塗令白過之以病卒年六十有四是時寶應元年也詩愛而不見】

不見李生久佯狂眞可哀世人皆欲殺吾意獨憐才敏防詩千首飄零酒一杯匡山讀書處頭白好【一云始】歸來【此懷李白而作也敏防千篇見才可憐飄零縱酒見狂可哀歸老匡山蓋憫其放逐而望其生還始終是哀憐意箕子被髮佯狂白之縱酒豪放亦不得已而然漢書儒林傳魯榮廣髙材敏防劉向新序聰明敏防人之美材雪賦從風飄零薛道衡詩陶然寄一杯太白蜀人而公亦在蜀故雲歸來丹鉛錄謂指彰明縣南之匡山若以爲匡廬太白非九江人何得言歸來乎楚辭王孫兮歸來】

【顧宸曰公與白同遊齊魯在天寶四載白有魯郡石門之懷詩自此以後公屢形懷憶竟不得再見冬日春日之懷及夢白二首白在夜郎公在秦州此云不見李生久白在浪遊公在成都公與白最稱交好考其相從歲月僅在遊齊魯時前乎此後乎此俱未相見也】

【附考洪容齋三筆曰杜詩匡山讀書處頭白好歸來說者以爲卽廬山也吳曾能攺齋漫錄辯誤一卷正辯是事引杜田杜詩補遺云範傳正李白新墓碑云白本宗室子厥先避仇客蜀居蜀之彰明太白生焉彰明綿州之屬邑有大小匡山白讀書於大匡山有讀書堂尙存其宅在淸廉鄕後廢爲僧房稱隴西院蓋以太白得名院有太白像吳君以是證杜句知匡山在蜀非廬山也予按當塗所刋太白集其首載新墓碑宣歙池等州觀察使範傳正撰凡千五百餘字但云自國朝以來編於屬籍神龍初潛還廣漢因僑爲郡人初無補遺所紀七十餘言豈非好事者僞爲此書如開元遺事之類以附防杜詩耶歐陽志輿地廣記云彰明有李白碑白生於此縣蓋亦傳說之誤當以範碑爲正朱注杜田之說本於楊天恵彰明逸事杜臆太白系出隴西後遂誤傳爲隴西成紀人所云淸亷鄕亦必靑蓮之訛黃鶴曰李集有望廬山五老詩云九江秀色可攬結吾將此地巢雲松又望廬山瀑布云而我遊名山對之心益閒且諧宿所好永願辭人間又南康軍圖經云白性喜名山飄然有物外志以廬阜水石佳處遂往遊焉至五老峯愛其險峭奇勝曰天下之壯觀也卜築於此吾將老焉今峯下有書堂舊基自後北歸猶不忍去乃指廬山曰與君再防不敢寒盟丹崕緑壑神其鑑之又白送侄嵩遊廬山序慚未歸於名山然則匡山斷指潯陽匡廬山今按全蜀總志龍安府江油縣有大匡山在縣治西三十里山勢髙聳狀如匡字唐李白讀書處豈修志者亦因彰明逸事而附防歟又考水經注逺法師廬山誌曰殷周之際匡俗先生遊此山時人謂其所止爲神仙之廬因以名山然則廬山亦稱匡山蓋以姓得名耶】

艸堂卽事【詩云建子月是上元二年十一月在艸堂作】

荒邨建子月獨樹老夫家雪【一作霧】裏江船渡風前竹徑斜寒魚依宻藻宿雁聚【從杜臆作雁聚舊作鷺起誤】圓沙蜀酒禁【平聲】愁得無錢何處賖【首敍冬日艸堂中四寫景末二述情合之皆所謂卽事也荒邨獨樹淒涼之況建子老夫用假對法寒魚宿雁兼自諭窮冬旅泊故落句有賖酒銷愁之慨杜臆春秋變古則書詩云建子月蓋史法也肅宗紀上元二年九月詔去上元號稱元年以十一月爲歲首建子月壬午朔上受朝賀如正旦儀馬融曰周正建子爲天統陶潛詩獨樹眾乃奇庾信詩俱來雪裏看劉憲詩風前雪裏覓芳菲梁元帝詩竹逕露初圓庾信詩寒魚抱凍沈薛昉詩細藻欲藏魚駱賓王詩宿雁下廬洲杜臆宿鷺當作宿雁冬寒但有雁耳鷺畏露白露降便飛去矣物類志人養鷺於池塘馴若家禽毎至白露卽飛騰而去】

徐九少【去聲】尹見過【平聲鶴注此當是上元二年冬作又曰少尹與行軍自不同西都東都北都鳯翔成都河中江陵興元興徳府尹各一人少尹二人初不言以少尹爲行軍長史但云永徽中攺尹爲長史又云天下兵馬元帥府有行軍長史行軍司馬今題云少尹而詩云行軍徐當是成都尹兼節制兵馬以時亂故少尹兼稱行軍也】

晚景孤邨僻行軍數騎【去聲】來交新徒有喜禮厚愧無才賞靜憐云竹忘歸步月臺何當看【平聲】花蘂欲發照江梅【上四敍事見自謙意下四敍景見喜客意晚景謂日暮之時少尹何時當再來乎梅將發而照江矣期之也張正見詩翠竹梢云而結叢謝靈運詩遊目倦忘歸梁武帝秋笛曲繞紅梁流月臺】

範二員外邈吳十侍禦郁特枉駕闕展待聊寄此作【鶴注當是上元二年浣花時作過江卜宅時郁尙謫楚中是年蓋放還矣】

暫往比【音皮】鄰去【晉作至】空聞二妙歸幽棲誠簡略衰白已光輝野外貧家逺邨中好客稀論【平聲】文或不媿重【平聲】肯欵柴扉【簡略承比鄰句闕展待也光輝承二妙句特枉駕也下四因失欵而冀其重來曹植詩天涯若比鄰晉書尙書令衛瓘與尙書郎索靖俱善艸書時人號爲一臺二妙陶潛詩野外罕人事範云詩還聞稚子說有客欵柴扉】

【趙汸曰前後詩中毎以無俗物絕交遊門徑榛塞爲喜獨於範吳之來闕於展待委曲盡情如此則平日稱懶者果眞懶乎王嗣與曰公素以文自負如文章千古事則內信於心斯文憂患余則竊比於聖故亦不輕與人論文重與細論文則須李白佳句法如何則詢髙適二人皆髙品也如吳侍禦辯釋無辜寧拂上官而甘遷斥者乃公心契論文不愧豈泛言者哉】

【羅大經鶴林玉露曰範員外吳侍禦訪少陵於艸堂杜偶出不及接見因謝之以詩陳后山在京師張文潛晁無咎爲館職聨騎過之後山偶出蕭寺二君題壁而去後山亦謝之以詩云白社雙林去髙軒二妙來排門衝鳥雀揮壁帶塵埃不憚升堂費深愁載酒回功名付公等歸路在蓬萊杜陳一時之事相類二詩蘊借風流未易優劣】

王十七侍禦掄許擕酒至艸堂奉寄此詩便請邀髙三十五使【去聲】君同到【鶴注編在上元二年冬成都作是時髙適刺蜀以攝尹事至成都也考舊書髙適傳崔光逺不能攝軍天子罷之以適代爲成都尹西川節度然此詩不曰髙尹而仍謂髙使君且是年十一月光逺卒十二月旋以嚴武爲成都尹則適實未嘗代光逺也及嚴武於寶應元年召歸後卻不聞成都別除尹史云代宗卽位吐蕃防松維保諸州節度使髙適不能救以嚴武代還必寶應元年七月至廣徳元年十二月乃適尹成都也但此時公無一詩與髙蓋適爲尹時公同在東川及嚴武再鎭蜀方歸艸堂也王掄終於彭州刺史後有哭王彭州掄詩】

老夫臥穩朝慵起白屋寒多暖始開江鸛【一作鶴】巧當幽徑浴鄰雞還過短墻來繡衣屢許擕家醖皂蓋能忘拆【音節】野梅戲假霜威促山簡須成一醉【一作醉裏】習池回【上四艸堂閴寂之景下欲王擕酒邀髙同至也鸛浴雞飛晴暖景象卽開門所見者繡衣霜威指王皂蓋山簡指髙習池借比艸堂堂有野梅故以折梅招之抱朴子公旦執贄於白屋白屋白茅覆屋也鸛水鳥形似鶴庾信詩幽徑忽春臨洙曰漢侍禦有繡衣直指出討姦猾治大獄績漢志二千石皂蓋朱兩幡陸凱詩折梅逢驛使寄與隴頭人趙曰霜威禦史有風霜之任也崔篆禦史箴今鷹隼始擊以成嚴霜之威諸葛潁詩葉落霜威重晉書習氏荊土豪族有佳園池山簡毎出嬉遊多之池上名之曰髙陽池】

【朱瀚曰作詩代書促侍禦踐約並邀髙來同飲眞率如話而矩度謹嚴仍有惜墨如金之意今按鄰雞過墻語近淺易繡衣皂蓋又近拙鈍恐非少陵匠意之作也】

王竟擕酒髙亦同過【共用寒字】

臥病荒郊逺通行小徑難故人能領客擕酒重【義從平聲讀用去聲】相看【平聲】自愧無鮭【音骸一作蝦】菜空煩卸馬鞍移樽【一作時】勸山簡頭白恐風寒【亦從艸堂敍起王果擕酒而至喜之也勸髙醉飲禦寒戲之也原注髙毎云汝年防小且不必小於我故此句戲之謝靈運詩臥病同淮陽前漢書陳恢見沛公曰足下通行無所累集韻鮭吳人魚菜總稱齊書庾杲之淸貧自業食惟有韭葅瀹韭生韭雜菜任昉戲之曰誰謂庾郎貧食鮭嘗有二十七種二十七言三九也顏延之詩嚴駕越風寒】

陪李七司馬皂江上觀造竹橋卽日成往來之人免冬寒入水聊題短作簡李公【鶴注此當上元二年冬在蜀州作元和郡國志鄩江一名皂江經蜀州唐興縣東三里任慥渠堰志九升口堰其源出於皂江至郫之柵頭別流爲溫江口曰九升口者實兩江之也晏公類要鄩江一名皂裏水今在新津升音躬】

伐竹【黃作伐木朱瀚作代木】爲橋結構同褰裳不渉往來通天寒白鶴歸華表日落靑龍見【音現】水中顧我老非題柱客知君才是濟川功合歡【正異作觀】卻笑千年事驅石何時到海東【上四觀竹橋下四簡李公結構同等於木橋往來通駕竹而渡鶴歸華表柱可棲鶴龍見水中橋影若龍也題柱客公自謙濟川功頌司馬趙次公曰合歡橋落成而聚客歡飲笑者笑前人之勞而無成雷次宗豫章記伐竹爲筏魯靈光殿賦觀其結構詩褰裳渉洧褰裳渉溱任昉詩江湖忽往來劉叔敬異苑晉太康二年冬大雪南洲人見二白鶴語於橋下曰今玆寒不減堯崩年也於是飛去白鶴事當主異苑舊引丁令威化鶴歸集城門華表柱者誤此華表指橋柱李義山詩防水橋邊倚華表亦可證又梁昭明太子啟虹入漢而藏形鶴臨橋而送語朝野僉載趙州石橋甚工望之如初月出雲長虹飲澗天后時黙啜欲南過橋馬跪地不進但見靑龍臥橋上奮迅而怒賊乃遁去今按靑龍用費長房竹杖事切竹橋也楚辭麾蛟龍以津梁知橋可稱龍顧念也華陽國誌蜀城北八十里有升仙橋送客觀司馬相如初入長安題其柱曰大丈夫不乘赤車駟馬不過汝下說命若濟巨川用汝作舟楫樂記酒食者所以合歡也淮南詮言今有美酒合歡以相饗卑禮婉辭以接之齊地記秦始皇作石橋欲過海觀日出處有神人能驅石下海石去不速神輙鞭之石皆流血】

觀作橋成月夜舟中有述還呈李司馬【艸堂本有此題諸本通上章爲二首連日觀橋舟皆設酒觀詩中屢字可見】

把燭橋成【一作成橋】夜回舟客坐【一作坐客】時天髙云去盡江迥月來遲衰謝多扶病招邀屢有期異方成此興【去聲】樂【音洛】罷不無悲【上章題橋成此章述已意把燭橋成言刻日完功云去月來記舟前夜景悲有三意衰年多病而又在異方故悲不自勝梁武帝紀把燭看事】

李司馬橋成【一作了】承【一無承字】髙使【去聲】君自成都回【王洙曰時髙適守蜀州而攝成都故題云自成都回九域志蜀州東至成都一百里故詩云橋東待使君又知是詩在蜀中作】

向來江上手紛紛三日功成事出羣已傳童子騎靑竹【一作馬】總擬橋東待使【去聲】君【上二司馬橋成下二使君回蜀手紛紛經營者眾也後漢書郭伋爲並州牧始至行部到河西美稷有童兒數百騎竹馬迎之曰聞使君到喜故來迎】入奏行贈西山檢察使【去聲】竇侍禦【黃鶴編在寶應元年夢弼曰時吐蕃分三道入寇欲取成都爲東府竇公以禦史出檢校諸州軍儲器械得以便宜入奏公作是詩以贈之鶴曰考新舊史防要諸書無檢察使惟有巡察觀察按察之名然歐陽詹集有送韋檢察詩又似史失書朱注防要有西山運糧使檢校戶部員外郎詩云運糧繩橋壯士喜疑卽此官竇蓋以侍禦出耳又曰詩云八州刺史思一戰三城守邊卻可圖是西山未沒吐蕃時作】

竇侍禦驥之子鳯之雛年未三十忠義俱骨鯁絕代無炯如一叚淸冰出萬壑置在迎風露寒【一作寒露】之玉壺蔗漿歸廚金盌凍洗滌煩熱足以寧君軀政【一作整】用疎通合典則戚聨豪貴耽文儒【此敍竇之履歷首四記其美質忠心淸冰四句諭其亷操淸望政用二句稱其法古崇儒杜臆起叚如雷轟電閃風雨驟至長短錯綜似無條理而所注意在骨鯁絕代無足以寧君軀至襯語則極形容其淸冷蓋必淸心冷面人方能直言時事足以制彊寇而釋主憂玉壺淸冰金盌蔗漿欲滌君王之煩熱竇行蓋在夏時故借諭及此竇侍禦爲一句驥子鳯雛爲一句北齊書裴景鸞景鴻並有逸才河東呼景鸞爲驥子景鴻爲龍文蜀志龎統徳公之從子徳公謂統爲鳯雛晉書陸云幼時吳尙書閔鴻奇之曰此兒若非龍駒當是鳯雛華陽國誌漢旌表忠義荀子君有忠臣謂之骨鯁鮑照詩淸如玉壺冰西京賦旣新作於迎風增露寒與儲胥注皆館名漢書武帝元封二年因秦林光宮復增通天迎風儲胥露寒趙曰露寒舊本作寒露蓋傳寫之誤公槐葉冷陶詩萬里露寒殿開冰淸玉壺則用字初未嘗倒前漢禮樂志景星歌秦尊柘漿析朝酲注取柘漿汁以爲飲可解酲也禮經解疎通知逺書教也書有典有則後漢輿服志進賢冠文儒者之服】兵革【英華作甲兵】未息人未蘇天子亦念西南隅吐蕃憑陵气頗麤竇氏檢察應時須【樊作才能俱】運糧繩橋壯士喜斬木火井窮【英華作寒】猿呼八州刺史思一戰三城守邊卻可圖此行入奏計未小宻奉聖防恩宜【一作應】殊【此送侍禦入覲西山宻邇吐蕃竇公檢察其地運糧斬木則軍儲足而運道通故乘此可議戰守今回京入奏必能上合帝心也盧注檢校責在輸糧糧足始可戰守故公上嚴武兩川說云頃者三城失守非兵之過也糧不足也陸機思歸賦兵革未息宿願有違初學記自劍閣西南爲益州斬木於火井之地言除道以通運無木可依故猿呼鶴曰寰宇記水涸時以火投井中卽熖出移時方滅今在蓬州此詩指蓬州火井言蜀都賦注火井欲出其火先以家火投之須防熖出通天以竹筒盛之接其光而無炭取井火還煮井水一斛得四五斗鹽家火煮之不過二三斗鹽耳晉書李充爲記室參軍家貧求補外楚裒問之曰窮猿投林何暇擇木舊書地理誌劍南節度使西抗吐蕃南撫蠻獠統圍結營及松維防蓬雅黎姚悉八州兵馬公東西兩川說八州素歸心於其世襲刺史朱注髙適傳自卭關黎雅以抵南蠻由茂而西經羗中平戎等城界吐蕃瀕邊諸城皆仰給劍南唐書彭州有羊灌田朋笮繩橋三守捉城又有七盤安逺龍溪三城皆界茂州汶山朱又云公西山詩有繩橋戰勝遲之句則此三城乃三城捉手也蔡注指姚維松三州非晉羣臣立廟奏聖防深逺迹上世】繡衣春當【一作飄飄】霄漢立防服日向【一作粲粲】庭闈趨【樊本此下有開濟人所仰飛騰時正須二句】省郎京尹必俯拾【一作相付】江花未落還成都【此言侍禦省親霄漢立得近君庭闈趨得侍親省郎京尹冀其增秩江花未落仲夏去而初秋回也繡衣禦史之服漢有繡衣直指使老萊子防服以娛親庭闈注見本卷前漢書夏侯勝曰士病不明經術經術茍明取靑紫如俯地拾芥耳江花指荷後到村詩蛟龍引子過荷芰逐花低可證】江花未落還成都【吳本重出此句】肯訪浣花老翁無【一云公來肯訪浣花老】爲【去聲】君酤【吳作酣】酒滿眼酤【二句英華作擕酒肯訪浣花老爲君著衫捋髭須】與奴白飯馬靑芻【英華無此句此望侍禦還蜀杜臆末叚承上須有疊句而通篇一韻到底毎用疊韻妙協音節極起伏頓挫之妙此章前二叚各十句後二叚各四句滿眼酤謂滿前皆酒酤也卽公詩濁醪必在眼意舊注謂蜀人以竹筒沽酒酒滿筒眼似近於俚上酤字買酒也小雅無酒酤我下酤字一宿酒也商頌旣載淸酤世說鮑照答顏延之曰君詩若舒錦列繡亦雕績滿眼林時對曰傳盤中詩何惜馬蹄歸不數羊肉千斤酒百斛令君馬肥麥與菽此詩結句所祖王建詩云人客少能畱我屋客有新漿馬有粟句法與杜相合】

【朱鶴齡曰是西吐蕃窺西山三城西川八州刺史合兵禦之故竇侍禦以戰守機宜入奏朝廷申防光曰入奏行是集中變體長短縱橫太白所長正爾不必效之失其故步】

得廣州張判官叔卿書使【去聲】還以詩代意【詩云蜀城當是在成都時作黃鶴編在梓州誤朱注張叔卿魯人見公雜述及舊唐書李白傳】

鄕闗胡騎【去聲】滿【一作逺】宇宙蜀城偏忽得炎州信遙從月峽傳云深驃騎【音票忌】幕夜隔孝亷船卻寄雙愁眼相思【一作望】淚防懸【上四得叔卿書下四以詩代意杜臆胡騎滿言居蜀之故炎州來信從月峽遙傳正見蜀城之偏也云深夜濶總傷其逺隔驃騎幕判官所居孝亷船因張憑同姓而借用之公所寄者詩而云卻寄雙眼出語甚奇蓋寫詩時淚防沾紙則淚眼與詩同去矣此十字句法隋孫萬壽詩鄕闗不再見悵望窮此晨楚辭嘉南州之炎徳十道志渝州有明月峽三峽之始漢書元狩二年霍去病爲驃騎將軍世說張憑嘗謁丹陽尹劉惔惔畱宿明日乃還船須惔遣傳教覓張孝亷船召與同載時人榮之吳越春秋王夫人歌淚兮雙懸】

魏十四侍禦就敝廬相別【鶴注詩云江邊問艸堂當是寶應元年在艸堂時作】

有客騎驄馬江邊問艸堂逺尋畱藥價惜別倒【或作到】文塲入幕旌旗動歸軒錦繡香時應【平聲】念衰疾書疏【去聲一作迹】及滄浪【上四侍禦就別下四送別侍禦倒文塲意气傾倒於文塲若作到字與問艸堂重復矣行幕軒車魏之行色滄浪卽指浣溪所謂百花潭北卽滄浪也驄馬用漢桓典事髙士傳韓康常遊名山采藥賣於長安市中口不二價杜預傳贊元凱文塲號爲武庫東都賦旌旗拂天劉繪詩交錯錦繡陳王羲之帖不得君家書疏晉那呵灘詩書疏數知聞莫令信使斷】

贈別何邕【鶴注寶應元年公送嚴武至綿州其別何邕當在此時詩云綿谷元通漢何蓋爲綿谷尉也又云傳語故鄕春何蓋京兆人而赴長安也邕卽前所云何十一少府耶】

生死論【平聲】交地何由見一人悲君隨燕雀薄宦走風塵綿谷元通漢沱江不向秦五陵花滿眼傳與故鄕春【上四送別何邕下四別後情緒生死交情旣難多得何又隨燕雀而走風塵更覺孤寂矣綿谷通漢邕可至京沱江背秦已猶滯蜀也長安不見而欲傳語春光公思鄕之意切矣悲君二字貫下此十字爲句翟方進傳一死一生乃見交情公孫傳贊以鴻漸之翼困於燕雀任昉表薄宦東朝唐書綿谷縣屬利州利與劍爲鄰劍州至綿不逺三百里禹貢注漢出爲潛史記正義潛水出利州綿谷縣東龍門山大石穴下朱注綿谷卽蜀漢之漢壽今保寧府廣元縣是綿谷元通漢謂綿谷潛水本上合於沔陽之漢水也漢中北直長安故云漢書地理誌沱水在蜀郡郫縣西東入大江其一在汶江縣西南東入江郭璞爾雅注沱水自蜀郡都安縣湔山與江別而更流金履祥曰江至永康軍導江縣諸源旣盛遂分爲沱東至眉州彭山縣復合於江朱注沱江蜀志謂一在灌縣一在新繁灌縣之沱一名郫江卽郭注所云別江於湔山者溝洫志謂李冰所穿恐亦因禹故迹而疏之耳五陵見秋興詩注】

絕句【趙次公謂江邊踏靑乃成都事蓋因前詩有艸見踏靑心句也是年西山有吐蕃之警故云旌旗鼓角依趙氏編在寶應元年春成都詩內】

江邊踏靑罷回首見旌旗風起春城暮髙樓鼓角悲【此春日傷亂之作旌旗日所見鼓角夕所聞杜氏壺中贅錄蜀中風俗舊以二月二日爲踏靑節盧公範饋餉儀三月三日上踏靑鞋隋煬帝詩踏靑鬭艸事靑春李綽歲時紀上已賜宴曲江都人於江頭禊飲踐踏靑艸曰踏靑劉禹錫竹枝詞昭君坊中多女伴永安宮外踏靑來】

【髙棟曰五言絕句作自古也漢魏樂府古詞則有白頭吟出塞曲桃葉歌歡問歌長幹曲團扇郎等篇下及六代述作漸繁唐初工之者眾四傑尢多宋之問韋承慶之流相與繼出可謂盛矣開元後獨李白王維尢勝諸人次則崔國輔孟浩然可以並駕若儲光羲王昌齡裴廸崔顥髙適等數篇辭簡而意長與前數公實相羽翼中唐𨿽聲律稍變而作者接迹之盛過於天寶元和以後不可得矣嚴羽曰絕句難於律詩五言絕句難於七言周敬曰五言絕難於七言絕者以語短而气苦於促字少而意忌於露格似拙而辭易流於俗也眾唐人一樣宋人又是一樣當以摩詰靑蓮爲法茅一相曰絕句固難五言尢難離首卽尾離尾卽首而腹亦不可少妙在愈小而愈大愈促而愈緩顧璘曰五言絕句以調古爲上以情眞爲得體】

贈別鄭鏈赴襄陽【鶴注此寶應元年在浣花溪作故云柴門老病身其年史朝義防營州羗渾奴剌防梁州且河東河中軍皆亂故首言戎馬交馳際】

戎馬交馳際柴門老病身把君詩過日【俗本作目】念此別驚神【一云念別意驚神】地濶峨睂晚【一作曉或作逺】天髙峴首春爲【去聲】於耆舊內試覓姓龎人【上四惜鄭之別下四贈赴襄陽杜臆當戎馬交馳之際有此柴門老病之身無可銷愁惟把君詩以過日耳今又逺去能不念此別而神驚乎自玆一別我在峨睂君在峴首地濶天髙何由防面所以驚神也倘耆舊中有如龎徳公覓以相報吾亦將與之偕隱襄陽矣把君詩念此別各三字另讀臨別躊躕故日色將晚歸覽景物適春意已生晚春二字俱不空下吳質書羽檄交馳陳書隋文帝使後主節飲旣而曰任其性不爾何以過日庾信詩眷然惟此別蔡琰笳曲山髙地濶兮見汝無期記天髙地下陳後主歸魂賦映峴首之沈碑元和郡國志峴山在襄陽縣東南九里東臨漢水古今大路襄陽耆舊傳晉習鑿齒作龎徳公隱鹿門山在襄陽補生注地濶天髙卽水逺山長意變詞以避熟濶貼睂髙貼首各見匠心公詩狼籍畫睂濶】

重【平聲】贈鄭鏈絕句【與上章先後同時作】

鄭子將行罷使【去聲】臣囊無一物獻尊親江山路逺羇離日裘馬誰爲感激人【上章敍惜別之情此章憐其淸況也師氏曰鄭鏈出爲使臣其罷歸也囊無一物亷潔如此彼乘肥衣輕之人誰感動激發而周旋之耶楚辭歷吉日兮吾將行詩小序皇皇者華君遣使臣也後漢範式傳式謂元伯曰後二年當拜尊親見孺子馬】

江頭五詠【鶴注江頭卽前江畔獨步尋花處五詩據所見入詠皆有寓意舊次編在寶應元年】丁香【圖經本艸丁香木類桂髙丈餘葉似櫟淩冬不凋花圓細黃色齊民要術雞舌香世以其似丁子故一名丁子香卽今丁香是也日華子云丁香治口气所以郎官含之碎錄丁香一名百結子出枝葉上如釘長三四分有粗大如山茱萸者名母丁香】

丁香體柔弱亂結枝猶墊【都念切】細葉帶浮毛疎花披素艶深栽小齋後庶使【一作近】幽人占【去聲】晚墮蘭麝中休懷粉身念【盧注此諭柔弱者當知自守丁香體弱而枝墜其花葉植於小齋止堪與幽人作緣若使墮入蘭麝將粉身而不保矣身名墮於晚節大槪如此朱注陳藏器云丁香撃之則順理而解爲兩向義山詩本是丁香樹春條結始生其合則爲結也說文墊下也凡物之下墮皆可云墊石崇傳婢妾數十人皆蘊蘭麝被羅抱撲子耳疲乎鄭衛鼻饜乎蘭麝】

麗春【圖經本艸麗春艸一名仙女蒿格物論麗春一雲長春花】

百艸競春華麗春應【平聲】最勝少須【一作頃】顏色好【一作好顏色】多漫枝條賸【俗作剰】紛紛桃李姿【舊作枝疑誤】處處總能移如何此貴重【正異作如何貴此種晉作稀如此貴重】卻怕有人知【盧注此比人以知希者爲貴花少則顏色鮮好花多則枝頭餘剩此麗春之勝也彼桃李凡姿隨移隨活獨麗舂性異移之卽槁卻似怕人知者所以可貴也少字多字略讀句意自明須應須也漫徒然也顧云羣芳譜麗春罌粟別種也根苖一類而數色咸具此其顏色之好也陶潛詩枝條始欲茂北史賈思伯傳客曰公合貴重寧能不驕】梔子【圖經本艸梔子南方及西蜀州郡皆有之木髙七八尺二三月生白花花皆六出甚芬香夏秋結實如訶子狀生靑熟黃中仁深紅】

梔子比眾木人間誠未多於身色有用與道气相【一作傷】和紅取風霜實靑看【平聲】雨露柯無情移得汝貴在映江波【逺注此有孤芳自賞之意此章全屬自寓人間未多種特異矣色有用比才堪濟時气相和比性不戾俗靑紅防景自嘆歷經霜露色映江波故鐘情在此舎汝之外別無可移情矣顧注酉陽雜爼諸花少六出者惟梔子花六出此正眾木中未有也陶貞白雲梔子剪花六出剖房七道其花甚香卽西域薝卜花也名山誌樓石山多梔子色可染帛卽所云色有用也其性極冷卽所雲气傷和也其實經霜則紅卽所云紅取風霜實也葉似耳厚而深緑春榮秋瘁卽所云靑看雨露柯也趙注本艸稱梔子治五內邪气胃中熱气其能理气明矣此頌梔子之功也作气相和亦是謝朓墻北梔子樹詩有美當階樹霜露未能移還思照緑水君家無曲池末二句本此黃鶴云公自諭飽經風霜而獨見遺於物外也】

鸂鶒【陳藏器本艸鸂鶒水鳥形小如鴨毛有五采】

故使籠寛織須知動損毛看【平聲】云猶【一作莫】悵望失水任呼號【平聲】六翮曾【音層】經剪孤飛卒【一作只】未髙且無鷹隼慮畱滯莫辭勞【盧注此章意在安於義命鳥在籠中不悵望呼號上四憐之也剪翮難飛畱此可免摶撃下四慰之也竹籠寛織者恐其損羽毛也下句申明上句逺注鸂鶒本水鳥而受樊籠故有看雲失水之狀謝惠連鸂鶒賦宛羈畜於樊籠前漢遊俠傳晝夜呼號顧注凡鳥之勁羽止於六片韓宣外傳鴻飛千里特六翮耳陶潛詩望云慚髙鳥】

花鴨

花鴨無泥滓堦前【一作中庭】毎緩行羽毛知獨立黒白太分明不覺羣心妬休牽眾眼驚稻粱霑【一作知】汝在作意莫先鳴【盧注此章卽漁父獨醒之意獨立分明是花鴨之皭然自異處然惟獨立故羣心妬惟分明故眾眼驚且旣霑足稻粱又何須先鳴以取忌乎上四作稱羨之詞下四作警戒之詞羽毛知獨立謂羣羽之中知其獨立羣心眾眼指諸鴨言花鴨當食必鳴但戒其毋先耳鶴云公自諭以直言受妬出居於外𨿽有一飽之適猶以先鳴爲戒抱朴子虛談則口吐冰霜行已則守污泥滓鸚鵡賦𨿽同族於羽毛固殊智而異心朱超詩獨立不成羣漢書薛宣傳黑白分明防稽典錄張溫死諸葛武侯曰其人於淸濁太明善惡太分尸子戰如鬭雞勝者先鳴】

【顧宸曰丁香立晚節也麗春守堅操也梔子適幽性也鸂鶒遣畱滯也花鴨戒多言也此𨿽詠物實自詠耳】野望【鶴注此當是寶應元年成都作】

西山白雪三城【一作奇一作年】戍南浦淸江萬里橋海內風塵諸弟隔天涯涕淚一身遙惟將遲暮供多病未有涓埃【一作涘誤】答聖朝【音潮】跨馬出郊時極目不堪人事日【一作自】蕭條【此因野望而寄慨也上四野望感懷思家之念下四野望撫時憂國之情臨橋而望三城近慮吐蕃天涯而望海內逺愁河北也五六屬自慨末句乃慨世出郊極目防醒本題朱瀚曰國步多艱皆由人事所致結句感慨深長唐氏注西山在成都府西一名雪嶺三城戍卽松維堡三城唐志注唐興有羊灌田朋笮繩橋三城困學記聞唐地理誌彭州導江縣有三奇戍韋臯傳大將陳垍等出三奇西南備邊錄所謂三奇營也謝朓詩悵望南浦時楚辭隱玫山以淸江一統志萬里橋在成都府中和門外漢終軍傳邊境時有風塵之警漢宗室傳王睦悉推財物與諸弟古詩各在天一涯蔡琰胡笳涕淚交垂孔融詩安能苦一身楚辭恐美人之遲暮史記畱侯性多病漢書使者謂龔勝曰聖朝未嘗忘君鮑照詩跨馬出北門世說王東亭嘗春月乘馬出郊時彥同遊者連鑣俱進王景興書想亦極目而回望嵇康詩何爲人事間自令心不夷楚辭山蕭條而無獸】

【朱鶴齡曰按史是時分劍南爲兩節度而西山三城列戍百姓疲於調役髙適嘗上疏論之不納公詩當爲此作故有人事蕭條之嘆】

畏人【詩成後拈畏人二字爲題非專用畏人也蔡氏編在寶應元年曹植詩客子常畏人】

早花隨處發【一作發處】春鳥異方啼萬里淸江上三年【一作峯】落日低畏人成小築褊性合幽棲門逕【一作逕沒】從榛艸【趙汸作塞】無心待【一作走】馬蹄【此詩嘆羇旅寂寥也上四言景有故鄕故國之思下四敍情有避世避人之意杜臆離家萬里寄迹三年身世孤危所以畏人而幽棲也胡夏客曰萬里二語十字只如一句孔稚圭詩孤徵越淸江三年舊作三峯謂登萬里橋而望三峯此說非也成都無山安有三峯趙注公自】

【乾元二年入成都至寶應元年春爲三年矣】

屏迹三首【依蔡氏梁氏編在寶應元年按詩中景物乃是春夏之候黃鶴因詩有年荒酒價乏句遂引永泰元年京師斗未千錢爲證又引廣徳二年定京城上下酤戶以収月稅爲證顧氏謂史書所記乃長安事不渉成都黃氏次在永泰元年者非是鮑照詩屏迹勤躬稼】

衰年【一作顏】甘屏【音丙】迹幽事供髙臥鳥下【去聲】竹根行龜開萍葉過年荒酒價乏日並園蔬課獨【一作猶】酌甘泉歌【一云獨酌酣且歌一云獨酌飲甘泉】歌長撃樽破【首章言屏迹景事在四句分截鳥下竹根龜開萍葉偶然所見皆屬幽事日並賣蔬課錢以充沽酒之價然猶苦不繼故止酌飲甘泉耳顧云酌而歌歌而長長而至於撃樽撃樽而至於破公之狂態俱見無聊之態亦見矣選詩徘徊孤竹根薛道衡詩勝龜蓮葉開記儒有並日而食

庾信詩拂雪就園蔬趙曰撃空樽暗使王大將軍酒後撃缺唾壺事秦始皇作驪山陵諸民怨之作甘泉之歌此詩則言酌甘泉而歌也】

【此以屏迹領起自屬首章他本編在末者非顧云此首𨿽屬古體而無一句失拈無一字失對自是仄韻之律】

用拙存【一作誠】吾道幽居近物情桑麻深雨露燕雀半生成邨鼓時時急漁舟个个輕杖藜從白首心迹喜雙淸【次章申言屏迹之志下六分應一二拙者心靜故能存道幽居身暇故近物情桑麻燕雀動植對言村鼓漁舟耕漁對言皆物情之相近者對此而心迹兩淸吾道得以常存矣趙汸注雨露生成句中自對語意深厚老成識得生物气象杜臆半生成謂生者已成成者又生半字最佳心迹二字乃三首之眼公在艸堂地僻可以屏迹而性懶亦宜於屏迹也江淹詩物情棄疵賤莊子原憲杖藜而應門謝靈運詩心迹雙寂寞楊守阯曰心迹雙淸言無塵俗气也】

【羅大經曰杜詩桑麻深雨露燕雀半生成陳后山詩輟耕扶日月起廢極吹噓或疑虛實不類不知生爲造成爲化吹爲陰噓爲陽气勢力量與雨露日月正相配也】

晚起家何事無營地轉幽竹光團【一作圍】野色舎【一作山】影漾江流失學從兒懶長貧任婦愁百年渾【平聲】得醉一月不梳頭【三章又申用拙幽居意下六分應次句洪仲注首聨乃一問一答杜臆無營根用拙地幽根幽居竹光二句申地幽以補幽居佳景失學四句申無營以發用拙余意洪注謂末聨以放逹寓悲涼是也不然百年常醉懶不梳頭成何人品乎上有年荒之酒價句則知百年渾得醉尙屬期望之詞謝朓詩月陰洞野色絕交書頭面常一月十五日不洗】

少【去聲】年行【鶴依舊編在寶應元年】

馬上【龔芥隱作騎馬】誰家白面【一作薄媚非】郎臨階【英華作軒】下【去聲】馬坐【一作踏】人牀不通姓氏麤豪【龔作疎】甚指防銀瓶索【先側切】酒嘗【一云酒味嘗此摹少年意气色色逼眞下馬坐牀指瓶索酒有旁若無人之狀其寫生之妙尢在不通姓氏一句南史童謡云不見馬上郎但見黃塵起楚辭厭白玉之面兮懷琬琰以爲心牀胡牀也南史袁粲率爾步往亦不通主人吳志孫皎傳孫權曰卿與甘興霸飲因酒發作侵陵此人𨿽麤豪有不如人意時然其較略大丈夫也南史顏延之好騎馬邀遊里巷遇知舊輙據鞍索酒】

【胡夏客曰此蓋貴介子弟恃其家世而恣情放蕩者旣非才流又非俠士徒供少陵詩料畱千古一噱耳此說少年意態神情躍躍欲動王維詩云新丰美酒斗十千咸陽遊俠多少年相逢意气爲君飲系馬】

【髙樓垂柳邊吳象之云承恩借獵小平津使气常遊中貴人一擲千金渾是膽家無四壁不知貧皆善於寫生者】

卽事【黃鶴依舊次編在寶應元年盧注此爲舞妓作】

百寶裝腰帶眞珠絡臂鞲【同韝】笑時花近眼舞罷錦纒頭【百寶眞珠舞者之飾花近眼比笑容可掬錦纒頭舞畢而贈防也淳於髠傳帣鞲鞠通鑑注鞲臂捍也漢書馬后傳蒼頭衣緑韝注臂衣以縛左右手於事便也通鑑注舊俗賞歌舞人以錦防置之頭上謂之錦纒頭】

寄題杜二錦江野亭【附嚴武詩】

漫向江頭把釣竿懶眠沙艸愛風湍莫倚善【去聲】題鸚鵡賦何須不著【陟略切】鵕【音峻】防【音儀】冠腹中書籍幽時曬肘後醫方靜處看【平聲】興【去聲】發防能馳駿【一云五】馬終當【一作須】直【一作重】到使【去聲】君灘【上二題杜公艸堂三四諷其耽詩而不仕五六憐其好學而多病末致欲過艸堂之意杜臆以結語爲招公往見蓋泥在使君二字耳此詩爲寄題艸堂而作自應聞合艸堂堂在江幹故借用使君灘耳此詩第三句失拈漫徒也說文湍急瀬也謝景運詩枕底失風湍鸚鵡賦以禰衡之才比少陵非刺其恃才傲物舊注誤解曹操送禰衡於江夏太守黃祖祖長子射爲章陵太守大防賓客人有獻鸚鵡者衡攬筆而作詞采甚麗漢書孝惠時郎侍中皆冠鵕防音義鵕防鳥名以其羽飾冠南越志鵕防山雞也其色鮮明五采燿世說郝隆七月七日日中仰臥人問其故曰我曬腹中書也葛洪傳洪抄金匱藥方一百卷肘後急要方四卷世說山簡爲荊州刺史時人爲之歌曰復能乘駿馬盛之荊州記魚復縣界有羊腸虎臂灘楊亮爲益州至此舟覆至今名爲使君灘九域志使君灘在萬州沈佺期過巫峽詩使君灘上艸神女廟前云亦指此】

【洪容齋續筆新唐書嚴武傳云房琯以故宰相爲巡內刺史武慢倨不爲禮最厚杜甫然欲殺甫數矣李白蜀道難爲房杜危之也甫傳云甫嘗醉登武牀瞪視曰嚴挺之乃有此兒武銜之一日欲殺甫冠鉤於簾者三左右白其母奔救得止舊史但云甫性褊躁嘗憑醉登武牀斥其父名武不以爲忤初無欲殺之說蓋唐小說所載而新書信以爲然按太白蜀道難本譏章仇兼瓊前人嘗論之矣子美集中詩凡爲武者幾三十篇送還朝曰江邨獨歸處寂寞養殘生喜再鎭曰得歸茅屋赴成都眞爲文翁再剖符此猶武在時語至哭歸櫬云一哀三峽暮遺後見君情八哀詩云空餘老賓客身上愧簪纓若果有欲殺之怨不應眷眷如此好事者但以武詩有莫倚善題鸚鵡賦之句故用證前說引黃祖殺禰衡爲諭是殆癡人面前不得說夢也武肯以黃祖自比乎】

奉酬嚴公寄題野亭之作【鶴注此當是寶應元年作】

拾遺曾【音層】奏數行【音杭】書懶性從來水竹居奉引濫騎沙苑馬幽棲眞釣錦江魚謝安不倦登臨費【一作賞】阮籍焉【於防切】知禮法疎枉沐【一作何日】旌旗出城府艸茅無【一作蕪一作荒】徑欲教【平聲】鋤【上四答嚴詩前四句下四答嚴詩後四句嚴曰何須不著鵕防冠蓋勸之仕也公答曰拾遺奏書奉引騎馬見斥官之後無復此興矣嚴曰漫把釣竿懶眠沙艸謂不當隱也公答曰懶性從來幽棲眞釣見托迹此堂習而安之矣嚴曰興發公答曰登臨不倦嚴曰馳馬公答曰枉沐旌旄皆喜之也禮法疎先致謙詞徑欲鋤急待其至矣在嚴詩固欵曲而殷勤在公詩亦和平而委婉解者指嚴爲語多刺譏指公爲始終傲岸兩失作者之意孔毅父續世說武過艸堂公有時不冠故嚴詩云何須不著鵕防冠而公答曰阮籍馬知禮法疎以解嘲也杜臆此因後人誤讀杜句遂有不冠之誣而欲殺之誣亦從此起矣逺注拾遺貶官從此水竹居矣趙注拾遺掌供奉則騎馬以奉引後漢劉聖公傳李松奉引馬驚唐於沙苑置坊監養馬謝安傳安於東山營墅樓館林竹甚盛子侄往來遊集肴膳亦屢費百金阮籍傳籍性疎懶禮法之士疾之如讐卜居寧誅鋤艸茅以力耕乎】

杜詩詳注卷十

欽定四庫全書

杜詩詳注卷十一

翰林院編修仇兆鰲撰

嚴中丞枉駕見過【平聲盧氏編在奉酬嚴公之後今從之趙曰公自注云嚴自東川除西川勅令都節制則是未合爲一道時故稱爲中丞當是寶應元年權令兩川都節制時作若廣徳二年武再尹成都時公已入幕府不應有張翰管寧之語盧注至徳二載上皇還京分劍南東西兩川各置節度是兩川始分也寶應元年嚴武爲東川節度更除西川權攝東川此詩所謂川合東西也是年公說旱云請管內東西各遣一使其時尙分而未合故各遣耳六月嚴武被召還朝西川節度髙適代之東川節度虛懸以章彞爲畱後至廣徳二年正月東西兩川始合爲一道以黃門侍郎嚴武爲節度趙注應爲可據】

元戎小隊出郊坰問柳尋花到野亭川合東西瞻使【去聲】節地分南北任流【一作孤】萍扁舟不獨如張翰皂【一作白】帽還應【平聲一作應兼】似管寧寂寞【一云今日】江天雲霧裏何人道【去聲】有少【去聲】微星【上四敍嚴公見過下四感見過之意兩川使節承元戎南北流萍承野亭張翰管寧比流萍之迹江天星隱喜使節之過下截仍屬分承而末用反結意更深長杜臆翰棄官而寜避世故有不獨應兼之別少微星公自比詩元戎十乘注元大也謂戎車也生注小隊簡於騎從足見其風趣邵注野外謂郊郊外謂林林外謂坰公自長安至蜀乃自北而南鄭戒子書黃巾爲害萍浮南北復歸邦鄕晉書張翰字李鷹賀循入洛經吳閶門於船中彈琴翰就循言談相欽悅曰吾亦有事北京便同載而去魏志管寧字防安徴命不就居海上常著皂防布襦袴布裙隨時單復謝莊詩霧罷江天分少微星見】

【史記天官書隋志少微四星在太微西士大夫之位也一名處士星明黃則處士舉庾信哀江南賦少微眞人天山逸民階庭空谷門巷蒲輪】

遭田父泥【去聲】飲美嚴中丞【柔言索物曰泥飲謂彊畱使飲卽詩所云欲起時被肘也杜臆美中丞指田父之言非公美之也鶴曰此當是寶應元年春社作詩云拾遺能住否是未爲參謀時也若在廣徳二年當奏爲參謀矣又曰舊史嚴武傳旣攺長安以武爲京兆少尹兼禦史中丞以史思明阻兵不之官出爲綿州刺史兼劍南東西節度使兼禦史中丞東川節度治梓州上皇詔合西川爲一道拜成都尹兼禦史大夫今曰嚴中丞則是未爲大夫時所作集中有與嚴中丞嚴大夫嚴侍禦嚴鄭公諸題先後可辯也】

步屧【悉協切】隨春風村村自花柳田翁逼社日邀我嘗春酒【記田父邀飲之由王禹偁曰屧艸屨也宋書袁粲爲丹陽尹嘗步屧白楊郊野遇士大夫便呼與酣飲何遜聨句復看花柳枝月令擇元日命民社鄭注祀社以祈農祥元日謂近春分前後戊日元吉也詩】

【爲此春酒以介睂壽】酒酣誇新尹畜眼未見有回頭指大男渠是弓弩手名在飛騎【去聲】籍長番歲時久前日放營農辛苦救衰朽差科死則已誓不舉家走【此田父頌美嚴公敍事而兼述言放農救親上以仁逮下差科不避下以義報上也曹植白馬篇名編壯士籍唐書兵志擇材勇者爲畨頭習弩射又有羽林軍飛騎亦習弩逺注舊兵一萬五千分爲六番以次更代今曰長畨長在籍無更代也放營農放回務農也雜色差科在長番之外者】今年大作社拾遺能住否叫婦開大瓶盆中爲【去聲】吾取【此茍切】感此气揚揚須知風化首語多𨿽雜亂說尹終在口【此田父欵畱公飲述言而兼敍事感其意气之慇而推本風化之自仍歸美於新尹也左傳子產爲火故大爲社祓禳於四方晏嬰傳意气揚揚甚自得也後漢劉愷議刺史一州之表二千石千里之師職在辯章百姓宣美風化王洙曰郡守縣令風化之首陶潛詩父老雜亂言觴酌失行次】朝來偶然出自卯將及酉久客惜人情如何拒鄰叟髙聲索【先側切】果栗欲起時被【去聲】肘指揮過無禮未覺村野丑月出遮我畱仍嗔問升斗【此詳敍泥飲始末見田父眞率情貺杜臆公詩田父邀皆去此章可證其寫出村人口角朴野气象儼然如畫張逺注久客惜人情言客久而人情之厚更爲可惜此章起段四句中間八句次末二段各十句史記魏桓子肘韓康子於車上王洙曰田父舉止無度不可責以禮法黃希曰晉陸納謂桓溫曰明公近云飲酒三升納正可三升今有一斗以備杯酌餘瀝】

【盧元昌曰蜀自上皇還京後分劍南爲兩節度百姓罷於調遣西山三城又列戍焉蜀民籍爲軍者無寜歲矣上元三年段子璋反將士大掠蜀民旣苦寇又苦兵讀公枯椶等詩曰傷時苦軍乏一物官盡取嗟爾江漢人生成亦何有蜀民長番不已差科不息安得營農而作社乎嚴武鎭蜀兩川兼攝蜀民始稍蘇息公是年說旱云自中丞下車軍郡之政罷獘之俗已下手開濟矣合之此詩嚴吏治精能蜀民休息大略可見又本傳載公住浣花裏好與田畯野老相狎蕩此詩旣曰邀我嘗春酒再曰拾遺能住否又曰盆中爲吾取欲起時被肘狎蕩之態又可想見矣劉防孟曰杜詩問事競挽須誰能卽嗔喝欲起時被肘仍嗔問升斗此等語並聲音笑貌彷佛盡之郝敬仲輿曰此詩情景意象妙解入神口所不能傳者宛轉筆端如虛谷答響字字停勻野老畱客與田家朴直之致無不生活昔人稱其爲詩史正使班馬記事未必如此親切千百世下讀者無不絕倒】

奉和【去聲】嚴中丞西城晚眺十韻【鶴注史謂上元二年建丑月以武爲成都尹而此詩作於寶應元年之春】

汲黯匡君切亷頗出將【去聲】頻直詞才不世雄略動【一作用】如神政簡移風速詩淸立意新【從中丞敍起汲黯匡君嚴昔爲諫官亷頗出將今再爲節度直詞故能匡君雄略故堪出將節鎭本系府尹故其政簡武將而具文才故其詩淸漢書汲黯字長孺武帝召爲大中大夫數切諫史記亷頗者趙之良將也伐齊大破之取晉陽拜爲上卿以勇气聞於諸侯漢書杜周傳朱博忠信勇猛材略不世出孫權曰公瑾雄略過人史記太公至國修政因其俗簡其禮漢王章傳贊韓延壽厲善所居移風呂氏童防訓詩淸立意新此是作詩用力處蓋不可循習陳言只規摹舊作也南史徐陵多變舊體有新意】層城臨暇【一作媚】景絕域望餘春旂尾蛟龍防樓頭燕雀馴地平江動蜀天濶樹浮秦【此西城晚眺暇景餘春城西晚景旂尾樓頭城上近景地平天濶城外逺景杜臆地平天濶一聨乃詩家著神處黃生注動字寫洶湧之狀浮字寫縹緲之意蛟龍燕雀虛實借對與早朝詩龍蛇燕雀相同爾雅有鈴曰旂注懸鈴於竿頭畫蛟龍於旂書地平天成】帝念深分閫軍須逺【去聲】算緡花羅封蛺蝶瑞錦送麒麟辭第輸髙義觀圖憶古人徵南多興【去聲】緒事業闇相親【此敍主眷而望立功也分閫二句見朝廷所倚封羅二句見恩賜特隆辭第言不顧身家觀圖言畱心邊事徵南事業欲其安攘以報國此章前二段各六句末段八句收書帝其念哉前漢馮唐傳古者命將跪而推轂曰閫以外將軍制之通鑑石虎制徵士五人出車一乘牛二頭米十五斛絹十疋民至鬻子以供軍須漢書元狩四年初算緡錢李斐曰緡絲也以貫錢一貫千錢出稅二十逺注逺算緡謂不事科斂也蛺蝶麒麟羅錦所繡者承上帝念來故知爲所賜之物舊注謂嚴公以此入貢非也宋書王方慶遷廣州都督議者謂治廣未有如方慶者號第一詔賜瑞錦雜彩以著善政唐書代宗詔曰所織盤龍對鳯麒麟獅子等錦綺並宜禁霍去病傳上爲治第令視之對曰匈奴未滅何以家爲晉裴秀禹貢九州地域圖序文皇帝乃命有司撰吳蜀地圖蜀土旣定六軍所經地域逺近山川險易徵路迂直校驗圖記罔有或差此所謂憶古人也朱注公有同嚴公詠蜀道畫圖詩又八哀詩云堂上指畫圖所謂觀圖憶古人者蓋實事也舊引雲臺畫圖事不切杜徵南系公始祖故用以贈嚴胡應麟曰杜詩用事門目甚多姑舉人名一類如淸新庾開府俊逸鮑參軍正用者也聰明過管輅尺牘倒陳遵反用者也謝氏登山屐陶公漉酒巾明用者也伏柱聞周史乘槎似漢臣暗用者也舉天悲富駱近代惜盧王並用者也髙岑殊緩步沈鮑得同行單用者也汲黯匡君切亷頗出將頻分用者也共傳收庾信不比得陳琳串用者也至對碁陪謝傅把劍覓徐君侍臣雙宋玉戰防兩穰苴飄零神女雨斷續楚王風晉室丹陽尹公孫白帝城煆煉精奇含蓄深逺迥出前代矣杜詩佳句如地卑荒野大天逺暮江遲與地濶峩睂晚天髙峴首春工力相敵若地平江動蜀天濶樹浮秦更足函蓋乾坤王介甫地蟠三楚大天入五湖低雄渾何減少陵】

中丞嚴公雨中垂寄見憶一絕奉答二絕【鶴注此寶應元年建巳月得雨時作】

雨映行宮【一作官一作云非是】辱贈詩元戎肯赴野人期【一云欲動野人知】江邊老病𨿽無力彊【區兩切】擬晴天理釣絲【首章從雨中說起據來詩而答之晴理釣絲畜魚待赴也通鑑宗離蜀以所居行宮爲道士觀杜詩博議舊書崔寧傳初天寶中鮮於仲通常建一使院甚華麗宗幸蜀常居之因爲道觀寫帝禦容置之正室郭英乂奏請舊院爲軍營乃移去禦容自居之朱云此卽宗行宮當在成都城內有謂近萬里橋者非也謝瞻詩揚鑾戾行宮詩其釣維何維絲伊緡】

何日雨晴雲出溪白沙靑石洗【一作先】無泥只須伐竹開荒徑倚【一作拄】杖穿花聽馬嘶【一作鳥啼次章承晴天說入望嚴公枉過也路不沮泥見馬蹄可至】

謝嚴中丞送靑城山道士乳酒一瓶【黃鶴編在寶應元年】

山瓶乳酒下【去聲】靑雲气味濃香幸見分鳴鞭走送憐漁父洗盞開嘗對馬軍【此爲送酒而致申謝漁父公自謂馬軍卽走送者原注軍州謂驅使騎爲馬軍楊愼曰孝經緯酒者乳也張率對酒詩如花良可貴似乳更堪珍此詩乳酒本之謝靈運詩鳴鞭適大阿憐漁父用楚詞人醉我醒意盧注末句暗用羊祜飲陸抗酒事】

三絕句【鶴注此是寶應元年作蓋筍生無數必是斷手寶應之歲也】

楸【一作春】樹馨香倚釣磯斬新花蘂未應【平聲】飛不如醉裏風吹【一云春風】盡何【一作可】忍醒時雨打稀【此詠楸花也一見花開旋憂花落有莊子方生方死意盧注宋無名氏鷓鴣天詞不如飲待奴先睡圖得不知郎去時語意藍本於此爾雅椅梓郭璞注卽楸也陸璣詩疏楸之疏理白色而生子者爲梓本艸圖經梓木似桐而葉小花紫傳燈錄洛浦在夾山做典座三年喫百頓棒後來大悟曰斬新日月特地乾坤】

門外鸕鷀去【一作久】不來沙頭忽見眼相猜自今已後知人意一日須來一百回【此詠鸕鷀也物本異類視若同羣有列子海翁狎鷗意周正鬭雞詩少壯摧雄敵眄視生猜忌此猜字所本】

無數春筍滿林生柴門宻掩斷人行防須上番【毛晃增韻讀甫患切】看【平聲】成竹客至從嗔不出迎【此詠春筍也杜門謝人防筍成竹有聖人對時育物意杜臆種竹家初番出者壯大養以成竹後出漸小則取食之胡夏客曰因王子猷看竹不問主遂翻爲主不迎客用意亦巧看看守也從嗔任其嗔怒也趙注上番乃川語猗覺寮雜記杜詩防須上畨看成竹元詩飛舞先春雪因依上番梅俱用上番字則上番不獨爲竹也韓退之筍詩且嘆髙無數庸知上防畨又作平聲押朱注斬新上畨皆唐人方言獨孤及詩舊日霜毛一畨新亦讀去聲楊愼丹鉛錄番作筤引易蒼筤竹爲證筤去聲】

【楊愼曰楸樹三絕句格調旣髙風致又韻眞可一空唐人】

戲爲六絕句【此爲後生譏誚前賢而作語多跌宕諷刺故云戲也姑依梁氏編在上元二年】

庾信文章老更成淩雲健筆意縱【平聲】橫今人嗤防流傳賦不覺前賢畏後生【首章推美庾信也開府文章老愈成格其筆勢則淩雲超俗其才思則縱橫出奇後人取其流傳之賦嗤笑而指防之豈知前賢自有品格未見其當畏後生也當時庾信詩賦與徐陵並稱蓋齊梁間特出者前賢指庾公後生指嗤防者王洙曰庾信字子山有盛才文章綺麗爲世人所尙謂之庾體漢書相如奏大人賦飄飄有淩雲气庾信宇文順集序章表健筆一付陳琳南史範蔚宗傳諸序論筆勢縱橫眞天下奇作幹寶晉紀論蓋其嗤防以爲灰塵而相詬病矣顏氏家訓先儒尙得臨文從意何況書寫流傳耶庾信傳贊揚子云有言詩人之賦麗以則詞人之賦麗以淫若以庾氏方之斯又詞賦之罪人也陸機豪士賦仰邈前賢後生見論語】

【楊愼曰庾信之詩爲梁之冠絕啟唐之先鞭史評其詩曰綺艶杜子美稱之曰淸新又曰老成綺艶淸新人皆知之而其老成獨子美能發其妙予嘗合而衍之曰綺多傷質艶多無骨淸易近薄新易近尖子山之詩綺而有質艶而有骨淸而不薄新而不尖所以爲老成也若元人之詩非不綺艶非不淸新而乏老成宋人詩則彊作老成態度而綺艶淸新槪未之有若子山者可謂兼之矣不然則子美何以服之如此】

楊王【一云王楊】盧駱當時體輕薄爲文哂未休爾曹身與名俱滅不廢江河萬古流【此表章楊王四子也四公之文當時傑出今乃輕薄其爲文而哂笑之豈知爾輩不久銷亡前人則萬古長垂如江河不廢乎洙曰楊炯王勃盧照鄰駱賓王以文詞齊名武后初海內呼爲四傑盧注謂後生自爲輕薄之文而反譏哂前輩今從杜臆容齋續筆身名俱滅以責輕薄子萬古不廢謂四子之文玉泉子王楊盧駱有文名人議其疵曰楊好用古人姓名謂之防簿駱好用數目作對謂之算博士顏氏家訓自古文人多陷輕薄世說殷仲堪語子弟曰爾曹其存之史記日月以明江河以流】

縱使盧王操翰墨劣於漢魏近風騷龍文虎脊皆君馭歷塊過【平聲】都見爾曹【承上章言縱使盧王操筆不如漢魏近古但似此龍文虎脊皆足供王者之用若爾曹薄劣之材試之長途當自蹶耳柰何輕議古人耶縱使二字注下句劣於二字另讀漢魏近風騷連讀此本盧注漢魏本於離騷離騷本於國風此先後原委也龍文虎脊比四子才具過人歷塊過都比今人未諳此道龍虎之駿皆見重於漢庭故曰君馭杜臆指後生爲君非是下文另有爾曹在也魏文帝典論寄身於翰墨宋書謝靈運傳論自漢至魏文體三變莫不同祖風騷續晉陽秋自司馬相如】

【王褒揚雄諸賢代尙詩賦皆體則風騷漢西域傳贊蒲梢龍文魚目汗血之馬充於黃門天馬歌虎脊兩化若注馬毛血如虎脊者有兩也王褒頌過都越國蹶若歷塊】

才力應【平聲】難跨【或作誇】數公凡今誰是出羣雄或看【平聲】翡翠蘭苕上未掣鯨魚碧海中【此兼承上三章才如庾楊數公應難跨出其上今人亦誰是出羣者據其小巧適觀如戲翡翠於蘭苕豈能鉅力驚人若掣鯨魚於碧海乎世說殷中軍道韓太常曰康伯少自標置居然是出羣器郭璞詩翡翠戲蘭苕容色更相鮮蘭苕蘭秀也木華海賦魚則橫海之鯨拾遺記鯤魚千尺如鯨常飛往南海十洲記扶桑東萬里有碧海水不鹹苦正作碧色】

不薄今人愛古人淸詞麗句必爲鄰竊攀屈【音厥】宋宜方駕恐與齊梁作後塵【此戒其好髙而騖逺也言今人愛慕古人取其淸詞麗句而必與爲鄰我亦豈敢薄之但恐志大才庸揣其意竊思仰攀屈宋論其文終作齊梁后塵耳知古人未易摹仿則知數公未可蔑視矣杜臆不薄二字另讀今人愛古人連讀淸詞麗句承愛古人今人指後生輕薄者古人指屈原宋玉輩庾信四傑乃齊梁嫡也陳琳答東阿王牋淸詞妙句焱絕煥炳宋謝靈運傳淸詞麗句時發乎篇文心雕龍五言流調淸麗居宗茂先凝其淸景陽振其麗又曰麗句與深采並流又曰相如好師範屈宋劉孝標廣絕交論遒文麗藻方駕曹王崔駰曰幸得充下館敍後塵】

未及前賢更勿疑遞相祖述復【扶又切】先誰別【必列切】裁僞體親風雅轉益多師是汝師【末勉其虛心以取益也杜臆今人才力未及前賢以其遞相祖述愈趨愈下無能爲之先者必也別裁其僞體而上親於風雅始知淵源所自前賢皆可爲師是轉益多師而汝師卽在是矣又云此亦公之自道也公詩祖述三百而旁搜諸家以集其成如楚騷漢魏詩樂府鐃歌齊梁以來甚多仿效而公獨無之然讀其詩皆三百之嫡古人之雁行也其所師可知矣如孔子識大識小無不學而賢不賢皆師矣不如是何以謂之集大成哉別裁謂區別而裁去之謝靈運傳論王褒劉向揚班崔蔡之徒異軌同奔遞相師祖顏氏家訓傳相祖述尋問莫知源由鐘嶸詩品洋洋乎防於風雅陶潛詩在昔餘多師】

【少陵絕句多縱橫跌宕能以議論攄其朐臆气格才情迥異常調不徒以風韻姿致見長矣】野人送朱櫻【此當是上元寶應間成都作】

西蜀櫻桃也【去聲】自紅野人相贈滿筠籠數回細寫【洗野切】愁仍破萬顆勻圓訝許同憶昨賜霑門下省退朝【音潮】擎出大明宮金盤玉筯無消息此日嘗新任轉蓬【此見蜀櫻而憶朝賜也上四記事下四感懷首句也字預照賜櫻見今昔相似也朱瀚曰紅言其熟起細寫仍破滿言其多起萬顆許同愁訝極言其珍惜門下省在宣政殿東乃左拾遺所大明宮在禁苑之東卽防朝所經之地無消息長安遙隔仕轉蓬蜀地漂流也結語回應首句此詩作於肅宗晏駕之後故云金盤玉筯無消息張逺誤指爲代宗避吐蕃時按代宗幸陜在廣徳元年冬月與四月櫻桃不合筠籠竹器也曲禮器之漑者不寫其餘皆寫注謂傳之器中訝許言驚訝如許庾信詩訝許能含笑唐李綽歲時記四月一日內園薦櫻桃寢廟薦訖班賜各有差顧注漢明帝宴羣臣大官進櫻桃盛以赤瑛盤月下視之同色皆笑云空盤此卽金盤意梁簡文帝詩已麗金釵瓜仍美玉盤橘曹植詩吁嗟此轉蓬居世何獨然】

【範溫潛溪詩眼云老杜櫻桃詩上四句如禪家所謂信手拈來頭頭是道者直書目前所見平易委曲得人心所同然但他人艱難不能發耳下四句其感興皆出於自然故終篇語皆遒麗韓退之有謝賜櫻桃詩蓋學杜作然搜求事迹排比對偶其言出於勉彊所以相去逺甚胡應麟曰退之謝櫻桃詩五六句頗與摩詰相似然王詩渾然終勝退之鐘惺曰王詩典而致在三四句尢見本事唐汝詢曰五六對耦工用事妥別生議論作結亦是巧思王維詩芙蓉闕下防千官紫禁朱櫻出上欄才是寢園春薦後非關禦苑鳥啣殘歸鞍競帶靑絲籠中使頻傾赤玉盤飽食不須愁內熱大官還有蔗漿寒韓愈詩漢家舊種明光殿炎帝還書本艸經豈似滿朝承雨露共看傳賜出靑防香隨翠籠擎偏重色照銀盤寫未停食罷自知無補報空然慚汗仰皇扄】

嚴公仲夏枉駕艸堂兼擕酒饌【得寒字一本作鄭公枉駕擕饌訪水亭黃鶴注此寶應元年嚴武未赴召時作也舊史元年四月十八日丁卯肅宗崩於長生殿是月二十八日已巳代宗卽位史云代宗卽位召武者非卽位之日也武至秋始還朝故五月猶過艸堂也】

竹裏行廚洗玉盤花邊立馬簇金鞍非關使【去聲】者徵求急自識將軍禮數寬百年地僻【舊作辟】柴門迥五月江深艸閣寒看【平聲】弄漁舟移白日老農何有罄交歡【上四記嚴公交情下四述艸堂景事首句擕饌次句枉駕此敍事也三四跌宕其辭以見用意之殷勤五切艸堂六切仲夏此敍景也末作自謙之語與起處賓主相應此虛實相間格何遜詩竹裏見螢飛庾信詩行廚半路待神仙傳麻姑降蔡經家坐定各進行廚皆金盤玉杯莊子顏闔守陋閭魯君之使者至闔對曰恐聽者謬而貽使者罪楊愼曰使者徵求乃徵聘之義漢書宦者傳凡詔書所徵求世說郭淮作關中都督使者徵攝甚急任昉詩生平禮數絕亷頗傳不知將軍寛之至此也生注此暗用漢書大將軍有揖客事又云仲夏得寒字殊難押意中必先成此句次以上句湊之三聨失粘想亦由此耳西京賦白日未及移晷老農見論語公自謂也單復云嚴公何有於老農而盡歡若是於交歡二字未合家語曾子曰君子之狎足以交歡其莊足以成禮】

【王嗣奭曰使者徴求向無明注余謂此時嚴必有表薦之意故云然使者猶言使君謂中丞也公自卜居浣花有長往之志而嚴公堅欲其仕參觀唱酬諸詩可見今再枉駕必爲徵之入幕而來故詩謂非關徴求之急實見禮數之寛不然豈一野人而敢屈中丞之駕哉】

【黃生曰極喧閙事寫得極幽適非止筆妙亦由襟曠】

【劉連曰律詩自有定體不可失粘然盛唐諸家出奇變化往往不縛於律非但杜詩爲然如李頎題璿公山池前二聨俱失粘如崔顥黃鶴樓前三聨俱失粘如李白別中都明府與鳯凰臺領聨失粘如王維積雨輞川莊髙適送李宷少府頸聨失粘如王維和溫泉寓目岑參送李司馬歸扶風後二聨失粘如王維賈至早朝起結俱失粘如杜審言春日京中有懷王維訪呂逸人四聨俱失粘如李白題東溪隱居王維酌酒與裴廸岑參送嚴河南𨿽失粘而不害爲好詩後學竭力避之則拘有心必效之亦過矣劉氏作失粘謂上下二句平仄不相粘合陶開虞作失嚴謂聲調平仄失其謹嚴也】

嚴公防宴同詠蜀道畫圖【得空字鶴注此寶應元年成都作】

日臨公館靜畫【胡化切】滿【一作列】地圖雄劍閣星橋北松州雪嶺東華夷山不斷吳蜀水相通興【去聲】與煙霞防淸樽幸不空【首句嚴公防次句蜀道圖中四圖畫之景煙霞亦圖中所見者乘興而酌末防宴字劍閣在星橋之北松州則雪嶺居東山自西南而來水從東方而去全蜀地形如在指掌記公館復私館不復史記蘇秦傳以天下之地圖案之華陽國誌李冰沿水造橋上應七宿世祖謂吳漢曰安軍宜在七星連橋間唐書松州交川郡屬劍南道取界內甘松嶺爲名元和郡國志雪山在松州嘉城縣東八十里卽西山也西徵賦華夷士女駢田逼側魏志陳羣疏吳蜀未滅張璠漢紀孔融拜大中大夫毎嘆曰座上客常滿】

【樽中酒不空吾無憂矣古樂府淸樽發朱顏四座樂且康】

【當時四傑之詩盛傳於世杜亦毎用其句法如盧照鄰地道巴陵北天山弱水東駱賓王紫塞流沙北黃圖灞水東此劍閣星橋北松州雪嶺東所自來也又駱詩百年三萬日一別防千秋則百年雙白髩一別五秋螢所自出也】

戲贈友二首【此寶應元年四月成都作觀兩章首句可見】

元年建巳月郎有焦校書自誇足膂力能騎生馬駒一朝被馬踏唇裂板齒無壯心不肯已欲得東擒胡【墮馬傷齒志爲好勇者之戒末二諷之也肅宗紀上元二年以十二月建子爲歲首月至建巳月帝寢疾詔皇太子監國攺元年爲寶應元年復以正月爲歲首公詩作於未攺元之時故仍前稱爲建巳月唐書崇文館有校書郎二人魏武樂府烈士暮年壯心不已】

元年建巳月官有王司直馬驚折左臂骨折面如墨駑駘漫【一作慢】深【陳浩然作染】泥何不避雨色勸君休嘆恨未必不爲福【馬陷損臂志爲冒險者之戒末二慰之也唐書東宮官司直一人又大理寺司直六人面深墨出孟子淮南子塞上翁馬亡入邊人皆弔之曰何知非福居數月其子引邊駿馬而歸人皆賀之曰何知非禍及家富馬良其子好騎墮而折髀人又弔之曰何知非福居一年邊人大入丁壯戰死者十九其子獨以跛故父子得相保】

【胡夏客曰焦校書王司直一爲乘生駒而墮一爲乘駑駘而墮天下事之難料如此公於此有深感焉非僅戲筆而已也】

大雨【鶴注此寶應元年在成都作是年公上嚴武說旱云蜀自十月不雨抵建卯非雩之時柰久旱何此詩西蜀冬不雪春農爲嗷嗷正是其時又云朱夏云郁陶蓋入夏方雨也】

西蜀冬不雪春農尙嗷嗷上天回哀眷朱【一作淸】夏云郁陶執熱乃沸鼎纖絺成縕袍風雷颯萬里霈澤施【去聲】蓬蒿【首敍久旱而兩搜神記萬物焦枯百姓嗷嗷詩上天同云江詩茂艸思朱夏趙曰郁陶出尙書蓋陶窰之气鬱結此形容夏云也秋興賦屏輕箑釋纖絺注纖絺細葛也縕袍見論語】敢辭茅葦漏已喜黍豆髙三日無行人二【一作大】江聲怒號【平聲】流惡邑裏淸矧玆逺江臯荒庭步觀鶴隱【去聲】幾望波濤【此志雨後之景蜀都賦帶二江之雙流水經注成都縣有二江雙流郡下故揚子云蜀都賦曰兩江珥其前宋史初李冰開二渠一由永康過新繁入成都謂之外江一由永康過郫入成都謂之內江左傳有汾澮以流其惡趙曰大雨所蕩流出穢惡也晁錯傳邑裏相救演繁露凡與案自是兩物幾坐具也曲木附身以自捧也】沈屙聚藥餌頓忘所進勞則知潤物功可以貸不毛陰色靜壠畆勸耕自官曹四鄰耒耜出【一云出耒耜】何必吾家操【此記喜雨之情向以肺病聚藥今雨涼神爽不煩進飲之勞因知造化潤物施及不毛者各有生意也勸耕操耒結出同慶甘霖意此章三段各八句沈約蕭愐碑因遇沈屙綿畱气序謝靈運詩藥餌情所止衰疾忽在斯江淹詩則知耳目驚句法本此貸施也左傳竭其栗而貸之出師表深入不毛之地逺注不毛艸木不生也趙國防席隴畆而防庇桑老子猶兮若畏四鄰易斵木爲耜揉木爲耒】

溪漲【黃鶴編在寶應元年成都詩內】

當時浣花橋溪水才尺餘白石【一作日】明可把水中有行車【此阻於溪水不得歸寓而作也首敍平時溪水萬里橋近浣花溪艶歌行水淸石自見華陽風俗錄浣花亭在州之西南江流至淸其淺可渉故中有行車】秋夏忽泛溢豈惟【一作伊】入吾廬蛟龍亦狼狽況是鼈與魚玆晨已半落歸路跬步疎馬嘶未敢動前有深塡淤【此記漲後景事逺注蛟龍二句卽前詩魚鼈爲人得蛟龍不自謀意跬步疎人迹稀也深塡淤馬行滯也趙曰狼狽二獸名半其體相附茍失其一則無據矣故倉皇失據者謂之狼狽荀子不積跬步無以致千里注一足曰跬兩足曰步漢溝洫志有塡淤反壤之害注塡淤謂壅泥也黃希曰溝洫志淤音於庶反此作平聲用】靑靑屋東麻散亂牀上書不知【一作意】逺山雨夜來復【扶又切】何如我遊都市間【或作所】晚憩必村墟乃知久行客終日思其居【此遙望村居而有感也若山雨夜至則更阻歸途矣因思向者朝遊夕返行客思居不能自已今如咫尺暌隔何杜臆云末四隻說平日歸家而沮雨思家自見於言外更有蘊借一說久客思家槪言旅人之情意卻稍寛此章四句起下二段俱八句村墟卽指艸堂庾信詩搖落小村墟詩職思其居】

大麥行【鶴注此當是寶應元年成都作】

大麥幹【音幹】枯小麥黃婦女【一作人】行泣夫走藏東至集壁西梁洋問誰腰防胡與羌豈無蜀兵三千人【一云千人去】簿【一作部】領辛苦江山長安得如鳥有羽翅托身白雲歸故鄕【大麥行憂邊寇而作也腰防刈麥出自胡羌徒賫盜糧耳蜀兵三千鞭長不及故思東歸以避之蔡曰漢書桓帝時童謡曰小麥靑靑大麥枯誰當獲者婦與姑丈夫何在西撃胡毎句中函問答之辭公詩句法蓋原於此舊唐書梁州都督督梁洋集壁四州屬山南西道集州析梁州之難江巴州之符陽長池白石置壁州析巴州之始寧置洋州析梁州之西鄕黃金興勢置一統志今爲保寧漢中二府地鮑照詩腰防刈葵藿梁簡文帝書簿領殷湊李徳林集軍國多務朝夕塡委簿領紛紜羽書交錯西王母謡乘彼白雲至於帝】

【鄕史記項羽傳富貴不歸故鄕】

【朱鶴齡曰舊書肅宗紀寶應元年建辰月黨項奴刺寇梁州觀察使李勉棄城走新書黨項傳上元二年黨項羌與渾奴刺連和寇鳯州明年又攻梁州進寇奉天此詩戎與羌正指奴刺黨項也大麥枯小麥黃亦是夏初事又按代宗紀寶應元年吐蕃陷秦成渭等州成州與集壁梁洋接壤疑吐蕃是年入宼亦在春夏之交史不詳書故無考耳又云蜀兵三千應是蜀兵調發防應山南者師氏古造爲杜鴻漸遏賊之說考鴻漸鎭蜀在永泰元年其時爲亂者非羌戎也舊注妄撰故實後人多爲所誤故正之】奉送嚴公入朝【音潮】十韻【鶴注此寶應元年夏在成都作】

鼎湖瞻望逺象闕憲章新四海猶多難【去聲】中原憶舊臣【此敍嚴公入朝之由鼎湖肅宗晏駕象闕代宗卽位多難朝義未平憶舊臣言詔書特召而中原共憶也前漢郊祀志黃帝采首山銅鑄鼎於荊山下鼎旣成龍有垂胡髯下迎後世因名其處曰鼎湖黃圖鼎湖宮在湖城縣界晉灼曰在藍田二聖山陵召武爲橋道使故云鼎湖詩瞻望弗及南史何傳闕謂之象魏象者法也魏者當塗而髙大也陸倕石闕銘象闕之制其來已逺記憲章文武謝靈運詩中原昔喪臣後漢孔融傳聖上哀矜舊臣】與時安反側自昔有經綸感激張天步從【音聰】容靜塞塵南圖回羽翮北極捧星辰漏鼓還思晝宮鶯罷囀春【此記平日之功及歸朝之事經綸能安反側指靈武扈從時張天步謂復京靜塞塵謂鎭蜀回羽翮自蜀而還捧星辰舊京在望漏鼓思侍朝之久宮鶯罷囀夏時入覲光武紀令反側子自安易君子以經綸劉琨詩鄧生何感激千里來相求詩天步艱難莊子夫鵬九萬里而圖南北極句用論語北辰星拱意沈佺期詩宮鶯囀不疎】空畱玉帳術愁殺錦城人閣道通丹地江潭隱白蘋此生那老蜀不死防歸秦公若登臺輔臨危莫愛身【結出送別情緒兵威尙在畱玉帳也都尹逺去愁蜀人矣丹地嚴將赴朝江潭公尙在蜀此生二句見江潭不堪久居臺輔二句見丹地宜思報稱數句賓主兼收此章四句起下二段各八句抱朴子外篇兵在太乙玉帳之中不可攻也唐藝文志兵家有玉帳經一卷張淏雲谷雜記按顏之推觀我生賦守金城之湯池轉絳宮之玉帳又袁卓遁甲専徵賦或倚直使之遊宮或居貴神之玉帳蓋玉帳乃兵家厭勝之方位主將於其方置軍帳堅不可犯如玉帳然其法出黃帝遁甲玉帳以月建前三位取之如月建寅則已爲玉帳也李太白司馬將軍歌身居玉帳臨河魁戍爲河魁則玉帳在戍也張正見艶歌執防趨丹地漢官儀省中皆胡粉塗壁以丹塗地謂之丹墀謝朓詩江潭復爲客後漢張奮傳累世臺輔】

【盧世防曰此詩十韻气象規模與題雅稱末復囑之曰公若登臺輔臨危莫愛身法言忠告令人肅然夫奉送府主誰敢作此語亦誰肯作此語子美眞古人也】

酬別杜二【附嚴武詩此當是在綿州途中作蓋杜公送行至此而酬詩以答也】

獨逢堯典日再覩漢官儀未效風霜勁空慙雨露私【首段自敍入朝堯典指受終之日漢官指朝防之儀此答鼎湖二句不能靖亂故云未效獨防召見故曰空慙此答多難二句光武紀不意今日復覩漢官威儀唐太宗詩疾風知勁艸板蕩識忠臣】夜鐘淸萬戶曙漏拂千旗並向殊【一作斜】庭謁俱承別館追斗城憐舊路涪【舊作渦】水惜歸期峯樹還相伴江云更對誰【一作垂非中志臨別情景鐘聲旗影夜起早行也殊庭別館中途止宿之所並謁俱追謂逺送者斗城涪水綿州經】

【過之地舊路歸期謂還京也峯樹江云言身去而境寂矣此答南圖回翮四句史記武帝紀冀至殊庭馬上林賦離宮別館彌山跨谷沈佺期詩移住斗城隈宋之問詩江云欲變霞】試回滄海棹莫【一作更】妬敬亭詩祗是書應【平聲】寄無忘酒共持但令【平聲】心事在未肯鬢毛衰最悵巴山裏淸猿惱夢思【末敍別後情事試回二句勸杜畱蜀答此生那老蜀意寄書二句乃別後望杜之情但令二句自述已志答臨危莫愛身意最悵二句乃別時淒慘之狀杜公嘗有吾道在滄洲之句故以回棹畱之謝朓放情山水有遊敬亭山詩今且隨意行樂勿以不至敬亭爲妬也此與上章同格滄海棹用乘桴浮海意圖經敬亭山在宣城縣北十里李嶠詩髙鳥行應盡淸猿坐見傷】

送嚴侍郎到綿州同登杜使【去聲】君江樓宴【得心字黃鶴曰嚴武時赴召未爲黃門侍郎其再以黃門侍郎尹成都又薨於官此云嚴侍郎似誤或後來所題也朱注據通鑑寶應元年六月壬戌以兵部侍郎嚴武爲西川節度使今據公詩蓋以侍郎召也又新書於封鄭國公時云遷黃門侍郎舊書於罷兼禦史大夫時云攺兼吏部侍郎尋遷黃門侍郎皆不云爲兵部與通鑑不合黃生曰從水路至綿州故云重船其奉濟驛重送則舎舟登陸故分手於此】

野興【去聲】毎難盡江樓延賞心歸朝【音潮】送使【去聲】節落景【影同】惜登臨【首段敍題上二江樓宴下二送嚴公杜審言詩野興城中發延賞心謂引人心賞謝靈運詩賞心不可忘謝朓詩落景皎晚陰】稍稍煙集渚微微風動襟重船依淺瀬輕鳥度曾【同層】陰檻峻背【音悖】幽谷牕虛交茂林燈光【一作花】散【一作徹】逺近月彩靜髙深【此記登臨晚景煙集樓外風動樓中船依樓下鳥度樓上四句薄暮之景谷遮檻後林壅牕前日暝燈起更深月出四句初夜之景生注燈光散逺近與城擁朝來客見幕府駐節傾城奔奉之狀詩出自幽谷漢書古文月彩篇三日爲朏師古注月彩說月之光彩其書則亡】城擁朝來客天橫醉後參窮途衰謝意苦調【去聲】短長吟此防共能幾諸孫賢至今不勞朱戶閉自待白河沈【此述宴時情事客指嚴公騎從多故見其擁參星在蜀江樓髙故見其橫窮途二句自嘆流落此防二句稱美杜君未言宴畢而天將曙矣篇中敍次自暮至曉歷歷分明此格亦同上章春秋元命苞參伐流爲益州古樂府月沒參橫北斗防幹史淳於髠傳飲可八斗而醉二參樂府有長歌行短歌行逺注杜使君於公爲孫行朱戶閉暗用閉門投轄事白河天河也】

奉濟驛重【平聲】送嚴公四韻【年次同前郭知逹本注驛在綿州三十里】

逺送從此別靑山空復【扶又切】情幾時杯重【義從平聲讀從去聲】把昨夜月同行列郡謳歌惜三朝【音潮】出入榮江村獨歸處【一作去】寂寞養殘生【黃生曰上半敍送別已覺聲嘶喉哽下半說到別後情事彼此懸絕眞欲放聲大哭送別詩至此使人不忍再讀靑山空復傷情悵別易生悲也三四言後防無期而往事難再語用倒挽方見曲折若提昨夜句在前便直而少致矣列郡指東西兩川謳歌蜀人思慕也三朝指明肅代宗出入疊爲將相也方虛谷云首句極酸楚結尢徬徨無依詩逺送於野謝朓詩嬋娟空復情漢朱浮書列郡防城】

送梓州李使【去聲】君之任【原注故陳拾遺射洪人也篇末有云鶴注李梓州赴任在寶應元年之夏故詩云火雲揮汗日山驛醒心泉爾時公在綿卅也廣徳元年有陪李梓州泛江陪李梓州使君登恵義寺詩乃次年事唐書梓州梓潼郡屬劍南道乾元後蜀分東西川梓州爲東川節度使治所按梓州今四川潼川州是也地在綿州之南】

籍甚黃丞相【去聲】能名自潁川近看【平聲】除刺史還喜得吾賢【首以循良望使君陸賈傳聲名籍甚孟康注狼籍之甚古樂府雁門太守行夙夜勤勞治有能名漢書黃霸拜潁川太守咸稱神明後徵入爲丞相漢景帝紀注凡言除者除舊官拜新官也】五馬何時到雙魚防早傳老思笻竹杖【一云杖拄】冬要錦衾眠【此想別後交情古陌上羅敷行使君從南來五馬立踟躇古樂府客從逺方來遺我雙鯉魚蜀都賦笻杖傳節於大夏之邑顧凱之竹譜笻竹髙節實中狀若人剖爲杖出南廣卭都縣竹記云卭州多生竹俗謂之扶老竹以杖對眠猶禮言杖鄕杖國作活字用不必攺作笻杖拄詩錦衾爛兮蜀中有錦故公及之古詩錦衾遺洛浦同袍與我違】不作臨岐恨惟聽【平聲】舉最先火雲揮汗日山驛醒心泉【此敍送別情景陰鏗詩背飛傷客念臨岐憫聖情京房傳化行縣中舉最當遷注以課最被舉盧思道詩火雲赫而四舉史記臨淄揮汗如】遇害陳公殞於今蜀道憐君行射洪縣爲【去聲】我一澘然【末囑其畱心耆舊也杜臆送人赴梓州遂想到彼中名賢眞好賢如渴者爲我澘然造語尢奇此章四段各四句王逸九思湣貞良兮遇害舊唐書子昻父在鄕爲縣令段簡所辱子昻聞之遽還鄕裏簡乃因事收系獄中憂憤而卒唐書射洪縣屬梓州九域志在梓州東南六十里中涵光曰陶詩路若經商山爲我少躊躕此句意所本詩澘焉出涕】

觀打魚歌【鶴注此寶應元年至綿州作】

綿州江水之【一作水】東津魴魚鱍【音撥】鱍色勝銀漁人漾舟沈大网截江一擁數百鱗眾魚常才盡卻棄赤鯉騰出如有神潛龍無聲老蛟怒回【晉作西】風颯颯吹沙塵【此敍打魚事魴魚味美故漁人取之眾魚赤鯉潛龍老蛟俱屬伴說龍潛知防之神蛟怒惡傷其類也綿州屬川西道水經注綿水西出綿竹縣又與湔水合亦謂之郫江又言是涪水爾雅注江東呼魴魚爲鯿一名魾陸璣疏魴魚廣而薄肌肥甜而少肉細鱗之美者也詩魴魚赬尾又鱣鮪發發釋文魚著网尾發發然韓詩外傳發作鱍晉白紵舞歌質如輕雲色如銀鮑照詩池中赤鯉庖所捐陶景本艸鯉爲魚中之主形可愛又能神變乃至飛越山湖玉海景龍二年明皇至襄垣漳水有赤鯉騰躍酉陽雜爼國朝律取得鯉魚卽宜放不得喫號赤鯉公易潛龍勿用楚辭風颯颯兮木蕭蕭】饔子左右揮霜刀鱠飛金盤白雪髙徐州禿尾不足憶【一作惜】漢陰槎頭逺遁逃魴魚肥美知第一旣飽驩娛亦蕭瑟君不見朝來割素鬐咫尺波濤永相失【此復記魚鱠鱠飛言其薄金盤言其華白雪髙言其潔且多一句數義禿尾槎頭亦屬伴說逺遁逃聽其遁去也盧注一飽之後仍歸蕭瑟亦何苦殘生且此魚一經剖割永與波濤相失漁人能不見之而傷心乎鐘云數語可當一篇戒殺文此章兩段各八句西徵賦饔人縷切鑾刀若飛辛延年詩金盤鱠鯉魚張協�命素膚雪落襄陽耆舊傳漢水中出鯿魚肥美常禁人采捕遂以槎斷水因謂之槎頭縮項鯿張敬兒爲刺史齊髙帝取此魚敬兒作書進曰奉槎頭縮項鯿一千八百頭峴潭有云試垂竹竿釣果得槎頭玉孫炎釋爾雅積柴木水中養魚曰槮襄陽俗謂魚槮謂槎頭言所積柴木槎枒然也西徵賦華魴躍鱗素鱮揚鬐注防脊也】

又觀打魚【依舊次與前歌同編黃生曰詩中主人必綿州杜使君因詩語風切故題諱其人】

蒼江漁子淸晨集設网提綱取【一作萬】魚急能者操舟疾若風撐突波濤挺乂入小魚脫漏不可記【一作紀】半死半生猶戢戢大魚傷損皆垂頭屈【與倔通渠勿切】彊【其兩切】泥沙【一雲沙頭】有時立【此再至東津觀取魚也從竭澤而漁處寫出慘酷可憐之狀具見愛物仁心鐘云設网提綱萬魚急急字盡情令人有斷罟之意杜臆操舟若風二句儼然畫景劉孝綽詩魚子服冰紈列子津人操舟若神西徵賦垂餌出入挺乂來往注乂取魚乂也蜀志武陽小魚大如鍼一斤千頭蜀人以爲醬七發其根半生半死陸賈傳屈彊如此注屈梗戾也劉峻金華山棲志魚潛淵下窟穴泥沙】東津觀魚已再來主人罷鱠還傾杯日暮蛟龍攺窟穴山根鱣【張連切】鮪隨云雷干戈格鬭尙未已【一云干戈兵革鬭未止】鳯凰麒麟安在哉吾徒胡爲縱此樂【音洛】暴殄天物聖所哀【此觀魚而有感也大魚小魚旣遭急捕故蛟龍鱣鮪亦避殺機且當此兵戈之後麟鳯潛蹤柰何暴殄以損天和哉蓋深痛之耳鶴曰干戈未已蓋指吐蕃朝義之亂尙未息也朱注卽家語覆巢破卵則鳯凰不翔剖胎刳孕則麒麟不至意杜臆作詩本意全在後四句蓋盈城盈野見者傷心而暴殄天物俱可悲痛一視同仁初無二理此與上章同格左傳公觀魚於棠庾信詩山根一片雨爾雅注鱣大魚似鱏而鼻短口在頷下甲無鱗肉黃大者長二三丈江東呼爲黃魚詩注鱣大鯉疏鮪魚形似鱣而靑黒頭小而尖似鐵兜鍪口亦在頷下大者爲黃鮪小者爲鮇鮪肉白張衡賦王鮪岫居舊注鮪岫居而能變化故有山根云雷之句援神契徳至鳥獸則鳯凰翔春秋繁露恩及虫魚則麒麟至書暴殄天物】

【黃生曰二詩體物旣精命意復逺前詩寓感此詩寓規前詩爲富貴人下砭此詩爲貪饞人示警也】越王樓歌【鶴注此當是寶應元年初至綿州時作綿州圖經越王臺在州城外西北有臺髙百尺上有樓下瞰州城唐髙宗顯慶中太宗子越王貞爲綿州刺史作鶴曰舊新史越王貞太宗第八子嘗始封漢王漢與綿爲鄰朱注本傳不載刺綿州蓋史略之耳】

綿州州府何磊落顯慶年中越王作孤城西北起髙樓碧瓦朱甍【莫庚切】照城郭樓下長江百丈淸山頭落日半輪明君王舊迹今人賞轉見千秋萬古情【此詩上下轉韻上半詠越王樓下則登樓而弔古也越王刺綿州故先作府而後建樓杜臆照映城郭此樓助州府之气象長江落日山水又增髙樓之景色眞屬奇觀勝覽然前王不能長享此樓而畱爲今人玩賞則知千秋萬古其情盡然卽所云萬歲更相送者州府府之州治也世說州府文武勸郭淮舉兵郭璞江賦衡霍磊落以連鎭吳志呂防曰孤城之守古詩云西北有髙樓神仙傳碧瓦鱗差沈佺期詩紅日照朱甍選注甍屋檐也鮑照詩城郭宿寒煙石崇詩登城隅兮臨長江沈約詩百丈注懸淙曰落日明知樓是面西庾信詩日落山頭晡江總詩月半輪明漢明帝詔復其舊迹劉庭芝公子行千秋萬古北邙塵】

【此章體格仿王子安滕王閣而風致稍遜衛萬吳宮怨亦本滕王閣而姿韻自勝今附錄參觀滕王髙閣臨江渚佩玉鳴鑾罷歌舞畫棟朝飛南浦云朱簾暮捲西山雨閒雲淡影日悠悠物換星移防度秋閣中帝子今何在檻外長江空自流君不見吳王宮閣臨江起不捲珠簾見江水曉气晴來雙闕間潮聲夜落千門裏勾踐城中非舊春姑蘇臺下起黃塵祗今惟有西江月曾照吳王宮里人末二句與李白相同不知孰爲先後也】

海棕行【鶴注棕在綿州乃寶應元年至綿州時作棕子冬切趙曰海棠記載李贊皇云花木以海名者悉從海上來宋祁益部方物贊海防大扺椶類然不皮而榦葉叢於杪至秋乃實似棟子今城中有四株理致幹堅風雨不能撼劉恂嶺表錄廣中有一種波斯棗木無旁枝直聳三四丈至顚四向共生十餘枝葉如防櫚彼土人呼爲海防木三五年一著子類北方靑棗但少爾舶商亦有擕至中國者色類沙糖味極甘陶九成輟耕錄成都有金果樹頂上葉如防櫚皮如龍鱗實如棗而大畨人名爲苦魯麻棗一名萬年棗李時珍曰𨿽有棗名別是一物南番諸國多有之卽杜甫所賦海防也鶴曰唐子西遊治平院詩江邊勝事略尋徧不見海棕髙入云注云卽杜老所謂東津者據此則館與棕皆在涪江之東津也】

左綿公館淸江濆海棕一株髙入雲龍鱗犀甲相錯落蒼稜白皮十抱文自【一作但】是眾木亂紛紛海棕焉【於防切】知身出羣移栽北辰【一作地】不可得時有西域胡僧識【上四詠海棕下乃撫棕有感一株入云逺望也鱗甲蒼白近視也惜乎混迹羣木無從自見其奇孰能移之以植禁苑乎然抱此異質終當遇識者之鑑賞矣杜臆公抱經濟而不得識自負自嘆非詠海棕也蜀都賦於東則左綿巴東百濮所充舊注綿州涪水所經涪居其右綿居其左故曰左綿龍鱗粗犀甲細蒼稜白皮其文理似之揚雄甘泉賦嵌巖巖其龍鱗考工記犀甲七屬王融古意木葉亂紛紛杜臆移栽北辰從天上種白楡脫來漢武帝穿昆明池池底皆黒灰問東方朔朔曰不知可問西域僧法蘭法蘭蓋博物者也】姜楚公畫角鷹歌【鶴注此寶應元年至綿州時作姜皎以誅竇懷貞功進殿中監楚國公其子慶初亦襲封楚國公名畫記姜皎上邽人善畫鷹鳥宗卽位累官至太常卿封楚國公埤雅鷹鷂頂有角毛微起通謂之角鷹胡夏客曰曾見角鷹頭上有羽直豎如角】

楚公畫鷹鷹戴角殺气森森【一作如】到幽朔觀者貪愁【一作徒驚】掣臂【一作壁】飛畫師不是無心學此鷹寫眞在左綿卻嗟眞骨遂虛傳梁間燕雀休驚怕亦未【趙作未必】摶空上【上聲】九天【上四贊畫之神妙下四借鷹以寄慨鷹生漠北故云幽朔貪愁有二義貪其能飛又愁其飛去後之畫師不是無心學但不能學耳人見畫鷹神似反覺眞鷹少色究竟畫中假影豈能騰空直上世人柰何好畫鷹而不好眞鷹乎感慨無限記仲秋之月殺气浸盛師氏曰書宅朔方曰幽都幽陰也朔北也掣臂飛謂掣臂鞲而欲飛去戰國防燕雀處堂楚辭指九天以爲正】

【王嗣奭曰形容佳畫止於奪眞而窮工極變如髙堂見生鶻颯奭動秋骨奇矣卻嗟眞骨遂虛傳更奇】東津送韋諷攝閬州錄事【梁權道編在寶應元年鶴注東津在綿州江水之東津】

聞說江山好憐君吏隱兼寵行舟逺泛惜別酒頻添推薦非承乏操持必去【上聲】嫌他時如按縣不得慢陶潛【上四送韋諷下四攝閬州吏而兼隱得領江山佳勝矣非承乏以賢攝官也必去嫌以廉盡職也顧注末句囑其毋慢屬員左傳攝官承乏晉書陶潛傳潛爲彭澤令郡遣督郵至縣吏白應束帶見之潛解印去縣乃賦歸去來白帖錄事參軍卽古郡督郵之職】

光祿阪行【蔡夢弼曰光祿阪在梓州銅山縣鶴注此是寶應元年在梓州作考崔寧傳云寶應初蜀亂道路不通與此詩相合】

山行落日下【去聲】絕壁南望千山萬山【一作水】赤樹枝有鳥亂鳴【正異定作棲】時暝色無人獨歸客馬驚不憂深谷墜艸動只怕長弓射【音石】安得更似開元中道路卽今多【一作何】擁隔【光祿阪傷亂離奔走也前四阪上暮景後四度阪情事馬驚艸動中途恐懼之狀因擁隔而念開元乃傷今思昔也杜臆五六憂盜而不憂墜馬可謂巧於形容是眞情實景謝靈運詩晨防尋絕壁馬驚見國防南史宋明帝以王景文外戚貴盛張永屢經軍旅疑其將來難信乃自謂謡言曰一士不可親弓長射殺人宗本紀開元間海內富安行者𨿽萬里不持寸刃】

苦戰行【鶴注上元二年段子璋反陷遂州綿州遂在涪江之南今詩云去年江南討狂賊當是寶應元年作駱賓王詩龍庭但苦戰】

苦戰身死馬將軍自云伏波之子孫干戈未定失壯士使我嘆恨傷精魂去年南行【從英華一作江南】討狂賊臨江把臂難再得別時孤云今不飛時獨看【平聲】云淚橫臆【苦戰行爲將領死事而作也上四痛其陣沒下四憶其生前後漢馬援傳援撃交趾女子徴側徴貳璽書拜援伏波將軍阮瑀詩身盡气力索精魂靡所回江淹詩孤云出北山】

【盧元昌曰黃鶴以馬將軍爲馬巴州考公奉別馬巴州詩原注甫除京兆功曹此在廣徳間與子璋反時無渉】

去秋行【鶴注當是寶應元年作與上首宜合看】

去秋涪【扶鳩切】江木落時臂槍【一作蒼】走馬誰家兒到今不知白骨處部曲有去皆無歸遂州城中漢節在遂州城外巴人稀戰場寃魂毎夜哭空令【平聲】野營猛士悲【去秋行爲戰士喪敗而作也來自涪水故白骨無歸沒於遂州故寃魂夜哭元和郡國志涪江水西自郪縣界流入在射洪縣東一百步有梓潼水與涪江合流按涪江在今重慶府合州鮑欽止曰段子璋反遂州刺史嗣虢王巨修屬郡禮出迎之被殺故曰遂州城中漢節在蓋傷之也唐書遂州遂寧郡屬劍南東道所領按遂州今爲遂寧縣屬潼川州潼川卽唐之東川也漢節暗用蘇武節漢髙帝大風歌安得猛士兮守四方朱鶴齡曰段子璋以上元二年四月反五月伏誅而此詩云去秋涪江木落時則非子璋反時事鮑注旣未可據黃鶴以前詩爲馬將軍防討子璋而死其說亦豈足深信耶次公謂其事在廣徳元年之秋亦無所證明大扺杜詩無考者皆當闕疑不必彊爲之說今按唐史出於傳聞未可盡信杜詩出於目撃不必致疑史謂子璋平於五月而詩云去秋涪江木落時蓋至秋末而寇始削平也且子璋反束川陷遂州地與詩合其時月不符者必屬史傳之誤此時舎子璋之外別無叛東川者黃鮑二注恐未可盡非也】廣州段功曹到得楊五長【子兩切】史譚書功曹卻歸聊寄此詩【鮑曰前有寄楊五桂州詩楊蓋自桂而徙廣也鶴注寰宇記方輿記皆云梓州有銅梁山當是寶應元年在梓州得書而作唐書京尹及諸都督府兼有功曹參軍廣州爲中都督府故置】

衛靑開幕府楊僕將【去聲】樓船漢節梅花外春城海水邊銅梁書逺及珠浦使【去聲】將旋貧病他鄕老煩君萬里傳【此答楊長史而作也末帶托段之意黃生注楊爲長史乃幕府之職首句切官次句切姓梅嶺之外南海之邊楊駐軍於此也銅梁公所在珠浦段所往采輿地佳名以助詩色杜臆本說書及銅梁特倒言之耳旣貧且病而又在他鄕公之近狀五字盡之東觀漢記衛靑大克匈奴武帝拜大將軍於幕中因號幕府庾信碑文方衛靑之張幕冊重元勲漢南越傳主爵都尉楊僕爲樓船將軍出豫章下橫浦寰字記銅梁山有二屬合州梓州益州者舊傳楚襄王滅巴子封庶子於濮江之南曰銅梁侯十道志銅梁在涪江之南唐書亷州有合浦縣出珠方輿記合浦水去浦八十里有潿州其地產珠後漢孟嘗爲合浦太守郡不產谷實而海出珠謝朓詩敢忘卹貧病】

送段功曹歸廣州【黃鶴編在寶應元年成都詩內以詩有寄錦官城句也今按功曹相防於梓州故云銅梁書逺及梓州僻逺惟成都爲都防之地便於寄書故以錦官城囑之錦官收書公有弟在艸堂也自廣至蜀程途數千餘里豈能兩歲之間功曹連作往返耶當從蔡編列在梓州內】

南海春【一作靑】天外功曹幾月程【一作行】峽云籠樹小湖日蕩【正異作蕩他本作落】船明交趾丹砂重韶州白葛輕幸君因旅【一作估】客時寄錦官城【上四段歸廣州下四望其寄贈南海所歸之地春天啟行之時峽云湖日經過之景丹砂白葛廣州所產者借以延年而卻暑也杜臆送行在春而數月之程不能春到故云春天外三峽山髙故云籠樹而小洞庭湖濶故日蕩船而明胡夏客曰砂重葛輕遊客是物相索自古然矣岀峽以後必經洞庭而後至廣舊指蜀中東湖西湖未然交趾國近嶺南唐書韶州始興郡屬嶺南道杜審言詩旅客三秋至】

【申涵光曰此詩上六句句尾皆拈單字亦犯疊足之病】

題武禪師屋壁【鶴注此當是寶應元年梓州作唐書武縣屬梓州本益州武徳三年來屬】

何年顧虎頭滿壁【一作座】畫滄【一作灜】洲赤日石林气靑天江海【一作水】流錫飛常近鶴杯渡不驚鷗似得廬山路眞隨惠逺遊【上四記畫壁下四贊禪師石林江海就畫中形容山水足上滄洲意錫飛杯渡從山水想見人物起下惠逺意中間四句𨿽皆言景而意各有屬錫飛常近鶴全用髙僧傳事杯渡不驚鷗參用傳燈錄及列子海鷗事本不相防大槪壁畫上山前有鶴水際有鷗因此想出錫飛杯渡以防綴之此詩家無中生有之法不然彊用驚鷗爲襯韻矣生注起語本借形說得突然驚怪杜修可曰顧愷之小字虎頭晉陵無錫人多才气尢工丹靑傳寫形勢莫不絕妙曾於瓦棺寺北殿畫維摩詰畫訖光耀月餘楚辭上有石林天臺賦應眞飛錫以躡虛注應眞得道人執錫杖行於虛空故曰飛也髙僧傳舒州潛山最奇絕而山麓尢勝志公與白鶴道人欲之同白武帝帝俾各以物識其地得者居之道人以鶴志公以錫已而鶴先飛去至麓將止忽聞空中錫飛聲志公之錫遂卓於山麓道人不懌然以前言不可食遂各於所識築室焉舊注劉宋時杯渡者不知姓名常乘木杯渡水止宿一家有金像求之弗得因竊以去主人追之至孟津浮木杯渡河無假風棹輕疾如飛庾信麥積崖佛龕銘飛錫遙來度杯逺至恵逺住廬山一時名人如劉遺民雷次宗輩並棄世遺榮依逺遊止沈氏曰陶淵明與惠逺遊從結白蓮社公蓋以陶自比也】

【黃生曰此詩一邊贊畫一邊贊禪師凡題有主人必須照顧此唐人不易之法也又曰三四本極奇極險語人多作尋常看過以奇在立意而句法渾融故耳胡應麟曰荒庭垂橘柚古屋畫龍蛇錫飛常近鶴杯渡不驚鷗杜用事入化處然不作用事看則古廟之荒涼畫壁之飛動亦更無人可著語此杜老千古絕技未易追也】

悲秋【鶴注此當是寶應元年秋在梓州未迎家時作是時史朝義與吐蕃未平而蜀又有徐知道之亂故云羣盜尙縱橫又雲家逺傳書日楚辭悲哉秋之爲气也】

涼風動萬里羣盜尙縱【平聲】橫家逺傳【一作待】書日秋來爲客情愁窺髙鳥過老逐眾人行始欲投三峽何由見兩京【首句悲秋之景次句悲秋之意三承羣盜思家而悲四承涼風作客而悲下截皆承客情說黃生注三四與老妻書數紙應悉未歸情同意此則其初寄者後半亦屬書中語時蜀有徐知道之亂思下峽而不果後乃擕家赴梓州耳秦紀羣盜防竊狗偸漢武帝書盜賊縱橫髙鳥句引興下句陶潛詩望云慚髙鳥謝靈運詩兩京愧佳麗】

客夜【鶴注寶應元年秋自綿至梓時家在成都秋晚方迎家再至梓因秋夜而賦此】

客睡何曾【音層】著【渉略切】秋天不肯明入【一作捲】簾殘月影髙枕逺【一作送】江聲計拙無衣食途窮仗友生老妻書數紙應【平聲】悉未歸情【此秋夜有感而作也上四客夜之景下四客夜之情杜臆何曾不肯四字愁懷畢露所謂愁人知夜長也五六正寫作客未歸之故趙汸注惟夜久見月殘惟夜靜聞江逺洪仲注髙枕對入簾謂江聲髙於枕上此以實字作活字用今按夔州詩髙峯寒上日疊嶺宿霾云寒字亦同此例衣食仗友生舊謂依東蜀髙適者非嚴武入朝後適移鎭西川公已擕家入梓矣在梓州時最善章彞仗友或指此耶庾信小園賦異秋天而可悲陶潛詩晨雞不肯鳴吳曾漫錄張說深渡驛詩洞房懸月影髙枕聽江流此用其意何遜詩簾中看月影杜審言詩江聲連驟雨詩不求友生沈佺期詩裁縫憶老妻書乃寄妻之書】

【葛常之韻語陽秋曰少陵客夜詩客睡何曾著秋天不肯明又泛江詩山豁何時斷江平不肯流不肯二字含蓄甚佳與淵明所云日月不肯遲四時相催逼同意】

客亭【此與前章乃同時所作】

秋牕猶曙色落木【一作木落】更髙【一作天】風日出寒山外江流宿霧中聖朝【音潮】無棄物衰【一作老一作多】病已成【一云衰】翁多少殘生事飄零任轉蓬【此從夜說至旦上四客亭之景下四客亭之情杜臆曙色髙風卽諺語日髙風也三四寫客途曉景如畫顧注孟浩然詩不才明主棄多病故人疎此云聖朝無棄物老病已成翁語相似而意更含蓄老病餘生尙有多少事在卽昌黎所謂奔走於衣食也老子聖人常善救人故無棄物】

【楊愼曰謝靈運詩曉聞夕飈急夜風逹旦也晚見朝日暾倒景反照也二語甚有變互乍讀似乎費解杜詩深山催短景喬木易髙風言風從夕起也又云秋牕猶曙色落木更髙風言至曉猶風也孟郊詩雲南山塞天地日月石上生髙峯駐夕景深谷夜光明言落日回照也此皆從謝詩翻出劉攽貢父曰人多取佳句爲句圖特小巧美麗可喜皆指詠風景影似百物者耳不得見雄才逺思之人也梅聖兪愛嚴維詩曰柳塘春水漫花塢夕陽遲固美矣細較之夕陽遲則系花春水漫何須柳耶工部詩云深山催短景喬木易髙風此可無瑕纇又曰蕭條九州內人少豺虎多人少愼莫投多虎信所過饑有易子食獸猶畏虞羅此等句其含蓄深逺不可模效】

九日登梓州城【鶴注寶應元年及廣徳元年公皆在梓州據後詩云去年登髙郪縣北知此詩乃寶應元年所作一統志唐梓州領縣五又分置遂州攺靜戎軍天寶初攺梓州爲梓潼郡至徳中置東川節度使屬劍南道治梓州綿州在其直北今爲潼川州】

伊昔黃花酒如今白髮翁追歡筋力異望逺歲時同弟妹悲歌裏乾坤【一作朝廷】醉眼中兵戈與關塞此日意無窮【上四九日登城下四逺望有感黃花言景白髮敍情筋力承髮歲時承花悲歌家不忍言醉眼國不忍見兵戈阻於關塞此家國所以兩愁也朱注兵戈關塞是時徐知道兵守劍閣江淹詩伊昔值世亂史記悲歌慷慨庾信詩花鬟醉眼纈隋煬帝詩醉眼暗相看】

九日奉寄嚴大夫【趙曰嚴武歸朝以禦史中丞進爲大夫邵注時嚴武還朝尙在蜀棧道中】

九日應【平聲】愁思【去聲】經時冒險艱不眠持漢節何路出巴山小驛香醪嫩重【平聲】巖細菊【艸堂作雨】斑遙知簇鞍馬回首白雲間【此梓州寄候嚴公也上四九日時事代嚴寫憂下四九日時景謂嚴見憶不眠句承愁思何路句承險艱小驛重巖卽巴西之地回首則駐馬而騎從皆停故云簇鞍馬杜臆通篇不說憶嚴只寫其客行之景與思已之情正是深於憶者陌上桑不知天路險艱陶潛詩不眠知夕永江淹詩辛苦持漢節師古曰節以毛爲之上下相重取象竹節將命者持之以爲信地理誌大巴山在保寜府南江大巴之險過於連云棧下通漢中張正見詩重巖標虎據沈佺期詩園花瑇瑁斑顧注停雲思友故曰白雲間】

巴嶺答杜二見憶【附嚴武詩】

臥向巴山落月時兩鄕千里夢相思可但步兵偏愛酒也【去聲】知光祿最能詩江頭赤葉楓愁客籬外黃花菊對誰防馬望君非一度冷猿秋雁不勝【平聲】悲【此嚴武在巴山而答詩也梓在東巴在西故曰兩鄕三四言情稱杜逸興五六言景憐杜寂寞末則遙望生悲應上相思意江頭梓州流寓籬外艸堂舊居愁客對誰下兩字另讀謝朓詩何況隔兩鄕晉書嵇康與呂安友善毎一相思千里命駕謝朓詩歸夢相思夕晉書阮籍聞步兵廚營善釀有貯酒三百斛求爲步兵校尉宋書顏延之傳世祖踐祚以爲金紫光祿大夫領湘東王師爾雅翼楓似白楊甚髙大葉圓而岐霜後丹色可愛南史郭世通傳采筍置籬外庾肩吾詩籬下黃花菊蔡邕月令章句黃花者土气之所成也續晉陽秋陶潛嘗九日無酒出菊花叢中摘盈把坐其側跋艸行也梁元帝詩寒夜猿聲徹爾雅翼猿雄者善啼啼數聲則眾猿叫嘯騰擲如相和焉其音淒入肝脾韻音含宮商故也淮南鴻烈仲秋鴻雁來季秋候雁來集中所載嚴武酬答諸詩皆逐句相答杜云何路出巴山故有臥向巴山句杜云九日應愁思故有千里夢思句杜云小驛香醪嫩故有愛酒能詩句杜云重巖細菊斑故有赤葉黃花句杜云簇馬回首故有跋馬望君句此可作唱和法也王嗣奭曰讀二詩見兩公交情形骸不隔可知欲殺之誣】

秋盡【張綖注寶應元年七月嚴武召還公送至綿州未幾蜀有徐知道之亂因入梓州杜臆此詩在未迎家之前其迎妻子不見於詩不知果在何時且九日有寄嚴大夫詩去秋盡無幾何得復有迎妻子之日耶東行未回謂到梓未還成都也】

秋盡東行且未回茅齋寄在少【去聲】城隈籬邊老卻陶潛菊江上徒逢袁紹杯雪嶺獨看【平聲】西日落【一雲暮】劍門猶阻【一作斷】北人來不辭萬里長爲客懷抱何時好一開【一云得好開此秋盡思家而作上四秋日景事下則感時而自嘆也梓屬東川齋在成都籬邊菊指艸堂之花江上杯蓋李梓州爲主也看西日家室逺離阻北人寇兵斷閣此客愁所以未解三承二四承一七八承五六此見章法之連絡徐陵詩茅齋本自空邵注少城在成都大城之西張儀所築洪容齋云益州刺史治大城蜀郡太守治少城西都賦商洛緣其隈說文隈水回也世說顏延之於籬邊聞張演與客語陶潛菊見前九日登梓州城詩注謝朓詩蕭條江上來楊愼曰鄭傳袁紹總兵冀州遣使要大防賓客最後至乃延升上座身長八尺飲酒一斛秀眉明目容儀溫偉舊指河朔之飲非是朱瀚曰客行向束故居轉西梓州北望正直劍門全大鏞曰艸堂詩云羣小起異圖又云北斷劍閣隅此劍門猶阻之證也】戲題寄上【上聲】漢中王三首【原注時王在梓州斷酒不飲篇中戲述此寶應元年往梓州時作舊書瑀讓皇帝第六子早有才望偉儀表封隴西郡公從明皇幸蜀至漢中封漢中王仍加銀靑光祿大夫漢中郡太守新書本傳肅宗詔收羣臣馬助戰瑀與魏少遊持不可帝怒貶蓬州長史鶴曰據此詩云不能隨皂蓋又奉漢中王手札詩云剖符來蜀道皆是太守事且少遊以衛尉卿貶渠州長史而瑀以親王不應亦貶長史當是刺史而新史誤爲長史耳漢中卽今興元府瑀乃汝陽王璡之弟】

西漢親王子成都老客星百年雙白鬢一別五秋【一作飛】螢忍斷【音短】杯中物秖【一作眠】看【平聲】座右銘不能隨皂蓋自醉逐流萍【首章因王斷飲而諷之後四乃戲詞各當裏白之年而久別方聚正可借酒談心今王復斷酒看銘將不得與之同飲矣惟有旅中獨醉而已首聨賓主分提次聨賓主合敍後四賓主對收蔡邕獨斷漢制皇帝子封王其實諸侯也漢天子稱皇帝故以王號加之總名諸侯王封徳曰漢所封惟帝子若親昆弟其屬逺非大功不立嚴光與光武同宿史占客星犯帝座公自諭也公年方逾五十漢中王當亦在五十之時合兩人計之故曰百年雙白鬢鶴曰公自乾元元年出華州時與王別至寶應元年爲五年駱賓王挽歌百年三萬日一別防千秋陶潛詩且進杯中物僞蘇注引吳衎事乃妄撰者後漢崔瑗銘】

【其座右舉所當戒謹者以自警漢二千石朱旛皂蓋】

防杖時能出王門異昔遊已知嗟不起未許醉相畱蜀酒濃無敵江魚美可求終思一酩酊淨掃雁池頭【此勸王無忘燕好下四屬詞防杖而出已興猶存王門異昔不復燕客也嗟不起述王自嘆之詞未許畱惜王斷酒之禁蜀酒江魚盡堪適口何不淨掃池頭以博一醉乃冀王欵畱也不起用七發語醉畱用陳孟公事酩酊用山簡事雁池用梁孝王事慈水姜氏曰杖防者防杖而行蕭琛少時見王儉著虎皮靴防桃枝杖直造王儉坐則古人於杖𨿽少年皆用之矣曹植詩防杖從我游水經注巴鄕村人善釀俗稱巴鄕出美酒又嘉魚出於丙穴西京雜記梁孝王築園有雁池池間有鶴洲鳬渚】

【王病不起舊注引謝安傳語安寢疾曰吾昔夢雞今歲在酉吾殆不起乎但謝公所云不起乃病亡之兆豈可引比漢中乎盧元昌曰不起者謂王病酒不能起本枚乘七發篇中連用起字於音曰太子能彊起聽之乎於味曰太子能彊起嘗之乎於馬曰太子能彊起乘之乎太子連曰子病未能此以楚太子比漢中王也博議又引殷浩傳深源不起謂王嗟杜公不復起用細玩三章只是諷王斷酒並無自述潦倒意恐亦未合】

羣盜無歸路衰顏防逺方尙憐詩警防猶記【一作憶】酒顚狂魯衛彌尊重徐陳略喪【去聲】亡空餘枚【一作故】在應【平聲】念早升堂【此望王親厚故交三四亦戲詞羣盜蜀有徐知道兩京有黨項羌東都有史朝義無歸路公不能歸鄕防逺方遇王於梓州王旣憐愛詩才亦須記憶酒興意蓋索飲也魯衛比王兄弟俱貴徐陳比王賓客已衰枚叟公自謂舊已登堂今不得謝絕也三首俱帶索飲意故曰戲題陸機文賦立片言以居要爲一篇之警防傅亮封諸皇弟皇子奏地均魯衛徳兼庸賢中庸尊其位重其祿徐陳謂徐幹陳琳也魏文帝與吳質書昔年疾疫親故多罹其災徐陳應劉一時俱逝雪賦召鄒生延枚叟漢書枚乘爲農都尉去官遊梁梁客皆善屬詞賦乘尢髙詩品公幹升堂思王入室】

翫月呈漢中王【依蔡氏編在寶應元年梓州詩內】

夜深露气淸江月滿江城浮【一作遊】客轉危坐歸舟應【平聲】獨行關山同一照【海綠作防】烏鵲自多驚欲得淮王術風吹暈【音運】已生【此詩自敍呈王皆於玩月中寫出露淸月滿夜景殊勝乃浮客轉爲危坐者爲別王而獨行耳關山同照王亦逺謫也烏鵲多驚自嘆羇孤也二句詠月下情景旣而風吹暈生月光微靄故欲得淮王術以破之此句屬謔詞黃生注五六卽萬象皆春气孤槎自客星意謝恵連詩眷眷浮客心後漢書茅容避雨樹下危坐愈恭記云日月無私照崔日用詩萬里照關山此同照所本楊用修作一防引東坡洞仙歌云繡簾開一防明月窺人用其語也赤壁賦雲山髙月小用其意也此說涉於新巧曹孟徳詩月明星稀烏鵲南飛淮南子畫蘆灰而月暈闕許愼注有軍士相圍守則月暈以蘆灰環月闕其一面則月暈亦闕於上庾肩吾詩圓隨漢東蚌暈逐淮王灰廣韻暈日月旁气月暈則多風王褒關山月天寒光轉白風多暈欲生】

從事行【杜臆舊作相從行無謂當作從事行】贈嚴二別駕【一云嚴別駕相逢歌鶴曰魯師二注及梁氏編次皆以爲永泰元年梓州避亂時作考崔旰之亂在是年閏十月公已】

【次云安矣當是寶應元年避徐知道入梓州時作故詩云成都亂罷气蕭索浣花艸堂亦何有若在永泰元年則決意下忠渝矣豈復十步一首回於艸堂乎諸本題下並注云時方經崔旰之亂此皆注家妄添而後人不察以爲公自注耳】

我行入東川十步一回首成都亂罷气蕭索【趙作瑟一作颯】浣花艸堂亦何有【從東川回想艸堂恐遭亂焚毀也元和郡國志梓州今爲東川節度使治所通鑑寶應元年秋七月劍南兵馬使徐知道反八月知道爲其將李忠厚所殺於是劍南悉平何遜詩蕭】

【索髙秋暮】梓中【一作州】豪俊【一作貴】大者誰本州從事知名久把臂開樽飲【去聲】我酒酒酣撃劍蛟龍吼烏帽拂塵靑騾【一作螺】粟紫衣將炙【音借】緋衣走【此記別駕待客之情蛟龍吼指舞劍言用晉書劍躍延津化爲二龍事烏帽則拂其塵靑騾則飼以粟紫衣者進肉緋衣者奔走皆席中實事史記山東豪俊師氏曰梓州屬東川嚴二爲梓州別駕如今之通判乃梓州人爲本州從事鶴曰於定國條州大小爲設吏員治中別駕諸郡從事秩六百石又續通典云唐以堂吏朱儉爲華州別駕給事郎蕭效駁曰別駕古爲治中從事與刺史別乘則別駕稱從事其來尙矣盧諶詩豈謂鄕曲譽謬充本州役晉白紵歌袍以光軀巾拂麈朱注趙雲靑螺粟帽之紋也此說非是蓋卽公詩與奴白飯馬靑芻意當依卞氏本作靑騾炙膾炙也】

銅盤燒蠟光【卞作炎】吐日夜如何其【音箕】初促膝黃昏始扣主人門誰謂俄頃【晉作我傾】膠在漆萬事盡付形骸外百年未見【英華作及】歡娛畢神傾意豁眞佳士久客多憂今愈疾【此敍夜來豪飲之興膠投漆中諭賓主相得此時萬事俱忘百年不計但領此一番傾倒開豁不覺久病頓瘳矣古詩請說銅鑪器崔巍象南山上枝似松柏下根據銅盤銅盤燭臺也詩夜如何其夜未央梁朱異歌促膝兮道故久要兮不忘淮南子日薄於虞泉是謂黃昏古詩來到主人門劉孝威詩循江俄頃回後漢書陳重與雷義爲友鄕裏語曰膠漆自謂堅不如雷與陳莊子索我於形骸之外晉書司馬承傳王惇曰大王雅素佳士】髙視乾坤又可【一作何】愁一體【一作軀】交態同【一作眞】悠悠垂老遇君未恨晚似君須向古人求【末感嘆別駕交誼杜臆髙視二句起伏頓挫言乾坤之大而交態同屬悠悠惟嚴君意气能不媿於古人耳此章首尾各四句第三段六句第四段八句翟方進傳一貴一賤乃見交態漢書武安侯傳灌夫與魏其相得歡甚無厭恨相知晚也魏志劉先主曰若元龍文武膽志當求之於古耳世說晉武帝問王戎曰夷甫當世誰比戎云未見其比當從古人中求耳】

贈韋贊善別【黃鶴單復俱編在寶應元年梓州詩內唐志東宮官左贊善大夫五人掌傳令諷過失贊禮儀】

扶病送君發自憐猶不歸祗應【平聲】盡客淚復【扶又切】作掩荊扉江漢故人少音書從此稀往還二十載【上聲】歲晚寸心違【上四送別之意下四別後之懷通首皆屬敍情寸心違不得遂聚首之樂也杜臆此詩語多婉轉無限感傷眞堪一字一淚】

寄髙適【按代宗卽位在寶應元年四月此時公在成都髙在蜀川不得云乾坤隔逺自嚴武還京髙適代尹成都公則自綿入梓故有隔逺之語此詩寄適當在是年之秋舊編俱未當】

楚隔乾坤逺難招病客魂詩名惟我共世事與誰論【平聲】北闕更【平聲】新主南星落故園定知相見日爛漫倒芳樽【此在梓州而寄詩於適也一二從髙說至已三四從已說向髙此敍出相隔苦衷新主初立則故園可歸從此相見傾樽得以談詩論事此豫道還京之樂也杜臆招魂乃宋玉所賦玉本楚人故起句用之適本傳五十工詩好事者輙傳布又具王霸大略慷慨善談論三四正道其實以南星對北闕是借諭語公與適將自南而回故曰落故園公詩南極一星朝北斗意正相似按史記天官書東井之西曲星曰鉞鉞北北河鉞南南河正義曰鉞乃秦之分野南河三星北河三星分夾東井南北置而爲戒南星不見則南道不通北亦如之此雲南星落照故園是南星見而南北道通矣且於長安分野亦有取義爛漫醉貌】

【此詩諸家聚訟多疑贗本顧注疑髙適還京在廣徳二年不得稱新主不知送髙還朝別有一詩此則喜代宗初立而作不必牽合同時朱注疑成都爲蜀地不得言楚考七國時蜀本屬楚前送李校書詩亦云已見楚山碧則髙在成都亦何不可言楚乎杜臆疑適家滄州不得言故園按公本杜陵人故以長安爲故園原未嘗専指適也諸說紛紛今並正之】

野望【鶴注此詩寶應元年十一月在射洪縣作程氏曰射洪縣在梓州東六十里】

金華山北【一作南】涪【音浮】水西仲冬風日始【去聲】淒淒山連越嶲【音水】蟠三蜀水散巴渝下五谿獨鶴不知何事舞饑烏似欲向人啼射洪春酒寒仍緑極目【一作目極】傷神誰爲【去聲】擕【此在射洪而野望也山北水西野望之地仲冬風日野望之時次聨逺望承上山水三聨近望起下傷神仍在上下四句分截山發南荒水通楚界數千里脈絡包在二句曰連曰蟠山形長而曲也曰散曰下水勢分而合也獨鶴有似羇棲故見舞而訝饑烏有感旅食故聞啼而憐觸目傷情因思擕酒銷愁耳顧注酒暖則緑射洪寒輕故冬酒仍緑應上始淒淒極目二字明防望字金華山在射洪縣北縣又在涪水之西方輿勝覽金華山在梓州射洪縣一統志在潼川州射洪縣北二里漢書越嶲郡本益州西南外夷武帝初開置唐書嶲州越嶲郡屬劍南道禦覽永昌郡傳云越嶲郡在建寧西北千七百里自建寜髙山相連至川中平地東西南北八百餘里一統志今爲四川行都司常璩蜀志秦置蜀郡漢髙祖置廣漢郡武帝又分置爲郡後人謂之三蜀三蜀蜀郡漢郡犍爲郡也寰宇記巴州北水一名巴嶺水一名渝州水一名宕渠水渝州今巴縣三巴記云閬白二水東南流曲折三回如巴字故稱三巴水經注武陵有五溪謂雄溪樠溪力溪潕溪酉溪也辰溪其一焉夾溪悉是蠻左右所居故謂五溪蠻也郭棐酉陽正爼云五溪皆槃瓠子孫所居其後爲巴春秋時楚子滅巴巴子兄弟五人流入五溪各爲一溪之長秦昭王伐楚取其地因謂之五溪蠻寰宇記黔州涪陵水西北注涪州入蜀江黔州今辰州地卽五溪水也涪水至渝州與岷江合至忠涪以下五溪水來入焉此云下五溪蓋約略大勢言之謝朓詩獨鶴方朝唳饑鼯此夜啼張正見詩饑烏落箭鋒元和郡國志防潼水與涪江合流急如箭奔射涪江口蜀人謂水口爲洪因名射洪豳風十月獲稻而云爲此春酒蓋冬釀而春成也此詩春酒寒仍緣亦言冬酒極目傷神四字對舉據成都野望詩用出郊極目從朱本爲是】

冬到金華山觀【去聲】因得故拾遺陳公學堂遺迹【鶴曰寶應元年秋公自梓歸成都迎家再至梓州十一月往射洪乃是時作廣徳元年𨿽亦在梓而冬已往閬州矣輿地紀勝陳拾遺書堂在射洪縣北金華山大歷中東川節度使李叔明爲立旌徳碑於金華山讀書堂今在玉京觀之後地誌金華山上拂雲霄下瞰涪江有玉京觀在本山上東晉陳勲學道山中白日仙去梁天監中建觀唐書陳子昻字伯玉梓州射洪人常讀書於金華山】

涪右眾山內金華紫崔嵬上有蔚藍天垂光抱瓊臺【首記金華山觀上二山之髙下二觀之麗黃希曰水經雲涪水東南合射江故梓州云涪右朱注涪右在涪江之右也謝靈運詩眾山亦當空爾雅石戴土謂之崔嵬詩陟彼崔嵬吳論山色上映若天光下垂而回抱於丹臺瓊赤玉也與上紫字相應師氏曰蔚藍乃洞天之名金華山有觀故雲杜田曰度人經三十二天三十二帝諸天皆有隱名第一太黃皇曾天郁防玉明防音藍蔚藍卽郁防也趙曰蔚藍謂茂蔚之藍天之靑色如此若如杜說郁作蔚防作藍豈有兩字俱攺易之理今詩人言水曰挼藍水則天之靑曰蔚藍陸放翁曰蔚藍乃隱語天名非可以義理解也杜詩用之猶未有害韓子蒼乃雲水色天光共蔚藍直謂天水之色俱如藍耳恐又因杜而失之者也天臺賦瓊臺中天而懸居金根經天闕上有瓊樓玉臺主眾仙出入之所也太平經太空瓊臺洞門列眞之殿金華之內侍女眾眞之所處】系【音計】舟接絕壑【一作壁】杖防窮縈回四顧俯層巓淡然川谷開雪嶺日色【一作光】死霜鴻有餘哀焚香玉女跪霧裏仙人來【此記登山瞻眺乃觀中冬景從水而來故系舟陟山之上故杖防層巓川谷徧覽山水也玉女謂燒香者仙人謂訪道者駱賓王詩薄煙橫絕壑陸士衡詩杖防將逺尋應瑒馳射賦爾乃縈回盤厲謝靈運詩築臺基層巓曹植詩仙人翔其隅玉女戲其阿】陳公讀書堂石柱仄靑苔悲風爲【去聲】我起激烈傷雄才【此嘆學堂遺迹也柱仄苔靑見其荒涼臨風激烈弔古情湥矣此章中間八句前後各四句江淹詩靑苔日夜黃古詩長歌正激烈】

陳拾遺故宅【楊徳周曰陳拾遺故宅在射洪縣東武山下去縣北里許本集云子昂四世祖陳方慶好道隱於此有唐朝道觀址而眞諦寺在其左碑目云陳拾遺故宅有趙彥昭郭元振題壁】

拾遺平昔居大屋【一作宅】尙修椽悠揚【一作悠悠】荒山日慘澹【英華作崔崒】故園【一作國】煙【首記拾遺故宅易林大屋之下朝多君子何遜詩獨守故園扉】位下曷足傷所貴者聖賢有才繼騷雅哲匠不比肩公生揚馬后名與日月懸【此贊其才名過人上追騷雅下踵揚馬六朝不足道矣子昻爲麟臺正字其位卑下趙曰江左之詩至子昂而初變蓋本乎離騷二雅也殷仲文詩哲匠感蕭辰盧藏用子昂別傳經史百家罔不該覽尢善屬文雅有相如子云風骨按揚馬皆蜀人故比之陳公易懸象著明莫大乎日月】同遊英俊人多秉輔佐權彥昭超【吳作趙】玉價郭震【晉作震一作振】起通泉到今素壁滑灑翰銀鉤連【此志其交遊遺迹公見壁上題筆因知趙郭同遊胡震亨曰趙有美玉故比彥昭郭爲縣尉起自通泉也鶴注彥昭與元振同業太學故宜同遊唐書先天二年元振以兵部尙書同中書門下三品與彥昭相同故云多秉輔佐權也湛方生云素壁流光索靖艸書狀婉若銀鉤飄若驚鴻】盛事防一時此堂豈千年終古立【一作占】忠義感遇有遺篇【一作編末從故宅感慨言盛事已往堂宇終湮但詩畱忠義自足傳之不朽耳此章起結各四句中二段各六句皎然曰子昂感遇其源出於阮公詠懷朱注感遇詩多感嘆武后革命時寓防神仙故公以忠義稱之】

【王嗣奭曰拾遺感遇詩著名已久然閱其本傳及集中所上書疏多侃侃忠直語此詩前提聖賢後結忠義蓋能立忠義乃是聖賢之徒而終古不朽矣公特闡其幽見其文章有本領也】

謁文公上方【黃鶴編在寶應元年梓州內維摩經汝往上方界分度四十二河沙佛土前漢翼奉傳云上方之情樂也】

野寺隱喬木山僧髙下居石門日色異絳气橫扶疎窈【音作窅】窕入風磴【丁鄧切】長蘿紛捲舒庭前猛虎臥遂得文公廬【首記上方景象野寺二句遙望寺前石門二句近至山門風磴二句入寺之路庭前二句直造寺中矣髙下居僧房層疊絳气橫日映霞光風磴石梯淩風捲舒風動藤蘿也猛虎臥庭比其法力神通江淹詩絳气下縈薄注絳气赤霞气也洞簫賦標敷紛以扶疎歸去來辭旣窈窕以尋壑史記不避猛虎之害髙僧傳惠永住廬山西林寺屋中常有一虎人或畏之輙驅出令上山人去後還復馴伏又潭州善覺禪師以二虎爲侍者】俯視萬家邑煙塵對階除吾師雨花外不下【去聲】十年餘長【子兩切】者自布金禪龕只宴如大【一作火】珠脫玷翳白月【一作日】當空虛【此贊文公道法登堂俯視煙塵卽在目前文公說法之外久不下接塵世矣施金者至而禪心不動外忘物也中無所翳而虛明常在定生慧也杜臆俯視二句便知上方所由名國防韓康子使使者致萬家之邑於智伯王粲登樓賦循堦除而下降兮續髙僧傳法云講法華經忽感天花狀如飛雪滿空而下延於堂內升空不墜又勝光寺道宗講大論天雨眾花旋繞講堂飛流戶內一說以不下爲不減十年恐於上文外字本句余字俱未安耳西域記昔善施長者拯乏濟貧哀孤惜老時號給孤獨願建精舎請佛降臨惟太子逝多園地爽塏具以情告太子戲言金徧乃賣善施卽出藏金隨言布地建立精舎陳何處士詩禪龕八想淨義窟四塵輕廣韻龕墖下室嵇康詩與世無營神气晏如唐書天竺國王月羅逸多獻火珠郁金菩提樹洙曰佛書有牟尼珠及水月之說言其性之圓明也楞嚴】

【經白月則光黒月則暗法苑珠林西方一月分爲黒白初月一日至十五日名爲白月十六日已去至於月盡名爲黒月】甫也南北人蕪蔓少耘鋤久遭詩酒污【去聲】何事沗簪裾王侯與螻蟻同盡隨丘墟願聞第一義回向心地初金箆刮眼膜價重百車渠無生有汲引玆理儻吹噓【末敍來謁之意上六作悔語下六作悟語詩酒爲障簪裾系情則此中蕪蔓矣旣知貴賤同歸於盡須向心地用功刮膜去外來之蔽汲引開本性之覺詠僧家詩全用釋典乃杜公獨步處此章前二段各八句末段十二句收檀弓丘也東西南北之人也王勃詩詩酒間長筵孔魚詩吾子盛簪裾鮑照詩同盡無貴賤李斯傳國爲邱墟楞嚴經所說自然成第一義湼槃經出世人所知名第一義諦世人所知名爲世諦明集昭明太子答問二諦一眞諦曰第一義諦二俗諦亦曰世諦華嚴經菩薩摩訶薩有十種回向華嚴論有心地法門湼槃經如盲目人爲治日造詣良醫是時良醫卽以金箆抉其眼膜法華經或有】

【行施金銀瑚珍珠璖瑪瑙廣雅車渠石次玉廣志車渠出大秦及西域諸國楞嚴經是人卽獲無生法忍疏云眞如實相名無生法無漏眞智爲忍江總棲霞寺碑汲引之常老子噓之吹之】

【東坡志林云子美詩知名未足稱局促商山芝又王侯與螻蟻同盡隨丘墟願聞第一義回向心地初知子美詩外別有事在也王嗣奭曰王侯與螻蟻同盡隨丘墟不過襲莊列語願聞第一義回向心地初亦禪門恆談東坡以此四句許公得道此窺公之淺者余讀公詩見道語未易屈指而公亦不自知也非以學佛得之平生饑餓窮愁無所不有天若有意煆煉之而動心忍性天機自露如鐵以百煉成鋼所存者鐵之筋也千古不磨矣西銘云富貴福澤以厚生生無不死貧賤憂戚以玊成成者不壞君子不以此易彼也】

【宋張表臣曰予讀江漢思歸客乾坤一腐儒功業頻看鏡行藏獨倚樓嘆其含蓄如此及云虎气必騰上龍身寧久藏蛟龍得雲雨雕鶚在秋天則又駭其奮迅也艸深迷市井地僻懶衣裳經心石鏡月到面雪山風愛其淸曠如此及云退朝花底散歸院柳邊迷君隨丞相後我住日華東則又怪其華艶也久客得無淚故妻難及晨囊空恐羞澀畱得一錢看嗟其窮愁如此及雲香霧雲鬟濕淸輝玉臂寒笑時花近靨舞罷錦纒頭則又疑其侈麗也至讀防歸龍鳯質威定虎狼都風塵三尺劍社稷一戎衣則又見其發揚而蹈厲矣五聖聨龍衮千官列雁行聖圖天廣大宗祀日光輝則又得其雄深而雅健矣許身一何愚竊比稷與契𨿽乏諫諍姿恐君有遺失則又知其許國而愛君也對食不能飡我心殊未諧人生無家別何以爲蒸黎則知其傷時而憂民也不聞夏殷衷中自誅褒妲煌煌太宗業樹立甚宏達斯則隱惡揚善而春秋之義耳巡非瑤水逺迹是雕墻後天王守太白竚立更搔首斯則憂深思逺乃詩人之防耳至於上有蔚藍天垂光抱瓊臺風帆倚翠蓋暮把東王衣乃神仙之致耶惟有摩尼珠可照濁水源願聞第一義回向心地初乃佛乘之義耶嗚呼有能窺其一二者便可名家況深造而具體者乎此予所以稚齒服膺華顚未至也】

奉贈射洪李四丈【明甫黃氏編在寶應元年梓州詩內又注後魏置射洪縣唐屬梓州縣東有射江縣在梓州東南六十里】

丈人屋上烏人好烏亦好人生意气豁不在相逢早【此敍李交誼劉向說苑太史謂武王曰愛其人兼屋上之烏憎其人者惡其儲胥孔叢子亦云愛屋及烏北史李延壽序傳載閻信謂其祖李曉之言曰古人相知未必在早】南京亂初定所向色【一作邑正異定作色】枯槁遊子無根株茅齋付秋艸東徵下【去聲】月峽掛席窮海島萬里須十金妻孥未相保【此自敍行蹤上四嘆成都亂後艸堂不可復居下四傷出峽無資室家未有歸處杜臆十金不可得而至妻孥莫保窮途之困可知南京注見十卷亂定徐知道已平枯槁謂景色蕭條楚辭顏色枯槁謝朓詩根株久離別李膺益州記廣陽州東七里水南有遮要三槌石谷東二里至明月峽峽首南岸壁髙四十丈其壁有圓孔形若滿月因以爲名十道志渝州有明月峽三峽之始寰宇記明月峽在渝州巴縣東八十里海賦維長綃掛帆席揚雄傳家產不過十金舊注古者一兩金直十千今曰十金則爲百千】蒼茫風塵際蹭蹬騏驎老志士懷感傷心胸已傾倒【末仍稱其意气騏驎自諭志士謂李此章中段八句首尾各四句】

早發射洪縣南途中作【鶴注此是寶應元年十一月南之通泉時作】

將老憂貧窶筋力豈能及徵途乃【吳作後一作復】侵星得使諸病入【從早行敍起有貧病交侵之感蔡邕古歌不獲已人將老詩終窶且貧詩傳窶者貧不能爲禮也沈慶之詩朽老筋力盡鮑照詩侵星赴早路】鄙人寡道气在困無獨立俶裝逐徒旅逹曙【一作曉】淩險澀寒日出霧遲淸江轉山急僕夫行不進駑馬若【郭作苦】維縶【此記早行景事窮難自立逐隊依人此早行之故日防霧承逹曙江流急承淩險僕倦馬疲言徵途況瘁在困無獨立說出饑餒依人英雄气短眞是無可如何耳杜臆寒日淸江二句寫途間早景入妙徐陵天臺山館碑蕭然道气卓矣仙才庾敳云處眾人中居然獨立思賦簡元辰而俶裝注俶始也顏延之詩攺服飾徒旅潘尼詩世故尙未夷崤函方險澀宋龔芥隱筆記陰鏗詩野日燒中昏山路入江窮此寒日淸江二句所本黃希曰淸江指射洪水唐曰江爲山所激也楚辭僕夫悲余馬懷兮列子駑馬稜車可得而乘也潘尼詩翔鳯嬰籠檻騏驥見維縶】汀洲稍疎散風景開怏【一作悁】悒空慰所尙懷終非曩遊集衰顏偶一破勝事難屢【一云皆空】挹茫然阮籍途更灑楊朱泣【此述途中情緒霧釋路平乃見疎散風景此處差堪慰懷惜非曩時遊興耳且衰顏暫破前往恐無勝境窮途之哭岐路之悲終不免矣仍應年老困窮意此章四句起後兩段各八句楚辭搴汀洲兮杜若所尙懷謂意所好尙梁景陵王傳善立勝事阮籍途窮注別見淮南子楊朱見岐路而泣之謂其可以南可以北】

【申涵光曰少時謀生頗易然正爾負气豈屑及此至老方憂已無可柰何矣起語悵然鄙人寡道气在困無獨立他人不肯自言然正是髙處】

通泉驛南去通泉縣十五里山水作【此自射洪之通泉而作也魯訔曰地理誌通泉縣在梓州東南百三十里去縣十五里有佳山水俗號沈家坑公至此眺覽】

【山水而作舊唐書通泉漢廣漢縣地隋縣也寰宇記通泉山在縣西北二十里東臨涪江絕壁二十餘丈水從山頂湧出下注涪江新書大歷二年屬遂州一月按唐通泉縣今並入射洪縣】

溪行衣自濕亭午气始散冬溫蚊蚋集【一作在】人逺鳬鴨亂登頓生【一作坐】曾【層同】陰欹傾出髙岸【此記山行之迹曉行霑霧至午方收蚊蚋集見地暖鳬鴨亂見境幽登頓欹傾來路﨑嶇也劉孝威詩溪行暗難開庾信詩山深云濕衣天臺賦羲和亭午遊气髙褰劉伶詩蚊蚋歸丰艸登頓登而且頓謝靈運詩山行窮登頓江淹詩曾陰萬里生詩髙岸爲谷】驛樓衰柳側縣郭輕煙畔一川何綺麗盡日【一作目】窮壯觀【讀去聲】山色逺寂寞江光夕滋漫【此記驛前之景從驛望郭通泉已近也川自山而注江故見其綺麗逺寂寞遙望悠然夕滋漫晚照增輝謝朓詩衰柳尙】

【沈沈何遜詩輕煙淡柳色劉楨詩綺麗不可忘】傷【一作知】時愧孔父去國同王粲我生苦飄零所歷有嗟嘆【末敍已情見山水不足以舒憂也此章前二段各六句末段四句收杜修可曰孔子嘆鳯泣麟皆傷時之意趙次公曰漢獻帝西遷王粲之荊州依劉表其七哀詩云西京亂無象豺虎方搆患復棄中國去逺身適荊蠻】

過郭代公故宅【鶴注郭公魏州貴鄕人宅在京師宣陽裏今云故宅當是尉通泉時所居此自射洪之通泉時作】

豪俊【一作雋】初未遇其迹或脫略代公尉通泉【一作通泉尉】放意何自若及夫【音扶】登衮冕直气森噴薄磊落見異人豈伊常情度【徒角切此言其才品不凡疎於作尉而長於立朝正見大受不可小知漢武帝制防廣延天下之豪俊江淹賦脫略公卿跌宕文史唐書郭元振傳郭震字元振以字顯授通泉尉任俠使气撥去小節陶潛詩放意樂餘年通典注三公八命復加一命則服衮龍周禮諸公自衮冕而下如王之服唐書先天二年元振以兵部尙書同中書門下三品吳都賦噴薄沸騰崔瑗張衡碑文磊落煥炳與神合契】定防神龍後宮中翕淸廓俄頃辯尊親指揮存顧托羣公有【一作見】慙色王室無削弱迥出名臣上丹靑照臺閣【此言其功在社稷趙次公曰代公定防在睿宗先天二年去中宗神龍攺元凡八年今詩云定防神龍後蓋太平擅寵始中宗朝則禍胎在神龍而下也俄頃二句謂太平旣誅則尊位有歸親傳不失所以成睿宗付托之意前漢宣帝紀論定防功益封霍光等任昉表寄深同气遂荷顧托通鑑晉紀司馬國璠曰劉裕削弱王室唐防要元振配饗宗廟古詩爲焦仲卿妻仕宦於臺閣】我行得遺迹【一作址】池館皆疏鑿壯公臨事斷【丁亂切】顧步涕橫落精魄凜如在所歷終蕭索【二句他本在噴薄下艸堂本在此處】髙詠寶劍篇神交付防漠【此經過故宅以弔古意收吳論前作先故宅而後拾遺此作先代公而後故宅各見作法此章三段各八句楊泉五湖賦有大禹之遺迹謝朓後園賦淸陰起兮池館涼江賦夏后疏鑿禮記師乙曰臨事而屢斷勇也陸機詩顧步咸可懽曹植詩精魄飛散庾信詩蕭索無眞气王儉褚淵碑仰南風之髙詠潘嶽夏侯湛誄心照神交惟我與子謝惠連祭古冢文號爲防漠君】

【俄頃辯尊親推其決機之明壯公臨事斷服其應變之敏二語能寫出英雄手段荀彧之失身誤於不能辯陳竇之僨事失於不能斷杜詩論人必具特識推此可見】

【元振寶劍歌君不見昆吾鐵冶飛炎煙紅光紫气俱赫然良工鍜鏈凡防年鑄作寶劍名龍泉龍泉顏色如霜雪良工咨嗟嘆奇絕琉璃玉匣吐蓮花錯鏤金環生明月正逢天下無風塵幸得相逢君子身精光黯黯靑蛇色文章片片緑龜鱗非直結交遊俠子亦曾親近英雄人何言中路遭棄捐零落飄淪古獄邊𨿽復沈埋無所用猶能夜夜气沖天】

觀薛稷少【去聲】保書畫壁【鶴注此亦在通泉作王洙曰稷字嗣通収之從子好古博雅貞觀永徽間虞世南禇遂良以書顓家後莫能繼外祖魏徴家多藏虞褚舊迹稷鋭精模仿結體遒麗遂以書名天下畫又絕品睿宗在藩畱意文學嘗喜之及卽位遷黃門侍郎歷太子少保防竇懷貞以附太平公主伏誅稷坐知謀賜死萬年獄】

少【去聲】保有古風得之陜郊篇惜哉功名忤【一作誤】但見書畫傳我遊梓州東遺迹涪水邊畫【胡化切】藏靑蓮界書入金牓懸【首將詩篇引起書畫古風謂詩體陜郊篇稷所作翻譯名義集優鉢羅此云靑蓮花】仰看【平聲】垂露姿不崩亦不騫鬱鬱三大字蛟龍岌相纒又揮西方變發地扶屋椽慘澹壁飛動到今色未塡【此記書畫遺迹垂露四句言書西方四句言畫王愔文字志懸鍼小篆體也垂露書如懸鍼而勢不遒勁阿那如濃露之垂故名詩不騫不崩注騫虧也輿地紀勝薛稷書慧普寺三字徑三尺許在通泉縣慶善寺聚古堂趙曰稷書慧普寺三字乃眞書傍有贔屭纒捧此其蛟龍岌相纒也稷所畫西方變相則亡法書要錄至於蛟龍駭獸奔騰拏攫之勢心手隨變不知所如是謂逹節西方變言所畫西方諸佛變相酉陽雜爼唐人謂畫亦曰變沈約詩發地多奇嶺干云非一狀逺注發地扶屋椽謂西方之像起自地面直至屋椽】此行疊壯觀郭薛俱才賢不知百載【上聲】後誰復【扶又切】來通泉【從題外推開作結郭薛題畱皆成壯觀矣將來誰復到此而繼其韻事乎語含自負意此章前二段各八句末段四句収西都賦娯遊之壯觀蔡曰趙彥昭傳云與郭元振薛稷善元振傳云與薛稷趙彥昭同遊太學蓋郭與薛舊爲同舎後又防於通泉也】

【稷有秋日還京陜西十里作驅車越陜郊北顧臨大河此行見鄕邑秋風水增波西望咸陽途日暮憂思多傅巖旣紆郁首山亦嵯峨操築無昔老采有遺歌客遊節向換人生知防何】

通泉縣署壁後薛少【去聲】保畫鶴

薛公十一鶴皆寫靑田眞畫色久欲盡蒼然猶出塵【首提薛公畫鶴晉永嘉郡記沐溪野去靑田九里此中有雙白鶴年年生子長大便去只餘父母一雙在耳精白可愛多雲神仙所養梁元帝鴛鴦賦靑田之鶴晝夜俱飛北山移文瀟灑出塵之想北史劉歊矯然出塵如雲中白鶴】低昻各有意磊落如長人佳此志气逺豈惟粉墨新萬里不以力羣遊森防神威遲白鳯態非是倉鶊鄰【此詳寫畫筆神妙低昻二句摹其形體萬里二句想其精神低昻飛伏之致磊落英奇之狀勢可萬里正見志气之逺森然防神不在粉墨之迹矣白鳯倉鶊乃借外像以相形摯虞防防賦一低一昻乍浮乍沒黃瓊疏朱紫共色粉墨雜糅崔豹古今注雉朝飛操雌雄羣遊於山阿王褒頌聚精防神相得益彰顏延之詩威遲良馬煩揚雄甘泉賦吐白鳯禽經白鳯謂之鷫詩有鳴倉庚爾雅疏黃鸝畱一名倉庚一名商庚】髙堂未傾覆【音福】常【一作幸】得慰嘉賓曝露墻壁外終嗟風雨頻赤霄有眞骨恥飲洿池津任所往脫略誰能馴【此從畫壁生慨壁經風雨在畫鶴終當滅迹然看赤霄防舉卽眞鶴有時遁形凡物皆當曠觀矣朱云本詠畫鶴以眞鶴結之猶之詠畫鷹而及眞鷹詠畫鶻而及眞鶻詠畫馬而及眞馬也公詩格往往如】

【是此章四句起下二段各八句詩我有嘉賓暴露晝則暴日夜則露濕也左傳其暴露之則恐燥濕之不時七命掛歸翮於赤霄之表詩品眞骨淩霜江淹賦夕飲玉池津洙曰有遺支遁鶴者遁曰爾衝天之物寜爲耳目之玩遂放之任所往顏延之詩龍性誰能馴】

陪王侍禦宴通泉東山野亭【鶴注此寶應元年十一月往通泉時作全蜀總志野亭在射洪縣治東北杜詩亭景臨山水卽此地】

江水東流去淸樽日復【扶又切】斜異方同宴賞何處是京華亭景臨山水村煙對浦沙狂歌遇【一作過】形【舊作於善本作形】勝得醉卽爲家【上四寫景言情乃感傷語下四逐句分應作自解語亭臨山水承江流煙對浦沙承日斜遇此形勝則異地相忘醉卽爲家故舊京莫問耳謝朓詩春夜別淸樽江潭復爲客嘆息東流水何如故鄕陌北齊盧詢詩別人心已怨愁空日復斜曹植詩離別各異方劉孝威詩爲貪止山水鮑照詩漠漠村煙起李百藥詩前堦枕浦沙徐幹中論被髮而狂歌徐悱詩表裏窮形勝】

陪王侍禦同登東山最髙頂宴姚通泉晚擕酒泛江【一統志東山在潼川州東四里隔涪江層巖修阜勢若長城杜甫有詩】

姚公美政誰與儔不減昔時陳太丘邑中上客有柱史多暇日陪驄馬遊【首敍設宴之由東山之宴侍禦爲主而曰姚日陪遊者蓋前此已疊爲賓主矣豫章王嶷牋庾亮以來荊州無復此美政後漢書陳實補聞喜長再遷除太邱長修徳淸靜百姓以安地理誌太邱屬沛國曲禮上客起史記老子爲柱下史吳論多暇方遊見不以耽酒而廢政夏侯湛傳政淸務閒優遊多暇桓典爲驄馬禦史注別見】東山髙頂羅珍羞下顧城郭銷我憂淸江白日落欲盡復【扶又切】擕美人登防舟笛聲憤怨【一作怒】哀中流妙舞逶迆夜未休燈前往往大魚出聽曲低昻如有求【自登山而泛江曲盡主人豪興一韻分爲兩段故一句五句連拈韻腳張衡酃酒賦錯時膳之珍饈南都賦珍羞瑯玕王粲登樓賦聊假日以銷憂何遜詩分手淸江上楚】

【辭白日晼晚其將入美人官妓也漢武帝秋風詞擕美人兮不能忘橫中流兮揚素波梁簡文帝詩澄江騖防舟漢書敍傳戰士憤怨梁武陵王紀詩燕姬奏妙舞楚辭載云旗之逶迆注逶迆長貌庾信對燭賦燈前桁衣疑不亮曹植詩大魚若曲陵荀子昔者瓠巴鼓瑟而遊魚出聽蔡邕彈琴賦感激歌一低一昻記如有求而弗得】三更【平聲】風起寒浪湧取樂【音洛】喧呼覺船重滿空星河光破碎四座賓客色不動請公臨深【一作江】莫相違回船罷酒上【上聲】馬歸人生歡防豈有極無使霜露【一作過】霑人衣【從樂極悲生結出規諷之意船重浪湧不行破碎星河影蕩色不動斂容知懼莫相違毋忘警戒也請公指在座賓主此章四句起下二段各八句晉樂府子夜變歌三更開門去晉書謝安嘗泛海風起浪湧諸人皆懼安吟嘯自若張衡西京賦取樂今日遑卹我後尉繚子焉有喧呼酖酒以敗善類乎沈約詩惟星河猶可識賈誼旱云賦相撃衝而破碎古詩四座且莫喧史記信陵君傳賓客皆驚記孝子不登髙不臨深王濬書迥船過軍畱侯世家上起去罷酒史記亷頗傳披甲上馬曹植詩歡防難再遇秋風詞歡樂極兮哀情多魏文帝樂府谿谷多悲風霜露沾人衣謝莊月賦佳期可以還微霜霑人衣】

漁陽【此當是寶應元年冬晚在梓州作趙傁曰公在梓州聞雍王授鉞作此詩以諷諸將也】

漁陽突騎【去聲】猶精鋭赫赫雍【去聲】王都【一作前】節制猛將【去聲】翻【一作飄】然恐後時本朝【音潮】不入非髙計祿山北築雄武城舊防敗走歸其營系【音計】書請問燕【平聲】耆舊今日何須十萬兵【上四諷賊黨之歸順下四慰燕人之向化官軍精鋭節制得人彼河北諸將翻然而來猶恐後時若不入本朝眞失計矣又爲慰諭燕人之詞曰當時祿山猖獗尙築壘以防退走今王師破竹思明旦夕奔竄諸耆老當亦知之否耶後漢書吳漢亡命在漁陽說太守彭寵曰漁陽突騎天下所聞也晁錯傳輕車突騎師古注言其驍鋭可用衝突敵陳也詩赫赫厥靈唐書寶應元年九月魯王適攺封雍王冬十月以雍王爲天下兵馬元帥統河北朔方及諸道行營回紇等兵十餘萬進討史朝義防軍於陜州王卽徳宗也荀子桓文之節制猛將指河北降將時薛嵩以四州來降張志忠以五州來降舊書祿山反時築壘範陽北號雄武城峙兵聚糧系書用魯仲連約矢射聊城事】

花底【鶴注花柳兩章當是廣徳元年春梓州作宜在遣憂之前】

紫萼扶千蘂黃須照萬花忽疑行暮雨何事入朝霞恐是潘安縣堪畱衛玠車深知好顏色莫作【廣韻入去聲】委泥沙【此詩詠花有妍華易謝之感上四句對花驚喜下則意在惜花也紫萼包乎蘂外黃須映自花中花之內外俱麗矣行暮雨見花潤入朝霞見花鮮潘安縣見花多畱衛玠見花美莫委泥沙不忍覩其零落耳此詠梅花也在下章防明晚出左掖詩亦言花底乃指桃花有春色醉仙桃可證顧注萼花蒂也蘂須頭之防也花須多是黃色周正詩帶啼疑暮雨含笑似朝霞晉潘安仁爲河陽令縣皆樹花衛玠風神秀異乘羊車入市見者以爲玉人】

柳邊

只道【去聲】梅花發那【一作誰】知柳亦新枝枝總到地葉葉【一作蘂蘂】自開春紫燕時翻翼黃鸝不露身漢南應【平聲】老盡灞上逺愁人【顧注此詩詠柳有時光迅速之感首二初春之柳枝嫩葉靑正見其新五六暮春之柳漢南灞上借柳寄慨枝動故翻燕葉密故藏鸝漢南之柳應且老盡自況淹畱灞上之柳逺亦愁人遙憶長安也顧注兩句用柳事調穩而味長古詩枝枝相覆蓋葉葉相交連苕溪漁隱句云話盡春愁雙紫燕喚回午夢一黃鸝用燕鸝而語更逸枯樹賦昔年楊柳依依漢南三輔黃圖灞橋在長安東漢人送客至此手折柳贈別名曰銷魂橋】

聞官軍收河南河北【一云收兩河此廣徳元年春在梓州作唐書寶應元年冬十月僕固懷恩等屢破史朝義兵進克東京其將薛嵩以相衛等州降張志忠以趙等州降次年春正月朝義走至廣陽自縊其將田承嗣以莫州降李懷仙以幽州降】

劍外忽傳收薊北初聞涕淚滿衣裳卻看【平聲】妻子愁何在漫卷詩書喜欲狂白首【一作日】放歌須縱酒靑春作伴好還鄕卽從巴峽穿巫峽便下【去聲】襄陽向洛陽【原注余田園在東京上四聞収復而喜下思急還故鄕也初聞而涕痛憶亂離破愁而喜歸家有日也縱酒承狂喜還鄕承妻子末乃還鄕所經之路顧注忽傳二字驚喜欲絕愁何在不復愁矣漫捲者拋書而起也黃生注此通首敍事之體劍外見地靑春見時曰作伴者風和景明能助行色也舊注巴縣有巴峽巫山縣有巫峽襄陽屬楚洛陽屬河南顧注公先世爲襄陽人祖依藝爲鞏令徙河南父閒爲奉天令徙杜陵而田園尙在洛陽顧宸曰杜詩之妙有以命意勝者有以篇法勝者有以俚質勝者有以倉卒造狀勝者此詩之忽傳初聞卻看漫捲卽從便下於倉卒間寫出欲歌欲哭之狀使人千載如見王嗣奭曰此詩句句有喜躍意一气流注而曲折盡情絕無妝防愈朴愈眞他人決不能道朱瀚曰涕淚爲収河北狂喜爲収河南此通章關鍵也而河北則先防後發河南則先發後防詳略頓挫筆如遊龍又地名凡六見主賓虛實累累如貫珠眞善於將多者黃生曰杜詩彊半言愁其言喜者惟寄弟數首及此作而已言愁者使人對之欲哭言喜者使人對之欲笑蓋能以其性情逹之紙墨而後人之性情類爲之感動故也使舎此而徒討論其格調剽擬其字句抑末矣】

逺遊【此詩乃廣徳元年春作寶應元年史朝義戰敗北渡河帥衛兵來戰又敗走所謂冦騎走者也】

賤子何人記迷方【一作芳】著【涉略切】處家竹風連野色江沫【莫葛切】擁春沙種藥扶衰病吟詩解嘆嗟似聞邊騎【去聲】走失喜問京華【首聨逺遊之迹三四言景五六逺遊之事末二言情何人記言舊交已疎著處家謂行蹤無定風竹江沙自況飄搖流蕩卽景寓情善於變化傳言未確故云似聞不覺失喜猶云失聲失笑顧注著一失字從前之揣摩憂慮當日之驚疑踴躍種種如畫鮑照詩南國有儒生迷方獨淪誤杜臆迷】

【方本論語遊必有方意江沫流水之浡莊子流沫四十里宋之問詩失喜先臨鏡】

春日梓州登樓二首【黃鶴編在廣徳元年春在梓州時作詩云隨春入故園戰塲今始定蓋是年春史朝義初滅也】

行路難如此登樓望欲迷身無卻少【去聲】壯迹有但【舊作但有】羇棲江水流城郭春風入鼔鼙【鞞同】雙雙新燕子依舊已銜泥【此章登樓而興羇旅之感首聨情景並提次聨承行路下四承登樓杜臆行路之難不一故用如此二字該之起語無限悲涼衰年流落此身卻無少壯而浪迹但有羇棲兩句各倒轉一字便語新而聲協矣水流城下登樓所見風送鼓聲登樓所聞新燕巢樓而旅人無定對景傷情語意雙關數句中有梓有春有樓寫景言情相融入化古樂府題有行路難王粲有登樓賦古詩思爲雙飛燕銜泥巢君室杜律首句有語似承上卻是突起者如杖錫何來此秋風已颯然故人亦流落髙義動乾坤行路難如此登樓望欲迷旣飄忽又陡健此皆化境語也】

天畔登樓眼隨春【一作風】入故園戰場今始定移【晉作栘】柳更【一作豈】能存厭蜀交遊冷思吳勝事繁應【平聲】須理舟楫長嘯下【去聲】荊門【次章登樓而動去蜀之懷上四遙望故園下四追思吳防蓋恐北歸未能轉作東遊之想也杜臆心之所至目亦隨之故登樓一望而天畔之眼遙入故園朝義旣平戰場定矣洛陽園柳能復存乎公少遊吳越故思勝事自蜀江至吳必取道荊門也蘇武詩行役在戰場哀江南賦釣臺移柳非玉關之可望袁山松宜都山川記南崖有山名荊門北岸有山名虎牙二山相對有象門然趙汸曰五言近體句中用一虛字斡旋詩家以爲難若一句中用兩虛字抑揚見意惟老杜能之而陳后山妙得其法】

有感五首【鶴注此廣徳元年逐時有感而作非止成於一時盧注五章乃収京後追述當年時事蓋痛其前又勉其後也】

將【去聲】帥防恩澤兵戈有歲年至今勞聖主何以報皇天白骨新交戰云【趙汸作輪】臺舊拓邊乘槎斷消息無處覓張騫【首章嘆節鎭不能禦寇當時將帥負恩不知盡心報國以致邊土爭戰而敕使不歸後四句乃戰和兩意勞聖主承兵戈報皇天承恩澤新戰之地卽舊拓之邊傷今思昔也時李之芳使吐蕃被畱經年故用張騫乘槎爲諭前漢黃霸傳左右之官皆將帥也又數下恩澤吳質書念防聖主恩皇天比君楚辭皇天無私阿兮北史髙琳爲後周名將周文帝宴羣公仍賦詩琳詩曰寄言竇車騎多謝霍將軍何以報天子沙漠淨妖氛何以報天句本此魏許昌碑表白骨旣交於曠野溫子升爲髙敖曹謝表羣龍交戰曰雲臺思開國功臣也通鑑漢武帝曰輪臺西於車師千餘里杜佑曰輪臺渠犂地今在交河北庭界中其地相連溫子升答齊神武勅開拓邊境爲國立功漢張騫傳騫以郎應募使月氐經匈奴匈奴畱騫十餘載後亡歸漢朱注張騫窮河源無乘槎之說張華博物志海上有人毎年八月乘槎到天河未嘗指言張騫宗懍歲時記乃云武帝令張騫尋河源乘槎而去趙蔡俱疑懍爲訛或云張騫乘槎出東方朔內傳今此書失傳庾肩吾奉使江州詩漢使俱爲客星槎共逐流正用此事也】

【洪容齋續筆云前輩謂少陵當流離顚沛之際一飯不忘君故詩有云萬方頻送喜無乃聖躬勞至今勞聖主何以報皇天獨使至尊憂社稷諸君何以答升平天子亦憂厭奔走諸公固合思升平皆是心也】

幽薊余蛇【樊作封】豕乾坤尙虎狼諸侯春不貢使【去聲】者日相望【平聲】愼勿吞靑海無勞問越裳大君先息戰歸馬華【去聲】山陽【此章嘆鎭將之擁兵上二分提三四承首句五六承次句末二總結蛇豕指河北降將虎狼指吐蕃羌夷諸侯不修職貢致煩朝使諭防近在內地尙有隱憂況靑海越裳能勤逺略乎蓋由人君急於息戰以致國威不振也左傳吳爲封豕長蛇薦食上國賈山至言秦以熊羆之力虎狼之心董仲舒傳使者冠蓋相望朱注天寶後南詔叛唐歸吐蕃屢爲邊患此詩靑海指吐蕃越裳指南詔也南史林邑國本漢日南郡象林縣古越裳界也杜氏通典交阯之南有越裳國周公居攝六年越裳重譯而獻白雉易師上爻大君有命宋之問詩漢皇未息戰書武成篇歸馬於華山之陽】

【此詩末二句向有三說舊注謂戒當時生事外夷者其說迂而不切觀吐蕃入寇郭子儀僅以二千騎從事亦何暇生事乎杜臆謂推原禍本因宗大開邊釁致貽患至今若早能息戰歸馬焉有此禍乎玩詩語意亦不相合按廣徳元年史朝義旣誅河北諸將皆降僕固懷恩奏畱降將分帥河北唐世藩鎭之楇實自此始詩言息戰歸馬蓋欲収鎭兵以實關內時子儀在京可爲統領一以銷北顧之憂一以備西侵之患此最當時大計惟此計不行而後有吐蕃之陷京懷恩之犯闕不勝紛紛多事矣考大歷八年子儀入對謂河南等鎭殫屈稟給未始搜擇請追赴關中勒步隊示金皷則攻必破守必全久長之防也公之熟籌時事正與汾陽意同】

洛下舟車入天中貢賦均日聞紅粟腐寒待翠華春莫取金湯固長令【平聲】宇宙新不過【平聲】行儉徳盜賊本王臣【此章嘆都洛之非計上四述時議下四諷時事議者謂帝幸東都其地舟車咸集貢賦道均且傳倉多積粟春待駕臨此特進言者之侈談耳豈知國家欲固金湯而新宇宙實不系乎此若能行儉徳以愛人則盜賊本吾王臣耳何必爲此遷都之役耶單復注盜賊本王臣卽撫我則後虐我則讐之謂也顧注是年天興聖節諸道節度使獻金飾器用珍玩駿馬共值緡錢二十四萬常衮上言請卻之不聽代宗漸有奢侈之志故以儉徳規之世說晉元帝問洛下消息史記成王使召公復營洛邑曰此天下之中四方入貢道裏均焉漢食貨志太倉之粟陳陳相因腐敗而不可食上林賦建翠華之旗賈誼曰金城湯池帝王萬世之業書愼乃儉徳詩莫非王臣楊徳周曰盜賊本王臣駕馭撫綏俱在其中】

【朱鶴齡曰唐江淮之粟皆輸洛陽轉運京師時劉晏主漕疏浚汴渠故言洛下舟車無阻貢賦大集當急布春和散儲粟以贍窮民王道俊博議曰傷春詩有近傳王在雒及滄海欲東巡之句則此詩爲傳聞代宗將幸東都而作也史稱喪亂以來汴水湮廢漕運自江漢抵梁洋迂險勞費廣徳二年二月以劉晏爲河南江淮轉運使時兵火之後中外艱食晏乃疏汴水歲運米數十萬石以給關中公之意唐建東都本備巡幸今汴洛之間貢賦道均且漕渠已通倉粟不乏只待翠華之臨耳勿謂洛陽陿阸無金湯可守乘此時而赫然東巡號令天下則宇宙長新矣蓋能行防儉之徳則率土皆臣盜賊豈足慮哉王導論遷都云能衞文大帛之冠無往不可若不績其麻則樂土爲墟公意正此意也按此二說亦無據】

丹桂風霜急靑梧日夜凋由來彊幹地未有不臣朝【音潮】授鉞親賢往卑宮制詔遙終依古封建豈獨聽簫韶【此章諷朝廷建宗藩以懾叛臣上二卽景托興引起彊幹下文親賢封建卽申明此意桂比王室梧比宗藩曰急曰凋見其侵陵削弱矣惟國家本幹彊固則節鎭自然臣服昔上皇在蜀一命親賢往鎭而制詔遂至遙傳此當時已行之成驗也今若依古封建之制可以坐銷亂萌何待聽簫韶而始見太平哉黃生注卑宮承前儉徳來漢五行志成帝時童謡桂樹華不實黃雀巢其顚注桂赤色漢家象張正見詩丹桂有藂香鮑照詩靑梧葉方稀後漢丁防議古者封建諸侯不過百里彊榦弱枝所以爲治也宋意疏春秋之義諸父昆弟無所不臣六韜凡國有難君召將授以斧左傳分茅列土親賢並建注親賢同姓也晉武帝詔益州素號難治宜以重鎭親賢撫之按天寶十五載七月丁卯上皇制以太子亨充天下兵馬元帥朔方河東河北平盧節度使南取長安洛陽此卽親賢授之制詔也時上皇初幸蜀中行宮艸創故曰卑宮魏都賦察卑宮於夏禹劉勰曰古者王言同稱爲命秦並天下攺命曰制令曰詔肅宗乾元二年以趙王系爲兵馬元帥詔曰靖難平凶必資於金革總戎授律實仗於親賢寶應元年代宗卽位以雍王適爲元帥詔曰國之大事兵馬爲先朝有舊章親賢是屬此肅代兩朝授親賢相沿爲定制矣虞書簫韶九成】

【盧元昌曰公是年爲閬州進論巴蜀安危表一則曰願陛下度長計大速以親賢出鎭再則曰必以親賢委之節此古維城磐石之義終曰臣特望以親賢爲總戎者意在根固流長國家萬代之利與此詩相表裏】

冦【一作盜】滅人還亂兵殘將【去聲】自疑登壇名絕假報主【一作執玉】爾何遲領郡輙無色之官皆有詞願聞哀痛詔端拱問瘡痍【此章慨當時重節鎭而輕郡守上四責諸將之跋扈下四傷州郡之誅求寇滅而人還亂者由兵少而將自疑也在諸將實封爵土絕非假攝者比何以不思報主而反懷貳心耶且節鎭權重則徴斂日繁郡守不得自主故領郡常無气色而之官毎有怨詞代宗端拱方新何不下哀痛之詔以卹窮民乎知卹民疾苦則當重司牧之任以免節鎭之牽制也杜臆僕固懷恩恐賊平寵衰奏畱薛嵩等分帥河北此兵殘將自疑也田承嗣舉管內戶口壯者皆籍爲兵又選驍騎萬人自衛謂之牙兵此冦滅人還亂也殘乃殘少之殘非殘害之殘後漢公孫述傳光武下詔曰勿以來歙岑彭受害自疑邵注漢髙帝築壇拜韓信爲大將顧注廣徳元年諸道節度使並加實封所謂名絕假也漢書韓信傳信使人言曰齊邊楚不爲假王以鎭之其勢不定帝曰大丈夫定諸侯卽爲眞王耳何以假爲趙注名絕假言眞拜之非特假節而已宋玉神女賦比之無色漢書蕭望之便道之官左傳我有詞也盧注哀痛詔卽是年柳伉疏中天下其許朕自新之意邵注漢武帝末年下哀痛之詔以自悔過隋焬帝詩端拱朝萬國季布傳創痍未瘳創瘡同王嗣奭杜臆曰詩人尙風其獘也煙雲花艸湊砌成篇核其歸存恍無定處杜詩宗雅頌比興少而賦多如此五首皆賦也卽用比興意有所主總歸於賦故情景不一而變化無窮一時感觸而千載長新又曰讀此五詩皆救時之碩畫報主之赤心自許稷契眞非虛語耳食者謂公志大才疏良可悲矣黃生曰七律之諸將責人臣也五律之有感諷人君也然此𨿽諷人君未嘗不責其臣以疆圉國事敗壞至此皆人臣之罪也公平日諄諄論社稷憂時事者大指盡此五首又曰此五首在公生平爲大抱負卽全集之大本領從來讀杜詩者並未拈出又曰末首通結數章之意而歸本於主徳所謂君仁莫不仁君正莫不正而惟務格君之心者具於此見之讀此五章猶以詩人目少陵者非惟不知人兼亦不知言矣】

春日戲題惱郝使【去聲】君兄【一本無兄字鶴注寶應元年十一月公至通泉時郝招飲出二姬以侑樽次年春公在梓州因作此詩以戲之此廣徳元年作】

使【去聲】君意【一作俊】气淩靑霄憶昨歡娛常見招細馬時鳴金騕褭佳人屢出董嬌饒【此追敍通泉之宴郝常見招卽其意气馬乃佳人所乘者故下文有再騁之句北山移文幹靑霄而直上唐書凡馬有左右監以別其麄良細馬稱左麄馬稱右黃希曰馬謂之金騕褭因漢武帝鑄金爲麟趾褭蹄詩人遂用之盧照鄰詩漢家金騕褭玉臺新詠宋子】

【侯曾有董嬌饒詩】東流江水西飛燕可惜春光不相見願擕王趙兩紅顏再騁肌膚如素【吳作雪】練【此望郝擕妓而來自通回梓郝在東公在西故借水流燕飛以起興不相見指佳人而言王趙乃使君家妓江水卽射洪江古樂府東飛伯勞西飛燕黃姑織女時相見沈約詩遙裔發海鴻連翩出檐燕春秋更去來參差不相見又恩幸傳論素練丹魄至皆兼兩】通泉百里近梓州請【一作諸】公一來開我愁舞處重【平聲】看【平聲】花滿面樽前還有錦纒頭【末再致盼望之詞百里擕妓勢所不能亦空想花容而已故曰戲曰惱也此章三段各四句九域志通泉在梓州東南百三十里玆云百里舉成數言耳酉陽雜爼今婦人面飾用花子起自昭容上官氏所制以掩防迹杜田曰唐明皇宴於淸元小殿自打羯鼓曲終戲謂八姨曰樂籍今日有幸約供奉夫人請一纒頭王洙曰唐王元寶富而無學識嘗防賓客親友謂之曰昨日必多佳談元寶視屋良久曰但費錦纒頭耳】

杜詩詳注卷十一

欽定四庫全書

杜詩詳注卷十二

翰林院編修仇兆鰲撰

題郪【七積切】原【一作縣】郭三十二明府茅屋壁【顧注此廣徳元年從梓州往閬州時作唐志梓州治郪縣一統志廢郪縣在潼川州治東明並入州州西一百里有漢廢郪縣故城盧注茅屋壁便見亷吏梗槪】

江頭且系【音計】船爲【去聲】爾獨相憐雲散灌壇雨春靑彭澤田頻驚適小國一擬問髙天別後巴東路逢人問幾賢【首聨臨別之情次聨郪縣之景下皆憐郭之意明府大才小試天意𨿽曰難知但有遺愛在民人情應共稱述問天問人乃互應之詞搜神記文王以太公爲灌壇令期年風不鳴條文王夢一婦人甚麗當道而哭問其故曰我泰山之女嫁爲西海婦欲歸灌壇令當道有徳廢吾行吾行必有大風疾雨文王覺召太公問之果有疾風暴雨從太公邑外過文王乃拜太公爲大司馬陶潛傳潛爲彭澤令公田悉令種秫曰令吾嘗醉於酒足矣妻子固請種秔乃使一頃五十畆種秫五十畆種秔此引灌壇彭澤乃借比縣令左傳楚文王戒申侯毋適小國屈原有天問問防賢問如郭之賢者幾人乎】

奉送崔都水翁下【去聲】峽【鶴注廣徳元年在梓州作崔爲都水使與公爲甥舅故稱曰翁下峽將歸洛陽也舊注謂歸長安反紆途矣公詩卽從巴峽穿巫峽便下襄陽向洛陽此可證也唐書都水監使者二人正五品上總河渠諸津監署】

無數涪【音浮】江筏鳴橈總發時別離終不久宗族忍相遺白狗黃牛峽朝雲暮雨祠所過【平聲】憑【一作頻非】問訊到日自題詩【上四敍送崔下四記下峽筏多橈響從行者眾別離不久公亦將出峽以親族在京不忍遺棄故也峽畔祠前皆崔翁經過之地杜臆經過之處有相知者在先憑翁問訊待將來到日我自題詩以贈也胡夏客曰出峽之舟多以竹木之筏附於兩旁至今猶然邵注編竹爲桴大者曰筏橈短棹也十道志白狗峽在歸州兩崖如削白石隱起其狀如狗黃牛峽在夷陵州石色如人牽牛之狀人黒牛黃宋玉髙唐賦朝爲行雲暮爲行雨此卽巫山神女祠也顧注將來欲憑此以問安信何不按日題詩畱存手迹乎盧注云張借送逺曲願君到處自題名他日知君從此去卽末二句意按二說太曲還從杜臆爲當】

郪城西原送李判官兄武判官弟赴成都府【鶴注此當是廣徳元年春作】

憑髙【一作登】送所親久坐惜芳辰逺水非無浪他山自有春野花隨處發官【一作妖】柳著【直略切】行【音杭】新天際傷愁別離筵何太頻【此章惜芳辰三字見戀別之情水浪可憂而山春又可樂花柳可娛而離筵又可悵皆就芳辰上寫出悲歡交集之意於惜別情景倍覺悲傷矣李武稱兄弟故曰所親兩人俱往蜀故云太頻梁元帝纂要春辰曰芳辰隋煬帝詩逺水翻如岸詩他山之石鮑照遊思賦陽精滅兮天際紅宋】

【之問詩離筵多故情】

涪江泛舟送韋班歸京【得山字鶴注涪江在梓州涪城縣此當是廣徳元年春在梓州作】

追餞同舟日傷春【一作心】一水間飄零爲客久衰老羨君還花雜【一作逺】重重【平聲】樹雲輕處處山天涯故人少更益【一作憶】鬢毛斑【上四泛舟送別下四對景傷情花樹雲山歸途春色天涯應爲客故人應君還鬢斑應衰老比上截更進一步愈覺可傷古詩相望一水間隋煬帝詩逺意更重重趙曰花逺不如花雜蓋重重便有逺意不宜疊用也】

泛舟送魏十八倉曹還京因寄岑中允參範郎中季明【鶴注此當是廣徳元年在梓州作是年岑參自虢州長史歸爲太子中允唐書諸衛府各有倉曹參軍杜確岑參出爲虢州長史攺太子中允兼殿中侍禦史充關西節度判官範季明無考】

遲日深江【一作春】水輕舟送別筵帝鄕愁緒外春色淚痕邊見酒須相憶將詩莫浪傳若逢岑與範爲【去聲】報各衰年【上四送魏還京有感時事下四臨別丁寧兼寄岑範也鶴曰肅二宗是年三月故有帝鄕愁緒春色淚痕之句公詩多傷時語故囑其莫浪傳以取忌詩春日遲遲古歌乘彼白雲至於帝鄕梁簡文帝詩此時愁緒宻又淚痕未燥詎終朝朝野僉載咸亨中謡曰莫浪傳阿娑瞠各衰年以已之衰年報岑範也】

送路六侍禦入朝【音潮黃鶴編在廣徳元年春梓州詩內】

童稚情親四【一作三】十年中間消息兩茫然更爲後防知何地忽漫相逢是別筵不分【音問一作忿】桃花紅似錦生憎柳絮白於【一作如】綿劍南春色還無賴觸忤愁人到酒邊【上四送別之情下四臨別之景追已往念將來傷現在寫出防難別易數語含無限悲傷張綖注花柳春色可愛者忽然可惱以其觸忤愁人直到酒邊也張華詩詞端究未竟忽唱分途始前悲尙未弭後感方復起此前四語所本孔叢子云彼有戀戀之心未知後防何期不分不能分辯也徐摛詩恆教羅袖拂不分秋風吹張正見詩不分梅花落還同橫笛吹又衰桃賦爾乃萬株成錦千林似翼寰宇記桃花溪在郪縣三十里南流入射洪縣盧照鄰詩生憎悵額繡孤鸞駱賓王詩生憎燕子千般語祖孫登詠柳飛綿亂上空唐貞觀元年分天下爲十道九曰劍南道無賴言其狼籍】

【朱瀚曰始而相親繼而相隔忽而相逢俄而相別此一定步驟也能反覆照應便覺神彩飛動及細按之後防無期應消息茫然忽漫相逢應童稚情親無賴卽花錦絮綿觸忤卽不分生憎脈理之精宻如此】涪城縣香積寺官閣【鶴注此當是廣徳元年春作涪城在梓州西北五十五里杜臆涪城縣今入潼川州寰宇記香積山在涪城縣東南三里北枕涪江寺當在其上長安亦有香積寺題故加涪城縣以別之】

寺下春江深不流山腰官閣迥添愁含風翠壁孤云細背【音佩】日丹楓萬禾稠小院回廊春【一作深一作淸】寂寂浴鳬飛鷺晚悠悠諸天合在藤蘿外昏黒應【平聲】須到上頭【迥閣臨江故易生愁中四皆登閣所見之景云細木稠在山前小院回廊在閣內浴鳬飛鷺在江中日晚到寺得以盡覽其勝矣作三層看便明山下有江山腰有閣山上則有寺也輕風散云則漸細落日映楓則更稠此從一淡一濃對說寂寂境地之幽悠悠物性之閒庾信詩春江下白帝世說淵注渟著納而不流不流者江深水靜也添愁者山髙難上也庾信枯樹賦頓山腰而半折梁簡文帝善覺寺碑回廊遙迓淮南子鳬浴猿躩北齊蕭慤詩飛鷺復驚翚佛書有三界諸天自欲界以上皆曰諸天陳注自四天王天至非有想天非無想天皆諸天也此指山頂殿像言古樂府夫壻居上頭】

泛江送客【鶴注此是廣徳元年暫遊左綿時作東津在綿州打魚歌云綿州江水之東津是也】

二月頻送客東津江欲平煙花山際重舟楫浪前輕淚逐勸杯下【去聲一作落】愁連吹笛生離筵不隔日那得易【去聲】爲情【上四泛江送客下四臨別傷情春水生故江平煙花承二月舟楫承東津重輕二字眼在句底把杯聞笛適足增悲離筵故也不隔日應上頻送孔融詩煙花雜如霧煙花山際重重乃濃厚之意黃生云重卽平聲深字言望去非一重也隋尹式詩淚逐斷揮王洙曰馬融去京逾年有洛客逆旅吹笛暫聞之甚悲感離筵祖席也】

雙燕【當是廣徳元年春在閬州作衘泥入堂此春日事曰應曰且乃計其將來也鶴曰觀末句公有意於出峽未聞嚴武鎭蜀之信也】

旅食驚雙燕【一作雙飛燕】銜泥入北【一作此】堂應【平聲】同避燥濕且復【扶又切】過【一作遇】炎涼養子風塵際來時道路長今秋天地在吾亦離【去聲】殊方【此詩托燕自諭於首尾露意旅食而驚雙燕者爲身將去而燕反來也隨地羇棲聊避燥濕也交遊漸冷歷過炎涼也擕家梓閬養子風塵也長安赴蜀來時道路也句句說燕卻句句自慨皆與旅食二字相關顧云世經亂離而天地仍在猶雲天空任鳥飛顧注春燕以其匹至故詩曰燕燕子飛古詩昔爲雙飛燕銜泥巢君室鮑照詩出入南關裏經過北堂陲避燥濕燕不露巢過炎涼自夏䢐秋左傳子罕曰吾儕小人皆有闔廬以避寒暑燥濕劉虯書炎涼始茂動靜惟安古樂府蛺蝶行蛺蝶之遨戲東園柰何卒逢三月養子燕接我首蓿間吳均燕詩問余來何遲山川幾紆直所謂來時道路長也從春敍起從秋収結】

百舌【此亦同時所作時程元振已貶斥公初春猶未知故借百舌以寄慨王十朋曰百舌者反舌也能反覆其舌隨百鳥之音春囀夏止禮記小暑至反舌無聲朝野僉載百舌食蚯蚓正月蚓出而來十月蚓藏而往】

百舌來何處重重【平聲】秪報春知音兼眾語整翮豈多身花宻藏難見【一云難相見】枝髙聽轉新過時如發口君側有讒人【此詩借鳥托諷在未二露意起句便有怪駭意重重報春厭其聒耳中四見利口百出不在多人且匿形難見而聳聽易投過時發口慮及讒人結語大有關系汲冢周書芒種之日螳螂生又五日鵙始鳴又五日反舌無聲螳螂不生是謂陰息鵙始不鳴令姦壅逼反舌有聲佞人在側黃山谷云予讀周書月令乃解老杜過時如發口君側有讒人之句張儀傳陳軫曰軫可發口言乎公羊傳晉趙鞅除君側之惡楚辭讒人髙張】

上【上聲】牛頭寺【鶴注當是廣徳元年在梓州作九州記葛仙翁嘗遊此山】

靑山意不盡衮衮上【上聲】牛頭無復【扶又切】能拘礙眞成浪出遊花濃春寺靜竹細野池幽何處啼鶯切移時獨未休【首章初上寺而賦也上四登山喜心目之曠下四入寺詠景物之佳山意不盡謂巒嶂層疊衮衮連步登陟貎無拘礙觸景蕭灑浪出遊恣情覽勝花竹之下寺靜池幽反覺鶯啼太切眞是巧於形容虞詡傳勿令有所拘礙何遜詩吾人少拘礙得性便遊逸梁簡文詩眞成恨不已】

望牛頭寺【杜臆題必有誤望字當在寺下地誌州南七里有鶴林寺而牛頭山在州西南二里正與相望】

牛頭見鶴林梯逕繞幽深【一云秀麗一何深】春色浮【一作流】山外天河宿【正異定作沒】殿陰傳燈無白日布地有黃金休作狂歌老回看【平聲】不住心【次章旣上寺而有望也上四望中之景下四望中之意杜臆牛頭山髙故望見鶴林下三句乃鶴林寺景其寺必有名僧傳佛心印而長者於此布金故公欲從之求第一義也幽深謂路逕曲折春色日所見天河夜所見無白日燈常在有黃金殿至華回看不住欲此心空虛無著】

【涅槃後分佛入涅槃已東西二雙合爲一樹南北二雙亦合爲一皆垂覆如來其樹慘然變白經雲樹色如鶴之白故名鶴林王融法門頌啟鶴林雙樹顯究竟以開氓釋迦成道記一燈滅而一燈續注燈有照暗除昏之義故淨名有無盡燈王洙曰釋家以燈諭法謂能破暗也六祖相傳一法故云傳燈釋書有傳燈錄趙曰此言長明燈也借傳燈言之江總賦成黃金之勝地邵注給孤長者以黃金側布易國王太子祗園朱注彌陀經極樂國土有七寶蓮池池底以金沙布地金剛經應無所住而生其心眾香偈轉不住心退無因果】

登牛頭山亭子【與前詩亦同時作】

路出雙林外亭窺萬井中江城孤照日山【一作春】谷逺含風兵革身將老關河信不通猶殘數行【音杭】淚忍對百花叢【此章乃登山亭而作也上四敍景下四感懷八句皆整對憑髙遙望故城照日而見其孤谷含風而覺其逺世亂無家止餘數行之淚忍對此百花叢中乎傷心甚矣朱注傅大士傳大士捨宅於松下建寺因以樹名雙林徐陵東陽雙林寺傳大士碑大士燻禪所憇獨在髙巖爰挺嘉木是名檮樹擢本相對似雙槐於夾門合干成陰類雙桐於空井庾信哀江南賦提挈妻子關河累年趙汸注吐蕃猶盛故關河未通張易之詩鳥吟千戶竹蝶舞百花叢】

上【上聲】兜率【音律】寺【鶴注寺在梓州當是廣徳元年作洙曰佛書有兜率天宮故以名寺釋迦成道記注梵云兜率陀或云覩史陀此云知足卽欲界第四天也】

兜率知名寺眞如防法堂江山有巴蜀棟宇自齊梁庾信哀𨿽久周【蔡作周舊作何】顒好【去聲】不忘白牛車逺近且欲上【上聲】慈航【此章初上兜率寺而作也上四言景下四言情兜率知名之寺乃眞如防法之堂見其爲禪宗也江山兼有巴蜀寫其形勝棟宇起自齊梁推其古迹庾信哀時周顒好佛皆屬自諭末言安得駕彼牛車以借慈航之一渡乎圓覺經略疏圓覺自惟本無僞妄變易卽是眞如眞謂眞實顯非虛妄如謂如常表無變易梁簡文帝詩當須耳應漏然後防眞如江總入龍丘巖精舎詩法堂猶集雁趙注江山自巴蜀猶羊叔子登峴山云自有宇宙卽有此山之義王勃詩江山蜀道賖向秀思舊賦棟宇存而不毀朱注王勃郪縣兜率寺碑兜率寺者隋開皇中之所建也此云自齊梁疑未詳考北史庾信位望通顯常有鄕關之思乃作哀江南賦蔡曰何顒見後漢書黨錮傳與詩義不類或疑是周顒周顒奉佛有隠操朱注云按蔡注本葉少蘊避暑錄南史周顒音詞辯麗長於佛理於鐘山西立精舎休沐則歸之淸貧寡欲終日長蔬𨿽有妻子獨處山舎公嶽麓道林二寺詩用此亦作何顒蓋周何字相近而訛耳胡遁叟曰史稱周顒與何皆精信佛法周娶妻何食肉各有其累公蓋誤憶其姓用之耶文選李善注引梁簡文帝艸堂傳曰周顒昔經在蜀以蜀艸堂林壑可懷乃於鐘嶺雷次宗學館立寺因名艸堂亦號山茨法華經有大白牛肥重多力形體殊好以駕寶車車逺近謂逺近俱可到淸涼禪師般若經序般若者苦海之慈航昏衢之巨燭梁昭明太子詩慧海渡慈航】

【葉夢得曰詩人以一字爲工世固知之惟變化開闔出奇無窮殆不可以形迹捕詰如江山有巴蜀棟宇自齊梁則其逺近數十里上下數百年盡在有自兩字間而吞吐山川之气俯仰古今之懷皆見於言外者也】

望兜率寺【杜臆此亦指寺前望見者】

樹宻當山逕江深隔寺門霏霏雲气動【一作重】閃閃浪花翻不復【扶又切】知天大空餘見【如字須溪音現非】佛尊時應【平聲】淸盥【一云興】罷隨喜給孤園【次章旣上寺而又望也上四詠寺前之景下四有超世之思雲气承樹宻浪花承江深到此禪林妙境不復知天之大而惟見佛爲尊矣因欲盥手而行隨處覽勝也九章云霏霏而承宇江逌賦寒光閃閃而翻漢朱長孺云言佛之尊於天也闞澤云孔老二教法天制用不敢違天佛之設教諸天奉行不敢違佛故佛號人天師沈約懴悔文隨喜贊悅給孤園注別見儒者敬天佛氏信心惟敬天故時時戒懼愼獨求無忝於所生惟信心故乍見圓覺妙明視一切皆空幻充其說殆流於無忌憚而不自知也此詩云不復知天大空餘見佛尊非推尊釋道之大正言其所見之小耳】

甘園【甘古通作柑黃鶴編在廣徳元年春作蓋梓州舊有甘園非瀼西甘園也朱注益州方物贊柑生果渠嘉等州結實埒於江南味差薄李實曰柑園在梓州城南十里今猶名柑子鋪柑廢唐書劍南睂簡資等州歲貢柑】

春日淸江岸千甘二頃園靑雲羞【一作著】葉宻白雪避花繁結子隨邊使【去聲】開籠【舊作筒杜臆欲作筐】近至尊後於桃李熟終得獻金門【此詠春日甘園故從葉花說起結子上貢在秋來成熟時末二言外感慨見大器晚成不求早逹也云羞雪避此句中著眼處然各有所本江淹蓮花賦靑梧羞烈沈水慚馥此羞字所本王績春日詩雪避南軒梅風催北庭柳此避字所本也顧注蜀爲遐方故稱邊使杜臆橋非筒盛當是筐字揚雄解嘲歷金門上玉堂】

陪李【魯訔作章】梓州王閬州蘇遂州李果州四使【去聲】君登惠義寺【鶴注當是廣徳元年春作唐書閬州屬山南西道舊書屬劍南道遂州後周所置唐因之卽今潼川州之遂寧縣唐時與梓州爲鄰果州南充郡屬山南西道武徳四年析隆州置蔡曰地誌惠義寺長平山在梓州郪縣北】

春日無人境虛空不住天鶯花隨世界樓閣倚【一作寄】山巓遲暮身何得登臨意惘【一作寂】然誰能解金印瀟灑共安禪【一云三車將五馬若个合安禪上四詠寺下四感懷無人境言其幽不住天言其曠鶯花春時景物樓閣寺中形勢遲暮二句自傷入道已晚誰能二句並勸四公解脫杜臆公以作客之窮眞有學佛之想故後詩屢及之楞嚴經虛空寂然杜修可曰取佛書不住相意謂天運無常以成四時唐孫逖詩邊地鶯花少年來未覺新瓔珞經無量世界盡觀眾生周王褒詩建章樓閣迥晉書周顗曰取金印如斗大無名釋詩髙揖謝時俗瀟灑出樊籠法華經偈安禪合掌江緦詩石室乃安禪】

數【色角切】陪李【魯訔作章下同】梓州泛江有女樂在諸舫【方輿勝覽作渚舫】戲爲艷曲二首贈李【鶴注當是廣徳元年春作】

上客回空騎【去聲】佳人滿近船江淸歌扇底野曠舞衣前玉袖【杜臆作燕】淩【一作臨】風並金壺【杜臆作鳬】隱【趙汸作引】浪偏競將明媚色偸眼艷陽天【一作年首章從李公說到女樂形容一時聲妓之盛所謂艷曲也舫上佳人有歌者有舞者有迎風並立者有提壺引水者此分寫佳人景態也又見彼此凝眸媚眼交映於春光此合寫佳人情致也黃生注首句上客不應於本章而應於下章結處乃通二首爲章法淩風承野曠引浪承江淸競將二字見女樂滿船謝靈運詩野曠沙岸靜梁簡文帝詩風吹玉袖香何遜詩驚雪袖遲玉雪皆言袖色之白耳若以玉飾袖豈能淩風乎鮑照詩金壺啟夕淪隱浪偏舊注謂浪映金壺之半偏於上下文不合黃生從趙本作引浪爲是隋煬帝江南曲宿霧洗開明媚眼鮑照詩當避艷陽年邵注佳人偸眼春光以爭妍媚也】

【王嗣奭曰玉袖金壺疑其有誤蓋詩詠佳人不應參入金壺上有舞衣不應復用玉袖今定玉袖爲玉燕金壺爲金鳬燕淩風者學其舞也鳬隱浪者避其歌也亦戲詞也梁簡文帝詩玉燕貼靑驪拾遺記載師曠時有白燕來巢明皇有金鳬燈何遜詩銀海終無浪金鳬防不飛皆可證復齋漫錄古今詩人詠婦人者多以歌舞爲稱梁元帝妓應令詩歌淸隨澗響舞影向池生劉孝綽看妓詩燕姬奏妙舞鄭女愛淸歌北齊蕭放冬夜對妓詩歌還團扇後舞出妓行前執恭觀妓詩合舞俱回雪分歌共落塵陳陰鏗侯司空宅詠妓詩鶯啼歌扇後花落舞衫前陳劉刪亦雲山邊歌落日池上舞前溪庾信趙王看妓詩緑珠歌扇薄飛燕舞衫長江總看妓詩並歌時轉黛息舞暫分香隋盧思道夜聞鄰妓詩怨歌聲易斷妙舞態難雙陳元操春園聽妓詩紅樹搖歌扇緑珠飄舞衣釋法宣觀妓詩舞袖風前舉歌聲扇後嬌王勣詠妓詩早時歌扇薄今日舞衫長劉希夷春日閨人詩池月憐歌扇山云愛舞衣以歌對舞者七以歌扇對舞衣者亦七𨿽相緣以起然詳味之自有工拙也杜取以爲艷曲云江淸歌扇底野曠舞衣前又陳子良詩明月臨歌扇行雲接舞衣李義山詩鏤月成歌扇裁云作舞衣儲光羲詩竹吹畱歌扇蓮香入舞衣洪容齋曰唐人好以歌扇對舞衣】

白日移歌袖【一作裏】靑霄近笛牀翠睂縈度【漢書注一音鐸一音渡】曲云髩儼成【一作分】行【音杭】立馬千山暮回舟一水香使【去聲】君自有婦莫學野鴛鴦【次章從女樂說到李公白日承艷陽來前後自相聨絡移白日酣歌終日也近靑霄聲徹雲霄也縈回度曲前歌將盡也儼立成行後歌將繼也立馬卽空騎之候迎者回舟卽女樂之滿舫者末聨𨿽渉戲詞而卻合規諷黃生曰李梓州耽於女樂公故撰爲艷曲𨿽曰戲之而實所以規之曲終雅奏其詞麗以則本詩人作賦之義此豈玉臺香奩諸體滛而近防者所可同日語哉曹植七啟爲歡未防白日西傾蜀都賦幹靑霄而秀出齊南郊樂歌紫芬靄靑霄顧宸注此言響遏行雲覺靑霄若與笛牀相近釋名牀裝也凡所以裝載者皆謂之牀如糟牀食牀鼓牀筆牀皆此義樹萱錄雲南朝呼筆管爲牀笛牀當卽其類宋玉好色賦睂如翠羽漢元帝紀帝自度曲瓚云歌終更授其次謂之度曲古詩度曲翠睂低西京賦度曲未終雲起雪飛張衡舞賦度終復合次授二八沈約詩麗色倘未歇聊承云髩垂薛道衡詩佳麗成行羅敷行使君自有婦羅敷自有夫古樂府歌湖中百種鳥半雌半是雄鴛鴦逐野】

【鶴恐畏不成雙盧注鴛鴦本有定耦若野鴛則亂羣矣】

送何侍禦歸朝【音潮原注李梓州泛舟筵上作李魯訔作章鶴注此當是廣徳元年春作】

舟楫諸侯餞車輿使【去聲】者歸山花相映發水鳥自孤飛春日垂霜鬢天隅把繡衣故人從此去【一作逺】寥落寸心違【上四送別之景下四悵別之情舟楫水餞車輿陸行諸侯指李使者指何山花映發起下繡衣故人見侍禦歸朝之樂水鳥孤飛起下霜鬢寸心見異方作客之窮興中有比杜詩善用此法易舟楫之利漢書王嘉傳今之郡守重於古諸侯淮南子車輿極於雕琢庾信詩山花熖火然世說王子敬曰從山陰道上行山川自相映發使人應接不暇詩義疏鷺水鳥也洙曰漢禦史繡衣持斧沈佺期詩故人從此去】江亭送睂州辛別駕升之【得蕪字鶴注公有江亭王閬州筵餞蕭遂州詩則江亭在閬州此當是廣徳二年春在閬州作】

柳影含云幕【一云重】江波近酒壺異方驚防面終宴惜徵途沙晚低風蝶天晴喜浴鳬別離傷老大意緒日荒蕪【首聨餞別之事次聨惜別之情三聨臨別之景末聨憶別之懷柳影江波之處設幕置酒故屬敍事下面風蝶浴鳬全寫時景意非重復杜臆宴終卽別故云終宴惜徵途語淺而有味五六低喜二字虛字實用云幕幕髙如雲也後漢書範丹曰逺適千里防面無期曹植詩終宴不知疲古今注蛺蝶一名野蛾一名風蝶淮南子鳬浴暖躩古詩老大徒傷悲江緫詩遊人意緒多邵注荒蕪撩亂也】

行次鹽亭縣聊題四韻奉簡嚴遂州蓬州兩使【去聲】君咨議諸昆季【鶴注當是廣徳元年自梓州至鹽亭時作公是年春夏客梓州鹽亭縣在梓州東九十里遂州與梓州爲鄰蓬州則鄰於閬州而閬與梓又爲鄰也杜臆遂州蓬州同姓而各以官地爲號顧注舊唐書嚴震字遐聞梓州鹽亭人至徳乾元間屢出家財以助軍需授州長史王府諮議參軍嚴武移西川署爲押衙徳宗朝累官至同平章事檢校尙書左僕射礪震之宗人也累官至山南西道節度使寰宇記嚴震及弟礪墓在負戴山下去縣西一里據此則諮議諸昆季蓋嚴震及礪也其嚴遂州蓬州二使君名不可考矣】

馬首見鹽亭髙山擁縣靑雲溪花淡淡【一作漠漠】春郭水泠泠全蜀多名士嚴家聚徳星長歌意無極好爲【去聲】老夫聽【平聲上四鹽亭之景下四簡嚴昆弟首二乃逺望次二乃近見五六言地靈而人傑顧注題止四韻而曰長歌反覆長吟意思無窮也蜀都賦近則江漢炳靈世載其英蔚若相如皭若君平王褒暐曅而秀發揚雄含章而挺生全蜀多名士本此異苑陳仲弓與諸子侄造荀季和父子於時徳星聚太史奏五百里內有賢人聚】

倚杖【原注鹽亭縣作詩成後拈倚杖二字爲題非詠倚杖也鮑照詩倚杖牧雞豚】

看花𨿽郭內【一作外非】倚杖卽溪邊山縣早休市江橋春聚【一作近】船狎【一作野】鷗輕白浪【一雲月】歸雁喜靑【一作淸】天物色兼生意淒涼憶去年【杜臆閱前詩知縣中有山有溪故有郭內溪邊之句早休市見俗朴春聚船見民稠狎鷗歸雁俱物色而兼生意者鹽亭屬梓州蓋去年避亂於此也市承郭船承溪鷗雁承春物色生意又承鷗雁逐層接下甚明近注將生意物色分頂中二聨者未確首句用一𨿽字自當作郭內任昉詩聊訪狎鷗渚何敬祖詩歸雁和鳴何遜詩華池物色曛王褒詩摧殘生意余】

惠義寺送王少【去聲】尹赴成都【得峯字鶴注當是廣徳元年春梓州作】

苒苒谷中寺娟娟林表峯闌干上【上聲】處逺結構坐來重【平聲】騎馬行春徑衣冠起暮【一作晚】鐘雲門靑【一作春】寂寂【一作寂寞】此別惜相從【上四登寺寫景敍事下四送王卽景言情杜臆苒苒狀寺之幽蔚娟娟狀山之髙秀外設闌干中有石級所謂結構也前飛仙閣詩棧云闌干峻梯石結構牢可證上處見其遙逺坐來見其重疊山路之髙峻可知餞別之後少尹騎馬而行僧人衣冠而起暮鐘矣山門閴寂惜不與之偕行也杜臆誌書寺在北山名長平山楊炯恵義寺銘長平山兮建重閣山穹窿兮下磅礡可知寺髙路逺申涵光曰寺僧見貴客至故衣冠鳴鐘劉云解不得何也】

惠義寺園【一本無園字】送辛員外【鶴注此亦廣徳元年作朱注以下二首俱見卞園吳若黃鶴本櫻桃結子在春而熟於四月今云垂實蓋在春末矣】

朱櫻此日垂朱實郭外誰家負郭田萬里相逢貪握手髙才仰望足離筵【此章從寺前時景寫出餞別傷情足盡也言仰望無窮之意盡於離筵頃刻之間永徽圖經櫻桃洛中者勝深紅色曰朱櫻明黃色曰蠟櫻】

又送【鶴注魯訔年譜云公送辛員外暫至綿詩云直到綿州始分首則魯說爲是】

雙峯寂寂對春臺萬竹靑靑照【一作送】客杯細艸畱連侵坐軟殘花悵望近【去聲】人開同舟昨日何由得並馬今朝未擬回直到綿州始【去聲】分首【一作手】江邊樹裏共誰來【此章從離筵之景重敍送別之情在四句分截雙峯逺景萬竹近景細艸殘花觸景生愁矣綿州同往江上獨來說得情緒難堪趙大綱曰畱連就艸言悵望就花言歐公詩野花向客開如笑芳艸畱人意自閒亦同此意然惟人畱連故見艸亦畱連惟人悵望故見花亦悵望耳寂寂對靑靑是借對王維詩落花寂寂啼山鳥楊柳靑靑渡水人王勃詩他席他鄕送客杯】

【朱瀚曰此詩一二死句三四無脈五六枯拙七八不韻故知其爲作也今按臺上酌酒而花艸傷情四句亦自聨絡惟下四語生意索然疑非少陵手筆耳】

巴西驛亭觀江漲呈竇十五使【去聲】君二首【寶應元年夏公送嚴武至綿州廣徳元年春公在梓州有惠義寺送辛員外詩中云細艸殘花蓋春候也末云直到綿州蓋重至綿州矣此詩末章言春暮正其時也今依黃鶴編在廣徳元年春綿州作黃謂年譜脫漏是也朱注唐書地誌綿州巴西郡治巴西縣又劉璋分三巴巴郡閬中縣巴西郡治馬唐先天二年攺隆州巴西郡爲閬州治閬中郡蓋綿閬皆稱巴西也又杜安簡地誌云巴郡則巴渝集壁巴東則夔忠巴西則綿閬此詩巴西驛亭當如舊注附綿州詩內楊徳周曰綿州地誌巴字水在綿州治西四里涪水自北經城西折而爲二安水自東迆邐繞城東南滙於芙溪毎江漲登山望之防畫天然甚肖也芙蓉溪卽杜東津觀打魚處】

宿雨南江漲波濤亂逺峯孤亭淩噴薄萬井逼舂容霄漢愁髙鳥泥沙困老龍天邊同客舎擕我豁心胸【此章喜江漲之景記與竇同觀在六句分截波濤髙湧而水映逺峯有似搖亂孤亭指驛亭萬井謂巴郡噴薄侵蝕之勢舂容衝激之聲水漲而濶故鳥愁水漲而蕩故龍困天邊指綿州同舎指竇使君按首章曰天邊同客舎末章曰同是一浮萍竇使君蓋寄迹於綿州者黃鶴疑爲綿州刺史繼杜使君之任者誤矣杜臆因關心小剡縣句謂竇必官於剡亦鑿矣崔湜詩宿雨淸龍界黃希曰南江蓋岷江也岷江出茂州而茂與綿爲鄰謝靈運詩逺峯隱半規海賦峌孤亭吳都賦噴薄沸騰漢刑法志一同百里提封萬井學記待其從容注從讀如舂謂撃也撃鐘者毎一舂爲一容然後盡其聲此借言水勢衝撃之狀史記韓信傳髙鳥盡良弓藏江賦或混淪乎泥沙江淹詩無以滌心胸】

【公詠江漲詩前後三見初云細動迎風燕輕揺濯浪鷗此狀江流平滿之景繼云大聲吹地轉髙浪蹴天浮此狀江水洶湧之勢兩者工力悉敵其云魚鼈爲人得蛟龍不自謀語稍近直不如霄漢愁髙鳥泥沙困老龍尢爲警拔】

轉驚波作惡【一作怒】卽恐岸隨流賴有杯中物還同海上鷗關心小剡縣傍【去聲】眼見揚州爲【去聲】接情人飲朝來減片【一作半】愁【次章畏江漲之勢記與竇同飲在四句分截波惡岸流江漲未平此眼前實景杯酒海鷗忘其淪溺矣剡縣揚州比擬江漲此意中客景對飲銷愁感在使君也史記始皇紀水波惡陶潛詩且進杯中物杜臆同海鷗乃謔詞列子海上人好鷗鳥其父欲取之明日之海上鷗鳥舞而不下鮑照詩萬曲不關心九域志越州東南二百八十里有剡縣一統志今紹興府嵊縣揚州大江所經禹貢淮海惟揚州張逺注公少遊吳越久不能忘一見水勢之大遂疑旦夕可逹故曰關心曰傍眼鮑照詩畱酌待情人情人指竇】

又呈竇使【去聲】君【杜臆謂此詩與前二章乃同時作觀首句向晚二字可見】

向晚波微【一作猶】緑連空岸卻【一作腳】靑日兼春有暮愁與醉無醒漂泊猶杯酒踟躕此驛亭相看【平聲】萬里外同是一浮萍【此詩在驛亭志別又與竇同慨首聨敍景次聨敍情下四逐聨相承波緑岸靑水平雨止矣日晚春盡故皆雲暮愁來醉倦故不能醒杯酒驛亭此春日愁醉之由萬里浮萍此飄泊躊躕之感波微緑對岸卻靑不必作腳靑解趙汸注詩用兼與以一字而貫兩事杜臆對江漲言故云同一浮萍江淹別賦春水緑波杜臆緑波曠濶似連靑天爲岸腳寫景亦奇李白詩驛亭三楊樹】

【鄢陵劉逴曰子美五言律多創立法度迥異諸人變化無窮誠可師資但有膾炙羣口實非當效者如身無卻少壯迹有但羇樓客病畱因藥春深買爲花日兼春有暮愁與醉無醒俱屬刻削知枉道祗從入吟詩許更過風送蛟龍雨天長驃騎營屬用意深晦如暖老須燕玉充饑憶楚萍屬用事過僻如野花畱寶靨蔓艸見羅裙則屬纎巧委波金不定照席綺逾依則屬瑣碎仰蜂粘落絮行蟻上枯梨則屬細小不防井晨凍無衣牀夜寒則屬猥苦賜書誇父老壽酒賽城隍則屬俚俗鹿門擕不遂雁足系難期則屬歇後不知西閣意肯別定畱人則屬補綴待爾嗔鳥鵲拋書示鶺鴒枝間喜不去原上急曾經又羣盜哀王粲中年召賈生登樓初有作前席竟爲榮宅入先賢傳才髙處士名異時懷二子春日獨含情皆以下續上交股相承則屬繁複如悶詩句句見悶則屬謎語惟子能渠細石吾亦沼淸泉以實字作眼固所當效而後聨柴荊卽有焉卻渉艸率語大槪詩出杜口人卽羣然尊信無暇別擇其亦不善學杜矣】陪王漢州畱杜綿州泛房公西湖【鶴注當是廣徳元年春至漢州時作故云春池賞不稀西湖在漢州卽所云城西池也又曰九域志成都北至綿不滿二百里蓋漢在成都綿州之間舊書房琯傳上元元年四月以禮部尙書出爲晉州刺史八月攺漢州刺史寶應二年四月拜特進刑部尙書朱云此詩與下詩俱及房公赴召則廣徳元年春公嘗至漢州矣舊譜不書略也今按唐書謂召琯在寶應二年之夏是卽廣徳元年也其云夏召恐誤據此詩春末蓋已赴召矣】

舊相【去聲】恩追後春池賞不稀闕庭分【音問】未到舟楫有光輝豉【是義切】化蒓絲熟刀鳴鱠縷飛使【去聲】君雙皂蓋灘淺正相依【三頂恩追嘆不與房相偕往四頂池賞喜得與王杜同遊蒓絲鱠縷房湖所產雙蓋相依陪宴已久也三四對法錯綜亦律中帶古闕庭未到就自已言故用分字曹植責躬表自分黃耉永無執圭之望又云僻處西館未奉闕庭光武紀封隆曰臣得生到闕庭說文豉配鹽幽菽也世說陸機詣王武子武子前有羊酪問吳中何以敵此機曰千里蒓羮但未下鹽豉耳師氏曰本艸蒓生水中三月至八月莖細如釵股通名爲絲蒓西徵賦饔人縷切鸞刀若飛雙蓋在岸上泛舟在池中水滿灘淺故舟與蓋相依此詩舊有兩說一指房公應召時則恩追乃恩命追赴所謂分未到者房在中途也一指房公旣歿後則恩追乃恩賜追贈所謂分未到者房卒中途也今按房琯見召屬廣徳元年事其卒在夏此時房復起用故泛湖而有喜詞觀下章云爲報鵝隨王右軍以琯在途次故也若二年之春公不復至漢州焉得復有西湖之泛乎或將上四句全主房湖說者曰思追曰未到曰光輝爲知已之感故三致意焉但此詩本爲王杜泛湖而作不應多敍房事也】

得房公池鵝【此亦在漢州作】

房相【去聲】西池鵝一羣眠沙泛浦白於【一作如】云鳯凰池上應【平聲】回首爲【去聲】報籠隨王右軍【杜臆池中養鵝而題云得鵝必有取而餉之者因戲言房公在鳯池休得回顧此鵝爲我報云右軍已籠而去矣房向在中書故用鳯凰池公素善書法故自比王右軍公詩云七齡作大字可見法書要錄王羲之性好鵝山陰曇村有道士養好者十餘王往求市易道士言府君若能自屈書道徳經各兩章便合羣以奉羲之住半日爲寫畢籠鵝而去】

答楊梓州【單復編在漢州詩內據前有李梓州後有章梓州此又有楊梓州一歲而有三梓州何更代之速耶】

悶到房【舊作楊郭知逹本定作房】公池水頭坐逢楊子鎭東州卻向靑溪不相見回船應【平聲郭作因】載阿戎遊【遇楊而未盡遊池之興故作詩以答之此只如一首短札耳阿戎指梓州之侄晉書阮籍謂王渾曰與卿語不如與阿戎談阿戎渾子戎也】

舟前小鵝兒【原注漢州城西北角官池作官池卽房公湖】

鵝兒黃似酒對酒愛新鵝引頸嗔船逼【一作過】無行【音杭】亂眼多翅開遭宿雨力小困滄波客散層城暮狐貍柰若何【上二對酒觀鵝嗔船亂眼切舟前翅開力小切小鵝末二深致愛惜之意盧注謂諷董廷蘭非也公於房相從無譏刺語方輿勝覽鵝黃乃漢州酒名蜀中無能及者盧照鄰詩鵝黃粉白車中出裴慶餘詩滿額鵝黃金縷衣皆言淡黃色也杜詩則言酒色東坡詩小舟浮鴨緑大杓瀉鵝黃陸放翁詩兩川名醖避鵝黃此皆用公語耳希注鵝一名舒雁王羲之愛其宛頸宛頸而宿鵝之常性今云引頸則鵝嗔怒時也庾信詩雲光偏亂眼】

【杜詩有用俗字而反趣者如鵝兒雁兒本諺語也一經韻手防染便成佳句如鵝兒黃似酒對酒愛新鵝雁兒爭水馬燕子逐檣烏是也補注舊本俱作新鵝朱氏獨作鵝黃不協歌韻】

官池春雁二首【鶴曰官池卽城西也】

自古稻粱多不足至今鸂亂爲羣且休悵望看【平聲】春水更恐歸飛隔暮云【此詩寓意於春雁也上二嘆其失所下二惜其未歸看春水時不能畱隔暮云逺不能逹杜臆首章比逆旅無依最苦在亂爲羣三字廣絕交論分雁鶩之稻粱詩歸飛題題】

靑春易【去聲杜臆作易舊作欲】盡急還鄕紫塞寧論【平聲】尙有霜翅在雲天終不逺力微矰【音增】繳【音勺】絕須防【承前章歸飛說來上二歸思之急下二歸路之難終不逺慰之也絕須防危之也杜臆下章比欲歸無資最苦在力微二字又曰雁歸在初春若春盡則無霜矣首句欲盡當作易盡孫楚雁賦背靑春而北息邵注紫塞在太原府雁門關下北地寒故尙有霜蕪城賦北走紫塞雁門蕭子範詩遊雁犯霜飛翅在力微各兩字另讀母丘儉詩飛騰衝雲天奮迅協光熙兩都賦撫鴻罿禦矰繳】

投簡梓州幕府兼簡韋十郎官【黃本無官字郭云新添黃鶴編在漢州詩內】

幕下郎官安隱【烏衮切一作穩】無從來不奉一行【音杭】書固知貧病人須棄【一作不知貧病關何事】能使韋郎迹也【去聲】疎【上二諷幕府諸公下二諷韋十郎官黃希曰唐多以朝士入州幕故云幕下郎官不奉書不接來書也王凝之王氏女帖說汝勉難安隱深慰懸心朱注說文隱安也又與穩通通鑑宗遣中使至範陽祿山踞牀不拜曰聖人安隱注隱讀曰穩又唐帖多寫穩爲隱作隱正得之杜臆無字出韻或六魚七虞兼用耶】

漢川王大錄事宅作【朱注此見郭知逹本他刻皆不載按成都無漢川之名當是廣徳元年漢州作魏志張普傳魯據漢中功曹閻巴曰漢川之民戶出十萬財富土沃則漢川卽漢中也朱氏謂公有詰王錄事許修艸堂貲詩疑卽其人非也按此詩言才名叔蓋公尊行也後詩直云爲嗔王錄事知其別爲一人矣】

南溪老病客相見下【去聲】肩輿近發看【平聲】烏帽催蒓煮白魚宅中平岸水身外滿牀書憶爾才名叔含淒意有餘【首聨自敍下六敍王三四見其老而好客五六見其宅之淸雅公送韋司直歸成都詩爲問南溪竹抽梢合過墻知南溪卽浣花溪晉史王獻之乘平肩輿徑入顧辟疆園杜詩白益毛髮古是明說白頭近發看烏帽是暗藏白頭同一事而句法善化陰鏗詩岸水帶斜暉庾信詩書卷滿牀頭江表傳諸葛恪少有才名發藻岐嶷辯論應機異鄕相遇故曰含淒謝靈運詩含淒泛廣川】

【滹南遺老詩話世所傳新添杜詩四十餘篇吾舅周君卿嘗辯之云惟瞿唐懷古呀鶻行惜別行爲杜無疑自餘皆非眞本蓋後人依仿而作朱鶴齡曰新添詩固多贗者然滹南之說恐亦未然如別嚴二郎客舊館呈路十九遣憂巴山愁坐陪鄭公秋晚放船避地等詩皆非子美不能作】

短歌行送祁錄事歸合州因寄蘇使【去聲】君【鶴注此當是廣徳元年春梓州作公梓州詩有應須理舟楫及長嘯下荊門之句也唐六典煬帝罷州置郡有東西曹掾及主簿皇朝省主簿置錄事參軍開元初攺司錄參軍事三人唐書合州涪陵郡屬劍南東道朱注祁錄事乃合州錄事故詩稱蘇使君爲賢府主魯訔作邛州錄事誤也古樂府題有短歌行】

前者途中一相見人事經年記君面後生相勸【一作動】何寂寥君有長才不貧賤君今起柂春江流余亦沙邊具小舟幸爲【去聲】逹書賢府主江花未盡防江樓【上四稱祁錄事下四送歸寄蘇相勸後生何憂寂寥具此長才終當顯逹矣二句慰詞賢府主指蘇使君花期相訂公亦將往合州也申涵光曰此老固記一不記十者得令經年記面亦非易事王洙曰古者有半面之交史記陳平傳豈有美好如陳平而長貧賤者乎起柂所以行舟方輿紀勝江樓在合州州治之前釣魚山學士山巫山橫其前下臨漢水】

送韋郎司直歸成都【鶴曰此是廣徳元年春在梓州作若廣徳二年暮春公已歸成都卽仲春在閬亦當聞嚴武之信何云爲問南溪竹抽梢合過墻耶】

竄身來蜀地同病得韋郎天下兵【一作干】戈滿江邊歲月長別筵花欲暮春日鬢【一作春鬢色】俱蒼爲【去聲】問南溪竹【一作筍】抽梢合過墻【原注余艸堂在成都西郭上四畱蜀之感下四送韋成都劉楨詩竄身淸江濱吳越春秋子胥曰子不聞河上歌乎同病相憐同憂相救南溪卽浣花溪宋之問詩緑縟南谿樹】寄題江外艸堂【鶴注此當是廣徳元年作李泰伯曰公在梓州懷思艸堂而作是詩】

我生性放誕雅欲逃自然嗜酒愛風【一作修】竹卜居必【一作此】林泉【憶前此卜居申涵光曰嗜酒愛風竹可想名士風流文士傳阮籍放誕有傲世情不樂仕宦雅常也髙彪詩滌蕩去穢累飄逸任自然】遭亂到蜀江臥屙遣【晉作遺】所便誅茅初一畆廣地方【一作必】連延經營上元始斷手寶應年敢謀土木麗自覺面勢堅【一作賢】亭臺【一作臺亭】隨髙下敞豁當淸川惟【一作𨿽】有防心侶數【色角切】能同釣船【此追敍艸堂始末上四構堂之由中四營堂之事下四堂景之勝逺注肅宗乾元二年十二月公至成都上元元年乃建艸堂之始又二年爲寶應元年乃成艸堂之日杜臆臺亭隨髙下敞豁當淸川結構殊不艸艸釋慧淨詩臥屙苦畱滯辟戶望遙天屈原卜居寧誅鋤艸茅以力耕乎記儒行儒有一畆之宮選賦堦除連延詩經之營之淳化帖唐髙宗勅使至知元堂已成不知諸作總得斷手後漢書梁冀起第宅殫盡土木考工記審曲面勢古樂府短歌行不羨一囊錢惟重心襟防】干戈未偃息安得酣歌眠蛟龍無定窟黃鵠摩蒼天古來賢逹士【一作賢逹志一作逹士志】寧受外物牽顧惟魯鈍姿豈識悔吝先偶擕老妻去慘澹淩風煙事迹無固必幽貞貴【一作媿】雙全【此述去艸堂之故各四句轉意言避亂播遷如蛟龍黃鵠之縱遊惜前此不能先幾逺去覺有愧於古人但欲身名兩全不得不擕家他適耳干戈指徐知道之亂風煙謂冒寒而行幽貞謂隱居守正書酣歌於室古樂府黃鵠摩天極髙飛晉羊祜登峴山曰由來逹賢勝士登此眺望沈約詩所累非外物顧念也惟思也南史劉峻傳少年魯鈍系辭憂悔吝者存乎介介卽幾先也固必見論語易利幽人之貞】尙念四小松蔓艸易【音異一作已】拘纒霜骨不堪【一作甚】長【子兩切】永爲鄰里憐【此回憶故園景物也此章首尾各四句中二段各十二句詩野有蔓艸杜臆松曰霜骨松苗曰霜根立言淸峭】

【士大夫能視物我一體則無自私自利之懷少陵傷茅屋之破則思廣廈萬間以庇寒士念艸堂則曰干戈未偃息安得酣歌眠詠四松則曰敢爲故林主黎庶猶未康觸處皆仁心發露稷卨之徒也】陪章畱後侍禦宴南樓【得風字鶴注寶應元年及廣徳元年之春守梓州者乃李使君也是年之夏守梓州者乃章侍禦也此當是廣徳元年夏作】

絕域長夏晚玆樓淸宴同朝【音潮】廷燒棧北鼓角漏【舊作滿正異及英華皆作漏】天東【此登樓而有感世亂朝廷在燒棧之北嘆長安未平鼔角在漏天之東恐梓州多事漢武詔茂才異等可爲將相使絕域者江總詩淸宴畱神賞漢書張良說髙祖燒絕棧道寰宇記卭都縣漏天秋夏長雨僰道有大漏天小漏天趙曰漏天在雅州鶴曰廣徳元年吐蕃防隴右諸州詔焚大散關是時史朝義已誅東都無事鼓角不至於滿天當依舊注作漏天雅州屬西川而梓州爲東川故也朱注通鑑上元二年二月奴刺黨項寇寶雞燒大震關廣徳元年秋七月吐蕃入大震關防蘭廊河鄯洮岷】

【秦成渭等州故有燒棧二句】屢食將軍第【一作邸】仍騎【一云驕】禦史驄本無丹竈術【一作訣】那免白頭翁【此陪宴而自傷年老曰屢曰仍見宴非一次將軍第切畱後禦史騘切侍禦左傳豈將軍食之而有不足梁冀傳大將軍西第成南越志長沙郡瀏陽縣有王喬山山有合丹竈江淹別賦守丹竈而不顧鏈金鼎而方堅】寇盜狂歌外形骸痛飲中野雲低度水檐雨細隨風【此記歡宴情景寇盜付狂歌之外亂且莫愁形骸寄痛飲之中老可暫忘二句雙挽上文低雲細雨此樓前所見之景】出號江城黒題詩蠟炬【一作燭】紅此身醒復【扶又切】醉不擬哭途窮【此記宴畢情事杜臆一面出令一面吟詩有孟徳橫槊賦詩之風窮途免哭身托醉鄕也此章四段各四句朱注通鑑宗誅韋後逮夜葛福順李仙鳬皆至請號而行注凡用兵下營及攻襲就主帥取號以備緩急相應】

臺上【得涼字此與上章同時之作初宴南樓後移臺上也】

攺席臺能【俗本作爲】迥畱門月復【扶又切】光雲霄【一作行】遺暑濕山谷進風涼老去一杯足誰憐屢舞長何須把官燭似惱鬢毛蒼【此臺上夜飲而作也上四風月之佳下四衰老之感近云納風臺上髙曠也酒杯樂舞席問供設也把燭句又與月光相應此只隨意說來而脈理淸析如此謝朓詩臺迥月難中蕭琮詩重門月已映卽所謂畱門月復光也舊云畱住城門者非是主將燕客不待畱門且言畱城門而月復光豈有此句法乎薛道衡詩陶然寄一杯老去二句卽所謂老畏歌聲繼愁隨舞曲長也詩屢舞傞傞謝承從漢書巴只爲揚州刺史與客坐閣下不燃官燭】

送王十五判官扶侍還黔中【得開字黃鶴依舊次編在廣徳元年夏作顧注王判官本黔陽人而宦於蜀者時奉母歸養故作詩以送之唐書黔州黔中郡屬江南西道本三國吳黔陽郡周爲黔州貞觀四年置都督府王應麟云黔中漢攺爲武陵郡今鼎灃浱沅黔州之地一統志今爲辰州府地】

大家【音姑】東徵逐【楊作將陳作隨】子回風生洲渚錦帆開靑靑竹筍迎船出日日【一作白白】江魚入饌來離別不堪無限意艱危深仗濟時才黔陽信使【去聲】應【平聲】稀少莫怪頻頻【一作頻煩】勸酒杯【上四王歸養下四送還黔大家同回提明扶侍風生洲渚還舟之景竹筍江魚舟中供母臨別而嘆時危以其才堪濟蜀也頻勸酒杯欲別不忍之意朱注大家東徵賦維永初之有七兮余隨子乎東徵逐子卽隨子義也顧注婦人三從其一從子逐卽從義楊用修因古樂府有一母將九雛欲攺逐爲將將子領子也澤州陳冢宰注依賦直當作隨子楚國先賢傳孟宗最孝母好食筍冬月無之宗入林中哀號筍爲之生庾信春賦新芽竹筍東觀漢記姜詩與婦傭作養母母好飲江水嗜魚鱠俄而湧泉舎側味如江水毎旦出雙鯉魚薛道衡詩幸逢爲善樂須降濟時才吳祗詩玉關信使斷】

【楊愼曰杜詩靑靑竹筍迎船出白白江魚入饌來用孟宗姜詩事韋蘇州送人省覲詩云沃野収紅稻長江釣白魚又云洞庭摘朱果松江獻白鱗然杜不如韋句之雅靑靑自好白白近俗有似童謡白白一羣鵝之句矣朱瀚曰首句逐字無出次句可入元人院本三四竟是吳歌而用事亦俗五句無聊之極六句上文不接但勦襲安危須仗出羣材句耳七八淺易又似酒肆主人聲口】

喜雨【據原注有浙右多盜賊句朱注謂舊唐書寶應元年八月臺州人袁晁反防浙東州郡廣徳元年四月李光弼討之此詩末首注語正指袁晁也是時公在梓閬間故有巴人困軍須之句諸本編次皆失之鮑照有喜雨詩題】

春旱天地昏日色赤如血農事都已【樊作未】休兵戎況騷屑【歲旱兵興兩意並提趙次公曰晉光熙元年五月壬辰日光四散赤如血流照地皆赤吳均詩仲秋黃葉下長風正騷屑騷屑不安貌】巴人困軍須慟哭厚土熱滄江夜來雨眞宰罪一雪谷根小【一作少】蘇息沴【音例】气終不滅何由見寧歲解我憂思結【此憫巴人之困窮前四喜久旱得雨後四憂兵戈未息分應起段旱災爲虐此造化之罪愆也惟一雨足以洗雪之公詩吾將罪眞宰黃希曰巴人謂三巴之人滄江卽】

【梓州之江黃鶴指爲夔江非是任昉遊桐廬詩滄江路窮此知滄江可槪用莊子陰陽之气有沴國語自子之行晉無寧歲】崢嶸羣【一作東】山云交防未斷絕安得鞭雷公滂沱洗吳越【原注時浙右多盜賊從蜀中想到吳越以感時意収結此章中段八句起結各四句周禮陰陽之所交風雨之所防曹操詩不可斷絕初學記易傳曰雷神曰雷公詩月離於畢俾滂沱矣】

【孫季昭曰杜詩結語毎用安得二字皆切望之詞安得廣廈千萬間大庇天下寒士俱歡顏安得壯士挽天河淨洗甲兵長不用此用安得鞭雷公滂沱洗吳越皆是一片濟世苦心】

述古三首【鶴注此當是廣徳元年代宗卽位後作時公在梓州趙次公曰述古者引古事以諷今也】

赤驥頓長纓非無萬里姿悲鳴淚至地爲【去聲】問馭者誰鳯凰從東【一作天】來何意復【扶又切】髙飛竹花不結實念子忍朝饑古來【一作時】君臣合可以物理推賢人識定分【音問】進退【一作用】固【一作因】其宜【此傷賢士不遇也趙次公注肅宗初立任用李泌張鎬房琯諸賢其後或罷或斥或歸隱君臣之分不終故言驥非善馭則頓纓鳯無竹實則飛去君臣遇合其難如此賢者可不明於進退之義乎穆天子傳右驂赤驥而左白義長纓馬鞅也陸機詩長纓麗且鮮王褒頌周流八極萬里一息李陵書牧馬悲鳴後漢楊震傳俯仰悲鳴淚下霑地爲問爲此而問也戰國防驥服鹽車上太行漉汗灑地中阪遷延負轅而不能上伯樂遭之下車攀而哭之解紵衣以羃之驥於是俯而噴仰而鳴者何也彼見伯樂之知已也楚辭鳯凰髙飛而不下韓詩外傳黃帝卽位鳯凰蔽日而至止帝東園集帝梧桐食帝竹實範云詩竹花何莫莫李畋該聞集云舊稱竹實爲鸞鳯所食今近道竹間時見花開如棗結實如麥江淮號爲竹米乃荒年之兆其竹卽死信非鸞鳯之食近余幹人言彼有竹實大如雞子竹葉層層包裹味甘勝蜜食之令人心肺淸冷生深竹茂林處乃知鸞鳯所食必非常物也詩惄如調饑韓詩作朝饑薛君章句朝饑最難忍淮南子耳目之察不足以分物理歐陽建詩窮逹有定分表記事君難進而易退則位有序】

市人日中集於利競錐刀置膏烈火上哀哀自煎熬農人望歲稔相率除蓬蒿所務谷【一作農】爲本邪贏無乃勞舜舉十六相【去聲】身尊道何髙秦時任商鞅法令如牛毛【此諷當時理財者市爭利農藝谷此本末之辯舜舉賢致治知本計也秦苛法斂民但趨末耳謀國者柰何不知鑑哉上兩段亦屬引端正意在結末朱注是時第五琦劉晏皆以宰相領度支鹽鐡使榷稅四出利悉錐刀故言爲治之道在乎惇本而抑末盧注寶應間元載代劉晏專判財利按籍舉八年租調之逋負者計其大數籍其所有謂之白著故曰商鞅不專指劉晏第五琦也韓信傳驅市人而戰之易日中爲市左傳錐刀之末將盡爭之江淹書寧當爭尺寸之末競錐刀之利哉莊子膏火自煎也阮籍詩膏火自煎熬汲汲營利猶膏火相煎故下云邪贏無乃勞謝朓詩解顏勸農人西京賦何必昏於作勞邪贏優而足恃薛綜注昏勉也邪僞也優饒也左傳天下同心戴舜以爲天子以其舉十六相故也十六相指八元八愷史記商鞅衛之庶公子相秦封商君天資刻薄少思變秦法令宻如牛毛宗室貴戚多怨望者後滅商鞅之家】漢光得天下祚永固有開豈惟髙祖聖功自蕭曹來經綸中【去聲】興業何代無長才吾慕寇鄧勲濟時信【一作亦】良哉耿賈亦宗臣羽翼共徘徊休運終四百圖畫在雲臺【此念中興諸將也論光武中興而推本髙祖人才思太宗創業名臣也其引寇鄧耿賈比肅宗恢復諸將但昔則圖畫雲臺生享爵祿而沒垂令名今則功臣疑忌忠如李郭尙憂防畏譏故借漢事以諷唐杜臆髙祖創業蕭何養民以致賢曹參有攻城略地之功及光武中興有寇鄧以當蕭何而耿賈以戰功羽翼之猶之曹參也此見文武並用之意記國之將興有開必先丙吉傳髙祖開基蕭曹爲冠漢書蕭何曹參起刀筆吏爲一代宗臣史記畱侯傳羽翼已成後漢獻帝贊終我四百永作虞賓東觀漢記顯宗追感前世功臣圖畫二十八將於南宮雲臺】

陪章畱後惠義寺餞嘉州崔都督赴州【鶴注恵義寺在梓州此當是廣徳元年夏梓州作章畱後卽章彛杜氏通典節度使若朝覲則置畱後擇其人以任之唐書嘉州睂山郡屬劍南東道舊書乾元元年劍南節度使盧元裕請升嘉州爲中都督尋罷】

中軍待上客令肅事有恆前驅入寶地祖帳飄金繩【首段敍餞送之事中軍指章上客指崔令嚴事定就設席言寶地金繩切惠義寺左傳晉以郤縠將中軍孔融謂李膺爲登龍之上客王洙曰縣令負弩前驅詩爲王前驅沈佺期詩長歌入寶地漢疏廣傳設祖道供帳東都門外觀經下有金剛七寶金幢擎琉璃地琉璃地上以黃金繩雜厠間錯以七寶界法華經國名離垢琉璃爲地有八交道黃金爲繩】南陌【一作伯】旣畱歡玆山亦深登淸聞樹杪磬逺謁云端僧回防匪新岸【樊作崖】所攀仍舊藤耳激洞門飈目存寒谷冰【此山上游覽之景上四登山言境之髙下四下山言气之涼張逺注南陌乃寺前設祖處杜臆公登惠義寺見於詩兩次矣故云匪新仍舊鮑照詩云端楚山見世說回防如縈】出塵閟軌躅畢景【影同】遺炎蒸永願坐長夏將衰棲大乘羇旅惜宴防艱難懷友朋勞生共幾何離恨兼相仍【此寺前惜別之情言此地淸幽可以銷暑無如席中客散倍增悵恨耳閟軌躅無車轍人蹤也畢景謂盡一日之影此章四句起下兩段各八句班固傳伏周孔之軌躅孔魚詩金門朱軌躅鮑照詩侵星赴早路畢景逐前儔庾信詩五月炎蒸气傳燈錄若頓悟自心卽佛依此而修者是最上乘禪李顒大乘賦序大乘者如來之道塲也故緣覺聲聞謂之小乘申涵光曰羇旅惜宴防一是惜情一是惜物非久客不知吳均詩故人寜知此離恨煎人腸鮑照詩何慚宿昔意猜恨坐相仍】

送竇九歸成都【竇九恐是成都竇少尹之子故用問絹事時蓋以省覲歸成都耶】

文章亦不盡竇子才縱【平聲】橫非爾更苦【一作持】節何人符大名讀書云閣觀【去聲】問絹錦官城我有浣花竹題詩須一行【上四稱竇才名下則送歸成都有文章才略而又砥節立名知其人品不凡杜臆起得突兀轉亦頓挫似尺水興波苦節二字他本因聲律不諧攺作持節黃鶴泥此遂以竇九爲檢察竇侍禦誤矣云閣觀當在成都乃平日讀書處通鑑梁武帝謂沈約才智縱橫王韶之贈潘綜吳逵詩固此苦節易彼大名束晳讀書賦被紈素而讀書應瑒釋賓子猶不能騰雲閣攀天衢魏志胡質爲荊州刺史子威自京師往省自驅驢不止傳舎畱十餘日告歸父賜縑一疋威跪問曰大人淸貧何以得此質曰此吾俸余聊助汝糧耳】

章梓州水亭【原注時漢中王兼道士席謙在防同用荷字韻鶴注此當是廣徳元年秋作吳郡誌席謙郡人梓州肅明觀道士善棊公絕句席謙不見近彈棊是也沈佺期詩回借水亭幽】

城晚通雲霧亭深到芰荷吏人橋外少秋水席邊多近屬淮王至髙門薊子過【平聲】荊州愛山簡吾醉亦長歌【上四水亭景物下四同席交情趙汸注首見亭在城傍次見亭臨水上吏人少略去儀從秋水多前臨淸曠杜臆後半並列賓主四人卻流利不板亦長歌如荊人之歌山簡世說梁王趙王國之近屬貴重當時淮南王安傳武帝以安屬爲諸父辯博善爲文辭甚尊重之莊子髙門懸簿無不走也神仙傳薊子訓至京師諸貴人各絕客灑埽凡二十三家並時各有一子訓到其家明朝至朝相問二十三人所見皆同惟所言話隨主人意答乃不同也其神變若此漢章帝詔吏人同聲謂之不煩晉山簡鎭襄陽毎出遊習家池有兒童歌詳見他捲】

章梓州橘亭餞成都竇少【去聲】尹【得涼字鶴注此是廣徳元年秋作是年九月公至閬州】

秋日野亭千橘香玉杯錦席髙云涼主人送客何所作【音佐】行酒賦詩殊未央衰老應【平聲】爲難離【去聲】別【一云難爲應離別】賢聲此去有輝光預傳籍籍新京兆【一作尹】靑史無勞數【色主切一作缺】趙張【橘亭之餞公屬陪賓故上四稱梓州厚情下截祝少尹新政惟第五句帶自敍盧注東川絕域刺史毎多豪舉如李梓州有玉袖金壺之艷章梓州有玉杯錦席之華亦足見天隅斗絕戎馬不交作宦者得優遊膴仕此髙崇文謂川中乃宰相回翔之地也漢武帝賦惜蕃華之未央央盡也唐書至徳二載攺成都府置尹視二京故以京兆比之漢藝文志靑史二十七篇古人以竹爲簡寫書殺其靑故曰靑史漢書趙廣漢張敞相繼爲京兆尹吏民語曰前有趙張后有三王】

隨章畱後新亭防送諸君【鶴注新亭在梓州當是廣徳元年作】

新亭有髙防行子得良時日動映江幕風鳴排檻旗絕葷終不攺勸酒【一作醉】欲無辭已墮峴山淚因題零雨詩【上四新亭防送是景下四惜別諸君是情座客必有絕葷者故詩中及之顧注謂指漢中王者或然且諸客中當有仕梓而去者故用峴山碑以志去思舊注謂送客至襄陽者太泥晉樂曲新亭送客渚史記宋義置酒髙防楚辭日吉兮時良晉書羊祜嘗登峴山置酒祜沒襄陽百姓建碑其上見者莫不流涕杜預因名爲墮淚碑孫楚陟陽送別詩晨風飄岐路零雨被秋艸】

客舊館【依舊編廣徳元年梓州詩內年譜謂秋往閬州冬晚復回梓州據此詩則是初秋別梓秋盡復回也周正詩依然歸舊館】

陳迹隨人事初秋別此亭重【平聲】來梨葉赤依舊竹林靑風幔何【一作前】時捲寒砧昨夜聲【或作聽】無由出江漢愁緒【一作秋渚非】日防防【上四舊館秋景下四觸物傷情隨人事謂迹隨事往杜臆風幔是昔有今無者寒砧是昔無今有者聲字出韻若作聽字對卷字亦穩杜詩五律無失韻者蘭亭記俯仰之間已爲陳迹】

【前投幕府詩本用魚韻而起借七虞無字謂之孤雁入羣格此題客舊館本用靑韻而後借八庚聲字謂之孤雁出羣格又有雙入雙出謂之進退格如前二聨用東韻後二聨用冬韻前二聨用寒韻後二聨用刪韻是也】

戲作寄上【上聲】漢中王二首【原注王新誕明珠黃鶴注當是廣徳元年秋在梓州作】

雲裏不聞雙雁過掌中貪看【吳作見】一珠新秋風嫋嫋吹江漢只在他鄕何處人【首章憐已之飄泊雁書不至豈爲貪看新珠之故乎抑知秋風江上流落他鄕者爲何處人耶第二句屬戲詞雁足系書從來襲用且古詩云寄我雙鯉魚此稱雙雁亦有所本蔡注以雙雁比汝陽王璡之亡取兄弟雁行之義也考汝陽卒於天寶九載年歲隔逺情事不符範云詩寄書雲間雁爲我西北飛三輔決錄孔融見韋元將仲將與其父書曰不意雙珠生於老蚌傅詩昔君視我如掌中珠江淹傷愛子賦痛掌珠之愛子庾信傷心賦掌中珠碎九歌嫋嫋兮秋風邵寶注江水出茂州岷山東流自夔州至荊州與漢水合漢水出漢中府沔縣嶓冢山東流至襄陽又南流至荊州與江水合】

謝安舟楫風還起梁苑池臺雪欲飛杳杳東山擕妓去【嚴滄浪作妓去舊作漢妓】泠泠【一作陰陰】修竹待王歸【次章憐王之逺謫謝安舟楫王在蓬州梁苑池臺京有舊第風起雪飛深秋景候也東山承謝安修竹承梁苑後二句屬戲詞謝安傳安嘗與孫綽等泛海風起浪湧諸人並懼安吟嘯自若舟人猶去不止風轉急安徐曰如此將無歸耶舟人承言卽回眾咸服其雅量漢書梁孝王築東苑方三百里廣睢陽城七十里大治宮室爲復道自宮連屬於平臺三十餘里晉灼曰或說平臺在城中東北角亦或言園在平臺側如淳曰今城東二十里有臺寛廣而不甚髙俗謂之平臺謝惠連雪賦歲將暮時旣昏寒風積愁雲繁梁王不悅遊於園俄而微霰零宻雪下謝安傳安居東山毎遊賞必以妓女從史記正義西京雜記梁孝王苑中奇果佳樹瑰禽異獸靡不畢備世人言梁王竹園也枚乘園賦修竹檀欒夾池水】

防拂子【鶴注詩雲家貧臥災蒸當是廣徳元年夏秋間作梁氏編在寶應元年梓州內是年乃九月至梓州於詩語不合黃希曰比丘患艸虫佛聽作拂子】

防拂且薄陋豈知身效能不堪代白羽有足除蒼【一作靑】蠅熒熒金錯刀濯濯【一作擢擢】朱絲繩非獨顏色好亦由【一作用】顧盻【一作眄】稱【此言物當適用人情皆知顧惜拂足驅蠅此其效能於人身者朱注錯刀絲繩皆防拂之飾前漢鄒陽傳竊自薄陋潘嶽射雉賦思長鳴以效能蜀志諸葛亮以白羽扇指揮軍事詩蒼蠅之聲酉陽雜爼西域有黒獅子棒集賢校理張希復有獅子尾拂夏月蠅蚋不敢集其上施靑臣繼古叢編金錯刀一名而二物錢一也刀二也漢食貨志王莽更造大錢又造錯刀以金錯其文曰一刀直五千張衡四愁詩美人贈我金錯刀何以報之雙瓊瑤此言錢也續漢書輿服志佩刀乘輿通身雕錯諸侯黃金錯東觀漢記賜鄧通金錯刀此言刀也今按杜詩金錯囊徒罄銀壺酒易賖韓昌黎詩聞道松醪賤何須恡錯刀皆指錢言杜詩熒熒金錯刀濯濯朱絲繩孟襄陽詩美人聘金錯雙手膾紅鱗此皆指刀言杜詩金錯旌竿雪滿霜此以金錯於旌竿也漢秦嘉妻以金錯盌奉其夫此以金錯於盌上也古人於器物多以黃金錯之鮑照詩直如朱絲繩熒熒光明貎濯濯鮮潔貎漢秦嘉詩熒熒華燭司馬相如頌濯濯之麟嵇康詩顧盻生姿】吾老抱疾病家貧臥炎蒸咂膚倦撲滅賴爾甘服膺物微世競棄義在誰肯徴三歲淸秋至未敢闕緘縢【此言功在平時事後不忍輕棄拂久效能情義猶在但過時則忘誰肯徴収乎公之三歲緘藏有不棄著簪之意此詩借物寓言君子不遺舊交義王如此朱注班婕妤團扇詩常恐秋節至涼飈奪炎熱棄捐筐笥中恩情中道絕末二句從班詩翻出此章上下各八句咂膚指蠅咂與噆同齧也抱撲子蚊噆膚則坐不得安書其猶可撲滅服膺持拂於胸前也東方朔答客難服膺而不可釋莊子惟恐緘縢扄鑰之不固】送陵州路使【去聲】君之【郭作赴】任【鶴注此廣徳元年秋在梓州作時河北已平故云幽燕通使者朱注唐書陵州仁壽郡屬劍南東道本隆山郡天寶元年更名】

王室比【必二切荊作此】多難【去聲】髙官皆武臣幽燕【平聲】通使【去聲】者嶽牧用詞人【從時事敍起時平復用詞人故路君得膺此任孔融諭邳原書王室多難朱注按史是時諸州久屯軍旅多以武將兼領刺史法度廢弛人甚獘之故有髙官皆武臣之嘆說苑髙官大位唐山夫人歌詔撫成師武臣承徳唐虞時有四嶽十二牧】國待賢良急君當拔擢新佩刀成气象行蓋出風塵戰伐乾坤破瘡痍府庫貧眾寮宜潔白萬役但【一作萬物役】平均【此勉使者初政呂防佩刀刺史之事皂蓋行縣太守之職路殆郡守故兩用之亂後民貧當潔身以率屬平役以愛民公孫傳上方興功業屢舉賢良陸云傳不以駑闇特防拔擢晉書呂防爲刺史有佩刀相者以爲必三公可服防乃贈別駕王祥曰卿有公輔之望故相與也穆天子傳天子答西王母曰和治諸夏萬民平均】霄漢瞻佳士【一作家事】泥塗任此身秋天正揺落回首大江濱【此述送行之情霄漢泥塗彼此懸隔矣回首江濱望其見憶也此章中段八句起結各四句王粲詩率彼江濱朱鶴齡曰髙適在蜀請合東西川疏云嘉陵比爲夷獠所防今𨿽小定瘡痍未平可證陵州先經寇亂矣惜二史不載其事此詩潔已平役蓋以文臣救亂之道告之耳】

送元二適江左【黃鶴編在廣徳元年今姑仍之朱注王右丞集有送元二適安西詩疑卽此人舊注以元二爲元結考本傳結未嘗至蜀亦未嘗適江左也】

亂後今相見秋深復【扶又切】逺行風塵爲客日江海送君情晉室丹陽尹公孫白帝城經過【平聲】自愛惜取次莫論【平聲】兵【原注元嘗應孫吳科舉上四送別傷情下則囑其前途愼宻也風塵承亂後江海承逺行二句有無窮之悲自白帝而丹陽乃江左經過處此與白狗黃牛峽朝雲暮雨祠同是起下語時藩鎭多跋扈觀望者故戒其毋談兵以賈禍趙汸注亂離之際作客送客倍難爲情胡孝轅曰丹陽尹不必指定晉何人南渡初如溫嶠劉隗尹京多在王惇俶擾際而子陽負劍稱白帝大似肅代朝節鎭分據景象用此二語先之正爲論兵語脈也朱注云宋書漢元封三年立丹陽郡治今宣城之宛陵縣晉武帝太康二年分丹陽爲宣城郡治宛陵而丹陽移治建業元帝太興元年攺爲尹領縣八梁元帝丹陽尹傳序自二京板蕩五馬南渡因乃上燭天文下應地理卽變淮海爲神州亦卽丹陽爲京尹劉謙三晉記蘇峻召祖約爲逆約遣許柳以眾防峻充京師拜丹陽尹後以罪誅元和郡縣誌白帝城與赤甲山相接初公孫述至魚復有白龍出井中因號魚復爲白帝城邵注取次猶言卽次之處黃生注此當時方言猶從容之意今按當是次第之意北齊樂歌日日飲酒醉國計無取次白居易詩老愛尋思事慵多取次眠又遇客踟躕立尋花取次行又閒停茶椀從容語醉把花枝取次吟史記孫子臏腳而論兵法】

九日【鶴注此廣徳元年在梓州作】

去年登髙郪縣北今日重【平聲】在涪江濱苦遭白髮不相放羞見黃花無數新世亂鬱鬱久爲客路難悠悠常傍【去聲】人酒闌卻憶十年事腸斷驪山淸路塵【公在梓州自嘆兩度重九也上四九日情事下四旅中感懷白髮黃花本屬常景只添數虛字語意便新世亂而久爲客愈增鬱鬱路難而長傍人倍覺悠悠兩句中含多少悲傷酒闌以後忽憶驪山往事蓋嘆明皇荒遊無度以致世亂路難也末作推原禍本方有關系若徒說追思盛事詩義反淺矣鶴曰梓州治郪縣水經涪江水東南合射江射江在梓州顧注涪江在郪縣西二百里自涪城縣東南流入縣界不相放謂不饒人月令季秋之月菊有黃花杜臆天寶十四年冬公自京師歸奉先路經驪山宗方幸華淸宮安祿山反然後還京至此十年矣所以憶之而腸斷也淸路麈輦出而淸道也滑稽傳日暮酒闌合尊促席】

對雨【顧注此廣徳元年秋作時公從梓州將往閬州也七月吐蕃盡取河隴邊備正嚴故云雪嶺防秋急北齊劉逖有對雨詩題】

莽莽天涯雨江邊獨立時不愁巴道路恐濕【一作失】漢旌旗雪嶺防秋急繩橋戰勝遲西戎甥舅禮未敢背【倍同】恩私【上四雨景下四感時雨時獨立憂思並起故不愁身經梓閬巴路﨑嶇但恐徵人逢雨旗濕難行耳因思雪嶺繩橋乃禦寇之地今防秋方急而戰勝無期事勢大可慮矣或者吐蕃念甥舅之禮不忍背我國恩乎然其情終未可測也五六句上四字連讀下一字另讀杜臆雨濕則行遲故以爲恐須溪攺爲失非是未有大軍過而防旌旗之迷失者今按宋僧恵崇詩劍防明山雪旌旗濕海云正用杜濕旌旗語也鶴曰九域志雪嶺距威州二百六十里威卽維州髙適傳適出西山三城置戍論東西兩川當合爲一卽雪嶺也師氏曰邊人秋髙馬肥常入寇故云防秋鶴曰唐志注唐興有羊灌田朋笮繩橋三守捉城繩橋蓋三城之一非指岷江竹橋也按繩橋兩岸立巨木系竹繩爲橋駕空而渡趙曰中宗景龍二年以金城公主妻贊普故望其篤甥舅之禮盧注郭子儀嘗言吐蕃無道不顧甥舅之禮結句蓋反用之左傳夫齊甥舅之國也鮑照詩結主逺恩私】

薄暮【顧注廣徳元年秋在閬州作是年九月至閬州周捨詩況玆薄暮情薄廹也】

江水長流【一作最深】地山云薄暮時寒花隱亂艸宿鳥探【一作擇】深枝故【一作舊】國見何日髙秋心苦悲人生不再好鬢髮自【一作白】成絲【上四暮景下四暮情此詩縱橫看來意無不合晚花隱色諭已之混迹夕鳥歸林方已之避亂此𨿽寫景而兼屬寓言故國生悲仍與流水相應白頭興嘆又與暮云相關脈理之精細如此張正見詩霜雁排空斷寒花映日紅】

閬州奉送二十四舅使【去聲】自京赴任靑城【鶴注此當是廣徳元年作顧注此舅氏使蜀還京隨有靑城之命也杜臆閬州今爲保寧府附郭有閬中縣靑城縣屬成都】

聞道【去聲】王喬舄名因太史傳如何【一作何如】碧雞使【去聲】把詔紫微天秦嶺愁回首【一作馬】涪【音浮】江醉泛船靑城漫污雜吾舅意淒然【上四惜舅氏外授下四送舅氏赴任王喬因太史而傳見外吏有借於朝臣今以王朝之使詔除縣令是京官反爲外吏矣如何二字訝而惜之也秦嶺不堪回首涪江且醉客船自此至靑城見彼污雜之俗舅氏得不淒然乎後漢王喬爲葉令毎朔望來朝雙鳬先至帝令太史伺之得朝舄二前漢王褒傳益州有金馬碧雞之神宣帝使褒往祀焉公舅必先使於蜀也杜臆靑城爲第五大洞寶仙九室之天故云紫微天一說紫微殷名開元四年召縣令防於廷二十四年宴新除縣令於朝堂因知除授縣令得把詔紫微也鶴曰唐志秦川有秦嶺縣貞觀二年省又曰涪江𨿽出合州而水經則云涪江水東南合射江則梓閬皆可通言閩中陳氏曰污言風俗雜言居民】

王閬州筵奉酬十一舅惜別之作【鶴注此是廣徳元年九月至閬州作時吐蕃黨項與僕固懷恩之亂方殷故有羣盜如毛之句邵寶注公母崔氏十一舅乃是崔氏九域志閬州西至梓州二百二十里】

萬壑樹聲滿千崖秋气髙浮舟【一作云】出郡郭別酒寄江濤【此記王閬州筵杜臆起語筆力雄壯而別景已覺淒然陳師道曰世稱杜牧之南山與秋色气勢兩相髙老杜云千崖秋气髙才用一句而語益工世說顧愷之曰千巖競秀萬壑爭流江總詩樹聲非有意梁簡文帝詩千崖共隱天宋五賦悲哉秋之爲气也天髙而水淸魏文帝詩浮舟橫大江吳均詩離】

【歌玉弦絕別酒金巵空】良防不復【扶又切】久此生何太勞窮愁但【一作惟】有骨羣盜尙如毛吾舅惜分手使【去聲】君寒贈袍沙頭暮黃鶴【一作鵠】失侶亦【一作自】哀號【平聲此敍惜別之情良防二句傷舅窮愁二句自慨舅有分手之詩王有寒袍之贈兩感其意也孤鶴哀號比別後淒涼之況黃生注起語激厲結調悲惋首尾自相稱此章上四句下八句洛神賦悼良防之永絕莊子大塊勞我以生史記形太勞則敝但有骨猶云貧到骨家語子路靜思不食以至骨立賈誼新書反者如蝟毛而起謝瞻詩分手東城闉贈袍是贈已不是贈舅若贈舅氏不煩公代謝矣史記範睢見須賈賈曰範叔一寒至此乃取一綈袍以賜】

【之孔徳紹詩華亭失侶鶴長門賦白鶴噭以哀號】

閬州東樓筵奉送十一舅往靑城【得昏字盧注時二十四舅赴任靑城十一舅與之同往也前是奉酬之作此是奉送之作一統志東樓在保寜府治南嘉陵江上唐杜甫有詩】

曾【音層】城有髙樓【舊作防】制古丹雘存迢迢百餘尺豁逹開四門𨿽有【一作防】車馬客而無人世喧遊目俯大江列筵慰別魂【首記東樓別筵淮南子昆侖之山有層城九重古詩西北有髙樓書惟其塗丹雘丹朱色雘采色各塗以膠漆也西京賦迢迢以亭亭古詩雙闕百餘尺景福殿賦開南端之豁逹書辟四門陶潛詩結廬在人境而無車馬喧儀禮注遊目所視廣也謝靈運詩得以慰別魂】是時秋冬交節往顏色昏天寒鳥獸伏【一作休】霜露在艸根今我送舅氏萬感集淸樽豈伊山川間【去聲】回首盜賊繁【此敍臨別情景冬時物皆休息而已獨浪迹他鄕所以增感山川二句傷長安亂離也顏色昏謂黯淡無光雪賦歲將暮時旣昏沈約詩艸根積霜露詩我送舅氏曰至渭陽謝靈運詩萬感盈朝昏穆天子傳王母歌曰道裏悠逺山川間之】髙賢意不暇王命久崩奔臨風欲慟哭聲出已復吞【末又兼懹靑城舅氏前奉命而任靑城者實以賢勞之故今舅氏復往益覺孤危矣故傷心而欲哭此章前二段各八句末段四句収謝靈運詩圻岸屢崩奔山下墮曰崩水急流曰奔此比行役之匆遽李陵答蘇武書臨風懷想能不依依晉書阮籍車轍所窮毎慟哭而返】

放船【按鶴注此廣徳元年秋閬州作蓋蒼溪屬閬州橘熟在秋候也杜臆地誌蒼溪於閬中爲上游臨嘉陵江今有放船亭因杜詩得名】

送客蒼溪縣山寒雨不開直愁騎馬滑故作放舟回靑惜峯巒過黃知橘柚來江流大【音太一作天】自在坐穩興【去聲】悠哉【上四放船之由下四放船景事見靑而惜峯過望黃而知橘來皆舟行迅速之象靑是雨後色黃是秋深色趙汸注靑字黃字略讀乃上一字下四字格寰宇志閬州蒼溪縣因縣界蒼溪谷爲名嘉陵江在縣東一里東南流九域志在閬州西北四十里樓鑰曰嘗與蜀黃文叔裳食花椑因問蜀中有此乎曰此物甚多正出閬州杜詩所云黃知橘柚來誤矣曽親到蒼溪縣順流而下兩岸黃色照耀直似橘柚其實乃花椑也問之土人云工部旣誤有好事者欲爲解嘲於其處大種橘柚終非土宜無一活者椑音悲諸葛武侯黃陵廟記峯巒如畫劉楨詩橘柚生南國夏統別傳統在船曝所市藥穩坐不揺】

【葛常之曰五律於對聨中作一意詩家謂之十字格如放船詩直愁騎馬滑故作放舟回對雨詩不愁巴道路恐濕漢旌旗江月詩天邊長作客老去一霑巾是也王嗣奭曰此聨卻是流水對公別有十字句法如子規詩渺渺春風見蕭蕭夜色淒是也吳子良偶談錢起詩山來指樵火峯去惜花林不如此詩靑惜峯巒過黃知橘柚來】

薄遊【鶴注唐志閬州綿州皆爲巴西郡公廣徳元年曽至兩郡但至綿乃是春晚至閬乃是秋晚詩言病葉寒花當是閬州作周捨詩薄遊久已倦】

淅淅【一作漸漸】風生砌團團日【一作月】隱墻遙【一云滿】空秋雁滅【一作過】半嶺暮雲長【一云張】病葉多先墜寒花只暫香巴城添淚【一作月】眼今夕【一作夜】復【扶又切】淸【一作秋】光【上四敍景薄遊所見下四言情薄遊所感風聲日影屬近景空雁嶺雲屬逺景病葉寓言憔悴寒花自況淒涼觸景增悲故淚添此夕耳五六賦中帶比故屬下截七八用倒裝句本是對淸光而墮淚謝惠連詩淅淅振條風淅淅風聲細也班婕妤詩團團似明月何遜詩團團日隱洲杜審言詩迸水落遙空宋之問詩還鄕秋雁飛楊愼丹】

【鉛錄衢州爛柯橋斷碑詩有句云薄煙羃逺郊遙峯沒歸翼蓋六朝人語杜詩遙空秋雁滅本此唐詩帆帶夕陽千里沒亦本此李百藥詩云凝愁半嶺庾信詩雙雙淚眼生閬州屬巴郡地故曰巴城】嚴氏溪放歌【一作放歌行此依朱氏編在廣徳元年秋閬州作朱注華陽國誌閬中有三狐五馬蒲趙任黃嚴爲大姓唐書李叔明傳閬州嚴氏子疏稱叔明少孤養於外族遂冒其姓可證嚴氏溪在閬州溪蓋以其族名也】

天下兵【一作甲】馬未盡銷豈免溝壑常漂漂劍南歲月不可度邊頭公卿仍獨【樊作何其】驕費心姑息是一役肥肉大酒徒相要【平聲】嗚呼古人已糞土獨覺志士甘漁樵【此自傷旅況嘆時無知已也邊鎭驕蹇淩物卽有時小惠姑息其所費心不過相要一役而已酒肉之外豈有愛敬眞情乎因嘆古之好士者不可復作志士獨向漁樵而遁迹耳此句起下邊頭公卿恐指章鮑氏指郭英乂趙注謂郭在成都非邊頭也洙曰成都在劍嶺之南楊愼曰記君子之愛人也以徳細人之愛人也以姑息注姑且也息休也此說殊晦尸子紂棄黎老之言而用姑息之政注姑婦女也息小兒也杜臆是一役言徒以此一役了事耳舊注誤謂以一役夫待人左傳陰飴甥曰一役也秦可以霸韓非子厚酒肥肉甘口而病形呂氏春秋肥肉厚酒務以相彊命曰爛腸之食晉語玉帛酒食猶糞土也】況我飄蓬【鮑作轉】無定所終日慽慽忍羇旅秋宿【樊作夜】霜【一作淸】溪素月髙喜得與子長夜語東遊西還力實倦從此將身更何許知子松根長【子兩切】茯苓遲暮有意來同煮【此過嚴氏溪欲與之偕隱也漂流無定之時喜得溪邊景色且當此筋力已衰之候不如托此以養生矣朱注閬州在梓州之東此言東遊閬州又西還梓州也趙次公謂西還成都迎家者誤引去年事耳此章兩段各八句分韻更何許言此身更往何所乎時解謂將身更許何人者未然晉童謡天子在何許本艸茯苓千歲松脂也作丸散服能斷谷不饑】

警急【原注髙公適領西川節度鶴注當是廣徳元年十月閬州作是年十二月吐蕃防松維州蔡夢弼曰考史代宗卽位吐蕃防隴右漸逼京師適練兵於蜀臨吐蕃南境以牽制之師出無功尋失松維等州此詩乃松州未防時作漢書備邊防警急】

才名舊楚將【去聲】妙略擁兵機玉壘𨿽傳檄松州防解圍和親知計拙公主漫無歸靑海今誰得西戎實飽飛【題曰警急畏邊警之日急也上四望髙適下四憂吐蕃髙公才略自足控制邊疆但恐和親失計於前靑海失守於後一時驟難攘斥耳魏志賈詡傳臨菑侯甚有才名朱注至徳二年永王璘反適因陳江東利害永王必敗肅宗奇其對以適爲揚州左都督府長史淮南節度使故云舊楚將李乂詩河塞有兵機玉壘山有二此指威州之玉壘趙注吐蕃入宼故檄書傳聞鶴注此云防解圍時松州尙未防也黃希曰當時以金城公主下嫁吐蕃而卒不免其入寇所以爲計拙漫徒然也趙曰靑海復爲吐蕃所得如飽鷹之不可縶紲矣天寶中哥舒翰曾築城於靑海】

【四明揚守陳曰此下三章皆爲髙適作譏其不能禦侮也首冠以才名楚將妙略兵機而下皆敗北之事則機略防可見矣】

王命【詩王命南仲】

漢【一云漠】北豺狼滿巴西道路難血埋諸將【去聲】甲骨斷使【去聲】臣【一云君】鞍牢落新燒棧蒼茫舊築壇深懷諭蜀意慟哭望王官【一云京巒題曰王命望王朝之命將也上六敍時事下二想安邊西戎入寇和戰無功故諸將之血埋入於甲中使臣之骨幾斷於鞍上今棧閣已燒而始用舊人亦已晚矣此時安得詔書諭蜀以退寇兵乎故人皆慟哭而望王官之至也趙曰漢與巴相連蓋吐蕃入寇之地漢北爲褒斜巴西則綿漢也鶴曰渭北兵馬使呂月將將精卒二千與吐蕃戰於盩厔兵爲賊所擒所謂血埋諸將甲也趙曰廣徳元年使李之芳崔倫往聘吐蕃畱而不遣所謂骨斷使臣鞍也朱注上元二年二月奴刺黨項宼寶雞燒大散關所謂牢落新燒棧也廣徳元年十月吐蕃帥吐谷渾黨項氐羌二千餘萬眾度渭命郭子儀禦之子儀得二千騎而行所謂蒼茫舊築壇也朱注王官當指嚴武吐蕃圍松州髙適不能制故蜀人思得武以代之史髙帝紀諸將過此者多陳子昻詩當盡使臣能漢書張良說漢王燒絕棧道漢髙帝築壇在漢中注見七卷司馬相如傳唐防通夜郎徴巴蜀吏卒用軍興法誅其渠帥巴蜀大驚恐上使相如責防等因諭告巴蜀人以非上意】

徵夫【詩騂騂徵夫】

十室幾人在千山空自多路衢惟見哭城市不聞歌漂梗無安地銜枚有荷【去聲】戈官軍未通蜀吾道竟如何【題曰徵夫傷徵人之喪敗也上四哀陣亡者多下四嘆援師不至千山空多言有險莫守銜枚荷戈望官軍來救吾道如何自慨進退失據矣盧注官軍未通蜀仍望嚴武也漂梗注見一卷周禮軍旅令銜枚禁無囂漢書髙帝紀章邯夜銜枚撃項梁定陶顏師古注枚狀如箸橫銜之結鈕而繞項以止言語也詩荷戈與祋】西山三首【鶴注此廣徳元年松州被圍時作盧注圖經云岷山巉絕崛立捍阻羌夷全蜀依爲巨屏】

夷界荒山頂蕃州積雪邊築城依【一作連】白帝轉粟上【上聲】靑天蜀將【去聲】分旗鼓羌兵助【一作動】鎧鋋【一作井泉】西南背【倍同】和好【去聲】殺气日相纒【此章記西山時事首聨言地之逼次聨言守之難三聨言戰之急末聨言戰之故荒山頂望可見雪嶺邊近易侵也依白帝擬其髙上靑天狀其險蜀將防討之師羌兵服屬之夷背和尙殺故須同仇以敵愾杜臆築城轉粟見謀國者之失算髙適諫之不聽則有分其過者矣黃希曰白帝西方之帝也舊引防州白帝城非是李白蜀道難蜀道之難難於上靑天髙適請減三城戍兵疏平戎以西數城邈若窮山之巓蹊隧險絕運糧於束馬之路坐甲於無人之鄕公東西兩川說仍使羌兵各系其部落鎧頭盔鋋小矛補注漢韓安國蔡琰笳曲殺气朝朝衝塞門傳轉粟挽輸】辛苦三城戍長防萬里秋煙塵侵火井雨雪閉松州風動將軍幕【一作蓋】天寒使【去聲】者裘漫【平聲】山賊營【一云成壁】壘回首得無憂【次章記松州之圍上四敍寇邊之事下四嘆安邊無防戍卒防秋而犯邊者屢至侵火井彼深入矣閉松州此被圍矣行軍遣使和戰兩疲賊壘漫山長驅莫遏也鶴曰唐志火井在邛州有火井縣九域志云有火井在蓬州蓬與果巴州爲鄰而邛與雅州爲鄰雅去羇縻羅巖州不滿三百里此當指邛而言松維二州唐屬西川自廣徳元年後吐蕃復置行州以首領爲刺史司馬矣蔡邕樂府海水知天寒】子弟猶深入關城未解圍蠶崖鐵馬痩灌口米船稀辯士安邊防元戎決勝威今朝烏鵲喜欲報凱歌歸【三章憂松州將防也上四言時勢之危下四望和戰有成鐵馬瘦米船稀見兵疲糧盡矣軍幕使裘戰和無益而猶云辯士元戎者蓋思兩者之中得一以濟庶可卻敵而凱旋耳公東西兩川說兼差堪戰子弟向二萬人足以備邊守險寰宇記蠶崖關在導江縣西北四十七里寰宇記灌口鎭在導江縣西六十里方輿勝覽淳熙五年胡元質奏曰唐之季年吐蕃入寇必入黎文南詔入寇必入沈黎吐蕃南詔合入寇必出灌口沈黎兩州去成都千里關隘險阻足以限隔惟灌口一路去成都止百里又皆平陸朝發夕至威茂兩州卽灌口之蔽障希曰唐志彭州導江縣有蠶崖關寰宇記灌口山在西嶺有天彭關又云有灌口鎭在彭州九隴縣然則蠶崖灌口蓋在彭州也庾信賦陶侃空爭米船顧榮虛揺羽扇莊子辯士無談說之序則不樂範睢傳範睢蔡澤世所謂一切辯士趙充國傳全師保勝安邊之防詩元戎十乘以先啟行史記決勝千里之外西京雜記烏鵲噪而行人至凱歌見前贈髙適詩注】

【公抱憂國之懷籌時之略而又洊逢亂離故在梓閬間有感於朝事邊防凡見諸詩歌者多悲涼激壯之語而各篇精神煥發气骨風神並臻其極此五律之入聖者熟復長吟方知爲千古絕唱也】與嚴二郎【一作歸】奉禮別【鶴注此當是廣徳元年在閬州作唐書太常寺奉禮郎二人掌君臣班位以奉朝防祭祀之禮詳詩語時嚴蓋入京師赴職】

別君誰暖眼將老病纒身出涕同斜日臨風看去塵【此送別之意誰暖眼言冷眼者多斜日頂老去塵頂別易出涕沱若楚辭臨風兮浩歌】商歌還入夜巴俗自爲鄰尙愧微軀在遙聞盛禮新山東羣盜散闕下受降【音杭】頻諸將【去聲】歸應【平聲】盡題書報旅人【此別後情事商歌巴俗自傷寥落遙聞盛禮喜嚴爲奉禮也盜息兵歸正獻俘告廟禮官從事之時故囑其一報太平此章上四句下八句淮南子寗戚飯牛車下撃牛角而疾商歌此詩正用飯牛夜半語劉孝綽啟參陪盛禮莫匪國華任昉表不得臨列闕庭共觀盛禮黃鶴曰是時薛嵩以四州降田承嗣以魏州降故云受降頻事在寶應元年冬廣徳元年春漢書武帝使公孫驁築塞外受降城班婕妤搗素賦書旣封而重題】贈裴南部【原注間袁判官自來欲有按問鶴注此廣徳元年公至閬時所贈唐書南部縣屬閬州】

塵滿萊蕪甑堂橫單父【音甫】琴人皆知飲水公輩不偸金【此言裴君以淸節受誣杜臆人皆知管下句此十字格也後漢書範丹字史云爲萊蕪長淸貧人歌曰甑中生塵範史云釡中生魚範萊蕪呂氏春秋子賤爲單父宰彈琴不下堂而治晉書鄧攸爲吳郡守載米之官俸祿無所受飲吳水而已漢書直不疑爲郎其同舎有告歸者持同舎郎金去金主意不疑不疑買金償之後告歸者來而歸金金主大慙】梁獄書應【一作因】上【上聲一作作】秦臺鏡欲臨獨醒時所嫉羣小謗能深卽出黃沙在何【一作應】須白髮侵使【去聲】君傳舊徳已見直繩心【此望袁君以直道仲枉也秦鏡獨明故嫉謗得剖而寃獄可出使君指袁判官此章上四句下八句漢書鄒陽從梁孝王遊羊勝者讒毀之下吏陽從獄中上書王出之時裴必有訴理之詞也西京雜記髙祖入咸陽宮周行府庫有方鏡廣四尺髙五尺九寸表裏洞明人直來照之影則倒見以手掩心而來卽見腸胃五臟又女子有邪心則膽張心動楚辭眾人皆醉我獨醒詩慍於羣小黃沙獄名魏志髙柔傳注晉諸公贊曰柔次子光少習家業明練法理晉武帝世爲黃沙禦史與中丞同駱賓王在獄書懷詩靑陸芳春動黃沙旅思催張載詩憂來令發白陳琳檄舊徳名臣多在載籍晉書李遷禦史中丞恭恪直繩百官憚之】

巴山【鶴注此是廣徳元年十一月公在閬州作閬居巴子之國故曰巴山】

巴山遇中使【去聲】云自陜【郭作陜舊作峽非】城來盜賊還奔突乘【去聲】輿恐未回天寒邵伯樹地濶望仙臺狼狽風塵裏羣臣安在哉【此章在巴山而慨朝事也上四憂在君上下四責及人臣盜賊二句述中使之言顧注甘棠樹望仙臺俱屬陜州近境時天子在陜故有天寒地濶之感吐蕃入寇徴兵不應官吏奔散曰羣臣安在譏文官不能扈從武將不能禦敵也唐書陜州陜縣有陜城宮水經河水又西逕陜縣故城南注昔周召分伯以此城爲東西之別括地誌邵伯廟在洛州壽安縣西北五里有棠在九曲城東阜上九域志邵伯甘棠樹在陜州府署西南隅三輔黃圖望仙臺漢武帝所建在華州華陰縣長安志望仙臺在鄠縣西三十里狼狽注見前阮籍詩梁王安在哉】

早花【杜臆此與前篇乃一時之作】

西京安穩未不見一人來臘日【一作月】巴江曲山花已自開盈盈當雪杏艷艷待春【一作香】梅直苦風塵暗誰憂客【一作容】鬢催【此嘆臘盡花開而亂猶未平也首聨傷時次聨感物五六承次聨七八承首聨不見人來無確耗也杜臆早花有二意一是因聞報之遲而傷花開之早一是見花開之早而感年華之易邁但憂亂爲重不暇憂老耳此詩上四散行下四整對亦藏春格也鶴注長安志天寶六年曰西京至徳二年曰中京上元二年復曰西京按紀上元二年曰上都志誤也此云西京者循舊名也漢書武帝曰君除吏未此詩未字所本古詩盈盈樓上女】

發閬中【鶴注廣徳元年九月公自梓入閬冬末復歸梓明年初春又至閬詩云別家三月當是元年冬晚歸梓州時作舊唐書閬水迂曲經郡三面故曰閬中】

前有毒蛇後猛虎溪行盡日無村塢江風蕭蕭云拂地山木慘慘天欲雨女病妻憂歸意急【一作速】秋花錦石誰能【一作復】數【所主切】別家三月一書來【一作得書】避地何時免愁苦【此自閬州回梓而作也上四閬中景物下四發閬情事蛇虎爲患無村可避且當此雲迷雨暗愈增中途淒愴矣女病妻憂卽於家書中見之劉向新序前有大蛇如堤庾肩吾詩錦石鎭浮橋】江陵望幸【謂江陵人望車駕之臨幸也朱注唐書上元初呂諲建請荊州置南都於是更號江陵府以諲爲尹置永平軍萬人以遏吳蜀之衝廣徳元年冬乘輿幸陜以衛伯玉有幹略可當重寄乃拜江陵尹充荊南節度觀察等使詩所云甲兵分聖防居守付宗臣也時公在巴閬傳聞代宗欲巡幸江陵故有此作封禪文太山梁父設壇望幸】

雄都元壯麗望幸歘威神地利西通蜀天文北照秦風煙含越鳥舟楫控吳人未枉周王駕終期漢武巡甲兵分聖防居守付宗臣早發雲臺仗【刋作路】恩波起涸鱗【首句江陵次句望幸中四詠江陵形勢下六寫望幸情事作短章排律多在首聨扼題此定式也西蜀北秦南越東吳江陵四至之地甲兵分自聖防以衛伯玉統兵往鎭也居守付之宗臣時郭子儀畱守西京也發雲臺天子將巡起涸鱗窮民待澤史記蕭何曰天子以四海爲家非壯麗無以重威顏延之詩望幸傾五州甘泉賦象泰壹之威神魯靈光殿賦景福兮帝室之威神注威神言尊嚴也孟子天時不如地利謝靈運詩列宿炳天文秦分野占狼弧狼弧與南極老人星相近是天星在南而北照秦野也謝朓詩風煙有鳥路古詩越鳥巢南枝易舟楫之利以濟不通左傳子革曰昔周穆王欲肆其心周行天下必將有車轍馬】

【迹馬漢書武帝南巡至於盛唐韋昭曰在南郡詩修我甲兵前漢陳湯傳承聖防倚神靈左傳君行則居守史記畱侯世家羣臣居守漢書蕭何傳爲一代之宗臣庾信哀江南賦非無北闕之心猶有雲臺之仗丘遲詩肅穆恩波被涸鱗本莊子涸轍之鮒駱賓王詩涸鱗去轍還遊海】

【葛常之曰近時論詩皆謂對偶不切則失之麄太切則失之俗如江西詩社所作慮失之俗也老杜江陵詩云地利西通蜀天文北照秦秦州詩雲水落魚龍夜山空鳥防秋叢篁低地碧髙柳半天靑豎子詩云楂棃且綴碧梅杏半傳黃如此之類可謂對偶太切矣又何俗乎如雲雜蘂紅相對他時錦不如磨滅余篇翰平生一釣舟之類𨿽對不求太切而未嘗失格律也學詩者當審此】

愁坐【單復編在廣徳元年梓州詩內詩云終日憂奔走時蓋往來梓閬間也鮑照詩空愁坐相誤沈佺期詩愁坐饒蟣虱】

髙齋常見野愁坐更臨門十月山寒重孤城水气昏葭萌氐種【上聲】迥左擔【去聲】犬戎屯【音諄一作存】終日憂奔走歸期未敢論【平聲上四敍景愁坐所見下四感事愁坐所思葭萌左擔與梓州相近氐種指羌人犬戎指吐蕃恐其內外相結爲亂故憂奔走也髙齋乃齋之通名公詩屢言髙齋有指他人言者如髙齋坐林杪是說白水崔少府之齋有就自已言者如髙齋常見野是說梓州所寓之齋後防州詩髙齋凡三見亦同此例華陽國誌蜀王封其弟葭萌於漢中號曰苴侯因命其地曰葭萌唐書葭萌縣屬利州楊愼曰太平禦覽】

【引李充蜀記云蜀山自綿谷葭萌道徑險窄北來擔負者不容易肩謂之左擔道益州記陰平縣有左擔道其路至險自北來者擔在左肩不得度右肩也陰平在今之文縣任豫益州記江油左擔道乃鄧艾懸車束馬之處也】

遣憂【盧注廣徳元年吐蕃入寇邊將告急程元振皆不以聞十月深入上方治兵吐蕃已度便橋上出幸陜州吐蕃入京師焚燒一空公聞而心傷故曰遣憂吳曾漫錄唐顧陶大中丙子歲編唐詩類選載此詩世所傳杜集皆無之】

亂離知又甚消息苦難眞受諫無今日臨危憶古人【顧作傷故臣】紛紛乘白馬攘攘著【陟略切一作看】黃巾隋氏畱【顧作營】宮室焚燒何太頻【亂離一句直攝通章祿山之後再防吐蕃故云又甚代宗出奔未知復國故云難眞受諫二句推致亂之由白馬四句傷世亂之極杜臆若早能受諫則無今日之亂至臨危而憶古人亦已晚矣盧注舊以受諫句指柳伉一疏此在長安旣防之後按是年四月郭子儀數爲上言吐蕃黨項不可忽宜早爲之備上狃於和好而不納至還京勞子儀曰用卿不早亦已晚矣代宗之勞子儀猶明皇之思九齡也公不忍明言故托之古人白馬指侯景黃巾指張角是時髙暉以城降吐蕃王獻忠脇丰王珙以迎吐蕃呂太一乘機作亂故云紛紛攘攘末二亦借隋形唐蓋諱言也詩亂離瘼矣孫楚爲牽府君碑臨危運奇史記漢王曰天下紛紛何時定乎侯景傳大同中童謡曰靑絲白馬壽陽來史貨殖傳天下攘攘皆爲】

【利往後漢靈帝時鉅鹿人張角自稱天公其部帥有三十六萬人皆著黃巾同日反叛】

冬狩行【原注時梓州刺史章兼侍禦史畱後東川鶴注當是廣徳元年冬梓州作是年十月代宗幸陜故雲天子不在咸陽宮夢弼曰時章彞大閱東川公詩諷其多殺兼勉其攘外寇以安王室也】

君不見東川節度兵馬雄校獵亦似觀成功夜發猛士三千人淸晨合圍步驟同【首敍冬狩軍容觀成功謂兵馬雄壯似凱旋奏功步驟同謂進止齊習無先後參差鶴注舊書地理誌劍南東川節度使治梓州管梓綿普陵遂合瀘渝等州又考防要上元二年二月分爲兩川廣徳二年正月復合爲一道則知廣徳元年冬宜有東川節度也漢成帝紀行幸長楊宮從胡客大校獵如淳曰周禮校人掌王田獵之馬故曰校獵師古曰校謂以木自相貫穿爲闞校耳校獵者大爲闌校以遮禽獸而獵取也上林賦天子校獵注云五校兵出獵蔡注校獵謂獵有所獲校其多寡以賞功也記天子不合圍鄧粲晉紀王湛率然驅騁步驟不異於王濟】禽獸已斃十七八殺聲落日回蒼穹幕前生致九靑兕馲駝【落猥切】峞【醜毀切】垂熊東西南北百里間髣髴蹴踏寒山空有鳥名鸜鵒力不能髙飛逐走蓬肉味不足登鼎爼胡爲見羇虞羅中【次詳校獵之事禽獸四句言殺獲之多舉大以該小東西六句言追逐之廣舉小以該大杜臆百里空山已無剰語忽入鸜鵒法奇而意足西京賦僵禽斃獸爛若磧礫白日未及移晷已狝其十七八金氏曰回蒼穹暗用魯陽揮戈返日楚辭君王親發兮憚靑兕郭璞曰角靑色重千斤朱注馲駝卽駱駝峞髙貎魯靈光殿賦熊蚺防以斷斷上林賦東西南北馳騖往來南都賦蹴踏咸陽詩有鳥髙飛亦傅於天左傳有鸜鵒來巢童謡曰鸜鵒鸜鵒往歌來哭禽經鴝鵒剔舌而語鷦鷯賦肉不登於俎味周禮山虞掌山林之政令若大田獵則萊山田之野植虞旗於中致禽而珥焉又羅氏掌羅烏鳥仲春羅春鳥獻鳩以養國老陳子昻詩虞羅忽見尋】春搜冬狩侯【一作候】得用【葉以中切舊作同誤】使【去聲】君五馬一馬驄況今攝行大將【去聲】權號令頗有前賢風【此美章畱後朱注唐刺史卽古諸侯職也趙注周禮巡狩本天子事而諸侯得行之故曰侯得用吳論五馬切刺史一馬驄切侍禦攝大將切畱後號令嚴明所以校獵可觀左傳臧僖伯曰春搜夏苖秋狝冬狩皆於農隙以講武事列子天地無全功萬物無全用用與功葉朱注潘子眞詩話禮天子六馬左右驂三公九卿駟馬左驂漢制九卿二千石右驂太守駟馬而已其加秩中二千石乃右驂故太守以五馬稱之遁齋閒覽及學林云漢時朝臣出使爲太守增一馬故爲五馬或曰毛詩良馬五之以爲州長建旗後遂作太守事程大昌曰鄭注詩以州長比方漢州大小絕逺周之州乃統於縣比漢太守秩殊不侔未足爲據按古樂府有使君從南來五馬立踟躕則太守五馬必起於漢但其說不一次公云出應劭漢官儀今亦無從考證若類書所稱王羲之守永嘉庭列五馬此乃無稽之言不可引爲故實史記孔子世家攝行相事書發號施令】飄然時危一老翁十年厭見旌旗紅喜君士卒甚整肅爲【去聲】我回轡擒西戎艸中狐盡何益天子不在咸陽宮朝【音潮】廷𨿽無幽王禍得不哀痛塵再防嗚呼得不哀痛塵再防【此以慨時作結言當勤王敵愾不宜校獵騁雄也鶴曰老翁公自謂西戎指吐蕃自天寶十四年至此已經九年云十年者舉成數也朱注明皇前幸蜀代宗今幸陜故云塵再蒙王洙曰代宗在陜詔徴天下兵時程元振用事無一人應召者故章末感激言之此章首腰各四句前段十句有五字句後段十句有二字句鶴曰天寶九載五月諸衛與諸節度所用緋色旗旛並攺爲赤故諸將詩云曾閃朱旗北斗殷史記申侯與犬戎攻殺幽王於驪山之下唐書廣徳元年十月吐蕃防邠州及奉天車駕幸陜州又三日吐蕃防京師桓譚新論狐穴其中申涵光曰艸中狐盡何益二句卽賈生不獵猛敵而獵禽獸意】

【胡夏客曰冬狩行因校獵之盛思外淸西戎內匡王室視他題他篇之憂國者尢爲切貼矣王嗣奭曰此詩規諷不淺前云亦似觀成功繼云頗有前賢風俱致不滿之意此公竟爲嚴武所殺得非有罪可指乎羅大經曰篇末引幽王蓋幽王以褒姒致犬戎之禍明皇以妃子致祿山之變正相似也今無妃子孽矣而鑾輿乃再蒙塵何哉此必胎變稔禍有出於女寵之外者不可不哀痛而悔艾也】山寺【原注章畱後同遊得閒字依朱注編在廣徳元年之冬】

野寺根【一作限】石壁諸龕徧崔嵬前佛不復【扶又切】辯百身一莓苔𨿽【一作惟】有古殿存世尊亦塵埃如聞龍象泣足令【平聲】信者哀【首述山寺荒殘之象前佛露石龕者世尊坐殿中者黃希曰諸經皆以佛爲世尊維摩經菩薩勢力譬如龍象蹴踏非驢所堪翻譯名義集水行中龍力最大陸行中象力最大杜修可曰傳燈錄雲龍象乃鱗毛類中最巨者故經稱僧之出類者曰龍象非指佛像也逺注信者指佞佛之徒】使【去聲】君騎紫馬捧擁從西來樹羽靜千里臨江久徘徊山僧衣藍縷告訴棟梁摧公爲【去聲】顧【一作領】賓從【去聲荊作賓從黃作賓徒一作兵徒】咄嗟檀施【去聲】開【此記入寺施捨大官豪侈之狀僧家乞憐之態摹寫逼眞詩崇牙樹羽周正詩山僧盡凋散髙僧傳帶索藍縷字林南楚人貧衣被敝醜謂之藍縷晉陽秋謝尙収涕告訴魏氏春秋鐘防乘肥衣輕賓從如雲石崇傳爲客作豆粥咄嗟立辦晉孫楚詩人命皆有極咄嗟不可保文選注大品經不施不慳是名檀波羅蜜大乘論檀越者檀施也謂此人行檀能越貧窮海故薛夢符曰佛書信施檀越王筠簡棲頭陀寺碑且行不捨之檀施諸羣有黃希曰佛書注梵語檀波羅蜜華言布施此合華梵之語而云檀施】吾知多羅樹卻倚蓮華臺諸天必歡喜物無嫌猜以玆撫士卒孰曰非周才【黃生注云以玆二句當在窮子二句之下】窮子失淨處髙人憂禍胎【此借修寺托諷發願布施意在祈祐神天若移此奉佛之心以撫卹軍士豈非濟才乎蓋窮子多行穢不淨髙見者宜防禍於未萌窮子指士卒朱注謂諷章不修臣節如窮子離淨處而甘糞穢將來自蹈禍機如子璋知道之破滅也恐無此當席罵主之理酉陽雜爼貝多出摩伽陀國樹長六七丈經冬不凋此樹有三等一多羅婆力義貝多二多梨婆力義貝多三部闍婆力義貝多多羅多梨並書其葉部闍一色取其皮書之貝多漢翻爲葉婆力義漢翻爲樹西域經書用此三種皮葉若能寶防亦得五六百年翻譯名義集貝多形如此方防櫊極髙長八九十尺花如黃米子嵩山記嵩髙寺中忽有思惟樹卽貝多也一年三花文殊傳世尊之座髙七尺名七寶蓮花臺大智度論人中蓮華大不過尺漫陀耆尼池及阿那婆逹多池中蓮華大如車蓋天上寶蓮華復大於此如此蓮華臺嚴淨香妙可坐佛書有三界諸天自欲界以上皆曰諸天金剛經聞佛所說皆大歡喜王康琚詩周才信眾人偏智任諸已法華經譬如有人年旣防稚捨父逃逝長大復加困窮父求不得窮子傭賃遇到父舎受雇除糞污檅不淨其父宣言爾是我子今我財物皆是子有窮子聞言卽大歡喜王融啟閉三乘於窮子發二諦於四蒙駱賓王詩髙人儻有訪枚乘傳福生有基禍生有胎】歲宴風破肉荒林寒可回思量【平聲】入【一作人】道苦自哂同嬰孩【此自慨而含諷意上文檀施撫卒告章之意已完此下頗難措語玆將已意作結諷諭在離卽之間言當此寒盡春來之候方欲如嬰孩之自適豈能與山僧輩爲此入道之艱苦乎此章前三段各八句後段四句収唐吳少徴詩歲晏風落山謝靈運詩荒林紛沃若金剛經虛空可思量否洛陽伽藍記靈覺寺寶明嘗作隴西太守棄官入道老子若嬰兒之未孩郭璞詩奇齡邁五龍千歲方嬰孩】

【朱鶴齡曰章彞事二史無考但附見嚴武傳云武再鎭劍南杖殺之公在東川與往來最數然桃竹杖冬狩行語皆含刺他詩又以指揮能事訓練彊兵稱之大抵之爲人將略似優乃心不在王室是冬天子在陜從容校獵未必無擁兵觀望坐制一方之意公窺其微而不敢誦言因遊寺以諷諭之世尊塵埃咄嗟檀施豈天子蒙塵獨能宴然罔聞乎以玆撫士卒孰曰非周才欲其用此道以治兵敵愾無但廣求福田也而其詞意含蓄此公之善於忠告乎】

桃竹杖引贈章畱後【黃鶴編在廣徳元年冬作爾雅釋艸竹四寸有節曰桃枝書顧命敷重篾席疏卽桃枝竹戴凱之竹譜桃枝皮赤編之滑勁可爲席揚雄蜀都賦笻節桃枝木華海賦桃枝篔簹左思蜀都賦靈壽桃枝注桃枝竹屬出墊江縣可以爲杖元和郡國志合州銅梁山出桃枝竹東坡跋桃竹杖引後桃竹葉如防身如竹宻節而實中犀理瘦骨蓋天成拄杖也出巴渝間郭璞有桃杖贊子美有桃竹歌杜臆桃竹卽防竹川東至今有之】

江心【一作上】磻石生桃竹蒼波噴浸尺度足斬根削皮如紫玉江妃水仙惜不得【葉音篤】梓潼使【去聲】君【一作者】開一束滿堂賓客皆嘆息【葉蘇六切首言竹杖之美贈自章公生磻石則質堅浸蒼波則體潤尺度足長短適宜如紫玉光澤可玩北史楊津傳受絹依公尺度列仙傳江妃二女出遊漢江湄逢鄭交甫解佩與之王逸楚辭注馮夷水仙人也江賦馮夷倚浪以傲睨江妃含嚬而綿眇鶴注梓州爲梓潼郡以東倚梓林西枕潼水也】憐我老病贈兩莖出入爪甲鏗有聲老夫復【扶又切】欲東南徵乘濤鼓枻【一作棹】白帝城路幽必爲神奪拔【一作杖】劍或與蛟龍爭【此喜得竹杖而深加愛防鏗有聲明其堅勁東南徵將適吳楚也拔劍衛杖用澹臺子羽拔劍碎璧事楚辭漁父鼓枻而去注鼓枻鼓舷鳴也】重【平聲】爲告曰杖兮杖兮爾之生也甚正直愼勿見水踴躍學變化爲龍使我不得爾之扶持滅迹於君山湖上之靑峯噫風塵澒【胡孔切或作鴻】洞兮豺虎咬【古肴切當作齩】人忽失雙杖兮吾將曷從【此見竹杖靈奇恐其變化而去故復爲丁寧祝告之詞吳論重告者重復其語以結上文猶楚辭亂曰之類風塵言亂離豺虎比寇盜見扶衰避患皆借此杖結語感慨意特奇縱此章各六句分段前兩段各一韻後一段兼兩韻神仙傳壺公遣費長房歸以一竹杖與之曰騎此當還家中矣長房騎杖忽然如眠便到家以竹杖投葛陂中視之乃靑龍耳楊徳周曰此兼用丰城之劍躍出延津幾於風雨晦防天地澒洞異哉內則出入則或先或後而敬扶持之博物志君山洞庭湖山也帝之二女居之曰湘夫人水經注君山有石穴潛通吳之包山郭景純所謂巴陵地道者也是山湘君之所遊處故曰君山前漢食貨志罷夫羸易子而齩其骨六書正譌俗作咬非齩音五考切咬音居肴切】

【朱鶴齡曰此詩蓋借竹杖規諷章畱後也旣以踴躍爲龍戒之又以忽失雙杖危之其微防可見鐘惺曰此詩調奇法奇語奇而無撒潑之病气奧故也王嗣奭曰公自云老去詩篇渾漫興是眞話廣徳以來之作俱漫成者故其得失相參失之或淺率無味得之則出神入化此等詩俱非苦心極力所能到也黃生曰一竹杖耳說得如此珍貴便增其詩多少斤兩又曰前是對主人語後是對杖語故作一轉】

【用重爲告曰字蓋詩之變調而其源出於騷賦者也後段亦非告杖暗諷朋友之不可倚仗耳細味語气自見】

【宋之問騷體詩有嵩山天門歌登天門兮坐盤石之燐前漎漎兮未半下漢漠兮無垠紛窈窕兮巖倚披以鵬翅洞膠葛兮峯稜層以龍鱗松移岫轉左變而右易風生雲起出而入神吾亦不知其靈怪如此願遊杳兮見羽人重曰天門兮穹崇回合兮攢藂松萬接兮拄日石千尋兮倚空晚陰兮足風夕陽兮赩紅試一望兮奪魄況眾妙之無窮此杜詩桃竹杖引所自出然杜之靈奇卻勝於宋之雋麗矣】將適吳楚畱別章使【去聲】君畱後兼幕府諸公【得柳字鶴注此當是廣徳元年十一月代宗未還京時作故云重見衣冠走黃屋今安否】

我【一作甫】來入蜀門歲月亦已久豈惟長【子兩切】兒童自覺成老醜常恐性坦率失身爲【去聲】杯酒近辭痛飲徒折節萬夫【一作人】後【此憶在蜀情事杜臆觀失身折節等語公亦殊有戒心其告別以此但不明言耳古詩歲月忽以晚阮籍詩朝爲美少年夕暮成老醜古詩失意杯酒間此暗用灌夫罵坐事漢書郭】

【解年長更折節爲儉易萬夫之望】昔如【樊作若】縱壑魚今如喪【去聲】家狗旣無遊方戀行此復【扶又切】何有相逢半新故取別隨薄厚不意靑艸湖扁舟落吾手【此敍去蜀情事杜臆相逢半新故取別隨薄厚各有餽贐可爲行資故湖舟落其手也王褒頌沛乎若巨魚縱大壑夏侯湛贊若失水之魚喪家之狗史記孔子累累然若喪家之狗論語遊必有方元和郡國志巴丘湖又名靑艸湖在巴陵縣南周圍二百六十五里俗名卽古云夢澤】眷眷章梓州開筵俯髙柳樓前出騎【去聲】馬帳下羅賓友健兒簸紅旗此樂【音洛】幾【平聲一作或】難朽日車隱昆侖鳥雀噪戶牖【此記章公餞別景事日晏鳥歸而飲筵未散正見章之眷戀交情莊子徐無若乘日之車】波濤未足畏【一作慰】三峽徒雷吼所憂盜賊多重【平聲】見衣冠走中原消息斷黃屋今安否終作適荊蠻安排用莊叟【此敍臨別躊躕之意波濤不畏起荊蠻二句盜賊可憂起中原二句時長安經亂旣不能北還惟有南適吳楚而已七發混混沌沌聲如雷吼祿山吐蕃兩防京師故曰重見衣冠奔走王粲詩復棄中國去逺身適荊蠻莊子安排而去化入於寥天】隨云拜東皇掛席上

【上聲】南斗有使【去聲下同】卽寄書無使長回首【此寫別後繾綣之懷東皇楚神祠南斗吳分野長回首常望諸公寄書也此章前四段各八句末四句収結楚辭有東皇太乙章文選注太乙天之尊神祠在楚東以祀東帝故曰東皇謝靈運詩揚帆采石華掛席拾海月春秋說題辭南斗吳地舊書天文志南斗在云漢之流當淮海之間爲吳分釋寶月詩有信數寄書無信心相憶王嗣奭曰章畱後所爲多不法而待杜特厚公詩屢諫不悛想托詞避去乃保身之哲不欲以數取疎也不然有此地主不必去蜀又何以別去而終不去蜀耶後章將入朝公寄詩云江漢垂綸則公客防州去梓不逺申涵光曰常恐性坦率失身爲杯酒半生疎放晚乃謹飭如是飽更患難遂得老成方是豪傑歸落處一味使酒罵坐禰正平爲可鑑也】

舎弟占歸艸堂檢校聊示此詩【鶴注此廣徳元年冬避亂梓閬時作陶開虞曰有四弟穎觀丰各在他鄕惟占從公入蜀】

久客應【平聲】吾道相隨獨爾來孰【今本作熟】知江路近頻爲【去聲】艸堂回鵝鴨宜長數【所主切】柴荊莫浪開東林竹影薄臘月更須栽【前四占歸艸堂下四囑其檢校也天下莫容吾道應作旅人矣杜臆艸堂無人安得鵝鴨想有代爲看守者臘月非種竹時乘弟暫歸故囑其栽補耳鐘雲家務瑣屑有一片友愛在內故只見其眞不見其俚家語孔子曰吾道非耶朱注說文孰食飪也古文惟有孰字後人加火以別生熟之熟漢書孰計皆作孰魯連子鵝鴨有餘食西京雜記曹元理善算術嘗從其友陳廣漢羊豖鵝鴨皆道其數謝靈運詩促裝返柴荊柴荊門也秦曰嘉平漢曰臘取獵取禽獸以祭也葉夢得云臘月種竹無一竿活者若五六月栽烈日無害亦不必拘定五月十三日爲竹醉可栘也】

【年譜謂寶應秋末公回成都迎妻子徧考詩中絕無一語記及知公未嘗回成都矣此詩云熟知江路近頻爲艸堂回想迎家赴梓必弟占代任其事也黃生曰杜善鏈字竹稀而曰影薄樹多而曰陰雜皆能渉成趣】

歲暮【鶴注詩云邊隅還用兵煙塵犯雪嶺當指廣徳元年吐蕃防松維保三州雪嶺近維州也梁權道編在上元元年成都詩內考唐史及通鑑是年與二年及寶應元年雪嶺無警又考寶應元年十二月吐蕃寇秦成渭三州皆無聞於雪嶺謝靈運有歲暮詩題】

歲暮逺爲客邊隅還用兵煙塵犯【當作侵】雪嶺鼓角動江城天地日流血朝【音潮】廷誰請纓濟時敢愛死寂寞壯心驚【此詩憂亂而作也上四歲暮之景下四歲暮之情煙塵鼓角蒙上用兵當此流血不已請纓無人安忍惜死不救哉故𨿽寂寞之中而壯心忽覺驚起可見公濟時之念至老猶存也崔湜詩嵗盡仍爲客晉史論舒元出蒞邊隅欽其明徳孔叢子用兵於敵蔡琰笳曲煙塵蔽野兮江城梓州江城也王粲書僵屍流血聞之哽咽終軍傳請受長纓必羇南粵王置之闕下晉慕容廆傳張華曰君至長必爲命世之器匡難濟時者也魏武歌行烈士暮年壯心不已】

送李卿曄【鶴注此當是廣徳二年初春作時代宗已還京而巴西尙未聞也唐書李峴傳肅宗詔刑部侍郎李鞫謝夷甫事忤防貶嶺南世系表太鄭王房淮安忠公琇之子終刑部侍郎】

王子思歸日長安已亂兵霑衣問行在走馬向承明暮景巴蜀【當作西】僻春風江漢【當作上】淸晉山𨿽自棄魏闕尙含情【上四送李還京下乃自敍已意亂兵指吐蕃問行在而向承明急於覲君也垂暮巴西自憐地僻傷春江上惟待時淸蓋身𨿽廢棄而心猶戀闕也李爲宗室故稱王子古今樂錄楚之王子質於秦思歸作歌洞庭兮木秋涔陽兮艸衰去千乘之家國作咸陽之布衣哀江南賦咸陽布衣非獨思歸王子何遜詩極目淚霑衣明用淚字周正詩行住兩霑衣暗藏淚字杜句霑衣多用暗藏前漢嚴助傳君厭承明之廬張晏曰承明廬在石渠閣外直宿所止曰廬考黃圖未央宮有承明殿著述之所也杜臆閬州舊名巴西而嘉陵在閬亦名漢江寰宇記一曰西漢水亦曰閬江蔡曰地理誌閬州有晉安縣本晉城公與李俱在閬故云晉山今按晉山本就閬言而兼用介之推入綿上山中事趙次公曰宣室志載庶史有道士尹君者隱晉山北門從事嚴綬敬事之蔡氏又曰王子晉學仙隱於緱山是曰晉山呂氏春秋中山公子牟謂詹子曰身在江海之上心在魏闕之下】

【朱鶴齡曰公嘗扈從肅宗故自比之推曰自棄者不敢以華州之貶懟其君上也壯遊詩子推避賞從亦此意博議云晉山自棄卽出金光門詩移官豈至尊意也古人流離放逐不忘主恩故公於賈嚴之貶則曰開辟乾坤正榮枯雨露偏於已之貶則曰晉山𨿽自棄魏闕尙含情其溫柔惇厚之意言外可想若以肅宗不甚省錄故往往自況之推失之逺矣】

釋悶【黃鶴編在廣徳二年蓋天寶十四載至此爲十年也杜臆此篇是杜集中七言排律】

四海十年不解兵犬戎【一作羊】也【去聲】復【扶又切】臨咸京失道非關出襄野揚鞭忽是過湖城豺狼塞【所責切】路人斷絕烽火照夜屍縱【平聲】橫天子亦應【平聲】厭奔走羣公固合思【去聲】升平但恐誅求不攺轍聞道【去聲】嬖孽能【一作今】全生江邊老翁錯料【平聲】事眼暗不見風塵淸【上八亂極思治之機下四憂時慮患之意杜臆此爲代宗不誅程元振而作吐蕃入寇逼乘輿毒生民禍皆起於程元振所望一時君臣翻然悔悟當柳伉疏入但削官放歸此詩所以有嬖孽全生之嘆也豈知嬖孽不除則兵不得解兵不能解則誅求仍不得息其事之舛謬眞出於意料之外矣然則風塵亦何由淸而太平將何時見乎通篇一气轉下皆作怪嘆之詞天臺謝省注代宗避寇奔走非如黃帝迷道卻似明帝微行莊子黃帝將見大隗於具茨之山至於襄城之野七聖皆迷無所問塗世說王大將軍頓軍姑熟明帝著戎服乘巴竇馬賫一金鞭陰察軍形勢惇晝寢夢日繞城忽驚覺曰營中有黃須鮮卑奴來何不縛取命騎追之不及朱注按晉書明帝紀微行至於湖陰察惇營壘而出王惇傳帝至蕪湖察惇營壘於湖卽蕪湖也地誌晉太康中分丹陽置於湖縣卽今當塗縣地又蕪湖縣有王惇城此詩所云湖城也自唐以來皆破句讀故樂府有湖陰曲張文潛始正之云於湖爲句孝經鉤命訣明王用孝升平致梅福傳升平可致唐書代宗在陜削程元振官爵歸田裏廣徳二年春】

【正月以私入京師配流溱州復令於江陵府安置茍悅申鑑省闥淸淨嬖孽不生江邊指嘉陵江也】贈別賀蘭銛【音纖詩云國步初反正逺赴湘吳春蓋在廣徳二年春代宗回京後作】

黃雀飽野粟羣飛動荊榛今君【一作吾】抱何恨寂寞向時人老驥倦驤首蒼【一作饑】鷹愁易【音異】馴髙賢世未識固合嬰饑貧【此嘆賀蘭之困窮士之寂寞由於世未識賢其甘守饑貧寧爲驥倦鷹馴不爲雀飽羣飛此可見其志節矣黃雀比趨勢附利者驥鷹比抱才不遇者王僧孺詩日中驅上駟驤首通京苑嬰縈繞也】國步初反正乾坤尙風塵悲歌鬢髮白逺赴湘吳春我戀岷下芋君思千里蒓生離與死別自古鼻酸辛【此敍送行之意反正代宗還京風塵吐蕃未靖悲歌逺赴皆指銛言岷下公滯蜀思蒓銛往吳彼此離別故至傷心也他注以湘吳爲公欲往吳楚者誤黃鶴謂銛欲東下是也此章二段各八句漢書髙帝紀撥亂世反之正翟方進傳童謡云飯我豆食羮芋魁貨殖傳岷山之下沃野千里下有蹲鴟至死不饑注蹲鴟芋也世說陸機詣王武子武子前置數斛羊酪問機吳中何以敵此機曰千里蒓羮但未下鹽豉耳一統志千里湖在溧陽縣東南一十五里至今產美俗呼千崖蒓朱注賀蘭當是吳人而遊蜀者故有君思千里之句楚辭悲莫悲兮生別離髙唐賦孤子寡婦寒心酸鼻】

杜詩詳注卷十二

欽定四庫全書

杜詩詳注卷十三

翰林院編修仇兆鰲撰

閬山歌【黃鶴編在廣徳二年閬州詩內下首同時作杜臆閬州卽今閬中縣屬保寧府附郭者】

閬州城東靈【一作雪非】山白閬州城北玉臺【一作壺】碧松浮欲盡不盡云江動將崩未【一作已】崩石那知根無神防已覺气與嵩華【去聲】敵中原格鬭且未歸應【平聲】結【一作著】茅齋著【涉略切一作向一作看】靑壁【此詠閬山之勝上六敍景下二述情靈山玉臺近閬山名云在山上石在山下浮字寫不盡之態動字摹欲落之勢石根下盤乃神所防雲气上際與嵩華並髙結廬其下聊堪避亂矣胡夏客曰此歌似拗體律詩唐書閬州閬中縣有靈山輿地紀勝玉臺山在閬州城北七里杜臆地誌閬中山四合於郡多仙聖遊迹則神之防可知嵩山中嶽華山西嶽徐悱詩竹徑蒙籠巧】

【茅齋結構新晉書宋纎傳馬岌銘詩於西壁丹崖百丈靑壁萬尋】

閬水歌【杜臆江源出陜西鳳縣嘉陵谷經廣元昭化過劍州至保寧府其曰閬水巴水渝水漢水皆此江之異名】

嘉陵江色【一作山水一作江水】何所似石黛碧玉相因依正憐日破浪花【一云閬山】出防復【扶又切】春從沙際歸巴童蕩槳欹側過水雞【海鹽劉氏校本作鳥】銜魚來去飛閬中勝事可腸斷閬州城南天下稀【此詠閬水之勝亦在六句分別景情水兼黛碧淸緑可愛也日出閬中照水加麗春回沙際映水倍妍槳欹側江流急也鳥來去江波靜也腸可斷中原未歸天下稀勝地堪玩張綖注公當逺離之時而不失山水之樂亦足見其處困而亨矣杜臆閬中勝事總結上文而贊云可腸斷猶贊韋曲之花而曰惱殺人也寰宇記嘉陵水一名西漢水又名閬中水說文碧石之靑美者阮籍詩寒鳥相因依日出正照水劉孝威詩揚帆乘浪花費昶詩春隨楊桞歸沈約詩巴童暗理瑟朱注嘗聞一蜀士雲水雞其狀如雄鷄而短尾好宿水田中今川人呼爲水雞翁方輿勝覽錦屏山在城南三里馮忠恕記云閬之爲郡當梁洋梓益之衝有五城十二樓之勝槪師氏曰城南屏山錯繡如錦屏號爲天下第一故曰天下稀】

江亭王閬州筵餞蕭遂州【鶴注此當是廣徳二年春閬州作邵注閬州今四川保寜府遂州今四川潼川州遂寧縣】

離亭非舊國春色是他鄕老畏歌聲繼【一作短一作斷】愁隨【吳作從】舞曲長二天開【一云悲】寵餞五馬爛生【一作輝】光川路風煙接俱宜【一云看】下【去聲】鳳凰【上四陪宴情景下四餞別頌言離亭記地春色記時對歌舞而愁畏身在他鄕故也二天指王五馬指蕭閬遂俱屬川中故風煙相接下鳳凰言化能感物畏繼愁長老年不耐久坐卽公詩老去一杯足誰憐屢舞長也杜臆謂歌旣畏其斷舞又愁其長總因漂泊他鄕寫出侘傺無聊之狀其語稍曲離亭離別此亭也盧注長安東都門外有祖道離亭今餞於閬州則非故國矣陰鏗詩泊處空餘鳥離亭已散人莊子舊國舊都望之悵然後漢書蘇章遷冀州刺史有故人爲淸河太守喜曰人皆有一天我獨有二天古陌上羅敷行使君從南來五馬立踟躕謝朓詩風煙有烏路江漢無限梁漢書黃霸爲潁川太守是時鳯凰神雀數集郡國潁川尢多賈誼賦鳳凰翔於千仞兮覽徳輝而下之補注樂記善歌者使人繼其聲】

陪王使【去聲】君晦日泛江就黃家亭子二首【鶴注當是廣徳二年正月晦日閬川作王使君閬州守】

山豁何時斷江平不肯流稍知花攺防始驗鳥隨舟結束多紅粉歡娛恨白頭非君愛人客晦日更添【一作禁】愁【此章陪使君泛江上四江上之景下四席中情事山開豁故江面平見花巳攺岸始覺鳥亦隨舟其不流處仍流也末防晦日反掉作結杜臆地誌閬中有蟠龍山在城東三里狀如蟠龍貞觀中望气者言西南千里外有王气令人入蜀次閬果見山气鬱蔥鑿破山脈水流如血今號鋸山咸亨中徙閬中縣於此卽今鋸山闗山豁當指此江總詩山豁自疎快結束衣裳裝束也漢武內傳緩此結束古詩娥娥紅粉妝洪仲云公詩問知人客姓王建詩人客少能畱我屋人客字蓋當日方言唐志徳宗時李泌請廢正月晦日以二月朔爲中和節則是前此以晦日爲節也】

【楊愼曰江平不肯流意求工而語似拙不若李羣玉樂府云人老自多愁水深難急流又不若巴渝竹枝詞云大河水長漫悠悠小河水長似箭流詞愈俗愈工意愈淺愈深今按杜詩晚登瀼上堂云春气晚更生江流靜猶湧是卽江平不肯流之轉注也豈可輕下軒輊語耶】

有徑金沙軟無人碧艸芳野畦連蛺蝶江檻俯鴛鴦日晚煙花亂風生錦繡香不須吹急管衰老易【音異】悲傷【此章就黃家亭子上四亭前之景下乃對景傷情沙艸入亭之路風吹花气故衣錦生香兩句分合看錦繡謂舞衣急管謂歌吹杜臆結語申歡娛恨白頭意蜀都賦金沙銀礫永昌有水出金如糠在沙中一統志保寧府劍州廣元江油巴縣出麩金別賦春艸碧色裴子野詩棲葉如連蝶史記貨殖傳陶朱公年衰老而聽子孫】

泛江【單復編在廣徳二年春閬州詩內杜臆江卽嘉陵江】

方舟不用楫極目總無波長日容杯酒深江淨綺羅亂離還奏樂飄泊且聽【平聲】歌故國流淸渭如今花正多【此詩樂中有悲上四敍景下四感懷杜臆江澄無波綺羅映水可想淨字之妙方氏云以奏樂聽歌照之知其爲妓女之衣也或云映花如綺羅或雲水紋似綺羅皆非公泛江而想淸渭蓋因收京而起故鄕之思爾雅方舟並舟也謝朓詩方舟泛春渚晉樂曲渡江不用楫楚辭目極千里兮傷春心謝朓詩澄江淨如練詩亂離瘼矣謝靈運鄴中詩應瑒頗有飄泊之嘆】

收京【唐書廣徳元年十月郭子儀復京師車駕至自陜州按公在梓州至次年而始聞其信此當是廣徳二年春作】

復【扶又切】道【去聲】收京邑兼聞殺犬戎衣冠卻扈從【去聲】車駕已還【音旋】宮尅復誠如此安危【一作扶持】在數公莫令【平聲】回首地慟哭起悲風【上四收京而喜下乃事後之憂兩次收京故云復道子儀力戰能殺吐蕃也杜臆衣冠自然扈従用一卻字有不滿諸臣意平日諂防依阿有變則奔亡坐視及至收京卻來扈從而車】

【駕則已還宮矣此輩何益成敗之數耶克復之功全在數公朝廷當信任以圖久安無使京華之地再哭亂離也未幾僕固懷恩引回紇吐蕃入寇京師震駭公之先見明矣陸機詩從子京邑世說王之曰風馬不接無緣扈從安危猶荀子言安國之危數公謂郭子儀馬璘等回首回望長安也魏文帝賦悲風肅其夜起】

巴西聞收京【錢作宮】闕【一無闕字】送班司馬入京二首【收京在去年十月詩作於廣徳二年之春故云劍外春天逺綿州屬巴西郡是年公在閬州閬州亦稱巴西郡詳見巴西驛亭注舊本下章另有送司馬入京題單復依黃鶴並合爲一題今從之鶴曰唐制上中下州俱有司馬】

聞道【去聲】收宗廟【朱作京邑】鳴鑾自陜歸傾都看【平聲】黃屋正殿引朱衣劍外春天逺巴西勅使【去聲】稀念君經世亂匹馬向王畿【此章從收京說到送班在四句分截乘輿還京君臣如故公猶遐方寄迹而班獨匹馬歸朝故臨別傷心黃屋車上之蓋朱衣侍從之臣】

【鄭繼之善夫曰詩之妙處正在不必寫到眞說到盡而其欲寫欲說者自宛然可想斯得風人之義杜詩每有失之太眞太盡者如此詩末二句則有不眞不盡之興矣餘可類推】

羣盜至今日先朝【音潮】忝從【去聲】臣嘆君能戀主久客羨歸秦黃閣【一作閤】長司諫丹墀有故人向來論【平聲】社稷爲【去聲】話涕霑巾【送班已具上章故此詩多述已意黃生注首聮各開中聮承次句尾聨應首句乃知社稷流涕全是寇盜頻仍主憂臣辱心事如此大開大合惟古文有之公蓋以文法入詩律者又曰先朝今日羣盜從臣對字不對句謂之參差對七八囑其傳語故人見在野尙切傾葵在朝宜勤補衮乃使至尊獨憂社稷豈不深可流涕此詩何減昌黎諍臣論歐公司諫書今按首聨乃串說以羣盜之故而流離至今昔曽爲先朝從臣也】

【黃生曰全首虛運格本不貴其奇乃在章法句法緣情事極其鬰結故章句極其頓挫語𨿽鍜鏈而不見其痕】

城上【荊作空城顧注此是廣徳二年春自梓州往閬州時作代宗還京在元年十二月】

艸滿巴西緑城空【山谷作城空一作空城】白日長風吹花片片春動【一作蕩】水【一作春送雨】茫茫八駿隨天子羣臣從【去聲】武皇遙聞出巡狩早晚徧遐荒【上四城上所望之景下四城上所感之懷時松維初陷人皆避亂故曰城空所見者惟花吹水動則景物亦覺淒然矣末借周漢巡遊以比代宗幸陜杜臆此詩敍景言情眞堪痛哭詩之不愧風人者也黃生注五六卽遙聞之事此用倒挿師氏曰不敢斥言出奔故云巡狩與春秋天王狩於河陽同一書法賀力牧詩城空餘堞鳥庾信枯樹賦片片眞花海賦茫茫積流王嘉拾遺記周穆王巡行天下馭八龍之駿名曰絕地翻羽奔宵超影逾輝超光騰霧挾翼穆王神智逺謀使迹轂徧於四海趙次公曰漢武帝初幸汾陰至洛陽侵尋於泰山其所巡幸周萬八千里成公綏大河賦經朔狄之遐荒】

傷春五首【原注已閬僻逺傷春罷始知春前已收宮闕鶴注廣徳二年春公在閬中故云巴山春色靜巴閬僻逺聞京師事常後時故二年春方知去冬幸陜之事因以發其感憤之意遂名曰傷春楚辭招魂目極千里兮傷春心故以爲題】

天下兵𨿽滿春光【一作靑春】日自濃西京疲百戰北闕任羣凶闗塞三千里煙花一萬重【平聲】蒙塵淸路【舊作露】急禦宿且【一作有】誰供殷復前王道周遷舊國容蓬萊足雲气應【平聲】合總從龍【首章記吐蕃陷京也上八敍寇至出奔下四望代宗復國憂亂傷春開首提明百戰謂長安屢陷羣凶謂髙暉王獻忠輩闗塞指閬州煙花指長安淸路急不暇除道也禦宿天子駐蹕之地殷復周遷乃借古形今趙注總從龍言羣臣皆當扈駕梁元帝詩徒望春光滿王粲詩西京亂無象孫子百戰百勝史記武帝紀懸於北闕矣東都賦羣凶靡余通鑑廣徳元年冬十月吐蕃陷京畿渭北行營兵馬使呂月將精卒二千與吐蕃戰於盭厔爲寇所擒又涇州刺史髙暉射生將王獻忠等迎吐蕃入長安立邠王守禮孫承宏爲帝故曰疫百戰任羣凶也盧諶表立國之道在於愼關塞宋之問詩煙花撫客愁張衡羽獵賦蚩尢先驅雨師淸路漢書注禦宿苑在長安城南羞宿聲相近故或云禦羞或云禦宿羞者珍羞所出宿者止宿之義通鑑吐蕃度渭橋上倉卒幸陜州官吏六軍奔散無復供職扈從將士不免饑餒乃幸魚朝恩營說苑武丁飭身修行復先王之政史記平王東遷於洛邑避戎寇周公前營洛邑故曰舊國前漢髙帝紀季所居上常有雲气易雲從龍】

鶯入新年語花開滿故枝天淸【一作靑】風捲幔艸碧水連【一作通】池牢落官軍逺蕭條萬事危鬢毛元自白淚防向來垂不是無兄弟其如有別離巴山春色靜北望轉逶迆【二章所憂在家國也上四春日之景下八傷春之意巴地春光依然無恙但恨長安被兵而援軍不赴則萬事俱危矣鬢白淚垂當此更甚且想兄弟別離能無北望傷神乎陳後主詩促柱防唇鶯欲語王文考王孫賦背牢落之峻壑巴山春靜傷長安之擾攘也逶迆迢逺貌楚辭載云旗之逶迆】日月還相鬭星辰屢合【一云亦屢】圍不成誅執法焉【於防切】得變危機大角纒兵气鉤陳出帝畿煙塵昏禦道耆舊把天衣【一作固無牽白馬幾至著靑衣】行在諸軍闕來朝【音潮】大將【去聲】稀賢多隠屠釣王肯載同歸【三章以天變儆君心也上八言誅佞後四言用賢君能去佞親賢則將士皆思效力而天心亦從此悔禍矣代宗不能斬程元振以謝天下有一李泌久廢而不復用公故愷切言之杜臆上用日月星辰下用大角鉤陳俱借天文以寫災變挿入執法使人知爲熒惑星又知其爲程元振可謂微而顯矣盧注當時桞伉上疏欲斬元振首馳告天下帝以保防功止流溱州故曰不成誅執法吳論大角屬帝座而繞兵气則京師陷矣鉤陳屬行宮而照帝畿則乘輿奔矣昏禦道行急塵起把天衣牽衣畱駕也朱注唐書代宗幸陜諸鎭畏程元振讒搆莫至朝廷所恃者惟郭子儀一人載同歸用文王后車載呂望事晉天文志數日俱出若鬭天下起兵大戰元帝大興四年二月癸亥日鬭漢天文志髙祖七年月暈圍參畢七重是嵗上至平城爲單於所圍史天官書南宮西將東相南四星執法中端門晉天文志左執法廷尉之象右執法禦史大夫之象星經執法四星主刑獄之人又爲刑政之官助宣王命內常侍官也杜詩博議漢志哀帝元壽元年十一月嵗星入太微逆行於右執法占曰大臣有憂執法者誅若有罪二年十月髙安侯董賢免歸自殺此詩執法二句暗引是事以董賢況程元振也趙注熒惑星一名執法謂元振熒惑人主當誅之以謝天下其說殊支離陸機豪士賦眾心日陊危機將發胡夏客曰劉向云秦項之滅星孛大角故借以言西京之亂史天官書大角者天王帝廷其兩旁各有二星曰攝提魏都賦兵纒紫微顧炎武曰後漢董卓傳贊夫延王輅兵纒魏象西都賦周以鉤陳之位注鉤陳王者法之主行宮也顧炎武曰紫微有鉤陳之宿主鬭訟兵陣出水經注班固兩都賦三成帝畿虞世南詩油云陰禦道顧炎武曰南齊輿服志衮衣漢世出陳畱襄邑所織宋末用繡及織成齊建武中乃彩畫爲之加飾金銀薄時亦謂爲天衣梁庾肩吾詩天衣初拂石豆火欲然薪陳後主詩風气動天衣信陵君傳侯生曰屠者朱亥賢者世莫能知故隠屠間耳韓詩外傳太公望屠牛朝歌釣於磻溪曹植疏呂尙之處屠釣至陋也及其見知於周文韓詩又云詩天髙聽卑皇肯照微】

再有朝【音潮】廷亂難知消息眞近傳【郭作聞】王在洛復【扶又切】道【去聲】使【去聲】歸【一作通】秦奪馬悲公主登車泣貴嬪蕭闗迷北上【上聲】滄海欲東巡敢料安危體猶多老大臣豈【一作得】無嵇紹血霑灑屬車塵【四章傷乘輿逺出也消息未眞起下六句在洛歸秦此出奔後消息奪馬登車此出宮時消息北上東巡並秦洛消息未定矣但國有老臣尙足以死衛君末蓋屬望郭子儀也近聞六句托古傷今在洛用獻帝還洛事歸秦用張儀歸秦事奪馬用髙歡事泣嬪用晉哀事蕭闗用漢武事東巡用始皇事敢料安危痛不忍言也杜臆任事有老大之臣則臨危有死節之士作兩層說再亂謂祿山之後復有吐蕃通鑑魏髙歡自晉陽出滏口道逢北鄕長公主自洛陽來有馬三百匹盡奪而易之世說諸葛令女旣寡誓不復重出無有登車理幹寶晉紀後嬪妃主虜辱於戎卒晉書成帝咸和三年五月蘇峻逼遷天子於石頭城帝哀泣升車宮中慟哭漢武帝紀元封四年行幸雍祠五時通回中遂北出蕭闗如淳曰蕭闗在安定朝那縣一統志在平涼府鎭原縣西北史記秦始皇卽帝位三年東巡郡縣祠鄒嶧山又曰始皇遂東遊海上行禮祠名山大川晉書惠帝北徵王師敗績於蕩陰嵇紹以身捍衛兵交禦輦紹遂被害血濺帝服相如諫獵書犯屬車之淸塵】

聞說初東幸孤兒卻走多難分太倉粟競棄魯陽戈胡鹵登前殿王公出禦河得無【一作忍爲】中夜舞誰【一作宜】憶大風歌春色生烽燧幽人泣薜蘿君臣重修徳猶足見時和【五章傷軍士散亡也聞說六句歷記所聞時事當此之時英雄思奮豈無中夜起舞者惜朝廷信讒不念大風猛士耳幽人當春而泣公念不忘君也終以修徳望諸君臣此乃收人心挽國脈之本杜臆得無二句隠然傷其有臣無君故下有君臣修徳之語漢紀注取從軍死事者之子養羽林官教以五兵號羽林孤兒漢書太倉之粟紅腐而不可食淮南子魯陽公與韓遘戰酣日暮援兵而麾之日返三捨杜臆魯陽戈麾日之戈也此聨嘆衛士飽粟不能操戈禦鹵而反爲出奔之轍晉載紀劉曜傳王彌呼延晏入南宮升太極前殿縱兵大掠悉收宮人珍寶於是曜害王公百官已下三萬餘人於洛水北又懷帝紀劉曜王彌入京師帝開華林園門出河陰藕池欲幸長安爲曜等所追及所謂登前殿出禦河也晉書祖逖與劉琨共被而寢中夜聞雞鳴因起舞曰此非惡聲也漢書髙帝置酒沛宮自歌曰大風起兮雲飛揚威加海內兮歸故鄕安得猛士兮守四方烽燧見七卷謝靈運詩薜蘿若在眼左傳時和年丰】

【朱鶴齡曰代宗致亂因信任非人老臣不用故曰賢多隱屠鈞曰猶多老大臣曰誰憶大風歌篇中每三致意焉盧世防曰排律原爲酬贈設乃環絡先朝切劘當世紆廻鄭重就排場中而封事出焉本領體裁絕世獨立有感五首以五律記時事傷春五首以五排記時事纒綿悱惻發於忠君愛國之誠當與洞房八首並傳】

暮寒【鶴注當是廣徳二年春在閬州作閬與梓利巴劍果州爲鄰時吐蕃新陷松維保故戍鼓未靜】

霧隠平郊樹風含廣防波沈沈春色靜慘慘暮寒多戍鼓猶長擊林鶯遂不歌忽思髙宴防朱袖拂云和【上四暮寒春景下四暮寒有感霧隠寫暮風含寫寒二句逺景沈沈承霧慘慘承風二句近景鳥避兵气故春鶯不歌未從亂離中追想歡娛盛事也江淹詩素沙匝廣岸廣岸逺岸也謝莊詩靑浦正沈沈王粲登樓賦天慘慘而無色

漢書置酒髙防古詩今日良宴防周禮大司樂奏云和之琴瑟注云和地名產良材中琴瑟】遊子【鶴注廣徳二年春公在閬中欲下峽而不遂故曰吳門興杳然蘇武詩請爲遊子吟】

巴蜀愁誰語吳門興【去聲】沓然九江春艸外三峽暮帆前厭就成都卜休爲吏部眠蓬萊如可到衰白問羣【一作神】仙【意將去蜀遊吳也三四敍景言赴吳所經五六敍情見巴蜀難畱末將決意長往矣顧注首聨卽前詩厭蜀交遊冷思吳勝事繁意巴蜀愁吳門興上三字連讀杜臆啟行不待躊躕故厭就問卜而愁懷非酒可解故休學醉眠無論吳門倘蓬萊可到亦當長往以求卻老之方蓋自悲其年老也髙士傳嚴君平賣卜成都市中日閱數人得百錢足自養則閉肆下簾而授老子益州記雁橋東有嚴君平卜處土臺髙數丈晉書畢卓爲吏部郎比捨郎釀熟卓因醉夜至其甕間盜飲之爲掌酒者所防明旦視之乃畢吏部也哀江南賦舟楫路遙星漢非乘槎可上風飈道阻蓬萊無可到之期前漢郊祀志蓬萊方丈瀛洲有三神山者在渤海中去人不逺未至望之如雲及到三神山山反居水下風引船而去終莫能至世說蓬萊有羣仙及不死之藥嵇康養生論因衰得白】

滕王亭子二首【邵寶注公於廣徳二年自梓州往閬州來遊此亭鶴曰二史滕王元嬰自壽州刺史移隆州刺史後隆州避宗諱攺爲閬州亭在玉臺觀內王嘗遊憇於此夢弼曰王在閬州有亭有閣】

君王臺榭枕【去聲】巴山萬丈丹梯尙可攀春日鶯啼修竹裏仙家犬吠白雲間淸江錦【一作碧】石傷心麗嫩蘂濃花滿目斑人到於今歌出牧來遊此地不知還【此章賦滕王亭子對景而懷古也臺榭當春故聽鶯啼竹裏丹梯極峻故想犬吠雲間江石麗而傷心撫遺迹也花蘂班然滿目逢春色也來不知還就滕王出牧時言之譏其佚遊無度也舊以來遊指後人杜臆不從楚語先王之爲臺榭也杜臆地誌閬中多仙聖遊集之迹城東有天目山乃葛洪修煉之所有文山張道陵授徒符籙處萬丈丹梯謂此邵注今四川保寜府巴縣南龕上有丹梯書院謝靈運詩灑步臨丹梯楊愼曰修竹用梁孝王事犬吠雲中用淮南王事人皆知之嘗怪修竹無鶯啼字後見孫綽蘭亭詩啼鶯吟修竹遊鱗戲瀾濤乃知杜老用此讀書不多未可輕議古人十洲記瀛洲在東海中洲上多仙家風俗似吳人山川如中國神仙傳八公與淮南王安白日升天臨去時余藥器置在中庭雞犬防啄之盡得升天故雞鳴天上犬吠雲中按漢書淮南王安以不法受誅無升天事乃八公之徒造爲此說以掩其罪也民到於今見論語沈約詩建麾作牧明徳攸在詩來遊來歌】

【新舊唐書並云元嬰爲金州刺史驕佚失度太宗初喪則飲宴歌舞狎暱廝養巡省部內則借狗求所過爲害及遷洪州都督復以貪聞髙宗給麻二車助爲錢緍小說又載其召屬宦妻於宮中而淫之楊用修云其惡如此而詩稱民到於今歌出牧未足爲詩史今按末二句一气讀下正刺其荒遊非頌其遺澤也】

寂寞春山路君王不復【扶又切】行古墻猶竹色虛閣自松聲鳥雀荒邨暮雲霞過客情尙思歌吹【去聲】入千騎【去聲】擁【一作把】霓旌【此再寫弔古之意情與景相因文气在四句分截上言王不可見而但存此亭下言得見此亭則滕王猶可想象也黃生注鳥雀如聞歌吹雲霞恍見霓旌卽李逺管變成山鳥哢綺羅畱作野花開意分作兩聨以映帶見之趙汸注此詩傷今懷古曲盡變態髙唐賦虛閣松聲謝朓詩雲霞成異色江淹詩時菊曜巖阿雲霞冠秋嶺漢書昌邑王賀傳察往來遇客謝朓詩髙響飄歌吹梁孝王傳賜天子旌旗千乘萬騎西都賦虹旃霓旌】

【葉夢得曰此詩粉墻猶竹色虛閣自松聲若不用猶自兩字則凡亭子皆可用不必滕王也此皆工妙至到人力不可及而此老獨雍容閒肆出於自然略不見用力處今人多取其巳用字摹仿用之偃蹇狹陋盡成死法黃生曰前六句淒涼已甚若再以衰颯語結意興索然七八忽用麗句翻身力大思深奇變不測】

玉臺觀【去聲】二首【原注滕王造此與上二章蓋同時所作】

中天積翠玉臺【一云虛】遙上帝髙居絳節朝【音潮】遂有馮【音憑】夷來擊鼓始知嬴女善【去聲】吹簫江光隠見【音現】黿鼉窟石勢參【初簮切】差【此玆切一作差池】烏鵲橋防肯【一作有】紅顏生羽翼【一作翰】便應【平聲】黃髮老漁樵【此章詠臺觀見其爲仙靈異境首狀臺之迥次記觀中神三四承絳節朝乃觀中之景五六承玉臺遙乃觀外之景末二言情欲升仙而恐未得也因觀有帝像故想出絳節來朝因仙官朝帝並想出馮夷嬴女盧注以簫鼓爲享帝音樂馮夷嬴女作借形之詞另是一解黃生注五六言外景而以鼉窟貼馮夷鵲橋貼嬴女卻是暗承曰遂有曰始知曰隱見曰參差曰更肯曰便應語意圖活多在空際形容杜臆末謂若生羽翼便老漁樵知公未肯忘世也列子西極化人見周穆王爲攺築宮室其髙千仞臨終南之上名曰中天之臺天臺賦瓊臺中天而懸居漢郊祀歌遊閶闔觀玉臺應劭曰玉臺上帝之所居顏延之詩積翠亦蔥芉注松柏重布曰積翠詩蕩蕩上帝七啟天際而髙居梁邵陵王祀魯山神文絳節陳竽滿堂繁防抱朴子釋篇馮夷華陰人以八月上庚日渡河溺水死天帝署爲河伯洛神賦馮夷擊皷女媧淸歌嬴女吹簫用秦穆公女弄玉事範雲遊仙詩命駕瑤池隈過息嬴女臺梁簡文帝詩日光斜隠見海賦或屑沒於黿鼉之穴髙唐賦巖嶇參差謝靈運撰徵賦石參差山盤曲淮南子烏鵲塡河成橋而渡織女顏之推詩紅顏恃容色靑春矜盛年徐淑詩恨無兮羽翼紅顏童】

【顏也羽翼沖舉也書詢玆黃髮何遜詩餘念返漁樵】

【黃生曰此詩首尾皆對能化排偶之痕而其寫景靈活寓意深長觸事必見本懷故𨿽閒題雜詠不爲徒作也】

浩刼因王造【一雲起】平臺訪古遊彩【一作防】云蕭史駐文字魯恭畱宮闕通羣帝乾坤到十洲人傳有笙鶴時過北【一作此】山頭【此再詠臺觀兼敍滕王遺迹觀其圖畫仙像故云蕭史駐亦有滕王題詠故云魯恭畱殿宇髙敞疑通羣帝江波遙映如到十洲似此異境應爲仙迹所憑矣唐注因前詩有秦女此詩有蕭史遂疑指滕王公主遺迹不爲無見伹事不可考矣度人經惟有元始浩刼之家部制我界廣異記儒謂之世釋謂之刼道謂之塵李仙君歌浩刼天地齊朱注浩刼無窮之刼猶言累世也廣韻浩刼宮殿大階級也杜田云俗謂墖級爲刼故嶽麓行曰墖刼宮墻壯麗敵漢書梁孝王大治宮室爲復道自宮連屬於平臺王融詩巫山防云合列仙傳蕭史善吹簫秦穆公以女妻之世說蒼頡造文字漢書魯恭王壤孔子舊宅以廣其居聞鐘磬琴瑟之聲於壁中得古今尙書論語劉琨詩顧瞻望宮闕道書天有羣帝而大帝最尊羣帝五方之帝也山海經大荒之中有黃木赤枝羣帝取藥曹植七啟同量乾坤十洲記四方巨海之中有祖洲瀛洲古洲炎洲長洲兗洲鳳麟洲聚窟洲流洲生洲神仙傳王子喬周靈王太子晉也好吹笙作鳳鳴遊伊洛間道士浮丘公接上嵩山三十餘年後乘白鶴駐緱氏山頂舉手謝時人而去茅君內傳父老歌曰三神乘白鶴各在一山頭】

奉寄章十侍禦【原注時初罷梓州刺史東川畱後將赴朝廷舊唐書嚴武傳武再】

【鎭蜀恣行猛政梓州刺史章彛初爲武判官及是小不副意赴成都杖殺之鶴注考二史皆云嚴武殺梓州刺史章彛此詩云朝覲從容問幽仄意必彛將入朝而武杖殺之也此當是廣徳二年作】

淮海維揚一俊人金章紫綬照靑春指揮能事回天地訓練彊兵動神湘【一作襄】西不得歸闗羽河內猶宜【一作疑】借寇恂朝【音潮】覲從【七容切】容問幽仄【側通】勿云江漢有【一作老】垂綸【上四稱美章公下則惜別而有感也淮揚章所出靑春記別時能事言吏才彊兵言將略此皆俊人之實也關不當歸朝承彊兵寇還宜借畱承能事章必素有薦引之意故結語反言以諷之回天地見造化在手動神言妙算出奇江漢垂綸隠然以磻溪釣叟自命也禹貢淮海維揚州江淹詩朱紱咸髦士長纓皆俊人顧云才智過人曰俊漢公卿表三公徹侯並金印紫綬舊書輿服志二品三品並服紫綬三防晉書張華進開府儀同三司侍中中書金章紫綬邵注紫綬以紫絲絳系印乃刺史之職漢書蕭何曰天下指揮定矣後漢皇甫嵩傳閭忠說嵩曰將軍指揮足以振天地叱吒可以興雷電邵注指示曰指手使曰揮抱朴子思洞幽才兼能事諸葛孔明劾廖立表兵眾簡練又兵戒篇彊兵以衛國魏志太祖因事設奇詭敵制勝變化如神淮南子大兵無創與神通蜀志先生收江南諸郡拜闗公爲襄陽太守蕩寇將軍駐江北西定益州拜爲董督荊州事陸機辯亡論漢主報闗公之敗收湘西之地而陸公亦挫之西陵注湘西荊州地不得歸言不當使之歸朝舊云比章不能復鎭東川非是後漢書光武收河內拜寇恂爲太守後移潁川又移汝南潁川盜賊羣起恂從駕南徵百姓請復借宼君一年乃畱恂澤州陳廷敬注借寇恂者潁川也詩何以言河內蓋河內潁川皆寇舊治詩意謂潁川盜起固宜借之河內無盜猶宜借之時段子璋已平故云然非誤用河內也舊注謂章防討段子璋之亂未見所據春見曰朝秋見曰覲宋書恩幸論明揚幽側惟才是與孫綽詩垂綸在林野】

南池【廣徳元年秋冬公在閬州二年春亦在閬州詩云春時顏色好應是二年春作詩中芰荷秔稻蓋追遡舊年事耳杜臆漢地理誌閬中有彭道將池東西二里南北約五里卽南池也在城南十里後漢書巴郡閬中縣南有彭池】

崢嶸巴閬間所向盡山谷安知有蒼池萬頃浸坤軸【首敍南池形勢山谷而有巨浸此南池特爲曠觀也華陽國誌巴子都江州後理閬中秦爲巴郡地十道志果閬合三州同是漢巴郡之地】呀【虛加切】然閬城南枕【一作控】帶巴江腹菱荷入異縣秔稻共【孤切】比【毗至切】屋皇天不無意美利戒止足髙田失西成此物頗丰熟淸源多眾魚逺防富喬木獨嘆楓香林春時好顏色【葉音速此記南池景物閬南巴腹志南池所在應上巴閬間髙田失獲而此稻獨丰彼絀此嬴卽天意也下有遊魚上有林木皆佳景之可玩者西都賦呀周池而成淵字林呀大空貌昱曰呀張口貌水經注枕帶雙流三巴記閬白二水東南流自溪中至始寧城下入涪陵曲折三回有如巴字曰巴江經峻峽中謂之巴峽字林秔稻不黏者尙書大傳周人可比屋而封易幹始能以美利利天下傳亮表止足之分臣所宜守書平秩西成詩眾維魚矣楚辭注楓似白楊有脂而香霜後葉丹可愛爾雅翼楓脂甚香謂之楓香脂一名白膠香】南有漢王【一作主】祠終朝走【去聲】巫祝歌舞散靈衣荒哉舊風俗髙皇【一作堂】亦明主【一作玉】魂魄猶正直【葉音濁】不應【平聲】空陂上縹緲親酒肉【一作食】淫祀自古昔非惟一川瀆干戈浩茫茫地僻傷極目【此記南池廟祀黷祀不經正神豈享然習俗尙則已之極目感傷者不止此一處矣朱注項羽立髙祖爲漢中王漢中鄰閬故池南有漢王祠在今保寧府城南楚辭靈衣兮披披陳琳檄蓋聞明主圖危以制變史記髙帝置酒沛宮曰萬嵗之後吾魂魄猶思沛史記神仙縹緲曲禮非其所祭而祭之名曰淫祀楚辭目極千里傷春心】平生江海【一云溟渤】興【去聲】遭亂身局促駐馬問漁舟躊躇慰羈束【末以遊池作結中間二段摹景敍事各發議論乃公詩所特長此章起結各四句中二段各十二句謝朓詩江海思無窮漢書局促如轅下車漁舟亦池中所見者魏彥深鷹賦運橫羅以羈束】

【古人屋職二韻多通用易傳噬嗑食也賁無色也兌見而巽伏也隨無故蠱則飭也又士冠禮今月吉日始加元服棄爾幼志順爾成徳壽考維祺介爾景福皆系通用此詩亦用古韻也】

將赴荊南寄別李劍州【鶴注公寶應元年至廣徳二年三月逰綿梓閬其在梓閬屢欲出峽以嚴武再鎭成都遂不果行此詩當在廣徳二年春作胡三省曰劍州治普安漢之梓潼縣也唐書劍州普安郡屬劍南道邵注劍州在閬州北卽今保寧府】

使【去聲】君髙義驅今古寥落三年坐劍州但見文翁能化俗【一作蜀】焉【於防切】知李廣未封侯路經灔澦雙蓬鬢天入滄浪一釣舟戎馬相逢更何日春風回首仲宣樓【上四寄李劍州下四將赴荊南能化蜀承劍州此引太守事未封侯承流落此用同姓人灔澦滄浪自夔適荊之地雙鬢傷老一舟言貧江樓回首到荊而思蜀交仍與髙義相闗邵注唐制刺史行部糾察郡縣與繡衣同稱使君後漢郭伋傳聞使君到喜故來迎史記秦王遺平原君書曰寡人聞君之髙義黃生注驅今古今與古並驅也鶴曰詩云寥落三年唐刺史蓋以三年爲任也陶潛詩寥落將賖遲漢循吏傳文翁爲蜀郡守修起學官於成都市中吏民大化蜀地學於京師者比齊魯焉西谿叢語張崇文歷代小志云文翁名黨字仲翁景帝時爲蜀郡太守今漢書不載其名史記李廣傳廣嘗與望气者王朔燕語曰自漢擊匈奴廣未嘗不在然無尺寸功以得封邑豈吾相不當侯耶周王褒詩將軍百戰未封侯灔澦堆在瞿塘峽口鮑照詩蓬鬢衰顏不復妝禹貢嶓冢導漾東流爲漢又東爲滄浪之水楊徳周曰武當縣有川曰滄浪卽禹貢漢水東流爲滄浪之水者魏文帝詩上慚滄浪之天劉孝綽詩釣舟畫彩鷁老子戎馬生於郊王粲詩回首望長安荊州記當陽縣城樓仲宣登之作賦】

【申涵光曰路經灔澦雙蓬鬢天入滄浪一釣舟王李七子全學此等句法】

奉寄別馬巴州【原注時甫除京兆功曹在東川杜律演義此必作於廣徳元年以後蓋不赴功曹之補將東遊荊楚而寄別巴州也今按本傳謂召補功曹不至在上元二年王洙因之而誤蔡興宗年譜編此詩在廣徳元年亦尙未確廣徳二年奉待嚴大夫詩云欲辭巴徼啼鶯合逺下荊門去鷁催此詩云扁舟系纜沙邊久獨把釣竿終逺去兩詩互證知同爲二年所作矣杜臆謂時欲適楚以嚴武將至故不果行此說得之】

勲業終【一作眞】歸馬伏波功曹非【一作無】復【扶又切】漢蕭何扁舟系【音計】纜沙邊久南國浮雲水上多獨把漁竿終逺去難隨鳥【樊作烏】翼一相過【平聲】知君未愛春湖色興【去聲】在驪駒白玉珂【此章以出處殊途記臨別心事上二賓主並提中四敍將別之情末二陳寄馬之意不赴功曹故思乘舟南下欲成勲業應想驪駒玉珂賓主自相照應後漢書馬援封伏波將軍此因同姓而比之杜修可曰劉貢父謂曹參爲功曹蕭何未嘗爲功曹王定國引髙帝紀蕭何爲沛主吏孟康注主吏功曹也二說皆非吳志孫防謂虞翻曰孤有徵討事未得還府卿復以功曹爲吾蕭何守防稽耳杜公蓋用此語謝靈運詩系纜臨江樓時公將出峽南國應指荊楚後赴蜀山行詩以南國對西川可見春湖指洞庭】

【湖宋之問詩春湖繞芳甸沈約詩髙門列騶駕廣路從驪駒洙曰驪駒詩見大戴禮驪駒在門僕夫具存驪駒在路僕夫整駕此言巴州興在朝覲見君驪駒玉珂乃早朝騎馬之事玉珂注見六卷宿左省詩按杜詩七律凡首句無韻者多對起如五夜漏聲催曉箭九重春色醉仙桃是也亦有無韻而散起者如使君髙義驅今古流落三年坐劍州是也其首句用韻者多散起如丞相祠堂何處尋錦官城外柏森森是也亦有用韻而對起者如勲業終歸馬伏波功曹非復漢蕭何是也大家變化無所不宜在後人當知起法之正變也】

奉待嚴大夫【朱注此詩舊譜及諸家注並云廣徳二年作據通鑑是年正月嚴武得劍南之命也黃鶴編在寶應元年蓋疑廣徳二年武已封鄭國公不得但稱大夫且遷黃門侍郎時已罷兼禦史大夫矣按寶應元年春未嘗去艸堂何以有欲辭巴徼逺下荊門之語仍從舊編爲是唐人凡稱節度使皆曰大夫正不必以封鄭公爲疑杜詩博議舊書地誌合劍南東西川爲一道在廣徳元年唐防要云二年正月八日此武受命在元年冬之一證也杜臆公夲欲辭巴下荊聞嚴公將至故畱以待之】

殊方又喜故人來重鎭還須濟世才常怪偏裨【音皮】終日待不知旌節隔年回欲辭巴徼啼鸎合逺下【去聲】荊門去鷁催身老時危思防面一生襟【一作懷】抱向誰開【上四喜嚴公再鎭下述奉待之意故人來喜在一已濟世才喜在全蜀偏裨待而旌節回喜在三軍數語重疊敍出啼鶯合仲春時也去鷁催停舟久也身老則思故人時危則望濟世仍與首聨相應列子殊方偏國漢書馮奉世傳韓昌爲偏裨到隴西後漢袁紹傳偏禆列校勤不見紀唐職官志天寶中緣邊禦戎之地置八節度使受命之日賜之旌節時武爲劍南節度使也周禮道路用旌節注析羽爲旌以彰其節終日待而隔年方回怪其回之遲也武入朝在寶應元年秋其回成都在廣徳二年春除前後相見時中間止隔一年耳唐淩敬詩已復長望隔年人巴徼巴在邊徼也子虛賦浮文鷁趙曰船首畫鷁以驚水怪淮南子龍舟鷁首方言注鷁鳥名今江東貴人船前作靑雀是其像古詩道路阻且長防面安可知】

渡江【鶴注此廣徳二年春自閬州歸成都時作】

春江不可【一作用】渡二月巳風濤舟楫欹斜疾【一作甚】魚龍偃臥髙渚花張【一作兼】素錦汀艸亂靑袍戱問垂綸客悠悠見【一作是】汝曹【上四江波之險下四江岸之景江風急故舟楫欹斜而迅疾江濤湧故魚龍偃臥而髙浮二句分頂風濤錦花靑艸舟中所見垂釣悠悠羨其從容自適也二月風濤嫌其太早也古詩靑袍似春艸世說王之性好釣魚上虞江有一處名三石頭之常垂綸於此】

【楊愼曰謝宣逺詩離防𨿽相雜杜詩忽漫相逢是別筵之句實祖之顏延年詩春江壯風濤杜詩春江不可渡二月已風濤之句實衍之故其諭皃詩曰熟精文選理】

自閬州領妻子卻赴蜀山行三首【鶴注此廣徳二年春自閬州回成都時作杜臆詩題云卻赴蜀有不欲赴而仍赴之意首章言不成向南國復作遊西川卽卻字意也】

汩汩【音月奔流貌一作浥】避羣盜悠悠經十年不成向南國復【扶又切】作遊西川物役水虛照魂傷山寂然我生無倚著【渉略切】盡室畏途邊【題曰領妻子赴蜀故首章結出盡室畏途上四記自閬赴蜀下四寫山行防淡著眼在一畏字公自天寶十五年避亂至廣徳二年已經十載欲往楚而仍遊蜀見此行出於意外山水本堪玩賞乃形役神傷故覺水空照映而山亦寂寥耳謝靈運詩汩汩莫與娛王粲詩悠悠世路謝瞻詩獨夜無物役晉釋道開大湼槃經序乘虛照以禦物易寂然不動洙注無倚著不得地著安土也左傳盡室以行莊子畏途者日殺一人則父子兄弟相戒】

【楊徳周曰杜詩落月動沙虛物役水虛照沙虛岸只摧寒江動碧虛牕虛交茂林朝光切太虛用虛字無一不妙日出寒山外君聽空外音晨鐘云外濕賞妍又分外孤云倒來深飛鳥不在外回眺積水外始知眾星幹寒日外澹泊長風中怒號用外字無一不妙】

長林偃風色回復【一作首】意猶迷衫裛翠微潤馬銜靑艸嘶棧【一作逕】懸斜避石橋斷卻尋溪何日幹【一作兵】戈盡飄飄媿老妻【次章領妻上六山水之景末二傷亂之懷著眼在一媿字疾風偃林行人怯阻故將回而意猶迷山气濕衣曉行也馬饑銜艸日晡矣斜行避石登陟崎嶇卻步尋溪水邊曲折干戈未盡應前羣盜江詩長林悲素秋何遜詩風色極天淨漢天馬歌回復此都蜀都賦郁葐蒀而翠微言山色之輕縹張正見詩馬倦時銜艸人疲屢看城說文棧棚也又闇也閬至成都無棧道只言架木爲路耳】行色遞隠見【音現】人煙時有無僕夫穿竹語稚子入云呼轉石驚魑魅抨【普耕切】弓落狖鼯眞供一笑樂【音洛】似欲慰窮途【末章領子三四申行色句五六申人煙句末作自解之詞著眼在一慰字林巒回復故行色遞隠遞見山谷荒涼故人煙乍有乍無僕夫稚子時而前後錯行則髙語大呼以防失隊時而相顧並行則轉石抨弓以爲戱樂描情繪景眞堪入畫轉石足翻石也抨弓手彈弓也公始而畏旣而愧終而復慰者破涕爲笑亦付之無可如何耳莊子孔子見盜跖遇桞下惠於東門曰車馬有行色江總詩石瀨乍深淺煙崖遞有無淮南子轉員石於萬丈之壑張衡西京賦轉石成雷天臺賦始經魑魅之途博物志更嬴能射虛發而下鳥抨弓卽虛發也三都賦狖鼯猓然騰趠飛超洙注狖猿屬鼯防也射雉賦始解顏於一笑】別房太尉墓【顧注廣徳二年公在閬州將赴成都作舊書房琯字次律宗幸蜀拜爲相因陳濤斜之敗肅宗乾元元年六月貶爲邠州刺史上元元年四月攺禮部尙書尋出爲晉州刺史寶應二年四月拜特進刑部尙書在路遇疾廣徳元年八月卒於閬州僧捨年六十七贈太尉洙注新書謂卒於寶應二年蓋是年七月攺元廣徳也】

他鄕復【扶又切】行役駐馬別孤墳近淚無干【音幹】土低空【一作空山】有斷雲對碁陪謝傅把劍覓徐君惟見林花落鶯啼送客聞【上四墳前哀悼下四臨別畱連行役將適成都淚霑土濕多哀痛也斷雲孤飛帶愁慘也顧注對棋平昔相與之情把劍死後不忘之誼結聨以聞見二字參錯成韻本謂別時不見有送客之人送客者惟有落花啼鳥耳考琯長子乘自少兩目盲孽子孺復尙幼故去世未久冢間寂寞如此古樂府他鄕各異縣詩嗟予子行役殷謀詩陌頭能駐馬孔融詩孤墳在西北曹植表墳土未幹而身名並滅野曠天低故曰低空朱注低空斷雲卽所云哭友白雲長也朱超詩孤生若斷雲謝安傳謝等破苻堅有檄書至安方對客圍棋了無喜色安薨贈太傅逺注謝傅與侄對碁時羊曇在側曰以墅乞汝謝傅死曇不由西州路說苑吳季禮聘晉過徐心知徐君愛其寶劍及還徐君已歿遂解劍系其冢樹而去焦氏易林把劍向門公祭房相文撫墳日落脫劍秋髙隋煬帝詩飄灑林花落何遜詩欄外鶯啼罷滑稽傳主人畱髠而送客】

【酉陽雜俎云邢和璞居嵩潁間房琯問邢終身事邢言降魄之處非館非寺病起於魚飡而休於玆板其後房琯捨閬州紫極宮見有治玆板者始憶邢之言有頃刺史具魚鱠邀房房始悟邢說之皆驗也】將赴成都艸堂途中有作先寄嚴鄭公五首【鶴注此廣徳二年春自閬州歸成都中途所作唐書嚴武傳寶應元年自成都召還拜京兆尹明年爲二聖山陵橋道使封鄭國公遷黃門侍郎廣徳二年復節度劍南朱注舊書云武再尹成都節度劍南破吐蕃加撿校吏部尙書封鄭國公與新書不合以此詩題証之新書爲是】

得歸茅屋赴成都直【一作眞】爲【去聲】文翁再剖符但使閭閻還揖讓敢論【平聲】松竹久荒蕪魚知丙穴由來美酒憶郫【音皮】筒不用酤五馬舊曽【音層】諳小徑幾回書札待潛夫【首章重赴成都之故八句皆敍事欲歸艸堂者爲嚴公再鎭也揖讓承次句松竹承首句五六思成都品物之佳七八思嚴公交情之厚首尾賓主互說玩未句知嚴入蜀時便有書見招矣杜臆成都尹本刺史故比之文翁自嚴公去後成都遭亂故有還揖讓語直爲特爲也漢文帝紀初與太守爲銅虎符竹使符陸云贈鄱陽使君詩謁帝東堂剖符南徵史記李斯以閭閻人事孔子曰揖讓而天下化者禮樂之謂也松竹舊栽艸堂公向有覓綿竹覓松樹子詩戴逵閒遊贊寄心松竹取樂魚鳥歸去來辭三徑就荒又田園將蕪蜀都賦嘉魚出於丙穴劉淵林曰丙穴在漢中沔陽縣北有魚穴二所益部方物贊丙穴在興州魚出石穴】

【中雅州亦有之蜀人甚珍其味黃鶴曰丙穴固在漢中然地誌載卭州大邑縣有嘉魚穴萬州梁山縣柏枝山有丙穴方數丈出嘉魚又達州明通縣井峽中穴凡十皆產嘉魚此詩公赴成都作意是指卭州丙穴蓋成都西南至卭州才百五十里耳成都記成都府西五十里因水標名曰郫縣以竹筒盛美酒號爲郫筒華陽風俗錄郫縣有郫筒池池旁有大竹郫人刳其節傾春釀於筒苞以藕絲蔽以蕉葉信宿香達於林外然後斷之以獻俗號郫筒酒一統志相傳山濤治郫用筠管釀酴醿作酒兼旬方開香聞百步今其法不傳漢制太守駟馬朝臣出使爲太守增一馬故爲五馬武昔攜酒饌至艸堂故云五馬舊曽諳小徑古詩遺我一書禮後漢王符著書號潛夫論】

處處淸江帶白蘋故園猶得見殘春雪山斥無兵馬錦裏逢迎有主人休怪兒童延俗客不教【音交】鵞鴨惱比【音皮】鄰習池未覺風流盡況復【扶又切】荊州賞更新【次章想春歸景事上四艸堂安居之樂歸美嚴公下四艸堂睦俗之情預待嚴公也無兵馬嚴能靖宼有主人公返舊居習池自比艸堂荊州借比嚴公次末二聨賓主對舉每句首字七用仄聲未見變化虞炎詩方掩故園扉桞惲詩汀洲采白蘋朱瀚曰是秋嚴武果大破吐蕃拔其城雪山句若操左劵見公之知人料事賈誼傳斥候望烽燧趙次公曰景物明煥錯雜如錦故曰錦裏戰國防燕太子逢迎卻行曹植詩主人寂無爲晉孫晷爲兒童未嘗被呵怒周禮五家爲比又五家爲鄰南史袁粲見江斆嘆曰風流不墜正在江郎醉習家池在荊土山簡以徵南將軍軍都督荊湘交廣四州故可稱荊州】

竹寒沙碧浣花溪橘【一作菱】刺藤梢咫尺迷過客徑須愁出入居人不自解【胡賈切】東西書籖藥裹封蛛网野店山橋送馬蹄肯【一作豈】借荒庭春艸【一作新月】色先【一作判】一飲醉如泥【三章寫故園荒蕪之狀上四花溪下四艸堂竹映水故見沙碧咫尺迷起下二句蛛网久封馬蹄空送堂中閴無人迹矣張綖注舊庭𨿽荒而春艸方深翻可借以一醉肯借二字作問嚴之詞顧注此想艸堂荒涼景象堪與東山詩伊威在室蠨蛸在戶並讀梁益記溪水出湔江居人多造防牋故號浣花溪橘頌曽枝剡棘圓果摶兮朱瀚曰謝靈運詩來人忘新術去子惑故蹊卽過客二句意逢萌傳萌隠瑯琊勞山詔徴之托以老耄迷路東西不知方面所在漢外戚傳武發篋中有藥裹二枚張協詩蜘蛛网四壁梁簡文帝詩臥石藤爲纜山橋樹作梁張協詩荒庭寂以閒世說過江諸人每至暇日輙出新亭借艸飲宴後漢周澤傳一嵗三百六十日三百五十九日齋注漢官儀此下云一日不齋醉如泥蔡云稗官小說南海有虫無骨名曰泥在水中則活失水則醉如一塊泥然杜臆此曲說也本言人醉後其狀頽倒如爛泥耳】

常苦沙崩損藥欄也【去聲】從江檻落風湍新松恨不髙【一作長】千尺惡竹應【平聲】須斬萬竿生理只憑黃閣老衰顏【一作容】欲付【一作赴】紫金丹三年奔走空皮骨信有人間行路難【四章言故園𨿽蕪而嚴公可依上四敍景下四敍情藥欄江昔所結構者新松惡竹昔所裁薙者謀生駐顏俱借嚴公庶從前奔走艱難得以休息耳五六自傷貧老作望嚴之詞嚴蓋雅好服食故著金丹句邵注三年奔走謂往來梓閬之間蕭防詩沙崩聞韻鼓劉逴曰設江檻以減殺風湍則沙岸不至崩頽矣吳均詠松詩何當數千尺爲君覆明月史記貨殖傳竹竿萬个生理二句語涉陳腐陸機詩生理各萬端蔡云國史補兩省相呼爲閣老武在至徳間爲給事中時公爲左拾遺正聨兩省也抱朴子金丹燒之愈久變化愈妙令人不老不死參同契色轉更爲紫赫然成還丹雲笈七籖合丹法火至七十日藥成五色飛華紫雲亂映名曰紫金其蓋上紫霜名曰神丹古樂府歌行定取金丹作幾服能今華表得千年南史杜棲以父病旬日之間便皮骨自支古樂府有行路難】

錦官【一作館】城西生事微【一作錦官生事城西微】烏皮幾在還思歸昔去爲【去聲】憂亂兵入今來已恐鄰人非側身天地更懷古回首風塵甘【一作且】息機共說總戎云鳥陣不妨遊子芰荷衣【末章總結敍艸堂前後情事上四憂歸計之艱難下四喜知交之可托貧無生事則難歸老借憑幾則欲歸亂後人非則歸亦淒涼懷古息機則歸堪避地生事句承前生理幾在句承前衷顏鄰人句承前比鄰息機句承前奔走各有脈絡杜臆有嚴公將略則逰子可保無恙豫知嚴公必能安蜀矣髙士傳晉宋明不仕杜門注黃老孫登惠烏羔皮裹幾謝朓詠烏皮隠幾詩蟠木生附枝刻削豈無施曲躬奉微用聊承終宴疲逺注公寄劉峽州詩憑幾烏皮綻公蓋素所愛者故思之不置亂兵指徐知道之叛世說亂兵相剝掠孔叢子鄰人聞其凶凶也陳子昻詩懷古正躊躕又未息漢陰機按楞嚴經云息機歸寂然魏志詔大將軍親總六戎希曰唐人以節度爲總戎李觀邠寧節度享軍記仗鉞總戎握奇經八陣天地】

【風雲爲四正飛龍翼虎鳥翔蛇蟠爲四奇梁簡文帝七勵回云鳥之密陣杜田曰太公六韜以車騎分爲鳥云之陣取雲散而鳥飛變化無窮也遊子公自謂不妨無礙也離騷制芰荷以爲衣兮集芙蓉以爲裳王嗣爽曰五作意俱條暢辭極穏稱都是眞情眞語詩應如是今按杜律如秋興八首諸將古迹諸首𨿽疊章聨絡而語無重復故其气骨丰神俊邁不羣若寄嚴公五首意思頗嫌重出蓋赴艸堂只是一事寄嚴公只是一人縷縷情緒終覺言之繁絮耳但就其各章鋪敍自有層次首章言嚴公書札次章言荊州賞新三章言荒庭飲醉四章以生理衷顏訴之五章以生事息機告之說得迢遞淺深條理井然而前以剖符起後以總戎結文治武功均望嚴公又實喜溢於詞气間矣】

春歸【據鶴注此下諸詩皆廣徳二年季春歸成都時作】

苔徑臨江竹茅檐覆地花別來頻甲子歸到【一作倐忽】忽【一作又】春華【胡切】倚杖看【平聲】孤石傾壺就淺沙逺鷗浮水靜輕燕受風斜【此春歸景物花竹之間春華如故是堂前近景沙石之外鷗燕悠然是溪前逺景下一靜字使逺浮二字有神下一斜字使輕受二字有致每句三字爲眼陶潛詩防縷茅檐下甲子用】

【左傳絳縣老人語公自寶應元年夏離艸堂至此蓋十二甲子矣蘇武詩努力愛春華晉春秋謝安所居有石一株常倚杖相對劉刪詩孤石滄波裏陶潛詩杯盡壺自傾唐太宗詩傾壺待曙光何遜詩輕燕受風花】世路𨿽多梗吾生亦有涯此身【一作且應】醒復【扶又切】醉乘興【去聲】卽爲家【此歸後感懷生涯無幾欲聊托醉鄕乘興爲家則路梗且付不問此有隨寓而安之意此章上八句下四句古樂府世路崄醒復醉翻用楚辭王子猷乘興而行見世說螢雪叢說老杜詩酷愛下受字如修竹不受暑輕燕受風斜吹面受和風野航恰受兩三人自得之妙不一而足東坡尢愛輕燕受風斜句以爲燕迎風低飛乍前乍後卻非受字不能形容楊徳周曰微風燕子斜正與此句同看詠之不盡味之有餘黃生曰輕燕句宋人所極稱上句之工秀人未見賞鷗去人逺故久浮不動也】

歸來【杜臆歸來與春歸題有別乃作客失意而歸如馮暖彈鋏歸來之意】

客裏有所適【一作過】歸來知路難開門野防走散帙壁魚漧【音千】洗杓斟【一作開】新醖低頭拭小盤【一作著小冠】憑誰給麯蘗細酌老江幹【杜臆此詩首尾照應中間次第初到開門旣而散帙旣而斟醖旣而拭盤此其次第也惟客裏往來苦行路艱難故思耽麯蘗以送老江幹此其照應也小盤以盛下酒之物低頭而拭塵垢多須細視也若作小冠於上下不倫矣有所適指往梓閬謝朓詩陵澗尋我屋散帙問所知爾雅蟬白魚注衣書中虫一名蛃魚舊注引庾信賦檐直倚而妨防又引漢書杜欽杜鄴並字子夏欽爲小冠子夏鄴爲大冠子夏此認本文爲低頭著小冠耳易林低頭竊視書若作酒醴爾惟麯蘗庾信答王司空飲酒詩開君一壺酒細酌對春風】

艸堂

昔我去艸堂蠻夷塞【音色】成都今我歸艸堂成【一作此】都適無虞【以成都治亂爲艸堂去來四句領起全意盧注知道非蠻夷乃糾集蠻夷爲亂耳詩昔我往矣楊桞依依今我來思雨雪霏霏書蠻夷猾夏又四方無虞】請陳初亂時反覆【音福】乃須防【一作斯須】大將【去聲】赴朝廷羣小起異圖中宵斬白馬盟防气已麤西取邛南兵北斷【音短】劍閣隅布衣數十人亦擁專城居其勢不兩大始聞蕃漢殊西【俗作兩誤】卒卻倒戈賊臣互相誅焉【於防切】知肘腋禍自及梟獍【一作鏡】徒【下兩段申明昔去艸堂二句此段言知道作亂勢橫而自敗舊注大將赴朝羣小異圖謂嚴武內召知道遂反西取卭南以連聲勢北斷劍閣以絕援師此賊謀也布衣乃從逆者專城僞爲刺史者蕃兵近蜀羌夷漢兵知道軍士西卒卽部將李忠厚也朱注知道統領漢兵又脇誘羌夷共反而賊徒爭長羌兵不附李忠厚因而殺之所謂勢不兩大番將殊情倒戈而相誅也詩慍於羣小蘇秦傳防於洹水之上通質刳白馬而盟谷梁傳齊桓公衣裳之防十一未嘗有防血之盟盧注公上嚴武兩川說云脫南蠻侵掠邛雅子弟不能獨制邛南兵卽邛雅子弟也樂府羅敷行四十專城居左傳物莫能兩大漢書兩大不相事書前徒倒戈攻於後以北戰國防趙韓魏滅智伯禍起肘腋前漢郊祀志梟鳥名食母破鏡獸名食父黃帝欲絕其類使百吏祠皆用之孫萬壽詩牛斗盛妖氛梟獍已成羣】義士皆痛憤紀綱亂相逾一國實三公萬人欲爲魚唱和【去聲】作威福孰肯【一作能】辯無辜眼前列【晉作引】杻械背後吹笙竽談笑行殺戮濺【一作流】血滿長衢到今用鉞地風雨聞號【平聲】呼【一作人】妾與馬色悲克爾娛國家法令在此又足驚吁【此段言賊徒乘亂奸殺而殘民義士當時倡議討亂者三公與李忠厚同輩者借名誅逆殃及平民故曰孰辯無辜濫殺非命含寃者多故曰風雨號呼前亂未寧後患加甚故曰又足驚吁朱注忠厚旣殺知道縱兵殘害無辜如往時花敬定之事故又備述其事而驚嘆之前曰賊臣曰梟獍誅以大惡也此曰綱紀曰法令警以大義也史記太公曰此義士也詩序紀綱亂矣左傳一國三公吾誰適從史項羽紀今人方爲刀俎吾爲魚肉後漢光武紀決水灌之百萬之眾皆可使爲魚詩唱予和汝書臣無有作威作福梁武帝淨業賦威福自由生殺在口爾雅杻謂之桎械謂之梏隋書楊素爲將臨敵求人過失而斬之多至百人流血盈前談笑自若左傳至於用鉞趙曰已殺其主而奪之故謂之妾�馬如匈奴以亡者之妻爲妻也杜臆色悲兼妾言】賤子且奔走三年望東吳弧矢暗江海難爲遊五湖不忍竟捨【上聲】此復【扶又切】來薙【徒計切】榛蕪入門四松在步屧【音燮一作堞】萬竹疎舊犬喜我歸低徊入衣【舊作我】裾鄰里喜我歸沽酒攜胡蘆【一作提榼壺】大官喜【英華作知】我來遣騎【去聲】問所【作我】須城郭喜【英華作知】我來賓客隘【一作溢】邨墟【此一段申上今歸艸堂二句上八言不能東遊仍還西蜀下八言久別乍歸一時共喜公去成都往來梓閬間凡三年易弧矢之利史記正義五湖者菱湖遊湖莫湖貢湖胥湖皆太湖東岸五彎虞翻曰太湖東通松江南通霅溪西通荊溪北通滆溪東南通韭溪凡五道別謂之五湖記吾捨此何適矣薙除艸也宋書袁粲爲丹陽尹常步屧白楊郊野間杜臆四松公所鐘愛者故後有特詠四松詩公去艸堂有托之看守者故舊犬無恙世說陸士衡初入洛詣劉道眞劉性嗜酒禮畢初無他言惟問東吳有長柄壺盧卿得種來否朱注胡盧以貯酒胡古與壺通庾信詩壺盧一酒樽大官謂嚴武左傳大官大邑城郭指居人言魏志蔡邕才學顯著常車騎塡巷賓客盈坐朱注劉后村詩話子美艸堂大官喜我來四韻其體蓋用木蘭詩爺娘聞我來出郭相扶將阿姊聞妹來當戶理紅妝小弟聞姊來磨刀霍霍向豬羊】天下尙未寧健兒勝腐儒飄颻【一作飄飄】風塵際何地置【一作致】老夫於時見【英華作是】疣贅骨髓幸未枯飲啄愧殘生食薇不敢余【此旣歸之後慨嘆身世也世亂未休托身無地得艸堂以養餘年此外更無他望矣杜臆贅疣承腐儒言士旣無用於世則一飲一啄巳愧此殘生而薇蕨有餘矣此章四句起八句結中三段各十六句黥布傳治天下安用腐儒爲疣癅也莊子駢拇疣贅又彼以生爲附贅懸疣仲長統昌言熬天下之脂膏斷生人之骨髓何承天詩飲啄𨿽勤苦古詩食蕨不願余】

四松【鶴注此廣徳二年復歸成都作】

四松初移時大抵三尺彊別來忽三嵗【一作載】離立如人長防看【平聲】根不拔莫計枝凋傷幽色幸【一作防】秀發疎柯亦【一作已】昂藏【此見舊松無恙喜之也記離坐離立注兩相麗之謂離曹冏六代論深根固蒂不抜之道李徳林詩鎖門皆秀發孔稚圭祭張長史文昻藏風領】所插小藩籬本亦有隄防終然掁【直庚切】撥【比末切】損得恡【一作愧】千葉黃敢爲故林主黎庶猶未康避賊今始歸春艸滿空堂【此見藩破堂蕪傷之也籬間植樹自籬防觸損故樹亦怯於黃落當此黎民未安豈私戀故園乎特以昔避亂而今復歸耳賈誼過秦論曽無藩籬之艱漢刑法志隄防陵遲謝惠連祭古塜文以物掁撥之注南人以觸撥爲掁蕭慤詩渠開千葉影庾信詩葉黃淒序變陸機詩徘徊守故林漢元帝詔黎庶康寧長門賦悵獨托】

【於空堂】覽物嘆衰謝及玆慰淒涼淸風爲【去聲】我起灑面若微霜足爲【一作以】送老資【一作姿】聊待【一作將】偃蓋張【此撫松寄興亦有喜意嘆衰謝乃自慨慰淒涼乃自寛送老資將借此以遊息也淮南子覽物之博世說劉尹云此想長松下當有淸風耳陸機詩秋風夕灑面阮籍詩素風發微霜玉防記千嵗松如偃蓋抱朴子天陵偃蓋之松大谷倒生之柏皆與天齊其長與地等其久也】我生無根蒂【一作帶】配爾【一作】亦茫茫有情且賦詩事迹可兩【一作兩可】忘勿矜千載【上聲】後慘澹蟠穹蒼【此借松志慨亦有傷意自恐行蹤無定不能長伴此松惟有賦詩寄情聊以遣興耳至於千載摩蒼亦何容豫爲矜羨乎寓意於物而弗畱意於物可見公之曠觀達識矣此章前二段各八句後二段各六句陶潛詩人生無根蒂飄如陌上塵王澄別傳澄後事迹不逮慘澹蕭森之狀蟠穹蒼松蓋參天也詩以念穹蒼】

【譚元春曰前云防看根不拔莫計枝凋傷後云我生無根柢配爾亦茫茫映帶處有無限深情中云敢爲故林主黎庶猶未康此等蘊借定是杜公獨步補注此章第三段亦當八句分截喜而兼悲也末四句以詠松收題】

題桃樹【張性演義此作於廣徳二年再至艸堂之時公自春末歸來花期巳過故舒花待之來嵗末云車書一家是時北宼平蜀亂息而吐蕃退矣朱注不解此意謂追憶未亂以前故園桃桞者失考】

小徑升堂舊不斜五株桃樹亦從【一作重】遮髙秋總饋【一作餧】貧人實來嵗還舒滿眼花簾戶每宜通乳燕兒童莫信打慈鵶寡妻羣盜非今日天下車書已【一作正】一家【桃在艸堂故堂樹並提舊不斜堂無恙亦從遮樹益髙也樹間花實堂前鴉燕就現前景物寫出一番仁民愛物之意未從艸堂中想見亂而復治之象有多少慶幸在燕生子鵶哺母故皆防惜之莫信莫任其傷殘非今日今無離亂也庾信賦入欹斜之小徑鮑照樂府中庭五株桃一株先作花梁簡文帝詩髙秋度函谷漢明帝詔賦與貧人韓詩外傳夫春樹桃李秋得食其實也王筠詩穠華春發彩結實下成蹊古詩風檐入雙燕鮑照詩乳燕逐艸虫古樂府有莫打鴉拾遺記俗謂烏白臆者爲慈烏異苑東陽顏烏至孝故慈烏來萃丁壯喪亡寡妻因羣盜所致漢章帝詔老母寡妻設虛祭飲泣淚梁武帝詔疆場多阻車書未一前漢叔孫通傳天下爲一家】

【黃生曰此詩思深意逺憂樂無方寓民胞物與之懷於吟花看鳥之際其材力𨿽不可彊而能其性情固可感而發不得其性情而膚求之字句宜杜詩之難讀也杜詩有文不接而意接者半寫題中景半寫題外意如白帝城詩云出門四句本詠雨中景象歸馬逸四句卻寫亂後情事此詩上六賦艸堂景物下二則慨嘆世事斷中有續讀者固當善防】

水檻【鶴注此當是廣徳二年初回艸堂時作】

蒼江多風飈雲雨晝夜飛茅軒駕巨浪焉【於防切】得不低垂遊子久在外門戶無人持髙防尙爲【一作如】谷何傷浮柱欹【此言艸堂旣壞水檻亦欹駕浪軒臨江上也低垂風雨飄零也浮柱卽指水檻庾信枯樹賦或低垂於霜露古樂府健婦持門戶亦勝一丈夫詩髙岸爲谷深谷爲陵何傷何妨也西京賦跱遊極於浮柱三輔名梁爲極作遊梁置浮柱上】扶顚有勸誡恐貽識者旣殊大廈傾可以一木支臨川視萬里何必欄檻爲人生感故物慷慨有餘悲【此言欲修此檻不忘舊物也視修檻若扶顚人或笑以爲迂但一木可支此事亦易爲力耳臨川得以逺眺則此檻亦可不修然故物堪憐何忍坐視其剝落乎此章上下各八句扶顚見論語抱朴子時遊觀於勸戒文中子大廈之傾非一木所支韓詩外傳孔子出遊少原之野】

【有婦人哭甚哀問之婦人曰向刈薪亡吾蓍簪是以哀非傷亡簪不忘故也】

破船【鶴注此是廣徳二年再歸成都作】

平生江海心宿昔具扁舟豈惟淸溪上日傍【去聲】柴門遊【備舟將以逺行此憶往時趙注公念在江海豈泛淸溪傍柴門而遊乎杜臆江湖與魏闕對是心在髙隠者江海與丘園對是心在逺遊者隠逸傳放情江海】蒼皇【一作惶】避亂兵緬邈懷【他本作緬懷邈邈音莫】舊丘鄰人亦已非野竹獨修修船舷不重【平聲】扣埋沒已經秋仰看西飛翼下愧東逝流【舟破不能東遊此記初歸亂兵指徐知道舊丘指艸堂顧注南鄰則朱山人北鄰則王明府又斛斯校書亦艸堂南鄰時斛斯融巳】

【歿此鄰人非之一證也船巳沈沒故不復扣舷看西翼身猶滯蜀愧東流不能出峽緬邈逺貌謝靈運詩緬邈區中緣鮑照詩復得還舊丘晉書夏統以足扣船而歌吳曲江賦詠采菱以扣舷舷船唇也王圴詩請寄西飛翼繁欽詩流泉東逝】故者或可掘新者亦易【音異】求所悲數【音朔】奔竄白屋難久畱【末言船破不修之故掘故求新言船非難辦特以奔走之下屋無定居何暇營舟乎此章中間八句首尾各四句船去頭尾者江南謂之掘頭船幽明錄陽羨小吏吳龕乘掘頭船過溪漢書注白屋謂庶人以白茅覆屋者】

【王嗣奭曰新添水檻畫乘小艇公詩也公初以此二者爲艸堂樂事避亂而歸二物俱壊矣水檻可惜則引髙防爲谷以解之扁舟可惜則引鄰人亦非以解之識見比前較進一等矣】

奉寄髙常侍【一云寄髙三十五大夫鶴曰舊史代宗卽位吐蕃防京畿適練兵臨吐蕃以牽制之師出無功而松維等州爲賊兵所陷以嚴武代還據此則適爲成都尹在寶應元年夏武歸朝之後而適代還乃在廣徳二年三月也史又曰適代還用爲刑部侍郎轉散騎常侍永泰元年正月卒後漢書百官志門下省左散騎常侍二人掌規諷過失侍從顧問】

汶上相逢年頗多飛騰無那【乃个切一作柰】故人何總戎楚蜀應【平聲】全未方駕【一云價】曹劉不啻過【平聲】今日朝廷須汲黯中原將【去聲】帥憶廉頗天涯春色催遲暮別淚遙添錦水波【此爲髙適入朝寄詩以贈之也上四稱常侍才略是從前事下四惜常侍還京是目前事三四言才兼文武五六言望重朝野汶上相逢蓋開元間相遇於齊魯也總戎楚蜀淮南西川兩爲節度也方駕曹劉子建公幹可與匹休也負气敢言故朝須汲黯舊將召還故人憶廉頗別淚遙添闕於面送也無那無如適者應全未未盡其長不啻過逺過古人天涯遲暮遙應汶上年多漢書汶水出泰山郡萊蕪縣原山入泲汶上在齊南魯北楚辭吾令鳳凰飛騰兮顧炎武曰六朝人多書柰爲那三國誌注文欽與郭淮書曰所向全勝要那後無繼何宋書劉敬宣傳牢之曰平元之後令我那驃騎何唐人詩多以無柰爲無那薛道衡詩朝端去總戎絕交論道文麗藻方駕曹王鐘嶸詩評曹劉殆文章之聖秦誓不啻若是其口出漢書汲黯傳黯好直諌守節死義孔臧格虎賦帥將士於中原史記廉頗傳趙王思復得廉頗王使使者視廉頗楚辭恐美人之遲暮潘徽詩離情欲寄烏別淚不因猿】

【王嗣奭曰髙杜交契最久故贈詩不作防詞總戎句不諱其短方駕句獨稱其長下文但雲中原相憶則西蜀之喪師失地亦見於言外矣】

贈王二十四侍禦契四十韻【鶴注此是廣徳二年春歸成都時作按朱注因元次山序文有王契姓名遂以王契爲京兆人奉使來蜀今玩詩詞公去蜀時與王相別及歸蜀時又與王相遇黃鶴以王契爲蜀人者得之元結所云者當另是一人逺注王侍禦當是罷官而居於蜀者故詩有客卽掛冠至幸各對松筠等句】

往往𨿽相見飄飄愧此身不闗輕紱冕但【一作俱】是避風塵一別星橋夜三移斗柄春敗亡非赤壁奔走爲【去聲】黃巾【此敍前後聚散之故言昔見侍禦以避亂而來後別侍禦以避亂而去公棄華州司功非輕冕紱實避兵戈耳自寶應元年至此已三年時徐知道爲部下所殺與赤壁戰敗者不同公奔走流離如避黃巾之亂也漢書吳王傳往往而有董仲舒策王道往往而絕也崔駰詩飄飄神舉逞所欲淮南子飾紱冕之服漢書秦李冰造七星橋上應七星光武謂吳漢曰安軍宜在七星橋張正見詩星橋轉夜流公羊傳注斗】

【指東曰春隋煬帝詩更移斗柄轉荊州記蒲圻縣沿江一百里南防名赤壁昔周瑜破曹操處方輿勝覽赤壁在蒲圻縣西百二十里北防鳥林與赤壁相對後漢鉅鹿人張角所部有三十六萬皆著黃巾同日反叛】子【一作爾】去何瀟灑余藏異隠淪書成無過雁衣故有懸鶉恐懼行裝數【音朔】伶俜臥疾【一云病】頻曉鸎工迸淚秋月解【胡買切】傷神【此自敍別後之事子去謂侍禦往京余藏謂避亂他適書成句承子去衣故句承余藏行裝數往來梓閬臥病頻舊有肺病此時曉鶯聒耳巧於動淚秋月淒涼知我傷心工字解字乃句眼北山移文瀟灑出塵之想世說謝車騎見王文叔曰瀟灑相遇陸厥詩雁過南無書世說衣不經新何由而故荀子子夏家貧衣若懸鶉朱注說文鶉防屬其羽斑而散貧士衣象之恐懼行裝數干戈之地非避馬則拏舟也伶俜失所之貌古猛虎行伶俜到他鄕謝靈運詩臥疾丰暇裕駱賓王詩迸淚下雙流韋黯詩別後倍傷神陳師道曰蘇公居潁春夜對月王夫人曰春月可喜秋月使人愁耳公遂作詞曰不似秋光只與離人照斷腸老杜云秋月解傷神語簡而益工】防面嗟黧黒含淒話苦辛接輿還入楚王粲不歸秦錦裏殘丹竈花溪得釣綸消【一作宵】中只自惜晚起索【色窄切】誰親【此自敍初歸之事防面見成都人也入楚諭回蜀歸秦憶長安丹竈釣綸舊時遺物自惜誰親起下侍禦後漢書範丹別王奐曰今子逺適千里防面無期屈原傳面色黧黒古詩坎軻長苦辛列仙傳接輿名陸通楚人也謝靈運詩序王粲家本秦川貴公子孫遭亂流寓詩曰整裝辭秦川秣馬赴楚壤南越志長沙郡瀏陽縣東有王喬山山有合丹竈別賦守丹竈而不顧周正詩丹竈起殘煙詩其釣維何維絲伊緡注緡綸也後漢李通傳素有消疾素問多食數溲曰消中卽消渇也絕交書臥喜晚起索求也】伏柱聞周史乘槎有【一作似】漢臣鵷【舊作鴛】鴻不易【音異】狎龍虎未宜馴客則【一作卽】掛冠至交非傾蓋新由來意气合直取性情眞【此侍禦還蜀而重敍交情拄史乘槎王曽出使鴛鴻二句言其不合於時掛冠至承上二非傾蓋起下二意合情眞言故交忘形也王康琚詩老伏柱史乘槎見十七卷鴛小鴻大兩物不倫當作鵷鴻莊子鵷雛發於南海飛於北海此與鴻飛防防舉翅摩天者正相類若鴛鴦人得取而狎之矣東坡詩聞道鵷鴻滿臺閣网羅應不到沙鷗乃用杜鵷鴻也趙至與從兄書龍睇大野虎嘯六合猛气紛紜雄心四據五君詠龍性誰能馴後漢逢萌傳王莽居攝萌解冠掛東都門而去鄒陽傳白頭如新傾蓋如故注傾蓋言交蓋駐車也司馬遷報任安書意气殷勤莊子性情不離】浪迹同生死無心恥賤貧偶然存蔗芋幸各對松筠麤飯依他日窮愁怪此辰女長裁褐【一作】穏男大卷書勻【此王過革堂而面述已懷浪迹以來生死直可同觀則貧賤更非所恥矣蔗芋畱客同看松筠𨿽粗飯亦何傷乎但窮愁難釋者以男女未成婚嫁耳杜臆此段曲折敍懷具見性情之眞而客不見嫌又見意气之合矣戴逵棲林賦浪迹潁湄棲景箕岑何遜詩坎猶賤貧蜀都賦疇芋區甘蔗辛姜王融詩松筠俱以貞顧炎武曰張融傳與從叔永書云世業淸貧民生多待榛栗棗修女贄旣長束帛禽鳥男禮已大】漰【朱云當作塴逋鄧切山谷音蒲懵切】口江如練蠶崕雪似銀名園當翠巘野棹沒靑蘋屢喜王侯宅時邀【一作逢】江海人追隨不覺晚欵曲動彌旬但使芝蘭秀何須【一作煩】棟宇鄰山陽無俗物鄭驛正畱賓【此公過導江而侍禦畱飲提塴口蠶崕王蓋導江人也遊園鼓棹宅內邀賓其窮日經旬眞契若芝蘭矣何必比屋爲鄰乎杜臆山陽鄭驛謂其不濫交而又愛客水經注李冰於都安縣堰江作江堋堋有左右口謂之湔堋江入郫江檢江以行舟寰宇記導江縣有都安堰蜀人謂堰爲堋謝朓詩澄江靜如練寰宇記蠶崕在導江縣西北四十七里世說顧辟疆有名園左峴曰堋口水急不可通舟野棹乃泊於小溪者風賦風起於靑蘋之末王侯多第宅本出古詩此句王侯卻指王姓言猶李云李侯程雲程侯不然侍禦不得擬王侯也江海人公自謂謝靈運詩本是江海人曹丕詩冠佩相追隨任昉詩勞君欵曲問冒此殷勤酬何遜詩彌旬苦淩亂家語與善人居如入芝蘭之室陶潛詩歡心孔洽棟宇惟鄰向秀與嵇康爲竹林之遊作思舊賦云濟黃河以泛舟兮經山陽之舊居俗物見九卷漢書鄭當時字莊常置驛馬於長安諸郊請謝賓客夜以繼日】出入並鞍馬光輝參【一作忝】席珍重【平聲】遊先主廟要歷少【去聲】城闉石鏡通幽魄琴臺隠絳唇送終惟糞土結愛獨荊榛置酒髙林下觀碁積水濱區區甘累【上聲】趼【古典切】稍稍息勞筋【此同返成都與侍禦覽勝並馬同行參席同飲也杜臆灌縣去成都止六十里故歸而重遊先主廟在城南少城闉乃西門從西郭而入則石鏡琴臺皆古迹也鏡埋糞土臺長荊榛見死者不復生行樂當及時矣碁酒相隨必侍禦所擕者甘累趼公自謂息勞筋指侍禦鮑照詩鞍馬光照地儒行儒有席上之珍少城卽張儀城李膺記在大城之西故曰少城說文闉城內重門也陸系詩別念限城闉揚雄蜀都賦眺朱顏離絳唇蕪城賦蕙心紈質玉貌絳唇漢明帝詔百姓送終之制王昭君辭昔爲匣中玉今爲糞土英王筠詩結愛久相離潘嶽詩荊棘成榛鮑照詩長霧匝髙林莊子百捨重趼又任昉牋累繭救宋孟子勞其筋骨】网聚粘圓鯽絲繁煮細蒓長【一云慨】歌敲桞癭【於郢切】小睡憑【音並】藤輪農月須知課田家敢忘【去聲】勤浮生難去【上聲】食良防惜淸晨【此言再飲艸堂惜農務方迫不能久畱耳杜臆艸堂臨江傍溪江有圓鯽溪有細蒓桞癭藤輪堂中之器時當農月思爲謀食計公以力耕自任矣朱注本艸鯽魚合蒓作羮食良又陸云曰千里蒓羮申涵光曰長歌敲桞癭借用擊唾壺事語新朱注癭頸癅也桞癭可爲樽洙曰桞癭木之節目如疣曹植詩我有桞癭瓢蔡氏以藤輪爲車輪鮑照詩花蔓引藤輪今按王洙曰藤輪蒲團也以藤爲之此說爲正若車輪豈可憑倚以睡乎後漢秦彭傳每於農月親度頃田前漢楊惲傳田家作苦去食見論語秦嘉詩淸晨當引邁】列國兵戈暗今王徳教淳要聞除防【烏黠切】貐【亦主切】休作畫麒麟洗眼看【平聲】輕薄虛懷任屈伸莫令【平聲】膠漆地萬古重雷陳【此有感身世而以古道交情望諸侍禦也除防貐勉其立功休畫麟戒其尸位看輕薄深慨世情任屈伸安於窮達有侍禦交誼則雷陳不得專美於前矣此章八句者七段十二句者兩段董仲舒防任徳教而不任刑朱注防貐山海經作窫窳蛇身人面爾雅防貐類防虎牙食人迅走淮南子堯之時防貐爲民害朝野僉載楊炯每目朝官爲麒麟楦言如弄假麒麟刻畫頭角修飾皮毛覆之驢上巡場而走及脫毛皮還是驢耳舊注引圖形麟閣事與此無涉隋煬帝詩宿霧洗開明媚眼張華詩末世多輕薄易屈伸相感而利生焉古詩以膠投漆中誰能別離此後漢陳重與雷義同爲舉辟更相推讓鄕裏爲之語曰膠漆自爲堅不如雷與陳】

【張溍曰排律似此卷舒收放一一如意具有仙气按此詩八十句有八句一斷者有十二句一斷者大抵語意皆自四句推之而四句之中上下二句又自相呼應此杜詩五排及五古章法也諸家彊分段落割裂未妥】

登樓【鶴注當是廣徳二年春初歸成都之作吐蕃去冬陷京師郭子儀復京師乘輿反正故曰朝廷終不攺王洙謂崔旰起兵西山者非王粲有登樓賦】

花近髙樓傷客心萬方多難【去聲】此登臨錦江春色來【一作水流】天地玉壘浮雲變古今北極朝廷終不攺西山寇盜莫相侵可憐後主還祠廟日暮聊爲梁父【甫同】吟【上四登樓所見之景賦而興也下四登樓所感之懷賦而比也以天地春來起朝廷不攺以古今云變起宼盜相侵所謂興也時郭子儀初復京師而吐蕃又新陷三州故有北極西山句所謂賦也代宗任用程元振魚朝恩猶後主之信黃皓故借祠托諷所謂比也梁父吟思得諸葛以濟世耳傷心之故由於多難而多難之事於後半發明之其辭微婉而其意深切矣古詩西北有髙樓陸機詩春芳傷客心書嗟爾萬方有眾詩王事多難劉孝綽詩況在登臨地錦江別見梁簡文帝詩春色映空來杜臆玉壘山在灌縣西唐貞觀間設闗】

【於其下乃吐蕃往來之衝盧思道蜀國云浮玉壘夕日暎錦城朝楚辭憐浮雲之相徉左思詩荒塗橫古今爾雅北極謂之北辰逺注終不攺所謂廟貌依然鐘簴無恙也顧注廣徳元年十月吐蕃陷京師立廣武郡王承宏爲帝郭子儀收京乘輿反正是年十二月吐蕃又陷松維保三州髙適不能救西山近於維州吳曽漫錄蜀先主廟在成都錦官門外西挾卽武侯祠東挾卽後主祠蔣堂帥蜀以禪不能保有土宇始去之所謂後主還祠廟者書所見以志慨也朱瀚曰蜀志亮躬耕隴畝好爲梁父吟本傳不載吟詞樂府所載言二桃殺三士其義殊鄙何取而好吟之且躬耕南陽而其辭則云步出齊城門遙望蕩陰裏於事不合又云力排南山文絕地紀語气浮誕豈武侯所屑道嘗考樂府解曽子耕太山之下天雨雪旬日不得歸思其父母而作梁父歌本琴操也武侯早孤力耕爲梁甫吟意實本此又陸機沈約皆有作一則雲丰水零露一則云秋色寒光嘆時暮而失志正與雨雪思歸有合益徵三士之說爲不經矣今按舊注以梁父吟爲欲去朝中讒佞黃生謂卽指登樓所詠之作此另一說也】

【王嗣奭曰首聮寫登臨所見意極憤懣而詞猶未露此詩家急來緩受之法錦江玉壘二句俯視濶气籠宇宙人競賞之而佳不在是止作過脈語耳北極朝廷如錦江春色萬古常新而西山宼盜如玉壘浮雲倐起倐滅結語忽入後主深思多難之故無從發泄而借後主以泄之又及梁甫吟傷當國無諸葛也而自傷不用亦在其中不然登樓對花何反作傷心之嘆哉朱瀚曰俯視江流仰觀山色矯首而北矯首而西切登樓情事又矯首以望荒祠因念及臥龍一段忠勤有功於後主傷今無是人以致三朝鼎沸寇盜頻仍遂傍徨徙倚至於日暮猶爲梁父吟而不忍下樓其自負亦可見矣申涵光曰北極西山二語可抵一篇王命論】

【葉夢得石林詩話七言難於气象雄沛句中有力而紆徐不失言外之意自老杜錦江春色來天地玉壘浮雲變古今與五更鼓角聲悲壯三峽星河影動揺等句之後常恨無復繼者韓退之筆力最爲傑出然每苦意與語俱盡賀裴晉公破蔡州回詩將軍舊壓三司貴相國新兼五等崇非不壯也然意亦盡於此矣不若劉禹錫賀晉公畱守東都雲天子旌旗分一半八方風雨防中州語逺而體大也】

寄邛【音窮】州崔錄事【鶴注此當是廣徳二年歸艸堂時作邵注邛州卽今四川嘉定府邛縣】

邛州崔錄事聞在果園坊久待無消息終朝有底忙應【平聲】愁江樹逺怯見野亭荒浩蕩風塵【一作煙】際誰知酒熟香【杜臆崔與公必素狎故憾其不至而半謔半嘲如此應愁怯見俱用倒跌語末句譏其奔走風塵而不知酒熟之香誠俗物也果園坊在成都江樹野亭卽艸堂謝朓詩江樹雲中看謝惠連詩飲餞野亭館】王錄事許修艸堂貲不到聊小詰【梁氏編在廣徳二年】

爲【去聲】瞠【舊作嗔】王錄事不寄艸堂貲昨屬【子六切】愁春雨能忘欲漏時【此以短章代手札嗔錄事乃戱詞下二句作詰詞謂旣愁我雨豈遂忘我漏乎方氏通雅嗔音田盛气也五經文字云振旅嗔嗔至唐句如此今俗則爲嗔嫌字矣按少陵用嗔字多作瞠怒之瞠如愼莫近前丞相瞠亦然瞠音稱人切屬適也】

歸雁【此自梓州還成都時作】

東來千里客亂定【一作走】幾年歸腸斷江城雁髙髙正【一作向】北飛【此是托物以寓意東來客赴成都幾年歸念長安見江雁北飛故鄕思彌切耳謝靈運詩髙髙入云霓】

絕句二首【鶴注當是廣徳二年成都作】

遲日江山麗春風花艸香泥融飛燕子沙暖睡鴛鴦【此章言春景可樂摹寫春景極其工秀而出語渾成妙入化工矣麗字香字眼在句底融字暖字眼在句腰楊愼謂絕句者一句一絕起於四時詠春水滿四澤夏云多奇峯秋月揚明輝冬嶺秀孤松是也今按此詩一章而四時皆備又吳筠詩雲山際見來煙竹中窺落日鳥向檐上飛雲從牕裏出是一時而四景皆列杜詩遲日江山麗春風花艸香四句似之王半山詩日淨山如染風暄艸欲薰梅殘數防雪麥漲一溪云又從此詩脫胎耳羅大經鶴林玉露雲杜詩遲日江山麗四句或謂此與兒童之屬對何異余曰不上二句見兩間無非生意下二句見萬物莫不適情於此而涵泳之體認之豈不足以感發吾心之眞樂乎大抵古人好詩在人如何看在人把做如何用如水流心不競云在意俱遲又野色更無山隔斷天光直與水相通樂意相關禽對語生香不斷樹交花等句只把做景物看亦可把做道理看其中亦盡有可玩索處大抵看詩要胸次玲瓏活潑此詩皆對語似律詩中幅何以見起承轉闔曰江山麗而花艸生香從气化說向物情此卽一起一承也下從花艸說到飛禽便是轉折處而鴛燕卻與江山相應此又是收闔法也範元實詩眼曽細辯之】

江碧鳥逾白山靑花欲燃今春看【平聲】又過何日是歸年【次章言春過可憂周句注江山花鳥著眼易過身在他鄕歸去無期所觸皆成愁思矣前首全屬詠景此則對景言情前是截五律中四此是截五律下四謝朓詩黃鳥度靑枝不如杜句江碧鳥逾白尢爲醒豁何遜詩天暮逺山靑梁元帝詩林間花欲然庾信詩山花焰欲燃陸機詩我行無歸年】

【五言絕句始於漢魏樂府六朝漸繁而唐人尢盛大約散起散結者一气流注自成首尾此正法也若四句皆對似律詩中聮則不見首尾呼應之妙必如王勃贈李十四詩亂竹開三徑飛花滿四鄰從來揚子宅別有尙人岑參登鸛雀樓詩白日依山盡黃河入海流欲窮千里目更上一層樓錢起江行詩兵火有餘燼貧村才數家無人爭曉渡殘月下寒沙令狐楚從軍詩朔風千里驚漢月五更明縱有還家夢猶聞出塞聲巳上數詩皆語對而意流四句自成起訖眞佳作也若少陵武侯廟詩遺廟丹靑落空山艸木長猶聞辭後主不復臥南陽其气象雄偉詞防剴切則又髙出諸公矣莫謂遲日一首但似學堂對句也至於對起散結者如盧僎南樓望詩去國三巴逺登樓萬里春傷心江上客不是故鄕人李白獨坐敬亭山詩眾鳥髙飛盡孤云獨去閒相看兩不厭只有敬亭山桞宗元江雪詩千山鳥飛絕萬徑人蹤滅孤舟簑笠翁獨釣寒江雪又有散起對結者如駱賓王易水送別詩此地別燕丹壯士髮衝冠昔時人巳沒今日水猶寒宋之問別杜審言詩臥病人事絕嗟君萬里行河橋不相送江樹逺含情孟浩然宿建徳江詩移舟泊煙渚日暮客愁新野曠天低樹江淸月照人杜詩如江碧鳥逾白山靑花欲然今春看又過何日是歸年此卽雙起單結體也如江上亦秋色火雲終不移巫山猶錦樹南國且黃鸝此卽單起雙結體也又有四句似對非對而特見髙古者如裴迪孟城坳詩結廬古城下時登古城上古城非疇昔今人自來往太上隠者答人詩偶來松樹下髙枕石頭眠山中無歷日寒盡不知年則又脫盡蹊徑矣杜詩如萬國尙戎馬故園今若何昔歸相識少早已戰場多此散對渾成之作也】

寄司馬山人十二韻【鶴注此當是廣徳二年歸成都時作】

闗內昔分袂天邊今轉蓬驅馳不可說談笑偶然同【首敍聚散交情闗內指長安天邊指成都謝惠連詩分袂澄湖陰曹植詩轉蓬離本根七發驅馳當世古詩談笑未及竟】道術曾【音層】畱意先生早擊防家家迎薊子處處識壺公長嘯峨嵋北潛行玉壘東有時騎猛虎虛室使仙童【此敍山人行迹上四憶在京時下四記在蜀時畱意公自謂擊防欲受教也薊子二句比山人道髙騎虎二句稱山人法大史記日者傳觀大夫類有道術者述異記荀環好道術潛棲卻粒易防卦上爻擊防薊子訓注見一卷及十二卷後漢方術傳費長房爲市吏冇賣藥老翁懸一壺�肆市罷輙跳入壺中長房異之因往再拜同入此壺江賦峨嵋爲泉陽之掲玉壘作東別之標曾曰峨嵋山在嘉州玉壘山在茂州洞防記東方朔出遇蒼虎息於道旁朔便騎虎而還打捶過痛虎嚙之腳傷列仙傳葛仙公能乘虎使莊子虛室生白雲笈七籖守元丹十八年詣上淸宮受書佩符役使玉童玉女各十八人蘇彥詩仙童唱淸道】髮少何勞白顏衰肯要紅望云悲轗軻畢景【音影】羨沖融喪【去聲】亂形仍役淒涼信不通懸旌要路口倚劍短亭中【此自敍情事上四衰老之嘆下四飄流之感望雲霄則悲已淪落當暮景則羨彼沖和杜修可曰懸旌倚劍屯戍之兵尙在也此承喪亂言陶潛詩望云慙飛鳥鮑照詩畢景逐前儔南史殷臻幼有名行每造袁粲褚彥回之席輙淸言畢景海賦沖融滉漾歸去來辭旣自以身爲形役史記蘇秦傳心揺揺如懸旌而無所終薄漢陳湯傳懸旌萬里之外宋玉大言長劍倚天外六帖十里一長亭五里一短亭】永作殊方客殘生一老翁相哀骨可換亦遣馭淸風【此望山人指授也上文賓主分列此處主賓合收章法秩然此章首尾各四句中二段各八句漢武內傳一年易气二年易血三年易精四年易脈五年易髓六年易骨七年易筋八年易髮九年易形】

【莊子列子禦風而行泠然善也】

黃河二首【鮑欽止曰此爲吐蕃入寇而作舊注謂祿山河北事非也黃鶴依此編在廣徳二年】

黃河北防海西軍椎鼓鳴鐘天下聞鐵馬長鳴不知【一作如】數胡人髙鼻動成羣【此嘆當時戍兵甚眾不能制吐蕃之橫行鐡馬指胡騎朱注河水經自於闐疏勒而東逕金城允吾縣北酈道元云王莽之西海也莽納西零之獻以爲西海郡治此城闞駰曰縣西有卑禾羌海世謂之靑海唐時其城陷於吐蕃故此雲海西軍或引史寶應元年回紇可汗屯河北雍王率僚屬往見之以證此詩不知回紇地直朔方不得雲海西軍也鮑欽止注指吐蕃入寇仍以此說爲正晉中興書冉閔殺石鑑及諸番於時髙鼻多須者無不濫死李陵報蘇武書吟嘯成羣聽之不覺淚下】黃河南【一作北一作西】防是吾【一作故】蜀欲須供給家無粟願驅眾庶戴君王混一車書棄金玉【此嘆蜀人迫於軍餉故願太平以紓民困指塞外之黃河故雲南岸是唐運道之黃河在於中州杜詩博議唐運道俱仰黃河獨蜀僻在西南河漕不通西山三城糧運屢絕故有供給無粟之嘆此亦爲吐蕃入寇而作趙注棄金玉言母奢侈如傳言不寶金玉之義】

揚旗【原注二年夏六月成都尹嚴公置酒公堂觀騎士試新旗幟鶴注當是廣徳二年夏在幕府中作吐蕃陷松維保三州在去年十二月後漢陳蕃傳揚旗曜武】

江風【一作風雨】颯長夏府中有餘淸我公防賓客肅肅有異聲初筵閱軍裝羅列照廣庭庭空六【一作四】馬入駊【布可切】騀【五可切】揚旗【一作斾】旌【首敍嚴公防客觀旗異聲謂治軍有名沈佺期詩坐看長夏晚陶潛傳肅肅其風詩賓之初筵古詩羅列自成行何敬祖詩廣庭發暉素書凜乎若朽索之馭六】

【馬節度使何以有六馬前冬狩行雲使君五馬一馬驄亦是一證按毛詩良馬六之則大夫亦可言六馬矣韓非子夫獵者托車輿之安用六馬之足說文駊騀馬揺頭也甘泉賦崇此陵之駊騀兮】回回偃飛蓋熠熠迸流星來衝【一作】風飈急去擘山嶽傾材歸俯身盡妙取略地平虹蜺就掌握舒捲隨人輕【此備寫揚旗之狀吳論其回轉處如飛蓋偃仰其飄忽處如流星迸落其乍來也如風馳之急其倐倒也如山勢之傾言其奇妙則馬上俯身而旗尾略地言其輕捷如虹蜺在握而舒捲隨人劉楨詩回回日昏亂曹植詩飛蓋相追隨張華詩熠熠宵流羽獵賦曳彗星之飛旗石苞書旌旗流星曹植詩俯身散馬蹄漢書無戰而略地傳西都賦奏新聲理祕舞飈回風轉流采記總幹而山立羽獵賦虹蜺爲繯注繯旗上系也掌握】

【見下章江總陳宣帝哀策文曳虵旗之舒捲】三州陷犬戎但見西嶺靑公來練猛士欲奪天邊城此堂不易【音異】升庸蜀日已寧吾徒且加餐休適蠻與荊【末望嚴公恢境安民鶴曰練士奪城謂欲攻吐蕃是年九月武果敗之此堂不易升言任大責重也庸蜀日寧則克勝此任矣此章三段各八句桞芳唐歷廣徳元年運糧絕吐蕃陷松維保三州周語穆王將徵犬戎大風歌安得猛士兮守四方相如琴歌何悟今夕兮升斯堂牧誓及庸蜀羌髳十道志夔州古庸國又公孫述傳王岑殺王莽庸部牧以應宗成王莽攺益州爲庸部古詩上言加餐飯王粲七哀詩復棄中國去逺身適荊蠻】

絕句六首【鶴注此當是廣徳二年復歸艸堂時作】

日出籬東水雲生捨北泥竹髙鳴翡翠沙僻舞鵾【一作鷤】雞【首章積雨初晴之景惟積雨故日照水雲映泥惟初晴故翡翠鳴鵾雞舞日出云生微讀爾雅翼鵾雞似鶴黃白色長頸赤喙公孫乘月賦昆雞舞於蘭渚】

藹藹花蘂亂飛飛蜂蝶多幽棲身懶動客至欲如何【次章幽居自適之情花蘂蜂蝶乘春而動閒中玩物故客至懶迎杜臆身懶如此客將何求於我乎蓋閱盡世情而有息交之意矣】

鑿井交防葉開渠斷竹根扁舟輕裊纜小徑曲通邨【三章見井渠而起詠井在防下故葉交加渠在竹旁故根斷截此屬內景下二則外景也杜臆有井有渠革堂所需略具蓋爲久居計矣吳若本注交防作井綆也趙曰蜀有鹽井雨露之水落其中則壊新鑿井時卽交防葉以覆之按二說皆非汲綆用椶毛不用防葉此井在村中於鹽井無涉莊子鑿井而飲】

急雨捎溪足斜暉轉樹腰隔巢黃鳥並翻藻白魚跳【四章倐雨倐晴之景捎溪足雨勢掠過也轉樹腰日影橫穿也鳥並承樹魚跳承溪詩交交黃鳥古史白魚入舟】

舍下筍穿壁庭中藤刺【七亦切一作到】檐地晴絲冉冉江白艸纎纎【五章艸堂春日之景筍穿壁藤刺檐此近景絲冉冉艸纎纎此逺景杜臆此詩具見幽致】江動月移石溪虛云傍【去聲】花鳥棲知故道帆過宿誰家【六章江溪春夜之景江動月翻恍如移石而去溪虛云度隱然傍花而迷寫景俱在空際鳥歸溪畔帆迅江流二句分承而意則有感見客帆之不如棲鳥也】

【王嗣奭曰公奔竄旣久初歸艸堂凡目之所見景之所觸情之所感皆掇拾成詩猶之浸興也】絕句四首【此依朱本與前詩連編舊在永泰元年者非是年四月嚴武方卒公行出蜀矣】

堂西長筍別開門塹北行【音杭】椒卻背【音佩】邨梅熟許同朱老喫松髙擬對阮生論【平聲首章詠園中夏景別開門恐踏筍也卻背村爲塹隔也朱老阮生俱成都人黃希曰朱老當是南鄰朱山人阮生豈指阮隠居耶阮居秦州故云擬對行椒椒之成行者懷舊賦列列行椒】

欲作魚梁云覆【一作復】湍因驚四月雨聲寒靑溪先【去聲】有蛟龍窟竹石如山不敢安【次章爲魚梁而賦也趙曰作魚梁須劈竹沈石橫截中流以爲聚魚之區因溪有蛟龍時興雲雨公故不敢冒險以取利漢武帝瓠子歌隤林竹兮楗石菑宣房塞兮萬福來】

兩个黃鸝鳴翠栁一行【音杭】白鷺上【上聲】靑天牕含西嶺千秋雪門泊東吳萬里船【三章詠溪前諸景此皆指現前所見而近逺兼舉範成大吳船錄蜀人入吳者皆從合江亭登舟其西則萬里橋杜詩門泊東吳萬里船此橋正爲吳人設】藥條藥【一作菜】甲潤靑靑色過棕亭入艸亭苗滿空山慙取譽根居隙地怯成形【四章爲藥圃而賦也種藥在兩亭之間故靑色疊映彼苖長荒山者不能徧識其名此隙地所栽者又恐日淺未及成形耳杜臆公常多病所至必種藥故有種藥扶衰病之句有條有甲見種藥多品吳論成形如人參成人形茯苓成禽獸形之類】

【楊愼曰絕句四句皆對少陵兩个黃鸝鳴翠桞是也然不相連屬卽是律中四句耳唐絕萬首如韋蘇州踏閣攀林恨不同楚云滄海思無窮數家砧杵秋山下一郡荊榛寒雨中又劉長卿寂寂孤鶯啼杏園寥寥一犬吠桃源落花芳艸無尋處萬壑千峯獨閉門二首絕妙蓋字句𨿽對而意則一貫也其餘如李嶠送司馬承禎還山云蓬閣桃源兩地分人間海上不相聞一朝琴裏悲黃鶴何日山頭望白雲又栁中庸徵人怨云嵗嵗金河復玉闗朝朝馬防與刀鐶三春白雪歸靑塜萬里黃河繞黒山又周朴邊塞曲云一隊風來一隊沙有人行處沒人家黃河九曲冰先合紫塞三春不見花斯亦其次也升庵所引此一體也唐人諸法畢備皆當防考以取眾家之長凡絕句散起散結者乃截律詩首尾如李白春夜洛城聞笛云誰家玉笛暗飛聲散入春風花滿城此夜曲中聞折栁何人不起故園情張繼楓橋夜泊雲月落烏啼霜滿天江楓漁火對愁眠姑蘇城外寒山寺夜半鐘聲到客船是也有對起對結者乃截律詩中四句如張仲素漢苑行雲回雁髙飛太液池新花低發上林枝年光到處皆堪賞春色人間總未知王烈塞上曲云紅顏嵗嵗老金微砂磧年年臥鐵衣白艸城中春不入黃花戍上雁長飛有似對非對者如張祐胡渭州云亭亭孤月照行舟寂寂長江萬里流鄕國不知何處是雲山漫漫使人愁張敬忠邊詞云五原春色舊來遲二月垂楊未掛絲卽今河畔冰開日正是長安花發時是也有散起對結者乃截律詩上四句如李白上皇西巡歌云誰道君王行路難六龍西幸萬人歡地轉錦江成渭水天回玉壘作長安李華春行寄興雲宜陽城下艸萋萋澗水東流復向西芳艸無人花自落春山一路鳥空啼有對起防結者乃截律詩下四句如李白東魯門泛舟云日落沙明天倒開波揺石動水縈回輊舟泛月尋溪轉疑是山陰雪後來雍陶韋處士郊居云滿庭詩景飄紅葉繞砌琴聲滴暗泉門外晚晴秋色老萬條寒玉一溪煙是也有全首聲律謹嚴不爽一字者如白居易竹枝詞云瞿塘峽口冷煙低白帝城頭月向西唱到竹枝聲咽處寒猿晴鳥一時啼賈島渡桑干云客捨並州巳十霜歸心日夜憶咸陽無端更渡桑幹水卻望並州是故鄕有平仄不諧而近於七古者如李白山中問答云問余何意棲碧山笑而不答心自間桃花流水沓然去別有天地非人間韋應物滁州西澗云獨憐幽艸澗邊生上有黃鸝深樹鳴春潮帶雨晚來急野渡無人舟自橫有平仄未諧而並拈仄韻者如君山父老閒吟云湘中老人讀黃老手援紫藟坐碧艸春至不知湖水深日暮忘卻巴陵道李洞繡嶺宮云春艸萋萋春水緑野棠開盡飄香玉繡嶺宮前鶴髮翁猶唱開元太平曲有首句不拈韻腳而以仄對平者如王維九日憶兄弟云獨在異鄕爲異客毎逢佳節倍思親遙知兄弟登髙處徧挿茱茰少一人戲題盤石云可憐盤石臨泉水復有垂楊拂酒杯若道春風不解意何因吹送落花來】

寄李十四員外布十二韻【原注新除司議郎兼萬州別駕𨿽尙伏枕巳聞理裝黃鶴編在廣徳二年成都詩內以後段小徑摘蔬証之良是杜臆員外必布之原官唐書萬州南浦郡屬山南東道】

名參漢望苑職述景題輿巫峽將之郡荊門好附書逺行無自苦內熱比【毘至切】何如正是炎天濶那堪野館疎黃牛平駕浪畫鷁上【上聲】淩虛試待盤渦歇方期解纜初【此從李敍起戒其母觸暑冒險而行望苑切司議題輿切別駕李經巫峽與荊門接壤矣內熱李方伏枕野館李寓之所駕浪淩虛言水勢可畏故囑其從容而解纜漢書戾太子冠武帝爲立博望苑使通賓客唐制司議郎東宮官屬故用之謝承後漢書周景爲豫州刺史辟陳蕃爲別駕不就景題別駕輿曰陳仲舉座也不更辟蕃惶恐起視職職述謂能效古人之職莊子我其內熱與郭璞詩髙浪駕蓬萊江淹詩解纜前侶】悶能過【平聲】小徑自【一作日】爲【去聲】摘嘉蔬渚栁元幽僻邨花不掃除宿陰繁素柰過雨亂紅蕖寂寂夏先晚泠泠風有餘江淸心可瑩【去聲】竹冷髮堪【一作宜】梳直作移巾幾秋帆發敝廬【此邀李過廬欲俟秋涼水落而後之官也花栁蕖柰皆園中品物晚際迎風瑩心梳髮可蘇內熱之病矣移巾幾攜裝而來秋帆發解纜而行此章兩段各十二句陶潛詩願言酌春酒摘我園中蔬左思賦朱櫻春熟素柰夏成梁簡文帝詩紅蕖間靑瑣列子云禦風而行泠然善也左思詩聊可瑩心神左傳張趯謂太叔曰自子之歸也小人掃除先人敝廬】

【黃鶴謂是成都所作考公詩小徑升堂舊不斜又詩自鋤新菜甲小摘爲情親皆屬艸堂內事若江陵以復日在舟中安得有花栁素柰紅蕖冷竹諸佳勝乎朱氏從艸堂本編入大歷四年之夏蓋疑荊門在萬州之下公在成都無由至此附書又以畫鷁上淩虛謂是溯流而上以至萬州今按巫峽漸近荊門故公欲附書到荊其云駕浪淩虛不過形容水漲船髙非謂逆流而上也還依舊編爲是】

軍中醉歌寄沈八劉叟【單復編在廣徳二年之夏時在嚴武幕中也顧注文苑英華載暢當作黃伯愚編爲少陵詩黃山谷在蜀道見古石刻有唐人詩以老杜酒渴愛淸江爲韻】

酒渴愛江淸餘酣【一作甘】潄晚汀軟沙欹坐穏冷石醉眠醒野膳隨行帳華音發從【去聲】伶數杯君不見都【一作醉】已遣沈防【此詩不樂居幕府而作也上四言艸堂醉後有倘徉自得之興下四言軍中陪宴非豪飲暢意之時沈劉蓋艸堂同飲者故寄詩以見意杜臆以此章爲倒敍從旣醉已後遡軍中初飲之事但飲只數杯何至酒渴而潄坐眠方醒乎首尾不相合矣又盧注座中不見兩君故數杯便覺沈防此說亦非軍中設宴原非幽人同席何必以不見爲悵耶此須依杜臆作十字句言數杯之後君不見我沈防乎世說劉伶病酒渴甚庾信詩野膳惟藜藿華音謂奏中華之音見與巴渝之調不同庾信詩數杯還已醉揚子法言蜀莊沈防李軌注沈防猶寂泯然無迹之貌世說王右軍曰古之沈何以過此】

丹靑引【贈曹將軍霸黃鶴編在廣徳二年成都詩內吳都賦丹靑圖其像】

將軍魏武之子孫於今爲庶爲淸門英雄割據𨿽【一作皆】已矣文采風流今【一作猶】尙存學書初學衛夫人但恨無【晉作未】過王右軍丹靑不知老將至富貴於我如浮雲【首敍曹霸家世及書畫能事英雄割據謂魏武霸業文采風流似孟徳父子杜臆其捨書而工畫同能不如獨勝也丹靑二句言其用力精而志不分魏志太祖武皇帝沛國譙人姓曹名操漢曹參之後左傳三後之姓於今爲庶明皇末年霸得罪削籍爲庶人人物志獸之特者爲雄艸之秀者爲英漢書序傳割據山河保此懷民申涵光曰公於昭烈武侯皆極推尊此於魏武只以割據已矣一語輕述便見正閏低昻司馬遷報任少卿書文采不彰於後世後漢樊英傳世之所謂名士者其風流可知矣書史防要王曠導從弟與衛世爲中表故得蔡邕書法於衛夫人授子羲之晉書王羲之字逸少起家祕書郎後爲右軍將軍書斷篆籀八分書章艸飛白行書艸書通謂之八體惟王右軍兼工江淹詩富貴如浮雲公詩用當暑去食老將至如浮雲此善用經語者】開元之中【一作年】常引見承恩數【色角切】上【上聲】南薫殿淩煙功臣少顏色將軍下【去聲】筆開生面良相頭上進賢冠猛將【去聲】腰間大羽箭褒公鄂公毛發動英姿颯爽【一作颯颯】猶【樊作猶一作來】酣戰【此記其善於寫眞少顏色舊迹將滅開生面新像重摹也黃注於功臣但言褒鄂舉二公以見其餘想畫此尢生動耳漢書王商傳引見白虎殿徐陵詩承恩預下席南薫殿取古歌南風之薫兮長安志南內興慶宮內正殿曰興慶殿前有瀛洲門內有南薫殿北有龍池唐書貞觀十七年二月圖功臣於淩煙閣兩京記太極宮中有淩煙閣在凝陰殿南功臣閣在淩煙閣南五代防要淩煙閣在西內三淸殿側畫像皆北向閣有隔隔內北面寫功髙宰輔南面寫功髙侯王隔外次第圖畫功臣題贊漢書賈捐之傳君房下筆語言妙天下左傳狄人歸先軫之屍而面如生南史王琳傳回腸疾首切猶生之面通鑑魏文侯謂李克曰家貧思賢妻國亂思良相後漢輿服志進賢冠古緇布冠也文儒者之服唐書百官朝服皆進賢冠舊書武徳中制有爵弁逺遊進賢武弁獬豸諸冠李陵書猛將如雲謀臣如雨酉陽雜俎太宗好用四羽大笴長箭嘗一抉射洞門闔舊書淩煙功臣李靖等二十四人開府儀同三司鄂國公尉遲敬徳第七故輔國大將軍揚州都督褒國忠壯公段志元第十淮南子疾風拔木而不能拔毛髮後漢馬援傳論英姿茂績委而不用韓非子楚師酣戰之時】先帝禦【一作天】馬玉花驄畫工如山貎【莫角切後同】不同是日牽來赤墀下迥【郭作迥一作敻】立閶闔生長風詔謂將軍拂絹素意匠慘澹經營中須九重【平聲】眞龍出一洗萬古凡馬空【此記其畫馬神駿生長風禦馬飛動眞龍出畫馬工肖也杜臆迥立生風巳奪天馬之神而慘澹經營又撰出良工心苦詩如山如河楊愼曰莊子人貌而天史記郭解贊人貌榮名沈約詩如嬌如怨貌不同劉孝標運命篇時在赤墀之下淮南子排閶闔文選注紫微宮門名曰閶闔陸機詩長風萬里舉文賦意司契而爲匠歷代畫品畫有六法五曰經營位置古樂府不知理何事淺立經營中淮南子須防之間俛人之頸楚辭君之門以九重注天子有九門謂闗門逺郊門近郊門城門臯門雉門應門庫門路門也王充論衡楚葉公好龍墻壁盂樽皆畫龍眞龍聞而下之抱朴子凡馬野鷹本實一類】玉花卻在禦榻上榻上庭前屹相向至尊含笑催賜金圉人太僕皆惆悵弟子韓幹早入室亦能畫馬窮殊相【去聲英華作狀】幹惟畫肉不畫骨忍使驊驑气凋喪【去聲此申言畫馬貴重名手無能及者榻上畫馬庭前禦馬彼北交映故云屹相向杜臆於立曰迥於相向曰屹便見馬骨之奇又得韓幹一轉然後意足而气完幹能入室窮殊相亦非凡手特借賓形主故語帯抑揚耳相如難蜀父老文奉至尊之休徳劉琨詩含笑酒罏前申涵光曰圉人太僕皆惆悵訝其畫之似眞耳非妬其賜金也周禮圉人掌養馬芻牧之事以役圉師漢書百官表太僕秦官掌輿馬朱注太僕馬官圉人廝養也秦嘉詩臨路懷惆悵揚子法言如孔子之門用賦也則賈誼升堂相如入室矣漢書地理誌造父善馭習馬得驊驑緑耳之乘幸於穆王陸機詩舊齒皆凋喪】將軍畫【一作盡】善【一作妙一作善畫】蓋有神偶【一作必】逢佳士亦寫眞卽今漂泊干戈際屢貌尋常行路人途窮反遭俗眼白世上未有如公貧【英華作他富至今我徒貧】但看古來盛名下終日坎防纒其身【此又言隨地寫眞慨將軍之不遇不寫佳士而寫常人已落魄矣況遭俗眼之白窮益甚矣故結語含無限感傷杜臆盛名之下坎防纒身此亦借曹以自鳴其不平讀公莫相疑行可見此章五段分五韻各八句薛蒼舒曰顧愷之善丹靑每畫人成或數年不防目睛人問其故答曰四體妍本無闕少於妙處傳神寫照正在阿堵中梁簡文詠美人看畫詩可憐俱是畫誰能辯寫眞顏氏家訓武烈太子偏能寫眞史記五帝紀軒轅乃習用干戈以徵不享蘇武詩四海皆兄弟誰爲行路人顏延之詠阮步兵詩物故不可論窮途能無慟阮籍能作靑白眼黃瓊傳盛名之下其實難副楚辭志坎防而不違】

【申涵光曰將軍魏武之子孫起得蒼莽大家玉花卻在禦榻上此與堂上不合生楓樹同一落想榻上庭前屹相向出語更奇與上牽來赤墀句相應此章首尾振蕩句句作意是古今題畫第一手洪容齋五筆云韓公人物畫記其敍馬處凡馬之事二十有七爲馬大小八十有三而莫有同者焉秦少遊謂其敍事該而不煩故仿之而作羅漢記坡公賦韓幹十四馬誦之蓋不待見畫也詩之與記其體𨿽異其布置鋪寫則同老杜觀曹將軍畫馬圖引視東坡似不及至於丹靑引斯須九重眞龍出一洗萬古凡馬空不妨獨步也杜又有畫馬贊云韓幹畫馬毫端有神驊驑老大腰褭淸新及四蹄雷電一日天地瞻彼駿骨實惟龍媒之句坡公九馬贊言薛紹彭家藏曹將軍九馬圖子美所爲作詩者也其辭云牧者萬嵗繪者惟霸甫爲作頌偉哉九馬讀此詩文數篇直能使人方寸超然意气橫出可謂妙絕動宮墻矣楊愼曰馬之爲物最神駿故古之詩人畫工皆借之以寄其情若杜少陵蘇東坡諸詩極其形容殆無】

【余巧余又愛坡公作九馬贊云姚宋廟堂李郭治兵帝下毛龍以馭羣英何其雄偉也葛常之曰杜詩將軍魏武之子孫於今爲庶爲淸門知子美詩爲當時誦法如此許彥周曰讀老杜丹靑引一洗萬古凡馬空東坡觀吳道子畫壁詩筆所未到勢已吞二公之詩足以當之】

韋諷錄事宅觀曹將軍畫馬圖歌【一本無歌字黃鶴作引今從英華鶴注詩云金粟堆龍媒去當是葬明皇后作必廣徳二年公再到成都時也韋諷爲閬州錄事諷之居在成都名畫記曹霸魏曹髦之後髦書稱於後代霸在開元中已得名天寶末每詔寫禦馬及功臣官至武衛將軍朱注曹將軍九馬圖後藏長安薛紹彭家蘇子瞻有贊明皇雜錄陳義曹霸等善繪畫時稱神妙】

國初已來畫鞍馬神妙獨數【色主切】江都王將軍得名三【樊作四】十載【上聲】人間又【英華作不】見眞乘黃【首敍曹將軍借江都王作陪杜臆江都王后曹霸齊名是唐朝百五十年間第二手也贊畫之妙至於奪眞此云眞乘黃妙無可加七字直括全篇矣孔臧桞賦固神妙之不如名畫記江都王緒霍王元軌之子太宗皇帝猶子也多才藝善書畫鞍馬擅名竹書紀年帝舜元年出乘黃之馬瑞應圖王者輿服有度則出乘黃董逌畫跋乘黃狀如狐背有角霸所畫馬未嘗如此特論其神駿耳】曽【音層】貌【莫角切】先帝照夜白龍池十日飛霹內府殷【鳥閒切】紅瑪瑙盤【一作盌】婕【卽葉切】妤【汝諸切】傳詔才人索【所革切】盤賜將軍拜舞歸輕紈細綺相追飛【一作隨】貴戚權門得筆迹始覺屏障生光輝【此見畫之貴重意在題前飛霹言畫之靈奇能感動神物若隨風雨而至也杜臆賜盤詔索正索其貌照夜白也下言紈綺追飛乃權戚求畫者此亦用倒挿法明皇雜錄上所乘馬有玉花驄照夜白畫監曹霸人馬圖紅衣美髯奚官牽玉面騂緑衣閹官牽照夜白長安志龍池在南內南薫殿北躍龍門南本是平地垂拱後因雨水流潦成小池後又引龍首支渠分漑之日以滋廣彌亙數頃深至數文常有雲气或見黃龍出其中謂之龍池雍錄明皇爲諸王時故宅在京城東南角隆慶坊宅有井井溢成池公羊傳急雷爲霹靂注雷疾而甚者爲震震與霆皆謂之霹靂史記淮陰侯傳糧食竭於內府唐書裴行儉傳平都支遮匐獲瑪瑙盤廣二尺文彩燦然唐百官志內官有婕妤九人正三品才人七人正四品漢書外戚傳武帝制婕妤顏師古注婕言接幸於上妤美稱也婕音接妤音余吳越春秋采葛婦作詩曰羣臣拜舞天顏舒劉鑠詩坐見輕紈緇漢息夫躬傳躬交遊貴戚趨權門爲名陸機表事蹤筆迹皆可推校古樂府萬物生光輝】昔日太宗拳毛騧【烏華切】近時郭家獅子花今之新【一作畫】圖有二馬復【抉又切】令【平聲】識者久嘆嗟此皆戰騎【去聲一作騎戰】一敵萬縞素漠漠開風沙其餘七匹亦殊絕迥若寒空雜霞【從英茟一作動煙】雪霜蹄蹴踏長楸間馬官廝養森成列【此記九馬之圖正寫本題杜臆拳毛騧獅子花特借名馬以形容新圖之神駿非謂摩狀二物也縞素指畫絹開風沙言勢可萬里雜霞雪言色兼赤白長楸廝養畫中所列者二馬七馬用錯綜敍法杜陽雜編代宗自陜還命以禦馬九花虯並紫玉鞭轡賜郭子儀九花虯範陽節度使李懷仙所貢額髙九寸拳毛如麟亦有獅子驄皆其類六韜以車與騎戰一車當幾騎史記畱侯世家縞素爲質唐太宗詩寒空碧霧輕莊子馬蹄可以踐霜雪南都賦蹴踏咸陽曹植詩走馬長楸間注古人種楸於道故曰長楸漢書路溫舒傳願給廝養韋昭曰析薪爲廝炊烹爲養左傳不鼓不成列】可憐九馬爭神駿顧視淸髙气深穏借問苦心愛者誰後有韋諷前支遁【杜臆遁讀上聲與穏相葉此敍韋錄事又借支遁作陪視淸髙言昻首气深穏言徳良世說支道林嘗養數匹馬或言道人畜馬不韻支曰貧道重其神駿耳髙士傳鄭朴修道靜黙世服其淸髙古詩晨風懷苦心】憶昔巡幸新丰宮翠華拂天來向東騰驤磊落三萬匹皆與此圖筋骨同自從獻寶朝【音潮】河宗無復【扶又切】射【音石】蛟江水中君不見金粟堆前松柏裏龍媒去盡鳥呼風【此從先帝感慨意在題外杜臆就馬之盛衰想國之盛衰不勝其痛而與畫馬相闗在筋骨同一句翠華向東謂帝東遊河神朝獻謂帝西幸江不射蛟時巳晏駕也此章四句者兩段八句者兩段十句者一段凡八轉韻唐書京兆府昭應縣本新丰有宮在驪山下天寶二年分新丰萬年置防昌縣七載省新丰攺防昌爲昭應治溫泉宮之西北又王毛仲從帝東封取牧馬數萬疋每色爲一隊相間若錦繡南都賦望翠華之葳蕤東都賦旌旗拂天西京賦乃奮翅而騰驤注騰超也驤馳也閒居賦磊落蔓衍乎其側注磊落眾多貌蕭子顯詩漢馬三萬匹列子伯樂曰良馬可形容筋骨相也穆天子傳天子西徵至陽紆之山河伯馮夷之所都居是惟河宗氏天子沈壁禮焉河伯乃與天子披圖視典用觀天子之寶器曰天子之寶玉海引水經注云玉果璿璣燭銀金膏等物皆河圖所載河伯所獻穆王視圖乃導以西邁矣舊注周穆王自此歸而上升蓋以比宗之升遐也漢武帝紀元封五年自潯陽浮江親射蛟江中獲之舊唐書明皇嘗至睿宗橋陵見金粟山岡有龍盤虎踞之勢謂侍臣曰吾千秋萬嵗後葬此曁升遐羣臣遵先防葬焉新書明皇泰陵在奉先縣東北二十里金粟山廣徳元年三月葬泰陵漢禮樂志天馬來龍之媒楚辭尊野莽以呼風】

【陸時雍曰詠畫者多詠眞詠眞易而詠畫難畫中見眞眞中帶畫尢難此詩亦可稱畫筆矣可憐九馬二句妙得神趣胡夏客曰此歌先言其寵遇篇中則追述巡幸俯仰感慨照應有情而沈著可味張溍曰杜詩詠一物必及時事故能淋漓頓挫今人不過就事塡寫宜其興致索然耳】

送韋諷上【上聲】閬州錄事參軍【鴆注詩云十載供軍食當是廣徳三年歸成都後作諷居成都故前篇云韋諷宅觀畫張溍曰此詩可當一則致治寶訓】

國步猶艱難兵革未衰息萬方哀【一作尙】嗷嗷十載【上聲一作年】供軍食庶官務割剝不暇憂反側誅求何多門賢者貴爲徳【晉作賢俊愧爲力首從時事敍起見民困於軍需杜臆庶官割剝而不暇憂反側亦迫於上供耳然惟誅求之多故賢者貴於爲徳猶邵堯夫所云賢者當盡力之時此句起下文詩國步斯頻又天步艱難賈誼過秦論兵革不休詩哀鳴嗷嗷自天寶十四載至廣徳二年爲十載書無曠庶官魏志州牧縣宰割剝自利人不聊生後漢書光武曰令反側子自安耳左傳誅求無時又晉政多門漢書韓信傳公小人爲徳不卒】韋生富春秋洞澈有淸識操持綱紀地喜見朱絲直當令【平聲晉作因循】豪奪吏自此無顏色必若救瘡痍先應【平聲】去【上聲】蝥賊【此稱諷之淸節必能除貪救民杜臆激濁楊淸錄事之職故可制豪奪之吏欲救窮民先去蝥賊皆因時中窽之語史記李斯傳趙髙說二世陛下富春秋樂恢傳注年少春秋尙多故稱富白帖錄事參軍謂之綱紀掾希曰喬琳歷四州刺史嘗謂錄事參軍任紹業曰子綱紀一郡能劾刺史乎鮑照白頭吟直如朱絲繩管子凡輕重散斂以時平準故大賈富家不得豪奪吾人匈奴歌使我婦女無顏色史記劉敬傳天下之民瘡痍者未起詩去其螟螣及其蝥賊注食根曰蝥食節曰賊】揮淚臨大江髙天意淒惻行行樹佳政慰我深相憶【此臨別而作勸勉之詞杜臆揮淚二句非卹民之極必無此言綖注生民不安以庶官不得其人也庶官匪人以監司不舉其職也公以此告諷望其逐去貪吏此卽所謂佳政也此章前二段各八句末段四句收髙天指秋時楚辭天髙而气淸曹植詩足下在彼自有佳政】

太子張舍人遺【去聲】織成褥段【鶴注此當是廣徳二年在成都作蓋來瑱之誅在廣徳元年也杜臆官銜太子舍人題加太子於張之上謹愼如此北堂書鈔異物志大秦國以野繭絲纎成毺以羣獸五色毛雜之爲鳥獸人物艸木雲气千奇萬變惟意所作廣注毺白防毛織之近出南海織毛褥也織成褥段殆此類】

客從西北來遺【去聲】我翠【一作細】織成開緘風濤湧中有掉尾鯨逶迆羅水族瑣細不足名客云充君褥承君終宴榮空堂魑魅【一作魍魎】走髙枕形神淸【首感舍人贈遺中四稱美織成下四述舍人語爲坐褥則當宴增榮爲臥褥則魑魅驚走甚言其貴重古詩客從逺方來遺我一端綺廣雅天竺出細織成胡夏客曰劉禹錫詩華茵織鬭鯨知唐時錦樣多織鯨也江賦揚鬐掉尾謝朓詩逶迆帶淥水鮑照詩晨光被水族充供也承奉也曹植詩終宴不知疲哀江南賦奔魑走魅抱朴子恬愉靜素形神相忘】領客珍重意顧我非公卿畱之懼不祥施之混柴荊服飾定尊卑大哉萬古程今我一賤老裋【一作短】褐要無營煌煌珠宮物寢處【上聲】禍所嬰【此言分不宜受杜臆定尊卑承混柴荊禍所嬰承懼不祥此一小物而天道王制發出許大議論黃注此必禁物故有服飾及珠宮句楚辭紫貝闕兮珠宮趙曰珠宮指言龍宮左傳譬之如禽獸吾寢處之矣】嘆息當路子干戈尙縱【平聲】橫掌握有權柄衣馬自【一作己】肥輕李鼎死岐陽實以驕貴盈來瑱賜自盡气豪直【一作眞】阻兵皆【一作昔】聞黃金多坐見悔吝生【此言奢侈當戒當時藩鎭僭侈無度逆天道而犯王制殃及其身足爲明鑑矣當路見孟子張敞傳海內之命斷於掌握衣馬輕肥出論語舊唐書上元二年以羽林大將軍李鼎爲鳳翔尹興鳳隴等州節度使二年二月黨項羌冦寶雞入大防闗陷鳳州鼎邀擊之六月以鼎爲鄯州刺史隴右節度使朱注李鼎之死史鑑俱不載此云死岐陽蓋未至隴右也舊書寶應元年來瑱爲山南東道節度使裴茙表言瑱倔彊難制帝潛令茙圖之六月瑱擒茙於申口入朝謝罪廣徳元年正月貶播州尉翼日賜死於鄠縣薛道衡傳衡致美先朝帝曰此魚藻之義也後令自盡左傳州吁阻兵安忍國防蘇季子位髙多金庾僧淵詩悔吝生有情】柰何田舍翁受此厚貺情錦鯨捲還客始覺心和平振我麤席塵媿客茹【一作飯】藜羮【末見安貧守分之節還客則和平心安而理得也對客若有愧貧家恐不稱也張綖注開緘捲還首尾遙應此章前二段各十句末段六句收宋武帝紀帝大修宮室袁顗盛稱髙祖儉素帝曰田舍翁得此已過矣前漢嚴安傳心旣和平其性恬安莊子孔子窮於陳蔡之間七日不食藜羮不糝】

憶昔二首【杜臆此是旣爲工部郎後追論往事也故以憶昔爲題乃廣徳二年嚴武幕中作吐蕃陷京在去年之冬】

憶昔先皇巡朔方千乘【去聲】萬騎【去聲】入鹹陽陰山驕子汗血馬長驅東胡胡走藏鄴城反覆【音福】不足怪闗中小兒壊【音怪】紀綱張后不樂【音洛】上爲忙至令今上猶撥亂勞心【一作身】焦思補四方【此傷肅宗之失徳當時起靈武復西京率回紇兵討安慶緒其才足以有爲乃任李輔國寵張良娣禍及父子而身亦不免焉故中興之業尙侍繼世也後不樂狀其驕恣上爲忙狀其局蹐此分明寫出懼內意王洙曰撥亂內平張后之難補四方外能經營河北也晉書鄭衝傳翼亮先皇至徳元載肅宗卽位於靈武下制曰朕治兵朔方須安兆姓之心勉順羣臣之請趙曰朔方乃靈武鄰郡漢靈帝末童謡侯非侯王非王千乘萬騎上北邙秦本紀西北斥逐匈奴自渝中並河以東屬之陰山徐廣曰陰山在五原北通典陰山唐安北都防府也驕子回紇東胡安慶緒也回紇助討賊收復西京慶緒奔河北保鄴郡驕子出漢書大宛國有汗血馬史記燕北有東胡山戎史思明旣降復叛救慶緒於鄴城故曰反覆闗中小兒指李輔國舊書宦官傳李輔國閒廐馬家小兒少爲閹貌陋粗知書計爲僕事髙力士通鑑注凡廐牧五坊禁苑給使者皆謂之小兒晉秦始謡賈裴王亂紀綱舊書后妃傳張后寵遇專房與輔國持權禁中干預政事帝頗不悅無如之何傅樂府撥亂反正從天心史記夏本紀禹傷父鯀功不成乃勞心焦思】我昔近侍叨奉引出兵【一作兵出】整肅不可當【一作忘】爲【去聲】畱猛士守未央致使岐雍【去聲】防西羌犬戎直來坐禦牀百官跣足隨天王願見北地傅介子老儒不用尙書郎【此傷代宗不能振起也帝初爲元帥出兵整肅及程元振用事使郭子儀束手畱京吐蕃入寇而車駕蒙塵一時禦邊無策故慨然思傅介子焉老儒句自嘆不能靖亂而尸位也此章上段九句下段八句時公爲拾遺故曰近侍唐制拾遺掌供奉新書代宗爲太子時從狩靈武拜天下兵馬元帥山濤啟事】

【可以整肅朝廷裁制時政陳琳檄文天下不可當猛士守未央此翻大風歌語感慨甚深唐書寶應元年八月子儀自河南入朝程元振數譖子儀請解副元帥節度使畱京師明年十月吐蕃大入寇括地誌漢未央宮在長安故城中近西南隅岐雍唐鳯翔闗內地舊書吐蕃傳乾元後數年鳳翔之西邠州之北盡爲蕃戎境南史侯景傳齊文宣夢狝猴坐禦牀乃煮景妻子於鑊又大同中太醫令朱耽夢犬羊各一在禦座旣而景登正殿焉梁武帝紀諺云熒惑入南斗天子下殿走乃跣足下殿以禳之漢書傳介子北地人也持莭使樓蘭斬其王歸之北闕尙書郎公自謂木蘭行欲與木蘭賞不用尙書郎補注至令平聲舊作至今】

【蘇軾東坡志林云關中小兒壞記綱謂李輔國也張后不樂上爲忙謂肅宗張皇后也爲畱猛士守未央謂郭子儀專兵柄入宿衛也】

憶昔開元全盛日小邑猶藏萬家室稻米流脂粟米白公私倉廩俱丰【荊作盈一作富】實九州道路無豺虎【晉作狼】逺行不勞吉日出齊紈魯縞車班班男耕女桑不相失宮中聖人奏雲門天下朋友皆膠漆百餘年間未災變叔孫禮樂蕭何律【此追思開元盛事當時旣庶而富盜息民安刑政平風俗厚制禮作樂幾於貞觀之治惜明皇昧持盈之戒遂至極盛而衰耳杜臆百餘年間二句尢爲有識蓋法度之存亡闗乎國家之理亂先敍此二語而隨用豈聞二字轉下如快馬驀澗何等筆力蕪城賦當昔全盛之日洙曰開元間承平日久四郊無虞居人滿野桑麻如織雞犬之音相聞時開逺門外西行亙地萬餘里路不拾遺行者不賫糧丁壯之人不識兵器謝景運詩小邑居易貧漢文帝紀萬家之縣管子倉廩實則知禮節蔡邕月令章句谷藏曰倉未藏曰廩王融詩澄淸九州牧道路無豺虎楚辭歷吉日兮吾將行漢地理誌齊俗靡侈織作冰紈綺繡純麗之物師古曰冰謂布帛之細色鮮防如冰也紈素也韓安國曰彊弩之末力不能入魯縞韻防縞繒精白者曲阜之俗善作之尢爲輕細故曰魯縞後漢書桓帝時京師童謡曰車班班入河間河間奼女工數錢車班班言商賈不絕於道吳越春秋一男不耕有受其饑一女不桑有受其寒周禮大司樂歌大呂舞雲門以祀天神晉楊方詩情至斷金石膠漆未爲堅前漢京房傳其說長於災變漢叔孫通制禮儀劉子文武篇漢祖海內大定召鄒魯儒生而制禮儀修六代之樂通鑑開元二十年九月新禮成號曰開元通禮唐防要開元十九年八月太常奏新定雅樂漢刑法志蕭何攗摭秦法取其宜於時者作律九章唐刑法志開元前格開元後格皆當時格式律令也】豈聞一絹直萬錢有田種谷今流血洛陽宮殿燒焚盡宗廟新除狐穴傷心不忍問耆舊復【扶又切】恐初從亂離說小臣魯鈍無所能朝廷記識【音志一作憶】蒙祿秩周宣中【去聲】興望我皇灑淚【一作血】江漢身【一作長】衰疾【此痛亂離而思興復也自開元至此洊經兵革民不聊生絹萬錢無復齊紈魯縞矣田流血無復室家倉廩矣東洛燒焚西京狐道路盡爲豺狼宮中不奏雲門矣亂復景象眞有不忍言者孤臣灑淚仍以中興事業望諸代宗耳防祿秩時爲員外郎此章上段十二句下段十句通鑑漢獻帝和平元年三月董卓燒洛陽宮廟官府居家顏之推詩狐免穴宗廟宗廟毀則狐免穴除矣劉禎詩小臣信魯鈍月令收祿秩之不當周宣王承厲王之亂復修文武成康之葉周道復興張華】

【詩衰疾近殆辱】

【古今極盛之世不能數見自漢文景唐貞觀後惟開元盛時稱民熙物阜考桞芳唐歷開元二十八年天下雄富京師米價斛不盈二百絹亦如之東由汴宋西曆岐鳳夾路列店陳酒饌待客行人萬里不持寸刃嗚呼可謂盛矣明皇當丰亨豫大時忽盈虛消息之理致開元變爲天寶流禍兩朝而亂猶未巳此章於理亂興亡之故反覆痛陳蓋亟望代宗撥亂反治復見開元之盛焉】

杜詩詳注卷十三

欽定四庫全書

杜詩詳注卷十四

翰林院編修仇兆鰲撰

寄董卿嘉榮十韻【黃鶴注當是廣徳二年秋作】

聞道【去聲】君牙帳防秋近【去聲】赤霄下臨千仞雪【一作千雪嶺】卻背【音佩】五繩橋【首記董卿防秋之地近赤霄言其髙千仭雪言其寒五繩橋言其險君牙帳謂董君之牙帳吳注引邢君牙謬矣王洙曰兵家書牙旗將軍之旗立於元帥帳前故謂之牙旗曹植詩髙牙乃建南部新書近代通謂府庭爲公衙卽古之公朝也字本作牙詩曰祈父予王之爪牙祈父司馬掌武備象獸以爪牙爲衛故軍前大旗謂之牙旗出師而有建牙禡牙之事軍中聽號令必至牙旗之下與府朝無異近俗尙武是以通呼公府門爲牙門字訛變轉爲衙東京賦注竿上以象牙飾之後人逐以牙爲衙鶴曰唐志佛堂一百八十里至勃令驛鴻臚館至贊普牙帳髙適謂三城邈在窮山之顚其髙可知雪山注見前謝靈運詩連峯競千仞元和郡國志繩橋在茂州西北架大江上今按繩橋以蔑索五條布板其上架空而度山在橋外故卻轉與橋相背】海內久戎服京師今晏朝【音潮】犬羊曾【音層】爛漫宮闕尙蕭條猛將【去聲】宜嘗膽龍泉【本作淵】必在腰黃圖遭污【去聲】辱月窟可焚燒防取干戈利無令【平聲】斥驕居然雙捕虜自是一嫖姚【中敍吐蕃之亂勉其敵愾也亂後事冗故日晏退朝嘗膽腰劍欲報污辱月窟在西吐蕃巢穴也兵利寇退則斥不驕捕虜嫖姚以古名將望之家語子路戎服見孔子漢明帝論日晏坐朝幽枉必達應劭曰犬馬爲羣班婕妤賦登薄軀於宮闕兮孫子荊書蕭條非復漢有李陵書猛將如雲吳越春秋采葛婦歌嘗膽不苦甘如飴越絕書取鐵英作鐵劍三枚一曰龍淵風胡子曰欲知龍淵觀其狀如登髙山臨深淵詩避唐諱攺稱龍泉哀江南賦擁狼望於黃圖駱賓王詩紫塞流沙北黃圖灞水東唐藝文志有三輔黃圖一卷張溍注黃圖猶今之黃冊後漢魯恭疏污辱善人長楊賦西壓月窟西域傳斥百人五分之擊刁鬥自衛張翰詩能否居然別後漢馬武傳建武四年武與虎牙將軍蓋延等討劉永拜捕虜將軍嫖姚注別見】落日思輕騎【去聲】髙【一作秋】天憶射【義從石音讀從謝音】雕雲臺畫【戶化切】形像皆爲【去聲】掃氛妖【末結寄懷之意重爲激勵也落日髙天秋時景輕騎射雕軍中事雲臺諸將以掃寇著名董卿當自勉矣此章首尾各四句中間十二句北齊書斛律光嘗射一大鳥正中其頭形如車輪旋轉而下乃雕也邢子髙嘆曰此射雕手時號爲落雕都督】

立秋雨院中有作【廣徳二年秋在嚴武幕中作院中節度使府署】

山云行絕塞大火復【扶又切】西流飛雨動華屋蕭蕭梁棟秋窮途愧知已暮齒借前籌已費淸晨謁那成長【子兩切】者謀【敍立秋逢雨在院有感也借籌時爲參軍長者指嚴公言不能成就其謀也此及下段皆一景一情疊敍上下相應詩七月流火注大火心星也七月則此星西流左傳火猶西流司曆過也謝靈運詩華屋非蓬居謝朓詩朔風吹飛雨蕭條江上來詩風雨蕭蕭畱侯世家臣請借前箸爲大王籌之好謀而成子爲長者慮句中兩用語孟】解衣開北戶髙枕對南樓樹濕風涼進江喧水气浮禮寛心有適節爽病微瘳主將【去聲】歸調鼎吾還訪舊丘【撫院中雨景思及艸堂也北戶南樓幕府宮室樹濕江喧雨時景象訪舊丘復尋花溪也此章上下各八句漢官儀三臺助鼎調味牛食舉歌鹽梅旣濟鼎調還舊丘黃生謂隨武回京按破船詩云緬邈懷舊丘本指艸堂此可相證】

奉和【去聲】嚴鄭公軍城早秋【鶴注當是廣徳二年秋七月在幕府作】

秋風嫋嫋動髙旌玉帳分弓射【音石】虜營已收滴博雲間戍欲奪【胡三省作次取】蓬婆雪外城【此詩稱嚴公將略上二早秋軍城下二頌其戰功九歌嫋嫋兮秋風趙曰玉帳謂大將軍之帳詳十一卷困學紀聞的博嶺在維州韋臯傳出西山靈闗破峨和通鶴定亷城逾的博嶺遂圍維州摶雞棲攻下羊溪等三城取劍山屯焚之鶴曰蓬婆乃吐蕃城名元和郡國志柘州城四面險阻易於固守有安戎江蓬婆水在州南三十里大雪山一名蓬婆山在柘縣西北一百里胡夏客曰唐書吐蕃傳開元二十六年劍南節度使王昱攻安戎城於城左右築兩城以爲攻拒之所頓兵蓬婆嶺下運資糧守之吐蕃來攻安成官軍大敗兩城並陷將士數萬及軍糧甲仗俱沒此云欲奪蓬婆雪外城望其爲中夏雪恥也】

【黃生曰詩中用地名必取其佳者方能助色如鳳林魚海烏蠻白帝魚龍鳥防是也滴博蓬婆地名本粗硬用雲間雪外字以調適之讀來便覺風秀運用之妙如此】

軍城早秋【附嚴武詩】

昨夜秋風入漢闗朔云邊雪【一作月】滿西山更催飛將【去聲】追驕鹵莫遣【一作故】沙場匹馬還【此詩見嚴武雄心上二邊秋之景下二軍城之事催飛將謂風雪促行張溍曰嚴詩豪健無匹宜其以風雅重公可謂同調矣唐民謡將士長歌入漢闗漢書匈奴號李廣爲飛將沈佺期詩薄命由驕鹵公羊傳匹馬隻輪無返者嚴武傳廣徳二年九月破吐蕃七萬餘眾抜當狗城遂收鹽川城通鑑武以崔旰爲漢州刺史使將兵擊吐蕃於西山連抜其城攘地數百里】

院中晚晴懷西郭茅舍【卽浣花艸堂鶴注當是廣徳二年秋作】

幕府秋風日夜淸澹雲疎雨過髙城葉心朱實看【平聲一作堪】時落階面靑苔老更【從英華他本作先自黃生作元自】生復【扶又切】有樓臺銜暮景【同影】不勞鐘鼓報新晴浣花溪裏花饒笑肯信吾兼【一作今】吏隠名【此不樂居幕府而作也上四雨後秋色五六院中晚晴七八西郭茅舍朱實落承秋風靑苔生承疎雨晚影西照鐘鼓聲髙皆晴占也溪菊正開若笑人勞攘者彼亦肯信我吏隠之志否耶杜臆玩未二句直欲乞休而其詞含蓄近謔溫柔惇厚之意可見劉琨詩朱實損勁風朱瀚曰落其實見左傳江淹詩靑苔日夜黃蕭懿詩樓臺自相隠舊注俗以鐘鼓聲亮爲晴之占故曰報新晴徐悱妻劉氏百舌詩庭樹且新晴唐太宗詩笑樹花分色舊以饒笑爲多笑或解作免笑引公詩日月不相饒爲證汝南先賢傳鄭欽吏隠於蟻陂之陽楊徳周曰晉山濤吏非吏隠非隠公在幕府爲吏歸艸堂爲隠兼有其名也】

【盧世防曰此詩舉束縛蹉跎無可柰何意一防不露只輕輕結語云浣花溪裏花饒笑肯信吾兼吏隠名旣悲老趨幕府爲溪花所笑將欲駕言吏隠又恐爲溪花所疑幾多心事俱聽命於花深乎深乎】宿府【鶴注此廣徳二年在幕府作】

淸秋幕府井梧【一作桐】寒獨宿江城蠟炬【一作燭】殘永夜角聲悲自語中天月色好誰看【平聲】風塵荏苒音書絕闗塞蕭條行路難已忍伶俜十年事彊【區兩切】移棲息一枝安【此秋夜宿府而有感也上四敍景下四言情首句防府次句防宿角聲慘憟悲哉自語月色分明好與誰看此獨宿淒涼之況也鄕書濶絕歸路艱難流落多年借棲幕府此獨宿傷感之意也玩彊移二字蓋不得已而暫依幕下耳按杜臆悲自語好誰看下三字連讀悲字好字作活字用測防將角聲悲月色好連讀於下兩字未妥朱瀚曰一枝應井梧棲息應獨宿格意精妍殷仲文詩獨有淸秋日漢書李廣幕府省文書庾肩吾詩井梧生未合詩惇彼獨宿王延詩霏云承永夜胡夏客曰角本列宿故借角聲對月色殊巧庾信詩地迥角聲長梁武帝詩秋月出中天何遜詩月色臨窗樹詩荏苒柔木邵注荏苒侵尋也張華詩荏苒日月庾信詩音書兩俱絕闗塞注別見曹植詩中野何蕭條蔡琰笳曲闗山修阻兮行路難占猛虎行伶俜到他鄕易十年乃字邵寶云自祿山初反至此爲十年顧注謂自乾元初棄官至廣徳】

【二年爲七年其云十年者舉成數言耳兩說不同今從前說宋武帝敎棲息閭閻懷寶待耀左思詩巢林棲一枝】

到邨【此乞假而暫到村也舊注謂是廣徳二年秋作明年正月遂辭幕歸村矣】

碧澗𨿽多雨秋沙先【去聲陳作亦】少泥蛟龍引子過荷芰逐花低【此到村秋景澗經雨洗則泥去沙存矣雨多水寛故蛟龍引子而過泥少根脫故荷芰逐花而低下二分承杜臆謂荷芰低垂如蛟龍經過所致以上句形容下句此另一說謝靈運詩銅陵映碧澗西京雜記瓠子河決有蛟龍從九子自決中逆上入河噴沫流波數十里】老去參戎幕歸來散馬蹄稻粱須就列榛艸卽相迷蓄積思江漢疎頑【吳作頑疎】惑【一作感】町【一作珽】畦暫【一作稍吳作蹔】酬知已分【音問】還入故林棲【此到村敍懷老參戎幕苦於拘束歸散馬蹄喜得遊行也下文皆商度歸來之事欲謀稻粱須身就農列惜田間榛艸日已荒迷耳思出江漢則蜀難久畱但舊畦仍在未免惑志耳所以願辭戎幕而歸棲故園也末聨仍應上二句此章上四句下八句沈佺期詩戎幕生光輝曹植詩俯身散馬蹄東徵賦且從眾而就列兮蓄積思江漢卽所謂江漢思歸客司馬遷傳其素所蓄積也王濬自理表而以頑疎舉措失宜嵇康詩匪降自天實由疎頑謝靈運詩去子惑故蹊莊子彼且爲無町畦亦與之爲無町畦町畦田畔之界也分謂分誼魏志臧洪書分爲篤友又杖策擕背虧交友之分王融詩人情舊鄕客鳥棲思故林】

邨雨【鶴注當是廣徳二年在艸堂作】

雨聲傳兩夜寒事颯髙秋攬【一作挈】帶看【平聲】朱紱開箱覩黑裘世情只益睡盜賊敢忘憂松菊新霑洗茅齋慰逺遊【首聨記村雨次聨承寒事下乃感懷自遣禦寒則思衣看朱紱君恩未報覩黒裘失意未歸今幕僚不合世情付之一睡而軍謀旣豫盜賊每以分憂惟此松菊茅齋差慰客遊耳仍照村作結何遜詩蕭蕭江雨聲陸倕詩江闗寒事早員外服緋故云朱紱黒裘用蘇秦事纒子不識世情歸去來辭松菊猶存逺遊指在蜀】

獨坐【詩云朱紱負平生當是廣徳三年秋爲參軍時所作卽所謂白頭趨幕府深覺負平生意黃鶴編在江陵詩內非是李陵書獨坐愁苦】

悲秋【一作愁】廻白首倚杖背【音佩】孤城江斂洲渚出天虛風物淸滄溟恨【一作服非】衰謝朱紱負平生仰羨黃昏鳥投林羽翮輕【上四獨坐秋景下四獨坐感懷楚辭收潦而水淸此江斂洲渚出所自來天髙而气淸此天虛風物淸所自出投林羽翮輕卽還入故林棲意謝靈運詩蕭條洲渚際國語風物以聽之滄溟指江村文選浩浩滄溟何遜詩相顧無羽翮何由總奮飛】

倦夜【顧陶類編作倦秋夜張逺注竟夕不寐故曰倦夜趙次公曰此詩無情無緒是比興非専詠夜景也黃生曰七八句是作詩本意亦是作者本色杜臆此詩亦必到村後作】

竹涼侵臥內野月滿【一作徧】庭隅重露成涓滴稀星乍有無暗飛螢自照水宿鳥相呼【顧陶類編作飛螢自照水宿鳥競相呼】萬事干戈裏空悲淸夜䢐【上四夜中景下四景中情竹迎風故涼月當空故滿此初夜之景露凝竹而成涓滴星近月而乍有無此深夜之景月落以後暗螢自照竹林之外宿鳥相呼此夜盡之景萬事干戈此終宵所思者初秋夜短故嘆其易䢐暗飛螢水宿鳥上三字連讀自照有感孤棲相呼心傷無侶黃注前幅刻畫夜景無字不工結處防明章法緊峭史記信陵君傳出入臥內孫綽子時雨霑乎地中涓滴可潤王符潛夫論螢飛耀自照傅咸螢火賦期自照於陋形謝靈運詩水宿淹晨暮杜修可曰陸鳥曰棲水鳥曰宿又曰凡鳥朝鳴曰嘲夜鳴曰防林鳥以朝嘲水鳥以夜防春秋繁露水鳥夜半水生感其生气益相呼而鳴長門賦䢐淸夜於洞房】

【王直方詩話東坡云司空表聖自論其詩以爲得味外味緑樹連村暗黃花入麥稀此句最善又云棋聲花院閉幡影石幢髙吾嘗獨遊五老峯入白鶴觀松陰滿地不見一人惟聞棋聲然後知此句之工但恨其寒儉有僧態若子美暗飛螢自照水宿鳥相呼四更山吐月殘夜水明樓才力富健去表聖之流逺矣慈水姜氏曰朱文公謂暗飛螢自照語自是巧不如韋蘇州寒雨暗深更流螢度髙閣此景爲可想卻】

【說得自在了據此可見詩家身分當作三層看蘇與司空尙是就詩論詩晦翁則於詩外別有見解矣】陪鄭公秋晚北池臨眺【鶴注編在廣徳二年秋成都作公在幕中故云參軍乏】

北池雲水濶華館辟秋風獨鶴元【一作先】依渚衰荷且映空【首敍秋池景物劉楨詩華館寄流波豁達來風涼謝靈運詩獨鶴方朝唳蕭慤詩池淸似映空】采菱寒刺上踏藕野泥中素檝分曹往金盤小徑通萋萋露艸碧片片晚旗紅杯酒霑津吏衣裳與釣翁【此記臨眺景事素檝金盤采取菱藕以獻也分杯授衣席前頒恵於人也

杜臆素檝杯酒兩聨寫出大官遊宴气象招魂分曹並進謝靈運詩萋萋春艸生庾信詩片片紅顏落列女傳趙簡子擊楚與津吏期津吏醉臥不能度】異方初艶菊故里亦髙桐搖落闗山思【去聲】淹畱戰伐功嚴城殊未掩【一作啟】淸宴已知終何補參軍【一作卿】乏【一作事】歡娛到薄躬【末敍陪燕情景異方淹畱身在成都故里闗山心想長安嚴成以下記陪宴也戰功稱嚴末聨自謙杜臆菊花開而吐艶桐脫葉而枝髙艶髙二字死字活用嚴城未掩淸宴知終樂而有節非縱逸遊而忘敵愾者此章四句起下二段各八句徐悱詩嚴城不可啟參軍用孫子荊爲石苞參軍事徐勉戒子書薄躬遭逄遂至今日】

【黃鶴曰公在嚴武幕中自遣悶有作奉呈後如詠竹泛舟觀岷山畫圖至北池臨眺皆分韻賦詩其情分稠宻如此而史謂嚴武中頗銜之不知何所本而云】

遣悶奉呈嚴【吳本有鄭字】公二十韻【鶴注此廣徳二年秋作】

白水魚【一作漁】竿客淸秋鶴髮翁胡爲來【一作居】幕下祗合在舟中【首段敍情言致悶之由蓋不樂居幕府而欲遂其幽閒也幕下舟中領下二段申涵光曰胡爲二句語似太率後漢趙典傳贊大儀鶴髮注白髮也庾信賦予老矣鶴髮雞皮在舟與漁樵爲侶也】黃卷眞如律靑袍也【去聲】自公老妻憂坐痺【卑利切】幼女問頭風平地專欹倒分曹失異同禮甘衰力就義忝上官通疇昔論【平聲】詩早光輝仗鉞雄寛容存性拙剪拂念途窮露裛思藤架煙霏想桂叢信然龜觸网直作鳥窺籠【此述幕中勞瘁之態露藤煙桂欲息艸堂而不得也如律自公言爲官守所拘坐痺頭風恐致多病欹倒頽憊已甚異同意見不侔衰力如此而甘就列者以義與嚴公通好也論詩四句俱就武言寛容剪拂厚故交也觸网窺籠言不得遂已優遊之性唐會要天寶四載十一月勅禦史依舊置黃卷書闕失每歲委知雜禦史長官比類能否送中書門下攺轉日褒貶光武詔敢拘執論如律儒林傳他如律唐志尙書員外郎從六品至上元元年制五品服淺緋六品服深緑朱注公時已賜緋而云靑袍者以在幕府故耳舊注謂靑袍九品服誤矣昔在朝班則自公退食今靑袍從事亦自公而退矣漢安帝贊卽位痿痺痺腳冷濕病也漢食貨志廼分遣禦史廷尉正監分曹世說桓北伐人間頗有異同之論吳志孫堅曰古之名將仗鉞臨眾世說謝之寛容愈表於貌廣絕交論剪拂使其長鳴淮南小山桂樹叢生兮山之幽史龜策傳龜使】

【抵网而遭漁者得之齊書劉善明謂沈攸之曰此已籠之鳥耳秋興賦池魚籠鳥有江湖山藪之思】西嶺紆邨北南江繞捨東竹皮寒舊翠椒實雨新紅浪簸船應【平聲】坼杯幹【音幹】甕卽空藩籬生野徑斤斧任樵童束防酬知已蹉跎效小忠周防期稍稍太簡遂怱怱曉入朱扉啟昏歸畫角終不成尋別業未敢息微躬【此述艸堂景物之勝曉入昏歸趨走幕府之不暇也西嶺南江此逺景竹翠椒紅此近景船應坼不暇修甕卽空不暇釀生野徑聽人行任樵童慿人采矣今束防而酬知己者亦以蹉跎日久欲效小忠耳𨿽涉世亦念周防而生性終傷太簡晨夕之間往來幕下安能偃息茅堂乎申涵光曰束防二句感恩語說得悲酸詩椒聊之實說苑鮑叔奉酒而起曰祝在君無忘其出而在莒也使管仲無忘其束防而從魯也世說周處曰年以蹉跎終無所成楚辭陳誠兮效忠京房傳可謂小忠未可謂大忠也杜預左傳序云包周身之防太簡出論語徐伯陽詩丹城壁日啟朱扉張正見詩風前噴畫角石崇思歸引肥遁於河陽別業沈約詩遇可淹】

【畱處便欲息微躬】烏鵲愁銀漢駑駘怕錦幪防希全物色時放倚梧桐【末結呈嚴本意見出幕可以遣悶矣愁銀漢無塡河之力怕錦幪乏致逺之才惟望全其物色庶得逍遙自適耳杜臆物色謂幸全體面此章首尾各四句中二段各十六句七諫卻騏驥而不乘兮策駑駘以取路何遜詩華池物色新莊子倚樹而吟據槁梧而暝】

【周必大益公詩話韓退之上張僕射書云使院故事晨入夜歸非有疾病事故輙不許出抑而行之必發狂疾乃知唐藩鎭之屬皆晨入昏歸亦自少暇如牛僧孺待杜牧固不以常禮也王嗣奭曰觀公此詩知非縱情傲誕矣卽幕僚不合止云分曹失異同而平地傾欹且又自分其過可以覘公所養矣黃生曰公與嚴武始終睽合之故具見此一詩蓋公在蜀兩依嚴武其於公故舊之情不可謂不厚及居幕中未免以禮數相拘又爲同輩所譖此公所以不堪其束防往往寄之篇詠也】

送捨弟穎【一作頻一作潁】赴齊州三首【鶴曰此廣徳二年秋成都作】

岷嶺南蠻北徐闗東海西此行何日到送汝萬行【音杭】啼絕域惟髙枕淸風獨杖藜時危暫相見衰白意都迷【首章敍惜別之情上四送弟赴齊下四自嘆寥落岷嶺徐闗言道裏悠長髙枕杖藜言形影相弔杜臆岷嶺在南蠻之北徐闗在東海之西行非計日可到故淚亦無時不流又云時則危見則暫身則衰白恐再晤難期也結語極悲南蠻南詔蠻徐闗在齊地左傳鞌之戰齊侯自徐闗入列子穆王意迷心荒】風塵暗不開汝去幾時來兄弟分離苦形容老病催江通一柱觀【去聲】日落望鄕臺客意長東北齊州安在哉【次章兼敍別後之思此亦四句分截風塵二句承上時危兄弟二句承上衰白一柱觀經過之路望鄕臺遙想齊州安在二字寫穎意中旁皇奔赴之情從上句連讀一柱觀望鄕臺注見成都詩內】

諸姑今海畔兩弟亦山東去傍【去聲】干戈覓來看【平聲】道路通短衣防戰地匹馬逐秋風莫作俱流落長瞻碣石鴻【術章冀其去而復來穎赴齊州故並想諸姑兩弟去傍干戈冒險可慮來看道路後防難期五六承去七八承來碣石在山東鴻雁比兄弟公範陽盧氏墓志審言之女薛氏所出者適魏上瑜裴榮期盧正均皆前卒盧氏所出者一適京兆王佑一適防稽賀防兩弟謂丰與觀國策趙武靈王好戎服士皆短衣淮南子遇歸雁於碣石前漢黥布傳自戰其地】

嚴鄭公堦下新松【得霑字鶴注此廣徳二年秋作】

弱質豈自負移根方爾瞻細聲侵【一作聞】玉帳疎翠近珠簾未見紫煙集虛防淸露霑何當一百丈欹蓋擁髙檐【全首詠松俱屬寓意一二新松三四堦下五六新松七八堦下杜臆松竹二首各於結語微露本意自負不淺玉帳本兵家壓勝方位此言松聲侵於臥榻耳因在軍中故云玉帳詳見前梁武帝詩瑤臺含碧霧羅幕生紫煙紫煙蓋指紫禁而言梁簡文帝相宮寺碑銘髙檐三丈連閣四周】

嚴鄭公宅同詠竹【得香字鶴注此廣徳二年秋作】

緑竹半含籜新梢才出墻色侵書帙晚陰過酒樽涼雨洗娟娟淨風吹細細香但令【平聲】無剪伐防見拂雲長【新梢二字全詩之眼色侵陰過靜時景也雨洗風吹動時景也末則欲加保防言外托諷沈約詩弱艸半抽黃首句意本此謝靈運詩初篁包緑籜詩勿剪勿伐】

【楊愼曰竹亦有香人罕知之杜詩雨洗涓涓淨風吹細細香李賀詩竹香滿幽寂粉節塗生翠皆善於體物】

晚秋陪嚴鄭公摩訶池泛舟【得溪字鶴注此廣徳二年秋作元和郡國志摩訶池在州城西通鑑注成都記云摩訶池在張儀子城內隋蜀王秀取土築廣子城因爲池有一僧見之曰摩訶宮毗羅蓋胡僧謂摩訶爲大宮毗羅爲龍謂此池廣大有龍因名摩訶池或曰蕭摩訶所開非也池今在成都縣東南十二】

湍駛【一作駃】風醒酒船回【一作行】霧起隄髙城秋自落雜樹晚相迷坐觸鴛鴦起巢傾翡翠低莫須驚白鷺爲伴宿靑【一作淸】溪【首聨泛舟次聨晚秋五六池上所見七八池上所感湍急流也駛迅疾貌秋自落承風晚相迷承霧船行近鳥故見或起或低鷺伴靑溪不欲久居幕府矣杜臆湍駛風醒酒髙城秋自落出語皆奇謝靈運詩浩浩夕流駛謝朓詩阡眠起雜樹巢傾謂樹巢下垂】

奉觀嚴鄭公防事岷山沲江畫圖十韻【得忘字鶴注此廣徳二年作杜臆題加奉觀致敬嚴公至此安得有登牀笑傲之失乎】

沱水臨【一作流】中座岷山到【一作對俗本作赴】北【一作此】堂白波吹【一作侵】粉壁靑嶂挿雕梁直訝松杉冷兼疑菱荇香雪云虛防綴沙艸得微茫【此並提江山敍出防事畫圖白波靑嶂松杉菱荇雪雲沙艸句句山水對言下節亦然寰宇記沱水在成都府新繁縣蜀都賦金罍中坐書岷山導江東別爲沱唐地誌茂州汶山縣有岷山鮑照詩忽過北堂陲莊子白波若山張正見詩粉壁麗椒塗沈約詩峻增起靑嶂陰鏗詩雕梁畫早梅劉歆甘泉賦芙蓉菡蓞菱荇蘋蘩西京雜記雪云曰同云晉書謝韶傳夜月明淨王道子嘆以爲佳謝重曰不如微云防綴孔稚圭詩沙艸不常靑陳子昻詩髙丘正微茫】嶺雁隨毫末川蜺飲練光霏紅洲蘂亂拂黛石蘿長谷暗【一作暗谷】非闗雨楓丹【一作丹楓】不爲【去聲】霜秋城【一作成】圃外景物洞庭旁【此分頂山水曲盡畫中景物寫出或逺或近或髙或下或虛或實或大或小無不形容刻畫毫末謂畫筆練光謂畫絹非闗雨墨气也不爲霜朱色也晉江逌詩鳴雁薄雲嶺道徳經合抱之木生】

【於毫末隋王冑詩殘虹低飲澗謝朓詩發蕚初攢紫余采尙霏紅沈佺期詩拂黛隨時廣江淹詩石蘿日上尋宋之問詩谷暗千旗出沈佺期詩暗谷疑風雨謝靈運詩晚霜楓葉丹江總詩秋城韻晚笛淮南子昆侖圃惟絕通天楚辭朝發於蒼梧兮夕余至乎圃王臺卿詩景物共依遲楚辭洞庭波】

【兮木葉落】繪事功殊絕幽襟興【去聲】激昻從來謝太傅丘壑道難忘【末乃觀畫而頌嚴公因畫圖中江山而想見謝公丘壑比意貼切此章前二段各八句後段四句收繪事出論語考工記凡繢畫之事後素功楊修書聖賢卓犖固所以殊絕凡庸也王勃詩桂宇幽襟積揚雄解嘲激昻萬乘之主晉書謝安放情丘壑𨿽受朝寄東山之志始末不渝】

【楊萬里曰杜集排律多矣獨此瓊枝寸寸是王栴檀片片皆香然排律僅可止此至五十韻百韻則非古矣王嗣奭曰此詩是唐人詠畫格調而遣詞工致娓娓不窮他人無復措手處末拈限韻亦自穏稱胡夏客曰起聨莊重接聨精警收語穏足此最入格之篇按昔人論此詩爲宋人詠畫之祖但其分寫山水亦有所本謝靈運過始寧墅詩中十句云剖竹守滄海枉防過舊山山行窮登頓水涉盡洄沿巖峭嶺稠疊洲縈渚連綿白雲抱幽石緑篠媚淸漣葺宇臨廻江築觀基層顚此亦一山一水對言然杜用以詠畫更較詳細精工耳】

過故斛斯校書莊二首【原注老儒艱難病於庸蜀嘆其歿後方授一官英華注斛斯名融鶴曰斛斯卽斛斯六乃艸堂之鄰公所謂酒伴者此當是廣徳二年作】

此老已云歿鄰人嗟【一作嘆】未【一作亦】休竟無宣室召徒有茂陵求妻子寄他食園林非昔遊空餘【一作堂】繐帷在淅淅野風秋【首章痛校書身亡而慨山莊之閴寂在四句分截鄰人尙嗟則平日爲人可知宣室召生前不遇茂陵求歿後授官黃注玩妻子寄食句知此莊特空捨鄰人蓋代守園林者漢書賈誼自長沙徵見文帝方受釐宣室問以神之本蘇林曰宣室未央前正室司馬相如傳家居茂陵病甚武帝使所忠往求其書至則相如已死問其妻得遺札書言封禪事左傳民食於他陶潛詩靜念園林好繐細布而疎者以繐爲靈帳也陸機弔魏武文憚繐帳之防漠謝惠連詩淅淅振條風江淹詩寥戾野風急】燕入非傍捨鷗歸只故池斷橋無復【扶又切】板臥栁自生枝遂有山陽作多慚鮑叔知素交零落盡白首淚雙垂【次章對舊莊荒涼而傷故交之凋謝亦四句分截上半觸景傷人步步咨嗟處處悲感山陽作應前園林慚鮑叔應前妻子素交盡而老淚垂哀人亦復自哀矣漢書髙帝紀上從旁捨來謝靈運詩故池不更穿漢五行志上林苑中大栁樹僕地一朝起立生枝葉庾信詩春栁臥生枝黃注遂字有意見相去一年而斛斯遂亡也晉書向秀經嵇康山陽舊居作思舊賦史記管仲曰生我者父母知我者鮑子也劉孝標絕交論斯賢達之素交歷萬古而一遇謝朓詩零落悲友朋】

【黃生曰二詩借古敍事處見筆之老寫景寓情處見筆之靈二種筆法俱難到況兼之乎】

懷舊【蘇源明卒於廣徳二年此詩追憶舊交也黃鶴編在永泰元年源明舊爲司業後爲祕書少監新史云雅善杜甫故詩言情親也原注公前名預避禦諱攺名源明】

地下蘇司業情親獨有君那因防【去聲一作衰】亂後便有【一云更作】死生分老罷知明鏡歸來望白雲自從失辭伯不復【扶乂切】更論【平聲】文【上四悼蘇之亡下四自傷失侶對鏡而知身老望云而想故人說得身世淒然杜詩有用字犯重者漢使徒空到徒下不當用空字不復更論文復下不當用更字傅挽歌地下無滿期鮑照詩惆悵憶情親顧注望白雲用淵明停雲思友意鐘子期死伯牙不復鼓琴末句之意亦然論衡文詞之伯】

哭臺州鄭司戶蘇少【去聲】監【鶴注蘇鄭同是廣徳二年卒詳見八哀詩注】

故舊誰憐我平生鄭與蘇存亡不重【平聲】見防【平聲】亂獨前途【總敍生死交情次句防鄭蘇語似稍率故人不復見者因遭亂而分離也】豪俊何人【一作人誰】在文章掃地無羇遊萬里濶凶問一年俱白首【一作日】中原上淸秋大海隅夜臺當北斗泉路窅【海鹽劉氏本作窅一作著】東吳得罪臺州去時危棄碩儒移官蓬閣後谷貴歿潛夫流慟嗟何及銜寃有是夫【音扶此傷其死後承存亡不重見一句凶問一年俱謂鄭蘇先後繼亡逺注北斗蓬閣承中原指蘇東吳臺州承海隅指鄭胡夏客曰此云移官蓬閣後谷貴歿潛夫八哀詩詠蘇源明雲長安米萬錢凋防盡余喘則蘇死果以饑歟任昉策文衣禮樂掃地無餘魏志蜀黃權軍敗降魏蜀先主凶問至羣臣咸賀惟權獨否陸云傳凶問卒至痛心摧剝阮瑀云防防九泉室漫漫長夜臺釋智愷詩泉路方幽噎寒隴向淒淸左思詩志若無東吳鶴注廣徳二年斗米千錢故雲谷貴抱朴子洽聞之碩儒王符著潛夫論傷心賦對經而流慟詩何嗟及矣唐韋嗣立論刑法四海銜寃有是夫用經語作對】道消詩發興【去聲】心息酒爲徒許與才𨿽薄追隨迹未拘班揚名甚盛嵇阮逸相須防取君臣合寧詮品命殊賢良不必展廊廟偶然趨勝決風塵際功安造化罏從【七容切】容詢【一作拘】舊學慘澹悶陰符【此憶其生前承故舊誰憐我二句許與承詩追隨承酒二句自謂班揚承詩嵇阮承酒二句鄭蘇防取四句言天寶之際鄭蘇俱仕而未久勝決四句言肅宗復國蘇爲少監鄭遭貶斥也詮論也品命殊位卑也詢舊學蘇昔爲太子諭徳後又除祕書少監也閟陰符鄭常著天寶軍防錄坐私撰國史謫官其談兵之書祕不能出也杜臆公前詩云痛飲聊自遣放歌破愁絕此云道消詩發興心息酒爲徒皆道本色髙人所益於詩酒如此易言君子道憂劉向傳言君子道消酈食其傳吾髙陽酒徒也班固揚雄作賦擅名嵇康阮籍嗜酒彈】

【琴潘嶽詩器非廊廟姿漢書決勝千里之外莊子以天地爲大鑪造化爲大冶說命臺小子舊學於甘盤戰國策蘇秦遊說六國不遇而返乃夜發書得大公陰符之謀而頌之唐書兵書類有周書陰符九卷】擺落嫌疑久哀傷志力輸俗依綿谷異客對雪山孤童稚思諸子交朋列友於情乖淸酒送望絕撫墳呼瘧病【一作痢】餐巴水瘡痍老蜀都飄零迷哭處天地日榛蕪【此身經防亂而遙哭鄭蘇也上四謂棄官以來漂流異地中四嘆知交別久歿失哀奠下四見身衰友故人世荒涼也擺落哀傷舊注仍指鄭蘇按此皆自迷之詞公向遭貶斥本涉嫌疑今則擺落已久特志力日虧爲可傷耳日在童稚時便思諸子才名鄭蘇年蓋少長也列友於卽異姓篤天倫意綿雪巴蜀徧歷東西二川哭處榛蕪仍應存亡防亂此章四句起中二段各十四句末段十二句收陶潛詩擺落悠悠談記禮所以決嫌疑定猶豫阮籍詩揮涕懷哀傷榛蕪言道路梗塞】

【盧世防曰此詩泣下最多緣兩公與子美莫逆故也豪俊人誰在文章掃地無羇遊萬里濶凶問一年俱二十字抵一篇大祭文結雲飄零迷哭處天地日榛蕪蒼蒼茫茫有何地置老夫之意想詩成時熱淚一湧而出不復論行防矣是以謂之哭也】

【苕溪漁隠叢話律詩有扇對格第一與第三句對第二與第四句對此詩得罪臺州去四句是也東坡和郁孤臺詩邂逅陪車馬尋芳謝朓洲淒涼望鄕國得句仲宣樓亦用此格】

別唐十五誡因寄禮部賈侍郎【鶴曰此廣徳二年作舊書賈至傳寶應二年爲尙書右丞廣徳二年轉禮部侍郎又云廣徳二年九月尙書左丞楊綰知東京選禮部侍郎賈至知東京舉兩都分舉選自至始張逺注時唐十五必往東都赴舉公故寄詩爲之先容也】

九載【上聲】一相見【一作逢】百年能幾何復【扶又切】爲萬里別送子山之阿白鶴久同林潛魚本同河未知棲集期衰老彊【區兩切】髙歌歌罷兩淒惻六龍忽蹉跎相視髮皓白況難駐羲和【首敍惜別之情上四另提感聚散不常中四承萬里復別傷之也下四承百年幾何勉之也九載一見自乾元二年至廣徳二年也潘嶽懷舊賦今九載而來歸古詩百年能幾何防少別離多梁元帝詩寧爲萬里別李陵錄別詩送子淇水陽楚辭若有人兮山之阿爾雅大陵曰阿相鶴經鶴】

【千六百年形定而色白詩有鶴在林陸機詩出自幽谷及爾同林曹植詩潛魚躍淸波謝靈運詩棲集建薄質鮑照詩零落就衰老宋玉舞賦抗音髙歌張正見詩歌罷詠新詩潘嶽寡婦賦心摧傷以淒惻楚辭維六龍於扶桑阮籍詩白日忽蹉跎左傳公子宋與子家相視而笑畱侯世家四人須睂皓白阮籍詩願攬羲和轡】胡星墜燕【平聲】地漢將【去聲】仍橫戈蕭條四海內人少豺虎多少人愼莫投多虎信所過【平聲】饑有易子食獸猶畏虞羅子負經濟才天門郁嵯峨飄飄【一作飄颻】適東周來往若【一作亦】崩波【次記行路之難唐往東都故敍亂後荒涼胡星指史朝義漢將指僕固懷恩人少死於兵賦虎多餘寇未平畏虞羅民饑捕獸也天門謂君門東周謂洛陽唐孟莊曰子負經濟四語敍其淪落爲賈先容地史記天官書昻曰旄頭湖星也江淹書飛霜擊於燕地唐書廣徳元年正月史朝義縊死於幽州醫巫閭祠下傳首京師又云廣徳元年九月懷恩拒命於汾州其子瑒進攻楡次未幾爲帳下所殺懷恩遂渡河北走靈武張正見詩胡兵屯薊北漢將起山西呂氏春秋行人燭免冑橫戈而進張載詩盜賊如豺虎信所過謂經過方信左傳易子而食析骸而防禮記有虞人有大羅氏掌田獵之事者趙曰漢官儀泰山東上七十里至天門潘嶽詩崇芒郁嵯峨楚辭注嵯峨髙貌孔融詩飄颻安所依戰國策注西周王城今河南東周成周今洛陽史記索隠西周河南也東周鞏也鮑照詩客行惜日月崩波不可畱】南宮吾故人白馬金盤陀雄筆映千古見賢心靡【一作匪】他念子善師事歲寒守舊柯爲【去聲】我謝賈公病肺臥江沱【末結寄賈之意惟賈能好賢故唐宜善事歲寒守柯勉其始終勿變此章前二段各十二句末段八句收杜田正謬漢建尙書百官府曰南宮蓋取象天官書南宮朱鳥猶唐以中書省爲紫徵尙書省爲丈昌之類後漢書鄭爲尙書令前後所陳補益王政者著之南宮以爲故事考禮部之名起於江左而南宮自漢有之蓋南宮猶言南省舊注專謂禮部非也鶴曰唐職林云舊說禮部郎中掌省中文翰謂之南宮舍人故定功謂南宮猶南省史項羽紀若非吾故人乎夢弼注賈逵爲禮部侍郎常乘白馬故於賈至亦云金盤陀馬鞍也注見三卷詩之子死靡他史記韓信得廣武君師事之又南史孔休源人倫儀表當師事之潘嶽詩不見山下松隆冬不易故不見澗底柏歲寒守一度史記伍子胥曰爲我謝申包胥臥江沱公自謂詩江有沱毛萇曰沱江之別者】

初冬【鶴注此廣徳二年冬在幕府時作】

垂老戎衣窄歸休寒色【一作气】深漁舟上【上聲】急水獵火著【涉略切】髙林日有習池醉愁來梁父【音甫】吟干戈未偃息出處【上聲】遂何心【此暫歸艸堂而作也首聨雙提三四承次句言歸溪冬景五六承首句言在幕情事末句出處二字總綰黃注白首老人戎衣趨府寫出堪發人笑亦見自慚之意漁獵亦常事指急字髙字便有意致干戈未息是年十月武攻吐蕃鹽川城遂何心出處兩未遂也蔡邕房楨碑享年垂老黃注幕官以戎服從事當用兵之際也又云朝士兼戎服知在朝亦間用之隋蘇子卿詩鋒劍但須利戎衣不畏窄張溍注歸休謂歸溪休沐杜臆著火炎起也猶俗云火著鮑照詩長霧髙林習池醉梁父吟注見十三卷陸機詩出處鮮爲諧】

觀李固請司馬弟【一作題】山水圖三首【李固當是蜀人其弟曾爲司馬能冩山水圖公至固家固掛其圖於壁而請公題之也黃鶴編在廣徳二年】

簡易【去聲一作易簡】髙人意【一作體】匡牀竹火鑪寒天畱逺客碧海掛新圖𨿽對連山好貪看【平聲】絕島孤羣仙不愁思【去聲】冉冉下【去聲】蓬壺【首章觀李氏山水圖上四敍事下四詠畫髙人指李逺客自謂掛碧海之新圖此倒裝句連山中有絕島卽蓬壺也杜臆自已有愁忽想到羣仙之不愁眞得味外之味劉向傳向爲人簡易無威儀亷靜樂道不交接世俗莊子麗姬與晉公同匡牀而食芻豢匡牀安牀也張衡同聲歌思爲莞蒻席在下蔽匡牀徐陵詩紺席下羣仙】

方丈渾【平聲】連水天臺總映云人間長見畫老去【一云身老】恨空聞範蠡舟偏【一作偏舟】小王喬鶴不羣此生隨萬物何處出塵氛【次章防言山水人物見山水恨不能親至其地見人物又嘆不能離俗而去上下兩段各用一景一情謂之虛實相間格趙次公曰圖必兼畫舟鶴故引範蠡王喬爲證杜臆隨物與出塵此仙凢之別也天臺賦涉海則有方丈蓬萊登陸則有四明天臺陸機董逃行但爲老去年道範蠡乘扁舟泛五湖天臺賦王喬控鶴以衝天王洙曰隨萬物卽莊子所謂與物轉徙也】

髙浪垂翻屋崩崖欲壓牀野橋【一作樓】分子細沙岸繞微茫紅浸珊瑚短靑懸薜茘長浮查並坐得【一作相並坐】仙老暫相將【末章詳敍山水景物髙浪崩崖言山水絕險橋在水上岸在山下瑚浸水而紅薜茘懸山而靑俱分配山水杜臆起勢突兀雄偉中四皆就細微處形容畫家妙品未覩仙查而望其接引與前二章結語相同而出之變幻不拘郭璞詩髙浪駕蓬萊子細出源思禮傳見六卷拾遺記堯時有巨查浮於西海其上有光若星月常繞西海十二年一周名貫月查又名掛星查羽人棲息其上謝惠連詩並坐相招邀梁簡文帝詩相將渡江口溍注相將相擕也】

至後【鶴注此當是廣徳二年冬在嚴武幕中作】

冬至至後日初長逺在劍南思洛陽靑袍白馬有何意金穀銅駝非故鄕梅花欲開不自覺棣萼一別永相望【平聲】愁極本慿詩遣興【去聲】詩成吟詠轉淒涼【在劍思洛領起三四下乃至後景情靑袍白馬劍南幕府也金穀銅駝洛陽遭亂矣因梅花而念棣萼總是觸物傷懷此詩靑袍白馬與洗兵行所引侯景傳不同朱注以公詩靑袍也自公歸來散馬蹄爲證皆指幕府言曰有何意言志不得自展也舊注以靑袍白馬比安史則有何意三字卻說不去矣周禮冬至日在牽牛影長一丈三尺庾信哀江南賦靑袍如艸白馬如練東漢張湛傳帝見湛輒言白馬生且又諫矣邵注金穀園銅駝陌皆洛陽勝地石崇金穀詩序余別廬在河南縣界金穀澗水經注金穀水出河南太白原東南流歷金穀謂之金穀水經石崇故居陸機洛陽記漢鑄銅駝二枚在宮南四防道頭夾路相對華延雋洛陽記兩銅駝在宮之南街東西相向髙九尺洛陽謂之銅駝陌蔡琰茄曲故鄕隔兮音塵絕詩棠棣之華鄂不鞾鞾棣萼以比兄弟也嵇康琴賦吟詠以適志】

【朱瀚曰此詩疑贗作復防至字累墜日初長剰語有何意可發一笑金穀銅駝正是故鄕但可云風景非昔耳不自覺冗率竟以棣萼爲兄弟亦是俚習七八如村務火酒薄劣異常】

寄賀蘭銛【前有詩贈別此別後再寄也當是廣徳二年冬末所作】

朝【音潮】野歡娛後乾坤震蕩中相隨萬里日總作白頭翁歲晚仍分袂江邊更轉蓬勿云俱異域飲啄幾回同【上四亂後相逢之感下四逺方惜別之情從歡娛說至震蕩公與銛初交於盛時而再逢於亂日也萬里白頭暫遇途中分袂轉蓬又忽散去矣杜臆今日勿以俱在異域爲悲只此飲啄之緣尙能幾回同事乎語極淒慘張恊詩昔在西京時朝野多歡娛張華詩天地相震蕩回薄不知窮曹丕書已成老翁但未白頭耳】

【謝惠連詩分袂澄湖陰朱穆詩與子異域何承天樂府飲啄𨿽勤苦】

送王侍禦往東川放生池祖席【朱注此詩見王原叔本蔡氏編在夔州詩內今按成都詩有王侍禦郁及王侍禦契此或卽其人歟詩云衰疾江邊臥應指艸堂言放生池亦當在成都邵注謂在蓬溪縣龍多山誤矣蔡曰梓州爲東川唐肅宗詔天下臨池帶郭處置放生池凢八十一所顏眞卿爲碑行者有祖道之祭祭畢飲於其側謂之祖席】

東川詩友合此贈怯輕爲況復【扶又切】傳宗匠【舊作近】空然惜別離梅花交近野艸色向平池儻憶江邊臥歸期願早知【上四送王侍禦五六池邊春景末乃預訂歸期東川乃詩友防合之地故欲贈詩而怯於輕爲況侍禦能詩共傳宗匠徒然作惜別常語亦何爲乎當玆冬盡春來之際惟願早歸以慰衰疾此今日送行之意也諸本皆作傳宗近意不可解張遠指放生池以佛家有南北宗也此說牽彊邵注作傳蹤謂音信相通此亦無據按近字犯重恐是匠字乃字形相似而訛耳公八哀詩云宗匠集精選宗匠二字本袁宏書初欲攺近爲匠尙無確據偶閱詩紀載晉時仙防匠不足慮憂逺危馮惟訥云匠疑作近今按彼是誤近爲匠此則誤匠爲近可以互證】

正月三日歸溪上有作簡院內諸公【鶴曰當是永泰元年春自幕府歸浣花溪作公詩題凢記日者皆涉節此指立春日也故云臘味春聲】

野外堂依竹籬邊水向城蟻浮仍臘味鷗泛已春聲藥許鄰人斸書從稚子擎白頭趨幕府深覺負平生【首聨溪前景趣次聨新正物三聨歸溪之事末聨簡院之懷顧注臘味酒造於臘月也春聲鷗泛春水而有聲也鶴注種藥本以濟世故許人斸藏書本以教兒故任子擎老趨幕府不得遂其立朝素志故云深負庾信詩浮蟻對春開】

【王嗣奭曰公有分曹失異同之句似與諸公不合而歸此詩毫無芥蒂足占所養其言溪上之樂如鳥脫籠中自是衷語也】

敝廬遣興【去聲】奉寄嚴公【當是永泰元年春自幕府居艸堂時作故云幕府瞻暇日】

野水平橋路春沙映竹邨風輕粉蝶喜花暖蜜蜂喧把酒宜【一作且】深酌題詩好細論【平聲此敝廬遣興杜臆開首寫景有適然自得之趣下文宜字好字正防此】府中瞻暇日江上憶詞源迹忝【一作寄】朝廷舊情依節制尊還思長【子兩切】者轍恐避席爲門【此奉寄嚴公暇日詞源想及嚴公朝舊情依自敍故交末望重過艸廬仍致繾綣之意寶應元年嚴至浣花溪也此章上下各六句陳平傳家貧以席爲門然門外多長者車轍】

營屋【鶴注當是永泰元年正月歸溪上時營屋而作也自上元元年營艸堂始植竹至是己六載矣】

我有陰江竹能令【平聲】朱夏寒陰通積水內髙入浮雲端【首敍屋前之竹陰森髙大傅毅賦踐朱夏之炎赫搖輕箑而致涼】甚【一作如】疑鬼物慿不顧剪伐殘東偏若面勢戶牖永可安愛惜已六載【上聲】玆晨去千竿蕭蕭見白日洶洶開奔湍【次言伐竹除翳將以營屋竹蔽日疑憑物施翦伐則通戶牖矣見日開湍此面勢所覩者曹植詩巖析苦崩缺湖水何洶洶】度堂匪華麗養拙異考槃艸茅𨿽薙葺衰疾方少寛洗【音灑】然順所適此足代加餐寂無斤斧響庶遂憩息歡【此記營屋可以棲身也堂在近郭故異於考槃洗然四句伸明寛病之故薙刈艸也葺覆茅也代猶當也此章四句起下兩段各八句考工記室中度以幾堂上度以筵詩考槃在澗碩人之寛考成也槃樂也潘嶽傳吾子洗然恬澹自補鮮於注逸若順也】

除艸【原注去防艸也防音潛山韭詩云藩籬松竹當是艸堂詩依朱氏編在永泰元年成都詩內益部方物贊燖麻自劍以南處處有之或觸其葉如蜂螫人以溺灌之卽解莖有刺葉或靑或紫善治風腫考杜詩當作防李實曰防葉如薴麻川人名曰防麻毛刺人亦曰麻音謔又音釋毒螫也】

艸有害於人曾【音層】何生阻修其毒甚蜂蠆其多彌道周淸晨步前林江色未散憂芒刺在我眼焉【於防切】能待髙秋【此言毒艸之害綖注此章徧於道周比惡人充滿當路也詩道阻且修左傳臧丈仲曰蜂蠆有毒而況國乎詩生於道周張載詩蕭瑟埽前林霍光傳光驂乘上內嚴憚之若有芒刺在背】霜露【一作雪】一霑凝【一作衣】蕙葉亦難畱荷【去聲】耡先【去聲】童稚日入仍討求轉致水中央豈無雙釣舟頑根易【音異】滋蔓敢使依舊丘【此欲亟除其根趙曰待霜至而後除則蕙葉與防艸美惡無辯矣故去之不可不早先童稚身率先也綖注此諭屏去小人有不與同中國意陰鏗詩蕙葉斂欲瞑陶潛詩荷鋤稚子倦詩宛在水中央晏殊曰周禮薙人掌殺艸有水火之化以釣舟載而置之此水化也左傳無使滋蔓】自玆【一作移】藩籬曠更覺松竹幽芟夷不可闕疾惡信如讎【末防寓言本意師氏曰小人旣去則君子道長如惡艸芟而松竹淸也張綖注栁子厚作捕蛇者說至篇末方說出苛政猛於虎一句龍用此格也此章前兩段各八句後段四句收庾信詩松竹且悲吟左傳爲國家者見惡如農夫之務去艸焉芟夷蘊崇之絕其本根勿使能植則善者信矣後漢書疾惡如風朱伯厚申涵光曰芒刺在我眼焉能待髙秋丰裁凜然除姦當如鷙鳥擊物少遲則生變矣調停之說誤身誤國所云霜雪一霑凝蕙艸亦難畱也頑根易滋蔓敢使依舊丘去惡務盡三致意焉少陵一生目覩小人之害故痛恨如此末只一語防破正意多則反淺】

春日江邨五首【鶴注此當是永泰元年春歸溪後作公自乾元二年冬入蜀至此已經六年矣江邨卽浣花溪前有長夏江邨事事幽之句】

農務邨邨急春流岸岸深乾坤萬里眼時序百年心茅屋還堪賦桃源自可尋艱難昧【陳作昧一作賤一作淺】生理飄泊到如今【首章敍春日江村有躬耕自給之意杜臆公贈王侍禦詩談及農月田家蓋欲耕田以爲生理故見農務春流而起興萬里眼蜀江所見百年心春事又逢賦茅屋艸堂托居尋桃源花溪覽勝漂泊到今故願爲老農以資生計也陶潛詩農務各自歸江奐詩春流豈難越岸岸深可以漑田也明人莊定山詩千家小聚村村合萬里河流岸岸同句本於杜但同字較深字覺少遜耳鮑照詩爭先萬里途各事百年身陶詩茅屋八九間】

迢遞來三蜀蹉跎有【一作又】六年客【黃作容】身逢故舊發興【去聲】自林泉過懶從衣結頻遊任履穿藩籬頗無限【一作無限景】恣意向【一作買】江天【次章歸蜀而依嚴武上四承飄泊來下截仍抱江村故交復鎭便堪發興且未講到幕府事下兩章方層次敍出杜臆衣結履穿茅堂自適恣意江天不異桃源矣左思蜀都賦三蜀之豪時來時往注三蜀謂蜀郡廣漢郡犍爲郡也鮑照詩發興誰與歡王隠晉書董威輦不知何許人忽見洛陽止宿白社中拾得殘碎繒輒結爲衣號曰百結衣莊子原憲衣履穿滑稽傳齊人東郭先生貧困饑寒履有上無下行雪中著地處皆足迹謝莊詩霧罷江天分一本作買江天句意未穏黃生主向字】

種竹交加翠栽桃爛熳紅經心石鏡月到面雪山風赤管隨王命銀章付老翁豈知牙齒落名玷薦賢中【三章言薦授郎官之事上四承江天寫村前近逺之景下四承發興敍老年錫命之緣髙唐賦交加累積重疊增益劉孝綽詩堂皇更隠暎松灌雜兼加世說爲是塵務經心漢官儀尙書令僕丞郎月給赤管大筆一雙椽題曰北宮著作漢百官表凢吏秩比二千石以上皆銀印靑綬師氏曰漢舊儀云銀印背龜紐其文曰章刻曰某官之章顧注唐時無賜印者公時已賜緋因其有隨身魚袋而言耳東方朔答客難唇腐齒落服膺而不釋陳平傳吾聞薦賢蒙上賞非魏無知無以至此甫本傳嚴武表爲參謀檢較工部員外郎】扶病垂朱紱歸休步紫苔郊扉存【一作在】晚計幕府愧羣材燕外晴絲捲鷗邊水葉開鄰家送魚鼈問我數【音朔】能來【四章言辭還幕僚之故上四承薦賢來下四又應江村郊扉頂歸休幕府頂扶病燕外以下言景物甚娛而人情相習所謂歸休晚計也公不耐拘束而辭幕職曰扶病托詞也曰愧羣材謙詞也前漢韋賢傳黼衣朱紱洙曰紱古蔽膝也象冕服以韋爲之漢武帝詔思得歸休沈約詩客位紫苔生顏延之詩側同幽人居郊扉晝常掩杜臆存晚計言將終老於此阮籍詩浴鷗開水葉戲蝶避風絲新序出訟鄰家記水潦降不獻魚鼈問而數來不特饋物又致殷勤也】

羣盜哀王粲中年召賈生登樓初有作前席竟爲榮宅入先賢傳【去聲】才髙處【上聲】士名異時懷二子春日復【扶又切】含情【末章借古人以自況是江村感懷三四分頂王賈乃生前事五六合承王賈乃身後事末句有竊比前人意公避亂蜀中作詩言志甚有類於王粲而老授郎官未防見召嘆不得爲賈生至於卜宅花溪畱名後世則自信古今同調矣王賈各有舊宅各負才名故兩句當合承曰處士名者謂才名髙出於處士非指二子爲處士結防春日仍與首章遙應哀王粲動王粲之哀也首句倒裝王粲七哀詩西京亂無象豺虎方遘患注豺虎諭羣盜也王粲避亂客荊州思歸作登樓賦潘嶽夏侯湛誄中年隕卒前漢書賈誼洛陽人文帝召爲博士時年二十餘後爲長沙王太傳歲餘帝思誼徴之坐宣室問鬼神之事至夜半文帝前席古書有汝南先賢傳楚國先賢傳朱注西徵賦賈誼洛陽之才子魏志蔡邕見王粲謂坐客曰此王公孫】

【有異才史記孫叔敖楚之處士也漢食貨誌異時算軺車司馬相如傳異時嘗通爲郡縣矣顏注異時猶言往時王粲詩含情欲待誰】

【趙汸曰此五詩首尾開闔始終相承皆有意義所謂憂中有樂而樂中有憂者也王嗣奭曰五首如一篇文字前四首一气連環不斷至末章總發心事作結】

長吟【朱注此系逸詩收在卞圜本者亦見吳若黃鶴本按杜斿云此詩已撥形骸累眞爲爛熳深乃初辭幕府之作樓鑰謂束防酬知已形骸之累己極到此始得爛熳長吟耳今編在永泰元年之春應瑒詩永思長吟】

江渚翻鷗戲官橋帶栁陰花飛競渡日艸見【音現】踏靑【一作春】心已撥形骸累眞爲爛深賦詩新【一作歌】句穏不覺【一作免】自長吟【上四春郊佳景下乃對景怡情翻字帶字句中著眼競渡在江渚踏靑在栁陰皆一水一岸對言撥形骸謂身世兩忘爛熳深謂恣情遊玩顧注公詩云晚節漸於詩律細非細不能穏也可見語不驚人死不休尙帶少年意气胡夏客曰詩句己穏猶自長吟比他人艸成篇輒髙歌鳴得意者相去懸絕抱朴子屈原沒汨羅之日人並命舟楫以迎之至今以爲競渡或以水車謂之飛鳬亦曰水馬一州士庶悉觀臨之荊楚歲時記屈原以五日死於汨羅人以舟拯之競渡是其遺俗唐人以中和節爲戲踏靑心有兩說一云足踏靑艸之心一云人有踏靑之心前說爲近竇氏壺中贅錄蜀中風俗舊以二月二十爲踏靑節踏靑又見舊唐書代宗紀隋煬帝望江南曲踏靑鬭事靑春】

春逺【鶴注此是永泰元年春在浣花溪作顧注春逺猶言春深也】

肅肅花絮晚菲菲紅素輕日長惟鳥雀春逺獨柴荊數【音朔】有闗中亂何曾【音層】劍外淸故鄕【一作園】歸不得地入亞夫營【上四暮春之景下四春日感懷吳論肅肅落聲菲菲落貌黃注紅素乃地下花絮顧注惟鳥雀見過客之稀獨柴扉見村居之僻闗中數亂謂吐蕃黨項入寇劍外未淸謂吐蕃近在西山故鄕尙有軍營則欲歸不得矣花絮指桃栁唐書廣徳二年十月僕固懷恩誘吐蕃回紇入寇十一月吐蕃遁去永泰元年二月黨項寇富平鶴注富平屬京兆府顧注周亞夫營在昆明池南今桃市是也時郭子儀屯兵涇原爲吐蕃請盟之故】

【黃生曰寫有景之景詩人類能之寫無景之景惟杜獨擅場此詩上半當想其虛中取意之妙】絕句三首【單氏編在永泰元年成都詩內鮑氏曰謝克莊任伯云此詩得於愼文肅家故書中猶是吳越錢氏時人所傳格律髙妙其爲少陵無疑詩說雋永謂晁氏得吳越人寫本杜詩如日出東籬水六首乃九章其一云漫道春來好雲云今按前六首當另爲一處不必並合】

聞道【去聲】巴山裏春船正好行【趙作還】都將百年興【去聲】一望九江城【趙作山首章欲往荊楚而作杜臆九江在洞庭詳見九江落日注】

水檻溫江口茅堂石筍西移船先主廟洗藥浣花【一作沙】溪【次章見成都形勝而仍事遊覽也地誌溫江在成都西五十里石筍街在成都西門外】謾【一作設】道【去聲】春來好狂風太放顚吹【一作飛】花隨水去翻卻釣魚船【末章見春江風急嘆不得逺行也杜臆三首一气轉下】

三韻三篇【鶴注此當是永泰元年作時代宗信任元載魚朝思而士之變節者爭出其門二人在廣徳永泰間其權特盛詳玩末章其意顯然矣】

髙馬勿捶【一作唾】面長魚無損鱗辱馬馬毛焦困魚魚有神君看【平聲】磊落士不肯易其身【此見士有不可奪之志比而兼賦申涵光曰三韻三篇甚古悍毛焦猶詩言我馬黃正義曰馬病變色也雷雨大作鯉魚空中飛去是其神也】蕩蕩萬斛船影若揚【一作搖】白虹起檣必椎牛掛席集眾功自非風動天莫置大水中【此見大才不可以小用全屬此體顏氏家訓昔在江南不信有千人氊帳及來河北不信有二萬斛船趙曰椎牛所以享眾古歌椎牛煮豬羊謝靈運詩掛席拾海月鮑照舞鶴賦箕風動天】

烈【一作列】士惡【烏故切】多門小人自同調【去聲】名利茍可取殺身傍【去聲】權要何當官曹淸爾輩堪一笑【此爲當時趨炎附勢者發語多諷刺左傳晉政多門

謝靈運詩異代可同調世說云王緒王國寶相爲唇齒上下權要】天邊行【詩成後拈首二字爲題鶴注此是永泰元年成都作自天寶十四載至此己恰十載唐五行志永泰元年三月辛亥大風拔木】

天邊老人歸未得【葉都木切】日暮東臨大江哭隴右河源不種田胡騎【去聲】羌兵入巴蜀洪濤滔天風拔木前飛禿後鴻【一作黃】鵠九度附書向洛陽十年骨肉無消息【葉蘇六切此詩爲久客思鄕而作也隴右二句天邊憂亂洪濤四句欲歸未得皆申明臨江哭泣之故趙曰廣徳】

【元年吐蕃陷隴右而河源不種矣十二月陷松維保三州則入於巴蜀矣鶴曰胡騎指吐蕃羌兵指黨項羌渾奴刺之類王洙曰洪濤滔天言民罹昏墊禿鴻鵠欲與借飛而不能也鶴注骨肉指弟在東都何遜詩天邊看逺樹班固兩京賦西蕩河源書浩浩滔天史記項羽圍漢王大風拔木】

莫相疑行【詩成後拈末三字爲題黃氏編在永泰元年舊說指嚴武鶴斥其非謂公與郭英乂不合去成都而作英乂帥蜀時年方三十餘也單注云此與後詩必有爲而作今不知其所指】

男兒生無所【樊作一生無】成頭皓白牙齒欲落眞可惜憶獻三賦蓬萊宮自怪一日聲烜【荊作烜一作輝一作燀】赫集賢學士如堵墻觀我落筆中書堂往時文采動人主此【文粹作今】日饑寒趨路旁晚將末契托年少【去聲文粹作末節契年少】當面輸【一作論】心背面笑寄謝悠悠世上兒不【一作莫】爭好惡【並去聲】莫相疑【此詩爲少年輕薄而作也上六暮景而追往事下六途窮而慨世情申涵光曰起句說得突兀悲愴自怪句從失意中忽作驚人語當面輸心背面笑視天下朋友皆膠漆人情風俗可想見矣盧注輸心文采竊笑饑寒此輩好惡無常老翁漠然不與之爭彼亦何用相疑哉末二句蓋開誠以示之也李陵書男兒無所成名王洙曰開元十三年攺集仙殿爲集賢殿麗正殿書院爲集賢殿書院院內五品以上爲學士六品以上爲直學士記孔子射於矍相之圃觀者如堵墻李華中書政事堂記武徳以來於門下省議事謂之政事堂髙宗光宅元年裝炎自侍中除中書令執宰相筆乃遷政事堂於中書省本傳甫獻三大禮賦帝奇之使待制集賢院命宰相試文章陸機嘆逝賦托末契於後生抱朴子不面從而背憎黃生曰公以白頭趨幕不免爲同列少年所侮故一則云晚將末契托年少當面輸心背面笑一則云老翁愼莫怪少年葛亮貴和書有篇合二作觀之顯是幕中所賦從未經人拈出胡夏客曰往時文彩動人主此日饑寒趨路旁𨿽懷抱如斯亦品地有失凢詩必說憂君憂國太迂但言愁饑愁寒大卑杜公不免有此二病今按公之憂君國根於至性愁饑寒出於眞情若欲避此而泛言景物反非本來面日宣子之說未爲少陵知音】

赤霄行【詩成後拈中間赤霄爲題鶴曰此與莫相疑行同是永泰元年作】

孔雀未知牛有角【蔡葉音谷杜臆音六】渴飲寒泉逢觝觸赤霄圃須往來翠尾金花不辭辱江中淘河嚇【音罅又音赫】飛燕銜泥卻落羞華屋皇孫猶曾【音層】蓮【音輦】勺困衛【朱云當作鮑】莊見貶傷其足老翁愼莫怪少【去聲】年葛亮貴和書有篇丈夫垂名動萬年記憶細故非髙賢【此詩亦慨嘆世情之意孔雀飛燕借鳥自諭皇孫鮑莊引古自方末見自負者大故犯而不挍依兩韻分兩段孔雀被觸一事四句飛燕見嚇一事兩句皇孫鮑莊一事一句文法錯綜入古杜臆名垂萬年寧記細故此申明不爭好惡之意申涵光曰赤霄行胸中有一段說不出之苦故篇中皆作借形語博物志孔雀尾多雙色或紅或黃如雲霞無定人采其尾有金翠始生三年尙小五年而後成初春乃生四月後凋與花蘂俱榮哀嶺南異物志交趾郡人网捕孔雀采其金翠尾裝爲扇拂或全株生截其尾爲方物云生取則金翠之色不減晉左九嬪孔雀賦擢翠尾之修莖金花尾上之色易寒泉之食文子兕牛之動以抵觸楚辭載赤霄而淩太淸圃在昆侖山上爾稚鵜鴮鸅注今之鵜鶘也好羣飛入水食魚故名鴮鸅俗呼爲淘河莊子鴟得腐防鵷雛過之仰而視之曰嚇注嚇怒而拒物聲趙曰燕從江上來淘河疑其銜魚故嚇之古詩生存華屋處漢宣帝紀帝初爲皇曾孫喜遊俠常困於蓮勺鹵中如淳曰爲人所困辱也蓮勺縣有鹽池縱廣十餘里鄕人名爲鹵中蓮音輦左傳齊國子相靈公以防髙鮑處守及還孟子愬之曰髙鮑將不納君秋刖鮑牽而逐髙無咎仲尼曰鮑莊子之智不如葵葵猶能衛其足注葵傾葉向日以蔽其根諸葛亮傳陳壽所上諸葛亮集目錄凢二十四篇貴和第十一漢文帝紀捐細故注小事也阮籍詠懷細故何足慮髙度跨一世】

聞髙常侍亡【唐書廣徳元年適召還爲刑部侍郎轉左散騎常侍永泰元年正月卒贈禮部尙書鶴注詩云蜀使忽傳亡當是永泰元年成都作原注謂忠州所作非不應正月己卒六月始聞也】

歸朝【音潮】不相見蜀使【去聲】忽傳亡虛歷金華省何殊地下郎致君丹檻折哭友白雲長獨步詩名在只令【平聲】故舊傷【此詩將生前死後逐句配說其歸朝歷省乃爲常侍時事若折檻詩名則槪論生平才節也上下界限仍見分明不相見不得面別也虛歷二句言生𨿽未展死實不亡唐史稱適負气敢言權貴側目當至徳時陳江東利害繼又抗疏陳西山三城戍故云致君丹檻折庾信詩蜀使何時廻王洙曰後漢班固傳王鳳薦班伯召見宴暱誦說有法拜爲中常侍時上方向學鄭寛中張禹朝夕入說尙書論語於金華殿中詔伯受焉漢宮闕記金華殿在未央宮白虎殿右祕府圖書皆在焉故王思逺遜侍中表云奏事金華之上進議玉臺之下王隠晉書蘇韶仕中牟令卒韶伯父承第九子節夜夢見韶言顏回卜商今現在爲修文郎修文郎凢八人鬼之聖者項梁成賢者吳季子丹檻用朱云上書事白雲用陶潛停雲思友意曹植詩仲宣獨步於漢南】

去蜀【題曰去蜀是臨去成都而作也公自乾元二年季冬來蜀至永泰元年首尾凢七年其實止六年耳所謂五載客蜀者上元元年上元二年寶應元年廣徳二年永泰元年也一年居梓者專指廣徳元年也此詩作於永泰元年夏將往戎渝之時黃鶴編在廣徳二年閬州詩內恐未然今從蔡氏編次】

五載【上聲】客蜀郡一年居梓州如何闗塞阻轉作瀟湘遊萬【一作世】事已黃髮殘生隨白鷗安危大臣在不【一作何】必淚長流【上四去蜀之故下四去蜀有感闗塞阻難返長安瀟湘遊將往荊楚也萬事憶從前殘生思後日大臣指郭子儀黃注國家安危自有大臣負荷杞憂徒抱何補於事惟有拭淚長辭扁舟下峽而已此反言以自釋之辭也古詩瀟湘逢故人書尙猷詢玆黃髮鮑照詩翻波揚白鷗呂氏春秋先王之所以治亂安危也注亂者治之危者安之】

喜雨【鶴注史永泰元年自春不雨四月已已乃雨詩雲巢燕林花皆四月間事鮑照有喜雨詩題】

南國旱【一作早】無雨今朝江出云入空才漠漠灑迥已紛紛巢燕髙飛盡林花潤色分晚來聲不絕【一作更急】應【平聲】得夜深聞【上四初雨之景下四雨後之景漠漠云宻貌紛紛雨多貌燕啄泥故飛花經雨故潤入夜仍聞喜其汪濊也趙次公曰南國荊楚也禮記天降時雨山川出云】

【北齊劉逖對雨詩雲重輪宵犯畢行雨且浮空細落疑含霧斜飛覺帶風濕槐仍足緑沾桃更上紅無由似豹縦意坐山中此摹寫雨景入細杜詩工力正相敵也】

宿靑溪驛奉懷張員外十五兄之緒【鶴注當是永泰元年去成都經嘉州下忠渝時所作輿地紀勝靑溪驛在嘉州犍爲縣髙力士外傳李輔國弄權但經推按不死則流黔中道尢多員外則張謂張之緒李宣朱注輔國死於寶應元年十月之緒復官當在輔國敗後】

漾舟千山內日入泊枉【一作荒】渚我生本飄飄今復【扶又切】在何許石根靑楓林猿鳥聚儔侶月明遊子靜畏虎不得語【此宿溪情景漾舟千山自蜀赴嘉也日入泊渚宿於驛前矣猿鳥有羣而遊子獨宿此屬興體杜臆月明遊子靜五字淒絕謝靈運詩漾舟陶嘉月莊子日入而息楚辭朝發枉渚兮夕宿辰陽王融詩猿鳥時斷續陸厥詩鳬鵠嘯儔侶】中夜懷友朋乾坤此深阻浩蕩前後間佳期赴【一作付】荊楚【此懷張員外時張在荊楚公將往與相防故云前後間黃生曰此詩在杜集己爲輕秀之作較諸唐賢猶見气骨此章上八句下四句楚辭志浩蕩而傷懷又與佳期兮夕張】

狂【一作短】歌行贈四兄【此當是永泰夏去成都之嘉戎時作觀詩言嘉州可見喜兄弟相見故興至而狂歌胡夏客曰公之諸弟見於詩者不一此所贈四兄又其諸從也】

與兄行年校一歲賢者是兄愚者【一作是】弟【葉去聲】兄將富貴等浮雲弟竊【一作切】功名好【去聲】權勢【首敍兩人性情之異等浮雲見其賢好權勢見已愚莊子籧伯玉行年六十而化富貴等浮雲用論語】長安秋雨十日泥我曹韝【音備】馬聽晨雞公卿朱門未開鎖我曹已到肩相齊吾兄睡穏方舒膝不襪不巾踏曉日男啼女哭莫我知身上須繒腹中實【此追敍長安往事上四承好權勢下四承等浮雲說文韝車也一曰駕於馬曰韝魏志臧洪傳年爲吾兄分爲篤友老子實其腹】今年思我來嘉州嘉州酒重【一作香】花繞【一作滿】樓樓頭喫酒樓下臥長歌短詠【一作歌】疊【一作還一作逺】相酬四時八節還拘禮女拜弟妻男拜弟幅巾鞶帶不掛身頭脂足垢何曾【音層】洗【此又記嘉州近事詩酒唱酬見其豪放男女禮拜喜其殷勤脫巾防垢摹其狂態庾信詩三冠蓋聚八節管遊後漢鮑永傳但幅巾詣河內注不著冠但幅巾束首也通典漢末王公名士以幅巾爲雅是以袁紹崔豹之徒𨿽爲將帥皆著幅巾易或錫之鞶帶說文鞶大帶也內則足垢燂湯請洗南史陰子春身脂垢污腳數年一洗言每洗則失財敗事】吾兄吾兄巢許倫一生喜怒長任眞日斜枕【去聲】肘寢已熟啾啾喞喞爲何【一作何爲】人【末以贈兄之意作結率性任眞此可追比巢許處枕肘熟睡則付人事於罔聞矣此章首尾各四句中二段各八句晉書王導能任眞推分澹如也廣韻啾喞小聲也枚乘賦鎗鍠啾喞蕭條寂寥楚辭鳴玉鸞之啾啾古捉搦歌牕中女子聲喞喞王嗣奭曰此詩所謂不繩削而自合者狀四兄眞有王民皥皥不識不知气象奔走風塵者對之汗顏𨿽脂垢不洗自然淸淨過人黃生曰杜五古力追漢魏可謂毫髮無憾波瀾老成矣至七古間有頽然自放工拙互陳者宋人自以其才力所及專取此種爲詩如偪仄行及此篇入眼頗覺塵气總爲前人嚼爛耳】

宴戎州楊使【去聲】君東樓【鶴注唐志戎州本犍爲郡與嘉州皆犍爲地公以永泰元年五月去成都之嘉戎詩雲輕紅擘茘枝當是其年六月作黃山谷在戎州有食茘枝詩云六月連山柘枝紅可知茘枝熟於六月也元和郡國志戎州古僰國全蜀總志東樓在敍州府治東北唐建】

勝絕驚身老情忘發興【去聲】奇座從歌妓宻樂【音洛】任主人爲重碧拈【歐陽公作拈舊作酤一作擎一作拓】春【一作筒】酒輕紅擘荔枝樓髙欲愁思【去聲】橫笛未休吹【突說驚奇見喜出望外中四宴中景事承發興奇末二樓上有感應驚身老勝宴而自驚身老惜非少壯也忘老而發興特奇忽逢樂事也兩句輾轉說來意思沈著坐從妓宻寫出年少癡心樂任主爲曲盡妖姬媚態山谷云拈酒擘枝此主人使歌妓爲樂也笛聲無解】

【於愁思蓋衰年漂泊之感終有不能忘情者矣潘尼琉璃椀賦榮宻坐之曲宴重碧酒色輕紅茘色杜臆引藝海泂酌云敍州官醖名重碧戎州卽敍州曹植七啟蒼梧縹淸注縹深碧色趙曰二千石設筵豈有酟酒者當從歐公作拈爲正元微之元日詩羞看稚子先拈酒白樂天歲假詩歲酒先拈辭不得則拈酒乃唐人語也蕭子顯詩濃黛輕紅防在色寰宇記戎州僰道縣有茘扶園郡國志僰僮之富多以茘枝爲素唐書戎州土貢茘枝煎白居易茘枝園序殻如紅繒膜如紫綃瓤肉瑩白如冰雪蜀都賦傍挺龍眼側生茘枝趙曰茘枝𨿽有數種而膜皆帶粉紅黃谷山在戎州詩試傾一杯重碧色快剝千顆輕紅肌皆用此詩語盧元昌曰公詩中慣用爲字作韻腳如贈畢曜曰顏狀老翁爲此爲字下得苦孟冬詩曰方冬變所爲此爲字下得微送王侍禦曰此贈怯輕爲此爲字下得逸偶題曰餘波綺麗爲此爲字下得雅復至東屯曰一學楚人爲此爲字下得傲和少府書齋曰書齋聞爾爲此爲字下得蘊借此曰樂任主人爲此爲字下得跌宕】

渝州嚴六侍禦不到先下【先下並去聲】峽【鶴曰永泰元年公去成都經嘉戎至此作元和郡國志渝州古之巴國也開皇元年攺爲渝州以渝水爲名峽明月峽也在巴縣東八十里杜臆渝州卽今重慶府寰宇記渝州其地東至魚復西連僰道北接漢中南極牂牁】

聞道【去聲】乘驄發沙邊待至今不知雲雨散虛費短長吟山帶烏蠻濶江連白帝深船經一柱觀【去聲】畱眼【一作滯】共登臨【上四嚴未到五六渝州之勝七八下峽以待也本言泊船相待耳卻云畱眼共登臨句法婉而多風王粲詩風流雲散一別如雨江總別袁昌詩不言雲雨散更似東西流古詩有長短吟唐書南蠻傳南詔本哀牢夷後烏蠻別種也居永昌姚州之間梁益記嶲州雋山其地接諸蠻部有烏蠻白蠻全蜀總志白帝城在夔州府治東五里下卽西陵峽口大江漰騰澍湃楚蜀咽喉一柱觀在荊州劉孝綽詩經過一柱觀出入三休臺顧注杜詩一字一句皆有來歷如盡室畏途邊盡室出左傳畏途出莊子此詩雲雨散長短吟俱本古詩】

撥悶【黃鶴云永泰元年在忠州作邵注是年五月離成都下戎渝六月至忠州杜臆題曰撥悶因心有所悶爲此謔浪以自寛演義謂欲飲酒撥悶非也別本作贈嚴二別駕者誤】

聞道【去聲】云安麯米春才傾一盞卽醺人乘舟取醉非難事下【去聲】峽銷愁定幾巡長【子兩切】年三老遙憐汝捩【音列】柂開頭【一作鳴鐃】捷有神已辦靑錢防雇直當令【平聲】美味入吾唇【上四欲往云安五六頂乘舟下峽七八承取醉銷愁顧注一盞卽醺故取醉非難但欲銷愁定須酌幾巡也蔡注峽中以篙師爲長年柂工爲三老邵注三老捩柂者長年開頭者杜臆汝指麯米春言舟子亦憐酒而捷往也舊唐書云安縣屬夔州本漢巴郡防縣地邵注云安卽今云陽縣東坡志林退之詩百年未滿不得死且可勤買拋靑春國史補酒有滎陽之土窟春富平之石凍春劍南之燒春子美亦云聞道云安麯米春裴鉶傳奇記裴航事亦有松醪春乃知唐人名酒多以春也東方朔傳銷愁者莫若酒庾信詩五兩開船頭黃生注趙氏以不準折一色見錢爲靑錢此倒訓矣靑銅質美故一色行使其鎈惡者用必準折故價直以靑錢爲率也杜臆雇謂舟費直謂酒資史記秦紀酒未及濡唇補注白樂天詩靑旗沽酒趂棃花自注杭俗棃花開時酒熟號棃花春】

【申涵光曰云安麯米與七月六日並乞胡孫等篇皆戲筆耳拘儒執爲指摘之端偏嗜者又附防而巧防之皆非也黃生曰全篇只說一事略無景語襯綴殊少開闔之致】

宴忠州使【去聲】君侄宅【鶴注永泰元年至忠州逢杜使君而作顧注忠州古巴地貞觀八年攺臨州爲忠州地誌以巴蔓子及嚴顏皆忠烈故名】

出守【去聲】吾家侄殊方此日觀自須遊阮捨【一作巷】不是怕湖【一作溪】灘樂助長歌逸【一作送】杯【一作林】饒旅思【去聲】寛昔曾【音層】如意舞牽率彊【區兩切】爲看【上四過使君宅下四歡宴之情出守爲刺史阮捨比侄居湖灘近忠州顧注長歌旅思皆公自言宴時作樂適助長歌逸興而酒杯饒足故覺旅思稍寛王戎王導之侄常以鐵如意起舞言使君昔爲如意之舞故今日仍牽引而相看也顏延之詩一麾乃出守吳越春秋分州殊方晉書阮咸與叔父籍爲竹林之遊咸與籍居道南諸阮居道北北阮富而南阮貧峽程記四百五十灘有淸水重峯湖灘漢灘一統志湖灘在夔州府萬縣西六十里其水甚險春夏水泛江面如湖陸機詩長歌赴促節哀響逐髙徽庾信詩山簡倒接防王戎如意舞周王褒詩未能扶畢卓猶足舞王戎左傳牽率老夫謝瞻答靈運詩牽率酬嘉藻】

禹廟【鶴注夔州本巴東郡而忠乃析巴東之臨江置又渝州有巴縣此詩當是永泰元年秋在渝忠間作】

禹廟空山裏秋風落日斜荒庭垂橘柚古屋畫【胡化切】龍蛇雲气噓靑【従英華一作生虛】壁江聲走白沙早知乘四載疏鑿控三巴【首二秋至禹廟三四廟中之景五六廟外之景末乃因禹廟而遡禹功孫莘老曰貢橘柚放龍蛇皆禹事公見此而有感也黃注壁間噓雲气沙上走江聲二句倒裝能寫出山水之險峻故下接以疏鑿三巴之語禹乘四載以治水向時早已知之今親至三巴而見其疏鑿遺迹也疏主江言鑿主山言控則引水而往黃注秋風記時三巴記地胡夏客曰只一水涯古廟耳寫得如許雄壯陶景詩空山霜滿髙煙平古詩秋風蕭蕭愁殺人張協詩荒庭寂以閒招魂仰觀刻桷畫龍蛇些莊子乘雲气禦飛龍陸倕詩网戶圖雲气宋書馬岌銘詩於石壁曰丹崖百丈靑壁千尋子虛賦鉅石白沙庾信詩早知覓不見書傳四載水乘舟陸乘車泥乘輴山乘樏庾信詩玉山乘四載江賦巴東之峽夏后疏鑿班固兩都賦控引淮湖譙周巴記劉璋分巴以永寧爲巴東郡墊江爲巴郡閬中爲巴西郡是爲三巴】題忠州龍興寺所居院壁【鶴注公永泰元年至忠州寓居於寺故作此詩杜臆忠州使君乃公之侄其薄情至此詩題不著其名而止題院壁猶見忠厚之意】

忠州三峽內井邑聚雲根小市常爭米孤城早閉門空【一作豈】看【平聲】過客淚莫覓主人恩【一作言】淹泊【一作薄】仍愁虎深居賴獨園【上四忠州之景下四有感而嘆峽內云根言其僻隘爭米閉門則極荒涼矣使君必失於周旋故有客淚主恩之慨邑近山故愁虎居獨園在寺院也蜀都賦經三峽之崢嶸巴東永安縣有髙山對峙相去可二十丈左右崖甚髙人謂之峽江趙曰三峽以明月峽爲首巴峽巫峽之類爲中東突峽爲盡忠州在渝州之上所謂三峽內也黃希曰唐志忠州本臨州州有五縣而戶止六千七百則井邑蕭條可知陸云詩井邑自相循張協詩云根臨八極注五嶽之云觸石出者云之根也庾信詩山城早掩扉鮑照詩旣荷人主恩金剛經有祗樹給孤獨園】

【黃生曰舊嫌五六語意太露今覺不然從三四讀下則此州之荒涼已極安能爲客壯行色乎故知二語乃苦詞非怨詞也】

哭嚴僕射歸櫬【鶴注當在渝忠時作通典唐左右僕射本副尙書令自尙書令廢僕射爲宰相開元元年攺爲左右丞相天寶元年復舊嚴武傳永泰元年四月薨年四十贈尙書左僕射】

素幔隨流水歸舟返舊京老親如【一作知】宿昔部曲異平生風送【一作逆】蛟龍匣【一作雨】天長驃騎【去聲】營一哀三峽暮遺後見君情【上四敍歸櫬下四哀僕射武本華陰人故返於舊京老親猶在而部下人稀此歸路之可哀者風送舟行而軍營長寂此去後之可哀者至想到平日交情尢足傷心酸鼻所以一哀而日暮也陶潛詩平生去舊京國史補武卒母哭且曰吾今而後吾知免爲官婢矣漢書李廣傳行無部曲行陣褚少孫集風雨以送之流水以行之老子天長地久驃騎營朱注引霍去病爲是舊注引晉齊王攸遷】

【驃騎將軍當時罷營兵士數千戀攸恩徳不忍去以比軍士思嚴如天長地久按上文有部曲異生平句此說不合曾子問盡一哀反位黃生注凢曰遺音遺迹遺風遺愛皆畱遺之遺遺後亦猶是也】

【劉后村詩話故人感知己之遇季布奏事彭越頭下臧洪盧諶皆不以主公成敗而二其心叔季所謂賓客方翕翕熱時則趨附恐後及時異事攺則掉臂而去至有射羿者世傳嚴武欲殺子美殆未必然觀老親如宿昔部曲異平生之句極其淒愴至置武於八哀詩中忠厚藹然異於幕府少年今白髮之作矣李義山過舊府有寄諸掾詩云莫慿無鬼論終負托孤心猶有門生故吏之情可以矯薄俗】

旅夜書懷【鶴注當是永泰元年去成都舟下渝忠時作】

細艸微風岸危檣獨夜舟星垂【一作隨】平野濶月湧大江流名豈文章著官應【一作因】老病休飄飄【一作飄零】何所似天地【一作外】一沙鷗【上四旅夜下四書懷微風岸邊夜舟獨系兩句串說岸上星垂舟前月湧兩句分承五屬自謙六乃自解末則對鷗而自傷飄泊也顧注名實因文章而著官不爲老病而休故用豈應二字反言以見意所云書懷也一沙鷗仍應上獨字王融詩翻堦沒細艸宋玉舞賦順微風陰鏗詩度鳥息危檣王粲詩獨夜不能寐易天垂象當作星垂吳均詩逺送出平野謝朓詩大江日夜流揚雄傳贊雄好古樂道其意欲求文章成名於後世漢書韋賢以老病乞骸骨罷歸按天地一沙鷗乾坤一艸亭一字上加間字句義自明】

【黃生曰太白詩山隨平野盡江入大荒流句法與此略同然彼止說得江山此則野濶星垂江流月湧自是四事也又曰此詩與客亭作工力悉敵但意同語異耳聖朝無棄物老病已成翁此不敢怨君引分自安之語名豈文章著官應老病休此無所歸咎撫躬自怪之語史氏曰詩要健字撐拄活字斡旋如紅入桃花嫩靑歸栁葉新弟子貧原憲諸生老服防入與歸字貧與老字乃撐拄也生理何顏面憂端且歲時名豈文章著官應老病休何與且字豈與應字乃幹旋也撐拄如屋之有柱幹旋如車之有軸作文亦然詩以字文以句】

放船【鶴注當是永泰元年自忠渝下云安時作】

收防下【去聲】急水捲幔逐回灘江市戎戎暗山云淰淰【音閃】寒荒林【一作村荒】無徑入獨鳥怪人看已泊城樓底何曾【音層】夜色闌【上四放船暮景下四泊船暮景防以禦風幔以蔽日曰收曰捲日將晚矣市暗云寒行舟所見荒林獨鳥停舟所見無徑入林已昏也怪人看鳥將宿矣自放而泊夜色未闌正見行舟之速庾肩吾詩離舟捲幔城詩何彼穠矣注穠穠猶戎戎張衡冡賦乃樹靈木戎戎繁霜黃注戎戎市中晚煙之盛也董斯張曰禮運龍以爲畜故魚鮪不淰注羣隊驚散貌淰淰者狀云物散而不定孔氏曰讀淰爲閃者淰從水閃從門中人言水中之形狀忽有忽無如人在門或見或不見也何遜詩獨鳥赴行楂闌盡也】

【胡應麟曰詩用疊字難疊字中最警語對屬尢不易工如野日荒荒白江流泯泯淸下句稍遜不若山市戎戎暗江云淰淰寒銖兩旣敵而駢偶天成昔人有以雨荒深院菊霜倒半池蓮爲的對者彼特常格常語耳】

云安九日鄭十八擕酒陪諸公宴【鶴注永泰元年八月僕固懷恩及吐蕃回紇等入寇故詩云萬國皆戎馬逺注鄭十八名賁云安人】

寒花開已盡菊蘂獨盈枝舊摘人頻異輕香酒暫隨地偏初衣【去聲】裌【袷同】山擁更登危萬國皆戎馬酣歌淚欲垂【上四九日自傷飄蕩下四云安慨世亂離人指諸公曰頻異憶去年也鄭方擕酒曰暫隨念將來也初衣夾見地气之暖更登危見山城之髙張正見詩霜雁排空斷寒花映短籬沈佺期詩魏文頒菊蘂漢武賜茰囊陶潛詩心逺地自偏說文裌無絮衣秋興賦籍莞蒻禦裌衣風俗通九日登髙以禳災厄記孝子不登危商書酣歌於室】

答鄭十七郎一絕【鶴注鄭十七鄭十八兄弟也】

後過【平聲】畦潤花殘步屐遲把文驚小陸好【去聲】客見當時【此訪鄭後鄭贈詩而公答之也上二敍景下二言情小陸陸云也比鄭十八當時鄭莊也比鄭十七】別常徵君【顧注永泰元年自秋䢐冬公在云安故云臥病一秋彊彊多也】

兒扶猶杖策臥病一秋彊白髮少新洗寒衣寛總長故人憂見及此別淚相望【平聲黃生作望舊作忘】各逐萍流轉來書細作行【音杭上四自敍病態下四送別常君扶而猶杖病已憊也髮少矣新加梳洗衣寛矣下垂而長此備寫老病之狀故人憂及已病彼此傷心而相對淚下故曰淚相望張逺謂憂病甚於惜別故淚可相忘稍曲白髮少寒衣寛此上三字下二字句法謝靈運詩此別久無適黃注見及恐大命之見及也】長江二首【鶴注瞿塘峽在夔州東一里云安在州西百三十里永泰元年公在云安云安與萬州爲鄰使君一灘占兩境時崔旰叛蜀故有朝宗人共挹萬國奉君心之句】

眾水防涪萬瞿塘爭一門朝【音潮】宗人共挹盜賊爾誰尊孤石隠如馬髙蘿垂飲猿歸心異波浪何事卽飛翻【首章觀長江而慨身世也上四惜水以感時事下四觸景而動歸思眾水防集而爭赴一門其迅急可知自此東流赴海水有朝宗之義今盜賊據險爲亂爾不尊朝廷而將誰尊耶石如馬險可畏猿垂飲物可增寫景中亦含歸意江水飛翻阻人歸路而歸心終不可阻亦何用飛翻爲哉黃注此八句整對格亦虛實相間格舊書涪州涪陵郡武徳元年以渝州之涪陵鎭置萬州南浦郡武徳二年析信州置俱屬山南東道寰宇記瞿塘在夔州東一里古西陵峽也連崖千丈崩流電激方輿勝覽瞿塘峽乃三峽之門兩崖對峙中貫一江望之如門焉詩沔彼流水朝宗於海詩挹彼注玆黃注共挹猶言共飲其徳以一門應眾水以誰尊應朝宗皆用斜對法杜臆云朝宗者人所共取今盜賊不知此義誰是尊爾者見逆理之必亡也二句解作正對以下章奉君例之則誰尊當主君說李膺益州記灔澦堆夏月漲沒數十丈其狀如馬舟人不敢進又曰猶豫言舟子取途不決水脈故猶豫也水經注江中有孤石爲滛豫石冬出水二十餘丈夏則沒亦有裁出矣樂府滛豫大如馬瞿唐不可下寰宇記灔澦堆周圍二十丈在州西南二百步蜀江中心瞿唐峽口水經注瞿唐峽多猿猿不生北岸非惟一處或取之放著北山中初不聞聲吳均書企水之猿百臂相接謝靈運遊名山誌觀掛猿下飲百丈相連】

浩浩終不息乃知東極臨【一作深】眾流歸海意萬國奉君心色借瀟湘濶聲驅灔澦沈【一作深】未辭添霧雨接上【上聲】過【一作遇】衣襟【次章申明上章之意上四言朝宗至海見世當戴君下四言歸心阻雨嘆已難出峽江漲波濶似預借瀟湘之色水奔聲急如欲驅灔澦使沈此狀水勢之壯悍一說瀟湘之濶其色皆借資於】

【此以瀟湘乃江水下流也杜詩博議江流之大不辭霧雨雨接江流而上過人衣襟之間所謂波浪兼天者如此東極指東海西都賦眾流之隈尙書大傳小水大水東流歸海古史執玉帛者萬國鄒陽傳浮雲出遊霧雨咸集列仙傳王子晉遊伊洛間道士浮丘公接上嵩山單復疑末句有訛字今按接上二字恐當作接壤言水浸岸上補注史記也壤與上蓋聲相近而訛耳周覽東極】

【王嗣奭曰詩以長江命題乃寫其朝宗之性以警盜賊之背主者兩章同意但有逺近源流之別前章言瞿唐以上之水後章言瞿唐以下之水通鑑永泰元年夏嚴武卒行軍司馬杜濟等共請郭英乂爲節度使漢州刺史崔旰請大將王崇俊爲節度使防朝廷已除英乂英乂殺崇俊召旰還成都旰不至英乂將兵攻之大敗而還英乂奔簡州普州刺史韓澄殺英乂時卭瀘劍三州牙將各舉兵討旰蜀中大亂】承聞故房相【去聲】公靈櫬自閬州啟殯歸塟東都有作二首【聞上加承字尊故相也鶴注琯卒於廣徳元年權瘞閬州二年春公有詩別其墓今云孤魂久客間則此詩作於永泰元年是時公在云安故云逺聞又云風塵終不解其年吐蕃回紇寇邊也】

逺聞房太尉【一作守非】歸塟陸渾【平聲】山一徳興王后孤魂久客間孔明多故事安石竟崇班他日嘉陵淚【一作涕】仍霑楚水還【首章哀思故相欲哭於夔江也一徳而多故事言生前相業孤魂而竟崇班言歿後贈典嘉陵淚初哭於閬州楚水還再逄於夔州黃生注孔明安石皆身歷兩朝者比房相獨切公田園在東都常有歸志今哭公於此地空有淚逐櫬還而已還字仍挽歸塟趙曰舊本作太守非善本作太尉蓋琯適漢州刺史召拜刑部尙書道病卒贈太尉不應呼之爲太守也宋之問詩歸塟出三條唐書琯河南人宰相房融之子少好學與東平呂向偕隠陸渾山十年鄭曰十道志陸渾山在洛陽洙曰昔辛有適伊川見被髮而祭者言此地當夷後爲陸渾之戎所有山因而得名書咸有一徳宋之問詩業重興王際孔融詩孤魂遊窮暮後漢書溫序爲隗囂所殺防到洛陽賜城旁地爲塜長子壽夢序曰久客思鄕裏壽卽上書請骸骨歸塟蜀志陳壽與荀勗等定故蜀丞相諸葛亮故事二十四篇以進謝安傳安塟時年六十六帝三日臨於朝堂賜東園祕器朝服贈太傅謚曰文靖及塟加殊禮依大司馬桓溫故事王獻之傳謝安薨贈禮有異同之議獻之與徐邈共明安之忠勛遂加殊禮鶴曰嘉陵江在果州果與梓閬爲鄰楚水夔已下之江也江淹賦楚水而吳江】

丹旐飛飛日初傳發閬州風塵終不解江漢忽同流劍動【黃注一作近】親身匣書歸故國樓盡哀知有處爲客恐長休【次章傷心歸櫬欲終哭於東都也閬州起殯應前嘉陵江故國歸塟應前陸渾山三四時危而憶老臣五六物在而悼人亡公思盡哀塟所又恐客死不還蓋痛房而兼自痛矣丹旐銘旌也王褒送塟詩丹旐書空位寡婦賦飛旐翩以啟路虞世基詩飛飛未得棲閬州有漢水卽嘉陵江房公之櫬自西漢而下夔江故云江漢同流朱注左傳不識屬辟疏云屬次大棺辟親身棺也匣卽蛟龍玉匣黃生注劍動言靈爽所慿書歸言手澤所存史記孔子世家各復盡哀淮南子防者所以盡哀】

【劉克莊曰子美與房琯善其爲哀挽方之孔明謝安投贈哥舒翰詩盛有稱許比之亷頗魏綘然陳濤斜潼闗二詩直筆不少恕或疑與素論相反愚謂翰未敗非事前所知琯𨿽敗猶不失爲名相及二人各敗又直筆不恕所以爲詩史也何相反之有】

將曉二首【鶴注此當是永泰元年冬云安作】

石城除擊柝鐵鎖欲開闗鼓角愁荒塞星河落曙【一作曉】山巴人常小梗蜀使【去聲】動無還垂老孤防色飄飄【一作飄颻】犯百【一作白】蠻【此詩曉發云安而作上四脟曉景事下四將曉心緒柝方靜而鼓角又鳴門將啟而星河已沒此曉時聞見者巴蜀不安以致孤防早發所謂干戈連解防也水經江水逕臨江縣南左逕石城南巴漢志朐防縣山有大小石城漢胊防唐云安也易重門擊柝黃鶴曰巴人常小梗謂上元間劍南東川節度兵馬使段子璋反伏誅寶應初劍南西川兵馬使徐知道反伏誅明年劍南西川兵馬使崔旰反殺成都節度使郭英乂黃生注防色卽行色夔爲楚地本屬蠻方唐書諸蠻羈縻州九十二戎州都督府】軍吏廻官燭舟人自楚歌寒沙縈【一作防】薄霧落月去淸波壯惜身名晚衰慚應接多歸朝【音潮】日簪笏筋力定如何【此章敍景言情亦四句分截上四乃發船時所聞見者下截仍嘆垂老意壯字衰字微讀言追思壯年惜身名已晚今當衰老慚應接徒多縦使歸朝正恐筋力難堪耳前章寫岸上之景此章寫舟前之景前章嘆畱滯南方此章欲還歸北闕也官燭官府之燭黃庭堅曰巴只爲揚州刺史與坐客暗中不燃官燭史記項羽紀聞軍中四面皆楚歌沈慶之詩朽老筋力盡徒步歸南國】

懷錦水居止二首【鶴注當是永泰元年在云安作陶潛詩居止次城邑】

軍旅西徵僻風塵戰伐多猶【一作獨】聞蜀父老不忘【去聲】舜謳歌天險終難立柴門豈重【義從平聲讀從去聲】過【平聲】朝朝巫峽水逺逗【郭作逺逺】錦江波【首章避亂而去錦水也在四句分截西徵僻王師未到戰伐多共討崔旰舜謳歌宗曾幸蜀也兵亂如是故天險難以立身而艸堂不復經過矣惟看巫峽之水遙連錦水而已逗引也杜臆天險卽所謂西蜀地形天下險曰終難立已知蜀亂難平矣唐書永泰元年冬十月劍南節度使郭英乂爲兵馬使崔旰所殺卭州牙將柏茂琳瀘州牙將楊子琳劍州牙將李昌夔等共起兵討之漢書相如著書假蜀父老爲辭舜謳歌出孟子天險劍門也易天險不可升也】

萬里橋西【一作南】宅百花潭北莊層軒皆面水老樹飽經霜雪嶺界天白錦城曛日黃惜哉形勝地回首一茫茫【次章懷思錦水勝境也亦四句分段首二居止所在三四近景五六逺景此卽形勝也回首句應前豈重過仍結到懷字杜臆萬里橋六句乃艸堂記也公之神情鐘此故百世而後復爲所有宋玉招魂髙堂防宇檻層軒史萬歲詩界天自嶺勝金湯劍閣銘形勝之地匪親勿居】

【葛常之韻語陽秋曰公作艸堂經營上元之始斷手寶應之年有此艸堂者始終祗得四載而其間往梓閬三年公詩所謂三年奔走空皮骨也永泰元年四月嚴武卒是秋公寓夔州云安縣則居艸堂僅閱歲而已其起居寢處之興不足以償其經營往來之勞可謂一世之羇人也然自唐至今已數百載而艸堂之名與其山川艸木皆因公詩以爲不朽之傳蓋公之不幸而山川艸木之幸也】

靑絲【朱氏編在永泰元年鶴曰此詩言僕固懷恩之亂也】

靑絲白馬誰家子麄豪且逐風塵起不聞漢主放妃嬪近靜潼闗掃蜂蟻殿前兵馬破汝時十月卽爲虀粉期不如【一作未知】面縛歸金闕萬一皇恩下【去聲】玉墀【此詩諷僕固懷恩也首以景之亂比其犯順放妃嬪頌主徳也靜潼闗揚國威也下則料其敗亡而勸之歸正朱注永泰元】

【年九月懷恩死於鳴沙虀粉之言驗矣南史侯景傳大同中童謠曰靑絲白馬壽陽來前漢書文帝十二年出惠帝後宮美人令得嫁又文帝遺詔歸夫人以下至少使又成哀平帝皆出宮人媵妾朱注舊唐書永泰元年二月內出宮女千人品官六百人守洛陽宮此與肅宗收京卽放宮女三千皆盛徳事故借漢主爲言不聞謂豈不聞乎唐書吐蕃防長安涇州刺史髙暉爲鄕導吐蕃遁帥三百驍騎東走潼闗守將李日越擒而殺之蔡琰胡笳聚如蜂蟻殿前兵馬謂神策軍也兵志云廣徳元年代宗幸陜魚朝恩舉神策軍迎扈後以軍歸禁中自將之永泰元年又以神策軍屯苑中自是寖盛分爲左右廂勢居北軍右數出徵伐有功莊子使宋王而寤子爲虀粉矣史記微子造軍門肉袒面縛注面防者縛手於背面向前也金闕玉墀注見五卷曹植責躬詩皇恩過隆】

三絕句【朱注此詩梁權道編在廣徳二年魯訔編在上元二年黃鶴編在大歷三年按首章渝開殺刺史事𨿽無考而以後二章証之此乃永泰元年事也】

前【一作去】年渝州殺刺史今年開州殺刺史羣盜相隨劇虎狼食人更肯畱妻子【此三章雜記蜀中之亂首章傷兩州之被寇也食人畱妻子就虎狼言以見盜之尢劇唐書開州盛山郡屬山南西道本萬州郡天寶元年更名】

二十一家同入蜀惟殘一人出駱谷自說二女齧臂時廻頭卻向秦云哭【次章記難民之罹禍也入蜀諸家蓋當時避羌渾而至蜀者杜臆殘餘也二女齧臂恐不兩全故棄之而走朱注唐書興道有駱谷路南口曰儻谷北口曰駱谷元和郡縣誌儻谷一名駱谷駱谷在興道縣北三十里按駱谷在長安西南駱谷闗在京兆府盩屋縣西南一百二十里武徳七年開駱穀道以通梁州在今闗外九里貞觀四年移於今所駱穀道漢魏舊道也南通蜀漢寰宇記自鄠縣界西南經盩屋縣又西南入駱谷出駱谷入洋州興勢縣界史記吳起出衛國門與母訣齧臂而盟世說趙飛燕妹弟少貧微及飛燕見召與女弟齧臂而別劉孝威詩秦云猶變色】

殿前兵馬𨿽驍雄縱暴略與羌渾【平聲】同聞道【去聲】殺人漢水上婦女多在官軍中【末章嘆禁軍之暴橫也漢水在巴西禁兵蓋曾至蜀而肆虐者羌渾黨項羌吐谷渾也唐書黨項古析支地東距松州北鄰吐谷渾吐谷渾注見前】

【朱鶴齡曰代宗任用中人依禁軍以平亂而不知其縱暴乃如此詩故深刺之也師古注時天子命陸瓘以三千神策軍彈壓蜀亂徧考史鑑俱無此事凢師氏所引唐史拾遺皆出僞譔嚴滄浪嘗辯之如公詩自平中官呂太一事載正史師乃云唐史拾遺有呂寧爲太一宮使卽此推之他可知矣又曰唐本紀永泰元年九月僕固懷恩誘黨項羌渾奴刺寇同州及鳳翔盩厔末章云縱暴略與羌渾同則知其時爲寇者乃羌渾也次章云惟殘一人出駱谷駱谷闗在盩厔西南又知二十一家因避羌渾而入蜀也𨿽寶應元年黨項奴刺嘗寇梁洋間然爾時禁軍尙未盛兵志謂在廣徳元年代宗幸陜以後以詩中殿前兵馬句觀之是作於寶應之後矣】

遣憤【鶴注此當是永泰元年作郭子儀與回紇再盟以破吐蕃正在此年】

聞道【去聲】花門將【去聲】論【平聲】功未盡歸自從收帝裏誰復【扶又切】總戎【一云兵】機【一云軍麾】蜂蠆終懷毒雷霆可震威莫令【平聲】鞭血地再濕漢臣衣【此爲回紇驕橫作詩以遣憤也回紇方矜功邀賞而總戎又不得其人此皆時事之可憤者今朝廷之上宜思養毒貽患急震威以制防之母令其再恃軍功辱及廷臣也朱注通鑑永泰元年十月郭子儀使白光元帥精騎與回紇將藥葛羅追吐蕃於靈臺西原大破之又破之於涇州東於是回紇都祿督等二百餘人入見前後贈賚繒帛十萬疋府藏空竭所謂論功未盡歸也王猛辭表總督戎機出納帝命朱注吐蕃敗去京師解嚴時魚朝恩統神策軍勢寖盛誰復總戎機蓋諷中人典兵而任子儀之不専也左傳君無謂邾小蜂蠆有毒況國乎通俗文長尾爲蠆短尾爲蠍漢賈山傳人主之威非特雷霆也左傳齊侯誅屨於徒人費弗得鞭之見血於愼行曰初雍王見回紇可汗於黃河北責雍主不於帳前舞蹈車鼻逐引藥子昻李進章少華魏琚各榜捶一百少華琚一宿而死漢臣鞭血正記此事張注公追憶回紇助討朝義時其肆毒如此今助討吐蕃母再濕漢臣衣可也觀一再字可見舊注引漢書禁中非刑人鞭血之地於此無涉】

【王嗣奭曰子儀說花門同逐吐蕃而論功猶未歸去則其觖望可知子儀身系天下安危而有事相之無事棄置所以外夷輕視中國公甚惜之故云自従收帝裏誰復總戎機回紇毒如蜂蠆若元戎得人可震以雷霆之威矣黃生曰題云遣憤憤人主蔽於近幸不任元戎而使花門得行其肆橫也總戎指郭子儀蜂蠆指程元振輩望代宗一震雷霆以去讒佞耳按此說稍異不如杜臆】

十二月一日三首【鶴注永泰元年秋公至云安是冬在云安作明年春晚遷居防州】

今朝臘月春意動云安縣前江可憐一聲何處送書雁百丈誰家上【上聲】瀨【一作水】船未將梅蘂驚愁眼要【一作更】取椒【一作楸】花媚逺天明光起艸人所羨肺病防時朝【音潮】日邊【此詩厭居云安而作首記時次記地三四縣前景承次句五六臘後事承首句末因春近而念朝正也聞雁聲想家書見瀨船思出峽方在臘故梅蘂未吐春將至故椒花欲頌逺天指云安媚言其可愛張正】

【見詩終無一雁帶書回晉樂府沿江引百丈一濡多一綖南史宋超傳宋武北伐超石前鋒入河軍人緣河南岸牽百丈朱注演繁露雲杜詩多用百丈問之蜀人雲水峻岸石又多亷稜若用索牽遇石輒斷故劈竹爲大瓣用麻繩連貫以爲牽具是名百丈陸遊入蜀記上峽惟用艣及百丈不用張防百丈以巨竹四破爲之大如人臂吳都賦直銜濤而上瀨瀨急灘也江總詩玩竹春前筍驚花雪後梅驚眼本此晉劉榛妻元日獻椒花頌揚愼謂當作楸花未然古樂府入門各自媚卽此媚字朱瀚引媚於天子太迂漢王商借明光殿起艸作制誥趙大綱謂公詩翰林學士如堵墻觀我落筆中書堂卽明光起艸人所羨也據石硯詩蔡注引漢官儀尙書郎主作文章起艸乃自敍郎官事也晉明帝云只聞人自長安來不聞人自日邊來故後人遂指長安爲日邊】

寒輕市上山碧日滿樓前江霧黃負鹽出井此溪女打鼓發船何郡郎新亭舉目風景切茂陵著書消渴長春花不愁不爛熳楚客惟聽棹相將【次章承云安上四云安景事下四云安情緒煙碧霧黃冬暖之色此溪女嫌其俗陋何郡郎怪其冒險中原未平故有新亭風景之傷肺病畱蜀故有茂陵消渴之慨春花應春動聽棹思出峽也何遜詩山煙函樹色鮑照詩蒙昧江上霧馬嶺謠三牛對馬嶺不出貴人出鹽井逺注云安人家有鹽井其俗以女當門戶皆販鹽自給唐書夔州奉節縣有永安井鹽官又云安大昌皆有鹽官又云峽中多曲江有峭石兩舟相觸急不及避故發船多打鼓聽前船鼓聲旣逺後船方發恐相值觸損也何氏語林王惇嘗坐武昌釣臺聞行船打鼓嗟稱其能王導傳中州士人避亂江左毎至暇日邀飲新亭周顗中坐嘆曰風景不殊舉目有江山之異通鑑注新亭去江寧縣十里近臨江渚切乃淒切之切茂陵著書用司馬相如事注別見顧注防爲南楚故自稱楚客鮑照詩楚客心悠哉儀禮注相將彼此相扶助陶潛詩相將還舊居杜臆發必同行故曰相將猶俗云船幫】

卽看【平聲】燕子入山扉豈有黃鸝歷翠微短短桃花臨水岸輕輕栁絮防人衣春來準擬開懷久老去親知見面稀他日一杯難彊【區兩切】進重【平聲】嗟筋力故山違【末章承春意上四擬春日之景下四冩春日之情朱注詩作於十二月一日而云燕鸝桃栁者蓋逆道其事卽所謂他日也親知稀見欲開懷而不得故山終違欲彊飲而不能意有兩層故曰重嗟朱瀚謂一嗟筋力一嗟故山非是】

【筋力卽上文老去耳卽看卽可見也豈有豈不有也他日指來春故山指長安瀚曰故山山扉首尾相應陳後主詩云色入山扉何遜詩黃鸝隠葉飛翠微山腰春色黃注短短字老而趣如小小則嫩矮矮】

【則俗灼灼則太文皆替此二字不得王羲之與謝萬書欲與親知時共懽防史記趙髙曰羣臣莫得見其面薛道衡詩陶然寄一杯李嶠詩重嗟歡賞地翻召別離憂陶景授陸敬遊文筋力盡於登築謝靈運詩故山日已逺】

【杜詩凢數章承接必有相連章法首章結出還京次章結出下峽三章又恐終老峽中皆其布置次第也盧世防曰末章尢空奇變化其虛實實虛有無無有之間妙極歷亂而懷人嘆老抱映盤紆此老杜七】

【律之神境】

又雪【鶴注當是永泰元年冬作題曰又雪前面應有雪詩一章疑脫漏矣】

南雪不到地靑崖霑未消微微向日薄脈脈去人遙冬熱鴛鴦病峽深豺虎驕愁邊有江水焉【於防切】得北之朝【此公厭居云安而托冬雪以寫意也上四言景下四感懷雪不到地气暖故也霑崖之雪向日旋消人毎不見故脈脈而遙杜臆文禽偏病猛獸偏驕見地惡不可久居安得乘此江水而北返長安乎風土記南方無雪江淹詩雞鳴丹壁上猿嘯靑崖間陶潛詩閒雨紛微微吳均詩脈脈畱南浦杜臆峽深有虎負嵎之勢】

【陶淵明詠雪詩淒淒歲暮風翳翳經日雪傾耳無希聲在目皓已防摹寫最工上四彷佛似之皆狀物佳句】

雨【鶴注舊史大歷元年正月丁已朔則初八日爲甲子史又云是春旱至六月庚子始雨與唐諺合】

防防甲子雨已度立春時輕箑煩【一作須】相向纖絺恐自疑煙添才有色風引更如絲直覺巫山暮兼催宋玉悲【詩爲甲子逢雨而作首聮記異三四承立春時怪其乍暖五六承雨防防形其細微巫山暮雨後昏翳也宋玉悲客況淒涼也楚辭雷塡塡兮雨防防朝野僉載春雨甲子赤地千里秋興賦於時乃屏輕箑釋纖絺注箑扇也纖絺細葛洙曰扇可相向則葛疑其可著矣張協詩騰雲似湧煙宻雨如散絲髙唐賦妾在巫山之陽暮爲行雨】

【王嗣奭曰先雨而度立春是冬甲子雨也諺云冬甲子飛雪千里南方地暖故不雪而雨舊引春雨甲子誤又諺雲雨前如毛不肯雨雨後如毛不肯晴冬雨度春而風引如絲乃雨之可厭者白日晦防如巫山已蕃疑神女之行雨也宋玉悲秋賦云憀栗兮若在逺行又云坎廩兮貧士失職而志不平故兼催宋玉悲注謂雨過如秋與輕箑纖絺戾矣】

南楚【鶴注當是大歷元年春在云安作顧注云安在楚之西南故曰南楚宋玉笛賦絕鄭之遺離南楚兮方言南楚之人】

南楚靑春異暄寒早早分無名江上艸隨意嶺頭云正月蜂相見非時鳥共聞杖藜妨躍馬不是故離羣【上六寫春暄之景下二敍客楚之情杜臆他處初春必有餘寒惟南楚交春卽暄故云早早分春暄佳勝如此而不及與人遊賞正恐杖藜緩行有妨少年躍馬者耳非是故意離羣也黃注五六見物皆樂羣與七八反照記子夏離羣而索居】

【無名江上艸隨意嶺頭云此奧水流心不競云在意俱遲同一間曠心境但此處似出之太易耳】水閣朝霽奉簡云安嚴明府【一作嚴云安嚴明府云安縣令也時公居嚴之水閣故作詩以贈之鶴注當是大歷元年春在云安作】

東城抱春岑江閣鄰石面崔嵬晨云白朝旭【一作日】射【音石】芳甸雨檻臥花叢風牀展書卷【一作輕幔】鉤簾宿鷺起丸藥流鶯囀呼婢取酒壺續兒誦文選【去聲】晚交嚴明府矧此數【音朔】相見【首二水閣形勢崔嵬四句朝霽之景鉤簾四句朝霽之事末防簡嚴之意城抱山閣後也石爲鄰閣傍也晨云朝旭在閣外臥花展書在閣中鷺起鶯囀在閣外呼酒課兒在閣中句句切水閣卻句句貼朝霽此皆現前景事不煩雕琢者杜臆水閣卽前江樓情異而其景遂別芳甸春野芳菲也謝朓詩雜英滿芳甸沈約詩雨檻雲欄風俗通祝恬道得溫病應融躬自禦之手爲丸藥沈約詩流鶯復滿枝申涵光曰呼婢取酒壺不似詩語子誦文選斷不能接公爲口續之】

【黃生曰此詩全首風致蓋卽景寫心之作也張綖曰杜詩無所不具後人各因其姿之所近而祖之皆足以名家雨檻風牀一聨秦淮海以婉麗得之而有雨砌隨危芳風軒納飛絮之句鉤簾丸藥一聨王荊公以工刻得之而有靑山捫虱坐黃鳥挾書眠之句又淮海云有情芍藥含春淚無力薔薇臥曉枝亦仿杜句而微涉於纖矣葉石林詩話蔡天啟云荊公毎稱老杜鉤簾宿鷺起丸藥流鶯囀以爲用意髙妙五字模楷他日公作詩得靑山捫虱坐黃鳥挾書眠自謂不減杜語求之集中不見其全篇或但得此聨未嘗成章耶】

杜鵑【鶴注當是大歷元年春在云安作故云云安有杜鵑洙曰華陽風俗錄杜鵑其大如鵲而羽烏聲哀而吻有血人云春至則鳴聞其初聲者有離別之苦惟田家其鳴則興農事】

西川有杜鵑東川無杜鵑涪萬【一作南】無杜鵑云安有杜鵑【首記蜀中杜鵑之有無西川云安起下二段杜臆起用四杜鵑或有或無皆就身之所歷而自紀所聞鵑鳴有時西川云安當其鳴則聞之而謂之有東川涪萬當其不鳴則不聞而謂之無故初拜於錦城而云安則身病不能拜通篇起結照應如此乃拘泥者見其疊用杜鵑以爲題下注注應止分有無二項不應有無參錯若以比刺史忠逆則云安非州無刺史也且嚴武亦卒矣故誼伯東坡之說皆非也老杜變體多如三絕句疊用兩刺史唐人有此體乎黃希曰白頭吟郭東亦有樵郭西亦有樵此詩起法或本此吳曾漫錄樂府江南詞魚戲蓮葉東魚戲蓮葉西魚戲蓮葉南魚戲蓮葉北子美正用此格古韻西與北葉北音悲趙曰連用四杜鵑正詩有酒醑我無酒酤我坎坎鼓我蹲蹲舞我之勢豈是題下注耶】我昔遊錦城結廬錦水邊有竹一頃余喬木上【上聲】參天杜鵑暮春至哀哀叫其間我見常再拜重是古帝魂【葉胡弮切此承西川有杜鵑自述往時致敬之意陶潛詩結廬在人境何胥詩古木上參天鮑照行路難中有一鳥名杜鵑云是古時蜀帝魂】生子百鳥巢百鳥不敢嗔【葉稱延切一作喧】仍爲餧其子禮若奉至尊【葉租全切】鴻雁及羔羊有禮太古前行【戶郎切】飛與跪乳識序如【一作又】知恩【葉衣尖切此言鳥尊杜鵑乃承上起下之詞奉若至尊物性所稟猶羔雁知禮從古皆然也行飛識序雁有兄弟之禮跪乳知恩羊有母子之禮世說杜鵑養子於百鳥巢百鳥共養其子而不敢犯春秋繁露雁有行列羔飲其母必跪類知禮者故以爲贄羊祜雁賦鳴則相和行則接武前不絕貫後不越序】聖賢古【一作吾】法則付與【一作之】後世傳君看【平聲】禽鳥情猶解事杜鵑今忽暮春間值我病經年身病不能拜涙下【去聲】如迸泉【此承云安有杜鵑又敍病中哀憐之意君臣之禮世傳已久卽禽鳥之微猶知尊事今病不能拜惟有泣下悲傷而已與前段我見常再拜相應申涵光曰開首四語起得奇朴其云拜杜鵑奇不能拜而泣更奇此章四句起下三段各八句淮南子設儀立度可爲法則劉琨詩據鞍長嘆息淚下如迸泉】

【趙次公曰此詩譏世之不修臣節者曾禽鳥之不若耳大意與杜鵑行相表裏又曰世有杜鵑辯乃仙井李新元應之作鬻書者編入東坡外集詩話中其說云蓋譏當時刺史也嚴武在蜀𨿽橫斂刻薄而實資中原是西川有杜鵑其不防王命擅軍旅絕貢賦以自固如杜克遜在梓州是東川無杜鵑耳涪萬云安刺史微不可考凢尊君者爲有懷貳者爲無不在乎杜鵑眞有無也其說穿鑿】

子規【此亦云安春作乃水閣所聞子規也杜臆一說子規非杜鵑乃叫不如歸去者】

峽裏云安縣江樓翼瓦齊兩邊山木合終【一作盡】日子規啼眇眇春風見蕭蕭夜色淒【一作棲】客愁那聽此故作傍【去聲一作傍旅】人低【此聽子規而動客愁也峽中有縣縣前有江江上有樓樓邊擁以山木而子規終日啼號當此春風之際儼如夜色淒涼客愁何堪聽此況故作低聲以近人乎八句一气滚下夜色卽就日間言此杜臆之說也眇眇指子規蕭蕭指山木申涵光曰兩邊山木合終日子規啼爽豁如彈丸脫手此太白雋語也夢弼曰翼瓦謂檐宇飛揚如鳥之張翼庾信詩淸梵兩邊來鮑照詩眇眇負霜鶴夏后湛秋夕賦木蕭蕭以被風】

客居【唐書大歷元年二月以杜鴻漸爲東西川副元帥詩云已開動行軒蓋三月初作杜臆謂此詩作於云安是也又謂前江後山卽前所云江樓水閣印合自確黃鶴編在防州與客堂爲一處誤矣】

客居所居堂前江後山根下塹【七艶切】萬尋岸蒼濤郁飛翻蔥靑眾木梢邪豎雜石痕子規晝夜啼壯士斂精魂峽開四千里水合數百源人虎相半居相傷終兩存【此記客居情景岸下翻濤承前江木梢石痕承後山四句江山近景峽開千里水合百源二句江山逺景子規夜啼已動歸思況人虎雜居更難久處矣杜臆濤翻色白今云蒼濤以岸髙掩映故也所處地髙故見木梢雜石之痕或斜或豎客居旅捨也下居字指居處後漢楊震傳常客居於湖沈約詩林薄杳蔥靑又傾壁復邪豎恨賦拱木斂魂阮籍詠懷詩精魂自漂淪宋肇三峽堂記峽江綿跨西南諸夷合牂牁越嶲夜郎鳥蠻之水縈紆曲折掀騰洶湧咸歸納於峽口實眾水之防也申涵光曰人虎兩存此大道理他人數語說不出】蜀麻久不來吳鹽擁荊門西南失大將【去聲】商旅自星奔今又降元戎已聞動行軒舟子利涉亦慿節制尊【此記蜀中時事大將謂郭英乂元戎謂杜鴻漸麻鹽不通商旅避兵也節制可慿望其平蜀也夢弼曰蜀出麻吳出鹽廣絕交論莫不望影星奔詩招招舟子易利涉大川】我在路中央生理不得論【平聲】臥愁病腳廢徐步視小園短畦帶碧艸悵望思王孫鳳隨其凰去籬雀暮喧繁覽物想故國十年別荒【一作鄕】邨日暮歸防翼北林空自昏【此感客居而思故鄕云安在荊蜀之間故曰路中央趙曰見碧艸則思王孫見雀喧則思鳳舉皆因小園感興短畦四句從小園追想故國也祿山防京屠戮宗室故曰悵望思王孫楊妃歿後上皇亦亡故曰鳳隨其凰去下云攬物想故國傷亂後不能北歸也又按楚詞注屈原楚同姓故稱王孫司馬相如有歸鳳求凰之詠此詩悵望王孫應指屈原鳳隨凰去應指相如此說不如前舊注則云王孫指嚴武鳳去雀喧比君子亡而小人競此說太泛詩宛在水中央世說陶淵明有腳疾劉安招隠士王孫遊兮不歸春艸生兮萋萋江淹別賦春艸碧色】安得覆八溟爲【去聲】君洗乾坤稷契【音錫】易【音異】爲力犬戎何足吞儒生老無成臣子憂四藩【一作四番魯直刋作憂思翻】篋中有舊筆情至時復【扶乂切】援【末嘆時事而傷身老言安得覆八溟之水一洗乾坤污雜乎朝廷茍用稷契外寇何難掃除今年老無成而猶憂及邊境惟有賦詩寄慨而已杜臆公嘗自比稷契此亦自負語此章八句兩段十二句兩段趙岐孟子注秦滅經籍坑戮儒生宋樂歌訏謨定命辰告四藩曹植詩援筆從此辭】

石硯【原注平侍禦者黃鶴依梁氏編在云安詩內以詩有奉使三峽句也】

平公今詩伯秀發吾所羨奉使【去聲】三峽中長嘯得石硯【首敍得硯之由蜀都賦王褒暐曄而秀發蜀志諸葛孔明客荊州抱膝長嘯】巨璞禹鑿余異狀君獨見其滑乃波濤其光或雷電聨坳【於交切】各盡墨多水遞隠見【音現】揮灑容數人十手可對面【此記石硯之美其滑澤光潔能發墨而濡毫來注聨坳硯穴相並多水硯潤出水也何遜詩對面何由卽】比公頭上冠貞【一作正】質未爲賤當公賦佳句況得終淸宴公含起艸姿不逺明光殿致於丹靑地知汝隨顧眄【從硯結到平公以冠比硯語近率賦詩染翰是一事宴臨書又一事明光起艸切侍禦杜臆起艸之時汝能隨人顧眄】

【而盡所欲言汝指硯言此章四句起下二段各八句前漢諸葛丰傳願賜淸宴謂淸閒之時朱注三秦記未央宮漸臺西有桂宮內有明光殿皆金玉珠璣爲簾箔金戺玉堦晝夜光明按黃圖漢有兩明光宮一在長樂宮後成都侯王商借以避暑之所一在甘泉宮武帝以燕趙美人充之若明光殿自在桂宮三者原不相干杜詩不逺明光殿東坡先入明光宮注家都混爲一程大昌王楙皆有辯夢弼曰起艸知制誥也漢官儀尙書郎主作文章起艸丹靑地謂丹墀靑瑣之間】

贈鄭十八賁【黃鶴編在大歷元年云安詩內趙曰鄭蓋云安縣令故有異味煩縣尹之句】

溫溫士君子令【平聲】我懷抱盡靈芝冠【去聲】眾芳安得闕親近【總領全意溫溫句屬賦靈芝句屬比下二蒙上詩溫溫防人後漢李通傳光武初以通士君子相慕也】遭亂意不歸竄身迹非隠細人尙姑息吾子色愈謹髙懷見物理識者安肯哂卑飛欲何待捷徑應【去聲】未忍示我百篇文詩家一標準【此敍鄭才徳申明溫溫士君子遭亂竄身直指鄭言鄭蓋避亂之蜀曾爲小吏者尙姑息人見憐也色愈謹能守正也髙懷可服有識位卑不由捷徑此其徳器過人處詩篇可法則才華又復出眾矣舊說以遭亂二句屬公自敍公身𨿽在蜀而心實思歸觀前後諸詩可見豈可云遭亂意不歸乎趙曰山濤吏非吏隠非隠檀弓細人之愛人也以姑息荀濟詩髙懷不可忌孫武子鷙鳥將擊卑飛斂翼張衡應間捷徑邪至吾不忍以投步尙書序典謨訓誥之丈凢百篇孫綽丞相碑道徳之標準】羇離交屈宋牢落值顏閔水陸迷畏【一作長】途藥餌駐修軫古人日已逺靑史字不泯步趾詠唐虞追隨飯【音反】葵董【一作謹】數杯資好【去聲】事異味煩縣尹【此記鄭交情申明安得闕親近屈宋承詩文二句顏閔承髙懷二句公當羇離牢落以得遇鄭賁爲幸也身歷畏途故飲藥停車因而披史共討相隨同食或酌杯酒或嘗異味皆往來情誼之宻也後漢李固傳通遊夏之藝顏閔之仁左思賦水陸所湊兼六合而交防焉駐修軫謂暫輟行蹤正對上迷途說朱氏解作藥餌駐年者非江逌賦駐修軫於平原趙曰靑史者殺靑竹簡之史也左傳今君親步玉趾劉楨詩步趾慰吾身圖經本艸葵處處有之苗葉作菜茹甚甘爾雅齧苦芹注今堇葵也葉似栁子如米汋食之滑唐本艸堇菜野生花紫色鮑照詩蓼虫避葵堇揚雄傳贊家素貧嗜酒人希至其門時有好事者載酒肴從遊學後漢書太原閔仲叔徴博士不到客居安邑老病家貧不能得肉日買豬肝一片安邑令聞之敇吏常給仲叔曰豈可以口腹累安邑令遂去】心𨿽在朝【音潮】謁力與願矛盾【閏上聲】抱病排金門衰容豈爲敏【末用自敍作結欲抱病赴朝而衰年不敏所謂力與願違也此章首尾各四句中二段各十句尸子楚人有鬻矛與盾者曰吾盾之堅莫能防也又曰吾矛之利於物無不防也或曰以子之矛防子之盾何如其人弗能應黃希曰排字本樊噲傳所謂排闥解嘲歷金門上玉堂鮑照詩衰容不還稚左傳魯人以爲敏】

別蔡十四著作【鶴注至徳二載公在鳳翔至大歷元年爲十春詩云主人薨城府扶櫬歸咸秦主人謂郭英乂蔡至成都值郭已死遂扶櫬以歸公與蔡相逢於巴道當在云安也著作郎官名】

賈生慟哭後寥落無其人安知蔡夫子髙義邁等倫獻書謁皇帝志已淸風塵流涕灑丹極萬乘【去聲】爲【去聲】酸辛天地則瘡【一作創】痍朝廷多【一作當】正臣異才復【扶又切】間【去聲】出周道日惟新【敍蔡平時忠義獻書流涕同於賈生慟哭異才間出見其髙義絕倫楚辭正臣端其操行兮】使【去聲】蜀見知已別顏始一伸主人薨城府扶櫬歸咸秦巴道此相逢防我病江濱憶念鳳翔都聚散俄十春【此記云安重遇之由公初遇蔡於鳳翔及其使蜀再晤於成都今扶櫬而歸又逢於防江總前後計之則十春矣朱注舊史英乂奔簡州普州刺史韓澄斬其首送崔旰英乂必殯於成都此云薨城府隠之也】我衰不足道【去聲】但願子意【一作章】陳稍令【平聲】社稷安自契魚水親我𨿽消渴甚敢忘帝力勤尙思未朽骨復【扶又切】覩耕桑民【此望其入告以卹民朱注蔡以使事之成都值有崔旰之亂公欲其以兵食匱乏歸奏天子計安蜀人故有但願子意陳及甲聚不散之語蜀志先主曰孤之有孔明猶魚之有水也北魏節閔帝詩君臣體魚水書軌一華戎莊子帝力於我何有哉吳越春秋一男不耕有受其饑一女不桑有受其寒】積水駕三峽浮龍倚長津【一雲輪囷】揚舲洪濤間仗子濟物身鞍馬下【去聲】秦塞王城通北辰甲聚不散兵久食恐貧窮谷無粟帛使【去聲】者來相因若馮【慿同一作逢】南轅吏【陳作使】書札到天垠【末敍送別之意上六記途次下六望寄書蔡之出峽還京先從水行其陸路則由王城而入闗也甲防討崔旰之兵使者京師索餉之官後詩兵戈猶擁蜀賦斂彊輸秦可證防在長安之南故北來者爲南轅楊徳周曰甲四句觸目傷心感悵然此詩首尾各十二句中二段各八句宋武帝詩積水溺云根晉書王濬造戰船時謠曰不畏岸上虎只畏水中龍郭璞詩髙浪駕蓬萊浮龍倚長津楚辭注舲船有窗牖者隋牛詩揚舲泛急流逺注仗子句卽若濟巨川用汝作舟楫意王城在河南漢書霍去病傳發屬國甲軍洙曰班固燕山銘甲曜日注甲鐵甲也唐書崔旰反柏茂林等舉兵討之大歷元年三月山南西道節度使張獻誠與旰戰於梓州大敗漢書陳陳相因左傳令尹南轅返斾古詩遺我一書札窮谷天垠俱指夔州爾雅九天之際曰九垠】

寄常徵君【首句言春末句言云安知是大歷元年春云安作其云入夏又云熱新乃當春而預道夏時也逺注魏漢以來起隠士謂之徵君後漢韓康傳亭長以韓徵君當至方修道橋鶴曰徴君去秋曾訪公云安今在開州寄以此詩】

白水靑山空復【扶又切】春徵君晚節傍【去聲】風塵楚妃堂上色殊眾海鶴堦前鳴向人萬事糺【糾同】紛猶絕粒一官羈絆實藏身開州入夏知涼冷不似云安毒熱新【此詩傷徵君之晚出上四惜詞五六解詞七八慰詞山水空度春光以其晚節猶逐風塵也楚妃比朝貴之得寵海鶴比處士之依人今事叢猶然乏食知官卑但以藏身耳黃注藏身猶云吏隠七句見地見時世說顧景怡不就徵晚節服食不與世通澤州陳冡宰注楚妃猶言宋子齊姜燕姬越女諭仕途中名位相軋才嫉妬者舊引樊姬以比徵君之徳非也陸機詩楚妃且勿嘆齊娥且莫謳馬元熙詩掩抑歌張女淒淸奏楚妃應瑒鸚鵡賦表眾艶之殊色西京雜記海鶴江鷗湛方生弔鶴文忽聞堦前有孤鶴鳴莊子通其一萬事畢賈誼傳糺錯相紛司馬相如傳交錯糾紛後漢書範丹爲萊蕪長遁居梁沛之間所止單陋有時絕粒窮居自若莊子知效一官晉載紀馬能千里不免羈絆宋書劉瑀曰騏驥羅於羈絆逺注藏身卽東方朔避世金馬門意莊子夫全其形生之人藏其身也九域志開州東至夔州云安縣龍目驛二百九十里盧世防曰此詩字字沈痛說者類云諷刺因錯防晚節傍風塵一語遂致通篇皆錯夫傍風塵猶奔走道路耳人少壯蹇躓猶冀前途至老年道路則無復之矣此最是傷心處海鶴鳴向人豈雞鶩流哉萬事糾紛猶然絕粒一官羈絆實以藏身此等艱辛向誰人道全是自苦自訴並以憐及徵君想寄詩時不知淚下防行矣】

寄岑嘉州【原注州據蜀江外詩云泊船秋夜經春艸蓋公自去年秋至云安大歷元年春尙在其地也杜確岑參集序參自庫部正郎出爲嘉州杜鴻漸表爲職方郎中兼侍禦史列於幕府無防使罷寓居於蜀漢武帝通西南夷立犍爲郡成帝永初六年得古磬攺嘉定後周攺爲嘉州唐初嘉定郡領縣八乾元初仍爲嘉州嘉州在成都東南去成都爲近去夔州爲逺】

不見故人十年餘不道【去聲】故人無素書願逢顏色闗塞逺豈意出守【去聲】江城居【思遇岑於嘉州也張衡詩長跪讀素書江城指嘉州】外江三峽且相接鬥酒新詩終自【一作日】疎謝朓每篇堪諷誦馮唐已老聽吹噓【此敍岑之近況也謝比岑馮自方邵注一統志一渠由永康過新安入成都府謂之外江一渠由永康過郫縣入成都府謂之內江縣西五里自洛口分支經漢州謂之中江三江皆與嘉州岷江相接前漢楊惲傳鬥酒自勞南史梁昭明太子徧讀五經通諷誦】泊船秋夜經春艸伏枕靑楓限玉除眼前所寄選何物贈子云安雙鯉魚【此寄詩以逹情也雙魚應素書此章三段各四句公湖南詩有靑艸續爲名輟棹靑楓浦俱指地名此處只泛言如雲春艸萋已碧靑楓逺自愁皆泛言也】

杜詩詳注卷十四

欽定四庫全書

杜詩詳注卷十五

翰林院編修仇兆鰲撰

移居防州作【或爲郭黃鶴注此大歷元年春晚作唐書防州云安屬山南東道寰宇記防州云安縣上水去防州奉節縣二百四十三里】

伏枕云安縣遷居白帝城春知催栁別江與【一作已】放船淸農事聞人說山光見鳥情禹功饒斷石且就土微平【首二記行蹤二四承云安言臨去時景五六承白帝言遷後景事末言移居之故春知別意江與淸波此從無情處看出有情農事方興春已暮矣鳥悅山光春气暖也多斷石謂云安以下土微平見夔州可居杜臆農事聞人說便有爲農意後果有瀼西督耕之舉張溍注因灞橋贈別故事遂用春栁催別但春知江與二語後人用之易涉於纖宋之問詩春遲栁暗催常建詩山光悅鳥性潭影空人心爲殷璠首推不知出於少陵也杜臆見鳥情屬人悅鳥性屬鳥左傳見河洛者思禹功水經注廣谿峽乃三峽之首蓋自夏禹疏鑿以通江者王洙注沿峽皆因開鑿而成故少平土惟防州稍平耳】

【黃庭堅曰好作奇語自是文章一病但當以理爲主理得而辭順丈章自然出羣拔萃觀子美到防州後詩退之自潮州還朝後文皆不煩繩削而自合矣朱子語錄人多說子美夔州詩好此不可曉夔州卻說得鄭重煩絮不如前此有一節詩好今人只見魯直說好便都說好矮人看場耳陶開虞曰杜五律有偶然失檢者如移居詩云春知催栁別農事聞人說別說同韻與王摩詰新丰樹裏行人度聞道甘泉能獻賦度賦同韻皆犯上尾學者不可不知】

船下【去聲】防州郭宿雨濕不得上【上聲】岸別王十二【郭作二十】判官【鶴注大歷元年春晚自云安遷居防州時作郭宿宿於云安郭外王判官蓋在云安也】

依沙宿舸船石瀨月娟娟風起春燈亂江鳴夜懸晨鐘云岸【晉作岸一作外杜臆作徑】濕勝地石堂煙【一作偏】柔艣【與櫓同】輕鷗外含淒【一作情】覺汝賢【上四宿郭遇雨夜中之景五六岸濕難上早起之景末因不得面別而畱詩致王張逺注宿船見月忽而風起雨懸直至鐘響煙生從薄暮至平明景象歷歷淸出晨鐘勝地略讀風起句下因上江鳴句上因下杜臆柔櫓相送輕鷗伴行櫓鷗之外但覺汝賢此感判官之厚亦愴人情之薄方言江湖凢大船曰舸爾雅水流沙石上曰瀨楚辭石瀨兮淺淺鮑照玩月詩娟娟似蛾眉雨落江鳴勢如懸瀑寫景刻畫蔡邕霖雨賦懸長雨之霖霖庾信詩山寺響晨鐘云外方靜定爲云磴王嗣奭杜臆定爲云徑今依晉本作云岸與題相合薛道衡詩石濕曉云濃江總詩名山極歷覽勝地殊流連趙曰石堂夔州佳處煙是晨景作偏字者少理防古詩柔櫓鳴深江謝朓詩含淒泛廣川或以汝賢指鷗鳥於別王之意不合】

漫成一首【鶴注此是云安發船下防州時作】

江月去人只數尺風燈照夜欲三更【平聲】沙頭宿鷺聨拳靜【一作起】船尾跳【平聲】魚撥【方割切一作潑一作跋】刺【力達切】鳴【四句寫夜景一逺一近說江月謂江中月影風燈謂風檣掛燈宿鷺靜岸邊所見跳魚鳴水中所聞聨拳羣聚貌撥刺跳躍聲梁劉瑗詩月光移數尺方知夜已深謝莊翫月詩水鷺足聨拳謝靈運賦魚水深而撥刺】

客堂【杜臆謂客堂與客居不同系之大歷元年夔州詩內】

憶昨離【去聲】少【去聲】城而今異楚蜀捨舟復【扶又切】深山窅窕一林麓【首敍行蹤此客堂所山居也杜臆客堂非何客居客居前江後山此云深山林麓見別是一所當是移防後作故云捨舟復深山與遷居詩且就上微平合而棲泊云安乃追述往事其云舊疾載來言舟至夔州也成都爲蜀夔州爲楚】棲泊云安縣消中內相毒舊疾甘【一作廿】載【一作戴一作戰一作再】來衰年得無足【一作得弱足一作弱無足】死爲殊方鬼頭白免短促老馬終望雲南雁意在北別家長【子兩切】兒女欲起慚筋力【此敍客堂旅況客居老病縱死亦非夭折但思鄕念切無異老馬南雁耳長兒女作客已久慚筋力欲歸弗能矣疾而曰甘衰而曰足蓋以不死爲幸也風俗通司徒祝恬道得溫病友人謝著不通因載病而去古詩代馬思朔云】客堂序節攺具物對羈束石暄蕨芽紫渚秀蘆筍緑巴鶯【一作稼】紛未稀徼【一作要】麥早向熟悠悠日動江漠漠春辭木【此感客堂時景節換物新領下六句朱注鶯未稀而麥向熟正春去夏來之時次公云鶯當作稼未然後漢延篤書昧爽櫛梳坐於客堂李義府詩節序催難駐崔融詩具物昔未攺羈束旅困也陸璣詩疏蕨山菜初生似蒜莖紫墨色可食如葵謝靈運詩野蕨漸紫苞爾雅注葭一名蘆菼一名薍薍或謂之荻郭云今江東人呼蘆筍爲虇】臺郎選【去聲】才俊自顧亦已極前輩聲名人埋沒何所得居然綰章紱受性本幽獨平生憩息地必種數竿竹事業只濁醪營葺但艸屋【此憶成都往事郎官本取才俊得此爲極榮矣彼前輩聲名埋沒不少今何幸身綰章服乎無如性喜幽獨不耐供職而謝官耳平生四句卽幽獨之興杜臆種竹葺屋亦追敍前事非謂此客堂也朱注漢官儀尙書郎初從三署郎選詣尙書臺試每一郎闕則試五人先試牋奏初入臺稱郎中滿歲稱侍郎孔融薦禰衡表路粹嚴象以異才擢拜臺郎杜氏通典龍朔二年攺尙書省爲中臺後復爲尙書省亦謂之省臺章紱謂所服緋魚晉書王子猷所居必種竹自云不可一日無此君申涵光曰公之種竹出自髙人性情非效子猷也】上公有記者累【上聲】奏資薄祿主憂豈濟時身逺彌曠職修【一作循】文廟算正獻可天衢直尙想趨朝廷毫髮禆社稷形骸今若是進退委行色【末思歸朝以報主也目嚴公奏授一官常以主憂爲念惜乎身逺而職曠耳今廟堂正直欲還京以圖禆益其如形骸衰罷何進退兩難徒委之行色而已修文指君獻可指臣杜臆客居傷世亂客堂傷已病形骸今若是與舊病廿載來首尾相應此章起四句中八句前後三段各十句嚴武曾封鄭國公故曰上公記謂記念舊交後漢許後傳曠職屍官杜篤傳修文則財衍行武則士要孫武子兵未戰而廟算勝者得算多也左傳晏子曰君所謂可而有否焉臣獻其否以成其可君所謂否而有可焉臣獻其可以成其否曹植詩閶闔開天衢】

引水【鶴注大歷元年至防州作魯訔曰防俗無井以竹引山泉而飲蟠窟山腹間有至數百丈者】

月峽瞿唐云作頂亂石崢嶸俗無井云安沽水奴僕悲魚復移居心力省白帝城西萬竹蟠接筒引水喉不幹【音幹】人生流滯生理難斗水何直百憂寛【此爲夔俗引水而作也夔州取泉勝於云安沽水但旅況艱難一水未足以解憂耳上下兩韻分截寰宇記三峽謂巫峽巴峽明月峽惟明月峽在利州綿谷縣界又云明月峽在渝州巴縣東八十里華陽國誌巴郡江州縣有明月峽卽此水經注江水又東逕廣溪峽峽中有瞿唐黃龕二灘夏水回復溯沿所忌云作頂言地髙接云鶴曰夔與云安有鹽井而罕有鑿井汳泉者酉陽雜俎云安井自大江溯別派凢三十里近井十五里澄淸如鏡舟楫無虞近江十五里皆灘石險惡難於防溯天師翟幹祐於漢城山上結壇考召迫命羣龍諭以灘波之險使皆平之一夕之間風雷震擊十四里盡爲平潭惟一灘仍舊龍亦不至幹祐復嚴勅神吏追之又三日一女子至曰某所以不來者欲助天師廣濟物之功耳云安之貧民自江口負財貨至近井潭以給衣食者眾矣今若輕舟利涉平江無虞卽貧民無傭負之所絕衣食之路余寧險灘波以瞻傭負不能利舟楫以安富商也幹祐善其言使諸龍皆復其故風雷頃刻而長灘如舊洙曰漢地理誌魚復屬巴郡古庸國左傳文十年魚人逐楚師是也水經注江水又東逕魚復縣故城南故魚國也魚復卽唐奉節縣屬夔州白帝城在夔州府治東五里莊子期斗升水之活盧照鄰詩賴此百憂寛何直言當不得寛憂也】

示獠【魯皎切】奴阿段【鶴注前有引水詩此亦同時所作獠奴公之人以夔州獠種爲家僮耳困學記聞北史獠者南蠻別種無名字以長幼次第呼之丈夫稱阿謩阿段婦人稱阿夷阿等之類皆語之次第稱謂也】

山水蒼蒼落日曛竹竿裊裊細泉分郡人入夜爭餘瀝豎【一作稚】子尋源獨不聞病渴三更【平聲】回白首傳聲一注濕靑雲曾【音層】驚陶侃胡奴異怪爾常穿虎豹羣【此爲獠童引泉而作也上四引泉之事下則泉至而喜生注爭瀝不聞而尋源則往視世之狃小利而忽逺圖避獨勞而諉公事者其賢逺矣故詩特表之溍注傳聲一注狀其從髙下注也詩籊籊竹竿淳於髠曰持酒於前時賜餘瀝溫子升詩傳聲逓響何淒涼張九齡望瀑布詩灑流濕行雲此詩濕靑雲本之西王母吟虎豹爲羣烏雀與處】

【顧炎武曰子美久客四方未必盡擕經史一時用事不免有誤陶侃胡奴蓋謂士行有胡奴可比阿叚胡奴乃侃子範小字非奴也或曰當作陶峴胡奴事見甘澤謠澤州陳冡宰廷敬曰陶侃奴見僞蘇注及劉敬叔異苑薛夢符已辯其妄謬然其事卒不知所出舊有臆解陶侃或是陶峴峴彭澤之孫浮游江湖與孟彥深孟云卿焦遂共載人號水仙有昆侖奴名摩訶善泅水後峴投劍西塞江水命奴取久之奴支體磔裂浮於水上峴流涕回櫂賦詩自敍不復遊江湖峴旣公同時人其友又公之友異事新聞故公用之耳陶奴入水卒死蛟龍公奴入山宜防虎豹事相類侃峴音相近但峴事僻人因攺作侃也公嘗以時人姓名入詩如李白雲卿之類乂傳寫訛謬如周顒作何顒之類此說或亦可存】

上【上聲】白帝城【鶴注此當是大歷元年初至夔州時作王彥輔曰周魚復國秦置巴郡漢公孫述僭僞更曰白帝城唐攺夔州十道志述稱白帝以據西方色尙白也荊國圖經白帝城西臨大江東南髙二百丈西北髙一千丈水經注白帝山城周廻二百八十步北緣馬嶺接赤岬山其間平處南北相去八十五丈東西七十丈又東傍瀼溪卽以爲隍西南臨大江瞰之目惟馬嶺小差逶迆猶斬山爲路羊腸數轉然後得上全蜀總志白帝城在夔州府治東五里下卽西陵峽口大江漰騰澎湃信楚蜀咽喉劉禹錫夔州刺史防壁記夔初城於瀼西後周大總管龍門王述登白帝嘆曰此奇勢可居遂移府於今治所隋初楊素以越公領大總管又張大之】

城峻隨天壁樓髙望【一作更】女墻江流思夏后風至憶襄王老去聞悲角人扶報夕陽公孫初恃險躍馬意何長【上四登城懷古下四登城感時隨天壁依山建城也臨墻遙望起下二句楊徳周曰提出夏禹楚襄便足壓倒公孫子陽引出公孫躍馬又足折倒崔旰之徒妙在不直貶公孫而譏刺見於言外尢爲微婉黃生曰老去人扶寫題中上字正見作者登臨慿弔之槪若無五六則題意不完而詩人胸次眼光俱不出矣詩有悲角句故知公孫當指崔旰也杜臆意何長言𨿽負雄心而不能久據天壁謂壁髙挿天宋之問詩崖口眾山斷嵚岑聳天壁釋名城上垣謂之女墻言其卑小比之於城如女子之於丈夫古今注女墻城上小墻亦名睥睨郭璞江賦巴東之峽夏后疏鑿左傳見河洛者思禹功風賦楚襄王遊於蘭臺之宮有風颯然而至王乃披襟當之曰快哉此風詩度其夕陽後漢書公孫述字子陽更始時起兵討宗成王岑之亂破之遂有蜀土僭立爲帝都成都色尙白攺成都郭外舊倉爲白帝倉築城於魚復號曰白帝城述立十二年爲光武所滅蜀都賦臨谷爲塞因山爲障一人守隘萬夫莫向所謂恃險也又云公孫躍馬而稱帝】上【上聲】白帝城二首【黃鶴編在大歷元年蓋再登白帝城而作也故云一上一回新】

江城含變態一上【上聲】一回新天欲今朝山歸萬古春英雄餘事業衰邁久風塵取醉他鄕客相逢故國人兵戈猶擁蜀賦斂彊【丘兩切一作尙】輸秦不是煩形勝深愁【一作慙】畏損神【首章詠白帝城上四敍景下八感懷雨意含春所謂變態一新也公流落風塵方與故鄕人飲酒登眺忽見輸餉赴京者不覺觸目生愁因嘆云我非厭煩此間形勝特以愁來之故怕損神而卻步耳公之闗心民瘼如斯杜臆英雄餘事業謂此世界英雄盡有事業可爲惜以衰邁久混風塵耳亦因形勝而作此語兵戈蜀有崔旰之亂賦斂京師經吐蕃故也楚辭觀南人之變態何遜詩一上一惆悵唐髙瑾詩相看防取醉寧知還路賒庾信詩誰言舊國人到在他鄕別吳越春秋欲興兵戈以誅暴楚劉向新序晉文公曰孤多賦斂重刑罰劍閣銘形勝之地非親勿舉】

【盧世防曰此詩起四句見天地之心知雨暘之性窮新舊之變領山水之神俱能朗朗寫出余謂登髙而開道眼者此也唐子西文錄少陵秦中記行詩如江間饒奇石未爲極勝到暝色帶逺客則不可及已上白帝城詩雲天欲今朝雨山歸萬古春蓋絕唱也予惠州詩亦雲雨在時時黒春歸處處靑又云片雲明外暗斜日雨邊晴山轉秋光曲川長暝色橫皆間中所得句也】

白帝空祠廟孤云自往來江山城宛轉棟宇客徘徊勇略今何在當年亦壯哉後人將酒肉虛殿日塵埃谷鳥鳴還過林花落又開多慙病無力騎馬入靑苔【次章詠白帝廟上八廟中弔古下四撫景自傷公於先主武侯說得英爽赫奕千載如生此云勇略今何在當年亦壯哉嘆其隨死而俱冺也杜臆病無力何足爲慚亦對勇壯而云然耳方輿勝覽白帝廟在奉節縣東八里舊城內鮑照詩宛轉燭廻梁馬援傳才明勇略非人敵也】

陪諸公上【上聲】白帝城頭【一作樓】宴越公堂之作【鶴注編在大歷元年春晚作原注越公楊素也有堂在城上畫像尙存李貽孫夔州都督府記白帝城東南斗上二百七十步得白帝廟又有越公堂在廟南而少西隋越公素所建奇構隆敵內無撐柱夐視中脊邈不可度五逾甲子無土木之隙見其人之瓌傑也朱注詩言柱穿棧缺而記云無土木之隙疑記語未足信】

此堂存古制【一作制】城上俯江郊落構垂雲雨荒堦蔓艸茅柱穿蜂澑蜜棧缺燕添巢【上詠越公堂景落構屋檐頽落垂雲雨言其髙蔓艸茅言其荒蜂澑蜜春气融燕添巢新入堂也鮑照詩江郊靄微明朱注閣木曰棧】坐接春杯气心傷艷蘂梢英靈如過隙宴衎願投膠莫問東流水【一作水淸淺】生涯未卽拋【下詠陪宴情事艷蘂易謝起英靈過隙宴衎投膠當及春歡飲生涯未拋不能捨夔州而東下也此章上下各六句莊子人生天地間若白駒之過隙詩嘉賓式燕以衎古樂府以膠投漆中誰能別離此】

白帝城最髙樓【鶴注此亦大歷元年作題曰最髙樓則非前所賦白帝城樓與白帝樓也】

城尖徑仄【舊作昃非一作翼】旌斾愁獨立縹緲之飛樓峽坼云霾龍虎臥【一作睡】江淸日抱黿鼉遊扶桑西枝對【一作封】斷石弱水東影隨長流杖藜嘆世者誰子泣血迸空回白頭【首寫樓髙次聨近景三聨逺景皆獨立所想見者末乃感慨當世尖城角也徑步道也旌斾亦愁言其髙而且險也韓廷延云云霾坼峽山水盤拏有似龍虎之臥日抱淸江灘石波蕩恍如黿鼉之遊與江光隠見黿鼉窟石勢參差烏鵲橋同一句法皆登髙臨深極形客疑似之狀耳朱注峽之髙可望扶桑西向江之逺可接弱水東流與朱崖著亳髮碧海吹衣裳同義海賦神仙縹緲庾信詩暗石疑藏虎磐根似臥龍曹植詩東觀扶桑曜西臨弱水流是正言東西也此詩扶桑西枝是就東言西弱水東影是就西言東山海經大荒之中暘谷上有扶桑十日所浴居水中有大水九日居下枝一日居上枝禹貢弱水旣西淮南子弱水自窮石注窮石在張掖北其水弱不能出羽阮籍詩所憐者誰子丁儀寡婦賦涕流迸以琳瑯字書迸散走也】

【王嗣奭曰此詩眞作驚人語是緣憂世之心發之以自消其壘塊嘆世二字爲一章之綱泣血迸空起於嘆世以迸空寫髙樓落想尢奇黃生曰城尖徑仄與花近髙樓寓慨一也花近髙樓以傷心而直陳其事城尖徑仄以泣血而微見其辭直陳其事不失和平溫厚之音微見其辭翻成激楚悲壯之響若以本集較之花近髙樓正聲第一城尖徑仄變聲第一又曰拗律本歌行變體故次句得用之字鄭縣亭子澗之濱亦然東自扶桑西及弱水所包世界甚濶故下有嘆世句】

武侯廟【鶴注此指夔州之廟故云空山艸木長當是大歷元年作張震武侯祠堂記唐夔州治白帝武侯廟在西郊張溍曰此處兩絕句足盡武侯一生心事】

遺廟丹靑落【一作古】空山艸木長猶聞辭後主不復【扶又切】臥南陽【上二詠廟下二武侯朱注此詩後二語人無解者武侯爲昭烈驅馳未見其忠惟當後主昏庸而盡瘁出師不復有歸臥南陽之意此則雲霄萬古者耳曰猶聞者空山精爽如或聞之也王逸魯靈光殿賦托之丹靑陶潛詩孟夏艸木長蜀志後主建興五年亮率諸軍北駐漢中臨發上表又徐庶謂先主曰諸葛孔明臥龍也將軍豈願見之乎蜀志注漢晉春秋云亮家於南陽之鄧縣在襄陽城西二十里號曰隆中荊州圖副云鄧城舊縣西南一里隔沔有諸葛亮宅是漢昭烈三顧處一曰南陽是襄陽墟名非南陽郡也】

八陣圗【鶴注此當是大歷元年初至夔州時作寰宇記八陣圖在奉節縣西南七里荊州圖副云永安宮南一里渚下平磧上有孔明八陣圖聚細石爲之各髙五尺廣十圍歷然碁布縦橫相當中間相去九尺正中開南北巷悉廣五尺凢六十四聚或爲人散亂及爲夏水所沒冬時水退復依然如故】

功蓋三分國名成八陣圖江流石不轉遺恨失吞吳【江流石不轉此陣圖之垂名千載者所恨吞吳失計以致三分功業中遭跌挫耳下二句用分應東坡志林嘗夢子美謂僕世人多誤防吾八陣圖詩以爲先主武侯欲與闗公報仇故恨不能滅吳非也吾意本謂吳蜀唇齒之國不當相圖晉之能取蜀者以蜀有吞吳之志以此爲恨耳朱注史昭烈敗秭歸諸葛亮曰法孝直若在必能制主上東行就使東行必不傾危觀此則徵吳非孔明意也子美此詩正謂孔明不能止徵吳之舉致秭歸挫辱爲生平遺恨東坡之說殊非劉逴曰孔明以蓋世奇才制爲江上陣圖至今不磨使先主能用其陣法何至連營七百里敗績於猇亭哉欲吞吳而不知陣法是則當時之遺恨也今按下句有四說以不能滅吳爲恨此舊說也以先主之徵吳爲恨此東坡說也不能制主上東行而自以爲恨此杜臆朱注說也以不能用陣法而致吞吳失師此劉氏之說也蒯通傳功蓋天下者不賞出師表今天下三分益州罷獘樂毅書蚤知之士名成而不毀舊注陣勢八天地風雲飛龍翔鳥虎翼蛇盤也湛方生詩盻江流兮洋洋詩我心匪石不可轉也後漢王常傳死無遺恨蜀志卻正釋譏吞嚼八區】

【附考東坡志林諸葛造八陣圖於魚復平沙之上壘石爲八行相去二丈桓溫徵譙縦見之曰此常山蛇勢也文武皆莫識吾常過之自山上俯視百餘丈凢八行爲六十四蕝蕝正圜不見凹凸處如日中蓋影及就視皆卵石漫漫不可辯甚可怪也劉禹錫嘉話錄夔州西市俯臨江沙下有諸葛亮八陣圖聚石分布宛然猶存峽水大時三蜀雪消之際湧滉漾大木十圍枯槎百丈隨波而下及乎水落川平萬物皆失故態諸葛小石之堆標聚行列依然如是者近六百年迨今不動成都圖經武侯八陣有三在夔者六十有四方陣法也在彌牟鎭者二十有八當頭陣法也在棋盤市者二百五十有六下營陣法也承嘉薛氏云武侯之圖可見者三一在沔陽之髙平舊壘一在廣都之八陣鄕一在魚復永安宮南江灘水上在髙平者自酈道元已言傾褫難識在廣都者隆土爲基魁以江石四門二首六十四魁八八成行兩陣俱立陣周四百七十二步其魁百有二十在魚復者因江爲勢積石慿流前蔽壁門後依卻月縦橫皆八魁間二丈偃月內面九六鱗差廣都舊無聞焉惟見於李膺益州記其言魁行皆八才舉其半趙撲成都記稱耆老之說云爲江石兵數魁應六十四卦則知兩陣二首之意以體乾坤門戶法象之所由生也然其陣居平地東於門壁營陣之法具而奇正之道蘊魚復陣於江路因水成形七八以爲經九六以爲緯體方於八陣形圓於卻月壁門可以觀營陣之勢卻月可以識奇正之變故𨿽長江東注夏流湍駛轟雷奔馬不足以擬其勢回山捲石不足以言其怒峩峩八陣實激其衝歷年千數未嘗回撓故桓溫以爲常山之蛇杜甫偉其江流而不轉也王昱曰陣勢八二革二金爲天三革三金爲地二革三金爲風三革二金爲云四革三金爲龍三革四金爲虎四革五金爲鳥五革四金爲蛇】

曉望白帝城鹽山【鶴注謂大歷元年春作蓋以二年之春公已遷居赤甲矣杜臆詩題當作白帝城曉望鹽山水經注廣谿峽乃三峽之首其間三十里頽巖倚木山上有神淵淵北有白鹽崖髙可千餘丈俯臨神淵土人見其髙白故因名之方輿勝覽白鹽山在州城東十七里】

徐步擕斑杖看【平聲】山仰白頭翠深開斷壁紅【一作江】逺結飛樓日出淸【一作寒】江望暄和散旅愁春城見松雪始擬進歸舟【上四曉望之景下四望中之興壁切山樓切城皆仰頭所見者斷壁開處見其深翠飛樓結處見其逺紅此用倒裝法杜臆城中見日初出從淸江而望此山兼以日气暄和眞足散旅人之愁旅人以卽次爲安謂其堪卜居也春城焉得有雪亦謂鹽山似之見此佳景而始擬進舟有不忍恝然之意後入宅詩云斷崖當白鹽又移東屯云白鹽危嶠北公蓋眷眷於此山矣此詩上四句整對下四句散行與早花詩同屬變化之格斑杖斑竹杖也梁到漑有贈任新安斑竹杖詩隋焬帝詩飛樓倚觀軒若驚杜臆地誌白鹽山有夷溪夷水出焉水色淸照十丈名爲淸江申涵光曰暄和散旅愁是客中情事此與陽和不散窮愁恨各有妙理顏延之詩山明見松雪歸舟本擬出峽今盻望鹽山而特進舟也謝朓詩天際識歸舟】灩澦堆【鶴注此當是大歷元年作時崔旰未寧故云干戈解防寰宇記灩澦堆在夔州之西蜀江中心夏水漲半沒冬水淺出二十餘丈】

巨石【一作積】水中央江寒出水長沈牛答雲雨如馬戒舟航天意存傾覆【音福】神功接混茫干戈連解防行止憶垂堂【上六詠堆下二敍懷舟人過此必沈牛以祭者蓋見堆溺如馬而有戒心耳此皆天意所在欲使行舟者知所傾覆故造物神功特畱此石以接於混茫水中也連解防自成都云安而下至夔州杜臆行則憂險止則憂亂皆有垂堂之慮髙唐賦巨石溺溺之瀺灂兮公詩雲起檣必椎牛可證沈牛爲行舟而設子虛賦沈牛塵麋注沈牛水牛也此借用其字但義亦相通水牛所以稱沈牛者以其喜入水也公靈湫詩曾祝沈豪牛祭法山林川谷丘陵能出雲雨見怪物者皆曰神水經注廣溪峽中瞿塘灘上有神廟至靈驗商旅上下饗薦不輟世說灩澦如象瞿唐莫上灩澦如馬瞿唐莫下峽人以此爲水淮南子托於舟航之上後漢鄧陟疏追觀前世傾覆之誡魏收詩導水偪神功春秋繁露水則源泉混混茫茫晝夜不竭何】

【遜詩解防及朝風謝恵連詩如何阻行止袁盎傳千金之子坐不垂堂】

【黃生曰此詩天道神靈人事物理貫穿爛熟又說得玲瓏宛轉自非腹笥與手筆兼具者不能道隻字俯視三唐獨步千古誠非偶然】

【李祥長曰少陵夔蜀山水詩在劍閣以前皆五古在瞿唐以後多五律各盡山水之奇毎讀一句令人如目見山水而又得山水之所以然總由源本深厚窺見廣大意無有窮極耳】

老病【鶴注詩云老病巫山裏當是大歷元年夔州作蓋是年春晚方自云安遷夔州】

老病巫山裏稽畱楚客中藥殘他日裹花發去年叢夜足霑沙雨春多逆水風合分雙賜筆猶作一飄蓬【老病稽畱意用雙提藥殘句承老病花發句承稽畱夜雨逆風難於出峽故有飄蓬之嘆往日藥裹今用之已殘去年叢枝當眷而花發舊注謂公兩經花放者非公自去年秋方至云安也合猶當也後漢書太原閔仲叔家居安邑老病家貧焦氏易林行者稽畱賜筆見十四卷赤管注沈佺期詩恵移雙賜筆恩降五時衣】近聞【唐書永泰元年十月郭子儀與回紇定約共擊退吐蕃時僕固名臣及黨項帥皆來降大歷元年二月命楊濟修好吐蕃吐蕃遣首領論泣陵來朝此詩蓋記其事】

近聞犬戎逺遁逃牧馬不敢侵臨洮渭水逶迆白日靜隴山蕭瑟秋云髙崆峒五原亦無事北庭數【音朔】有闗中使【去聲】似聞贊普更求親舅甥和好【去聲】應【平聲】難棄【此詩記吐蕃之修好也渭水隴山內地淸靜崆峒五原邊外宴寧北庭使至吐蕃通和也鶴注通鑑與新舊史皆云永泰元年三月庚戌吐蕃請和詔宰臣元載杜鴻漸與吐蕃使同盟於唐興寺而不載請和之辭意是復來求親而史失之漢書匈奴聞漢兵大出老弱奔走驅畜產逺遁逃賈誼過秦論胡人不敢南下而牧馬鶴注臨洮唐郡名而岷州亦有臨洮皆屬隴右舊史寶應元年十二月吐蕃防臨洮通鑑廣徳元年十二月入大震闗盡取隴右之地京兆有渭南縣唐志隴山在渭州西南隴山有六盤闗西北五里有吐蕃防盟壇崆峒占原州岷州五原謂鹽州也唐書鹽州五原郡屬闗內道元和郡國志五原者龍遊原乞地千原靑嶺原岢嵐貞原橫槽原朱注地誌崆峒有三此與五原並舉當指在平涼者言之五原今楡林地直長安西北與靈州接壤先是僕固懷恩自靈州合吐蕃回紇入寇今吐蕃敗走故崆峒五原皆無事也通鑑北庭節度統瀚海天山伊吾三軍屯伊西二州境薛夢符曰吐蕃傳其俗謂彊雄者曰贊大夫曰普故號君長曰贊普唐書貞觀十五年文成公主下降吐蕃景龍二年金城公主復降吐蕃開元二年贊普乞和親上書言許與通聘卽日舅甥如初】負薪行【鶴注此及下章當是大歷元年初至夔州時見其習俗而作史滑稽傳負薪而食】

夔州處【上聲】女髮半華四十五十無夫家更遭防【去聲】亂嫁不售一生抱恨長【一作堪】咨嗟【此傷夔女之愆期不嫁者杜臆防亂嫁不售蓋男子陣亡無娶者白帖處女室子也類苑無鹽女姓鐘離名春貎醜嫁不售】土風坐男使女立男【一作應】當門戶【英華作應門當戶】女出入十有【一作猶】八九負薪歸賣薪得錢應【一作當】供給至老雙鬟【一作環】只垂頸野花山葉銀釵並筋力登危集市門死生射【音石】利兼鹽井【此備敍夔女之苦杜臆登危采薪集市賣錢以供給一家且不顧死生而兼負鹽井其勞苦極矣然野花山葉比於銀釵則當之者以爲固然而忘其苦矣此尢可悲也陸機詩土風淸且嘉傅豫章行男兒當門戶墮地自生神古詩健婦持門戶亦勝一丈夫吳越春秋鬻薪之女陸遊入蜀記峽中負物賣率多婦人未嫁者爲同心髻髙二尺挿銀釵至六隻後挿象牙梳如手大抱朴子登危涉險蜀都賦乘時射利財丰巨萬】面妝首飾雜啼痕地褊衣寒困石根若道【去聲】巫山女麤醜何得北【一作此】有昭君邨【此見其形容困悴而爲憫惜之辭鶴注負薪行言夔州之女故以昭君村結之依詩三韻分爲三段】

最能行【杜臆劉湏溪以最能爲水手之稱良是】

峽中丈夫絕輕死少在公門多在水富豪有錢駕大【可舟加我切】貧窮取給行艓【音叶】子【此譏夔人之冒險趨利者少公門不爲胥吏多在水惟習行舟東觀漢記吳漢勤勤不離公門文選注公門職事之門也方言南楚江湖湘凢船大者謂之舸朱注杜田補遺艓小舟名言輕如葉也切韻玉篇並不載按王智深宋記司空劉休範舉兵潛作艦艓戴暠釣竿詩蕖花裝小艓公用字所本】小兒學問止論【平聲】語大兒結束隨商旅欹防側柂入波濤撇漩【去聲一作旋】梢濆【音奮】無險阻朝發白帝暮江陵頃來目擊信有徵瞿唐漫天虎須【一作眼】怒歸州長【子兩切】年行【一作與】最能【此備言在水能事欹防二句言操舟習熟朝辭二句言行舟神速歷瞿唐虎須而無恙故以最能見稱杜臆小兒大兒不作兩人說言其自幼而長也通鑑隋記蔡王智積有五男止教讀論語不令交通賓客江賦漩澴滎瀯渨防濆瀑李善曰皆波浪回旋噴湧而起之貎舊注撇拂也與撆同梢搖也於漩則撇於濆則梢王周峽船具詩序峽中湍浚激石忽發者謂之濆沲洑而漩者謂之腦李實曰今川語漩濆皆去聲撇猶過捎者用梢撥之而度左峴曰蜀諺云濆起如屋漩下而井蓋濆髙湧而中虛漩急轉而深沒濆可避漩不可避行舟者遇漩則撇開遇濆則捎過也盛之荊州記朝發白帝暮到江陵其間千二百里𨿽乘奔禦風不以疾也杜臆朝發白帝暮到江陵此本庾信水經注江水乂經虎須灘灘水廣大夏斷行旅又東逕羊腸虎臂灘全蜀總志虎須潭在夔州府治西宋景文筆記蜀人謂柂師爲長年三老入蜀記長年三老梢公是也】此鄕之人器【一作气】量窄悞競南風疎北客若道【去聲】士【一作土】無英俊才何得山有屈原宅【此因人情澆薄而致激厲之語鶴注最能行傷夔州之男故以屈原宅結之此亦用三韻次段卻兼兩韻水經注袁山松曰歸鄕山秀水淸故出儁異地險流絕故其性亦隘左傳南風不競地主恃彊故疎慢北客水經注秭歸縣故歸鄕縣北一百六十里有屈原故宅累石爲屋基今其地曰樂平裏宅之東北六十里有女嬃廟搗衣石猶存】

【王嗣奭曰二詩爲夔州風俗惡薄而發末引昭君屈原又爲夔州解嘲筆端遊戲如此】

寄韋有夏郎中【黃鶴編在大歷元年防州詩內潘淳曰顏魯公東方朔碑陰有朝城主簿韋有夏殆斯人耶】

省郎憂病士書信有柴胡飲子頻通汗懷君想報珠親知天畔少藥餌【一作味】峽中無歸楫生衣臥春鷗洗翅呼猶聞上【上聲】急水早作取平塗萬里皇華使【去聲】爲僚記腐儒【上四謝韋來書中四臥峽思歸下則待韋於夔州也王洙曰蜀本產藥峽俗信禱祠而不服藥故藥味常少杜臆楫生水衣而猶臥波乃春鷗洗翅若欲呼我去矣兩句自爲照應急水謂峽江平塗謂夔州皇華指韋腐儒自謂爲僚同爲省郎也古人稱湯藥爲飲子孫眞人有甘露飲子此詩指柴胡飲子也柴胡性能發汗王融詩懷君首如疾四愁詩何以報之明月珠謝朓詩浩蕩別親知師氏曰夔峽間多險阻惟州中稍平公詩雲林中才有地峽外更無天詩皇皇者華注君遣使臣也左傳同官爲僚】

【師氏注仇池翁云沈佺期回波詞姓名𨿽防齒錄袍笏未服牙緋少陵以飲子對懷君亦齒錄牙緋之比也又古今詩話云古之文章自應律度未嘗以音韻爲主自沈約增崇韻學之後詩家體制漸多始有蹉對假對雙聲疊韻之類如自朱邪之狼狽致赤子之流離赤對朱邪對子狼狽流離乃獸名對鳥名也】峽中覽物【鶴注當是大歷元年在夔州作邢劭詩覽物惜時形】

曾【音層】爲掾吏趨三輔憶在潼闗詩興【去聲】多巫峽忽如瞻華【去聲】嶽蜀江猶似見黃河舟中得病移衾枕洞口經春長【子兩切】薜蘿形勝有餘風土惡幾時回首一髙歌【此公在峽而思鄕也上四追憶華州下四峽中有感向貶司功而詩興偏多以華嶽黃河足引壯思也今峽江相似而臥病經春無復前此興防矣蓋此間形勝𨿽佳風土殊惡幾時得回首北歸仍動長歌之興乎題曰覽物指山水言舟中承江洞口承峽形勝在此風土亦在此移衾枕捨舟登岸也趙曰公曾爲華州司功故曰掾吏三輔京兆扶風馮翊也華屬扶風希曰潼闗在華陰縣卽桃林之塞華嶽在其地黃河亦經華而東庾信枯樹賦橫洞口而傾臥謝靈運詩想見山阿人薜蘿若在眼陳允錫注洞口五溪之口風謂其俗雜夷土謂其地多瘴後漢唐羌疏南州土惡】

【杜詩巫峽忽如瞻華嶽蜀江猶似見黃河此在峽而憶華州也白樂天九江春望詩云鑪煙豈異終南色盆艸寧殊渭北春蘇子瞻橫翠閣詩云已見西湖懷濯錦更看橫翠憶峨嵋其句意皆本於少陵朱瀚曰初聨語平巫峽華嶽首尾癡肥怱如猶似親筆庸滑瞻見二字不免合掌第五似病呈移字亦晦洞口指何地未明七八句亦近庸率斷非少陵眞筆】

憶鄭南【梁氏編在大歷元年朱注舊作憶鄭南玭玭浦眠切珠名吳若注玭疑作玼音泚玉色鮮潔也按鄭南華州鄭縣之南詳詩意只是憶鄭南寺舊遊耳趙雲師民瞻削去玭字艸堂本作憶鄭南】

鄭南伏毒寺【舊作守趙定作寺】瀟灑到江心石影銜珠閣泉聲帶玉琴風杉曾【音層】曙倚云嶠憶春臨萬里蒼茫【一作蒼浪】外【一作水】龍蛇只自深【上四憶寺中之景下傷舊遊難得也寺在江中故气象瀟灑珠閣閣有珠簾玉琴泉響若琴逺注峽水蒼茫徒爲龍蛇深窟不似鄭南江心之瀟灑此句廻應蔡曰伏毒寺在華州鄭縣劉禹錫別集云舅氏牧華州前後由華覲謁陪登伏毒寺曽題詩於梁云曾作闗中客頻經伏毒巖晴煙沙苑樹曉日渭川防陸機詩飛泉潄鳴玉江淹去故鄕賦撫玉琴兮何親云嶠注見本卷】贈崔十三評事公輔【單復編在大歷元年今姑仍之題云評事而篇中言羽林言入幕崔蓋先爲評事繼膺幕僚後以元戎之薦補羽林軍職也張逺注評事爲公諸舅之子題下疑脫弟字】

飄颻【一作飄飄】西極馬來自渥窪池颯飁【似立切】寒【一作定一作鄧】山桂低徊風雨枝我聞龍正直道屈爾何爲且有元戎命悲歌識者知【一作誰從崔敍起馬來渥窪比崔之才俊桂摧風雨比崔之困抑龍屈當伸而元戎見知言崔之遭遇三用比諭意各不同杜臆元戎不記其名蓋薦崔使教練羽林者悲歌謂崔有憂世之心漢禮樂志天馬來從西極漢郊祠歌馬生渥窪水中唐韻颯飁大風也謝靈運入華子岡詩南州實炎徳桂水淩寒山】官聨辭冗長【去聲】行路徙【一作洗】欹危脫劍主人贈去防春色隨陰沈鐵鳳闕教練羽林兒【此送崔還朝辭冗長離散職徙欹危將出峽贈在元戎去指評事鳳闕謂宮殿羽林乃衛士朱注評事掌出使推按不爲冗官此云官聨辭冗長下云教練羽林兒蓋崔自外僚徵入朝爲羽林幕職評事恐是兼官或先曾以評事貶斥者申屠嘉傳冗官居其中師古曰冗散輩也文賦固無取乎冗長鄭曰長直亮切吳越春秋伍子胥解劍贈】

【漁父文心雕龍天髙气淸陰沈之气逺漢書建章宮東則鳳闕髙二十餘丈西都賦注圓闕上作鐵鳳凰令張兩翼舉頭敷尾陸倕石闗銘銅雀鐵鳳之工漢宣帝紀羽林孤兒注天有羽林星林諭若林木之盛羽有羽翼鷙擊之意故以名武官焉百官表取從軍死事者之子養羽林官教以五兵號曰羽林孤兒】天子朝【音潮】侵早雲臺仗數【音朔】移分軍應【平聲】供給百姓日支離黠吏因封已公才或守雌【此則有慨時事杜臆朝侵早世亂多事仗數移乘輿播遷供給謂軍需之急支離謂民力已罷封已有害於民者守雌無益於民者二語說盡官曹之獘公才泛言在位者不指崔君國語叔向曰引黨以封已注封厚也晉書孔愉有公才而無公望老子知其雄守其雌】燕【平聲】王買【一作賈】駿骨渭老得熊羆活國名公在拜壇羣寇疑冰壺動瑤碧野水失蛟螭【此謂元戎得以靖亂駿骨熊羆言主帥能用崔名公卽指元戎羣寇驚疑則國多全活矣冰壺句言將令肅淸野水句言餘孽銷除戰國策涓人爲君求千里馬馬已死買其骨五百金返以報君大怒涓人曰死馬且買之況生馬乎不三年千里馬至者三渭老熊羆注見三卷南史王廣之子珍國爲南譙太守髙帝手敇云愛人活國甚副吾意拜壇用漢髙拜韓信事逺注冰壺卽冰雪靜聰明意鮑照詩淸如玉壺冰】入幕諸彥集【一作聚】渴賢髙選【去聲】宜鶱騰坐可致九萬起於斯復【扶又切】進出矛防昭然開鼎彛【此謂崔公能顯功業杜臆崔蓋先入幕而後被薦引也鶱騰二句比其名位之逺大復進再陞遷也矛防謂専閫鼎彛謂勒功此又望其將來也鮑照別賦捨金閏之諸彥孔叢子子思對魯穆公曰君若饑渴待賢納用其謀潘嶽傳楊駿輔政髙選吏佐孟子可坐而致也莊子摶扶搖而上者九萬里世說見鐘士季如觀武庫但覩矛防任昉序功銘鼎彛】防看【平聲】之子貴嘆及老夫衰豈但江曾【音層】決還思霧一披暗塵生古鏡拂匣照西施舅氏多人物無慙困翮垂【末贈別而致稱羨之意昔聽崔談論如懸河之注今想其丰采如披云見天其先屈而後伸又如拭塵照面矣舅氏之門多材如此亦何慙困抑乎末蓋幸之也此亦三用比諭與起處相應此章首尾各八句中四段各六句莊子決西江之水而活汝世說衛瓘見樂廣曰若披雲霧覩靑天鮑照詩明鏡塵匣中杜臆舊注皆以崔爲公舅氏今詩中稱崔爲之子自稱爲老夫其非甥舅可知後有毒熱簡崔評事十六弟詩亦自稱老夫而稱崔爲內弟又知二評事皆公中表以生於舅家故云舅氏多人物耳】

奉寄李十五祕書文嶷二首【鶴注當是大歷元年夏在防州作】

避暑云安縣秋風早下【去聲】來暫畱【刋作之】魚復浦同過楚王臺猿鳥千崖窄江湖萬里開竹枝歌未好畫舸莫【陳作且】遲【一作輕】回【此章望李至防乃寄詩本意李往云安公在魚復約其下來畱浦同過臺而出峽也千崖窄指峽中萬里開望荊門朱注莫遲回促其早至而出峽張正見詩林光稱避暑寰宇記奉節縣北三十里有赤田城舊魚復縣故基也楚宮在巫山縣西二百步陽臺古城內卽襄王所遊之地陽雲臺髙一百二十丈南枕長江朱注舊注竹枝歌巴渝之遺音惟峽人善唱劉禹錫竹枝詞序建平裏中兒聯歌竹枝吹短笛擊鼔以赴節歌者揚袂雜舞以曲多爲賢音中黃鐘之羽其卒章激訐如吳聲何宇度談資竹枝歌淒惋悲怨蘇長公云有楚人哀屈弔賈之遺聲焉鶴林玉露載宋時三峽猶能歌之今則亡矣徐陵詩畫舸圖仙獸】

行李千金贈衣冠八尺身飛騰知有策意度不無神班秩兼通貴公侯出異人成負文彩世業豈沈淪【次章稱美李公致期望之意上四言气槪不羣而才品出眾所謂異人也祕書朝官故云通貴凝乃宗室故云公侯元成世業謂其能致相位而光先業觀末二句知凝之父蓋嘗顯逹於朝者左傳行李之往來注云行李使人也杜臆千金贈見交遊之廣前漢書陸賈傳尉佗賜賈槖中裝直千金郭泰傳身長八尺容貌魁偉飛騰猶韓文言飛黃騰踏之意楚辭吾令鳳凰飛騰兮意度謂意思度量語林諸葛子瑜有容貌思度一時服其雅量或云意度不無神言料事如神韓非子前識者無緣而忘意度後說度音鐸唐制祕書郎從六品上故曰通貴左傳公侯之子必復其始漢書韋元成韋賢之少子爲相七年守正持重不及於父而文彩過之】

雷【此記旱雷也鶴編在大歷元年舊史是年春旱至六月庚子始雨】

大旱山嶽焦宻云復【扶又切】無雨【一云覆無雨】南方瘴癘地罹此農事苦封內必舞雩峽中喧擊鼓眞龍竟寂寞土梗空僂【音呂】俯【他本作俯僂】吁嗟公私病稅斂缺不補故老仰面啼瘡痍向誰數【所主切從歳旱農憂敍起此條封內四句祈雨之事承大旱無雨吁嗟四句憂旱之情承南方農苦莊子大旱金石流土山焦而不熱易宻雲不雨自我西郊晉武帝詔農夫苦其業周禮司巫國大旱則率巫而舞雩神農求雨書祈雨不雨則暴巫暴巫而不雨則積薪擊鼓而焚山莊子葉公非好眞龍也許愼淮南子注湯遭大旱作土龍以象雲從龍魏文侯曰吾所學者土梗耳田子】

【方篇猶土人也遭雨則壊左傳一命而僂再命而傴三命而俯僂俯言鞠躬求神詩雨我公田遂及我私孟子薄稅斂季布傳瘡防未瘳】暴【步卜切】尫或前聞鞭石【張逺作石舊作巫】非

稽古請先偃甲兵處【上聲】分【音問】聽人主萬邦但各業一物休盡取水旱其數【一云數至】然堯湯免親覩上天鑠金石羣盜亂豺虎二者存一端愆陽不猶愈【此感傷時事上六言救旱之道下六乃慰農之意暴尫鞭石非所以弭災方鎭能息兵薄斂庶足上格天心朱注水旱之數堯湯不免今亢陽𨿽酷不猶愈於盜賊乎左傳僖二十一年夏旱公欲焚巫尫臧文仲曰非旱備也注尫者瘠病之人其面上向俗謂天哀其病恐雨入其鼻故爲之旱所以公欲焚之記歲早穆公召縣子而問曰天久不雨吾欲暴尫而奚若曰天則不雨而暴人之疾子虐母乃不可與記何居乎我未之前聞遠注巫字疑石字誤初學雜記宜都郡二大石鞭陽石則晴鞭陰石則雨信詩鞭石未成雨記古人與稽難蜀父老丈以偃甲兵於此晉書謝安謂桓沖曰朝廷處分已定荀悅漢記堯湯水旱者天數也史記堯之時用鯀治水九年而水不息說苑湯之時大旱七年雒圻川竭招魂十日代出流金鑠石詩家有省字法毛詩不顯惟徳是云豈不顯此詩免親覩是言不免親覩左春無愆陽夏無伏陰】昨宵殷【上聲】其雷風過齊萬弩復【扶又切】吹霾翳散虛覺神靈聚气暍【音�】腸胃融汗濕【一作滋】衣裳污【上聲一作腐】吾衰尢【一作猶】計拙【一作拙計】失望築場圃【此正寫旱雷景事上四仍應大旱二句下四仍應南方二句風散霾翳而不雨故虛覺神靈之聚此章前二段各十二句後段八句收詩殷其雷在南山之陽史記孫臏萬弩齊發九歌東風飄兮神靈雨暍暑也融謂腹瀉劉向新序扁鵲曰君之疾在腸冑詩九月築場圃注春夏爲圃秋冬爲場】

火【鶴注編在大歷元年秋防州作原注楚俗大旱則焚山擊鼔有合神農書】

楚【一作焚】山經月火大旱則斯舉舊俗燒蛟【一作】龍驚惶致雷雨【此先敍舉火之由杜臆名勝志引水經注云廣溪峽乃三峽之首其間三十里頽巖水厥殆交北岸山上有神淵淵北有白鹽崖髙可千餘丈俯臨神淵天旱燃火岸上推其燼下穢神淵則降雨又常璩以縣有山澤水神旱時鳴鼓請雨必應嘉澤蜀都賦所謂應鳴鼔而興雨也題下注云楚俗大旱則焚山擊鼓乃兼引之此皆流俗之談而公以熒侮辟之宋武帝詩楚山帶舊苑易雷雨作解】爆【皮教切】嵌【丘銜切】魑魅泣崩凍嵐陰昈【侯古切】羅落沸百根源皆太【一作萬】古靑林一燼雲气無處所【此言日中之火徹於山林韻防嵌巖山險貌潘尼火賦山陵爲之崩弛川澤爲之湧沸此崩凍二句所本邵注嵐山气陰山背也西京賦漸臺立於中央赫昈昈以敞李善引埤蒼曰昈赤文也朱注積凍之地爲火所崩迫故嵐陰皆有赤光莊子胠篋削格羅落置罘之智多則獸亂於澤矣邵注火焚山木周圍隕落故水盡爲沸驣三墳太古之人皆壽髙唐賦風止雨霽雲無處所】入夜殊【黃作珠】赫然新秋照牛女風吹巨焰作河漢【正異定作漢一作掉一作倓】騰【一作勝】煙柱【柱與拄通】勢欲焚昆侖光彌焮【香靳切】洲渚【此言夜間之火猛熾於上下鶴注舊書大歷元年三月不雨至於六月詩云新秋照牛女殆是山南入秋猶未雨也朱注河掉蔡氏作河漢之掉此解未安正異作河漢爲是或本作河淡乃漢字之訛耳煙柱果有所出否恐是煙拄謂煙气直拄河漢也宋吳思純聨句無風煙熖直可證此句之意書火炎昆岡玉石俱焚左傳行火所焮焮火气所炙】腥至焦長蛇聲吼【一作吼爭】猛虎神物已髙飛不【一作只】見石與土【此言蛟龍避火而去不能爲雨也盧注聞鮏气知長蛇已焦聽吼聲知猛虎受纒朱注蛟龍髙飛土石不礙貴耳集古傳龍不見石人不見風魚不見水】爾寧要【平聲】謗讟慿此近熒侮薄闗長【子兩切】吏憂甚昧至精主逺遷誰撲滅將恐及環堵流汗臥江亭更【平聲】深气如縷【未言燃火無救於旱徒增炎熱耳爾寧二句責防民之誣妄薄闗二句譏有司之失職逺遷四句自嘆旅中畏火朱注言爾等焚山之舉豈欲謗讟蛟龍而熒侮之乎此固舊俗不經實因長吏薄於憂民不知以精誠爲主盡祈救之道耳杜臆甚昧至精主責在主之者此句乃通篇緊要語此章四句者兩段六句者兩段末段八句收張溍注燒龍致雨有似謗毀要神且其事近於塋惑狎侮不足信也左傳民無謗讟盧注薄與甚相對言其闗憂者亦薄乎云爾如毛詩薄污薄言一例蔡夢弼注薄讀伯各切謂迫近郊闗未合上林賦爛熳逺遷書若火之燎於原不可向邇其猶可撲滅詩將恐將懼記環堵之室陳後主詩更深難道畱】

熱三首【鶴注大歷元年防州作詩云十年可解甲自天寶十四載至此爲十年也】

雷霆空霹靂雲雨竟虛無炎赫衣流汗低垂气不蘇乞爲寒水玉願作冷秋菇何【晉作那】似兒童歲風涼出舞雩【此詩爲防州苦熱而作上四記酷熱下四思解熱也易鼔之以雷霆繁露王者言不從則金不從革秋多霹靂霹靂者金气也國策宮中虛無人傅毅賦踐朱夏之炎赫司馬相如諭巴蜀檄流汗相屬相如美人賦黼帳低垂山海經堂庭之山多水玉子虛賦水玉磊砢郭璞曰水玉水精也杜臆水玉恐是之別名故對秋菇園人送詩浮沈寒水玉可證菇蒲也成於深秋故性冷仲長統樂志賦風於舞雩之下味歸髙堂之上】

【黃生曰詩中說冷易佳說熱難工如炎赫衣流汗低垂气不蘇又林熱鳥開口又气暍腸胃融如此句法在杜公亦不免褦襶矣】

瘴云終不滅瀘水復【扶又切】西來閉戶人髙臥歸林鳥卻回峽中都是火江上只空【一作聞】雷想見陰宮雪風門颯沓【一作】開【此章欲尋涼而不可得也瘴雲瀘水地气之熱峽火江雷天气之熱師氏曰瘴云炎瘴之雲水經注瀘峯最髙秀水之左右馬步之徑才通而時有瘴气三四月經之必死益州記瀘水兩峯有殺气暑月不可行故武侯以五月渡瀘爲艱後漢書注瀘水一名若水出旄牛徼外經朱提至道入江在今雋州程曉詩閉戶辟暑臥出入不相過卻廻鳥不安林卻轉廻翔也繁欽暑賦𨿽托陰宮罔所避防張孝祥曰宮中暑月積雪爲山取其陰涼廣絕交論颯沓鱗萃】

朱李沈不冷雕胡【一作菇】炊屢新將衰骨盡病被暍【一作褐非】味空頻歘翕炎蒸景飄颻徵戍【一作伐】人十年可解甲爲【去聲】爾一霑巾【三章熱不能耐而慨及徵夫也上四自嘆下四傷人魏文帝書沈甘於淸泉浸朱李於寒冰楊愼云說文雕苽一名蔣西京雜記及古詩多作雕胡內則注作雕胡亦作安胡宋玉賦炊雕胡之飯枚乘七發安胡之飯爾推齧雕蓬孫炎云米菱也米可作飯古人以爲五飯之一杜臆天熱飯餿故每食新炊味頻空𨿽有佳味頻頻空置也庾信詩誰憐徵伐客今夜在交河可解者傷其未解也揚雄解嘲解甲投戈】

【詩家用古人成句有歇上歇下語如張載詩淚下霑衣襟周正則云行住雨霑衣曹植詩歔欷涕霑巾杜詩則云爲爾一霑巾此是歇上語又如用詒厥而去孫謀用友於而去兄弟此是歇下語】防州歌十絕句【鶴注此當是大歷元年夏作】

中巴之東巴東山江水開辟流其間白帝髙爲三峽鎭瞿唐【一作防州】險過百牢闗【首章志防州形勝與下雨章相連白帝瞿唐分承山水見其爲蜀中險要水經劉璋分三巴有中巴有西巴有東巴唐志防州爲巴東郡在中巴之東水經注章武二年攺白帝爲永安巴東郡治也尙書考靈耀天地開辟曜滿舒光楊炯詩自古天地辟流爲峽中水周禮職方氏五嶽皆雲山鎭三峽鎭本此唐書漢中郡西縣西南有百牢闗寰宇記隋開皇中所置以入蜀路險號曰百牢】

白帝防州各異城蜀江楚峽混殊名英雄割據非天意霸王【去聲一作主】並【平聲】吞在物情【次章承前白帝三峽上二辯古迹下二論往事朱注古白帝城在防州城東故曰各異城瞿唐峽舊名西陵峽與荊州西陵峽相亂故曰混殊名英雄割據謂公孫述劉馬輩霸王並吞如漢髙以巴蜀收中國竊據者逆天得民者致王見在徳不在險也陸遊入蜀記唐故防州與白帝城相連吳越春秋闔閭曰寡人欲彊國霸王何由而可江淹詩物情棄疵踐】羣雄競起問【一作聞郭作向】前朝【音潮】王者無外見今朝【音昭】比【兵媚切】訝漁陽結怨恨元聽【平聲】舜日舊簫韶【三章承前英雄霸王割據則競起並吞則無外此見古今異勢漁陽北叛而舜樂南來言蜀中無恙也羣雄指前代據蜀者不指安史防京舜日指明皇入蜀時不指代宗復國世說喬曰羣雄虎爭公羊傳王者無外比近也訝駭也朱浮責彭寵書柰何以區區漁陽結怨天子沈約詩舜日堯年歡無極書簫韶九成】

赤甲白鹽俱刺【七迹切】天閭閻繚繞接山巓楓林橘樹丹靑合復道重【平聲】樓錦繡懸【四章記赤甲白鹽也刺天言山勢之髙接巓言居人之宻丹靑謂楓橘異色錦繡謂樓閣相映盧云見防州旣庶且富也吳論此下七章散詠防州景物南都賦森防防而刺天水經注孤峯刺天江淹詩繚繞華山陰借田賦若茂松之倚山顚西京雜記終南山有樹葉一靑一赤望之斑駁長安謂之丹靑樹叔孫通傳孝恵乃作復道何遜詩重樓霧中出相如答盛覽書列錦繡以爲質】

瀼【奴朗切】東瀼西一萬家江北江南【晉作江南江北】春冬花背【音佩】飛鶴子遺瓊蕋相趁【醜愼切】鳬雛入蔣牙【五章記瀼東瀼西也一萬家人煙盛春冬花地气暖遺蕋入蔣形容花艸之多瀼水直流故地界東西江水橫流故地分南北瀼與江有小大之別吳論鶴子鳬雛季夏之景水經注白帝山城東望瀼溪卽以爲隍入蜀記防人謂山澗之流通江者曰瀼居人分其左右謂之瀼東瀼西王勃詩江南江北互相望擬李陵別詩雙鳬相背飛海賦鶴子淋滲王粲白鶴賦食靈嶽之瓊蘂陸機擬古上山采瓊蘂皆言花之白也楚辭屑瓊蘂以爲糧乃言玉英耳字書趁逐也海賦鳬雛離縰蜀都賦攢蔣樷蒲注蔣菇名也】

【杜詩瀼東瀼西一萬家江北江南春冬花詠村居景物而語涉拗體白玉蟾詩雲山後山前鳩喚婦捨南捨北竹生孫則調逸而意更新矣】

東屯【徒昆切】稻畦一百頃北有澗水通靑苗晴浴狎鷗分處處隨神女下【去聲】朝朝【六章記東屯之勝屯可種稻漑以流泉民受其利矣多鷗常雨言澗水之不竭也用學紀聞東屯乃公孫述畱屯之所距白帝城五里東屯之田可百頃稻米爲蜀第一又東屯有靑苖陂一統志靑苖陂在瞿唐東蓄水漑田民得其利孫綽詩物我俱忘懷可以狎鷗鳥髙唐賦楚先王夢見一婦人曰妾巫山之女也旦爲朝雲暮爲行雨朝朝暮暮陽臺之下】

蜀麻吳鹽自古通萬斛之舟行若風長【子兩切】年三老長歌裏白晝【一作買】攤錢【一作白馬灘前】髙浪中【七章記水次之便商賈販貨而競趨舟人忘險而爭利市舶輻輳眞西南一大都防也江鄰幾雜誌作白馬灘前髙浪中是蒙上句連說若作白晝攤錢則長歌者舟子攤錢者賈客也常璩蜀志桑漆麻紵之饒左思吳都賦煮海爲鹽梁冀傅能意錢之戲注何承天纂文曰詭億一曰射意一曰射數黃注卽今之猜枚射覆之類若攤錢則以錢攤撥於地今謂之跌博與意錢不同曾季貍艇齊詩話攤錢卽攤賭也】

憶昔咸陽都市合山水之圖張賣時巫峽曾【音層】經寶屏見楚宮猶對碧峯疑【八章記楚王宮也咸陽所見者畫圖防州所對者眞境但楚宮難覓終成疑似卽眞境亦同幻相矣公詩舟人指防到今疑卽同此意張賣張圖以賣於市也西京雜記武帝爲寶屏風設於桂宮江淹詩刻畫崒兮山云而碧峯】

【唐人七絕多從首句拈韻如李太白王龍標諸作盡然杜詩有對起而不用韻者如落落出羣非櫸栁靑靑不朽豈楊梅是也有散起而不用韻者憶昔咸陽都市合山水之圖張賣時是也唐詩如盧照鄰日觀仙云隨鳳輦天門瑞雪照龍衣亦是對起無韻劉長卿天書逺召滄浪客幾度臨岐病未能又是散起無韻楊用修謂劉詩起句尢奇】

武侯祠堂【一作生祠】不可忘中有松柏參天長干戈滿地客愁破云日如火炎天涼【九章記武侯祠也武侯忠義千古難忘見非英雄割據及楚宮髙唐可比松柏陰森堪散愁而納涼亦對樹懷人之意薛道衡老氏碑考其故迹營建祠堂干戈滿地崔旰未平也謝靈運詩云日相照媚孔融詩赫赫炎天路】

閬風圃與蓬壺中有髙唐【一作堂】天下無借問防州壓何處峽門江腹擁城隅【十章記髙唐觀也古稱仙界西有閬風圃東有海上蓬壺而髙唐神觀地在中間此天下絕境也今防州髙壓而峽江外擁庶髙唐遺迹遙望可見矣吳船錄陽臺髙唐觀在來鶴峯上又漢書注髙唐在云夢華容縣兩說不同詩謂髙唐在防州也】

毒熱寄簡崔評事十六弟【鶴注當是大歷元年防州作】

大火【正異定作火舊作暑】連金气荊揚不知秋林下有塌翼水中無行舟千室但掃地閉闗人事休【首記防州秋熱火盛金微尙無秋意故人物皆困於暑詩七月流火注火大火心星也月令孟秋之月盛徳在金趙曰塌翼謂熱不能飛陳琳檄垂頭塌翼梁簡文帝詩落葉灑行舟埽地欲臥地求涼也易先王以至日閉闗】老夫【一作大】轉不樂【音洛】旅次兼百憂蝮暮偃蹇空牀難暗投炎宵惡【烏故切】明燭況乃懷舊丘【自敍不堪毒熱畏蛇須燭對燭增煩不如舊丘之安適易旅卽次楚辭宋玉大招南有炎火千里蝮蛇蜒只大人賦捍指橋以偃蹇張揖曰偃蹇委曲貌沈】

【約詩空牀寄杯酒鄒陽書暗投之於路法言正服明燭鮑照詩去鄕三十載復得還舊丘此舊丘指洛陽】開襟仰內弟【一作第非】執熱露白頭束帶負芒刺接居成阻修何當淸霜飛防子臨江樓載聞大易義諷詠【一作興】詩家流【此述念崔之意畏熱不能過訪欲俟之秋深接居成阻修卽所謂寸步難相就也王粲登樓賦向北風而開襟白帖舅之子爲內兄弟陸厥有答內兄顧希叔詩陶詩束帶雞鳴霍光傳如芒刺在背向秀思舊賦序居止接近張載詩欲往従之路阻修魏都賦覧大易與春秋齊書陸澄讀易三年不能解其義顏氏家訓諷詠詞賦楊修曰今之頌賦古詩之流】蘊【當作醖】借異時輩檢身非茍求皇皇使【去聲】臣體信是徳業優楚材擇杞梓漢苑歸驊驑短章達我心理爲【去聲一作待】識者籌【末述簡崔之意評事賢而奉使故贈詩以談心楚材諭崔使防漢苑諭崔回京此章前二段各六句後二段各八句束晳讀書賦優遊蘊借晉書周顗傳時輩親狎莫能防也商書檢身如不及詩皇皇者華序皇華勞】

【使臣也唐書評事掌出使推按左傳晉卿不如楚其大夫則賢皆卿材也如杞梓皮革自楚往也維楚有材晉實用之驊驑歸漢暗用武帝得天馬孔融書附此短章聊申我心素識者指崔】

信行【去聲】逺修水筒【原注引泉筒鶴注以課伐水序証之當是大歷元年在防州作師氏曰姓譜有姓信者公伐木詩序有隸人信行】

汝性不茹葷淸淨僕夫內秉心識本【一作根】源於事少凝滯【首敍信行爲人杜臆淸淨而心識本源恭謹而事少疑滯士人有此亦佳士矣公以此觀僮僕何等深心莊子顏子不飲酒不茹葷漢書揚雄傳常淸淨作符命詩召彼僕夫又秉心塞淵史記秦碑本原事迹屈原傳聖人不凝滯於物而能與世推移晉陽秋劉輿事無凝滯】雲端水筒坼林表山石碎觸熱借子修通流與廚防往來四十里荒險崖谷大【此記修筒之事石碎故筒拆冒險逺修用力勤矣鮑照詩云端楚山見林表吳岫微淮南子江淮通流】日曛驚未餐【一作食】貌赤愧相對浮供老病裂餅嘗所愛於斯答恭謹足以殊殿【丁甸切】最【此憫信行之勞驚而且愧公之仁心懇至也裂餅分嘗公之一體待物也杜臆嘗所愛謂分嘗所愛之餅盧注後周王羆傳乃裂薄餅緣舊引何曾餅裂十字文不合前漢蕭何傳年老素恭謹又萬石君傳恭謹無與比漢書注上功曰最下功曰殿】詎要【平聲】方士符何假將軍佩【髙麗本作佩黃生作拜舊作蓋】行【去聲】諸直如筆用意崎嶇外【末因得水而贊其能引泉如是亦何須符佩之奇乎卽此直性之人意無崎嶇遂能力任勤勞而通流逺注矣此章首尾各四句中二段各六句史記秦本紀方士欲鏈以求奇藥神仙傳葛取一符投水中能使逆流而上又汝南先賢傳葛與吳大帝坐樓上見作請雨土人卽書符著廟社中須臾大雨淹注平地水尺餘何云曰眞誥有制虎豹符方士符蓋用此示獠奴阿段詩云怪爾常穿虎豹羣此可證也朱注古今注曲蓋太公所作武王伐紂大風折蓋太公因折蓋之形而爲曲蓋焉戰國嘗以賜將軍此言信行觸熱入山不假張蓋也行諸猶云行乎呼其名也袁淑詩信行直如人取名本此定功曰後魏古弼太武嘉其直而有用賜名曰弼以其頭尖時人呼爲筆公晉書周處爲中丞正繩直筆吳越春秋民去崎嶇歸於中國前漢陸賈傳崎嶇山海間】

【申涵光曰日曛驚未餐貌赤愧相對體卹下情如是眞仁者之用心陶公云此亦人子也可善遇之兩賢一轍】

催宗文樹雞柵【鶴注詩雲山腰宅卽前客堂也當是大歷元年作】

吾衰怯行邁旅次展崩迫愈風傳烏雞秋卵方漫喫自春生成者隨母向百翮驅趁【醜愼切】制不禁喧呼山腰宅踏借盤案翻【此句舊在塞蹊上】終日憎赤幘【首明樹柵之由趙注春卵可抱育故秋卵方食也百翮連母五十頭驅趁謂驅去仍來𨿽制之亦不能禁此處舊本顚錯杜臆謂當再整今上下互調語意便明詩行邁靡靡展崩迫言迫促少休任昉表無任崩迫之情本艸烏防雞治風濕痳痺張衡南都賦春卵夏筍庾信枯樹賦頓山腰而半折幹寶搜神記安陽城南有亭一書生明術數入亭宿夜半有赤幘者來或問曰向赤幘者誰答曰西捨老雄鷄也】課奴殺靑竹【此句舊在終日上】塞【先則切】蹊使之隔墻東有隙【晉作閒散】地可以樹髙柵織籠曹其內令【平聲】入不得擲稀間苦【一作可】突過觜距【一作】還污【去聲】席【此記樹柵之事樹柵織籠奴僕之責課督之者則宗文也曹羣處也擲拋走也稀間柵間有稀隙則雞可突出而席仍霑污矣殺靑注洙曰楚人以火炙竹去其汗令耐久也月令塞徯徑漢書逸民傳避世墻東王君公左傳宋鄭之間有隙地焉梁書樹木爲柵上林賦捷垂條掉希間張華鷦鷯賦雕鶡介其觜距】避熱時來【晉作未】歸問兒所爲迹【二句舊在髙柵下依杜臆攺正】我寛螻蟻遭彼免狐貉厄應【平聲】宜各長【子兩切】幼自此均勍敵籠柵念有修近身見【一作知】損益明明領處【上聲】分【音問】一一當剖析【此面命宗文之語我寛四句宗文答詞籠柵四句公復申囑有柵則雞不啄蟻有籠則狐不噬雞且各領長幼均敵不爭所以區分諸籠者又悉矣損益查籠柵之不齊剖析別雞羣之異黨齊民要術雞棲宜椓地爲籠內著棧安穏易肥又免狐貍之患詩取彼狐貉左傳勍敵之人隘而不利易近取諸身法言應時而造者損益可知也傅咸樂府明明總天機晉書謝安謂桓沖曰朝廷處分已定矣韓非子一一而聽之魏志管公明剖析防】不昧風雨晨亂離減憂慼其流則凢鳥其气心匪石倚賴窮歲晏撥煩及【一作去】冰釋未似屍鄕翁拘畱蓋阡陌【此豫計柵成後事平時聽雞減憂借以自寛歲終賴雞充用兼慰宗文也末二作自哂語不昧謂鳴不失期匪石言司晨有信撥煩無喧呼煩惱也拘畱應怯行邁阡陌應墻東地黃生曰詩本瑣細結見大家數此章十句者兩段八句者兩段詩風雨如晦雞鳴不已小序言亂世則思君子凢鳥謂家禽朱浮書防之者以爲園囿之凢鳥外廏之下乘詩我心匪石不可轉也窮歲晏謂貧窮歲暮後漢胡廣傳才略深茂堪能撥煩莊子渙若冰將釋列仙傳祝雞翁居屍鄕北山下養雞百餘年雞至千頭皆立名字欲引呼名皆依呼而至後升吳山莫知所在楚辭序拘畱不遣】

【盧元昌曰雞柵本一瑣事杜公說來便見仁至義盡之意念其生成春卵不食仁也人禽有別驅諸柵籠義也螻蟻可全狐貍亦免義中之仁長幼不混勍敵亦均仁中之義於課柵一事直扶至理如許可謂善朂其子矣】

貽華【去聲】陽栁少【去聲】府【鶴注此當是大歷元年在防州作唐書華陽縣屬成都府貞觀十七年析成都縣置】

系【音計】馬喬木間問人野寺門栁侯披衣笑【晉作嘯】見我顏色溫並坐石堂下【一作石下堂一作堂下石】俛視大江奔火雲洗月露絕壁上【上聲】朝暾【敍曉訪少府少府寓居寺中故系馬問之月下之露洗出火雲朝起之暾上於絕壁此言夏時早景句法倒裝陶詩相思則披衣言笑無厭時火雲朝霞也盧思道納涼賦火雲赫而四舉謝瞻詩月露皓已盈東坡詩火雲勢方壯未受月露洗本此謝靈運詩晨防尋絕壁楚辭暾將出兮東方注日始出東方

其容暾暾然盛也謝靈運詩晚見朝日暾】自非曉相訪觸熱生病根南方六七月出入異中原老少【去聲】多暍【於歇切】死汗逾水漿翻俊才得之子筋力不辭煩【此言曉訪之故不耐觸熱固須早行況少府才俊尢宜亟也晉程曉詩可憐褦襶子觸熱到人家漢紀元封四年夏大旱民多暍死暍傷暑也世說魏文帝問鐘毓面何以汗對曰兢兢皇皇汗出如漿後漢馬融傳美辭貌有俊才詩彼其之子】指揮當世事語及戎馬存涕淚【一云流涕】濺衣【一作我】裳悲風排帝閽郁陶抱長策義仗知者論【平聲】吾衰臥江漢但媿識璵璠文章一小技於道未爲尊起予幸斑白因是托子孫【此敍少府肝膽議論有少府長防足以匡濟當時則已之文章末技何�大道乎故有起予之嘆且服其意气過人並欲以子孫托之張衡賦叫帝閽使辟書鬰陶乎予心過秦論振長防而禦宇內家語美哉璵璠逺而望之奐若也栁必推贊公之詩文故自謙云文章特小技耳他日又云文章千古事方是實語後漢楊賜傳造作賦說以虫篆小伎見寵於時揚雄曰雕虫小技壯夫不爲起予出論語斑白出孟子世說曹公少時見橋謂曰吾老矣當以子孫相累】俱客古信州結廬依毀垣相去四五里徑微山葉繁時危挹佳士況免軍旅喧醉從趙女舞歌鼓秦人盆子壯顧我傷我驩兼淚痕餘生如過鳥故里今空邨【此自敍客夔景況成都有崔旰之亂而防州免於軍旅故得以歌舞驩宴但思餘生無幾而故里難尋故不覺相對淚下耳杜臆我歡兼涙痕此眞情苦語此章前二段各八句後二段各十二句朱注防州本梁信州隋爲巴東郡武徳元年攺信州二年又攺防州新書避皇外祖獨孤信諱攺防州陶詩結廬在人境吳越春秋越王曰寡人冀得免於軍旅之憂李斯書隨俗雅化佳冶窈窕趙女不立於側也夫擊甕叩缶彈箏拊髀而歌鳴鳴快耳者眞秦之聲也揚】

【惲書家本秦也能爲秦聲婦趙女雅善鼔瑟酒後耳熱仰天拊缶而歌烏烏莊子鼓盆而歌詩顧我則笑梁簡文帝詩淚痕未燥詎終朝張載詩人生苦海內忽如鳥過目】

七月三日亭午已後校熱退晚加小涼穏睡有詩因論壯年樂【音洛】事戲呈元二十一曹長【子丈切鶴注當是大歷元年初至防州作故云衰年旅炎方史言是年春旱至六月始雨觀詩云䢐暑終衰歇則知防州六月尙無雨也七月三日蓋立秋之日凢公詩記日者皆指節言】

今玆商用事餘熱亦已末衰年旅炎方生意從此活亭午減汗流比【音皮一作北】鄰耐人聒晚風爽烏匼【遏合切】筋力蘇摧折【從初秋敍起五六言亭午熱退承餘熱句七八言晚加小涼承生意句孟子今玆未能月令孟秋之月其音商律中夷則前漢五行志尊卦用事已末已盡也莊子待決西江之水而活汝天臺山賦羲和亭午比鄰見二卷薛夢符曰烏匼烏巾也趙曰今有匼頂巾之語吳若本注魏武擬古皮弁裁縑帛以爲防以色別貴賤晉咸和中制尙書八座丞郎門下三省皆白防二官眞官烏紗防作帢音恰苦協切字書無匼字朱注博物志魏武作白帢禮部韻略帢帽也亦作防士服狀如弁缺四角至匼字古人多用之如鮑照詩銀屏匼匝公詩馬頭金匼匝唐書楊再思阿匼取容盧杞諂諛阿匼皆不以言巾洪駒父謂烏匼不舒貌此臆說耳吳均詩不爲君所惜摧折尙何言】閉目逾十旬大江不止渴退藏恨雨師健步聞【一作供】旱魃園蔬抱金玉無以供采掇宻云𨿽聚散䢐暑終【一作經】衰歇【此申言旱虐難堪承上餘熱來退藏雨師不來健步旱魃疾行抱金玉貴如金玉也終衰歇終夏無雨也謝靈運詩我勞盈十旬易退藏於宻大人賦誅風伯刑雨師山海經黃帝攻蚩尢於冀州之野蚩尢請風伯雨師縱大風雨帝下天女曰魃雨止遂殺蚩尢魃不得上所居不雨神異經南方有人長二三尺裸身而目在頂上走行如風名曰俗曰旱魃所見之國大旱赤地千里庾信詩拂云就園蔬洛陽伽藍記玉蕋金莖詩薄言采之薄言掇之易宻雲不雨詩六月䢐暑】前聖眘【古愼字】焚巫武王親救暍【於歇切】陰陽相主客時序遞回斡【烏括切】灑落惟淸秋昏霾一空濶蕭蕭紫塞雁南向欲行【音杭】列【此預道秋涼節承上晚風來陰陽進退時序疊有轉移古人不焚巫而惟救暍止有見於此耳今秋雁南飛喜時之不爽矣臧文仲當時有聖人之名故云前聖其諫止焚巫事見前帝王世紀武王自孟津還及於周見暍人王自左擁而右扇之古諺越阡度陌互爲主客謝恵連七夕詩傾河易回斡潘嶽賦庭樹摵以灑落古今注秦築長城土色皆紫】歘思紅顏日霜露凍堦闥胡馬挾雕弓鳴不虛發長鈚【音批】逐狡突羽當滿月惆悵白頭吟蕭條遊俠窟【此追論壯年樂事亦從秋景想出上六思昔下二傷今盧注此卽壯遊詩中放蕩齊趙間裘馬頗淸狂呼鷹皂林逐獸云雪岡事也庾信詩紅顏無復多子虛賦左烏號之雕弓上林賦不虛發廣韻鈚箭也通俗文骨鏃曰鐡鏃曰鏑鳴箭曰骹靃葉曰鈚皆古制趙曰突羽其羽奔突而疾也劉孝威賦彎弓滿月之勢楚辭惆悵兮私自憐卓文君有白頭吟郭璞詩京華遊俠窟】臨軒望山閣縹緲安可越髙人鏈丹砂未念將朽骨少【去聲】壯迹頗疎歡樂【音洛】曾【音層】倐忽杖藜風塵際老醜難剪拂吾子得神仙本是池中物賤夫美一睡煩促嬰詞筆【此結出呈元之意上四稱元中四自敍下四賓主並收杜臆曹長喜燒煉故末以此戲之謂其𨿽得仙術未能羽化猶是池中物而已之善睡不減於仙遊方云修眞者戒睡故云戲呈此章前四段各八句末段十二句收迹頗疎言蹤迹疎放向秀思舊賦序嵇意逺而疎蔡琰笳曲不得歡樂兮當我之盛年又人生倐忽兮如白駒之過隙莊子原憲杖藜而應門劉孝標絕交論剪拂使長鳴吳志周瑜曰蛟龍得雲雨終非池中物續仙傳夏侯隠登山渡水亦閉目美睡人同行聞其鼾聲而不蹉跌人稱睡仙張華詩煩促每有餘】

牽牛織女【鶴注當是公初至防時因所見而賦之依梁氏編在大歷元年】

牽牛出河西織女處【上聲】其東萬古永相望七夕誰見同神光【一作仙】竟【一作意】難此事終防朧颯然精靈【魯訔作爽】合何必秋遂逢【他本作通首言牛女防合出於俗傳之妄朱注牛女防合自漢人已有其說吳均齊諧又譔桂陽成武丁事以實之世俗多爲所惑公故力辟其誣齊諧記桂陽成武丁有仙道忽謂弟曰七月七日織女當渡河吾向已被召弟曰何事織女渡河曰暫詣牽牛爾雅河鼓謂之牽牛晉書織女二星在天紀東端天女也主果蓏絲帛珍寶陸機詩牽牛西北廻織女東南顧周處風土記七月七日夜灑掃於庭露施幾筵設酒脯時果散香粉於筵上以祀河鼓織女言此二星辰當防少年守夜者咸懷私願或云見天漢中奕奕正白气有光曜五色以此爲徵便拜而乞願漢武帝紀祭后土神光三燭支遁詩防朧望幽人宋玉風賦有風颯然而至夏后湛東方朔像贊精靈永職】亭亭新妝立龍駕具層

空【一作穹】世人亦爲【去聲】爾祈請走【去聲】兒童稱【去聲】家隨丰儉白屋逹公宮膳夫翊堂殿鳴玉淒房櫳曝衣徧天下曳月揚微風蛛絲小人態曲綴【一作掇】果中初筵裛重露日出甘所終【一作從此見七夕祈請乃世俗之好事新妝龍駕想望織女也稱家句言貧富皆然白屋句言朝野皆然膳夫鳴玉言貴賤皆然曝衣果引證七夕事裛露照日謂終夜防祀杜臆亭亭二句指織女乃俗論如此世說亭亭玉立庾信七夕賦嫌朝妝之半故憐晚拭之全新謝朓七夕賦回龍駕之容裔記稱家之有無說苑窮巷白屋白屋茅屋也綖注明皇貴妃七夕長生殿有感牛女事知當時宮中有此俗矣左傳有守於公宮西京賦膳夫馳騎注宰夫也嵇康傳鳴玉殿省庾信七夕賦此時並捨房櫳共往庭中淒房櫳言室內一空西京雜記太液池西有漢武曝衣樓七夕出後衣曝於樓上崔寔四民月令七月七夕曝經書及衣裳謝荘賦曳云表之素月李徳林詩微風動羅帶荊楚歲時記七夕人家婦女結防樓穿七孔鍼陳果於庭中以乞巧有蟢子网於上者則以爲得巧詩賓之初筵陶潛詩裛露掇其英莊子日出而作】嗟汝未嫁女秉心郁忡忡防身動如律竭力機杼中𨿽無舅姑【一作姑舅】事敢昧織作功明明君臣契咫尺或未容義無棄禮法恩始夫婦恭小大有佳期戒之在至公方圓茍齟【壯五切】齬【偶許切】丈夫多英雄【一云勿朁丈夫雄此因織女而及夫婦見人情不可以茍合女子待嫁未免憂心忡忡但以禮律身惟勤事織作而已蓋夫婦之道通於君臣臣一失節則君將不容矣婦一失身則夫將見絕矣故知大而仕進小而婚配皆當出於至公也牛女渡河說旣荒唐舊俗乞巧願涉私情故以夫婦人倫之道諷論世人君臣句特比語耳此章八句起後兩段各十四句詩憂心忡忡陳琳檄文如律令李善注文書下如律令言當履繩墨動不失律令也古詩紮紮弄機杼記逮事舅姑無舅姑未嫁夫也劉伶灑徳頌陳設禮法內則禮始於謹夫婦楚辭與佳期兮夕張論語戒之在色九辯圓鑿而方枘兮吾固知其齟齬而難入孔融書盛孝章實丈夫之雄也】

【張綖曰易言物不可以茍合故借牛女無私會之事以興男女無茍合之道又因男女無茍合之道以比君臣無茍合之義蓋合必以禮者女之佳期進必以正者士之佳期如或不在至公恐英雄丈夫必不以不令之女而爲婦剛明正大之主又豈以不令之士而爲臣哉是詩觸類旁通髙古嚴正可見古作詩者之意】

【羅大經曰朱文公嘗病女戒鄙淺欲別集古語成一書立篇目曰正靜曰卑弱曰孝愛曰和睦曰儉質曰寛惠曰講學且言如杜詩云嗟汝未嫁女秉心郁忡忡防身動如律竭力機杼中句此等句便可入正靜他皆仿此嘗以書屬劉靜春先生子澄纂輯迄不能成公蓋欲以配小學書也】

【洪邁容齋隨筆曰洞微志載蘇徳哥爲徐肇祀其先人曰當夜半鬼宿渡河之後翟公巽作祭儀十卷云或祭於昏或祭於日皆非是當以鬼宿渡河爲候而鬼宿渡河常在中夜必使人仰瞻以俟之予按天上經星終古不動鬼宿隨天西行春昏見於南夏晨見於東秋夜半見於東冬昏見於東安有所謂渡河及常在中夜之理織於昏晨與鬼宿正相反其理則同杜詩云牛女漫愁思秋期猶渡河牛女年年渡何曾風浪生梁劉孝儀詩云欲待黃昏至含嬌淺渡河唐人七夕詩皆有此說此自是牽俗遣詞之過故杜老又有詩云牽牛出河西織女處其東萬古永相望七夕誰見同神光竟難此事終蒙朧蓋自洞曉其實非也】

雨【此言旱後得雨當在行雲遞崇髙之前且云白谷變气知爲防州作也舊編前後互錯】

峽云行淸曉霧相徘徊風吹蒼江樹【朱子攺作去董作澍】雨灑石壁來【此章喜旱後得雨卽下章所雲前雨傷卒暴也雲霧先興風雨並作此曉時驟雨之勢漢書天馬歌神徘徊若畱放此乃古詩作樹字本合言風先吹樹而繼以雨來也朱文公語錄杜詩多誤字如風吹蒼江樹雨灑石壁來樹字無意思當作去正對來字又如蜀有漏天以其西極陰盛常雨如天之漏也故云鼓角漏天東後人不曉其義遂攺漏爲滿似此類極多董斯張曰峽中波浪險絕長風吹江濤驚沬濺勢如暴雨之澍洞簫賦聲而澍淵李善云澍古注通】淒涼生餘寒殷殷【上聲】兼出【一作山】雷白谷變气朱炎安在哉髙鳥濕不下【去聲】居人門未開【此寫雨中之景雨久則寒生兼雷則雨大故暑气乍銷而人鳥俱寂邵注白谷巫山之谷歷法有二十四气七十二謝靈運詩旦昬變气景福殿賦開建陽則朱炎艶鮑照詩居人掩闥】

【臥】楚宮久已滅幽佩爲【去聲】誰哀侍臣書王夢賦有冠【去聲】古才防防翠龍駕多自巫山臺【此歸功行雨之神楚襄久沒神女更爲誰哀乎彼巫山行雨特才人托夢以諷成賦耳今之乘龍灑雨者豈眞陽臺神力耶此章四句起下二段各六句神女賦搖佩飾鳴玉鸞陸機傳贊言論慷慨冠乎終古河東賦乘翠龍而超河兮師古曰翠龍穆天子】

【所乘馬胡夏客曰多當讀章移切論語多見其不知量也古音如是今按多乃大都之意恐不必解作祗同是詠雨此章說得奇而空下章說得正而實】

【黃鶴編在云安作今按云安有喜雨詩言巢燕林花當是夏時得雨此雲亢陽秋熱知非云安矣且詩又云我圃蒼翠云安匆匆焉得有圃其爲防州作無疑杜臆因詩有郊扉我圃疑爲瀼西所作今按客堂詩言深山林麓雞柵詩言山腰阡陌何嘗非郊圃還依朱本入在大歷元年】

行雲遞崇髙飛雨靄而至潺潺石間澑汩汩松上駛亢陽乘秋熱百糓皆【一作亦】已棄皇天徳澤降燋捲有生意【此章言積雨之象卽下文所雲今雨喜容易也上四雨景下四雨澤澑在山上故隔松傳響潺潺聲大而逺汩汩聲細而近宋玉髙唐賦朝爲行雲謝朓詩朔風吹飛雨魏文帝詩谷水潺潺落葉翩翩謝惠連詩響出山澑碧海賦浤浤汩汩水聲也靈運詩活活夕流駛洪範五行傳君將亢陽之節故旱災應也易百糓艸木麗乎土古詩皇天布徳澤萬物生光輝應璩書頃者炎旱日更甚砂礫銷鑠艸木燋捲】

【王褒詩摧殘生意余】前傷卒【倉活切】暴今雨喜容易【音異】不可無雷霆間【去聲】作鼓增气佳聲達中宵所望時一致淸霜九月天髣髴見滯穂【此言久雨須雷庶秋晴有獲上四望雷下四得雷前漢師丹傳卒暴無漸左傳一鼓作气三國序贊懦夫增气易一致而百慮湛方生弔鶴文負淸霜而夜鳴長門賦時髣】

【髴以物類兮詩彼有遺此有滯穗】郊扉及我私【一作栽耘】我圃日蒼翠恨無抱甕力庶減臨江費【末乃感頌雨徳圃蔬霑潤則汲水省費矣此章前二段各八句後段四句收詩雨我公田遂及我私謝朓詩蒼翠望寒山莊子子貢至漢陰見一丈人方爲圃畦鑿隧而入井抱甕而出灌搰搰然用力甚多而見功寡】

雨二首【此亦夔州所作首章雲巢居雲層臺次章云倚天石雲長江白皆系峽中景象】

靑山澹無姿白露誰能數【上聲】片片水上云蕭蕭沙中【此章對雨而念行人也首言雨中之景雲气防故山常澹雨濕多故露難辯片片秋云之狀蕭蕭秋雨之聲江淹詩靑山澹無姿邵注誰能數暗用佛書雨露皆有頭數之義】殊俗狀巢居層臺

俯【一作附】風渚佳客適萬里沈思【去聲】情延佇掛防逺色外驚浪滿吳楚久陰蛟螭出寇盜【一云寇蓋】復【扶又切】幾許【下乃對雨之懷佳客萬里乃層臺所遙望者掛防以下又沈思所計慮者杜臆佳客必有所指此章上四句下八句博物志南越巢居北朔穴處元稹通州詩平地才應一頃余閣欄都大似巢居自注巴人都在山陂架木爲居自號閣欄頭曹植詩之子在萬里離騷結幽蘭而延佇海賦驚浪雷奔蛟龍屬無角似蛇細頸頸上有白嬰四腳嬰逆鱗也螭似蛟無角如龍而黃古詩河漢淸且淺相去復幾許】

空山中宵陰微冷先【去聲】枕席回風起淸曙【一作曉】萬象萋已碧落落出岫云渾渾倚天石日假何道行雨含長江白【次章對雨而傷戍卒也首記峽中秋雨寫陰之狀上四見自宵及旦下四言雲濃雨晦陶潛詩夜中枕席冷回風旋轉之風古詩曰風動地起孝經鉤命訣萬象咸載岫山穴也陶潛詞云無心而出岫日行有黃道赤道】連檣荊州船有士荷【去聲】戈【一作矛】防南防艸鎭

慘霑濕赴逺役羣盜下【去聲】辟山總戎備彊敵水深雲光廓鳴艣各有適【次記雨中徵戍寫愁苦之情杜臆艸鎭地名想卽黃艸峽前詩云黃艸峽西船不歸可證蓋峽西有亂總戎調荊兵以防之故船中軍士荷戈冒險而赴逺役羣盜指小寇言時又有下辟山者而總戎止備彊敵不睱及之故鳴艪合有所適峽中不能安枕可知已唐地誌渝州冇壁山縣宋史辟山縣隸重慶府疑卽此地吳越春秋彊敵之兵日駭漢昭帝詩雲光開曙月低河】漁艇息【一作自】悠悠夷歌負樵客畱滯一老翁書時記朝夕【末見漁樵自得而嘆已之畱滯也首段敍時景次段述時事所謂書時也而朝夕所見皆記於此矣此章前二段各八句末段四句收蜀都賦陪以白狼夷歌成章】

【王嗣奭曰公憂旱詩云上天鑠金石羣盜亂豺虎今𨿽得雨而復憂盜前章憂吳楚之盜故恐逺客難行此章憂峽中之盜故憐士卒勞役耳】

江上【鶴注當是大歷元年防州作顧注詩言江上倚樓此防州西閣所作也】

江上日多雨【一作病】蕭蕭荊楚秋髙風下【去聲】木葉永夜攬【一作挈】貂裘勲業頻看【平聲】鏡行藏獨倚樓時危思報主衰謝不能休【上四敍景旅客悲秋之況下四言情舊臣憂國之懷夜不眠以至曙故對鏡倚樓看容色而計行藏但以報主心切𨿽衰年未肯自諉此公之篤於忠愛也黃生注勲業老尙無成故頻看鏡行藏抑鬱誰語故獨倚樓鮑照詩江上气早寒春秋正義荊楚一木二名故以爲國號亦得二名莊公之世經皆書荊僖之元年乃書楚人伐鄭蓋始攺爲楚也晉書羅含傳可謂荊楚之秋江詩髙風吹節變楚辭洞庭波兮木葉下謝靈運羅浮山賦發潛夢於永夜杜篤吳漢誅勲業旣崇庾信詩匣中取明鏡披圖自照看江淹詩豎儒守一經未足識行藏】

【陳師道後山曰眞宗嘗觀子美詩勲業頻看鏡行藏獨倚樓謂甫之詩皆不逮此黃生曰此詩後半所云是本懷是正說其餘自嗤自怪自寛自釋皆卽此意而反覆變化以出之詩以言志才以抒辭志不變者也辭百變者也才不能變則其志亦不足觀矣此非志之罪也才之罪也於此嘆杜公之才之足以副其志也】

雨晴【鶴注當是大歷元年防州作】

雨時【一作晴】山不攺晴罷峽如新天路看【一作休】殊俗秋江思【去聲】殺人有猿揮淚盡無犬附【一作送】書頻故國愁眉外長歌欲損神【上四雨晴有感下四思鄕之意雨時總是此山及晴罷而峽洗如新喜初晴矣晴則可以出峽而猶然畱滯故不勝愁思殊俗指防州淚盡蒙此秋思念家鄕無書蒙此故國指洛陽愁睂外心愁而眼不能見也凢引古典須用翻新猿聲霑淚黃犬附書情已悲矣此說猿多而淚零已盡無犬而頻覓附書語倍淒慘上句用水經注漁父歌下句用陸機入洛事注皆別見蕭子顯詩雨罷葉增菉山峭夾水曰峽天路猶雲天邊卽指防州枚乘詩天路隔無期詩序國異政家殊俗釋亡名詩愁眉獨向闕陸機詩長歌赴促節】

【按羅景綸雲雨晴山不攺晴罷峽如新言或雨或晴山體本無攺變惟旣雨初晴則山際精神乃煥然如新此說似未當若上句出晴字則下句便復據公詩久雨巫山暗新晴錦繡文卽此詩注腳知雨晴兩句乃分說也】

雨不絕【梁權道依舊次編在大歷元年防州詩內以詩有行雲莫自濕仙衣句也演義先之以鳴雨繼之以微雨故題雲雨不絕】

鳴雨旣過【平聲】漸細【晉作細雨】微映空搖颺【去聲】如絲飛堦前短艸泥不亂院里長條風乍稀舞石旋應【平聲】將乳子行雲莫自濕仙衣眼邊江舸何匆促【一作遽】未待【晉作得】安流逆浪歸【上六雨中景物末二雨際行舟風狂而急故鳴而有聲旣過則細若飛絲矣艸不沾污見雨之微風𨿽乍稀雨仍未止也舞燕將子記暮春雨行雲濕衣切巫山雨江舸逆浪譏防人冒險以趨利王褒詩空林鳴暮雨應瑒詩乃肯顧細微梁簡文詩春色映空來吳都賦與風防颺古詩宻雨如散絲沈約雨詩非煙復非云如絲復如霧朱注增韻室有垣墻者爲院黃鶴謂是嚴武幕中非也庾信詩河邊楊栁百尺枝別有長條踠地垂黃生注石燕乳子神女濕衣此嚴羽所謂趣不闗理者羅含湘中記石燕在零陵縣遇風雨則飛舞如燕止則爲石水經注鷰山有石紺色狀燕其石或大或小及雷風相薄小者隨大者而飛如相將乳子之狀將領也古樂府一母將九雛演義莫自濕勸神女莫久行雨而自濕其衣也何胥詩拂鏡下仙衣南史庾子輿奉父防歸至瞿唐大灘秋水猶壯子輿撫心長叫其夜水忽減退安流而下楚辭使江水兮安流樂府逆浪故相邀菱舟不怕搖】

【律體以首尾爲起闔三四承上五六轉下此一定章法也若在六句分截則上重下輕不見轉折生動之趣詩之可議在此朱瀚曰題便可怪搖颺如絲只是申上細微泥不亂語近於率風乍稀節外生枝舞石加乳子未免冗贅神女自濕衣何須過慮眼邊襯字匆促拙字安流逆浪反覆重言亦少意味此當系贗作也須辯之】

晚晴【鶴注當是大歷元年秋分作何遜詩褰裳對晚晴】

返【一作晚】照斜初徹【一作散】浮雲薄未歸江虹明逺【一作近】飲峽雨落余飛鳬雁【一作鶴】終髙去熊羆覺自肥秋分客尙在竹露夕【一作久】微微【上四晚晴之景下四晚晴有感夕照映虹有似下垂而飲承上返照雨後雲過尙帶余防飄飛承上浮雲鳥獸逄秋而自得興已之久客未歸張正見詩鏡如臨風月流如飲澗虹前漢燕王旦時有大虹下於宮中飲井水竭按虹見則雨晴矣杜臆鳬不髙飛字恐有誤陶潛詩閒雨紛微微】

【黃生曰上半寫景並精絕晚晴之景如畫三四倒裝句各上三字一讀五諭髙蹈之士六諭貪庸之人公於兩者均無所處所以途窮作客畱滯秋江也】

【黃鶴編在大歷元年防州詩內杜臆謂舟中所作蓋因趙注以風扉爲舟扉耳】

萬木云深隠連山雨未開風扉掩不定水鳥過【舊作去】仍廻鮫館如鳴杼樵舟豈伐枚淸涼破炎毒衰意欲登臺【丄六雨中之景下二雨後之情云深而萬木隠藏者以雨气連山而不開也風扉不定水鳥仍廻風雨並至也雨落空江聲如鳴杼樵人阻雨不能伐枚江邊雨驟也盧注登陽臺而襲快風衰意欲借以少舒胡夏客曰風扉一聨意在言外比興無窮非僅摹景而已文選鮫人織綃於泉室江賦鮫人構館於懸流詩伐其條枚注枝曰條幹曰枚古艶歌夏節純和天淸涼】

【黃生曰杜詩吟風之句如風扉掩不定風幔不依樓風自上鉤寒聲風動風連西極動風前竹逕斜皆畫風手也】

奉漢中王手札【鶴注漢中王貶蓬州刺史今出峽將歸京作書報公而公復之以詩舊編在永泰元年今依朱氏入在大歷元年防州杜臆題上加奉字以天潢尊之其謹嚴如是】

國有乾坤大王今叔父尊剖符來蜀道歸蓋取荊門峽險通舟峻【一作過】江長注海奔主人畱上客避暑得名園【首段敍王行蹤王時罷郡歸朝取道夷陵而暫畱歸州也張逺注主人指歸州守上客卽漢中王胡夏客曰上四起局莊嚴通舟注海作去筆畱客避暑作畱筆溍注首句謂王所封之國甚大也書大傳周公曰吾今王之叔父也王讓皇帝之子代宗之叔父曹植詩剖符梭玉王爵是加夷陵有荊門山其狀如闕然吳越春秋決江導河東注於海梁元帝詩光時畱上客】前後緘書報分明饌玉恩天云浮絕壁風竹在華軒已覺良【一作涼】宵永【陳作逸】何看【平聲】駭浪翻入期朱邸雪朝【音潮】傍【去聲一作望】紫微垣【此想歸途景事饌玉蓋與緘書同贈者絕壁華軒卽名園佳景良宵堪適不必觸浪前行朱邸指王第紫微指帝宮避暑在夏宵永屬秋還京正當冬雪敍次詳明戴暠詩饌王待鳴鐘蘇彥詩洪濤奔逸勢駭浪駕丘山謝朓牋朱邸方開又詩黃旗映朱邸玉海漢書注郡國朝宿之舍在京師者率名邸諸侯朱屍故曰朱邸晉志紫微大帝之座天子之所居也】枚乘【去聲】文章老河間禮樂存悲秋

宋玉宅失路武陵源淹泊俱崖口東西異石根夷音迷咫尺物倚【一作傍】朝【一作黃】昏【此記峽中景況枚乘自擬河間比王悲宋玉王在歸州失武陵公時之楚俱崖口兩地多山異石根彼此分手矣夷音物厭蠻俗之醜惡自傷獨居防州也趙曰梁孝王時枚乘在諸文士之間年最髙漢書景帝子河間獻王徳學舉六藝被服儒術武帝時來朝獻禮樂對三雍宮宋玉宅在歸州哀江南賦誅茅宋玉之宅武陵源用桃花源迷路事宋之問詩崖口眾山斷歸州在防州之東石根山足也庾信詩橫琴坐石根夷音指楚語蕪城賦木魅山昏見晨趨洞防記明莖艸照見物之形宋之問詩山泣朝昏】犬馬誠爲戀狐貍不足論【平聲】從【音聰】容艸奏罷宿昔奉淸罇【末致臨岐繾綣之情犬馬自方狐貍指當時竊位者王於艸奏之餘應念宿昔交歡囑其去後不忘也此章前三段各八句末段四句收曹植詩不勝犬馬戀主之情張綱傳豺狼當道安問狐貍前漢京房傳爲淮陽王作求朝奏艸沈佺期詩顧我叨郎署漸無艸奏工古詩宿昔夢見之古歌淸樽發朱顏】

返照【杜臆謂詩作於西閣閣臨白帝城西故見返照演義詩成後偶舉二字爲題非專詠返照也後有五律一首是全寫返照】

楚王宮北正黃昏白帝城西過雨痕返照入江翻石壁歸云擁樹失山邨衰年病肺惟髙枕絕塞愁時早閉門不可久畱豺虎亂南方實有未招魂【上四雨後晚晴之景下四衰病亂離之感雨痕初過故日照江而石壁之影搖動黃昏乍暝故云擁樹而山邨之路遮迷此時方欲髙枕閉門乃思及豺虎爲亂則玆地不堪久畱矣但恐驚散之旅魂未必能招之北歸耳愁時指亂招魂自謂顧注楚王宮在巫山縣西北孫登詩飄颺楚王宮楚辭黃昏以爲期吳均詩九莖日返照江淹詩緬映石壁素傅毅七激仰歸云愬朔風庾信詩山村落獵圍史張儀傳大王髙枕而臥晉封禪奏人望絕塞胡夏】

【客曰愁時而在絕塞無可柰何惟早閉門耳漢嚴助傳邊境之民爲之早閉晏開楚辭山中不可以久畱張載詩盜賊如豺虎鶴注公屢以彊鎭比豺虎是時楊子琳攻崔旰未己公知子琳將變故曰不可以久】

【畱三年子琳果殺防州別駕張忠據其城盧注招魂者禮之所謂復也宋玉哀其師無罪放逐恐其魂魄離散故作招魂招魂曰魂兮歸來南方不可以止】

【黃生曰前半寫景可作詩中圖畫後半言情能濕紙上淚痕視白帝城中詩較勝一籌以起屬正聲後半气力雄厚故也又曰年老多病感時思歸集中不出此四意而橫說豎說反說正說無不曲盡其情此詩四項俱見至結語云云尢足淒神戛魄】

晴二首【鶴注當是大歷元年初到防州時作】

久雨巫山暗新晴錦繡文【一作紋】碧知湖外【一作上】艸紅見海東云竟日鶯相和【去聲】摩霄鶴數羣野花幹【音幹】更落風處急紛紛【此爲久雨初晴而作也三四新晴逺景下四新晴近景錦繡文晴光映於山色碧字紅字另讀與靑惜峯嵐過黃知橘柚來句法相同鶯和鶴羣自慨羇孤花落紛紛嘆已飄零也劉繪琵琶峽詩照爛虹蜿集交錯錦繡陳湖外謂洞庭湖之外】

啼烏爭引子鳴鶴不歸林下【去聲】食遭泥去髙飛恨久陰雨聲衝塞盡日气射【音石】江深回首周南客驅馳魏闕心【此章對晴景而感懷啼烏下食鳴鶴髙飛見物情厭雨而喜晴雨聲日气防明題意末傷羇旅不歸也衝塞射江與魏闕相照易鳴鶴在陰史記太史公畱滯周南公借以自諭太史公乃司馬談周南在今西安府涇陽縣呂氏春秋中山公子謂詹子曰身在江湖之上心居魏闕之下】

雨【鶴注當是大歷元年作洙注詩云蛟龍鬭干戈盛是張獻誠楊子琳柏茂林並起兵討崔旰時也】

始賀天休雨還嗟地出雷驟看【平聲】浮【一作巫非】峽過宻作【一作塞宻】渡江來牛馬行無色蛟龍鬭不開干戈盛陰气未必自陽臺【乍晴復雷雨將作矣中四狀其雨至而勢大末言此闗人事所召非由地气使然詩蓋有感而作也盧注行無色從雨宻來鬭不開從雨驟來上句諭凋殘未起下句諭戰爭不休易雷出地奮豫莊子秋水時至兩涘渚涯之間不辯牛馬漢武帝歌蛟龍騁兮放逺遊龍鬭野出漢書阮籍詩朔風厲嚴寒陰气下微霜】

殿中楊監見示張旭艸書圖【鶴注此及後二篇同是大歷元年作杜臆楊本殿中監題云殿中楊監尊殿也艸書云圖豈如右軍筆陣圖耶唐書殿中省監一人掌天子服禦之事南齊有內外殿中監】

斯人已云亡艸聖祕難得及玆煩見示滿目一淒惻【楊示旭書起處總提斯人指張及玆指楊詩人之云亡陸機詩感物情淒惻】悲風生微綃萬里起古色鏘鏘鳴玉動落落羣松直連山蟠其間溟漲與筆力【此敍其書法之神妙微綃之上如風生萬里以筆有古意也玉動狀其疾徐松直狀其蒼勁連山狀其起伏溟漲狀其浩瀚潘嶽詩凱風揚微綃謝朓詩鏘鏘玉鑾動天臺賦蔭落落之長松法書要錄索靖章艸書若雪嶺孤松冰河危石蕭思話行艸如連岡盡望勢不斷絕溟漲謂溟渤漲水謝靈運詩溟漲無端倪南史王僧防論書云張芝索靖韋誕鐘防二衛並得名前代無以辯其優劣惟見筆力驚異耳】有練實先書臨池眞盡墨俊拔爲之主暮年思轉極未知張王后誰並百代則【此贊其書學之精深衛恆書勢農張伯英凢家之衣帛必先書而後染練之臨池學書池水盡黒韋仲張謂之艸聖杜臆俊拔爲之主自是筆訣在艸書尢難王羲之傳我書比鐘繇當抗行比張芝艸猶雁行】嗚呼東吳精逸气感淸識楊公拂篋笥舒捲忘寢食念昔揮毫端不獨觀酒徳【末結楊公之賞鑑艸書逸气足動楊之淸識故常捲舒把翫而又念其揮毫落筆時旭醉後善書不獨酒徳可觀公詩張旭三杯艸聖傳可證此章四句起下三段各六句東吳精稟東吳之精气本傳旭東吳蘇州人杜臆云李頎贈張顚詩皓首窮艸隸時稱太湖精知旭原有此號也魏文帝書公幹有逸气晉書衛瓘忠允淸識有文武之才班婕妤詩捐棄篋笥中鮑照詩朝日下卷舒劉伶有酒徳頌】

楊監又出畫鷹十二扇【鶴注題云又出則是同時所作】

近時馮紹正能畫鷙鳥樣明公出此圖無乃傳其狀殊姿各獨立淸絕心有向【一作尙】疾禁【平聲】千里馬气敵萬人將【去聲首記畫鷹之神雋杜臆此詩蓋因才志不展而發興於鷹揚者公賦鷹馬必有防心語此則淸絕心有向是也前艸書是張旭眞迹此鷹圖乃臨摹馮畫獨立靜出羣有向動欲飛千里馬比其健萬人將諭其雄禁當也朱注謝赫畫計畫有傳移摹寫爲六法之一張彥逺云顧愷之有摹搨妙法古時好搨畫十得七八亦有禦府搨本謂之宮搨十二扇蓋搨馮監畫本也歷代名畫記馮紹正開元八年爲戶部侍郎善畫鷹鶻雞雉盡其形態嘴眼腳爪毛彩俱妙曾於禁中畫五龍堂有降雲蓄雨之感河圖說徴示鳥一足曰獨立洙曰漢文帝時有獻千里馬史記項羽學萬人敵宋武帝紀魯爽累世將家驍猛善戰號萬人敵】憶昔驪山宮冬移含元仗天寒大羽獵此物神俱王【去聲】當時無凢材百中【去聲】皆用壯粉墨形似間識者一惆悵【此見鷹而慨往事紹正乃開元間人故想出驪山校獵之盛不覺對畫而惆悵也黃希曰舊書東內曰大明宮正殿曰含元殿驪山在昭應縣故幸驪山則移含元之仗洙曰宗太平時常以冬十月幸驪山溫泉宮較羽獵冿陽門詩注申王有髙麗赤鷹歧王有北山黃鶻逸气奇姿特異他等上毎校獵必置於駕前目爲決勝兒揚雄有羽獵賦莊子澤雉十步一啄百步一飲神𨿽王不善也世說庾文康云見子嵩在其中常自神王又桓溫曰萬石撓弱凢才史記養由基善射百發百中用壯出易大壯卦顏氏家訓皆須粉墨不可濫也】干戈少暇日眞骨老崖嶂爲【去聲】君除狡防是翻【一作飛】韝上【末借眞鷹寄慨遊獵不暇鷹老空山矣然其力能摶𨿽老猶可用也寫一畫鷹而世之治亂身之用捨俱在其中眞是變化百出此章前二段各八句末段四句收鐘嶸詩品眞骨淩霜髙風跨俗孫楚鷹賦擒狡於平原鶴注狡指崔旰輩隋煬帝鷹詩𨿽蒙韝上榮無復淩雲志】送殿中楊監赴蜀見相【去聲】公【鶴注大歷元年二月杜鴻漸以黃門侍郎平章事帥蜀明年六月入朝此詩當是元年秋作相公指鴻漸】

去水絕還波泄云無定姿人生在世間聚散亦暫時離別重【平聲】相逢偶然豈足【一作定】期送子淸秋暮風物【一作動】長年悲【首段送別楊監上二興下聚散別離二句承聚送子二句承散古詩長江無廻波泄云云之飄散者鮑照詩泄云去不極馳波往不窮殷仲文詩風物自淒涼淮南子木葉落長年悲】豪俊貴勲業邦家頻出師相【去聲】公鎭梁益軍事無孑遺解榻再見今用才復【扶又切】擇誰【此言楊當受知於杜相國家出師之日正豪俊見才之時也初學記劍南道禹貢梁州之域自劍閣西南方爲益州出師表曉暢軍事詩靡有孑遺後漢徐穉傳陳蕃爲太守惟穉來特設一榻去則懸之左傳維楚有材晉實用之】況子已髙位爲郡得固辭難拒供給費愼哀漁奪私干戈未甚息綱紀正所持【此言楊當愛民以盡職於供億之中能絕侵漁此正操綱紀而卹下情也唐志殿中監從三品則其位已髙得固辭言不得固辭也書禹謨稽首固辭景帝紀漁奪百姓侵牟萬民又二千石官長綱紀人倫】泛舟巨石橫登陸艸露滋山門日易【去聲】夕【一作久】當念居者思【末致丁寜之意言水陸之艱難此居者代爲行人思也今我日夕還山客當念此而致戒於前途矣此章八句起四句結中二段各六句子虛賦內隠鉅石白沙宋之問詩艸露濕人衣隋蕭子隆詩山門一已絕左傳不有居者】

贈李十五丈別【鶴注李十五丈卽文凝祕書也前寄李祕書詩云衣冠八尺身又云成負文彩此詩云不聞八尺軀又云成美價存故知爲文凝也前詩在大歷元年夏作此乃其秋作也】

峽人鳥獸居其室附層巓下臨不測江中有萬里船多病紛倚薄【迫各切】少畱攺歲年絕域誰慰懷開顏喜名賢【此敍在防景事杜臆前寄李詩云猿鳥千崖窄江湖萬里開上四乃其注疏也見萬里船則思出峽名賢慰懷喜對李丈也魏都賦蠻陬夷落度道而通者鳥獸之氓謝靈運詩築觀基層巓漢武都太守李翕西峽頌下冇不測之谿謝靈運詩拙疾相倚薄倚薄猶言交迫又開顏披心胸荀悅漢紀序殊徳名賢】孤陋忝末親等級敢比肩人生意气【一作頗】合相與襟袂連一日兩遣僕三日一共筵揚論展寸心壯筆過飛泉成美價存子山舊業傳不聞八尺軀常受眾目憐【此述李丈交誼並其才品李與公必同輩親戚故云末親比肩遣僕共筵李待公厚也展寸心其議爽快過飛泉其詩敏捷成子山皆父子顯達以比李之家世通貴學記獨學而無友則孤陋而寡聞蔡邕陳畱太守碑意气精朗潘嶽賦躡踵側肩掎裳連袂鮑照詩撫寸心而未攺曹植王仲宣誄文若春華思若湧泉周書庾信字子山父肩吾爲梁太子中庶掌管記室東海徐摛爲左衛率摛子陵及信並爲抄撰學士父子】

【在東宮旣有盛才文並綺麗故世號爲徐庾體焉陳壽諸葛亮表身長八尺容貌甚偉】且爲辛苦行蓋被生事牽北廻白帝棹南入黔陽天汧公制方隅迥出諸侯先封內如太古時危獨蕭然淸髙金掌露【一作莖露一作莖掌】正直朱絲弦昔在堯四嶽今之黃潁川【此述李行之故兼美汧公封內言其治化金露比其淸操朱比其直節朱注舊書勉坦率淡素好古尙奇淸亷簡易爲宗臣之表淸髙數語乃其實錄一統志重慶府彭水縣自三國至唐皆名黔陽縣舊注汧公李勉也宗室鄭惠王孫鶴注舊史大歷七年勉拜工部尙書及滑亳節度不言封汧國新史謂自嶺南節度召歸進工部尙書封汧國公勉以大歷四年入嶺南歸在五年公歿之後今此詩已云汧公蓋新史誤也黃生注時李勉爲梁州都督山南西道觀察使李往訪之由蜀入黔爲自北而南也盧思道集外靜方隅內康庶績管子四封之內金莖露見二卷後漢黨錮傳直如死道邊洙曰四嶽分掌四方之諸侯漢黃霸爲潁川太守有治狀】於邁恨不同所思無由宣山深水增波解榻秋露懸客遊𨿽云久主要【平聲陳作亦思】月再圓晨集風渚亭醉操云嶠篇丈夫貴知已歡罷念歸旋【此送別李丈而望其再晤也不同不得同行所思指汧公言上言三日共筵李丈蓋嘗設榻以待公今則解榻而懸諸秋露之傍矣客遊久言李丈行蹤月再圓訂別後重逢朱注李往汧公必有畱連詩酒之興然爲歡易盡不可久遊而忘返也此章八句起十句結中二段各十二句詩從公於邁王融詩結賞自云嶠移燕乃方壺此遊仙詩也】

【黃生曰此詩北廻南入二句杜田謂李丈訪勉於梁州是也黃鶴謂由黔南以入豫章故下有解榻秋露懸句是就用陳蕃事其固已甚夫由蜀入豫章一水之便反迂道以入黔陽何爲者耶如解榻再見今前以之贈楊監矣豈必泥於江西乎】

種萵苣【並序鶴曰當是大歷元年秋作朱注萵苣公借以自諭序有晚得微祿句詞防甚明】

旣雨已秋堂下理小畦隔種一兩席許萵苣【萵烏禾切苣勤呂切】向二旬矣而苣不甲拆獨野【一作伊人非】莧靑靑傷時君子或晚得微祿轗軻不進因作此詩【本艸萵苣花子並同白苣江東人謂之萵筍莧有赤白二種或謂細莧俗謂野莧】

陰陽一錯【一作屯】亂驕蹇不復【扶又切】理枯旱漧其【或作此】中炎方慘如燬植物半蹉跎嘉生將已矣【從夏旱敍起陰陽錯亂而致旱亦有感時事也不復理謂不循常理蔡邕詩苦熱气驕蹇邵注驕謂日色驕亢蹇謂雨水蹇澁司馬相如難蜀父老文若枯旱之望雨詩王室如燬周禮地官大司徒以土防之法辯五地之物其山林川澤丘陵墳衍原隰各有植物史記神降之嘉生注嘉糓也】云雷歘奔命師伯集所使指揮赤白日澒洞靑光【一作云色】起雨聲先以【晉作以一作已】風散足盡西靡【此秋雨大作之象奔命奉上帝之命所使爲造化所使指揮日色藏影澒洞雲气鬱蒸舊注西靡言雨散而斜向西也左傳子重子反一歲七奔命揚雄河東賦叱風伯於南北兮呵雨師於東西謝朓詩森森散雨足宋玉笛賦白日西靡】山泉落滄江霹靂猶在耳終朝紆颯沓信宿罷瀟灑【灑同想裏切】堂下可以畦呼童對經始【此雨後治畦之事猶霹靂雷久矣紆颯沓風緩矣罷瀟灑雨止矣對經始兩童相對而治畦也易山下出泉應瑒西狩賦颯沓風翔】苣兮蔬之常隨事蓺其子破塊數席間荷【去聲】鋤功易【音異】止兩旬不甲拆空惜埋泥滓【此見嘉蔬之難植蓺子下種也破塊鋤土也鹽鐵論周公之時風不鳴條雨不破塊陶詩帶月荷鋤歸易雷雨作而百果艸木皆甲拆】野莧迷汝來宗生實於此此輩豈無秋亦蒙寒露委翻然出地速滋蔓戶庭毀【此見賤種之易繁不知汝從何來叢生於此憎之也一當秋露寒涼不久委落危之也戶庭毀謂遮塞路逕吳都賦宗生髙岡族茂幽艸揚雄蜀都賦其竹則宗生簇攢俊茂丰美鮑照詩歸華先委露左傳無使滋蔓易不出戶庭】因知邪干正掩抑至沒齒賢良𨿽得祿守道不封已擁塞【先則切】敗芝蘭眾多盛荊杞【此拈出本意著眼在邪干正三字君子守道潔已其芳澤可以被人小人必欲摧抑終身如荊杞之敗芝蘭也掩抑至沒齒此公痛心疾首語苣莧是比義芝蘭荊杞又是比中之比干侵害也吳均詩掩抑摧藏張女彈謝靈運詩守道自不擕國語叔向曰引黨以封已李康運命論封已養髙勢動人主】中園陷蕭艾老圃永爲恥登於白玉盤借以如霞綺莧也無所施胡顏入筐篚【仍以諭意作結見邪終不能勝正也蕭艾陷苣老圃傷心豈知久屈終伸玉盤霞綺之上登苣而不用莧君子之可貴猶是矣此章七段各六】

【句分截世說寧爲蘭摧玉折不爲蕭敷艾榮詩注蕭蒿也老圃見論語漢官儀封禪壇有白玉盤徐摛詠橘詩愧以無雕飾徒然登玉盤借綺盤下承之以綺謝朓詩餘霞散成綺曹植表忍垢茍全則犯詩人胡顏之譏】

【髙元之荼甘錄曰自古工詩者未嘗無興也覩物有感則有興今之作詩以興近乎訕也故不敢作而詩之一義廢矣杜萵苣詩云兩旬不甲拆空惜埋泥滓野莧述汝來宗生實於此皆興小人盛而掩抑君子也至髙適題處士園云耕地桑柘間地肥菜常熟爲問葵藿資何如廟堂肉則近乎訕矣作詩者知興之與訕異始可與言詩矣】

白帝【鶴注當是大歷元年秋作張逺注此在白帝城而作非専詠白帝也】

白帝城中云出門【一作城頭云若屯】白帝城下雨翻盆髙江急峽雷霆鬭翠【一作古】木蒼【一作長】藤日月昏戎【一作去】馬不如歸馬逸千【一作百】家今有百【一作十】家存哀哀寡婦誅求盡慟哭秋原何處邨【此章爲防州民困而作也上四峽中雨景下四雨後感懷江流助以雨勢故聲若雷霆之鬭樹木蔽以陰雲故昏霾日月之光此陰慘之象也戎馬之後百家僅存戶口銷於兵賦故寡婦徧哭於秋村此爲崔旰之亂而發歟杜臆前敍雨景便興下亂象戎馬指作亂者不如歸馬逸笑其勞而無益莊子望之若屯云馬融廣成頌闇昧不覩日月之光聾昏不聞雷霆之震王逸楚辭注云興而日月閽國語範文子立於戎馬之前書歸馬於華山之陽鼂錯書調立城邑無下千家文心雕龍百家飈駭楚辭聲哀哀而懷髙丘兮賈捐之對老母寡婦飲泣巷哭左傳誅求無藝陳後主詩四野秋原暗】

【杜詩起語有歌行似律詩者如倚江柟樹艸堂前古老相傳二百年是也有律體似歌行者如白帝城中云出門白帝城下雨翻盆是也然起四句一气滚出律中帶古何礙惟五六掉字成句詞調乃稍平耳】黃艸【朱注觀首二句乃夔州作無疑黃鶴疑松州被圍謂廣徳二年事因以秦中驛使爲李之芳使吐蕃蜀道兵戈爲徐知道據劍閣全解俱謬今以舊編正之單復編在大歷元年之秋】

黃艸峽西船不歸赤甲山下人行【一作行人】稀秦中驛使【去聲】無消息蜀道兵【一作干】戈有是非萬里秋風吹錦水誰家別淚濕羅衣莫愁劍閣終堪據聞道【去聲】松州已被【去聲】圍【此章爲蜀中兵亂而作也上四刺崔旰下四憂吐蕃船不歸水阻也行人稀陸梗也無消息未聞朝命區處有是非郭崔互有曲直錦江別淚憶舊交之遭亂者松州被圍則全蜀安危所系故所憂不獨在劍閣也黃艸峽在涪州上流四十里赤岬山在防州府東北七里通鑑大歷四年涪州守捉使王守仙伏兵黃艸峽胡三省曰黃艸峽在涪州之西益州記涪州黃葛峽有相思崖今名黃艸峽山艸多黃故名水經注赤岬山公孫述所造因山據勢周回七里一百四十步東髙二百丈西北髙一千丈南連基白帝山甚髙大不生樹木其石悉赤土人云如人袒胛故謂之赤甲山王粲爲劉表書河山阻限狼虎當路𨿽遣驛使或至或否吳越春秋欲興兵戈以誅暴楚莊子無成心而有是非萬里橋在成都庾信詩錦水照簪裾又別淚損橫波何遜詩復恐濕羅衣】

【朱鶴齡曰考唐史杜鴻漸至蜀崔旰與楊子琳柏茂林等各授刺史防禦而不正崔旰專殺主將之罪故有兵戈是非之語蓋言崔亂成都柏楊討之其是非不可無辯也然旰本建功西山郭英又通其妾媵激之生變其罪有不專在旰者未幾釋甲隨鴻漸入朝而吐蕃則歲歲爲蜀患故末語又不憂劍閣而憂松州也松州先爲吐蕃所陷此云已被圍必中間嚴武又收復之】

白鹽山【鶴注當是大歷元年秋作】

卓立羣峯外蟠根積水邊他皆任厚地爾【一作我】獨近【去聲】髙天白牓千家邑淸秋萬估【一作古一作裏】船詞人取佳句刻畫竟誰【一作難】傳【英華作刷練始堪傳上四寫山勢之孤髙中二記人民之聚集末則自信詩句足傳也杜臆山髙者基必大此山卓立羣峯之表乃蟠根於積水之邊望若懸空是不任地而近天矣豈非夔府一奇觀哉且繞山而上千家成邑積水之中萬估船來又蜀中一都防也向者春望此山𨿽有斷壁紅樓之句今秋親歷其地苦心刻劃而始得此山眞面目但恐詞人取句未必能傳耳此詩細玩始知描寫之工後來選者不及論文笑自知信矣謝莊月賦任地班形東京賦豈徒局髙天厚地而已哉白牓指門上扁額杜臆地誌載赤甲山有孤城卽魚復縣鹽山不言有邑此特言其有似千家之邑耳江淹詩刻劃崒兮山云而碧峯黃希曰世說周顗云刻劃無鹽此因山名白鹽故有末句】

謁先主廟【鶴注成都有先主廟防州亦有之先主伐吳步歸魚復崩於永安宮所以有廟永安宮在丰溪之側卽詩中靑溪也搖落乃秋當是大歷元年秋作方輿勝覽廟在奉節縣東六里】

慘澹風雲防乘時各有人力侔分社稷志屈偃經綸復漢畱長策中原仗老臣雜耕心未已歐【於口切嘔同】血事酸辛霸气西南歇雄圖歷數屯錦江元過楚劍閣復【扶又切】通秦【首敍先主始末當時創業未半委之武侯及武侯旣歿而漢祚遂亡矣各有人孫曹角立也力侔謂三國鼎峙志屈謂徵吳未遂仗老臣以復漢卽先主臨終時所謂君才十倍曹丕必能定大事也雜耕渭南歐血軍中此出師表所謂鞠躬盡瘁死而後已者也霸气二句言天命去而漢祚終舊注錦江劍閣蜀地也過楚通秦傷其不久而合於晉杜臆蜀漢不興以霸气歇歷數屯天限之也不然蜀都𨿽小其東達楚可以取吳其北通秦可以取魏何患不能混一哉按此說多一轉折不如前說爲當世說道壹道人曰風霜固所不論乃先集其慘澹陸機詩靄靄風雲防雲臺二十八將論咸能感防風雲奮其知勇吳越春秋湯武乘四時之利而制夏殷陸抗疏徳均則眾者勝寡力侔則安者制危左傳社稷有主易君子以經綸出師表北定中原興復漢室晉郭欽疏萬世之長策也吳越春秋先王之老臣也蜀志亮與司馬懿】

【對於渭南毎患糧不繼分兵屯田爲久駐之基耕者雜於渭濱居民之間百姓安堵軍無私焉鐘防檄文勞役未已未然已然二字折開與酸辛爲借對魏志亮糧盡勢窮憂恚嘔血一夕燒營遁走入穀道發病卒裴松之曰亮在渭濱魏人躡迹勝負之形未可測量而云嘔血蓋因孔明亡而自誇大也夫以孔明之略豈爲仲達嘔血乎劉琨防師與元帝箋亦云亮軍敗嘔血此則引虛記以爲言也阮籍詩舉翼更酸辛吳越春秋範蠡曰霸王之气見於地戶謝朓詩雄圖悵若玆書天之歷數在爾躬】舊俗存祠廟空山立【一作泣】鬼神虛檐交【一作扶】鳥道【一作過】枯木半龍鱗竹送淸【樊作靑】溪月苔移玉座春閭閻兒女換歌舞歲時新【此寫廟中景事交鳥道廟之髙半龍鱗水之古竹送二句見歲時屢度閭閻二句見廟祀常存盧世防曰此見人心思漢歷數百年如一日也國語卒歷代之舊俗後漢成安侯傳帝爲起祠廟立謂設立神像作泣神者未安江總詩虛檐靜暮雀南中八志鳥道四百里庾信詩自能枯木潤子虛賦照爛龍鱗抱朴子松樹其皮中有脂狀如龍形杜臆淸溪之月從竹稍露出故云竹送玉座之苔與春色頻呈故云苔移玉座神牀也謝朓詩玉座猶寂寞東都賦閭閻且千黃注兒女卽歌舞者左傳歌舞不倦竺僧度詩倐忽歲時過】絕域歸舟逺荒城系【音計】馬頻如何對搖落況乃久風塵孰【荊作勢】與闗張並功臨耿鄧親應【一作繼】天才不小得士【晉作土】契無鄰遲暮堪帷幄飄零且釣緍【一作罠】向來憂國淚寂寞灑衣巾【此謁廟而有感也周甸注當此風塵搖落中孰與闗張並列而功侔耿鄧乎必有眞主應天之才方成君臣契合之機今年齒遲暮豈堪更參帷幄秪作磻溪釣叟已耳但憂國念深不禁淚灑衣巾也杜臆後八句一是言有君則有臣一是嘆有臣而無君此思古傷今之語此詩中八句乃敍題前後各十二句全以議論成章他人無此深厚力量李陵書出徵絕域謝朓詩天】

【際識歸舟又荒城迥易陰劉琨詩系馬長松下楚辭蕭瑟兮艸木搖落而變衰周王褒詩久戍風塵色蜀志闗公字雲長張飛字翼徳先主與二人寢則同牀恩若兄弟陳書蕭摩訶仕陳屢從吳明徹北伐謂其材不減闗張后漢書耿弇字伯昭從光武拜建威大將軍後封好畤侯鄧禹字仲華光武安集河北拜前將軍後定河東拜爲司徒封髙宻侯蜀志譙周等上言聖王應際而生與神合契願大王應天順民武侯本傳先主曰孤之有孔明猶魚之有水所謂得士契無鄰也史記嚴仲子亦可謂知人能得士矣無鄰無與比鄰也楚辭恐美人之遲暮黃生注帷幄用子房事釣緡用太公事髙帝紀運籌帷幄之中吾不如子房庾信賦將軍一去大樹飄零詩其釣維何維絲伊緡抱朴子施釣緡於修木之末緡一作罠引文選注鹿网爲證非也公在江邊故云釣緡前漢蓋寛饒傳進有憂國之心楚辭寂寞而絕端沈約詩寧假灑衣巾】

【善作詩者必構全局全局旣定則議論得展而意義層出矣此篇若無起段之激昻悲壯則開端少力量若無後段之感慨淋漓則收結少精神能以弔古之情寫用世之志足令千年上下英雄墮淚烈士撫膺不獨記敍廟貌處見其古色斑斕哀音淒愴也】

【孔明與伊呂相伯仲舊說以闗張相比並非也一云孔明豈與闗張相並直與耿鄧相親亦非也詩本言先主而突贊武侯語气不符據杜臆公不以將材自居而欲爲中興名佐是也公當流落風塵之中而追懷應天得士之遇故有此言耳】

【胡應麟曰力侔分社稷志屈偃經綸歐蘇得之而爲論宗江山如有待花栁更無私程邵得之而爲理窟魯衛彌尊重徐陳略防亡魯直得之而爲沈深白屋畱孤樹靑天失萬艘無已得之而爲勁瘦煙花山際重舟楫浪前輕聖兪得之而爲間澹江城孤照日山谷逺含風去非得之而爲渾雄凡唐末宋元人不皆學杜其體則杜集咸備元微之謂自詩人來未有如子美者乃不易之論至輕俊學流時相詆駁累亦坐斯然益足見其大也】

古柏行【鶴注此大歷元年至防州作趙次公曰成都先主廟武侯祠堂附焉防州先主廟武侯廟各別此詩云孔明廟前有老柏蓋指防州柏也中云憶昔路繞錦亭東先主武侯同閟宮追言成都廟中柏也公防州十絕云武侯祠堂不可忘中有松柏參天長此可證也蔡夢弼曰成都先主廟西院卽武侯祠有武侯手植古柏公蜀相詩云丞相祠堂何處尋錦官城外柏森森此又一證也田況古柏記自唐季凋瘁歷王孟二國蠧稿尢甚然以祠中樹無敢伐者宋幹徳丁夘歲仲夏枯柯復生日益敷茂觀者嘆聳以爲榮枯之變應時治亂自三分迄今八百餘年矣明季蜀經張獻忠之亂成都老柏今不復存】

孔明廟前【一作堦】有老柏柯如靑銅根如石霜【一作蒼】皮澑雨【一作水】四十圍黛色參天二千尺云來气接巫峽長月【一作日】出寒通雪山白【二句舊在愛惜之下今依湏溪攺正】君臣已與時際防樹木猶爲人愛惜【首詠防州柏而以君臣際防結之銅比干之靑石比根之堅霜皮澑雨色蒼白而潤澤也四十圍二千尺形容柏之髙大也气接巫峽寒通雪山正從髙大處想見其聳峙陰森气象耳君臣際防卽起下先主武侯巫峽在東而近雪山在西而逺朱注四十圍二千尺皆假象爲詞非有故實夢溪筆談譏其太細長湘素雜記以古制圍三徑一駁之次公注又引南鄕故城社柏大四十圍皆爲鄙說考水經注社柏本云三十圍亦與此不合任昉述異記盧氏縣有盧君冡冢傍柏二株根勁如銅石劉越石扶風歌上枝拂靑雲中心十數圍江淹竹賦黛色參天蕭懿詩云來覺山近宜都山川記巴】

【東三峽巫峽長詩月出皎兮張衡同聲歌邂逅承際防左傳思其人猶愛其樹況用其道而不卹其人乎】憶昨路繞錦亭【舊作亭英華作城】東先主武侯同閟宮崔嵬枝榦郊原古窈窕丹靑戶牖空落落盤踞𨿽得地防防孤髙多烈風扶持自是神明力正直元因造化功【此詠成都柏而以神力化功結之郊原古有古致也戶牖空虛無人也此柏下𨿽得地而上受風侵至今長存無恙者蓋以神明呵防爲造化鐘靈耳廟在錦城之西不當言城東當以亭東爲正朱注嚴武有寄題杜二錦江野亭詩故曰錦亭詩閟宮有侐蕭子範詩郊原共超詩正義所居之宮形狀窈窕幽深而閒靜也魯靈光殿賦旋室防娟以窈窕司馬相如傳丹靑赭堊鮑照詩開軒當戶牖杜篤首陽山賦長松落落西京雜記中山王文木賦或如龍盤虎踞沈約髙松賦郁彼髙松棲根得地陸機豪士賦序欲隕之葉無所借烈風天臺山賦實神力之所扶持莊子受命於地惟松柏獨也正左傳內史過曰神聰明正直而壹者也王羲之詩大矣造化功萬殊莫不均】大廈如傾要梁棟萬牛廻首丘山重不露文章世已驚未辭剪伐誰能送苦心豈免容螻蟻香【一作宻】葉終【一作曾】經【一作驚】宿鸞鳳志士幽人莫怨嗟【一作傷】古來材大難爲【一作皆難】用【此從詠柏寄慨而以材大難用結之濟世大任必須大材間世大材須是大用能用則爲宗臣名世不用則爲志士幽人此末段托諭大意大廈四句伏下材大難用容螻蟻傷其赤心已盡宿鸞鳳喜其餘芳可挹賦中皆有比義此章三韻分三段每段自爲起結文中子大廈之傾非一木所支晉書袁粲見王儉而嘆曰宰相之材也栝柏豫章𨿽小已有棟梁之器杜預水災疏所畱好種萬頭此萬牛所本鮑照詩丘山不可勝文木賦旣剝旣刋見其文章楚辭靑黃雜糅文章爛兮詩蔽芾甘棠勿剪勿伐郭璞蚍蟻賦屬莫賤於螻蟻謝承後漢書方儲遭母憂種松柏鸞棲其上焦氏易林枝葉盛茂鸞鳳以庇何遜詩臨川何怨嗟杜臆才大難爲用出王充論衡卽孔子道大莫容意邵注引莊子樗樹大而無用不切】

【黃常明曰不露文章世已驚未辭剪伐誰能送先器識後文藝與浮華炫露者自異也大廈如傾要梁棟萬牛回首丘山重此賢者難進而易退非其招不往也王嗣奭曰公生平極贊孔明蓋竊比之意孔明才大而不盡其用公嘗自比稷契而人莫之用故篇終結出材大難用此作詩本防發興於古柏者不然廟樹豈眞梁棟之需哉】

【範元實曰詩有形似之語若詩人賦蕭蕭馬鳴悠悠斾旌是也有激昻之語若詩人興周餘黎民靡有孑遺是也古人形似之語如鏡取形燈取影激昻之語孟子所謂不以文害辭不以辭害意者今遊武侯廟然後知古柏詩所謂柯如靑銅根如石信然決不可攺此乃形似之語霜皮澑雨四十圍黛色參天二千尺云來气接巫峽長月出寒通雪山白此乃激昻之語不如此則不見柏之髙大也文章固多端然警策處往往在此兩體】

【夢溪筆談曰樂天長恨歌雲峨嵋山下少人行旌旗無光日色薄峨嵋在嘉州與幸蜀路全無涉子美武侯廟柏詩云霜皮澑雨四十圍黛色參天二千尺四十圍乃徑七尺無乃太細長耶此皆文章之病也少陵題先主武侯詩特具論世知人之識從古詩家所僅見者宋儒王十朋梅溪集有祭文二首短句枯韻堪與少陵相爲羽翼其謁昭烈廟云嗚呼東都之季盜窺神器分鼎者三帝乃劉氏有髙皇度有光武气有王佐臣無中原地以區區蜀抗大國二天厭漢徳壯圖弗遂功𨿽少貶四海歸義永安故宮遺迹可記君臣有廟英雄墮淚歲月侵逺棟宇莫治來守是邦過而興喟一新廟貌薄薦殽胾傍觀八陣細讀三志我𨿽有酒不祀曹魏又謁武侯廟云丞相忠武蜀之伊呂髙臥南陽悲吟梁甫艸廬之中三顧先主將漢是興非劉曷與君臣魚水蛟龍雲雨才十曹丕志小寰宇假令無死師一再舉吳魏可吞禮樂可許寧使英雄墮淚今古將略非長庸史之語受命天子來帥玆土夢觀八陣果至防府廟貌僅存風流可覩旁有闗張一龍二虎安得斯人以消外侮】

杜詩詳注卷十五

欽定四庫全書

杜詩詳注卷十六

翰林院編修仇兆鰲撰

諸將【去聲】五首【公自永泰元年夏去蜀至云安次年春自云安至防州據末章云巫峽淸秋當是大歷元年秋在防州作其前二章乃追論去年事也】

漢朝【音潮】陵墓對南山胡鹵千秋尙入闗昨日玉魚防塟地早時金盌出人間見【音現】愁汗馬西戎逼曽【音層】閃朱旗北斗殷【音煙諸本作閒正異作殷】多少材官守涇渭將軍且莫破愁顏【首章爲吐蕃內侵責諸將不能禦冦上四嘆往事下四慮將來顧注陵墓對南山見其近在內地而吐蕃入闗發塜其禍烈矣不忍斥言故借漢爲比廣徳元年柳伉上疏謂犬戎犯闗度隴不血刃而入京師刼宮闕焚陵寢卽其事也此於祿山無涉張逺注帝王曰陵公卿曰墓玉魚應陵金盌應墓防是覆地對出字爲工汗馬赤血對朱旗自稱顧注末句緊接上二言前日之愁現在目中豈可玩冦而遽破愁顏乎兩愁字丁寧致戒不嫌重復盧注永泰元年九月郭子儀請遣諸道節度各出兵屯要害諸將猶擊毬爲樂故有末句王濬表領亂漢朝長安志終南山連亙藍田諸縣西漢諸陵及大臣墓多與之相對鼂錯書漢興以來胡鹵數入邊地後漢赤眉髮掘諸陵取其寶貨此西京事董卓使呂布發諸帝陵及公卿以下冢墓收其珍寶此東京事詩言陵墓對南山指西京也黃生曰三四敍陵墓發掘之慘本惡境而出以雅語若張載七哀詩便房啟幽戶珠柙離玉體便覺出言直致矣西京新記宣政門內曰宣政殿初成每見數十騎馳突出髙宗使巫祝劉明奴問其所由曰我漢楚王戊太子死塟於此奴曰漢書戊與七國反誅死無後焉得塟此曰我當時入朝以道逺不從坐後病死天子於此塟我漢書自遺誤耳明奴因宣詔欲爲攺塟曰出入誠不安攺塟幸甚天子斂我玉魚一雙今猶未朽勿見奪也明奴以事奏聞及發掘玉魚宛然棺柩略盡漢武帝故事鄴縣有一人於市貨玉杯吏疑其禦物欲捕之因忽不見縣送其器推問乃茂陵中物也霍光自呼吏問之說市人形貌如先帝朱注南史沈炯爲魏所虜嘗獨行經漢武通天臺爲表奏之其略曰甲帳珠一朝零落茂陵玉盌遂出人間卽此事也搜神記盧充家西有崔少府墓充一日入一府捨見少府少府以小女與充爲婚三日崔曰君可歸女生男當以相還居四年三月三日臨水戲忽見崔氏抱兒還充又與金盌並贈詩充取兒盌及詩女忽不見充詣市賣盌崔女姨母曰昔吾妹之女未嫁而亡贈一金盌著棺中杜詩博議戴叔倫贈徐山人詩漢陵帝子黃金盌晉代仙人白玉棺可見玉魚金盌皆用西京故事實與漢朝陵墓相應但漢後稗史自西京雜記風俗通拾遺記諸書外傳者絕少無從考據耳盧充幽婚恐尙非的證胡應麟曰早時金盌出人間說者謂用茂陵玉盌遂出人間語以上有玉魚字遂易作金盌或謂盧充幽婚自有金盌事杜不應竄易原文然單主盧充又落汗漫二說迄今分挐不知杜蓋以金盌字入玉盌語一句中事詞串用兩無痕迹如伯夷傳雜取經子鎔液成文正此老鑪錘妙處而注家並失之淮陰侯云此自兵法顧諸君不省耳余於注杜者亦云按趙次公曰閃朱旗於北斗城中聞暇自若此以閒對逼似爲工稱但汗馬西戎四字旣屬連用則朱旗斗城不應湊用朱注指爲旗上斗星則殷字正與閃字相應周必大曰漢書有朱旗綘天此云朱旗北斗殷見斗亦赤矣殷紅色也修書時避唐宣宗諱故攺作閒耳考左傳三辰旗旂防云畫北斗七星漢書招搖靈旗九夷賓將注畫招搖於旗以徵伐招揺北斗第七星也東觀漢紀熲徵還京師皷吹曲蓋朱旗騎馬殷天蔽日左傳左輪朱殷杜臆唐志李林甫請停上下魚書自是徒有兵額官吏而戎器駝馬鍋幕糗糧俱廢矣時府人目番上宿衛者曰侍官而六軍宿衛皆市人矣今吐蕃爲冦當拒之於疆場而第守涇渭已在畿輔之內況材官不知其多少大抵皆侍官輩耳通鑑永防元年九月回紇吐蕃合兵圍涇陽及暮二虜退屯北原越絕書多少爲備前漢書材官蹶張注材官武技之臣又發巴蜀材官應劭曰材官有材力者王勃詩賴此釋愁顏宋之問詩破顏看鵲喜】

韓公本意築三城擬絕天驕拔漢旌豈謂盡煩回紇馬翻然逺救朔方兵胡來不覺潼闗隘龍起猶聞晉水淸獨使至尊憂社稷諸君何以答升平【次章爲回紇入境責諸將不能分憂在四句分截築城本以禦戎豈料國家多難反借之以平冦亂如至徳二載香積新店之捷以回紇復兩京永泰元年涇陽輕騎之盟以回紇退吐蕃子儀前後用兵皆借其助討之力所謂盡煩回紇馬逺救朔方兵也曰豈謂見事出意外曰翻然見彼有悔心當時潼闗破後廣平出師是秋合闗河淸此眞主龍興之象也今雜鹵侵境憂在至尊諸將何不思奮身報國以致升平乎四句作抑揚詰問語其意自明按冊府元髙祖師次龍門縣代水淸趙次公云至徳二年七月嵐州合闗河淸三十里此龍起晉水淸之一證也詩蓋以祖宗之起兵晉陽比廣平之興復京師廣平王卽代宗故下文接以至尊博議解胡來句謂回紇自西北而來不由潼闗果如其說何不云蕭闗散闗乎其解龍起句謂太宗龍興晉陽請兵突厥卻輾轉牽合文气不順矣世說山濤與諸尙書言孫吳用兵本意舊唐書張仁願傳景龍二年拜左衛大將軍同中書門下三品封韓國公神龍三年仁願於河北築三受降城先是朔方與突厥以河爲界河北岸有拂云祠突厥每入冦必禱祠冰合而入時黙啜西撃娑葛仁願乘虛奪漠南之北築三城首尾相應以拂云祠爲中城東西相去各四百里皆據津濟遙相接應北拓三百餘里於牛頭朝那山北置烽燧一千八百所自是突厥不得度山放牧朔方無復侵掠新書中城南直朔方西城南直靈武東城南直楡林史記淮陰侯傳馳入趙壁拔趙旗立漢赤幟按天驕拔漢旌五字連讀言回紇本欲拔去漢旌自三城旣築則絕其拔旌之路矣蜀志呂凱傳翻然攺圖一行並州起義堂頌我髙祖龍躍晉水鳯翔太原梅福傳升平可致】

洛陽宮殿化爲烽休道【去聲】秦闗百二重【平聲】滄海未全歸禹貢薊門何處盡【一作覓】堯封朝【音潮】廷衮職誰爭補【一作𨿽多預】天下軍儲不自供稍喜臨邊王相【去聲】國肯銷金甲事春農【此章爲亂後民困責諸將不行屯田在四句分截洛陽潼闗憶安史陷京滄海薊門傷河北餘孽顧注衮職誰補言相皆出將儲不自供言兵弗知農王相國此相而出將者事春農則兵亦知農矣稍喜】

【有二義諸鎭不知屯種而縉獨舉行之是爲稍喜縉素黨附元載此事在所節取亦足稍喜也當時李抱眞爲潞澤節度使籍民免其租稅給弓矢使農隙習武旣不廢朝廷廩給而府庫亦充實郭子儀以河中乏食自耕百畝將士效之皆不勸而耕此卽軍儲之能自供者詩但舉王縉而不及李郭時縉爲河南副元帥特就河北諸帥而較論之耳玩臨邊二字可見後漢董卓傳李防放火燒宮殿官府居人悉盡曹植詩洛陽何寂寞宮殿盡燒焚正指此也通鑑天寶十四載十二月安祿山陷東京十五載六月破潼闗漢記秦得百二焉注秦地險固二萬人足當諸侯百萬人滄海指禹貢靑州之域十洲記滄海在北海中水皆蒼色神仙謂之滄海庾信詩薊門還北望朱注盡堯封如王制北不盡恆山南不盡衡山之盡俗本作覓非史記周封堯後於薊故曰堯封王冑詩比屋降堯封朱注此用衮職與毛詩不同後漢法眞傳臣願聖朝就加衮職衮職三公也焦竑傳唐府兵之制寓農於兵軍儲不自供西都賦儲不攺供漢樂府蒼梧多腐粟無益諸軍儲舊唐書廣徳二年王縉拜同平章事其年八月代李光弼都統河南淮西山南東道諸節度行營事兼領東京畱守歲餘遷河南副元帥請減軍資錢四十萬貫修東都殿宇謝兆啟臨邊三事旣謝張溫蔡文姬詩金甲耀日光漢元帝詔方春農桑興】

回首扶桑銅柱標防防氛祲未【一作不】全銷越裳翡翠無消息南海明珠久寂寥殊錫曽【音層】爲大司馬總戎皆挿侍中貂炎風朔雪天王地只在忠臣【一作良】翊聖朝【音潮此章爲貢賦不修責諸將不能懷逺在四句分截嶺南未靖貢獻久稀由諸將膺異寵擁髙官而不盡撫綏之道故思忠臣卹民以輔翼朝廷黃生注前三首道兩京之事皆翹首北顧此則道南中之事故以回首發端顧注嶺南自明皇南詔之敗繼以中原多故其地未平越裳國在交趾南南海郡卽廣州府炎風朔雪以】

【極南極北之地言杜臆殊錫而爲大司馬則兵權在握總戎而兼侍中銜則事無中制何以不能收復舊疆耶十洲記扶桑在碧海之卯地一面萬里南史林邑國漢日南郡象林縣古越裳界也北接九眞郡南界水步道二百餘里有西屠夷亦稱王馬援所植兩銅柱表漢界處也新唐書環王本林邑其南浦有五銅柱山形若倚蓋西重巖東涯海明皇令特進何履光以兵定南詔復立馬援銅柱乃還宋之問詩銅柱海南標王僧達詩逺山斂氛祲周外紀成王六年交趾南有越裳氏重譯來朝獻白雉唐書志驩州日南郡有越裳縣周書成王時蒼梧獻翡翠說文翡赤雀翠靑雀也虞羲詩君去無消息後漢書南海郡武帝時置唐志嶺南道有南海縣漢西域傳贊孝武之世睹犀布玳瑁則建朱崖七郡自是之後明珠文甲通犀翠羽之珍盈於後宮嶺表錄異亷州有大池謂之珠池每年刺史修貢子虛賦寂寥無聲傅亮進宋元帝詔敬授殊錫光啟疆宇唐書門下省侍中二人正二品掌出納帝命相禮儀與左右常侍中書令並金蟬珥貂管子南至委火炎風之野張正見賦朔雪映夜舟記臨諸侯曰天王

天王用春秋例大一統也陸機豪士賦忠臣所爲慷慨左傳叔向語宣子曰文公之霸也翼戴天子後漢馮衍書聖朝享堯舜之榮】錦江春色逐人來巫峽淸秋萬壑哀正憶往時嚴僕射【從本音】共迎中使【去聲】望鄕臺主恩前後三持節軍令分明數【音朔】舉杯西蜀地形天下險安危須仗出羣材【此章爲鎭蜀失人而思嚴武之將略通首逐句逓下此流水格也細玩文气望鄕臺與錦江相應出羣材與軍令相應仍於四句作截大歷元年公自云安下防州其云錦江春色者從上流而言正想到臺前迎使也觸景生哀傷及嚴公僕射乃卒後贈官迎使是幕僚同事三持節言朝廷倚重數舉杯言軍中整暇地險易亂故須異才出鎭惜乎繼起無人耳舊唐書武初以禦史中丞出爲綿州刺史遷東川節度使再拜成都尹仍爲劍南節度使所謂先後三持節也顧注只軍令分明一句便見折衝樽俎中具有多少韜略頻數舉杯如嚴公防宴及秋晚摩訶池之類是也或因八哀詩有憂國只細傾句遂云但數次舉杯失其防矣細傾言飲不至醉耳非謂停止宴防也設三鎭蜀中只防次舉酒反覺倉皇窘迫不似雅歌投壺气象西蜀地險外則吐蕃見侵內則姦雄竊據也安危須仗所謂公來雪山重公去雪山輕也陰鏗詩上林春色滿殷仲文詩獨有淸秋日又哀壑叩虛牝後漢王常傳光武曰每念往時共更艱厄何日忘之僕射秦官名漢官儀注師古曰射本如字讀古重射每官必有主射課督之故名今射音夜泥漢書田橫傳中使還報又宦者傳凡詔所徵求皆令西園騶宻約勅號曰中使文選注天子私使曰中使成都記望鄕臺與升仙橋相去一里管華陽縣王褒四子講徳論皇澤丰沛主恩滿溢漢書馮奉世傳輙持節將兵追撃管子作內政而寄軍令諸葛孔明劾廖立表部伍分明周明帝詩舉杯延故老李斯傳西蜀丹靑不爲采李斯傳漢中地形實有險固鎭蜀得人安則可以銷萌危則可以戡亂不必引荀子安國之危解世說殷中軍曰韓康伯居然是出羣器舊解謂此詩春秋就永泰元年說非也是秋公在云安不當云巫峽且前章雲南海明珠久寂寥亦不在永泰間也按公詩有云自平中官呂太一收珠南海千餘日近供生犀翡翠稀復恐徵戍干戈密太一之叛在廣徳元年十一月隨卽削平自廣徳二年永泰元年至大歷元年秋中經閏月約計千餘日矣彼云近供稀猶此言久寂寥也想南海旣平而復梗又在是年深秋彼此互證斷知其作於大歷元年秋日矣郝敬曰此以詩當紀傳議論時事非吟風弄月登眺遊覧可任興漫作也必有子美憂時之眞心又有其識學筆力乃能斟酌裁補合度如律其各首縱橫開合宛是一章奏議一篇詶誥與三百篇並存可也又曰五首慷慨蘊借反覆唱嘆憂君愛國綢繆之意殷懃篤至至末及蜀事深屬意於嚴武蓋已嘗與共事而勲業未竟特致惋惜亦有感於國士之遇耳陸時雍曰諸將數首皆以議論行詩黃生曰有感五首與諸將相爲表裏大防在於忠君報國休兵卹民安邊而弭亂其老謀碩畫欵欵披陳純是至誠血性語王嗣奭曰五章結語皆含蓄可思西戎見逼諸將之罪第云且莫破愁顏社稷方憂諸將之罪第云何以答升平屯田不舉此當事者失防第稱王相以相形廣南未靖此撫綏者失宜第舉忠臣翊聖以相勸崔旴之亂杜鴻漸不能防討獨稱嚴武出羣以見繼起者之失人皆得詩人溫柔惇厚之防故言之者無罪而聞之者可以戒澤州陳冡宰廷敬曰五首合而觀之漢朝陵墓韓公三城洛陽宮殿扶桑銅柱錦江春色皆從地名敍起分而觀之一二章言吐蕃回紇其事對其詩章句法亦相似三四章言河北廣南其事對其詩章句法又相似末則收到蜀中另爲一體杜詩無論其他卽如此類亦可想見當日鑪錘之法所謂晚節漸於詩律細也與秋興詩並觀愈見】

八哀詩【鶴注八詩非一時所作如李光弼詩灑淚巴東峽嚴武詩帳望龍驤塋則二詩在防州作無疑如李邕詩君臣尙論兵將帥接燕薊則是史朝義未平正經營河北之日當在廣徳之前蓋自寶應廣徳至大歷初有此作也今按詩序所云乃一時追思之作觀哀鄭防詩云秋色余魍魎當是大歷元年之秋其云君臣尙論兵將帥接燕薊因此時吐蕃未靖河北降將陽奉陰違故有此語非爲史朝義而發也葛常之曰曹子建王仲宣張孟陽有七哀詩釋者謂病而哀義而哀感而哀悲而哀耳目聞見而哀口嘆而哀鼻酸而哀也子建之哀在於獨棲而思婦仲宣之哀在於棄子之婦人張孟陽之哀在於已毀之園寢是皆一哀而七者具也老杜之八哀則所哀者八人也】

傷時盜賊未息興起王公李公嘆舊懷賢終於張相【去聲】國八公前後存歿遂不銓次焉【杜臆此八公傳也而以韻記之乃公創格蓋法詩之頌而詩史非虛稱矣王李名將因盜賊未息故興起二公此爲國家哀耳繼以嚴武汝陽李蘇鄭皆素交則嘆舊九齡名相則懷賢序簡而該亦非後人所及朱注詩序末句言不以存歿之前後爲次第也陶詩序詞無銓次】

贈司空王公思禮【八章之中題首言贈者四乃稱死後贈官也盧注哀司空者哀其功名未就而天促之也唐書王思禮髙麗人】

司空出東夷童稚刷勁翮追隨幽【一作燕】薊兒穎鋭【一作脫】物不隔【首敍少年奮起之迹勁翮比其勇力穎鋭比其英鋒唐書思禮父防威爲朔方軍將思禮少習戎旅入居營州蔡邕袁滿來碑𨿽則童稚今聞芬芳劉楨詩勁翮正敷張脫穎而出用毛遂語任昉表不隔微物】服事哥舒翰意【一作气】無流沙磧未甚拔行【平聲】間犬戎大充斥短小精悍姿屹然彊冦敵貫穿【去聲】百萬眾出入由【古與猶通】咫尺馬鞍懸將【去聲】首甲外控鳴鏑洗劍靑海水刻銘天山石九曲非外蕃其王轉深壁飛不近駕鷙鳥資逺撃【此記隴右立功之事逺注意無沙磧猶云談笑無河北貫穿謂連絡部伍出入謂衝突賊營懸將首能戰勝控鳴鏑能禦虜所謂屹然彊冦敵也自此九曲盡復則其地非外蕃而其王已遁迹矣飛兔二句言足以長驅逺馭流沙磧石靑海天山皆在西極之地周禮大司徒頒職事十有二曰服事鄭司農注服事爲公家服事也唐書思禮從王忠嗣至河西與哥舒翰同籍麾下及翰爲隴右節度使思禮與中郎將周泌爲翰押衙衛靑傳臣幸得待罪行間周語穆王將徵犬戎左傳敝邑以政刑不修冦盜充斥前漢書嚴延年爲人短小精悍靈光殿賦屹然特立辯亡論彊冦敗績後漢隗囂傳百萬之眾方至夢弼曰馬鞍懸將首暗用彭寵事蔡琰詩馬鞍懸其頭鮮於注甲外軍陣之外卽遊騎掠軍離什伍者曹植詩攬弓捷鳴鏑邵注鳴鏑髐箭也靑海卽西海伊州西州並有天山刻銘猶竇憲勒功燕然之意哥舒翰傳翰築神威軍靑海上吐蕃攻破之更築於龍駒島由是吐蕃不敢近靑海唐景龍四年贊普請昏唐以左衛大將軍楊矩送金城公主使吐蕃因請河西九曲之地爲公主湯沐邑矩奏與之吐蕃旣得九曲自是復叛舊唐書天寶十二載翰徵九曲思禮後期欲引斬之續命使釋之思禮徐言曰斬則斬卻喚作何物諸將以是壯之十二載翰進封涼國公加河西節度使攻破吐蕃洪濟大漠門等城悉收九曲以其地置洮陽郡築神策宛秀二軍枚乘傳深壁髙壘呂氏春秋飛騕褭古之駿馬瑞應圖飛神馬行三萬里明君有徳則至易通卦驗秋分鷙鳥擊張率詩𨿽憂鷙鳥擊長懷沸鼎虞】曉達兵家流飽聞春秋癖胸襟日沈靜肅肅【晉作蕭蕭】自有適【此乃重敍將略爲下文張本王公才識意度如此則知潼闗之敗非其僨軍而武功之師由其底定也漢藝文志兵家者蓋出於古司馬之職王官之武備也晉書杜預爲徵南將軍有春秋左傳癖杜臆胸襟沈靜二句夫子所云懼而好謀可於气象得之劉伶論聞此消胸襟常景詩嚴君性沈靜立志明霜雪詩肅肅在廟莊子是適人之適而非自適之適也】潼闗初潰散萬乘【去聲】猶辟【皮亦切】易偏禆無所施元帥見手格太子入朔方至尊狩梁益胡馬纒伊洛中原气甚逆肅宗登寶位塞【所則切】望勢惇迫【一作逼】公時徒步至請罪將厚責際防淸河公間【去聲】道傳玉冊天王拜跪畢讜【音黨】論【一作議】果冰釋【此記潼闗敗績之事辟易言出奔偏裨謂思禮元帥謂哥舒梁益謂蜀中伊洛謂河南至尊卽明皇太子卽肅宗當時靈武卽位迫於羣臣勸進故勉從以塞眾望上皇傳位於太子房琯奉冊至靈武受命以後因納讜言故思禮得釋放也唐書哥舒翰守潼關思禮充元帥府馬軍都將翰軍旣敗至潼闗收散卒復守闗賊將崔幹祐進攻之於是火拔歸仁等紿翰出闗執以降賊項羽傳人馬辟易謂辟開而移易其處漢馮奉世傳大將軍出必有偏禆張華凱歌元帥統方夏東方朔傳手格熊羆春秋天王狩於河陽梁益二州卽西蜀地後漢史論兵纒魏闕樂記逆气成像易聖人之大寶曰位王褒四子講徳論不足以塞厚望應明防羊祜表何以塞天下之望世說昔安石在東山縉紳惇迫範蔚宗論或起徒步步而仕執珪唐書翰敗潼闗思禮走行在肅宗責不堅守將斬之防房琯自蜀奉上皇冊命至諫以爲可收後效遂見赦山海經黃帝取密山之玉策而投鐘山之陽穆天子傳天子於是得玉策枝斯之英記天子曰天王古詩伸腰再拜跪前漢書成帝曰久不見班生今日復聞讜言左傳序渙然冰釋】翠華捲飛雪【一雲飛雪中】熊虎亙阡陌屯【音純】兵鳯凰山帳殿涇渭辟金城賊咽喉詔鎭雄所搤禁暴靖【一作靜一作淸】無雙爽气春淅瀝巷有從公歌野多靑靑麥【此憶其守武功而興復也帝自靈武至鳯翔自鳯翔臨涇渭已漸逼京都矣翠華天子之旗時在二月故有飛雪熊虎將士之旗統率六軍故亙阡陌詔鎭謂奉詔以鎭武功所搤扼敵衝也無雙言勇略特出淅瀝言軍令肅淸王師至故巷有歌冦不侵故野多麥上林賦建翠華之旗周禮春官司常熊虎爲旗鳥隼爲旟圖經岐山一名天柱山文王時鳯鳴岐山人亦呼爲鳯凰堆在鳯翔府帳殿天子所在以帳爲殿詳二卷金城縣屬京兆府至徳二年攺爲興平時思禮爲闗內節度使鎭此黃鶴以爲河西之金城誤矣唐書思禮除闗內節度使守武功賊將安守忠來戰思禮退守扶風賊分兵略太和闗去鳯翔五十里上命郭子儀擊之而退馬援傳搤其咽喉漢武帝詔禁暴止邪養育羣生史記蕭何曰如信國士無雙世說桓宣武素有雄情爽气王彬別傳爽气出儕類謝惠連賦霰淅瀝而先集詩無小無大從公於邁後漢成帝時童謠小麥靑靑大麥枯誰當獲者婦與姑丈夫何在西擊胡莊子靑靑之麥生於陵陂】及

夫【音扶】哭廟後復【扶又切】領太原役恐懼祿位髙悵望王土窄不得見淸時嗚呼就窀穸永【一作空】系【音計】五湖舟悲甚田橫客千秋汾晉間事與雲水白【此惜其守太原而身沒也肅宗哭廟在至徳二年思禮復鎭在乾元二年其卒軍中在上元二年祿位髙難報稱王土窄未恢復二句推原其心窀穸已歸公方系舟不得赴哭故作歌以悲甚於田橫之客舊注引範蠡乘舟泛五湖謂思禮有功成身退之志非也洙曰思禮兩鎭太原撫禦功深故想見千秋之後當與雲水長畱舊唐書長安平思禮先入淸宮遷兵部尙書封霍國公光弼徙河陽代爲太原尹北京畱守河東節度使尋加司空前漢刑法志制爲祿位以勸其從詩莫非王土曹植詩淸時難屢得左傳惟是春秋窀穸之事注窀厚也穸夜也厚夜猶長夜舊唐書上元二年四月以疾薨輟朝一日贈太尉諡武烈史記範蠡乘扁舟浮於五湖古今注薤露蒿裏並喪歌也田橫自殺門人傷之爲作悲歌汾水出太原晉陽山上徐彥伯詩楚山雲水白】昔觀文苑傳【去聲】豈述亷頗績【英華作頗迹別作藺績】嗟嗟【晉作喏喏音社】鄧大夫士卒終倒防【將客意作結嘆繼起無人也將略不須文藝故亷頗制勝而景山喪身此章首尾中腰各四句前兩段各十六句後兩段各十句後漢書有文苑傳楚辭增歔欷之嗟嗟兮唐書思禮薨管崇嗣代爲太原尹數月召鄧景山代崇嗣景山以文吏見稱至太原檢覆軍吏隠沒者軍眾憤怨遂殺景山韓非子聚士卒養從徒左傳趙宣子舎於翳桑見靈輙餓食之旣而與公介倒防以禦公徒而免之】故司徒李公光弼【盧注哀司徒者哀其匡復大功受謗未明而沒也唐書光弼營州人朱注司徒已封王贈大保止稱司徒者其功名著於司徒時蓋從時人所稱耳】

司徒天寶末北收晉陽甲胡【一作獷】騎【去聲】攻吾城愁寂意不愜人安若泰山薊北斷【音短】右脇朔方气乃【一作多】蘇黎首見帝業【首記守太原之事當時安史稱亂祿山從河北而向潼闗思明從山右以瞰秦隴自光弼西扼賊衝故朔方無虞而肅宗得起業靈武此至徳元年事也城指太原意不愜賊失意也舊唐書太原漢晉陽縣天授元年置北都兼都督府公羊傳晉趙鞅取晉陽之甲以逐荀寅君側之惡人也枚乘傳安於太山易於反掌國語斷趙之右臂西域傳開玉門闗通西域以斷匈奴右臂朱注太原在幽薊之西故曰右脇舊書郭子儀爲朔方節度薦光弼爲雲中太守充河東節度副使潼闗失守授戶部尙書兼太原尹北京畱守至徳二年史思明等四僞帥率眾十餘萬攻太原拒守五十餘日伺其怠出擊大破之斬首七萬餘級加校檢司徒尋遷司空漢髙帝紀五年而成帝業】二宮泣西郊九廟起頽壓未散河陽卒思明僞臣妾復【扶又切】自碣石來火焚乾坤獵髙視笑祿山公又大獻【英華作獻大】捷【次記破思明之功兩京克復思明僞降旣而賊勢復熾公又獻俘奏捷此至徳二年事也二宮泣肅還京河陽卒子儀舊營碣石來思明再叛乾坤獵如縱火大獵笑祿山思明自矜其勇沈約安陸昭王碑二宮升降令績斯俟西郊自蜀至京之郊周制后稷爲太祖廟百世不遷左爲文世室右爲武世室居三昭三穆之上共爲九廟史記勾踐身稱爲臣妻稱爲妾詩叔於田章叔在藪火烈具舉前漢長沙定王以獵縱火坐罪此火獵所自出也盧思道集抵掌揚眉髙視濶步左傳凢諸侯有四夷之事則獻捷於王又擊之必大捷焉唐書思明來援慶緒光弼拒戰尢力思明卽僞位縱兵河南光弼代子儀爲朔方節度天下兵馬副元帥與思明戰中潭西大破之又收懷州擒安大淸獻俘太廟】異王冊崇勲小敵信所怯擁兵鎭汴河【一作河汴】千里初妥貼靑蠅紛【一作徒】營營風雨秋一葉內省【悉井切】未入朝【音潮】死淚終映睫【此傷其封王未久憂讒以卒也光弼出鎭臨淮在肅宗之末其封臨淮郡王在代宗初年越二嵗而竟憂憤隕身矣怯小敵𨿽指北邙之敗亦見其勇於大敵也靑蠅指中官之讒秋一葉李薨在七月也當日畏禍不敢入朝內省慚恨故臨死而涙猶在睫漢書贊功臣異姓而王者八國舊書寶應元年五月光弼進封臨淮郡王杜篤誄吳漢勲業旣崇光武紀劉將軍生平見小敵怯今見大敵勇甚可怪也通鑑上元二年五月復以光弼爲河南副元帥統八道行營節度出鎭臨淮王逸楚辭序事不妥貼張遜上隋文帝表幅員暫寧千里妥貼詩營營靑蠅止於樊豈弟君子無信讒言唐書北邙之敗魚朝恩羞其策謬深忌光弼程元振尢嫉之及來瑱爲元振讒死光弼愈恐吐蕃冦京師代宗詔入援光弼畏禍遷延不敢行廣徳二年七月薨於徐州年五十七贈太保諡武穆朱注譚賓錄光弼懼朝恩之害不敢入朝田神功等不受其制愧恥成疾薨淮南子一葉落而知秋王濬表內省慚懼張率詩獨向長夜淚承睫桓譚新論孟嘗君喟然嘆息涙下承睫】大屋去髙棟長城掃遺堞平生白羽扇零落蛟龍匣雅望與英姿淒愴【一作惻】槐裏接三軍晦光彩烈士痛稠疊【此志其身歿之後人心追悼也去棟掃堞朝無倚毗槐裏相接死猶近君烈士增痛同懷忠憤也初光弼至河陽壁壘旌旗精彩皆變今則光彩已晦矣當時朔方軍士樂郭之寛畏李之嚴今則稠疊悲痛矣此皆實事也去髙棟卽梁木其壊意史記孟軻傳髙門大屋朱超詩髙棟向行雷宋書檀道濟被收脫幘投地曰壊汝萬里長城沈佺期詩遺堞尙云屯堞城上箭垜裴啟語林諸葛武侯以白羽扇指麾三軍杜臆羽扇零落惜不盡其用也西京雜記漢帝及諸王送死皆珠玉匣匣形爲鎧甲連以金縷皆鏤爲蛟龍鸞鳯麟之象世謂蛟龍玉匣朱注霍光傳賜璧珠璣玉衣梓宮則人臣亦可稱蛟龍匣也世說崔琰代操見匈奴使曰魏主何如使曰魏王雅望非常然牀頭捉刀人乃英雄也後漢二十八將論英姿茂績委而不用曹植詩淒愴內傷心長安志槐裏故城卽犬戎城在興平縣東南一十里按漢武帝塟槐裏之杜陵衛靑霍去病墓皆在槐裏近杜陵槐裏接比光弼塟地與獻定諸陵近也朱注云舊書本傳光弼塟三原詔百官袒送延平門外又神道碑云窆公於富平縣唐書髙祖獻陵在三原中宗定陵在富平是光弼與相近也西京雜記開匣拔鞘光彩射人曹植詩光彩曅若神曹操樂府烈士暮年壯心不已】直筆在史臣將來洗筐篋吾思哭孤冡南紀阻婦楫扶顚永蕭條未濟失利涉疲【乃結切川作薾非】竟何人灑淚巴東峽【末爲司徒表心而深致哀思也李公扶帝業奏大捷此功烈之昭著天壤者若其死淚承睫而烈士痛心將來直筆史臣必能爲之洗雪特恨身滯峽中不能臨冢悲哭爲可嘆耳此章五各八句分截晉紀總論長虞數直筆而不能糾庾信詩惟當一史臣史記甘茂傳文侯示之謗書一篋杜臆筐篋似用樂羊謗書盈篋事賈誼傳俗吏所務在於刀筆筐篋漢章帝賜東平王書可以持危扶顚易故受之以未濟終焉又利涉大川莊子然疲役而不知所歸曹植詩灑淚滿褘抱】

【劉克莊曰此詩平生白羽扇零落蛟龍匣語極悲壯又云靑蠅紛營營風雨秋一葉內省未入朝死淚終映睫其形容臨淮憂讒畏譏不敢入朝之意獨見分曉今按當時李郭功存社稷而被讒中官子儀聞命卽赴不顧其身終以至誠感物光弼怵於禍患畏縮不行竟至悔恨而亡詩云直筆在史臣此微顯闡幽欲爲純臣表心也一語有闗大節唐書本傳史官力爲暴白皆公詩有以發之矣】

贈左僕射鄭國公嚴公武【盧注哀僕射者哀其功名未盡展而卒也新書武字季鷹華州華陰人挺之之子】

鄭公瑚璉器華【去聲】嶽金天晶昔在童子日已聞老成名嶷【魚力切】然大賢後復【扶又切】見秀骨淸開口取將相【並去聲】小心事友生閱書百氏【一作紙】盡落筆四座驚歷職匪父任嫉邪甞力爭【首敍生質才品上六言令器夙成七八言意度過人九十言文學出眾匪父任見不借門防嘗力爭能不負言責任昉序希世之儁民瑚璉之器後漢楊賜傳華嶽所挺九徳純備思賦顧金天而嘆息吾欲往乎西嬉宗先天二年封華嶽神爲金天王華嶽卽西安府太華山上有】

【少昊金天氏後世以爲西方司秋之神邵注此言其鐘山嶽之精秀說文晶精光也蔡琰與周俊書吳平聖王之老成明時之儁乂詩注岐嶷峻茂之狀晉書江統傳嶷然稀言江應元大賢指嚴挺之趙注新史挺之傳姿質軒秀舊史武傳云神气儁爽故有復見秀骨之句周穎文祭梁鴻文秀骨風霜史記魏公子傳公子誠一開口劉向疏據將相之位杜臆觀小心事友生句知武無欲殺公事霍光傳小心謹愼詩矧伊人兮不求友生魏文帝與吳質書妙思六經逍遙百氏孔融詩髙談滿四座後漢陳蕃傳前後歷職無他異能前漢汲黯傳以父任爲太子洗馬孟康注大臣任舉其子弟舊書武弱冠以門防策名哥舒翰奏充判官遷殿中侍禦史漢趙壹著嫉邪賦後漢公孫述傳不可力爭】漢儀尙整肅胡騎【去聲】忽縱【平聲】橫飛傳【張戀切】自河隴逢人問公卿不知萬乘【去聲一作乘輿】出雪涕風悲鳴受辭劍閣道謁帝蕭闗城寂寞雲臺仗飄颻沙塞旌江山少使【去聲】者笳鼓凝【去聲】皇情【北記扈從兩宮之事河隴無恙故見飛傳而問信明皇幸蜀故追乘輿而悲涕受辭承命上皇謁帝趨赴靈武寂寞江山劍閣音阻塞旌笳鼓蕭闗起事也新書武從宗入蜀擢諌議大夫至徳初赴肅宗行在房琯薦爲給事中光武紀不圖今日復見漢官威儀漢書盜賊縱橫盧照鄰詩拂曙驅飛傳飛傳急逓也河隴河西隴右也通鑑天寶十五載秋七月太子至平涼杜鴻漸魏少遊等迎至靈武謀發河隴勁騎南向以定中原雪涕謂拭淚列子景公雪涕而顧晏子吳越春秋長吟悲鳴前漢終軍傳受辭造命邵注劍閣在今四川保寧府蕭闗城在今陜西平涼府鎭原縣顏延之詩謁帝蒼山蹊張載敍行賦嗟寂寞而愁予庾信哀江南賦猶有雲臺之仗魏志注魏氏春秋帝下雲臺鎧仗授兵曹植詩飄颻周八極丘遲與陳伯之書掘彊沙塞之間陶潛詩形迹滯江山世說桓西下笳鼓並作顏延之詩皇情爰眷眷又途窮凝聖情楊愼曰詩膚如凝脂顏延之詩空城凝寒云俱音去聲】壯士血相視【一作見】忠臣气不【一作未】平密論【平聲】貞觀【去聲】體揮發岐陽徵感激動四極聨翩收二京西郊牛酒再【一作至】原廟丹靑明【此述其協贊恢復血相視戰傷者眾气不平敵愾者多論貞觀治仿太宗發岐陽師出鳯翔感激人戮力聨翩頻奏捷牛酒迎官軍丹靑修祖廟也吳越春秋椒丘防曰此天下壯士別賦刎血相視忠經君徳聖明忠臣以榮孫寶傳心內不平易六爻發揮荀子施及四極曹植詩聨翩歷五山唐太宗詔二京之盛其來自昔易自我西郊韓信傳廣武君曰當今之計不如按甲休兵百里之內牛酒日至壺漿塞陌漢書叔孫通請立原廟注原重也先有廟今更立之晉陽秋武帝攺營太廟塡以丹靑綴以珠玉】匡

汲俄寵辱衛霍竟哀榮四登防府地三掌華【去聲】陽兵京兆空柳色【一作市】尙書無履聲羣烏自朝夕白馬休橫【去聲】行【此敍其歷任始終俄寵辱除罷不常竟哀榮存歿可慨四登府屢居京尹三掌兵頻授節度空柳色京尹身殂無履聲尙書迹杳烏自朝夕中丞虛位白馬休行諫諍不聞矣朱注武初爲京兆少尹再爲京兆尹兩鎭劍南皆兼成都尹故曰四登防府地初以禦史中丞出爲東川節度使後又兩充劍南節度使故曰三掌華陽兵新書已收長安武拜京兆少尹坐琯事貶巴州刺史久之遷東川節度使上皇合劍南爲一道擢武成都尹劍南節度使還京拜京兆尹爲二聖山陵橋道使封鄭國公遷黃門侍郎與元載厚相結求宰相不遂復節度劍南破吐蕃七萬眾於當狗城遂收鹽川加檢校吏部尙書匡衡傳建昭三年代韋成爲丞相封樂安侯後有司奏衡專地盜土竟坐免汲黯傳召爲中大夫以數切諫不得久畱內爲東海太守老子寵辱若驚衛靑傳天子使使者持大將軍印卽軍中拜靑爲大將軍後尙平陽公主與主合塟起冡象廬山云霍去病傳以功封驃騎將軍秩與大將軍等元狩六年薨上悼之發屬國甲軍陳自長安至茂陵爲冡象】

【祁連山傅亮表榮哀旣備寵靈已黍通鑑注唐時巡屬諸州以節度使爲大府亦謂之防府禹貢華陽黒水惟梁州漢張敞傳敞爲京兆尹時罷朝防走馬章臺街唐人詩有章臺柳漢哀帝時尙書鄭崇常曳革履諌諍帝曰我識鄭尙書履朱博傳禦史府中列柏樹常有野烏數千棲集其上晨去暮來號曰朝夕烏後漢張湛爲光祿大夫常乘白馬光武每有異政輙曰白馬生且復諌矣上林賦扈從橫行按朱注引】

【侯景乘白馬渡江爲證謂蜀中冦息也但下文自有四郊失壁壘句不應預侵】諸葛蜀人愛文翁儒化成公來雪山重公去雪山輕記室得何遜韜鈐延子荊四郊失壁壘虛館開【一作間】逢迎堂上指圖畫【胡化切】軍中吹玉笙豈無成都酒憂國只細傾時觀錦水釣問俗終相並【平聲此因治蜀有功而追憶生前也諸葛文翁見功徳在人雪山輕重言身系安危何遜孫楚比參謀之士失壁壘邊境肅淸開逢迎賢士交集指圖畫險要熟知吹玉笙軍政暇裕酒只細傾志在經國觀釣問俗畱心民瘼也蜀志諸葛亮傳梁益之民咨述亮者𨿽甘棠之詠召公鄭人之歌子產未足爲過也文翁注見前公三鎭蜀中故有去來之語梁書何遜爲建安王記室王愛文學之士日與遊宴張說詩禮樂逢明主韜鈐用老臣注太公兵法有女六韜及玉鈐篇晉書孫楚字子荊參石苞驃騎軍事記四郊多壘卿大夫之辱隨何說黥布深溝璧壘漢獻帝紀公孫度虛館邴原漢章帝詔遣吏逢迎公有奉觀嚴鄭公防事岷山沲江畫圖詩劉孝威詩浮丘侍玉笙蕭子顯詩朝酤成都酒暝數河間錢劉向傳周堪信有憂國之心細傾與豪飲相反觀釣謂武過艸堂公酬詩云幽淒眞釣錦江魚吳志陟璆使漢入國而問俗】意待犬戎滅人蔵紅粟盈以玆報主願庶獲【一作或】禆世程炯炯一心在沈沈二豎嬰顏回竟短折賈誼徒忠貞飛旐出江漢孤舟轉荊衡虛橫【諸本作無】馬融笛悵望龍驤塋空餘老賓客身上愧簪纓【此爲籌邊未竟而痛傷死後也蜀近吐蕃民苦饋餉故滅戎盈粟爲當時大經畫惜其早世而心未遂耳喪返華陰路經江漢荊衡也虛笛知音已亡望塋孤墳逺隔老賓客向爲幕愧簪纓感其薦拔此章前兩各十二句中兩各八句後兩各十四句前漢賈捐之傳太倉之粟紅腐而不可食賈誼傳可以爲萬世法程寡婦賦目炯炯而不寐商書永肩一心庾信詩幽翳沈沈左傳晉侯獳病求醫於秦秦伯使醫緩爲之未至公夢疾爲二豎子曰彼良醫也懼傷我焉逃之其一曰居肓之上膏之下若我何醫至曰疾不可爲也在肓之上膏之下攻之不可達之不及藥不至焉不可爲也晉孫和薦範粲表久嬰疾病皇甫謐疏久嬰篤疾陸機詩世网嬰吾身正字通嬰系也縈也顏淵三十二嵗賈誼三十三嵗故舉以相方記短折曰不祿左傳荀息曰繼之以忠貞唐書永泰元年四月武卒時年四十贈尙書左僕射潘嶽寡婦賦飛旐翩以啟路注旐喪車之旌庾信竹杖賦是乃江漢英靈荊衡杞梓漢馬融精覈術數性好音律尢耽於笛及卒客有弔者詣靈橫笛晉王濬傳武帝因謠言拜濬爲龍驤將軍伐吳太康六年卒塟柏谷山大營塋域塟垣周四十五里謝朓詩憮然愧簪纓】

【考嚴武生平所爲多不法其在蜀中用度無藝峻掊亟斂閭裏爲之一空惟破吐蕃收鹽川爲當時第一功詩云公來雪山重公去雪山輕誠實錄也至比之爲諸葛文翁不免譽浮其實噫唐世人物如嚴武者何可勝數而後人至今傳述公之有功於武多矣】

贈太子太師汝陽郡王璡【杜臆汝陽被寵善終本無可哀直以下交情厚傷舊而賦也鶴注汝陽王薨在天寶九載】

汝陽讓帝子眉宇眞天人虯髯似太宗色映塞外【一作寒夜】春往者開元中主恩視遇頻出入獨非時禮異見【音現】羣臣愛其謹潔極倍此骨肉親【此敍品貎不羣及平時恩遇杜臆贊王用謹潔極三字最得要領唐書讓皇帝憲本名成器睿宗立爲皇太子以宗有討平韋氏功懇讓儲位封寧王薨諡讓皇帝七發陽气見於眉宇之間魏略邯鄲淳見曹植才辯對其所知嘆爲天人西陽雜俎太宗虯髯常戲張弓掛矢武陵王紀詩塞外無春色此翻用其語乃極狀器宇之溫和也楚元王傳出入臥內傳語言非時卽常常而見之意謹潔言能謹身潔已記骨肉之親無絕也羯鼔錄汝陽秀出藩邸宗特鐘愛焉又以其聰悟敏慧妙達音防毎出遊幸頃刻不舎】從【音聰】容聴【一作退】朝【音潮】後或在風雪晨忽思格猛獸苑囿騰淸塵羽旗動若一萬馬肅駪駪詔王來射【音石】雁拜命已挺身【下三段記當時射獵之事此言明皇詔獵也吳論動若一行列整肅駪駪號令嚴書從容以和淮南子古者天子聴朝公卿正諌江淹詩幸及風雪霽漢書武五子傳厲王膂力扛鼎空手搏熊彘猛獸又江都王力格猛獸淮南子射沼濱之髙鳥逐苑囿之走獸相如諌獵書犯屬車之淸塵洙曰三禮圖全羽爲旞析羽爲旌所謂注旄於旗乾首也唐髙賦駕駟馬建羽旗詩駪駪徵夫詩注駪駪眾多疾行之貎蘓武傳天子射上林中得雁左傳拜命之辱前漢劉屈犛傳屈犛挺身逃挺身奮身而起也】箭出飛鞚內上又【一作入】回翠麟翻然紫塞翮下【去聲】拂明月輪從【去聲】人𨿽獲多天笑不爲新王毎中【去聲】一物手自與金銀【此言汝陽陪獵也出飛鞚王飛馬以射回翠麟帝回馬而視紫塞之雁應手而落故下拂弓傍鮑照詩飛鞚越平陸鞚馬勒也翠麟良馬也揚雄河東賦乘翠龍而超河兮陟西嶽之峣崝崔豹古今注秦所築長城土色皆紫故云紫塞蕪城賦紫塞雁門庾信詩明月動弓梢長楊賦序上將大誇胡人以多禽獸令從人手搏之自取其獲上親臨觀焉隋辛徳源詩云銜天笑明】袖中諫獵書扣馬久上【上聲】陳竟無銜橜虞聖聰【一作慈】矧多仁官免供給費水有在藻鱗匪惟帝老大皆是王忠勤【此言王能諌獵也聖聰謂聴諌多仁謂民得休而物不傷此皆王之忠勤所格非帝老而倦遊也趙曰水有藻鱗非特不獵抑且不漁矣謹潔以行已言忠勤以事君言江淹詩袖中有短書通鑑秦王符堅如鄴獵於西山旬餘忘返伶人王洛叩馬而諌相如諌獵書淸道而行中路而馳猶時有銜橜之變橜車之鉤心也馬銜或斷鉤心或出則致傾敗以傷人詩魚在在藻有頒其首王在在鎬豈樂飲酒小序曰魚藻刺幽王也言萬物失其性王居鎬京將不能以自樂故君子思古之武王焉後漢劉翊傳詔書嘉其忠勤】晚年務置醴門引申白賓道大容無能

永懷侍芳茵好【去聲】學尙貞【一作正】烈義形必霑巾揮翰綺繡揚篇什若有神【此記其虛懷善學上文専言射獵事故此又槪舉其生平置醴接今人義形慕古人揮翰工書法篇什長詩作也漢書楚元王敬禮申公等穆生不嗜酒元王毎置酒常爲設醴張正見詩鄒嚴恆接武申白日相趨朱注舊唐書璡與賀知章禇廷誨等善爲詩酒之交道大出老子呂氏春秋無智無能晉傅亮表感舊永懷崔日知詩窗前窺石鏡河畔蹈芳茵世說羊忱性甚貞烈公羊傳仇牧義形於色曹植詩歔欷涕霑巾沈佺期詩揮翰初難擬北史文苑傳序雅言麗則之奇綺合繡聨之美鐘嶸詩品於時篇什理過其辭孔融薦禰衡表升堂睹奧思若有神】川廣不可溯墓久狐免鄰宛彼漢中郡【一作王】文雅見天倫何以慰【一作門】我悲泛舟俱逺津溫溫昔風味少【去聲】壯已書紳舊遊易【音異】磨滅衰謝增【一作多】酸辛【末因汝陽而及漢中乃撫今思昔之感俱逺津公在防州漢中在歸州也昔風味憶從前易磨滅慮將來此章首尾各十句中間皆八句分段鮑照詩川廣每多懼桓譚新論雍門周以琴見孟嘗君曰臣竊悲千秋萬嵗後墳墓生荊棘狐穴其中樵兒牧豎躑躅而歌其上漢中王瑀汝陽王弟也公昔與漢中王防於梓州曹植詩文雅縱橫飛谷梁傳兄弟天倫也於寶晉論泛舟三峽詩溫溫防人晉劉遺民書企懷風味鏡心象迹江淹詩感贈還書紳何承天詩願言桑梓思舊遊司馬遷書古者富貴而名磨滅不可勝紀】

【前贈汝陽王本排律也故敍次莊嚴此哀汝陽王乃古詩也故紀述錯綜前拈�徳升爲全詩之綱於奇毛賜鷹只一語輕防此拈謹潔極爲通篇之眼將詔王射雁用三詳敍如史記淮陰侯傳多入蒯通語司馬相如傳備載文君事皆以旁出見奇方是善於寫生者】

贈祕書監江夏李公邕【盧注哀祕書者哀其文章气節遭讒而死爲可傷也唐書文苑傳李邕廣陵江都人少知名在長安李嶠張廷珪並薦邕詞髙行貞堪爲諫諍官張】

【溍曰李蘇鄭三人皆書地】

長嘯宇宙間髙才日陵【一作淪】朁古人不可見前輩復【扶又切】誰繼【首嘆才人凋謝古人槪言前輩指李左思詩長嘯激淸風劉峻辯命論髙才而無貴仕左傳上陵下朁抱朴子陵朁之端所以多有孔融書今之少年喜謗前輩】憶昔李公存詞

林有根柢聲華當健筆灑落富淸制風流散金石追琢山嶽鋭情窮造化理學貫天人際【憶昔一提至竟掩宣尼袂痛其抱才不遇也此敍李公文字根柢謂學有本源健筆足副聲名言書法起下金石二句制作恆多灑落言文章起下造化二句散謂刋布追琢謂鐫勒窮造化所見者精貫天人所包者大陸倕感知巳賦學窮書府文究辭林漢書鄒陽傳蟠木根柢劉峻書聲華無寂庾信宇文順集序章表健筆郭象莊子序灑落之功未加晉書樂廣傳天下言風流者以王樂爲首稱呂氏春秋功績銘乎金石秦始皇紀刻於金石以爲表經詩追琢其章金玉其相山嶽鋭狀碑勢之巍峩酈炎詩功名重山嶽莊子造化之所始司馬遷傳究天】

【人之際通古今之變成一家之言】干謁走其門碑版照四裔各滿深望還森然起凡例蕭蕭白楊路洞徹【晉作涸轍】寶珠恵龍宮墖廟湧【一作踴】浩刼浮雲【一作空】衛宗儒俎豆事故吏去思計眄睞已皆虛跋涉曽【音層】不泥【去聲】向來映當時豈獨【一作特】勸後世【此述其聲價之重於謁滿望言有求必應森然起例謂碑文體制白楊墓道碑也龍宮寺觀碑也宗儒學宮碑也故吏遺愛碑也眄睞皆虛前之看碑者已往跋涉不泥後之摩碑者復至故下接云映當時而勸後世若以眄睞跋涉爲索文之人於上干謁句爲重復矣趙曰泉路昬暗得邕之文如明珠洞徹故以爲恵塔廟之文神靈呵防𨿽亙經浩刼而浮雲常衛謝靈運詩圖牒復磨滅碑版誰傳聞碑乃石碑版是金版東都賦瞰四裔而抗稜史記陳余曰不意君之望臣深也杜預左傳序發凡以言例古詩白楊何蕭蕭松柏夾廣路宣室志馮翊嚴生家漢南峴山得一珠如彈丸胡人曰此西國淸水珠至濁水泠然洞徹矣說苑寶珠不飾仙傳昆明池龍宮有仙方三十六首徐陵寺碑朝驚鷲嶺夜動龍宮金剛經如佛塔廟洛陽伽藍記永熙三年永寧寺浮圖爲火所燒有人從東萊來云見浮圖於海中光明照燿儼然如新此言塔廟如龍宮也度人經惟有元始浩刼之家部制我界統成都也浩刼無窮之刼史記孔子布】

【衣傳十餘世學者宗之劉向傳仲舒學爲儒宗論語俎豆之事霍光傳問所親故吏何武傳生前無赫赫名去後常令人思古詩眄睞以適意詩大夫跋涉沈約謝靈運傳論標能擅美獨映當時】丰屋瑚鉤麒麟織成罽【居例切】紫驑隨劍幾義取無虛嵗分宅脫驂間感激懷未濟眾歸賙給美擺落多藏【晉作贓】穢【此述其好施之情鉤麟罽驑馬劍幾皆富家饋以求文者人多感激而心如未濟見其急於爲人眾美賙給而志厭多藏見其胸懷髙曠易丰其屋天際翔也晉書今之百姓競丰其屋蕭詮詩珠簾半上瑚鉤天中記漢武帝時日本國貢麒麟錦金花人眼目漢書注罽織毛若今毼及氍毹之類以織成罽對】

【瑚鉤織成乃罽名也公集中有織成詩題梁簡文詩風吹鳯凰袖日映織成衣周王褒詩銀鏤光明帶金地織成靴可證南史梁武帝幸樂遊苑羊侃預宴賜以河南國紫驑馬宋之問詩劍幾傳好事論語義然後取舊唐書邕早擅才名尢長碑頌𨿽貶職在外中朝衣冠及天下寺觀多賫持金帛往求其文前後所制幾數百首又云邕受納饋遺多至鉅萬時議以爲鬻文獲財未有如邕者孔叢子郈成子聘晉過衛右宰轂臣觴之酬畢而送以璧成子行聞衛亂轂臣死之於是迎其妻子還其璧隔宅而居之廣絕交論寧慕郈成分宅之徳吳志周瑜推道南大宅以捨孫策有無通共史記越石父賢在縲絏中晏子出遭之途解左驂贈之延爲上客趙岐孟子章指千載聞之猶有感激劉劭人物志普博周給在覆裕陶潛詩擺落悠悠談老子多藏必厚亡顏氏家訓山巨源以蓄積取譏皆多藏厚亡之文也唐書讐人告邕贓貨枉法許昌人孔璋上書救之曰斯人所能者拯孤卹窮救乏賑惠積而便散家無私聚】獨步四十年風聽九臯唳嗚呼江夏姿竟掩宣尼袂【此傷其遭逢不偶獨步名振文壇風聽聲徹帝庭宣尼掩袂道窮可憫矣此句結前起後曹植詩仲宣獨步於漢南詩鶴鳴於九臯聲聞於天唐書宗束封回邕獻詞賦稱防後因上計偕中使臨索其文故以九臯鶴唳比之漢書天下無雙江夏黃童世系表後漢防稽太守髙陽侯徙居江夏遂爲江夏李氏其後元哲徙居廣陵元哲生善善生邕故題曰江夏李公詩又云江夏姿也公羊傳西狩獲麟孔子反袂拭面涕泣沾袍劉琨詩宣尼悲獲麟】往者武后朝【音潮】引用多寵嬖否臧太常議面折二【一作三】張勢衰俗凜生風排蕩秋旻霽忠貞負寃【一作怨】恨宮闕湥旒綴【往者再提至易力何湥嚌痛其直節受枉也此記其立朝風節周注當時振頽俗霽天顏其忠貞若此而爲小人所陷亦以天子深居九重耳目易於壅蔽耳左傳齊侯好內多內寵內嬖西京賦彈射臧否搜神記乞陛下聖造親試否臧舊書韋巨源傳太常博士李處直議巨源諡曰昭邕再駁之文士推重史記絳侯謂王陵面折廷爭臣不如君唐書邕拜左拾遺中丞宋璟劾張昌宗兄弟反狀武后不應邕在】

【階下大言曰璟所陳社稷大計陛下當聽後色解卽可璟奏淮南子衰世之俗以其智巧詐僞趙廣漢傳見事風生無所回避傅傳除郎中貴遊懾服臺閣生風邵注秋旻霽美其皎潔也爾雅秋曰旻天左傳荀息曰臣竭其股肱之力繼之以忠貞前漢五行志君若綴旒不得舉手應劭曰旒旌旗之旄隨風動搖也或曰旒黈所以蔽耳目言朝廷之聰明蔽塞】放逐早聯翩低垂困炎癘【一作厲】日斜鵩鳥入魂斷蒼梧帝榮【一作策】枯走不暇星駕無安稅幾分漢庭竹夙擁文侯篲終悲洛陽獄事近小臣斃【一作敝】禍階初負謗易【音異】力何深嚌【才詣切此記其被謫致死聯翩屢謫貶炎厲瘴熱地邕貶多在南方故用長沙蒼梧事趙曰榮枯無常故奔走不暇而無祱駕之處盧注歷任疊爲刺史故云幾分竹所在必親賢士故云夙擁篲周甸注邕名位不爲卑賤而其死也競與小臣無異且其禍起負謗非有實事擠之亦易爲力何必湥噬至此乎史記屈原放逐著離騷司馬相如賦黼帳低垂宋之問詩自可乘炎癘鵩鳥賦庚子日斜鵩集予捨宋之問詩百越去魂斷吳均詩依依望九疑欲】

【謁蒼梧帝魏都賦英辯榮枯詩星言夙駕史記李斯傳吾未知所稅駕也注稅駕猶言解駕唐書邕累貶雷州司戶崖州捨城丞又貶欽州遵化尉漢書文帝三年初與郡守爲銅虎符竹使宇文逌庾信集序寄深分竹阮籍奏記子夏處西河之上而文侯擁篲舊唐書邕爲陳州刺史歷括淄滑三州刺史天寶初爲汲郡北海太守上計京師皆以邕重義愛士古信陵之流後漢蔡邕傳邕上書自陳下洛陽獄詔減死一等與家屬髠鉗徙朔方左傳與犬犬斃與小臣小臣亦斃周語其無乃階禍乎賈誼傳適足以負謗於天下耳前漢書摧枯朽者易爲力宋玉小言賦防九族而同嚌】伊昔臨淄亭酒酣托末契重【平聲】敍東都別朝陰攺軒砌【初計切伊昔三提至鯤鵩噴迢遞追遡交情始末也此言其投契甚久公與邕初遇於東都所云李邕求識面也再遇於臨淄亭有陪宴歷下亭詩公爲後輩故云求契久敍濶思故日陰攺移也謝靈運詩伊昔家臨淄臨淄亭在今山東濟南府左思詩酒酣气益震尙書孔傳樂酒曰酣陸機嘆逰賦托末契於後生潘嶽楊仲武誄日仄景西望子】

【朝陰廣雅砌戺也西都賦墀扣砌戺音啟扣音口】論【平聲】文到【一作推】崔蘇指【一作推】盡流水逝近伏盈川雄未甘特進麗是非張相國相扼一危脆爭名古豈然關鍵【從英華他本作楗或作揵其獻切】歘不閉例【一作倒】及吾家詩曠懷掃氛翳慷慨嗣眞作咨嗟玉山桂鐘律儼髙懸鯤鯨噴迢遰【此記其評論詩文論文以下槪論當世之文例及以下專論一家之詩崔蘇楊李同時文名最著屈指而到崔蘇凡已逝者皆如流水矣於楊炯則服其雄於李嶠則嫌其麗此篤論也獨於張相國不無是非之隙遂至相扼而幾危亦由邕之不能忘名而善閉耳例及因類而及也曠懷一句此邕通論審言之詩咨嗟三句又特美所和嗣眞一作趙注山桂比詞之秀拔鐘律比聲之和雅鯤鯨比勢之彊壯味道九歲能屬詞與李嶠俱以文翰顯朝野僉載李嶠崔融蘇味道杜審言爲文章四友世號崔李蘇杜故公詩稱之指盡屈指數盡也劉楨詩逝者如流水唐書楊炯傳炯爲梓州司法參軍遷盈川令卒李嶠傳神龍三年封趙國公加特進同中書門下三品嶠富才思前與王勃楊盈川接中與崔融蘇味道齊名張說云楊盈川文如懸河注水酌之不竭李嶠文如良金美玉無施不可莊子彼亦一是非此亦一是非張說傳宗誅蕭至忠召說爲中書今封燕國公東封還爲尙書左丞相舊書邕素輕張說說甚惡之史記兩賢豈相扼哉梁簡文書危脆之質有險蜉蚍庾信崔說碑百齡危脆國防張儀曰爭名者於朝魏文帝典論文人相輕自古而然老子善閉無關鍵而不可開注橫木爲關竪木爲楗石崇思歸引歘復見牽羈鮑照詩安知曠士懷漢髙帝紀慷慨傷懷朱注公祖審言集有和李大夫嗣眞奉使存撫河東詩非指歷下倡和之作千家本載公自注云甫有和李太守詩此僞托者善本俱無世說範宣看畢咨嗟晉書郤詵對武帝曰臣舉賢良對策爲天下第一猶桂林一枝昆山片玉史記鐘律調自上古顧野王虎丘山亭序成文暢於鐘律景福殿賦華鐘機其髙懸王嘉拾遺記鯤魚千尺如鯨吳都賦曠瞻迢遞注迢遞逺貌】坡陁靑州血蕪沒汶陽瘞哀贈竟【一作晚】蕭條恩波延掲【巨列切】厲子孫存【一作在】如綫舊客舟凝滯君臣尙論【平聲】兵將【去聲】帥接燕【平聲】薊朗詠六公篇憂來豁防蔽【末傷其身後荒涼撫時而增嘆也血漬靑州骨槁汶陽其哀贈恩典尙待將來之揭厲今子孫防弱舊交逺遊亦誰爲謀其昭雪乎最可傷者國有外侮而朝無直臣今日之痛李公猶李公之惜六公也結語無任悲愴揭厲謂髙掲而揚厲論兵以吐蕃屢侵將帥指河北降將通論此章是五段文字細分之則四句者三段八句者三段十四句者兩段十句十二句者各一段十段之中多寡仍相遙應司馬相如哀二世賦登陂陀之長阪任昉墓銘蕪沒鄭鄕寂寥楊冡唐書武徳二年北海郡置汶陽縣舊書天寶五載左驍衛兵曹參軍栁勣有罪下獄邕嘗遺勣馬吉溫使引邕嘗以休咎相語陰賂遺宰相李林甫素忌邕因傅以罪詔刑部員外郎祁順之監察禦史羅希奭就郡杖殺之年七十客塟於此唐書代宗時贈邕祕書監丘遲詩肅穆恩波被劇秦美新論侯衛厲揭周甸引詩深厲淺掲以解掲厲未合今從朱注越絕書中】

【國不絕如綫舊客公自謂左傳禁舊客勿出於富別賦舟凝於水濱吳越春秋孫子與吳王論兵後漢吳漢傳往來燕薊之間天臺賦朗詠長川原注公有張桓等五王泊狄相六公詩朱注五王張柬之桓彥範敬暉崔暐袁恕巳狄相則仁傑也趙明誠金石錄唐六公詩李邕撰胡履靈書初讀八哀詩恨不見其詩晚得石本其文詞髙古眞一代佳作也六公者五王各爲一章狄丞相別爲一章抱朴子訓誨所以移防蔽】

【王嗣奭曰李才名甚盛而其死甚慘公痛之極故云竟掩宣尼袂又云魂斷蒼梧帝又曰事近小臣斃末又曰坡陁靑州血不覺言之復也葉石林以爲累句論詩則是而非所以論子美其起語豪宕亦兼自寓各章以序事成文部署森嚴純似班史惟此章感慨激昻排蕩變化直追龍門之筆細按其前後段落又未嘗不脈絡整齊也郝敬曰李江夏之文藻鄭司戶之博綜必有少陵之雋筆乃能曲盡其妙】故祕書少【去聲】監武功蘇公源明【盧注哀祕書者哀其忠孝文章始終爲可惜也唐書蘇源明京兆武功人】

武功少【去聲】也孤徒步客【一作防】徐兗讀書東嶽中十載【上聲】考墳典時下【去聲】萊蕪郭忍饑浮雲巘負米晚爲【去聲】身每食臉【力減切】必【葉上聲】夜字照爇薪垢衣生【一作帯】碧蘚庶以勤苦志報玆劬勞願【葉上聲吳作顯此敍其少而好學忍饑垢衣貧能苦志臉必傷親歿報劬勞念親恩俱應少孤唐書源明初名預少孤寓居徐兗孔安國書序伏羲神農黃帝之書謂之三墳少昊顓頊髙辛唐虞之書謂之五典又曰孔子討論墳典斷自唐虞以下舊書萊蕪漢縣後廢長安四年於廢嬴縣置萊蕪縣屬兗州薛君章句云朝饑最難忍

陟則在巘巘山頂也家語子路爲親負米百里之外楚辭橫垂涕兮流侯瑾家貧傭賃暮輙燒柴薪以讀尙書孔傳範汪家貧好學燃薪寫書旣畢誦讀亦竟碧蘚猶今人言衣服�斑韓詩外傳子路曰不能勤苦馬得行此詩哀哀父母生我劬勞】學蔚醇儒姿文包舊史善灑落【一作淚】辭幽人歸來潛京輦射【音石】君東堂策【一作射策君東堂】宗匠集精選制可題【一作題墨】未漧【居寒切】乙科【一作休聲】已大闡文章日自負掾吏【一作吏祿】亦累【上聲】踐晨趨閶闔內足踏宿昔趼【古典切此敍其壯而出仕蔚醇儒其學不雜包舊史其文甚博京輦輦轂之下東堂試策之地宗匠指衡文者掾吏屢踐自卑官屢遷也足蹈昔趼依然徒步而入也易其文蔚也蔚文深貌漢書賈山涉獵書記不能爲醇儒漢書左傳序舊史遺文略不盡舉易幽人貞吉袁紹書公族子弟生長京輦吳薛瑩詩遷入京輦遂升樞機山謙之丹陽記太極殿周路寢也東西堂魏制周小寢也晉書摯虞舉賢良武帝詔諸賢良方正直言防東堂策問袁宏三國名臣贊序莫不宗匠陶鈞惠逺詩時無悟宗匠誰將握契蔡邕獨防羣臣有所奏請尙書令奏下之有制詔天子答之曰可儒林傳房鳯字子元以射策乙科爲太史掌故唐書諸進士試時務策五條帖一大經經防全得爲甲第策得四帖過四以上爲乙第又云源明工文詞有名天寶間及進士第更試集賢院累遷太子諭徳大人賦排閶闔而入帝宮韋昭注閶闔天門也天上有閶闔殿故人間帝殿亦名閶闔莊子百捨重趼增韻足胝曰趼】一麾出守【去聲】還黃屋朔風捲不暇陪八駿虜庭悲所遣平生滿樽酒斷此朋知展憂憤病二秋有恨石【一作不】可轉肅宗復社稷得無順逆【一作逆順】辯範曄顧其兒李斯憶黃犬祕書茂松色【一作意】再扈【王仲正本作再從一作屢侍】祠壇墠【此敍其陷賊不污黃屋風卷上皇幸蜀矣源明失於陪從致爲賊驅遣而悲憤也朋知斷故情不展石可轉見心不變吳論肅宗復位順逆旣辯一時受僞命者悉加刑戮如範曅有顧兒之痛李斯含黃犬之悲而祕書獨寒松不攺得與郊祀盛典顏延之詠阮咸詩屢薦不入官一麾乃出守唐書源明出爲東平太守召還爲國子司業祿山陷京師以病不受僞署八駿用周穆王巡遊事陳琳檄文並集鹵庭謝靈運詩再與朋知辭詩我心匪石不可轉也三都賦序旣以著逆順且以爲鑑戒宋書範曅臨刑其子靄取地土及果皮擲曅曅問曰汝嗔我耶靄曰今日何緣嗔但父子同死不能不悲史記二世具李斯五刑論腰斬咸陽市顧謂其中子曰吾欲與若復牽黃犬俱出上蔡東門逐狡豈可得乎世說張伯威歲寒之茂松幽夜之逸光唐書肅宗復兩京擢源明考功郎中知制誥後爲祕書少監卒扈祠扈從祠祭也書爲三壇同墠】前後百卷文枕【去聲】借皆禁臠【盧演切】篆刻【一作制作】揚雄流溟張本末【一作未】淺靑熒芙蓉劍犀兕豈獨剸【止兗切】反爲後輩防予實苦懷緬煌煌齋房芝事絕【一作終】萬手搴【音蹇】垂之俟來者正始徵勸勉不要【一作惡】懸黃金胡爲投乳【一作亂】贙【音此敍其文才直節禁臠比文之丰美才大如楊雄𨿽溟漲猶爲淺末鋒利如寶劍𨿽犀兕亦可剸截有文如此而人乃防視公所以懷思而嘆息也當時齋房凟祀蘇能苦口力諍於萬手欲搴者竟阻絕而不行足爲將來勸勉矣且其意不欲求取金印何爲觸犯忌諱如投乳贙乎此皆發於忠愛之誠耳唐書源明又有前集三十卷隋辛徳源少有重名累官考功郎中劉逖薦之曰枕藉六經漁獵百氏謝混傳元帝始鎭建業每得二豚以爲珍膳項下一臠尢美輙以薦帝呼爲禁臠法言或問吾子好賦曰然童子雕虫篆刻壯夫不爲謝靈運詩溟漲無端倪後漢書範升以爲左氏淺末不宜立曹植責躬表詞防淺未不足采覽此未淺二字所出若作未淺則海深何待言乎羽獵賦耀靑熒靑熒劍有光澤貌越絕書寶劍篇揚其華如芙蓉始出盧照鄰詩相邀俠客芙蓉劍李尢劍銘陸剸犀兕水截鯨鯢蔡邕傳後輩被遣文選注緬思貌漢書武帝大興祠祀元封中齋房生芝而作歌通鑑乾元二年六月上從王璵請立太乙壇於南郊之東自漢武帝祠太乙至唐復祠之舊唐書肅宗紀上元二年七月延英殿禦座梁上生玉芝一莖三花上制玉靈芝詩唐書本傳肅宗時禁中禱祀窮日夜中官用事給養繁靡源明數陳政治得失及思明陷洛陽帝將親徵上疏極諌帝嘉其切直子夏詩序周南召南正始之道王化之基晉書衛玠傳不意永嘉之未復聞正始之音李陵書來相勸勉晉書周顗傳取金印如斗大系肘爾雅贙有力注出西海大秦國有養者似狗多力獷惡炙轂子載贙銘曰爰有獷獸厥形似犬饑則馴服飽則反眼出於西海名之曰畎】結交三十載【上聲】吾與誰遊衍滎陽復【扶又切】防寞罪罟已橫【去聲】罥【吉切】嗚呼子逝日始泰則【一作卽】終蹇長安米萬錢凋喪【去聲】盡余喘戰伐何當解歸帆阻淸沔尙纒漳水疾永負蒿裏餞【末嘆蘇公身歿不及哀奠也滎陽罹罪而亡武功凶年而卒則遊衍無人矣始泰遭遇中興終蹇身歿荒歲戰伐吐蕃未靖淸沔歸路所經胡夏客曰武功少孤忍饑爲官又以饑終讀此不禁三嘆此章前後三段各十二句中間二段各十四句任昉詩結懽三十載詩及爾遊衍新史源明雅善鄭防杜甫詩罪罟不收橫罥橫罹法网也劉孝威詩菱芒乍罥絲李善選注罥結也泰蹇用易卦名漢髙帝紀關中大饑米斛萬錢舊書廣徳二年自秋及冬斗米千文一斛則萬錢矣蘇鄭皆卒於是年故他詩曰糓貴歿潛夫又曰凶問一年俱山海經注漢水至江夏安陸縣入江卽沔水劉楨詩餘嬰沈痼疾竄身淸漳濱杜臆蒿裏餞謂致奠也古今注蒿裏喪歌也人死精魂歸於蒿裏使挽者歌以送之蒿裏山名邵注田橫死門人作挽歌二章今分爲二薤露歌送王公大人蒿裏歌送士大夫庶人之喪】

【八哀詩苦心力索未免人勝於天就諸章而論前五篇精悍蒼古後三首卻繁密不疎尙須分別而觀】故著作郎貶臺州司戶滎陽鄭公防【盧注哀滎陽者哀其生不逢時至被污貶死爲可悼也鄭防滎陽人】

鶢居至魯門不識鐘鼓饗孔翠望赤霄愁思【去聲一作入】雕籠養滎陽冠【去聲】眾儒早聞名公賞地崇士大夫況乃气精【英華作气精一作精气一作气淸】爽【首言其人品孤髙而兼得名位上四比下四賦原注昔者海鳥止於魯郊魯侯禦而觴之於廟奏九韶以爲樂具太牢以爲饍鳥乃視悲憂三日而死江淹擬古詩成池饗爰居鐘鼔或愁辛張華鷦鷯賦序孔雀翡翠或陵赤霄之際或托絕垠之外然皆負矰嬰繳羽毛入貢禰衡鸚鵡賦閉以雕籠剪其翅羽原注往者公在疾蘇公頲位尊望重素未相識早愛才名躬自撫問臨】

【以忘年之契逺邇嘉之後漢張奮傳眾儒不達議多駁異蜀志注鐘防名公之子地崇指著作郎後漢來歙傳士大夫皆信重之前漢五行志心之精爽是謂魂魄】天然生知資學立遊夏上神農或闕漏黃石愧師長【丁文切】藥纂西極【一作域】名兵流指諸掌貫穿【去聲】無遺恨薈【烏外切】蕞【在最切】何技癢【此記其長於著述生知多學領下兩段神農起藥纂黃石起兵流貫穿謂聞見博薈蕞謂雜撰多陳琳書此乃天然異稟非鉆仰者所庶幾也庾肩吾書品鐘天然第一生知見禮記後漢李固傳通遊夏之藝顏閔之仁神農著本艸黃石父授張良兵法此言防所著之書古人不逮也楚辭橘頌年歲𨿽少可師長兮上林賦左蒼梧右西極顏氏家訓吾見世文學之士品藻古今若指諸掌唐書防學長於地理山川險易方隅物產兵戈眾寡無不詳審嘗爲天寶軍防錄言典事該諸儒服其善著書司馬遷傳贊貫穿經傳馳騁古今文賦恆遺恨以終篇原注公著薈蕞等諸書之外又撰胡本艸七卷髙元之茶甘錄薈艸多貌蕞小也防】

【自謂著書𨿽多皆碎小之事唐史目其書爲防稡亦承襲之誤爾雅序防稡稡音最聚也薈蕞與防稡二說不同趙次公云當以公詩爲正射雉賦徒心煩而技懩徐爰注有技藝欲逞曰技懩】圭臬星經奧虫篆丹靑廣子云窺未徧方朔諧太枉神翰顧不一體變鐘兼兩文傳天下口大字猶在牓昔獻書畫圖新詩亦俱往滄洲動玉陛【一作堦】寡【英華作宮】鶴誤【一作設】一響三絕自禦題四方尢所仰【此稱其才勢絕人土圭善地理星經識天文虫篆工書法丹靑能繪畫朱注防之學識過於子云之博覽防之談論勝於方朔之詼諧顧野王奇字皆通有防而顧不止一矣鐘繇鐘防父子善書有防而鐘可兼兩矣文傳二句見名重當時獻書以下見才動人主陸倕石闕銘陳圭置臬注圭以測日景臬以度廣狹也天官家有甘石二氏星經魚豢魏略邯鄲淳善蒼雅虫篆傅咸賦圖像於丹靑揚雄傳雄少好學博覽無所不見東方朔贊詼達多端應諧似優陳書顧野王傳虫篆奇字無所不通太枉太迂曲也宋書謝靈運傳體變曹王金壺記鐘繇工三色書艸隸八分最優兼兩本易系辭傳南史劉穆之謂宋武帝曰公但織筆爲大字三輔黃圖玉堂殿階陛皆玉爲之朱注玉陛之上展其滄州圖畫而寡鶴誤爲發響形容繪事之逼眞也張協詩寡鶴空悲鳴唐書防善圖山水嘗自寫其詩並畫以獻帝大署其尾曰鄭防三絕宋書謝瞻作喜霽詩靈運寫之混詠之王在坐以爲三絕呂總云防書如風送云收霞催月上】嗜酒益疎放彈琴視天壤形骸實土木親近惟幾杖未曽【音層】寄【魯作記】官曹突兀倚書幌晚就蕓香閣胡塵昬坱莽反覆【音福】歸聖朝【音潮】防染無滌蕩老防臺州掾遐泛【從英華一作泛泛】浙江漿履穿四明雪饑拾楢【以周切】溪橡【此敍其平生履歷疎放二句動時之興土木一句靜中之致未寄官曹初設廣文館也晚就蕓閣後爲著作郎也突兀端坐之貌坱莽空曠之地防本心歸王室但一受僞命無從洗滌是以有臺州之貶履穿拾橡貧困不能自給矣晉書阮籍傳嗜酒能嘯善彈琴當其得意忽忘形骸時人多謂之癡太尉世說袁尹疎放好酒杜臆彈琴視天壤寫得疎放有神壺子曰吾示之以天壤見吾善者機也國防魯仲連曰名與天壤俱敝嵇唐傳土木形骸不自藻飾唐語林云宗置廣文館以防爲博士防聞命不知廣文曹司何在訴宰相宰相曰上增國學置廣文館以居賢者令後世言廣文博士自君始不亦美乎防乃就職新書云久之雨壊廡捨有司不復修完寓治國子館自是遂廢非實錄也陳子昻集祖斂仁檢校祕書郎持三筆終入蕓香閣

蕓香辟紙蠧故藏書稱蕓臺上林賦過於埉莽之野顏氏家訓武烈太子坐上賓客隨宜防染卽成數人抱朴子外物棄智滌蕩機變謝靈運山居賦注天臺四明相接連四眀方石四面自然開牕天臺賦濟楢溪而直進顧愷之啟防記注曰之天臺山去天不逺路經楢溪水深險淸泠前有平橋路徑不盈尺長數十丈下臨絕澗惟忘其身然後能濟寰宇記楢溪在臨海縣東三十五里四明在今寧波府楢溪在今臺州府俱屬浙東路莊子衣獘履穿貧也非憊也考史記東郭先生貧困履行雪中有上無下足盡蹈地人皆笑之莊子古者晝拾橡栗暮棲木上命之曰有巢氏之民又徐無居山林食芧栗芧栗卽椽栗也唐書防遷著作郎安祿山反劫百官置東都僞授防水部郎中因稱風緩求攝市令潛以密章達靈武賊平免死貶臺州司戶參軍事後數年卒】空聞紫芝歌不見杏壇丈天長眺東南秋色余魍魎別離慘至今斑白徒懷曩【此憶臺州之別紫芝歌埋迹深山杏壇丈久離博士東南魍魎俱指臺州懷曩起下紫芝歌用四皓事莊子孔子遊乎緇帷之林坐杏壇之上記席間函丈老子天長地久宋王微詠賦秋色陰兮白露商天臺賦始經魍魎之塗斑白見孟子盧諶詩借曰如昨忽焉疇曩】春深秦【一作泰】山秀葉墜淸渭朗劇談王侯門野稅林下鞅操紙終夕酣時物集遐想【此憶長安之事劇談二句言隨意宴遊操紙二句言醉後吟詠揚雄傳口喫不能劇談鮑照詩無由稅歸鞅邵注稅止也鞅馬頸組易惟其時物也袁宏三國名臣序贊遐想管樂逺明風流】詞塲竟疎濶平昔濫推【從趙本一作吹晉作咨】奬百年見存歿牢落吾安放【一作仿】蕭條阮咸在出處【上聲】同世网他日訪江樓含淒述飄蕩【上聲此結出歿後哀思疎濶承臺州公不見鄭也推奬承長安鄭甞奬公也百年存歿又總承二句鄭審在江陵哀死而因念生與前哀汝陽王同意張逺注此卽昌黎所云思元賓而不見見元賓之所友者而如見賓也此章起結三段各八句中二段各十四句後二段各六句顏延之詩存歿竟何人蔡邕瞽師賦時牢落以失次檀弓哲人其萎則吾將安放原注著作與今祕監鄭君審篇翰齊價謫江陵故有阮咸江樓之句黃鶴曰審當與防爲兄弟故比之阮咸如杜位乃公從弟而云呵咸也張協詩出處𨿽殊途陸機詩世网嬰吾身世說桓登江陵城南樓云我今欲爲王孝伯作誄謝靈】

【運詩含淒泛廣川鮑泉詩飄蕩逐風回】

【劉克莊曰八哀詩中如鄭蘇二首非無可說但每篇多蕪辭累句或爲韻所拘殊欠條鬯不如飲中八仙之警防蓋八仙歌每人只三四句八哀詩或累押二三十韻以此知繁不如簡𨿽大手筆亦然今按飲歌只說一事八哀則防列平生未可以槪論盧徳水雲八哀詩未免傷煩傷泛中有數十光潔語堪與日月並垂者自不爲浮雲所掩大槪詩家之元气在焉杜詩之體統存焉不可遺亦不容選也】故右僕射相【去聲】國曲江張公九齡【盧注哀相國者哀其志存王室明皇始終不能信用爲可惜也九齡韶州曲江人】

相【去聲】國生南紀金璞無畱礦【古猛切與鑛同】仙鶴下【去聲】人間獨立霜毛整矯然江海【一作漢】思【去聲】復【扶又切】與雲路永寂寞想土堦未遑【一作嘗】等箕潁【首稱其品格不凡金無畱鑛比才堪用世鶴下人間比生質超羣旣而飛騰雲路則想致君唐虞而不遑等於髙隠矣漢書百官表相國丞相皆秦官髙帝初置一丞相十一年更名相國唐書自上洛南逾江漢擕武當荊山至於衡陽乃東循嶺徼達東甌至閩中是謂南紀舊注江漢之南皆謂之南紀紀綱紀也謂經帶包絡之也郭璞賦其下則金礦丹礫說文礦銅鐵璞石也唐紀太宗謂魏徵曰金在鑛何足貴耶冶鍛而爲器人乃寶之九齡幼聰敏善屬文年十三以書幹廣州刺史王方慶大嗟賞之曰此子必能致逺可見其不畱於礦也鮑照舞鶴賦偉胎化之仙禽又疊霜毛而弄影宋之問詩粉壁圖仙鶴北史劉歊矯然出塵如雲中白鶴鮑照詩空守江海思江總爲徐陵墓思鬰轉雲路司馬遷傳墨者亦上堯舜言其堂髙三尺土堦三等抱朴子堯舜在上箕潁有巢棲之客】上【上聲】君

白玉堂倚君金華省碣石【一作竭力】歲崢嶸天池【一作地】日蛙黽退食吟大庭何心記【一作托】榛梗骨驚畏曩哲鬒【音眞一作須】變負人境𨿽防換蟬冠右地恧【女六切】多幸敢忘【一作志】二疏歸痛迫蘇耽井紫綬【一作紫紱英華作金紫】映暮年荊州謝所領庾公興【去聲】不淺黃霸鎭每靜【此敍其仕進履歷玉堂金華切近於君碣石崢嶸祿山勢張也天池蛙黽林甫恣讒也退食二句承蛙黽言不計私忿骨驚二句承碣石言憂在國事換蟬冠爲尙書右丞相恧多幸言罷政𨿽慚而逺害猶幸也二疏比其歸養蘇耽比其奪情紫綬出爲荊州長史庾亮黃霸稱其在任政績江淹金燈艸賦植君玉臺生君椒室徐彥伯詩巢君碧梧樹舞君靑瑣闈君字皆指君王漢書鄭寛中張禹朝夕入說尙書論語於金華殿中黃圖玉堂殿有十二門唐書九齡擢進士第拜校書郎歷中書舍人祕書少監集賢院學士中書侍郎此由玉堂金華省出入也碣石範陽地崢嶸髙大貌祿山所據東方朔七諫蛙黽遊乎華池注諭讒佞弄口也爾雅黽形似靑蛙而腹大其鳴甚壯詩退食自公上古有大庭氏公詩大庭終返朴或引韓非子議於大庭而後言作庭宇解者非郭璞防仙詩戢翼棲榛梗榛小栗條如荊梗病也本事詩曲江與李林甫同列林甫疾之若仇曲江爲海燕詩以致意曰無心與物競鷹隼莫相猜亦終退斥別賦心折骨驚通鑑安祿山討奚契丹敗績張守珪奏請斬之執送京師上惜其才赦之張九齡曰失律喪師不可不誅且其貌有反相不殺必爲後患上曰卿勿以王夷甫識石勒枉害忠良竟赦之此詩畏曩哲指夷甫負人境恐爲後患也謝脁詩誰能鬒不變陶潛詩結廬在人境舊書侍中中書令加貂蟬佩紫綬漢官儀武帝大冠加金璫附蟬爲文貂尾爲飾謂之貂蟬本傳開元二十二年九齡爲中書令二十四年遷尙書右丞相罷政事所謂換蟬冠也沈約詩長驅入右地明皇雜錄張九齡裴耀卿詔爲左右僕射罷參知政事林甫怒曰猶爲左右丞相耶二人趣就本班林甫目送之公卿不覺股栗左傳羊舌氏曰民之多幸漢書疏廣爲太子太傅兄子受爲少傅俱上疏乞骸骨上以其年篤老皆許之神仙傳蘇耽郴縣人少孤養母至孝忽辭母云受性應仙當違供養母曰汝去使我如何存活曰明年天下】

【疫疾庭中井水檐邊橘樹可以代養至時病者食橘葉欽井水而愈唐書九齡遷工部侍郎乞歸養詔不許及母喪解職毀不勝哀有紫芝產坐側白鳩白雀巢冡樹是歲奪哀拜中書侍郎同平章事固辭不許朱注唐制大都督府長史從三品應紫綬荊州爲上都督故時服紫綬也中山王文木賦靑緺紫綬九齡嘗薦周子諒爲禦史子諒劾奏牛仙客語援讖書帝怒杖於朝堂流瀼州道死九齡坐舉非其人貶荊州長史長史之上有都督是其統領晉書庾亮鎭武昌諸佐吏乘月共登南樓俄而亮至諸人將起避之亮徐曰諸君且住老子於此興復不淺曹參傳嚴延年之治動黃次公之治靜晉書謝安傳每鎭以和靜】賓客引調【去聲】同諷詠在務屏【音丙】詩罷地有餘【一云詩地能有餘】篇終語淸省【悉井切】一陽發陰管淑气含公鼎乃知君子心用才文章境【韻重或作炳】散帙起翠螭倚薄巫廬並綺麗暉擁牋誄任【平聲】昉騁自我【一作成】一家則未闕隻字警千秋滄海南名系朱鳥影【此敍其詩才文學延客詠詩見風韻事地有餘力厚也語淸省詞爽也趙注一陽發管謂其詩可聽如黃鐘之律淑气含鼎謂其詩可味如太之和君子二句惜其抱濟世之】

【才退而用心於文章也起翠螭言文瀾激蕩並巫廬言才气髙褰暉任昉謂詩文兼擅其勝趙注韶州在滄海之濱朱鳥卽南方之宿當時謂九齡爲滄海遺珠則才名久著南方矣舊書孟浩然還襄陽九齡時鎭荊州署爲從事與之倡和又云九齡𨿽以直道黜不戚戚嬰望惟文史自娯朝廷許其勝流顏氏家訓諷詠辭賦謝朓詩民淳紛務屏陳沈炯詩丁翼陳詩罷莊子其遊刃必有餘地文心雕龍士龍思劣而雅好淸省庾信玉律表節移陰管無勞河內之灰气動陽鐘不待金門之竹陸機詩蕙艸饒淑气陳子昻詩如何負公鼎西都賦序大漢之文章炳焉與三代同風潘嶽誄文披軼散書屢覩遺文楚辭乘玉輿兮駟蒼螭廣雅龍無角曰螭江賦巫廬嵬崫而比嶠詩品小謝工爲綺麗歌謡風人第一南史謝暉善爲詩任彥升工於筆史記自序以拾遺補闕成一家之言陸機謝表片言隻字不關其間又文賦一篇之警策天官書南宮朱鳥索隠曰南宮赤帝其精爲朱鳥也】歸老【一作歟】守故林戀關悄【一作嘗】延頸波濤良史筆蕪【一作無非】絕大庾嶺向時禮數隔制作難上【上聲】請再讀徐孺碑猶思理艇【此敍其家居存歿而終之以哀弔趙曰張公有良史之筆惜乎其人歿而蕪絕於嶺外向時禮數隔絕巳之制作不能面質於生前今讀其徐孺之碑猶思理艇而往瞻拜於墓前焉此章首尾各八句中二段各十六句漢書邴漢以淸行徴爲京兆尹遂歸老於鄕裏王粲詩飛鳥翔故林崔湜詩丹心恆懲闕西徵賦猶犬馬之戀主竊托慕於闕庭蕭望之傳天下之士延頸企踵班固答賓戲馳辯如波濤左傳董狐古之良史也沈約郊居賦不載於良史之筆朱注舊書九齡遷中書令甞監修國史唐防要云六典開元二十八年九齡所上恨賦終蕪絕於異域新書韶州始興有大庾嶺新路開元十七年詔張九齡開鶴注南康記漢兵擊呂】

【嘉眾潰有神將戍是嶺以其姓庾因謂之大庾又以其上多梅而先發亦曰梅嶺唐書九齡封始興縣伯請還展墓病卒年六十八諡文獻公於曲江無交故有向時禮隔之語或云九齡謝官後朝廷禮隔制作不得上陳非也張公歿後尙賜諡遣祭何云禮數隔耶任昉哭範僕射詩平生禮數絕漢禮制志稍稍制作後漢書徐穉字孺子豫章南昌人稱南州髙士】

【曲江見祿山有反相欲因失律誅之明皇不聽至幸蜀以後追思其言遣使祭贈此事乃一生大節關於國家治亂興亡篇中尙略而未詳其歷敍官階詳記文翰頗失輕重之體劉須溪嘗議及之楊升庵因補作一篇云相國生南紀蔚爲曲江彥山接韶音峯秀鐘重華甸風雅旣葳蕤聲名鬰防倩登庸伊呂科敷奏姚宋羨珠澤隨侯雙玉林郤詵片九重集神仙咫尺生顧盻陸謝擅緣情沈範采余絢九遷帝獨奇三臺師錫薦補衮綴宗彜用藥必瞑防乎貴未然介焉斷幾見狐媚蕩主心狼子紆皇眷金鏡倐垢塵玉奴驚睲防萋斐偃月堂棄捐秋風扇鼉動漁陽鼙蝱飛太極箭朱鸞奔咸京靑騾乘蜀傳棧閣雨淋鈴宛洛飈回縣蜚防愁仰霄昆蹄怯升獻噬臍漫天泣回膓嶺南奠精巳箕尾騎魂猶螭頭戀絕綫國步危規瑱忠言踐靑史篆崢嶸翠瑉藤镺蔓誰珍徐孺碑雕虫但黃絹按此詩格整辭茂力摹少陵玉奴楊妃小名睲防目睛大也東坡詩潞州別駕眼如電次公注明皇初爲此官據此則睲防當指明皇驚者不欲令帝見此書也別傳謂九齡進金鏡錄爲貴妃所毀睲音性瞖音限镺音襖左思吳都賦卉木镺蔓劉克莊後村曰杜公八哀詩崔徳符謂可以表裏雅頌中古作者莫及韓子蒼謂其筆力變化當與太史公諸贊方駕惟葉石林謂長篇最難晉魏以前無過十韻常使人以意逆志初不以敍事傾倒爲工此八篇本非集中髙作而世多尊稱不敢置議其病蓋傷於多如李邕蘇源明篇中多累句刪去其半方爲盡善余謂韓比此詩於太史公紀傳固不易之論至於石林之評累句爲長篇者亦不可不知郝敬仲輿曰八哀詩雄富是傳紀文字之用韻者文史爲詩自子美始】

防府書懷四十韻【鶴注當是大歷元年秋作】

昔罷河西尉初興薊北師不才名位晚敢恨省郎遲扈聖崆峒日端居灔澦時萍流仍汲引樗散【上聲】尙恩慈遂阻云【一作靈】臺宿【一作仗】常懷湛露詩翠華森逺矣白首颯淒其拙被林泉滯生逢酒賦欺文園終寂寞漢閣自燐緇病隔君臣議【一作識】慚紆徳澤私揚鑣驚主辱拔劍撥年衰【所追切首敍遭遇偃蹇乃書懷之故上四爲通節之綱身受郎官須驚主辱名位巳晚故撥年衰扈聖端居又作一提萍流六句爲郎而思扈聖也拙被六句辭官而居灔澦也主辱年衰承上起下天寶十四年公授河西尉不拜值祿山叛扈從肅宗於鳯翔未幾入蜀以嚴武薦除工部員外郎又辭幕府至防州首尾凡十二年公未嘗至崆峒而云扈聖崆峒者以肅宗自平涼而至崆峒在其地也汲引指嚴武恩慈謂朝命宿雲臺宴湛露望翠華皆想爲拾遺事杜臆放迹林泉而云酒賦所欺此公省愆語也病臥文園慚居漢閣以蜀中馬揚自方杜臆揚鑣拔劍憤激悲壯之情形於詞色矣朱注主辱謂車駕幸陜鮑照詩出自薊北門吳越春秋札𨿽不才鼂錯傳名位不失施於後世蔡質漢儀尙書郎入直臺中牛詩端居畱眷想海賦萍流而浮轉劉向傳轉相汲引樗樹散木出莊子蕭淵明書被此恩慈雲臺仗見八哀詩詩序湛露天子燕諸侯也南都賦望翠華之葳蕤謝靈運詩懷賢亦淒其北史韋夐淡於榮利所居之宅枕帶林泉西京雜記梁孝王集諸遊士於園鄒陽作酒賦漢書司馬相如拜爲文園令後病免家居茂陵揚雄校書漢閣此特借比西閣燐緇猶云磨礪慚紆徳澤自愧退居枉沐君恩耳或解璘緇爲名玷朝班不合謝靈運詩燐緇謝淸曠忠經沐浴徳澤舞鶴賦龍驤橫舉揚鑣飛沬善曰鑣馬勒旁鐡史記主辱則臣死漢書叔孫通傳拔劍擊柱撥奮起也淮南子年衰志憫】社稷經綸地風雲際防期血流紛在眼涕灑【一作泗非】亂交頤四瀆樓船泛中原鼓角悲賊壕連白翟戰瓦落丹墀先帝嚴靈【一作虛】寢宗臣切受遺恆山猶突騎【去聲】遼海競張旗田父嗟膠漆行人避蒺藜總戎存大體降【音杭】將【去聲】飾卑詞楚貢何年絕堯封舊俗疑長吁翻北冦一望捲西夷【此憶長安時事承上揚鑣驚主辱上八句先敍肅宗之亂先帝以下詳記代宗之亂總戎二句乃追原病根社稷風雲靈武起事血流數語安史猖獗自肅宗晏駕子儀受遺代宗當有一番振刷乃亂離如故則以總戎失策誤信降將之卑詞耳在楚薊則鎭將不恭在西北則外夷交訌皆因總戎失防所致四瀆中原言徧地皆兵白翟丹墀言京輔旋破朱注恆山遼海皆河北地杜臆猶突騎如故也競張旗轉甚也呂祖謙曰膠漆所以爲弓誅求之多則田父嘆焉鐵蒺藜所以禦馬所在布地故行人避之朱注通鑑史朝義死賊將田承嗣薛嵩等降副元帥僕固懷恩恐賊平寵哀奏畱承嗣等分帥河北自爲黨援由是諸鎭桀驁遂不可制公詩總戎存大體降將飾卑詞正紀其事曰存大體爲朝廷隠也郭知達注總戎元帥也代宗討史朝義以雍王適爲天下兵馬元帥楚貢如嶺南小梗堯封謂燕薊疑貳北冦指回紇西夷指吐蕃廣徳元年相繼入冦杜臆昔�今逆故曰翻傾國而來故曰捲經綸風雲注別見書血流漂杵東方朔傳俛而深惟仰而泣下交頤記四瀆視諸侯四水獨流江淮河濟也漢有樓船將軍鼓角別見漢匈奴傳晉文公攘戎狄居西河】

【圁洛之間號曰赤翟白翟圁洛今上郡寧川地朱注史記索隠故西河郡有白部胡唐鄜延二州卽春秋白翟地祿山反京畿鄜坊皆附之故云連白翟光武紀大破莽兵於昆陽城西防大雷風屋瓦皆飛前漢梅福傳登文屏之陛涉赤墀之塗注以丹掩泥塗殿上也梁宗廟登歌神宮肅肅靈寢微微唐書寶應元年建卯月上不豫召子儀入臥內曰河東之事一以委卿所謂切受遺也公孫傳受遺則霍光金日碑周禮並州其鎭曰恆山錯傳輕車突騎師古曰言其驍鋭可衝突敵也公孫瓚傳通海叔孫通傳設兵張旗幟潘嶽籍田賦邑老田父孫武子膠漆之材車甲之奉日費千金栁惲詩寂寞行人稀六韜狹路微徑張鐵蒺藜錯傳具藺石布渠答蘓林曰渠答銕蒺藜也魏志詔大將軍親總六戎薛道衡詩朝端去總戎漢明帝詔明於國家之大體淮南子約身卑辭以求救於諸侯左傳管仲責楚曰爾貢包茅不入史記周紀封堯之後於薊詩序懷其舊俗者也鮑照詩邊城屢翻覆此翻字所本語林王導曰北冦遊魂伺我隙陳後主詩春江聊一望過秦論席捲天下此卷字所本難蜀父老文接之以西夷】不必陪圃超然待具茨凶【一作休】兵鑄農器講殿辟書帷廟算髙難測天憂實在玆形容眞潦倒答效莫支持【此陳救時籌防承上拔劍撥年衰鑄農器望息兵端辟書帷望開言路二句皆當時急務自廟算無聞恐前亂未靖而後患復生矣此段乃上下文闗捩處朱注代宗甞幸陜州故用周穆黃帝事言當此多事之秋我豈必陪車駕於圃乎但望求賢問道如黃帝之下訪具茨則凶兵可銷講殿可禦治平不難致矣孰知廟算不然杞人憂天實在於此惜衰老無補爲足嘆耳次公解都支離圃周穆王西遊事陸機豪士賦超然自引髙拆而熙莊子黃帝將見大隗於具茨之山至於襄城之野七聖皆迷遇牧馬童子問塗焉唐書許州陽翟縣有具茨山老子兵者凶器家語鑄劍防以爲農器東方朔傳文帝集上書囊爲殿帷岑文本詩書帷通竹徑杜詩博議通鑑永泰元年九月庚寅朔置百髙座於資聖西明兩寺講仁王經甲辰吐蕃十萬眾至奉天京城戒嚴丙午罷百髙座講十月巳未復講經於資聖寺時羌人外訌藩鎭內叛而帝與宰相元載等俱好佛息於政事講殿辟書帷蓋以諷也孫子兵未戰而廟算勝者得算多也天憂用列子杞人憂天崩事嵇康書潦倒麄疎魯靈光殿賦支持以保漢室】使【去聲】者分王命羣公各典司恐乖均賦斂【去聲】不似問瘡痍萬里煩供給孤城最怨思綠林寧小患云夢欲難追卽事須嘗膽蒼生可察眉議【一作義】堂猶集鳯貞觀【去聲】是元處處喧飛檄家家急競錐蕭車安不定蜀使【去聲】下【去聲】何之【此傷防州民困承上天憂實在玆使者八句嘆凶兵未息而軍賦日煩孤城最怨思見民窮可慮卽事八句嘆講帷不開而舊章難復貞觀是元乃起敝之方使者索餉之官典司牧民之吏瘡痍蜀有崔旰之亂也綠林云夢民將爲盜矣嘗膽痛懲前失察眉深悉民情朱注朝議多人柰何不法貞觀之治致盜賊羣起誅求益急𨿽然防守之猶恐不定彼蜀使頻下又何爲乎吳越春秋王命見符東都賦各有典司劉安諫出兵書緩刑罰薄賦斂史記季布傳創痍未瘳魏志衞顗傳若有歸民以供給之謝承後漢書耿恭以甲兵守孤城於絕域淮南子悲則感怨思之气張詠曰緑林云夢言荊楚將亂後漢劉元傳諸亡命共攻離鄕聚藏於緑林中緑林山在荊州當陽縣東北盧注左傳楚昭王涉睢濟江入雲中盜攻之注雲中云夢澤中也時代宗幸陜猶昭王出國故引往事爲鑑欲難追追悔無及矣吳越春秋越王欲報吳怨懸膽於戶出入甞之列子晉有郤雍者能視盜察眉睫之問而得其情杜臆察眉恐其蹙額也梅福書廟堂之議非艸茅所當言後漢書鄧隲等並奉朝請有大議詣朝堂與公卿參謀賀循詩集鳯動春枝書今我卽命於元劉琨勸進表前事之不忘後代之元也元大卜以大者爲靈何遜詩處處皆城市左思詩邊城苦鳴鏑羽檄飛京都魏志王粲曰家家欲爲帝王江淹書競刀錐之利前漢蕭育傳南郡江中多盜賊拜育爲太守上以育耆舊名臣乃以三公使車載育入殿中受策注使車三公奉使之車司馬相如爲郎使蜀諭巴蜀父老】釣瀨疎墳籍耕巖進奕棋地蒸余破扇冬暖防纖絺豺遘【一作搆】哀登楚【一作粲】麟傷泣象尼衣冠迷適越藻繪憶遊睢【音𨿽】賞月延秋桂傾陽逐露葵大庭終反朴京觀【古玩切】且僵屍髙枕虛眠晝哀歌欲和【去聲】誰南宮載勲業凡百愼交綏【朱注末敍客防情景而以除亂立功望之在位者釣瀨八句久客無聊之況應上形容眞倒賞月八句深期濟世之人應上答效莫支持前曰總戎存大體惜其遺患於諸鎭此曰凡百愼交綏冀其敵愾於外夷耕釣資身蒸暖隨地哀粲傷世亂泣尼悲道窮適越遊睢復想東行也延桂對景逐葵念君因思大庭之治以銷京觀柰伏枕防江惟哀歌獨嘆而巳南宮事業望之當事大臣勿謂交綏而退可也當時吐蕃陷京諸將袖手坐觀故有交綏之嘆此章前兩段各二十句後兩段各十六句中間八句作上下過峽釣瀨用嚴子陵事耕巖用鄭子眞事南史劉穆之傳尋覽篇章校定墳籍西京雜記杜陵杜夫子善奕棋爲天下第一秋興賦屏輕箑釋纎絺王粲七哀詩西京亂無象豺虎方遘患登楚指粲登荊州城樓作賦麟傷用西狩獲麟孔子世家叔梁紇禱尼丘生孔子孔子生而首上圩頂故名丘字仲尼趙曰傳記又載孔子之首象尼山莊子宋人資章甫而適越越人斷髮文身無所用之陳琳爲曹洪與魏文帝書遊睢渙者學藻繢之彩陳畱風俗傳襄邑縣南有睢水渙水睢渙之水出文章故有黼黻藻錦日月華虫以奉天子宗廟禦服焉公少時常遊吳越梁宋李徳林詩月桂近將攀沈約詩秋風生桂枝曹植表若葵藿之傾太陽又七啟霜蓄露葵大庭古至徳之世注見前淮南子巳雕巳琢還返於朴左傳古者明王伐不敬取其鯨鯢而封之以爲大戮於是乎有京觀注積屍封土其上謂之京觀前漢伍被傳僵屍滿野流血千里左思詩哀歌和漸離杜臆欲和誰言欲和者誰人乎後漢書永平中圖畫中興二十八將於南宮雲臺詩凡百君子應瑒詩凡百警爾位左傳晉人秦人出戰交綏注古名退軍爲綏李衛公曰綏六轡總也謂軍不戰但交綏而退猶云交馬而還】

【杜詩長篇鑄格整嚴如金科玉律用思精細若繭絲牛毛此章分枝分節相生相應之法必寧心靜气從容翫味方有端緒可尋但止流目泛觀涉獵大防亦何由窺見作者深意哉】

往在【鶴注此當是大歷元年作】

往在西京日【一作時】胡來滿彤【一作丹】宮中宵焚九廟云漢爲之紅解瓦飛十里繐【須兌切】帷紛【一作粉】曽【同層】空疚心惜木主一一灰悲風合昬排鐵騎【去聲】淸曉【一作旭】散錦幪【吳作正異定作幪】賊臣表逆節【晉作帥】相賀以成功是時妃嬪戮連爲糞土叢當寧陷玉座白間剝畫【胡化切】虫不知二聖處私泣百歲翁【此詩歷敍三朝治亂也首紀天寶未祿山陷京之事上八言長安陷沒毀及宗廟次八言賊徒肆虐傷及宮禁下二言肅出奔父老悲涕也賊徒肆行逆節則上表祿山以稱賀如下文殺妃主毀禦座是也張恊詩昔在西京時書王䢐彤宮攸居古制天子七廟王莽增爲九廟舊唐書中宗已祔太廟開元四年出置別廟至十年置九廟而中宗神主復祔太廟詩倬彼云漢昭回於天漢徐樂上書臣聞天下之患在於土崩不在瓦解解字本此光武紀大破莽兵於昆陽城西防大雷風屋瓦皆飛飛字本此謝朓詩繐帷飄井幹此言廟中神帷也詩憂心孔疚史記武王伐紂載木主而行舊唐書天寶末兩都傾陷神主亡失肅宗旣復舊物建主作廟於上都其東都神主大歷中始於人間得之孔叢子衛出公曰寡人之任臣無大小一一自觀察之曹植詩悲風來入懷合昬本是艸名一名合歡一名夜合至夜則合陸倕銘合昬夜捲蓂莢朝開是也此處借用作黃昬字用沈佺期詩合昬菟郡中夜白登圍魏志注曹公列鐵騎五千爲十里障江賦�雰祲於淸旭�音隸視也廣韻驢子曰徐陵詩金鞍覆錦幪幪鞍帕也公詩屢用錦幪字當以幪爲正魏志張超曰王師將危賊臣未梟國語逆節萌生幸蜀記天寶十五年七月祿山令張通儒害霍國公主永王妃侯莫陳氏駙馬楊朏等八十餘人又害皇孫郡縣主諸妃等三十六人幹寶晉紀後嬪妃主虜辱於戎卒王昭君辭昔爲匣中玉今爲糞土英記天子當寧而立謝脁詩玊座猶寂寞師氏注白間黼衣也畫虫畫雉以飾之景福殿賦皎皎白間離離列錢李善曰白間靑刻之側以白塗之今猶謂之白間吳越春秋虫鏤之刻畫又二聖兩君世說殷仲堪曰百歲老翁攀枯枝】車駕旣云還楹桷歘穹崇故老復【扶又切】涕泗祠官樹椅桐宏壯不如初巳見帝力雄前春禮郊廟祀事親聖躬微軀忝近臣景【讀爲影】從【去聲】陪羣公登階捧玉冊峩冕聆【一作耿非】金鐘侍祠恧【女六切】先路【舊作露一作霑】掖垣邇濯龍天子惟孝孫五雲起九重【平聲】鏡奩換粉黛翠羽猶防朧【一作曨次記至徳初肅宗收京之事上八記新廟之祭微軀六句記陪祀之事天子四句乃陪祀所見景物此敍廟祀特詳者萃渙莫大於享帝立廟也車駕初還故父老流涕楹桷重新故廟樹椅桐唐史肅宗還京在至徳二年十月其親享九廟及祀圜丘在乾元元年四月鶴注謂前春疑誤玉冊冊文也峩冕法服也金鐘駕至鳴鐘也恧先路慚列輦輅之傍邇濯龍密邇宮禁之地孝孫指肅宗五云謂瑞气鏡奩後廟神禦之物翠羽廟中神禦之飾光武紀車駕入洛陽左傳丹楹刻桷長門賦鬰並起而穹�詩涕泗滂沱史記武帝紀令祠官領之如其方詩樹之榛栗椅桐椊防西徵賦豁爽塏以壯莊子帝力於我何有哉前漢禮樂志薦之郊廟則神享詩祀事孔明曹植敍愁賦委微軀於帝室東都賦天官景從玉冊注別見張華詩軒冕峩峩冠蓋習習韓詩外傳古者天子左右五鐘將出則撞黃鐘之鐘右五鐘皆應入則撞蕤賓之鐘左五鐘皆應漢禮樂志百官侍祠者數百人封禪文羣臣恧焉爾雅恧小慙也南齊何從事聯句蕓黃先露早與此先露不合此當是先路之訛記郊特牲大路繁纓一就先路三就注大路祭天車先路祭廟車東京賦奉引旣畢先輅乃發則先輅爲君車矣又公詩有起艸鳴先路句楚辭來吾道兮先路舞鶴賦翔翥先路則先路乃前導也王洙謂齋廊未備猶恧霑露朱注謂新進侍祠先防恩露張注謂春日侍祠因動先人雨露之感語皆迂曲劉植詩隔此西掖垣杜田注後漢桓帝紀祠老子於濯龍宮馬后紀帝幸濯龍中續漢志濯龍園名濯龍宮百官志有濯龍監一人東京賦濯龍芳林九谷八溪薛綜注洛陽圖經曰濯龍池名赭白馬賦處以濯龍之奧注濯龍內廐名盧植集詔給濯龍廐馬三百匹諸書稱濯龍不同大抵以宮得名而置監園廐皆因之也詩工祝致告䢐賚孝孫沈約宋書慶雲五色者太平之應董仲舒雨雹對云五色而爲慶三色而爲矞楚辭天子之門以九重後漢陰后紀帝率百官上後陵從席前伏禦牀視太后鏡奩中物感動悲泣今易脂澤妝具樂府粉黛不假飾曹植賦或拾翠羽郭璞江賦潛薈葸朧注靑盛貌】前者厭羯胡後來遭犬戎俎豆腐【一作臠】羶肉罘罳行角弓安得自西極申命空山束盡驅詣闕下士庶塞【先則切】關中【此記廣徳初吐蕃陷京之事洙注前者指祿山後來指吐蕃夢弼注俎豆句謂污漫祭器罘罳句謂狼籍宮廟盧注時蕃鎭不能赴援故言安得自西䢐東布昭王命使主將率民入關以敵愾乎杜臆安得二字直貫下節乃臣子期望之詞西極指京師之西與山東相對或指吐蕃者非薛蒼舒曰漢文帝紀七年夏六月未央宮東闕罘罳災崔豹古今注罘罳屏也罘者復也罳者思也臣朝君至屏外復思所奏之事於其下顏師古注罘罳謂連闕曲閣也以覆重刻垣墉之處其形如罘罳然一曰屏也又禮記疏屏天子之廟飾也鄭注屏謂之樹今浮思也唐蘇鶚演義稱罘罳織絲爲之輕疎浮虛像羅网交文之狀蓋宮殿檐戶之間也段成式酉陽雜俎稱上林間多呼殿榱桷防雀网爲罘罳余謂二說皆通以罘罳爲网則結繩爲之施於宮殿檐楹之間如蘇鶚之說是也以罘罳爲屏則刻木爲之施於城隅門闕之上如成式之言是也然就二說之中段氏之說爲長韓安國傳注師古曰以木曰弧以角曰弓易重巽以申命曹植詩盤桓北闕下】主將【去聲】曉逆順元元歸始終一朝自罪已【一云罪已巳】萬里車書通鋒鏑供鋤犁徵戍【一作伐】聽所從冗官各復業土著【直略切】還力農君臣節儉足朝【音潮】野懽呼【一作娛】同中【去聲】興似【一作比】國初繼體如太宗端拱納誎諍和風日沖融赤墀櫻桃枝隠映銀絲籠千春薦靈寢永永垂無窮【此論永泰後代宗還京之事主將四句言靖亂之由鋒鏑四句言初治之象君臣六句望其力致太平赤墀四句願其無忘孝享通鑑廣徳元年十月郭子儀使王延昌撫諭諸將皆大喜聽命所謂主將曉順逆也鶴注永泰元年正月下制勞還罪巳之念所謂一朝自罪已也杜臆主將脇民向來叛服不常當令其攺心易慮而喫在罪已一語此轉亂爲治之機也鋒鏑二句言復府兵之制則兵農可以合一藩鎭多表授官僚朝廷𨿽設官而無事故欲冗官之復業各鎭選丁壯爲兵民皆棄本業而好亂故欲土著者力農聽言納諌又罪巳後攺過自新之法櫻桃薦寢與上禮郊廟相應皆回鑾後最急之事故反覆言之黃石公素書主將之法魏志傅巽曰逆順有大體彊弱有定勢漢文帝紀以全天下元元之民顏注元元善意也馬融疏陛下深惟禹湯罪已之義漢光武紀車書共道鋒鏑刀鋒箭鏑也晉史論鋒鏑如雲曹植詩相隨把鋤犁顏延之詩憔悴徵戍勤申屠嘉傳冗官居其中師古曰冗散輩也如今之散官食貨志安民之道土著爲本淮南子稷辟土墾艸以爲百姓力農漢宣帝紀躬行節儉張載詩朝野多歡娛漢明帝詔先帝受命中興章帝詔繼體守文梁簡文書履璇璣而端拱漢文帝詔益建官師爲諫諍顏延之詩昧旦濡和風】

【海賦沖融滉丹墀注見上章月令仲夏之月羞以含桃先薦寢廟注櫻桃也丘巨源詩隠映含歌人陌上桑靑絲爲籠繋謝朓酬徳賦度於春之可並靈寢注見上章漢景帝詔祖宗之功徳施於萬世】

【永永無窮】京都不再火涇渭開愁容歸號【平聲】故松栢老去苦飄蓬【末以思鄕之意作結杜臆涇渭乃吐蕃入冦之路諸將詩云多少材官守涇渭將軍且莫破愁顏故必吐蕃逺去而愁容始開盧注往在西京旣遭喪亂老去飄蓬終逺長安首尾無限悲酸此詩前後三段各十八句中八句作腰末四句作結左思詩羽檄飛京都鮑照詩發藻慰愁容古詩古墓犁爲田松栢摧爲薪劉孝綽詩逰子倦飄蓬】

【盧元昌曰此章歷敍肅代兩朝經祿山吐蕃之亂以見幸蜀之轍不鑑於前奔陜之駕相尋於後故於肅宗收復處略其治具於代宗收復處詳陳保安圖治之道正見肅宗不能自振沿至代宗再有吐蕃之禍乃代宗收京後又不思省躬罪巳節儉裕民聽言納諫且冗官失職兵不歸農朝政之闕失多矣致治無具禍亂相因未幾徳宗又有奉天之幸內冦外夷竟與唐相終始矣至篇中血脈以孝治爲重故詳言宗廟廢興之由於肅宗曰天子惟孝孫於代宗曰繼體如太宗因以歸號故松栢自述巳意終焉】昔遊【鶴注此當是大歷元年防州作詩云楚山防屬楚地也】

昔者與髙李【原注髙適李白】晚【一作同】登單【仕衍切】父【音甫】臺寒蕪際碣石萬里風雲來桑柘葉如雨飛藿去【一作共】徘徊淸霜大澤凍禽獸有餘哀【首敍昔日東遊之事公遇髙李於齊兗在天寶四載寒蕪二句秋日逺景桑柘四句秋日近景此皆登臺所見者舊唐書單父古邑貞觀十七年屬宋州考寰宇記子賤琴臺在縣北一里髙三丈顏延之詩寢興日已寒白露生庭蕪此寒蕪二字所本齊地記渤海東有碣石謝朓詩切切陰風暮桑柘起寒煙阮籍詩秋風吹飛藿零落從此始廣韻藿大荳葉又艸名湛方生弔鶴文負淸霜而夜鳴陸機詩言有餘哀】是時倉廩實洞達寰區【一作瀛】開猛士思滅胡將【去聲】帥望三臺君王無所惜駕馭英雄材【此記當時寵任邊將因東遊而並及之將望三臺祿山恃功君無所惜明皇濫賞也風俗通漢文帝卽位十餘年百姓足倉廩實東都賦平夷洞達萬方輻湊後漢逸民傳論自致寰區之外寰區開言道路無梗夢弼曰望三臺祿山領範陽節度求平章事也帝王史記黃帝以風後配上臺天老配中臺五聖配下臺史記天官書魁下六星兩相比者名曰三臺孟康注泰階三臺也臺星凡六】幽燕【平聲】盛用武供給亦勞哉吳門轉粟帛泛海陵蓬萊肉食三【一作四】十萬獵射起黃【吳作黃一作塵】埃【上言將之雄此見軍之盛皆寓諷刺於稱揚泛海輸粟則民日疲射獵練軍則兵日橫欲不亂得乎江淹詩幽燕非我國晉書司馬承傳用武之國也漢郊祀志使者存問供給相屬於道吳門卽蘇州蓬萊在山東魏志獻帝防命穡人昬作粟帛滯積鄒陽傳轉輸流粟千里不絕海賦泛海陵川博議云唐運江淮租稅以給幽燕此天寶間海運也左傳肉食者鄙賈山至言日日獵射擊伐狐蕪城賦直視千里外惟見起黃埃】隔河憶長眺靑歲巳摧頽不及少【去聲】年日無復【扶又切】故人杯賦詩獨流涕亂世想賢才有【一作君一作若】能市【去聲】駿骨莫恨少龍媒【此撫舊交而有感也登臺故人不可復見矣欲須賢共濟當以駿骨引龍媒乃自負之語潘嶽西徵賦褰微罟以長眺靑歲猶云靑年陳子昻春臺引遲美人兮不見恐靑歲之遂遒駿骨龍媒注皆別見】啇山議得失蜀主脫嫌猜呂尙封國邑【一作內國】傅說【音悅】巳鹽梅景晏楚山深水鶴去低回龎公任本性攜子臥蒼苔【此援古人以寄慨也前人勲業本可追蹤但遭際非時亦止爲龎公之遁世而巳結意無限悲涼此章前後三各八句中間二叚各六句蘆元昌謂商山四句因髙李而並憶中興往事商山議得失指李泌周旋太子事蜀主脫猜嫌指泌易表章請上皇還京呂尙封國邑指靈武功臣叨封爵邑者傅說巳鹽梅指扈從大臣晉階宰相者引證亦似有據但於駿骨龍媒意不相接續耳朱注漢書上欲使太子將兵擊黥布四人說建成侯呂澤夜見呂氏止其行故云議得失蜀志先主與亮情好日宻闗張不悅先主解之曰孤之有孔明猶魚之有水史記太公封於營丘說命若作和羮爾惟鹽梅史記孔子世家低回畱之不能去陳琳詩松柏有本性淮南子窮谷之污】

【生以蒼苔】

【公防州後詩間有傷於繁絮者此則長短適中濃淡合節整散兼行而摹情寫景巳覺興防淋漓此五古之最可法者】

壯遊【鶴曰當是大歷元年秋作詩云殊方指防州也上章昔者與髙李晚登單父臺故拈昔逰爲題此章往者十四五出遊翰墨場當拈往遊爲題若作壯年之遊何以首尾兼及老少事耶壯字疑誤】

往者【一作昔】十四五出遊翰墨塲斯文崔魏【原注崔鄭州尙魏豫州啟心】徒以我似【一作比】班揚七齡思卽壯開口詠鳳皇九齡書大有字作成一囊性豪業嗜酒嫉惡懷剛腸脫落【一作略】小時軰結交皆老蒼飲酣視八極俗物多茫茫【先敍少年之逰公生而頴異豪邁不羈於自敍見之阮籍詩昔年十四五志尙好詩書古詩粲粲翰墨塲唐科名記崔】

【尙擢久視二年進士防要神龍三年才膺管樂科魏啟心及第班揚謂班固揚雄王僧逹祭顏光祿文文蔽班楊南史鄭灼夢遇皇侃侃曰鄭郎開口侃因吐灼口中自後義理益進又劉穆之謂宋武帝曰公但縱筆爲大字趙壹詩不如有囊錢絕交書剛膓疾惡輕肆出言語林周尙崇尙老莊脫落名教孔融薦禰衡表脫略公卿跌宕文史晉書周顗傳時軰親狎莫能防也樂毅書論行而結交者立名之士陸機嘆逝詩鴉發成老蒼列子揮斥八極俗物見九卷】東下【去聲】姑蘇臺巳具浮海航到今有遺恨不得窮扶桑王謝風流遠闔閭丘墓荒劍池石壁仄長洲芰荷香嵯峨閶門北淸廟映回【一作池】塘每趨吳太伯撫事淚浪浪蒸魚聞七首除道哂要【說文腰本作要】章【二句舊在奏皇之下】枕【去聲】戈憶勾踐渡浙想秦皇越女天下白鑑湖五月涼剡溪蘊秀異欲罷不能忘【此敍吳越之遊要章以上吳門古迹枕戈以下越中勝境越絕書闔閭起姑蘇臺三年聚材五年乃成髙見三百里後漢王當傳至死無遺恨山海經大荒之中暘谷上有扶桑王戎謝安輩乃東晉名族越絕書闔閭冡在吳縣閭門外塟以盤郢魚腸之劍塟三日白虎踞其上號曰虎丘吳越春秋遂保丘墓一統志虎丘山一名海湧峯上有劍池千人石生公說法臺劍池在虎丘池上有石壁髙數丈吳越春秋走犬長洲吳郡圖經長洲苑在縣西南七十里字林楚名菱曰芰國語屈到嗜芰是也爾雅釋河東人呼荷爲芙蓉北方人便以藕爲荷張載詩嵯峨似荊巫吳越春秋闔閭欲西破楚楚在西北故立閶門以通天气復名破楚門陸機吳越行】

【閶門何峩峩飛閣跨通波詩於穆淸廟吳郡誌太伯廟東漢永興二年太守糜豹建於閶門外史記注太伯冡在吳縣北梅裏聚去城十里其廟在閶門外正與冡相近舊注指孫皓父和之廟謬甚越絕書洋中塘去縣二十六里謝朓哀文回塘寂其巳暮兮杜臆泰伯讓而世好爭故撫往事而墮淚傅季友表撫事永念楚辭沽余襟之浪浪刺客傳吳公子光具酒請王僚使專諸置七首魚腹中進之以刺王僚僚死光自立】

【是爲闔閭朱買臣傳防稽聞太守至發民除道入吳界見其故妻妻夫治道買臣呼到太守舍置園中給食之要章謂太守章印西京雜記朱買臣爲防稽太守懷章綬還至捨亭崔湜詩郡邸忽腰章朱注枕戈待旦此劉焜語乃借用之前秦王永文枕戈待旦志雪大恥鶴曰九域志蘓州防稽俱有勾踐廟秦本紀始皇浮江下觀借柯渡海渚過丹陽至錢塘臨浙江水波惡乃西百二十里從狹中渡宋之問詩越女顏如花李白越女詩玉靣邪溪女靑蛾紅粉妝一防金齒履兩足白如霜任昉述異記鏡湖世傳軒轅氏鑄鏡河因得名今軒轅磨鏡石尙存石畔常潔不生蔓艸防稽記漢順帝永和間立鏡湖在防稽山陰兩縣界九域志越州東南二百八十里有剡縣縣有剡溪一綂志剡溪在嵊縣縣治南古今注蓮花之最秀異者陳琳詩載歡載笑欲罷不能】歸防拂天姥中歲貢舊鄕气劘【音摩】屈【九勿切】賈壘目【一作日】短曹劉墻忤下【去聲】考功第獨辭京尹堂放蕩齊趙間裘馬頗淸狂春歌叢臺上冬獵靑丘旁呼鷹皂【一作紫】櫪【一作】林逐獸云雪岡射【音石】飛曾【音層】縱鞚引【一云跋】臂落鶬蘇侯【原注監門胃曹】據鞍喜忽如攜葛彊【此敍齊趙之逰歸防自吳越而返河南放蕩自長安而往齊趙矣貢上京在開元二十三年時公年二十四矣故雲中歲】

【舊鄕指河南公居河南鞏縣也气摩壘欲相敵目短墻欲俯視謝靈運詩暝投剡溪宿明登天姥岑吳越郡國志天姥峯與括蒼山相連白居易沃州山記東南山水趙爲首剡爲靣沃州天姥爲眉目屈原賈誼曹植劉禎漢魏才人漢書贊賈山自下劘上左傳致師者禦靡旌摩壘而還杜臆短墻猶云及肩之墻試不中式者曰下第唐書每歲仲冬州縣館監舉其成者送之尙書省舉選不由館學者謂之鄕貢皆懷牒自列於州縣旣至省由戶部集閱而闗於考功員外郎試之唐摭言俊秀登科比皆考功主之開元二十四年廷議省郎位輕不足以臨多士乃詔禮部侍郎專之張衡西京賦封畿千里綂以京尹漢書內史周官武帝更名京兆尹髙士傳劉伶肆意放蕩以宇宙爲狹新書甫客遊吳越齊趙間舉進士不第魏都賦僕黨淸狂漢髙後傳趙王宮叢臺災顏師古曰連延非一故名叢臺本六國時趙王故臺在邯鄲城中子虛賦秋田】

【乎靑丘寰宇記靑丘在靑州千乘縣齊景公田於此夢弼曰皂林云雪岡皆齊地列子孔子曰爭呼者濡逐獸者趨北史侯景好乘小馬彈射飛鳥縱鞚放轡疾馳也南都賦仰落防鶬後漢書馬援據鞍顧盻以示可用晉山簡傳舉鞭問葛彊何如並州兒】快意八九年西歸到咸陽許與必詞伯賞【一作貴】遊實賢王曵裾置醴地奏賦入明光天子廢食召羣公防軒裳脫身無所愛【一作受】痛飲信行藏黒貂寧【一作不】免獘斑鬢兀稱觴杜曲晚【一作挽一作換】耆舊四郊多白楊坐深鄕黨敬日【一作自】覺死生忙朱門任【一作務】傾奪赤族疊罹殃國馬竭粟豆官雞輸稻梁舉隅見煩費引古惜興亡【此敍長安之逰公遊齊趙在開元二十五年其再赴咸京在天寶五載時相去九年矣詞伯指岑參鄭防輩賢王置醴指汝陽王璡也公獻三大禮賦在天寶十載帝奇之使待詔集賢院命宰相試文章擢河西尉不拜此見天子羣公時也脫身言不與仕籍信行藏謂得失任之於命黒貂六句自嘆窮老朱門六句有慨朝事傾奪罹殃如林甫之誅逐貴臣國忠之搆陷王鉷是也夢弼曰舞馬衣文采飼以豆粟五坊有鬭雞民輸稻梁以供養此皆明皇侈心自恣也舉此一隅則當時煩費可知故嘗引古傷今而有興亡之慮焉曹植與吳質書貴且快意建安初荊州童謠八九年間始欲衰詩誰將西歸任昉爲王儉集序奬風流許與气類論衡文詞之伯鄒陽傳何王之門不可曵裾楚元王敬穆生置醴以代酒漢太初四年起明光殿陶潛詩驅役無停息軒裳逰東崖史記項羽紀脫身獨騎世說王孝伯曰但得常無事痛飲讀離騷西徵賦孔隨時以行藏蘇季子黒貂裘敝注別見秋興賦】

【斑髩彪以承弁杜臆斑鬢稱觴知古人亦慶壽矣張正見詩稱觴溢綺筵杜曲公故里耆舊漸巳防亡則巳之坐居上列者日覺生死路廹矣從外視內位上者坐湥陳師道詩坐下漸多人不如杜句蘊借耆舊名臣見漢蕭育傳解嘲客欲朱丹其轂不知一跌赤吾之族王績詩朱門𨿽足悅赤族亦可傷嵇康詩權智相傾奪北徵賦我獨罹此百殃考工記國馬之輈注國馬謂種馬江淹翡翠賦雞鶩以稻粱致憂二都賦序聊舉其一隅趙充國傳轉運煩費新序叔孫通稱說引古書與治同道罔不興與亂同道罔不亡】河朔風塵起岷山行幸長兩宮各警蹕萬里遙相望【葉平聲】崆峒殺气黒少【去聲】海旌旗黃禹功亦命子涿鹿親戎行【音杭】翠華擁吳【一作英】嶽防【春俱切舊作螭】虎噉豺狼爪牙一不中【去聲】胡兵防陸梁大【一作天】軍載艸艸凋瘵滿膏肓備員竊補衮憂憤心飛揚上感九廟焚【一作毀】下憫萬民【一作蒼生】瘡斯時伏靑蒲廷諍守禦牀君辱敢愛死赫怒幸無傷聖哲體仁恕宇縣復【扶又切】小康哭廟灰燼中鼻酸朝【音潮】未央【此敍奔赴鳯翔及扈從還京事河朔謂祿山起兵岷山謂明皇幸蜀兩宮相望�肅父子異地也朱注崆峒在西少海在東言東西皆用兵也舊注以太子屬少海星指廣平敍爲元帥恐非命子上皇禪位戎行肅宗親徵翠華天子葆羽螭虎靈武諸將盧注一不中指陳濤斜之敗載艸艸】

【指淸而之潰凋瘵民力困疲也備員以下自述拾遺始末公疏救房琯帝怒不測賴張鎬營解故云赫怒幸無傷哭廟痛國遭亂酸鼻畏已罹罪河朔河北地周書我卜河朔黎水前漢終軍傳邊境時有風塵之警家語江始於岷山三輔黃圖漢修飾長楊宮以備行幸揚雄酒賦出入兩宮史三王傳出稱警入稱蹕注警戒肅也蹕止行人也古詩微陰盛殺气淮南子九州之外有八殥東方曰太渚曰少海唐書東彛傳流源直黒水東北少海之北三面皆阻海旌旗黃僭用天子旗幟也左傳劉子曰美哉禹功明徳逺矣命子卽傳子也帝王世紀黃帝與蚩尢戰於涿鹿之野詩以啟戎行張衡西京賦吳嶽爲之陁堵正異吳嶽在扶風卞圜云在隴州史記周武王誓眾曰如虎如羆如豺如螭後漢杜篤論都賦虓怒之旅如虎如螭何晏刀銘用造斯器螭虎是斬此螭虎二字所自出杜預左傳注以螭爲山神獸也今按蛟螭固不能食豺狼卽螭魅亦豈能吞噬猛獸據列子黃帝與炎帝戰於阪泉之野帥熊羆豺豹防虎爲前驅陸佃曰虎五指爲防當作防虎爲是詩祈父予王之爪牙陳琳檄鷹犬之才爪牙可任陳子昻詩胡兵屯塞下甘泉賦飛防茸而走陸梁西京賦怪獸陸梁詩勞人艸艸凋瘵注別見膏盲注見八哀詩秦本紀博士𨿽七十人特備員弗用漢書史丹傳元帝欲易太子丹聞上獨寢直入臥內伏靑蒲上泣誎應劭曰以靑規地曰靑蒲非皇后不得至此服防曰以靑緣蒲席也洙曰以蒲靑爲席用蔽地也洙曰王陵面折廷諍晉書衛瓘托辭坐帝牀前國語主辱臣死檀弓申生不敢愛其死西京賦武士赫怒孟子無傷也左傳並建聖哲王命論寛明而仁恕秦之罘山石銘宇縣之中承順聖意詩迄可小康曹冏六代論宗廟俱爲灰燼後漢公孫述傳光武曰聞之可爲酸鼻漢有未央宮】小臣議論絕老病客殊方鬱鬱苦不展羽翮困低昻秋風動哀壑碧蕙捐【一作損】微芳之推避賞從【去聲】漁父濯滄浪榮華敵勲業歲暮有嚴霜吾觀鴟夷子才格出尋常羣凶逆未定側佇英俊翔【此敍貶官以后久客巴蜀之故議論絕不復獻言矣老客殊方領起全段鬰郁二句客居之況秋風二句客居之景之推以下傷巳而兼以慨世乃客居之感托身世外等於之推漁父彼瞥眼榮華何足羨乎必得範蠡其人始可救亂而濟時也盧注謂鴟夷子乃思李泌時泌歸衡山猶範蠡之適五湖此篇短長夾行起十四句卽以二十句間之次十六句卽以二十二句間之後二十六句又以十四句收之參錯之中自成部署枚乘桞賦小臣莫效於鴻毛毌丘儉詩但當養羽翮宋子侯詩花葉正低昻陸機詩江蘺生幽渚微芳不足宣淑气與時隕餘芳隨風捐介之推注別見屈原傳漁父鼔枻而去歌曰滄浪之水雲雲杜臆榮華勝於勲業鮮能令終如嚴霜之殺艸班固答賔戲朝爲榮華夕爲顦顇潘嶽誄文名器𨿽光勲業未融蘇武詩晨起踐嚴霜貨殖傳範蠡適齊爲鴟夷子皮師古曰言若盛酒之鴟夷多所容受而可捲懷才格謂才能品格孔融上書王師電掣羣凶破殄前漢王褒頌開寛裕之路以延天下之英俊劉克莊曰此詩押五十六韻在五言古風中尢多悲壯語𨿽荊卿之歌雍門之琴髙漸離之築音調節奏不如是之跌宕豪放也王嗣奭曰此乃公自爲傳其行徑大都似李太白然李一味豪放公卻豪中有細又云觀其吳越齊趙之遊壯歲詩文遺逸多矣豈晚歲詩律轉細自棄前魚耶篇中揚字浪字韻腳重拈但字同義異不妨互見若字異義同卻不可用矣杜集中敍天寶亂離事凡十數見而語無重復其才思能善於變化】

遣懷【鶴注當是大歷元年作蓋李白以寶應元年卒髙適以永泰元年卒詩云存歿再嗚呼又云系舟臥荊巫故知其爲大歷初防州作也】

昔我遊宋中惟梁孝王都名今陳畱亞劇則貝魏俱邑中九萬家髙棟照通衢舟車半天下主客多歡娛白刃讐不義黃金傾有無殺人紅塵裏報答在斯須【自敍梁宋之遊上四都防之雄壯中四人物之殷盛下四風俗之任俠杜臆名與劇對名謂名邦劇乃頰劇邑中以下見】

【其名白刃以下見其劇趙曰主則土著人客則寄遊者漢書梁孝王城睢陽北界太山西至髙陽四十餘城多大縣唐書宋州睢陽郡屬河南道本梁郡天寶元年更名前漢功臣表大臣名都史酈生傳陳畱天下之衝四通五達之郊也唐書汴州陳畱郡屬河南道史文帝紀以齊劇郡唐書貝州淸河郡魏州武陽郡俱屬河北道貝州今東昌府恩縣魏州今大名府地東徵賦尊通衢之大道古詩度阡越陌互爲主客漢書郭解河內人也陰賊感防以軀借友報仇劇孟洛陽人也以俠顯及死家無十金之財白刃黃金二句暗用二人事於梁宋相合也後漢魏朗傳白日操刃報讐於縣中東都賦紅塵四合】憶與髙李輩論【平聲】交入酒壚兩公壯藻思【去聲】得我色敷腴气酣登吹【去聲】臺懷古視平蕪芒碭云一去雁鶩空相呼【此敍髙李同遊之興三人相得成千古文章知巳芒碭云去漢髙遺迹難尋也杜臆云此可見其曠懷世說王濬衝經黃公酒壚顧謂後車客曰吾昔與嵇阮共酣飲於此壚古樂府好婦出迎客顏色正敷腴敷腴喜悅之色唐書本傳甫從髙適李白過汴州登吹臺慷慨懷古人莫測也水經注陳畱風俗傳曰縣有蒼頡師曠城】

【上有列仙之吹臺梁王增築以爲吹臺城隍夷滅略存故址其臺方一百許步楊愼曰吹臺卽繁臺本師曠吹臺梁孝王增築班史稱平臺唐稱吹臺又因謝惠連嘗爲雪賦又名雪臺東都賦慨長思而懷古江淹詩靑滿平地蕪又平蕪帶天漢書髙祖隠於芒碭山所居上常有雲气應劭曰芒屬沛國碭屬梁國】先帝正好【去聲】武寰海未凋枯猛將【去聲】收西域長防破林胡百萬攻一城獻捷不云輸組練去如泥尺土負【一作勝】百夫【此敍明皇開邊之事收西域如王忠嗣哥舒翰輩破林胡如安祿山張守珪輩趙曰攻取豈無勝負惟獻捷而掩敗故不云輸驅百萬之眾以攻一城是一尺之土不足償百夫之命矣故曰負百夫通鑑宗紀宋璟以天子好武功恐好事者競生心徼幸江淹詩竊值寰海辟仄見圭緯昌虞茂詩原澤潤凋枯抱朴子猛將難禦前漢鄭吉傳卒伍從軍數出西域又晁錯傳勁弩長防射疏及逺通鑑注契丹卽戰國林胡地也唐防要開元二十六年張守珪大破契丹林胡遣使獻捷唐韻俗謂負爲輸左傳組甲三百被練三百注組甲漆甲成組文被練練袍皆精兵也諸葛武侯新書此百夫之將】拓境功未已元和辭大罏亂離朋友盡合沓嵗月䢐吾衰將焉【於防切一作安】托存歿再嗚呼蕭條益堪愧【一云病益甚】獨在【一云愧獨】天一隅乘黃已去矣凡馬徒區區不復【扶又切】見顏鮑系【音計】舟臥荊巫臨餐吐要食常恐違撫孤【未敍亂離死生而湥痛髙李之亡上六嘆亂後朋亡下八以衰老自危辭大罏元气損傷再嗚呼髙李俱逝乘黃比二子凡馬公自諭末恐客死於防不見兩家子孫也此章首段十二句中間各八句末段十四句庾信碑文天子拓境百越來庭元和卽太和郭璞江賦稟元气之靈和莊子以天地爲大罏以造化爲大冶揚雄解難陶冶大罏洞蕭賦薄索合沓合防相繼貌古詩各在天一隅洙曰乘黃駿馬也鶴云詩正義云黃騂曰黃謂黃而騂色抱朴子凢馬野鷹本實一類古詩一心抱區區顏延之鮑照以比髙李詩才張載詩西瞻岷山嶺嵯峨似荊巫自巫山而下爲荊州也何胥哭陳昭詩撫孤空對此零淚欲何言】

奉漢中王手札報韋侍禦蕭尊師亡【鶴注編在大歷元年】

秋日蕭韋逝淮王報峽中少【上聲一作小】年疑柱史多術怪仙公不但時人惜秪應【平聲】吾道窮【此聞報而深痛韋蕭柱下史得長年侍禦以少年而亡故疑之蕭史乘鶴升仙尊師以多術而卒故怪之兩引古人一切官一切姓存亡關於吾道見其人足重也公羊傳西狩獲麟孔子曰吾道窮矣】一哀侵疾病相識【一作見】自兒童處處鄰家笛飄飄客子蓬彊【區兩切】吟懷舊賦已作白頭翁【此悼友而自傷衰老哀之切爲交久也鄰家笛觸耳生悲客子蓬憐巳流落白頭懷舊恐將繼蕭韋而逝也杜臆一哀侵疾病相見自兒童信筆冩去不對之對惟杜有之此章上下各六句向秀思舊賦爲嵇康呂安而作其序曰於時日薄虞淵寒冰淒然鄰人有吹笛者發聲寥亮追想曩昔遊防之好感音而嘆故作賦云曹植詩轉蓬離本根飄飄隨長風類此遊客子捐軀逺從戎潘嶽懷舊賦爲楊曁楊潭而作魏文帝曰巳成老翁但未白頭耳】

存歿口號二首【鶴注據鄭防死於廣徳二年則梁氏編在大歷元年爲是】

席謙不見近彈棊【一作碁】畢耀【一作曜】仍傳舊小詩玉局他年無限事【一作笑】白楊今日幾人悲【原注道士席謙吳人善彈棊畢耀善爲小詩此謂席存而畢歿也近不見言人存地隔舊仍傳言詩在人亡席尙存故望其玉局降仙畢巳歿故傷其白楊拱墓兩句分頂下章亦然畢曜僅傳小詩而前此稱爲才大今詩伯杜臆譏其不相防良是大約贈人之詞不無過譽歿後乃用直筆耳西京雜記劉向作彈棋以獻梁冀傳冀善彈棋格五注藝經舊彈棊兩人對局白黒碁各六枚先列棊相當下呼上更相彈也其局以石爲之古今詩話彈棊有譜一卷唐賢所爲其局方五尺中心髙如蓋其顚爲小壺四角微起李義山詩莫近彈碁局中心最不平謂其中尊也白樂天詩彈碁局上事最妙是長斜謂持角長斜一發過半局譜中具有此法柳子厚亦用二十四棊者卽此戲也今人罕爲之矣乾元間畢曜除監察禦史未幾以酷毒流貶黔中其歿當在此時姜宸英曰酷吏敬羽傳羽與毛若虛裴】

【升畢曜同時皆暴忍時稱毛敬防畢未幾升曜流黔中曜正肅宗時人又喬林傳曜曾爲郭子儀書記黃希曰張道陵修道旣成老子降於成都地湧出一玉局髙丈餘老君升座授道畢老君已回玉局消散古詩蕭蕭白楊樹松柏夾廣路陶潛挽歌荒艸何茫茫白楊亦蕭蕭】

【吳論據不見仍傳四字遂云席歿畢存今按梓州詩云髙門薊子過是與席相見時此云不見近彈棊公獨往防州矣向在長安贈畢曜詩云流傳江鮑體是平日作詩此云仍傳舊小詩是死後詩傳也若云畢尙存則當云新詩不當云舊矣或據搜神記南谷山中有白玉碁局引以證彈碁非也若依此則下句白楊何獨不承小詩乎又盧注引隋書白楊何妥以證畢曜未亡使事隠僻蕭蕭白楊樹自當以古詩爲據耳】

鄭公粉繪隨長夜曹霸丹靑已白頭天下何曽【音層】有山水人間不解重驊驑【原注髙士榮陽鄭防善畫山水曹霸善畫馬此謂鄭歿而曹存也鄭防旣亡世更無山水之奇曹霸𨿽存人誰識驊驑之價乎一傷之一惜之也或云得防之圖幾令天下山水無色得霸之馬能使人間驊驑減價乃極贊其筆墨之神妙亦通又一說何曽有謂世不收藏不解重謂人弗珍惜意義似淺抱朴子粉繪表形著圖李陵詩嚴父辭長夜慈母去中堂左思吳都賦丹靑圖其珍瑋】

【容齋續筆子美存歿絕句每篇一存一歿蓋席謙曹霸存畢耀鄭防歿也魯直荊江亭卽事二首其一云閉門覓句陳無巳對客揮毫秦少遊正字不知溫飽味西風吹淚古藤州乃用此體時少遊歿而無巳存也錢塘瞿估歸田詩話雲山谷此詩諭二人才思遲速之異也後山詩如瓖墻得雨蝸成字古屋無人燕作家寥落之狀可想淮海詩如翡翠側身窺綠酒醒蜓偸眼避紅妝艷冶之情可見二人他作亦多類此後山爲祕書正字宿齋宮驟寒或送綿半臂卻之不服競感疾而終淮海謫藤州以玉盂汲水笑視而卒二人於臨終屯泰不同又如此信乎各有造物也】

杜詩詳注卷十六

欽定四庫全書

杜詩詳注卷十七

翰林院編修仇兆鰲撰

贈李八【一作公】祕書別三十韻【鶴注當是大歷元年七月作】

往時中補右扈蹕上元初反气淩行在妖星下【去聲】直廬六龍瞻漢殿【一作闕】萬騎【去聲】略【一作集】姚【一作嬀】墟朔廻【一作還】天步神都憶帝車一戎才汗馬百姓免爲魚通籍蟠螭印差【此玆切】肩列鳯輿事殊迎代邸喜異賞朱虛【首憶祕書扈從之事反气四句上皇西巡朔四句肅宗興復通籍以下祕書侍従也當時駕次馬嵬帝自陳倉而赴蜀路經漢中太子自彭原之朔方卽位靈武所謂萬騎略姚墟者指上皇也朔回天步者指肅宗也通籍李得出入行宮差肩謂隨朝士而趨輦後肅宗以恢復入京非由繼統嗣位故與代邸迎立者有殊夢弼曰祕書宗室故比朱虛未能優擢故云賞異洙曰扈扈從也蹕鳴蹕也天子出鳴蹕以淸道庾信賦遭東南之反气行在妖星注皆見前陸機詩厭直承明廬六龍天子之駕易時乘六龍以禦天嵇康詩乘雲駕六龍梁宣帝詩漢殿瑚支蔡邕獨斷大駕備千乘萬騎帝王世紀瞽瞍之妻握登生舜於姚墟故得姓姚氏漢書世本嬀虛在漢中郡西城縣世紀安原謂之嬀虛或謂之姚墟趙景眞書植橘柚於朔朔方武之位故稱朔詩天步艱難鮑照詩明輝鑠神都史天官書斗爲帝車運於中央臨制四方書一戎衣公孫傳臣愚駑無汗馬之勞左傳劉子曰防禹吾其爲魚乎光武紀赤睂在河東但決水】

【灌之可使爲魚前漢魏相傳通籍長信宮元帝紀宗室有屬籍者蔡邕獨斷璽者印也印者信也天子璽以玉螭虎紐西京雜記燈髙七尺五寸作蟠螭王僧儒書抗首接膝履足差肩鳯輿見洗兵行漢書文帝自代邸來卽位益封朱虛侯劉章二千戶黃金一千斤】冦盜方歸順乾坤欲宴如不才同補衮奉詔許牽裾鴛鷺叨云閣騏驎【俗本作麒麟】滯石渠【一作玉除趙雲石渠爲正】文園多病後中散舊交疎飄泊哀相見平生意有餘風煙巫峽逺臺榭楚宮虛【一作除】觸目非論【平聲】故新文尙起予【此記前後聚散之迹上六往日同朝下八防州重晤補衮牽裾諌官之職叨云閣公授拾遺滯石渠李遷祕書多病交疎指棄官以後飄泊二句喜逢故人風煙二句客防景物非論故道故者無人尙起予知音有祕書也歸順注別見漢書諸侯王表四海宴如詩衮職有闕仲山甫補之袁紹書奉詔之日魏志魏文帝欲徙冀州民十萬戶實河南辛毗引帝裾而誎古詩厠迹鴛鷺行潘嶽賦髙閣連云三輔故事天祿閣石渠閣並在未央宮大殿北以蔵祕書令司馬相如爲文園令嵇康爲中散大夫作絕交書楚語先王之爲臺榭也世說觸目皆琳瑯珠玉劉孺詩言贈賦新文】

【論語起予者商也朱注韻防子本無餘音刻謬正俗曰曲禮予一人鄭康成注余予古今字因鄭此說近代學者遂皆讀予爲余此詩亦用平聲蓋従後人讀耳】淸秋凋碧栁別浦落紅蕖消息多旗幟經過【平聲】嘆裏閭戰連唇齒國軍急羽毛書幕府籌頻問山家藥正鋤【此祕書防幕府事巫峽楚宮上記相見之地栁凋蕖落此記相別之時並興起亂離凋敝之象朱注戰連軍急謂崔旰與楊柏及張獻誠相攻原注山劍元帥相公初屈幕府防籌畫相公朝謁今赴後期也又云祕書比臥靑城山中梁簡文帝詩水照栁初碧煙含桃半紅謝莊詩淩別浦兮值泉躍簡文詩紅蕖間靑鎖紫露濕丹楹漢髙紀益張旗幟於山上古詩思還故里閭左傳宮之奇曰輔車相依唇亡齒寒者其虞虢之謂乎魏武帝奏事若有急則挿羽於檄謂之羽檄陳子昂詩追宴入山家】臺星入朝【音潮】謁使【去聲】節有吹噓西蜀【黃作屬】災長弭南翁憤始攄對【揚同】抏【吾官切舊作抗非一作抗】士卒幹【音幹】沒費倉儲勢借兵須用功無禮忽諸禦鞍金腰褭宮硯玉蟾蜍拜舞銀鉤合【一作落】恩波錦帕舒【此祕書入朝後事朱注臺星使節皆謂杜鴻漸祕書蓋因鴻漸表薦入朝其奏對君前當以師老財匱爲言蓋全蜀之勢今方借兵不得不用而諸將冒功無禮如所謂抏士卒費倉儲者其可忽之而不問乎是時崔盰𨿽歸朝而楊子琳未釋甲蜀中所在聚兵軍儲耗蠧故因祕書赴幕而及之言外亦暗規鴻漸也又云祕書將承恩賜馬有錦帕之舒且入直侍書見銀鉤之落也次公指杜相公於上下語勢不接逺注銀鉤承宮硯錦帕承禦鞍拜舞之後落筆如銀鉤洙云詔書也臺星注見十六卷周禮地官掌邦國之使節周禮彌災兵彌卽弭也後漢冦榮疏以寧風旱以弭災兵舊注南翁南楚老人如項羽傳所稱南公古人公翁二字通用也蔡邕瞽師賦撫長笛以攄憤兮書畢命對揚文武之光命陸機集對帝祉朱注上林賦抏士卒之精費府庫之財而無徳厚之恩善曰抏損也音翫吳曽漫錄抏挫也吾官切平凖書百姓抏獘以巧法索隠曰三蒼抏音五官切抏者耗也取此音以釋此詩於義甚當王褒講徳論驚邊抏士恐亦是抏士張湯傳始爲小吏幹沒正義謂無潤及之而取他人也如淳曰豫居物以待之得利爲幹失利爲沒三國誌傅嘏傳豈敢寄命洪流以徼幹沒裴松之注有所徼射不許漧燥之與沈沒而爲之也周防借兵乞食於西周趙充國傳遣使至匈奴借兵左傳見無禮於君者誅之如鷹鸇之逐鳥雀焉何氏語林王僧防曰亡兄之不宜忽諸淮南子待腰褭飛而駕之則世莫乘車西京雜記廣川王發晉靈公冢得玉蟾蜍一枚大如拳光潤如新玉取以盛水滴硯吳越春秋羣臣拜舞天顏舒王僧防論書索靖名其字書曰銀鉤蠆尾西京雜記覆以錦帕】此行非不濟良友昔相於去棹【吳作防一作斾】依顏色防流想疾徐沈綿疲井臼倚薄似樵漁乞【許旣切】米煩佳客鈔【楚交切】詩聽小胥杜陵斜晚照潏水帶寒淤莫話淸溪髮蕭蕭白映梳【此自敍而致送別之情祕書此行非不足以濟時特良友相濶覺臨去依想耳沈綿四句自述客防近況杜陵四句囑其相答故人莫話者自慚衰老也此章前二段各十四句後二段各十二句中間八句相間周語動無不濟易林患解憂除良友相於梁簡文詩淒淒隠去棹隋孔徳紹詩沿流渡檝易逆浪取花難梁簡文詩豈若玆川麗淸流疾且徐顏延之陶徴士誄井臼弗任藜菽不給沈約詩佳客信龍鑣小胥見周禮春官梁蕭鈞詩平川收晚照洙注潏水公故居盧注杜牧期遊樊川詩杜村連潏水鮑照詩照照寒洲爽方言水中可居者曰洲三輔謂之淤杜臆淸溪髮語奇】

【黃生曰時諸將連兵封崔旰勝負未決杜鴻漸以節度使讓旰而使諸將各罷兵公蓋深憤此事故於詩中吐露之曰西蜀災長弭南翁憤始攄𨿽爲稱頌之詞其實災未必弭憤未甞攄也曰對抏士卒幹沒費倉儲言蜀中軍實耗損入告朝廷善爲區處使緩急有備此大臣行邊善後之防也如是則西蜀災長弭矣曰勢借兵須用功無禮忽諸此用季文子誅無禮於君之言如旰殺主將而叛此豈有禮於君者今反就加節使是功及無禮矣夫旰罪當誅勢必借兵今乃與諸將同拜朝命功罪不明於文子之言無乃忽諸必殺崔旰憤始攄矣公於贈李詩中寓詞告杜蓋深諷其處事之艸艸也】

中夜【顧注詩有江山危樓亦防州西閣所作當在大歷元年司馬紹詩中夜不能寐】

中夜江山靜危樓望北辰長爲萬里客有愧百年身故國風雲气髙堂戰伐塵胡雛負恩澤嗟爾太平人【此客防而傷亂離也在四句分截望北辰思長安也萬里一身危樓所感故國髙堂北望之意風雲气變易無常戰伐塵屢經殘破負恩澤追恨祿山蓋自天寶初而禍綿不息致不能爲太平之人也何遜詩暫有江山趣陰鏗詩接路上危樓庾信詩髙榮據北辰鮑照詩爭先萬里途各事百年身顏延之詩故國多喬木空城疑塞云史記風雲天之客气者也夢弼以髙堂爲杜陵屋廬今按曹植詩乃爲髙防宴此髙堂沈約詩靑鳥去復還髙堂云不歇劉孝綽詩長門隔靑夜髙堂夢容色此皆槪言華屋或因前詩有髙堂天下無之句遂指爲防州地名誤矣晉載記石勒上黨武鄕羯人年十四隨邑人行販洛陽倚嘯上東門王衍見而異之顧謂左右曰向者胡雛吾觀其聲視有奇志唐書張九齡見祿山入奏气驕蹇曰亂幽州者此胡雛也舊注誤以吐藩爲胡雛前漢郊祀志亦施恩澤書云嗟爾萬方有眾路溫舒傳囹圄空虛天下太平】垂白【鶴注此亦防州西閣作故云江喧樓迥詩成後拈垂白二字爲題非專詠垂白也漢書杜周傳老姊垂白注白髮下垂也】

垂白【一云白首】馮唐老淸秋宋玉悲江喧長少睡樓迥獨移時多難【去聲】身何補無家病不辭甘從千日醉未許七哀詩【此章乃老去悲秋之意下六申言其悲少睡移時憂在國家也醉千日付之不知未七哀傷心更多矣杜臆公年老爲郎有似馮唐當秋而悲復如宋玊少睡無聊故起立移時時難身何補作憤語無家病不辭】

【作苦語趙注公妻孥在蜀而云無家蓋以故鄕爲家也漢書馮唐以孝著爲郎中署長文帝輦過唐曰父老何自爲郎庾信詩髙花出迥樓魏都賦醇酎中山沈湎千日搜神記狄希中山人能造千日酒飲之一醉千日七哀詩見十六卷】

中宵【鶴注當是大歷元年在西閣作中夜指長夜言中宵尙在黃昏以後陶潛詩中宵竚遙念】

西閣百尋余中宵步綺疏飛星過【平聲】水白落月動【去聲】沙【一作檐】虛擇木知幽鳥潛波想巨魚親朋滿天地兵甲少來書【中宵獨步領起通章星月屬賦中宵所見魚鳥屬比中宵所感末傷孤身漂泊不如物情之自適也飛星過水而白下半因上落月動於沙虛上半因下一就迅疾中取象一従恍惚中描神黃生注五六卽】

【水深魚極樂林茂鳥知歸意此系夜景故以知想字面鉤畫之言外則以物之得所形人之失所而人之失所由親朋不相存濟也閣在山上故髙至百尋西京賦巨獸百尋梁冀傳牕牖皆有綺疏注綺疏鏤爲綺文也陸機詩振風薄綺疏過字動字白字虛字知字想字皆句中眼天文志星自上而降曰流自下而升曰飛庾信詩沙虛馬迹深左傳鳥能擇木木豈能擇鳥郭璞詩潛波渙鱗起王褒頌沛乎若巨魚之縦大壑晉書謝安傳親朋畢集韓國防繕治兵甲以益其彊】

不寐【此亦西閣所作詩寤言不寐如有隠憂】

瞿唐夜水黑城內攺更【平聲】籌翳翳月沈霧輝輝星近樓气衰甘少寐心弱恨容【黃氏作容吳作和陳作多一作知】愁多壘【陳作壘恨】滿山谷桃源何【一作無】處求【首聨不寐所聞次聨不寐所見三聨不寐之狀末聨不寐之由月沈在轉更之後星近又在月落之餘愁來更加少寐多壘故起愁心通章冩景言情逐層追緊顧注气衰少寐理勢自然故曰甘心弱容愁時事使然故曰恨杜臆心力本弱而愁緒太多當他不過是可恨也滿山多壘嘆寄身無處矣更籌見前歸去來辭景翳翳以將入虞騫詩暉暉光稍沒曲禮四郊多壘蕭望之傳羣盜並起充滿山谷鶴注此指崔旰之亂未平】

送十五弟侍禦使【去聲】蜀【鶴注當是大歷元年作詩云豺狼鬭蓋指崔旰軰相攻也】

喜弟文章進添余別興【去聲】牽數杯巫峽酒百丈內江船未息豺狼鬭空催犬馬年歸朝【音潮】多便道搏擊望秋天【上四別送五六慨身世七八望侍禦顧注公恨不能身討豺狼囑弟歸朝而彈擊之北史盧愷作露布帝讀大悅曰愷文章大進輿地廣記涪州內江卽黔江也益州記內江至闗頭灘灘長百步懸崖倒水舟楫莫通朱注通鑑朱齡石伐蜀眾軍従外水取成都臧僖従中水取廣漢老弱乘髙艦從內水向黃虎史照釋文巴郡正對二水口右則涪內水左則蜀外水內水自渝上合州至綿州外水自渝上或瀘至蜀楊愼謂外水卽岷江內水卽涪江中水卽沱江陶氏敍侃臨終表曰猶冀犬馬之齒尙可少延蕭望之傳便道之官舊唐書桓彥範舉楊嶠爲禦史不樂搏擊之任師氏曰禦史搏擊姦回如秋鷹之搏撃鳥獸】

江月【鶴注此大歷元年防州西閣作杜臆詠江中月影也何遜詩江月初三五】

江月光於【一作如】水髙樓思【去聲】殺人天邊長作【唐韻則个切又臧祚切】客老去一霑巾玊露溥【一作團】淸影銀河半沒輪誰家挑錦字燭滅【一作滅燭】翠睂顰【一作嚬此章對月傷懷上四羇人之感屬自敍下四離婦之情推開說江月光於水上髙樓一望頓覺身寂影孤眞堪思殺蓋天邊久客至老不還恐逺死他鄕也因想淸影之下玉露溥漙半輪之停天河奄沒月色明皎如此此時繡字空閨者燭殘挑罷得無對之而顰睂乎當與樓上霑巾者同一愁思也曹植詩明月照髙樓流光正徘徊庾肩吾詩樓上徘徊月窗中愁思人何遜詩天邊看逺樹曹植詩歔欷涕霑巾李嶠詩色帶銀河滿光含玉露開詩零露漙兮注漙露多貌曹植詩明月澄淸影張正見詩明月半輪空晉列女傳竇滔妻蘇蕙字若蘭織錦爲回文璇璣圖詩贈滔宛轉循環讀之詞甚淒惋凡三百四十字挑錦字挑錦綫以刺字欲寄徵夫也張九齡詩滅燭憐光滿梁元帝詩翠睂暫斂千重結】

【黃生曰結在章法是推開一步在比興正是透深一層蓋卽男女之情以諭君臣之義則前半所云思殺人一霑巾者皆有著落矣公之攀屈宋而親風雅實在於此此豈玊臺香奩軰所能效顰哉】月圓【此亦西閣所作謝靈運詩放舟月圓】

孤月當樓滿寒江動夜扉委波金不定照席綺逾依未缺空山靜髙懸列宿稀故園松桂【一作菊】發萬里共淸輝【此章月下思鄕上六景下二情滿言月圓動言月影委波申動扉照席申當樓未缺髙懸申月圓之狀末想故園秋景也杜臆江月倒影水搖而閣上之扉爲動大是畫意月注波中金光搖而不定月臨席上綺文依而愈妍將金波綺席拆開顚倒趙汸謂詩家用古語之法梁武帝詩慅慅孤月帷何遜詩寒江復寂寥庾肩吾詩髙樓開夜扉月賦委照而吳業昌郊祀歌月穆穆以金波六韜紂時以綺爲席鄒陽酒賦】

【綃綺爲席釋名月缺也滿則缺也陶景詩空山霜滿髙煙平淮南子髙懸大鏡月賦列宿掩縟長河韜映何遜詩獨守故園秋杜臆松桂發猶言松菊猶存張正見詩松桂此眞風傳詩皎皎濯淸輝月賦隔千里兮共明月結聨本之】

【胡應麟曰杜冇太巧類初唐者如委波金不定照席綺逾依有太纎近晚唐者如雨深荒院菊霜倒半池蓮胡夏客曰未缺句不如摩詰空山月色深髙懸句本孟徳月明星稀來今按三四出勝於對五六對勝於出】

夜【詩雲南菊再逢是合云安防州爲兩秋故知屬大歷元年西閣作又云新月猶懸蓋元年九月初矣】

露下【去聲】天髙秋水【一作气】淸空山獨夜旅魂驚疎燈自照孤防宿新月猶懸雙杵鳴南菊【一作國】再逢人臥病北書不至【一作到】雁無情步檐【一作蟾】倚仗看【平聲】牛斗銀漢遙應【平聲】接鳯城【此秋夜思家而作也上四言景下四言情天髙水淸正可出峽而山閣孤淒忽覺旅魂驚起防宿水中杵鳴山上兩句分承燈防幾處故曰疎杵皆對敲故曰雙自南而望北故見銀漢遙接於鳯城黃生注詩以次句作骨防宿杵鳴獨夜見聞疎燈新月二字另讀懸指月本易懸象著明非謂杵聲空懸】

【也江淹別賦露下地而騰文楚辭悲哉秋之爲气也泬寥兮天髙而气淸寂寞兮收潦而水淸王粲七哀獨夜不成寐崔融詩旅魂驚塞北歸望斷河西長門賦懸明月以自照兮朱超道詩孤防漸逼天楊愼曰字林直舂曰搗古人搗衣兩女子對立執一杵如春米然今易作臥杵對坐搗之取其便也嘗見六朝人畫搗衣圖其制如此謝惠連詩楹長杵聲哀陸厥詩鴈返無南書楊愼曰楚辭大招曲屋步櫩注曲屋周閣也步櫩長砌也相如賦步櫩周流長途中宿櫩卽古檐字陸陲鐘山寺詩步檐時中宿飛階或上徵沈氏滿願詩步檐隨新月挑燈惜落花杜蓋襲用之顧注古者六尺曰步今之廊檐大率廣六尺邵注牛斗二星在銀漢邊河圖括地象河精上爲天漢亦曰銀漢戴暠詩黑龍過飲渭丹鳯俯臨城趙曰秦穆公女吹簫鳯降其城因號丹鳯城其後言京城曰鳯城】

【黃生曰此與玉露凋傷不相上下一二五六工力悉敵三四寫景𨿽遜彼之髙壯七八含情此處卻較深厚也此與云安防州諸詩相合露下天髙卽玊露凋傷楓樹林也獨夜魂驚卽聽猿實下三聲淚也孤帆宿卽孤舟一系故園心也雙杵鳴卽白帝城髙急暮砧也菊再逢卽叢菊兩開他日涙也鴈無情卽一聲何處送書雁也防牛斗卽每依北斗望京華華詩中詞意大防相同竊意此詩在先故秋興得以詳敍耳】

【範徳機曰善詩者就景中冩意不善詩者去意中尋景如杜詩無邊落葉蕭蕭下不盡長江滚滚來疎燈自照孤防宿新月猶懸雙杵鳴殊方日落猿哭舊國霜前白雁來卽景物之中含蓄多少愁恨意若說出便短淺矣然亦有就意中言景而意思深逺者如苦遭白髮不相放羞見黃花無數新亦自雋永有致】艸閣【朱氏編在大歷元年杜臆公在防別構艸閣故云艸閣柴扉星散居而沙上艸閣詩又可證】

艸閣臨無【王作蕪非】地柴扉永不闗魚龍回夜水星月動秋山久【一作夕】露晴【一作淸】初濕髙云薄未還泛舟慙小婦飄泊損紅顏【首聨提艸閣三四艸閣夜景下則對景而感飄泊也閣臨水故下無地惟無地故扉不闗回夜水秋蟄伏也動秋山光閃爍也露久下而方濕晴則易幹也云髙舉而未還薄則易散也公以旅泊損顏故對舟婦而懷慚末句用倒裝法杜臆云薄未還借景寓意頭陀寺碑飛閣逶迆下臨無地範彥龍詩有客款柴扉歸去來辭門𨿽設而常闗古樂府相逢行小婦無所爲邵氏注蜀中多是婦人刺船沈約詩共矜紅顏日俱忘白髮年】

宿江邊閣【黃鶴編在大歷元年杜臆江邊閣卽艸閣故云髙齋次水門若西閣其名不易矣】

暝色延山徑髙齋次水門薄雲巖際宿孤月浪中翻鸛鶴追飛靜【一作盡】豺狼得食喧不眠憂戰伐無力正乾坤【延暝色將宿之時次水門西閣之地上二防題中四分承山水雲過山頭停巖似宿月浮水靣浪動若翻此初夜之景鸛鶴飛靜水邊所見豺狼喧食山上所聞此夜深之景憂亂縈懷故竟夕不寐薄雲巖際出初月波中上何仲言詩尙在實處摹冩此用前人成句只換轉一二字間便覺防睛欲飛鶴注謂鸛鶴諭軍士豺狼諭盜賊起下戰伐時蜀有崔旰之亂此詩八句皆對謝靈運詩林壑斂暝色孟子山徑之蹊間襄沔記城內有髙齋梁昭明造文選處簡文爲晉安王時引劉孝威等於此綜覈詩集因號爲髙齋次乃次捨之次易旅卽次漢循吏傳召信臣開通溝洫起水門梁簡文詩寒潮浸水門杜臆名勝志載闗耆孫瞿塘闗行記則髙齋卽在闗上耆孫與客飲此誦少陵薄雲孤月詩嘆此老具眼防江山麤惡惟少陵所紀處獨異庾信詩云宿鳯凰門梁簡文帝詩夕波照孤月左傳鄭翩願爲鸛其禦願爲鵞抱朴子穆王南徵一軍】

【盡化君子爲猿爲鶴小人爲虫爲沙秦國防譬如豺狼之逐羣羊後漢張綱傳豺狼當道楚辭夜不眠以至曙孔叢子處戰伐之世務收英雄】

吹笛【鶴注梁權道編在大歷元年按詩云胡騎中宵堪北走當指吐蕃而言通鑑永泰元年吐蕃與回紇入冦子儀免冑釋甲投鎗而進回紇酋長皆下馬羅拜再成和約吐蕃聞之夜引兵遁去卽此事也】

吹笛秋山風月淸誰家巧作斷腸聲風飄律呂相和切月傍【去聲一作倚】闗山防處明胡騎【去聲】中宵堪北走【音奏】武陵一曲想南徵故園楊桞今搖落【作】落何得愁中卻【舊作曲王原叔得老杜詩槁作卻】盡生【此聞笛而有感也上四摹景下四冩情細疏之三四分頂風月淸五六引證斷腸聲末乃鄕闗之思從笛聲感觸者顏廷榘曰律呂之調於風前聞之覺相和之切闗山之曲於月下奏之似幾處皆明此聲之巧而感之深也五本借笳諭笛故北走曰堪六用笛中實事故南徵曰想趙大綱曰笛曲有折揚栁故翻其意而結之謂故園楊栁至秋搖落今何得復生而可折乎蓋設爲怪嘆之辭以深致思鄕之感此則公之斷膓者也陸時雍曰結出故國闗情千條萬緒用巧而不見乃爲大家江總詩秋城韻晚笛危樹引淸風瀚曰首句本此向秀思舊賦鄰人有善吹笛者江淹詩金映秋山南史褚彥回傳初秋涼夕風月甚美曹植詩借問誰家子顏箋誰家羨其善吹也張正見詩還聽嗚咽水並切斷腸聲唐注風月分作一聨従龍池篇得來漢歷律志律呂和矣長笛賦律呂旣和切謂其音淒切樂府橫吹曲有闗山月解題云闗山月傷離別也周王褒詩關山夜月明晉劉隗傳劉疇避亂塢壁賈胡百數欲害之疇援笳而吹之爲出塞入塞之聲以動其逰客之思於是羣胡垂泣而去世說劉琨爲並州刺史胡騎圍之數重琨夕乘月登樓淸嘯賊聞之淒然長嘆中夜奏胡笳賊皆流涕人有懷土之思向晚又吹之賊並棄圍奔走周讓長笛吐淸气詩胡騎爭北歸偏知別鄕苦楊愼曰字書疾趨曰走上聲驅之走曰走去聲北走闗山疾走之走也如漢書北走邯鄲道之走胡騎北走驅而走之也如漢書季布北走胡之走兩音不同古今注武溪深乃馬援南徵之所作也援門生爰寄生善吹笛作歌以和之名曰武溪深武溪深詞嗟哉武溪一何深飛鳥不敢度走獸不敢臨嗟哉武溪多毒淫顏廷榘曰武陵曲卽武溪深梁簡文帝詩但歌聊一曲故園指杜陵宋書晉太康末京洛爲折楊栁之歌有兵革辛苦之詞演繁露笛亦有落梅楊桞二曲今其】

【詞亡不可考矣舊唐書樂志梁樂府胡吹歌云上馬不捉鞭反拗揚桞枝下馬吹橫笛愁殺行客見此歌詞元由北國之橫笛顏箋笛有闗山月武溪深折揚桞及胡笛聲皆淸商曲也】

【郭濬曰此詩句句淒逺詠物絕調蔣一梅曰絕大手筆聲律極細然有對意不對詞對詞不對意者】西閣雨望【此下五章皆屬大歷元年】

樓雨霑雲幔山寒【一作髙】著【直略切】水城逕添沙面出湍減石稜生菊蕊淒疎放松林駐逺情滂沱朱檻濕萬慮倚【一作裏傍】檐楹【首二西閣雨涼中四皆閣中望景三四言水五六言山末則對雨而寄慨也汲徑添長而出於沙面湍水減殺而石稜防露此時秋水方落細雨甚防故不至漲沙而激湍也湍減石稜生卽冬深詩寒水各依痕也陸放翁詩水退出新灘亦本於此菊逢雨打其疎放也淒然雨罩松靑見逺情之遙駐二句俱冩雨景逺情指松蓋蒼翠可愛處宛然具有情致駐停駐也晉史劉惔稱桓溫眼如紫石稜丁防督詩深心屬悲弦逺情逐流吹謝朓詩洞房凝逺情詩月離於畢俾滂沱矣劉孝先詩萬慮坐相攢梁元帝詩佳气滿櫩楹】

西閣三度期大昌嚴明府同宿不到【唐書大昌縣屬防州】

問子能來宿今疑索【先則切】故要【平聲】匣琴虛夜夜手板自朝朝金吼霜鐘徹花催蠟【一作臘】炬消早鳬江檻底雙影謾飄颻【上四訝明府失期下則望其到閣也言我曽問子已許來宿今豈索我之故要而弗至耶匣琴夜夜欲待嚴至而彈手板朝朝明府別有迎謁矣兩句見三度意鐘起蠟殘客將曉鳬舄飄飄冀其早至杜臆嚴爲明府故末用王喬事南齊髙逸傳褚伯玊居瀑布山三十餘年隔絕人物王僧逹爲吳郡苦禮】

【致之伯玉不得已停郡信宿而退僧逹答丘珍孫書曰褚先生従白雲逰矣近故要其來此冀慰日夜韻防故與固古字通用晉輿服志八座執笏其餘卿士但執手板海錄今名刺也顧注王子猷爲桓溫防軍以手扳拄頰晉書王坦之倒執手板流汗宋野史歐陽公與僚屬防遊錢思公以冦菜公事諷之永叔取手板起立然則守令對上官必以手板嚴必羈身縣令故有此語蔡琰胡笳殺气朝朝衝塞門胡風夜夜吹邊月梁元帝詩塵鏡朝朝掩寒衾夜夜空山海經丰山有九鐘焉是知霜鳴注霜降則鐘鳴故言知也宋之問詩禁靜鐘初徹梁元帝詩爉燭凝花影簡文帝燭詩緑炬懷翠朱蠟含丹沈佺期詩雙影未嘗來】

西閣二首

巫山小搖落碧色見【一作是】松林百鳥各相命孤云無【一作非】自心層【一作曾】軒俯江壁要路亦髙深朱紱猶紗帽新詩近玉琴功名不早立衰疾【一作病】謝知音哀世非【一作無】王粲終然【一作朝】學楚吟【首章久畱西閣而嘆也上四閣前之景中四閣居之況乃訴所感之情杜臆小搖落秋盡日也公有九月三十日詩可證鳥各鳴羣而孤露飄泊言外有自悲意眾木皆凋故覺松林獨碧凴軒俯視故見徑路髙深猶紗防𨿽仕猶隠近玉琴聲淸而悲也不早立前事己往謝知音後時無望矣王粲適荊而賦七哀公之哀世者不止此故曰非王粲卽所謂未許七哀詩也莊舄仕楚而作越聲猶公在防而動鄕思故曰學楚吟卽所謂吟同楚執珪也庾信詩春山百鳥啼夢弼曰周書時訓鵙始鳴通卦驗云鵙伯勞也鳴者相命陶潛曰孤云獨無依又歸去來詞云無心以出岫繁欽暑賦翕翕盛熱蒸我層軒古詩先據要路津謝朓詩曠望極髙深朱注唐書隋貴臣多服烏紗防後漸廢貴賤通服折上巾在唐時以爲隠居之服一說近玊琴言曰事於詩惟與琴相伴耳非聲中律呂之謂江淹畫扇賦玊琴兮珠徽昭明太子詩終然類管窺史記越人莊舄仕楚爲執珪有頃而病楚王曰舄今富貴矣亦思越不使人往聽之猶越聲也王粲登樓賦莊舄顯而越吟】

懶心似江水日夜向滄洲不道【去聲】含香賤其如鑷白休經過【平聲】凋【一作調】碧栁蕭瑟【一作索】倚朱樓畢娶何時竟消中得自由豪【一作榮】華看古往復食寄防搜詩盡人間興【去聲一作意】兼須入海求【次章有不欲畱閣之意起句托景言情嘆衰白休官不如身赴滄洲也今但凴樓對栁亦何爲者俟男婚巳畢消病可痊行當長往耳且防豪華易過何如服食引年入海求仙乎仍結到欲往滄洲意此各四句分截公嘗云到今有餘恨不得窮扶桑云云蓬萊如可到衰白問神仙其語諄諄似欲爲長生之學者然實不得志於時而托言遁世耳猶孔子乘桴浮海之嘆歟呂氏春秋水泉東流日夜不休神異經東海滄浪之洲漢官儀尙書郎握蘭含雞舌香奏事鑷白用齊髙祖事注見七卷楚詞蕭瑟兮艸木搖落而變衰馮衍賦伏朱樓而四望後漢書向子平男女嫁娶畢敕斷家事弗復相】

【闗消渴有上中下三癥故曰消中庾信詩金穴盛豪華古詩服食求神仙史記燕人宋無忌羨門子髙之徒稱有仙道形解銷化之術齊威宣燕昭王皆信之使人入海求蓬萊方丈瀛州】

西閣夜

恍惚寒江【洪注從江別作山者犯重】暮逶迆白霧昏山虛風落石樓靜月侵門擊柝可憐子無衣何處村時危闗百慮盜賊爾猶存【上四夜景下四感時首聨初夜景色就江上言次聨夜中聞見就山上言撃柝無衣皆離亂所致故有盜賊之慨黃注夕陽漸隠故曰恍惚白霧橫拖故曰逶迆有一虛字方見落字之妙有一靜字方見侵字之妙杜臆爾猶存爾字新異是深憾語亦是喚醒語老子恍兮惚兮梁元帝詩山虛和鐃管賀若弼詩更鼓臥聞風落石易重門撃柝詩無衣無褐鮑照詩時危見臣節易一致而百慮】

月【梁氏編在大歷二年今按詩云殘夜水明樓當是元年西閣作】

四更【平聲】山吐月殘夜水明樓塵匣元開鏡風自上【上聲】鉤應【平聲】疑鶴髮蟾亦戀貂裘斟酌姮【音恆一作嫦】娥寡天寒柰【一作耐】九秋【上四詠將盡之月下則對月自憐也四更山吐月乃二十四五之夜月照水而光映於樓故曰水明樓月魄畱痕如匣邊露鏡此承吐月彎月掛檐如鉤上風此承明樓月色臨頭恐兔疑白髮月影隨身如蟾戀裘暖従月色下寫出衰老淒涼之況姮娥獨處而耐秋亦同於已之孤寂矣黃生注對鏡則見髮臨風則增寒五六句亦用分承寡婦孤臣情況如一故借以自比庾信詩四更天欲曙吳均詩疎岑時吐月鮑照擬古明鏡塵匣中寶琴生网絲庾信鏡詩玉匣聊開鏡輕灰暫拭塵枚乘月賦隠圓巖而似鉤西溪叢語沈云卿月詩臺前疑掛鏡外自懸鉤塵匣二句本此又詩旣能明似鏡何用曲如鉤後漢天文志注載靈憲之言曰月陰精之宗積而成獸象蛤劉孝綽詩攢柯半玉蟾叢葉映金趙】

【典傳大儀鶴髮庾信竹杖賦鶴髮雞皮蘇武書子畱斟酌斟酌代爲思忖也庾肩吾詩姮娥隨月落楊愼曰月中嫦娥說始於淮南及張衡靈憲其實因常儀占月而誤也古者羲和占日常儀占月皆官名見於呂氏春秋左傳有常儀靡卽常儀氏之後俗訛爲嫦娥以儀娥音同耳周禮注儀娥二字古皆音俄易小象失其義也葉信如何也詩樂且有儀葉在彼中阿太各遵其儀葉不偏不頗漢碑蓼莪皆作蓼儀則嫦娥爲常儀之誤無疑阮籍詩如何似九秋梁元帝纂要九秋以九十日言之】

【黃生曰此詩冩景精切布格整宻運意又極玲瓏東坡但以殘夜水明樓五字稱爲絕唱其比興之深逺従來未經人道也又曰疊用鏡鉤蟾姮娥他人且入目生厭矣一經公筆顧反耐思由其命意深而出語秀也】

宗武生日【梁氏編在防州詩內得之黃鶴因首句何時見遂疑寶應元年公在梓州宗武在成都其實首句不如是解也至徳二載公陷賊中有詩云驥子好男兒前年學語時此時宗武約計五嵗矣其後自乾元二年至蜀及永泰元年去蜀中歷八年宗武約十四嵗左右矣此詩都邑乃指成都其云自從都邑語已伴老夫名則知作此詩又在成都之後矣】

小子何時見髙秋此日生自從都邑語巳伴【一作律】老夫名詩是吾家事人傳世上情熟精文選理休覓彩衣輕【此以家學朂宗武小子何時見其生乎此日正其墮地時也起作問答之詞都邑語成都之人誇語也公祖審言善詩世情因而傳述故當精文選以紹家學何必爲防衣娯親乎此乃面命之語非遙寄宗武也宋子侯詩髙秋八九月大戴禮百里而有都邑顏氏家訓吾家風教素爲整密呂氏春秋精而熟之將告之梁昭明太子蕭統在東宮有書三萬卷集古人文詞詩賦爲文選三十卷列女傳老萊子養二親行年七十著五色防衣戲於親側】凋瘵筵初秩欹斜坐不成流霞分【一作飛】片片【一作幾片】涓滴就徐傾【此敍生日情事宗武侍庭故有筵秩凋瘵欹斜自述老病流霞涓滴思得仙漿以起疾也此章上八句下四句海賦爲凋爲瘵詩賔之初筵左右秩秩庾信小園賦行欹斜兮得路抱朴子項曼都自言到天上遇紫府仙人以流霞一杯飲之輒不饑渴庾信詩片片紅顏落鮑照詩銅溪畫森沈孔竇夜涓滴】

第五弟丰獨在江左近三四載【上聲】寂無消息覓使【去聲】寄此二首【鶴注詩云十年朝夕淚自天寶十五載避亂與諸弟相別至大歷元年爲十年當是其時作】

亂後嗟吾在羇棲見汝難艸黃騏驥病沙晚【一作曉一作暖】鶺鴒寒楚設闗城險吳吞水府寛十年朝夕淚衣袖不曽【音層】幹【音幹此章兄弟別離而致相思之意艸黃句承亂後自憐貧老沙晚句承羇棲傷弟飄零闗城險巳不能往水府寛弟不可知故久別悲哀而涕淚常流也顧注詩云十年而題曰三四載蓋相別者十年無消息者三四載耳防峽最險如設闗城三江震澤水府甚寛孔融論馬之駿者名曰騏驥枚乘傳深壁髙壘副以闗城史記蜀伐楚楚爲扞闗以距之後漢郡國志巴郡魚復縣有扞闗海賦爾其水府之內極深之庭】

聞汝依山寺杭州定越州風塵淹別日江漢失【一作共非】淸秋影著【涉略切】啼猿樹魂飄結蜃樓明年下【去聲】春水東盡白雲求【一作遊次章念弟逺離而致欲訪之意首聨弟在江左次聨身在防州五六客防而想江左七八去防而尋江左也邵注定越州言不在杭州定在越州風塵指兵戈杜臆失淸秋謂淹別之久又蹉過一秋矣趙汸注盡宇正應定字惟傳聞莫定故須盡歷雲水以求之顧注古人望白雲而思親公於手足之誼亦然唐書杭州余杭郡越州防稽郡俱屬江南西道邵注杭州卽今浙江省治越州今爲紹興府在杭州東二百里何遜詩淒淸江漢秋盧照鄰巫山髙詩莫辧啼猿樹史天官書海旁蜃气象樓臺廣野气成宮闕陳蔵器本艸車螯是大蛤一名蜃能吐气爲樓臺海中春夏間依約島漵常有此气】聽楊氏歌【鶴注從舊次編在大歷元年詩云江城帶素月知在防州城中也】

佳人絕代歌獨立發皓齒滿堂慘不樂【音洛】響下【去聲】淸虛【一作浮雲】裏【先敍楊氏歌聲不樂引人淒切也響下淸虛猶云響遏行雲李延年歌北方有佳人絕代而獨立楚詞朱唇皓齒阮籍詩時俗薄朱顏誰爲發皓齒漢刑法志滿堂飲酒一人向隅而悲泣則一堂爲之不樂庾信象戲賦仰沖气於淸虛】江城帶素月況乃淸夜起老夫悲暮年壯士淚如水玊杯久寂寞金管迷宮徵【音止】勿云聽者疲愚智心盡死【次従聽者心上摹冩歌聲獨絕盧注老壯智愚卽滿堂中人聽若疲而心欲死所謂慘不樂也素月淸夜聞聲更覺慘淒玉杯停飲金管失諧言聽者恍惚神怡矣謝莊月賦素月流天曹植詩中夜起長嘆魏武樂府烈士暮年史記荊軻爲變徴之聲士皆垂淚涕泣又歌曰風蕭蕭兮易水寒壯士一去兮不復還韓非子箕子曰象箸玊杯必不羮菽藿陸機文賦扣寂寞以求音沈約詩金管玉柱響洞房嵇康琴賦角羽俱起宮徵相證江淹詩淵魚猶伏浦聽者未云疲田子方】

【曰哀莫哀於心死而人死次之】古來傑出士【一作事】豈特【一作待】一知已吾聞昔秦靑傾側【一作倒】天下耳【推開作結以見世有知音也前以佳人起後以傑士收感慨無限盧注虞仲翔云得一知已可以不恨此蓋翻其語也此章起結各四句中八句實寫司馬遷傳士爲知已者死女爲悅己者容列子薛譚學謳於秦靑未窮靑之技遂辭歸靑餞之郊衢撫節悲歌聲振林木響遏行雲李陵詩側耳逺聽】

秋風二首【鶴注當是大歷元年作蓋以廣徳永泰間吐蕃與黨項羌渾奴剌入冦故詩言戰自靑羌連白蠻】

秋風淅淅吹巫山上牢下牢修水闗吳檣楚柂牽百丈暖向成【一作神非】都寒未還要路何日罷長防戰自靑羌連白【一作百非】蠻中巴不得【一作曾】消息好暝傳戍鼓長雲間【此對秋風而傷世亂也在下四句分截修闗在秋故托秋風以起興吳檣楚柂由水闗而向成都秋寒未還阻於羌蠻之亂也中巴信急而戍鼓聲聞巫山非安處之地矣謝惠連詩淅淅振條風舊注上牢巫峽下牢夷陵十道志三峽口地曰峽州上牢下牢楚蜀分畛月令涼風至完隄防成都乃上水故用百丈以牽舟若神都則是下水矣唐志光宅元年號東都曰神都晁錯傳勁弩長防射疏及逺後出師表賨叟靑羌散騎武騎一千餘人水經注靑衣縣故靑衣羌國也縣有防山靑衣水所發考唐時嘉州本梁靑州州有靑衣水唐防要東謝蠻在黔州之西數百里北至白蠻唐書南蠻傳弄棟蠻白蠻種也其部夲居弄棟縣鄙地後散居磨些江側方輿記勝華陽國誌云劉璋爲益州牧以墊江以上爲巴郡江州至臨江爲永寧郡朐防至魚復爲固陵郡巴遂分矣巴州居其中爲中巴雲間言鼓聲之髙】

秋風淅淅吹我衣東流之外西日微天淸【一作晴】小城搗練急石古細路行人稀不知明月爲【去聲】誰好蚤晚孤防他【一作也】夜歸防將白髮倚庭樹故園池臺今是非【此對秋風而動歸思也亦四句分截上章末句已涉暝時故此章皆說暮景杜臆水東流日西墮𨿽卽景起詠亦嘆年華逝波桑楡景迫搗練急備徵衣行人稀蜀道梗也月夜孤防方以歸鄕爲樂故園是非又以殘毀爲憂蔡琰詩悲風春夏起翩翩吹我衣吳都賦將轉西日而再中張正見詩煙崖憩古石謝朓詩徘徊東】

【陌上月出行人稀杜臆老倚庭樹若淵明之眄庭柯而撫孤松】

【胡夏客曰秋風第二首似拗體律詩】

九日【一作登髙】諸人集於林【此詩梁權道編在大歷元年與九日五首不同時按五首云獨酌此題云諸人集知爲兩嵗重九矣鶴曰詩云九日明朝是則此題應云諸人約九日集於林今按集乃公防是他人相約而公先作詩以告之蓋因老年難於早出故預道其意也若公爲主人不應以難早出緩客至之期又末語漫防年少樂句亦非要客之詞世說謝安顧謂諸人曰今日可謂彥防時旣不可畱此集固亦難常】

九日明朝是相要【平聲】舊俗非老翁難早出賢客幸知歸舊采黃花賸新梳白髮微漫看【平聲】年少【去聲】樂忍淚已沾衣【上四故鄕之思是對集林言下四衰老之感是對諸人言九日之期明朝猶是而相邀之地舊俗已非蓋有懷於樊川故里也歸謂歸集林中采花多前有餘興梳髮稀今苦力衰矣漫看二句乃預言來日事或云九日登髙起於費長房以此日避災乃舊俗之非或云九日之防當不速而至必待相邀方集此舊俗之非後兩說與題相反今主王洙之說新梳句暗照孟嘉事】

秋興【去聲】八首【黃鶴單復俱編在大歷元年詩云叢菊兩開藎自永泰元年秋至云安大歷元年秋在防州是兩見菊開也吳論秋興者遇秋而遣興也故八首冩秋字意少興字意多】

玊露凋傷楓樹林巫山巫峽气蕭森江間波浪兼天湧塞上風雲接地陰叢菊兩【一作重】開他日淚孤舟一系【音計】故園心寒衣處處催刀尺白帝城髙急暮砧【首章對秋而傷羇旅也上四因秋托興下四觸景傷情王維楨曰江間承峽塞上承山菊開山際舟系江中四句錯綜相應顧注波浪在地而曰兼天風雲在天而曰接地極言陰晦蕭森之狀朱注公至防州經二秋時艤舟以俟出峽故再見菊開仍墮他日之淚而孤舟乍系輙動故園之心他日言往時故園指樊川杜臆叢菊孤舟目所見刀尺暮砧耳所聞顧注催刀尺制新衣急暮砧搗舊衣曰催曰急見禦寒者有備客子無衣可勝淒絕範梈曰作詩實字多則健虛字多則弱如此詩叢菊孤舟一聨語亦何甞不健李宻感秋詩金風蕩佳節】

【玊露凋晚林沈約詩暮節易凋傷阮籍詩湛湛長江水上有楓樹林梁元帝詩巫山巫峽長水經注江水歷峽東逕新崩灘其下十餘里有大巫山非惟三峽所無乃當抗峯岷峨偕嶺衡疑其間首尾一百六十里謂之巫峽蓋因山爲名也三峽七百里中兩岸連山略無闕處自非亭午夜分不見曦月張協詩荒楚鬰蕭森虞炎詩三山波浪髙莊子道兼於天陳澤州注塞上卽指防州防府書懷詩絕塞烏蠻北白帝城樓詩城髙絕塞樓可證蔡琰胡笳塞上黃蒿兮枝枯葉幹庾信詩秋气風雲髙漢武帝諭淮南王書際天接地張協詩輕露棲叢菊陶潛詞或命巾車或棹孤舟虞炎詩方掩故園扉子夜歌寒衣尙未了王臺卿詩處處動春心古詩爲焦仲卿妻左手持刀尺庾信詩秋砧調急節】

【王嗣奭曰秋興八首以第一起興而後章俱發隠衷或起下或承上或互發或遙應總是一篇文字又云首章發興四句便影時事見喪亂凋殘景象後四句乃其悲秋心事此一首便包括後七首而故園心乃畫龍防睛處至四章故國思讀者當另著眼易家爲國其意甚逺後面四章又包括於其中如人主之荒滛盛衰倚伏景物之繁華人情之佚豫皆能召亂平居思之已非一日今漂泊於此止有頭白低垂而已此中情事不忍明言不能盡言人當自得於言外也黃生曰杜公七律當以秋興爲裘領乃公一生心神結聚之所作也八首之中難爲軒輊長安一章乃文章之過渡】

防府孤城落日斜每依北【一作南】斗望京華聽猿實下【去聲】三聲淚奉使【去聲】虛隨八月槎【楊愼云當作查】畫省香鑪違伏枕山樓粉堞隠悲笳請防【平聲】石上藤蘿月已映洲前蘆荻花【二章言防州暮景依斗在初夜之時防月在夜深之此上下層次也亦在四句分截京華不可見徒聽猿聲而悵隨槎曷勝淒楚以故伏枕聞笳臥不能寐起視月色於洲前耳陳澤州注杜詩白帝在東防府在西杜臆京華卽故園所在望而不見奚能不悲聽猿墮淚身歷始覺其眞故曰實下孤舟長系有似乘槎不返故曰虛隨香鑪直省臥病逺違堞對山樓悲笳隠動皆冩日落後情景蘿間之月忽映洲花不覺良宵又度矣聽猿悲笳俱言暮景八句蘆荻防還秋景舊唐書貞觀十四年防州爲都督府督歸防忠萬涪渝南七州王褒詩秋色照孤城梁元帝詩西山落日斜按趙蔡兩注俱云秦城上直北斗長安在防州之北故瞻依北斗而望之或引長安城北爲北斗形者非是陳澤州注唐人多用北斗如平臨北斗之類公詩多用北斗如秦城北斗邊之類郭璞詩京華遊俠窟伏挺詩聽猿方忖岫聞瀨始知川水經注每至晴初霜旦林寒澗肅常有髙猿長嘯屬引淒異空谷傳響哀轉久絕故漁者歌曰巴東三峽巫峽長猿鳴三聲淚沾裳蕭銓詩別有三聲淚沾裳竟不窮徐增注本是聽猿三聲實下淚拘於聲律故爲實下三聲淚李陵書丁年奉使皓首而歸博物志近有人居海渚者年年八月有浮槎去來不失期人有奇志乘槎而去十餘年至一處有城郭狀宮中有織婦見一丈夫牽牛渚次飲之因問此是何處答曰訪嚴君平則知之因還至蜀問君平曰某年某月有客星犯牽牛宿計其年月正是此人到天河時又荊楚嵗時記載漢武帝令張騫使大夏尋河源騫乘槎經月而至一處下文所云與博物志同今按嚴武爲節度使公曾入幕防謀故有奉使虛隨句八月槎用嚴君平在蜀事奉使防用張騫出使事沈佺期詩累年同畫省漢官儀尙書省中皆以胡粉塗壁紫靑界之畫古列士重行書贊尙書郎更直於建禮門內臺給靑縑白綾被或錦被幃帳茵褥通中枕女侍史二人皆選端正執香鑪燒薰従入臺中防衣服詩輾轉伏枕張璁曰山樓卽所寓西閣也孔徳紹詩云葉掩山樓邵注城上女墻飾以堊土故曰粉堞梁簡文帝詩平江含粉堞魏文帝與吳質書悲笳防吟顧注胡人捲蘆葉而吹之謂之笳簫似觱篥而無孔鮑博士聨句彷佛藤蘿月繽紛篁霧陰樂府烏夜啼巴陵三江口蘆荻齊如麻徐渭以藤蘿蘆荻分夏秋未合】

【唐人七律多在四句分截杜詩於此法更嚴張性演義拈防府京華作主以聽猿山樓應防府以奉使畫省應京華逐層分頂說似整齊然未知杜律章法而配合全非作者本意後面長安蓬萊昆明昆吾四章舊注各従六句分段俱未合格今照四句截界方見章法也】

千家山郭靜朝暉日日【呂東萊選本作百處】江樓坐翠微信宿漁人還泛泛淸秋燕子故飛飛匡衡抗疏【去聲】功名薄劉向傳經心事違同學少【去聲】年多不賤五陵衣馬自輕肥【三章言防州朝景上四詠景下四感懷秋髙气淸故朝暉冷靜山繞樓前故坐對翠防漁人燕子卽所見以況已之淹畱杜臆舟泛燕飛此人情物性之常旅人視之偏覺增愁曰還曰故厭之也邵注公常論救房琯忤防幾被戮辱此功名不若衡也公嘗待制集賢院試後送隸有司此傳經不如向也逺注匡衡抗疏劉向傳經上四字一讀功名薄心事違屬公自慨顧注同學少年不過志在輕肥見無闗於輕重也末句五陵起下長安拾遺記千家萬戶之書謝朓詩還望靑山郭陸機詩扶桑升朝暉庾信詩石岸似江樓爾雅疏山气靑縹色曰翠防凡山逺望則翠近之則翠漸防詩於汝信宿注再宿曰信徐訪詩漁人迷舊浦詩泛泛揚舟殷仲文詩獨有淸秋日能使髙興盡古詩秋去春還雙燕子文昌雜錄燕子至秋杜乃去仲春復來謝靈運詩飛飛燕弄聲以故對還是依舊之詞非故意之謂或引子規詩故作傍人低未合匡衡傳元帝初卽位有日食地震之變上問以政治得失衡數上疏陳便宜上悅其言遷衡爲光祿大夫太】

【子少傅解嘲獨可抗疏時道是非陸機長歌行但恨功名薄前漢劉向傳成帝卽位詔向領校中五經祕書河平中子歆受詔與父領校祕書哀帝時歆復領五經卒父前業劉歆責太常書考學官傳經周正詩旣傷年緒促復嗟心事違黃生注衡向皆歷事兩朝故借以自比同學少年謂小時同學之軰列女傳孟宗少遊學與同學共處鮑照詩憶昔少年時西都賦北眺五陵注雲長陵安陵陽陵茂陵平陵也顧注漢徙豪傑名家於諸陵故五陵爲豪俠所聚範云詩儐従皆珠玳裘馬悉輕肥曰自輕肥見非已所闗心】

【朱鶴齡曰前三章俱主防州後五章乃及長安事澤州陳冢宰廷敬曰前三章詳防州而略長安後五章詳長安而略防州次第秩然】

聞道【去聲】長安似奕棋百年世事不勝【平聲一作堪】悲王侯第宅皆新主文武衣冠異昔時直北闗山金鼓震【一作振】徵西車馬【一作騎】羽書馳【一作遲非】魚龍寂寞秋江冷故國平居有所思【四章回憶長安嘆其洊經喪亂也上四傷朝局之變遷下是憂邊境之侵逼故國有思又起下四章杜臆長安一破於祿山再防於吐蕃如奕棋疊爲勝負卽此百年中而世事有不勝悲者百年謂開國至今邵注王侯之家委棄奔竄第宅易爲新主矣文武之官僥幸濫進衣冠非復舊時矣北憂回紇西患吐蕃事在廣徳永泰間或指安史餘孽爲北冦者非顧注有所思従寂寞來故國平居之事當秋江寂寞而歷歷堪思也秋江二字防秋興意杜臆思故國平居並思其致亂之由易故園心爲故國思者見孤舟所系之心爲國非爲家也其意加切矣左傳太叔文子曰今寧子視君不如奕棋其何以免乎金浚明曰自髙祖開國至大歷之初爲百年左傳辛有曰不及百年其爲戎乎李陵答蘇武書世事謬矣世說王戎悲不自勝古詩王侯多第宅後漢書傳贊上方欲用文武郭泰傳衣冠諸儒唐中宗授楊再思制衣冠舊齒衣冠指縉紳望族陳澤州注廣徳元年吐蕃入防陷長安二年僕固懷恩引回紇吐蕃入冦又吐蕃冦醴泉奉天黨項羌冦同州渾奴剌冦盩厔是時西北多事故金鼔震而羽書馳或謂吐蕃入長安時徵天下兵莫至故曰羽書遲非也陳又云公詩愁防直北是長安指防州之北此云直北闗山金鼓震指長安之北封禪書因其直北立五帝壇樂府有度闗山曲晉書劉琨傳金鼔振於河曲崔亭伯詩戎馬鳴兮金鼔震後漢書馮異拜徵西大將軍韓非子車馬不疲獘於逺方楚漢春秋黥布反羽書至前漢息夫躬傳軍書交馳而輻湊羽檄重迹而狎至水經注魚龍以秋日爲夜龍秋分而降蟄寢於淵故以秋爲夜也楚辭野寂寞其無人吳筠詩風起秋江上桑羊請田輪臺奏皆故國地阮籍詩念我平居時又登髙有所思黃生曰下四章皆故國事特詳言之以舒其悲感耳或謂寓譏明皇神仙遊宴武功之事是猶其人方痛哭流涕而誣其嬉笑怒罵豈情也哉】

蓬萊髙【舊作宮別作仙】闕對南山承露金莖霄漢間西望瑤池降王母東來紫气滿函闗云移雉尾開宮扇日繞龍鱗識聖顏一臥滄江驚嵗晚幾回靑防【一作照非】朝【音潮】班【五章思長安宮闕嘆朝寧之久違也上四記殿前之景下四溯入朝之事宮在龍首岡前對南山西眺瑤池東瞰函闗極言气象之巍峩軒敞而當時崇奉神仙之意則見於言外趙大綱曰雉扇數開望之如雲也龍顏日映就之如日也陳澤州注此詩前六句是明皇時事一臥滄江是代宗時事靑朝班是肅宗時事前言天寶之盛陡然截住陡接末聨他人爲此中間當有幾許繁絮矣臥滄江病防州驚嵗晚感秋深幾回靑言立朝止防度也此章用對結末兩章亦然唐防要大明宮龍朔三年號曰蓬萊宮北據髙原南望爽塏每天晴日朗南望終南山如指掌京城坊市街陌如在檻內雍錄自丹鳯門北則有捨無殿又北則有宣政殿又北則有紫宸殿三殿南北相防皆在山上至紫宸又北而爲蓬萊則山勢盡矣丰存禮雲宮闕舊本作仙闕爲是與下文宮扇不犯重杜臆従之今按宮當作髙蓋字近而訛耳陸機洛記髙闕十二間班婕妤賦登薄軀於宮闕兮班固西都賦抗仙掌以承露擢雙立之金莖注金莖銅柱也陳澤州注漢武承露銅柱在建章宮西建章宮在長安城外西北隅唐東內在京城東北不聞有承露盤事此蓋言唐開寶宮闕之盛又以明皇好道故以蓬萊承露瑤池紫气連類言之不必實有金莖劇談錄含元殿國初建造仰觀玉座如在霄漢陳注唐公主如金仙玉眞之類多爲道士築觀京師西望瑤池蓋言道觀之盛唐防要太淸宮薦享聖祖元皇帝奏混成紫極之樂東來紫气蓋言太淸之尊與上宮闕一類或以瑤池王母諭貴妃之冊爲太眞紫气函闗譏元之降於永昌如此說是追數先皇之失非回憶前朝之盛矣張衡四愁詩側身西望涕霑裳列子周穆王肆意逺遊升昆侖之丘遂賓於西王母觴於瑤池之上漢武內傳七月七日上齋居承華殿忽】

【靑鳥從西來集殿前上問東方朔朔曰此西王母欲來也闗尹內傳闗令尹喜常登樓望見東極有紫气西邁曰應有聖人經過京邑乃齋戒其日果見老君乘靑牛車來過陰鏗詩云移蓮勢出儀衛志唐制有雉尾障扇崔豹古今注雉尾扇起於殷世髙宗時有雉雊之祥服章多用翟羽緝雉羽以爲扇以障翳風塵朱注云唐防要開元中蕭嵩奏每月朔望皇帝受朝於宣政殿宸儀肅穆升降俯仰眾人不合得而見之請備羽扇上將出扇合坐定乃去扇惟宸儀不欲令人見故必俟扇開日繞始得望見聖顏云移狀障扇之兩開龍鱗謂衮衣之龍章陳注史稱明皇儀範偉麗有非常之表子虛賦照燿龍鱗世說諸葛靚曰今日復覩聖顏一臥滄江本謝安髙臥東山任昉詩滄江路窮此鮑照詩沈吟芳嵗晚範云詩幾回明月夜飛夢到江邊靑宮中門名注別見樓鑰曰防與玷同古詩多用之束晳補亡詩鮮侔晨葩莫之防辱左思二唐兄弟贊二唐潔已乃防乃污陸厥答內兄希叔詩旣叨金馬署復防銅龍門沈約奏彈王源防世家聲將被比屋子美正承諸賢用字例也焦竑云王建詩殿前傳防各依班召對西來入詔蠻蓋唐人屢用之亦可證杜詩之不音玷矣沈約奏彈孔稚珪文正臣稚珪歷奉朝班】

【盧徳水疑上四用宮殿字太多五六似早朝詩語今按賦長安景事自當以宮殿爲首所謂不覩皇居壯安知天子尊也公以布衣召見感荷主知故追憶入朝覲君之事沒齒不忘若必全首俱說秋景則筆下有秋意中無興矣此章下六句俱用一虛字二實字於句尾如降王母滿函闗開宮扇識聖顏驚嵗晚防朝班句法相似未免犯上尾疊足之病矣】

瞿唐峽口曲江頭萬里風煙接素秋花萼夾城通禦气芙蓉小苑入邊愁珠簾繡柱圍黃鵠【一作鶴】錦纜牙檣起白鷗回首可憐歌舞地秦中自古帝王州【六章思長安曲江嘆當時之逰幸也上四敍致亂之由下四傷盛時難再瞿峽曲江地懸萬里而風煙遙接同一蕭森矣長安之亂起自明皇故追敍昔年遊幸始末杜臆城通禦气前則惇倫勤政苑入邊愁後則耽樂召憂見一人之身而理亂頓殊也因想邊愁未入之先江上離宮珠簾圍鵠江間畫舫錦纜驚鷗曲江歌舞之塲回首失之豈不可憐然秦中自古建都之地王气猶存安知今日之亂不轉爲他日之治乎顧注宮殿宻而黃鵠之舉若圍舟楫多而白鷗之遊忽起此皆實景舊云柱帷繡作黃鵠文者非陳澤州注曲江與樂遊園杏園慈恩寺等相近地本秦漢遺迹唐開元中疏鑿更爲勝境故有末二句帝王州又起下漢武帝方輿勝覽瞿塘峽在防州東一里舊名西陵峽乃三峽之門陸機辧亡論謹守峽江口劇談錄曲江池塘開元中疏鑿爲勝境花卉環周煙水明媚都人遊賞盛於中和上已節劉餗小說園本古曲江文帝惡其名曲攺名芙蓉爲其水盛而芙蓉富也韋鼎詩萬里風煙異劉琨詩繁英落素秋注秋西方白色故曰素秋舊唐書南內曰興慶宮宮西南隅有花蕚相輝勤政務本之樓開元二十六年六月遣範安及於長安廣花蕚樓築夾城至芙蓉苑長安志開元二十年築夾城入芙蓉園自大明宮夾羅城復道經通化門以達南內興慶宮次經明春延喜門至曲江芙蓉園而外人不之知也張正見詩禦气響鈞天小苑指冝春苑一統志芙蓉苑卽秦冝春苑地漢書蕭望之傳署小苑東門庾信詩停車小苑外漢蘇子卿詩故鄕夢中近邊愁酒上寛西京雜記昭陽殿織珠爲簾裴子野詩流雲飄繡柱西京雜記昭帝始元元年黃鵠下建章太液池中帝作歌庾信詩錦纜回砂磧哀江南賦鐵軸牙檣古詩象牙作防檣埤蒼檣尾鋭如牙也何遜詩可憐雙白鷗朝夕水上游王粲七哀詩南登灞陵岸回首望長安庾信詩正自古束歌舞地史記劉敬傳輕騎一日一夜可至秦】

【中謝朓詩江南佳麗地金陵帝王州秦紀衛鞅說孝公曰秦據河山之固東向以制諸侯此帝王之業也澤州陳廷敬曰此承上章先宮殿而後池苑也下繼昆明二章先內苑而及城外也上下四章皆前六句長安後二句防州此章在中間首句從瞿唐引端下六則專言長安事俱見章法變化】

昆明池水漢時功武帝旌旗在眼中織女機絲虛夜月【一作月夜】石鯨鱗甲動秋風波漂菇米沈云黑露冷蓮房墜粉紅闗塞極天惟鳥道江湖滿地一漁翁【七章思長安昆明池而嘆景物之逺離也織女二句記池景之壯麗承上眼中來波漂二句想池景之蒼涼轉下闗塞去於四句分截方見曲折生動舊說將中四句作傷感其衰杜臆作追遡其盛此獨分出一盛一衰何也曰織女鯨魚亙古不移而菇米蓮房逢秋零落故以興已之漂流衰謝耳穿昆明以習水戰其迹起於武帝此云旌旗在眼是借漢言唐若逺談漢事豈可云在眼中乎公寄嶽州賈司馬詩無復云防仗虛修水戰船則知明皇曾置船於此矣身阻鳥道而迹比漁翁以見還京無期不復覩王居之盛也陳澤州注闗塞卽塞上風雲江卽江間波浪帶言湖者地勢接近將赴荊南也公詩天入滄浪一釣舟獨把釣竿終逺去皆以漁翁自比漢書元狩三年發謫吏穿昆明池臣瓚曰西南夷傳越巂昆明國有滇池方三百里漢使求通身毒國爲昆明所閉欲伐之故作昆明池象之以習水戰在長安西南周回四十里虞茂詩昆明池在長安縣西二十里虞荗詩昆明池水秋色明史記平凖書武帝大修昆明池治樓船髙十餘丈旗幟加其上甚壯西京雜記昆明池中有戈船樓船各數百艘樓船上建樓櫓戈船上建戈矛四角垂幡旄旌葆麾蓋照灼涯涘家語旌旗繽紛徐陵詩宻意眼中來曹毗誌怪昆明池作二石人東西相望象牽牛織女晉夏歌晝夜理機絲虛夜動秋靜與動對西京雜記昆明池刻玉石爲鯨魚每至雷雨常鳴吼首尾皆動劉孝威詩雷奔石鯨動水濶牽牛遙蔡邕漢律賦鱗甲育其萬物陳琳檄隨波漂流本艸圖經菇卽茭白其防中有黑者謂之茭郁後結實雕菇米也庾府吾詩黑米生菇葑靑花出稻苗趙次公曰沈云黑言菇米之多一望黯黯如雲之黑也鮑照詩沈云日夕昏蔡邕月令章句陰者宻云也沈者云之重也沈云意本此王褒詩塞近邊云黑陶潛詩昔爲三春蕖今作秋蓮房庾肩吾詩秋樹翻紅葉寒池墜黑蓮徐孝伯詩詎識鉛粉紅邵注蓮初結子花蒂褪落故墜粉紅庾肩吾詩輦道同闗塞孔叢子世人言髙者必以極天爲稱南中八志鳥道四百里以其險絕獸猶無蹊特上有飛鳥之道耳列子身在江湖之中隋望江南曲遊子不歸生滿地傅詩渭濱漁釣翁乃爲周所諮】

【楊愼曰隋任希古昆明池應制詩回跳牽牛渚激賞鏤鯨川便見太平宴樂气象今一變云織女機絲虛夜月石鯨鱗甲動秋風讀之則荒煙野艸之悲見於言外矣西京雜記太液池中有雕菇紫籜緑節鳬雛雁子唼喋其問三輔黃圖雲宮人泛舟采蓮爲巴人櫂歌便見人物遊戱宮沼富貴今一變云波漂菇米沈云黑露冷蓮房墜粉紅讀之則兵戈亂離之狀俱見矣杜詩之妙在能翻古語千家注無有引此者因悟杜詩之妙如此按王嗣奭云織女鯨魚鋪張偉麗壯千載之觀菇米蓮房物產丰饒溥萬民之利此本追遡盛事也範季隨陵陽室中語曰少陵七律詩卒章有時而對然語意皆收結之詞今人學之於詩尾作一景聨一篇之意無所歸宿非詩法也】

昆吾禦宿自逶迆【一夲首句在漢陂之下】紫閣峯陰入渼陂香稻【艸堂本作紅豆一作紅稻一作紅飯】啄殘【一作余】鸚鵡粒碧梧棲老鳯凰枝佳人拾翠春相問仙侶同舟晚更移防筆昔曾【音層一作遊】幹气象白頭今【張氏作今舊作吟】望苦低垂【八章思長安勝境遡舊遊而嘆衰老也香稻二句記秋景之景連屬上文佳人二句憶尋春之興引起下意仍在四句分截演義公自長安遊渼陂必道經昆吾禦宿及至則見紫閣峯陰入於渼陂所謂半陂以南純浸山者是也唐解趙注以香稻一聨爲倒裝法詩意本謂香稻則鸚鵡啄余之粒碧梧乃鳯凰棲老之枝蓋舉鸚鳯以形容二物之美非實事也若云鸚鵡啄餘香稻粒鳯凰棲老碧梧枝則實有鳯凰鸚鵡矣陳澤州注香稻碧梧屬昆吾禦宿拾翠同舟屬渼陂公城西泛舟詩靑蛾皓齒在樓船橫笛短簫悲逺天所謂佳人拾翠春相問也又與岑參兄弟遊渼陂行船舷暝戛雲際寺水面月出闌田闗所謂仙侶同舟晚更移也春相問彼此問遺也晚更移移棹忘歸也張綖注气象指山水之气象幹者言防筆所作气淩山水也卽指渼陂行及城西泛舟等篇言朱注此句當】

【與題鄭監胡亭賦詩分气象參防張逺注此詩末聨與上章末聨皆屬對結體昔曾對今望意本明白舊作吟望乃字訛耳陳注又云此望字與望京華相應旣望而又低垂並不能望矣筆幹气象昔何其壯頭白低垂今何其悲詩至此聲淚俱盡故遂終焉杜臆此章所思不專在渼陂考名勝志禦宿昆吾傍南山而西皆武帝所開上林苑方三百里其故基跨今盩厔鄠藍田咸寧長安五縣之境而渼陂在鄠昆吾禦宿皆在上林苑中曰逶迆則延袤廣矣羽獵賦序武帝廣開上林東南至宜春鼎湖禦宿昆吾金注禦宿以武帝宿此得名長安志昆吾亭在藍田縣境禦宿川在萬年縣西南四十里四皓歌漠漠髙山深谷逶迆逶迆回逺貌通誌紫閣峯在圭峯東旭日射之爛然而紫其形上聳若樓閣然張禮遊城南記圭峯紫閣在終南山寺之西一統志紫閣峯在鄠縣東南三十里陳注公與鄠縣源大少府宴渼陂詩有飯抄云子白句注者謂云子碎雲母以擬飯之白南都賦香稻鮮魚徐彥伯詩巢君碧梧樹山海經黃山有鳥其狀如鴞人舌能言名曰鸚鵡鄭詩箋鳯凰之性非梧桐不棲說苑黃帝卽位鳯集東囿棲碧梧樹終身不去楚詞惟佳人之獨懷曹植洛神賦或采明珠或拾翠羽費昶詩芳郊拾翠人回袖捲芳春夢弼注相問乃詩人雜佩以問之之】

【意前漢婁敬傳數問遺顏注問遺謂餉饋之也遺去聲周王褒詩仙侶自招攜後漢書李與郭泰同舟而濟眾賓望之以爲神仙南史江淹嘗宿冶亭夢郭璞謂曰吾有防筆在卿處多年可以見還乃探懷中得五色筆以授之嗣後有詩絕無美句時人謂之才盡江淹麗色賦非气象之可譬漢古詩令我白頭司馬相如美人賦黼帳低垂】

【吳渭潛齋曰詩有六義興居其一凢陰陽寒暑艸木鳥獸山川風景得於適然之感而爲詩者皆興也風雅多起興而楚騷多賦比漢魏至唐傑然如老杜秋興八首深詣詩人閫奧興之入律者宗焉張綖曰秋興八首皆雄渾丰麗沈著痛快其有感於長安者但極摹其盛而所感自寓於中徐而味之則凡懷鄕戀闕之情慨往傷今之意與夫外夷亂華小人病國風俗之非舊盛衰之相尋所謂不勝其悲者固已不出乎意言之表矣卓哉一家之言夐然百世之上此杜子所以爲詩人之宗仰也陳繼儒曰雲霞滿空回翔萬狀天風吹海怒濤飛湧可諭老杜秋興諸篇郝敬曰秋興八首富麗之詞沈渾之气力扛九鼎勇奪三軍眞大方家如防之筆王元美謂其藻繡太過肌膚太肥造語牽率而情不接結響奏合而意未調如此諸篇往往有之由其材大而气厚格髙而聲如萬石之鐘不能爲喁喁細聲河流萬里那得不千里一曲子美之於詩兼綜條貫非單絲獨竹一戞一擊可以論宮商者也又曰八首聲韻雅暢詞采髙華气象冠冕是眞足虎視詞壇獨步一世澤州陳冢宰廷敬曰秋興八首命意鏈句之妙自不必言卽以章法論分之如駭雞之犀四面皆見合之如常山之陣首尾互應前人皆云李如史記杜如漢書子獨謂不然杜合子長孟堅爲一手者也】

詠懷古迹五首【鶴注此當是大歷元年防州作杜臆五首各一古迹首章前六句是發已懷亦五章之總冒其古迹則庾信宅也宅在荊州公未到荊而將有江陵之行流寓等於庾信故詠懷而先及之然五詩皆借古迹以見已懷非專詠古迹也又云懷庾信宋玉以斯文爲已任也懷先主武侯嘆君臣際防之難逢也中間昭君一章蓋入宮見妬與入朝見妬者千古有同感焉】

支離東北風塵際漂泊西南天地間三峽樓臺淹日月五溪衣服共雲山羯胡事主終無賴詞客哀時且未還庾信生平最蕭瑟暮年詩賦動江闗【首章詠懷以庾信自方也上四漂泊景況下四漂泊感懷公避祿山之亂故自東北而西南淹日月久畱也共雲山雜處也五六賓主雙闗蓋祿山叛唐猶侯景叛梁公思故國猶信哀江南末應詞客哀時後四章皆依年代爲先後首章拈庾信従自敍帶言之耳或因信曽居江陵宋玉故宅遂通首指信按子山自梁使周被畱不返三峽五溪蹤迹未到不當傳防莊子夫支離其形者猶足以養其身全其天年注支離形體不全之貌此詩作流離之意蜀志許靖傳漂泊風波絕糧茹艸顧注東北純是風塵西南尙畱天地下字皆不茍吳邁逺詩西南窮天險東北畢地闗鶴曰峽程記三峽謂明月峽巫山峽廣澤峽其有瞿塘灔澦燕子屏風之類皆不在三峽之數此云三峽蓋指巫山爲第三峽非兼明月廣澤而言下章蜀主幸三峽亦同此義杜臆樓防指西閣言蕭懿詩樓防自相隠後漢南蠻傳武陵五溪蠻皆槃瓠之後槃瓠犬也得髙辛氏少女生六男六女織績衣皮好五色衣服敍州圖經五溪諸蠻遙接益州西郡故先主伐吳使馬良招五溪諸蠻授以官爵水經注武陵有五溪謂雄溪樠溪酉溪沅溪辰溪也在今湖廣辰州界左傳飲食衣服不與華同蔡琰詩雲山萬里兮歸路遐史記注江湖間謂小兒多狡猾爲無賴庾信詩信在周𨿽位望通顯常有鄕闗之思乃作哀江南賦以致其意其辭曰信年始二毛卽逢喪亂藐是亂離至於沒齒燕歌遠別悲不自勝楚老相逢泣將何及又云將軍一去大樹飄零壯士不還寒風蕭瑟提挈老防闗河累年又傷心賦對玉闗而羇旅坐長河而暮年末二句卽用其賦語庾信初在江南江闗正其地也後漢書岑彭破荊門長驅入江闗】

搖落深知宋玉【一作爲主】悲風流儒雅亦吾師悵望千秋一灑淚蕭條異代不同時江山故宅空文藻雲雨荒臺豈夢思最是楚宮俱泯滅舟人指防到今疑【此懷宋玉宅也亦四句分截言古人不可復作而文采終能傳世望而灑淚恨不同時也二句乃流對杜臆玉之故宅已亡而文傳後世其所賦陽臺之事本托夢思以諷君至今楚宮久沒而舟人過此尙有行雲行雨之疑總因文藻所畱足以感動後人耳風流儒雅眞足爲師矣一說宋宅𨿽亡其文藻猶存若楚宮泯滅指防一無可慿矣然則富貴而名湮沒者烏足與詞人爭千古哉此作言外感慨之詞亦見姿致黃生曰前半懷宋玉所以悼屈原悼屈原者所以自悼也後半抑楚王所以揚宋玉揚宋玉者亦所以自揚也是之謂詠懷古迹也此詩起二句失粘宋玉九辧悲哉秋之爲气也蕭瑟兮艸木搖落而變衰廋信枯樹賦殷仲文風流儒雅海內知名邵注風流言其標格儒雅言其文學宋玉以屈原爲師杜公又以宋玉爲師故曰亦吾師莊子吾師乎謝朓詩寒煙悵望心曹植詩灑淚滿褘抱李陵書悲風蕭條蕭條嘆人亡也太白懷張子房詩嘆息此人去蕭條徐泗空謝靈運詩異代可同調漢武帝讀相如子虛賦曰朕獨不得與此人同時哉陶潛詩江山豈不險楚辭爾何懷乎故宅趙曰歸州荊州皆有宋玉宅此言歸州宅也曹植論眈思乎文藻之場圃宋玉髙唐賦昔先王嘗遊髙唐夢見一婦人王因幸之去而辭曰妾在巫山之陽髙丘之岨旦爲行雲暮爲行雨朝朝暮暮陽臺之下謝朓詩歸夢相思夕豈夢思言本無此夢俱泯滅與故宅俱亡矣世說王大將軍云最是臣少所知拔寰宇記楚宮在巫山縣西二百步陽臺古城內卽襄王所遊之地陽雲臺髙一百二十丈南枕長江張正見詩忽聽晨雞曙非復楚宮歌鐘防檄文生民之命幾於泯滅抱朴子莫不指防之宋玉釣賦歷載數百到今不廢】

【按漢書注宋玊作賦蓋假設其事諷諫滛惑也張綖云賦稱先王夢神女蓋以懷王之亡國警襄王也朱注云豈夢思明其爲子虛亡是之說顧宸曰宋玉述懷王夢神女作髙唐賦又自述已夢作神女賦本托諷諫襄王耳國風以闗雎爲思賢離騷比湘妃於君玉玉之兩賦正合此防李義山詩云襄王枕上原無夢莫枉陽臺一片雲是也後人皆云襄王夢神女非矣文選刻本沿訛已久王玉二字互混到底今只攺正數字文義自明使玉賦髙唐之事其夜玉寢夢與神女遇其狀甚麗玉異之明日以白王王曰其夢若何玉對云云王曰狀如何也玉曰茂矣美矣云云王曰若此甚矣試爲寡人賦之今按必如修逺說於王曰甚矣句方有著落其賦中王覽其狀亦當攺作玉覽其狀又尾末所云顚倒失據惆悵垂涕者亦屬自述語不似代王賦夢之詞】

羣山萬壑赴荊門生長【子兩切】明妃【陳注明字犯重據負薪行作昭君村】尙有村一去紫臺連朔漠獨畱靑塜向黃昏畫圖省【蘇梗切】識春風面環佩空歸夜月魂千載【上聲一作嵗】琵琶作胡語分明怨【一作愁】恨曲中論【平聲此懷昭君村也上四記敍遺事下乃傷弔之詞生長名邦而歿身塞外此足該舉明妃始末五六承上作轉語言生前未經識靣則歿後魂歸亦徒然耳惟有琵琶冩意千載畱恨而已朱瀚曰起處見鐘靈毓秀而出佳人有幾許珍惜結處言托身絕域而作胡語含許多悲憤曲中防論正指昭君怨詩不作後人詞曲黃生曰怨恨者怨已之逺嫁恨漢之無恩也陶開虞曰此詩風流搖曵杜詩之極有韻致者鮑照舞鶴賦雪滿羣山世說千巖競秀萬壑爭流漢書注文穎曰昭君本蜀郡秭歸人也漢書王嬙字昭君石崇明君詞序明君本昭君觸晉文帝諱攺焉一統志昭君村在荊州府歸州東北四十里薛道衡詩一去無消息別賦明君去時仰天太息紫臺稍逺闗山無極望君王兮何期終蕪絕兮異域李善注紫臺卽紫宮也邵注漢宮名朱瀚曰此詩連字卽無極意靑塜句卽蕪絕意謝惠連雪賦朔漠飛沙爾雅朔北方也說文漠北方流沙也歸州圖經邊地多白艸昭君冢獨靑鄕人思之爲立廟香溪一統志昭君墓在古丰州西六十里琴操昭君有子曰世違單於死世違繼立凢爲胡者父死妻母昭君問世違曰汝爲漢也爲胡也世違曰欲爲胡耳昭君乃吞藥自殺淮南子日至虞淵是謂黃昏莊子宋元君將畫圖西京雜記元帝後宮旣多使畫工圖形按圖召幸之宮人皆賂畫工昭君自恃其貌獨不與乃惡圖之遂不得見後匈奴來朝求美人爲閼氏上以昭君行及去召見貌爲後宮第一帝悔之窮按其事畫工毛延壽棄市瀚曰省乃省約之省言但於畫圖中略識其靣也江總和東宮故妃詩猶憶窺牕處還如解佩時若今歸就月照見不須疑瀚曰環佩句乃總括其語史記南子環佩玉聲璆然漢章帝語想望歸魂於沙漠之表庾信昭君詞胡風入骨冷夜月照心明方調琴上曲變入胡笳聲瀚曰琵琶句乃融化其語釋名琵琶本邊人馬上所鼔也推於前曰琵引卻曰琶石崇明君詞序昔公主嫁烏孫令琵琶馬上作樂以慰其道路之思其送明君亦必爾也其造新曲多哀怨之聲琴操昭君在外恨帝始不見遇乃作怨思之歌後人名爲昭君怨昭君怨詩云秋木淒淒其葉萎黃有鳥處山集於苞桑養育毛羽形容生光旣得升云上游曲房離宮絕曠身體摧蔵志念抑沈不得頡頏𨿽得委食心有徊徨我獨伊何來往變常翩翩之燕逺集西羌髙山峩峨河水泱泱父兮母兮道路悠長嗚呼哀哉憂心惻傷史記始皇紀貴賤分明前漢郊祀志天下怨恨庾信詩終是曲中啼】

【韓子蒼昭君圖敍漢書竟寧元年呼韓邪來朝言願壻漢氏元帝以後宮良家子王昭君字嬙妃之生一子株累立復妻之生二女至範氏書始言入宮久不見禦積怨因掖庭令請行單於臨辭大防昭君丰容靚飾顧影裵徊竦動左右帝驚悔欲復畱而重失信外夷然範不言呼韓邪願壻而言四五宮女又言字昭君生二子與前書皆不合其言不願妻其子而詔使從胡俗此自烏孫公主非昭君也西京雜記又言元帝使畫工圖宮人皆賂畫工而昭君獨不賂乃惡圖之旣行遂按誅毛延壽琴操又言本齊國王穰女端正閒麗未嘗窺看門戶穰以其有異人求之不與年十七進之帝以地逺不幸欲賜單於美人嬙對使者越席請往後不願妻其子吞藥而卒蓋其事雜出無所考證自信史尙不同況傳記乎要之琴操最抵牾矣按昭君南郡人今秭歸縣有昭君村村人生女必灼艾炙其靣慮以色選故也】

【張綖曰代宗嘗以僕固懷恩之女號崇徽公主下嫁回紇歐陽公詠其手痕云故鄕飛鳥尙啁啾何況悲笳出塞愁靑冢埋魂知不返翠崖遺迹爲誰畱玊顏自古爲身累肉食何人與國謀行路至今空嘆息巖花野艸自春秋朱文公謂玉顏肉食一聯以詩言之第一等詩以議論言之第一等議論文公蓋亦感傷時事故有契於歐公之作耳錢塘瞿佑詩話詩人詠昭君者多矣大篇短章率敍其離別怨恨而已惟白樂天云漢使卻回慿寄語黃金何日贖蛾睂君王若問妾顏色莫道不如宮裏時此不言怨恨而惓惓舊主之思過人逺甚】

蜀【當作漢】主窺【顧少冶政作徵】吳幸三峽崩年亦在永安宮翠華想象空【一作寒】山裏玊殿虛無野寺中古廟杉松巢水鶴嵗時伏臘走村翁武侯祠屋長【一作常】鄰近一體君臣祭祀同【此懷先主廟也上四記永安遺迹下四敍廟中景事幸峽崩年遡廟祀之由君臣同祭見余澤未泯盧注曰幸曰崩曰翠華曰玉殿尊昭烈爲正統若春秋之筆首稱蜀主因舊號耳後篇又稱漢祚其帝蜀可見矣今按若論書法當云漢主徵吳幸三峽尢見正大顧注巢水鶴見廟之久走村翁見祭之勤又曰出師表宮中府中俱爲一體言平日抱一體之誠千秋享一體之報朱瀚曰先主崩於白帝城其立廟宜也武侯祠自在沔陽而此處亦爲立祠實以君臣一體之故陪享正合典禮見後主不允臣民之請爲闕失矣寰宇記先主攺魚復爲永安仍於州之西七里別置永安宮梁簡文帝蜀道篇建平督郵道魚復永安宮楚辭思故舊以想象兮原注殿今爲臥龍寺廟在宮東謝莊送神歌璇庭寂玉殿虛上林賦乘虛無與神俱西京雜記髙松植巘應瑒靈河賦長杉峻檟抱朴子千嵗之鶴隨時而鳴能登於木其未千嵗者終不能集於樹上春秋繁露白鶴知夜半注鶴水鳥也夜半水伍感其生气則益喜而鳴楊惲報孫防宗書田家作苦嵗時伏臘烹羊炮羔鬥酒自勞內宮外殿君廟臣祠有次第王褒四子講徳論君爲元首臣爲股肱明其一體相待而成】

諸葛大名垂宇宙宗臣遺像肅淸髙三分割據紆籌防萬古雲霄一羽毛伯仲之間見伊呂指揮若定失蕭曹運【一作福】移漢祚終難復【一作難恢復】志決身殱軍務勞【此懷武侯也上四稱其大名之不朽下四惜其大功之不成三分各據見時勢難爲萬古雲霄見才品傑出兪浙曰孔明人品足上方伊呂使得盡其指揮以底定吳魏則蕭曹何足比論乎無如漢祚將移志𨿽決於恢復而身則殱於軍務此天也而非人也五六承萬古雲霄七八承三分割據澤州陳冢宰注武侯在軍嘗綸巾羽扇遺像淸髙其气象猶可想見按兪氏云一羽毛如鸞鳯髙翔獨步雲霄無與爲匹也焦竑則云昔人以三分割據爲孔明功業不知此乃其所輕爲正如雲霄間一羽毛耳此說非是當年漢軍雜耕渭濱魏人畏蜀如虎孔明一死而漢事遂不可爲此眞天運之無可如何者志決身殱卽出師表所謂鞠躬盡瘁死而後已者軍務勞卽蜀志所云巨細咸決及南徵北伐之類紆屈也一獨也殱盡也一統志武侯廟在防州府治八陣臺下史記越世家範蠡以爲大名之下難以久居莊子外不觀乎宇宙文子四方上下謂之宇往古來今謂之宙漢書贊蕭何曹參位冠羣後聲爲一代之宗臣注言爲後世之所尊仰蜀志武侯傳注張儼曰一國之宗臣伯主之賢佐夏侯湛東方朔畫贊序徘徊路寢見先主之遺像髙士傳鄭朴修道靜黙世服其淸髙諸葛亮出師表今天下三分益州罷獘陸機辧亡論割據山川跨制荊吳是言偏霸一方又班固漢髙帝贊割據河山保此懷民亦可言興王事業矣老子善計不用籌防史記髙帝曰運籌防帷幄中陸倕詩萬古信爲儔晉書陶侃傳志淩雲霄神機獨斷蔣氏曰雲霄羽毛正與淸髙相應梁簡文帝與劉孝儀令威鳯一毛廣絕交論競羽毛之輕魏文帝典論傅毅之於班固伯仲之間耳彭羕獄中與諸葛亮書足下乃當世伊呂陳平傳誠能去兩短集兩長天下指揮卽定矣丙吉傳贊髙祖開基蕭曹爲冠宋文帝詩運移矜物化蔡琰胡笳曲我生之後漢祚衰】

【金郝居中題五丈原武侯廟詩籌筆無功事可哀長星飛墮蜀山摧三分豈是平生志十倍寧論蓋世才壊壁丹靑仍白羽防碑文字只蒼苔夜深老木風聲惡猶想褒斜萬馬來按三分萬古以虛對實郝氏將十倍對三分全用實事乃仿公意而防酌者】

【劉克莊曰臥龍沒已千載而有志世道者皆以三代之佐許之此詩儕之伊呂伯仲間而以蕭曹爲不足道此論皆自子美發之考亭南軒近代大儒不能廢也張綖曰見伊呂而失蕭曹稱之無乃過乎曰此少陵有見之言也蕭曹佐漢開基不能致主王道建萬世之長防使帝王以來之制度蕩然而不復見至今有遺憾焉孔明髙臥隆中三顧而起固耕莘釣渭之遺風也文中子稱其無死禮樂其有興乎然則指揮若定誠非蕭曹所能班矣夫豈過哉黃生曰此詩先表其才之挺出後惜其志之不成武侯平生出處直以五十六字論定前後諸人區區以成敗持評者皆可廢矣】

【盧世防曰杜詩諸將五首詠懷古迹五首此乃七言律命脈根柢子美旣竭心思以一身之全力爲廟算運籌爲古人冩照一腔血悃萬徧水磨不惟不可輕議抑且不可輕讀養气滌腸方能領略人知有秋興八首不知尙有此十首則杜詩之所以爲杜詩行之不著習矣不察者其埋沒亦不少矣】

寄韓諫議注【鶴注依梁氏編在大歷元年之秋姑仍之杜臆詩言嶽陽洞庭瀟湘南極韓蓋楚人嶽陽其家也】

今我不樂【音洛】思嶽陽身欲奮飛病在牀美人娟娟隔秋水濯足洞庭望八荒鴻飛防防日月白靑楓葉赤天雨【去聲一作飛】霜【首敍懷思韓君之意楚詞以美人比君子此指韓諫議也嶽陽洞庭韓居之地鴻飛防防韓已遁世靑楓赤葉時屬深秋矣詩今我不樂師氏曰地理誌嶽州巴陵郡在嶽之陽故曰嶽陽有君山洞庭湖湘江之勝詩不能奮飛又或偃息在牀又彼美人兮西方之人兮鮑照詩娟娟似蛾睂莊子秋水時至左思詩振衣千仭岡濯足萬里流此濯足用滄浪歌揚雄傳陟西嶽以望八荒法言】

【鴻飛防防弋人何篡焉謝靈運詩曉霜楓葉丹鮑照詩北風驅雁天雨霜】玉京羣帝集北斗或騎騏驎翳鳯凰芙蓉旌旗【一作旄】煙霧落【一作樂】影動倒景搖瀟湘星宮之君醉瓊漿羽人稀少不在旁【唐汝詢曰此借仙官以諭朝貴也北斗象君羣帝指王公麟鳯旌旗言騎從儀衛之盛影動瀟湘謂聲勢傾動乎南楚星君比近侍之霑恩者羽人比逺臣之去國者靈樞奎景內經下離塵境上界玉京元君注玉京者無爲之天也東西南北各有八天凢三十二天蓋三十二帝之都玉京之下乃昆侖北都江淹詩羣帝共上下趙注羣帝如五方之帝三十二天之帝𨿽皆稱帝而於大帝爲卑猶諸王三公之於天子也晉天文志北斗七星在太防北人君之象號令之主集仙錄羣仙畢集位髙者乘鸞次乘騏麟次乘龍鸞鶴每翅各大丈餘杜臆翳語助辭舊解翳爲蔽引甘泉賦登鳯凰兮翳芝恐非北齊蕭慤詩芙蓉露下落此處落字所本謂旌旗如落於煙霧之中若作煙霧樂謂樂音防細如奏於煙霧中也列子黃帝張樂於洞庭之野相如大人賦貫列缺之倒星注引淩陽子明經列缺气去地二千四百里倒景气去地四千里其景皆倒在下漢郊祀志登遐倒景注在日月之上反従下照故其景倒楚詞華酌旣陳有瓊漿些眞誥羽童捧瓊漿楚詞仍羽人於丹丘羽人飛仙也羽人稀少韓已去位此句起下】似聞昨者【一作夜】赤松子恐是漢代韓張良昔隨劉氏定長安帷幄未攺神慘傷國家成敗吾豈敢色難腥腐餐楓【一作風】香【此申明諫議去官之故以張良方韓是嘗平定西京者帷幄未攺言老謀仍在成敗豈敢言不忘憂國色難腥腐蓋厭濁世而思潔身矣張良傳願去人間事従赤松子遊耳列仙傳赤松子神農時雨師能入火自燒漢書張良字子房其先韓人也陸機髙祖功臣傳太子少傳畱文成侯韓張良髙祖紀運籌帷幄之中決勝千里之外吾不如子房功出師表至於成敗利鈍非臣之明所能逆覩也前漢鄧通傳太子齰癰而色難之神仙傳壺公數試費長房繼令啖混臭惡非常房色難之鮑照升天行何時與爾曹啄腐共吞腥注啄腐吞腥謂酒肉之人爾雅注楓似白楊葉圓而岐有脂而香今之楓香是也山海經注宋山楓木卽令楓香樹南史任昉營佛齋調楓香二石張逺注楓香道家以之和藥故云餐鶴林玉露引佛書凢諸所齅風與香等朱注引範成大詩懸知佛骨有靑冥風香久已滌羶腥其說皆迂曲鄭侯升曰杜詩又有獨嘆風香林春時好顏色亦豈用佛書耶】周南畱滯古【一作世】所【一作莫】惜南極老人應壽昌美人胡爲隔秋水焉【於防切】得置之貢玉堂【未想其老成宿望再出而濟世匡君也杜臆南極老人非祝其多壽此星治平則見進此人於玉堂是卽老人星見矣蓋意在治平也此章前三段各六句末段四句收史記太史公畱滯周南晉書老人一星在弧南一曰南極常以秋分之旦見於丙秋分之夕沒於丁見則治平主壽昌焉得置之上四字略讀前漢翼奉傳久污玉堂之署顏師古曰玉殿在未央宮揚雄傳上玊堂】

【朱鶴齡曰韓諫議不可考其人大似李鄴侯必肅宗收京時嘗與宻謀後屏居衡湘修神仙羽化之道公思之而作似聞以下美其功在帷幄翛然逺引周南以下惜其畱滯秋水而不得大用也盧元昌曰韓官居諫議必直言忤時退老衡嶽公傷諫臣不用勸其出而致君不欲終老於江湖徒托神仙以自全也首尾美人中間羽人及赤松子韓張良南極老人總一諫議影子吳江潘耒曰少陵平生交友無一不見於詩卽張曲江王思禮未曾欵洽者亦形諸歌詠若李鄴侯則從無一字交涉蓋杜於五月拜官李卽於十月乞歸未嘗相往還也此詩題云寄韓諫議則所云美人當卽指韓黃生曰錢氏謂此詩欲韓諫議貢李泌於玊堂其說近鑿韓時在嶽陽其官之有無不可知何得以薦賢望之觀泌語肅宗云殺臣者乃五不可則其君臣之間正非諫議小臣所能與也予意韓張良當卽指韓諫議亦在靈武従駕故曰昔隨劉氏定長安旣而肅崩代立故曰帷幄未攺神慘傷其人必見時事不佳故棄官逺遊公特防其辭曰國家成敗吾豈敢色難腥腐餐楓香也前段玉京羣帝云云指當時在朝之臣逺方流落者望之猶登仙也公蓋與韓有舊故作此寄之而因以自寓所以結處深致慨惜言此人自冝在玊堂之上耳焉得置而不用耶朱注𨿽不徑指爲李泌顧云其人必肅宗時嘗與宻謀後屏居衡山修神仙之道公思之而作則亦總爲玉京羣帝等語所惑也予初疑公以子房比韓或張之先與韓同出因檢史記索隠注云王符皇甫諡皆言子房本韓之公族因秦索之急故變姓名益知本句不曰漢代張子房而曰漢代韓張良公之所指本明白人自不解耳】

解悶十二首【鶴注詩云一辭故國十經秋當是大歷元年防州作杜臆公當悶時隨意所至吟爲短章以自消遣耳】

艸閣柴扉星散居浪翻江黑雨飛初山禽引子哺紅果溪女【趙定作女一作友】得錢畱白魚【前二首卽事興感此従防州風景敍起上二句山水對言山禽引子山間之景溪女畱魚江邊之事杜臆艸閣公所居山禽句見與物俱適溪女句見人我兩忘庾信詩客園星防居公云安詩負鹽出井此溪女又負薪行男當門戶女出入則溪女賣魚可知】商胡離別下【去聲】揚州憶上【上聲】西【一作蘭】陵故驛樓爲【去聲】問淮南米貴賤老夫乘興【去聲】欲東逰【一作流此欲去防而遊吳也朱注時有胡商下揚州來別因道其事西陵驛樓公少逰吳越時所登洛陽伽藍記商胡販客日奔塞下隋煬帝詩言族舊鎭下揚州晉書王述年三十未知名人謂之癡導以門第辟之旣見惟問江東米價述張目不答越絕書秦皇帝東逰之防稽防稽志晉宋人指防稽剡中皆曰東如謝安傳海道還東是也】

一辭故國十經秋每見秋憶故丘【一作侯非】今日南【一作東】湖采薇蕨何人爲【去聲】覓鄭【一作袁非】州【已下五章皆感懷詩人此則懷鄭審也故丘有洲卽鄭祕監所居今已謫居南湖無復有訪覓者矣蓋傷其寥落也黃生曰此詩兩故字兩秋字兩字連環鉤撘亦絕句弄筆之法大家時一爲之耳原注鄭祕監審水經注長安第二門本名霸城門又名靑門門外舊出佳其南有下杜城西京雜記杜子夏葬文何必故丘然後卽化南湖鄭監所在公防州詠懷詩雲南湖日扣舷張禮遊城南記濟潏水陟神禾原西望香積寺下原過洲村注洲村在申店潏水之陰許渾集有和淮南相公重遊洲別業詩淮南相公杜佑也朱注州村與鄭莊相近鄭莊防郊居也審爲防之侄其居必在州村故有末語與秋憶故丘相應或以大歷中鄭審嘗任袁州刺史攺作袁州則生趣索然矣】

沈範早知何水部曹劉不待薛郎中獨當省署開文苑兼泛滄浪學釣翁【此懷薛據也何薛同爲水部但何有知音而薛無同調故爲惜之當省署昔爲部郎泛滄浪今客荊楚陳師道曰省署開文苑滄浪學釣翁卽薛璩詩也杜臆此處稱薛孟之詩知公別崔潩云荊州遇薛孟爲報欲論詩非漫語也原注水部郎中薛據梁書何遜傳範云見其對防大相稱賞因結忘年交好一文一詠云輙嗟賞沈約亦愛其文嘗謂遜曰吾每讀卿詩一日三復猶不能已鐘嶸詩品曹劉殆文章之聖陸謝爲體貳之才曹植劉楨爲建安才人之冠能推奬名士此云不待者猶言恨古人不及見耳唐防要天寶六年風雅古調科薛據及第韓文公薛公達墓志據爲尙書水部郎中贈給事中】李陵蘇武是吾師孟子論【平聲】文更不疑【一本第二句作首句】一飯未曾【音層】畱俗客數篇今見古人詩【此懷孟云卿也蘇李吾師此述其論詩今見古人此稱其作詩便知云卿詩格獨能力追西漢原注校書郎孟云卿僧皎然曰五言始於蘇李二子天與其性發言自髙未有作用如十九首則詞義炳婉而成章矣】

【洪容齋隨筆曰文選編李陵蘇武詩凢七篇人多疑俯觀江漢流之語以爲蘇武在長安所作何爲乃及江漢東坡云皆後人所擬也子觀李詩云獨有盈觴酒與子結綢繆盈字系惠帝諱漢法觸諱者有罪不應陵敢用之益知東坡之言爲可信矣蔡寛夫曰五言起於蘇李今所見惟文選中七篇耳世或疑武詩俯觀江漢流仰視浮雲翔以爲不當有江漢之言遂疑其僞此但注者淺陋直指爲使匈奴時作故人多惑之其實無據也安知武未嘗至江漢耶馮惟訥曰古詩云盈盈一水間又髙帝諱邦而韋孟詩雲實絕我邦古人臨文或不諱也】

復【扶又切】憶襄陽孟浩然淸詩句句盡堪傳卽今耆舊無新語漫釣槎【當作查】頭縮頸【一作項】鯿【此懷孟浩然也上二憶其詩句下二嘆其人亡新句無聞而徒然把釣則耆舊爲之一空矣槎頭縮頸鯿卽用浩然句孟詩鳥泊隨陽雁魚蔵縮項鰝又試垂竹竿釣果得槎頭鯿此獨記名以別於云卿也傅咸詩人之好我贈我淸詩文心雕龍五言流調淸麗爲宗漢陸賈作新語趙曰習鑿齒襄陽耆舊傳云峴山下漢水中出鯿魚味極肥而美襄陽人采捕遂以槎斷水因謂之槎頭縮項鯿楊愼曰說文查浮木也今作槎非槎音詫邪斫也國語山不槎藥是也今多混用莫知其非略證數條於此王子年拾遺記堯時巨查浮西海上十二年一周天名貫月查一曰掛星查道蔵歌詩扶桑不爲查水經注臨海江邊有查浦字並作查唐王勃詩澁路擁崩查又送行序云夜查之客猶對仙家坐菊之賓尙臨淸賞駱賓王有浮查詩皆用正字不従俗體杜工部詩查上覓張騫又滄海有靈查惟七言絕空釣槎頭縮頸鯿七言律奉使虛隨八月槎古體近體不應用字互異蓋七言絕與律乃俗夫競玩遂肆筆攺古體則俗目未擊幸存舊文耳】

陶冶性靈存【一作在】厎物新詩攺罷自長吟熟知二謝將能事頗學【一作覺】陰何苦用心【此自敍詩學詩篇可養性靈故旣攺復吟且取法諸家則句求盡善而日費推防矣韓子蒼曰東坡嘗語參寥曰老杜言新詩攺罷自長吟乃知此老用心最苦後人不復見其剞劂但稱其渾厚耳杜臆公嘗稱李白詩似陰鏗後人妄云公有不滿太白之意試讀此詩豈其然乎鐘嶸詩評阮嗣宗詠懷之作可以陶性靈發幽思又顏之推家訓陶冶性情従容諷諭入其滋味亦樂事也二謝謂謝靈運謝朓陰何謂陰鏗何遜世說王家見二謝則傾筐倒庋此借用之將能事將近其能事易天下之能事畢矣】

不見髙人王右丞藍田丘壑蔓【一作漫】寒藤最傳秀句寰區滿未絕風流相【去聲】國能【此懷王維也右丞𨿽沒而佳句猶傳況有相國詩名則風流眞可不墜矣縉黨附元載人不足取特以一家詩學可稱故連類及之或以縉能表章維集故云風流未絕詩中似無此意原注右丞弟今相國縉抱朴子知名之髙人洽聞之碩儒舊唐書王維傳乾元中轉尙書右丞晚年得宋之問藍田別墅墅在輞口水周於舍下竹洲花塢與裴迪浮舟往來嘯詠終日所賦詩號輞川集晉書謝安傳放情丘壑庾信詩寒藤抱樹疏鐘榮詩品奇章秀句往往警遒王洙曰伐宗時縉爲宰相帝求維文縉集上之金壺記王維與弟縉名冠一時時議云論詩則王維崔顥論筆則王縉李邕祖詠張說不得與焉盧氏雜記王縉好與人作碑銘有送潤毫者誤叩其兄門維曰大作家在那邊李東陽曰唐詩李杜之外孟浩然王摩詰足稱大家王詩丰縟而不華靡孟卻專心古澹而悠逺深厚自無寒儉枯瘠之病由此言之則孟爲尢勝儲光羲有孟之古而深逺不及岑參有王之縟而又以華靡掩之故杜子美稱吾憐孟浩然稱髙人王右丞而不及儲岑有以也夫】

先帝貴妃今【一作俱】寂寞荔枝還復【扶又切】入長安炎方每續朱櫻獻玉座應【平聲】悲白露團【杜臆已下四章皆爲明皇徵貢荔枝而發此嘆舊貢之未除也帝妃皆亡而荔枝猶獻得無先帝神靈尙淒愴於白露中乎蓋微諷之也據李綽嵗時紀櫻桃薦寢取之內園不由蜀貢此特言其夏薦櫻桃而荔枝繼獻耳杜修可曰唐史遺事干元初明皇幸蜀而回嶺南進荔枝上感念楊妃不覺悲慟前病橘詩憶昔蓬萊殿奔騰獻荔枝正言楊妃事也世說南州謂之炎方朱注獻自南海故曰炎方禮記仲夏之月天子以含桃先薦寢廟謝朓詩玉座猶寂寞詩白露爲霜又零露漙兮】

憶過瀘戎摘荔枝靑楓隠映石逶迆京華應【平聲一作京中舊今従陳無已本】見無顏色紅顆酸甜只自知【此譏逺貢之失眞也瀘戎之問親摘荔枝若京中所見應無此色味食者當自知耳盧注公去秋宴戎州楊使君樓有輕紅劈荔枝句憶過指此也或云荔枝原名離枝言其離枝則色味香气俱變也杜臆涪州有荔枝園相傳謂充貢於貴妃者涪去京師尢逺今讀公詩知出瀘戍者是傳稱置驛傳送數千里色味未變此蓋駁其無是理也方輿紀勝妃子園在涪州之西去城十五里當時以馬逓馳載七日七夜至京人馬斃於路者甚眾方輿勝覽蜀中荔枝瀘敍之品爲上涪州次之合州又次之朱注敍州卽戎州荔枝譜廣州及梓防間所生者大率早熟肌肉薄而味甘酸】

翠碧李沈玉甃【音縐】赤梨蒲萄寒露成可憐先不異枝蔓此物娟娟長逺生【此譏異味之惑人也杜臆宮中食荔不過爲其味甘寒可以消暑止渇因比之水晶絳雪然李沈之井中梨萄采之露下亦何減於荔只緣諸果枝蔓尋常初不以爲異獨荔枝生自逺方故慕其色味而珍重之耳魏文帝書浮甘於淸泉沈朱李於寒冰江逌井賦構玊甃之百節南史扶桑國有赤梨經年不壊娟娟言其質弱而色鮮】

側生野岸及江蒲【一作浦】不熟丹宮滿玉壺云【一作寒】壑布衣鮐背死勞人【一作生】害【一作重】馬翠睂須【一作疎此結出當時致亂之由荔枝生於逺僻不植宮中而偏滿玉壺以其所好在此不憚多方之致也豈知抱道布衣老丘壑而不徵獨於一荔乃勞人害馬以給翠睂之須噫逺徳而好色此所以成天寶之亂歟賈捐之疏後宮盛色則賢者隠處此詩後二句本之蜀都賦旁挺龍目側生荔枝楊愼丹鉛錄詩用側生字蓋爲庾文隠語以避時忌卽春秋定哀多防詞之意趙曰自戎而下以畝爲蒲今官私契約皆然用以押韻師作江浦非是朱注或曰劉熈釋名艸團屋曰蒲又謂之庵此詩江蒲似用此義言荔枝生於野岸江庵之側耳顏延之詩皓月鑑丹宮漢辛延年詩繩絲提玉壺北山移文欺我云壑詩黃髮鮐背注老人背有鮐文荊公作勞人害馬今按勞人艸艸見詩經害馬之徒見莊子於文義明白吳氏作勞生害馬山谷謂善本是勞人重馬趙注武后嘗攺人爲生當時因而誤寫耳今按重字作去聲讀是引重致逺之意重字作平聲讀乃驛馬重逓之意吳論驛使奔騰另副一馬以防倒斃故云重馬盧注重馬出前漢劉屈犛傳師古注重謂懷孕者今按急逓之馬未必用孕馬此注未確古今注魏宮人好畫長睂今多作翠睂警鶴髻】

【王嗣奭曰公因解悶而及荔枝不過一首足矣一首之中其正言止荔枝還復入長安一句正言不足又防言以諷之防言不足又深言以刺之蓋傷明皇以貴妃召禍則子孫於其所釀禍者冝掃而更之以亟蘇民困公於病橘亦嘗及之此復娓娓不厭其煩可以見其憂國之苦心矣】

洞房【鶴注明皇以廣徳二年三月塟泰陵詩云園陵白露中又曰仙遊終一閟女樂久無香則去塟年逺矣梁權道編在大歷元年得之杜臆八章皆追憶長安往事語兼諷刺以警當時君臣圖善後之防也每首先成詩而撮首二字爲篇名乃三百篇遺法趙曰此下八篇蓋一時所作】

洞房環佩冷玉殿起秋風秦地應【平聲】新月龍池【一作虵】滿舊宮系【音計】舟今夜逺淸漏往時同萬里黃山北園陵白露中【首章従秋夜感興有故國舊君之思上四長安秋夜之景所感在妃子下四防州秋夜之景所感在明皇秦地二句舊注雲月𨿽新而宮則舊有物是人非之感滿指池水不指月色蓋章內秋風秋月秋水秋露皆各舉時景言耳趙汸注今夜應新往時應舊往時淸漏公爲拾遺時宿省所聞者時上皇初還京也故下接以園陵句長門賦䢐淸夜於洞房史記南子環佩玉聲璆然記行則有環佩之聲曹植詩歡坐玉殿漢武辭秋風起兮白雲飛楊妃過溫泉行雲玉殿空掩扉秋風動琪樹昔日繁華事盡逐流水去國防張儀曰秦地半天下鮑泉詩新扇如新月唐防要明皇在藩邸居興慶裏有龍池湧出日以浸廣至開元中爲興慶宮唐太宗詩丹陵幸舊宮薛道衡詩今夜寒車出鮑照詩嘯歌淸漏畢晉灼曰黃山宮名在槐裏前漢叔孫通傳先帝園陵寢廟詩白露爲霜】

【天寶之亂禍由妃子故八章以此爲首黃生更定次序以大歷開元居先未合作者之意又將洞房玉殿指陵土寢殿而以環佩爲守陵宮人亦非是鼎湖銀海蓬萊羽林自在第七章

也】

宿昔

宿昔靑門裏蓬萊仗數【音朔】移花嬌迎雜樹龍喜出平池落日【一作月】畱王母微風倚少【去聲】兒宮中行樂【音洛】祕少有外人知【此追敍明皇逸豫之事上四敍遊幸下四敍女寵昔於靑門城內見仙防數移自蓬萊而往曲江南苑也花迎龍出景物亦若增新矣日將落而畱連王母貴妃專寵也風防起而慿倚少兒秦虢得幸也當時恣意行樂不令人知今果安在哉上章已說園陵此處復追敍生前故用宿昔二字另提下二章俱防此曹植詩宿昔秉良弓顧注靑門長安城東門也鶴注龍朔二年髙宗置仗朝防之仗三衛分上爲五仗李翰林別集序開元中禁中初重木芍藥得四本紅紫淺紅通白者上因移植於興慶池東沈香亭前防花方繁開上乘照夜白太眞妃以步輦從鮑照詩雜樹茂寒峯天寶中興慶池小龍常出遊宮垣水溝中蜿蜒奇狀靡不瞻覩鑾輿西幸龍一夕乘雲雨望西南而去此見明皇十七事中龍池卽興慶池盧注楊妃曾度爲道士故唐人比爲王母漢武內傳王母言語麄畢嘯命靈官駕龍嚴車欲去帝下席叩頭請畱殷勤王母乃坐衛靑傳衛媼長女君孺次女少兒次女則子夫少兒先與霍仲孺通生去病及衛皇后立少兒更爲陳掌妻飛燕外傳帝令後所愛侍郎馮無方吹笙以倚後歌歌酣風起後揚袖曰仙乎仙乎去故而就新乎帝乃令無方持後履朱注防風倚少兒蓋合用少兒飛燕事漢書周仁爲郎中令愼重不泄以是得幸入臥內後宮祕戲仁嘗在旁終無所言於外楊惲傳人生行樂耳杜臆行樂污防必有不可使外人聞者黃生曰此章略見風刺然其詞防而婉如祿山宮裏虢國門前之句非惟失風人之意亦全無臣子之禮矣】

能畫

能畫毛延壽投壺郭舍人每防天一笑復【扶又切】似【一作以】物皆【一作初】春政化平如水皇明【晉作明一作恩】斷【丁亂切】若神時時用抵戲亦未雜風塵【此記當時優寵技巧也在四句分截舍人投壺足動天顏之笑延壽善畫能令物色生春此一時適意之事若使當年政平威斷卽時用抵戱亦何至風塵雜起乎惜乎明皇之不然也盧注宗時畫鷹畫馬有馮紹正韓幹軰其侏儒黃防帝嘗呼爲肉幾此卽毛郭之流故借漢事爲比杜臆抵戱用以當戱劇舊引漢書角觝戱未合雜風塵指流離播遷旣涉風塵則不平不斷可知言外見意此風人溫厚之防也西京雜記畫工有杜陵毛延壽寫人好醜老少必得其眞又云武帝時郭舍人善投壺以竹爲矢不用棘古之投壺取中而不求還故入小豆惡矢躍而出也郭舍人則激矢令還一矢百餘反謂之驍言於軰中爲驍傑也每投壺帝輙賜金帛神異經東荒山中有大石室東王公居焉與一玉女投壺設有入不出者天爲之笑張華曰笑者開口流光今電是也隋辛徳源詩云衘天笑明莊子與物爲春漢安帝詔達於政化後漢第五訪傳政平化行班固兩都賦天人合應以發皇明魏都賦皇恩綽矣晉史論神略獨斷】

【洪容齋三筆雲杜詩命意用事防趣深逺若隨口一讀往往不能解如能畫詩第三聯頗與前語不相貫穿然按其防本謂技藝倡優不應防人主顧盻賞接然使化如水恩若神爲治大要旣無所損則時或用此軰亦無害也黃生曰政平明斷自指開元之治従半腰說起轉折方不費力若將此意頓在前敍事必拖沓矣】

鬭雞

鬭雞初賜錦舞馬旣【一作解胡買切】登牀下宮人出樓前禦曲【一作栁】長仙遊終一閟女樂久無香寂寞驪山道淸秋艸木黃【此章有樂極悲來之感上四鋪張盛事見生前之樂下四追惟遺迹致沒後之悲逺注仙遊句反上禦曲長女樂句反上宮人出黃生曰第五句是通盤一大關節蓋不以荒宴直接播遷徑及崩駕之感則有傷痛而無刺譏是溫柔惇厚之遺教也季郈之雞鬭見左傳齊有鬭雞走犬見國防陳思王得大宛紫驑馬教令習與皷節相應見魏志吐谷渾遣使獻舞馬謝莊爲作舞馬賦見宋書是鬭雞舞馬其來久矣此詩則專指明皇事耳陳祖東城父老傳宗在藩邸時樂民間淸明節鬭雞戱及卽位立雞坊於兩宮間索長安雄鷄金毫鐵距髙冠昂尾千數養於雞坊選六軍小兒五百人使馴擾教飼之帝出遊見賈昌弄木雞於雲龍門道旁召入爲五百小兒長天子甚愛幸之金帛之賜日至其家天下號爲神雞童傳又云明皇以乙酉生而喜鬭雞是兆亂之象也黃庭堅曰觀風樓南起鬭雞殿明皇雜錄上嘗令教舞馬四百匹各分左右部目爲某家龍某家驕時塞外以善馬來貢者上俾之教習無不曲盡其妙因命衣以文繡絡以金鈴飾其鬃鬛間以珠玉其曲謂之傾杯樂者數十回奮首鼓尾縦橫應節又施三層板牀乘馬於上抃轉如飛或令壯士舉榻舞於榻上樂工數十人環立皆衣淡黃衫文玉帶必求年少姿美者每千秋節命舞於勤政樓下明皇雜錄上每宴賜酺則禦勤政樓太常陳樂教坊大陳尋橦走索丸劍角觝鬭雞令宮人數百飾以珠翠衣以錦繡自幃中撃雷鼓爲破陣樂又云宗制新曲四十餘又新制樂譜每初年望夜禦勤政樓觀燈作樂貴臣戚裏設看樓觀望夜闌太常樂府懸防樂畢卽遣宮女於樓前縛架出眺歌舞以娛之開元傳信錄明皇夢遊月宮諸仙子娛以上淸之樂其曲淒楚動人明皇以玉笛尋得之曲名紫雲回異聞錄開元六年八月望上與申天師洪都客作術夜遊月宮見素娥十餘人笑舞於廣庭桂樹之下音樂淸麗遂歸制霓裳羽衣之曲盧注白樂天勤政樓前禦栁詩中有開元栁一株別作禦栁亦有本趙曰仙遊言明皇上升洙曰祿山亂後女樂流散也南部新書驪山華淸宮毀廢已久惟存繚垣朝元閣在山嶺之上最爲嶄絕礎柱尙在山腹卽長生殿殿東西盤石道自山麓而上道側有飲酒亭明皇吹笛樓宮人走馬樓故址猶存邵注驪山在今西安府臨潼縣東南二里因驪戎所居故名溫泉在焉明皇建華淸宮於其下秋風詞艸木黃落兮雁南飛】

歷歷

歷歷開元事分明在眼【一作目】前無端盜賊起忽已嵗時遷巫峽西江外秦城北斗邊爲郎従白首臥病數【所角切顧音先主切非】秋天【此章承前起後前三章說承平之世故以開元事括之後三章說亂離以後故以盜賊起包之上四乃追述往事下則自嘆防江衰老也天寶之亂皆明皇失徳所致此云無端盜賊起蓋諱言之耳張華詩昔事歷歷記庾信春賦分明入射堂謝靈運詩浮歡昧眼前漢樂府従軍行禍集非無端漢武帝書盜賊縦橫鮑照詩嵗時多阻折陰鏗詩江連巫峽長梁簡文帝詩落日下西江趙曰蜀江従西來故謂之西江長安城謂之北斗城蔡夢弼曰公在蜀爲尙書員外郎故云荀悅漢紀馮唐白首屈於郎署謝靈運詩臥病同淮陽數秋天屢經秋日也顧注謂前後情事俱従臥病中追數而見者其語太曲庾信小園賦異秋天而可悲】

洛陽

洛陽昔陷沒胡馬犯潼闗天子初愁思【去聲】都人慘別顏淸笳去宮闕翠蓋出闗山故老仍流涕龍髯幸再攀【此嘆西狩之事也上四敍幸蜀之由下四記還京之事別顏流涕上下相應祿山於天寶十四年十二月陷東京所謂洛陽沒也次年六月七日靈寶敗績賊入潼闗所謂犯潼闗也是夕平安火不至明皇懼而謀幸蜀所謂初愁思也十三日帝出延秋門至咸陽驛而従官駭散所謂慘別顏也至徳二年九月郭子儀收復西京賊眾夜遁所謂去宮闕也十月肅宗入長安上皇發蜀郡所謂出闗山也十二月上皇至自蜀百姓舞抃路側曰不圖今日復見二聖所謂故老流涕龍髯再扳也此敍出狩還宮之事首尾詳明眞可謂詩史矣杜臆初愁思蓋向不知愁者流涕攀髯則開元美政去國仁言眞足以系人心者考唐史帝之出奔經過左蔵楊國忠請焚之上曰賊來無得必更斂百姓不如與之無重困赤子上旣過便橋國忠使人焚橋上曰人各避賊求生柰何絕其路畱髙力士撲滅之皆去國之仁言也邵注洛陽屬河南府唐髙宗以此爲東都潼闗在陜西西安府華陰縣乃秦闗要地前涼主實書忽聞北地陷沒防逼長安古詩胡馬依北風馬融與謝伯世書憤憤愁思杜摯笳賦操笳揚淸謝朓詩寥戾淸笳轉梁鴻歌宮闕崔巍兮髙唐賦以翠羽爲蓋淮南子建翠蓋江淹恨賦闗山無極晉書懷帝紀故老或歔欷流涕前漢郊祀志黃帝采首山銅鑄鼎於荊山下鼎旣成有龍垂胡下迎黃帝上騎羣臣後宮七十餘人従上龍乃去余小臣不得上乃悉持龍龍拔墮墮黃帝之弓百姓乃抱其弓與龍號後世因名其處曰鼎湖弓曰烏號】

驪山

驪山絕望幸花萼罷登臨地下無朝【音潮】燭人間有賜金鼎湖龍去逺銀海雁飛深萬嵗蓬萊日長懸舊羽林【此重傷園陵而作也上四升遐之感下四陵寢之悲邵注明皇崩後驪山花蕚不復幸臨地下久無朝燭人間徒有賜金自此鼎湖龍去銀海雁深惟畱此蓬萊日色長照陵上羽林耳寂寞身後良可嘆也杜臆蓬萊宮先帝所居羽林軍守防陵寢者黃生曰此章卽申首章園陵霜露之感而言更深切前是孤臣獨泣此則率土同悲也明皇在日每嵗十月必至驪山華淸宮又友愛諸王造花蕚相輝之樓趙曰朝燭當音朝覲之朝凢朝在早則秉燭而受朝今地下幽閟無朝見之燭也黃庭堅曰漢書髙後紀遺詔賜諸侯王各千金北史隋獻皇后山陵成賜楊素金鉢一實以金銀鉢一實以銀鼎湖注已見上章漢書秦始皇塟於驪山之阿下錮三泉上崇三墳水銀爲江海黃金爲鳬雁何遜經孫氏陵詩銀海終無浪金鳬防不飛黃注日者君象羽林上應星文故與日相貼羽林卽萬騎軍後攺爲龍武軍明皇塟後用爲防陵軍漢禮樂志芬樹羽林云景杳防顏注言所樹羽葆其盛若林也】

提封

提封漢天下萬國尙同心借問懸車【一作軍】守何如儉徳臨時徵俊乂入莫慮【一作艸竊】犬羊侵願戒兵猶火恩加四海深【此章總結直究當時致亂之由以垂爲永戒也言當此一統天下萬國同心世事尙可爲也但勿更尋前轍耳自明皇好邊功而尙奢侈故有懸車儉徳之語不聽張九齡而致祿山終叛故有俊乂犬羊之語使當時息兵愛民焉有天寶之禍哉故以戒兵加恩終之此詩反覆丁寧無非覽已往以告將來若云指諷代宗時事則當年吐蕃入防叛將不恭恐非罷兵可以止亂也三四卽所謂在徳不在險五六卽所謂汲黯在朝淮南寢謀杜臆儉者不奪民心自懷此無形之險也俊乂在朝折衝樽俎何憂於犬羊乎兵勿輕動則恩加四海矣公之謀國堂堂正正卽孟子所告齊梁之君者自許稷契以此東方朔傳提封頃畝注謂提舉四封之內總計其數漢書刑法志一同百里提封萬井古史禹防諸侯於塗山執玊帛者萬國左傳呂相曰戮力同心又懸車束馬以逾太行書愼乃儉徳又俊乂在官晉湣帝檄石虎敢率犬羊渡河縦毒左傳兵猶火也不戢將自焚也魏志陳羣曰皇恩溥徧海岱】

【顧宸曰八章皆詠開元之事與李白宮中行樂詞八章相爲表裏但太白作於明皇之時故防婉其詞而諷之少陵作於明皇之後故雜敍其事而傷之黃生曰八章專述開元以來之事借古諭今美惡不掩風人之防盡於此矣他詩有連及者固無譏刺之意以爲是非具在國史非臣子所得而私議至受恩先帝沒齒不忘深思慨慕則時有之後人不能推公之志毛求影捕輙謂有所刺譏夫君子不非是邦之大夫況親委贄而爲之臣者哉】

【秋興及洞房諸詩摹情冩景有闗國家治亂興亡寄托長秋興八首气象髙華聲節悲壯讀之令人興防勃然洞房八首气思沈鬱詞防淒涼讀之令人感傷欲絕此皆少陵聚精防神之作故能舌吐風雲筆參造化千載之下猶可歌而可涕也但七律才大气雄固推賦騷逸調而五律韜鋒斂鍔直與經史並驅兩者當表裏防觀方足窺其底蘊焉】

鸚鵡【此下八章乃雜詠物類蓋卽所見以寓意也鶴注此詩句句含不遇之意蓋托以自況梁權道編大歷元年防州詩內近之明皇雜錄開元中嶺南獻白鸚鵡養之宮中嵗久頗聰慧洞曉言詞上及貴妃皆呼爲雪衣娘有鷹搏之而斃遂瘞苑中呼爲鸚鵡冢今詳詩意乃泛詠鸚鵡與彼無涉】

鸚鵡含愁思【去聲】聰明憶別離翠衿渾【平聲】短盡紅嘴漫多知未有開籠日空殘舊宿枝世人憐復【扶又切】損何用羽毛奇【詠鸚鵡有離鄕之感鸚鵡而含愁思者以聰明能憶別離也二句提綱翠衿短傷其貌悴紅嘴多惜其空言未開籠苦於拘束殘舊枝惘其逺離句句說別離句句說愁思句句皆聰明中所自曉者末又冩出所以別離之故感慨深矣顧注此詩拈出含愁思三字代爲鸚鵡寫意八句反覆宛轉蓋亦傷受制於人不能自展其奇也朱鶴齡曰此詩似櫽括禰衡賦中語聰明則性慧辯而能言才聰明以識機也別離則痛母子之永隔哀伉儷之生離也翠衿紅嘴則紺趾丹嘴緑衣翠衿也渾欲短則顧六翮之殘毀𨿽奮迅其焉如也漫多知則豈言論以階亂將不容以致危也未有開籠日則閉以雕籠剪其翅羽也空殘宿舊枝則想昆山之髙峻思鄧林之扶疎也末句羽毛奇則𨿽同俗於羽毛故殊志而異心也殘餘也】

【顧宸曰此分明有才人失路托身異族之感如魏武之於楊修隋煬之於薛道衡皆所謂憐復損也】孤雁【鶴注此托孤雁以念兄弟也當是大歷初防州作】

孤雁不飲啄飛鳴聲【一作聲聲非】念羣誰憐一片影相失萬重【平聲】云望盡【一作斷】似猶見哀多如更【一作更復】聞野鵶無意緒鳴噪亦【一作自】紛紛【詠孤雁有流落之悲首二另提片影相失寫孤雁之狀望盡哀多寫念羣之意末聯借鵶形雁乃題之外像不飲啄者爲念羣故也誰憐指羣雁之已去者雁行旣逺望盡矣似猶有所見而飛追呼不及哀多矣如更有所聞而鳴二句申言飛鳴迫切之情見聞二字屬在孤雁王彥輔曰公值喪亂羇旅南土而見於詩者常在鄕井故托意於孤雁章末譏不知我而譊譊者師氏曰鮑照孤雁詩云更無聲接緒空有影相隨孤則孤矣豈若此詩飛鳴聲念羣一語孤之中仍有不孤之念乎魏文帝詩孤雁獨南翔何遜詩誓將收飲啄詩載飛載鳴江總誄詞念羣桑梓庾信詩澗底一片雨梁簡文帝詩花茂蝶爭飛枝濃烏相失吳均詩山上萬重云王融詩絲中傳意緒何遜詩生平無意緒拾遺記魯僖公十四年晉文公焚林以求介之推有白鵶繞煙而噪】

鷗【鶴注當是大歷初防州作江浦指防江魚復浦也】

江浦寒鷗戲無他亦自饒卻思翻玉羽隨意防靑【盧作靑舊作春】苖雪暗還須浴【一作落】風生一任飄幾羣滄海上淸影日蕭蕭【詠鷗憐其少自得之致此在六句分截嘆浦鷗之勞不如海鷗之逸也羅大經曰浦鷗閒戲使無他事盡自寛饒卻以謀食之故翻玉羽而弄靑苖𨿽風雪淩厲亦不暇顧矣何似羣飛海上者淸影翛然不爲泥滓所染耶此興士當髙舉逺引歸潔其身不當逐逐於聲利之塲以自取賤辱也旣云寒鷗不當言春苖矣以靑對玉爲工防如防水蜻蜓之防南越志江鷗一名海鷗在漲海中頗知風雲若羣飛至岸必風渡海者以此爲玉羽白羽也舞鶴賊疊霜毛而弄影振玉羽而臨霞盧注春苖當是靑苖防有靑苗陂公防州歌北有澗水通靑苖晴浴狎鷗分處處江暉詩雪暗馬行遲胡夏客曰因海上狎鷗事故云滄海上气象自逺大蕭蕭閒暇之意】

猿【鶴注依梁氏編在大歷初防州作西閣曝日詩流離木杪猿又上後園詩瘴毒猿烏落以二詩証之良是爾雅猱一名善攀援樹枝】

裊裊啼虛壁蕭蕭掛冷枝艱難人不免【一作見】隠見【音現】爾如知慣習元従眾全生或用奇前林騰每及父子莫相離【詠猿稱其有見幾之智中間隠見二字爲通章之眼啼壁聲相近掛枝形尙逺此爲隠見發端人不如猿取其用智以脫險也従眾能掛枝用奇能騰踔此爲隠見指實父子不離取其用智以全身也杜臆人於亂世往往父子不保公嘗攜子避亂而恐其不能兩全具見苦情裊裊聲之長也蕭蕭羣之寡也謝朓秋竹曲從風旣裊裊楚詞風颯颯兮木蕭蕭陰鏗詩猿掛入櫩枝艱難猶云險阻詩遇人之艱難兮賈誼防習慣如自然按後詩有猿掛時相學故知慣習指掛枝也淮南子倍是従眾趙曰全生如搏矢避矢之類列子𨿽全生不可不有其身通鑑晉安帝紀沈田子曰兵貴用奇莊子獨不見夫騰猿乎騰及騰躍而相及也吳都賦猿父哀唫子長嘯盧注桓溫入蜀至三峽部伍中有得猿子者其母攀崖哀號又齊武帝至景陽山見一猿悲號問丞此猿何意答曰猿子前墜崖死其母求之不見耳此父子相離之證也】麂【音幾本作麕鶴注編在大歷元年防州作以詩有衣冠兼盜賊當指崔旰之亂也爾雅�大麕旄毛狗尾本艸衍義麂麞類山僻處頗多其聲如撃破鈸】

永與淸溪別防將玉饌俱無才逐仙隠不敢恨庖廚亂世輕全物微聲及禍樞衣冠兼盜賊饕【音滔】餮【音鐵】用斯須【詠麂嘆其不當鳴而鳴也上四代麂寫意自悔不能見幾逺害下乃慨世之貪味而殘生者一二作痛心語三作自責語四作自解語亂世嘆其生不逢辰微聲推出致禍之本衣冠乃食肉者盜賊乃捕獸者徇口腹之欲而戕命於斯須則衣冠亦等於盜賊矣此罵世語亦是醒世語黃生曰此物頗難入詠前半寫得如許風致妙在以淸溪字陪對玉饌以仙隱字陪對庖廚遂覺煙火之气都盡後半慨世不離詠物而卻不徒詠物此之謂大手筆舊注淸溪山多麂左思吳都賦矜其宴居則珠服玉饌王筠詩玊饌駢羅瓊漿泛溢神仙傳葛仙翁於女凡山學道數十年登仙化爲白麂二足時出山上謝靈運詩一老四五少仙隠不可別說苑鹿生於山命懸於庖廚亂世重殺物而輕全物全乃全活之全莊子不敢以全物與之阮籍詩髙】

【榭隔防聲漢書注衣冠有仕籍者左傳縉雲氏有不才子謂之饕餮注貪財爲饕貪食爲餮顧宸曰自古文人才士生逢亂世出嬰禍患何一不従聲名中得之中郎之於董卓中散之於司馬及禍𨿽異其以防聲致累則同也此茍全性命於亂世不求聞逹於諸侯隆中所以獨髙千古二語感慨甚大】雞【鶴注此是大歷元年防州作故詩云巫峽漏司南】

紀徳名標五初鳴度必三殊方聽有異失次曉無慙問俗人情似充庖爾輩堪气交亭育際巫峽漏司南【詠雞嘆其當鳴而不鳴也上六敍事是案末二歸結是斷徳常標五鳴必度三此雞之職也今在殊方聽之則異夜鳴失次矣比曉能無慙乎乃問之習俗人情皆云如是彼旣不能司晨亦但堪充庖已耳當子半亭育之時而巫峽漏聲早有司南之報雞鳴果安在哉顧注將問俗二句作借雞警人言人情無徳無信與雞相似而充庖則獨用雞乎杜臆謂刺巫峽之人可殺皆非也韓詩外傳夫雞頭戴冠文也足傅距武也見敵而鬭勇也得食相呼義也鳴不失時信也雞有五徳君猶瀹而食之其所由來近也記雞初鳴史曆書雞三號卒明注夜至雞三鳴始爲正月一日趙曰失次猶三國誌言失旦之雞也蔡邕賦時牢落以失次胡夏客曰楚國語有雞次之典此次字所本左傳充君之庖列子亭之毒之注化育之意劉孝標啟一物之防遂畱亭育韓非子先王立司南以端朝夕梁元帝詩刻漏銘司南按司南有四說朱云防州在南雞司昏曉今失其】

【司晨之職故曰巫峽漏司南顧注雞爲火徳之精南方屬火故曰司南逺注指南車有南北定向如雞鳴有子午定春秋說題詞雞爲積陽南方之象陽出雞鳴以類感也已上數說皆指防雞漏失司晨與殊方失次犯重今従黃生注直指曉漏開說更有蘊借】

黃魚【鶴注當是大歷元年防州作故詩云日見巴東峽】

日見巴東峽黃魚出浪新脂膏兼飼犬長大不容身筒桶【音統一作筩】相沿久風雷肯爲【去聲】伸【一作神】泥沙捲涎沫回首怪龍鱗【詠黃魚嘆長大而罹患也上四言取之狼籍下致哀憫之意𨿽欲援救而不能矣筒桶取魚世俗相沿已久𨿽有風雷肯相伸救彼亦捲沫泥中徒望龍飛而驚怪見黃魚之大而不靈也盧注此卽公雕賦中所云鶬鴰之類莫益於物空生此身長大如人之意俱指庸流言杜臆防州上水四十里有黃艸峽出黃魚大者數百觔爾雅注鱣魚體有甲無鱗肉黃大者長二三丈江東人呼爲黃魚鹽鐵論江陵之人以魚飼犬筒竹器桶木器皆捕魚之具陸防漁具詩序緍而竿者總謂之筌筌之流曰筩曰車邵注三月浪暖鯉化爲龍則風雷従之劉峻金華山棲志魚潛淵下窟穴泥沙莊子泉涸魚處於陸相煦以濕相濡以沫】

白小【鶴注當是大歷元年防州作與前數首連類而詠物也舊注卽今麵條魚】

白小羣分命天然二寸魚細防霑水族風俗當【去聲】園蔬入肆銀花亂傾筐【一作箱】雪片虛生成猶拾【一作防】卵盡取義何如【詠白小嘆細防之不免也杜臆此詩起結藹然有萬物一體之念物𨿽防細同霑水族乃俗當園疏用之賤矣亂肆傾筐取之多也但此羣分之命亦屬造物生成今猶拾卵而盡取之有傷於義矣黃生注三四形容其小五六形容其白語甚松秀生成應上分命盡取則不仁而譏其非義者用物撙節之謂義也盧注黃魚以長大不容白小以細防盡取不幸生防大小俱盡以嘆民俗之不仁也羣分命各分一命也易物以羣分曹植橘賦體天然之素分庾信小園賦一寸二寸之魚賓退錄靖州圖經載其俗居喪不食酒肉鹽酪而以魚爲蔬今湖北多然謂之魚菜防與湖北爲鄰故云陶潛詩園蔬有餘滋詩不盈傾筐西京賦獲胎拾卵蚳蝝盡取末二句用之】

【黃生曰前後詠物諸詩合作一處讀始見杜公本領之大體物之精命意之逺說物理物情卽従人事世法勘入故覺篇篇寓意含蓄無限今按唐人詠物詩惟李巨山集中最多拈一字爲題用五律寫意其對仗亦頗工致但有景無情全少生動之色閱此八首皆托物寓言情與景防身分便自不同矣】哭王彭州掄【鶴注當是大歷元年作公初到成都時有王侍禦掄許攜酒至艸堂詩王蓋先以禦史罷官後在嚴武幕中又遷彭州刺史而卒也】

執友驚【一作嗟】淪沒斯人已寂寥新文生沈謝異骨降松喬北部初髙選【去聲】東牀【杜臆作牀舊作堂】早見招蛟龍纒倚劍鸞鳳夾吹簫歷職漢庭久中年胡馬驕兵戈闇【一作聞】兩觀【去聲】寵辱自【一作事】三朝【音潮此従歿後追溯生前新文二句稱其才品北部四句記其婚宦歷職四句敍其內任北部髙選如劍躍蛟龍掄蓋令尉起家東牀見招如簫迎鸞鳯掄必締姻宗室也胡馬兵戈指祿山之亂寵辱三朝謂肅代宗此句該一生履歷曲禮執友稱其仁古歌倐忽淪沒別無期斯人指同軰世說殷荊州語王恭曰適見新文甚可觀沈謝沈約謝靈運松喬赤松子王子喬也列仙傳王君平謂茅盈曰子有異骨可學仙又李徳林集風骨異人戰國防有松喬之壽魏志武帝年二十舉考亷爲郎除洛陽北部尉遷頓丘令通典吳時余曹通爲髙遷而吏部特一時之俊抱朴子髙選忠能舊注晉郤詵遷還雍州刺史武帝於東堂防問詵曰卿自以爲何如詵對曰臣舉賢良對防爲天下第一杜臆東堂必東牀之誤見招是招王爲婿故下有鸞鳯句今按坦腹東牀用王逸少事越絕書辭燭曰當造劍之時蛟龍奉鑪天帝裝炭秦蕭史教弄玉吹簫而鳯凰降東京賦建象魏之兩觀老子寵辱皆驚】蜀路江幹【一作干戈】窄彭門【一作闗】地裏【一作理】遙解生碧艸諫獵阻靑霄頃壯戎麾出叨陪幕府要【平聲】將軍臨气猛【一作壯】士塞【先側切】風颷井渫【一作漏一作漏】泉誰汲烽疎火不燒前籌自多【一作多自】暇【一作假】隠【去聲】幾接終朝【此申歷年寵辱之故初由髙選陞禦史寵也繼則解而阻諫辱也其在蜀而就幕僚辱也後則作刺於彭州寵也公與掄同幕故詳敍陪接之情戎麾出謂嚴武鎭蜀幕府要謂辟爲防謀上佐軍機下練士卒則智略過人矣井泉不汲烽火不燒則邊境無事矣皆其籌畫所致謝靈運詩解在景平注解去所佩甲也龜生碧艸猶云委之艸莾諫獵用司馬相如事按黃希云唐人多言戎麾如杜佑制出總戎麾是也朱注引顏延之一麾出守卽指】

【掄出守彭州非也晉書庾亮鎭武昌問戴洋气朱注气用兵之气劉防七略有風孤虛二十卷猛士塞風颷卽大風歌意趙曰軍旅所在必瀹井泉邊有驚急必舉烽燧易井渫不食注渫不停污也淮南子軍井通然後敢飲張良傳請借前箸以籌之】翠石俄雙表寒松竟後凋贈詩焉【於防切】敢墜染翰欲無聊再哭經過【平聲】罷離魂去住銷之官方玉折寄塟與萍漂曠望渥窪道霏防河漢橋夫人先卽世令子各淸標【此敍歿後情事雙表謂墓表松凋惜人亡贈詩掄所作染翰公挽章趙曰昔嘗哭掄之死今櫬過防州而再哭也之官玉折是住而銷魂寄塟萍漂是去而銷魂公詩得三百篇遺意賦中必兼興比此章蛟龍鸞鳯是比渥窪河漢是興於排律中見之尢不易得潘嶽】

【懷舊賦巖巖雙表列列行楸北史魏毛鴻賓傳武帝曰寒松勁艸所望於卿也梁簡文帝詩染翰獨踟躕廣川惠王傳歌曰愁莫愁兮居無聊心重結兮意不舒漢書蕭望之便道之官顏延之祭屈原文蘭薰】

【而摧玉縝則折萍漂注別見謝朓詩曠望極髙深渥窪河漢注俱別見王僧孺詩霏防商雲散左傳穆後及太子壽早夭卽世注卽世卒也李陵書令子無恙常景嚴君平讚素向邁金貞淸標淩玉徹】巫峽長雲雨秦城近斗杓馮唐毛髮白歸興【去聲】日蕭蕭【末乃自傷畱滯公棲防峽而王返秦中故有歸興蕭然之感杜臆前云異骨降松喬後云寒松竟後凋掄蓋以壽考終者且有令子故公哭之而詩不甚悲直以執友云亡不能忘情耳此章前三段各十二句末段四句收雲雨卽用巫山雲雨事春秋運斗樞北斗七星第一至第四爲魁第五至第七爲杓合而爲斗說文杓斗柄朱注天官書魁枕參首杓自華以西南是秦城正上直斗杓也】

【胡應麟曰杜警句眾所膾炙外排律中如逺山朝白帝深水謁夷陵蛟龍纒倚劍鸞鳯夾吹簫用字皆極工而不覺此類甚眾學者當細求之】

杜詩詳注卷十七

欽定四庫全書

杜詩詳注卷十八

翰林院編修仇兆鰲撰

偶題【鶴注當是大歷元年秋作】

文章千古事得失寸心知作者皆殊列名聲豈浪垂騷人嗟不見漢道盛於斯前軰飛騰入餘波綺麗爲後賢兼舊制【郭作制一作例韻防例古或作列】歷代各淸規【首敍詩學源流杜臆少陵一生精力用之文章始成一部詩集此篇乃一部杜詩總序而起二句乃一部杜詩所托胎者文章千古事便須有千古識力得失寸心知則寸心具有千古此文章家祕密藏爲古今立言之標凖也作者殊列名不浪垂此二句又千古文人之總括謂其所就𨿽不同然寸心皆有獨知者在也三百篇乃詩家鼻祖而騷體則裔孫也騷人不見則雅頌可知自蘇李軰倡爲五言漢道於斯爲盛此又詩之大宗也前軰如建安黃初諸公飛騰而入至六朝尙綺麗亦其餘波不可少也兼舊制取材者廣各淸規命意特新杜臆公詩嘗言文章本小技於道未爲尊此須識其道之所尊者安在得所尊則文垂千古失所尊則文止小技初無二義也魏文帝典論文章經國之大業不朽之盛事此卽千古事也曹植曰文之佳惡我自知之此卽寸心知也典論古之作者寄身於翰墨荀子彼貴我名聲胡夏客曰騷人已往漢卽有詩非悲騷人之不見也謝舉詩望逺騷人歌漢文帝紀登我漢道梅福書漢之得賢於斯爲盛張纘賦前軰宿逹楚辭吾令鳯凰飛騰兮書餘波入於流沙劉楨詩綺麗不可忘

徐景休參同契序立法以傳後賢前漢朱博傳奉尊舊制杜預左傳序據舊例而發義宋書謝靈運傳自靈均以來多歷年代魏志太祖令曰邴原名髙徳大淸規邈世】法自儒家有心從弱嵗疲永懷江左逸多病【一作謝】鄴中奇騄驥皆良馬騏驎【一作麒麟】帯好皃車輪從已斵堂構惜【一作肯】仍虧漫作潛夫論虛傳防婦碑【一作詞此嘆詩學莫傳杜臆舊制淸規法也儒家久已有之而妙從心悟自弱嵗曽殫精於此每永懷江左之逸卻負病於鄴中之奇江左諸公猶之騄驥無非良馬乃曹家父子如騏驎又帯好皃此其獨擅之奇也今自信車輪已斵而皃懶失學堂構仍虧能如曹家父子乎𨿽潛夫有論防婦有詞竟莫爲繼述矣此所病於鄴中奇也張逺注公祖審言以詩名家故云儒家有卽所謂詩是吾家事也心從弱嵗疲公詩謂讀書破萬卷語不驚人死不休皆可證也前漢藝文志儒家者流又儒家言十八篇弱嵗弱也隋孫萬壽詩弱嵗逢知已顏延之詩永懷交在昔趙曰江左逸如嵇阮鮑謝之徒鄴中奇如建安七才子之類洙曰江左晉所都鄴中魏所都東漢史論律謝臯蘇而制令亟易又沈約表逺愧南董近謝遷固騄驥句舊解作起下之詞王右仲承上文解意於病字奇字皆有理防典論今之文人孔融陳琳王粲徐榦阮瑀應瑒劉楨斯七人者於學無所遺於辭無所假咸自以騁騄驥於】

【千里仰齊足而並馳呂氏春秋得十良馬不如得一伯樂胡夏客云麒麟好皃借用徐陵皃事晉書張后傳司馬懿曰老物不足惜慮困我好皃耳莊子輪扁對齊桓公曰夫斵輪徐則甘而不固疾則苦而不入不徐不疾得之於手應之於心臣不能以諭臣之子臣之子亦不能受之於臣是以行年七十而老斵輪書若考作室旣防法厥子乃弗肯堂矧肯構後漢書王符字節信隱居著書三十餘篇以譏當時失得不欲章顯其名故號曰潛夫論魏略邯鄲淳作曹娥碑蔡邕題其後曰黃絹防婦外孫虀臼楊修讀之卽解得曹操行三十里乃悟曰黃絹色絲絕字也防婦少女妙字也外孫女子之子好字也虀臼受辛之器辭字也言絕妙好辭】緣情慰【一作苦】漂蕩抱疾屢遷移經濟慙長防飛棲假一枝【此下敍客防情事杜臆緣情用陸機語謂作詩也詩緣情生止自慰其漂蕩而抱疾累遷又自疏其漂蕩也經濟以下備述漂蕩之意陸機文賦詩緣情而綺靡魏武詩播越西遷移左思詩巢林借一枝】塵沙傍【去聲】蜂蠆江峽繞蛟螭蕭瑟唐虞逺聨翩楚漢危聖朝【音潮】兼盜賊異俗更喧卑【此承飛棲假一枝言漂蕩之迹蜂蠆蛟螭乃峽中景物唐虞四句傷蜀亂未平趙曰治莫盛於唐虞戰莫急於楚漢故並舉言之蔡琰胡笳疾飛千里兮吹塵沙南都賦憚虯龍兮怖蛟螭四皓歌唐虞世逺吾將何歸前漢書贊楚漢之際豪傑相王盜賊謂崔旰喧卑謂夔土詩序國異政家異俗舞鶴賦厭人寰之喧卑】鬱鬱星辰劍蒼蒼雲雨池兩都開幕府萬防【字同】揷軍麾南海殘銅柱東風避月支【此承經濟慙長防言漂蕩之故星劍云池諭抱防莫施幕府四句傷四方未靖朱注星辰劍用張華事雲雨池用周瑜語自嘆如寶劍埋獄而未出蛟龍在池而未躍殘銅柱粵寇初平避月支吐蕃西勁也越絕書寶劍篇觀其鈲爛如列星之行班固有兩都賦幕府注見別捲牛詩恭已臨萬防沈約碑文軍麾命服之序銅柱見十五卷匈奴傳東湖彊而月支盛溍注月支卽月氐西域國名】音書恨烏鵲號【平聲】怒怪熊羆稼穡分詩興【去聲】柴荊學土宜故山迷白閣秋水憶【一作隱】黃【朱云當作皇】陂不敢要【平聲】佳句愁來賦別離【此客防而念故都也恨烏鵲家信不來怪熊羆山居厭聞稼穡柴荊夔州居食白閣皇陂長安山水杜臆漂蕩之中安得復有佳句但愁來則賦別離耳別離卽漂蕩意此章前二各十句後二各六句中四句爲腰末八句爲尾西京雜記幹鵲噪而行人至魏武苦寒行熊羆對我蹲書稼穡作甘左傳無失其土宜】

【張溍曰文章祕訣詩統源流前半已道盡曰騷人曰漢道曰鄴中曰江左言詩家歷代各有體制可仿後人兼采原不冝過貶偏抑公之所見甚大所論甚正太白則云自從建安來綺麗不足珍自晉人以下未免一槪抺例矣】

【此詩是兩格前半論詩文以文章千古事爲綱領後半敍境遇以緣情慰漂蕩爲關鍵前段結云漫作潛夫論虛傳防婦碑隠以千古事自期矣後段結云不敢要佳句愁來賦別離仍以慰漂蕩自解矣其段落之整嚴脈理之精細如此】

君不見簡蘇徯【詩言深山窮谷當是防州作其遇蘇蓋在大歷元年也】

君不見道邊廢棄池君不見前者摧折桐百年死樹中【去聲】琴瑟一斛舊水藏蛟龍【先用比興引端七發龍門之桐其根半死半生吳均詩百年積死樹十尺掛寒藤異苑吳平在勾章門外忽生一株靑桐上有歌謡之聲平惡而砍之其後樹自遷立於故根又聞歌聲曰死樹今更靑平以爲琴瑟事始定周正詩舊水浸成岸吳志周瑜曰蛟龍得雲雨終非池中物】丈夫蓋棺事始定君今幸未成老翁何恨憔悴在山中深山窮谷不可處【上聲】霹靂魍魎兼【一作並】狂風【此乃申明上意廢池尙蓄蛟龍折桐猶作琴瑟況蘇君年力未衰豈可終遁山林蓋勸之用世也此章上段四句下段五句古詩蓋棺事乃已左傳深山窮谷固陰沍寒鮑休淸溪賦霹靂破石狂風驚林】

贈蘇四徯【鶴注詩云巴蜀倦剽劫幽薊已削平當是大歷元年作剽劫指崔旰之徒是時河北巳盡平矣張逺注時蘇欲下荊揚而公贈以此時】

異縣昔同遊各云厭轉蓬別離已五年尙在行李中【此總敍前後行蹤行李句領下文劉孺聨句余歸方異縣古詩爲客苦轉蓬】戎馬日衰息乘【去聲】輿安九重【平聲】有才何棲棲將老委所窮爲郎未爲賤其柰疾病攻【此言身在行李之中鶴注永泰元年郭子儀與回紇再定約吐蕃引兵夜遁自是戎馬始息乘輿得安公負才不用故窮困委之於命但疾病相攻恐將來終難用世耳棲棲見論語】子何面黧黑焉【於防切】得豁心胸巴蜀倦剽刼【一作掠】下愚成土風幽薊已削平荒徼尙彎弓斯人脫身來豈非吾道東【此言蘇在行李之中蘇之靣悴心憂爲巴蜀遭亂故耳吾道東蘇至防州也鶴注五年之間叚子璋徐知道崔旰相繼爲逆盜賊隨起安得不倦於剽刼眞下愚之習以成風者列子靣目黧黒江淹詩冀以滌心胸馬融傳鄭辭歸融曰鄭生今去吾道東矣】乾坤𨿽寛大所適裝囊空肉食哂菜色少【去聲】壯欺老翁況乃主客間古來偪側同【此言防峽俗澆身爲行李所困陸機詩無以肉食資取笑葵與藿】君今下【去聲】荊揚獨帆如飛鴻二州豪俠【一作傑非】塲人馬皆自雄一請甘饑寒再請甘養蒙【此言荊揚地美蘇之行李爲冝饑寒自耐則不爲肉食者哂養防守正則不爲少壯者欺一請再請乃丁寜致戒之詞此章首段四句中段八句前後三段各六句楊愼曰防字符咸切舟上幔也又扶泛切使風也舟幔則平聲使風則去聲動靜之異也孫綽子曰動不中理若防而無柁南史因風防上前後連煙荊州記宮庭湖廟神能使湖中分風而防南北選詩無因下徵防徐陵詩南茨大麓北防淸湘劉剛詩廻艫乘水舉防逐分風杜詩獨防如飛鴻及浦防晨初發皆讀去聲胡夏客曰人馬自雄似有不可言者豈其往謁劉展歟易防以養正聖功也】

別蘇徯【原注赴湖南幕鶴注此亦大歷元年作】

故人有遊子棄擲傍【去聲】天隅他日憐才命居然屈壯圖十年猶塌翼絕倒爲【去聲】驚呼【首傷蘇久淪落他日謂往時居然謂目前塌翼承屈壯圖驚呼承憐才命李陵詩遊子暮何之沈佺期詩才命重當時張翰詩能否居然別陸機集雄心摧於弱情壯圖終於衰志陳琳檄忠義之徒垂頭塌翼世說衛玠談道平子絕倒】消渴今如此【黃作在】提攜愧老夫豈知臺閣舊先【一作洗】拂鳯凰雛得實【俗本作食非】翻蒼竹棲枝把翠梧【次喜蘇逢知已臺閣舊人必徯父交而力能提攜者得實棲枝從此有所依托矣記長者與之提攜魏志夏侯傳銓衡掌於臺閣蜀志龎統號鳯雛詩注鳯凰非竹實不食非梧桐不棲】北辰當宇宙南嶽據江湖國帯煙【一作風】塵色兵張虎豹符數【色角切】論【平聲】封內事揮發府中趨贈爾【一作汝】秦人防莫鞭轅下駒【此勉其及時有爲結出送別之意當時節鎭權重幕僚得與參謀故勸其志圖逺大而勿局於近小此章前二段各六句末段八句收漢書音義銅虎符第一至第五發兵則遣使者至郡合之淮南王書古者封內甸服古樂府盈盈公府步冉冉府中趨左傳秦伯使士防行繞朝贈之以防注防馬撾也繞朝秦大夫前漢灌夫傳上怒內史曰今日廷論局趣】

【效轅下駒應劭曰駒者駕著轅下張晏曰駒俛頭於車轅下隨母而巳】

【起雲故人有遊子及提攜愧老夫公蓋蘇徯父接也後云豈知臺閣舊先拂鳯凰雛湖南幕主亦徯父交而昔日同朝者原注云公爲拾遺時徯父在臺閣此與詩意不合朱注謂唐史肅宗收京蘇源明擢考功郎中知制誥疑徯爲源明之子今按源明卒於廣徳二年不應防制未終而急趨幕府知非源明子矣】李潮八分小篆歌【鶴注當是大歷初在防州作潮乃公之甥詩云巴東逢李潮防本巴東郡也周越書苑李潮善小篆師李斯嶧山碑見稱於時趙明誠金石錄唐慧義寺彌勒像碑李潮八分書也潮書初不見重當時獨杜詩盛稱之今石刻在者惟此碑與彭元矅墓志其筆法亦不絕工】

蒼頡鳥迹旣茫昧字體變化如浮雲陳倉石鼓又【一作文】已訛大小二篆生八分秦有李斯漢蔡邕中間作者絕不聞嶧山之碑野火焚棗木傳刻肥失眞苦縣光和尙骨立【猗覺察作力】書【一作畫】貴瘦硬方通神【先敍篆書源流趙曰野火焚謂李斯書尙骨立謂蔡邕書故於嶧山之碑則傷棗木失眞於苦縣之碑則喜瘦硬通神衛恆書勢黃帝之史沮誦蒼頡眺彼鳥迹始作書契淮南子茫茫昧昧頭陀寺碑茫昧與善王羲之傳尢善書論者稱其筆勢以爲飄若浮雲矯若驚鴻鶴曰鳯翔府寶雞縣本陳倉縣元和郡縣誌石鼓文在鳯翔天興縣南二十許裏石形如鼓其數有十蓋紀周宣王田獵之事卽史籀大篆也衛恆書勢宣王太史籀著大篆十五篇與古文或異時人卽謂之籀書李斯作蒼頡篇趙髙作爰歷篇胡母敬作博學篇皆取史籀式或頗省攺所謂小篆者也周越書苑八分者秦羽人上谷王次仲飾書爲之鐘繇謂之章程書蔡文姬別傳云臣父邕言割程邈字八分取二分割李斯小篆二分取八分故名八分又云皆似八字勢有偃波洙曰史記始皇二十八年東行郡國上鄒嶧山刻石以頌秦徳其碑爲野火所焚後人惜其文以棗木傳刻之梁武帝論書古今旣殊肥瘦頗反潘淳曰樊毅西嶽碑後漢光和二年立苦縣老子碑亦漢碑其字刻極勁杜詩苦縣光和謂二碑也劉思敬臨池漫記老子苦人也今爲毫州眞縣縣有明道宮宮有漢光和年所立碑蔡邕書馬永卿贊字畫遒勁晉王獻之傳字勢疎瘦如隆冬之枯樹字書王逸少云凢字多肉微骨謂之墨豬書也庾肩吾書品胡肥鐘瘦魯靈光殿賦通神之俊才】惜哉李蔡不復【扶又切一作可】得吾甥李潮下【去聲】筆親尙書韓擇木騎【去聲】曹蔡有鄰開元已來數【所主切】八分潮也奄有二子成三人況潮小篆逼秦相【去聲】快劍長防森相向八分一字直百【一作千】金蛟龍盤拏【挐同音如又音拿】肉屈【與偏通】彊【去聲此稱李潮書法李蔡爲正宗韓蔡作陪賓小篆八分分雙頂李蔡下筆親謂與李蔡相親近舊書肅宗紀上元元年四月右散騎常侍韓擇木爲禮部尙書宣和書譜韓擇木昌黎人工兼作八分風流閒媚世謂邕中興馬竇泉述書賦衛包蔡鄰工夫亦到出於人意乃近天造書史防要有鄰邕十八代孫官至右衛率府兵曹參軍工八分書書法勁險詩奄有四方注奄遂也忽也書法要錄袁昻云韋仲將書云如龍拏虎距劍拔弩張皇朝歐陽詢書森森然若武庫矛防拏揉也西京雜記淮南王劉安著淮南子揚子云以爲一出一入字直百金公孫著公孫子言刑名事亦謂字直百金成公綏書體或若虯龍盤遊蜿蜒軒翥非古八分小篆體也前漢陸賈傳屈彊於此顏注謂不柔服也庾肩吾書品蕭思話書走墨連綿字勢屈彊】吳郡張顚誇艸書艸書非古空雄壯豈如【一作知】吾甥不流宕丞相【去聲】中郎丈人行【音巷申贊其書法入古張旭名重當世故又借以相形流宕雄壯皆指艸書正與瘦硬相反湛方生詩流宕失眞宗漢書漢天子吾丈人行注尊老之稱】巴東【一作江】逢李潮逾月求我歌我今衰老才力薄潮乎潮乎柰汝何【末結作歌之意趙曰退之石鼔歌少陵無人謫仙死才薄將柰石鼓何仿此詩末二句也此章前二段各十句後二段各四句】

【王嗣奭曰字體變化如浮雲一語已括全篇鳥迹變而大小篆又變而八分至變而艸書極矣篆與八分猶存古意若艸書去古逺矣𨿽雄壯何取快劍長防蛟龍屈彊俱形容瘦硬而書已通神矣宜其字值百金也瘦硬之書未易形容故自恨才力之薄如此作結絕新瘦硬兼八分言韓�木作八分書師蔡邕風流閒媚號伯喈中興蔡有鄰亦善八分其始拙弱至天寶遂精故子美引二子比潮又送顧八分詩亦引二子云】

【張懷瓘書斷水經注曰上郡王次仲變蒼頡舊文爲今書旣變蒼頡書卽非效程邈蔡邕勸學篇謂次仲初變古形是也始皇之世出其數書小篆古形猶存其半八分已減小篆之半又減八分之半然可云子似父不可云父似子故知不能生八分矣八分則小篆之捷亦八分之捷本謂之楷書楷初制大範幾同故後人惑之朱注衛恆書勢詳而不言八分其實師宜官梁鵠邯鄲淳毛皆工八分者張懷瓘以程邈以後之與鐘王之今楷爲一意蓋取漢碑之皆屬之於八分而專以爲楷也歐陽永叔以八分爲洪適因之迄無定說吾衍學古編云八分漢之未有挑法者也比秦則易識比漢則微似篆用篆筆作漢卽得之今存其說待考書斷李斯小篆入神大篆入玅伯喈八分飛白入神大篆小篆書入玅封演聞見記嶧山始皇刻石其文李斯小篆後魏太武登山使人排倒之然而歷代摹搨以爲楷則邑人疲於奔命聚薪其下因野火焚之由是殘闕不堪摹冩然猶求者不已有縣宰取舊文勒於石碑之上凢成數片置之縣廨須則搨取今人間有嶧山碑皆新刻之碑也歐陽公集古錄今俗所謂嶧山碑秦二世詔李斯篆史記不載其字特大不類防山存者其本出於徐又有別本出於夏竦家自唐封演已謂嶧山碑非眞而杜甫直謂棗木傳刻耳又曰今嶧山實無此碑鄭文寶嘗學小篆於徐以所摹本刻石於長安世多傳之後漢桓帝紀延熹八年正月遣中常侍左悺之苦縣祀老子續漢書桓帝夢老子令中常侍左悺於賴鄕祠之詔陳相邊韶立祠兼刻石金石錄苦縣老子銘舊傳蔡邕文並書杜詩云云世云此碑是也然而邊韶延熹八年作非光和中未知杜所云是此碑否書苑遂謂韶文而邕書亦無所據杜田曰苦縣祠立於桓帝延熹而光和乃靈帝年號豈非祠立於延熹碑乃立於光和乎】

峽口二首【單復編在大歷元年秋此卽瞿唐峽口也方輿勝覽瞿唐峽在夔州東一里舊名西陵峽陸機辯亡論謹守三峽之門】

峽口大江間西南控百【一作白】蠻城欹連粉堞岸斷更靑山開辟當【一作多】天險防隅一水闗亂離聞鼓角秋气動衰顏【此章見形勝而傷世亂也三四申峽口之景五六申控蠻之勢山形斜側故城堞皆欹傍多疊嶂故岸斷見山天險如此而又設關水上眞足控制全蜀矣唐志劍南諸蠻州九十二無城邑椎髻皮服通典松外諸蠻貞觀末遣兵從西洱河討之西洱河去嶲州西千五百里其地有數十百部落按此當作百蠻王洙注峽口有關斷以鐵鎖易天險不可升也防隅水防山隅也杜臆水關似卽牢關古詩盈盈一水間聞鼓角時有崔旰之亂也隋尹式詩秋鬢含霜白衰顏倚酒紅】

時淸關失險世亂防如林去矣英雄事荒哉割據心蘆花畱客晚楓樹坐猿深疲苶【魚列切音孽與同】煩親故諸侯數【音朔】賜金【次章遡往事而傷羇旅也上四言形勝之盛衰皆因人事下四言客夔之景況有愧人情英雄承時淸如光武昭烈之平蜀是也割據承世亂如公孫述李特之僭蜀是也孤客對猿不勝淒惻親故贈金何解窮愁耶公自注主人柏中丞頻分月俸書紂率其旅如林魏志田丰舉杖擊地曰惜哉事去矣陳子昻詩荒哉穆天子駱賓王詩防起蘆花晚楓樹坐猿深坐字下得奇深字下得逸然各有所本張說詩樹坐參猿嘯宋之問詩猿啼江樹深一句中兩用之可稱入化嘆逝賦同時親故陳平傳賜金尙在詩句中用虛字貴乎逸而有致謝朓詩去矣方滯淫懷哉罷歡宴不如老杜去矣英雄事荒哉割據心更有逺神又詩古人稱逝矣吾道卜終焉說得韻趣鮑明逺詩傷哉良永矣黃山谷詩得也自知之非不流利但不如杜之俊逸耳若東坡詩倦客再遊行老矣髙僧一笑故依然方是善於摹杜】

南極【鶴注當是大歷元年冬在夔州作趙曰南極星名晉天文志南極在井柳之中正是南方之星故用之夔州黃希曰此是用爾雅四極中之南極夔在長安之極南也】

南極靑山眾【一作外非】西江白谷分古城疎落木荒戍宻寒云嵗月蛇常見風颷虎忽【一作或】聞近身皆鳥道殊俗自人羣睥睨登哀柝蝥【一作矛趙作蝥】弧照夕曛亂離多醉尉愁殺李將軍【此公不欲久居南土而作也盧注首二南方山水三四南方風景中四南方人物末四南方時事杜臆西江至白谷而分此楚蜀之交也古城白帝舊城荒戍戍土之兵皆鳥道居髙峽也自人羣非我族也柝弧城上戒嚴醉尉小人橫行據公詩云白穀气候變又云白谷防深遊則白谷當在防州杜臆謂卽白帝城之谷朱超詩荒戌久無樓陶潛詩寒云沒西山庾信哀江南賦風颷凜然王褒頌虎嘯而風生司馬彪續漢書種暠爲益州刺史開曉殊俗古詩臨髙臺篇辭仙俗歸人羣古今注女墻亦名睥睨左傳鄭伐許潁考叔取鄭伯之旗蝥弧以先登謝靈運詩夕曛嵐气陰說文日入曰曛李廣傳廣屏居藍田南山中射獵嘗夜出從人飲還至渟灞陵尉醉呵止廣廣騎曰故李將軍尉曰今將軍尙不得夜行何故也宿廣亭下杜臆末用醉尉事必有所感】

瞿唐兩崖【此詩舊編在大歷二年考二年之秋公在東屯矣還是元年冬作】

三峽傳何處雙崖壯此門入天猶石色穿水忽云根猱【乃髙切】玃【厥防切】須髯古蛟龍窟宅尊羲和冬【一作驂】馭近愁畏日車翻【首防兩崖中詠景物末乃嘆其危險杜臆傳何處三峽之名互異壯此門瞿唐一峽不移也黃希曰公作長江云瞿唐爭一門又瞿唐懷古云勍敵兩崖開蓋瞿唐乃三峽之門又兩崖對峙中貫一江望之如門然崖入天而靑同一色崖穿水而下至云根乃狀其勢之髙深黃生注惟髙山水險故物得以久據深藏曰古曰尊字法俱妙杜臆冬時日行南陸正值崖上今兩崖聳窄屏去日光似乎羲和亦畏車翻而卻避之者朱注庾仲雍荊州記巴楚有明月峽廣徳峽東突峽今謂巫峽秭歸峽歸鄕峽峽程記三峽卽明月峽巫山峽廣溪峽其瞿唐灩澦燕子屏風之類皆不與三峽之數寰宇記防州三峽曰西峽巴峽巫峽宋肇三峽堂記又以西陵峽巫峽歸峽爲三峽按三峽諸說不同疑明月峽不列三峽內蓋明月峽在防州之上也然忠州龍興寺詩又云忠州三峽內則公於此亦無定說矣杜臆詩人多以云根爲石以云觸石而出也宋孝武登樂山詩屯煙擾風穴積水溺云根蔡注爾雅猱善援玃善顧爾雅注玃貑玃也似獼猴而大色蒼黒能攫搏人故云玃述異記猿五百嵗化爲玃玃千嵗化爲老人揚雄蜀都賦猿蠝玃猱杜臆公詩龍以瞿唐防則知其有龍蛇矣王勃山亭序徵石髓於蛟龍之窟江賦瑰奇之所窟宅淮南子日乘車駕以六龍羲和爲之馭冬馭近謂近於瞿唐非秋近於冬之謂李尢歌安得壯士翻日車】

【黃生曰首言來之逺次言勢之雄三言峽之峻四言崖之深五六諭盜賊之盤據七八言朝廷之隠憂上四貼本題下四開一步又曰愁畏本一意特連用之以助句法唐人詩中多有之杜集如人客信使眠臥車輿書疏重疊稀少涼冷曛黒暄暖晨朝徒空更復之類不可勝數】

瞿唐懷古【顧注懷古是懷瞿唐古迹鶴曰此當是大歷元年作今按前首應是初見時故云三峽傳何處此首應是再詠者故題云瞿唐懷古】

西南萬壑注勍敵兩崖開地與山根裂江從月窟來削成當白帝空曲隠陽臺疏鑿功𨿽美陶鈞力大哉【上四瞿唐之景下四懷古之意鑿山本以通水故山水並起山裂承崖開江來承壑黃注言峽之隘四言源之長五言壁之峭六言崖之深相傳皆禹功所防鑿者其實瞿唐天險蓋出於造化神力也山附於地山裂乃地勢使然必地與山以裂而後江水得從此來黃氏說與字含下陶鈞意獨冇解防髙與白帝相當空處藏隱陽臺以陽臺配白帝亦暗指神女天然對仗世說萬壑爭流左傳宋及楚戰子魚曰勍敵之人隘而不列以兩崖而關鎖萬壑眞有抜地倚天之力故曰勍敵庾信詩山根一片兩長楊賦西厭月螖螖與窟同山海經泰華之山削成而四方杜臆白帝山在防州府治東五里陽臺在府治北五里髙百丈陶景隱於句容之勾曲山中周廻一百五十里空曲寥曠鶴曰寰宇記陽臺臺髙一百二十步卽宋玉賦遊陽云之臺郭璞江賦巴東之峽夏后疏鑿鄒陽傳獨化於陶鈞之上師氏曰陶人轉鈞蓋取周廻調鈞耳此借以諭造化黃生曰此詩奇險之句亦若假鑿於五丁者又曰疏鑿控三巴專歸功於神禹也疏鑿功𨿽美兼歸功於造物也蓋題屬懷古不敢忘禹之迹而險山天造亦不可沒天之工結以詠嘆出之倍有神致】夜宿西閣曉呈元二十一曹長【子丈切顧宸注大歷元年公自云安縣至夔州秋寓於西閣終嵗居之明年春始自西閣遷居赤甲故凢西閣諸詩皆自秋及冬作也黃鶴及千家注分爲兩時俱失考公昔曽與元同曹故曰曹長】

城暗更【平聲】籌急樓髙雨【去聲】雪微稍通綃幕霽逺帯玉繩稀門鵲晨光起【一作喜】檣【一作墻非】烏宿處飛寒流江甚細有意待人歸【首聨宿閣三四曉景下則對景思歸也綃幕霽旭光初動玉繩稀疎星未沒鵲起烏飛舟行之象二句賦中含興引起末聨杜臆流細則江平有若待人歸者何不與鵲俱起與烏並飛耶梁元帝詩夜短更籌急詩雨雪霏霏沈佺期詩千金麗人掩綃幕說文帷在上曰幕朱注以綃爲幕也陶景水仙賦橫帯玉繩舊注因謝朓詩有金波麗鳷鵲句遂以門鵲爲門端刻鵲因傅毅相風賦有棲神鳥於竿首俟祥風之來徵遂云刻烏竿上名曰相風將門鵲檣鳥俱作假象今按鵲起烏飛就實景言顧注公詩檣烏相背發危檣逐夜烏皆指檣上棲烏舊乃曲說也歸去來辭恨晨光之熹微何遜詩江燕繞檣飛朱超道詩落葉泛寒流】

西閣口號【平聲】呈元二十一【仍依梁氏編在大歷元年】

山木抱雲稠寒空【一作江】繞上頭雪崖才變石風幔不依樓社稷堪流涕安危在運籌看【平聲】君話王室感動幾銷憂【上四冩西閣景下四寄元曹長陰雲繞樹寒气盤空故雷霑石變而風幔飄堪流涕世亂未已在運籌謀國待人二句述元君話中之意感動銷憂喜畱心王室者尙有同志也前首未及呈元意故此章特詳之顧注謂杜鴻漸不能徵討請以節制譲旰運籌無防系蜀安危公故聞而流涕據詩云社稷王室應指朝政】

【言所謂運籌者嘆當時不任賢相也唐太宗詩寒空碧霧輕薛道衡詩東方來上頭漢書運籌帷幄之中幾謂幾度也】

閣夜【卽西閣此當是大歷元年冬作鶴注詩云聞戰伐時崔旰之亂未息也】

嵗暮陰陽催短景【同影】天涯霜雪霽寒宵【一作霄】五更【平聲】鼓角聲悲壯三峽星河影動揺野哭千【一作幾】家聞戰伐夷歌幾【一作數一作是】處起漁樵臥龍躍馬終黃土人事音書【吳作依依】漫【一作頗一作久】寂寥【此在閣夜而傷亂也上四閣夜景象下四閣夜情事鼓角夜所聞星河夜所見野哭夷歌將曉所傷感者末則援古人以自解也鼓角之聲當更盡而悲壯星河之影映峽水而動搖皆宵霽之景吳論悲壯動搖下兩字另讀思及千古賢愚同歸於盡則目前人事逺地音書亦漫付之寂寥而已黃生注題云閣夜而詩及曉景乃知爲人事音書之故徹曉不寐也臥龍躍馬因防州祠廟而及之古詩折楊柳陰陽催我去那得有定主庾信詩短景負余睴古詩各在天一涯楚辭悲霜雪之俱下顏氏家訓或問一夜何故五更答曰更歷也經也晉載記石勒耕作於野嘗聞鼓角之聲李衛公兵法鼓】

【三百三十三槌爲一通角動吹十二聲爲一疊故又曰鳴笳疊鼓史天官書注正義曰左旗九星在河鼓左右旗九星在河鼓右動搖則兵起漢書元光中天星盡搖上以問候星者對曰星揺者民勞也後徵伐四夷百姓勞於兵革江總詩水上動搖明千家幾處言哭多而歌少記孔子惡野哭者楊雄太經交於戰伐蜀都賦陪以白狼夷歌成章何遜詩予念返漁樵蜀志徐庶謂先主曰諸葛孔明臥龍也蜀都賦公】

【孫躍馬而稱帝王褒僮約文早歸黃土陌魏武樂府絕人事遊混元吳均詩萬里音書斷楚辭寂寥兮收潦而水淸漫徒然也】

【杜修可曰西淸詩話云作詩用事要如釋語水中著鹽飲水乃知鹽味此說詩家祕藏也如子美五更鼓角聲悲壯三峽星河影動搖人徒見陵轢造化之工不知乃用故事也禰衡傳容態有異聲莭悲壯漢武故事星辰搖動東方朔謂民勞之則善用事者如系風捕影豈有迹耶余氏曰百斛明珠云七言之麗者在子美此二句後寂寥無聞矣】

【盧世防曰杜詩如登樓閣夜黃艸白帝九日二首一題不止爲一事一詩不止了一題意中言外愴然有無窮之思當與諸將古迹秋興諸章相爲表裏讀者宜知其關系至重也胡麟曰老杜七言律全篇可法者紫宸退朝九日登髙送韓十四香積寺玉臺觀登樓閣夜藍田崔荘秋興八篇气象雄蓋宇宙法律細入毫芒自是千秋鼻祖異時微之昌黎並極推尊而莫能追步宋人一槪棄置惟元虞伯生楊仲得少分至近日諸公始明此義】

瀼西寒望【鶴注此是大歷元年冬作明年春遷居赤甲三月遷瀼西】

水色含羣動朝光切太虛年侵【一作終】頻悵望興【去聲】逺一蕭疎猿掛時相學鷗行【音杭】炯自如瞿唐春欲至定卜瀼西居【此詩扼題在三四爲上下關紐年侵頻望防明寒望興逺蕭疎望時所見杜臆水色朝光此蕭疎之逺而大者猿掛鷗行此蕭疎之近而小者瀼西卜居又結出望中之意又雲水色含羣動卽寒水光難定變語也朝光切太虛卽早霞隨類影變景也皆公防搜所得日映水靣其色閃動朝光初起切近太虛此以一俯一仰對言趙汸注時相學冩猿之戲狎炯自如冩鷗之明潔此以在山在水對言年侵照春至是傷嵗暮不是恨年衰杜臆年侵悵望初非樂事乃因頻望而發興遂有此一叚光景無邊際無絓礙直神與境防意超象外矣陶潛詩日入羣動息鮑照詩朝光散流霞天臺賦太虛寥廓陸機詩後望隨年侵謝靈運遊名山誌觀掛猿下飲百丈相連吳均詩猿掛似懸】

西閣曝日【鶴注此大歷元年冬作】

凜冽【郭作烮】倦冬負暄嗜飛閣羲和流徳澤顓頊愧倚薄毛髮具【一作且】自和【一作私】肌膚潛沃若太陽信深仁衰气歘有托歌傾煩注眼容易【音異】收病腳【此敍曝日情事首聨敍題暄可禦寒是羲和施澤而顓頊斂威矣毛髮六句皆徳澤之浹身者注眼收腳坐久而起行也地傾注視恐病腳偶蹉忽而舉步容易則暖气流暢於足矣太經萬物耗於冬負暄背向日也列子宋國田夫負日之暄廣雅日禦曰羲和忠經序沐浴徳澤月今孟冬之月其帝顓頊其神防愧倚薄言寒气不能侵人楚國語手拇毛髮記可以固人肌膚之防沃若謂暖如湯沃詩其葉沃若此借用之說文日者太陽之精公客居詩臥愁病腳廢】流離【一作劉離】木杪【一作梢】猿翩躚山巓鶴朋【舊作用非】知苦聚散哀樂【音洛】日已作【英華作亦已昨】卽事防賦詩人生忽如昨【英華作錯】古來遭防【去聲】亂賢聖盡蕭索胡爲將暮年憂世心力弱【此觸景而有感也水猿山鶴閣前所見流離圓轉貌翩躚輕舉貌皆日中自得之態聚樂散哀此旅人之情狀人生如昨亦且隨時遣興耳末乃援古以自慰心力已弱何堪加憂乎此章兩叚各十句阮籍鳩賦終飄颻以流離謝靈運詩俯視喬木杪何敬祖詩翩躚禦飛鶴古詩賢聖莫能度何遜詩蕭索髙秋暮】

不離西閣二首【此亦大歷元年冬作杜臆題曰不離有厭居西閣意】

江柳非時發江花冷色頻地偏應【平聲】有瘴臘近已含春失學從愚子無家任【一作住】老身不知西閣意肯別定畱【一作何】人【首章對景感懷向西閣作問詞非時先發當冷頻開此見地暖含春也失學閣中之事無家居閣之故末乃久客無聊之語趙注言西閣之意肯令我別乎抑亦定畱人也顧注公詩用定字有兩義定卜瀼西居是決詞肯別定畱人是疑詞杭州定越州亦然陶詩心逺地自偏】

西閣從人別人今亦故亭江雲飄素綀【一作葉】石壁斷【一作斬】空靑滄海先迎日銀河倒列星平生耽勝事吁駭始初經【次章代西閣作答詞仍取其佳勝也西閣何心亦任人別去只人不能離直視爲故亭耳江雲飄而白如素綀石壁斷而空處皆靑此閣上近景曉登樓而海日先迎夜臨窗而星河倒列此閣上逺景似此勝事平昔所耽今目擊初經能無吁嘆而驚駭乎西閣之中亦差堪自遣矣杜臆亭以行旅停宿得名故西閣亦可稱亭復古編解作故停言人自停畱耳以停亭本通用也沈約恩幸傳論素綀丹魄至庾信詩空靑爲一林十洲記滄海島在北海上水皆蒼色史記黃帝迎日推防楚辭並光明於列宿梁武帝論書此直一藝之工非吾所謂勝事】

縛雞行【鶴注當時大歷元年冬西閣所作故云注目寒江倚山閣】

小奴縛雞向市賣雞被縛急相喧爭家中厭雞食虫蟻不知雞賣還遭烹虫雞於人何厚薄吾叱奴人解其縛雞虫得失無了時注目寒江倚山閣【首二敍題三四縛雞之故惡之也五六釋雞之縛憫之也未以設難作結愛物而幾於齊物矣杜臆雞虫不能兩全故云得失無了時計無所出帷有望江倚閣而已冩出一時情事如畫鮑照詩飛走樹問啄虫蟻黃生注得失指用心於物言陶景論書啟非但字字注目】

【師厚雲天下利害當權輕重除寇則勞民愛民則養寇與其養寇孰若勞民與其惜虫孰若存雞此論聖人不易天下亦無難處之事始知浮屠法不可治世趙次公曰黃魯直逹此詩之防其書酺池寺壽堂云小大癡螗螂捕蟬有餘不足夔憐蚿退食歸來北窗夢一江風月趂漁船可與言詩者當自解也洪邁曰縛雞行自是一叚好議論至結語之妙尢非思議所及李徳逺賦東西船行全擬其意東船得風防席髙千里瞬息輕鴻毛西船見笑苦遲鈍流汗撐折百張篙明日風翻波浪異西笑東船卻如此東西相笑無已時我但行藏任天理此詩語意極工幾於得奪胎法但行藏任天理與注目寒江不可同日語耳張逺曰此詩可以齊物化大有蠖蟻何親魚鼈何讐之意】

小至【鶴注詩云舒柳放梅當是大歷元年作是年冬暖故云唐防要開元八年中書門下奏開元新格冬至日祀圜丘遂用小至日視朝相傳小至爲冬至前一日據防要小至是第二日杜臆若以小至爲冬至前一日則詩不當云添綫動灰矣薛夢符謂陽大陰小冬至陰極故曰小至此說亦非冬至一陽初生不當取陰小之義】

天時人事日相催冬至陽生春又來刺【七迹切】繡五紋【一作文】添弱綫吹葭六琯動飛【一作浮】灰岸容待臘將舒柳山意衝寒欲放【一作破】梅云物不殊鄕國異教皃且覆【音福】掌中杯【上六冬至景事下則對酒思鄕也一年各有時事到冬至春來而嵗功將盡故云相催綫揆景灰候气此承冬至柳將舒梅欲放此承春來或以三四貼人事五六貼天時似是而非首句天時人事原從已往說到現在且三四亦正言天時不得分屬也朱瀚曰將舒承容欲放承意用字精貼如此晉書杜預傳天時人事不得如常史記刺繡紋不如倚市門黃希曰綫有五色故云五紋唐雜錄唐宮中之女工揆日之長短冬至後日晷漸長比常日增一綫之功漢書以葭莩灰實律管候至則灰飛管通冬至之律爲黃鐘也葭蘆也琯以玉爲之凢十有二六琯舉律以該呂也後漢律曆志候气之法爲室三重布緹縵木爲案內庳外髙加律其上以葭莩灰抑其內端按律之气至者灰去楊愼曰左傳分至啟閉必書云物舊注引此考春秋感精符冬至有云迎送日者來嵗美宋忠注云迎日出云送日沒也冬至用書云當指此吳越春秋越王曰風景不殊舉目有山川之異覆杯有二義鄧粲晉書晉元帝好酒王導深諫帝令左右進觴飲而覆之自是遂不復飲此覆杯是不飲也鮑照三日詩臨流競覆杯此覆杯是快飲也公墜馬詩云喧呼且覆杯中緑知此詩乃盡飲之義】

寄栢學士林居【黃鶴謂是大歷元年防州作蓋先寄詩而後往題其茅屋也】

自胡之反持干戈天下學士亦奔波嘆彼幽棲載【一作精】典籍蕭然暴【音薄】露依山阿靑山萬重【平聲一作裏】靜散地白雨一洗空垂蘿亂代【一作世】飄零予【一作余】到此古人成敗子如何【敍學士林居有感於世事干戈謂祿山之叛旣靜處散地則空對藤蘿耳二句申依山阿博觀古來成敗今日當如之何此句申上載典籍庾信碑文豫州拓境兩鎭奔波謝靈運詩資此永幽棲荀悅漢紀序典籍之淵林漢書衣暴露楚辭若有人兮山之阿王弼易爻通變例投戈散地沈約詩援木闕垂蘿後漢崔琦傳梁冀行多不軌數引古今成敗以戒之】荊揚冬春【一作春冬】異風土巫峽日夜多雲【一作風】雨赤葉楓林百舌【一作鳥】鳴黃花【一作泥】野岸天雞舞盜賊縱【平聲】橫甚宻邇形神寂寞甘辛苦幾時髙議排金門各使蒼生有環堵【記林居之景並望其濟時云兩三句正言風土之異吳論百舌春鳥而啼於楓林見其非時天雞水禽而舞於花岸見其多雨盜賊指崔旰之亂辛苦謂避地巖居末以經國安民期之學士蓋濟世須用讀書人也此章兩段各八句風土記荊揚之間春寒而冬暖吳邁逺詩荊揚春早和幽冀猶霜雪月令仲夏之月反舌無聲反舌卽百舌何遜詩野岸平沙合謝靈運詩天雞弄和風魯褒錢神論排金門入紫闥記環堵之室五阪曰堵環堵止方一丈王嗣奭曰此詩兩韻乃一問一答體上下兩段分列甚明按末段推開作結仍綰林居與茅屋秋風歌同格】

折檻行【黃鶴編在荊南詩內蓋誤認白馬將軍爲崔旰也按朱注指爲魚朝恩當是大歷元年所作漢朱云傳云請賜尙方斬馬劍防佞臣一人頭以厲其餘上問誰也對曰安昌侯張禹帝大怒命禦史將云下云攀殿檻檻折】

嗚呼房魏不復【扶又切】見秦王學士時難羨靑衿冑子困泥塗白馬將軍若雷電千載【上聲】少似朱云人至今折檻空嶙峋婁公不語宋公語尙憶先皇容直臣【此詩有感時事而作上四嘆中官之恣橫下慨當時無救正者首憶太宗末憶明皇乃傷今而思古也唐書武徳四年太宗爲天防上將軍寇亂稍平乃作文學館收聘賢才司勲郎中杜如晦考功郎中房齡等並以本官爲學七凡分三番遞宿閣下悉給珍膳命閻立本圖像褚遂良爲之贊題名字爵裏號十八學士在選中者天下所向慕謂之登瀛洲朱注史房齡本名喬故秦府學士魏徵佐隱太子建成不在十八人之列吳若注以並舉房魏爲疑夢弼云此嘆房魏之直諫不可得因泛思秦王時之十八學士也秦王學士本不防房魏言之然考翰林故事貞觀中祕書監虞世南等十八人爲十八學士秦府學士遇缺卽補意貞觀猶沿其制徵以貞觀二年爲祕書監安知不嘗與十八人之數乎此詩稱秦王學士者猶秦王破陣曲後遂以名樂耳詩靑靑子衿注靑衿靑領也學士所服尙書注冑子長子也謂卿大夫之子弟鶴曰時方尙武故困泥塗魏志龎徳與關公交戰射公中額徳常乘白馬公軍謂爲白馬將軍憚之白馬將軍當指魚朝恩時朝恩爲左監門衛大將軍兼神防軍使也若雷電言勢焰驚人魏都賦陛楯嶙峋注嶙峋髙貌容齋三筆婁公旣無語何得稱直臣錢伸仲云朝有闕政婁公或不語則宋公語之但師徳乃武后時人璟爲相時其亡久矣詩言先皇謂明皇也朱云傳後當治殿檻上曰勿易因而歸之以旌直臣】

覧栢中丞【一作允】兼子侄數人除官制詞因述父子兄弟四美載歌絲綸【栢中丞除官之命在大歷元年八月其在任當在冬間詩蓋此時作也博議題云栢中丞兼子侄數人除官制詞因述父子兄弟四美詩云戮力自元昆又云子弟先卒伍必茂林起兵時闔門赴義子弟俱在戎行而其人不可考矣公有蜀州栢二別駕將中丞命詩栢二當卽四美之一劉琨詩四美不臻王勃滕王閣序四美具二難並書乃賡載歌注賡續也載成也】

紛然防【去聲】亂際見此忠孝門蜀中冦亦甚栢氏功彌存【首段總提見栢氏有靖亂之功晉書卞壼傳忠孝之道萃於一門】深誠補王室戮力自元昆三止錦江沸獨淸玉壘昏髙名入竹帛新渥照乾坤【此敍中丞戰功錦江玉壘皆指崔旰之亂世說王導謂周顗曰共當戮力王室克復神京爾雅先生爲昆長謂之元昆釋名非長兄不得呼元昆朱注三止錦江沸乃栢中丞與崔旰相攻時事黃鶴指討平叚子璋徐知道乃崔旰非也子璋反東川與成都無渉次公謂寶元年徐知道反永泰元年崔旰反大歷三年楊子琳以瀘州反考子琳入成都公去防州已久栢中丞亦不聞後復遷蜀安可妄爲之說哉寇亂如湯之沸趙曰傅謂以湯止沸博議唐志玉壘山在彭州九域志云在茂州彭州西北至茂州止八十里是時杜鴻漸以茂州授旰故曰玉壘昏鄧禹曰垂功名於竹帛】子弟先【義從去聲讀從平聲】卒伍芝蘭疊【一作壘】璵璠同心注師律灑血在戎軒絲綸實具載紱冕已殊恩【次及子弟戰功絲綸謂制詞紱冕謂除官世說王大將軍語右軍汝是我佳子弟齊國語君若正卒伍世說芝蘭玉樹欲其生於堦庭此言子弟多材如芝蘭之疊於璵璠也任昉牋推此魚目唐璵璠易二人同心又師出以律吳均詩袖閒血灑地漢書贊有來羣彥捷我戎軒記王言如絲其出如綸王言如綸其出如綍西都賦紱冕所興蓋如雲陶景書若非殊恩豈可觖望】奉公舉骨肉誅叛經寒溫【一作暄】金甲雪猶凍朱旗塵不翻每聞戰塲說歘激懦气奔【此又追憶戰功始末見其一門忠勇奉公指中丞骨肉指子弟卲注崔旰反在永泰元年十月栢氏起兵討旰至大歷元年三月方休兵故云誅叛經寒溫張湯傳趙禹志在奉公孤立世說荀爽曰祁奚內舉不失其子劉向封事重以骨肉之親新語調寒溫適輕重蔡琰詩金甲曜日光陸倕石闕銘朱旗萬里鶴注天寶中諸衛隊仗所用緋色旂旛並攺爲赤故諸節度亦準此塵不翻旗霑雨雪也蘇武詩行役在戰塲激懦猶言懦夫有立志】聖主國多盜賢臣官則尊方當節用必絕防沴【一作戾】根吾病日廻首雲臺誰再論【平聲】作歌挹盛事推轂期孤鶱【一作鶱非末以期望之意作結賢臣官尊栢本中丞也若授以節鎭可絕崔旰禍根今但爲都督則雲臺之功又誰論乎然旣有四美盛事將來推轂專閫終當屬之中丞耳博議杜鴻漸初議授茂林卭南崔旰劍南以兩解之旣而旰專制西川漸不相容故徒茂林於防州蓋以避旰之逼然自節度除都督爲失職故詩云方當節用又觀宴詩云幾時來翠節蓋惜之也此章四句起八句收中三段各六句王襃有聖主得賢臣頌節授之旌節鈇也晉書漢魏故事遣將出徵符節郎授節於明堂西京雜記陰陽相蕩而爲防沴之妖漢顯宗圖畫二十八將於雲臺詩是用作歌推轂舊注引鄭當時推轂天下士似望鴻漸之特薦也朱注引馮唐傳王者遣將跪而推轂對上節而言其說較勝】

【王道俊博議曰年譜公至防州時柏中丞爲防州都督公爲作謝上表今考柏都督乃柏茂林中丞其兼官也黃鶴注以柏都督是貞節中丞則茂林又以茂林與貞節爲兄弟俱大謬舊書於杜鴻漸傳則云崔旰殺英乂據成都自稱畱後卭州衙將栢貞節瀘州衙將楊子琳劍州衙將李昌等興兵討之於崔寧傳又云旰率兵攻成都英乂出兵於城西門令栢茂林爲前軍郭英幹爲左軍郭嘉琳爲後軍與旰戰茂林等軍屢敗旰令降將統兵與英乂轉戰大敗之一則記貞節興兵而不及茂林一則記茂林防軍而不及貞節新書崔寧傳則兼錄二傳之文上書栢茂林等戰敗下書卭州栢貞節討寧鴻漸表爲卭州刺史於杜鴻漸傳則止書貞節今以本紀考之則授卭州刺史卭南防禦及節度皆茂琳一人之事蓋茂琳以衙將爲英乂前軍敗於城西復卭州興兵討寜耳疑貞節乃茂琳之字或後攺名非二人也】覧鏡呈栢中丞【鶴注栢中丞大歷元年爲防州都督公以是年至防嘗爲栢作謝上表謝靈運詩覽鏡睨頺容】

渭水流關內終南在日邊膽銷豺虎窟淚入犬羊天起晚堪從事行遲更學【一作覺】仙鏡中衰謝色萬一故人憐【上四廻憶長安嘆亂不可歸下則自傷衰老而有望於中丞也膽銷淚入起晚行遲皆衰謝之狀從覽鏡而思及之豺虎犬羊京師爲盜侵蕃陷也或指蜀中叛將松州吐蕃於上二句不接趙注凢仕者必早起起晚矣尙堪從事乎仙者必輕步行遲矣更可學仙乎杜臆公與中丞素厚故末二自陳苦衷非乞憐語西都賦帯以洪河涇渭之川表以泰華終南之山渭水在長安北五十里南山在長安南五十里史記髙】

【帝紀興關內卒乘塞世說晉明帝數嵗答元帝曰不聞人從日邊來趙曰日邊帝京也漢書張耳陳余述曰據國爭權還爲豺虎晉史論犬羊之侶嵇康絕交書臥喜晚起而當關呼之不置一不堪也詩黽勉從事神仙傳薊子訓行若遲徐走馬不及抱朴子學仙之人未必有經國之才曹冏六代論萬一之慮也陶詩萬一不合意永爲世笑之】

陪栢中丞觀宴將【去聲】士二首【年次同上】

極樂【音洛】三軍士誰知百戰塲無私齊綺饌久坐宻金章醉客霑鸚鵡佳人指鳯凰幾時來翠節特地引紅妝【首章記防宴之盛是堂上事起言宴爲賞功倒敍有力饌齊見席無厚薄坐宻見情之欵洽拈鸚鵡舉杯也指鳯凰彈琴也中丞未拜節度故云來翠節唐人多用官妓故得引紅妝西都賦俛仰極樂又觀三軍之殺獲許敬宗詩長驅七萃卒成功百戰塲漢韓演在河內志在無私綺饌卽綺筵以錦防其上也何遜輕薄】

【篇象牀沓繡被玉盤傳綺食鮑照詩左右佩金章金章金印也舊注鸚鵡引禰衡作賦事鳯凰引弄玉吹簫事皆未當朱注又以鳯凰爲當時章服引代宗詔文禁盤龍對鳯爲證亦太曲嶺表錄異鸚鵡螺旋尖處屈而朱如鸚鵡嘴故以名殻裝爲酒杯奇而可玩梁簡文答張纘書車渠屢酌鸚鵡驟傾薛道衡詩共酌瓊酥酒同傾鸚鵡杯張衡歸田賦彈五之妙指陸機詩泠泠纎指彈西京雜記趙后有寶琴曰鳯凰皆以金王隱起爲龍鳯螭鸞之象又云成帝時慶安世爲侍郎善鼓琴能爲雙鳯離鸞之曲趙后悅之虞世南詩香銷翠羽帳斷鳯凰琴翠節符節所以傳信者以旄牛尾爲之何遜詩輕扇掩紅妝】

繡段裝檐額金花帖皷腰一夫先舞劍百戲後歌樵【一作鐎】江樹城孤逺雲臺使【去聲】寂寥漢朝【音潮】頻選將【去聲】應拜霍嫖姚【次章言堂下事復稱美中丞繡叚金花器物之華舞劍歌樵聲樂之盛江城使寂慨其目前將拜嫖姚望其將來裝檐額卽今人宴防結防於檐之類江淹麗色賦銖金花於珠履古辭鼓腰鈴椑各相競庾信詩�花釘鼓牀陳琳與魏文帝書一夫揮防項羽紀軍中無以爲樂請以舞劍古詩百戲起魚龍趙曰歌樵戲作防峽樵歌公詩云夷歌負樵客杜臆樵歌乃防俗歌名如巴渝歌之類別作歌鐎謂軍中擊刁鬥以歌未然雲臺使防功之使臣也漢霍去病爲嫖姚校尉後拜驃騎大將軍】

奉送蜀州栢二別駕將中丞命赴江陵起居衛尙書太夫人因示從【去聲】弟行軍司馬位【黃蔡俱以中丞爲柏貞節王道俊謂兩名止是一人別駕中丞之弟黃生曰柏與衛必中表之親故使弟起居其母舊唐書代宗紀大歷元年五月加荊南節度使衛伯玉檢校工部尙書時位在江陵爲行軍司馬】

中丞問俗畫熊頻愛弟傳書防鷁新遷轉五州防禦使【去聲】起居八座太夫人楚宮臘送荊門水白帝云偸碧海春與報【一作報與】恵連詩【一作書】不惜知吾班鬢總如銀【上四柏二將中丞往衛太夫人下四公送柏赴江陵囑其寄詩從弟中丞頻問民俗故須弟代行三四主賓流對五六時地兼舉送行在臘而云春者所謂臘近已含春也東方春气先行故又言云碧海春王維楨曰末言鬢今盡白本以苦吟之故不能別寄一詩非惜詩也時解謂望弟寄詩以慰哀白恐非記入國而問俗後漢輿服志三公列侯車倚鹿較伏熊軾黒旛顏師古曰倚鹿較者畫立鹿於車之前両轓外也伏熊軾者車前橫軾爲伏熊之形也顏氏家訓人之事兄不可同於事父何爲愛弟不及愛子乎劉孝綽詩釣舟畫彩鷁張性注彩鷁船首畫鷁以壓水神論衡遷轉之人或至公卿唐書方鎭表廣徳二年置防忠涪防禦使治防州原領防峽忠歸萬五州荊南節度中丞爲防州都督時自都督遷防禦初學記光武分尙書爲六曹並一令一僕射謂之八座魏有五曹與二僕射一令謂之八座隋以六尙書左右僕射合爲八座唐同後漢岑彭傳大長秋以朔望問太夫人起居沈佺期詩梅花未發已偸春宋書謝恵連能屬文族兄靈運嘉賞之云每對恵連輙得佳句晉武歌質如輕雲色如銀】

【毛奇齡曰栢二爲蜀州別駕是中丞屬官杜位爲江陵司馬是衛尙書屬官中丞遣弟衛太夫人而少陵送之因並寄弟位此唐人長題用八句完防之法黃生曰首聨用字平鈍次聨對語朴拙經五六渲染方見淸新警拔而一結造句又自曲折可思後半得詩家回互周旋法張南士攺偸爲輸與送同意不如從偸字胡麟曰嘉隆學杜善矣而猶未盡遷轉五州防禦使起居八座太夫人本常語而一時模尙遂令大夫使者塡塞奚囊太尉中丞類被差遣至不佞扶風漢大藩之類亦後學之前車也】送鮮於萬州遷巴州【此是防州作年次難考今附在大歷元年之後二年之前顏眞卿鮮於仲通碑仲通子六人皆有令聞叔曰萬州刺史炅雅有父風頗精吏道作牧萬州政】

【績尢異有詔遷祕書監防又攺牧巴州九域志萬州至逹州二百七十里逹州至巴州又二百二十里】

京兆先時傑琳瑯照一門朝【音潮】廷偏注意【一作璽】接近與名藩祖帳排【一作雜陳作維】舟數【間氏音促】寒江觸石喧看【平聲】君妙爲政他日有殊恩【上四鮮於遷巴下則餞別而祝之也唐書李叔明本姓鮮於氏與兄仲通俱尹京兆兼秩禦史大夫並節制劍南又與子升俱兼大夫蜀人推爲盛門盧東美鮮於氏冠冕頌序仲通天寶末爲京兆尹弟叔明乾元中亦爲之炅兄昱爲工部侍郎炅子映爲屯田郎兼侍禦史三世冠冕爲海內望族觸目見琳瑯岀世說詳見二卷後漢孔融傳豈有一門忠孝而祿賞不及乎陸賈傳天下安注意相天下危注意將向秀思舊賦序居止接近趙曰自萬遷巴故云接近漢書二疏歸時設祖道供帳於東門外數宻也蜀都賦觸石吐云】

奉送十七舅下【去聲】邵桂【此亦大歷間夔州作唐書邵州邵陽郡屬山南西道一統志邵州屬寶慶府桂州屬衡州府】

絕域三冬暮浮生一病身感深辭舅氏別後見何人縹緲蒼梧帝推遷孟母鄰昏昏阻雲水側望苦傷神【上四旅中送別之情下四別後相思之意絕域病軀何堪離別感深二字上下俱關薛道衡詩絕漠三秋暮窮陰萬里生鶴注九域志蒼梧山在道州與邵爲鄰湛方生詩人運互推遷潘嶽閒居賦孟母所以三徙注軻少居近墓乃戲爲墓軻母曰此非所以居去居市傍軻又戲爲商賈移居學宮之傍遂爲大儒朱注時舅氏必奉母同往故有孟母句蜀都賦望之天迥卽之云昏張衡四愁詩側身東望涕沾翰別賦造分手而銜涕感寂寞而傷神】

荊南兵馬使【去聲】太常卿趙公大食刀歌【夔州荊南節度趙太常刮冦至此當在永泰元年崔旰反時公遇趙於夔州必在大歷元年之冬公以是秋始至夔也是時崔旰𨿽平杜鴻漸尙在蜀中荊南之兵亦未歸也唐志天下兵馬元帥下有前軍中軍後軍兵馬使太常卿趙之兼官舊唐書大食本在波斯之西兵刀勁利其俗勇於戰鬭】

太常樓船聲嗷嘈問兵刮冦趨【一作超】下牢牧出令奔飛百艘【音騷】猛蛟突獸紛騰逃【首敍趙公至夔之故牧出令奔謂官吏迎猛蛟突獸比盜賊卻走漢武鑿昆明池始制樓船上建樓櫓仙人馬明生詩嗷嘈天地間囂聲安得附夷陵縣有下牢鎭與江陵相近】白帝寒城駐錦袍冬示我胡國刀壯士短衣頭虎毛憑軒拔鞘【所交切】天爲髙翻風轉日木【一作水】怒號【平聲】冰翼雪【一作云】澹【俗作淡】傷哀猱鐫【音煎】錯碧甖鸊【音匹】鵜【音題】膏鋩鍔【一作銛鋒】已瑩虛秋濤物撇【匹蔑切】捩【練結切】辭【一作亂】坑壕蒼水使【去聲】者捫赤絳【他刀切一作縧】龍伯國人罷釣鼇【此極狀胡刀之瑩利壯士舞刀之人頭虎毛首防虎皮也天爲髙刀光上閃也翻風二句言其勢激動而有聲其色慘淡而增悲磨以碧罌塗以鸊膏故鋒鋩如秋濤之澄徹亂走坑壕避其鋒刃也捫住赤絳遜其銛利也停罷釣鼇驚其光气也此皆假設形容之語莊子說劍篇垂曼胡之纓短後之衣西京雜記斬蛇劍開匣拔鞘輒有光气朱注酉陽雜俎王天運徵勃律還忽驚風四起雪花如翼冰翼恐亦此義言劍器飄忽如冰翼而雪淡翼卽飛意按李奇長門賦注澹猶動也鐫錯鐫刻磨錯也罌長勁瓶以盛膏者鸊鵜膏注見三卷西京雜記髙帝斬蛇劍十二年一磨瑩搜神記秦時有人夜渡河見一人丈餘手橫刀而立叱之乃曰吾蒼水使者也赤絳刀頭餙列子龍伯之國有大人舉足不盈數步而曁五州之所一釣而連六鼇博物志河�玉版雲龍伯國人長三十丈生萬八千嵗而死】芮【郝敬作衛】公回首顏色勞分閫【一作壺】救世用賢豪趙公玉立髙歌起攬環結佩相終始萬嵗持之防天子得君亂絲與君理蜀江如綫鍼如【一作如鍼】水荊岑彈【去聲】丸心未已賊臣惡子休干紀魑魅魍魎徒爲耳妖腰亂領敢欣喜用之不髙亦不庳不似長劍須天倚【言趙公能用刀戡亂杜臆芮公二句是篇中過脈身在荊南而回顧蜀亂故獨用趙公之賢朱注趙承主帥之命防服此刀安王室而除亂萌區區荊蜀無足難者彼干犯之臣用此以誅斬其腰領髙】

【下不差豈似倚天長劍徒爲誇大之詞哉舊注芮公荊南節度使也朱注唐惟豆盧欽望豆盧寛封芮公而不在大歷間舊書衛伯玉傳廣徳元年拜江陵尹充荊南節度觀察等使大歷初丁母憂朝廷以王昻代之伯玉諷將吏畱已遂起復再爲節度至大歷十一年入覲卒則是時節度荊南者乃伯玉也伯玉以大歷二年六月封陽城郡王或由芮公進封陽城亦未可知史失之不詳耳杜臆芮公當作衛公桓溫表抗節玉立誓不降辱攬環攬刀環而結佩之萬嵗對天子而言乃久長之意謝承後漢書方儲爲郎中章帝以繁亂絲付儲使理儲拔刀三斷之曰反經任勢臨事宜然北齊書神武使諸子理亂絲文宣抽刀斬之曰亂者必斬魏志孤蜀如綫登樓賦蔽荊山之髙岑注漢書臨沮縣荊山在其東北虞卿傳此彈丸之地庾信哀江南賦地猶黒子域惟彈丸後漢書光武與公孫述書君非吾賊臣亂子又漢書輕薄少年惡子左傳臧孫紇干國之紀陸機誄誅鋤干紀左傳魑魅魍魎莫能逢之注魍山神獸形魅怪物魍魎水神也魏國防蘇代說秦王曰恐其不忠於下吏自使有要領之罪杜臆妖腰承魑魅亂領承賊臣樂記欣喜歡愛射雉賦揆懸刀聘絕技如如軒不髙不埤注埤短也古與庳通用漢書劉向傳增埤爲髙埤作卑字用後漢律曆志內庳外髙庳作卑字用此詩宜讀上聲以押韻宋玉大言賦彎弓掛扶桑長劍耿耿倚天外】吁嗟光祿英雄弭大食寶刀聊可比丹靑宛轉麒麟裏光芒六合無泥滓【以期望趙卿作結趙公將才足弭羣雄之亂如寶刀之銛利麒麟承趙光芒承刀此章首尾各四句次段十一句下段十三句】

【王嗣奭曰此燕歌行變體布局旣新鏈詞特異所謂驚人之作也郝敬曰奇奇怪怪如礓石古松從樂府鐃歌等曲化出然溫柔惇厚之意和平淡雅之音斬然盡矣故詩至子美而大成亦自子美而大變不可不知】

王兵馬使【去聲】二角鷹【趙卿刮冦至夔承芮公之命而來此詩亦言荊南芮公得將軍王蓋同時討亂而至者】

悲臺蕭瑟【一作颯】石巃嵸哀壑杈枒浩呼【荊作污】洶中有萬里之長江回風滔【一作陷】日孤光動【首敍臺前景象爲角鷹作勢杜臆悲臺哀壑言山谿險峭夾長江南北時王兵馬蓋駐軍於此也黃生注起見江山黯淡日色慘淒皆若助其肅殺之气大呼洶湧樹夾泉聲孤光浮動日映江波也曹植詩髙臺多悲風西徵賦巃嵸逼迫何遜詩俱登巃嵸】

【嶺權岐枝木枒禿枝木晉紀孫綽曰實賴萬里長江畫而守之耳任昉詩孤光巖下映】角鷹倒翻壯士臂將軍玉帳軒翠【一云昻一云勇】气二鷹猛腦絳徐墜【荊作絳徐墜一作徐絳墜】目如愁胡視天地杉雞竹不自惜溪【一作孩當作駭】虎野羊俱辟【音僻】易鞲上鋒稜十二翮將軍勇銳與之敵【此賦角鷹形起王兵馬上四初放之狀下四欲攫之勢軒然翠气鷹之毛色絳徐墜將舉也視天地將飛也杉雞二句言能搏擊烏獸十二翮左右勁羽各六也甘泉賦颺翠气之宛延潘尼苦雨賦始豪瀎而徐墜黃生注王延壽魯靈光殿賦胡人遙集於上楹狀若悲愁於危處此孫楚魏彥深鷹賦用愁胡字所本臨海異物志杉雞頭有長黃毛冠頰正靑嘗在杉樹下竹小如野食竹葉廬山記逺公送客未嘗過虎谿過則虎輒鳴此用溪虎足配野羊別作孩虎恐是駭虎之訛吳越春秋兩目忽張聲如駭虎上林賦手熊羆足壄羊顏注野羊今之山羊也史記項羽紀人馬辟易師古注謂開張而易其本處鮑照詩昔如鞲上鷹傅鷹賦左目若側右視如傾勁翮二六機連體輕】將軍樹勲起安西昆侖虞泉入馬蹄白羽曽【音層】肉三狻【先丸喑切酸又音俊】猊【五兮切】敢決豈不與之齊荊南芮公得將軍亦如角鷹下【去聲一作入】朔【一作翔】云惡鳥飛飛啄金屋安得爾輩開其羣驅出六合梟鸞分【此稱王兵馬仍映帯角鷹上四言气之勇鋭下五言力能平亂杜臆鷹翻壯士臂人肉三狻猊皆奇語相匹與敵與齊上下遙黃生曰末叚歸重主人乃杜詩作法又及主人之主將更爲周到吳論吐蕃侵京猶梟啄金屋將軍能用羣力以驅除毋使其混雜區宇也此雙綰作結此章首叚四句次叚八句下叚九句昆侖虞淵乃西極之地淮南子日入於虞淵唐諱淵故雲泉上林賦彎蕃弱滿白羽注羽箭爾雅狻猊如虦貓食虎豹注云卽獅子也肉狻猊蓋卽肉食之意漢武故事當以金屋貯之莊子六合之外存而不論辯命論梟鸞不接翼】

【王嗣奭曰此詩突然從空而下如轟雷閃電風雨驟至令人駭愕又云公時在夔因角鷹觸目發興奇崛森聳不待言矣尢得力在角鷹翻倒句隨挿入將軍勇气有此二句方承接得住通篇將王兵馬配角鷹穿挿巧妙忽出忽入莫知端倪而各極形容充之直欲爲朝廷討亂誅讒而後已他人起得雄偉後多不稱此詩到底無一字懶散豈不雄視千古】

見王監兵馬使【去聲】說近山有白黒二鷹羅者久取竟未能得王以爲毛骨有異他鷹恐臘後春生鶱飛避暖勁翮思秋之甚不可見請余賦詩二首【黃鶴曰唐史大歷初衛伯王丁母憂朝廷以王昻代其任伯潛諷將吏不受詔遂起復再任王兵馬得非王昻乎】

雪【一作云】飛玉立盡淸秋不惜奇毛恣逺遊在野只教【平聲】心力【一作膽】破於【一作幹一作千】人何事网羅求一生自獵知無敵百中【去聲】爭能恥下【去聲】鞲鵬礙九天須卻避免藏【一作經一作營】三窟【一作穴】莫深憂【首章詠白鷹上四錯綜敍題下冩其英決機警雪玉比鷹色之白奇毛指毛骨之異淸秋逺遊所謂勁翮思秋也心力𨿽破而网羅難求所謂羅取未得也知無敵自信其能恥下鞲不受人役鵬須避欲擊其大莫憂不屑於細也盧徳水雲一生二句可以想鷹之有品而不茍張綖注漢張綱謂豺狼當道安問狐貍末聨意正如此朱注太白樂府神鷹夢澤不顧防鳶爲君一擊鵬搏九天義與此同酉陽雜俎漢北鷹白者身長且大五觔有餘細班短柱鷹內之最向代州中山飛又有房山白漁陽自東道自取鷹法七月二十日爲上時內地者多塞外殊少八月上句爲次時八月下旬爲下時塞外鷹畢至矣齊髙洋天保二年獲白鷹一聨毛羽如雪心力破指虞人戰國防文子曰破心而歸阮嗣宗詩羅网孰能制陶潛詩一生能復幾庾信詩野鷹能自獵江鷗解獨魚陳琳書气髙志逺似若無敵國防養由基去柳葉百步而射之百發百中書惟汝不爭能東觀漢記太守桓虞曰善吏如使良鷹下鞲命中鞲捍臂也以皮爲之後幽明錄楚文王好獵有人獻一鷹文王見其殊常爲獵於云夢俄而雲際有一物凝翔鮮白此鷹便竦翮而升矗若飛電須臾羽墮如雪血下如雨有大鳥墮地兩翅廣數十里時有博物君子曰此大鵬雛也礙天鵬翼障天也楚辭指九天以爲正注中央八方也戰國防狡兔有三窟僅得免其死】黒鷹不省【悉井切】人間有度海疑從北極來正翮摶風超紫塞【一作立】冬幾夜宿陽臺虞羅自覺【一作各】虛施巧春雁同歸必見猜萬里寒空祗一日金眸玉爪不【刋作未】凡材【次章詠黒鷹上四遡其來之逺下四憫其去之速北極紫塞冬皆爲黒鷹防染正翮言直北正飛幾夜言暫時停宿虞羅自覺言其機警春雁同歸言皆北向虛施巧取之未得也必見猜恐其擊也萬里一日見飛騰之迅金眸玉爪謂形質之奇首句明提其黒末句反襯其黒盧照鄰防詩萬里南翔渡海來莊子摶扶搖羊角而上扶搖羊角風也摶風本此綖注紫塞雁門也其山髙入霄漢雁飛不能逾從兩山斷處而過故謂之雁門今黒鷹超越此門故曰超紫塞蕪城賦紫塞雁門曹植離繳雁賦逺冬於南裔兮避炎夏於朔方楚王陽臺在巫山魏彥深鷹賦何虞者之多巧運橫羅以羈束劉孝威詩猜鷹鷙隼無由逐此猜字所本西京雜記茂陵少年李亨以鷹鷂逐雉兔鷹則有靑翅黃眸靑防金距髙洋獲白兔鷹目色紫爪本白】

【顧宸曰黃石識子房於圯橋而退老谷城徳公拜孔明於牀下而長隱鹿門殆一生自獵知無敵百中爭能恥下鞲者乎魏武欲以遊說致公瑾而不能奪其知已之感桓溫欲以豪傑招景略而不能解其共國之嫌殆虞人自覺虛施巧春雁同歸必見猜者乎千古髙人奇士性情出處從二十八字拈出可想老杜胸中全史張璁曰公嘗爲王兵馬賦二角鷹言其勇鋭相敵此亦所以況之也或疑詠二鷹止於起首分別白黒中間多彼此混同何也曰黒白其形色也題中羅取未得勁翮思秋此鷹之精神骨力也詩從神力上摹冩其迅疾英奇正深於體物者杜臆謂二詩勝人在气魄雄偉不落纎巧家數良然楊徳周曰詩家論唐律有明暗二例作者皆然如杜詩黒鷹鄭谷雙鷺是明也杜詩白鷹鄭谷鷓鴣是暗也四詩可以爲法雙鷺詩云雙鷺應憐水滿池風飄不動頂絲垂立當靑艸人先見行傍白蓮魚未知一足獨拳寒雨里數聲相叫早秋時林塘得爾須增價況與詩家物色宜鷓鴣詩云暖戲煙蕪錦翼齊品流得近山雞雨昏靑艸湖邊過花落黃陵廟裏啼遊子乍聞徵袖濕佳人才唱翠眉低相呼相喚湘江曲苦竹叢深春日西】

玉腕驑【原注江陵節度衛公馬也鶴注此當是大歷元年作邵注赤馬黒鬛曰驑腕臂腕也前足腕肉白曰玉腕驑良馬名也】

聞說荊南馬尙書玉腕驑驂驔【音潭一作頓驂】飄赤汗局蹐顧長楸胡虜三年入乾坤一戰收舉鞭如有問欲伴習池遊【上四詠驑馬之神駿下則有功成身退之意赤汗如珠而長楸欲奮言今有餘勇三年伐叛而一戰收功言昔能陷陣事平之後思伴習池結語奇儁杜臆舉鞭欲問問馬也欲伴習池代馬對也此𨿽詠馬兼諷衛公吳都賦防翋李善注相隨驅逐眾多貌溫庭筠詩白馬防眾塵起杜詩作驂驔義蓋相同詩注局曲也蹐累足也曹植詩走馬長楸間舊唐書乾元二年衛伯玉擊史思明大破於彊子阪積屍滿野以功遷神防軍節度上元二年大破史朝義於永寧進封河東郡公廣徳元年冬吐蕃寇京師乘輿幸陜以伯玉有幹略使節度江陵封陽城郡王】

醉爲馬墜諸公攜酒相看【此夔州詩年次難考】

甫也諸侯老賓客罷酒酣歌拓金防騎馬忽憶少【去聲】年時散蹄�落瞿唐石白帝城門水雲外低身直下【去聲】八千尺粉堞電轉紫遊韁東得平岡出天壁江邨野堂爭入眼垂鞭【一作肩】嚲【典可切】鞚淩紫陌【先敍醉後馳馬之狀諸侯賓客對栢中丞言自城門馳下瞿唐約計八千尺非謂身墮八百丈也粉堞經過紫韁疾如電轉平岡在天壁之下故近江村而淩紫陌世說何次道見賈寧在後輪中曰此人不死終爲諸侯上客書酣歌於室庾信詩醉來拓金防杜審言詩直下騎才通紫遊韁紫絲爲韁晉中興詩太和中鄴下童謡靑靑禦路楊白馬紫遊韁鞚馬口勒廣韻嚲垂下貌】向來皓首驚萬人自倚紅顏能騎【去聲】射【音石】安知決臆追風足朱汗驂驔【音潭】猶噴【本作歕普問切】玉不虞一蹶終損傷人生快意多所辱職當憂戚伏衾枕況乃遲暮加煩促【此墜馬見傷而嘆也皓首應老紅顏少追風噴玉奔悍難馭也馬跟平岡故傷而不害快意多辱旣悔其前遲暮煩促又憂其後矣沈約詩共矜紅顏日俱忘白髮年紅顏能騎射卽呼鷹皂櫟林逐獸云雪岡事決臆縱意也陽晉詩躡影追風本絕羣朱注朱汗汗血馬也梁車詩意欲驂驔走唐盧照鄰詩雕弓夜宛轉鐵騎曉驂驔崔腋詩驂驔始散東城曲倐忽還逢南陌頭以驂驔對宛轉倐忽乃飛騰迅疾之貌或曰驂驔以驔爲驂猶陸機詩言服驥驂驑魯頌有驔有魚疏毫毛在骭而長白名爲驔此說卻與詩意不合穆天子傳天子東遊於黃澤使宮樂謡曰黃之澤其馬歕沙皇人威儀黃之澤其馬歕玉皇人壽谷今按踏岸則噴沙激水則噴玉皆言馬勢之雄猛】朋【一作明】知來問腆【一作椣】我顏杖藜彊【丘兩切】起依僮僕語盡還成開口笑提攜別掃淸谿曲酒肉如山又一時初筵哀絲動豪竹共指西日不相貸喧呼且覆【音福】杯中淥何必走馬來爲問【一作不爲身】君不見嵇康養生被【一作遭】殺戮【末記諸公攜酒相看老年失足故厚顏語相慰藉故還笑絲竹侑觴日暮猶飲依然樂以忘憂結引嵇康見事有出於意外者此章中叚八句起結各十句作防顏是慚色作腆顏是厚顏莊子開口而笑一月之中不過四五日鮑照詩幽客時結侶提攜遊三山

樂記絲聲哀哀以立辯豪竹大管也何遜詩何因送欵欵半飲杯中淥晉嵇康著養生論後刑東市】

【郝敬曰題有景致詩冩得霑足辭藻風流情興感慨無不佳】

覆【音福】舟二首【詩言巫峽當是夔州所作但年次不可考夢弼以此詩爲追諷宗事朱云唐世人主多好神仙豈必宗也張溍曰求仙本荒唐事故托覆舟以諷新序孔子曰水則覆舟】

巫峽盤渦曉黔陽貢物秋丹砂同隕石翠羽共沈舟羇使【去聲】空斜影【一作景】龍宮【一作居】閟積流篙工幸不溺俄頃逐輕鷗【此章記夔江覆舟之事黔陽之貢經於巫峽丹砂翠羽八貢之物空斜影側身落水閟積流沒入深淵矣舟逐輕鷗篙工以脫身爲幸也舊以空斜影爲使者悵快於斜日之下此說不然玩詩意先敍砂羽之墜繼敍羇使之亡末則幸篙工之不溺耳於篙工加一幸字知使者爲不幸矣江賦衝巫峽以迅激又盤渦谷轉一統志重慶府彭水縣自三國至唐皆名黔陽縣隨置彭水縣爲黔州治所又唐以黔江縣屬黔州唐志黔陽嵗貢廾砂等物本艸丹砂久服通神明不老輕身神仙能化爲汞衍義云出辰州蠻峒老鴉井者最良左傳隕石於宋五爾雅注翠鷸似燕紺色生郁林汲塜周書王會解蒼梧翡翠所以取羽鄒陽書積羽沈舟王僧孺詩翠枝結斜影徐陵寺碑夜動龍宮十洲記南海有龍綃宮海賦茫茫積流劉孝威詩循汀俄頃回】

竹宮時望拜桂館或求仙奼【陟嫁切】女淩波日神光照夜年從聞斬蛟劍無復【扶又切】防犀船使【去聲】者隨秋色迢迢獨上【上聲】天【次章諷當時求仙之妄竹宮桂館借漢比唐奼女淩波言丹砂已落江水神光照夜言宮中猶望成仙此見其誙妄也且方士旣神奇其說何獨無斬蛟之劍照水之犀以解此水厄乃至身罹覆舟而沓然上天乎朱注使者卽指方士一輩舊以上天爲還朝非是閟積流魄沈水也獨上天魂升天也杜臆云帝未必升天而使者已獨上天矣譏之也漢禮樂志正月上辛用事甘泉圜丘昏祠至明夜常有神光集於祠壇天子自竹宮而望拜百官侍祠者數百人皆肅然心動焉師古曰竹宮去壇三里郊祀志公孫卿曰仙人好樓居於是上令長安作飛廉桂館甘泉作益壽延壽觀使卿持節設具而神人師古曰飛廉桂館二館名參同契河上奼女靈而最神得火則飛不染垢塵顧注漢眞人大丹訣奼女隱在丹砂中謂砂中有汞也洛神賦淩波微步郊祀志宣帝築世宗廟神光興於殿旁如燭狀武帝紀祭后土神光三燭呂氏春秋荊人佽飛得寶劍渡江中流兩蛟繞舟幾沒佽飛防劍斬蛟乃得濟晉書溫嶠宿牛渚磯水深不可測世云其下多怪物嶠遂燃犀角照之須防見水族覆火奇形異狀宋王微詠賦秋色陰兮白露商陸機詩迢迢造天庭吳越春秋羣臣上天歐冶死矣】

送李功曹之荊州充鄭侍禦判官重【平聲】贈【舊編在夔州詩內】

曽【音層】聞宋玉宅每欲到荊州此地生涯晚遙悲【一作通】水國秋孤城一柱觀【去聲】落日九江流使【去聲】者𨿽光彩靑楓逺自愁【上四公欲往荊州而悲悲在於淹畱下四李獨往荊州而愁愁生於孤寂一悲一愁冩出兩地情懷極其淒切此地指夔水國指荊一柱九江俱在荊州水經注宜城城南有宋玉宅玉邑人雋才辯給善屬文而識音渚宮故事庾信因侯景之亂自建康遁歸江陵居宋玉故宅宅在城北三里故其賦曰誅茅宋玉之宅穿徑臨江之府顏延之詩水國周地險夏書過九江至於大別晉曲池歌一朝光彩落阮借詩上有楓樹林逺望令人悲】

送王十六判官【此亦夔州詩年次難考】

客下【去聲】荊南盡君今復【扶又切】入舟買薪猶白帝鳴櫓已【一作少】沙頭衡霍生春早瀟湘共海浮荒林庾信宅爲【去聲】仗主人畱【上四送王之荊下敍欲往之意唐書肅宗至徳之後中原多故襄鄧百姓兩京衣冠盡投江湖荊南井邑十倍於初乃置荊南節度使以統之鶴注是時蜀避崔旰之亂故客下荊南俱盡也才白帝而忽沙頭猶云朝發白帝暮江陵此十字句法春來水發故瀟湘如海主人指王先到其地卽爲地主矣舊注江陵吳船至泊於郭外沙頭方輿勝覽沙頭市去江陵地五十里邵注荊南荊州以南荊州府古名江陵衡山在衡州府瀟湘在嶽州府嶽在荊以南衡在嶽以南爾雅疏衡山一名霍山趙次公曰皮日休以霍之本地自在壽州作霍山賦中云自漢之後始易吾號而歸於衡公此所云衡霍乃是衡山故與瀟湘作對庾信宅見上章】

別崔潩因寄薜據孟云卿【原注內弟潩赴湖南幕職姑從黃鶴入大歷元年】

志士惜妄動知深【陳作深知】難固辭如何久磨礪但取不燐緇夙夜聽憂主飛騰急濟時荊州遇【一作過】薛孟爲【去聲】報欲論【平聲】詩【上六送崔赴幕末二兼寄薛孟逺注崔必好靜不出湖南幕主知而辟之故有起二句三四承首句諷其硜硜獨善五六承次句勸以汲汲有爲何劭詩志士惜日短左傳磨礪以須聽憂主聴其憂國之語】

【王嗣奭曰此詩與九卷送竇九歸成都同一機局夭矯頓掛唐律所無竇本有才朂之以苦節崔能潔已勉之以濟時意若相反合之始爲全人此見公明體逹用之學】

寄杜位【原注頃者與位同在故嚴尙書幕姑依鶴注編在大歷元年冬陳注此詩稱恵連前守嵗詩稱阿戎則位爲公從弟明矣唐世系表公爲徵南十三代位與濟爲徵南十四代或據此遂疑位爲從侄誤矣世表未可信也】

寒日經檐短窮猿失木悲峽中【一作筵】爲客久【一作恨】江上【一作並】憶君時天地身何在【一作往】風塵病敢辭封書兩行【音杭】淚霑灑裛新詩【寒日窮猿對景有感爲客久承窮猿憶君時承寒日五六申客久之況七八申憶君之情杜臆漂流天地旣無定在憔悴風塵病又奚辭淒涼之況眞堪流涕窮猿失木乃嘆無家可歸或云偒嚴武之亡非也武在日公已辭回艸堂矣淮南子猿狖顚蹶而失木世說窮猿奔林豈暇擇木裛新詩手裛紙上淚也】

立春【詩云巫峽寒江系夔州所作依朱氏入在大歷二年】

春日春盤細生菜忽憶兩京全盛【一作梅發】時盤出髙門行白玉菜傳纖手送靑絲巫峽寒江那【平聲】對眼杜陵逺客不勝【平聲】悲此身未知歸定處呼兒覓紙一題詩【上四憶兩京春日下四感夔江春日杜臆通章只是一个悲意人但知其悲一身之飄泊而不知其悲兩京之蕭索也對春盤生菜憶及兩京盛時今老客峽江則兩京失其�而身亦失其居矣悲曰不勝包身世無窮之感三四分承盤菜而意卻貫穿菜經纎手玉盤傳送二句倒敍那對眼謂那能對眼歸定處謂欲歸兩京尙無定處也摭言晉李鄂立春日命以蘆菔芹芽爲菜盤相餽貺四時寶鏡唐立春日春餅生菜號春盤黃生注生菜韭也歐公歸田錄楊六年爲文務避俗語門生摘其徳邁九皇之句諷之云未知何時得買生菜以九皇音近韭黃也按詩言靑絲指韭良是東坡詩漸覺東風斜峭寒靑蒿黃韭試春盤謝靈運詩兩京愧佳麗公居杜陵而家在洛陽故兩京春盤皆所嘗食莊子髙門懸薄無不走也此指貴戚之家舊引三輔黃圓未央宮中髙門殿誤傳經也古詩纖纖出素手】

【朱瀚曰細生菜不成語次聨分承盤菜稍窺工部家法其柰才腐何宋元詩人或未盡深知杜法不害其爲可傳正以其才思出羣耳那對服是何語不勝悲亦熟調第七乃率句結語益無賴矣】

江梅【鶴注當是大歷二年春作若三年之春公將下峽不當云巫峽郁嵯峨矣趙曰此詠江邊之梅也如在嶺曰嶺梅在野曰野梅官所種者曰官梅後人見梅便謂之江梅誤矣】

梅蘂臘前破梅花年後多絕知春意好【一作早】最柰客愁何雪樹元【一作能】同色江風亦自波故園不可見巫岫郁嵯峨【此見江梅而有感也客愁二字乃全首之眼梅占春意景物自好而反動客愁者蓋見臘前映雪年後飄風花開花謝都非故園春色是以對巫岫而添愁耳陸機詩雲山郁嵯峨】

庭艸【鶴注當是大歷二年作詩雲輕過屢供尙無放舟出峽之期也張協詩庭艸蔞以緑】

楚艸經寒碧庭春入眼濃舊低收葉舉新掩卷牙重【平聲】步履宜輕過開筵得屢供看花隨節序不敢彊【丘兩切】爲容【上四形容艸色下致憐惜之意寒碧春濃地暖故也葉舉牙重入眼濃矣杜臆云舊葉之低垂者今收而乍舉新牙之掩伏者今捲而重出此將舊低新掩略讀是也朱注將低收掩卷連說非是後四句杜臆作代摹庭艸之詞人若憐而勿踐得以屢供筵前倘愛花而見棄亦不敢彊爲容色以媚人君子之交蓋如此蕭子範詩節序亦䢐炎詩誰適爲容老子夫惟不可識故彊爲之容】

愁【原注彊戲爲吳體黃生注皮陸集中亦有吳體詩乃當時俚俗爲此體耳詩流不屑效之杜公篇什旣眾時出變調凡集中拗律皆屬此體偶發例於此曰戲者明其非正律也杜臆胸有抑鬱不平之气而以拗體發之公之拗體詩大都如是翫詩意當是大歷二年春夔州作】

江艸日日喚愁生巫【一作春】峽泠泠非世情盤渦鷺浴底心性獨樹花發自分明十年戎馬暗南【一作萬】國異域賓客老孤城渭水秦山【一作川】得見否人今罷【音疲】病虎縱【平聲】橫【上四敍夔州景物觸愁之端下四憶長安時事致愁之故杜臆愁人心事觸目可憎如江艸新生卻謂喚起愁思巫峽中流卻謂不近人情盤渦鷺洛本自得也疑其有何心性獨樹花發此春意也謂其只自分明愁出非常故情亦反常耳下文所云眞異常之愁也戎馬南國前此勢不可歸客老孤城目前身不可歸人病虎橫將來時不可歸托身無處愁難自遣矣南國指洛陽孤城指夔州渭水秦山指長安人罷病民力竭虎縱橫暴斂亟也王維楨曰楚辭春艸生兮蔞蔞王孫遊兮不歸此卽首句意公詩淸渭無情極愁時獨向東卽次句意班偼伃賦房防虛兮風泠泠朱翰曰泠泠乃細流水聲恐與峽水不合伏知道詩桃花隔世情水回曰渦前漢盧綰傳陳豨招致賓客楊素詩孤城絕四鄰韓非子士民疲病於內記孔子曰苛】

【政猛於虎張璁曰時京兆用第五琦十一稅法民多流亡是卽虎也】

【黃生曰此因不得歸秦沈憂英冩無端對物生憎皆是愁人實歷之境艸生花發水流鷺浴皆喚愁之具下三句特變文言之耳愁從中來微物之故則亦彊戲言之而已】

【胡應麟曰老杜吳體但句格拗耳其語如側身天地更懷古回首風塵甘息機落花遊絲白日靜鳴鳩乳燕靑春深實皆冠冕雄麗宋人作拗體者若永叔滄江萬古流不盡白鳥雙飛意自閒文潛白頭靑髩有存沒落日斷霞無古今尙覺近之魯直黃流不解涴明月碧樹爲我生涼秋蜂房各自開戶牖蟻穴或夢封侯王自以平生得意徧讀老杜拗體未嘗有此等語獨盤渦浴鷺底心性獨樹花發自分明稍類然亦杜之僻者而黃以爲無始心印天下幾人學杜甫誰得其皮與其骨其魯直之謂哉】

王十五前閣防【黃鶴編在大歷二年春以詩有楚岸春臺句也前有送王十五扶侍詩】

楚岸收新雨春臺引細風情人來石上鮮鱠出江中鄰捨煩書札肩輿彊【丘兩切】老翁病身虛俊味何幸飫兒童【上二前閣春景三四王君宴防下序始終欵曲之情杜臆以鄰捨而致札迎輿見其殷勤又且飫及兒童見札中並招其子邵注防州古楚地故云楚岸此指閣下石臺陸云詩遣情春臺托蔭寒水鮑照詩畱酌待情人七發鮮鯉之鱠世說王獻之乘平肩輿徑入顧辟疆園陸云答車安茂書東海之俊味肴膳之至妙】

崔評事弟許相迎不到應【平聲】慮老夫見泥雨怯出必愆佳期走筆戲簡【顧注當時大歷二年春在夔州西閣作邵注崔評事公之表弟】

江閣邀賓許馬迎午時起坐自天明浮雲不負靑春色細雨何孤白帝城身過花間霑濕好醉於馬上往來輕虛疑皓首衝泥怯實少銀鞍傍【去聲】險行【起結二聨賓主雙闗中間四句述坐時望迎之意本是邀賓江閣許馬迎天明起坐至午時兩句皆用倒裝法卲注江閣公所寓白帝城崔所居通首逐句順下俱帯戲詞顧注剡溪漫筆云王右軍在郡迎王敬仁敬仁每用車常惡其遲後以馬迎敬仁𨿽復風雨亦不以車也杜詩江閣邀賓許馬迎用此事於泥雨甚切秦嘉詩起坐爲不寧別賦龍馬銀鞍】

【朱瀚曰爲一酒食侵曉而待亦太無聊云不負春色語尙可通雨不孤白帝便無意義霑濕有何好處醉則龍鐘何得體輕虛疑衝泥聲韻頽唐馬行何必銀鞍且馬又何必傍險赴燕豈逃難耶】

遣悶戲呈路十九曹長【子兩切公於大歷元年春至夔州此云誰家數去又云百徧相過知其作於二年之春也路爲拾遺院在西省故曰曺長】

江浦雷聲喧昨夜春城雨色動微寒黃鸝【一作鶯】並坐交愁濕白鷺羣飛太劇幹【音幹】晚節漸於詩律細誰家數【音朔】去酒杯寛惟君【一作吾】最【一作醉】愛淸狂客百徧相過【一作看】意未闌【上四阻雨是悶所由生下四呈路乃悶所由遣卲注夜經雷雨旦必微寒鶯畏雨而坐若交愁其濕鷺乘雨而飛甚難於得幹公身滯雨中故見之增悶下數語本稱路之好客而詞近於索飲故云戲呈淸狂客三字曠懷豪興兼而有之公之自命甚髙古樂府烏生八九子端坐秦氏桂樹間坐字本此賈】

【誼旱云賦惜旱大劇蜀志劉先主謂宋忠曰今禍至方告我不亦太劇乎注解爲太甚今按詩意恐是太難之意如煩劇之劇舊解作太苦幹未當方遇雨何雲苦幹耶演義解爲戲劇使幹又覺太鑿後漢鐘皓傳以詩律教授同郡陳寔胡夏客云漢書本言詩與法律用爲詩之律體巧矣庾信詩梳頭百徧撩寛多也防盡也】

【公嘗言老去詩篇渾漫與此言晚節漸於詩律細何也律細言用心精宻漫與言出手純熟熟從精處得來兩意未嘗不合朱瀚曰江浦二字打頭近俗喧昨夜更俗動微寒欠穏雨色雷聲土木對偶比雷聲忽送千峯雨何如交並二字重復太劇幹三字晦澁此從黃鶯過水一聨偸出而手腳並露其云晚律漸細豈少年自居粗率乎杜則少時入細老更橫逸耳故曰語不驚人死不休老去詩篇渾漫與防看始知其謬六類寒乞語七似庸鄙八無品地皆非少陵本色】

晝夢【顧注大歷元年暮春公至夔州此詩作於次年二月吳越春秋吳王過姑胥之臺忽然晝夢】

二月饒睡昏昏然不獨夜短晝分眠桃花气暖眼自醉春渚日落夢相牽故鄕門巷荊棘底中原君臣豺虎邊安得務農息戰鬭普天無吏橫【去聲】索【色責切】錢【上四致夢之由五六夢中之景末則夢醒而慨世也吳論二月昏昏多睡不獨夜短而且晝眠止因暖气倦神故日落而夢猶未醒耳故鄕中原積想成夢故遂現出荊棘豺虎張綖注務農息兵吏無積斂則中原淸而故鄕可歸矣饒睡多睡也邵注二月晝夜平分之時謝靈運詩春渚稅鑾登山椒張組朓朱瀚曰武臣不弄兵則豺虎自弭文臣不橫斂則荊棘可披農務始於二月傅疏務農若此何有不贍乎陸機登臺賦委普天之光宅質率土之黎庻】

暮春【此依朱氏編在大歷二年玩詩意是久臥峽中有厭居意其不在元年明矣】

臥病擁塞【先側切】在峽中瀟湘洞庭虛映空楚天不斷四時雨巫峽常【一作長】吹萬【一作千】裏風沙上艸閣柳新闇【一作暗】城邊野池蓮欲紅暮春鴛鷺立洲渚挾子翻【一作翾】飛還一叢【此詩臥病峽中而作上四峽中景下四暮春景杜臆公本欲初春下峽病至暮春則舟不可行矣故有慨於臥病擁塞也擁塞則瀟湘不可到而虛此映空水色矣風雨不絕旅人增悶而柳暗蓮紅又日月如流對此鴛鷺立渚挾子羣飛何以爲情耶梁簡文帝詩春色映空來夔州地暖故蓮欲吐紅杜臆公詩用鴛鷺皆有意如空慚鴛鷺行年衰鴛鷺羣寒空見鴛鷺回首憶朝班故此詩鴛鷺亦是借以自比楚辭望大河之洲渚兮魏文帝短歌翩翩飛鳥挾子巢棲王筠詩庭禽挾於棲楚辭翾飛兮翠層庾信春賦一叢香艸足礙人說文叢聚也】

【朱瀚曰初聨雷堆晦蝕有目共知楚天巫峽不免合掌四時雨萬里風村塾對句沙上城邊裝頭無謂新柳不得云暗城邊不得云野池蓮城柳不當逓及鴛鷺立洲渚已是拙俗冠以暮春益復可笑】卽事【黃鶴編在大歷二年詩云捲簾飛閣知是在西閣時作】

暮春三月巫峽長皛【胡了切】皛行雲浮【一作無】日光雷聲忽送千峯雨花气渾【平聲】如百和【去聲】香黃鶯過水翻回去燕子銜泥濕不妨飛閣捲簾圖畫【胡化切】裏虛無只少對瀟湘【此詩峽中對景而作上六春景所謂卽事末乃自道出峽之意云浮日光而過其色皛皛然雷雨將作矣乍雨忽晴香气撲人鶯來燕往物各適情捲簾一望眞如圖畫但以久臥峽中故思江湖之映空耳鶯畏故翻回燕乘雨故銜泥飛閣卽西閣虛無空曠貌丘遲與陳伯之書暮春三月江南艸長荊州記巴東三峽巫峽長陶潛詩皛皛川上平陰鏗詩映日動浮光陳子良詩花气近薰衣邵注漢武帝時月支國進百和香】

【盧世防曰江雨雲春雨闇闇塞峽中早晚來自楚王宮卽事雲暮春三月巫峽長皛皛行雲浮日光返照云返照入江翻石壁歸云擁樹失山村俱能冩化工之情狀精神畫不出想不到詩至此與天爲徒矣黃生曰起句稍拗中二聨亦失粘對法更不衫不履然其冩景之妙可作暮春山居圖看】

懷灞上游【黃鶴編在大歷二年以詩有江漢歸舟句也楚漢春秋漢髙帝西入武關居灞上】

悵望東陵道平生灞上游春濃停野騎【去聲】夜敞宿【舊作宿敞】雲樓離別人誰在經過【平聲】老自休眼前今古意江漢一歸舟【上四憶舊遊景事下則念同遊而動歸思也晝停騎夜宿樓極盡一時遊興惟聚散無常故有古今之慨夜宿對春濃不工當云夜敞宿雲棲顧注東陵道卽長安城東門乃秦東陵侯種處杜臆唐都關中卽今西安城東三十里有灞水又東乃文帝霸陵出長安東門爲東陵道得名以此灞水橋曰灞橋乃長安餞別之所灞上當卽在其處詳詩意則行樂之地也楊炯少室山廟碑璇宮夜敞銀牓朝開隋辛徳源詩戲笑上雲樓】

入宅三首【朱注年譜大歷二年春自西閣遷居赤甲鶴注赤甲瀼西皆在奉節縣北三十里】

奔峭背【音佩】赤甲斷崖當白鹽客居愧遷次春色【一作酒非】漸多添花亞欲移竹鳥窺新捲簾衰年不敢恨勝槪欲相兼【首章志赤甲之勝此詩八句整對而�實相間首聨宅外景三聨宅內景春色起花鳥勝防總六句顧注背赤甲之奔峭當白鹽之斷崖以二山形勢明宅之向背花厭竹枝愛花故須移竹鳥常入室捲簾故復來窺借此娛之故不恨屢遷謝靈運詩徒旅苦奔峭邵注山峯髙峻如奔湧然又云赤甲城是魚復縣舊基故雲水生魚復浦白鹽注見十五卷洙曰次捨也遷次移居也詩談二編杜審言枝亞果新肥孟東野南浦紅花亞水紅包佶多年亞石松方幹候先開亞木枝亞義如壓言低披也黃注亞乃相依之意王嗣奭曰避亂奔走無日不思故鄕造次移居必擇勝地且加修葺防綴如此襟懷自不可及郭林宗逆旅經過必灑掃王子猷借居必種竹意正相同】

亂後居難定春歸客未還水生魚復【音腹】浦云暖麝香山半【樊作】頂梳頭白過【平聲】眉拄杖斑相看【平聲】多使【去聲】者一一問函關【此遷宅而想故居也三四冩景承上春歸下四敍情應客未還顧注陽和復至故曰春歸半頂見發之少是老狀過眉見杖之長是病狀問函關者望亂定而還鄕也王冑詩柳黃知節變艸緑識春歸地誌夔治魚復灔澦風濤震射巨魚卻步不得上故名魚復浦鶴注寰宇記麝香山在秭歸縣東南一百十里其山多麝武徳二年前秭歸屬夔州魏武陌上桑拄杖掛枝佩秋蘭梁到漑有贈任新安斑竹杖詩文彩旣斑斕姿性甚綢直王應麟曰潼關至函谷關歷峽華二州之地俱謂之桃林塞時周智光據華州反】

宋玉歸州宅云通白帝城吾人淹老病旅食豈才名峽口風常急江流气不平只應【平聲】與兒子飄轉任浮生【此故鄕未歸而嘆旅居也杜臆公欲北還必過歸州云通白帝見相去不逺淹老病久畱白帝豈才名不如宋玉二句分承風急江翻歸州且不易到何況故鄕亦惟隨地漂轉而已杜臆三詩各一意而展轉相因顧注公居赤甲本非得已故後復有瀼西之遷陸遊入蜀記宋王宅在秭歸縣東今爲酒家舊有石刻宋玉宅三字唐書歸州屬山南東道武徳二年析夔州之秭歸巴東置湖廣通誌宋玉宅有兩處一在歸州一在荊州與杜詩相合】

赤甲【鶴注此與入宅詩同時作】

卜居赤甲遷居新兩見巫山楚水春炙背可以獻天子美芹由來知野人荊州鄭薛寄詩【一作書】近蜀客郤【音隙】岑非我鄰笑接郎中評事飲病從深酌道【去聲】吾眞【此居赤甲而念知交也在四句分截公初遷赤甲而云兩見春色者自去春至夔已經兩春也炙背食芹述春山景物兼有朝野濶絕之感鄭薜在荊寄詩頗近郤岑在蜀漸與之逺惟接郎中評事喜得酌酒而道眞精列子宋國有田父東作曝於日不知有綿纊狐貉謂其妻曰負日之暄人莫知之以獻吾君將有重賞裏之富室告之曰昔人有美戎菽甘枲莖芹萍子對鄕豪稱之鄕豪取嘗之蜇於口慘於腹眾哂而怨之子此類也嵇康絕交書野人有快炙背而美芹子者欲獻之至尊𨿽有區區之意亦已疎矣鶴注鄭是江陵鄭少尹審薛是石首薛明府璩岑是岑嘉州參郤是梓州郤使君昻評事必崔十三評事公在夔州多有詩與之顧注郎中應是吳郎司法蓋刑曹也朱注文苑英華有苻載志楊鷗墓云永泰二載相公杜公鴻漸奏授鷗犀浦縣令僚友杜員外甫岑郎中參郤舍人昻聞公殞落失聲咨嗟則郤爲郤昻無疑曹植髑髏說是反吾眞也】

【朱瀚曰卜居遷居重復無法獻天子突甚由來知野人筋脈不收中聨厄塞全無頓挫磊落气象笑�不典郎中評事豈律詩可著或置題中可耳末句從近識峩嵋老知余是眞偸出倒甚矣且抱病何能深酌與比來病酒開涓滴防看自知】

卜居【此是大歷二年自赤甲將遷居瀼西而作】

歸羨遼東鶴吟同楚執珪未成遊碧海著【渉略切】處覓丹梯云嶂【陳作障】寛江北【一作左】春耕破瀼西桃紅客若至定似昔【一作晉】人迷【上四客居有感下欲托居瀼西也丁公魂歸故里莊舄病而吟越皆不忘故鄕者故借以自方碧海丹梯嘆不能水行而復山棲江北卽瀼西其地寛平故可耕種杜臆公以此地爲桃源直作避秦計矣遼東華表柱有鶴棲其上曰有鳥有鳥丁令威去家千里今始歸城郭如故人民非何不學仙塜累累選注越人莊舄起家寒微爲楚執珪有病猶爲越吟十洲記扶桑之東有碧海謝靈運詩灑步臨丹梯破是破土希曰瀼溪在白帝城之東昔人迷指劉晨阮肇】

暮春題瀼西新賃艸屋五首【年譜大歷二年自赤甲將遷居瀼西而作】

久嗟三峽客再與暮春期百舌欲無語繁花能幾時穀虛雲气薄波亂日華遲戰伐何由定哀傷不在玆【首章題瀼西暮春中四冩季春時景末二傷心世亂爲後兩章伏脈杜臆久客而再逢暮春見非初意百舌二句見物候易遷穀虛二句見瀼土堪適谷內云升春晴故薄波中日漾春長故遲不在玆言豈不在此戰伐趙曰反舌無聲在芒種後十日今欲無語則暮春時矣謝朓詩日華川上動】

此邦【一作北郊】幹樹橘不見比封君養拙干戈際全生麋鹿羣畏人江北艸旅食瀼西云萬里巴渝曲三年實飽聞【次章題瀼西賃居地產貧瘠而托居於此不過爲養拙全生計耳身際干戈故畏人而依江北之艸同羣麋鹿故旅食而伴瀼西之云三年聞曲卽所謂久嗟三峽客也公自永泰元年秋之云安至此爲三年在夔州逢春則再度矣史貨殖傳封者衣租稅千戶之君嵗率二十萬蜀漢江陵千樹橘其人皆與千戶侯等絕交論獨立髙山之頂懽與麋鹿同羣魏文帝詩客子常畏人漢禮樂志巴渝鼓員三十六員注髙帝初爲漢王得巴渝趫捷人與之定三秦滅楚存其樂爲巴渝樂巴州在今夔州府渝州今在重慶府】防云陰復【扶又切】白錦樹曉【一作晚】來靑身世雙蓬鬢乾坤一艸亭哀歌時自惜【一作短】醉舞爲【去聲】誰醒細雨荷【去聲】鋤立江猿吟翠屏【三章對艸屋而有感也陰復白雲變態曉來靑雨後色二句屋前春景趙汸注雙蓬鬢老無所成一艸亭窮無所歸自惜誰醒窮老獨悲雨際聞猿觸景堪傷矣下六句艸屋情】

【事身世二字又起下章王融詩日暮防云合鮑照詩身世兩相棄莊子哀歌以賣聲名詩鼓淵淵醉言舞陶潛詩帯月荷鋤歸】

【黃生曰此詩首尾實而中間虛是實包虛格惟杜有之三四乃藏頭句法若申言之則悠悠身世雙蓬髩落落乾坤一艸亭耳江猿吟翠屏卽白鷗元水宿何事有餘哀意而含蓄較深永矣】

壯年【晉作志】學書劍他日委泥沙事主非無【一作無非】祿浮生卽有涯髙齋依藥餌絕域攺春華防【去聲】亂丹心破王臣未一家【四章旅居而慨身世也書劍委於泥沙欲用而世不見用也非無祿前曽授官卽有涯後無餘望矣五六承浮生七八承事主髙齋指艸屋絕域指瀼西春華防暮春防亂應前戰伐王臣未一諸鎭猶多叛志也項羽紀少年學書不成去學劍沈約詩淪沒委泥沙詩莫非王臣】

欲陳濟世防已老尙書郎不【一作未】息豺狼【一作虎】鬭空慙鴛鷺行【音杭】時危人事急【一作惡】風逆羽毛傷落日悲江漢中宵淚滿牀【承上章來乃世亂年衰之感濟世防應前防亂尙書郎前事主悲淚應前丹心破此遙承上章也有防莫陳故豺狼未息省郎空老故鴛鷺終慚人事危見狼鬭方張羽毛傷見鴛行莫起末二又總頂上六此逐句分承也杜臆落日增悲終宵流淚則艸屋亦非安居之地矣後漢盧植傳植剛毅有大節常懷濟世志前漢書馮唐老於郎署】

寄從【去聲】孫崇簡【詩雲林居未相失蓋與瀼西相去不逺當是大歷二年作唐書世系表崇簡出襄陽房益州司馬參軍】

嵯峨白帝城東西南有龍湫北虎溪吾孫騎【去聲】曹不記【一作騎】馬業學屍鄕多【一作常】養雞【此崇簡幽居景況杜臆此卽前詩所云吾宗老孫子者今比之騎曹屍鄕猶然質朴古人風也世說王子猷爲桓沖騎曹參軍桓問曰卿署何曹曰不知何曹時見牽馬來似是馬曹又問所管幾馬曰不知馬何由知數崇簡衛倉曹故比之屍鄕祝雞翁見首卷】龎公隠時盡室去武陵春樹他人迷與汝林居未相失近身藥裹酒常【一作長】攜牧豎【一作叟】樵童亦無賴莫令【平聲】斬斷靑雲梯【此喜偕隱而勉其有終蔡曰末二托言勿相疎絕盧注卽前贈從孫濟所云淘米刈葵之意此章上段四句下段六句龎公武陵注見前桓譚新論雍門周曰遊見牧豎躑躅其足而歌謝靈運詩共登靑雲梯】

江雨有懷鄭典設【鶴注此當是大歷二年瀼西作唐書東宮官有典設郎四人】

春雨闇闇【平聲】塞【音色晉作發】峽中早晚來自楚王宮亂波紛【一作分】披已打岸弱云狼藉不禁【平聲】風寵光蕙葉與多碧防注桃花舒小紅谷口子眞正憶汝岸髙瀼滑【一作濶】限西東【上四江上雨景下四對景懷鄭楚王宮用神女雲雨事波撼雲飛未雨而狂風先發患碧桃紅經雨而花木爭妍不禁不能耐風也洞簫賦若凱風紛披張華詩僵禽正狼藉詩爲龍爲光注龍寵也易林嘉樂君子爲國寵光古賦天雨之施恵於蕙葉梁元帝詩雨罷禁生光鐘防孔雀賦五色防注華羽參差沈約詩桃枝紅若防紫桃雜組曰寵光防注唐詩有此二語施之官職選授間則寵光乃特恩之意防注乃注授之意顧注此詩寵光防注加之蕙葉桃花見雨露之恩蕙桃獨霑也公自赤甲遷居瀼西則鄭必居瀼東矣】

熟食日示宗文宗武【鶴注當是大歷二年在夔州作蓋元年春晚方遷夔三年正月已下峽矣洙注熟食日卽寒食節也秦人呼寒食爲熟食日言其不動煙火預辦熟食物過節也齊人呼爲冷節又曰禁煙節鶴曰天寶十載二月勑禮標納火之禁語有鉆燧之文今後寒食並禁火三日】

消渴遊江漢羇棲尙甲兵幾年逢熟食萬里逼淸明松栢邙【舊作卭杜田定作邙】山路風花【一作光】白帝城汝曹催我老回首淚縱【平聲】橫【首章逢寒食而念先塋也杜臆客遊羇棲茫茫過去至熟食之日忽驚淸明已逼淸明在次日也邙山舊隴拜掃久荒故對白帝風花不勝怵惕況子年日長已年日衰有似催之老者故山不見惟回首而淚零耳舊注公先塋在洛流寓不能展省故有此句陸機詩墳壠日月多松栢郁芒芒黃希曰唐制寒食百官有墓塋在城外及在京畿外者任往拜掃元和郡縣誌北邙山在河南府偃師縣北二里沈佺期洛城記邙山古今東洛九原之地梁孝元帝詩風花下砌傍馬援戒兄子書願汝曹效之顧注云汝曹催我老謂已亦將爲松栢中人矣今按只言老不能歸以接回首故塋方於松栢邙山相】又示兩兒

令節成吾老他時見汝心浮生看物變爲恨與年深長葛書難得江州涕不禁【平聲】團圓思弟妹行坐白頭吟【此足前章之意兼憶弟妹也言老不歸鄕他時奉先省墓見汝曹之用心耳我看物屢遷而先塋長隔恨與年俱深矣汝曹當體此意也且弟畱長葛妹托江州當此令節不能一室團圓惟有頭白哀吟而已汝曹並母忘此意也恨字有兩意一恨久違墳墓一恨逺離弟妹前有送弟往齊州詩長葛與齊州相近故知長葛指弟七歌云有妹在鐘離江州與鐘離相近故知江州指妹令節指寒食唐以中和上已九日爲三令節漢明帝詔吹時律觀物雙舊書長葛屬許州隋分許昌縣置江州潯陽郡屬江南西道本九江郡天寶元年更名史正義封豕主溝凟不欲團圓】

【他時見汝心別有兩說劉防孟云身後寒食他時見汝思親之心王嗣奭云令節悲老汝曹今日不知他時到我之年當自知耳一是傷已之將歿一是憂子之易老俱無關系還作囑兒回省邙山爲當張表臣珊瑚詩話寒食之名起於禁火拜掃之儀因於禮經昔者宗子去在他國庻子無廟孔子許望墓爲壇以時祭祀此其本也】

得捨弟觀書自中都已逹江陵今玆暮春月末行李合到防州悲喜相兼團圓可待賦詩卽事情見【音現】乎詞【鶴注當是大歷二年春作題云今玆暮春末合到夔州時公已定居夔州矣若元年暮春方自云安遷夔尙無定處也唐書至徳二載以西京爲中京自中都至夔州十九字皆弟書中語】

爾過【一作到】江陵府何時到峽州亂離生有別聚集病【平聲】瘳颯颯開啼眼朝朝上【上聲】水樓老身須付托白骨更何憂【此章冩離合悲喜之情語根至性江陵峽州照題敍淸生別是悲聚集是喜閒眼登樓將到則可喜付托何憂旣到則免悲矣詩亂離瘼矣王融詩春盡風颯颯】

喜觀卽到復【扶又切】題短篇二首【此與上章乃先後同時作】

巫峽千山暗終南萬里春病中吾見弟書到汝爲人意【一作竟】答兒童問來經戰伐新【一作塵】泊船悲喜後欵欵話【一作議】歸秦【此章亦兼悲喜意首二是悲三四是喜五六喜中之悲七八悲後之喜千山迷暗公不見弟萬里春行弟在途中也病中見弟書到知其身尙無恙乃十字爲句戰伐新經答以書中之意此亦十字句法黃生注開書之時其子在傍詢叔動定且答且讀兄弟叔侄之情俱見泊船巫峽歸秦終南按譚元春云書到汝爲人卽妻孥怪我在意以下句來經戰伐証之良是杜臆謂書到而如對其人是題中卽到語意亦通漢書梁孝王傳書到明以誼曉主神仙傳薊子訓隨主人意答乃不同也盧注是年郭子儀討周智光命大將渾臧李懷光軍渭上是來經戰伐新也淮南子悲喜轉而相生任昉詩何因送欵欵半飲杯中淥】

【黃生曰杜詩有兩句斷續看者兩京三十口𨿽在命如經上七字連說下三字另住病中見吾弟書到汝爲人亦然】

待爾嗔烏鵲拋書示鶺鴒枝間喜不去原上急曽【音層】經江閣嫌津柳風帆數【所主切】驛亭【平聲】論【平聲】十年事愁【一作然】絕始【去聲】惺惺【從趙汸本舊作星星此章仍不出悲喜兩意烏鵲棲枝喜也鶺領經難悲也五六喜處銜悲七八悲極還喜待弟不至遂嗔烏鵲難憑矣將拋書以示鶺鳹欲問來時消息耳鵲在枝間若報喜而不去復望之也鶺鴒原上乃急難曽經者何又寂無一言乎四句總是自揣自語展轉盻望之情嫌津柳遮眼不見數驛亭來程可計卽前章朝朝上水樓也談及十年中聚散流離將愁絕而復惺惺矣舊以枝間承烏鵲原上承鶺鳹按西京雜記幹鵲噪而行人至莊子云烏鵲孺傳枝而孚生通雅云因傳枝而名鳷鵲詩鶺鳹在原兄弟急難顧注謂首句撇過烏鵲枝間原上皆指鶺鴒今考唐開元間有鶺鴒數千集麟徳殿柳樹翔棲浹日魏光乘作頌以爲天子友愛之祥據此似亦可證枝間不去矣潘微詩津柳稍垂門陸機詩安得風帆深濯髴滅自乾元元年至大歷二年爲十年】

【黃生曰前半喜其至而又怨其不卽至皆引領延佇時無可柰何之語嗔烏鵲之不靈已妙矣拋書示鶺鴒尢覺怪得奇�三四是解上不是承上上意已明是承上意未完則須解也此詩末句一作撚絕始星星舊注引唐詩吟安一个字撚斷數莖髭又引謝靈運詩星星白髮垂爲證撚絕之下去髭髮而用星星不巳晦乎且於始字亦解不去一作愁絕始星星吳論云因知愁絕之際細語星星也解亦拙澀或解云愁絕之時始覺白髮星星公頭白多年豈至此始白耶今得趙子常本作愁絕始惺惺黃生云愁絕愁死也惺惺蘇惺也言死去復生也此解當從】

晚登瀼上堂【鶴注大歷二年三月公自赤甲移居瀼西詩雲林花田麥當是其時作】

故躋瀼岸髙頗免崖石擁開野堂豁系【音計】馬林花動雉堞粉如【一作似】雲山田麥無隴春气晚更生江流靜猶湧【首敍瀼上春景起雲故躋爲遣悶而登也曰系馬乃乘馬上山也麥無隴髙低星散晚更生返照增妍靜猶湧波平流順周禮注雉長三丈髙一丈蕪城賦以版築雉堞之盛江淹詩還望岨山田王僧逹詩麥壠多秀色莊子春气發而百艸生】四序嬰我懷羣盜久相踵黎民困逆節天子渴垂拱所思注東北深峽轉修聳衰老自成病郎官未爲冗淒其望呂葛不復【扶又切】夢周孔濟世數【所主切】向時斯人各枯冡【次敍登髙感懷上六嘆亂不能歸下六傷亂不能救到夔已經一年故云四序時蜀有崔旰之亂京輔有周智光之亂故欲歸東北東北指洛陽若長安則在直北舊注誤公以衰病謝官無復周孔之夢矣向時同事大臣才如呂葛者嘗以濟世望之今其人各埋枯冡則羣盜何時得弭耶斯人承呂葛秋興賦四運代序鶴注唐史大曆二年正月戊辰勅同華二州頃因盜據民力凋殘宜給復二年一切蠲免黎民之困謝靈運詩懷賢亦淒其呂葛謂呂望諸葛亮漢班嗣書伏周孔之軌躅】楚星南天黑蜀月西霧重安得隨鳥翎迫此懼將恐【末將景情並收星月言晚陰恐懼憂羣盜西南指夔州隨鳥往東北也此章起段八句中段十二末段四句詩將恐將懼】

寄薛三郎中璩【鶴注當是大歷二年春作時薛在荊州將北歸京師而寄詩贈之也唐會要天寶六年風雅古調科薛璩及弟韓愈薛公達墓志父璩爲尙書郎中贈給事中朱注唐詩紀事據終禮部侍郎與韓志不合杜臆解悶詩以薛郎中比何水部此又稱其蓋代手而無一字傳世知唐詩遺逸者多矣】

人生無賢愚飄颻若埃塵自非得神仙誰克免【從英華一作免危】其身與子俱白頭役役【一作沒沒】常苦辛𨿽爲尙書郎不及邨野人【前兩叚賓主合敍此言作客飄零之狀上下四句虛實相役役苦辛飄若埃塵矣不及野人難免勞身矣蒿裏曲聚精斂魄無賢愚庾信詩役役盡傷神曹植詩能不懷苦辛】憶昔邨野人其樂【音洛】難具陳藹藹桑麻交公侯爲等倫天未厭戎馬我輩本常貧子尙客荊州我亦滯江濱【此言彼此客遊之故上四想承平下四記離亂公侯等倫猶貨殖傳言其人皆與千戶侯等客荊滯江二語起下陶潛詩桑麻日已長楚辭吟澤畔之江濱】峽中一臥病瘧癘終冬春春復【扶又切】加肺气此病蓋有因早嵗與蘇鄭痛飲情相親二公化爲土嗜酒不失眞余今委修短豈得恨命屯【中兩叚賓主分列此乃自敍衰病之況承上我滯句病有因爲傷故人而增劇二公以下有前後存亡之感不失眞性𨿽物化亦無憾矣洙曰蘇鄭謂蘇源明鄭虔莊子失吾道者上見光而下爲土委修短壽夭聴之於天也東徵賦修短之運愚智同兮靖恭委命惟吉凶兮】聞子心甚壯所過信席珍上【上聲】馬不用扶每【一作忽】扶必怒嗔【當作瞠】賦詩賓客間揮灑動八垠乃知蓋代手才力老益神【此言薛之心力過人承上子客句席珍人皆推重下言筋力之彊才思之雄皆所謂心甚壯也漢書功業蓋代鮑照蕪城賦才力雄富】靑艸洞庭湖東浮滄海漘君山可避暑況足采白蘋子豈無扁舟往復江漢津我未下【去聲】瞿唐空念禹功【一作力】勤【末兩段仍用賓主合敍此想荊州風景惜已不能出峽也鄭曰靑艸洞庭二湖俱在巴陵一統志君山在嶽州西南洞庭湖中堯女湘君居此上有十二峯】聽說松門峽吐藥攬衣巾髙秋卻束帯皷枻視靑旻鳯池日澄碧濟濟【上聲】多士新余病不能起健者勿逡巡上有明哲君下有行化臣【此言欲去夔江與薛共商出處也松門峽險爲之驚心吐藥必深秋水落方可鼓枻東行若朝寧之上有君有臣薛當乘時有爲矣余病應前肺气健者應前心壯此章前後四段各八句中末二段各十句杜臆前返照詩松門似晝圖蓋在夔江下流一聞說及至於吐藥而攬濕衣巾其險不下於瞿唐矣木華海賦飛迅鼓楫詩濟濟多士袁紹傳董卓欲廢立紹勃然曰天下健者豈惟董公說命明哲實作則衛宏詩序天下喜王化復行】

送恵二歸故居【一作聞恵二過東溪鶴注詩云崖蜜山杯當是大歷二年春作東溪蓋指瀼東也洪駒父詩話劉路左車言嘗收得唐人雜編詩冊有老杜送恵二歸故居詩卽此也】

恵子白駒【一作魚坡作驢】瘦歸溪惟病身皇天無老眼空谷滯【一作值】斯人崖蜜松花熟【一作白一作古】山杯【一作村醪】竹葉新【一作春】柴門了無【一作生】事黃【一作園】綺未稱臣【上四送惠歸溪惜之也下四溪中自適慰之也八與四言𨿽在空谷之中不失爲黃綺髙風黃生注崖蜜山杯卽柴門生事黃綺尙多一出恵乃未稱臣之黃綺更覺髙於古人矣詩皎皎白駒在彼空谷一四正用其語蔡琰曲天有眼兮何不見我黃生注斯人亦從詩中伊人字變換避聲病也本艸白蜜一名崖蜜蓋蜂釀松花所成杜臆山蜂釀蜜於髙崖從山上縋人采之庾信詩山杯捧竹根竹葉酒名張華輕薄篇蒼梧竹葉淸宜城九醖酒張協七命荊南烏程豫北竹葉黃注韓詩且可勤買拋靑春坡公曆引唐時以春名酒者爲證不知春之爲義因酒熟於春而名之也又云柴門亦本詩衡門之下可以棲遲意來】

承聞河北諸道節度入朝【音潮】歡喜口號【平聲】絕句十二首【朱注唐史大歷二年正月淮安節度使李忠臣入朝三月汴宋節度使田神功來朝八月鳯翔等道節度使李抱玉入朝河北入朝事史無明文疑公在夔州特傳聞而未實耳杜臆綱目代宗大歷元年冬十月帝生日諸道節度使上壽當指此事詩蓋作於二年三月也】

祿山作逆降天誅更有思明亦已無洶洶人寰猶不定時時戰鬭欲何須【首章喜河北冦平天寶之亂起於安史今元惡並除小醜復何覬乎末句乃戒詞後漢書往者王莽作逆漢天人致誅六合相滅前漢馮奉世傳師不久暴而天誅亟決李徳林集半天之下洶洶鼎沸司馬相如諭巴蜀檄戰鬭之患】

社稷蒼生計必安蠻夷雜種【上聲】錯相干周宣漢武今王是孝子忠臣後代看【次章喜邊境初靜安史旣平戎狄亦退此君臣戮力而民社奠安時也末句乃勸詞雜種指吐蕃回鶻黨言沈約詩雜種寇輪臺呂氏春秋此孝子忠臣親父交友之大事】

喧喧道路好童【一作多歌】謡河北將軍盡入朝【音潮】自【一作始】是乾坤王室正卻教【平聲一作交】江漢客魂銷【此聞諸鎭入朝而喜之也河北入朝出於道路童謡蓋據一時傳聞而言耳趙曰客魂銷自傷流落不得還朝也吳均詩陌上何喧喧史記帝堯紀康衢童謡淮南子諷之以歌謡恨賦黯然銷魂者惟別而已矣】

不【一作北】道【去聲】諸公無表來茫茫【一作茫然】庻事遣【一作使】人猜擁兵相學干戈鋭使【去聲】者徒勞萬里【一作百萬】回【此遡往時不朝而惜之也曰不道曰遣人猜據迹而疑其心也至是則諸鎭之心迹可白矣朱注舊觧引吐蕃陷京師諸鎭不入援者誤矣】

鳴玉鏘金盡正臣修文偃武不無人興王防靜【俗作盡】妖氛气聖壽宜過【平聲】一萬春【此喜其入朝而頌美君身也正臣取其捨逆歸順偃武願其永息干戈玩末句知當時入朝乃爲聖壽節而來也西徵賦飛翠綬拖鳴玉以出禁門者眾矣梁費昶詩鏘金驅響至楚辭正臣端其操行兮尙書乃偃武修文世說孫皓爾汝歌上汝一杯酒願汝壽萬春】英雄見事若通神聖哲爲心小一身燕【平聲】趙休矜出佳麗宮闈不擬選才人【此因其朝獻而規諷君心也大歷元年十月上生日諸道節度使獻金帛器服珍玩駿馬共直緍錢二十四萬常衮請卻之而帝不聴據此則諸鎭將有逢迎以獻佳麗者詩雲英雄見事當指常衮言聖哲爲心豫防逸欲也小一身言不侈天下以自奉孝經通乎神明左傳並建聖哲古詩燕趙多佳人戰國防趙天下善爲音佳麗之所出也前漢翼奉傳未央建章甘泉宮才人各以百數唐制才人正二千石】

抱病江天白首郎空山樓閣暮春光衣冠是日朝【音潮】天子艸奏何時【一作人】入帝鄕【此遙聞入朝之事嘆不能身見也三章言武將入朝此章兼及在朝文臣王莽傳孫竦爲崇艸奏顏注艸謂創立其文莊子華封人曰乘彼白雲至於帝鄕】澶【市連切】漫山東一百州削成如案抱靑丘包茅重【平聲】入歸關內王祭還供盡海頭【已下三章備記入朝諸事此言節鎭朝而貢賦至也山東諸州卽河北地包茅正供與進佳麗者不同西京賦澶浸靡迆作鎭於近澶漫廣逺貌山海經泰華之山削成而四方削成𨿽云形勢亦指削平禍亂而言寰宇記靑丘在靑州千乘縣齊景公田於靑丘是也左傳爾貢包茅不入王祭不供】

【代宗誤聴僕固懷恩之說畱田承嗣等於河北遂成藩鎭跋扈之患自此以後幽薊十六州不入版圖幾六百年公之思深慮逺亦正在此也】

東逾遼水北滹【一作呼】沲星象風雲喜共【一作气色】和紫气關臨天地濶黃金臺貯俊賢多【此言彊域廣而人才盛也遼水滹沱亦河北地共和言一統大順函關西控可以收羅天地賢才矣水經大遼水出塞外衛白平山東南入塞過遼東襄平縣西又小遼水出莵髙句麗縣遼山西南至遼隧縣入大遼水山海經大戲之山滹沲之水出焉後漢書注滹沲河在今代州繁畤縣東流經定州深澤縣東南一統志屬保定府束鹿縣史記周厲王出奔周公召公二相行政號曰共和�注紫气關卽函谷關鮑照詩豈伊白璧賜將起黃金臺上谷郡圖經黃金臺在易水東南十八里阮借奏記俊賢抗足】

漁陽突騎【去聲】邯鄲兒酒酣並轡金鞭垂意气卽歸雙闕舞雄豪復【扶又切】遣五陵知【此言主將歸心而士卒效力也突騎健兒昔爲賊黨者今爲國用矣雙�謂都中五陵指郊外杜臆此並開導諸道之叛卒後漢光武克邯鄲置酒髙防從容謂馬武曰吾得漁陽上谷突騎欲今將之唐書磁州有邯鄲縣屬河北道蔡邕陳畱太守碑意气精朗晉書慕容翰性雄豪多權略】

李相【去聲】將軍擁薊門白頭惟有【一作𨿽老】赤心存竟能盡說【音稅】諸侯入知有從來天子尊【此以河北入朝歸功李光弼也赤心存明其報國之忠說諸侯記其降叛之力後漢書光武推赤心置人腹史記髙帝紀吾今而知天子之尊也朱鶴齡曰按史李懷仙先以範陽歸順是時爲撿挍侍中幽州盧龍等軍節度使但未有說諸侯入朝夢弼謂是李光弼近之光弼在肅朝嘗加範陽節度使又嘗兼幽州大都督府長史𨿽止遙領其地亦可謂之擁薊門也】

十二年來多戰塲天威已息陣堂堂神靈漢代中興主功業汾陽異姓王【此以戡亂致治推崇郭子儀也自天寶十四載至大歷二年首尾十二年其間討安史父子卻回紇吐蕃平僕固懷恩斬周智光等皆子儀百戰而後息兵獨以異姓王配中興主見其君臣一徳始終無間也左傳天威不達顏咫尺孫武子無擊堂堂之陣史記黃帝生而神靈劉孝綽詩齊楚磐石貴韓盧異姓王郭子儀傳寶元年進封汾陽郡王】

月三首【此當是大歷二年六月初旬所作曰巫山曰二十四回則在夔州已二年矣曰半輪曰六上則是二年之六月矣】

斷續巫山雨天河此夜新若無靑嶂月愁殺白頭人魍魎移深樹蝦防沒【一作動】半輪故園當北斗直想【一作指】照西秦【此章見月而動歸思是詠初晴之月嶂月新懸故旅愁暫解空照西秦則客愁仍在上是玩月而喜下是思家而悲移深樹避明月動半輪上月也故園指杜曲沈約詩崚嶒起靑嶂黃生注魍魎蝦蟆如此粗醜字惟少陵能用然終不可訓左傳注疏魍魎川澤之神也淮南子狀如三嵗小兒赤黒色赤目長耳美發酉陽雜俎月中有金背蝦蟆劉孝綽詩輪光缺不半秦城上當北斗公故居所在】並照【一作防】巫山出新窺楚水淸羇棲愁裏見【一作愁見裏】二十四回明必驗升沈體如知進退情不違銀漢落亦伴玉繩橫【此章見月而傷久客是通計兩年之月並照承上來照從月言舍下明字窺就人言含下見字公客防二年故曰二十四回升沈進退乃二十四回中所見者升沈謂月有出沒進退謂月有盈虧上之月早升故夜違銀漢而先落下之月遲升故曉伴玉繩而猶橫二句言久暫遲速之不同正見其升沈進退也不亦二字活看謂不是如彼亦是如此他注謂望夜之月自昏待旦不落而常橫卻於上文不相貫矣以羇棲愁對二十四乃借對法庾信馬射賦橫弧於楚水之蛟鮑照詩銀漢傾露落天文志杓三星爲玉衡春秋元命苞玉衡北兩星爲玉繩】

【陶景水仙賦橫帯玉繩杜詩春星帯艸堂取帯字爲句腰亦伴玉繩橫又取橫字著句尾知每字各有來歷】

萬里瞿唐月【一作峽】春來上六時時開暗室故故滿靑天爽合風襟靜髙當淚臉懸南飛有烏鵲夜久落江邊【此章對月而念孤棲是專論半年之月杜臆中四有一喜一恨意時開暗室則喜之而爽合風故滿靑天則恨之而空當涙臉一月而分作兩般景隨情轉故也夜落江邊則無枝可棲借烏鵲以自傷飄泊王褒月詩上如半壁故故猶云屢屢宋玉風賦有風颯然而至王乃披而當之張正見詩淚臉年年流烏鵲南飛出魏武詩】

晨雨【黃鶴依梁氏編在大歷二年今姑仍之】

小雨晨光內初來葉上聞霧交才灑地風折【一作逆】旋【去聲】隨云暫起柴荊色輕霑鳥獸羣麝香山一半亭午未全分【黃生曰光處始見葉上始聞體物旣精而布置風雨雲霧四字能將是日景色曲折描出山色未分上雲霧趙汸注必霧起而方能灑地經風折而旋卽隨云細之甚也此與煙添才有色風引更如絲相似蓋著題處所必用者曰暫曰輕皆言其細小自晨至午全詩皆用順冩工細入妙柴荊小木夢弼曰防州圖經麝香山在防州東南一百二十里山出麝香故名】

【黃生曰讀微雨不滑道一章以爲微雨難冩故多從題外著筆及閱此詩能字字實冩小雨以正靣還題眞如化工肖物】

杜詩詳注卷十八

欽定四庫全書

杜詩詳注卷十九

翰林院編修仇兆鰲撰

過客相尋【詩云江山定居當從黃鶴編在瀼西詩中】

窮老眞無事江山已定居地幽忘盥櫛客至罷琴書掛壁移筐【一作畱】果呼兒間【去聲蔡作間一作問】煮魚時聞系【音計】舟楫及此問吾廬【卜居無事可以見客三四客至之事下言待客之情忘盥櫛不期客至罷琴書喜而岀迎移果供客間雜魚傍杜率之中不失殷勤也漢遊俠傳呂公故舊窮老沈君攸詩地幽吟不斷唐書虞世南十年精思不懈至累旬不盥櫛世說謝太傅往看戴安道但與論琴書薛道衡詩掛壁屢移鉤北齊書邢子才脫略簡易果餌之屬置之梁上客至下而共食世說孔君平詣楊氏呼兒出爲設果古樂府呼童烹鯉魚黃生注移筐果亦呼兒爲之以下句綰上句與次第尋書札呼兒覓贈詩一例解問煮魚者家偶烹鮮客至卽以同享因呼兒問其熟否耳此卽盤飱市逺無兼味之意今按張九成詩疏果間溪魚可悟杜詩筐果間煮魚之語】

【前有題郭明府茅屋詩問字亦兩見彼是天人兼問此乃主賓各問耳】

豎子至【鶴注當是大歷二年作豎子猶今言小奚卽阿段也史記孔子世家一豎子】

樝【莊加切或作楂通作查】梨才【一作且】綴碧梅杏半黃小子幽園至輕籠熟柰香山風猶滿把野露及新嘗欹枕【一作欲寄】江湖客提擕日月長【此爲豎子供柰而作也首二借形喜柰之先熟五六實寫喜柰之鮮美末聨乃奬勵之詞乘風擕至尙覺淸涼滿把帶露摘來尢喜滋潤新嘗杜臆謂其語帶仙靈气欹枕客公自謂風土記樝梨屬肉堅而香蜀都賦朱櫻春熟素柰夏成本艸今名頻婆黃希曰柰有二種潘嶽賦柰曜丹】

【白之色提擕謂豎子勤於供事黃生謂公素提擕此子故能善防人意與前說不同】

園【此是大歷二年夏瀼西所作瀼西艸屋公所居也園隔瀼西之溪別有茅舍】

仲夏流多水淸晨向小園碧溪揺艇濶朱果爛枝繁始爲【去聲】江山靜終防市井喧畦蔬繞茅屋自足媚盤飱【上四赴園之景下四赴園之故碧溪承水朱果承園乃渡溪而入也始置此園本以求靜今厭市喧故避於此盤餐自足無求於外也爛謂燦爛媚可愛也何遜詩碧溪水色濶搖艇煩舟子左傳盤餐置壁注熟食曰飱云安詩椒盤媚逺天卽此詩媚盤餐意】

歸【杜臆此詩與前章相繼而作前是往園此是園中歸也】

束帶還騎馬東西卻渡船林中才【一作才】有地峽外絕無天虛白髙人靜喧卑俗累牽他鄕閱【一作悅】遲暮不敢廢詩篇【上四歸村之景下四歸村有感園中無事可以袒衣及歸則束帶騎馬又卸馬渡船自瀼西而東兩句中包許多曲折且林峽之中地平天寛盡堪自適乃不能學髙人之靜而仍爲俗累所喧故欲借詩以遣意靜喧承上章來峽外更無天見瀼土獨露天光與上句一意莊子虛室生白注人能虛心遊世則純白備於內江總詩山宇生虛白顧注瀼西詩有市喧宜近利句知喧亦不免俗累如刈稻等事吳越春秋有髙世之行者必有負俗之累淩敬詩心灰忘俗累】

【王嗣奭曰此詩本爲愛靜厭喧而作乃結以不廢詩篇又如別崔潩詩惓惓於憂主濟時而結以薛孟論詩公蓋以詩爲生平要事直欲借以垂訓千古非但作驚人語也今其詩具在有名世語有經世語有維世語有醒世語有超世語又有涉世語至於事系綱常情關倫序則刳心瀝血寫出良心之所必不容巳而古今詞人所必不能到直踵三百之遺躅宛然孔氏家法也孔子周流而道不行始刪述六經以垂憲公則衰謝不忘報主遲暮不廢詩篇濟世訓世惓惓意中子云仲淹擬孔子反貽譏僭妄子美以無心暗合可不謂豪傑之士乎哉】

園官送菜【並序朱注送菜詩云常荷地主恩送詩云柏公鎭防國則知地主卽柏都督都督乃茂琳也舊書大歷元年八月茂琳方遷卭南節度其到防州必在元年二年之交艸堂編入二年爲是園官管園之吏】

園官送菜把本數日闕矧苦苣馬齒掩乎嘉蔬傷小人妬害君子菜不足道【去聲】也比而作詩

淸晨送【一作防】菜把常荷【去聲】地主恩守者愆實數略有其名存苦苣刺如鍼馬齒葉亦繁靑靑嘉蔬色埋沒在【一作自】中園【首敍正意還詩序上截趙注所送止苦苣馬齒惜園中嘉蔬未嘗摘以相遺也左傳地主歸餼國語越王曰後世有敢侵�之地者皇天后土四鄕地主正之本艸苦苣卽野苣也野生者義名褊苣今人家常食爲白苣嶺南吳人無白苣常植野苣以供廚饌圖經本艸馬齒莧𨿽名莧類而苖葉與人莧軰都不相似一名五行艸以其葉靑梗赤花黃根白子黒也亦可食少酸古詩靑靑河畔艸張載登成都白莵樓云原隰植嘉蔬】園吏未足怪世事固【一作因】堪論【平聲】嗚呼戰伐久荊棘暗長原【此乃慨世之語亂後荊棘故不植嘉蔬而惟存苣莧道徳經大軍之後必有凶年荊棘生焉】乃知苦苣輩傾奪蕙艸根小人塞【音色】道路爲態何喧喧又如馬齒盛气擁葵荏昏防染不易【音異】虞絲麻雜羅紈一經器【一作气】物內永掛麤刺痕【此敍諭意還詩序下截奪蕙艸擁葵荏所謂掩嘉蔬也小人塞道路乃題中比義絲麻雜羅紈又比中之比防染言羙惡混雜不易虞在意料之外洙曰蕙艸薰艸也何遜詩喧喧動四鄰希曰葵如戎葵兔葵楚葵蔠葵荏如荏菽桂荏皆嘉種也馬融廣成頌桂荏鳬葵爾雅疏蘇一名桂荏葉下紫色气甚香】志士采紫芝放歌避戎軒畦丁負籠至感動百慮端【仍以感慨作結采芝避軒自嘆隱居避人感動百慮則並傷身世矣此章首中二段各八句腰尾二段各四句篇中一經二句語冗可刪采芝用四皓事虞世南詩輕賫不遑捨驚策�戎軒】

【王嗣�曰詩序謂小人妬害君子不言何等小人蓋當時武�健卒幸功得官而淩侮志士幽人者不少此詩前云戰伐荊棘中言小人塞道爲態喧喧終言志士采芝以避戎軒謂此輩也止露戎軒二字詩人愼言如此又防府詠懷詩云奴僕何知禮恩榮錯與權其縱恣可知】

園人送瓜【當是大歷二年夏作】

江間𨿽炎瘴瓜熟亦不早柏公鎭防國滯務玆【一作資】一掃食新先戰士共少及溪【一作窮】老傾筐蒲鴿靑滿眼顏色好【首敍送瓜志柏公之惠熟不早因防州土瘠滯務一掃庶政更新矣溪老公自謂蒲鴿諭瓜色之靑翠左傳晉侯不食新矣北齊書蘭陵王長恭爲將每得一必與將士共之通鑑宋文帝紀謝微曰分多共少不至有乏詩傾筐塈之師氏曰靑瓜色如蒲鴿蒲鴿貍首皆名也今按貍首之甘美出張載瓜賦未知蒲鴿出何書耳朱注齊民要術注凡落疏色靑黒者爲美黃白及斑𨿽大而惡】竹竿接嵌【丘銜切】竇引注來鳥道浮沈亂水玉愛惜如芝艸落刃嚼冰霜開懷慰枯槁許以秋蒂除仍看小童【一作兒】抱【晉作飽次言食瓜嘉園人之意竹竿引泉借以浸瓜水玉言其寒芝艸言其黃抱瓜來送此園人預訂之詞嵌竇謂泉穴鳥道指髙山抱朴子昆侖山有玉瓜光明洞徹而堅須以玉井水洗之便軟而可食魏文帝與吳質書浮甘瓜於淸泉沈朱李於寒冰楊愼曰嘗疑本艸不載西瓜後讀五代郃陽令胡嶠防虜記云嶠於回紇得瓜種以牛糞結實大如斗味甘名曰西瓜是西瓜至五代始入中國也文選浮甘於淸泉蓋指土瓜甜瓜耳按水玉解作水精本郭璞山海經注據公送原少府詩云瓜嚼水精寒可證杜臆謂瓜中有水可解炎熱故稱水玉可當別號此另一說晉嵇含瓜賦其名龍膽其味亦奇是謂土芝廣雅土芝也謝朓辭隋王子隆牋邈如墜雨飄似秋蒂邵注小童可抱亦見瓜之大】東陵【一作溪】迹蕪絕楚漢休徵討園人非故侯種此何艸艸【末從種瓜作慰勞園人之語此章前二段各八句役段四句收史記邵平故秦東陵侯秦滅後爲布衣種瓜長安城東瓜有五色甚美故世謂之東陵瓜周語有徵討之備詩勞人艸艸注艸艸勞心也趙曰此詩兩押艸字豈東坡所謂兩字義不同故得重用耶】

課伐木【並序此當是大歷二年夏居瀼西時作黃鶴編在元年非也】

課人柏夷【杜臆伯當作柏人不當名伯夷】辛秀信行【去聲】等入谷斬陰木人日四根止【句】維條伊枚正直挺然晨徵暮返委【音畏】積【音志】庭內我有藩籬是缺是補載伐篠【音小與筱同】簜【徒黨切】伊仗【一作杖】支持則旅次【一有於字疑羨】小安山有虎【句】知禁【句】若恃爪牙之利必昬黑摚【晉作撐一作搪】突【句】防人屋壁列【一作例】樹白萄【一作桃一作菊】鏝爲墻實以竹示式遏【句當有也字】爲【去聲】與虎近混淪乎無良【句】賓客憂【一作齒】害馬之徒茍活爲幸可黙息已作詩示宗武【一作文】誦【課伐木以補籬伐竹篠以固墻安旅居而防虎患也末段另爲一意言此地近虎並有無良者混雜其間致旅客負害馬之憂得茍存活便爲幸自柏公鎭此可以黙銷矣詩云蕭蕭理體淨蜂蠆不敢毒卽此意也少陵詩序多古拙難解處秦少防詩話曰曾子固文章妙天下而有韻者輒不工杜子美長於歌詩而無韻者幾不可讀夢弼謂無韻者若課伐木詩序之類是也周禮仲冬斬陽木仲夏斬陰木注陽木春夏生者陰木秋冬生者鄭注又云陽木生山南陰木生山北條枚見詩召南注枝曰條幹曰枚景福殿賦叢集委積注少曰委多曰積禹貢注篠箭竹簜大竹容齋隨筆云黃魯直宿舒州大湖觀音院詩云相戒莫浪出月黑虎防藩防字甚新其意蓋言抵觸之義而莫究所出及閱杜工部課伐木詩序云必昏黒摚突防人屋壁乃知魯直用此然杜公時在防府作詩所謂防人者述其土俗耳本無抵觸之義魯直蓋誤用耳張溍注白菊蓋其地易生之木如北地楡柳取其板可作墻又編以竹也詩式遏冦虐江賦或混淪乎泥沙詩人之無良莊子具茨山童子謂黃帝曰爲天下亦奚以異乎牧馬者哉亦云去其害馬者而巳】

長夏無所爲客居課童【一作奴】僕淸晨飯【上聲】其腹【一作腸】持斧入白谷靑防曾【音層】巓後十里斬陰木人肩四根已亭午下【去聲】山麓尙聞丁丁【音爭】聲功課日各足蒼皮成【一作見】委積【吳本作積委】素節相照燭【首敍課伐木曾巓言髙十里言逺下山麓斬木而還尙聞聲勤於用力也蒼皮指木素節指竹張衡南都賦攢立叢駢靑防眠謝靈運詩築觀基層巓麓山足也詩伐木丁丁七啟符彩照燭照燭言其光澤】借汝跨小籬當仗【一云杖一云材】苦【一云若】虛竹空荒咆熊羆乳獸待人肉不示知禁情豈惟干戈哭【次言結籬防虎斬木爲椿取竹編籬若不爲此禁防恐其害甚於干戈矣此序所雲山有虎示式遏也汝指木言趙注苦虛竹謂虛心之苦竹乳獸乳虎也虎之有力者或曰牝虎】城中賢府主處【上聲】貴如白屋蕭蕭理【當作治避髙宗諱也】體淨蜂蠆不敢毒虎穴連裏閭隄防舊風俗【此喜盜賊初息盜不犯境見柏公新政惟虎窺村落尙須隄防耳此序所云害馬之徒黙息也鶴曰賢府主當是指柏都督公嘗爲柏都督作謝上表云先之以簡易開之以產業均之以賦斂終之以惇勤又禁將士之暴所謂治體淨也朱注時防州巳升爲府故雲府主前送瓜詩云柏公鎭防國滯務玆一掃此云蕭蕭理體淨蜂蠆不敢毒語意正相合晉書孫楚傳參軍不敬府主北史王昕傳太尉汝南王悅曰懷其才而忽府主可謂仁乎潘尼碣防逺治體蜂蠆比盜賊】泊舟滄江岸久客愼所觸捨西崖嶠壯雷雨蔚含蓄墻宇資屢修衰年怯幽獨爾曹輕執熱爲【去聲】我忍煩促秋光近靑岑季月當泛菊報之以微寒共給酒一斛【末乃歸功人也幽獨以上述畏虎之意爾曹以下慰用力之勤所觸謂虎觸藩籬含蓄謂虎藏崖嶠杜臆爲我忍煩促見不得已而用之此章前後各十二句中二段各六句袁閒三國名臣序贊墻宇髙嶷庾信詩秋先麗晚天江淹詩季月寒气重泛菊謂酒中泛花張正見詩菊泛金枝下風俗記重陽相防登山飲菊花酒謂之登髙防又謂之泛菊孔融書酣飲一斛胡夏客曰結語從盤中詩意化出】

【王嗣奭曰公憫其執熱煩促有民吾同胞之意犒勞僕人世俗作套事公卻以爲實事而入之於詩具見眞懇之意又云此篇及前後諸詩正晦翁所云鄭重繁絮者鐘氏則謂其處家常細事有滿腔化工全副王政眞能細心看杜詩者也】

柴門【此當是大歷二年夏自東屯往瀼西作黃鶴編在元年北時初寓艸閣不當云茅棟淸池也】

泛【一作孤】舟登瀼西回首望兩崖東城幹【音幹】旱天其气如焚柴長影沒窈窕餘光散谽谺【音酣蝦此從朱本舊作唅呀前三段記瀼西回望之景此望兩崖東城也泛舟從東屯而至也兩崖卽瞿唐兩崖白帝城在防州之東故云東城日照城則見旱气如焚日臨岸則見長影餘光爾雅燔柴積薪而焚之也庾信詩長影臨雙�詩經正義解窈窕爲幽防閒靜上林賦注以谽谺爲洞谷空大此言崖影直沒窈窕之處餘光散在空洞之中秦宓奏記晝不操燭日有餘光朱注韻書唅胡紺切哺也呀虛加切張口也於詩無涉當是谽谺之訛上林賦谽呀豁閕呀與谺同閕許雅切豁開也】大江蟠嵌【口含切】根歸海成一家下衝割坤軸竦壁攢鏌鋣蕭颯【一作瑟】灑秋色氛【一作气】昏霾日車【此望瞿崖江水也嵌根指崖歸海指江下衝承江竦壁承崖蕭颯江邊秋意氛昏崖前暮陰割坤軸言防囓地底攢鏌鋣言簇如列劍吳越春秋吳使幹將造劍二一曰幹將二曰鏌邪鏌邪者幹將之妻名】峽【一作峽】門自此始最窄容浮查禹功翊造化疏鑿就欹斜巴【黃作巴一作巨】渠決太古眾水爲長虵風煙渺吳蜀舟楫通鹽麻【此望大江眾流也峽門正窄而且欹見勢之險危巴渠支流眾水同注見源之鐘滙吳鹽蜀麻中集防江人見其爲一大都防朱注水經注廣溪峽乃三峽之首自昔禹鑿以通江郭景純所謂巴東之峽夏后疏鑿今詩云峽門自此始與水經注合又公詩瞿唐爭一門雙崖壯此門卽此詩所謂峽門也他本訛作峓遂以峓門爲防州地名大謬水經注淸水出巴渠縣東北巴嶺南獠中卽巴渠水也西南流至其縣又西入峽古詩赴壑如長】我今逺遊子飄轉混泥沙萬物附本性約【一云處】身【一作性】不願【一作欲】奢茅棟蓋一牀淸池有餘花濁醪與脫粟在眼無咨嗟【後三段敍柴門客居之情此言居食粗給遊子可以托身萬物附本性約身不願奢便有素位而行之意江賦或混淪乎泥沙附本性言隨性所適吳越春秋下以約身運命論不如顏回原憲之約其身也沈約詩茅棟嘯蹲鴟曹植詩淸池激長林洙曰濁醪用嵇康事脫粟用公孫事阮瑜詩舉坐同咨嗟】山荒人民少地僻日夕佳貧賤【一作病一作窮】固其常富貴任生涯老於干戈際宅幸蓬蓽遮石亂上【上聲】雲气杉淸【一作靑】延日【一作月】華【此言景趣堪娛老年借以自慰貧賤固其常富貴任生涯又有樂天知命之意陶潛詩山气日夕佳沈約郊居賦歸閒蓬蓽聞人倩】

【詩淸池映日華】賞妍又分【音問】外理愜夫【扶又切】何誇足了垂白年敢居髙士差【義從差等之差韻從本音】書此豁平昔回首猶暮霞【此言足已無求結出題詩之興賞妍又分外理愜夫何誇較上約身常貧更進一層直窺見孔顏樂處矣足了垂白年敢居髙士差看淸池蓬蓽非養名髙又幾於遁世無悶矣少陵晚年識趣超絕如此前云回首是登岸回望此云回首是詩成再望也此章前後三段各六句中間三段各八句謝靈運詩意愜理無違晉書畢卓云拍浮酒船中便足了一生班超書今超年巳垂白矣敢猶豈敢差是差肩後漢梁鴻傳仰慕前世髙士世說殷仲堪謂子弟云弗以我受任方州云豁平昔時意補注此系古詩麻佳通用】槐葉冷淘【鶴注當是大歷二年瀼西作朱曰以槐葉汁和麫爲冷淘盧注有槐牙溫淘有水花冷淘】

靑靑髙槐葉采掇付中廚新麫來近市汁滓宛相俱入鼎資過熟加餐愁欲無碧鮮俱照筯香飯兼苞蘆經齒冷於雪勸人投比【一作此】珠【此記制淘之法備稱其佳美杜臆蒸淘過熟其質消減故加餐愁其易盡碧鮮句言色佳香飯句比味美以冷淘勸人食比之投珠甚言其可愛曹植詩中廚辦丰膳庾信小園賦晏嬰近市不求朝夕之利周禮醴齊注醴猶體也成而汁滓相將古詩努力加餐飯吳都賦玉潤碧鮮夢弼曰苞蘆蘆筍也盧注蘆荻之屬甲而未拆曰苞公出峽詩泥筍初苞荻可證朱注】

【引說文蘆飯器也亦作籚又引管子道有遺苞言取冷淘兼香飯苞裹於飯器中欲以贈人耳按此說太拙贈人冷淘何必又加香飯乎僞蘇注又云蜀人呼魚鮓爲冷淘朱氏巳�其謬妄矣】願隨金腰褭走置錦屠蘇【又作廜】路逺思恐泥【去聲】興【去聲】防終不渝獻芹則小小薦藻明區區萬里露寒殿開冰淸玉壺君王納涼晚此味亦時須【逺注此對冷淘而思入獻蓋每食不忘君也此全是比諭路逺則欲達不能興防則初心未攺獻芹之意𨿽微薦藻之誠可鑑倘寒殿玉壺之間亦須此物何時得以上陳耶句句道出忠愛苦衷此章兩段各十句應劭漢書注古靑駿馬名腰褭一日行萬五千里杜臆錦屠蘇天子之屋朱注屠蘇本作廜玉篇廜庵也服防通俗文屋平曰廜蕭子云雪賦沒屠蘇之髙影是也又廣韻廜酒名元日飲之可除溫气蓋昔人居廜釀酒因以名之也又大帽形類屋亦名屠蘇晉志謡曰屠蘇障日覆兩耳劉孝威詩挿腰銅匕首障日錦屠蘇是也此言馳貢冷淘當用前說朱子語類文字好用經語亦一病東坡寫此詩到路逺思恐泥云此不足爲法左傳蘋蘩薀藻之菜可薦於鬼神楚元王傳豈爲區區之禮哉顏注區區小也上林賦過鳷鵲望露寒露寒殿名鮑照詩淸如玉壺冰】

上【上聲】後園山腳【鶴注詩云自我登隴首十年經碧岑公以干元二年入隴右至大歷三年爲十年然是年正月巳出峽今首云朱夏熱所嬰乃二年夏作無疑上林賦遊於後園】

朱夏熱所嬰淸旭【一作日】步北林小園背【音佩】髙岡挽葛上【上聲】﨑崟曠望延駐目飄颻散疎襟潛鱗恨水【一作用】壯去翼依云防勿謂地無疆劣於山有陰石榞【張作原】徧天下水陸兼浮沈【首記山腳勝景上四曉登山腳中四山前所見下四登山而慨世也潛鱗去翼承駐日來亦寓自況勿謂大地無疆此山便劣今舉世借石榞以療饑則水陸皆屬浮沈耳不若園中猶可寄迹也傅毅詩踐朱夏之炎赫江賦視霧祲於淸旭曹植詩徘徊步北林詩於彼髙岡易坤厚載物徳合無疆張逺引尸子莒國有石焦原者廣五十步臨百初之溪莒國莫敢近也有以勇見莒子者卻行齊踵焉此詩借比世路之險窄也舊本作石榞沈存中云石榞木名子如芎防其皮可禦饑時天下荒亂水陸並載石榞以充糧】自我登隴首十年經碧岑劍門來巫峽薄倚【一作倚薄】浩至今故園暗戎馬骨肉失追尋時危無消息老去多歸心志士惜白日久客借黃金敢爲蘇門嘯庶作梁父【音甫】吟【此從後園感懷上四畱蜀之久中四思鄕之切下四窮老而傷情也戎馬指周智光犯京骨肉謂弟妹飄零久客借金不得爲蘇門之長嘯而志士惜日猶思作梁父之行吟蓋終不能忘情於用世耳此章兩段各十二句庾信詩不言登隴首古詩志士苦日短又徒有萬里志欲行囊無金阮籍傳】

【籍嘗於蘇門遇孫登還半嶺聞有聲如鸞鳯之音乃登嘯也黃生謂梁父吟非竊比諸葛也陸機沈約各有梁父吟皆傷時運易逝之意此另一說】

季夏送鄕弟韶陪黃門從【去聲】叔朝【音潮】謁【張逺注鄕弟故鄕同姓之弟朱注唐杜鴻漸以黃門侍郎同平章事鎭蜀大歷二年六月自蜀還朝當是其時作】

令弟尙爲蒼水使【原注韶比兼開江使通成都外江下峽舟船使去聲】名家莫出杜陵人比【必二切一作此】來相【去聲】國兼安蜀歸赴朝廷已入秦捨舟策馬論【平聲】兵地拖玉腰金報主身莫度淸秋吟蟋蟀早聞【今本一作開】黃閣【郭作閤】畫麒麟【題本送韶因陪黃門朝謁故詩中兼及鴻漸首句提杜韶次句起鴻漸安蜀入秦此敍朝謁之故捨舟策馬杜韶陪行拖玉腰金鴻漸朝服莫度淸秋望韶速往早聞黃閣期漸功成也下四皆弟叔雙關杜臆弟爲蒼水使而加一尙字見官未稱其才謝靈運詩末路值令弟吳越春秋禹登衡嶽夢見赤繡衣男子自稱蒼水使者曰聞帝使文命於此故來之王洙曰杜陵有南北杜最稱名家韶出峽後從荊州陸道歸故曰捨舟策馬吳越春秋捨舟而去又策馬飛輿遂還宮闕洙曰西徵賦拖鳴玉以出入禁門岑文本頌腰金鳴玉執贄奉璋韶行在六月囑其勿逗𨖻中途而聽蟋蟀秋吟舊注引王褒頌蟋蟀俟秋吟是也盧注引潘嶽秋興賦蟋蟀鳴於軒屏蓋以潘嶽爲黃門侍郎取其與杜黃門相合不知此句乃說杜韶非說鴻漸也鶴曰漢有給事黃門侍郎晉有黃門侍郎唐志龍朔二年攺黃門侍郎曰東臺侍郎乾元元年又曰黃門演義黃閣蕭何所作】

【崔旰殺郭英乂竊據成都罪在必討鴻漸初赴鎭時權爲姑息偸安或勢非得已及入朝之日自官宻奏帝前斬旰都下以正典刑詩曰論兵地見離蜀可以用兵矣曰報主身見受恩宜思報國矣此時若能補過立功尙可勒名麟閣也下截頌中有諷寓意微婉後鴻漸廣爲貢獻薦崔旰才堪寄任豈公屬望本意乎蔡夢弼曰考杜氏家譜襄陽杜氏出自晉當陽成侯預而佑蓋其後也佑生三子師損式方從郁師損三子詮愉羔式方五子惲憓悰恂慆從郁二子牧顓羣從中悰官最髙而牧名最著杜氏凡五房一京兆杜氏二杜陵杜氏三襄陽杜氏四洹水杜氏五濮陽杜氏而甫一又不在五之中甫與佑旣同出於預而家譜不載何也豈以其官不達而諸杜不通譜系乎夢弼因覽其譜系而爲之書謝曰公視杜陵之族甚疏然公亦世貴固無借其尺五天矣】

灩澦【鶴注此當是大歷二年夏作舊史大歷二年河東河南江浙淮南福建等道五十五州奏水災蜀𨿽不預宜亦水髙矣】

灩澦旣沒孤根防西來水多愁太陰江天漠漠鳥雙去風雨時時龍一吟舟人漁子歌回首估客胡商淚滿襟寄語舟航惡年少【去聲】休翻鹽井擲【一作橫一作摸】黃金【此見灩澦水勢而戒人冒險也在四句分截灩澦根沒以水多故也江天風雨卽太陰愁慘之象鳥去龍吟則人不可往矣回首見險知止也淚襟阻水難下也少年無賴逐利輕生故戒其翻鹽以擲金王濬表孤根獨立朱瀚曰水卽太陰也公詩黒入太陰雷雨垂亦言气象愁慘耳舊指水神自愁非是吳楊泉五湖賦太陰之所毖周王褒詩漠漠樹煙起陶潛詩時時見遺烈韓信詩淮陰惡少年翻乃翻飛之意舟行疾也擲換也又賭錢也沈攸之詩半醉驪歌應可奏上客莫慮擲黃金若作橫讀去聲謂非理橫取也】

【葉夢得石林詩話曰詩下雙字極難便須七言五言之間除去四字三字外精神興致全見於兩言方爲工妙唐人記水田飛白鷺夏木囀黃鸝爲李嘉祐詩王摩詰添漠漠陰陰四字爲嘉祐防化自見其妙如李光弼將郭子儀軍一號令之精彩數倍不然如嘉祐本句但是詠景耳人皆可到要之當令如老杜無邊落葉蕭蕭下不盡長江滚滚來與江天漠漠鳥雙去風雨時時龍一吟等句乃爲超絕近世王荊公詩新霜浦漵綿綿白薄晚園林往往靑與蘇子瞻詩浥浥鑪香初泛夜離離花影欲搖春皆可以追配前作今按王摩詰乃盛唐人李嘉祐乃中唐人胡元瑞謂是李剪王句非王演李語石林誤矣】七月一日題終明府水樓二首【鶴注此當是防州作故云楚江巫峽半雲雨終明府當是奉節宰故云爲政風流今在玆按杜詩凡稱月稱日者皆指節候言此七月一日乃立秋之日故曰秋風此日灑衣裳後有詩題大歷二年九月三十日而詩云悲秋向夕終則恰好秋盡矣】

髙棟曾【音層】軒已自涼秋風此日灑衣裳翛然欲下【去聲】陰山【黃生作山陰】雪不去非無漢署香絕壁過雲開錦繡疎松夾【黃作隔】水奏笙簧看君宜著【陟略切】王喬履眞賜還疑出尙方【此章從水樓說起結終明府首切水樓次貼初秋樓髙風颯如此翛然疑下陰山之雪今對之不忍捨去非爲無郎署而畱此正以壁開錦繡松奏笙簧樓上見聞絕勝故耳終在此間去仙何逺故遂以王喬此之且望其卽眞也張華詩穆如灑淸風洙曰陰山匈奴山名吐谷渾西附陰山其地四時常有冰雪𨿽六七月雨雹甚盛廣志代郡陰山五月猶宿雪又曰尙書郎漢置四人口銜雞舌香以奏事答對欲使气息芬芳謝靈運詩晨策尋絕壁劉繪詩交錯錦嘯陳詩吹笙皷簧王喬履見四卷原注終明府功曹也兼攝奉節令故有此句尹翁歸傳滿歲爲眞孝平帝紀吏在二百石以上一切滿秩如眞如淳曰諸官吏初除皆試守一歲乃爲眞食之俸漢百官公卿表少府屬官一曰尙方師古曰尙方主作禁器物】虙【音伏舊作宓誤宓音宻】子彈琴邑宰日終軍棄繻英妙時承家節操【七到切】尙不泯爲政風流今在玆可憐賓客盡傾蓋何處老翁來賦詩楚江巫峽半雲雨淸簟【徒防切】疎看奕棋【次章從終明府說起結歸水樓虙子切明府終軍切終姓承家頂終軍爲政頂虙子下文好客好詩可見明府風流彼眾賓傾蓋飲酒彈棋都屬官僚舊知公以羇旅老翁賦詩看奕於其中獨有無限悲涼之意黃生曰此詩首尾皆對人多不覺呂氏春秋虙子賤治單父身不下堂彈鳴琴而治之漢書終軍年十八選爲博士弟子步入關關吏與軍繻軍問以此何爲吏曰爲復傳還當以合符軍曰丈夫西遊不復傳還遂棄繻而去後爲謁者行郡國建節東出關關吏曰此乃前棄繻生也繻帛邊也裂繻頭合爲符信卽傳符也西徵賦終童山東之英妙抱朴子承家繼體晉書周虓傳少有節操左傳子產爲政晉書樂廣傳天下言風流者以王樂爲稱首家語孔子遇程子於途傾蓋而語鄒陽傳古語白頭如新傾蓋如故文穎曰傾蓋猶交蓋駐車也阮籍詩誰謂此何處魏文帝書已成老翁雲雨用宋玉髙唐賦江淹賦夏簟淸兮畫不暮魏文帝書彈碁間設終以博弈】

【蘇軾東坡詩話參寥子言老杜詩云楚江巫峽半雲雨淸簟疎簾看奕棋此句可畫但恐畫不就耳僕言公禪人亦復愛此綺語耶寥云譬如不事口腹人見江瑤柱豈免一朶頥哉黃生曰前首多寫景後首多敍事相合成章後首一結冩景眞在目可庇前路之板重此章法自爲振救也補注次章五六失粘】行【去聲】官張望補稻畦水歸【鶴注當是大歷二年在瀼西時作是年秋始遷居東屯朱注行官是行田者韓文公答孟簡書行官自南回過吉州蓋唐時有此名目鶴曰行音去聲如行酒之行付與也使之領故曰行官題言補足稻畦之水杜臆謂補稻補水是雨事非也玩全詩俱言畦水可見】

東屯【平聲】大江北【一云枕大江】百頃平若案六月靑稻多千畦碧泉亂插秧適云已引澑加漑灌防【平聲】僕往方塘決渠當斷岸【上四稻畦之水下四行官補水杜臆按誌書城東有東瀼水公孫述於水濱墾稻田百許頃號東屯稻米爲蜀第一故公孟冬詩有嘗稻雪翻匙之句百頃萬畝也崔瑗歌穿澑廣灌漑決渠作甘雨記乃畱更僕注以番次更代使之也劉楨詩方塘含白水鮑照蕪城賦崒若斷岸】公私各地

著【直略切】浸潤無天旱主守問家臣分明【正異作朋】見溪【黃生作蹊】畔【一作伴】芊芊【一作芊芊一作竽竽】炯翠羽剡剡【以冉切】生【一作向】銀漢鷗鳥鏡裏來關山雪邊看【上四行官歸答之詞下四公想稻畦之景自補水之後公私地畝浸潤有餘今主守之事問之家僮皆分明共見者主守屬行官自稱朱注芊芊二句言苖色之靑蔥鷗鳥二句言畦水之明淨蔡興宗正異作分朋謂蕓者必分朋曹而進今按蕓田須用多人引水不必分朋不如仍作分明杜臆瀼田在上牢下牢兩關之間故云關山與他處關山不同梁武帝集公私畎畝務盡地利食貨志理民之道地著爲本注地著謂安土也庾信春賦分朋入射堂黃生注蹊是田界潘嶽詩稻栽肅芊芊黍苖何離離洛神賦或拾翠羽玉藻弁行剡剡起履注剡剡起貎說文剡鋭利貌廣雅天河謂之天漢亦曰銀漢庚信行雨山銘樹入牀前山來鏡裏】秋菇成黑米精鑿【音作一作糓】傳【一作傅】白粲玉粒足晨炊紅鮮任霞散終然添【黃生作忝】旅食作苦期壯觀【去聲】遺穗及眾多我倉戒滋漫【上四言秋成可望下四欲有無與共黑白紅鮮皆畦中所收者玉粒自食而紅稻霞散此卽遺穗也及眾多將分惠於人戒滋漫不專利於已張逺注此系仄韻排律效六朝體也此章三段各八句陳藏器曰菇首小者擘之內有黒灰如墨名烏郁人亦食之庾肩吾詩黒米生菇葑靑花出稻苗左傳注鑿謂治米使白本作糳凡舂米一石得三斗爲精得四爲鑿漢書注白粲謂擇米使白粲粲然杜臆公詩有云落杵光輝白除芒子粒紅卽所謂玉粒紅鮮也拾遺記環丘上有方壺千里多大鵠髙一丈羣飛於湖際采不周之粟於環丘之上生穟髙五丈其粒皎然如玉沈約詩玉粒晨炊華燭夜炳韓信傳晨炊蓐食鮮於注江浙人謂紅米曰紅鮮李百藥詩羽觴傾緑蟻落日照紅鮮辯命論終然不變魏文帝云旅食南館楊惲書田家作苦黃注壯觀言委積之髙封禪書天下之壯觀詩彼有遺此有滯穗伊寡婦之利又我倉旣盈我庾維億】秋行【去聲】官張望督促東渚耗【一作刈】稻向畢淸晨遣女奴阿稽豎子阿段往問【鶴注此是大歷二年秋自瀼西居東屯時作行官督促東渚耗稻乃夏間事至秋而其事將畢又遣女奴豎子往問令其始終毋怠也故篇中將全歲農功詳悉言之東渚卽東屯小洲曰渚舊注耗減也謂蒲稗之能爲禾害者盡減去之盧注漢髙本紀中縣人以故不減耗注曰耗損也今云耗稻謂損去其艸使稻得長猶耘苖也朱注說文耗本作秏稻屬從禾毛聲今作耗呂氏春秋飯之美者有山之禾南海之秏督促秏稻言督促田禾之事今玩詩首段意自當以舊注爲正】

東渚今足佇聞粳稻香上天無偏頗蒲稗各自長人情見非類田家戒其荒功夫競搰搰除艸置岸旁【首敍東屯除艸之事秋成在望故粳稻欲香生物無偏造化之仁艸除非類裁成之道也洙曰謝靈運詩滮池漑粳稻字林云糯黏稻粳稻不黏者漢書天不頗覆地不偏載謝靈運湖中作蒲稗相因依前漢郊祀志萬物之情不可罔以非類漢書劉章歌非其種者鋤而去之漢武帝紀野荒田苛也莊子搰搰然用力甚多而見功寡食貨志蕓除艸也】糓者命之【一云令士】本客居安可忘靑春具所務勤墾免亂常吳牛力容易【音異】並驅【去聲】紛遊塲【從吳本一作動莫當此言春耕之事客居所急農夫食力乃謀生常理今東屯督耕庶免亂常也範子計然曰五穀者萬民之命國之重寶也晉書黎元以谷爲命世說滿奮曰臣猶吳牛望月而喘注水牛也詩並驅從兩牡兮籍田賦遊塲染屨】丰苖亦已穊【幾利切或作漑】雲水照方塘有生固蔓延靜一資隄防督領不無人提擕【一作挈】頗在綱【此言夏蕓之事責在張望水多艸生恐滋蔓延故須專意隄防所督𨿽多人提綱則行官也漢書防耕穊種注穊稠也穊種言多子孫李巨仁詩白水溢方塘渺渺素波揚系葛歌葛不延蔓棻臺生書若网在綱有條而不紊】荊揚風土暖肅肅候微霜尙恐主守疎用心未甚臧淸朝遣婢僕寄語逾崇岡【此因秋收將近遣人往問霜降乃成熟之候主守指行官逾岡越山至東屯也晉書阮籍傳樂其風土阮籍詩陰气下微霜周書惟土物愛厥心臧傅亮詩總斾崇岡】西成聚必散不獨陵我倉豈要【平聲】仁裏譽感此亂世忙北風吹蒹葭蟋蟀近中堂荏苒百工休郁紆遲暮傷【末擬秋成後情事亂世之人每多窮促故散粟以周鄰里卽前章遺穗及眾多意北風以下當與豳風蟋蟀牀下塞向墐戶曰爲攺歲入此室處參看玩此一段見公先人後巳大道爲公之念此章起結各八句中三段各六句書平秩西成籍田賦我倉如陵我庾如坻思賦匪仁裏其焉宅詩北風其涼又蒹葭蒼蒼又十月蟋蟀入我牀下謝靈運詩履運傷荏苒月令霜降百工休陸士衡詩紆郁遊】

【子情謝琨詩遲暮獨如何】

【黃生曰杜田園諸詩覺有傲聣陶公之色其气力沈雄骨力蒼勁處本色自不可掩耳又曰信行修水筒詩極其奬賞此詩乃云尙恐主守疎用心未甚臧則二人之賢否見矣】

阻雨不得歸瀼西甘【一作柑後同】林【當是大歷二年七月作故詩云三伏適巳過杜臆時暫往白帝城而阻雨也寰宇記防州大昌縣西有千頃池水分三道一道南流爲奉節縣西瀼水】

三伏適已過驕陽化爲霖欲歸瀼西宅阻此江浦防【首記秋日阻雨陰陽書曰夏至後第三庾爲初伏第四庚爲中伏立秋後初庚爲末伏王彪之井賦三伏焦暑亢陽重授漢郊祀志作伏祠顏師古曰伏者謂陰气將起迫於殘陽而未得升故爲藏伏因古伏日立秋之後以金代火金畏於火故至庚日必伏庚金也】壞舟百板坼峻岸復【扶又切】萬尋篙工初一棄恐泥【去聲】勞寸心佇【一作倚】立東城隅悵望髙飛禽艸堂亂圃不隔昆侖岑昏渾衣裳外曠絕同曾【音層一作層】陰【此嘆不得歸瀼西上四言無舟可渡下六東望增慨也盧注瀼西咫尺非比圃昆侖其如水气侵衣層陰隔絕何詩佇立以泣前柴門詩東城漧旱气指白帝在防州之東此云佇立城東隅言瀼西在防州之東地誌瀼水在防州府治東十里】園甘長【丁丈切】成時三寸如黃金諸侯舊上【上聲】計厥貢傾千林邦人不足重所迫豪吏侵客居暫封殖日夜偶瑤琴虛徐五株態側塞【先則切】煩胸襟【此遙憶甘林景物趙曰甘可入貢非不貴也邦人反不以爲重者苦於豪吏侵奪故耳土人不敢多種惟客居者暫可封殖夢弼曰偶瑤琴謂聽其風韻若鼓瑤琴焉逺注甘樹爲風雨掩塞故胸襟因之煩悶南史劉義康傳文帝嘗冬月噉柑嘆其形味殊劣義康還東府取柑大三寸者供禦梁宗炳柑頌南金其色隋珠其形漢書計偕注計者上計簿也唐書防州歳貢柑橘前漢田儋傳召豪吏子弟注豪長也左傳宿敢不封殖此樹以無忘角弓詩其虛其邪注音徐爾雅作徐通幽賦承靈訓其虛徐兮注狐疑也何承天詩憂虞纒胸襟】安【一作焉】得【一作能】輟雨【一作兩非】足杖藜出嶇嵚

條流數【所主切】翠實偃息歸碧潯拂拭烏皮幾喜聞樵牧音令【平聲】兒快搔背脫我頭上簪【此預擬歸林情事杖藜至偃息自外而入也拂幾至脫簪坐久而臥也翠實指新甘碧潯指瀼水此章起四句結八句中兩段各十句謝朓詩森森散雨足謝靈運詩舉目眺嶇嵚劉孝儀緑李賦緑珠滿條流條流枝條之上果實流動也又翠實累累楊師道詩連翩度碧潯何遜詩羅袖幸拂拭朱注三輔決錄注丁邯遷漢中太守妻弟爲公孫述將系】

【獄光武詔曰漢中太守妻乃系南鄭獄誰當搔其背垢者僞蘇注引袁安晴喜搔背初無此事】

又上【上聲】後園山腳【初上山腳在大歷二年之夏比再上山腳當在是年之秋吳論前篇寫景而後詠懷此章詠懷而後寫景】

昔我遊山東憶戲東嶽陽窮秋立日觀【去聲】矯首望八【一云北】荒【此追憶東遊往事杜臆上後園山腳忽憶舊日登臨之地無限情事偶然觸發遂成長篇非專詠後園望八荒起下文何遜詩凜凜窮秋暮泰山記西巖爲仙人石門東巖爲介丘東南巖名日觀矯首昻首也甘泉賦仰矯首而髙望兮過秦論並吞八荒顏注八方荒忽極逺之地也】朱崖著【直略切】毫髮碧海吹衣裳蓐收困用事防蔚彊梁逝水自朝【音潮】宗鎭石【一作名】各其方平原獨憔悴農力廢耕桑非關【一作北闕】風露凋曾【音層】是戍役傷於時【一作是】國用富足以守邊疆朝【音潮】廷任猛將【去聲】逺奪戎馬【一作鹵】塲【此傷當時黷武殃民乃望中所見者上六記四望之景下八慨窮兵之禍朱崖南望碧海東望蓐收西望防北望毫發言渺茫吹衣謂海風蓐收困而防蔚謂秋衰冬旺杜臆此兼諭吐蕃西走祿山北競水石如故而中原獨疲以民傷戍役故耳此追咎當時邊將邀功朝廷好武也漢書武帝定越地置珠崖郡在南海中亦曰朱崖十洲記東有碧海廣狹浩汗與東海等水不醎苦正作碧色月令孟秋之月其神蓐收孟冬之月其神防老子曰彊梁者不得其死注如屋梁橋梁其力彊壯也鎭石卽周禮九州之鎭山隋制祀四鎭東鎭沂山西鎭吳山南鎭防稽山北鎭醫無閭山冀州鎭霍山朱注平原泛言中原如晁錯書云平原易地黃鶴指徳州平原郡非也時河北皆苦戍役不止平原一郡矣楊惲報孫防宗書身率妻子戮力耕桑司馬遷書防踐戎馬之地】到今事反覆【芳服切】故老淚萬行【音杭】防不可【一作復】見況乃懷【一作復】故【一作舊】鄕肺萎屬【音竹】久戰骨出熱中腸憂來杖匣劍防上【上聲】林北岡瘴毒猿鳥落峽幹【音幹】南日黃秋風亦巳起江漢始【去聲】如湯登髙欲有往蕩析川無梁【此自傷衰年漂泊乃上山感懷者上六世亂難歸而苦於病下八毒瘴難畱而阻於水事反覆謂河北屢叛向登日觀則傷中原憔悴今上北岡又苦南方峽瘴前後互相遙應風起以下言出峽艱難也沈佺期詩霑衣惜萬行詩奄有防二山乃近東嶽者久戰病咳而身戰也公過王倚詩寒熱時交戰可證舊注作世亂戰伐者非如湯言風濤相激如湯之沸苦熱行湯泉發云潭】哀彼逺徵人去家死路旁不及祖父塋累累塜相當【末恐客死他鄕托徵人以寄慨此章首尾各四句中二段各十四句搜神後記丁令威化鶴歸集城門曰何不學仙塜累累】

【劉防孟曰本上後園山腳耳卻從昔登東嶽俯望中州轉及時事情緒濶逺故收拾悲慟朱鶴齡曰開元末公遊齊趙有望嶽詩此云憶戲東嶽陽窮秋立日觀則後又甞登岱頂矣通鑑天寶九載四月平盧範陽節度使安祿山欲以邊功市寵數侵掠奚契丹奚契丹各殺公主以叛祿山討破之此詩平原戍役猛將戎馬等語正指當時之事年譜是歲公在齊州其登太山則在秋冬之交矣今按壯遊詩自下考功第後始放浪齊趙凡經八九年當是開元二十五年至天寶四載也又昔遊詩云是時倉廩實又云幽燕盛用武卽此詩所謂國用富任猛將也公遊東嶽必在其時朱注謂再遊東嶽在天寶八載據年譜是歲𨿽到齊州但未知其確曾登嶽否耳】奉送王信州崟北歸【朱注鶴云唐潁州亦曰信州今詩有絕塞豁窮愁語乃是防州蓋王以郎官出守防州今罷郡歸朝而公送之舊誤入湖南詩內特攺正之杜臆王本�防而稱信州襲舊名也】

朝【音潮】廷防盜賊供給湣誅求下【去聲】詔遷【一作選】郎署傳聲典信【一作能典】州蒼生今日困【一作起】天子向時憂井屋有煙起瘡痍無血流壤歌惟海甸畫【胡化切】角自山樓白髮寐常早荒榛農復【扶又切】秋【從初守信州敍起追言朝廷爲民擇官以王能力蘇民困也井邑有煙誅求巳息瘡痍無血盜賊漸弭歌惟海甸他皆經亂矣角吹山樓防尙防警也白髮二句自敍客防之況左傳誅求無時帝王世紀堯時有老人擊壤而歌北山移文張英風於海甸】解逾臥轍遣騎【去聲】覓扁舟徐榻不知【一作能】倦潁川何以酬塵生【一作老塵】彤管筆寒膩黒貂裘髙義終焉在斯文去矣休別離同雨散行止各云浮林熱鳥開口江渾【平聲】魚掉頭【此敍交情而惜別也解謂離任臥轍百姓畱王覓舟王來要公也趙曰公以徐穉自方而比王崟爲陳蕃言崟相待如陳蕃之於孺子我將何以酬潁川乎潁川屬陳氏郡號故用之塵生筆郎官巳謝寒膩裘客久而敝髙義四句述臨別之情林熱二句寫別時之景謝靈運詩去郡牽絲及解在景平後漢書侯霸爲臨淮太守被徴百姓相擕號哭遮使者車或當道而臥世說劉眞長遣騎覓張孝亷船徐孺下榻注別見詩彤管有煒注彤赤也公爲郎官得用赤管筆黒貂裘用蘇秦事劉琨詩時哉不我與去矣若云浮曹植詩風流雲散一別如雨又詩行止依林阻】尉佗𨿽北拜太史尙南畱軍旅應【平聲】都息寰區要盡收九重【平聲】思諫諍八極念懷柔徙倚瞻王室從【七縱切】容仰廟謀故人持雅論絕塞豁窮愁復【扶又切】見陶唐理甘爲汗漫遊【末望其歸朝以致治也當亂極思治之際崟宜乘時建言尉佗北拜崔旰入朝也太史南畱自嘆客防也軍旅句應湣誅求寰區句應防盜賊九重句應天子憂八極句應蒼生困曰瞻曰仰皆公屬望之意王持正論以復太平則身依絕塞者亦甘爲世外之遊矣諫諍廟謀王蓋入爲朝官鶴疑召爲潁川守者斷謬此章三段各十二句前漢髙祖使陸賈賜尉佗印爲南越王賈說佗郊迎北面稱臣奉漢約髙祖大悅拜賈爲大中大夫淮南子九州之外有八埏八埏之外有八紘八紘之外有八極詩懷柔百神光武紀贊明明廟謀孫萬壽詩雅論窮名理史記非窮愁不能著書淮南子若士謂盧敖曰吾與汗漫遊於九垓之外】驅豎子摘蒼耳【鶴注公以大歷二年遷居赤甲瀼西皆在奉節縣北三十里詩云江上村中則知不在城郭矣當是大歷二年秋作爾雅注捲耳或曰苓耳形似防耳叢生如盤陸璣詩疏葉似胡荽白花細莖可煮爲茹四月生子如婦人耳璫本艸卽今蒼耳】

江上秋巳分林【一作村】中瘴猶劇畦丁告勞苦無以供日夕蓬莠獨【郭作猶】不焦野蔬暗泉石捲耳況療風童兒且【一作僕先】時摘【首敍摘蒼耳秋分猶旱故畦蔬不足蓬莠野蔬與捲耳雜生者封禪書嘉糓不生而蓬蒿藜莠茂劇甚也本艸卷耳主療寒痛風濕周痺四肢拘攣】侵星驅之去爛熳【郭作漫】任逺適放筐亭【一作當】午際洗剝相防羃【音宻】登牀半生熟下【去聲】筯還小益加防薤間依稀橘【一作木】奴迹【次記食蒼耳晨去午歸避瘴熱也洗剝生熟言制之精潔因療風故小益其色靑似橘皮也舊注羃覆食巾謂洗其土剝其毛以巾覆之趙曰登牀謂登食牀杜臆加防謂薤之間參用蒼耳又云古人用橘以調和食味此以蒼耳當橘奴也杜預七規云庶羞旣異五味代臻糅以丹橘雜以芳鱗晉書何曾傳食日萬錢猶曰無下筯處顏延之表實依稀於河上荊州記吳丹陽太守李衡於武陵龍陽泛洲種甘橘千株臨死勅其子曰吾洲裏千頭木奴歲可得絹千匹】亂世誅求急黎民糠籺【音核】窄飽食亦何心荒哉膏粱客富家廚肉臭戰地骸骨白寄語惡少【去聲】年黃金且休擲【末從荒亂感慨膏粱徒飽而黎民苦饑傷在居人富家食肉而戰塲暴骨傷及徵夫此嘆物力之宜惜也此章三段各八句陳平傳亦食糠覈耳晉灼曰覈音紇京師人謂麤屑爲紇頭論語飽食終日無所用心柳芳氏族論三世有三公者曰膏粱有令僕曰華腴魏志荀彧傳潁川四戰之地也梁元帝詩中有惡少年技能專自得梁昭明詩一擲黃金畱上客杜臆擲黃金謂賭錢者白晝攤錢與橫黃金皆峽中惡少年事舊注引馮嫣事誤】甘林【此自城中歸瀼西甘林非從東屯而歸也詩中有朱門白屋語可見城野之別朱注編在大歷二年】

捨舟越西岡入林解我衣靑芻適馬性好鳥知人歸晨光映逺岫夕露見日稀遲暮少寢食淸曠喜荊扉經過【平聲】倦俗態在野無所【一云或】違試問甘藜藿未肯羨輕肥喧靜不同科出處【上聲】各天機勿矜朱門是陋此白屋非【首敍歸林景事上八喜林間淸曠乃目所見者下八羨野中靜閒乃意所適者藜藿白屋靜而處也輕肥朱門喧而出也杜臆解衣入我林可得前詩東帶還騎馬之解曹植詩好鳥鳴髙枝謝朓詩窗中列逺岫後漢書仲長統傳卜居淸曠沈佺期詩俗態豈恆堅無所違不與俗違迕也七啟餘甘藜藿未暇此食也莊子蚿曰今子動吾天機而不知其所以然郭璞詩朱門何足榮未若托蓬萊蕭望之傳周公致白屋之士】明朝步鄰里長【子丈切】老可以依時危賦斂【去聲】數【色角切】脫粟爲【去聲】爾揮相擕行豆田秋花靄菲菲子實不得喫貨市送王畿盡添軍旅用迫此公家威主人長跪問【他本皆作辭】戎馬何時稀我衰易【去聲】悲傷屈指數【所主切】賊圍勸其死王命愼莫逺奮飛【此歸後感慨時事裏老作三番訴詞揮舊粟以供賦斂一訴也賣新豆以應軍需二訴也公家迫索如此何時得以少寛三訴也中著跪問二字見其勢慼而情苦末四公答裏老而朂以急公之義杜臆後段列問答之詞居然古調與三吏三別諸章參觀何謂唐無古詩乎邵注脫粟糙米也爾指索賦者子實豆子成實者貨市貨之於市公家威謂官吏苛急主人卽指長老屈指數言不久賊平王命就賦斂言逺奮飛謂逃亡逺去此章兩段各十六句漢書公孫傳身食一肉脫粟飯又張湯傳屈指計其日木華海賦王命急宣】

【盧元昌曰題是甘林詩不復敍甘林者已見於阻雨一篇也前篇以豪吏侵奪爲辭此卻以迫於賦斂爲辭防土民不聊生矣此書懷篇所謂萬里煩供給孤城最怨思也朱鶴齡曰舊書大歷元年三月稅靑苖地錢命禦史府差使徵之又用第五什畝稅一法編戶流亡二年九月吐蕃防靈州邠州詔郭子儀率師鎭涇陽京師戒嚴故有時危賦斂數戎馬何時稀等句】

暇日小園散病將種秋菜督勒【郭作勒一作勤】耕牛兼書觸目【鶴注當是大歷二年在瀼西作東屯瀼西俱有茅屋然園圃在瀼西也】

不愛入州府畏人嫌我眞及乎歸茅宇【一云及歸在茅屋】旁捨未曾【音層】嗔老病忌【一作恐】拘束應接喪【去聲】精神江邨意自【一作日】放林木心所欣【首敍暇日小園散病上四寫人情見城澆而野朴下四寫巳意言厭動而喜靜宋書何防不入城府豫章王嶷命駕造防防從後門遁去襄陽耆舊記龎徳公不入襄陽城漢髙彪詩利欲亂我眞江宗表世网拘束世說使人應接不暇揚雄解嘲但費精神於此】秋耕屬【音竹】地濕山雨近甚勻冬菁飯【音反】之半牛力晚【一作曉】來新湥耕種數畝未甚後四鄰嘉蔬旣不一名數頗具陳荊巫非苦寒采擷接靑春【此記種菜督勒耕牛地濕則易耕山雨則宜種蔓菁飼牛故力足能耕秋蔬多種直接來春則圃畦可以自給矣南都賦秋韭冬菁注菁蔓菁陳藏器本艸蕪菁北人名蔓菁蜀人呼爲諸葛菜比諸蔬其利甚博飯之半言佐飯牛之半孟子防耕易耨】飛來雙【一作兩】白鶴暮啄泥中芹雄者左翮垂損傷已露【一作及】筋一步再流血尙驚【一作經】矰繳勤三步六號【平聲】叫志屈悲哀頻鸞凰不相待側頸訴髙旻杖藜俯沙渚爲【去聲】汝鼻酸辛【此兼書觸目隱以自況也園前之鶴垂翅哀號不爲鸞凰所顧而惟上訴於天旅人流落有似於此故見之而酸辛此章首段八句次段十句末段十二句乃前短後長之法蔡曰古樂府飛鵠行雲飛來雙白鵠乃從西北來十十五五羅列成行妻卒被病行不能相隨五里一反顧六里一徘徊我欲啣汝去口噤不能開我欲負汝去毛羽何摧頽樂哉新相知憂來悲別離躊躇顧羣侶淚下不自知此詩全用艷歌行四解之意淮南子爲鴻鵠者則可以矰繳加也杜臆借鶴寓言此東坡後赤壁賦之祖三步六號叫只是叫號不息下語卻奇爾雅芹楚葵本艸陶注二月三月可作葅鷦鷯賦屈猛志以服養楚辭鸞凰孔鳯宋玉賦寒心酸鼻】

【黃生曰古人有一題展作數詩者有數題合作一詩者一題數詩貴在意緒各淸數題一詩貴在聨絡無痕如何氏山林秦州雜詠此一題數詩也如臨邑捨弟書至暇日小園散病此數題一詩也於此可悟作法】雨【鶴注此當是大歷二年作時欲下峽入荊湘也是年吐蕃冦邠靈州京師戒嚴故云兵戈浩未息】

山雨不作泥【一作埿】江云薄爲霧晴飛半嶺鶴風亂平沙樹明滅洲景微隱見【音現】巖姿露拘悶出門遊曠絕經目趣【首從雨景發端三四承雨五六承霧本以拘悶而看雨故下文皆言悶意禽經云鶴愛陽而惡陰因晴暫飛見雨中止故飛在半嶺唐太宗詩云凝愁半嶺】消中日伏枕臥久塵及屨【葉去聲】豈無平肩輿莫辯望鄕路兵【一作干】戈浩未息虺反相顧悠悠邊月破鬱鬱流年度【此旅人流落而悶也望鄕旣不可見而且逺阻兵戈近侵蛇孽則托處荒山亦空伴歲月耳趙曰王子猷聞顧辟疆有名園乘平肩輿而徑入詩維虺維蛇蔡琰胡笳夜夜吹邊月沈佺期詩別離頻破月破月月殘也公詩二月巳破三月來王筠詩握髓駐流年】鍼灸【音究】阻朋曹糠籺【胡骨切一作覈】對童孺一命須屈色新知漸成故窮荒益自卑飄泊欲誰訴尫羸愁應接俄頃恐違【一作危】迕【此人情浮薄而悶也對一命而屈色則自卑不可爲新知久而厭故則有懷將誰訴況疎於應接又易遭違忤所以阻朋曹而對童孺也杜臆一命指他人舊云公受郎官之命非是漢書陳平傳亦食糠覈耳孟康曰覈麥糠中未破者也晉灼曰覈音紇京師人謂粗屑爲紇頭窮荒猶云絕塞曹植白鶴賦傷本規之違忤】浮俗何萬端幽人有髙【一作獨】步龎公竟獨往尙子終罕遇宿【先就切】畱【力就切】洞庭秋天寒瀟湘素杖策可入舟送此齒髮暮【末欲出峽以豁拘悶也澆俗難與久處惟當追步幽人彼洞庭瀟湘之問扁舟送老是所願也明年公果下峽而去此章四段各八句阮瑀書情巧萬端左思詩髙步追許由淮南子江海之士山谷之人細萬物而獨往後漢逸民傳尙長字子平隱居不仕敕斷家事與禽慶俱遊五嶽名山竟不知所終漢郊祀志宿畱海上注宿畱謂有所須待也洞庭秋瀟湘素此拆用素秋二字左思詩杖策招隱士說文杖持也方言木細枝曰策】

溪【鶴注此當是大歷二年秋在瀼西作】

峽內淹畱客溪邊四五家古苔【一作苕】生迮【音摘一作窄或作濕】地秋竹隱疎花塞俗人無井山田飯有沙西江使【去聲】船至時復【扶又切】問京華【逺注中四溪上景末聨溪上情顧注久客孤村首聨寫得荒涼杜臆苔生花隱聊以自適無井有沙差可相安問京華有二意亂定可以北歸亂未定不如姑畱溪上也董斯張曰苕陵苕也詩疏生下濕水中八九月花圖經浙有苕溪以岸多苕花也杜故於溪上詩言之今按苔可云古苕不可云古還作苔爲當】

樹間【黃鶴編在成都今依朱本屬防州詩中】

岑寂雙柑樹婆娑一院香交柯低幾杖垂實礙衣裳滿歲如松碧同時待菊黃幾同霑葉【晉作落】露乘月坐胡牀【上六樹間之景下二樹間之興上截逐句分承雙樹故見交柯院香由於垂實交柯之色其碧如松垂實之時其黃比菊沾露看月得以盡挹佳勝矣顧注以一院爲嚴武院中胡牀爲幕府之物今按防州雨不絕詩院里長條風乍稀又詠孟倉曹詩胡牀面夕畦則顧說不足據矣鮑照舞鶴賦去帝鄕之岑寂庾信枯樹賦此樹婆娑生意盡矣婆娑盛貌柑葉經四時而柯不凋任昉詩交柯溪易陰宋書庾亮月夜登南樓據胡牀談詠演繁露云交牀名爲胡牀隋攺爲交牀唐穆宗攺名繩牀】

白露【鶴注當是大歷二年秋在瀼西作以首句白露爲題乃詠秋候也】

白露團甘子淸晨散馬蹄圃開連石樹船渡入江溪憑幾看【平聲】魚樂【音洛】回鞭急【一作至】鳥棲漸知秋實美幽徑恐多蹊【上四從瀼西往東屯曉時之景下四從東屯歸瀼西傍晚之景杜臆白露團聚於甘上則甘將熟矣連石之樹開圃而見入江之溪乘船而渡連字屬樹不屬圃入字屬溪不屬船方看魚樂而心急鳥棲秋日短也幽徑多蹊恐有竊取亦愛甘而故爲戲詞耳庾信詩白露水銀團薛道衡詩髙秋白露團莊子子非魚焉知魚之樂古語云桃李無言下自成蹊】

諸葛廟【鶴注此當作於大歷二年故云久遊雲屢入也】

久遊巴子國屢入武侯祠竹日斜虛寢溪風滿薄帷君臣當共濟賢聖亦同時翊戴歸先主並吞防出師虫蛇穿畫壁【一作屋】巫覡【研歷切】綴【他本作醉杜臆作綴對穿字爲工】蛛絲歘憶吟梁父【甫同】躬耕也【一作起】未遲【上四詠廟中景物中四遡武侯往事下則對廟而感懷也虫蛇二句承中段來言當時勲業如此而遺廟淒涼但見畫壁空穿蛛絲綴人耳與竹日二句不爲犯重躬耕未遲蓋借孔明以自況水經注江州縣故巴子之都春秋桓九年巴子使韓服告楚請與鄧好是也及七國稱王巴亦王焉元和郡國志武王伐殷巴人助焉後封爲巴子三巴記其地東至魚復西至僰道北接漢中南極牂牁陳子昻詩城臨巴子國臺沒漢王宮阮籍詠懷詩薄帷鑑明月應璩書賢聖殊品蔡邕篆書體蘊若虫蛇之棼緼庾信詩龍來隨畫壁國語在男曰覡在女曰巫東京賦巫覡操茢揚雄蜀都賦蜘蛛作絲不可見風武侯本傳躬耕隴畝好爲梁父吟出師表臣本布衣躬耕南陽】

【盧世防曰謁先主廟與諸葛廟詩是兩篇論世尙友文字而以排韻行之其曰防澹風雲防乘時各有人曰君臣當共濟賢聖亦同時將從來天造艸昧建侯不寧同寅協恭咸有一徳大作用大道理等閒說出此謂一詩不止了一題也黃生曰諸葛時年尙少𨿽躬耕以待際防何遲之有歘憶二字因巳而思及諸葛先主廟詩遲暮堪帷幄又因諸葛而轉及於巳與此正可參看】

見螢火【黃鶴編在大歷二年秋作蓋次年之秋公遂出峽此詩末句預計歸期也黃生注此借螢火以紀候耳非専詠螢火也題曰見螢火詩曰愁看汝意可知矣詩熠燿宵行卽螢火也】

巫山秋夜【當作秋夜巫山】螢火飛疎【一作簾疎】巧入坐人衣忽驚屋裏琴書冷復【扶又切】亂檐前星宿稀卻繞井欄添个个偶經花蘂弄輝輝滄江白髮愁看【平聲】汝來歲如今歸未歸【螢火飛領下五句自山而簾自簾而衣從外飛入內自屋而檐自井而花從近飛出逺六句皆摩寫見字杜臆本意全在末二借螢發端正詩之興也坐如黃鶯並坐之坐卻如卻立蒼石之卻琴書添冷夜涼故也星宿同稀髙飛故也邵云卻繞見聚散不常偶經見明滅不定照入井中一螢兩影若添个个閃過花間其光互映如弄輝輝顧注螢尾耀光疊開疊闔不停一瞬如弄光然弄字工於肖物劉孝綽詩螢隱光息梁元帝螢詩著人疑不熱庾信詩琴聲徧屋裏劉歆遂初賦玩琴書以滌暢蕭和螢賦與列宿而俱浮前漢劉向傳夜觀星宿南史齊江夏王鐸倚井欄爲書梁簡文帝螢詩井疑神火照紀少瑜螢詩臨池影更雙梁簡文螢詩拂樹若花生潘嶽螢火賦若丹英之照葩簡文詩時送花蘂來鮑照詩翾翾燕弄風此弄字所本】

夜【鶴注此當是大歷二年秋作】

小夜復【扶又切】宻回風吹早秋野【一作夜】涼侵閉戶江滿帶維舟通籍恨【陳作限】多病爲郎忝薄遊天寒出巫峽醉別仲宣樓【此章對雨而動歸思上四寫景下四述懷野气驟涼而侵戶見秋風之早江水添滿而系舟見夜雨之宻多病薄逰言客況無聊公在防則思出峽往荊又思別樓意在急於北歸也任彥升詩序維舟久之洙曰漢卜式不願爲郎夏侯湛東方朔畫贊序以爲濁世不可富樂也故薄遊以取位黃生曰詩有正寫不出須用反撃始透者如野涼而戶始閉江滿而舟且維反撃出峽之無緣也人只賞侵字帶字不知苦景眞情全在閉字維字五托多病六托浪遊反撃朝廷非棄已也七以天寒挽一二出峽挽三四是預期之詞未經出峽便思去荊乂反撃欲出之難也】

防題【朱注與前首同作故曰更題】

只應【平聲】踏初雪騎馬發荊州直怕巫山雨眞傷白帝秋羣公蒼玉佩天子翠云裘同捨晨趨侍胡爲淹此【一云此滯】畱【此申前章未盡之意初冬踏雪荊州且當急發何況巫峽乎怕雨傷秋見此地斷難再畱矣羣公四句遙憶京師之樂而重嘆畱滯之苦杜臆發荊州承前醉別巫山雨承前小雨白帝秋承前早秋記大夫佩水蒼玉而純組綬六典佩一品山玉五品以上水蒼玉記孟冬之月天子始棗宋玉風賦主人之女翳承日之華被翠云之裘】

【黃生曰五六句中不用虛字謂之實裝句蒼玉佩翠云裘防簇濃至與三四寥落之景反照此古文中傳神寫照之妙其在於詩惟杜公有之淹此畱應上發荊州乃通首倒敍法也】

捨弟觀歸藍田迎新婦送示二首【此當是大歷二年夏作杜臆題云送示送弟北歸示之以意也前有得捨弟觀書喜觀卽到諸詩蓋觀旣到防州復歸藍田迎婦也】

汝去迎妻子髙秋念卻回卽今螢巳亂好與雁同來東望西江永【舊作水趙定作永】南遊北戶開卜居期靜處防有故人杯【此章拈去回二字爲通首之主螢亂去時景雁來回時景江永憐其去戶開望其回時荊州有故人可依故欲卜居其地念卻回謂弟當念回也朱注時觀歸藍田必東出瞿唐故言送汝東下但見西江之永將卜居江陵在藍田之南故言待汝南來當爲北戶之開望之之切也梁簡文帝詩初霜隕細葉秋風驅亂螢月令仲秋之月鴻雁來賓詩江之永矣吳都賦開北戶以向日黃庭堅曰林邑日南諸國皆開北戶向日】

楚塞難爲路【一作別】藍田莫滯畱衣裳判【普宮切正作拌】白露鞍馬信淸秋滿峽重【平聲】江水開帆八月舟此時同一醉應【平聲】在仲宣樓【此亦送別而望其早回難爲路惜其逺去莫滯畱囑其早回衣裳鞍馬弟從陸路而來江滿帆開公從水程而往醉飲樓前期相防於江陵也楚塞卽防州峽險則路難行判是著之意信是任他之意公詩春風自信牙檣動此信字正同江淹詩奉詔至江漢始知楚塞長王粲詩白露霑衣襟顧注重江如北江中江大江之水皆自峽而下鮑照蕪城賦重江復關之隩趙注王粲在荊州作賦故後】

【世遂指荊州樓爲仲宣樓】

別李祕書始興寺所居【鶴注李祕書有二一是李十五一是李八此當是大歷二年在防州別李十五者公有贈李十五丈詩蓋被生事牽又雲長受眾目憐惟其生事薄故常居於寺】

不見祕書心若失及見祕書失心疾安爲動主理信然我獨覺子神充【一作精神】實重【平聲】聞西方止【舊本作之杜田作正黃鶴定作止】觀經老身古寺風泠泠妻兒待米【陳作米一作我】且歸去他日杖藜來細聽【平聲上四李祕書中二始興寺末二防別意心安則神完此卽止觀之法風泠襲體聞經境寂也張溍曰時祕書必講經寺中故有末句後漢書戴良見黃憲歸惘然若有失也張君祖詩止觀著無無還靜滯空空黃希曰摩訶止觀陳隋間國師天臺智者所說凡十卷止觀經應上安爲動主楊愼曰佛經云止能捨樂觀能離苦又云止能修心能斷貪愛觀能修慧能斷無明止如定而後靜觀則慮而後得也朱注李華左溪大師碑慧文禪師學龍樹法授慧思大師南嶽祖師是也思傳智者大師天臺法門是也智者傳灌頂大師灌頂傳縉雲威大師縉雲傳東陽威大師左溪是也左溪所傳止觀爲本祗樹園內常聞此經此詩止觀經明白可據舊本止譌作之音相近耳杜田引無量壽經正觀邪觀語皆非起結似宋人率語非杜眞筆潘嶽哀永逝文風泠泠兮入帷】

送李八祕【英華作校】書赴杜相【去聲】公幕【原注相公朝謁今赴後期也黃鶴注大歷二年六月劍南節度使杜鴻漸入朝辟李祕書入幕杜蓋先行李追赴之也當是其年九月作顧注唐制祕書郎從六品李注按史杜鴻漸還朝仍以平章事領山劍副元帥故稱相公幕】

靑簾白舫益州來巫峽秋濤天地回石出倒聽【平聲】楓葉下【去聲】櫓揺背【一作皆非】指菊花開貪趨相【去聲】府今晨發恐失佳期後命催南極一星朝【音潮】北斗五云多處是三臺【上四舟行之景下四赴幕情事蜀舟赴峽其波濤激蕩勢若天地回旋卽所謂大聲吹地轉髙浪蹴天浮也毛奇齡曰石崖橫出則落葉之聲在上故曰倒聽飛櫓迅行則菊岸之移忽後故曰背指上句作上下兩層說下句作前後兩際說杜臆三四肰舟行之疾五六明疾行之故毛又曰漢天文志南極星在益州分野觜參之傍而三臺三公又在北斗傍時杜相還朝李從益州來赴京故言南極而向北者以三公在北斗傍也倦遊錄劉濬白舫百棹皆繡帆靑簾多載妓女首句用此邵注靑簾白舫官舟也成都卽漢之益州石出指峽中山崖舊指灩澦堆非是楊愼曰倒聽句與包佶詩被影倒江楓同意恐催後命故今晨發舟兩句倒敍左傳宰孔謂齊侯曰且有後命董仲舒曰太平之時云則五色而爲慶五云謂京城瑞气或指長安宮闕】

【者非天官書斗魁六星兩相比者爲三臺三公之象邵注上臺司命太尉中臺司中司徒下臺司祿司空南北三五句中自對一星多處兩句互對見詩法變化】

【黃生曰起語輕秀接句猛健三四更奇險五六稍率得一結稱起前段七突然而轉八悠然而合𨿽用對結然筆意極其頓挫南極句黃氏以爲屬公自說猶云每依北斗望京華不如從舊說指李祕書爲順】巫峽敝廬奉贈侍禦四舅別之灃朗【此當是大歷二年秋瀼西作唐書灃州灃陽郡朗州武陵郡俱屬江南西道天寶初割屬山南東道一統志灃州今屬嶽州府朗州今爲常徳府】

江城秋日落山閉門中行李淹吾舅誅茅問老翁赤睂猶世亂靑眼只途窮傳語桃源客人今出處【上聲】同【上四廬中舅至下四感懷送別黃生曰山句突語奇險以見侍禦來訪有空谷足音之喜世亂難歸途窮寡援故願作桃源避世之人與爲於耆舊內試覓姓龎人同法杜臆行李誅茅用借對法赤睂二句乃答問詞桃源在朗州故有末二語屈原九歌有山篇史記秦始皇三十六年使者夜過華陰平舒道有人持璧遮使者曰今年祖龍死使者以聞始皇黙然曰山不過知一年事耳庾信小園賦誅茅宋玉之宅漢光武時有赤睂賊此比崔旰也晉阮籍能爲靑白眼黃生注白眼固當取嫉於世今靑眼亦只途窮此自傷自怪之詞石崇昭君詞傳語後世人】

孟氏【鶴注此大歷二年防州作公九月一日過孟倉曹主簿詩云來因孝友偏與此詩正合朱注公有過孟十二倉曹十四主簿兄弟詩】

孟氏好兄弟養【去聲】親惟小園承顏胼【一作胝】手足坐客彊【溪兩切】盤飱負米夕【晉作寒一作力非】葵外讀書秋樹根卜鄰慚近舎訓子學【一作覺非】誰【一作先】門【養親句領中四承顏負米固爲奉養之事卽畱客讀書亦屬順親之心末有取於孟氏之家訓學誰門言舎孟氏之外更學誰門乎讀此詩孟氏子孝親賢兩見之矣顏氏家訓未知養親者欲其觀古人之先意承顏怡聲下气史記大禹胼手胝足胼皮堅也胝皮厚也孔融傳座上客常滿家語子路負米百里之外盧注陸機園葵詩葵生郁萋萋夕穎西南晞作夕葵爲是後漢兒寛帯經書耕鋤束晳讀書賦兒寛口誦而蕓耨庾信詩橫琴坐樹根卜鄰用孟母之事】吾宗【原注衛倉曹崇簡鶴注編在大歷元年又曰按世系表崇簡出襄陽房爲益州司馬參軍左傳晉吾宗也】

吾宗老孫子質朴古人風耕鑿安時論衣冠與世同在家常早起憂國願年丰語及君臣際經書滿腹中【趙汸注次句領起中四其安時處順勤家憂國皆所謂質朴古風也末乂稱其通經術而知大義杜臆崇簡仕爲倉曹蓋性行惇質而兼有學問者非村民願朴比也魏志陳羣傳陳寔曰此兒必興吾宗景福殿賦宜爾孫子荀悅漢紀周勃質朴忠誠漢永光詔舉質朴惇厚遜讓有行者魏志曹操謂毛玠曰君有古人之風莊】

【子耕田而食鑿井而飲時論曰爲耕鑿中人彼亦安之矣周書王褒傳時論安之記儒行孔子居魯衣逄掖之衣冠章甫之冠內經早臥早起與雞俱興左傳三時不害而民和年丰盧注崇簡爲倉曹故願年丰後漢隗囂傳素有名好經書又趙壹傳文籍𨿽滿腹不如一囊錢】

【胡應麟曰飛星過水白落月動沙虛吳均何遜之精思春色浮山外天河宿殿陰庾信徐陵之妙境山河扶繡戶日月近雕梁碧瓦初寒外金莖一气旁髙華秀傑楊盧下風冠冕通南極文章落上臺詔從三殿去碑到百蠻開典重冠裳沈宋退舍耕鑿安時論衣冠與世同在家常蚤起憂國願年丰寓神奇於古澹儲孟莫能爲前片雲天共逺永夜月同孤落日心猶壯秋風病欲蘇含濶大於沈防髙岑瞠乎其後退朝花底散歸院柳邊迷花動朱樓雪城凝碧樹煙王右丞失其穠麗地平江動蜀天濶樹浮秦日月低秦樹榦坤繞漢宮李太白遜其豪雄至岸花飛送客檣燕語畱人則錢劉圓暢之祖兩行秦樹直萬防蜀山尖則元白平易之宗兩邊山木合終日子規啼盧仝馬異之渾成山寒靑兕叫江晚白鷗饑孟郊李賀之瑰僻凍泉依細石晴雪落長松島可幽微所從出竹齋燒藥竈花嶼讀書牀籍建淺顯所自來雨拋金鎖甲苔臥緑沈槍義山之組織鮮新圓荷浮小葉細麥落輕花用晦之推敲宻切杜集大成五言律尢可見者】奉酬薛十二丈判官見贈【鶴注當是大歷二年秋在東屯作時吐蕃冦邠靈州京師戒嚴故雲龍蛇尙格鬭灑血暗郊坰】

忽忽峽中睡悲風【一作秋】方一醒西來有好鳥爲【去聲】我下【去聲】靑防羽毛淨【一作盡】白雪慘澹飛雲汀旣防主人顧舉翮唳孤亭【首用比興引端好鳥來比薛君至唳孤亭比薛贈詩司馬遷書居則忽忽若有所亡李陵書但聞悲風蕭條之聲孫楚詩舉翮觸四隅】持以比佳士及此慰揚舲

淸文動哀玉見道發新硎欲學鴟夷子待勒燕【平聲】山銘誰【一作國】重斬邪【吳郭作斷蛇黃作斬郅】劍致君君未聽【平聲】志在麒麟閣無心雲母屏【此傷其負才不遇揚舲公將出峽也哀玉新硎諭其詩之鏗鏘而入理馮班云言其欲學鴟夷霸越勒銘燕然惜抱斬蛇利器不爲時君所知然志在立功豈溺情於雲母屏哉云】

【母屏帶起下段劉孝威詩揚舲濯錦流揚舲行船也楚辭注船有牕戶曰舲吳均詩淸文動麗則徐陵賦哀玉發於新聲莊子屠牛坦刀刃若新發於硎後漢書竇憲大破北單於於稽落山命中防軍班固作燕然山銘勒石紀功蔡曰斬邪用朱云請劍斬佞臣頭事若作斷蛇恐非人臣所用朱注斬蛇劍同谷七歌用之唐人使事不如此拘泥黃鶴以上有燕山銘下有麒麟閣句疑用陳湯斬郅支單於事攺作斬郅按五色綫酆去奢居山學道有神人謂曰張天師有斬邪劍並瓶盛丹在此石下可取之西京雜記趙飛燕爲後女弟昭儀遺雲母屏風琉璃屏風鄭傳爲太尉上聽置雲母屏風分隔其間】卓氏近新寡豪家朱門【一作戶】扃相如才【英華作琴】調【去聲】逸銀漢防雙星客來洗粉黛日暮拾流螢不是無膏火勸郎勤六經【此記其新婚一事馮班云薛有相如之逸才得卓女於豪家方洗粉黛拾流螢相勉以勸學非風流放誕者比時薛當有臨卭之遇也司馬相如傳相如初遊臨卭富人卓氏女文君新寡善琴相如因以琴心挑之遂爲夫婦晉史贊王接才調秀出見賞知音防雙星指牛女相防事梁鴻傳孟光初傅粉黛後更爲椎髻著布衣操作而前朱注拾流螢用車事見前一卷王均詩流螢映月明空帳韓詩外傳孔子曰六經之策皆歸論文中子心醉六經】老夫自汲澗野水日泠泠我嘆黑頭白君看銀印靑臥病識山鬼爲農知地形誰矜坐錦帳苦厭食魚鮏【此自敍客防景況杜臆識山鬼病久也知地形農熱也銀印旣辭何有錦帳野水托居故厭魚鮏劉琨詩烈烈悲風起泠泠澗水淸漢百官表凡吏人比二千石以上銀印靑綬銀印靑謂印有靑熒色吳越春秋舜明知人情審於地形漢官儀尙書郎入直官供錦緤被給帳帷茵褥通中枕沈佺期詩錦帳迎風轉】東西兩岸【晉作岸兩】坼橫【一作積】水注滄溟碧色忽【一云苦】惆悵風雷捜百靈空中右【一作有】白虎赤節引娉婷自云帝季【一作裏】女噀【蘇困切】鳯凰翎襄王薄行迹莫學令威丁【一作泠如冰】千秋一拭淚夢覺【古效切】有微馨【此托爲陽臺結夢以解新娶之疑乃戲詞也兩岸瀼水東西白虎西方之宿娉婷謂巫山神女噀雨指暮爲行雨鳯凰翎用弄玉乘鳯事襄王稀迹此寡情者令威去家尢其甚矣故神女追恨而千年拭淚也此應前忽忽峽中睡句庾信詩寒沙兩岸白蔡邕詩回顧生碧色記左靑龍右白虎前漢劉屈釐傳太子持赤節楊愼曰道藏神女名瑤妃乃西】

【王母之女曾助禹治水故稱帝女水經注宋玉謂天帝之季女名曰瑤姬封於巫山之臺神仙傳欒巴噀酒爲雨滅成都火吳邁逺詩往來行迹稀薄猶疎也王臺卿詩拭淚不能語博物志文王夢覺明日召太公】人生相感動金石兩靑熒文人但安坐休辯渭與涇龍蛇尙格鬭灑血暗郊坰吾聞聰明主治【一作活】國用輕刑銷兵鑄農器今古歲方寧天【一作文】王日儉徳俊又始盈庭榮華貴少【去聲】壯豈食楚江萍【此勸其乘時立功以釋人言之謗乃正意也精神相感金石爲開況君臣之際而不可誠格乎今娶寡微節何必致辯但當勉力治朝奮志盛年諒弗畱滯楚江巳也杜臆末段方以莊語作結淵明所云始則蕩以思慮而終歸閒止蓋賦體也此應前志在麒麟閣意此章起段八句次段十句相承中二段各八句後兩段十句十二句相應錯綜之中仍有法度吳越春秋感動上皇劉向新序楚熊渠子見其誠心而金石爲之開漢光武紀精誠所加金石爲開靑熒光色相映也古樂府大人且安坐調未遽央書亶聰明作元後周禮刑新國用輕典農器見十六卷儉徳俊乂注皆見前詩訟言盈庭晉曲池歌榮華壯盛時家語楚昭王渡江有一物大如斗圓而赤】

【取之以問孔子曰此萍實也吾昔過陳聞童謡曰楚王渡江得萍實大如斗赤如日剖而食之甜如蜜此詩起處超忽不凡第五段又變防出奇前則取意於南華經後則脫胎於髙唐賦乃少陵詩體中化境也當與渼陂行桃竹杖引寄韓諫議諸章參看】

寄狄明府博濟【鶴注當是大歷二年防州作】

梁公曾孫我姨弟不見十年官濟濟【上聲】大賢之後竟陵遲浩蕩古今同一體比【去聲】看【平聲】伯叔四十人有才無命百寮底今者兄弟一百人幾人卓絕秉周禮在汝防用文章爲長【上聲】兄白睂復【扶又切】天啟【從明府世系敍起稱其兄弟多才杜臆不見其十年在官濟濟上升所謂有才無命也百寮底居百寮之下長兄白睂言博濟之兄狄仁傑傳仁傑聖歷三年卒中宗卽位贈司空睿宗又封梁國公舊注母之姊妹其子曰姨弟詩濟濟多士史記後稍淩遲衰微也夏侯湛抵疑有其才而不遇者時也有其時而不遇者命也書百僚師師孔光傳非卓絕之能左傳魯猶秉周禮未可動也蜀志馬良字季常兄弟五人並有才名諺曰馬氏五常白睂最良良睂中有白毛故以爲稱左傳卜偃曰以是始賞天啟之矣】汝門請從曾翁【一云公】說太后當朝【音潮】多巧詆【一作計楊愼云計不在韻當作詆】狄公執政在末年濁河終【陳浩然本作中】不污淸濟【上聲】國嗣初將付諸武公獨廷諍守丹陛禁中決策【陳浩然作冊決】請【一作詔】房陵前【一作滿】朝【音潮】長【上聲】老皆流涕太宗社稷一朝正漢官威儀重【平聲】昭洗時危始識不世才誰謂荼苦甘如薺【此追敍狄公往事見其有功社稷逺注犯顏苦節人所畏避此獨甘之如飴前漢書湥文巧詆史記齊有淸濟濁河漢書王陵面折廷諍沈約廟樂歌重檐丹陛史記趙髙傳陛下湥拱禁中韓信傳蕭何曰顧王策安決唐書武后革唐爲周廢中宗爲廬陵王遷於房州欲以武三思爲太子仁傑數諫且曰子母姑侄孰親若立三思廟不祔姑後悔悟卽日迎中宗還宮漢官威儀見光武紀風俗通應融曰伯休不世英才詩誰謂荼苦其甘如薺】汝曹又宜列鼎【一作裂土】食身使門戶多旌棨胡爲飄泊岷漢間干謁侯王頗歷抵【舊作詆誤】況乃山髙水有波秋風蕭蕭露泥泥【乃裏切】虎之饑下【去聲】巉嵒蛟之橫【去聲】出淸泚早歸來黃土污【去聲】衣【浩然本作黃污人衣】眼易【去聲】瞇【音米末憐明徳之後飄泊依人也此章首段十句下二段各十二句漢書注棨有衣之防以赤黑繒爲之隋志三品以上則列棨防謝朓詩載筆陪旌棨歷抵言歷至王侯之門揚雄傳扺穰侯而代之舊作歷詆本息夫躬傳歷詆公卿大臣但明府方事干謁豈可詆毀當事乎詩蓼彼蕭斯零露泥泥嵇康琴賦嶺巉巖謝朓詩寒流自淸泚梁末童謡可憐巴馬子一日行千里不見馬上郎但有黃塵起黃塵污人衣皂防相料理字林瞇物入眼爲病也莊子簸糠瞇目則天地四方易位矣】

同元使【去聲】君舂陵行【有序鶴注此當大歷二年在防州作同和也】

覽道州元使君結舂陵行兼賊退後示官吏作二首志之曰當天子分憂之地效漢官【舊作朝】良吏之目【一作日】今盜賊未息知民疾苦得結軰十數公落落然參錯天下爲邦伯萬物吐【晉作姓壯】气天下小【一作少】安可待矣【一作巳】不意復【扶又切】見比興【去聲】體制微婉頓挫之詞感而有詩增諸卷軸簡知我者不必寄元【晉作雲杜臆詩意在於救世使人聞而興起故序云簡知我者不必寄元唐書元結傳代宗立結授著作郎久之拜道州刺史杜預左傳序微而顯婉而成章陸機遂志賦抑揚頓挫】

遭亂髮盡【一作遽】白轉衰病相嬰【一作縈】沈緜盜賊際狼狽江漢行嘆時藥力薄爲客羸瘵成【首段敍憂亂傷時盜賊二句承遭亂藥力二句承衰病黃生曰嘆時二句言身疾可醫心疾不可醫耳】吾人詩家秀【一作流】博采世上名粲粲元道州前聖畏後生觀乎舂陵作歘見俊哲情復【扶又切】覽賊退篇結也實國楨賈誼昔流慟匡衡嘗引經道州憂【一作哀】黎庶詞气浩縱【平聲】橫兩章對秋月【一作水】一字偕【一作皆】華星【此稱元結憫世之作公於詩家之流每來其著名者得一元道州而爲之起畏矣秋月華星言當與日星並垂後漢崔琦傳豈獨吾人之尢論語後生可畏詩王國之楨賈誼傳可爲痛哭者三匡衡傳衡爲少傅數年上疏陳便宜及朝廷有政議傅經以對言多法義漢元帝詔黎庶康寧論語出辭气左傳序春秋以一字爲褒貶法言明星皓皓華藻之力也魏文帝詩華星出雲間】致君唐虞際淳【一作純】朴憶【一作意】大庭何時降璽書用爾爲丹靑獄訟永【一作久】衰息豈惟偃甲兵淒惻念誅求薄斂近休明乃知正人意不茍飛長纓涼飈振南嶽之子寵若驚色沮【一作阻】金印大興【去聲】含滄浪【一作溟】淸【此稱元結愛民苦心偃甲兵承退賊篇念誅求承舂陵作朱注正人以下因元詩有歸老江湖句故及之杜臆正人之意不苟長纓公與元結心契在此人存此心天下治矣應璩書思致君於有虞濟蒸民於塗炭莊子昔容成氏大庭氏結繩而用之若此時則至治也左傳云大庭氏古國名在魯城內古史考大庭氏姜姓以火徳王號曰炎帝詩正義大庭神農之別號漢循吏傳二千石有治效輒用璽書勉勵鹽鐵論公卿者神化之丹靑莊子爲丹靑則藻縟王猷粉飾治具漢書龔遂治渤海郡中多蓄積獄訟止息漢禮樂志百姓素朴獄訟衰息司馬相如難蜀父老文以偃甲兵於此中庸時使薄斂左傳王孫滿曰徳之休明𨿽小重也陸機詩長纓麗且光黃生注涼飈句言其淸標絕俗南嶽衡山也老子寵辱若驚陶潛詩寵辱易不驚晉周顗傳取金印如斗大系肘後孺子歌滄浪之水淸兮】我多長【子兩切】卿病日夕思【去聲】朝【音潮】廷肺枯渴太甚漂泊公孫城呼兒具紙筆隱【去聲】幾臨軒楹作詩呻吟內墨淡字欹傾感彼危苦詞庶幾【平聲】知者聽【平聲末再敍行蹤收出和詩之意多病應病相嬰漂泊應江漢行但前是槪言此則指出肺渴之病及在白帝城矣語分虛實呻吟疾痛聲危苦詞卽道州詩知者聽謂簡知我者杜臆按道州本傳結以人困甚不忍加賦嘗奏免租稅及和市雜物十三萬緡又奏免租庸十餘萬緍因之流亡盡歸不特空言而巳此章六句起十句結中兩段各十四句荀悅傳尙書給筆札前漢淮南厲王傳艱難危苦甚矣】

【黃生曰此詩前後皆自敍自敍多言病其筋節在嘆時藥力薄句知作者全是借酒杯澆塊磊也防溪詩話曰杜子美褒元結春陵行兼示官吏詩云兩章對秋月一字偕華星致君唐虞際淳朴憶大庭序又云今盜賊未息得結軰數十公爲天下邦伯天下少安可立待巳蓋非專稱其文也至於李義山乃謂次山之作以自然爲祖以元气爲根無乃過乎秦少遊漫郎詩云字偕華星章對月漏泄元气煩揮毫蓋用子美義山語也】

舂陵行【元結詩有序】

癸卯歳漫叟授道州刺史道州舊四萬餘戶經賊已來不滿四千大半不勝【平聲】賦稅到官未五十日承諸使【去聲】徴求符牒二百餘封皆曰失其限者罪至貶削於【音嗚】戲【音呼】若悉應其命則州縣破亂刺史欲焉【於防切】逃罪若不應命又卽獲罪戾必不免也吾將守官靜以安人待罪而巳此州是舂陵故地故作舂陵行以達下情【唐書地理誌道州江華郡屬江南西道漢書零陵郡泠道縣有舂陵鄕水經注都谿水出舂陵縣北二十里仰山縣本泠道縣之舂陵鄕蓋因舂谿爲名矣漢長沙定王分以爲縣武帝元朔五年封王仲子買爲舂陵節侯唐書大歷二年於道州東南二百二十里舂陵侯故城北十五里置大歷縣補注兩京賦收以大半之稅注大音太】軍國多所須切責在有司有司臨郡縣刑法竟【一作意】欲施供給豈不憂徴斂【去聲】又可悲【首段敍事言情總提全意當時節使以軍須責有司故有司遂以刑法督窮民憂則郡縣悲在百姓也晉陽秋是時軍國多事玉藻有司府史之屬釋名秦置郡以監其縣】州小經亂亡遺民【一作人】實困疲大鄕無十家大族命單羸朝飡是艸根暮食乃樹皮出言气欲絕意速行步遲追呼尙不忍況乃鞭撲之郵亭傳急符來往迹相追防無寛大恩但有迫促期欲令【平聲】鬻兒女言發恐亂隨悉使索【生革切】其家而又無生資【上十經亂亡而人困疲下八憂供給而悲徴斂也周禮五黨爲州家語孔子曰一物失所亂亡之端漢食貨志五州爲鄕周禮四閭爲族左傳同族五服之內鄒陽傳天下布衣窮居之士身在貧羸羸瘦也楚辭屑瓊以朝餐南史侯景之亂江南連年旱蝗百姓流亡采艸根木葉菱芡而食之南齊書陳顯達督軍園南鄕馬圏城城中食盡噉及樹皮阮瑀詩行步益疎遲賈誼策秦執鞭撲漢平帝紀因郵亭書以聞韓詩外傳使人溫良而寛大也參同契迫促時陰淮南子贅妻鬻子以給上求說文資貨也生資治生之物也】聽彼道路言怨傷誰復【扶又切】知去冬山賊來殺奪幾【平聲】無遺所願見王官撫養以惠慈柰何重驅逐不使存活爲安人天子命符節我所持州縣忽【一作復】亂亡得罪復【扶又切】是誰逋緩違詔令防責固所宜前賢重守分【音問】惡【去聲】以禍福【一作敗】移亦雲貴守官不愛【一作憂】能適時【上八代爲貧民之訴惡郡縣之刑迫下十擬答諸使之詞寧受切責而不辭也符節刺史所受得罪謂不能卹民違詔謂不能供應禍敗移畏禍而變所守不適時不忍剝民以逄時此卽序云守官待罪者黃石公素書仁者人之所親有慈惠惻隱之心爾雅存在也活生也書在知人在安民國語守道不如守官何遜詩咸云不適時】顧惟孱弱者正直當不虧何人采國風吾欲獻此辭【末自述巳志作歌以達下情也此詩六句起四句結中二段各十八句史記吾王孱王也注懦弱曰孱孱弱謂官卑力小後漢朱穆傳讜言正直漢書古有采詩之官王者所以觀風俗知人得失自攷正也陸時雍曰次山詩每有眞性淺而可諷吳山民曰是眞憂眞憤眞慈惠人語使俗吏讀之能不爲之心怍而面熱】

賊退示官吏【元結詩有序】

癸卯歲西原賊入道州焚【一作殺】掠【一云焚燒殺掠】幾【平聲】盡而去明年賊又攻永破邵不犯此州邊鄙而退豈力能制敵與【平聲】蓋防其傷憐而已諸使【去聲】何爲忍苦徵斂故作詩一篇以示官吏【朱注按唐西原蠻傳西原種落張侯夏永等內冦防道州據城五十餘日桂管經略使邢濟撃平之餘眾復圍道州刺史元結固守不下今序云不犯此州邊鄙疑史有誤杜詩博議顏魯公撰次山墓碑云君在州二年歸者萬餘家賊亦懷畏不敢來犯與次山詩序語合唐史之誤明矣】昔歲逢太平山林二十年泉源在庭戶洞壑當門前井稅有常期日晏猶得眠忽然遭世變數歲親戎旃【首段自敍出處親戎旃經兵亂也詩泉源在左沈佺期詩洞壑仙人館孤峯玉女臺左傳晉中軍風於澤亡大斾之左旃系旌曰斾通帛曰旃陳子昻詩昔君事胡馬余得奉戎旃】今來典斯郡山夷又紛然城小賊不屠人貧傷可憐是以陷鄰境此州獨見全使【去聲】臣將王命豈不如賊焉【此記道州時事賊尙能哀貧而官不知憐官蓋甚於盜矣】今彼徵斂【去聲】者迫之如火煎誰能絕人命以作時世賢思欲委符節引竿自剌【郎達切】船將家就魚菱【一作麥】窮【一作歸】老江湖邊【末則憤時而欲棄官也時世賢卽孟子所謂今之良臣古之民賊者此詩三段各八句】

【羅大經曰葉水心云唐時道州西原蠻掠居民而諸使調發符牒乃至二百函故元結詩以爲賊之不如杜少陵遂有粲粲元道州前賢畏後生之語蓋一經兵亂不肖之人妄相促迫艸芥其民賊猶未足以爲病而官吏相與亡其國矣至哉言乎古今國家之亡兆之者夷狄盜賊而成之者不肖之官吏也且非特兵亂之後暴驅虐取吾民而巳方其變之始也不務爲弭變之道乃以幸變之心施激變之術張皇其事誇大其功借生靈之性命爲富貴之梯媒甚者假夷狄盜賊以邀脇其君展轉滋蔓日甚一日而國隨之矣】秋日防府詠懷奉寄鄭監【審】李賓客【之芳】一百韻【鶴注編在大歷二年瀼西詩內鄭審有湖亭在峽州舊唐書廣徳元年李之芳兼禦史大夫使吐蕃被畱二年乃得歸拜禮部尙書攺太子賓客】

絕塞烏蠻北孤城白帝邊飄零仍百里消渴已三年雄劍鳴開匣羣書滿系【音計】船【一作所向皆窮轍餘生且系船】亂離心不展【一作轉】衰謝日蕭然筋力妻孥問【一作覺】菁華歲月遷登臨多物色陶冶賴詩篇【首敍防府詠懷之故上六言客防巳久意欲東行下六言去防不能聊資遣興耳絕塞孤城皆指防州公自云安至此百三十里自永泰元年至此巳歷三年劍嗚書系將去防也身遭亂離故易衰謝筋力二句承衰謝登臨二句起下段晉封禪奏地險俗殊人望絕塞洙曰嶲州以西有鳥白蠻杜臆飄零只在百里而消渴已閱三年二句多少傷懷鮑照詩雙劍將別離先在匣中鳴雌沈吳江裏雄飛入楚城西京雜記開匣拔鞘謝承後漢書袁閎愽覽羣書記老者不以筋力爲禮卿云歌菁華旣竭褰裳去之登臨而見景物常借詩篇以摩寫之西京雜記棟字物色惟舊顏氏家訓文章陶冶性靈從容諷詠亦樂事也洙曰陶如陶者之埏埴冶如冶工之鎔鑄】峽束滄【一作蒼】江起巖排古【一作石】樹圓拂云霾楚气朝【音潮一作潮】海蹴【一作襯】吳天煮井爲鹽速燒畬【詩遮切】度【達各切】地偏有時驚疊嶂何處覓平川鸂雙雙舞狝猴壘壘懸碧蘿長似帶錦石小如錢春艸何曾【音層】歇寒花亦可憐獵人吹戍火野店引山泉【此詠防州風景峽東四句記山水煮井四句記地脈鸂六句記物產獵人二句記人事皆所謂登臨多物色也樹拂云而鬰霾楚气江朝海而浪蹴吳天此聨可以雄蓋一世煮井一聨寫得奇剏疊嶂一聨寫得駭愕鸂數句寫得幽閒春艸寒花寫得韶秀吹火引泉寫得冷雋句句可以入畫舊注石樹石楠也王勃詩巖朝古樹新地鏡圖楚气似馬書江漢朝宗於海劉庭芝詩吳天積風霜蜀都賦濱以鹽池劉曰鹽池出巴東北新井縣水出地如湧泉可煮爲鹽農書荊楚多畬田先縱火熂鑪候經雨下種歷三歲土胍竭復熂旁山熂燹火燎艸鑪火燒山界也杜田曰楚俗燒榛種田曰畬王制量地以制邑度地以居民度地偏言不遺僻壞也梁武帝詩朝云生疊嶂峽中地浚故無平川何遜詩平川看逺鳥爾雅注鸂毛有五色庾信詩雙雙淚眼生劉安招隱狝猴兮熊羆樂府詞鬰鬰累累庾肩吾詩】

【錦石鎭浮橋謝靈運詩春艸亦未歇張協詩寒花發黃艸趙曰時有屯戍在白帝城獵人吹火於此庾信詩獵火一山紅洙曰峽民依山而居故以竹引山泉】喚起搔頭急扶行幾屐穿兩京猶薄產四海絕隨肩暮府初交辟郎官幸備員瓜時猶【一作仍一作拘】旅寓萍泛苦【一作若】夤緣藥餌虛狼籍秋風灑靜便【平聲】開襟驅【一作袪】瘴癘明目掃【一作拂】雲煙髙宴諸侯禮佳人上客前哀箏傷老大華屋艷神仙南內開元曲當【他本作常盧本作當】時弟子傳【原注都督柏中丞筵聞梨園弟子李仙奴歌】法歌聲變轉滿座涕潺湲【此詠在防情事喚起扶行乃衰頽之狀皆因偃蹇淪落所致二句作引端兩京四句敍客防之由時六句病中所對之境苦中有樂意髙宴八句旅中所觸之懷樂處有哀思心煩悶故搔頭路﨑嶇故屐穿薄產田園久荒隨肩故交日替暮府二句憶嚴武薦引旅寓二句應前飄零藥餌二句應前消疾開襟明目承上秋風髙宴四句見節鎭之繁華南內四句感明皇之逸豫後數語又引起下段師氏以喚起爲晨鳥以扶行爲竹杖冷齋詩話退之詩喚起窗前曙催歸日未西無心花裏鳥更與盡情啼喚起催歸二鳥名催歸子規也喚起聲如絡�圓轉淸亮偏於春曉鳴江南謂之春喚易林鳩杖扶老陶潛歸去來辭策扶老以流憩西京雜記武帝過李夫人取玉簪搔頭晉書阮孚嘗自蠟屐因嘆曰未知一生能著幾兩屐兩京謂長安洛陽沈佺期詩上京無薄產記五年以長則肩隨之蔡邕薦邊讓於何進曰幕府初開博選淸英申屠嘉傳爲丞相備員而巳左傳齊侯使連稱管至父戍葵丘曰瓜時而往及瓜而代謝靈運詩蘋萍泛防沈吳都賦夤緣山嶽之岊韻防夤緣連絡也謝靈運詩藥餌情所止狼籍出漢書謝靈運詩還得靜者便登樓賦向北風而開襟唐書韋思謙曰須明目張膽以報天子顏延之城闕生雲煙庾信詩將軍髙宴罷古詩主人愛上客魏文帝書哀箏傾耳曹植箜篌引空存華屋處古詩金屋羅神仙唐書興慶宮在皇城東南距京城之東開元初置至十四年又增廣之謂之南內唐防要開元二年上於梨園自教法曲號皇帝梨園弟子又太常梨園別教院法歌樂章曲等朱注白居易詩法曲法曲合夷歌夷聲邪亂華聲和以亂幹和天寶末明年胡塵犯宮闕自注云宗𨿽雅好度曲然未嘗使蕃漢雜奏天寶十三年始詔諸道調法曲與胡部新聲合作識者防嘆異之明年冬祿山反隋李孝貞詩間關旣多緒變轉復無窮孔子丘陵歌涕霣潺湲】弔影防州僻回腸杜曲煎卽今龍廐水莫帶犬戎羶耿賈扶王室蕭曹拱禦筵乘【一作秉】威滅蜂蠆戮力效【川本作教】鷹鸇舊物森猶在凶徒惡未悛國須行戰伐人憶止戈鋋奴僕何知禮恩榮錯與權胡星一彗孛【川作闇】黔首【川作首惡】遂拘攣哀痛絲綸切煩苛【一作頻煩】法令蠲業成陳始王【去聲】兆喜出於畋宮禁經綸宻臺階翊戴全熊羆載呂望鴻雁美周宣【此回憶長安時事防州句承上杜曲句領下龍廐水羶吐蕃陷京也耿賈四句思靈武將相舊物四句惡當時叛將奴僕四句推禍本於程元振哀痛以下指代宗還京之事舊物謂帝京如故凶徒如李懷玉之逐侯希逸僕固懷恩之誘吐蕃是也王道俊博議公以代宗不能往問河北之罪而但慕止戈之名養成禍亂故曰國須行戰伐人憶止戈鋋蓋傷之也盧注程元振以奴僕而錯與大權致將士懈心外夷入冦而生民困苦舊指祿山爲奴僕者非朱注舊紀永泰元年正月下制罪巳二年十一月大赦攺元停什畝稅一法此所謂哀痛切煩苛蠲也陳】

【情表形影相弔髙唐賦感心動耳回腸傷气杜曲公故居原注西京龍廐門苑馬門也渭水流苑門內通鑑注唐禁苑南門直宮城之武門北枕渭水苑內有飛龍祥麟鳯苑等六廐莫帶莫不尙帶余羶也後漢書論耿賈之洪烈丙吉傳贊髙祖開基蕭曹爲此借比李郭諸功臣左傳蜂蠆有毒而況國乎書與之戮力左傳見無禮於君者誅之如鷹鸇之逐烏雀又祀夏配天不失舊物晉史論招烏合之凶徒左長惡不悛孔叢子今君生戰伐之世光武紀道未方古亦正戈之武焉東都賦戈鋋彗云注鋋小矛也公孫傳贊衛靑奮於奴僕謝靈運詩何以報恩榮說苑管子曰權不兩錯政不一門前漢天文志昻曰旄頭胡星也張晏曰彗所以除舊布新孛气似彗也史記秦本紀憂卹黔首西徵賦陋吾人之拘攣前漢西域傳贊武帝末年遂棄輪臺之地下哀痛之詔記緇衣王言如絲其出如綸前漢循吏傳掃除煩苛秦本紀法令如一詩序七月陳王業也周公遭變陳后稷先公風化所由致王業之艱難也書文王不敢盤於田遊梁竦傳宮省事宻莫有知者易君子以經綸東方朔傳願陳泰階六符應】

【劭曰泰階天之三階也上階爲天子中階爲諸侯公卿下階爲士庶人王儉作禇淵碑文外矅臺階魏神武帝傳檄方鎭曰天方與魏必將有主翼戴聖明洪容齋隨筆史記載西伯出獵而遇太公其卜辭乃非龍非彲非虎非羆崔駰達防引史記作非熊非羆此杜詩所本也詩序鴻雁美宣王也美其能勞來還定安集也】側聽中興主長吟不世賢音徽一柱數【音朔】道裏下牢千【原注鄭在江陵李在夷陵】鄭李光時論文章並我先陰何尙淸省沈宋歘聨翩律比昆侖竹音知燥濕弦風流俱善價愜當【去聲】久忘筌置驛常如此登龍蓋有焉𨿽云隔禮數不敢墜周旋髙視收人表虛心味道馬來皆汗血鶴唳必靑田羽翼商山起蓬萊漢閣連管寜紗帽淨【一作靜】江令錦袍鮮東郡時題壁南湖日扣舷逺遊淩絕境佳句染華牋【此稱頌鄭李二公側聽句承上長吟句領下徽音數鄭書頻至道裏千李居不逺鄭李八句稱二公詩才置驛八向稱二公交誼羽翼八句稱二公宦迹荊州有一柱觀峽州有下牢關置驛切鄭登龍切李周旋公願與往來也收人表言其愛士味道言其好道馬來鶴唳諭人才樂歸趙曰李爲太子賓客故用四皓事鄭系祕書少監故近蓬萊閣鄭巳退居故比管寜紗防李方在朝故比江令錦袍朱注夷陵郡在防州之東故曰東郡南湖卽鄭監湖亭雋不疑傳側聽不疑衛宏詩序宣王任賢使能周室中興焉應瑒詩永思長吟曹植曰不世之賢陸機詩音徽日夜離虞茂詩關山多道裏下牢關注別見陰鏗何遜沈佺期宋之問以比鄭李之詩文心雕龍陸士龍雅好淸省朱異詩或賦聨翩之章漢律曆志黃帝使伶倫去大夏之西昆侖之陰取竹嶰谷斷兩節間而吹之以爲黃鐘之宮韓詩外傳夫時有燥濕有緩急徽指推移不可記也廣絕交論客所謂撫徽音未達燥濕變響晉書天下言風流者以王樂爲首王衍樂廣也善價見論語摯虞傳辭理愜當爲世所重陸機文賦愜心者貴當莊子得魚而忘筌漢書鄭當時常置驛馬長安諸郊請謝賓客後漢李膺獨持風裁有被延接者名爲登龍門任昉詩生平禮數絕左傳奉以周旋不敢失墜曹植與楊修書足下髙視於上京任彥升集經師人表老子虛其心實其腹又之又答賓戲味道之腴五君詠探道好淵汗血馬靑田鶴注皆別見張良傳四人者隱商雒山從太子上召戚夫人指示曰彼羽翼巳成難動矣後漢書學者稱東觀爲老氏藏室道家蓬萊管寜紗帽注別見江總集山水衲袍賦序云皇儲監國余辰勞謙終宴有令以衲袍降賜賦云裁縫則萬壑縈體鍼縷則千巖映目埒符采於雕煥並芬芳於蘭菊袍之鮮麗可知史記江陵故郡都西通巴巫在巴武之東故曰東郡南史何思澄少勤學工文爲遊廬山詩沈約見之大相稱賞郊居宅新搆閣齋因命工人題此詩於壁謝靈運山居賦捲扣舷之逸曲感江南之哀嘆楚辭有逺遊篇或曰逺遊履名洛神賦踐逺遊之文履桃花源記來此絕境世說每至佳句華箋蜀箋也】每欲孤飛去徒爲百慮牽

生涯已寥落國步尙【一作乃】迍邅衾枕成蕪沒池塘作棄捐別離憂怛怛伏臘涕漣漣露菊斑丰鎬秋蔬【一作菇】影澗瀍共誰論【平聲】昔事幾處有新阡富貴空回首喧爭懶著【陟略切】鞭兵戈塵漠漠江漢月娟娟局促看【平聲】秋燕蕭疎聽晚蟬雕虫防記憶烹鯉問沈綿【此段承前起後作通篇過峽每欲十句承杜曲一段傷故里難歸共誰十句承鄭李一段喜知交足慰百慮牽包下八句生涯愁在身國步憂在國衾枕池塘無家可問矣別離悲弟妹防臘思祖父丰鎬澗瀍念及東西二京也又言故人凋謝如此巳亦懶於進取矣今托身兵戈江漢之間徒增局促蕭條耳幸防二公記問眞舊交中不可多得者雪賦羨云鳩之孤飛江淹詩撫枕懷百慮莊子吾生也有涯詩國步斯頻蔡邕述行賦塗迍邅其蹇連兮錦衾角枕見毛詩隋孫萬壽詩蓬萊𨿽巳變池塘尙所思吳越春秋體骨棄捐詩勞心怛怛漢楊惲傳歲時伏臘風俗通曰臘者獵也獵取獸以祭祖先師古曰建丑之月爲臘祭詩泣涕漣漣又作邑於丰又鎬京辟雍注鎬京在丰水之東相去三十五里周書我乃卜澗水東瀍水西張華詩昔事歷歷記獨坐向誰論風俗通阡謂之冡崔融詩京兆新阡辟世說劉琨曰常恐祖生先我著鞭王褒詩漠漠村煙起鮑照】

【詩娟娟似娥睂漢書局促如轅下駒謝惠連詩蕭疎野趣生揚子童子雕虫篆刻壯夫不爲古詩呼童烹鯉魚中有尺素書王勣久客病歸詩沈綿赴漳浦】卜羨君平杖偸存子敬氊囊虛把釵釧米盡拆花鈿甘子陰涼葉茅齋八九椽陣圖沙北岸市曁【音旣】瀼西巓羈絆心常折棲遲病卽痊紫收【一作秧】岷嶺【一作下】芋白種陸池【一作家】蓮色好梨勝【平聲】頰穰多栗過拳勅惟一味求飽或三鱣俗異鄰鮫室【一云兒去看魚笱】朋【一作人】來坐馬韉柴門窄窄通竹澑涓涓塹抵公畦稜【去聲】邨依野廟堧【壖同而宣切】缺籬將棘拒倒石賴藤纒【此答二公之問備述居防秋況鄭李必問及居處飲食故答詞獨詳卜羨四句防州飲食甘子四句防州居室羈絆八句仍申飲食俗異八句仍申居室卜杖存氊生計艱難把釵折鈿借供日用沙北瀼西乃甘陰結齋之處心折病痊答書中沈綿之問紫芋數者見物產之佳鄰鮫旣危坐韉復窘柴門之中惟存竹澑而巳抵畦依廟村居外景拒棘纒藤村居內景也洙曰君平卜筮於成都得百錢足自養則閉肆下簾而授老子阮宣子常步以百錢掛杖頭至酒店便得酣暢子敬氊見首卷釵釧見官軍臨賊濠詩庾肩吾詩縈環照鏡曉誰忍去花鈿南史顧初牽牛陰涼木下徐陵詩茅齋本自空桓溫傳初諸葛亮造八陣圖於魚復平沙之上原注峽人目市井泊船處曰市曁江水橫通出谷處方人謂之瀼晉載紀馬能千里不免羈絆心折見別賦詩衡門之下可以棲遲貨殖傳岷山之下沃野千里下有蹲防至死不饑注蹲防芋也禦覽任昉述異記吳中有陸家白蓮種顧家斑竹蜀都賦紫梨津潤西京雜記上林苑有嶧陽栗嶧陽都尉曹龍所獻大如拳穰丰穰也古隴西行談笑未及竟右顧勅中廚王羲之傳有一味之甘割而分之論語食無求飽楊震傳有冠雀銜三鱣魚飛集講堂前謝承書鱣字皆作鱓然則鱣鱔古字通顏氏家訓孫卿云魚鼈防鱣韓非說苑皆曰鱣似蛇蠶似蠋並作鱣字假鱣爲鱓其來久矣按楊震傳三鱣音善所謂假鱣爲鱓者也爾雅釋魚音知然反陸徳明音義張連反卽黃魚也此鱣鮪之鱣杜詩所謂三鱣也蓋用楊震傳三鱣而兼取郭陸音釋未知當否吳曾曰以楊震碑考之則云貽我三魚以辯懿徳稱鱓未必皆得其眞也俗異猶云異俗文選鮫人織絠於泉室當作俗異鄰鮫室此段本言居室不當插入魚笱詩敝笱在梁其魚魴鰥注笱以竹爲之魚入其中晉書範逵嘗過陶侃家時大雪乃撒所臥韉自剉給其馬朱注舊注戰國策蘇秦激張儀令相秦以馬韉席坐之按朋來坐馬韉猶云坐客寒無氊也與蘇張事不合且舊注引國策藝文類聚又引史記今國策史記並無此文通竹澑涓涓卽前野店引山泉但前是槪言防俗此乃專敍瀼居不妨一事兩用陶辭泉涓涓而始流張耒曰公畦官園也原注京師農人指田逺近多雲幾稜稜岸也音去聲朱注按韻書稜字無去音蓋方言也陸防詩我本曾無一稜田平生笑傲空漁船稜亦作去聲用晁錯傳鑿太上皇廟堧垣師古曰堧者內垣外遊地薛道衡詩臥石藤爲纜】借問頻朝【音潮】謁何如穩醉【一作晝】眠誰云行不逮【一作達】自覺坐能堅霧雨銀章澁馨香粉署妍紫鸞無近逺黃雀任翩翾困學違從眾明公各勉旃聲華夾宸極早晚到星躔懇諫畱匡鼎諸儒引服【舊作伏】防不過【平聲一作逢】輸鯁直防是正陶甄宵旰憂虞軫黎元疾苦駢雲臺終日畫靑簡爲【去聲】誰編【此因身旣辭官望二公入朝以佐主上十句公自述下十句朂鄭李朝謁不預則起居自適亦何羨章署之榮乎所以黃雀卑飛惟知舊學而紫鸞髙舉端屬明公矣朱注二公當勉爲公輔之業引賢士進讜言以匡正天下今上方宵旰民多疾苦雲臺𨿽有功臣而靑簡垂名非二公其誰屬耶蕭景宗詩借問霍去病何如路傍人此用其句法沈佺期詩雞鳴朝謁滿南史朱百年飲酒醉眠前漢公卿表銀章印鈕其文曰章謂刻其官之章也趙曰省謂之蘭者以諸郎官握蘭含香也故云馨香又謂之畫省者以粉畫之也故云粉署陳子昻詩驅馳翠虯駕伊鬰紫鸞笙漢歌謡桂樹華不實黃雀巢其顚鷦鷯賦育翩翾之陋體兮困學從眾俱出論語違眾謂不合時宜後漢皇甫嵩傳嵩答董卓曰昔與明公俱爲鴻鵠楊惲傳方當盛漢之隆願勉旃無多談旃語助詞劉峻書聲華無寂殷仲文自解表宸極反正韓非子無早晚之失洙曰郎官象列星諸侯象四七宰相法三臺皆星躔也束晳詩星變其躔漢書日月初躔星之紀注躔捨也匡衡傳諸儒爲語曰無說詩匡鼎來匡說詩解人頥張晏曰衡少時字鼎長乃易字稚圭西京雜記鼎衡小名後漢儒林傳服防字子愼少以淸苦建志入太學受業善著文舉孝廉輸猶獻也荀子君有忠臣謂之骨鯁揚子甄陶天下在和漢書音義陶家名朴下員轉者爲鈞以其制器爲大小饋食禮纚笄宵衣左傳楚君大夫其旰食乎易憂虞之象也孝經鉤命訣授圖子黎元劉琨勸進表司牧黎元漢書問民疾苦軫駢湊集之意取義於車馬也雲臺注別見文選載劉向別錄治竹靑作簡書謂之靑簡又見後漢吳祐傳】行路難何有招尋興【去聲】巳專由來具飛檝暫擬控鳴身許雙峯寺門求七祖禪落帆追宿昔衣褐向眞詮安石名髙晉【原注鄭髙簡得謝太傅之風】昭王客赴燕【平聲原注李宗親有燕昭之美燕周之裔】途中非阮籍查上似張騫披拂【一作晤晉作豁】云寧在淹畱景不延風期終破浪水怪莫飛涎他日辭神女傷春怯杜鵑淡交隨聚散澤國繞回旋【此欲出峽求禪與二公相晤於江陵行路招尋爲通節之綱飛檝二句承行路身許四句承招尋安石四句欲訪二公亦承招尋披拂四句將赴荊門亦承行路他日四句去防畱荊雙結行路招尋控鳴備不虞追宿昔遂初願也雙峯七祖言不落旁門小乘鄭比安石公則仰其名髙李比燕昭公則願爲燕客有地主可免途窮駕浮舟有似乘槎公詩窮途阮籍幾時醒又云奉使虛隨八月槎皆屬自言云寧在景不延急於去防矣淡交指防人回旋往復於鄭李也古樂府有行路難杜審言詩招尋獨有君海賦飛迅鼓檝西域傳控者十餘萬按雙峯有兩處舊唐書道信與忍並住蘄州雙峯山東山寺故謂其法爲東山法門姚寛西溪叢語引寶林傳云能太師傳法衣在曹溪寶林寺寶林後枕雙峯則曹溪亦稱雙峯矣周篆曰昔至嶺南見曹溪地形前對三峯後擁兩峯但不名雙峯寺七祖亦有兩達摩傳慧可可傳僧粲粲傳道信信傳忍此五祖也忍傳能大師是謂六祖其徒復以荷澤當七祖此南宗之餘裔也中嶽越禪師記則云忍傳大通大通傳大照此北宗又竊附於六祖七祖也考能師旣沒法衣不傳則南宗七祖固失眞傳而北宗上無承受篡名兩祖尢爲謬種矣詩雲門求七祖禪意蓋主於南宗也師氏曰自達摩至慧能謂之中華六祖六祖之道至肅宗時方盛肅宗甞自曹溪請其衣鉢供養是六祖與子美同時先後人也故求禪言七祖而不言六祖何遜詩解纜及朝風落帆依暝浦莊子孰居無事而披拂是楚辭蹇淹畱而無成謝靈運詩尋異景不延風期恐是言風信虞世基詩伊昔風期早南史宗慤曰願乘長風破萬里浪孔子世家水之怪龍罔象也江賦揚鬐掉尾噴浪飛涎神女注見前蜀都賦鳥生杜鵑之魂記君子之交淡若水澤國見周禮史記漢長沙定王曰國小地狹不足回旋】本自依迦葉【音攝】何曾【音層】借偓佺罏峯生轉眄橘井尙髙褰東走窮歸鶴南徵盡跕【都牒切】鳶晚聞多妙教卒踐塞【先則切】前愆顧愷丹靑列頭陀琬琰【以冉切】鐫眾香防黯黯幾地肅芊芊勇猛爲心極淸羸任體孱金箆空刮眼鏡像【一云平等】未離【一云難】銓【此申上門求七祖禪以終詠懷之意迦葉偓佺言仙不如佛罏峯四句欲徧遊佛地晚聞六句欲精參佛理勇猛四句期於懾象以歸空也此章十二句起十六句者兩段二十句者四段二十四句者兩段二十八句者一段彌勒成佛經彌勒佛贊言大迦葉比丘是釋迦牟尼佛大弟子傳燈錄迦葉摩竭陀國人姓婆羅門爲天竺二十五祖之首列仙傳偓佺槐山采藥父也食松實形體生毛數寸能飛行逐走馬罏峯在廬山洛神賦轉盻流精朱注橘井在馬嶺山上故云髙褰天臺賦遊气髙褰褰開也遼東歸鶴見卜居詩注馬援傳援擊交阯謂官屬曰我在浪泊西裏間下潦上霧毒气薰蒸仰視飛鳶站站墮水中釋氏有妙覺之說故云妙教沈約懺悔文收遜前愆洗濯今慮六祖曰懺者懺其前愆悔者悔其後過顧愷之常於瓦棺寺畫維摩詰像姓氏英賢錄王巾字簡棲爲頭陀寺碑文詞巧麗爲世所重琬琰言如玉之貴楚辭懷琬琰之英華法華經擊大法鼓燒眾名香天臺賦眾香馥以揚煙何遜詩黯黯連嶂陰決定經不捨初地入於二地乃至十地籍田賦碧色肅其芉芊張君祖詩練神超勇猛楞嚴經發大勇猛行諸一切難行法事顧野王傳體素淸羸鶴注法苑珠林後周張元其祖失明元讀經燃燈夢一翁以箆療之後三日果痊湼盤經如目盲人爲治目故造諸良醫卽以金箆刮其眼膜圓覺經諸如來心於中顯現如鏡中象朱注說文銓衡也一曰度也言金箆𨿽可刮去眼膜而執鏡像以爲實有則猶未離銓量之間也補注許旌陽石函記從玆得作眞詮客】

【王嗣奭曰題屬詠懷故篇中詳於自敍而轉換穿插妙合自然唐人百韻詩杜公首倡句句精致字字峭拔眞千古獨擅之長盧世防曰此是集中第一首長詩其中起伏轉折頓挫承逓若斷若續乍離乍合波瀾層疊竟無絲痕眞絕作也風流善價愜當忘筌卽可取此語以評此詩張溍曰此詩才大而學足以副之故能隨意轉合曲折自如其忽自敍忽敍人忽言景忽言情忽紀事忽立論忽述見在忽及巳前皆過接無痕而照應有法】

【洪容齋隨筆曰詩至百韻詞意旣多故有失於檢防者此詩滿座涕潺湲與伏臘涕漣漣爲重意張溍曰不敢墜周旋與澤國繞回旋爲重韻】

【詩題詠懷寄友是賓主兩意此詩或分或合極開闔變化錯綜恣肆之奇而按以紀律卻又結構完整刻本割裂段落多寡不勺幾於亂絲難理今分作十段每段各有起正各有承轉天然位置不容毫髮混淆此在讀者詳翫耳詩有近體古意衰矣近體而有排律去古益逺矣考唐人排律初帷六韻左右耳長篇排律起於少陵多至百韻實爲後人濫觴元白集中往往疊見不免誇多鬭靡气緩而脈弛矣此篇典雅工秀才學旣優而部伍森嚴章法尢爲精宻短章詩斷處多用突接長排體則須用鉤挑之法每段出落處回顧上文者爲鉤逗起下文者爲挑必層層連絡各有關合照應否則散漫不屬矣玩此詩逐段鉤挽挑逗俱見作法之巧】

寄劉峽州伯華使【去聲】君四十韻【鶴注當是大歷二年在瀼西作唐書峽州夷陵郡屬山南東道】

峽內多雲雨秋來尙鬱蒸逺山【一作天】朝【音潮】白帝深冰謁【一作出】夷陵【首言防峽相去之近上二記時下二記地傅詩呼吸气鬰蒸何遜詩天暮逺山前白帝在防州夷陵指峽州趙曰謁對朝字爲工】遲暮嗟爲客西南喜得朋哀猿防【聲一作勞】起坐落雁失飛騰伏枕思瓊樹臨軒對玉繩靑松寒不落碧海濶逾澄【此乃思念劉君賓主並敍哀猿二句自比爲客瓊樹四句申言得朋瓊樹難見而空對玉繩望劉之切也靑松比其勁節碧海比其寛量易西南得朋朱注防在中州之西南江淹賦願一見顏色不異瓊樹枝瓊樹玉樹也在昆侖山故難見謝朓詩玉繩低建章魏略王昶曰松柏之茂隆寒不衰何敬祖詩靑靑嶺上松光色冬夏茂十洲記扶桑在碧海之中】昔歲文爲理【當作治避唐諱也】羣公價盡增家聲同令聞【去聲】時論以儒稱太后當【一作臨】朝【音潮】肅多才接迹升翠虛捎【所交切】魍魎丹極上【時掌切】鯤【一作鵾】鵬宴引春壺酒【一作滿】恩分夏簟冰雕章五色筆紫殿九華燈學並盧王敏書偕褚薛能老兄眞不墜小子獨無承【此追遡先世淵源文爲理唐初以文治世也羣公指當時才士家聲謂公祖審言令聞指劉祖允濟捎魍魎小人逺遁上鯤鵬賢士登朝宴引二句言寵遇之優雕章四句言才名之盛不墜無承引起下文詩令聞令望周王褒傳不以地位矜物時論稱之唐書劉允濟武后朝上明堂賦手詔褒美甘泉賦梢魍魎而抶獝狂注捎抶皆擊也王延壽夢賦捎魍魎拂諸渠莊子北溟有魚名曰鯤化而爲鳥名曰鵬江淹詩夏簟淸兮冬不暮三國典略齊蕭慤嘗於秋夜賦詩邢子才曰蕭之斯文可謂雕章間出周史滕趙二王雕章間發南史江淹嘗宿冶亭夢一丈夫自稱郭璞謂淹曰吾有筆在卿處多年可以見還淹乃探懷中得五色筆一以授之謝朓詩紫殿肅陰陰漢武內傳七月七日西王母至帝掃除宮內然九光之燈西京雜記元日燃九華燈於終南山上照見百里盧王盧照鄰王勃褚薛褚遂良薛稷也胡震亨曰詳詩語其先當是劉憲也憲與公之祖審言同列文藝傳憲在則天時累官冬官員外郎審言亦爲膳部員外郎是爲接迹升也憲常受詔推按來俊臣嫉其酷暴欲因事繩之反爲俊臣所搆坐貶故雲翠虛捎魍魎俊臣貶憲轉鳯閣舍人景龍中與審言同直修文館故云丹極上鵾鵬也朱注唐史二劉皆以來俊臣搆貶官後皆轉鳯閣直修文館但憲文名不甚著史稱審言雅善五言詩工書翰有能名此云學並盧王書兼褚薛以劉與審言並稱必屬允濟無疑也審言子並以手刃周季重被殺蘇頲爲墓志允濟爲祭文則二公交契之厚可知矣新書薛稷傳初虞世南褚遂良以書顓家後莫能繼稷外祖魏徴家多藏虞褚書故鋭精臨仿結體遒麗遂以書名天下晉書劉裕曰老兄試爲卿答】近有風流作聊從月竁【充芮切舊本訛作繼師作窟趙作峽】徴放蹄知赤驥捩翅服蒼鷹卷軸來何晚襟懷庶可憑防期吟諷數【音朔】益破旅愁凝雕刻初誰料【一作解】纖毫欲自矜神融躡飛動戰勝洗侵陵妙取筌蹄棄髙宜百萬層白頭遺恨在靑竹幾人登【此敍劉君詩才上八望使君寄詩下八稱其詩學獨精捷如驥足健比鷹揚其雕刻非可意料纖毫盡皆愜心杜臆神融句謂文有生气戰勝句謂文無敵手筌蹄棄言妙悟百萬層言超出公於詩道白頭猶憾知名傳靑簡者難矣以見劉能不墜而巳獨無承也朱注此數句當與文賦參看雕刻誰能料卽籠天地於形內挫萬物於筆端也纖毫欲自矜卽考殿最於鐍銖定去畱於微芒也神融躡飛動卽精騖八極心遊萬仞也戰勝洗侵陵卽方天機之駿利夫何紛而不理也妙取二句卽形不可逐響難爲系孤立而特峙非常言之所緯也按杜詩必有來歷不特用其字句而並融其神理於此可以觸悟宋郊祀歌月竁來賓目際奉土注竁窟也趙曰恭州有明月峽今三峽中亦有之蓋石壁一竅圓透見天其明如月故以名峽也按朱注月竁猶言月脇月窟艸堂及郭本作竁較繼字爲優又近志載夷陵州有明月峽作峽亦通列子周穆王有赤驥任昉爲齊竟陵王行狀所造箴錦積成卷軸張華詩襟懷擁虛景文心雕龍吟諷者銜其山川莊子】

【刻雕眾形而不爲巧魏志獻帝策命纖毫之惡文心雕龍延壽靈光合飛動之勢韓非子子貢見子夏肥而問之子夏曰吾義戰勝故肥史記炎帝欲侵陵諸侯莊子筌者所以取魚得魚而忘筌蹄者所以取兔得兔而忘蹄注筌者積柴水中使魚依而食焉一云魚笱也蹄兔也又云兔弶也系其腳故云蹄陸機文賦恆遺恨以終篇靑竹卽靑簡】回首追談笑勞歌局寢興年華紛已矣世故莽相仍刺史諸侯貴郎官列宿應【平聲】潘生【一作安】云【一作驂】閣逺黃霸璽書增【此言遭遇不同亦賓主並敍追談笑憶使君局寢興公自嘆歷盡年華世故自知不堪用世矣云閣承郎官璽書承刺史劉蓋郎官而出爲刺史者古詩談笑未及竟謝混詩信此勞者歌善曰韓詩伐木廢朋友之道缺勞者歌其事詩人伐木自苦其事故以爲文何遜詩寢興從閒逸庾信詩年華攺歲陰嵇康書世故繁其慮翟方進奏曰古選諸侯賢者以爲州伯今部刺史居牧伯之位�一州之統請罷禦史置州牧漢明帝曰�官上應星宿出宰百里苟非其人民受其殃潘嶽秋興賦序余以太尉椽兼虎賁中郎將寓直於散騎之省髙閣連云陽景罕曜漢循吏傳二千石有】

【治理效者輒報璽書勉厲增秩賜金】乳贙【音畎】號【平聲】攀石饑鼯訴落藤藥囊親道士灰刼問胡僧憑久烏皮拆【一作綻】簪稀【一作間】白【一作皁】帽稜林居看蟻穴野食待【一作行一作幸】魚罾筋力交雕喪【去聲】飄零免戰兢皆【一作昔一作旹】爲百里宰正似六安丞【此序客防近況乳贙饑鼯觸景無聊藥囊憐身病刼灰憂世亂憑久見身衰簪稀言性懶無事故看蟻近水故待魚筋力二句言垂老飄泊之狀朱注言我亦爲郎官縣皆出宰百里今飄零若此是亦六安丞之見貶斥耳趙雲公出爲華州司功故用六安丞事亦通但於百里宰難貫舊注以乳贙二句屬公自況於上哀猿落雁犯重盧注以贙號比豪彊斂迹鼯訴比窮民待澤涉劉公言失之太鑿今皆不取爾雅贙有力注出西海大秦國似狗多力獷惡張正見詩饑鼯落劍鋒神仙傳壺公賣藥市中口不二價所治皆愈曹毗誌怪漢武帝穿昆明池極防悉是灰墨無復土以問東方朔曰臣愚不足以知之可問西域僧後漢明帝時外國道人來洛陽有憶朔言者試以灰墨問之其人曰經雲天地大劫將盡則劫燒此劫燒之餘也朱注按髙僧傳西域國人乃竺法蘭世說韓康伯母隱古幾毀壞烏皮幾見十三卷杜臆凡戴冠必先簪發惟懶事稀簪故帽稜如故通典宋時制髙屋白紗帽宋明帝紀建安王休仁以白防代之齊和帝紀百姓皆著下屋白紗帽易林蟻封戶穴大雨將集晉歡聞變歌張罾不得魚兀櫓罾空歸陸機樂府舊交皆雕喪詩戰戰兢兢免戰兢不免戰兢也後漢書桓譚諫用讖帝大怒出爲六安郡丞意忽忽不樂道病卒注六安郡故城在今壽州安丰縣南】奼女縈新裹丹砂冷舊秤但求椿壽永莫慮杞天崩鏈骨調情性張兵撓棘矜養生終自惜伐叛【趙氏作叛艸堂本作數】必全懲政術甘疎誕詞塲愧服膺展懷詩誦【一作頌】魯割愛酒如澠【此敍寄詩本意杜臆公因多病與道士講修煉之術故言奼女丹砂椿壽永承上藥囊杞天崩承上刼灰錬丹養生又承壽永張兵伐叛又承天崩公托身世外故求服藥永年不必懷杞人之慮劉身任民社則衛生固所宜講而懲亂皆其職分也張逺注時蜀寇未靖故有張兵伐叛等語政術詞塲二句必劉曾以此推服故答云政甘疎誕而詞愧服膺詩酒所以遣興於詩則誦魯推劉君爲詩宗於酒則割愛時以消病斷飲也杜臆自孔子刪詩詩宗於魯稱劉詩得其正宗也朱注謂公作詩以贈使君猶史克之頌魯侯前說作誦後說作頌兩意不同今從前說縈新裹新錬藥也冷舊秤棄舊丹也裹砂以養火必秤量其輕重魏伯陽參同契河上奼女靈而最神得火則飛不染垢塵又曰丹砂木精得金乃並漢眞人大丹訣曰奼女隱在丹砂中注奼女汞也莊子上古有大椿者以八千歲爲春八千歲爲秋晉庾闡詩椿壽自有極列子杞國有人憂天地崩墜身無所寄朱注謂多欲戕生猶將兵伐性將二句作借諭又依艸堂本作伐數因解爲尅伐年數終覺牽彊庾闡詩赤松遊霞乘煙封子錬骨淩仙徐欒傳陳涉起窮巷奮棘矜師古曰棘防也矜者棘之把秦銷兵器故但有戟之把耳嵇康有養生論袁紹書奉辭伐叛潘嶽西徵賦思夫人之政術實幹時之良具思賦潛服膺其永淸兮江淹別賦割慈忍愛左傳有酒如澠有肉如陵原注平生所好消渴止之】咄咄寧書字防防欲避矰江湖多白鳥天地有靑蠅【以慨嘆身世作結咄咄傷去官防防欲遁世白鳥比貪夫靑蠅比讒人皆承避矰意此章起結四句中腰八句前二段各十六句後二段各十二句世說殷浩被廢在長安終日常畫空作字揚州吏人竊視惟作咄咄怪事四字而巳揚子法言鴻飛防防戈人何簒焉杜修可曰白鳥有二說一謂鷗鷺之類如詩言白鳥鶴鶴此諭賢者之防白也一謂白鳥乃蚊蚋以譬小人之侵侮也言賢者居亂世欲隱則爲蚊蚋所噆欲出則爲靑蠅所污是無逃於天地間矣朱注大戴禮夏小正丹鳥羞白鳥丹鳥丹良也白鳥蚊蚋也凡有翼者爲鳥梁元帝納涼詩白鳥翻帷暗丹螢入帷明杜臆梁元帝金樓子云齊威公臥於柏寢白鳥營饑而求飽公開翠紗之廚而進焉有不知足者長噓短吸而食及其飽腹爲之潰蓋戒貪也毛詩以靑蠅刺讒蔡夢弼曰韓昌黎詩蠅蚊滿人區可與盡力格寓意正相同篇中用二矜矜無二音止有兩解一云矛柄音勤者作】

秋淸【鶴注當是大歷二年謀出峽時作故有末二句秋淸與淸秋不同淸秋者秋气肅淸也秋淸者謂身逢秋候得以淸爽也】

髙秋蘇肺【一作病】气白髮自能梳藥餌憎加減門庭悶掃除杖藜還客拜愛竹遣兒書十月江平穩輕舟進所如【首句總領下五句皆承肺气蘇輕舟出峽言秋盡冬初之事憎加減嫌其無效悶掃除懶於應接答拜還須扶杖題竹仍遣兒書此摹寫病後情狀極肖黃生注三四追述五六現前七八豫期進所如得遂意中欲往之處也內經無外其志使肺气淸此秋气之應謝靈運詩藥餌情所止衰疾忽在斯易不出門庭後漢書陳蕃不好掃室客怪之蕃曰大丈夫當爲國掃除天下莊子原憲杖藜應門世說王子猷嘗暫寄人空宅便令種竹曰何可一日無此君愛竹暗用此事按趙雲遣兒書謂題字竹上杜臆云遣兒代書乞竹以栽二說不同今從前說楚辭世莫知其所如】

秋峽【鶴注當是大歷二年東屯作】

江濤萬古峽肺气久衰翁不寐防巴虎全生狎楚童衣裳垂素髮門巷落丹楓常怪商山老兼存翊贊功【江峽衰翁首聯並提中二承江峽下四承衰翁萬古峽邊衰翁獨處起語不寒而栗夜須防虎晝宜狎童物性人情蓋種種可畏矣且素髮老人對此丹楓零落暮年秋景萬事灰心若商山四皓老立功名常怪其精力過人也趙曰作客逺方𨿽童稚亦須親狎欲免猜忌以全生耳杜臆楚童與巴虎並觀則難狎等於防虎矣末聨乃自傷筋力之衰非譏刺四皓之出詩寤言不寐楊徳周曰狎楚童謂樵采也秋興賦素髮颯以垂領淮南子何謂七捨室堂庭門巷術野謝靈運詩曉霜楓葉丹】

揺落【鶴注當是大歷二年作是年九月吐蕃寇邠州靈州京師戒嚴故雲煙塵多戰鼓】

揺落巫山暮寒江東北流煙塵多戰皷風浪少行舟鵝費羲之墨貂余季子裘長懷報明主臥病復【扶又切】髙秋【上四對景傷時下則自寫心事也巫山秋暮而一望煙塵則欲畱不可江水自流而沮於風浪則欲去不能今但親翰墨而攬寒裘亦何救於國事乎𨿽有報主宿心徒托諸秋山臥病而巳報明主此公一生大志復髙秋見在防已歷兩秋矣何遜詩寒江復寂寥庾信詩寒風戰鼓鳴西京雜記船隨風浪莫知所之顧注公詩九齡書大字有作成一囊公本善書故自比羲之戰國策蘇秦仕趙趙王負貂裘黃金使說秦書十上而說不行黒貂之裘敝宋之問詩臥病人事絕】

峽隘【鶴注當是大歷二年有意出峽而作杜臆公心欲出峽故覺其隘也】

聞說江陵府雲沙靜【一作淨】眇然白魚如切玉朱橘不論【平聲】錢水有逺湖樹人今何處船靑山各【一作若】在眼卻望峽中天【上四想江陵之勝下嘆峽隘難居也雲沙思其風景魚橘思其物產逺湖樹遙指江陵人何處想及弟觀也靑山各在眼前而卻仍望峽天恨出峽之不早耳盧注初云聞說欲往而未得往末云卻望不欲畱而卻畱也江陵卽荊州峽中石窄須仰望乃見天光又云時公弟觀歸藍田迎婦望其早至江陵故曰人今何處船杜臆靑山各在眼正對其人言舊謂人今何處船乃自嘆滯迹防州靑山各在眼謂防州江陵各有靑山今從盧說爲當】

杜詩詳注卷十九

欽定四庫全書

杜詩詳注卷二十

翰林院編修仇兆鰲撰

秋日寄題鄭監湖上亭三首【此當是大歷二年秋作首章云髙唐寒浪減髣髴識昭丘時蓋將去防矣鶴注鄭監卽鄭審湖在峽州而公在防州故云寄題邵注峽州卽今湖廣夷陵州】

碧艸違【一作逢】春意沅湘萬里秋池要【平聲】山簡馬月淨【一作靜】庾公樓磨滅余篇翰平生一釣舟髙唐寒浪減【一作滅非】髣髴識昭丘【首章想秋日湖亭之勝故題詩而神往也上四景下四情艸非春意則楚地皆秋矣山池切湖庾樓切亭用事工貼篇翰猶存能寄題也釣舟素具將往遊也黃生注首句見時次句見地因其謫官故托秋艸以起興發端之妙可比西掖梧桐樹一起矣吳論亭在荊州沅湘山簡庾公髙唐昭丘皆引荊州事別賦春艸碧色邵注沅水在辰州府西南五里源出四川播州湘水在長沙府西環城而下至沅州與沅水合防眾流以達洞庭晉山簡傳時時能騎馬倒著白接防庾公樓注見十六卷書序其餘錯亂磨滅此詩磨滅猶云歲月銷磨劉孝綽詩釣舟畫彩鷁髙唐賦序楚襄王與宋玉遊於云夢之臺望髙唐之觀漢書注髙唐在云夢華容縣朱注後人因巫山神女遂傳在巫峽此詩髙唐寒浪減髣髴識昭丘及防州歌中有髙唐天下無皆指在巫峽者言之長楊賦從者彷佛骫屬注彷佛讀曰髣髴謝靈運詩髣髴丹丘徒登樓賦北彌陶牧西接昭丘李善曰荊州圗記當陽東南七十里有楚昭王基登樓則見所謂昭丘】新作湖邊宅還聞賔客過【平聲】自須開竹逕誰道【去聲】避云蘿官序潘生拙才名賈傅【一作誼】多捨舟應【平聲】卜【一作轉】地鄰接意如何【次章從湖亭說入鄭監欲往與之居也作宅之後過客來遊應開竹逕以迎賔豈托云蘿以避俗曰還聞曰自須曰誰道俱屬寄題語官拙才多言能淡榮名而尙風雅故賔客喜過而已願爲鄰意何如問之也黃生注此章結聨申首章六句之意鄭當時傳嘗置驛馬長安諸郊請謝賔客夜以繼日此暗使其事三輔決錄蔣詡竹下開三徑王融詩蘿徑若披云潘嶽閒居賦序自弱冠達於知命之年八徙官而一進階再免一除名一不拜職遷者三而已𨿽通塞有遇抑亦拙者之效也舊注以潘生自諭顧氏已辯其非江淹傳夙曜才名賈誼傳年十八以能誦書屬文稱於郡中河南守吳公聞其秀材召置門下甚愛幸後出爲長沙王太傳謝靈運詩捨舟眺渚】

暫阻【一作住】蓬萊閣終爲江海人揮金應【平聲】物理拖玉豈吾身羮煮秋蒓滑【一作弱】杯凝【一作迎】露菊新賦詩分气象佳句莫頻【一作辭】頻【三章從鄭監說歸湖亭欲重題其勝也昔蓬閣而今江海可見鄭之達識揮金乃物理應然則江海正可行樂拖玉於吾身無預則蓬閣不必久居矣蒓菊想湖亭食品賦詩懝到後題詩朱注分气象分詠湖亭之气象趙注莫頻頻言莫不頻頻有佳句乎杜臆云鄭之佳句莫頻頻先出使我不能追和蓋戲之也從前說爲順黃生注此章結聫申首章五句之意公有夔府詠懷寄鄭審詩云蓬萊漢閣連趙次公注鄭乃祕書少監故用蓬萊閣事與此可互證華嶠後漢書學者稱東觀爲老氏藏室道家蓬萊桓帝時始置祕書監魚豢魏略蘭臺爲外臺祕書爲內閣莊子就藪澤處閒曠此江海之士避俗之人也漢書疏廣爲太傅歸鄕里數問其家所賜金余尙有幾趣賣以具酒食請族人故舊與妓娛樂張協詠二疏詩揮金樂當年歲暮不畱儲顧謂四座賔多財爲累愚王羲之帖天下物理豈可以意求西徵賦飛翠緌拖鳴玉以出入禁門者眾矣吳均詩拖玉人含輝老子人之大患以吾有身晉齊王回辟張翰爲大司馬東曹掾因秋風起思吳中菇萊蒓羮鱸魚膾曰人生貴適意何能要名爵乎命駕歸俄而回敗人謂見幾陶潛詩秋菊有佳色裛露掇其英一觴𨿽獨進杯盡壺復傾劉楨詩賦詩連篇章江淹麗色賦非气象】

【之可譬】

【杜詩三章疊詠有首章爲主後二首分應者如羌村如領妻子赴蜀及湖亭詩於艸蛇灰綫中見其章法之妙】

秋野五首【鶴注當是大歷二年瀼西作】

秋野日疏【舊作蔬非一作荒】蕪寒江動碧虛系【音計】舟蠻井絡【一作路黃生作落】卜宅楚邨墟棗熟從【一作行】人打葵荒欲自【一作且】鋤盤飱老夫食分【音問】減及溪【一作樵】魚【首章記秋野景事系舟承江卜宅承野棗熟葵荒卜居之事減食飼魚系舟之興此下數章多以首二句爲主疏蕪收獲巳畢野色蕭疎也碧虛波光相蕩水天一色也杜臆系舟卜宅去住尙難自決也棗從人打則人巳一視葵欲自鋤則貴賤一視食及溪魚則物我一視此皆見道語蕭子範詩云升秋野平謝朓詩邑裏向疏蕪吳均詩飄飄上碧虛揚雄蜀都賦稽幹度則井絡儲精左思蜀都賦岷山之精上爲井絡注岷山之地上爲東井絡維也防州屬楚卽荊蠻地庾信賦揺落小村墟公詩堂前撲棗任西鄰又詩自鋤新菜甲周靖曰華嚴經十布施內有分減布施】

易【去聲】識浮生理難教【平聲】一物違水深魚極樂【音洛】林茂鳥知歸衰【一作吾】老甘貧病榮華有是非秋風吹幾杖不厭北【一作此】山薇【次章言秋野可以避世欲識浮生之理卽觀物情可見如魚鳥藏身此物情之近理者今亦惟托迹山林以順浮生之理而已三四承次句五六承首句脈絡固然須知三四仍是借物興已語气方見融貫趙汸謂以達生處已以遂性待物將兩句開說不合語意視此生若浮則貧病可安而榮華不足羨矣杜臆幾杖言老山薇言貧莊子其生也若浮江淹詩一物之微有足悲者淮南子水深則魚聚水茂則鳥樂趙汸注甘貧病者爲避是非也下句申上句謝朓詩敢忘卹貧病管子萬物榮華莊子此亦一是非月令養衰老授幾杖北山北崦也史記夷齊隠於首陽山采薇而食陸璣曰薇山菜也塟葉似小荳蔓生味如荳藿亦可食】

禮樂攻吾短山林引興【去聲】長掉頭紗帽側曝背竹書光風落收松子天寒割蜜房稀疎小紅翠駐屐近【去聲】微香【三章見秋野可以自娛承上北山薇來首聨總提短長二字另讀掉頭二句言檢身之疎所謂短於禮樂也風落四句言野居之適所謂山林興長也或將山林領下六句則起句無照應矣紗帽側指防影斜側竹書光謂書映日光兩句例看自明莊子禮樂之士敬容攻治也莊子入山林觀天性黃生注三四與吟詩坐回首隨意葛巾低正可防看莊子在宥篇雀躍掉頭紗帽見管寧紗防靜注隋書獨孤信舉止風流曾風吹帽檐側觀者塞路秦國防暴背而耨晉書荀朂領祕書監汲郡冢中得竹書趙注竹書竹簡之書列仙傳偓佺好食松實以松子遺堯堯不暇服也時受服者皆至二三百歲洙曰蜜房蜂房也班固終南頌蜜房澑其巓左思蜀都賦蜜房郁毓被其阜】

逺岸秋沙白連山晚照紅潛鱗輸駭浪歸翼防髙風砧響家家發樵聲个个同飛霜任靑女賜被隔南宮【四章見秋野無羨於榮祿承上山林興來首句秋景次句晚景三四俯仰所見五六逺近所聞毎句各兼秋晚兩意末嘆寒色淒涼山林與廊廟判隔矣輸如輸送之輸是逐浪而去防如際防之防是順風而回杜臆南宮之賜被已隔則飛霜聴之靑女而巳南都賦川瀆則箭馳風疾長輸逺逝注輸瀉也是瀉去之義江賦駭浪暴灑驚波飛薄張翰曰如歸翼得髙風翺翔投林中魏文帝詩適與飄風防謝恵連詩櫊髙砧響發淮南子秋三月靑女出以降霜髙誘注靑女天神主霜雪漢舊儀郎官給靑縑白綾被或錦被後漢書藥崧家貧爲郎常獨直臺上無被枕杫帝聞而嘉之詔給帷被皂袍】

身許麒麟畫年衰鴛鷺羣大江秋易【音異】盛空峽夜多聞徑隠千重【平聲】石帆畱一片雲兒童解【侯買切】蠻語不必作參軍【末章身在秋野而自傷畱滯也承上隔南宮來上二客防之故下皆對景述情老別鴛班徒負許身初志惟有臥病江峽而已秋易盛浪髙水漲夜多聞風怒獸號徑隠石避地已深帆片雲歸航在望五六分頂峽江而意卻注下杜臆末嘆客巴日久語帯謔詞世說郝隆爲蠻府參軍上已日作詩曰娵隅躍靑池桓溫問何物答曰蠻名魚爲娵隅溫曰何爲作蠻語隆曰千里投公始得蠻府參軍那得不蠻語也前三章敍日間景事第四章

則自日而晚末一章則自晚而夜矣凡杜詩連敍數首必有層次安頓其細於詩律如此】

課小豎鋤斫捨北果林枝蔓荒穢淨訖移牀三首【一云秋日閒居三首鶴注當是大歷二年瀼西作陶潛詩晨興理荒穢杜臆牀藜牀也公視園詩衰年動覓藜牀坐可證】

病枕依茅棟荒鉏淨果林背【音悖】堂資僻逺在野興【去聲】淸深山雉防求敵江猿應獨吟泄云髙不去隠【去聲】幾亦無心【首章敍捨北果林之事情與景防黃生注題𨿽長只是鋤荒移牀二事上四寫題面下四發題意牀向北取其僻逺穢盡除興覺淸深矣看雉聴猿憑幾對云總見靜寂幽閒之趣雉性善鬭見求敵則防猿本羣嘯聞獨吟則應杜臆泄云不去此無心出岫者公之隠幾而視亦同一無心也詩言樹之背注背北堂也射雉賦伊義鳥之應敵徐爰注雉見敵必戰不容他雜獨吟指猿張載敍行賦聴古猿之夜吟左思賦窮岫泄雲莊子東郭子棊隠幾嗒然似喪其耦歸去來辭云無心以出岫】

眾壑生寒早長林捲霧齊靑虫懸就日朱果落封【一作成】泥薄俗防人【一作貍】面全身學馬蹄吟詩重【義從平聲讀用去聲一作坐】回首隨意葛巾低【次章言捨北朝景有絕人避世之意壑當秋故寒早曉將晴故霧捲虫懸果落俱從穢淨後見之杜臆防人面恐招尢也學馬蹄惟率眞也葛巾低謂行吟自適無所系累防之懸樹者向就日光果之隕落者封埋泥土以封對就俱系活字或以封泥爲髙土或謂接樹者用泥封俱誤沈佺期詩羣峯廻眾壑江逌詩長林悲素秋梁簡文帝詩珠槪雜靑防李白詩於焉摘朱果兼得養牝古史就之如日此就字所本西京雜記用紫泥封印此封字所本廣絕交論馳騖之倫澆薄之俗盧思道集居家則人面獸心不孝下義詩序思全身逺害莊子馬蹄篇馬蹄可以踐霜雪毛可以禦風】

【寒齕艸飲水翹足而陸此馬之眞性也及受制於人則死者過半矣葛巾用陶潛事】

【邵經邦曰暗牖懸蛛网空梁落燕泥古今以爲佳句餘恨其慘澹淒涼類鬼仙語宜乎其罹害也不若靑防懸就日朱果落封泥穠麗閒雅景象自別黃生曰楊子法言云貌則人心則獸莊子馬蹄篇云至徳之世同與禽獸居族與萬物並惡乎知君子小人哉此言薄俗人心叵測惟以渾同之道處之庶可全身逺害上句以人面影獸心下句以篇題括篇意如此用事眞出神入化矣又曰觀此二詩則知此地人情之薄不及浣花鄰曲多矣故遣悶詩有云異俗吁可怪斯人難並居】

籬弱門何向沙虛岸只【一作自】摧日斜魚更食客散鳥還來寒水光難定秋山響易【音異】哀天涯稍曛黑倚杖獨【一作更】徘徊【三章言捨北晚景有隨遇而安之意三四薄暮近景五六深秋逺景杜臆籬門不整沙岸任頽魚鳥忘機山水成趣故樂之而不知倦更食魚饑再食也還來日夕鳥歸也日漾水故光難定風落木故響易哀黃生注籬弱門何向以沙虛岸只摧也上句因下句倚杖之際晚色可人故徘徊而不忍捨倚杖應籬門曛黑應日斜

魚更食卽分減及池魚意謝靈運詩朝遊窮曛黑】

【顧宸曰一章言野僻云髙二章言霧收日霽三章言光寒日黑此敍景章法也一章言無心二章言隨意三章言徘徊此敍情章法也一章言隠幾而望二章言吟詩而行三章言倚杖而立此敍事章法也三詩漸入漸深絕不疊牀架屋黃生曰前二詩題詩已訖此詩又野興淸深之餘意也掃除旣畢倚杖閒行作者起居性情至今如見詩歸不顧本題而専取末章於作者之意何存】

返照【此是大歷二年瀼西作】

反照開巫峽寒空半有無巳低魚復暗不盡白鹽孤荻岸如秋水松門似畫圗牛羊識僮僕旣夕應傳呼【趙汸注寒空半有無此返照之景首句出題次句懾下魚復卑而全暗是半無白鹽髙而孤露是半有荻岸茫如秋水是半無松門映若畫圗是半有此時牛羊下山各識僮僕之聲而傳呼則應此又夕照將暝之也巫山將暮得返照而景色重開起語卓然杜臆中四寫影各分有無之半末二摹神想入有無之間工致如此眞詩中有盡矣逸周書圛圛升云半有半無已低謂地勢低下不盡謂山尖猶見未盡暗沒也黃注荻岸如秋水狀其拜風之勢兼像色白也十道志松門峽在夔州易得童僕貞傳呼牧人之驅叱牛羊之聲漢樂府病婦行傳呼丈人前一言】

【一說曰暗曰孤曰如曰似皆半無半有景色此宜合看以防其意不當分析以求其狀】

向夕【此是大歷二年冬瀼西作梁昭明太子詩寒色向夕斂】

畎畝孤城外江村亂水中深山催短景【同影】喬木易【音異】髙風鶴下【去聲】云汀【一作河】近雞棲艸屋同琴書散明燭長夜始【去聲】堪終【黃生曰此詩傷客居寥落情寓景中三四衰疾之悲五六離索之感借琴書以消長夜拈一始字方露本意杜臆冬日苦短深山蔽之其晷更促歲寒多風喬木惹之其聲益悲黃注曰近曰同卽麋鹿共爲羣意燭光散射於琴書句用倒裝嘯賦靑飈振乎喬木詩雞棲於塒束晳貧家賦有陋狹之艸屋無蔽覆之受塵朱注蘭膏明燭】

天池【鶴注此當是大歷二年秋瀼西作全蜀總志天池在防州府治東巫山縣治亦有之天池山頂上有池也天池字亦見莊子】

天池馬不到嵐壁鳥才通百頃靑雲杪曾【同層】波白石中郁紆騰秀气蕭瑟浸寒空直對巫山峽【一作出】兼疑夏禹功【此記天池气象首二言髙百頃言濶層波言淸騰气在晴時浸寒在陰時對峽指其地禹功嘆其奇楚辭眇視目層波詩白石燐燐陸士衡詩郁紆遊子情王融曲水序冠五行之秀气唐太宗詩寒空碧霧輕】魚龍開辟有菱芡【一作芰】古今同【一作丰】聞道【去聲】奔雷黑初看【平聲】浴日紅飄零神女雨斷續楚王風欲問支機石如臨獻寶宮【此記天池景物魚龍菱芡池中所蓄奔雷四句言池前變態支機二句稱池間神境郭璞詩駕乘奔雷山海經羲和浴日於甘泉宋玉髙唐賦暮爲行雨又楚襄王遊於雲臺之宮有風颯然而至荊楚歲時記漢武帝令張騫使大夏尋河源乘槎經月而至一處見一女織一丈夫牽牛飲河織女取搘機石與騫而還搘機石爲爲東方朔所識獻寶宮見前獻寶朝河宗】九秋驚雁序萬里狎漁翁【一作樵童】更是無人處誅茅【一作勞】任薄躬【此遊池而有感也雁序漁翁皆池邊所見者誅茅而居自嘆久客夔州此章前二段各八句末段四句收南都賦結九秋之增傷曹植詩丹唇含九秋】

復愁十二首【鶴注此當是大歷二年秋瀼西作時吐蕃寇邠靈州京師戒嚴故有萬國尙防寇之句盧注復愁者前愁未巳後愁復至非謂愁已釋而復生公之愁懷固未嘗得放也】

人煙生處僻【盧本作僻處一作逺處】虎迹過新蹄野鶻【一作鶴又作鷂晉作雉】翻窺艸村船逆上【上聲】溪【首章記瀼峽愁景煙僻則居人少迹新則慮患多鶻窺艸見求食之難船上溪見行舟之險水經注兩岸石上有虎迹甚多或深或淺皆悉成就自然之勢】釣艇收緡盡昬鴉【一作鷗】接翅稀【一作歸】月生初學扇云細不成衣【次章記薄暮愁景盧注收緡盡無魚可釣接翅稀孤飛少伴月初生不能普照云猶細不能及物此寫出無聊之況吳論上二章皆言景詩其釣維何維緡伊絲李義府堂堂詞鏤月成歌扇裁云作舞衣】

萬國尙戎馬【一作防宼】故園今若何昔歸相識少早已戰塲多【三章懷思故鄕而愁戎馬謂吐蕃侵境故園指東都舊居昔年暫歸而人少地殘則今日更覺荒涼矣杜臆次句作問詞下二乃答語朱注乾元初公自華州曾歸東都】

身覺省郎在家須農事歸年深荒艸徑老恐失柴扉【四章無家可歸而愁承上章言棄官則須歸農乃艸荒而田日蕪扉失而居日廢不復有鄕土之可依矣吳論上二章皆言情】

金絲鏤【一作縷】箭鏃皂尾制【一作掣】旗竿一自風塵起猶嗟行路難【五章洊經世亂而愁箭飾金絲旗裝皂尾賊恃利器以作逆者風塵十載而歸路猶難則愁緒眞不能歇矣吳論此一章因亂後而作】

胡鹵何曾【音層】盛干戈不肯休閭閻聴小子談笑【一作話】覓封侯【六章人心好亂而愁杜臆定外寇易定人心難人競尙武此干戈所以不息也盧注僕固懷恩恐賊平寵衰奏畱薛嵩等分帥河北自爲黨援此正干戈不肯休息】

貞【宋本避諱作正】觀【去聲】銅牙弩開元錦獸張花門小箭【一作前】好此物棄沙塲【七章借兵外蕃而愁國家兵仗𨿽精而收功反在花門慨利器不足恃而鹵性終難測也朱注唐史收東京時郭子儀戰不利回紇於黃埃中發十餘矢賊驚顧曰回紇至矣遂潰花門小箭好此一證也安史之亂皆借回紇兵以收復中國勁弩反失其長技公所以嘆之唐六典注釋名弩怒也有怒勢也其柄曰臂似人臂也鉤曰牙似牙齒牙外曰郭爲牙之規郭也合名之曰機南越志龍川有營澗常有銅弩牙流出冰皆以銀黃雕鏤取之者祀而後得父老云越王弩營處也師氏曰錦獸張設射侯也今按侯畫熊羆當時或以錦爲之耳舊注引漢書材官蹶張又云以手開者曰臂張以足踏者曰蹶張或又引尙書虞機張於張字不得其解並錦繡亦少著落矣師氏之說當從此物卽指弩張言】

今日翔麟馬先宜駕皷車【音差】無勞問河北諸將【去聲】角【樊作擢一作覺】榮華【八章諸將畱鎭而愁郭子儀將略威名足以懾服降將今置之閒散猶翔麟之馬不用於戰陣而先駕鼔車矣彼河北諸將競相角勝榮華誰復起而問之乎秦州詩云仍殘老驌驦此云今日翔麟馬皆惜子儀之不用有感詩云大君先息戰不當息而息也此云無勞問河北當問而不問也俱屬諷詞唐回鶻傳貞觀二十一年骨利幹獻良馬百匹帝取其異者號十驥皆爲美名九曰翔麟紫漢書文帝以千里馬駕鼔車】

【朱鶴齡曰河北諸將方以爵上競相雄長朝廷𨿽有戰馬安所用之時降將羈縻代宗専事姑息公度非兵力所制故云然耳薛蒼舒謂公欲息兵休戰失其防矣】

【羅大經曰此詩言𨿽翔麟之馬亦必先使之駕鼔車由賤而後可以致貴今諸將驟登貴顯如馬之未駕鼓車而遽駕玉輅安於安華志得意滿無復驅攘之志河北叛亂決難計除無勞問也又云雜虜橫戈數功臣甲第髙亦此意】

任轉江淮粟休添苑囿兵由來虎士不滿鳳凰城【九章衞士糜餉而愁朱注言禁兵不必添設但當轉運以實京師末二卽天子有道守在四夷意代宗寵任朝恩由是宦官典兵卒以亡唐公此詩所諷豈徒爲冗兵慮哉虎注見前鳳凰城指長安】

【盧元昌曰當時漕運取給江淮故史有唐得江淮濟中興之語劉晏均節賦役歲運江淮米數十萬石以給關中若宿衞冗軍不裁立見其匱也此獨孤及有傾天下之財給不用之兵等語至唐制府兵有爲兵之利無飬兵之害田不井而兵藏於民最爲近古自張說建議請召募壯士充宿衞更番上下兵農遂分乃神策軍尢爲非古時魚朝恩以神防軍屯禁中分爲左右廂居北軍右公曰由來虎士不滿鳳凰城隠述祖制以諷時事】

江上亦秋色火雲終不移巫山猶錦樹南國且黃鸝【十章气失平而愁杜臆江上秋色正於錦樹見之乃火雲猶在而黃鸝且鳴宜涼反熱其堪耐乎吳論此下三章仍說現前景事】

每恨陶彭澤無錢對菊花如今九日至自覺酒須賒【十一章窮居寂寞而愁對菊無錢九日賒酒公與淵明同一貧況但陶則送酒有人而公則獨酌杯中耳意更寥落矣檀道鸞續晉陽秋陶潛九月九日無酒於宅邊摘菊盈把久之望見白衣人乃王送酒便就酌而歸】病減詩仍拙吟多意有餘莫看【平聲】江總老猶被【疑作佩】賞時魚【末章總結借吟詩以遣愁也杜臆吟多意有餘所以寫其愁者猶未盡矣朱注末言已年𨿽老猶有江總銀魚之賜則流落亦未足爲恨也公嘗檢校員外郎賜緋魚袋故云盧注十二章收結於此蓋以望治之意迫爲趨朝之想也玉海蘇氏記云永徽以來正員官始佩魚開元八年九月中書令張嘉貞奏致仕及內外官五品以上檢校試判及內俱奉官準正員例佩魚自是恩制賞緋紫必兼魚袋謂之章服齊書謝朓傳蕭子隆在荊州好辭賦朓尢被賞】

【盧世防曰此詩中五首所諭時事詞气淵然黯然偏有雅人深致】

自瀼西荊扉且移居東屯茅屋四首【鶴注公以大歷二年移居東屯當是其時作於�東屯少陵故居記峽中多髙山峻谷地少平曠東屯距白帝五里而近稻田水畦延袤百頃前帶淸溪後枕髙岡樹林蔥蒨气象深秀稱髙人逸士之居陸遊記東屯李氏居已數世上距少陵才三易主大歷初故劵猶在何宇度談資工部艸堂在城東十餘里尙有遺址可尋止有一碑存數字題重修東屯艸堂記似是元物】

白鹽危嶠北赤甲古城東平地一川穏髙山四面同煙霜淒野日秔稻熟天風人事傷蓬轉吾將守桂叢【首章敍移居之事上四東屯地勢五六東屯秋景末防居屯之意後有寄裴施州詩云幾度附書白鹽北可見東屯在白鹽之北赤甲之東矣霜煙淒野日下半句因上秔稻熟天風上半句因下顧注公自冬寓夔之西閣再赤甲三瀼西今又東屯一歲四不啻如飄蓬之轉故欲守此而不移也邵注山峻而髙曰嶠秔稻粳米也謝靈運詩序石門新營所住四面髙山周王褒詩庭昏野日黃劉安招隠士桂樹叢生兮山之幽曰桂叢時蓋八月矣】

東屯復【扶又切】瀼西一種【上聲】住淸溪來往皆【一作兼】茅屋淹畱爲【去聲】稻畦市喧宜近【去聲】利林僻此無蹊若訪衰翁語須令【平聲】賸客迷【次章寫居屯之故東西兩捨總在淸溪今特移屯者一爲獲稻而來一爲避喧而至也過客易迷言地僻不減桃源一種一樣也市喧指瀼西公詩市曁瀼西頭可證易防爲近利市三倍庾信賦晏嬰近市不求朝夕之利曹植詩欲還絕無蹊陸機詩遊賞愧賸客賸言其多也】道北馮都使【去聲】髙齋見一川子能渠細石吾亦沼淸泉枕帶【一作席】還相似柴荊卽有焉斫畬【音余】應【平聲】費日解纜不知年【三章敍東屯鄰居之勝都使髙齋隔川望見故彼渠此沼共在一川朱注林泉枕帶兩家相似故柴門之外卽可兼而有之斫畬種植應費時目則解防而去正未有期也北道謂東屯之北陸遊少陵髙齋記少陵居夔三徙居皆名髙齋其詩曰次水門者白帝城之髙齋也曰依藥餌者瀼西之髙齋也曰見一川者東屯之髙齋也故又曰髙齋非一處今按髙齋見一川緊接道北馮都使則髙齋當屬馮氏之居大約集中髙齋有就他人言者如髙齋坐林杪是白水崔少府之齋有就自已言者如髙齋常見野是梓州所寓之居此皆可證趙汸云渠之沼之實字作活字用逺注細石通渠淸泉作沼兩句用倒裝法北史韋夐淡於營利所居之宅枕帶林泉對玩琴書蕭然自逺申光曰柴荊卽有焉不成句法薛夢符曰荊楚多畬田先縱火燒鑪經雨下種蓋田歷三歲土脈已竭不可復樹藝故須燒榛以肥其土爾雅田三歲曰畬劉夢得竹枝歌長刀短笠去燒畬揚雄太經徒費日也謝靈運詩解纜候前侶】

牢落西江外參【初簪切】差【此玆切】北戶間久遊巴子國【吳作宅】臥病楚人山幽獨移佳境淸深隔逺關寒空見鴛鷺廻首憶【一作想】朝【音潮】班【末章見東屯不可久居杜臆牢落參差終非娛老之地但以臥病旅中取其幽獨淸深以自休息耳及見鴛鷺翔空則又想朝班行列公於用世之志終未忘歟牢落寥落也顧注公之北戶與馮都使居參差相對巴子國夔州也謝靈運詩幽獨賴鳴琴入蜀記瞿唐關西門正對灔澦堆自關而東卽少陵東屯故居黃生曰鴛鷺不列於朝忽從寒空見之不堪回首】

社日兩篇【鶴注編在大歷二年夔州作以詩有絕塞峽中句也顧注社有春秋二社詩言北雁秋風知爲秋社作也左傳共工氏有子曰勾龍能平水土故祀以爲社】

九農【一作秋丰】成徳業百祀發光輝報效神如在馨香舊不違南翁巴曲醉北雁塞聲微尙想東方朔詼諧割肉歸【首章見社祭而思家農事告成故社祀皆舉報效言致祭之誠馨香言祭品之潔南翁北雁對社時而懷故鄕東方割肉因社事而念頒賜也顧注扈水鳥也扈有九種以九扈爲九農之號各隨其事以教民事百祀卽社祭谷非土不生故報祭於社神光輝言祭之盛也左傳少皥氏以九扈爲九農史記秦紀山川百祀之禮江總碑文思曷深於報效謝朓送神歌敬如在禮將周書至治馨香又黍稷非馨明徳惟馨不違祭不失時南翁指老人之與祭者因醉而歌巴渝之曲顧注南翁卽南公項籍傳注南方之老人也秋時北雁南來曰塞聲微者憐其逺飛而力竭矣或云借言音書斷絕卽所謂北書不至雁無情東方朔傳伏日詔賜從官肉朔拔劍割肉謂同官曰伏日當早歸請受賜卽懷肉去大官奏之詔朔自責朔曰拔劍割肉一何壯也割之不多又何防也歸遺細君又何仁也西溪叢語此詩詼諧割肉社日用伏日事蘇黃皆以爲誤按史記諸侯年表古者只有春社秦徳公二年始用伏日爲秋社磔狗四門以禦災防社乃同日至漢方有春秋二社與伏分也漢敍�東方贍辭詼諧倡優】

陳平亦分肉太史竟論【平聲】功今日江南老他時渭北【一作水】童歡娛看【平聲】絕塞涕淚落秋風鴛鷺廻金闕誰憐病峽中【次章引社事以志感杜臆言當此社日如陳平分肉一事太史竟以此論功今日江南之老卽當時渭北之童乃功業無成不如曲逆所以看歡娛而不覺灑涕也此時金闕諸臣分肉而迥又誰憐峽中病客耶首句亦字承上文來杜臆太史公論陳平云當割肉俎上時意已宏逺矣又謂以功名稱賢相此卽所謂太史論功也舊注引陸機語社之日至太史占事於此不合江南峽江之南金闕天子象魏也張正見詩金闕銀臺相向來】

【東方之遇漢武曲逆之逢髙祖遭際盛時名傳千古公以三朝遺老流落江濵因社日而追論前賢慨古傷情其自負原不淺也杜詩有首尾聫絡兩章如一章者如散愁詩前以司徒收結後以尙書接起社日詩前以方朔收結後以陳平接起皆章法之最巧者也】

八月十五夜月二首【鶴注當屬大歷二年瀼而作與翫月對月兩章蓋一時所作也】

滿目飛明鏡歸心折大刀轉蓬行地逺攀桂仰天髙水路疑霜雪林棲見羽毛此時瞻白兔直欲數【所主切】秋毫【此詠中秋之月明鏡諭月刀環思歸三四承歸心下四承明鏡顧雲歸心如大刀之折恨不能還也蓬桂皆秋時物行地逺在夔州仰天髙望長安霜雪羽毛皆寫月色之明秋毫卽指兔毫蓋因月中之兔想見地下之兔也古樂府槁砧今何在山上復有山何當大刀頭破鏡飛在天吳競解題槁砧砆也重山出也大刀頭刀頭有環問夫何時當還也破鏡飛上天言月半缺當還也趙汸注以環爲還猶言放臣待命境上賜環則返李徳林詩月桂近將攀棗璩詩仰攀桂樹杪天問月中何冇玉兔搗藥胡夏客曰毫毛同押防覺有礙】

稍下【去聲】巫山峽猶銜白帝城气沈全浦暗輪仄半樓明刁鬥皆催曉蟾蜍且自傾【一作淸】張弓倚殘魄不獨漢家營【此詠將曉之月上四月下之景下四月下感時月傍山頭光气沈而全浦皆暗浦在山下也月射城西輪影側而半樓尙明樓居城上也時將達旦軍士猶張弓而仰殘月蓋竟夜防警矣末見軍旅非一處也全浦魚復浦也刁十以銅爲之軍中警夜者孟康曰晝炊飯食夜擊持行五經通義曰月中有兔與蟾蜍何也月陰也蟾蜍陽也而與並明陰系於陽也老子天之道其猶張弓乎朱注此倚字卽長劍倚天外之倚記月者三日成魄】

十六夜翫月

舊挹金波爽皆傳玉露秋關山隨地濶河漢近【去聲】人流谷口樵歸唱孤城笛起愁巴童渾【平聲】不寐半夜有行舟【首從十五形起舊指昨霄秋指中秋三四月下所見五六月下所聞末見行舟而思出峽也月光普照故與關山俱濶天河秋皎儼若傍人而流上句承月下句承秋或云河漢得月而倍明者非月明則天河先掩矣樵歸而唱笛起含愁上四字一讀下一字另讀黃希曰公於詠月詩多用關山字如曰關山空自寒關山同一照蓋因古樂府有關山月也秦曰夔州地髙去河漢爲近月色明故見舟行陰鏗詩行舟逗逺林胡應麟曰詠物起自六朝唐初沿襲𨿽風華競爽而獨造未聞惟杜公諸作自開堂奧盡削前規如題詠月則關山隨地濶河漢近人流詠雨則野徑云俱黑江船火獨明詠雪則暗度南樓月寒深北渚云詠夜則重露成涓滴稀星乍有無皆精深奇防前無古人後無來者然格則瘦勁太過意則寄寓太深他鳥獸花木等多雜議論尢不易法】

十七夜對月【鶴注編在大歷二年瀼西作以詩內有茅齊句也】

秋月仍圓夜江村獨老身捲簾還照客倚杖更隨人光射【音石】潛虯【一作蚪】動明翻宿鳥頻茅齋依橘柚淸切露華新【秋月仍圓喜其未缺江村獨老不覺淒然矣下六句自近而逺自逺而近皆寫出江村月下之景皆寫出老身對月之情盧云照客隨人正映獨老之身逺注仍字還字更字俱照十七夜言黃生注結以淸切字綰題以茅齋字見捲簾倚杖所在作法周密朱超詩惟餘故樓月逺近必隨人邵注潛虯無角龍也蜀都賦下髙鵠出潛蚪謝靈運詩潛蚪媚幽姿洙曰宿鳥出文選】

曉望【鶴注當是大歷二年東屯作】

白帝更【平聲】聲盡陽臺曙色分髙峯寒上【上聲一作初上杜臆作上寒】日疊嶺宿霾【一作未收】云地坼江帆隠天淸木葉聞荊扉對麋鹿應【平聲】共爾爲羣【上二曉之中四曉望之景末乃對景感懷也髙峯寒上日猶東屯詩言霜煙淒野日寒作活字用與宿字相稱張溍謂髙峯寒气直逼初上之日是也黃生注地坼岸髙故江帆隠伏風靜天淸故葉落聞聲二語寫景精妙末有超然物外之意宋玉神女賦陽臺之下梁簡文詩曙色始成霞又蜜房寒日晚謝靈運詩巖峭嶺稠疊魯仲連傳天崩地坼陽愼詩江帆得分行吳筠詩天淸明月亮楚辭洞庭波兮木葉下沈約詩荊扉新且故莊子神農之世民與麋鹿共處廣絕交論耿介之士歡與麋鹿同羣】

【胡應麟曰盛唐句法渾涵如兩漢之詩不可以一字求至老杜而後句中冇奇字爲眼才有此句法便不渾涵昔人謂石之有眼爲研之一病餘亦謂句中有眼爲詩之一病如地坼江帆隠天淸木葉聞故不如地卑荒野大天逺暮江遲也如返照入江翻石壁歸云擁樹失山村故不如藍水逺從千澗落玉山髙並兩峯寒也此最詩家三昧具眼自能辧之】

日暮【鶴注當是大歷二年瀼西作】

牛羊下【去聲】來久【或作夕】各已閉柴門風月自淸夜江山非故園石泉流暗壁艸露滴【一作滿】秋根【一作原】頭白燈明裏何須花燼繁【上二日暮之事三四思故鄕也五六日暮之景末二感衰年也本是暗泉流石壁秋露滴艸根卻用顚倒出之覺聲諧而句警杜臆風月一聫意極悲涼結意尢爲淒惋公志在濟時而傷於頭白反怪燈燼繁開與待爾嗔烏鵲同意詩日之夕矣羊牛下來南史褚彥回傳初秋涼夕風月甚美楚辭飲石泉兮防松柏北山移文石泉咽而下愴王粲詩艸露沾我衣沈約詩艸根滴露霜世俗謂有喜事則燈結花】

【黃生曰五六抽換可得四聫此轆轤句也公意中以歸朝爲喜今頭白如此而歸朝無日何用燈花虛兆爲末聫工於鏈句若云自顧頭如雪燈花不用繁便直而少致矣】

【劉連曰五言律詩在盧駱王楊多失粘者後惟陳拾遺晚次樂鄕李翰林登新平樓而巳盛唐諸家無失一焉若抝句則時或有之起聫如二月湖水淸家家春鳥啼如人事有代謝往來成古今如暮聲雜初雁夜色涵早秋中聫如風月自淸夜江山非故園如江山有巴蜀棟宇自齊梁如離堂思琴瑟如還家劍鋒盡如漸與骨肉逺轉於僮僕親結聫如明朝有封事如還逢赤松子又如子美送逺如摩詰送源長史如孟襄陽裴司士見尋皆有抝句然諧和鏗鏘殊不聱牙後學所宜畱心者】

暝【當是大歷二年東屯作】

日下【去聲】四山陰山暝嵐气侵牛羊歸徑險鳥雀聚枝深正枕當星劍收書動玉琴半扉開燭影欲掩見淸砧【牛羊鳥雀是山暝屬外景當劍動琴是庭暝屬內景末二則寫全暝之矣四山東屯四面皆山也險字深字俱從暝字想出逺注正枕而誤當劍收書而誤動琴以室暝故耳旣夕應傳呼於無形處想出有聲欲掩見淸砧於無聲處描出冇影摹夜景入細如此謝莊宣貴妃誄山庭侵日謝靈運詩夕曛嵐气陰越絕書寶劍篇觀其防爛如列星之堂觀其光如水溢於塘吳越春秋此吾前君之劍中有七星江淹畫扇賦玉琴兮珠徽琴賦徽以荊山之玉劉庭芝搗衣篇盼靑砧兮悵盤桓】

【黃生曰前景後事終篇不露已意此卽景遣興之作也又曰公筆能鉅能細鉅則函蓋乾坤細乃析分絲理如五六敍瑣事極其精工晚唐人自宜拱手而服以其鏈字大方故也】

晚【當是大歷二年東屯作故有耕稼之句】

杖藜尋巷晚【一作晚巷】炙背近【去聲】墻暄人見幽居僻吾知拙養尊朝【音潮】廷問府主耕稼學山村歸翼飛棲定寒燈亦閉門【首記薄晚之事末記薄晚之景中乃自敍已情僻則與世無關尊則自得其趣朝問府主耕學山農見野人不知國事矣末言與物偕息寫出優遊自在之意黃生注初貪暴背傍晚始歸起二用倒裝幽居承上拙養起下末句燈字應巷晚寒字應墻暄詩律之細宜公自道也莊子原憲杖藜而應門邵注府主太守也晉書孫楚傳參軍不敬府主曹植詩歸鳥赴喬林翩翩厲羽翼庾信詩鳥寒棲不定】

夜【鶴注當是大歷二年作】

絕岸風威動寒房燭影微嶺猿霜外宿江鳥夜深飛獨坐親雄劍哀歌嘆短衣煙塵繞閶闔白首壯心違【猿宿鳥飛承風威此夜中景獨坐哀歌承燭影此夜中事末承三聫傷暮年不能靖亂也杜臆嶺猿不啼畏風而宿江鳥不宿畏風而飛皆夜景之可悲者親雄劍尙思救世嘆短衣不能庇身矣鶴注大歷二年九月吐蕃寇靈州邠州郭子儀屯涇陽京師戒嚴故有末二語木華海賦絕岸萬丈蕪城賦蔌蔌風威江總詩蘆花霜外白史記孟子傳恵王屏左右獨坐而再見之列士傳楚王命鏌邪鑄雙劍一雌一雄左思詩哀歌和漸離淮南子寧戚飯牛車下擊牛角而爲商歌曰南山粲白日爛短布單衣適至骭長夜漫漫何時旦史記叔孫通服短衣蔡琰胡笳煙塵蔽野兮胡鹵盛水經注魏明帝上法太極在洛陽南起太極殿於漢崇徳殿故處攺雉門爲閶闔門樂府詞烈士暮年壯心不巳】

九月一日過孟十二倉曹十四主簿兄弟【鶴注此大歷二年寒露日作孟居與公捨相近不在城市中通典兩漢冇倉曹吏主倉庫唐京兆河南太原三府置倉曹參軍各二人餘各一人】

藜杖侵寒露蓬門起【舊作啟】曙煙力稀經樹歇老困撥書眠秋覺追隨盡來因孝友偏淸談見滋味爾輩可忘年【上四敍事言過訪之誠下四敍情言訪孟之故黃注寒露𨿽防曙色亦見此日正交此節也前詩言讀書秋樹根故知經樹撥書皆指孟園中公因其孝友故偏與追隨不覺將盡二句乃倒裝淸談見滋味有徳且有言也作蓬門啟是門啟作起曙煙是起煙以上句例之作起爲當何遜詩歷稔共追隨詩張仲孝友黃注地一隅曰偏人一意亦曰偏言不他往也公詩好用偏字東漢書孔公緒淸談髙論噓枯吹生文心雕龍滋味流於字句後漢書�衡始弱冠孔融年四十與爲忘年交】

孟倉曹步趾領新酒醬二物滿器見遺【去聲】老夫【鶴注當是大歷二年秋作黃生注制題卽見手法二物系新成兼又滿器且自領而來皆深荷來客之意劉楨詩步趾慰我身】

楚岸通秋屐胡牀面夕畦籍【一作借】糟分汁滓甕醬落提攜飯糲【音辣】添香味朋來有醉泥理生那免俗方法報山妻【通屐而來面畦遙見敍出步趾親領志其意之誠酒可醉朋醬多流落又敍滿器見遺言其情之厚末則兼美制法之精也黃注起聫賔主對敍洪注此詩前新後趣中四不嫌朴拙魏裴潛爲兗州太守嘗作一胡牀及其去畱以掛柱枕籍糟出劉伶酒徳頌此對甕醬言籍乃漉酒之具嵇康哀樂論簁酒之囊笮具不同楊愼曰古書中笮具僅見此笮或作醡俗字也或以分汁滓爲分恵非也竹牀笮酒分出汁滓其淸汁爲酒濁滓則糟也周禮醴齊注云醴猶體也成而汁滓相將邵注卽今之甜酒周禮醬用一百二十甕此甕醬所本凡新醬入甕有時浮溢故提攜而來常有旁落者司馬遷傳堯舜糲粱之食漢書孔顗之傳一日不齋醉如泥謂醉後頽倒如泥舊注謂泥乃東海防名得水則活失水則醉恐屬臆說公詩有云組練去如泥亦可雲海防乎抱朴子退則參陶白之理生世說阮咸曰未能免俗聊復爾耳髙士傳陳仲子贊楚相惇求山妻了算】

送孟十二倉曹赴東京選【去聲鶴注當是大歷二年作唐志太宗時以歲旱谷貴東人選者集於洛州謂之東選洛卽東京也殆自此爲例故至大歷年間猶然公大歷元年至夔常與孟倉曹兄弟往還賦孟氏好兄弟是也】

君行別老親此去苦家貧藻鏡畱連客江山憔悴人秋風楚竹冷夜雪鞏梅春朝夕髙堂念應【平聲】宜防服新【親老家貧而赴選上四寫孝子之心春秋朝夕之系念下四說慈親之意只現前尋常語而關於至性讀之悱惻入情銓部鑑別人材故曰藻鏡楚竹去夔之時鞏梅到京之日末聫十字成句韓詩外傳曾子曰吾初爲吏祿不及釡尙欣欣而喜者非以爲多也樂其逮親也旣沒之後吾嘗南遊於楚得尊官焉堂髙九尺傳車百乘然猶北面而涕泣者非爲賤也悲不逮親也故家貧親老不擇祿而仕晉書太康四年制曰藻鏡銓衡易林貴貨賤身久畱連客後漢逸民傳憔悴江海之上周正詩齊紈將楚竹從來本相逺何遜與範云連句詩洛陽城東西卻作經年別昔去雪如花今來花似雪夜雪鞏梅本此唐書鞏縣屬東都河南府】憑孟倉曹將書覓土婁舊莊【鶴注公以干元戊戌冬往洛陽次年春歸華州至大歷二年丁未爲十載土婁河南地名公昔居偃師舊莊在焉時孟倉曹赴東都故托以訪問舊莊】

平居喪【去聲】亂後不到洛陽岑爲【去聲】歷雲山問無辭荊棘深北風黃葉下【去聲】南浦白頭吟十載【上聲】江湖客茫茫遲暮心【首二舊莊三四憑孟五六別時景七八將書意杜臆末云遲暮心蓋有丘首之思詩喪亂旣平蔡琰曲雲山萬重兮歸路遐道徳經師之所處荊棘生焉楚辭交余手兮東行送美人兮南浦別賦送】

【君南浦傷如之何時在魚復浦也呂氏春秋中牟子身在江湖之上】

簡吳郎司法【鶴注大歷二年公移居東屯以瀼西艸堂借吳寓居而簡之也杜臆此卽用詩當簡顧注吳必公之姻婭故稱爲郎親之也朱注唐書府州各有司法防軍事】

有客乘舸自忠州遣騎【去聲】安置瀼西頭古堂本買借疎豁借汝遷居停宴遊雲石熒熒髙葉曙【一作曉】風江颯颯亂帆秋卻爲姻婭過逢地許坐曾【同層】軒數【所角切】散愁【此章爲吳郎借居而作也乘舸而至遣騎往迎見賔主之情昔借疎豁今停宴遊以借居故也五六疎豁之景七八遷居後事逺注次聫上四字連讀下三字另讀顧注云石之間光彩閃動以髙葉當曙也風江之上气象肅森以亂帆逢秋也此本公堂欲坐軒而散愁反問吳見許此相謔之詞也忠州古本巴地今屬四川重慶府湛茂之詩離離挿天樹磊磊間云石秦嘉詩熒熒華燭栁暉詩颯颯避霜葉詩姻婭爾雅婦之父母壻之父母相謂爲昏姻兩壻相謂曰婭繁欽酷暑賦蒸我層軒杜臆堂爲吳之內室故坐層軒】

又呈吳郎【鶴注此與前篇一時作】

堂前撲棗任西鄰無食無兒一婦人不爲【去聲】困窮寧有此祗緣恐懼轉須親卽防【一作知】逺客𨿽多事便【一作使】挿疎籬卻任【一作甚】眞已訴徴求貧到骨正思戎馬淚盈巾【此章告以卹憐之道也上四憫鄰婦下四諭吳郎無食無兒一婦人句中含四層哀矜意通章皆包攝於此三言宜見諒其心四言當曲全其體婦防客時懷恐懼吳挿籬不憐困窮矣訴徴求述鄰婦平日之詞思戎馬念亂離失所者眾也陶潛詩桃李羅堂前詩八月剝棗毛注云剝擊也陸徳明音普卜切正是撲也容齋隨筆王安石作詩新經解剝棗云剝者剝其皮而進之所以養老也後從蔣山郊步至民家問其翁安在曰去撲棗始悟前非甚矣注書之難也漢書王吉居長安東家有大棗樹垂吉庭中吉婦取棗以噉吉吉知之乃去婦庾肩吾啟池通西捨之流映東鄰之棗西鄰見易旣濟賈誼新書大禹曰民無食也則我弗能使也晉書皇天無知鄧伯道無兒宋玉神女賦見一婦人潛夫論懷憂憒憒皆易恐懼楚辭去鄕離家兮徠逺客晉書鄭衝傳任眞自守老子其精甚眞應璉詩徴求傾四海】

【此詩是直寫眞情至性唐人無此格調然語淡而意厚藹然仁者痌瘝一體之心眞得三百篇神理者盧世防曰杜詩溫柔惇厚其慈祥愷悌之衷往往溢於言表如此章極煦育鄰婦又出脫鄰婦欲開示吳郎又廻防吳郎八句中百種千層莫非仁音所謂仁義之人其言藹如也朱翰曰通篇借一婦人發明誅求之慘當與哀哀寡婦誅求盡防看此章流逸純是生機前章枯拙全無風韻杜詩之眞假得失可見矣】

晚晴吳郎見過【平聲】北捨【吳郎借居瀼西艸堂當在大歷二年之秋其見過北捨卽在此時詩曰明日重陽酒相迎自醱醅而九日詩又云重陽獨酌杯中酒蓋訂吳不至而自飲歟】

圃畦新【一作佳】雨潤愧子廢鉏來竹杖交頭拄柴扉掃【一作隔】徑開欲棲羣鳥亂未去小童催明日重【平聲】陽酒相迎自醱醅【醱音潑醅鋪杯切初喜其過旣惜其去而又望其來此直敍情事有朴質自然之致黃注吳取捷徑而來叩其後扉故詩言掃徑而題曰捨北卽所謂鉏斫捨北果林枝蔓者也莊子漢陰丈人方將爲圃畦庾信春賦石橊聊泛葡萄醱醅李白詩葡萄自醱醅黃生注醱與潑同旋入水也自醱醅以親酌爲敬也】

【鐘譚注杜好從冷處著眼多涉纎詭然詩中刻畫傳神標舉自足醒目如竹杖交頭柱寫兩人對立之狀胡牀面夕畦寫主人逺望之情白益毛髮古儼見髙人道貎風神蕩江湖可想雅人深致詩中有畫寫生絕妙】

九日五首【鶴注此當是大歷二年防州作舊史是年九月吐蕃寇邠州靈州京師戒嚴故云佳辰對羣盜吳若本云缺一首趙次公以登髙一首足之固未嘗缺顧注五章皆一時之作隨興所至體各不同】

重【平聲】陽獨酌【一作少飲】杯中酒抱病起【一作獨一作豈】登江上臺竹葉於人旣無分【音問】菊花從此不須開殊方日落猿哭舊國霜前白雁來弟妹蕭條各何在【一作往】干戈衰謝兩相催【首章思弟妹也上四敍事傷情下四對景有感本是登臺酌酒起用倒敍法耳曰獨酌意中便想及弟妹矣曰人無分恨弗飲也曰不須開恨弗同看也顧注殊方猿哭益增獨處之悲故國雁來適動雁行之念兩句緊注末聫干戈旣侵衰謝又迫恐兩相催逼終無聚首時也結意十分慘切魏文帝論九爲陽數日月並應名曰重陽荊楚歲時記九日登髙飲菊花酒江總詩獨酌一樽酒江張衡七辯酒白醴萄萄竹葉張華輕薄篇蒼梧竹葉靑宜城九醖酒洙曰竹葉酒名也吳越春秋分州殊方蜀志秦宓曰聴猿之悲鳴莊子梁君出獵見白雁羣鮑云白雁似雁而小來則霜降北人謂之霜信顧注干戈指吐蕃入寇左傳日尋干戈劉孝標書容發衰謝】

【黃生曰岑參詩云見雁思鄕信間猿積淚痕與五六意同而十四字之融防蘊借更過彼十字也】

舊日重【平聲】陽日傳杯不放杯卽今蓬鬢攺但媿菊花開北闕心長戀西江首獨回茱萸【一作萸房】賜朝【音潮】士難得一枝來【次章思朝士也上四傷老下四懷君首聫亦承前章來因今日之不飲而思舊日之傳杯也菊花茱萸防九日事杜臆傳杯不放杯見古人只用一杯諸客傳飲唐制九日賜宴及茱茰】

【劉禹錫曰茱萸二字經三詩人皆已道亦有能否焉杜公言醉把茱茰子細看王右丞徧挿茱萸少一人朱仿學他年少挿茱茰杜公爲最優也今按杜公五律亦屢用茱萸此云茱茰賜朝士難得一枝來亦見韻致】

舊與蘇司業兼隨鄭廣文采花香泛泛【一作簇簇一云漠漠】坐客醉紛紛野樹欹【一作歌】還倚秋砧醒卻聞歡娛兩防漠【一作寞】西北有孤云【三章思故交也上四敍往日歡娯下四嘆今此寂寞客醉承前傳杯防漠謂蘇鄭俱亡司業蘇源明也廣文鄭防也哀江南賦於時朝野懽娛陸機弔魏武悼繐帳之防漠長安在防州之西北魏文帝詩西北有浮雲陶潛詩有停雲章言思念親友也】

故里樊川菊登髙素滻【所簡切】源他時一笑【一作醉】後今日幾人存巫峽蟠江路終南對國門系【音計】舟身萬里伏枕淚雙痕爲客裁烏帽從兒具綠樽佳辰對【一作帶】羣盜愁絕更堪【一作誰】論【平聲四章思故里也上四樊川九日下四防州九日中四則在防思樊幾人存承上蘇鄭萬里在巫峽淚痕憶終南裁烏防見獨居兒具尊見無客對羣盜欲歸不得矣長安志樊川一名後寛川在萬年縣南三十五里鶴注十道志其地卽杜陵之樊鄕漢髙祖以賜將軍樊噲食邑於此故曰樊川公之父爲奉天令因家焉西徵賦南有防素滻長安志少陵原南接終南山北直滻水烏防暗用孟嘉事亦兼用管寧皂防家居事】

登髙【鶴注舊編成都詩內按詩有猿嘯哀之句定爲防州作】

風急天髙猿嘯哀渚淸沙白鳥飛回無邊落木蕭蕭下【去聲】不盡長江滚滚【一作衮衮】來萬里悲秋常作客百年多病獨登臺艱難苦恨繁霜鬢潦倒新亭【停通】濁酒杯【此章總結上四登髙聞見之景下四登髙感觸之情登臺二字明與首章相應猿嘯鳥飛落木長江各就一山一水對言是登臺遙望所得者而上聫多用實字寫景下聫多用虛字摹神羅大經曰萬里地遼逺也秋時慘淒也作客覉旅也常作客久旅也百年暮齒也多病衰疾也臺髙回處也獨登臺無親朋也十四字之間含有八意而對偶又極精確唐解久客則艱苦備嘗病多則潦倒日甚是以白髮彌添酒杯難舉此詩八句皆對黃生謂結調須放松梁簡文帝詩風急旌旗防陶潛詩天髙風景微庾信詩猿嘯風還急王褒詩對岸流沙白楚辭鳥飛還故鄕江賦尋之無邊楚辭洞庭波兮木葉下又風颯颯兮木蕭蕭阮籍詩湛湛長江水說文滚滚相繼不絕也魏文帝樂府逺從軍旅萬里客楚辭皇天平分四時兮竊獨悲此凜秋養生論中壽百年史記畱侯性多病曹植賦聊登臺以娛情左傳險阻艱難備嘗之矣詩正月繁霜子夜歌霜髩不可視絕交論潦倒麤疎魏文帝樂府嘉肴不嘗防酒停杯朱注時公以肺疾斷酒曰新停絕交論濁酒一杯】

【胡應麟曰此章五十六字如海底瑚瘦勁難移沈深莫測而精光萬丈力量萬鈞通章章法句法字法前無昔人後無來學此當爲古今七言律第一不必爲唐人七言律第一也元人評云一篇之內句句皆奇一句之中字字皆奇又曰黃鶴樓郁金堂皆順流直下故世共推之然二作興防誠超而體裁未密丰神故美而結撰非艱若風急天髙則一篇之中句句皆律一句之中字字皆律而實一意貫串一气呵成驟讀之首尾若未嘗有對者胸腹若無意於對者細繹之則錙銖鈞兩毫髮不差而建瓴走阪之勢如百川東注於尾閭之窟至用句用字又皆古今人必不敢道決不能道者眞曠代之作也又曰此篇結句似微弱者第前六句旣極飛揚震動復作峭快恐未合張弛之宜或轉入別調反更爲全首之累只如此軟冷收之而無限悲涼之意溢於言外未爲不稱也昆明池水𨿽極精工然前六句力量微減一結奇甚竟似有意湊砌而成益見此超絕云】

【張綖曰少陵詩有二一立論宏濶如此篇萬里悲秋常作客百年多病獨登臺及二儀淸濁還髙下三伏炎蒸定有無等作其流爲宋詩本朝莊定山諸公祖之一造語富麗如珠繡柱圍黃鵠錦纜牙檣起白鷗魚吹細浪搖歌扇燕蹴飛花落舞筵等作其流爲元詩本朝楊孟載諸公祖之】

覃山人隠居【鶴注公詩有雲南極靑山眾乃指防州而言今此詩亦雲南極知覃山人在防州也顧注覃山人必老而就徴者公過其隠居之所而傷其隠之不終也】

南極老人自有星北山移文誰勒銘徴君巳去獨松菊哀壑無光畱戶庭予見亂離不得已子知出處【上聲】必須經髙車駟馬帶【範濂本作常】傾覆【音福】悵望秋天虛翠屏【上四譏徴君之輕出下責其不能審時見幾也吳論老人在山誰得移文誚之無如一去之後松菊𨿽存而山川少色矣因嘆亂離以來予不已而奔走今出處之途子必經歷而始知耳毎見榮寵所在傾覆隨之何若隠居自得乎祗令我悵望秋山而傷翠屏之虛設也黃生注結句深秀足救前路之朴素此詩舊作山人已卒公過其故居而稱美之以出處必須經謂山人能守經也今依朱注語含諷刺趙次公曰老人星一名南極在井栁之間乃南方之星山人隠居此地可當此星選注周顒先隠都北鐘山後出爲海鹽令欲過北山孔稚圭乃假山靈意作文移之中云馳文驛路勒移山庭朱注齊書元徽中顒出爲剡令建元中爲山陰令未嘗令海鹽選注誤一統志因而誤又曰徴君二句卽移文誘我松桂欺我云壑也演義漢魏以來隠士名之曰徴君後漢韓康傳亭長以韓徴君當到方修道橋歸去來辭三徑就荒松菊猶存殷仲文詩哀壑叩虛牝易不出戶庭詩亂離瘼矣道徳經吾見其不得巳傳咸鳳賦隨時宜以行藏兮諒出處之有經四皓歌駟馬髙蓋其憂甚大天臺賦搏壁立之翠屏】

【盧世防曰詩言徴君巳去獨松菊哀壑無光畱戶庭其人尙在而詩乃有矢盡絕之意蓋有爲而作不止憑弔其居止也】

東屯月夜【此亦二年秋東屯作】

抱病漂萍老防邊舊谷屯【音豚】春農親異俗歲月在衡門【從東屯敍起杜臆據困學記聞東屯之田公孫述所開以積谷養兵者故云防邊舊谷屯自春至秋故云歲月詩衡門之下】靑女霜楓重黃牛峽水喧泥畱虎鬭迹月掛客愁村喬木澄稀影輕雲倚細根【中記月夜之景秋深故霜落重夜靜故水聲喧虎畱迹見地險月掛村見身孤稀影木梢葉脫細根雲起石邊靑女注見本卷杜臆黃牛峽在夷陵而此云黃牛峽水喧又寄弟詩云靑春不假報黃牛意防州亦有此峽但今不可考耳吳均詩掛月靑山下張協詩云根臨八極杜臆石爲云根拆用自新】數【所角切】驚聞雀噪暫睡想猿蹲日轉東方白風來北斗昏天寒不成寐【一作寢】無夢寄【一作有】歸魂【末乃夜臥感懷倐驚倐睡思及長安故瞻北斗而寢不成夢此章四句起下二段各六句薛道衡詩猴猿或蹲跂杜臆猴性動猿性靜靜必善睡故睡時想之北斗昏諭京師尙亂也黃生曰此因月夜不寢而作首尾見羇旅之意妙在先安首五字覺全篇字字寫景字字寫情雞聲茅店月人迹板橋霜此晚唐人佳句歐陽送張祕書歸莊云鳥聲梅店雨栁色野橋春可謂善於摹擬若杜詩泥畱�虎迹月掛客愁村巳先有此刻畫語矣】

東屯北崦【鶴注當是大歷二年秋作是年有栁靈州之寇故云戰地北崦東屯之北山阿也】

盜賊浮生困誅求異俗貧空村惟見鳥落日未【一作不】逢人步壑風吹面看【平聲】松露滴身逺山回白首戰地有黃塵【此經北崦而有感也當時崔旴之亂兵興賦重故逃亡眾而居人少壑風松露言秋景荒涼回首戰地傷吐蕃寇邊也顧注謂山起黃塵如見古戰塲之色非是翫起二語只言崦人之貧困耳其地未嘗經戰伐也王粲登樓賦白日忽其西匿鳥相鳴而舉翼原野閴無其人徵夫行而未息逺山指北崦回首回望北邊】

【也】

從驛次艸堂復至東屯茅屋二首【一本無茅屋二字鶴注當是大歷二年冬作此從驛借馬暫次瀼西之艸堂而復至東屯也】

峽【陳作山】內【一作裏】歸田客【一作捨】江邊借馬騎非尋戴安道似向習家池山【一作地一作峽】險風煙僻【陳作合】天寒橘柚垂築場看【平聲】斂【平聲】積【音志】一學楚人爲【此章從驛次至東屯下四敍其景事公騎馬不乘船故非訪戴而似向習恨賦罷歸田裏詩九月築場圃申光曰道池假對句法亦奇戴安道見二十一卷習家池見四卷】

短景【同影】難髙臥衰年彊【去聲】此身山家蒸栗暖野飯【音反】射【音石】麋新世路知交薄門庭畏客頻牧童斯【一作須】在眼田父實爲鄰【次章檢稻而嘗時食下四有避世意短景秋冬日影也若作老景說與衰年犯重泛交無益願與田牧爲伍惟農務可以養身也謝朓詩髙臥猶在玆王逸玉論黃侔蒸栗左傳麋興於前射麋麗龜王粲詩悠悠世路】

暫往【一作住】白帝復還東屯【鶴注此大歷二年秋作】

復【扶乂切】作歸田去猶殘獲稻功築場憐穴蟻拾穗許村童落杵光輝白除【一作殊】芒子粒紅加餐可扶老倉廩【一作庾】慰飄蓬【上四東屯收稻下言旅食可資歸田復還屯上也猶殘刈獲未完也邵注三四見仁民愛物之意詩十月獲稻詩九月築圃又彼有遺秉此有滯穗古詩努力加餐飯】

茅堂檢校收稻二首【此是大歷二年東屯作盧注瀼西有果園而無稻田公以課園責之竪子以稻畦責之行官前詩自明鶴注作瀼西茅屋誤矣】

香稻三秋末平田【一作疇】百頃間喜無多屋宇幸不礙雲山禦裌【袷同】侵寒气嘗新破旅顏紅鮮終日有玉粒未吾慳【此章敍東屯收稻之事上四喜茅堂地曠下四喜檢校多獲杜臆絡繹收回故云終日有寫出貧家暴富光景詩如三秋兮百頃通計屯內之田非公有百頃也秋興賦借莞蒻禦裌衣呂氏春秋孟秋之月農乃升谷天子嘗新逺注稻有紅白二種紅鮮紅稻種名李百藥詩落日照紅鮮沈約詩玉粒晨炊】

稻米炊能白秋葵煮復【扶又切】新誰云滑易【音異】飽老借軟俱勻種【上聲】幸房州熟苗同伊闕春無勞映渠盌自有色如銀【次章嘗稻而嘉其色味上四以秋葵形稻米五六以故鄕嘉種比東屯美稻皆借客意相形滑指葵軟指飯俱勻言二物配食如銀言其白可愛自秦隴赴蜀十載流離今見秋成刈獲故慶有年而喜旅食次年適荊南又有朝夕不給之憂矣唐書房州房陵郡屬山南東道武徳元年析遷州之竹山上庸置顧注伊闕縣屬河南府公有莊墅在焉魏文帝車渠盌賦序車渠玉屬也多纖理縟文生於西國其俗寶之陸倕蠡杯銘用邁羽杯珍逾渠盌渠盌以渠石爲盌晉白紵質如輕雲色如銀顧云此與莫笑田家老瓦盆傾銀注玉驚人眼同意】

【黃生曰此詩極贊稻米之白而溪上詩又言山田飯有沙何耶蓋溪上就瀼西言惟此處田不佳故復置田於東屯公嘗往來兩地瀼西其本居菜園在焉東屯則因收獲而往居耳黃鶴以此詩爲自東屯反瀼西作非也】

刈稻了詠懷【鶴注此大歷二年冬作黃生注此感歸期無日終年旅食故因獲稻以起興】

稻獲空雲水川平對石門寒風疎艸【一作落】木旭【一作曉】日散雞豚【一作防】野哭初聞戰樵歌稍出村無家問消息作客信乾坤【上四刈稻後野曠冬寒之景下則傷亂思歸所謂詠懷也黃注三四承上五六起下此兩截正格散雞豚田有餘粒也初聞戰因哭而知稍出村農畢始樵杜臆兵戈定而歸家此公之素志今已無家可問消息則彼此均之作客一任乾坤之位置而已意欲借此地以偸安也黃生注東渚耗稻詩豎苗亦已穊雲水漲方塘此苗在水中之景今獲稻則雲水爲之空廓矣石門水中對立如門水落而後石出故曰平川對石門趙曰石門卽所謂雙崖壯此門也舊引蜀都賦阻以石門注云石門在溪中之西於此無預詩旭日始旦束晳勸農賦雞豚爭下壺榼橫至前詩野哭千家聞戰伐指崔旴之亂是年無事而云初】

【聞戰者意蜀兵逺戍戰沒而信歸也當指吐蕃寇靈州事】

季秋蘇五弟纓江樓夜宴崔十三評事韋少府侄三首【鶴注編在大歷二年】

峽險江驚急樓髙月迥明一時今夕防萬里故鄕情星落黃姑渚秋辭白帝城老人因酒病堅坐看君傾【黃注一二江樓五六季秋三四兼敍賔主七八専述已意此虛實相間格也一時今夕防萬里故鄕情能將同防賔主括在兩句之中夜將盡故星落秋將謝故云辭顧注已不能飲而待人飲老人戀戀故鄕之情也荊楚歲時記黃姑卽河鼔方以智通雅黃姑當爲河鼔見天官書說文引河鼔是荷負也故俗名擔鼔星古樂府東飛伯勞歌黃姑織女時相見杜詩用星落黃姑渚蓋因河鼔音近而訛爲黃姑耳爾稚河皷謂之牽牛博議遂以黃姑爲牛宿之異名恐非杜臆黃姑渚卽天河季秋昏定天河沒而星亦俱落矣僞蘇注所引忠州黃恵女事本屬妄撰近防粹又托爲十道志更謬】

【黃生曰五六綴入天文輿地又拈出星秋二字特見工巧與水落魚龍夜山空鳥雀秋地濶峩睂晚天髙峴首春皆名對也又曰漫看年少樂忍淚已霑衣令人刻不可耐老人因酒病堅坐看君傾令人戀不容捨匡說詩解人頥予於杜公亦云】

對月那無酒登樓況有江聴【平聲】歌驚白鬢笑舞拓秋窻樽蟻添相續沙鷗並一雙盡憐君醉倒更覺片【一作我】心降【戶江切此承上堅坐看君傾江月旣可尋歡歌舞又堪發興此時添酒對鷗諸君正宜取醉也公以病酒斷飲故曰心降舊編誤在末今移作次章爲當那無酒言何嘗無酒笑舞見舞而笑拓秋窻觀月色也曹植七啟盛以翠樽酌以雕觴浮蟻鼎沸酷烈馨香詩我心則降】

明月生長好浮雲薄漸【一作暫】遮悠悠照逺【一作邊】塞悄悄憶京華淸動杯中物髙隨海上槎【宜作查】不眠瞻白兔百過落烏鴉【一作紗此承上萬里故鄕情明月初生忽被雲遮如闗塞之隔京華此賦而兼比淸動見月光之近髙隨想月照之逺不眠而瞻兔鴉其意仍在京華也白兔指月烏鴉百過月下久坐也杜臆疑此章泛詠秋月無闗江樓之宴今按前二章巳盡同宴情事末章則専述已意耳生乃哉生明之生謝莊月賦升淸質之悠悠陶潛詩天運苟如此且盡杯中物海上槎見秋興詩劉孝綽詩植叢映玉兔別本作百過落烏紗言月移百度照於紗帽其說終曲】

戲寄崔評事表侄蘇五表弟韋大少府諸侄【此與三章乃同時先後之作】

隠豹深愁雨潛龍故起雲泥多仍徑曲心醉沮賢羣忍對【東觀餘論作對他本作待】江山麗還披鮑謝文髙樓憶疎豁【一作濶】秋興【去聲】坐氤氳【上四沮雨有懷下約晴時往晤杜臆此以豹自方以龍比崔蘇輩起語涉於戲詞江山麗謂秋日晴光鮑謝文指三人所作憶疎豁思江樓之宴坐氤氳言意興之濃列女傳陶答子妻諫其夫曰南山有豹霧雨七日不下食者欲以澤其衣毛而成其文章也易潛龍勿用又雲從龍梁元帝詩斜峯繞徑曲晉書太原郭奕髙爽爲眾所推見阮鹹而心醉鮑謝鮑照謝靈運也】

季秋江村【鶴注當是大歷二年作】

喬木村墟古疎籬野蔓懸素【一作淸】琴將暇日白首望霜天登俎黃甘重支牀錦石圎逺遊𨿽寂寞難見此山川【上四秋村之景下四秋村之情撫素琴則淸音入耳望霜天則丹楓寓日且對黃甘錦石𨿽貧亦可以自樂矣顧注公方圗出峽而曰難見此山川則知出峽之故非爲山水不可居也峽中覽物詩嘗言之矣形勝有餘風土惡墟大丘庾信賦揺落小村墟顧注將送也毛詩逺於將之此言借琴以遣暇日薛道衡詩霜天斷雁聲胡夏客曰重字圓字最善狀物左傳不登於俎策傳南越老人用龜支牀足支牀用襯牀足也庾肩吾詩錦石鎭浮橋】

小園【鶴注當是大歷二年秋瀼西作庾信有小園賦】

由來巫峽水本是楚人家客病畱因藥春深買爲【去聲】花秋庭風落果瀼岸雨頽沙問俗營寒事將詩待物華【上四置園之故五六園前景七八園中事巫峽之水本楚人所居今置園於此者總爲蒔藥種花計耳畱買指園黃生注此詩秋時所作春深而買追憶前事寒事物華又豫計冬春也杜臆園中寒事如秋藥冬菁皆是】

【素不習慣故問俗而營又云以詩敍事爲難在律詩尢難此章該括四時妙在錯綜見意陸倕詩江闗寒事早寒事禦寒之事】

寒雨朝行視園樹【鶴注此當作於大歷二年之秋】

柴門擁【一作雜】樹向千株丹橘黃甘此【一作北】地無江上今朝寒雨歇籬中秀【一作邊新】色畫屏舒【一作紆首記�視園樹鮑照與妹書吾自發寒雨陸機詩秀色若可餐徐伯彥詩畫屏繞金膝】桃蹊李徑年𨿽古【一作故】梔子紅椒艷復【扶又切一作色】殊鏁石藤梢元自落倚【一作到】天松骨見【音現】來枯林香出實垂將盡葉蔕辭【一作離】枝【一作柯】不重【義從平聲讀用去聲】蘇愛日恩光防借貸淸霜殺气得憂虞【次申籬中秀色桃李椒梔藤梢松骨所謂擁樹也林香出實葉蒂辭枝所謂甘橘也愛日淸霜寒天朝景借貸憂虞代爲園樹計也漢書李廣傳贊桃李不言下自成蹊顏師古注蹊爲徑道重蘇猶云復生左傳注冬日可愛江淹上建平王書恵以恩光顧以顏色趙次公曰仲秋之月殺气浸盛】衰顏動【一作】覓藜牀坐緩步仍須竹杖扶散騎【去聲】未知云閣處啼猿僻在楚山隅【末乃朝行感懷言不能如散騎之身登云閣徒聴猿聲於山峽耳此七言排律也中間八句首尾各四句管寜家貧坐藜牀欲穿好學不倦又北堂書抄英雄記向詡常坐藜牀上國策緩步以當車費長房投竹杖於葛陂秋興賦序潘安以太尉掾寓直於散騎文省髙閣連云陽景罕曜夙興晏寢匪遑防寧於是慨然而作秋興賦】

【公瀼西詩有果園有甘林果園四十畝他日所舉以贈人者甘林爲治生計所云客居暫封植者杜臆謂朝行所視之園樹専指果園於甘林無豫故云丹橘黃甘此地無今按此地無正言柑橘之獨盛篇中林香出實二語明說丹橘矣豈可云甘林又在果園之外乎大抵分而言之則甘林另爲一區合而言之甘林包在果園之內蓋四十畆中自兼有諸果也】

【洪容齋隨筆曰唐人詩文或於一句中自成對偶謂之當句對蓋起於楚辭蕙蒸蘭借桂酒椒漿桂櫂蘭枻斵冰積雪自齊梁以來江文通庾子山諸人亦如此如王勃宴滕王閣序一篇皆然謂若襟三江帶五湖控蠻荊引甌越龍光牛斗徐孺陳蕃騰蛟起鳳紫電靑霜鶴汀島渚桂殿蘭宮鐘鳴鼎食之家靑雀黃龍之軸落霞孤鶩秋水長天天髙地迥興盡悲來宇宙盈虛丘墟巳矣之辭是也杜詩小院回廊春寂寂浴鳬飛鷺晚悠悠淸江錦石傷心麗嫩蕊濃花滿目斑書籖藥裹封蛛网野店山橋送馬蹄戎馬不如歸馬逸千家今有百家存蛟龍引子過荷芰逐花低干戈況復塵隨眼鬢髮還應雪滿頭百萬傳深入寰區望匪他象牀玉手萬艸千花落絮遊絲隨風照日靑袍白馬金穀銅駝竹寒沙碧橘刺藤梢長年三老捩拖開頭門巷荊棘防君臣豺虎邊飬拙干戈全生麋鹿捨舟防馬拖玉腰金髙江急峽翠木蒼藤古廟杉松歲時伏臘三分割據萬古雲霄伯仲之間指揮若定桃蹊李徑梔子紅椒庾信羅含春來秋去楓林橘樹復道重樓之類不可勝舉李義山一詩其題曰當句有對云宻邇平陽接上蘭秦樓鴛瓦漢宮盤池光不定花光亂日气初涵露气幹但覺遊蜂饒舞蝶豈知孤鳳憶離鸞三星自轉三山逺紫府程遙碧落寛是全用當句對也】

【杜詩句法後人用之而工拙不同如映堦碧艸自春色隔葉黃鸝空好音張子野題和靖隠居云湖山隠後家空在煙雨詞亡艸自靑語稍直而尙有逸致如鎖石藤梢元自落倚天松骨見來枯子瞻則云面頰照人元自白眉毛覆眼見來烏全涉俚俗風韻何存如峽束滄江起巖排古樹圎蘇子美云峽束滄淵深貯月巖排紅樹巧裝秋只增移數字而語卻冗贅又如山市戎戎暗江云淰淰寒明李獻吉雲層崖客到蕭蕭雨絕頂人居淰淰寒張助父云肅肅哀鴻參斷吹戎戎寒霧挾飛濤用杜字而語並工張又云楮葉熒熒遙入宋楊花冉冉獨遊梁亦本杜字而句皆新穎】

傷秋【鶴注此當是大歷二年秋作是年九月吐蕃寇邠靈州故詩有汗馬戎衣之句】

村【一作林】僻來人少山長去鳥微髙秋收畫【一作藏羽】扇久客掩柴【一作荊】扉懶慢頭時櫛艱難帶減圍【此從客防敍起乃傷秋之景收扇興下掩扉夏過則扇捐猶久客則人厭而柴門常掩也頭時櫛不冠也帶減圍身瘦也範彥龍詩有客欵柴扉嵇康書懶與慢相成梁昭明太子傳體素壯腰帶十圍至是減削過半】將軍思【一作猶】汗馬天子尙戎衣白蔣風飈脆殷【烏閒切】檉【且成切】曉夜稀何年滅【一作減】豺虎似有故園歸【此感長安時事乃傷秋之故汗馬戎衣吐蕃侵境也蔣脆檉稀重入秋景是借艸木零落以比兵亂凋殘賦中有比思歸而曰似未可必之詞也此章上下各六句白蔣茭艸也蜀都賦攢蔣叢蒲注蔣菇名也殷赤黒色爾雅檉河栁注今河旁赤莖小楊陸璣詩疏皮赤如綘枝葉如松一名雨師張載詩季葉喪亂起盜賊如豺虎】

卽事【鶴注此亦大歷二年秋作也】

天畔羣山孤艸亭江中風浪雨防防一雙白魚不受釣三寸黃甘猶自靑多病馬【一作長】卿無日起窮途阮籍幾時醒未聞細栁散金甲腸斷秦川【一作州非】流濁涇【朱瀚曰此卽孤亭風雨而發長鋏之嘆上四景物下四感懷起聫言客居之蕭瑟白魚承江黃甘承山不釣猶靑言食味艱難也多病窮途而當秦地用兵則歸京無日所以腸斷耳黃生注羇旅貧病公嘗頻言此又借古人以自況瀚曰天畔秦川首尾照應顧注艸亭瀼西艸堂也西京雜記隨船風浪莫知所之楚辭雷塡塡兮雨】

【防防一雙白魚暗用古詩遺我雙鯉魚張純曰峽中有嘉魚長身細鱗肉白如玉春社前出秋社卽歸時已九月故云不受釣徐曰凡柑皆圎獨成都產者形如鴨卵故云三寸黃柑言其長也大柑三寸注見十九卷朱注葛亮馬卿截用始自六朝庾信碑文渡瀘五月葛亮有深入之兵薛道衡碑文尙寢馬卿之書未允梁松之奏周亞夫細栁營在長安昆明池南時有吐蕃之警也蔡琰詩金甲耀日光杜臆三秦記隴山俗歌云遙望秦川肝腸斷絕此用其語流濁涇難見澄淸也】

耳聾【鶴注當是大歷二年秋晚作秦國策舌敝耳聾不見成功】

生年鶡子嘆世鹿皮翁眼復【扶又切】幾時暗耳從前月聾猿鳴秋淚缺雀噪晚愁空黃落驚山樹呼兒問朔風【此傷老年遁世欲付之不見不聞也下四寫耳聾之狀但五六屬無聞七八說有見仍與眼耳相關杜臆眼復幾時暗乎耳幸前日聾矣語含感憤劉向七略鶡冠子常居深山以鶡爲冠袁淑眞隠傳鶡冠子或曰楚人衣敝履穿因服成號著書言道家事列仙傳鹿皮翁菑川人衣鹿皮居峚山上食芝艸飲神泉百餘年下賣藥於市沈炯樂府淚盡眼方暗髀傷耳自聾巴東記猿鳴三聲淚沾裳淚缺愁空以不聞故也傅毅七激仰歸云愬朔風】

獨坐【鶴注當是大歷二年東屯作】

竟日雨防防雙崖洗更靑【一作淸】水花寒落岸山鳥暮過【平聲】庭暖老思【一作須】燕【平聲】玉充饑憶楚萍胡笳在樓上哀怨不堪聴【平聲詩以獨坐命題傷村居寥落也上四景物下四感懷杜臆雨洗雙崖無人來往但見花落鳥過而已暖老須被充饑須食若燕玉楚萍乃世間必不可得之物而思及於此蓋甚言衣食之艱難耳樓上哀笳耳不忍聴怨從心生非闗笳也公詩翠柏苦猶食明霞髙可餐正當與燕玊楚萍參看朱注雙崖瞿唐兩崖黃生曰水花二句抽換可得八聫此轆轤句也張正見詩楫渡岸花沈逺注水花乃岸間所落之花非荷也禽經山鳥巖棲舊注古詩燕趙多佳人美者顏如玉須燕玉所謂八十非人不暖也家語楚童謠云楚王渡江得萍實大如斗赤如日剖而食之甜如蜜晉劉疇避亂爲賈人欲害疇援笳而】

【吹之作出塞聲以動其歸思皆啼哭而走樓上指城樓】

白狗斜臨北黃牛更在東峽云常照夜江日【一作月】防兼風曬藥安垂老應【平聲】門試小童亦知行不逮苦恨耳多聾【此亦對景而嘆寂寥格同上章白狗臨北黃牛在東而身坐兩峽之間惟見夜中云映日下風生常伴旅人耳曬藥應門旅居差堪自給乃足行不逮而此身無復有爲耳聴多聾而世事並且不聞平生壯志雄心至此銷歇言之不勝悲悵矣末聫另作轉語方有曲折杜臆謂行不逮故待藥以扶衰耳多聾故借童以將命四句作倒挿未免直致杜臆白狗峽在歸州黃牛峽在夷陵又在歸州之東矣水經注秭歸白狗峽蜀江中流兩面如削絕壁之際隠出白石如狗形狀具足故以名焉又曰黃牛灘前有重嶺疊起其最外髙崖間有石色如人負刀牽牛人黒牛黃成就分明杜臆以云照夜爲返照非也後章云終年常起峽毎夜必通林可見照夜指雲光之掩映試小童試其能否也李密陳情表應門無五尺之童黃注行不逮本論語恥躬不逮公以濟世自命而�瞶如此是行不逮其言矣今按公詩言容易收病腳作足行不逮爲平順】

云【鶴注此是大歷二年東屯作】

龍以【一作似一作自】瞿唐防江依白帝深終年常起峽每夜必通林收獲辭霜渚分明在夕岑髙齋非一處秀气豁煩襟【此詩詠雲有水雲山云之別江爲龍窟水气上升而布於林峽此水雲也及秋盡收成則龍蟄水落矣故江渚云辭而夕岑獨掛此山云也山雲淡微故云秀气豁襟易雲從龍龍以江爲窟也収獲句卽刈稻詠懷詩稻獲空雲水漢章帝詔車駕行秋稼觀收獲】

大歷二年九月三十日【黃生注題作特書之體記爲客之歲月便自具文見意】

爲客無時了悲秋向夕終瘴余夔子國霜薄楚王宮艸敵虛嵐翠花禁【平聲】冷葉【一作蘂】紅年年小揺落不與故園同【爲客悲秋是全首大意中言地气暖而物色觧是秋盡之景末對揺落而思故園是作客之情年年見爲客已久客無盡期而秋向夕終嘆節序屢移也以花艸起揺落後四斷續相生禁耐也言不畏輕霜也揺落見楚辭小揺落未盡凋也陰鏗詩秦川風物異不與故園同】

【黃生曰杜詩有題事有心事因不能悉以心事爲題故借諸題以常見心事而巧生於規矩之中則有單拋雙綰之法如此詩首句心事也次句題事也中二聫止承次句則首句是單拋至尾聫則題事心事雙綰詩中多用此法卽此可例】

十月一日【與上章先後作黃生注秦建亥以此日爲歲首豈蜀沿秦俗故以節物相餽耶故有南國舊俗之語】

有瘴非全歇爲冬亦不【一作不亦】難夜郎溪日暖白帝峽風寒蒸裹如千室焦【俗作燋】糖【一作糟】幸一柈【同盤】玆辰南國重舊俗自相歡【上四記風土下四記民俗瘴未全消而忽焉交冬記節也溪暖猶帶瘴峽寒則涉冬矣二句申上意杜臆蒸衷焦糖夔俗如此蓋以是日爲佳節幸一盤以滿盤贈遺爲幸自相歡言與客居無與也或云冬而有瘴不亦難乎爲冬乃怪嘆之詞或曰冬初有瘴則過冬不見苦難乃欣幸之詞兩說俱不如前水經注溫水出牂牁夜郎縣縣故夜郎侯國也朱注唐黔中道黔施珍思等州皆古夜郎地與巴夔接境溪卽五溪齊民要術蒸裹方七寸準鼔汁煮秫米生薑橘皮胡芹小蒜鹽細切熬糝膏油塗篛十字裹之糝在上復以糝屈牖纂之陸機詩千室非良鄰方言云餳謂之糖齊民要術云煮白餳宜緩火火急則焦气餳音呈又四民月令云十月先冰凍作京餳煮暴飴西京雜記曹元禮曰廚中荔枝一柈古月柈字】

【杜集中凡詩題記日月者皆志節气也上章云悲秋向夕終是夜秋盡也此章云爲冬亦不難是日立冬也如露從今夜白晨朝有白露亦然杜詩不特善於記事抑且長於紀歷】

孟冬【梁氏編在大歷二年】

殊俗還多事方冬變所爲破甘【一作】霜落爪嘗稻雪翻匙巫峽【一作岫】寒都薄黔溪【一作烏蠻】瘴逺隨終然減灘瀨暫喜息蛟螭【上四冬日人事下四冬日風景在殊俗而猶多事前此課督田園也冬變所爲則喜於無事惟破甘嘗稻而已霜落言其鮮雪翻形其白寒薄瘴隨地气尙暖浪減蛟藏水患方免也防子國楚王宮夜郎溪白帝峽與巫峽黔溪連章疊用地名而句法各有變化】

雷【姑依蔡編屬在大歷二年之冬】

巫峽中宵動滄江十月雷龍蛇不成蟄天地劃【正字通霍國反又呼麥切】爭廻卻碾空山過深蟠絕壁來何須妬雲雨霹楚王臺【十月動雷記異也不成蟄气暖劃爭廻雷復起其聲前而復後如卻碾空山之中其勢盤旋不巳似深蟠絕壁之上久雨雷鳴則雲散雨收今當十月之何須妬巫山雲雨而霹陽臺耶眞可駭矣張綖注末比號令乖張失其威也陸機詩迅雷中宵激易傳龍蛇之蟄以存身也盧注天地不安閉塞而劃然爭廻轉行夏令也趙曰髙唐賦言神女朝爲行雲暮爲行雨朝朝暮暮陽臺之下今雷鳴不時若妬神女而霹以震之】

【盧元昌曰詩十月辛卯記及震電刺皇甫之亂也當時元載亦卽皇甫末聫意蓋有指黃生曰十月雷記異也結處必寓比興方非徒作從來詩人少詠雷者此詩出千古詩人竟閣筆矣】

悶【姑依舊次列在大歷二年】

瘴癘浮三蜀風雲暗百蠻捲簾惟白水隠【去聲】幾亦靑山猿捷長難見鷗輕故不還無錢從滯客有鏡巧催顏【此詩爲滯客無聊而作白水靑山本堪適興因處蠻瘴之地故對此祗足增悶耳山猿水鷗何以成悶見其輕捷自如遂傷客身之畱滯也三四承上五六起下末方結出致悶之由無錢嘆貧催顏嗟老陶開虞曰鏡亦何嘗催顏卻歸巧於鏡此際韻絕與熟食示子詩汝輩催我老同一機杼趙次公曰夔在三蜀之下百蠻之北淮南子置猿檻中非不巧捷從隨也謂錢不隨旅客】

夜二首【此當是大歷二年秋作】

向【海鹽劉氏作向舊作白】夜月休燈花半委【一作委半】眠號【平聲】山無定鹿落樹有驚蟬暫憶江東鱠兼懷雪下船蠻歌犯星起空【一作重】覺在天邊【此章先景後情從夜月敍起無心看月故云休待燈花半落身方就眠卻聞號鹿驚蟬𨿽眠不寐矣故思及鱸鱠雪船如身遊吳越之間忽聴蠻歌四起方覺身在天邊孤棲如故也盧注不宜然而然曰犯公用犯字都有謂將曉詩曰飄飄犯百蠻言老還入蠻也對雪詩曰北雪犯長沙言北卻侵南也此曰蠻歌犯星起言夜終冒曉也杜臆佛家以前半月爲白夜詩云蟬驚當是秋夜上初七八之月張翰思江東鱸膾王子猷雪夜訪戴逵事已別見防本蠻地故云蠻歌當星而起卽】

【指歌者邵云公聴歌而起非是】

城郭悲笳暮村墟過翼稀甲兵年數久賦斂【去聲】夜深歸暗樹依巖落明河繞塞微斗斜人更望月細鵲休飛【次章景情夾敍將月細作結一二將夜之景三四傷防人之重困五六夜盡之景七八傷一己之孤棲此亦虛實相間格過翼稀見村野荒涼公欲北歸而嫌鵲南飛故囑其休飛也杜臆兩首非一時之作前首夜中猶眠此首徹夜不寢矣人更望屬自已對鵲言故曰人黃生注末句翻魏武樂府】

朝二首【依蔡編入在大歷二年】

淸旭楚宮南霜空萬嶺含野人時獨往云木曉相參俊鶻無聲過饑烏下【去聲】食貪病身終不動搖落任江潭【首章對朝景而興久客之悲在四句分截葉落霜空故萬嶺皆含日色旣而獨往山上又見木杪停雲參在眼前矣杜臆日出之際𨿽禽鳥各有所營而病身不動如艸木之任其揺落耳時獨往間步田間也終不動未能出峽也郭璞江賦視雰祲於淸旭謝靈運詩千圻邈不同萬嶺狀皆異無聲過飛之疾也庾信枯樹賦昔年楊柳依依漢南今看揺落淒愴江潭】

【起聫本以下句抱上句黃生云若用直敍只是萬嶺楚宮南霜空淸旭含三聫烏鶻並列黃生云饑烏貪而下食不知俊鶻之在其上此傷懷祿而被防者故暫借江潭以息機耳】

浦帆【音泛】晨初發郊扉冷未開林【一作村】疎黃葉墜野靜白鷗來礎潤休全濕云晴欲半廻巫山終可怪昨夜有奔雷【此章敍朝景而嘆气之殊亦四句分截帆初發而扉未開病身畏寒也林疎野靜朝來淸趣可觀無如礎潤云廻尙含雨意恐昨夜輕雷陰晴還未定耳郊扉卽公柴門前詩郊扉及我私可證林巳疎矣猶飄黃葉此正孟冬之閏可怪誌異也朱注韓退之寄李夫人詩云不枉故人書無因帆江水朱文公定作去聲引杜此句爲證考左傳注拔旗投衡上使不帆風差輕原讀去聲淮南子山云蒸而柱礎潤周書趙師曰蜀躁急若激浪奔雷】

戲作俳【音排】諧體遣悶二首【詩有治生且耕鑿句知是大歷二年作鶴注俳諧謂如俳優詼諧】

異俗吁可怪斯人難並居家家養【去聲】烏頓頓食黃魚舊識能【一作難】爲態新知已暗疎治【平聲】生且耕鑿只有不闗【一作開】渠【此詩厭居夔州而作也異俗難居二句領起三四言俗之可怪五六言人難並居末欲付之不問聊以遣悶也盧注烏鬼可異家家供養則以異爲常黃魚本常頓頓皆食則𨿽常亦異矣舊識而多倦態新知亦惟貌親總見交情之薄黃注陸云詩百城各異俗千室非良鄰起語本此文心雕龍銘發幽石吁可怪也蔡寛夫詩話元防之江陵詩病賽烏稱鬼巫占瓦代自注雲南人染病競賽烏楚巫列肆悉賣卜烏之名見於此巴楚間常有殺人祭者曰烏野七神頭則烏乃所事神名耳或云養字乃賽字之誤理或然也邵伯溫聞見錄防峽之人歲正月十百爲曹設牲酒於田間已而眾操兵大噪謂之養烏鬼長老言地近烏蠻戰塲多與人爲厲用以禳之藝苑雌黃謂烏蠻鬼按烏鬼別有三說漫叟詩話以豬爲烏鬼夢溪筆談以鸕鷀爲烏山谷別集以烏鴉獻神爲烏鬼今以蔡邵二說爲正前黃魚詩脂膏兼飼犬防州此魚之多可知吳曾漫錄晉謝僕射陶太常詣吳領軍日中客比得一頓食楊愼曰俗語飯曰一頓賈充傳不頓駕而自畱矣隋煬帝紀毎之一所輒數道置頓元微之元昌宮詞驅令供頓不敢藏文字解話續食曰頓晉書襄陽羅友少時常伺人祠欲乞食曰欲得一頓食耳沈炯詩舊識旣巳盡新知皆異名漢食貨志天下言治生者祖白圭】

西曆靑羌阪【一作板】南畱白帝城於【音烏】莵【同都切一作谷於】侵客恨粔【音巨】籹【音女】作人情瓦卜傳神語畬田費火耕【一作聲】是非何處定髙枕笑浮生【次章亦嘆防俗之可怪也首二敍客防之由中四記土俗之異末言此地是非不必與論但當以一笑置之耳所謂遣悶也於莵驚客險而可怪粔籹贈人陋而可怪瓦代卜怪其矯誣火當水耕怪其創見原注頃歲自秦涉隴從同谷縣去遊蜀畱滯於巫山竹書紀年梁惠成王十年瑕陽人自秦道岷山靑衣水來歸縣有防山靑衣所發華陽國誌天漢四年罷沈黎置兩部都尉一治旄牛主外羌一治靑衣主漢民朱注云唐嘉州本古靑衣羌阪黃生注於莵侵客恨卽所謂撐突防人屋壁者左傳鬭伯比淫於防子之女生子文焉防夫人使棄之夢中虎乳之楚人謂乳爲谷虎爲於莵故命之曰鬭谷於莵招魂粔籹蜜餌有餦餭些注粔籹以蜜和米麯煎作之齊民要術膏環一名粔籹用秫稻米屑水蜜溲之彊澤如湯餅麫手搦圎可長八寸許屈兩頭相就膏油煮之王洙曰巫俗擊瓦觀其文理分析以卜吉凶嶽陽風土記荊湖民俗疾病不事醫藥惟灼打瓦或以雞子卜求祟所在使俚巫治之貨殖傅楚越之地地廣人稀或火耕而水耨楚俗燒榛種田謂之火耕】

昔遊【此詩舊編在乾元二年秦州範元實編在大歷二年防州按秦州與衡嶽絕逺豈得云淸秋入衡霍當是客防州時作舊因闗塞二字遂誤屬秦州公詩闗塞極天惟鳥道明是說防州也】

昔謁華蓋君深求洞宮腳【陳作綠袍昆玉腳】玉【陳作人】棺巳上【上聲】天白日亦寂【一作防】寞暮升艮岑【一作峯】頂巾幾猶未卻弟子四五人入來淚俱落余時遊名山發軔在逺壑良覿違夙願含淒【一作淒】向寥廓【此初訪華蓋君而傷其逝世是遊梁宋時事各四句轉意猶未卻覽物尙存也向寥廓招魂無定矣神仙傳昔周王子喬養道於華蓋山後升仙號華蓋君此詩乃借古仙以比道士之修眞者葛仙翁傳昆侖山一曰華蓋天柱仙人所居洞天福地記華蓋山周回四十里名曰容成太玉之天在溫州永嘉縣仙人修羊公治之眞誥厚載之中有洞天三十六所八海中諸山亦有洞宮五嶽名山皆有洞宮仙傳燕昭王得洞光之珠以飾宮王母三降其地名曰洞宮神仙傳天降玉棺於堂上王子喬遂休浴臥其中由是尸解後漢王喬傳天降玉棺於堂前吏人推排終不搖動喬曰天帝獨召我耶乃沐浴服飾寢其中蓋便立覆逺注艮岑東北之岑巾幾華蓋君生前物離騷朝發軔於蒼梧兮注軔搘車木謝靈運詩引領冀良覿又含淒泛廣川傅咸儀鳳賦翔寥廓以輕舉兮】林昏罷幽磬竟夜伏石閣王喬下【去聲】天壇微月映皓鶴晨溪響【一作向】虛駃【音快一作駛】歸徑行已昨豈辭靑鞋胝悵望【一作惆悵】金藥東防赴舊隠尙憶同志樂【音洛】伏【一作休】事董先生於今獨蕭索【華蓋君已歿而轉尋董鏈師是遊齊魯時事林昏六句宿山而去靑鞋六句往赴東防嵇康琴賦王喬披云而下墜地誌王屋山絕頂曰天壇寰宇記王子喬天壇在緱氏縣東南六里王喬傳或云卽古仙人王子喬也列仙傳王子喬周靈王太子晉也好吹笙作鳳鳴遊伊洛閭道士浮丘公接上山三十餘年後來於山下告桓良曰告我家七月七日待我緱氏山頭果乘白鶴駐山頭望之不得到舉手謝時人而去響虛駃水聲急瀉也駃苦拜切尸子黃河龍門駃流如竹箭酉陽雜爼河水色渾駃流元好問詩駃雨東南來自注與快同趙松雪有駃雪帖字從夬與從史從央者冇別行已昨循舊徑而歸也趙注靑鞋山行之具胝足病也莊子手足胼胝鮑照樂府金鼎玉匕合神丹防山在沂州髙士傳老萊子隠居於防山之陽禹貢防羽其藝是也瀕東海故曰東防陸機詩誰謂伏事淺契濶逾三年】胡爲客闗塞道意久衰薄妻子亦何人丹砂負前諾𨿽悲發鬒【音軫】變【吳本作發變鬒一雲鬢髮變】未憂筋力弱杖【一作扶】藜望淸秋有興【去聲】入廬霍【董鏈師久濶欲再訪於廬霍時將有荊楚之遊矣妻子亦何人卽公詩笑爲妻子累丹砂負前諾卽公詩未就丹砂愧葛洪此章前二段記往日之遊後一段待將來之遊前各十二句後段八句收漢武帝曰吾得如黃帝棄妻子如脫屣耳又費長房棄妻子從壺公詩鬒髮如雲鬒黒髮也變則白矣謝朓詩誰能鬒不變沈慶之詩朽老筋力盡孫放盧山賦潯陽郡南有廬山九江之鎭也臨平廬之澤接平敞之原爾雅霍山爲南嶽注在廬江西謝靈運詩遊當羅浮行息必廬霍期江淹詩杏與廬霍絕希曰廬山在九江霍山在衡陽】

【朱鶴齡曰昔遊詩當與七古憶昔行互證昔遊者紀遊王屋山與東防山之事華蓋君猶太白集之丹丘子蓋開元天寶問道士隠於王屋者不必求華蓋所在以實之也詩云深求洞宮腳洞宮卽憶昔行所云北尋小有洞也腳山足也洞在王屋艮岑卽王屋山東北之岑也天壇亦在王屋地誌王屋山絕頂曰天壇濟水發源處是也王屋在大河之北故憶昔行曰洪河怒濤過輕舸也公至王屋時值其人已羽化故憶昔行曰辛勤不見華蓋君也此云弟子四五人入來淚俱落憶昔行曰弟子誰依白茅屋盧老獨啟靑銅銷盧老正四五人之一也華蓋君旣不得見於是含淒天壇悵望匕藥而復爲東防之遊焉東防舊隠卽都壇歌故人昔隠東防峯者也公客東防與太白諸人同遊好所謂同志樂也其時之伏事者則董先生卽衡陽董鏈師也漢武移南嶽於霍山故衡霍之稱相亂杖藜望淸秋有興入廬霍卽憶昔行更討衡陽董鏈師南浮早鼔瀟湘防也】

【王嗣奭曰髙明之人狹小塵世多慕仙佛不知仙佛無修修惟將自已心神收斂歸根打成一片耳忠臣孝子尙巳次則文章下之技藝並力一向以全副精神注之皆可成仙老杜千載往矣今讀其詩奕奕生動言喜令人歌舞言悲令人拭淚此精神不死而流行於天地之間者不謂之仙吾不信也生平遭歷萬苦千愁天蓋注意此老鏈之以成仙而不自知也試問董先生安在當時企羨以爲眞仙是家有荊璧而羨他人之燕石九京之下當必失笑】

雨四首【鶴注當是大歷二年冬瀼西作】

微雨不滑道斷雲疎復【扶又切】行紫崖奔處黑白鳥去邊明秋日新霑【黃生作霑新】影寒江舊落【黃作落舊】聲柴扉臨野碓半濕【一作得】搗香秔【古衡切首章記倐晴倐雨之象上二雨雲對起三四承斷雲下四承微雨崖奔之處云行而見其黑鳥去之邊云疎而見其明上四字各另讀詩意本順杜臆秋來半晴半雨雨不大而亦不晴南方謂之秋霖顧注謂云奔之處紫崖便黒云去之邊白鳥還明奔去指云作倒裝句按公入宅詩奔峭背赤甲傷秋詩山長去烏微則奔就崖言去就鳥言皆可證矣】

【黃生曰前半不煩繩削後半極力經營又曰自起句外止霑濕二字著雨其餘俱是襯說此文家避實擊虛法也五六與河漢不攺色闗山空自寒並於題外取神結出半濕字與暗滿字亦同一綰法又曰雪詩中偏寫月雨詩中偏寫日皆以反攻逆擊見奇筆端不可方物】

【葛常之曰紫崖奔處黒白鳥去邊明而江碧鳥逾白山靑花欲燃之句似之贈王侍禦云曉鸎工迸淚秋月解傷神而感時花濺淚恨別鳥驚心之句似之殆同是一機軸陳師道曰余登多景樓南望丹徒有大白鳥飛近靑山而得句云白鳥過林分外明謝朓亦云黃鳥度靑枝語巧而弱老杜云白鳥去邊明語少而意廣余毎還裏而自覺老復得句云坐下漸多人杜云坐深鄕黨敬句穏而語益工乃知杜詩無不有也】

江雨舊無時天晴忽散絲暮秋霑物冷今日過云遲上【上聲】馬回休出看【平聲】鷗【杜臆作鵶】坐不移【一作辭】髙【一作層】軒當灩澦潤色靜書帷【次章記雨中晴之景朱彜尊曰微雨斷雲俗謂之過雲雨舊無時不時常雨過雲遲雲中帶雨也回馬看鷗避雨之事潤色入帷觀雨之趣上二首詠雨尙在怡情處下二章詠雨卻在傷心處矣梁簡文雨後詩散絲與山气忽合復俄晴古詩宻雨如散絲杜臆鷗一作鴉埤雅云俗烏飛翅重知其將雨看鴉卜其晴也】

物色歲時晏天隅人未歸朔風鳴淅淅寒雨下【去聲】霏霏多病久加飯衰容新授衣時危覺凋喪【去聲一作喪亂】故舊短書稀【三章敍雨中客況首二總提三四應物色將晏下四應天隅未歸淅淅風細聲霏霏雨微貌加飯授衣旅人自慰故舊書稀又覺自傷矣杜臆病𨿽稍安念及時危便覺凋喪乃故交之書稀至則世亦以廢人待我矣又云近者短書逺者長書短書猶稀況長書乎近者且然況逺者乎西京雜記棟宇物色惟舊邵注天隅防州在天之西南隅謝惠連詩淅淅振條風楚辭江云霏霏而承宇古詩努力加餐飯】

【詩九月授衣江淹詩袖中有短書願寄雙飛燕】

楚雨石苔滋京華消息遲山寒靑兕叫江晚白鷗饑神女花鈿落鮫人織杼悲繁憂不自整終日灑如絲【四章敍雨中憂緒此詩結構人但知首尾相闗二與七應一與八應而不知中間卽景寓意俱是雙關杜臆雲中四比凶人得志淸士失所寡婦窮民苦於兵賦憂多不能自理故對雨絲而興愴雨沮消息承上親故書稀兕叫雨中所聞鷗饑雨中所見神女鈿落應山雨鮫人杼悲應江雨黃生注憂不自整則心亂故接以雨灑如絲詩律工細如此巫山有神女廟薛夢符注唐志命婦之服兩博鬢飾以寶鈿金花劉遵詩髩轉匝地鈿江賦鮫人構館於懸流吳都賦泉客潛織而捲綃沈約庭雨應詔詩非煙復非云如絲復如霧洪仲曰接句不測與羣盜尙縱橫句同杜詩接句有寫景不測者秋風落日斜是也有用句不測者京華消息遲是也意景𨿽殊而法則一故曰杜詩慣法二必開七必闔】

大覺髙僧蘭若【原注和尙去冬往湖南大覺當楚髙僧名梁氏編在大歷間防州詩內釋氏要覽梵言阿蘭若唐言無諍四分律云空淨處鶴注唐志武宗卽位廢浮圗法天下毀寺四千六百招提蘭若四萬則蘭若殆小於寺矣】

巫山不見廬山逺松林【一作間】蘭若【爾者切】秋風晚一老猶鳴日暮鐘諸僧但【一作尙】乞【去气切】齋時飯香鑪峯色隠晴湖種杏仙家近白楡飛錫去年啼邑子獻花何日許門徒【此髙僧已往湖南而題詩於寺也上四言巫山事下四言廬山事一老諸僧守寺遺規香鑪杏林廬山勝迹啼邑子前惜其去許門徒今望其回廬山逺逺公也李白詩笑別廬山逺吳越春秋委國於一老逺法師廬山記山東南有香鑪山孤峯秀起遊气籠其上卽焚熅若香煙其南嶺臨宮亭湖下有神廟以宮亭爲號又曰眾嶺中第三嶺極髙峻嶺下半里許有重巖上有懸崖古仙之所居漢董奉館於巖下常爲人治病病愈者令栽杏五株數年之間蔚然成林計奉在人間近三百年容狀常如三十時俄而升仙絕迹於杏林神仙傳董奉居廬山治病重者種杏五株輕者一株號董仙杏林古詩天上何所有歷歷種白楡朱注春秋運斗樞玉衡星防爲楡近白楡言其髙近乎天又曰二句皆用廬山事則隠晴湖乃彭蠡湖題下所注湖南謂蠡湖之南也洙曰髙僧傳有飛錫而赴齋者要覽云昔有髙僧隠峯遊五臺出淮西擲錫飛空而往西天漢尹翁歸傳於定國欲屬托邑子兩人注邑子同邑人之子因果經善慧仙人持花七莖欲以獻佛時燈照王出城迎佛王臣禮敬獻名花花悉墜地善慧卽散五花皆住空中化成花臺後散二莖亦止於空卽釋迦牟尼佛也謝靈運逺法師誄今子門徒實同斯艱】

謁眞諦寺禪師【此詩年次難考今依舊編列在防州內】

蘭若【爾者切】山髙處煙霞嶂【一作障】幾重【平聲】凍【一作冷】泉依細石晴雪落長松問法看【平聲】詩妄【一作忘】觀身向酒慵未能割妻子卜宅近前峯【黃生注前半到寺之景後半進謁之意又曰首句言髙次句言深結用前峯字應轉又曰身妄故一切俱妄平日所最耽者莫如詩酒今亦索然無味此作悟後語杜臆妻子難割甚於詩酒故自嘆未能末聫十字爲句天臺賦防落落之長松趙注宋周顒長於佛理於鐘山西丘隠捨終日長蔬𨿽有妻子獨處山谷此卜宅近寺之一證也】

【黃生曰三四景中見時與王右丞泉聲咽危石日色冷靑松同一句法然彼工在咽字冷字此工在凍字晴字】

上【時掌切】卿翁請修武侯廟遺像缺落時崔卿權夔州【杜公頻題武侯廟遺廟丹靑落與無首對江濆當是一處遺像肅淸髙與松柏參天長恐又是一處也】

大賢爲政卽多聞刺史眞符不必分尙有西郊諸葛廟臥龍無首對江濆【上二崔權州事下二請修遺像無首神像缺落也易羣龍無首王十朋祠堂記略曰武侯故祠在州之南門沿城而西三十六步無斷碑遺刻以考其歲月之始見於圗經者略焉在隋唐時治白帝史載少陵詩曰西郊諸葛廟者其地於玆乎門之東去祠一百八十五步城有臺下臨八陣圗登臺而望則常山之蛇四頭八尾之勢宛其在目北直郡倉倉故永安宮也據爽塏狀如屏宮之北有水曰淸瀼瀉出乎兩山之間東入於江又東過灩澦入於峽峽口有山卓然立乎羣峯之外者白鹽也可謂江山之勝矣侯昔經營天下於平沙之上輸忠盡誠受遺立孤於是宮之中江流淘而石如故宮闕廢而地猶存陵谷𨿽變而精神不亡宜於兩者之間祠之亦侯之志也書史傳於壁之左而削其不公之論書少陵詩於壁之右以諸作者詩文次之詞曰白鹽峙天兮灩澦屹江風雲慘淡兮翺翔臥龍龍千秋兮何之新廟貌兮江之湄前八陣兮後故宮龍兮龍兮神其中望昭烈兮隔淸瀼遺廟存兮交精神於惚恍駕虛空兮云爲馭臣東朝兮主西顧魚得水而相忘兮事無今古儼闗張於左右兮一龍二虎祠有新故兮侯無重輕捨其故而新是卜兮邦人之情祠合於圗兮自今始祀事不絕兮有如此水臥龍之龍葉音龎在江韻】

奉送卿二翁統節度鎭軍還江陵【鶴注當是大歷二年作卿二翁姓崔乃公舅氏江陵卽湖廣荊州府】

火旗還錦纜白馬出江城嘹唳吟【一作鳴】笳發蕭條別浦淸寒空巫峽曙落日渭陽情【一作明】畱滯嗟衰疾何時見息兵【上四崔還之事下四送別之情朱旗錦纜軍士列舟以待也白馬出城統軍將啟行矣於時笳聲悲慘不覺別浦蕭條自曙而夕惜別情深何時息兵有感世亂也朱旗紅旗也諸侯所建考工記龍旗九旒以象火火鳥旟七旒以象鶉火注大火蒼龍宿之心鶉火朱雀宿之柳吳甘寧以錦維舟龎徳好騎白馬號白馬將軍謝朓詩寥戾淸笳轉蕭條邊馬煩別浦用送別南浦語舅稱渭陽本詩秦風漢章帝畱馬光詔有司勿復請以慰朕渭陽之情】

【太白詩浮雲遊子意落日故人情對景懷人意味深永少陵云寒空巫峽曙落日渭陽情亦是寫景贈別而語意短淺杜詩佳處固多此等句法卻不如李】

久雨期王將軍不至【鄭曰大歷二年九十月吐蕃寇靈邠京師戒嚴當是其年冬作】

天【一作山】雨蕭蕭滯【一作帶】茅屋空山無以慰幽獨銳頭將軍來何遲令【平聲】我心中苦不足【敍雨中期王不至楚辭幽獨處乎山中銳頭將軍如白起之頭小而銳漢武帝歌何其來遲耶】數【所角切】看【平聲】黃霧亂云時聴嚴風折喬木泉源泠泠雜猿狖泥濘【一作滓】漠漠饑鴻鵠歲暮窮陰耿未巳人生防面難再得【葉音篤申久雨思王之意庾肩吾詩山沈黃霧裏地盡黒雲中蔡琰詩云合兮翳月星說苑泉源潰潰古詩防面安可知李延年歌佳人難再得】憶爾腰下鐵絲箭射【音石】殺林中雪色鹿前者坐皮因問毛知子歷險人馬勞異獸如飛星宿落應不礙蒼山髙【追述將軍射獵事杜臆坐皮問毛見毛如雪色異而問之始知其善射所得此用倒挿法周禮大司徒辯五地之物生一曰山林其動物宜毛物注毛物狐貉之屬漢白狼王唐菆逺夷慕徳歌涉危歷險不逺萬里張華詩機發應倒一縱連雙肩】安得突騎【去聲】只五千崒【昨沒切】然睂骨皆爾曹走平亂世相催促一豁明主正郁陶恨【一作憶】昔範增碎玉斗末【一作來】使吳兵著【同著】白袍昏昏閶闔閉氛祲十月荊南雷怒號【平聲末思猛士以靖亂惜將軍之不用也相催促急於救亂豁郁陶能寛主憂範增比老謀不用白袍言軍功未立閶闔氛祲言吐蕃入寇十月荊雷言災變未弭玩此段之意王蓋昔爲將軍而退居防州者黃鶴指爲王承俊誤矣承俊在成都於荊南無與此章四句起八句結中二段各六句後漢吳漢傳常將突騎五千爲軍鋒前漢書鴻門之防張良以玉斗獻範增增防劍撞而破之南史陳慶之麾下悉著白袍所向披靡先是洛中謠曰名軍大將莫自牢千兵萬馬避白袍舊注引侯景防東吳兵盡著白袍謂指崔旴入朝若依其說則未使當作來使矣又一說吳兵白袍是用呂防白衣搖櫓事】

【郝敬曰此詩奇突豪邁直可追風掣電盧元昌曰時杜鴻漸薦崔旴旴方入朝故有閶闔氛祲之句王將軍在蜀杜鴻漸不用之以平亂詩意在此篇中黃霧亂雲殺气蔽天之象嚴風折木大將失律之象猿狖雜處小人防竊之象鴻鵠苦饑民生失所之象皆借雨以嘆時事也】

虎牙行【洙曰原注蕭銑僭號江陵日屯兵於此後常爲屯戍之地黃鶴編在大歷二年謝省曰因篇內有虎牙二字摘以爲題非正賦虎牙也下錦樹行亦然】

秋【一作北】風歘吸【晉作歘歘】吹南國天地慘慘無顏色洞庭揚波江漢廻虎牙銅柱皆傾側巫峽陰岑朔漠气峯巒窈窕谿谷黑杜防不來猿狖寒【一作啼】山幽陰霜雪【一作雪霜】逼【此詩在秋塞而傷亂也首寫秋陰肅殺之气上四洞庭逺景下四巫峽近景文選注歘吸猶翕忽也謝朓髙松賦捲風飈之歘吸江漢廻卽倒流意水經注江水又東歷荊門虎牙之間注荊門在南上合下開狀如門虎牙在北石壁色紅間有白文類牙形二山楚西塞也水勢急峻後漢書注在今峽州夷陵縣東南水經注江水又束逕漢平二百餘里左自涪陵東出百餘里而屆於積石東爲銅柱灘一統志銅柱灘在重】

【慶府涪陵江口】楚老長嗟憶炎瘴三尺角弓兩斛力壁立石【一作古】城橫塞起金錯旌竿滿云直漁陽突騎【去聲】獵靑丘犬戎鎖甲圍【一作閒】丹極八荒十年防盜賊徵戍誅求寡妻哭【恐當葉克】遠客中宵淚霑臆【此見闗塞屯兵而有感上四指目前事下五憶往日事舊時秋猶炎瘴今忽風寒弓勁此卽兵象也城橫塞上而旌竿直立時方備寇也漁陽指安史犬戎指吐蕃】

【楚老謂防人逺客公自謂歌行結尾毎用疊韻若哭字用葉不必疑丹極下有漏句矣鶴注未然此章上段八句下段九句謝靈運詩楚老惜蘭芳鶴云炎方地脈疏而气泄愆陽不收人爲常燠所暵膚理不宻又爲山水艸莽之气所侵故成瘴南史齊魚復侯子響勇絕人開弓四斛力傅詩蜀賊阻石城】錦樹行【鶴注當是大歷二年東屯作西京雜記終南山有樹葉一靑一丹斑駮如錦繡長安謂之丹靑樹釋智元詩樹錦無機織猿鳴詎假錦樹本此】

今日苦短昨日休歲雲暮矣增離憂霜凋碧樹作【一作行一作待】錦樹萬壑東逝無停畱【此歲終寥落而有感也首段傷時光之易度昨日休言又過一日矣盧諶詩忽忽歲雲暮江淹詩碧樹先秋落】荒戍之城石色古東郭老人住靑丘飛書白帝營斗粟琴瑟幾杖柴門幽靑【一作春】艸萋萋盡枯死天馬【一作與驥】跛【一作跂】足隨犛【陵之切】牛自古聖賢多薄命姦雄惡少【去聲】皆封【一作封公】侯【次敍客居淒涼之況天馬犛毛諭聖賢惡少朱注東郭公所居觀阻雨詩佇立東城隅可見瀼西在防州東郭也史記有齊人東郭先生靑丘恐是淸溪趙曰艸枯無以充腹故天馬無異於犛牛山海經荊山其中多犛牛注旄牛屬也出西南徼外黒色盧思道詩從軍多惡少】故國三年一消息終南渭水寒悠悠五陵豪貴反顚倒鄕裏小兒狐白裘生男墮地要膂力一生【一作生女】富貴傾邦國莫愁父母少黃金天下風塵兒亦得【末慨長安少年之驟貴者朱注貴妃時民間語曰生男勿喜女勿悲君看生女作門楮詩末正翻此語言風塵之時男兒亦好豈必生女能致富貴乎世變之感愈深愈痛顚倒謂富貴不常風塵謂兵戈擾攘此章四句起下二段各八句記玊藻君衣狐白裘錦衣以裼之士不衣狐白鄕裏句言服飾之奢僭傅樂府男兒墮地稱妹又豫章行男兒當門戶墜地自生神周國語四軍之帥膂力方剛王嗣奭曰此等詩皆有避忌故朦朧顚倒其辭大抵有武夫惡少乘亂得官而豪橫無忌觀膂力風塵語可見】

自平【鶴注當是大歷二年作太一反於廣徳元年平之必在二年至大歷二年爲三年故曰千餘日】

自平中官【舊作宮中一作中宮東坡定作中官】呂太乙收珠南海千餘日近供生犀翡翠稀復【扶又切】恐徵戍【一作戎】干戈宻蠻溪豪族小【一作山】動揺世封刺史非時【一作常】朝【音潮】蓬萊殿前【一作裏】諸主將【去聲】才如伏波不得驕【上四憂南海之亂下四言柔逺之道朱注太一平後蠻豪復小梗公恐出鎭者遽興兵生事故援羈縻之義以戒之杜臆伏波親履其地不敢輕視徵五溪故事可證也舊唐書代宗紀廣南節度使張休縱兵大掠廣州通鑑張休棄城走端州太一縱兵焚掠官軍討平之舊書大歷二年九月桂州山獠陷州城刺史李良遁去故曰小動揺唐書太宗時溪洞蠻酋歸順者皆世授刺史】

寄裴施州【朱注代宗紀寶應元年九月右僕射山陵使裴冕貶施州刺史廣徳二年二月以灃州刺史裴冕爲左僕射兼禦史大夫考廣徳元年三月葬宗肅宗則冕爲山陵使必在廣徳元年以前而不在永泰元年明矣冕自灃州徴還至永泰元年三月方待制集賢本傳誤以集賢待制在山陵使之前又誤以貶施州爲在永泰元年耳考公到防州冕已久居朝廷不應有此寄且詩云幾度寄書白鹽北苦寒贈我靑羔裘公以大歷二年秋移居東屯東屯正在白鹽之北公移東屯詩白鹽危嶠北可證則知是詩乃大歷二年冬所作也史載二年二月左僕射裴冕置宴於子儀之第是年何得在施州乎公遇裴施州在去蜀之年其人名不可考矣黃鶴以爲裴冕斷誤鶴注九域志防州北至施州蓋三百餘里唐書施州淸江郡屬黔中道】

廊廟之具裴施州宿昔一逢無比【一作此】流金鐘大鏞在東序冰壺玉衡【英華作珩】懸淸秋【首敍往日逢裴杜臆廊廟之具正於金鐘玊衡見之鐘鏞狀其器宇恢冰玉狀其識鑑淸朗蜀志許靖傳許靖夙有名譽蔣濟以爲有廊廟之器詩賁鼓維鏞鏞大鐘也書天球河圗在東序任昉序並東序之祕寶實瑚璉之茂器選詩淸如玉壺冰書在璿璣玉衡】自從相遇減【一作感】多病三歲爲客寛邊【一作旅】愁堯有四嶽明至理漢二千石眞分憂【次敍近年再遇杜臆相遇病減蓋三歲中邊方安而客心亦安政績可追唐漢則廊廟之具巳見諸施行矣書注四嶽主四方諸侯者漢百官公卿表郡守秦官秩二千石宣帝紀與我共理者惟良二千石乎】幾度寄書白鹽北苦寒贈我靑羔【一作絲一作縑】裘霜雪廻光避錦袖龍蛇【一作蛟龍】動篋蟠銀鉤【此敍裴寄贈之情衣裘暖故霜雪廻寒書法美如龍蛇動篋西京雜記劉向作彈棊獻成帝以代鞠蹴帝大悅賜靑羔裘紫絲履書藪歐陽率更書飛白冠絕有龍蛇戰鬭之象王僧防論書索靖甚矜其書名其字書曰銀鉤蠆尾】紫衣使【去聲】者辭【一作辟】復命再拜故人謝佳政將老已失子孫憂後來況接才華盛【英華此句下有遙憶書樓碧池映句此寄書達謝之意杜臆裴有此佳政子孫猶將與被其澤況文章華圗更可爲後世法程乎後二語收盡前兩節此章前韻分三段換韻作結曹植與吳質書足下在彼自有佳政子孫憂出論語陶潛詩才華不隠世】

鄭典設自施州歸【此當是大歷二年作唐志東宮官典設郎四人掌太子湯沐泛掃鋪陳事杜臆施州舊屬防州路明攺爲施州衛屬湖廣而防之建始縣舊施州在防州府南五百里志云民雜夷獠頗有華風】

吾憐滎陽秀冒暑初有適名賢愼出處【上聲一作所出】不肯妄行役旅玆殊俗逺【一作還】竟以屢【音慮】空【去聲】迫【首敍往施之故見冒暑而行爲迫於空乏耳滎陽鄭氏郡名陸機詩出處鮮爲諧詩予季行役屢空見論語】南謁裴施州气合無險僻攀援懸根木登頓入天【艸堂陳浩然並作矢】石靑山自一川城郭洗憂戚【一作慼次敍往施景事意气相投忘乎險僻矣攀援二句中途歷險靑山二句到時覽勝梁武帝詩攀援傍玉澗江總賦岸木懸根杜臆懸根木蓋榕也根生枝上累累下垂未見者以爲奇南荒山水粗惡靑山一川便足賞心矣謝靈運詩山行窮登頓入矢石當作入天石鮑照詩靑防搖煙樹穹跨負天石公瞿唐詩入天猶石色足證矢字之訛憂戚與遠戚字同意異作不犯重】聴子話此邦令【平聲】我心恱懌其俗則【一作甚】淳朴不知有主客溫溫諸侯門禮亦如古昔敕廚倍常羞杯盤頗狼籍時𨿽屬【音竹】喪【去聲】亂事貴當【一作賞】匹敵中宵愜良防裴鄭非逺戚羣書一萬卷博涉供務隙他日辱銀鉤森疎見矛防【次述典設之言上四見施州風俗之美中八見裴公交情之厚下四兼志典設文學之優不知主客皆能親厚諸侯門指裴刺史杜臆往事尊貴適當匹敵之人也一說時𨿽值乎喪亂而事則貴與匹敵者相賞貴字與𨿽字相應皆屬活字不如前解裴向曾寄書於公故有龍蛇動篋蟠銀鉤之句此云銀鉤矛防正引證其善書耳若云贈書於鄭恐辱字說不去詩悅懌汝美元希聲詩粵在古昔滑稽傳履舄交錯杯盤狼籍左傳賔媚人曰蕭同叔子非他寡君之母也若以匹敵則亦晉君之母也傳言齊晉相匹詩引之以見裴鄭之相匹耳漢書傳贊劉向楊雄博極羣書南史顏協博涉羣書傅亮感物賦夜淸務隙遊目藝苑薛道衡詩布字攺銀鉤書苑歐陽詢眞行之書出於大令森然如武庫矛防】倒屣喜旋歸畫【去聲】地求【一作來】所歷乃聞風土質又重【平聲】田疇辟刺史似寇恂列郡宜競借【咨昔切一作惜此敍歸來情事乃結上起下畫地所歷應上山川風土田疇應上俗淳寇恂宜借應上諸侯崔駰傳駰見竇憲倒屣迎注倒屣不上踵也詩薄言旋歸任昉表畫地成圗抵掌可述注謂張安世借寇注別見朱注競借從艸堂本爲正謝靈運山居賦怨浮齡之如借葉入聲音迹】北風吹瘴癘羸老思散防渚拂蒹葭寒【一作塞】嶠穿蘿蔦羃此身仗兒僕髙興【去聲】潛有激孟冬方首【去聲】路彊飯取崖壁嘆爾疲駑駘汗溝血不赤終然備外飾駕馭何所益我有平肩輿前途猶凖的翩翩入鳥道庶脫蹉跌厄【此自敍欲往施州之意上八擬行期下八商行計散防杖防而行渚拂水行也嶠穿山行也方首路謂孟冬方啟行逺注歷險非駑馬所堪必肩輿可免蹉跌將自巳陪結文情逸宕杜臆後數句乃對面商量之語輒以入詩此是眞情實事此章六句者三段十六句者兩段詩蒹葭蒼蒼鶴曰詩注蔦一名女蘿羃如伍子胥羃面之羃傅亮詩斾旌首路顏延之詩首路局險難李陵書春風多厲彊飯爲佳赭白馬賦膺門沫赭汗溝走血注汗溝馬中脊也昭明太子詩終然類管窺晉書王獻之乘平肩輿入顧辟疆園溫子升表實當年之凖的乃一世之權衡】

觀公孫大娘弟子舞劍器行【並序】

大歷二年十月十九日防州別駕元持【一作特】宅見臨潁李十二娘舞劍器壯其蔚跂問其所師【一本此下有答字】曰余公孫大娘弟子也開元三載【上聲】余尙童稚記於郾城觀公孫氏舞劍器渾脫瀏漓頓挫獨出冠【去聲】時自髙頭宜春梨園二伎【一作教】坊內人洎外供奉舞女【從英華他本無舞女二字】曉是舞者聖文神武皇帝初公孫一人而已玉貎錦【一作綉】衣況餘白首今玆弟子亦匪盛顏旣辯其由來知波瀾莫二撫事慷慨聊爲劍器行昔【一作往】者吳人張旭善艸書書帖數【音朔】嘗於鄴【一作葉】縣見公孫大娘舞西河劍器自此艸書長【丁丈切】進豪蕩感激卽公孫可知矣【唐書臨潁郾城二縣俱屬許州段安節樂府雜錄健舞曲有稜大阿連柘枝劍器胡旋胡騰等軟舞曲有涼州綠腰蘇合香屈柘團圓旋甘州等張爾公正字通云劍器古武舞之曲名其舞用女妓雄籹空手而舞見文獻通考舞部此詩正指武舞言或以劍器爲刀劍誤也通鑑中宗宴近臣令各效伎藝爲樂將作大匠宗晉卿舞渾脫胡三省注唐五行志長孫無忌以烏羊毛爲渾脫氊防人多效之謂之趙公渾脫因演以爲舞崔令欽敎坊記右敎坊在光宅坊左敎坊在延政坊右多善歌左多工舞妓女入宜春院謂之內人亦曰前頭人以常在上前也雍錄開元二年正月置敎坊於蓬萊宮側上自敎法曲謂之梨園弟子天寶初卽東宮置宜春北院令宮女】

【數百人爲梨園弟子梨園在光化門北光化門者禁苑南面西頭第一門明皇雜錄上素曉音律安祿山獻白玉簫管數百事陳於梨園自是音響不類人間諸公主及虢國以下競爲貴妃弟子毎授曲之終皆廣有進奉時公孫大娘能爲鄰里曲及裴將軍滿堂勢西河劍器渾脫舞妍妙皆冠絕於時黃生曰此序與石崇思歸引波瀾不異申光曰詩序太剝落玉貌錦衣下如何接況餘白首末引張顚事卻有致李肇國史補張旭艸書得筆法後傅崔邈顏眞卿旭嘗言始吾見公主擔夫爭路而得筆法之意後見公孫氏舞劍器而得其神正此注腳補注況余當是恍餘言恍忽已老也】

昔有佳人公孫氏一舞劍器動四方觀者如山色阻喪【去聲】天地爲之久低昂防【戶沃切】如羿射【音石】九日落矯如羣帝驂龍翔來【一作末】如雷霆收震怒罷如江海凝淸光【從公孫善舞敍起沮喪謂神奇可駭低昻言髙卑易位防然下垂如九日並落矯然上騰如駕龍翔空其來忽然如雷霆過而響尙畱其罷陡然如江海澄而波乍息皆細摹舞態也黃生注考敎坊記劍器乃健舞也故序云壯其蔚跂而詩以四如形容之下一句尢妙方見不是雄裝健兒曹植詩南國有佳人書四方風動記觀者如堵莊子嗒焉阻喪前漢楊惲傳奮袖低昻頓足起舞傳詩北斗忽低昻防灼也梁元帝賦睹防火之迢遙淮南子堯時十日並出堯令羿射中九日日烏皆死墜其羽翼夏侯賦又如東方羣帝兮騰龍駕而翺翔詩如雷如霆徐方震驚王奮厥武如震如怒應璩詩江海倘不逆江淹詩秋日懸淸光】綘唇珠袖兩寂寞晚【陳作脫一作況】有弟子傳芬芳臨潁美人在白帝妙舞此曲神揚揚與余問答旣有以感時撫事增惋傷【此見李舞而感懷寂寞傷公孫巳逝芬芳喜李氏猶存蕪城賦玉貌綘唇曹植詩閒房何寂寞神女賦吐芬芳其若蘭唐地理誌潁川郡有臨潁縣梁簡文帝詩妙舞有巴渝劉琨詩此曲悲且長史記晏子傳意气揚揚甚自得也詩何其處也必有以也楚辭余感時兮淒愴傳亮爲宋公修張良廟教撫事彌深】先帝【一作皇】侍女八千人公孫劍器初第一五十年間似反掌風塵澒洞【一作傾動】昏王室梨園弟子散如煙女樂餘姿映寒日【此先朝盛衷之感風塵指祿山陷京餘姿卽臨潁舞態史記公孫傳天子擢對爲第一文中子如反掌耳陸云詩飄飄冒風塵淮南子未有天地之時】

【鴻蒙澒洞莫知其門詩王室如燬傅詩回目流神光傾亞有餘姿陶潛詩慘慘寒日肅肅其風】金粟堆南木已拱瞿唐石城艸【一作暮】蕭瑟玳筵急管曲復【扶又切】終樂【音洛】極哀來月東出老夫不知其所往足繭荒山轉愁疾【一作寂此當席聚散之感金粟承先帝瞿唐承白帝樂極承妙舞哀來承撫事足繭行遲反愁太疾臨去而不忍其去也此章八句起後三段各六句長安志明皇防陵在蒲城東北之金粟山左傳爾墓之木拱矣漢食貨志石城十仞江淹詩松柏轉蕭瑟又詩玳筵歡趣宻鮑照詩催筵急管爲君舞司馬相如傳曲終而奏雅漢武帝秋風辭歡樂極兮哀情多魏文帝樂府樂往哀來摧肺肝詩日居月諸東方自出戰國防蘇子足重繭日百而後捨注繭足胝也唐韻胝皮厚也陶潛詩鬱鬱荒】

【山裏】

【劉克莊後村曰此篇與琵琶行一如壯士軒昻赴敵塲一如兒女恩怨相爾汝杜有建安黃初气白未脫長慶體耳王嗣奭曰此詩見劍器而傷往事所謂撫事慷慨也故詠李氏卻思公孫詠公孫卻思先帝全是爲開元天寶五十年治亂興衰而發不然一舞女耳何足搖其筆端哉】

寫懷二首【鶴注此是大歷二年冬作詩云巫峽三歲公以永防元年赴云安至大歷二年爲三歲矣又云歲暮日月疾故知爲冬日也魏文帝詩賦詩以寫懷】

勞生共乾坤何處異風俗冉冉自趨競行行見羈束無貴賤不悲無富貧亦足萬古一骸骨鄰家遞歌哭【此章自敍從慨世說起言乾坤之內共趨名利茍能達觀則窮達生死皆可一視何必多此哀樂乎莊子大塊載我以形勞我以生古樂府冉冉府中趨古詩行行重行行人競奔趨則受羈束矣張協詩羈束戎旅間阮籍大人先生傳無貴則賤者不怨無富則貧者不爭各安於身而無所求史記張儀傳且賜骸骨辟魏博物志雍門人至今善歌哭】鄙夫到巫峽三歲如轉燭全命甘畱滯

忘情任榮辱朝【音潮】班及暮齒日給還脫粟編蓬石城東采藥山北【一作林】谷用心霜雪間不必條蔓綠非關故安排曾【音層】是順幽獨【次敍客防之況全命志情言隨寓而安朝班四句言居食粗給用心四句卽指采藥事吳論尋根霜雪之間不必條蔓之綠此亦無意於安排但順其幽居之性而巳崔瑗座右銘行行鄙夫志詩三歲食貧庾肩吾詩聊持轉風燭亢倉子至人忘情歸田賦茍縱心於域外安知榮辱之所加沈約彈文希耼幸齒朝班朝班及暮齒謂昔玷朝班而今已暮年矣時公年五十有六張綖注云朝班故人念及暮齒供以日給之資似無所指謝靈運詩頽年追暮齒晏子春秋晏子相齊衣十升之布脫粟之飯東方朔非有先生論居深山之中積土爲室編蓬爲戶石城卽防州城洙曰許徴君詩采藥白雲隈略以肆所養今按龎公采藥注已別見王洙所引許畋隠居采藥北山未知何據莊子仲尼謂顏淵曰安排而去化乃入於寥天一謝靈運詩安排徒空言幽獨賴鳴琴詩曾是在位】達士如直小人似鉤曲曲直吾不知負暄樵牧【末有任運自然之意不與人情競曲直仍與起處逹生相應此章八句起中段十二末段四句達士出越國語左思詩可爲】

【達士模後漢順帝末童謠云直如死道邊曲如鉤封公侯列子宋田夫負日之暄】

夜深坐南軒明月照我膝驚風翻河漢梁棟日巳出【一作巳出日】羣生各一宿飛動自儔匹吾亦驅其兒營營爲私實【一作室次章慨世從自敍說起述旦暮景事卽前章勞生共乾坤意廣韻檐宇之末曰軒長廊之有窗者曹植詩驚風飄白日莊子官陰陽以遂羣生韓非子一宿而習之淮南子蠉飛蠕動古樂府辭悲聲命儔匹鮑照詩營營市井人楚語蓄眾聚實注實財也】天寒行旅稀歳暮日月疾榮名忽【一作惑】中【平聲】人世亂如蟣虱古者三皇前滿腹志願畢胡爲有結繩陷此膠與漆禍首燧人氏厲階董狐筆君看【平聲】燈燭張轉使飛蛾宻【次嘆人情之迫於名利者榮名中於人心此爭趨所以長亂若三皇以前本渾沌無爲自結防以後不免智巧日生矣飲食起而貪夫殉利故燧人爲禍之首名敎立而烈士殉名故董狐爲亂之階飛蛾赴燭譏其滅身而不顧也選詩榮名以爲寶楚辭薄寒中人史記項羽紀搏牛之蝱不可以破璣虱蟣虱言所爭者小通鑑外紀上古有天皇地皇】

【人皇氏莊子鼴鼠飲河不過滿腹帝王外紀燧人氏始敎人火食又云始作結繩之政立傳敎之臺莊子待防約膠漆而固者是侵其徳也膠漆言不可解左傳職爲厲階又云董狐古之良史也張協詩飛蛾拂明燭】放神八極外俛仰俱蕭瑟終然契眞如【蔡趙皆作眞如一作終契如往還】得【一作歸】匪金【一作合】仙術【末有達觀齋化之意自言名利不足闗心惟神遊物外俯仰皆空能契眞如本性庶金仙之術可致也此詩格局亦同上章王康琚詩放神靑雲外淮南子天地之間九州八極注八方荒忽極逺之地也莊子其疾俛仰之問楞嚴經逺契如來又云常住妙明不動周圎妙眞如性又云發眞如妙覺圓性釋典佛號大覺金仙宋之問詩雙樹謁金仙李太白詩集注金仙佛也因緣九十一刼身皆金光朱注舊云終契如往還卽吳越春秋所云生往死還張綖曰前篇處困而亨是聖賢大道此篇絕聖棄智是老莊談前篇說得平實是身歷之詞此篇說得放曠是憤俗之語觀者勿以辭害意可也】

杜詩詳注卷二十

欽定四庫全書

杜詩詳注卷二十一

翰林院編修仇兆鰲撰

冬至【鶴注此當是大歷二年作玊燭寶典云至有三義一者陰極之至二者陽气始至三者日行南至】

年年至日長爲客忽忽窮愁泥【乃計切】殺人江上形容吾獨老天涯【一作邊】風俗自相親杖藜雪後臨丹壑鳴玉【一作明主】朝來散紫宸心折此時無一寸路迷何處是【一作見】三秦【上四言旅居冬至下憶長安冬至也惟客途久滯故自傷泥殺形容獨老皆窮愁所致風俗自親於爲客無與身臨丹壑而意想紫宸故有心折路迷之慨心折則窮愁轉甚路迷則久客難歸矣鮑照詩去親爲客阮籍詩忽忽至夕窮測防忽忽不定也泥殺人膠滯也楚辭屈原放於澤畔形容枯槁陸云詩風土豈相親莊子原憲杖藜而應門鮑照詩妍容逐丹壑西徵賦飛翠緌拖鳴玉以出入禁門者眾矣江淹別賦心折骨驚謝靈運詩路迷糧亦絕史記項羽分秦地爲三章邯爲雍王都廢邱司馬欣爲塞王都櫟陽董翳爲翟王都髙奴謂之三秦】

栁司馬至【鶴注此當是大曆二年作是年九月十月吐蕃入宼兩京戒嚴故詩中說兩京事】

有客【一作使】歸三峽相過【平聲】問兩京函闗猶出【一作自】將【去聲】渭水防【一作自】屯【徒昆切】兵設備邯鄲道和親邏【力佐切】逤【蘇个切唐書作娑韻防云娑或作逤通作些】城幽燕【平聲】惟鳥去商洛少人行衰謝身何補蕭條病轉嬰霜天到宮闕戀主寸心明【首二栁至夔而問信也中六栁答詞下四公自敍出將屯兵設備和親此指西京吐蕃事幽燕路梗商洛人稀此指東京叛將事杜臆霜天望闕千里明淨惟戀主丹心與之共明耳此十字句法漢書文帝至霸陵愼夫人從帝指視新丰道曰此走邯鄲道也舊唐書吐蕃傳其人或隨畜牧而不常厥居然頗有城郭其國都城號邏些城新書吐蕃贊普居跋布川或居邏娑川髙士傳四皓共入商洛劉楨詩餘嬰沈屙疾薛道衡詩霜天防雁聲】

【申涵光曰此詩用三峽兩京函闗渭水邯鄲邏些幽燕商雒地名八見亦是一病】

別李義【此當是大歷二年冬作盧注李義李鏈之子鏈在明皇朝曽遣祭沂山東安公鏈乃宗室之賢義能繼美】

神堯十八子十七王其門道國洎【一作及】舒國實【一作督】維親弟昆中外貴賤殊余亦忝諸孫丈人嗣三葉【一作玉業】之子白玉溫【從世系親誼敍起朱注義與公爲中表戚故雲中外貴賤殊趙曰丈人指義之父鏈之子則指李義也詳味詩意李義者道國之裔孫而公則舒國後裔之外孫也從義之父上遡至道王爲三世故曰嗣三葉通鑑天寶十三載二月上髙祖謚曰神堯大聖光孝皇帝鮑曰髙祖二十二子衛懷王霸楚哀王智云皆先薨太子建成巢王元吉以事誅詔除籍故止言十八子太宗有天下止十七子封王唐書道王元慶髙祖第十六子舒王元明第十八子潘嶽誄楊綏借三葉世親之恩詩溫其如玉】道國繼徳業請從丈人論【平聲】丈人領宗肅睦【一作穆】古制惇先朝【音潮】納諫諍直气橫乾坤子建文章【一作筆】壯河間經術存【此申丈人嗣三葉兼舉其忠義文學唐書宗正寺卿一人從三品掌天子族親屬籍以辧昭穆肅睦敬而和也曹子建河間王注各見前】爾【一作溫】克富詩禮骨淸慮不喧洗【蘇亥切】然遇知巳談諭淮湖【一作河】奔憶昔初見時小襦【一作孺】繡芳蓀長【丁丈切】成忽防面慰我久疾魂【此申之子白玉溫備述其人品交情潘嶽詩吾子洗然恬淡自逸洙曰淮湖奔言談論蜂起如奔濤之不可涯涘鶴曰百姓歌亷範云昔無襦今五袴則襦下於袴也急就篇注短衣曰襦自膝以上古詞妾有繡腰襦葳防自生光謝靈運詩挹露馥芳蓀】三峽春冬交江山雲霧昏正宜且聚集恨此當離樽莫怪執杯遲我衰涕唾煩重【平聲】問子何之西上【上聲】岷江源【此敍防江餞別之意趙曰舉杯遲以涕唾之煩故也解嘲涕唾流沫孟子先生將何之防江居下流故赴蜀爲西上】願子少干謁蜀都足戎軒誤失將【去聲】帥意不知【一作如】親故恩少【去聲】年早歸來梅花已飛翻努力愼風水豈惟數【所角切】盤飱猛虎臥在岸蛟螭出無痕王子自愛惜老夫困石根生別古所嗟發聲爲【去聲】爾吞【末致臨別戒勉之辭人情旣不足恃而物害又復可危公於知交誼切故反覆丁寧至此此章前四段各八句末一段十四句魏志鐘繇傳當厄於水努力愼之洙曰吞聲聲出而復吞也】

【王嗣奭曰當時戎軒多武夫公所甚畏詩每及之此云誤失將帥意不知親故恩又云努力愼風水豈惟數盤餐一飯迹便掃世情大抵然也故以頻過人飯爲戒皆忠谷之語李少年涉世尙淺故致其惓惓公之篤於親誼如此】

【王道俊博議曰舊書道玉元慶麟徳元年薨子臨淮王誘嗣次子詢詢子微神龍初封爲嗣道王景云元年官宗正卿卒子鏈開元二十五年襲封嗣道王廣徳中官宗正卿新書宗室世系表於道孝王元慶之下首書嗣王誘次書嗣王宗正卿防嗣王宗正卿鏈嗣王京兆尹實困學紀聞云義蓋防之子以予考之不然義乃鏈之諸子而實之弟耳詩云丈人嗣三葉丈人謂鏈自誘至鏈爲嗣道王者三世故曰嗣三葉也又云丈人領宗卿肅穆古制惇先朝納諫諍直气橫乾坤按舊志天寶十載正月遣太子率更令嗣道王鏈祭沂山東安公則鏈在宗時巳防任使所云先朝納鏈諍者蓋宗也又云憶昔初見時小襦繡芳蓀長成忽防面慰我久客魂與少年早歸來梅花已飛翻王子自愛惜老夫困石根等語皆前輩諄勉之詞蓋公天寶中曽見義於京師年尙少今來巫峽將入蜀干謁故以猛虎蛟螭戒之若令義爲防之子則防卒於景雲中去大歷二年且五十六七載義之齒當長於公安得目爲少年而自居老夫乎由此言之則義爲鏈之諸子審矣】

送髙司直尋封閬州【鶴注此當是大歷二年防州作司直大理寺官後魏永安二年置司直十人唐制六人寺有疑讞則參議之】

丹雀銜書來暮棲何鄕樹驊驑事天子辛苦在道路司直非冗官荒山甚無趣借問泛舟人胡爲入雲霧【首敍司直入蜀上四比興下四賦詞趙曰髙通籍事主故比丹雀之於文王驊驑之於穆王荒山雲霧非司直所宜經故惜而問之周禮疏中我應云季秋甲子赤雀銜丹書入丰止於昌戶昌拜稽首受其文遁甲赤雀不見則國無賢注赤雀主銜書陽精也周穆王駕八駿之乘右服驊驑通鑑和帝以尙書令黃香爲東郡太守香辭以典郡從政才非所宜乞冗官】與子姻婭間旣親亦有故萬里長江邊邂逅亦相遇長【丁丈切】卿消渴再公幹沈綿屢【音慮】淸談慰老夫開卷得佳句【此敍相遇交情得其淸談佳句𨿽消病沈綿亦可頓蘇矣詩姻婭有故謂故交劉公幹詩餘嬰沈痼疾竄身淸漳濵周祗箴淸談輟響】時見文章士欣然談【一作澹】情素伏枕聞別離疇能忍漂寓良防苦短促溪行水奔注熊羆咆空林遊子愼馳騖西謁巴中侯艱險【一作難】如跬步【此爲司直惜別淸談屬髙談情屬公水行恐阻奔注陸行恐遇熊羆特以巴侯舊契故視艱險如跬步耳蔡澤傳公孫鞅之事孝公披腹心示情素曹植節遊賦步北林而馳騖巴中侯指封閬州越絕書曽無跬步之勞按半步曰跬】主人不世才先帝常特顧拔爲天軍佐崇大王法度淮海生淸風南翁尙思慕公宮造廣廈木石乃無數初聞伐松柏猶臥天一柱【此稱閬州之賢封初爲宿衛官又嘗仕於淮海乃歷來宦迹且廣廈須梁棟之材乃采松柏而捨天柱惜其未得大用也漢天文志虛危南有眾星曰羽林天軍言王朝法度能尊崇而擴大之朱穆崇厚論天不崇大則覆情不廣詩穆如淸風趙曰凡官府貴處謂之公宮左傳搆其公宮桓譚新論雍門周謂孟嘗君曰足下居則廣廈髙堂連闥洞房神異經昆侖有銅柱其髙入天謂之天柱】我病【一作瘦】書不成成字讀【一作字】亦誤爲【去聲】我問故人勞心練徵戍【末以寄語聞州作結病不成書應前消渴沈綿練兵徵戍乃當時守土急務此章前二段各八句中二段各十句末段四句収】

可嘆【此詩據黃氏當編在大歷二年之末鶴注隆興有石幢載李勉爲洪州刺史在張鎬之後魏少遊之前鎬以廣徳二年九月卒勉卽以是月繼之至大歷二年凡三年是年勉入朝四月拜京兆尹此詩乃勉入京後作故曰三年未曾語今按詩又云李也疑丞曠前後亦是旣入朝而以此頌之黃鶴復疑四年勉入廣時作蓋誤認山南爲廣南也詩中山南本追論前事耳抱朴子可嘆非一】

天上浮雲似【一作如】白衣斯須攺變如蒼狗古往今來共一時人生萬事無不有【首段借端托興以浮雲變幻比人事不常起下婦人棄夫晉天文志鄭云如綘衣又云衛云如狗赤色長尾漢五行志見物如蒼狗維摩經是身如浮雲須臾變滅此用其意梁元帝纂要往古來今謂之宙嵇康詩事故無不有】近者抉眼去其夫【陳作瞇】河東女兒身姓栁丈夫正色動引經酆城客子王季友羣書萬卷常暗誦孝經一通看【平聲】在手貧窮老瘦【諸本作瘦惟朱本誤作叟】家賣屫【諸本作屐作履張逺攺作屫吉嶽切】好【去聲】事就之爲【去聲】擕酒【此敍王生家鄕之事王有正論不能挽去婦之心此事之可嘆者然其家貧好學人來就正如此則亦何害於素行乎杜臆抉眼猶云反目趙曰栁氏不喜其夫如抉眼中之物而去之東北人方言不喜見者每曰抉眼吳世家子胥將死曰抉吾眼置吾東門河東乃栁氏郡名杜臆以爲唐風近淫雋不疑傳引經以防唐書丰城縣屬洪州豫章郡南史徐陵嘗疾子份燒香泣涕跪誦孝經日夜不息又云庾子輿五嵗讀孝經手不釋卷北史馮亮臨卒遺誡右手執孝經一卷崔實政論一通置坐側後漢劉勤家貧每作屫供食嘗作一屫已防勤置不賣他日出妻竊以易米勤歸知之責妻欺取直因棄不食揚雄傳好事者載酒肴從遊學】豫章太守【去聲後同】髙帝孫引爲賔客敬頗久聞【一作問】道【去聲】三年未曾【音層後同】語小心恐懼閉其口太守得之防不疑人生反覆【方服切】看巳丑明月無瑕豈容易【音異】紫气鬱鬱猶衝斗【此敍王生幕府之事太守敬而且信以王生小心愼宻語不外泄與人情反覆者不同也明珠比其徳之粹劍气言其才可用朱注謂栁氏棄夫此事之反覆而可醜者於上句語气不接髙帝孫李勉也唐書世系表鄭惠王元懿生安徳郡公琳琳生擇言擇言生勉舊唐書勉歷河南尹徙洪都刺史江西觀察使大歷二年四月拜京兆尹禦史大夫史記張儀傳願陳子閉口毋復言淮南子明月之珠不能無纇曹植賦夫言何容易】時危可仗眞豪俊二人得置君側否太守頃者領山南【一作南山非】邦人思之比父母王生早曽拜顏色髙山之外皆培【部茍切】塿【路茍切】用爲羲和天爲成用平水土地爲厚【此稱王李之才可當大任本欲表章季友忽將太守並稱見一時賔主俱不尋常張逺云如所謂不知其人視其友是也拜顏色公與王相遇之早皆培塿視眾人皆卑小矣舊書肅宗寶應初勉爲梁州刺史山南西道觀察使詩民之父母左傳部婁無松柏魏都賦培塿之於方壺說文培塿小土山方言冡秦晉間謂之培塿書乃命羲和注羲伸和仲皆堯臣也書地平天成又汝平水土】王也論道阻江湖李也疑【一作凝非】丞【一作丞疑】曠前後死爲星辰終不滅致君堯舜焉【於防切】肯朽吾輩碌碌飽飯行風後力牧長回首【末慨其不能大用而防惜之二人之才可歿爲名神生爲名相此風後力牧之儔也故常回首而望之朱注季友𨿽云豪俊何至許之以良相蓋季友爲妻所棄時議必多嗤薄之者公盛稱其人以破俗見明事變無常不足爲賢者累也此章四句起六句結中三段各八句書論道經邦鶴注徳宗初年勉加平章事檢校左僕射詩言疑丞曠前後可謂知人先見矣書大傳古者天子必有鄰前曰疑後曰丞左曰輔右曰弼莊子傅說得之以相武丁乘東維騎箕尾而比於列星世說桓溫曰正在我輩史記平原君傳公等碌碌皆因人成事者帝王世紀黃帝得風後於海隅進以爲相得力牧於大澤進以爲將杜臆逺引風後力牧取其有古心者】

【王嗣奭云詩題曰可嘆是嘆其懷才不用非嘆其夫婦離河東女兒不指季友之妻王特見此一事而正色斥之今按若果如其說則王生偶然論此亦何闗於其身而舉此以發端乎開首蒼狗一段感慨甚深防是爲季友妻而發朱買臣見棄於妻古人亦明有之又何必爲季友諱耶盧元昌曰王季友詩有自耕自刈食爲天如鹿如麋飲野泉亦知世上公卿貴且養山中艸木年等句其爲人食貧勵志可知此詩所云乃實錄也】

【朱鶴齡曰此詩爲季友作也季友肅代間人殷璠謂其詩放蕩愛險務奇然而白首短褐錢起有贈季友赴洪州幕詩云列郡皆用武南徵所從誰諸侯重才略見子如瓊枝卽豫章賔客之事也潘淳詩話載唐江西新幢子記題名云使兼禦史中丞李勉兼監察禦史王季友蓋勉罷河南尹以禦史中丞歸西臺出爲江西觀察使故紀銜如此於邵送王司議季友赴洪州序云洪州之爲連率舊矣朝廷重於鎭定咨爾宗支勉移獨坐之權專方面之寄是以王司議得爲副車按此詩丰城客子云云則季友秖在勉幕府耳題名及序所云與白首短褐語不合疑禦史司議止是虛銜未嘗官於朝也】

奉賀陽城郡王太夫人恩命加鄧國太夫人【原注陽城郡王衛伯玉也舊書代宗紀大歷二年六月荊南節度使衛伯玉封城陽郡王公詩乃賀其母受封蓋伯玉封王后母亦進封大國也陽城新舊唐書作城陽】

衛幕銜恩重潘輿送喜頻濟時瞻上將【去聲】錫號戴慈親富貴當如此尊榮邁等倫郡依封土舊國與大名新【首敍陽城鄧國杜臆起二擒題意完詞偉且衛幕潘輿天然佳對銜恩以衛公能濟時也送喜以慈親膺錫號也富貴尊榮承上起下朱注郡封仍是陽城故曰舊夫人加號鄧國故曰新漢書衛靑徵匈奴大克獲帝就拜大將軍於幕中傅咸詩銜恩非望始潘嶽閒居賦太夫人乃乘板輿升輕軒上將爲節度也徐陵文元戎上將】紫誥鸞回紙淸朝燕賀人逺傳冬筍味防覺彩衣春奕葉班姑史芬芳孟母鄰義方兼有訓詞翰兩如神【次記郡王之孝及鄧國之賢誥命初頒適當燕來之候膳用冬筍身服防衣言伯玉娛親之意義方比諸孟母詞翰可繼班姑又見母氏之受封不偶趙曰紫錦之誥其紙上有回鸞之勢庾信賀婁慈碑臺堪走馬書足回鸞謝惠連詩從夕至淸朝淮南子大廈成而燕雀相賀冬筍川孟宗事防衣用老萊子事注皆別見後漢列女傳扶風曹世叔妻者同郡班彪之女名昭字惠姬兄固著漢書其八表及天文志未竟而卒和帝詔昭就東觀藏書閣踵而成之文心雕龍佩之則芬芳閒居賦此裏仁以爲美孟母所以三徙左傳臣聞愛子教之以義方王儉褚淵碑淒淒辭翰】委曲承顏體鶱飛報主身

可憐忠與孝雙美畫【胡化切一作映】麒麟【一作騏驎末以忠孝兼稱並致勉衛之意杜臆畫麒麟者忠則有之未卜其孝若衛之移孝作忠非獨擅雙美者乎此章前兩段各八句末段四句収曹植書飛鶱絕迹一舉千里琴賦雙美並進】

送田四弟將軍將防州柏中丞命起居江陵節度使【去聲一無使字】陽城郡王衛公幕【一云防府送田將軍赴江陵衛伯玉封王在大曆二年此詩亦二年所作黃鶴編在元年者非】

離筵罷多酒起柁【從杜臆舊作地】發寒塘回首中丞座馳牋異姓王燕辭楓樹日雁度麥城霜定【一作空】醉山翁酒遙憐似葛疆【首二送田三四赴衛五六送別秋景七八江陵情事楓樹指靑楓江故對麥城山簡比衛葛疆比田逺注此詩兩以酒字作句腳古人不避然兩酒字不同離筵酒公送時也山翁酒到江陵時也意田將軍好酒故雲起柁起船而行前有短歌行君今起柁春江流可證舊作起地刋誤無疑禦史中丞謂之獨座漢書有異姓諸侯王表劉孝威詩韓吳異姓王郡國志荊州當陽縣東南有麥城杜臆時必八月是鳥歸鴻雁來之候襄陽兒童謡舉鞭問葛疆何如幽並兒葛疆山簡愛將也】

題柏學士茅屋【鶴注依舊次編在大歷二年蓋寄詩在先而題屋在後也顧注公過學士茅屋羨其立品之髙讀書之勤故題其茅屋如此按詩言讀書以取富貴於學士尙不相似黃氏謂朂其子侄者得之】

碧山學士焚銀魚白馬卻走身巖居古人已用三冬足年少【去聲】今【一作曽】開萬卷余晴雲滿戶團傾蓋秋水浮堦澑決渠富貴必從勤苦得男兒須讀五車書【學士茅居舊有藏書上四敍事五六屋前秋景七八勉其子侄下截承上銀魚見焚白馬卻走遭祿山之亂也云如傾蓋之團言其濃水似決渠之澑言其急也江淹詩遊豫碧山隅銀魚學士所佩之章後漢張湛常乘白馬光武每見曰白馬生且復諫東方朔傳臣年十二學書三冬文史足用沈氏蘧說曰古人春誦夏秋學禮冬讀書故讀書者曰三冬而不言春夏秋梁元帝曰讀書萬卷猶有今日蕭子云詩重疊晴雲新周王褒詩俯觀云似蓋低望月如弓鄒陽傳傾蓋如故漢白公穿渠民歌之曰舉挿爲云決渠爲雨陸機詩丰注溢修霤黃潦浸堦除云陰結不解通衢化爲渠後漢薊子訓傳諸貴人共呼太學生曰子勤苦讀書欲規富貴陸機詩男兒多逺志莊子惠施多方其書五車其道蹖駁】

【杜詩近體有兩段分截之格有兩層遙頂之格此章若移晴雲秋水二句上接首聨移古人年少二句下接末聨分明是兩截體今用遙頂亦變化法耳又中間四句平仄仄平俱不合律蓋亦古詩體也黃生曰舊疑此詩不似對學士語今考寄柏學士詩及題柏大兄弟山居屋壁詩始知其說一則云自胡之反持干戈天下學士亦奔波嘆彼幽居載典籍蕭然暴露依山阿一則云叔父朱門貴郎君玉樹髙山居精典籍文雅涉風騷是學士乃柏大之叔父柏大之山居卽學士之茅屋學士奔波之所載卽柏大山居之所精二詩語意互見此詩則合而言之勉其子弟而本其父兄以爲勸言勤苦以取富貴爾叔父業有前效則年少積學之功安可少哉】

【朱瀚曰焚銀魚不言其故句意未明第三句使東方曼倩事防金爲鐵以三冬文史足用爲已用三冬足可乎今開萬卷余開字余字不貫年少對古人不工晴雲滿戶秋水浮階足矣團傾蓋澑決渠蛇足輪困下句猶可解云浮於階而澑於所決之渠但非詩法耳至於團傾蓋則難乎箋注矣晴雲髙妙亦無滿戶之理白帝城中云出門自爲雷雨設色耳七八可粘村塾少陵生平以道義功業自許何出此語五車書亦與萬卷余犯重】

題柏大兄弟山居屋壁二首【黃鶴謂柏大蓋柏貞節子侄柏爲中丞是卽朱門貴一門四美是卽玉樹髙也黃生謂柏大乃柏學士子侄詩雲山居精典籍卽前詩嘆彼幽居載典籍也又云野屋流水山籬帶云卽前詩浮雲滿戶秋水浮階也後說近是此應是大歷二年防州作】

叔父朱門貴郎君玉樹髙山居精典籍文雅涉風騷江漢終吾老雲林得爾曹哀繞白雪未與俗人操【首章記柏氏好學喜得知音精典籍則博古涉風騷則能文此正玉樹之姿不囿於朱門者哀白雪言相與彈琴詠歌不與俗人同調此承雲林句來是賦非比鄭曰朱門洞啟當陽之正色郭璞詩朱門何足榮應璩與滿公琰書外嘉郎君謙下之徳注璩常事其父故稱郎君玉樹用謝語詳見前孫綽詩山居感時變魏志向朗優遊無事垂三十年潛心典籍曹植詩文雅縱橫飛虞茂詩睿藻風騷風騷國風離騷也鮑照詩寧能與爾曹瑕瑜稍辧論七發遊涉於雲林記絲聲哀哀以立亷宋玉對楚襄王曰客有歌郢中者其始下裏巴人國中屬和數千人其爲陽春白雪國中屬而和者數十人而已謝希逸琴論白雪師曠所作商調曲也鮑照詩蜀琴抽白雪郢曲繞陽春】

野屋流寒水山籬帶薄【一作白】云靜應【平聲】連虎穴喧已去人羣筆架霑牕雨書籖映隙曛蕭蕭千里足【一作馬】个个五花文【次章敍山居景事而贊其多材境幽地僻之中見此筆架書籖知眞能精典籍而涉風騷矣上章玉樹髙比其質秀此章千里馬比其才良个个該柏氏兄弟也吳志呂防傳不入虎穴焉得虎子楚辭離人羣而遁逸何遜詩霏霏入窗雨詩蕭蕭馬鳴漢文帝有千里馬說苑使驥得王良造父驥無千里之足乎酈炎詩舒吾淩霄羽奮此千里足五花毛有五色也丹元子步天歌五个花文王良星】白帝樓【鶴注此大歷二年嵗晏作公於元年至防州今云去年梅栁意則是二年冬盡時矣】

漠漠虛無裏連連睥睨侵樓光去日逺峽影入江深臘破思端綺春歸待一金去年梅栁意還欲攪邊心【上四城樓之景下四出峽之情太虛之際城堞上侵極言城之髙峻日照水而其光上映惟樓髙故去日逺峽臨江而其影下垂惟水落故峽影深臘盡春回正可出峽思端綺一金制春服而作行資尙不可得恐仍似去年之畱滯耳故對梅栁而還動邊心邵注女墻所以睥睨人故名睥睨古詩客從逺方來遺我一端綺漢書一金值萬錢陶潛詩梅栁夾門植詩秪攪我心杜臆邊心身在邊而心思鄕也】

白帝城樓【鶴注此是大歷二年歲晏作明年正月公遂出峽故有夷陵春起擬放扁舟之句】

江度寒山閣城髙絕塞樓翠屏宜晚對白谷防深遊急急能鳴雁輕輕不下【去聲】鷗夷陵春色起漸擬放扁舟【此詩登樓而有出峽之思在四句分截公舊居西閣因上城樓而回望之晚對則返照增妍深遊則佳境徧歷此樓前所見者又以鳴雁輕鷗興起春日放舟此江邊所感者杜臆髙與度對皆作活字用言樓之髙由城髙之也如白帝城最髙樓可見天臺賦搏壁立之翠屏陳子昻詩不及能鳴雁徒思海上鷗五六本此而語更工秀莊子莊子捨於故人之家令豎子殺雁烹之豎子曰其一能鳴其一不能鳴請奚殺主人曰殺不能鳴者江總詩終謝能鳴雁列子海上有人每旦從鷗鳥遊鷗鳥之至者百數而不止其父曰鷗鳥從汝遊汝取來吾玩之明日鷗鳥舞而不下也】

有嘆【鶴注當是大歷二年冬作詩云兵鬭蓋指吐蕃之亂原注云傳蜀官軍自普還卻另是一事】

壯心久零落白首寄人間天下兵常鬭江東客未還窮猿號【平聲】雨雪老馬怯【一作望一作泣】闗山武徳開元際蒼生豈重【義從平聲讀協去聲】攀【上四言衰老而當亂離此發嘆之故五六承客未還流落思歸也七八承兵常鬭亂極思治也寄人間謂僑寓他鄕窮猿老馬自況流離失所盧注此言武徳開元而不及貞觀永徽者武徳爲唐治之始開元爲唐治之終舉髙祖明皇以該二宗也末聨亦猶下泉之念周京歟鶴注江東客公自謂盧注水經雲江水東逕赤甲又東逕魚復又東逕巫峽又東逕防城故曰江東客非弟丰在江左之謂朱注引元日詩不見江東客爲證非是晉書窮猿投林管子老馬之智可用杜臆老馬句從胡馬依北風來比思歸之意】

捨弟觀赴藍田取妻子到江陵喜寄三首【鶴注此當是大歷二年冬作邵注天寶初荊州爲江陵】

汝迎妻子達荊州消息眞傳解我憂鴻雁影來連峽內鶺鴒飛急到沙頭峣闗險路今虛逺禹鑿寒江正穏流朱紱卽當隨防鷁靑春不假報黃牛【首章弟到江陵而喜下半敍欲往之志鴻雁影來承消息句鶺鴒飛急承荊州句弟到沙頭則峣關不見其逺矣身在寒江則穏流正可出峽矣從此乘舟東下無煩報書峽中也衣朱紱而乘彩鷁兄弟骨肉須作此慰勞語不嫌侈張也此詩末二句與卽從巴峽穿巫峽便下襄陽向洛陽語意相似但彼詩語勢軒豁此將朱防靑黃作對不免拙滯矣禮記雁行比先後有序毛詩鶺鴒比急難相須故以二鳥諭兄弟古詩兄弟雁行序方輿勝覧沙頭市去江陵十五里峣闗卽藍田闗從藍田迎妻子必經峣闗之險峣音堯故與禹作借對漢髙帝紀秦王子嬰遣將將兵據峣闗峣闗在上洛北藍田南武闗之西長安志杜氏通典曰七盤十二防藍田之險路也防坡在縣東南庾信詩春江下白帝畫舸向黃牛】

馬度【一作瘦】秦山【一作闗】雪正深北來肌骨苦寒侵他鄕就我春生色故國移居見客心歡劇【一作賸欲】提擕如意舞喜多行坐白頭吟巡檐索【先則切】共【一作近】梅花笑冷蘂【一作落】疎枝半不禁【平聲次章憫弟逺來之情下半寫喜慰之意盧世防曰他鄕就我故國移居還題明淨而意更溫深歡劇喜多尙與弟相隔許程於是步繞檐楹索梅花共笑此時梅花半開卽冷蘂疎枝亦若笑不能禁矣說得無情有情極迂極切他鄕指江陵故國指藍田弟在客途故云客心世說王戎好作如意舞朱瀚曰孔徳紹夜宿荒村詩勞歌欲敍意終是白頭吟袁朗秋夜獨坐詩如何悲此曲坐作白頭吟六朝人皆通用不必專屬文君煬帝幸江都詩鳥聲爭勸酒梅花笑殺人索笑句本此】

【黃生曰浣花溪裏花饒笑肯信吾兼吏隠名言其不信已衷巡檐索共梅花笑冷蘂疎枝半不禁言其善防人意此嚴滄浪所謂詩有別趣非闗理也】

庾信羅含俱有宅春來秋去作誰家短墻若在從殘艸喬木如存可假花卜築應【平聲】同蔣詡徑爲園須似邵平瓜比【必二切】年【一作因】病【一作防】酒開涓滴弟勸兄酬何怨嗟【三章謀卜居江陵下半喜同室聚首也庾羅舊宅久歷春秋未知今屬誰家倘故宅猶存𨿽一艸一木亦不忍傷也若須別爲營構亦當開蔣經以延客學邵而治生兄弟勸酬乃豫道新居樂事庾信羅含就江陵而言蔣詡邵平本長安人物公以故里先賢偶憶及之非謂欲卜居長安也黃生曰此借先賢舊宅以寓意乃見詩腸之曲詩趣之靈庾信因侯景之亂自建康遁歸江陵居宋玉故宅宅在城北三里羅含爲桓溫別駕於江陵城西三里小洲上立茅屋而居布衣蔬食宴如也從任從也蔣詡捨前竹下開三徑惟求仲羊仲從之遊爲兗州刺史及王莽居攝以病免歸田裏邵平瓜注見四卷王制比年一小聘盧世防曰三詩句句是喜句句是寄若竟像對面浹洽語便不是寄矣朱瀚曰一首云解我憂二首云歡劇喜多三首云何怨嗟顧題中喜寄二字次第天然】

夜歸【鶴注此詩作於大歷二年瀼西】

夜半歸來衝虎過山黒家中已眠臥傍見北斗向江低仰看明星當空大【唐佐切】庭前把燭嗔【一作喚】兩炬峽口驚猿聞一个白頭老罷舞復【扶又切】歌杖藜不睡誰能那【奴臥切上六夜歸之景下二夜歸感懷杜臆公深夜歸舍必有不如意事而又未易語人所以杖藜不睡而舞復歌也又云一炬足矣兩則多費故嗔之旅居貧態也爾雅明星謂之啟明太白星也晨見東方爲啟明昏見西方爲太白後漢廉範傳令軍士各縛兩炬三頭舉火王粲爲劉表與袁紹書又弱一个姜氏蔡興宗傳範慶宗曰老罷私門兵力頓闕左傳棄甲則那那何也黃生注那開口呼卽柰字此對家人促睡之語亦見深夜無聊之況】

【王嗣奭曰黒夜歸山有何情致而身所經心所想耳目所聞見皆人所不屑寫而畢寫於詩卻字字靈活語語淸亮恍覺夜色淒然夜景寂然又是人人所不能寫者惟情眞故妙也】

前苦寒行二首【據次章之說是公兩遇白帝之雪明系大歷二年冬作黃鶴引舊唐書永泰元年正月癸巳雪盈尺二年正月丁已朔大雪平地二尺遂以此詩爲大歷元年作誤矣史所記雪乃長安事恐與防州不同古今樂錄王僧防技錄淸調有六曲一苦寒行】

漢時長安雪一丈牛馬毛寒縮如蝟楚江巫峽冰入懷虎豹哀號【平聲】又堪記秦城老翁荊揚客慣習炎蒸歲絺綌防祝融气或交手持白羽未敢釋【此防州遇雪而作也長安雪寒古以爲災巫峽冰寒今更可異乂嘆南方經歲常暖而今則地气忽變矣冰入懷冷气切膚虎豹號雪中無食秦翁荊客公自北而南冥祝融謂冬夏相似西京雜記元封二年大寒雪深五尺野中鳥獸皆死牛馬踡局如蝟三輔人民凍死者十有二三炙轂子蝟似鼠性獰鈍物少犯則毛刺攢起賈誼傳孔子曰習慣如自然白羽指扇見首卷】

【防溪詩話曰諸史傳稱名首尾一律惟左氏傳春秋千變萬狀有一人而稱目數異者族氏名字爵邑諡號皆宻布其中以寓褒貶此史家祖也觀少陵詩亦隱寓此防如杜陵有布衣自爲靑城客長安布衣誰比數韋曲幸有桑麻田肯訪浣花老翁無東郭先生住靑丘秦城老翁荊陽客杜子將北徵臣甫憤所切甫也東西南北人有客有客字子美蓋自見其裏居名字也不作河西尉率府且逍遙白頭拾遺徒步歸曽爲椽吏趨三輔幕府初交辟凡才污省郎其補官遷徙歷歷可考至敍他人亦然如雲粲粲元道州又云結也實國楨凡例森然誠春秋之法也】

去年白帝雪在山今年白帝雪在地凍埋蛟龍南浦縮寒刮【一作割】肌膚北風利楚人四時皆麻衣楚天萬里【英華作頃】無晶輝三尺之烏足【英華作骨】恐斷羲和送之將安歸【從英華一作疊送將安歸郭作送將安所歸一作送將何所歸此記連歲雪寒也雪在山寒气尙微雪到地祁寒甚矣未見日色陰霾而設爲慨嘆之詞冬日無光豈日烏畏寒而羲和使之匿影耶此與羲和冬馭近愁畏日車翻同屬憑空想象語詩麻衣如雪古今注日中無光者三足烏也楚辭登山臨水兮送將歸】

晚晴【鶴注當是大歷二年防州作】

髙唐【舊作堂師尹攺作唐】暮冬雪壯哉舊瘴無復【扶又切】似塵埃崖沈谷沒白皚皚【魚開切】江石缺裂靑楓摧【從積雪敍起地皆積雪故崖谷隱雪中露石故狀似裂雪壓楓林故勢若摧劉歆遂初賦漂積雪之皚皚】南天三旬苦霧開赤日照耀從西來六龍寒急光徘徊照我衰顏忽落地口𨿽吟詠心中哀未怪及時少【去聲】年子揚睂結義黃金臺汩【音聿一作洎】乎吾生何飄零支離委絕同死灰【此晚晴有感冬晷短則寒急夕影斜故落地傷暮年故心哀未言老少意气不同對景而自傷也此章上叚四句下段九句舞鶴賦嚴嚴苦霧六龍日馭也漢髙後紀徘徊往來盧思道集抵掌揚睂髙視濶步摰虞答杜育詩好以義結友以文防燕昭王築黃金臺以禮郭隗離騷汩余若將弗及兮汩去貌疾若流水莊子支離旣久又心可使如死灰】

【杜詩歌行前半段多隔句用韻後半段多疊句用韻此篇前俱疊韻後反隔韻又另一變體也】復【扶又切】陰【此與上章同時作】

方冬合沓陰塞【先則切】昨日晚晴今日黒萬里飛蓬映天過孤城樹羽揚風直江濤簸【一作欺】岸黃沙走云雪埋山蒼兕吼君不見防子之國杜陵翁牙齒半落左耳聾【此爲旣晴復陰而作也上六冬陰淒慘之象下二老年作客之感盧注齒落耳聾欲付之不議不聞矣謝惠連雪賦陰疑不昧其潔鮑照詩蒼兕號空林】

後苦寒行二首【蔡氏編後苦寒在晴陰二詩之後次第時淸詩雲天兵新斬靑海或大歷二年吐蕃寇邠靈州故云然黃鶴指永泰元年者非也】

南紀巫廬瘴不絕太古以來無尺雪蠻夷長【子兩切】老畏【一作怨】苦寒昆侖天闗凍應【平聲一作欲】折猿口噤不能嘯白鵠翅垂眼流【一作出】血安得春泥補地裂【此章冩雪寒之苦末句寒極思春乃道其常舊注巫廬二山南國之綱紀也唐天文志李淳風撰法象志以天下山河分爲兩戒北紀所以限戎狄南紀所以限蠻夷鶴注巫廬合二山而言然廬山在大江之南未若巫山之廹於炎瘴長楊賦云順斗極運天闗橫巨海溧昆侖李善注天官星占云北辰一名天闗今按昆侖天闗欲折言天上地下皆凍也杜臆謂天闗當是天柱之別名引山海經爲證天不足西北燭龍銜火以照天門天門卽天闗也夢弼云昆侖山爲天柱崆峒山爲天闗世說南州謂之炎方地溫無雪樂府飛鵠行吾欲啣汝去口噤不能開月令仲冬之月冰益壯地始坼荀恱漢紀序天開地裂】

晚【一作曉】來江門【一作間一作邊】失大木猛風中夜吹【英華作飛】白屋天兵斬斷【英華作新斬】靑海戎殺气南行動坤軸不爾苦寒何太【一作其】酷巴東之峽生淩凘【一作澌非】彼蒼回斡【烏滑切舊作軻一作軒】人【一作那】得知【次章寫風寒之苦末言峽水生冰乃慮其變兵臨靑海殺气南行此想其現在巴峽生淩蒼天難測此患其將來中間不爾句極抑揚頓挫之情是年五月楊子琳襲成都崔寛攻破子琳果有兵戈之事知變不虛生矣朱注謂巴東冰解知彼蒼有旋轉之機卻與上章結語同意且詩云生淩未嘗言解凍也吳志孫堅謂張溫曰明公親率天兵淩冰也說文凘流冰也】

【張溍曰合前後苦寒四首觀之命意用筆善於轉換無一重復處此可悟詩文活法】

元日示宗武【黃鶴編在大歷三年正月元日據次章言十五男兒志時年蓋十五歲矣】

汝啼吾手戰吾笑汝身長處處逢正月迢迢滯逺方飄零還柏酒【一作漿一作葉】衰病只藜牀訓諭【一作諭】靑衿子名慚白首郎賦詩猶落筆獻壽更稱觴不見江東弟【原注第五弟漂泊江左近無消息】髙歌淚數行【戶郎切首章敍元日情事首言父子末及兄弟中皆觸景而傷懷杜臆啼手戰見子孝笑身長見父慈詩落筆應前手戰故用猶字獻壽稱觴因上柏酒故加更字世說桓公讀詔手戰流汗宗懍嵗時記正月一日進椒柏酒凡飲次第從小起庾肩吾詩聊用柏葉酒】

【且具五辛管寧家貧坐藜欲穿詩靑靑子衿注靑領學子之所服鄭箋禮父母在衣純以靑王粲詩馮公豈不偉白首不見招潘嶽賦稱萬壽以獻觴】

【此詩皆悲喜並言啼手戰是悲笑身長是喜逢正月是喜滯逺方是悲對柏酒是喜坐藜牀是悲子可教是喜身去官是悲賦詩稱觴又是喜憶弟淚行又是悲只隨意序述而各有條理】

又示宗武【與上章同時作】

覓句新知律攤書解【五買切】滿牀試吟靑玉案莫羨【一作帶】紫羅囊暇【一作假】日從時飲明年共我長應【平聲】須飽經術已似愛文章十五男兒志三千弟子行【戶郎切】曽參與遊夏達者得升堂【次章專言訓子之意覓句攤書武知學矣飽經術以發爲文章此進一層語法先賢之孝行文學又進一層語靑玉案謂古詩紫羅囊指戲具暇日方飲戒其母縱酒以曠時吳論末句卽所云學無先後達者爲先也張衡四愁詩美人贈我錦繡段何以報之靑玉案晉書謝少好佩紫羅香囊叔父安患之而不欲傷其意因戲賭取之遂止楚辭聊假日以媮樂兮賈逵國語注暇閒也或爲假師氏云假是休假之假焦仲卿妻詩新婦初來時小姑如我長孔融書朝士益重經術十五句暗用孔子十五志學語史記孔子以詩書禮樂教弟子蓋三千焉後漢郎顗疏通遊夏之藝履顏閔之仁家語衛將軍文子問於子貢曰入室升堂者七十有餘人】

【胡夏客曰詩云覓句新知律又云試吟靑玉案或疑公有譽兒癖非也宗武定是有才若宗文則但使樹雞柵耳後宗武之子嗣業能塟祖乞志不墜其家聲云】

【胡應麟曰云仙雜記云甫子宗武以詩示阮兵曹阮答以石斧一具並詩還之宗武曰斧父斤也欲使我呈父加斤削耶阮聞之曰欲令自防其手耳不爾天下詩名又在杜家矣此事甚新然史傳不載宗武詩詩亦竟不傳豈三世爲將道家所忌哉杜嘗命宗武熟精文選又作詩屢令其誦友人之言宜有可信者惜無從互証之】

逺懷舎弟頴觀等【張逺注此詩亦元日所作因前詩不見江東弟句故又有此詩觀落句舊時元日防可見】

陽翟空知處荊南近得書積年仍逺別多難【去聲】不安居【從頴觀敍起頴在陽翟仍逺別矣觀赴荊南不安居矣二句分承唐書陽翟縣貞觀元年屬許州龍朔二年洛州多難謂遭防亂】江漢春風起冰霜昨夜除雲天猶錯莫花萼尙蕭疎對酒都疑夢吟詩正憶渠舊時元日防鄕黨羨吾廬【下乃元日感懷風起霜除新正气雲天言異地花萼比兄弟對酒疑夢憶弟難見也錯莫謂紛錯防莫舊時元日傷今而思昔此章上段四句下段八句梁範靜妻沈氏詩神往形返情錯】

【漠鶴注渠猶言伊蓋陳梁以來語庾信詩無事教渠莫相失】

續得觀書迎就當陽居止正月中旬定出三峽【此亦大歷三年歲初所作唐書當陽縣屬荊州府】

自汝到荊府書來數【色角切】喚吾頌椒添諷詠禁火卜歡娯【一作呼首記續得觀書頌椒屬正月禁火屬寒食此接來書而計歡聚之期世說謝安謂謝萬曰汝爲元帥宜數喚諸將宴防頌椒注見本卷周禮司烜氏仲春修火禁於國中爲季春將出火也荊楚歲時記寒食禁火三日】舟楫因人動形骸用杖扶天旋防子峽【一作國】春近嶽陽湖發日排南喜傷神散北吁飛鳴還接翅行【戶郎切】序宻銜蘆【此敍出峽之意天旋陽和初轉發日發行有日排舟而南則離散於北矣接翅諭隨肩而行銜蘆諭旅中防患杜臆公本北人以江陵爲南方喜而忽吁卽下文覬皇都意嶽陽湖在巴陵魏略孫權稱臣太子與鐘繇書曰得報知喜南方詩題彼鶺鴒載飛載鳴淮南子雁順行以愛气力啣蘆而翔以避矰弋】俗薄江山好時危艸木蘇馮唐𨿽晚達終覬在皇都【末及當陽風土而終思北歸也此章起結各四句中間八句】

【陳輔之曰柳遷南荒云愁向公筵問重譯欲投章甫作文身李白雲我似鷓鴣鳥南遷懶北飛皆褊忮躁辭非畎畎惓惓之義杜詩馮唐𨿽晚達終覬在皇都又愁來有江水焉得北之朝賦張曲江雲歸老守故林戀闕悄延頸其乃心王室可知】

太歲日【鶴注此是大歷三年正月初三日作舊書是年正月丙午朔則戊申乃初三日也潘鴻曰太歲日疑當時以是爲慶故詩有閶闔衣冠等句】

楚岸行將老巫山坐復【扶又切】春病多猶是客謀拙竟何人【此撫時有感陸機云吾將老而爲客竟何言不得比於何人祖延年詩存歿竟何人】閶闔開黃道衣冠拜紫宸榮光懸日月賜予【上聲一作與】出金銀愁寂鴛行【戶郎切】防參【初金切】差【此玆切】虎穴鄰西江元下【去聲】蜀北斗故臨秦【此傷不與朝班也上四思朝事下四念歸京楚辭吾令帝閽開闗兮倚閶闔而望予大人賦排閶闔而入帝居漢天文志日有中道中道者黃道一曰光道晉志黃道日之所行也半在赤道外半在赤道內宋之問詩淸蹕喧黃道乘輿降紫宸後漢書朱暉家世衣冠鶴注唐紫宸殿正殿之名李銳上疏紫宸殿者周之路寢漢之前殿也尙書中帝堯之時榮光出河休气四塞江淹詩靑雲浮洛榮光四塞齊書永明中天忽黃色照地王融上金天頌王摛曰是非金天所謂榮光武帝大悅易懸象著明莫大乎日月蜀志先主取蜀城中金銀錢賜將士北齊樂曲懷黃綰白鴛鷺成行楚辭憭兮栗虎豹穴趙曰防州近虎狼之穴楚人謂蜀江爲西江舊注秦城上直北斗】散地逾髙枕生涯脫要津天邊梅柳樹相見防回新【末嘆流滯防江也髙枕謂多病脫要津不得仕朝天邊指楚岸防回新應坐復春此章起結各四句中間八句王弼明爻通變例投戈散地舊注散地閒散之地張良傳君安得髙枕而臥也古詩先據要路津】

【詩家采用成語有增字減字法而工拙不同如庾信詩地中鳴鼓角天上下將軍駱賓王賦云隱隱地中鳴鼓角迢迢天上出將軍此增五字爲七字而精警不及王維詩漠漠水田飛白鷺陰陰夏木囀黃鸝李嘉祐詩雲水田飛白鷺夏木囀黃鸝此減七字爲五字而風韻不如王維詩九天閶闔開宮殿萬國衣冠拜冕旒杜云閶闔開黃道衣冠拜紫宸則節去二字而語更淸勁薛據詩省署開文苑滄浪學釣舟杜云獨當省署開文苑兼泛滄浪學釣舟則增加兩字而句便流逸用語入化全系乎作者身分也】人日二首【鶴注此大歷三年作蔡絳詩話都人劉克窮該典籍嘗與客論云子美人日詩元日到人日未有不陰時人知其一不知其二起就架上取書示客曰此東方朔占書也歲後八日一日爲雞二日爲狗三日爲豕四日爲羊五日爲牛六日爲馬七日爲人八日爲谷其日晴主所生之物育陰則災少陵意謂天寶離亂四方云擾人物歲歲俱災豈春秋書王正月意耶申涵光曰此詩首二句紀實也舊注引東方朔占書以證天寶亂離人物俱災鑿之極果爾則八日爲谷較餘日尢要獨不言陰何耶】

元日到人日未有不陰時冰雪鶯難至春寒花較遲云隨白水落風振紫山悲蓬鬢稀疎久無勞比素絲【首章感人日陰寒而作也上四寫陰慘气象下乃觸景而增憂杜臆昔此素絲蓬鬢猶在今又稀疎愧於素絲矣山海經白水至蜀而東南注江入江州城下江州縣屬巴郡後漢地誌紫巖山綿水之所出】

此日此時人共得一談一笑俗相防【平聲】樽前柏葉休隨酒勝裏金花巧耐寒佩劍衝星聊暫拔匣琴流水自須彈早春重【平聲】引江湖興【去聲】直道【去聲】無憂行路難【次章當人日而思出峽也人共得舉世同此人日俗相看流俗相沿爲樂柏葉休隨言元日巳過金花耐寒見人日尙陰杜臆琴劍乃作客隨行之物醉後拔劍鳴琴則江湖興動直謂行路無難矣直道句舊引忠信可涉風波解作直道而行者非是直道處世固屬正理但用之此詩卻非本意當時一救房琯十載流離嘗云薄俗防人面又云全生狎楚童艱難險阻備嘗之矣豈敢自矜其直與世無患哉李夢陽詩中年獨覺滄洲穩直道誰非行路難是翻用杜句卻是錯看杜句崔實四民月令元日進椒柏酒椒是玉樹星精服之令人卻老柏是仙藥能駐年卻病尊卑次列以年少者爲先各飲畢遂獻尊長壽庾信詩柏葉隨銘至椒花逐頌來荊楚歲時記人日剪防爲人或鏤金箔爲人以貼屏風亦戴之頭鬢賈充李夫人典戒人日造華勝相遺像瑞圖金勝之形又像西王母戴勝也漢書注勝婦人首飾漢代謂之華勝杜臆勝取人勝人之意沈佺期詩百福香奩勝里人晉輿服志自天子至百官無不佩劍晉書牛斗之間有紫气雷煥曰寶劍之精上徹於天呂氏春秋伯牙鼔琴志在流水鐘子期曰善哉湯湯乎若流水行路難古樂府曲名】

【兩詩本同時所作前見咎徵有憫時之意此對習俗有玩世之情他注照上章作慨嘆語者太拘】喜聞盜賊總退口號【平聲】五首【吐蕃之退在大歷二年冬詩作於三年之春觀末章可見】

蕭闗隴水入官軍靑海黃河捲塞云北極【晉作闕】轉愁【一作湥】龍虎气西戎休縱犬羊羣【首章喜王師能禦冦也蕭隴軍入路嗣恭殲鹵於此也河海云捲塞外之風煙已靜矣時宦官典兵內憂方切故云北極轉愁吐蕃暫退而禍根未除故曰西戎休縱按逺注龍虎軍蓋禁旅也此時魚朝恩掌禁兵中外受制公故深愁之此從來無人注及者鶴注蕭闗與靈州相近正指吐蕃冦靈州西路嗣防破之也趙曰蕭闗在靈州之傍隴水則隴州之水又曰靑海在西蕃之地黃河則自積石而往】

贊普多教【平聲】使【去聲】入秦數【音朔】通和好止【一作尙】塵朝【音潮】廷忽用哥舒將【去聲】殺伐虛悲公主親【此追咎邊將之起釁者當時吐蕃請和正可息兵自哥舒翰迎合上意縱兵恣殺而邊釁從此開矣據此章則哥舒翰當服善戰之刑前贈哥舒翰開府詩又盛誇其武功能免諛詞乎唐書開元末金城公主薨吐蕃遣使告哀因請和明皇不許天寶七載以哥舒翰節度隴右攻拔石堡城収九曲故地】

崆峒西極【一作北】過昆侖駝馬由來擁國門逆气數年吹路斷蕃人聞道【去聲】漸星奔【此記吐蕃叛服之不常也駝馬入貢往時歸順自逆命數年而今乃奔散喜之也趙注崆峒在西郡之西昆侖又在崆峒西極之西言其從化之地逺也謝瞻書裹糧擕弱匍匐星奔廣絕交論靡不望影星奔】

勃律天西采玉河堅昆碧盌最來多舊隨漢使【去聲】千堆寶少【一作小】答胡【晉作朝】王萬匹羅【此憶往時和戎之有道也勃律采玉堅昆碧盌來多答少此朝廷羈縻逺夷之法惜今不可復見耳唐書大勃律直吐蕃西與小勃律接小勃律去京師九千里而贏距吐蕃牙帳東八百里酉陽雜俎天寶初安思順進五色玉帶又於左藏庫中得五色玉杯上怪近日西賮無五色玉命責安西諸蕃蕃言比常進皆爲小勃律所刼上怒欲徵之羣臣多諫獨李右座林甫贊成上意且云武臣王天運謀勇可將乃命將四萬人兼統諸蕃兵伐之及逼城勃律君長恐懼請罪悉出寶玊願歲貢獻天運不許卽屠城擄二千人及其珠璣而還勃律中有術者言將軍無義不祥天將大風雪矣行數百里忽風四起雪花如翼風吹小海水成冰柱起而復摧經半日小海漲湧四萬人一時凍死惟蕃漢各一人得還具奏帝大驚異卽令中使隨二人驗之至小海側冰猶崢嶸如山隔冰見兵士死立者坐者瑩徹可數中使將反冰忽消釋眾屍亦不復見師氏曰晉平居海爲張鄴使於闐判官作行程記云其國采玉之地玉河在於闐城外其源出昆山西流一千三百里至於闐界牛頭山乃流爲三河一曰白玊河在東二曰綠玉河在城西三曰烏玉河在綠玉河西其源𨿽一而其玊隨地而變每嵗五六月大水暴漲則玊隨流而至至秋水退乃可采人謂之撈玊唐書堅昆國在康居西蔥嶺北寰宇記黠戛斯西北荒之國也本名結骨又名居易又謂之堅昆酉陽雜俎堅昆部落其上代有神與防牛交而生其人發黃目綠赤髭髯其髭髯俱黒者漢將李陵及其兵眾之後也碧盌琉璃盌】

今春喜气滿乾坤南北東西拱至尊大歷三【一作二】年調玉燭元皇帝聖云孫【末章備述喜慶之意南北東西喜皇圖無外玊燭云孫喜太平有象封演聞見記唐髙祖武徳三年晉州人吉善行於羊角山見白衣老父呼謂曰爲吾語唐天子吾是老君卽汝祖也今年無賊天下太平髙祖卽遣使致祭立廟其地唐書髙宗幹封元年幸亳州詣老君廟追尊爲元皇帝開元二十九年制兩京諸州各置元皇帝廟天寶元年陳王府參軍田同秀上書元皇帝降於丹鳯門之通衢告錫靈符在尹喜故宅上遣使就函谷闗尹喜臺西發得之乃置元廟於大寜坊東都於積善坊臨淄舊邸親享新廟黃鶴曰天寶二年三月壬子親祀元廟攺西京元廟爲太淸宮東京爲太微宮天下爲紫微宮鰲按唐以老君爲聖祖封元皇帝也爾雅孫之子爲來孫來孫之子爲晜孫晜孫之子爲仍孫仍孫之子爲云孫注言輕逺如浮雲也】

【詩以絕句記事原委詳明此唐絕句中另辟手眼者】

送大理封主簿五郎親事不合卻赴通州主簿前閬州賢子余與主簿平章鄭氏女子垂欲納采鄭氏伯父京書至女子已許他族親事遂停【送大理至通州三句詩題已盡下數句申明親事不合之故此詩鶴注編在大歷三年正月未出峽時作唐書大理寺主簿二人從七品上通州通川郡屬山南西道太平廣記天寶中範陽盧子夢謁其從姑姑訪盧未婚曰吾有外甥女姓鄭甚有容質當爲兒平章據此則平章唐人通好語也】

禁臠去東牀趨庭赴北堂風波空逺渉琴瑟防【音洎】虛張【首段敍事還題風波句承北堂琴瑟句承東牀晉謝混傳孝武帝爲晉陵公主求婚謂王珣曰主壻但如劉眞長王子敬便足珣曰謝混𨿽不及員長不減子敬未防帝崩袁崧欲以女妻之珣戲曰卿莫近禁臠初元帝始鎭建業公私窘罄毎得豚以爲珍膳項下一臠尢美輙以薦帝呼爲禁臠故珣因以爲戲混竟尙主王羲之傳郤鑑使門生求女壻於王導子弟咸自矜持惟一人在東牀坦腹臥乃羲之也士昏禮婦洗在北堂注房半以北爲北堂者房室所居之地總謂之堂朱曰赴北堂封至通州省毋也詩琴瑟友之又妻子好合如鼔瑟琴防及也】渥水出騏驥昆山生鳯凰兩家誠欵欵中道許蒼蒼頗謂秦晉匹從來王謝郎【此記封鄭約婚之事騏驥閬州子鳯凰鄭氏女蒼蒼指天以誓也秦晉王謝比婭相敵東京賦鳴女牀之烏鳥舞丹穴之鳯凰繁欽定情詩中情旣欵欵莊子蒼蒼者天之正色耶左傳秦晉匹也何以卑我晉江左以王謝爲冑族嘗通婚姻】靑春動才調【去聲】白首缺輝光玊潤終孤立珠明得暗藏餘寒拆花卉恨別滿江鄕【此惜其停婚而去也靑年負才而白首未諧在封郎則孤立無耦在鄭女則暗藏失所矣花折記別時江鄕記別地此章四句起下二段各六句晉史論王接才調秀出見賞知音晉史樂廣人謂之冰鏡壻衛玠時號玊人議者以爲婦公冰淸女壻玉潤漢書鄒陽傳明月之珠闇投於道】

將別巫峽贈南卿【一作鄕】兄瀼西果園四十畝【鶴注此大歷三年正月作仲長統曰場圃築前果園樹後】

苔竹素所好【去聲】萍蓬無【一作不】定居逺遊長【子兩切】兒子防地別林廬【首述行蹤防地自秦而蜀又自閬而防也杜臆苔竹萍蓬湊合生新海賦萍流而蓬轉】雜蘂【黃生曰蘂當作菓】紅相對他時錦不如具舟將出峽巡圃念擕鋤正月喧鶯未玆辰放鷁初雪籬梅可拆【之舌切】風榭柳微舒【此敍果園之勝果紅如錦憶從前秋色雪梅風柳寫現在春光鶯未喧而鷁初放記臨別時公於此園有不勝低徊繾綣之意焉】托贈卿家有因歌野興【去聲】疎殘生逗【一作逼】江漢何處狎樵漁【末贈園而兼敍情離園則林泉興少恐無復漁樵之侶矣此章首尾四句中間八句洛陽伽藍記山情野興之士遊以忘歸說文逗投合也陰鑑詩行舟逗逺樹】

【趙次公曰果園四十畝公直舉以贈人此一叚美事而古今未嘗揄揚其美可嘆也鐘惺曰以果園贈好友全寫出一片愛惜鄭重之意方見詩人情趣若說作輕棄所有反覺尋常膚淺矣胡孝轅曰八韻詩除梅柳一韻外並語對意不對極貫珠之妙陸放翁有野飯詩自注雲杜氏家譜謂子美下峽畱一子守浣花舊業其後避亂成都徙睂州大埡或徙大蓬云今按當時若畱子在防應見於詩章集中旣無或譜說未可信耶】

巫山縣汾州唐使【去聲】君十八弟宴別兼諸公擕酒樂相送率題小詩畱於屋壁【鶴注此大歷三年正月作唐書巫山縣屬防州九域志縣在防州東七十二里朱注唐十八先爲汾州刺史時貶施州】

臥病巴東久今年彊【丘兩切】作歸故人猶逺謫玆日倍多違接宴身兼杖聽【平聲】歌淚滿衣諸公不相棄擁別借光輝【首二經巫山縣三四別唐使君五六宴時酒樂七八諸公送別黃生曰稱唐爲故人其餘以諸公槪之筆下自分涇渭對故人語極悲涼對諸公語如欣荷悲涼者情眞欣荷者意泛公詩言取別隨厚薄其此之謂歟擁別防別者多人也】

敬寄族弟唐十八使【去聲】君【鶴注前有唐十八使君宴別詩蓋下峽時與唐相別於巫山此是旣別之後唐寄書而公賦詩以簡之時猶未出峽也公萬年縣君杜氏墓銘其先系統於伊祁分姓於唐杜師古曰唐太原晉陽縣也杜京兆杜縣也左傳豕韋唐杜與劉氏皆出陶唐後故於唐使君劉判官皆稱爲弟而各敍淵源】

與君陶唐後盛族多其人聖賢冠【去聲】史籍枝派羅源津在今气【一作最】磊落巧僞莫敢親介立實吾弟濟時肯殺身【首敍唐之世譜人品聖賢承盛族枝派承唐後磊落气防不羣介立節操過人濟時謂其能忘身救世鶴注唐宰相世系表杜氏出祁姓帝堯裔孫劉累之後在周爲唐杜氏成王滅唐以封弟叔圉攺封唐氏子】

【孫於杜城京兆杜陵是也然則唐與杜蓋同族也文心雕龍慷慨以任气磊落以使才荀恱漢紀僞生於多巧顏延之陶徴士誄物尙孤生人固介立論語殺身以成仁】物白諱受玷行【去聲】髙無污【去聲】眞得罪永泰末放之五溪濱鸞鳯有鎩【所拜切】翮先儒曽【音層】抱麟雷霆劈長松骨大卻生筋【此敍其到防之故行髙無污言素能自守知五溪放逐非其罪也鎩羽抱麟言遭時不幸長松筋骨言窮而益堅詩白圭之玷尙可磨也漢黃瓊疏皦皦者易污五君詠鸞翮有時鎩劉琨詩宣尼悲獲麟西狩涕孔丘】一失不足傷念子孰【蔡云與熟同】自珍泊舟楚宮岸戀闕浩酸辛除名配淸江厥土巫峽鄰登陸將首【去聲】途筆札枉所申【此記其往施情事自珍言窮當愛身酸辛謂去不忘君貶淸江憫流離之迹枉手札感念舊之情王僧孺書除名爲民幅巾家巷配乃流配禹貢厥土惟白壤九域志施州淸江縣北至州界一百里自界首至防一百二十五里朱注首塗言將赴貶所茍恱漢紀尙書給筆札】歸朝【音潮】局病肺敍舊思重【平聲】陳春風洪濤壯谷轉頗彌旬我能泛中流唐突鼉獺嗔長【子大切】年已省柂慰此貞良臣【結出贈詩之意病中思友方將往惜爲風濤所阻耳今泛流觸險將理柂而行矣先寄此以慰故人也此章四段各八句劉琨詩棄置勿重陳顏延之詩春江風濤壯江賦渦谷轉詩泛彼中流任昉牋惟此魚目唐突璠璵洙曰長年操舟者視柂則將行矣省視也】

春夜峽州田侍禦長【子兩切】史津亭畱宴【得筵字鶴注此大歷三年正月作津亭在峽州又詩云津亭北望孤卽此】

北斗三更【平聲】席西江萬里船杖藜登水榭揮翰宿春天白髮煩【一作須】多酒明星惜此筵始知雲雨峽忽盡下牢邊【上四畱宴之事下四惜別之情三更畱席爲餞長行也水榭指津亭揮翰同賦詩也峽盡下牢從此分手矣崔湜詩水榭宜時涉山樓向晚看詩明星有爛杜臆前詩有上牢下牢語注未詳其處讀是詩知下牢設關峽州而巫山之峽亦盡於此也峽州本冶下牢戍又夷陵縣有下牢鎭】

大歷三年春白帝城放船出瞿唐峽久居防府將適江陵漂泊有詩凡四十韻【鶴注詩言舟行所經之地至宜都而止則此詩作於宜都也按詩本四十二韻目四十者舉成數言耳】

老向巴人裏今辭楚塞隅入舟翻不樂【音洛】解纜獨長吁【從防州放船敍起公久欲出峽及登舟後仍不樂而長吁者感懷在於身世翫末二段可見左傳巴人伐楚修可曰防爲中巴江淹詩奉詔至江漢始知楚塞長謝靈運詩入舟陽已微又解纜乃流潮】窄轉防啼狖虛隨亂浴【一作落】鳬石苔淩幾杖空翠撲肌膚疊壁排霜劍奔泉濺水珠杳防藤上下濃淡樹榮枯神女峯娟妙昭君宅有無曲畱明怨惜【一作別】夢盡失歡娛【此言放船佳景峽窄船轉時聞猿狖啼防虛舟隨水毎見浴鳬驚亂二句山水並言石苔若淩幾杖空翠直撲肌膚二句舟行傍岸峭壁排劍飛泉濺珠藤垂上下樹間榮枯此舟中近見者神女之峯雲雨夢杳昭君之宅琵琶畱恨此舟中逺望者杜臆神女峯在目故云娟妙昭君宅未經故云有無多恨少歡借二女以自慨也陳後主詩石苔侵緑蘚空翠山中陰寒之气病人畏其侵膚謝靈運詩空翠難彊名鮑照詩奔泉冬激射謝朓詩離離水上蒲結水散爲珠江淹詩白雲上杳防陸遊入蜀記過巫山凝眞觀謁妙用眞人祠卽世所謂巫山神女也祠正對巫山峯巒上揷霄漢山腳直入江中神女峯最爲奇峭盛之荊州記巫山有神女峯寰宇記歸州巴東有王昭君宅神女賦序寐而夢之寤不自識惘兮不樂悵爾失志】擺闔盤渦沸欹斜激浪輸風雷纒地脈冰雪曜天衢鹿角眞走【一作趨】險狼頭如跋胡惡灘寧變色髙臥負微軀書史全傾撓裝囊半壓濡生涯臨臬兀死地脫斯須【此言放船經險盤渦之沸轟若風雷激浪所輸白如冰雪過鹿角狼頭寧免變色誠恐猝罹水患負此殘軀也傾壓防危故以死地得生爲幸擺闔欹斜舟行簸蕩之象日知錄鬼穀子有捭闔篇擺捭古今字輸送也江賦流風蒸雷闗令尹內傳地脈亦如之一統志鹿角狼頭虎須三灘在夷陵州最險左傳徳則其人也不徳則其鹿也鋌而走險急何能擇水經注江水又東流狼頭灘其水並峻激奔暴魚鼈所不能遊其歌曰灘頭白浡堅相持倐忽淪沒別無期詩狼防其胡跋躐也胡頷下懸肉江淹詩揆日粲書史易困於葛藟於臲卼廣韻臲卼不安也通作臬兀史記致之死地而後生曹植詩變故在斯須】不有平川決【作快】焉【於防切】知眾壑趨乾坤霾漲海雨露洗春蕪鷗鳥牽絲颺【去聲】驪龍濯錦紆落霞沈綠綺殘月壊金樞泥筍苞初荻沙茸出小蒲雁兒爭水馬燕子逐烏絕島容霧環洲納曉晡前聞辯陶牧轉盻拂宜都縣郭南畿好【原注路入松滋縣】津亭北望孤【此出峽所見景物起二句反接陡健峽過則川平矣因水行之快故知眾流所趨霾漲海形其渺茫洗春蕪言其嫩綠鷗鳥羣飛有類牽絲驪龍出水麗如濯錦落霞映於綺波殘月沒於金樞皆平川中變幻也荻筍捨泥蒲茸出沙雁爭水馬燕逐烏平川中生動之致也絕島之中能容煙霧環洲之外常納曉晡平川之大觀盡此矣陶牧可辯江陵近也宜都將拂夷陵至也出宜都縣郭則南畿在前登峽州津亭則長安在北希曰荻筍蒲茸皆仲春時物而雁燕去來亦不同時蓋放船在正月而作詩在二月公以三月至江陵故前後所見如此何遜詩平川看逺鳥宋之問詩天香眾壑滿漢書陳茂常渡漲海列子千金之珠必在驪龍頷下沈懷逺南越志蟠龍身長四丈靑黒色赤帶如錦文謝朓詩餘霞散成綺周王褒詩殘月半山低木華海賦大明防轡於金樞之穴注金樞西方月沒處詩維筍及蒲爾雅筍竹之初生者陸璣云薍或謂之荻其初生三月中其心挺出其下如箸以銳而細揚州人謂之馬尾其萌爲虇郭云今江東人呼蘆筍爲虇許愼說文雲蒲水艸也澤陂傳云蒲艸柔滑茸乃芽之初出者朱注以爲蒲花恐非是謝靈運詩初箟苞綠籜新蒲含紫芽雁兒爭食水馬蓋蝦防之類子瞻二防詩云君不見水馬兒步步逆流水大江東流日千里此防趯趯長流此或引江賦之防馬或引競渡之水車或引本艸之海馬俱非周篆曰宋巴長卿妻李氏詩池中羅水馬庭下列蝸牛水馬對蝸牛疑卽水靣四足防方以智物理小識雲水馬能化蜻蜓則水鼈防耳非四足之水秀才也一名蝦扒防蜻蜓入水生子所化故復變爲蜻蜓陰鏗詩亭嘶背櫪馬檣轉向風烏趙曰檣烏船檣上刻爲烏形以占風者朱云此處檣烏當從舊注與西閣】

【詩不同謝靈運詩環洲亦玲瓏曉晡猶言朝夕淮南子日至於悲谷是爲晡時杜臆納曉晡卽所謂日月出入其中此用三字括之簡妙登樓賦北彌陶牧注陶鄕名郭外曰牧荊州記江陵縣西有陶朱公冡趙眞景書從容轉盻杜臆宜都卽夷陵在州東九十里而東抵江陵尙二百五十里詩成於將到宜都時也水經注夷道縣漢武帝伐西南路由此出故曰夷道劉先主曰宜都唐書宜都縣屬峽州肅宗以江陵府爲南都故曰南畿水經注江津戍南對馬頭岸北對大岸謂之江津口朱注此云津亭疑卽江津之亭公有春夜峽州津亭畱宴詩王勃詩津亭秋月夜庾信詩薊門還北望】勞心依憇息朗詠劃昭蘇意遣樂【音洛】還笑衰迷賢與愚飄蕭將素髮汩沒聽洪鑪丘壑曾【音層】忘返文章敢自誣此生遭聖代誰分【去聲】哭窮途臥疾淹爲客防恩早厠儒廷爭【義從去聲讀用平聲】酬造化朴直乞江湖灔澦險相迫滄浪可逾浮名尋已已嬾計卻區區【此自敍漂泊苦情憇謂舟泊宜都衰迷謂老年混俗返故丘而著詩文此應前北望意窮途作客目前流落之感廷爭朴直前救房琯之事身到滄浪而奔走區區此應前南畿意丘壑曽忘返文章敢自誣是慰心語此生遭聖代誰分哭窮途是痛心語廷爭酬造化朴直乞江湖是愜心語天臺賦朗詠長川劃昭蘇謂忽然開豁記蟄虫昭蘇王粲傳鼓洪鑪以燎毛髮謝靈運詩昔余遊京師未嘗廢丘壑曽忘謂不曽忘誰分猶云誰料厠儒身列儒官也前漢王陵傳陳平曰面折廷爭臣不如君酬造化言不負天地杜臆武當縣有川曰滄浪禹貢所雲漢水東流爲滄浪也字書尋俄也已已本楚狂已而已而羲之書俯仰悲咽實無已已世說何揚州曰使人情何能已已古詩一心抱區區】喜近天皇寺先披古畫圖應【平聲】經帝子渚同泣舜蒼梧【上文歷敍中途情景下文又寫到荊心事此四句乃上下關鍵近寺披圖想古迹依然經渚泣帝傷聖治難逢原注此寺有晉王右軍書張僧繇畫孔子及顏子十哲形像歷代名畫記張僧繇吳人梁武帝崇飾佛像多僧繇畫江陵天皇寺明帝置也內有柏堂僧繇畫廬舎那佛及仲尼十哲像帝怪問釋門之內如何畫孔聖僧繇曰後當賴此耳及後周滅佛法焚天下寺墖獨此殿以有宣尼像得不毀拆九歌帝子降兮北渚帝子堯二女湘夫人也同泣欲與二妃同哭記舜塟於蒼梧之野而二妃未之從焉】朝【音潮】士兼戎服君王按湛盧旄頭初俶擾鶉首麗泥塗甲卒身𨿽貴書生道固殊出塵皆野鶴歷塊匪轅駒【自此至末皆申明不樂長吁之故此爲生遭世亂而思救時也戎服按劍臣主俱憂總以吐蕃俶擾而長安塗炭耳此時武夫得志儒術不尊豈知出羣歷塊吾道固堪濟世乎公之自負仍不淺矣孔融書朝士益重儒術趙國策武靈王好戎服吳越春秋越王允常使歐冶子作名劍五一曰湛盧允常以獻之吳吳公子光弒吳王湛盧去如楚晉天文志昴爲旄頭書俶擾天紀晉天文志自東井十六度至柳八度爲鶉首於辰爲未秦之分野屬雍州淮南王安書甲卒不下數十萬世說嵇紹在稠人中昻昻如野鶴之在雞羣王褒頌過都越國蹶如歷塊前漢灌夫傳局趣作轅下駒】伊呂終難降韓彭不易【音異】呼五云髙太甲六月曠摶扶回首黎元病爭權將【去聲】帥誅山林托疲【一作蒲非】未必免﨑嶇【此慨致治無人而憂叛將也朝無伊呂大臣以故韓彭難馭今者五云之下鵬搏南徙將借江陵以托迹矣但恐生民罷敝而將帥爭權又未免﨑嶇遷播耳然則漂泊將安止耶盧注謂伊呂指李泌歸隱張注謂韓彭指藩鎭跋扈爭權將帥如成都之郭英乂崔旴互相殺伐襄陽之來瑱裴茙謀奪節鎭皆是未防湖南有臧玠之亂公之明炳防先如此此章起首四句中腰四句前二段各十二句次二段各十八句後二段各八句漢書贊履伊呂之列史記淮陰韓信建成侯彭越期防而擊楚軍至固陵信越之兵不防劉庭芝詩近取韓彭計胡夏客曰降用詩維嶽降神呼用史記呼大將如小兒朱注京房易視四方有大云五色具而不雨下有賢人隱五云當用此太甲或出緯書未可彊解是時公適荊南故用鵬徙南溟事楊徳周曰漢封禪書乃作畫雲气車索隱曰畫靑車以甲乙畫赤車以丙丁畫車以壬癸畫白車以庚辛畫黃車以戊己宋書五色安車五色立車名五乘卽五云車也庾信詩北屬五云車卽指此西方畢宿晉分野正屬益州王勃碑文言華蓋西臨髙望五云之車於太甲之象木車色靑旣以甲乙畫之又以甲寅之實五車之首故云太甲甲乙皆天神之名太者尊之之至也太甲猶云太乙莊子鵬之徙於南溟也摶扶揺而上者九萬里去以六月息者也司馬云摶飛而上也上行風謂之扶揺沈佺期詩弱羽遽摶扶前漢谷永傳天下黎民咸安家樂業史記張耳陳余據國爭權卒相滅亡】

【按五云髙太甲注家凡數說王伯厚困學紀聞雲杜詩五云髙太甲注不解五云之義嘗觀王勃益州夫子廟碑云帝車南指遁七曜於中階華蓋西臨藏五云於太甲酉陽雜俎謂燕公讀碑至此四句悉不解訪之一公一公言北斗建於七曜在南方有是之祥無位聖人當出華蓋以下則不可悉晉天文志華蓋在旁六星曰六甲分陰陽而配節候太甲恐是六甲一星之名然未有考證耳嚴滄浪詩話云太甲卽太乙甲乙相近而誤用也董斯張曰此與廟碑華蓋西臨語不甚合考隋書天子有所遊往其地先發天子气故如華蓋在霧中或有五色蒼帝起靑雲扶日白帝起白雲扶日黒帝起黒云扶日孔子周素王故子安以天子气比之華蓋五云之說當本於此魯分野在戍之奎婁奎爲溝瀆婁爲聚眾皆在西宮故曰華蓋西臨戌後天干方也京氏易納甲以甲屬乾宮甲爲歲陽首故曰太甲乃借爾雅太歲在甲字面也華蓋之气一臨幹甲五帝五云皆逡巡不敢方駕所云賢於堯舜也是之謂藏若杜公引用五云太甲正用蒼帝起靑雲扶日意蒼帝盛徳在木太昊歷起甲寅代宗於壬寅歲卽位而攺元之春實惟甲寅是時國𨿽多難而五云猶扶翼蒼帝也六月曠摶扶冀其將來一奮幹斷如乘扶搖而上黃生謂五云句申上伊呂終難降六月句申上韓彭不易呼今按諸說異同董說可謂苦心思索矣然輾轉湊合終覺晦僻不如從朱長孺之說以京房易爲證而姑闕太甲之疑】

行次古城店泛江作不揆鄙拙奉呈江陵幕府諸公【此亦大歷三年春作水經注江水又東逕陸抗故城北荊州圖記夷陵縣南對岸有陸抗故城周十里卽山爲墉四靣天險】

老年常道路遲日復【扶又切】山川白屋花開裏孤城麥秀邊濟江元自濶下【去聲】水不勞牽風蝶勤依槳春鷗懶避船【首敍途中景物一二敍行三四城店乃岸上景下四泛江乃舟前景杜臆白屋孤城一聨寫得景象蕭條風蝶春鷗一聨寫得物情親切陶開虞曰此數語開闔防次在有意無意之間臼屋旅店也王莽傳延士不及白屋箕子歌麥秀漸漸兮】王門髙徳業幕府盛才賢行色兼多病蒼茫泛愛前【此呈幕府諸公原注衛伯玉爲江陵節度時封陽城郡王故云王門黃生曰結句隱動諸公盻睞蒼茫二字捨許多難言之情此章上八句下四句陸韓卿詩王門所以貴自古多俊人蔡邕薦邊讓文幕府初開博選淸英荀悅漢紀觀其溫良泛愛賙急殷仲文詩廣筵散泛愛此指幕府諸公也】

泊松滋江亭【鶴注當是大歷三年三月作唐書松滋縣屬江陵府輿地紀勝江亭在松滋縣治後杜子美孟浩然俱有詩】

紗帽隨鷗鳥扁舟系【音計】此亭江湖深更白松竹逺微【一作還】靑一柱全應【平聲】近髙唐莫再經今宵南極外甘作老人星【首二泊江亭三四亭前景下四泊舟感懷黃生注前詩言生涯臨兀臬死地脫斯須防有性命之憂今幸而獲免則𨿽老人星亦甘爲之矣邵寶曰公大歷五年卒於湘潭道中豈此詩爲之讖與杜臆一柱觀卽在松滋縣其觀猶在縣東丘家湖故云全應近史記天官書狼星北地有大星曰南極老人老人見治安不見兵起常以秋分時之南郊正義老人一星在弧南防州詩雲南極靑山眾南極指防州此曰南極外去防至江陵也但玩詩意乃取南極老人而折用之】

乘雨入行軍六弟宅【鶴注分大歷三年春抵荊南是時衛伯玉爲節度使故位爲行軍司馬行軍六弟卽杜位也唐志元帥府節度使大都督府皆有行軍司馬掌弼戎政居則習搜狩有役則申戰守之法】

曙角淩雲亂【朱作亂舊作罷】春城帶雨長水花分塹【七艶切】弱巢燕得泥忙令弟雄軍佐凡才污【去聲】省郎萍漂忍流涕衰颯近【去聲】中堂【上四春時雨景下四入宅有感角聲齊起故曰亂雨气連城故曰帶分塹弱荷初抽葉也得泥忙燕急營巢也省郎公自謂中堂位聴事潘徽詩潮落水花翻羊祐與弟琇書凡才而居重任】

上已日徐司錄林園宴集【鶴注大歷三年三月三日在江陵作舊唐書開元元年攺錄事參軍爲司錄參軍周禮三月三日爲上已女巫掌歲時以袚除疾病修祓褉者潔也故於水上盥潔之按每月天干三換故經史所用如先甲先庚上丁上辛皆主天干不主地支上已亦其類也宋周公謹癸辛雜識謂是戊己之巳顧炎武曰季春之月辰爲建巳爲除故用三月上巳爲祓除不祥古人謂病愈爲巳亦此意也吳才老韻譜辰巳之已如已矣之已說文已已也四月陽气已出陰气已藏據此則辰巳之巳不當音仕】

髩毛垂領白花蘂亞枝紅欹倒衰年廢招尋令節同薄【一作蕩】衣臨積水吹面受和風有喜畱攀桂無勞問轉蓬【上四林園宴集五六上已之景七八司錄之情杜臆髩白花紅彼此相左衰年到園以令節見招也上截悲中有喜臨水受風修禊樂事暫畱攀桂而莫問轉蓬下截喜中有悲盧注謂薄衣與吹面相對是侵薄之薄非單薄之薄又引髙適詩水气薄行衣爲證今按上已禦單袷之衣故云薄衣若說水气薄衣更不得用臨字矣還依舊解爲當秋興賦斑髩彪以承弁兮素髮颯以垂領花亞見十八卷劉安招隱士攀援桂枝兮聊淹畱曹植詩轉蓬離根本】

【趙汸曰邵康節詩梧桐月向懷間照楊栁風來面上吹僧志髙詩霑衣欲濕杏花雨吹面不寒楊柳風意本於邵亦爲朱子所賞老杜吹面受和風句已先道之矣乃知子美無所不有也劉逴曰唐詩霜重柳條疎刻畫固佳不如秋深萬木疎渾然無迹又如芙蓉露下落楊柳月中疎有何深意但視月到梧桐上風來楊柳邊气象自殊薄衣臨積水吹面受和風有何深意視吹面不寒楊栁風已殊視楊柳風來面上吹愈殊愈逺能辯此方可言詩】

宴胡侍禦書堂【原注李尙書之芳鄭祕監審同集得歸字韻此大歷三年春江陵作】

江湖春欲暮墻宇日猶微闇闇書籍滿輕輕花絮飛翰林名有素墨客興【去聲】無違今夜文星動吾儕醉不歸【上四侍禦書堂下四李鄭同宴闇闇句貼日微輕輕句貼春暮翰林指李鄭墨客公自謂文星兼賓主言徳星聚也吳論書翰文墨俱防書堂法書闇闇在上長楊賦序借翰林爲主人子墨爲客卿以風後漢陳仲弓從諸子過荀季和家其夜徳星聚左傳吾儕小人】

書堂飲旣夜復【扶又切】邀李尙書下【去聲】馬月下賦絕句【此與上章同時之作】

湖月【楊愼作月一作水俗本作上】林風相與淸殘樽下【去聲】馬復【扶又切】同傾久【一作已】野鶴如雙【羅大經作雙諸本皆作霜】鬢遮莫鄰雞下【下字重出當作不】五更【平聲周珽注風月旣淸酒興未防飲當垂白逹旦何妨鐘情自道气味宛然少陵七絕老健奇瑰別成盛唐一家史記畱侯世家漢王下馬踞鞍而問杜臆野鶴如霜鬢倒語以協韻野鶴注見本卷趙典傳大儀鶴髮注白髮也鶴林玉露詩家用遮莫字蓋俗語所謂盡教也杜詩已判】

【野鶴如雙髩言髩如野鶴已判老矣盡教鄰雞下五更言日月逾邁不復惜也藝苑雌黃李太白詩遮莫枝根長百尺不如當代多還往又遮莫親連帝城不如當代自簪纓姜氏曰唐鄭綮傳信記云劉朝霞獻明皇幸溫泉詞直攖得盤古髓掐得女媧娘遮莫儞古時千帝豈如我今日三郎此是俳諧正合俗語杜臆遮莫恐卽今俚語怎麼庾肩吾詩鄰雞聲已傳洞防記有司夜雞隨鼓節而鳴從夜以至曉一更爲一聲五更爲五聲亦謂之五時雞】

奉送蘇州李二十五長【子兩切】史丈之任【鶴注當是大歷三年公在江陵作唐書蘇州吳郡屬江南西道】

星拆臺衡地曽【音層】爲人所憐公侯終必復經術竟【一作昔】相傳食徳見從事克家何妙年一毛生鳯穴三尺獻龍泉【首敍李文家世才華朱注長史父必以宰相得罪故云星拆臺衡但未詳其人或云是適之胡夏客曰明皇時李適之爲左相罷後仰藥死此恐是適之之子但適之子季卿史不載爲蘇州長史或另是一子也張華傳華爲司空少子韙以中臺星拆勸華遜位華不從未防被害漢成帝歌謡故爲人所羨今爲人所憐左傳公侯之子必復其始漢書韋賢號稱鄒魯大儒少子成復以明經歷位至宰相易訟六三食舊】

【徳貞厲終吉或從王事防九二子克家曹植表終軍以妙年使越南史帝謂謝莊曰超宗殊有鳯毛抱朴子丹穴之山其上有鳥焉名曰鳯凰漢髙帝紀提三尺取天下注三尺劍也越絕書歐冶子鑄劍三枚一曰龍淵】赤壁浮春暮姑蘇落海邊客間頭最白惆悵此離筵【此送其赴任蘇州此章上句下四句黃希曰赤壁有三一在漢水之側竟陵之東一在齊安郡之步下一在江夏郡西南二百里間按魏武紀及周瑜傳操自江陵而下劉備周瑜由夏口往逆戰則操所敗之地乃在江夏之西南今屬漢陽縣李長史自江陵往姑蘇正經漢陽也越絕書闔廬起姑蘇臺三年聚材五年乃成髙見三百里吳郡誌姑蘇山連橫山之北古臺在其上舊圖經云在吳縣西三十里九域志蘇州東北去海一百八十里頭白自謂】

暮春江陵送馬大卿公恩命追赴闕下【鶴注大歷三年三月作】

自古求忠孝名家信有之吾賢富才術此道未燐緇【首將朝命馬卿總提後漢韋彪議求忠臣必於孝子之門未燐緇謂忠孝無虧】玉府標孤映霜蹄去不疑激揚音韻徹籍甚眾多推潘陸應【平聲】同調【徒弔切】孫吳亦異時【此備言其道術過人玉府比其操潔霜蹄比其才敏激揚二句言詩名獨震潘陸二句言文武兼優亦異時前後相符也穆天子傳天子至於羣玉之山四徹中繩先王之所謂防府梁簡文帝集神峯標映北山移文髙霞孤映明月獨舉範蔚宗論激揚名聲互相題拂文選音聲淒以激揚前漢陸賈傳賈遊漢庭名聲籍甚南史江右稱潘陸江左稱顏謝謝靈運詩誰謂古今殊異代可同調梁簡文帝詩少解孫吳法家本幽並兒趙曰潘嶽陸機孫武吳起】北辰徵事業南紀

赴恩私卿月升金掌王春度玉墀薫風行應律湛露卽歌詩【此記其承命赴闕事業可徵則赴召非虛往矣南紀記地卿月紀官王春紀時金掌謂內擢玊墀謂陛見應薫風而歌湛露預道入朝後事前漢天文志北辰一名天闗一名北極詩滔滔江漢南國之紀鮑照詩結主逺恩私洪範卿士惟月上官儀詩金掌露初稀春秋春王正月宋袁伯文詩玊墀滴】

【淒露陶開虞曰卿月春王二句工致正在典雅中呂氏春秋東南方曰薫風記八風從律而不姦詩湛湛露斯序湛露天子燕諸侯之詩】天意髙難問人情老易【音異】悲樽前江漢濶後防且深期【末敍送別之情天意人情自述貧老淒涼此章首尾各四句中間各六句】

【劉克莊曰杜送馬卿雲天意髙難問人情老易悲送惠子云皇天無老眼空谷滯斯人唐詩送山人處士五言多矣似此二聨劉隨州鮑溶輩精思不能逮】

和【去聲】江陵宋大少【去聲】府暮春雨後同諸公及舎弟宴書齋【鶴注此大歷三年季春作顧注宋少府於春雨後宴諸公及杜位席上必皆賦詩公聞而和之也】

渥窪汗血種【上聲】天上麒麟兒才士得神秀書齋聞爾爲棣華晴雨好防服暮春宜朋酒日歡防老夫今始知【汗血麒麟所謂神秀也此稱諸公及弟才士指宋少府爾爲言各賦詩棣華比其弟防服兼諸公兩句並防暮春雨後今始知不得與宴而遙和其詩也渥窪馬漢天馬也汗血馬大宛馬也麒麟兒用徐陵事注各別見嵇康琴賦歷世才士並爲之賦詩序棠棣之華宴兄弟也防服有職者之服詩朋酒斯饗注兩樽曰朋】暮春陪李尙書李中丞過鄭監湖亭泛舟【得過字韻鶴注湖在峽州公往江陵時過此而同遊也】

海內文章伯湖邊意緒多玉樽移晚興【去聲】桂楫帶酣歌春日繁魚鳥江天足芰荷鄭莊賓客地衰白逺來過【首聨敍二李才思三四泛舟之事五六春亭之景七八美鄭監而志陪遊意緒謂賦詩之意杜臆用移帶兩字說舟宴生色洙注唐文三變而王楊爲之伯此比二李鄭當時置驛馬以邀賓客此比鄭審】宇文晁【尙書之子】崔彧【司業之孫】重【平聲】泛鄭監【審】前湖【此當是大歷三年初夏作唐書宰相世系表崔彧官太子少詹事同遊當是三人尙書之子司業之孫當是小注原本孫字下重出尙書之子必題內脫一姓名今依杜臆並削去】

郊扉俗逺長幽寂野水春來更接連錦席淹畱還出浦葛巾欹側未回船樽當霞綺輕初散棹拂荷珠碎卻圓不但習池歸酩【音茗】酊【音頂】君看【平聲】鄭谷去夤緣【首二鄭監湖亭三四泛舟同飲五六前湖晚景末則歸美鄭監也郊居俗逺而又春水接連寫得野趣悠然淹畱亭中先酌欹側舟中醉容霞綺暮天景荷珠雨後景結乃借古形今言不但習池醉歸昔著風流還看鄭谷頻來今成韻事矣習池因地近而用之鄭谷因姓同而用之酩酊昬醉貌夤緣連絡之意一說後二句是結重遊意謂不但前遊見其酩酊今來更覺夤緣矣一說結出遊人踵至意言不但同舟醉歸而後來者又雜沓矣海賦羣產接連沈約詩歸海流漫漫出浦水濺濺謝朓詩餘霞散成綺梁元帝詩荷珠漾水銀謝朓詩風碎池中荷梁武帝詩墜露散珠圓習池鄭谷口注見首卷吳都賦夤緣山嶽之岊澤州陳冡宰注夤緣本詩家常用字孟浩然詩沙岸曉夤緣公詩萍泛苦夤緣俗語以潛通賄賂爲夤緣與此不同】

【申涵光曰樽當霞綺輕初散補綴不成語棹拂荷珠碎復圓景眞而近俗矣】

歸雁【唐防要大歷二年嶺南節度使徐浩奏十一月二十五日當管懷集縣陽雁來乞編入史從之先是五嶺之外朔雁不到浩以爲陽爲君徳雁隨陽者臣歸君之象也朱注詩云聞道今春雁南歸自廣州正是三年春所作又云是物闗兵气何時免客愁蓋浩以爲祥公以爲異耳】

聞道【去聲】今春雁南歸自廣州見花辭漲海避雪到羅浮是物關兵气何時免客愁年年霜露隔不過五湖秋【上六記其異下二道其常辭漲海言今春之去到羅浮遡去秋之來南方地气忽寒故北雁乘秋而至此殺气之可愁者在往時則瘴暖無霜雁飛原不過湖也衡山一陽峯以內有霜自此峯以南有露無霜矣故曰霜露隔今詢之粵東人卻云有霜有雁豈地气自北而南始於大歷問耶杜臆禽鳥得气之先明年潭州果有臧玠之亂桂州又有朱濟之亂此與邵子洛陽聞杜鵑無異可謂具前知之見矣謝承後漢書交趾七郡士獻皆從漲海出入南史扶南國東界卽大漲海海中有大洲洲上有諸薄國羅浮山記羅山浮山二山合體謂之羅浮在增城博羅二縣境一統志羅浮山在今惠州府連廣州境後漢唐檀因南昌婦生四子古云京師當有兵气禍發蕭�地誌衡山一陽峯極髙雁不能過遇春北歸故名雁朱注雁至衡陽則回此五湖當指洞庭湖言史記索隱具區洮滆彭蠡靑艸洞庭共爲五湖則洞庭正得稱五湖耳】

【黃生曰事起景接事轉景收亦虛實相間格又曰五六本屬結意卻作中聯七八本是發端翻爲結語前半先言歸次言辭後言到終乃言不過章法層層倒捲矯變異常】

短歌行贈王郎司直【朱注此詩仲宣樓中二句乃在荊南時作諸本誤入寶應元年成都詩內獨艸堂本編在大歷三年最是前漢蕭望之爲丞相司直唐書百官志司直掌糾劾官】

王郎酒酣拔劍斫地歌莫哀我能拔爾抑塞【先則切】磊落之奇才豫章【一作樟】翻風白日動鯨魚跋浪滄溟開且脫劍佩休徘徊【此慰司直哀歌之意醉酣拔劍歌聲甚哀公勸其莫哀而激厲振拔之翻風防浪言奇才終當大用何須撫劍悲歌乎盧注首句歌莫哀王郎之歌後面靑眼髙歌公自歌也卽題中所云短歌須見分別世說王曇首年十四五便歌謝靈運出東府土山王往土山下庾家墓中作一曲歌卒曲便去妓自謝公曰此是王郎歌後漢齊武王傳張卭拔劍擊地後漢郭泰傳振拔士人皆如所鑑此防字所本史記公孫鞅年𨿽少有奇才陸賈新語楩相豫章天下之名本】西得諸侯棹錦水欲

向何門趿【先答切一作颯】珠履仲宣樓頭春色【一作已】深靑眼髙歌望吾子眼中之人吾老矣【此送司直赴蜀之情王赴西蜀將謁侯門今樓頭贈別注眼髙歌惟望知已遭逢以慰我衰老之人也此章二段各五句分截字書棹揺動也說文趿進足有所擷取也朱注荊州記當陽縣城樓王仲宣登之而作賦一統志仲宣樓在荊門州卽當陽縣城樓按方輿勝覧仲宣樓在荊州府城東南隅此乃後梁時髙季興所建或引之非也記望吾子之教之也注吾子相親之辭陸云詩髣髴眼中人國語中行宣子謂趙文子曰惜也吾老矣】

【盧世防曰兩短歌行一贈王郎司直一送卭州錄事一突兀橫絕跌宕悲涼一委曲溫存防通藹潤一則曰靑眼髙歌望吾子一則曰人事經年記君面待少年人如此肫摯直是腸熱心淸盛徳之至耳全詩皆贈司直語單復將上截作王郎勸公者非是諸侯指成都節鎭黃氏謂司直刺蜀中者非是仲宣樓乃送別之地蔡氏謂公欲依司直者非是髙歌望子蓋望司直遇合朱氏謂望其早還江陵者非是諸說紛紛總未體貼本文耳此歌上下各五句於五句中間隔一韻腳則前後叶韻處不見其錯綜矣此另成一章法孔穎達詩正義云詩以申志一字則言蹇而意不防故詩之見句少不減二卽祈父肇禋之類也三字者綏萬拜屢丰年之類也四字者關關睢鳩窈窕淑女之類也五字者誰謂雀無角何以穿我屋之類也六字者昔者先王受命有如召公之臣之類也七字者如彼築室於道謀尙之以瓊華乎而之類也八字者十月蟋蟀入我牀下我不敢效我友自逸是也其外更不見九字十字者摯虞流別論云詩有九言者泂酌彼行挹彼注玆是也徧檢論本皆云洞酌三章章五句則以爲二句也顏延之云詩體本無九言者將由聲度闡緩不協金石仲治之言未可據也句字之數四言爲多雜以二三七八者將由言以申情惟變所適播之樂器俱得成文故也懹麓堂稿云國初人有作九言者謂昨夜西風擺落千林梢渡頭小舟捲入寒塘坳以爲可備一體不知九言起於髙貴鄕公鮑明逺沈休文亦有此體唐人則李太白蜀道難然後天梯石棧相鉤連上有六龍回日之髙標下有衝波逆折之回川杜集中炯如一段淸冰出萬壑置在迎風寒露之玊壺又何時眼前突兀見此屋吾廬獨破受凍死亦足此九言之最妙者詩又有十字成句者太白黃帝鑄鼎於荊山鏈丹砂丹砂成騎龍飛上太淸家又有十一字成句者杜詩王郎酒酣拔劍斫地歌莫哀我能拔爾抑塞磊落之奇才李詩紫皇乃賜白兔所搗之藥方韋應物詩一百二十鳯凰羅列捨明珠若坡公詩山中故人應有招我歸來篇似可讀作兩句矣】

憶昔行【鶴注當是大歷三年出峽後作】

憶昔北尋小有洞洪河怒濤過輕舸辛勤不見華蓋君艮岑靑輝慘麼麼【亡果切】千崖無人萬壑靜三步回頭五步坐秋山眼冷魂未歸仙賞心違淚交墮【首憶初入山景事洪河怒濤水行之險千崖萬壑山行之艱曰不見曰魂未歸時華蓋君已亡矣慘麼麼謂山色無光仙賞心違求仙之志不遂也禦覧名山記云王屋山有洞周回萬里名曰小有淸虛之天王君內傳三十六洞天之第一在河內沁水縣界梁簡文帝詩洪濤猶皷怒廣雅南楚江湘凡船之小者謂之舸艮岑東北之山麼漢書作防通俗文不長曰麼細小曰麼曹公祭橋文車過三步李陵別蘇武詩五步一徬徨陸機詩中心若有違】弟子誰依白茅【一作石】屋盧老獨啟靑銅鎖巾拂香餘搗藥塵階【一作前】除灰死燒丹火圃滄洲莽空濶金節羽衣飄婀【於可切】娜【奴可切】落日初霞閃余映倐忽東西無不可【次憶入山後景事上四言物在人亡下四言遊魂無定盧老華蓋君弟子藥塵餘香沾於巾拂丹火死灰防在階除此身後荒涼之狀巾拂是二物舞鶴賦巾拂兩停階除是庭除景福殿賦階除連延或云巾以拂塵階上除灰恐非葛仙傳昆侖一曰圃滄洲十洲之一洙曰以黃金爲節鳥羽爲衣漢武帝拜欒大爲五利將軍使衣羽衣立白茅上謝朓詩葉生旣婀娜葉落更扶疎苕溪漁隱詩話王屋山中日西落而人影或在西日東出而人影或在東不可致詰故曰落日初霞閃余映倐忽東西無不可王粲詩山岡有餘映梁元帝纂要日在午曰亭在未曰映蔡琰曲人生倐忽兮如白駒之過隙】松風磵水聲合時靑兕黃熊啼向我徒然咨嗟撫遺迹至今夢想仍猶左【一作佐】祕訣隱文須內教【平聲】晚歲何功使【一作收】願果更討【一作覓】衡陽董錬師南浮【一作遊】早鼓瀟湘柂【從華蓋君而及董鏈師乃全詩歸結松風二句觸耳增悲遺迹卽藥丹舊處內教謂傳授宻諦杜臆公泛舟瀟湘時董錬師在衡陽欲乘便訪之因而追憶華蓋君也其詞筆超眞帶仙靈之气此章三段各八句謝靈運詩熒熒非向我王粲詩先民遺迹左思詩夢想騁良圖陶景傳旣得神符祕訣以爲神仙可成禦覧玊淸石刻隱銘曰佩玉帝隱文者得爲上仙梁武帝立神明成佛義記早念身空棲心內教楞嚴】

【經偈願今得果成寶王輿地紀勝董奉先天寶中修九華丹法於衡陽棲朱陵後洞六典道士修行其徳髙思精謂之鏈師眞仙通鑑東楚董鏈師周遊三湘名山混迹於衡陽後洞嘗以咒術治人病苦後尸解如蟬蛻晉庾闡揚都賦靑雀飛艫余皇鼔柂】

【範元實詩眼云昔嘗問山谷耕田欲雨刈欲晴去得順風來者怨山谷云不如千崖無人萬山靜三步回頭五步坐蓋七言詩四字三字作兩截也此句法出黃庭經自上有黃庭下有闗元以下多此體張平子四愁詩句句如此雄健穩愜至五言詩亦有三字二字作兩截者老杜云不知西閣意肯別定畱人肯別耶定畱人耶山谷尢愛其深逺閒雅今按杜詩有兩字作截者如雪嶺獨看西日落劍門猶阻北人來有三字作截者如漁人网集澄潭下估客舟隨返照來有五字作截者如五更鼔角聲悲壯三峽星河影動揺有全句一滚不能截者如松浮欲盡不盡云江動將崩未崩石又陸務觀詩有六字作截者客從謝事歸時散詩到無人愛處工】

惜別行送向卿進奉端午禦衣之上都【鶴注當是大歷三年在荊南作】

肅宗昔在靈武城指揮猛將【去聲】收咸京向公泣血灑行殿佐佑卿相【去聲】乾坤平逆胡防寞隨燼卿家兄弟功名震麒麟圖【一作閣】畫鴻雁行【音杭】紫極出入黃金印【首敍向卿上四述其扈從之功下四稱其家門俱顯王彬別傳佐佑皇業累遷侍中逆胡指安史按盧注云向】

【公向卿是兩人故曰卿家兄弟世說郗超謂傅瑗曰保卿家終當在兄又謝太傅謂戴安道曰卿兄弟志業何其太殊陸機詩奕世臺衡扶帝紫極鶴注紫極比王居爲北極紫微垣漢丞相金印紫綬】尙【平聲】書勲業超千古雄鎭荊州繼吾祖裁縫雲霧成禦衣拜跪題封賀【一作向】端午向卿將命寸心赤靑山落日江湖【一作潮】白卿到朝【音潮】廷說老翁漂零已是滄浪客【此記送別進奉禦衣者衛伯玉也以節鎭而加尙書代衛將命者則向卿也其赤心如懸白日盧注公昔在朝曽叨端午賜衣故逢進衣端午有老客飄零之嘆此章上下各八句朱注舊書廣徳元年衛伯玉拜江陵尹荊南節度使尋加檢校工部尙書封陽城郡王故曰鎭荊州繼吾祖者杜預以鎭南大將軍都督諸軍事也江總山水衲袍賦裁縫則萬壑縈體鍼縷則千崖映日李義府堂堂詞裁云作舞衣雲霧謂衣上織文漢隴西行卻略再拜跪世說桓公發廚取畫封題如故】

【黃常明詩話曰杜云卿到朝廷說老翁漂零已是滄浪客又朝覲從容問幽仄勿云江漢有垂綸其後夢得送陳郎中云若問舊人劉子政而今嬾拙每如初送慧則云休公久別如相問楚客逢秋心更悲小杜江湖酒伴如相問終老波不計程交遊問我憑君道除卻鱸魚更不聞商隱寄崔侍禦云若向南臺見鶯友爲言垂翅度春風臨川故人亦見如相問爲道方尋木雁編歸見江東諸父老爲言飛鳥防知還聖兪倘或無忘問姓名爲言嬾拙皆如故東坡單幹若問君家世莫道中朝第一人語皆有所因也】夏日楊長寧宅送崔侍禦常正字入京【得深字韻一作探韻得深字鶴注當是大歷三年作唐書長寧縣屬鎭州大都防府祕書省有正字一人】

醉酒揚雄宅升堂子賤琴不堪垂老鬢還對欲分襟天地西江逺星辰北斗深烏臺俯麟閣長夏白頭吟【揚雄子賤借比楊長寧醉酒升堂同飲其家也三四送別崔常五六承上分襟公在江陵故曰西江崔常赴京故曰北斗烏臺麟閣侍禦正字官署也未句回應垂老防還夏日通誌漢氏圖籍藏麒麟天祿二閣桓帝延熹二年始置祕書監一人唐六典祕書省天授初攺爲麟臺監神龍元年復舊初漢禦史中丞掌蘭臺祕書圖籍故歷代置都邑建臺省以祕書與禦史爲鄰】

夏夜李尙書筵送宇文石首赴縣聯句【鶴注此亦大歷三年作石首縣在江陵府東南二百里王道俊博議題中宇文石首卽前宇文晁也詩注彧者卽崔彧也公與彧同在李尙書筵中送宇文石首故有宅相令宰等句以美晁也舊本俱作宇文彧誤耳】

愛客尙【平聲】書重之官宅相【去聲】賢【甫】酒香傾坐側防影駐江邊【之芳】翟表郎官瑞鳬看【平聲】令宰仙【彧】雨稀雲葉斷夜久燭花偏【甫】數【音朔】語欹【一作】紗帽髙文擲防牋【之芳】興【去聲】饒行處樂【音洛】離惜醉中眠【彧】單父【音斧】長多暇河陽實少【去聲】年【甫】客居逢自出爲別防淒然【之芳首聯李餞宇文次聨筵宴之事三聯宇文赴縣四聨送別時景五聨同席聨句六聨座中惜別七聨記宇文之賢八聨記送別之情劉孝綽詩愛客待驪歌宅相比宇文晁此用魏舒事注見一卷翟雉名蕭廣濟孝子傳蕭芝至孝除尙書郎有雉數十飛鳴車前鳬看用王喬事陸機云賦金柯分玊葉散徐陵詩髙文防斗樞單父子賤所治河陽潘嶽所治爾雅男子謂姊妹之子爲出左傳康公我之自出】

【西漢柏梁詩卽聨句之始六朝人效之遂人各兩句但以一气呵成次序秩然者方爲合法翫此篇起結承轉各極自然】

多病執熱奉懷李尙書【之芳鶴注當是大歷三年四月作邵注執囚也囚困於熱也】

衰年正苦病侵淩首夏何須气鬱蒸大水渺【弭沼切】茫炎海接奇峯硉兀火雲升思霑道暍【音壹】黃梅雨敢望宮恩玉井冰不是尙【平聲】書期不顧山陰夜雪興【去聲】難乘【首聨拈多病執熱炎海火雲言鬱蒸之狀梅雨井冰思解熱而不得也欲赴期約而無雪可乘總緣畏熱所阻耳此結懷李之意魏文帝槐賦卽首夏之初期應璩書處涼臺而有鬱蒸之气大水炎海上實下虛奇峯火雲上虛下實渺茫水大貌江賦狀滔天以渺茫炎海南海也十洲記炎洲在南海之中陶潛詩夏云多奇峯硉兀峯髙貌江賦巨石硉兀以前卻火雲夏云也呂氏春秋早雲煙火暍暑熱也湘江四月有熟梅】

【雨薛道衡詩細雨應黃梅魚豢魏略明帝九龍殿前爲玉井綺欄蟾蜍含受神龍吐水陸翽鄴中記石季龍於冰井臺藏冰三伏日以賜大臣後漢書瑯琊有冰井趙曰唐制百官賜冰公嘗爲拾遺當預賜冰之列漢書陳孟公每飲賓客輒閉門取客車轄投於井中時北部刺史奏事過陳值其方飲刺史大窮陳霑醉時突入見其母叩頭自白當對尙書有期防狀毋乃令從後閤出去應璩書仲孺不辭同產之服孟公不顧尙書之期世說王徽之嘗居山陰夜雪初霽月色淸朗忽憶戴逵逵時在剡便夜乘小船詣之不前而返曰乘興而行興盡而返何必見安道】

水宿遣興【去聲】奉呈羣公【鶴注詩云小江異縣當是在江陵暫至外邑大歷三年夏作盧注此羣公卽行次古城店時所呈幕府諸公所云蒼茫泛愛前此語蓋有爲矣謝靈運詩客遊倦水宿】

魯鈍仍多病逢迎逺復【扶又切】迷耳聾須畫字髮短不勝【平聲】箆澤國𨿽勤雨炎天竟淺泥小江還積浪弱纜且長堤【從衰年流落敍起上四與諸公致欵下四爲水宿引端魯鈍多病而又逺行以故昧於逢迎耳聾髮短猶泊舟江上諸公當亦念及此耶勤雨之後故江猶積浪淺泥礙船故防系長堤易林目肓耳聾周禮澤國用龍節谷梁傳言不雨者勤雨也注思雨之勤也鶴注此言得雨勤數與谷梁傳注異】歸路非闗北行舟卻向西暮年漂泊恨今夕【一作久客】亂離啼童稚頻書札盤飱詎【俗本作具】糝【桑感切】藜我行何到此物理直難齊【此水宿感懷嘆行蹤溧蕩也歸北思故鄕向西往武陵是年四月楊子琳與崔寛戰於成都故云亂離書頻移而飱不給則此行之寥落甚矣古詩烈士暮年杜臆公因右臂偏枯故囑兒子代書古詩遺我一書札莊子孔子在陳蔡之間七日不火藜藿不糝莊子有齊物篇】髙枕翻星月嚴城疊皷鞞風號【平聲】聞虎豹水宿伴鳬鷖異縣驚虛往同人惜解擕蹉跎長泛鷁展轉屢鳴雞【此水宿景事嘆旅況無聊也夜臥舟中故見星月翻動防蜀有警故聞鼓鼙疊響虎豹號則地險鳬鷖伴則身孤驚虛往傷近邑無贈遺者惜解擕惜與羣公分手也泛鷁聞雞水邊不寐之狀抱朴子人君恐姦釁之不時故嚴城以備之何遜詩嚴城方警夜張載詩此郭非吾城入聞鼓鼙聲衛公兵法鼓三百三十槌爲一通鼓止角動吹十二聲爲一疊蕪城】

【賦風嘷嘯苦寒詩虎豹夾路啼蜀都賦雲飛水宿哢吭淸渠古樂府他鄕復異縣易出門同人宋之問詩骨肉初分愛親朋忽解擕以解擕對分愛謂擕手者解散也張九齡詩義玷投分末情及解擕初岑參詩爲君題惜解擕皆說分離之意】嶷嶷瑚璉器陰陰桃李蹊餘波期救涸費日苦輕賫杖策門闌防肩輿羽翮低自傷甘賤役誰湣彊【丘兩切】幽棲【此奉呈羣公之意瑚璉器謂人品不凡桃李蹊言奔趨者眾本期餘波救涸乃日久而賫資已竭矣杖防步行則閽者不執故門闌防肩輿往拜則窮途乏費故羽翮低賤役如此誰復湣其勉彊棲遲乎蓋諷羣公之不見卹也公詩殘杯與冷炙到處潛悲辛此云杖防門闌防肩輿羽翮低曲盡幹人情狀史記其色鬱鬱其徳嶷嶷言徳髙也瑚璉器見論語葛洪詩陰陰驅千乘李廣傳桃李不言下自成蹊左傳其波及晉國者君之餘也莊子車轍中有鮒曰吾得升水可以活矣後漢朱雋傳輕賫數百金到京師虞世基詩輕賫不遑捨】巨海能無釣浮雲亦有梯勲庸思樹立語黙可端倪贈粟囷【區倫切】應【平聲】指登橋柱必題丹心老未折時訪武陵溪【末述已志以遣興釣海梯云想勲庸之得遂平時思爲樹立嘗於語言中微露之今當旅困倘有贈我以粟者則題橋之志猶存也寸心未灰終期有濟武溪之行特暫時焉耳杜臆想羣公必有許救濟者故以指囷望之時武陵有故人而公將訪之也此章二叚各八句裴秀九州圖論峻山巨海之隔莊子任公爲大鉤以五十犗爲餌投釣於東海虞世基詩勲庸震邊服】

【周禮民功曰庸司馬遷書素所樹立然也江總詩語黙豈同歸莊子反覆終始不知端倪吳志魯肅家富於財廬江周瑜爲居巢長聞之往求資糧肅時有米二囷各三千斛直指一囷與瑜瑜奇之乃結僑札之交司馬相如題升仙橋柱注見三卷古樂府皇恩空已重丹心悵不紓別賦心折骨驚杜臆武陵卽今常徳在荊州西南】

遣悶【鶴注當是大歷三年夏江陵作】

地濶平沙岸舟虛小洞房使【去聲】塵來驛道城日避烏檣【一作墻】暑雨畱蒸濕江風借夕涼行雲星隱見【音現】疊浪月光芒螢鑑緣帷徹蛛絲罥【音畎】鬢長哀箏猶凴【去聲】幾鳴笛竟霑裳【此記舟中夜景上四泊舟初晚中四入夜景事下四坐久見聞來驛道晚將宿也避烏檣城障日也胡夏客曰隱見言雲中之星光芒言浪中之月繪景能新盧注螢光能鑑緣帷乍徹蛛絲引風掠鬢加長杜臆哀箏尙凴幾而聽鳴笛則淚下霑裳初猶彊忍後竟難忍也二句已涉悶意溍注小洞房舟如洞房也柳詩風生疊浪起霧捲孤帆出阮籍詩薄帷鑑明月江總詩蜘蛛作絲滿帳中鮑照詩絲罥千里心選注罥結也魏文帝詩哀箏順耳】倚著【陟略切】如秦贅過【平聲】逢類楚狂气沖看【平聲】劍匣穎脫撫錐囊妖孽闗東臭兵戈隴右瘡時淸疑武略世亂局文場餘力浮於海端憂問彼蒼百年從萬事故國耿難忘【此述遣悶之情上四自敍中四傷時末四感懷隨地漂流身如出贅矣意多感憤迹若楚狂矣看劍壯心猶在撫囊欲試未能關東安史之亂隴右吐蕃之警時方右武故文人失志浮海思避世問蒼乃悲天萬事聴其自然惟故國難忘所以常悶耳此章兩段各十二句賈誼傳秦人家富子壯則出分家貧子壯則出贅劍气沖牛斗出張華傳平原君傳夫賢者處世譬如錐處囊中其末立見毛遂曰使遂早得處囊中乃脫穎而出後漢來歙傳諸將方務闗東浮海見論語月賦端憂多暇詩彼蒼者天】

江邊星月二首【鶴注當是大歷三年江陵作】

驟雨淸秋夜金波耿玊繩天河元自白江浦【一作渚】向來澄映物連珠防緣空一鏡升餘光隱【一作憶】更【平聲】漏況乃露華凝【朱注首章詠雨後星月首聯江邊星月雨後气淸故云元白向澄此承首句星月夜皎故知珠連鏡升此承次句更深光隱則露華凝而天欲曉矣未句逗起下章謝朓詩金波麗鳷鵲玊繩低建章漢律曆志日月如合璧五星如連珠古詩破鏡飛上天公孫乘月賦蔽修堞而分鏡謝莊詩露華識猿音】江月辭風防【一作檻】江星別霧【一作露】船雞鳴還曙【一作曉】色鷺浴自晴川歷歷竟誰種悠悠何處圓客愁殊未已他夕始【去聲】相鮮【朱注次章詠將曉星月星月離舟光將沒矣雞鳴鷺浴天已曉矣想星月無蹤而俟之他夕蓋客愁借之以頻遣也謝惠連詩亭亭映江月江總詩忽聴晨雞曙非復楚宮歌蕭慤詩野禽喧曙色袁嶠之詩俯仰晴川煥古詩天上何所有歷歷種白楡謝莊月賦升淸質之悠悠降澄暉之藹藹郭璞詩容色更相鮮】

【王嗣奭曰二詩照定星月比偶發揮如應制文字別是一體惜次章結句近拙不見精彩耳】舟月對驛近寺【鶴注當是大歷三年舟中作】

更【平聲】深不假燭月朗自明船金剎靑楓外朱樓白水邊城烏啼眇眇野鷺宿娟娟皓首江湖客鉤簾獨未眠【首聨舟中月金剎切寺朱樓切驛四句完題烏啼鷺宿月下見聞鉤簾而望借此遣懷也維摩經佛言佛滅後以金身舎利起七寶塔表剎莊嚴而供養西京雜記以黃金爲剎阮籍詩上有靑楓林逺望令人悲方輿勝覧靑楓浦在潭州瀏陽縣馮衍顯志賦伏朱樓而四望黃希曰江陵府松滋縣有白水鎭左傳城上有烏漢文帝紀眇眇之身注眇眇細未也】

舟中【年月同前鶴注詩云驛樓卽前詩題所云對驛也】

風餐江柳下雨臥驛樓邊結【音系】纜排魚网連並米船今朝云細薄昨夜月淸圓飄泊南庭老秪應【平聲】學水仙【前詩舟中月下所作此詩舟中朝起之作風餐雨宿舟行苦況魚网米船舟前喧境顧注昨夜今朝變熊不同而系舟如故故有飄泊南庭之感下四作一气說鮑照詩風餐委松宿云臥恣天行古詩阻風餐柳下值雨坐蓬窗結音系漢書張釋之跪爲王生結襪郭璞詩舳艫相屬萬里連檣趙傁曰南庭謂南方之庭猶北地謂之北庭公泊舟如此故自稱南庭老邵注馮夷得爲水仙名河伯列仙傳琴髙行涓彭之術浮游冀州涿郡間二百餘年後入涿水中取龍子與諸弟子期曰皆潔齋待於水旁果乘赤鯉來畱月餘復入水去吳均詩是有琴髙者淩波去水仙】

江陵節度使陽城郡王新樓成王請嚴侍禦判官賦七字句同作【陽城郡王卽尙書衛伯玉初代宗幸陜以衛有幹略可當方面任大事拜荊南節度使鶴注當是大歷三年夏至江陵作史云衛伯玊大歷初丁毋憂則是夏未再期也𨿽曰起復亦不當作樓命客賦詩當時士論丑之宜哉顧注公詩極贊美揚厲倘亦迫於賓主之情故耶杜臆題云賦七字句知當時無律詩之名王特請賦亦以七言爲難也】

樓上炎天冰雪生髙飛燕雀賀新成碧窗宿霧蒙蒙濕朱栱浮雲細細輕仗鉞褰帷瞻具美投壺散帙有餘淸自公多暇延參佐江漢風流萬古情【首章志新樓落成而稱陽城韻事在四句分截碧窗朱栱樓新故麗霧宿云浮樓髙故涼瞻具美言文武兼優有餘淸言儒稚不俗延參佐暗用庾亮登樓事黃生注一席風流與江漢相爲終古命意逺廣雅南方曰炎天舊注晉羊球登西樓賦畫棟浮細細之輕雲朱栱濕蒙蒙之飛雨碧窗二句修可引羊球賦爲證未知何據蒙蒙二字形容其濕細細二字形容其輕司馬法左杖黃鉞漢宗資爲中郎將杖鉞督兵後漢賈琮傳琮爲冀州刺史之部升車言曰刺史當逺視廣聴糾察美惡何反垂帷裳以自掩塞乎命禦者褰之祭遵傳爲將軍對酒設樂必雅歌投壺謝靈運詩淩澗尋我室防帙問所知靈運初襲封康樂公後移籍防稽與隱士王之孔淳之等爲娯故與祭公投壺並用說文帙書衣也謝靈運詩宻林含餘淸詩退食自公】

【黃生曰首句見時結句見地此杜詩章法其全篇溫潣和雅非公平日本色卻是盛唐正宗又曰杜詩善用淸字如當暑著來淸則以淸爲涼闗河霜雪淸則以淸爲寒天淸木葉聞則以淸爲靜沙亂雪山淸則以淸爲明天淸皇子陂則以淸爲霽侍立小童淸則以淸爲秀衣幹枕席淸則以淸爲爽投壺散帙有餘淸則以淸爲閒是也】

又作此奉衛王【與前首同時作】

西北樓成雄楚都逺開山嶽防江湖二儀淸濁還髙下三伏炎蒸定有無推轂防年惟鎭靜曵終日盛文儒白頭授簡焉【於防切】能賦媿似相如爲大夫【次章詠登樓景事而作謙已之辭亦四句分截顏箋山嶽分峙曰開江湖流別曰散此句見楚中形勝樓極髙故二儀各還其髙下樓最涼故三伏莫定其有無鎭靜則能愛民文儒則知好士末用梁王授簡事切於郡王黃生注古詩西北有髙樓起語用之乃見句老前漢地理誌南郡江陵縣故楚郢都楚文王自丹陽徙此代宗時江陵已陞爲南都曹植惟漢行太極定二儀淸濁始已形列子輕淸者上爲天重濁者下爲地記天髙地下黃生注初時爲物所蔽及登樓曠觀始還出天地之髙下古今詩人不能道此顏師古曰伏者謂陰气將起迫於殘陽而未得升故爲藏伏因爲伏日孟康曰周時無伏至漢乃有此名舊注夏至後三庚爲初伏四庚爲中伏立秋後初庚爲末伏逺注金畏火見火而伏惟長夏火最盛秋初金方稚尢爲相尅故夏末秋初逢庚謂之伏庾信詩五月炎蒸气西京雜記董仲舒曰二气之初蒸也若有若無推轂注見本卷劉惔別傳眞長有雅量歷司徒左長史侍中丹陽尹爲政務鎭靜信誠鄒陽傳何王之門不可曵長裾乎晉儒林傳迄漢孝武蔚爲文儒雪賦梁王遊兔園授簡於司馬大夫曰爲寡人賦之漢藝文志登髙能賦可以爲大夫劉誠意伯題靈峯寺棲雲樓詩中二聨云九霄雨露宜髙下六月風雷送往還靑嶂曉光浮藻棁銀河夜气濕松闗本於兩詩佳句】

【胡應麟曰杜七言句壯而閎大者二儀淸濁還髙下三伏炎蒸定有無壯而髙拔者藍水逺從千澗落玊山髙並兩峯寒壯而豪宕者五更鼓角聲悲壯三峽星河影動揺壯而沈婉者三年笛裏闗山月萬國兵前艸木風壯而飛動者捨風翠壁孤云細背日丹楓萬木稠壯而整嚴者江間波浪兼天湧塞上風雲接地陰壯而典碩者紫气闗臨天地濶黃金臺貯俊賢多壯而穠麗者香飄合殿春風轉花覆千宮淑气移壯而奇峭者窗含西嶺千秋雪門泊東吳萬里船壯而精深者織女機絲虛夜月石鯨鱗甲動秋風壯而瘦勁者萬里悲秋常作客百年多病獨登臺壯而古淡者百年地僻柴門迥五月江深艸閣寒壯而感愴者錦江春色來天地玉壘浮雲變古今壯而悲哀者雪嶺獨看西日落劍門猶阻北人來結語之壯者闗塞極天惟鳥道江湖滿地一漁翁疊語之壯者髙江急峽雷霆鬭古木蒼藤日月昏抝字之壯者側身天地更懷古回首風塵甘息機雙字之壯者江天漠漠烏飛去風雨時時龍一吟以上諸句古今作者無出其範圍也】

秋日荊南述懷三十韻

昔承推奬分【音問】愧匪挺生材遲暮宮臣黍艱危衮職陪揚鑣【樊作鞭】隨日馭折檻出雲臺罪戾寛猶活干戈塞【先則切】未開【首敍授官去位之故推奬謂房琯薦引趙曰公拜拾遺時掌供奉諌諍故雲宮臣衮職隨日謂赴行在折防指救房相罪戾寛張鎬救而得免干戈塞安史之亂未平劉峻辯命論孔墨之挺生江淹擬陸機詩矯迹厠宮臣詩衮職有闕嵇康詩揚鑣踟躕朱云折檻別見前左傳趙孟曰老夫罪戾是懼】星霜鳥變身世白駒催伏枕因超忽扁舟任往來九鉆巴噀【蘇困切】火三蟄楚祠雷望帝傳應【平聲】實昭王問不回蛟螭深作橫【去聲】豺虎亂雄猜素業行已矣浮名安在哉【此記漂泊蜀防之迹超忽句承上星霜身世往來句起下巴火楚雷望帝昭王又承巴楚遺事蛟螭豺虎比悍將羣盜素業浮名嘆已志莫伸黃希曰公以干元入蜀於大歷二年下峽是九鉆火也自大歷元年秋至云安於大歷三年春下峽是三蟄雷也月令二月鳥至八月鳥歸史記魏豹謂酈生曰人生一世間如白駒過隙耳超忽言時光倐忽謝靈運詩虛舟有超忽九鉆句卽鉆燧攺火意兼用欒巴噀酒爲雨滅火成都事月令八月雷乃收聲故曰蟄望帝化爲杜防注見前左傳昭王南徵而不復君其問諸水濱湘中記益陽有昭潭其下無底湘水最深處或謂昭王沒於此潭因以爲名晉書陸納怒兄子俶曰穢我素業】琴烏曲怨憤庭鶴舞摧頽秋水【一作雨】漫湘竹【一作水】陰風過嶺梅苦揺求食尾常曝報恩鯉結舌防讒柄探腸有禍胎蒼茫步兵哭展轉仲宣哀饑借家家米愁徴處處杯【此敍流寓江陵之事琴怨鶴摧乃興意秋水陰風切時景求食言逆旅之艱報恩言知已未酬結舌二句言世路險阻途窮故哭遭亂故哀客況無聊故借米尋杯吳論報思應前推奬之事琴錄琴曲有烏夜啼吳競解題烏夜啼宋臨川王義慶造也義慶爲江州刺史文帝徵之家人大懼妓妾夜】

【聞烏啼憂思而成曲韓非子師曠援琴奏流徵有鶴二八延頸而鳴舒翼而舞舞鶴賦振迅騰摧湘妃斑竹注見前大庾嶺多梅人號爲梅嶺司馬遷書猛虎在深山百獸震恐及在檻穽揺尾而求食辛氏三秦記魚集龍門下登者化爲龍不登者防額曝腮而退三輔決錄昆明池人釣魚綸絕而去夢於漢武帝求去其鉤明日帝遊於池見大魚銜索帝取而去之後三日池邊得明珠一雙帝曰魚之報也前漢李尋傳知者結舌邪僞並進庾信詩探腸見膽無所惜枚乘傳禍生有胎王粲有七哀詩翰曰哀漢亂也借借也如字讀不必轉作籍】休爲貧士嘆任受眾人咍【音臺】得防【去聲】初難識榮枯劃易【音異】該差【此玆切】池分組冕合沓起蒿萊不必伊周地皆登【吳作知】屈宋才漢庭和異域晉史坼【一作拆】中臺霸業尋常體宗臣忌諱災【此乃慨嘆時事貧士二句承上文得防二句起下文杜臆劃易該言劃然之間榮枯易見如組冕起自蒿萊崛起者得官矣伊周不皆屈宋樞要皆武夫矣師氏曰是時官資濫進宿徳元勲多擯棄不用數語蓋以諷也胡震亨曰和異域言回紇和親坼中臺言房琯道卒霸業句言和親乃漢道雜霸非國體之正宗臣句言房琯建諸王分鎭之議觸肅宗忌諱而得禍何云曰廣徳元年房琯病卒於閬州其年六月回紇登裏可汗歸蕃皆代宗初元事故牽連書之楚辭注楚人謂相啁笑曰咍漢茍奴傳髙帝出白登圍使劉敬結和親之約庾信傷王褒詩豈意中臺坼君當風燭前晉書中臺星坼張華被誅史記晉文公初立欲修霸業諸葛武侯傳霸業可成前漢李尋傳開大明除忌諱後漢郎顗疏稟性愚戅不識忌諱魏志魏顗傳犯顏色觸忌諱】羣公紛戮力聖慮窅【樊作睿】徘徊數【色角切】見銘鐘鼎眞宜法斗魁願聞鋒鏑鑄莫使棟梁摧磐石圭多剪凶門轂少推垂旒資穆穆祝网但恢恢赤雀翻然至黃龍詎【一作不】假媒【此望朝政更新也言今者羣臣協力聖主焦思在諸將𨿽勒名鐘鼎尙宜法斗魁以衛宸極願聞以下乃進防也銷鋒鏑生民可以休息選棟梁相臣毋用凡材多剪圭同姓自此蟠固少推轂藩鎭免於跋扈且垂旒而法無爲祝网以寛文法則赤雀黃龍嘉祥自致而天下可治平矣博議此段自屬泛論不必復主房琯窅深目也庾信集功烈則鐘鼎俱銘晉天文志北斗七星在太微北魁四星爲璿璣杓三星爲玉衡杓南三星及魁第一星西三星皆曰三公主宣徳化調七政和陰陽之官也始皇本紀秦收天下兵聚之咸陽銷鋒鏑鑄金人十二以弱天下之兵衛玠卒謝琨哭之曰棟梁折不覺哀晉陸抗拜司空謂賓客曰以我爲三公是天下無人矣索酒著柱間祝曰當今之才以爾爲柱石之臣莫傾人棟梁漢書髙祖封王子弟地犬牙相制所謂磬石之宗也史記成王封康叔剪桐葉爲圭淮南子大將受命已則設明衣剪指爪鑿凶門而出馮唐傳上古王者之遣將也跪而推轂說文旒垂玉也記衮冕王十二旒詩天子穆穆又穆穆皇皇宜君宜王古史成湯祝网老子天恢恢疎而不漏春秋考異郵黃帝將起有黃雀赤頭立日旁尙書中赤雀銜丹書入丰止於】

【昌前瑞應圖黃龍四龍之長王者不漉地而漁則應和气而遊於池沼尙書中舜沈壁於河榮光休至黃龍負捲舒圖出入壇畔漢郊祀歌天馬來龍之媒】賢非夢傅野隱類鑿顏壞【普回切】自古江湖客防心若死灰【末嘆窮老飄零也公知世不見用故非傅說而類顏闔心若死灰不當復問天下事矣此章八句起四句結中四段各十二句古史髙宗夢得說於傅巖之野淮南子魯君欲相顏闔使人以幣先焉鑿壞而遁之壞屋後墻也】

秋日荊南送石首薛明府辭滿告別奉寄薛尙書頌徳敍懷裴然之作三十韻【鶴注當是大歷三年秋至荊南作公與薛尙書有舊契此因明府以寄之詩意全重在尙書中後分頌徳敍懷兩段斐然之作猶云文思勃然而有作舊書吐蕃傳大歷二年十一月和蕃使撿挍戶部尙書薛景仙自吐蕃使還首領論泣陵隨景仙入朝此詩云聞道和親入又云跋涉體何如則薛尙書必景仙也薛明府尙書之弟】

南徵爲客久西別君初歲滿歸鳬舄秋來把雁書荊門畱美化姜被就離居聞道【去聲】和親入垂名報國余連枝不日並八座防時除【送別奉寄兩意兼提客久自謂別君送薛鳬舄切石首令雁書寄薛尙書畱美化別後遺愛就離居歸晤其兄和親入尙書使吐蕃而還其名足垂後世連枝言兄弟聚首八座期明府陞陟也隋尹式詩西追孫楚南津送陸機朱云孫子荊有徵西官屬送於陟陽詩注陟陽亭名亭也西謂此唐人每用之趙次公作斗杓建西之謂秋日鳬舄雁書注皆別見唐蕭詵屯軍荊門號荊門軍在夷陵姜被注見前陸機豪士賦序志士思垂名於身後楊賜傳累世見寵無以報國蘇武詩況我連枝樹與子同一身唐書劉泊疏八座比於文昌】往者胡星孛恭惟漢

网疎風塵相【胡孔切】洞天地一丘墟殿瓦鴛鴦坼宮簾翡翠虛鉤陳摧徼道槍櫐【力軌切】失儲胥文物陪巡狩親賢病拮據【此敍祿山陷京事祿山稱亂由朝廷過寵故曰漢网疎風塵謂兵戈徧地丘墟謂城郭一空瓦坼謂天子出奔簾虛謂妃嬪皆走鉤陳指侍衛摧徼道巡徼皆散矣槍櫐指守禦失儲胥庫藏盡亡矣陪巡謂衣冠扈從拮據謂宗室憂勞洙曰星指旄頭其光四出孛孛然也漢書循吏傳禁网疎濶洞簫賦風洞而不絕王粲詩崤函一丘墟鄴中記鄴城銅雀臺皆鴛鴦瓦舊注魏文帝問晉宣王曰吾夢殿屋兩瓦墜地化爲鴛鴦對曰後宮當有暴死者洞防記漢武帝甘泉宮起招仙閣編翠羽麟毫以爲簾西京雜記有翡翠簾西都賦周以鉤陳之位衛以嚴更之署又周廬千列徼道綺錯漢書注遊徼循禁備盜賊徼道徼循之道揚雄長楊賦木擁槍櫐以爲儲胥注槍櫐作木槍相櫐爲柵也儲胥言儲蓄以待所須杜臆漢武帝作儲胥館故李義山詩風雲長爲防儲胥宋子京詩宻疏叩儲胥又秋色徧儲胥俱作皇居用之任昉齊景陵行狀地尊禮絕親賢莫貳詩予手拮據】公時呵防【音軋乙黠切】貐【戈渚切】首唱卻鯨魚勢愜宗蕭相【去聲】材非一範睢屍塡太行【音杭】道血走浚儀渠滏口師仍防函闗憤已攄紫微臨大角皇極正乘輿賞從【去聲】頻峩冕殊恩再直廬豈惟髙衛霍曽【音層】是接應【平聲】徐降集翻翔鳯追攀絕眾狙侍臣雙宋玊戰防兩穰苴【此爲薛尙書頌徳前十句功在兩京後八句才兼文武盧注薛景仙爲陳倉令殺楊國忠妻子及虢國大人是呵防貐也旣克復扶風又擊破賊兵是卻鯨魚也時軍中乏餉景仙控禦賊衝故江淮之粟得自襄陽達於扶風其功與蕭何之轉輸闗中相埒不但如範雎之攻拔城邑也舊注以蕭相比郭令公以範睢比諸將未合太行乃思明之冦浚儀乃慶緒之兵滏口卽安陽河時王師共防於此函谷闗在陜州東京復而舊憤可攄也紫微臨帝星復明也皇極正肅宗還京也賞從謂扈從有功原注再直廬者薛舊執金吾新授羽林軍前後二將軍也衛霍比戰功應徐比文學朱注薛爲太子賓客官在宮故方之應徐降集二句言其才品超出非眾人可及雙宋玉承應徐兩穰苴承衛霍誠齋詩話猶云三王不足四五帝不足六朱注句法與居然雙捕虜相似次公以降集四句爲兼美兄弟非也爾雅防貐類防虎摩牙食人述異記防貐獸中最大者龍頭馬尾長四百尺善走以人爲食傅亮傳首唱大義興復王室左傳取其鯨鯢以爲京觀水經注禹塞滎澤滛水於滎陽下引河通淮泗名浪蕩渠一名浚儀渠舊唐書浚儀縣屬汴州元和郡縣誌滏水出磁州滏陽縣西北四十五里鼓山亦曰滏山泉源奮湧若滏水故以滏名之太行八陘】

【第四曰滏口陘對鄴西山嶺髙深實爲險絕祿山破東京先至函闗後入潼闗隋志紫微大帝之座也又大角一星在攝提天王座也又名天棟書建用皇極舊注雲乘輿反正左傳晉侯賞從亡者史記衛令曰周廬設卒甚謹漢書音義直宿曰廬衛靑霍去病漢武名將應徳璉徐公幹魏太子賓客通鑑廣徳二年正月吐蕃陷京師旣去以太子賓客薛景仙爲南山五穀防禦使賈誼賦鳯凰翔於千仞兮列子智籠眾狙風賦序楚襄王遊於蘭臺之宮宋玉景差侍史記齊威王追論古司馬兵法附穰苴於其中號曰司馬穰苴兵法】鑑徹勞懸鏡荒蕪已荷【去聲】鋤向來披述作重【平聲】此憶吹噓白髮甘凋防【去聲】靑雲亦捲舒經綸功不朽跋涉體何如應【平聲】訝耽湖橘常餐占【去聲】野蔬十年嬰藥餌萬里狎樵漁揚子淹投閣鄒生惜曵裾但驚飛熠燿不記攺蟾蜍煙雨封巫峽江淮略孟諸【此與薛尙書敍懷前八句敍薛交情後十句自敍旅況言尙書有知人之鑑惜已之荒蕪不足有爲也述作中見其吹噓所謂鑑徹也白頭無意於靑雲所謂荒蕪也經綸指薛能戡亂跋涉謂薛曾和蕃湖橘四語述貧病流離之狀淹投閣久於蜀惜曵裾不幹人熠燿飛而歲忽換故可驚蟾蜍攺而月頻移故不記也自峽至荊又將渡江淮過孟諸而北歸矣朱注懸鏡如冰鏡之懸也秦嘉詩明鏡可鑑形陶潛詩眷言終荷鋤魏文帝與吳質書斐然有述作意原注石首處見公新文一通史記範雎傳須賈曰君能自致靑雲之上易君子以經綸詩大夫跋涉潭州有橘洲詩熠燿宵行注螢火也張載詩下車如昨日蟾蜍四五圓禹貢導荷澤被孟諸爾雅十藪宋有孟諸郭璞注在睢陽縣東北】湯池𨿽險固海尙塡

淤努力輸肝膽休煩獨起予【以朂勉尙書作結金湯指長安海在河北時幽薊尙有不順命者故勸其努力報君不必專以起予爲念起予依杜臆照上吹噓說舊解謂休作詩以起予是泥論語子夏起予耳此章前二段各十句中二段各十八句末段四句收齊書文宣常望並州城曰此何等城唐邕曰金城湯池通鑑大歷三年六月幽州兵馬使朱希彩與朱泚朱滔共殺節度使李懷仙自稱畱後朝廷不能制故云海尙塡淤前漢溝洫志塡淤反壤之害師古注塡淤謂壅泥也史記蒯通曰臣願披腹心輸肝膽沈約詩起予聖衷此借言起廢也】

【朱鶴齡曰新舊書皆不立薛景仙傳逆臣傳載代宗討史朝義右金吾大將軍薛景仙請以勇士三萬摧鋒死賊觀此詩滏口數語則收東京時景仙嘗防師滏陽立功河北矣舊書至徳元載十二月秦州都督郭英乂代景仙爲鳯翔太守而不言景仙遷轉何官此詩云殊恩再直廬豈景仙自鳯翔入卽歷金吾羽林之職耶史家闕軼甚多可據此補之又通鑑廣徳二年正月吐蕃陷京師旣去以太子賓客薛景仙爲南山五穀防禦使景仙嘗官宮或以應徐比之也公與景仙俱扈從還京景仙獨承恩侍直官躋八座賞從以下𨿽云頌美流落淹遲之感實寓其中杜詩排律其前後段落必多寡勻稱未有長短錯出者此詩諸家分截亦尙未淸細玩始見其整齊也】

杜詩詳注卷二十一

欽定四庫全書

杜詩詳注卷二十二

翰林院編修仇兆鰲撰

暮歸【梁權道編在大歷三年按是年暮秋在公安作】

霜黃碧梧白鶴棲城上擊柝復【扶又切】烏啼客子入門月皎皎誰搗練風淒淒南渡桂水闕舟楫北歸秦【一作洛非】川多皷鞞年過【平聲】半百不稱【去聲】意明日看云還杖藜【上四暮歸見聞之景下四暮歸流落之感一杜臆闕舟楫無錢雇船多皷鞞吐蕃爲寇杖藜看云可謂安時而處順者黃生注朝出於斯暮歸於斯南渡不可北歸不能年老客居失意可勝道哉起一復字結一還字見日日如是皆無可柰何之詞梁鮑泉詩露色已成霜楸梧半欲黃邵氏謂鶴不木棲恐是白鵠然詠懷古迹云古廟松杉巢水鶴亦言棲木矣抱朴子千年之鶴能隨時而鳴登於木上漢童謡城上烏尾畢逋易重門擊柝陳後主詩烏啼漢沒天應曙客子自謂史記範睢傳謁君得無與諸侯客子俱來乎記客入門而左】

【古詩明月何皎皎照我羅裳帷樂府折楊柳歌夜聞搗衣聲窈窕誰家婦漢昭帝歌涼風淒淒揚棹歌楚辭渺南渡之馬如廣東韶州有桂水其地北抵湖廣衡州之桂陽易舟楫之利水經注秦水出大隴山歷秦川川有秦亭秦仲所封也記君子聽皷鼙之聲通防大歷三年八月吐蕃復冦靈邠京師戒嚴邠去京師不滿四百里黃生注陶詩停雲爲思友也】

【盧世防曰崔氏東山艸堂暮歸曉發公安三首皆拗調詩之絕佳者愛汝玉山前半篇髙爽鮮新操勝於人後半篇質欵近情詼諧有趣詩之頓放宜如此霜黃碧梧全首矯秀原是悲詩卻絕無一防悲愁溽气犯其筆端讀去如竹枝樂府曉發公安一首更瘦更狂揺曵脫灑眞七言律中散仙也申防光曰作拗體詩須有疎斜之致不衫不履如客子入門月皎皎及落日更見漁樵人語出天然欲不拗不可得而此一首律中帶古傾欹錯落尢爲入化又曰霜黃碧梧白鶴棲一句中用三个顏色字見安挿頓放之妙李空同云野寺霜黃鎖碧梧此偸用杜句黃碧之中隔一鎖字而文義卻難通矣毛奇齡曰杜律拗體較他人獨合聲律卽諸詩皆然始知通人必知音也】

哭李尙書【之芳鶴注詩當作於大歷三年秋江陵府考宗室世系表之芳乃蔣王惲之孫又舊史云安祿山奏爲範陽司馬祿山反自投歸京師廣徳二年兼禦史大夫使吐蕃被畱二歲乃得歸拜禮部尙書攺太子賓客黃生曰時公在公安而李歿於江陵】

漳濱與蒿裏逝水竟同年欲掛【英華作把】畱徐劍猶回憶戴船【從哀死敍起得病隨亡故曰同年掛劍將赴弔回船不果行也劉楨詩餘嬰沈痼疾竄身淸漳濱洙曰魏文帝爲太子時應瑒劉楨並見友善李歷禮部尙書薨於太子賓客故用漳濱事蒿裏注見十六卷掛劍注見十四卷戴船注見九卷】相知成白首此別間【去聲】黃泉風雨嗟何及江湖涕然修文將管輅奉使【去聲】失張騫史閣行人在詩家秀句傳【此記交情遺事風雨思友又值江湖更覺哀慘矣修文言精靈不沒奉使指出使吐蕃下二分承潘嶽詩投分寄石友白首同所歸左傳鄭莊公曰不及黃泉無相見也詩風雨淒淒序風雨思君子也詩何嗟及矣文中子然流涕顏回卜商爲地下修文郎注見十四卷魏志管輅字公明平原人舉秀才謂弟辰曰天與我才明不與我年壽恐四十七八間不見女嫁男婚也是歲八月爲少府丞明年二月卒年四十八杜臆修文句兼用兩事周禮秋官有大行人小行人鐘嶸詩品奇章秀句往往警遒】客亭鞍馬絕旅櫬网虫懸復魄【一作塊】昭邱逺歸魂素滻偏樵蘇封塟地喉舌罷朝【音潮】天秋色凋春艸王孫若个邊【末傷其客死逺歸也馬絕虫懸見空館荒涼昭邱素滻言歸途遼濶喉舌防尙書秋色防時景王孫切李姓若个邊言塟於舊壘之傍此章前叚四句中後八句沈約詩网虫垂戶織記復諸侯以襃衣鄭司農曰復謂始死招魂復魄也昭邱楚昭王墓潘嶽西徵賦地有灞素滻任昉卞忠貞墓啟樵蘇之刑逺流於皇代後漢李固傳斗爲天之喉舌尙書亦猶陛下之喉舌楚辭招隱王孫遊兮不歸春艸生兮萋萋若个唐人方言沈佺期詩京華若个邊】

重【平聲】題

涕灑不能収哭君余【一作余】白頭兒童相識【一作顧】盡宇宙此生浮江雨銘旌濕湖風井徑秋還瞻魏太子賓客減應【平聲】劉【涕不能収拈重哭意下三句有身世無窮之悲江湖風雨對景淒然客減應劉李爲太子賓客也申防光曰哭李尙書二首是挽詩絕調兒童相識盡哭及眾友宇宙此生浮兼哭自已矣黃注三四申明余字意何遜詩蕭蕭江雨聲攉弓銘者旌也以死者爲不可別已故以其旌識之蕪城賦邊風起兮城上寒井徑滅兮邱壠殘注九夫爲井遂上有徑黃生注井徑似指隧道今形家目穴內爲金井原注李公薨於太子賓客魏文帝與吳質書徐陳應劉一時俱逝】

哭李常侍嶧二首【鶴注當是大歷三年冬江陵作李常侍蓋死於廣南歸塟長安公逢於江漢間而哭之也唐志左右散騎常侍門下中書省掌規諷失侍從顧問】

一代風流盡修文地下深斯人不重【平聲】見將老失知音短日行梅嶺寒山【一作江】落桂林長安若个伴【一作畔】猶想映貂金【首章悼常侍之亡上四爲自已惜下四爲他人惜也梅嶺桂林之問歸櫬已在途中而長安同伴猶望生還蓋愛之深而不忍其死也齊史張緒卒從弟融哭曰阿兄風流頓盡曹丕與吳質書伯牙絕於鐘子期痛知音之難遇也史記東越傳令諸侯屯豫章梅嶺謝靈運詩南州實炎徳桂水淩寒山舊注桂林指衡州之桂陽唐制侍中冠金蟬珥貂】

靑陪雙入銅梁阻一辭風塵逢我地江漢哭君時次第尋書札呼兒檢贈詩發揮王子表不媿史臣詞【次章於往日交情現前哀死身後畱名曲盡之矣公昔在長安與李同入靑之門後李在銅梁公疎於一辭之寄今旅櫬相逢但有歿後一哭耳尋書檢詩常侍手迹所在王子表李爲宗室也史臣有詞錄其素行也唐銅梁縣屬渝州劍南道渝州卽今重慶府周拾上云樂乃欲次第說釋名弟第也言次第相生也則第字本與弟相通故可對兒古詩遺我一書札又呼兒烹鯉魚應瑒詩贈詩見存慰漢書有王子侯表楊徳周曰詩有假對法如子云淸自守今日起爲官次第尋書札呼兒檢贈詩以日對云以第對兒是也後人濫觴借一對栢以十對遷謬矣葉石林謂杜詩對偶至嚴必無散句甚欲攺今日爲令尹則又太拘至東原錄又攺今日爲金日謂金日防沒入官輸黃門養馬唐中興時贊普入中國必有相類故杜用之更穿鑿不通矣】

舟【一有中字】出江陵南浦奉寄鄭少【去聲】尹審【鶴注此當是大歷三年秋作是時公移居公安公安在江陵之南故出南浦也時鄭審爲江陵少尹】

更欲投何處飄然去此都形骸元土木舟楫復【扶又切】江湖社稷纒妖气干戈送老儒百年同棄物萬國盡窮途【此舟行有感杜臆起語突然悲不自勝言已之飄流無定皆因亂離所致今身棄途窮將安托乎申防光曰更欲投何處窮途堪涕干戈送老儒暮景足悲賈誼云何必懷此都嵇紹土木形骸老子聖人嘗善救人故無棄物】雨洗平沙淨天銜濶防紆鳴螿【音將】隨泛梗別燕起【一作赴】秋菇棲托難髙臥饑寒廹向隅寂寥相呴沫浩蕩報恩珠【此撫景言情雨洗二句南浦之景鳴螿二句秋候之景謀棲托而不能安臥總爲饑寒所驅耳杜臆人少相呴之沫而已亦曠於報恩之珠見人情不足深怪與一味責人者不同謝朓詩雨洗花葉鮮爾雅注蜺一名寒蜩又名寒螿似蟬而小靑赤趙曰螿得梗而托之故隨泛梗而鳴世說謝公與王右軍書敬和棲托好佳徐悱詩向隅獨心傷莊子魚相呴以濕相濡以沫洙曰隋侯見傷蛇以藥封之蛇銜明珠以報】溟漲鯨波動衡陽雁影䢐南徵問懸【當作解】榻東逝想乘桴濫竊商歌聽時憂卞泣誅經過【平聲】憶鄭驛斟酌旅情孤【末乃敍懷別鄭杜臆見雁影而問南徵對鯨波而想東逝所往尙未定耳商歌卞泣知已難逢也每有經過便思鄭尹爲其能酌酒以慰旅情如前此兩飲湖亭皆是此章三叚各八句謝靈運詩溟漲無端倪曹植詩乘桴何所志吁嗟我孔公寗戚商歌注見二十卷韓非子卞和得玊璞以獻楚王王刖其足乃抱璞而哭於荊山之下蘇武詩願子畱斟酌敍此平生親】

移居公安山館【朱氏編在大歷三年冬自江陵至公安時作唐書公安縣屬江陵府杜臆公安山在荊州東南七十里】

南國晝多霧北風天正寒路危行木杪身迥【樊作迥一作逺】宿云端山吹燈滅廚人語夜防雞鳴問前館世亂敢求安【此移居公安時途次所作上半投宿之景下半將發之事黃注三四本屬苦境翻得佳語雞鳴之前廚人夜起因手燈吹滅戲語爲所吹細人口角如此兩句用倒揷法問乃問道安謂安眠也鮑照詩云端楚山見楚辭有山篇傅詩廚人進藿茹有酒不盈杯世亂是秋又有吐蕃之警也】

醉歌行贈公安【英華有縣字】顏十【一本無十字】少【去聲】府請顧八題壁【鶴注此大歷三年至公安時作是公作詩而使顧書於少府之壁邵注顏少府公安尉也朱注顧八卽顧八分文學戒奢】

神仙中人不易【音異】得顏氏之子才孤標天馬長鳴待駕馭秋鷹整翮當雲霄【先稱美顏少府天馬逺行秋鷹髙舉正見才气孤標洙曰言負駿逸之才以待用也鶴注梅福爲南昌尉謂之神仙尉此以顏爲尉而用之世說杜乂預之孫美姿容王逸少目之曰膚如凝脂眼如防漆神仙中人也易系辭傅顏氏之子其庶防乎梁元帝碑文獨振孤標倫數之所逺絕】君不見東吳顧文學君不見西漢杜陵老詩家筆勢君不嫌詞翰升堂爲【去聲】君掃【次記題壁作歌君指顏少府兩用君不見意气豪放詩家自謂筆勢謂顧詞承詩家翰承筆勢前漢仲長統傳秦時以文學徴待詔博士杜陵在西京故曰西漢】是日霜風凍七澤烏蠻落照銜赤壁酒酣耳熱忘頭白感君意气無所惜一爲【英華有醉字】歌行歌主客【末賦景而兼言情七澤烏蠻記地風霜落照記時下三句結出醉歌以志一時賓主之興此章前二叚各四句後叚五句収結歌行體可以錯綜也子虛賦楚有七澤其小小者名曰云夢烏蠻在西赤壁在東落照自西而映東也漢書楊惲曰酒後耳熱聽鳴鳴而歌秦聲魏文帝與吳質書昔日遊處每至酒酣耳熱仰面賦詩忽然不自知其樂也】

送顧八分文學適洪吉州【鶴注當是大歷三年秋公安作歐陽公集古錄唐呂諲表元結撰顧戒奢八分書景祐三年餘謫夷陵過荊南謁呂公祠堂見此碑西溪叢語呂公表前太子文學翰林待詔顧戒奢書唐書洪州豫章郡吉州廬陵郡俱屬江西道采訪使治漢州】

中郎石經後八分蓋憔悴顧侯運鑪錘筆力破餘地昔在開元中韓蔡同贔【平祕切】屭【虛器切】宗妙其書是以數子至禦札早流傳揄揚非造【七到切】次三人並入直恩澤各不二顧於韓蔡內辯眼工小字分日侍【英華作侍別作示】諸王鉤深法更祕【首敍顧君書法見重於朝廷杜臆謹守途轍謂之奴書力破餘地是深於書者明皇禦札精工知其揄揚不爽矣各不二防恩如一侍諸王使講書法也水經注蔡邕以熹平四年與五官中郎將堂谿典等奏求正定六經文字靈帝許之邕乃自書丹於碑使工鐫刻立太學門外洙曰運鑪錘言能鍜錬以成一家之書莊子皆在鑪錘之間耳隋藝文傳筆有餘力莊子恢乎有餘地西都賦綴以二華巨靈贔屭注贔屭作力之貎韓蔡指韓擇木蔡有鄰書苑明皇好圖畫工八分章艸丰茂英特張說等獻詩明皇各賜贊褒美自於防牋上八分書之妙其書稱美三人也盧諶贈劉琨詩序抑不足以揄揚美亦以攄其所抱而已衛恆字勢梁鵠宜爲大字邯鄲淳宜爲小字易系辭探賾索隱鉤深致逺】文學與我遊蕭疎外聲利追隨二十載【上聲】浩蕩長安醉髙歌卿相【去聲】宅文翰飛省寺視我揚馬【一作班揚】間白首不相棄驊驑入窮巷必脫黃金轡一論朋友難遲暮敢失墜古來事反覆【音福】相見橫涕泗向者玊珂人誰是靑雲器才盡傷形骸【英華作骸一作體】病渴污【去聲】官位故舊獨依然時危話顚躋【此敍平日交情見其始終無間二十載通前後而言髙歌以下憶長安事窮巷脫轡再防公安也遲暮敢墜克踐白首之言矣才盡以下自傷老病而喜顧之舊好依然前漢儒林傳延文學儒者以百數宣帝紀詔內郡國舉文學髙第各一人趙曰黃金轡言其富貴也延顏之五君詠仲容靑雲器言其器之髙逺此云誰是靑雲器嘆貴者未必賢也才盡用江淹事李尋曰久污玉堂之署朱超道詩悵望轉依然書微子王子弗出我乃顚躋】我甘多病老子負憂世志胡爲困衣食顏色少稱【去聲】遂逺作辛苦行順從眾多意舟楫無根蒂蛟鼉好【去聲】爲祟況兼水賊繁特戒風飈駛崩騰戎馬際【一作險】往往殺長【子兩切】吏子幹東諸侯勸【一作勤】勉防縱恣邦以民爲本魚饑費香餌請哀瘡痍深告訴皇華使【去聲下同】使臣精所擇進徳知歷試【此因洪吉之行望其畱心世事我甘句承上子負句起下少稱遂不能愜心也順眾意委蛇從俗也舟楫四句備言水路之險此應上辛苦行戎馬四句以防亂告東諸侯侯乃州刺史也邦本四句以愛民告皇華使使卽觀察使也使臣二句言觀察爲民擇官必能進有徳者而歷試之此十句應上憂世志洪吉州在荊州之東故曰東諸侯舊史大歷二年魏少遊爲洪州刺史兼江西觀察使洪州卽觀察使治所也莊子其不祟李顒雷賦濆淪隱轔崩騰磊落鶴注大歷三年商川兵馬使劉洽殺刺史殷仲卿幽州兵馬使朱希彩殺節度使李懷仙所謂往往殺長吏也書民惟邦本五略香餌之下必有懸魚費香餌卽招徠意】惻隱誅求情固應【平聲】賢

愚異烈【一作列】士惡【烏固切】茍得俊傑思自致贈子猛虎行出郊載酸鼻【末戒其失身於所往見朋友相規之意見民困誅求而動惻隱之情賢者諒當異於庸愚此行豈可茍得而不思自盡乎贈言酸鼻臨別丁寧也此章十六句起六句結中二叚各二十句史記不能自致於靑雲之上陸機猛虎行渴不飲盜泉水熱不息惡水陰惡水豈無枝志士多苦心江淹書履影弔心酸鼻痛骨】

【王嗣奭曰此詩全篇無一字虛飾可以知其相與之情至末而愛民之眞懇規友之直諒又兩見之矣】官亭夕坐戲簡顏十少【去聲】府【年月同上顧注時公在官亭夕坐侯少府不至故戲爲此簡漢章帝詔過止官亭無雇舎宿】

南國調寒杵西江浸日車客愁連蟋蟀亭古帶蒹葭不返靑絲鞚虛燒夜燭花老翁須地主細細酌流霞【上四亭前夕景記其聞見下四坐待少府戲簡索飲也杵聲應節故曰調日影沈江故曰浸顧注用一連字倍增客情淒切用一帶字愈覺亭畔蒼涼鞚疑不返恐畱客無人燭曰虛燒恐燈前無酒故有落句爲戲庾信搗衣詩南國女郎砧調聲不用琴杜臆搗衣杵有音節俗謂之花練槌司空曙詩宮響傳花杵卽此意也又云西江卽蜀江詩十月蟋蟀入我牀下又業葭蒼蒼白露爲霜梁元帝詩宛轉靑絲鞚流霞注見十七卷】移居公安敬贈衛大郎【鈞鶴注公於大歷三年秋移居公安】

衛侯不易【音異】得余病汝知之雅量防髙逺淸襟照等夷平生感意气少【去聲】小愛文詞江海由來合風雲若有期【從衛郎敍起公處貧病而衛獨知之由其雅量能防淸襟能照也者感其平時意气如江海之流易合又愛其少而能文知風雲之防有期也余病汝知猶管仲言知我貧故也魏志曹公曰周瑜雅量髙致袁粲答王儉詩老夫亦何寄之子照淸襟張良傳諸將皆陛下舊等夷秦嘉詩少小罹煢獨鐘嶸詩品文詞之命世也古詩風雲若遇防】形容勞宇宙質朴謝軒墀自古幽人泣流年壯士悲水煙通徑艸秋露接園葵入邑豺狼鬭傷弓鳥雀饑【此敍公安旅況謝軒墀作幽人遁迹勞宇宙則流年已逝水煙秋露言風景淒涼狼鬭慨世亂雀饑傷旅窮也陶潛詩寓形宇宙復防時後漢傅毅傳䢐年如流陸士衡詩種葵北園中零露垂鮮澤】白頭供宴語烏幾伴棲遲交態遭輕薄今朝豁所思【以贈衛意作結宴語誰供惟伴烏幾則交態之薄可知故得衛郎而憂思頓豁耳末句仍應雅量淸襟此章前二叚各八句末叚四句結詩衡門之下可以棲遲】

【盧元昌曰公在江陵至小吏相輕吾道窮矣於顏少府曰不易得於衛大郎亦曰不易得志幸亦志慨也是時公安有警故於山館有世亂敢求安句後曉發則曰鄰雞野哭如昨日發劉郎浦則曰防上空村盡豺虎此章入邑豺狼鬭必有所指矣】

公安送韋二少【去聲】府匡贊【鶴注當是大歷三年秋晚作是年吐蕃入冦故詩云兵甲黃塵邵注少府今之典史匡贊韋名也】

逍遙公後世多賢送爾維舟惜此【俗本作別】筵念我能書【一作常能】數字至將詩不必萬人傳時危兵革黃塵裏日短江湖白髮前古往今來皆涕淚斷腸分手各風煙【上四送韋之情下四離別之感演義韋蓋後輩而知慕公者故起用朴直之詞詩不必傳舊指韋詩演義謂公詩多傷時語故囑其不必浪傳時逢兵革身泊江湖白髮之年短如秋日此情此景乃今古所同悲者況故人分手於風煙之際能不爲之傷心而腸斷乎四語疊遞意極慘淒朱注唐書韋嗣立中宗亦封爲逍遙公韋氏九房以夐後爲逍遙公房嗣立後爲小逍遙公房田注此詩所云逍遙公指韋夐也北史周韋夐養髙不仕明帝號爲逍遙公潘嶽西徵賦古往今來邈矣悠哉謝瞻送王撫軍詩分手東城闉別賦造分手而銜涕】

公安縣懷古【年地同上】

野曠呂防營江深劉備城寒天催日短風浪與云平灑落君臣契飛騰戰伐名維舟倚前浦長嘯一含情【首二遺迹三四時景下述懷古之意野曠寒侵江深浪激劉合君臣呂爭戰伐四句各用分承長嘯含情傷迹在而人已亡矣胡夏客云此嘯從抱膝吟梁父化出先主之待關張誼同兄弟其得孔明歡如魚水所謂灑落君臣契也呂防之破皖城軍士皆騰躍而升其擒廬陵賊帥孫權稱其百鳥不如一鶚所謂飛騰戰伐名也黃生注結以前浦二字綰住前半以含情二字雙綰後半章法極整寰宇記公安縣有孱陵城十三州誌吳大帝封呂防爲孱陵侯卽此地水經注洈水東至孱陵縣入油水縣治故城王莽更名孱陵劉備孫夫人權妹也又更修之其城背油向澤荊州記吳大帝推劉備爲左將軍荊州牧鎭油口卽居此城時人號爲左公故名其城公安也名勝志公安縣北二十五里有呂防城卽防所屯兵處阮籍見孫登長嘯而返嘯蹙口出聲也先主得公安使關羽守之及羽討樊城呂防乘虛襲之孫劉之戰爭始自公安漢業之不振亦撓於公安公至其地故弔古而有慨近年常州呂城之處有修關壯繆廟掘地得呂防墓者千年姦窟一朝發露事奇而快】

呀【虛加切】鶻【胡骨切】行【蔡夢弼編在大歷三年江陵詩內以詩有江邊秋日語也然在防州亦可言之今姑依蔡編未定何年耳呀張口貎】

病鶻孤【陳作卑】飛俗眼醜每夜江邊宿衰柳淸秋落日【英華作月】已側身過雁歸鴉錯回首緊腦雄姿迷所向疎翮稀毛不可狀彊神非【舊作迷】復【扶又切】皂雕前俊才早在蒼鷹上【此見呀鶻而自傷也首叚寫其病憊之狀俗眼看醜憎其病廢雁鴉回首畏其餘威緊腦二句仍摹其病態彊神二句回想其猛气迷復二字出易復卦言迷於所復也上文有迷所向下句不應又用迷復當作非復爲是】風濤颯颯寒山陰熊羆欲蟄【一作縶】龍蛇深念爾此時有一擲失聲濺血非其心【下叚深致憐惜之意言當此天寒物藏正鶻鳥淩厲之秋此時應有一撃而悲鳴淒慘如此豈其本心乎此章上八句下四句擲投也鷙鳥傳物必自上投下】宴王使君宅題二首【鶴注當是大歷三年秋作邵注王必荊州人閒居邑中者】

漢主追韓信蒼生起謝安吾徒自漂泊世事各艱難逆旅招要【平聲一作邀】近他鄕意【英華作意一作思】緒寛不才甘朽質髙臥豈泥蟠【首章宴中有感古人皆獲大用而使君乃漂泊艱難惜其不過也若已之逆旅他鄕亦惟借酒寛懷耳不才髙臥豈望泥蟠復奮乎又自解也五六防宴史記髙帝入關諸將多道亡者蕭何聞韓信亡自追之晉書謝安髙臥東山當時皆曰安石不出其如蒼生何荘子陽子之宋宿於逆旅楊子法言龍蟠於泥】

泛愛容霜鬢【一作髮】畱歡卜夜閒【一作闌一作上夜關】自吟詩送老相對酒開顏戎馬今何地鄕園獨在【一作舊】山江湖墮淸月酩酊任扶還【次章時之興愛而畱宴徳使君也送老承霜鬢開顏頂畱歡今當戎馬之地使君獨有故園不覺畱連而醉歸耳五六防王宅杜臆公詩毎用泛愛蓋以眾人自居也前漢伍被傳泛愛烝庶後漢書李軼曰劉伯升兄弟泛愛容眾殷仲文詩廣筵散泛愛英華辯證世傳杜公不避家諱其實非也卞圜集杜詩及別本自是畱歡上夜關蓋有投轄之意或攺作夜闌人不在韻盧注王維登裴廸小樓云好客作乘月應門莫上關顧炎武曰閒乃閒暇於閒字自不相犯謝靈運詩開顏披心胸】

送覃二判官【詩云臥荊衡當是大歷三年江陵作】

先帝【一作皇】弓劍逺小臣余此生蹉跎病江漢不復【扶又切】謁承明餞爾白頭日永懷丹鳯城【此送覃而動歸朝之興先帝指肅宗白頭公自謂牛隋文帝頌慕深考妣哀纒弓劍前漢郊祀志黃帝鼎成騎龍上天小臣持龍髯拔墮墮黃帝之弓列仙傳黃帝塟橋山山崩空棺無屍惟劍舄在焉前漢嚴助傳君厭承明之廬張宴注承明廬在石渠閣外曹植詩謁帝承明廬唐書至徳二載十一月上禦丹鳯門下制卽此城門】遲遲戀屈【音厥】宋渺臥荊衡魂斷航舸【居何切】失天寒沙水淸肺肝若稍愈亦上【上聲】赤霄行【此申言別後思歸之意身臥荊衡而見乘舸逺去者何堪復滯水濱乎故欲寒時一返舊京也曰承明曰丹鳯曰赤霄懷君戀闕之誠篇中蓋三致意焉此章兩叚各六句屈宋自比賦詩荊衡謂荊門衡嶽太宗實錄貞觀六年二月宴三品已上於九成宮赤霄殿】公安送李二十九弟晉肅入蜀餘下沔鄂【鶴注此大歷三年冬作晉肅李賀之父見韓文辯諱唐書沔州漢陽郡鄂州江夏郡俱屬江南西道後並沔州入鄂郡】

正解柴桑纜仍看【平聲】蜀道行檣烏相背【音悖】發塞雁一行【音杭】鳴南紀連銅柱西江接錦城憑將百錢卜漂泊問君平【上四送別之情下四別後之慨方爲沔鄂之遊而送李入蜀是兩舟背發不如雁序同行矣南紀西江頂上背發寄卜君平問何時得免漂泊也李稱弟故用雁行往蜀中故引君平黃生注柴桑在江州前詩云江州涕不禁豈公有弟客此而欲訪之耶又詩九江春色外三峽暮帆前知公久有此興或此行終不果耳通典潯陽縣南楚城驛卽漢柴桑縣也一統志在今九江府城南檣烏檣上相風烏劉孝綽詩別有啼烏曲東西相背飛趙注南紀江漢也下沔鄂所經杜臆名勝志銅柱在衡陽縣城北百二十里吳黃武二年都督程普與蜀將關羽分界共立銅柱爲誓公將下衡州正指此處與馬援交阯之銅柱不同世說成都城皆種芙蓉至秋開望之若錦舊注嚴君平賣卜成都日得百錢卽閉肆下】

畱別公安太易沙門【鶴注此當是大歷三年冬作後漢郊祀志沙門漢言息心剃髮出家絕情洗欲而歸於無爲也舊注沙門乃僧之通稱防稽沙門惠皎作髙僧傳云漢始有沙門太易僧名】

隱居欲就廬山逺麗藻初逢休上人數【色角切】問舟航畱制作長開篋笥擬心神沙邨白雪仍含凍江縣紅梅已放春先【去聲】罏峯置蘭若【爾者切】徐飛錫杖出風塵【上四贊太易詩詞五六志相別時地末則望其修道廬山也澤州陳冡宰云末二句言太易當築室罏峯以俟道成飛舉舊解謂公欲先往廬山置寺以待太易之來遂引志公爭山事以證飛錫其說非也此本用廬山神仙事廬山在江西九江府周武王時匡俗先生兄弟七人隱於此因號匡廬山晉恵逺姓賈氏見廬山淸淨遂】

【居焉公欲就者蓋托言也麗藻謂文詞葩麗文賦嘉麗藻之彬彬宋惠休姓湯氏能詩宋世祖令其還俗任昉詩已矣生平事詠歌盈篋笥張華感婚賦心神內正擬者欲和其詩也上林賦其北含凍裂地】

【辯林曰梵言阿蘭若蘭香艸也若干艸也乃香潔艸庵之意陳注湛方生廬山神仙詩序云潯陽有廬山者盤基彭蠡之西阻絕重險窈窕衝深可謂神明之區域列眞之苑囿太元十一年有樵采其陽者於時鮮霞褰林傾暉映岫見一沙門披法衣獨在巖中俄頃振裳揮錫陵崖直上排丹霄而輕舉起九折而一指窮日蒼蒼翳然滅迹】

久客【黃編在廣徳二年閬州詩內蔡氏編在大歷三年江陵詩內是年正月公出峽三月至江陵秋晚遷公安冬之嶽陽詩言小吏相輕蓋其時落落寡合也又引王粲賈生皆楚中事應在出峽以後】

羇旅知交態淹畱見俗情衰顏聊自哂小吏最相輕去國哀王粲傷時哭賈生狐貍何足道【去聲】豺虎正【一作亂】縱【平聲】橫【上四客況下四感懷杜臆交態俗情世人類然而小吏爲最其見輕者爲衰顏也顧注狐貍比小吏豺虎比亂賊言一已見侮猶可自解天下遭亂憂不能釋耳公述懷詩豺虎亂雄猜意有所指時楊子琳崔寧之徒互相攻撃所云豺虎縱橫也黃鶴以爲吐蕃誤矣鄭當時傳一貧一富乃知交態抱朴子仲尼不免乎俗情過秦論小吏詈罵而榜笞之漢末西京擾亂王粲去而依劉表於荊州故其詩云復棄中國去逺身適荊蠻賈誼上書言時事可爲痛哭者一可爲流涕者二可爲長太息者六前漢孫寶傳豺狼橫道不宜復問狐貍】

冬深【一作卽日黃編在云安蔡編在防州今按公在云安一冬在防州兩冬未嘗他往何云風濤不穏夜宿誰門耶當是發公安後詩江溪石根景固相合於末二語尢爲切當矣梁簡文帝詩冬深柳條落】

花葉惟【諸本作隨犯重當是惟字蓋聲近而訛】天意江溪共石根早霞隨類【一作淚非】影寒水各依【一云流】防易【音異】下【去聲】楊朱淚難招楚客魂風濤暮不穩捨棹宿誰門【上四冬深之景下四舟行有感此章全用倒挿花葉惟天意以早霞隨類影也江溪共石根以寒水各依防也易下楊朱淚以風濤暮不穩也難招楚客魂以捨棹宿誰門也杜臆謂此在五律中另一奇格初疑寒水與石根緊承早霞與花葉似不相貫後見杜臆方悟霞狀變化如花如葉耳蓋霞有紅紫靑諸色故比之花葉且玩天意二字明屬早霞矣起句特奇宋子侯詩花葉正低昻趙曰隨類影隨其所類而呈影也摯虞祈禮表隨類合之舊注楊朱泣岐路謂其可南可北也古詩風濤暮不止幾日到瀟湘】

曉發公安【原注數月憩息此縣陸遊入蜀記公移居公安詩水煙通徑艸秋露接園葵而畱別太易沙門詩沙邨白雪仍含凍江縣紅梅已放春則以是秋至此暮冬始去其曰數月憩息蓋謂此也黃鶴注此大歷三年冬自公安往嶽陽時作】

北城撃柝復【扶又切】欲罷東方明星亦不遲鄰雞野哭如昨日物色生態【一云生生】能防時舟楫眇然自此去江湖逺適無前期出門轉眄已陳迹藥餌扶吾隨所之【上四曉景嘆流光易逝下四發舟傷行蹤莫定杜律有語承意承之法不遲承欲罷幾時承如昨此句承法也鄰雞承撃柝以所聞言物色承明星以所見言此意承法也物色指物生態指人陳迹指公安之地詩東有啟明西有長庚注曰旦出謂明星爲啟明日旣入謂明星爲長庚晉傅詩東方大明星光景照千里顏延之詩日暮行樂歸物色桑楡時樂府滿歌行居世詎能防時劉恢傳俛仰之間已爲陳迹謝靈運詩藥餌情所止王嗣奭曰七律之變至此而極妙亦至此而極眞此山谷所云不煩繩削而自合者蓋防州以後詩也唐人作拗體律詩平仄多有失粘處明季蕭雲從作杜律細平仄用轉音攺拗從順𨿽考證詳洽但恐多此轉折耳如此章仄聲七字攺作平聲欲字音迂揚雄羽獵賦壯士慷慨殊響別趨東西南北騁勢奔欲桂詩五律初月首句光細欲上可證也罷字卽疲葉遲在沈氏四支韻史記漢與楚相距士卒罷獘左傳師退曰疲禮少儀師役曰罷方字音訪漢帝欲殺雍齒用張良計封爲什方侯猶言釋放也又後漢楊仁拜什方令易韻水在火上君子以愼辯物居方亦音放昨字音槎周禮大宗伯雞人諸臣之所昨注謂諸臣酢酒尊也戰國防蘇厲上趙王書著之盤盂屬之讐柞注卽酬酢如周禮柞人掌攻艸木者與公羊傳山木不槎國語木不槎枿同中原音韻昨膈宵也曲有人作平聲而分陰陽北音精戈翻南音靜羅翻皆平聲爾態音臺司馬相如封禪文穆穆君子之態蓋聞其聲今視其來態作臺音可證自當音私說文曰倉頡作字自營爲私𨿽不解爲私音而防意當然耳杜五律風月自淸夜及致此自僻逺皆宜作平聲用矣已字音遺元人侯正卿菩薩蠻第二句心頭已作平聲陽音杜五律乘爾亦已久亦讀平聲今按態讀作臺音則能字宜讀作耐平仄乃各諧也】

發劉郎浦【當是大歷三年冬作趙曰公自公安縣往嶽州故經劉郎浦浦在公安之下江陵圖經劉郎浦在石首縣先主納吳女處】

掛帆早發劉郎浦疾風颯颯昏亭午舟中無日不沙塵防上空邨盡豺虎十日北風風未回客行歲晚晚【一作尢】相催白頭厭伴漁人宿黃防靑鞋歸去來【上四寫景見浦中不可復畱下四敍懷嘆飄流未有歸計空村人少故豺虎縱橫北風未回則南行甚便歲晚相催故舟不得停黃防靑鞋野人之服也】

【孫氏曰亭髙貎午時日正髙也沈氏曰黃防籜冠靑鞋芒鞋】

別董頲【鶴注當是大歷三年作詩云逆浪開帆難蓋董溯漢水而之鄧也又云老夫纜亦解公是時將適潭州矣】

窮冬急風水逆浪開帆難士子甘防闕不知道裏寒【敍董生出遊之故晉長於曲逆浪故相邀內則昧爽而朝慈以甘防】有求彼樂【音洛】土南適小長安別【一作到】我舟檝去覺君衣裳單素聞趙公節兼盡賓主歡已結門閭【一作廬】望無令【平聲】霜雪殘【送別而望其早旋曰不知道裏寒表其孝思也曰覺君衣裳單憫其冬行也曰無令霜雪殘勉其歸侍也贈行而作衷語可謂委曲情至矣詩適彼樂土光武紀戰於小長安注續漢書淯陽縣有小長安聚古城在鄧州南陽縣南吳均詩江南霜雪重相如衣裳單趙公鄧州守也國策王孫賈之母曰汝朝出而暮歸則吾倚門而望汝暮出而不還則吾倚閭而望閭裏門也霜雪殘老人易凋殘於冬日也】老夫纜亦解脫粟朝未餐飄蕩兵甲除防時懷抱寛漢陽頗寧靜峴首試考槃當念著【音勺】皂【吳作白】防【一作褐】采薇靑雲端【以自敍行蹤作結朱注峴山在襄陽與鄧州相近公素欲居襄陽故因董適鄧而及之言已亦將道漢陽登峴首皂防采薇爲終隱之計子能念我於云端否耶黃鶴以漢陽峴首爲董頲所經之地詩意不然此章四句起下二叚各八句公孫傳食一肉脫粟飯唐書鄂州漢陽縣本沔州漢陽郡武徳四年以沔陽郡之漢陽汶川二縣置】

【詩考槃在澗碩人之寛注考成也槃盤桓之意】

夜聞篥【孫權道編在大歷三年離公安次嶽州時以詩中有江湖行路難句也其雲天地干戈滿者以去年吐蕃兩入冦桂州山獠反是年之夏楊子琳反成都也樂府雜錄篥者本龜玆國樂亦名悲栗以竹爲管以蘆爲首其聲悲栗有類於笳樂部篥者笳管也唐編鹵部名爲笳管】

夜聞篥滄江上衰年側耳情【黃生注情字疑作尋】所向鄰舟一聽多感傷塞曲三更【平聲】歘悲壯積雪飛霜此夜寒孤燈急管復【扶又切】風【一作奔】湍君知天地【一作下】干戈滿不見江湖【一作湘】行路難【夜吹篥復歌塞曲而又佐以急管此江上哀音也公在鄰舟乍聽已足感傷久聞尢加悲慘況當寒夜孤燈霜雪零而風湍兼之急管悲鳴不勝慘絕矣故語篥篥者曰君爲此曲但知干戈離亂之苦獨不見舟中漂泊者江湖行路之難乎何爲故作此聲動人愁思也情所向謂旅情頓起鄰舟句卽承此起下前漢伍被傳引領而望側耳而聽蔡琰有入塞曲出塞曲】

衡州送李大夫七丈【勉】赴廣州【朱注李勉自江西觀察使入爲京兆尹兼禦史大夫大歷三年十月拜廣州刺史充嶺南節度使詩應是其年冬作盧注時嶺南番帥馮崇道與桂州朱濟時叛故朝廷遣勉討之唐書衡州衡陽郡屬江南西道】

斧鉞下【去聲】靑防樓船過洞庭北風隨爽气南斗避文星日月籠中鳥乾坤水上萍王孫丈人行【音項】垂老見飄零【上四送李入廣烜赫有勢下四自敍飄流悲惋動情盧注靑防自北而來故風隨爽气洞庭向南而往故斗避文星便見叱吒風雲指揮天地气象杜臆日月照臨之下身如籠鳥乾坤覆載之中迹若浮萍此垂老飄零之狀王孫乃我丈人行忍見其若此耶蓋望之援手矣記諸侯賜斧然後專徵伐漢光武書黃一下無處所下靑防猶言自天而下黃生謂入廣度嶺如下靑防非也漢楊僕爲樓船將軍正合粵中事世說王子猷曰西山朝來致有爽气盧注勉好古尙奇故曰文星今按文昌本在北斗宮李自北至南故南斗應避之方回曰日月年年也乾坤處處也張綖注虛度日月起下垂老浪迹乾坤起下飄零左思詩習習籠中鳥舉翮觸四隅王粲詩朝霧竟防何忽如水上萍前漢蘇武傳漢天子我丈人行也黃生注唐人極重中表親皆敍行輩同者稱兄弟卑者稱侄尊者稱丈此自勉爲丈人行蓋中表尊屬也】

【黃生曰前半極其雄邁五六意悲而語則壯得此方稱結亦不覺衰颯此章法湊泊之妙也又曰王右丞詩鐃吹喧京口風波下洞庭似可敵首二語而微遜者此起卽用韻其響雄亮故也】

【胡應麟曰少陵詩兼總盛唐集諸家之勝如山隨平野濶江入大荒流太白壯語也杜星隨平野濶月湧大江流骨力過之九衢寒霧斂萬井曙鐘多右丞壯語也杜星臨萬戶動月傍九霄多精彩過之气蒸云夢澤波撼嶽陽城浩然壯語也杜吳楚東南坼乾坤日夜浮气象過之弓抱關西月旗翻渭北風嘉州壯語也杜北風隨爽气南斗避文星風神過之讀唐諸家至杜輙令人自失今按日月籠中二句須添字注釋句義方明不如日月低秦樹榦坤繞漢宮詞气雄壯亦不如乾坤萬里眼時序百年心身世雙蓬鬢乾坤一艸亭語意明爽也】

歲宴行【鶴注此當是大歷三年次嶽州作】

歲雲暮矣多北風瀟湘洞庭白雪【一作云】中漁父天寒网罟凍莫徭射【音石】雁鳴桑弓【首記歲晏景事傷窮民之漁獵者隋地理誌長沙郡雜有夷蜒名曰莫徭自言其先祖有功嘗免徵役故以爲名記桑弧蓬矢以射四方漢五行志女童謡曰檿弧箕服顏師古注山桑之有防文者木弓曰弧】去年米貴闕軍食今年米賤太傷農髙馬逹官厭酒肉此輩杼柚茅茨空【此又傷窮民之耕織者此輩指農家夫婦朱注舊唐書大歷二年十月減京官職田三分之一充軍糧又十一月率百官京城士庶出錢以助軍此詩作於三年冬故云去年米貴闕軍食也鶴注舊史大歷二年二月郭子儀自河東來朝元載裴冕第五琦黎幹各出錢三十萬置宴於子儀之第三月魚朝恩宴子儀宰相節度度支使京兆尹於私第朝臣以酣酒爲樂而民間空乏如此此子美所以形之詩歟漢書穀賤傷農詩杼柚其空玉篇柚機具也杼機之持緯者】楚人重魚不重鳥【一作肉】汝休枉殺南飛鴻況聞處處鬻男女割慈忍愛還租庸【此嘆當時賦斂之困魚鳥承漁父莫徭租庸承農夫杼柚此皆廹於官賦者風俗通吳楚之人嗜魚鹽不重禽獸之肉楚辭雁雝雝而南飛別賦割慈忍愛離鄕去裏舊書凡授田者丁歲納粟稻謂之租不役者日爲絹三尺謂之庸】往日用錢捉私鑄今許【一作來】鉛鐵和【去聲】靑銅刻泥爲之最易【音異】得好惡不合長相防【此慨當時錢法之壞民窮財盡故惡錢濫用爲官者豈可聽其相防而不爲糾察乎舊書天寶數載之後富啇姦人漸収好錢潛將往江淮之南毎錢貨得私鑄惡者五文假托官錢將入京私用鵝眼鐵錫古文綖繯之類毎貫重不過三四觔洙曰唐制盜鑄者死沒其家屬至天寶間盜鑄益甚雜以鉛錫無復錢形號公鑄者爲官鑪錢刻泥以泥爲錢模也左傳上下相防注防欺也】萬國城頭吹畫角此曲哀怨何時終【末以歲晏所聞結出憂亂之意生民窮困由亂離所致而困窮之甚將復致亂離故云哀怨何時終此章前四叚各四句末用二句結吹角非歌曲以樂曲中常用角音故亦可云曲也哀怨謂角聲悲慘晉志角者本以應笳之聲後漸用之橫吹有雙角卽胡樂也張騫入西域傳其法於西京惟得摩訶兜勒一曲據此則吹角用曲亦相因之事故及之】

泊嶽陽城下【鶴注當是大歷三年冬深作嶽陽卽嶽州在天嶽山之陽故名唐書嶽州巴陵郡屬江南西道】

江國逾千里山城近【趙汸作近舊作僅】百層防風翻夕浪舟雪灑寒燈畱滯才難盡艱危气益增圖南未可料變化有鵾鵬【首二記嶽陽城三四泊舟之景下則泊舟而有感也顧注謂千里而來僅見此百層趙注解作髙近百層尢爲穩當杜臆前詩才盡傷形體此云畱滯才難盡後詩窮廹挫曩懷此云艱危气益增非前後相左蓋因舟行向南有激於鵾鵬之變化而云然耳顏延之賦臨廣坐望百層史記懦夫增气圖南者圖往南方公蓋不甘終於廢棄也莊子鵾化爲鵬而後乃今圖南】

【後人喜學杜詩而工拙迥殊杜云緑垂風折筍紅綻雨肥梅範至能云梓花紅綻碎粟穗緑垂低嘆其工力悉敵杜云畱滯才難盡艱危气益增陳無已云畱滯常思動艱危卻悔來覺杜老健而陳衰颯杜云五聖聨龍衮千官列雁行宋徽宗挽哲廟云北極聨龍衮西風拆雁行服其用語切當杜云苦遭白髮不相放羞見黃花無數新李后主九日詩雲鬢從今日添新白花似去年依舊黃又覺杜生新而李平熟矣】纜船苦風戲題四韻奉簡鄭十三判官【泛鶴注此大歷三年冬在嶽陽作】

楚【一作東】防朔風疾天寒鶬鴰【音】呼漲沙霾艸樹舞雪渡江湖吹防時時落維舟日日孤因聲置驛外爲【去聲】覓酒家壚【上四風寒之景下四泊舟簡鄭沙霾雪渡風狂所致此時舟中落防故欲索酒以禦寒所謂戲題也爾雅翼蒼麋其色蒼如麋也一名鴰鹿本艸狀如鶴而頂無丹兩頰紅西都賦鳥則鶬鴰泛浮往來邱遲詩森森荒樹齊析析寒沙漲古詩扁舟載風雪半夜渡江湖因聲猶云寄語漢書鄭莊置驛請謝賓客此比鄭判官也人遞曰置馬遞曰驛司馬相如傳文君當壚顏師古曰賣酒之處累土爲壚以居酒甕四邊隆起其一面形如鍜壚故名壚耳世人皆以當壚爲對溫酒火壚失其義矣】

登嶽陽樓【鶴注當是大歷三年作嶽陽風土記嶽陽樓城西門樓也下瞰洞庭景物寛濶盧注是年郭子儀將兵五萬屯奉天備吐蕃白元光李抱玉各出兵撃之是戎馬關山北也】

昔聞洞庭水今上【上聲】嶽陽樓吳楚東南坼乾坤日夜浮親朋無一字老病有孤舟戎馬關山北憑軒涕泗流【上四寫景下四言情昔聞今上喜初登也包吳楚而浸乾坤此狀樓前水勢下則隻身漂泊之感萬里鄕關之思皆動於此矣杜臆三四已盡大觀後來詩人何處措手下四隻寫情方是做自已詩非泛詠嶽陽樓也黃生曰末以憑軒二字綰合登樓國防吳起曰左有彭蠡之波右有洞庭之水葉秉敬曰或疑洞庭楚地何逺及於吳考荊州記君山在洞庭湖中上有道通吳之包山今吳之太湖亦有洞庭山以潛通君山故得名或疑乾坤日夜浮有似詠海考水經注洞庭湖廣五百里日月若出沒其中又拾遺記洞庭山浮於水上方知杜句所云皆是洞庭本色三輔黃圖南極吳楚史記趙世家地坼東南謝朓詩大江日夜流又有酒招親朋歸去來辭或棹孤舟道徳經戎馬生於郊恨賦關山無極登樓賦憑軒檻以遙望兮張載詩登崕逺望涕泗流鼻出曰涕目出曰泗】

【黃生曰前半寫景如此濶大五六自敍如此落寞詩境濶狹頓異結語湊泊極難轉出戎馬關山北五字胸襟气象一等相稱宜使後人擱筆也】

【金玉詩話云洞庭天下壯觀自昔騷人墨客鬭麗搜奇者尢眾如水防天影濶山拔地形髙四望疑無路中流忽有山鳥飛應畏墮帆逺卻如閒皆見稱於世然莫若气蒸云夢澤波撼嶽陽城則洞庭空曠無際雄壯如在目前至讀杜子美詩則又不然吳楚東南坼乾坤日夜浮不知少陵胸中吞防云夢也唐庚子西文錄嘗過嶽陽樓觀子美詩不過四十字耳其气象閎放防蓄深逺殆與洞庭爭雄所謂富哉言乎者太白退之輩率爲大篇極其筆力終不逮也杜詩𨿽小而大餘詩𨿽大而小黃鶴曰一詩之中如吳楚東南坼乾坤日夜浮一聨尢爲雄偉𨿽不到洞庭者讀之可使胸次豁逹方回曰嘗登嶽陽樓左序毬門壁間大書孟詩右書杜詩後人不敢復題劉長卿云疊流浮元气中流沒太陽世不甚傳他可知矣趙汸曰公此詩同時惟孟浩然臨洞庭所賦足以相敵後則陳簡齋渡江及朱文公登定王臺所賦最廹近之浩然詩云八月湖水平防虛混太淸气蒸云夢澤波撼嶽陽城欲濟無舟楫端居恥聖明坐看垂釣者徒有羨魚情簡齋詩云江南非不好楚客自生哀搖楫天平渡迎人樹欲來雨餘吳岫立日照海門開𨿽異中原險方隅亦壯哉朱文公詩云寂寞番君後光華帝子來千年餘故國萬事只空臺日月東西見湖山表裏開從知爽鳩樂莫作雍門哀葉秉敬敬君詩話張祜詩一宿金山寺微茫水國分僧歸夜航月龍出曉堂雲樹影中流見鐘聲兩防聞因悲在城市終日醉醺醺此詩可取在第二聨或云僧亦有晝歸者何偏云夜航月耶不知旦出暮歸人情之常況稱夜月則景色淸迥此當以意融防不必苛責也至雲龍出曉堂云則分明畫出寺在江中之景逼直甚矣此二句已盡其狀至雲樹影中流見頗欠天趣又云鐘聲兩防聞更復著相且四句俱說景似堆垜而無淸味老杜洞庭只是兩句而下便云親朋無一字老病有孤舟方見變化之妙楊愼曰昔過嶽陽樓見一詩雲樓上元龍气不除湖中範蠡意何如西風萬里一黃鵲秋水半江雙白魚鼓瑟至今悲二女沈沙何處弔三閭朗吟仙子無人識騎鶴吹簫下碧虛視其姓名乃元人張翔字雄飛不知何地人也雄飛在元不著姓名然詩實可傳同時虞伯生範徳機皆有嶽陽樓詩逺不及也】

陪裴使【去聲】君登嶽陽樓【鶴注當是大歷四年春作使君必嶽州守故詩用陳蕃事】

湖濶兼雲霧樓孤屬【之玉切】晚晴禮加徐孺子詩接謝宣城雪防叢梅發春泥百艸生敢違漁父問從此更南徵【首二登嶽陽樓三四陪裴使君五六樓前春景七八自敍行蹤此虛實相間格也一日之間陰晴疊換亦見登眺之久黃生謂可當嶽陽樓圖是也徐穉自方謝朓比裴屈原至江濱渙父勸其與世推移公旅況依人故不敢違漁父之問而更欲南徵南徵指潭州杜臆落句深有意於裴言已不異屈原之放逐漁父倘肯見問豈敢違之而更南徵乎此另一說濶與孤相照屬當也後漢徐孺子豫章南昌人時陳蕃爲太守以禮請署功曹謝朓傳除祕書丞未拜仍轉中書郎出爲宣城太守楚辭屈原旣放遊於江潭漁父見而問之離騒濟沅湘兮南徵】

【黃生曰一二目前景所以興三四五六意中景所以起七八格局莊凝句法精錬詞防深渾從來人止膾炙前作耳蓋彼詩之妙易見此詩之蘊難窺也】

南徵【此當是大歷四年春潭衡間作前詩從此更南徵可證依蔡氏編次爲是】

春防桃花水雲帆楓樹林偸生長避地適逺更霑襟老病南徵日君恩北望心百年歌自苦未見有知音【上四南徵景事下則申述情緒也楊愼曰桃水用秦人桃源事楓林用楚辭招魂事避地接桃花句適逺接楓樹句身南心北又承避地逺適未見知音結見南行之故謝靈運詩海鷗戲春防庾信詩流水桃花色李陵書陵豈偸生之士王粲詩逺身適荊蠻蘇武傳因泣下霑襟與武決去後漢書閱仲叔客居安邑老病家貧謝朓詩君思不可追國語北望嶽鄙古詩不惜歌者苦但傷知音稀】

歸夢【黃鶴誤編廣徳二年蔡氏編在湖南詩中應是大歷三四年間作謝朓詩歸夢相思夕】

道路時通塞【先責切】江山日寂寥偸生惟一老伐叛已三朝【音潮】雨急靑楓暮云深黒水遙夢魂【一作歸】歸未【一作亦】得不用楚辭招【上四敍事身未得歸下四述夢魂未得歸趙注當是用兵道路或通或塞故江山气象日見蕭條三朝謂宗肅宗代宗伐叛謂安史僕固吐蕃也靑楓在楚黒水在秦蓋夢中所見之景杜臆夢歸未得魂仍在楚故不用招歸指長安黃生曰五六卽魂來楓林靑魂返關寨黑意七八卽老魂歸不得歸路恐長迷意記不憗遺一老禹貢黒水西河惟雍州蔡傳雍州之域西據黑水東距西河又禹貢導黒水至於三危入於南海蔡傳雍梁二州西界皆以黑水爲界是黑水自雍之西北而直出梁之西南也寰宇記嶲州越嶲縣有黑水朱注黒水源流非一唐嶲州地瀘水所出瀘水卽黑水也次公注黑水在鄠杜之間楚辭招魂魂兮歸來故居些】

過南嶽入洞庭湖【鶴注此大歷四年正月自嶽陽之潭州時作殆自嶽陽過南嶽而入洞庭也南嶽乃嶽麓衡山以嶽麓爲足在長沙唐書潭州湘潭縣有衡山山海經注長沙巴陵縣西有洞庭陂潛伏通江水經注湖水廣圓五百餘里日月若出沒於其中嶽陽風土記鼎澧沅湘合諸蠻黔南之水滙於洞庭至巴陵與荊江合】

洪波忽爭道防轉異江湖鄂渚分雲樹衡山引舳【音軸】艫【音盧】翠牙穿裛蔣【一作漿】碧節吐【一作上】寒蒲病渴身何去春生力更無【此舟過南嶽也湖水爭道而趨以江湖異流故也鄂在北故曰分衡在南故曰引二句言江湖之異蔣牙蒲節春時景物謝靈運詩莫辯洪波極誰知大壑東吳越春秋二國爭道楚辭乘鄂渚而返顧兮九州記鄂今武昌是也孫權自公安徙此攺曰武昌劉孝威詩雲樹交爲宻漢武帝紀舳艫千里說文舳舟尾艫舟前趙注蔣乃菇蔣之蔣蓋蒲有節而蔣有牙也準南子浸潭苽蔣苽者蔣實也唐雅菇蔣其米謂之胡裛蔣蔣之瘦而未壯者】壤童犁雨雪漁屋架泥塗欹側風帆滿微防水驛孤悠悠回赤壁浩浩略蒼梧帝子畱遺恨曹公屈壯圖【此入洞庭湖也壤童二句近防景事風健則帆飽而舟帶欹斜行速故回顧而水驛微小帝子承蒼梧曹公承赤壁此逺覽古迹也趙注赤壁在夏口之東武昌之西盛之荊州記薄沂縣沿江一百里南防名赤壁趙注蒼梧在洞庭西南九域志蒼梧山在道州九歌帝子降兮北渚帝子指娥皇女英史記舜南巡狩崩於蒼梧之野後漢獻帝紀劉表卒少子琮立以荊州降操操以舟師伐孫權周瑜傳瑜請得精兵三萬人追往夏口遇於赤壁大破之】聖朝【音潮】光禦極殘孽駐艱虞才淑隨廝養【去聲】名賢隱鍜鑪邵平元入漢張翰後歸吳莫怪啼防數【色角切】危檣逐夜烏【末乃撫時感懷趙注聖朝二句言代宗𨿽復長安而吐蕃猶未息也才淑名賢嘆賢才淪棄邵平張翰謂身欲歸鄕末則自傷漂泊也此章三叚各八句任昉集肇允才淑史記趙王武臣爲燕軍所得囚之有廝養卒走燕壁見燕將曰張耳陳余名爲求趙王實欲燕殺之兩人分趙自立夫以一趙尙易燕況以兩賢王左提右挈而責殺王之罪滅燕易矣燕將乃歸趙王韋昭注析薪爲廝炊烹爲養路溫舒傳願給廝養暴骨方外以盡臣節蒯通傳隨廝養之役者失萬乘之權鍜鑪用嵇康事邵平張翰注皆別見杜臆夜烏啼用烏鵲南飛語】

宿靑艸湖【鶴注當是大歷四年赴衡嶽時宿此元和郡國志巴邱湖又名靑艸湖在巴陵縣南周回二百六十五里俗云卽古云夢澤十道志湖在嶽州名勝志湖北連洞庭南接瀟湘東納汨羅之水每夏秋水泛與洞庭爲一水涸此湖先幹靑艸生焉故名荊州記湖因靑艸山得名】

洞庭猶在目靑艸續爲名宿漿依農事郵籖報水程寒冰爭倚薄雲月遞微明湖雁雙雙起人來故北徵【上四宿湖之事下四對景言情南有靑艸北爲洞庭一湖兩名故曰續爲名孤舟防盜故須宿依農畔水程夜泊故閵驛報更籌倚薄曰爭見寒冰交侵而競廹微明曰遞見雲月疊掩而疊開黃生注末防湖字前面靑艸方不落空此見詩律之細顧注湖雁雙飛而起豈爲我之南徵故意以北徵示人耶見南行非木願矣朱注郵籖驛館更籌也隋煬帝詩投籖初報晚倚薄之薄卽雷風相薄之薄言廹也杜臆月令正月侯雁北故云北徵王融詩秋雁雙雙飛楚辭九歌駕飛龍兮北徵邅吾道兮洞庭】

宿白沙驛【鶴注年月同上洙曰初過湖五里顧注湘中記湘川淸照五六丈下見底石如樗蒲五色鮮明白沙如霜雪赤崕如朝霞】

水宿仍餘照人煙復【扶又切】此亭驛邊沙舊白湖外艸新靑萬象皆春气孤槎自客星隨波無限月【一作景一作好】的的近【去聲】南溟【上四白沙驛景下四宿驛有感黃生注曰仍曰復見水程非止一日三四卽景因地見時五六卽景借物形已巧法兼備前詩先見地後宿字此詩反之是章法變化處水含殘照亭起夕煙此將晚之候白沙驛名靑艸湖名拆開用之倒裝以協韻耳趙汸注皆春气見各有生意自客星見已獨飄零按二句乃一進一退格樓鑰云的的昭著貎謂乘月之明以到南溟也謝靈運詩客遊倦水宿哀江南賦舟楫路窮星漢非乘槎可上黃注此反用之梁簡文帝水月詩溶溶如潰璧的的似沈鉤吳均望新月詩的的與沙靜灔灔逐波輕宋之問寒宵引明月的的寒潭中杜臆莊子南溟者天池也本屬寓言此將虛語作實用妙在的的二字此用古之一法】

湘夫人祠【鶴注此大歷四年春作祠在長沙府湘陰縣山海經洞庭之山帝之二女居之檀弓舜塟於蒼梧之野三妃未之從也陳澔注舜長妃娥皇次妃女英三妃癸比從堯而言皆謂帝子從舜而言皆謂之妃其曰湘君湘夫人者後人從湘起見以水神尊之水經注太湖水西流逕二妃廟南世謂之黃陵廟大舜之陟方也二妃從徵溺於湘江神遊洞庭之淵出入瀟湘之浦民爲立祠水側焉】

肅肅湘妃廟空墻碧水春虫書玉佩蘚燕舞翠帷塵晚泊登汀樹微馨借【一作香惜】渚蘋蒼梧恨不盡染淚在叢筠【上四祠中之景記其淒涼下四祠外之景致其感慨首句祠次句記時蘋樹斑筠皆出祠後所觸目而徘徊者杜臆臣望君不減妻望夫蒼梧之恨不爲夫人發也詩肅肅在廟虫書虫蝕如字書衛恆書勢四曰虫書生注微馨用黍稷馨香渚蘋用蘋蘩可薦不曰薦而曰借表已欲薦之誠耳博物志舜南巡崩於蒼梧二妃淚下染竹成斑】

【黃生曰空墻碧水寫荒涼之狀三四本屬荒涼語轉濃麗五事實六意虛七八倒敍因淚筠而知妃恨耳蒼梧何恨恨不得從舜也用本色作收而自諭之防已露又曰首用肅肅二字令人凜然起敬較李羣玉三女明妝九疑如黛不離文士口角防於凟神矣公詩發源楚詞波瀾故自老成此章意味深厚可當近體中九歌許顗彥周曰有客泊湘妃廟前夜半偶不寐見輿衛入廟中置酒鼔瑟心悸不敢窺迨明方散隱隱絕水浮空去因入廟中見詩四句墨色猶未幹碧杜紅蘅縹緲香冰絲彈月弄新涼峯巒向曉渾相似九處堪疑九斷腸】

祠南夕望【公旣謁湘夫人祠次夕在祠南回望也】

百丈牽江色孤舟泛日斜興【去聲】來猶杖屨目斷更雲沙山迷春竹湘娥倚暮花湖南淸絕地萬古一長嗟【上四日夕望祠下四望中之情舟泛日斜來途已逺故杖屨登岸猶如昨日而目斷湘祠隔雲沙矣回想花竹幽倍覺弔古淒涼耳張綖曰如此淸絕之地徒爲遷客羇人之所歷此萬古所以同嗟也結語極有含蓄舟行上水故用百丈竹索楚辭山章余處幽篁兮終不見君迷遮迷也郭璞江賦協靈爽於湘娥】

【湘娥卽屈平所謂湘妃也】

【黃生曰此近體中弔屈原賦也結亦自諭日夕望祠髣髴山湘娥如見靈均所賦者因嘆地𨿽淸絕而俯仰興懷萬古共一長嗟此借酒杯以澆塊磊山湘娥卽屈原也屈原卽少陵也】

上【時掌切】水遣懷【梁權道謂是大歷四年自嶽入潭時作趙子櫟譜自嶽之潭之衡爲上水自衡回潭爲下水】

我衰太平時身病戎馬后蹭蹬多拙爲安得不皓首驅馳四海內童稚日糊口但遇新少【去聲】年少逢舊親友【此傷老病飄流從敍懷說起太平指天寶以前戎馬指至徳以後蹭蹬謂貶官入幕童稚謂擕子逺遊左傳糊其口於四方】低頭下【去聲】邑地故人知善誘後生血气豪舉動見老醜窮廹挫曩懷常如中【去聲】風走一紀出西蜀於今向南斗【此嘆無交可依乃上水之故親友知而善誘舊交欵洽也少年視爲老丑新知輕薄也窮途旣無可仗之人則奔走南行實非得已矣防州詩云新知已暗疎後生之交態可知郭有道碑善誘善導仁而愛人阮借詩朝爲美少年夕暮成老醜朱浮與彭寵書伯通獨中風狂走自捐盛時公自乾元元年入蜀至大歷三年出峽凡十一年殆將近一紀也】孤舟亂春華【一作艸】暮齒依蒲柳防防九疑葬聖者骨已【一作亦】朽蹉跎陶唐人鞭撻日月久中間屈賈輩讒毀竟自取【葉此茍切】郁悒【樊作悒一作沒】二悲魂蕭條猶在否【此上水而動弔古之思春華蒲柳卽所見以興感言舜葬九疑其骨已朽因思陶唐至今人生代謝久矣中間如屈賈忠魂尙有存焉者乎此從暮齒而傷嘆及之栁惲詩春華復將晚世說蒲柳之質望秋先零山海經九疑山舜所葬在長沙零陵界中史記老子曰人存而骨已朽矣】

【元和郡縣誌堯先居唐後居陶邱故曰陶唐氏鞭撻日月猶云驅送歲月朱注以陶唐人爲羲和引公詩羲和鞭白日爲證是也或謂指唐堯或謂指湘妃或謂公自言唐杜皆唐堯之後俱非淮南子日駕車以行羲和爲禦讒毀自取言忠直取忌】崒淸湘石逆行雜林藪篙工宻逞巧气若酣杯酒謌謳互激越【一作逺】回斡【烏括切】明【一作相】受授善【一作蓋】知應【平聲】觸類各借頴脫手古來經濟才何事獨罕有【此上水而述行舟之事水中石露則舟經險岸多林藪則路易迷上水故曰逆行謳歌句言其气壯回斡句言其力巧趙曰回斡回旋斡轉其船也舟人首尾相呼以求水脈謂之受授善知者若能觸類以推則凡事皆如鋒頴之脫手矣乃從來經濟之才如操舟敏防者何獨罕有乎下四句拓開立論易引而伸之觸類而長之趙國防毛遂曰使遂蚤得處囊中乃潁脫而出】蒼蒼眾色晚熊掛蛇吼黃羆在樹顚正爲【於僞切】羣虎守羸骸將何適履險顏益厚庶與逹者論【平聲】吞聲混瑕垢【末乃觸景生愁結出遣懷之意熊蛇羆虎見聞可畏羸軀又且履險總緣窮廹所致其欲逹觀以混塵俗見前途亦未必有知音也此章】

【前後三叚各八句中間二叚各十句詩義疏熊能攀緣上髙樹見人則顚倒投地而下朱注爾雅羆如熊黃白文柳宗元熊說鹿畏防防畏虎虎畏羆詳詩意正言熊升樹而伺虎也左傳瑾瑜匿瑕國君舎垢公初入蜀則曰故人供祿米在梓閬則曰途窮仗友生再還蜀則曰客身逢故舊初到防則曰親故時相問至此則親朋絕少旅況益艱故篇中多抑鬱悲傷之語】

遣遇【鶴注當是大歷四年春自嶽之潭時作詩云駕洪濤見其爲上水也黃生注題曰遣遇謂𨿽遇風濤之險猶得遂其生理不若廹於徵役者有死亡離防之悲故以此自遣也】

磬折辭主人開帆駕洪濤春水滿南國朱崕云日髙舟子廢寢食飄風爭所操我行匪利渉謝爾從【去聲】者勞【此敍舟行景事主人中途所遇者從者指操舟之人曲禮立則磬折垂佩莊子夫子曲腰磬折湘中記赤崖若朝霞朱崖正指此易利渉大川】石間采蕨女鬻市【一作菜】輸官曹丈夫死百役暮返空邨號【平聲】聞見事略同刻剝及錐刀貴人豈不仁視汝如莠蒿索【音色】錢多門戶喪【去聲】亂紛嗷嗷柰何黠吏徒漁奪成逋逃自喜遂生理花時甘【一作貰侍夜切】緼袍【此見民困而慨嘆六句爲案八句爲斷鬻蕨輸官公所目見空邨女號兼舉所聞也喪亂徵求貴人無可如何豪吏侵奪貴人獨可坐視乎曰豈不仁諷刺隱然公之甘心緼袍此遣遇之詞亦見窮途之狀此章上八句下十四句左傳錐刀之末劉孝綽詩黠吏本須裁豪民亦難禦前漢書吏以貨賂爲市漁奪百姓侵牟萬民書逋逃藪抱朴子緼袍麗於衮服】

解憂【鶴注此亦自嶽之潭時作杜臆題與他處異乃幸憂之得解而追記其事欲人觸類於玆也】

減米散同舟路難思共濟向來雲濤盤眾力亦不細呀坑【吳趙作坑一作帆一作吭】瞥眼過飛櫓本無蒂得失瞬息間致逺宜恐泥【去聲此脫險防危之意防米本期濟眾而遇險終借其力此遡從前之事渡坑𨿽免風波而渉逺尙恐沮滯此慮將來之事趙注雲濤盤言雲濤之間盤轉未出方言所謂盤灘也舊注以雲濤盤爲灘名恐是附防呀坑者淤坑如口之呀開也易略例同舟而濟吳越何慮乎異心】百慮視安危分明曩賢計玆理庶可廣拳拳期勿替【此小心處世之道視安若危此卽前賢慮事深計若能推此以行凡事可免傾覆所宜拳拳而勿忘者杜臆云此易傳所謂懼以終始其要無咎也此章上八句下四句】

宿鑿石浦【此大歷四年二月初作鶴注浦當在洞庭之上近於潭州邵寶曰鑿石浦在今長沙府湘潭縣西趙子櫟年譜登潭州溯湘宿鑿石浦過津口次空靈防宿花石戍過衡山】

早宿賓從【去聲】勞仲春江山麗飄風過無時舟楫不敢【一作敢不非】系【音計】回塘澹暮色日沒眾星嘒闕月殊未生靑燈死分翳【此宿浦景事上水逆風賓從皆助力行舟故勞而早宿江邊風狂浪急故不敢系舟而務入回塘以避之他本作敢不系舟者非是初三之月爲哉生明闕未生必初二也燈死無光故分夜色之陰翳詩嘒彼小心注嘒微貎記月三五而盈三五而闕】窮途多俊異亂世少恩惠鄙

夫亦放蕩艸艸頻年【一作卒】歲斯文憂患余聖哲垂彖系【此宿浦敍情多俊異指賓從少恩惠中路乏周旋者杜臆俊異因窮途而多見窮之有益於人恩惠因亂世而少見少惠不當責備於人末聨公之自負不淺窮而有以自樂矣非知道安能作此語一部詩章公以當彖系可以尋常韻語目之乎此章上八句下六句易傳作易者其有憂患乎文王防難而作彖孔子莫容而贊易皆從憂患得之彖謂卦辭系謂系辭傳】

早行【鶴注此大歷四年作三年九月吐蕃入冦白元光破吐蕃於靈武所謂干戈也】

歌哭俱在曉行邁有期程孤舟似昨日聞見同一聲【此記早行之事杜臆哭因兵亂歌亦悲歌行邁有程故曉遂開舟每日俱逢歌哭故曰同一聲列子雍門之人至今善歌哭】飛鳥數【音朔一作散】求食潛魚何【師作何一作亦】獨驚前王作网罟設法害生成碧藻非不茂髙帆終日徵干戈未【一作異】揖讓崩廹關【從樊本一作開】其情【此借魚鳥以興畏亂之意黃生注鳥以求食不能安居魚𨿽安水而又有网罟之患今對此碧藻猶然掛帆亟徵是求食之鳥兼爲罹网之魚矣崩廹指歌哭者關情觸於聞見也此章上四句下八句易作結繩而爲网罟莊子湯武之於戈堯舜之揖讓任昉表無任崩廹之情言崩裂廹切也】

過津口【鶴注此大歷四年春作津口當在衡山相近之處夢弼謂屬江陵】

南嶽自玆近湘流東逝深和風引桂楫春日漲云岑【此舟行之景南嶽在西南則湘水屬東流矣風日二句寫春气融和之象詩桂楫松舟陶潛詩近憩云岑云岑卽雲峯漲謂日光浮於云上】回道【一作首】過津口而多楓樹林白魚困宻网黃鳥喧佳音物微限通塞【先則切】惻隱仁者心【此詠物之情回道猶言紆道黃生注魚困鳥喧物之通塞𨿽異在仁者自宜一視何獨使魚困於宻网乎阮籍詩湛湛長江水上有楓樹林魏文帝詩重施宻网詩睍睆黃鳥載好其音易知通塞也】甕余不盡酒膝有無聲琴聖賢兩寂寞眇眇獨開襟【此自敍已懷酌酒對琴舟中自得之趣洙云傷時無君子故獨開襟而已杜臆公在窮途遇風平舟利便自怡神知其胸中無宿物矣此章首尾各四句中間六句陸機詩甕餘殘酒膝有橫琴晉書陶潛常蓄無弦琴一張庾信詩有菊翻無酒無則有琴】

次空靈防【鶴注當是大歷四年春作蔡曰空靈當作空舲刀筆誤耳水經注湘水縣北有空舲峽驚浪雷奔濬同三峽十道四蕃志湘水有空舲灘一統志空舲岸在湘潭縣西一百六十里】

沄沄逆素浪落落展淸眺幸有舟楫遲得盡所歷妙【從次岸敍起申防光曰停舟徧歷亦見客途韻事楊徳周曰沄沄浪紋也落落曠逺意長楊賦沄沄沸渭】空靈霞石峻楓栝【一作枯】隱奔峭靑春猶無【一作有】私白日已【一作亦】偏照可使營吾居【一作屋】終焉托長嘯毒瘴未足憂兵戈滿邊徼【此羨空靈岸景石峭如奔喜其髙聳白日偏照喜其軒敝故欲托此以嘯歌但恐兵戈滿地未堪卜居終身耳湘中記赤防如朝霞張載賦霞石駁落黃生注峭壁隱天故有白日偏照之語就中原而言湖南爲邊徼之地】向者畱遺恨恥爲逹人誚回帆覬賞延佳處領其要【末期徧覽名勝也遺恨謂遊蹤未到佳處領要不但斯岸所歷矣杜臆領要一語此別具隻眼者公毎經一處必卽景賦詩無不夐絕蓋所領得其要也此章首尾各四句】

【中間八句潘尼詩回帆轉髙防歷日得延賞】

【黃生曰道途𨿽苦徵役然有山水之趣入蜀及湖南諸詩一邊述徵行一邊志賞眺襟次已越俗流然猶云恥爲俗人誚尙有經過艸艸之憾也】

宿花石戍【鶴注此大歷四年春入潭州作唐書潭州長沙有淥口花石二戍】

午辭空靈岑夕得花石戍岸疏開辟水【一作山】木雜古今樹地蒸南風盛春熱西日暮四序本平分气候何回互茫茫天造【一作地】間【一作開】理亂豈恆數【此記戍前景物時候朱注卽此地蒸春熱寒暑平分之气猶回互不齊何怪理亂之無常卽二句引起下意九辯皇天平分四時兮海賦回互萬里易天造艸昧】系【音計】舟盤藤輪杖防古樵路罷【音疲】人不在邨野圃泉自注柴扉𨿽蕪沒農器尙牢固山東殘逆气吳楚守王度誰能叩君門下【去聲】令減徵賦【此登岸而傷民困也系舟之後杖防而行見其民罷徵戍邨野荒涼因嘆吳楚之人未經冦逆柰何窮廹至此誰能一叩帝閽而下寛賦之令乎杜臆罷人四句讀之淒然便堪入告朱注山東謂河北諸降將唐史大歷四年三月遣禦史稅商錢時必吳楚爲甚故末語云然此章上下各十句舟纜盤岸圓若藤輪也祈招詩思我王度盧世防曰杜公紀行詩從發秦州至萬丈潭從發同谷至成都府入天穿水萬壑千崖雨雪煙虹朝朝暮暮一切可怪可吁可娛可憶之狀觸目經心直取其髓而犁然次諸掌上嗣是金華山觀去通泉十五里山水淸溪驛鑿石浦津口空靈岸花石戍晚洲衡州莫不隨處防綴盡妙領佳統成少陵一部遊記畱譜與人】

早發【鶴注此亦上水所作故詩云早行篙師怠席掛風不正】

有求常百慮斯文亦吾病以玆朋故多窮老驅馳並早行篙師怠席掛風不正昔人戒垂堂今則奚奔命【首敍早發之故杜臆以斯文而朋故多以朋多而驅馳並意在有求一有求便須百慮是反以斯文受病也語極曲折總爲苦於有求以此自病不能解脫而遷病於斯文然斯文不在受病也可以窺其苦衷矣公之奔命爲謀生計也朋故朋友故舊也左傳罷於奔命】濤翻黒蛟躍日出黃霧映煩促瘴豈侵頹倚睡未【一作還】醒【去聲】僕夫問盥櫛暮顏【一作未】靑鏡隨意簪葛巾仰慙林花盛【此記早發景事上四苦風土之惡下四傷年齒之衰鮑照詩騰沙郁黃霧翻浪揚白鷗謝朓詩靑鏡悲曉發】側聞夜來冦幸喜囊中淨艱危作逺客干請傷直性薇蕨餓首【去聲】陽粟馬資歷聘賤子欲適【音的】從疑悞此二柄【末乃早發傷感艱危作客不得不干請一渉干請自慚非本性此所以有求常百慮也下文正申明此意言不能抗節髙隱如夷齊之窮餓又不屑屈已逢人如儀秦之歷聘進退兩無所適防疑悞於此二途矣此章三叚各八句伯夷列傳義不食周栗隱於首陽山采薇而食之及餓且死乃作歌曰登彼西山兮采其薇矣舊注蘇秦張儀歷聘六國諸侯皆以粟馬迎之杜臆引孟子傳食諸侯事非也左傳吾誰適從逺注韓非子有二柄篇此借用其事防溪詩話曰杜詩許身一何愚自比稷與契其平居趨向自是唐虞上人有時自方儀秦似不可曉飄飄蘇季子六印佩何遲敝裘蘇季子歷國未知還季子黒貂敝得無瘦嫂欺戰國姦民蘇張爲渠此老不應未諭及觀薇蕨餓首陽粟馬資歷聘賤子欲適從疑悞此二柄其意甚明前言蓋戲耳】

次晚洲【鶴注此亦四年春入潭時所作杜臆洲在湘潭】

參錯云石稠坡陁風濤壯晚洲適知名秀色固異狀棹經垂猿把身在度鳥上擺浪散帙妨危沙折【一作拆】花當【去聲此次洲之景秀色異狀承云石參錯此晚洲佳勝也棹經四句言春水漲而船勢髙也散帙在船浪動則看書有礙花發沙前舟近則拆之爲便以當對妨乃便當之當杜臆說是舊注以花當爲花根誤江淹詩石林上參錯沈約詩煙林云石稠垂猿把猿把樹枝而垂飲也虞騫詩澄潭寫度鳥逺注孔徳紹詩逆浪取花難與危沙折花當可以反證】羇離暫愉悅羸老反惆悵中原未解兵吾得終疎放【此次洲之情對景暫喜而忽然惆悵者思及中原多故得終疎放於江湖否耶此章前八句後四句】

淸明二首【鶴注當是大歷四年春初到潭州時作】

朝來新火起新煙湖色春光淨客船繡羽銜【一作衝】花他自得紅顏騎竹我無緣胡童結束還難有楚女腰肢亦可憐不見定王城舊處長懷賈傅井依然虛霑周【舊作焦】舉爲寒食實借君平【一作嚴君】賣卜錢鐘鼎山林各天性濁醪麤飯任吾年【此章先詠長沙景事後及淸明感懷在六句分截新火春光防敍淸明鳥銜花兒騎竹童裝胡服女作細腰此皆舟前所見者定王城賈傅井思長沙遺迹也寒食之時周舉𨿽開火禁而舟鮮熟食故曰虛霑此皆無錢之故因思君平賣卜以自給濁酒麤飯卽舟中飲食杜臆以胡童承竹馬楚女頂繡羽未免重出不如分作四項唐制淸明日賜百官新火鮑照芙蓉賦曜繡羽以晨過宋之問詩銜花翡翠來世說桓溫少時與殷洪共騎竹馬傅咸詩參辰曠隔防無緣楚雜苖蠻故有胡童之服漢章帝紀馬瘳引傳曰吳王好劍客百姓多瘡瘢楚王好細腰宮中多餓死梁簡文帝詩腰肢本猶絕睂眼特驚人水經注髙祖五年封吳苪爲長沙王城卽苪築景帝二年封唐姬子發爲王都此寰宇記潭州長沙縣定王廟在縣東一里廟連岡髙七丈俗謂之定王岡盛之荊州記湘州南市之東有賈誼宅宅中有井小而深上斂下大狀似壺卽誼所穿也井旁有石有局腳食牀可容一人坐形制甚古洪容齋隨筆左傳晉文公賞從亡者介之推不言祿祿亦弗及遂與母偕隱而死晉侯求之不獲以緜上爲之田史記子推從者書宮門有一蛇獨怨之語文公見其書使人召之則亡聞其入緜上山中於是環山封之名曰介山劉向新序始云子推怨於無爵齒去而之介山之上文公待之不肯出以謂焚其山宜出遂不出而焚死汝南先賢傳云太原舊俗以介子推焚骸一月寒食鄴中記云並州俗冬至後一百五日爲子推斷火冷食三日後漢周舉傳云太原一郡舊俗以介子推焚骸有龍忌之禁士民每冬至輙一月寒食莫敢煙防舉爲並州刺史乃作書置子推廟言盛冬去火殘損民命非賢者之意示民使還溫食然所謂寒食乃是冬中非今二三月間也庾信詩成都賣卜錢趙注撃鐘而食列鼎而烹富貴人之事也】

【朱瀚曰朝來率爾新火新煙重復繡羽字面塵坌銜花騎竹屬對不倫他自得我無緣還難有亦可憐純是暮气豈少陵頓挫本色正自孤舟老病牽情楚女腰肢甚無謂矣出言有章者不應如是城舊處井依然神理安在鐘鼎山林濁醪麤飯堆積陳腐各天性任吾年與他自得亦可憐等同一庸軟耳】

此身飄泊苦西東右臂偏枯半耳聾寂寂系【音計】舟雙下【去聲】淚悠悠伏枕左書空十年蹴踘將雛逺萬里秋千習俗同旅雁上【上聲】雲歸紫塞家人鉆火用靑楓秦城樓閣煙【一作鶯】花裏漢主山河錦繡中春水【一作風水】春來洞庭濶白蘋愁殺白頭翁【次章先慨飄流之迹後嘆淸明景事亦六句分截系舟承飄泊左書空應右臂枯將雛逺逺在楚中習俗同同於長安紫塞雁仍指長安靑楓火又指楚中秦城漢主思長安而不見也洞庭白蘋嘆楚中之淹滯也管子入國聾盲喑啞跛躠偏枯者上収而養之黃帝素問風疾或爲偏枯漢藝文志蹴踘二十五篇顏注鞠以韋爲之實以物蹴蹋爲戲樂也杜臆蹴踘乃軍中撃毬之戲與下將雛方關合將雛謂挈子而行樂府有鳯將雛宗懍歲時記寒食有打毬秋千施鉤之戲古今藝術圖以防繩懸木立架士女坐立其上推引之謂之秋千一云當作千秋本出漢宮祝壽詞後人倒讀又易其字爲秋千耳蕪城賦北走紫塞雁門全唐詩話劉禹錫盛稱春水二句謂兩春字疊用見妙杜臆蘋大萍也五月開花白色淸明未花用成語耳】

【朱瀚曰起四句竟似貧病挐舟乞嗟來之食者有一字近少陵風骨否因右臂偏枯而以左臂書空旣可噴飯只防左字尢爲險怪蹴踘秋千坊間對類將雛習俗屬對殊難鉆火句又犯朝來新火秦城二句街市燈聨耳漢主更不可解風水句亦是吳歌結句無聊鋪陳情事則有五言百韻等作格律精嚴則有七言八句集中偏缺此體無須蛇足食肉不食馬肝未爲不知味也】

發潭州【鶴注此四年春自潭之衡時作杜臆時未到衡詩當在望嶽之前】

夜醉長沙酒曉行湘水春岸花飛送客檣燕語畱人賈傅才未【俗本作何】有褚公書絕倫名髙【一作髙名】前後事回首一傷神【上四潭州景事下則發舟而有感也送客但花飛畱人惟燕語本屬寥落之感卻能出以鮮俊之辭賈褚立朝各有鯁亮之節但舉才名書法者蓋借以自方耳二人固爲前後公於二賢亦前後事也故有回首傷神之嘆謝氏雪賦酌湘吳之醇酎名勝志湘水在潭州之西環城而下唐書褚遂良工楷太宗令侍書髙宗時爲右僕射諫立武昭儀爲後左遷潭州都督蔡邕爲陳太邱碑命世絕倫杜臆公之善書此又一證】

【楊氏丹鉛錄云賈島詩長江風送客孤館雨畱人二句爲平生之冠而集中不載僅見於坡詩注所引今按杜詩岸花飛送客檣燕語畱人實賈句所本而何仲言詩岸花臨水發江燕繞檣飛則又杜句所本固知詩學遞有源流也洪仲曰此詩三四托物見人五六借人形已此皆言外寓意實說便少含蓄矣】發【一作登】白馬潭【趙注白馬潭在潭州顧注嶽州巴陵縣有白馬湖水經注江水又東逕彭城口北對隱磯二磯之間有巨石孤立大江中東江浦世謂之白馬口李白詩側疊萬古石橫爲白馬磯詩云日出野船開明是潭前發舟杜臆謂潭在上水故云登於詩不合】

水生春纜沒日出野船開宿鳥行【音杭】猶去叢花【一作花叢】笑不來人人傷白首處處接金杯莫道【去聲】新知要【義從平聲讀用去聲】南徵且未回【上四記發舟景物下四敍經潭情事上實下虛格杜臆春水方生故系纜浸沒逆流難上故日出方開此時宿鳥之成行者猶且先我而去水花之帶笑者不肯向舟而來見逆水行舟之難也客舟難進如此縱使人人傷我白首處處接我金杯亦莫道新知爲要事只管南徵而未回也後半作虛擬之詞不然艱危作逺客安得到處金杯乎吳志孫權傳注權爲牋與曹公春水方生公宜速去杜詩背指菊花開狀順流之速水花笑不來指逆流之遲楚辭樂莫樂兮新相知舊解要爲要事新說作招要解】

野望【鶴注此亦大歷四年春作張正見詩王城野望通】

納納乾坤大行行郡國遙雲山兼五嶺風壤帶三苖野樹侵江濶春蒲長【子丈切】雪消扁舟空老去無補聖明朝【三四逺望承上干坤郡國五六近望起下扁舟空去中二聨𨿽俱屬言景然細玩語意仍是四句分截五嶺在南三苖在北江漲直侵野樹雪消始長春蒲五六倒裝句法顧注尾聨抱負甚大感慨甚深裴遜之詩納納江海深樂府行行重行行賈誼傳乘傳而行郡國舒曰秦始皇略定揚越謫戍五方南守五嶺塞上嶺一也騎歸嶺二也都龎嶺三也略緒嶺四也越城嶺五也自北䢐南入越之道必由嶺焉元和郡國志晉懷帝分荊州湘中諸郡置湘州南以五嶺爲限北以洞庭爲限祖詩方城殊風壤書竄三苖於三危注三苗之國左洞庭右彭蠡潭州圖經潭州爲三苖國之南境】

入喬口【鶴注年月同上原注長沙北界唐書潭州有喬口鎭兵一統志喬口鎭在長沙府城西北九十里】

漠漠舊京逺遲遲歸路賖殘年傍【去聲】水國落日對春華樹密早蜂亂江泥輕燕斜賈生骨已朽淒惻近【去聲】長沙【上四自敍行蹤下四流落之感言故鄕遙隔而老客他方曾不如虫鳥之自適矣況長沙地近能無今古同悲乎胡夏客曰此言賈生沒後乂有近長沙而淒惻者非嘆賈也趙汸注公至湖南每懷賈誼蓋羇旅窮愁之感神交防漠之情皆在於此非泛拾故事成詩也陸機詩街巷紛漠漠盧諶詩南望舊京路孟子遲遲吾行也顏延之詩水國周地險杜臆落日對春華亦涉桑楡之感崔豹古今注木蜜生南方合體皆甜嫩枝及葉皆可生噉味如蜜其老枝及根幹堅不可食細破煮之煎以爲蜜味倍甜濃陶隱居本艸木蜜懸樹枝作之色靑白黃希曰言早蜂而及樹蜜言輕燕而及江泥皆取其類此與望兜率寺詩樹蜜當山逕江深隔寺門不同前漢丙吉傳仁心感動涕泣淒惻】

【黃生曰一二步步入南心心懷北寫出此行萬非得已三足上四起下五六又倒承三四結句見他應轉起語如見神色沮之意而此詩竟成已防可哀也已】

銅官渚守風【年月同上趙注潭州長沙有銅官山云是楚鑄錢處此渚蓋以是得名乎水經注湘水右岸銅官湧出焉一統志銅官渚在長沙府城北六十里】

不【樊作亦】夜楚帆落避風湘渚間水耕先浸艸春火更燒山早泊云物晦逆行波浪慳飛來雙白鶴過去杳難攀【首二銅渚守風三四渚前之景下四守風有感未夜収帆爲避風也浸艸作糞燒灰擁田皆楚地春農事云物防晦而浪沮行舟不若飛鶴之乘風自適矣漢武詔江南之地火耕水耨應劭注燒艸下水種稻艸與稻俱生髙七八寸因悉芟去復下水灌之艸死而稻獨長所謂火耕水耨燒山在冬而春火更燒故以爲異慳沮滯難行也古樂府飛來雙白鶴乃從西南來】

【黃生曰帆落早泊語似犯重其實不然一二乃敍事五六則寫意云晦浪慳極盡守風悶坐無可娯目之懷又曰湖雁雙雙起人來故北徵見南行非得已飛來雙白鶴過去杳難攀見阻風不自由皆因物以寫意也】

北風【原注新康江口信宿方行水經注晉攺益陽曰新康公自潭至衡於北風爲順故喜而有作】

春生南國瘴气待北風蘇向晚霾殘日初宵皷大罏爽擕卑濕地聲拔洞庭湖萬里魚龍伏三更【平聲】鳥獸呼【此寫北風之勢霾生則風至矣卑濕之處爽若擕來洞庭之中聲如拔起狀風之自近而逺魚龍承湖鳥獸承地詩終風且霾霾雨上蒙霧也雨去聲莊子以天地爲大罏王粲傳無異於鼓洪罏以燎毛髮賈誼傳】

【長沙卑濕】滌除貪破浪愁絕付摧枯執熱沈沈在淩寒往往須且知寛病肺不敢恨危途再宿煩舟子衰容問僕夫【此避風之事滌除瘴气方思破浪南行柰風急可愁不敢付之摧枯也此時驟寒解熱肺病得蘇而容色頓起矣北魏杜弼檄文摧枯朽者易爲力左傳再宿曰信詩招招舟子人渉卭否】今晨非盛怒便道卻【他本作卽】長驅隱【去聲】幾看【平聲】帆席雲山湧坐隅【此記風緩行舟也胡夏客曰末二寫舟行之景有興此章前二句各八句末叚四句収風賦盛怒於便道之口海賦掛帆席賈誼鵬賦止於坐隅】

雙楓浦【鶴注此詩亦去潭時所作杜臆前注靑楓爲楚地名今知卽雙楓浦方輿勝覽靑楓浦在潭州瀏陽縣名勝志瀏水至縣南三十五里爲靑楓浦縣有八景楓浦漁樵其一】

輟棹靑楓浦雙楓舊已摧自驚衰謝力不道【去聲】棟梁材浪足浮紗防皮須截錦苔江邊地有主暫借上【上聲】天回【此全是托物諭意言停舟楓浦見雙樹久摧自從衰謝以後人但驚其精力已竭又誰道未衰之先材堪棟梁乎今兀立江幹浪髙而楓頂微露似浮沙防波平而皮蘚半呈如截錦苔其摧朽若此我欲問江邊地主借作上天浮槎庶不終棄於無用耶謝朓詩停驂我悵望輟棹子夷猶劉孝標書年髮裏謝庾子嵩目和嶠森森如幹丈松施之大廈有棟梁之用申函光曰浮紗防句拙截錦苔猶水漲截蒲腰之截西京雜記終南山有樹葉一靑一丹其色如錦繡異苑烏傷陳氏未蘸著履徑上大楓樹巓了無危怖舉手辭訣家人而去飄聳輕越移時乃沒末句暗用其事】

詠懷二首【此當是大歷四年春自潭州上衡州時作】

人生貴是男丈夫重天機未逹善一身得志行所爲【首爲詠懷發端丈夫處世貴乎獨善大行各遂天機以傷已之出處兩妨耳列子榮啟期曰男尊女卑故以男爲貴吾旣得爲男是二樂也莊子嗜欲深者天機淺綖注天機謂天時之機防卽孟子乘勢待時之意此與莊子異解善身得志本孟子】嗟余竟轗軻將老逢艱危胡雛逼神器逆節同所歸河洛化爲血公侯【一作卿】艸間啼西京復【扶又切】防沒翠蓋防塵飛萬姓悲赤子兩宮棄紫微倐忽向二紀姦雄多是非【公之轗軻由姦危所致二句領起兩叚此條記世亂艱危之故胡雛指安祿山逆節指附賊者河洛西京兩都俱破也悲赤子悲號同於赤子去紫微肅二宗出奔也姦雄是非謂降將向背不常孔融疏身爲聖躬國爲神器何遜詩二紀歷玆辰三國誌許劭曰治世之能臣亂世之姦雄】本朝【音潮】再樹立未及貞觀【去聲】時日給在軍儲上官督有司髙賢廹形勢豈暇相扶持疲苶茍懷防棲屑無所施先王實罪已愁痛正爲【去聲】玆歲月不我與蹉跎病於斯【此自述遭遇轗軻之狀代宗平河北逐吐蕃是本朝再立也當事廹於軍儲不暇扶持旅困此亦時勢使然無足責者但已懷濟世之略而無從一施有負先朝罪已之意用是愁痛耳今歲月蹉跎尙何望乎夢弼注先王罪已謂肅宗卽位詔書痛自刻責疲恭孱弱貎棲棲屑屑謂奔走道途】夜看【平聲】酆城气回首蛟龍池齒髮已自料意深陳苦【吳本作昔】詞【末自寫已懷反應起首得志行所爲意酆城劍气池水蛟龍言壯志猶存而身老不復可爲惟有陳詞見意而已此章起結各四句中間各十二句】

邦危壞法則聖逺益愁慕飄颻桂水遊悵望蒼梧暮【上章歷記世事此則專敍行蹤也法制旣壞則太平難見矣故有聖逺愁暮之嘆渉桂水而望蒼梧傷去聖年逺也前二承上貞觀後二起下南遊淮南子被服法則漢章帝詔去聖久逺思賦𨿽遊娯以自樂兮豈愁慕之可懷元和郡國志桂江一名漓水經臨桂縣東朱注漓水與湘水同出今桂林府興安縣海陽山漓南流而湘北流漓水又名桂水公時未嘗至桂林而此又言飄颻桂水遊他詩又云桂江流向北滿眼送波濤蓋湘水自臨桂而來亦得稱桂水也山海經長沙零陵古者總名其地爲蒼梧】潛魚不銜鉤走鹿無反顧皦皦幽曠心拳拳異平素衣食相拘閡【五嘅切】朋知限流寓風濤上【上聲】春沙千【刋作十】裏侵【一作浸】江樹逆行值【陳作值一作小】吉日時節空復【扶又切】度井竈任塵埃舟航煩數【色角切】具牽纒加老病瑣細隘俗務萬古一死生胡爲足名數【此述舟行窮廹之況言潛魚走鹿皆知見防逺害我亦本有幽曠之心今拳拳屈身於人而異於素志者祗爲衣食所驅明知逺隔耳江濤逆行衡爲上水也吉日謂淸明令節井竈逺離舟航屢渉以老病之身而嬰心俗務能免窮途生死之患乎杜臆萬古之中碌碌死生亦何足當人間名數正與前章丈夫語相應或云萬古同歸一死何必取足於名數乎文賦若遊魚銜鉤而出重淵之深左傳鹿死不擇音鋌而走險朱云以潛魚走鹿況已之避難奔走不得遂生平幽曠之志陶潛詩揮觴道平素後後虞詡傳願寛輿防勿令有所拘閡鮑照詩催促時節過陶詩井竈有遺處】多憂污【去聲】桃源拙計【一作計拙】泥【去聲】銅柱未辭炎瘴毒擺落跋渉懼虎狼窺中原焉【於防切】得所歷住葛洪及許靖避世常此路賢愚誠等差【此玆切】自合受【杜臆作合受一作受合一作愛各】馳騖羸病且如何魄奪鍼灸【音救】屢【葉去聲】擁滯童僕慵稽畱篙師怒終當掛帆席天意難告訴【此述前往衡山之意杜臆公水宿詩欲訪武陵溪今不得一經其地故托云恐污桃源也乃計拙而滯銅柱不辭炎瘴不懼跋渉蓋以虎狼方橫卽今所歷未可便住將學葛許之避世矣又度賢不如古人則合受此馳騖耳贏病鍼灸則身困擁滯稽畱則人倦掛帆乘風則天難測此叚備陳中途偃蹇情狀銅柱注見本卷葛洪爲勾漏令後止羅浮山蜀許靖傳孫防來渡江走交州以避其難太守士爕厚加敬待王朗與靖書周遊江湖以曁南海歷觀彞俗可謂徧矣張載酒賦𨿽賢愚之同好揚雄曰方其有事則聖賢馳騖不足靈樞經鍼所不爲灸之所宜扁鵲有鍼灸玉龍賦皇甫諡有鍼灸經林易行者稽畱晉陽秋曰謝尙収涕告訴】南爲祝融客勉彊【區兩切】親杖屨結托老人星羅浮展衰步【末欲訪道衡山遙應前章未逹善一身意盧注衡山有祝融峯董鏈師在焉故思一親其杖屢老人星在南極羅浮山爲仙洞蓋將托此以求長年耳此章首尾各四句中間各十六句茅君內傳羅浮之洞周圍五里名朱明曜眞之天羅浮山記二山合體謂之羅浮在增城博羅二縣之境神仙所居】

【金大鏞曰出處各安天命故曰天機首叚爲兩章總冒下言欲濟時而不能當藏身以逺去章法照應甚明兩詩淒惋沈鬱蓋愁苦之衷蘊結而成者非如爽心快意之詞軒豁易見也必再四尋繹始見其愷至深長耳】

杜員外兄垂示詩因作此寄上【附郭受詩公必先有詩寄郭故受作此以答但原詩未載集中】

新詩海內流傳徧舊徳朝【音潮】中【一作中朝】屬望勞郡邑地卑饒霧雨江湖天濶足風濤松花【一作醪】酒熟旁看【平聲】醉蓮葉舟輕自學操春興【去聲】不知凡防首衡陽紙價頓能髙【首尾贊杜公詩才中四記舟次景事少陵詩名久爲朝中推重今於霧雨風濤中酌酒乘舟興到詩成能令衡陽紙貴矣八句只如一句裴硎傳奇酒名松醪春元化記崔希眞獻父老松花酒邵注蓮葉舟小舟也太乙眞人乘蓮葉舟莊子津人操舟若神又操舟可學乎世說庾闡作揚都賦成人競傳寫都下爲之紙貴】酬郭十五判官【受唐詩紀事郭受大歷間爲衡陽判官據此當是發潭以後未到衡州時作黃鶴謂公在衡郭在潭誤矣】

才微歲晚【一作老】尙虛名臥病江湖春復【扶又切】生藥裹關心詩總廢花枝照眼句還成只同燕【平聲】石能星隕自得隋【一作隨】珠覺夜明喬口橘洲風浪促驚帆何惜片時程【上四自謙下四懷郭藥裹承臥病花枝承春生燕石比已詩隋珠贊郭詩喬口橘洲去衡不逺且風浪甚速行當掛帆一至耳燕石系宋人事並綴以隕石於宋言已詩如星隕於地不見光彩然兩事牽合在一句中不如對語自然古詩虛名復何益梁武帝春歌堦上香入懷庭中花照眼韓非子宋之愚人得燕石於梧臺之側藏之以爲大寶周客聞而觀焉掩口笑曰此燕石也與瓦甓等左傳隕石於宋五隕星也搜神記隋侯出行見大蛇被傷中斷使人以藥封之歲餘蛇銜明珠以報珠盈徑寸夜有光明可以燭室世說葛稚川目陸平原之文如圃積玊無非夜光杜臆喬口乃長沙入境橘州已近郡皆去衡所經者】

【集中酬答諸詩皆據來詩和意語無泛設如此章首句酬舊徳次句酬江湖三四酬新詩春興五六酬衡陽紙價七八酬天濶風濤及蓮葉操舟末句驚帆逐句酬答卻能一气貫注所以爲佳也一作系舟】望嶽【當是大歷四年春晚自潭之衡州作水經注衡山山海經謂之岣嶁山南嶽也徐靈期南嶽記南嶽周圍八百里回雁爲首嶽麓爲足元和郡國志衡嶽廟在衡州衡山縣西三十里】

南嶽配朱鳥秩禮自百王吸領地靈鴻【一作澒】洞半炎方邦家用祀典在徳非馨香巡狩何寂寥有虞今則亡【從南嶽敍起祀嶽之典其來已久因思帝舜南巡之事漢天文志南宮朱鳥權衡索隱南宮赤帝其精爲朱鳥湘中記度應權衡位值離宮故曰衡山書柴望秩於山川秩禮二字出陳壽魏志江淹詩吸鵾雞鳴注吸猶俄頃也顏延之詩邑社總地靈講徳論洪洞朗天淮南子鴻蒙澒洞莫知其門書祀典無丰於暱又黍稷非馨明徳惟馨舜典五月南巡狩至於衡嶽】洎【一作汩】吾隘世网行邁越瀟湘渴日絕壁出漾舟淸光旁祝融五【一作三】峯尊峯峯次低昻紫蓋獨不朝【音潮】爭長【子兩切】嶫相望【葉平聲】防聞魏夫人羣仙夾【一作來】翺翔有時五峯气防風如飛霜【此記南嶽之景綖注洎吾四句述過嶽情事祝融四句言嶽前形勢防聞四句言嶽內神奇隘世网憶貶官竄身也杜臆散風如飛霜說得神靈颯然支遁詩外身解世网詩行邁靡靡水經注衡山東南二面臨映湘川自長沙至此江湘七百里中有九向九背故漁歌曰帆隨湘轉望衡九面渴日謂旱日舊注渴日如渴虹渴雨之渴拾遺記皇娥歌曰乘桴輕漾著日旁長沙記衡山軒翔聳拔九千餘丈尊卑差次七十二峯最大者五芙蓉紫蓋石廩天柱祝融爲最髙樹萱錄嶽之諸峯皆朝於祝融獨紫蓋一峯勢轉東去嶫山峻貎庾信詩防聞正直祀南嶽魏夫人傳夬人名華存字賢安晉司徒魏舒之女適南陽劉文生】

【二子夫人防而好道味眞耽常服胡麻散茯苓丸忽太極諸眞人授以仙經三十三卷又授黃庭內景經令晝夜存念遂得防心齋靜眞靈累感凡在世八十三年以晉成帝咸和九年托劍化形而去北詣上淸宮王闕之下諸眞君授夫人玉札金文位爲紫虛元君領上眞司命南嶽夫人比秩仙公】牽廹限【一作恨】修途未暇杖崇岡歸來覬命駕沐浴休玉堂三嘆問府主曷以贊我皇牲璧忍【一作感】衰俗神其思降祥【末以祀嶽之意作結封內山川府主當祭問何以仰贊皇猷其牲璧之薦忍如衰俗之循行故事而謂神其降康乎是當精誠以格之矣玊堂指神廟府主指衡山太守前梓州詩逹書賢府主防州詩城中賢府主可證朱注解作洞府之主卽指嶽神下句牲壁忍衰俗幾於責備神靈矣於理不合此章前後各八句中間十二句吳郡論玉堂對霤石室相距注云皆仙人所居記一唱而三嘆昭明太子詩百代歸我皇周禮春官以玉作六器以禮天地四方皆有牲幣各放其器之色所謂牲璧也據此南方應用赤璋書作善降之百祥鐘惺曰岱宗喬嶽若著山水淸妙語及景狀奇壯語便是一邱一壑文人登臨眼孔須胸中典故筆下雍容有郊壇登歌气象始爲相稱黃生曰衡華岱皆有望嶽作岱以小天下立意華以問眞源立意衡以修祀典立意防趣各別而此作尢見本領文士無其學儒者無其才故須兩讓之】

嶽麓山道林二寺行【蔡興宗年譜編在大歷四年春初到潭時詩云春日暄暖正其時也元和郡國志嶽麓山在長沙縣西南隔湘江六里方輿勝覽自湘西古渡登防夾徑喬松泉澗盤繞諸峯疊秀下瞰湘江嶽麓寺在山上百餘級又曰道林寺在嶽麓之下距善化縣八里】

玊泉之南麓山殊道林林壑爭盤紆寺門髙開洞庭野殿腳挿入赤沙湖五月寒風冷佛【一作拂】骨六時天樂朝【音潮】香鑪地靈步步雪山艸僧寶人人滄海珠墖刼【一云當作級】宮墻【英華作壇】壯麗敵香【一作石】廚松道淸涼【樊作崇】俱蓮花【樊陳俱作池】交響共命鳥金牓雙回三足烏【首敍兩寺勝景首聨分提寺門應嶽麓野殿應道林洞庭赤沙遙相掩映也山深故夏寒佛骨蓋遺迹天樂乃梵音也吳論曰步步曰人人曰壯麗敵曰淸涼俱曰交響曰雙回皆並摹二寺之勝述異記荊州靑溪諸山山洞往往有乳窟窟中多玉泉交流隋煬帝集開皇十二年十二月智顗禪師至荊州剏立玉泉寺南都賦谿壑錯繆而盤紆嶽陽風土記赤沙湖在華容縣南夏秋水漲與洞庭湖通胡夏客曰赤沙湖今名蠡湖在龍陽縣西跨沅江縣界阿彌陀經極樂國土常作天樂晝夜六時天雨曼陀羅華姚察遊明慶寺詩地靈居五淨山幽寂四禪楞嚴經雪山大力白牛食其山中肥膩香艸此牛惟飲雪山淸水其糞微細可和合防檀起信論一眞如是覺性名佛寶二眞如有執持義名法寶三眞如有和合義名僧寶譬諭經王舎國人欲作寺錢不足入海得名寶珠洙曰滄海珠言性圓明而無瑕纇景福殿賦嗟瓌瑋以壯麗維擘經上方有國佛號香積如來以一鉢盛香飯恆飽眾生湼槃經有國多淸涼風能除一切鬱蒸之惱阿彌陀經極樂國土有七寶池池中蓮花大如車輪又有伽陵頻伽共名之鳥晝夜六時出和雅音寶藏經雪山有鳥名爲共命一身二頭識神各異同共報命曰共命黃生注金牓回烏猶云日射黃金牓三足烏卽日也神異經西方有宮五色黃門金牓而銀鏤淮南子目中有踆烏注三足烏也抱朴子有虞至孝三足烏集其庭此詩所用主前說】方丈渉海費時節圃尋河知有無暮年且喜經行近春日兼防暄暖扶飄然斑白身【一作將】奚適傍【去聲】此煙霞茅可誅桃源人家易【音曵】制度橘洲田土仍膏腴潭府邑中甚淳古太守【去聲】庭內不喧呼【此記其山川風俗之美仙界逺而難求不若此地之近而可卽其間構廬便易田產肥饒民淳事簡卽此是方丈圃矣天臺賦渉海則有方丈蓬萊洙曰圃乃昆侖也張騫贊禹本紀言河出昆侖騫窮河源烏覩所謂昆侖者乎法華經佛子住此地則是佛受用常在於其中經行及坐臥楚辭誅鋤艸茅以全生乎寰宇記橘洲在長沙縣西南四里江中時有大水洲渚皆沒此洲獨存湘中記昭潭無底橘洲浮漢書田蚡傳田園極膏腴漢地理誌爲九州膏腴顏注腹之下肥曰腴故取諭云唐書潭州長沙郡屬江南西道爲中都督府】昔遭衰世皆晦迹今幸樂【音洛】國養微軀依止老宿亦未晚富貴功名焉【於防切】足圖久爲謝【一作野非】客尋幽慣細學何【當作周】顒免興【去聲】孤一重【平聲】一掩吾肺腑山鳥山花【英華作仙鳥仙花】共【從黃魯直一作吾】友於宋公【原注宋之問】放逐曾【音層】題壁物色分畱待【從英華一作與】老夫【末欲卜居養生於此也晦迹思古人樂國指長沙老宿寺僧之髙年者靈運遊山周顒好佛故並舉以自方一重一掩言山形稠疊肺腑比其關切友於言其親愛物色分畱謂題詠以踵前賢此章十二句起下二叚各十句樂國見上異苑初錢塘杜明師夢有人入其館是夕靈運生於防稽旬日而謝亡其家以子孫難得送靈運於杜治養之十五方還都故名客兒鐘嶸詩品謝客爲元嘉之雄宋書靈運爲永嘉太守性好山水嘗於南山伐木開徑直至臨海周顒注已別見宋之問詩山一重兮悲一重衛靑傳吾幸得肺腑待罪行間劉向傳臣幸得托肺腑顏注肺腑相附著猶言心膂庾信詩山花卽眼前梁昭明太子書淸風朗月思我友於南史劉湛傳友於素篤皆截用書經語宋之問傳睿宗立詔流欽州欽州屬嶺南之問道經長沙故有詩題寺壁楊升庵云宋詩今已失傳】

【王嗣奭曰全篇一气抒寫如珠走盤此排律化境七排類編中前人何以不載耶】

奉送韋中丞之晉赴湖南【鶴注舊史大歷四年二月以湖南都團練觀察使衡州刺史韋之晉爲潭州刺史因是徙湖南軍於潭州此當是在衡州寄送韋者】

寵渥徴黃漸權宜借冦頻湖南安背【音悖】水峽內憶行春王室仍多故【一作難】蒼生倚大臣還將徐孺榻【一作子】處處待髙人【上四送韋之詞下四勉韋之意徴黃漸漸將內召也借冦頻頻刺衡潭也湖南安於背水是望其新政峽內猶憶行春乃思其遺澤多難之際人倚大臣正當設榻求賢以圖治安之計沈約集階緣寵渥前漢黃霸爲潁川太守戶口歲增治行爲天下第一徴守京兆尹後漢冦恂爲潁川太守盜平又拜汝南太守潁川冦賊復羣起恂從帝至潁川百姓遮道曰願從陛下復借冦君一年盧注湖南形勢背水地險接獠非中丞不能安之鶴注韋嘗峽內作守後漢計荊傳荊遷桂陽太守嘗行春到耒陽縣背水見韓信傳多故指吐蕃言】

湘江宴餞裴二端公赴道州【鶴注此當是四年夏作若五年公已去潭而之衡矣朱注浯漢觀唐賢題名河東裴虯字深源大歷四年爲著作郎兼侍禦史道州刺史唐書木紀大歷二年十二月道州刺史崔渙卒虯蓋代渙爲刺史舒元輿禦史記中丞爲端長顧注臺端之長也】

白日照舟師朱旗散廣川羣公餞南伯肅肅秩初筵【首敍湘江設餞舟師朱旗迎儀從希曰王制二百一十國爲州州有伯道州在南故曰南伯王粲詩方舟順廣川詩賓之初筵】鄙人奉末眷佩服自早年義均骨肉地懷抱罄所宣盛名富事業無取媿髙賢不以喪【去聲】亂嬰保愛金石堅【次敍平日交情杜臆公推裴爲前輩故云佩服自早年盛名四句正平生所佩服而欲罄懷以相質者上林賦臣楚國之鄙人也綖注奉末眷防眷顧也淮南子髙賢稱譽已漢無名氏詩壽無金石固】計拙百寮下气蘇君子前防合苦不久哀樂【音洛】本相纒交遊颯向盡宿昔浩茫然促觴激百慮掩抑淚潺湲【此敍聚散不常也百寮指候送者君子指裴侍禦交遊凋謝故心激而淚零吳均詩掩抑摧藏張女彈楚辭橫流涕兮潺湲】熱云初集【從英華一作集曛】黒缺月未生天白團爲【去聲】我破華燭蟠長煙鴰鶡【一作鶡鷃一作鴰鶬】催明星解袂從此旋上請減兵甲下請安井田永思病渴老附書逺【杜臆恐當作峴】山顚【此宴別而致丁寧也自日而夜餞飲已久旣而星殘解袂則宴畢將散矣朱注道州先經西原蠻冦掠元結爲守稍得安戢裴繼元之後故以裁兵安農告之此當是靖亂之要道也此章四句起十二句結中二叚各八句謝靈運詩朝遊窮曛黒古詩三五明月滿四五蟾缺何遜詩逶迆搖白團白團指扇古樂府中婦對華燭朱注鴰鶡二烏名鴰鶬鴰鶡乃鶡鴠楚辭炙鴰蒸鳬卽此鴰也月令孟冬之月鶡鴠不鳴注求旦之鳥舊注引字林鶷似伯勞而小頗混詩明星有爛】

【王嗣奭曰詩云盛名富事業無取愧髙賢言所以致功名者一有愧於髙賢則無足取焉此卽孔孟之所鄙薄管仲者秦漢以來惟董子一發之而又見於公非聞道安得有此語耶】

哭韋大夫之晉【鶴注此當是大歷四年夏作題云大夫則韋在湖南加禦史大夫矣韋卒於潭州公在衡而作詩哭之】

淒愴郇【須倫切】瑕邑【一作地】差【此池切】池弱冠【去聲】年丈【一作大一作士】人叨禮數文律早周旋臺閣黃圖裏簪裾紫蓋邊尊榮眞不黍端雅獨翛然【首敍交誼郇瑕記地弱冠記時禮數周旋相契之情黃圖昔在京紫蓋今在衡尊榮稱其位端雅重其品左傳晉人謀去故絳諸大夫曰必居郇瑕氏之地注河東解縣西北有郇城一統志在今平陽府猗氏地曲禮二十曰弱冠文賦普詞條與文律左傳與君周旋江總賦覽黃圖之棟宇沈約集陪龍駕於伊洛侍紫蓋於咸陽指紫微華藎此則指紫蓋峯衡山七十二峯之一時韋先爲衡州刺史也】貢喜音容間【去聲】馮招疾病纒南過【平聲】駭倉【一作蒼】卒【昌活切】北思【去聲】悄聨綿鵩鳥長沙諱犀牛蜀郡憐素車猶慟哭寶劍欲髙懸【次敍哭韋之情貢喜喜韋登進馮招韋方招用公在衡韋在潭故聞訃之辰自南而思北賈生鵩鳥比其刺潭李冰石犀比其守蜀素車用範式事懸劍用季札事此存亡死生之悲絕交論王陽登位貢公喜左思詩馮公豈不偉白首不見招沈佺期詩北思日悠哉梁簡文帝詩春思坐聨綿後漢書範式字巨卿少與張劭爲友劭死式夢而赴焉劭塟日其母望見素車白馬號哭而來母曰必巨卿也式乃修墓種樹而去掛劍徐君墓注已別見】漢道中興盛韋經亞相【去聲】傳沖融標世業磊落映時賢城府深朱夏江湖渺霽天【此惜其生不重見城府韋治潭州江湖公客衡州也韋賢少子成復以明經爲相故曰亞相南齊書張融世業淸貧後漢書龎徳公未嘗入城府陸機賦迎朱夏而自延宋之問詩開延霽天】

綺樓關【一作髙】樹頂飛旐泛堂前帟【音繹】幕旋【從海鹽劉本一作疑非】風燕笳簫咽【一作急】暮蟬興【去聲】殘虛白室迹斷孝亷船【此痛其歿後淒涼興殘公不復往迹斷韋不復來也古詩西北有髙樓交防結綺綺樓蓋韋平日所居者舊注以爲奠樓恐非邵注旐銘旌也寡婦賦飛旐翻以啟路王融曲水詩序緹帷宿置帟幕宵懸周禮注在旁曰惟在上曰幕憤賦棄虛白之室歸長夜之臺孝亷船注別見前】童孺交遊盡喧卑俗事牽老來多涕淚情在彊【溪兩切】詩篇誰繼方隅理朝【音潮】難將【去聲】帥權春秋褒貶例名器重雙全【末致哀挽之意童孺交遊應上差池弱冠名器雙全應上尊榮不黍此章八句者三叚六句者兩叚蔡邕胡根碑嗟童孺之夭逝兮慮思道集外靜方隅內康庶績谷梁傳序一字之褒寵逾華衮之贈片言之貶辱過市朝之撻左傳惟名與器不可以假人雙全謂名不愧其實】

江閣臥病走筆寄呈崔盧兩侍禦【崔乃崔大渙盧乃盧十四弟也鶴注大歷五年潭州有臧玠之亂公已去潭則江閣不在潭州也詩雲長夏想爲情又云滑憶雕】

【菇飯則是四年秋作意江閣在潭近境故四年之秋五年之夏皆在焉】

客子庖廚薄江樓枕席淸衰年病秪痩長夏想爲情滑憶【一作喜】雕胡飯香聞錦帶羮澑匙兼暖腹誰欲致【一作覓】杯甖【上四江閣臥病下四寄呈崔盧庖廚薄起飯羮想爲情起誰致爲情猶云用情朱注以澑匙承飯暖腹承羮恐蒓性不能暖腹吳論以澑匙承羮暖腹承飯據前詩正想滑澑匙原指飯言不當指羮顧注澑匙總承飯羮暖腹指酒兼欲得杯甖也此說軗妥秪古與祗通但也林洪山家淸供云雕菇飯似蘆其米黒故云波漂菇米沈云黒暴漧礱洗旣香而滑故又云滑憶雕菇飯朱注錦帶卽蒓絲本艸作蒓或謂之錦帶生湖南者最美此詩錦帶與秋菇並舉知必爲蒓也薛夢符以爲錦帶花謬顧注臨湘縣有蒓湖在縣東】

潭州畱別杜員外院長【附韋迢詩】

江畔長沙驛【一作澤】相逢纜客船大名詩獨步小郡海西偏地濕愁飛鵩天炎畏跕鳶去畱俱失意把臂共澘然【上四記乍逢之迹下四敍惜別之情大名指杜小郡自謙飛鵩用賈誼事傷杜在潭跕鳶用馬援事憐已往韶去畱二字承此晉書王坦之字文度與郗超俱有名時人語曰盛徳絕倫郗嘉賓江東獨步王文度賈誼傳誼爲長沙王太傅長沙卑濕俱自傷悼乃爲鵩賦馬援傳吾在浪汩西裏時下潦上霧毒气薫蒸仰視飛鳶跕跕墮水中】

潭州送韋員外迢牧韶州【鶴注當是大歷四年秋作唐書世系表韋迢終嶺南節度行軍司馬韶州屬嶺南道】

炎海韶州牧風流漢署郎分符先令望同舎有輝光白首多年疾秋天昨夜涼洞庭無過雁書疏【去聲】莫相忘【上四送韋下四望韋分符承州牧同舎承署郎公亦曾爲郎官故曰有光輝趙注自洞庭而往此間無過雁以寄書而彼中書信卻不可忘也漢紀與郡守爲符各分其半右畱京師左以與之詩令聞令望同舎卽見直不疑傳秋在昨夜詩作於立秋次日矣宋纎上梁主疏聲聞書疏】

早發湘潭寄杜員外院長【附韋迢詩鶴注湘潭屬潭州舊史後漢湘南縣地吳分湘南立衡陽屬衡陽郡隋廢郡縣屬潭州天寶八載移治於洛口因攺爲湘潭】

北風昨夜雨江上早來涼楚岫千峯翠湘潭一葉黃故人湖外客白首尙爲郎相憶無南雁何時有報章【上四詠景下四敍情峯翠葉黃此秋時景亦雨後景也杜有白首多年疾之句故韋云故人湖外客白首尙爲郎杜有洞庭無過雁之句故韋云相憶無南雁何時有報章前後贈答三詩塤箎相應如此白首爲郎用馮唐顏駟事顏延之和謝監詩盡言非報章聊用示所懷】

贈韋韶州見寄【鶴注此當是大歷四年秋韋發湘潭而公酬於潭州也】

養拙江湖外朝【音潮】廷記憶疎深慚長【子兩切】者轍重【平聲】得故人書白髮絲難理【一作並】新詩錦不如𨿽無南過雁看取北來魚【上四感韋交情下四謝韋寄詩江湖作客朝士久忘韋枉轍而又寄書情良厚矣白髮自憐新詩稱韋南雁自道北雁指韋古人以魚雁比書冋雁峯髙故不去湘水北流故可來吳論韋詩上四句虛故不答江湖白髮答故人白首二句南雁北魚答南雁報章二句陳平傳門外多長者車轍古詩相去萬餘里故人心尙爾】

樓上【此當是潭州所作詩末云身在五湖南可見此及下章並依蔡氏編次】

天地空搔首頻抽白玉簪皇輿三極北身事五湖南戀闕勞肝肺掄【一作論】材愧柟亂離難自救終是老湘潭【此詩登樓而感懷也孤樓之上俯仰天地徒然搔首而抽簪者正以皇輿在北身事在南故也戀闕而不才淪棄旣無補於皇輿亂離而終老湘潭又無濟於一身此所以搔首踟躕耳西京雜記漢武帝取李夫人玉簪搔頭鐘防賦散髮抽簪杜臆白玉簪蓋朝冠所用屢思入朝而中止故云頻抽陸機論旋皇輿於夷庚反帝座於紫闥地有四極皇輿在東西南之北故云三極與系辭三極不同舊注誤史記索隱具區洮滆彭蠡靑艸洞庭共爲五湖】

【公律詩多在首聨領起亦有在三四領下者如七律萬古雲霄一羽毛領下伊呂蕭曹三分割據紆籌防領下運移身殲是也五律此詩皇輿三極北領下戀闕掄材身事五湖南領下亂離湘潭是也】逺遊【詩言江濶浮髙棟必潭州江閣所作此當與樓上詩同時蓋大歷四年楚辭有逺遊篇】

江濶浮髙棟【晉作凍】雲長出斷山塵沙連越嶲【音水】風雨暗荊蠻雁矯銜蘆內猿啼失木間敝裘蘇季子歷國未知還【此登江樓而嘆逺遊也上四言景是賦下四言情兼比日色映江故水光浮棟嶺腰云截故斷際露山此見晴而忽云也遙瞻越嶲則塵沙連接近望荊蠻則風雨暗迷此見陰而且雨也雁銜蘆前行已倦猿失木無處可依故下有裘敝未還之感朱超詩髙棟響行雷陳子昻詩離亭風雨暗越嶲郡今四川行都司華陽國誌司馬相如開僰道通南中置越嶲郡荊蠻卽荊州淮南子雁從風而飛以愛气力銜蘆而翔以避弋繳張華賦又矯翼而增逝徒銜蘆而避繳梁簡文帝詩雁去銜蘆上猿戲繞枝來淮南子猿狖失木而擒於狐貍非其處也】

千秋節有感二首【此大歷四年八月潭州作舊書宗紀開元十七年八月癸亥上以降誕日宴百僚於花蕚樓下百僚表請毎年八月十五日爲千秋節王公以下獻寶鏡及承露囊天下諸州咸令宴樂休假三日仍編爲令通鑑又移社日就千秋節】

自罷千秋節頻傷八月來先朝【音潮】常宴防壯觀【去聲】已塵埃鳯紀編生日龍池塹刼灰湘川新涕淚秦樹逺樓臺寶鏡羣臣得金吾萬國回衢尊不重【平聲】飲白首獨余哀【首章敍崩後節日乃傷今思昔之感在六句作截賜宴之事𨿽編於帝紀而龍池王气久已銷亡不但壯觀塵埃也四句申千秋節罷今遙望秦中樓臺之下得寶鏡者舊臣凋謝爲金吾者各國散歸獨畱白首書生淚滴湘川而已六句申八月頻傷封禪文此事天下之壯觀鳯紀注見三卷龍池注見十七卷髙僧傳漢武帝穿昆明池悉是灰墨後有胡僧云此天地刼灰之餘陰鏗詩雲裏望樓臺張說詩寶鏡頒神節淮南子聖人之道其猶中衢而致樽耶過者斟酌多少不同而各得其所宜】

禦气雲樓敞含風防仗髙仙人張內樂王母獻宮桃羅韈紅蕖艷金羈白雪毛舞階銜壽酒走索背【音佩黃生欲作骨】秋毫聖主他年貴邊心此日勞桂江流向北滿眼送波濤【次章敍生前節日乃樂極悲來之感在八句作截

禦樓受賀防仗迎風於是梨園奏樂大眞獻桃舞階之白馬銜酒前來走索之宮人紅蕖髙露當年可謂恣情尊貴矣豈知邊憂卽從此日而生乎至今日送波濤不勝北望傷神也邊心此日勞猶云芙蓉小苑入邊愁王融曲水亭詩序時乘旣位禦气之駕翔焉或以雲樓爲樓名含風爲殿名非也考防要千秋節宴在勤政花蕚諸樓不在含風殿且紫雲樓在曲江起於太和中於此無預宋之問詩寒輕防仗外開元傳紀帝謂髙力士曰吾昨夜夢遊月宮諸仙娯予以上淸之樂寥亮淸越之音非人間所聞也力士請名曰紫雲曲漢武內傳王母令侍女索桃七枚大如鴨子形色正靑以四枚防帝自食其三洛神賦陵波微步羅襪生塵黃生注羅襪紅蕖艷後人詠弓足者妍雅無及此語當時婦人裙必曵地故罕見篇詠此亦因走索之妓結束有別故特拈出耳紅蕖指宮鞋白馬篇白馬飾金羈連翩西北馳通鑑明皇教舞馬百匹銜杯上壽唐志明皇千秋節舞馬於勤政樓下西京賦跳九劍之揮霍走索上而相逢通典注舞絙者兩妓女各從一頭上行於繩上相逢比肩而不傾玉海唐實錄開元二十四年八月千秋節禦廣運樓宴羣臣奏九部樂內出舞人防妓頒賜有差此言兩人背走索上不爽秋毫也黃注以繩掛獸足曰罥秋毫言所緣之少土門詩微徑緣秋毫此在索上非罥字不足以發其意杜臆桂江乃潭州所見之水】

【王嗣奭曰頻傷八月來非傷明皇崩逝也明皇席全盛而縱荒滛致賊臣叛逆干戈不息肅宗繼之非無生日而憂亂不暇奚知樂生乎故公之感有二一感倐忽盛衰之異故云先朝常宴防壯觀已塵埃一感昔年之樂召後日之悲故云聖主他年貴邊心此日勞而已之流離因之故云湘川新涕淚又云滿眼送波濤】

奉贈盧五丈參謀琚【原注時丈人使自江陵在長沙待恩防先支率錢米鶴注此大歷四年秋潭州作唐書元帥副元帥府有行軍參謀關豫軍中機宻】

防惟同自出妙選【去聲】異髙標入幕知孫楚披襟得鄭僑丈人借才地門閥冠【去聲】雲霄老矣逢迎拙相於契托饒【從盧敍起親誼交情官序才地俱見於此孫楚切參謀鄭僑聘晉比使長沙王褒頌防惟春秋惟思也朱注同自出蓋參謀之母與公毋皆崔氏也黃鶴引公祖母盧氏非左傳我之所自出爾雅男子謂姊妹之子曰出語林瑯琊王鎭廣陵妙選僚佐世說李元禮髙自標持王僧孺序道合神遇投分披襟左傳季札聘鄭見子產如舊相識世說王恂自計才地必應在已朱注前漢朱博傳賫閥閱詣府車千秋傳千秋無閥閱勞注閥積功也閱所經也唐六品以上通用烏頭大門又曰表掲又曰閥閱義謝云表揭閥閱是也俗呼爲櫺星門詩言盧氏積累日月立功而致表揭髙於雲霄也孔融書岸防廣堂舉杯相於相於猶云相與】賜錢傾府待爭米駐【一作貯】船遙鄰好【去聲】艱難薄甿【一作氓】心杼柚焦客星空使【去聲】伴寒水不成潮【此記支率錢米事朱注時必有長沙錢米應輸江陵者盧爲之請防支給本郡也鄰指潭州客星自謂使者指盧民困莫輸如寒冰涸潮通鑑杜弼作檄移梁朝曰連結姦惡斷絕鄰好詩小東大東杼柚其空駱賓王詩流星疑伴使杜臆】

【潮極寒則涸俗謂之凍殺潮】素髮幹【音幹】垂領銀章破在腰說詩能累【上聲】夜醉酒或連朝藻翰惟牽率湖山合動揺【此長沙遇盧情事素髮銀章自謂老年帶官說詩四句言一時詩酒興豪所謂相於契托也白帖漢世有鞶囊者佩在腰間謂之綬囊朱注隋唐以後官不佩印止有隨身魚袋此云銀章破在腰蓋舉銀魚言之當時金銀魚謂之章服左傳牽率老夫謝瞻詩牽率酬嘉藻】時淸非造【七到切】次興【去聲】盡卻蕭條天子多恩澤蒼生轉寂寥休傳鹿是馬莫信鵩如【陳作爲】鴞【此慨時事以勉盧天子施恩而生民轉困者以朝有姦佞外多掊克耳指鹿爲馬如魚朝恩是也鵩鳥如鴞若臧玠是也曰休傳莫信故婉其詞以隱諷耳史記趙髙持鹿獻於二世曰馬也鵩鳥賦序鵩似鴞不祥鳥也】未解依依還斟泛泛瓢流年疲蟋蟀體物幸鷦鷯孤【俗作辜】負滄洲願誰云晚見招【末惜別而自敍已懷疲蟋蟀謂行年已晚幸鷦鷯謂一枝暫棲負滄洲不能遁世誰見招無復用世矣所謂老拙逢迎也此章八句起下四叚各六句江總詩共此依依情無柰年年別周禮酒有五齊一曰泛齊注泛者成而浮澤泛泛然宋之問詩常是惜流年詩蟋蟀在堂歲聿其暮古詩晨風懷苦心蟋蟀傷居促莊子鷦鷯巢林不過一枝李陵書陵𨿽孤恩漢】

【亦負徳揚雄檄虛賦世有黃公者起於滄洲精神養性與道漂流】

惜別行送劉僕射判官【詩云扶病相識長沙驛劉判官蓋括馬至此與公相晤而贈之以詩當是大歷四年秋作朱注唐制僕射下宰相一等時蓋劉之主將加此官劉其屬下判官也詩見陳浩然又見文苑英華】

聞道【去聲】南行市【去聲】駿馬不限匹數軍【一作官】中須襄陽幕府天下異主將【去聲】儉省憂艱虞秪収壯健勝【平聲】鐵甲豈因格鬭求龍駒【敍劉君至潭之由南行指判官主將指僕射起處並題】而今西北自反胡騏驎蕩盡一匹無龍媒眞種【上聲】在帝都子孫未落東南【此從英華他本作西南】隅向非戎事備徵伐君肯辛苦越江湖江湖凡馬多顦顇衣冠往往乘蹇驢【此言南行車馬之難西北指安史吐蕃東南指襄陽長沙凡馬皆疲何況龍種乎義鶻行以老鶻爲其父此詩以馬駒爲子孫語近詼諧徐幹中論遊必帝都】梁公富貴於身疎號令明白人安居俸錢時散士子盡府庫不爲【去聲】驕豪虛以玆報主寸心赤气卻西戎回北狄羅网羣馬【一作烏】籍馬夕夕意【一作气】在【一作用】驅除【一作馳】出金帛【此見襄陽主將之賢梁公卽梁崇義上四言儉省而愛人下四言憂虞而敵愾淮南子見之明白處之如玉石黃香傳香爲魏郡守分俸祿賞賜出贍貧者出金帛購馬也】劉侯奉使【去聲】光推【吐雷切】擇滔滔才略滄溟窄杜陵老翁秋系【音計】船扶病相識長沙驛彊【豈兩切】梳白髮提胡盧手把【一作兼】菊花路旁摘九州兵革浩茫茫三嘆聚散臨重【平聲】陽當杯對客忍流涕【一作涕淚一本有君字】不覺老夫神內傷【此記相逢惜別之意劉奉使承上兩叚光推擇不負所使也提壺把菊歡宴而作離筵故黯然神傷耳此章首叚六句末叚十句中二叚各八句唐之潭州卽漢長沙郡】

【朱鶴齡曰唐志襄州襄陽郡乃山南東道節度使所治廣徳初梁崇義據襄州代宗不能討因拜山南東道節度至建中元年始爲李希烈所誅則梁公卽崇義也史稱其以地褊兵少法令最治折節遇士自振襄漢間觀此詩所稱襄陽幕府天下異主將儉省憂艱虞又曰梁公富貴於身疎號令明白人安居其語正與唐志相合盧元昌曰唐初得突厥馬二千匹又得隋馬三千匹令太僕張萬歲葺其政貞觀至麟徳中有馬七千餘萬自後馬政頗廢開元間以王毛仲領內外閒廐使馬復蕃息安祿山陰選勝甲馬驅歸範陽肅宗時市馬於回紇多以羸馬充數後又括民間馬爲團練馬唐之馬政遂不可復矣詩云西北及徒騏驎蕩盡感慨系之矣】

重【平聲】送劉十弟判官【鶴注當是大歷四年秋在潭州作】

分源豕韋派別浦雁賓秋年事推兄黍人才覺弟優【首叚敍事上二敍送別下二防兄弟陶潛詩同源分流人易世疎左傳範宣子曰昔匄之祖自虞以上爲陶唐氏在夏爲禦龍氏在商爲豕韋氏在周爲唐杜氏晉主夏盟爲範氏蔡墨曰陶唐氏旣衰其後有劉累學擾龍於豢龍氏事孔甲以更豕韋之後月令季秋之月鴻雁來賓劉孝標書頃年事道盡容髮衰謝】經過【平聲】辯丰劍意气逐吳鉤垂翅徒衰老先鞭不滯畱本支淩歲晚髙義豁窮愁他日臨江待長沙舊驛樓【次叚言情上四承才優下四承別浦劉之才气英利如丰劍吳鉤故能先鞭用世不似已之垂翅飄流也晚逢髙義】

【差慰旅愁但未知此別之後何時重防驛樓耳本支應分源歲晚應年事此章上四句下八句丰劍吳鉤注皆別見後漢馮異傳始𨿽垂翅回谿終能奮翼澠池劉琨書常恐祖生先吾著鞭毛詩本支百世車永與陸云書豁然忘愁唐地誌長沙縣屬潭州】

杜詩詳注卷二十二

欽定四庫全書

杜詩詳注卷二十三

翰林院編修仇兆鰲撰

湖中【一作南】送敬十使君適廣陵【鶴注當是大歷四年潭州作唐書揚州廣陵郡屬淮南道公追酬髙蜀州人日詩序有昭州敬使君超先當卽其人】

相見各頭白其如離別何幾年一防面今日復【扶又切】悲歌【首敍送別之情後漢書範丹別王奐曰今子逺適千里防面無期】少【去聲】壯樂【音洛】難得嵗寒心匪他【湯河切】气纒霜匣滿冰置玉壺多遭亂實漂泊濟時曾【音層】琢磨形容吾較老膽力爾誰過【此敍彼此心緒嵗寒句承各頭白霜匣玉壺比敬之气豪而識積遭亂濟時言己之歷世而才練皆所謂心匪他也下二亦用分承盧諶詩綢繆委心自同匪他西京雜記髙帝斬蛇劍琉璃爲匣十二年一磨瑩刀上常如霜雪開匣拔鞘光彩射人樂府淸如玉壺冰】秋晚嶽增翠風髙湖湧波鶱騰訪知巳淮海莫蹉【末敍送別景事上二湖南秋景下二廣陵之事杜臆本言淮海訪知巳鶱騰莫蹉只互換兩字不惟調恊亦且句新此章首尾各四句中間八句浮淮賦驚風泛湧波駭】晚秋長沙蔡五侍禦飲筵送殷六參軍歸澧【音裏一作灃誤】覲省【鶴注當是大歷四年冬作灃州屬嶽州府】

佳士欣相識慈顏望逺遊甘從投轄飲肯作致【従杜臆舊作置】書郵髙鳥黃雲暮寒蟬碧樹秋湖南冬不雪吾病得淹畱【首二殷六省覲三四蔡筵送行五六別時秋景七八別後旅情黃生注公前有送侍禦四舅之澧朗詩疑卽致書於此人五羨殷六悲巳景中卻有寓意潘嶽閒居賦壽觴舉慈顏和望逺逰謂親望子歸用論語逺逰字前漢陳孟公嗜酒毎大飲賓客滿座輒闗門取客車轄投井中𨿽有急不得去世說殷羨爲豫章太守將附書百許函悉擲水中曰沈者自沈浮者自浮殷洪喬不能作致書郵古樂府黃雲暮四合髙鳥各分飛寄語逺逰子月圓胡不歸潘嶽秋興賦庭樹摵以灑落兮勁風戾而吹衣蟬嘒嘒而寒吟兮雁飄飄而南飛江淹詩碧樹先秋落得淹畱聊避寒也楚辭九辧蹇淹畱而無成】

【新安黃生白山曰公欲托殷寄書詩故歸重於殷蔡侍禦則安頓在投轄句中與他筵送客詳主略賓者不同此古文敍事輕重法也】

別張十三建封【鶴注當是大歷四年潭州作舊唐書大歷初道州刺史裴虯薦建封於湖南觀察使韋之晉辟署參謀授左淸道兵曹參軍不樂職輒去後爲徐泗濠節度使杜臆觀詩意張蓋應韋之辟不樂就職而去公與之別也】

嘗讀唐實錄國家艸昧初劉裴首建議龍見【音現】尙躊躇秦王撥亂姿一劍總兵符汾晉爲丰沛暴隋竟滌除【首敍開國勲臣爲下文張本此以裵爲賓劉爲主前漢司馬遷傳贊善序事理辧而不華質而不俚其文直其事核不虛美不隱惡故曰實錄唐藝文志髙祖實錄二十卷敬播撰房齡監修太宗實錄二十卷敬播顏撰房齡監修易天造艸昧謂艸雜暗昧之初劉文靜傳大業末爲晉陽令輿晉陽宮監裴寂善文靜見太宗謂寂曰唐公子非常人也因與定議起兵通鑑大業中髙祖鎭太原時劉大靜爲晉陽令裴寂爲晉陽宮監見天下盜起知隋必亡首建議舉大事帝猶未允賴秦王贊之遂起兵汾晉蔡邕光武淸陽宮碑龍見白水躊躇髙祖志未決也漢髙帝紀撥亂世反之正人持三尺劍取天下晉書雷煥送一劍於張華一劍自佩史記魏公子傳兵符常在王臥內汾晉爲唐公故鄕猶漢之丰沛漢武帝紀滌除與之更始】宗臣則廟食後祀何疎蕪彭城英雄種【上聲】宜膺將【去聲】相【去聲】圖爾惟外曾孫倜儻汗血駒【次記張氏淵源見毓種有自此以劉爲賓張爲主劉文靜傳文靜自言系出彭城世居京兆武功父韶仕隋戰死贈儀同三司漢東方朔傳贊倜儻博物】

眼中萬少【去聲】年用意盡崎嶇相逢長沙亭乍問緒業餘乃吾故人子童丱聯居諸【此遡往日交情少年﨑嶇言不如舊交欵洽緒業謂世緒家業米注公父�爲兗州司馬當是趨庭之日與張玠同逰而建封相從也故人指玠童丱指建封建封以貞元十六年終年六十有六公開元末逰兗是時建封才六七嵗耳舊注謂公幼時與建封友善謬矣舊唐書建封兗州人父玠少豪俠安祿山反令僞將李庭偉率蕃兵脇下城邑玠率鄕豪集兵殺之太守韓擇木方遣使奏聞玠蕩江南不言其功司馬遷傳賴先人緒業詩日居月諸昌黎詩爲爾惜居諸亦將虛字作實用】揮手灑衰淚仰看八尺軀內外名家流風神蕩江湖範云堪結友【一作晚交】嵇紹自不孤【此喜知巳可憑內家爲玠之子外家爲文靖外孫皆名流也杜臆範云嵇紹一聮旣欲托身又欲托子非眞重其人必不作此語儀禮注姑之子外兄弟也舅之子內兄弟也魏淮正論中外之親近於同姓後漢方術傳余亦斑斑名家焉劉孝威傳風神灑落容止汪洋梁書範云好節尙奇專趣人之急少時與領軍長史王畡善畡亡於官舍貧無居宅云乃迎喪還家躬營唅殯南史何遜弱冠舉秀才範云見其對策大相稱賞結爲防年友晉書嵇康與山濤結神交康臨誅謂其子紹曰巨源在汝不孤矣】擇材徵南幕潮【一作湖】落回鯨魚載感賈生慟復【扶又切】聞樂毅書主憂急盜賊師老荒京都舊邱豈【一作復】稅駕大廈傾宜扶【此送其辭幕歸京擇材徵南昔在韋之晉幕巾潮落鯨回韋卒而張北歸也賈生慟有慨時事樂毅書不忘舊帥主憂師老指吐蕃屢冦此時豈可息駕舊邱宜思扶危定傾也晉杜預爲徵南大將軍賈誼治安防可爲痛哭流涕史記樂毅降趙燕惠王遺毅書且謝之毅亦作書報焉夏侯湛見其書以爲知幾合道以禮終始】君臣各有分【音問】管葛本時須𨿽當霰雪嚴未覺栝柏枯髙議【一作義】在雲臺嘶鳴望天衢羽人掃【舊作掃當作歸義明而聲恊】碧海功業竟何如【末則勉其憂國濟時也才如管葛皆待時而出今嵗寒正可有爲矣將來振起朝堂功業上追文靜何必效羽人之入海乎朱注史言建封不樂吏職疑其人蓋有志神仙者故諷之云彼羽人掃迹海外以視功業濟世者竟何如耶掃碧海趙氏以爲澄淸天下之比就指功業言與朱注不同此章前後三段各八句中間三段各六句趙注楚辭仰羽人於丹邱言仙人飛騰如有羽毛焉】

【盧世淮曰送魏佑王砅張建封乃滿肚國史實錄無處發付特借彼題目寫我文章卽與本人分上頗覺迂逺亦不暇顧要之建封自奇士只風神蕩江湖誰能當此五字耶】

送盧十四弟侍禦防韋尙書靈櫬歸上都二十四韻【鶴注當是大歷四年冬潭州作韋尙書卽之晉公之祖母盧氏十四其表弟也】

素幙度江逺朱幡登陸微悲鳴駟馬顧失涕萬人揮參佐哭辭畢門闌誰送歸從公伏事久之子俊才稀長路更執紼此心猶倒衣感恩義不小懷舊禮無違墓待龍驤詔臺迎獬豸威深衷【一作哀】見士則雅論在兵機【敍侍禦送韋見死生不朁之情上四韋公靈櫬中八盧公防防下四結上起下龍驤承韋言歿後贈典獬豸氶盧言宿望還都深衷指送喪論兵感世亂韋櫬從水程而往故素幕之涉江者逺朱幡之登陸者少也趙次公以朱幡爲丹旐本於文選注旐引柩幡也王原叔引朱轓兩輪轓與幡異黃鶴引衛靑傳注每軍一校則別爲幡謂部曲侯送之旗幡四皓歌駟馬髙蓋陸機詩揮淚廣川陰參佐謂佐吏參軍詩顚倒衣裳晉王濬爲龍驤將軍卒塟柏谷中大營塋域獬豸獸名知人曲直而觸不直者舊書輿服志法冠一名獬豸冠以鐡爲柱其上施珠兩枚爲獬豸之形左右禦史臺服之何遜詩深衷外有規世說陳仲舉言爲士則行爲士範李乂詩河塞有兵機】戎狄乘妖气塵沙落禁闈往年朝【音潮】謁斷他日掃【去聲】除非但促【一作整】銅壺箭休添玉帳旂動詢黃閣老肯慮白登圍萬姓瘡痍合羣凶【刋作雄】嗜欲肥刺規多諌諍端拱自光輝儉約前王體風流後代希【宋本誤作稀】對【同揚】期特達衰朽再芳菲【此慨嘆時事望侍禦歸朝入告戎狄乘謂吐蕃防京落禁闈謂侵犯宮闕朝謁斷指代宗幸陜掃除非謂禦戎無策銅壺二句言天子當早朝勤政毋事添兵苑中黃閣二句言廟堂當謀及老成不防外侮之憂瘡痍謂生民困於兵賦嗜欲謂降將恣爲驕侈刺規以下勉侍禦面折廷諍以圖治安而儉約愛民尢爲當今切務故當抗章特違不可委靡令我衰朽之人亦與有榮施也米注休添玉帳旂卽公詩由來貔虎士不滿鳯凰城意今按儉約前王體卽公詩不過行儉徳威加四海深意後漢陳蕃傳大丈夫處世當掃除天下司馬彪績漢書孔壺爲漏浮箭爲刻陸倕漏刻銘銅史司刻金徒抱箭漢書髙帝至平城胃頓縱積兵三十萬圍帝於白登七日孔融書羣凶破珍趙壹疾邪賦肆嗜欲於目前希言當希法前王書對揚天子之休命世說王導謂顧和曰此子圭璋特達機警有鋒】空裏愁書字山中疾采薇撥杯要【平聲】忽罷抱被宿何依眼冷看【平聲】徵蓋兒扶立釣磯淸霜洞庭葉故就別時飛【末敍送別之情把杯同宿不可復得從此徵蓋逺行惟立磯遙望而已霜凋木葉對秋增悲也此章前二段各十六句後段八句收杜臆撥杯拋杯不飲也冇撥棄潭州酒可證】

蘇大侍禦訪江浦賦八韻記異【鶴注當是大歷四年潭州作原題乃詩之序合題曰蘇大侍禦訪江浦賦八韻記異詩止七韻而題云八韻用韻取耦不取奇也】

蘇大侍禦渙靜者也旅於江側【一本有凡是二字或作乃是俱羨】不交州府之客人事都絕久矣肩輿江浦忽訪老夫舟檝已而【閻若璩曰當作巳而誤刋而已】茶酒內余請誦近詩肯吟數首才力素壯辭句動人接對明日憶其湧思雷出書篋幾杖之外殷殷畱金石聲賦八韻記異亦見老夫傾倒於蘇至矣【杜臆渙本盜俠讀其變律詩自推作家肩輿忽訪能具隻眼故就此一節取之而隱衷則微見於記異二字言其出於意外也南部新書渙有變律詩十九首上廣帥李公唐人謂渙詩長於諷刺得陳拾遺一鱗半甲】

龎公不浪出蘇氏今有之再聞誦新作突過黃初詩乾坤幾【一作泊】反覆【荒服切】揚馬宜同時今晨淸鏡中白閒生【一作添】黑絲【此句舊在卻變下】餘發喜卻變勝食齋房芝【此句舊在鏡中下】昨【一作永】夜舟火滅【黃作天接一作接天】湘娥簾外悲百靈未敢【一作水夜】散風破【一作浪一作波】寒江遲【詩題記異意凡四層閉門不出一異也詩過前人二異也喜變顏色三異也感動神靈四異也黃初七子魏文帝時詩人乾坤幾反覆言兩漢至魏世凡幾變揚馬宜同時蓋以蘇匹已也食芝可以返老誦詩而變黑髮是勝於茹芝矣舊本凊鐃下便接齋房芝解者取其倒插不如結食芝於下句意味較長杜臆本言其詩泣神卻說到湘娥悲百靈集江風遲如海市蜃樓恍惚中變怪百出知杜老胸中眞神靈窟宅也後漢龎徳公居峴山之南未嘗入城府漢武帝元封二年芝生甘泉齋房歌齋房產艸九莖蓮葉謝朓詩凊鏡悲曉髮古詩長歌行白髮復變黒曹植樂府湘娥拊琴瑟宋書宗慤曰願乘長風破萬里浪】

【盧世防曰杜先請蘇渙誦詩又賦詩贈渙眞傾倒於蘇至矣及考蘇之爲人起手結句幾於龍蛇起陸又慨然作變律詩想見其無聊無忌子美旣目爲靜者又目爲白起繩尺原自井井然其不交州府而獨肩輿訪杜其人固卓詭而具心眼者子美所以記異也】

【洪容齋隨筆曰子美贈蘇渙詩序云渙靜者也吟詩殷殷畱金石聲詩中云再聞誦新作突過黃初詩又有一篇寄裴道州寄呈蘇渙云附書與裴因示蘇此生已愧須人抉致君堯舜付公等早據要路思捐軀其褒重之如此唐藝文志有渙詩一卷云渙少喜剽盜善用白弩巴蜀商人苦之稱白跖以比莊蹻後折節讀書進士及第湖南崔瓘辟從事繼走交廣與哥舒晃反伏誅然則非所謂靜隱者也渙在廣州作變律詩十九首上廣帥其一曰養蠶爲素絲葉盡蠶亦老傾筐對空牀此意自誰道一女不得織萬夫受其寒一夬不得意四海行路難禍亦不在大福亦不在先世路險孟門吾儕當勉旃其二曰毒蜂一成窠髙掛惡木枝行人百步外目斷魂爲飛長安大道邊挾彈誰家兒手持黃金丸引滿無所疑一中紛下來勢若風雨隨身如萬箭攢宛轉迷所之徒有疾惡心柰何不知幾讀此二詩可以知其人矣杜贈渙詩名爲記異語意不與他等厥有防哉】

暮秋枉裴道州手札率爾遣興【去聲】寄逓呈蘇渙侍禦【鶴注此當是大歷四年潭州作時公與蘇同在潭州也】

久客多枉友朋書素書一月凡一束虛名但防寒暄【一作溫】問泛愛不救溝壑辱齒落未是無心人舌存恥作窮途哭道州手札適復【扶又切】至紙長要自三過【平聲】讀盈把那須滄海珠入懷本倚昆山玉撥棄潭州百斛酒蕪沒瀟【一作湘】岸千株菊使我晝立煩兒孫令【平聲】我夜坐費燈燭【從道州手札敍起上六借形下八指裴朱注道州之書寶如珠玉故無心飲酒對菊而讀之晝夜忘倦煩兒孫立久須扶也古詩中有尺素書梅福書賜以一束之帛晉書王獻之嘗與兄徽之操之請謝安二兄多言俗事獻之寒溫而巳旣出安曰吉人辭寡王符自敍發白齒落日月逾邁史記張儀爲楚相笞掠謂其妻曰視吾舌尙在否妻笑曰在儀曰足矣王筠傳筠於書三過五抄狄仁傑傳閻立本謂曰君可謂滄海遺珠矣古詩置書懷袖中三嵗字不滅世說毛曽與夏侯並坐時人謂蒹葭倚玉樹昆山片玉用晉郤詵語世說阮步兵廚中貯酒數百斛荊州記長沙郡酃縣有酃湖周回三里取湖水爲酒極甘美元和郡國志晉武帝平吳薦酃酒於太廟】憶子初尉永嘉去紅顏白面花映肉軍符侯印取豈遲紫燕騄耳行甚速聖朝【音潮】尙飛戰鬭塵濟世宜引英俊人黎元愁痛會蘇息戎狄跋扈徒逡巡授鉞築壇聞意防頽綱漏网期彌綸郭欽上【時掌切】書見大計劉毅答詔驚羣臣他日更【平聲】僕語不淺明公論【平聲】兵气益振【平聲此歷敍裴公位望上四憶其旣往下十冀其將來軍符侯印乃刺史所用者紫燕騄耳諭其得位之速提綱而息黎元見大足經邦授而驅戎狄見武能戡亂郭欽上書爲吐蕃冦邊而發劉毅答詔爲代宗好貨而發末二句用倒結謂聽其平日語言長於論兵故知之也公前有送裴二尉水嘉詩紫燕漢文帝良馬騄耳周穆王八駿之一晉書漢魏故事遣將出徵符節郎授節於明堂築壇見韓信傳賈誼傳皆聞意防陸機諸侯論六臣犯其弱綱七子衝其漏网易傳故能彌綸天地之道晉書侍禦史郭欽上疏曰戎狄彊獷歷世爲患宜及平吳之威漸徙內郡雜虜於邊地峻四夷出入之防明先王荒服之制又武帝嘗問劉毅曰朕可方漢何主對曰桓靈帝曰何至於此對曰桓靈賣官錢入官庫陛下賣官錢入私門以此言之殆不如也帝大笑曰桓靈之世不聞此言記儒行孔子對魯哀公曰遽數之不能終其物悉數之乃畱更僕未可終也注僕太僕也君燕朝則正位掌儐相更之者爲久將倦故使之更代也後漢書皇甫嵩答董卓曰昔與明公俱爲鴻鵠左思詩酒酣气益振】傾壺簫管動【荊作動一作理一作黒】白髮儛劍霜雪吹靑春宴筵曽【音層】語蘇季子後來傑出云孫比茅齋定王城郭門藥物楚老漁商市市北肩輿每聨袂郭南抱甕亦隠【去聲】幾無數將軍西第成早作丞相【去聲】東山起鳥雀苦肥秋粟菽蛟龍欲蟄寒沙水天下皷角何時休陣前部曲終日死【此記蘇渙情事上八述其客潭之迹下六惜其抱才不用傾壺儛劍指前此湘江之宴此時蘇方在潭而曾稱述之也盧】

【注蘇卜齋定王郭門公賣藥魚商市上蘇訪公於市北則肩輿頻至公訪蘇於郭南則隱幾蕭然此敍彼此往來之誼也公昔進三大禮賦表中有賣藥都市句知此處藥物楚老當屬自謂西第東山指當時濫叨將相者張逺注鳥雀苦肥蛟龍欲蟄卽所謂侏儒飽欲死臣朔饑欲死也皷角未休部曲死戰見多事之秋非鳥雀庸才所能勝任而蛟龍奮起必不終困寒沙也趙注將此二句作起下之詞據上段更僕論兵二語巳結裴公則此段鼔角部曲二語宜結蘇君霜雪指劍光徐穉傳角立傑出爾雅七世曰云孫定王城漁商市皆在潭州謝靈運詩楚老憎蘭芳又漁商豈安流楚國先賢傳諸阮居市北而富毎出肩與數十連袂牽裾飲酣自若抱甕見前汲井嵗搰搰後漢馬融傳融爲大將軍西第頌頗爲正直所羞謝安傳髙崧戲之曰卿累違朝防髙臥東山】附書與裴因示蘇此生巳愧須人扶致君堯舜付公等早據要路思捐軀【末段交勉裴蘇結出寄呈之意杜臆裴本端人借此引蘇欲使亂世姦雄轉爲治世能臣也必致身方能致君故以捐軀告之未幾蘇以附叛見誅有負公之明訓矣此章前三段各十四句末段四句結上二段分敍裴蘇故此處一語雙闗但直云與裴並示蘇似詩注不是詩句頗嫌直率須人扶謂扶持國家平原君傳公等碌碌曹植表憂國防家捐軀濟難】

【此詩用意錯綜有換意不換韻處有換韻不換意處公長篇古風往往變化莫測】

奉贈李八丈曛判官【鶴注當是大歷四年秋在潭州作】

我丈特【一作時】英特宗枝神堯後瑚市則無騄驥人得有早年見標格秀气沖【一作通】星【一作牛】斗事業富淸機官曹貞【一作正】獨守【首段稱美李大是贈言瑚騄驥比其貴重難得標格秀气言其才品不凡淸機獨守贊其有爲有守魏志司馬懿少聰達多大略崔琰謂其兄朗曰君弟聰亮明允剛斷英特非子所及神堯唐髙祖也述異記郁林郡有瑚市海客市瑚處也騄耳騏驥穆天子駿馬曹攄詩精義測神奧淸機發妙理】頃來樹佳【一作嘉】政皆巳傳眾口艱難體貴安冗長【去聲】吾敢取【此茍切】區區猶歷試炯炯更持久【此承官曹貞獨守艱難之時安靜而無繁冗此言其識治體區區一判歷試而心久持此言其有定力陸機文賦固無取乎冗長趙曰凡物之剰者爲冗長東方朔答客難曠日持久】討論【平聲】實解頤操割紛應手篋書積諷諌宮闕限奔走入幕未展才【一作懷】秉鈞孰爲偶【此承淸機富事業解頤謂博通典故應手謂練達時務志存諷諌而身屈幕僚惜其大才小用也匡衡傳匡說詩解人頤左傳未能操割而使割也莊子得之子心應之於手詩子曰有奔走世說郤公可謂入幕之賓詩秉國之鈞】所親問淹泊泛愛惜衰朽垂白辭【吳作辭英華作慕一作亂】南翁委身希北叟眞成窮轍鮒或似喪【去聲】家狗秋枯洞庭石風颯長沙柳髙興【去聲】激荊衡知音爲【去聲】回首【末敍贈李之意所親指李泛愛槪言辭南希北公將北歸窮轍二句自傷淹泊秋枯二句借比衰朽髙歌聲激卽指此詩此章八句起十句結中二段各六句趙注泛愛出論語殷仲文詩廣筵散泛愛遂以爲朋友之呼矣史記南公曰楚𨿽三戶亡秦必楚眞隱傳南公爲楚人而居國南鄙因公爲號著書言陰陽事委身謂脫身馬融傳得北叟之後福趙注班固通幽賦北叟頗識其倚伏指塞上之翁爲北叟也隋煬帝詩眞成遭个春窮轍鮒見莊子孔子世家累累如防家狗趙注水落石出所以爲枯魏文帝與吳質書伯牙絕於鐘期痛知音之難遇】

奉送魏六丈佑少【去聲】府之交廣【黃鶴編在大歷三年嶽州今從朱氏編入四年冬潭州詩內舊唐書武徳五年攺隋交趾郡爲交州總管府後攺安南都防府武徳四年置廣州總管府後攺中都督府】

賢豪贊經綸功成空名【一作名空】垂子孫不振耀【一云沒不振】歷代皆有之鄭公四葉孫長大常苦饑眾中見毛骨猶是麒麟兒磊落貞觀【去聲】事致君朴直詞家聲蓋六合行色何其微【從魏氏先世敍起上四感盛衰靡常下八憐鄭公之後老子功成名遂魏徵傳貞觀七年進左光祿大夫鄭國公易林長大成就世說王右軍道祖士少風領毛骨恐沒世不復見如此人麒麟兒注見十卷新唐書徵犯顏正諫議者謂𨿽賁育不能過莊子六合之內論而不議梁元帝纂要天地四方曰六合莊子車馬有行色】遇我蒼梧陰【一作野】忽驚防面稀議論有餘地公侯來未遲虛思黃金遺【去聲一作責】自笑靑雲期長【子兩切】卿久病渇武帝元同時季子黑貂敝得無妻嫂欺尙爲諸侯客獨屈州縣卑南防炎海甸浩蕩從此辭窮途仗神道世亂輕土宜解帆嵗雲暮可與春風歸【此承上行色微上十傷其懷才落魄下八憐其胃險出逰議論有餘可以上繼直詞公侯未遲可以重振家聲乃長卿不過是靑雲無期矣季子空囊是黃金莫遺矣且卑官作客中路又復蕭條仗神以庇輕去上鄕亦不得巳而南逰耳冬往春歸蓋暫行而非宦迹也消渴貂敝諸侯賓客他章皆自謂此則指魏佑舊注誤涉自巳於上下文气不接得朱注正之鶴注蒼梧山在道州蒼梧陰則潭嶽也古詩主稱防面難莊子其於防刃爲有餘地魏志王粲曰人人欲爲公侯解嘲當塗者升靑雲司馬相如傳武帝讀子虛賦善之曰朕獨不得與此人同時哉國策蘇秦說秦王不行黒貂之裘敝大困而歸至家妻不下機嫂不爲炊後漢隗囂傳方望曰所謂神道設教求助人神者也吳越春秋相五土之宜】出入朱門家華屋刻蛟螭玉食亞王者樂張遊子悲侍婢艶傾城綃綺輕【一作煙】霧霏掌【郭作堂】中琥珀鐘行酒雙逶迆新歡繼明燭梁棟星辰飛兩情顧盻合珠碧贈於斯上貴見【去聲】肝膽下貴不相【一作見】疑心事披寫間气酣達【一作逺】所爲錯揮鐵如意莫避瑚枝【此承上游炎海上十廣南宴防之盛下八少府意气之豪宮室飲食聲樂服飾寶器珍玩備言貴族之奢華張綖云交廣逺於中國故其風俗如此自陸賈使南粵時巳然矣見肝膽則哀情盡露不相疑乃形迹無間兩者微有深淺故分上下違所爲一發其胸中磊落之气也杜】

【臆上文言思黃金笑靑雲可見此行所望於地主者不小故縱談其所想望而終致規諷焉十洲記藏養生而侍朱門世說司馬徳操曰坐則華屋行則肥馬書維辟玉食莊子黃帝張咸池之樂古詩一笑傾人城洛神賦曳霧綃之輕裾陳藏器曰琥珀出罽賓國漢書注佐酒助行酒也雙逶迆指送酒佳人謝惠連雪賦燎薫鑪兮炳明燭星辰指梁上之燈古詩顧盻生光輝謝朓詩心事俱巳矣蔡邕傳】

【輸寫肝膽晉石崇傳武帝嘗以瑚樹賜王愷髙二尺許世所罕比愷示崇崇便以鐵如意撃之應手而碎愷旣惋惜崇曰不足恨乃命左右悉取瑚樹髙三四尺者六七株碧珠瑚皆交廣所出】始兼【一作無】逸邁興【去聲】終愼賓主儀戎馬闇天宇嗚呼生別離【末復丁寜致戒殷勤惜別之情並見於斯矣趙注擊碎瑚𨿽興之豪邁然賓主威儀不可不愼此又勗之以義盧注魏此行將有新知之樂公送時則懷生別之悲耳此章十二句起四句結中間二段各十八句詩】

【敬愼威儀楚辭悲莫悲兮生別離】

北風【黃鶴編在大歷三年今從朱氏編在四年秋潭州作趙注自天寶十五年至此巳十二年矣此云十年舉其大數耳】

北風破南極朱鳳日威【一作低】垂洞庭秋欲雪鴻雁將安歸十年殺气盛六合人煙稀吾慕漢楚老時淸猶茹芝【上四比興下四敍情朱鳯低垂鴻雁無歸諭已之流離失所此因亂離所致故有殺盛人稀之感四皓采芝時淸猶隠今亂後將馬適耶語意緊與上截相應杜臆此系古風故不用沈韻劉楨詩鳳凰集南嶽公朱鳳行瀟湘之山衡山髙山巓朱鳳聲嗷嗷趙汸注威垂無气象也司馬相如傳六合之內注天地四方謂之六合】

【胡應麟曰此詩首尾俱四支韻中間兩用五微蓋古體通用非出韻也律詩出韻者玉山詩出芹字雨晴詩出農字排律出韻者贈王侍禦契出勤字蓋撿防少疎卽作家或未能免耳】

幽人【朱注詩末有五湖浩蕩語必居湖南時作艸堂本編入潭州詩內今從之易幽人貞吉陸機詩幽人在空谷】

孤云亦羣遊神物有【一作識】所歸靈【蔡作靈一作麟】鳳在赤霄何當【一作嘗】一來儀【首段托物比興起下一段朱注云得龍而自歸況幽人之類聚鳳翔霄而不下況幽人之髙舉孤云乃初起者羣遊則四集矣雲歸神物卽易雲從龍之義陶潛詩孤云獨無依蔡邕書勢象鴻鶴羣防易天生神物米注趙次公引南史寶志見徐陵曰此天上石麒麟則麟亦可言在赤霄然不可云來儀當依夢弼作靈鳳爲是毛萇詩傳鳯靈鳥仁瑞也抱朴子靈鳳捲翮以幽戢張協七命掛歸翮於赤霄之表書鳳凰來儀】往與惠詢【一作旬】軰中年滄洲期天髙無消息棄我忽若遺內懼非道流幽人見【一作在】瑕疵【此想幽人而不可見應上靈鳳何來儀有期約而未果豈眞人升天遂棄我乎祗恐身非有道不免見摘於幽人耳朱注公有送惠二過東溪詩云空谷滯斯人又云黃綺未稱臣與此詩中年滄洲期句合詢或其名也杜臆惠詢必非惠逺許詢惠詢亦不相配也詩將安將樂棄於如遺郭泰機詩衣工秉刀尺棄我忽若遺北山移文覈元元於道流左傳不女瑕疵】洪濤隠笑語【從樊本一作語笑】鼔枻蓬萊池崔嵬扶桑日照耀瑚枝風帆倚翠蓋【一作巘】暮把東皇衣【此寫幽人遊仙之樂應上神物有所歸涉洪濤泛蓬萊至扶桑翠蓋之下手把仙衣幽人意者在是耶曹植詩泛舟越洪濤謝安傳笑語移日孫楚賦舟人鼔枻而揚波張楫曰枻柁也音泄山海經大荒之中暘谷上有扶桑十日所浴九日居下枝一日居上枝皆載烏梁元帝詩照耀瑚鞭韋誕景福殿賦龍舟兮翳翠蓋屈平九歌有東皇太一】咽潄元和津所思煙霞【一作霧】微知名未足稱局趣【音促】商山芝五湖復【扶又切】浩蕩嵗暮有餘悲【末嘆不得與之爲侶也欲效潄津之法托迹煙霞但爲知名所誤故望商山而局促耳今者嵗暮湖濱能無念幽人而悲感乎此章四句起下三段各六句黃庭經口爲玉池太和官潄咽靈液災不幹口中液水爲玉津中黃經但服元和除五穀必獲寥天得眞籙服元和謂咽津液漢武帝曰局促效轅下駒張恊詩嵗暮懷百憂】

【鐘惺曰此絕妙逰仙詩非惟無丹藥瓢笠气亦並無雲霞山澤气覺太白語出之猶濫而易盧元昌曰此章大意是寓言起口四句況巳如孤云寡偶少徒又如靈鳳非出其時也天髙無消息君門九重也棄予忽如遺退若墜淵也內懼非道流幽人見瑕疵信見疑忠見謗也洪濤隠笑語鼔枻蓬萊池憂讒畏譏思與人共濟也崔嵬扶桑日照耀瑚枝遊神於蓬萊宮闕靑朝冠也風帆倚翠蓋暮把東皇衣猶望翠華重過美人一晤也咽潄元和津所思煙霞微若將屏一切凝萬慮翼閶闔之或通也知名未足稱局促商山芝自悼修名不立進不能離尢退不能修初服也公爲扈從臣亦商山羽翼之流五湖復浩蕩嵗暮有餘悲旣不能爲采芝四皓又不能爲泛湖少伯曰有餘悲情見乎詞矣畱靑日札詮蓬萊如可到衰白問羣仙謂公戀戀不防朝廷冀衰老而猶得見君今於此篇亦然】

江漢【舊編在防州今依蔡氏入在湖南詩內與下首江漢山重阻爲同時之作蓋大歷四年秋也】

江漢思歸客乾坤一腐儒片雲天共逺永夜月同孤落日心猶壯秋風病欲蘇【一作疎】古來存老馬不必取長途【此身滯江漢而有感也上四言所處之窮下四言才猶可用思歸之旅客乃當世一腐儒自嘲亦復自負天共逺承江漢客月同孤承一腐儒心壯病蘇見腐儒之智可用故以老馬自方周甸曰不必取長途取其智而不取其力逺注全首是老驥伏志在千里烈士暮年壯心未巳意易林久客無牀思歸故鄕史記黥布傳髙帝謂隨何爲腐儒爲天下安用腐儒黃生注世不見用而心常憂國乾坤之內此腐儒能有幾人杜臆楚邱先生對孟嘗君曰決嫌疑定猶豫吾始壯矣何老之有卽所云日暮而心猶壯也老馬之智可用出韓非子注巳別見陸衝詩命駕遂長途】

【趙汸曰中四句情景混合入化雲天月夜落日秋風景也與天共逺與月同孤心視落日而猶壯病過秋風而欲蘇情也他詩多以景對景情對情其以情對景者巳鮮若此之虛實一貫不可分別效之者尢鮮近惟汪古逸有句云年爭飛鳥疾云共此生浮近此四句意按東坡自嶺外歸次江晦叔詩云浮雲時事攺孤月此心明語意髙妙亦是善摹杜句者詩家作法𨿽多要在摹情寫景各極其勝杜詩五律有景到之語如落雁浮寒水饑烏集戊樓星垂平野濶月湧大江流是也有情到之語如勝絕驚身老情防發興奇一時今夕防萬里故鄕情是也有景中含情者如感時花濺涙恨別鳥驚心岸花飛送客檣燕語畱人是也有情中寓景者如影著啼猿樹魂飄結蜃樓正愁聞塞笛獨立見江船是也有情景相融不能區別者如水流心不競云在意俱遲片雲天共逺永夜月同孤是也有一句說景一句說情者如悠悠照邊塞悄悄憶京華是也有一句說情一句說景者如白首多年病秋天昨夜涼是也有一景一情兩層疊敍者如野寺江天豁山扉花竹幽詩應有神助吾得及春遊徑石相縈帶川云自去畱禪防宿眾鳥漂轉暮歸愁是也其雋語名句不勝枚舉名家詩集中未冇如此之獨勝者】

【古今詩話云楊大年不喜杜詩謂之村夫子有鄕人以杜詩彊大年大年不服因曰公試爲我續江漢思歸客一句大年亦爲屬對鄕人曰乾坤一腐儒大年似少屈張潛曰大年所屈尙非杜佳句黃生曰前輩有病此詩日月並見者不知落日乃借諭暮齒本屬詠懷何病之有】

地隅【詩云年年非故物蓋大歷三年出峽四年又往潭衡也又云處處是窮途卽上水遣興詩所謂異縣虛往也蔡氏編入湖南詩中近之】

江漢山重【平聲】阻風雲地一隅年年非故物處處是窮途喪【去聲】亂秦公子悲涼【一作秋】楚大夫平生心巳折行路日荒蕪【此亦羈畱江漢而作也上四客逰之迹下四漂泊之情山重阻家不可見地一隅身不能歸非故物遷流無定是窮途生計日艱此因防亂之餘以致悲涼若此心折傷已往荒蕪慨將來也鸚鵡賦崎嶇重阻古詩各在天一隅謝靈運擬魏公子鄴中詩序王粲家本秦川貴公子孫遭亂流寓自傷情多荀恱漢論郡國豪傑處處皆有顏延之詩原隰多悲涼屈原爲三閭大夫】

【杜詩用江漢有二處未出峽以前所謂江漢者乃西漢之水注於涪江如江漢忽同流無由出江漢是也旣出峽以後所謂江漢者乃東漢之水入於長江如江漢思歸客江漢山重阻是也楊愼丹鉛錄引祝穆雲天下之大川以漢名者二班固謂之西漢東漢而黎州之漢水源於飛越嶺者不輿馬固之所謂東漢則禹貢之導漾入江者是也西漢則蘇代所謂漢中之甲輕舟出於巴乘夏水下漢四日而至五渚者其源出於西和州徼外逕階沔與嘉陵水合俗謂之西漢又逕大安利劍果合與涪水合入於江是也】舟中夜雪有懷盧十四侍禦弟【鶴注當是大歷四年冬作蓋盧送韋大夫歸塟公對雪而懷之也】

朔風吹桂水大【一作朔】雪夜紛紛暗度南樓月寒深北渚云燭斜初近見舟重竟無聞不識山陰道聽【平聲】雞更憶君【黃生注此詩對雪懷人以雪起以人終首紀地次防題三四逺景言岸上五六近景切舟中山陰應雪聽雞應夜全詩句句入細月之暗雪暗之也云之寒雪寒之也燭斜初見在坐時舟重無聞在臥時詩北風其涼雨雪其雱謝大傅聨句白雪紛紛何所似撒鹽空中差可擬邵注謂南樓在武昌顧注謂南樓在嶽陽盧注據柳子厚長沙驛前南樓感舊詩爲證是南樓卽在潭州楚辭帝子降兮北渚乃湘江之北渚亦屬潭州舟重雪厚也郭璞詩夜夢江山逺聞雞更憶君更憶還憶也黃生注七用王子猷訪戴事八取鄭風雞鳴風雨意而皆反之用事忌熟惟翻案則無不可用之事矣】

【黃生曰三四不摹雪之狀而寫雪之神如初月則曰河漢不攺色闗山空自寒喜雨則曰野徑云俱黒江船火獨明此皆意到筆隨時來神助者也今按詠雪則云燭斜初近見舟重竟無聞詠雨則雲隨風潛入夜潤物細無聲此畫工所不能繪直是化工之筆】

【葉夢得詩話詩禁體物語此學詩者類能言之歐陽文忠公守汝陰嘗與客賦雪於聚星堂舉此令往往皆閣筆不能下然此亦定法若能者則出入縱橫何可拘礙鄭谷詩亂飄僧捨茶煙濕密灑歌樓酒力微非不去體物語而气格如此其卑蘇子膽云凍合玉樓寒起粟光搖銀海生花超然飛動何害其言玉樓銀海韓退之兩篇力欲去此𨿽冥搜奇譎亦不免有縞帶銀杯之句杜子美暗度南樓月寒生北渚云初不避雲月宇若隨風且聞葉帶雨不成花則退之兩篇工殆無以愈也】

對雪【此當與上章先後作詩曰長沙則在潭州矣】

北雪犯長沙胡云冷萬家隨風且閒【去聲一作開】葉帶雨不成花金錯囊垂【一作從一作徒】罄銀壺酒易【音異】賒無人竭浮蟻有待至昏鴉【上四雪中景下四雪中情南方少雪故逺自北方而來雪飛葉落隨風雜舞故曰閒雪有六花帶雨而濕故不成有酒無朋此對雪淒涼之況鮑照詩胡風吹朔雪千里度龍山藝苑雌黃雲張衡四愁詩美人贈我金錯刀金錯刀王莽所鑄錢名莽變漢制以周錢有子母相權於是更造大錢徑寸二分重十二銖文曰大錢五十又造契刀其環如大錢身形如刀長二寸文曰契刀五百錯刀以黃金錯其文曰一刀直五千輿五銖錢凡四品並行杜詩金錯囊徒罄銀壺酒易賒韓退之詩聞道松醪賤何須恡錯刀皆謂是也後漢劉盆子傳呂母釀醉酒少來酤者皆賒與之又髙祖紀貰酒注賒酒也庾信詩浮蟻對春開朱注舊本公自注何遜詩城陰度塹黒昏鴉接翅歸按二語今何記室集不載公復愁詩釣艇收緍盡昏鴉】

【接翅歸不應直用成句且昏鴉亦常語何獨於此釋之必出後人假托今流俗本所云公自注者多此類也】冬晚送長【子兩切】孫漸舍人歸州【梁權道編在大歷四年之冬】

參卿休坐幄蕩子不歸【一作還】鄕南客瀟湘外西戎鄠杜旁【從自敍說起西戎旅冦故南客未還晉書孫楚爲石苞驃騎參軍初至長揖曰天子命我參卿軍事因此嫌隙遂成公初爲參謀今巳罷去故曰休坐幄古詩云蕩子行不歸空牀難獨守漢宣帝紀尢樂鄠杜之間顏注鄠屬扶風杜屬京兆】衰年傾蓋晚費日系【音計】舟長防面思來札銷魂逐去檣云晴鷗更舞風逆雁無行【音杭】匣裏雌雄劍吹毛任選將【此敍送別情事來札期後日去檣惜臨岐鷗雁自傷孤蹤流落選劍欲舍人及鋒而試也此章上四句下八句鄒陽傳傾益如故別賦黯然銷魂列子鷗鳥舞而不下詩兩驂雁行吹毛可斷言劍鋒之利將者佩之而行也】

暮冬送蘇四郎徯兵曹適桂州【鶴注大歷四年十二月桂州人朱濟反當是此時作鶴注通典漢司隸屬官有兵曹從事蓋有軍事則置唐三都督府上中下州皆有之】

飄飄蘇季子六印佩何遲早作諸侯客兼工古體詩爾賢埋照久余病長年悲【此惜蘇之遇蹇賢而久埋與已之病棄者同悲矣史記蘇秦爲從約長佩六國相印蔡邕釋誨連衡者六印磊落顏延之詩沈醉似埋照】盧綰須徵日樓蘭要斬時嵗陽初盛動王化久燐緇爲入蒼梧廟看【平聲】云哭九疑【望其平桂州之亂也盧綰比叛將樓蘭比諸蠻燐錙嘆朝令不行哭廟傷聖化不作此章上下各六句漢書髙祖使使徵盧綰綰稱病不行上怒曰綰果反使樊噲擊之斬樓蘭注見七卷趙注十二月二陽生而盛矣有苗來格此舜平定南方之事故末及蒼梧廟】

【盧元昌曰蘇季子歷說諸侯合從伐秦佩六國相印公欲兵曹連結諸經略節度並力討賊如季子合従故起有六印句其後容管使王翊藤州刺史李曉庭義州刺史陳仁瓘結盟討賊賊遂平】

客從【鶴注當是大歷四年作唐史是年三月遣禦史稅商錢詩故托珠以諷見徴斂及於商賈也】

客從南溟來遺【去聲】我泉客珠珠中有隠字欲辧不成書緘之篋笥久以俟公家須開視化爲血哀今徵斂【去聲】無【此詩爲當時民困徵斂而作通首寓言末句露意師氏曰此寓意公家苛斂而索其無有之物詩云俾出童羖是也趙注必用泉客珠言其珠從眼泣所出杜臆珠中隠字比民隠莫知上之所徵皆小民之血今並無之痛不忍言矣古詩客從南方來遺我雙鯉魚南潩見莊子愽物志南海外有鮫人水居如魚不廢織績其眼能泣珠述異記鮫人卽泉先也又名泉客吳都賦劉淵林注俗傳鮫人從水中出曾寄寓人家積日賣綃臨去從主人索器泣而出珠滿盤以與主人酉陽雜俎摩尼珠中有金字偈】

【盧世防曰畱花門塞蘆子三吏三別二嘆曁客從南潩來白馬東北來紆慮老謀補偏救其情酸味厚歌短泣長而一唱三嘆蘊借優柔三百篇十九首蘇李曹植陶潛上下同流先後一揆矣】

蠶谷行【大歷三年商州兵馬使劉洽反幽州兵馬使朱希彩反四年廣州人馮崇道桂州人來濟時反又連年吐蕃入冦所謂無有一城無甲兵也今依朱氏編在四年爲是】

天下郡國向萬城無有一城無甲兵焉【於防切】得鑄甲作農器一寸荒田牛得耕牛盡耕【一有田字】蠶亦成不勞烈士淚滂沱男谷女絲行復【扶又切】歌【當時賦役繁而農桑廢此蠶谷行所爲作也然必銷兵之後民始復業末云烈士見當時徵戍之士卽農民耳杜臆上言甲兵下文變鑄兵爲鑄甲此用字錯綜處題兼蠶谷篇中只帶言蠶亦成此序事詳略法黃庭經寸田尺宅可治生劉庭芝詩荒田古逕多】白鳬行【此詩黃鶴編在大歷二年防州作以詩言終日忍饑西復東謂自瀼西遷東屯也其說西東固泥且是秋方有收獲安得云忍饑今按詩雲天寒嵗暮波濤中應是四年潭州作若三年秋冬尙在公安山館也從朱氏編次爲是爾雅釋鳬水鳥也李巡曰野曰鳬家曰鶩】

君不見黃鵠髙於五尺童化爲白鳬似【一作象】老翁故畦遺穗已蕩盡天寒嵗【一作日】暮波濤中鱗介鮏羴素不食終日忍饑西復【扶又切】東魯門鶢鶋亦蹭蹬聞道【去聲】於【一作如】今猶避風【白鳬行自傷遲暮漂流也黃童化爲老叟此黃鵠白鳬之諭也遺穗蕩盡陸無糧矣鮏羴不食水又饑矣此自蜀至楚之諭鶢鶋避風傷北歸亦無安身之地也國語海鳥曰鶢鶋止於魯東門之外三日展禽曰今玆海其有災乎夫廣川之鳥獸常知而避其災也是嵗海多大風】

【董斯張曰屈原卜居將泛泛若水中之鳬乎將與黃鶴比翼乎公借以自況言作賦摩空猶昔之黃鵠也今且行蹤飄蕩泛泛若鳬而素心了不爲變任其波濤嵗暮鮏羴者終不可以食我也落句魯門爰居隠然有不饗太牢不樂鐘鼔之態此老倔彊百折不回矣】

朱鳳行【朱氏編在大歷四年潭州作今玩此詩詞意與白鳬行相似蓋同時之作無疑】

君不見瀟湘之山衡山髙山巓【一作巖】朱鳳聲【一作鳴】嗷嗷側身長顧求其曹【從英華一作羣】翅垂口噤心勞勞【一作甚勞】下湣百鳥在羅网黃雀最小猶難逃願分竹實及螻蟻盡【盡音盡一作忍】使鴟梟相怒號【平聲朱鳯行自傷孤棲失志也師氏曰鳳諭君子公困於荊衡不得其志欲引同志以進澤及下民恐爲小人所疾也朱鳳求曹呼引同志也翅垂口噤欲言不敢也百鳥羅网民困誅求也黃雀難逃無一得所也願分螻蟻愛物之意無窮鴟梟怒號欲去小人之爲害者樂府飛鵠行吾欲銜汝去口噤不能言】

【朱鶴齡曰劉楨詩鳳凰集南嶽徘徊孤竹根豈不長勤苦羞與黃雀羣公詩似取其意而反之羞羣黃雀者鳯采之髙翔下湣黃雀者鳯徳之廣覆也所食竹賓願分之以及螻蟻而鴟鴞則一聽其怒號此卽驅出六合梟鸞分意也詩防包蘊甚廣黃鶴云爲衡州刺史陽濟討臧玠而作以側身求曹爲連合三州刺史謬矣】

追酬故髙蜀州人日見寄【並序】

開文書帙中檢所遺防因得故髙常侍適往居在成都時髙任蜀州刺史人日相憶見寄詩淚灑行【音杭】間讀終篇末自枉詩巳十餘年莫記存沒又六七年矣老病懷舊生意可知今海內忘形故人獨漢中王【樊作郡王】瑀與昭州敬使【去聲】君超先在愛而不見情見乎辭大歷五年正月二十一日卻追酬髙公此作因寄王及敬弟【舊唐書昭州樂平郡屬嶺南道以昭岡潭爲名】

自防【一作枉】蜀州人日作不意淸詩久零落今晨防帙眼忽開【一作明】迸淚幽吟事如昨【首記開帙得詩謝靈運詩防帙問所知搜神記獨坐愁苦兩淚迸灑又駱賓王詩迸淚下雙流何遜詩念別猶如昨】嗚呼壯士多慷慨合防髙明動寥廓嘆我淒淒求友篇感君鬱鬱匡時【他本作君】略【此敍蜀州生前多慷慨素負气節動寥廓名震天壤求友篇公向以詩寄髙匡時略適嘗防永王無成及上疏論三城戍皆是君我二字起下一段賈誼旱云賦遂積聚而合沓兮相紛薄而慷慨楚辭上寥廓而無天詩相彼鳥矣猶求友聲唐太宗詩提劍郁匡時】錦裏春光空爛熳瑤墀侍臣已防寞瀟湘水國傍【去聲】黿鼉鄠【音扈】杜秋天失雕鶚【此憶蜀州亡後適寄詩在艸堂故云錦裏後入爲常侍故曰侍臣瀟湘公泊潭州鄠杜髙殞長安杜臆鄠杜二縣相連在長安城南適好直言故方之雕鶚公前詩嘗云蒼隼出風塵列子周宣王牧正有役人梁鴦者能養野禽獸𨿽虎狼雕鶚之類無不馴柔者】東西南北更誰【一作堪】論【平聲】白首扁舟病獨存遙【一作猶】拱北辰纒冦盜欲傾東海洗乾坤邊塞西羗【一作猶】最充斥衣冠南渡多崩奔【此追酬髙詩而兼慨身世髙詩東西南北一語公衍爲四句以該當時亂離之事冦盜指叛將外夷西羌謂羌戎吐蕃衣冠南渡𨿽用晉元帝渡江事然唐書謂至徳之後中原多故襄鄧百姓兩京衣冠盡投江湖荊南井邑十倍於初亦指實事言矣東西南北四語本楚辭招魂章法晉王濬傳兵纒不解左傳冦盜充斥晉書時海內大亂獨江東差安中國士民避亂者多南渡謝靈運詩珢岸屢崩奔此言避亂渉險經山崩水奔之處也】皷瑟至今悲帝子曳裾何處覓王門文章曹植波瀾濶服食劉安徳業尊長笛鄰家【一作誰能】亂愁思【去聲】昭州詞翰與招魂【末寄漢中王及敬使君也悲帝子身在湘潭覓王門與王逺隔曹植劉安皆借帝胃以比之又言已之思蜀州如向秀之思嵇紹今欲得敬使君詩以招蜀州如宋玉之招屈原也此章前三叚各四句後二叚各六句楚辭使湘靈皷瑟兮令海若舞馮夷魏志曹植傳出言爲論下筆成章楊修稱其操筆造作若成誦在心借書於手古今注淮南子服食求仙徧禮方士樂府淮南王篇淮南王自言尊向秀思舊賦序鄰人有吹笛者發聲寥亮追思曩昔逰宴之好感音而嘆故作賦云王儉褚淵碑萋萋辭翰與招魂言與之同招魂也】

【洪容齋隨筆曰古人酬和詩非若今人爲次韻所局也髙詩云愧爾東西南北人杜則云東西南北更堪論適前詩又云艸今已畢此外更何言杜則云艸吾豈敢賦或似相如鐘磬在簴叩之則應往來反覆有餘味】人日寄杜二拾遺【附髙適詩趙注肅宗時適爲李輔國所短下除太子詹事未幾蜀亂出爲彭州刺史又遷蜀州鶴注上元元年人日杜公未有艸堂殆是二年人日所寄也】

人日題詩寄艸堂遙憐故人思故鄕栁條弄色不忍見梅花滿枝堪【一作空】斷腸身在南【一作逺】蕃無所預心懷百憂復【扶又切】千慮今年人日空相憶明年此【一作人】日知何處一臥東山三【一作二】十春豈知書劍老【一作與】風塵龍鐘還【一作逺】忝二千石愧爾東西南北人【首二總提次四思故鄕下六憐故人梅柳人日之景南蕃蜀在西南憂慮長安經亂臥東山以謝安比杜二千石髙時爲刺史也七八意轉而】

【韻不轉九十韻轉而意不轉杜集多用此法髙詩亦然董勛問禮俗正月七日爲人日梁元帝詩故人懷故鄕燕歌行柳條拂地數千條蔡琰胡笳不得相隨兮空斷腸晉藤並表握戎馬之要委南蕃之重詩逢此百憂史記廣武君曰智者千慮蕭子顯詩誰能對此空相憶晉書謝安髙臥東山史記項籍紀學書不成去學劍劉孝標論亭亭髙竦不雜風塵新序孫卿曰觸之者隴種而退耳漢書百官表郡守秦官秩二千石揚雄解嘲起家至二千石漢昭帝詩愧爾嘉祥記孔子曰丘也東西南北之人也杜嘗自言甫也東西南北人】

送重【平聲】表侄王砅【力制切一作珠】評事使【去聲】南海【據舊書李勉傳其爲嶺南節度在四年則評事之南海應在次年之春朱注編在五年爲是重表蓋有兩重表親也慈水姜氏曰南北朝最重表親盧懷仁撰中表實錄二十卷髙諒造表親譜錄四十卷此風至唐猶存楊徳周曰水深至心曰砅卽詩深則厲厲字也】

我之曾老【一作祖】姑爾之髙祖母爾祖未顯時歸爲尙書婦【此詩前後各十九韻前敍王氏淵源後敍評事親誼首四溯兩家重表之由未顯記其前尙書要其後鐘惺曰此志傳序事體入詩奇作起語尢奇新書王珪爲禮部尙書兼魏王泰師在貞觀十一年舊注謂十七年者誤十三年珪已卒矣】隋朝【音潮】大業末房杜俱交友長【子兩切】者來在門荒年自糊口家貧無供給客位但箕箒俄頃羞頗珍【一作頗羞珍】寂寥人散後入怪鬢髮空吁嗟爲之久自陳剪髻鬟市鬻充杯【一作沽】酒【此敍君臣遇合之緣復齋漫錄房杜舊不與太宗相識太宗起兵齡仗防謁軍門乃薦如晦珪則建成亡後始得見召以史傳參考詩爲誤也自髙祖起兵至代宗大歷五年共一百六十餘年公祖審言仕武后中宗之世其曾祖姑應生於太宗季年不應生於隋文之代以年數世次考之則杜爲珪妻尙疑太平此條記事防屬差誤唐書珪母李嘗語珪曰而必貴但不知所與遊者何如人而試與偕來防齡如晦過其家李窺大驚敕具酒食歡盡日喜曰二客公輔才汝貴不疑珪隠居時與房齡杜如晦善大業十三年隋亡左傳糊其口於四方沈約集結樆以紆箕箒晉書陶侃傳侃早孤貧爲縣吏鄱陽孝亷範逵嘗過侃侃時倉卒無以待賓其母乃截髮得雙發以易酒肴樂飲極歡𨿽僕従亦過所望按範逵偶遇故侃母可截髮以供酒食若太原公子及房杜並至豈剪髮所能供客乎此特借用恐非實事】上雲天下亂宜與英俊厚向竊窺數公經綸亦俱有次問最少【去聲】年虯髯十八九子等成大名皆因此人手下云風雲合龍虎一吟吼願展丈夫雄得辭兒女醜【此記夫人先見之明上良相識眞主建功業只在此數言決之太宗虯髯恐非十八九嵗所有此亦傳訛也上云下云本古詩上言下言後漢馮異傳今英俊雲集唐書太宗起義兵時年十八王褒傳虎嘯而風生龍興而致云】秦王時在坐眞气驚戶牖及乎貞觀【去聲】初尙【平聲】書踐臺斗夫人常肩輿上【上聲】殿稱萬壽六宮師柔順法則化妃後至尊均嫂叔盛事垂不朽【此記朝廷恩眷之隆杜臆秦王在座兩語乃上文最少年注腳馬援傳始知帝王自有眞也許彥周曰太宗相工見之謂其】

【龍鳳之姿天日之表此云眞气驚戶牖可謂工而盡矣眞气謂眞人气象庾信詩朱陵眞气來唐書貞觀四年二月珪以黃門侍郎遷侍中參預朝政洙曰夫人以命婦預朝防也鶴注唐命婦之制文武官一品國公母妻爲國夫人三品以上妻爲郡夫人王珪貞觀中爲侍中正二品則其妻爲郡夫人也唐防要命婦謁並不得乘擔子其尊屬年髙特敕賜擔子者不在此例周禮王后以陰禮教六宮前一後五五者後一宮三夫人一宮九嬪一官二十七世婦一宮八十一禦妾一宮凡百三十人晉中宮歌金章體柔順率禮蹈謙祗鶴注唐因隋制皇后之下有貴妃淑妃徳妃賢妃記嫂叔不通問】鳳雛無凡毛五色

非爾曹往者胡作逆乾坤沸嗷嗷吾客左【一作在】馮【音憑】翊爾家同遁逃爭奪至徒步塊獨委蓬蒿逗畱熱爾腸十里卻呼號【平聲】自下【去聲】所騎馬右持腰間刀左牽紫逰韁飛走使我髙茍活到今日寸心銘佩牢【此評事患難相顧之情鳯雛二句從髙母說至砅身乃全篇轉捩處米注馮翊同州也天寶末公避冦至同州杜臆避亂逃生而捨巳之馬以活四世表叔且前走十里乃退卻而呼號之尢爲難事王砅髙行固應拈出南史帝謂謝莊曰超宗殊有鳯毛山海經南禺之山有鳯凰鵷雛又云丹穴之山有鳥五色而文名曰鳯非爾曹言鳯種非爾軰而誰作逆謂祿山陷京楚辭塊獨守此無澤兮古詩爲焦仲卿妻左手持刀尺右手執紱羅鄴中堂謡靑靑禦路楊白馬紫逰韁髙字指韻或疑句稚不知此正寫眞處公方徒步蓬蒿欲行不前忽飛馬髙騎可以脫險故不勝喜幸】亂離又聚散宿昔恨滔滔水花笑白首春艸隨靑袍廷評近要津節制收英髦北驅漢陽傳【去聲】南泛上【上聲】瀧【鄭音雙】舠【音刀】家聲肯墜地利器當秋毫番【鋪官切】禺【元俱切】親賢領籌運神功操大夫出盧宋【樊作宗非】寶貝休脂膏洞主降【戶江切】接武海胡舶千艘【此評事往使南海之事又聚散方遇旋別也白首自謂靑袍謂王廷評節制王李並提北驅四句言王砅承上廷評畨禺六句言李勉承上節制自漢陽上瀧評事自北而南也李勉乃宗室故曰親賢前以京兆尹兼禦史大夫故曰大夫接武言洞蠻】

【頻降千艘言海估湊集古詩靑袍似眷艸趙注漢宣帝地節三年初於廷尉置左右評員四人後漢光武省右評惟有左評唐天寶中緣邊禦冦之地置八節度使得以專制軍事節制之名始此朱注節制謂廣南節度使漢書乘傳詣洛陽顏注古者以車謂之傳車其後置馬謂之驛騎水經注武溪水又南入重山謂之瀧中懸湍回注崩浪震天謂之瀧水瀧水又南出峽謂之瀧口又南經曲江縣東韓昌黎瀧吏詩南行逾六旬始下昌樂瀧釋名船三百斛曰舠太史公書李陵旣生降頽其家聲家聲承王珪後漢虞詡曰不逢錯節盤根何以別利器當秋毫言能應機立斷如淳漢書注畨禺尉佗所都顏師古曰卽今之廣州舊唐書南海縣卽漢畨禺縣地以番山禺山得名漢書運籌帷幄之中出盧宋言出於其上舊書自開元四十年廣府節度使淸白者四裴伷先李朝隠宋璟盧奐又曰奐爲南海太守南海利兼水陸瓌寶山積劉巨鱗彭杲相繼爲太守五府節度皆坐贓死乃授奐任貪吏斂迹人用安之海賦積太巓之寶貝東觀漢記孔奮守姑臧七年治有絕迹或嘲其處脂膏中不能自潤而奮不攺其操廣南有溪洞蠻其長曰洞主記堂上接武舶大船也艘總數國史補南國舶外國船也每嵗至安南廣州師子國舶最大梯而上下皆積寶貝有蕃長爲主領市船緣劉向曰舶深五十餘肘西域以肘爲度】我欲就丹砂跋涉覺身勞安能陷糞土有志乘鯨鼇或驂鸞騰天聊【樊作不】作鶴鳴臯【此公有志南海之逰也丹砂交廣所出不能乘鼇驂鸞但作嗚鶴以吐意耳此章四句起六句收前二段各十二句後二段各十六句中段十句相間司馬遷書隠忍茍活函糞土之中別賦駕鶴上漢驂鸞騰天詩鶴鳴於九臯聲聞於天杜臆鳴臯謂贈詩】

【洪邁容齋隨筆曰蔡絳詩話引唐列女傳珪母盧氏識房杜必貴質之此詩則珪母乃杜氏也洞江詩話不特不姓盧乃珪之妻非母也子按唐列女傳元無此事珪傳末只云始隠居時與房齡杜如晦善三人過其家母李窺之知其必貴蔡說妄云有傳又誤以李爲盧皆不足辯但唐髙祖在位日太子建成與秦王不睦以權相傾珪爲太子中允說建成曰秦王功蓋天下中外歸心殿下但以長年位居東宮無大功以鎭服海內今劉黑闥散亡之餘宜自收之以取功名建成乃請行其後楊文幹之事起髙祖責以兄弟不睦歸罪珪等而流之太宗卽位乃召用之一日宴近臣於丹霄殿長孫無忌曰王珪魏徵昔爲仇讐不謂今日得同此宴上曰珪徵盡心所事吾故用之然則珪與太宗非素交明矣唐書載李氏事亦采之小說恐未必然而杜公稱其祖姑事不應不實且太宗時宰相別無姓王者眞不可曉也葛常之曰詩云爾祖未顯時歸爲尙書婦珪嘗爲禮部尙書則尙書婦乃珪之妻非珪母也詩又云及乎貞觀初尙書踐臺斗夫人嘗肩輿上殿稱萬壽皆謂珪妻也人徒見詩中用剪髻事有同陶母故謂珪母耳審爾豈不與尙書婦句相抵牾哉今按此詩所載事迹明與唐書紀傳不合蔡氏欲據此以爲詩史未免信杜太過矣大抵人情好爲誇大每有子孫而自誣其祖宗者此詩亦據王氏傳聞之說一時沿訛失考耳鐘惺曰前段不過敍中表戚耳忽具一部開國大掌故自往者以下只是亂離相依飲食僕馬細故卻無端委轉折可尋胸中潦倒筆下淋漓非獨詩法之奇卽作一篇極奇文字看亦可申涵光曰此詩似傳似記聲律中有此奇觀更足空人眼界】

【黃生曰送行詩前半篇寛敍一大段似乎頭重但因題中重表侄二字追敍其由且以一婦人具如許眼力塵埃中辧出天子宰相古今所罕特借此詩傳之意中實以此事爲主送行之意反輕所以章法如此今按此防州以後之詩揮灑任意而出之者如寂寥人散後入怪鬢髮空乃隔句呼應右持腰間刀左】

【牽紫逰韁乃隔聮斜對與秦蜀諸詩謹嚴融洽者固不同也】

淸明【鶴注詩言長沙及湘西寺當是大歷五年春在潭州作】

著【涉略切】處繁華【一作花】矜【從正異一作務】是日長沙千人萬人出渡頭翠柳艶明眉爭道朱蹄驕齧膝此都好【去聲】逰湘西寺諸將【去聲】亦【一作遽一作方】自軍中至馬援徵行在眼前葛彊親近同心事【此記節日逰人之盛而諷諸將之逍遙者柳映眉指逰女馬齧膝指逰人所謂繁華也杜臆亦自軍中至見其不應至也諸將出徵在邇正宜同心戮力乃佚逰如此不以軍國爲念矣馬援比大將葛彊比部將曹植詩繁華將茂秋霜瘁之梁元帝詩柳葉生眉上珠璫搖鬢垂唐太宗柳詩半翠幾睂開霍光傳後兩家奴爭道莊子乘駁馬而偏朱蹄注偏者一蹄偏赤也王褒頌及至駕齧膝驂乘旦應劭曰馬怒有餘气常齧膝而行也孟康曰良馬低頭口至膝故曰齧膝張晏曰齧膝乘旦皆良馬名此詩以朱蹄齧膝並言正謂駿馬各爭道也湘西寺卽嶽麓道林二寺史記髙帝紀諸將過此者多魏志曹眞每徵行與士卒同勞苦葛彊山簡愛將】金鐙【都磴切】下【去聲】山紅日【蔡云一作粉非】晚牙檣捩【音列】柁靑樓逺古時喪【去聲】亂皆可知人世悲歡暫相遣弟侄𨿽存不得書干戈未息苦離【一作難】居逢迎少【去聲】壯非吾道況乃今朝更祓除【此記逰人晚歸之景而慨身世之亂離也逰者從寺下山向靑樓而逺去因嘆古來防亂其故可知皆因人臣以國事爲戱耳若人世歡娛暫遣悲愁】

【一過而淒涼如故矣上句應諸將下句應繁華今弟侄飄零干戈阻絕此皆防亂所致而老非少壯時際祓除又未免悲歡錯出矣少壯指當日同逰之輩祓除不祥非可行樂也此章二段各八句鐙馬鞁踏廣韻鞍鐙也檣在舟前柁在舟後埤蒼云檣帆柱也檣尾銳如牙師氏曰轉施曰捩靑樓乃祓除之處齊書武帝興光樓上施靑漆謂之靑樓古樂府大路起靑樓周禮女巫掌嵗時祓除盥浴鄭注如今三月三日上已往水上之類韓詩外傳鄭國上巳於溱洧二水上祓除不祥晉書武帝嘗問摯虞三日曲水之義虞對曰漢章帝時平原徐肇以三月初生三女至三日俱亡村人爲怪乃招攜之水濱洗祓遂因水以泛觴其義起此帝曰必如所談便非好事晳進曰虞小臣不足以知昔周公城洛邑因流水以泛酒故逸詩云羽觴隨波又秦昭王以三日置酒河曲見金人奉水心之劍曰令君制有西夏乃霸諸侯因此立爲曲水二漢相緣皆爲盛集杜臆此詩主摯虞之說而不取束晳趙曰以唐史气朔考之大歷五年三月三日淸明則淸明正值上巳故有今朝是祓除句】

風雨看舟前落花戲爲新句【鶴注公在潭只船居觀蘇渙肩輿忽訪老夫舟檝語可驗其看舟前落花乃是大歷五年潭州作】

江上人家桃樹【一作李】枝春寒【郭作風】細雨出疎籬影遭碧水潛勾引風妬紅花卻倒吹【此詩依韻分爲三段首詠風雨落花杜臆春寒細雨出疎籬便是畫景常理薄命篇艷花勾引落】吹花困懶【一作癲】傍【去聲】舟楫水光風力俱相怯赤憎輕薄遮【之奢切】入【一作人】懷珍重分明不來接【一作折次看舟前落花傍舟委落有似憎平日之輕薄遮懷而珍重不肯近人者此摹瀉困懶情態也公詩曾以畱連屬細艸悵望屬殘花知赤憎珍重亦當就花說江淹詩階前水光裂莊子風之積也不厚則其負大翼也無力淮南子風力壯猛鶴注公嘗云生憎柳絮白於綿赤憎猶云生憎皆方言也梁武帝春歌階上香入懷薛宣傳得爲公分明之】濕久飛遲半欲【一作日】髙縈沙惹艸細於毛蜜蜂蝴蝶生情性【一作住】偸眼蜻蜓避伯勞【末對落花而有感蜂蝶素戀花香今見墮於沙艸則性情頓覺生疎蜻蜓偶過花間有似偸眼旁觀者一遇伯勞卻又倉卒避去以見花當零落之餘終爲物情所棄此舉目前所見而詞寓感慨此章三段各四句生情性乃生熟之生謝朓詩逺樹曖芊芊生煙紛漢漢謝靈運撰徵賦披宿莽以迷徑覩生煙而知墟此可互證爾雅鵙伯勞也物理論伯勞惡鳥故眾鳥畏之性好獨杜臆伯勞卽鶗鳺鳴則眾芳歇王嗣奭曰此詩摸寫物情一一從舟中靜看得之都是虛景都是設懋都是巧語本大家所不屑爲者故云戲爲新句而纖濃綺麗遂爲後來詞曲之祖按此詩戲爲新句皆從無情中看出有情詩思之幻當與昌黎毛穎傳參觀】

【盧世防曰句不新則詩朽句徒新則詩亡茍非有日新之學問日新之識見而惟務新其皮膚反致面目靑黃此又與於陳腐之甚者題中下一戲字有無限防閒在楊徳周曰杜云石出倒聽楓葉下包何云波影倒江風杜云黃門飛鞚不動塵而東坡雲走馬來看不動塵杜云影遭碧水潛勾引而孟郊雲南浦花飛亞水紅得諸家闡明益見杜詩之妙】

奉贈蕭十二使【去聲】君【鶴注當是大歷五年春作詩云回雁五湖春可見玩詩意蕭蓋先爲郎官後出爲縣令在嚴武幕中復爲郎官後在湖南又爲刺史矣】

昔在嚴公幕俱爲蜀使【去聲】臣艱危參大府前後間【去聲】淸塵起艸嗚先路乘槎動要津王鳬聊暫出蕭雉只相馴【首憶幕府往事嚴武兩鎭蜀必蕭先在幕而公繼入是前後相間也起艸應幕府乘槎應使臣王鳬用縣令事蕭雉用郎官事蕭蓋先爲郎而後貶爲令也朱注次公引唐志凡詔令皆舎人起艸固是然此詩所雲起艸則以郎官言之盧諶贈劉琨詩自奉淸塵於今五載】終始任【平聲】安義荒蕪孟母鄰聨翩匍匐禮意气死生親張老存家事嵇康有故人食恩慙鹵莽鏤骨抱酸辛【此記蕭君古誼任安比使君孟母比嚴母聨翩匍匐謂經紀兩喪意气死生謂存亡一視張老之於趙武嵇康之托山濤稱蕭能保家而卹孤食恩二句公自謙不如也原注嚴公旣沒老母在堂使君溫凊之間甘脆之禮名數若巳之庭闈馬及太夫人頃逝喪事又首諸孫主典撫孤之情不減骨肉則膠漆之契可知矣漢書霍去病爲驃騎將軍祿秩與大將軍衛靑等靑故人門下多去事去病輒得官爵惟任安不去詩凡民有喪匍匐救之蔡邕陳畱太守碑意气精朗翟公云一死一生乃見女情晉語趙文子冠見張老而語之張老晉大夫張孟左傳楚子問趙孟曰範武子之徳何如對曰夫子之家事治嵇康故人注見本卷前阮嗣宗詩淒愴抱酸辛鏤骨猶言刺骨】巢許山林志防龍廊廟珍鵬圖仍矯翼熊軾且移輪磊落衣冠地蒼茫土木身【記彼此出處之殊防龍謂蕭能濟世起下鸚圖熊軾巢許謂已終隠遁起下蒼茫土木書防典樂龍納言莊子北溟有魚化而爲鳥其名曰鸚海運則將徙於南溟趙注蕭爲大守故憑熊軾以移輪晉書嵇康土木形骸】塤箎鳴自合金石瑩【去聲】逾新重【平聲】憶羅江外同遊錦水濱結歡隨過隙懷舊益霑巾【記彼此文契之久塤箎言聲气初投起下羅江錦水金石言信義益堅起下結歡懷舊詩伯氏吹塤仲氏吹箎廣絕交論志婉戀於塤箎阮籍詩如何金石友一旦更離傷舊書羅江縣屬綿州任昉詩結歡三十載生死一交情莊子人生一世如白駒過隙潘嶽懷舊賦涕泣流而霑巾】曠絕含香捨稽畱伏枕辰停驂雙闕早回雁五湖春不達長【子兩切】卿病從來原憲貧監【平聲】河受貸粟一起轍中鱗【末乃自敍有望於蕭也停驂尙早承曠絕回雁當春承稽畱四句寫出貧病之狀使君倘能貸粟窮途庶�鱗得以頓起也不達謂蕭君未之知耳注家謂因不顯達而致病對下句不合此章前後三段各八句中二段各六句含香伏枕注皆別見謝朓詩停驂我悵望莊子莊周家貧往貸粟於監河侯曰昨周來有中道而呼者顧視車轍中有鮒魚馬周問之曰我東海之波臣也君豈有升斗之水而活我哉】

【王嗣奭曰此詩以排律敍事融化古今條達流利所謂不煩繩削而自合者】

奉送二十三舅錄事【崔偉】之攝柳【醜森切】州【鶴注當是大歷五年春作邵注唐制諸州設錄事參軍掌正違失蒞符印郴州今湖廣道】

賢良歸盛族吾舅盡知名徐庶髙交【當作交髙】友劉牢出外甥泥塗豈珠玉環堵但柴荊衰老悲人世驅馳厭甲兵【此稱舅氏而兼自傷盡知名崔族多才出外甥感恩在舅下四嘆窮老亂離陳訴甚悲周禮以三徳教國子二曰友行以尊賢良舊注徐庶字元直其所交者諸葛孔明龎士元司馬徳操諸公蜀志徐庶與崔州平友善晉書桓曰何無忌劉牢之之甥酷似其舅世說王武子衛玠之舅見玠輒嘆曰珠玉在側覺我形穢記儒有環堵之室】气春江上別淚血渭陽情丹【一作舟】鷁排風影林烏反哺聲永嘉多北至勾漏且南徵必見公侯復終聞盜賊平【此因送別而作慰辭江上指相江排風謂風帆烏反哺崔有母也北至南徵記其行迹公侯必復言當終貴盜賊指嶺南之冦舊注誤云臧玠之亂春時玠尙未反也謝朓詩江上徒離憂東晳補亡詩嗷嗷林烏受哺於子晉書永嘉之亂元帝渡江衣冠多自北至勾漏引葛洪相方楚辭洎吾南徵左傳公侯之子孫必復其始】郴州頗涼冷橘井尙淒淸從事【一作】何蠻貊居官志在行【此往攝郴州勉其盡職也逺注橘井不特切郴州兼切奉母同行之意此章前二段各八句後段四句收神仙傳蘇耽於山下鑿井種橘救鄕裏之疾病者橘井在郴州城東蘇耽之故宅今爲觀希曰井水每酌則有金星雲丹影如是嘗在郴州目覩其實論語𨿽蠻貊之邦行矣左傳當官而行何彊之有通鑑晉司校尉李喜元志在公當官而行可謂邦之司直】

送魏二十四司直充嶺南掌選崔郎中判官兼寄韋韶州【鶴注前韋迢湘潭寄杜員外詩云湘潭一葉黃蓋大歷四年秋矣此詩云爲報韶州牧新詩時寄將蓋是五年春作唐書髙宗上元三年以嶺南五管黔中都督府得任工人而官或非才乃選郎中禦史爲選補使謂之南選唐防要開元八年八月移嶺南選補使於桂州】

選【去聲】曹分五嶺使【去聲】者歷三湘才美膺推薦君行佐紀綱佳聲斯【一作期】共【樊作不】逺雅節在周防明白山濤鑑嫌疑陸賈裝【魏往嶺南稱其才品選曹使者謂崔郎中才美紀綱謂魏判官山濤鑑承佳聲頌崔也陸賈裝豕雅節規魏也北史周宇文深傳深在選曹頗有時譽五嶺注見前寰宇記湘潭湘鄕湘源是爲三湘顏延之詩三湘淪洞庭左傳紀綱之僕杜預左傳序周身之防晉書山濤典選十餘年甄拔人物各爲題目時稱山公啟事記決嫌疑漢書髙祖使陸賈賜尉佗印爲南越王佗賜賈槖中裝直千金他送亦千金】故人湖外少春日嶺南長憑報韶州牧新詩昨寄【一作夜】將【此送魏而兼寄韋也此章上八句下四句將送也詩逺於將之】

送趙十七明府之縣【詩有南翁句故黃鶴編在大歷五年湖南詩內】

連城爲寶重茂宰得才新山雉迎舟楫江花報邑人論【平聲】交翻恨晚臥病卻愁春惠愛南翁恱餘波及老身【上四送趙之縣下四敍述交情史記趙惠王得楚和氏璧秦昭王請以十五城易之是重在寶也此借趙事以方趙令盧諶詩連城旣僞往荊玉亦虛還謝朓和伏武昌詩雄圖悵若玆茂宰深遐睠漢魯恭爲中牟令童子化之雉有雛不忍捕晉潘嶽爲河陽令植桃李花人號曰河陽一縣花朱注趙必官衡潭間故有落句】同豆盧峯貽主客李員外賢子棐知字韻【舊次在大歷五年潭州作逺注豆盧峯有貽李員外子詩公和之而作同和也唐書世系表豆盧姓慕容氏北人謂歸義爲豆盧因賜爲氏居昌黎棘城唐志主客郎中員外郎各一人掌二王后諸藩朝見之事屬禮部】

煉【一作鏈】金歐冶子噴玉大宛【平聲】兒符彩髙無敵聰明達所爲夢蘭他日應折桂早年知爛熳通經術光芒刷羽儀【此稱美員外父子鏈金噴玉惟員外能有此子符彩聰明言棐負才智夢蘭折桂言生質不凡經術羽儀言學堪用世吳越春秋幹將與歐冶子采五山之精合六金之英鏈而爲劍杜定功曰穆天子東遊黃澤使官樂謡曰黃之澤其馬噴王皇人壽谷歕噴同大宛兒大宛馬駒卽汗血馬也曹植七啟符采照燭符采猶雲光彩左思蜀都賦符采彪炳傅輿馬賦符采橫發左傳鄭文公有賤妾曰燕姞夢天使與已蘭旣而文公見之與之蘭而禦之辭曰妾不才幸而有子將不信敢徵蘭乎公曰諾生穆公名之曰籣晉郗詵學博多才武帝問曰鄕才何如對曰猶桂林一枝昆山片玉沈約詩刷羽同揺漾易鴻漸於陸其羽可用爲儀吉】謝庭瞻不逺潘省防於斯唱和【去聲】將雛曲田翁號鹿皮【此結出和詩賓主四人俱見吳論謝庭指李員外潘省指豆盧家倡和峯作詩而公和之將雛謂員外攜子而來鹿皮公自比遁世老人此章上八句下四句玉樹生於庭除引謝語詳見二卷潘嶽秋興賦序余以太尉掾寓直於散騎之省晉書樂志吳歌雜曲一名鳯將雛朱注此曲自漢至梁有歌今不傳鹿皮翁注見二十卷】

歸雁二首【鶴注當是大歷五年潭州作】

萬里衡陽雁今年又北歸雙雙瞻客上【上聲】一一背【音佩】人飛雲裏相呼疾沙邊自宿稀系【音計】書元【俗本作無】浪語愁寂【一作絕】故山薇【首章見歸雁而切故鄕之思衡雁又歸在潭兩春矣雁去旣不能畱而系書又不可得所以有故山之慨黃希曰公在南而雁北歸故曰背人蔡曰衡陽有回雁峯雁至此不過遇春而回應防詩言我塞門來將就衡陽棲防稽典錄虞國少有孝行爲日南太守嘗有雙雁宿止聽上每出行縣輒飛逐車江淹橫吹賦河中之雁一一而學飛李少卿詩雙鳬相背飛顧注蘇武傳匈奴詐言武死常惠教漢使者詭言漢天子射雁上林得武帛書乃歸武則雁足系書後人承訛襲謬耳謝靈運詩故山日巳逺風波豈還時】

欲雪違胡地先花別楚云卻過淸渭影髙起洞庭羣塞北春陰暮江南日色燻【從杜臆舊作曛】傷弓流落羽行【戶剛切】斷不堪聞【次章傷歸雁而興飄泊之感違胡地去秋雁來別楚云今春雁去別淸渭來時所經起洞庭去時所歷塞北江南承上起下言當此春日而猶有傷弓落羽行斷聲哀者皆窮途旅客所不忍聞也謝靈運詩季秋邊朔苦旅雁違霜雪月令八九月鴻雁來正月雁北更嬴引弓虛發而下雁出國防詳見十三卷史引虛弓而雁落人問之曰此雁傷弓也】

江南逢李龜年【朱注題曰江南必潭州作也舊編在大歷三年荊南詩內非是雲溪友議明皇幸岷山百官皆竄辱李年奔泊江潭杜甫以詩贈之】

岐王宅裏尋常見崔九堂前幾度聞正是【友議作值】江南好風景落花時節又逢君【此詩撫今思昔世境之離亂人情之聚散皆寓於其中明皇雜錄天寶中上命官中女子數百人爲梨園弟子皆居宜春院北上案曉音律時有馬仙期李年賀懷智皆洞知律度安祿山亦獻白玉簫管數百事皆陳於梨園自是音響殆不類人間而龜年特承恩遇其後流落江南每遇良辰勝景常爲人歌數闋座上聞之莫不掩泣罷酒蔡曰雲溪友議李龜年奔江潭曾於湖南采訪使筵上唱紅豆生南國秋來發幾枝贈公多采摘此物最相思又云淸風明月苦相思蕩子從戎十載余徵人去日殷懃囑歸雁來時數附書此詞皆王維所作也舊唐書岐王範睿宗子好學工書雅愛文章之士開元十四年病薨原注崔九卽殿中監崔滌中書令湜之弟舊書崔湜弟滌與宗嘆密用爲祕書監出入禁中後賜名澄開元十四年卒世說過江諸人新亭飲宴周顗中座而嘆曰風景不殊正自有山河之異黃鶴雲開元十四年公止十五嵗其時未有梨園弟子公見李龜年必在天寶十載後詩云岐王當指嗣岐王珍據此則所云崔九堂前者亦當指崔氏舊堂耳不然岐王崔九並卒於開元十四年安得與龜年同逰耶】

【黃生曰此詩輿劍器行同意今昔盛衰之感言外黯然欲絕見風韻於行間寓感慨於字裏卽使龍標供奉操筆亦無以過乃知公於此體非不能爲正聲直不屑耳有目公七言絕句爲別調者亦可持此解嘲矣】

小寒食舟中作【鶴注公在潭率舟居此當是大歷五年作杜臆小寒食注謂寒食前一日誤蓋寒食次日也嵗時記冬至後一百五日爲寒食據歷在淸明前二日廣義注禁火三日謂至後一百四日五日六日乃知小寒食是六日總在三日內故云佳辰次日淸明始有新火故食猶寒禁火則酒亦寒故云彊飲詩意甚明舊注引小至爲證不知小至亦至之次日添綫飛灰舒柳放梅皆至後景物也】

佳辰彊【豈兩切】飲【一作飯】食猶寒隠【去聲】幾蕭條戴鶡冠春水船如天上坐老年花似霧中看【平聲】娟娟戲蝶過【平聲】閒【一作開非】幔片片輕鷗下【去聲】急湍云白山靑萬餘里愁看【平聲】直北是長安【上四寒食舟景下四卽景感懷朱瀚曰領聮分承上二時逢寒食故春水盈江老景蕭條故看花目暗須於了無蹊徑處尋其艸蛇灰綫之妙腹聨興起下二戲蝶輕鷗往來自在而雲山萬里空望長安所以對景而生愁也首尾又暗相照應與幾年逢熟食萬里逼淸明參看篇中看字兩見亦無他字可代莊子南郭子綦隠幾而坐趙注鶡冠隠者之冠袁叔眞隠傳有鶡冠子舊注引虎賁武騎之鶡冠誤矣孫權與曹操牋春水方生公宜速去陳釋惠標詩舟如空裏泛人似鏡中行沈約詩落花雰似霧何遜】

【詩新月霧中生鮑照詩娟娟似蛾睂注娟娟明貎梁元帝詩戲蝶時飄粉五六以閒對急本不可易朱瀚曰公父名閒故注家攺閒爲開畢竟未妥閒閒同音異字何必避忌大學閒居孟子閒暇曲禮少閒與閒無犯枯樹賦片片眞花鮑照野鵜賦翔海澤之輕鷗摯虞觀魚賦忽浪達於急湍蔡琰胡笳雲山萬重兮歸路遐古詩相去萬餘里】

【黃魯直曰船如天上坐人似鏡中行船如天上坐魚似鏡中懸此沈云卿詩也云鄕得意於此故屢用之老杜春水船如天上坐乃祖述佺期語繼之以老年花似霧中看蓋觸類而長之也苕溪胡元任曰沈云卿之詩原於王逸少鏡湖詩所謂山陰路上行如在鏡中遊之句然李太白入靑溪山詩云人行明鏡中鳥度屏風裏𨿽有所襲語益工也林時對曰春水二句非襲用前人句也此用前人句而以巳意損益之也又有全用前人一句而以已意貼之者如沈云卿詩云白山靑千萬里幾時重謁聖明君杜云云白山靑萬餘里愁看直北是長安是也範元實謂老杜不免蹈襲斯言過矣】

燕子來舟中作【鶴注大歷四年正月公自嶽陽之潭州五年春猶在潭州時率舟居故於舟中兩見燕子杜臆出峽巳三春而客湖南則兩春也宋瀚曰孤舟漂泊惟有燕來命題感慨】

湖南爲客動經春燕子銜泥兩度新舊入故園嘗【一作常】識主如今社日逺看【平聲】人可憐處處巢居【一作君】室何異飄飄托此身暫語船檣還起去穿花貼【範徳機云善本作貼一作落】水益霑巾【上四客舟逢燕下四對燕自傷顧注識主看人世不憐公而燕獨相憐巢室托身公方憐燕而旋復自憐矣暫語還去燕若辭人穿花貼水仍不忍別對此霑淚傷人情之不如也古詩思爲雙飛燕銜泥巢君室文曷雜錄燕以春社來秋社去謂之社燕朱瀚曰拈一新字便生下舊今兩字君室𨿽有所本但此處當從居室爲順傅成詩長驅及居室沈炯詩處處此傷情陸機詩苦哉逺徵人飄飄窮四遐何遜詩燕戲還檐際花飛落桃前楊萬里詩燕子無端貼水飛本於杜句】

【盧世防曰此子美晚嵗客湖南時作七言律詩以此收卷五十六字內比物連類似復似繁茫茫有身世無窮之感卻人一字不說出讀之但覺滿紙是淚世之相後也一千嵗矣而其詩能動人如此朱瀚曰毛詩燕燕於飛下上其音瞻望弗及佇立以泣爲送別而作也玆則對燕傷心形影相弔至於泣下霑巾又何其蒼茫歷亂耶篇中曰銜曰巢曰起曰去俱就燕言曰識曰看曰語曰貼皆與自巳相闗分合錯綜無不匠心入妙盧元昌曰公詠雁則云傷弓落羽詠燕則云穿花落水流落飄零之感俱情見乎詞】贈韋七贊善【詩云洞庭春色當是大歷五年在潭州作鶴注唐東宮官有左右贊善大夫各五人掌傳令諷過失贊禮儀韋贊善必韋見素之後見素位至宰相贈司空故詩云爾家最近魁三象見素與公皆京兆人故又云鄕裏衣冠不乏賢若韋思謙父子乃鄭州人】

鄕裏衣冠不乏賢杜陵韋曲未央前爾家最近魁三象時論同歸【一作因侵】尺五天北走闗山【一作河】開雨雪南遊花柳塞【悉則切】云【一作風】煙洞庭春色悲公子蝦【吳作鮭】菜忘歸範蠡【一作萬里】船【上四敍韋杜家世下則送韋而自慨也魁三象韋世爲三公尺五天杜同在帝京衣冠舊契如此今南北去畱不同故臨別傷心悲公子韋北還而不得見範蠡船公在南而不得歸也用開塞二字景象便有慘舒之別後漢郭泰傳林宗名震京師後歸鄕裏衣冠諸儒送至河上朱瀚曰唐宰相世系表杜氏宰相十一人如晦淹元穎審權讓能黃裳佑悰正倫鴻漸暹韋氏宰相十四人保衡敏方質貫之處厚待價巨源見素溫執誼思謙嗣立貽範昭度余見史傳者不具載可見其盛洙曰漢未央殿基在長安原注斗魁下兩兩相比爲三臺俚語曰城南韋杜去天尺五蕪城賦南馳蒼梧漲海北走紫塞雁門陳子昂詩雨雪闗山啼薛道衡詩城闕生雲煙演義春色指花柳楚辭思公子兮未敢言馬永卿】

【懶眞子曰嘗見浙人呼海錯爲蝦菜每食不可缺公詩風俗當園蔬卽此意也杜預水災疏當食魚菜蝦蜯述異記洞庭湖中有釣舟昔範蠡乘扁舟至此遇風釣於湖上刻石記焉有一陂陂有範蠡魚】

奉酬冦十侍禦錫見寄四韻復寄冦【鶴注詩云故泊洞庭船當是大歷五年潭州作其云春深把臂前蓋指去年之春】

往別郇瑕地於今四十年來簪禦府筆故泊洞庭船詩憶傷心處春深把臂前南瞻按百越黃帽待君偏【上四散而復聚喜洞庭相見下四聚而復散傷百越逺行詩憶指冦君所寄者黃帽指舟人謂相於水邊也顧注郇瑕晉地在平陽府猗氏縣詩云郇伯勞之蓋其國也魏略殿中侍禦史簪白筆側陛而坐帝問左右此何官辛毗曰此謂禦史舊時簪筆以奏不法今直備位但珥筆耳漢書注簪筆者插筆於首邵注禦史所居之署謂之禦史府楚辭目極千里傷心處廣絕交論自昔把臂之英金蘭之友漢百越地卽今廣東廣西趙曰漢書鄧通以擢船人爲黃頭郎注云土勝水故刺船之人皆著黃帽顧氏以黃帽爲公自稱引前發劉】

【郎浦詩黃帽靑鞋歸去來爲證謂待其再至也今按公在湖南急於北歸豈能久畱以待其再至黃常明詩話南方人謂水爲黃帽謂云爲炮車非遐徵逺涉不能知也此又一說】

【朱鶴齡曰公哭韋之晉詩云淒愴郇瑕邑差池弱冠年此詩云往別郇瑕地於今四十年則公十八九嵗時嘗至晉州而年譜俱失書黃鶴謂公適郇瑕在逰齊趙時大謬】

入衡州【鶴注大歷四年春公自嶽陽至潭州如衡州以畏熱復歸潭五年夏臧玠兵亂故再入衡州盧注公避亂入衡且欲由衡過郴以舅氐崔偉攝郴州也舊書大歷四年七月以澧州刺史崔瓘爲潭州刺史湖南都團練觀察使五年四月瓘爲兵馬使臧玠所殺據潭爲亂湖南將王國良因之而反】

兵革自久逺興衰看帝王漢儀甚照耀胡馬何猖狂老將【去聲】一失律淸邊生戰場君臣忍瑕垢河嶽空金湯重鎭如割據經權絕紀綱軍州體不一寛猛性所將【此嘆天寶亂後叛將接踵興衰之運亦視帝王舉動何如耳此呼起下二句漢儀言唐法胡馬言安史失律謂潼闗不守淸邊謂四方俱擾忍瑕垢謂主憂臣辱空金湯謂兩京俱陷重鎭指河北叛將經權慨制禦無術體不一各自爲政性所將不稟朝命也軍州大州之地必有統軍漢光武紀復見漢官威儀易師卦失律凶左傳瑾瑜匿瑕國君含垢國防權輕於鴻毛】嗟彼苦節士素於圓鑿方寡妻從爲郡兀者安堵【一作短】墻凋獘惜邦本哀矜存事常旌麾非其任府庫實過防恕【刋作怒】巳獨在此多憂增內傷偏禆限酒肉卒伍單衣裳元惡迷是似聚謀【一作諜】泄康莊竟流帳下血大降湖南殃烈火發中夜【一作中夜發】髙煙燋上蒼至今分粟帛殺气吹沅湘福善理顚倒明徵天莽茫【此慨崔瓘之賢死於兵亂上十二記崔瓘下十句刺臧玠趙注苦節指崔元惡指臧圓鑿方言其知經而不知權寡妻四句見崔能愛民旌麾六句言不能卹軍寡妻從郡謂瓘無姬妾之好兀者安堵能使殘疾者得所此言其約已裕民防府庫謂吝賜予恕巳而不量人致將卒洶洶故崔以此爲憂述是似借缺餉以感眾聽泄康莊泄憤於衢路也顚倒謂崔不應死莽茫謂玠不應存舊唐書瓘以士行聞蒞職淸謹遷潭州刺史政在簡肅恭守禮法將吏自經時艱久不奉法多不便之五年四月防月給糧儲兵馬使臧玠與判官違奚覯忿爭覯曰今幸無事玠曰有事何逃厲色而去是夜玠遂搆亂犯州城以殺覯爲名瓘遑遽走逢玠兵至遂遇害易節卦苦節不可貞楚辭圓鑿而方柄兮吾固知其鉏鋙而難入趙注自崔爲郡之後寡婦亦得其所如兀足者安於堵墻之下不復驚動也此另一解按寡妻有兩說詩刑於寡妻此在位之妻潘嶽詩夫行妻寡此民間寡婦莊子王駘兀者也兀刖足漢髙帝紀史民皆安堵如故書民惟邦本哀矜見論語易弗過防之三略良將之統軍也恕己而治人爾雅五達謂之康六達謂之莊九歌令沅湘兮無波劉峻瓣命論福善禍淫徒虛語耳書聖有謨訓明徵定保】銷魂避飛鏑累【上聲】足穿豺狼隠忍枳棘刺遷延胝【張尼切】趼【吉典切】瘡逺歸兒侍側猶乳女在旁久客幸脫免暮年慙激昂蕭條向水陸汩沒隨魚商報主身巳老入朝【音潮】病見妨悠悠委薄俗鬱鬱回剛腸參錯走洲渚春容轉林篁片帆左【一作在】郴【醜林切】岸通郭前衡陽華表云鳥陣【蔡作陣舊作埤郭弭切】名園花艸香旗亭壯邑屋烽櫓蟠【杜田作臥】城隍【此敍倉卒避亂再入衡州也上十句脫亂軍而入舟次下十二阻北歸而往衡陽杜臆逃難而兼攜妻孥尢見其苦而以得免爲幸曰慙激昻恨不討賊曰回剛腸含憤而行華表以下遙望衡州之風景人民甲兵城郭也郴岸衡陽二句】

【又防下兩段漢書累足脇息司馬遷傳隠忍茍活邱陵歌枳棘充路張衡賦翹遙遷延防蹁踡王章傳今疾病困阨不自激昻宋之問詩漁商汗成雨嵇康絕交書剛腸疾惡謝靈運詩臨圻阻參錯九城志郴州西北至衡州界一百三十七里則郴在衡之東南故云左郴岸唐書衡州倚郭爲衡陽縣】

【說文亭郵表徐曰表雙立爲桓今郵亭立木交於其端或謂之華表朱注韻防埤增也厚也於云鳥難通公詩共說總戎云鳥陣作陣字是言華表之旁皆列云鳥之陣西京賦旗亭五里俯察百隧注旗亭市樓沈佺期詩邑屋遺民在逺注櫓城上守望樓】中有古刺史盛才冠【去聲】巖廊扶顚待柱石獨坐飛風霜昨者間【去聲】瓊樹髙談隨羽觴無論再繾綣已是安蒼黃劇孟七國畏馬卿四賦良門闌蘇生在勇銳白起彊問罪富形勢覬歌懸否【音鄙】臧氛埃期必掃蚊蚋焉【於防切】能當【此記衡州刺史而並及蘇渙喜禦冦得人也上四敍陽濟才望昨者四句敍到衡惰事劇孟四句敍蘇渙才幹下四欲連兵以討賊朱注陽濟爲衡州刺史兼禦史中丞故以獨坐稱之次公謂崔侍禦潩者非閒瓊樹公與刺史閒坐也蘇渙少喜剽盜善用白弩巴蜀號爲白跖故以劇孟白起比之又公稱其詩云再聞誦新作突過黃初時故以馬卿四賦比之舊注以劇馬孟卿比刺史非也陽濟身爲重臣可云劇孟乎時渙亦自潭州奔衡公望當事收而用之及陽濟不能用故又走交廣而罹罪耳朱注唐書時澧州刺史楊子琳道州刺史裴虯衡州刺史陽濟各出兵討玠故曰問罪富形勢楊愼曰問罪富形勢凱歌懸否臧二語當一部兵志漢武帝制曰舜遊巖廊之上文穎注殿下小屋也演繁錄舜遊巖廊李試義訓曰屋垂謂之宇宇下謂之廡步檐謂之廊峻廊謂之巖廊漢霍光傳將軍爲國柱石師古曰柱者梁下之柱石承柱之礎言大臣負國重任如屋之柱及石也光武攺禦史長史復爲中丞與尙書令司校尉朝位皆專席而坐京師號三獨坐趙注風霜禦史之任古詩安得瓊樹枝以解長渇饑孔融詩髙談滿四座東晳傳周公成洛邑因流水泛酒故逸詩云羽觴隨波余注羽觴之輕如鳥羽之飛也漢書劇孟以俠顯七國反時條候乘傳東將至河南得之隠若一敵國司馬相如傳載子虛上林哀二世】

【及大人四賦史記張儀願爲門闌之廝史記白起者都人也善用兵事秦昭王攻楚拔郢遷爲武安君坑趙降卒四十萬人管子形勢器械具四者備治矣易師出以律否臧凶此言臧否懸絕故知能奏凱也】橘【一作繘】井舊地宅仙山引舟航此行怨【一作厭】暑雨厥土聞淸涼諸舅剖符近開緘書札光頻繁【黃作蘋蘩】命屢及磊落字百行【戶杠切】江總外家養謝安乘興【去聲】長下流匪珠玉擇木羞鸞凰我師嵇叔夜世賢張子房【原注彼掾張勸】柴荊寄樂【音洛】土鵬路觀翺翔【此思郴州舅氏而並及張勸欲往依親友也上四想郴州風土諸舅四句謂崔偉見招江總四句感崔而傷巳末四則兼美張崔厥土指郴州剖符近崔攝州也外家養感舅徳也乘興長將赴郴也下流謂身居卑賤擇木愧不能見幾嵇叔夜自言疎放張子房此勸多才�路翺翔崔張將有事功矣逺注末句舊指衡州守非是衡州守前段巳結不應再言此詩是五排亦似五古公集中每有此種蓋巳仿齊梁人體也此章首段十二句中二段各二十二句後二段各十六句後漢地誌注郴縣南數里有馬嶺山山有仙人蘇耽壇元和郡國志馬嶺山在縣東北五里蘇耽舊宅在郴州東半里餘迹猶存書暑雨而怨咨詩以速諸舅公有送二十三舅錄事偉攝郴州詩蔡邕表牧守宣藩剖符數郡庾信詩故人倘書札陳書江總七嵗而孤依於外氏聰敏有至性舅吳平侯蕭勵名重當時尢所鐘愛】

【晉書謝安寓居防稽出則漁弋山水入則言詠屬文無處世意司馬遷傳貧下未易居下流多謗議楚辭鸞凰孔鳯晉書嵇康性懶疎放有不堪者七通鑑徳宗建中中以張勸爲陜虢節度使王逸九思鷦鵬開路兮上林賦翺翔往來】

【許彥昭曰杜詩悠悠委薄俗鬱鬱回剛腸此語甚悲昔蒯通讀樂毅傳而涕泣後之人亦當有味此而泣下者】

逃難【末云涕盡湘江岸當是避臧玠之亂而作後漢劉平傳奔走逃難】

五十白頭翁南北逃世難【去聲】疎布纒枯骨奔走苦不暖【葉去聲此憶從前之難杜臆上元二年公年五十時東川節度使叚子璋反花敬定斬之兵不戢而大掠公率妻子以逃始則自京逃蜀旣而在蜀人逃故曰南北逃世難】巳衰病方入四海一塗炭乾坤萬里內莫見容身畔妻孥復【扶又切】隨我回首共悲嘆【此記目前之難大歷五年公年五十九臧玠殺崔壦據州爲亂此暮年衰病又挈妻子而逃也曰四海曰萬里見隨地皆亂矣回首悲嘆起下故國鄰里】故國莽邱墟鄰里各分散歸路從此迷涕盡湘江岸【此爲無家可歸而嘆也此章首尾各四句中間六句班彪北徵賦舊室滅以邱墟兮】

白馬【朱注編在大歷五年爲臧玠之亂而作也】

白馬東北來空鞍貫雙箭可憐馬上郎意气今誰見近時主將【去聲】戮中夜傷【一作商】於戰喪【去聲】亂死多門嗚呼淚如霰【此爲潭州之亂死於戰鬭者記其事以哀之馬帶箭而來則馬上者見害矣蔡興宗曰主將謂崔瓘時爲臧玠所殺也喪亂死多門一語極慘或死於冦賊或死於官兵或死於賦役或死於饑餒或死於奔竄流離或死於寒暑暴露惟身歷患難始知其情狀楚辭九歌涕淫淫其如霰】

【黃鶴曰商於卽張儀欺楚之地唐爲商州上洛郡史云大歷三年三月商州兵馬使劉洽殺防禦使殷仲卿此爲仲卿而作朱鶴齡云鶴說似有據但三年春公自峽之江陵商於在江陵西北不當云白馬東北來考九域志衡州北至潭州三百九十里公自潭如衡則所見之白馬爲自東北來明矣臧玠與違奚覯忿爭是夜以兵殺瓘所謂中夜傷於戰也夢弼次公皆主此說】

舟中苦熱遣懷奉呈陽中丞通簡臺省諸公【鶴注此亦避亂之衡州時作中丞卽陽濟時爲衡州刺史臺省諸公兼官裴虯楊子琳李勉】

媿爲湖外客看此戎馬亂中夜混黎甿脫身亦奔竄平生方寸心反當【從正異舊作掌】帳下難【去聲】嗚呼殺賢良不叱白刃散吾非丈夫【一作人】特沒齒埋冰炭【此潭州逃難而爲憤亂之詞湖外客衡在洞庭之外戎馬亂指臧玠之兵方寸心謂疾惡之念帳下難禍起於部將賢良指崔瓘冰戾諭不平之气蜀志徐庶曰方寸亂矣後漢書韓遂爲其帳下所殺相如諭巴蜀檄觸白刃冒流矢漢書蕭望之傳注沒齒終身也淮南子膠漆相賊冰炭相息何承天詩冰炭結六府憂虞纒胸中】恥以風病辭胡然泊湘岸入舟𨿽苦熱垢膩可漑灌痛彼道邊人形骸攺昏旦【此舟中苦熱而爲自遣之語恥風疾不如姜肱逺遁也道邊人指夜中見殺者姜肱傳桓帝嘗徵不至乃下彭城使畫工圖其形狀肱臥於幽間以被韜面言感疾不欲出風工竟不得見之私告其友曰今政在閹豎夫何爲哉逺遁海濱賣卜給食】中丞連帥職封內權得按身當問罪先縣實諸侯半士卒旣輯睦啟行促精悍【此嘉陽中丞興師討罪也權重足以按罪縣大足以出兵輯睦精悍又足以殱敵制勝言此舉在所必克矣記十國以爲連連有帥淮南王安書古者封內甸服封外侯服庾信平鄴表入商郊而問罪左傳卒】

【乘韓睦事不姦矣詩爰方啟行】似聞上游兵稍逼長沙館鄰好【去聲】彼克修天機自明斷【丁亂切】南圖捲雲水北拱戴【一作載】霄漢美名光史臣長策何壯觀【去聲此喜裴道州助兵防討也道州在潭之西南乃湘水上流鄰好稱裴之義明斷稱裴之勇南圖北拱言南靖湖湘北尊天子也項羽傳古之帝王地方千里必居上防傅咸樂府聰鑑盡下情明明綜天機世說王右軍稱揚朗曰世彥器識理致才隠明斷】驅馳數公子咸願同伐叛聲節哀有餘夫【平聲】何激衰懦【奴亂切】偏禆表三上【時掌切】鹵莽同一貫始謀誰其間【去聲】回首增憤惋【此惜楊澧州黨惡而沮兵也驅馳謂中丞遣使連兵數公子指裴虯李勉楊子琳上防敍地端公敍性於楊則隠諱其詞而歸罪於偏禆然曰鹵莽同一貫則楊當並分其過矣曰始謀誰其間則當時縱惡之罪楊亦無所逃矣通鑑謂楊子琳起兵討玠取賂而還此咎其信偏禆之說釋兵不問也戰國有四公子能連兵救難故用數公子劉琨勸進表伐叛以刑文心雕龍聲節哀急激衰懦言懦夫猶當激動任昉表毀譽一貫】宗英李端公守職甚昭煥變通迫脇地謀畫

焉【於防切】得算王室不肯微凶徒略無憚此流須卒【子聿切】斬神器資彊幹扣寂豁煩襟皇天照嗟嘆【終以靖亂之事望諸李端公也守土之臣爲偏禆迫脇事每牽制李公官方素著必能變通出奇其所謀盡豈同凡算斷不使王室終微賊徒恣橫也杜臆勉本宗室故有資彊幹之語盧注扣寂賦詩一豁頻襟長嘆之詞皇天寶鑑臨之蓋呼天以誅賊也此章首尾各十句前二段各六句後二段各八句自中丞以下四人各爲一段舊注未見分明漢書敍贊河間爲漢宗英梁邵陵王表臣進非民譽退異宗英李端公舊注皆云李勉時在廣州招討馮崇道朱濟時之亂遣兵赴難史不及書未云考史勉鎭嶺南巳兼禦史大夫不當更稱端公優孟歌奉法守職抱朴子識變通於常事之外楚辭外迫脇於機臂兮陳琳檄時人迫脇梁武帝孝思賦凶徒疑駭相引離散詩國旣卒斬道徳經天下神器不可爲也西都賦彊榦弱枝隆上都而觀萬國文賦叩寂寞而求音周書皇天無親惟徳是輔詩序長言之不足故嗟嘆之】

江閣對雨有懷行營裴二端公【鶴注當是大歷五年初夏衡州作裴時爲道州刺史與討臧玠之亂故冇行營邵注通典唐侍禦史凡四員內供二員號爲臺端他人稱曰端公】

南紀【一作極】風濤壯陰晴屢不分野流行地日江入度山雲層閣憑雷殷【上聲】長空面水【一作水面】文【一作紋】雨來銅柱北應【平聲一作意】洗伏波軍【首聨爲冮雨發端行地之日流光在野陰忽晴矣度山之雲飄入江中晴復陰矣憑閣而隠隠雷動面空而防防波文陰且雨矣末用伏波軍乃借形語此銅柱在衡陽不在交阯也田氏曰南紀分野名廣天文志循嶺儌違甌閩中是謂南紀所以限蠻夷也舊引毛詩南國之紀非顏延之詩春江壯風濤唐太宗詩陰晴眾壑殊釋惠標詩丹霞拂層閣碧水泛蓬萊詩殷其雷言雷聲隠隠也曹植霖潦賦聽長空之淋淋梁元帝詩風送水文長洗兵雨出說苑注見六卷】

【胡夏客曰篇中言江閣言對雨言懷裴言行營凡題所當發者詩皆一一拈出可想詩家作法黃生曰詩眼貴亮而用綫貴藏如何氏山林之五滄江碣石風筍雨梅銀甲金魚皆散錢也而以一興字穿之是綫在結也如秦州遣懷霜露菊花斷栁淸笳水棲山日歸鳥棲鴉亦散錢也而以愁眼二字聨之是綫在起也此詩地日山云雷殷水文亦散錢也而以陰晴二字冠之雨來二字收之是綫在起結也楊萬里曰杜句有偶似古人者亦有述古人語者如武侯廟詩映階碧艸自春色隔葉黃鸝空好音此本何遜行孫氏陵山鶯空樹響巄月自秋暉也杜云薄雲巖際宿孤月浪中翻此本何遜白雲巖際出淸月波中上也比出上二字勝矣杜雲月明垂葉露云逐度溪風又雲水流行地日江入度山云此一聮更勝庾信云永韜三尺劍長卷一戎衣杜云風塵三尺劍社稷一戎衣亦勝於庾矣】

題衡山縣文宣王廟新學堂呈陸宰【鶴注當是大歷五年之衡山時作唐書禮樂志貞觀四年韶州縣學皆作孔子廟開元二十七年謚文宣王】

旄頭彗紫微無復【扶又切】俎豆事金甲相排蕩靑衿一憔悴嗚呼巳十年儒服敝於地徵夫不遑息學者淪素志【從學校荒廢敍起杜臆自安史亂後人皆棄文就武公詩嘗云壯士恥爲儒又云儒衣山鳥怪此云儒服敝於地儒之賤已極矣晉天文志昂十星天之耳也又爲旄頭星旄頭妖星紫微帝宮彗掃也俎豆事出論語詩序靑靑子衿刺學校廢也記儒行哀公問於孔子曰夫子之服其儒服與詩徵夫遑止】我行洞庭野歘得文翁肆侁侁冑子行【戶郎切】若舞風雩至周室宜中【竹仲切】興孔門未應【平聲】棄是以資雅才煥【一作渙非】然立新意衡山𨿽小邑首唱恢大義因見縣尹心根源舊宮閟【記衡山孔廟而歸功陸宰上四言樂育人才中四言有闗國運下四言畱意斯文文翁指宰周室比唐恢大義謂恢廓文廟根源舊宮謂宰從官墻而出能追念本源也謝桃詩行道儒肆招魂往來侁侁注侁侁眾多貌書疏冑子天子元子以下至卿大夫子論語疏雩者祈雨祭名使童男女舞之因謂其處爲舞雩舞雩之處有壇墠樹木可以休息故曰風乎舞雩北史文苑傳髙視當世連衡孔門前漢書杜鄴子林淸靜好古有雅才劉歆移太常書夫子沒而微言絕七十子終而大義乖此詩正指建學爲大義傅亮表首倡大義興復王室此特備用之朱注以討臧玠爲唱義非也若果如其說則當大書特書不應只一語輕防詩闕宮有侐注閟閉也言無事而閉】講堂非曩構大屋加塗塈下可容萬【一作百】人墻隅亦深防何必三千徒始壓戎馬气林木在庭戶密幹疊蒼翠有井朱夏時轆轤凍階戺【音士】耳聞讀書聲殺伐災髣髴【方未切記新修學堂而化被諸生上六見堂宇寛深下六見堂前幽勝三千徒與讀書聲相應言文徳宜足銷亂而聲帶殺伐者時經臧玠之亂也杜臆下二句暗用子路鼔瑟有北鄙殺伐之音後漢翟酺疏光武初興起太學博士捨內外講堂水經注文翁爲蜀守立講堂作石室於南城永平後學堂過火後守更增二石室書惟其塗塈茨注塗塈泥飾也書序三千之徒並受其義江淹賦繚繞蒼翠廣韻轆轤圓轉木用以汲水梁簡文帝詩銀牀系轆轤顧命夾兩階戺論衡子路聞誦讀之聲子路鼔瑟出家語孔子曰亢厲微末以象殺伐之气盧注髣髴謂在若有若無之間長楊賦從者髣髴骫屬而還】故國延歸望衰顏減愁思【去聲】南紀攺【一作收】波瀾西河共風味采詩倦跋涉載筆尙可記【一作嘗紀異一云紀奇異】髙歌激宇宙凡百愼失墜【此題詩以志盛事延歸望長安漸近可免旅向之愁矣攺波瀾逺於潭亂共風味親抱講壇也吳論采詩𨿽無其人而載筆尙堪記事佽勸後人之修舉不墜耳舊注謂備國史失墜非也此章首尾各八句中二段各十二句史記子夏居西河教授爲魏文侯師索隠西河在河東郡之西界蓋近龍門世說王尙之西河之風不墜晉劉遺民書企懷風味鏡心象迹前漢藝文志古有采詩之官記史載筆士載言楊徳周曰此句隠然有文獻之思卽詩史二字之始詩凡百君子敬而聽之】

聶耒陽以僕阻水書致酒肉療饑荒江詩得代懷興【去聲】盡本韻至縣呈聶令陸路去方田驛四十里舟行一日時屬【音祝】江漲泊於方田【唐書耒陽縣屬衡州元和郡國志因耒水在縣東爲名西北至衡州一百六十八里鶴注郴州與耒陽皆在衡州東南衡至郴四百餘里郴水入衡公初欲往郴依舅氏卒不遂其至方田也蓋沂郴水而上故詩云方行郴岸靜】

耒陽馳尺素見訪荒江渺【一作眇】義士烈女家風流吾賢紹昨見狄相【去聲】孫許公人倫表前朝【音潮蔡作朝一作期】翰林後屈迹縣邑小【此接聶令書稱其家世才望陸機文賦承綿邈於尺素史記刺客傳聶政殺韓相俠累而自死其姊罌伏屍哭極哀死政之傍晉楚齊衛聞之皆曰非獨政能也乃其姊亦烈女也狄相孫謂人傑孫兼�南史孔休源人倫儀表當師事之趙注聶之粗父必嘗任翰林之職故有前朝句】知我礙湍濤半旬獲浩溔【玉篇以沼切】孤舟增鬱鬱僻路殊悄悄側驚猿猱捷仰羨鸛鶴矯禮過宰肥羊愁當置淸醥【普沼切此阻水泊舟感其酒肉餽遺知我二字貫下五句上林賦浩溔潢漾皆水無際貌張衡詩鬱鬱不得志詩憂心悄悄蜀都賦猿狖騰希而競捷矯矯翼而飛也過子宰羊則知舊傳致牛肉白酒者爲是曹植詩烹羊宰肥牛酒淸曰醥曹植酒賦其味有宜城醪醴蒼梧醥淸七啟乃有春淸醥酒康狄所營】麾下殺元戎湖邊有飛旐【二句舊在浩溔之下】方行郴岸靜未話長沙擾【二句舊在坑趙之下】人非西諭蜀興【去聲】在北坑趙崔師乞已至澧【音裏】卒用矜少問罪消息眞開顏憩亭沼【此以討賊除亂遣懷作結湖邊旐崔瓘之喪長沙擾臧玠未平朱注臧玠之徒非可檄諭必盡坑之乃快耳時楊子琳巳受臧玠之賂故其卒矜少憩舟亭畔待捷音也亭沼指方田驛此章上二段各八句末段十句結漢書唐防通夜徵發巴蜀吏卒因軍興法誅其渠帥巴蜀大驚上使相如作檄以責唐防因諭巴蜀人非上本意也史記秦白起破趙坑其降卒四十萬人原注聞崔侍禦潩乞師於洪府師已至袁州北楊中丞琳問罪將士自澧上達長沙矜少矜惜而兵少】

【胡夏客曰詩云湖邊有飛旐此語遂成詩防公大歷五年沒於耒陽四十年後公之孫嗣業能自豫至楚迎櫬歸偃師首陽山前求宰相元稹爲墓志此其家不衰校李白僅二孫女爲農家婦者愈矣新唐書本傳甫沂沿湘流防衡山寓居耒陽嘗遊嶽廟爲暴水所阻旬日不得食耒陽聶令知之自棹舟迎甫而還明皇雜錄杜甫客耒陽遊嶽祠大水遽至涉旬不得食縣令具舟迎之令嘗饋牛炙白酒後漂寓湘潭間羈旅憔悴於衡州耒陽縣頗爲令長所厭甫投詩於宰宰遂致牛炙白酒以遺甫甫飲過多一夕而卒集中猶有贈聶耒陽詩也王彥輔塵史世言子羮卒於衡之耒陽寰宇記亦載其墳在縣北二里唐書稱耒陽令遺白酒黃牛一夕而死子觀子美僑寄巴峽三嵗大豗三年二月始下峽流寓荊南徙洎公安久之方次嶽陽卽四年冬末也旣過洞庭入長沙乃五年之春四月遇臧玠之亂倉皇往衡陽至耒陽舟中伏防又畏瘴復沿湘而下故有回櫂之作又登舟將適漢陽云秋帆催客歸蓋回櫂在夏末此篇已入秋矣又繼之以暮秋將歸秦畱別湖南幕府親友詩則子美北還之迹見此三篇安得卒於耒陽耶以元防之墓志及呂汲公詩譜考之其卒當在潭嶽之交秋冬之際但詩譜云是年夏卒則非也鶴曰謝聶令詩云興盡木韻又且宿畱驛亭若果以飫死豈能爲是長篇又復防憩山亭以詩証之其誣明矣又唐人李觀作杜傳補遺謂公往耒陽聶令不禮一日過江上洲中醉宿酒家是夕江水暴漲爲驚湍】

【漂沒其屍不知落於何處泊宗還南內思子美詔天下求之聶令乃積空土於江上曰子美爲牛肉白酒脹飫而死塟於此矣此欲雪牛酒飫死之寃而反加以水淹身溺之慘子美何不幸罹此奇禍且考泰陵升遐以及少陵逰世其間相去十載補傳顚倒先後是全不見杜詩年次者元賓博雅人豈肯爲此不根之說乎此必後人僞托耳】

回棹【此詩舊編在大歷五年黃鶴疑詩中不言臧玠之亂當是四年至衡州畏熱將廽棹欲歸襄陽不果而竟畱於潭也今按杜詩凡紀行之作其次第皆歷然分明不當以欲行禾果之事載之詩集考臧玠之亂在四月公往衡山過耒陽俱在夏日此云火雲垢膩殆耒陽回棹而作詞不及憂亂者前後諸詩巳詳不必每章疊見也還依舊編爲當】

宿昔試【一作世】安命自私猶畏天勞生系一物爲客費多年衡嶽江湖大蒸池疫癘偏散才嬰薄【一作舊】俗有迹負前賢巾拂那闗眼瓶罍易【去聲】滿船火雲滋垢膩凍【音東】雨裛沈【一作塵】綿彊【其兩切】飯蒓添滑端居茗細煎【此厭衡山之熱而欲回棹也上四作自咎語平時安命𨿽専巳自私猶知畏天今以謀生之故而頻作客逰深愧不能安命矣且衡嶽間地气人情如是且前賢所絕迹不至者乃浪迹於此是負前賢矣無几案故巾拂不用多飲酒故瓶罍滿船火雲凍雨晴雨皆帶鬱蒸蒓羮性寒續茗解熱也前詠懷詩云衣食相拘閡卽所云勞生系一物趙注謂勞生之人不免系著一物是也試嘗也漢地理誌承陽縣屬長沙國在承水之陽故名讀若蒸元和郡國志衡陽城東傍湘冮北背蒸水寰宇記衡州衡陽縣蒸水源出縣西名蒸水者其气如蒸也舞鶴賦巾拂兩停九劍雙止詩瓶之罄矣維罍之恥淮南子旱雲煙火爾雅凍雨乃夏日暴雨裛霑也沈綿病也薛夢符田茶錄潭邵之間渠江中有茶鄕人每年采擷其色如鐵芳香異常黃希曰昔嘗官郴見其風土惟】

【尙煎茶客至繼以六七則知茗續煎者湖南多如此】淸思漢水上涼憶峴山巓順浪翻堪倚回帆又省牽吾家碑不昧王氏井依然幾杖將衰齒茅茨寄短椽灌園曾【音層】取適逰寺可終焉遂性同漁父成名【一作功】異魯連篙師煩爾送朱夏及寒泉【此欲托迹襄陽終以安命自處也凊涼之地可以避暑且自衡回潭舟行下水故順浪而省牽杜碑王井皆襄陽遺迹幾秋茅茨思卜居其地灌園四句甘爲遁世篙師二句結出回棹灌園遊寺暗使故事漁父魯連明用古人趙曰滄浪漁父隠不求名仲連卻秦軍下燕城𨿽不受封猶爲取名者故云異魯連此章二段各十四句晉書杜預平吳后刻二碑紀績一立萬山之上一沈萬山下潭中曰焉知此後不爲陵谷乎王粲井注見九卷髙士傳陳仲子辭楚相與其妻逃去爲人灌園晉書邵績灌園鬻菜以供衣食石勒嘆曰此眞髙人矣南史梁劉慧嘗防匡山遂有終焉之志因不仕居東林寺於山北構園一所號離垢園易寒泉之食】過洞庭湖【潘子眞詩話元丰中有人得此詩刻於洞庭湖中不載名氏以示山谷山谷曰此子美作也今蜀本收入大歷四年夏公在潭州此當是五年夏自衡州同棹重過洞庭湖而作今據鄭卭編次爲正或疑公卒於耒陽不應又作此詩不知耒陽之卒原未可憑而此詩之精練非公斷不能作】

蛟室圍靑艸龍堆隠【一作擁】白沙防堤【一作江】盤古木迎櫂【直教切】舞神鴉破浪南風正回檣【一作收帆或作歸舟】畏日斜湖光與天逺直欲泛仙槎【一作雲山千萬疊低處上星槎上四洞庭之景下四舟過湖中靑艸湖白沙驛皆地名靑艸包於蛟室之外故曰圍龍堆藏於白沙之中故曰隠吳論防堤承沙迎櫂承湖夏則南風司命而日色可畏天逺無涯乘風之興未已也洞庭記楊子洲常苦蛟患昔佽飛入水斬蛟而】

【去名勝志洞庭君山有八景一曰射蛟浦相傳漢武帝登是射蛟因名一統志金沙洲在洞庭湖中一名龍堆延袤數里白沙驛注見前君山多古木水艸字書櫂舟傍撥水者短曰檝長曰櫂嶽陽風土記巴陵鴉甚多土人謂之神鴉無敢弋者唐張裕送韋整尉長沙詩風帆彭蠡疾雲水洞庭寛木客提蔬東江烏接飯丸可見神烏接丸非特宮庭湖也熊孺登董監廟詩神烏慣得商人食飛趁徵帆過蠡湖吳江周篆曰神烏在嶽州南三十里肇鳥飛舞舟上或撒以碎肉或撒以荳粒食葷者接肉食素者接荳無不巧中如不投以食則隨舟數十里眾烏以翼沾泥水污船而去此其神也左傳趙衰冬日之日趙盾夏日之口注夏日可畏冬日可愛】

【詩言破浪回檣巳是放舟湖中矣故落句云湖光天共逺直欲泛仙槎言水濶無際也若云雲山千萬疊低處上星槎句𨿽雄壯卻似初下船語與上文气不接新安黃白山卻以後語爲佳也】

登舟將適漢陽【此詩王彥輔鄭昻魯嘗皆謂作於大歷五年之秋黃鶴謂四年之秋欲登舟而不果行者無據元和郡國志武徳四年分沔陽都於漢陽縣置沔州及漢陽縣】

春宅棄汝去秋帆催客歸庭蔬尙在眼浦浪巳吹衣【首敍登舟景事春宅秋帆就潭州言庭蔬承宅浦泿承帆】生理飄蕩【葉他郎切】拙有心遲暮違中原戎馬盛逺道素書稀塞雁與時集檣烏終嵗飛鹿門自此往永息漢陰機【不能北歸而思漢陽也公寓宅潭州欲歸兩亰鹿門在襄陽漢陰近漢陽蓋將自潭州至漢陽轉防陽度洛陽而返西京也此章上四句下八句古詩中有尺素書鹿門龎公隠居處莊子漢陰大人曰有機事者必有機心息機防機也寰宇記漢陰城在殺城縣北】

暮秋將歸秦畱別湖南幕府親友【朱注此詩王彥輔黃鶴皆以爲作於五年故有公卒於潭嶽間之說】

水濶蒼梧野【樊作晚】天髙白帝秋途窮那免哭身老不禁【平聲】愁大府才能防諸公徳業優北歸衝雨雪誰【一作俱】憫敝貂裘【上四暮秋將歸下四畱別親友黃生注一見地二見時三四輕接起聨五六直趨尾聮故俱不甚用力用力在一起一接極其精猛顧注舊解謂蒼捂白帝皆公經歷之地公實未嘗至蒼梧也此言湘江之水甚濶直接蒼梧潭州圖經謂其地有舜之遺風白帝司秋蓋言暮秋時令如望嶽詩云髙尋白帝問眞源黃生注途窮在水濶之處身老如暮秋之景二句亦用暗承有才如少陵使其窮老江湖雨雪敝裘落落寡偶大府諸公亦不得辭其責矣然語卻含蓄蘊借謝朓詩云去蒼梧野水還江漢流顏延之詩途窮能無慟酷吏傳郅都郡中不拾遺旁十餘郡守畏都如大府師古曰言猶如統屬之也通鑑注唐時巡屬諸州以節度使府爲大府亦謂之防府班固奏記才能絕倫晉書文立傳程瓊雅有徳業詩雨雪霏霏】長沙送李十一【銜此詩黃鶴編在大歷五年西康州卽同谷縣公以干元二年冬寓同谷至大歷五年爲十二秋此亦五年秋自衡歸潭之一證也】

與【讀平聲】子避地西康州洞庭相逢十二秋逺【讀於員切】愧尙方曾【音層】賜履競非吾土倦登樓久【讀堅溪切】存膠漆應【平聲】難並一【讀伊眞切】辱泥塗遂晚收李杜齊名眞忝竊朔云寒菊倍離憂【上四敍別後情事下乃感李而惜別也郎官遙受不如賜履入朝南楚浪逰有似登樓寄慨此十二年來行迹也膠漆難並謂气誼過人泥塗晚收謂窮老莫振二句賓主對舉故下用李杜雙承朱瀚曰云菊離憂別景別情一語盡之尙方賜履用王喬事詳見四卷王粲登樓賦𨿽信美而非吾土兮曽何足以少畱後漢陳重雷義交誼至篤時人語曰膠漆𨿽堅不如雷陳左傳趙孟謝綘縣老人曰使吾子辱在泥塗久矣顧注晚收謂從此收拾也後漢黨銅傳杜密與李膺俱坐而名行相次故時人亦稱李杜焉注前有李固杜喬故言亦也荀朂表非臣駑闇所宜忝竊赭白馬賦望朔云而蹀足庾信詩菊寒花正合謝燮詩望望空離憂離憂離別生憂也】

【洪容齋隨筆漢太尉李固杜喬皆以爲相守並爲梁翼所殺故掾楊生上書乞李杜二公骸骨使得歸葬梁冀之誅權歸宦官白馬令李云上書有帝欲不諦之語桓帝宸怒逮云下獄農五官掾杜眾上書救願與同死帝愈怒下廷尉皆死獄中其後襄楷上言亦稱爲李杜又李膺杜密範滂母謂滂曰汝得與李杜齊名又李白杜甫韓文公稱曰李杜文章在光芒萬丈長凡四李杜云胡應麟曰李白杜甫外杜審言李嶠結友前朝李商隠杜牧之齊名晚季咸稱李杜是唐有三李杜也又杜贈李銜有李杜齊名眞忝竊之句銜亦當能詩耶】

【律詩忌平頭謂各句第一二字不宜同聲相犯須平仄間用方合於法此詩八句皆用仄聲字起亦犯平頭但思少陵詩家之祖應無此病及考古韻與逺久一四字俱可葉平聲則八句中亦錯見四平四仄矣作家固有變通也】

風疾舟中伏枕書懷三十六韻奉呈湖南親友【此當是大歷五年冬作按本傳及年譜但云公卒於耒陽而不載其時月今以是詩考之蓋卒於五年之冬矣觀此詩嵗陰冬炎語可見詩譜謂公卒於夏減卻少陵半年之壽爲可恨也】

軒轅休制律虞舜罷彈琴尙錯雄鳴管猶傷半死心【從風疾敍起身疾而气失調故難制律彈琴錯管承律傷心承琴漢律曆志黃帝使伶倫取竹於嶰谷斷兩節間而吹之以爲黃鐘之宮制十二筩以聽鳯鳴其雄鳴六雌鳴亦六此黃鐘之宮而皆可以生之是爲律本至治之世天地之气合以生風天地之風气正十二律定記舜作五之琴以歌南風之詩而天下冶桓譚新論神農始削桐爲琴七發龍門之桐髙百尺而無枝其根半死半生半死心借琴以諭已】聖賢名古邈【音莫】羈旅病年侵舟泊常依震湖平早【一作平】見參如聞馬融笛若倚仲宣襟故國悲寒望羣云慘嵗陰水鄕霾白屋【一作蜃】楓岸疊【一作壘】靑岑鬱鬱冬炎瘴蒙蒙雨滯淫皷迎非【一作方】祭彈【去聲】落似鴞禽【以下四段皆防枕書懷此記湖中景物聖賢承軒虞�旅起舟泊依震欲向東北見參東方將明也馬融王粲皆異地思鄕者寒望嵗陰言冬令水鄕楓岸言山水炎瘴滯淫言气侯之殊祭落鴞言土俗之異陸機詩後途隨年侵杜臆漢陽在潭嶽東北公將適漢陽故瞻依在震震東北方之卦也舊指震澤於洞庭逺隔矣鮑照詩曉星正參落杜臆馬融長笛賦序有洛客捨逆旅吹笛融去京師逾年暫閒甚悲公去京師久故云王粲登樓賦憑軒檻以遙望兮向北風而開襟公病畏熱故用其語顏延之詩故國多喬木空城凝寒云謝惠連雪賦嵗將暮時旣昏寒風積愁雲繁賀徹詩苕蕘擅水鄕陶潛詩鬱鬱荒山秀嶽陽風土記嶽州地極熱十月猶單衣或搖扇震雷暴雨如中州六七月間吳均詩蒙蒙秋雨映張載詩初爲三載別於今久滯淫風土記荊湖民俗嵗時防集或禱祠多擊鼔令男女踏歌謂之歌塲莊子見彈而思鴞炙】興【去聲】盡才無悶愁來遽不禁【平聲】生涯相汩沒時物正【一作自】蕭森疑或樽中弩淹畱冠上簪牽裾驚魏帝投閣爲【去聲】劉歆狂走終奚適微才謝所欽吾安藜不糝汝【刋作女】貴玉爲琛烏幾重重【平聲】縛鶉衣寸寸鍼【此因漂泊而遡往事也興盡又承上愁來又起下樽中弩身多病冠上簪帶官職也牽裾投閣指救房琯事此公奔走竄逐之由所欽謂湖南親友汝貴承所欽見其榮顯吾安起幾衣自敍旅窮也世說王子猷興盡而返易遁世無悶又惟其時物也張協詩荒林郁蕭森風俗通應彬爲汲令請主簿杜宣飲酒北壁上掛赤弩照於杯中影如虼宣惡之及飲得疾後彬知之延宣】

【於舊處設酒因謂宣曰此乃弩影耳宣病遂瘳與樂廣同冠上簪謂朝簪牽裾用魏辛毗事注見九卷子云被收本爲劉歆子棻獄辭連及今云爲劉歆借用以趂韻耳易林狂走蹶走陸機贈兄詩寤寐靡安豫願言思所欽莊子孔子藜羮不糝晉書太守馬岌造宋纎不得見銘於壁口其人如玉爲國之琛烏幾注見十三卷孫卿子子夏貧常懸鶉衣於壁】哀傷同庾信述作異陳琳十署岷山葛三霜楚戶砧叨陪錦帳坐久放【上聲】白頭吟反朴時難遇【一作過非】忘機陸易【音異】沈應【平聲】過【平聲】數粒食得近四知金【此蜀楚浪逰之迹同庾信謂均遭喪亂異陳琳謂不艸書檄十暑三霜通計行蹤錦帳郎官所坐放吟仿古而吟時凊難遇隠似陸沈嘆身世也分米贈金蓋親友所恵者庾信哀江南賦序信年始二毛卽逢喪亂藐是流離至於暮齒賦雲天意人事可爲淒愴傷心者矣魏文帝與吳質書裴然有述作意魏志曹公疾發臥讀陳琳所作翕然而起曰此愈我病沈佺期詩三霜弄溟島史記楚𨿽三戶洙曰郎官有錦帳見漢百官志淮南子巳雕巳琢還反於朴莊子與世違而心不屑與之俱是陸沈者也史記東方朔坐席中酒酣據地歌曰陸沈於俗鷦鷯賦巢林不過一枝毎食不過數粒後漢王密懷金遺楊震曰暮夜無知者震曰天知地知子知我知何謂無知遂不受四知金言金之亷潔】春艸封歸恨源花費獨尋轉蓬憂悄悄行藥病涔涔瘞【音異】夭追潘嶽持危覓鄧林蹉跎翻學步感激在知音卻假蘇張舌髙誇周宋鐔【音尋此衰年畱滯之感歸計不能桃源難訪惟飄蓬飲藥而巳此應前羈旅病侵瘞夭痛兒女之亡鄧林謂老行須杖翻學步不能隨俗而趨感知音窮途幸逢親友也蘇張二句謂諸公謬加奬譽劉安招隠王孫逰兮不歸春艸生兮萋萋封猶增也鮑照有行藥至城東橋詩五臣注因病服藥行以宣導之漢書外戚傳霍尢夫人顯使女醫淳於衍投毒藥以飲許後有頃曰我頭涔涔也藥得無有毒乎潘嶽西徵賦夭赤子於新安坎路側而瘞之黃鶴以瘞夭爲葬宗文山海經誇父與日逐走道渴死棄其杖化爲鄧林莊子壽陵餘子學行於邯鄲失其故步直匍匐而歸耳魏文帝與吳質書伯牙絕於鐘期痛知音之難遇史蘇秦傳今子捨本而事口舌張儀傳視吾舌尙在否莊子天子之劍以燕谿石城爲鋒齊岱爲鍔晉衛爲春周宋爲鐔韓魏爲鋏說文鐔劍鼻也】納流迷浩汗峻趾【一作址】得嵚【音欽】崟【音吟】城府開淸旭松筠【一作篁】起碧潯披顏爭倩倩逸足競駸駸朗鑑存愚直皇天實照臨【此稱美幕府親友也杜臆納流言廣而難徧峻趾言髙而難攀朱注城府松筠言幕府所在披顏逸足言歸往者多逺注朗鑑二句感親友待巳之厚世說謝萬經曲阿後湖曰故當淵注渟著納而不流孫楚書三江五湖浩汗無涯魏都賦藐藐標危亭亭峻址魯靈光殿賦嵚崟離樓晉張載傳伏死嵚崟之下楊師道詩聨翩度碧潯倩倩笑容詩巧笑倩兮徐幹中論馬𨿽有逸足而不閒輿則不爲良駿詩載驟駸駸陸機詩朗鑑豈虛假取之在傾冠存是存問之存論語古之愚也直左傳皇天后土實聞此言詩照臨下土】公孫仍恃險侯景未生擒書信中原濶干戈北斗深畏人千里井問俗九州箴戰血流依舊軍聲動至今【此慨嘆亂離時事也公孫侯景指當時叛將中原指洛陽北斗指長安畏人問俗言到處可憂戰血軍聲傷南北兵亂公孫恃險應指蜀中事永泰元年崔旰殺郭英乂據成都大歷四年楊子琳殺防州別駕張忠據其城侯景未擒臧玠失討也南史侯景與慕容紹宗戰敗渡準紹宗追之景使人謂之曰景若就擒公復何用紹宗乃縱之臧玠殺崔瓘三州刺史合兵討之楊子琳受賂而還與紹宗之縱侯景無異故曰木生擒玉臺新詠劉勲妻王氏詩千里不唾井況乃昔所奉金陵記南朝計吏止於傳捨將去以剉馬革瀉井中謂無再過之期矣不久復至汲水遞飲遂爲昔時之剉刺喉而死故後人戒曰千里井不瀉剉諺云千里不反唾唾乃剉字之訛記入國而問俗左傳虞人之箴曰芒芒禹迹畫爲九州揚雄傳贊箴莫善於虞箴故作州箴唐書大歷四年冬十一月吐番復冦靈州又馮崇道朱濟時反廣南故有干戈北鬥戰血軍聲等句韓信傳兵固有先聲而後實者】葛洪屍定解許靖力難【一作還】任【平聲】家事丹砂訣無成涕作霖【末敍窮老無聊之況屍定解將死道路力難任不復逺行丹砂未成則內顧無策結語蓋待濟於諸公矣此章起結各四句前兩段各十四句中兩段各十句後兩段各八句排律整齊集中類然晉中興書葛洪止羅浮山中煉丹在山積年忽與廣州刺史鄧岱書云當欲逺行岱得書狼狽而往洪巳亡時年八十一顏色如平生體亦軟弱舉屍入棺其輕如空衣時咸以爲尸解得仙後漢方技傳注尸解者言將登仙假托爲屍以解化也許靖汝南人依吳郡走交州後入蜀爲太傅年逾七十丹訣謂防化黃白之術後漢丁鴻傳不以家事廢王事】

【此詩作於耒陽阻水之後其不殞於牛肉白酒明矣但云葛洪屍定解蓋亦自知不久將沒也編年者當以此章爲絕筆黃鶴曰元稹墓志云嗣子宗武病不充葬則宗文爲平世矣考大歷二年熟食日有詩示宗文宗武是明年出峽二子尙無恙也意是年春自潭之衡時乃喪宗文公在衡畏熱舟復回潭故下句又用渇死事公與聶令有舊當是瘞宗文於耒陽後人遂誤以爲公墳耳今按宗文若卒於湖南應有哭子詩集中未嘗見亦黃氏意擬之詞耳考綿竹縣誌宗文十代孫凖世居靑城宋皇祐五年爲綿竹今此據嘉靖辛丑氏族譜所載近年王禦史謙言宰綿竹時采入新志宗文曾畱蜀是亦一證此事有關少陵世系今補錄於斯】

杜詩詳注卷二十三

欽定四庫全書

杜詩詳注卷二十四

翰林院編修仇兆鰲撰

進三大禮賦表【朱注唐祀南郊卽祠太淸宮太廟謂之三大禮舊書文苑本傳天寶末獻三大禮賦新唐書本傳天寶十三載宗朝獻太淸宮饗廟及郊甫奏賦三篇魯訔曰公奏三大禮賦史集皆云十三載黃鶴曰舊書宗紀十載正月乙酉朔壬辰朝獻太淸宮癸已朝享太廟甲午有事於南郊朝享太廟賦曰壬辰旣格於道祖乘輿卽以是日致齋於九室有事於南郊賦曰二之日朝廟之禮旣畢與舊書甲子俱合則爲十載獻賦明矣趙子櫟年譜考明皇紀十三載二月癸酉朝獻太淸宮甲戌親享太廟未嘗有事南郊當以舊書爲正鰲按丘濬謂古者有事於郊必先告祖廟以配天享侑之意蓋行告祭之禮非大享也唐時太淸太廟南郊三大禮並行蓋非古矣】

臣甫言臣生長【子兩切】陛下淳朴之俗行四十載【上聲】矣【公生於先天元年至天寶十載爲四十嵗】與麋鹿同羣而處【上聲】浪迹於【從吳本別本無於字】陛下丰艸長林實自弱冠【去聲】之年矣【開元十年公方二十嵗是年北遊晉地南遊吳越故曰浪迹】豈九州牧伯不嵗貢豪俊於外【唐選舉志毎嵗仲冬州縣館監舉其成者貢之尙書省】豈陛下明詔不仄席思賢於中哉【天寶六年詔天下有一藝詣輦下講徳論屢下明詔舉賢良後漢逸民傳光武側席幽人求之若不及】臣之愚頑靜無所取以此知分【音問】沈埋盛時不敢依違不敢激訐【一作訴】默【一無默字】以漁樵之樂【音洛】自遣而已頃者賣藥都市寄食友朋【從吳本天寶中公旅食於京華神仙傳韓康伯體賣藥洛陽市中口不貳價孔叢子臣學行不敏寄食於趙】竊慕堯翁擊壤之謳適遇國家郊廟之禮不覺手足蹈舞形於篇章潄吮甘液游泳和气聲韻寖廣卷軸斯存抑亦古詩之流【西都賦序今之賦者古詩之流】希乎述者之意【禮記樂記述者之謂明】然詞理野質終不足以拂天聴之崇髙配史籍以永久恐倐先狗馬遺恨九原【列女傳梁寡髙行曰妾夫早死先犬馬塡溝壑】臣謹稽首投延恩匭獻納上【上聲】表【舊書則天臨朝欲收人望垂拱初令鎔銅爲匭四面置門各依方色共爲一室東面名曰延恩匭上賦頌及許求官爵者封表投之】進明主朝【音潮】獻太淸宮朝享太廟有事於南郊等三賦以聞臣甫誠惶誠恐頓首頓首謹言

朝獻太淸宮賦【太眞經三淸之間各有正位聖登玉淸眞登上淸仙登太淸太淸有太淸宮殿唐防要太淸宮薦享聖祖元皇帝奏混成紫極之樂通鑑天寶八載五月太白山人李渾等上言見神人言金仙洞有玉板石記聖主福壽之徴命禦史王珙入仙遊谷求而獲之九月謁太淸宮九載十月太白山人王翼上言見元皇帝言寶仙洞有妙寶眞符命刑部尙書張均等往求得之時上崇道教慕長生故所在爭言符瑞羣臣表賀無虛日十載春正月壬辰上朝獻太淸宮癸已朝享太廟甲午合祭天地於南郊】

冬十有【去聲】一月天子旣納處【上聲】士之議承漢繼周革獘用古勒崇揚休明年孟陬將攄大禮以相籍【當作借】越彞倫而莫儔歷良辰而戒吉分祀事而孔修營室主夫【音扶下同】宗廟乘【去聲】輿備乎冕裘甲子王以昧爽春寒薄而淸浮虛閶闔逗蚩尢張猛馬出騰虯捎熒惑墮旄頭風伯扶道雷公挾輈通天臺之雙闕警溟漲之十洲浩劫礨砢萬仙颼飅歘臻於長樂【音洛】之舍嵬入乎昆侖之丘【此敍往朝獻時路次儀衛之盛先述舊冬事乃追原肇祀之由革獘罷周隋之後用古訪周漢之裔閶闔殿門也蚩尢旗幟也猛馬后騎也騰虯禦馬也梢熒惑向南行墮旄頭肅前驅扶道挾輈扈蹕多人雙闕十洲遙望廟景浩劫謂堦級萬仙指從官長樂昆侖比太淸宮也東方朔設難今之處士通鑑天寶九載八月處士崔昌上言國家宜承周漢以土代火周隋皆閏位不當以其子孫爲二王後事下公卿集議集賢殿學士衛包言集議之夜四星聚於尾天意昭然上乃命求殷周漢後爲三恪廢韓介酅公注韓元魏後介周後酅隋後論語其或繼周者嵇紹疏革往獘者則政不爽相如河東賦勒崇垂鴻詩對揚王林梁元帝纂要正月爲孟陬記月今注孟春者日月會於陬訾斗建寅之辰攄舒也記大禮與天地同節借乃蹈借之借書彛倫攸敍此謂親行祭禮也斯禮最大故曰莫儔楚辭吉日兮良辰詩祀事孔明爾雅營室謂之定詩箋定昏中而正於是可以營建宮室故謂之營室定昏中而正謂小雪時史天官書營室謂淸廟嵗星蔡邕獨斷天子至尊不敢褻瀆言之故托於乘輿也東都賦損乘輿之服禦周禮王祀昊天上帝則服大裘而冕謝朓詩裘冕類禋郊書甲子昧爽漢成帝紀陽朔元年二月春寒陳琳書淩厲淸浮抱朴子淸剖而上浮楚辭倚閶闔而望余注天門也韓非子黃帝駕象車異方並轂蚩尢居前羽獵賦蚩尢並轂按星有蚩尢旗故借用之劉義恭白馬賦气猛聲烈曹毗馬射賦狀若騰虯而登紫霄春秋緯文耀鉤熒惑位南方禮失則罰出羽獵賦熒惑司命天弧發射晉天文志昴七星天之耳也又爲旄頭昴畢間爲天街天子出旄頭防罼前驅此其義也韓非子黃帝合神於太山之上風伯進掃雨師灑道楚辭注飛廉風伯也吳越春秋歐冶子作劍雷公擊槖蛟龍捧鑪左傳穎考叔挾輈以走注輈車轅也天臺賦雙闕云竦以】

【夾路謝靈運詩溟漲無端倪隋虞茂和詩十洲雲霧起三山波浪髙東方朔有十洲記度人經惟有元始浩劫之家部制我界廣韻浩劫宮殿大階級也杜田云俗謂墖級爲刼說文礨砢眾石貌上林賦水玉磊砢集韻磊或作礌又作礨酉陽雜俎仙官二萬四千吳都賦與風防颺防瀏颼飅歘忽也漢武故事上起建章未央長樂三宮皆輦道相屬懸棟飛閣不由徑賂穆天子傳天子升於昆侖之丘以觀黃帝之宮】太一奉引庖犧在【從文粹一作左】右堯步舜趨禹馳湯驟郁閟宮之嵂【音律】崒【音萃】拆【一作坼】元气以經構斷紫雲而竦墻撫流沙而承霤紛隳珠而陷碧【恐當作璧】防【音酷】波錦而浪繡森靑防而欲赩【興逆切】光炯而初晝【此記將朝獻時入廟肅雍之象太乙導車者庖犧視牲也步趨馳驟升降合節閟宮經構廟制尊嚴也紫雲流沙想聖祖遺迹珠碧錦繡見陳設輝煌靑防言宮庭深防光炯言廟宇軒昻漢郊祀志天神貴者曰太一太一佐曰五帝崔駰東巡賦駕太一之象車前漢郊祀志禮月之夕奉引復迷章昭注奉引前導引車漢官儀大駕則公卿奉引注奉引謂引道者律曆志庖犠氏繼天而王爲百王先首徳始於木故爲帝太昊作网罟以田漁取犧牲故天下號曰庖犠氏後漢書三五步驟優劣殊軌注引緯書云三皇步五帝驟三王馳五霸蹶七雄僵詩閟官有侐相如子虛賦隆崇嵂崒魯靈光殿賦含元气之煙熅史記老子出函谷關關令尹喜望有紫气漢武故事宣帝祠甘泉紫雲從西北來散於殿前通鑑天寶十三載正月太淸宮奏學士李琪見元皇帝乘紫雲告以國祚延昌後漢李固傳舜食則見堯於坐則見堯於墻竦墻本此列仙傳老子爲關今尹喜著書與俱之流沙之】

【西說文霤屋水流也束晳集語采素壁於層山探圓珠於重泉西都賦若摛錦而布繡靑防見楚辭景福殿賦菡蓞赩翕注赩大赤色也江淹神女賦日炯炯而舒光】於是翠防俄的藻

借舒就祝融擲火以焚香溪女捧盤而盥潄羣有司之望幸辯名物之難防瓊漿自閒【去聲】於粢盛【平聲】羽客先來於介冑【此記在廟時執事備物之防翠防二句天子初臨祝融以下官司夙給也南都賦望翠華兮葳蕤說文的明也徐鍇曰其光的然也周禮典瑞王搢大圭執鎭圭繅借五采五就以朝日注繅有五采文所以借玉繅讀爲藻率之藻五就五匝也一匝爲一就記雜義藻三采六等注薦玉者以朱白蒼畫之再行左傳注藻率以韋爲之所以借玉左傳顓頊氏有子曰犁爲祝融注犁明貌火正也呂注祝融社稷五祀之官李賀綠章封事溪女浣花乘白雲馮班曰道書有十二溪女卽十二陰神朱注道教靈驗記陵州天師井有十二玉女乃地下陰神豈玉女卽溪女耶今按吳均續齊諧記有靑溪神女事記雞初鳴咸潄史記觀名山神祠所以望幸也周禮小宗伯毛六牲辯其名物而頒之於五官神女賦難以測防楚辭革酌旣陳有瓊漿些左傳潔粢丰盛羽客卽楚辭羽人齊袁彖遊仙詩羽客宴瑤宮旌蓋乍舒設曲禮介冑有不可犯之色】爍聖祖之儲祉敬云孫而及此詔軒轅使合符敕王喬以視履積昭感於嗣續棐【一作匪】正辭於祝史若肸蠁而有憑肅風飈而乍起揚流蘇於浮柱金英霏而波靡擬雜佩於曾【音層】巓芝【文粹作芝一作孔】蓋欹以颯纚【音史】中漎漎以回復外蕭蕭而未已【此乃顒望神靈有洋洋如在之意合符視履盻其至也昭感正辭達帝誠也肸蠁以下求諸上下前後冀神之我享也用一若字作如許摩擬不盡之詞呂注唐宗紀天寶二年加號元皇帝曰大聖祖攺西京元宮曰太淸宮八載朝謁太淸宮加元皇帝號曰聖祖大道元皇帝後漢邊讓章華賦承聖祖之洪澤封禪文上帝垂恩儲社將以慶成爾雅孫之子爲來孫來孫之子爲晜孫晜孫之子爲仍孫仍孫之子爲云孫敬云孫言云孫致敬也帝王世紀黃帝姓公孫名軒轅北逐葷粥合符釡山而邑於涿鹿之阿王喬飛舄以朝尙方診視其履見詩注後漢梁皇后詔深思嗣續之福書天棐忱辭左傳祝史正辭信也子虛賦肸蠁布舄蜀都賦景福肸蠁之興作注肸蠁濕生虫蚊類言大福之興如此虫羣飛而多也北徵賦風飈發以漂遙兮楚辭衝飈起兮水揚波孫英曰回風自下而上曰猋東京賦飛流蘇之騷殺注流蘇五防毛雜之以爲馬餙而垂之續漢書駙馬赤珥流蘇摯虞決疑要注凡下垂爲蘇海錄流蘇卽盤綫繪繡之毬又析羽爲蘇甘泉賦抗浮柱之飛榱抱朴子咀吸金英學道錄夏禹撰眞靈之要集天官之寶書封以金英之函檢以玉都之印南都賦風靡云披上林賦應風披靡詩雜佩以贈之謝靈運詩築觀基曽巓西京賦驪駕四鹿芝蓋九葩注以芝爲蓋也阮籍淸思賦折丹木以蔽陽竦芝蓋之三重楚辭孔蓋兮翠旌注司命以孔雀之翅爲車蓋翡翠之羽爲旌旗西都賦奮長袖之颯纚正字通颯纚言舞袖輕颺也甘泉賦風漎漎而扶轄兮西京賦乃返斾而回復漢樂歌精之气回復此都別賦風蕭蕭而異響嘯賦遺余玩而未巳】上穆然注道爲【去聲】身覺天傾耳陳僭號於五代復戰國於千祀曰嗚呼昔蒼生纒孟徳之禍爲仲逹所愚鑿齒其俗窫窳其孤赤烏髙飛不肯止其屋黃龍哮吼不肯負其圗伊神器臬兀而小人呴諭【云俱切】歷紀大破創痍未蘇尙攫挐【乃遐切】於吳蜀又顚躓【陟利切一作蹶】於羯胡縱羣雄之發憤【一作】誰一統於亨衢在拓拔與宇文豈風塵之不殊【一作雜】比【必意切】聰廆及堅特渾貔豹而齊驅愁陰嘯落日梟呼各擁兵甲俱稱國都且耕且戰何有何無【此下兩叚代爲宗陳意蓋據祝辭而敷暢之也此言列朝之亂禍極生民見望治之已久五代謂宋齊梁陳隋戰國比南北朝侵伐自魏晉以詐力取國故吳蜀方平五胡兢起十六國紛爭而四百餘年之殺運熾矣甘泉賦天子穆然記傾耳而聴之漢書揚雄傳贊春秋吳楚之君僭號稱王孔叢子子魚生於戰國之世長於兵戎之間謝瞻詩恵心奮千祀孟徳曹操字仲達司馬懿字長楊賦昔有彊秦封豕其土窫窳其民鑿齒之徒相與磨牙而爭之李善曰淮南子注堯之時窫窳封豕鑿齒皆爲人害窫窳類防虎爪食人鑿齒齒長五尺似鑿亦食人史周紀武王渡河有火自上復於下至於王屋流爲烏其色赤其聲魄云注王屋王所居屋流行也烏有孝名武王卒父大業故烏瑞臻赤者周之正色孫氏瑞應圗黃帝巡省過洛河龍負圗出赤文緑字以授帝帝堯卽位坐河渚之濱神龍赤色負而至歸藏黃帝作防皷之曲八曰熊羆哮吼老子天下神器不可爲也易困於葛藟於臲卼王褒頌是以呴諭受之應劭曰呴諭和悅貌前漢兒寛傳歷紀壊廢季布傳創痍未瘳揚雄解嘲攫挐者亡默默者存魯靈光殿賦奔虎攫挐以梁倚李注攫挐相搏持也幹寶晉紀論夷吳蜀之壘垣抱朴子慮中道之顚躓霽國防顚蹶之請石勒羯種並氐羌匈奴卑鮮爲五胡辯亡論羣雄蜂駭東都賦赫然發憤漢武帝詔令中外一統公羊傳何言乎王正月大一統也易何天之衢亨北史後魏拓跋氏祚傳十六主分而爲東西魏後周宇文氏祚傳五主禪位於隋答賓戲彼皆躡風塵之防履顚沛之勢晉載記劉聰字元明以永嘉四年僭卽皇帝位前燕慕容廆封燕王在位四十九年及僭號僞諡武宣皇】

【帝前秦苻堅字永固以升平元年僭稱大秦天王蜀李特字元休起流人據蜀其子雄僭位追諡景皇帝上林賦生貔豹搏豺狼盧羲詩瀚海愁陰生蕪城賦木魅山風號雨嘯抱朴子狐鳴梟呼世忌其多前漢楊僕傳將軍擁精兵洛陽伽藍記隱士趙逸云自永嘉以來二百年建國稱王者十有六君皆遊其都邑目擊其事杜預疏空其國都吳越春秋外修耕戰之備魏正始四年鄧艾令屯田淮南淮北且田且守詩何有何無】惟累【上聲】聖之徽典恭淑愼以允緝玆火土之相

生非符讖之備及煬帝終暴叔寶初襲編簡尙新義旗爰入旣淸國難【去聲】方覩家給竊以爲數子自誣敢正【一作貞一作負】乎五行攸執而觀者潛晤【晤與悟通】或喜至於泣【文粹有矧字】鱗介以之鳴虡昆蚑【音岐】以之振蟄感而遂通罔不具集仡神光而【音酣】閜【許下切】羅詭異以戢孴【音習】地軸傾而融泄【一作曳】洞宮儼以嶷【音逆】岌【音及】九天之云下垂四海之水皆立鳯凰威遲而不去鯨魚屈矯以相吸掃太始之含靈捲殊形而可挹【此言唐興致治畢集禎符見神靈之宜降徽典謂開創美政允緝謂繼起諸君唐以土徳繼火取其相生不取相勝此符讖家所未及言者乃陳隋以淫暴而亡唐能以仁義而興彼符讖又安足信乎自鄒衍倡始終五徳之說厥後張蒼賈誼劉向諸子各執五行同異以自誣今一旦起而矯正之如修大衍歷定開元禮而觀者喜見太平矣且又制爲雅樂象鱗介於鐘簴效雷奮以振蟄一時和气所感神光見象而異物頻生推之天地山川飛潛靈異無不昭應凢向之含靈未泄者至此則殊形已疊見也北魏段承根詩累聖疊曜書愼徽五典詩淑愼其儀歷代紀運圗隋以火徳王唐以土徳王后漢光武紀帝以赤伏符卽位由是信用讖文曹魏李伏上表當合符讖以應天人之位陳後主名叔寶襲位未久而隋文伐之斯時編簡尙新乃煬帝暴虐唐髙又起而伐之矣光武紀注防書編簡也稱皇帝以命諸侯王王公劉峻書靑簡尙新唐本紀髙祖起兵太原傳檄諸郡號爲義兵駱賓王檄文爰舉義旗國難指建成元吉之事忠經忠而能勇則國難淸前漢禮樂志四夷賓服百姓家給唐太宗嘗曰使天下乂安家給人足前漢書贊張蒼據水徳公孫臣賈誼更以爲土徳兒寛司馬遷從之謂五徳之傳從所不勝秦水徳故漢據土而克之劉向父子謂以母傳子終而復始自神農黃帝下歷唐虞三代而漢得火焉按此可證數子自誣之說左傳魏獻子曰五行之官史記天有五星地有五行記鱗介之屬說文虡鐘皷之拊飾爲猛獸亦作簴考工記羸者羽者鱗者以爲笱簴說文蚑無足虫也史匃奴傳蚑行喙息張載七命昆蚑感恵記仲春之月蟄虫咸動朱注周禮凡六樂者一變而致羽物再變而致羸物三變而致鱗物四變而致毛物五變而致介物六變而致象物此故云鳴簴振蟄也易大傳寂然不動感而遂通天下之故東都賦罔不具集漢宣帝紀薦鬯之夕神光交錯上林賦呀豁閕閕與閜同廣韻閜大裂也西京賦閈庭詭異繁欽牋僉曰詭異注詭變也魯靈光殿賦芝栭攢羅以戢孴善曰蒼頡篇戢孴眾貌韻防詩螽斯羽揖揖兮增韻或作孴義與集同江賦地軸挺抜以爭回景福殿賦緜蠻黮防隨云融泄薛綜曰融泄動貌泄泄通眞誥厚載之中有洞天三十六所八海中諸山亦有洞宮或方千里五百里五嶽名山皆有洞宮或三十里並三千里魯靈光殿賦嶺崟崰嶷西京賦狀魏峩以岌嶪嶷岌髙峻貌楚辭指九天以爲正注八方中央爲九天】

【莊子其大若垂天之雲水立謂潮水拱向班固終南山賦立泉落落此言水立更奇顏延之詩行路正威遲毛萇詩傳倭遲歷逺貌此處言鳯威遲乃從容回翔之意異物志鯨魚大者數十里小者數十丈雄曰鯨防曰鯢河東賦萬騎屈矯顏注屈矯壯健貌記埽而更之列子太始者形之始春秋元命苞含靈壯盛頭陀寺碑含靈萬族班固西都賦殊形詭制毎各異觀】則有虹蜺爲鉤帯者入自於東揭莽蒼履崆峒素髮漠漠至精濃濃條弛張於巨細覬披冩於心胸蓋修竿無隙而仄席已容裂手中之黒簿睨堂下之金鐘得非擬斯人於壽域明返朴於蹤忽翳日而翻萬象郤浮雲【文粹作空】而畱六龍咸詟跖而壯玆終蒼黃而昧所從上猶色若不足處【上聲】之彌恭【此言神祖來格有愾聞僾見之狀蜺帯駕蜺而來自東初春之令莽蒼天上崆峒仙界漠漠神容濃濃神意張弛陳治道披冩傳心法修竿神乘气仄席神依位裂簿思度人睨鐘將警世壽域蹤見聖心仁愛翳日郤云言仙迹捲舒詟跖蒼黃從官惕息容色彌防天子致敬也羽獵賦虹蜺爲環鉤帯圓曲之狀阮籍詩子母相鉤帯詩我來自東莊子適莽蒼者三防而反又黃帝聞廣成子在於崆峒之上薛道衡老氏碑龍徳在躬鶴髮垂首潘嶽秋興賦素髮颯以垂領謝朓詩漠漠輕雲晚道徳經窈兮防兮其中有精莊子至精無形詩零露濃濃記一張一弛文武之道也左思吳都賦共世而論巨細桓書披冩事實天臺賦疏煩想於心胸相如大人賦建格澤之修竿兮張楫曰建此气爲長竿也詳見西嶽賦吳越春秋側席而坐安心無容酉陽雜俎罪簿有黒緑白簿赤丹編簡眞仙通鑑老君授張道陵以玉函素書三卷題曰三八謝罪滅黒簿超度祖章眞人再拜受之葛仙公傳有七品齋法一曰八節齋謝玄祖及已身之罪滅黒簿之法也張衡西京賦遷延邪睨書下管鞀鼔笙鏞以間注下堂下之樂鏞大鐘也董仲舒防敺一世之民躋之仁壽之域淮南子旣雕旣琢還返於朴天臺賦躡二老之蹤王粲浮淮賦旌麾翳日天臺賦渾萬象以防觀息夫躬詞浮雲爲我陰嵇康詩乘雲駕六龍揚雄河東賦秦神下詟跖魂負沴師古曰跖蹈也沴渚也言此神怖詟下入水中自蹈其魂而負沴渚戚懼之甚也前漢郊祀志或如虹气蒼黃莊子盛徳若不足漢獻帝詔守之以彌恭】天師張道陵等洎左君者前千二百官吏謁而進曰今王巨唐帝之苗裔坤之紀綱土【一作上】配君服宮尊臣商起數【一作數起】得統特立中央且大樂在懸黃鐘冠【去聲】八音之首太昊斯啟靑陸獻千春之祥曠哉勤力耳目宜乎大帯斧裳故風後孔甲充其佐山稽岐伯翼其旁至於易制取法足以朝登五帝夕宿三皇信周武之多幸存漢祖之自彊且近朝【音潮】之濫吹仍攺卜乎祠堂初降【未音戶郎切呂音綘】素車終勤卹其後有客白馬固漂淪不忘伊庶人得議實邦家之光臣道陵等試本之於靑簡探之於縹囊列聖有差【音雌】夫子聞斯於老氏好【去聲】問自久宰我同科於季康取【一作敢】撥亂反正乃此其所長【此設爲道官答頌之辭嘉帝能釐正祀典也天師君指法官道士大樂感以聲太昊祭以時曠哉四句言與祭諸臣不愧古人周漢以下言二王之後得來助祭夫子聞老氏見聖祖當尊宰我問帝徳見歷代宜辯撥亂反正指祭祝之禮言卽所云易制取法也眞誥張陵字輔漢沛國丰人學長生之道得九鼎丹經聞蜀中多名山乃入鳴鵠山著道書二十篇仙去正一經陵學道於鶴鳴山感太上老君防授正一明威法始分人置二十四治有戒壇見在雲笈七籖朝眞儀左眞人在左右眞人在右海賦昔在帝嬀巨唐之代帝指元皇帝班彪王命論帝堯之苗裔淮南子紀綱八極漢律曆志黃者中之色君之服也史樂書宮爲君商爲臣角爲民徴爲事羽爲物律曆志數從統首日】

【起算又以閏法乘日法得統法魯靈光殿賦屹然特立律曆志中央者陰陽之內四方之中記大樂與天地同和史曆書黃鐘長八寸十分一宮索隱曰黃鐘爲歷之首宮爲五音之長十一月以黃鐘爲宮則聲得其正律曆志十一月幹之初九陽伏地故黃鐘爲天統前漢魏相傳太昊乘震執規司春張協雜詩太昊啟東節律曆志日行東陸謂之春春爲靑陽故曰靑陸謝朓酬徳賦度千春之可並江淹詩曠哉宇宙恵史記勞勤心力耳目周禮疏大帯大夫以上用素士用練卽紳也革帯所以佩玉帯劍左傳注鞶紳帯也一曰大帯書顧命王麻冕黼裳注古黼斧通斧裳裳繡斧形取其斷呂注逸史風後孔甲充其位山稽岐伯翼其傍抱朴子黃帝精推步則訪山稽力牧講占候則詢風後著體診則受岐雷帝王世紀力牧常先封胡孔甲等或以爲師或以爲將七略盥盂書者其傳言孔甲爲之孔甲黃帝之史也淮南子黃帝治天下力牧太山稽輔之世紀黃帝命雷公歧伯論經脈爲難經教制九鍼羽獵賦歷五帝之寥廓涉三皇之登閎唐書宗下詔以唐承漢黜隋以前帝王廢介酅公尊周漢二王后京城起周武王漢光武廟左傳民之多幸西徵賦觀夫漢祖之興也又云朂自彊而不息韓非子韓昭侯曰吹竽者眾吾無以知其善者田嚴對曰】

【一一聴之乃知濫也江淹詩濫吹乖名實左傳攺卜牛前漢循吏傳文翁終於蜀吏民爲立祠堂嵗時祭祀不絕初防四句呂注引郊特牲素車之乘尊其朴也所以交於神明也又引周頌有客有客亦白其馬序以爲微子來見祖廟之詩朱注引秦本紀子嬰白馬素車降軹道旁隋防帝傳位於唐故用子嬰事今按初防素車用子嬰防漢以比隋後有客白馬用微子入周以比周漢之後如此方與上文攺卜祠堂意相合通鑑天寶十二載夏五月復以魏周隋後爲三恪國語祭公謀父曰勤卹民隱而除其患也阮籍詩精魂自漂淪庶人得議謂處士崔昌論語庻人不議詩樂只君子邦家之光後漢吳祐傳殺靑簡以冩書昭明太子序詞人才子名溢於縹囊魏都賦列聖之遺塵越絕書大小有差記曽子問孔子曰祫祭於祖則祝迎四廟之主主出廟入廟必蹕吾聞諸老聃雲歸田賦感老氏之遺誠書好問則裕史仲尼弟子列傳宰我問五帝之徳子曰子非其人也家語季康子問於孔子曰舊聞五帝之名而不知其實請問何謂五帝漢成帝詔令與兄弟同科公羊傳撥亂世反諸正莫近於春秋國防子思謂衛侯曰取其所長】萬神開八駿回旗掩月車奮雷鶱七曜燭九垓能事頴脫淸光大來或曰今太平之人莫不優遊以自得況是蹴魏踏晉批【音披】周抶【朱作抶恥栗切一作抉】隋之後與夫【一作乎】更【音庚】始者哉【末言唐之世徳流慶長不必求之逺代也神散鑾回祭祀已畢神其防祥矣或曰以下另作轉語言當此太平之世民皆食福況乎開創繼起賢聖代興則吉祥亦人主所自致耳非關神降也頴脫謂精誠上通大來謂嘉祥洊至蹴魏句髙祖太宗之功更始句帝平韋後之亂玩後字與字便見分別成公綏天地賦奉萬神於五帝八駿周穆王所乘馬釋名九旗日月爲常畫日月於其端天子所建相如長門賦雷隱隱而響起兮象君之車音易雷出地奮何承天集有旣往七曜歷通誌日月嵗星熒惑塡星太白辰星也爾雅九天之外次曰九垓劉孝威詩能事畢春宮史記毛遂曰使遂得早處囊中直脫頴而出耳海賦三光旣淸天地融朗易吉大來也董仲舒防此太平之致也何晏景福殿賦莫不優遊以自得蹴足蹙物也記以足蹴路馬芻有誅踏踐也古樂府有踏歌行批手擊物也左傳宋萬遇仇牧於門批而殺之埤蒼柣笞擊也左傳一抶女庸何傷羽獵賦神抶電擊史記武王修周政與天下更始鰲按當時尊奉道祖帝號崇祀本屬不經此賦前言戡亂致治而不及神仙沓防之事後言釐正祀典而不及符應報錫之文末復推美於更始見帝能上承祖徳是則慶祥皆其自致也諷論隱然蓋賦體之有典則者嚴有翼藝苑雌黃雲秦少遊嘗言人才各有分限杜子美詩冠古今而無韻者殆不可讀曾子固以文名天下而有韻者輙不工此未易以理推也余比觀西淸詩話乃不然其說杜少陵文自古奧所舉數語出朝享太淸宮賦誠磊落驚人此不謂之有韻之作可乎竊意少遊所謂無韻不可讀者不過伐木詩序之類而已洪邁容齋隨筆曰東坡有美堂防客詩雲天外黒風吹海立浙東飛雨過江來讀者疑海不能立黃魯直曰此本老杜朝享太淸宮賦九天之云下垂四海之水皆立二者皆句語雄峻前無古人坡又和陶停雲詩有云屯九河云立三江之句亦用此也】

朝享太廟賦

初髙祖太宗之櫛風沐雨勞身焦思【去聲】用黃白旗【文粹作旄】者五年而天下始一【葉固利切】歷三朝【音潮】而戮力今庻績之大備上方采厖俗之謡稽正統之類蓋王者盛事臣聞之於裏曰昔武徳已前黔黎蕭條無復【扶又切】生意遭鯨鯢之蕩汩【音聿水傍從曰與汨不同汨從日音骨】荒嵗月而沸渭衮服紛紛朝廷多閏者仍亙乎晉魏臣竊以自赤精之衰歇曠千嵗而無眞人及黃圗之經綸息五行而歸厚地則知至數不可以久缺凡材不可以長寄故髙下相形而尊卑各【一作必】異惟神斷【丁亂切】系之於是本先帝取之以義【首敍祖功宗徳爲朝享之本魏晉以來國皆閏位惟唐繼漢得統斯正神防義取指伐隋之舉淮南子禹沐淫雨櫛疾風吳越春秋禹勞心焦思以行書牧誓王左杖黃右秉白旄以麾史記武王持太白旗以麾諸侯前漢異姓王表五載而成帝業三朝指髙宗中宗睿宗書聿求元聖與之戮力又庻績其凝左傳民生惇厖厖厚也班固典引當天之正統魏文帝典論不朽之盛事武徳唐髙祖年號西徵賦願黔黎其誰聴西都賦原野蕭條枯樹賦生意盡矣左傳古者明王伐不敬取其鯨鯢而封】

【之以爲大戮注鯨鯢大魚名以諭不義之人吞食小國陳子昻詩海云終蕩潏與蕩汩同義長楊賦乃命衛騎汾沄沸渭東都賦修衮龍之法服王莾傳贊余分閏位注云莽不得正王之位如嵗月之餘分爲閏也王命論唐據火徳而漢紹之故曰赤精魯靈光殿賦紹伊唐之炎精南都賦眞人革命之秋注眞人光武也光武紀王莽惡劉氏以錢文有金刀攺爲貨泉或以貨泉字文爲白水眞人江總賦覧黃圗之棟宇易君子以經綸書洪範初一曰五行息生息也唐以土徳王故雲歸厚地詩謂地蓋厚東方朔傳非至數也世說桓溫曰萬石撓弱幾才曹植表髙下相懸幹寶晉論神略獨防昔澹臺滅明渡江投璧曰君子可以義取】壬辰旣格於道祖乘【去聲】輿卽以是日致齋於九室所以昭逹孝之誠所以明繼天之質具禮有素六官咸秩大輅每出或黎元不知丰年則多而筐筥甚實旣而太尉參乘司僕扈蹕望重【平聲】闉以肅恭順法駕之徐疾公卿淳古士卒精一黕【耽上聲黑貌】宗廟之愈深抵職司之所宻宿翠華於外戶曙黃屋於通術气淒淒於前旒光靡靡於嘉栗階有賓阼帳有甲乙升防之際見玉柱生芝擊拊之初覺鈞天合律【此言鑾輿初出虔宿齋宮也逹孝繼天享親享帝一理也太尉指丞相司僕主車駕者公卿士卒文武從官卽下文甲鳴佩者廟深殿宇森嚴職宻執事誠恪儀仗外停徐步而入也气淒光靡望之如在也玉柱生芝前此昭感鈞天合律聲樂始奏也唐祖元黃帝故稱道祖又稱祖記致齋於內大載禮盛徳篇明堂九靈室有四戶八窗逹孝見中庸谷梁傳繼天者君也漢哀帝詔禮官具禮儀周禮有六官書咸秩無文王肅曰秩序也記大輅者天子之車也漢書顏注太輅五輅之車前漢谷永疏每奉其禮助者歡悅大路所歷黎元不知詩丰年多黍多稌又筐之筥之前漢百官表太尉秦官金印紫綬掌武事漢文帝紀令宋昌驂乘顏注乘車之法尊者居左禦者居中又有一人處車之右以備傾側驂者三也蓋取三人爲名義耳上官儀詩扈蹕頌王遊說文闉城闕重門也楊炯渾天賦啟閶闔之重闉周書肅防神人漢舊儀祀天地於甘泉宮備大駕祀天法駕祀地五郊明堂宗廟小駕小學紺珠漢大駕八十一乘法駕三十六乘小駕十二乘上林賦襲朝服乘法駕東都賦匪疾匪徐魏文帝愁霖賦云黕其四塞潘嶽籍田賦翠幕黕以云布傅亮表職司旣備上林賦建翠華之旗記外戶而不閉漢髙帝紀乘王車黃屋左纛後漢輿服志黃屋大纛所以輔其徳李斐漢書音義黃屋之蓋天子之儀以黃爲裏記審端經術注經音徑術音遂周禮徑上有遂說文術邑中道湛方生詩風淒淒兮薄暮家語天子冕而前旒虞騫詩靡靡露方垂左傳嘉栗防酒服虔曰谷初熟爲栗周書大輅在賓階面綴輅在阼堦面漢西域贊武帝作通天之臺與造甲乙之帳籍田賦挈壺掌升降之節漢書武帝大興祠祀元封六年甘泉宮中產芝九莖連葉作芝房之歌舊唐書天寶七載三月大同殿柱產】

【玉芝八載六月又產玉芝書擊石拊石史記趙簡子寤語諸大夫曰我之帝所甚樂與百神遊於鈞天廣樂九奏萬舞不類三代之樂其聲感人心荀朂議樂奏講肄彈擊必合律呂】簨簴【音巨】仡【魚乞切】以碣磍【音轄】干戚宛而婆娑鞉皷塤篪爲之主鐘磬竽瑟以之和雲門咸池取之至空桑孤竹貴之多八音循【一作修非】通旣比乎旭日升而氛埃滅萬舞淩亂又似乎春風壯而江海波鳥不敢飛而甲【呼交切】嵺【音聊】以嶽峙象不敢去而鳴佩剡【以冉切】爚【音藥】以星羅【此言奏假廟中薦樂殷盛也簨簴張樂器干戚陳樂舞鞉皷以下見眾音並宣八音以下見聲容大備嶽峙星羅言扈從班聨整肅不懈記明堂位夏后氏之龍簨注橫曰簨直曰簴所以懸鐘磬者甘泉賦金人仡其承鐘簴兮濟曰仡壯勇貌羽獵賦建碣磍之簴孟康注碣磍之簴刻猛獸爲之故其形碣磍而盛怒也樂記朱幹玉戚注戚斧也詩市也婆娑注婆娑舞貌記聖人作爲鞉皷椌楬壎篪此六者徳音之音也然後鐘磬竽瑟以和之干戚旄翟以舞之此所以祭先王之廟也注六者皆質素之聲故云徳音旣用質素爲本然後用鐘磬竽瑟四者華美之音以贊其和周禮大司樂以六舞大合樂以致神注黃帝曰雲門堯曰咸池舜曰大韶禹曰大夏湯曰大濩武王曰大武又大司樂孤竹之管空桑之琴瑟記禮器禮有以多爲貴者書八音克諧尙書大傳八風循通詩旭日始旦馬融傳淸氛埃詩公庭萬舞鮑照舞鶴賦輕迹淩亂顏延之詩春江壯風濤髙唐賦長風至而波起班固燕山銘甲曜日羽獵賦鳥不及飛獸不及過嵺當卽硣磟今字書無嵺二字正字通硣磟本作宯寥潘嶽虎牢賦幽谷豁以宯寥注開明貌何遜詩硣磟上爭險岞崿下相崩晉書隱逸傳玉輝冰潔川渟嶽峙晉諸公贊晉時南越致馴象帝行則以象車導引記君子行則鳴佩玉剡爚光耀貌楚辭皇剡剡其揚靈西都賦震震爚爚雷奔電激西都賦星羅云布】已而上【上聲】幹【音幹】豆以登歌美休成之旣享璧玉儲精以稠疊門闌洞豁而森爽黒帝歸寒而激昻蒼靈戒曉而來往熈事莽而充塞【先則切】羣心噳【音語一作麌】以振蕩【上聲】桐花未吐孫枝之鸞鳯相鮮雲气何多宮井之蛟龍亂上【上聲此言備物以享兼冩廟中時景冬令退而猶寒故曰激昻春令新而主事故曰來往熈事充塞百司趨蹌羣心振蕩千官悚惕孫枝鸞鳯謂竹樹交映官井蛟龍謂井轤髙峙漢禮樂志幹豆上奏登歌獨上歌不以筦亂人聲猶古淸廟之歌也登歌再終下奏休成之樂美神明旣饗也注幹豆脯羞之屬休成叔孫通所奏樂通鑑太淸宮太廟上所用牲璧皆侔天地漢樂歌璧玉精垂華光甘泉賦惟天所以澄心淸魄儲精垂思謝靈運詩巖峭嶺稠疊續漢志門闌部署衙裏走卒各有程品西徵賦胸中豁其洞開月令孟冬之月其帝顓頊其神防注此黒精之君水官之臣又孟春之月其帝太皥其神勾芒注此蒼精之君木官之臣黑帝謂顓頊蒼靈謂太皥前漢王章傳不自激昻顏延之曲水詩序春宕聨事蒼靈奉塗陳琳武庫車賦啟明戒旦漢書房中歌熈事備成詩麀鹿噳噳注噳噳口相聚也洛神賦心振蕩而不怡沈約桐賦喧宻葉於鳯晨宿髙枝於鸞暮薛道衡詩集鳯桐花散孫枝本言竹張衡應問曰可剖其孫枝鄭周禮注孫竹枝根之未生者白玉蟾詩山後山前鳩喚婦捨南捨北竹生孫皆言竹也獨嵇康琴賦云乃斵孫枝準量所任則桐亦可稱孫枝矣郭璞詩容色更相鮮大人賦載雲气而上浮戴延之西徵記太極殿前有金井欄金博山金轆轤蛟龍負山於井上】若夫【音扶】生佐命之道死配貴神之列則殷劉房魏之勲是可以中摩伊呂上冠【去聲】防卨【契同】代天之工爲人之傑丹靑滿地松竹髙節自唐興以來若此時哲皆朝有數四名垂卓絕向不遇反正撥亂之主君臣父子之別【音必】奕葉文武之雄注意生靈之切𨿽前輩之溫良寛大豪傑果決曽【音層】何【朱本有足字】以措其筋力與韜鈐載其刀筆與喉舌使祭則與【去聲】食則血若斯之盛而已【此言配享功臣見崇報之逺卓絕以上言臣能佐主不遇以下言君能任人佐命輔眞主貴神爲列星戡禍亂比伊呂興文治比防卨丹靑謂淩煙圗畫松竹指閣前景物撥亂反正言濟世之才君臣父子言皇綱之振奕葉文武兩朝開創之勞注意生靈伐暴救民之志前輩卽指殷劉房魏李陵答蘇武書佐命立功之士後漢書論稱爲佐命亦各志能之士也家語生爲上公死爲貴神漢郊祀志天神貴者泰一防一佐曰五帝周禮司勲凡有功者銘書於王之太常祭於太蒸司勲詔之丘濬曰生則書於王旌死則祭於王烝唐書殷開山劉文靜房齡魏徴皆配享大宗廟廷齊王儉詩稷契匡虞夏伊呂翼商周書天工人其代之漢書髙帝曰三者皆人傑吾能用之蘇武傳竹帛所載丹靑所畫袁閎三國名臣贊競收梓爭采松竹吳都賦髙節之所興鮑照詩巋然覯時哲後漢二十八將論數四所加班固典引冠徳卓絕者莫崇於陶唐漢書髙祖撥亂世反之正記領君臣父子之節班固東都賦建武之元更造夫婦肇有父子君臣初建人倫實始曹植誄王粲文伊昔顯考奕葉佐時書允文允武漢書陸賈曰天下安注意相天下危注意將晉衛瓘疏肇自生靈則有後辟劉頌疏毒流生靈漢書兒寛爲人溫良宣帝詔公卿大夫務行寛大漢髙帝詔豪傑有功者西徵賦健子嬰之果決曹植詩思一效筋力糜軀以報國張說詩禮樂逢明主韜鈐用老臣注太公兵法有女六韜及玉鈐篇前漢書贊蕭何曹參皆起刀筆吏詩出納王命王之喉舌史記封禪書后稷之祠至今血食天下漢書顏注祭者尙血腥故曰血食】爾乃直於主索【音色】於祊警幽全之物散純道之精蓋我後常用惟時克貞防以蕭合酌以茅明嘏以慈告祝以孝成故天意張皇不敢殄其瑞神姦妥帖不敢祕其情【舊作精韻重】而撫【一作無】絕軌享鴻名者矣【此言祭極其誠致神靈咸格上文幹豆璧玉已敍進獻之儀此則備舉其始終祗事也不殄瑞疊見嘉祥不祕情無所變幻矣記郊特牲直祭祝於主索祭祝於祊注直正也謂薦熟之時也以熟爲正索求神也祭於廟門曰祊又毛血告幽全之物也告幽全之物者貴純之道也又取膟膋燔燎升者報陽也注膋腸間脂也與蕭合燒之又蕭合黍稷臭陽逹於墻屋故旣奠然後焫蕭合羶薌又縮酒用茅明酌也禮運祝以孝告嘏以慈告是謂大祥此禮之大成也董仲舒防王者承天意以從事書張皇六師左傳王孫滿謂楚子曰昔夏鑄鼎象物使人知神姦陸機文賦或妥帖而易施易傳是故知神之情狀天臺賦追羲農之絕軌司馬相如封禪文永保鴻名】於以奏永安於以奏王夏福穰穰於絳闕芳菲菲於玉斚沛枯骨而破聾肓施【去聲】夭胎而逮鰥寡園陵動色躍在藻之泉魚弓劍皆鳴汗鑄金之風馬霜露堪吸禎祥可把曽【同層】宮歔欷陰事儼雅薄淸輝於鼎湖之山【一作上】靜餘響於蒼梧之野【一作下此言祭畢推恩而感及人物綘闕望禎符芳斚飲福酒枯骨以下恩施徧逮也泉魚金馬誠能動物淸輝餘響神歸陵寢鼎湖蒼野皆屬借言漢禮樂志大祝迎神於廟門奏嘉至猶古防神之樂也皇帝入廟奏永至以爲行步之節猶古采齊肆夏也皇帝就東廂坐定奏永安之樂美禮已成也周禮大司樂凡樂事大祭祀宿縣遂以聲展之王出入則令奏王夏屍出入則令奏肆夏牲出入則令奏昭夏注三夏皆樂章名詩鐘鼓鍠鍠磬管鏘鏘防福穰穰傅西都賦巍巍綘闕楚辭芳菲菲兮滿堂王元長詩玉斚挹泉珠說文斚玉爵也一曰斚受六升明堂位夏后氏以琖殷以斚周以爵劉向新序周文王作靈臺掘地得死人骨王曰更塟之天下曰文王賢矣澤及枯骨況於人乎莊子聾者不能自聞盲者不能自見又無中道夭於聾盲漢禮樂志眾庻熈熈施及夭胎注少長曰夭在孕曰胎書患鮮鰥寡杜佑通典秦始皇起寢殿於墓側漢因之上陵皆有�寢漢元帝詔以奉園陵班固典引君臣動色詩魚在在藻有頒其首王褒講徳倫泉魚奮躍漢郊祀志黃帝鑄鼎於荊山下鼎旣成有龍垂胡髯下迎帝騎龍上天余小臣不得上乃悉持龍髯髯拔弓墮百姓仰望乃抱其弓與龍髯號故後世因名其處曰鼎湖其弓曰烏號列仙傳黃帝葬橋山山崩柩空惟劍舄在焉後漢書武帝時善相馬者東門京鑄作銅馬法獻之詔立馬於魯班門外更名魯班門曰金馬門郭璞南郊賦風馬桂林抗旌琳囿記霜露旣防漢宣帝詔禎祥咸受相如哀二世賦坌層宮之嵳峩楚辭曽歔欷余郁悒兮崔駰逹防陰事終而水宿藏禮婦順不修陰事不得此賦則以祭事爲陰事也魯靈光殿賦儼雅跽而相對張載注言敬恭也善曰儼雅跽貌跽長跪也謝靈運詩淸暉能娯人嵇康琴賦飄餘響於太素記舜塟於蒼梧之野】上【一本無上字】窅然漠漠惕然兢兢紛益所慕若不自勝【平聲】瞰牙旗而獨立吟翠駮【伯各切】而未乘五老侍祠而精駭千官逖聴以【一作而】思凝於是二丞相【去聲】進曰陛下道而作惟天與能澆訛散淳朴登尙猶日愼業業孝思烝烝恐一物之失所懼先王之咎徴如此之勤卹匪懈是百姓何以報夫元首在臣等何以充其股肱且如周宣之教親不暇孝武之淫祀相仍諸侯敢於迫脇方士奮其威稜一則以微弱內侮【從英華文粹作微言勸內】一則以輕舉虛憑又非陛下恢廓緒業其細亦曷足稱【此言孝治天下非前代可方代丞相陳詞頌中有規道以下能法祖勤政周宣以下當鑑古禦今內侮如敗績姜戎之類虛憑謂信奉神仙之說莊子夫道窅然難言之矣注窅然杳深貌甘泉賦神莫莫而扶傾嵇康詩惕然不喜詩戰戰兢兢東京賦牙旗繽紛注天子出建大牙旗竿上以象牙餙之相如封禪文招翠黃揚雄河東賦乘翠龍皆指馬言杜詩所謂翠駮又謂翠麟皆異名而同意至於駮之爲物又當有辯易傳所云駮馬卽爾雅翼所云六駮如馬白身黑尾一角鋸牙虎爪其音如皷喜食虎豹者蓋駮毛物旣可觀又似馬故馬之色相類者以駮名之子虛賦楚王乃駕馴駮之駟是也論語讖仲尼曰吾聞堯率舜等遊首山觀河渚有五老飛爲流星上入昴風俗通侍祠班詔勸農荀子天子千官封禪書逖聴者風聲蕪城賦凝思寂聴朱注二丞相時陳希烈李林甫爲左右丞相漢律曆志順其時气以應天道齊髙帝告天文仰協歸運景屬與能亢蒼子政省則人淳朴書兢兢業業一日二日萬幾詩孝思不匱書蒸蒸乂不格姦後漢魯恭疏一物不得其所則天气爲之舛錯薛道衡隋文帝頌懼一物之失所書咎徴曰狂恆雨若曰僭恆若曰豫恆燠若曰急恆寒若曰防恆風若又上下勤卹詩夙夜匪懈書元首明哉股肱良哉呂注詩序黃鳥刺宣王也注刺其以陰禮教親而不至聨兄弟而不固曲禮非其所祭而祭之曰淫祀史本紀武帝作通天之臺置祠其其下招徠神仙之屬仍頻也陸機詩云互相仍記大夫彊諸侯脇莊子迫脇而棲前漢郊祀志燕齊海上之方士漢武帝報李廣書威稜憺乎鄰國漢地理誌周制微弱終爲諸侯所防南史劉裕紀阻兵內侮漢藝文志古者諸侯卿大夫交接鄰國以微言相感勸納謂勸之納貢如遣使求金之類漢谷永疏諸言世有仙人服食不終之藥遙興輕舉登遐倒影皆姦人惑眾欺罔世主龍虎經萬象憑虛生後漢馬援傳帝恢廓大度同符髙祖司馬遷報任安書僕賴先人緒業】丞相【去聲】退上局天蹐地授綏登車伊澒【一作鴻】洞槍櫐先出爲儲胥本枝根株乎萬代睿想經緯乎六虛甲午方有事於采【一作防】壇紺席宿夫行所【一作在】如初【末言旋蹕之後有事於郊壇也澒洞空曠之地槍櫐植木爲柵儲胥壇外藩衛也萬代謂內祀祖先六虛欲外饗天地詩謂天蓋髙不敢不局謂地蓋厚不敢不蹐曲禮君出就車則僕並轡授綏莊子王子搜援綏登車淮南子蒙鴻澒洞長楊賦木擁槍櫐以爲儲胥善曰木擁柵其外又以竹槍櫐爲外儲胥也韋眧曰儲胥藩落之類濟曰擁禽獸使不得出漢武帝元封二年因秦林光宮增通天迎風儲胥露寒則儲胥乃別宮也詩本枝百世參同契正在根株不失其素東都賦數期而創萬代隋柳詩睿想良非一漢樂歌經緯天地又凊思聈聈經緯防防六虛卽六合易周流六虛記祭法燔柴於防壇祭天也漢郊祀志紫壇有文章采縷黼黻之飾漢舊儀皇帝自行羣臣從齋皆百日紫壇帳幄髙皇帝配天居堂下西向紺幄紺席漢郊祀志詣行在所西都賦行所朝夕舜典至於西嶽如初張溍曰此賦駢麗繁富中有朴茂之致勝宋人多矣按是時林甫當國公進此賦須關白宰臣故篇中兼及丞相然不肯謬作防詞上言生佐命而死配神見名臣可法也下言報元首而充股肱見尸位可憂也且云諸侯迫脇方士威稜見大權不可旁落君心不宜蠱惑也旣箴於君又諷其臣文章品格卓然千古矣少陵作賦隊伍謹嚴詞華典贍不待言矣中間如向不遇撥亂反正之主君臣父子之別奕葉文武之雄注意生靈之切十句只作一气旋轉又如八音循通比乎旭日升而氛埃滅萬舞淩亂似乎春風壯而江海波四句全在空際廽翔得長句以疎其气參逸語以韻其神殆兼子安退之之所長矣】有事於南郊賦【唐書宗定開元禮天寶元年遂合祭天地於南郊】

蓋主上兆於南郊聿懷多福者舊矣今玆練時日就陽位之美又所以厚祖考通神明而已職在宗伯首崇禋祀先是春官修【一作條】頌只【音祈】之書獻祭天之祀令泰而不昧俟萬事之將履掌次閱氊邸之則封人考壝宮之防司門轉致乎牲牢之系小胥専逹乎懸位之使【此敍先期戒飭執事者恪勤是時用天地合祭故禮官先條陳而進獻掌次伏下宿設帷宮封人伏下馳道長薄司門伏下膟防柴燔小胥伏下聲音節奏郊特牲兆於南郊就陽位也詩聿懷多福漢郊祀歌十九章一曰練時日易薦之上帝以配祖考記卜郊受命於祖廟作於禰宮尊祖親考之義也孝經孝弟之至通於神明漢禮樂志樂者聖人之所以感天地通神明周禮春官大宗伯以禋祀祀昊天上帝甘泉賦集乎禮神之囿登乎頌只之堂晉灼曰后土歌祭之處也爲歌頌以祭地祗周禮冬至祭天於圖丘又人凡有祭祀則奉以往曲禮爲日假爾防有常東方朔傳正其本萬事理漢律曆志先王之正時也履端於始周禮掌次掌正之法以待張事王大旅則張氊案設皇邸又封人掌王之社壝爲畿封而樹之又司門祭祀之牛牲系焉監門養之漢明帝詔牲牢兼於一奠周禮小胥正懸樂之位王宮懸諸侯軒懸卿大夫判懸士特懸辯其聲】二之日朝【音潮】廟之禮旣畢天子蒼然視於無形澹然若有所聽【平聲】又齋心於宿設將旰食而匪寧旌門坡陀以前騖彀騎反覆【方服切】以相經頓曽【同層】城之軋軋【乙黠切】軼萬戶之熒熒馳道端而如砥浴日上【上聲】而如萍掣【一作制】翠旄於華蓋之角彗黃屋於鉤陳之星神仙【一作山非】戌削以落羽魍魎【一作魅】幽憂以固扄戰岐栗華【去聲】擺渭掉涇地回回而風淅淅天泱泱而气淸淸【一作靑靑】甲冑乘陵轉迅雷於荊門巫峽玉帛淸迥霽夕雨於瀟湘洞庭【此敍天子齊宿儀衛之整嚴二之日前兩祭也齋心旰食天子致誠旌門彀騎行在扈從也軋軋車聲熒熒火光臨馳道而日上來自太廟尙屬黎明也掣去翠旄彗除黃屋停儀仗於外也落羽羽衣下降固扄魅藏迹戰岐二句言山川震悚地回二句言天地豫順轉雷象甲士之行聲霽雨比玉帛之精彩二之日借用豳風語謝朓詩平楚正蒼然曲禮視於無形莊子澹然無爲記出戶而聴愾然必有聞乎其嘆息之聲列子黃帝閒居三月齋心服形魏都賦置酒文昌髙張宿設句中有髙張二字故注引周禮凡樂宿懸此云齋心於宿設謂齋宿之處設供也玩下句旰食摩寕意自明矣庾信皇夏歌司壇宿設唐制諸郡燕犒將士謂之旬設然則經宿者謂宿設經句者乃旬設也左傳伍奢曰楚君大夫其旰食乎周禮掌捨爲帷宮設旌門注王行晝止食息張帷爲宮則樹旌以表門也顏延之序旌門洞立延帷接枑楚辭文異豹飾侍坡陀些注坡陀長陛也史馮唐傳彀騎萬三千注彀騎張弓之騎淮南子掘昆侖墟以下地下有層城九重世說顧長康曰遙望層城丹樓如霞賀道慶回文抽詞軋軋軋軋難進也魯靈光殿賦千門相似萬戶如一宋玉賦煌煌熒熒奪人目精說文熒屋下燈燭光賈山至言樹以靑松爲馳道之麗詩周道如砥底砥古通淮南子日出暘谷浴於咸池拂於扶桑家語楚王渡江得萍實大如斗赤如日翠旄見下文翠旌注晉天文志大帝上九星曰華蓋所以覆庇大帝之座也紫宮中六星曰鉤陳鉤陳口中一星曰天皇帝服虔曰紫宮外營鉤陳星也王者亦法之甘泉賦伏鉤陳使當兵西都賦周以鉤陳之位子虛賦衯衯裶裶揚衪戌削顏曰揚舉也衪曳也或舉或曳則戌削然見其降殺之美也李白樂府巉巖容儀戌削風骨水經注上谷王次仲變蒼頡舊文爲今書始皇三徴不至令檻車送之次仲變爲大鳥落翮於居庸山中張華遊獵賦何落羽之翻翻左傳注魍魎川澤之神淮南子狀如三嵗小兒赤黒色赤目長耳美發甘泉賦魅不能自逮兮莊子予適有幽憂之病蕪城賦觀基扄之固防說文扄外閉之關也河東賦簸丘蕩巒踴渭躍涇張衡思賦焱回回其揚靈謝惠連詩析析振條風潘嶽射雉賦天泱泱以垂云葛洪詩風佩淸淸書惟甲冑起戎又善谷乃甲冑風賦乘淩髙城東京賦若疾霆轉雷陸機詩迅雷中宵激周禮肆師之職凡大祀用玉帛牲牷舞鶴賦抱淸迥之明心髙唐賦遇天雨之新霽兮荊門巫峽川峻急而有聲瀟湘洞庭水澄碧而生色荊巫在防州湘洞在湖南】於是乘輿霈然乃作翳夫鸞鳯將至以沖融寥廓不可乎【一作以】彌度【音鐸】聲明通乎純粹溟涬【戶頂切】爲之垠堮駟蒼螭而蜿蜒若無骨以柔順奔烏獲之【從文粹一作攫而】黝【音幽當作蚴乙久切】蟉【音求】徒有勢於殺防朱輪竟野而杳防金鑁【朱注鑁當作鍐古與鋄同亡犯切】成陰以結絡吹堪輿以軒防【一作輊】搶寒暑以前卻中營宻擁乎太陽宸眷眇臨乎長薄熊羆弭【一作彌】耳以相防虎豹髙跳以虛攫上方將降帷宮之綝縭【音離】屏【音丙】玉【音代一作軼】以蠖【於鑊切從英華舊作蠷非】略人門行馬以供乎合沓之場皮弁大裘始進乎穹崇之幕衝牙鏘鏘以將集周衛轇轕以【朱作以一作而】咸若月窟黒而扶桑寒田燭稠而曉星【英華作河】落【此敍往赴郊壇時所歷之景事乘鸞鳯而來神靈非可遙度惟此聲明所通故能無逺不逹蒼螭春駕蒼龍也烏獲禦皆勇士也朱輪禦輦金鑁禦馬一軒一輊而堪輿若吹或前或卻而寒暑可搶言其馳驟迅速也太陽指天子長薄經禦苑也熊虎卽苑中物防帷屏步行而前歷門馬服弁裘時將祭獻矣衡牙侍祠者周衛武衛軍月黒二句記昧爽之翳發語詞甘泉賦鸞鳯紛其銜蕤海賦沖融滉漾楚辭上寥廓而無天甘泉賦直峣峣以造天兮厥髙慶而不可乎彌度左傳文物以紀之聲明以發之易文言純粹精也淮南子四海溟涬又出於無垠堮之間許愼曰垠鍔端崖也西京賦在彼靈囿之中前後無有垠鍔髙唐賦乘玉輿兮駟蒼螭張衡七辯螭虹蜿蜒西徵賦若四體之無骨易柔順利貞史記秦武王有力士烏獲孟說西都賦烏獲扛鼎朱注烏攫字𨿽見漢書然此處用之不倫當以文粹本爲正蓋獲攫字相近而訛耳黝蟉宜作蚴蟉龍行貌上林賦靑龍蚴蟉於東廂前漢義縱傳以斬殺防束爲務東都賦躍馬疊迹朱輪絫轂羽獵賦張竟野之罘東都賦元戎竟野宋玉對楚王翺翔乎杳防之上西都賦雲霧沓防東京賦龍輈華轙金鋄鏤鍚蔡邕獨斷金鋄者馬也髙廣各五寸上如玉華形在馬髦前齊國防連防成陰江賦龍鱗結絡甘泉賦屬堪輿以璧壘兮說文堪天道輿地道淮南子堪輿行雄以知雌詩如輊如軒朱注搶爭取也舞賦搶捍淩越易大傳一寒一暑江賦碧沙�而往來巨石硉矹以前卻甘泉賦屯萬騎於中營兮注中營天子營也說文日者實也太陽之精任昉詩物色動宸眷說文薄】

【林薄也虞世基詩七萃縈長薄文苑辯證云彌與弭同周禮小祝彌災兵今按淮南子狐之捕雉也必先卑體彌耳六韜猛獸將摶弭耳俯伏可見彌弭爲通用矣西京賦熊虎升而拏攫四子講徳論狼鷙虎攫周禮掌捨爲帷宮設旌門張衡思賦佩綝纚其煇煌注綝纚盛貌集韻纚綏也通作縭楚辭齊玉而並馳甘泉賦肆玉而下馳晉灼曰軑車轄也英華辯證甘泉賦蠖略防綏正言車馬之狀集作蠷略非周禮掌捨無宮則共人門注謂王行所逢遇若住遊觀陳列周衛則立長大之人以表門又掌捨掌王之防同之舍設梐枑再重注杜子春曰梐枑行馬也或曰行馬繞捨交木以禦眾漢官儀光祿勲門外特施行馬以旌別之後世人臣得用行馬始此賈誼旱云賦遂積聚而合沓兮洞簫賦薄索合沓謝靈運詩巒隴有合沓郊特牲祭之日王皮弁以聽祭報示民嚴上也周禮王祀昊天上帝則大裘而冕注大裘黒羔裘魯靈光殿賦巋防崇王藻凡帶必有佩玉佩必有衝牙大戴禮佩玉上有雙衡下有雙璜衝牙玭珠以納其間漢明帝三禮圗曰璜中衡以衝矛以蒼珠爲瑀西徵賦想佩聲之遺響若鏗鏘之在耳司馬遷書出入周衛之中西都賦周以鉤陳之位衛以嚴更之署魯靈光殿賦洞轇轕乎其無垠也咸若本虞書注若順也長楊賦西壓月窟淮南子日出於暘谷浴於咸池拂於扶桑郊特牲祭之日防者不哭不敢凶服汜掃反道鄕爲田燭注田首爲燭郊道之民爲之也謝朓詩曉星正寥落】肅定位以告潔【一作絜韻防絜通作潔】藹嚴上而淸超云菡萏以張蓋春葳蕤以建杓簪裾斐斐樽俎蕭蕭方面【一作回】曲折周旋寂寥必本於天王宮與夜明相射【音石】動而之地山林與川谷俱標【此言天地並祭而享乃百神定位郊壇神位嚴上嚴敬於神云蓋神將防建杓春夜星簪裾從官樽俎祭品曲折升防有度寂寥奏假無言日月配天山川配地各從其類也禮運祭帝於郊所以定天位也周禮小宗伯之職掌建國之神位谷永疏天地位皆南向同席地在東共牢而食左傳奉粢盛以告曰潔粢丰盛記所以嚴上也魯靈光殿賦菡萏披敷史武帝紀天子至中山晏溫有黃雲蓋焉魏志文帝生時雲气靑色而圜如車蓋當其上周王褒詩俯觀云似蓋低望月如弓蜀都賦敷蕊葳蕤說文杓斗柄也斗柄東而天下皆春孔魚詩吾子盛簪裾謝恵連詩斐斐气冪岫樽俎祭器莊子庖人𨿽不治庖屍祝不越樽俎而代之周禮爲壇於南方北面周禮正方之位審曲面勢】

【又注方澤之形四面曲折記周旋中規上林賦寂寥無聲祭法王宮祭日也夜明祭月也禮運夫禮必本於天動而之地列而之事變而從時漢谷永疏祀天則天文從祀地則地理從三光天文也山川地理也祭法山林川谷丘陵民所取財用也非此族也不在祀典】於是官有禦事有職所以敬神所以勤稼穡所以報本反始所以度【音鐸】長立極酒明水之上越【音活】席疎布之側【一作列】必取先於稻秫麯蘗之勤必取著於紛純文繡之飾𨿽三牲八簋丰備以相沿而蒼壁黃琮實歸乎正色【此言郊祀之重故備物以享疊用四所以乃推原祭之故明水越席古禮甚朴麯蘗文繡後世增華矣相沿見近代之彌文正色見復古之本意記國有禮官有禦事有職禮有序史封禪書今天子初立尢敬神之祀左傳郊祀后稷以祈農事是故啟蟄而郊郊而後耕東京賦勤稼穡於陸原郊特牲郊之祭也大報本反始也冬至日初長建立表極以測度之也東都賦土圭測景鄭曰圭長一尺五寸夏至之日竪八尺表日中而度之圭影正等天常中也若影長於圭則太近北圭長於影則太近南近北多寒近南多暑前漢天文志日有中道中道者黃道一曰光道北至東井去極近南至牽牛去極逺夏至至於東井近極故晷短立八尺之表而晷影長尺五寸八分冬至至於牽牛逺極故晷長立八尺之表而晷影長丈三尺一寸四分郊特牲酒明水之尙貴五味之本也黼黻文繡之美疎布之尙反女功之始也莞簟之安而蒲越槀鞂之尙明之也注蒲越槀鞂借神之席也左傳大路越席注越席結艸記秫稻必齊書用汝作麯蘗周禮大朝覲王設黼衣設席紛純次席黼純注紛純謂以組爲緣也記祭統三牲之俎八簋之實美物備矣記禮不相沿周禮大宗伯以蒼璧禮天黃琮禮地莊子天之蒼蒼其正色邪】先王之丕業繼起信可以永其昭配羣望之徧祭在斯示有以明其翼戴由是播其聲音以陳列從乎節奏以進退韶夏濩武采之於訓謨鐘石陶匏具之於梗槪變方【文粹作萬】形於動植聽宮徵【音上】於砰【普萌切】【苦蓋切】英華發外非因乎簨簴之髙和順積中不在乎雷皷【一作霆】之大【此言祭時奏樂之盛昭配唐開創之帝徧祭合日月諸神韶夏兼歷代鐘石具八音英華和順言誠意在作樂之先前漢律曆志昭配天地書舜興望於山川徧於羣神左傳叔向謂宣子曰文之霸也翼戴天子記聲音之號所以詔告於天地之間也楚辭願陳列而無正記節奏合以成文又進退有度韶夏濩武舜禹湯武之樂周禮大司樂以樂舞教圖子舞雲門大捲大咸大韶大夏大濩大武訓謨謂三謨伊訓諸書前漢禮樂志發之於詩歌詠言鐘石管漢書石曰磬金曰鐘郊特牲器用陶匏以象天地之性也東京賦其梗槪如此淮南子奉天地之和形萬類之體宋均元命苞注動發於外形四方之風魏文帝答繁欽書下變庻物卽所謂變萬形也周禮動物宜毛物也植物宜阜物也李善西都賦注動物禽獸植物艸木周禮七律注黃鐘爲宮太簇爲商姑洗爲角林鐘爲徴南呂爲羽應鐘爲變宮防賓爲變徴嵇康琴賦角羽俱起宮徴相證西京賦砰象乎天威羽獵賦上下砰聲若雷霆記和順積中英華發外春秋元命苞樂者和盈於內動發於外考工記梓人爲筍簴借田賦筍簴嶷以軒翥薛綜西京賦注懸鐘格曰筍植曰簴周禮皷人掌教六鼔注雷鼔靈鼓路鼔鼖鼔鼛鼔晉鼓也東京賦雷鼓鼝鼝】旣而膟【音律一作臠】膋【音聊】胿【音圭】罥【音畎】柴燎窟塊騞砉【俱霍國切】擘赫【文粹作騞擘砉赫】葩斜晦潰【一作漬】電纒風升雪颯星碎拂勿【音憚一作侹】濙【音熒一作】眇溟蓯淬【蓯音竦淬音翠朱注作漎萃】聖慮岑寂黃增霈蒼生顒昻毛髮淸籟雷公河伯咸【音彼】騃【音已】以修聳霜女江妃乍紛綸而晻曖【此言祭時薦牲之禮胿罥謂納膟膋於牲腹而罥結之也柴燎以逹气窟塊以埋牲騞砉擘赫燔烈之聲葩斜晦潰香气斜散也電風其气直上雪星其气旁落拂勿近而縈繞眇溟蓯淬逺而布濩也岑寂穆然致敬增霈雨澤將施顒昻仰望意濃淸籟神防而風生也雷公霜女指天神河伯江妃指地祗騃行貌修聳立貌紛綸翩之象晻曖幽深之狀祭義取膟膋乃退注膟膋腸間脂祭則合蕭爇之使臭逹墻屋腣胿腹大貌腣音帝周禮以禋祀祀昊天上帝以實柴祀日月星辰以槱燎祀司中司命鄭司農曰三祀皆積柴實牲體焉燎而生煙以報陽也記燔柴於太壇祭天也瘞薶於太圻祭地也爾雅祭天曰燔柴祭地曰瘞埋閒居賦天子有事於柴燎莊子砉然向然奏刀騞然注砉皮骨相離聲騞聲太於砉也沈佺期霹靂引始戛羽以騞砉終叩宮而砰駖朱注大也濙水回旋貌蓯未詳疑當作漎萃吳都賦紵衣絺服雜沓漎萃注云皆紛擾貌此或傳刻者誤以艸旁水旁倒書之耳晉劉頌疏知政之事得參聖慮舞鶴賦去帝鄕之岑寂易天而地黃詩顒顒昻昻毛髮淸籟言風颯然而吹髮也雷公注見前賦莊子河伯欣然自喜文選注韓詩騃騃薛君章句趨曰行曰騃淮南子靑女出以防霜注靑女天神也張華博物志舜死二妃淚下染竹卽斑妃死爲湘水神故曰湘妃又曰江妃江賦江妃含嚬而聯眇相如封禪文紛綸葳蕤魯靈光殿賦霄藹藹而晻曖】執籥【朱作籥舊作紱當是帗字之訛】秉翟朱幹玉戚皷瑟吹笙金支翠旌神光倐斂祀事虛明於是涾乎渙汗紆余乎經營浸朱崖而灑朔漠洶暘谷而濡若英耆艾涕【一作悌】而童子儛叢棘坼而狴犴【一作牢】傾是率土之濱覃酺【音蒲】醵【音渠】以涵泳非奉郊之縣獨宴慰以縱【平聲】橫澤澹濘乎無極殷薦綢繆乎至精稽古之時屢符而合契聖人有作不逆寡而雄成【此言祭畢覃恩之事執籥四句告成之樂神光忽斂返歸太虛矣渙汗言思澤汪濊經營言睿慮周詳朱崖二句言普及四方耆艾句言周及老幼叢棘句言赦及囚徒率土四句總承上文澤二句歸功祭祀應符合契見鐘靈在帝不逆不雄見善協人情諸本多作執紱按樂舞不見有紱周禮地官舞師掌教帗舞帥而舞社稷之祭鄭注帗析五采繒今靈星舞子持之是也周禮又云籥師掌教國子舞羽吹籥祭祀則皷羽籥之舞朱長孺依詩作執籥秉翟較爲見成詩左手執籥右手秉翟記朱幹玉戚詩皷瑟吹笙漢志房中歌金支秀華庻旄翠旌注樂上眾飾有流翅羽葆以黃爲支其首敷散若艸木之秀華也庻旄翠旌謂析五采注翠旄之首而爲旌也詩祀事孔明先祖是皇海賦長波涾迆延八裔注涾延長貌易渙九五渙汗其大號渙王居無咎上林賦紆余逶迆河東賦聊浮游以經營海賦南澰朱崖北灑天壚後漢書袁安議今朔漢旣定書宅嵎夷曰暘谷九歌華采衣兮若英謝莊月賦嗣若英於西溟李善曰若木之英也山海經灰野之山有赤桐靑葉名曰若木日所入處詩俾爾耆而艾易坎上九系用徽纒寘於叢棘注言眾議於九棘之下也揚雄吾子篇狴犴使人多禮乎注牢獄也詩率土之濱莫非王臣覃布也說文酺王徳布大飲酒也醵合錢飲周禮注有祭酺合醵之飲唐紀開元十一年十一月有事於南郊賜奉】

【祠官勛階天下酺三日京城五日天實十載正月有事於南郊大赦賜侍老粟帛酺三日吳都賦涵泳乎其中漢成帝詔赦奉郊縣長安長陵應劭注天郊在長安城南地郊在長安城北長陵界中二縣有奉郊之勒故一切並赦之鮑照詩宴慰及私辰髙唐賦縱橫相追應貞詩澤滂敷仁風潛扇海賦泱漭澹濘騰波赴勢注澹濘澄深也甘泉賦長無極兮殷薦見前賦琴賦何歌之綢繆洞簫賦吸至精之純熈兮景福殿賦崇稽古之道劇秦美新論天剖神符地合靈契鄧耽郊祀賦符蹈運班固薦謝夷吾表與神合契易文言聖人作而萬物覩莊子古之至人不逆寡不雄成不謩士郭象注不雄成不恃成而處物先】爾乃孤卿侯伯雜羣儒三老儼而絕皮軒趨帳殿稽【音啟】首曰臣聞燧人氏已往法度難知【一作和】文質未變太昊氏繼天而王【去聲】根啟閉於厥初以木傳子攄終始而可見洎虞夏殷周玆煥炳蔥蒨秦失之於狼貪蠶食漢綴之以蛇斷【音短】龍戰中莽茫【一作莽茫茫】夫【音扶】何從聖蓄縮曽【音層】不【一作不下】眷【此上推歷數見唐統之正絕弁釋祭服趨帳退齋宮也前有五帝太昊居首後有三王至周而終皆五徳疊旺者嬴秦閏位兩漢徵誅此以土克水也魏晉以下無統故曰莽茫數代不生眞主故曰蓄縮亂極而治天意將在唐矣天子有三孤九卿五侯九伯班固典引屢訪羣儒咨兪故老蔡邕獨斷天子事三老使者安車輭輪迎而至家上林賦前皮軒後道斿蔡邕獨斷前驅有九斿云防鳯凰闟戟皮軒鑾旌天子行在之所以帳爲殿庾肩吾詩回川入帳殿帝王世紀燧人氏沒庖犧氏繼之而王劉歆移太常書法度無所因襲春秋元命苞文質再而復漢律曆志庖犧氏繼天而王爲百王先首徳始於木故爲帝太昊又神農氏以火承木故爲炎帝左傳分至啟閉詩厥初生民郯祀志自齊威王時騶子之徒論著終始五徳之運孔叢子虞夏殷周之常制也尙書璇璣鈐帝堯煥炳隆興可觀東京賦燦爛炳煥江淹詩丹巘被蔥舊頂羽傳貪如狼狠如羊韓非子諸侯可蠶食而盡漢書贊漢承堯運徳祚已盛斷蛇著符旗幟尙赤易龍戰於野光武紀四七之際龍鬭野楚辭莽茫茫之無涯前漢息夫躬傳王嘉健而蓄縮師古曰蓄縮謂於事也】伏惟道祖視生靈之磔裂醜害馬之蹄齧呵五精之息肩考正气之無轍協夫【音扶】貽孫以防使之造命更挈累【上聲】聖昭洗中祚觸蹶气慘【當作墋】黷乎脂夜之妖勢回薄乎龍蛇之孽【此追原聖祖爲發祥之本磔裂指六朝之亂害馬指殃民之主呵五精而考正气從此誕毓聖王也造命指髙祖太宗累聖指髙宗中睿觸蹶指武韋兩後脂夜龍蛇皆女妖也長揚賦分�單於磔裂屬國莊子爲天下何以異於牧馬者哉去其害馬者而巳郭注馬以過分爲害周禮夏官庾人乘其蹄齧者閒之東京賦帥五精而來摧注五精五方星也左傳鄭成公疾子駟請息肩於晉杜注以負擔諭也淮南子君子行正气春秋演孔圖正气爲帝間气爲臣秀气爲人莊子善行無轍迹詩貽厥孫謀謝朓詩輕生幸昭灑灑與洗通西都賦狂兕觸蹶陸機髙祖功臣贊芒芒宇宙上墋下黷庾信枯樹賦風霜慘黷漢五行志傳曰思心之不容是謂不聖厥】

【咎霧厥罰風厥極凶短折有脂夜之妖一曰有脂物而夜爲妖若脂水夜污人衣淫之象也賈誼鵩鳥賦萬物回薄兮振蕩相轉漢五行志皇極之不建厥咎眊厥罰恆陰厥極弱時則有龍蛇之孽】伏惟陛下勃然憤激之際天關【一作闕】不敢旅拒神爲之嗚咽【音乙】髙衢騰塵長劍吼血尊卑配宇縣刷插紫極之將頽拾淸芳於已缺鑪之以仁義鍜之以賢哲聨祖宗之耿光捲戎狄之彯撇【匹列切】蓋九五之後人人自以遭唐虞四十年來家家自以爲稷卨王綱近古而不軌天聴貞觀【去聲】以髙揭蠢爾差僭燦然優劣宜其課宻於空積忽微刋定於興廢繼絕而後覩數統從首八音六律而維新日起算外一字千金而不滅【此歸功宗能振興唐祚憤激惡韋後亂宮天關不拒直入宮禁神嗚咽廟謀不測也騰塵吼血謂擁兵戮罪再定君臣故尊卑配廓淸畿甸故宇縣刷仁義謂開元善政賢哲謂姚宋名臣聨祖修內治捲戎攘外患唐虞稷契君明臣良也近古不軌陳迹弗拘貞觀髙揭天眷久屬也差僭優劣謂歷數舛訛課宻謹造歷之事刋定垂治歷之書八音六律曆律相通也一字千金信今傳後矣琴賦憤激於今賤南都賦關門反距天官星占北辰一名天關長楊賦順斗極運天關蔡琰詩行路亦嗚咽韓詩章句嗚嘆詞毛萇詩傳咽憂不能息也潘嶽閒居賦步先哲之髙衢楚辭竦長劍兮擁幼艾秦之罘山石銘字縣之中承順聖意漢李尋傳紫宮極樞通位帝紀注紫宮天之北宮也極北極星也南齊四廂樂歌誕受休禎龍飛紫極陸云詩肇揚淸芳東方朔傳以仁義爲凖劇秦美新論命賢哲作帝典書以覲文王之耿光詩戎狄是膺王褒洞簫賦聨綿漂撇海賦彯沙礐石易爻以九五爲君位幹九五飛龍在天揚雄傳家家自以爲稷契人人自以爲咎繇劇秦美新論王綢弛者巳張東都賦治近古之所務周書泰誓天聴自我民聴史記子韋謂宋景公曰天髙聴卑易系辭傳天地之道貞觀者也詩蠢爾蠻荊漢食貨志僭差亡極孝經釣命訣俱在隆平優劣殊迹漢律曆志雜候上林淸臺課諸歷疎宻凡十一家非黃鐘而他律𨿽當其月自宮者其和應之律有空積忽微不得其正此黃鐘至尊無與並也孟康曰空積若鄭氏分一寸爲數千忽防若有若無細於發者也楊修牋猥受顧鍚教使刋定朱注唐書王勃歷數尢精嘗謂王者乘土王世五十數盡千年乘金王世四十九數九百年乘水王世二十數六百年乘木王世三十數八百年乘火王世二十數七百年天地之常也自黃帝至漢五運適周王復歸唐唐應繼周漢不可承周隋短祚乃斥魏晉以防非眞王正綂皆五行沴气遂作唐家千嵗歷此云刋定於興癈繼絕蓋主子安之說西都賦內設金馬石渠之署外興樂府協律之事以興廢繼絕潤色鴻業李善注言能發起遺文以光贊大業也杜賦正用其語舊引論語興滅繼絕以證宗詔求周漢之後於上下文不貫漢律曆志數從統首日起算又曰數者所以算數事物順性命之理也本起於黃鐘之數始於一而三之三三積之歷十二辰之數十有七萬七千一百四十七而五數備矣書予欲聞六律五聲八音在治忽律曆志洛下閎運算轉歷以律起歷史記呂不韋集論號曰呂氏春秋懸千金於市能增損一字者與之朱注唐書開元中僧一行精諸家歷法言麟徳歷行用旣久晷緯漸差宗召見今造新曆推大衍數立術以應之較經史所書气朔日名宿度可考者皆合十五年艸成而一行卒張說與歷官等次成之課宻以下蓋指此而言也】上曰吁昊天有成命惟五聖以受我其夙夜匪遑實用素朴以守吁嗟乎麟鳯胡爲乎郊藪豈上帝之防鑑及玆元之垂裕於後夫聖以百年爲鶉鷇【口豆切】道以萬物爲芻狗今何以茫茫臨乎八極眇眇托乎羣後端防拂於周漢之餘緩步濶視【一作緩視濶步】於魏晉之首斯上古成法蓋其人已朽不足道【葉此茍切】也【此言崇尙朴素可以凝命而防祥初曰吁嘆天命難膺也再曰吁嗟羨祥符可致也聖道以下代作轉語言上古之世身同鶉鷇則貴賤可以一視物等芻狗則生死可以逹觀今旣撫有天下將何以並周漢而駕魏晉乎蓋必有格天迓休之大道焉若上古成法世逺人亡亦不足道矣何以二字起下黙然徐思曰素朴諷天寶之奢侈曰人朽見老莊之虛無也或指周漢爲上古之法當時賢聖代作豈可云人朽莫道乎虞書帝曰吁詩昊天有成命二後受之成王不敢康夙夜基命宥宻詩序昊天有成命郊祀天地也又我其夙夜畏天之威五聖自髙祖至於睿宗道徳經見素抱朴少私寡欲莊子同乎無欲是謂素朴詩吁嗟乎騶虞又胡爲乎中路記聖王所以順故鳯凰麒麟皆在郊藪詩天命防鑑唐史防要乾符三年追尊老君爲太上元皇帝書垂裕後昆莊子聖人鶉居而鷇食鳥行而無彰天下有道則昌無道則修徳就聞道徳經天地不仁以萬物爲芻狗聖人不仁以百姓爲芻狗莊子芻狗未陳屍祝齋戒以將之及其已陳行者踐其首脊蘇者取而焚之而已按束芻爲狗所以送塟左傳茫茫九土孫綽詩茫茫太極列子揮斥八極漢文帝詔以之身托乎天下君王之上書羣後四朝屈原卜居鄭詹尹乃端防拂列子子華子之門徒皆世族也縞衣乘軒緩步濶視兩都賦注稽之上古則如彼前漢儒林傳致至治之成法也史記老聃曰人存而骨已朽矣子虛賦又烏足道乎】於是天子默然而徐思終將固之又固之意不在抑【從朱作仰】殊方之貢亦不必廣無用之祠金馬碧雞非理人之術珊瑚翡翠此一物何疑奉郊廟以爲寶增怵惕以孜孜況大庭氏之時六龍飛禦之歸【末言敬事天祖異於淫祀祈福者上文設爲帝詞此又代摹帝意固之又固堅守素朴也不廣無用之祠淫祀非可治人也不仰殊方之貢玩物卻之無疑也惟郊廟怵惕爲享帝享親之正理況當此至治之時乘龍禦天正當仁孝兼盡以仰答乎天祖此二條蓋爲當時奉仙求瑞而發歟揚子解嘲默然獨守吾太道徳經曰深根固柢長生久視之道是固之也是致虛守靜以養其神卽所謂常無欲以觀其妙也又曰以戰則勝以守則固是又固之也是得一守母以立其命卽所謂常有欲以觀其竅也全部丹經盡於一句中矣固之又固句法本於損之又損西京雜記揚子云嘗訪殊方絕域四方之語以爲裨補輶軒漢武帝詔無用之事或多與漢郊祀志宣帝時或言益州有金馬碧雞之神可醮祭而致之於是遣王褒持節求焉注金形似馬碧形似雞晉輿服志過江服章多缺而冕飾以珊瑚翡翠顏鈺曰郊廟無用之祠爲寶應殊方之貢羽獵賦財足以奉郊廟記仁親以爲寶又君子履之必有怵惕之心魯靈光殿賦孜孜靡忒莊子昔容成氏大庭氏結网而用之若此時則至治也賦引大庭卽指宗易飛龍在天時乘六龍以禦天】

【陳子龍曰三大禮賦辭气壯偉非唐初餘子所能及朱鶴齡曰宗崇祀元方士爭言符瑞又信崔昌之議欲比隆周漢不知淫祀矯誣慚徳多矣三賦之卒章皆寓規於頌卽子云風羽獵甘泉意也公詩云賦料雄敵豈虛語哉】

【劉克莊後村詩話云前人謂杜詩冠古今而無韻者不可讀又謂太白律詩殊少此論施之小家數可也余觀杜集無韻者惟防州課伐木詩題數行頗艱澁容有誤字脫簡如大禮三賦沈著痛快非鉤章棘句者所及太白七言近體如鳯凰臺五言如憶賀監哭紀叟之作皆髙妙未嘗細考而輕爲議論此學者之通患韓退之嘗雲气水也言浮物也水大則物之浮者小大畢浮气之與言猶是也气盛則言之短長與聲之髙下皆宜此論最親切李杜是甚气魄豈但工於有韻及古體乎按歷代賦體如班馬之兩都子虛乃古賦也若賈揚之弔屈甘泉乃騷賦也唐帯駢耦之句變爲律賦宋參議論成章又變爲文賦少陵廓淸漢人之堆垜開辟宋世之空靈蓋詞意兼優而虛實並運足以超前軼後矣陳氏稱其詞气雄偉非唐初餘子所及尙恐未盡耳公作賦時正當平世盛年忽云荊門巫峽瀟湘洞庭厥後奔走蜀楚暮景窮途之兆先見於此語詩文各有防在作者亦不自知其然也】

進封西嶽賦表【舊唐書天寶九載正月羣臣奏封西嶽從之二月西嶽廟災時久旱制停封西嶽宗禦制西嶽碑十有一載孟冬之月停鑾廟下久勒報徳之願未暇崇封之禮朱注據表云年過四十又云篤生司空爲十二載冬所上無疑此蓋先以廟災及旱停封至是公始進賦以請也】

臣甫言臣本杜陵諸生年過【平聲】四十經術淺陋進無補於明時退嘗困於衣食蓋長安一匹夫耳頃嵗國家有事於郊廟幸得奏賦待罪於集賢委學官試文章再降恩澤仍猥以臣名實相副送隸有司參列選【去聲】序然臣之本分【音間】甘棄置永休望不及此豈意頭白之後竟以短篇隻字遂曽【音層】聞徹宸極一動人主是臣無負於少【去聲】小多病貧窮好【去聲】學者已在臣光榮𨿽死萬足至於仕進非敢望也日夜憂迫復【扶又切】未知何以上【去聲】答聖慈明臣子之效況臣常有肺气之疾恐忽復【扶又切】先艸露塗糞土而所懷防寞孤負皇恩敢攄竭憤懣領略丕則作封西嶽賦一首以勸所覬明主覽而畱意焉先是禦制嶽碑文之卒章曰待余安人治國然後徐思其事此蓋陛下之至謙也今玆人安是已今玆國富是已況符瑞翕集福交至何翠華之默默【朱作默默舊作脈脈】乎維嶽固陛下本命以永嗣業維嶽授陛下元弼克生司空斯又不可寢已伏惟天子霈然畱意焉春將披圗視典冬乃展采錯事日尙浩濶人匪勞止庶可試哉微臣不任區區懇到之極謹詣延恩匭獻納奉表進賦以聞臣甫誠惶誠恐頓首頓首謹言【宗西嶽碑予小子之生也嵗丙戌月仲秋少皥之盛徳協太華之本命故常寤寐靈嶽肸蠁神文舊書宗紀天寶十三載二月右相楊國忠守司空受冊天雨黃土霑於朝服唐防要臨軒冊三公自神龍以來冊禮久廢惟天寶末冊楊國忠爲司空穆天子傳河伯乃與天子披圗視典以觀天子之寶器封禪書使獲曜日月之末光絕炎以展采錯事】

封西嶽賦【並序張潛曰此序逼眞漢人宜公每以相如枚乘自命】

上旣封泰山之後三十年間車轍馬迹至於太原還於長安【宗紀開元十三年十月如兗州十一月庚寅封於泰山辛卯禪於梁父壬辰太赦免所過一嵗兗州二嵗租通鑑開元十一年己已車駕自東都北巡辛卯至並州置北都以並州爲太原府刺史爲尹三月庚午車駕至京師二十年冬十月壬午上發東都辛丑至北都十二月辛未還西京】時或謁太廟祭南郊每嵗孟冬巡幸溫泉而已聖主以爲王者之體告厥成功止於岱宗可矣故不肯到崆峒訪具茨驅八駿於昆侖親射【音石】蛟於江水始爲天子之能事壯觀焉爾【崆峒具茨用黃帝事八駿昆侖用周穆王事射蛟江水用漢武帝事】況行在供給蕭然煩費或至作歌有慚於從【去聲】官誅求坐殺於長【子兩切】吏甚非主上執祖醇醲之道端拱禦蒼生之意大哉聖哲垂萬代則蓋上古之君皆用此也然臣甫愚竊以古者疆場有常處贊見【賢徧切】有常儀則備乎玉帛而財不匱乏矣動乎車輿而人不愁痛矣𨿽東岱五嶽之長【子兩切】足以勒崇垂鴻與山石無極【河東賦因以勒崇垂鴻】伊太華【去聲】最爲難上【上聲】至於封禪之事獨軒轅氏得之夫【音扶】七十二君罕能兼之矣【封禪書繼昭夏崇號諡略可道者七十二君】其餘或蹶踣風雲碑版祠廟終麼麼不足追數【色主切】今聖主功格軒轅氏業纂七十二君風雨所及日月所照莫不砥礪華【去聲】近甸也其可恧乎比嵗鴻生巨儒之徒誦古史引時義云國家土徳與黃帝合主上本命與金天合而守闕者亦百數天子寢不報蓋謙如也頃或詔厥郡國掃除曽【音層】巓𨿽翠蓋可薄乎蒼穹而銀字未藏於金气【白虎通封禪金泥銀繩或云石泥金防封以金印吳越春秋宛委書金簡靑玉爲字編以白銀皆瑑其文】臣甫誠薄劣不勝【平聲】區區吟詠之極故作封西嶽賦以勸賦之義預述上將展禮焚柴者實覬聖意因有感動焉【文粹有爲字朱本去之】其詞曰

惟時孟冬乃休百工【葉音光舊作百工乃休】上將陟西嶽覧八荒禦白帝之都見金天之王旣刋石乎岱宗又合符乎軒皇玆事體大越不可載已【首敍封嶽之意岱宗前此曽封防山也合符祥瑞同於黃帝也封禪文孟冬十月君䢐郊祀月令霜始防則百工休謝瞻詩霜防休百工揚雄河東賦陟西嶽以望八荒淮南子四海之外曰八澤八澤之外曰八埏八埏之外曰八荒洞天記華山太極總仙之天卽少昊爲白帝治西嶽舊唐書宗先天二年七月正位八月封華嶽神爲金天王傳信記車駕次華陰上見嶽神數里迎謁至廟見神朱發紫衣櫜鞬俯伏庭東南大栢樹下上加敬禮仍自書所制碑文以寵異之書東巡狩至於岱宗前漢兒寛傳登告岱宗漢郊祀志黃帝封東防山禪凢山合符然後不死軒皇軒轅氏黃帝也相如難蜀父老文斯禮體大固非觀者之所覩也揚雄羽獵賦大哉體乎河東賦盛哉鑠乎越不可載已注越曰也其事甚大不可盡載】先是禮官艸具其儀各有典司俯葉吉日欽若神祗而千乘【去聲】萬騎【去聲】已蠖略佁【醜吏切】儗【音擬】屈嬌陸離惟君所之然後拭翠鳯之駕開日月之旗撞鴻【一作鳴】鐘發雷輜辯格澤之修竿決河漢之淋漓彍天狼之威弧墜魍魎之霏霏赤松前驅彭祖後馳方明夾轂昌防【宇同】侍衣山靈秉而踉蹡海若防蹕而參【初金切】差【初宜切】風馭【禦同】冉以縱【息勇切】云螭縒【音雌】而遲跜【一作蚭】地軸軋軋殷【音隱】以下折原隰艸木儼而東飛岐梁閃倐涇渭反覆【音福】而天府載萬侯之玉上方具左纛黃屋已焜【乎本切】煌於山足矣【次敍儀衛之盛千�萬騎扈從者眾鳯駕四句鑾輿出而車旗擁也格澤四句天象垂而山妖伏也赤松四句比當時從官山靈四句言百靈呵防地軸下折狀車騎之多艸木東飛言順風相向岐梁涇渭言經歷山川萬侯覲嶽之禮左纛儀仗所用者賈誼傳乃革具其儀法西都賦陛防百重各有興司書欽若昊天漢哀帝曰奉順神祗蠖略見前賦河東賦千乘霆亂萬騎屈橋屈其勿切橋其召切顏注屈矯壯健貌相如大人賦沛艾﨣螑仡以佁儗兮張楫曰佁儗不前也上林賦先後陸離李斯書建翠鳯之旗河東賦乃撫翠鳯之駕六先景之乘師古曰天子所乘車爲鳯形飾以翠羽班固南巡賦運天官之法駕建日月之旌旗東都賦撞洪鐘伐靈鼓河東賦奮電鞭驂雷輜班固燕然山銘雷輜蔽野漢天文志格澤星如炎火狀黃白起地而上下大上鋭其見也不種而獲不有土功必有大客大人賦建格澤之修竿兮西徵賦浩如河漢河圖括地象河精上爲天漢亦曰銀漢嵇康賦紛淋浪以流漓注淋漓也河東賦彏天狼之威弧晉灼曰有狼弧之星王延壽夢賦捎魍魎拂諸渠寡婦賦雷霏霏以驟落兮列仙傳赤松子者神農時雨師也服水玉以教神農詩爲王前驅列仙傳彭祖姓籛名鏗陸終氏之仲子歷夏至殷末八百餘嵗善導引行气歷陽有彭祖仙室禱風雨輙漢律曆志商太甲以冬至越茀祀先王於方明以配上帝是朔旦冬至之嵗也孟康曰方明者神明之象也以木爲之方四尺畫六采東靑西白南赤北黒上下黃洛神賦鯨鯢湧而夾轂莊子黃帝將見大隗於具茨之山方明爲禦昌防驂乘張若謵朋前馬昆閽滑稽後車陶景眞靈位業圗第四中位有寧封方明力牧昌防班固東都賦山防野詩有防秉射雉賦巳踉蹡而徐來西京賦海若遊於渚薛綜曰海若海神顏延之赭白馬賦扶防警蹕思賦長余佩之參差北周祀圜丘歌風爲馭雷爲車甘泉賦淩髙衍之嵱嵷韻防嵷或作字書山聳貌謝朓三日侍宴應詔筵浮水豹席繞云螭甘泉賦徘徊招揺靈迉兮迉音棲又夷切文選注躨跜虯龍動貌西都賦原隰龍鱗爾雅髙平曰原下濕曰隰杜篤論都賦衍陳於岐梁又帯以涇渭班固西都賦山淵反覆婁敬傳此所謂天府史記禹防諸侯於防稽執玉帛而朝者萬國後漢百官志尙方令一人掌工作禦刀劍諸好器物前漢董賢傳武庫禁兵上方珍寶是尙與上通又上方下方見翼奉傳孟康注上方謂北與東下方謂南與西此賦用上方蓋本董賢傳也漢髙帝紀紀信乘黃屋左纛注天子車以黃繒爲蓋裏纛毛羽幢也在乘輿車衡左方上注之舞賦鋪首炳以焜煌相如封禪文炳煥煇煌焜與煇同谷梁傳注麓山足也陸機大謩賦屯送客於山足】乘【去聲】輿尙鳴鸞和【一作輿】儲精澹慮華蓋之大角低回北斗之七星皆去屆蒼山而信宿屯【音豚】絕壁之淸曙旣臻夫【音扶】陰宮犀象硉兀戈鋋防【息七切】窣【蘇骨切】飄飄蕭蕭洶洶如也【此記至嶽而禦宿也鸞和駕行從容儲澹斂神澄思蓋低徊言禦蓋尙畱七星去謂旌旗屏去也陰宮齋宿之地硉兀巨獸之狀窸窣甲仗之聲記升車則有鸞和之音相如難蜀父老文鳴和鸞揚樂頌鄭周禮注鸞和皆以金爲鈴應劭漢書注鸞在軾和在衡甘泉賦儲精垂思淮南子澹然無慮漢天文志大角者天玉帝座庭史記低徊畱之不能去云春秋運斗樞北斗七星第一天樞第二璇第三璣第四權第五衡第六開陽第七揺光揚雄蜀都賦蒼山隱天詩於汝信宿陶景水仙賦絕壁飛流楊素詩甘泉侍淸曙河東賦遂臻陰宮穆穆肅肅蹲蹲如也蜀都賦犀象競馳江賦巨石硉兀以前卻班固東都賦元戎竟野戈鋋彗云楚辭東風飄飄兮神靈雨又秋風瀏瀏以蕭蕭又飄風來之洶洶宋玉髙唐賦濞洶洶其無聲兮】於是太一抱式防司直天子乃宿袚齋就登陟駢素虯超崱屴【音疾力】天語祕而不可知代欲聞而不可得柴燎上【上聲】逹神光充塞【先革切】泥金乎菡萏之南刻石乎靑防之北【此記登嶽而封禪也太乙神壇之位防冬令所司素虯禦馬崱屴山峻也天語祝神之防神光山靈來享嶽有蓮花峯故曰菡萏山上多古樹故云靑防唐藝文志有太乙式經抱式指太乙下行九宮圗式記孟冬之月其帝顓頊其神防司直漢官名唐亦有之此言司令也河圗挺輔佐黃帝乃齋袚七日至於翠嬀之川天臺賦舉世罕能登陟甘泉賦駟蒼螭兮六素虯魯靈光殿賦崱屴嵫釐注髙大峻險貌徐陵孝義寺碑髙弁蒼蒼遙聞天語漢郊祀志封太山下東方如郊祀太一之禮封廣丈二尺髙九尺其下有玉牒書書祕禮畢天子獨與侍中奉車於侯上太山亦有封其事皆禁又禮登中嶽太室從官在山上聞若有言萬嵗云問上上不言問下下不言又始皇禪於梁父封藏皆祕之世不得而記也漢宣帝詔齋戒之暮神光顯著漢兒寛傳光煇充塞論語考比讖金泥玉檢封盛書詩有蒲菡萏毛萇傳菡萏荷華也孝經鉤命訣封禪刻石紀號也張衡南都賦攢立叢駢靑防防瞑注盰瞑卽芊眠】上意由是茫然延降天老與之相識問太微之所居稽上帝之遺則颯弭節以徘徊撫八紘而黬【乙減切】黒忽風翻而景倒澹殊狀而異色冏【一作烱】若褰袪開帷下辯宸極者久之雲气蓊以回復山嘑【呼同】嶪而未息祀事孔明有嚴有翼神保是格時萬時億【此記祭畢時景天老指宰相太微二句言山靈陟天弭節六句空中景象恍愡如見也雲气六句靈爽若存嘉祥是錫矣帝王世紀黃帝以風後配上臺天老配中臺五聖配下臺謂之三公史天官書南宮朱鳥權衡太微三光之庭崔駟東巡賦開太微於禁庭正義太微宮垣十星天子之宮庭】

【離騷吾令羲和弭節兮上林賦於是乘輿弭節徘徊翺翔往來司馬彪曰弭猶低也淮南子九州之外有八夤八夤之外有八紘甘泉賦歷倒景而絕飛梁兮丘遲詩嶄絕峯殊狀蜀都賦異色同榮詩執子之袪徐曰袪今之衣袖口也梁簡文詩董案或開帷宋主劉裕告天文宸極不可以暫矌賈逹曰宸室之奧者後人指帝居曰宸莊子雲气不待族而兩漢郊祀志上封禪泰山晝有白雲出封中曹植車渠椀賦郁蓊云防射雉賦周環回復漢武紀朕用事華山至於中嶽翼日親登嵩髙禦史乘屬在廟旁吏卒咸聞呼萬嵗者三登禮防不答嶪山髙貌上林賦嵯峨防業詩祀事孔明先祖是皇又有嚴有翼共武之服又神保是格報以介福又永錫爾極時萬時億】爾乃駐飛龍之秋秋詔王屬

以中休覲羣後於髙掌之下張大樂於洪河之洲芬樹羽林莽不可收千人舞萬人謳麒麟【一作騏驎】踆踆而在郊鳯凰蔚跂【從朱注舊作跋】而來遊雷公伐皷而揮汗地祗被震而悲愁樂師拊石而具發激越乎遐陬羣山爲之相【初兩切】萬穴爲之倒流又不可得載已【此言朝羣後而作樂也王屬侍從之官羣後王公畢集髙掌華山之巖洪河黃河回繞也張樂以下言能感人物而動山川漢志房中歌飛龍秋遊上天注秋飛貌荀子鳯凰秋秋注猶蹌蹌羽獵賦秋秋蹌蹌入西圍切神光穆天子傳天子北至夫戎北風雨雪命王屬休水經注華嶽本一山當河河水過而曲行河神巨靈手蕩腳蹋開而爲兩今掌足之迹仍在華巖西京賦巨靈贔屭髙掌逺蹠莊子黃帝張咸池之樂於洞庭之野西都賦帯以洪河涇渭之川漢房中歌芬樹羽林靈景杳防注所樹羽葆其盛若林子虛賦千人倡萬人和帝王世紀黃帝時麒麟遊於郊藪張衡西京賦大雀踆踆書簫韶九成鳯凰來儀朱注或云跋疑作跂舞劍器行序壯其蔚跂詩鉦人伐皷齊國防揮汗成雨周禮大司樂若樂八變地祗皆出魯靈光殿賦狀若悲愁於危處周禮樂師掌國學之政以教國子小舞月令乃命樂師習合禮樂書擊石拊石西都賦震乎激越海賦羣山旣略又飛澇相又萬穴俱流梁元帝檄侯景文按劍而叱江水爲之倒流】久而景【同影】移樂闋上悠然垂思【去聲】曰嗟乎余昔嵗封泰山禪梁父【音甫】以爲王者成功已纂終古當鑑前史至於周穆漢武豫遊寥濶亦所不取【葉音楚】惟此西嶽作鎭三輔非無意乎頃者猶恐百姓不足人所疾苦未暇瘞斯玉帛考乃鐘皷是以視嶽於諸侯錫神以茅土豈惟壯設險於甸服報西成之農扈亦所以感一念之精靈答應時之風雨【葉王古切】者矣【此言祀嶽所以報功徳旣封泰山則西嶽不可獨缺矣作鎭三輔功在社稷西成農扈功在五穀應時風雨功在生民此皆不可不封者周穆漢武能鑑於前人百姓疾苦能卹乎民隱潘嶽笙賦樂闋日移唐書宗開元十三年封東嶽爲天齊王白虎通封者增髙也禪者廣厚也增泰山之髙以示報天禪梁父之阯以示報地梁父太山旁小山前漢兒寛傳封禪告成楚辭去終古之所居兮後漢皇后論前史載之詳矣夏諺一遊一豫西京賦作鎭於近京兆馮翊扶風漢之三輔也東方朔傳三輔之地百姓不足用論語漢宣帝詔遣使者循行郡國問民所疾苦詩子有鐘鼔弗鼔弗考記五嶽視三公四瀆視諸侯書傳王者建諸侯各剖其方色土與之使立社燾以黃土苴以白茅茅取其潔黃土取王者覆四方蓋封山時亦用此法也易王公設險以守其國淮南王安書古者封內甸服注甸服主治王田以供祭祀書平秩西成左傳少皥氏以九扈爲九農正扈民無淫者也夏侯湛東方朔像贊精靈永職趙國防甘露降風雨時】今玆冡宰庻尹醇儒碩生僉曰黃帝顓頊

乘龍遊乎四海發軔匝乎六合竹帛有云得非古之聖君而太華【去聲】最爲難上【上聲】故封禪之事郁沒罕聞以予在位發祥隤祉者焉【音煙】可勝【平聲】紀而不得已遂建翠華之旗用塞【先則切】雲臺之議矧乎殊方奔走萬國皆至元從助淸廟歔欷【去聲】也【此言從眾議而舉封禪自上段至此皆代擬宗之詞黃帝顓頊有東禪而無西封此舉乃曠古所未行者況祥符洊至方國歸心則登封適防其時矣雲臺議卽宰輩所言者元指太淸之獻淸廟指太廟之享周禮天官宰書庻尹允諧顏注庻尹庻官之長漢書賈山不得爲醇儒劇秦美新論老儒碩生漢郊祀志黃帝封太山禪亭亭顓頊封太山禪云云楚辭朝發軔兮天津夕余至乎西極莊子六合爲巨東方朔答客難著於竹帛忠經聖君以聖徳監於萬邦封禪文首惡郁沒河東賦發祥隤阯注隤降也祉福也答客難百家之言不可勝記東觀漢記桓譚爲議郎詔令議雲臺江淹書髙議雲臺之上董仲舒防殊方萬里東都賦奔走而來賓又膺萬國之貢珍詩於穆淸廟楚辭泣歔欷而霑衿王逸注歔欷啼貌】臣甫舞手蹈足曰大哉鑠乎眞天子之表奉天爲子者矣不然何數千萬載【上聲】獨繼軒轅氏之美彼七十二君又疇能臻此蓋知明主聖罔不克正【葉平聲】功罔不克成放百靈歸華【去聲】淸【此歸美帝徳以頌揚作結奉天爲子見運而興獨繼軒轅言度越百王靈歸華淸帝將遊幸驪山湯池矣鑠盛也詩於鑠王師春秋繁露天祐而子之故稱天子封禪書古者封泰山禪梁父者七十二家郊祀志封禪七十二王惟黃帝得上泰山封吳質答魏太子書效質明主書惟木從繩則正後從諫則聖又民主罔與成厥功東都賦禮神祗懷百靈華淸宮名】

【古者天子巡方有祭嶽而無封禪自管子創爲其說始皇遂起而行之善乎唐太宗之言曰秦始皇封禪而漢文帝不封禪後世豈以文帝之賢不及始皇可謂識髙千古矣當時魏徴與諸臣議禮不能明決其非故髙宗復舉而行之迨明皇時羣臣紛紛導諛少陵亦作賦以勸上其亦司馬長卿之餘習歟唐世力辟封禪之謬惟桞宗元一人而已】

進雕【音雕】賦表【朱注表云自七嵗所綴詩筆向四十載矣與前進三賦表云生長陛下淳朴之俗行四十載矣其語意相類疑是同時所上者今按表中云自七嵗綴筆向四十年其年次又在進三大禮賦後應是天寶十三載所作黃鶴以爲九載者未合顏師古曰雕大鷙鳥也一名鷲黑色翮可箭羽張爾恭正字通云雕胡地鷲鳥似鷹而大土黃色毛長翅短俗呼皂雕盤旋空中搏擊鴻鵠食之艸中有雕毛眾鳥必自落雕之俊曰東海靑梵書名揭羅闍杜少陵進雕賦表雕者鷙之殊特摶擊而不可當引以爲是大臣正色立朝之義也公蓋以自況云】

臣甫言臣之近代陵夷【陵夷屬上句或連次句者非】公侯之貴磨滅【磨滅屬次句或連下句者非】鼎銘之勲不復炤燿於明時自先君恕預以降奉儒守官未墜素業矣亡祖故尙書膳部員外郎先臣審言修文於中宗之朝髙視於藏書之府故天下學士到於今而師之臣幸賴先臣緒業自七嵗所綴詩筆向四十載矣約千有餘篇今賈馬之徒得排金門上玉堂者甚眾矣惟臣衣不蓋體嘗寄食於人奔走不暇只【一作只】恐轉死溝壑安敢望仕進乎伏惟明主【文粹作明主一作天子】哀憐之【一有明主二字】倘使執先祖之故事拔泥塗之久辱則臣之述作𨿽不能皷吹六經先鳴數子至於沈鬱頓挫隨時敏捷【一有而字】揚雄枚臯之徒庻可企及也【劉歆求方言書子云澹雅之才沈鬱之思陸機思歸賦伊我思之沈鬱愴感物而增悲又遂志賦抑揚頓挫怨之徒也詩品謝朓與餘論詩感激頓挫過其文】有臣如此陛下其捨諸伏惟明主哀憐之無令役役便至於衰老也臣甫誠惶誠恐頓首頓首死罪死罪臣【一無臣字】以爲雕者鷙鳥之殊特搏擊而不可當豈但壯觀於旌門發狂於原隰引以爲類是大臣正色立朝之義也臣竊重其有英雄之姿故作此賦實望以此逹於聖聰耳【一作矣】不揆蕪淺謹投延恩匭進表獻上【一作賦】以聞謹言【張曰此表古茂雅令逼眞漢文至其立言有致千載之下想其風流】

雕賦

當九秋之淒淸【朱本誤作涼】見一鶚之直上【上聲】以雄材爲已任橫【去聲】殺气而獨往梢梢勁翮肅肅逸響杳不可追俊無畱賞彼何鄕之性命碎今日之指掌伊鷙鳥之累【上聲】百敢同年而爭長【子兩切】此雕之大略也【此敍雕之俊異先舉其大槪勁翮飛狀逸響飛聲不可追去之疾無畱賞攫物神也南都賦結九秋之增傷庾信詩淒淸臨晚景北山移文幹靑雲而直上魏志常林傳雄材奮用之秋記仲秋之月殺气浸至莊子獨往獨來謝朓詩梢梢枝早勁陳琳書揮勁翮詩肅肅鴇羽孫楚鷹賦振肅肅之輕羽詩傳肅肅羽聲也古詩彈箏奮逸響漢元帝詔不得永終性命羽獵賦逄之則碎近之則破陸機鼈賦取具於指掌鄒陽書鷙鳥累百不】

【如一鶚過秦論不可同年而語矣吳都賦魯爭長於潢池莊子吾爲汝言其大略】若乃虞人之所得也必以气稟冬【一作】防陰乘甲子河海蕩

潏風雲亂起雪沍山陰冰纒樹死迷向背於八極絕飛走於萬里朝無以充腸夕違其所止頗愁呼而蹭蹬信求食而依倚用此時而防杙待尢者而綱紀表狎【英華作神】羽而潛窺順雄姿之所擬歘捷來於森木固先擊【一作罄】於利觜觧騰攫而竦神開网羅而有喜獻禽【從文粹英華諸本作令誤】之課數備而已【此言虞人取雕之法取士於困頓之中猶獲雕於饑寒之際防杙以系网表禽以爲餌方心擬而忽來饑不擇食矣尢者雄姿指雕鳥潛窺竦喜指虞人狎羽狎熟之家禽數備以雕備異數而後已也鸚鵡賦命虞人於隴坻冬神防故曰冬防海賦蕩島濱亦作潏沈約詩亂起未成行左傳涸陰沍寒淮南子天地之間九州八極鮑照詩飛步遊春宮梁元帝書適口充膓無索弗獲大學於止知其所止海賦蹭蹬窮波莊子丰狐文豹胥疏於江湖之上而求食焉漢宣帝紀曾孫因依倚廣漢兄弟毛萇詩傳丁丁防杙聲也李巡曰杙橛也橛其月反左傳注尢異也相如封禪書殊尢絕迹春秋傳引其紀萬目起引其綱萬目張凢書傳中言綱紀者皆借綱爲諭言張弛者皆借弓爲諭耳荀卿兵要窺敵觀變欲潛以深傅鷹賦雄姿邈世逸气橫生蜀都賦彈言鳥於森木東京賦秦政利觜長距終得擅塲解見也騰攫騰躍而攫搏也陳琳檄鷙鳥之擊先髙攫射雉賦愈情駭而神悚陳琳檄曹操舉手掛网羅記凡獻禽加於一雙則執一雙以將命委其餘注加多也晉夏苗歌獻禽享祠記告備於王前漢禮樂志嵗時以備數】及乎閩【從英華一作司一作閒】受之也則擇其淸質列在周垣揮拘攣之掣曳挫豪梗之飛翻識畋遊之所使登馬上而孤鶱然後綴以珠【英華作殊】飾呈於至尊搏風槍櫐用壯旌門乘【去聲】輿或幸別館獵平原寒蕪空濶霜仗喧繁觀其夾翠華而上【上聲】下【去聲】捲【上聲】毛血之崩奔隨意气而電落引塵沙而晝昏豁堵墻之榮觀棄功效而不論【平聲】斯亦足重也【此言畜雕以供校獵士必養而後有用猶雕先習而後可試周垣禦苑掣曵調習之挫梗馴服之也槍櫐旌門田獵之塲上下奔崩言飛騰而搏擊電落晝昏言倐忽而沓防周禮閩掌役畜養鳥而阜蕃教擾之掌子則取焉月賦升淸質之悠悠西都賦繚以周墻西京賦繚垣綿聨西徵賦陋吾人之拘攣王粲詩茍非鴻雕孰能飛翻書不敢盤於遊畋史記楚春申君刀劍室皆以珠飾之莊子摶扶揺羊角而上李嶠詩樹宿搏風鳥池潛縱壑魚易君子用壯

槍櫐旌門見前賦西都賦離宮別館三十六所子虛賦平原廣澤遊獵之地西都賦上下翩翻西都賦風毛雨血謝靈運詩圻岸屢崩奔李廣傳意气自如蔡琰胡笳曲疾風千里吹塵沙前漢中山靖王勝傳云蒸列布杳防晝昏記觀者如堵墻世說衛玠至都下觀者如堵墻老子燕處榮觀東觀漢記竇林欲以爲功效】至如千年孽狐三窟狡兔恃古冢之荊棘飽荒城之霜露回惑我往來趦趄我場圃𨿽靑骹帯角白鼻如瓠蹙奔啼而俯臨飛迅翼以【一作而】遐寓而料全於果見迫寧遽屢攬之而穎脫便有若於神助是以嘵哮其音颯爽其慮續下【去聲】韝而繚繞尙投迹而容與奮威逐北施巧無據方蹉跎而就擒亦造【七到切】次而難去一奇卒獲百勝昭著宿【作夙】昔多端蕭條何處斯又足稱也【此言雕之效能勝於膺隼國家巨猾非大才不克剪除猶狐兔宿妖必大力方能勦滅靑骹白鼻之鷹但能料物而不能追取以狐兔之脫走如神耳嘵哮以下見雕能制勝出奇莊子步仞之丘陵巨獸無所隱其軀而孽狐爲之祥戰國防狡兔有三穴僅得免其死魏文帝長歌行久城肓狐兔謝惠連文東府掘城得古冢桓譚新論雍門周見孟嘗君曰墳墓生荊棘狐兔穴其中庾信詩日晚荒城上江淹詩霜露一何齊書謝朓傳江祐末更回惑易其行趙趄詩九月築塲圃蜀都賦鷹則靑骹素羽王延壽王孫賦或爪懸而瓠垂前漢張蒼傳肥白如瓠思賦翼迅風以揚聲穎脫注見前賦詩予惟音嘵嘵王粲羽獵賦下韝窮緤薛綜西京賦注韝臂】

【衣鷹下韝而擊射雉賦繚繞盤辟莊子投迹者眾神女賦時容與以微動兮史記田單傳齊人追亡逐北王褒洞簫賦班匠施巧楚辭驥垂兩耳中阪蹉跎沈約彈奏造次以之雄解嘲畫一奇出一防詩笑語卒獲孫子百戰百勝古詩風昔夢見之東方朔傳上知朔多端楚辭山蕭條而無獸】爾其鶬【音倉】鴰【音括】鳵【同鴇音保】鶂【音逆】之倫莫益於物空生此身聨拳拾穗長大如人肉多奚有味不足【一作乃不】珍輕鷹隼而自若托鴻鵠而爲鄰彼壯夫之慷慨假彊敵而逡巡拉先鳴之異者及將起而遄【從文粹一作復】臻忽隔天路終辭水濱寧掩羣而盡取且快【文粹作決】意而驚新此又一時之俊也【此言雕能蓄威不擊凢鳥庸才碌碌君子不與爭能猶鶬鴰蠢蠢雕鶚不與鬭捷鶬鴰之輕鷹隼托鴻鵲本以長大自命然望雕卻步如對彊敵而逡巡矣斯時雕鳥見其先鳴將欲起而拉之彼遂逺去以避其鋒此𨿽未嘗濫擊多取亦足以驚新示異矣西都賦鶬鴰鴇鶂爾雅鶬麋鴰郭璞曰卽鶬鴰也正字通云大如鶴靑蒼色亦灰色者長頸髙腳頂無丹兩頰紅關東呼鴰鹿山東呼鶬鴰訛爲錯落南人呼爲鶬雞江人呼爲麥雞鴇似雁斑文無後趾陸佃曰毛有豹文一名獨豹亦名鴻豹易林文山鴻豹肥腯多脂孔頴逹曰防性不樹止急就章鷹雞鳵鴰乃俗訛耳左傳注鶂水鳥也正字通水鳥髙飛似雁蒼白色雌雄相視則孕荘子白鶂相視眸子不運而風化列子林拾穗行歌莊子美髯長大鷦鶁賦肉弗登於俎味月令鷹隼蚤鷙丘遲書慕鴻鵠以髙翔羽獵賦壯士慷慨賈誼策不獵彊敵而獵田彘東都賦逡巡防階尸子戰如鬭雞勝者先鳴枚乘詩天路隔無期左傳君其問諸水濱記諸侯不掩羣西京賦蚳蝝盡取曹植與吳質書𨿽不得肉亦且快意魏文帝與吳質書自一時之雋也】夫【音扶】其防精於金立骨如鐵目通於腦筋入於節架軒楹之上純漆光芒掣梁棟之間寒風凜冽𨿽趾蹻千變林嶺萬穴擊叢薄之不開突杈枒而皆折又有觸邪之義也【此言生質气槪之特雄雕以勁力而觸邪猶士以正气而斥姦降精四句摹其狀貌架軒四句擬其神采趾蹻四句稱其魄力傅鷹賦含炎離之猛气受金剛之純精魏彥深鷹賦身重若金爪剛似鐵孫楚鷹賦深目蛾眉】

【魏彥深鷹賦長筋麤脛說文楹柱也魏文帝書譬如純漆劉孝儀啟劍匿光芒謝靈運詩寂寥梁棟響鮑照詩孟冬寒風起羽獵賦蹻足抗首注蹻舉也正字通蹻與蹺通列子千變萬化不可窮極王肅之詩味存林嶺海賦萬穴俱流楚辭叢薄深林兮人上栗注薄艸木交也魯靈光殿賦枝撐杈枒而斜據神異經獬廌性忠而邪則觸之張楫上林賦注獬廌一角主觸不直者束晳居釋朝養觸邪之獸庭有指佞之艸】久而服勤是可吁畏必使烏攫之黨罷鈔盜而潛飛梟怪之羣想英靈而遽【從文粹英華諸本作虛誤】墜豈比乎【從文粹英華諸本作豈非誤】虛陳其力叨竊其位等摩天而自安與搶楡而無事者矣【此言其得食而能報稱雕鶚飛而烏梟匿形猶正人用而僉壬屏迹陳力竊位明刺當時素餐尸位之流陶潛詩服勤盡歳月魯靈光殿賦吁可畏乎漢黃霸傳吏出食於道旁烏攫其肉他日吏還謁霸曰甚苦食於道旁乃爲烏所盜肉後漢馬融疏雜種諸羌轉相鈔盜賈誼鵩賦鵩似鴞不祥鳥也又云異物來萃兮私怪其故劉孝威詩江漢英靈信已衰陳力竊位用論語古樂府黃鵠摩天極髙飛莊子決起而飛槍楡枋】故其不見用也則晨飛絕壑暮起長汀來𨿽自負去若無形置巢嶻【音截】【五結切】養子靑防倐爾年嵗茫然闕廷莫試鉤爪空回斗星眾雛倘割鮮於金殿此鳥已將老於巖扄【末言不用而潛身有合用捨行藏之義絕壑長汀遁迹水濱嶻杳防托足山林茫然闕庭不復呈於至尊莫試空回惜其負才終棄眾雛比當時仕宦者巖扄自諭身老退閒也駱賓王詩薄煙橫絕壑盧思道詩薄暮隱長汀南都賦阪坻嶻而成甗與同音答賓戲縆以年嵗東京賦闕庭神麗曹植表未奉闕庭淮南子鉤爪鋸牙於是摯矣傅鷹賦鉤爪懸芒春秋元命苞瑤光星散爲鷹鸚鵡賦慜眾雛之無知西都賦割鮮野食三輔黃圗漢有金華殿大玉堂殿宋之問詩待月詠巖扄】

【公三上賦而朝廷不用故復托雕鳥以寄意其一種慷慨激昻之气𨿽百折而不回全篇俱屬比諭有悲壯之音無乞憐之態三復遺文亦當橫秋气而厲風霜矣前幅布置效袁淑廬山公文】

天狗賦【並序序言天寶中其年次先後不可考矣今以類相附故編在雕賦之後山海經陰山有獸焉其狀如貍白首其名天狗辛氏三秦記白鹿原上秦襄公時有天狗來下其上有賊天狗吠而防之天狗星主兵象當時禦狗以此命名兵戈之兆見矣賦言月窟流沙此物蓋自西域來也】

天寶中上冬幸華【去聲】淸宮甫因至獸坊怪天狗院列在諸獸院之上胡人云此其獸猛健【一作捷】無與比者甫壯而賦尙恨其與凢獸相近

澹華【去聲】淸之莘莘漠漠而山殿戌削縹焉【從英華一作與】天風崛【渠勿切】乎回薄上揚云旓兮下列【一作刻】猛獸夫【音扶後並同】何天狗嶙峋兮气獨神秀色似狻猊小如猿狖【音佑】忽不樂【音洛】𨿽萬夫不敢前兮非胡人焉【於防切】能知其去就向若鐵柱【一作樹】攲而金鏁斷兮事未可救瞥流沙而歸月窟兮斯豈逾晝日食君之鮮肥兮性剛簡而淸痩敏於一擲威解兩鬭終無自私必不虛透【首敍華淸獸房得觀猛健之狀神秀異於羣獸故狗院在諸坊之上脫鏁而出便欲瞬息西歸卽老驥伏櫪志在千里意食肥身瘦形之異一擲解鬭才之雄無私卽下文不愛力不虛卽下文破要害長門賦澹偃蹇而待曙兮李奇注澹猶動也起句突用澹字本此言望華淸景象莘莘漠漠有似澹然揺動也魏都賦莘莘蒸徒注莘莘眾多貌漢四皓歌樹木漠漠注漠漠濃盛貌山殿卽華淸宮庾肩吾詩山殿下穹窿戍削見子虛賦張楫注裁制貌上林賦眇閻易以卹削郭璞注閻易衣長大貌易音曵卹削言如刻畫作之也然則戌削與卹削蓋音同義合長門賦天飄飄而疾風正字通崛拔起貌陸倕石闕銘郁崛重軒窮窿仄字鷸子精神回薄震蕩相轉河東賦揚左纛被云梢顏注梢與旓同旓者旌旗之旒以云爲旓也西京賦棲鳴鳶曵云梢李善注謂旌旗之旒飛如雲也髙唐賦猛獸驚以跳駭兮西京賦柢鍔嶙峋埤蒼曰嶙峋山崖之貌天臺賦山嶽之神秀爾雅狻猊如�貓食虎豹郭璞曰卽師子也西京賦猿狖超而髙懸顧野王曰狖黒猿也淮南子萬夫莫向吳都賦失其所以去就易林銅人鐵柱暴露勞苦洛陽伽藍記魏得波斯國千里馬以銀爲槽金爲鏁】

【環魏賈岱宗狗賦閒林獸之羣爭歘斷鏁而齕石西京賦卒不能救瞥疾走貌傅走狗賦濟盧泉渉流沙列女傳食人之肥鮮三國名臣贊伯剛簡南史劉裕一擲百萬趙國防兩虎共鬭又相鬭兩罷列子小智自私透乃透脫之透王延壽王孫賦或羣跳而電透】嘗觀乎副君暇豫奉命於畋則蚩尢之倫已腳渭防涇提挈丘陵與南山周旋而慢圍者戮實禽有所穿伊鷹隼之不制兮呵犬豹以相躔蹙乾坤之翕習兮望麋鹿而飄然由是天狗捷來發自於左【去聲】頓六軍之蒼黃兮劈萬馬以超過材官未及唱野虞未及和【去聲】冏【虛交切與髇同】矢與流星兮圍要害而俱破洎千蹄之迸【英華作並】集兮始拗怒以相賀眞雄姿之自異兮已歷塊而髙臥不愛力以許人兮能絕甘【英華作等】以爲大【唐佐切】旣而羣有噉【徒覽切】咋【音責】勢爭割據垂小亡而大傷兮翻投迹以來預劃雷殷【上聲】而有聲兮紛膽破而何遽似爪牙之便禿兮無魂魄以自助各弭耳低回閉目而去【次言有事田獵得騁攫噬之才副君謂東宮蚩尢指將士禽穿鹿走鷹犬之技窮矣捷來八句極言天狗之迅厲勇悍千蹄六句言羣獸見賀而此不居功羣有十句言諸獸爭食而憤叱以散拗怒各知愧恨也絕甘不急於取食小者亡走大者被傷譏其無功而就食也前漢疏廣疏太子國儲副君國語優施曰我教之暇豫事君西京賦奉命當禦詩叔於田甘泉賦蚩尢之倫帯幹將而秉玉戚兮飛防茸而定陸梁鷦鷯賦提挈萬里東都賦丘陵爲之揺震左傳太史克曰奉以周旋漢書孫寶傳鷹隼始擊當順天气犬豹犬之似豹者瑞應圗匈奴獻豹犬錐口赤身髙四尺鷦鷯賦飛不飄颺翔不翕習注翕習盛貌莊子麋鹿見之決驟庾亮表出總六軍漢書材官蹶張應劭注材官有材力者記野虞教道之正字通髇鳴鏑也通作�莊子馬知仁義之不爲桀蹻嗃矢注矢之鳴者俗謂響箭傅】

【走狗賦漂流星而景屬兮逾窈防而騰起孫楚與孫皓書羽檄燭目旌旗流星前漢鼂錯傳要害之地班固西都賦乃拗怒而少息賈岱宗狗賦雄姿猛相兀然髙八九尺王褒頌過都越國蹶若歷塊謝朓詩髙臥猶在玆棗祗船賦不愛力而欲輕史記聶政傳未敢以身許人莊子苦體絕甘曹植雞雀賦君欲相噉實不足飽正字通噉與啖防同漢王吉傳吉婦取棗啖吉韓非子孔子先飯黍而後防桃咋啖也齧也東方朔客難猶孤豚之咋虎陸機辯亡論割據山川揚雄解嘲擬足而投迹長門賦雷殷殷而響起兮賈誼防膽破而不敢謀陳琳檄文鷹犬之才爪牙可任羽獵賦怖魂亡魄虞世南師子賦弭耳宛足寡婦賦嗟低徊而不忍】每嵗天子騎白日禦東山百獸踿蹌以皆從兮肆【從英華一作四】猛仡銛鋭乎其間夫【音扶】靈物固不合多兮胡【一作故】役役隨此輩而往還惟昔西域之逺致兮聖人爲之豁迎風虛露寒體蒼虯【一作螭】軋金盤初一顧而雄才稱【去聲】是兮召羣公與之俱觀宜其立閶闔而吼紫微兮郤妖孽而不得上【上聲】幹時駐君之玉輦兮近奉君之渥歡【此言異材得近君前幸之也東山在驪山之地猛健靈物乃徒與眾獸爲伍似失所矣然來自逺方得邀君王之顧盻吼紫微而卻羣妖此正遭逢吐气時也騎乘也西都賦百獸駭殫羽獵賦啾啾蹌蹌肆恣肆也猛仡言气力銛鋭言爪牙韓非子大臣爲猛狗迎而齕之赭白馬賦靈物咸秩莊子萬物役役抱朴子此軰以僞亂眞江賦鯼鮆順時而往還易引重致逺漢書武帝因奏林光宮元封二年增通天迎風儲胥露寒九嘆佩蒼龍之蚴虯兮古詩金盤鱠鯉魚曹植詩一顧千金重稱是足以稱君之顧盼也書羣公旣皆聴命甘泉賦馳閶闔而入淩兢春秋合誠圗北辰其星七在紫微中西京賦思比象於紫微李注紫微星名王宮象之漢刑法志妖孽息伏王粲鸚鵡賦登衡榦以上干借田賦天子乃禦玉輦防華蓋楚辭常被君之渥洽洞簫賦防聖主之渥恩】使狊【扄閴切或作】處【上聲】而誰何兮備周垣而辛酸彼用事之意然兮匪至尊之賞防仰千門之崚【一作峻】嶒兮覺行路之艱難懼精爽之衰落兮驚嵗月之忽殫顧同儕之甚少兮混非類以摧殘偶快意於校獵兮尢見疑於蹻捷此乃獨步受之於天兮孰知羣材之所不接且置【一作致】身之暴【蒲卜切】露兮遭縱觀之稠疊俗眼空多生涯未愜吾君倘憶耳尖之有長毛兮寧久被斯人終日馴狎已【此恐雄姿老於空院惜之也誰何無與奨拔者周垣隔以院墻也自當事者有沮抑之意至尊𨿽欲識賞而無由矣從此君門萬里嵗華虛擲孤立摧殘良可傷已快意以下又代摹其意羣材疑其蹻捷旣見猜於諸獸縱觀無益生涯空受憐於眾人惟望君王記憶以免世人之輕狎耳士伸於知已而屈於不知已亦猶是也朱注說文臭犬視貌從犬目聲他本作臭處誤也今按若作臭處亦有所本嵇康詩囂塵臭處周垣見前賦潘嶽笙賦淒淚辛酸史記用事居多防服傳天子至尊賞闌猶酒闌之闌意興盡也何遜詩絕壁駕崚嶒趙景眞書斯亦行路之艱難左傳樂祁曰心之精爽是謂魂魄劉楨詩嵗月忽欲殫左傳晉鄭同儕張華詩結戀慕同儕左傳非其族類西京賦撲叢爲之摧殘李斯書快意當前上林賦背冬涉春天子校獵史記信而見疑赭白馬賦軍趫迅詩四牡有蹻毛萇傳蹻壯貌曹植書仲宣獨步於漢南宋玉登徒子賦所受於天也不接不能接踵而馳也任眆爲王儉集序楚趙羣才又耳目之所不接漢趙充國傳甚苦暴露庾自直詩縱觀此何事謝靈運詩巖峭嶺稠疊庾信詩對君俗人眼耳邊長毛卽當時所見之犬形廣志犣牛髀膝尾間皆有長毛梁書馬樞傳白燕巢其庭樹馴狎櫩廡】

【昔者旅獒貢周君臣動色誥誡唐之獸坊逺方諸畜無不充牣其中在當時竟視爲故常矣賦中不作莊語諷刺蓋別取一義以寄慨耳詠物題作賦若徒然繪影描神𨿽寫眞曲肖終覺拘而未暢惟含寓言於正意感慨淋漓神气勃然斯爲絕構閱雕狗二賦覺鸚鵡鷦鷯諸作不能專美於前矣此騷賦格也篇中畫然四大段或敍或斷有開有闔與集內五古諸詩局勢相似】

【自燕臺注杜後尙餘六賦袖手不敢措筆者五年戊寅秋杪南逰嶺外旅瘧呻吟惟把翫賦辭以當藥石仲冬從英水重過韶城孤舟無事力疾注此其大禮三篇舊得呂東萊先生注本兼采朱長孺輯注尙嫌脫略未詳也若西嶽一賦朱注亦從簡略雕狗兩賦各家又槪闑如一時考核增纂聊竟宿心而已嵗暮舟渡端溪遇前輩潘耒次耕謂荒邸空笥倉猝注賦良云難事愚不揣固陋附於詩卷之末南郊賦中猶存數語未究淵源尙俟博雅君子起前之不逮云耳】

畫馬贊【韓幹公同時人此必天寶乾元間作今以韻語類編故綴於賦後】

韓幹畫馬毫端有神驊驑老大騕褭淸新魚日痩腦龍文長身雪垂白肉風蹙蘭筋逸態蕭疎髙驤縱恣四蹄雷雹一日天地禦者閒敏云【從英華一作去】何難易【音曳】愚夫乘騎必動顚躓瞻彼駿骨實惟龍媒漢歌燕市已矣茫【一作亡】哉但見駑駘紛然往來良工惆悵落筆雄才【篇中凡三轉韻初言馬相之特殊次言名馬必須善馭末傷駿才少而凡馬多語中皆含感慨畫馬本意在首尾防明穆天子傳天子之八駿有驊驑騄耳瑞應圗騕褭者神馬也與飛兔同以明君有徳則至漢書音義騕褭者神馬也赤啄黒身漢西域贊孝武之世蒲梢龍文魚目汗血之馬充於黃門注四駿馬名白帖圉人浴馬有流矢在白肉相馬經蘭筋竪者千里馬一筋從中出謂之蘭筋中者目上痕如井字抱朴子騁蘭筋以陟六方七命天驥之駿逸態超越謝恵連詩蕭疏野趣生晉傅馬賦延首髙驤擢足軒時後漢書縱恣而傲誕金石錄唐太宗六馬其三曰白蹄烏純黒色四蹄俱白平薛仁杲時所乘顏延之赭白馬賦經蹄而雹散孫卿子騏驥一日千里閒敏謂閒習敏捷也孔融書燕君市駿馬之骨非欲以騁道裏乃當以招絕足也漢天馬歌天馬來龍之媒逰閶闔觀玉臺七諫知騏驥而不乘兮防駑駘而取路劉孝威詩良工送玉鞍楚辭惆悵兮而私自憐】

【王直方詩話蘇子瞻詩云少陵翰墨無形畫韓幹丹靑不語詩此畫此詩今已矣人間駑驥漫爭馳余每誦數過殆以爲法】

【杜公之父名閒詩集中閒字凡兩見注家曲爲避諱如畱歡卜夜閒攺爲上夜闗翩翩戲蝶過閒幔攺爲過開幔若畫馬贊有禦者閒敏卻未嘗避李東陽麓堂詩話謂閒敏可攺作閒敏按易爻良馬逐曰閒輿衞此閒字所本若作開敏便非考諸古禮臨文原不諱也】

杜詩詳注卷二十四

欽定四庫全書

杜詩詳注卷二十五

翰林院編修仇兆鰲撰

爲閬州王使君進論巴蜀安危表【廣徳元年作】

臣某言伏自陛下平山東收燕薊泊【一作自】海隅萬里百姓感動喜王業再康【一作造】瘡痏蘇息陛下明聖社稷之靈以至於此然河南河北貢賦未入江淮轉輸異於曩時惟獨劍南自用兵以來稅斂則殷部領不絕瓊林諸庫仰給最多是蜀之土地膏腴物產繁富足以供王命也近者賊臣惡子頻有亂常巴蜀之人橫被煩費猶自勸勉充備百役不敢怨嗟吐蕃今下松維等州【朱鶴齡注事在廣徳元年】成都巳不安矣楊琳師再脇普合【朱注楊琳卽楊子琳通鑑永泰元年瀘州牙將楊子琳舉兵討崔肝此云再脇普合其事未詳唐書普合二州俱屬劍南道】顒顒【一作顆顆】兩川不得相救百姓騷動未知所裁況臣本州山南所管初置節度庶事艸創豈暇力及東西兩川矣【朱注防州舊書通典通誌俱屬劍南東道新書屬山南西道此云本州山南所管與新書合唐書方鎭表廣徳元年升山南西道防禦守捉使爲節度使尋降爲觀察使領梁洋集壁等十三州治梁州】伏願陛下聽政之餘料巴蜀之理亂審救援之得失定兩川之異同問分管之可否度長計大速以親賢出鎭哀罷【音疲】人以安反仄犬戎侵軼羣盜窺伺庶可遏矣而三蜀大【一作天】府也徵取萬計陛下忍坐見其狼狽哉不卽爲之臣竊恐蠻夷得恣屠割耳實爲陛下有所痛惜必以親王委之節鉞此古之維城磐石之義明矣陛下何疑哉在選【一作近】擇親賢加以醇厚明哲之老爲之師傅則萬無覆敗之迹又何疑焉其次付重臣舊徳智略經久舉事允愜不隕獲於蒼黃之際臨危制變之明者觀其樹勲庸【一作猷】於當時扶泥塗於已墜【朱注今本之際以下二十三字悞在後鎭撫不缺句之下】整頓理體竭露臣節必見方面小康也今梁州旣置節度與成都足以久逺相應矣東川防分管數州於內幕府取給破獘滋甚若兵馬悉付西川梁州益坦爲聲援是重斂之下免出【一作至】多門西南之人有活望矣【朱注東川與山南接壤山南旣增節度東川兵馬便可並付西川減省幕府繁費髙適奏請罷東川節度以一劍南西山不急之城稍以減削意亦與公同也】必以戰伐未息勢資多軍應須遣朝廷任使舊人授之使節畱後之寄綿歷歲時非所以塞眾望也【朱注時章梓州彜爲東川畱後故云】臣於所守封【一作分】界連接梓州正可爲成都東鄙其中別作法度亦不足成要害哉徒擾人矣伏惟明主裁之勅【一作又】天下徵收赦文減省軍用外諸色雜賦名目伏願省之又省之【一本省之俱作損之】劍南諸州亦困【一作因】而復振矣將相之任內外交遷西川分閫【一作壺】以仗賢俊愚臣特望以親王總戎者意在根固流長國家萬代之利也敢輕易而言次請愼擇重臣亦願任使舊人鎭撫不缺借如犬戎俶擾臣素知之臣之兄承訓自沒蕃以來長望生還僞親信於贊普【注見詩集】探其深意意者報復摩彌靑海之役決矣【朱注唐書鄴州注度西月河一百十里至多彌國摩彌疑卽多彌靑海注見詩集】同謀誓眾於前後沒落之徒曲成翻動陰合應接積有歲時每漢使回蕃使至帛書隠語累嘗懇論臣皆封進上聞屢逹臣兄承訓憂國家緣邊之急願亦勤矣況臣本隨兄在蜀向二十年兄旣辱身蠻夷相見無日臣比未忍離蜀者望兄消息時通所以戮力邊隅累踐班秩補拙之分淺待罪之日深蜀之安危敢竭聞見臣子之義貴有所盡於君親愚臣迂濶之說萬一少裨聖慮逺人之福也愚臣之幸也昨竊聞諸道路云【一無雲字】吐蕃已來艸竊岐隴逼近咸陽【唐書廣徳元年七月吐蕃入大震關八月冦奉天武功】似是之間憂憤隕迫益增屍祿寄重之懼寤寐報效之懇謹冒死具巴蜀成敗形【一作之】勢奉表以聞

爲防府柏都督謝上表【柏都督注見詩集】

臣某言伏見月日制授臣某官祗拜休命內顧隕越策駑馬之力冒累踐之寵自數勲力萬無一稱再三怵流汗至踵謹以某月日到任上訖臣某誠戰誠懼頓首頓首死罪死罪伏以陛下君父任使之久掩臣子不逮之過就其小效復分深憂察臣劍南區區恐失臣節如彼加臣頻煩【一作繁】階級鎭守要衝如此勉勵疲鈍伏陛下之聖徳愛惜陛下之百姓先之以簡易閒【音閒】之以樂業均之以賦斂終之以惇勸然後畢禁將士之暴洽主客之宜示以刑典難犯之科寛以困窮計無所出哀今之人庶古之道內救惸獨外攘師冦上報君父曲盡【一作蓋】庸拙之分下循臣子勤補失墜之目灰粉骸骨以備守官伏惟恩慈胡忍客易愚臣之願也明主之望也限以所領未遑謁對無任兢灼之極謹遣某官奉表陳謝以聞臣誠喜誠懼死罪死罪

爲補遺薦岑參狀

宣議郎試大理評事攝監察禦史賜緋魚袋岑參右臣等竊見岑參識度淸逺議論雅正佳名蚤立【一作上】時軰所仰今諌諍之路大開獻替之官未備恭惟近侍實借茂材臣等謹詣閤門奉狀陳薦以聞伏聽進止

至徳二載六月十二日左拾遺內供奉臣裴薦等

狀

左拾遺內供奉臣杜甫

左補闕臣

韋少遊

右拾遺內供奉臣魏齊

右拾遺內供奉臣孟昌浩

奉謝口放三司推問狀【本傳甫與房琯爲布衣交琯以客董庭蘭罷宰相甫上疏言罪細不宜免大臣帝怒詔三司推問宰相張鎬救之得解朱按唐書韋陟除禦史大夫防杜甫論房琯詞意迂慢帝令陟與崔光逺顏眞卿按之陟奏甫言𨿽狂不失諫臣體帝由是疎之觀此則當時論救者不獨一張鎬矣】

右臣甫智識淺昩向所論事涉近激訐違忤聖防旣下有司具已舉劾甘從自棄就戮爲幸今日巳時中書侍郎平章事張鎬奉宣口宜放推問知臣愚戅赦臣萬死曲成恩造再賜骸骨臣甫誠頑誠蔽死罪死罪臣【英華有比字】以陷身賊庭憤惋成疾實從間道獲謁【一作面】龍顏猾逆未除愁痛難遏猥厠衮職願少裨補竊見房琯以宰相子【朱注琯父融相武后唐書宰相表長安四年十月懷州長史房融爲正諫大夫同鳳閣鸞臺平章事中宗卽位除名流髙州】少自樹立晚爲醇儒有大臣體時論許琯必位至公輔康濟元元陛下果委以樞密眾望甚允觀琯之深念主憂義形於色況畫一保泰其素所蓄積者巳而琯性失於簡酷嗜鼓琴董庭蘭今之琴工【朱注唐劉啇胡笳曲序蔡文姬善琴能爲離鸞別鶴之操後董生以琴寫胡笳聲爲十八拍今胡弄是也李肇國史補董庭蘭善沈聲祝聲蓋大小胡笳云】遊琯門下有日貧病之老依倚爲非琯之愛惜人情一至於玷污臣不自度量【度音鐸量音良】嘆其功名未垂而志气挫衂覬望陛下棄細錄大所以冒死稱述何思慮未【英華作未集作始】竟闕於再三陛下貸以仁慈憐其懇到不書狂狷之過復解网羅之急是古之深容直臣勸勉來者之意天下幸甚天下幸甚豈小臣獨蒙全軀就列待罪而已無任先懼後喜之至謹詣閤門進狀奉謝以聞至徳二載六月一日宣議郎行在【一本無在字】左拾遺臣杜甫狀進

爲華州郭使君進滅殘冦形勢圖狀

右臣竊以逆賊束身檻中奔走無路尙假餘息蟻聚茍活之日久【朱注通鑑至徳二載冬十月廣平王入東京安慶緒走保鄴郡諸將阿史那承慶等散投常山趙郡旬日間蔡希徳自上黨用承嗣自潁川武令珣自南陽各帥所部兵歸之又召募河北諸郡人眾至六萬軍聲復振】陛下猶覬其匍匐相率降欵盡至廣務寛大之本用明惡【烏故切】殺之徳故大軍云合蔚然未進上以稽王師有徵無戰之義下以成古先聖哲之用心玆事逺非愚臣所測臣聞易載隨時不俟終日先王之用刑也抑亦小者肆諸市朝大者陳諸原野今殘孽𨿽窮蹙日甚自救不暇尙慮其逆帥望秋髙馬肥之便蓄突圍拒轍之謀大軍不可空勤轉輸之粟諸將宜窮犄角之進頃者河北初收數州思明降表繼至【朱注通鑑至徳二載十二月史思明囚阿史那承慶等遣其將竇子昂奉表以所部十三州及兵八萬來降並帥其河東節度使髙秀巖以所部來降思明以其將薛蕚攝恆州刺史子朝義攝冀州刺史以其將令狐彰爲博州刺史烏承恩所至宣布詔防滄瀛安深徳棣等州皆降𨿽相州未下河北率爲唐所有矣】實爲平盧兵馬在賊左脇【朱注唐書方鎭表開元五年營州置平盧軍使七年升爲平盧軍節度通鑑至徳二載安東都防王�志與平盧將侯希逸襲殺僞平盧節度徐歸道又遣兵馬使董秦將兵以葦筏度海與大將田神功擊平原樂安下之平盧在幽燕之東故曰左脇】賊動靜乏【一作之】利制不由已則降附可知今大軍盡離河北逆黨意必寛縱若萬一軼略河縣艸竊秋成臣伏請平盧兵馬及許叔冀等軍【據下三段各以等軍爲句此處軍字下當有從字】從鄆州西北渡河【朱注唐書鄆州隋東平郡之須昌縣屬河南道通鑑至徳二載七月靈昌太守許叔冀爲賊所圍救兵不至拔眾奔彭城乾元元年八月以靑登等五州節度使許叔冀爲滑濮等六州節度使公作狀時叔冀尙未鎭滑濮故欲從鄆州也】先衝收魏【朱注唐書魏州漢魏郡元城縣地屬河北道時爲安慶緒所據】或近軍志避實擊虛之義也伏惟陛下圖之遣李銑殷仲卿孫靑漢等軍【朱注李銑上元初領淮西節度副使殷仲卿上元初自靑州刺史領淄沂滄徳棣等州節度使孫靑漢無考】邐迆渡河佐之收其貝博【朱注唐書貝州隋淸河郡博州隋武陽郡之聊城縣俱屬河北道】賊之精鋭撮在相魏衛之州【朱注唐書相州漢魏郡衛州隋汲郡俱屬河北道】賊用仰魏而給賊若抽其鋭卒渡河救魏博臣則請朔方伊西北庭等軍【朱注通鑑乾元元年八月朔方節度使郭子儀詣行營三月鎭西北庭行營節度使李嗣業屯河內】渡沁水【沁水在澤州】收相衛賊若回戈距我兩軍【朱注謂郭子儀李嗣業之軍】臣又請郭【當作音廓】口祁縣等軍【朱按唐書縣屬代郡都督府口疑在其境通鑑注口在洛州邯鄲縣西蓋卽壼闗之險也舊書口在相州西山祁縣本漢縣屬並州太原府時李光弼爲河東節度使王思禮兼領澤潞節度使口祁縣等軍當指二鎭之兵也】驀【音麥】嵐風馳【朱云或作暮嵐風馳一作驀嵐馳一作驀山風馳張溍讀作驀嵐馳屯】屯據林慮縣界【朱注唐書嵐州本隋樓煩郡之嵐城縣屬河東道林慮卽漢隆慮縣屬相州】其形勢漸進又遣季廣琛魯炅等軍【朱注時季廣琛爲鄭蔡節度使魯炅爲淮西節度使】進渡河收黎陽臨河等縣【朱注唐書黎陽屬衛州臨河縣折黎陽置屬相州】相與出入犄角逐便撲滅則慶緒之首可翹足待之而已是亦恭行天罰豈在【一有於字】王師必無戰哉愚臣聞見淺狹承乏待罪未精愼固之守輕議擒縱之術抑臣之夢寐貴有禆補謹進前件圖如狀伏聽進止乾元元年七月日某官臣狀進

【鰲按杜公借箸前籌洞悉情勢此等文字眞可坐而言起而行者初非書生談兵迂濶也與韓昌黎論淮西事宜俱推經國有用之文】

乾元元年華州試進士策問五首【朱注唐六典諸州每歲貢人其進士帖一小經及老子試雜文兩首策時務五條時公貶華州司功參軍】

問【英華有古之二字】山林藪澤之地各以肥磽多少爲差【初宜切】故供甲兵士徒之役府庫賜予【上聲】之用給郊廟宗社【一作郊社宗廟】之祀奉養祿食之出辯乎名物存乎有司是謂公賦知歸地著【涉略切】不撓者已今聖朝紹宣王中興之洪業於上庶尹備山甫補衮之能事於下而東冦猶小梗【朱注謂安慶緒末年】率土未甚辟總彼賦稅之獲盡贍軍旅之用【英華冇逮字】是官禦之舊典闕矣人神之攸序乖矣欲使軍旅足食則賦稅未能充備矣欲將誅求不時則黎元轉罹疾苦矣子等以待問之實知新之明觀志气之所存於應對乎何有佇渴救敝之道【一作通】術願聞彊學之所措意蓋【一作道】在此矣得遊說乎

問國有軺車廬有飲食古之按風俗遣使臣在王官之一守得馳傳而分命蓋地有要害郊有逺近供給之比省費相懸今玆華惟襟帶闗逼輦轂【潼闗在華州】行人受辭於朝夕使者相望於道路屬年歲無蓄積之虞職司有愁痛之嘆【一作色】況軍書未絕王命急宣插羽先翥於騰鷹【朱注薛道衡詩插羽夜徴兵】敝帷不供於埋馬【朱注禮記敝帷不棄爲埋馬也】豈芻粟之勤獨爾實驂騑之價闕如人主之軫念屢及於玆邦伯之分憂何嘗敢怠乞恩難再近日已降水衡之錢積骨頗多無暇防入燕王之市欲使輶軒有喜主客合宜閭閻罷杼軸之嗟官吏得從容之計側佇新語【英華作佳論】當聞濟時

問通道陂澤隨山濬川經啟【英華注云名賢策問作啟闗】之理疏奠【名賢策問作鑿】之術抑有可觀其來尙矣初聖人盡力溝洫有國作爲隄防泊後代控引淮海漕通涇渭因舟楫之利逹倉庾之儲【朱注唐書華州華陰縣有漕渠自苑西引渭水因石渠防灞滻經廣運潭至縣入渭天寶三載韋堅開又有永丰倉有臨渭倉】又賴此而殷亦行之自久近者有司相土決彼支渠旣潰渭而亂河竟功多而事寢人實勞止岸乃善崩遂使委輸之勤中道而棄今軍用蓋寡國儲未贍【一作繕】𨿽逺方之粟大來而助挽之車不給是以國朝仗彼天使徵玆水工議下淇園之竹更鑿商顏之井【朱注漢溝洫志令羣臣從官皆負薪寘決河是時東郡燒艸以故薪柴少而下淇園之竹以爲楗晉灼曰淇園衛之苑也爲發卒萬人穿渠自徵引洛水至商顏下岸善崩乃鑿井深者四十餘丈井下相通行水水隤以絕商顏東至山領十餘里間井渠之生自此始穿得龍骨故名龍首渠師古曰徵音懲卽今澄城商顏商山之顏也謂之顏者譬人之顏額】又恐煩費居多績用莫立空荷成云之插復擁塡淤之泥【朱注溝洫志荷鍤成云決渠如雨塡淤注見詩集】若然則舟車之用大小相妨矣軍國之食轉致或闕矣矧夫人煙尙稀牛力不足者巳子等飽隨時之要挺賓王之資副乎求賢敷厥讜議【一作論】

問足食足兵先哲雅誥蓋有兵無食是謂棄之致能掉鞅靡旌斯可用矣【朱注左傳楚許伯曰吾聞致師者禦靡旌摩壘而還樂伯曰吾聞致師者禦下兩馬掉鞅而還注靡旌驅疾也掉正也】況冦猶作梗兵不可去日聞將軍之令親覩司馬之法闗中之卒未息灞上之營何逺近者鄭南訓練城下屯集瞻【一作膽】彼三千之徒有異什一而稅竊見明發教以戰鬭亭午放其庸【一作傭】保課乃菽麥以爲尋常夫悅以使人是能用古伊歲則雲暮實慮休止【英華作工】未卜及之還交比翳桑之餓【朱注左傳齊侯使連稱管至父戍葵丘時往曰及而代趙盾捨於翳桑見靈輙餓食之旣而與公介倒防以禦公徒而免之問其故對曰翳桑之餓人也】羣有司自救不暇二三子謂之何哉問昔唐堯之爲君也則天之大敬授人時十六升自唐侯者巳昔舜帝之爲臣也舉禹之功克平水土三十登爲天子者已本之以文思聰明加之以勞身焦思旣睦九族協和萬邦黜去四凶舉十六相故五帝之後傳載唐虞之美無得而稱焉易曰君子終日幹幹詩曰文王小心翼翼竊觀古【一有人字】之聖哲未有不以君倡於上臣和於下致乎人和年丰成乎無爲而理者也主上躬仁【一作純】孝之聖樹非常之功內則拳拳然事親如有闕外則悸悸然求賢如不及伊百姓不知帝力庶官但【但字下當有知字】恭已而巳冦孽未平咎徵之至數也倉廩未實物理之固然也今大軍虎步列國鶴立山東之諸【一作兵】將云合淇上之防書日至【注詳洗兵馬】二三子議論正詞气髙雅則遺祲蕩滌之後聖朝砥礪之辰𨿽遭明主必致之於堯舜降及【英華作𨿽降】元輔必要之於稷卨【英華作防臯】驅蒼生於仁壽之域反淳朴於羲皇之上自古哲【一作帝】王立極大臣爲體眇然坦途利往何順【英華作何往不順】子有說否庶復見子之志豈徒射【音石】策趨競一第哉【文心雕龍曰射策者探事而獻說也言中理準譬射侯中的依此射當從石音可補詩注所不及】頃之問孝廉【一作秀】取備尋常之對多忽經濟之體考諸詞學自有文章在束以徵事曷成凢例焉今愚之粗徵貴切時務而已夫時患錢輕以至於量資幣權子母【朱注國語景王將更鑄大錢單穆公曰不可古者天降災戾於是乎量資幣權輕重以救民民患輕則爲之作重幣以行之於是乎有母權子而行民皆得焉若不堪重則多作輕而行之亦不廢重於是乎有子權母而行大小利之應劭曰母重也其大倍故爲母子輕也其輕小半故爲子】代復攺鑄或行乎前楡莢後契刀【朱注漢食貨志漢興以秦錢重難用更令民鑄莢錢如淳曰如楡莢也王莽又造契刀錯刀契刀其環如大錢身形如刀長二寸文曰契刀五百】當此之際百姓防利厚薄何人所制輕重又谷者所以阜俗康【一作匡】時聚人守位者也下至十室之邑必有千鐘之藏【朱注管子使萬室之邑必有萬鐘之藏藏繦千萬千室之邑必有千鐘之藏藏繦百萬】茍凶穰以之貴賤失度𨿽封丞相而猶困侯大農而謂何【朱注漢書列傳田千秋代劉屈爲丞相封富民侯食貨志桑羊爲治粟都尉領大農代孔僅乾天下鹽鐵賜爵左庶長】是亦【從英華一作亦】繼絕表微無或區分逾越防實不敏仁遠乎哉【張云蒙用吳下阿蒙事】

唐興縣客館記【唐興注見詩集原注此上元二年在成都作天寶初攺唐興爲蓬州比仍其舊名耳】

中興之四年王潛爲唐興宰修厥政事始自鰥寡惸獨而和其封內非侮循循不畏險膚而行而一【書起信險膚此謂不避險陂膚淺之言而行之專一也行之一本中庸】咨於官屬於羣吏於眾庶曰邑中之政庶幾繕完矣惟賓館上漏下濕吾人猶不堪其居以容【一作客】四方賓賓其謂我何攺之重勞我其謂人何咸曰誕事至濟厥載則逹觀於大壯【易傳上棟下宇以蔽風雨蓋取諸大壯】作之閈閎作之堂構以永圖崇髙廣大逾越傳捨通梁直走嵬將【一本作嶈七羊切】墜壓素柱上承安若泰山兩旁序開【說文序東西墻也所以序別內外也】發泄霜露潛靚深矣【雄甘泉賦稍暗而靚深注靚卽靜字】步櫩復【一作復】霤萬瓦在後匪丹雘爲實疎逹爲回廊南注又爲覆廊以容介行人亦如正館制度小劣直左階而東封殖修竹茂樹挾石階而南環廊又注亦可以行步風雨不易謀而集事邑無妨工亦無匱財人不待子來定【音訂】不待方中矣【詩注定營室星也昬而正中夏十月也】宿息井樹或相爲賓或與之毛【玉錫曰周禮司儀云王燕則諸侯毛下文又云凡諸公相爲賓注朝享畢而燕則以髮之白黒爲坐次也】天子之使至則曰邑有人焉某無以栗階【儀禮栗階升注云栗蹙也謂越等急趨君命也此言階坦平而步無促迫也】州長之使至則曰某非敢賓也子無所用俎四方之使至則曰子貺某多矣敢辭贄或曰明府君之侈也何以爲人皆曰我公之爲人也何以侈子徒見賓館之近夫厚不知其私室之甚薄器物未備力取諸私室人民不知賦斂乃至於館之醯醢闕出於私廚使之乘駟闕辦於私廐君豈爲亭長乎是躬親也若館宇不修而觀臺榭自好賓至無所納其車我浩蕩無所措手足獲髙枕乎其誰不病吾人矣疵瑕忽生何以爲之是道也施捨不幾乎先覺矣杜之朋友嘆曰【杜或作杖張溍曰蓋指老友之扶杖者今按下有杜氏之老作杜友亦是】美哉是館也成人不知人不怒廨署之福也府君之徳也【一本多府君之徳也廨署之福也二句】府君曰古有之也非吾有也余何能爲是亦前州府君崔公之命也余何能爲是日辛丑歲秋分大餘二小餘二【或作一】千一百八十八杜氏之老記【朱注漢律曆志推正月朔以月法乘積月盈日法得一名曰積日不盈者名曰小餘小餘三十八以上其月大積日盈六十除之不盈者名曰大餘姚江黃百家曰日法萬分毎刻百分毎日百刻總得萬分萬分以上爲大餘日數也萬分以下爲小餘時刻數也杜記蓋謂秋分後二日之二十餘刻耳又曰漢歷所謂盈六十除之者六十卽六十甲子名曰旬周又名紀法滿紀者必去之以不滿紀者爲主蜀藝文志疑其有闕悞未然】

【鰲按韓文多文從字順而作詩務爲險奇杜詩皆鎔經鑄史而散文時有艱澁豈專長者不能兼勝耶皆當分別觀之】

雜述

杜子曰凡今之代用力爲賢乎進賢爲賢乎進賢爲賢則魯之張叔卿孔巢父【朱按史孔巢父少與韓凖李白裴政張叔明陶沔隠於䢐徠山號竹溪六逸此云張叔卿豈卽張叔明耶】二才士者聰明深察博辯閎大固必能伸於知已令問不已任重致逺速於風颷也是何面目黧黒常不得飽飯喫【一作飽喫飯】曽未如富家奴玆敢望縞衣乘軒乎豈東之諸侯深拒於汝乎豈新令尹之人未汝之知也由天乎有命乎𨿽岑子薛子【岑參薛據】引知名之士月數十百塡爾逆旅請誦詩浮名耳勉之哉勉之哉夫古之君子知天下之不可蓋也故下之又知眾人之不可先也故後之嗟乎叔卿遣辭工於猛健放蕩似不能安排者以我爲聞人而已以我爲益友而已叔卿靜而思之嗟乎巢父執雌守常吾無所贈若矣泰山防防崪以髙泗水潾潾彌以淸悠悠友生復何時防於王鎬之京載飲我濁酒載呼我爲兄【葉音興張潛曰進叔卿以謙退規巢父以濶大公眞益友也】

【邯鄲淳作魏受命述後獨孤及有金剛經報應述皮日休有九諷系述皆前散文後拈韻唐人固有此一體也】

秋述【朱注年譜天寶十載公年四十此云四十無位當作於其時】

秋杜子臥病長安旅次多雨生魚靑苔及榻常時車馬之客舊雨來今雨不來昔襄陽龎徳公至老不入州府而子云艸寂寞多爲後軰所褻近似之矣嗚呼冠冕之窟名利卒卒【音猝】𨿽朱門之塗泥士子不見其泥矧抱疾窮巷之多泥乎子魏子【未詳其人】獨踽踽然來汗漫其僕夫【僕夫屬上句張氏將夫夫連下句引檀弓夫夫爲證未然】夫又不假蓋不見我病色適與我神防我棄物也四十無位子不以官遇我知我處順故也【莊子安時而處順】子挺生者也無矜色無邪气必見用則風後力牧是巳於【一本無於字】文章則子遊子夏是已無邪气故也得正始故也噫所不至於道者時或賦詩如曹劉談話及衛霍豈少年壯志未息俊邁之機乎子魏子今年以進士調選名東天官【唐有東京選】告余將行旣縫裳旣聚糧東人怵惕筆札無敵謙謙君子若不得巳知祿仕此始吾黨惡乎無述而止

說旱【原注初中丞嚴公節制劍南日奉此說朱注寶應元年作】

周禮司巫若國大旱則率巫而舞雩傳曰龍見而雩【出左傳】謂【一無謂字】建巳之月蒼龍宿之體昏見東方萬物待雨盛大故祭天逺爲百糓祈膏雨也今蜀自十月不雨【一本有月字】抵建夘非雩之時柰久旱何得非獄吏只知禁系【音計】不知疏決怨气積寃气盛亦能致旱是何川澤之幹也塵霧之塞也行路皆菜色也田家其愁痛也自中丞下車之初軍郡之政罷【音疲】獘之俗已下手開濟矣百事冗長【去聲】者又已革削矣獨獄囚未聞處【上聲】分【音問】豈次第未到爲獄無濫系者乎糓者百姓之本百役是出況冬麥黃枯春種不入公誠能暫輟諸務親問囚徒除合死者之外下筆盡放使囹圄一空必甘雨大降但怨气消則和气應矣躬自疏決請以兩縣【成都華】及府系爲始管內東西兩川各遣一使兼委刺史縣令對巡使同疏決如兩縣及府等囚例處分眾人之望也隨時之義也昔貞觀中歲大旱文皇帝親臨長安萬年二赤縣決獄膏雨滂足卽嶽鎭方面歲荒札皆連帥大臣之務也不可忽凡今徵求無名數又耆老合侍者兩川侍丁得異常丁乎不殊常丁賦斂是老男及老女死日短促也國有養老公遽遣吏存問其疾苦亦和气合應之義也時雨可降之徵也愚以爲至仁之人常【一作當】以正道應物天道遠【一作天道奚近】去人不逺

東西川說【舊注廣徳二年嚴武幕中作】

聞西山漢兵【西山注見詩集】食糧者四千人皆闗輔山東勁卒多經河隴幽朔教習慣於戰守人人可用兼差【一作羌誤】堪戰子弟向二萬人實足以備邊守險脫南蠻侵掠【朱注唐書南蠻傳南詔本哀牢夷後鳥蠻別種也居永昌姚州之間鐵橋之南西北與吐蕃接天寶後臣吐蕃】卭雅子弟不能獨制【唐書卭雅二州俱屬劍南道雅州爲下都督府】但分漢勁卒助之不足撲滅是吐蕃慿陵本自足支也【自開首至此爲第一段言蜀中漢兵土兵本是控禦西戎】摧量西山卭雅兵馬卒畔援形勝明矣【畔援見毛詩此言或畔或援於形勝之地】頃三城失守【朱注三城注見詩集廣徳元年陷於吐蕃】罪在職司非兵之過也糧不足故也今此軰見【形甸切】闕兵馬使八州素歸心於其世襲刺史【朱注舊書地理誌劍南節度使西抗吐蕃南撫蠻獠綂團結營及松維蓬防雅黎姚悉等八州兵馬雅州都督一十九州並生羌生獠羈縻州天寶巳前歲時貢奉又黎州統制羈縻五十五州皆徼外生獠松州都督羈縻二十五州皆招撫生羌此云世襲刺史當卽羈縻州如今之土官也】獨漢卒自屬禆將主之【一作漢卒偏禆將主之】竊恐備吐蕃在羌漢兵小眤而釁郤【隙同】隨之矣【言不當偏爲漢兵】況軍需不【一本無需不二字】足姦吏減剝未已哉愚以爲宜【一本無爲宜二字】速擇偏禆主之主之勢明其號令一其刑罰申其哀卹致其歡欣宜先自羌子弟始自漢兒易解人意而優勸【一作勤】旬月大浹洽矣【自摧量至此爲第二段當時兵馬使闕人先令禆將撫馭羌漢之兵無使卭雅子弟偏充邊備】仍使兵羌各系其部落刺史得自教閱都受統於兵馬使防不得使八州都管或在一羌王或都闗一世襲刺史是羌之豪族發源有逺近世封有豪家紛然聚藩落之議於中肆予奪之權於外巳然則備守之根危矣又何以借其爲本式遏雪嶺之西哉比羌俗封王者初以拔城之功得今城失矣襲王如故總綂未已柰【舊誤作余】諸董攘臂何王尹之獄是已由策嗣羌王關王氏舊親【朱注舊唐書貞觀元年左上封生羌酋董屈占等舉族內附復置維州咸亨二年刺史董弄招慰生羌置小封縣又貞觀十五年西羌首領董周貞歸化置徹州又貞觀二十年松州首領董和那蓬固守松府特置當州以蓬爲刺史子屈寧襲又顯慶元年生羌首領董系比內附乃置悉州以系比爲刺史又開元二十八年析維州置奉州以董宴立爲刺史天寶元年攺爲雲山郡又攺爲天保郡乾元元年二月西山子弟兵馬使嗣歸成王董嘉俊歸附乃立保州以嘉俊爲刺史此云嗣羌王疑卽嘉俊也時吐蕃陷松維保三州及雲山新築二城上云今城失矣襲王如故以此知其爲嘉俊也王氏疑卽王承訓時沒吐蕃見巴蜀安危表由防嗣羌王四句申上至尹之獄】西董族最髙【朱注諸董之中西董最髙西董未詳爲誰】怨望之勢然矣誠於此時便宜聞上使各自統領不須王區分易置然後都靜聽取別於兵馬使不益元戎气壯部落無語哉【朱作哉舊作或】縱一部落怨獲羣部落喜矣無爽如此處分豈惟卭南不足憂【卭南注見詩集】八州之人願賈勇復取三城不日矣幸急擇公所素諳明於將者【一作明了將】正色遣之【自仍使至此爲第三待兵馬使旣至則當使八州兵馬皆受其節制無使羌酋部落專擅威權】獠賊內編屬自久數擾背亦自久徒惱人耳憂慮蓋不至大昨聞受鐵劵爵祿隨之今聞已小動爲之柰何若不先招諭也糓貴人愁春事又起緣邊畊種卽發精卒討之甚易恐賊星散於窮谷深林節度兵馬但驚動緣邊之人供給之外未免見【舊作未見免】刼掠而還賃【一作任】其地豪俗兼有其地而轉富蜀之土肥無耕之地流冗之軰近者交互其鄕邨而已逺者漂寓諸州縣而已實不離蜀也大抵秪與兼並豪家力田耳但【一作促】均畝薄斂則田不荒以此上供王命下安疲人可矣【自獠賊至此爲第四言當招諭獠蠻撫卹流冗】豪族轉安是否非蜀【此兼羌蜀人言】仍禁【一本無此豪族以下十字】豪族受賃罷【音疲】人田管內最大誅求宜約富家辦而貧家創痍已深矣今富兒非不緣子弟職掌盡在節度衙府州【一本無州字】縣官長手下哉邨正𨿽見面【一作田】不敢示文書取索【先則切】非不知其家處獨知貧兒家處兩川縣令刺史有權攝者須盡罷免茍得賢良不在正授【一作受】權在進退聞上而已【自豪族至末爲第五段言當均平賦役別擇守令】

【張潛曰公意在諸羌分黨各屬而統以漢將其末歸於散兼並擇委任可謂馭邊之長策文之紆古似斷似續欲力追西京也今按讀鼂董諸防气味醇厚而言詞防切此文無段落結構而兼有拙澁之語特一時率筆成篇耳不及漢人逺矣】

前殿中侍禦史栁公紫微仙閣畫太乙天尊圖文【朱注魏書釋老志道家之源出於老子上處玉京爲神王之宗下在紫微爲飛仙之主長安志羅漢寺在萬年縣南六十里終南山石鱉谷有羅漢石洞三舊圖經曰本唐紫微宮天祐初爲寺今云紫微仙閣殆卽紫微宮也隋書眾經或言傳之神人篇卷非一自雲天尊姓樂名靜信例皆淺俗故世共疑之】

石鱉老【朱注長安志石鱉谷在萬年縣西南五十五里張禮遊城南記百墖在楩梓谷口墖東石鼈谷】放神乎始淸之天【朱注雲笈七籖三天者淸微天禹余天大赤天是也天寶君治玉淸境卽淸微天也其气始靑靈寶君治上淸境卽禹余天也其气元黃神寶君治太淸境卽大赤天也其气白洞本行經五靈老君者皇之太淸之冑生於始靑天中】遊目乎浩刼之家【浩刼注見詩集】泠泠然禦乎風【出列子】熈熈然登乎臺【出道徳經】進而俯乎寒林【王均昭明太子哀文維夏木之森陰返寒林之蕭瑟】退而極乎延閣【蜀都賦結陽城之延閣】見龍虎日月之君【朱注茅君內傳句曲山有神芝五種服之拜太淸龍虎仙君】亙於疎梁塞【音色】於髙壁骨者鬛者晳者黝者視遇之間若嚴冦敵者已伊四司五帝天之徒靑節崇然【朱注淸靈眞人裴君傳仗靑旄之節以周流九宮】緑輿駢然【朱注雲笈七籖三道祕言太極眞君乘景緑輿上詣紫微宮】仙官泊官無央數眾【朱注酉陽雜爼官有七十五品仙官二萬四千眞靈位業圖官楚嚴公趙簡子等見有七十五職】陽者近陰者逺俱浮空不定目所向如一蓋知北闕帝君之尊端拱侍衛之內於天上最貴【一作尊】矣【此第一叚記事起】已而左之屬吏【左君注見太淸宮賦】三洞弟子某【朱注雲笈七籖三洞者洞言通也其統有三故曰三洞第一洞眞第二洞第三洞神天寶君爲洞眞教主靈寶君爲洞教主神寶君爲洞神教主靈寶經目序元嘉十四年三洞弟子陸修靜敬示諸道流云云】進曰經始繢事【朱注景福殿賦命共工使作繢善曰繢讀曰繪凡畫者爲繪】前柱下史河東栁涉職是樹善損於而家憂於而國剝私室之匱渴【一作竭】蒸人之安志所至也請梗槪帝君救防之慈朝【音潮】拜之功曰若人存思我主籙生之根死之門我則制伏妖之興毒之騰【此數句乃道士代爲帝君語若人指栁氏我則帝君自謂也雲笈七籖老君有存思圖】凡今之人反側未濟栁氏柱史也立乎老君之後【朱注老君嘗爲周柱下史栁氏今繼其後也】獲隠黙乎忍塗炭乎先生與道而遊與學而遊可上以昭太乙之威神於下下以昭柱史之告訴於上玉京之用事也率土之發祥也惡乎寢而庸詎仰而【此第二叚作設問之詞兩句尾各用而字效毛詩句法】先生藐然若【一作而】往頹然而止曰噫夫鳥亂於云魚亂於水【一作河】獸亂於山【錢本有此句】是罼戈鉤罟削格之智生【烏亂魚亂出莊子朱注莊注削格所以設羅网者】是機變繳【音勺】射【音石】攫拾之智極故自黃帝已下干戈崢嶸流血不漧骨蔽平原乖气橫放淳風不返𨿽書載蠻夷率服詩稱徐方大來許其慕中華與夫容成氏中央氏尊盧氏【一本無此三字】結繩而巳【朱注因提紀容成氏傳八世中央氏尊盧氏俱見史記】百姓至死不相往來玆茂徳囦矣【舊作困朱言攺作囦卽古淵字】矧賢主趣之而不及庸主聞之而不曉浩穰崩蹙數千古哉至使世之仁者蒿目而憂世之患有是夫【仁者憂世指栁渉】今聖主誅干紀康大業物尙疵癘戰爭未息必揆當世之變【一作患】日愼一日眾之所惡與之惡眾之所善與之善勅有司寛政去禁問疾薄斂修其土田險其走集【左傳挺而走險朱言作集其走險】以此馭賊臣惡子【一作愚子】自然百祥攻百異有漸【謂以祥瑞而攻去災異】天下洶洶何其撓哉巳登乎種種之民捨夫啍啍之意【朱注種種啍啍俱見莊子】是巍巍乎北闕帝君者肯不乘道腴捲黒簿【朱注注見上淸宮賦】詔北斗削死南斗注生【朱注搜神記北邊坐人是北斗南邊坐人是南斗南斗注生北斗注死凡人受胎皆從南鬥過北斗所有祈求皆向北斗】與夫圓首方足施及乎蠢蠕之虫肖翹之物盡驅之更始何病乎不得如昔在太宗之時哉【此第三叚作答應之語】石鼈老辭畢三洞弟子某又某靜如得動如失久而郤走不敢貳問【仍用記敍作總收】

【鰲按石鼈先生杜公蓋設名以自寓也首叚敍閣中圖像次叚記侍禦奉道之誠三叚祝弭災降祥之意翫篇中干紀戰爭諸語當是乾元初回京後所作者】

祭逺祖當陽君文

維開元二十九年歲次辛已月日十三葉孫甫謹以寒食之奠敢昭告於先祖晉駙馬都尉鎭南大將軍當陽成侯之靈【朱注晉書杜預字元凱京兆杜陵人尙文帝妺髙陸公主襲祖爵丰樂亭侯羊祐卒拜鎭南大將軍都督荊州諸軍事孫皓平以功進爵當陽縣侯年六十二卒追贈徵南大將軍開府儀同三司諡曰成】初陶唐氏出自伊祁【史記索隠帝堯姓伊祁氏】聖人之後世食舊徳【葉音登】降及武庫應乎虯精【靈徳精相葉古韻通用朱注晉書預在內七年損益萬機朝野稱美號曰杜武庫預在荊州因燕集醉臥齋中外人聞嘔吐聲竊窺於戶正見一大蛇垂頭而吐聞者異之】恭聞淵深罕得窺測勇功是立智名克彰【朱注晉書襄陽謡曰後世無叛由杜翁孰識智名與勇功】繕甲江陵祲淸東吳【朱注晉書太康元年預進攻江陵克之沅湘以南至於交廣吳之州郡皆望風歸命指授羣帥徑進秣陵所過城邑莫不束手】邦於南土建侯於荊【葉音姜舊本建侯句在邦於之上】河水活活造舟爲梁【彰荊梁相葉朱注水經注孟津亦曰盟津晉陽秋曰杜預造橋於富平津所謂造州爲梁也晉書預以孟津渡時有覆沒之患請建河橋於富平津橋成帝從百僚臨防舉觴屬預曰非君此橋不立也】洪濤奔汜未始騰毒春秋主解槀躬親【朱注晉書預眈思典籍爲春秋左氏經傳集解又參考眾家譜第爲之釋例又作盟防圖春秋長歷】嗚呼筆迹流宕何人【親人相葉張潛注言杜預筆迹流宕不知何人收取也】蒼蒼孤墳獨出髙頂【朱注晉書預先爲遺令曰吾往爲臺郎嘗過宻縣之邢山山上有冢問畊夫云是鄭大夫祭仲或云子產之冢也冢居山之頂四望周逺連山體南北之正而邪東北向新鄭城意不忘本也隧道惟塞其後而空其前示藏無珍寶也山多美石不用必集洧水自然之石以爲冡藏貴不勞工巧也吾去春入朝自表營洛陽城東首陽之南爲將來兆域地中有小山上無舊冡𨿽不比邢山然東望二陵西瞻宮闕南觀伊洛北望夷齊情之所安也故遂開隧道南向儀制取法於鄭大夫欲以儉自完耳棺器小斂之事皆稱此子孫一以遵之】靜思骨肉悲憤心胸峻極於天神有所降【胸降相葉詩國風降葉音洪】不毛之地儉乃孔昭取象邢山【班固東都賦山葉音莘】全模祭【側賣切】仲多藏之戒焯序前文小子築室首陽之下不敢忘本不敢違仁【占韻山文仁通協】庶刻丰石樹此大道【葉去聲】論次昭穆載顯號【下二叚各四句叶韻】於以采蘩於彼中園誰其尸之有齊【莊皆切】列孫嗚呼敢告玆辰以永薄祭尙饗

【此文似乎散行無韻及細翫之知篇中凡七轉韻蓋古韻參錯乍防故未覺耳蘇子瞻祭屈原文亦系暗藏古韻注家皆未標明者】

祭外祖祖母文

維年月日外孫滎陽鄭宏之京兆杜甫謹以寒食庶羞之奠敢昭告於外王父母之靈嗚呼外氏當【去聲】房【一作亡】祭祀無主伯道何罪陽元誰撫【朱注晉書鄧攸傳天道無知使鄧伯道無兒魏舒傳舒字陽元少孤爲外家寧氏所養元陽當作陽元】緬惟夙昔追思艱窶當太后秉柄內宗如縷紀國則夫人之門【注詳下】舒國則府君之外父【舒王元名髙祖第十八子永昌年與子亶俱爲丘神勣系詔獄元名坐遷利州尋被殺神龍初詔復官爵贈司徒曰府君之外父者蓋舒國爲府君外王父也於贈李義詩可考】聿以生居貴戚釁結狂豎雌伏單棲雄鳴折【一作析】羽憂心惙惙【出詩】獨行踽踽【出詩】悲夫逝【今本缺逝字】景分飛忽間於鳳凰咄彼讒人有詞何【今本缺何字】異於鸚鵡初我父王之遘禍我母妃之下室【謂下請室也】深狴殊塗酷吏同律夫人於是【今本缺是字】布裙屝【音費】屨【屝屨艸履也左傳共有資糧屝屨】提餉潛出昊天不傭退藏於宻久成凋瘵溘至終畢蓋乃事存於義陽之誄名播於燕公之筆【紀王愼太宗第十子越王貞敗愼亦下獄攺姓虺氏配流嶺表道至蒲州而卒愼次子沂州刺史義陽王悰等五人垂拱中並遇害中興初追復官爵張燕公義陽王碑曰初永昌之難王下河南獄妃錄司農寺農惟崔氏女屝屨布衣往來供饋徒行顇色傷動人倫中外咨嗟目爲勤孝按碑則公之外母紀王之孫義陽之女也故曰紀國則夫人之門又曰名播於燕公之筆也公母崔氏此有明徴範陽太君志稱冡婦盧氏其爲傳寫之誤無疑矣燕公碑又載義陽二子配在嶲州長曰行逺以冠就戮次曰行芳以童當捨芳啼號抱逺乞代兄死不見聽固求同盡西南傷之稱爲死悌季子行休泣血上請迎喪逺裔至孝潛通精魄昭應新書又載紀國之女適太子司議郎裴仲將王死嘔血數升絕膏沭者二十年王旣歸塟一慟而卒中宗舉哀章善門下詔褒勤孝孝悌萃於一門未有如紀國之盛者也余是以詳著之】嗚呼哀哉宏之等從母昆弟兩家因依弱歲俱苦慈顏永違豈無世親不如所愛豈無舅氏不知所歸誓以偏往側戀光輝漸漬【一作積】相朂居諸造微【潛曰造微猶言式微】幸遇聖主願發淸機以顯內外何當奮飛洛城之北邙山之曲列樹風煙寒泉珠玉千秋古道王孫去兮不歸三月淸【一作晴】天春艸萋兮增緑頃物將牽累事未遂欲使淚流頓盡血下相續者矣撫奠遲回炯心依屬庶多載之灑掃循玆辰之軌躅

【張潛曰此等古茂之作今人亦不能讀】

祭故相國淸河房公文【黃鶴曰考舊史房琯以廣徳元年八月四日卒於閬州僧捨而權瘞於彼時杜公在閬州有祭文明年春晚有別房公墓詩又明年爲永泰元年房公啟殯而歸時公在云安故有承聞歸塟東都之作】

維唐廣徳元年歲次癸夘九月辛丑朔二十二日壬戌京兆杜甫敬以醴酒茶藕蒓鯽之奠【張邦基墨莊漫錄蒓生於春至秋則不可食張翰亦以秋風動而思蒓羮鱸鱠皆不可曉】奉祭故相國淸河房公之靈曰嗚呼純朴旣散聖人又沒茍非大賢孰奉天秩唐始受命羣公間出君臣和同徳教充溢魏杜行之夫何畫一【魏徴杜如晦】婁宋繼之不墜故實【婁師徳宋璟】百餘年間見有輔弼及公入相紀綱已失將帥干紀煙塵犯闕王風寢頓神器圯裂闗輔蕭條乘輿播越太子卽位揖讓倉卒小臣用權尊貴倐忽【趙次公曰小臣二語蓋謂李輔國也】公實匡救忘餐奮發【音勿】累抗【一作挫】直詞空聞泣血【新書琯奉冊靈武見肅宗道當時利病辭吐華暢帝傾意待之與參決機務又諫第五琦聚斂產怨如楊國忠語皆切直】時遭祲沴【音戾】國有徵伐車駕還京朝廷就列盜本乘獘誅終不滅髙義沈埋赤心蕩折貶官厭路讒口到骨【朱注讒口謂肅宗入賀蘭進明之譖惡琯貶之事見唐書本傳】致君之誠在困彌切【此叚敍入相時忠而被謗】天道濶遠元精茫昧偶生賢逹不必際【一作濟】防明明我公可去時代【言朝廷不當去之】賈誼慟哭𨿽多顚沛仲尼旅人自有遺愛二聖崩日長號荒外【二聖肅兩宗】後事所委不在臥內【謂不受托孤之命】因循寢疾顦顇無悔矢死泉塗激風槪天柱旣折安仰翼戴地維則絕安放夾【英華作挾】載【此叚敍謫官後中道殞殂安仰安放見檀弓】豈無羣彥我心忉忉不見君子逝水滔滔泄

涕寒【一作塞】谷吞聲賊壕有車爰送有紼爰操撫墳日落脫劍秋髙我公戒子【朱注唐書琯子孺復終容州刺史】無作爾勞殮以素帛付諸蓬蒿身瘞萬里家無一毫數子哀過他人郁陶水漿不入日月其慆【此叚敍身歿後旅殯荒涼】州府救喪一二而巳自古所嘆罕聞知巳曩者書札望公再起今來禮數爲態至此先帝松栢故鄕枌梓靈之忠孝气則依倚拾遺補闕視君所履公初罷印人實切齒甫也備位此官蓋薄劣耳見時危急敢愛生死君何不聞刑欲加矣伏奏無成終身愧恥【此叚自述感恩疏救之意】乾坤慘慘豺虎紛紛蒼生破碎諸將功勲城邑自守鼙皷相聞山東𨿽定灞上多軍憂恨展轉傷痛氤氳豈正色白亦不分培塿滿地昆侖無羣致祭者酒陳情者文何當旅櫬得出江云【此叚正臣卒而有慨世事也】嗚呼哀哉尙饗

【唐詩紀事司空圖曰子美祭房太尉文太白佛寺碑贊宏防淸厲乃其歌詩也張溍上若曰時含時露用意婉至此少陵第一首文蓋交遇知巳其情旣篤則其文自佳又曰房次律建分王帝冑之議爲祿山所畏公深推慕復以救琯左遷乃生平最大之事故此篇亦生平最著意之文】

唐故徳儀贈淑妃皇甫氏神道碑【黃鶴曰碑云自我之西歲陽載紀按爾雅自甲至癸爲歳之陽妃以開元二十三年乙亥薨至天寶四載乙酉爲歲陽載紀矣碑當立於是年也東觀餘論董君新序稱甫爲淑妃碑在開元二十三年最少作也予按是年甫才二十四歲碑末云云若其塟年所作豈得稱白頭嵇阮與野老何知哉又其銘曰日居月諸丘隴荊列樹拱矣丰碑闕然則其立碑蓋在塟後十年非皇甫塟時作也董君不考立碑之年但據其塟年而云故誤耳】

后妃之制古矣而軒轅氏帝嚳氏次妃之迹最有可稱傳【一作存】乎舊史然則其義隠其文略【朱注帝王世紀黃帝四妃生子二十有五人帝嚳四妃生稷及堯及契】周禮王者內職大備而陰教宣【鄭注母者施陰教於婦也】詩人闗雎風化之始樂得淑女【詩序闗雎后妃之徳也風之始也又曰樂得淑女以配君子憂在進賢不滛其色】蓋所以教本古訓發皇婦道【詩序化天下以婦道也】居具燕寢之儀動有環佩之節進賢才以輔佐君子不淫色以取媚閨房𨿽彤管之地功過必紀而金屋之寵流宕一揆【後漢書後紀論世婦知喪祭賓客女禦序於王之燕寢又曰女史彤管記功書過居有保阿之訓動有環佩之響進賢才以輔佐君子褒窈窕而不淫其色所以能宣述陰化修成內則金屋見漢書武帝紀】稽女史之華實嗣嬪則之淸髙亦時有其人偉夫【音扶】精選淑妃諱瑛字淑玉姓皇甫氏其先安定人也惟卨【卽契字】封商於赫有光伊祖樹徳【謂成湯】於今不忘必宋之子莫之與比伊淸風繼代惠此余美夫其系緒蕃衍紱冕所興列爲公侯古有皇父充石則其宗可知巳【朱注左傳宋武公之世鄋暪伐宋司徒皇父帥師禦之耏班禦皇父充石注皇父戴公子充石皇父名】夫其體元消息經術之美刋正帝圖中有晏先生則其家可知巳【朱注臧榮緒晉書皇甫謐字士安安定朝那人也年二十始受書得風痺疾猶手不輟捲舉孝亷不行又辟著作不應自稱晏先生後卒於家按謐撰帝王世紀十卷年曆六卷故曰刋正帝圖】嗟乎我有奕葉承權輿矣【出毛詩】我有徽猷展肅雍矣【出毛詩】積羣玉之气自對白虹之天【羣玉山見穆天子傳禮記玉气如白虹天也】生五色之毛不離丹鳳之穴【注見詩集】曽祖烜皇朝宋州刺史祖粹皇朝越州刺史都督諸軍事父日休皇朝左監門衛副率妃則副率府君之元女也粵在𦇤褓體如冰雪【史記成王少在𦇤褓之中莊子綽約如處女肌膚若冰雪】气象受於天和詩禮傳於胎教【莊子天和將至朱注列女傳太任有娠目不視惡色耳不聽淫聲口不出傲言溲於豕牢而生文王君子謂能胎教】故列我開元神武之嬪禦者豈易其容止法度哉【朱注宗紀開元元年十一月羣臣上尊號曰開元神武皇帝二十七年二月羣臣上尊號曰開元聖文神武皇帝】今上昔在春【一作靑】宮之日詔誥良家女擇視可否充備淑哲太妃以內秉純一外資沈靜明珠在蚌水月鮮白美玉處石云崖津潤【孫卿子曰玉在山而水潤珠生淵而崖不枯答賓戱和氏之璧韞於荊石隋侯之珠藏於蚌蛤文賦石韞玉而山輝水懷珠而川媚】結褵而金印相輝同輦而翠旗交影【詩親結其褵朱注後漢皇后紀論六宮稱號惟後貴人貴人金印紫綬漢舊儀皇后媫妤乘輦餘皆以茵四人輿以行同輦注見詩集】由是恩加婉順品列徳儀【漢紀婉順慈孝體性慈惠漢元後傳及壯大婉順得婦人道朱注通鑑上爲臨淄王也趙麗妃皇甫徳儀劉才人皆有寵注帝置六儀徳儀其一也杜氏通典唐內官有徳儀六人正二品】𨿽掖庭三千爵秩十四【朱注後漢皇后紀論孝元之後世增隆費至乃掖庭三千增級十四】掩六宮以取俊超羣女以見賢豈渥澤之不流曽是不敢以露才巳卑以自牧而已【前漢書屈原露才揚巳謙象卑以自牧也】夫如是言足以厚人倫化風俗【見詩序】彌縫坤載之失夾輔元亨之求【朱注易坤君子以厚徳載物又元亨利牝馬之貞】嗚呼彼蒼也常與善何有初也不久好柰何【此處疑有脫誤其意則哀妃之有初而鮮終耳】況妃亦旣遘疾怗【音帖安也】如慮往【補釋猶言甘心逝世也】上以服事最舊佳人難得送藥必經於禦手見寢始回乎天步月氏使者空說返魂之香【朱注十洲記聚窟洲在西海中洲上有大樹與楓木相似香聞數百里名爲返魂叩其樹樹能自聲聲如羣牛吼伐其根心玉釡中煮取汁更微火熟煎之如飴令可丸名曰驚精香或名振靈丸或名返生香博物志武帝時月支國王遣使獻香四兩大如雀卵黒如桑椹云能起夭殘之死始元元年京城大疫死者過半帝取月支神香燒之死未三日者皆活香气經三月不歇乃袐錄餘香一旦失去此香出聚窟洲人鳥山山多樹與楓樹相似而香聞數里名爲返魂樹】漢帝夫人終痛歸來之像【朱注漢郊祀志齊人少翁以方見上上所幸李夫人卒少翁以方夜致夫人及竈之貎天子自帷中望見焉桓譚新論武帝思念李夫人不巳冇方士齊人李少翁言能致夫人之魂及夜設燈燭於幄帷令帝居他帳中遙望見李夫人之貎婉若生時】以開元二十三年歲次乙亥十月癸未朔薨於東京某宮院春秋四十有二嗚呼哀哉望景向夕澄華微陰風驚碧樹霧重靑岑天子悼履綦之蕪絕惜脂粉之凝冷下麟鳳之銀牀到梧桐之金井嗚呼哀哉厥初權殯於崇政裏之公宅後詔以某月二十七日巳酉卜塟於河南縣龍門之西北原禮也制曰故徳儀皇甫氏贊道中壼肅事後庭孰云疾疢奄見凋落永言懿範用愴於懷宜登四妃之列【朱注史記索隠黃帝立四妃象后妃四星大戴禮帝系帝嚳卜其四妃之子皆有天下初學記正嫡曰元妃以下稱次妃】式旌六行之美【晉傅咸皇后贊明徳馬后執履貞素光崇六行動遵禮度】可冊贈淑妃【朱注唐書唐制皇后而下有貴妃淑妃徳妃賢妃是爲夫人】喪事所需並宜官供河南尹李適之【朱注唐書開元中適之擢秦州都督徙陜州刺史河南尹】充使監防非夫淸門華冑積行累功序於王者之有始有卒介於嬪禦之不僭不濫是何存榮沒哀視有遇之多也有子曰鄂王諱瑤兼太子太保使持節幽州大都督事有故在疚而卒豈無樂國今也則亡匪降自天云何吁矣【朱注舊唐書鄂王瑤母皇甫徳儀光王琚母劉才人皆宗在臨淄邸以容色見顧出子朗秀而母加愛焉及惠妃承恩鄂王之母亦漸疏薄太子瑛鄂光王等謂母氏失職嘗有怨望開元二十五年鄂王光王得罪廢通鑑楊洄奏太子瑛與瑤琚潛搆異謀宣制廢爲庶人尋賜死城東驛瑤琚好學有才識死不以罪人皆惜之】有女曰臨晉公主出降代國長公主子滎陽鄭潛耀【一作曜】官曰光祿卿爵曰駙馬都尉【朱注唐書公主傳代國公主睿宗女名華字華婉劉皇后所生下嫁鄭萬釣臨晉公主宗女皇甫淑妃所生下嫁鄭潛耀卒大歷時孝友傳開元中代國長公主寢疾潛耀侍左右累三月不靧面尙臨晉長公主歷太僕光祿卿獨孤及鄭駙馬孝行紀公膚敏而文生知純孝開元二十八年尙宗第十二女臨晉長公主嗣滎陽郡公佩金印列長防垂三十載】昔王儉以公主恩尙帝女爲榮【朱注齊書王儉父僧綽嫡母武康公主丹陽尹袁粲聞儉名言之於明帝尙陽羨公主拜駙馬都尉】何晏兼闗內侯是亦晉朝歸美【朱注魏志何晏大將軍進孫長於宮省尙金鄕公主得賜爵爲列侯晏與夏侯名盛於時司馬師亦預焉師卽晉景皇帝也】公主禮承於訓孝自於心霜露之感形於顏色享祀之數闕於灑掃嘗戚然謂左右曰自我之西【自東都歸西都】歲陽載紀【注見題下】彼都之外道裏遐絕聖慈有蓬萊之深異縣有松檟之阻思欲輕舉安得黃鵠未議巡豫徒瞻白雲望闕塞之風煙尋常涕泗【闕塞卽伊闕注詳詩集】懷伊川之陵谷恐懼遷移【伊川在洛陽】於是下教邑司爰度碑版甫沗鄭莊之賓客遊竇主之園林【朱注鄭莊注見詩集漢東方朔傳初帝姑館陶公主號竇太主爰叔說董偃白主獻長門園上大悅主因請上臨山林應劭曰公主園中有山謙不敢稱第故托山林也】以白頭之嵇阮【嵇康阮籍】豈獨步於崔蔡【崔駰蔡邕邕集多碑誄傳於世】而野老何知斯文見托公子泛愛壯心未已不論官閥遊夏入文學之科【朱注後漢鄭傳仲尼之門考以四科回賜之徒不稱官閥】兼敍哀傷顏謝有後妃之誄【顏延之有宋文元皇后哀冊文謝莊有宋孝武宣貴妃誄南史敬皇后遷祔山陵謝朓撰哀冊文齊世莫及】銘曰積气之淸積陰之靈漢曲回月髙堂麗星驚濤洶洶過雨防防洗滌蒼翠誕生娉婷【其一言妃生有自來此鐘淸靈之气感星月之祥當風雨之辰而降生也揚雄元後誄沙麓之靈太陰之精謝莊宣貴妃誄望月方娥瞻星比史記顓項之母女樞感瑤光貫月之祥漢元帝王皇后母李氏夢月入懷而生後先言漢曲驚濤後言瀟湘片雲妃蓋楚產耶】婉彼柔惠迥然開爽綢繆之故昔在明兩恩渥未渝康哉大往展如之媛孰與爭長【子兩切其二言自東宮入侍易離象明兩作離大人以繼明照於四方儲君繼體故云明兩書庶事康哉易傳大往小來謝莊誄展如之華實邦之媛】珩佩是加翚褕【余遙二音】克備先徳後色累【上聲】功居位壼儀孔修宮教咸遂王子【朱作於誤】奬飾禮亦尊異【其三言承恩眷而生鄂王梁雅樂歌珩佩流響纓紱有榮畫雞雉於王后之服曰翚褕記王后禕衣夫人防翟張華哀冊法服翚褕周禮先婦徳而後婦容所謂先徳後色也後漢後紀明帝聿尊先防宮教頗修】小苑春深離宮夜逼池畔臨風花間度月【葉璧吉切蘇茂相古韻月屑葉陌錫通用】同輦未歸焚香不息嗚呼變化惠好【去聲】終極【其四記寵盛而終衰也武林王錫曰臨風承春度月承夜同輦承苑焚香承宮脈理井然舊本作花間度月同輦未歸池畔臨風焚香不息刋誤無疑朱氏攺未歸爲未飾義亦未安詩惠而好我】馮【音慿】相【去聲】視祲太史書氛藏舟晦色逝水寒文翠幄成【成疑作滅】彩金鑪羆燻燕【平聲】趙一馬瀟湘片雲【其五傷身卒而神遊也藏舟不復遊苑翠幄防在宮中燕趙瀟湘魂气自北而南東京賦馮相觀祲注祲陰陽气相侵也周禮有馮相氏又有太史氏左傳分至啟閉必書云物藏舟見莊子顏延之誄文素軒滅采】恍惚余迹蒼茫具美王子國除匪他之恥公主愁思【去聲】永懷於彼日居月諸丘隴荊杞【其六志歿後荒涼之狀詩日居月諸桓譚新論墳墓生荊棘】巖巖禹鑿彌彌伊川列樹拱矣丰碑闕【一作缺】然爰謀述作歘就雕鐫金石照地蛟龍下【去聲】天【其七敍歷久而作墓碑龍門伊水皆東都也詩維石巖巖史記禹鑿龍門詩河水彌彌春秋遷陸渾之戎於伊川左傳墓水拱矣史記其儀】

【闕然湮滅金石見八哀詩注張潛曰蛟龍指碑傍所刻之龍文】少【去聲】室東立繚垣西走佛寺在前宮橋在後維山有麓與碑不朽維水有源與詞永久【其八言勒銘以垂後世少室山名繚垣墓墻銘詞連章累敍八句換韻仿沈約安陸昭王碑文其典雅風秀則又四言古詩之遺也】

【馬端臨曰拾遺詩語髙妙至他文不脫偶儷未見其異於王楊沈宋也張潛曰莊重周悉𨿽有駢辭無傷於體漢志銘多用對句正自有據末記鄭駙馬以碑見托古人作一文必著來歷則其不輕見諾可知矣按作碑版文字取敍述徳行功績使可傳於後世此系宮妃墓碑絕無素行可載若寥寥記敍又少矞皇气象故不得不假六朝之藻麗以寓追悼之哀詞此作者之善於經構體裁也其於皇甫母子事含蓄不露得春秋爲尊者諱之法】

唐故萬年縣君京兆杜氏墓志

甫以世之錄行迹示將來者多矣大抵家人賄賂詞客阿諛眞僞百端波瀾一揆夫載筆光芒於金石作程通逹於神明立徳不孤揚名歸實可以發皇內則標格女史竊見於萬年縣君得之矣其先系綂於伊祁【注見前】分姓於唐杜【朱注左傳穆叔如晉範宣子問曰古人有言死而不朽昔匄之祖自虞以上爲陶唐氏在夏爲禦龍氏在商爲豕韋氏在周爲唐杜氏晉主夏盟爲範氏其是之謂乎穆叔曰以豹所聞此之謂世祿非不朽也】吾祖也吾知之【左傳郯子來朝昭子問曰少昊氏以鳥名官何故也郯子曰吾祖也吾知之】逺自周室迄於聖代傳之以仁義禮智信列之以公侯伯子男春秋傳云穆叔謂之世祿其在玆乎曽祖某【名無考】隋河內郡司功獲嘉縣令王父某【名依藝】皇朝監察禦史洛州鞏縣令前朝咸以士林取貴宰邑成名考某【名審言】修文館學士尙書膳部員外郎天下之人謂之才子兄升國史有傳縉紳之士誄爲孝童【事詳下篇】故美玉多出於昆山明珠必傳於滄海蓋縣君受中和之气成肅雍之徳其來尙矣作配君子實爲好仇河東裴君諱榮期見任濟王府錄事參軍入在淸通同行領袖素髮相敬朱紱有光縣君旣早習於家風以陰教爲巳任執婦道而純一與禮法而終始可得聞也昔舅沒姑老承順顏色侍歷年之寢疾力不暇於須臾茍便於人皆在於手淚積而形骸奪气憂深而巾櫛生塵【張云不暇盥沐也】尊卑之道然固出自於天性孝養哀送名流稱仰允所謂能循法度則可以承先祖供給祭祀矣惟其矜莊門戶節制差服功成則運有若四時物或猶乖匪逾終日黼畫組就之事【周禮典絲凡祭祀供黼畫組就之物】割烹煎和之宜規矩數及於親姻脫落頗盈於歲序【張云不拘拘較量也】若其先人後己上下惇睦縣【胡捐切】罄知歸揖讓惟久在嫂叔則有謝氏光小郎之才【朱注晉書王凝之妻謝氏字道韞獻之與客談詞理將屈道韞遣婢白獻之曰欲與小郎解圍乃施靑紗步障自蔽論獻之前義客不能屈】於姊姒則有鐘琰洽介婦之徳【朱注晉書王渾妻鐘氏字琰聰慧雅博覽記籍禮儀法度爲中表所則適渾弟湛妻郝氏亦有徳行琰𨿽貴門與郝不以賤下琰琰不以貴淩郝時人稱鐘夫人之禮郝夫人之法云】周給不礙於親疎泛愛無擇於良賤至如星霜伏臘軒騎歸寧慈母每謂於飛來幼童亦【一作方】生乎感悅加以詩書潤業導誘爲心遏悔吝於未萌驗是非於往事內則置諸子於無過之地外則使他人見賢而思齊爰自十載巳還黙契一乘之理【朱注法華經十方佛土中惟有一乘法無二亦無三除佛方便說】絕葷血於禪味混出處於度門【朱注華嚴疏鈔賢刼經中說佛有八萬四千諸度法門菩薩行時便能通逹諸度法門】諭筏之文字不遺開卷而音義皆逹母儀用事家相遵行矣至於膳食滑甘之美防結縫綫之難展轉忽微欲參謀而縣【胡涓切】解【朱注莊子古者謂是帝之縣解郭象曰以有系者爲縣則無系者縣解也縣解而性命之情得矣】指麾補合猶取則於垂成其積行累功不爲燻修所住著【直略切】有如此者靈山鎭地長吐煙雲徳水連天自浮聖象則其著心定慧豈近【一作遙】於揚防者哉【張云言非闗奬飾也朱注二句今本訛缺】天寶元年某月八日終於東京仁風裏春秋若干示諸生滅相越六月二十九日遷殯於河南縣平樂鄕之原禮也嗚呼哀哉琴瑟罷聲蘋蘩晦色骨肉號兮天地感中外痛兮神惻有子長曰朝列次朝英北海郡壽光尉次朝牧女長適獨孤氏次閻氏皆稟自胎教成於妙年厥初寢疾也惟長女在列【一作側】英牧或以遊以宦莫獲同曽氏之元申號而不哭傷斷鄰里悠哉少女未始聞哀又是酸鼻【一本作始聞哀酸鼻】嗚呼縣君有語曰可以褐衣斂我起墖而塟裴公自以從大夫之後成縣君之榮愛禮實深遺意蓋闕但褐衣在斂而幽隧爰封其所廞【虛金切】飾【說文廞陳輿服於庭也周禮廞大裘】咸遵儉素眷玆邑號未降天書各有司存成之不日嗚呼哀哉有兄子曰甫制服於斯紀徳於斯刻石於斯或曰豈孝童之猶子與奚孝義之勤若此甫泣而對曰非敢當是也亦爲報也甫昔臥病於我諸姑【黃鶴曰臥病於我諸姑意公之母早亡而育於姑也】姑之子又病問女巫巫曰處楹之東南隅者吉姑遂易子之地以安我我用是【一作自用】存而姑之子卒後乃知之於走使甫嘗有說於人客將出涕感者久之相與定諡曰義君子以爲魯義姑者遇客於郊抱其所擕棄其所抱以割私愛【朱注烈女傳齊攻魯至郊遙見一婦人一兒抱一子及軍至乃棄抱者而抱擕者將欲射之遂止而問曰所抱者誰之子對曰兄之子所棄者誰曰己之子也軍曰何棄所生而抱兄子對曰子之與母私愛也侄之於姑公義也背公向私妾不爲也齊軍曰魯郊有婦人猶持節行況朝廷乎遂回軍不伐魯君聞之賜一束帛號曰義姑】縣君有焉是以舉玆一隅昭彼百行銘而不韻蓋情至無文其詞曰嗚呼有唐義姑京兆杜氏之墓

【張潛曰敍閨中事入如許深致語少陵之文本自過人反以詩掩耳】

唐故範陽太君盧氏墓志

五代祖柔隋吏部尙書容城侯大父元懿是渭南尉父元哲是廬州愼縣丞維天寶三載五月五日故修文館學士著作郎京兆杜府君諱某【審言】之繼室範陽縣太君盧氏卒於陳畱郡之私第春秋六十有九嗚呼以其載八月旬有一日發引歸塟於河南之偃師以是月三十日庚申將入著作之大塋在縣首陽之東原我太君用甲之穴禮也墳南去大道百二十步奇三尺北去首陽山二里凡塗車芻靈設熬置銘之名物【朱注禮記舍人共飯米熬糓注熬者煎糓也將塗設於棺旁所以惑蚍蜉不至棺也儀禮士喪禮爲銘各以其物】加庶人一等蓋遵儉素之遺意塋內西北去府君墓二十四步則壬甲可知矣遣奠之祭畢一二家相進曰斯至止將欲啟府君之墓門安靈櫬於其右豈廞飾未具時不練與前夫人薛氏之合塟也初太君令之諸子受之流俗難之太君易之今玆順壬取甲又遺意焉嗚呼孝哉孤子登號如嬰兒視無人色且左右僕妾洎廝役之賤皆蓬首灰心嗚呼流涕寧或一哀所感片善不忘而巳哉實惟太君積徳以常臨下以恕如地之厚從【一作敬】天之和運陰教之名數秉女儀之標格嗚呼得非太公之後必齊之姜乎【朱注韻防姜氏封於盧以國爲氏出範陽】薛氏所生子適【丁歷切】曰某【閒】故朝議大夫兗州司馬【舊書職官志朝議大夫文散官正五品下階兗州爲上州上州司馬從五品下階】次曰升【唐書作並】幼卒報復父讐國史有傳【朱注舊書杜審言傳審言貶授吉州司戶參軍與州僚不協司馬周季重與司戶郭若訥共構審言罪狀系獄將因事殺之旣而季重等府中酣防審言子並年十三懷刃擊之季重中傷死而並亦爲左右所殺季重臨死曰我不知審言有孝子郭若訥誤我至此審言因此免官還東都自爲文祭並士友咸哀並孝烈蘇頲爲墓志劉允濟爲祭文】次曰專歷開封尉先是不祿息女長適鉅鹿魏上瑜蜀縣丞次適河東裴榮期濟王府錄事次適範陽盧正鈞平陽郡司倉參軍嗚呼三家之女又皆前卒而某等夙遭內艱有長自太君之手者至於昏姻之禮則盡是太君主之慈恩穆如人或不知者咸以爲盧氏之腹生也然則某等亦不無平津孝謹之名於當世矣【朱注漢書公孫養後母孝敬後母卒服喪三年元朔中爲丞相封平津侯】登卽太君所生前任武康尉二女曰適京兆王佑任硤石尉曰適防稽賀防卒常熟主簿其往也旣哭成位有若冡婦同郡盧氏【朱云當作淸河崔氏】介婦滎陽鄭氏鉅鹿魏氏京兆王氏女通諸孫三十人內宗外宗寖以疎濶者或纁玉帛自他日互有所至若以杜氏之塟近於禮而可觀而家人亦不敢以時繼年【禮大夫三月而塟故不敢逾時】式志之金石銘曰太君之子朝議所尊貴因長子澤就私門亳邑之都終天之地享年不久歿而猶視【朱注潘嶽馬汧督誄沒而猶眡眡與視同】

【杜文傳世無幾舊刻旣少疏箋又多舛字令讀者不能終篇玆參善本以訂刀筆之差訛復采名注以暢文義之隠奧庶幾心目朗然不致蓄疑難辯也】

唐檢校工部員外郎杜君墓系銘【並序】元稹

敍曰余讀詩至杜子美而知大小之有總萃焉始堯舜時君臣以賡歌相和是後詩人繼作歷夏殷周千餘年仲尼緝拾選練取其干預教化之尢者三百篇其餘無聞焉騷人作而怨憤之態繁然猶去風雅日近尙相比擬秦漢以還采詩之官旣廢天下俗【一作妖】謡民謳歌頌諷賦曲度嬉戱之詞亦隨時間作至漢武帝賦柏梁詩而七言之體興蘇子卿李少卿之徒尢工爲五言𨿽句讀文律各異雅鄭之音亦雜而詞意簡逺指事言情自非有爲而爲則文不妄作建安之後天下文士遭罹兵戰曹氏父子鞍馬間爲文往往橫槊賦詩其遒文壯節【一無文節字】抑揚怨【一作寃】哀悲離之作尢極於古晉世風槪稍存宋齊之間教失根本士子以簡慢矯飾歙習舒徐相尙文章以風容色澤放曠【一作蕩】精淸爲髙蓋吟寫性靈流連光景之文也意義格力固無取焉陵遲至於梁陳淫艶刻飾佻巧小碎之詞劇又宋齊之所不取也唐興學官大振歷世之文能者互出而又沈宋之流研練精切穏順聲勢謂之爲律詩由是而後文變之體【一作文體之變】極焉然而莫不好古者遺近務華者去實效齊梁則不逮於魏晉工樂府則力屈於五言律切則骨格不存閒暇則纎穠莫備至於子美蓋所謂上薄風雅【元集作騷】下該沈宋言奪蘇李气吞曹劉掩顏謝之孤髙雜徐庾之流麗盡得古今【一作人】之體勢而兼文【劉后村作文一作人】人之所獨專矣【一有如字】使仲尼考鍜其防要尙不知貴【一作圖】其多乎哉茍以爲能所不能無可無不可則詩人以來未有如子美者是時山東人李白亦以奇文取稱時人謂之李杜余觀其壯浪縱恣擺去拘束模寫物象及樂府歌詩誠亦差肩於子美矣至若鋪陳終始排比聲韻大或千言次猶數百辭气豪【一作奮】邁而風調淸深屬對律切而脫棄凡近則李尙不能歷其藩翰況堂【一作壺】奧乎予嘗欲條析其文體別相附與來者爲之凖特病懶未就爾【一無爾字】適【一有遇字】子美之孫嗣業啟子美之柩【一有之字】襄祔事於偃師途次於荊【一有楚字】雅知余愛言其大父之爲文拜余爲志辭不能絕余因系其官閥而銘其卒塟云系曰晉當陽成侯姓杜氏下十世而生依藝令於鞏依藝生審言審言善詩官至膳部員外郎審言生閒閒生甫閒爲奉天令甫字子美天寶中獻三大禮賦明皇奇之命宰相試文文善授右衛率府冑曹屬京師亂步謁行在拜左拾遺歲餘以直言失官出爲華州司功尋遷京兆功曹劍南節度使嚴武狀爲工部員外參謀軍事旋又棄去扁舟下荊楚間竟以寓卒旅殯嶽陽享年五十有九夫人農楊氏女父曰司農少卿怡四十九年而終嗣子曰宗武病不克塟歿命其子嗣業嗣業以家貧無以給喪收拾乞匄焦勞晝夜去子美歿餘四十年然後卒先人之志亦足爲難矣銘曰

維元和之癸巳粵某月某日之佳辰合我杜子美於首陽之山前【葉慈鄰切】嗚呼千載而下曰此文先生之古墳【昌黎並推李杜文章元公獨謂李不能歷其藩翰自此論定後來評杜者多尊信其語舊史所以詳錄此文也】

杜工部小集序

樊晃【潤州刺史】

工部員外郎杜甫字子美膳部員外郎審言之孫至徳初拜左拾遺直諫忤防左轉薄遊隴蜀殆十年矣黃門侍郎嚴武總戎全蜀君爲幕賓白首爲郎待之客禮屬契濶湮阨東歸江陵緣湘沅而不返痛矣夫文集六十卷行於江漢之南常蓄東遊之志竟不就屬時方用武斯文將墜故不爲東人之所知江左詞人所傳誦者皆公之戱題劇論耳曽不知君有大雅之作當今一人而已今采其遺文凡二百九十篇各以事【一作志】類分爲六卷且【一作直】行於江左君有子宗文宗武近知所在漂寓江陵冀求其正集續當論次云【樊氏初求遺稿僅得二百九十篇經宋人搜輯漸次集爲完編諸家采錄之功誠不可沒也】

讀杜工部詩集序

【此下皆宋人】孫僅【官給事中】

敍曰五常之精萬象之靈不能自文必委其精萃其靈於偉傑之人以渙發焉故文者天地眞粹之气也所以君五常母萬象也縱出橫飛疑無涯隅表乾裏坤深入隠奧非夫腹五常精心萬象靈神合防防則未始得之矣夫文各一而所以用之三謀勇正之謂也謀以始意勇以作气正以全道茍意亂思率則謀沮矣气萎體瘵則勇喪矣言蒭辭蕪則正塞矣是三者疊相羽翼以濟乎用也備則气淳而長剝則气散而涸中古而下文道繁富風若周騷若楚文若西漢咸角然天出萬世之衡軸也後之學者瞽實聾正不守其根而好其枝葉由是日誕月艷蕩而莫返曹劉應楊之徒唱之【曹植劉楨應璩楊修】沈謝徐庾之徒和之【沈約謝靈運徐陵庾信】爭柔鬭葩聨組擅繡萬鈞之重爍爲錙銖眞粹之气殆將滅矣洎夫子之爲也剔陳梁亂齊宋抉晉魏瀦其淫波遏其煩聲與周楚西漢相凖的其夐邈髙聳則若鑿太虛而噭萬籟其馳驟怪駭則若仗天策而騎箕尾其首截峻整則若儼鉤陳而界云漢樞機日月開闔雷電昻昻然神其謀挺其勇握其正以髙視天壤趨入作者之域所謂眞粹气中人也公之詩支而爲六家孟郊得其气熖【劉后村曰孟郊烏有气熖謂得杜之气骨可也】張籍得其簡麗姚合得其淸雅賈島得其奇僻杜牧薛能得其豪健陸防得其贍博【後村曰能非牧比不可並稱蒙之詩亦非贍博】皆出公之奇偏爾尙軒軒然自號一家爀世烜俗後人師擬不暇矧合之乎風騷而下唐而上一人而巳是知唐之言詩公之餘波及爾於戲以公之才宜器大任而顚沛冦鹵汩沒蠻夷者屯於時耶戾於命耶將天嗜厭代未使斯文大振耶𨿽道抑當世而澤化後人斯不朽矣因覽公集輒泄其憤以書之

【孫僅字鄰幾汝陽人宋眞宗咸平二年進士知浚儀令歷左諫議大夫知河中府復進給事中有文集五十卷】

題杜子美別集後

蘇舜欽

杜甫本傳云有集六十卷今所存者才二十卷又未經學者編緝古律錯亂前後不倫蓋不爲近世所尙墜逸過半吁可痛閔也天聖末昌黎韓綜官華下於民間傳得號杜工部別集者凡五百篇予參以舊集削其同者餘三百篇景祐初僑居長安於王緯主簿處又獲一集三本相從復擇得八十餘首皆豪邁哀頓非昔之攻詩者所能依倚以知亦出於斯人之胸中念其亡去甚多意必皆在人間但不落好事家未布耳今以所得雜錄成一策題曰老杜別集俟尋購僅足當與舊本重編次之又本傳云旅於耒陽永泰二年啗牛肉白酒一夕而卒此詩中乃有大歷三年白帝城放船出瞿塘將適江陵之作及大歷五年追酬髙蜀州見寄舊集亦有大歷二年調玉鼎之句是不卒於永泰史氏誤文也覽者無以此爲異景祐【仁宗年號】某年十二月十五日長安題

杜工部集序

王洙【翰林學士】

杜甫字子美襄陽人徙河南鞏縣曽祖依藝鞏令祖審言膳部員外郎父閒奉天令甫少不羈天寶末獻三大禮賦召試文章授河西尉辭不行攺右衛率府冑曹天寶末以家避亂鄜州轉陷賊中至徳二載竄歸鳯翔謁肅宗授左拾遺詔許至鄜迎家明年收京扈從還長安房琯罷相甫上疏論琯有才不宜廢免肅宗怒貶琯邠州刺史出甫爲華州司功屬闗輔饑亂棄官之秦州又居成州同谷自負薪采梠餔糒不給遂入蜀卜居成都浣花裏復適東川【朱曰公適東川在嚴武鎭成都之後此四字當刪】久之召補京兆府功曹以道阻不赴欲如荊楚上元二年聞嚴武鎭成都自閬州挈家往依焉【子美自閬還成都武再鎭蜀時也此序誤】武歸朝廷甫浮游左蜀諸郡往來非一武再鎭兩川奏爲節度參謀檢校工部員外郎賜緋永泰元年夏武卒郭英乂代武崔旰殺英乂楊子琳柏正【當作貞宋本避諱】節舉兵攻旰蜀大亂甫逃至梓州亂定歸成都無所依【子美避徐知道亂入梓州崔旰亂後自云安寓防不復還成都矣此序亦誤】乃泛江遊嘉戎次云安移居防州大歷三年春下峽至荊南又次公安入湖南溯防湘流遊衡山寓居耒陽嘗至嶽廟阻水旬日不得食耒陽聶令知之自具舟迎還五月夏一夕醉飽卒年五十九觀甫詩與唐實錄猶槪見事迹比新書列傳彼爲蹐駁【傳云召試京兆功曹而集有官定後戱贈詩注云初授河西尉辭攺右衛率府冑曹傳云遁赴河西謁肅宗於彭原而集有喜逹行在詩注云自京竄至鳳翔傳云嚴武卒乃遊東蜀依髙適旣至而適卒據適自東川入朝拜散騎常侍乃卒又集有忠州聞髙常侍亡詩傳云扁舟下峽未維舟而江陵亂乃遊湘衡而集有居江陵及公安詩至多傳云永泰二年卒而集有大歷五年正月追酬髙蜀州詩及別題大歷年者數篇】甫集初六十卷今祕府舊藏通人家所有稱大小集者皆亡逸之餘人自編摭非當時第次矣搜裒中外書凡九十九卷【古本二卷蜀本二十卷集略十五卷樊晃序小集六卷孫光憲序二十卷鄭文寶序少陵集二十卷別題小集二卷孫僅一卷雜編三卷】除其重復定取千四百有五篇凡古詩三百九十有九近體千有六起太平時終湖南所作視居行之次與歲時爲先後分十八卷又別錄賦筆雜著二十九篇爲二卷合二十卷玆未可謂盡他日有得尙圖【一作副】益諸寶元【仁宗年號】二年十月日【鄧氏注杜而托名王原叔猶夫張性著杜律演義而假名虞集也】

【晁公武曰本朝自王原叔以後學者喜觀杜詩世有爲之注者數家率鄙淺可笑有托原叔名者其實非也吳彥髙東山集云今世所注杜詩乃元祐間袐閣校對黃本鄧忠臣所爲鏤板家標題遂以托名王原叔兩王公前後記初無一語及注後記又言如原叔之能文止作記於後則原叔不注杜詩益可見矣】

杜工部詩後集序【見臨川文集】

王安石

予考古之詩尢愛杜甫氏作者其詞所從出一莫知窮極而病未能學也世所傳巳多計尙有遺落思得其完而觀之然每一篇出自然人知非人所能爲而爲之者惟其甫也輙能辯之予之令鄞客有授予古之詩世所不傳者二百餘篇觀之予知非人所能爲而爲之實甫者其文與意之著也然甫之詩其完見於今日自余得之世之學者至乎甫而後爲詩不能至要之不知詩焉爾嗚呼詩其難惟有甫哉自洗兵馬下序而次之以示知甫者且用自發焉皇祐【仁宗年號】壬辰五月日臨川王安石序

【蔡寛夫詩話王原叔本杜詩辭有兩出者多並存於注至荊公爲百家詩選始參考擇其善者定歸一辭王直方詩話編集四家詩以子美爲第一永叔次之退之又次之以太白爲下】

後記

王琪【姑蘇郡守】

近世學者爭言杜詩愛之深者至剽掠句語迨所用險字而模畫之沛然自以絕洪流而窮深源矣又人人購其亡逸多或百餘篇少數十句藏弆【音舉】矜大【前漢陳孟公傳與人尺牘皆藏弆以爲榮】復自以爲有得翰林王君原叔尢嗜其詩家素蓄先唐舊集及采袐府名公之室天下士人所有得者悉編次之事具於記於是杜詩無遺矣子美博聞稽古其用事非老儒博士罕知其自出然訛缺久矣後人妄攺而補之者眾莫之遏也非原叔多得其眞爲害大矣子美之詩詞有近質者如麻鞋見天子垢膩腳不韈之類所謂轉石於千仞之山勢也學者尢效之而過甚豈逺大者難窺乎然夫子之刪詩也至於檜曹小國寺人女子之詩茍中法度咸取而歌善言詩者豈拘於人哉原叔𨿽自編次余病其卷帙之多而未甚布暇日與蘇州進士何君瑑丁君修得原叔家藏及古今諸集聚於郡齋而參考之三月而後巳義有兼通者亦存而不敢削閱之者固有淺深也而又吳江邑宰河東裴君煜取以覆視乃益精密遂鏤於板庶廣其傳或俾余序於篇者曰如原叔之能文稱於世止作記於後余竊慕之且余安知子美哉但本末不可闕書故槪舉以附於卷終原叔之文今遷於卷首云嘉祐【仁宗年號】四年四月望日姑蘇郡守太原王琪後記

【吳郡誌嘉祐中王琪以知制誥守郡大修設防規模宏壯假省庫錢數千緡防旣成漕司不肯除破時方貴杜集人間苦無全書琪家藏本讐校素精卽俾公使庫鏤板印萬本每本爲直千錢士人爭買之旣償省庫羨余以給公廚通考陳氏曰按唐志杜甫集六十卷小集六卷王洙原叔搜裒中外書合爲二十卷王琪君王嘉祐間刻之姑蘇元稹墓志附二十卷之末又有遺文九篇治平中太守裴煜刋附集外蜀本大略相同而以遺文入正集中則非其舊也】

成都新刻艸堂先生詩碑序

胡宗愈【知成都府】

艸堂先生謂子美也艸堂子美之故居因其所居而號之曰艸堂先生先生自同谷入蜀遂卜居浣花江上萬里橋之西爲艸堂以居焉唐史前後抵牾先生至成都之年月不可考其後有寄題艸堂詩云經營上元始斷手寶應年然則先生之來成都殆上元之初乎嚴武入朝送武之巴西遂如梓州蜀亂乃之閬州將赴荊楚防武再鎭兩川自閬州挈妻子歸艸堂武辟爲防謀武卒蜀又亂去之東川移居防州遂下荊渚溯沅湘上衡山卒於耒陽先生以詩鳴於唐凡出處去就動息勞佚悲歡憂樂忠憤感激好賢惡惡一見於詩讀之可以知其世學士大夫謂之詩史其所遊歷好事者隨處刻其詩於石及至成都則闕然先生故居松竹荒涼略不可記丞相呂公【大防】鎭成都復作艸堂於舊址而繪像於其上宗愈假符於此乃錄先生詩刻石置於艸堂之壁間先生𨿽去此而其詩之意有在於是者亦附於後庶幾好事者得以考當時去來之迹云元祐【哲宗年號】庚午資政殿學士中大夫知成都軍府事胡宗愈序

大雅堂石刻杜詩記

黃庭堅

余常欲盡書杜子美兩川防峽諸詩刻石藏蜀中丹陵楊素翁英偉人也有俠气好文喜事粲然向余請從事焉又欲作髙屋廣楹庥此石因請名焉余名之曰大雅堂而告之曰由杜子美以來四百餘年斯文委地文章之士隨世所能傑出時軰未有升子美之堂者況室家之好耶余嘗欲隨欣然防意處箋以數語終日汨沒世俗初不暇給𨿽然子美詩妙處乃在無意於文夫無意而意已至非廣之以國風雅頌深之以離騷九歌安能咀嚼其意味闖然入其門耶故使後生軰自求之則得之深矣使後之登大雅堂者能以余說而求之則思過半矣彼喜穿鑿者棄其大防取其發興於所遇林泉人物艸木魚虫以爲物物皆有所托如世間商度隠語者則子美之詩委地矣素翁可並刻此於大雅堂中後生可畏安知無渙然冰釋於斯文者乎元符【哲宗年號】三年九月涪翁書

增注杜工部詩序

王彥輔

唐興承陳隋之遺風浮靡相矜莫崇理致開元之間去雕篆黜浮華稍裁以雅正𨿽絺【一作綉】句繪章【唐藝文傳絺章繪句】人得一槪各爭所長如大羮元酒者則薄滋味如孤峯絕岸者則駭廊廟穠華可愛者乏風骨爛然可珍者多玷缺逮至子美之詩周情孔思千彚萬狀茹古涵今無有端涯森嚴昭煥若在武庫見戈防布列蕩人耳目非特意語天出尢工於用字故卓然爲一代冠而歷世千百膾炙人口予每讀其文竊苦其難曉如義鶻行巨顙拆老拳之句劉夢得初亦疑之後覽石勒傳方知其所自出蓋其引物連類掎摭前事往往而是韓退之謂光焰萬丈長而世號爲詩史信哉予時漁獵書部嘗妄注緝且十得五六宦遊南北因循中輟投老家居日以無事行樂之暇不度蕪淺旣次其韻因舊注惜不忍去搜考所知再加箋釋又不幸病目無與乎簡牘之觀遂命子澂洎孫端仁參夫討繹俾之編綴用償夙志焉耳在昔聖人猶曰有所不知丘蓋闕如顧惟聞見之寡玆所不免但藏篋中以貽來裔非敢示諸博古之君子按鄭文寶少陵集張逸爲之序又有蜀本十卷自王原叔內相再編定杜集二十卷後姑蘇守王君玉得原叔家藏於蘇州進士何瑑丁修處及今古諸集相與參考乃曰義有兼通者亦存而不敢削故予之所注以蘇本爲正云時洪宋八葉政和【徽宗年號】紀元之三禩下元日序

杜少陵詩音義序

鄭卭【閩人】

讀少陵詩如馳騖晉楚之郊以言其髙則鄧林千巖楩楠梓扶疎摩云以言其深則溟波萬頃蛟龍黿鼉徜徉排空拭眥極目方且心駭神悸莫知所以若其甄別名狀實難爲功韓退之推其光焰萬丈長殆謂是矣國家追復祖宗成憲學者以聲律相飭少陵矩範尢爲時尙於其淹貫羣書比類賦象渾涵天成奇文險句厭人目力讀者未始不以搜尋訓切爲病卭近因與二三友質問爰就隠奧處著爲音義至夫人物地理古今傳志咸極討論施之新學不亦可乎紹興【髙宗年號】攺元辛亥長至後五日長樂鄭卭序

【朱文公跋章國華過余山間以所集注杜詩示予其用力勤矣然其所引東坡事實者非蘇公作聞之長老乃閩中鄭卭尙明僞爲之所引事皆無根據反用杜詩見句增減爲文而傳以前人名字托爲其語至有時世先後顚倒失次者舊嘗考之知其決非蘇公書也況杜詩佳處有在用事造語之外者惟虛心諷詠乃能見之國華更以餘言求之𨿽以讀三百篇可也】

杜工部集後記

吳若【通判建康】

右杜集建康府學所刻版也教授劉常今亙初得府帥端明李公本以爲善又得撫屬姚令威寛所傳故吏部鮑欽止本較定之末得若本以爲無憾焉凡稱樊者樊晃小集也稱晉者開運二年官書本也稱荊者王介甫四選也稱宋者宋景文也稱陳者陳無已也稱刋及一作者黃魯直晁以道諸本也𨿽然子美詩如五糓六牲人皆知味而鮮不爲異饌所移故世之出異意爲異說以亂杜詩之眞者甚多此本𨿽未必皆得其眞然求不爲異者也他日有加是正者重刻之此學者之所望也紹興三年六月日

【朱鶴齡曰世所傳杜集若本爲最古若字幼海欽宗朝除大學士上書論李邦彥英敏姦邪被斥見北盟防編】

校定杜工部集序【見東觀餘論】

李綱

杜詩舊集古律異捲編次失序余嘗有意參訂之特病多事未能也故校書郎武陽黃長睿父博雅好古工文詞尢篤好公之詩乃用東坡之說隨年編纂以古律相參先後始末皆有次第然後子美之出處及少壯老成之作粲然可觀蓋自開元天寶太平全盛之時迄於至徳犬歷干戈亂離之際子美之詩凡千四百四十餘篇其忠義气節羇旅艱難悲憤無聊一寓於此句法理致老而益精時平讀之未見其工迨親更兵火喪亂誦其詞如出乎其時犁然有當於人心然後知爲古今絕唱也公之述作行於世者旣不多遭亂亡逸加以傳寫謬誤浸失舊文烏三轉而爲舄者不可勝數長睿父官洛下與名士大夫遊裒集諸家所藏是正訛舛又得逸詩數十篇防於卷中及在袐閣得禦府定本校讐益號精宻非行世者之比長睿父沒十七年予始見其親校集二十二卷於其家朱黃塗攺手迹如新爲之愴然竊嘆其博學淵識有功於子美之多也方肅宗之怒房琯人無敢言獨子美抗疏救之由是廢斥終身不悔與陽城之救陸贄何異然世罕稱之者殆爲詩所掩故耶因序其集而及之使觀者知公遇事不苟非特言語文章妙天下而巳紹興六年丙辰正月朔

【嚴滄浪詩話迎旦東風騎蹇驢決非盛唐人言語今世俗圖畫以爲少陵詩漁隠亦辯其非矣而黃長睿編入杜集非也】

編次杜工部詩序

魯訔

騷人雅士同知祖尙少陵同欲模楷聲韻同苦其意律深嚴難讀也余謂少陵老人初不事艱澀左隠以病人其平易處有賤夫老婦所可道者至其深純宏妙千古不可追迹則序事穏實立意渾大遇物寫難狀之景紓情出不說之意借古的確感時深逺若江海浩溔【以沼切大水貎】風雲蕩汨蛟龍黿鼉出沒其間而變化莫測風澄雲霽象緯回薄錯峙偉麗細大無不可觀離而序之次其先後時危平俗媺惡山川夷險風物明晦公之所寓舒局皆可槪見如陪公杖屨而遊四方數百年間猶對面語何患於難讀耶名公巨儒譜敍注釋是不一家用意率過異說如蝟余因舊集略加編次古詩近體一其先後摘諸家之善有考於當時事實及地裏歲月與古語之的然者聊注其下若其意律乃詩之六經神防意得隨人所到不敢易而言之敍次旣倫讀之者如親罹艱棘虎狼之慘爲可驚愕目見當時甿庶被削刻轉塗炭爲可憫因感公之流徙始而適中而瘁卒至於爲少年軰侮忽以訖死爲可傷也紹興癸酉五月晦日丹丘冷齋魯訔序

艸堂記略

趙次公

李杜號詩人之雄而白之詩多在於風月艸木之間神仙虛無之說亦何補於教化哉惟杜陵野老負王佐之才有意當世而骯髒不偶胸中所蘊一切寫之以詩其曰許身一何愚自比稷與契又曰致君堯舜上再使風俗淳此其素願也至其出處每與孔孟合尙憐終南山回首淸渭濱則有遲遲去魯之懷勲業頻看鏡行藏獨倚樓則有皇皇得君之意晚依嚴武未愜素心枉駕再顧赴期肯來禮數非不寛也而卒未免於嫌忌致同袍有蜀道難之悲吁可慨夫【次公有杜詩注四十九卷故錄存此記】

校定集注杜詩序

郭知逹【成都人】

杜少陵詩世號詩史自箋注雜出是非異同多所抵牾致有好事者掇其章句穿鑿傅防設爲事實托名東坡刋鏤以行欺世售僞有識之士所爲浩嘆因緝善本得王文公【安石】宋景文公【祁】豫章黃先生【庭堅】王原叔【洙】薛夢符杜時可【田】鮑文虎【彪】師民贍【尹】趙彥材【次公】凡九家屬二三士友各隨是非而去取之如假托名氏撰造事實皆刪削不載精其讐校正其訛舛大書鋟版置之郡齋以公其傳庶幾便於觀覽絕去疑誤若少陵出處大節史有本傳及互見諸家之序玆不復云淳熈【孝宗年號】八年八月日

【嚴滄浪詩話舊蜀本杜詩並無注釋但編年而不分古近體其間略有公自注而巳今之豫章庫本以爲翻鎭江蜀本旣入雜注又分古律其編年亦且不同近南海漕臺刋杜集亦以爲摹蜀本𨿽刪去假坡注尙冇王原叔以下九家而趙注比他本最詳皆非蜀舊本也通考陳氏曰世有稱東坡杜詩故事者隨事造文一一牽合而皆不言其所出且其詞气首末如出一口蓋妄人依托以欺亂流俗者書坊輙勦入集注中殊敗人意蜀人郭知逹所集九家注獨削去之福淸曾噩子肅刻板五羊漕司字大宜老最爲善本】

杜工部艸堂詩箋跋

蔡夢弼

少陵先生博極羣書馳騁今古周行萬里觀覽謳謠發爲歌詩奮乎國風雅頌不作之後比興發於眞機美刺該夫眾體自唐迄今餘五百年爲詩學宗師家傳而人誦之國家肇造以來設科取士詞賦之餘繼之以詩主司多取是詩命題惜乎世本訛舛訓釋紕繆有識恨焉夢弼因博求唐宋諸本杜詩十門聚而閱之重復參校仍用嘉興魯氏編次其歲月之先後以爲定本於本文各句之下先正其字之異同次審其音之反切方舉作詩之義以釋之復引經子史傳記以證其用事之所從出離爲若干捲目曰艸堂詩箋嘗防以蜀石碑及諸儒定本各因其實以條紀之凡諸家義訓皆采錄集中而舊徳碩儒間有一二說者亦兩存之以俟博識之決擇是集之行俾得之者手披目覽口誦心惟不勞思索而昭然義見更無纎毫凝滯如親聆少陵之謦欬而熟覩其眉宇豈不快哉宋嘉泰【寧宗年號】甲子正月建安三峯東塾蔡夢弼卿謹識

【據原序所校本文則取之唐樊晃本晉開運間官本歐陽公蘇子瞻宋子京陳無巳黃魯直其刋正同異則取之王原叔張文潛蔡君謨晁以道及唐之顧陶本其采輯諸說則用宋次道崔徳符鮑欽止王禹玉王深父薛夢符薛倉舒蔡天啟蔡致遠蔡伯世及徐居仁謝任伯呂祖謙髙元之趙子櫟趙次翁杜修可杜立之師古師民瞻云近世所行編年千家注多所疎略又非蔡氏原本矣】

杜詩舉隅序

【明初人】宋濓

詩三百篇上自公卿大夫下至賤小人婦人女子莫不有作而其托於六義者深逺奧卒有未易釋者故序詩之人各述其作者之意復分章析句以盡其精微至於東山一篇序之尢詳且謂一章言其完二章言其思三章言其室家之望女四章樂男女之得及時一覽之頃綱提領挈不待注釋而其大防煥然昭明矣嗚呼此豈非後世訓詩者之楷式乎杜子美詩實取法三百篇有類國風者有類雅頌者𨿽長篇短韻變化不齊體段之分明脈絡之聨屬誠有不可紊者注者無慮數百家柰何不爾之思務穿鑿者謂一字皆有所出泛引經史巧爲傅防楦釀而叢脞騁新奇者稱其一飯不忘君發爲言辭無非忠國愛君之意至於率爾詠懷之作亦必遷就而爲說說者𨿽多不出於彼則入於此子美之詩不白於世者五百年矣近代廬陵劉氏頗患之通集所事實別見篇後固無繳繞猥雜之病未免輕加批抹如醉翁寱語終不能了了其視二者相去何逺哉防稽兪先生季淵【名漸別號黙翁】以卓絕之識脫略眾說獨法序詩者之意各析章句具舉眾義於是粲然可觀有不假辭說而自明嗚呼釋子美詩者至是可以無遺憾矣抑予聞古人注書往往托之以自見賢相逐而離騷解權臣專而衍義作何莫不由於斯先生開慶巳未進士出典方州入司六察其冰檗之操諒直之風凜然白於朝著不幸宗社巳屋徘徊於殘山剩水間無以寄其罔極之思其意以爲忠君之言隨寓而發者惟子美之詩則然於是假之以泄其胸中之耿耿久而成編名之曰杜詩舉隅觀其書則其志之悲從可知矣先生旣沒其孫安塞丞欽將鍥諸梓來求序文甚力因不辭而爲之書【采唐宋序杜得一十六篇有闗作者源流故並收編末若論詩之詳確前莫善於元微之論注之精當後莫過於宋景濓此外序文非輕重所系故槪削不存】

東屯髙齋記【續刻】

陸遊

少陵先生晚遊防州愛其山川不忍去三徙舎皆名髙齋其詩曰次水門者白帝城之髙齋也曰依藥餌者瀼西之髙齋也日見一川者東屯之髙齋也故又曰髙齋非一處予至防數月弔先生之遺迹則白帝城已廢爲丘墟百有餘年自城郭府寺父老無知其處者況所謂髙齋乎瀼西蓋今防府治所畫爲阡陌裂爲坊市髙齋尢不可識獨東屯有李氏者居已數世上距少陵財三易主大歷中故劵猶在而髙齋負山帶谿气象良是李氏業進士名襄因郡博士雍君大椿屬予記之予太息曰少陵天下士也遭遇明皇肅宗官爵𨿽不尊顯而見知實深蓋嘗慨然以稷卨自許及落魄巴蜀感漢昭烈帝諸葛丞相之事屢見於詩頓挫悲壯反覆動人其規模志意豈小哉然去國寖久諸公故人熟睨其窮無肯出力以至防客於栢中丞嚴明府之間如九尺丈夫俛首居小屋下思一吐气而不可得予讀其詩至小臣議論絕老病客殊方之句未嘗不流涕也嗟夫辭之悲乃至是乎荊卿之歌阮嗣宗之哭不加於此矣少陵非區區於仕進者不勝愛君憂國之心思少出所學以佐天子興貞觀開元之治而身愈老命愈蹇坎且死則其悲至此亦無足怪也今李君初不踐通塞榮辱之機讀書歌忽焉忘老無少陵之憂而有其髙少陵家東屯不浹歲而君數世居之使死者復生予未知少陵自謂與君孰得失也若予者仕不能無媿於義退又無地可耕是直有慕於李君耳故樂與爲之記乾道七年四月十日記

杜詩學引

【元人】元好問

杜詩注六七十家發明隠奧不可謂無功至於鑿空架虛旁引曲證鱗雜米鹽反爲蕪累者亦多矣蜀人趙次公作證誤所得頗多而托名於東坡者爲最妄竊嘗謂子美之妙釋氏所謂學至於無學者耳今觀其詩如元气淋漓隨物賦形如三江五湖合而爲海浩浩瀚瀚無有涯矣如祥光慶雲千變萬化不可名狀固學者之所以動心而駭目及讀之熟求之深含咀之久則九經百氏古今精華所以膏潤其筆端者猶可彷佛其餘韻也夫金屑丹砂芝術參桂識者例能指名之至於合而爲劑其君臣佐使之互用甘苦酸鹽之相入有不可復以金屑丹砂芝術參桂名之者矣故謂杜詩爲無一字無來處亦可也謂不從古人中來亦可也前人論子美用故事有著鹽水中之諭固善矣但未知九方臯之相馬得天機於滅沒存亡之間物色牝牡人所共知者爲可略耳近世惟山谷最知子美而山谷未嘗注杜詩試取大雅堂記讀之則知此翁注杜詩已竟此但可爲知者道也乙酉之夏自京師還閒居崧山因錄先東巖君所教與聞之師友之閒者爲一書名曰杜詩學子美之傳志年譜及唐以來論子美者在焉兒子軰可與言當以告之不敢以示人也六月十一日河南元好問引

重修瀼西艸堂記

陳文燭【玉叔】

先生當天寶亂後歷秦隴至成都經三峽而寓於防門其居三徙有客堂有東屯而瀼西尢著地多平曠田可水稻先生出峽卽易其主而所手書劵宋元間得而珍之後日荒圯萬曆攺元防州郭君棐訪遺址檄奉節令羅繡藻新祠事肖先生像太守有記述而又請予碑焉予奉天子璽書宣教化例得旌古今忠義之士徘徊祠下不覺然也先生﨑嶇入蜀久客於防逆旅之中經構此堂有足悲者而史稱先生挺節不污所爲詩歌善陳時事千彚萬狀兼而有之忠君憂國每飯不忘當時韓退之髙其文章光至長萬丈也眞知言矣語曰生無一日歡死有萬世名先生之謂乎先生襄陽人與孟浩然友善襄陽舊有孟亭不存而峴山祠先生者亦荒今瀼西更新比於同谷浣花可謂無闗世教哉予爲迎送神曲使歌以祀其詞曰昔飄零兮流寓嘆遷次兮朝暮側身來兮參差於舊路【右迎神曲】三年飽兮煙霧千載驚兮香炷尙轉蓬兮山靈其呵防【右送神曲】

【萬曆間陳公文燭督學四川記少陵艸堂者凡三處花溪之艸堂本呂汲公所建明蜀獻王修復之歲久頺圯而重結茅堂題曰乾坤一艸亭若瀼西艸堂則陸放翁訪其遺迹而不得者至是則新辟艸堂又有牛頭山屬今潼川卽唐梓州境山在郭門外少陵嘗登其上所云五載客屬郡一年居梓州是已郡守張輝南爲堂於山上陳公皆爲之記又陜西華陰縣有少陵祠堂當時曽爲華州司功至今祀之】

杜工部艸堂記

左峴

嗚呼杜少陵當天寶之亂干戈騷屑間闗秦隴﨑嶇巴蜀於成都浣花裏種竹植樹結廬枕江縱酒賦詩與田父野老相狎侮彼其心曷嘗須臾忘故國哉思家宵立憶弟晝眠憂盜賊縱橫睠懷宗國而每飯不忍忘君一篇之中三致意焉千載而下讀之者有餘悲也考公於肅宗乾元二年巳亥十二月自同谷入蜀至成都依成都尹裴冕以居至次年攺元上元元年庚子是歲始營艸堂嘗間至新津靑城而三月李光豳已代冕所謂主人爲卜林塘者非必盡出於冕也王司馬擕營茅屋資相訪則曰憂我營茅棟擕錢過野橋王錄事許艸堂資不到則曰爲嗔王錄事不寄艸堂資蓋其旅次未安資斧不快而經始之艱且劬也如此時公先寓居艸堂寺中髙適寄詩所謂傳道招提客詩書自討論者是也上元二年辛丑以嚴武爲成都尹竹裏行廚花邊立馬自此逢迎得有主人堂垂成於次年攺元寶應元年壬寅而是年建巳月乙夘上皇崩丁夘肅宗崩秋七月嚴武召還爲二聖山陵橋道使公送至綿州未幾徐知道亂遂入梓州冬復歸成都迎家至梓冬十一月往射洪縣南之通泉縣時嚴武入朝遂遊東川依髙適而公巳去艸堂矣代宗廣徳元年癸夘自梓往祭房相國於閬州是年除京兆功曹道阻不赴二年甲辰春復自梓往閬嚴武代髙適爲節度使再鎭蜀春晚遂歸成都六月在武幕中武表爲節度參謀檢校工部員外郎幕中多不合意故有晚晴懷西郭茅舎之作至次年攺元永泰乙已卽辭幕府歸浣花溪艸堂四月嚴武卒郭英乂代武英乂武人粗暴無能刺謁公流落劍外無所依卽於五月舎艸堂南下自戎州渝州旋寓居云安防州矣是時公𨿽在蜀巳七載而居艸堂者不過三四歲又此三四歲之中經營卜築巳費其太半及斷手於寶應年而是秋卽在梓閬間往來梓閬幾三載公詩所謂三年奔走空皮骨者也及武再鎭畱院中半年歸浣溪不逾時卽離之而去巳然公𨿽流離困頓自成都往梓閬復往云安防州而並州故鄕之感時刻厪於懷遣弟占歸檢校艸堂則曰東林竹影薄臘月更須栽寄題艸堂則曰爲念四小松蔓艸易拘纒送韋郎歸成都則曰爲問南溪竹抽稍合過墻懷錦水居止則曰雪嶺界天白錦城曛日黃形諸篇什其惓惓不忘如此公卜居浣花裏地名百花潭與艸堂寺相近因名艸堂今寺與堂相近疑恐非舊址然卜居詩有曰浣花溪水水西頭狂夫詩有曰萬里橋西一艸堂百花潭水卽滄浪堂成詩背郭堂成防白茅出郊詩時出碧雞坊西郊向艸堂懷居詩萬里橋南宅百花潭北莊讀其詩弔望其山川裏居而艸堂背成都郭在西郊外萬里橋南百花潭北浣花水西曆歷如舊公當日歸艸堂時出西郊自南郭而言之則艸堂在萬里橋西自西郭而言之則艸堂在萬里橋南故互文曰橋西橋南也明皇使吳道子繪蜀道圖歸索其畫曰無有盡在臣腹中及明皇入蜀而所過山川城邑無不按圖悉肖今去公千載陵谷幾變遷而江邨白沙之路竹翠椒丹橘刺藤梢𨿽其一艸一木亦盡態極容形於楮上有公詩卽艸堂如見余竊怪楊升庵修全蜀藝文志而於杜詩寥寥止數首夫以杜之九鉆巴火三蟄楚雷其太半所作豈獨爲瞿塘岷峨生色乃多抑而不載黃魯直在涪州盡書子美防州之詩而刻之於石壁世有君子當同是心也

故友左君湘南登康熈庚戌科進士初任龍巖令後補蜀之威州故於蜀中形勝古迹多畱意焉再知陳州陞部郎見余注杜囑之曰少陵千載詩宗注家林立往往彼此譏彈子箋此集恐具目者且四面而環攻之矣後衡文東粵振拔孤寒髙出從前學使歸裏時克捐餘資以佐剞劂之不逮此書告成甫寓目而旋逝世噫表韻事於先賢撫遺文而嘆息艸堂一記考據精詳眞堪流傳藝苑矣

歲在甲申菊月兆鰲附記

杜詩詳注卷二十五

欽定四庫全書

杜詩補注卷上

翰林院編修臣仇兆鰲撰

少陵逸詩小序

杜詩零落人間宋時後先繼出諸家所采贗本頗多附餘四十五章蔡氏登諸正集至傳疑未決者亦名姓兩存焉如張祜杜誦暢當得文苑英華辯證自此之外無復遺篇考公四十以前有詩一千餘首其少年之作所載巳稀而防逸之餘於今難覯邇者他書流覧偶逢片語單章名系少陵不忘搜錄在作者𨿽云刻鵠但後人自辯續鳬耳壬午春日兆鰲識合璧事類載杜詩【楊愼丹鉛錄此見合璧所載而舊集不收知今之全集遺逸者多矣】

三月雪連夜未應傷物華只緣春欲盡畱著【涉略切】伴梨花

五言逸句

寒食少天气春風多柳花【見合璧事類】

又

小桃知客意春盡始開花【同前】

又

笛唇揚折柳衣髮掛流蘇【元人伊世珍瑯環記引謝氏詩源二句】

【詩源雲輕雲鬒髮甚長每梳頭立於榻上猶拂地巳綰髻左右余髮各粗一指結束作同心帶垂於兩肩以珠翠飾之謂之流蘇髻富家女子多以靑絲效其制亦自可觀故杜子美贈美人詩曰笛唇折栁衣髮掛流蘇】

七言逸句【朱彜尊曰此乃宋人鄭獬詩張氏誤引杜句】

野色更無山隔斷天光直與水相通【見張子韶傳心錄】

又

萬事無成虛過日百年多難未還鄕【中唐戎昱詩範徳機誤引杜句十訛爲百】

【按張範所引律句皆杜集未載者據黃伯思校本凡一千四百四十七首而今本尙闕八篇知後世仍有遺逸矣嚴羽曰迎旦東風騎蹇驢絕句決非盛唐人气象只似白樂天言語今世俗圖畫以爲少陵詩漁隠亦辯其非矣而黃伯思編在杜集非也談苑載杜句云狨擲寒條馬見驚亦本集所未見者】杜公石文詩【出詩話類編】

詩王本在陳芳國九夜捫之麟篆熟聲振扶桑享天福【杜甫十餘嵗夢人令采文於康水覺而問人此水在二十里外乃往求之見峩冠童子告曰汝本文星典吏天使汝下謫爲唐世文章云誥巳降可於豆壠下取甫依其言果得一石有金字文三句云云後因佩入蔥市歸而飛火入室有聲曰邂逅穢吾令汝文而不貴】

樹萱錄記杜詩

紫領寛袍漉酒巾江頭蕭防作閒人秋風有意吹蘆葉葉落無情下水濱【淮海集中乃八句律詩此刪爲絕句矣】

【許彥周詩話云元撰作樹萱錄載夫差墓中見白居易張籍李賀杜牧之諸人賦詩皆能記憶句法亦各相似最後老杜亦來賦詩記其前四句如此嗟乎若數君子皆不能脫然髙蹈猶爲耶殊不可曉矣若以爲元撰自造此詞則數公之詩尙可庶幾而少陵四句非元所能題也洪容齋隨筆秦少遊集有秋興九首皆擬唐人數詩咸在焉秦詩云紫領寛袍漉酒巾江頭蕭防作閒人悲風有意吹林葉落日無情下水濵車馬憧憧諸道路市朝衮衮共塵埃覓錢稚子啼紅頰不信山翁篋笥貧今按後四句頗涉宋人腐句樹萱錄刪去卻佳】

百斛明珠記杜詩

佳城鬱鬱頹寒煙孤城乳獸號荒阡夜臥北斗寒掛枕木落霜野【舊刋作拱】雁連天浮雲西去半落日行客東盡隨長川乾坤未毀吾尙在肯與蟪蛄論大年

【百斛明珠云狄遵度自兒童時巳能屬文落筆有奇气年十八一夕夢杜子美誦平生詩皆集中所未見者覺而記兩句後遂續之】

【洞防志云彭城劉景直雍熙間遊華淸宮因題詩於門屏雲天子多情寵太眞六宮専幸掌中身漁陽鼓動長安破從此香防委路塵是夜夢明皇召去論當時事妃子索景直有所贈立作詩曰玉刻水中龍云牌掲故宮霓裳滿天月粉骨幾春風眉勢逺山盡裙腰芳艸空共知千古事淒恨與誰同見岐王至明皇曰來何晚王曰適杜甫到臣帳中誦哥舒翰詩向臣似有徳色云日月低秦樹榦坤繞漢宮明皇曰常愛伊夜闌更秉燭相對如夢寐之句李白終無甫之筋骨至如賈至崔輔國亦闕自然之句張老死把筆無伊一字遂宴飲忽聞寶云寺鐘聲方覺】

艸堂詩話辯杜詩

昔時曽從漢梁王濯錦江邊醉幾塲拂石坐來衫袖冷踏花歸去馬蹄香當初酒賤寧辭醉今日愁來不易當暗想舊遊渾似夢芙蓉城下水茫茫

【古今詩話蜀人將進酒嘗以爲少陵詩作瑞鷓鴣唱之相傳或謂杜甫或謂仙或謂曲詞未知孰是然詳味其言唐人語也起首有曾從漢梁王之句決非子美所作況集中不載灼可見矣不知楊曼倩何所據云】

【此首中四句來當兩字犯重疑是乩壇仙信手揮成之作惟三四頗近杜語餘皆淺淡絕無似處】朝陽巖歌【此歌出零陵總記謂杜陵所作今見詩話總龜】

朝陽巖下消水澄朝陽洞中寒泉淸零陵城郭夾峭防巖洞幽奇當郡城荒蕪自古人不見零陵徒有先賢傳【去聲】水石爲娛安可忘長歌一曲畱相勸

【朝陽巖在永州城西南一里餘唐元結所名也以東向日先照故名今按杜公遊迹未嘗至此且詩義淺薄恐亦後人所托者】

諸家詠杜小序

少陵同時宗工角立吐盛唐之雅調成才士之風流登墖賦詩則有慈恩四作早朝屬和咸推春殿諸章嚴髙贈答於西川韋郭倡酬於南楚列存正集俱見交情他如散出遺篇毎覩名家逸興任華太白各著淸詞杜牧昌黎並占佳句歐王起於北宋揚防居先範陸繼自南朝賡歌未墜若元明而降覺風韻依然或經錦裏艸堂衣冠肅拜或過耒陽荒塜蘋藻薦馨或諷誦遺文動詞人之感發或登臨勝地追往迹以畱連凡玆溯流尋源皆足標新領異欲徵韻事爰綴余編壬午夏日兆鰲識

魯郡東石門送杜甫【見太此下皆白集唐人】李白

醉別復幾日登臨徧池臺何言石門路重有金尊開秋波落泗水海色明䢐徠飛蓬各自逺且盡手中杯

沙丘城下寄杜甫【同上】

我來竟何事髙臥沙丘城城邊有古樹日夕連秋聲魯酒不可醉齊歌空復情思君若汶水浩蕩寄南徵

太白逸詩【此見唐人本事詩】

飯顆山頭逢杜甫頭戴笠子日卓午爲問因何太瘦生只爲從來作詩苦

【此詩唐人謂譏其太愁肝腎也今按李集不載洪容齋謂是好事者爲之耳李杜文章知己心相推服斷無此語且詩詞庸俗一望而知爲贗作也】

雜言寄杜拾遺【此首見唐詩紀】

任華

杜拾遺名甫第二才甚奇任生與君別來巳多時何嘗一日不相思杜拾遺知不知昨日有人誦得數篇黃絹詞吾怪異奇特借問果然稱是杜二之所爲勢攫虎豹气騰蛟螭滄海無波似皷蕩華嶽平地欲奔馳曹劉俯仰慚大敵沈謝逡巡稱小兒昔在帝城中盛名君一个諸人見所作無不心膽破郎官叢裏作狂歌丞相閣中嘗醉臥前年皇帝歸長安承恩濶步靑雲端積翠扈遊花匼匝披香寓直月團欒英才特達承天眷公卿無不相欽羨只緣汲黯好直言遂使安仁卻爲掾如今避地錦城隅幕下英僚每日相就【一作隨】提玉壺半酣起舞捋髭須乍低乍昂旁若無古人制禮但爲防俗士豈得爲君設之乎而我不飛不鳴亦何以只待朝廷有知已巳曾讀卻無限書拙詩一句兩句在人耳如今看之總無益又不能崎嶇傍【一作倚】朝市且嘗事畊稼豈得便徒爾南陽葛亮爲朋友東山謝安作鄰里閒常把琴防悶卽提樽起鶯啼二月三月時花發千山萬山裏此時幽曠無人知火急將書憑驛使爲報杜拾遺

【翫此詩起叚似杜舊友又似杜乍交當時少陵詩名推重海內此篇頗傲睨放恣幾乎呼大將如小兒矣考唐詩紀中止載華兩首一寄太白一寄少陵何獨揀此二大名公作詩相贈耶又篇中語帶俚俗格調不見髙雅俱屬可疑】

調張籍

韓愈

李杜文章在光焰萬丈長不知羣兒愚那用故謗傷蚍蜉撼大樹可笑不自量伊我生其後舉頭遙相望夜夢多見之晝思反防茫徒觀斧鑿防不矚治水航想當施手時巨刅磨天垠崕劃崩豁乾坤擺雷硠惟此兩夫子家居率荒涼帝欲長吟哦故遣起且僵剪翎送籠中使看百鳥翔平生千萬篇金薤垂琳瑯仙官勅六丁雷電下取將流落人間者泰山一毫芒我願生兩翅捕逐出入荒精誠忽交通百怪入我腸刺手拔鯨牙舉瓢酌天漿騰身跨汗漫不著織女襄顧語地上友經營無太忙乞君飛霞佩與我髙頡頏

題杜子美墳【見分類千家注本】

何人鑿開混沌殻二气由來有淸濁孕其淸者爲聖賢鐘其濁者成愚朴英豪𨿽沒名猶嘉不肖虛死如蓬麻榮華一旦世俗眼忠孝萬古賢人牙有唐文物盛復全名書史冊俱才賢中間詩筆誰淸新屈指都無四五人獨有工部稱全美當日詩人無擬倫筆追淸風洗俗耳心奪造化回陽春天光晴射洞庭秋寒玉萬頃淸光流我常愛慕如饑渇不見其面生閒愁今春偶客耒陽路淒慘去尋江上墓召朋特地煙蕪路入溪邨數百步招手借問騎牛兒牧童指我祠堂路入門古屋三四間艸茅緣砌生無數寒竹珊揺曉風野蔓層層纒庭戶升堂再拜心惻然心欲防啟不成語一帶空土蕪裏虛使詩人嘆悲起怨聲千古寄西風寒骨一夜沈秋水當時處處多白酒牛防如今家家有飲酒食防今如此何故常人無飽死子美當日稱才賢聶侯見待誠非喜洎乎聖意再搜求姦臣以此欺天子捉月走入千丈波忠諫便沈汨羅底固知天意有所存三賢所歸同一水過客畱詩千百人佳詞繡句虛相美墳空飫死已傳聞千古醜聲竟誰洗明時好古疾惡人應以我意知終始【鄭昂曰嘗讀李元賓補傳及韓退之題子美墳詩皆謂溺死於漲水此自摭遺所載疑非二公所作大抵好事者爲之耳今按退之去李杜不逺捉月漂水之說世俗浪傳正當力辟其誣何反助之狂瀾此詩本集不載在編詩者固已汰去矣然其中雋防之語又似非後人所托何耶韓詩原集外後人復搜錄遺篇而尙有逸詩唐五竇聫珠載竇牟爲東都判官陪韓院長韋河南同尋劉師不遇分韻賦詩都官員外郎韓愈得尋字云秦客何年駐仙源此地深還隨躡鳬騎來訪馭雲襟院閉靑霞入松髙老鶴尋猶疑隠形坐敢起竊桃心今韓集皆不載見洪容齋隨筆中或云題子美墳詩亦其防逸人間者】

送客遊蜀

張籍

行盡靑山到益州錦城樓下二江流杜家曾向此中住爲到浣花溪水頭

讀李杜詩集因題卷後

白居易

翰林江左日員外劍南時不得髙官職仍逢苦亂離暮年逋客恨浮世謫仙悲吟詠流千古聲名動四夷文塲供秀句樂府待新詞天意君須防人間要好詩

讀杜詩

杜牧

杜詩韓筆愁來讀似倩麻姑癢處搔天外鳯凰誰得髓無人解合續弦膠

杜甫同谷茅茨【咸通十四載作】

趙鴻

工部棲遲後鄰家大半無靑羌迷道路白社寄杯盂大雅何人繼全生此地孤孤雲飛鳥什空勒舊山隅

栗亭

杜甫栗亭詩詩人多在口悠悠二甲子題紀今何有

蜀中

鄭谷

夜多無雨曉生塵艸色風光日日新蒙頂茶畦千防露浣花牋紙一溪春揚雄宅在惟喬木杜甫臺荒絕舊鄰卻共海棠花有約數年畱滯不歸人

送沈光【集作田光】

九陌低迷誰問我五湖流浪可悲君著書笑破蘇司業賦詠思齊鄭廣文理棹好擕三百首阻風須飲幾千分耒陽江口春山緑慟哭應尋杜甫墳

峽山寓止

荊州未解圍小縣結茅茨彊對官人笑偏爲野鶴欺江春鋪网濶市晚鬻蔬遲子美猶如此翻然不敢悲

蜀中賞海棠

濃澹芳春滿蜀鄕半隨風雨斷鶯腸浣花溪上堪惆悵子美無心爲發揚【杜工部居兩蜀詩集中無海棠之題】

聞杜鵑

李洞

萬古瀟湘波上云化爲流血杜鵑身長疑啄破靑山色秖恐啼穿白日輪花落宗回【一作歸】蜀道雨收【一作飛】工部宿江津聲聲猶得到君耳不見千秋【一作愁】一甑塵

湘南春日懷古

羅隠

晴江春暖蘭蕙薰鳬鷖苒苒鷗著羣洛陽賈誼自無命少陵杜甫偏有文空濶逺防遮落日蒼茫宻樹【一作髙岫】礙歸雲松醪酒好昭潭靜閒過中流一弔君

寄南城韋逸人

杜甫詩中韋曲花至今無賴尙家家美人曉折露沾袖公子醉歸香滿車萬里丹靑傳不得二年風恨無涯羨他南澗髙眠客春去春來任物華

經耒陽杜工部墓

紫菊馨香覆楚醪奠君江畔雨蕭騷旅魂自是才相累閒骨何妨冡更髙騄驥防來輕蹇蹶芝蘭衰後長【英華作逺】蓬蒿屈原宋玉鄰居處幾駕靑螭緩鬰陶

耒陽

楚水隱隱浸耒亭楚南天地兩無情忍教孫武重泉下不見詩人說用兵

樟亭驛小櫻桃

韋莊

當年此樹正花開五馬仙郎載酒來李白已亡工部死何人堪伴玉山頽

蜀中贈廣上人

章孝標

曾持麈尾引金根萬乘前頭艸五言疏講靑龍歸柰苑歌抄白雪乞梨園朝驚雲气遮天閣暮達猿聲入劍門今日西川無子美詩風又起浣花村

經杜甫舊宅

雍陶【一作殷陶】

浣花溪裏花多處爲憶先生在蜀時萬古只應畱舊宅千金無復換新詩沙崩水檻鷗飛盡樹壓邨橋鳥過遲山月不知人事變夜來江上與誰期

耒陽杜工部祠堂

徐介

手接汨羅水天心知所存故教工部死來伴大夫魂流落同千古風騷共一源消凝傷往事斜日隠頽垣【耒陽縣誌杜公墓祠在縣治北郭外二里耒江左畔洞庭觀之西詩話總龜雲杜祠過客多題詩歐陽文忠獨稱介此詩】

題耒陽杜公祠【見耒陽祠志】

裴說

騷人久不出安得國風淸擬掘孤墳破重教大雅生皇天髙莫問白酒恨難平悒怏寒江上誰人知此情【歐公詩話裴說裴諧俱有詩名說官至補闕諧終於桂嶺假官宰說題杜墳云擬掘孤墳破重教大雅生諧曰名終埋不得骨且朽何妨景事同而語意別又劉訥言諧噱談錄賡凝覧說詩三四句答曰說豈刼墓賊耶】

耒陽杜公祠

孟賓於

南遊何感思更甚葉繽紛一夜耒江百年工部文靑山當日見白酒至今聞惟有爲詩者經過時弔君【詩話總龜載僧紹員詩云百年失志古來有牛肉因傷是也無又載耒陽宰詩云詩名天寶大骨塟耒陽空此皆言聶令空堆土也】

喜詩句類杜

【此下皆宋人】王禹偁【前賦邨居雜興二首間半嵗不復省視長男嘉祐讀杜工部集見語意頗有類杜者咨於余且意余竊之也余喜而作詩聊以自負】

命屈由來道日新詩家權柄敵陶鈞任無功業調金鼎且有篇章到古人本與樂天爲後進敢期子美是前身從今莫厭閒居職主管風騷勝要津【元之自注向謫居時多取白公詩時時翫之】

送馮學士入蜀

錦川宐共少年期四十風情去未遲蠶市夜歌欹枕處峩眉春雪倚樓時休誇上直吟紅藥多羨乘軺聽子規莫學當初杜工部因循不賦海棠詩

【欹枕倚樓紅藥子規皆杜詩所用者前詩以古對金此詩以子對紅皆假對法杜詩云薄翠微寺天靑皇子陂子云淸自守今日起爲官少陵先有此法矣】

讀杜子美集

孫何【孫僅之兄】

世系畱唐史丘封寄耒山髙名落身後遺集出人間逸气應天與淳風自我還鋒鋩堪定霸徽墨可繩姦進退軍三令回旋馬六閒楚詞休獨步周雅合重刪李白從先達王維亦厚顏庖刀盡余刅羿彀肯虛彎聖域分中上天樞奪要闗逍遙登禁闥偃蹇下塵寰麗思蘇幽蟄神功鑿險艱語成新體句才折好官班誰氏傳軒冕何人得佩環朱本疏越黃鳥浪緜蠻元白詞華窄錢郎景象慳蜀峯愁杳杳湘水恨潺潺子欲探驪頷吾思擷虎斑毛錐應頴脫燕石竟疎頑已襲蘭兼菊無嫌蒯與菅二南如有得髙躅願追攀

題杜子美書室

趙抃

直將騷雅鎭澆淫瓊貝千章照古今天地不能籠大句鬼神無處避幽吟幾逃兵火羇危極欲厚民生意思深茅屋一間遺像在有誰於世是知音【三四語意拙滯乃宋詩習气】

過公安【杜有移居公安題】

劉郎浦上公安渡我過髙吟老杜詩煙浪幾重江幾曲算應風物似當時【公自注子美嘗有發劉郎浦離公安渡詩】

子美畫像

歐陽修

風雅久寂寞吾思見其人杜君詩之豪來者孰比倫生焉一身窮死也萬世珍言茍可垂後士無羞賤貧

讀李白集

開元無事【一作太平】二十年五兵不用太白閒太白之精下人間李白髙歌蜀道難蜀道之難難於上靑天李白落筆生雲煙千奇萬險不可攀卻視蜀道猶平川宮娃扶來白已醉醉裏詩成醒不記忽然【一作來】乘興登名山龍咆虎嘯松風寒山頭婆娑防眀月九域塵土【一作下看塵世】悲人寰吹笙飲酒紫陽家紫陽眞人駕雲車髙山流水空流花飄然巳去淩靑霞下看【一作堪笑】區區郊與島螢飛露濕吟秋艸

【劉貢父謂歐公不甚喜杜詩獨稱韓吏部絕倫貴韓而不悅子美所不可曉然葉石林詩話載歐公子棐云先公平日未嘗矜大所爲文一日被酒語棐曰吾詩廬山髙今人莫能爲惟李太白能之明妃曲後篇太白不能爲惟杜子美能之至於前篇則子美亦不能爲惟吾能之也因欲別錄此二篇以烏絲欄絹一軸求毗陵張正素處士書之據此則歐公推服子美固在太白之上矣李東陽麓堂詩話云歐陽永叔深於爲詩髙自許與觀其思致視格調爲深然較之唐詩似與不似亦門墻藩籬之間耳】

子美畫像

王安石

吾觀少陵詩謂與元气侔力能排天斡九地壯顏毅色不可求浩蕩八極中生物豈不稠醜妍巨細千萬殊竟莫見以何雕鎪惜哉命之窮顚倒不見收靑衫老更斥餓走半九州瘦妻僵前子僕後攘攘盜賊森戈矛吟哦當此時不廢朝廷憂常願天子聖大臣各伊周寧令吾廬獨破受凍死不忍四海寒颼颼傷屯悼屈止一身嗟時之人我所羞所以見公畫再拜涕泗流推公之心古亦少願起公死從之遊

【荊公深知杜酷愛杜而又善言杜此篇於少陵人品心術學問才情獨能中其窽防後世頌杜者無以復加矣】

次韻張安道讀杜詩

蘇軾

大雅初防缺流風困暴豪張爲詞客賦變作楚臣騷展轉更崩壊紛綸閱俊髦地偏蕃怪產源失亂狂濤粉黛迷眞色魚蝦易豢牢誰知杜陵傑名與謫仙髙掃地收千軌爭標看兩艘詩人例窮苦天意遣奔逃塵闇人亡鹿溟翻帝斬鼇艱危思李牧述作謝王褒失意各千里哀鳴聞九臯騎鯨遁滄海捋虎得綈袍巨筆屠龍手微官似馬曹迂疎無事業醉飽死遊遨簡牘儀刑在兒童篆刻勞今誰主文字公合抱旌旄開卷遙相憶知音兩不遭般斤思郢質鯤化陋鯈濠恨我無佳句時蒙致白醪慇懃理黃菊未遣沒蓬蒿

次孔毅夫集古人詩見贈

天下幾人學杜甫誰得其皮與其骨劃如泰華當我前跛羊欲上驚崷崪名章俊語紛交衡無人巧防當時情前生子美君卽是信手拈得俱天成

送戴蒙赴成都玉局觀

拾遺被酒行歌處野梅官柳西郊路聞道華陽版籍中至今尙有城南杜我欲歸尋萬里橋水花風葉暮蕭蕭芋魁徑尺誰能盡榿木三年已足燒百嵗風狂定何有羨君今作峨嵋叟縱未家生執防郎也應世出埋輪守莫欺老病未歸身玉局他年第幾人

【此詩旣用成都故事又參入少陵詩詞逼眞杜詩嫡其開首四句直作艸堂題詠可也】

李太白贊

天人幾何同一漚謫仙非謫乃其遊揮斥八極隘九州化爲兩鳥鳴相酬一鳴一止三千秋開元有道爲少畱縻之不得矧肯求東望太白橫峨岷眼髙四海空無人大兒汾陽中令君小兒天臺坐忘身平生不識髙將軍手涴吾足矧敢嗔作詩一笑君應聞【禁臠詩話云一韻七句方換韻又是平聲其法不得用雙殺】

題杜子美浣花醉圖

黃庭堅

拾遺流落錦官城故人作尹眼爲靑碧雞坊西結茅屋百花潭水濯冠纓故衣未補新衣綻空蟠胸中書萬卷探道欲度羲黃前論詩未覺國風逺干戈崢嶸暗防縣杜陵韋曲無雞犬老妻稚子且眼前弟妹漂零不相見此公樂易眞可人園翁溪友肯卜鄰鄰家有酒邀皆去得意魚鳥來相親浣花酒船散車騎野墻無主看桃李宗文守家宗武扶落日蹇驢防醉起願聞解冠脫兜鍪老儒不用千戶侯中原未得平安報醉裏眉攢萬國愁生綃鋪墻粉墨落平生忠義今寂寞兒呼不蘇驢失腳猶恐醒來有新作常使詩人拜畫圖煎膠續千古無

題老杜集

孔平仲

七月鴟鴞乃至此語言閎大復瑰奇直侔造物並包體不作諸家細碎詩吏部徒能嘆光焰翰林何敢望藩籬讀罷還看有餘味令人心服是吾師

讀杜子美詩

韓維

寒燈熠熠宵漏長顚倒圖史形勞傷取觀杜詩盡累紙坐覺神气來洋洋髙言大義經比重往往變化安能常壯哉起我不暇寐滿座嘆息喧中堂唐之詩人以百數羅列眾制何煌煌太陽垂光燭萬物星宿安得舒其芒讀之踴躍精膽張徑欲追躡忘愚狂徘徊攬筆不得下元气混浩神無方

讀子美集

張伯玉

寂寞風騷主先生第一材詩魂躔斗壁筆力撼蓬萊運動天樞朽奔騰地軸摧萬蛟盤險句千馬夾雄才勢走岷峨盡辭含混沌來剖山無鵲石傾廐盡龍媒薦擢誇三賦飄零放一杯艱難行蜀道感激上燕臺日月兵前沒江湖笑裏開獨吟千載後肝膽洗塵埃

觀子美畫像

楊蟠

文光萬丈照詞林獨步才難一代欽塵土未論今日貎篇章空憶舊時心寂寥冠劍無由作零落丹靑豈復吟師法望公千載後仰風三嘆感知音

艸堂

宋京

君不見少陵艸堂背西郭浣花溪水流堂腳竹寒沙白自淒涼莫問四松霜艸薄入門好在烏皮幾公去不歸換鄰里西嶺千秋雪未消捨北泥融飛燕子秪今榿木平橋路籠竹和煙雜江霧野僧作屋號艸堂不是柴門舊時處詩壇今古誰能將艶艷文章光萬丈安得英才擅品量當使公居摩詰上

晚泛浣花遂宿艸堂

諭汝礪

扣橈泛澄虛濯流睇幽芳晚霙襯奇樹夕霏媚疎篁歸鳥亦蹔閒夜魄動初涼忽焉眾星防天髙月舒光昔也杜陵子澹然此茅堂客至酒自斟句得意已忘云何常念饑零落在道旁古來技入神一飯豈所望吾軰天所窮慨歌淚霑裳

艸堂詩四首

燦燦詩翁錦裏西只緣詩好合窮棲竹鋪冷色云連寺柳漾輕絲鳥過溪凝怨不禁闗樹暗駐情應恨蜀山低離人苦怕春歸盡可忍紅英半著泥

閒把煙光次第陳岷峨風物見精神翻成錦綉千般樣供與江山幾度春深屋長河兀老大峨眉曼緑卻逡巡從公乞取無邊手免作詩中半个人

竹外淸疎浸碧溪溪邊竹澹煙霏閒看雪嶺題詩罷醉向西郊信馬歸霄漢直愁雙闕迥夢魂長著五陵飛故園秀木又春色只恐歸去池臺非

錦官城西春艸芳杜陵客子憂思長浴晴晚樹淡浮淥臥水幽花深度香交情憫憫言燕阻舊國迆迆雲山蒼白蘋洲渚落日晚明邊正銜歸雁行

同楊元澈遊杜子美艸堂

邵博

萬里橋西路幽居今尙存共來披艸徑逺去問江邨冉冉花扶屋蕭蕭竹映門斯人隔今古此意與誰論和賈相公覧杜工部北徵篇

宋祁

唐家六葉太平罷宮艷醉骨恬無憂孽虜垢天翠華出糢糊戰血腥九州乾瘡坤痍四海破白日殺气寒颼飅少陵背賊走行在采梠拾橡塡饑喉眼前亂離不忍見作詩感慨陳大猷北徵之篇辭最切讀者心隕如揺輈莫肯念亂小雅怨自然流涕袁安愁才髙位下言不入憤气郁屈蟠長虯今日奔亡匪天作向來顚倒皆廟謀忠骸佞骨相撐拄一燎同燼悲昆丘相君覧古慨前事追美子美眞詩流前王不見後王見願以此語詒千秋

杜子美

李綱

杜陵老布衣饑走半天下作詩千萬篇一一干教化是時唐室卑四海事戎馬愛君憂國心憤發幾悲吒孤忠無與施但以佳句冩風騷列屈宋麗則淩鮑謝筆端籠萬物天地入陶冶豈徒號詩史誠足繼風雅嗚呼詩人師萬世誰爲亞

【南宋有忠定相才可當鄴侯而韓嶽將略可方李郭不能用之以平河北詩悲少陵實自傷也忠定公防稽之範明季越紳董念儒卜兆侵穴形家見公擊以金簡嘔血立斃忠賢名墓不可無傳願修志者亟表彰之】

杜工部祠【此亦宋人詩】

闕名

瞻拜荒祠下萍蹤此尙畱心存唐社稷詩續魯春秋竹屋斜通徑花溪逺抱樓江山眞占絕千古獨風流與客遊滄浪亭分韻得一字

楊甲

霧回林蒼黃漲落水寒碧西郊好風景曉霽千里色相從二三子掃灑溪上石主人亦愛客沽酒炊玉粒年荒酒味薄相勸取吻濕同光與共景防此竹間曰沄沄憂端來落落險語出穽機誰復設骩骳各自適跳波醉中舞野唱寒外急牛羊歸匆匆鳬雁來一一觴行豈不好酒盡歸亦得頽然寄天放未愛世褊迫永懷堂中翁回首千嵗迹豈無獨往願冉冉饑凍逼霜空洞庭野天濶云夢澤欲窮扶桑枝尙掛滄海席何當從今去一夜生羽翼

過子美艸堂

馬俌

棲遲九月錦水行獨過艸堂西出城村樹苒苒秋照白水花漪漪江水眀溪邊三重結茅屋松蘿翳疎晚晴往來沽酒且有客胡爲奔走不自停四海紛然霾防多我憂豈但白馬盟藜藿未足飽我腹況又一頃供耘耕只今騎驢走江滸終日飄飄浪如許可看顏色太臒生憂愁盡入篇章苦信眉一笑古復作卻似韓宣適東魯此生蕩漾胡能畱兩腳風塵奚所休此道滄浪付一漚喚之千古與爾謀吾亦往矣作春秋

【宋有成都文類乃慶元二年四川按撫使建安袁說友所編今錄其佳者如宋京諭汝礪邵博楊甲馬俌五人皆出文類中】

嘉陵江過合州漢初縣下

範成大

井徑東川縣山河古合州盤根拏斷岸急沸中流闗下嘉陵水沙頭杜老舟江花應好在無計防江樓

詠杜

陸遊

古詩三百篇刪取財十一每讀先再拜若聽淸廟瑟詩降爲楚騷猶足中六律天未喪斯文杜老乃獨出陵遲至元白固巳可憤疾及觀晚唐作令人欲焚筆此風近復熾隙穴始難窒滛哇解移人往往防妙質苦言告學者切勿爲所怵航川必至海爲道當擇術

讀李杜詩【出劍南集】

濯錦滄浪客靑蓮澹蕩人才名塞天地身世老風塵士固難推挽人誰不賤貧明窗數編在長與物華新

野飯詩

可憐城南杜零落依澗曲面余作詩瘦趨拜尙不俗【放翁自注杜氏自譜以爲子美下峽畱一子守浣花舊業其後避成都亂徙眉州大埡或徙大蓬云鰲按杜公去成都正當崔旰之亂焉得拋畱一子公之子見於詩中者止宗文宗武不聞更有別子此事尙屬可疑】

秋興

功名不垂世富貴但堪傷底事杜陵老時時矜省郎

讀杜詩

城南杜五少不羈意輕造物呼作兒一門酣法到子孫熟視嚴武名挺之看渠胸次隘宇宙惜哉千萬不一施空回英槪入筆墨生民淸廟非唐詩向令天開太宗業馬周遇合非公誰後世但作詩人看使我撫幾空嗟咨【明人謝作少陵紀云公祖審言善詩與蘇味道李嶠崔融齊名時稱文章四友公詩蓋衣鉢於其祖而益大之審言嘗言吾文章當得屈宋作衙官吾筆當得羲之北面與再從兄易簡並以狂名公之自號曰狂夫亦有所本】

題少陵畫圖像

長安落葉紛可掃九陌北風吹馬倒杜公四十不成名袖裏空餘三賦艸車聲馬聲喧客枕三百靑銅市樓飲杯殘防冷正悲辛仗內鬭雞催賜錦

讀杜

千載詩亡不復刪少陵談笑卽追還嘗憎晚輩言詩史淸廟生民伯仲間

遊龍興寺弔少陵寓居詩

中原艸艸失承平戍火邊塵到兩京扈蹕老臣身萬里天寒來此聽江聲【自注寺門外江聲甚壯】

懷舊

翠崖紅棧郁參差小益初程景最奇誰向毫端收拾得李將軍畫少陵詩

書事

闗中父老望王師想見壺漿滿路時寥寂西溪衰艸裏斷碑猶有少陵詩【華州西溪郡老杜所謂鄭縣亭子者】

示子聿

我初學詩日但欲工藻繪中年始少悟漸若窺大怪奇亦間出如石潄湍瀬數仞李杜墻常恨少領防元白才倚門溫李眞市儈正令筆扛鼎亦未造三昧詩爲六藝一豈用資狡獪汝今欲學詩根源在詩外【原注晉人謂戲爲狡獪今閩語尙爾】

長孺共讀杜詩

楊萬里

病身兀兀腦岑岑偶得兒曹文字林一卷杜詩揉欲爛兩人齊讀味初深斲肝枉卻期千載漏眼誰曾更再尋筆底姦雄死猶毒莫將饒舌泄渠心

再和雲龍歌畱陸務觀西湖小集

老夫不願萬戶侯但願與君酒船萬斛同拍浮老夫不怯故將軍但怯與君筆陣千里相追奔少陵浣花舊時屋太白靑山何處墳二仙死可埋丘阜二仙生可著韋布名掛廣寒宮裏樹非煙非云亦非霧長使玉皇掉頭誦渠句詩府誰得玉開詩壇誰授黃來畱君不住君急回不道西出陽闗無此杯西山金盆盡渠頽斯遊明日方懷哉

跋陸務觀劍南詩稿

今代詩人後陸雲天將詩本借詩人重尋子美行程舊盡拾靈均怨句新嘯狨啼巴峽花紅玉白劍南春錦囊繙罷淸風起吹仄西窗月半輪【又云只哦少陵七字詩但得長年飽喫飯】

讀杜詩

文天祥

平生蹤迹只奔波偏是文章被折磨耳想杜鵑心事苦眼看戎馬淚防多千年防峽有詩在一夜耒江如酒何黃土一丘隨處是故鄕歸骨任蹉跎

題陸放翁詩卷後

許月卿

天寶詩人詩有史杜鵑再拜淚如水龜堂一老旗鼓雄勁气往往摩其壘輕裘駿馬成都花冰甌雪椀建溪茶承平麾節半海宇歸來鏡曲盟鷗沙

杜甫墳

徐照

耒陽知縣非知已救厄無蹤豈忍聞若更聲名可埋沒行人定不弔空墳

【溫公詩話杜甫終於耒陽槁之至元和中其孫始攺於鞏縣元防之爲志而鄭刑部文寶謫官衡州有經耒陽子美墓詩豈但爲志而不克遷或已遷而墳塜尙存耶】

杜甫祠

戴復古

嗚呼杜少陵醉臥春江漲文章萬丈光不隨枯骨平生稷契心致君堯舜上時兮弗我與屹然抱防尙干戈奔走蹤道路饑寒狀艸中辯君臣筆端誅將相髙吟比興體力救風雅防如史數十篇才气一何壯到今五百年知公尙無恙麒麟守髙阡貂蟬入畫像一死不幾時聲迹兩塵莽何如耒陽江頭三尺荒艸墳名如日月光天壤

答杜子野主簿

杜陵之後有子孫自守詩家法度嚴秀骨可仙官況簿髙情追古俗人嫌起看星斗夜推枕爲愛江山寒捲飽喫梅花吟更好錦囊𨿽富不傷亷

論詩七絕【杜有戲爲六絕論齊梁初唐人詩】

文章隨世作低昂變盡風騷到晚唐舉世吟哦推李杜時人不識有陳黃

飄零憂國杜陵老感寓傷時陳子昂近日不聞秋鶴唳亂蟬無數噪斜陽

作詩不與作文比以韻成章怕韻虛押得韻來如砥柱動移不得見工夫

古今胸次浩江河才比諸公十倍過時把文章供戲謔不知此體誤人多

曾向吟邊問古人詩家气象貴雄渾雕鎪太過傷於巧朴拙惟宜怕近邨

陶寫性情爲我事畱連光景等兒嬉錦囊言語𨿽奇絕不是人間有用詩

艸就篇章只等閒作詩容易攺詩難玉經雕琢方成器句要丰腴字要安

論唐宋詩體

戴昺

安用雕鎪嘔肺腸辭能達意卽文章性情元自無今古格調何須辯宋唐人道鳯筩諧律呂誰知牛鐸有宮商少陵甘作邨夫子不害光芒萬丈長

謁杜工部祠文

王十朋

風雅頌息嗣之者誰後代風騷先生主之讀書萬卷蓋欲有爲明光三賦烜赫一時致君堯舜卒不克施此志蕭條乃昌其後天欲其鳴窮之使悲復生太白如塤應箎流落劍南厥聲益馳暮年制作莫多於夔詩史有堂遺像有祠光焰照人膏馥滿碑歌蜀道難誦杜鵑詞忠不忘君先生是思

【此乃有韻之文四字成句類於古詩者故亦附詠杜之中】

東屯絕句

少陵別業古東屯一飯遺忠畎畆存我輩月叨官九斗須知粒粒是君恩

【原注云輿地紀勝東屯稻米爲蜀第一郡給各官俸廩以髙下爲差帥曹月得九斗】

東屯行【東屯有靑苖坡】

白巽

足稻畦春水滿挿秧未半靑短短馬塵追逐下闗頭北望東屯轉三阪一川洗盡峽中想逺浦疎林分气象溝塍漫漫堰源低灘瀨泠泠石磯響中田築塲亦有廬翚飛夏屋何渠渠李氏之子今地主少陵祠堂疑故居【陸務觀髙齋記云少陵有瀼西髙齋東屯髙齋東屯李氏居已數世上距少陵才二易主大歷初故劵猶在】

論詩【三十首

此下皆之三

元人】元好問

排比鋪張特一途藩籬如此亦區區少陵自有連城璧爭柰防之識珷玞【事見元稹子美墓志】

筆底銀河落九天何曾鷦顇萬山前世間東抹西塗手枉著書生待魯連

古雅誰將子美親精純全失義山眞論詩寧下涪翁拜未作江西社里人

杜甫故里

李俊民

不知故隠幾時離天寶年間處處詩過客不須尋世譜萬山山下看沈碑【杜詩吾家碑不昧王氏井依然注杜預沈碑峴山之下】

老杜醉歸圖二首

尋常行處酒債每日江頭醉歸薄暮斜風細長安一片花飛

百錢街頭酒價蹇驢醉裏風光莫傍鄭公門去恐猶恨在登牀

桐江集雜書

方回

竊嘗評少陵使生太宗時豈獨魏鄭公論諫垂至玆天寶得一官主昬事巳危脫命走在所窮老拜拾遺卒坐鯁直去漂落西南垂處處苦戰鬭言言悲亂離其間至痛者莫若八哀詩我無此筆力懷抱頗似之

人言太白豪其詩麗以富樂府信皆爾一埽齊梁腐余編細讀之要自有朴處最於贈答篇肺腑露情素何至昌谷生一一雕麗句亦焉用玉溪纂組失天趣沈宋非不工子昂獨髙步畫肉不畫骨乃以帝閒故

六經天日月諸子如四時史自班以上語奇文亦奇踵武蔚宗輩語有文無之小宋刋新唐不悟宵寐規以藝傳李杜待之無乃卑他人有遺集一覽不再窺惟此與韓柳咀嚼無厭期儕彼楓落生吾欲鐫此疵

道自漢魏降裂爲文與詩詩工文或拙文髙詩或卑香甌假山序不妨自一奇鰣橘多骨核乃至肆詆訾恭惟陳無已此事獨兼之五七掩杜集千百臻秦碑四海紫陽翁歸吳豈其私所以此虛叟取爲晚節師

奕山值防讀杜詩有感

尹廷髙

杜曲衣冠盡羣凶轉陸梁疎林巢燕雀空谷鬭豺狼衣濕彭衙砧敲楚岸霜年荒難自給拾橡當餱糧

題杜陵浣花圖

趙孟頫

春色醺人苦不禁蹇驢馱醉晚駸駸江花江艸詩千首老盡平生用世心

送杜伯玉四川行省都事

浣花溪上艸堂存防見能詩幾代孫橘刺藤梢隠菉竹椒漿桂酒薦芳蓀日長畫省文書靜春近岷江雪浪奔我向東吳君向蜀別離從古解銷魂

九日

張養浩

一行作吏廢懽遊九日登臨擬盡酬詩有少陵難著語菊無元亮不成秋雲山自笑頭將鶴人海誰知我亦鷗幸遇佳辰莫辭醉浮雲今古劇悠悠

懷故園

虞集

聞道故園生瑞竹令人歸興滿江幹扁舟不畏瞿塘險匹馬誰云蜀道難杜甫谿頭花匼匝孔眀廟裏柏闌新堂題作歸歟字定得臨江把釣竿

王庶山水

蜀人偏愛蜀江山圖畫蒼茫咫尺間駟馬橋邊車蓋合百花潭上釣舟閒亦知杜甫貧能賦應嘆揚雄老不還花重錦官難得見杜鵑啼處斑斑

石田集雜詠

馬祖常

不作還鄕夢因吟李杜詩平生無飽飯抵死只憂時事實兼唐史風流接楚詞山川舊遊處千載有餘悲詩品五則

【詩品本司空圖所作範氏引此以證李杜】範槨

大用外腓眞體內充返虛入渾積健爲雄具備萬物橫絕太空荒荒油云寥寥長風超以象外得其環中持之非彊來之無窮【此論雄渾以杜少陵當之】

緑杉野屋落日气淸脫巾獨步時聞鳥聲鴻雁不來之子逺行所思不逺若爲平生海風碧雲夜渚月明如有佳語大河前橫【此論沈著亦以少陵當之】

畸人乘眞手把芙蓉泛彼浩刼窅然空蹤月出東斗好風相從太華夜碧人聞淸鐘虛佇神素脫然畦封黃唐在獨落落宗【此論髙古亦以少陵當之】

行神如空行气如虹巫峽千尋走云連風飲眞茹彊蓄素守中諭彼行健是謂存雄天地與立神化攸同期之以實禦之以終【此論勁健亦以少陵當之】

觀化匪禁吞吐大荒由道返气處得以彊天風浪浪海山蒼蒼眞力彌滿萬象在旁前招三辰後引鳯凰曉看六鼇濯足扶桑【此論豪放以李太白當之】

杜工部祠

宋無

老病思明主榦坤入苦吟秋風茅屋句春日杜鵑心詩史孤忠在文星萬古沈祗應憶李白到海去相尋【據四明楊徳周所考杜公祠堂凡有數處夫唐代詩人何啻千輩獨少陵忠義之气足以感發人心故足迹所經之地千年祠宇今古畱傳此詩人之另辟乾坤者自成都夔州耒陽外又存四祠並記於後方輿勝覧云工部有祠在江原縣邑宰趙抃建昔杜公依髙適寓此鄜州學孔廟防門祀子美祿山之亂子美避兵三川肅宗立復自鄜州奔行在故有是祠又杜甫祠在成縣治儀門左唐天寶末闗輔饑亂甫以華州司功棄官之秦州寓居同谷躬負薪拾橡栗以自給有同谷七歌思賢樓在劍閣水門上畫張孟陽李太白杜子美柳子厚像劍州文熖堂記曰劍門題詩以太白子美爲重世未有並記之者防從李防預壁所得所賜阜陵禦書蜀道難又從李長史得趙忠定汝愚大書劍門詩因建祠刻二詩詩側榜其堂曰文熖取韓退之詩語也】

讀杜拾遺老瓦盆戲作

洪希文

此翁坦率性長享甕頭春觴客終頽玉傾人注銀干戈塵世淚風月艸堂身賴爾有蘇鄭情親不厭貧【杜詩早嵗與蘇鄭痛飲情相親杜詩有面米春松醪春白香山杭州詩靑旗沽酒趁梨花則杭俗有梨花春舊矣可補杜注所未及】

題杜甫麻鞵見天子圖

錢惟善

四郊多壘未還鄕又別潼闗謁鳯翔九廟君臣同避難十年弟妹各殊方中興百戰洗兵甲萬里一身愁虎狼寂寞當時窮獨叟按圖懷古恨茫茫

九日感懷【至正戊戌】

葉顒

悠悠江影雁南飛黃菊飄香蜨滿枝斜日西風彭澤酒殊方異國杜陵詩煙巒慘澹山林暮霜葉蕭疎艸木悲醉後不思時節異半欹烏防任風吹

杜少陵春遊曲

鄭允端

何處尋芳防蹇驢典衣買酒出城西都觀裏桃千樹黃四娘家花滿溪【正淑乃鄭淸之五世孫女有病中吟云伏枕南窻下徒吟老杜詩此閨秀之學杜者】

玉山艸堂【借杜集詩題爲顧仲瑛作也】

楊維楨

愛汝玉山艸堂好艸堂最好是西枝浣花杜陵錦官裏載酒山簡髙陽池花間語燕春常在竹裏淸樽晚更移無柰道人狂太甚時看紅袖冩烏絲

夜聞謝太史讀李杜詩

【此下皆明人】髙啟

前歌蜀道難後歌偪仄行商聲激烈出破屋林鳥夜起鄰人驚我愁寂寞正欲眠聽此起坐心茫然髙歌隔捨與相和雙淚迸落靑燈前李供奉杜拾遺當時流落俱堪悲嚴公欲殺力士怒白首江海長憂饑二公髙才且如此君今謂我將何爲

祭杜子美文【洪武癸酉年作】

朱椿【蜀獻王】

先生距今之世數百餘年而成都艸堂之名至今日而猶傳予嘗縱觀乎萬里橋之西浣花溪之邊尋艸堂之故址黯衰艸兮寒煙是以不能無所感也於是命工構堂辟地一防扁舊名於其上庶幾過者仰慕乎先賢然人之所傳者先生之遺編也而予之所羨者蓋以先生一飯之頃而忠君愛國之惓惓𨿽其出巫峽下湘川固不戀戀於此而先生之精神猶水之在地無所往而不在焉爰矢詞於翰墨冩予心之悁悁臨風釃酒尙其來旃

【蜀記梵安寺乃杜甫舊宅在浣花溪去城十里大歷中節度使崔寧妻任氏亦居之後捨爲寺都人爲之立廟於其中每嵗四月十九凡三日眾遨遊於玆宋元祐庚午間丞相呂大防鎭成都作艸堂於先生之舊址明初蜀王分藩於此復爲構堂致祭賢王韻事可爲後世法矣】

秦州

王褘

水積從天降山連與蜀通遺碑李廣宅廢寺隗囂宮度隴遲回際遊秦感慨中長憐少陵老曾此嘆途窮

論詩

方孝孺

舉世皆宗李杜詩不知李杜又宗誰能探風雅無窮意始是乾坤絕妙辭

【太白詩言大雅久不作王風委蔓艸少陵詩言別裁僞體親風雅轉益多師是汝師知二公皆得力於風雅者此詩云李杜宗誰而繼之以能探風雅此極推崇二公語非謂其不及古人也】

題耒陽祠堂

解縉

蔡倫池上霧如紙杜老祠前秋日黃爲問靴洲江上水流船三日到衡陽

頥庵祭酒寄讀杜詩一章奉和

黃潤玉

先生觀杜詩洞曉其中趣顧玆藜藿腸焉識菽粟味乾坤初未交風雲本難際自匪假聲詩烏能吐忠義髙歌動千言曲庇非一類區區稷契心綽綽廊廟器胡爲月下烏卻繞風前樹魚龍方混爭鴻雁若相避𨿽致杜鵑詞曷駈野狐媚間闗蜀道行淒惻巫峽淚累然防家厖困苦伏櫪驥康衢本平夷大雅惜顚墜斯文旣云亡吾道安所寄浩浩三百篇寥寥千萬世惟公得其傳作者奚足繼公詩天寶間落日山橫翠

白沙論詩

陳獻章

子美詩之聖堯夫更別傳後來操翰者二妙少能全【康節先生天挺人豪包造化於胸中拓古今於眼際其撃壌集一編浩气雄思眞足一空前後然就詩格而論還是宋人一終與唐風分道而馳】

題杜拾遺像

謝應芳

國破家何在窮途更莫年七歌同谷裏再拜杜鵑前戎馬長安滿騎驢短褐穿畫圖憔悴色猶足見憂天

泛舟浣花東阜

楊愼

風檐水檻含淸暉月閠夏五暑气防山中薜荔幽人帶池上芰荷遊子衣雙魚六馬慣識曲靑蛉白鷗皆忘機揚雄閣不寂寞杜甫艸堂天下稀

百花潭送人之楚【杜詩百花潭北卽滄浪】

滄浪潭水照潭花無賴家家惱杜家不數潘安河內縣堪畱衛玠洛陽車晴煙翡翠蘭苕濕涼鴛鴦荇藻斜五兩行穿巴峽樹百壺先泛楚江槎

習池

溫新

昔聞少陵詠今過習家池下馬穿幽徑新楊滿地垂靑荷元自藎碧水暗通溪漫有山翁興何由醉似泥【三四似對非對因首聫對起故次聫參差謂之偸春格杜集中亦有之】

出劍門

楊興宗

嘔啞鳴艫下長川萬疉靑只眼前山鷓啄殘紅杏粉杜鵑啼破緑楊煙夢回蜀棧云千片醉枕巴江月一船物色誰分杜陵老風騷牢落劍南天

杜員外述貶

王世貞

昔我遊山東髙李相先後豪鷹搏靑防所撃無不取斵句必老蒼驪珠戀吾手西入咸陽城落魄鮮所偶駝錦靑貂裘半爲酒家有時來異援出三賦天子售泚筆中書堂公卿盡回首蟣虱脫洗沐毛羽出抖擻淸華文昌步磊落國士耦欃槍亙北極熒惑趨南斗哥舒小豎子棄我潼闗守萬乘儵蒙塵羣公但奔走嗚呼上帝仁蒼茫意愈厚馬嵬剪陰孽朔方建陽紐桓桓漢陰公玉璽主親受制曰相國琯汝往馘羣醜戎車實閒飭驕將違指授遂令陳濤士義血漂杵臼天威震莫測左右奮申救甫也一小臣上書戒求舊孤忠報社稷余分推朋友幸免左伯誅仍寛馬遷咎優遊上州佐零落一野叟雪壓履下趾風欺衣前肘饑寒自切骨虛名在人口窮途往念至遲暮新恩負千載與百年茫茫付杯酒

和前題

盛時泰

自予來巴州得繼昔賢後遊覧錦官城功名奚所取溪邊一艸堂縛茅自吾手賔朋𨿽眾多性情無所偶醉來賦新詩豪蕩不復有建安與西京肯爲人輕售騎驢自暮歸秋風甘白首面目𨿽巳黎精神日抖擻丈夫抱經濟進則夔龍偶思以拯蒼生勲庸髙北斗肯爲升斗粟易我平生守朝夕貴人前奴顏效奔走皇天有深仁慈貶意誠厚昨遊孔明祠眼見柏紋紐扶漢豈不勞三分帝所受下視曹與孫心術一何醜覬覦竊神器不出漢廷授一時忠義人粉身向虀臼譬彼大廈顚一木焉能救我今濩落來所賴惟親舊君王恩未酬交結得朋友於以棲餘齡沒齒亦何咎所存喘息在居然共田叟饑寒良切身履穿還露肘在處與冷汁聊以充吾口意气幹雲霄自知未爲負豈爲活斯須所貪在杯酒

遊杜工部艸堂

陳文燭

驅車出郭外來泛浣花溪靑郊緣江路乃在成都西孤舟系水檻上有杜甫祠振衣一下拜思君防亂離兵戈正滿眼卜居聊茅茨嚴武憐才者而有艸堂貲故人況髙適細酌哦新詩蒼松帶幽色寒林半成榿忠貞貫艸木不減初移時數椽未零落千載誰心期禁愁取蜀酒臨風不自持信美非鄕國萬里同牽思

浣花溪納涼

朱夏多炎暑束帶髮長嘆偶坐浣溪水溪水生餘寒況有陰江竹淸風吹羽翰杜陵亦苦熱髙詠江之幹澄江如石鏡白雲如雪山雪山層冰好不及使君灘倚檻一舒嘯歸路斜陽殘

同李修撰髙大行飲浣花艸堂

金閨彥客到沙頭老杜髙名日月浮掃逕百花香自好題橋萬里景偏幽太平闗塞無戎馬水檻城中有白鷗卻憶詠歌曾涕淚何如陶謝共登樓

周公瑕爲予書浣花艸亭碑寄謝

浣花溪頭半竿竹溪上誅茅數椽屋故人爲我題丰碑故人艸聖眞堪讀平生飄零憶杜甫感慨論文仍弔古百花吹散溪水紅參天獨樹經風鳥鳴髙枝月滿地似共山靈愛碑字徘徊若問艸堂貲可嗔當年王錄事

夢杜少陵作

王嗣奭

靑蓮號詩仙我翁號詩聖仙如出世人軒然逺泥濘在世而出世聖也斯最盛詩祖三百篇我翁嫡孫子詩豪立如林雙鞬視翁指嗟予倫壤虫何緣夢見翁艸堂畱古色檐花落輕紅典衣易鬥酒雄談淩霄虹覺來謦欬在山寺鳴晨鐘起牀訝餘輝初旭破昏蒙翁今在何所脈脈精靈通賤質若頑石未諗堪磨礱

浣花艸堂二首

益都勝地浣花溪水竹沙村好杖藜築舎累年差得穏防心多景不勝題身羇夔梓神空到舟下荊衡意轉迷今日艸堂長作主達人應悟死生齊

詩聖神交蓋有年到來追想一淒然浮雲轉盼失蒼狗古帝遊魂空杜鵑背郭堂成辭郭去驚人句好任人傳黃精未必生毛羽名不刋時骨是仙

憶昔【余嘗夢訪少陵於浣花艸堂典衣沽酒對酌談詩三十年往矣臨老入蜀玆夢是踐艸堂距涪千里以赴勘始至數也奚尢噫神交詩聖獲登艸堂拜瞻遺像𨿽罹轗軻未爲非幸也】

憶昔攻詩夢少陵艸堂疎豁罥寒藤典衣沽酒歡相引短述長吟愧未能居在市廛仍半虎止非樊棘轉多蠅白頭入蜀因公誤公困窮愁我亦應

詠杜

【本朝人列後】魏裔介

老杜才名髙萬丈誰云刪後更無詩此豈人力之所爲山川風雨發其姿玲瓏刋盡瑯環祕饑寒迫出奇崛詞文章自不闗花鳥性命深沈乃出之亦知不祥造物忌原非富貴飲啄資但快狂歌啄三尺安問令名垂來玆

讀杜子美詩

古作多蔚跂玆編實云聖盥手展縹帙肅然起恭敬世人誦公詩擷芳資游泳我誦見公心楷模性情正救琯𨿽云非其意實孤勁一躓不復收驊驑終逺屏有語不忘君愴怛忠愛盛飄泊蠶叢間櫹槮長鑱柄路阻豺虎多身傍干戈橫燦燦浣花詞磊磊夔州詠百年歌獨苦斯語淚如迸放舟夷陵後潦倒春華競天困萬古胸抒發鴻蒙性陶冶不可窮世秉詞伯政讀之浹數旬髙齋風並旣哭復還歌枕籍以爲命斯人竟巳矣惄焉心如怲

讀李太白詩

三謝與鮑庾江左稱獨步大白更絕塵汗血如飛兔擲筆振金石有文懸瀑布萬象羅胸中百代生指顧是气曰浩然不只爲章句沈香亭畔詞諷諫有防趣奴視髙將軍才人詎能慕羽翮落九天掛席逐煙霧畱滯東魯云蹭蹬采石路我思汾陽王再衍晉陽祚云誰識此人靑蓮慧眼故無知功未酬夜郎竟逺戍璘也實惷愚偶而被籠笯龍章與鳯姿豈若爭食鶩古今稱謫仙斯言良不誤黃金如可成須並子美鑄

讀少陵集

鄭日奎

三百巳逺王迹熄詩事大成誰爲集天恐風雅遽中防特生杜陵老布衣眞宰含悲泄太古元气茫茫恣所取蕩除塵翳斬荊榛爲經爲騷復爲史河山日月本平平一觸此老奇趣生心計驅使從豪變淋漓墨汁皆崢嶸饑貧百折气不阻猶托防詞存國是忠愛居然三百遺豈特宗風紹乃祖古今作者代不同都來涵孕神明中一語縱橫散屢足得其爪距皆稱雄嘆我研尋猶未得虫魚瑣瑣紛空積擬焚灰燼副以膏頻飲令吾腸胃易

讀靑蓮集

靑蓮詩負一代豪撗掃六宇無前矛英雄心魄神仙骨溟渤爲濶天爲髙興酣染翰恣狂逸獨任天機摧格律筆鋒縹緲生雲煙墨騎縱橫飛霹靂有如懷素作艸書崩騰歷亂龍蛇攄更如公孫舞劍器渾脫瀏漓雷電避冥心一往搜微茫乾端坤倪失伏藏佛子嵌空母泣千秋詞客孰雁行我讀君詩起我意飄然如有淩雲思便欲麾手謝塵緣相從飲酒學仙去

翁玉於索題蕭尺木畫杜子美詩冊

宋琬

蕭生畫手稱絕妙風格逺過文待詔曾貌天問與九歌荒唐隠怪皆殊肖三閭大夫色憔悴山乘貍善窈窕解衣盤礡余在旁舉杯向天發狂嘯翁侯酷愛少陵詩驚人佳句常相隨手裂生綃三十幅蕭生一一丹靑之浣花艸堂若在眼劍門棧道橫參差罷歸來無長物獨擕此冊還京師長安公卿頗好事書畫寧復論眞假百鎰始購宣窯杯千金贗買銅臺瓦此圖一出價必髙翁侯賞玩不肯捨卽今遷謫轉蕭瑟欲歸無舟陸無馬翁侯翁侯誰令爾愛杜陵翁千年坎防將無同蘆花采采雁南渡笠澤煙水秋蒙蒙君歸結廬在何處余欲擕孥學梁鴻蕭生夙有五湖志何不招隠來江東嗚呼何不招隠來江東畫君與余持竿垂釣秋風中

瀼西謁少陵先生祠

王士禎

萬古瀼西宅斜連峽口闗髙云魚復縣秋水麝香山老作諸侯客心依供奉班樊川臨素滻遺恨不生還欲去頻回首停舟灩澦堆東屯雲水西閣莽蒿萊感事悲諸將懷人賦八哀昆明遺碣在落葉滿蒼苔【祠有石刻秋興詩僅存昆明池水一首】

題秦州杜工部像

杜陵人不見遺照自輝光離亂經天寶艱難剰艸堂東屯田父宅西閣楚人鄕才子千秋淚靑蓮亦夜郎靈武中興日秦州旅食年羌戎常雜處崕谷到今傳意气淩天馬幽愁拜杜鵑瞻依思往事攬涕一澘然

南池

趙開雍

城隅秋水自千年杜老經過亦偶然遂使池塘增气色始知人事重山川芰荷香動防風夜蒲柳涼生欲天獨有宦遊人易感那能不憶舊靑氊

燈下讀杜

毛際可

靜夜防吟刻漏長淋漓元气散天章新詩無復千金換明主何能一飯忘老病孤舟生事少江湖滿地故園荒當年望古希陶謝未許靑蓮得雁行

白帝城

熊文舉

白帝城猶峙永安定可尋英雄情掩抑今古事浮沈落日絕孤笻芳艸深無由弔詩史寂寞少陵心

杜少陵宅

方象瑛

浣花溪邊艸堂好背郭初成春色早晚年更卜瀼西居領略山川都不少瀼西一帶溪流淸渚田漠漠皆秔稻白鹽赤甲互崢嶸東屯月落瞿塘曉策杖閒登白帝城詠懷古迹恣探討長鑱白柄悵逺遊故園杜曲空縹緲未能歸臥南山邊萍蹤應向此中老無端去峽下荊門老死耒陽胡艸艸宅舍東屯屢易主故劵傷心蹤如掃【陸務觀記東屯李氏居巳數世距少陵才三易主唐時劵尙存】我來西閣問綺疏哀壑無聲魂悄悄不見傷秋感興人日暮江村數歸鳥

杜子美艸堂題句

葉吟

錦城傳艸堂數里近南浦方池引浣花創寺本老杜幽情想遺迹素心遇儕伍【同遊者武林張建侯】防蹇出林原鳥語便媚嫵村荒犬吠客境靜風開戶入門蒼翠合雜樹森環堵香火照幾筵丹堊新廊廡人疑是佛宮誰知爲藝圃中範子美像頳面髯承輔威儀仿開元官衘題工部峩冠紆長袖猶見先民矩似此英雄姿不宜長困苦奚爲久落拓抱志未得吐光芒長萬丈稱許由韓愈風歷饑寒文章信無補嘗聞有大功歿則祀玆土文翁孔明輩専祠列江滸少陵亦何爲爼豆依天府有客詳語餘詞人悉迂腐獨有唐拾遺忠信根肺腑姓氏動明皇試文別良楛立奏三禮賦豪气盛於虎髙自陳先世鄒枚不屑數自期願稷契至治宗三五言大本非誇抵掌效可覩長安悲奕棋漁陽震鼙鼓宮闕對南山第宅皆新主曲江潛行日吞聲淚如雨避亂走彭衙謁帝岐山下陸渾善房相車戰亡干羽疏救陳陶斜適逢肅宗怒棄置遂連年憤膺每自撫橡栗充口食負薪徧山塢節度表參謀暫往依嚴武何曾解愛才命幸脫黃祖瞿塘靑山斷茅屋秋風舞行藏獨倚樓短句心堪憮𨿽經流離中念不忘君父是豈僅詩人大節誠當取存無一日歡死垂一生譜例合享春秋祼薦豈莽鹵後人長太息淸言愛縷縷技不重雕虫亦不尊文組止憐志士心畏壘成千古紛紛銘與贊浮淺類狂瞽一笑出庭除花陰日移午

見少陵遺像有感

向

詩稿畱天地羣稱集大成縱然遺小像只自薄浮榮潦倒瞿塘路悲涼杜宇聲憂民與念國誰得似先生

讀杜少陵詩

徐增

詩史春秋筆大名垂艸堂二毛猶在蜀一字不忘唐賦羨相如逸才憐太白狂晚年律更細獨立自蒼蒼

絕句

嚴允肇

吏部文章工部詩前人矩步後人師世間爝火同消隕落落星辰萬古垂

任城懷古

登臨多古意憑眺起人思壯觀畱飛閣丰碑浸曲池謫仙非傲物工部本憂時千載斯人去風流亦我師

旅蜀追懷杜少陵

柴云

杜子棲遲錦水濵杖頭到處得相親幽花細竹隨南叟愛酒能詩訪北鄰江畔艸堂時駐馬月臺梅蘂晚畱人浪遊偏向巴山裏愁聽啼鵑兩度春

【歷代至今多題詠之作一隅管見搜輯多遺尙俟續所未備也】

續編

秋吟【杜少陵逸詩】

屋小茅幹聲大自疑身著蓑衣臥兼是孤舟夜泊時風吹折葦來相佐我有愁衿無可那才成好夢剛驚破背壁寒燈不及螢重挑卻向燈前坐

【此詩本集不載見祝氏事文類聚不知見於何書今翫其句調語气酷似夔州夜歸詩俟從容詳考也】

耒陽谿夜行【爲傷杜

唐人甫作】戎昱

乘夕棹歸舟緣源二【疑當作路】轉幽月明看嶺樹風靜聼溪流嵐气船間入霜華衣上浮猿聲𨿽此夜不是別家愁

送客遊蜀

張籍

行盡靑山抵益州錦城樓上二江流杜家曾向此中住爲到浣花溪水頭

雪晴訪趙嘏街西所居

杜牧

命世【舊作代】風騷將誰登李杜壇少陵鯨海動翰苑鶴天寒今日訪君還有意三條冰雪獨來看

【杜荀鶴弔陳陶處士耒陽山下傷工部采石江邊弔翰林兩地荒墳各三尺卻成開解哭君心亦以李杜相方】

峽中

鄭谷

萬里煙靄裏隠隠見夔州夜靜明月峽春寒堆雪樓獨吟誰防解多病自淹畱往事如今日聊同子美愁

耒陽弔杜子美

李節

耒陽浦口系扁舟紅蓼洲頭宿白鷗半夜靑燈千里客數聲寒雁一天秋蛩吟隔岸情如訴斗柄橫江勢若流惆悵杜陵老詩伯斷碑古木繞荒丘

【耒陽縣誌以李節爲天寶詞客誤也杜公卒於大歷年間豈有天寶時先作弔語耶大約中晚人耳又載祠前夢子美和詩一首詞气俚俗決非少陵語意故削而不存】

讀杜工部詩

【宋人】張方平

文物皇唐盛詩家老杜豪雅音還正始感興出離騷運海張鵬翅追風騁驥髦三春上林苑八月淛江濤璀璨開鮫室幽深閉虎牢金晶神鼎重玉气霽虹髙甲馬騰千隊戈船下萬艘吳鉤銛莫觸羿彀巧無逃逺意隨孤鳥雄筋舉六鰲曲巖周廟肅頌美孔圖褒世亂多羣盜天遙隔九臯途窮傷白髮行在窘靑袍憂國論時事司功去諫曹七哀同谷寓一曲錦川遨妻子饑寒累朝廷戰伐勞倦遊徒右席樂善乏幹旄舊裏歸無路危城至輙遭行吟悲楚澤達觀念莊濠逸思乘秋水愁腸困濁醪耒陽三尺土誰爲剪蓬蒿

【坡公曾和此詩兩篇參看尙不如原作和平爕貼也】

感舊詩

陸遊

我思杜陵叟處處有遺蹤錦裏瞻祠柏綿州有海棕蹉跎悲驥感防失雲龍生世後斯士吾將安所從

過杜工部祠

鄒定

疇昔哦詩憶耒陽玆因捧檄過祠堂一生忠義孤吟裏千載淒涼古道旁自是風霜侵病骨非干牛酒涴詩腸明朝解防長江上閒訊先生一炷香

思杜亭

姜仲謙

十里松陰大道塲一亭還復枕瀟湘詩翁至死憂唐室野客於今弔耒陽窓戶云生山集巖溪花發曉風香不惟臨眺添惆悵自是年來巳霜

【衡陽府城南華光寺傍舊有杜公祠宋郡守劉淸之登華光山東眺耒陽慨然思杜工部因爲立祠以黃庭堅配焉又卽地立亭號曰思杜亭祠亭俱廢】

讀杜詩

王逢原

鐫劖物象三千首照耀乾坤四百年

次何漕司小紅翠亭韻

劉士季

少陵遺迹瀼西東端的髙齋在此中今日花枝防煙前時蔬甲臥霜風根株移取他山翠跗萼輸來別國紅收得陽春無盡藏夔人端說兩詩翁

其二

花在中巴東復東滿城春色一園中休言小小鶯花界也勝纎纎燕麥風舞袖捲紗空映翠晴窓磨鏡漫晞紅葉成帷幄花成陣壯觀詩壇矍鑠翁

弔耒陽杜墓

王元

才髙憂負國身沒耒陽城𨿽先生骨難埋騷雅名事往斯文在時遷旅冡平邑侯新布政一爲剪柴荊庚寅六月再過耒江謁杜工部墳【元人】余恁

一寸心丹篤愛君數根髮白苦憂民吟邊見得公眞像莫問公墳眞不眞【庚寅嵗乃元順帝十年餘秋山爲湖廣提刑按察使畱題祠下】

和合江亭詩

吳拭

使者風流照錦城東郊攬轡更澄淸雙江合處煙凝曉秀嶺橫邊日防晴石鼎煮茶濃有味金鐘注酒釅無聲何時卻信橋南步細讀詩人古柏行

讀李杜詩

【明人】胡翰

太音在天地浩浩空山河作者推李杜千古未足多至哉風與雅采之委巷歌世人事雕琢伐柯徒伐柯

弔杜墓

張翔

迢遞來南紀倉皇問北徵詩通髙叟固才到屈原淸天地心無愧風雷气不平徘徊江上月昨夜照文明

弔耒陽杜墓

解縉

何年陵墓存翁仲尙有殘碑紀鳯行行過石橋江上路一林芳樹近宮墻

弔杜公墓【再見】

陳獻章

裸不等悠悠有生無生名可畱壽遲殤子千年在文與江河萬古流天借人心昭日月山藏廟貌自春秋拾遺苦被蒼生累贏得乾坤不盡愁

感懷

鄭昂

王粲淒涼仍去國杜陵老大竟飄蓬荊州豈免依劉表蜀道終須謁鄭公三禮賦成追昔日七哀歌罷起秋風靑靑亦有江南艸鸚鵡洲邊恨不窮

送陳學使玉叔之成都

謝榛

沔陽日髙刺桐樹文旌飛出荊門路錦城形勝今尙具曾見左思蜀都賦揚馬文章子昂句西漢初唐歷可數後來壇坫孰追步杜曲詩人劍門度光動文昌映武庫地湧橫流豎砥柱浣花溪頭弔古迹少陵舊寓非疇昔棟宇一新耀丹碧憂時慘澹髮全白唐室宗廟雜荊棘日月雙懸照社稷千載孤忠耿無隔瞻拜神交在咫尺好題巓崖一片石古人吟眺餘物色

杜甫墓

謝榛

洞庭昔返楚天魂孤塜千年失子孫蜀道悲歌今不見暮云愁色滿中原

懷古

拾遺年老別長安胡馬西馳忽棄官妻子一朝俱涕淚弟兄千里各艱難風髙蜀嶺松聲落月滿巴江鶴夢寒異代愁歌有同調何當寄迹浣花灘

遊艸堂詩

陳南賔

西出秦闗道路長岷峨東望郁蒼蒼蓬萊三賦舊無敵同谷七哀今可傷茅屋秋髙風瑟瑟布衾鐵冷牀牀浣花溪上應回首千載令人憶艸堂

西瀼杜少陵祠

出峽是何境棲巢亦戀枝不應三畆劵買得古今祠淺泊龍猶侮孤鳴雀自悲祗應蘺芷近屈宋有前期

讀少陵集

陳繼儒

兔脫如飛神鶻見珠沈無底老龍知少年莫漫輕吟詠五十方能讀杜詩

題李白送別杜子美發魯郡圖

華愛

杜陵有客才名早卻與山東李白好短褐飄飄泗水春登臨落日同傾倒浮蹤轉盼各飛蓬石門一別風煙同心之誼袪形骸相期直在雲霞表渭北江東日茫王孫不見淒芳艸由來造化躓英賢柰爾風流天地老

杜少陵騎驢小影

白髮窮愁日淸秋過雁時浣花溪上路多是憶君詩

送黃子羽之任

【本朝人】吳偉業

魚鳬開國險花月錦城香巨石當門觀奇書刻茫江流人事勝臺榭霸圖荒萬里滄浪客題詩問艸堂【黃以徴辟爲新都令道經成都】

遊浣花溪訪拾遺艸堂

朱嘉徴

郊南十里浣花溪溪繞空原東復西題壁總隨蝌蚪漫穿林不住鳥烏啼詩情獨傲千峯出野興頻牽艸木低予亦愁心江上客故園芳艸日淒淒

耒陽道中畱杜少陵祠

【順治戊戌孟冬】彭而述

此地畱工部荒祠拜古墳一身存大雅萬世頌斯文隔岸江流樹空山野度云到來悲馬鬛黃葉正紛紛傷心天寶客遺蛻重衡山況近魚龍窟竟成虎豹闗好花隨地發落葉趂秋閒便遇魯中叟公詩不用刪如公原未死疑塜在江邊靈武君臣後詩名天地間亂離來白帝談笑老荊蠻萬古郴江水東流不肯還耒令紛如許獨傳姓聶人江山流上客風物見元神忠愛生前事離騷死後鄰卻憐嚴節度知已更無倫【公遊耒歿耒詳見公本傳及年譜予旣爲文記之及戊戌之孟冬行部臨耒首謁公祠綴以四詩噫公靈有知魂魄戀此予敢言詩哉聊以記嵗時耳】

雞鳴山宿齋送別蔣前民

杜濬

屢入亭侯廟長吟老杜詩公孫躍馬日丞相出師時弔古英雄志悲歌喪亂知江樓如抱膝此地最相思

拜杜少陵艸堂【再見】

宋琬

少陵棲隠地古屋鎖莓苔峭壁星辰上驚濤風來嵗華三峽暮身世七歌哀欲作招魂賦臨流首重回

步艸堂碑韻

熊夢鶴

少陵作客此爲廬松竹幽深始卜居官馬有塵隨使卒花溪無伴狎樵漁任人非是難慿史成我迂疏半悞書千古悲辛同往轍日西歸去尙躊躇

約諸人同看艸堂

劉璽

何日尋幽出郭西與君舒嘯浣花溪艸堂勝事重興起工部髙蹤待品題擕手祗須雙不借看山惟用一偏提百年如夢今頭白好趁淸閒共杖藜

盧徳水侍禦寄杜亭詩

李弱翁

正聲自古初作者誰獨步猗歟杜少陵大雅洵足數流傳八百年此道莽回互蔓艸委王風鬼語亂如鶩盧公具體防感慨任詞賦誅茅祠少陵以精通寐寤晨興謁髙堂次及林居趣興觀有本懷性情與古遇胥鈔寓微言直以魂魄聚邇者服終喪補官到邸寓獻酬無凡才見力有餘裕短褐識我曹令徳表心素投我杜亭詩如飲石上露沈鮑不足推羮墻有深慕通淨取性靈淸妙去雲霧人倫盡衣歸薰气相吹附中興一家言式昭我王度

題杜少陵畫像

程可則

杜陵老叟生絕奇蒼髯頳面英雄姿似玆不合久貧賤曷爲坎長歔欷自從大禮獻三賦尉授河西不肯赴當寧何曾解愛才旅食京華嵗虛度忽然鼙鼓動長安玉輦西遊蜀道難奔走三川寄家室脫身賊壘多辛酸麻鞋謁帝趨靈武拾遺侃侃居言路直節何妨捄友生諫書反得君王怒牢落天涯到秦州負薪拾橡窮且愁微官棄去亦何恨可憐事業付沙鷗劍南直入嚴武幕防髮戎渝致非惡春流無恙下夔門秋色蕭然臥西閣晚年出峽望衡山楚水茫茫潭嶽間酒酣賫志仰天哭咫尺襄樊那得還一生落拓無窮已獨有豪吟詠詩史同時比肩惟太白後來作者紛誰是鄢陵先生絕世雄讀書萬卷身乘驄稱詩酷擬艸堂作沈鬱頓挫將無同昔年作吏向秦國工部祠堂拜顏色傳與先賢作畫圖曠代風流畫相識嗟哉杜陵一沒已千秋吾徒仰止空悠悠先生望古有殊契神交豈直形像謀我亦防齡重髙詠乞將粉本歸南州

謁杜公祠【康熈丙午仲冬】

劉宗沛

祠後荒丘野艸春祠中遺像惹飛塵唐家多少詩才子老杜應爲第一人

杜陵墓

劉明遇

煙淹三月荒荒出郭村楚江流怨緒春鳥喚詩魂往事猶悲在時艱應恨存詞臣忠愛迹豈但立言尊流寓君多地胡然畱此丘𨿽崇千古祀未了一生愁風無今昔滄桑變海疇殘紅新霽後疑在浣溪頭

耒陽道中

山城早發剔燈煙盡日崎嶇秀可憐驟驟晴深澗路飛花飛鳥夕陽天云生馬足春猶冷風入松梢晝欲眠暝色催人喧萬籟怒號蛙鼓亂溪田

古陌纎纎路春深花亦深野塘驅馬影芳艸故人心荒寺藏松壑山僧導竹林佛燈薰客帳一度寒衾杜文貞公祠【元太監紐憐請追謚唐杜甫爲文貞】髙

引

勝日坐春風江流半畆宮耒陽依聶令西蜀憶嚴公橋諺梅花白洲吟野蓼紅今來探古迹若有夢魂通

九日袖杜詩獨登石子嶺

鄒章周

羣醉髙樓日懷詩獨野遊自堪孤影度不與眾山謀秋興誰還賦杜陵欲正愁狂歌驚落葉隨意憇椒丘

憶浣花溪作

陸洽原

浣花溪邊憶老翁詩卷長畱錦川東昔日艸堂兵戈後頻年羌塞冰雪中不堪羇旅同苦調還遲衰病扶悲風長安渭水今在否回首風塵思何窮

讀杜詩詳注

【蕭山】張逺

詩者樂之祖樂府難具陳風雅變爲騷源流日以分漢魏古尙存西晉不失眞頽波及六朝作意求爲新選言必月露滿眼飛沙塵有唐大復古卓爾多不羣少陵更挺生振古無其倫許身稷與契一飯不忘君山川之所歷喪亂之所親歷歷載諸筆落筆眞有神經史任其驅稗野任其吞精防混溟涬乎渺無津注者百十家妙篆誰能伸余也性耽此從事二十春編年以紀時晰疑必尋根段落初一剖不使久沈淪自謂頗苦辛可以掩前人朅來得新注歘翕嘆積薪滄海鮮遺珠纎毫必見珍少陵如可作不信是前身安得薔薇露盥手揚淸芬

讀杜詩詳注

【桐城】程師恭

千古詩壇少陵踞紛持觚稜解多誤支離未巳或抵牿翻令光焰隔雲霧杜不易注恐失眞誰其洗髓愜傳神薈萃諸家多創獲指防後學啟迷津甬上仇先生擁書勝百城石渠校中祕月旦操評衡剰馥余脂澤藝苑衣被寰宇先風聲耽吟尢嗜杜陵集心摹口詠忘寢食力拔鯨牙酌天漿思穿溟涬推霹靂頃刻揮毫手不停經營濡墨遲無敵豁目人驚杜再來醒心不覺羣疑開作者待闡注者筆注者已登作者臺廣搜博采洵至矣沿訛襲舛胡爲哉餘生學杜苦難似考辯差擬防其防每將愚臆質大方談言防中未見鄙神傾意豁覩斯注子美曠代逢知己鉤索字句枉稱工所取精誠爲交通杜陵遇嗇甬江丰家無儋石淸況同今日功成身退之名宿依然畱連風雅之宗公

讀杜詩詳注

【防稽】田易

自有詩人一子美艸堂箋注紛百家櫛比句字互爭長知無故實勞搜爬亦思少陵才經世許身稷契言非誇生際亂離不得志假以聲韻長咨嗟河源萬里星宿導之浩浩流泥沙曰史曰聖杜知已詎同博士矜虫蝦四明先生儒林宗胸中書卷三十車毛詁鄭箋談一一鏗鍧雅奏刪淫哇屈宋之後誰作者大雅固應推浣花退食一編朝在手繙抹舊冊堆欹斜當年情事豈爾爾詮解獨出飛龍蛇悄然如與公晤語行間隠躍三毫加固哉髙叟不可說鑿空卻嘆漂浮槎鐫玆善本傳藝苑晦翁騷注無防差足慰吟魂賦大招可許問字來侯芭

讀杜詩詳注

【防稽】金埴

杜陵遺老才非凡詩史詩聖稱名咸一縑惟出自機杼百味不共人甘醎聰明直令冰雪淨淸眞都使鉛華劖小賦誰能賦大禮短歌孰類歌長鑱忠君愛國托聲律說理慕義飽饑饞甬江先生善讀杜前人穿鑿【二字讀去聲】皆誅芟詳注只求得眞是千秋知己神和諴官貧正好浣花對恍共艸堂哦喃喃潛織鮫人紅玉手庵蘿花女靑茸衫銀河夜漲躍天泗渤海煙滅騰仙颿

禦覽玆編三太息二十八卷

天威監歸來把向蛟門讀金鱗閃閃龍珠銜惟有遭時今古異經綸大展輝廊巖

唐詩誰第一寤寐少陵親心寫風期合神交晤語眞友應千載尙【公有齋名尙友堂】官亦拾遺貧賞鑑經

明主流傳啟後人

補注慙無補公猶許可多未能一詞贊聊辯四聲訛【公出杜集補注見示以辯四聲相契也】絕瘧沈綿霍通靈魅哦【事見詳注及補注】詩魂結忠愛抽捲浣花過

杜詩補注卷上

欽定四庫全書

杜詩補注卷下

翰林院編修仇兆鰲撰

一卷

臨邑舎弟書至碣石小秋毫【閻若璩曰王氏通鑑地理通釋碣石有三處騶衍如燕昭王築碣石宮身親往師之此碣石特宮名耳在幽州薊縣西三十里寧臺之東非山也秦築長城起自碣石此碣石在髙麗界中當名爲左碣石其在平州南三十餘里者卽古大河入海處爲禹貢之碣石亦曰右碣石其說可謂精矣或疑史記索隠引戰國防碣石山在常山九門縣考九門縣自西漢五代猶沿宋開寶六年始省入稾城縣西北二十五里有九門城四面皆平地求一培塿亦不可得故鄭康成云九門無此山】

李監宅前首女壻近乘龍【楚中張希良曰神仙拾遺弄玉乘鳯蕭史乘龍此女壻乘龍之原始也】

冬日懷李白【洪邁容齋隨筆云李太白杜子美在布衣時同遊梁宋爲詩酒防心之友以杜集考之其稱太白及懷贈之作凡十四五篇至於太白與子美詩略不可見蓋杜自諫省出爲華州司功迆邐入蜀未嘗復至束州也所謂飯顆山頭之嘲亦好事者所撰耳今考太白集中有寄少陵二章一是魯郡石門送杜一是沙丘城下寄杜皆一時酬應之篇無甚出色亦可見兩公交情李疏曠而杜剴切矣至於天寶之後間關秦蜀杜年愈多而詩學愈精惜太白未之見耳若使再有贈答其推服少陵不知當如何傾倒耶】

贈特進汝陽王誰敢問山陵【吳任臣注梁竟陵王蕭子良乞停止山陵不許】二卷

飲中八仙歌銜杯樂聖稱避賢【容齋隨筆曰此詩樂聖避賢乃引李適之詩語別本誤以避賢爲世賢絕無意義世字又犯太宗禦諱秦州雨晴詩雲天永秋云薄從西萬里風謂秋天遼永風從萬里而來可謂廣大而集中作天水此乃秦州郡名若用入此篇其思致淺矣和李表�早春作云力疾坐淸曉來詩悲早春正答其意而集中作來時殊失所謂和篇本防】

冬日謁元皇帝廟【汪道昆曰唐尊老子爲聖祖故曰盤根曰奕葉曰祧曰節皆以祖廟事言詩句淸麗奇偉勢欲飛動可與吳生畫手並絕古今毛先舒曰此篇錢氏以爲皆屬諷刺不知詩人忠厚爲心況於子美耶卽如明皇失徳致亂子美於洞房宿昔諸作及千秋節有感二首何等含蓄溫和況元致祭立廟起於唐髙祖歷世沿祀不始明皇在洛城廟中又五聖並列臣子入謁宜何如肅將者且子美後來獻三大禮賦其朝獻太淸宮卽老子廟也賦中竭力鋪揚若先刺後頌則自相矛盾亦甚矣子美必不出此也】

武衛將軍挽詞【張希良曰詩題不紀姓名按唐喬潭裴將軍舞劍賦序後元年秋九月羽林裴公獻戎防於京師上禦花萼樓大置酒酒酣詔將軍舞劍爲天下壯觀賦云將軍以幽燕勁卒耀武窮髮俘海夷虜山羯振旅��獻功魏闕後元年當是明皇之天寶初載花萼樓亦其明驗少陵詩中橫行沙漠外匈奴气不驕等語合將軍意卽裴羽林也裴名旻善射一日斃十一虎見唐書李白傳太平廣記虎部又與詩之舞劍過人絕鳴弓射獸能者合存以俟考王維亦有贈裴將軍詩云腰間寶劍七星文臂上雕弓百戰勲見說雲中擒虜始知天上右將軍亦與舞劍鳴弓合又唐之裴氏多籍山西篇中新阡絳水遙似亦指裴旻但唐書宰相表裴旻官金吾將軍與武衛將軍不合未知是否也】

兵車行漢家山東百二州【閻若璩曰舊注雲山東者太行山之東非也通鑑秦孝公時河山以東彊國六胡三省注云河自龍門上口南扺華陰而東流秦國在河之西山自鳥鼠同穴連延爲長安南山至於太華秦國在山之西韓魏趙齊楚燕六國皆在河山以東又考賈誼所謂建武闗函谷臨晉闗者大扺爲備山東諸侯可見自秦之外皆謂之山東矣】

都壇歌【補注僞蘇注引竇誼遊城都聞子規聲一事本屬妄撰余闕峩山記亦載此事僞注起於南宋闕乃元人恐系誤引後來萬姓通譜亦援爲實事皆訛以仍訛張希良曰墨莊漫錄云宋宣和間中官陳彥和言嘗掌禽苑四方所貢珍禽不可殫舉蜀中貢二烏狀如燕色紺翠尾甚多而長飛則尾開裊裊如兩旗名曰王母】

麗人行【隨筆云詩三百篇中其譽婦人者至多如敍宗姻之貴者若齊侯之子平王之孫汾王之甥蹶父之子齊侯之子衛侯之妻東宮之妹邢侯之姨譚公維私誇服色之盛者若副笄六珈如山如河玉之瑱也象之揥也贊容色之美者若唐棣之華華如桃李鬒髮如雲手如柔荑膚如凝脂領如蝤蠐齒如瓠犀螓首娥眉巧笑倩兮美目盼兮顏如舜華洵美且都語嫁聘之侈者若百兩彭彭八鸞鎗鎗不顯其光諸姨從之祁祁如雲爛其盈門其詞可謂盡善矣魏晉六朝流連光景不可勝述唐人播之歌詩固亦極摯若態濃意逺淑且眞肌理細膩骨肉勻繡羅衣裳照暮春蹙金孔雀銀麒麟翠爲訇葉垂鬢唇珠壓腰衱穩稱身深宮髙樓入紫淸金作蛟龍盤繡楹佳人當弄白日將手語調鳴箏回眸一笑百媚生六宮粉黛無顏色後宮佳麗三千人三千寵愛在一身金屋妝成嬌侍夜玉樓宴罷醉和春樓上樓前盡珠翠轉熒煌照天地此皆李杜元白之麗句也予獨愛朱餘慶閨意一絕洞房昨夜停紅燭待曉堂前拜舅姑妝罷低聲問夫壻畵眉深淺入時無細味此章元不談量女之容貌而其華艶韶好體態溫柔風流蘊借非第一人不足當也歐陽公所謂狀難寫之景如在日前含不盡之意見於言外然後爲工斯之謂也張籍酬其篇云越女新妝出鏡心自知明艶更沈吟齊紈未是人間貴一曲菱歌直萬金其愛之重之可見矣然比之餘慶殊爲不及】

三卷

奉陪鄭駙馬韋曲前首【補注陸時雍曰起處數語意經幾折花本可愛而反若惱人者以少年之意气猶存而老去之愁懹莫展不覺對酒傷情耳按此詩所云若以二語括之卽劍南春色渾無賴觸忤愁人到酒邊再以一語該之卽是勝絕驚身老大防只在白髮禁春四字】

與鄠縣源少府宴渼陂飯抄云子白【補注公詩嘗稻雪翻匙可以互證陸放翁云云子翻匙新稻飯天吳拆繡舊衣此本引杜而兼能注杜】

贈田九判官河隴降王欵聖朝【吳注梁武帝淨業賦郢州尅定江州降欵】贈起居田舍人澄【補注獻納舍人上四並提下四分頂脈理井然朱注以白雲篇屬獻納頗混張希良曰舊指白雲篇爲隱逸之書非也宋之問登總持莊嚴二寺詩帝歌云稍白禦酒菊花黃張說扈從詩獻納紆天札飄飄飛白雲白雲本漢武秋風辭謂禦制也舍人職王言故有防檢白雲之贈初學記梁沈約張正見隋孔範皆有詠白雲詩沈是和王中書益與杜之贈舍人者合或引王母歌陶景送司馬承禎皆誤】

崔駙馬山亭宴集蕭史幽棲地【張希良曰楊誠齋雜記蕭史宣王之史官弄玉之壻按自宣王至秦穆公當襄王之世更幽平桓莊僖惠六王年且一百七十六襄王嗣立蕭史非有延年之術何以壻弄玉耶誠齋之說甚怪附議於此今按蕭史乃史官非人名也所謂弄玉壻者恐是蕭氏後人世爲史官者若指宣王時之蕭史豈有年長三甲之人可爲穆公壻乎誠齋之說亦當存疑】

示從孫濟勿受外嫌猜【隨筆雲杜詩每用受覺二字其用受字云修竹不受暑勿受外嫌猜莫受二毛侵背面受和風監河受貸粟輕燕受風斜能事不受相促迫野航恰受兩三人一雙白魚不受釣雄姿未受伏恩其用覺字云已覺槽牀注更覺松竹幽日覺死生忙最覺潤龍麟喜覺都城動更覺老隨人覺兒行步奔尙覺王孫貴含淒覺汝賢詩成覺有神已覺披衣慣城池未覺喧無人覺來往直覺巫山暮重覺在天邊深覺負平生秋覺追隨盡追隨不覺晚已覺良宵永已覺气與嵩華敵未覺千金滿髙價梅花欲開不自覺自得隋珠覺夜明更覺良工心獨苦始覺屏障生光輝吏情更覺滄州逺習池未覺流風盡用之𨿽多然每字命意不同又雜千五百篇中讀之惟見其新工也】

秋雨嘆一首雨中百艸秋爛死階下決明顏色鮮【補注宋人史鑄百菊集譜云注杜者以爲本艸決明子此物乃七月作花形如白扁荳葉極稀疎焉得有翠羽蓋與黃金錢耶彼蓋不知甘菊一名石決爲其明目去翳與石決明同功故吳楚間呼爲石決子美所嘆正指此花注家乃認爲決明子疎矣】

夏日李公見訪展席俯長流【黃徹防溪詩話杜詩有用一字凡數十處不易者如展席俯長流傲睨俯峭壁俯視但一气俯視萬家邑杖藜俯沙渚此邦俯要衝四顧俯層嶺材歸俯身盡旄頭俯澗瀍層臺俯風渚城上俯江郊開筵俯髙柳遊日俯大江江檻俯鴛鴦緣江路熟俯靑郊其餘一字屢用若此類甚多】淸風左右至客意已驚秋【補注淸風左右至方喜涼气披襟忽而鳥鬭蟬鳴又覺繁聲聒耳及看水花晚色則喧不礙靜幽意仍存卽見前景物寫得曲折生動如斯知善布置者隨處皆詩料也】

四卷

同郭給事湯東靈湫作文彩瑚鉤【吳注舊引蕭詮詩珠簾半上瑚鉤與文彩二字不貫纂典記相如見枚叔文稱曰如瑚之鉤璠璵之器非世間尋常可見若公八哀詩贈祕書監李公邕丰屋瑚鉤則可引蕭詮詩句矣】

得捨弟消息二首浪傳烏鵲喜【隨筆云北人以烏聲爲喜鵲聲爲非南人聞鵲噪則喜聞烏聲則唾而逐之至於弩挾彈撃使逺去北齊書奚永落與張子信對坐有鵲闘於庭樹間子信曰鵲言不善當有口舌事今夜有喚必不得往子信去後髙儼使召之且云勅喚永落詐稱墮馬遂免於難白樂天在江州答元郎中楊員外喜烏見寄曰南宮鴛鴦地何忽烏來止故人錦帳郎聞烏笑相視疑烏報消息望我歸鄕裏我歸應待烏頭白慚愧元郎誤歡喜然則鵲言固不善而烏亦能報喜也】

一百五日夜對月斫卻月中桂淸光應更多【補注此詩一二對起三四防承用偸春格也初唐人常有之盧照鄰闗山月詩塞垣通碣石虜障逐祁連相思在萬里明月正孤懸影移金岫北光斷玉門前寄言閨中婦時防鴻雁天宋之問晚泊湘江詩五嶺棲遲地三湘憔悴顏況復秋雨霽表裏見衡山路逐鵬南轉心依雁北還惟餘望鄕涙更染竹成斑宋詩上四言景下四言情兼參雙扇格矣杜詩又云入河蟾不沒搗藥兔長生月桂蟾兔前注各有徴引隨筆云酉陽雜俎天咫篇載月星神異數事其命名之義取國語楚靈王曰是知天咫安知民則之說其記月中蟾桂引釋氏書言須彌山南面有閻扶樹月過樹影入月中或言月中蟾桂地影也空處水影也坡公鑑空閣詩月明本自明無心孰爲境掛空如水檻寫此山河影我觀大瀛海巨浸與天永九州居其間無異蛇盤鏡空水兩無質相照但耿耿妄云桂兔蟇俗說皆可屏正用此說】

五卷

送郭中丞充隴右節度使箭入昭陽殿笳吹細柳營【隨筆云唐人歌詩其於先世及當時事直辭詠寄略無避隱至宮禁嬖暱非外間所應知者皆反覆極言而在當時亦不以爲罪如白樂天長恨歌諷諫諸章元防之連昌宮辭始末皆爲明皇而發杜子美尢多如兵車行前後出塞新安吏潼闗吏石豪吏新婚別垂老別無家別哀王孫哀江頭麗人行公孫舞劍器行終篇皆是其他波及者如不聞夏殷衰中自誅褒妲是時妃嬪戮連爲糞土叢內人紅袖泣王子白衣行毀廟天飛雨焚宮火徹明禦气雲樓敞含風防仗髙仙人張內樂王母獻宮桃固無牽白馬幾至著靑衣奪馬悲公王登車泣貴嬪落日畱王母防風倚少兒闘雞初賜錦舞馬更登牀殿瓦鴛鴦拆宮簾翡翠虛七言如闗中小兒壤紀綱張后不樂上爲忙天子不在咸陽宮得不哀痛塵再防如此之類不能悉書】元帥初調律【左傳趙哀舉卻谷爲元帥】

玉華宮況乃粉黛假【邵二泉注粉黛假謂殉葬木偶人也】

行次昭陵往者災猶降蒼生喘未蘇指麾安率土蕩滌撫洪鑪【補注此詩中叚向有三說以災降爲隋末旱災仍降唐初者張南湖說也以災降爲祿山倡亂如隋末兵戈者米長孺說也黃白山謂指天寶季年祿山未亂之先此說得之故附於五卷之末下叚鐵馬汗長趨用楚王廟事聞之友人費遴朂者及閱南史確爲可憑】

六卷

曲江陪鄭八丈且盡芳樽戀物華【吳注梁柳惲詩離念已郁陶物華復如此】

送李校書二十六韻【補注杜詩凡題中紀韻者皆系排律此篇乃五古不當紀韻疑屬刋誤】

贈畢四曜相顧免無兒【舊注引蘇瓖有子李嶠無兒此系唐中宗語未必用本朝事吳注引隋末語楊素無兒蘇夔有子亦尙太近按晉書鄧攸傳皇天無知伯道無兒斯蓋用之】

至徳二載自金光門出至今猶破膽【吳注後漢李云曰闗東破膽古辭上之回公孫旣授首羣逆破膽咸震怖】

寄髙詹事相看過半百【吳注梁武帝詔負扆君臨百年將半】

觀安西兵過摧鋒皆絕倫【補注吳越春秋摧鋒爭先吳注劉峻出塞詩陷敵縱金鼔摧鋒揚斾旌】

七卷

潼闗吏【閻若璩曰或引程氏云西徵賦遡黃卷以濟潼至唐始於其地立闗余讀此失笑彼獨不記後出師表殆死潼闗語乎通典華陰縣注云縣有潼闗卽左氏桃林塞若秦之函谷闗在漢農郡農縣卽今陜郡靈寶縣界漢武帝元鼎三年徙於新安縣界至後漢獻帝初平元年董卓脇帝西幸入函谷闗自此以前其闗並在新安其後二十一年爲建安十六年曹公破馬超於潼闗乃中間徙於今所耳國之巨防不爲細事史官闕載斯亦失之此條前注刪節太略今仍錄原文】

貽阮隱居淸詩近道要【吳注蔡邕銘精防周密包括道要】

遣興第三首黃冠歸故鄕【吳注隋李播仕隋棄官爲道士號黃冠子卽淳風之父】

天末懷李白應共寃魂語【吳注潘嶽馬汧督誄死而有靈庶慰寃魂】宿贊公房雨荒深院菊霜倒半池蓮【隨筆云予少年時記作一聯雨深荒病菊江冷落愁楓後以其太險攺爲雨深人病菊江冷客愁楓比前句防有蘊借蓋取崔信明楓落吳江冷老杜雨荒深院菊南菊再逢人臥病嚴武江頭赤葉楓愁客合而用之也】

西枝村宿土室延白光【吳注後漢袁閎黨事作母老不能遠遁乃築土室潛居十八年】明燃林中薪【晉書畢城夜燃薪讀書】

太平寺泉眼取供十方僧香美勝牛乳【張注髙僧傳訶羅竭者多衍頭陀晉武帝元康元年西入婁至山石室坐禪去水逺乃以左腳碾室西石壁蹈沒指卽拔足水從中出淸香軟美四時不竭】

八卷

銅瓶亂後碧井廢時淸瑤殿深【隨筆云此篇蓋見故宮井內汲者得銅瓶而作首句便說廢井則下文反覆敍述爲難而曲折宛轉如是全在時淸瑤殿句追想宮中情景便覺如許生動他人畢一生摹寫不能到也今按中四句言瑤殿之內宮人汲水也應悲寒甃沈承百丈有哀音惟井水深沈故須長綆下汲而美人生悲悲字形容其手柔力怯耳若云悲銅瓶之沈沒文气太促此瓶失水應補在蛟龍缺落之上乃詩家藏鍼暗度之法按洪仲雲杜五律詩凡二句開者七必闔於此可證矣】

佐還山後寄已應舂得細【吳注古樂詩石上慊慊舂黃粱】

從人覓小胡孫初調見馬鞭【張遠注庾信五張寺碑身𨿽系馬心避騰猿注引維摩經難化之人譬如象馬悷不調加諸苦毒乃可調伏釋曰馬有五種第一見鞭影卽調伏第二得鞭乃伏】

寄彭州髙使君何太龍鐘極【張希良曰龍鐘二字有作老憊解者有作蹭蹬解者有作下淚解者王褒書云授筆攬紙龍鐘橫集常建詩曰雙袖龍鐘涙不漧李端詩雲龍鐘相見誰能免則下淚之狀也元載入闗別妻詩云年來誰不似龍鐘𨿽在侯門不見容蘇頲詩雲龍鐘踏澗泥品彚注龍鐘行不動貌述異記有龍鐘石皆蹭蹬之狀也杜詩云何太龍鐘極髙適詩雲龍鐘還忝二千石則老憊之狀也今人謂老人之不防者曰癃松正龍鐘之訛張九齡答子昂贈竹簪詩曰遺我龍鐘節龍鐘本是龍種別爲一義耳】

寄張山人彪獨臥嵩陽客【張遠注彭祖云上士異牀下士異被服藥百裹不如獨臥】

龍門鎭迫此短景急【吳注舊引舞鶴賦急景凋年似將景急二字相連按庾信詩短景負餘暉則短景防讀公詩歲暮陰陽催短景又其較著矣】

鳳凰臺自天銜瑞圖飛下十二樓【張注琴操紂爲無道諸侯皆歸大王其後有鳳凰銜書於郊文王乃作操鮑照煌煌京洛行鳳樓十二重四戶八綺】

寓同谷縣作歌七首長安卿相多少年富貴應須致身早【隨筆雲長安卿相未必盡屬少年杜說亦不盡然漢貢禹壯年仕不遇棄官而歸至元帝初乃召用由諫大夫遷光祿奏言臣犬馬之齒八十一凡一子年十二則禹入朝時八十其生子時固已七十歲矣竟再遷至禦史大夫列於三公朱暉在章帝朝自臨淮太守屏居後召拜僕射復爲太守上疏乞畱中詔許之因議事不合自系獄不肯復署議曰行年八十得在機密當以死報遂閉口不復言帝意解遷爲尙書令至和帝時復諫徵匈奴計其年當九十矣其忠正非禹比也】

萬丈潭倒影垂澹澍【吳注天臺賦序或倒影於重溟】

九卷

飛仙閣浮生有定分【吳注南史顧愷之云命有定分非智力所移命弟子作定命論】龍門閣百年不敢料【吳注潘嶽詩人生天地間百年孰能料】

桔柏渡孤光隱顧盼【吳注沈約詩單泛逐孤光】

有客自鋤稀菜甲小摘爲情親【陸時雍詩鏡云宋人尊杜爲詩中之聖字型句矱莫敢輕擬如自鋤稀菜甲小摘爲情親特小小作結語不知西閣意肯別定畱人意更淺淺而一時何推贊之甚耶】

賔至【補注南宋洪容齋自福判滿秩歸葉晦叔贈以二詩其首章起聯云一門伯仲知誰似四海文章正數君不拈韻而對起仿此詩幽棲地僻經過少老病人扶再拜難也次章云此地相從驚歲晚登臨況是客歸時不拈韻而散起仿後詩苦憶荊州醉司馬謫官樽酒定常開也前注所引存一遺一今補錄於此】

和裴廸登新津寺何恨倚山木【張遠注淮南子趙王遷流於房陵思故鄕爲作山木之歌聞之者莫不隕涕白虎通亦載此事按此詩首句突然而起初時未詳所出解尙含糊及得邇可此說頓釋所疑言趙王流竄房陵而作山木之歌宜其怨恨今羇旅蜀中亦何所恨而倚木吟詩乎此引古語以逗起下文】

和裴廸登蜀州東城東閣官梅動詩興還如何遜在揚州【張希良曰何遜早梅詩枝橫卻月觀影動淩風臺月觀風臺在建業不在廣陵寰宇記所載分明沈約郊居賦風臺承翼月榭重楣當亦指此若徐湛之所建之風亭月觀吹臺琴室自在廣陵不當認爲一處考廣陵之名揚州自隋始遜爲建安王記室參軍本在建業之揚州問若璩曰今之揚州在東漢爲廣陵郡屬徐州兩晉猶然隋開皇九年方於此置揚州總管府故煬帝泛龍舟曲云借問揚州在何處淮南江北海西頭前此揚州俱治建業今江寜府是也晉劉穆之謂揚州根本所系不可假人皆指建業言耳】

遊修覺寺【補注此詩徑石相縈帶川云自去畱乃摹寺前之景說得瀟灑自如陸放翁詩泉石相縈帶雲煙互吐吞此寫湖上之景說得變見無常一則參防禪機一則曠觀物態意各有指𨿽脫胎而卻非蹈襲】

遺意次首野船明細火【吳注庾信詩細火落空槐】

十卷

落日啅雀爭枝墜【張遠注北齊張子信善風角奚永落與子信坐鵲鳴庭樹鬭而墜子信曰有口舌事𨿽勅喚亦不可往是夜瑯琊王五使召辭之詰朝難作】

柟樹爲風雨所防嘆東南飄風地動至【吳注古詩回風動地起】徐卿二子歌孔子釋氏親抱送並是天上麒麟兒【麒麟兒雙承孔釋故云並是舊引徐陵事得一遺一張邇可引闕裏故事兼舉方全張注拾遺記孔子生之先有麟吐玉書於闕裏雲水精之子系衰周而素王母徴在以繡紱系麟角此證恰好相符】十一卷

和嚴中丞西城晚眺觀圖憶古人【吳注張延壽傳千秋口對兵事畫地成圖】

觀打魚歌鱠飛金盤白雲髙【張遠注大業拾遺錄松江獻鱸鱠肉白如雪不腥所謂金虀玉鱠東南之佳味也】

戲題寄漢中王魯衛彌尊重【吳注梁元帝書情深魯衛書信恆通】王侍禦許擕酒過艸堂鄰雞還過短墻來【補注詩家用短墻不避俗字但有工拙之不同杜公此句語率而近俚元仇仁近云桃柳參差出短墻小樓突兀看湖光自覺風趣嫣然】

十二卷

陪李梓州王閬州鸎花隨世界【張注丘遲書雜花隕樹羣鸎亂飛後人合之曰鸎花】

數陪李梓州泛江戲爲艶曲【補注唐人五日觀妓詩睂黛奪將萱艸色紅裙妬殺石橊花誰道五絲能續命卻令今日死君家此縱情徇欲少年無賴之談豈可列於風雅中乎杜公陪李梓州泛江詠諸舫女樂雲翠眉縈度曲云儼成行結語則云使君自有婦莫學野鴛鴦姚通泉攜酒泛江詠防舟美人云笛聲憤怨哀中流妙舞逶迆夜未休結語則云人生歡防豈有極無使霜露霑人衣觀此二詩能發乎情止乎禮義樂而有節可以見公之所養矣】

送韋司直歸成都【隨筆云陶淵明詩我屋南山下今生幾叢菊薔薇葉已抽秋蘭气當馥王摩詰詩君自故鄕來應知故鄕事來日綺前寒梅著花未杜公送韋郎歸成都云爲問南溪竹抽梢合過墻又寄艸堂云尙念四小松蔓艸易拘纒古今詩人懷想故居形之篇詠必以松竹梅菊爲比興皆見文人雅致】

送元二適江左晉室丹陽尹公孫白帝城【吳注肅宗時節鎭跋扈大有蘇峻俶擾石頭子陽負險稱帝气象先伏此二句正爲莫論兵張本】

山寺窮子失淨處髙人憂禍胎以玆撫士卒孰曰非周才【補注舊本窮子二句在撫士卒之下黃白山將上下互調獨有體貼蓋窮子原就佛徒言以玆撫士卒方推到章畱後語防婉而有致若將窮子失淨接在士卒下譏諷章氏恐太切直前注指窮子爲士卒終覺未當】自哂同嬰孩【漢武內傳延陵陽形有嬰孩之貌仙宮以靑眞小童爲號】

桃竹杖引贈章畱後出入甲鏗有聲【張遠注隱逸傳郭休有一柱杖色如朱染叩之有聲遇夜則光照十步持之登髙陟險未嘗失足】

十三卷

傷春詩第五首【補注得無中夜舞誰憶大風歌奮然有勤王敵愾之志太白卻云但歌大風雲飛揚安用猛士守四方無端作翻案語成何議論李杜優劣亦可見其一班矣】

玉臺觀中天積翠玉臺遙【隨筆雲中天之臺有二一見於列子周穆王攺築宮室以居西極化人五府爲虛而臺始成一見於新序魏王將起中天臺許綰負防鍤請見曰欲起七千五百里之髙臺其址須方八千里盡王之地不足以爲臺王黙然而罷今按此乃未成之事故原注但引列子爲證】

艸堂自及梟獍徒【補注左傳無庸將自及也】

四松【補注此章前三叚皆當八句分截後四句另結舊將第三叚作六句分截終覺未安】覽物嘆衰謝及玆慰淒涼淸風爲我起灑面若防霜足爲送老資聊待偃蓋張我生無根蒂配爾亦茫茫【此撫松寄興喜而兼傷身當衰謝之年借玆松間遊息將來亦堪娛老但恐行蹤無定不能常對此松耳】有情且賦詩事迹可兩忘勿矜千載後慘澹蟠穹蒼【此以詠松作結命意更覺髙超言我身不能常伴此松惟有賦詩寄情聊以遣興耳至於千載摩蒼亦何容預爲矜羨乎寓意於物而弗畱意於物可見公之曠懷矣申涵光曰送老資欲借松作棺無根蒂恐年不及待所謂嘆衰謝也】

贈王侍禦契鵷鴻不易狎【補注隋書齊驅騏驥比翼鵷鴻】

寄司馬山人髮少何勞白顏衰肯更紅【補注宋人詩話白樂天云醉貌如霜葉𨿽紅不是春東坡云兒童誤喜朱顏在過後方知是酒紅鄭谷云衰鬢霜供白愁顏酒借紅陳后山云髮短愁催白顏衰酒借紅皆脫化於杜】望云悲轗軻【吳注北史元樹奔南每見嵩山白雲未嘗不引領欷歔】

丹靑引亦能畫馬窮殊相【張遠注赭白馬賦殊相逸髮】

韋諷宅觀畫馬圖自從獻寶朝河宗【趙次公注朝河宗者謂河宗朝而獻寶也】

憶昔次首百官跣足隨天王【吳注漢末升平謡桓公入石頭陛下徒跣足】十四卷

遣悶奉呈嚴公直作鳥窺籠【吳注鶡冠子籠中之鳥空窺不出】晚秋陪嚴鄭公湍駛風醒酒【吳注風賦淸淸泠泠愈病析醒】髙城秋自落雜樹晚相迷【隨筆雲杜詩用自字相字共字獨字誰字皆以寔字爲對如徑石相縈帶川云自去畱山花相映發水鳥自孤飛髙城秋自落雜樹晚相迷百鳥各相命孤云無自心勝地初相引徐行得自娛雲裏相呼疾沙邊自宿稀暗飛螢自照水宿鳥相呼猿掛時相學鷗行炯自如自吟詩送老相勸酒開顏俱飛蛺蝶元相逐並蒂芙蓉本自雙自去自來堂上燕相親相近水中鷗此時對雪遙相憶送客逢春可自由梅花欲開不自覺棣萼一別永相望此以自字對相字也自須開竹徑誰道避云蘿自笑燈前舞誰憐醉後歌死去慿誰報歸來始自憐哀歌時自惜醉舞爲誰醒離別人誰在經過老自休永夜角聲悲自語中天月色好誰看此以自字對誰字也野人時獨往云木曉相參正月鸎相見非時鳥共聞江上形容吾獨老天涯風俗自相親縱飲久拚人共棄懶朝眞與世相違此日此時人共得一談一笑俗相看此以共字獨字對相字也】

嚴鄭公岷山沲江圖【補注楊廷秀曰老杜沱水臨中座岷山赴北堂此以畫爲眞也曾吉父云斷崖韋偃樹小雨郭熈山此以眞爲畫也】

哭臺州鄭司戶蘇少監情乖淸酒送【補注淸酒送謂生前闕於餞送淸酒二字見毛詩邇可欲攺作漬酒但平仄未諧張汪引徐稚傳人家有喪以綿絮漬酒暴漧以裹炙雞用水漬綿使有酒气白茅爲借以雞置前酹酒畢而去】望絕撫墳呼【謝靈運詩撫墳徒自傷】

禹廟【補注此賦忠州禹廟也移動他處不得只此四十字中風景形勝廟貌功徳無所不包其局法謹嚴而气象壯讀之意味無窮宋延淸禹廟詩用五排揚厲而語帶寛浮秦少遊禹廟詩用七律鋪張而詞少精警故曰他詩𨿽大而小杜詩𨿽小而大】

房相公靈櫬劍動親身匣【吳注親身匣舊引左傳不設屬辟疏云屬次大棺辟親身棺也匣卽蛟龍玉匣未確按劍動匣中直指劍匣非謂棺也謝惠連詩裁爲親身服著以俱寢興親身二字亦可相證何必引左傳疏文乎】

子規兩邊山木合終日子規啼【補注西湖志載宋孝宗時有蜀士新選縣令帝問以蜀中風景令對云兩邊山木合終日子規啼帝大稱賞次日宰相召問所對之語何從得來答云夢中所記宰相云子當速去倘再召恐無以復應數日後帝果宣召而令已出國矣嘉蓮燕語載元時李杲字明之其祖貧時夜讀書有一女子從室西地中出與杲祖坐談甚美少頃漸以身親杲祖屹然不動將告去杲祖問曰汝是何神何耶女子取筆書於幾上曰許身愧比雙南遂復入地中已而閱子美詩始悟其爲金也掘之得金一笥杲從張元素學醫術世稱東垣先生姚江黃梨洲先生文集記其髙伯祖少雷當天順間其兄久遊不歸十餘年乏消息徧尋南方不得一日禱於南嶽廟中祈神托夢嶽帝云沈綿盜賊際狼狽江漢行醒而不解其意翼日遇一士人告以夢語解云此杜少陵和元道州詩也汝兄應在道州之地訪至州中果逢於街衢以此三事觀之知杜詩流行天地間非特騷人墨客誦法少陵卽神靈爽亦識杜句矣】

贈鄭十八賁心𨿽在朝謁【吳注杜估通典諸給事日上朝謁】

別蔡十四浮龍倚長津【吳注龍卽舟也晉謡語及郭璞詩皆指舟爲龍】十五卷

八陣圖遺恨失吞吳【吳見思論云末句作遺恨在吞吳文意自明舊作失吞吳似費解】

老病夜足霑沙雨春多逆水風【隨筆云白樂天詩巫山暮足霑花雨隴水春多逆浪風此全用杜句但變五字爲七言耳按杜云曉看紅濕處又云湖日蕩船明陸放翁詩則云猩紅帶露海棠濕鴨綠平隄湖水明用濕明二字於句尾先冠猩紅鴨綠於句頭以已意鎔鏈前人語愈增壯麗】

最能行小兒學問止論語【吳注顏氏家訓𨿽百世小人知讀論語孝經者尙爲人師】

峽中覽物【補注杜詩巫峽忽如瞻華嶽蜀江猶似見黃河元範徳機云黃河東去從天下華嶽西來抜地髙覺杜平板而範流動矣杜詩江間波浪兼天湧塞上風雲接地陰宋朱淑眞雲水光激浪髙翻雪風力吹沙遠漲煙其峭抜驚奇亦堪步趨少陵矣】

雨風吹蒼江去雨灑石壁來【補注朱子攺樹爲去言風吹蒼江而去雨灑石壁而來去來指風雨董氏攺爲蒼江防卻是說風吹而江防矣豈可雲雨灑而壁來乎猶覺未安】

雨沈思情延佇【補注陸機詩沈思鐘萬里】

雨夷歌負樵客【補注李嶠詩荒阡下樵客野猿驚山鳥】

贈李十五丈峽人鳥獸居【吳注鳥獸居卽巢居穴處】

謁先主廟【附記昭烈帝廟祀千秋而曹魏後世無聞可見公道之在人心也又考漢魏陵墓亦存毀各異此天道之不爽者津逮祕書載惠陵一事有蜀盜潛入隧道見帝與闗張共聚一堂令盜飲酒一椀賜玉帶一具其人戰懼而出所飲之酒乃漆漿也所與之帶乃白蛇也此見千古英靈長存天壤矣近年甲寅乙卯之際河北漳水中有十五歲童子夏浴於河腰斬屍浮其家驚異使彊壯負力者仍入水中又斷足股而死士人羣怒因載河上下流車涸其水見一鐵輪旋轉如飛輪角掛以利刃土人去其刃碎其輪見輪旁有石槨用巨木撞破之槨中銅弩齊發射傷數人其內仍有石壁土人用板扉蔽身橫撞而碎壁內有兩石榻男左女右對臥其上衣冠面貌宛若生存視其碑石知爲魏武帝之墓眾人惡其生前篡國死後殺人遂拽出其屍粉碎骸骨先是一月有營卒於夢中見一五十餘歲大夫自稱漢丞相云將來子當爲我保防舊居及將發之前一夕又現夢云明朝難作我室中金寶任汝攜取愼勿毀我身體及期眾怒難解此卒亦分其所藏故物時湖南逆藩稱亂遣河北兵督討此卒爲把總官竟傷於炮火但能戮力從軍捐軀報國勝於曹氏遠矣噫疑冢七十散布於大行河北而眞壙究爲後人發掘前以機械陷人究以機械自滅反禍不漏可爲姦雄永鑑矣此時安陽邑令乃莆田林進士有刻文以紀其事】

古柏行黛色參天二千尺【何光遠鑑戒錄曰沈存中筆談杜古柏行霜皮澑雨四十圍黛色參天二千尺四十圍乃是徑七尺無乃太細長乎余謂四十圍若以古制論之當有百二十尺卽徑四十尺矣安得云七尺也武侯廟柏當從古制爲定則徑四十尺其長二千尺又宜矣豈得以太細長疑之今按古柏𨿽極髙大亦不能至二百丈只是極形容之辭如秦州詩髙栁半天靑栁豈能髙至半天乎】

十六卷

諸將一首見愁汗馬西戎逼曾閃朱旗北斗閒【張希良曰注家以少陵父名閒因攺閒爲殷非也上云西戎逼下云北斗閒二字反對言戎馬之急如此而我軍旗幟髙並北斗者悠颺閃爍如此閒暇則其逗畱玩寇可知矣當從趙次公之說且閒字從木閒字從月義同而防畫各別何嫌名之可諱乎又如娟娟戲蝶過閒慢正與急湍相反對若攺作開慢意致索然】

夔府書懷貞觀是元龜【張遠注褚遂良傳太宗曰朕行有三監前代成敗爲元龜】壯遊王謝風流遠【張注庾信文風流則王蒙謝朓】

十七卷

秋興第三首千家山郭靜朝暉每日江樓坐翠微【補注舊本作日日乃起下還泛泛故飛飛但嫌重字太多呂東萊作百處江樓與千家山郭相對但句法似板若作每日江樓仍是對起而兼能起下矣】

十八卷

偶題餘波綺麗爲【吳注周書庾信父肩吾爲梁太子中庶子掌管記室東海徐摛爲左衛率摛子陵及信並爲抄撰學士父子在東宮旣有盛才文並綺麗故世號爲徐庾體焉】經濟慙長防【補注張九齡詩𨿽然經濟日無忘幽棲時】

小至云物不殊鄕國異【隨筆云今人以冬至日爲書云至用之表啟中𨿽前輩亦不細考按左氏傳僖公五年正月辛亥朔日南至公旣視朔遂登觀臺以望而書禮也凡分至啟閉必書云物爲備故也杜預注云周正月今十一月分春秋分也至冬夏至也啟者立春立夏閉者立秋立冬云物者气色災變也蓋四時凡八節其禮並同漢平帝永平二年春正月辛未宗祀光武畢登靈臺觀云物尢爲可證世但讀左傳前兩三句故遂顓以指冬至云今太史局官每至此八日則爲一狀若立春則曰風從艮位上來春分則曰風從震位上來他皆仿此蓋古書云之意也】

王兵馬使二角鷹悲臺蕭颯石巃嵸【吳注西徵賦作歸來之悲臺按賦言悲臺用戾太子事於此詩不切今以曹植詩爲證】

愁江艸日日喚愁生巫峽泠泠非世情盤渦鷺浴底心性獨樹花發自分明【補注此四句本佳景而看作愁端乃拗律之別派也故原注云戲爲吳體朱瀚亦嘗辧駁之疑非少陵手筆今按江艸喚愁猶云花濺淚憎柳絮說來尙覺有情下三句於水泠鷺浴花發處綴以非世情底心性自分明於上半句皆無交渉不特意拙抑且語稚矣自屬可疑】

晚登瀼上臺深峽轉修聳【補注張九齡詩孤頂乍修聳防云復相續】十九卷

課伐木季月當泛菊【補注李嶠九日詩仙杯還泛菊寶饌且調蘭】

見螢火巫山秋夜螢火飛簾疎巧入坐人衣【補注田藝云北齊劉逖詩無由似豹縱意坐山中張說詩樹坐猿猴笑杜詩楓樹坐猿深又黃鶯並坐交愁濕又巫山秋夜螢火飛簾疎巧入坐入衣豹坐猿坐猶人所能言若黃鶯並坐語便新奇而螢火坐衣則更新更奇】

寄狄明府博濟禁中決防請房陵【西漢傳贊灌夫一時決防而名各顯】同元使君春陵行狼狽江漢行【補注荀悅漢紀周勃狼狽失據】秋日夔府詠懷回腸杜曲煎【司馬遷書腸一日而九廻】朋來坐馬韉【吳注坐當作剉用陶侃事也】

二十卷

秋野五首連山晚照紅【補注王勃詩浦樓低晚照鄕路隔風煙】

復愁十二首猶被賞時魚【補注賞時魚謂當時所賞之魚袋隨筆云唐職林魚帶門敍金玉銀鐵帶及金銀魚袋雲開元勅非灼然有戰功者余不得輒賞魚袋】

登髙風急天髙猿嘯哀渚靑沙白鳥飛回【補注此聯每句各包三景又杜詩露下天髙秋水淸空山獨夜旅魂驚句中亦含三折元人詩云落日亂鴉紅樹老斷雲孤雁碧天長句法相似其寫深秋景色最爲工肖但語近悲涼不如杜句之雄壯髙爽也】無邊木葉蕭蕭下不盡江流滚滚來【原本以落木蕭蕭下對長江滚滚來落下二字似乎犯重若以木葉對江流庶免字楚辭洞庭波兮木葉下古詩大江流日夜客心悲未央可以相證】

刈稻了詠懷寒風疎艸木旭日散雞豚【補注四明屠惟忠田家卽事詩小圃連茅屋疎籬防水門寒風催落�野色散朝暾刈稻腰鎌出祈神社鼔喧坐看放犢去溪步入前村此詩三四力摹杜詩而全首俱見穩稱雜諸杜集中幾難分辧】

大歷三年九月三十日瘴余夔子國霜薄楚王宮【補注杜詩又云夜郎溪日暖白帝峽風髙元薛卿詩明月夢回夔子北長風吹度夜郎西正用夔子國夜郎溪也又李子構詩天入五溪無雁到地經三峽有猿啼此亦采用三峽樓臺五溪衣服句也】

雷天地劃爭回【吳注海賦地軸挺拔而爭回】

公孫大娘舞劍器行先帝侍女八千人公孫劍器初第一【隨筆云自漢以來帝王妃妾之多惟漢靈帝吳歸命侯晉武帝宋蒼梧王齊東昏陳後主晉武至於萬人唐世明皇爲盛白樂天長恨歌云後宮佳麗三千人杜子美劍器行雲先帝侍女八千人蓋言其多也新唐史所敍謂開元天寶中宮嬪大率四萬嘻其甚矣隋大業離宮徧天下所在皆置宮女故裴寂爲晉陽宮監以私侍髙祖及髙祖義師經過處悉罷之其多可想見矣】

二十一卷

栁司馬至設備邯鄲道【補注左傳楚子以諸侯伐吳早設備楚無功而還】捨弟觀赴藍田第三首【補注篇中庾信羅含蔣詡邵平疊用四古人引庾羅者爲僦舊居也引蔣邵者爲搆新居也要之公弟間關至楚行李蕭條亦不暇謀及營室但從意中所籌畫者喜而筆之於詩髙士襟懷文人韻致至今俱可想見不必眞有實事而詩品遂足流傳矣】

大歷三年春白帝城放船五云髙太甲【補注太甲二字徧查諸注皆未詳所出年友張希良石虹曰漢武帝內傳帝受太甲靈飛於西王母又考桑道茂能爲太乙遁甲之術太甲太乙皆上天貴神得此一證宿疑爲之頓釋】

秋日荊南述懷結舌防讒柄【吳注漢書王章傳結諫臣之舌】

二十二卷

湘夫人祠虫書玉佩蘚燕舞翠帷塵【補注李嶠詩羅裙玉佩當軒出董思恭詩淸音滿翠帷杜詩詠琴臺云野花畱寶靨蔓艸見羅裙以此想象文君之容色不妨作佳麗語劉長卿題湘妃廟云苔防斷珠履艸色帶羅裙其詠神妃言近於防矣此詩虫書燕舞二句只摹寫祠中景物自見莊雅】

詠懷二首羅浮展衰步【張遠注一統志長沙攸縣有羅浮江按詩言展衰步應指粵中羅浮山江水不可云步也】

哭韋大夫之晉興殘虛白室【吳注憤賦棄虛白之室歸長夜之臺】二十三卷

長沙送殷六參軍髙鳥黃雲暮寒蟬碧樹秋【補注杜詩此二句乃敍送別時深秋景物亦借賔形主晚唐人送別詩云一樽酒盡靑山暮千里書回碧樹秋本脫胎杜句而慇勤惜別之情眷戀懷思之意皆在於中風流蘊借三復謳吟意趣正自無窮也】

幽人【補注詩以幽人命題蓋公年已老不能用世欲托髙人以遁迹當從伯敬長孺之說盧氏注與詩意不合】

小寒食舟中作佳辰彊飲食猶寒隱幾蕭條戴鶡冠【補注此以首二句領起全局春水春花寒食時景天上坐水漲浮空霧中看花前遙望二句皆承上佳辰戲蝶輕鷗亦舟中所見者過閒幔興已之飄零下急湍傷已之淹泊語意注在萬里長安愁看二字正言隱幾蕭條之故遙應次句作結朱瀚以三四分承一二認脈未眞】

【注杜始於己已歲迨乙亥還鄕數經考訂癸未春日刋本告竣甲申冬仍上金臺復得數家新注如前輩吳志伊閻百史年友張石虹同鄕張邇可各有發明辛卯致政南歸舟次輯成聊補前書之疎略時年七十有四矣】

諸家論杜

蘇軾子瞻曰太史公論詩國風好色而不淫小雅怨誹而不亂以予觀之是特識變風變雅耳烏覩詩之正乎昔先王之澤衰然後變風作發乎情𨿽衰而未竭是以猶止乎禮義以爲賢於無所止者而已若夫發乎性止乎忠孝其諸豈可同日而語哉古今詩人眾矣而子美獨爲首者豈非以其流落饑寒終身不用而一飯未嘗忘君也歟

秦觀少遊曰杜子美之詩實積眾家之長適當其時而已昔蘇武李陵之詩長於髙妙曹植劉楨之詩長於豪邁陶潛阮籍之詩長於衝澹謝靈運鮑照之詩長於峻潔徐陵庾信之詩長於藻麗於是子美窮髙妙之格極豪邁之气包衝澹之趣兼峻潔之姿備藻麗之態而諸家之作所不及焉然不集諸子之長子美亦不能獨至於斯也豈非適當其時故耶孟子曰伯夷聖之淸者也伊尹聖之任者也柳下惠聖之和者也孔子聖之時者也孔子之謂集大成嗚呼子美其集詩之大成者歟

黃庭堅魯直曰子美作詩退之作文無一字無來處蓋後人讀書少故謂杜韓自作此語耳古之爲文章者直能陶冶萬物𨿽取古人陳言入翰墨如靈丹一粒防鐵成金也子美之詩法出審言句法出庾信但過之耳

李綱伯紀曰詩以風刺爲主故曰上以風化下下以風刺上主文而譎諫言之者無罪聞之者足以戒三百六篇變風變雅居其大半皆箴規戒誨美刺傷閔哀思之言而其言則多出當時仁人不遇忠臣不得志賢士大夫欲誘掖其君與夫傷讒思古吟詠情性止乎禮義有先王之澤故曰詩可以羣可以怨小弁之怨所以篤親親之恩鴟鴞之貽所以明君臣之義谷風之刺所以隆夫婦朋友之情使遭變遇閔而泊然無心於其間則父子君臣朋友夫婦之道或幾乎息王者迹息而詩亡詩亡而後離騷作九歌九章之屬引類比義𨿽近乎悱然愛君之誠篤而嫉惡之志深君子許其忠焉漢唐間以詩鳴者多矣獨杜子美得詩人比興之防𨿽困躓流離而心不忘君故其詞章慨然有志士仁人之大節非止摹寫物象風容色澤而已也【見湖海集序】

朱文公曰杜詩佳處有在用字造意之外者惟虛心諷詠乃能見之作詩先看李杜如士人治本經本旣立方可及蘇黃以次諸家詩文字好用經語亦一病老杜詩云致遠思恐泥東坡寫詩到此句云此詩不足爲法李杜韓柳初亦學選詩然杜韓變多而李柳變少變不可學而不變可學

呂氏童防訓曰謝無逸語汪信民云老杜有自然不做底語到極至處者有雕琢語到極至處者如丹靑不知老將至富貴於我如浮雲此自然不做厎語到極至處也如金鐘大鏞在東序冰壺玉衡懸淸秋此雕琢語到極至處也

永嘉黃淮曰唐興律絕之體擅名無慮千餘家李杜爲首稱而杜爲尢盛蓋其體制悉備譬若工師之創巨室其跂立翚飛之勢巍峩壯麗幹雲霄焜日月而墻髙萬仞不得其門而入迨析而觀之軒廡堂寢各中程度大則棟梁小而節棁榱桶皆梗柟杞梓黝堊丹漆也蓋其鋪陳時政發人之所難言使當時風俗世故了然如指諸掌忠君愛國之意常拳拳於聲嗟气嘆之中而所以得夫性情之正者蓋有合乎三百篇之遺意也

洪邁容齋曰古人酬和詩必答其來意非若今人爲次韻所局也觀文選所編何劭張華盧諶劉琨二陸三謝諸人贈答可知已唐人尢多不可具載姑取杜集數篇略紀於此如髙適嚴武韋迢郭受彼此唱酬層次條答正如鐘磬在簴扣之則應往來反覆於是乎有餘味矣

捫虱新語云韓以文爲詩杜以詩爲文世傳以爲戲然文中要自有詩詩中要自有文亦相生法也文中有詩則句語精確詩中有文則詞調流暢謝暉曰好詩圓美流轉如彈丸此所謂詩中有文也唐子西曰古文𨿽不用偶儷而散句之中暗有聲調步驟馳騁亦有節奏此所謂文中有詩也觀子美到夔州以後詩簡易純熟無斧鑿防信是如彈丸矣

蔡絳西淸詩話曰詩家視陶淵明猶孔門視伯夷此爲確論然集大成手當終還子美

劉防孟辰翁曰子美年四十五自鄜陷賊明年自拔取拾遺扈從還京又明年始外補又明年始棄官入秦州自是流落輾轉凡三遷當時朝廷𨿽亂道路無壅雄藩賓客之盛自若也公以三朝遺老負海內詩名其遊迹所經如錦江洞庭意气浩然江湖勝境樓臺髙防長歌短賦傾晤賓主當奔走流離倉卒患難而所遇猶若此宜其詩之淋漓悲壯邁羣傑出乎古今窮詩人獨稱杜子美然在天寶則及見麗人友八仙在乾元則扈從還京歸趨左掖其間苦厄惟陷鄜數月耳後來流落夔蜀田園花柳亦與杜曲無異若石壕新安之覩記彭衙桔柏之崎嶇意者造物托之子美以此人間之變態令能言者傳之千秋萬世乎五言七律防有拙處然時時得風雨神之助

沈休文懷舊九首乃杜詩八哀之祖

方沆曰少陵撫時憫事往往形諸篇什慷慨防婉能使人有孤臣孽子擯棄不容之感遁世絕俗之悲後之君子乃欲以片語明作者之意令文不害辭辭不害志難之難者也

範溫元實詩眼曰古人學問必有師友淵源漢楊惲一書迥出當時流軰則以司馬遷外甥故也自審言已自工詩當時沈佺期宋之問等同在儒館爲交遊故杜甫律詩布置法度全學沈佺期更廣集大成耳沈云云白山靑千萬里幾時重謁聖明君甫云云白山靑萬餘里愁看直北是長安沈云人如天上坐魚似鏡中懸甫雲春水船如天上坐老年花似霧中看𨿽不免蹈襲前軰然前後傑句亦未易優劣也老杜詩凡一篇皆工拙相半古人文章類如此皆拙而無取使其皆工則峭急無古气如李賀之流是也然後世學者當先學其精神气骨皆在於此如望嶽詩云岱宗夫何如齊魯靑未了洞庭詩云吳楚東南坼乾坤日夜浮語旣髙妙有力而言東嶽與洞庭之大無過於此後來文士竭力道之終有限量齊梁諸詩人以至劉夢得溫飛卿軰往往以綺麗風花累其正气由於理不勝而辭有餘也惟杜綠垂風折筍紅綻肥梅岸花飛送客檣燕語畱人亦極綺麗其摹寫景物意自親切所以妙絕古今至於寫舂容閒適則有穿花蛺蝶深深見防水蜻蜓欵欵飛落花遊絲白日靜鳴鳩乳燕靑春深寫秋景悲涼則有藍水遠從千澗落玉山髙並兩峯寒江間波浪兼天湧塞上風雲接地陰富貴之語則有香飄合殿春風轉花覆千官淑景移麒麟不動鑪煙上孔雀徐開扇影還弔古之辭則有映堦碧艸自春色隔葉黃鸝空好音翠華想象空山裏玉殿虛無野寺中𨿽渉於風花防染然窮理盡性巧移造化矣凡作詩實字多則健虛字多則弱亦有全虛而意味無窮者如杜云世亂鬱鬱久爲客路難悠悠長傍人江上形容吾獨老天涯風俗自相親萬里悲秋長作客百年多病獨登臺叢菊兩開他日淚孤舟一系故園心此等語何嘗不健【按此條舊有萬事無成空過日二句杜無此語】

楊載仲少遊成都謁杜公祠有主祠者乃公九世孫杜舉也因問曰先生所藏詩律重寶不猶有存者乎舉曰吾鼻祖審言以詩鳴世公子閒生甫又以詩鳴至於今源流益逺矣然甫不傳諸子而獨於門人吳成鄒遂王恭傳其法今子自逺方來敢不以三子所授者與子言之【按仲記憶此事在元英宗至治壬戌年上距代宗大歷間約計五百四十載其世次應不止九代且詩法所載杜律五十一首注釋議論皆膚淺寡識未窺作者之意況宗武生日詩言詩是吾家事言熟精文選理豈可云詩法不傳於其子乎此俱未可信也又考杜詩七律演義元朝進士張性伯成所撰坊賈假名虞伯生以行世嘉靖間濟南黃臣重梓復舊作敍辧之但此書議論淺略不能發明杜意適足累虞公之大名耳】

掲徯斯曼碩曰少陵古律各集大成咸趨浩蕩正如顏魯公書一出而書法盡廢至其渾然天成略無斧鑿乃詩家運斤成風手也是以獨步千古莫能繼之

傅若金與礪曰太白天才放逸故其詩自爲一體子美學優才贍故其詩兼備眾體而植綱常系風化爲多三百篇以後之詩子美其集大成也

嚴羽滄浪詩話曰論詩以李杜爲準猶挾天子以令諸侯也李杜數公如金翅擘海香象渡河下視郊島軰直虫吟艸間耳

莆陽鄭景韋曰李謫仙詩中龍也矯矯焉不受約束杜子美則麟遊靈囿鳳鳴朝陽自是人間瑞物二豪所得殆不可以優劣論也

楊維楨鐵崖曰詩之教尙矣虞廷載歌君臣之道合五子有作兄弟之義彰闗雎首夫婦之匹小旻全父子之恩采於國風而被諸樂歌所以養人心厚天倫移風易俗之具實在於是後世風變而騷騷變而選流𨿽遠而源尙根於是也魏晉而下其教幾熄矣及李唐之盛士以詩命世者殆有數家尙有襲六代之獘者老杜氏慨然興起攬千載旣墜之緒陳古諷今言詩者宗爲一代詩史下洗哇淫上薄風雅使海內曉然復知有三百篇之防議論杜氏之功者謂不在騷人下噫比世末學咸知誦少陵之詩矣而弗求其防義之所從出則又徇末失本與六代之獘同【出詩史宗要序故友陳自舜抄示】

李東陽麓堂詩話曰長篇中須有節奏有操有縱有正有變若平鋪穩布𨿽多無益唐詩類有委曲可喜之處惟杜子美頓挫起伏變化不測可駭可愕蓋其音響與格律正相稱回視諸作皆在下風然學者不先得唐調未可遽爲杜學也杜五七言古詩多用側韻如玉華宮哀江頭等篇其音調起伏頓挫獨爲矯絕古律詩各有音節然皆限於字數求之不難惟樂府長短句初無定數最難調疊然亦有自然之聲古所謂聲依永者謂有長短之節非徒永也故隨其長短皆可以播之律呂而其太長太短之無節者則不足以爲樂若往復諷詠久而自有所得得之於心而發之乎聲則𨿽千變萬化如珠之走盤自不越乎法度之外矣如李太白逺別離杜子美桃竹杖皆極其操縱曷嘗按古人聲調而和順委曲乃如此固初學所未到然學而未至於是亦未可與言詩也韓蘇詩𨿽俱出入規格而蘇尢甚蓋韓得意時自不失唐詩聲調如永貞行固有杜意而選者不之及何也楊士乃獨以韓與李杜爲三大家不敢選蓋亦有所見耶

江盈科雪濤詩評云子美作詩之時卽有意於傳世觀其詩曰平生性癖耽佳句語不驚人死不休至蘇子瞻亦云生前富貴死後文章蓋皆知其詩之必傳於後也又曰李靑蓮是快活人當其得意時鬥酒百篇無一語一字不是髙華气象及流竄夜郎後作詩甚少當由興趣消索杜少陵是固窮之士平生無大得意事中間兵戈亂離饑寒老病皆其實歷而所閱苦楚都於詩中寫出故讀少陵詩卽當得少陵年譜看

程棨三柳軒雜識云老杜詩如董仲舒防句句典雅堪作題目餘人詩非不佳但可命題者終少耳好詩與好句正自不同文人自是好采取韓文杜詩號不蹈襲者然無一字無來處乃知世間所有好句古人皆已道之能者時復暗合孫吳耳大扺文字中自立語最難用古人語又難須是用古而不露筋骨

劉仕義新知錄曰昔人謂詩有別才非闗學也誠然矣又謂詩有別趣非闗理也則殊未是杜詩所以爲唐詩冠冕者以理勝也彼以風容色澤放蕩情懷爲髙而吟寫性靈爲流連光景之辭者豈足以語三百篇之防哉

【按杜詩云浣花溪裏花饒笑肯信人兼吏隱名又云巡檐索共梅花笑嫩蘂疎枝半不禁所謂趣不闗理也】

釋普文詩論云老杜之詩備於眾體是爲詩史近世所論東坡長於古韻豪邁大度魯直長於律詩老健超邁荊公長於絕句閒暇淸臒其各一家也

陳繹曾詩譜云劉琨盧諶忠義之气自然形見非有意於詩也杜子美以此爲根本謝靈運以險爲主以自然爲工李杜深處多取此六朝文气衰緩惟劉越石鮑明遠有西漢气骨李杜筋骨取此

王世貞元美曰杜詩彊力宏蓄開闔排宕然不無利鈍其於五古自云熟精文選理選體中髙者蘇李無論已子建而下如太衝士衡元亮康樂明遠暉皆淸絕滔滔芊綿流麗而杜長篇曼衍拖防何於選體殊不類乎恐自壯遊玉華宮夢李白前後出塞田父泥飲湯東靈湫諸篇外不可多得矣惟七言歌行跌宕夭矯淋漓悲壯令讀者飄飄欲仙此爲絕唱五七言絕句李靑蓮王龍標最稱擅塲爲有唐絕唱少陵𨿽工力悉敵風韻殊不逮也惟錦城絲管日紛紛一首譏花卿僭逼含蓄不露極得風人之體當時妓女獨以此入歌可謂眞誠實契矣太白不成語者少老杜不成語者多如無食無兒舉家聞若欬及麻鞋見天子垢膩腳不襪之類凡看二公詩不必病其累句亦不必曲爲之防正使瑕瑜不掩亦是大家子美晚年詩信口衝出啼笑雅俗皆中音律更不宜以淸空流麗風韻姿態求之但後人效顰便學爲一種生澁險抝之體所謂不畫人物而畫魅者矣太白五言沿洄魏晉樂府出入齊梁近體周旋開寶獨絕句超然自得冠古絕今子美五言北徵述懷新婚垂老等作𨿽格本前人而調由已創五七言律廣大悉備上自垂拱下逮元和宋人之蒼元人之綺靡不兼總故古體則脫棄陳規近體則兼該眾善此杜所獨長也太白筆力變化極於歌行少陵筆力變化極於近體李變化在調與辭杜變化在意與格然歌行無常矱易於錯綜近體有定規難於伸縮調辭超逸驟如駭耳索之易窮意格精深始若無奇繹之難盡此其防不同者也升庵駁宋人詩史之說而並譏少陵云詩之爲體皆意在言外使人自悟至變風變雅尢爲含蓄言之者無罪聞之者足以戒如刺淫亂則曰雝雝鳴雁旭日始旦不必曰愼莫近前丞相瞠也憫流民則曰鴻雁於飛哀鳴嗷嗷不必曰千家今有百家存也傷暴斂則曰維南有箕載翕其舌不必曰哀哀寡婦誅求盡也敍饑荒則曰牂羊羵首三星在罶不必曰但有牙齒存所悲骨髓幹也杜詩之含蓄蘊借者多矣宋人不能學至於直陳時事類於訕訐乃其下乘宋人撰出詩史二字以誤後人如詩可兼史則尙書春秋可以並省乎余按用修此言甚辧而覈不知其向所稱者皆指興比耳夫詩固有賦以述情切事爲主不盡含蓄也語荒而曰周餘黎民靡有子遺勸樂而曰宛其死矣他人入室譏失儀而曰人而無禮胡不遄死刺聽讒而曰豺虎不受投畀有北若出少陵口用修不知如何貶駁矣

王世懋敬美曰今人作詩必入故事有持淸虛之說者謂盛唐詩卽景造意何嘗有此是則然矣然亦一家言未盡古今之變也古詩兩漢以來曹子建出而始爲宏肆多生情態此一變也自此作者多入史語然不能入經語謝靈運出而易辭莊語無所不爲用矣剪裁之妙千古爲宗又一變也中間何庾加工沈宋增麗而變態未極七言猶以閒雅爲致杜子美出而百家禆官都作雅音馬浡牛溲咸成郁致於是詩之變極矣子美之後而欲令人毀靚籹張空拳以當市肆萬人之觀必不能也其援引不得不日加繁盛然病不在故事顧所以用之何如耳善使故事者勿爲故事所使如禪家云轉法華勿爲法華轉使事之妙在有而若無實而若虛可意悟不可言傳可力學得不可倉卒得也宋人使事最多而最不善使故詩道衰我朝越宋繼唐正以有豪傑數軰得使事三昧耳第恐二十年後必有厭而掃除者則其濫觴末弩爲之也杜詩七言律之有抝體猶詩之有變風變雅乎少陵故多變態但其詩有深句有雄句有老句有秀句有麗句有險句有拙句有累句後世以爲大家特髙於盛唐者以其有深句雄句老句也而終焉不失其爲盛唐者以其有秀句麗句也淺率者往往薄之則以其有險句拙句累句耳不知其愈險愈老正是此老獨得處故不足難之而獨拙累之句不能爲掩瑕也子美集中賀奇仝癖郊寒島痩元輕白俗無所不有此眞杜詩也今人徒拾其髙聲硬語以爲眞杜愈近愈遠矣以古詩爲律詩其調自髙太白浩然所長儲侍禦亦多此體以律詩爲古詩其格易卑𨿽子美不免也然子美古詩有挾風雅之趣短曹劉之墻者今人耳視夢語乃謂無古詩耳

李攀龍於鱗曰古詩妙在形容水月鏡花言外之言宋以後則直陳之矣求工於句字心勞而日拙矣枚氏七發非必於七也文渙而成七後之作者非七而必於七然皆俳語也惟少陵見道過於退之如文章有神交有道白小羣分命隨風潛入夜水流心不競出門流水住等句皆是道也悟者得之

張綖南湖杜詩五言選序曰有元宗工首稱範楊楊仲編輯唐音詩家到今宗之然不及李杜大家淸江範徳機先生批選杜詩共三百十一篇皆精深髙古之作蓋欲合葩經之數標防分節悉有深意太史公云古者詩三千餘篇孔子刪之爲三百五篇皆歌之以求合韶武雅頌之音然則淸江杜選其亦有志求合於斯耶惜世罕見其編余家藏舊本暇日爲訂其舛訛釋其大義刻之郡齋用貽同志觀者精思妙悟觸類而長之由淸江之意而逆杜子之志以上遡三百篇之防詩道盡在是矣

四明沈明臣嘉則嘗言今人多稱李杜率無定品余謂李如春艸秋波無不可愛然注目易盡耳至如老杜如堪輿中然太山喬嶽長河巨海纖艸穠花怪松古栢惠風微波嚴霜烈日何所不有吾當李則雁行當杜則北面聞者驚愕

四明屠隆長卿曰王元美謂少陵集中不啻有數摩詰此語誤也少陵沈雄博大多所包括而獨少摩詰之衝然幽適冷然獨往此少陵生平所短也少陵慷慨深沈不除煩熱摩詰參禪悟佛心地淸涼胸次原自不同或謂杜萬景皆實李萬景皆虛乃右實而左虛遂謂李杜優劣在虛實之間詩有虛有實有虛虛有實實有虛而實有實而虛並非錯出何可端倪且杜若秋興諸篇托意深遠如畵馬行神情橫逸直將播弄三才鼔鑄羣品安在其萬景皆實而李如古風數十首感時托物慷慨沈著安見其萬景皆虛或又謂唐人惟少陵兼雅俗文質無所不有其最可喜者不避粗硬不諱朴野余謂老杜大家言其兼雅俗文質無所不有是矣乃其所以壇塲當時稱雄百代者則多得之悲壯瑰麗沈鬱頓挫至其不避粗硬不諱朴野固云無所不有亦其資性則然老杜所稱擅塲正不在此

胡應麟元瑞詩藪曰六代則公幹之峭嗣宗之遠元亮之衝太衝之逸士衡之穠靈運之淸明遠之俊暉之麗皆其至也兼之者陳思也唐人則王楊之繁富陳杜之孤髙沈宋之精工儲孟之閒曠髙岑之渾厚王李之風華昌齡之神秀常建之幽云卿之古蒼任華之拙朴皆所專也兼之者杜也謝靈運謂東阿才擅八斗元微之謂少陵集大成夫使子建與應劉並列拾遺與二孟齊肩可乎名家大家固當有辧

郝敬仲輿杜詩題辭曰唐人詩取音律宏暢辭彩髙華不渉事理不闗典要淸空罔象如林風水月者別冊所錄卽其佳篇也若程以古義好濫淫志燕女溺志促數煩志敖僻驕志唐詩皆有之非盡溫柔惇厚性情之正惟杜少陵在唐人中砥節固窮忠義自許故其爲詩感慨憂時根柢性情非徒嘲風弄月而已也余初就外傅先君命每夕誦杜詩一章時年甫齓已知有杜陵老翁勃勃向往矣子美才富學博其爲近體長篇多至千言而气力愈壯稱擅塲矣然詩家妙義正不在多且如麟趾甘棠每章十餘字漢髙大風二十三字傾動千古自三百篇一變爲辭再變爲賦泛濫旁薄感慨蘊借盡露於古風故天眞爛然才思壯浪豪舉發於近體五七言者足矣若夫長律娓娓秖足當其富有無關性情蓋詩至近體不免雕琢更加湊砌𨿽堆金積玉興味已盡而葛藤蔓延甚覺無謂故余於長律不甚解頥今錄其最著有風韻逸趣者以備一體學詩之要姑不須此詩家絕句如單絲孤竹短調獨唱淸婉流麗方爲當家子美材大如鏞鐘賁鼔不作錚錚細響故絕句少而瀟灑疎俊者尢不可多得如此十餘首格調旣髙風韻又妙亦足空唐人矣夫豈在多

朱鶴齡杜詩輯注序曰經云詩言志志者性情之統防也性情正矣然後因事以緯思役才以適分隨感以赴節𨿽有時悲愁憤激怨誹刺譏仍不戾溫厚和平之防不然則靡麗而失之淫流漓而失之宕雕鏤而失之繁音促節而失之噍殺綴辭逾工離本逾遠矣子美之詩惟得性情之至正而出之故其發於君父友朋家人婦子之際者莫不有惇篤倫理纒綿筦結之意極之履荊棘漂江湖困頓顚躓而拳拳忠愛不少衰自古詩人變不失貞窮不隕節未有如子美者非徒學爲之其性情爲之也子美沒已千年而其精誠之照古今殷金石者時與天地之噫气山水之淸音嶒響答於溟涬澒洞太虛寥廓之間學者誠能澄心祓慮正已之性情以來遇子美之性情則崆峒仙仗之思茂陵玉盌之感與夫杖藜丹壑倚櫂荒江之態猶可儼然晤其生面而揖之同堂不必以一二隱語僻事耳目所不接者爲疑也夫詩有可解者有不可解者指事陳情意含風諭此可解者也托物假象興防適然此不可解者也不可解而彊解之日星動成比擬艸木亦渉瑕疵譬諸圖罔象而刻空虛也可解而不善解之前後貿時淺深乖分欣忭之語反作誚譏忠剴之詞幾鄰懟怨譬諸玉題瑉而烏轉舄也二者之失注家多有兼之僞撰假托貽誤後人鼔說支離襲沿日久萬丈光焰化作百重雲霧矣今爲剪其繁蕪正其謬亂疏其晦塞諮諏博聞网羅祕捲斯亦古人實事求是之指學者所當津逮其中也

柴紹炳虎臣論杜詩七律曰詩之有七言律始於唐也唐以前若梁簡文周庾信陳江總隋陳子良各有七言儷句以八爲斷卽繼響古風而近體源流濫觴於此唐初祖構正名爲律所以聲調穩葉气色鮮華若沈云卿杜必簡宋延淸輩當時號爲擅塲嗣是李韋燕許黼黻相繼但武徳神龍之間篇多應制金粉習勝臺閣气多體則襲而少變響亦凝而未流迨開元天寶以還茹六朝之華而去其靡本初唐之莊而化其滯於是風格遒上音節諧防色理必工防趣俱逺如王維李頎岑參髙適諸公並臻其妙號曰盛唐斯實古今詣絕矣然隋珠和璧人不數首杜少陵獨以魁傑之才攄其蘊憤之气揮斥百代包舉眾家集中七律亡慮數什伯首大扺謝膚澤而惇骨力厭俳儷而尙矜奇勢取矯厲意主朴眞沈著有餘流逸不足彼𨿽雄視千古間參長律之變調矣夫長律旣屬緣情尢貴合調婉轉深穩音流管務極天然故杜氏卓然作者難乎折衷也然就厥體而辧之亦有工拙利鈍如秋興諸將詠懷古迹恨別退朝宿府野老南鄰玉臺觀藍田莊崔氏艸堂弟觀赴藍田曲江對酒暮歸登髙十二月一日小寒食舟中九日至日遣興次首閣夜返照黃艸登樓野望吹笛賓至客至嚴公枉駕和裴廸送李八祕書送韓十四江東長沙送李十一銜贈韋七贊善諸首或遒麗精深或沈雄悲壯或眞至雋永或曠逸淸疎咸稱傑構其他率爾成篇漫然屬句予嘗覽而摘之中有近鄙淺者如富貴必從勤苦得男兒須讀五車書有近輕遫者如酒債尋常行處有人生七十古來稀有近濡滑者如聞道云安麯米春才傾一盞卽醺人有近纎巧者如侵淩雪色還萱艸漏泄春光有栁條有近粗硬者如爲人性僻耽佳句語不驚人死不休有近酸腐者如炙背可以獻天子美芹由來知野人有近平鈍者如繡衣屢許攜家醖皂蓋能忘折野梅有近徑露者如此日此時人共得一談一笑俗相看有近沾滯者如寂寂系舟雙下涙悠悠伏枕左書空凢此皆杜律之病瑕瑜固不相掩正在學者之善擇耳杜詩不避粗硬不嫌朴質而其气魄精彩時流露於行間近世李獻吉摹仿杜詩气體相近但多任心率筆風韻何存如萬事寸心拙而無味酒朋棋伴俗而傷雅及捩風拖雨打鼔鳴鑼俱墮惡道矣故子美矯唐而過者也獻吉學杜而甚者也

盧世防紫房餘論曰五言律至盛唐諸家而聲音之道極矣然未有富如子美者旣富矣又有用也感天地動神訏謨定命逺猷辰告蒿目時艱勤卹民隱主文而譎諫言者無罪聞之者足以戒此所謂有用之文章也若夫好色則爲國風怨誹則爲小雅直於今體數十字內自鑄離騷洋洋乎盈耳哉杜詩逺慮深憂固其獨攜之懷抱卽托物寄言亦其全副之精神往往愁處令人悲涼欲絕快處令人歌舞不休又有乍看無端尋思有謂就不阡不陌中而條理指歸一一可按者又有興言在此寓意在彼就尋常尺幅內而涵融籠罩蕩蕩難名者準繩最密神理縱橫淘練極淸奇葩煥發分明古訓降作律詩以至造化權輿陰陽昏曉飛潛動植表裏精粗但經弱毫微防靡不眞色畢呈所云下筆如有神良非妄語排律是詩中別體在少陵猶爲餘事原其執筆伸紙初無鬭富取盈之心全局旣審落斯分縱橫開闔任其所止而休焉自六韻以至百韻無不可者試從容研玩翻覺鋒發韻流之際暗有空翠撲人衝襟相照盡洗排當陋習殆由天授非人力也天生太白少伯以主絕句之席勿論有唐三百年兩人爲政亙古今來無復有驂乘者矣子美恰與兩公同時又與太白同遊乃恣其崛彊之性頽然自放獨成一家可謂巧於用拙長於用短精於用粗婉於用戅者也子美最儻宕自表其能上之天子謂沈鬱頓挫隨時敏防揚雄枚臯尙可企及自東方朔以來斯趣僅見載觀其詠懷壯遊諸作自謂許身稷契致君堯舜脫略時軰結交老蒼放蕩齊趙間春歌冬獵酣視八極與髙李登單父臺感慨駿骨龍媒賦詩流涕上嘉呂尙傳說之事至於閨房兒女悲歡細碎情狀盡寫入北徵篇中參伍錯雜不復知有旁觀固是筆端有膽亦由眼防無人古之狂也肆子美有焉

黃生白山杜詩說曰看杜詩如看一處大山水讀杜律如讀一篇長古文其用意之深取境之遠制格之奇出語之厚非設身處地若與公周旋於花溪艸閣之間親陪其杖屨熟聞其謦欬則作者之精神不出閱者之心孔亦不開杜詩所以集大成者以其上自騷雅下迄齊梁無不咀其英華探其根本加以五經三史博綜貫穿如五都列肆百貨無所不陳如大將用兵所向無不如意材之所取者博而運以防茫窈渺之思力之所自負者宏而寓以沈鬱頓挫之防以言乎大則含元气以言乎細則入無倫以言乎天地之間則備矣此所以兼前代之制作而爲斯道之範圍也與李杜齊名古今不敢軒輊予謂太白才由天縱故能以其髙敵子美之大耳至論其胎骨則淸新庾開府俊逸鮑參軍杜之目李確不可易豈與攀屈宋而駕曹劉者可同日論哉杜公近體分二種有極意經營者有不煩繩削者極意經營則自破萬卷中來不煩繩削斯眞下筆有神助矣夔州以前夔州以後二種並具乃山谷晦翁偏有所主不知果以何者擬杜之心神也近體首主格律傅之以色澤運之以風神斯登上品乃杜公經史騷賦盤郁胸中溢爲近體時覺陶鎔有未盡處其包舉唐賢以此其與唐賢分路揚鑣亦以此披沙揀金簸糠得米是在選者之功矣杜公屢上公車不第卒以獻賦受明皇特逹之知故感慕終身不替𨿽前後鋪陳時事無所不備於當時荒淫失國惟痛傷而不忍譏此臣子之禮也說者不得公心影響傅防輒云有所譏切此注杜大頭腦差失處妄筆流傳杜公之目將不瞑於地下矣憂時戀主嘆老嗟貧處處不出此意筆下千變不窮其身分不可及其才力更不可及髙廷禮品彚盛唐如太白王孟髙岑龍標新鄕諸公並列正宗而少陵則稱爲大家居名家羽翼之上非以其篇章浩瀚句調恢奇實居正變之間特創斯目以尊異之乎予謂杜之所以爲大家者以其能集詩流之成也是故杜詩中兼有諸子諸子詩中不能兼有杜乃使不得居正宗之列尙非定評子嘗欲選杜集中規調之合乎盛唐者錄爲一編曰杜詩正宗庶詩家大統有專屬耳

張遠邇可序云先君子嘗以少陵詩集相示曰此風雅之宗光萬丈讀之可以暢性靈廣聞見斥浮葩而豎風骨旣卒業窅而深典而博茫無所得兼以舉子業棄去所不飽蠧腹者僅爾乙卯秋風煙四起鍵戶卻掃除經史詞賦外凡諸子百家稗官野乘覆瓿片紙罔不旁捜覽而少陵固已收拾無餘始信古人所云無一字無來歷非虛語也櫛比之下得其槪矣未得其神研精久之乃悟其所居何地所際何時所歷何職悲憤笑樂皆有所爲而作沈思涵泳見有絢爛者見有平淡者見有雄壯者見有超曠者見有奔放者見有謹嚴者見有沈鬱頓挫者語其格則有偸春有進退有轆轤有流水有間字有倒裝有雙承有疊句有扇對有各自爲對有首尾相應如古文體者無蜂腰無鶴膝無懸腳無平頭無勦說無雷同千變萬化不可紀極如造物生人閱古歷今窮山際海終無一人相似眞奇絕也遂爾分章別句總之則陳其大意析之則抉其字義當日情緒躍然紙上若日月經天江河行地無格格不可解因嘆前此注者或拾其糠秕或得其片臠或任意牽合或僞語假托九京可作必當俛首含寃集中薙夷盡力寢食出處動必相隨性之所近永矢弗諼爾【見杜詩防粹序】

陶開虞說杜曰嘗見注杜詩者不下百餘家大約苦於牽合附防反晦才士風流少陵一飯不忘君固也然興防所及往往在有心無心之間乃注者遂一切彊符深揣卽夢中嘆息病裏呻吟必曰闗系朝政反覺少陵胸中多少凝滯沒卻灑落襟懷矣讀詩不讀杜學詩不學杜是戀三家邨而厭兩京拜一拳石而忘五嶽也抑以天分勝者近李以學力勝者近杜學者各自審焉可也子美隨地皆詩往往見志朝雨晚晴慰藉艸堂之寂寞枯椶病橘感傷防盜之慿陵與夫課伐木督除防修水筒樹雞柵勞英雄以幽事老經濟於閒塲古今雷嘆亂離中骨肉之思更切老妻幼子弟妹諸侄依依婉戀正見其篤於天倫也逺水逺山爲雲爲雨人知其爲摩詰畫右丞詩也

不知子美以詩爲畫如羣木水光下萬家雲气中畫雨林疎黃葉墮野靜白鷗來畫朝歸云擁樹失山邨畫夕落月動沙虛畫宵蒼山入百里斷崕如杵臼畫九成宮地形楚江巫峽半雲雨淸簟疎簾看奕棋畫水樓競將明媚色偸眼艶陽天畵美人貧知靜者性白益毛髮古畫髙隱放逐寧違性空虛不離禪畫遊僧存想靑龍祕行騎白鹿馴畫黃冠子璋髑髏血模糊手提擲還崔大夫畫勇士細雨荷鋤立畫農竹光團野色含影江流畫幽居渚蒲隨地有邨逕逐門成畫田家寒風疎艸木旭日放雞豚畫寒村櫓揺背指菊花開畫行舟燈前細雨檐花落畫夜坐親朋盡一哭鞍馬去孤城畫逺行柴門鳥雀噪歸客千里至妻孥怪我在驚定還拭淚分明畫出一个亂後逺歸人掉頭紗防側曝背竹書光是畫暮景衰頽之狀遲日江山麗春風花艸香林花著雨胭脂濕水行牽風翠帶長畫春光之韶麗也萬壑樹聲滿千崖秋气髙風急天髙猿嘯哀渚靑沙白鳥飛回畫秋景之悲壯也星臨萬戶動月傍九霄多雲移雉尾開宮扇日繞龍鱗識聖顏畫朝寧之尊嚴也荒庭垂橘柚古屋畫龍蛇古廟松杉巢水鶴歲時伏臘走邨翁畫祠廟之荒涼也猿掛時相學鷗行炯自如以學字炯字畫猿鷗樹密早蜂亂江泥輕燕斜以亂字斜字畫蜂燕低昂各有意磊落如長人以磊落字畫鶴眼有紫焰雙瞳方卓立天骨森開張又儼然天馬來矣舉天地間所有之情狀無不曲肖於詩中眞如化工之賦物畫工寫生猶不足以盡之古人作詩無所忌諱送楊監赴蜀起句乃雲去水絕還波大是凶防今人決不敢用亦實不宜用文章千古事得失寸心知自是至言彼文章不堪終日者宜乎其寸心絕不自知也杜詩又有全不相干處偏似相干者如悲風爲我

從天來林猿爲我啼淸晝溪壑爲我回春姿數爲我字皆不相干之相干也有令人最可喜處反似不喜者如江上被花惱不徹行步欹危實怕春不是愛花卽欲死惱字怕字死字皆最可喜之不喜也杜詩每於起句驚人如贈王生云麟角鳳嘴世莫辯煎膠續奇相見簡薛華云文章有神交有道端復得之名譽早山水障云堂上不合生楓樹怪防江山起煙霧哀王孫雲長安城頭頭白烏夜飛延秋門上呼送長孫侍禦云驄馬新鑿蹄銀鞍被來好俱起得疎鹵奇突靈動不羈下接處風捲濤飛不愁思致之不續也此之謂托根蓬山自無凡卉至於結處老到如山水障云若耶溪雲門寺吾獨胡爲在泥滓靑鞋布襪從此始如贈狄明府云虎之饑下嶄巖蛟之橫出淸泚早歸來黃土污人眼易瞇俱結得瀟灑有不盡之趣若王郎酒酣防劍斫地歌莫哀短歌行起語也一股豪气直貫到結云靑眼髙歌望吾子眼中之人吾老矣此種奇橫誰爲步其後塵者杜詩有奇怪森聳出人想外者如詠王兵馬二角鷹起語云悲臺蕭瑟石巃嵸哀壑枒浩呼洶中有萬里之長江回風韜日孤光動詩至此豈可以尋常字句間求耶杜詩有率意爲之而後人不必效者如詠杜鵑起四句云西川有杜鵑東川無杜鵑涪萬無杜鵑云安有杜鵑使今人爲之成甚底語杜詩七言律往往奔放入竹枝樂府之例如十二月一日三首之類俱有厚力深思淺學不能及亦不可學也杜詩有聲气壯函蓋乾坤者如地平江動蜀天濶樹浮秦星垂平野濶月湧大江流是也有機到神來不假錘鏈者如鴻雁幾時到江湖秋水多一時今夕防萬里故鄕情是也杜詩有以曲折顚倒入妙見奇仍不礙大方者如峯靑橘黃孺子亦知而放船云靑惜峯巒過黃知橘柚來便自深雋有味杜詩有不可防斷者如愼勿吞聲道眞宰意茫茫正憶往時嚴僕射共迎中使望鄕臺二句可作一句讀渼陂行雲半陂已南純浸山動影裊窕沖融間曲盡煙波變態咫尺但愁雷雨至蒼茫不曉神靈意其容慘愴其思窈渺眞化工筆泛舟云魚吹細浪揺歌扇燕蹴飛花落舞筵下句動蕩易見而上句尢能寫實於空繪形於意洗兵行雲三年笛裏關山月萬國兵前艸木風雄

亮悲壯恍如江樓聞笛關塞鳴笳靑春復隨冠冕入紫禁正耐煙花繞寫得收京後春日暄妍百官忭豫一種气象在目寄髙岑云意愜闗飛動篇中接混茫又寄李白雲筆落驚風雨詩成泣神此等語具大力量都從養气中得來自道其所得當之者殊不易秦州雲月明垂葉露云逐度溪風及無風雲出塞不夜月臨闗對門藤蓋瓦映竹水穿沙俱想入幽細仍不害大家數雙松歌云兩株慘裂苔蘚皮屈鐵交錯回髙枝白摧朽骨龍虎死黑入太陰雷雨垂眞所謂防思搆矯如飛龍矣喜薛璩畢曜遷官云帝力收三統天威總四溟何等力量喚人看腰褭不嫁惜娉婷何等感慨云安九日詠菊云舊摘人頻異輕香酒暫隨著一頻字而二三十年存沒離合之感無不具見下一暫字見罇酒匆匆過此行蹤飄泊不知又作何狀矣詩有咀嚼不盡處此類是也詠雨雲行雲遞崇髙飛雨靄而至此等流利雋淡又似陶韋丹靑引云斯須九重眞龍出一洗萬古凡馬空直是气象聳絕宿府云永夜角聲悲自語中天月色好誰看往往得此沈著痛郁之語爲篇中擔力宿靑溪驛雲月明遊子靜畏虎不得語想見空山荒渚夜深怕人白帝城最髙樓云城尖徑仄旌斾愁獨立縹緲之飛樓峽坼云霾龍虎睡江淸日抱黿鼉遊起得陡絕接得沈厚白帝城雲天欲今朝雨山歸萬古春谷鳥鳴還過林花落又開筆防具閒逸之致非穠華所可儷也遣懷雲气酣登吹臺懷古視平蕪芒碭云一去雁騖空相呼胸中無豪邁之气安能作此放曠語耶悶詩云有鏡巧催顏鏡何嘗催顏卻歸巧於鏡此際韻絕與熟食示宗文宗武云汝曹催我老同一機杼瀼西云養拙干戈際全生麋鹿羣觀之得明哲之幾墮馬云人生快意多所辱嵇康養生被殺戮大抵髙人名士往往於文字中忽露棒喝如蘇子瞻賦赤壁忽雲天地之間物各有主云云別戶旁峯金鍼隱現詠月云四更山吐月殘夜水明樓自是絕唱而髯蘇擬之自一更以至五更便覺多事

吳齊賢論杜曰讀詩之法常先看其題目唐人作詩於題目不輕下一字亦不輕漏一字而杜詩尢嚴次看其格局段落其中反覆照應絲毫不亂而排律更精終看其句法前後相合虛實相生而詩之能事畢矣讀詩之法當先看其年代大而朝廷政治小而出

處交遊可資考論次看其時且春詩景物不可入夏秋詩景物不可入冬終看其地名秦州山川不同於蜀成都土俗不同於夔而詩之考據定矣一題數首而逐首分詠者如李監宅二首前首先言李監次首方及其宅暮春題瀼西新賃艸屋五首一首暮春二首瀼西三首茅屋四首五首言懷各題數首而上下聨接者如白帝城三首一連故曰一上一回新客夜客亭二首頂接故曰秋窓猶曙色下首而分承上首者如領妻子山行三首一首盡室畏途邊總言妻子二首飄零愧老妻單承妻三首稚子入云呼單承子下首而反前首者如憶昔二首與杜鵑行二首下首而解前首者如瞿唐二首述古三首上首而生出下首者如秋興第四首故國平居有所思一句生下四首皆所思故國平居之事兩首而中間相合者如社日二首一首以東方朔結二首以陳平起首尾環應者如夜二首一首以白夜月休起二首以月細鵲休飛結首尾相對者黑白鷹二首一首以雲飛玉立起二首以金眸玉爪結通首有句句貼題者如劉九法曹鄭瑕丘石門宴集第一二句石門三四句集五句劉鄭六句宴七八句收歸石門有一句不貼題者如題曰樹間而實詠柑題曰竪子至而實詠柰一首中先立一句下聨分承者如吹笛秋山風月淸下接云風飄律呂相和切月傍闗山幾處明如春日春盤細生菜下接云盤出髙門行白玉菜傳纎手送靑絲如沱水臨中座岷山赴北堂山水雙起下文一水一山通篇雙對至末總收突然而起者如詠柰而曰查梨才綴碧梅杏半傳

黃與柰無與因柰以先熟而可貴也如詠耳聾而曰生平鶡冠子嘆世鹿皮翁與耳聾無涉因耳以老病而始聾也忽然而住者如北徵一篇結句曰煌煌太宗業樹立甚宏達中興之機實在於此如贈蘇徯一篇結句曰一請甘饑寒再請甘養防失身之戒令人凜然皆言外之防也一首中有問答者如潼闗吏田父泥飲有通篇述詞者如新婚別無家別垂老別絕句而逐句分承者如鄭防粉繪隨長夜曹霸丹靑已白頭下接天下何曾有山水承鄭防人間不解重驊驑承曹霸有以文體作詩者如劍南紀行龍門閣水防渡諸詩湖南紀行空靈峽諸詩用遊記體如贈王評事我之曾老姑一首用傳體如八哀詩八首用碑銘墓志體如北徵壯遊諸詩用記體余用離騷樂府體者非詩本防故不載酬句之體原與來詩句句相答故曰酬也如酬髙適酬嚴武酬韋迢並存原詩以俟觀覽和詩之體古人止和其意卽一倡三嘆之防也如和賈舍人早朝諸詩可見外有和韻則用其原韻有次韻則逐字而和之始於元白皮陸盛於宋人而杜集不載聨句之體始於栢梁然必意防局度如出一手乃佳杜集止送宇文石首一首可以爲法

詠物而反起者如詠畫鶻先詠眞鶻曰髙堂見生鶻詠畵松而詠眞松曰臨軒忽若無丹靑詠事而借客反收者如沙苑行詠馬也而以中有巨魚結枯柟詠柟也而以種楡水中結以比諭起者如贈蘇四徯一首以道邊池防下桐比興以比諭結者如小園散病一首以飛來雙白鶴寓意由近及逺隨所至而偶吟者則爲獨步尋花之七章自春䢐夏積時日而成詠者則爲漫興之九首文章句法參差隨意易於見工詩則束於五字七字中而各有段落轉折工巧之極遂成自然而非纂組雕繪之謂也亦舉一二以槪其餘五字句有五字一句者美名人不及佳句法如何有上一字下四字者靑惜峯巒過黃知橘柚來有上二字下三字者晚涼看洗馬森木亂鳴蟬有上三字下二字者夜郎溪日暖白帝峽風寒有上四字下一字者風連西極動月過北庭寒

有一句作三折看者塵中老盡力歲晚病傷心峽云籠樹小湖日落船明七字句有七字一句者豈有文章驚海內漫勞車馬駐江幹有上一字下六字者松浮欲盡不盡云江動將崩未崩石有上二字下五字者朝罷香煙攜滿防詩成珠玉在揮毫有上三字下四字者漁人网集寒潭下估客舟隨反照來有上四字下三字者香飄合殿春風轉花覆千官淑景移有上五字下二字者五更鼔角聲悲壯三峽星河影動揺有一句作三折者盤飱市逺無兼味尊酒家貧只舊醅含風翠壁孤云細背日丹楓萬木稠五言律有二句一連者小子幽園至輕籠熟柰香有四句一連者避暑云安縣秋風早下來暫畱魚復浦同過楚王臺七言律有二句一連者花徑不曾緣客掃柴門今始爲君開有四句一連者得歸茅屋赴成都直爲文翁再剖符但使閭閻還揖讓敢論松竹久荒蕪余古風排律詠物序事多十數句一連者詳見注中玆不載有下句因上句者如野徑云俱黑江船火獨明以云之黑益見火之明也有上句因下句者如風月自淸夜江山非故園以故國之不見悲淸夜之空䢐也有下半句因上半句者如水淨樓陰直樓陰之直以水之淨也有上半句因下半句者如山昬塞日斜山之昬以日之斜也倒句如翠深開斷壁紅遠結飛樓蓋翠而深者乃所開之斷壁紅而逺者則所結之飛樓極爲奇秀若曰飛樓紅逺結斷壁翠深開膚而淺矣如緑垂風折筍紅綻雨肥梅蓋綠而垂者風折之筍紅而綻者雨肥之梅體物深細若曰綠筍風垂折紅梅雨綻肥鄙而俗矣如紅豆啄殘鸚鵡粒碧梧棲老鳳凰枝蓋言紅豆也乃鸚鵡啄殘之粒碧梧也乃鳳凰棲老之枝無限感慨若曰鸚鵡啄殘紅豆粒鳳凰棲老碧梧枝直而率矣餘可類推疊句如甚愧丈人厚甚知丈人眞兩句中徘徊感荷如人道我卿絕世無旣稱絕世無天子何不喚取守東都兩句中頓挫感嘆如得不哀痛塵再防嗚呼得不哀痛塵再防二句中哀傷迫切擊節淋漓定少一句不得反跌之句如秋砧爲寄衣也先曰亦知戌不返比懷人之感更深如達行在所喜生還也先曰死去憑誰報覺痛定之痛更甚借用之句如辛苦賊中來也而曰所親驚老痩借傍人目中看出而已不知如生還偶然遂也而曰鄰人滿墻頭借鄰家感嘆寫出而悲愈甚反形之句極荒涼處而以富麗語出之如野寺殘僧少也而曰麝香眠石竹鸚鵡啄金桃益見其荒涼極貧窮事而以富貴語出之如喬木村墟古也而曰登爼黃柑重支牀錦石圓愈見其貧窘極悲傷事而以歡喜語出之如北徵初歸老夫情懷惡也而曰痩妻面復光癡女頭自櫛移時施朱鉛狼籍畫眉濶益見以前之悲傷極形容之句者如揚旗舞旗也曰團團轉飛蓋熠熠迸流星來纒風颷急去擘山嶽傾財歸俯身盡妙取略地平虹霓就掌握舒捲隨人輕劍器行舞劍也曰防如羿射九日落矯如羣帝驂龍翔來如雷霆收震怒罷如江海凝淸光至今可以想見焉疊字之句如南京久客耕南畆北望傷神坐北朱櫻此日垂朱實郭外誰家負郭田戲也相類之句如乾坤一艸亭乾坤一腐儒如帝鄕愁緒外春色淚防邊弟妹悲歌裏乾坤涙眼中冦盜狂歌外形骸痛飲中目前之句極便而思不能到者如翡翠鳴衣桁蜻蜓立釣絲見輕吹鳥毳隨意數花須寫景之句極平而筆不能出者如荻岸如秋水松門似畫圖早霞隨類影寒水各依防極奇險之句而寫之詳盡者如峽坼云霾龍虎臥江淸日抱黿鼉遊石出倒聽楓葉下櫓揺背指菊花開極俗鄙之句而化爲神奇者如攀桂仰天髙搗藥兔長生舉之不勝舉也今人每取一二奇字爭纎鬭巧故有好句而無好章豈可復導其流哉然有得之自然而確不可移者亦舉其一二而已有用仍字者山雨尊仍在是重過何氏也秋月仍圓夜是十七夜月也蟻浮仍臘味是正月三日也有用一字者乾坤一艸亭乾坤一腐儒天地一沙鷗於乾坤天地之內下此一字寫其孤也寫其微茫也有用似字者鑪存火似紅若以爲有火也寒也掃除似無帚不聞其有帚也靜也有用抱字者有時浴赤日光抱空中樓湯气上騰內外氤氳也上有蔚藍天垂光抱瓊臺天光下照四面炳耀也淸江日抱黿鼉遊江波容與日气暄和也有用不肯字者江平不肯流若流而實不流者緩之至也秋天不肯明應明而故不明者望之至也有用受字者吹面受和風受之而喜也輕燕受風斜受之不能也修竹不受暑暑不能入也同一詠月也光細欲上影斜輪未安初間上半夜之月也未缺空山靜髙懸列宿稀望夕之月也舊挹金波爽十六夜之月也秋月仍圓夜十七夜之月也蝦蟆動半輪望後之月也四更山吐月殘夜水明樓將晦下半夜之月也同一詠蝶也戲蝶過間幔風蝶勤依槳孤蝶也穿花蛺蝶深深見雙蝶也野畦連蛺蝶羣飛之蝶也用雙字者襯出上下字也如野日荒荒白荒荒無色也正寫其白江流泯泯淸泯泯無聲也正寫其淸如急急能鳴鴈惟鳴故見其急輕輕不下鷗不下故見其輕也防一字而神理俱出者如國破山河在在則興廢可悲城春艸木深深則薈蔚滿目矣如碧委墻隅艸委字不言雨而雨見霜倒半池蓮倒字不言秋而秋深矣如燕入非傍捨鷗歸只故池非字隻字則校書亡而荒涼甚古墻猶竹色虛閣自松聲猶字自字則滕王去而憑弔深矣用一字而景物逼肖者如兩行秦樹直直字方是秦中之樹萬防蜀山尖尖字方是蜀中之山如細動迎風燕細字寫燕並寫大江中之燕輕揺逐浪鷗揺字寫鷗並寫急流中之鷗用一字而反襯見意者如山河扶繡戶扶字借山河而寫繡戶之髙乾坤繞漢宮繞字借乾坤以寫漢宮之大如樓光去日逺去字不寫日逺而寫樓之峻峽影入江深入字不寫江深而寫峽之髙用一字而兩邊雙照者如王漢州杜綿州泛池一

首而曰使君雙皂蓋雙字王杜二刺史也如楊奉先宅防白水崔明府一首而曰鳬舄共差池共字差池字楊崔二縣令也如江漲呈竇使君一首而曰同是一浮萍同字已與竇使君也如嶽麓道林寺一首而曰壯麗敵淸涼俱交響共命鳥雙回三足烏步步雪山艸人人滄海珠敵字俱字交字雙字步步字人人字二寺也用事重疊詩家之病也而贈韓諫議一首如星宮之君北斗羽人赤松子南極老人並麒麟鳳凰芙蓉旌旗瓊漿煙霧純用神仙事魏將軍歌一首如星纒天駟天河欃槍熒惑鉤陳武純用天文事捨弟觀到江陵第一首用荊州峽內沙頭峣闗寒江黃牛八句而用六地名前題第二首如庾信羅含蔣詡邵平八句而用四人名反以相犯出奇而不復見其使事之迹用虛字宋人之習气也而螢火一首中四句連用忽驚復亂卻繞偶經花厎一首後六句連用忽疑何事恐是堪畱深知莫作而不見重復爲難拈一字而縱橫出奇者大家所不屑爲有時作狡獪者戲如東西南北有兩句分用者東望西江永南遊北戶開岷嶺南蠻北徐關東海西嵯峨白帝城東西南有龍湫北虎溪有兩句疊用者南京久客耕南畆北望傷神坐北有一句總用而下復分承者東西南北更堪論下接以遙拱北辰欲傾東海邊塞西山衣冠南渡然不足爲法就唐人而論杜公已掩有眾長如不見李生久佯狂眞可哀世人皆欲殺吾意獨憐才則元白也客醉揮金椀詩成得錦麝香眠石竹鸚鵡啄金桃則溫李也萬壑樹聲滿千崖秋气髙眼穿當落日心死著寒灰則賈島也崩石欹山樹淸漣曵水衣紅浸瑚短靑懸薜荔長則錢劉也俱飛蛺蝶元相逐並蒂荷花本自雙則韓偓杜牧也王郎拔劍斫地歌莫哀我能拔爾抑塞磊落之奇才豫章翻風白日動長鯨跋浪滄溟開太白無此雄放太常樓船聲嗷嘈問兵刮冦趨下牢牧出令奔飛百艘猛蛟突獸紛遁逃長吉無此奇傑出其緒餘已足衣被一代矣唐人惟摩詰律詩可以頡頏老杜然終南山一首太乙近天都連山到海隅白雲回望迥靑靄入看無四句誠與老杜無間接云分野中峯變陰晴眾壑殊已覺六句俱景至落句曰欲投人處宿隔水問樵夫未免粘帶而響亦稍落承載上六句不起老杜必推開一步有雄渾句以振之矣公進雕賦表稱自七歲所綴詩筆約千餘篇又云七齡思卽壯開口詠鳯凰而集中天寶十餘年間東都齊魯不及三十首而少年及吳越之詩不傳則天寶以前之詩散失多矣杜公成都有浣花艸堂防州有東屯稻畦茅屋瀼西果園艸堂旅寓安適尙多悲嘆至荊南飄泊舟中宗文復夭而俱無一言則湖南以後之詩散失多矣

【諸家評論已載各章之末其統論綱領及連釋字句者又附紀此編庶廣前編所未備耳癸已歲兆鰲記】

杜詩補注卷下

