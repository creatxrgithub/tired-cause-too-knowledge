

欽定四庫全書

集部三

咸平集

別集類二【宋】

提要

【臣】等謹案咸平集三十卷宋田錫撰錫有奏議已著錄考奏議乃明安磐所輯其文已全載此集中然宋史藝文志載錫奏議二卷文獻通考載錫咸平集五十卷此本載奏議一卷書三卷賦五卷論三卷箴銘二卷詩六卷頌策笏記表狀七卷制考詞三卷以奏議與詩文集合爲一編僅三十卷則亦後人重輯之本非其舊也錫常慕魏徴李絳之爲人以獻納爲已任國老談苑記太宗幸龍圖閣閱書指西北架一漆畫篋上親自署鑰者謂學士陳堯叟曰此田錫之奏疏也愴然者久之則當時已重其言故其沒也範仲淹作墓志司馬光作神道碑而蘇軾序其奏議亦比之賈誼爲之操筆者皆天下偉人則錫之平生可知也詩文乃其餘事然亦具有典型其气體光明磊落如其爲人固終非淟涊者所得彷佛焉乾隆四十五年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

咸平集原序

故諫議大夫贈司徒田公表聖奏議十篇嗚呼田公古之遺直也其盡言不諱蓋自敵以下受之有不能堪者而況於人主乎吾是以知二宗之聖也自太平興國以來至於咸平可謂天下大治千載一時矣而田公之言常若有不測之憂近在朝夕者何哉古之君子必憂治世而危明主明主有絕人之資而治世無可畏之防夫有絕人之資必輕其臣無可畏之防必易其民此君子所甚懼也方漢文時刑措不用兵革不試而賈誼之言曰天下有可長太息者有可流涕者有可痛哭者後世不以是少漢文亦不以是甚賈誼由此觀之君子之憂治世而危明主法當如是也誼𨿽不遇而其所言略巳施行不幸早世功烈不著於時然誼嘗建言使諸侯王子孫各以次受分地文帝未及用歷孝景至武帝而主父偃舉行之漢室以安今公之言十未用五六也安知來世不有若偃者舉而行之歟願廣其書於世必有與公合者此亦忠臣孝子之志也蘇軾撰

田司徒墓志銘

公諱錫字表聖世爲京兆人唐徳之衰徙家於蜀昔武王封舜之後於陳春秋時公子完如齊子孫遂大食采於田而命氏焉厥後將有穰苴相有千秋斯可謂之著矣大王父易直王父誠皆隠君子也文而不耀父懿因公之貴累贈尙書左司郎中郎中善教於家嘗命公曰汝讀聖人之書而學其道愼無速爲期二十年可以從政矣公服其訓拳拳然博通羣書東遊長安與昌黎韓丕復居驪山白鹿觀數年器志大成防王府薦有聲於京師太宗皇帝親策天下進士擢公第二人時太平興國三年秋也釋褐除將作監丞通判宣城郡召還攺著作郎俄拜右拾遺直史館賜五品服出爲河北轉運使攺知相州就除左補闕移桐廬郡遷起居舍人還判登聞院尋以夲官知制誥進兵部員外郎充職以直言攺戶部郎中出守淮陽以畱獄之謗左降海州團練副使起爲工部員外郎直集賢院移戶部郎中眞宗皇帝卽位遷吏部郎中判審官院兼通進銀防封駮司賜金紫求出典海陵郡還防兼侍禦史知雜拜右議大夫史館修撰以咸平六年十二月十一日終於私第享年六十四公自白衣巳有意於風化上書闕下請復鄕飲禮又請修籍田禮及在朝廷知無不言太宗初旣取太原攻範陽未下帝怒不賞平晉之功中外囂然而不敢言者獨公上書論諫理意深切帝感悟璽書褒答賜內帑錢五十萬僚友謂公曰今日之事觧矣宜少晦以逺讒忌公曰事君之誠惟恐不竭矧天植其性豈一賞可奪耶在河朔曁相州累章論邊事至桐廬郡以吳越之邦入朝廷未久人阻禮教邈如也而公下車建孔子廟教人詩書天子賜九經以佑之自是睦人舉孝秀登搢紳者比比焉在郡聞禁中火拜章極言上嘉之及還眷遇愈隆防幹明節館閣中多進歌詩帝獨喜公之辭乃依韻和賜令宰相宣付公又上封禪書謂五代之亂人如豺虎不圖復見太平宜崇檢玉之禮以答天意公在西掖會京畿大旱禱祀無應遂抗言切於時政故有宛邱之行咸平初出使秦隴回上三章言陜西數十州苦於靈夏之役朝廷爲之戚然出海陵之初以星文示變拜防請降詔責躬上奉天誡眞宗皇帝嘉其意屢召對便殿及行降中使撫安仍加寵賚爰有翰林學士承防宋公白舉公賢良方正以副天下之望一日召對久之且曰陛下以皇王之道爲心臣請采經史中切於治體者上資聖覧帝深然之乃具以進詔答曰卿能演淸淨之風述理亂興亡之夲備觀鑑戒朕心渙然所撰三十編皆隠其目公奉事兩朝由遺補歷禦史至諫議大夫前後章疏凡五十有一嘗謂諸子曰吾每言國家事天子聼納則人臣之幸不然禍且至矣亦吾之分也及終有遺表陳邦國安不忘危之意其家弗預焉天子怛然命中使賻之有制痛悼贈尙書工部侍郎二子攺大理評事持防中並給月俸哀榮之禮可謂至矣後以二子登朝累贈兵部尙書寶元二年四月二十四日與夫人合塟於泗州臨淮縣歸化鄕之重崗原禮也公娶楊氏再娶奚氏封江陵縣君能循法度以配君子長子曰慶逺今爲駕部員外郎次曰慶余今爲比部郎中並克奉堂構有能政於四方女三人長適王氏次適龎氏季適張氏皆以婦道稱公動必以禮言必以法賢不肖皆憚服之出家二十年未嘗趨權貴之門在貶廢中樂得其心晏如也著文章成三十卷目之曰咸平集行於世論者曰在大禹時臯陶矢厥謨在湯武時伊尹周公爲之訓誥故教化紀綱莫盛於三代而子孫有天下皆數百年秦滅詩書其風不紹至西漢得賈誼董仲舒其言可以追先王之烈而弗克施使後世王者無復起三代之心由漢始也皇宋定天下太宗銳意太平眞宗之初復親擢俊乂如田公之徒並見奨用惜乎不終其才豈皇天之意特厚於古歟仲淹防聞髙風未嘗獲逰其門今駕部書先君之舊業索文於江外仲淹敢約而修之又采舊老之言而作銘曰嗚呼田公天下之正人也言甚危命甚奇盡心而弗疑終身而無違嗚呼賢哉吾不得而見之範仲淹撰

田司徒神道碑陰

余自始學未冠聞故諫議大夫田公當眞宗踐祚之初求治方急公稽古以監今日有獻月有納以贊成咸平盛隆之治私心慕仰想見其爲人熈寧中始識公之曽孫偃師府衍因就求觀公之遺文後十餘年爲武勝軍節度推官知沈邱縣事以公文集及墓銘相示且命余爲神道碑其墓銘乃故參知政事範文正公所爲也範公大賢其言固無所苟今其銘曰嗚呼田公天下之正人也𨿽復他人竭其慕仰之心頌公之羙累千萬言其有過於此乎余於範公無能爲役範公恨不得見田公果如何人哉余不惟愚陋不學且不爲人作碑銘巳久不敢奉命然常怪世人論譔其祖禰之徳業壙中之銘道旁之碑必使二人爲之彼其徳業一也銘與碑奚以異曷若刻大賢之言旣納諸壙又植於道其爲取信於永久豈不無疑乎願審思之脫或可從凟附刻於碑陰之末司馬光撰

欽定四庫全書

咸平集卷一

宋田錫撰奏議

上太宗應詔論火災

雍熈元年六月詔曰朕以不敏不明托於兆人之上夙夜祗惕罔敢怠荒賴九廟儲祥上天垂佑萬務粗治於今九年而數日前迅雷之中烈火遽作旣延災於正殿蓋示譴於朕躬恐畏震驚不遑寧處上天警戒必有由然豈非刑賞之有愆措置之未當或近習之屏蔽致物情之壅塞賦調未得均一賢良多所淪滯有一於此是斁政經予心惕然思聞其失內外羣臣等所宜各竭忠懇共申讜議必期無隠朕將覧焉

臣伏念臣才謀不逮於古人職次忝居於諫省敢不常思補報用答休明六年九月十三日詣閤上書昧死言事陛下於是下禦札俾入直諫降勅書奨臣敢言七年十二月十四日又再上奏疏入逓而不知逹與未逹直言𨿽求用而不知行與未行今日陛下有所因方欲聞至言有所爲方切待直諫引咎自戒修徳彌新臣謂責在近臣而不在聖躬罪在臣輩而不在陛下日近陛下有朝令夕攺之事由制敇所行時有未當而無人封駮者給事中之過也給事中若任得其人制勅若許之封駮則所下之敇無不當所行之事無不精事無不精則垂爲典彛敇無不當則編爲格式豈有朝令夕攺之豈有不精不當之虞也臣又見陛下有捨近謀逺之事由言動所爲未合至理而無人敢諫諍者是左右拾遺補闕之過也今遺補是侍從之臣而不得在左右職分當獻替之事而未有上封章自此國家舉事有不便於時遺補不敢諫朝廷法令有不合於道遺補不敢言加以時久升平天下混一致陛下謂升平自得資陛下以功業自多日遷月移浸成聖性左取右奉無非睿謀所以陛下出一言乃以謂湯武可偕陛下行一事乃以謂堯舜可繼自纉大位於今九年四方𨿽寧萬國𨿽靜然刑罸未甚措水旱未甚調陛下謂之太平誰敢不謂之太平陛下謂之至理誰敢不謂之至理方欲爲民求福報天之功有事於太山展禮於上帝人謀𨿽克天意未從火於禁中將覺悟於英主詔下海內遂布告於輿人近臣聞陛下感悟之言寧不惕厲諫官閱陛下憂勤之詔誰不仿偟臣所以謂過在近臣不在聖躬罪在諫官不在陛下臣死罪死罪然臣兩度上疏而陛下不用一二今臣在外而陛下委之以分憂碌碌隨眾憂曠遺之靡暇皇皇有志畏諫諍之未能今幸天啟聖心神贊皇運感陛下虛佇待犯顏之諫致陛下専精求逆耳之言臣是以再罄愚復伸鄙見臣所謂陛下有朝令夕攺者試舉其一二以明之置而尋廢者農師也禁而不嚴者車服也臣所謂陛下捨近謀逺者試舉其一二以明之宰相不得用人而委員外郎差遣近臣専受責而求令錄封章也此章奏必多聼用必廣聼用旣廣則條制必繁條制旣繁則依從者少旣依從者少則是法令不行法令不行則由規畫未當有如前年敇下令鄰近州府毋差司理判官至今年敇下卻令夲州仍舊差置又如前年敇下應徵科官吏限前得了卽與超陞限外未了卽當降黜卽不以縣有大小之分稅有難易之徵土田沃瘠之不同嵗時豊稔之不等風俗勤惰之各異官吏能否之各殊而一槪以程限所拘一例以陞降爲定自後未聞限外欠者降一官限前了者陞一人此無乃垂之空言示之寡信乞今後凢有所奏或有所陳幸陛下察而審之令大臣議而行之蓋臣下言之則謂封章陛下行之則出爲法令法令可簡而不可使繁制度可承而不可屢變變易不定是彰思慮之不精繁多難依是令手足之無措也尙書曰臨下以簡又曰得師者王今宰臣若賢願陛下信而用之宰臣非賢願陛下擇可用而任之何以置之爲具臣而疑之若眾人也百官若舉其職願陛下聼而用之百官未稱其職願陛下量其才而用之何以置之爲備員而待之若冗秩也臣謂百職若舉則萬事從而自理百官未修則萬務從而亦隳必若任而疑之則上下非一心疑而用之則君臣非一體何則疑能生謗謗能生疑疑從謗生則父子之道或偶虧於慈孝謗因疑起則君臣之際或變成於怨尢魏文侯焚謗書陛下固當知之令狐楚有辯謗論陛下時宜覧之若然則保得臣下始終全得君上恩寵方謂君爲元首臣作股肱也【雍熈元年八月上時以右補闕守睦州太平興國六年九月七年十二月兩疏】

上太宗答詔論邊事

臣伏覩今月十一日禦札宣示內外文武臣僚以北鄙多虞契丹爲患延佇良策降諭徳音詢禦侮之嘉謀問安邊之逺略俾悉陳於異見將擇用其所言臣之顓愚豈足上副宸臣之狂直敢不罄盡鄙懷倘敭納可裨於事宜則明聖不罪於狂瞽臣每讀史傳詳觀古來邊徼用兵乃是常事朝廷設備自有常規舉其大略而言之不過訓練師徒選擇將帥廣增蓄備多置屯田嚴其城池明於斥堠謹於烽火利其甲兵行間諜以離敵心禁侵擾以怠敵意待彼羸弱因勢取之其賓服以徳綏之此皆方策備陳采擇可用也捨此則未見禦邊之術用此則在知臨事之宜兵機則不可定謀邊議則須依古制今具條奏惟陛下擇而行之

一今之禦邊無先於選將帥旣得將帥請委任責成不必降之以陣圖不須授之以方略自然因機設變觀釁制宜以此無不成功以是無不破敵昔漢之西羌犯塞攻城邑殺長吏趙充國年七十矣上使丙吉問曰誰可爲將充國對曰無逾老臣以是言之則請令宰臣以下各舉堪爲將帥者又令宿舊武臣素有聞望者亦令自舉然後陛下詳擇而用之又趙充國旣爲將宣帝遣問曰將軍度羌虜如何當用幾人充國曰百聞不如一見兵難隃度臣願馳至金城圖上方略然羌戎逆天背叛滅亡不久願陛下以屬老臣勿以爲憂以是言之昔充國爲老將尙謂百聞不如一見況今委任將帥而每事欲從中降詔授以方略或賜與陣圖依從則有未合宜専斷則是違上防以此制勝未見其長伏乞速命宰臣令舉良將及令素有聞望宿舊武臣自舉其能及舉所知者也

一將帥行恩信防士卒必丰財貨方得士心昔趙奢爲將所得王之賞賜盡與軍吏又李牧爲將軍市之租皆用饗士卒魏尙守雲中其軍市租盡以給士卒出私飬錢享賔客軍吏是以匈奴不近雲中之塞今國家所命將帥𨿽古今異宜凡有給賜今則誰敢效古散家財賞士卒去吝嗇有防何也若以年年供億挽運老師費財曷若厚給將帥使之賞用也又聞近侯伯亦有防直三五十人習騎射爲心腹每出入陣敵得以防直隨身翼衛主帥後來不敢飬置昨來楊業陷陣訪聞亦是無自巳腹心從人防助捍禦以致爲敵之所獲今𨿽時異事殊然廢置利害亦須詢訪行之

一今之禦邊以沿邊諸郡有勇智者命爲刺史委之自用方略警急利便事訖方奏使人人各盡其才術此必爲陛下各立殊勲控制侵侮昔後漢郭伋爲漁陽太守時匈奴數抄郡界邊境苦之伋乃整飭士馬設攻守之略匈奴畏憚不敢入塞人得安業在職五嵗戶口增倍又張堪爲騎都尉破匈奴於髙栁拜漁陽太守捕擊姦猾賞罸必信人皆樂爲用匈奴以萬騎入漁陽堪乃率數千騎奔擊大破之郡界以靜乃於狐奴開稲田八千餘頃勸人耕種以致丰富百姓歌之視事八年匈奴不敢犯塞以此言之則沿邊諸郡請令擇有智勇者爲刺史必副陛下之憂寄也

一今之禦邊更在悅取軍情凡經揀退尙堪力役者卻與元夲料錢其歿陣及守戍死亡兵士所有在營老防宜矜憫優卹或給賜令各存活勿使寒饑無所歸向又不可取充灑掃裁縫之其次防中新招到軍𨿽稍有身手之材未宜便令管轄舊人須是經歷行陣稍知軍伍次第微有效者方令充節員所貴巳下亦各甘心兼易爲驅使若曽有功勞未得優賞者卽乞別作名目優異酬賞臣未知朝廷府庫錢帛之大數亦不知國家支費用度之眾寡若陛下省罷塔廟之費耗回充軍旅之賞給則孰不革其怨心孰不致其死力若是破敵必副陛下平戎之心也

一今之禦邊亦宜別設條例等第立賞若得一堡壘或復一障亭與某官與若干賞賞不逾時必誠必信條例不煩令軍中曉防此必有果敢智謀之士副陛下之立賞也

一今之禦邊又宜以重賞召募敢死之士仍依古來選士之科以取士卒亦於軍中擇取應得選士之條目令舉其六七更可詳酌增損且防兵書言之取曽習韜鈐者有謀畫者又取能知敵情僞者取能知山川險易徑路迂直者取彊力過人能斬將搴旗者又取往復數百里不及暮至者又取能破格舒鉤或負數百斤行五十步者又取趫防若飛能逾塹壘出入無形堪窺覘者各區別技能置立部分以副將帥之指使也

一今之禦邊外則委任將帥內則詢謀宰臣行一事必使宰臣知之出一詔必令宰臣議之臣聞前年出師向北命曹彬以下欲取幽州是侯利用賀令圖之輩悞惑聖聰陳謀畫防而宰臣昉等不知又去年招置義軍刺配軍分三邊宰相普等亦不知之豈有議邊陲發師旅而宰相不與聞若宰相非才何不罷免宰相可任何不詢謀今宰相普三入中書再出蕃鎭重望碩徳元老大臣人所具瞻事無不歷乞陛下以軍旅之事機宻之謀悉與籌量盡其規畫此乃國體君父至公臣聞偏信生姦獨任成亂侯利用賀令圖等旣悞陛下機宜於前無令似侯利用賀令圖者復悞陛下機宜於後伏乞陛下一一與宰相謀議事事與宰臣商量悔目前獨斷之明用今後公共之理則事無不允當下無不盡忠則大臣之間足以副陛下憂勤之防也

一今之禦邊在乎辧邊上奏報之虛實察左右防蔽之有無奏失利則未必盡言報大防則不足深信陛下未當信而先信陛下本欲知而未知如此何以料安危如此何以防成敗安危成敗之理乞陛下詳而察之

一今之禦邊無先於用諜兵書曰事莫宻於間賞莫重於間北方自有諸國未審陛下曾探得凡有幾國否幾國與契丹爲讎若悉知之可以用重賞行間諜間諜若行則其國自亂其國自亂則邊鄙自寧昔李靖用間破突厥心腹之人自離貳也書在唐史其事可知今募能往絕域鬭亂蕃部使交相侵害如漢之陳湯傳介子之流則不勞師徒自然歸化此可以緩陛下憂邊之心也其餘謹烽火明斥堠亦可以依古法爲警備趙充國傳曰五星出東方中國大利蠻夷大敗大白出髙用兵深入敢戰者吉𨿽天道逺而難知然昭昭垂象緯者爲陛下言兵之利害也

一今之禦邊凡召發兵士或儲般糧艸亦宜謹靜勿使喧煩臣竊聞去年於戶稅上折科馬艸及官中和買當買納未足之間卽有使臣催督貧下戶婦女有行科校者又聞汴河幹淺遂分南河水添注汴河以待漕運國家計度何在而臨時一至於此輦轂之下豈無外國諜人臣卽不知見在軍儲支得幾年若是無九年之糧實爲無偹若是無三年之糧實爲窘急若不窘急則何以科校婦女而納艸添注河水而待漕運也

一今國家富有天下精卒利兵計有百萬然無將帥爲陛下治兵昔吳起爲將爲士卒吮癰霍去病爲將漢帝欲爲治第去病曰匈奴未滅何以家爲竇嬰爲將若得賜金千斤陳於廡下軍吏過者輙量取爲用未諭陛下以今之將帥如吳起霍去病否若以臣所見則將帥必無其人何以知之將帥肯爲士卒吮癰乎若賜第宅肯不要乎將帥非材卽無威名何以使契丹望風而懼今有居顯位食厚祿爲國之謀卽不足奉身之謀卽有餘何以副陛下致太平之心何以致陛下成淸靜之理然以臣所見凡小小公事不勞陛下一一用心若以社稷之大計爲子孫之逺圖則在乎舉大略求將相帝王之大體也設如人欲理身先理心心無邪則身自正欲理外先理內內旣理則外自安臣謂邊上動由朝廷動之邊上靜由朝廷靜之任賢相於內則百職舉而紀綱振委良將於外則四裔靜而邊鄙安臣之愚備於此矣

一已上條奏悉是國家已然之事所以勞陛下謀及卿士詢於蒭蕘凡百臣僚悉陳所見然臣謂國家復有未然之事得不爲陛下言之得不爲陛下憂之今敵主一姥而已用黠猾爲謀主頗有輕中國之志今春夏必漸退秋冬必復來制之禦之惟在前所籌數事而已若將來敵人禦之而不去邊境備之而未寧加以契丹間諜於西蕃漢家未斷其右臂卽秦隴千里之外沙玉關之西恐非國家之所有萬一兵歉相仍冦盜多起此時何以謀之此時何以禦之聖人不能不災而能禦災今陛下聖徳合天國家無虞萬里晏然居安思危之計得不由未然之事而預防之此亦禦邊之逺意也已然之患旣陛下徧訪直言未然之虞乞陛下常切畱意

右臣備位掖垣忝司誥命祗奉睿防俾陳方略昧於時事思慮不精然於狂愚庶或可采【端拱二年正月上時爲知制誥】

上太宗論軍國要機朝廷大體

臣伏念自忝諫垣今已周嵗無一言可禆時政無一善上答君防蓋以陛下文明無事可諫朝廷公正無事可言然屍祿曠官憂慚益切盡忠補過夙夜寧忘今輙以軍國要機朝廷大體布在一疏上達四聰伏乞陛下察而恕之容而用之臣所言軍國要機者一朝廷大體者四今爲陛下引諭而言之臣聞古先聖人牢籠天下弛張睿略舒捲人心使萬人之心如一心四海之意如一意有若馭馬又如鑄金善馭者使之馳則馳使之止則止善鑄者使之圓則圓使之方則方苟失其機又失其時則萬人不一心四海不一意亦猶不善馭馬不善鑄金使之馳而不馳使之止而不止使之圓而不圓使之方而不方若是則危與亂𨿽未萌而不得不憂機與時𨿽未失而不得不懼故古人云居安思危又曰理不忘亂臣每念有唐之末天下分離中原土疆不過千里自先帝恢張皇業開辟天下平吳取蜀易如破竹惟河東遺孼終不能平洎陛下一舉取之功名光大世宗先帝所不及也然自河東破後聖駕回旋諸軍之心皆望賞賜四海之內亦俟霈恩豈謂陛下未覃賞防之恩未行策勲之禮經今二載所謂逾時今北方之國不來朝貢幽州孤壘未復封疆臣以國家兵甲之彊朝廷物力之盛滅敵人甚易取幽州不難然自古制禦逺人但在示之以威徳示之以威者不窮兵黷武不勞人費財示之以徳者比之如石田容之若天地或來朝貢亦不阻其歸懷或背驩盟亦不怒其侵叛臣伏慮陛下以幽州未取契丹未平一旦又來擾邊萬乘復思再駕欲快聖意欲展睿謀𨿽舉必成功動無遣算然臣請陛下或展郊禋之禮或行封禪之儀因此賞河東之功因此示策勲之信人心懈怠者復悅軍功勞苦者終酬帝澤滂沱物情通泰所謂陛下駕馭其意鎔鑄其心使之馳則馳使之止則止使之圓則圓使之方則方苟不以威信鑄其心恩恵馭其意臣恐使之馳則止使之圓則方當是時陛下必念臣今日之言陛下必思臣今日之諫也此謂軍國之要機一也又念交州未下戰士無功春秋謂老師費財兵書曰頓兵挫鋭臣聞聖人不務廣於邊鄙惟務廣於徳業武有七徳陛下何不廣之天生四裔陛下何須收之必若聖徳日新皇風日逺逺人自然入貢外域自然來降苟不來降又不入貢彼國自有災癘彼人自罹凶荒尙書曰惟徳動天又曰四夷來王周易曰聖人先天而天弗違天且弗違況逺人乎臣嘗讀韓詩外傳言成王之時越裳來貢九譯而至周公問其所以來其人曰天無迅風疾雨海不揚波三年矣意者中國殆有聖人盍往朝之昔太宗徵遼魏徴苦諫及正觀太平之後天下州郡三百有六十覊縻之州有八百屯田置戍悉在外荒豈是一一加兵然後方來內附今陛下取交州何速況大國視交州謂之瘴海去者不習風土兵在彼中畱滯頗久願陛下且罷斯役暫息南徵交州未平不足損陛下功業交州旣得不足光陛下威聲臣但以老師費財爲可慮頓兵挫鋭爲可惜蓋徵討之役費用非輕皆生民苦力之物悉諸國所供之賦乞陛下惜輕費之用望陛下念徵伐之勞此謂朝廷之大體一也臣嘗讀六典左右拾遺補闕掌供奉諷諫凡發令舉事有不便於時不合於道者小則上封大則廷諫臣又讀唐書見給事中得以封駮詔書封謂封還詔書而不行駮謂駮正詔書之所失又起居郎起居舍人得在天階之下備書王者之言今來諫官寂無聲影設使詔書有所失審制敇有不可行給事中不敢封還而不行不敢駮正其所失給諫旣不敢違上防遺補又不敢貢直言其次起居郎起居舍人不得立軒陛之間不得記言動之事使聖朝好事或有所遺而不聞致陛下徳音或有不知而不錄加之禦史不敢彈奏左右丞今尙闕員又中書舍人是陛下近臣司陛下誥命臣每於起居日但見其隨班而進拜舞而回未嘗見陛下召之與言未嘗聞陛下訪之以事臣慮其各有所見欲待問而方言各有所陳欲因便而方奏伏乞陛下或詢訪以事或宣召與言冀各盡其誠心兼得觀其器業又今三館之中𨿽有集賢院書籍而無集賢院職官𨿽有祕書省職官而無祕書省圖籍臣伏讀去年九月十一日所降制敇條貫百官仍於朝堂習儀又委憲司申舉此則陛下思復古道大振朝綱臣惟見所習者儀未見所舉者職如職業各舉則威儀自嚴君有君之威儀臣有臣之禮法何患百官不整肅何患庶政不允釐臣乞今後給事中得以封駮詔書起居郎起居舍人得以紀錄言動禦史得以彈奏諫官得以抗言左右丞得以紏轄防司中書舍人得以祗膺頋問中書舍人得備問則皇猷日新左右丞得轄防司則風憲益整諫官抗言則陛下聞所未聞知所未知禦史彈奏則百僚震悚一人尊嚴起居郎起居舍人得在左右則盛事無遺國史大備給事中得以封駮則詔敇無誤出政事無錯行此朝廷之大體二也今天下一家海內萬里四方所湊輦下駢闐萬貨所歸京師富盛軍營馬監無不髙嚴佛寺道宮悉皆壯麗陛下又新西苑復廣禦池池若漢之昆明苑若周之靈囿足以爲陛下宴逰之所足以爲聖朝宏大之規惟尙書省是前代所營公宇低隘南宮二十四司不在其間六尙書無夲防諸郎官無廨宇至於九寺三監寄在內前廊下加以禮部無貢院試處非省垣每年試舉人權就武成王廟非太平職司之制度非淸朝文物之規儀乞陛下俟西苑畢工禦池罷役重新省寺用列職官此則朝廷之大體三也臣又每於行路之次見有覊錮之囚荷以鐵枷不覺自駭不知其人所犯何罪又不知其囚復是何人臣謹按刑統準獄官令枷杻各有長短鉗鏈各有輕重制度尺寸並有刑書未見以鐵爲枷者也凡今州縣欲笞一小罪縶一輕囚必詳格文書依典法奉國家所頒之律遵法寺所定之科以鐵爲枷事出法外伏乞陛下釐革此法免傷皇風昔太宗因看明堂圖見人五臓皆系於背聖慈惻隠免人徒刑況太平之時將刑措而不用至仁之主宜欽卹以居先此則朝廷之大體四也臣所言者要機乞陛下審而察之所舉者大體乞陛下采而用之臣不任感恩思報激切屏營之至【太平興國六年九月上時守左拾遺】

上太宗條奏事宜

臣備位諫垣出官河朔𨿽勵忠勤之節未伸謇諤之誠屍素自知彷徨益切何以分陛下憂勤之寄何以副朝廷委用之恩敢不夙夜有思涓埃欲效願以芻蕘之見上希英聖之知今陛下命以頒條委之理郡親民之心無先於此苟若所理之郡事簡獄空所親之民風淳俗厚所謂蒞民有術禦下有能足以副朝廷任用之恩有以彰陛下憂勤之防然事有無從而得簡獄有無因而久空民風未致於淳和物俗未臻於淳厚𨿽有蒞民之術無得而施𨿽有禦下之才無從而設況臣闇懦禦下非才以臣愚防蒞民無術但可言其久卹其未安久者昔近並門鄰於敵境備邊之費禦冦之兵二十餘年民不遑息未安者今以北敵邇於塞垣屯兵禦邊飛芻挽粟三十餘郡民不甚丰筦榷貨財网利太宻躬親機務綸防稍頻臣所謂网利太宻者酒麯之利但要增盈商稅之利但求出剰或偶有出剰不詢出剰之由或偶有虧欠必責虧欠之過逓年比撲只管增加逓月較量不管欠折然國家軍兵數廣支用處多課利不得不如此徵收筦不得不如此比較窮盡取財之路莫甚於玆防通殖貨之源未聞適變似不知止殊無定期今乞國家以闗市之徵定其常數酒麯之利授以常規或偶有增加不更求出剰或偶有虧折卽可令於出剰時補塡且如州縣徵科農桑稅賦年丰則未聞加納嵗歉則許之緩徵自然理得其中民知所措何以言之民生於利亦猶魚生於水也民困於利又如水涸於魚也願更主於讜議別布新條當生民旣庶之時是求理酌中之際天下幸甚海內幸甚臣所謂綸防稍頻者臣嘗讀揚子法言曰聖人之道猶日中又嘗覧太公六韜曰聖人之道猶龍首龍首謂髙視而逺聼日中謂融明而燭幽是知君有居上之威儀臣有奉上之職業君道務簡簡則號令審而人易從臣道務勤勤則職業修而事無壅臣伏見陛下憂民太過視事太勤每日早於崇徳殿受百僚之朝至日午於講武殿視萬機之事或進呈申狀或揀閱軍人或躬問縲囚或親觀戰馬自匭而進者或詳其詞理撾鼓以聞者或詢彼寃誣皆金口言辭人人省問天心揆度一一區分有以見陛下勞萬機之神自此見臣下虧事君之職況今四方無事多壘盡平何以勞陛下如此太勤何以使三公因此無愧蓋陛下慮四聰或有所未逹萬機或有所未知文王之心遂朝乾而夕惕成湯之意貴孜孜於日新然陛下何不移此勤勞以求賢何不攺此精専於選士諫官則寘之左右禦史卽委以紏彈給事中當材者許之封駮詔書起居郎有文者命之紀錄言動百職如是各舉其業千官如是各得其人則何憂事不允釐何慮民不受賜今有司指揮多以札子取聖防官員注擬必須引見聼敕裁事若允當則旣由宸事若未當則亦歸睿斷如此皆勞天聼安用有司致陛下視事太勤憂民太過況宮闕乃尊嚴之地軒墀列淸切之班可以延佇賢良詢求理道豈宜使押來囚系或病患軍人或虛詞越訴之徒或僥幸希恩之輩引之便殿得近天顏陛下則隨事指揮臨時與奪其間有驟承顧問上懼天威或偶有敷陳稍愜聖防性懦謇訥者口𨿽奏而未盡其心姦詐辯辭者言𨿽當而未必有理陛下或賜之恩澤或寘以刑名然睿鑑周通出令固無於枉濫而帝廷淸肅【闕】豈稱於喧囂加以條理事宜或傷頻並施行詔敕遂至稠重禮曰王言如絲其出如綸王言如綸其出如綍諭其以近及逺漸光大於萬方以言訓人可常行於百代簡而且要人則易從繁而又難人則易犯書曰臨下以簡又曰禦眾以寛禦眾不以寛則獲罪者多臨下不以簡則從令者少況帝王有常道禁令有常程施令貴於必行設禁貴乎必止若令之無節奉而行之者必難禁之無時遵而止之者亦寡臣所謂网利太宻旣如彼綸防稍頻又如此願陛下寛臣敢言之罪察而審之望陛下聼臣敢諫之言擇而行之臣復有未諭聖意之事三又有奏請可行之事二未諭者今內職諸司各有公廨禁林近侍各有夲防中書是宰相職事之堂相府是陛下優賢之地今則於中書外廡置磨勘一司較朝臣功過之有無審州郡勞能之虛實睠言是職夲屬考功豈考功之職不修而磨勘之名互出殊非雅稱深損大綱此臣所謂未諭聖意之事者一也其次禦史防夲不禁人今爲系囚之所大理寺舊來置獄今爲檢格之司授人之職者夲貴當材鞫獄以情者自然無濫或諸侯有大過或百姓有深寃乃命防臣委爲制使憲府之風規自別刑曹之按鞫無疑今則或撾鼓聞天虛詞詣闕多差殿直承防使爲制勘使臣殊非理獄之才驟委鞫人之罪其間有未明推勘因致淹延或未曉刑章妄加深刻旣臨以制書之命寘乎縲紲之中上畏嚴威誰敢拒捍及當錄問皆伏欵辭𨿽罪至徒流必該申奏案旣圓備卽防施行豈無陷於非辜豈無失於有罪虧陛下慈仁之防損朝廷欽卹之恩此臣所謂未諭聖意之事者二也臣每讀史書至於文集或匹婦有正防之節野人有孝弟之風尙旌彼門閭或賜之粟帛將以維澆漓之俗亦以行風教之規修身者由此彰名尙義者因玆立節今國家官僚逺宦不得搬家父母云亡不得離任墨縗視事寕安孝子之心明詔未行深損聖人之教此臣所謂未諭聖意者三也昔漢文在位稱爲刑措嵗終斷獄者三十此蓋民安其業乃無咎於刑章物失其宜必自罹於夭枉是以聖人見一物失宜則必加惻隠知一夫失所則必動哀矜禦一衣思天下女工之勤嘗一膳思天下農夫之苦故尙書曰不敢侮鰥寡周易曰信及豚魚豚魚至微信猶能及鰥寡至賤侮不敢加有以見聖人用心無微不至聖人施恵無所不均今河朔數州衙前軍將應宣命配來之者多江南兩浙之人𨿽曽有敕文許令自便然各無去著猶系職名其間有不請衣糧只望差使設有得該請受多是折支時寒無衣日餒無食老小相聚凍餓貧窮覊旅無圖咨嗟愁苦與其配之而無用孰若捨之而放歸此乃可言者一也今國家封疆甚廣州縣至多令錄闕員防資勞而遷授簿尉滿任按嵗月以除移其間防吏𨿽多抑亦貪夫不少貪者偶無彰露刑罸寧加防者未有升聞旌酬弗及言乎賞勸似未精詳宜委諸州徧令申奏州有幾縣縣有幾員奏其善者則不善者自彰奏其防者則不防者自顯或就加奨飭或聊與轉遷則防能旣有所歸猥濫者寧無自愧揚淸激濁實爲致理之先易俗移風宜自親民之始此臣所謂可言者二也臣屢陳鄙見煩黷聖聼臣不任惶恐戰栗之至【太平興國七年十二月上時以右補闕知相州入迎上此奏】

上眞宗乞早建儲闈

臣竊覩唐憲宗卽位攺元元和四年冬十月禦宣政殿樓冊皇太子又按李絳論事集元和三年翰林學士李絳等上言曰古先哲王以天下爲大器知一人不可以獨理四海不可以無夲故立太子以副巳設百司以分職然後人心大定宗社永寧有國家者不易之道也陛下嗣膺大寶四年於玆矣而儲闈未建典冊不行是開窺覦之端乖重謹之義非所以承宗廟重社稷也憲宗依所請下制所司擇日備禮冊人今陛下自纂承大位攺元以來五年於玆矣儲闈未建典冊不行豈不慮窺覦之端豈不思重謹之義宜速以宗社永寧爲圖也【咸平元年上時爲侍禦史知雜事】

上眞宗進經史子集要語

臣聞古者帝王盤盂皆銘幾杖有誡起居必覩夙夜不忘故湯之盤銘曰日日新又日新太公金匱曰武王欲造起居之誡乃銘於幾杖曰安無忘危存無忘亡熟惟二者後必無凶墨子曰堯舜禹湯書其事於竹帛篆之盤盂曰君子福大而愈懼爵隆而益恭逺察近視俯仰有別矧黃帝輿幾皆銘焉曰吾居民之上惴惴恐不及武王戶席必訓焉席之銘曰無行可悔戶之銘曰難得而易失聖人修徳罔怠然佩服鑑戒終日不忘故至徳大業永保天下也臣又嘗讀唐書見髙宗命黃門侍郎趙智講孝經於百福殿因謂之曰大防朕知之矣卽舉此經要切處言之以禆不逮智曰天子有爭臣七人𨿽無道不失其天下微臣敢以此言上獻帝大悅又憲宗聼政之暇采漢史三國而來經綸要事撰書十四篇號曰前代君臣事迹冩於六扇屏風置於禦座之右出入觀省之臣每覧經史子集因取其要語總一十卷輙用進獻可題於屏寘之禦座出入觀省所貴日夕觀省冀聖徳日新與堯舜禹湯文武比隆也【咸平三年上時宋白舉錫應賢良方正自知泰州召歸朝】

上眞宗論制科當依漢制取人

臣竊惟唐設制科有道侔伊呂科有識洞韜略堪任將帥科有賢良方正直言極諫科自太祖朝兵部尙書張照奏請興制舉於時防所奏前代制舉內選置三科一賢良方正能直言極諫科一經學優深可爲師法科一詳嫺吏理逹於教化科勑文略曰應天下諸色人中不限前資任職官黃衣艸澤等並可應詔送吏部試策論三道共三千言以當日內取文理俱優人物爽秀者方得觧送其登朝官亦許上表自舉𨿽設制科之名未盡取人之理何以明之夫漢詔取人不限對策字數隨其所對盡其所見故孝文時錯對策不過二千字孝武時董仲舒對策不過二千餘字然上覧之而異焉乃復策凡詔策三問而所對皆不及二千餘字洎公孫答策五百餘字然漢之得賢良斯爲盛矣觀董仲舒所對策三道亦非以當日內成今但依漢之取人則董公孫輩不獨漢有也【咸平三年上時自知泰州召還】

上眞宗乞賑給河北饑民

臣今月二十五日所進實封爲覇州幹寧軍死傷人戶等自二十六日至今又防莫州奏饑死一十六口滄州奏全家饑死一十七戶𨿽有指揮下轉運司相度及減斛斗賑糶卽未見別行指揮若有司只如此行遣實未稱陛下憂勤之心也陛下爲民父母使百姓饑死乃是陛下負百姓也宰相調爕陰陽啟聖徳而恵澤不下流王道未融明是宰相負陛下也今陛下何不引咎如禹湯罪巳略降徳音下饑餓殺人處州府民心知陛下憂卹然後振廩給貸以救其死若倉廩虛而饋運邊備尙未足卽日無可給貸則是執政素不用心所致昔伊尹作相恥一夫不獲今餓殺人如此所謂焉用彼相今陛下可將此事以理道略面責宰臣以下觀其何辭以對視其有無怍色有無憂色待三日後或旬浹以來不上表待罪不拜章求退是忍人也何良相之爲乎旣非良相而猶用之則是陛下不以百姓心爲心也若不別進用賢臣恐危亂之萌將來滋蔓難圖也語曰十室之邑必有忠信況今皇家富有萬國豈無人焉可於常參官自來五日一轉對中觀其所上之言有逺大謀略經綸才業者可非次擢用若有其言而無其實退之以禮亦合理體不然則臣恐國家未能早致太平也豈惟太平之未能致其憂患不獨在邊防而叛亂在內地也此是陛下纉嗣先帝萬世基業之急務也所急之務莫先於此惟聖聰睿鑑詳微臣之言陸贄云貪因循者終有大患今若因循不早爲謀則慮大患至矣今臣所奏且可先降徳音以禹湯責躬之意以謝天以堯舜至仁之心以待下使饑餓地分知陛下憂卹之心也臣職在深嚴日有聞見不敢不奏【咸平三年正月上時直集賢院權管幹通進銀臺司兼門下封駮】

上眞宗論輕於用兵

臣竊惟國家斷徒以上罪皆須勘鞫子細案牘圓備斷官錄問然後行刑其大辟罪將決斷卽給與酒食命他官監決慮有稱寃及斷訖卽錄案申奏奏下大理寺寺司防檢送至審刑院院吏披詳案未圓理未盡卽罪有司所謂王者之心重用刑而惜人命也及至北狄騷邊西戎犯境不先計而後出兵不先謀而後決戰戰失利卽士卒陥歿者旣多人民俘虜者不少不知斷徒以上罪至用刑於大辟一何用心精宻之如彼而不先計而後出兵不先謀而後決戰致陷歿士卒者眾俘虜人民者多一何用心麤疏之如此用心精宻之如彼者是帝王重人民也用心麤疏之如此者由將帥輕人命也州郡戮一死罪不當卽罪州郡大理寺審刑院防檢披詳漏略各罪官吏洎至士卒陥歿人民俘虜則宰相不過罷免歸班爲尙書將帥不過黜降其官爲庶人此乃朝廷用刑輕重之相逺也【咸平五年上時爲侍禦史知雜事】

上眞宗論防集彊壯

臣伏覩近日多雨秋稼頗傷近京諸州積潦爲害加以差遣使命防集鄕兵人情不安物聼可駭謂一家𨿽有數口三丁必抽兩丁定以彊壯之名備於緩急之用𨿽不刺靣各遣歸農其如終軍名向去須在戎伍當北敵未賔之際值西戎爲害之時豈不知臨時抽差以補正軍闕少如此壯丁父母逐家妻男有哀慟之哭聲實感傷於和气朝廷宜制理於未亂樞相當經始而圖終臣竊聞國家府庫稍虛倉廩不實不然則何以急急於聚斂財貨孜孜於備禦邊防況廟堂無人軍旅無將居崇官者皆莫知危亡之漸食厚祿者悉坐觀成敗之人邊上奏報繼來敵兵侵軼漸近其好佞言而安聖心者則曰國家何患無逺慮而有近憂者不過請聖駕親徵望陛下以宗社爲憂乞陛下以芻蕘可聼臣每奉聖防凡有見聞卽令敷陳敢不遵守干冒宸扆臣無任惶恐激切屏營之至【咸平五年五月上時爲侍禦史知雜事先是詔集近京諸州丁壯選軍錫上此疏】

上眞宗論揀選彊壯失信

臣伏覩去秋以來霖雨作沴近畿諸處水潦爲災𨿽聞檢覆蠲免租稅又聞相度低下開決溝渠𨿽憂卹之心已有所濟而利害之半莫知適從古者不奪農時慮妨營種或遇歉嵗卽念困窮故有賑貸糧儲除放徭役免令凋瘵不至流亡今國家爲少闕軍兵防備邊戍遂於曹鄆宋亳陳蔡汝潁之間防集鄕村揀選彊壯得五七萬人訪問始降宣命指揮只令在夲城防守及至奏聞郡數卽並抽赴京師昨近臣何以商量如此失信令下民皆懷怨望豈得無辭況陛下常好讀書有儒臣時得侍講春秋謂君命無二又曰信不由中諒在聖聰盡逹微防豈有命令旣宣於羣下而誠信不由於厥中若外國差人在京探事事無鉅細境外旣必盡知知而圖謀邊上未能安靜其所謀者謂古者以民爲邦夲食爲民天今國家取丁壯爲兵以失邦夲以災傷去食寧有民天糧儲何止無餘邊備亦恐不濟以此得計以此乘時此外國所謀之小者也其所謀之大者以關西去年秋稼不登京東今嵗春種巳失國家營救之不暇廟堂圖慮之未精欲以新集未慣之兵授非才無勇之將僥幸求勝輕敵寡謀此外國所謀之大者也加以自春以來多陰少晴每遇朔風其來數日不定變陽春和平之令入邊塞動靜之占臣不曉占書不知兵略但以經史所言之事求災祥可見之證以愚意裁量望聖慈采納惟兵者凶器不得巳而用之民爲邦夲不得巳而取之今五七萬人並離農畆日近更差使臣揀防豈無物議憂虞以災沴之餘冦盜若起適足爲敵人之利有勞宵旰之懷檢災傷乃是虛名行賑貸且非實事斯乃今日之務最急也非時之患可憂也臣謂非十年不足以聚蓄財貨非十年不足以生育黎元二十年間治之得其宜則無慮治之失其宜則有患非二十年尙未能蓄聚財貨生育黎元況臨事欲制置乎望陛下思今日之急務慮非時之可憂示信以結之善謀以成之若信不由中事出慮外恐國家多難自今日始臣受先帝防擢不敢不言臣受陛下指揮不敢不奏【咸平六年三月上時爲侍禦史知雜事先是五年十一月令近京諸州募彊壯願充軍者給衣服裝錢送闕下錫上此奏】

上眞宗乞詢求將相

臣嘗讀唐太宗實錄見李靖文武材略隋將韓擒虎卽其類也靖再與擒虎論兵未嘗不稱善撫之曰可與論孫吳之術也初事隋爲殿內直長吏部尙書牛洪見而重之曰李靖王佐才也今國家自先帝平晉之後與契丹結隙將相舊人相次薨謝邊鄙間州縣屢爲契丹所陷皇威不振久矣時議乃以將相無人亦久矣卽不知今來朝廷公卿大夫間有如韓擒虎與李靖論兵否有人如牛洪知李靖有王佐才否若有人能論兵有人負王佐才未審陛下知之否有人善論兵有人負王佐才乃是帝王合先知之矣自來皇城司差人探事又別差探皇城司探事人如此察探京城民間事無鉅細皆逹聖聰近又差朝臣爲巡撫使及差朝臣以防檢酒務名目出外采訪所采訪之事不過民間利病不過官吏能否而巳卽未聞委公卿大夫察訪善論兵之人詢求有王佐之才者也由是見所求者屑而所忽者逺大也陛下若以宗廟社稷爲憂以生靈爲念卽宜以逺大爲務求將相爲急也臣每奉聖謨令陳鄙見仰祈英睿特賜披詳【咸平六年八月上時右諫議大夫史館修撰】

咸平集卷一

欽定四庫全書

咸平集卷二

宋田錫撰書

請復鄕飲禮書

月日鄕貢進士臣田錫惶恐頓首獻書皇帝陛下臣聞聖人建大業得大位制禮以經邦國作樂以和神人五禮行於朝廷逺方之人有終身不得觀之者六樂奏於宗廟逺方之俗有終身不得聞之者於是制鄕飲之禮行鄕校之間俾人徧知兾人易識蓋其禮甚辧其儀甚詳有祭獻之儀有爼爵之數命鄕人之賢者爲主延鄕人之老者爲賔揖讓拜起皆有儀升防進退必有位以金石之樂和其莭以雅頌之詩導其情自秦承周衰漢邇秦亂不能行之至後漢世祖行之世祖之後復廢至西晉復之西晉之後又廢至唐又用之明著禮文散頒郡國咸俾長吏以化黎元至開元中宣州刺史裴耀卿以爲鄕飲之儀惟於貢士之日略得舉用其餘寢停豈聖王化俗之心豈良吏知禮之大於是拜章奏以上言自恭勤而行禮月而習之嵗而行之於是宣州耆老宣庭寮吏每聞歌白華之什華黍之詩南陔之篇由庚之頌言孝子飬親之道述萬物遂性之旨觀者皆踴躍聴者有感泣蓋禮樂之感於外而精誠之發於中也在唐之世爲唐之牧守唐之世祚垂三百載唐之牧守凡防千人惟耀卿能於一郡之間獨奉先王之禮猶化其俗尙移其風以是知先王之禮不徒行先王之樂不徒用但後人行之不得其道用之不知其微國家大禮與天地同節大樂與天地同和禋天地祭宗廟祠山川正齒冑迨封冊冠婚之禮軍旅賔客之容陛下皆舉百王之禮而行之以六代之樂而眀之所謂禮樂徵伐自天子出矧國家括地三百州拓土一萬里年谷屢稔民風大和朝廷之禮旣崇而逺方之民有未親見之者朝廷之樂旣備而逺方之俗有未親聞之者願陛下申眀舊典舉行新命頒鄕飲之禮修鄕飲之儀使其觀祭獻之嚴則知不忘報本矣覩蘋藻之祀則知所貴者誠矣見賢者爲主則知懋徳者可尊矣視老者爲賔則知髙年者可恭矣閱揖讓拜起之式則知謙恭樽莭之可學矣見升降進退之容則知折旋俯仰之可習矣聞白華南陔之詩則知孝於父母矣聴雅音正聲之奏則悅於和樂矣月而習之嵗而行之稔於禮而自熟漬於道而彌深訐愎化爲柔和狠戾遷爲貞順革惡歸善流邪復正其何然防蓋性相近也習相逺也不覺自遷於無過之地不覺自生於知恥之性旣無過又知恥國家𨿽設刑而無淫慝可刑矣朝廷𨿽設禁而無過差可禁矣若是則爲父者以慈而爲教也爲子者以孝而自守也爲兄者以友愛而自得也爲弟者以恭謹而自悅也爲夫者以和而有其室家也爲婦者以柔而事於舅姑也一家率之一鄕慕之一邑化之一郡榮之一國興之天下同之得非王者厲精於禮樂而致之諸侯折莭於禮樂而奉之若以爲古之禮也不可復行則世祖承盜莽之後而能行之晉氏承曹魏之亂而能復之太宗革隋季之淫而能用之若以爲俗之薄也難驟化之則裴耀卿何以化之宣州之民何以順之是知千古絕迹三代曠禮猶可繕完補緝損益裁酌沿其俗適其時而明之況貞觀之風開元之化左顧不逺右盼可及彛章不冺令式斯在昔舜庭奏樂而鳥獸率舞燕谷吹律而艸木遂萌文王行禮而虞芮懷慙範宣讓功而欒黶知變夫金石至和非有樂於鳥獸而鳥獸自舞艸木無情非必應於律呂而律呂能通西伯之仁不以化虞芮而爭訟自息晉卿之讓不以矯欒黶而汰虐自亡蓋禮樂之進物也速而謙讓之服人也深況欲以賔主之禮以眀之以祭獻之儀以示之以金石之樂以歌之以升降之度以化之以揖讓之容以導之以尊賢之序以命之以飬老之道以諭之人之心物之性得不優而柔之而自趣之感而慕之而自化之鄕飲之禮化民導俗夫如是之速也願陛下詢公卿而復之望陛下勅牧守而行之行之期年則民知恥行之再嵗則民知教行之三載則民知禮行之而不輟用之而能久則比屋可封之俗不獨帝堯之時也聖代當復見矣聞樂而感之者不獨宣州有之也天下當盡然也天下幸甚海內幸甚惟陛下裁之臣不勝慺慺思理之誠謹昧死奉書以聞臣錫誠惶誠恐頓首再拜

請修借田書

月日鄕貢進士臣田錫惶恐頓首獻書皇帝陛下臣聞農者國之大本也糓者人之司命也古先哲王慮農之不勤也憂人之棄本也於是設躬耕之儀立借田之禮行於國化於天下勤於身勉於海內天子履田誰敢不力於壠畆天子執耒誰敢不務於播種所以孟陬之月擇日旣良一人齋戒以晨興百辟肅恭而景從載耒耜於車右就阡陌於國東朱紘以飾禮容靑輅以恊時令春景燭物和風扇野千畆之首三推爲先內宰詔於后妃乃獻穜稑甸人率於黎庶遂終耕墾所以供粢盛也以之備醴酪也天地山川之祭用玆而給焉宗廟社稷之祀由此而備焉是知借田之禮乃有五利勸民不忘本一也農有餘蓄二也俗知廉恥三也政教可諭四也盜冦不起五也用是五利播於萬民以之興役則民不凋以之事戰則國有餽運𨿽有水旱之災不害民也𨿽值凶荒之嵗不瘁國也是故上之化下如璽之在塗下之從上若水之在器所以乃稼乃穡宜自我勤乃耕乃殖宜自我先𨿽有貨財不救餓殍之困𨿽有寶玉不濟災凶之患故歷代奉於周制百王修於借禮漢魏晉宋之主齊梁隋唐之朝或立壇以祀先農或置廩以爲神倉或過三推之數或頒萬斛之種或許行之於郡縣或亦因之而賞賚今陛下嗣守洪業勤卹黔黎四方之書軌大同九牧之貢輸咸至坐眀堂以布政居宣室以詢賢謂小大之獄未眀則愼擇法官諭以無濫之旨謂朝廷之政未理則優容直臣大啟上言之路謂賢良未至則虛佇以待前古未行之事陛下行之今日所急之政陛下修之是故五星融眀八谷無害風雨時若黎元乂安然於千畆之田尙曠三推之禮𨿽在南之畆惟西之疇時斂有多稼之謡嵗取聞如坻之詠必若載揚之或以啟蟄之時命大司農以飭田詔太常伯以撰禮惟月之吉卽晨以興八鸞鏘鏘前適東郊之道百寮翼翼相從北闕之下鳴蒼佩於宸衮建靑旂於帝車閶闔來風振我發生之徳勾芒司佑我播種之儀簠簋豆籩薦先農之壇墠耒耜黍稷列公借之阡陌旭日新景朝霞暖輝千乘萬騎列於左右金根玉輅儼於威儀有司贊禮以降車侍臣肅容以進耒綺疇奮一墢之土褕衣獻五稼之種然後三公繼禮九卿就列庶寮疊耕黎民終畆於是順陽和之徳以農爲先示稼穯之難以巳率下以金石絲竹感和恱之懷以賞慶錫賚助禮容之盛加以發如綸之詔降耤田之儀俾諸侯行之以興稼政俾逺民觀之以知帝心卽民之趣耕若憂風雨之至民之務本不遺天地之利倉廩實而知禮莭衣食丰而識防恥則未作自歸於農畆防民必復於田業豈徒粢盛自供犧牲自飬實將人心無趨末也民力無枉用也必父誨其子兄勉乎弟不使遺地利失天時桑麻之勤由農而繁矣雞豚之畜由農而孳矣民以之祠祭則有備以之賦役則不困以之饋餉則成禮以之拯卹則爲仁若是皆陛下躋之於富壽也由陛下致之於安逸也旣安且逸則和樂之气感乎天地旣富而庶則禮讓之風行於邦國天地感禮讓行所以麟鳯集於郊藪圖書出於河洛故臣以爲千畆之耕五利斯得其實在玆願陛下憲章周官之禮沿革唐朝之制躬親黛耜勉勵黔首也武后女主也猶俾中和之莭咸獻農書昭帝幼主也猶弄鉤盾之田垂芳史防矧陛下功業髙於往古文武冠於前王𨿽湯仁禹聖才可同塗漢祖唐宗未堪較徳而猶闕於借禮何以示於黎元惟陛下俯循采菲之言幸復躬耕之禮無俾前代之主獨擅務農之美臣不勝罄伸誠請之願謹昧死奉書以聞臣誠惶誠恐頓首拜

貽陳季和書

季和足下錫觀乎天之常理上炳萬象下覆羣品顥气旁魄莫際其理世亦靡駭其恢廓也若卒然云出連山風來邃谷云與風防雷與雨交霹靂一飛動植咸恐此則天之變也亦猶水之常性澄則鑑物流則有聲深則窟宅蛟龍大則包納河漢若爲驚潮勃爲髙浪其進如萬蹄戰馬其聲若五月丰隆駕於風蕩於空突乎髙岸噴及大野此則水之變也非迅雷烈風不足専天之變非驚潮髙浪不足形水之動夫人之有文經緯大道得其道則持政於教化失其道則忘返於靡漫孟軻荀卿得大道者也其文雅正其理淵奧厥後揚防秉筆乃撰法言馬卿同時徒有麗藻邇來文士頌美箴闕銘功贊圖皆文之常態也若豪气抑揚逸詞飛動聲律不能拘於步驟鬼神不能祕其幽深放爲狂歌目爲古風此所謂文之變也李太白天付俊才豪狹吾道觀其樂府得非専變於文歟樂天有長恨歌霓裳曲五十諷諫出人意表大儒端士誰敢非之何以眀其然也世稱韓退之栁子厚萌一意措一詞苟非羙頌時政則必激揚教義故識者觀文於韓栁則警心於邪僻抑末扶本躋人於大道可知矣然李賀作歌二公嗟賞豈非艷歌不害於正理而専變於斯文防季和蜀之茂士也嗜於博古而工於作歌以余東適秦闗祖道以別示我長歌數百字以爲贈行之言有以見天資杼軸得於長吉文理變動侔於飛卿也吾黨聞人非君而誰金門玉堂俟子偕進延佇之意書不盡言錫白

貽宋小著書

數日論文更得新意若獲祕寶如聆雅音苟非賢智之交寜厚切磋之道所謂悅我以文藻榮我以道義也洎拜別後在道路間羸馬長驅徵心自逸三思商較之義再詳通變之言一以貫之引而伸之竊有所得似亦可采稟於天而工拙者性也感於物而馳騖者情也研系辭之大旨極中庸之微言道者任運用而自然者也若使援毫之際屬思之時以情合於性以性合於道如天地生於道也萬物生於天地也隨其運用而得性任其方圓而寓理亦猶微風動水了無定文太虛浮雲莫有常態則文章之有聲气也不亦宜防比夫丹靑布彩錦繡成文𨿽藻縟相宣而眀麗可愛若與春景似畫韶光艷陽百卉靑蒼千華妖冶疑有鬼神潛得主張爲元化之杼機見昊天之工巧斯亦不知所以然而然也則丹靑爲妍無陽和之活景錦繡曰麗無造化之眞態以是知天亦不知其自圓地亦不知其自方三辰之眀六气之運如目之在气主視耳之在體司聰巳亦不知其自然也故謂桂因地而生不因地而辛蘭因春而茂不因春而馨人傷體則憂蚺去膽則勇殻便於外鱓骨樂於艸腐而輝光生物老而妖怪出松以實而久茂竹以虛而不凋騶麟之性仁虎豹之心暴得非物性自然防錫以是觀韓吏部之髙深栁外郎之精博防之長於制誥樂天善於歌謠牛僧孺辧論是非陸宣公條奏利害李白杜甫之豪健張謂呂溫之雅麗錫旣拙陋皆不能宗尙其一焉但爲文爲詩爲銘爲頌爲箴爲贊爲賦爲歌氤氳脗合心與言防任其或類於韓或肖於栁或依希於元白或髣髴於李杜或淺緩促數或飛動抑揚但捲舒一意於洪蒙出入眾賢之閫閾隨其所歸矣使物象不能桎梏於我性文彩不能拘限於天眞然後絕筆而觀澄神以思不知文有我歟我有文歟以是咨於君孰是孰非幸一見答更袪瞢昧錫拜手

咸平集卷二

欽定四庫全書

咸平集卷三

宋田錫撰書

貽杜舍人書

五月日進士田錫謹拜手奉書舍人座右錫嘗以言而當智也黙而當智也進而受知於識者才也退而無咎於躬知進退也易爲動靜不失其宜其道有光粵若志在濟民名未爲人知必反經合道用奇矯時名乃一日千里諸葛堅臥太公釣國酈生長揖王猛捫虱之比也夫才略爲根幹知巳爲羽翼不俟終日可以論防矣錫天付直性非苟圖名利者也竊嘗以儒術爲巳任以古道爲事業噫圖名不以道𨿽使名動朝右不取也得位不以道𨿽貴爲王公不取也錫謂進賢爲道也誅讒邪爲道也濟天下使一物不失所爲道也昔伊尹五就桀欲理之速也不得巳歸於湯伊尹固不以名不以位但濟天下之志汲汲也夫有君子之行不有君子之文者漢申屠嘉周勃也有君子之文不有君子之行者唐元稹陸質也其中人也發若彍弩其稔毒也隱如敵國所謂以名以位務乎仇覆人與伊尹相反與其有文也寜有行也孔子曰惟名與器不可以假人士有大功於國天子則彰其名賜其器賜之旣不濫受之亦不喜蓋公共也小人則飾詐勉道便僻希旨盜我名器以爲身榮眀公謂之何如錫幸不佞従士君子之後安敢去彼取此乎眀公有君子之行稱於識者自邇及逺如蘭蕙當風苾芬襲人如冬陽夏陰人來歸之錫於是冒炎暑渉逺道一拜髙義求他日之羽翼也周易泰防茅彚徵吉茅之連茹以其彚類徵往乃亨吉也天地交萬物通君子道長之時也天在地下以貴下賤之象也小人狂瞽奮筆伸志若黙於眀公失則多矣是用喋喋諤諤黷於聰眀取春秋言以足志志以足言不言誰知其志之義也幸賜畱意幸甚錫再拜

上中書相公書

四月二十三日鄕貢進士田錫謹以長書一通獻於相公黃閣之下惶恐震駭不知所裁幸相公容而察之使獲盡其愚則可以免僣逾之誅而蒙容恕之惠也夫以賤幹貴遭逢實難以言感人聴信亦寡蓋貴賤之際若天壤之相懸言感之間非聰眀而弗悟今相公以英貴之重居廊廟之尊功業輝光仁義流布事無微而不燭理無深而不知故在位庶寮與仕進之輩孰不受陶鑄之大恵靡不希顏囑之餘輝錫是以載徵敷敍之辭上覬鈞臺之鑑昔文王稱睿聖猶詢及蒭蕘周公曰聖人亦下禮貧賤邴吉問服轅之喘齊相念渉淄之寒路左長謠而晏子動容門下獻書而姚崇勿罪斯皆相公熟聞之事儒生常敍之談固不假形於書簡而後知亦不勞伸於比諭而方見然相公以房杜之防略佐堯舜之事機入造膝於一人出勞神於百揆所務者國家大事所思者社稷宏謨動惟萬務之繁靜悅寸陰之暇而白屋之士片藝自沽求謁見於黃扉進幹祈於重顧求名者不過爲希科第在位者不越爲兾遷升若是者累累接踵於門欄借借焉取容於左右無宏才大略以禆於采聴無英气異行以動於禮容所以相君之門非深嚴也由所謁之人非英特也宜其情弗上通而言弗下應焉相君之聴非忽略也由所吐之言非利害也宜其進未速見而退未能已也是以古人知崇重之難接非奇偉之莫伸故有危冠長劍以飾容長揖抗禮以自異錫嘗研防於此而取類於彼恱懌自得始終可圖以爲凡欲一謁公卿之門一達生平之志胡不觀往古所行之事酌於今未兆之機焉敢曲徵異辭聊欲直敍往事昔齊宣志在馳騁而淳於之薦客非賢闔廬志在仇讐而伍員之所言未當非言未當也其言非闔廬之志也非客不肖也其人非齊宣之意也故徼福者先意而爲事事無不合希寵者見防以設謀謀無不諧觀大易之言則曰防者事之微也詳春秋之旨則曰需者事之賊焉進與退必以時而謀與斷交相飬也今相公知小人在此一書也罪小人亦此一書也𨿽知言出而罪入固宜偸合苟容與眾人碌碌焉苟萬一志意相投寵遇下及則安可違利趣害而貽識者之譏也幸相公英眀而察焉望相公仁恕而容焉錫以羈旅之人懷叢脞之藝去國三千里宦遊二十載貧賤屑迂懦闇鈍不言而曉言之且慙年齡在躬三十有九昔在於蜀同與科塲者今皆列丹陛升淸員出奉帝皇之命入居防省之職而小人猶食人之食衣人之衣困爲旅人辱在徒步當眀天子在上賢宰相當國仁猶及於艸木信尙孚於豚魚安可負六尺之軀懷丈夫之志而終日屑屑不能自奮非知已之罪實自貽之戚也寒賤幽憂之苦不足爲相公言之希求遭逢之幸不敢於相公伸之言之則褻凟聰眀申之則干犯英貴又何以廻特達英果之遇濟進趨變化之機孟子云位卑而言髙者罪也今無寸祿之位而吐僣髙之言酈生王鼎之烹田光仗劍之莭豈獨古人也今幸而爲相公言之錫生平所著文約百軸擇其自善者得二十編𨿽繕冩獻投爲舉人事業固不求用爲賣名之貨亦不足爲希賞之資其實邀相公之知回相公之鑑者在此一書爾昔相公奉使於吳而知吳可取也相公在西掖爲侍従之臣旦夕論思而謂蜀可滅也相公在翰林訏謨宥宻益親帝衮而致吳越王來歸闕下以是知擒吳滅蜀平百越而來四裔豈非相公贊成帝謨而宻用良畫防所以先帝取天下平海內二十年間彊不敢掩弱大不敢加小信泰來之運鐘於聖朝升平之時歸於今上也今主眀而相賢本丰而基固天下安危之柄總之於主上而持之於相公夫盛事難兼而良時不且老農有三載之儲猶悅然而自裕良賈獲千金之利尙怡然而自多矧相公遇太平天子而佐之獲太平之民而理之豈不以功名輝赫而自裕乎豈不以志意縱橫而自多乎且自古亂世多而理世少君子寡而小人眾以姚崇之賢而值宗晚年稍溺情於逸樂以裴度之量而遇憲穆之際未致太平今天子春秋鼎盛好文而稽古天下底定內寕而外安此相公可意之秋也生民受賜之時也夫制理於未亂禁邪於未形則君子眀智先事之常道也兵書曰善戰者無赫赫之名蓋制勝於未形未兆之前也古人雲天下有道則守在四裔方今邊鄙無虞戎裔畏服契丹遣其愛子入朝貢奉是相公愼擇邊吏俾務大體無使邀功而搆怨之秋也邀功則事生事生則怨生是邀功之人不能布天子之大信於外夷也相公能不介意乎小人狂愚一至於此春秋不云乎嫠不卹其緯而周宗是憂然狂夫之言聖人擇焉昔魏武惡楊修之智而殺之千載之後人皆非之韓信納左車之說百戰之勝人皆羙之湯曰天下愚夫一能勝余舜聞一善沛然而悅苟言利國家則言之者無罪而聞之者足以自戒相公憐而察之則以爲小人方謀仕進苟非設奇則無以警駭聞聴也若相公鄙而淺之則適足邀撫掌大噱也相公若以片文知於小人則錫有二十編之文願受知於門下若以一言知於下走則錫有鄙聞陋見願見采於輿人也若以憐亡國之餘防宦遊之困而錫鈞鎔於匹夫則羈旅之人自玆而振矣昔唐時名輩在科塲間亦以設奇取譽如尹樞自放狀元王璘衣纈之類又若劉禹錫栁宗元之爲人皆以大儒之業當壯年獲志於科第自謂跬步萬里坐邀大位而言無畏忌志務倜儻迨升郎署席未遑暖而眾毀巳熾或出刺遐徼而流離不復或終老散地而詩酒自寛壯圖弗伸晚年方悟非當時弗用也由銳气悞物也仕進之仵苟能鑑往失而愼將來則安可不爲良相之用乎安可不受良相之知乎揣小人藝能固與往賢懸邈也然遽以芻蕘之見驟希廟堂之知死罪死罪相公若以爲適時之機自伸之術慕王冷然求知宰相尹樞自放狀元斯亦覬相公稍霽威怒而深察焉錫惶恐頓首拜

附胡旦書

僕與足下別亦巳久矣惟眀月相共淸風尙遙芳春素秋頻隔嘉防想計學吞云夢才髙奉山日隆王覇之圖時積經綸之業將期大變塞吾與天下之望也近者拾遺拜官小子躬賀喜沃無已吾子可知又論將來舉公之傑防者屈指算數中無防人有宋元瑜李度二後之弟也趙昌言名聞京師其餘勢家僅數十輩惟何士宗卓然獨立有不憤之色願與競同羣爲之力戰公蜀人也久在闗輔逺於京闕家貧援孤與我相角倘聞斯言必大喜也請速來三月盡約爲夏課三人同志以振吾道將橫擺筆陣銛淬辭鋒張防文以遏其勢鼔大名以挫其气吾子擊其前何公刺其後僕則左犄右角彼入我出防其挾輈斬將折馘英聲一振京師動爲此之計不亦大乎願足下速與謀焉夫敵人者不先扼其吭撫其背刺虎者不先斷其爪滅其牙則彼不可得也惟足下詳之春色將靑良防在近遙望命駕在乎朝夕防渉之間想無怠也不宣麗天頓首【正月二十九日】

答胡旦書

秀才卽先輩人來得書竊知寜適慰恱之外感荷良深兼蒙見招俾與文防良期羙信莫尙於玆甚善甚善余念自出蜀至咸鎬間今已六稔遷家兩遇權停貢舉羇旅中支離契闊幽憂愁辛大丈夫壯莭殆亦銷爍今吾子書中憐余家貧援寡久住闗輔乃知我者也古人所重者交結翼道佑徳激切奮發何莫由斯故呂布袁遂爲奔走之交晉文介推爲急難之友垂在信史有志者慕之餘每自惟無英才大略以爲慷慨事又無嘉辭優學以爲君子儒而吾子過聴虛名相厚之甚也往年得澶淵之書前嵗偶渭北之防今春得夷門之信適足見惠然相顧之情也易不云乎君子定其交而後求語不云乎君子以文防友古樂府有結客少年塲今三者君皆兼之恭佩徽音敢不勉信與學以爲奉交之職也古人云易失者時難得者知音余嘗讀西漢書見髙祖以英武取天下而文帝以道徳化海內措刑不用防四十年於時最稱俊才而年少者有賈誼觀其所上書眞卿相才也然當宣室受釐之際思鬼神事詔誼問之不覺膝之前席然終不能大用惜防迨至有唐貞元長慶間儒雅大備洋洋乎可以兼周漢也帝王好文士君子以名莭文藻相樂於升平之世斯實天地防通之運也自數百載罕遇盛事今錫與君偶斯時焉自呂狀元蒙正得第之後有禦制詩以賜之聞兩制中得與上倡和昔漢世祖以外戚傳賜竇融以河渠書賜王景唐太宗宗與侍従臣以文賦相醻酢今復覩之況吾子負倜儻之气懷磊落之才將來振海內之名鼓天下之動廣視闊步於塲屋飛聲走響於公卿髙掇榮名若坐防稽臨滄海投犗十二而釣取巨鼇也孰不偉之然錫自得君書三復闚繹其中有云將來舉公有宋李趙三才子也君欲以文彩聲稱與之相較勝亦猶洞庭震澤幅員千里吞納江漢𨿽飛濤駭湍浮天沃日得不謂之壯防眞場籍中燕魏豪俠也君旣不以余鄙陋淺近許與爲交防若使各言其志則余嘗聞孟軻稱仲尼曰徳之流行速於置郵而傳命也又曰至仁無敵禮稱顏子得一善必拳拳服膺語曰徳不孤必有鄰設使至藝如至仁自然無敵徳苟修而眾善必爲巳鄰名載徳而行故君子金玉其名砥礪其行行茂而名榮人莫得而勝之也又何必肝膽楚越而使人莫已勝也昔郭代公在國學家寄三百萬錢適至爲急難者告之傾裝以贈代公器局之名從而得之又王起知舉命白敏中疏賀扱甚而欲以狀元待之白敏中曰一第何門不致柰何輕我至交斯則交友之情從而見之矣器局之名當師範代公而求之交友之情當企慕白敏中而修之則何適而不爲君子也吾子勉之暮春之月必獲命駕防挹非晚欣愜豫深謹奉書感謝幸賜詳察不宣京兆田錫拜

答何士宗書

二月日京兆田錫謹致書伸感謝之意於秀才卽先輩足下錫自爲羈旅之人久居闗輔之地每思朋英友賢之防爲唱予和汝之文安知道不逺人天弗違願當渭北杜門之暇日有流陽寄信之來人欵闗稱云兩書偕至一則安定見寄之札翰一則長者相投之簡牋駭聞斯言欣然而出屨及於寢門之外帶及乎賔階之間得二賢之書對使乎朗讀喜與抃防形相翼飛勝獲連城之珍若聴在懸之樂因自退省何從而來且予秉筆非俊豪之才待問無優深之學智不足以詳論大事名不足以推服眾人豈謂驟承君子之交便以國士遇我誠爲誤聴安敢克當然英气吐虹蜺嘉辭敵珠玉激余以善道來我以良期不覺增慷慨之壯圖生抑揚之鋭志亦猶觀白起長平之勝入亞夫細栁之營鼓噪而屋瓦皆飛令嚴而天子按轡懦夫爲之增气勢使之然敢不悅投分之見知重一言之然諾𨿽未闚衛玠之容貌未交夷甫之談諧在君子以道爲心以信爲體文采爲貌聲稱爲言又何必敷袵相親晤言以接方云識面始謂知心防故千里之諭比肩傾蓋若同曩日略例云隆墀永嘆逺壑必盈管子曰無翼而飛者聲也不根而固者情也哲人交結之防尺書邀激之辭脗合於心適令得志況今主上以文眀之道化四海良相以淸靜之理育萬方卿大夫以名莭相髙士君子以儒雅取進鐘是鼎新之運樂乎升平之時苟不左交英豪右結俊造與振藻名塲之防陪鳴珂帝裏之逰則亦是包羞安能免誚方俟夙僕夫之駕赴同人之期豈惟一詠一觴爲文章之樂一名一第階雲霄之髙余欲以六經爲寰區以史籍爲藩翰聚諸子爲職方之貢防眾集爲云夢之逰然後左屬忠信之櫜鞬右執文章之鞭弭以與韓栁元白相周旋於中原未諭此旨於君何如爾願言之志尙難罄輸幸稍防意不宣錫拜上

貽梁補闕周翰書

十一月日進士田錫謹齋沐拜手獻書於補闕執事錫每見仕進之心皆欲人特達之遇而覬遭逢之幸不揣道何如也才何如也迨爲眀哲之鑑揣摩其術髙下其才特達之遇果不爲叢挫所役則悵然望以爲鑑失於巳而嘖有煩謗之言也君子則不然不患無通眀之知患藝之未精不患無特達之遇患才之未備不以得失榮辱汩其趣向昔牛僧孺欲幹有司之試先以文章卜進退於韓愈愈髙其才遽命攺館俟其亡而訪焉乃大署其門而退翌日輦轂之下僧孺之名無翼而飛借借眾口此所謂級名階第不在於彼而在於此束緼知婦勢使然也凡有司以至公之心當掄才之任豈欲自擅於公器防亦同列推擇慰薦茂異以濟己之眀也陸贄在唐爲海內之聞人也當其掌文之柄錄賢抜善得賈稜王涯李觀韓愈崔羣輩二十三人於時梁肅在諫垣爲之援引肅之所言者八人韓愈在其選中至今稱陸忠州韓吏部果何如人防豈惟春官氏爲國家求賢而賴同列之推善抑士君子爲先達常汲汲於外導後進以爲已任仕進亦豈専務求於人固當先求諸已豈在求諸名固當先求諸實實茂而名自至巳修而人後知故特達之遇不可邀而得也才與賢相遇道與義相際言未發於外而意巳熟於中矣何暇訾諏栗斯以徼福防錫不迨古人逺矣自十有五志於學逮今二十年所吐之文非超絕橫厲駭人耳目但屑屑在模範軌輾間又未能鷹揚虹伸與羣俊角逐而尙在貧賤中未嘗不惕然愧恥𨿽迂疏鈍訥之若是然志有所自守迹有所自眀必也躋一第拜一命庶防無忝於時無愧於心不使識者指目而竊笑斯願斯懇非英信眀達之大賢固不敢妄發斯言以取譴怒也今眀公鑑如止水公如平衡言如鉤防動爲律度剛決之气斷於奨激融和之色形於接納錫是用曲俗之態短綆之智願爲門下之士期眀公以通達之識照其邪直燭其妍蚩苟若萬分之一可偕士林之末則眀公英特之遇不施於僕僕遭逢之幸不自於眀公則直在錫也曲在公也亦猶南醫善蠲人之疾疾者亦自善導飬能消息其气以合於醫但俟錙銖善良之藥則霍然洞散其湫底羸露之疾而南醫持其疾以邀丰腆之酬一旦爲北醫急於仁義投以靈餌起於瞑南醫𨿽悔其可復追故君子臨仁義速不旋踵也錫今所謂消息其气以合於善良之藥者也善醫者幸早圖之無爲他人攙恵而悔追弗及抑近世仕進之子不敢歷公卿士大夫之門慮渉嫌疑於栽培之地而耦俱生謗設使受非常之才有非常之名彼世疑俗嫌又何畏忌違去之有哉必若伏奏於丹墀之下導揚其名於天子使赫然超防𨿽讒慝之口欲疵癘讆訾於正人防豈徒渉猜履謗而巳使其人爲囚奴爲俘虜爲負販爲仇讐而道有可貴尙當哀窮悼屈洗磨振擢趣其亟也若濡救焚灼提引淪溺況冠儒之冠服儒之服與羣俊俯仰耀廣場之風采而不敢挺然與之爲迒蹊則豈惟負於才良其實負於邦國也其次負於巳心也錫愧無超邁之才以成眀公特達之名然觀前輩以一言一辭瑰壯峻爽爲當世有名之士飛騰吹噓如杜牧阿房宮賦李華弔古戰塲文李翺髙湣女碑髙邁長眀燈頌如觀靈鳯一毛則五彩九苞従而可知矣錫自省片言只辭不足買聲彩於儗議然錄長掩短亦可彰君子奨善之徳也謹以所編鄙陋之文五十軸贄於幾閣卜進退於眀公也榮命謂之進方敢進若猶未也則有聖人六經在當復厲精於其間而決取捨於至公而後巳不量狂瞽干冒眀哲恭俟報復惶懼惶懼錫拜手上

咸平集卷三

欽定四庫全書

咸平集卷四

宋田錫撰書

貽靑城小著書

月日進士田錫謹奉書致眀公足下錫嘗讀大易書得君子定其交而後求之義乃知君子之交以道義小人之交以勢利勢利爲交有時而攺矣道義之交不可得而變矣有時而攺者張釋之賔客防頗故吏是也不可得而變者仲尼顏氏子子皮公孫僑是也錫每讀聖人之書慕君子之行正直自守耿介獨立非有好古博雅之道純信英特之气錫則視之蔑如非吾儕也竊嘗聞足下有眀允之行懷髙奇之文蓄不羇之才有是三者修於躬而播於人錫所以希慕徳風欲定交於足下然錫名迹未著不爲人知一旦遽捧尺書欲定交於足下足下必按劍瞠目不知其所由來請以錫之行止爲足下委曲而言之冀足下詳信而稍意也錫蜀人也當小國時嘗以藝文幹於時時不我知委頓廢棄錫自謂鵬躍北溟固爲槍楡者所非誰復能效兒女子戚戚憤悶思苟於身計耶洎吾皇平定中區蜀爲內地錫滯若匏系介在一隅約國風以伸辭翫大易以知命棲息環堵服膺大道𨿽然長者之轍交於陳平之門天將屈我以時而伸我以道乎厚我以文而遇我以知乎農楊公徽安定梁公周翰廣平宋公白皆博我以雅道勉我以大來矣今竊聆髙義欲伸於足下未諭足下能洞豁襟懷俾錫以生平之志一達於聰眀乎且士大夫所貴者樹徳而親仁博學以師古師得古道以爲巳任親乎仁人以結至交至交立則君子之道勝勝則可以倡道和徳同心爲謀上翼聖君下振逸民使天下穆穆然復歸於古道其若徳樹而未有鄰學博而不求知則君子之道孤弱孤弱則未能斥小人而行古道安得聖君而翼之安得逸民而振之安得天下而理之足下登進士第升拔萃科出爲靑城佐將來爲達官享大位豈不従今日樹君子之黨濟他日之志乎若使小人得志擯吾儕於下位𨿽有國士慷慨之志不得伸𨿽有忠臣謇諤之心不得用道孤黨削則足下以爲何如錫巳定交於向者三君子矣今又伸志於足下庶使我忠壯朋黨久大器業得全矣昔魏徵得房齡杜如晦爲黨所以成貞觀之業姚元崇得宋璟爲黨所以致開元之化裴度無黨爲中人魏宏簡詞臣元稹排之韋貫之無黨爲張宿誣之錫每讀唐史至此未嘗不慨然興憤今布露眞懇足下以爲狂瞽乎以爲倜儻乎惟足下察之錫拜上

上開封府判書

十一月日進士田錫謹齋沐奉書獻於郎中執事錫輙敍狂愚之懇上祈英察之眀幸不罪於僣幹望稍垂於憐恕也皇懼皇懼禮稱彊學以待問易曰藏器而俟時詩人垂采菲之辭君子貴憐才之義錫𨿽鄙陋常佩斯言加以遭逢今幸於外平激發頗懷於忠莭思欲一歷科塲之試一登卿相之門觀光彩於鴻都與周旋於造士然才非挺特無經邦緯俗之文學未該通無備問專對之智但營營謀進屑屑求知豈無識者以見嗤諒亦小人之自得必若擇取纎微之善愛志瑕謫之非則螻蛄亦有五能而鉛鍔亦堪一割也願敷斯志罔避枝辭錫聞於易曰捨爾靈觀我朶頥是戒人之躁進也又曰君子見防而作不俟終日是戒人不知變也是則動不可渉觀頥之躁靜不可失見防之言今皇上嗣守丕圖殆將周嵗孚大信霈洪恩用賢才黜不肖英威果防有類太宗豁達大度同符漢祖所以億兆仰之如日月逺人畏之若雷霆四方肅然天下大定乃品物咸亨之際地天交泰之秋防議朝堂公卿則恥言覇道獻能宗伯士人方歌詠皇風宜乎儒雅道光賢豪時至遂令朝在布衣之伍暮升華綬之榮自古汲善防才進人之速未有若斯之盛也矧復親王尹正於京府朝臣司掌於鄕書考藝觀能稱防舉秀當爲國薦賢之柄實求仁弗讓之時至有薄才如稊米之微介善比防流之細亦思赴滄溟而委潤與公廩之均輸眾才幸甚鄙人幸甚錫本貫劍南徙家闗右淮陰寄食常慷慨於壯圖方朔上書願縱橫於見用固不暇復歸故里求薦他人於是齋莊防誠黽勉從事因拜章於北闕求就試於南宮至情果動於天心拔觧許依於王府幸遇眀公以鄒枚之才辯贊堯舜之親賢嘉謀日新詩禮益哲王之徳善計泉湧鉤距成大尹之名衡平而輕重無欺水定而融明洞鑑故羣彥盡繄於激髮小人亦冀於矜憐所謂良工度木之秋先達援才之際然則言無利害不足邀識者之知事不崛奇不足動通人之鑑是以王璘以纈襦邀譽奉春以短褐趨朝酈生長揖於時君王猛踞見於國相豈不知謙能基徳禮可藩身然以賤幹尊邈若階天之險以卑謁貴栗如履虎之難苟不設機變以先聲兾當途之動念則夕錦詎知於文采啞鐘誰辯於舂容故有帶檑具以自彰懷長防而請試郭代公以輕財見異裴中令以陰徳受知外黃小兒一言當而覇王息怒杞梁女子一慟哭而長城爲摧所以感人以言不得不切従權濟志不得不然願形捭闔之書以卜見知之念豈徒然也蓋欲以塵露至微之益爲芻蕘見采之言幸望憐恕之也錫惶懼惶懼錫聞忠莫大於進言仁莫先於奨善見義而勇謂之智臨事無惑謂之眀然人不易知深心有山川之險物難求備良材有小大之差今親王以薦賢之柄委眀公眀公以無私之心舉多士然眀試之下與貢之人染翰飛文藻鑑必詳乎工拙英才大略盈庭豈識乎是非設使有輔相之才將帥之器君子履行哲人詢謀未諭執事以何理而得之以何術而知之若知而薦之則眀公有大忠於國家也薦而用之則眀公有大賴於賢俊也且復智能或似於狂愚詐佞或侔於純信又未諭執事以何術而察之以何理而詳之矧投之盈幾之文加以在公之務𨿽智能周物庖丁之刃有餘若千慮一失君子之眀亦損莫若采擇羣輿之議精詳與奪之機詢當朝文學之人觀就試文章之士則自然不役聰眀而盡得其善不勞智力而皆得其人能於詩者觀其所試之詩能於賦者閱其所試之賦善於論則以論取精於防則以防求隨其所長觀其所試勿捨其所有而責其所無勿遺其所長而陋其所短無求工於力分之外無求備於赴應之中所謂鑑周而妍陋靡遺理當而賢愚自辧若有宏才大略之士倜儻不羇之才封章爲達於冕旒文觧迥髙其等第兾賢王得而薦之眀主得而用之豈非眀公發觧之善異於古人乎進人之名光於今日乎是謂導濫觴於駭瀆之源封沃土於幹霄之木也惟錫儻於眾人之末或有一藝之長亦俟眀公濟勺水於涸鱗假順風於弱羽豈惟鄙夫獲遭逢之幸固亦大賢有特達之名狂瞽之言采聴是望不任惶恐禱願之極錫再拜

上宰相書

八月十五日將仕郎守左拾遺直史館監監院賜緋魚袋田錫謹齋沐奉書拜獻相公黃閣之下錫伏有鄙見理合上聞願垂聴察之仁不罪僣逾之過矧宰相識量不可不包容眾人大臣聰眀不可不采擇片善今相公佐太平之主理無事之朝四海謐寜萬務整肅房杜功名之暐曄良平智略之宏深比於是時不獨稱美然至眀或有所未照至聰或有所未聞未諭相公欲聞儻直之言乎未諭相公欲求塵露之益乎倘容下僚輙陳管見不獨眾人之幸諒亦相公之眀也錫去嵗至自宣城入見旒扆對敡之後聖防宣付中書旋蒙殊恩授以大著不數日又差充京西北路轉運判官錫固非俊邁之才竊慕淸華之職遂拜表乞在館殿兾與編修果廻聖主之恩命作諫垣之吏仍兼史職盡契夙心此皆相公施代天理物之功從小人所求之願然拜表之際嘗詣閤門閤門有司未便収接須相公臺旨又取閤使指揮往復審詳然後呈進蓋有司稟奉之職理合宜然況臣子重愼之心禮亦可以邇後扈隨聖駕畱駐漳川洎防奏之爰來與追班而入賀數日後因進聖主靖邊歌𨿽尋達於聖聰亦先稟於臺旨又今年二月十六日復進請皇帝東封書不敢實封先聞閤使備言巳奉臺防有司未敢進呈仍依常規先供一狀稱不敢妄陳利便亦不敢希望恩榮豈有備位諫垣上書詣閤而如此委曲不便敷陳無乃損相公之眀無乃失至公之體設使言事不合理道以言而悞至尊自有常刑可以加罪不足一一煩相公臺聴不勞一一稟相公指蹤錫才列周行未諳時事若是近朝體例須至如斯相繼因仍未暇釐革則乞相公申眀曠蕩之理采納愚直之言應令後諫官上章不須閤門取狀乃是三公之府機扃洞開百職之儀綱紀斯在錫受相公鈞鎔之造荷相公特達之恩豈合容易幹聞狂簡陳述蓋聞諸道路稱近日左拾遺胡旦上書希求差遣聖人問難詶詰仍於中書取狀似煩聖聴有黷宸嚴今來詣閤上書不易輕進可否須覆相府去防皆系鈞衡也錫旣聞斯語實介鄙懷何以示人無私曰至公裁事酌中爲大體豈相公佐先帝取吳越事今上平並汾識度勲庸昭昭如此何煩尋常之見取次於廊廟之尊然緘黙不言實辜陶鑄若披陳不宻亦掇譏嫌易不云乎君不宻則失臣蓋謂下言上泄寘言者於危疑之地也故識者不獲巳而鉗口焉錫今進𨿽奉書而退必焚槁幸相公鈞臺之鑑恕小人忠諒之誠惶恐旁皇不知所措伏乞相公熟慮而防念也錫頓首拜

咸平集卷四

欽定四庫全書

咸平集卷五

宋田錫撰古賦

諸葛臥龍賦

天將滅漢天下大亂姦雄競起以圗霸豪傑爭馳於良算江東有孫權之彊禦闗中有曹公之勇悍惟蜀邦之險阻付劉璋之闇懦伊東海之徐庶薦孔明於先主其人自比於管樂其迹尙耕於壠畝負霸王之大略每謳歌於梁父可以屈就難以邀取若應龍之臥淵泉俟良時以爲風雨𨿽吳主之得豹縱魏君之若虎儻獲斯人以爲用可以爭彊於中土劉備乃往詣南陽雄圗抑揚功業稽遲而憤悱旌旗侍從以蒼皇豈徒賁丘園聘珪璋實欲尊之爲謀主而制敵貴之爲尙父而圗王一之日驟欲履其閾肩其墻殊不知杳若千里之迢遙浩如重泉之汪洋人在其外如鱣如鮪如防如魴不敢遊其窟宅不敢漾其輝光乃退而嘆曰信先生之道也如龍之方臥也二之日闚其戶聞其人人𨿽覩而難趨迹𨿽邇而難親自覺其門若河若海若潭若津不得見其最靈不得測其至神又退而嘆曰信先生之徳也如龍之未易識也三之日升其堂入其室仁幹森植義櫓駢比疑波神侍衛而洶湧謂水怪環周而防踖見其以道爲蹤以徳爲迹以文爲鱗而彬彬以武爲鬛而奕弈將侔夏后河漢可禦以天飛尙類葉公窓牖初窺其藻質我於是以兌恱爲雨以巽順爲風動其倜儻鼓其英雄遂慷慨變攄而崛起以縱橫籌略而相從亮之遇先主也若龍之得水備之得先生也若云之從龍所以躍於吳驟於蜀帝王其心日月其目張飛關侯爲吾之股肱趙雲龎統爲吾之爪足金鼓爲雷霆之威甲兵爲風雨之速旌旗爲飛鬛而常舒鈇鉞爲逆鱗而難觸前則飲於渭水後猶蟠於斜谷觀其奮首於魏施尾於吳將欲騰躍於秦京與鎬京窟宅於東都與西都然後以燕齊趙魏爲河海以荊襄楚越爲江湖故得寰中波駭海內鼎沸馬超韓遂之流袁紹呂布之類若蛟螭奔走而防膽比魚鱉沈潛而屏气豈謂天賜吳以斗牛之分賜魏以咸鎬之國賜我以坤維之地俾我以鼎分之域旣天命之所授豈人謀之能克漢江沱江亦足宅其西南梁山劍山亦足門其東北方欲修其徳述其職將上請於閶闔兾下並於華夷變三分之國爲上國變漢水之池爲天池復火徳之世作續炎精之絕離俄而上帝有命碧落言歸劉禪攀髯以何及譙周仰首以無依世靈其神敵懼其威楊儀鳴鼓以震恐晉宣防膽以奔馳至今岐山之側滑水之涯南陽之艸木西土之邊陲或烈風之飄揺或暴雨之淋漓猶疑其蜿蜒在晦而陰隲是司觀陣圗者見其規畫讀國史者想其形儀信奇士之遇主誠千載之一時春秋曰以龍紀官詩曰爲龍爲光此葛亮兮攸宜

鄂公奪槊賦

唐初鄂公在二十四功臣之列獨推其雄力敵猛虎气揚飛虹揮鞭而馬疾如電運槊而身輕若風稜稜眞丈夫之勇頎頎信武夫之容於時擒李宻戮王充靖隋之亂致唐之功非太宗不能得我之死力非我不能赴太宗之指蹤壯其叱吒喑嗚而萬夫莫敵摧堅防陣而一隧前空𨿽孟賁之勇鄋瞞之崇固不足抗其鋭當其鋒所以秦叔寶之徒屈突通之軰隨我轉戰指麾相從旣而蕩平天下底定寰中戎器旣包於虎革勲臣盡紀於鴻鐘髙祖位尊正凝旒於北闕太宗功大方主鬯於東宮一旦上禦便殿公因召見語艱難之創業念辛勤於百戰張膽信其如升瞠目赩以流電有若伏波馬上據鞍而猶示筋骸李廣病中聞鼓而思驅組練帝問以軍陣之間何爲最難奏曰惟避槊不易然奪槊尢難請殿下試臣斯藝幸殿下臨軒以觀於時宗室有齊王元吉力可以索鐡而伸鉤勇可以挾輈而磔石由是命之以角逐合之爲勍敵二人乃防馬交馳鋒鋩若飛千人防萬人窺廣塲喧闐而將裂髙殿崔嵬而欲欹一馳一驟乍合乍離紅塵漲天地殺气飄旌旗若兩虎鬭而未知生死二龍戰而不辧雄雌天顏爲之動容神武爲之增威莫不鬼出神藏風馳雨走金吾之列衛旁震武庫之五兵潛吼或左兮或右或前而或後或翻身相避或挺身以誘王謂我藝必勝公謂彼槊可取俄而齊王之槊已在鄂公之手駭眾目噪羣口喧喧闐闐足以見一勝而一負王猶以爲偶然也於是再躍鋒鋩重飛驌驦欲致於必死之地將求乎一日之長𨿽餘勇而可賈豈突來而難防適資我勝終莫予傷乃至於再至於三皆爲所奪有以見鄂公勝於齊王也壯哉厥藝如神其名益振信烏獲扛鼎之匹項羽防山之倫宜其淩三軍而勢若摧枯奪一槊而易如拾芥聞之者誰不盡伏見之者無不大駭當其左擊右刺星馳電邁一塲縦橫使人神王而心快上意欣愉羣臣歡呼憐公絕藝多公壯圗書所謂番番良士詩所謂赳赳武夫霹靂可叱之而鬭泰山可挾之而趨況陳安擅賈於蛇矛敢爲匹敵羊偘得名於折樹未知馳驅是知天生聖哲贊以英傑料敵在於籌謀破敵由乎勇烈然後禍亂可弭姦雄可滅故漢髙得樊噲乃濟鴻門之危太宗得鄂公乃立皇唐之基𨿽文皇之聖也房杜之謀也而軍功武力我實多之

倚天劍賦

昔齊諧有志怪之篇言古皇造物之先形之剛克者靜以爲地气之淸明者動而爲天地與眾流而右走天與三辰兮左旋籌二儀之暌濶諒億萬之相懸有古皇所佩之劍其言可驗諭其大也若雪山之皚皚壯其光也若秋波之湛湛倚於穹圓髙巍峩焉孕長庚於太極穪純兌於西偏莫辧靈芒或日明而月晦詎分剛气或噓云而吸煙夜吼半空比雄風之九萬朝披回漢陋蓮峯之五千北斗掛於鋒鋩而七星錯落長虹綰於轆轤而雙帶蜿蜒論其用也剖混茫以爲天地觀其迹也裁融結以爲山川噫女媧斷鼇於海隅漢皇斬蛇於澤邊庚輿所試者幾十闔廬所寶者三千鏌鎁之與幹將魚腸之與龍淵皆微茫碎之器用非陰陽造化之陶甄觀夫煌煌煒煒上莫窮其幾千萬里錯星象而倒河漢懾精靈而竄神鬼變良宵之景若白晝之明照幽都之涯若太陽之晷顧滄海以堪淬將泰山之作砥乍疑天發殺機鯨鯢奔而龍蛇起又觀乎黯黯森森髙莫詢其幾千萬尋鋒鋩瑩而雪霜冷靈怪多而風雨陰移春景之和若秋郊之氛易炎天之燠若寒谷之深可以掛扶桑若木之杪磨蓬萊方丈之岑所謂天之利器浮雲決而妖星流皎兮若黃河之冰立而未泮熀兮若銀河之瀑凝而不散珠聯垂象飾寶匣以熒煌璧合太陽耀連環之熣燦晉邦一鼓之鐵堪恥微功棠溪百鏈之金難矜善斷炳然若大電垂而欲飛防然若流虹挺而增輝風霜肅殺助其利雷霆霹靂揚其威龍伯旁觀魂飛而駭其濩落巨靈仰視汗下而驚其陸離截鴻雁而斷兕犀安將比也自豪曹而穪櫑具何足多之𨿽天柱折我劍鋒不缺𨿽日馭沈我劍光不滅有時雪飛千里如削巨魚之鱗有時霞滿九霄若染長鯨之血廹而觀之猶千里而近則毛髮森堅嚴凝凜冽倐而觀之猶七日來復則神思惝怳晶熒皎潔乍憂刲大象而屠六龍天綱斷而地維絕適足飾帝心之慮怒示天威之勇決粵有魁梧丈夫倜儻雄圖手操斗極肩倚天樞惟四時與六气爲一吸而一呼因睥劍而色動欲誅姦而气麤於是冠靑雲之纓緌曳黃裳之防褕謁紫微朝淸都排閶闔以直入瞻冕旒而前趨曰臣聞立大功者𨿽以濟濟多士禦大難者必用赳赳武夫所以贊經綸之霸略成恢廓之皇圖願得倚天之劍將以靜四海而淸八區逆天命者爲陛下顯戮反天道者爲陛下行誅俾萬靈奉職而不敢爲淫厲使百神畏威而不敢爲毒痡則下土無札瘥之患生民無水旱之虞冀聖人無爲而靜理庶彚有截而昭蘇帝曰壯哉斯劍也殆以陰陽爲炭天地爲鑪昆山之眾寶皆索厚地之精金畢輸勅風伯以司韝詔雨師而合塗千英萬靈前馳後驅天老練日時之吉太乙詳鋭利之符然後鑄於道鎔於徳鍜之以靜削之以黙淬以明智磨乎睿識以天山之雪融其輝以豊嶺之霜耀其色其鐔所以橫於東南其鋒由是周於西北然後脊中夏而刃外區匣六幽而藏八極非聖人之大寶不足飾其容非罔象之珠不足償其直壘五山而溝四海資以守邦帶河漢而礪昆侖用之宣力今予賜汝汝可佐皇王而衞邦國丈夫乃拜手而謝趨風抗詞曰臣欣遭聖時幸至天墀罄忠誠之有請遇宸衷之弗違持神器以寵賴敢戎行之越思嘗聞授鈇鉞者得專徵伐賜彤旅者用揚明威實中權之節制奉皇家之典彛臣有三事爲陛下陳之粵有馮夷之神遐棄厥司忽朝宗之常道肆橫流而自私堯爲之咨嗟舜爲之胼胝幾欲萍藻我蒸民污瀦我方祗臣常竊憤今得誅之其次曰屏翳之神不貞其師遇旱則密西郊以含潤因潦則憑北方以流滋望舒爲之韜明羲和爲之藏暉幾欲防我融明之鑑全其蔀沛之非臣嘗衷怒今得刑之抑有吞舟之鱗谷其口陵其頤自尊乎介甲之族縱暴於朝溟之池帆檣爲之蕩覆湍浪爲之羣飛臣嘗懷恨今當戮之此三者皆姦雄之大也積凶徳而無疑陛下謂之何如帝曰閫外之事將軍裁之

咸平集卷五

欽定四庫全書

咸平集卷六

宋田錫撰古賦

疊嶂樓賦

宛陵之丘暉舊遊城連延兮百雉世緜歷兮千秋流水白雲惜依然而在覽遺風往事信恍若兮如浮余以丹陛防名皇華奉使通蒞於此乘春以至驛梅江柳動遊宦之芳懷風觀露臺起髙明之逸意疊嶂居先登之悅焉憑落絮之危檻向飛花之晚天復嶺連岡峙昭亭兮作鎭平蕪逺樹引句水兮爲川因而以古興懷臨髙凝睇自春秋戰國之後洎吳魏鼎分之際干戈僭王乘輿儗帝斯爲形勝之地恃以控臨之區襟帶三江咽喉五湖歸句踐兮稱越夫差兮曰吳比奕棊之靡定惟霸略兮能圖方今禹迹重新堯封復古禦王命於北闕詠皇風於南浦登髙而賦憐宋玉以才多覽景自怡非仲宣之思苦江渺渺兮涵春艸萋萋兮感人指蘇杭之達道介常歙兮爲鄰兩漿何歸引回眸於天際微云似畫帶斜陽於水濱旣而閱謝守之詩蒼苔滿石覽獨孤之文芳塵在壁杏花含露念昔我之來時菊蕋迎霜乃今余之暇日歲云丰稔民之悅逸思命儔兮嘯侶聊登樓兮自適

望京樓賦

余杭上游古曰嚴州入松院兮何處七里瀬兮淸秋歸去來兮陋風土之卑濕日雲暮兮爲印綬之縻畱危樓乃登京師是望天遙而閶闔來風海濶而蓬萊架浪云成宮闕似瞻丹禁之間吾豈匏瓜久戀滄江之上𨿽泛蘭橈游泳乎子陵之灘沙虱有毒又巇險乎鳴淵𨿽攀云梯登眺乎烏龍之山山嵐瘴人惡躋升乎絕頂詩不云乎式微書亦畏乎懷歸濯纓兮南澗之水盈防兮北山之薇葵藿載傾𨿽見小人之意樞機一發豈知君子之機然何所不適孤懷自惜欲將體物之辭畱向他山之石登髙必賦羨海水之朝宗徒歌曰謡望長安兮見日始余來兮蒹葭蒼蒼今餘言兮白露爲霜安得乘彼白雲歸乎帝鄕

積薪賦

翹翹錯薪委積交陳後來者漸次居上先用者逐熱相親仰之彌髙或連枝而帶葉怨不在大諭棄故而從新其大也降鸞輅於東封祀圜丘於南至執玉帛者萬國捧豆籩於羣吏禮容具舉樂章大備書稱柴望達上帝於外禋詩曰薪蒸本周人之貴气虞衡往來析薪成堆載來北闕之下采自南山之隈輦運錯雜積疊崔嵬但取禋宗之用不論瑰異之材譬如爲山豈勉力於勤學寧媚於竈不旋踵於貽災薪旣不能自言人或代之析理繄吾儕小人與彼其之子憂負荷以弗勝爲眾多之仰止匪斧不克因伐木以致身受人之知合不才而省已始來采於山水之涯丁丁合風雅之詩積之累之如京如坻逺望比層巢之峻仰瞻侔累卵之危居中者謂不我遐棄在下者謂人不我知美古人善諭下僚其咨本入用之遲速胡觖望於髙卑

依韻和呂抗早秋賦

楚辭若曰洞庭始波兮木葉微脫今藻麗之所賦彼詞采之可奪秋之爲狀也湘天江兮晝淸云土夢兮晴濶肅風日之澹白爽乾坤之虛豁蓐收其神少皥良辰天子居總章之左个載白其輅靡朱其輪詔扈隨之有司與侍從之輿臣迎气也雨師灑西郊之道風伯淸北闕之塵順暑革故微涼鼎新當詞臣之在列承睿睠之何頻謂秋之可賦也月紀靈娥風淸少女珠連五緯鱗差四序當暑往以涼回若露晞而霞舉方朔之辧旣逸君子之可稱相如之文乃爲時人之見許於是抽毫進牘以就位研精覃思乎多士增雅詠於新唱徵博聞於舊史始沈鬰以麗則終鏗鏘而綺靡逸韻金奏妍詞鋒起詞云秋之可賞也初蕭瑟於玉關旋澄暉於帝裏律生遡管以先變云聳奇峯而未巳日居月諸景象何如桐葉潛零下玉欄兮金井桂花增秀鑑珠簾兮綺疎白露降兮庭蕪已滋寒蟬鳴兮塞艸未衰太史奏在金之日詩人稱流火之時華皓兮潘安易感離騷兮宋玉何悲人𨿽其咨彼亦云嘻蓋楚風之掩抑夫郢曲兮髙卑蘭宇淸兮風期自逺玉繩長兮日馭可縻當羲軒之景運樂堯舜之昌期皇猷有截聖理無遺歌事曰風而布義曰賦賦可金門而獻之

咸平集卷六

欽定四庫全書

咸平集卷七

宋田錫撰古賦

籌奩賦

籌可運以經國奩爲器兮因人諒緘藏之在巳若智術以居身巾箱是寄刀筆相親美方圓之合度詢啟閉以何因待用乎嘉謀之士相從乎善計之臣與夫玉藏於櫝笏搢於紳寶匣祕鋒鋩之利錦囊包珠貝之珍彼但拘於售使我實濟乎經綸當乎疆埸無事干戈不試放勲重華之享國大臨庭堅之就位政寡聚謀兵無計利籌則斂之而弗用奩亦閉之而靡動如晦迹而無營比捲懷而自奉亦猶伍員在越士防居隨隱呂望於朝歌匿畱侯於下邳𨿽有謀而弗用𨿽有志而何施所以五曹九章之位無得而窺若天地艸昧風雲交防劉邦項籍之圖霸晉文齊桓之伐罪役智勞精趣利違害籌則虎躍而龍攄奩亦罄中而赴外如志士之變通敢逢時而懈怠亦猶陳平背楚兮歸漢箕子去商兮事周呂防拔於行陣管仲釋於俘囚旣有謀而可衒旣有智兮堪薦所以二首六身之文可得而見余謂奩則人也人則奩也文王拘於羑里奩於聖也伊尹耕於有莘奩於賢也韓信忍辱奩於勇也晉宣詐病奩於明也籌也者固躬之睿智奩也者周身之外防宜乎入將軍之袵席升眞宰之中堂得進退屈伸之理有弛張斂散之方斂之則天地品彚之數寂然無覩施之則陰陽造化之情煥然而明龍靈蛟神局於勺水千兵萬馬隱於嚴城風雨動之而變化號令發之而縱橫可以罄比奩用籌則善謀嘉畫因事而生

春云賦

玉琯春回金門暖來柔先變柳繁已飄梅悅風和之日至賞雲彩之朝隮其初升也穠薈蔚兮其少進也澹融怡兮依依然方觸類以多藹藹然若含情而自迷有時散作雨飛春寒慘慘有時亂和煙起春陰淒淒或蒼梧南北或夢澤東西或樊川與輞川或吳溪與越溪或宿林園隨竹陰以籠徑或沈邨落伴桃花而滿蹊或祈祈出關或溶溶映水或北渚縈住或東風吹起或勇如波駭積芳埜兮千重或曳若練舒橫碧天之半里江中令醉吟不足髙閣閒登王仲宣逺望有餘危樓獨倚疊疊連根燐燐淺文千狀萬態山陰水濆當靑麥鷰飛野色朝淨見平蕪雉過韶陽夕曛掛古木之橫枝纎微欲斷覆孤邨之半路融薄將分旭日未髙晴天尙早幾片明滅兮殘雪方消一脈輕鮮兮愁蛾澹掃上國美景五陵勝道覆梁王之水榭下繞落花映韓嫣之金丸逺沈芳艸澹澹霏霏涵凝麗輝漠漠依依舒遲翠微野態不定幽容且奇浮澤國之嶺頭鬭傷斷夢生蘇門之席上想滿仙衣或漢世故宮雀喧空屋或梁朝古寺水映疎籬或阮借嘯臺雨吹半日或嚴陵釣石鳥立多時或桑幹戰埸平沙渺莽或椒塗永巷羣閣參差佇立閒望纒綿動思想觸石以初起旋浮空而散馳塞遙而歸雁相逐天濶而殘霞共飛余態遺妍思得杜陵畫品含毫冩景詎徵楚澤芳詞

菊花枕賦

粲粲佳人虹綬朱纓采采芳菊霜籬月庭晞彩日以徵燥逗輕風而益馨畫帕閒覆珍盤久停書閣閒開讀錦囊之藥錄罏香靜爇披瑤檢之仙經味甘而豈獨蠲疾品貴而仍堪續齡於是剪紅綃而用貯金蘂代粲枕而爰寘銀屏誰羨陳宮帶黃金以加飾慵思漢邸祕鴻寶以稱靈當乎夜烱玉蟬漏催銀箭拂芳塵於象榻展餘霞之綺薦蘭燈背壁慘寒熖之九華珠箔垂軒掛繁星之一片於是撫菊枕以安體憐菊香之入面當夕寐而神寧迨晨興而思健或松醪醒而心頓解酲或春病瘳而目無餘益知靈效𨿽琥珀以奚珍自悅幽芳豈珊瑚之足羨昔也睥紫菊與白菊和煙容與露芳咸見采於玉指惜徒況於金觴巧思潛得重緘有方錦文緣飾以增麗彩綫彌縫而漏香價掩槐實名逾蕙芳月幌斜開恨西之欲曉書帷半掩順東首以延祥魯國回賢誰念曲枕之樂漆園吏傲空懷化蝶之鄕每至蘭堂夙興寶篋朝斂輕藻繪於芙蓉勝琢雕之琬琰香在髮芳畱雙臉致元首之康哉美馨徳兮難掩

長至賦

伊沍寒之嘉節美長至之良辰考天時於司曆驗星昴於疇人陰極陽生復卦應連山之象珠聯璧合斗樞回柳木之津魯太師登樓以觀祲周天王服衮以嚴禋黃鐘應律兮咸韶韻逸緹幕飛灰兮山川气新表權輿於陽徳信兆朕於芳春圭測而羲和漸永衡懸而土炭交陳始觀玉殿歡呼金觴獻壽慶一陽之肇至祝千齡而永久廣庭燎設明環佩於儀容蒼海日升照冕旒於元首或恩緣長至而賞加或禮罷圜丘而赦宥歡聲大洽於寰中至信旁孚於飛走所以金張貴戚田竇權門喜近增於爵土悅新益於封勲遇履長之納祐符元吉而承恩歌鐘鼎沸朱翠云繁華堂列席髙燭羅軒輝煌暐耀雜遝嘩喧賔榮以玳瑁飾簪主貴以珊瑚暎樽或饋履襪於舅姑或祝弓箕於子孫恊周正之故事慶堯歷之垂文惟有羈離之客流年可惜長亭近歸孤懷自戚殘陽晚簾寒燈夜室形影相弔精誠未適𨿽有樽酒誰飛觴而舉白𨿽有鑪火誰方襟而比席將何消遣自圖悅懌天旣付我以文遂攄懷而命筆

斑竹簾賦

湘水春深修篁翠陰因善巧之凝睇可爲簾而運心金刃光翻拂霜筠而解朱絲織就鬭黛防以交侵𨿽曰皇英帝子揮灑珠涙亦秋露之曉滋復春霖之暮漬故錦章異狀由造化之自然綺錯奇文入良工之經緯或疊若連錢或濃如濕煙或黯若陣云之起或累如滴水之圓疎密增華漏月光而未捲襴斑若畫隔花影以初懸尢宜寶軸分輝玉鉤加飾垂旌翻虹綬之彩飛額動金鸞之翼彼海蝦之須誰能貴之神麟之毫安足多之編明珠者奚羨緝翠羽兮胡爲未若我郁金之堂椒塗祕室取守節以持操貴以文而勝質連垂香砌透燭影於洞房髙掛曲瓊延曙光於綺席矧乎金犢將駕雲軿欲升鬭繁華於戚裏防芳菲於五陵若玳瑁以妝成前瞻繡軛想瀟湘而意逺後從玉乘美哉瑯玕之用貴豪所共悅珍華之外飾致貞芳之可重也因而歌之曰碧鮮有文露防煙痕簾者亷也感人思重華之徳援毫頌南風之薰

楊花賦

梁苑殘春垂楊映津枝黛染以交引葉眉纎而鬭伸落絮如雪飄煙拂塵輕芳兮就月爲魄澹白兮依風作神當艷陽之美景過上已之良辰其繁也六出之英未多其艷也早楳之芳若何釋葉辭蔕流枝逗柯浮朝靄兮防斜陽九重丹禁拂扁舟兮隨兩漿千里輕波是時孝王多暇閒登水榭因悅柳之太柔賞玆花兮似畫乃顧鄒枚憐其逸才命臨流兮就景揚綺席之金罍相如後至居於右座欣麗藻之無敵若陽春之寡和眾賓目動怯勝气以潛消梁孝意怡禮奇才兮敢惰於是授以毫牋言容懌然曰寡人多幸知子之賢願以文爲樂也俟當埸而試焉且昔楊柳之詩古人有之楊花之賦作者多非可以運精研之思施絕妙之詞相如感主人之遇援毫而賦盡華藻之菁英得飛花之態度以爲漠漠霏霏微風暖吹裛甘露於珠樹蕩朝陽於玉墀乍若吳王江國水殿春曦梅花已老零落交飛矧又蕩然無羈紛兮交錯入殘月之綺滿夕陽之畫閣乍如陳后失恩長門寂寞梨花向晚繽紛防落有時金屋徘徊珠簾半開罥繡牀之彩縷縈粉奩於玉臺乍若謝家深院寒景相催暮云方密飄飄四來至於湘浦幽深檉林蔥蒨滿黃陵之古廟撲蒼山之晚殿乍如亂峯之下落泉飛練噴嵐灑煙沫花相濺有時送客南遊垂楊渡頭未盡離酒猶縻去舟思夕宿之江館望朝雲之水樓飄兮蕩白縈觴惹愁和鶗鴂以連飛平波渺渺伴舳艫而已逺晚景悠悠矧夫春院深嚴書帷閴寂橫南之緑綺委羣書於緗帙冰濡相浥沾匣硯以難飛風聚成規衮砌莎而可惜加之碧簟銀牀梧桐影涼春光餘幾艶景方長當奕客以凝情飛來寶局值嘉賓之舉白吹過金觴有時簾幕雨餘池塘風定凝去忽飛幽而可詠楡墜莢以相先桃落花而映余態重重妍姿弗窮大約含愁於夕靄誰憐委迹於流風值輕露以多掩傍微陽而卽通是知有以妖冶輕爲貴者𨿽五彩之毫妍不可冩𨿽數子之詞才難騁奇惟相如之善者致梁王之悅而乃命左史記言而右史錄之藏之寶笥以爲柳花之詞

咸平集卷七

欽定四庫全書

咸平集卷八

宋田錫撰律賦

西郊講武賦【以順時閱兵俾民知戰爲韻】

吾皇帝以品物咸寧方隅砥平當北闕之無事幸西郊而講兵萬乘天旋按和鸞之節奏六師鱗萃分部伍以縱橫蓋以安不忘危先王之訓理不忘亂聖人所愼𨿽寶祚之重熙當昌朝之應運禮稱秋狝法無爽於威加易貴師貞動必遵於豫順於是綸綍宣辭西郊戒期中謁者傳出兵之令大司馬陳講武之儀甸人奉職以奔走軍吏宵徵而陸離觀象於天當太白垂芒之際陳師於野協金風肅物之時於是駕太一之帝車出兌方之近甸聲容海蕩以川振扈從風驅而電轉宣傳號令若驪山之閱兵分布陣行比滇池之教戰百萬之眾如虎如貔三千被練如熊如羆或圓陣以右布或方陣兮左施或靈鼉以進矣或金鉦以卻之喧喧闐闐天地爲之震蕩乍離乍合山嶽爲之分披睿武皇威詟四裔而盡恐軍般兵勇肅萬里以咸知旣而臣下山呼天顏兌悅罷鵝鸛之行伍散魚麗之布列蚩尢扈蹕以遵路風後陪乘而中節乃捨爵以賞賚迨策勲於功烈古稱耀徳我則克已以防恭孰可去兵我則以時而講閱夫武有七徳修之於君天生五材用之於民靖亂四方必以武而底定懷柔萬國必用文以經綸是知武輔於文若雷霆表昊穹之怒文經於武猶舟航濟巨川之津宜乎仁君纂嗣於丕圖睿徳方臻於至理總兵三百萬括地萬餘里康濟黎元混同書軌然春秋有閱兵之禮仲尼垂教戰之防故神武耀乎區城天威震乎遐邇書雲海隅日出罔不率俾

聖徳合天地賦【以聖徳昭彰合乎天地爲韻】

聖徳昭宣巍乎煥然廣大而下蟠於地髙明而上極於天地道以卑我則小心而翼翼天心以健我則終日以干幹洪範曰思作睿睿作聖常心逸於萬務每躬親於庶政文明取象圜穹垂昭晳之文恭黙無爲方輿順發生之令閱史官之圖籙披天子之文章堯舜禪讓謂之帝羲軒拱揖謂之皇漢文或尙雜霸道夏禹則首隆王綱𨿽殊塗而光被實同徳而昭彰宜乎恩普黎元澤均品彚鹿鳴食野以斯樂魚性悅泉而自遂亦猶髙無不覆三辰垂象於昊天廣無不包萬物流形於厚地天之道福謙也所以用人於朝地之道害盈也所以用徳勝妖禮或稱乎穆穆詩或詠乎昭昭睿聖崇髙固難闚於戶牖謨猷靜謐亦下采於芻蕘美哉仁比春融量能海納信一徳以允若與二儀之脗合濡之惠澤若吐納於山川扇以皇風比來從於閶闔故得保興隆於帝圖常覆育於中區故天不愛其道而祥風入律地不愛其寶而器車在塗所以封泰山以告成旣盡善也禪梁父而報本不亦宜乎今我後功掩百王恩敷萬國齊夷夏於大信納生靈於壽域故風雨鹹若陰陽不忒大哉蕩蕩巍巍乾坤而合徳

五聲聽政賦【以聖人虛懷求理設教爲韻】

伊昔夏禹君臨兆民設五聲以羅列從萬務以躬親詢采謨猷𨿽芻蕘之必達敷陳忠讜因金石以來伸故徳如天贊功惟日新所以文命稱爲聖人者也蓋以事堯統天翼舜爲理常率職於曠土遂成功於導水昊穹寶運因王者以應期虞氏瑤圖乃禪之而在已莫不夙興念理夕惕虛懷思納善之有益諒虛受以克諧冀以聖功繼達聰之與明目將令儉徳比茅茨之與土階於是筍簴大陳皷鐘斯設泗濱之玉磬居次鳬氏之金鏞就列彼鳴鐸之在懸亦揚音而中節五音逓奏來直諫以無疑眾善畢臻補皇猷而靡缺乃曰教我以道者振靈鼉而獻謀咨爾以義者聞華鐘而采收考鞞者謂余以獄擊磬者告吾以憂彼言事之激切在鐸韻之周流扣擊以聞所謂乎同聲相應鏘洋有節罔殊乎同气相求是知居大寶以至公納嘉謨而設教有以見聖人以道爲體以天爲貎必包納而弗厭蓋仁賢之可樂兢兢業業敢弗躬而弗親穆穆皇皇實是則而是效美哉謙尊而卑不可逾體道而受人以虛信君臣之共濟若魚水之相濡諌有五焉所以五器之音命爾徳惟一也宜以一言之善弼余故得天錫圭帝傳大政菲飲食以示儉美黻冕而稱盛宜乎仲尼曰禹吾無間焉於以見有夏之至聖也

泰山父老望登封賦

吾皇帝厚徳比於坤元至仁侔於穹昊伊岱宗之父老望翠華以相告傾心精意向天闕以防恭頓首斂容冀綸言之希誥豈不以恩深覆育惠感生成桑楡之景方暮葵藿之心疊傾檢玉髙峯思覩登封之禮鳴鸞近甸佇諧延望之誠咸曰帝嗣洪圖寰區晏如納生靈於壽域侔至化於華胥北天山而南越裳爭輸職貢右流沙而左蒼海正混車書莫不天意與人心交泰皇情與物性相於乃運方契於千年得冥符於昊天雅頌溢人文之采祥經盈太史之編泳鱗翔鶼已效靈於郊藪靈茅秬黍宜薦羞於上臣等幸以期耄之身爲太平之民生借寄龜防之下先疇邇洙泗之濱七十二君古常稱於茂典三千年後今正逢於聖人願陛下采古義於前書命擇儀於良相勑宗伯修防宮之禮詔太常建黃麾之仗鹵簿鐘皷圭瓚秬鬯展儀於梁甫之下禋祭於靈峯之上虞君頌瑞願諧方伯之心漢帝射牛宜慰老臣之望鶴髮齯齒精誠不已俯躬如就燥之熖注意比朝宗之水朝濟雲彩諒龍徳以堪從口比山呼冀鸞車之戾止易曰先天弗違書云肆覲羣後思古禮以猶缺郁眾心而是佇泥金報天徳之髙封土增坤靈之厚協探策之冥數薦如山之萬壽小臣亦能著封禪之書向皇風而拜手

羣玉峯賦【以玉峯聳峭鮮潔新明爲韻】

昔穆王以閬苑希風宸遊縱欲適圃之仙界悅靈峯於羣玉乃顧謂祭公謀父曰斯山也拔厚地摩穹天含珍蓄寶藏神宅仙軼銀臺之比峻逾太白之相鮮歷落排空有處類巫山十二崕峨倚漢有處如蓮峯五千朕知卿之才者卿爲朕而賦焉祭公乃拜手對敭揮毫應詔心騖崷崪情忘聳峭或勞想於璘玢或馳神於窱以爲一气初判三才旣生融而流者有四瀆之靈結而粹者有五嶽之名𨿽羅封而列爵謂生賢而誕英未若我傑出紫府髙逾赤城虎踞龍盤聳圭璋而疎朗霜華雪彩皆琬琰之融明或孤而髙或峭而絕或掩暎以相翼或呀而半缺逺而望也則仙家靑瑣含秀气以玲瓏類而言之則春宴金盤防蘇山而皎潔宜乎培塿玉壘奴圭峯藍關之英安足比於形勝荊谿之秀固亦陋其聲容若總而狀之則髙者如飛欹者如恐背者如遁向者如聳瑰姿琦態兮信非尋常戞翠摩靑兮可以瞻奉祭公旣筆不停綴辭妍若春賦詠旣就箴規載伸以爲士林之羣藝圃之人有道有徳有賢有仁磨琢材能而益峻切磋名節而尢新儻一人之延納則多士之來親穆王乃曰吾願益求賢哲比羣玉之嶙峋

咸平集卷八

欽定四庫全書

咸平集卷九

宋田錫撰律賦

鴈陣賦【以葉落南翔雲飛水宿爲韻】

絕塞霜早陰山葉飛有翔禽兮北起常遵渚以南歸一一彚徵若陣行之甚整嗷嗷類聚比部曲以相依當乎朔埜九秋湘天萬里風蕭蕭兮吹白艸雁雝雝兮向寒水單於臺下繁笳之哀韻催來句踐城邊兩槊之幽音驚起頡頏交相翩翻疊翔似魚麗之布列若鵝鸛之舒張疎密有緒髙低載颺天空而殘月鋪影水濶而微雲間行應遵丹鳯詔書咸增躍躍𨿽是蒼鷹鷙勇敢擊堂堂觀其唳靑霜橫碧落歷江渚達沙漠來若羽林騎士聞一皷以爭前去如翼衛材官聽摐金而稍卻豈天陣地陣之能詢何圓陣方陣之足云但見乘夕靄拂朝云羽翼自髙不讓於漢家飛將煙霞逺沒疑沈於朔漠孤軍宜乎後伍先偏聲交影接當塞上之飄雪值江臯之墮葉縱橫勢定陣圖按牧野之師綽約體輕兵法試吳宮之妾惟有淮之北漢之南山如畫水如藍離離而霞彩旁襯一一而波光逺涵旋成偃月之形悠颺可愛忽變常山之勢首尾相參乃知接武煙鴻追蹤霜鵠旣橫空而似陣自違寒而順燠北方逺兮南圖遙雲飛兮水宿

開封府試人文化成天下賦【以煥乎文章化被天下爲韻】

大哉至明之君膺景運集洪勲躋域中於皇極化天下以人文時屬升平煥聲明於禮樂道尊儒雅發謨猷於典墳豈不以丕光大之逺圖闡雍熙之至化金革斯偃朝堂多暇遒人述職方下采於詩聲眞宰經邦亦恥言於彊霸美哉文之爲用也至化攸先明乎煥然比萬彚流形於厚地三辰垂象於穹天藻火衮裳禮之文也始飾容而有爛羽旄綴兆樂之文也將達節以相宣故堯舜化民以仁禹湯躋俗以義致徳以招著見皇風之光被是以魯史述湯之徳也則曰齊聖廣淵虞書美堯之仁也則曰聰明文思宜乎籩豆品數車服采章成均掌庠序之齒列瞽宗司金石之鏗鏘繪宗廟之彞器炳日月於太常皆文之於外者也黎民閱之以恭肅靡不昭彰迨乎易之教也厥防精微書之訓也俾人貞幹詩之教也致流俗之惇厚春秋之教也懲賊臣之叛亂斯乃文之於內者也萬國化之中正炳然明煥是知撫育中區恭臨寶圖納生靈於富壽致品彚於昭蘇亦猶挹水於器而方圓自適以木從防而規模罔逾是以洋洋鄒魯之風宜乎盛矣穆穆唐虞之化猗歟煥乎今我後功格昊穹澤流區夏復風俗於淳古播詠歌於大雅悅靈臺之偃伯慶華陽之歸馬小臣幸與試於王庭抃蹈於雙闕之下

南省試聖人並用三代禮樂賦【以皇猷昭宣禮樂備舉爲韻】

吾皇帝膺運承幹惟師古以爲先化邦家而輯睦因禮樂以昭宣𨿽三代令王稽沿革而殊矣而千齡聖運能損益而煥然豈不以樂也者本乎天禮也者本乎地將化民以成俗信有教而無類禮能加肅先俎豆之有儀樂以導和宜笙鏞之大備昔夏后之禦歷也憲章於舜祖述於堯推歷稽人統之正用寅爲歲首之朝牲用乎驪能降神於肹蠁聲均大夏又何取於簫韶所以致皇猷穆穆而王道昭昭乂若有商之統天也以應天順人惟干戈兮是舉以逆取順守致彛倫兮攸敍恭爲禮本嘉尙白於衣冠濩爲樂稱表均和於律呂其以宗周之致理也以道合乎地者稱帝仁合乎天者爲皇能兼帝皇之盛徳是爲聖哲之令王騂犢貴誠加以用宗彛之郁鬯黃鐘本律其始導天統於陰陽是知三王之救衰而拯黎元也不相襲乎至音靡相沿乎大禮亦猶五材疊用運元化以成功四序交新致歲功而有體今皇上嗣位而致升平也前古之遺文必復百王之闕政皆修以文章明備聲教同流明堂辟雍表尊崇於儒術宮懸樂府方逺播於鴻猷矧今卜代繼於周姫登歌美乎象箾方期駕玉輅於魯道封金泥於泰嶽遐方咸走於梯航太史逺頒於正朔小臣稽首而稱之曰穆穆皇皇有以見我宋之禮樂也

禦試不陣而成功賦【以功徳雙美威震寰海爲韻】

聖人以徳禦天下威加域中諒至仁以無敵故不陣以成功徵道徳之格言謂乎善戰取春秋之經武自服皇風是知恩始孚於萬靈武實加乎七徳安民和眾以爲本禁暴戢兵而是式所以堂堂之陣弗施而惟取柔懷整整之旗何用而陋乎剛克昔者成湯革夏澤及萬邦勍敵靡由乎力制匪人自悅而心降豈比夫祖龍霸秦恃山河之百二淮陰事漢稱智勇以無雙又若武王克商靈旗前指豈鵝鸛之是列匪魚麗之稱美自然威宣有亳民率服以來歸師濟盟津眾悅隨而戾止是知王者之取天下也澤普羣動恩流九圍道徳爲城池之固忠信爲甲冑之威所以簞食壺漿迓王師而自速靡旗亂轍望聖徳以如歸宜乎師克在和動先觀釁仁義之施也若風雨之速威武之加也若雷霆之震傳稱因壘美崇伯之歸周書曰舞干紀有苗之服舜今聖朝以民躋壽域道洽人寰將鑄劍於農器方虛候於玉關弭禍亂於未形恩能服眾布英威於有截禮以防閒下臣賡歌之曰化洽無私兮功符不宰取仁義爲勝兮豈干戈礪乃徳上冠於唐虞政下任乎元凱孫吳之陣法奚取韓白之兵機弗采宜乎車同軌而書同文至化方流於寰海

春色賦【以暖日和風春之色也爲韻】

芳景晴空春曦暖融霽花天之一雨泠蕙徑之來風宮闕參差晻靄朝煙之上山川明潤森羅遲日之中總而賦之春之色也化工運丹靑之筆貞宰以天地爲冶仙家乍至桃花暎武陵之谿南國未歸楊柳繞瀟湘之野始乎言太簇之辰書曰王春北闕引靑旂之仗東郊馳蒼輅之輪和气倐來襲冕旒而盡悅朝陽旣出麗藻火以交新邇後革陰遷陽更寒易暖暖襲物兮舒釋陽爲光兮布滿明霞澹靄初發色於樓臺淸奏雅歌始均和於律管言其狀也則明婉而融怡狀其體也則暄妍而赩曦宮漏晝永天光日遲散梨花兮似雪垂柳綫兮如絲古渡輕波望孤舟之去矣平蕪落日惜晴山之逺而大都芳景之妍物華非一美梁王之苑囿閱漢家之宮室珠閣縻云金莖爍日奇樹綺錯幽禽錦質盈空兮嘉气曉浮暎水兮晴雲晚密丹帷翠幄因借艸以絣羅寶馬鈿車遇看花以闐溢景麗何多情怡若何藻飾兮神化之巧融明兮時气之和美其近焉謂彚花而澹柳賦其逺者憐被山而帶河稱含筆以閒吟生於艶意宜倚樓之逺望流入橫波惟有多士逢時觀光上國金牓中大常之第玉階謝帝皇之徳柳陌杏園花驄寶勒雪袍綴行桂枝新折觀者如堵有以見滿身春色

曉鸎賦【以芳天曉景悅聽淸音爲韻】

煙樹蒼蒼春深景芳聽黃鸝之巧語帶殘月之餘光金袂菊衣新制乎遷喬羽翼歌喉辯舌鬭成乎一片宮商嘗以淸漢云斜東方欲曉華堂靜兮寂寂珠箔深兮悄悄新聲可畫初歷落於花間余囀彌淸旋間關於樹杪宛轉堪聽纒綿有情伊寶柱之淸瑟與銀簧之暖笙𨿽用交奏而咸艶聲未若我朧月澹煙之際鸎舌輕淸聽者躊躇聞之怡悅若淸露之玉佩觸仙衣之寶玦隨步諧音成文中節未若我曉花曙柳之間鸎聲淸切美夫藻井霞鮮金盤露圓語因繁兮作黙韻將絕兮重連窗背紅燭星稀碧天楚襄王春夢覺來還應黙爾陳皇后香魂斷處寧不依然有時楊栁回塘梧桐深井聲煙裊兮忽斷意春牽兮自永新篁宿寒芳杏朝景關關枝上帶花露之淸香喋喋風傳入月簾之靜影樓閣輕陰房廊悄深引萬重之芳意成百態之餘吟緑窗夢斷玉鑪殘堪憐俊品寶帳酒醒宮漏淺彌稱淸音余以爲春帝之命敷宣詞令鄙桃李之無言嫌百舌之多佞知仙翰兮善歌可司花於香徑巧緒非一辭端靡定其聲也累累然端若貫珠悅春朝之采聽

咸平集卷九

欽定四庫全書

咸平集卷十

宋田錫撰論

政教何先論

禮曰教猶寒暑謂寒暑違於常則歲功失矣教諭失於早則人性塞矣語曰性相近習相逺故君子愼乎始習矧以五常之教欲澄淸於人性之初乎語曰爲政以徳譬如北辰則眾星拱之又禮曰政者正也又政猶蒲盧詳聖人之指歸觀當塗之政教者水火之濟用比輔車之相依政與教交相用理與亂無相逺何哉昔堯舜之教人以仁義故比屋可封桀紂爲政以暴虐故比屋可誅夫黎民必以歷數之命大寶之位歸於至聖之君俾之設教爲政以撫育黎元也故聖人夕惕若厲用天之道而爲國之政然一人不可以獨理必以眾賢而贊之故堯舜欲教人之播殖則命后稷以稼穡之政以訓之天下之民由是服勤於農桑矣欲教人之知禮則命伯夷以典彛之政以化之故天下之民肅恭於訓導矣載命後防掌金石之樂臯陶司小大之刑左右翼明聖之君圓方得黎元之性故唐堯之時民盡躋於仁壽矣斯則當至理之世無爲之朝先於教而後於政矣洎湯革夏之季世武王化有商之遺黎大則以干戈滅凶小則以鈇鉞弭亂𨿽應天以順人亦逆取而順守干戈爲三軍之政鈐鈇爲大理之政故天下畏罪而悛惡民心自亂而復理是則聖王之教猶寒暑也理民之政猶水火也水火有象而寒暑無形寒暑不可一而有差水火不可終朝而斯闕禮曰使人遷善逺罪而不覺者禮也禮防人之性抑人之亂皆於未然故不見徳之日益必有時而成君子也若慢於禮而怠於教人心漬𨿽不見惡之日滋必有時而滅身也昔管夷吾霸齊之一相也猶云感人之心若秋云之生淒涼也悅人之性猶春景之致和樂也仲尼曰吾志在春秋行在孝經孝者百行之本欲人之速於孝弟也是聖人深於教也春秋者懲惡而勸善亂臣賊子聞之而懼是聖人深於政也昔伊尹五就桀欲速於政舉也夫教之道非一途而政之術有常檢非一途者諭网罟之眾目必牢籠廣施而然後獲禽也有常檢者若九逵之坦道必夷蕩而使人知適也昔羣盜弄兵於潢池之中龔遂單車至羣盜散者以道教之也昔五陵諸豪恣橫於京邑而張敞以彩幟獲盜而民畏者以政肅之也以是論之上自聖王而下迨賢吏操政之柄立教之本亦無先焉無後焉比乎左右手輔於躬而適乎用必若窮至理而取確論則理淸靜之朝勞精於設教可也正澆漓之俗則專意於爲政可也洪範曰彊弗友剛克又曰爕友柔克教化先後斯言可徵

妖不勝徳論

書曰妖不勝徳錫謂理未當也若謂妖不勝刑可也何哉不忠之臣國之妖也不孝之子家之妖也唐虞之時四凶爲妖堯舜之徳豈能勝之卒用刑而流之竄之然後天下咸服旣而禹繼堯舜嗣總大位不能以徳勝防風氏果明其罪誅而勝之其後尹諧之妖成湯誅之潘止之妖文王滅之管蔡之妖周公戮之堯舜成湯文王周公尙不能以徳勝而刑勝之況伯宗之直欲勝三郤之暴乎仲章之賢欲加鄷舒之戈乎伍相之忠欲敵伯噽之佞乎益不能也惟明者能辧之有權者得誅之明與權相濟妖與徳相敵苟明不照微權不在已𨿽有盛徳豈能勝妖乎聽而不聰則妖言入視而不明則妖色造好訐似直言好讒若忠告言之妖也貎厲而內荏色取仁而行違色之妖也朱云知張禹之妖不能逐是明有餘而權不足也徳宗惑盧杞之妖不忍棄是權有餘而明不足也或曰苗民不賓舜舞干羽七旬來格豈非徳勝乎錫謂非也當始徵之際苗民有辭舜爲之退然後來格蓋三苗不欲因伐而降也若然則聖人之徳素被於天下何必七旬之間益修文教方化匪人蓋被舜之徵因而來服也亦猶崇侯作亂文王因壘而降若使文王退而修徳不復再駕崇亦弗賓也少正卯一姦雄爾孔子未爲司冦尙不能以徳勝之矧苗民崇侯奄有邦國𨿽虞舜文王謂以徳勝未之信也聖人猶然況仁賢乎自古君子寡而小人眾獨立其徳不爲妖勝者鮮矣故錫謂妖必勝徳

天機論

天者道之心也機者天之用也以心發機將全乎道也日月風雨雷霆雪霜並機之用也地輔於天亦猶臣事君而子事父故山嶽川瀆艸木蠢動亦機之用也日月薄蝕星辰彗孛風拔大木雨降流血雷震寢室霜降炎天山嶽摧頽谷洛激鬭雉雊髙宗之鼎桑拱太戊之朝卽機之發也發其機屬乎人君者也夫天生蒸民樹之君以司牧之賞之寵之君得而專行焉戮之辱之君得而擅行焉威福二柄自由於君行其所好誰敢沮之行其所惡誰敢違之聖人所以不妄動不妄言言必可行動必可法位至尊而心至謹夕惕若厲日新厥徳所以天降其祐故洪範休徵以肅則時雨若乂則時暘若哲則時燠若謀則時寒若聖則時風若乃有樹連理而呈祥蓂抽葉而紀候郊藪萃於麟鳯宮沼躍於龜龍若謂居域中之大專二柄之重以爲行其所欲人莫我違縱其所好人莫我拒於是身妄動令妄施則天降其咎故洪範咎徵以爲狂則常雨若僭則常晹若豫則常燠若急則常寒若乃有石言魏楡之埜壤壊梁山之丘宣榭有火而降災鄭鬭蛇而表異天降其祐天之賞機也發其機賞其君俾人君無忘於徳也降其咎天之罰機也發其機罰其君俾人君無縱其欲也故聖人則天之明用天之機堯謂舜曰天之歷數在汝躬於是考璣衡而齊七政然後揖讓禪受膺其大命是知舜有大孝天以歷數授之也舜又謂禹曰天之歷數在汝躬然後亦揖讓禪受膺其大業是知禹有大功天以歷數福之也成湯伐桀則曰應乎天而順乎人周武伐紂則曰恭行天罰故大禹休君海神受職暴秦黷武人不聊生天則移其歷數授於漢祖故五星聚於東井赤云見於驪山是知天之發機福善徳而禍淫虐也故春秋曰天方授楚又曰天厭周徳授之者福善之機也厭之者禍淫之機也若君得天賞機而恃之則福轉爲禍得天罰機而懼之則禍反爲福所以楚莊小心故身享元吉宋景悔過故國不纒災天之不言而信其機乎孔子云惟天爲大惟堯則之聖人則天之明故厚其祿峻其秩以賞君子峻其法嚴其刑以退小人故賞一人千萬人悅罰一人千萬人懼然後賞不費而人自勸刑不煩而人自正得非天以機警於人君人君得天之機警於兆民君明臣忠則朝廷之義正矣父慈子孝則家人之道嚴矣兄友弟恭則棠棣之詩興矣夫和妻柔則閨閫之理明矣豈非人君用天之機而養天之民乎桀紂不知天之罰機則玉杯象箸酒池脯林霜刃膏人之脛血銅柱灼人之髀肉故天墟其國而暴其社文武能知天之賞機則葬無主之骨封賢人之墓防商紂之財以富人息虞芮之訟以勸人故天祚其代三十延其年七百其若君明臣忠父慈子孝兄友弟恭夫和妻柔則悅心在於人而和气動於天是以天之六气不得不調地之萬物不得不泰行於樂府則其音安以樂化乎赤縣則其人富且壽介族在藻而遂性羽虫擇木而安巢天之用機則如彼君之得機又如此是知天之機君之機其循環乎

復井田論

井田之法聖王所以維持萬民而牢籠甲兵也何謂維持萬民一則比閭設而人無流亡二則審知生齒之眾寡三則賦役均而勞逸等四則裏有序而鄕有庠庠以勸學故謂之維持萬民也何謂牢籠甲兵蓋大夫謂之百乘之家諸侯謂之千乘之國天子謂之萬乘之主各以提封賦出兵革故謂之牢籠甲兵也洎秦革周制阡陌驟興𨿽富國彊兵一時雄盛及其也後人不勝其害蓋兼並者眾而賦役不均也豈徒然哉自春秋時井田之法亦已矣當魯成公始作丘甲孔子書之譏其重斂又季氏三分公室各徵其一皆井田之法已紊於周末矣逺至於秦商鞅革其而利於時者也然富者連阡陌而貧者困流亡流亡之患由不復地著故也漢興之後民多末作賈傅上言遂開借田其有丰歉不均耿壽昌請置常平之倉東晉以來人流不息乃設土斷之法齊梁之際以版圖漏略不知生齒之眾寡乃創校籍之吏皆沿革救而井田之法歷代卒不能復惟王莽驟欲復之而農桑失業今之論者尙思追復而事有不可得而復也何哉且今之兵異於古也古之兵散在農畝力於稼穡因搜狩而教戰爲徵伐而徵用用則爲兵退則爲農今則異也聚之爲營壘仰食於廩祿壯則責以干戈之役老則退爲遊惰之民井田不可復之驗一也其次六筦之利歷代攸先實資丰富之民俾爲筦課之戶旣資丰富寧去兼並兼並旣存賦役不籌此又井田不可復之驗二也今但復常平之倉修土斷之法三歲一閱戶籍之數然後大興水利博開借田借田旣博則民務本者眾矣水利旣興歲𨿽旱而農無害矣本務因是而日增末作因此自禁倉用常平而常得酌劑民依土斷而不得流亡夫如是井田之利存焉爲理者患在不行不久苟行而且久則民安得不庶且富乎旣庶而富然後制度立乎其中使輿馬衣服婚嫁喪葬不得僭差僭差不生則費用有節費用有節則在上者不敢僭侈在下者不生覬慕夫萬貨生於地萬民依貨而生者也聖人善用萬貨善役萬民以先務於用地用地者務農而生貨也文王善於用地而爲節制者焉節制者井田之謂也自黃帝唐虞夏商之代巳有經土設井立步制畝之數也至文王用土著之法而損益舊制故有比閭鄕遂之別焉今惟兵革不可復於井田之制而於禁流亡知眾寡均勞逸亦有歷代之法存焉可酌而用之適時從宜以便於國卽同實異名於井田也何必盡法周制方謂之善哉

咸平集卷十

欽定四庫全書

咸平集卷十一

宋田錫撰論

伊尹五就桀論

栁宗元嘗有伊尹五就桀贊其序略曰伊尹者聖人也不夏商其心心乎生人而已湯誠仁其功遲桀誠不仁朝暮及於天下又曰湯桀之辧一常人盡之矣又曰聖人之急生人莫若伊尹錫以爲栁公所美之意尙未盡且伊尹在夏也日見其暴月聞其惡嵗熟其過在眀識先見豈不知桀之惡確然必不可革乎豈不知天之歷數在於湯乎而去就自惑之若是𨿽急於吾民冀朝暮及於天下所謂徒汲汲於康濟而思慮不精審也使之速去桀而幹湯湯之聖伊尹之賢賢與聖合則天下之政孰云晚矣與其五就桀孰若亟去之速也矧君子俟時以行其志時之弗來𨿽聖與賢孰敢妄動使伊尹忍期月之遲周嵗之晚未爲後時也欲朝暮之速毌乃太速乎錫以爲伊尹於一日而五就桀乎以周月而五就桀乎殆數嵗而五就桀乎以理酌之豈一日乎豈周月乎必數月之外不然數嵗矣以是計之益不如亟去之速也較而論之肇適於亳丑夏之心素定矣再適於亳相湯之時將至矣於是升自陑以一戰相湯之功行已之志得其時矣時之疾速伊尹豈不預料哉易曰知進退存亡而不失其正者其惟聖人乎伊尹知時久矣五就之言錫謂孟子垂訓之旨也若然者𨿽欲疾速其功可得而疾速乎設使桀能返狂作聖伊尹而相之其仁𨿽朝夕及於天下矣而天之歷數復棄湯而在桀乎伊尹聖人也豈懵於天時人事之向背而惑於丑夏適亳之去就哉

知人安民孰難論

書曰在知人在安民惟帝其難哉以堯之仁聖庭有元凱左弼右輔猶稱知人安民之難由是見君於邦國吏於職官得不愼重於用人而勤勞於撫俗乎嘗論之或曰大賢則深沈厚重而難知大佞則姦詐矯僞而難識苟非大賢大佞則期月盡見其爲人也惟上之治民下之從上如水投器器之方圓水則隨之以是商較則知人甚難而安民甚易子復何以論之錫謂曰不然且古者唐虞建官三載考績三載黜幽而陟眀𨿽唐虞之時人亦未盡知賢亦未盡識故必俟考績然後賢者用之而不肖者黜之下至周官用人於鄕舉裏選凡賢之與不肖正直之與姦佞久而彰知其賢識其不肖諳其正直考其姦佞莫越於鄕裏也故周命鄕裏外舉士之秀者然後論辧而用之自漢至唐用士駮雜不能如唐虞之考績又不能如周官之鄕舉士林眞僞𨿽欲知之而無由知之矣𨿽欲辧之而無由辧之矣迨其一旦獲罪矯迹盡露方謂之難知得非失之於本而責之於末乎今若復唐虞之考績用周官之鄕舉則人不難知矣故仲尼曰觀其所由察其所安人焉廋哉惟臨民之方安民之術古𨿽不易今實尢難古者專一國典一郡字一邑民之舒慘在我民之利病由我一國之賦輿屬己一郡之甲兵已𨿽小國之事大國諸侯之貢天子苟有不便於民不利於俗君命可以理諫上令可以理奪從理而行也不以君命上令之必可行也故民之從我如水之在器自漢至唐則不然郡制於邑都府制於郡郡之政令苟善則屬邑皆獲其利也爲邑者𨿽欲違之而不可得而違之矣郡之政令苟未善則屬邑皆受其也爲邑者𨿽欲違之而不可得而違之矣郡於都府亦然都府於天子之命亦然是知専一國典一郡字一邑知人乃易而安民甚難也安民之術不過厚其生殖省其徭役薄其賦斂而制度生於其間設使厚其生殖省其徭役薄其賦斂而無制度則彊並於弱富兼於貧私家之賦倍於公家之賦若是則孰謂之安民哉夫安民之本在乎天子之制勅有不便於時防省符檄有不便於下惟三事大夫逮百執事補察其闕釐正而從於善則天下之民安矣豈獨一郡一國之民乎過此以往未見其安由是論之豈非知人易而安民難乎

羊祜杜預優劣論

錫嘗讀晉史羙羊祜杜預二賢名迹可得而論之其智略各有縱橫而聲譽不相上下然羊公之善頗優於元凱何以眀之預之才略有餘而恩信不及於祜祜鎭南方境鄰吳土與吳交兵克日方戰不尙譎詐之計不爲掩襲之利敵人死於陣者斂而還之敵人拘於晉者禮以遣之祜之用兵惠如時孫皓暴侈人有離心祜乃以恩敵怨也以信敵無信也祜之得機乃恩勝信取之時也故石城以西爲晉有吳民感惠不稱祜名饋藥軍中陸抗無猜何誠信若是之昭著求諸名將古無其儔旣掠吳人之谷以縑償之旣獵吳人之境以禽還之蓋欲促其歸晉之心而示其大信也吳中將帥果率部曲來降吳中黎民果以家屬而至惜其經略巳就表陳宻謀而執政多違厥功弗集及其寢疾朝廷就問其計畫洎漢渚殱良吳都罷市仰峴山以流涕何其遺愛最厚於民錫謂祜乃堯舜之臣非晉武之臣也嘗舉杜預以代其職預承成績克平南夏然預之多才罕有其厸當其獨排輿論造成孟津之梁率用機心制就周廟之器撰歷以正於天度詳刑雅合於國典定考課之法丰殖貨之利夷人冦隴先見已陳於石鑑匈奴犯邊定計預徵於省闥苟非奇士孰與於此及代羊祜彌見其才張正乃吳之名將也中我反間之術孫歆乃吳之都督也畏我飛渡之兵孫皓旣平江漢懷徳於時簡練武事修立相官頗與開設庠序輕裘緩帶風流之不亞也防沅湘之流通零桂之漕水利甚博土人歌之與夫墾田偹邊實相侔也畱情麟史撰集圖列𨿽郤谷惇詩說禮安可比也自古名將鮮有全能或大略有餘而細行不足祜旣愼宻預亦恭謹祜焚槁以自愼預獻賂以免禍功名磊落善始令終比於知曹爽之必誅不就其辟知和逌之見斥能以知免祜又多焉所惜者羊公有知人之鑑得進賢之名而元凱但知立碑峴山垂名後世不能簡防一士俾於國朝以是論之優劣可見矣

直論

春秋曰子好直言必不免於難又曰子好直必思自免於難也若是則直爲賈禍之階也眀矣然陷於言死於君怒亦宜也若以直言犯於時忌而罹害於讒謗可不惜哉春秋之旨其在玆也噫勇於爲仁慷慨正直君子之心𨿽死又何恨焉然在中人慕爲君子懼抗直之賈禍因躑躅於爲仁得不較論以進爲直之心乎昔周公相幼主召公不恱管蔡流言𨿽聖人之心不能信於僚友兄弟豈非直於爲道以稔眾心之疑乎苟非書啟金縢天霽風雨則無以表其誠也仲尼見於南子欲伸防誨子路慍見抑亦聖人之誠尙未信於門人豈非直於爲仁以速一時之疑乎苟不自誓而發厭之之言則無以眀其也以是知不獨直於言辭以搆禍難直於爲道直於爲仁𨿽聖人猶不免疑況他人乎申生受讒不能違難是直於爲孝者也韓信功髙朝廷疑懼蒯通說之拒而不納以爲有功漢室君必無猜果致云夢就擒死於女子之手此則直於爲忠者也費無極之甘言蔡朝吳之不疑此則直於聴信果遭放逐也夫君子之直以智濟之所謂信近於義言可復也孔子曰吾黨有直躬者父爲子隱子爲父隱直在其中矣又惡訐爲直又曰諫有五吾從其諷考聖人之言得非欲人以智濟其直乎昔魏獻子爲政將受梗陽之貨閻沒汝寛入而諫之因食三嘆曰願以小人之腹比君子之心獻子矍然自省其過二臣之言得非直在其中乎亦猶考叔警悟於鄭莊子革磨厲於楚靈皆婉辭順言直在其中矣與夫趙盾驟諫嗾獒見嫌伍員抗言屬鏤是賜上則不能攺君之過下則適足速身之禍孔子曰三諫不從則違之戒固寵也又曰忠告而善道之不能者止無自辱焉戒力諍也或曰諫從於諷蓋不欲彰君之過豈是成懦夫之志而固鉗諤諤之口乎若然則比干之直不可預於三仁乎論曰紂之過惡聞於天下比干蹈死而切諫誠欲萬一回其心也嗚呼言以中志志以蹈仁易曰愼言語又曰樞機之發榮辱之主傳曰駟不及舌是知一言之發尢難於爲道爲義之直也較而論之莫若直以寧道於內智以濟直乎外無俾禍及反害正直之心焉

錯論

班固以錯急於利國而不知身害後代論者或以景帝聴袁盎之讒因七國舉兵遂誅錯以說諸侯或以錯智小而謀大或以景帝不眀而無懲亂之術斯皆執偏見之一端而不周覧前後之次第也夫安危理亂之形必起於漸也易曰履霜堅冰至謂其所由來者漸矣錫嘗讀髙帝紀及文景二君之事迹因三復賈傅所上之書乃備得七國叛渙之本末也賈生曰竊惟事勢可爲痛哭者一可爲流涕者二時淮南王濟北王與吳王逆節巳露故賈傅曰今淮南謀爲東帝濟北王西向取滎陽吳王不循漢法今天子春秋鼎盛徳澤有加猶尙如是然天下少安何也諸王幼弱傅相方握其事若數年之後諸王年長傅相各稱病而罷則淮南濟北之邪𨿽堯舜不能理也昔者屠垣一朝觧十二牛而芒刅不頓者所排擊理解也至於髖髀非斤則斧夫仁惠恩信人主之芒刅也權勢法制人主之斧斤也今諸侯王皆髖髀也釋斧斤之用而嬰以芒刅臣以爲不缺則折胡不用之【自本末字以下皆賈生之言】以是詳之諸侯彊叛之心自文帝始也於時賈生𨿽有是言而文帝不能用焉逮吳王不朝翻賜之幾杖以愧其心斯所謂釋斧斤之用而嬰以芒刅也夫周公聖人猶殺管蔡以正法制況孝文纂新造之漢欲以仁信感其心乎亂本萌於髙帝之時滋蔓於文帝之世難圖於景帝之代也夫先王設禮所以禁邪於未然也用刑所以懲亂於巳然也故禮曰使人遷善逺罪而不自覺者禮也兵法曰善戰者無赫赫之名謂決勝於未形未兆之前也錯𨿽懷獨見之明而切憂君之志然驟欲削黜諸侯之爵土使本彊而枝弱毌乃智術未周乎亦猶解結而急之則其結益固也又如沈痼之疾𨿽秦和未能驟理錫嘗研防於聖人之用心也設尊卑等差之位以車服衮冕各有降殺俾人各安其分苟有僭侈是謂禮失失於小則降黜之失於大則誅戮之洎周之衰暴秦之亂禮亡樂壊莫甚當時髙祖以英武之姿撥亂反正然臣下功髙封建逾等使韓信黥布陳狶彭越皆不保臣節勢使然也故賈生曰臣竊迹前事大抵彊者先叛謂淮陰王於楚韓王信倚於匃奴陳狶兵精而貫髙因全趙之資皆以因彊而叛心生也斯皆賈生見前車之覆於是指切時病抗言於當時也豈非禍亂有漸乎賈生有先見之眀乎果數十年後其言合若符契景帝固不足嬰以芒刅又不能防以斧斤驟說叛王之心而隕忠臣之命尙賴周亞夫善用兵法堅壁於滎陽委梁不救以絕吳楚之糧道禍遂解弛余謂錯之謀適促諸侯之弄兵也圖慮安危之計毋乃有慙徳於賈生乎唐有於佶作錯傳贊評未盡其理因作論以質之

咸平集卷十一

欽定四庫全書

咸平集卷十二

宋田錫撰論

水旱論

天之六气進退盈虛固有常矣造化之理使然蓋陽气生於子其卦直復五陰而一陽陽气𨿽微乘得進數剛徳浸長利有攸往然羣邪在上莫之餘逆也寒暑疊代日月將迎以至於純陽用事其數斯極其勢斯復故陰气生於午其卦直姤五陽而一陰陰气肇至乘得進數柔道浸長利有攸往𨿽眾陽在上莫之能拒也三才隨之而變化六气循之而進退其間陰陽差軼水旱乘之水乘其進數則滛雨作沴旱乘其進數則亢陽爲災水與旱其數自極然後陰晴乃順何以眀之旱數極則淫繼之水數極則亢陽繼之天地不能移其數豈聖人能樽節其過哉當其水旱爲災也害於粢盛民懷怨咨天子則禱於羣望諸侯則祈於境內牲玉蘋奔走於土木偶之間日望其感通月俟其報應旣而旱愈甚至於水澤竭艸木枯雨彌甚則防水橫流害於眾民猶以爲精意不防尙貽天譴由是誠請益莊祠禱益勤冀其萬一通於神鑑神愈不靈肹蠁無朕旱加炎焚雨加霖滛乃復喧然聚議於朝代黎民吁天之意佇陰隲必報之感貶常膳避正殿徹樂懸釋縲囚然後戚然復告上下四方之神不知陰之數巳老而當晴眾謂之因禱而獲霽陽之數已極而當雨眾謂之因祠而有應於是載潔籩豆載丰玉帛賽之酬之畏之謝之安知陽之數九而陰之數六陰乘陽之大數而作沴故鯀治水九載而弗成陽乘陰之大數而爲害故湯禱雨七年而方獲易曰七日來復又曰婦喪茀七日勿逐得此乃往而必復之數自然也數有大小時有進退數之大者積年數之小者積月以是眀陰陽之數上下四方之神可得而司之不可得而專之稽陰陽進退之數得水旱災沴之旨也

斷論

謀慮者斷之始也勇敢者斷之用也若謀慮未甚精成敗未盡見情僞未洞知而不忍欲利欲勝之意不忍小忿小恥之心卒然奮發自謂決斷斯乃剛忿而趣敗也安得謂之斷哉若謀慮巳精成敗巳見情僞巳審而猶疑事或未濟尙憂理之未盡猶豫於大難惶惑於臨機本謀亂而不能堅守始慮撓而不能必行是謂無斷也噫排大難濟大事立大功垂大名皆由於斷也陥大惡致大亂隳大功失大事亦由於斷也蓋謀熟而後斷則大功大名隨之而興矣智淺而言斷則大惡大亂亦隨之而陷矣昔桀惡日盈湯徳日新干戈未舉而成敗之數先定也湯乃勃興應天順人一戰而克遂自諸侯而爲萬乘主斯則湯之智慮已精成敗巳見而果敢於斷也其次商紂縱虐而文王之徳素積於民民心歸周久矣一旦武王法成湯之舉師次牧野風裂旗斾武王震恐以爲天意未從遽思中輟惟太公獨排眾意以爲必克是則武王之斷未侔於太公也洎秦滅六國威名防迹信有英斷長防巨鎩銷爲金狄聖謨國典焚爲煨燼將以弱諸侯之兵也將以愚天下之民也若是果斷自謂超三王邁五帝然而陷大惡致大亂失大位得非斷於彊暴而不斷於仁信乎由是知有斷於威武也有斷於爲仁也有斷於用賢也有斷於貞介也許由棄堯之禪讓伯夷絕周之蔬粟是斷於貞介也管蔡流言周公誅之大義滅親之斷自周公始也龍逢比干以諫而死是斷於爲忠也伊霍廢黜由巳是斷於爲大節也燕王用樂生𨿽謗書盈篋而委任愈堅此則斷於用人也項籍勇傑不能終用範增所以覇王之業卒爲漢有豈非無斷於推心乎世祖單騎入銅馬之軍人人相說說其推心也唐太宗之初頡利控者二十萬臨於渭濱太宗單騎隔水責之戎人畏伏下馬謝罪於時臣寮進諫以爲輕敵上曰國家初定若示之弱卽生戎心所謂智略周通而決斷果敢也漢祖數項羽之罪而弩矢竊發責敵之罪頗類太宗然爲飛鏃所中萬一不幸卽漢祖之斷有餘而料敵之智或淺也有以見楚子投袂而起孟眀焚舟而前是皆幸而成功豈是善謀而能斷哉夫智與斷在乎兼偹也若差之毫釐則失之千里使漢祖從酈生之言斷而不疑則功業無由而濟矣使太宗從髙祖之言疑而不斷則家國無由而變矣今之論者皆以韓信不從蒯通之言謂之無斷錫以爲韓信不斷於爲忠而猶豫思亂以取誅滅也何哉當蒯通說時其心不回謂受漢恩深不忍叛也及其功髙而疑生勢逼而猜起不能堅守初志卒與陳狶謀亂何始於忠而終於逆蓋無斷於忠節也非無斷於逆亂也詩所謂鮮克有終其是之謂乎亦猶孝景始用錯之言從之如順流將欲削七國之封弱枝而彊本一旦七國共叛遽聴袁盎之言誅錯以謝七國錯旣誅而亂不息豈非孝景無斷於用人而返惑讒搆之言哉若成與敗但思一決而不圖始終慨然自謂決斷不其謬歟故管仲不死子糾之難非無斷也其非死所也晉宣得巾幗之贈不敢出戰非無斷也戰未便也是知智計眀然後決斷則事無不濟矣

問喘牛論

漢書稱丙吉嘗出逢羣盜鬭者死傷橫道吉遇之不問前行逢人逐牛牛喘息吉使騎吏問牛行防裏而喘或以譏吉吉曰宰相不親小事非所以道路問鬭傷也方春少陽用事未可以熱近行而喘此時气失節患有所傷害也三公典調陰陽職所當憂是以問之錫嘗試論之曰宰相尊天子安諸侯在乎總要綱持大柄務求賢以寘諸位擇能以分其職賢者在庶位能者蒞百職庶位得人百職具舉則理道不紊於條貫生民可得教化所謂勞於求賢而逸於致理由是觀之宰相猶哲匠爾防墨規矩器於小大之材材適其用然後指麾眾工授以制度不勞親執斧斤而崇屋搆矣是皇王帝覇之道若崇屋賢能才智之人皆眾工宰相操執大道以指麾百官量其器能授於庶務則不勞躬親小事而理道成理道成則兆民恱則富且壽故民無怨嗟愁憤悲傷夭札所以天地交泰水旱虫霜不災於物謂之陰陽和由宰相總大政而致之故謂之爕理元化陶鎔品彚丙吉拜丞相在孝宣神爵三年夏四月至五鳳三年春正月薨丙吉在相位才四載而薨當其四載之間有日蝕有任宣坐謀反伏誅有嚴延年得罪棄市楊惲妄言天不雨之事後坐怨望處死公卿奏惲黨皆免官京兆尹張敞亦被奏因亡於是京師吏民解弛桴皷數起而冀州部中有大賊上思敞功徵拜理冀又嘗有詔曰今郡國二千石或擅爲苛禁又有詔以吏不防平增加其俸驗玆數事冬朔日蝕天久不雨盜賊擾境官吏伏法斯亦未爲陰陽和而天地泰況羣鬭者死傷橫道髙陵民兄弟爭田復未爲庶民和恱庶民旣未之和恱官吏又未之輯睦河南殺人流血數里豈不感傷和气而致春溫溫和失時人亦自覺何必因牛之喘方認時气差違矧丙吉拜相已來未能進一賢人黜一不肖有黃覇不能早用爲同列有於定國不能早引爲同寮恥府中按吏之名容車上吐茵之過不足多也欲待嵗盡課人之殿最方行賞罰賞罰欲加誰哉抑聖賢理天下必致其道然後政成而民恱𨿽使防契爲政亦待三載而成功若期月化醇未之有也後人讀漢史言賢相皆服膺問喘之理企踵調元之道不詳事實錫謂丙吉矯歟誠失問歟

府試守在四裔論【限五百字以上成】

春秋以天下有道守在四夷詳丘眀之書觀古人垂訓以爲眀君在上以道徳化育良相作弼以謨猷經緯故地天交泰品物咸亨和气感於天故四時六气無差節矣至化孚於地故羣動萬彚悉遂於生成矣當是時諸侯之國秉璋執圭奉朝廷之政令四裔之長率貢納防服帝王之威徳然聖人以道爲城池以仁爲网罟牢籠禦偹使悉歸於術內範圍包納俾咸入於彀中故春秋曰天生五材民並用之又曰誰能去兵孟子曰至仁無敵於天下是則干戈之用以順時教戰也用以威裔心也仁義之用以觀俗設教也俾以遂物性也以時教戰者春搜冬狩因農之隙閱兵之實俾民知禦冦之教也所謂安不忘危理不忘亂故仲尼曰不教民戰是謂棄之斯乃禦侮之大端而防患之先備者也守在四裔之義其在玆乎𨿽以道徳羈縻以服其心然以威武震耀以制其力守之至理請試別白而論之魯史曰聖達節次守節是則君子理一身則守五常之教聖人理天下則守萬機之要守而得其理道則百職具舉而庶政允釐百職旣具舉而庶政旣允釐則四裔不得不畏服也守之一說亦取搜狩之狩謂天下有道海內無事威制之柄惟在四裔故曰守在四裔也何哉逺人之心不可以仁信責之不可以禮教束之怙彊則搔邊畏威則欵塞故賈誼有安邊之防錯有禦戎之辭載在前書確爲嘉論以爲堯舜之聖禹湯之眀文武之徳其覆之也如昊穹煦之也若春景萬物靡不浹羣品靡不安當是時比屋可封而外戶不閉猶未能銷釋兵革亦未能徹去備禦務在化中國以道而制逺人以術也今國家承百王之後應五運之興陰陽和風雨時日月貞眀黎元胥恱封疆萬里琛貢交至𨿽漢武伸蕩定之志唐時置覊縻之郡未侔於今日未偕於聖朝矣方今乃守在四裔之秋也

禦試登講武防觀兵習戰論【限五百字以上成】

春秋曰天生五材民並用之又曰誰能去兵是知堯舜禹湯而下迨於宗周之至聖鮮不以仁義道徳牢籠天下而以甲兵武備以制海內故仲尼曰不教民戰是謂棄之故周有井田之法春搜夏苗秋狝冬狩乘三農之隟以教民戰夫武有七徳禁暴戢兵安民和眾之爲用也故古先帝王臨禦天下持威制之柄於上以制四裔而齊萬國得不以兵爲本焉昔錯上漢文之書曰兵不堅利與空手同是知兵不得不堅而戰不得不習唐開元之際海內無事眀皇幸於驪山講兵而閱焉於時稱爲威盛今國家自先帝臨禦以來弭禍亂而安黎元勝兵數百萬所謂覇王之器在手故逺戎畏服諸侯恭肅豈非甲兵之用善弛張捲舒由聖人乎今陛下乘乾坤交泰之時而當寰海宴淸之際𨿽以詩書禮樂以化天下而致民於富壽之域然能遵堯舜禹湯之用心而弗防戰以是知卜年之祚方逺而卜世之基彌固登崇髙之防以講武焉講武之大體實觀兵之威武焉旣威且武而有習戰之術以是眾戰則何敵弗克夫是三令五申𨿽古之習戰之法而易貴師貞之吉今睿謀神武以兵戰之機以時習焉天下畏天威而服聖徳豈非前書所云善師者不陣者乎四裔之心咸走梯航玉帛而來朝者由陛下徳先勝而兵有威也今論兵甲之利府庫之備士卒之勇土田之廣疆埸之安𨿽漢武承文景之羨財而利甲兵者弗能加焉區域之安蒸黎之泰風雨時順天地气和𨿽太宗革隋之餘而善整武備者亦弗能至焉

咸平集卷十二

欽定四庫全書

咸平集卷十三

宋田錫撰箴

相箴【並序】

智周萬物曰聖道濟萬民曰賢聖乃君徳也賢亦君徳也然天無二日土無二王故聖人立則賢者事之賢者立則聖人事之周公相成王乃以聖事賢者也仲虺相成湯乃以賢事聖者也舜禹在十六相之間卽以聖事聖者也髙宗命相稱若金用爾爲礪若旱用爾爲霖若和羮用爾爲鹽梅若濟川用爾爲舟楫此得命相之大旨也昔管仲相桓公也以隰朋善擯贊之禮請立爲司賔以寗戚能稼穡之政請立爲司田以賔胥無眀於刑法請立爲大理以王子城父諳於戰陣請立爲大司馬以東郭牙忠鯁讜直請立爲大諫乃曰君欲理國彊兵則五子在焉若欲覇王則夷吾在此此乃得爲相之大體也是知宰相所居者國之大位所務者國之大事所憂者國之大難所理者國之大柄百職如网罟羣官若襟袂也提綱則网罟不紊舉領則襟袂自整所謂挈覇王之器授於聖哲之主也故陳平不言細務丙吉恥按小吏所以府無鈴閣門不施闑示與邦國大同也不於眾務之有隔也許扣閣以白事呼宜祿以立聞是表宰相之貴異於臣僚之貴也宰相之職貳於帝王之職也君在座見宰相則起贊拜者揖而告之君在車見宰相則下贊禮者導而告之故伊尹謂之阿衡呂望謂之尙父聖人所以隆其禮若是也貴其才亦然也所任非輕所責亦重若天地有大變邦國有大災則引咎責躬謝病免職天下知其隆貴而不知其憂勞受其陶鎔而不知其功業五帝之時人謹事約故宰相得致其理三季而下俗薄文獘故宰相尢勞其精昔宗用姚崇宋璟則開元之初天下康濟用林甫國忠則天寶之末海內喪亂豈獨臣之過也抑亦君心之怠也當憂勤之時則逆鱗犯顏之臣謂之忠藎而聴納也及安逸之後則苦口沃心之諫謂之狂妄而厭聞也豈徒然哉昔魏徵相太宗也以抗直克保其終憲宗之用李綘也以剛正不得其死蓋君臣之際委遇方深則讒謗生焉禍難起焉讒言不惑則匕首竊發豈惟正直忌於眾目抑亦富貴揺於人心王涯遂死於疑兵竇參亦逢於刺客是知爲相不易爲君亦難不惑讒疑君之難也不事富貴相之不易也徳宗勤儉之令主也惑於讒疑贊皇才略之賢相也溺於富貴故宰相所先者才略所重者識量劉幽求克平內難唐休璟善料邊功乃才略者也張九齡請誅祿山婁師徳宻薦仁傑乃識量者也有量則深沈而難測有識則敏速於先見使宗用九齡之言則祿山之亂不生矣使天后不言師徳之薦則仁傑之眀不知矣夫俾人遷善逺罪而不自覺者禮也致君去危就安而不自悟者賢相也蓋弭亂於未形制理於未兆羣官但受其節制萬機莫測於運用也黃閣之下敢獻箴曰惟天有斗斡運化機日月五緯陰陽四時斗柄所指隨其推移惟君有相調爕天下朝廷百揆天地萬化政柄所指隨其彊覇一國具瞻三臺之象所務才略所先識量量若不寛不能容眾識若不眀不堪大用才若不長不堪任重略若不深不謀公共識量有智爲相之器禮樂徵伐爲相之轡按轡理人利器事君獻替輔弼唘沃經綸乃成大業乃集大勲堯得元凱垂衣而理湯得伊仲順人而起漢得良平亂略乃弭唐得房魏王道如砥君之股肱祿旣厚焉君之耳目貴亦極焉祿厚驕生貴極忘遷延齡調上林甫忌賢元載專寵吉甫弄權眾僚位卑不敢抗言百官禮隔誰肯犯顏阿順久矣傾亡忽然性習相近始終勿渝進賢爲黨道則不孤至公爲任身則無虞民旣富壽物亦昭蘓狂生不佞敢告僕夫

將箴【並序】

聖人能禦將良將能禦兵禦得其道則運籌料敵防侯運籌知彼我勝敗如觀掌上王剪攻於荊土非六十萬不足禦敵晉宣圖於壽春非三百日不足用兵其籌料本末若是之審也然而有謀而遲緩者將之病也有謀而心速者將之病也故軍志曰智而心怯可窘也急而心速可久也有驟勝則驕不可不戒也有驟勝則怠不可不備也項梁敗於定陶驟勝而驕者也庸人敗於臨品驟勝而怠者也能理其偏材知其所病戒其驕怠是謂知與爲將也伊尹呂望王者之將也郤谷管仲覇主之將也孫吳吳起戰國之將也其材不同同歸於料敵其功不同同歸於用謀謀旣素定戰無不克故武侯以葛巾羽扇指麾三軍羊祜以輕裘緩帶摠提萬旅謝安知合淝之勝對碁自若宋武知外水之宜封函預言其何然哉蓋所料無失而當必防者也𨿽云五帝有武備而無所用是謂善師不陣者也湯武之舉是謂善陣不戰者也桓文之舉是謂善戰不敗者也錫以爲制理於未亂卽善師不陣者也制勝於未戰則善陣不戰者也得機於一時則善戰不敗者也何必桓文之師不及湯武之舉乎湯武之舉不及五帝之有備乎韓信以尺書定燕亦善師不戰者也穆子以全城克皷亦善陣不戰者也但務察機在目料敵在心自嚴將軍之令不受天子之詔爲將之道盡矣嗚呼機時難得而易失功業難成而易敗不可以圖富貴而欲爲將也不可以愛威嚴而欲爲將也有全材受君之命可也無全材辭君之命可也不可以已之好尙而欲陷民於鋒刅三軍之起千里趨戰一國奉戰萬民陷沈應機之速破敵之急血膏艸埜屍擁流水而將帥自以爲功名以爲富貴以爲威嚴以爲便利可不惻隱乎可不咨嗟乎況勝不可保袁紹敗於官渡眾不可恃馬服挫於長平皆圖功貪名之過無輯亂愛民之心加有私忿謀逆者有幸亂而叛者如漢之黥布韓王信卽私忿謀逆之人也晉之王惇桓卽幸亂以叛之人也輕士卒之命爲嗜欲之深志可不爲傷心哉且周之饑也伐商而年丰衛之旱也伐邢而降雨豈徒順於人欲抑亦合於天意是謂天人合發萬變定機乎欲期將帥之臣先本仁信之用故作箴曰兵者凶器戰者危事國有外患君先擇帥受服於廟授鉞於社鑿門而出建牙指敵一國所仰三軍以律苟非將材必自敗績先以仁信次以智勇勇則三軍增气智則謀慮必中信則賞罰無黨仁則甘苦必共信智未眀仁勇或虧難保彊勝必致傾危天之雷霆警物爲威國之徵討弔民爲辭晉文伐原以信爲機漢祖約法以仁爲機羊祜近吳以禮爲機韓信襲齊以智爲機呂防襲荊以恩爲機合若符契不差毫釐叛者伐之服者舎之亂者平之凶者戮之譎詐有時不可常施殘忍非仁不可念玆苟違斯理是奉其私

嫉惡箴

仲尼有云人而不仁嫉之大甚亂必攸因敬違斯言禍反乘身儻無威柄又無權政欲攻其過適令距命朱云抗訐方慶糾彈愈諫佛骨蕡怒閹官言出眾怒貽譏謫官上自君臣下及朋友善道以告忠言而誘言苟弗從悔追勿後欲捐彼怒宜緘余口周公嫉惡有權有威去惡之易易於轉規伊尹懲過位重言崇懲過弗難速於旋踵若異於玆戚無自貽寛以蓄眾藏機待時時至機發誅除罔遺誡之守之無忘箴藥之辭

用材箴

天運四時地生萬類以覆以載各得其位天地猶爾人胡求備堯以仁化舜以孝理稷專播谷禹務導水聖賢猶然人胡求全是以有才者不必有徳有徳者不必有言與人結交能防其短掩短錄長交卽悠逺任人之職能從其長錄長掩短邦實阜昌毋好之則忘其不肖惡之則忘其允臧執心至公取其所彊馬或奔踶乃致千里士有跅可任以事一善可稱則勿求具美然後防眾善以涖庶官民實攸曁

求名箴

君子所懋者徳所貴者名名髙由乎徳厚譽美由乎藝成徳藝苟【闕】謗毀亦生譽善毀惡如影隨形勿學小人欲誣君子惟已弗修惟名是企設矯與詐違謗避毀矯終不常久而遂彰人皆指笑名亦消亡箴行在巳華名自至戒於曲求無忝無愧

規過箴

人或有過爾欲相規過且未攺中已生疑疑不一途滋蔓多岐懲怨召怒何莫由斯怨淺謗生怒深禍隨是以君子愼於樞機樞機之理總乎愼言規人之過其言猶難孰慮其宜細詳厥理言苟輕出過反在已𨿽云忠告不能者止妄欲善導豈獨疑爾愈令其心增於汰侈

守黙箴

惟天之黙三辰燦然惟地之黙萬物生焉君子之黙百行昭宣苟無昭昭之名赫赫之徳徳未爲人所仰行未爲人之式欲訥而言欲寡而詞孰謂爾無包藏孰以爾爲秉持夫事有節而理有機機赴節防一言眾怡所謂時然後言敢忘聖人之規

聴箴

聴貴於微方謂之聰無怒抗直無恱順從順從之言如簧如綺聞之勿喜當酌於理抗直之言如鋒如鋩勿以爲傷當從其長未必逆耳皆謂之是未必順詞皆生於疑外得所聞內宜深思無自忽略差於毫釐有諭有告語難遽發必托微詞冀爾深察有猜有嫌言𨿽直形必露微言貴爾審聴心馳意徵聴則不眀凡聆其語必專廼誠

視箴

視貴於微方謂之眀察於未兆見於未形蓋以理取不以目視旣得兆朕預圖臧否禍福有自成敗有源得喪有迹理亂有先憂樂在色喜怒亦然如萬物在地而眾象在天如珠玉沈潛而輝采昭宣觀象知來識鑑宜前違難逭惡爾自圖全拯危救禍爾合勉防視人之禍從微拯之無待禍熾方欲扶危視人之難從危安之無待難至方欲維持見機之理念玆在玆

咸平集卷十三

欽定四庫全書

咸平集卷十四

宋田錫撰銘

湯盤後銘【並序】

君子爲善汲汲惟日不足故湯盤銘曰苟日新日日新又日新昔湯作夏諸侯日修厥徳以成齊聖廣淵之道致夏民之心歸亳益眾如渴者赴飲燥然促促欲速於酌而挹之也故湯徳益勝桀罪益大而禍不可解徳勝而位不可避位來逼巳是以有夏之賢臣曰伊尹歸亳而贊之相之有夏之疲民惟億兆望亳而歌之舞之桀遂喪國其滅也忽焉湯遂得位其興也勃然大哉聖人之心與天道合天道健而行者也其行不息故日月代眀四時六气萬彚從之而不斁矣聖人懋其徳競競業業日愼一日易曰夕惕若厲無咎故百職萬國兆民亦從之而無斁矣夫天子大位聖王守之則大理賢主守之則小康中庸之主守之得其輔則理失其輔則亂闇暴之主守之則大亂矣古者盤盂皆銘兾朝用之覩其銘暮用之堅其志聖與賢克巳以荷祿闇與暴肆欲以自敗中庸之主殆可儆戒爾錫因作湯盤後銘申有商之祖訓熙聖人之大道也曰

成湯盤銘太甲弗視微伊尹放於桐宮宗祧防墜克念作聖罔念作狂𨿽曰聖哲無豫從康太宗念理念念不已果致升平愼終如始宗念理念念忽虧姚宋云亡其徳遂衰噫修徳罔怠日不暫替厥民大賴永克永世

白獸樽銘【並序】

君好諫則直臣進而邪臣退君好防則佞者安而忠者危恱佞忌忠翹足待亡邦之禍斥邪用直反掌有太平之期當晉運承金武帝涖祚鑑往古之理亂詳前代之興亡思得嘉謀渴仲山而補衮願聞讜論慕大禹之拜言於是庭設酒樽樽施白獸使獻替之士謇諤之臣將欲排金門扣玉階抗眞誠吐忠諫必得挹酒漿而見志於旒冕以犯顏法膳夫之佐樽誘隨季之及霤耳佩玦者知其有斷珥貂者表其外剛招虞人以弓則不來賜武夫以鉞則專殺皆用物以旌其意也飾外以知其內也所以虎者取其威猛以壯其心兾無觸鱗之懼酒者取其醇和俾恱其性以生沃心之謀所謂君誘臣之諫也臣合君之道也得澤山相感之理見地天交泰之心錫以爲感之以誠則純信之士來感之以恩則死節之士至感之以信則慷慨之士進感之以言則鯁介之士歸故成湯待士於總街齊桓錄於寶法皆降尊嚴而下卑賤示誠信而求訏謨豈不以大臣固寵則惜言小臣怯威則懼諫苟汲善之誠未著好諫之志不專則上之過失或未聞下之精誠有未盡則面柔曰戚施口柔曰籧篨蔽我聰眀壅我嗜欲故君欲見獸樽在下則惕惕之志不得不警戒而守也臣見獸樽在前則諤諤之心不得不憤悱而發也所謂挹之以忠言酌之以直諫味之以醇和之徳器之以公共之道苟念終以入始愼末以固本則善旌諫皷又何異焉夫誘諫在乎樽而用諫由乎君且臣非以直言爲難而君以從諫爲難從諫非難辧惑爲難其有丰珍厚貨以移君心君則離法而恱之者有悲色哀辭以移君心君則離法而憫之者有宻姻近戚伊優相摩以移君心君則離法而惑之者是知執一禦眾君之眀順諫如流君之道苟異於是樽實虛設因銘之云

白虎之象爲樽之飾壯彼瞻視來其抗直壅蔽斯聞謨猷必陳上或違道下得觸鱗君或拂諫臣敢愛身君臣相濟上下交親苟忘念理惟欲是恣𨿽設斯樽適爲虛器

夏銘【並序】

盤古之上有昆侖中柱其周三萬里巨靈之迹有太華仙掌其髙五千仞一則制黃輿之動一則通洪河之流事亦近情豈齊諧之志怪言非摭實鄙古人之不經惟堯典可詳禹謨斯在當羣陰作沴洪水橫流浩浩防天若載舟也湯湯懷山若習坎也農無田以稼穡女無桑以蠶績萬宇將爲江湖兆民憂爲魚鼈非聖人之智無以排大難非聖人之功無以濟大艱當其鑿龍門通砥柱防百谷導眾流陰陽戰而復和天地否而復防猶以爲竆邊大澤深山曠林有魑魅姦慝之災有猛鷙瘴癘之害俗有所未習人有所未知於是象九州鑄九鼎赫曦連月方収其炎熱九鼎俱成山形谷聲如在其初也睿智如神王言如綸命諸侯而貢金空羣山而伐薪萬韝一鼓吹風吸雨如媧皇仰天待鏈石而將補其終也巽戶風絕離宮火歇餘霞猶狀任公臨海得鼇魚而待烹岌岌然在萬乘之前巍巍然列防闕之下日月星辰之分野山龍華虫之文章莫不上應昭回下詳區域未必河圖括地象始判艸伐保章辧土風方知陵隰有以見鼔天下之動入我牢籠取域中之大歸我掌握開生民之耳目爲後世之楷模燥濕不變者金之貞濩落能包者海之量所以紀鏤與山河並久圖像將世運常新瞻之在前不出戶而知天下仰之彌髙不闚牖而見天道乃知聖人備物致用立功成器有位則可保失道則相遷故桀昏其徳遷之於商商得之所以載祀六百紂縱其暴遷之於周周得之所以卜世三十洎定王微弱戰國縱橫楚子無君敢有輕重之問丘眀作傳備存應對之辭見寶鼎之有歸由天命之所授然則天下大鼎也黎元鼎餁也惟左輔右弼前忠後良以文眀爲火而防之以教化爲味而調之則日月眀陰陽和天地靜區域安故王孫善言在徳不在鼎聖人垂訓以道不以彊願追三代之闕文以揚伯禹之鴻業銘曰

萬象鱗差璿璣正之六合輻輳防要觀之聖人旣作萬方攸歸鑄鼎象物神姦乃知金鉉恢廓寶圖融輝得之非覇失之非衰覇者道昌失者徳虧公共之器聖哲無私

卜臺銘【並序】

神以知來智以藏往蓍之靈也識進退存亡之機得悔吝吉凶之朕君子之眀也漢世髙士成都逸人信佩仁冠獨得昊穹之爵闗通鍵自開眾妙之門窮達不移其心豈喧靜欲拘其趣故揲蓍於卜肆將誘善於輿人驗太史之簡編考先生之故實人子從而卜必告之以孝道也人臣從而卜必諭之以忠規也豈不以蚩蚩末俗若山下之出泉我必導其源而濬其流若眞若懷中之無物我必居其靜而觀其動以防飬正若褧衣加爛錦之文用晦而眀比良玉有成虹之气故萬乘聞其道玉帛禮之而弗來五侯知其賢弓旌聘之而不至是謂水官旣廢豈易得於眞能弋者可施徒仰觀於黃鵠先生之道旣如彼先生之名又如此不獨發揮彖象諭人之吉凶實將隱見市朝鎭人之躁競蓋先生之智靈於蓍先生之眀洞若冰鑑且枯艸腐骨安足稽疑坤馬乾龍固無定體且叔向以五難卜於子幹知其蔑濟伊尹以五就卜於夏桀知其必亡於公以陰隲卜其子孫知其貴盛智果以視瞻卜於韓魏知其變更又何必詢幽贊於六虛取繋辭於十翼先生以天方咎漢卜孝哀不久乎以天未悔禍卜王莽將簒乎以火徳未衰卜世祖中興乎識者知先生以道卜於時退觀理亂昧者謂先生以筮疑隱於闤闠蓬萊水淺旣難駐於仙蹤河漢槎流但遐思於往事願以直筆銘於卜臺曰眞格仙風飄如鸞鵠餘芳遺烈馨若蘭菊流聲走景變陵遷谷後人作臺在坊之曲難問揲空思握粟我來徘徊詠歌芳躅

幾銘

親仁可以自托友賢可以自扶求仁得仁必馳必驅若隱幾以召憑幾而呼則仁賢斯遁廝役來趨嗚呼賢旣遁身卽孤

杖銘

持入之顚扶人之危於國也於家也無得而忘之

劍銘

圖難多疑爲甚惑蒞事無斷爲自塞必在淬其志率其職大夫必果敢決斷以取剛克

盂銘

君子憂道食不遑味所以顏子一瓢飲一簞食𨿽屢空而無恥

硯銘

治石如之何載磨載琢治藝如之何以文以學藝成如之何以禮以樂

筆銘

古之良史言必錄而事必紀若生無令名卽沒加惡諡以爲子孫恥君子措辭幸無自私

枕銘

君子有四時朝以聴政晝以訪問夕以審令夜以安身苟名未揚於親惠未及於民敢思甘寢以忘夙興夕惕之勤

盤銘

湯乃聖人猶務日新吾儕何人敢怠於勤用於斯觀於斯卽頌成湯之遺文

弓銘

天之道有弛有張盈則虧盛則亡是以君子以謙而持盈故位彌尊而名益彰

箭銘

婞訐非直忠信爲直勿枉道而諂人常守道而保身

佩銘

信不可忘謙徳彌芳服謙佩信其名鏘鏘

尺銘

言與行相顧名與實相副以俾他人取爲法度

鐘銘

徳修於內聲聞於外行積於身名彰於人業茂於此譽洽於彼其器濩落音則溥博其气舂容韻則穹隆處厚持重物莫傾動詢爾宏圖應以嘉謨咨爾小道隨以忠告恢廓爾量俾人法象無以錚錚所不足尙

後序

書曰惟狂克念作聖惟聖罔念作狂是聖與狂不相逺蓋先王趣人歸善之速也湯聖人也銘於盤有日新之戒正考父賢人也銘於鼎有益恭之命苟非聖與賢而在中人之域言與行終日不離戒愼則僅可免過安敢望偕於君子哉儻斯須而忘檢愼則差跌而獲罪戾矣因作箴銘以自戒也

咸平集卷十四

欽定四庫全書

咸平集卷十五

宋田錫撰

律詩【七言】

花雨比下秦中

雨裏飛花片片紅雨微花亂轉溟蒙川原何處連天艸簾幕無人半日風寂寞劉楨新病後淒迷荘舄苦吟中可堪更是黃昬景鷰冷鸎寒恨想同

寄蒲城宋白小著

春日閒銷一局棊春愁還得數篇詩髙吟大醉何人問英略雄圖欠已知破產𨿽無容足所丈夫豈合以家爲時來富貴終須有懶學梁鴻賦五噫

離懷

離懷如醉復如癡脈脈無言不展眉秋艸空牽幽意在徵軒疑有防魂隨殘星更漏門開處斜日簾櫳酒醒時此恨誰能解消遣因題紅葉偶成詩

自勉

飄泊年年頗恨身梁園未到滯咸秦上樓獨爲靑山立攬鑑初驚白髮新莊叟何曽悲失馬宣尼猶自問迷津功名分有終須得莫彊憂愁耗爾神

夏日卽事

王師猶未下全吳何日封章賀獻俘正是鬱蒸生瘴瘧可堪水潦滿江湖威宣鐵軸千艘盛勢撼金陵一壘孤羈客無能爲籌略閒消白日覆棊圖

春雨

天寒雲彩變春暉霢霢來如曉霧飛著物先饒芳艸濕盈空旋翳碧山微鸎邨樹宻吹應徧鴛瓦檐髙滴尙稀丞相追班方入賀沙堤栁色正依依

樽前吟呈宋白小著

三年多謝主人翁杯酒相寛禮數丰惟惜時光如走馬懶詢天道似張弓秋深街巷槐花雨夜靜防堂葦箔風盡是無憀腸防處都將分付醉鄕中

代牡丹酬答【太素有醉贈牡丹之作】

舒元輿是賦家流我有餘妍不盡收今日謝君貽好句恨無雙佩略相酬神仙見謫情𨿽薄風雨相輕恨未休爲報恱人須以禮不同蘇小耐慙羞

多情

多情如病苦難醫頭緒多於折藕絲送客落花行馬處望鄕殘月倚樓時憶來幾入春深夢感極翻成酒後悲大抵爲君言不盡彩牋閒詠合歡詩

寄韓丕進士

嵩室亂峯三十六嵩陽今復住何峯巳因詩好聲名出卻爲情髙仕進慵白鳥白雲秋色樹水南水北月明鐘逍遙自得閒吟興誰識夫君是臥龍

覽韓偓鄭谷詩因呈太素

風騷夐古少知音本色詩人百種心順熟合依元白體淸新堪儗鄭韓吟捜來健比孤生竹得處精於百鏈金惟我與君相唱和天機自見不勞尋

渭北卽事書呈太素

渭北居來似塞垣三逢堯歷度寒暄家貧老防思歸國性僻交朋少及門天暖憶遊沙苑寺雪中防過洛河邨流年又是重陽節賞菊論詩酒一樽

醉題紅葉

拾筆閒題紅葉時醉容相向亦相冝塞垣風勁應吹盡江國霜防想半衰嫌聴滿堦鳴夜雨曽看臨水映疎籬春光不許長如此旋放寒梅嫩栁枝

寄題象耳寺

二十年前防憶遊彭亡渡口泊孤舟一程林下登山路百尺溪邊汲水樓磬韻似煙和燭裊松聲如雨入窗流別來往事都成夢誰寄篇章問惠休

促織

西風嫋嫋欲昬黃艸木蕭蕭綠翅涼闇傍逺燈催絡緯獨經遙夜伴啼螿露濡虫网絲潛防月照澄江練有光幾處疎砧紅葉寺誰憐弄杼不成章

憶梅花

三年不見逺江梅長到梅時把酒杯似共故人千里別空思近臘數枝開心隨曉月經鄕渚夢與春云傍釣臺金蘂瓊花風雪景憑誰圖畫入關來

和太素春晝

風幡輕細翠悠颺樓閣輕寒水滿塘栁絮微煙吟思足梨花隴月睡魂香江山似畫憐湘浦魚筍嘗新憶華陽早是春陰巳無賴可堪中酒惡情腸

和太素早春書事憶遊京國

新年吟詠喜經旬金粟山邊渭水濱微雪尙妨天气暖衰林先讓鳥聲春牽情但恨梅花謝醒酒空思桂蠧辛深感相將遊汴水夢中楊栁巳迷人

覽太素新編

蜀國香牋似彩霞裝成近集入京華千篇詩好精靈哭百軸文雄俠少誇繁冨禹王新職貢妍眀春帝曉鸎花彤庭何處安排好李謫仙才稱艸麻

吟情

風月心腸別有情靈臺珠玉气常淸微吟暗觸天機駭雅道因隨物象生春是主人饒蕩逸酒爲歡伯伴縱橫莫嫌宮體多滛艶到底詩狂罪亦輕

和宋進士對雪

風回玉宇拂欄欲晚層城料峭寒含月有光吟不盡著煙無迹畫方難江春南國兼梅落塞臘西山向竹殘何處多情偏入賞狂隨舞袖繞杯盤

冬夕書事

堪嗤棲屑客長安風雪加添近臘寒凍筆呵來書字淡孤燈挑盡向窗殘十年苦思詩千首一夕回腸事萬端家住天涯歸未得嶺梅江蓼自辛酸

對酒

去年秋值罷文闈今歳無憀自陜歸雪月好吟還唱和風雲未至且依違江南梅早多紅蒂渭北山寒少翠微猶賴一樽消遣恨不堪棖觸躁時機

暮冬閿鄕遇蕭霸赴任

嶺外路遙君赴任陜西年盡我歸家長亭際防情無限一夕分飛恨又賒夜話無燈松火繼曉行乘月亂山斜七千里驛誰相伴雪裏寒梅巳放花

殘冬書事呈宋太

歸來何物可消憂縣寺蕭條懶彊遊酒價未償重貰取雪詩休厭且交酬兼憐春近如迎客莫惜年殘似急流天子承祧重文物花時蚤約入皇州

寄梁周翰補闕楊微之宋白二拾遺

飄零蹤迹尙堪悲惟向三賢最受知少俊有名輸賈誼宦遊多難比張儀詩中老格何人愛酒後徉狂識者嗤比省郎官應見誚明時猶尙進身遲

寄宋凖學士

鸞輿西幸郊天日洛水橋南乍識君投分塤篪無異曲定交蘭菊有餘芬別來信阻年將盡望去臺髙日又曛堪恨支離何所似波中萍葉嶺頭云

和宋太臘日

逢臘欣酬吟詠才巳知春色向人來口脂潤逐銀罌賜面藥香隨鈿合開梁苑詞臣堪賦雪壽陽公主好妝梅更憐罷獵歸侵夜重對歌筵紅燭臺

三月二十八日書懷

惜春將盡自徘徊巷館殘陽戶半開芳樹更無鸎舌語故巢空有燕歸來音書杜絕家千里愁憤消磨酒一杯地狹長沙何所適行謠方憶摘楊梅

渭北春盡日作因思蜀洛舊遊寄太素

九十日春知枉度樽前無賴獨咨嗟空城北走諸陵道古苑南連百里沙翠憶玉津官舍竹繁思金馬故城花去年方與君遊洛況味爭如不在家

卽事

殘花飛盡防芳艸索寞孤懷話未能天气暄寒猶未定春衫脫著自無憑荔枝結子思南越湖水宜茶憶竟陵看是淸和時又過林亭何處度炎蒸

晚望因寄宋太素

春深水榭絮紛紛支策臨髙日欲曛故國巳迷巴徼路防腸空似嶺頭云燕飛芳艸隨天逺鶯囀殘花隔竹聞物景感人情不盡因成吟詠寄於君

幽居

寂寂閒居客至稀靜中滋味意何歸因探易象知深旨自喜吟髙得化機桑露乍寒蠶欲老艸煙才暖蝶交飛樊川物景終南翠遂性空思杜紫微

府解後有詔防權停貢舉因成長句寄太素兼簡韓丕茂才

一名倜儻動皇州寄應王門作解頭將領風騷推李杜較量英勇讓曹劉【曹公謂劉備曰天下英雄惟我與君爾】春闈有詔俄中輟秋賦隨時亦暫休金殿制科思取應逺飛章句問嘉謀【尋有勑開貢舉太素時爲左拾遺知兗州】

禦試二儀合徳詩【七言六韻用心字爲韻】

聖主承祧兌澤深乾坤化合堯心黃輿比厚施生植白日齊明逺照臨周普至仁符積載霶流睿渥若春霖遊鱗在藻方諧性獷俗乘桴自獻琛和悅感人生瑞靄穆淸流詠在燻琴小臣幸與觀光試敢效祈招頌徳音

寄陳處士

簿書軍吏日相隨心在諠嘩旨趣卑明月夜吟無意緒白雲秋約笑羈縻宛陵古寺經防少疊嶂名樓眺望遲堪重髙人陳處士不來尋訪巳多時

登郡樓望嚴陵釣臺

谿上嚴陵古釣臺倚樓凝望自徘徊先生能保孤髙節英主嘗師王霸才日暮白雲迷艸莽岸平春水浸莓苔登臨不盡微吟興花落東風首重回

寄陳處士

栁闇江亭春正深黃鶯百囀有餘音自慚分判頒條政誰信常懷易俗心吟次落花浮硯水靜中飛絮滿簾陰及瓜卽是歸丹闕莫惜時來一訪尋

登疊嶂樓

郡在江湖煙樹間謝公遺踵好躋攀詩中勝景堪吟嘯池上淸風自往還凝思但憐雲映水回頭不覺日銜山登臨屢起歸與興看是槐花滿故闗

和安儀鳯

水國迎涼暑气消思淸吟嘯語雄豪逺如海樹黃雲晚健比秋風白浪髙酬答愧無明月佩縱橫爭及解牛刀和詩送別昭亭路何似金鑾奪錦袍

送安儀鳳

宣城相送思依依正是紅蓮菡萏時行色迎秋淸似畫別情因景化爲詩人離湖水南邊防蟬聽槐花北向枝天子文明是何地丹霄岐路莫生疑

寄樊郎中

近遣司賓小吏時寄書兼寄十篇詩自慚不是陽春曲誰敢徼求作者知疊嶂晚登空逺望昭亭別後倍相思夜來還有微吟興風動新荷月滿池

謝晏公

吟成大雅百篇詩首首淸新鑑者誰艸卷宻封先見贈藥欄斜倚看多時意如虎窟難中得字比雲峯險處奇珍重十僧聲價外江南屈指卽吾師

早秋言懷

淸秋江國有餘暄謝脁遺風稱雅言簾下水亭人吏靜窻分竹閣簿書繁坐來幽蝶雙飛過吟次髙梧一葉翻自笑無能蒞公事將何才術報君恩

咸平集卷十五

欽定四庫全書

咸平集卷十六

宋田錫撰律詩【七言】

寄江南諸相知【並序】

錫自復命丹墀攺官祕省翌日中書傳帝旨授綸言承要衝委用之恩倅近甸轉輸之職因拜表上樂府新解十卷升平詩三十篇驟防聖恩遷升小諫澤國桃花之色俄染華纓丹臺蘂簡之文遽司編綴未及徧飛牋翰逺謝交朋俄聞信自於宣城並閱寄來之雅句因得七言一章聊用奉酬仍錄所進升平詩以爲逺信寄陳處士微公廬江秀才

詩成奏入冕旒前小諫官資驟轉遷帶職喜爲仙館吏立班常近禦鑪煙淸華拜命知深忝謇諤非才愧昔賢多謝宣城舊知巳寄來新句滿花牋

幹明節祝聖壽【十九首內七首流落此下河朔】

百辟歡呼降誕辰金樽獻酒願千春延年不假丹砂效享壽全由聖徳新古物進來兼藥鼎畫圖呈處有仙人君恩若賞歌詩意應念甘泉侍從臣

生日稱觴自六宮香焚甲觀畫堂中太平歷數歸英主上壽年齡屬聖躬玉樹有花因瑞雪鈞天呈曲在虛空三公進賀禎祥事先奏河淸達帝聰

吾皇享福自無涯百辟稱觴禮數加韶樂掲天如上界罏香映日似輕霞空中紫气圓成蓋海上蟠桃暖放花感應聖人千萬壽神仙日月屬官家

皇朝令節幹明萬國嘻嘻若大庭多士進詩隨禹貢千官獻酒祝堯齡天香曉降聞仙樂南海秋來見壽星黎庶更思瞻盛禮待封日觀禪云亭

鸞杯進酒近天顏拜舞風淸響佩環瑞日正髙重禦宴摵鞭才定再催班霓旌絳節仙家樂金闕銀臺海上山綺陌晚來回望處建章樓閣紫雲間

聖節祥煙藹禦罏殿庭嚴肅響山呼赭袍日照來天上玉佩風淸侍坐隅古字數行仙藥訣蛟綃十幅壽星圖逺方拜表來朝貢兼賀虹流電繞樞

漢家臺榭與天通甲觀蒼蒼紫气中佳節夜來宣受賀壽杯朝進祝延洪管弦嘈驚花發風日淸和向雪融宴次宮鸚忽飛過隨呼萬歳語玲瓏

君王降誕繼陶唐每至嘉辰覩異祥宮樹曉來生瑞露金門夜半有天香皇親朝覲隨章奏中使頒宣散道塲萬國人臣皆悅樂巍巍聖徳自無疆

慶誕長生寶殿中非煙五色覆諸宮酒爲天祿資君壽曲奏霓裳樂帝聰翡翠簾前雲气紫瑚枝上雪花紅太平天子聞稱賀先喜年年遇歳丰

聖節思歸防帝京得隨班列祝文明河淸見底爲嘉瑞海水無波表太平月夜忽聞仙樂奏宮中時有彩雲生詩成拜表同封進願繼詞臣雅韻聲

日上扶桑第一枝東方樓閣曙光時萬邦將啟幹明宴兩制應宣禦制詩樂感羽毛皆率舞神和福祿自來冝諫垣班列天顏近暫乞歸朝侍玉墀

河朔𨿽云近帝鄕時逢慶誕祝君王身心常在三淸路曉夕先裝一炷香聖壽如山隨地久恩光似日與天長微臣所貴無他物惟獻新詩十九章

相州郡樓贈髙袐丞

年來歸興憶皇州頻向花時倚郡樓南陌春光芳樹逺西郊山色晚云浮國家無事邊陲靜風俗還淳禮讓修吟得新詩謝知巳將何才術稱分憂

贈楊監察【坦時相州通判】

昔日長安際防時客情鄕思両依依金門次第俱升達雲路髙低各奮飛禦史班資知任重諫官章綬愧才微今來共理藩宣事自古相逢似此稀

郡樓書懷

館殿嘗爲侍從臣出分憂寄牧黎民時平事簡多公暇樓迥風淸欲暮春樹杪壺關千嶂疉天邊漳水綠波新帝鄕永日憑欄望心羨浮雲向紫宸

池上

溝堰新分野水來池邊日夕自徘徊餘花飛盡空芳樹落絮繁多滿緑苔輦下歸心春館殿天邊凝睇晚樓臺郡齋欲立題詩石禦史丞郎各有才

暮雨

春天寒慘欲昬黃數防霏霏忽繞廊城漏暗催相共滴花塵輕濕乍聞香風生水際來將宻雨打簾文灑處光獨向郡齋心自喜丰年宜賀待飛章

中夜聞泉

昨日西山野外通聲如秋雨帶松風誰憐鄴下重城夜卻似江南廨署中燭燼垂花飄硯席月華凝雪映簾櫳此時新得潺湲聴吟詠狂思學謝公

言懷

遠山蒼翠滿西樓亶甲遺風古相州春晚落花經雨盡夜來寒水繞堂流詔條靜理無才術衮職思歸待冕旒吟寄良交若爲意安眠不得似諸侯

呈楊侍郎

權分憂寄理漳濱惠化何曾及相民條奏事宜思復古興修風教望還淳靜當細雨初封印吟對餘花自送春淸景好陪池上酌故人情分最相親

除夜

紅燭垂花酒滿巵繞廊風細動簾帷巳從半夜分春漏卽是平明受歳時右省轉官因大慶元正立仗憶丹墀吟思何日承宣召卻得金門和禦詩

元日

去年元防立班時簪紱光輝與禮儀今日洺川逢嵗旦延防賓客樂昌期朝云暖潤輕陰散晚日融明瑞景遲遙念皇州春色蚤宮花欲發萬年枝

漳川卽事寄韓丕拾遺

漳濱柳色弄微黃春日情懷詠載陽自念安邊無上策如何補衮與周行身如回雁來河朔心似浮雲在帝鄕吟寄昌黎韓小諫嘉謀應有好封章

紅樹【此下睦州】

秋來嘉樹色堪攀紅葉沿溪復映山半露寺樓深崦裏宻籠漁捨夕陽間吟看揺落堆金井醉賞扶疎對玉顏水國卻疑春野秀似花幽鳥正關關

聖節有懷

南山晴靄禦鑪煙回望長安白日邊率眾謝恩呼萬歳思歸侍宴巳三年翠微鐘磬行香寺紅葉樓臺祝壽筵吟想皇州晚來景雲間宮闕夕陽天

秋夜有懷寄副翰宋白舍人

秋聲蕭瑟北山椒賴有琴樽遣寂寥書幌靜憐斜月鑑牕燈寒帶落花挑久辭知巳來江國少寄音書過海潮因想玉堂今夜直建章宮漏正迢迢

釣臺懷古

閒讀銘詞掃緑苔溪邊永日自徘徊白雲遺迹今親到靑史髙名不可陪千古煙霞爲已有一竿風月避誰來松巓老鶴應相識時唳和風下釣臺

郡齋書事

江天短景莫相催三度逢花折早梅仙棹逺歸思李郭廬山髙防憶宗雷林端忽見孤云出池上欣聞好客來昨夜月明霜更苦捲簾黃葉滿靑苔

暇日偶題

年來吟髩巳星星烏石谿邊葉又零簾下孤燈刪艸奏牕間疊嶂讀茶經瘴鄕怕襲山嵐毒野艇嫌沖水霧腥天末豈忘歸去意白雲掩映數峯靑

桐江卽事

滄洲深隠未言歸三載桐江解印遲官職淸華非不達性靈疎拙欲何爲閒移夫子靑山廟擬立嚴陵釣渚碑兼喜谿云每相狎時來牕戶伴吟詩

秋霖

菊花潦倒雨冥冥秋菌參差上壁生臺榭可堪閒眺望池籠不快野心情猿啼山館寒無夢燈背風簾滴到明卻爲農家妨斂獲叢祠精舍儗祈晴

和溫仲舒殘春遣懷

丹闕年來奏賀頻金輿侍從望東巡越王江上重回首嚴子臺邊再送春水國山川怡道性花時琴酒悅吟神煙霞肯欲防君住宰相方謀用故人

郡中遣意寄友人

谿云澹澹浪悠悠十二州中最小州花落喜過流水寺月明懶下看潮樓藥欄楳潤秋重換棋局松陰夜不收吟寄故人如借問釣魚磯在海西頭

桐江詠

桐谿湛湛見遊鱗揺落楓林繞水濱秋色數行沙上雁殘陽一簇渡頭人藍鮮片竹過深澗雪吼寒潮入冨春俱是謝公吟詠地伊余何以繼芳塵

偶題因懷張王二諫議

理郡三年政未聞孤城僻在浙江濆金門路逺書難寄水國吟餘日又曛半夜啼猿千里客數峯殘雪一谿云詩中嬴得爲官況不讓樊川杜使君

七里灘

淸泚寒流走白沙釣臺蒼翠逺嵯峨隔谿人語穿芳樹旁防魚跳落淺莎幾處上源堪渉渡有時野艇幷來過秋聲不盡吟詩意七里潺湲柰爾何

和溫仲舒寄贈

桐江秋水錦鱗肥閒釣煙波是見機埜步共遊芳艸徑吟情對啟白雲扉醉來拾筆題紅葉睡覺凴欄望翠微官滿替人如未到蒹葭玉樹且相依

和溫仲舒感懷

郡齋松蓋翠斜欹客至鳴琴泛酒巵江上正當搖落景天涯空惜太平時雪殘幽谷春難到蘭荗深林眾豈知上國三千五百里楊梅熟日是歸期

倚樓

西樓吟倚若爲情情似浮雲處處生翠疉亂山千里濶紅翻晴葉一川明散分野色漁村小斜襯秋光雁陣橫回望帝鄕歸未得蘆花如雪繞江城

秋懷

蒹葭深處古嚴州吟向潺湲爲送秋云映疎鐘紅葉寺浪揺孤角翠微樓土茅路逺催先貢霜稻天晴趂蚤收零落黃花正哂笑應憐印綬尙淹畱

題天竺寺

三月楊花撲馬飛聯鑣來欵白雲扉湖邊鐘磬含淸籟樹杪樓臺靄翠微野景畱人狂欲住春光啼鳥勸思歸萋萋芳艸重回首十里松門照落暉

茱萸堰泊

茱萸堰下泊行舟初落防檣暮雨收寒水漾煙輕似縠微云籠月澹如秋登封自惜天涯去盛事空思國史修達曙不眠燈耿耿寺鐘遙聴在西樓

咸平集卷十六

欽定四庫全書

咸平集卷十七

宋田錫撰古風歌行

讀翰林集

太白謫仙人換酒鷫鸘裘扁舟弄雲海聲動南諸侯諸侯盡郊迎葆吹羅道周哆目若餓虎逸翰飛靈虯落日靑山亭浮雲黃鶴樓浩浩歌謡興滔滔江漢流下交魏王屋長揖韓荊州千載有英气藺君安可儔

寄宋白拾遺

醉中別大梁西歸渭水陽飄然何所似浮雲辭帝鄕歸來驚歳晏悵然增浩嘆景短倐云暝夜寒難至旦拂酒雪花飛早梅思南枝碧落周星紀靑陽換歳時雙魚忽得書云已外華籍金骨俄輕舉玉霄仍近宻小諫官職淸大才文翰逸獻納有嘉謀英豪伸壯圖萬乘是知巳三公駭奇士嚴吾侍從臣元白才名子揮毫爛彩霞逸性飛湍水不日縯絲綸鼇宮承帝旨伊余重交結白日貫精誠黃金一諾重鴻毛萬事輕微塵彈余冠淸泉滌吾纓思佩朝天籙相將升太淸

塞上曲

秋气生朔陲塞艸猶離離大漠西風急黃楡涼葉飛襜襤罷南牧林胡畏漢威槁街將入貢代馬就新羈浮雲防玉闗斜日在金微蕭索邊聲靜太平烽影稀素臣稱有道守在於四裔

塞下曲

黃河防白浪到海一萬里楡闗風土惡夜來霜入水河源凍徹底冰靣平如砥邊將好邀功夜率鏖兵起馬渡疾於風車馳不濡軌盡破匈奴營別築漢家壘拓土過陰山窮荒爲北鄙天威震朔漠人心畏防李所以龍馬駒長貢明天子邊夫苟非才怨亦從玆始

結交篇

爲簮莫用玉玉脆長憂折連環須以金金堅永無缺陳余尙倜儻張耳重交結事勢俄參商干戈自屠防意防如玦離情忘若弦絕始志何綢繆終讐何勇決我願然諾心不得輕相悅

投杼詞

孝爲百行本至性由天資曾參善事母母氏賢且慈馨膳以饋進承意惟歡怡髙堂旣自樂織室閒鳴機飛語忽來告明識潛深思蓋念事吾孝安得殺人爲亟聞寧不信投杼遂生疑乃知君臣際反以交朋推道徳難結固恩情有合離毀譽苟不入讒間無以施景慕魏文侯滿篋畱謗辭樂羊在中山委遇終不衰

儗古【十六首】

棠谿出精金百鏈無餘滓鑄得芙蓉劍靈揮若秋水陸可防犀兕陰亦驚神鬼照物雙影寒中宵靈气紫有時風雨至欲作龍蛇起海酒與陵肉寶燭延奇士酣飲取傳觀英圖各相視吐气成虹蜺將平不平事大笑荊軻軰卒如兒女子

中山魏公子志意邈難儔朝吸沆瀣精逺與溟鴻遊風髙江浪惡云黃海樹秋靑山對獨酌明月在孤舟心常懸象魏迹若參公侯縱橫致君術思一伸良籌

遊子中夜心功名忽嗟暮皁貂空上書甘泉方獻賦白日驚壯齒靑雲有英顧收采苟不時瑚亦生蠧漢鼎鴻毛輕諸侯爭弄兵吳魏巳先定徳思功名據鞍髀肉消感激淚沾纓南陽有奇士三顧精誠傾龍變得風雨指麾霸王成日月若長在永永懸英聲

碧落登眞訣太霄蘂簡書安得松喬子仙階一授余載攬彩霞綏去登紫雲車飄然逺氛俗志逸如龍攄曲逆漢功臣少年嘗窘厄巷館𨿽席門軒車盡嘉客事魏言不從說楚謀無獲來降隆準公罄伸圖霸防絳灌競生妬讒非相見廹封金欲拂衣將舉鸞皇翮豁達英主心信遇終無隔小節不掩名勲庸自輝赫

禰衡鸚鵡詞揮翰無停綴狂甚於接輿才不容當世身居桴鼓下心在雲天際黃祖悁忿來殞之如虎噬淺水防巨魚冝失縱橫勢

玉樹拭不防栁帯柔堪結惠然貞婦心皎若天山雪羅幕生春風珠簾鑑秋月滄波鷰又歸尺書胡防絕萱花不須折安足防君憂靑銅莫頻覽適令驚髩秋謝安壯未仕定逺晚封侯功名俱磊落時來豈自由直言如霜刀卒發傷人意痛貫丹誠中無與金瘡理緘恨若瘢痕終身難棄置伺隟果報時遂陷無情地𨿽悔安可追弗及同奔駟君子愼樞機言之豈容易

楚畹種芳蘭發生逢早春萌芽初蕺蕺枝葉俄莘莘幽叢秋旣老芳气冬彌薰馨香當還風晻靄來襲人百艸莫相妬從之爲爾鄰深林莫蓋藏芬然亦自伸朝采暮采采虹綬瓊瑤人

天風吹雨來黃土爲柔埴一經女媧手蹶然捨性識悲哉商子孫不能述祖徳愚朴變澆漓化之尢費力余聞靈鳯膠可以續防弦又聞返魂香招魂以其煙因念三季時人爲世態遷遷之不自覺純信成險艱中含妬與忌外卽怡溫顏覆人如覆舟先示其甘言中夜蹈虎尾霧海生波瀾投彼機防時傾亡果忽然願得靈鳳膠續之以仁賢願得返魂香返其淳化源免令古樂府髙歌行路難

廣陵秋節半旗鼓迓靈濤防沈雲海逺風激雪山髙壯哉水濱人遊爲水中豪弄濤若平地輕命如鴻毛古稱公無渡終渡堪悲號憑深良足畏知險可先逃甘言毒人藥巧笑刳腸刀狎玩終罹禍險甚於滔滔昭然聖賢誡勉旃於爾曹

赫赫英豪士韓侯令子孫千金募死士愽浪報君寃國恥尙未雪驥足俄驚奔待搏如猛虎未耀同朝暾伯略師黃石大計當鴻門談笑定安危功業遂隆尊鸞皇不啄粟麒麟不駕轅將從赤松遊髙謝漢皇恩一旦君臣中奪宗物論喧片詞爲宻勿四皓如飛翻進退存亾間以智爲身籓

嶧陽生孤桐擢幹百尺髙風雨萌枝葉鸞皇棲羽毛天質自含響眾木非其曺斵爲緑綺琴古尺貞金刀所制有法象不敢差釐毫重詳舊譜錄試撫觀均調其聲淸以防聞者不貪叨其音安以樂令人消郁陶彈宮聴於君君徳如軒堯彈商聴於臣臣道如防臯不覺起蹈舞形逸同翔翺願以七寶妝薦之於天朝玉軫朱絲弦輝華近頳袍一彈南薰曲解慍成歌謡

咸平集卷十七

欽定四庫全書

咸平集卷十八

宋田錫撰古風歌行

千金答漂母行

止水明沈沈鑑貌未鑑心丹鳯舞蹌蹌知聲未知音楚王欲圖霸不識韓淮陰淮陰漂母家獨得千黃金

雉媒

東風麥壠靑白日桑陰淸一雉欲媒眾眾雉無猜情五步一飲啄十步一飛鳴闇中觸駭機鏃發如流星洞徹羽毛質低摧錦繡翎郤宛若召客子常非好兵讒言旣交搆禍難卽隨生齊王聴遊說韓信急功名三軍𨿽罷戍一命遽遭烹古來不疑地悔吝堪相驚

鬻冰詠

赫日生炎暉鬻冰方及時邀利有得色冰消俄若遺両失俱無猜𨿽悔安可追仁惠當務逺勿使失其宜

辧惑篇

春樹桃與李美果終得嘗莫樹枳與棘芒刺還相傷君子所樹黨在擇賢與良其黨苟非人爲禍亦自殃蓄者本鈆刀用欲如幹將豢者本款段騁欲侔驌驦辧之胡不早堅冰自履霜

江南曲三首

金蟬緑云細靨蘂黃新南浦解淸佩西谿采白蘋宻竹映深花湖山日欲曛春腸知已防脈脈両難親吳艶若芙蓉乘舟弄湖水照影不知休雲鬟墮簮珥含笑忽回頭見人羞欲死歸去入花谿棹濺鴛鴦起金陵王气消六朝隳霸業白雲千古恨空江照樓堞虎邱羅蔓艸姑蘇委楓葉懷賢思伍員靈濤浩難渉

贈宋道士

憶昔長安道與君初相識宻云滿天來不見南山色美酒斗十千一醉情歡然胸中云夢澤眼底髙陽客狂呼月華人撫弄云和瑟揮鞭過渭川館第相畱連朝簾杏花露暮樓楊桞煙流輝今六稔交情益相審忽忽披君文如截機頭錦余本生天涯散金常破家東方上書志髙欲淩丹霞安能常戚促雀啄秋田粟海路與天遙鸞皇好相逐

華淸宮詞

繡嶺蔥蘢浮瑞气雲樓靄闕明珠翠禁城緣連九天一片笙歌如鼎沸我恐紫麟丹鳳洲移於近甸資宸遊東將太華爲城雉北以渭川爲禦溝又疑西王開月圃白雲仙都紫雲府碧瑤新宮初搆成借與明皇自爲主開元之末天寶初天下太平方晏如萬幾多暇頻遊晏靑門道士馳鑾輿長樂岐頭霸陵防新丰市井驪山畔百里煙波錦繡明寶馬香車若珠貫宮中湯泉琴瑟文潺湲長以蘭麝薫白玉蓮花蹙飛浪珠堂繡殿溫如春貴妃承防貌傾國三千宮女朝霞餙謝家有女名阿蠻歌舞纎柔栁無力頻喚入宮防寵厚金粟臂鐶頒賜得秋來嶺上霜月明光照組練金吾兵槐煙栁露咽宮漏玉笛一轟巖壑驚春來下春波緑夜聴琵琶將理曲幽咽輕攏慢撚聲鸞皇引雛啄珠玉嘗記乘輿避暑時禦衣輕似紅蕖絲翠輦將遊石甕寺探得姚崇乘小駟往來緑樹影中行淸涼適稱逍遙意茘枝顏色燕脂紅生於南海煙瘴中南海地遙一萬里使臣日貢華淸宮六宮毎從鑾輿到遺珠落翠長安道百司旣奉玉乘歸湯宮橫鏁黃金扉門戈陛防皆繡衣朝鐘暮鼓含淸輝參差天上朝元閣往往紫煙飛皓鶴至今碧落星宿繁猶似當時掛珠箔

曉鶯

春宵巳防更防急煙栁蒙蒙露花濕畫堂深邃樓閣寒碧紗中月華入蚤鸎百囀催朝陽簧言綺語何鏗鏘雲飛雨散夢初破時聞滿枕棃花香聲宛轉十三弦髙指撥軟宮喉徴舌多攺變圓於珠細於綫韻玲瓏湘妃調瑟煙靄中珠纓寶玦逓相觸東風細響修篁叢或纎柔兮同彩縷繡得輕煙織微雨或輕麗兮如彩毫畫成曉景描春朝間闗歷落意不盡花中似索鸞皇饒逡巡曙色浮林際菊花毛衣金作袂一片蘇張俊辯心長與春皇巧防說

晚云曲

髙唐晚峯欲生雨空山啼猿風嘯虎春云數片畱南浦自與鴛鴦共飛舞

禦溝

春半桃花水初下一溝潤緑光如砑夾道官城數里中靜稱潺湲明月夜千門萬戶建章宮金鏁橫門溝闇通三月花飛若零雨水聲何處咽香紅

惜春詞

春色初從江國來湖邊楊栁嶺頭梅梅花飛雪栁垂帶逓次相將時節催春力欺寒過江北深谷黃鸝生羽翼曉月輕煙禁苑啼南園桃李巳成蹊就中何處芳菲好春波飛絮魏王堤我憶去年暮春月京洛新妝丹鳯闕天津水緑煙樹深萬井笙歌牡丹發天子鑾輿駕幸時嵩峯瑞靄籠郊圻扈從千官與萬騎翊衛羽林兼佽飛六宮隨駕羅珠翠諸王從行陪七貴香气成霞金犢車鳴珂中節虹龍駟朱橋細栁端門前畫舫橫塘防節園朝花貴俠瑚席夜燭嬌娥玳瑁筵西樓殘月深宮漏明河半沈垂北斗縱飲貪歡意未防紫陌喧喧人已繁玉鉤掛簾開雉尾曉日赭袍朝至尊方今寓止臨淸渭杜門無與天涯異殊防詩酒狂蕩心但悅琴書髙古意可惜春芳漸欲歸五陵煙艸方離離回憶當時洛陽道歌魂空與殘花飛

風箏歌

白蘋洲暖春風生畫樓檻上銀箏鳴鏗鏘節奏急復慢空中一部天樂聲三十六宮深窱綉楣藻井光相照十三弦上千般聲朝靄微吟暮煙嘯夜來親向月中聞繁音錯節何紛紜碎如鸞鈴與珂佩巫山隊仗迎湘君晚來金屋愁微雨風細箏聲不全舉依稀嬪妾怕人知啾啾切切私相語洪纎防續何所拘鳯凰著對飛鸞孤梧桐枝邊泊未穩瑯玕島上鳴相呼有時方奏俄中絕宮商斗頓如刀截杏花露重鴛鴦寒空見如霜滿庭月有時半日全無風一一暮天樓閣紅惟聞鳥雀啄弦上暖珠寒玉何玲瓏淸音朝朝與暮暮誤聲不管周郎顧秪嫌雅鄭交奏時寶鐸丁冬闇相妬

聖主靖邊歌

玉闗秋早霜飛速代馬新羈逞南牧夷人背信闚漢邊刻箭爲書召戎族漁陽烽火照甘泉疆吏飛牋至禦前睿謀英武何神速鑾輿自欲平三邊百萬羽林隨駕出殺气皇威先破敵賊臣喪膽遽奔逃漳水波淸因駐驆宮錦戰袍花鬭新綉韉珠絡金麒麟天顏威武不可犯垂鞭按轡示羣臣金吾隊仗如鱗萃環衛旌旗徑千里漢王曽上單於臺壯心磊落侔風雷比量英武不足數聖文神武雙全才勢可驅山塞滄海紫气逶迆龍鳯蓋金花簇斂若星羅寶鈿乘輿翼云斾塗山禹帝戮防風涿鹿蚩尢死戰鋒鋒鋩俱染黃血爭如不陣而成功示暇皇歡有餘意禦筆題詩饒綺思翰林承旨先受宣西掖詞臣及近侍詔命交詶繼和來君臣道合何如是和气感天天地寧日融瑞景籠八紘風生旗斾翻龍鳯霜嚴鼓角喧雷霆海神來受軍門職太上禱兵尊帝徳牢籠萬國頓同壤天网恢恢恩信廣羌兒潰散何所之大明升空逃魍魎漳川地濶霜艸平合圍防獵布天兵六師雄勇一百萬六班侍衛交縱橫鐵衣間耀金鏁甲皷旗雜錯槍刀鳴霓旌似系單於頸獵騎如破匈奴營雕鶚猙獰搦狐兔花驄躍龍驕在禦弓圓明月金鏃飛妖狐中鏃駭天機兵帥防合如波注山呼萬歳震邊陲東海爲樽盛美酒斟酌酒漿摻北斗鸞刀割肉若邱陵軍聲洶如獅子吼三公拜舞百辟隨鳴珂飛鞚星離離云舒二十有四纛傳宣罷獵整魚麗勝气威聲壓千古堪笑驪山稱講武直館微臣樂扈隨太平盛事今親覩防看金泥封禪儀拜章別獻新歌詩歌詩何以容易進爲受文明天子知

咸平集卷十八

欽定四庫全書

咸平集卷十九

宋田錫撰古風歌行

西樓殘月歌

西樓置酒賓客歡西樓酒防夜亦殘汪汪月華如玉盤酒力不禁明月寒

倚柱吟

暮春慘慘黃昬雨零落櫻桃斜掩戶未張燈火簾幕深樓閣巢寒聞鷰語昔時常說長安好而今厭走長安道蘇秦辯說長卿才自笑功名胡不早人悄悄倚柱時情脈脈無人知憐春惜逺情不盡斜雨兼花闇濕衣

李謨吹笛歌

洛陽少年稱李謨眾推橫笛多功夫當時教坊第一部算得比伊皆不如天津楊栁籠橋緑朧月澹煙何處宿不怕金吾禁夜嚴偸得新翻禁中曲曲中次第能記持盡向橋欄闇譜之性聰心慧歸來習分明把向月中吹五音嘈相攙出呼宮吸徴尢奇崛誰羨曹綱善琵琶未說陽陶能觱篥纒聲不斷如連環重聲忽轉如回山淸新不比落梅曲飄颻乍象霓裳翻碎節繁音交砉騞南箕皷風簫籟窄一斛明珠一索穿撒落金盤催曲拍錚防大抵聲雄豪歷歷出羣宮調髙丰隆驚得蛟螭起雨趂雲隨初嘯嘷毎到換頭多頓挫一聲忽迸疑轟破玲瓏秪許牙枝催淸脆不容他樂和宮城響應聲更渾夜靜月明諸處聞何人懶憶馬南郡知予已勝桓將軍明皇上樓初聴得聴罷沈吟都不測宣令徧詢坊巷中旋使王人捕入宮李謨悉心以實對皇慈由是寛其罪後來落魄如散仙扁舟玩月江湖天繡囊探出金綫管揚眉防唇徒自憐驚神動鬼吹一曲指法尢髙气海圓波浪無風帖然靜千里水面鋪輕煙水族精靈潛鼓舞老龍變見來相顧因將鐵笛相對吹李謨未識無驚怖乃知藝但出眾奇不獨人知鬼亦知

峨山歌

髙髙百里一屈盤八十四盤靑雲端星辰淋漓防瀑布嵐樓雪寺五月寒殘陽忽黒雨雹飛霹靂火著枯杉枝登臨慨然小天下回時一顧東海涯細看朝陽初出時火精轉毬百尺圍曈曈曨曨浮在水峨朝云巳如綺

采蓮曲

南谿秋水深淪漣南村美人來采蓮蓮花灼灼葉田田芳桂輕橈蘭作船采采紅蓮幾成掬蓮枝交衮相撐緑蓮蘂滿衣金粉撲蓮子爲杯葉爲足唱歌相並畫舸舷願得采賢如采蓮樊姬昔時進燕趙幾人精彩朝霞鮮中有二人賢於巳柔明婉順君王前堪嗤羊侃錦繡妾艶歌防怨朱絲弦

紫雲曲

沈沈鸞殿垂珠箔祥煙瑞气含樓閣三十六宮明月中夜靜無風花自落寶屏珠帳一夢時靈仙初降趨丹墀煙衣霞綬赤暎佩鈞天樂部前參差合奏鏗鏘向金屋云是仙鄕紫雲曲朱弦逺召舜湘靈鳯管應呼秦弄玉天漢星流夜旣防露零珠樹彤庭寒芙蓉枕上夢初覺猶聞庭際聲上曉五音十二律仙曲記持心歷歷金綫龍頭紅玉笛新聲吹得情飄逸應是防襄樂府魂翻得雅音聞至尊俾與霓裳羽衣曲逓相奏向棃花園

春洲謡

衣鮫綃兮美人采白蘋兮水濱裊翠翹兮爲餙步羅襪兮生塵緜緜兮逺道萋萋兮芳艸逺山睂兮澹掃

夜宴詞

天如瑟瑟盤恢廓億萬里古稱天傾西北半在地夜轉繁星磨海水逡巡轉上星彩髙北斗未定光飄飄楚王夜北張華宴紅綃燭籠滿宮殿美人歌舞雲雨迷不知寒漏催銀箭

送春

花飛霏霏栁依依畱春不住送春歸春歸何處堪圖畫春盡江南日暮時黃鸝啼多芳艸逺靑梅子重楊花飛人生三萬六千日與君復有明年期

暮雪

北風慘慘生微雪微雪片片皆橫飛梅花栁絮隨人歸黃雲千里凝無輝惟念蓬萊何處客緼袍不暖饑且羸

短歌行

曉月蒼蒼向煙防朝陽熖熖明丹闕杜防催促躑躅開鶗鴂巳鳴芳艸歇芳艸苦不爲君畱古人勸君秉燭遊願與松喬弄雲月紫泥仙海鸞皇洲

贈宋小著

紫皇禦天方視事將擇靈官補仙吏金波古殿寒星簾虹節蜺旌觀就試白晳仙人皆雪衣衣冠森列蟾蜍墀寶盤初賜紅霞饌斗魁挹酒空淋漓水精地上宮花折枝何渥丹花艶白髙於建木老於椿其名仙桂長含春又有驪龍長萬尺波濤爲屋淵爲室逆鱗滿頷如鋒鋩觸之則怒無人當旁有明珠夜月光宛轉炫燿生靈芒能探驪珠折得桂方許驂鸞駕鳯凰方令碧落爲星郎所以房星之精姓東方字曼倩受天命佐炎漢昴星之靈其姓蕭其名何貴爲相封於鄼復有中臺稱荗先讀書三十車乃爲晉朝輔相之大臣又有長庚字太白下筆一萬字是爲唐朝之俊人予知下則誕而爲俊傑上則列之爲星辰君曽再對珠旒試君才堪作仙宮吏驪珠粲粲蟾枝香紫煙華綬黃霓裳風裝云馭慣升陟太霄瀚海嘗翺翔願以橫天之鵬爲逸駕垂天之虹作飛梁馳雷走電以驚防叱風揮雨前啟行結大精佩云錦章隨君一至於仙鄕

琢玉歌

藍谿中荊山峯結靈凝粹生羣玉飛英蕩彩如長虹野人初向深崖得蹋著云根風雨黒滿地晶熒雪霜色特達天姿幾人識治玉之工初琢成熒熒輝彩鏘鏘聲方瑚圓璉薦宗廟蒼佩圭頒帝庭堯兵曽用丹浦戰漢斗巳碎鴻門營我願琢爲北斗柄指麾五星齊七政庶使陰陽造化機四時六气隨吾令

咸平集卷十九

欽定四庫全書

咸平集卷二十

宋田錫撰古風歌行

詶陳處士詠雪歌

潁川處士情髙古閒臥煙霞向南浦忘卻簞瓢陋巷貧耽嗜琴書醉歌舞昨日西風生凜冽江天慘慘陰雲結云色蒼黃千里同晚來旋旋飛輕雪寒條黏綴生梨花梅飄絮蕩相交加危樓粉飾軒牕冷橫橋玉碾欄幹斜髙人嘯傲吟情動醉拾江毫呵曉凍狂才意度若元白滿牋靈怪如麟鳯因遣橘僮封寄余門者稱有陳君書展開詠雪六十字水晶盤中明月珠字字累累可編貫句句緜緜意不斷恨無瑛瓊奉報詶勝得美人錦繡叚君不聞吾皇在上致太平地不藏珍天降靈時聞刺史奏河淸又報諸侯賀景星君心幸有經綸術休向江湖隱聲迹云眠雪嘯意𨿽髙爭似金門待赭袍不必虹綸千二犗明月爲鉤釣巨鼇

桐谿行

東郊驛樹連理枝西廟叢篁十丈圍堪將輕素命人畫賫爲方物歸京師公署石楠圓似蓋畫樓北面當防檜桐谿怪石勝太湖賤如泥土無人愛天生爾材地且卑空山老朽人不知人不知睦州右史作歌詞

苦寒行

昨日北風髙霏霏滿天雪千里六出花六日飛不歇深山深一丈樹木凍欲折平地盈數尺市肆不成列覆物生輝光照人淸皎潔紫塞羣玉峯滄溟白銀闕篁竹爲瑯玕松風篩玉屑官吏來參賀物情亦感悅瘴癘已消除丰穰及時節長吏因疾恚請假來一月病眼爲寒昏風頭因冷發湯藥厭服餌酒肉悉罷輟夾幕暎重簾鑪茵與衾褐祿粟不憂饑帑俸無乏絕江海主恩深素餐心激切兒童溫且飽當風溯凜冽朝索暖寒酒暮湏湯餅設不知有饑寒燈火夜暖熱越人輕活計舂稅供膏血及至風雪時日給多空竭樵蘇與网捕負薪冰路滑口噤無言語股栗衣疎葛藜藿不充饑凍餓多不活慙惶襦袴恩旁皇空殞越因作苦寒行聊與兒童說

詶桐廬知縣刁衎歌

詔守江西新定郡二年撫俗誰相問白浪靑山繞郡城臥理煙霞稱嘉遁帝鄕迢迢天一涯子牟戀闕人不知慷慨情懷何企慕宋璟政事杜牧詩六縣萬家人輯睦魚鹽利人茶貨足公家事簡案牘希芳艸疏籬暎空獄楊柳湖邊觀釣魚芙蓉池上靜看書優遊天爵浩然性貴如三入承明廬靖節先生來訪我欣然延入黃堂坐斂襟欲坐先發言捧出尺書雙袖間七軸好辭同跪授儒雅禮丰情意厚主人識鑑非延陵金石何煩榮固陋且寘瓊瑤未暇防髙談如綺有餘歡黃鸝百囀天欲暮客去斜陽已半軒焚香道院無人到花風拂幾收眞誥卻取文編一一防南朝體制多淵奧兩軸七字五字詩珠貫累累樂府詞古於禪月畫羅漢麗於範蠡進西施議論精微窮理窟賦詠升髙能體物一篇序送周子通飄飄思若翻防鴻自有滄浪髙尙志因人命筆生辭鋒嘗聞水國淸輝殿曽事吳王侍文宴田園未遂歸去來嚴子臺邊知一縣古人窮則善一身達則惠澤如陽春一邑生靈如受賜何湏兼濟方爲貴金門吏隱能安身何必棄官爲逸人桐廬山水幸堪賞歌詩詶唱且相親

贈別瑯邪評事兼寄兩制舊友

醴泉少府王評事秀气神淸好奇異讀書擊劍善彈琴仲容信是靑雲器我從蜀國來咸秦長安久客多風塵因此移居淸渭北與君在彼初相識相識經今二十年支離契濶長相憶去年罷直西掖垣君亦醴泉方解官關中路遙宛邱道不逺千里來相防我參淮陽知郡事郡齋喜聞嘉客至槐花黃時初到來菊花開時言欲回主人忙畱畱不住爲君防菊登髙臺髙臺臨古道北走【音奏漢書曰北走邯鄲道】還京秋已老白日逺長安西歸出關天已寒神仙作尉道𨿽在骨肉爲累心且寛與君俱年五十一老去時光轉堪惜況今秋暮冬欲殘七十惟餘十八年未知十八年之間悲歡得喪與險艱到得七十卽爲幸此外浮生何足言明日正逢重九日未忍與君張祖席樽前新菊含露滋茱萸丹寶星離離茱萸擷芳菊延壽壽酒滿滿莫固辭淮陽郡吏若早替帝鄕卽有相見期兩制交朋若相問爲我勤勤多謝之

詶宋湜賈黃中二學士菊花之什兼呈諸防學士

靖節先生曾賞菊東籬有霜花正開翰林主人共賞菊北門吟詠有餘才一唱再和才力健兼金酬以瑛瓊瑰善歌使人繼其志逺寄淮陽知郡吏淮陽郡中方燕居跪讀重緘尺素書中有五章章八句復有二章同一處五章千葉菊花詞一章副翰學士詩一章詶和季左司人前再讀與三復人從日邊初到時斂手先問諸學士駭目乍闚文字奇兩制別來今已久朝寄宛邱權太守眼底惟嫌簿領繁耳冷不聞騷雅言重陽錫宴不得與湛露空思奉至尊忽捧新詩若爲意聞詩勝得千金賜受知益感恩顧深吟賞請言淸麗致淸如玉樹生天風麗若露花開錦宮水晶盤中置明月絳火瑚枝葉紅珍則難詶靑玉案文律詞鋒並化工因事諭懷堪自惜神化丹靑與刀尺丹靑暈淡刀尺裁先春雪中生早梅春饒桃李及時發牡丹占斷芳菲來芍藥羞人嬌且妬玫瑰倚欄笑欲語帝裏春從何處歸巫山雨散朝雲飛遺紅墮翠歸天下不失年年三月期天生百卉各有時彼何大盛此何遲蒹葭蒼蒼凝白露西風蕭蕭向秋暮月華籬落有霜華映籬叢薄生黃花花寒葉冷無蜂蝶因無寶馬與香車每逢九月當重九暫時采擷浮樽酒金鈿浮動萬歲杯爲君慶祝南山壽菊不能言爲作歌金壺酒傾生緑波重臺千葉若堪賞栽培好近金鑾坡

進瑞雪歌

聖徳昭彰動天地歲歲丰穰爲上瑞明年有閏節气遲冬深有雪方及時三農但喜及時雪天心帝力豈得知臣忝頒條居近輔勸課農桑理輿賦宛邱之下爲封部宣布皇恩愧襦袴王澤流而有頌聲因而拜手獻歌行歌云歲雲暮兮日雲暮白雲初向斜陽度斜陽韜掩云舒布慘慘陰風生北戶風來帶得霏霏花花輕片片如瓊葩凍黏寒綴紛交加陌上逡巡鋪玉沙琪樹瑤臺相間出落梅墮絮初堆積暎箔橫沾翡翠紋拂窻斜度璢璃隟飄飄千里度龍山袤丈蕭關與玉關海上銀臺對金闕水精簾櫳鑑明月萬年枝上夜輝光上林先似梨花發黎元有望復滿望手足舞之而蹈之因思去歲在京師國家將議攺元時時雪未呈盈尺瑞百神奔走應禱祈海風吹起澄江練織女金刀碎裁剪剪作天花撒翠微茫茫六合生光輝明月宮中玉臼杵霜兔搗藥雲母飛風篩乍似瑯玕寶翔鸞飛下啄瑤墀金門廊廡龍尾道賀雪千官趂朝早吾皇爲喜表丰年六出飛花不令掃樞相侍臣初奉宣宣赴中書賜禦筵光祿移廚供玉饌上樽賜酒中官勸宣令不醉不得歸席上仍令各賦詩詩成封進同奏謝禦制歌行競傳冩拜舞歡呼感聖明千年遭遇作門生微臣忝幸在兩制得以歌詩樂太平而今出典淮陽郡組綬輝華佩金印才微任重副憂勤履薄臨深守亷愼聖人徳澤如陽春陽春及物無不均微臣懷抱如葵藿葵藿向陽堪諭身今因瑞雪獻歌詠西垣再願縯絲綸

畱別句中正學士

玉人欲歸畱不住南山出云作朝雨雨中卻柅使車輪主人重得延嘉賔嘉賔有詩畱別我句句髙奇字字新新若新花凝宿露髙似秋天曉星布奇於雲起成峯巒鮫人淚珠盈玉盤浪大月照如金綫金綫交加珠可貫玦離環合間珠圓風生玉步聲珍奇若此爲重賜齋沐焚香然後防三復吟防旣忘倦命筆和來才思緩桃李難詶瓊玖珍野老美芹聊贄獻與君俱是錦江人今幸星軺來過陳鄕情交分忍輕別少畱可待早秋辰秋光月華伴行色步步隨君歸紫宸

代書呈蘇易簡學士希寵和見寄以便題之於郡齋也

金殿嘗聞金口言詞官近職是神仙三年偶忝西垣職致身似得文章力感激思詶聖主恩危言所以難緘黙出入金門與玉堂屢因狂直拜封章禦邊救旱無上策言辭不足動君王攺官出職歸郎署粉闈正秩慚叨據仍命淮陽頒詔條元正不得與趨朝中書舍人捧寶策加美徽稱尊帝堯大明殿裏上壽酒翰林學士先羣寮獨有淮陽知郡吏爲典郡符防借紫閤門引謝正衙辭撰日忩忩辦行李都門柳色早春天繁臺寺中排祖筵離杯滿勸不惜醉醉別上馬魂黯然客心易感須如是回思故國三千里子云相如俱蜀人我今五十君靑春春秋鼎盛正淸貴我年漸似下車輪下車猶未逾期月官舍初經禁煙節殘陽乍聽吹角聲臺榭棃花簇香雪獨酌不歡何所爲孤懷無緒懷已知十八學士相念否應笑骨凡格且卑地仙敢言謫仙宦海槎卻有上天時陳州去京地不逺莫惜音書來慰勉若得工夫可作歌歌中言語不厭多畢三情防頗似我向二宋四及李大請與副閣王舍人呈以此歌希唱和【畢相士安向相敏中宋給事湜李相沆副閣王禹偁】

送韓援赴闕

逢君南浦落花時送君南浦艸離離離魂自與白雲斷兩槳去時乘夕暉昔時漢家稱八使登車便有澄淸意吾皇宵旰念黎民歌詠皇華遣使臣昭文館殿選學士巡撫使名名號新二人分得淮南道人自日邊來旣早敷宣朝防達君恩淮陽父老私有言言逢太平歌且舞利病達聰皆悉聞我昔南宮與西掖後來謫宦爲遷客慶澤量移往單州長淮途次泊孤舟昌黎工部未相識一見怡然如舊遊詩酒論交各相許何如李白杜工部海上往來將月餘煙波寄詩兼寄書書裏情深若江漢詩巾意重若瓊琚今說歸京忍輕別別夜波光蕩明月若到朝廷話鄙夫爲說子牟心戀闕闕下交遊憶者誰翰林蘇畢韓損之【韓丕字損之】憑君與達相思意夢向金鑾欵北扉

思歸引

河朔受詔書移官向湖外初問禁法茶次問丁身稅稅口徵四百茶利髙十倍老死及充軍縣籍方消退采摘不入官公家定科罪何以升平時遺民猶未泰何以在位者興利不除害我願罷秩歸天顏請轉對一言如沃心恩波必霶霈

歸去來

歸去來詩不云乎王事一埤遺我兮終日孜孜心力疲勞齒髮衰爾今已年五十二前去七十幾多時爾性𨿽拙頗好學爾才𨿽短頗好詩文學歌詩之外非樂爲金門玉堂若無分隨分官職胡不歸苟能遣得婚嫁累又何苦憂伏臘資爾不聞仲尼曰飯疏食飲水曲肱而枕之樂亦在其中浮雲富貴非爾宜表聖表聖爾當念玆而在玆勿使無其實而有其詞爾若捨靈龜而觀朶頥毋乃見爾癡爾癡

咸平集卷二十

欽定四庫全書

咸平集卷二十一

宋田錫撰頌一

河淸頌【並序】

臣嘗覽圖牒曰河千年一淸聖人之大瑞也考酈元之水經稽夏書於禹貢洪河千里一曲上應云漢發昆山而疏砥柱貫中域而注滄溟駭浪朝宗通濁涇而一色衍長薦祉帶淸渭之澄瀾所以彰睿聖之乘時表升平之應運自陛下臨禦十有三載以堯舜之道行風教以文武之徳化要荒禮讓興而刑罰淸兵革偃而邊防靜五星不差於軌道百谷屢報於丰年信及豚魚應大易中孚之象仁敷艸木協國風行葦之詩諒壽域之可躋宜華封之來祝是以功成則韶濩之音必作理定則俎豆之事畢修方潔祀於先農式告防於后稷靑壇翠幄列於國門之東蔥犗縹衡寘彼公田之次五輅南轅之在馭三推禦耦以將親粵若澶淵之濵雷澤之滸獻歲發春之五日東風解凍於層冰初漣漪以成文旋浩渺以交漾澄淸見底榮光襲人沈潛可鑑於遊鱗浮動逺涵於瑞日守土之吏乘軺之臣防父老以載觀馳牋章而上達聖恩宣示瑤圖讓徳於圜靈臣下歡呼金門拜表以稱賀百執事蹈舞以就列億兆眾歌詠於逢時豈不以徳升聞而象緯呈休王澤旁流而山川薦瑞矧太史鉤盤之經瀆桃花竹箭之迅湍人壽之言古賢惜其難俟靈源之異聖出慶於榮觀與夫芝房寶鼎之歌瑤罋醴泉之詠豈同日而言哉臣忝竊代言慙非稱職歌時樂聖合陳葑菲之辭載筆侍耕得紀河源之瑞頌曰

聖主千年運洪河九曲淸地靈儲慶異天意屬升平冰泮頳魴躍波揺瑞气生逺通靈沼液髙徹絳河明漢國慙爲帶滄浪愧濯纓鑑人曽爽澈潤物達勾萌明月兼淮暎榮光向海傾王正春尙淺帝甸雪初晴萬國觀農祀千官侍禦耕奏章馳象魏拜表防公卿薦祉臻川瀆言祥自水衡出圖同表異習坎象持盈珠濺龍門澑雷奔砥柱聲瑩宜淸渭合湛可玉壺盛更顯皇猷洽彌彰理化行百王堪讓美三代豈稱英深廣源流逺涵濡品彚貞土膏承積潤水澤效殊禎羣後思東觀吾皇待告成微臣獻詩頌葵藿比忠誠

籍田頌【並序】

國家嗣位之十三載王道淸夷邊防靜謐時和歲稔逺至邇安籍田可復於躬耕后稷宜修於祀事足以勸三農之本備九年之儲貴戚知稼穡之艱難宗廟享粢盛之丰潔於是坐朝堂以端拱召公卿以就列謂三事大夫曰邦國之本惟民也黎元之命惟食也使男有餘粟女有餘布老者得衰羸之養少者知耕稼之勤衣食旣丰禮節自曉然後風俗易化刑罰不用毌乃爲王者之所務乎羣心允諧百辟聽命由是金門曉辟禦札初下布告自邇以及逺號令云行以雨施翌日命宰臣昉曰籍田大禮爾爲之使俾禮典詳而樂章備百職舉而千畝修又命翰林學士宋白賈黃中曰爾等司防革於禮儀典導從於鹵簿然後百執事駿奔走各奉其職無曠厥官洎獻歲發春乙亥禦辰農祥晨正農事將起六宮獻穜稑之種千官從耕籍之儀金輿玉乘和鸞萬騎以翼衞東郊南畝華夷億兆以駢觀我後冕而朱紘躬秉黛耜坻場染屨禦於三推公卿大夫自五至九庶人終畝禮容皇皇若煙非煙和气蓊郁拂靑壇而暎翠幕藹春埜而麗朝陽旣而奉常變六樂之懸太僕進六騑之轡金輅鞶纓之次列黃麾羽林以馳驅回禦鳯樓掲雞竿而赦天下所謂聖人作而萬物覩王澤流而頌聲起臣職居禁掖才愧司言顧縯誥以非工寧禆潤色因待耕而獻頌用慶升平美盛徳之形容紀皇猷之萬一也頌曰

聖主文明時方太平四鄙無事萬邦咸寧貫索星稀所以措刑泰階文符可以偃兵物俗丕變禮讓興行條風塊雨年惟順成屋粟裏布歲有常徵濟濟之眾蚩蚩之氓若登華胥若造大庭籍田之禮歷代久廢乃下禦札宣示中外乃命有司詢謀經制祖述三皇憲章五帝蠲潔之享割牲奠幣淸明之誠三酒五齊后稷豆籩先農壇陛鐘磬羅列冠劍繁防千官侍耕諸侯助祭居靡都鄙人無華裔疊迹駕肩掎裳連袂觀我耕籍勸民樹藝布徳覃恩行慶施惠惠澤霶流天光下濟禮儀彬彬文物皆新聖徳動天至諴感神嘉雪應候和气先春梅飄灑道絮落淸塵馳道若砥列幄如鱗鹵簿云羅車斾星陳煇煇煌煌闐闐轔轔三推禮畢五路回輪普天之下率土之濵知我勸農悅我爲民雕幾返朴風化還淳廟祧之享烝禴之辰蕭茅鬯酒籍田而有黍稷粢盛籍田而取潔其簠簋丰其俎豆致享藝祖展禮先後祝史正辭神降之祐繁祉來宜戩谷允受時歲丰穰生物暢茂帝王之孝永言在玆黎元之本莫重於斯惟倉惟箱如京如坻有醴有酪爲盛爲粢神旣歆之民實賴之臣參詞臣官爲右史因獻斯頌得以言事鄕飲之禮行之甚易庠序之學復之可以古典郁堙由人振起千載一時允謂昌期時不再來臣實惜之登封降禪願陛下行之

太平頌【並序】

聖朝垂統十有八載皇帝以仁賢之徳由晉邸而卽大位嗣王業而承廟祧天地气和日月貞明協千齡之防昌應萬民之推戴昔舜有大功二十而堯以鴻圖付之漢文以五讓天下而公卿大臣立之推魯史之遺文得漢家之故事儔功比徳吾皇兼之稽羲文出震之格言徵戴禮向明之大位黃麾列仗洪寶傳國百辟山呼而稱賀萬方波朝而防同一之日覃連山作解之恩布率土眚災之令與民更始趣物於新號令一發罪系咸釋雷霆振幽滯江海蕩痕瑕自華及夷逢時樂聖聲悅成歌頌形動爲鼓舞易不云乎天地革而四時成聖人作而萬物覩也書不云乎民非後不乂後非民不立律曆有五勝之策圖防應一人之運夏后得內禪之禮周家稱大弟之賢公劉積仁然後武王成王享大位髙皇撥亂然後文帝景帝致太平晉以金徳王而孝武稱賢唐以武徳取而太宗好理在淵或躍所以見王者之興大明方融於是諭聖人之道自天厭唐徳昭宗失國四海九州剖豆分朱氏稱梁石家號晉居於岐者有僭王之車服據於鄴者擁圖霸之甲兵金陵繼闔廬之雄南海有尉佗之盛湘潭咫尺與中國稱鄰庸蜀險固以一方自大天子之守不過三千里諸侯之兵何啻八百乘中原鹿走髙材得犄角之名海水鯨飛黔首困懷襄之害然暴秦之祚才二世而亡有夏諸子或再稔而謝夫差劍盾修武備以方勤叔孫豆籩飾禮容而未暇不有天命國何以興未遇眞主亂無以弭穹所以睠命皇宋於焉勃興獄訟謳歌捨丹朱而歸舜禮樂徵伐黜諸侯而尊王彊本弱枝兼亡取亂自玆始也初則滅李筠於澤潞次則覆重進於維揚南平荊門西舉劍閣命伏波之將以淸嶺表詔樓舩之師以克江南系三僞主生致闕下求諸前代罕有威武若斯之盛也故匈奴畏服而請吏南蠻奉琛而納欵𨿽先朝之英武底寧寰區由吾君之密謀贊成大業昔魯衛爲兄弟晉鄭稱昭穆咸能夾輔王室保扞宗周而春秋紀其勲也昔唐祖革隋由太宗之功明皇滅燕賴肅宗之力寰區果大定宗社乃再安故實錄紀其事也仲尼稱其或繼周者𨿽百世可知披皇圖而稽帝文揚英聲而騰茂實堯有天下以文思允恭之聖得邦國社稷之臣始以羲和爲日官次以重華錄大政曰棄曰契克諧兪往之言曰防曰龍盡協疇咨之命所謂精求理亂明辧凶賢眾賢旣登庸四凶遂流竄然後土階三尺茅茨不剪垂衣而天下理不亦陶唐善致太平乎洎舜格藝祖纂堯之績輯五瑞以來羣後巡四嶽而省輿民協時日之無差同律度而必審聰明咸達樞機不壅猶謂其臣曰予欲左右有民汝翼予欲宣力四方汝爲華虫藻火之文以汝眀之六律五聲之音以汝聽之猶以上之過失或未聞下之謀猷有未達法謗木之求理建善旌以表誠語曰舜無爲而理又曰韶盡美矣又盡善也斯乃有虞之克肖唐也至於禹勤力於溝洫致美於黻冕設簴求讜言之善泣辜見防物之仁拜伯益之昌言誅防風之後至傳曰微禹吾其魚乎語曰吾無間焉大哉湯革夏政應乎天順乎人用王者之干戈救生靈之塗炭肇徵葛伯四國悅之後戰鳴條天下尊之設總街之大庭訏謨畢至解埜人之密网歷數攸歸書曰東徵西夷怨南徵北狄怨斯所以見禹湯之致雍熙也皆典籍所備載今古所熟聞然則逺取前王近方聖代則堯舜爲帝道也禹湯爲王道也舉是四君子而比萬乘主且何愧焉曠數千載之間逾七十君之盛中有漢氏稱刑措而不用迨至唐室有囚釋而自還亦足方駕皇風並驅大道臣今謂繼唐者非大宋乎自陛下臨禦以來天下之目顒然觀朝廷之所行天下之耳專然聽國家之所務陛下果以天爲貌以道爲心以萬民爲體以六合爲家謂三王之禮不相沿五帝之樂非相襲或因仍舊制或釐革故事發先庚之教令施渙汗之恩私始以寧邊爲逺圖次以納諫爲切務振幽拔滯旌賢進能蠲關市之徵勉農桑之業哀悼鰥寡惻隱困窮禮髙年尊有徳封樹降漏泉之寵室家覃疏邑之榮王言如絲其出如綸不終朝而詔下朝堂未及夕而令敷國內才浹旬而恩均天下宜乎至和之气感於天地不測之神發爲禎祥六辯弗迷四溟無蕩五緯燦編珠之彩三階若懸衡之平雨流潤以如膏雪盈尺而呈瑞閶闔風來而應候貫索星稀而省刑太史銅渾不失陰陽之節容成玉曆遂更正朔之文驗休徵考洪範善謀則時寒自應睿聖則甘澤不愆斯皆徳動天以昭彰物有感而通泰語封疆則東際桑林之國西走蔥河之道日南萬里設都防以懷柔漠北五原化單於之獷驁有以見王者之無外書軌大同代馬新羈願備六閒之禦名翚入貢來稱九譯之朝論都邑則陳畱古封商邱雄地仰渾儀則房心之分按地圖則豫州之域左控齊魏右引淮湖辟裏閈以綺紛湊舟車以鱗萃皇居壯麗信邁漢而越唐都人雜遝實駕肩而擊轊閱文物則司徒以七教理兆民樂正以四術教冑子賢良待公車之詔俊造升天府之名煥然若重離之明炳焉得奎星之象諒千古之下與三代同風班馬文章列蕓閣麟臺之次嚴吾侍從居石渠金馬之中觀武備則精兵三百萬功臣二十四世祖兼昆陽之眾曹公得劉琮之兵是以軍容益嚴國威大整𨿽四鄙無事靈臺有偃伯之期而三農之隟司馬有教戰之法比夫驪山講武陋唐紹之艸儀澤國觀兵鄙楚君之憑軾言盛禮則君尊於上臣肅於下法厚坤之有別本太一以爲容民得之則父子親而兄弟和國用之則祭獲祥而戰必勝然後以車服而別之以爵勲而辧之以珩佩和鸞以聲之以黼黻絺繡以文之故百官象物而動九貢不戒而至聽雅樂則五音正六律和用於方澤而地只升奏於圜丘而天神降振作於廟知祖考之來思鏘洋於庭感鳯凰之戾止朱幹玉戚兩階見象武之容樹羽崇牙六佾辧用文之徳詳制度則明堂爲布政之宮太社爲禮神之本金城儼百雉之峻天門逾兩觀之崇謁靈臺以視常文辟太學以優儒教連營棊布若羽林之四十二星列署鱗差比太微之三百六位驗丰富則全齊曰魚鹽之國右蜀爲金碧之府南越出珠貝北燕多健馬國家旣网羅六合庭衢八荒異物內流而國用饒萬貨均輸而公帑富陋隋文之儉徳稱有羨財輕漢武之事邊肇興徭算較版籍則旣庶矣又富矣所謂積於不涸之倉務稼穡也藏於不竭之府勉桑麻也皆陛下躋之仁壽之域導其生殖之源故比屋可封外戶不閉仲尼觀蠟退而稱三代之英伊尹持衡慨然慮一夫不獲語臣寮則廟堂之上得賢相也三軍之師皆良將也可以侔周之十亂虞之五臣儒雅雍容登瀛洲而論道英雄慷慨畫雲臺而紀勲功成理定旣如彼禮備樂修又如此陛下猶以本支百世封建親戚恩之先而禮之大者也乃謂侍臣曰昔周王涖祚以輅車旌旃夏后之璜玉封父之繁弱迨闕鞏之甲密須之鼓姑洗之鐘商民之族以爲分物用彰國家之庸而賜諸弟封伯禽於魯封康叔於衞封唐叔於晉左史書之至今稱爲美事朕於是命有司陳玉防冠劍鹵簿鼓吹以營邱四履之國封皇弟爲齊王又命太常以金輅蒨斾秬鬯圭瓚疏鶉首千里之封遷侍中爲京兆尹又命禮官以虎符獸節赤茀金舄分南梁十四郡之地升太保爲興元連帥信堯親九族周重宗盟楚國析珪稱莊王之九徳漢家刑典非劉氏而不王宜乎皇基若磐石之安宗室比維城之固庸知卜代之吉何止於三十卜年之永將逾於萬齡君有威儀而可尊臣有禮法而可仰天下無事海內有截皇風蕩蕩尊盧赫胥之朝民物熙熙柏皇栗陸之世脫寶劍以賜騎士卻駿馬以駕鼓車惜中人之產而罷露臺愧吳芮之心而賜幾杖集書囊於帷殿列諫疏於禦屏觀明堂以去笞刑畫衣冠而別有罪野老或不知帝力公卿亦恥言人非行萬里不持寸金消五兵可爲農器海牛南臥逺人占以來朝楛矢東歸旅宰司其所貢魚在藻以遂性鴞食黮而懷音瑞露凝甘降竹柏之上景星垂象助晦朔之明器車知厚載之仁舟甑表將丰之兆蓂生近砌因更月而呈芳芝在中包亦無風而自動書曰魚鼈咸若詩稱行葦不傷由庚蓼蕭悅道人之見采芝房寶鼎流樂府以登歌信宗廟之垂靈當地天之交泰攸宜垂黈纊凝冕旒棲神於穆淸守道於黙防大庭以怡睿覽升姑射以適皇情於是三事大夫率百職卿士秉桓圭以就列委蒼佩以颺言曰陛下徳掩前代功格穹古稱因天事天因地事地封禪之禮歷數十世而無覩焉天其命陛下修闕典秩無文哉不然安得民和神悅兮若是乾符坤珍之畢臻臣等遐詳舊儀得之新禮欲願陛下覲羣後於東國展嚴禋於岱宗命虞官相髙卑之儀詔掌固施表著之次泰壇三襲祠昊穹之神圜陛四周列眾星之位雲門大濩施於重防之中勾陳執金周於四門之外玉輅金根翼於道殊珍眾寶旅於庭庶邦冡君四夷酋長環天壇而序立佽飛之將羽林之兵衞禁署以增威於是宵漏未盡中嚴外辧服冕裘而上徵鳴玉鸞於太淸祈昭嘏於萬靈布福壽於羣萌探金策以受神休封玉檢以成大禮然後勒丹碑於雲際霈澤於天下以彰盛烈也不使七十二君獨美於古先也皇帝嘉忠誠之懇禱而猶懷謙徳而未報旣而聲聞於外下臣得之於道塗不覺抃蹈以爲美盛徳之形容無先於頌𨿽菲才之無取幸昌運之重熙願以詩聲揚於王庭曰

徳厚稱帝仁勝爲王仁徳兼備謂之三皇天命靡常邦或其昌吾王嗣位南面垂裳左唐右虞超周掩商大業於鑠鴻名焜煌二儀幽贊羣靈協祥河圖啟瑞洛書含章運逢交泰時來允臧君明臣賢禮備樂詳書軌大同貢輸相望風雨弗迷黎元咸康至和之气感天之陽日流嘉彩星垂瑞芒三脊之茅茁然呈芳九苞之鳯飄然來翔堪備縟禮升告穹蒼泥金載密燎煙髙颺鸞車佩衣交鳴鏘鏘天靈地只降福穰穰用顯我皇太平昭彰億萬斯年永永無疆

武有七徳頌【並序】

聖人守法度以信禁過差以義剪禍亂以兵示人之誠惟信爲速感人之心惟義爲速濟信與義惟兵爲速兵不可弭堯舜猶用之以禁暴武不可黷湯武猶戢之以愛人故周禮則曰兵有九伐魯史則曰武有七徳兵者利用也生殺賞罰出於已旌旗金鼓榮於目摧堅破剛快於意苟不以道徳仁義主張牢籠以彰明武徳則淫戾之過返諸已而驅除之柄在於人也夫物之不附由曲直相戾人之不親由間隟所生間隟旣生曲直不入則情離意遁心越意去聖人以兵附而麗之合而防之兵猶器也斂拂戾違慢之國以納諸器而提挈以致霸王之業其在周易象曰頤中有物噬嗑比天地爲頤也萬民爲頤中之物也聖人以甲兵爲齒牙噬而合之乃能通也小則以五刑而大則以五兵威而懷之使心不離糾而合之使意不散所以大國畏其威而安靖也小國懷其徳而慈和也昔周徳下衰經武之柄爲齊桓晉文所用是以徵包茅示禮遷邢衞示仁伐原示信搜軍示義故魯衛宋鄭曹邾杞鄶以土地封畛之大小貢賦藝極之輕重奉齊晉以司盟瞻齊晉而爲命蓋服有禮而畏有法也在二霸猶然況聖人暢之如天載之如地燭之如日月涵之若江海所加之兵所臨之國非土地是貪惟封疆是正非玉帛是取惟貢職是徵非威武是燿惟凶慝是服非震怒是逞惟教告是明觀其以兵除害所以見禁暴之徳也以順爲武所以見戢兵之徳也有功而不伐所以見保大之徳也克亂以築京觀所以見定功之徳也所務不違民欲所以見安民之徳也興廢繼絕所以見和眾之徳也動不耗國所以見丰財之徳也暴旣禁則兵可戢兵旣戢則大可保保其大則功可定定其功則民斯安民旣安則眾自和眾旣和則財乃丰彊兵之本在農務農之本在民安民之本在徳兵與農交相養徳與刑交相用利與害交相生聖人觀釁而動非七徳不妄動也聖人見可而進非七徳不妄進也故詩人美禁暴之徳則有於鑠之詩在也美戢兵之徳則有載櫜之詠在也美保大之徳則有允王之篇在也美定功之徳則有耆定之章在也美安民之徳則有繹思之什在也美和眾之徳則有綏萬邦之歌在也美丰財之徳則有屢丰之頌在也今國家徳兼於堯舜功髙於湯武苟不形容盛徳蹈舞頌聲則亦司言之罪也敢拜手獻頌云

於鑠王師煌煌其武如龍如螭如熊如虎以道以徳爲鉞爲鈇以仁以義爲幹爲櫓惟亂是伐惟凶是取能禁其暴削其土宇能戢其兵肅其部伍善保其大仁信周普克定其功禮樂歌舞聿安其民惠若時雨撫和其眾眾實安堵旣丰其財實乎帑庾言有訓誓伐有鐘鼓以威以懷以招以撫柔亦不茹剛亦不吐孰爲厲階孰爲怨府如工理木如農事畝正其徽纆以合規矩去其稂莠以養稷黍爲黎庶君作諸侯主萬方黎元莫予敢侮小臣獻頌願播樂府

祝网頌【並序】

昔夏王縱暴庶民罹毒痡之災成湯修仁四國有旋歸之意𨿽空桑之子來翼霸圖而九戎之兵尙爲桀用非至仁無以克敵非全徳無以勝妖至仁伊何澤及艸木全徳伊何信孚禽魚故盤有銘而敢憚於勤兵以律而得以專討葛伯有弗祀之過農夫值奪餉之仇湯於是始行問罪之徵用慰來蘇之望諸侯聆之而胥悅生靈悅之以知歸所謂三分天下而湯有其二猶以爲桀𨿽溢惡而君不可伐靈矛銛防未興時雨之師神蛟應龍已有躍淵之吉一旦飾髙蓋以言邁適郊原以肆懷都山澤之虞人形殺心而祝网曰自天之降從地以出四方來者皆入吾羅湯聞之曰嘻盡之矣非桀之徒歟孰能與於此乃命解其三面更教之祝曰欲左者左欲右者右髙下如之吾取其犯命者於是漢南諸侯咸聞帝乙之言益知聖人之徳由是鼓舞以慕化歌謡而歸亳一時而至者凡四十有六國書曰惟天輔徳其命靡常宜乎順天人合發之機膺歷數在躬之運進破安邑遇戰鳴條陳逆順以誓師眾皆聽命以寛仁而伐虐誰不歸懷遂俘玉於三朡乃握圖於萬乘考緯書之摭實稽瑞牒於前言有白狼銜鉤黃魚化玉視拱谷而妖亡福屆禱桑林而雲蒸雨流斯皆動天之徳昭彰革命之符赫奕而尙懷慙徳惕然罪巳豈非聖人以至公而大權自獲因勞謙而徽號難辭𨿽云解密网於一時其實示深仁於萬國法天道恢疏之象見君恩肆之懷蓋禮有三驅釋前禽而不取法逾再赦當撤懸而弗張足以知有商懷惻隱之仁後代仰髙明之徳事在世紀安敢忽諸因作頌以美之曰

网罟之設兮蓋取諸離以畋以漁兮必戒乎時桀惡日侈兮民心益離湯仁天授兮歷數攸歸解中埜之网兮更其祝辭諒好生惡殺兮示君父之慈宜其享天祿兮垂千古而是思

五聲聽政頌【並序】

昔文命事堯之明受舜之禪大功赫奕炳於日月至仁涵濡霈若雨露然以堯之聖猶以謗木聽於人以舜之才猶設善旌求其過況我臣於唐乘四載而平水土嗣於虞觀七政而禦歷數敢忘踵其懋徳師其明規於是設五聲以示誠俾羣賢而納誨故題於簴曰教我以道則鳴皷告我以宜則撞鐘示我以事則振鐸語我以憂則擊磬告我以獄則揮鞞五音在器五器在懸設於朝列於庭外以示國人內以示廷臣食土之毛居土之濵在予之化爲予之民苟有道有宜有事有憂有獄必從予而伸必率意以陳堂𨿽深於千里善意嘉謨不得不聞天𨿽髙於九重芻言蕘辭不得不達享予之祿立予之朝惟予職是守惟予過則規苟有道有宜有事有憂有獄必從而言必面而諭𨿽憚犯顏而良規嘉畫不得不聞𨿽畏直諫而忠誠赤心不得不見筍簴之設有所取象天有五緯國有五教君有五官臣有五諫欲召五諫遂設五聲聲如五達之衢廓之而無壅諫如五土之民懷之而則來鼓之音博而達故使教我以道者鳴鼓而言焉鐘之音屬而切故命教我以宜者擊鐘而達焉鐸之音流而不蕩故令教我以事者振鐸而述焉磬之音哀而思故勅諭我以憂者擊磬而伸焉鞞之音慘而急故詔示我以獄者揮鞞而至焉處至尊之位持思理之心聞其抧擊之聲知有謇諤之人耳則矍然心則惕然或投袂以起或推幾以出或仄席以待或怡顏以接所以下之情無不通也上之過無不聞也是知聖人位愈髙而心愈愼當懷襄之際墊隘是懼慮萬物泊爲萍藻憂萬民化爲鱗介堯咨於朝鯀殛於羽水土之職我專其任溝洫之勤我致其力聞昌言而必拜聆呱泣而弗視天鑑其勤神贊其功圖出於洛蒼水使授以祕籙淮渦神鏁於深淵一旦百谷皆導而順流九州大同而交泰偃豬之地化爲沃衍隰臯之土鞠爲芻牧土有柔桑田有嘉谷所謂聖人有巨功於天地也有大賚於生民也堯旣錫以圭舜乃授之大寶定公有微禹之嘆宣父伸無間之言然猶日加愼也夕加惕也慮政有闕恐過未聞繇是建五聲采眾善眾善旣至萬機聿理名愈崇徳愈隆道愈彰惠愈洽禹迹萬里禹謨斯在鼓鐘之器筍簴之用與夫考擊於樂府振作於公宮特異也退頌聖徳以彰鴻勲頌曰

立大功兮享大位愼其終兮徳不匱菲其膳兮厚祭祀惡其服兮美黻扆猶詢賢兮以自樹欲問道兮常自裕羅五聲兮啟諫路用羣材兮爲國輔幹於道兮邦彌阜基於徳兮名轉固不然安得聲爲律而身爲度

咸平集卷二十一

欽定四庫全書

咸平集卷二十二

宋田錫撰策對一

制策

皇帝若曰國家承五代亂離之後稽三王質文之變太祖以神武定天下太宗以聖文化域中萬里封疆復禹舊迹二聖功業與天比崇徳化所被靡不祗若日月所照罔不率俾自開創致升平迨四十年矣朕以寡昧嗣纂大位遵守先訓慮勿克負荷夙夕未遑寧居惟萬務之幾微鑑燭未明中心浩然罔知攸濟兢兢業業五載於玆矣鎭撫夷夏康濟黎元𨿽下承成規事仍舊貫庶政用乂防縣久安屢降詔書旁求讜議五日轉對亦復往制尙慮君子難進嘉言攸伏故詳延賢良方正之士咸造於庭欲聞經國之謀轉時之策明予於大道致予於至理今子大夫其發揮理本宣揚道要順言曰從朕敢忘洪範之訓噫大道之行三代之英仲尼其猶喟然又書不云乎克念作聖孟軻曰堯舜亦人朕永惟皇王之理思復三代之迹堯民比屋可封舜韶鳥獸率舞夏后魚鼈咸若文王虞芮讓畔何千古難繼其或繼之者厥道何從厥理安在其次適時之務安可忽諸今三邊無虞重譯入貢制獫狁自古無上策禦姦宄不得已而用兵方求聞所未聞得所未得慮契丹乘間屢來騷邊遷賊負恩罔畏干紀致勞徵戍每煩供饋供饋出於民力徵戍資於國用專利山海殖貸關市或譏王道之未融丰財於農桑節用於制度其如邊備之未足斯二途取捨其術安在又古者什一之稅秦氏大半之賦其按田取租始自何代計口定算肇於何時春秋曰近盬公室乃貧管子曰謹正鹽莢其義相反何所適從又勤防人隱奉若天道而間歲以來陰陽不和水旱作沴寒暑罹於疾疫歉儉致其流亡夫安上理民禮樂爲急禮以本天地樂以和神人豈陰陽之或差致水旱以作沴札瘥天昬流庸浮冗毌乃禮樂之用其未至乎嗚呼上失其道民散久矣講議禮樂予將疇咨觀禮以知興亡審樂以明理亂非賢臣弗達子大夫懷才抱器學古待問知已慰薦副朕所求各罄爾之所長交修予之不逮敷之條對靡有所隱

試同人策

問君子之儒貴乎愽物者所務先乎辧疑吾子各蓄奇能榮采觀國願以咨詢之志略闚辧博之詞三皇之名互言靡定五霸之號所載亦殊堯知鯀凶何以用之治水舜事父孝何以不告而娶範宣之讓能易欒黶之心文王之仁不變崇侯之惡皇舞用於何際甲歷起於何時良平之功與謀何人最善韓柳之文與行孰者爲優漢髙稱善禦英雄何以致韓黥之叛周公有信睿之聖何以生管蔡之疑幸略爲於指明冀用祛於懵昧

二

問皇家創業垂二十年平楚取蜀系吳破越復三代之王略消羣凶之厲階正朔逺頒恩信大布外域爭輸於貢奉云亭方俟於登封然念三晉遺黎未霑皇澤一方鉅盜猶保孤城世宗興問罪之師大勲弗集先帝有平凶之志聖策未伸觀往古之用兵實研幾於料敵山川形便始務諳詳攻守利害必精計畫昔晉宣決勝以周期而可取壽春充國圖邊請益兵而方濟戎防揣摩之術毫釐靡差國家以徳懷來用眾敵寡佇獻俘於宗廟方擇善於臧謀子大夫久練時機雅稱國士願畫蕩平之策勿陳遊誕之辭

私試策

第一道

問國家奄有中區誕敷文徳考河圖而括地象率土皆賔搜兵實而閱武功逺人咸服蕞爾並土猶怙堅城興周宣六月之徵尙聞逆命用虞舜兩階之舞無以懷柔子大夫榮與國華久諳方略願聽蕩平之防以觀經緯之才

對

兵貴伐乎深謀妖不勝乎盛徳仁修而獷驁自化備設而攻取無疑我國家丕建洪圖垂二十載先朝以神武之略蕩定天下吾皇以聖文之徳撫育中區萬方咸賔九貢來底蠢玆並土久隔皇風𨿽懷之以徳而弗來震之以武而未服亦猶鷰營巢而在幕魚失水而居陸𨿽暫苟活其能久存管子云料眾以攻眾孟子云王者之兵惠若時雨今料眾之義請試陳之以國家之土疆逺且萬里以聖朝之士卒精而且練府庫丰實𨿽漢武事邊之財未偕於今矣黎元富庶𨿽宗開元之間未侔於今矣以此眾戰何敵勿克以此眾攻何城不降國家但欲示之以仁而使自知歸化之以道而俾其自服也又何疑苖民怙險度七旬而弗歸崇侯弄兵必因壘而方至必欲誅元惡以示法弔遺黎而表恩則兵家之謀有五間之術司馬之法有九攻之義舉必成功動無遺算然兵者詭道戰以譎勝當太平之世實愧言之以威服之以徳化之在此二道也謹對

第二道

問以禮化民推誠致道必因讀書方致淳和驗前代鄕飲之儀見躋俗禮容之盛有唐之後歷代弗修今國家方屬於升平俎豆諒宜於修襲所冀白華播曲誘孝弟於深心淸管登歌發融和於庶彚嘉言復古虛意待賢願指明其是非仍發揮於損益

對

先王制作禮樂化導黎元亦猶置水於盤方圓斯就鎔金成器模範靡遺觀鄕飲之儀諭國人之禮俾日而習之月而化之聞管磬之音則和樂生乎中矣覩樽彛之設則恭肅加乎外矣閱賔主升降之容則知尊卑有序矣熟雅頌誘諭之意則知孝弟有自矣斯禮久廢淳風未還詳天命之有歸俾吾皇之復古宜乎海內大定寰中大理日月宣明乎天道風雨咸若乎歲功民心悅隨物性交泰鄕飲之禮白華之歌願復行之天下之幸謹對

第三道

聞懷才待舉隨計觀光苟非該博之儒寧稱詢謀之防三王禮樂胡不相沿百代職官何因繁省孟子稱至仁無敵安得苗民弗恭仲尼云積善餘慶曷以丹朱不肖瑤琨篠簜貢自何州淮濟江河發於何郡春秋以藏冰得禮則風雨弗迷洪範以修徳動天則陰陽自順惑乎確論無所適從髙談勿吝於辧疑奧學用觀乎歷試

對

王者功成作樂理定制禮故唐虞之功成乎揖讓則大章簫韶之樂作焉湯武之理定乎平蕩故司儀奉常之禮異焉玉帛之容取乎化民心不取乎觀閱也金石之奏取乎和物性不貴乎鏘洋也蓋隨時之理亂因時以損益故三王禮樂不相沿也職官之數亦然書曰唐虞建官惟百夏商官倍亦克用乂周漢以降迨及有唐沿革不同繁省靡定酌理言之苟得賢才𨿽簡略而亦理苟曰常吏𨿽官繁以何爲苗民終服於舞幹有以見至仁無敵也丹朱得備於虞賔有以見積善餘慶也瑤琨稱珍篠簜充貢貢自維揚之域詳乎有夏之書河發源乎昆丘江濫觴於嶓冡淮濟之出載籍備存藏冰而風雨弗迷申丰之言未臻至理也修徳而陰陽自順箕子之辧乃可垂訓也錫淺陋之學不足以待問王庭葑菲之辭不足以發揮古義傍皇震恐不知所裁謹對

開封府試策三道

第一道

我國家誕膺景命爰創洪圖立萬世不防之基成四海混同之化主上大明維照聖徳日躋乙夜觀書旰食聽政訓兵練將以養鋭務穡勸農以丰本孜孜不倦豈無意乎豈不以薊北彊藩尙侵禹畫河東餘孽猶保梟巢然則西北歡盟數世連結畏中原之彊盛曲陳款附之誠憂同惡之危亡潛懷救解之計若擊之則有阻蕃服來王之意若置之則恐違生靈徯望之心取捨之間後先安在秀才博達今古洞照機宜來覘國光豈無良策試爲條對將副虛求

對

兵貴伐乎深謀妖不勝乎盛徳仁修而獷驁自化備設而攻取無疑我國家光啟寶圖垂二十載先朝以武功定天下吾皇以文徳化域中故四裔咸賔九貢來底雍熙之化升平之運今其時矣蠢玆並土尙隔皇風懷之以徳而弗來震之以威而未服怙契丹之彊援幸同惡以相濟孟子曰至仁無敵於天下管子云料備以攻備備存而弗攻今國家民俗寧和提封遐逺府庫丰富兵革精練以此勝敵何敵弗克以此攻城何城弗降主上但欲修徳服匪人之心養威惜黎元之力何憂有苗負固不歸舞幹之化逺人懷詐外示款塞之心而已哉必欲念一方之遺黎釋二邊之逆節則兵家之法曰去其所恃又曰用間有三若以聖人用間之術絕叛人所恃之心則自然盟好攜疑而黨援孤孑也若是則舉一並二若吹鴻毛則戎人救解之謀無所施焉外域款附之誠化爲信矣書軌混同之防英威蕩定之機在斯術也昔羊祜取吳猶以仁義吳中感惠不稱祜名矧蕞爾賊臣安足爲聖朝言議也謹對

第二道

問有國者設爵求賢懸科待士𨿽古今之通制在沿革以殊途周開俊造之科漢重孝秀之目皆因鄕曲之譽遂登公卿之府末俗澆薄浮競成風或托勢援以干有司或假梯媒而取上第有唐季世此尢繁今國家以文教大興古道盡復若采聲華於鄕曲恐漸成朋比之風但令程試於有司又慮開請托之路取士之道何術爲先秀才若策於天庭將何辭以待問

對

求賢擇才周禮精其術也升亷舉孝漢制得其要焉何哉士之賢愚審乎鄕黨故鄕舉裏選之目王制備焉才之優劣審乎策略故直言極諫之科漢書備焉觀歷代之取人詳賢才之中選惟周與漢最得其宜迨至有唐首開貢籍於時中太常之第者尢爲寵榮𨿽公卿之才自玆而得而仕進之典亦由是興今國家采三代之典謨熙百王之禮樂精擇賢能之士待以爵祿之榮尙慮妄干進於有司竊虛名於曲徑莫若損益先王之術審詳取士之機先試之以經濟之謀後訪以英翹之譽責其實稱乎名若名實之相符必是非之立辧又何慮啟幸心於請托鼓虛譽於比周也謹對

第三道

問周均井賦漢重力田皆惇本之良規爲後代之成式稅關市者始防遊惰論鹽鐵者亦救俗何淳古之漸漓逐末作而忘返不耕而食者塞路不織而衣者實繁浮泛之戶漸多兼並之家日富恃豪彊者或勢侵於州縣逼饑寒者亦難守於丘園以至賦籍不增版圖亦耗近世談論之士亦有沿革之書皆非永逺之謀惟取一時之利我國家政同三代道邁百王博訪羣謀思臻至理秀才道窮祕奧識洞古今來副虛求必懷良策且井田之利可以復於古否力嗇之科可以行於今否遊惰者何以使之返本兼並者何以使之均濟禁豪彊者何法拯饑凍者何術試爲縷陳無甚髙論

對

昔黃帝設井田之法周文用土著之令故生民之眾寡由是而詳焉王者之徵賦由玆而均也洎秦君圖霸商鞅適變廢哲王經久之術濟彊國縱橫之用井田遽廢阡陌驟興兼並之獘遂生賦輿之法不一洎漢家垂統武帝事邊以鹽鐵六管之財佐疆埸連年之用末作益甚而黎元愈困後代救時之者或以土斷禁流亡之俗或以常平均丰歉之民牢籠萬邦平準百貨信史備載斯言可徵夫井田之賦千古絕迹不可復也力田之科前王所行未足尙也使遊惰者返本莫若利其衣食之源使饑凍者相濟莫若抑兼並之人也兼並旣抑則貧富自均貧富旣均則豪彊自禁其術安在在乎王者提利權而均國用也重輕萬貨斂散百谷乃其術焉錫愧無待問之才幸與觀光之試智策無取方略靡詳憂畏徬皇不知所措謹對

試進士策

第一道

問富國備邊實資農戰化民導俗本貴儒尙以淸淨爲宗尊儒以禮樂爲本書稱偃武春秋謂不可弭兵禮重中庸刑法欲畏如觀火聖人垂訓取捨何從國士懷才是非必當願聞至理上副旁求

第二道

問聖人之性與天地合故不待多學一以貫之又云終日終夜不食不寢以思無益不如學也垂訓各異其理何從夫臣之事君將順其美而魏徵之諫請停封禪父有諍子不防令名而瞽瞍不賢未聞諫諍請發揮於古道冀釋去於所疑

第三道

問易道精微王弼之注行之久矣羣儒共傳而云進物之速義不及利成物之終利不及義嘗思至理其不然乎湯武之兵興於二季豈非義也孔孟之言垂於萬古豈非利乎況裁事得宜而謂之義進成於物豈有異焉幸聞嘉言以祛未悟

第四道

聞書云師古易曰隨時執守則昧於時機適變則違於古道比徳於玉仲尼何獨佩象環知幾其神周公豈或罹讒口系於金柅未詳金柅之定名席上之珍莫辯席珍之奧防子該通爲學茂秀懷才觀光斯來待問程試幸悉至理以副旌求

第五道

問摘山煮海以資軍儲關譏市徵亦禆國用自搜狩教習之禮廢而防閱召募之事興乃徵齊民永充士卒又因廣福碩度緇黃故祠部籍名其眾動盈萬數戎麾役終老不復歸農故一夫之耕支贍靡足一婦之織供億無餘致田疇少辟於荒閒租賦急用於徵督子有何術爲究斯言

第六道

問井田難復防論已相承備言屯田可興士卒又難爲兩役邇來𨿽聞建議未見成功所以備邊有饋運之勞積粟無通濟之術其理安在幸爲敷陳

開封府發解策

第一道

彊學待問儒行所先博物辧疑識者當務成湯七號幸略紀其徽稱文王九徳亦可舉其成數漢雜霸道孝元之志不同鄭鑄刑書叔向之心特異是非安在取捨何從荀孟言性之有殊孰者爲當管樂立功之俱善何人最優守道不如守官官非道何以能守教民不如化民民非教何以能化文行忠信忠信非行歟禮義亷恥亷恥非禮歟復井田則其議屢聞行鄕飲則其禮尙在方當明代可舉而行子大夫以爲何如幸詳斯言悉意以對

第二道

古者搜狩之禮以教民戰徵伐之際稽諸版圖裏閭有士卒之名井田賦馬牛之數聚之則蓄爲我武防之則復爲齊民洎王道其亡霸圖相繼以兵逞欲以民養兵兵農由是遂分財用以玆不足筦以爲國計賦租先於軍儲因玆遊惰之人罕務耕桑之業加以不耕而食不蠶而衣其徒實繁豈可悉數議復古則見非於知變論適時則思有所聞今沿塞屯田防秋戍卒疆埸無事可力穡以服勤邊塞有虞則被堅以禦侮可以救三時妨奪之害免千里挽饋之勞佇聞嘉言以觀方略

第三道

儒者之行難進而易退君子之徳先人而後已所以鄕舉裏選旣升俊造之名循名責實乃得公卿之器貴其身所以錙銖視國尊其道故有師傅之稱洎叔世以還其風不振漢以詔防取賢良方正之才唐設科塲較詩賦文論之藝𨿽英髦間出豪傑並驅然有進不斧藻其行能退不砥礪其名節豈俗之澆薄使之然化之惇勸未至也今議賢良之薦必自於鄕裏文行之選不由於科塲冀士林茂三代之英賢路導四科之士佇聆商較以副薦揚

設邊吏對

昔漢孝武勤兵十八萬北過天山旌旗林殖徑周千里金鼓不絕聲聞於天匈奴震恐不敢抗威棄衙帳而遁帝升單於臺有黷武驕傲之色乃有邊吏老矣然精彊矍鑠狀貌魁傑若賈餘勇遂屬櫜鞬請見於軍門上召與語曰若居邊鄙多歷年矣諒諳練戎政而詳悉事機今天山之北大漢空曠經川通谷平原險蹊車戰之地騎鬭之塲客主便利者凡有幾何其次濫車之水伏兵之道堡衝壘要峙糧挽芻之所復何從而善若當悉意以陳朕欲周知其名數期以殄滅匈奴而後已邊吏曰臣逺祖唐堯時爲華封人嘗因祝延洪之壽於堯堯乃嘉其忠孝命世爲疆埸之吏俾食關塞之徵厥後歷夏商周以迄於聖代子孫嗣襲不絕臣𨿽不佞今辱守祖先之職疆埸之事敢有越思於是以山川形便之地堡壘控扼之勢洎戰鬭利害與烽爟逺邇悉陳於上前帝益悅而善其稱職命增之寵數邊吏辭之曰臣受國深恩今數十稔未有塵露禆益敢以口給之對遽欲邀陛下寵光臣嘗讀家藏之書見唐堯帝天下以淸淨爲理先勞精於求賢果得舜於側陋舜由是舉十六相而去四凶海內大理以至於無爲當時逺人慕徳咸相率而朝貢其言具列於唐虞之書及禹貢載要荒之義是也舜禹繼堯而理不更其道故有明珠大貝奇器良馬疊充王庭有以見皇風王化覃及殊俗梯航險深而至者然於時不以窮邊極裔爲意而以修徳化下爲先洎太康防國四方來侵賴後相纂嗣且徵且討或叛或服然徳信衰薄未足來逺迨成湯文王勉道勤仁故羌髳鬼方復修朝貢大約道徳服人之心而兵革制人之力與其制人之力曷若服人之心故春秋謂武有七徳所以王師一出若時雨之降旱歲也然猶聖人不得已而用之今陛下承文景理平之運海內丰富時和民安胡不端居穆淸垂拱而理上法堯舜禹湯之徳使渙汗之令一發天下若風行艸靡而自躬勞聖駕親董戎行頓兵於瀉鹵之地豈不聞先帝卻千里馬罷露臺而逺人自歸仁乎況兵不苟聚戰不幸勝苟聚則財耗而民困幸勝則害多而利寡設使陛下得匃奴之地譬如石田何所用也臣𨿽愚駑竊爲陛下不取武帝不悅事邊益急由是伐朝鮮驅林胡取莎車滅葉防連年不息海內空匱乃下令鬻爵得以補吏入粟得以免徭用度未足遂取管之利算及舟車而民益困捜粟都尉防上而言利不已請田輪臺帝方大悟追往年邊吏之辭下哀痛之詔命封富人將以息天下然困耗已甚矣

咸平集卷二十二

欽定四庫全書

咸平集卷二十三

宋田錫撰表一

謝禦制和祝聖壽詩表

臣錫言今月十七日宰臣瓊赴中書伏蒙聖慈宣賜禦和臣所進幹明節祝聖壽詩二十韻者俯拜皇恩仰窺睿藻駭凡目而怔忪失次閱聖文而榮抃交並【中謝】伏以華封慶祝之辰里社呈祥之節頌聲合貢忠懇冀伸豈謂皇帝陛下降禦制而頒宣命臺階以錫賜始懽呼而跪受終惕厲以退思且書曰賡歌詩稱大雅但美升平之際防或揚徳業之形容未聞臣下獻葑菲之辭君上答英華之什斯實皇朝新事貺殊恩用紀瑤編六義常彰於睿思式光寶運千齡永固於昌期臣無任感恩荷聖榮耀兢惶激切屏營之至

進籍田頌表

臣錫言伏以東郊之儀籍田之禮歷代久廢明詔復行闕典旣修無文咸秩三農知勸詎忘稼穡之勤萬乘親耕將備粢盛之薦凡居率土孰不懽呼臣中謝伏惟皇帝陛下體天覆育並日照臨以百姓而爲心慮一夫之失所講求典禮咨訪闕遺導其衣食之原務以農桑之本祥符交薦上瑞必由於丰年王道已融聽政尙勤於日旰以爲籍於千畝禮有三推耒耜寘之於輅車穜稑獻之於宮禁表身先於貨殖果徳動於昭回嘉雪應期盈尺己丰於渥澤大田將稔載歌方美於京坻易曰先天旣便蕃於景貺書稱固本乃勉勵於羣情將以致孝享於宗祧貽慶賴於黎庶聖朝師古有以見勸農務穡之心來業美談可以播下管登歌之曲臣幸逢昌運忝列侍臣淸禁縯綸殊乏論思之用黃門進牘難偕體物之詞敢不祗率鄙懷比求音於扣寂謳謠聖徳因獻頌以達誠固慙葑菲之文上黷冕旒之鑑然國家盛事已聞野老之歌臣子爲心合效華封之祝謹詣東上閤門進籍田頌一首干冒宸嚴臣無任惶恐激切屏營之至

進文集表

臣錫言臣聞美盛徳之形容謂之頌抒深情於諷刺莫若詩賦則敷布於皇風歌亦揄揚於王化下情上達周禮所以建采詩之官君唱臣酬舜典於是載賡歌之事旣逢淸世何讓古人木鐸求規諷之詞彌光聖徳金門獻芻蕘之說式表忠懷【中謝】伏惟皇帝陛下以唐虞莫大之徳修湯武無敵之仁富壽於生民慈儉曰至寶塗山髙防執玉帛者華戎瑞牒載書萃郊藪者麟鳯讓圓靈以徳推臣下以赤心皇勳帝功可以封泰山而禪梁甫至徳大業可以作韶樂而建辟雍永隆千載之基髙冠百王之業伏念臣藝文素淺學識非精逢時悞受於聖知中第早塵於睿鑑代耕以祿歷試諸艱初命授將作監丞再命歷左右遺補遇郊丘之恩澤轉記事之班資屍素爲虞廉勤益勵仍念防名之歲親聞金石之言常令各守謙和莫忘筆硯邇後或漳濱近郡或江外遠官蒞事之餘修辭敢怠況帶史臣之職慮孤英主之知嘗因疊嶂危樓旣登髙而必賦釣臺淺瀬亦倚棹以成詩豈惟抒子年戀闕之心其實歌文王南國之化菁英𨿽寡編綴靡遺三度拜章聊舉箴規之職八年外任復歸侍從之班因輙上言卻乞在館防聖恩之兪允仍舊貫以編修淸閣濡毫愧乏素臣之作丹墀珥筆慚非右史之才陛下旣以文學知臣臣敢不以文字報答陛下今錄得在睦州編集中歌詩賦頌共十軸謹詣東上閤門進獻播樂章於金石文彩非工祈睿鑑於冕旒罪尢可待干冒宸扆臣無任惶恐激切屏營之至

進河淸頌表

臣錫言伏覩中書門下奉宣示澶濮二州奏今月五日黃河淸者伏以千年之運聖祚方興四瀆之中洪河爲長波瀾淸泚表嘉瑞以無疆圖牒昭宣協皇家之有感【中謝】伏惟皇帝陛下唐虞至徳湯武聖功夕惕勞懷掩文王之勤儉夙興求理侔大禹之諮詢是以王道融明猶日中之臨照鴻猷浹洽比天覆以恢崇南北綏懷邊防久靜黎元富庶風俗還淳禋宗類帝以嚴恭纘祖承祧以只栗公田載籍將以奉淸廟之粢盛闕典咸修將以報先農之功烈萬邦玉帛方防於觀耕九曲河源遽聞於飛奏勾芒應律東風己泮於輕冰川後呈祥習坎不生於濁浪虛明洞乎鑑物淸潔可以濯纓潤下朝宗示寰區之靜謐儲靈效祉知社稷之感通何讓重華臨觀授出圖之異堪嗤孝武中流告沈玉之誠宜播登歌永光信史豈靑雲幹呂能昭文物之朝滄海無波更表聲明之化佇候白茅借用薦三脊於泰壇明水潔淸首五齊於酒告成功於東岱示底貢於西鰜升中祕玉檢之封永久嗣瑤圖之盛臣才非典誥職忝縯綸文翰是司豈稱代言之用頌聲合貢用彰盛徳之容謹詣東上閤門進河淸頌一首干冒宸嚴無任惶恐抃蹈激切屏營之至

賀徳音表

臣錫言今月二十一日刑部連到徳音已畫時施行訖伏以絲綸作解之恩非時霶霈華夷至和之感向日歡呼【中謝】伏惟皇帝陛下神道如幾文明以理金玉必貞於王度璣衡以奉於天時宜乎二儀萬靈祥瑞交薦五風十雨稼穡屢丰所以畣上帝之髙明思下民之勞苦念其闕乏或貨以餘糧防其罪辜或省乎庶獄尙疎法网用滌恩波取連山宥罪之文行出綍災之令重刑減降殘賦蠲除仍寛聚嘯之徒俾啟自新之路人心感悅春云護肅殺之威帝徳昭宣秋日麗淸光之彩臣忝分憂寄方逺丹墀臣無任忭蹈激切屏營之至

二

臣錫言今月九日夜遞中刑部牒連到徳音減降釋放罪戾者伏以歲時更始制旨惟新協陽春以布和與品彚以覃慶凡在臨照孰不歡呼【中謝】伏惟崇文廣武聖明仁孝皇帝陛下爲政以徳守位曰仁明義以禁於民非推恩式致於刑措是以號令渙發當王正視朔之辰動植咸亨應天道施生之候詔命朝出寰區夕周重刑遞降於徒流輕罪悉從於釋放山林聚集之盜容以歸還城池失守之臣許令引見物情舒泰聖徳融明躋人於仁壽之區致理成升平之化臣忝分符竹屢換星霜近奉詔書卽歸丹闕拜聽徳音之宣諭躬先士庶以歡呼仰聖人之道如日中慶王者之恩及天下臣無任抃蹈激切屏營之至

賀正表

臣錫言伏以千載良辰三陽令朔東風入律云韶諧太簇之奇北闕稱觴簮紱慶華封之祝伏惟尊號皇帝陛下明融瑞日徳動穹皇極中庸納生靈於壽域靑陽左个布政令於明堂璿樞頒正始之文寶歷永無窮之祚臣忝膺重寄方遠明庭無任瞻天祝聖抃蹈激切屏營之至

賀冬表

臣錫言伏以气序方周陽和來復祥雲五色映瑞日以堪書丹鳳九苞應黃鐘而率舞伏維法天崇道皇帝陛下膺幹納祐與天同休臣叨奉詔條出分重寄土圭測影空傾葵藿之心玉殿歡呼莫與鵷鴻之列臣無任瞻天祝聖抃蹈屏營之至

二

臣錫言伏以一陽革故萬彚鼎新云物呈祥珥筆可書於魯觀日華表瑞測圭增麗於堯階伏惟尊號皇帝陛下徳合穹蒼功宣造化聰明文思之道光被華夷陰陽寒暑之機昭垂言動玉琯慶履長之節瑤圖膺惟永之期臣叨奉朝章出分郡寄黃鐘應律空馳率舞之心景殿稱觴莫與歡呼之列臣無任瞻天祝聖抃蹈激切屏營之至

進幹明節祝聖壽詩表

臣錫言伏以節逢防誕運屬升平禹貢萬邦賀紫禁延齡之慶漢官百辟有黃金爲壽之儀若以詩綺靡於緣情頌形容於盛徳上采賡歌之旨旁宗大雅之詞律以新聲文之近體爲理世變風之什慶良辰繞電之祥用表精虔實符忠願【中謝】伏惟皇帝陛下睿聖凝圖文明致理三雍禮樂惇風教於昌期萬國黎元悅仁和於太古封人受賜歡呼祝壽之時丹鳳有靈鼓舞聞韶之際伏念臣素無文藝叨受皇恩備位諫垣未舉箴規之職出官河朔慙非經略之才子牟雙闕之心欣逢令節堯帝千齡之福願與稱觴情動於中詩聲於外因成幹明節祝聖壽七言詩十九首謹繕冩進呈干冒宸聰臣無任瞻天戀聖慶抃激切屏營之至

謝勅書奬諭上章表

臣錫言臣今月十九日伏奉勅書以臣所貢封章特加奬諭仰荷皇明之鑑寧勝光寵之詞榮抃徬徨啟處無地【中謝】臣聞敢諫非易納諫尢難蓋以臣下抗言多致觸鱗之怒帝王至貴駭聞逆耳之言苟非天鑑昭彰臣誠果敢何以見聖主優容之徳何以伸直臣謇諤之心所以陶唐盛時猶設登聞之鼓有虞至理許書告善之旌蓋思誘敢言之臣亦欲聞未知之事伏念臣遭逢陛下塵忝諫官𨿽精誠之中思有所報而激切之志未有所伸近者伏蒙聖恩榮有差遣當金殿入辭之際泊天階宣上之時遂以實封直進禦座小臣愚昧所見尋常妄言軍國要機朝廷大體退而恐懼伏待誅夷然於忠亮之心少贖貪饕之罪豈期聖造特軫皇慈優降詔書褒稱賤品仍頒禦札宣示羣臣見皇王鑑燭之明示天地包容之量朝廷𨿽理而陛下未以爲理黎庶𨿽安而陛下未以爲安自此言路洞開朝綱益整所謂堯惜一夫之不獲舜於一善而悅聞成湯之徳益新大禹之謨自逺太平己致比屋可封豈獨微臣之榮諒實天下之幸臣無任感恩荷聖激切屏營之至

謝除右補闕

臣錫言臣今月二十日於天雄軍得河北南路轉運副使李琯差軍將賫送進奏院遞到官告一通勅牒一道伏蒙聖慈授臣右補闕餘如故者綸言進秩諫省增榮祗荷寵章徬徨交積【中謝】伏念臣叨居侍從有玷淸華薄才悞受於聖知非次驟分於憂寄積粟備邊之防豈是所能丰財利國之謀又非素習伏遇禮行淸廟功告圜丘慶澤惟新𨿽下周於庶品優恩特異俄敍轉於華資臣每讀唐書載觀名士裴度蘊三公之業歷此淸途吳兢有良史之才當玆衮職臣識非淹邃辭媿菁英直館逾年未舉編修之職乘軺將命俄兼飛挽之司微效弗伸榮遷驟至太平無事忠言寧補於皇猷封禪有期覲禮但思於丹闕臣伏限所守不獲奔詣宸階無任瞻天戀聖感恩激切歡呼屏營之至

賀曹彬奏勝捷表

臣錫言今月七日進奏院狀報三月十七日並州鴈門兩路前軍都部署侍中曹彬等奏三月八日並十日殺下契丹二千餘人餘三千餘人中傷其餘並皆逃遁並涿州寰州等僞命官吏率百姓僧道歸降已安撫訖者伏以皇威大振戎捷遐聞才興貔虎之師遽破鸛鵝之陣照臨所被歡抃皆同【中謝】伏惟尊號皇帝陛下撫寧萬國底定三邊武經方詠於止戈文徳誕敷於振鐸尙以薊門遺俗久不隔於邊庭燕朔舊疆宜復歸於王略安邊上策或伐叛以懷來命帥嘉謀亦乘機而破敵滹水朝宗之浪方鼓威聲槁街獻捷之音載光睿算臣伏限所守不獲奔詣闕廷無任瞻天戀聖歡呼激切屏營之至

賀潘美奏勝防表

臣錫言今月十三日進奏院狀報三月十九日至二十日云應幽朔等州行營都部署太師潘美等奏僞命節度副使趙希贊等率軍民一萬五千餘人歸降並飛狐北殺下敵軍三萬餘人活捉到僞命冀州防禦使朱鵬翼康州刺史馬贇己下及收到衣甲器械羊馬牛畜牌印等不少者伏以睿算無遺王師繼捷塞外之飛章疊至寰中之吉語交聞【中謝】伏惟尊號皇帝陛下聖徳昭彰天機果斷垂衣裳而致理治卽用文利弧矢以宣威動惟經武狼星未滅宜鈇鉞以專徵虎旅爭先鼔雷霆之奮怒佇系單於之頸郊廟獻俘卽覃英主之恩策勳飲至車書混一歷數登三表瑤圖保大之功行玉檢告成之禮臣限拘外任恭聽捷音無任歡呼慶快激切屏營之至

賀容懷意奏勝捷表

臣錫言今月十七日進奏院狀報三月二十五日至二十六日內品容懷意等走馬到闕奏大軍於涿州南殺下敵軍一千餘人並應州及飛狐軍僞命官吏率所屬二萬餘人歸降收到衣甲鞍馬錢帛糧艸不少者伏以廟朝決勝將帥成功西被東漸益震威加之令一月三捷未如神速之謀凡被照臨同深慶快【中謝】臣聞周稱獫狁漢曰匈奴負恩則違背驩盟肆暴則侵撓邊鄙苟非皇威景鑠王道融明授金鉞以專徵出玉闗而拓境則何以致窮邊族類來朝禮義之鄕瀉鹵山川復正要荒之服伏惟尊號皇帝陛下至仁無敵我武惟揚以帝堯丹浦之師破匃奴白登之眾未逾浹日連下數城豈煩築壘以受降但慶獻俘而執馘飲馬長城之窟金石登歌鳴鸞日觀之峯人神共悅臣任當求瘼職忝記言屢聞奏捷之音限遠對敡之列臣無任惶戀歡呼激切屏營之至

賀潘吉奏勝捷表

臣錫言今月二十六日進奏院狀報外殿直潘吉今月三日走馬到闕奏三月二十八日大軍到靈邱城下僞命官屬七千餘人歸降收到衣甲器械錢帛糧艸不少者伏以王者之師有徵無戰廟謀之勝一舉萬全捷音屢下於邊城喜气彌髙於率土【中謝】伏惟尊號皇帝陛下日新聖徳天贊皇勳舜乾方舞於兩階禹防悉朝於萬國蠢玆小敵敢逭靈誅勞將帥以專徵出車徒而薄伐天山牧馬瀚海洗兵我師無遺鏃之勤彼冦有絕弦之敗燕然銘勒信千載之一時梁甫秩籩俟八鸞之肆覲臣亟聞飛奏但切歡呼白日傾葵藿之心滄溟系匏之迹不獲隨例蹈舞闕庭臣無任慶快惶戀激切屏營之至

賀李規奏勝捷表

臣錫言今月三日進奏院狀報四月九日外殿直李規走馬到闕奏大軍收下云州殺戮賊軍並盡所有百姓並依聖旨存畱安撫訖並收到衣甲器械鞍馬錢帛糧艸極多者伏以王師乘勝戎壘克平盡白日之照臨慶皇家之勝捷【中謝】伏惟尊號皇帝陛下恩流萬國威馭四裔執玉塗山獫狁曠賓王之禮洗兵瀚海嫖姚成破敵之勳嬰城固守者必誅徯後昭蘇者卽赦果霈防濡之澤俾新污染之民七徳彰明三邊靜謐佇魁渠之系頸生致闕庭用億兆以爲心躋於壽域臣忝分朝寄逺在海涯恨無羽翼以奮飛徒仰天顏於咫尺臣無任惶戀歡呼激切屏營之至

賀張明奏勝捷表

臣錫言今月七日進奏院狀報四月九日至十一日外殿直張明等相次走馬到闕奏大軍於新城東北並蔚州南飛狐口殺下敵兵二千餘人活捉到四百餘人收到鞍馬衣甲器械不少內外文武臣僚取十三日稱賀者伏以細栁出兵仗皇威而必勝甘泉舉燧與飛走以俱來凡聞克防之音共慶蕩平之策【中謝】伏以王者用刑之理叛則先誅逺人伏莽之心困猶思鬭伏惟尊號皇帝陛下兆民子育六合爲家孚大信於豚魚薰至和於艸木所以嘉禾生而靈芝出白雉貢而丹鳳來蠢玆種落之人不奉朝廷之化敢背恩信尙肆陸梁勞沙塞以驅除污霜鋒之殺戮云驅電掃轍亂旗靡委戈甲以谷量收馬牛於風逸猛將與謀臣之捷靑史書勲三公率百辟以朝黃金上壽臣忝分憂寄屢聽邊功美盛徳之形容空思作頌慶吉音而鼓舞莫覩獻俘臣無任歡呼惶戀激切屏營之至

賀簡昌壽奏勝捷表

臣錫言今月十一日進奏院狀報四月十八日內品簡昌壽走馬到闕奏大軍於飛狐北口下塞有敵兵救援蔚州尋趕趰二十餘里殺下首領二人並殺契丹三千餘人捉到馬三百餘匹收到衣甲器械不少者伏以驅除他族恢復邊陲四方聞勝捷之音千載慶升平之運【中謝】伏惟尊號皇帝陛下功超邃古道掩前王念污俗之來蘇軫漁陽之未下風雷威令體天道之惡盈鼙鼓戒嚴謀帥臣之薄伐追奔逐北斬馘獻俘以敗不相救之敵兵立舉則必成之功策佇淸氛祲卽詠凱旋漢家無烽火之虞禹畫正要荒之服臣限違朝闕叨守詔條陪壽觴稱慶以無由望魏闕歡呼而但切臣無任抃蹈惶戀激切屏營之至

賀張衝奏勝捷表

臣錫言今月十六日進奏院狀報四月二十五日張衝走馬赴闕奏大軍在蔚州城下有城內壯丁許彥欽等結連本城兵士五千餘人殺逐出契丹首領蕭呼哩及捉到僞命同州節度使充蔚州鹽城使耿紹並男孫共四人把定城池歸明尋入城安撫者伏以廟社垂靈邊疆克復三軍勇勝之勢迅如疾雷萬方慶快之心融爲和气【中謝】伏惟尊號皇帝陛下體法穹建用皇極勝妖以聖明之徳禦侮行仁義之師禹別九州祈連遠居於荒外唐分十道云嵐近在於河東秉性不常欵誠易變中原多事叛違則輙肆侵漁聖主臨朝攻取則自然敗衂城中士庶或逐出於名王塞外貔貅或生擒於渠帥斯乃天贊平戎之策神資無敵之謀致彼人心自相矛盾成我國討不動干戈金微玉闗復置覉縻之郡栁秋杜落佇旋邏逤之兵昭彰聖功歌詠睿徳臣伏限所守恭聽捷音阻觀露布以獻俘但仰雲天而拜慶臣無任歡呼惶戀激切屏營之至

賀盧漢贇奏勝捷表

臣錫言今月二十三日進奏院報十二月二十五日代州駐泊副部署盧漢贇等差髙班內品李延遇入奏契丹諸軍入界打劫尋於土鐙寨殺下敵兵聽到首級二千餘个活捉到契丹五百餘人馬一千餘匹及殺下北大王男一人監軍錫裏一人首級奪到牛羊車帳衣甲器械不少者伏以方隅勝捷之音天聰遠達華夷歡呼之列日域遐周【中謝】臣聞邊鄙之虞有備無患契丹之性驅去復來是資邏逤之兵時聞克捷可賞嫖姚之將屢獻功勳伏惟尊號皇帝陛下道徳爲藩慈儉曰寶王度貞明於金玉皇風混一於車書蕃服來朝必飾槁街之館匈奴入冦卽興楡塞之師用憲章五帝之謀得駕馭四裔之術俘囚操袂郊廟登歌彰軍禮之允修見睿謀之不測臣方膺詔旨將赴闕庭臣無任瞻天望聖歡抃激切之至

咸平集卷二十三

欽定四庫全書

咸平集卷二十四

宋田錫撰表二

賀田重進奏捷表

臣錫言今月五日進奏院狀報十一月三日定州駐泊都部署田重進奏殺下契丹並奪到鞍馬衣甲器械不少者伏以師出以律動必成功天道惡盈叛必先討多壘己平於千里捷書何止於百函【中謝】伏惟皇帝陛下羲軒道徳湯武功勳寰區己致於升平黎庶方躋於富壽彤闈日旰猶聽政於萬幾淸禁漏殘己求衣於五夜動圜丘而感方載祥瑞畢呈左滄海而右流沙車書混一豈謂垂衣之化未賓左袵之人舞干羽以不來出車徒而薄伐一之日則壺漿滿道來迓王師始則污染之人背龍沙而歸漢土二之日或力屈來降或困猶思鬭此乃北庭之眾依水艸而擾邊疆廉頗諳練於邊機魏尙弛張於方略風毛雨血比驅獵於郊原神算天機己蕩平於區域

二

臣錫言今月五日遞中報十二月五日定州駐泊都部署田重進等奏易州十一月二十二日契丹敵軍入界打劫遂差三指揮卻往北界二十八日打破岐溝闗殺下敵軍一千餘人收擄到鞍馬牛驢不少所有岐溝闗城內錢帛糧艸衣甲及人戶捨屋並總燒爇訖今月八日內外文武百寮稱賀者伏以邊土捷音逺聞於旒扆寰中喜气髙薄於雲天【中謝】臣竊以契丹犯境蕭闗必務於驅除猛士守方沙塞果聞於克勝伏惟皇帝陛下躋民壽域偃伯靈臺列庭衢於八荒執玉帛者萬國契丹獨建諸族尙未來王稽塗山後至之誅逞代馬新羈之惠廟堂成算旣增貔虎之威將帥立功式表雷霆之怒

三

臣錫言今月三日進奏院狀報十二月十八日定州駐泊都部署田重進等奏十二月二日殺下契丹五千餘人收衣甲器械不少者伏以兵機貴速矧如時雨以行師戎壘盡平屢慶使星之告捷【中謝】伏惟皇帝陛下王道方融功不宰消厲階於邊鄙躋壽域於生靈周宣伐獫狁之詩己流金石漢史滅匈奴之防旣委廟堂千里天山己爲內地三秋沙漠永息驚烽農夫狎野以耕桑將吏勞旋於封爵玉闗虛候混書軌於外區金策告成讓功庸於上帝臣忝權符竹限遠闕庭

賀南郊表

臣錫言於洺州伏覩今月十七日赦文南郊禮畢者禮盛嚴禋恩覃在宥凡樂文明之化寧勝舞蹈之歡【中謝】伏惟應運統天睿文英武大聖至明廣孝皇帝陛下聖徳日新睿謀天縱晉越旣歸於土宇華夷遂混於車書貞觀太平未侔今日開元無事豈及此時公卿旣上於鴻名玉帛爰新於祀典一陽來復隨徳澤以融和肆赦從寛霈恩波而滌蕩幽囚盡釋逋欠咸蠲軍功示悅賞之誠戎莽布懷來之信贈加風樹封及閨闈遷客官資復以出綸之命逺人家屬遂其懷土之心念功先厚於策勳防物下周於掩骼連山觀象旣符作解之恩率土歡心大慶禋宗之禮臣限拘所職不獲奔詣闕庭

二

臣錫言今月五日伏覩制書南郊禮畢攺元大赦者臣已畫時宣諭訖伏以郊廟薦享神人以和至誠旣達於圓穹慶賞遂周於率土覆載之內抃躍皆同【中謝】伏惟皇帝陛下端拱無爲太平已致兆庶旣躋於富壽萬靈方效於禎祥所以祀天報光大之功爲民禱丰穰之福升禋才畢惠澤旁流囹圄久空仍布眚災之令雈蒲無警亦覃肆赦之恩徵賦己輕更令蠲復徴償至寡咸許復除天波蕩滌以無遺王道坦夷而有截勲庸先賞勞效均酬俾人惇修睦之風命之封蔭延世舉防孤之典榮以存亡加以矜寛居作之人牽復左遷之吏和气周物祥光麗天所以歷授人時遂攺雍熙之號禮成樂備佇修封禪之儀臣限權六條方遙雙闕不獲奔詣玉階無任樂聖抃蹈激切屏營之至

謝轉起居舎人表

臣錫言今月七日遞中伏蒙聖恩賜臣官誥勅牒特授臣起居舍人依前直史館者祗膺寵命遷陟華資不離近侍之班俄忝記言之職徬徨拜受榮懼交並伏念臣遭遇明時踐揚淸貫才識固慙於兼茂勤勞常愧於未伸遺補美官繼塵閨籍封章鄙見嘗受聖知加以兼館殿之淸華歷藩宣之委寄榮逾始望忝已居多豈謂才畢嚴禋遽霑慶澤珥筆丹墀之下戀闕加深頒條滄海之濱分憂豈稱敢志恭恪以贖貪叨

陳州謝恩表

臣錫言臣去年十二月二十七日蒙恩攺授官資兼受勅權知郡事已於今月八日上訖祗膺朝命頒守詔條內省非臨蒞之才外任當重繁之寄感戴恩寵𨿽實知榮夙夕憂惶何以致理【中謝】臣每念文學之性固無所長諒直之心庶幾有補始自祕省擢升諫官初上封章遽蒙聽納尋下禦札徧求直言仍賜臣勅書以示嘉奬以臣所言者罷交趾之役以臣所諫者去髠鉗之刑其餘所陳不敢備述勅書諭臣曰今後凡有見聞更在無辭獻替或行或寢斷自於朕心盡節盡忠勿渝於爾志臣所以嘗思啟沃上答聖明每有見聞必陳章疏非敢沽直臣之譽但欲酬英主之知臣蓋遠人幸逢昌遇冒涉遐阻入闗知蜀道之難孤苦零丁挈家比秋蓬之轉遇陛下初登寶位親主文衡於七十四中忝第二人及第不數年列在遺補帶館殿之職先前年擢知制誥爲侍從之臣忝幸若斯報答無所去嵗稍因愆亢方軫念勞臣奉勅於太一宮禱告靈仙祈求雨雪臣所以輸忠罄節因事上言言多狂愚事頗切直天聰采聽亦有施行聖慈優容幸無罪戾洎陛下受寶策以新徽號禦正殿以朝千官臣以嵗節假中先受恩命爲差出則無例告謝未朝謝則無因立班行事捧策之儀空思佩委祝壽稱觴之禮不與山呼戀闕之心但傾葵藿頒條之寄若履冰淵朝廷重委之榮懼不克荷交親相勉之意亦有所聞以臣屢因上書致玆落職𨿽文翰之職豈臣所能而物論之間以臣爲誡臣心匪石𨿽獲罪以寧辭眾口若鉗豈達聰之有補況臣迹疎性拙言直道孤慮公事之闕遺去天顏之咫尺敢不躬親郡政上副憂勤佩服官箴免孤任使然錫盡心無愧期百生酬君父之恩揣分自知重兩制比神仙之職

海州謝恩表

臣錫言伏蒙聖慈以臣蒞事疎遺錄問淹滯尙寛恩宥責授檢校右散騎常侍海州團練副使己於今月十一日到州訖祗膺朝命感懼難任【中謝】臣聞懲勸欲行賞刑必正示無私於天下表至理於區中實聖明所守之先綱紀有常之始臣素無才識本乏聲塵每念生於劍南鄙在艸埜父母訓勵早令讀書鄕裏薦稱遂謀幹祿相繼數舉未成一名洎朝廷書軌混同文物光被臣始攜持老幼涉歷艱險往來咸秦羇旅京闕值陛下嗣登寶位振起儒風微才不遺羣英咸至臣年三十九及第便授官資達不因人驟升華貫閤下三載每愧忝塵淮陽二年遂致遺曠據其罪戾合竄遐荒尙蒙宥過之恩俾列副戎之秩東海之郡去京不遙南風之薰順流而下程途自便骨肉隨行罪重責輕恩深感極泄涕知幸驚魂省躬循過咎之所因荷生成之罔極披陳愚懇𨿽在表章敍罄感懷合貢歌詠謹奉表稱謝並進五言感聖恩詩二十二韻干冒宸嚴以聞

謝量移單州表

臣錫言今月四日進奏院遞到官告一通勅牒一道責授單州團練副使散官勲如故者五色絲綸頒於海上貳車官秩移近京師旣拜命以欣榮彌省躬而感懼【中謝】伏以禋宗云畢慶賜遂行舍爵策勳方霈惟新之澤赦過宥罪遐均作解之恩臣每念遭逢驟塵淸切入居綸閣莫伸潤色之勞出典郡符有悞憂勤之旨俾從左宦尙未周星爰遇嚴禋例該殊渥滄溟之上隨槎汛以將歸白日之輝覺葵傾而愈近敢志補報仰答休明

謝特授工部員外郎表

臣錫言臣今月二十六日蒙恩特授工部員外郎爲無例於崇政殿告謝尋於二十七日謝恩訖臣伏覩臺司引見左降官凡百餘人惟臣獨授官資復齒班列循省榮耀不知所裁【中謝】臣伏以受恩獨深敍感亦切苟不披露肝鬲敷陳始終則何以表聖人特達之恩何以見微臣遭逢之幸伏念臣稟受之性愚直自知遐遠之人孤危自奮遇陛下肇登寶位親主文衡臣詞藝非長器能無取軒墀之下賜以策名科第之中復在殊級敡歷官序便居侍從之班臨蒞公途常守防勤之節此外不忘筆硯載成詠歌始因進升平詞擢爲諫官後因上封禪書令知制誥遷授非次報答無由是以有所見聞輙形章疏靡詳事理屢貢芻蕘臣子之心惟思讜切君親之意不罪狂愚陛下所以賜臣奬諭勅書欲廣上言之路陛下因臣特降禦札旁求敢諫之人徳至明而無不照臨道至大而無不包納臣又嘗因聖節輙貢蕪詞蒙陛下怡天睠而優容降宸章以宣和臣又嘗因時雪輙進歌行珠旒亦賜於披觀金口曾垂於嗟賞臣至愚至陋無藝無能有如此徼榮有如此遭遇𨿽殺身無補於萬一而過分寧免於顚隮洎閣下攺官淮陽典郡素無政術但守詔條然京輔之間豪猾難理州郡之職智慮不周負陛下拔擢之恩孤陛下憂勤之旨致有公過上煩聖聰每思受恩旣異於常倫受責亦宜於加等陛下尙寛朝典俾副戎車不逾年逢赦量移未周歲抽歸引見臣得生還帝裏獲面天顏慶幸已多私願已適豈期聖造復寘周行自眾多罪人之中授淸華外郎之秩拜官之後受命以來夙夜省循俯仰慙懼感君恩之特異倍激私誠慮公道之或虧實憂官謗將何名節用贖疎遺敢不遵臨深履薄之言守補過盡忠之訓冀伸微效上答鴻私

代李給事惟淸讓宻地表

臣某言今月日伏蒙聖慈賜臣官吿勅牒以本官同簽署樞宻院公事者絲綸之命恩出非常樞務之榮任當不次循涯增惕聞寵若驚【中謝】臣聞天髙聽卑陳力就列古旣存諸方策今得敷爲讓章竊以臣本諸生素非奇士偶讀書史遂玷科名遭逢盛時驟居淸列才能無取器業無聞歷官以來微效蔑有常憂殞越每懼滿盈而陛下擢於流品之中寘之華顯之職陞爲大諫讜言無補於淸朝遷拜冬郎駮奏豈伸於厥職才微任重旣而罷錢谷之司責淺恩寛尙命以藩宣之寄畨禺重地交廣要衝上奉詔條外撫荒服敷宣朝旨遵守官箴飲冰潔於誠心食檗苦其淸節洎攺轉輸之命慙非干濟之才三年海濱偶免遺曠千里闕下仰戀聖明詔書爰來冕旒入覲未逾月復其官秩不浹旬授此恩榮兢惶失圖寵用過分蓋深嚴之地近宻之謀非臣顓蒙所能負荷況今提封萬里守在四夷帷幄之謀軍國之務英主裁斷近臣僉同臣也何人敢言是選伏乞陛下特回成命俯亮愚別擇才能以禆任使則微臣有妨賢之責敢不罄陳陛下垂則哲之明必兪所讓

賀傅潛等奏勝捷表

臣錫言今月八日進奏院狀報鎭定髙陽闗馬步軍都部署傅潛等奏九月十七日先鋒都監石普等殺下蕃賊二千餘人斫到賊頭五百个奪到馬五百匹衣甲器械不少奉聖旨取二十五日稱賀者伏以明君禦宇聖謨方協於天機猛士守方武略咸遵於廟算果致平戎之績以成禦冦之功凡在照臨孰不歡慶臣嘗讀漢書每籌邊事當文帝承祧之始有匈奴犯塞之虞騎入雲中兵屯細栁但設備邊之策未聞克敵之功伏惟崇文廣武聖明至孝皇帝陛下道冠成康徳髙文景承太祖太宗之大業應無爲無事之昌明三邊平寧萬物謐靜禋祀宿齋淸廟方表孝思效慶靈者百神執玉帛者萬國豈鴻龍之守敢或窺伺勞貔虎之師遂行翦滅以前茅之斥堠成破竹之功勲捷奏星馳朝聞旒冕歡聲雷動夕徧寰區千官慶武定之基四海仰威加之徳臣伏限所守不獲稱慶闕庭

賀冊尊號表

臣錫言臣伏覩報狀宰臣百官上冊尊號者伏以聖主承祧方親鳳歷羣臣推美爰上鴻名巍巍旣與天比崇赫赫同大明之照凡在覆載無不歡呼【中謝】臣早逢昌運常事先朝見盛徳大業之光輝成積善餘慶之昭報仁莫先於守位孝莫大於揚名伏惟崇文廣武聖明仁孝皇帝陛下寶祚傳昌璿圖毓粹三載諒陰之禮候紀爰周千官拱極之儀推崇敢後以爲至道廣大上崇髙經天緯地謂之文禁暴戢兵謂之武惟睿曰聖燭理爲明孝惟百行之先仁冠五常之首封章屢達聽覽方回衝讓合於道樞虛受符於易象尙以薦享淸廟禋祀郊丘方從徽美之稱以示後先之式恭以春秋鼎盛皇王節髙𨿽成康仁賢豈迨盛烈文景儉靜孰侔嘉猷慶賜浹於華夷大禮光於典策南山在詠永隆萬壽之期北極居尊益表千齡之運臣限拘符竹方遠闕庭不獲從玉輅之淸塵侍祠俎豆捧寶函之編簡就列軒墀

咸平集卷二十四

欽定四庫全書

咸平集卷二十五

宋田錫撰表三【笏記附】

賀大赦表

臣錫言臣今月十四日伏覩制書大赦天下者伏以聖徳廣大鴻名昭彰報功於天推恩逮下發渙汗之大號示幹健之垂文慶賞兼行罪戾並釋覆載之內歡呼畢同【中謝】臣聞郊祀天地配享祖宗孝莫大於斯禮莫盛於此伏惟崇文廣武聖明仁孝皇帝陛下紹登寶位繼守丕圖英睿稟於自然仁和發於至性三載恭黙萬方平寧示慈惠則刪約條科念忠賢則委用耆舊文徳在宥禮樂居先武功其神暴亂自弭以一陽來復有事於南郊肆赦遂行宣令於北闕澤徧天下先陽春而布和風行域中與品物而更始釋放刑禁務寛過尢蠲復租徵招懷違叛勲勞先賞遺滯旁求惠孚惸嫠恩加存歿合天波之蕩滌同壽域之躋升鳳儀九成方樂升平之化山呼萬壽佇觀封禪之儀臣恭守詔條遠在淮表執籩豆而侍祠祭就列無由傾葵藿而仰照臨馳誠但切

謝加勳表

臣錫言臣今月九日伏蒙聖慈賜臣官告一通勅牒一道加上柱國者祗荷寵光不任感懼進受勳級彌覺忝塵伏念臣幸逢昌運早踐周行東觀西垣敭歷斯久內庭外郡委任非輕慙無茂異之才上答照臨之徳今以郊祀云畢慶賞方行是先春布令之辰與物惟新之際懋功業者酧其爵土旌績效者轉以勳階臣素無微勞亦受殊賜柱國加於上字旣荷峻遷勵莭發於中誠敢忘盡瘁

行在起居表

臣錫言今月十五日遞中伏覩禦札以契丹犯順大駕親徵法天道之運行舉王師以薄伐百臣受職二儀儲祥風霜助肅於皇威金玉必眞於聖裕臣錫伏限所守不獲扈隨

賀聖駕還京表

臣錫言今月七日伏覩制置茶鹽司報狀聖駕正月二十二日還京者伏以萬方系望鑾輿景從以天旋六師凱還鳳闕策勲而飲至照臨之下歡慶畢同臣聞聖明禦宇旣任賢撫理以安民彊悍犯邊則命將驅除而出境布在方策形於詩聲伏惟崇文廣武聖明仁孝皇帝陛下嗣啟丕圖恭臨大寶聖文神武稟自天資睿算英謀諒符幽贊八表混同於書軌百蠻奔走於梯航詔邊吏以戢兵來遠人以修徳而契丹久隔朝化未悛禍心侵軼邊陲劫略生聚疆場飛奏將帥請行聖慈軫卹於黎元大駕躬親於徵討天道助順王師立功不期月而塞垣謐寧未逾時而車輅旋復星辰環拱旣瞻北極之尊士庶山呼佇慶東封之禮臣忝分朝寄逺限淮濱當鳴鸞順動之時無由扈從及翠鳳回還之日莫遂班迎仰首堯天向日但傾於葵藿馳心魏闕朝宗空羨於波瀾

賀徳音表

臣錫言今月九日遞中刑部牒連到徳音釋放罪戻及蠲免逋欠招懷違叛旌舉勞能者已畫時施行申奏訖伏以漢殿凝旒百辟慶朝元之禮舜弦應律萬方覃在宥之恩凡仰照臨孰不慶抃【中謝】臣聞順時布令必欽若於典章視朔臨軒宜普行於恩澤伏惟崇文廣武聖明仁孝皇帝陛下動天以徳守位以仁建中於民推恩待下金玉必眞於王度地天交泰於昌期以月紀蕤賓日當初吉衮冕升太微之座星辰羅拱極之班君臣防朝盛禮斯畢雷雨作解恩制遂行歡聲遐徧於八弦喜气盡浮於雙闕徳音所至庶獄咸空惠渥旁流逋租盡釋防滯淹則吏員減選示綏懷則冦盜攸歸捐軀爲國者存歿霑恩抱器懷才者薦揚有自風行地上旣符發號之文雲起封中佇慶告成之禮臣謬膺朝寄逺奉詔條星霜再周未展涓埃之效軒墀久別但傾葵藿之心

賀老人星表

臣錫言今月十六日進奏院錄到宰臣與百僚詣東上閤門拜表賀老人星見並批答者伏以聖君禦歷自膺萬壽之期上帝垂祥方協千齡之運【中謝】臣聞動天以徳由誠信發於中與日齊明謂照臨逮於下伏惟崇文廣武聖明仁孝皇帝陛下纂承二聖勤勞萬幾以大舜仁孝之心嗣守洪業以軒皇淸靜之理撫安生靈時當太平物遇至化和气所感殊祥遂臻南極見乎壽星東璧燦其垂象應秋分之日當夜闌之時兆民式瞻仰黃明潤大之色太史伏奏還祉祐昭彰之符洪範休徵一曰富二曰壽陛下富有萬國壽比南山宰臣百僚旣獻華封之祝微臣外任但懷子牟之心魏闕來歸將覲於三載堯樽上壽阻與於幹官

賀尅復益州表

臣錫言十月三十日進奏院報十月八日閤門準樞宻院札子雷有終等奏九月二十日已取下益州城池入城殺下賊軍三千餘人所有在城百姓並無殺害已招安訖九日文武臣寮稱賀者伏以聖君禦極當書軌之混同叛卒逆謀怙山川之險阻梟巢旣破城已寧凡在照臨孰不慶抃【中謝】伏惟崇文廣武聖明仁孝皇帝陛下謨猷天縱道徳日新至信及於豚魚深恩被於艸木昨以坤維分野民或罹災井絡妖氛兵因致討成算授之於中禁捷音自至於外區劍閣先平刀州後破王師出如時雨儒臣應於將星果成克捷之功共樂升平之慶臣忝分朝寄遠在海陵闚邸吏之飛申已除小冦聞鼎司之入賀盡率具寮限守土於淮濱阻綴班於闕下誠如葵藿但傾向日之心迹在江湖空羨朝宗之浪

賀殺下王均表

臣錫言今月五日進奏院報雷有終差寄班供奉官安守忠到闕奏石普楊懷忠馬貴同共部領軍馬往榮州路趕趰潰散軍賊王均等十月三日到富順監楊懷忠馬貴前陣先與賊人相見一合殺下軍賊斫到王均首級掩殺招降到賊人並艸補人員等共六千餘人奪到衣甲器械物色不少其賊並已翦除淨盡奏聞奉聖旨札與中書閤門禦史臺取今月二十二日稱賀者伏以王師所至無不成功睿略遐宣屢聞獻捷凡在區宇孰不歡呼【中謝】臣每讀邸報方樂時平巴蜀久安邊隅無事防秋戍卒忽自叛違禦侮出師已聞翦滅由天遣之助順見聖策之無遺伏惟崇文廣武聖明仁孝皇帝陛下嗣守丕圖恭臨大寶躋民於仁壽之域待下以誠信之心猛士守方以恩威而撫馭逺人受賜同覆載之生成豈謂將校負心輙懷逆節據城池而僭竊勞師旅以蕩除尙望生全更敢逃遁天施疎网豈漏凶徒陣有前鋒先誅元惡斷其首領奪到甲兵掩殺至多招降不少捷奏星馳於闕下歡聲雷動於域中益部山川永息冦虞之患蜀城父老式歌弔伐之恩仰慶昌期彌隆景運臣忝分朝寄介在淮濱趨玉階以無由望金門而申悃

遺表

臣錫言臣聞修短之期固有定數臣子之志空戀明時忍死遺言瞑目長往臣誠悲誠咽頓首頓首伏望陛下以慈儉守位以淸淨化人居安思危居理思亂與宗廟社稷爲福與天下億兆爲主臣無任感咽悲哀之至謹上遺表永辭聖明臣誠哀誠咽頓首頓首謹言

謝知制誥笏記

臣錫言臣伏蒙聖恩賜臣官誥一通勅牒一道特授臣知制誥者只荷寵榮不勝感懼伏念臣聲光素淺文藝非髙東觀濡毫不足與史官之列西垣掌誥安能司王者之言豈謂聖慈擢升淸近縯綸鳳閣慙非潤色之才委佩龍墀忽在論思之地敢不冰泉勵節緗素研幾上酬英主之恩聊舉詞臣之職

謝工部員外郎笏記

臣錫言伏念聖慈賜臣官告一通勅牒一道特授臣工部員外郎者祗荷寵光不任感懼伏念臣素乏時才謬分憂寄爰因公過出佐方州未逾年逢赦量移未周歲蒙恩引見自循過咎敢望恩勞豈謂聖造矜容宸慈光被俾歸郎署復齒班行敢不進思盡忠退思補過上答乾坤之施用明砥礪之心

謝直集賢院笏記

臣錫言伏蒙聖慈賜臣勅牒一道令直集賢院者祗膺榮命感懼交並伏念臣學識才能不偕時彥華資顯職屢忝恩光未伸微勞復霑殊渥金殿集仙之職玉陛近侍之恩內省庸虛益慙屍素敢不服勤儒行砥礪臣誠上酬覆載之恩永報照臨之徳

謝復戶部郎中笏記

臣錫言伏蒙聖慈賜臣官告勅牒授前件官依前充職者祗膺寵命感懼交並伏以慶賜方行殊私驟及郎曹念舊旣承牽復之恩帝澤惟新實系遭逢之幸伏念臣器能無取文學非優早敭歷於淸華每兢慙於屍素豈期聖造擢寘榮班復五品之華資益知忝冒樂千年之景運彌覺光榮惟勤忠恪之誠上報照臨之徳

謝皇太子笏記

臣蒙恩授戶部郎中仍舊直集賢院充職者祗荷寵光不任感懼伏念錫素無才識早玷官常爰當慶賜之辰復荷優隆之寵此皆伏蒙皇太子鴻慈廣被睿徳無私致粉署之殊榮爰陞賤品荷儲闈之大造徒激微誠永勵恪勤上酬覆燾

謝攺吏部郎中依前直館笏記

臣錫等言伏蒙聖慈各賜官告勅牒蒙恩除授吏部郎中仍舊充職者祗荷寵光不任感懼竊念臣等器能無取文學非優遭逢旣自於先朝敭歷驟升於淸貫或綸闈效職或史閣策名但貽屍素之譏未展涓埃之報今伏遇陛下嗣登寶位光啟鴻圖普覃雨露之恩仰荷雲天之澤

謝攺賜章服笏記

臣錫言臣蒙恩攺賜章服祗荷寵光不任感懼伏念臣素無文藝本乏時才遭逢旣自於先朝敭歷驟升於顯秩忝塵斯久報效未伸每愧貪叨但慙屍素豈謂聖慈曲被寵命惟新象簡朱衣念其久賜金章紫綬錫以增榮惟勵丹誠上酬造

謝充彭城郡王生辰使笏記

臣錫言伏蒙聖慈差押賜彭城郡王生辰例物者祗膺睿旨感懼交並伏念臣早受聖知累塵近職內庭差使未逾浹旬王邸誕辰復令將命荷稠重之渥澤循省難勝承睠注之光榮兢慙愈切

謝兼侍禦史知雜事笏記

臣錫言伏蒙聖慈賜臣官告勅牒授兼侍禦史知雜事祗荷寵光不任感懼切念臣才能無取齒髮已衰尙列軒墀每慙屍素忽沐涵濡之澤遽塵端副之榮矧以申明典章必資諳練故實循省闇懦寧振起於朝綱仰玷選掄但徬徨於官次敢志勤瘁上答休明

謝攺諫議大夫笏記

臣錫言臣伏蒙聖慈賜臣官告勅牒授臣右諫議大夫散官勲封賜如故者祗荷寵光不任感懼伏念臣遭逢景運敭歷官途慙無絲髮之微勞上答君親之大造豈謂天恩曲被宸睠猥臨寘之侍從之班授以箴規之職彌憂官謗上候聖知敢忘獻替之誠上答照臨之徳

謝覃恩笏記

臣錫等伏蒙聖慈各賜官吿勅牒攺授官資祗荷寵光不任感懼伏以千年景運慶賜方行五品華資非才豈稱惟勵忠勤之節上酬覆燾之恩

二

臣錫等伏蒙聖慈各賜官告勅牒攺授官資祗荷寵光不任感懼臣等遭逢英聖塵玷淸華當策勳行賞之辰荷稱物無私之澤或超陞顯秩或牽復舊官省循咸愧於非才報效敢忘於盡瘁惟勤忠恪上答文明

咸平集卷二十五

欽定四庫全書

咸平集卷二十六

宋田錫撰奏狀一

謝卹刑

右臣今月二日逓中伏奉勅書以蒸暑之時條理刑禁並賜臣優詔勉諭者才臨畏景遽軫皇慈仰瞻貫索之文刑章已措俯閱出綸之命王道彌光伏念臣職忝分憂任當求瘼上體哀矜之防敢忘勤瘁之心囹圄潔除飲膳供給湯藥必蠲於疾苦水漿用滌其煩蒸每務躬親不至淹滯仁主好生之徳旣已昭彰微臣述職之誠惟增恭恪臣已畫時錄勅施行訖

二

右臣今月二十五日逓中伏防聖慈賜臣勅書一道以時及鬱蒸恩隆軫惻丁寧諭卹刑之防慮有滯淹撫問承出綍之文彌增惕勵臣竊念早塵睿鑑擢在掖垣每畏景之才臨觀舊章之必舉哀矜之意旣得代言欽卹之詞亦曽起艸況今自爲長吏恭布詔條遵俗宣風固當巳任親民聴訟但守公方仰分宵旰之憂未展涓埃之效敢不屬因炎暑更切専勤疾病者湯藥必供縲絏者飲食無缺掃除禁室置給水漿重囚則無至淹延輕系則逐旋疎理浹日常親於慮問圜扉迨及於空虛上酬委任之恩共慶長嬴之令仍尋錄勅散下管內施行

三

右臣今月十七日逓中伏防聖慈賜臣勅書一道以炎蒸之時下欽卹之詔凡守官次祗奉朝章始聞命於哀矜次符恩於撫問愧抃交切循念尢深臣本非彊明屬當委任自分竹使再歷梅時慙無安撫之才仰副憂勤之防當赫日可畏南風正薰敢不上體皇恩俯遵時令小大之獄豈但躬親夙夜在公不令淹滯至於飲食充給囹圄潔除或水漿滌其煩蒸或湯藥療其疾病已有先勅徧下有司謹當宣布詔條勤卹人隠協天地長嬴之令應帝王軫惻之仁

四

右臣今月二十六日逓中伏奉勅書爲卹刑獄兼防恩奨諭者伏以天道運行旣當炎暑皇慈軫卹諒協長嬴慮庶獄之滯淹憫縲囚之困苦出綸之命務在矜寛解网之仁孰不感戴臣忝分憂寄恭守詔條敢怠躬親免辜委任訟庭聴防𨿽愧通明圜扉禁畱常勤決遣況刑淸事簡運屬升平令肅恩寛人無枉濫皆聖主慈仁之所及豈微臣政理之可求丹詔遄臨特諭哀矜之防黃沙旣啟盡承欽卹之恩臣尋依勅命散行管內訖

五

右臣今月十三日逓中伏奉勅書以候及長嬴時當炎暑獄訟之理旣上軫於聖慈撫問之恩亦下及於凡品俯僂披閱防恭奉行況宣導化風臣之職分躬親刑政敢忘専勤重輕禁系之人無至淹滯供給潔除之事不住指揮仰副詔條勉遵朝防順時布令合大道之昭明矜罪卹刑暢物情而舒釋人歸帝徳舞詠南風之薰身系使符思歸北闕之下

六

右臣今月二十四日逓中伏防聖慈賜臣勅書一道令疏理刑獄兼加撫諭者伏以南風之薰舜弦方奏北闕之下漢詔爰行旣自邇而陟遐協順時而布令當天道長嬴之際推帝心欽卹之仁方國咸周共體哀矜之防圜扉所系盡承疏理之恩象夜瞻貫索驟稀於星彩丹書曉讀出綸俄自於日邊臣謬以頒守六條躬親庶獄但仰泣辜之徳慙無聴訟之才惟勵恪勤庶無淹滯夙興夜寐防遵明愼之文事簡刑淸惟樂升平之運

謝賜冬衣

右臣今月十三日只內品任延保到州伏防聖慈賜臣紫欹正緜旋襴一領並勅書撫問兼賜屯駐本城諸軍員寮等衣襖已準宣俵散訖伏以江國祁寒之際金門慶賜之初瑞雪才飛早梅方拆俯閱出綸之詔拜手知榮跪承挾纊之恩撫躬增感竊以臣忝分憂寄豈著微勞揮涕淚以霑襟寧酬造對衣裘之在笥益勵丹衷

二

右臣今月二十三日教閱內品林延壽至伏奉勅書賜臣紫欹正綿旋襴一領兼賜屯駐本城員寮衣襖已準宣俵散訖歡呼拜恩俯僂跪受詔以出綸之命宸奨難勝頒之在笥之衣戎容共恱伏念臣久違近侍繼忝分憂美服爲榮敢忘益恭之訓撫躬知感寧酬慶賜之恩

三

右臣今月四日翰林待詔王祐至伏防聖慈賜臣勅書一道勉諭並賜紫欹正綿旋襴一領兼賜就糧諸軍員寮等衣襖尋準宣俵散訖伏以祁寒之節初戒於霜嚴慶賜之恩普覃於天下守方猛士衞社勲臣宜挾纊以頒宣表出綸之渥澤臣忝分朝寄叨布藩條慙無襦袴之謠亦荷衣裘之賜俯伏拜慶歡呼戴恩喜動連營春色先歸於細栁職拘守土夢魂徒繞於禁林

四

右臣今月二十八日翰林藝學光祿寺丞郝承恵到伏防聖慈賜臣紫欹正綿旋襴一領並賜勅書撫問兼賜員寮衣襖已準宣俵散訖臣忝分憂寄未展微勞爰及祁寒例霑慶賜俯僂聴出綸之命歡呼承在笥之衣禮厚頒裘省躬靡稱恩深挾纊撫巳難勝惟堅忠恪之心上報照臨之徳

五

右臣今月八日使臣後苑打毬只三班奉職張玨押衣襖到伏防聖慈賜臣勅書一道並紫欹正綿旋襴一領及軍員冬衣等巳依宣命俵散訖伏以祁寒初戒慶賜鹹均星使降於禁闈時服頒於郡國竊以臣素無才術叨奉詔條嵗月再周勞效未著承出綸之問諭荷挾纊之恩榮捧圭而旣覺難勝束帶而益知靡稱歡呼就列拜聖君臨照之私感激於懷愧防臣屍素之幸敢不恪居官次愼守公方兾伸絲髮之防勞上答君親之厚施

六

右臣今月日秋官正趙昭益到州伏防聖慈賜臣勅書一道撫問並紫欹正綿旋襴一領者伏以祁寒初屆慶賜遂行天人降自於禁闈時服頒宣於外郡臣忝分憂寄恭守詔條愧無勞能亦荷寵錫俯僂閱出綸之詔歡呼承挾纊之恩輕暖在躬禦風霜之凜冽兢慙省已霑雨露之涵濡惟厲丹誠上酬造

賀徳音

右臣今月三日夜密院馬逓到勅書一道以炎蒸時序推恩旣表於哀矜輕重刑名布令普行於減降已畫時散下管內施行訖照臨之內歡慶畢同伏惟皇帝陛下道洽泣辜仁深解网四時合序蕤賓方戒於長嬴萬物勞懷庶獄先憂於枉撓至於言形罪巳念切向隅徵無納者悉與蠲除杖巳下者罪令免放動天以徳仰瞻而貫索星稀感物以誠解慍而南薰風至臣忝頒條詔已逾嵗時愧無防勞上答造每遵朝防囹圄靜而屢空方樂時康刑法措而不用

二

右臣今月十三日逓中伏奉徳音應見禁罪人減降決遣者陰陽之數亢旱有時聖哲之心宵旰爲念慮科條之尙密致刑罰之未平爰以深春稍愆甘澤遂降哀矜之詔用彰軫惻之仁逓減重刑俾従輕典人心感恱和气舒以云行天意昭彰貺流而雨施宣勅之日尋有霶沱播種之時悉得霑足仁主好生之徳變沴爲祥烝民受賜之心式歌且舞臣謬膺朝寄恭守詔條夙夜在公敢忘惕厲躬親庶獄常慮滯淹絲綸爰降於矜寛縲絏盡除其禁系幽鑰夜動圜扉曉空睿徳所覃大賴斯普仰稟憂勤之防俯增屍素之懷臣尋依勅施行訖

謝賜歷日

右臣十二月二十九日逓中伏防聖慈賜臣宣頭一道雍熙四年曆日一軸者伏以堯帝授時之典周官頒歷之儀君命先春感嶺梅而盡拆王正告朔催江栁以俱新伏念臣叨守六條巳更三載俯閱履端之始豈勝慶賜之恩

二

右臣今月十二日伏防聖慈賜臣雍熙二年曆日一軸仍降勅書撫諭者臣久違近侍方忝分憂律曆頒行俯僂拜授時之賜絲綸問念歡呼馳就日之誠榮抃交並不知所措

三

右臣今月一日進奏院逓到宣頭一道賜臣淳化二年曆日一卷者伏以皇明示信帝徳先春頒寶歷以授時平分四序表瑤圖之撫運永慶千齡拜受捧圭省躬知感臣忝膺朝寄方布藩條讀汜氏之農書合周公之時訓勉人耕作欣節以無差與眾頒行見陰陽之不忒豈煩闚牖天道已知徒限剖符宸階尙逺

四

右臣今月十九日伏防聖慈賜臣咸平三年曆日一卷者伏以日官供職旣遵守於舊章王者授時遂頒行於新曆履端於始舉正於中三百六旬七十二開卷有得俾人不迷慶賜所均先春而至臣忝分憂寄恭守詔條黎元是親勸課爲本紀昭著與農書而共披陰陽運行同聖徳之廣被仰應造豈勝丹誠

五

右臣今月四日進奏院逓到宣頭一道伏防聖慈賜臣咸平四年曆日一卷者伏以星回於紀月周於天堯仁旣則於上禹服遂頒於新曆臣才非典郡任重親民披分至啟閉之文知勸課撫綏之節所念一違天闕三換王正寒暑往來鴻雁遂隨陽之性艸木萌動葵藿有向日之心萬國授時拜閱但欣於慶賜明堂讀令禮儀空羨於榮觀

進賀聖節

右臣伏以千齡應運萬國同歡彩虹流渚以呈祥率土充庭而執贄前件絹出従公帑入貢宸階用馳北闕之心仰祝南山之壽謹差某乙押領上進干冒旒扆

二

右臣伏以虹流華渚電繞辰樞凡居率土之濱咸祝後天之壽前絹出於公帑貢入明庭遇千年慶誕之辰同四海歡呼之志謹差某乙押領上進干冒宸嚴

三

右臣伏以上帝垂祥聖人誕慶當紫气充庭之日是黃金爲壽之辰況祝堯齡皆循禹貢前件絹賦租所入京國上供願同率土之濱用慶後天之算謹差某乙押領上進干冒宸嚴

四

右臣伏以承天嘉節誕聖良辰凡居禹貢之封疆盡祝堯仁之富壽前件絹邦民租賦國帑貯畱用充貢奉之儀以表防恭之節謹差某乙押領上進干冒宸扆

代宰相謝社日宣賜

伏防聖慈宣賜酒食餅等仲陽嘉月主社良辰錫禦府之酒漿頒大官之餅餌只受愧惕感戴交深捧觴𨿽對於堯樽借箸未伸於漢殿徒積素飡之責豈勝推食之恩臣等無任惶懼激切之至

謝除侄男昌裔漣水主簿

右臣今月二十一日伏防聖慈賜臣侄男昌裔官誥一通勅牒一道授將仕郎漣水軍漣水縣主簿者雲天之澤俄及於私庭綸綍之恩遽加於猶子顧防勞之未展慙內舉以非宜況玆敍防出身本因覃慶起家入仕固無他能但以臣解縯誥之職司荷頒條之寄任遂拜章以陳乞方積憂虞防宸防以曲従特與除授裏閭之內一家增榮骨月之情聚族知感矧於近地效此初官覃邑之間公事不少敢不丁寧訓勵重疊諭言俾將冰蘗之心上報君親之施

謝加朝散大夫階

右臣今月八日進奏院逓到勅牒一道防恩加朝散大夫者國家以因時覃慶與物惟新勲階敍進之恩本酬殊效雨露無私之澤亦及微臣只荷寵光豈任感懼臣竊念素無文學驟忝掖垣遭逢致身實知玷幸出入受命徒罄忠勤方解職於綸闈俾頒條於藩省階銜轉攺名品遷升益爲按部之榮彌勵履冰之節

謝賜禦制雪詩

右臣伏防聖慈宣示禦制雪詩者伏以聖徳動天累副憂勤之念嘉祥降雪已彰丰稔之期睿藻俄新抒妍詞於歌詠宸慈曲被俾凡目以闚觀拜捧增榮歡呼失次伏惟皇帝陛下道超三古功冠百王日覽萬防躬親庶政朝廷之事無不允釐天下之民巳臻至化然五行常數稍致亢陽九年之儲素有丰備而陛下勵精益切求理彌深以至引咎眚以在躬走禱祠於羣望聖心如是天鑑聿彰云觸石以朝隮千里同色雪繽紛而夕降盈尺呈祥宿麥咸滋大田斯溥三農相慶於閭裏百谷將詠於京坻是以感兌恱於宸衷炳幹文於禦唱白雲之句固莫繼於菁英黃竹之歌豈可侔於藻麗攸宜祕之瑤檢播之鈞天永新二雅之音式茂載歌之作臣素無才識忝備掖垣紫薇紅藥之司已慙非據白雪陽春之曲受賜難勝

進瑞雪歌

右臣忝分憂寄只守詔條勸課農桑宣導風教臣之本職敢不專勤臣實非才豈忘惕厲上賴聖徳下奉朝章所以獄訟稍稀公事亦簡禾稼大稔封部無虞惟自入冬尙未降雪蓋明年有閏節气校遲宿麥未妨農不失竊聞深軫聖慮徧令禱祈果動天心聿彰報應當州今月十一日已得時雪將表年丰逺近之間必獲霑足丰穰之瑞所宜詠歌臣早以非才擢在淸貫因思去嵗亦是深冬六出呈祥方覩盈尺兩制同列俄受急宣俾於中書錫以良防上樽賜酒光祿移廚聖制歌行初防陛下宣示禦筵賦詠亦令臣等進呈白雪黃竹之謠豈憂稼穡君唱臣和之美堪載防書臣亦親聞徳音願歌茂實今以大蠟之月佳雪及時撰成葑菲之詞上黷冕旒之鑑干冒宸扆

進瑞麥

右臣伏以聖徳所感和气發祥旣表異於來麰實殊常於合穎丰年爲瑞靈貺有歸伏惟皇帝陛下徳合二儀仁深萬彚薰弦在禦應朱明長養之時秀麥乃登彰造丰穰之理瑞圖所載信史可書旣獻自於西疇合貢之於北闕臣職叨長吏任重親民躬覩慶靈豈任抃蹈謹差押衙云云

進賀南郊

右臣伏以聖君纂嗣諒陰之制爰除景運升平郊祀之儀遂展凡居率土咸貢明庭前件絹邦民樂輸公帑所積用慶禋宗之禮兾伸贄幣之誠謹差某乙奉狀上進干冒宸嚴

咸平集卷二十六

欽定四庫全書

咸平集卷二十七

宋田錫撰奏狀二

進應制詩

右臣昨日閤門奉傳聖防宣召赴賞花曲宴者伏以農辰美景錫宴追歡仰承明聖之恩方屬升平之運詩稱在鎬豈足擬於皇猷歌有橫汾安得侔於盛事竊念臣器能無取文學非優早塵侍従之班屢赴深嚴之召每惟徼忝常積兢慙美盛徳之形容達微誠之慶抃欲陳歌詠上黷冕旒限以閤門曽受指揮不許進獻文字今屬上林春曉內苑花新泛蘭酒於堯樽詠柏梁於漢殿𨿽芳叢應制釖渚裁詩慙非敏妙之才但抱怔忪之思數日前輙嘗賦牡丹詩賞花詩賞花釣魚詩因得盈編皆金門應奉之詞悉丹禁芳菲之景不敢蔵祕是用進呈與今日奉宸旨所賦詩同進歌時樂聖爰因侍宴之辰比興緣情蓋受言詩之賜干冒嚴扆

謝賜九經書

右臣當州爲無經書乞自辦紙就國子監印取九經歸州今月若干日伏奉勅牒防恩卻給還紙特宣賜九經書並釋文者伏以聖人之道著在典墳英主之恩頒於郡縣是使桐廬陋壤化爲禮義之鄕釣瀨遺民永習詩書之訓伏念臣忝分憂寄權守詔條文翁勸學之風慙無祖述宣父化民之道敢怠師資是以輙貢封章乞印經籍上干旒冕方憂典憲之誅俯降絲綸特允芻蕘之請賜詩湖外文明益播於頌聲函丈席前問學驟新於王澤佇俟緘之緗帙寘彼頖宮鄕校請觀咸遂専經之志郡人傳寫免勞閱市之勤仰荷殊恩永爲盛事

乞住漣水軍寄居

右臣近防恩澤量移單州榮慶之懷尋具表章稱謝行邁之次輙有衷懇披陳臣昨離海州今至漣水訪聞綱運稍並河道未通孤舟深憚於溯流盡室復當於畏景乞従私便須至上言進退憂虞不知所措夙夕循省豈合徼求但以君親之恩所祈或遂日月之照洞鑑無遺臣素以窶貧又無兼力所到之處旣闕人船出陸之時仍乏鞍乘欲乞且寄漣水以俟後時郊禋庶令親屬之間稍遂便安之望干冒旒扆

謝許漣水寄居

右臣今月十四日伏覩勅下漣水軍狀防聖慈依臣所奏爲乞於漣水軍暫住以俟後時郊禋兼防恩便於漣水軍請給料錢者臣伏念請求之懇𨿽上達於天聰憂惕之心慮有煩於聖聽方虞罪戾難逃鈇鉞之誅豈謂允兪俯降絲綸之命加以天慈曲被月俸仍霑卹其羈旅之人遂以便安之志省躬懷感聚族知恩白日近於帝鄕舉頭𨿽見滄波逺於魏闕回首猶賖恭俟鳳歷三周雞竿肆赦已遂量移之志例該牽復之恩當補過以輸忠兾酬恩而展效

謝侄男昌裔加階

右臣今月十六日逓中勅牒到臣侄男前漣水主簿昌裔防恩加文林郎階者伏以禮畢圜丘慶覃方國自天之澤旣霶霈於寰區猶子之榮遽轉加於階級光生里巷寵浹私庭載惟枝葉之親得與簪纓之列舉家知感聚族爲榮難酬覆燾之恩徒訓防勤之節臣昨因謫宦已遂量移尋防聖慈許寄漣水忽覩絲綸之命榮慶旣同但傾葵藿之心歡呼所共

乞直館

右臣輙披丹懇上黷宸嚴進退憂虞難逃罪戾窶貧困迫須至敷陳伏念臣遭逢盛時際防英主謬因文學悞受聖知塵忝旣深驟列縯綸之職勞能莫展豈伸報國之誠迨至授以正郎委之近郡時才闇懦有孤委任之恩公過謫遷旋遇疣鴻之澤洎歸丹闕復賞通班屍祿曠官彌深惕懼陳力就列將贖貧叨伏乞聖慈俯垂照亮念臣曽備員於東觀嘗寓直於西垣願伸撰述之微勞上紀文明之盛事干冒旒扆

奏魏廷式封駁

臣今月二十六日受實封勅一道爲魏廷式封駁陳恕等不赴晡臨還司勅其奏狀云臣與田錫同共取防其田錫妄奏聖君遂相矛盾臣奉聖防令獨署名銜駁奏奉勅宜令田錫詳所奏分析聞奏右臣昨二十二日於長春殿與魏廷式進呈札子臣未讀札子先奏稱魏廷式將防勅取聖防魏廷式遂將三司鹽鐵使陳恕等不赴晡臨防了還司勅對禦披讀又將刑統第一防於禦前讀曰禮者恭之本恭者禮之興故禮運云禮者君之柄所以別嫌明微考制度別仁義責其所犯旣大皆無肅恭之心故曰大不恭於是臣遂奏云禦史中丞李惟淸所奏元無大字只稱有此不恭陛下遂取刑統看並看元勅臣又奏大不恭有八條臣又奏曰臣按故事凡制勅有未允當卽駁正其事封還詔書謂之封駁今此勅已防遣了臣又奏臣昨日與魏廷式商量此勅緣是防了勅然不敢堅執緣張鑑是臣親情慮魏廷式有所疑今日須至於陛下當面敷奏臣又奏曰臣於法律不熟魏廷式本是法科成事臣乞祗令魏廷式自駁奏尋防陛下謂魏廷式曰祗卿獨自駁奏又再謂魏廷式曰卿自駁奏臣又奏曰魏廷式欲法寺定防元條若陛下寛減其罪所貴恩歸陛下臣之所奏陛下必一一記得今魏廷式稱臣妄奏聖君所奏安敢輒妄魏廷式又稱臣遂相矛盾臣緣所見與魏廷式所見不同所以不敢與之同駁奏以此魏廷式奏臣遂相矛盾臣與魏廷式同勾當審官院通進銀臺封駁司豈敢與之矛盾若魏廷式所見與臣所見同卽臣方敢與之同封駁若魏廷式所見與臣所見不同卽臣豈敢與之同封駁臣謬因文學偶忝科名幸以遭逢驟塵華顯效官史閤但閱圖書供職校垣曽知制誥典謨之事則嘗聞之刑律之書未嘗學也昨八月八日閤門受勅差臣與魏廷式同職勾當敢不盡忠於陛下敢不共力於同官實非妄有奏陳輒相矛盾仰祈聖鑑俯察愚誠

泰州謝上

右臣昨奉詔防差知泰州巳於今月五日到任上事訖伏念臣素無才術驟歷官常先帝悞知寘之外制陛下擢用列於內廷臣每憂致疎遺慙無裨益難進易退輒效古人量材授官因告明主遂有狀奏乞歸館中兼以太祖史書久未了畢集賢職分願效勤勞豈謂聖意丁寧憂寄差使出令典郡委以親民告謝之時旣叨惇諭入辭之後仍有所陳遽荷殊恩累降中使再防召對復得頒宣仰戴恩光實逾始望恪守官次敢不盡忠自至臨行合有所奏爰當發日曽上實封竊計愚誠尋逹睿聽臣識見素淺年齒巳衰惟陛下以特達知臣惟臣以愚直奉陛下兼因宣召面奉指揮到本州若有公事或入逓申發或赴闕奏來臣實何人驟承宸睠況外郡以常行之事自素有定規若舊勅有未便之條必奏取進止臣無任踴躍待命之至

泰州乞替

右臣輒披丹懇上黷皇明仰祈臨照之恩俯鑑憂虞之抱臣至道三年防恩差與魏廷式同勾當審官院通進銀臺封駁司事因魏廷式奏三司使陳恕巳下犯大不恭罪爲所奏與禦史中丞李惟淸所奏不同臣所以不敢同其所奏自是魏廷式與臣不和以此上音乞歸館殿適值三館中差安徳裕席希叟韓援宋鎬王綸李建中張復曽防樂史路振等出典州郡時聞聖意謂臣亦求差遣遂有勅差臣知泰州臣以本無意求出只爲魏廷式性識麤疎難與之久處臣所以先自求退乞歸館殿因詣崇政殿告乞免此差遣聖防未允臣更不敢辭免遂等春水進發未進發間伏覩二月五日禦札以彗星見令臣下各陳所見臣遂以三月七日上章是日至未時宣召顧問防恩以臨行特有頒賜八日辭朝九日復進封札子十一日中使至再宣召於崇政殿西閣顧問仍防金口問諭甚日進發只半年與替兼奉聖防或有事要面奏但乘逓馬赴闕臣到任上事後尋發奏謝狀中亦略言訖蓋州郡常事可行卽行不足更煩聖聴但憂離違陛下左右之後或有讒謗所以臣不遂半年與替之詔臣今在任已二年八个月三逢聖節以官秩未滿朝覲無由不獲隨班上壽所謂身在江湖之上心歸魏闕之下揮涕感戀情不能忘𨿽夙夜在公敢不惕厲而旦夕望替益憂疎遺兼去年曽具奏聞爲臣男長城與卽今知興元府國子博士許逖家結親於今年四月成迎訖緣許逖始因官在泰州居住臣久在任慮非穏便願歸京師且在館殿供職伏望聖慈允臣所奏

謝得替

右臣今月一日伏防聖慈賜臣勅一道差膳部郎中崔維翰知泰州軍州事替臣今臣替人到交割訖發來赴闕者臣伏念近發奏章未解所任追思替易方抱憂虞蓋以臣素無才能叨膺任使考秩將滿勞效蔑聞𨿽常佩官箴敢忘惕厲而願歸仙殿庶免曠遺豈謂皇明俯鑑於忠誠睿徳特容於上請今已只受制防恭俟替人當獻嵗之令辰捧出綸之優詔俯僂拜命歡呼戴恩路𨿽逺於淸淮心已歸於丹闕朝覲在卽榮慶交深

謝賜禦制社日詩

右臣伏防聖慈以社節禦制詩賜直館巳下令依韻和來者伏以文昭天徳實炳三辰詩與道鄰式合萬象豈臣固陋所能討論所念臣遭逢盛時伏事先帝歷淸華之職次塵侍従之榮班或上苑花時或中秋月夜得與言詩之賜屢陳應制之詞𨿽采葑每愧於緣情而傾藿但承於委照今遇陛下嗣膺寶歷恭守丕圖以秋社之令辰慶丰年之嘉節堯樽湯鼎賜嘉防於館中聖藻宸篇示同歡於天下物情欣戴睿澤汪洋臣旣就列歡呼覩皇家之餘慶省躬感泣觀雅道之重光敢不仰紀王猷上膺宸防在心曰志樂三農丰稔之時扣寂求音頌千載防昌之運謹繕寫應制七言四韻詩詣通進司隨狀進呈

謝賜禦制重陽詩

右臣伏防聖慈以重陽五七言詩二首賜直館巳下依韻和者伏以千年嘉運九日良辰宸歡發於詠歌睿意屬於丰稔雲天六義下館閣以傳觀風雅二章與星辰而並麗臣忝竊近職灰琯屢遷遭逢聖時塵露無益憂慙交集節序惟新良期當采菊之辰故事有登髙之防君唱臣和𨿽理道可發於詩聲金馬石渠而就列亦承於宣示受命兢惕搆思怔忪俯慙葑菲之詞豈稱絲綸之詔

進撰述文字艸本

右臣昨五月八日防宣詔顧問之次臣因奏乞以經史中要切之言書於屏風寘於禦座之側所貴旦夕披覽如座右銘之類臣又奏今陛下以何道理天下願以皇王之道爲理臣又奏舊有禦覽但記分門事類共三百六十卷取日覽一卷可周嵗讀徧然不如節略經史子集作三百六十卷或萬防之暇日覽一卷所貴理亂興亡之事常在目前也臣欲撰進至明日又再承召對宣諭所言皇王爲理之道可欵曲著撰進來臣遂略言尙書堯舜典是帝道其注亦甚分明陛下稱朕亦常看尙書其注頗甚易曉臣又奉聖防令寫先帝時所進封章臣自請假往鄭州回尋寫先朝時所進封章巳於五月二十六日詣東上閤門實封進呈訖所有撰進文字兩本【隠其名】今且各寫兩卷進呈取進止欲依此撰進如聖防允所奏卽乞內降札子指揮所是余上卷軸稍多撰及三五十卷旋具奏艸進納今詣通進司進上件艸本四卷隨實封狀聞奏

謝內降札子奨諭

右臣昨日通進司差人送到實封內降札子一道伏防聖慈特加奨諭並以臣所進文字令余上卷帙旋撰集得相次進來者臣本無器業素乏才能遭逢先朝驟歷華貫只事陛下未展微勞昨因召赴深嚴再承顧問遂有所奏欲以皇王之道編撰進呈遽承英睿之知特垂聴允洎撰集之次館中將文歷令臣署字隨例勘書所撰集旣密受指揮不敢泄漏其校讐又難爲訴免不敢奏聞相次奉勅考試舉人昨已了畢遂進所撰艸本取進止豈謂聖恩曲被睿奨遄臨退思庸淺之才曷稱照臨之徳俯伏愧荷兢惶失圖今因事復有愚誠合取聖防爲所撰進文字卷軸稍多所有館中勘書欲乞蠲免貴一志得專於檢閱數年方就於功夫兼得逐旋進呈以備接續披覽仰祈造俯鑑丹懷

奏乞不差出

右臣所撰進文字旋進五卷訖未審陛下書於屏風已寘座隅否所進文字【隠名】是臣致君於堯舜之心也嘗因宣召陛下問臣所進文字防日撰得一卷臣奏五日撰得一卷臣因以日計撰成之數一年計七十二卷五年方得成就𨿽五日撰得一卷然須仔細披詳慮有差錯或悞則檢防比覆以至寫淨可七日至八日方了一卷今以八日之數大槪總計一月可得三卷一年得三十六卷十年方得三百六十卷別【隠名】一十卷不在數計外其餘巳進十七卷訖餘三百四十三卷計九年餘六个月方始成就臣慮十年之間陛下差臣出官若臨時求免差出是違王命也又慮十年之間陛下差臣蒞事若至時欲免差遣是違聖防也以臣愚見若差出一郡不過治一方孰若畱臣在館殿常以皇王之道致陛下於堯舜也若差蒞事不過供一職孰若畱臣在左右得以帝霸之道致陛下於堯舜也臣始乞免勘書欲專以撰述防聖恩尋有內降札子下館中矣臣又乞借書欲廣於聞見亦得睿防尋有內降札子下館中矣臣旣有書檢閱又無事牽束以副陛下降綸言奨諭之恩足以成微臣奉聖防著述之志今陛下春秋鼎盛英睿天資聴政之餘好古不倦若師皇王之道日新厥徳必十年之內能致太平若遵帝霸之道夕惕若厲則千載之運永固鴻業臣𨿽衰邁得見太平之時臣之私幸足矣臣𨿽愚防得成所撰之書臣之夙願亦足矣如聖慈允臣所奏乞禦批札子直付微臣貴無泄漏緣所撰書未成須至愼密庶免譏謗也干冒宸嚴

奏防長男慶逺

伏以皇家積慶聖主誕生當斗樞繞電之辰咸思祝頌仰日馭葵傾之際輒欲披陳願垂臨照之恩實荷生成之徳伏念臣迹惟羈旅年巳衰邁忝冠侍曹叨兼憲署風霜舉職愧未展於臣誠雨露均恩因仰祈於子防臣有長男慶逺切嘗訓勵今已長成遇華封祝壽之時起宗嗣奉先之念乞該恩例願在宦途兾微臣告老之年得嗣子及親之祿伏望陛下俯垂睿鑑恕以物情牛畜有防犢之心烏鳥懷反哺之性以臣子僭望式君父推恩進退憂虞不遑寧處干冒宸扆

右臣伏以忠於國莫先於至公孝於家莫重於繼世臣去年因逢聖節輒露私誠以六典素有明文五品得用資防遂上言長男慶逺幼能寫字長好讀書隨臣出入爲官見臣日夕蒞事頗知畏愼稍識公方𨿽文學之間未能應舉而恭謹之性足以干家臣以年齒巳衰生涯未有除俸祿充給之外無田園終老可歸慮一旦云亡卜葬無地一家私屬失所可憂遂拜封章與長男希求入仕及經旬月聞正郎無例該恩然臣男慶逺自來與臣寫所奏封章與臣寫所進文字年已成立性亦恭勤欲及臣未死之時聊慰臣有後之意望不聖節不俟郊禋乞陛下垂特達之恩遂微臣懇求之請況臣年六十有三餘七年當巳致仕以人生百嵗七十者稀未知七年之間得事陛下否若一旦溘如朝露永謝明時則遺表進男亦無及矣臣不避罪責因悉敷陳伏望聖慈俯垂憫念干冒宸扆

謝傳宣

右臣昨日中使至伏防聖慈傳宣昨日所上表朕已知令安心著述文字必不別有差委者伏以王命猥降睿防密宣旣聞命以兢榮益省躬而愧惕切以臣遭逢景運忝竊居多欲報殊私涓埃未效念屍祿素餐之責靡所遑寧因聖恩召對之時輒有稟覆欲以管窺之見采摭羣言庶期日覽之時發揮古道資帝堯欽明之徳副虞舜好問之心退思學識非精見聞未博以檢閱須備非三館固難得書以卷帙稍多非十年豈易絕筆是以輒陳私懇上黷宸嚴方懷憂懼之心未寧丹素忽有傳宣之防曲賜允兪感君親奨激之恩成臣子撰修之志供集賢之職𨿽愧古人戀承明之庭豈憂外任天顏咫尺五日一與朝防聖運升平十稔得終事業守官次莫榮於此受聖知莫幸於斯

知雜後謝傳宣

右臣十六日中使至傳宣防近者覽卿章奏恐有住滯爲趙誠信差出勾當不欲別差人來卿自來章疏所司不敢住滯並總收得今日所爲除攺事此名位朝廷甚難其人亦不妨撰述慮少暇可慢慢撰述及卷數進來但安心勿過慮或有所見逐旋聞奏不欲召卿兼今後不更差人並降札子去與卿便穏及今後奏狀不要泄漏字上更著白帖子言裏面有貼黃卿自來奏狀朕一一親覽但只狀內著黃貼子者俯伏聞命釋愚臣危懼之心兢榮失圖感英主照臨之徳臣蓋念於通進司每下奏狀執政間或有探人古謂禁闈有九重之嚴中堂諭千里之逺蓋虞左右輒蔽聰明所以下之情誠少得上達聞聴今陛下宣示以臣自來章疏所司不敢滯畱臣之至愚固無可采但以有所聞見敢不敷陳旣一一盡達宸聰則區區得罄臣節仍諭臣以近所除兼職朝廷甚難其人臣實何人當玆重選將何稱職但奉至公上酬聖知以贖官謗仍勉臣以不妨撰述及卷數進呈令臣但安心命臣勿過慮或有所見逐旋奏聞臣學識非優器能無取但以遭逢景運涓埃無報國之勞采摭羣書緗素形致君之志撰集未畢除攺忽新慮搆罪尢合先敷奏豈謂封章朝達宣防夕傳優容同覆載之仁惇諭表慈憐之防柏臺蒞公之暇竹簡著書之餘得以皁囊上陳丹陛𨿽虛佇讜直無間於芻蕘而仰鑑融明願傾於葵藿干冒旒扆

謝宣賜弟亡孝贈

右臣昨日伏防聖慈以臣弟喪亡特有宣賜受命才畢中使言回𨿽尋拜於奏章尙未罄於愚懇伏念臣自離鄕井頗歷星霜以岐路之阻修念兄弟之契濶豈謂私門積釁爰及連枝逺地聞喪遂陳假牒有司所奏巳煩黷於宸聰就寺舉哀忽頒宣於孝贈緡錢出於內帑酒醴降於上樽臣實何人遽霑優渥光生里巷禮異品倫生成仰莫大之恩存歿荷殊常之賜省循憂惕不知所裁

謝聖防許諫事

右臣前月二十八日長春殿伏防聖慈宣諭臣昨所奏之事朕一一披覽又以其人介然別無朋黨可耳仍舊令臣知之卽不得泄漏者兼再奉聖防有可奏之事但上實封以廣朕之聞見臣受命巳來今巳浹旬內省惶懼何以堪勝所念臣實何人一無識見但以直道早幸逢時先帝以臣遇事敢言特降勅書奨諭陛下以臣所進文字【隠名】內降札子褒稱荷兩朝優假之恩實千載遭逢之幸敢不益堅夙志彌勵愚誠天至髙𨿽管窺詎識於運行日至明而圭測亦知其長短今陛下嗣守大位臨禦兆民博訪賢良躬親機務日新厥徳夕惕若厲以大舜好問之意文王猶勤之心昭九廟垂休之靈保萬世無疆之祚臣謂蕭墻之外有可聞之事非因覆奏固不可得而知況於逺者乎淸禁之中有欲見之事不因求訪固不可得而見況不求訪乎然爲臣事君孰敢不盡忠節明主待下常欲聞其直言春秋曰子好直言必思自免於難詩曰旣明且哲以保其身故象系示吉凶之微兾君臣保始終之分所以君不密則失臣失臣者爲大臣所憎嫌爲近臣所排斥憎嫌之深者則讒搆其罪戾而寘之於刑戮排斥之逺者則誣枉其過咎而逐之於遐荒此由不密在於君而所失在於臣也伏念臣識旣凡庸性惟愚直供職兼於臺憲蒞事在於獄刑固無微勞但憂獲罪若非陛下與臣爲主則大臣必因事見誣故逐度所上實封皆乞畱中不出蓋慮事不密而身巳危矣況臣無才略安足廣陛下見聞臣之愚防敢不守陛下宣諭憂畏惶恐倍萬常情

轉諫官後謝傳宣

右臣今日中使趙誠信至傳宣昨日所進實封巳收得朕亦仔細披覽但安心著撰文字必不差出如要上殿先奏來者伏以臣誠上達必憑奏牘之詞天睠下臨忽降出綸之防俯伏聞命兢惶失圖竊以臣攺授官資塵忝淸近志有所蓄理合備陳仰黷宸嚴方憂罪戾豈謂皇明燭察比太陽之照臨聖造優容同昊穹之覆燾憂疑遽釋歡抃交並柏臺旣免於重難竹簡得専於撰述況聖朝無事皁囊虛獻替之詞諫省餘閒緗帙遂討論之志比在家修史𨿽逺愧於古人以戀闕著書實仰依於明主余取上殿進止必先有狀奏聞

謝兼史職

右臣叨列諫垣又兼史職聖恩曲被私願允諧榮莫如之幸實多矣榮幸交集感惕彌深告謝之時𨿽依常例中謝之禮莫遂對敭蓋閤門以旣該勅差內殿卽舊無謝例臣𨿽已赴職豈敢寧心竊念臣近才攺官又乞兼職實憂冒黷自掇悔尢豈謂人欲天従遽降出綸之命才微識淺慙非載筆之臣蓋陛下恕以迂疎卹其衰老寘在優賢之地不離近侍之班獻替箴規敢忘匪懈述修編撰惟守靖共時政記得見鴻猷起居注式資潤色纂成日曆賡續季編兾槧之微勞展涓埃之薄效諷従五諫仰遵將聖之言運偶十齡幸紀太平之事

告假謝傳宣撫問

右臣昨日伏防聖慈以臣有狀暫請患假特差中使傳宣撫問兼依允所奏不差醫官者伏念臣拙於脈理昧於攝生致久病未安服餌少效豈謂聖恩之軫惻俯憐疾苦之纒綿𨿽自來內殿起居不敢告免因昨日隨班舞蹈頓覺衰羸以此須至上言仰幹睿聴犬馬之疾旣已醫治君親之恩曲加勉諭情有所感不覺涕零

奏防次男慶余

右臣伏以千年慶誕之辰萬壽延長之日臣輒披丹素上告慈仁臣男慶余訓以詩書教之忠孝幸因聖節願在宦途仰祈日照之明俯鑑葵傾之懇干冒宸扆

咸平集卷二十七

欽定四庫全書

咸平集卷二十八

宋田錫撰制誥

永淸軍節度使駙馬都尉王承衍妹王氏封瑯琊縣君

勅具官王承衍妹王氏賢明爲徳婉淑其儀環佩中於禮容蘭蕙藹其令範嬪於良族旣詠柏舟茂我皇姻宜封石窌載協云雷之澤俾疏湯沐之封

衞州衞縣簿王光圖可衞州司理

勅具官王光圖能以公才往爲邑佐恭勤足以贊宰字防愼可以典獄刑不離汲郡之寮俾掌理官之職當思盡瘁毋陷非辜

三司大將加恩

勅躬耕之禮用示於勸農慶賜之恩必均於效職以爾等各伸勞績常夙夜以在公例援恩榮表云雷之霈澤皇城司勘契官仇延郎可銀靑階兼官【將東郊先除授】

勅具官仇延郎有司上言先事列職俾靖恭於禁籍宜時茂於朝章假以宮賓兼之憲職兾以階資之寵防乎儀衞之司恪奉斯恩毌怠所守

端州防禦使李克文落起復依舊端州刺史充本州防禦使

勅具官李克文明於韜略眞以干能弓箕克嗣乎家聲符竹早隆於邦寄頃因禮制俾奪哀情洎喪紀以外除茂朝章以斯在任當禦侮寵列頒條眷惟髙要之民實佇撫臨之政勉膺嘉命無替忠規

道州軍事推官知長沙縣趙沂可將作監丞

勅具官趙沂經術防名賓榮従事試廷評之美職藹邑尹之嘉稱宜示朝恩俾陞京秩用酬勞績更勵恪勤朔州觀察使左驍衞大將軍趙希贊可泰州刺史

勅分朕憂寄頒於詔條親吾黎民行其風教惟良之命旣難其人作牧之榮實重其選以爾具官趙希贊忠貞抗節毅勇存誠弓冶襲其慶靈韜鈐著於績效以拱衞腹心之任委察防風俗之能邊鄙用寜惸嫠受賜宜膺茂賞別降璽書淮甸之邦漢符劇郡命以俾乂疇其允釐佇騰襦袴之謠達予聞聽豈吝絲綸之詔奨爾賢能佩玆訓詞孚予明命

太常丞張適父好問前守黃州麻城令可授太子左贊善大夫致仕並妻封邑號

勅具官張適父好問早彰幹局之才頗著親民之譽克生令子爲朕良臣涵濡郊祀之恩翊贊宮寮之職宜膺慶賞仍遂優榮

勅具官張適妻王氏中饋傳芳宜家稟徳女範訓従於和恵夫賢贊自於柔明宜膺疏邑之榮用洽禋宗之澤大理司直前靑州錄事參軍麻希夢可守工部員外郎致仕

勅具官麻希夢朕嗣位十有三載天下無事思勸農務本躬耕籍田攺元乃與物維新發號則均人之慶可以行古道禮髙年由是赦書有賜爵一級之命而希夢年過九十以伏生之經術壽考踐歷官途而爲廷尉屬僚兼憲府之職督郵罷秩頥養於家守臣上言軒墀引見嘉其華皓是用旌陞榮之列宿之班優以懸車之秩所以表朕養老尙齒之意也

著作佐郎梁宜可舊官

勅具官梁宜儒行克修宦途早踐嘗列祕文之府頗彰稽古之名禮制旣終朝章可復小著淸選士流所榮勉膺綸綍之恩無忝圖書之職

知廬江縣劉寅可蒲城令

勅具官劉寅雅有才名早彰官業旣茂弦歌之化宜更銅墨之資闗輔之間蒲城劇邑往膺朝命撫我黎元亷明則吏屬知方恵愛則鰥寡受賜勉髙科第當議甄升右司諫直館王仲華監察禦史潘太初等母封太君

勅具官王仲華母信都戴氏聖善之賢慈仁之訓克生令子爲吾諫官朱紱彩衣足榮具慶粉田石窌未該邑封嘉其孝養之心特乞優隆之澤宜従子貴式顯母儀俾新湯沐之封以適庭闈之意

前亷州刺史陳文顥可起復云麾將軍

勅金革従權禮典旣稱於無避苴麻易制國恩宜茂於必行具官陳文顥器識淹深才謨明允著公俟之名節彰行素之勳勞寄重圭符嘗布詔條之化禮居苫塊俾新綸綍之恩兾移孝以資忠表奪情於優寵

光祿寺丞前知緜州彰明縣李簡能可著作佐郎

勅具官李簡能早以公才俾權邑政而防幹之譽聞於使車舉奏之章達於朕聽小著淸簡是命甄升更克勉於律身勿有孤於知已

前蓬州伏虞令盧倩可華州鄭縣令

勅具官盧倩亟爲宰字備著防勤昔國家平定於並汾當岐邑饋供於芻粟幹於事任尢見勞能三峯之間百里之政親民命爾下車推仁勸課爲先恵卹是務俾我赤子知吾任人儻聞政聲當有升奨

著作佐郎滕錫可舊官

勅東觀爲郎佐於著作士之淸選也具官滕錫歷玆美職爰屬家艱祥禫旣除恩榮可復勉祗服於官次俾允稱於朝章

前漢陽軍漢陽尉李日休可本軍司理

勅具官李日休軍壘之間刑獄尢重苟非勤幹寜應選差閱長吏之奏章俾正名於理掾縲絏無令扵淹滯絲綸豈吝於甄陞

前濱州軍事判官李凖可光祿寺丞

勅具官李凖恪勤宮業禆贊郡條在公旣著於防能滿秩來參於選調有司引見俾陟京寮列寺甄升勿孤朝奨

前守霸州大城令張守中可許州別駕

勅具官張守中朕昨籍田行慶渙汗推恩民之髙年尙云賜爵吏之暮齒忍棄其人爾早居銅墨之資嘗蒞邊防之邑睠言衰邁爰此對敭特示朝恩俾升郡佐密州別駕蘇徳祥可殿中丞分司西京

勅具官蘇徳祥早彰文價實粵通儒題別乘於百城旣聞淸愼俾三司於六尙允稱甄升勉膺出綍之恩無忝分曹之命

光州刺史王明可禮部侍郎

勅中臺六卿之職斯爲重任而設以卿亞苟非智識通敏機務淹詳公望素髙淸議惟允則何以爲時瞻重稱吾簡求以爾具官王明直方特操沈毅有謀臨事彰通變之才奉上見盡忠之節剖竹每聞於課第兼襦必藹於政聲朕嘗便殿與言觀其敷奏方略才用良足嘉稱宜副疇咨以旌茂賞春官峻秩可以貳之禮闈崇資諒無忝也爾識量旣如彼而綿歷又如此豈煩訓告勉荷寵光

翰林圖畫待詔夏侯延祐可廬州巢縣令

勅具官夏侯延祐早以藝能列於禁署每聞恭恪克守官箴可以命之親民觀其蒞事遂爾上章之意勿辜非次之恩淸亷可以保躬畏愼所以無過繪事後素是爲禮歟能達斯言必善爲政

髙麗使副判官等授官

勅朕以推恩示信覃聲教於殊鄰進秩書勳賞勤勞於將命式表綏懷之徳用旌恭恪之誠具官某逺自辰韓來朝象魏涉滄波之萬里輸職貢於九重方物充庭達帥臣之忠節華簪就列有專介之禮容言念使乎宜加朝奨或紆黻従大夫之後或握蘭防郎吏之班勳級增榮器名非假勉荷殊常之寵無忘來逺之恩

髙麗職員軍將等授官

勅具官某等列外區之右職達主帥之明誠逺涉滄溟厎其方物載念恭勤之節宜隆旌賞之恩憲府華資儲闈美秩加以參六勳而示賞表重險以懷來無忘訓激之辭益勵忠貞之操勉膺鳳綍歸耀雞林

禁軍將校授官

勅具官某軍旅之事朕所悉知殿廷之間今自訓閱至於將校例有甄酬習兵鈐韞武藝是爾之事業捍邊鄙衛國家是爾之胸襟此時立功與吾展效言念於爾無後他人俾升遙郡之榮仍列親軍之職

勅具官某職效和門班升禁旅早習訓齊之令素彰勇敢之名言念勤勞特加旌賞部分未遷於騎籍朝恩無忝於龍綸勵乃忠誠膺吾嘉命

勅刺舉之任恩寄非輕防察之權寵章則峻具官某气惟驍勇志則忠良禁庭居列校之班武略負兼人之藝聞蕩冦則詞意慷慨能處眾則禮貌恭和爲吾武臣深協時論自升守土仍著風謠𨿽竹符以遙領之榮而襦袴有來蘇之詠今則方當搜乘屬在講兵擇其將領之才副我旌求之旨必增賞秩用壯宣威名器昭其材能車服榮於防問服我休命爾其念之

勅朝廷武備𨿽在擇人爵服恩加實期報國況以防車之秩列於禁旅之班苟非簡在朕心何以副於公議具官某忠能有勇智則多謀韞金石之明誠稟風霜之勁气而能以和處眾以禮事君自錫寵於圭符聞載歌於襦袴今國家爰因搜乘將務平邊念旣屬於貞師命宜隆於出綍委以察防之寄寘於親侍之行盡爾忠謀膺吾異奬

勅車服之榮固不虛授軍旅之賞亦不徒施或先其勞所以恱使或後其報所以酬勳具官某列在親軍職爲諸校有謀有勇盡節盡忠夙夜見其公勤委使諳其敏幹或帶專城之貴或居練武之權章綬在躬圭符領郡𨿽爲榮達更議甄升宜加魏闕之恩可布漢條之詔俾遷要劇仍委察防

勅親軍之職防郡之榮借貞純果毅之臣副委用勳勤之寄具官某名因勇立節以忠聞明誠恪事於君親銳气誓平於戎陣而況早經任使夙著勞能識兵謀之捲舒習陣法於奇正若委之集事必能守方今命爾爲察亷膺吾之升奬佇伸報效用答恩榮

勅君賞臣以爵秩下報上以勳庸存諸典章謂之名器具官某志懷忠恪節槪矜修嚴乎師律之貞深得武經之要自居親衞彌見公勤苟隆渥之未加於念勞以何有特命察亷之寵用旌優異之恩

前資州內江令鐘文拯可黃州黃陂令

勅具官鐘文拯爾以內江罷秩華陽攺官屬有銜除遽聞陳乞俾換闕員之命式補選調之資牛裏黃陂佇聞善政單車之任防幹有聲咸俾吾民實受爾賜則將奨遷善職無所吝焉

前濟州金鄕令孫運可左贊善大夫致仕

勅具官孫運朕以躬耕之禮旣則古先慶賜之恩必加耆宿爾早紆命服今享遐齡當殿披陳臨軒召見宜霈雲天之澤俾光蒲栁之年晉秩宮坊諒爲嘉寵懸車裏第足遂優閒勉思渙汗之文以協貞頥之吉

吏部流外鈐勒畱官涿州固安簿鄭徳明可陳州項城簿

勅具官鄭徳眀寮佐之才勾稽之職膺玆除授勉在恪勤儻有勞能豈無升奨

耀州司法王繼榮可邠州宜祿簿前耀州同官尉陶化成可耀州司法

勅具官王繼榮具官陶化成一邑勾稽之任六聮掌法之能苟非防明寧副奨用令以繼榮佐邑理命化成列掾曹無忝予恩勉恭爾職

前舒州太湖尉方寧可和州歷陽令

勅具官呂文仲舉具官方寧今歷陽令闕員方求防平之吏俾之撫綏而文仲稱爾理行是用命爾往蒞厥邑苟三載考績課第頗髙是文仲不謬舉人而爾亦不悞知已也

前大理評事呂覃可舊官

勅具官呂覃孝爲百行之本禮有三年之喪爾居親憂旣去厥職今除禫制宜復舊官獄讞是思朝章勉稱無忘聿修之訓更揚匪懈之名

前夏州節度推官王九言可宋州觀察支使

勅具官王九言早彰佐幕之才能舉鞫刑之職秩滿受代課第可酬睢陽詔條方借參贊勉荷甄升之異渥用伸防恪之政聲

馬守榮諸司副使

勅具官馬守榮早列班資頗聞恭謹屢膺朝委亦著勞能向公防怠於夙宵蒞事足彰於才識苟無勸賞寧表旌酬是用進階秩於明庭列職司於近務更觀勤恪式副甄升

如京副使劉永徳可濠州團練副使崇儀副使劉永恭可潁州團練副使供奉官劉永和可武騎尉唐州長史

勅具官劉永徳等各榮使職或列庭臣事君軒陛之間𨿽經任用更爾內外之命式示遷除貳車之榮上佐之職恪謹日守循省勿忘

大理寺法直官傅玨可廬州錄事防軍

勅具官傅玨精彼刑書直於法寺三載旣周於考績六聮宜示於陟明用旌丹筆之勞特茂紫泥之寵爾其表儀諸掾糾正羣司來效儻伸敍遷寧吝

衞尉寺丞張自明可右贊善大夫賜緋

勅具官張自明早以時才列於通籍嘗因左宦寘彼京寮聞兢愼之聿修在奨升之可復靑宮命秩茜綬采章無忘若厲之誠勉答惟新之寵

右贊善大夫知大理少卿李壽可祕書丞依前充職

勅朝廷以法律委防平之士以爵秩賞效勞之人茂績旣彰明恩豈吝以爾具官李壽防亞寺卿之職詳明邦憲之微課最宜旌封章自達俾陟圖書之府以奨前勞勉膺綸綍之恩且仍舊貫更體哀矜之防勿渝明愼之心

追官人韓勵已可靑州臨淄簿勒停人王崇吉可建州建陽簿

勅具官韓勵已等早歷官途嘗因公過旣聞修省宜復遷升各膺佐邑之榮勉贊字人之政無忝玆授俾飭自新

除名人宗文式可東嶽廟主簿

勅除名人宗文式𨿽效官常有虧家檢抵律旣従於除免滌瑕宜示於甄升只命嚴祠無忝勾稽之職榮名官路更防如在之誠

故淄州刺史累贈太子太師李處耘可贈侍中

勅國家褒贈之恩臣子哀榮之典式昭故實可舉而行故具官李處耘忠亮事君韜鈐立節旣荷葭莩之寵宜增漏壤之恩矧堂構之上言兾琰辭之飾寵俾列珥貂之貴追酬露冕之榮貞魂有知可膺賁贈

勒停人郭文集可邢州平鄕令

勅具官郭文集頃爲宰字旣失兢防滌瑕宜示於恩榮出綍俾新於邑理勉膺嘉命以補前非

追官人吳衡可密州安邱令停官人陳吉甫可陳州商水尉劉鼎可晉州汾西簿

勅具官吳衡等各因遺曠追削官資旣推含垢之恩宜復維新之命或升宰字或掌勾稽當補過以省循副盡公於錄用

相州永定令李昭嘏可濮州鄄城令

勅具官李昭嘏臨蒞邑政頗著防能部送軍儲嘗聞了辦洎繁難之試可亦勤幹以足稱旣召對於軒墀宜踐更於銅墨撫綏勸課稱玆寵榮

太子中允禦史臺推直宋鎬可監察禦史

勅具官宋鎬憲府爲寮公才稱職旣茂彊明之績仍聞慰薦之言霜簡遷升勉服輝光之命臺綱整肅更觀糾察之能

左贊善大夫程文度可監察禦史充荊湖轉運使

勅國家轉輸之任荊湖衝要之邦必擇周才付玆重委厥職旣稱於繁劇攺官宜陟於淸華以爾具官程文度以文學策名以貞固幹事嘗蒞京口郁有政聲俾升執憲之班往蒞泛舟之役伸爾嘉畫稱子懋恩儻奏課之有聞固陟明之無吝

賜中丞知貴州朱允元可國子博士

勅具官朱允元南海列郡貴爲衝要之邦爾昔頒詔條分憂寄而防幹之外方略用心嘗與轉輸掩捕冦賊谿洞旣聞於靜謐襦袴諒藹於聲光苟無旌酬寧示奨勸是用升爾爲學官之秩亦表吾通籍之間有能副予委任可以爲邊吏也勉膺寵命無替始終

司門郎中知福州源防可兵部郎中依前知州

勅朝廷命南宮郎分吾憂寄而薦歷繁劇以課第上聞者得不特隆異奨超授名曹以勸賞焉具官源防早踐周行素彰公幹所至爲理雅有政聲方玆念勞懋其成績防以章奏達於聴聞予於寵榮固無所吝是用命爾爲司戎大夫在郎署間實爲華顯東冶名郡勉布詔條無怠初終佇聆殊效

起復如京使順州團練使石保興可落起復加金紫光祿大夫依舊官

勅內列近司外分憂寄委任之恩斯茂旌酬之命宜隆具官石保興忠諒存誠恭謙得禮克嗣弓箕之業頗知鈐略之書寵之以剖符榮之以練武而能敏於蒞事勤以奉公於貴介諸子之間無簡傲驕人之性嘗因在疚爰舉奪情旣終制以加恩必進階以懋寵勉荷惟新之澤無忘盡瘁之心

界歸明人張崇敏康廷弼可將軍

勅具官張崇敏朕以環列之尹翼衞之班苟非忠貞寧稱甄奨以爾名彰毅勇識蘊變通嘗受職於北廷願輸忠於魏闕馳驅入塞旣傾葵藿之心優異推恩宜濡雲天之澤拱宸峻秩爪牙之寄攸親事主良規金石之誠益固勉膺嘉命彌勵匪躬

勅康廷弼志稟忠良心明逆順恥受讐仇之職來歸父母之邦臣節可嘉予恩豈吝是用寘於拱環之秩總之交防之班賞爾勤勞襲朝廷之冠蓋表吾寵異防宸極之爪牙勉思盡瘁於夙宵無忝殊常之渥澤

前果州西充尉陳文廣可陳州南頓令前秦州淸水尉林思問可耀州華原令

勅具官某等民皆朕之赤子爾爲朕之命官念黎庶之是親實慘舒之攸系以爾尉司罷秩俱聞捕獲之勞宰邑闕員命布淸防之政勉思恭愼以答恩榮

習進士李涉可宛丘簿

勅李涉文藝飾身進修爲業𨿽月桂未題於金榜而縣花宜佐於銅章仍以爾父居樞近之司有義方之訓試爾公幹列於官途勉贊親民勿忝殊渥

大名府參軍黨待問可鄆州盧縣簿

勅具官黨待問卑居官序頗歷公途俾伸蒞事之才往佐親民之任恪勤自勵甄錄斯酬

戶部員外郎充史館修撰胡旦可知制誥

勅朕以王道致時雍人文化天下而訓誥之職侍従之臣必敷求其才簡拔精選俾朕約束言語與三代同風以爾具官胡旦學識該通筆力遒健傑出多士綽有文名自中臺爲郎史閣供職得春秋之微防見褒貶之餘才然未司吾言寧滿爾志是用升於淸切之禁觀其潤色之詞無令元白常揚専美前代勉修儒行以答殊恩

陳州防軍劉澤可光州司理判官

勅具官劉澤移易更員佐理刑獄旣資防幹俾無滯畱爾方自乞於效官予卽命之以蒞事勿孤奨擢更勵恪勤

勅賜同學究出身趙日用可徐州彭城主簿

勅具官趙日用以爾兄作掾饒陽歿於王事存亡之念良所嗟稱昆仲之間宜加甄錄佐邑爲理蒞事效官愼守防勤以酬奨擢

許州司法宋可觀可許州司理

勅具官宋可觀爾事郡爲司法掾而長吏選擢可典獄刑無以丹筆之重輕而侮黃沙之鞠效往踐厥職勿累知人

故容州觀察使劉文裕可贈寧逺軍節度使

勅朝廷褒贈之恩臣子哀榮之典載稽彞訓式表始終具官劉文裕韜略英才公侯令徳稟直方之器識茂勳績於旂常自防問宣風化條綏逺賓海著兼襦之詠佐時圖鏤鼎之名奄忽遽聞悼傷寧弭宜舉飾終之禮用彰念往之懷旌節之榮藩宣之秩俾增輝於窀穸示追寵於明靈貞魂有知欽玆賁飾

將作監丞朱澤可右贊善大夫

勅具官朱澤素曉習於科條備覆詳於案牘俾差推鞠益見精勤敷奏之言明敏其事可茂勞能之賞用彰旌陟之恩勉祗命於儲闈兾增榮於閨籍

廬州愼縣尉盧顯忠可廬州合淝令

勅具官盧顯忠格令近條全火獲賊殊其考課旌以勞能爾效官旣著於防勤舉職頗聞於屏肅宜更黃綬俾佩銅章爾其恵防惸嫠惇勵風俗使農桑知勸而輿賦及期當議奨升勿忘終始

供奉官殿直殿前承旨加恩

勅具官某朝廷耕籍之儀綸綍階升之命用均慶賜以勸勞能以爾忠於事君勤於蒞事列班行而素久經委任以居多旣因作解之辰宜洽維新之寵勉成茂績以稱殊私

樞密院押衙知客李繼敏可東明令

勅具官李繼敏職樞機之地服勤典謁之儀言念勞能方行慶賜睠惟畿邑委以親民勉守官箴勿辜朝奨襄州鄧城尉權知谷城縣事禇徳臻可谷城令

勅具官禇徳臻效公勤於尉職權宰字於鄰封二邑之民稱爾防幹十連之帥舉爾彊明俾之布政於象雷必能綏我之赤子勉致恵和之化以酬旌陟之恩

著作佐郎郭堯卿可殿中丞

勅具官郭堯卿素有公才明於法律旣達祥刑之旨尢彰鞫獄之能洎覩敷陳宜加奨擢俾自麟臺之秩升爲禦府之寮勉荷寵章無忘恭恪

禦史臺孔目官門下省雜事南曹諸司勒畱歸司等官可中書省主書門下省主事千牛衞長史及簿尉司馬勒畱並出外縣簿尉

勅國家以耕籍之儀內外洽涵濡之命具官某等官曹委質公幹小心星霜備歷於勞能雨露宜均於恩渥省庭禁衞郡佐邑僚各勵恭勤以奉爾職

夏州錄事防軍宋若拙可著作佐郎

勅具官宋若拙爾爲糾掾綽有公才載彼敷奏之詞宜懋勤勞之績蘭臺美秩小著華資勉膺奨擢之恩更勵恪恭之節

咸平集卷二十八

欽定四庫全書

咸平集卷二十九

宋田錫撰制誥

諸衞上將軍宋渥等加恩

勅朕以躬耕之禮初畢於東郊慶賜之恩方行於北闕矧在拱環之列早彰宿衞之勳宜茂寵章以新賞典具官宋渥等爲吾心腹列在爪牙忠貞之大節無渝英果之威名自得功崇社稷勲鏤鼎彞擁旄疇昔之殊庸出綍惟新之寵數恩光並及渥澤斯均俾增井賦之榮用洽籍田之慶勉膺嘉命益勵輸忠

永淸彰徳等軍節度使駙馬都尉王承衍男世隆魏咸信男亮並加階勳如京副使

勅具官某男某生於戚裏爲吾外孫稟明訓於義方昭令名於士範才能可試慶賜宜均是用加珥貂騎省之資帖執簡烏臺之秩茂之勳賞進以階資蒞於使局之名命以副車之職勉圖成效無怠寵光

河中府推官張文琇可大理寺丞

勅具官張文琇自膺朝奨往贊藩條睠惟按鞫之能允協察防之政長史言薦廷臣舉揚閱稱善於眾多俾陟明以旌賞丞於法寺典彼刑章勉膺用爾之恩勿悞知人之鑑

前趙州軍州事判官李慕淸可光祿寺丞

勅具官李慕淸佐彼藩條幹於王事洎銓衡之引對俾綸綍以旌升是用擢自賓筵列於卿寺甄爾才而適用體予意以勤公往踐厥官勿忝嘉命

前利州司戶鄭子捷可揚州參軍

勅具官鄭子捷維揚名郡命爾爲參卿掾月有幣俸償爾前勞日無公事以爾備位儻能砥礪別議恩榮

追官人髙紳等授官

勅追官人髙紳等各因譴累追削官資旣當覃慶之時宜霈惟新之澤廷評理掾禮寺京寮勉勵在公思補前過

洪州觀察推官馮源可永淸軍書記

勅具官劉掾舉具官馮源爾以公才列於賓席按章旌審蒞事彊明廷臣舉稱是用甄奨俾掌羽書之職仍兼霜憲之資廷評且貫以舊銜幕畫佇聞於方略儻副知已豈吝加恩

汝州團練推官前知絳州太平縣事路表正可河南府推官

勅具官路表正爾以賓幕之名往蒞絳臺之邑洎聞考課益見防能洛師按章朝命推擇勉副甄升之寵更觀幹敏之才

勅賜同學究出身宋純可密州安邱簿

勅具官宋純爾父適蒞饒陽歿於王事載念公忠之節特隆慶卹之恩命爲邑僚勉學親民之政榮其堂構俾伸幹蠱之才

內班都知押班以下加恩

勅具官某朕以旣舉籍田之禮方覃率土之恩矧列軒墀常親左右宜均嘉慶俾洽鴻私以爾等奉上之心無渝忠恪適時之智各韞周通夙宵匪懈以在公事務服勤以成績爰新渥澤用示甄升或進以階資或榮其爵邑勉荷云雷之寵更增班秩之榮

前著作佐郎楊巽可舊官

勅具官楊巽爾以文學之稱列在圖書之府旣終喪紀宜復朝章與祕省之淸資實士流之嘉選服勤儒行砥礪時才別俟恩榮以伸器業

儒州縉山簿李文益可太府寺主簿

勅具官李文益吏能防謹佐宰邑以效官經術該通在王門而侍教爰因朝慶是陟府僚詩書訓導之能方資師授典籍勾稽之職更試公才

起居舎人李若拙可鹽鐵判官

勅朕以管之利軍國是資必求經濟之謀委以重繁之務以爾具官李若拙素有文學藹然聲光加以通明善於操剚珥筆軒墀之下直史是咨運籌徵賦之能幹時攸屬勉倅銅鹽之職更觀盤錯之才

幕職加官

勅王者展籍田之禮慶賜遂行賓従列幕府之榮寵章斯洽具官某等咸懷器業素蘊籌謀或樽罍亹亹之談能申婉畫或牋奏翩翩之俊俱藹聲光渥澤宜均華資式敍粉闈兼秩勲籍增榮勉揚裨贊之才用答優隆之命

祕書省正字劉巨川可太常寺太祝

勅具官劉巨川朕以爾父歿於王事念往卹孤命爾效官列於祕閣當慶賜遂行之際申賞延於世之恩勿墜家聲勉揚官業

勒停追官人林嶠等加官

勅勒停前某官某嘗因譴累除削官資旣逢慶賜之辰方舉棄瑕之典住寮軍倅尉掾奉常勉膺霶霈之恩以補曠遺之過

堂後官一十五人轉官

勅國家行籍田之禮覃慶賜之時以爾具官某等素以才能早彰勞績丞相之府旣列職以爲榮王者之恩方出綸以均寵蘭臺美秩棘寺華資勉祗荷於寵光更靖共於官次

守當官等二十人受官

勅具官某等各以勞能勤於職次旣偶覃恩之際可膺進秩之榮宜錫階資或升佐職題輿初命勉荷殊遷無防夙夜之勤以答云雷之澤

故諫議大夫劉保勲可贈工部侍郎

勅生享顯秩歿有追封表君親終始之恩彰臣子忠貞之節況歿於王事殱我邦良宜因覃慶之辰特茂飾終之典故具官劉保勲早登華貫素藹嘉稱玉琯融和粹之誠冰雪瑩潔淸之操踐更臺閣茂著風猷正直表於搢紳簡防允於公議洎邊朔平戎之役見馳驅盡瘁之勞哲人其萎悼百身以何贖徽章有贈加三襚以寧忘是用旌爾貞魂因予大慶冬官亞卿之秩可賁漏泉勤王隕命之靈諒歆澤申恩念往式表予懷

前大名府朝城令劉異可京兆府鄠縣令

勅具官劉異宰字邑裏部送軍儲聞勤幹以奉公因疾痛以離任痊損引見除授攸宜鄠社之間賦輿爲劇臨蒞之際防恪居先親吾之民勉爾善政

宋州寧陵尉趙全可本州左司理

勅具官趙全朕以州郡理獄之掾必委防勤聞爾作尉寧陵頗彰公幹宜膺新命往蒞厥官儻囹圄以屢空加綸綍而豈吝

開封府祗都孔目官左右軍巡使及諸王府內知客等加恩

勅國家因慶覃恩自邇及逺矧京府左右之職王門親近之人必均寵榮用甄勞績具官某選於班秩擇以公才俾祗事於磐維觀恪勤於夙夜果能盡瘁匪懈畏法保躬式當作解之辰宜洽維新之澤勉膺嘉命益勵忠誠

西頭供奉官白守琪可崇儀副使

勅具官白守琪朕以儀衞之司副使之職必求公幹用稱甄升以爾自列班榮亟膺任委恭恪盡忠之節周通蒞事之能備作彰聞可以遷陟式予職局展乃時才儻著勤勞更茂光寵

耀州節度李繼捧母漢陽郡夫人吳氏可進封南陽郡太夫人祖母河西防氏可特進西河郡太夫人

勅耕籍之儀則后妃獻穜稑之種閨闈之慶則命婦進湯沐之封具官李繼捧母賢和並茂貞淑允修榛栗得婦贄之容蘋藻協母儀之訓生育令子爲吾帥臣剖符仗鉞之榮旣彰家範石窌魚軒之貴宜懋國封勉遵內則之規佇奉公桑之禮

東頭供奉官折禦衝可崇儀副使加階勲

勅具官折禦衝早列通班素彰勤績祗命屢膺於任使蒞官備悉於器能是用旌酬以勸勞效帖以省秩兼之憲銜仍觀適用之才俾列副車之職勉於忠恪以答恩榮

故左僕射致仕贈侍中沈倫可追封魯國公

勅追榮念舊悼往申思方當覃慶之辰宜舉飾終之禮故具官沈倫巖廊耆徳社稷純臣輔邦國以貞方遺子孫以淸白儒行昭明於信史忠規模範於縉紳旣諧止足之誠遽起殱良之嘆徽音豈昧慶澤宜優防進大國之封洙泗協漏泉之澤式揚嘉命以慰英魂

六宅副使張茂宗可西京作坊使

勅具官張茂宗嘗以文學早防科名爰自淸班俾従使職謙恭周愼所蒞可觀勤幹通明何用不適𨿽未周嵗律而益見時才宜自副車之名序遷繕工之局表文武之兼濟彰委任於踐更勉答寵光別伸殊效

宰臣三代追封

勅國家覃慶賜之時幽顯迨追崇之典實因賞以示勸旌貽厥以延恩某官某曽祖母淑善慈仁旣作嬪於祖徳賢明軌範果垂慶於孫謀宜其光大庭闈昭宣輔弼湯沐遺榮於封國云雷飾寵於漏泉

皇侄孫惟敍等三人加官

勅朕以勸勉三農旣舉籍田之禮惇敍九族宜均出綍之恩所以榮茂本枝繁昌奕世也皇侄孫某等岐嶷早彰於令器溫恭自毓於賢才閱詩禮以飾躬諷圭璋之比徳或慶隆朱邸或粹稟靑宮協雅頌之振振錫貽謀之翼翼是用榮之階爵列在拱環兼中臺端揆之資加憲府準繩之秩增其勲賞進以戶封爾其礪行以砥名勿怠推忠而盡節佩此明訓爲吾令孫

致仕分司等官加恩

勅國家行籍田之禮內外覃慶澤之恩比雨露以咸均協地天之交泰以爾具官某等各以才行萃列班資或洛邑分曹荷朝章於結紱或燕居優秩得禮典於懸車增其井賦之榮茂以勳階之賞俾膺嘉慶以洽鴻私押東郊進奉衙內指揮使並衙前職員等加恩

勅籍田之禮所以獻穜稑奉粢盛躬耕旣畢於三推覃慶是均於萬國某等各以將命來貢明庭宜嘉勤恪之誠俾浹涵濡之澤勉膺寵異更勵公忠

翰林書畫琴阮醫藥等待詔加恩

勅籍田之禮久廢今朕行之慶澤之恩旣普與眾同之某等技藝精通履行純謹各奉禁林之職夙彰藝圃之名覃恩旣洽於涵濡只寵勿忘於惕勵

中書守當官李恭等五人可簿尉

勅具官李恭等各以公勤供於職次旣布維新之慶宜膺懋賞之恩邑佐親民尉司主盜防愼勉修於爾業甄升寧吝於朝章

追官人張仁操等除官

勅張仁操等有過則旣正典章遇赦則必該慶賞宜霈龎洪之澤用昭蕩滌之恩攺行自新以酬寵渥

攝太祝郭賁可正太祝

勅具官郭賁朕昨率古禮耕籍田祀先農遵故典而太常六祝或有攝官以爾賁恭命只肅奉職勤勞必也正名以示優渥爾其砥礪用答恩榮

知制誥制

勅朕嘗讀漢書閱其制詔譽不過實詞不近誣有周官之遺風得王言之大體深詳其旨嘉嘆久之今命詞臣典於文誥豈惟周漢之制抑慕唐虞之文苟非兼才寜副玆選以爾具官某名卿之子修身踐言士流之間好古博雅防名以文章之價蒞事有防幹之稱宣室召之而與言相府命之以再試甚有辭彩可以甄升是以寘之掖垣觀其識用爾其秉筆立意代予措詞必有宗師勿近浮鄙俾一時訓誥爲千載典謨也

二

勅朕每讀易至言出乎身加乎民行發乎邇加乎逺未嘗不惕然增念所以言必顧行行必顧言書之爲典謨用之成風教以爾具官某素有文學可掌絲綸爾知朕之言乎懲惡不近誣奨善不過譽爾知朕之行乎舜聞一善以服膺湯務日進以爲徳爾秉筆之際斯言莫忘

拾遺直史館制

勅諫垣之職史閣之才必文學可稱聲實相副加之識量方協簡求具官某文必宗經學實爲巳淸愼簡直溫恭粹和自中第於時髦旣效能於官業聞其聲彩是用詔徵列獻替之淸曹觀紀述於直筆斯爲嘉寵爾其勉之

二

勅書館之職不限資地亦無常員惟文學兼著名識交茂者得與玆選以爾某防名時俊流譽科塲修辭益勤爲學自懋洎試之蒞事亦藹然有聲是以召詣公車待問宣室茂秀文行果稱詢求筆削箴規可以超奨佇諫垣之風彩揚史閣之聲光副予憐才無忝厥職

三

勅朕以六經之術化於人以三代之文訓於下俗用丕變才亦挺生時之得人斯亦爲盛以爾某精用意於爲文無倦勤於積學自掇科第迨歷官常借借之名流在眾口翹翹之選簡於朕心是用升之諫寮寘爲良史佇爾匪躬之節伸爾執簡之能無俾得人專美前代

著作直館制

勅蘭臺著作史閣淸華苟非其人何以輕授以爾某防名俊造馳譽輩流試之臨民善於爲政専於好學敏於屬辭吾東觀有書可以資爾之防泳直館之職足以榮爾之聲光

二

勅麟臺有著作之局晉則専掌注記唐則兼撰碑辭稱是職名必擇英茂以爾某敏於爲學長扵屬辭性稟貞方識亦通悟寘之祕閣足茂爾之聲光閱我羣書更廣爾之聞見無忝甄擢以孤恩榮

諫議大夫制

勅朝廷設諫諍之臣舉箴規之職𨿽云愼選實在無遺何以忠讜在乎人而用捨由乎上或直言未當或敢諫不従徒爲備員適謂虛器也以爾某素有文學頗歷官常效用以來聲塵有得觀其風度之淹雅賾其理行之貞方是用升於諫垣列爲近侍六典謂事之大者廷諍事之小者上封爾無越思靖共斯職爾無養望或忝厥官佇聞謇諤之名稱我淸華之選

幕職州縣官料錢勅

勅王者設官分職求才任能俾庶績以允釐卽黎元之受賜然責其防則丰其祿督其理則足其家朕自臨禦巳來十有四載或親民之吏或佐幕之寮觀其考課之間悉乃防平之績苟不均其資俸何以絕其覬覦自來應幕職州縣官料錢皆一分見錢二分折色今有司建議事貴酌中宜令今後中停支與見錢一半支與折色俾令稍足更勵向公凡爾庶僚勉荷優渥

咸平集卷二十九

欽定四庫全書

咸平集卷三十

宋田錫撰考詞

錄事參軍朱適

具銜朱某糾轄勤防監臨辦濟檢身守法精意奉公詢於眾人甚有淸譽據考課令明於勘覆稽失無隠爲句檢之最一最以上有一善或無最而有二善爲中上朱適明於勘覆稽失無隠之外有淸愼明著之善考課宜爲中上

涇縣簿王中古

具銜王中古考課之令品第有常功卽明言過亦具舉示否臧之必信兾黜陟而可憑王中古旣職簿書兼司冦盜閱其所理良亦能官獲賊之功以勞可賞輸銅之罰非已受賍依長定格宣省有殿罰者其考亦降一等今考宜書中下

太平令賈昭偉

具銜賈昭偉宰理太平綿歷二考版圖閱戶數及三年地賦所徵總有二萬國家恩信逮下凋獘漸蘇而能蒞事施勞在公無過考課品第格令分明善不妄加詞尙摭實今考依書中上

太平簿張誦

具銜張誦披詳考帳品教政能市肆無賖苛見其防也宣省無責罰知其寡過也擒獲正賊表其有功也佐理一邑彰問三善飾辭難下恐亂否臧實行可稱信若符璽依令與格考書中中

南陵令孫甚夷

具銜孫甚夷國家克復江南選擇良吏委之宰字俾無凋殘孫甚夷邑在南陵政稱寛簡版圖計戶流者旋歸輿賦常程欠者有納準長定格第二考且書常考宜曰中上

南陵簿楊光益

具銜楊光益佐理南陵諳詳吏道郡中諸掾稱舉其名無何司防闕員俾之承乏觀其所理勤恪防平召而與言謹密恭遜洎來書考再審厥官在任無曠遺蒞事能幹辦初考獲賊準格不許更書今考獲賊依令得以稱善據考課令四善二十七最中恪勤匪懈爲一善職事修理供承彊濟爲監掌之最一最以上有一善爲中上品較諸邑課績可稱𨿽進考有文而定格難越俟至終考旌陟良才今依書爲中中

寧國簿康震

具銜康震邑有萬戶闕令與尉能兼其職善守厥官有司稱刑獄無寃考帳見宣省無罰頻獲盜賊良辦徵輸考司憑品較之詞直筆絕否臧之幸依按格令書曰中中

宣城令毋克溫

具銜毋克溫宣州六邑宣城居首閱其版籍僅二萬戶較其租賦盈十萬數兵戈之後災歉相仍凋瘵之餘葺理非易毋克溫植性寛簡蒞事防平旣闕佐寮又兼捕盜考較在任自無疎遺品第其功依書中上

司法參軍張珪

具銜張珪精詳法書諳熟吏道勤防通悟而秉節無渝遜順恭和而臨事有防聖朝平復疆土擒滅姦雄吳之奧區宣爲劇郡習俗未深於教化比年仍值於凶荒民貧盜生自掇刑网訟多事冗空黷政條張珪三載蒞官庶事能理有司勘帳稱獄無寃考狀較能直詞無愧據考課令推鞫得情處防平允爲法官之最公平可稱爲一善有善有最書爲中中

涇縣簿王中古

具銜王中古蒞官以來今滿二考邑吏供帳府掾按辭課績有無臨蒞臧否煥然斯在可得而書徵督租徵多及分數取責市肆稱無賖苛仍獲賊徒足爲功課今依令格書爲中中

旌徳簿劉徳元

具銜劉徳元詳覆版圖考閱帳狀旌徳名邑令尉闕員能兼厥官無曠所理擒捕盜賊徵督賦輿詢防有司比較終考無宣省責罰無市肆賖苛臨蒞疲民庶防奉職按格考第書曰中中

錄事參軍朱適

具銜朱適宣城之郡古號名藩皇風近被於全吳遺俗尙疑於大信民鮮畏法獄不暇空矧以嵗徵之徵逾五十萬月供之籍僅百餘帳管庫出納儲廩支收勾稽簿書主掌刑禁適蒞厥職眾稱其防平任再周課考有令善最如一品第無私詞何敢誣書爲中上

南陵令孫甚夷

具銜孫甚夷自宰南陵已周三考常式備書於茂績有司上請於直詞湖鄕地卑水潦繼作吳中俗薄恩信未知加以農鮮服勤逃者大半賦有常限勅有倚徵課第臧否帳狀可覆詢於掾吏援行格文事有可憑許書常考曰中上

南陵簿楊光益

具銜楊光益司冦攺爲司理聖朝新典也楊光益召自南陵權理院事將僅周嵗乃得替人有司具舉其勞能常式請書其考第因閱所防之獄杖刑三百七十九徒罪三十五大辟五十六輕系逓罰總而計之凡七百餘人吏稱防平人無怨讟直筆旌顯書曰中中

寧國簿康震

具銜康震寧國萬戶之邑徵賦管僅十餘萬朝廷選吏難可其人震蒞厥官令尉俱闕上兼宰字之政下總擒捕之司邑無流民人鮮爲盜徵斂云足徵利弗虧眾人恱寛裕之心諸邑推辦集之地按考帳而下直筆固無矯焉考書中中合終考之格令也

司法參軍張珪

具銜張珪國家長定格考課條件凡一十有六應州縣吏員考滿未替在任復經於周嵗有例許書於四考張珪掌用筆定刑之外兼權戶掾仍主勾司錢糓簿書常勤較覆賦輿條限靡住舉行戶𨿽有逃稅幸登數詳條內災沴之處許得常考六邑乃江湖之地頻年罹水潦之災考書中中亦合常式

宣城令毋克溫

具銜毋克溫在蜀乃公卿之後聖朝受擢用之恩渡江而南蒞宣首邑性寛裕政簡易在任滿四載今書第四考夏徵之賦及九分巳上災傷水潦戶逃二千四百按格令之常式詳考課之舊條直筆無私書爲中上

太平簿張誦

具銜張誦與賈昭偉共理太平之邑俱滿三考司分雙伸於考帳品量各見其官才戶口存亡賦輿納欠課績次第臧否無殊書爲中中循舊式也

太平令賈昭偉

具銜賈昭偉國家設考課之法官吏在任功過必書將以憑否臧而定黜陟也江南嵗多不稔農鮮服勤信卜筮而佞鬼神棄耕桑而従网罟是以民無土著家無積儲太平在公邑之間土田瘠而物貨薄災傷之地常考可書今依仍第二考書爲中上

涇縣簿王中古

具銜王中古涇州獨理考限三周常程賦租徵斂有足全火盜賊擒捕無遺品第功勞直詞無愧中中之考依格而書

附先君贈工部郎中墓碣

先君諱懿字伯達嘗誨諭曰余世本京兆人因唐末亂離僖宗幸蜀爾祖徙家至於此錫披譜牒錫髙祖開曽祖易直祖誠皆髙尙不仕先君好術數聚書數千卷博施濟眾交親有婚嫁之累而窶貧者悉爲嫁娶焉捐館之年無疾而終嘗先防鄕裏別親族大署於防事之南廡壁曰亡六月二十三日果於是日終焉蜀後主時陵州刺史趙庭讓聞先君好古博施之名署攝本郡司馬享年四十有八以丁已年六月二十三日終乃周顯徳五年【蜀廣政二十年也】冬十二月八日葬扵縣西北歸仁鄕崇教裏大塋也先君嘗作壽墳旣而筮之曰斯墳也吾不得而居之洎歿後果別卜宅兆而葬焉先夫人楊氏世以孝行稱事舅姑以孝聞婦道母儀合於詩禮甲寅年十一月五日終享年四十三乙卯年春二月葬在先君墳西南五十步以龜筮葉従不宜行合祔之禮由是先君之葬同大塋而別封樹錫兄弟三人兄繼云錫名繼衝後攺曰錫弟繼英姊一人適宋知讓妹二人仲適鮮延壽季適楊懷貴俱以令淑聞云後更曰筠錫入闗拔解開封府寄應首薦禦前就試太宗嗣位之三載嵗在戊寅九月二日一舉登第釋褐將作監丞歷著作郎左拾遺右補闕起居舍人知制誥兵部員外郎戶部吏部郎中弟英在故鄕守先人之舊廬錫弟兄相次云亡兄亡於鄭弟終於蜀錫幼好讀書慕揚雄相如爲文先君曰觀爾之性必光大吾門也當立身揚名勉副吾望乎爾也歷諫省拜章言事太宗以勅書奨諭曰勅田錫省所上書具悉汝賢路奮身諫垣就列防效循循之輩竊祿居官思齊諤諤之臣拜章言事適符虛佇諒慰深衷朕頃以交趾封郵非時怙亂廣南轉運有狀奏聞言其王師之眾枉被賊臣所害念其曽未效貢豈可不爲救焚爰命偏師往安彼俗固不貪其土地況尋罷其干戈且如京西閒田素來窪下就開池沼良有其由一則以安泊戰船一則以澄渟水潦旣益皇都之壯麗亦資士庶之遨遊況其執役之流皆是下軍之士固不曽差驅編戶妨奪農功又如髠鉗之刑前王所用若比之於劓刖諒有其等差且令防頸之徒得遂全身之路誠非酷法卻大好生自覽爾封章固亦軫餘懷抱見令檢尋制度別較重輕今後凡有見聞更在無辭獻替或行或寢防自朕心盡節盡忠勿渝爾志其於嘉嘆無廢寐興故玆奨諭想宜知悉洎太宗晏駕皇上嗣位太宗所賜勅書巳編於實錄矣先君訓諭之言俾立身揚名以光門族幸兩朝遭遇聖主身旣立而名已揚矣先君累贈工部郎中先夫人追封京兆縣太君慮年祀寖逺乃撰表墓之碣立於先君夫人二墳之間嗚呼霜露之感載懷怵惕風樹之悲無所迨及思晝錦還鄕而未遂涕泣西望因嘉州通判大理評事萬簡赴任托召妹夫楊懷貴與侄嗣宗同訪求貞石以刻斯文時咸平五年嵗在壬寅冬十月十日嗣子朝請大夫尙書吏部郎中兼侍禦史知雜事上柱國京兆縣開國男食邑三百戶賜紫金魚袋錫撰述

咸平集卷三十

