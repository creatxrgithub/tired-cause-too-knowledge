

欽定四庫全書

集部六

遵巖集

別集類五【明】

提要

【臣】等謹案遵巖集二十四卷眀王愼中撰愼中字道思晉江人嘉靖丙戌進士官至河南布政司參政事迹具眀史文苑傳正嘉之際北地信陽聲華借甚教天下無讀唐以後書然七子之學得於詩者較深得於文者頗淺故其詩能自成家而古文則鉤章棘句剽襲秦漠之面目遂成僞體史稱愼中爲文初亦髙談秦漢謂東京以下無可取已而悟歐曽作文之法乃盡焚舊作一意師仿尢得力於曽鞏唐順之初不服其說久乃變而從之壯年廢業益肆力於文演迆詳贍卓然成家與順之齊名天下稱之曰王唐李攀龍王世貞力排之卒不能掩也其詩則初爲藻艶之格歸田以後又雜入講學之語頺然自放亦與順之相似朱彛尊眀詩綜乃謂其五言文理精宻嗣響顏謝而論者輙言文勝於詩未爲知音今考集中五言如逰西山普光寺睡起登金山逰大眀湖諸篇固皆邃穆簡逺七言如每夜猿聲如舎裏四時山色在城中萬井遙分初日下羣山微見逺煙中琴聲初歇月掛樹蓮唱防聞風滿川亦頗有風調然綜其全集之詩與文相較則淺深髙下自不能掩文勝之論殆不盡誣彛尊之論不揣本而齊其末矣愼中集舊有玩芳堂摘稿遵巖家居諸刻率雜以少作是本乃隆慶辛未愼中子同康及壻莊國禎稍爲芟削重鋟較爲精整云乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

遵巖集卷一

眀王愼中撰

五言古詩

郊工頌成也

上親定南北郊之祀乃於國陽建南郊皇皇乎一代之盛觀王者之大制也作頌成二首

於辟翼承序祗徳鑑昊蒼觀文釐元命造哲煥令章諍臣秉周禮納議光文昌經始揆皇覽測臬卽靈壤巍基摩地軸層構羅天綱營陔三奇積疏陛四維張象形以剏防效運故乘陽躨跜白虎守蚴蟉靑龍翔宅嶽旣崒崒偵河亦湯湯縣圃激神嶽蓬壷峙中央啟度非近算祖烈今有光道存羲軒始典迪夷龍襄維新有謐作固亙無疆康哉宜有詠聖謨始我皇

運開信景鑠符臻鋪洪勳重役不成日功資神理存周畿儉千里玆土直離分無閭控東戶河菑浸南垠星辰上伾仡日月旁薄噴中天鬰嶽立遙望似云屯滌室承東序營奧敞以溫跂革錯綺繡敷郁鴻紛晶晶列疎櫺將將伉髙門勾陳翼紫宮廣袤綖周垣淸澂集陽宅神居軼埃氛瓌瑋增殊觀招掲賁徽文恆滹鞏靈構萬祀永無淪烜烜作者聖率土奉大君

習儀異典也

南郊工就冬至四日上親勤玉輅習郊禮於壇上威儀卒度周折咸中小臣從觀其美作異典

芝壇斂浮景休气郁招淸晨旭流翠葆泰風颺華旌飛龍麗重霄蕤綏在天庭式禮紆皇步篤恭軫聖情幾幾磩承舄亭亭云耀紘秉離臨日鑑乘幹健天行升崇儼帝對納陛惕淩兢周折並圓方興俛以屏營萬舞羅臯帗廣樂敶咸莖度以哲罔忒文用道自卒事秩無諐百辟具維刑亹亹不顯徳千載揚徽稱

觀牲令儀也

先郊半月奉常奏省牲上親至犧牲所觀牲焉所以重祭敬祀率百司潔蠲也作令儀

眡滌周恭祀卜吉漢迓釐於皇寔秉塞中孚格無知三時旣不諐六獸濯以孶靈場翼帝圉禦廩仡周圻充人共系芻司牧肅來思大犉沃在滌羊豕盈郊坻革鹿旣麌麌罝兔亦綏綏降觀移玉輅赫赫交龍旂宰夫脫柢楅典祝奏牷犧牲具靡瘯蠡肱麾咸甡滋展省帝匪康普存占在玆肆將貴備物和豫肇禋祠

致齋明禋也

郊祀前三日百官朝服聽誓戒於朝堂上乃齋於文華之殿百司各齋於公所作眀禋

孚先啟元祀緼豫肅郊禋澄魂愉靚宮貶禦抑尙珍沆瀣羞瓊飡蘭蓀靡文茵赫矣渙王絲咨爾天邑臣受戒鬰云防祗詔燦星陳少宰職糾度宗伯蒞其勤秉徳思無射效衷慮自淳修服天閽側濯已咸池津禁闈穆軌省署洽淸芬齋心贊皇徳率以見明神

演樂恭命也

郊祀已定禮官奏雅樂未恊上乃召張鶚使典樂且出內蔵金鐘玉磬使考校其聲禮官率奉常詣神樂觀演之小臣與焉作恭命

至樂由陽作出豫肇聲元盡美嫓虞箾大雅廢復傳設業崇繁防樹羽列肆懸執翿俁碩人子野備伶官諧鳳鳴嶰管希聲韻朱弦始作若猋赴間奏似珠連升歌六義繹吹律八風旋靁鼔徹靈響云和發徽彈陳佾奕星敷舞兆郁云駢信詘五節防終始九變還微生屬休運肅詔濫朝冠審音徳敍辯晞綴景勳宣愧乏延州聽謬厠洞庭觀

圜丘肇祀也

長至日上禦法駕臨於齋宮至期舉大祀焉聖容穆穆天神來格於與休哉作肇祀二首

天閶直夜啟大輅下嶕峣繁星燦芝蓋劍佩一何炤前旌龍虎防後禦鸞鳯交城人淵伐鼔砰鍧殷鏞鞀珠黃熉紫幄玉英流長旓防承靈蹕百隻欣來朝川後供眀水壁壘司庭燎圜壇槪上當泰乙光招搖百辟防有繹芾舄萃門臯穆穆天子徳欽欽肇眀郊禮成百代始律動三辰昭云亭陋前觀虞柴玆晨紹

練日有望陰紀回微陽重輪暉紫極五云昭靈光元後臨瑤宇庶靈紛翺翔繡裳彰黼黻委佩逓琚璜丹醴液泰尊潔粢維徳香灌流秬鬯防燔達蘅桂芳中庭羅廣佾雅奏諧夏英瞻昊四邸奠鈞天六變張佳色翔卿靄休气鬰穹蒼旭卉仰信對迡斯孔享委祉答成祀丕顯況皇章

頒赦大賚也

郊祀畢上坐殿堂布赦於四方所以敷陽徳廣天貺以對天下之望也作大賚

黃雲擁赤縣朱宮貞瑤光聖皇揚天恵布赦坐眀堂茂辰湛汪澤育物以順鄕黼黻摛宸藻紫泥從天降解作敷元化在宥喜萬邦捨逆失前禽刑厝釋桁楊黃暉鑑日竁祥飈颺方肆眚存虞典祝网侔殷湯神州鬰佳气函夏欣乘陽幽崖無匿景槁壤有靈滂祲氛一以蕩休祐駢來禳駘蕩奉帝則極地頌時康

大宴慶成也

初大宴舉於正月上已定郊乃以是日行宴饗焉皇恩流衍神人歡鬯禮於此乎終矣作慶成

卿日曜貝闕彤霞防雕階執瑁來萬國祀成祝元禧設樂羅廣殿肆筵臨華墀我客戾有容庶僚咸格玆蘭席紛並坐鳴佩何委蛇俎折不虛歸杯行豈愬遲烝殽詠旣飽酌巵歌於胥金石逓間作笙簧翕中暉行雲赴迅節麗舞從風飛下堂集象鞮樂闋竚宸晞鎬飲葉在藻佳宴厭露斯式衍光有孚終宴敬令儀何以效微衷率賦定爾詞

秋祀先師恭述二首

維馨歆嵗事有侐恭眀神丰功報宜重孔祀典尢惇眀眀天子命宣哲恊欽文咨惟百工長曰予克宅臣攝事昭我將奏假具惟寅庶僚旣濟濟多士亦振振肆佾表殷薦大烹羞眀禋格思儼無斁仰止儀自遵大哉聖人徳展爲帝者賓

繁宿夕杓轉皓月璇穹明庭燎晰有煇灌芬鬰以升廣牡敶孔碩嘉盛登維馨淸齊盈金彞和羮薦玉鉶皇皇旄帗列鏘鏘磬筦鳴修容羅萬舞雅奏宣九成展禮式不諐於赫神具寧飄颻紛來宗對越儼相仍伊嘏錫漠王國斯克生

良時嘉宴防賦公防也

良時嘉宴防乃在君子堂流云承芝檻蘭幙徐風揚軒蓋矚華景倬彼璠璵璋賓筵秩有懽具響臻時英中坐交鳴佩微賤慚所將玉醽泛云罍珍羞充貟方蕙盤不餕歸康爵盈且翔馳光一何速曜靈忽西蔵遺志屬蘭晷瑤膏燦何長駢興瞻具美旣醉穆令章顯允哲人徳樂只期之綱欽賢符姬旦式衎遵無荒福履永所綏百嵗垂芬芳

遊西山二首

良辰戾首夏肅軫遊西山山形何崒嵂洲渚亙相綿奔湍旣下赴危峯亦上干谺石洞窈迆邐飛梁懸朱葩晞暘谷翠羽防陰巒閟室象霞構疏甍憑風騫抗宇淩層基列檻俯流泉好鳥揚幽音弱蕖濯淸漣豈惟耽逺遊因玆達大觀拾乳歷窱擷芳陵防岏渟渟出磵淙靄靄冒隴煙水碧間淸藻靈飇茁瑤菅履險神彌豁入幽情更延隠巖懷子眞蹈海期仲連遺形九州外棲迹萬象顚崇深惟素秉神理迷眞詮遊心迓沖漠斯道庶不諼

鴟夷從左蠡康樂慕東甌屐冺無續蹤舟沈誰溯流至人與物化曲工逐時謀疑冰哂夏虫將隨汗漫遊蜿蟺旣沿澗崎嶇復經丘振袂陟危巘解纓濯澄洲石滑時借蘭巖蹇或搴樛文芝榮華巓秀頴蔽平疇緣葉藂成帟潄泉戛如璆霏霏云出岫淅淅飇扶輈防酒盈瑤巵臨風自獻醻身已塵象超心與灝气遊緬懷羽化客髙舉不可畱精揺生乃勞欲淺道則修簪紱爲鞿縲撫己竟誰尢

登眞覺寺浮圖

寶塔抜地躋蛟龍互拏攫層級淩虛空危磴盤屈曲上之逼星緯下則俯原壑超升曠我懷頻憩知足弱赤日耀珠光靈飇響金鐸身髙萬象出眺迥二儀廓蒼然見秦趙微茫辧渭洛風驅燕色來山川翠參錯飛鳥足下度歸云衣前落避喧得勝因了淨無眞著福庭如可畱吾將從鶴

普光寺睡起

羣動各有營蹙蹙不得息嗟哉尺蠖徒煩蹇牽物役豈謂塵中姿還寄云外迹古剎絕浮氛法堂鮮來客首夏澹新涼偃臥不知夕覺來盼髙峯近逺各異色艸搖席下芳筠散尊中碧鳥語無俗音泉潄皆洌泎俛仰愜幽賞去矣從所適

登金山口絕頂二首

崢嶸峙西隅其名金山口拱勢淩玉泉分宗自天壽捐騎朅獨往宛轉攜良友攀石足猶滑捫蘿蓧在手回望目轉眴前首步逾陡及其登層顚諸峯宛相就峞各殊狀羅列若拱繡皛皛天宇濶俯之何所有入河湧我前落日在吾右微微見樓閣脈脈分隴畝時惟仲冬交眾壑已衰朽𨿽乏芬華敷彌增嶙峋鬭天風防然下飄颻吹衣袖丹霞翼素裾白雲生左肘遺形身已得意豈在酒玆山非吾土石室何當構神靈忌窮討蒼茫立難久

地紀控西界靈山亙北甸足弱步屢憩崖峭石猶踐枝樛乃能援葛脆不可挽當其意象開豈復慮絕蹇瞻峯皆峛崺陟磵數回緬稍覺天地寛卽看雲煙變石竇枝自榮林罅雪尙興濶無近尋登髙有逺見周圻矗五雲易水濺一綫微茫燕趙區歷歷皆可辯長嘯發靈籟倦坐石苔蘚氛垢苟不嬰沈慮斯可遣

十二夜月淸甚與張子同翫感述

髙旻蕩浮翳仲冬淑气淸涼夜何未央憩坐臨前楹舒景揚云端皓魄委廣庭灝英鮮瑤席華彩鑑雕櫺稍稍風露重微微河漢眀眷玆天宇寛展防諧芳朋撫景遺俗迫卽事寡氛嬰豈惟祛煩積亦以湛心靈戒盈君子徳和光達士情葆曜貞有孚養晦善自名

贈翁仁夫司河西四首

洵彼南海英識子良在蚤抗志程令猷興文振華藻結誼值休運投分輸明抱浮嵗奄四逾世故多紛擾騏驥鳴櫪間康瓠以爲寶撫事增慷慨沈思亂如搗

思搗予何爲遲子音與徽昔子當北翔予方滯南陲薊野鬰緜邈荊岑相蔽虧去住猶短蓬相失忽若遺朅來同朝侍永願承光儀

光儀慰深衷聚散防有渝條風熙自南王事遑啟居揚斾首朔郊結軫臨廣衢惻愴杯酒間擥袪一踟躕豈曰無居士非子誰爲愉流塵奄忽至服馬遄馳驅

馳驅越河梁河梁何活活霮防浮雲興淅瀝悲風發出門愼自愛志士忍饑渇遺欲有貞心秉義無回節臨岐申贈章聊以慰契濶

贈潘朴溪督學閩州

勉勉周王造耿命亮八荒賁文敷月離暉監朱方眷玆容臺彥作人東海疆卿云耀紫霄受詔下承眀位以名教超道宜譽髦望閩陬詎匪逖多士良云皇祁祁白晳集濟濟靑衿翔好易誖訛紛豗乃厥張亮美哲人徳樂只斯且光徽文蔚追琢修矩穆圭璋秉塞視不恌登明業自將撥予渥嘉好贈子愧周行

上已日遊大慧寺後山二首

三月三日英寮展迅薄言命駕遵彼西郊於時柔陽布和羣芳微疎城煙初斂坰風來徐蘭若象云而結構崗巒防地而輪囷遂乃促膝振衣蕩志盈瞻或拂石以嘯歌或憑軒而徙倚弦管疊禦羽觴無數𨿽節謝詠歸而體侔齊物昔右軍興嘆於蘭亭河陽發詠於金穀蓋感茂辰之難並悵淑晤之易違也予猥以樗誕獲從羣公率賦短章詞固蕪劣於以述玆要來未爲詭於致乎

雅性遺生迫微尙在幽深聫珂遵城隩肅軫逗河陰春气柔且嘉明霽曠遙尋白日麗黃隰恵飇蕩芳林況此中園丘不異西山岑縈阜上巖嵌攢石下虧嵚覽物易成趣卽景紆登臨陟峻或拆秀乘風時披襟目施晞陽葩耳夷恱禽畱連塵外侶放浪阿中吟寢屙悵在昨眞蘊愜自今

良時展芳宴乃在西坰囿珍木敷丹霞翔云冠篁竹柔條紛葳蕤揚蕚隨風郁命酌臨疏檻攺席俯岑蕚徽絲啟麗節簧筦逓間作烝殽歸不余馳爵無虛復式敖懽具美迨辰曠行樂不顧好無荒但恐沈曜速神往物俱捐形遺思自豁令儀欽末要修矩誓逺服

題陳棟堂詩卷

幽人寔坦坦深心耽素久稅箕潁田亦結商丘侶疏池湧文瀾茂林挺喬樹丹榮彤霞敷繁陰鮮飈貯眷此商櫟姿復愜濠梁趣放志遺塵蒙葆光湛淳慮飄颻扣角吟駘蕩乘煙步丘壑有信美紛囂豈予慕得眞故後悴鑑止隨淵注達生取自適永與智者晤

題鈐山堂

鈐山一何峻其下回秀江洪瀾萃浟湙聳觀鬰崆峒蟠勢旣麗廣降神奧且彰渟淵渙躍虯崇巒毓儀凰文羽覽輝集神躅應運驤黼黻摛宸藻絲綸賁天章迢迢美人居髙遐播烈芳阜址俯碧流抗基憑層岡面岑迅鴻赴榮巘儼鵷蹌嵐翠代堊黝璿源濬圓方白雲當戶生蘭蕙盈中堂逺色映華薄淸音逓璆璜懿此丘壑姿美哉輪奐張信矣翚革防諶玆締造艱湘臣蹇好姱衞公貴苟完承云結桂橑納景豁芝欒疏繚停夏霰溫房液冬煙修宇敞楚望鞏構永南觀畹卉貝殄嘉遙芬隨風宣藝荃先鳴鴂列椅竢翔鸞潛鱗濯素波激瀾泛粼粼九花赩陽室陰隅湧琳泉瑤瑟依綺幌書史充文軒云霏應序攺緇滓坐相捐靈集名與俱景異致自應龍時興雨澤豹終還山

送王在庵之江西

伯夷惡一世季與鄕人皆君行慕往聖其爲栁下儕至和以飲人順物無安排豈乏涇渭判頽然冺岸崖揆予拙直姿涉世寡所諧烏足濫交籍守官幸見偕貌殊同胸腑言合外形骸大道固難聞眀誼良可懷肅肅簡書畏裾袂臨當乖淸霜變濼水落葉流長淮扁舟方大江望不可涯興言托短章投贈愧瓊瑰

章江校士六月十七夜月有作因示諸屬

日入羣動息予亦遂休玆稍喜喧濁屏徙步臨前墀仰見明月出忽與心賞期湛曠神俱王虛眀意自宜況逢時雨霽宿潤含華滋品物各懷榮因得靜中窺始寤寂理寧爲躁競知亦有盈樽酒屢進不一持非爲莫與同眞賞豈因之

浮涼卻煩暑明月流下地淸輝濯雨餘皓質離雲際行失眾星光鑑徹繁陰蔽宴坐及宵分徙倚不能寐欣玆吏牘闋久已塵營棄淡泊道心生簡編非我累豈乏校藝長方慚作人智羣司肅從事謬以斯文寄如何朂周行勿云在下位

題憲長竇公所蔵張平山畫

居然不出門滿目望巖巒噴泉疑夏冷茂艸若冬溫石罅樹根裂壑底湍流奔飛雲窮昏曉依依在楹軒兩翁形貌詭禦气而長存不老驚世古無言知道尊徒令好靜者入室思尋源安知尺幅上墨妙能使然

新理西齋竇晴山顧雍裏二僚見過二首

新理西齋居欲便微疾養未能形支離且免事鞅掌榮階𨿽接聫下秩自閒冗興至多往來情忘無少長愧乏盈尊招恵防芳駕枉展席隠蓬中開襟當月上淸言屢獻酬永此良夜賞

引領見眀月遙從東方吐團團淸漢懸隠隠髙城度素節已輕飇新涼稍多露蒼然林外山含景美遐顧情忘澹空明形骸息喧鶩從容攜手懽開奬同心晤耽翫不知晏爾我自成趣

送劉方伯入覲

皇圖尊中宅江漢宗海水萬國若川奔滔滔流不止列藩海岱表作牧方千里旣奄伯禽封亦踐太公履尊親與尙功治人臻至理述職固遵期報政亦嗣美防朝四門辟天王正負扆班位首東方羣後何濟濟聰明極遐廣垂衣穆恭已頒瑞冒分圭褒賢書賜璽天問如從容念此東人子

劉函山招遊大明湖

輕舟恣所往適趣何必深居然在城郭而得混魚禽翠岫逺銜席緑波淸照襟明湖旣得性芳嵗亦娯心暮景媚涵水春風吹滿林岸木稍變色汀艸微生陰浩蕩紛言笑滿盈逓酌斟不能日日至勿云樂太湛

遊大明湖晚至北極廟登覽

春城足遐觀攜手復嘉客欲極髙深趣停橈理輕防林木飛鳥還蒼茫煙景夕反照射巖丹遙空帶水碧山色晦彌明人聲喧更寂燈火起閭閻漁樵散原澤當歌浩思盈對酒沈憂釋不知驩娯滯天表生皓魄

悔志

早受天刑拘遂耽人爵貴彊學思干名樂仕忘竊位結交托時豪然諾重盟誓只好朋友懽拙爲妻子計約遊見星趍赴急若飇至掉舌常屈人扼腕獨憤世出言譏王公慕達不事事傲睨多脫略嘲慢無嚴志輒希孔門狂自比周士肆擇術謬毫髮千里遂不啻反躬盡愆尢考古何乖異多忤豈通方易盈知小器不聞長者言下流良足畏

行魏縣境中聞縣尹魏君爲政之善魏君適以事他出不及相見作此貽之

天風吹枯蓬我行何悠緬已盡前梁墟還趍故鄴甸物色含人情遊目皆可見馬首猶此疆彼界遙將辧芳村雞犬聞微術牛羊踐桑棗原上繁麻麥野中徧生厚地力墾令簡人心勸田閭事耕牧老少樂熙晏觀俗感予心爲邦美時彥不覩瓊樹枝空看花滿縣

再至魏縣而魏尹未還賦此奉寄兼以爲謝

行役不遑安飄飄同逆旅晨發旰未休僕夫譙相語旱气起煩云驕塵長新暑素衣已盡化揮汗欲成雨名城暮自投倦翼非斯舉邑吏忽來趍司門不吾禦陰沈華館靜鵲巢俟鳩處坐享庖廩供水火求輒與竊食慚本心愛此民性古再至已如歸轉憶東道主

貴溪贈江貞齋學士

跂予懷夙心願言見君子抱此未能降光儀違覯止祗役出名邑及君在桑梓攝衣升髙堂弭駕依仁裏蘭室盈芬芳下風吐詞防敷文比霞郁馳辯若流水大智問下愚衝襟忘末齒謏聞謬見推狂言不予鄙昔人傾蓋談今日諧斯理新知信可樂投分從玆始

遊白鹿洞

素嬰丘壑情況稟英賢想寤寐懸宿心遊盤得玆賞重陰始晦蒙杲杲旋開朗攬勝據巉巖探奇歷榛莽境閒百慮空意愜二儀廣野色淨巾衣秋容成物象菊含露下英泉作山中響柔葉稍朝零剛條非夏長景光易流徙今古同俛仰躊躇悵回軫何時還獨往

白鹿洞書院

昔賢惇雅尙設教托靈壤妙得髙深理非闗山水賞道因名勝尊神以流行養時去迹空畱風存化猶廣宏基茂艸余巍構浮雲上無事鳥頻飛有懷予獨訪林芳鬰紛敷庭木自成長泉石有餘淸弦歌輒遺響川水逝如斯山形髙可仰徘徊西日斜惆悵前人往

六合亭

亭宇憑虛空結構出妙境攀援借葛藟毫末淩光景豁達四天通夷猶雙目騁云生當正襟風起吹方領泉脈散千峯湖波澄萬頃煙霏自開斂魚鳥各翔泳卽事天機深忘言外物屏始知世上日不比山中永

髙美亭懷徐少湖

林麓莽蒼蒼亭幽人獨上縈回瞰巖岫沃衍觀田壤嘉卉散異芳珍叢發新爽微陰益峯髙始霽壯泉響迹羨魚鳥聞心忻艸木長不諧意所欽終未極玆賞

徳興縣公署

開門日無事蒼然嵐气入瀑泉流向城山鳥鳴在邑公室剪茅茨土階無等級閒曠慚使職淳質見民習几案簿書空輿臺端拱立馳驅何以慰時雨潤原隰

遊麻姑山

云出本無心擇棲多奇巘類予慕眞勝涉趣不知逺初緣碧澗行防傍丹崖轉林追去虎蹤蹬躡飛猿踐泉流逓淺深巖谷變陰顯濆瀑遇畱憩石牀時仰偃桂芳洞裏秋霞映山中晚探異尋前期入幽忘後反神遊力不悁理愜情俱遣天路如可梯欲以微官免

仙都觀

吾生罔象求飄忽禦冷風舉足踐元气天門見開通美哉不死庭觀闕何嚴崇琪樹敷珍葉虛空出蘃宮仙人初降止鸞鶴紛來同赬霞晃裾袂二曜眀兩瞳玉體垂一臂接我遊髙空手授簡文跪讀未及終倐值衝焱過吹墮緑雲中恍若形骸防俄頃還舊躬因思在人世擾擾如鼠虫

仙都觀午食

世人安美食日日事甘芳豈識有眞士飡和吸瓊漿珍肥只鮏臭粱稻如糟糠未能絕世緣形爲調饑妨𨿽不貪外味猶欲飽中腸炊煙借丹竈載匕升石牀玆愧小人腹難期辟穀方

贈饒州張明府汝思

出守君建侯來旬予濫使相逢職事頃獲展平生契輿誦聞載途成功皆可記愛人百骸勞折獄一言費田野鮮諍畝公庭無畱事鄱水郡前淸芝山郊外翠全牛目已空害馬心能制庇善如鷇養去邪類獸薙特立好奇節平施忘小恵旣多忤俗情復少恱人智迂謬同素心感慨興昔志𨿽匪觀風者庶以吿在位

饒州閱武贈屠兵備

桓桓使者居扼楚復持越割鎭山水邦並提虎龍節廟畫用老成戎機資明哲指揮不須臾頓使精采別好整兼多暇教民方大閱中軍靁鼓動前表帛旌掲馳驅馬足齊坐作人聲絕艸木助行威魚鳥皆成列千屯知擊刺四境無盜竊風靜鯨鯢波氛收豺虎穴從容尊俎間談笑外衝折予本好奇防當歌生壯烈

余乾道中寄懷江午坡僉憲

湖水日夜緑輕舟隨溯沿肅肅賔鴻羽命侶悲楚天徵人正盈抱坐使憂思牽所思何爲者我友阻良緣昔望濶音容防經芳嵗捐緘素詞難極馳情間山川今來接面目曽不須臾間四體爲人役從事嗟獨賢倉卒執杯酒沾唇不下咽新篇何由覿妙理未及詮宿懷如糾結待子解其纏乍見翻違去持此竟莫宣

寄江少峯評事少峯見枉贈章聊爾奉答兼申後期

相期千載余忽覩一言合玉振發芳詞銀鉤灑妙札枉擲重兼金舒捲常在榻把玩再三過離思千萬雜徵途日向西撫景嵗將匝舊酒憶宵持新裾遲春拉莫言緩報章髙韻難爲答

曉發南康

簡書委陋躬䢐鞅戒侵旦徒禦帶寒色初雞響空館城魚鑰聲開郊隼旟彩散明月稍低山疎星猶在漢蝝息方自蔵棲禽亦未囀因玆風物情彌切勞生嘆

宿東林夜月

等是諸峯裏到此居然別蓮池鑑淨心竹徑疏髮前嶺斂浮雲中天吐華月輪浸千流滿鏡懸萬景滅魄豈緣朔生光非從夜發仰視步庭中一與山僧說

侯民部靜溪招遊甘棠湖陪憲使管復齋諸公

積雨夏陰生彌漫湖水徧悔爲一室拘幸逢方舟宴逺嶼微出江雜芳正盈甸沿流始溯洄逗浦更遊衍樹色逐橈回波容隨望變放情魚鳥間景昃不知晏雲气輕嘉體蘭觴易酬獻一杯己可歡況以偶時彥

宿東林寺雨

稅駕托精廬入門微雨作稍聞響前山還看度髙閣霏霏雜桂煙瑟瑟寒風鐸潤益香水生散爲諸花落過林悟本空行天覺無著能令執熱人歊郁忽如濯

聞移官報至示捨弟道原

孱防自弱齡幸稟嚴慈誨束髮通朝籍辭親千里外猥持小器資不克大車載好近爲善名頻復多言悔求全易生毀過渉因罹害虎尾獲安寧雞鳴興怨艾浮雲始悟輕遲日深知愛將乞簮笏投歸奉垂堂誡矢志未及伸新恩來至再金馬忽奔投九重羽檄逮渥哉寵命臨敢云稍懈怠

題朱文學萬峯讀書所

築室向深山羣峯莽回互紛紜不可選舉萬當盈數甕牖嵐气蒸桑樞流水注一室豈不拘所欣在竹素圖書左右陳日與前人晤上窺乾坤倪下覽霸王騖胸臆恣鑽搜仡仡窮昏曙形遺同槁木意豁懽披霧此樂將永年終身堪閉戶時人那得知頗用譏顓固

宿靈源禪院

拘拘有妄身一一不能捨形骸自束縛日使道心寡偶同片雲閒得此憩蘭若奇峯千萬疊一飛泉灑颯颯天風來松聲如雨下防蒙衾幬深煙靄翠盈把不滅慧燈懸照玆四體假始知房闥臥息偃類奔馬誓欲托名山於焉投靜者荒茅便可芟無爲俟聊且

洪芳洲養疾山中恵訪艸堂因而畱館

裊裊桂樹枝涼風日將變生色難久畱華光苦流轉夫君如不來何以慰偃蹇今夕良何夕悠然適我願片雲本在山出岫亦遊衍吾園𨿽蕪沒物气皆疎逺以玆城郭深豈必山林善開軒散煩促憑楹息步踐新飇起艸頭白月浮池面蕭間秋正初徙倚夜方半君自所好殊疵吝何足眷

談十山年兄枉訪敍舊卒然述懷因以爲贈

釋褐記叨宴曲江栁初緑吾鬢矜似鴉君顏正丹渥日月何其駛崩迫類轉轂薾疾屏郊居蓬藋森成束何意擁傳榮翻然賁愚谷雞犬疑組纓騶呵恐僮僕相見若新懽握手競瞻矚容色已非故交態猶在目開口長河傾稍稍悉胸腹駭甚遊世機追數畏途躅功業存憂患形迹混寵辱南徙邇璚島西行窮涪蜀由來材具大細巨無不足多閱時務深涉險道情熟行年未淸艾令徳懋前朂披晤解悁勤側聽知蘊蓄踟躕嵗寒心繾綣問幽獨文囿可戲娛防勲在簡牘鳧鶴有短長勿用彊斷續君其茂竹帛吾當守松菊

送談十山公廣東左轄

文昌星象動移轄向百粵國事倚財用天心生俊傑盛年好防勲陳力在髙列閭裏苦疲瘵軍須復匱竭時變資兼濟權機難預設恢宏文武姿出入霸王說髙屋建瓴水何當諭敏決千牛解崇朝硎刃猶新發受才正爾殊處地值方蹶瓊海揚沸湯桂嶺長蛇穴五材誰去兵峒箐常流血負弩煩諸侯行路多持鐵官邪乏糾摘綱條日隤缺一嶽勢已尊四維賴手挈豈徒酌泉心不愧飲冰節妙略神弛張坐制蠻夷謁丈夫異艸木身名惡澌滅功烈勇自致金石窮冶伐餘事取富貴斗印肘間紲請看嵗荏苒容易凋華發

遵巖集卷一

欽定四庫全書

遵巖集卷二

眀王愼中撰

七言古詩

春陰長句次李司封古衝韻

冬令春行節序殊衝泥立馬嘆窮途勞思江國傷蕙杜旅食京華攺柞楡碧動沙光歸雪篠靑殘雨色入平蕪閨人弱綫修春服禁艸徐風揺夕鋪暖閣遷鶯稀逢友定巢新燕故將雛西風爽气來天地北闕浮雲定有無世事自憐隨省騎吏情眞擬問漁徒燕城物催遊子伏枕閉門肺病蘇

功徳寺

我昔已聞功徳寺山遊日暮行始至舊栽松栢森成行庭空寥戾鶴孤唳巍碑古趺苔半封上有金鐫防勑字巖巒長圍龍虎宮棟宇猶帶金銀气老僧吿我昔年事令我感嘆長欷歔宣宗昔日盛行遊四海晏然邊塵收鑿嵌構宇俯喬嶽穿池引水開滄流慈云覆頂翔赤鳳靈山繞勢蟠靑虯萬乘時來過雷電郊原旖旎閃黃斿禦前一一侍玉女鳴璫曳佩淩淸秋危閣蹙防象緯逼長廊丹碧辰星畱綺繡防錯開荷芰華芝翠葆翼龍舟汾水具茨存至理國有元气敷皇猷靈湫龍去已茫然此地卽看非昔年繡野平原芊艸合禦堤曲圮洑波濺誦經釋子四五侶法皷振響揚芳煙梧月落梁淨梵色松風撼戶韻淸弦吁嗟陵谷須臾攺何況世事多變遷君不見素旗防防下靈車神來應與羣帝俱玉殿金燈夜有無

送陸毅齋守撫州

薊門二月芳艸深君侯兩服驟駸駸英寮飲餞開蓀宴如澠之酒攢華簮柔楊靑靑不受折欲別不別愁人心長風漫度靑驪歌林端黃鳥聲相和憶昨與子諧嬿婉瓊樓珠宿森騈羅翠帳晴吟紫芝苑芳郊曉並玉花珂天地百年交不足弟兄四海懽如何聖朝禮樂興防縣尙書曹中皆妙選楚璧朝揚畫省輝岐鵷暮翥文閶絢専對淸綰赤銀章獨誦榮登黃金殿九夷七戎同文軌四門萬里秩賔獻茂辰相見眼盡靑展采振藻何英靈握中一尺璆璞腰間雜佩蒼龍精角巾往往探奇字曲幾時時問譯經揮翰彈碁樂未極縱酒憂天常不醒金谿之城半山谷君也分符下南國雲間初賜五馬車風裏遙飛雙霞舄修途不礙驊驑驅丹心終見豚魚格吹枯噓朽回昭融芟鋤要使雷霆擊人生聚散何能常一旦繾綣成參商賢豪得路各努力同心豈必俱同行醉餘拂拭操珠徽回飈倐忽髙云翔桂槳夜發遲冰泮蘭佩春生去路香君不見匡廬峯洞庭水巨靈嵲東南峙汯波簸蕩絕塵滓潢污防嶁徒爲爾丈夫意气亦若此

送張以學尹諸曁

張郎衝星辭燕闕素紕朱芾過我別頭上峩冠髙切云腰間長劍光照雪自言將下扶余邦鑑湖天回雲霧光王喬鳧舄靑霞去宓子珠弦白日揚感君別促傷防希羽觴桂酒傳若飛鳴鳥在林求其友徵馬出門不斷嘶丈夫抱璞不自衒燕石竟迷鄭客盼朱瑟工操不受竽眀珠暗投反按劍世路衣狗蒼黃分天風摶翮浩蕩變竹林不遲彩鷮馴枳棘難淹文鵷絢君去飄颻碧海春予住棲棲錦裏塵扁舟爲過剡溪曲定憶當時皷柁人

題王給事南莊乃翁詩卷

南極徵君長濩落獨傍雲峯結茅屋白日滄浪惟嘯歌靑天翠壁聊躑躅一從云掩少微星綺幌蕭蕭虛素楹秋風出戶孤咽落月在梁鶴自驚惟有南莊椅桐樹香葉年年雛鵷翥

贈丘集齋侍禦督南畿學

繡衣使者復欲東朱軒露冕驂靑驄絲鞚遊環玉宛轉文韉刻金玲瓏刷足朝辭燕甸雪嬌嘶曉度潞河風潞河春風萬楊樹塲藿離離維不住桐柱調促聲正悲桂醑杯幹日空暮西臺纓舄切云日珪魄環村君第一觸邪嵬稱獬豸冠持橐雄簮螭頭筆素擬勛業靑防上九闗虎豹晝相向夷龍許已眞自知堯舜匡君誰能讓萬言未獻賈山疏七貴爭避桓典路對酒長懷杞國憂扣閽每值丞卿怒憐予滯淫獨系官與君歡覯常問鐙月秋看琴觴接雨雪不嗟徒馬煩投分結契爲弟兄開襟促膝頻相仍長風吹蓬無定蹤彩鷁縹緲之金陵金陵自古稱佳麗霧矗雷濤蟠王气髙皇提劍造天功奠域肇封彌萬禩玉京龍虎互盤結貝闕星辰森虧蔽浩蕩人文中宇殊赫赩聲名南州防王阮風流今尙存陸謝詞華異代繼紫薇飄飄下丹勑鸞翔鳳翥無儔匹錦繡山河揚幰行煙花甸服懸鑑入奎宿當宵垂象輝劍光貫斗連牛拂漢南獨步鮮克企披華啟秀徒爲爾百朋濟濟詠菁莪幹溪粲粲繁桃李弔古髙吟六苑春朦遊淸飲三江水臨岐贈別何所嘆贈子雜佩雙瑯玕揚波激瀾窮溟涬挽頽障倒回眞源莫教琳球羨希絕要與鐘鼎齊防岏

郊遊道中風寒甚

風寒瑟瑟吹我襟馬尾直竪蹄難任前瞻功徳【寺名】物色杳還顧靈蔵【寺名】鐘聲深萬山松桂淒淒落更有饑鴉啼樕槲僕夫威遲號無衣客子蕭騷戀行樂

雙榮壽歌爲龔內翰賦

南極之星應壽貞拱辰映斗精熒熒老人朅來瑞瑤京驂虯翳鳳閬風行琪林璚海娯長生紫誥煌煌回鸞光玉堂仙子云錦裳合歡獻壽樂哉康

登山險絕已非人境遂賦遊仙招隠之歌遊仙歌

今我忽兮不樂駕言遊兮名山陟巖岫兮崆嵑躡絕頂兮防岏煙霏霏兮云在下信斯美兮非人寰山中之人兮冰雪顏沆瀣飲兮瓊膏飡神炯炯兮霍耀膚綽約兮流素丹糝瑤蘂兮翳文芝餌五術兮佩華菅駟玉虯兮馭鳧鷖鳳凰翼蓋兮翔文鸞宓妃嬋媛兮後乘丰隆屏翳兮鬰以承鑾紛飄颻兮下禦倐往來兮山之間辟天閽兮延予啟玉粲兮嫣然導予兮元祕授予兮靈詮揖洪厓兮爲侶快執袂兮偓佺朅浩蕩兮髙舉極圃兮閬顚超溟涬兮若視遺龍蠖兮空筌

招隠歌

有一美人兮山之幽構云阿兮建霞斿結蘭篁兮桂橑雧荃紉兮擷荷裘壑岝峉兮嵣嶱路逶邐兮阻修回素湍兮百折激淸籟兮靈湫紛異卉兮冬榮枯木鬰兮枝相樛流云屯兮飛蓋潄瀏泉兮琳璆飄風赴兮層曲薜荔曳兮堂之坳鳥在戶兮嚶嚶鹿鳴除兮呦呦嘷虎豹兮晝夜羣鹿豕兮遨遊捐余佩兮河幹緤余馬兮椒丘懷少室兮眞隠慕谷口兮靈修嗤簮笏兮徽纒托泉石兮好仇永從之兮不返與達士兮爲儔

秋夜篇

繁宿依天夜未央皦月垂影鑑我牀厲風舉帷露沾裳惝怳不寐循東廂哀鴈流影之何方攬衣屏立以徬徨明鐙熒熒爛夕堂朱弦泠泠揮素商美人對之心不忘不覺北斗低西方繁銷芬歇誰能常努力懋徳競流光防蛄在戶啼未安庭鶴警露當夕寒艸木變衰凋玉顏畹有蕙兮臯有蘭霜黃沙白日摧殘含姱抱郁只自嘆盈盈織女濯雙蛾駟虯襄蜺揚孅婀牽牛耿耿阻明河河深欲濟水增波望而弗覯時匪多追嘆戚別涕若沱

壯遊篇贈莊君采捧郊詔入蜀

南風其徐大火流飛鴻鳴鳥聲相求勸君置節且莫嘆聽我撫觴歌壯遊六轡如絲子所持壯遊萬里自玆始聖皇穆穆開虞聰昭代濟濟崇周禮天眀地察隆祀典睦族展親惇令豈玉牒千年奉至尊金章八道馳行使黃封朝下明光宮輶軒夕度瀘溝水益州鳥道接秦川隴阪緣云髙揷天辧方藩肇蠶樷域經野星分井鬼躔駟馬橋連淸渭曲太白標絕峨眉顚洶淙巖石互蕩潏懸梯斷棧相鉤連丞相廟深老栢裂子云亭古蒼苔芊此去先登泰華峯巨靈屭贔與天通滄波夜瀉魚龍靜薜荔秋封鳥鼠空百年闗頭長濤浪九折盤西多雨風始信猿聲墮客淚遙憐巴唱引行艟皇皇帝命遐荒歡朱門香裊輕煙寒捧詔日髙紫气繞上殿風引鳴珂蜀王秉禮拜手讀谿老喧呼扶杖看過秦論擬觀風著劍閣銘應覽勝刋回舟好過灩澦堆巫峽秋濤日夜來瀟湘竹宻湖光動濯錦帆張江色開作賦還投汨羅畔題詩許上望鄕臺蒼梧气逺不可叫白帝城孤空自哀君不見成都當時羨相如諭蜀文髙輝駟車子長歷覽浮湘水歸來乃有石室居故知壯士之志在四方睢睢盱盱戶庭不出非丈夫方塘子自矜意气彌宇宙天路云逵不足登要使聲華滿人口秖今天子勤延竚持歸報答何所有去住萍蹤豈足知我歌壯遊君莫疑

河西歌送崔副使屯田甘肅

漢家四葉當用武南威百粵北平虜月九天出斾旌揚塵萬里鳴鞞皷斥境先辟新秦中略地還臨舊幕下王幕以南冦不來邊臣主議開河西兼符使者乘軺出兩道將軍揷羽齊築堠列亭過谷蠡建旄授節戍渠犂渾耶納欵壯邊衞大宛銜恩輸國質天馬效鳴上苑驂人貢伎中軍戲烏孫乞爲塞外藩單於長失右方臂河南五郡富且雄控扼婼羌攘犬戎生兒十嵗能騎馬選士千屯皆引弓逺卻匈奴深避帳覽威諸域畢承風葡萄移種入蘭殿苜蓿連陰接桂宮博望鑿空要上賞貳師善戰啟侯封武帝居然茂略秦皇不得誇奇功原野蕭條年代攺昔時亭障依然在侖頭田官沒艸萊宻須徵旅愁闗壘天驕遊獵蔽陰山誘罕邀遮蟠瀚海丈夫報主兼立名慷慨辭君塞上行屬國應瞻都防節居延再起受降城歸來拜手見天子成功元是一書生

古從軍行送陳中丞出塞

漢家闗塞盡黃雲置壘張亭迥不分乘月長遮奪朔地防秋未解戍邊軍徵戍年年長城下旗旐紛紛大朔野邊騎朝騰萬里昏燧煙夕起羣峯赭漠警急傳消息單於屯在居胥北颯防風翻瀚海波陰沈雪晦天山色檄書揷羽疾流星將軍膏劍事戎行芒動九斿新拜將符飛五道徧徵兵宣威校獵長楊館勞率親臨細栁營六郡良家善騎射三河俠少本忘生鳴笳遙向金微道蹀馬誓貪銕勒銘遊擊更畨驃騎伍奇邀偏領輕車部武陽壯嵗慣殺人去病辭家専報主七尺湛盧勒宿揮千重渠答雜沙注左賢諸落髮烏孫前軍轉戰越樓蘭蛇蟠結陣祲氛黒虎哮合圍日暈寒一生酬遇便輕敵百死樹勲不避難隴水分愁晝夜咽鄕心盡望闗山月煮糜時斧黒河冰臥毳尙濺朱輪血狼塞蕭條蘆管悲鸞閨迢逓帛書絕軍中苦樂只自知戎衣第問所從誰天子憂勤思振旅丈人行險用貞師旄頭蝕應平戎日燕頷封當破敵時但決幃中千里勝不妨代北六月歸

潞河客捨別蔡刑部道卿

問子畱京者胡亦戒遄徵吿言將辭汝恨恨難爲情亦知終逺別且復稍同行行行並馬遵長路兩兩開襟敍衷素日上將中不自知隴危卻下無傍顧只疑郊苑共遨遊歷逺探幽始一休神爽翻思是送別垂鞭不語但含愁愁來心亂不能守見說能消惟有酒脫衣蹔就黃公壚缷卻金鞍系髙栁紛紜吐論各輸心偏袒狂呼齊拍手海上三山不足求人間萬事寧復有逸興空多苦量微玉壺小酌持半巵彊飲難成千日醉離歌又動兩岐悲風塵詎料防時合只得相寛言暫別舉袖未分淚已零登車欲去神俱越人生聚散比浮萍萍葉猶看結蔕遊豈謂平生吾與子盡逢風漂與波流大道傍邊楊栁垂何人送客不攀枝愁絲慘葉堪沾袂去後依然風任吹願子貞心勿如此芳盟常保嵗寒期

鳴鴈篇

寄陳約之太史兼呈唐應徳陳允和二兄約之賦予南竄爲上林鴈之詩予感其意適見斯鳥遂成短章因以爲報云耳

寒空歷歷夜星稀旅鴈酸嘶何處歸霜淸露白聞聲急河廣江上恨力微本謂時依暖去何言中路失羣飛羣飛超忽闗山迥祗抱離心獨耿耿每向天邊泣字文卻從月下疑弓影孤鳴如和隴頭唫單棲不殊澤畔醒遷客飄揺靡定居麃麃雨雪賦其虛此時遙聽人何似避地翻傷鳥不如回首瑤池霄漢傍頡頏玉羽泛淸涼南北欲知悲喜地但看風失與云翔

聽琴篇

客有善鼓琴者爲予操屈原之曲感不自勝因以成詠

昔傳子春技彈絲聖入耳一曲作人情七弦發妙理美人擕琴升我牀閒心敏手亦如此弄奇赴防若有神朱繩玉軫臨風倚始作懷沙縱九歌卻調哀郢傷千里卑張應節發淸商促越更趨引流徵楚水看流防指間江風忽奏揮弦裏棲鳥知聲中夜翔潛魚激響淩波起四郊隕葉紛紛下浮雲辭天月在野瑤徽半拂復中操宮聲少間羽聲寫山鬼依微薜荔裳宓妃窈窕螭蜺駕舊聞騷些已澘澘對此離憂遂不堪本聽幽音容易感復兼放迹自曽諳姱志千秋同夏沔愁心一夕到湘潭恨恨懷荃零淚雨沾襟不爲雍門談

河上遇風

齊郊烈烈大風起走石揚塵一萬里始見蓬蓬生北海忽簸三江振東岱乍似軍裝赴敵塲旋疑天馬奮龍驤鳴籟颼飅四野聞愁雲晻翳一朝昏能吹朔雪凍寒空更逐飛沙捲斷蓬飛廉鼔怒陽侯出萬舶千艘靜不發余皇玉軸彩蜺翻橫海雕旂翠蛟掣中流激勢水增波岸上但呼無渡河桂枻蘭槳徒悵望河深難濟欲如何將至東昌寄宼太守未庵兼柬包防泉節推

旅客羈傷憑寓目東濟榮河漸衍沃禮樂猶存魯國風魚畋本負齊甿俗専城太守舊懷思佐理包何新相知遙憐比璧光輝地正是雙刀宰割時故人相別經五春臨當再見反傷神預恐風波易暌闋況陳委曲重酸辛以玆盈盈數里間將前還卻轉愁人寄語風流賢五馬行春暫輟一娯賔

淸源別張近溪侍禦賦贈

君才磊磊稱時英山東七郡蚤知名才雄本自宜髙薦況是明時矜豪彥胡爲一棄便沈淪有似驊驑棲畝畔憶昨乘驄遊宛洛驕嘶被顧待丹轂途間遙認五花毛臺裏合推千里足仰揖羣公盡整纓平交七貴爭酬玉可憐光寵不相待世事悠悠須臾攺今日面情昔不同昔時歡結今何在浮沈薄俗難重陳骯髒壯懷勿用悔鬂上漸生白雪霜手中且有黃金罍但聽悲傷歌北邙便輕偪側蹈東海

贈張東沙臨淸兵備

憶昔相逢傷艸艸如今再見忻懷抱坐來秖是玉山凝立談便托金蘭好君年方壯已髙位鬢髮如雲施緑黛朝日輝光照綬衣外臺意气從軒蓋諸侯列郡望風裁將校分營備皂臺髙牙獵獵朱旗建潭府森森畫防開治兵能訓常多暇出眾英才稱大雅𨿽然授節統軍容卻擅落毫增紙價七言破的罷彎弧五采文成才調馬對座芳香振蕙襟垂帷紛郁極書林共言爲政兼儒術復有尋仙出世心莫用酬君慚楚璧幸須恵我比南金

沛公歌

沛公尺劍應金符指顧便成大丈夫誅項滅秦若風雨定都列壤成規模橫行海內已威加反過枌楡駐翠華戎服七年歸故里瑤圖六合化爲家連營繚繞雜帷宮喧引傳觀井閈空爭看今日炎精帝乃是當時隆準公始識好施非落魄誰言亡命有成功小往大來矜得志感今懷昔張髙防拆牲釃酒象川丘考皷撞鐘震天地泗亭舊長親掃除邑社健兒俯伏拜白衣且盡故人懽黃屋亦知天子貴非徒寛法滌秦餘更普殊恩洽裏閭錫爵分榮千級羨優施賜復百年除地轉天旋回警蹕沛上父老皆如失已戴鴻私振萬春難畱龍馭更一日壯心慷慨悲還喜大風飛揚帝歌起千人齊唱萬人和蜚聲翻入彩雲裏旭日祁祁照四方本從暘谷發輝光六龍整駕中天去此地猶能戀太陽

過彭城作

陁靡郊原極望平踟躕立馬客心驚疎墩蕪沒項王國煙艸淒迷亞父城春去秋來經防度霸業雄圖不可覩臺在已無戱馬人濉流猶記敗軍處髙陵深谷在翻覆世事回還難定測昔日東歸著錦衣今人但見繁蒿棘蕭壘陰陰苦霧封桓山烈烈動悲風英雄百戰終歸盡轉覺身名只夣中

蔵書萬卷樓歌爲維揚葛子東賦

廣陵葛子眞磊落大笑時人寶珠玉先世遺金盡買書篝籯只與韋編博善蔵選地起髙樓樓上陳施盈萬軸錯置方隅皆滿牀臚分甲乙爲題櫝趙卿如見應驚嘆楚史多知猶未讀開牖晴朝云色鮮垂帷深夜藜光燭已看收拾徧人間更說討論窮士族漢室古文壊壁余晉代穿塋出竹書學士睢盱嗟未覩儒生誦守愧空虛何言散失千年後獨在君家完古初

南京正月十五夜歌

貞寅當夏建獻嵗屬秦正物知陽長風光見太平太平歌舞早春天正是月華三五圓初晴宿雨山川麗乍拂和風艸木鮮元夕燈火耀焜煌山川艸木借輝光抽英錯采皆新制競巧矜妍各擅塲萬戶千門綴列星三條七市爛縱橫熻熠九微金作椀瞵五色錦爲棚卻見眀河流下地眞教皎月讓華燈燃春火樹紛無數臨水樓臺映防層連驂方軫動如雷已暮出曙翻回盡著綺羅邀月住競將絲管喚花開並攜穠李輕車去暗度芳蘭接袂來蹴踏泥途成繡埒喧闐石路漲紅埃宛轉西橋復南陌冶意艷情歡不足少年塲上鬭豪奢公子羣中爭結束博戲千回土比錢妖淫百態人如玉彩雲飛過迥看妝香霧微傳遙辧曲別有髙門與深院帟障橫施簾半捲晉室風流王謝家漢廷驕貴金張館靚姝鳴瑟洞房淸上客綴珠茵坐滿徧持絳蠟代薪槱覆引長江添酒琖舊京繁盛一翻新年年行樂帝城春合聲願借更籌緩遊宴只愁淸夜晨沈沈淸夜樂耽耽桂輪西墮日東含北斗城中洛陽道遊人思殺是江南春晴出遊永寧寺同顧東橋陳石亭羅印岡三公作

金陵自昔多才雄聲名今日數三公前賢千載見標格雅道一旦振頽風往往結遊方駕出盡言都邑爲之空才宜大用身未衰謝榮蔑世如脫遺懽趣不令兒軰覺幽盟每共髙僧期二毛從他鬢攺兩屐長使靑山隨翻嗤往古無達者苦欲畱名身後知何況金錢與簮組纒牽糞穢夫何爲將棊賭墅不淸曠攜妓登山非放浪祗好言與新詩形骸各殊同所尙春半江城猶滯陰出門不樂愁人心靑天斂霞雲散雨特與大士抒煩襟亭臯開霽迎飛蓋林麓獻春非一態長江靜浪助澄心列岫爭趍不敢背艸木向人如有情輝光眼見當筵倍舉手揮云便退飛送目不著微陰礙長歌招鶴鶴下來把酒酬花花爲開松濤鳴籟當皷瑟嬌鶯度曲勸行杯壯懷俯仰悲今昔此地曽經玉作臺風流同調不同日嘗聞謝尙邀彥伯當時人人畏少年卻延狂生爲上客竹林蕪沒三逕荒畱與後人尋今迹

靈雪篇上湛甘泉費鐘石二公時久無雪禮部祈雪雪降

江靜復川眀榮光滿帝京是日年祥發皚皚飛素雪繽紛素雪應祈興慘淡陰萬里凝瑟瑟初看先集霰峨峨旋見已成冰輕飛急灑亂霏霏楚水吳山尢自宜大路樓臺爭攺色層城宮闕轉生姿翻時似浣紅塵陌舞處偏迷白玉墀淩空遙曳雜風飄委谷塡丘積不消昔望兼時將度嵗今看合夜並連朝爲慶經冬方入地誰言上世不封條覩瑞懽歌何所致春卿秉禮崇禋祀同云聚景禱前生赤日韜光齋後避共言六律失天司賴有秩宗能感帝秩宗美徳合純精並操聫輝雪比淸姑聖相逢曾問道海神出見盡知名如鹽持調商家鼎願糝梅實作和羮

送文壽承還姑蘇

聞子扁舟將逺適令我幽居心不懌豈無白下諸貴遊不及吳門一佳客鬥酒相逢何艸艸不語但持歸去好挾防恥爲三上書拂衣欲就五湖老江湖春漲桃花水一路煙波通故里到處難辭解榻迎及家好是秋風起

送儀部二寅長充選送貴嬪使

春風澹蕩江如綺樓船一道通易水近川花栁盡容華爲過佳人若桃李節旄前路光輝擁受詔采擇復充送合相當知偃月形問祥應有懷日夣君王正在栢梁臺歡進千年紫玉杯太史占天先入奏二星遙扈四星來

松江莫生逺來見訪比歸賦贈

文采翩翩正少年機云以後又生賢已見馳聲嵩洛下卻來又眺楚江邊扁舟泊近西淮栁客捨時沽南市酒路菓紛投駿馬前山衣寄喚新鶯後風流絕世美何如一片瑤枝出樹初畫舫夜吟令客駐練裙畫臥有人書敝刺蒙茸懷袖裏入門相訪眉間喜非才逺謝漢中郎率爾爲君行倒屣

吿中送顧儀部伯從僉憲齊東因柬臬臺二三故人

江雲橫雨暗春天萬戶朝開凝碧煙行子出門何意气輝光馬上揖金鞭白門楊栁風吹髮荏苒柔條不受折雨餘帶濕如沾淚總爲遊人傷離別春愁何處最闗情多病思鄕失友生艸色芊眠迷大路川原迢逓阻嚴程遙知稷下非談辯不記墻東隠姓名

送吳文選純叔歸養乃父閣老白樓公

相門才子勝前韋一日思親千里歸不隨禁闥鵷鴻侶翻逐吳門烏鳥飛傾都冠蓋悵追扳陌上徵人盡羨還逺岫停雲看正白飄花防袖喜成斑芝蘭防恱桑楡景髙堂晝日偏能永魚美來從舊乞湖蒓香侍進經調鼎行樂江山橋梓春翛然老少離風塵紛紛世上多父子得似君家有防人

春日同李司業愚谷劉刑部範東宴陳太僕石亭馬通政西於顧中丞東橋之瞻辰堂兼送蔣南冷太僕渡江

三月江城桃李華陰陰楊栁緑蔵鴉懷春正少淹畱處卜夜無過大隠家大隠城中不上闗忘形取醉禁言還簮合應占星是徳顏頽好似玉爲山一堂賔主盡風流奉壽千金白璧酬蘭室香兼淸論發花枝色上勸杯浮繁弦急柱催深酌雅調離聲相間作他日席上無車公縱有琴尊知不樂

送謝應午侍禦還朝

秦淮水上石頭城楊栁枝繁暗囀鶯正寵輝光休故里無那夙夜念王程出門抗手凜生風錦綺江山離恨中衣上落花來防繡波間飛鷁爲驚驄今時侍從似君稀眾望應言赴闕遲中臺盡待將輪揜左个深嘉槖筆隨明世行蔵各自安非才欲進也知難歸耕已制芙蓉服獨立遙看獬豸冠

題謝禦史所蔵水仙花障子是徐子仁所寫

二月春猶寒名花不得看何意冰玉姿生君屏障間徐生善藝爲時絕圖黃防白意中設防人入室誤聞香滿座尋芳將向折可憐花貌類仙人更詫妙工能寫眞緑葉無風長不動幽英含气四時新覆朶云來行雨前結根石是浣沙年丹靑粉黛俱難別但道相逢洛水邊

李司業見遺廬山諸作述懷奉柬

嘗慕當年李謫仙謫仙新詩解倒懸獨在人羣無所好塵埃回首傷懷抱憂來只恐白髮先有時夣入南康道羨君盤遊窮妙眞覧君詞句何淸新莫言今古不相接今見前賢讓後人

送嚴介溪冢宰考績入覲

建章朝謁曉蹌蹌天子垂衣正萬方勅引鴻臚宣特進畱省尙書來展覲重瞳日月屢回看兩班文武盡榮觀奏記不須書手版承恩再贊拜朝冠三年居守有功勳宴勞親聞便殿言紸纊聽階知舊履尙方出守副新尊眀良防合似今稀天上委蛇防日歸北闕正宜操斗柄東人空自望裳衣

澠池歌

七雄割據相並吞一爲橫散一從親從主雞連交戴趙衡言虎視獨推秦遊士東馳劍屬環行人西使車方軌約爲好防兩國歡道裏中分期澠水折俎如山酒滿池談笑尊前釁孽起霸气猶尋奪璧仇爭心更抱皷琴恥相如按劍奮中酒指叱雄秦如畜狗秦固闗中二百雄趙亦山東六龍首金城甲卒不足憑頸血濺衣翻覆手捧盤請擊爲西聲片語生風才脫口秦王遜謝稱寡人擊缶逡巡惟恐後滿壇將相驚相顧失色防精皆反走歸來數嵗閉函闗彊趙有人未可取

李伯材出示所蔵沈石田畫雞戱題奉贈

怪底丹靑含象變幻出翰音棲匹練距設微黃如介金毛施五采云錦爛令人白日誤蒼蠅不見眀星將舞劍此物𨿽微徳非一紛紛家畜安能匹閒心不狎鵞鶩喧潔性寧謀虫蟻食主人懷徳何所似風雨瀟瀟鳴不已待唱曾充上國賔含香獨擅中朝美邇來抱朴學雌伏虛驕气盡形如木豪華已厭俠塲鬭防吉羞憑蠻風卜茅堂壁立獨懸之形神相得長昏夙

江州陳兵憲公招飲演武臺軍中奏樂作橫吹曲舉坐聞之莫不心壯予本懦夫激而爲詩

諸水流天險玆邦據上游淸時偃兵甲下秩叨燕遊臺榭敞髙原遙臨芳物繁殘花飛廣陌垂栁靜轅門轅門春色四山通置酒憑春賞未窮眾樂雜陳極窈窕忽驚橫吹滿軍中浮雲遽離髙空去艸木飄颻江起風急語蕭條聞出塞大聲振動作平戎一堂壯士皆怒目書生撫席亦塡胸曲半拂衣投筯起雄心橫發不能終

題畫四首

平溪如席淡不流返照入水水光浮淸暉細動蘼蕪岸香气遙聞杜若洲木葉微脫丹崖爽漁唱時來艸閣幽虛無剡曲芳蘭夕彷佛湘潭斑竹秋書卷軒窻臨欲暮爲愛淸涼忘歸去

繡壁崚增森怪立虯松夭矯相攫執修髯怒甲爭奮躍灑淅疑乘風雨入蔦蘿蒙宻晝長陰雲气淋漓晴亦濕復磵兼蔵嵌竇深空林恍聽翻濤急在谷幽人不可招白日此中容易匿

深林防百轉碧樹層層開繁陰幽黯處往往聲喧豗掛泉拖匹練忽縮復陡見樛枝礙白雨噴擊如飛霰蒼苔徑滑陰厓悄煙際淒迷行人小疎簾曲幾半埋云坐覺防心淒物表

和風稍吹衣杖防散緩步蔵舸識回汀懸橋知逺渡栁外風映霞隄邊艸侵路陂塘隨地廣野色遇成趣越水千名說鑑湖淩波虎阜勝吳都依稀似向圖中見不是江南此景無

題便面小景

手中素幅不盈咫風水淒迷千萬里遙出層岑毫末間稍分斷岸微茫裏云在靑天長不卷煙光乍起看還逺照影匡廬疊嶂開蒼蒼彭蠡蒹葭晚曽因爲吏客江舟日日長江門外流開圖彷佛如在眼使我遐意淩滄洲

送徐山人還貴溪兼柬江午坡先生

徐生之來江公所遣也午坡盛稱徐生之術而予不能知獨愛徐生之爲人因與之遊比歸爲賦七言長詩三十句午坡頗溺堪輿之學故末以爲諷

幽憂抱疾衡門裏陋巷單棲枯槁士絕無好事致朋來何處飄颻逺遊子面上驚看煙水容口中愛說山川理跪進玉盤雙鯉魚中有一尺故人書故人久擅靑囊業卻謂徐生我不如每接言談聞要妙欲傳心法恨空虛浩蕩流波山崱屴徜徉攜手日探陟饑來舉火石頭餐倦後橫肱林下息水若紛披怨狀窮山精逃遁知情得極目鄕闗去路賒登髙遙指亂峯遮已是閒雲長出岫忽見春風翻念家馬足行隨閩地艸雞鳴夢到楚天花傳心無侶但空還用盡腰間沽酒錢歸見故人論作客首應問我索居篇爲言平子善風術何似揚雄獨艸

送兪虛江守備汀漳

黒面趫拳少有髭平生自許一男兒腰間寶鞘龍泉動匣裏奇韜鬼谷窺直向大師談節制誓將微命奮偏禆論兵慷慨推黃石獻計昻蔵伏赤墀九重覽奏頗嗟異七貴傳聞爭致遺共怪南人諳戰陣復驚勇士識書詩授綏金殿承恩出躍馬沙塲效死馳曽把陰謀幹將略更抽櫜鞬解重圍好親險阨行邊界每望煙烽逐敵騎未快雄心滅北狄還膺大斾鎭東夷營開百粵雲橫帳戍壓千山鳥度陴堠嶺天寒遊激肅軍城月靜鼓笳悲講戎當使同蛇擊羣盜眞看似獸狝劈畫岡巒成壁壘指揮艸木變旌旗英威未說封侯志感激須酬國士知

題月中丹桂圖

生綃半幅吳霜冷拂盡微塵秋水淨展向髙堂驟駭神忽覩靑天墮飛鏡防霍瑤光初出奩四壁澄瑩揺不定輾輪乍見海中行濯魄眞看地底迸金波千頃浸玻瓈銀漢一垂素綆結質團圞亦不虧佳期三五四時正中有輪囷一樹木布葉葳蕤柯詰曲扶疎礙景小霏微旖旎漏眀頻照燭根折只容顧兔蔵枝繁獨覆姮娥宿飄英落葉細生姿一一黃金散爲粟蕭森影裏似聞香的皪光中遙辧緑畫棟雕楹結綺檐坐來渾是在虛涵白日都迷羲伯馭防宵底用燭龍銜淸輝鑑人毛髮竪仙芬染斷體膚凡廣寒不覺身曾到蟾宮虛疑手可探世聞墨妙有如此題句聊爲未見談

伯母顏孺人七十壽

嵗在戊申月逢七由朔至十加二日吾家華堂敞髙筵平旦防防孫子集杯盤紛錯具防珍人各有持供其職羅跪再拜次第陳奉充孺人腹中實一觴一箸和气蒸歡溢堂除難具悉從子愼中前致詞今年孺人年七十齒堅腹健頭髮蒼炯炯兩眸如防漆懿慈本自協天休以徳召祥理可必嘉慶請從今嵗始遐齡長駐蒼山色嵗嵗來陳此日觴孺人不老從子耋

訪吳泉賔先生山居失路

曽識髙人棲隠處碧林斜帶芳村路本期屢訪恣遊盤不謂今來重迷誤野橋橫坼亂行潦疎林鳴蟬秋欲老始躡鶴蹤半沒泥卻尋樵徑時埋艸非闗涉歷記途差自是幽貞隔世涯賴有山前新漲水微紅流出磵中花翁贊畫思誠從元戎張淨峯公西徵武陵蠻

壯夫怒眥仰天號咆哮驚走兒女曹隆腫自矜頷下肉昻蔵屢盼手中刀居常樂禍占星气出門正值太白髙馬首裝成酬恩顧戚戚闗山遙卽路鳶影站波江沸湯銅標表界天撐柱慷慨身過頭痛溪入險欲覓功成處凱旋揚斾向城闕長安道上笳聲發人生得意此最歡取印封侯猶細屑防勲莫怪狗功卑縱指元因漢一傑

病中同年江於春見訪喜而有感

蒙翳城西開一室主人況復長衰疾商歌欲出聲不揚舉足將行脛無力賔位坐使苔蘚侵阼階漸向蓬蒿沒兒扶跰爲爾興知爾元非車馬客我今已見貌如翁怪爾猶能鬢似漆朽廢本令顏色丑光輝應爲意气得吿言數嵗滯風塵蹜足低頭常偪側赤驥引衡鹽滿箱雕鷹在籠鍜六翮手扳逡巡效趨走壯志摧蔵誰復識淸濁未容與世昏見人每露眼中白時事蒼茫心死灰胡爲錯驚毛髮黒爾曹困頓不自煎內鞬外韄形體澤我屙𨿽憊神來守俗目徒看柴骨瘠微爾何由覩徳機豈謂泥塗皆棄物大樽浮湖亦有用枋楡飛鷃眞堪適投杖逍遙遂縱歌主人不病何須防

送江少峯年兄兼寄江貞齋學士及午坡提學

窮年易感復多悲卻向尊前對別離繞郭靑山日欲暮嚴風錦樹嵗將辭人情乖錯今可見陵谷深危起當面鏌鎁爲鈍鉛刀銛蕕蕙同蔵朱紫亂髙才尙爾困塵勞鄙夫豈悔長貧賤書成本待副名山舌在猶堪叩險闗鐘鼎可銘聊睨取竹素遊園非徒閒窮達𨿽殊各有用寧須慘戚凋朱顏白雲飄浮飛鳥舉倐忽之並難久聚十年晤合始如今斯須立談又當去有酒未傾意自酸況憶杯中舊儔侶金門學士躓讒防繡服儒臣遭中傷寂寂魚書常不達輝輝棣蕚逺相望君歸爲向二難說親見屍公鷄滿鄕

小樓閒望酬邱少泉見寄

鄙夫元是一慵者晨起櫛巾猶不把外戶長闗謝往來小樓曠望任疎野山形迫若幾前生江水遙如窻際瀉樹木揺落霜气中檐甍虧蔽靑天下北睇千峯通鳥路岡巒連亙莽回互直看煙靄渺迷間知是故人棲隠處寓目本爲蕩情志卻因懷人結幽思正同槁木無起予忽枉璚瑰逢來使

山遊晚宿石室遲洪芳洲不至

眾壑生煙日欲低探幽力盡尙攀躋松風數里聽海湧徑盤谷轉行屢迷鐘聲出岫遙知處閒鶴引步因尋蹊修柯鬰鬰閉室流水淙淙灌藥畦竹下微塵淨如掃窻間巧鳥矜善啼奇云翕赩千般气怪石崚嶒百丈梯住處每畱聊自恱可人不在與誰攜丹經誦徧山初夕緑桂香浮月滿蹊中夜收心偏愛靜平生謀隠此堪棲行窺石洞逢眞髓只恐君來已作泥

題北塢精舍寄贈蔡克銘先生

樗楊蔽戶薜緣墻半塢依微聊可蔵辟牖恥同鑿甕陋覆椽戱作刈茅荒盆池湛湛偏涵色庭艸萋萋自有芳蟠礡𨿽無林谷美棲遲也覺壑丘長主人未識平生意獨抱遺經心力費沿溯宓姬后與先攻求詁訓同兼異寧思世上逐繁華尙向齋中勤寤寐似戀楹軒寡出門頗遭親友嘲忘事揚雄嗜酒且好書愛君僻性亦復如蘭罇滿處開緗帙蕓篋香邊貯麯車流俗妄輕何足問襟期遙合每相於題詩一寫塢中趣不見莫令佳事疎

送裴質齋掌教

東風吹春滿南國陌頭楊栁黃金色祗言佳气正娯人何意離尊當送客鄙夫談道泉山陰廣文來講裴與林林友昨去灘江側君今往適潭水潯不因繾綣難分手自惜向誰開此口欲別逡巡杯水間送君轉使憶林友

題溪洲別業贈羅生希晦

孤洲宛在水中央中有伊人一艸堂四繞波瀾絕徑術獨開戶牖假滄浪時時雨防霑春卷往往灘聲聒夜牀寂寞垂帷心自適最憐地與人間隔毎看艸木無俗容久對鳬鷗盡相識霧裏豹蔵已澤文鷇中鵠養將成翮撲幾繁香杜若秋侵裳濕气素煙浮晶熒曽照香藜火揺曳嘗親桂樹舟白露霜時葭菼勁思君徒欲溯淸流

觀詹範川大書歌

詹侯淸晨登我堂手攜大軸墨淋浪直木屈鐵相撐拄展舒未畢神開張猛虎崢嶸龍爪利左拏右攫思復翔一波如拳勒盈尺竪戈撆趯掣電光璚瑰側剉金斜鑿銳鋒斫劍星耀芒華嵩擲石壓虎窟衡霍興雲起蛟鄕防霅紛披驚變態一手眞看百體蔵如知胸含山海气鬰勃憤盈不可當細書瑣屑何由泄故作大畫森橫牀激射幽陰竦毛髮妍姿宛轉回春陽想見回腕乍伸縮墨池驟涸筆行杠看君筆勢有如此前掩崔杜後張王數仞髙墻連幅縑素不足滿君之塗灑宜治磨崖千丈壁立摩穹蒼

宴洪鄭川公席上贈歌

我生多病守蓬蒿固陋自知亦自鄙窮年不往富奢招沈防坐興時乖觝西第召賔各選英南陌輳輪若馳水驚座孟公非所長袁盎浮沈敢相齒酒肉啜噉眞細事小人徒飽信堪恥世俗本自重徴呼病夫可用見輕毀登堂今日爲公懽斟酌豈謀口腹美長者固然謬好賢通家烏取文繁侈豆簞正可示嘉慈乃復開筵置淸醴刲羊列俎吿積鮮旋結魚罶罩魴鱧菇菌流丹每澑匙雕胡柔滑雜香手持匕筯勸我嘗當饋屢興辭不止薄劣猥慙飲食丰尫羸忽爲甘肥起敬恭百拜飫良溫側弁傞傞古所試豈有軒車唶裏閭更無都雅華簮履聊因杯酌存此風一使鄕人知酒禮

飲中醉歌題贈李東甲

東甲先生愛靜便辭官正及未衰年忘機不賭圍棊墅好飲多開種術田每誇妙得閒中坐更詫無如醉後眠子夜弦歌娛客處一春風雨養花天紅英漸委蒼苔上白雪來侵絲鬢邊世態無端爭夣里人生何事勝樽前

送李邑博望山先生

問君何所望徵營復彷佛有時思入重泉下有時魂遊九天上若滅若沒不可方或有或無難爲狀不爲攢靄黛千峯不爲停煙靑萬嶂只爲可仰一髙山寢食如遺心靡他躊躇四顧如有喪朝夕不見魂蕩蕩朝不見山夕不見山黛峯靑嶂千萬般日日在眼前曽不解君顏朝兮望山夕兮望精神注想他物不能幹忽己置身髙山側寧須登頓勞攀援朝也見山夕也見山魁岸气勢靜重儀形終日對羮墻間世人愛山只是山如君望山豈徒然爲君題作望山篇畱與象郡人間傳

放歌行送將樂張丞

漢室材雄數武皇躬履丰盈海防康萬戶千門不足禦超然思舉雲中裳桂宮蘭殿營未巳更起通天造栢梁雙擢金莖逼霄漢髙髙修掌承天漿蓬萊三山恍可到燕齊迂怪爭言方神人東岱見巨迹王母西池親捧觴但得仙靈長不死眞棄萬乘如敝屣好方少君前覆車五利將軍後執軌銅池三秀表奇祥瑞麟天馬來吿祉武安門下多腹心畯良盡集平津邸南陽孔僅故賈人卜式田間牧竪子自售召見驚嗟晚髙議朝堂發唇齒莫言往代不可攀莫嘆微軀難上天虎豹守闗排闥入探珠須泳睡龍淵堂堂張丞六尺身胡爲落落在風塵意气揚鞭跨馬去如君豈是沈埋人

題水心漫湖圖

水心居士心如水結廬獨在水中沚浮鯈浴鷺與和光簡帙沈防欣妙理枕席長涵煙雨飛蒹葭影拂窻戶裏四涯望斷絕來徑碧波澹蕩滌氛滓漫湖逸人最淸曠一生浪迹五湖上陶朱曽挾西子遊欲躡奇蹤慕閒放荷葉時穿菱女舟釣絲或偶漁父榜糞土黃金不足營胸懷坐失具區壯蕭蕭尺幅誰爲揮依微逺意出新機水中之廬湖外枻客來覽素壁不辧是耶非

遵巖集卷二

欽定四庫全書

遵巖集卷三

眀王愼中撰

五言律詩

辛卯元日二首

居正王凝命履端帝發祥光華開上日玉帛走羣方蓂莢符堯錄卿歌睹舜章靑裳臨左个天子在明堂轉三陽泰天周一紀分緯纒占聚景日表應重輪建寅夏時歷王正魯史文鴻恩將瑞气四國奉歡欣

送呂思抑戶部之淮上三首

詔使發河陽仙郎惜署香家臨京口郡節建海陵倉冰後過全魯花時到下相蒼蒼葭菼外明月定相望相見仍愁逺臨分益思親亦多傾蓋者誰是聽琴人駿骨何當市明珠且自珍翻飛未可料將子暫風塵憐君宦隠處淮水日悠悠橘刺靑書幌濤聲散郡樓元王余館榭閼伯故林丘更有山阿賞還因桂樹畱

南郊夏行二首

路轉妨旌折橋平度馬齊風花一水靜煙栁萬家迷目極心逾逺朋髙酒共攜前尋還有徑應是武陵谿物色繁初夏行行野望新村沙平送騎峯照逺明人出谷闗幽事看云減病身傳心同志者行樂及芳辰

張氏園莊宴集二首

地僻軒初集芳林賞不違杯傳浮蟻泛席換落花依憑檻千山出開籠一鶴飛莫言耽燕佚得笑百年稀展席臨水曲移樽對苑沙翠分縈沼竹香到圍欄花歌轉遊魚出舞嬌輕燕斜髙懷猶未歇亭樹已昏鴉

天壇郭道士院

軒蓋淩晨集盤觴此地賒蘂云鮮五色瑤艸粲三花篁桂淸仙院蓬壺接帝家晚聞鳳吹咽疑度赤城霞

秋祀太學視宰

廩滌俅俅潔鑪煙冉冉升視燎晨舉火司濯晝行冰衡楅犧人警鸞刀膳宰能齋心嚴祗役共祀在眀馨

宿澤上人房

投宿依山剎禪扉隠隠開淸齋宜鳥語坐定見僧回竹動名香散鐘鳴淸梵來因嗟在人世擾擾逐浮埃

翠華巖

振防淩絕巘尋幽到翠華昔聞晤眞者曽此煉丹砂洞口液鐘乳崖陰燦寶花坐看天路近鸞思極煙霞

卽席賦送張子使邊四首

奉使星辰逺行邊道路賒十旬常霧雨千里但風沙燧火防秋警旌旗閃日斜壯遊元夙志公出已忘家【張已去都下而擕內適至】

邊報眞聞汝國荒猶未休賑輸堠吏急節制大臣畱蒿藋時能給干戈不自謀杞人有浩嘆尊酒豈銷憂寨險屯仍廢軍懸鎭亦孤陰風連大漠平莽靜方隅曠野惟多壘元戎盡剖符看君經略者早上伏羌圖漢世窮源使明時足餉臣黃河喧夜渡荒戍斷行人寶鋏飛邊月徵衣帶朔塵悲歌暮相對慷慨一傷神

郊興二首

四月西郊路物華淨客心遊情防滄海舉目見髙岑麥秀平分隴蘭榮弱冒潯登髙宜有賦況值暮鴉吟河曲孤村抱峯回細路連饑鶯啼古寺浴鳥下晴川迹已市朝逺心將雲水眞遊乖良晤心賞自悠然

寺宿二首

杖防吾來此幽棲亦自娯劇傷時序晚靜得琴尊俱山抱畫簾入雲開紫閣孤無營禪共寂不寢鶴相呼古寺依山寂停鞍對暮花霜鐘歸院鶴風柝集城鴉楓落猶秋色菊殘有嵗華山僧誰解汝吾分已塵沙

圓靜寺二首

身病登山健寺幽引興長聽鶯過別院歇馬傍疎塘竹散晴窻影花飄晚檻香髙遊有如此誰肯戀紳裳仄徑垂蘿宻髙崖蔦葛長疎槐陰玉宇尺鯉躍金塘入殿齋僧禮開軒到妙香亦知絕地迥朱霧細沾裳

通眞觀

桂闕晞靑嶂花宮入紫雲金箱丹訣祕瑤界洞簫聞石髓融融液鑪煙裊裊薰須逢緱城鶴接翼去人羣

宿通恵寺

寶地開龍象珠光布法筵風凝祗樹雪日麗梵花煙塵迹山將逺禪心月共淹畱愛風景瀟灑夜分眠

再至功徳寺與張水部偕二首

路諳能自至僧狎不須猜蔓藤猶覆院萋艸已侵臺竹憐獨宿處花爲再看來與君同避地得笑且銜杯舊宿春初轉今來節載陰風煙殊嵗色云物異登臨問松懷系馬開閣戀披襟奔命兼行樂攜遊倍賞心

登陂羅閣

閣峻看天墮湖平益勢孤風簾齊鐸響云磴拂衣趨指顧極空濶風煙乍有無靑眸依落日縹緲入皇都

香山寺畱題釋宗林房二首

香山覽勝到絕徑捫蘿登眺迥雲煙異天低風露凝地幽防俗客淸論接髙僧朱纓自不謝福地何當仍逺公違俗久淸剎倚山巓抗宇承靑靄開軒俯碧泉無生空萬刼習靜定諸天長嘯逢顏色新詩與爾傳

山寺聞丘集齋下吏之報

漢柱峩冠吏眀廷簮筆臣醻恩搴黼衮抗疏逆龍鱗鄒子拘幽日賈生痛哭辰小臣元觸冒天子自英神病中黃制科眀舉招不赴賦謝兼柬張諸曁

故人憐寂寞約我共襟期蘭席開玉樹桂醑泛金巵剡溪虛雪棹鳬舄阻云逵頽臥幽齋裏春艸長離思

栁湖亭防遊二首

亭子水中洲蘭槳美載浮鷗翻當吹篴魚眺近垂鉤折藕憐絲細探蒓愛乳流更言明月好中夜尙淹畱積水漾虛臺芳筵鏡裏開魚驚壺矢躍云逐瑟弦回遲月燒紅燭臨波洗緑杯不辭湛樂久未卜再能來

春雪左順門侯牘柬龔內翰二首

北地春仍雪西山曉出雲煙霏交彩仗風引裊鑪薰蛟掌飛瓊箾鳳池碎玉紋菟園搦彤管詞翰正思君鳴舄趨丹禁飄飄雪灑衣樓云低殿黒城旭弄墀輝玉樹光初亂瑤花濕不稀侍臣迓淸切沾佩啟黃扉隆福寺與諸友人夜談因雨假宿三首

揚子談處問奇防騎過浮煙榮苑樹驟雨長窻蘿小隠情如此大觀道若何芳春防欲暮莫自怨蹉跎憐君避世者習靜碧雲隈遂有何顒興翻爲孺子來譚經玉塵落倚瑟錦弦開夜深還說劍急雨助悲哀春陰侵幾杖夜雨靜琴觴虛院疏風入回廊隠霧長坐淹髙士榻眠擬定禪牀不染神俱爽無言意已忘

送許進士應元知泰安州三首

才子初爲政靑春獨領州禮壇遺夾谷封社舊姑尢岱嶽標方望長河背郭流無因贈魯縞爲爾賦齊謳髙才美少年爲吏卽神仙入境花迎綬行春雨映旃漢時供奉邑魯國謝歸田化理今良牧何須倚昔賢一顧小天下巍然登泰山日晞渤澥谷風起穆陵闗石室金書閟陽厓玉碣刋今皇功徳盛東道預修壇

送曽汝誠給事使邊四首

馬嘶栁帳前使者欲行邊揷羽黃金弭擐纓白玉鞭飛雲迷夜月積雪凍晨天燕將聞書泣君看魯仲連太白壓遼城天狼照北平君王親用武節帥奉専徵問罪馳軺入觀兵攬轡行當今將士怒歸及凱歌聲授律及今時邀勳合有期漁陽新戍守涿鹿舊興師西日河冰坼北風邊艸衰蘆笳聲四起漢使也應悲慷慨一丈夫玆行君豈徒指揮調敝卒談笑靖邊隅古塞開新欵全軍奏凱俘歸來謝天子得似傅甘無

七夕效梁體

靈駕中霄防明河一水遙緩波通聚語流月鑑離標環佩香風散綺羅絳雨消微歡還復罷枉用鵲爲橋

壽毛礪庵閣老七十三首

八座尙書貴三長太史賢履聲霄漢上彩筆衮衣前日月憂時鬢風雲應壽編翩翩東海鶴來往紫芝田岡鳳輝難集坰麟迹自閒道聞姑射後身退五湖間春洞桃花實秋山桂樹斑岱宗東魯望巉絕更誰攀十地丹丘合三山碧海望夷授玉笈王母奉金觴杖屨東山社松筠緑野堂蒼生懸謝傅何日賁云章

南苑三首

別館南城邐離宮左掖通標形霄漢上動景雲霞中雨知淸道潤艸爲望恩丰上林徒欲賦才謝長卿雄城闕鬰崔嵬行遊信美哉栢圍春殿長荷匝午亭開復道玉繩隠河流銀漢回忽然異人世不覺在蓬萊懸榜儼列仙通波繞禦川云疑駐鼎地風想鼓鐘年嵌壑雲煙變連甍气偏卽看避暑處何似漢甘泉

帝幸南苑三首

豫遊萬乘動慈恱兩宮和龍旂赤日轉鳳輦翠云過暑避更衣殿春生浴鏡河千秋長奉壽歡樂豈云多在囿靈臺啟橫汾離館開周王非獨樂漢武自雄材雨灑乘陽蹕山含進壽杯此時瞻華蓋拙疾謝嚴枚天蹕應時康禦筵矚苑芳開山金作嵌截海玉爲塘睿迹元遊物王心亦戒荒離眀相見日長養遂南方

題孫宮允園亭用馬司業韻三首

敞閣偏臨壑幽林復帶波葉繁棲鳳竹蔓結偃虯蘿吳樹三春暗江濤八月多更憐垂釣處鳬鶩靜煙簑湘北藝蘭畹淮南叢桂山芳名誰並美詞客自髙閒斸石璚爲乳飡芝玉作顏蓬壺如可涉他日許同攀避地歌招隠耽幽此卜居詞華二陸後形勝六朝余山鬼窺靑管江妃扈赤書悠然東壁下宛掛兩銀魚

送人尹南海

昔日勾漏令尋仙亦系官一紆靑墨綬長就紫金丹君適朱方吏相期白日翰他時雙賜履遲爾五云端

送人尹錢塘二首

王喬葉縣去仙令意悠哉舄向雲間下琴於江上開潮回宋帝國山坼越王臺枳棘淹文羽君非百里才佳麗古越州髙峯湖水頭去爲百里宰兼得六橋遊陶栁縈芳甸潘花匝綺洲期君東道主吾欲柁南舟懷曾給事李郎中二子同時得罪被逮

感事已難堪懷賢更可嘆憂來自不寐熱至亦忘寒欲棄班生筆深慚梅福冠同心忠信者一旦涉波瀾

偶懷

愁緒亂無端人情急似湍孤根元有植枉道亦何難獨酌不成醉彊歌聊自寛世無知心者應謂予不諼

濟上懷曽李二子

辛卯之秋予與二子同有典文之命聫舟濟上投分托契自謂百年不圖事變囪囪予承嚴竄二子亦同日下獄感今懷昔情如之何

往嵗榮持節濟水照斷金事乖成泛梗景是觸沾襟梁獄書難達湘流賦易沈銜恩將得罪均是表同心

舟經下邳

風波已習慣忽爾自淒其壯志逢玆地古人難可期橋邊黃石在日後素心知俯仰無窮意如何不令悲

壽蔡霞山先生

早向天臺隠尋仙度石梁瀑泉晞墨發巖窟得丹方養性芝苓古問年松樹蒼赤城霞色滿長爲薦瑤觴

淮口

停舟淮口望千里暮云收白浪浮山出黃河入海流淵中蛟比室島上玉爲樓未卽乘桴去難稱是好遊

寶應湖夜泛

四顧但蒼蒼天低湖水長煙分微有樹火滅逺聞榔興雲連海岫望斗指吳鄕今日乘槎客猶如到漢傍

廣陵二首

隋室多巡幸驕奢覽壯圖開天崇綺構截海定雄都緑水流城闕朱樓夾路衢繁華何處所墟社只平蕪前王聞失國遊客欲陳風樓觀飛雲裏旌旗耀海中一時歌舞散千載市朝空獨有靑天月曾經照舊宮

聞笛

何人吹玉笛偏遺怨聲來楚地已衰栁吳山盡落梅不堪曽憭栗況值獨徘徊胡必羌城下能令壯士哀

詠署中墻下葵花

玆葵敷正色韡韡比兼金細蘂盈方寸修莖聳直尋成陰徒衛足背日枉傾心猶有孤根在蓬蒿何太侵

仲冬朔日江行

心想定何依揺揺共席飛壯圖驚節變直道與時違迹比虞翻是才方賈誼非精誠嗟靡托捐佩侍江妃

贈人號罾浦

家臨罾浦上垂老學爲漁鷗鷺親長往菇蒲伴隠居持竿求竹直選石愛潭虛不曉任公意應言在得魚

送人成均卒業還郴州

慕道不辭逺爲儒能固窮言觀中國學師事大江公逆旅蓬生鬢歸程艸暗空眀時莫徒老千祿在書中

挽王尙書夫人歸葬

軿車出國門歸葬廣陵原逝水年光盡重泉白日昏鏡畱將擬貌琴在與招防不解尙書恨將朝無贈言

過梁宅之爲郎日故居

艸暗虫聲滿閒庭菊自芳人同川上去書向壁中蔵廁隅經置筆墻隙舊偸光相憶成今古如何不永傷

春日永寧寺山亭顧中丞招遊

煙曉雨初晞亭臯春日輝相從窮宴賞一倍惜芳菲柔艸才勝借新條恰掛衣謝公方愛客日暮不言歸

病後偶爾出郭

忽看栁葉長何言已春深因思閉戶久卻悔逃人心艸色遙迷徑杏花稍變林欲酬過去賞一日一來尋

天界寺後山獨遊

緑葉暗花枝鶯鳴新栁時偶隨芳艸興遂與白雲期探徑非人到穿林有鳥窺行逢桃樹下路口使心疑

吿中送顧膳部赴臬山東

幽居當嵗晏無那送君行畱滯嗟身世蹉跎念友生似玆往來際轉見別離情拙筆歸耕晚髙才早勒名

齋居柬劉比部叔正

落月曙窻虛幽人好靜居官無公務擾意與世情疎出戶霜塗屋垂幃艸上除同聲𨿽可恱異捨欲何如

訪陳石亭遂初齋中賦贈

先生大隠者在世自如遺樂道尙白持心不燐緇閒門無客幽幌對花垂好我忘年少但言相見遲

秋日登雞鳴寺閣寄友人

峻閣暮躋攀涼風振客顏靑天湖外盡平野雨中閒鳥度孤云去人隨落葉還如何屬延竚伐木響空山

題顧中丞載酒亭

寂寞千年後今逢尙白人官非十載滯宅是一區貧酒癖著書富奇多問客頻空令好者懷徳不能鄰

詠虛谷別業

髙士尙虛因從山腹居石泉畱洗藥帶艸備蔵書合道遊空寂修心返太初翻嫌鄭氏谷烏用世名愚

寄顧瓊州副使

不見經時久相思越徼深簿書勞吏道猿鳥亂人心地瘴應親酒官髙秖好唫亦知浮海樂難忘客愁侵

贈唐太史養疾寺居五首

誰道金門貴來參寶地禪院香燃緑桂池色泛靑蓮毒龍降沼底善虎戲牀前更有天花落飛來繞法筵期君物外蹤解牿蹔相從檐際飛輕靄城隅見逺峯行唫循軟艸趺坐防長松已是如愚者何須谷口逢托身翔鳳陛別業寄龍宮遐心存市裏幽迹似丘中掛塵小山桂披襟大地風安知館中史不是河上公如何天上貴別有世中情捨己皈慈法齋心托化城云衣披籜粉風色泛松聲紛紛車馬路誰識有南榮齋中遂偃仰臥疾卽林阿鳥來窺散帙龍起聽商歌僧爲翻經難人非問病過此時方戰勝玉體合如何

題司封榮養捲

才子爲郎地髙堂慶有餘侍飡退食後問寢倒衣初露爲推恩渥日因至愛舒板輿官舍裏天性樂何如

周隠君榮壽捲

明時胡在野懷寶欲迷邦麋鹿居爲伍雲松對與雙吉星輝上象湛露接西江晚節逢恩幸身過壠上龎

王氏榮壽捲

老向明時隠梁鴻與孟光賃傭身不似舉案徳相方彩誥雙綸寵華堂四發蒼斑衣稱上壽嵗嵗紫霞觴

哭吳懋獻進士久不克葬

寂寞百年身桐棺三寸貧歸程魂作旅寄處燐爲鄰行哭悲妻子防心托友人薤歌嗟路絕欲唱又無因

訪空同先生故宅

久欲求遺艸今來訪故廬北窻存臥席東壁有蔵書墨沼春苔長琴臺夜月虛年年桂花發人擬子云居

題石氏世恩堂

漢朝宗孝謹明代故家存業有遺風舊恩從得姓蕃裳衣陳寢室喬木防髙門孫子何多美家傳詩禮言

訪顧東橋聶村山莊

先生躬學稼雞犬數家村種樹因山性穿池得水源槿籬晴雨長麥壠午風翻四體不勤者玆聞農圃言

天寧寺

杖防靑山半遙遙聞梵鐘古松經防臘虛殿掩千峯佛現瞻龍象僧行印虎蹤回心思止托歸路到來傭

場中翫月同顧東橋陳石亭二公

野興夜邀懽閒場十畝寛微風來席上眀月出云端幽姿澹水木逺景含峯巒滿天同一色無似此中看禮部祈雪致齋予以在吿弗預柬同曹諸君二首

羣賢深秉禮禋祓爲祈年陪徳尙書後修心太古前思通混漠髙韻比神仙齋祭迎祥處靈壇意肅然曽是天心逺如何冬令乖治神修禱祀格帝戒明齋華省寒陰靜層城夕气佳誰知陋巷裏黙與君皆

冬至大祀齋居

霜淸天漢沈月白古松陰虛獨看燈靜齋明愛夜深勞生因息妄倦客蹔安心屢從郊雍駕飄淪底似今

將至豫章道中作

風波晨暮淹復畏簡書嚴坎水嗟行險離方苦觸炎爲儒心未效從政事難兼苟且狥微祿聊因免負擔

立秋日發南浦舟中作

火伏金當令流光不肯居天髙爽气外葉下涼風初山覿忻明秀江行愛廣虛聊因文牘暇稍復省篇書

哭薛西原二首

今年嵗在辰亳上客星淪爲蝶眞今夣猶龍定宿身圖書空滿篋幾閣已侵塵憤極憑天問何心生此人造物意何如伊人果去諸寡妻司幾奠門客檢圖書鄰杵悲無相朋緦恨忍除百身知不贖空爾淚盈裾

訪西原城南別業感泣二首

堯時巢父隠遺迹蓽門幽泉石居成古煙花卻帶秋魚來鳴瑟罷鳥去講筵畱桑扈還眞樂楊朱枉淚流數畝城南業依然二月春蟻蜂猶戀主花木總愁人洗藥流泉甃繙經供席陳西齋風自啟如意委牀塵訪蔡廣徳道卿未至州數里阻雨畱宿田家

艸舍托荒陂瞑投不自知離心分雨夕同气阻風期燭影坐中暗江城望處疑如何咫尺地猶自勞相思

田家書事投贈蔡廣徳道卿

行逢野父言情眞語率然含生同艸木盡力向園田禾黍冬棲畝牛羊夜被阡言終還百拜賴有長官賢

桐川客捨

風雨慘燈光無言坐北堂主人及中夜問我自何方名姓慚難吿衷懷暗獨蔵殷勤雞黍恵欲去不能忘

同蔡可泉出遊山行紀興二首

招攜樂友生恵我在山行緣崖歷窈窕傍磵鑑深淸白雲輕首夏黃鳥恱初晴超忽防心處中林艸木榮日出野煙輕流泉處處聲山苗經雨長澤雉感時鳴宻篠傍潭靜疎花夾岸眀正宜吾與爾攜手此間行

登橫山頂上覽州城同蔡道卿

歸翼帶殘霞山城晚气佳鳴雞聞四境翔雉繞千家碧樹州門靜黃塵市裏嘩愁心因縱目共有異鄕嗟

山行於嵓谷間見人家

山深交獸蹄往往見巢棲籬落蔵茅屋泉源灌稻畦蒭蕘不出戶桃李自成蹊欲訪居人宿翻虞反路迷

石溪寺

防宻見山窮林回忽路通燈懸千樹裏磬發片雲中猿嘯來參定月眀出照空卽將溪號虎與爾學雷宗

竹山寺

微鐘度靑靄寺隠見遙岑香路入花嶼禪房開竹林泉流苔上冷山色樹中深吏道非理來玆生悔心

宿茅山道院東樓

飛構出空虛洪喬應比廬松風入夜肅涼露滿天疎酌酒和元气焚香閱道書求仙𨿽未就性亦好樓居

桐川境上與蔡道卿別

攬袂黙相看愁雲慘別顏懽遊同逝水轍迹向空山分手徒畱佩傷心未賜環風波愼自保當路少扳援

同顧雍裏訪劉函山郊行二首

東郊芳艸色一徑引徵輿非爲巡農務咸言訪隠居泉淸新雨後山媚早煙初此意誰相防惟應君與予攜手有佳意逍遙恣逺尋循疆田事美出郭野情深日淺平郊色云多叢薄陰前驅農不變爲識上官心劉函山獲田莊居久不至城詩以問之二首

聞君去不還種田因住山旣爲百口計兼得一身閒禾穂登塲上泉流激圃間誰知城郭裏幽興亦相闗鎌鳴秋獲急禾黍積如墉富向鄰翁說穰因嘉嵗逢行園朝見汲歸舍午聞舂予將還壠畝先此問爲農送周石崖給事治魯藩獄事還朝二首

漢使持眀法周親感聖衷飲冰心對日偃艸徳從風折獄片言下回天敷奏中不須焚文字梁牘一爲空時軰讓才雄髙誼古人中陳詩傷魯道覽俗見齊風登岱諸山小探洙眾水通歸朝思獻納應有發宸聰

劉函山田莊宴集同顧雍裏三首

言駕出尋君暫因屏世氛不忘雞黍約解與麋鹿羣比舎垂靑栁前山起白雲相看同此趣無以仕農分白日永畱懽田園勝事偏盤飡兼野防廚火雜村煙逸興看中聖髙談接上賢相忘賔主意畱滯不言旋向晚西郊宻翛然野外秋土膏含雨潤山气帶煙流故道牛羊反前林鳥雀投猶言明月好其柰促鳴騶

晚行趙家圍

川廣片帆懸輕霞欲暮天蓼花明逺岸蘆葉隠低田風起靑蘋上雲歸白鳥前元多山水意對此自悠然

舟中夜坐

蘭舟淩浩渺水色暗連天宴坐深眀燭遙情寄簡編箑閒知爽入膏續悟更延感傷羇思勞歌中自宣

彭蠡湖

蒼蒼彭蠡緑大水屬時秋逺勢長天接搖波元气浮數州居下浸千嶼出中流桂棹蘭爲楫吾將恣逺遊

宿湖中

蒼茫煙景晦舟楫自如家宿處隨鷗鳥秋初惜月華遙心連浦鴈歸夢滯江花爲客誰知者疎燈水一涯

饒州公署

蕭條人吏散孤坐發深思艸色新涼重蟬聲落日悲言忘觀物處心靜閉門時道在無形累求閒翻自嗤

署中讀書

雨散空堂靜褰簾微月初古人聊取對塵事自相疎曲幾螢光映殘編蠧迹余不緣嫌簿領飾律用經書

南康公署

城荒民俗簡理事日恆余寂寂公門靜蒼蒼髙樹疎庭陰深晝晚山气淡秋初迹有浮名累心空自宴如

南康公署十五夜月

迢迢三五夜江郡影星河積水生涼气空齋興晤歌心微千念寂室淺一燈多不酌盈樽酒其如月出何

十六夜月

今夕月如何山風江水波升輪依嶽頂流鑑度檐阿光射棲烏起寒牽鳴鴈過紛紛羇客感來委此宵多

檢荒行田野中

秋巡躬適野不給愧民康甞饁知非防觀塲愁大荒行間除茂艸息處就陰棠老稚無驚避吾來省爾方

靈溪觀

自憐何所爲無事亦囪囪混俗因知性過時始養防石池涵谷水山徑滿松風欲悟觀心理桃花防樹紅

白鹿洞見張東沙壁上畱題

登髙能賦者到處有新詩艸木畱光寵雲峯發詠思防持山鬼力指說野僧知大賢難繼作吟玩但嗟咨

遊白鹿洞歸道中作

巖壑變陰晴歸途風物淸斜陽銜絕壁微雨過髙城艸動含秋意虫鳴急暮聲明朝勞簿領應自想玆行

開先寺龍池

千盤轉石林碧磵帶云深空谷逃人足澄潭湛我心分流常活活積气自陰陰一濯淸涼水都忘名迹侵

酌開先寺泉

源出迷窮處何年流至今分來靑竹細汲去白雲深香共曇花散涼疑覺露侵已知無內熱且復一瓢斟東橋顧公巡撫湖南行部至衡州縱遊南嶽某聞而慕之二首

中丞行問俗南嶽待題文艸木巡遊發江山覽顧分奠椒祠赤帝指竹弔湘君霜气淩朱火千峯紫翠紛好遊晚益耽身到楚天南勝迹摩崖刻奇文覽記探髙僧畱與偈野客偶成談更有名書寫蔵山副石函東橋公旣登衡山集所制作成帙名曰登衡小記逺辱寄示時予適行部南康受而讀之有張孟陽之思

登髙能作賦大雅感予襟气敵衡山峻思涵楚水深覽圖乖往迹諷詠發馳心猶因廬阜對稍緩四愁唫

曉發建昌

侵曉戒徵衣嚴城未啟扉鳴騶遙卽路徒禦靜相依歷歷星初散塗塗霧稍稀身隨車轍轉心事悵多違

宿武陽驛同陸毅齋憲使

天秋風雨急山驛易黃昏疲馬依殘櫪衰楊蔽舊門沾塗憐潔服舉火愧空飡稍緩孤生感幸防終夕言

徳興縣晚發黃栢渡遲陸憲使

旌騎參差發思君不得俱應同殘月影只隔碧山呼雜樹臨溪口停車向路隅舟人催早涉不識我心須徳興縣八月十五夜月簡陸毅齋使君

夜久雨聲歇微微檐影過攬衣聊出戶飛鏡掛明河庭隘畱光少林疎見影多非因淸晤闋何以發予歌遊梅巖洞有仙人井竈田鑪丹室之類

松老白雲遮仙人亦有家雞飛殘砥鼎玉化徧成沙石上煙霞古鑪中日月賒暫來還出去防笑洞前花

宿武陽民家

一室疎燈夕百思擾客懷艸虫鳴暗壁槐雨滴陰堦狥祿今謀拙躬耕始願乖病身應自計歸去守荊柴

滕王閣

前王歡賞地棟宇已成空惟有西山色還將舊日同夷猶臨短檻感嘆對長風世事囪囪裏江流自向東

滕王閣再作

偶爲逢迎出聊因一振衣鳬鷗閒泛泛島嶼逺微微芳艸前人路寒潭落日暉西山舊時雨還向捲簾飛

薛家樓

髙樓頻徙倚白日滿山寒霜落章江淺云收楚地寛鴈聲深坐思艸色起憂端擾擾城闉內還從靜處看

由撫州之建昌道中宿山寺

客行亦已倦息足擇山深月色空香徑淸宵宿道林蒼松多古意流水有餘音釋子一相偶聊忘生滅心

再出武陽宿前民家

秋原衰艸徧投館日黃昏駑馬知徑道空山向舊門農人依鳥隼吏卒偶雞豚坐席無爭者猶慚道未尊

丹霞觀

閒行隨鶴引不覺入云深幽壑絕來迹桃花開滿林山香知藥艸穀響識靈禽欲問采芝老人間不可尋

信州皇華亭

誰識悠悠意寒流對寂寥閒禽遵水曲過棹入風謡細雨靑山映繁霜赤岸凋門前來往路坐使嵗時銷

信州登城樓

樓髙身出地稍見山川遙飛鳥靑天廣平蕪白露凋孤雲歸滿岫千畝長秋苖周覽乘時暇忻玆土俗饒

訪黃九潭太史畱贈

問君胡在野遺世自經營一防依水築百畝決泉畊移竹供魚釣栽梧待鳳鳴深源終不起其柰此蒼生

芝山亭

亭子倚岧嶤幽意坐終朝逺水孤帆滯長天一鳥遙叢紅霜樹葉片白楚江潮浩蕩煙波去徒思蘭桂橈

寄胡始興

折腰不能去悲汝愧陶潛古意時人背髙才下位淹貲微數口餓客久二毛添但遣孤根在還因雨露沾

過寧庶人故陽春宮

邪陌轉城闉重門曲水濵人談亡國地花發舊宮春佩冷空梁月歌銷積棟塵堪悲當日事議讞帝家親

滕王閣獨坐

吏迹苦拘急幽期與賞違江頭時獨往閣上每忘歸綠水流垂幔白雲落振衣秖緣機未息猶使鳥驚飛南昌有湖水流城中防府屬當其左每晨趨府行於湖上執事倉卒無遊觀之致

不逺人家路湖平水且淸涵虛浮萬井倒影浸層城垂栁堤邊映輕鷗波上眀可憐趨府去日日傍湖行

哭陳石亭

樂道方遊世胡爲遽不畱重泉獨往路天上正成樓載酒將何問遺書不可求堪悲江左地一旦絕風流

丰城縣感張雷得劍之事作

昔人求寶劍絕識理無違此地聞言是今來滿目非空餘埋后土不見鬥間輝神物終難測知從何處飛

送劉西坡後再至滕王閣賦此奉寄

蒼山西面色髙閣逺含風舊賞人何在今來事不同帆飛江路永鴈叫楚天空徒把盈樽酒因書寄浙東

賦得丰城劍贈李古衝之滇南

丰城埋匹劍水土養金精九地深蔵鍔千年始發鉶在天生鬥气出匣作龍鳴志士腰間佩偏令萬里輕遊紫雲庵至上中化成寺山中獨行遲同遊薛陳二子

閒行隨去迹獨往昧前期流水時相引空山只自知香煙松際裊暗雪竹間滋兀坐探林晚中心有所思發東林寺登廬山絕頂還過寺中畱止

年來知靜理在世比虛舟偶此同生滅因之任去畱色空廬阜起禪定虎溪流已矣東林社長廊槲葉秋

徳安公署雨中書

荒齋掩夕景倦迹苦淹畱細雨同寒意空山向暮愁逢迎還自懶鞭撻底增憂抱此微軀病何能爲世謀蔣雙橋方伯行部徳安予適以事至而公已發南康走筆奉柬

離抱易爲感復此芳春時雜英委閒地好鳥弄髙枝坐惜歡言阻空令淑景移方聞整駕去惆悵予來遲

徳安雨晴書懷

日出照空林堦前流水音訟庭鳴鳥恱書幾落花深遙憶故園艸萋萋何處尋堪悲貪寸祿虛擲此光陰

書懷答彭石屋

已悔爲人學還因世网畱行雲時出岫逝水偶成流事簡知無術交疎悟寡儔方將齊外物竊比我蒙周

徳安道中書事

百室山中邑觀風見俗淳土膏時雨發田事暮春新鳥雀鳴爭食雞豚性近人前驅行且緩方此問農民由徳安去廬山只一捨而予以事趨省不果再往

憶在南康郡一拜匡廬君濯纓瀑泉水長笑石耳聞正擬佳遊再其如塵事紛去玆知不逺空返欲何云

聞蟬

陰气南方早聞蟬三月中聲微猶隠樹咽短不從風亭館人初散園林花頓空羇遊濶行樂亦自惜春終

雨晴西齋期薛廣文仲常

雨餘春閣冷初日麗髙臺薄宦勞趨走佳賔濶往來苔生將被徑花隕欲成堆此際心如結非君誰爲開

觀陳兵憲射

夫君文且武置酒更張侯弓彎孤月滿箭去一星流廣野三軍覩空天百鳥愁眼看中自激靑管更堪投

詠雨中庭樹

庭前嘉樹色獨向雨中榮脈脈全根本欣欣見性情煙深因洗翠風至自成聲方惜一暴少難爲萌蘗生

行園

時雨資生養行園覽眾芳鳴鳩盈畝緑翻蝶繞籬香抱甕將根沃植楥助蔓長不窺今已久豈爲下帷妨

登江州城從中丞王公

雨餘艸木新節鉞寵行巡飛雉隨騘轉啼鶯喚隼頻軍容觀楚卒國姓記江人淸霜飄大路萬里靜纎塵

丰城縣長至日

嵗晏勤王事鄕心擾客居閉闗當此令行路欲馬如江淨霜飛後城開日出初署齋頻眺望云物正堪書至日慮囚憲府呈方莊潘壺南二臬使

立防府門淸持書人吏盈平持三尺反助取一陽生布令逢周正援經覽呂刑怪來霜气重騘馬在江城

九江夜雨示薛廣文

稍稍空堂暮覊心自不聊疎燈生寂寞寒雨對蕭條木落嵗將晏鴻鳴江正遙淸揚居室逺誰與永今宵建昌日暮舉火於丰安堠亭與邑博陳嘉賔談

斜日堠亭陰玆言在野深臨飡因忘肉獨酌更知心道與中人語身宜下位沈昔賢傷不遇非獨子如今【陳子文行並修而爲有司所失久伏儒官故嘆其屈】

陳州道中同胡參知作

宛轉陳郊路株林碧樹盈中天炎日盛向夕雨雲生共酌淸泉飲相從大道行才微慙負乘將子載同徵

項城道中與參知並馬

芳郊聫騎出錦轡結同心屢截淸溪渡時穿緑樹林覽觀乘時暇笑語避人深職事多離濶貪玆共寸陰予以事由陳趨項周梅崖參知方自項還皆以夜行造次相逢頃刻而去

多事窮奔走幽襟待細論如何逢路側還向夜中分色笑匆匆接淸言悄悄聞勞生元易感況復覩離羣

五月五日浴起作

芳蘭浮小鼎燃用桂爲薪初暖聞盈室微和接澡身形骸元土木時節且槃巾𨿽然新浴後未振故衣塵壽方隠君方本新安世族今爲臨淸人

豪宕去鄕井髙門衞水頭太和莊叟馬生事計然舟齒髮占難老琴觴愜好遊陶然天地內得性閱春秋

遵巖集卷三

欽定四庫全書

遵巖集卷四

眀王愼中撰

五言律詩

送陳學顏辭親應舉

卻斂黃香扇行穿季子裘書將隨計吏富且謁諸侯捨館鳴雞夣闗山叫狖愁眀珠光照乘莫向暗中求

送謝生詵辭親應舉

閩楚千餘里歸程艸色通鄕人推射防嚴父教移忠問絹親闈裏題詩客路中漢庭方愛少去作一終童

送陳邑博子秀才辭親還家成婚

成器專攻玉傳經勝遺金日辭鱣館愛春動雀屏心執鴈將修防求凰或弄琴遙知扇枕戀情不滯鴛衾

春雨柬徐山人客居

春風忽已滿客子亦何心雨長新蒭價泥荒車馬音閒堦侵艸徧濕突起煙沈更有闗情樹窻前滴夜深丘少泉臥病山中作詩見貽用韻奉答兼以之

憐君臥病久枕上過芳春山色翻欺瘦鸎聲總喚嗔鵩占休臆對蛇壁易迷眞學取無生理心中滅盡塵

送李一泉往恵州推官

懷牒持三尺分麾佐百城溪山輕瘴癘風气就開明石埭由來美丰湖自昔淸龍川經過處一弔尉佗營

挽故石埭尹尢先生

彭澤居官放黔婁謝仕貧松筠方傲晚艸露忽輕晨喬舄長飛去潘花永不春只餘琴調在空閉匣中塵

柬程郡侯臥病二首

求瘼何其急起居翻失常言多詢利病心苦犯溫涼署牘將方檢尋醫與吏妨元元資臥理此地卽淮陽交戰知曽勝胡爲薾疾嬰違心牽赤紱勞已救蒼生舎晚榕陰暗樓昏蜃气明抱屙因閉閤一使訟風淸

送黃南池

歡遊不覺久相送忽成悲嶺外少來往年中畏別離更無參理誰復賞新詩千里看明月應懸兩地思

送李拙修歸鄱陽二首

拂衣從此去歸興一爲談藥譜新將著農書舊所諳酬言持手麈晞發廢頭簮相訪欲知處應之栁市南道气如君盛心期與我談妻孥能共隠雞犬亦相諳木榻坐花塢皮冠削竹簮蠡湖煙水滿更向蠡湖南唐婁江明府邀遊九日山同黃竹溪東石二公四首

夫君善爲政自鮮簿書情張幕人皆覩傳杯吏亦淸花衝壺矢落云逐舄絇生造次成遊賞應畱此地名最有登臨賞兼之賢達俱落英妝借艸鳴鳥勸提壺古寺蔵林表輕霞暎海隅靑春垂欲暮莫遣興情孤簮爲襟期盍樽同名勝擕蔦煙陰白石花水漲淸溪佳卉當春發嬌鸎近酒啼如何更辭飲斜景竹林西處室何其迫坐爲城郭拘稍看山色徧頓使俗情無此地寧須買今茅卽可誅且將狎鷗意暫爾伴飛鳬

遊五老峯四首

積有耽奇癖登山好問源不辭千嶂迥獨訪一峯尊飄袖連飛鳥攀蘿學掛累累岡阜起坐閱盡兒孫悠然獨抱此含意在乾坤陟險消多病尋眞契寡言桂叢冬亦茂石室午方暾倚杖神凝處泉聲樹裏喧玆山尢物眾一一愜遊盤芝可充饑茹蒲堪結坐團題詩生葉大濯足有泉寒由來吾所愛欲道與人難嘆息煩囂久幸然未白頭靈藥非難得名或可求金光叢裏暎玉乳石中流回首顧妻子眞堪敝屣儔

別業雜詩四首

小築無餘地大觀別有天窻中含逺岫屋上響流泉髙詠時題葉閒情偶防弦興來何不可寧復惹牽纒山人向客歡此地日如年不悟幽閒永翻疑晷刻偏蕭條機事淺澹泊谷神全始信樵山頂爛柯非妄傳旭日照春山山春物色妍鳥聲多在竹花气欲成煙薜長新修路池深舊引泉佳時將靜處人意自悠然孰知遺世念不在去人家徑任靑苔占堦從碧艸賒朝朝娛覽詠物物稱幽遐莫怪迷秦姓春來桃已華

訪友人山房畱題

怪爾沈防甚時常出入稀以玆廬可愛肻使願空違隠幾鳥啼急披襟風到微營營予亦厭將此共扃扉

病中漫述二首

一生十九病坐使廢居諸日日求醫術朝朝理藥書家人憂卽死朋友怪何疎世情眞已矣吾道竟焉如頗得病中趣未嘗苦不堪牀頭看捲熟被上作書耽交息寧須請禪忘忽已參何日稍能起門生擬舁籃病中柬可泉與可泉別久極思一見而病不能往情見乎詞

末由披宿霧空此挹髙風病意翻增劇交盟始信窮世情經歷後心事寂寥中知爾欲相見而今只一翁

可泉相訪病不能見

爾來歡晤少伏枕過馳駒有客方銜使多情顧病夫柴闗非固閉藜杖自難扶坐席何曽割終然出處殊

友人下第還家

西上又空返悲歌易水曛有司輕失士無路達眀君莫嘆家如磬還看鬢似雲南山當日霧猶可養奇文病中李君度見訪家僮絕不爲通走筆柬之

閉闗非爲疾性本好沈防論學刋中說修形正內經訣從靜者悟語忌俗人聽已戒應門畢君方來叩扃章二洲以侍禦謫推興化府敍復揚州郡丞二首

維揚風物好不比漢長沙半刺官𨿽冗量移渥已遐娥眉空賈妬白璧本無瑕好取原冠拂朝中待觸邪敍遷猶佐郡怪爾意能安秖有簿書急誰當禮數寛髙才宜見屈枉道亦何難雨露淸時澤無爲薄一官

送宋仲石赴召二首

洛陽橋外路萬里指長安舄向天中去琴畱海上彈文頻撫劍羊角欲生冠相送情無已寧因感遺肝國興知有象君去莫傷違已設諌臣賞因徵良吏歸九閽非虎守五位見龍飛美錦今成制還堪補帝衣

遊淸源山二首

取路非髙足入山力復余所長元有適於計未爲疎髙見羣生擾間看四體虛堪嗟二畝半促促邑中居城中長日望翹首起遊思如何咫尺地動以嵗年期忽覩艸花喜終遭猿鳥疑眀歸應復望惆悵使顏衰

淸源山紫澤宮

畏景在城市聊玆息茂陰攀躋不覺逺依止自知深石上消氛气鐘前起悟心宿非如可謝卜築請從今

上洞宴集二首

千峯最髙頂上客敞芳筵心豁云初散形忘酒易傳滄溟侔洞達城郭俯紛闐一與豪賢飲翛然病已捐憑髙張防好嵐翠滿軒楹杯泛流霞气弦含漱玉聲魂消遊目逺日入發談淸情深寧在酒不醉自非情

淸源山獨行諸峯示同遊諸子二首

洞壑杳氛氳中間紫翠分興來秖自得獨往有誰羣激射風前瀑孤髙天際云心賞悠然防何由與客論人世多浮變髙山自蒼然因玆修杖屨暫得解徽纒白石無塵滓靑松有嵗年每逢偏逗歷佳處正難傳

遊淸源山同洪芳洲二首

曰餘懷素志將子有知音卽玆山與水何必弦鳴琴捫蔦亦同榦酌泉時共斟無言徒脈脈相偶意彌深同病本相憐遊攜接勝緣短笻逓間執兩屐對分穿逢石呼俱坐探經覽共研不知形已黜目擊兩茫然

園廬閒興

積雨端居暇翛然愛一園菊如陶徑茂比邵畦繁暑退風歸樹秋深潦壊垣城中少閒客誰復到吾門

題黃墩書屋贈陳玩潮四首

疎林半畝分自築一經堂衣典充書購帷垂任圃荒諸生來卒業千里有持糧取適弦歌暇尢難忘嵗芳之子鶴鳴意行唫秖在陰四山低戶入一徑隠花深虫響長依砌鶴飛知返林一聽希瑟調自見卜居心微溪日自行蓬藋也難生不受故人薦欲成處士名環堦無惡艸幽鳥有佳聲過爾輒難去貪玆養道情習懶非吾性胡爲常閉門本嫌塵世事獨好古人言窻暗螢來照庭風葉自翻壯年在眀世愼莫苦辭喧

蔡東洛夜坐

共坐髙齋夜蕭然息眾喧月中星盡隠竹下露偏繁久厭時人語今逢長者言非因憐夙好何自顧柴門

和吳岱麓通守秋夕有感之作

髙才嬰世网懷抱曠難儔少輟簿書暇還悲時序秋朱弦徒自撫緑斚有誰畱操觚娯永夕心迹見悠悠和胡雙華郡丞郡齋言懷見貽之作二首

爲郡多詩興髙人繼謝公民和官府簡花落訟庭空暮閣侵檐雨閒牀掩帙風此時鳴鶴意自與在陰同何事專城貴偏多懷土心題詩常對吏寄興在抽簮長物看靑組幽期覽素琴愧持巴裏曲欲緩越人唫郡侯方西川與錢塘縉上人雨中郡齋夜談走筆奉柬二首

政理日淸淨郡居類化城雲峯簾外變雨气署前生淅瀝琴書潤蕭條幾簟淸夜深懸澑急法辯自同傾不爲學無生心閒物自平髙僧輕逺至好雨正時行雲起兼慈色水流帶覺聲始知符竹貴元有錫緇情

和吳通守夜月思鄕之作

海邦亦共月何事憶荊扉偶見如環景能堪碎璧輝羇心因自感髙詠覺聲希莫自思鄕切還看承詔歸

聞縉上人遊淸源山

髙僧眞避俗爲客也耽山路向樵人得身同錫杖閒泉源當夏冽蘚色閱年斑遙憶孤燈影畱光萬壑間

病中柬縉上人二首

夏日多榮木凋傷感我生拘拘徒自笑炯炯欲何營已覺芝苓誤無由羽翰成三尸如可僇願假伏魔兵伏枕不知久庭柯緑已蒼以玆時序感頓覺圃農荒養性資琴瑟達生覽列莊今將未死骨齋沐付醫王

送唐婁江赴召二首

帝心嘉勞來戶口不虛增負扆方思治璽書遂見徵簡求靑入意气皂囊勝莫倚鸞凰志今當作鷙鷹吏民看解印未去已堪思魚棄皆長尾花繁故暎枝攀途車屢滯出邸槖空垂欲佐薰弦曲一琴行復隨周石崖督學擢廣西參知寄此送之二首

在楚卿才盛如公更絕倫云夢胸自有岣嶁气常親陶鑄看多士綏懷托逺人九嶷遺迹古一爲訪虞巡道術陳良是丘墳倚相親章縫探奧室文物起來塵變豹方成蔚靈蛇盡握珍還將今禮樂往靖桂嶷人

元日訪靑門月臺寺寓處坐談竟日

無事緣長病似君在客邊椒花休頌酒柏樹共談禪嵗律風微覺人天語自香聞應有悟景昃未言旋

元夕柬靑門

星宿爛山城人家正競燈微霜資照燭皓月見侵淩遇節心猶勝追懽病不能問君今夕興還似少年曾

十六夜與靑門談

四面歌鐘起華燈爍月光栁梅微辧曲桃李窅凝妝誰向家中坐爭看陌上狂獨余吾與爾相對在僧房

靑門臥病走筆奉柬二首

一戶閉香林髙人此定心夜深童子睡庭際艸虫吟蓮界除鮏气珠光照瑩襟他人徒問疾吾識爾陸沈獨宿靑蓮宇昏魔胡未降伏牀迷界色稽首禮幡幢防力瞻燈影殊香到藥矼泠然醒睡頃微月在前窻靑門將歸走筆奉畱靑門寓學上人精舍而與郡侯友也故詩援上人與郡侯以畱行二首

如何好遊者歸興起秋風言踽初來�欲隨東去鴻林居方得伴賔館遽愁空且伏狙猿性相從事逺公縱有思蒓興能忘伐木情垂簾常整暇下榻自髙淸茉莉花初放荔枝寔漸成少須知臭味歸詫里人評

雨中柬靑門

層城晦風雨穹宇迷昏朝陰翳方驕恣市廛乍泬寥九衢橫潦溢千樹隕芳飄勞想伊人阻眞如隔水遙

送靑門二首

惆悵溫陵酒與君不再持髙情隨地勝孤迹閉門思落日人方逺芳郊意自遲從玆三徑社吾亦懶吟詩林下非無客新詞誰與吟一朝風袂解千里暮云深猿鳥娛徵路荒茅掩故林殷勤題贈句聊欲比兼金

題徐氏溪亭四首

髙亭虛出水結構若天成波蕩垂簾影窻畱過艣聲樹低看岸逺風細覺湖平自有芳洲杜含滋日日生浯水日悠悠虛亭壓水頭棹歌喧極浦峯翠漾中流每夜偏多月長天只似秋更添幽事並系栁木蘭舟飛鳥防靑天驚魚跳錦川檐欄相照暎空水共澄鮮艸際分臯陸煙中辧舸船有亭佳如此眞覺主人賢善占風物勝心巧更多奇軒楹翻別制溪壑發幽姿眺迥開窻小臨淸累石危城中池館盛坐使廢招隨

題張封君南圃池亭四首

卜築初掄地謀懽不計錢嵌巖驅到石漲沼引來泉花气長薰酒禽聲每度弦溫陵風日好更向此中偏別業借恩光臺池艸木香玳梁棲燕子錦石戲鴛鴦荷宻魚難聚花繁鳥易蔵如何堪比勝金穀在河陽人寰開徑逺平地覆山危薜荔緣靑壁芙蓉冒緑池嵐煙縈幾席波影蕩簾帷更有封君樂千頭橘樹知愛玆城郭內丘壑趣畱人曲徑泉流徧孤峯雨洗新藂篁寧受暑眾卉自知春好客常開宴髙軒來往頻

送滕生還吳滕乃葉郡推之客

不辭爲客久所戀主人賢郡閤同蔬食歸囊倒俸錢嶺猿催去馬江月照鳴舷自說慙干謁家原有薄田

挽楊翁

已傳不死訣竟返無何鄕邦人來赴哭隠者去云亡乍見堂帷設應無鄰杵相煉精成鶴化千嵗一歸翔

挽黃母

三十未亡人能甘集蓼辛歸逢地下靣不媿嫁時身閣閉窺帷月梁余防鏡塵桮棬諸子廢口澤自如新

挽貞恵王母許氏

罔極嗟令婦斯人獨可欽茹荼明苦節對月比貞心養有潛移水生無彊委禽堪悲川逝底別劍復相尋

挽陳子貞秀才二首

子淵稱短命汝復弗如回庭對曽聞禮公車未召才芳蘭翻自爇玉樹易先摧堪悲垂白父老有鄧攸哀皇天聞與善之子命何艱種苖徒見秀覆簣不成山賦鵩棲門外書螢戀案間遙知爲蝶樂夢去竟忘還

哭蔡從祖秀才

早嵗承家學新文冠士流河東未獻賦地下忽長遊慈父傷蘭樹佳人詠柏舟千金聞買駿縱死也應收

挽周迹山周以諫杖死四首

萬事眞長已孤生敢自私批鱗當逆處收肉在寒時復衣仍赭服正寢托丹墀片玉今埋矣無因諫用屍牽裾難動聽攀檻竟䢐生信是百年速須知一死榮雨揮行路涕風慘挽夫聲莫作逝川嘆能畱不泯名玉碎姿猶潔蘭摧性亦芳歸根辭雨露埋質罷珪璋車飾看如栁山形見若堂只愁余憤瀝燕地暑飛霜降魄玆鄕返精魂何所依芻靈疑榜吏幽域訝圜扉白日終無照靑春更不歸天心垂涕泣寒雨載途飛

陸檢校歸櫬作此送之陸揚州人

只說宦遊好寧知客死哀衣重官長襚木美邑氓材山迥銘旌繞天長細雨來揚州生樂處今作鶴飛回

挽侍禦粘滌樓公

介節如弦直貞心比柏蔥觸邪冠掛早諫獵艸焚空幾篋無長物田廬有素風至今漢庭上猶說避花騘

挽王僉事二首

防江千里險露冕百城開恵澤洪流逺狂瀾勁節回世情方忌直天道亦妨才湖雨紛紛送荊人挽些哀近日看流軰似君操行稀守官遭吏議久宦有兒饑處室無長物附身惟故衣生平違握手沒後涕偏揮

楊蓮渠先生移居

長貧易徙家蓬轉類生涯鄰壁燈堪借市簾酒好賒捲簾攜舊月帶石走孤花奧室知難入非闗隔絳紗

挽徐宜人

桃葉宜之子瓠犀詠碩人已無蕡實在空有褧衣新寶鑑誰臨匣羅巾自掩塵夫賢兼子肖入地也含嚬

送杜松江先生之岷州肅藩教授

不識岷州逺千峯費馬蹄濫觴江水小分首隴山低雪含盤古始路盡坎方倪王門裾曳樂應忘在天西

挽許三浦

辛苦三冬足奄驚萬事非途窮山子蹶斗暗莫耶飛返魄玆鄕降遊魂何處歸心悲廣陵散無復鼓瑤徽

挽蔡司成夫人丁氏二首

桃葉宜家日摽梅育子時問來貯雜佩佐學諭機絲扇掩月臨匣衣蔵風舉帷蘋蘩今罷采空復澗濵滋偕老願嗟違玆辰遂並歸劍從泉底合燈向地中輝山雨沾容翣江霞變闕衣如雲車馬從其柰昔時非

送蔡東洛赴銓攺官二首

寒气驚嘶馬離人起戒晨淸霜沾勁艸修阪滅流塵爲吏儒衣舊謝官行李貧長安畱滯處當路欲何因不耽數斗米髙意似淵眀來往都乘化榮枯豈吝情雨中孤棹去膝上一琴橫舉世知音少希弦何用聲

送朱肖簡

分得寸銅印新從片玉科平生優禮樂此去定弦歌嶺驛出門逺江帆破浪過縣人流散處還集日將多送比部史應之使還入京史以使事便道過家長子娶婦而太夫人褒封之典亦適至二首

榮宦值眀時光華並遂私勞王欣有暇醮子慶多儀使節驚鄰里天書寵恃慈一心知報主還闕自難遲想見燕京路秋風隨馬歸朝端須奉復卽位待光輝入省名應盛趨班影乍稀鄙夫何所慕之子振音徽

送龍南岡之貴州兵備僉事二首

欲識宦遊壯須知王土遐鬼方曽伐國人迹比趨家梯路通酋賮刀耕履籍畬朝駹開莋盛今日未須誇繡斧乘朱輪要荒識使臣火雲千箐日花瘴四時春蠻語譯難曉夷心義可馴簡刑兼靜武坐使逺人淳

送王堣齋守贑州二首

兩水流成贑圖經記郡名分符君出守共理帝憂氓好古今當用酬知在此行佩牛應賣盡駈向甫田耕露冕何其貴安車朱兩轓凋殘方待牧命數豈徒尊偃艸知風尙烹魚悟政煩君心已如此相別更何言

寄贈陳侍禦按嶺南二首

繡斧下靑防共瞻執法星照人懸藻鏡遊刃發新鉶令防風行艸威疑蟄震霆炎流千載地一旦洗氛腥百粵參殊俗六條握漢綱驄行眞到海猿叫亦驚霜吏有捐黃綬人皆識皂囊仍聞攬轡暇搦管擅詞塲

壽陳西軒令尹

百事不闗身一心専養神看書多得意中酒是全眞陰徳覘眉采壽徵卜耳輪門前五楊栁長閱嵗華新

聞家兄途中得疾二首

平日親庭側未曽曉出門如何逺遊興不記垂堂言藥物應難得醫方孰可論秖將愁與愧送目望賢昆逺道傳安否難知消息眞思深翻惹惑望極轉傷神訪市將求卜行途屢問人莫言憂畏甚手足是天親

莆陽龔生名應龍號潛於

神龍神不測勿用爲時屯沕穆形難偶深潛徳可論知機猶戶坯好遁是泥蟠問易將因爾又忘得象言

遵巖集卷四

欽定四庫全書

遵巖集卷五

明王愼中撰

五言排律

聖誕前期一日寓直客部同屠儀制郎中詩以柬之

瑞气滿南宮星河渺渺空千廬翊警衛萬國奉朝宗蹕路風先淨帷張月自通�云當極北曜宿及霄中謬籍叨分直仙郎嘉自公何其頻視夜彼美切循躬秉燭晤言久焚香宴坐同岡陵徒欲祝巴裏愧難工何人嗣周雅待爾振王風

屠郎中儀部署館新成賦題九韻

仙吏日攸寧華館肅虛淸地是君王賜材兼將作營象維扶棟宇納景敞軒楹北斗掛檐迥西山對坐明迎秋朱火變當晝白雲生爲沼滋魚藻防畦長鹿蘋惟寅皇振采多暇鳥求聲琴與商歌合詩將起艸成何言堪野獲蘭省待嘉名

伯氏曽漸溪先生奉使冊靖江王敬上四十四韻

漢將標南紀周王曁外埏黃支開象郡赤社直牛纒濰水扶桑表郁林滄海邊霜淸八桂瘴嵐結九疑煙立壁攢靑蓋飛峯削紫蓮伏波盤荔峽羅閣瞰梧川光色美如此珍奇產固然軌苞輸禦府貢篚達郊經野襟交廣肇封俯栁全授圭羅赭組分土胙炎天玉葉枝璀璨銀潢派接連維城宗子令開國大君專帶礪河山固金湯磐石堅瞻依一萬里屏翰二千年惇族紆宸眷建侯展睿權文閶簇仗啟廣樂鼓鏞闐貝闕丹霞裊銅樓霽景鮮冠裳趨濟濟纓萃翾翾節捧星辰上制傳象緯前瑤函藏寶冊金櫃閟琳編翠琯祥雲抱紫泥卿日懸皇華十道出司諫一身遷螭筆暫須輟龍顏夢尙牽蘭坰張祖晏桐柱奏離弦雪送燕闗騎春催楚蠡船異花紛拂防怪鳥噦迎旃廬霍行堪結巫衡覧更便槎搖弱水影旌颺閬風顚列洞宻猩語諸蠻解漢言岡巒眺邈邈原薄驟駪駪篁竹啼猿合石楠蹻緣輶軒駢入境劍舄忽登仙聖主威光近明王禮數防遐荒憲命播藩域寵靈宣晝向日邊接昏從花下旋墀迎珠躡履裾曵平氊淮國防防洽梁園詞藻傳觀風行問俗訪古重懷賢帝子蒼梧些湘妃澧浦篇堯山澆桂酒舜廟擷芳筌逢鶴還珠洞尋砂勾漏泉豈云奔命逺宜是勝遊偏謝客唫應徧仲宣賦可鐫茫茫五嶺外何日使星還上外祖李竹坡先生致尙寶政二十四韻

國運開貞泰今王禮舊耆頒旌招野伏驚代擅雄姿邦俊推公望朝章屬令儀丘樊馳束帛海嶠動綸絲玉署初移寵金扉後命貽西垣瞻日殿內闕切雲司雨露靑防潤弁纓象緯疑秪言翔嶽鷟詎意曵塗道大經狥祿幾先果避時竟忘魏闕眷不廢考槃詞臨組惟三揖封章懇一辭皇心揆赤悃溫詔下彤墀計決羣賢早名髙一代垂滄波薄赤紱黃髮狎靑鷖棲谷情自得還山迹信追直嗤少室出誰賦北山移蔦戶琴書暇筠莊歳月遲江天疏逺目花鳥怯新詩傲世南陽蠖尋仙綺裏芝瑤蘭湘畹紉玉樹謝庭枝峻節元齊杜養眞亦尋雌登龍漢士慕歌鳯楚狂悲尙想篇翰接終虛幾杖隨因風敷此曲遙望碧雲涯

天津覽海

登髙以望逺窮髮此天池滉漾迷三島鴻蒙辧四維浮波極地際蕩景云涯日月懸孤嶼江河灌漏巵直將天作畔聊取漢爲湄恨鳥啣枝沒摶鵬蹋翅垂乘桴傷孔志摛賦慕班詞眾水朝宗去何時一似之

舟中

行路難如此嗟子何滯違朝徵沙鴈引晚泊渚鳬依席勢乘風駛棹謳撃汰飛濟深揚桂枻厲險戒袽衣冒沚葭侵露緣崕栁礙暉波文明夕照水色長寒威逺火防還滅孤煙廹已防勞歌徒自奏惆悵未言歸

發東昌道中寄酬防太守

舟行聊騁望天宇曠防防河曲回隄勢川明泳日暉通波連井邑平壤畫封圻亭臯千里衍墟市百家稀玉堰龍蛇蟄金郊艸木腓獵騎呼鷹去漁簑罷釣歸夷猶𨿽有適徙倚欲何依山嵬瞻岱近天逺望畿非稟訓亨重坎悼心未息機故人相念者爲見斷蓬飛

始至畱都戶部作

謫籍復收掄天心爲洗寃榮枯元有分憂喜自何門器小乖通理才防誤再論未能思舊過轉使愧新恩秩蕞堪安拙官貧足避喧不知都邑異但覺省闈尊質是砆慚玉班非鷺接鵷鴻棲猶得桷羊觸戒臨籓薪積宜先賤舌柔悟後存爲防桃李下成徑亦無言

戶部攝篆作

握蘭叨入省愧此大夫紳周時官主地漢室署名民已是爲郎久翻疑從事新掌邦三壤賦奏計四方人無術防泉布何能學算緡迂疎下吏怪懶慢上官嗔治牘難稱敏趨期常苦頻非闗王事急只是早閒身

戶部寓直作

涼月靜髙松華扉掩幾重沈防遺吏道恬曠絕人蹤宴坐時聞桂行吟暗度蛩漏聲風易斷山翠露偏濃襥被同今宿含香異昔逢覊違云臥性病損世交容擇木難如鳥潛泥不是龍千門分曙裏猶記聽朝鐘

題雙橋別業爲倪考功大夫賦

石橋人不到雲水自爲家峯勢低窻入溪流向峽斜田園三戶辟艸木四時華拂席殘云戀垂帷白日賖穴開成鳳羽畹藝茁蘭芽振鷺天庭後鷗飛多少耶

送項膳部遷之出守臨川

翩翩五馬貴盡頌用賢宜辭省蘭俱逺之官鶴與隨行春時擁馭坐嘯書垂帷山繞右軍宅天淸內史池名將先輩掩政起後人思他日徴良吏看君第一碑

寄贈李邦良應聘修兩浙志

霸王開列國牛女直揚州興廢傷千古人文著九流才髙宜可作眾體莫能讐赫矣防圖地居然載筆遊贊詞無下士館谷有諸侯迹訪虞巡始書從越絕修勞思應夙夜托志在春秋成將藏禹穴待取好書求

閒居

寂寞棲窮巷蕭條獨揜門機忘親散帙交息絕華軒隠幾非遵孟閒居已勝潘幽蘭充士佩好鳥與人言有飯時餐菊無憂不爲萱陸沈同蠖屈泥辱異龍蟠倦禽知反宿落葉豈歸根懶拙從吾好惟思守故園

閒居對雨作

閉門亦已靜零雨亦淒情暎牖增寒色鳴除急暮聲亂雲時聚散淺澑漫縱橫濕突煙難起荒庭艸欲生端居觀大化抱膝絕防營自顧貧非病堪嗟學代耕方慚聞道晚始悟視名輕終當謝人世偃息返柴荊

同陳石亭太僕訪顧東橋山莊因縱遊山寺承徐九峯道人見問遂以貽之

端居不自適訪隠出郊原一路通樵徑千山揜蓽門披雲開竹院斸石采苓根農事興南畆漁歌到北軒聞鐘尋逺寺憇杖眺孤邨虎守林中臥猿參講後言巗花難辧色谷水不知源因愧防官傲彌欽至道尊君將聞好事書此一同論

夏日田家

首夏新晴後田家事事宜耘耔知土性老少話天時野飯初登麥家資在種葵燎原延暮燒築圃待秋菑谷鳥臨耕勸蹲防往餉持相逢矜力作不識但蚩蚩

觀周明堂故基在泰山下

帝行先出震玆土表靑陽對嶽朝羣後膺符築九房陰陽隨向背天地象圓方環水形裁璧疏窻色順鄕時巡春首幸景側晝偏長禮樂承三統華夷奉一王經年宏構冺易姓故基荒難覩周人制徒聞王者堂基崇占積厚隅廣卜圗昌禾黍榮爲壠牛羊踐作場竚瞻停服馬不至感鳴凰勿須傷已毀布政俟今皇

題賓野堂贈胡竹亭司防

芳村帶近郭大老此安居辟戶延遙巘爲園激淺渠虛亭修竹拂曲沼小萍舒閣庋恩存詔門懸予告輿家中婚嫁畢世上是非疎日抱藥邊甕時巾花外車燃燈親把筆抽牘自藏書揮金宴閭裏何似漢廷疏

題泮東書屋贈萬治齋中丞

巷陋因仁裏鄰芳接泮宮幽貞存士業恬素作民風自適藏修理寧謀結搆工材完兼善斵石宻復加礱艸木終朝靜圖書積歳充觀物惟戶內覩聖卽墻東經幄芹香入墨池璧水通靑衿時晤語章句滿專攻迹掃柴扉闔心精牖漏空無爲一室老柱石正須公

宿上淸道院

稅駕遵山麓爰得老氏宮入門聞芬馥行徑恱靑防靈艸色難辧幽禽聲不同泉流瑤砌上池照綺楹東菓藥榮冬日松筠含夜風輕雲拂修棟皓月澄髙空晏然諷道語心悟一窻中永願托玆土余生於此終

芝山屠東崕招遊

平旦何所適我友恵嘉招因輟幾中牘言揚塵外鏕解紳掛庭柯躡蹻窮山椒霜後千林肅氛收四野遙坐來生气象對酒息紛囂鴻雁飛寥廓葭菼變蕭條目騁天地廣心淸艸木凋佳景貴良晤非君誰見要

皇帝察宗室子弟之賢孝者制爲訓辭以美之且以爲教也而昆侖公以孝受褒參政某來使河南獲聞其事賦是紀之

有美稱公姓承華自本支生身忘寵祿愉色恱嚴慈樂備無聲聽居防履險危藥嗤許子誤羮笑穎人推飲食溫良善晨昏居起宜橘逾淮水熟筍送雪林滋取器遵親滌縫衣學稚嬉秉彛齊一介受福冠諸姬褒詔天閽出修文史筆摛瑯函周國耀綸綍大梁垂傴僂循墻走尊崇結閣貽來旬叨佐嶽采誦慶宗儀

贈鄕飲酒眾賓張

張履石翁壽七十有五有司請爲鄕飲酒禮上賓鄕人皆慶某爲賦十二韻詠一時政俗之美以爲翁賀

皇家文盛日海防澤熈辰遵讓興東序迎陽及上春三衣參舊禮八簋備常珍象璧池形鑿鳴鼉鼓奏振若翁躋保艾末俗見含淳抱甕除機械爲樗逭斧斤全眞同楚老忘力比堯民齒號邦人父賢充國子賓衣裳明主賜幾杖列侯陳有祝寧憂鯁無諐可飫醇威儀終秩秩觀聽自欣欣在燕非毛髮能將義接人

送梁宅之葬

寒郊暮雨濕來送故人行死生奄異域歌笑不同情虛位將筵列求神把酒傾縞衣非結綬白馬爲悲鳴栁聚車容設蒿虞曲挽驚重泉無返路九地有佳城司馬書猶在中郎女未成休論身後事空有世間名此日金蘭斷何時玉樹榮莫邪長閟矣光气罷千星

張淨峯兩廣功成復命提督湖蜀三省平蠻軍事賦贈二十韻

漢室預三傑宗門挺再生書仍橋畔得籌卽幄中成混辟鐘靈異掀騰出眾驚踐敡初詰屈際合果昭亨禮樂眞謀帥詩書可用兵地奄羲叔宅機握伏波營郡有前朝棄城多故尉爭按圖徴土貢內面奉王正文武扶今主韜鈐付夏卿忽移無棣履往致有苗徵不攺登壇禮親提賜劍名兢業方受脤節制更持衡大事精魂壯微軀感激輕軍容下瀨整殺气渡瀘橫威已諸酋憺師兼長子貞居然收上防坐見靜南荊崩角雕題拜飛星露布行禽搜休義憤艸偃服夷情國倚安危算人推儒術英千官陪飲至好及上林鶯

送林退齋中丞巡撫湖廣時方有徵苗之役張淨峯公往爲總督故末及之

江漢流南紀衡疑極帝巡肇州荊最逺列國楚難馴分鎭由來重仗材此日眞威淸霜簡峻寵建隼旟新儒學今乘勢朝廷正用人憂勞陶甓設瀟灑庾樓親執法兼移俗治軍更訓民百城迎按節二列喜行春太平多釁日小醜未康辰問罪揚旗正觀兵授鉞頻壺頭屯組練夏口逼棼塵防吉資奇算安危倚大臣寧論權獨任還以徳爲鄰贊禹公如益惟須舞七旬

寄贈李三州中丞公徵蠻十五韻

國有鬼方伐公膺神武求心勞邊圉計義副廟堂憂參伍防窺敵淵闐起壯猷善師遺下防決勝得前籌狼角芒初長龍標祲欲收蛇蟠奇布陣虎旅誓同仇賈勇皆超距先登自挾輈气將忠憤作誅靡歲旬畱螳背當車奮魚鬐入釡逰殷紅塗艸木慘黯變川丘止殺嚴申令貪功怒未休搗巢妖箐淨洗刃惡腥流築觀崇岡勢回軍小海謳文儒兼武備道气出陰謀磨壁題華界投戈憬眾酋如何論鉅盛方叔再興周

寄壽顧洞陽二十韻

明時方貴齒令徳復推賢華冑承源遠髙門積慶延羽儀塵埃表神觀泬防先茨墅寧逑道樓居卽是仙枕藏鴻寶訣幾契漆園編鶴元長算靈椿本大年蕭疎霜髮凜綽約雪膚鮮金重腰能勝膳珍腹每便生平閒防檢心事絕疪愪指屈讒誣盡眼防權勢顚降祥眞有在受气果能全孫曽森玉立軒冕防蟬聯難老由和萃尊鈐羨福駢典墳晚好甚池館野情偏勁力徴書法精心入詠篇鳥花愁品藻金石盛鎪鐫尺牘人懷去佳章客誦傳瞳方微露角背繭欲生綿喬眾仍茵鼎園黃卻邑他年輪璧聘更老帝筵前

寄壽華補庵十韻

間气合調鼎中年遂掛冠沈思存竹素神授得金丹谿谷參理丘園縱大觀開池馴浴鵠剪圃毓芳蘭鄴架頻經閱陶琴不在彈形全糧可弭事省夢常安算甲天行徧孤辰夏日曼籧心應已化椿頌自多懽炰鳯雕盤重流霞玉琖寛遙知賓客盛桂气集門闌

附五言絕句

夏日病居雜興十首

我病如艸木夏日益以長不向本根誅何由柯葉穰空室寂無人幽襟坐自整吾心已不疑何用論弓影四體不可風多汗常如沐卻妬西園裏涼飈振佳木寥寥誰與論悄悄自懷恐他日理韋帶知當移防孔雙眼如深谷顴峯爲髙防撫鏡不欲窺自怪非吾面種藥元因疾疾如藥艸驕壞欄除藥本與疾兩逍遙家人迎醫至與語岐黃事答言君已知揮手請相避十旬九不飡气息微微續豈必覓仙方卽此堪避谷一卷黃庭經藏在枕頭裏因病少靜淸聊得刋數字素約山中僧來期不煩訂今來問法門果識余非病

遵巖集卷五

欽定四庫全書

遵巖集卷六

明王愼中撰

七言律詩

萬壽節侍班奉天殿柬丘集齋侍禦二首

風生露掌集祥烏雲耀紫淸五色殊宮扇徐開蟠雉尾鑪煙髙裊繞龍樞燎移百辟佩環列星落千門簇伏俱虛薄自慙違補衮瞻依叨從效嵩呼

雞籌魚鑰漏聲催鳯闕龍樓拂曙開五色祥雲扶北極萬年天子在中臺仙人樂奏鈞天上王母桃從瓊水來獨進千秋金鑑錄侍臣不愧九齡材

元日侍班奉天殿

王正元日新堯歷天子明堂拱舜衣仙樂同鈞諧鳯奏文星合璧抱龍旂雲間閶闔鳴珂入風轉鑪香惹防歸三載郎曹淹赤紱尙慙補衮寸心違

三日偕容臺諸僚友遊大慈防寺登鏡光閣卽席賦

鷲峯飛宇孤逾麗鳯甸晴煙翠欲重北海霜冰虛暖气西山雲樹散春容殊方天地愁目盡此日登臨新歲逢況是攜遊俱俊逸但教得醉任萍蹤

四日陪夏桂洲學士南郊觀牲

皇州風轉翠雲遊光湧南端璧月流珠樹靈壇春漠漠尙芻禦廩夜幽幽天回淑气蕃羵犢苑靜繁星散斾騶視滌逡巡移劍履明禋優渥動宸旒

送鄭滁州

與子避居潞水上憶在東曹詩興多二月風煙辭省闥三吳書劍阻闗河花明江驛下防影棹入滁陽近楚歌此去瑯瑘堪吏隠醉翁亭古發煙蘿

同郭水部子愚東郊相土因遊邵氏莊

郊行不廢觀遊興戚裏園中事事幽變幻羣峯開華嶽霏微五月動淸秋風來繡戶聞啼鳥雨溢金塘聚浴鷗杖防況隨滄水使解纓長羨白蘋洲

寄贈宼體朝進士尹廣平

羨爾獨隨飛舄去邑人遙望雙鳴騶郎星天近輝昴野薊闕云生接冀州潞水署香曽對酒朔塵官況復經秋少年作宰定嘉績千里相思罷倚樓

送黃後溪守灨州

仙郎粉署有聲華五馬鳴珂出帝家漢室淮陽還去國王尊蜀郡並驅車煙塵畫靜天邊癘霜雪春行江上花此去何須愁道險薄逰今已困風沙

至昌平有感

逺郊風葉防人衣近郭危樓敞暮輝山回龍虎皇輿壯馬放騊駼戍鼔稀日月行藏鳥逝闗河感慨白雲歸時平守帥休空喜莫使燕云羽檄飛

朔日昌平城登覽二首

上谷孤城對水濆滿城冬旭裊煙氛天開秦塞饒黃艸路入皇畿長白雲萬里烽煙代野至五陵佳色壽山分四夷自古明王守勒邊誰數李將軍

宿雨山城淨曉暉髙樓臨眺思依依仙人掌上云初散白馬闗西雁自飛古木寒鴉啼朔霧荒陴遲日上徵衣天山直北誰傳箭目斷秦兵未解圍

望居庸

天山九塞有居庸設險功誇六郡防山連白馬懸邊月寨壓黃花多朔風未報防書飛大內尙聞獵火照雲中北平飛將今誰是東南芻挽已無供

悼陵陪祀

絕壁丹流萬葉紅秋峯長鎖翠華宮愁雲玉坐松楸裏落日金鋪霜露中鳯葆虛畱棲漢月雞鳴無復賦齊風聖情追逺遙淒惻冠舄趨陪百職同

泰陵

敬帝垂裳上造日遐荒扶杖中興時宵衣午坐蒼生系國論邊愁大老知四海未消虞陟淚千官尙想漢宮儀鼎湖惆悵空龍馭瀚海風生萬壑悲

望陵

本朝陵墓枕天山嵲防靈虎豹閒入夜梧楸時淅瀝飛泉磵壑晚潺湲龍藏萬里蟠王气象衛千秋控帝闗瞻望不勝埃滴意嚴趨神路佩

功徳寺觀三官感懷二首

丹梯翠壁郁煙霄宣帝行宮鎖泬防牧馬池荒殘白艸釣魚臺古長靑苕宸遊夢到華胥上仙仗巡非汾水遙曉向危樓瞻气象云端佳色防岧嶤

憶昔宣皇遊幸初時防水艦戱西湖江花海石藏秋浦雜佩華裾駐玉輿天地百年殊感慨日月三殿自虛無登臨欲下牛山淚檜栢吟風夕照孤

望湖亭

望湖亭倚碧山隈不盡長天萬里來水濶槎從雲際泛波涵仙是鏡中開霏霏曙靄芙蕖落宛宛晴沙鷖防回垂釣解纓本吾事臨風把酒興悠哉

龍潭

臥龍潭在碧山岑噴沫蟠渦自古今隠隠蛟蜃逃靈气時時風雨激髙吟靑天日月懸相映白晝云雷黯自陰防見九霄噓黑霧卽防四海望佳霖

呂公洞

髙頂可憐呂公洞礧砢危石相住撐根豁一門山欲斷泉流四壁晝常淸險絕故須秉燭入蒼茫只怪傍云行藏虹蟠蠖理或有冥搜恐觸神物驚

碧雲寺晚飯

近郊蹙踏已塵迹抱郭淸切復禪樞斜陽古殿鴉亂集積水短蒲鶴並呼客病正宜依梵寂情超直擬仍仙都憐爾風松故相戞倚此煙茅絕可誅

出碧雲寺道中望香山

回馬已失碧雲寺舉目還望香山陲峯巒近日秀可結樓閣棲雲深不移靈帝翠旗防欲下仙人鶴飛相隨瑤花璚艸如可得靑藜白任所之

登圓靜寺後山攜張子汝思

防馬淸隨滄水吏捫蘿幽到碧山岑最憐絕壁流霞气況有澄湖淸客心落木蕭疎明逺近行雲縹緲靜髙深靈芝紫蕨亦吾分石髓丹砂與爾尋

宿碧雲寺

杖藜日晚尋丹壑解騎霜晴宿碧雲十月懸泉飛玉瀑三天現鏡轉金輪雕梁曲檻蒸霞气翠瓦朱甍墜露紋石槨牛山俱有恨長畱涼月照瞿曇

宿混元靈應宮

宮東瞰皇畿迥碧水西瀠漢甸斜初月淸懸仙子洞歸云深擁羽人家珠林招近千年鶴瑤篋分探九鏈砂未駕靑牛淩紫气且乘白鹿住丹霞

鎭國寺與張子對酌夜談

松栝枝團廣岫陰仲冬涼月靜蕭森靑山白水隨生事髙榻芳尊共解襟畫省香煙空入夢逺公白社許相尋依棲擬問三天法長嘯眞懸萬里心

贈王仁和邑博

廣文先生笑索居越中勝事定何如雲峯對席惟耽酒芳艸閉門足著書觀海秋濤天地浴彈歌夜鋏鬥牛虛旅山寂寞梅花晚遲爾六橋白鹿車

病中呂從野水部邀不赴賦謝

宮云曉度濕晴沙退食煙齊省樹鴉燕闕春回催玉羽鳯墀日暖映金花文園不起茂陵臥朔雪虛回剡曲槎綺席瑤觴違命賞露蘭風艸惜年華

病中謝鳯儀過訪

一春臥病長安裏伏枕荒齋嘆索居風動蓬窻依玉樹云傳仙侶駐瓊琚宣城鄰並違下榻司馬窮愁錯著書四海兄弟吾與爾霞冠月舄未應疎

送阮仁化邑博

庾嶺雲深君獨往曲江風逺故遺思風流苦憶靑氊在身世難忘白髮欺阮籍沈淪元嗜酒鄭防樗散亦能詩行歌莫近啼猿樹宦隠眞堪采藻池

送黃長興尹葵峯

兩年見子開靑眼萬里共依帝闕云剖竹新分鄣子國攜琴遙向越江濆靑春黒綬光堪拂落日離歌調忍聞霅水峴山多勝事風塵愁望正思君

金山雜詩八首

崔嵬樓殿俯金山窈窕亭臺引玉泉羽獵連屯萬虎士水嬉齊奏六龍船徴歌樂選燕秦伎聽法筵參摩遁禪宣帝巡遊甘脫屣侍臣扈從總登仙

武帝乘輿駐翠防西山重見五云輝羌兒掣馬行營疾校士射蛟水檄圍霞气如臨仙醴防泉聲故近禦筵飛至今艸木遺光寵日暮遙瞻冉冉暉

沓嶂回巒莽不分紫煙蒼靄晚氛氳樓防拔地千層起鐘鼔中天四埜聞畫棟雕甍回日月曲池伏竇定風雲髙僧盡住黃金宇防勅並鐫睿藻文

康定陵前棲夜烏盤林鬱鬱鎖松梧總聞再造開邊境不見千官拜鼎湖內使司香開寢殿祠臣常祀掃金鋪翠華縹緲空中度絳節靈應羣帝俱

珠奩玉盌扈繁芳遺令千秋祗自傷落月恍聞環佩響陰風猶散綺羅香蘭蘅湖上疑湘浦雲雨峯頭似巫陽寂歷羣山花自發爲看當日倚新妝

累累靑塜碧山隈銀海銅泉中映回百歲吳閶寶劍出一朝茂苑玉魚來牛羊晝下新樵徑牧竪夜窺舊鎖臺又道東阡營石槨路人徒有雍門哀

靑郊迆邐接城闉湖水西來繞禦津錦裏豪華紛轉日芳原池館錯圍春金堆石谷朝專寵玉濬盧塘帝近親三輔選遷元此地五陵俠貴定何人

西山嶫奠金方白帝精躔龍走藏水學澗伊縈洛邑原開杜壯咸陽雲霞气結靑蓮宇粳脂流碧玉光恆鎭滹濤天地險湯池金郭帝王邦

春日和夏桂洲尙書韻

仙蓂二葉耀春明禦栁含煙拂錦城北海鮫冰沖气動西山霞樹入看平旂迎周甸輝龍藻樂下堯庭雜鳯聲獻歲栽花光聖壽晞暘歌舞應時淸

附見夏尙書作

二月逢春春日明鮮云旭日冠髙城千官表拜當華歲萬國朝元賀太平水岸煙濃將栁色花林風暖欲鶯聲承恩未獻椒盤頌佩玉瞻星下紫淸

春日東郊二首

仲春郊畤望春來待鳯城東旭日開錦裏恩輝多邸第靑陽气色滿樓臺遷鶯出谷風徐應變栁分林霧暗催熈澤幸逢羣物泰全生竊荷大鈞裁

花外雲煙接禁長東郊風日麗新芳飛峯冒靄全低樹繞澗分流半入塘角戱遊塵遙辧陌探丸俠騎競趨塲迨時行樂須華盛碧艸萋萋不可忘

東郊朝日壇

扈扈崇壇冠景崗翔梧灌梓郁分行金鋪翼鳯層壝列玉磴疏龍四陛張雲气承暉皆赤色靈坻郊位正靑方欲觀聖制光宸極爲識羣心奉太陽

奉祈於朝天門迎詞

漢主齋居太乙壇方春修祀表祈年祥虯扶籙交仙葆靑鳥啣書近法筵尙璽親承蒼玉案羽師跪授紫泥編長奉光天神道教登釐無謝福爲田

春日觀南城同禮曹諸子三首

城南林囿窈逶迆雲裏樓臺互蔽虧半綴朱欄千品實全交繡戶萬年枝河流倒接星潢注峯起如將日觀移在昔躍龍余聖迹於今試馬耀幹詞

離宮往往像神仙誰擬甘泉起漢年復道橫防連象緯曲房深轉貯雲煙穠花齊發妝靈囿雜樹分榮防禦川但覺觀遊皆出世不知劍舄已升天

朱曦禁苑盡芳菲傳道神遊轉翠旂制拱雕金丹鳳絢疏橋累玉素虹飛風泉數處歌弦合花蕚千名錦繡圍正覩干行行幸處修恩無地不光輝

東昌題任元朴禦史園

選地幽棲近水湄野人爭席鳥忘機垂栁裊裊供書帶蔓薜靑靑取制衣不學蔣園延客少卻嫌鄭谷受名非任公本擅投綸術可以方壺作釣磯

謫毘陵發都下

臨岐南北垂雙涙誰識楊朱失路嗟在野自疑非虎兕此身已解作龍蛇壯圖中失逢時感竢罪南遷拜恵嘉恩予晉陵猶不逺其如卑濕類長沙

至晉陵

本因懷璧自招尢覆水成泥豈再收行澤卻防漁父問入山恐負晉君求束書長嘯辭京邑捧檄逡巡到本州入境棲棲誰解者傍人應謂一官謀

在郡作

憶從束髮通朝籍才薄遭時報效賖直木孤生先得伐明圭太潔易成瑕朝天路絕辭風葉去國身輕失水查竄逐元非明主意啣恩不忍赴懷沙

月夜同姚在明濟上觀水

盈科流水濫湯湯映月涵空更可望泌沸千淙珠比色澄一曲鑑爲光遙遙銀漢防分景宛宛金隄與障狂取適有同蒙吏傲兼擕恵子在濠梁

贈郭水部郎中治河

河出昆侖決孟津司空治水智如神下楗欲濯淇園竹荷鍤皆徴韓國人玉堰七星遙證斗金堤千里不飛塵若逢漢帝來沈璧應免從官助負薪

彭城送謝道安舉人應試

少年挾防趨上京俊美多才眾所榮稷下雕龍參辧駕郢中白雪擅詩名他鄕不料逢論舊臨水那堪復送行旅竄慚予非狗監聞君已賦子虛成

江上送毛太守入覲因寄舊遊三山諸友

念別須臾已歳余忽逢江上意何如心悲不語傷時事眼防雙分畏簡書逺水片防天際沒晴古木防邊疎故人相見倘相問芳艸閒門是謫居

畱都二首

徒然往日矜佳麗地作天開只在斯吳楚荒郊奄作苑江淮流水卽爲池人誇才藻稱三傑家應星文置百司太息六朝詞賦客芳徽空想盛全時

帝京歌舞盛歡娯表裏河山樂事俱金埒借茵遙出郭朱樓照水防通衢妖氛洗後江長靜王气生來地盡蘇若使墨卿稱主客不論漢室有西都

恭覩畱都大內作二首

壯麗誰言漢未央鉤陳華蓋翼明堂千門旭日光分映雙闕中天勢欲翔前殿曾聞臨遣帥離宮屢是從諸王防臣已恨生時晚拜手徒思頌太康

欲知開造與天侔聖迹難尋帝業畱苑外河山紛錦錯城中樓闕若云浮深宮紅樹春長閉髙掌金盤露不流常現瑤空云五彩曾隨仙仗奉宸旒

春日行觀禁中髙皇帝舊苑二首

千門臺殿碧波流咽盡寒聲出禦溝天上橋山仙馭逺人間圓嶠禁城幽花狂不記當筵舞魚巨曾經聽樂遊垂栁依防春不展爲思恩幸半含愁

芳菲禦輦屢經過寂寞於今歳月多艸色猶如思望幸鶯聲尙解囀當歌更衣帳冷空瑤殿窺鏡防荒咽玉河太液宮前舊池水年年春雨長新波

寄贈黃宗獻守璚州兼柬顧與新憲使

主恩懷逺托分憂萬里乘空並是遊百室日南開北戶孤城海上俯中流津橋喧處爲珠市郡國晴時見蜃樓持斧風流賢使者政成觴詠接諸侯

送郭世重出守南寧

朗寧荒絕不堪棲遊客思鄕轉路迷千嶺驟昏如瘴起四時不斷有猿啼編氓半是居蠻洞行路相言避毒溪千載播遷仍寘逺好憑鬼卜問南雞

幽居翫雪柬人二首

肅肅陰冬布令紛紛白雪晝凝華明姿敵日堆難散弱質淩風舞易斜楚地有田皆種玉寒空不樹自飄花此時正憶離居者贈把瓊英比折麻

江城雨雪及春歸三白呈祥表應祈【時禮部祈雪雪降】皜素凝華因地積輕盈弄出鬭風飛千峯掩翠皆同色四野垂陰倍有輝獨羨仙郎操妙曲聲髙眞使和人稀

移居

棲棲防祿豈謀身擾擾移家學避人髙栁欲栽當外戶靑山依舊借東鄰門無車馬何須僻窻映圖書不爲貧籍系中朝心在野誰知陸地有沈淪

髙祠部子逑訪予告中值予出遊不在見投贈章聊用奉酬

因病相侵卻得閒一官方在是非間身同云出無畱處住近城陰獨掩闗髙士已題鳯字去野人空共鳥飛還間窻寂寂春光早惆悵淸揚不可攀

出遊城南山寺

一官常懶愛僧閒來往禪機每扣闗緑栁閉門空自長白雲出岫不知還欲牽簮紱柰微力豈少鸎花非故山那似匡廬爲社者投師不逺栗林間

遊朝天宮

蓬萊元自道家山簾戶陰陰珠樹閒乞向朝中除仕版卻來方外著仙班花間犬吠知人至空裏鶴飛爲客還一扣闗回念想因悲擾擾在塵寰

登江東城樓

花片飛飛栁色深登樓一倍攪鄕心長隄煙艸迷人去逺寺夕陽帶磬沈江水無風時起浪春雲不雨每成陰躊躇滿日時相防惆悵前林倦翼禽

春日懷歸

東風送暖雨晴春栁色鶯聲滿四鄰道勝自然千慮捨身閒何戀一官貧朝來廢櫛防山色日裏扃扉避世人豈有微才逢聖代空令失計遠嚴親

遊天界寺逢蔣南冷子云畱贈

香林新雨四無塵緑樹初齊古寺春病起獨尋芳艸路林中偶接放歌人未酧談笑形相得稍問姓名意已親落日還歸城闕去愧君雲水一閒身

請告弗允赴省作

腰章束帶不勝羸還顧自身卻自疑田畆難忘平子賦雲山也笑尙書期出門騎馬逢人懶曵組升堂畏鶴知舎裏靑靑春艸待若爲畱色慰幽思

請告弗允後寄蔡比部道卿

無才豈料乞身難彊學城東且閉闗世事浮雲機久息故園芳艸夢空還春栽藥品因多病日理圖書轉覺閒不得自矜年少壯相思一夕損紅顏

省中

古木陰多鶯亂移白雲不去伴畱司侵堦艸長閒終日拂印塵深鎖幾時散地菲才容吏傲低頭寸祿令人悲頗耽恬曠頻欹枕僕從翻嫌出省遲

哭梁宅之

天道蒼茫不可知重泉寂寞所從誰只餘蘭气芳華省獨有螢光識敝帷無使求書忘舊艸何人脫劍贈枯枝蕭條落日聞鄰篴淚盡無由世上期

和李司業懋欽登廬山石耳峯讀空同先生之詩作

同聲殊世易懷思惆悵風流不在玆眞迹愛從苔刻認舊題多是野僧持張衡不負揚云待屈子能令宋玉悲流落當年何足恨斯文今見後賢知【李詩有誰令流落明時去之句】

題篛溪艸堂贈顧中丞

篛溪溪上篛陰繁主人葺篛卜溪源近市荒惟三畆宅負城幽是一丘樊雨滋蘭蕙防成畹徑長蓬蒿漸塞門大徳如今俱小隠壯懷相對欲何言

夾浦舟中別李湖州邦良

篁夾防似湘陰一夕孤舟千里心地逺誰憐臣道枉官貧轉使故交深幽蘭自馥皆同臭折羽卑棲各異林臨路殷勤何所贈匣琴珍重少知音

遊茆山贈兩道士二首

厭世歸心大洞天玉皇按籍許爲仙身飛金防朝元去手捧瑤篇拜闕旋白日雞鳴霄漢裏古時杏拂羽幢邊自言棄迹方成道枉誦從前內外篇

尊師得道貌如童追躡岑崟但使風毋道姓名千古上時聞笑語五雲中開山指顧逢秦禪行洞應知與蜀通憂患相仍兼疾病願祈一粒發凢蒙

宿茅山棲霞道院

涼月髙松翠影長石壇陰洞映蒼蒼山煙發气鄰丹竈澗水流芬潄藥牀靜見道心生白室閒披仙籙檢靑囊投身未卜他年計明禱茅君一瓣香

防茆山柬唐太史應徳本與唐期往而予不能待因以嘲之

聞有人間不死庭遂歌招隱浩長徵巢鶴靑松年共老經泉白石色兼淸神君迹化名空在幽洞花深客自行爲語稽康仙分薄縱逢石髓也難成

寄題吳興吳太僕園亭

吳興本是佳山水況復名園選勝開曲引苕溪來漲沼平分峴石作層防琴書數處無塵事花鳥三春有酒杯他日南尋天目頂因君淸暇得徘徊

余漧李春江先生致魯國左相而歸先生昔貳泉郡予方髫年在諸生中最荷奬識展拜感舊情見乎辭

登堂懽宴挹衝襟爲問先生邇在林晚愛溪山輕相印日邀裏族費家金門前流水心俱逺市裏囂塵迹自深卻憶受知童子日徒然長大只如今

寄陸憲使選之李提學雅大田參知叔於三君昔同禮曹今居官嶺外

端居離索嘆盈襟卻記當年寵遇深抽筆每參原廟對橫經曾侍辟雍臨恩私難恃防孤迹職事無稱抱寸心嶺鴈江魚俱寂寞相思何處寄同音

送陳中川之汴藩雪中作

衣冠出餞曉匆匆白雪紛紛灑應空皜素明姿偏敵日輕盈弱舞不因風裛塵故爲迎新隼飛片猶如防舊驄獨把瑤華當別贈淸輝瑩質與君同

題將軍遊騎捲

靑靑細艸滿平原故將飄零馬足閒春日朱樓垂首過暮云赤阪獨身還偏裨各散他門下歌舞盡銷舊帳間明月雕弓閒在臂不忘掛箭出天山

送宋龍門行甘州太僕

磧路蕭蕭闗樹防君行萬里事戎機忽到河源知地盡試登隴首見人稀時平塞下降羌靜野曠秋餘牧馬肥卻笑漢家求大宛貳師再出只空歸

論文示門人方元煥晦叔

琴名錄綺舊曾攜柱是連城明月輝曲裏其人如得見彈來於世肯聽希終身已分長拋擲拭目聊爲一取揮傳得廣陵眞散後莫令手指與弦違

樂平道中暮宿田家

風雨蕭蕭僕馬煩客身寂寞托空村深聞夜杵應傍舎靜對寒燈獨掩門難竟孤眠屍吏媿猶慙一飯野人恩晨興欲問田家樂官騎催程不得言

徳興道中柬陸毅齋憲使陸君昔同在禮部

客意悠悠忽自悲客防憶共奉恩暉春城栁色趨朝入天路香煙扈祀歸官冗方知思昔遇途危猶未覺今非舊遊零落俱何處職事逢君得暫依

臨川郡樓張都閫招飲

樓閣崔嵬俯一州當樓置酒楚天秋參差梅栁軍中樂髙下溪山城上游席照滿輪宜取醉林飄一葉正闗愁銀瓶頗怪傾難盡曾換將軍舊紫驑

中州道院夜宴

孤舟宛在水中央仙洞深深艸木香林下鶴行隨得路徑邊蘿蔓過罥裳興來斟酌瓊漿防吟罷參差玉樹蒼白露滿天河漢淺還城燈火一川長

逢鄭廣文先生

童年釋菜及門墻在泮常依芹藻芳座上談經分半席齋中鳴鼔接余行徒持章句貪幹祿獨守簿書媿省方十五年來音問濶何期今日復升堂

贈郭僉事以亨起復入京

風塵淪落故交忘水上相逢益自傷持牘空慙勞吏道操觚終念戱詞塲須臾握手王程廹牽引離心江路長此去帝鄕應似客除書不省出何方

江千春評事使南昌予適以事行部丰城走筆寄贈江雅善鼔琴因以琴爲賦

古琴宛轉作龍形絲白桐堅各有名桐出嶧山孤幹植絲從天漢七襄成何言異質元同調不是知音豈發聲水綠山空淸夜裏如聞別鶴兩方情

予行部丰城建安李君時言往提督滇南道出玆邑相見甚懽君出髙文見示稍爲論訂遂及性術之辧最多往返

一從爲別苦無懽汩汩交遊意不存此道常遭下士笑將心懶向世人言斜陽萍水逢防手深夜蘭燈恵討論不悟當筵忘肉味含情相對似窮源

廬山

衣袂翩翩接鳥翰營廻磴道出千盤峯巒拔地紛殊態樓閣中天起壯觀斜日色開三楚秀防云陰散九江寒將同名嶽期終老且向匆匆客裏防

春雪同省長諸公防集

絳燭燃霄深院闌廣庭積雪不生寒春聲笛裏梅花落夜色杯中竹葉干坐上拂衣先起舞燈前攺席更畱懽人生分合兼衰健今夕須知一醉難

宿天池寺示同逰薛仲常

在世多憂坐自拘防官未得惜馳驅因尋絕頂逃人迹偶滯髙齋減病軀理髮晨光窺石鏡焚椒夜气對香鑪一心生滅元無取不語但應爾與吾【石鏡香鑪俱峯名】

宿天池寺明日下山寺僧相畱予愧其意爰題西壁

陰陰松竹覆層巒蘭若深開曲徑寒樹裏燈緣傳法現林間花是講經殘窻臨石鏡天長曉門掩珠簾夜欲闌釋子相期無以答未除妄想爲防官

登佛手巗屋角嶺諸山

緣崖百轉幾經休廻復千峯晚气浮路絕見僧行樹杪猿鳴呼客入林幽平防珠斗懸燈影俯瞰明河激澗流頗似謝公髙簡性領州不自廢山遊

由大林寺尋講經臺因循香鑪側下山

十尺飛蘿手自援鳴泉數處弄潺湲半峯棲霧逢僧濕絕徑穿雲見虎閒岸幘正宜巗石上褰衣時傍竹林間夕陽翠巘防尢好去路心知是下山

暮雨投圓通寺宿

野色蒼蒼逺寺防因聞鐘梵起歸依僧閒正伴谿云返客倦偏逢夕鳥飛一院燃燈通暗路滿空香雨沐塵衣齋心願學無生理漢綬嬰身嘆迹非

得舎弟道原書欲來豫章久而未至

報書省我喜終朝日日相望正寂寥尺素翻疑魚腹幻寸心眞惜雁行遙夜長綘蠟花空艶秋色芳池艸已凋愁極欲將荊樹植連枝照室免蕭條

除夕示原弟臥病

深夜殘鑪火剩紅如灰一念懶書空欲歸舊裏時難決未遂初心歳又窮寒色暗消燈防裏春光細入漏聲中客居寂寞眞憐汝骨肉情親病亦同

元日於藩省祝賀述懷東徐少湖太史

蒼蒼寒色滿嚴城霜露樓中刻漏淸煙雜燎光防曉淺風揺燭影覺春生壯心已謝鵷鴻侶病齒空餘狗馬情才薄本宜長逺斥問君何事厭承明

送袁生應樞攜室入京覲省嚴介溪宗伯袁生宗伯之婿

靑靑春色起平蕪客路防家正可娯雪映船窻開卷用風吹江水掛防須丈人已立中朝嶽愛子眞還合浦珠借問南宮趨侍處何如片玉在冰壺

送孫丰山參知入賀明堂大享禮成孫與予先後爲禮部

送君南浦思翻飛前後爲郎入禮闈直以遊談參制作更持文史答恩暉周南迹滯臣心逺汶上圖興帝道輝舊賦甘泉還有筆好將再染奏垂衣

送方莊僉憲入賀明堂禮成

豫章解防雪晴消計及長安淑景遙垂栁新陰防向苑啼鶯初曉喚趨朝心同江水知歸海身在鈞天喜聽韶左个春開應有問何如衢室帝爲堯【月令春居明堂左个】

遣興

生平不省緣何病日夜憧憧抱百憂自向心中除害馬便將身外等虛舟好閒幸爾遭無事寡援寧須請絕遊竊比前人爲祿隠不妨世上且沈浮

再至徳安公署

爲官懶拙本無稱樂業田閭寡訟爭閒署簿書終日靜孤城艸木及春榮行庭最愛蒼松色隠幾翻嫌鳴鳥聲屢向此中民不厭年來自哂近人情

錢侍禦出遊東林予畱江州城中阻於陪從作此奉柬

達人瀟灑樂煙霞自向東林問楞伽脫卻繡衣掛貝樹更騎驄馬踐香花坐中山色夕陽亂門外溪聲春水加城郭匆匆多事者愁防遙巘片雲遮

錢侍禦宿天池寺疾作召醫予屬有事不及往問以詩代柬

聞君耽臥南山阿爲戀繩牀起病魔法鼔揚聲生寂滅香池涵照洗煩屙翻經半與方書雜飛靄偏從枕席多問訊有懷難自往空令示寂作維摩

送趙教授志貞

居藩寂寞久無歡聊爲伊人一解顏嗒然語合形骸外去此交存神气間共指馳驅循大道更期著作副名山一尊臨路情難盡原艸含黃暮雨間

移官河南報至作

赤雀翩然銜尺書書中忽報有新除世榮已付浮雲外生意翻爲腐艸余悔把靑黃災斷木卻教鐘鼔饗爰居一官虛謬頻遭調寂寞揚云愧不如

過劉實夫墓下作

斜陽片景水潺潺堪嘆先生永閉闗寂寞一壞埋白骨蕭條幾樹掩靑山不懸寶鋏枯枝上空灑瓊珠宿艸間人世相期那得見千年應作鶴飛還

弔李空同先生

空同先生之風予慕之久矣無由一見比以謫官稍遷汴省獲訪故廬而先生冡子伯材亦辱過從之雅故末句及之

大梁竣罪異長沙托賦河流比汨羅明月投人遭按劍陽春驚眾寡賡歌幽扃路閉黃鐘絕副冩書藏玉屋多論次舊聞應有泣史談舊業竟如何

蘇門山

性愛名山恣懶頑每逢佳巘便開顏岑崟忽躡蘇門頂淸淺兼臨泉水間地勝弦觴寧爲賞心閒魚鳥卻相闗坐思善嘯巖棲者不得神遊接往還

百泉

名泉千繞共山匯作共池碧樹環外物都從泉上淡中心獨向樹邊閒鷗鳬羣戲翻珠碎荇藻叢生防鏡斑此地眞宜投袂隱堪悲朝往夕來還

送胡中丞可泉西歸

廣野微塵栁眼靑衣冠飲餞一城傾還家且有藏書富解組眞同脫躧輕路出崤陵桐樹盡旌飛灞岸嶽蓮迎歸田賦就身猶系因送將歸客念盈【時某方有乞歸之疏故末句云】

送竇憲長入覲

離亭杯酒日初曛徵馬長嘶首北云爲畏簡書三載覲自陳功伐四聰聞試言定拜綸音重錫宴應沾禦醴芬欲問風裁淸海岱但看滿路雪隨君

送正郎之畱都

秦淮緑水石頭城此去遙知愜宦情望國定瞻龍虎气登臺試覩鳯凰名風流卻值山川壯形勝應逢賦頌成憑君莫自傷畱滯漢室由來重二京

承西亭恵梅愛其香色賦詩

一枝疎淡在銀瓶虛實蕭條冷气生近嗅幾回憑小幾貪看數起繞空楹支離形影元相得寂寞心魂轉自淸卻想前人東閣裏孤花同賞不同情

詠折梅用前韻

月掛疎簾水滿瓶一枝誰折報春生肯辭帝子分瑤圃來與幽人伴素楹香雜藏蕓飄帙細色侵囊雪入幃淸漫唱巴歌投郢客引啇流徴也同情

云東次前詩用韻再呈

盈盈素質映銀瓶誰識仙葩此寄生初滿室時風入戶正宜人處月窺楹況逢髙韻能同好未許幽襟抱獨淸共指羅浮山上約便堪脫躧世中情

李少泉見投折梅之詠用韻奉答

紛紛百卉盡爲臣讓卻花王占斷春對雪閒吟巴裏客折枝相贈大梁人微香偏觸觀書夕疎影宜看置酒晨異室同心投秀句獨憐如玉不能親

荷亭防集用龍云東臬長韻

南薰扇物夏初深久廢歡娯爲客心共得池臺開逺賞時將絲竹間淸音微風澹蕩輕炎暑竟日淹畱到夕陰此是梁園歌舞處因抽兔管命同襟

壽王閒齋

不好爲官早乞身翛然平世作閒人林中築室知山性窻裏焚香養谷神綘老六身推甲子椿年千歳是秋春淸泉白石長無攺應與先生結徳鄰

贈李介石徴君

防似於陵不灌園形骸都喪我偏存機當自適宵爲蝶樂少人知曉負暄笑卻龎眉謀漢貳嫌將淸耳污堯言獨嗟太白非愚質願事陽居學食防

同陳瑞山蔡可泉遊覺海諸山

吾生寡好獨耽奇更接良儔汗漫期嘯向空山成節奏行窺止水鑑須眉坐茵毎借林中艸解佩時懸石上枝顧謂同心髙蹈者便堪脫躧視妻兒

由覺海寺訪石巖路中作

回環疊嶂欲迷方來往微通一徑長怪鳥啼多山更寂閒花落盡樹還香鳴泉數處褰衣屢側石千盤策杖妨沈病嬰身形已廢獨於遊踐力能彊

訪何黙甫文學讀書山房何兼授徒

一室間開向翠微獨諧幽意托垂帷手中編絕緣披慣舎後園荒爲懶窺林木棲雲陰講席山泉帶雨漲書池帳前弟子無休暇共說身親樂事師

訪王閒齋山居賦贈

新晴巖壑翠成圍多暇丘原艸木肥坦臥空林花墮腹行穿曲澗水濺衣檐楹半著煙霞气雞犬都忘世俗機一欵幽居生靜逸因思家在市防非

寄黃小竹遂昌

聞君領縣括蒼東瀟灑爲官有道風毎夜猿聲如舎裏四時山色在城中薤間置水姦皆息花下鳴琴訟自空遙憶潘生多暇興欲將佳句覓來鴻

聘魏山人卜先大夫葬地同行山中作此呈之

苦披喪禮不能終行抱深憂路若窮地上菁莪皆是蔚林間髙樹易多風肖柴病骨擔難弛絕綫愁膓火更攻居倚前廬何日反欲憑仙術禱楊公

得東山吉地志喜呈魏山人

芳名表地記東山佳气氛氳曉夕攢水學之流成九曲岡如龍躍自千盤天地應爲今日待神奇寜許世人看不緣抱痛祈靈術誰識明師一遇難

送江山人

山人資術恣浮沈妙得山髙與水深地理直從分野辧河源眞笑鑿空尋折枝林裏成穿杖舉袂人前表合襟已學蒙莊儲葬具明師相遇若爲心

寄贈王秀才客逰括州

猿千山易惹愁嗟君聘轍爲誰畱貂裘已敝書難上狗監未逢賦枉投爲客應多迎解榻此身且作泛虛舟髙林豈恨行逰滯侯貴如今重谷樓

送陳西巖山人兼寄蔡鶴山徴士

自將形質混塵煩獨有風神眾所尊托意偶談山水事好遊不謁貴奢門道存已解遺身世客倦猶思返故園遙憶一丘歸老處惟應禽尙晚相惇

贈魏山人

人人道是郭先生測隴窮攴到窈流水去來無遁性諸山向背盡分形手中靑杖標千法袖裏嚢金著一經願禮明師求片語愚蒙何以假仙靈

挽蘇秀才

少年詞學盛朋逰賦命乖違與事仇抱志竟同川水逝生才偏使玉樓收托孤內友猶發哭子慈親正白頭毎把奇文思似玉泉臺漠見何由

送陳司訓奔喪還嚴州

揺揺心曲似旌懸望市過城益黯然力盡重趼行嶺外眼摧雙涕灑江邊猿啼於越千峯雨星帶嚴灘獨夜船舊日門人來卒業經中應廢蓼莪篇

送何參議分守承天

當年白雪流歌地此日黃圖啟籙基代卜共瞻龍起處紛逰猶記鴈飛時離宮艸樹丰馳道原廟衣冠閟奉祠最是聖情勤逺念楡鄕節使選材移

翁以時新移所借育泉裏莊氏之宅

移居寥僻逺城隈自說近人易染埃愛物還將雞犬去恱生好取菊松栽卻笑非公家是寄毋庸謝客戶任開白衣教令知來徑欲遣淸酤就緑杯

嵗首與道卿偶集月臺寺同道原舎弟

閒行曾不記春芳忍艸當堦忽已長緑茗煙中消病力紅蓮熖裏惜年光求聲鳴鳥知聴法承蕚開花好近香懴悔便從今歳始相期禮足奉空王

春日登城同舎弟道原

春城曙色曉蔥蔥步屣危墻已好風萬井遙分初日下羣山微見逺煙中歌鐘乍動髙門閉車馬相從大路通不恱紛華惟小謝愛餘涼踽本來同

城樓與舎弟書事

城中多事厭招隨獨上髙樓愛弟擕林果垂枝攀讓實檻藤布葉取賡題朱旗日閃靑原靜畫角風生暮野低最是忘歸心防處桃花新吐艸催齊

精舎與原弟夜坐論詩

家貧春日獨無營虛館相看兩弟兄窻外方池知雨罷城頭片月帶云行情諧語笑忘年長興入篇章覺夜深還就空齋成窹池塘春艸夢中生

元夕獨坐

幽居猶惜歳崢嶸獨坐迢迢怱二更遙夜紛華千品動空堂寂寞一燈明魂消舎北笙歌發心靜門前車馬行頗被時人譏寂寞胡然閉戶古先生

論學示友人雜詩【十首】

充塞乾坤惟此理更無古往更無今一腔子是陰陽防七尺身爲天地心本是完成寜用補元來無失不須尋此語驟聞如未信但將此語細沈吟

中立亭亭四不偏何人識是靜時專此形而上方名道未畫之先自有天尋逐必然終入俗虛堂寜免誤淪禪莫向其間求可執前人訶破謂無權

俗學牽纒醉不醒而今指破與君聽沈迷傳注何殊蠧依仿科條卽是伶過轍卻來尋軌道辭家翻去傍門庭宣尼若曉今人學應悔當時著六經

天付於人有此身此身用處是元神眼底自能分黑白舌端也防別鹹辛求添一物偏多事巧出千般總離眞但信本來渾具足先生何用太諄諄

汩沒近儒文義教一生機枉速飄風卻行翻訝身居後兩聽虛疑耳不聰神化何曾離日用經綸元只在淵從今防衍髙明地始免徽纒與棘叢

至道之精豈著言聊將言語訂迷頑心思起處先離位聲色大時更沒關昭氏鼔琴成毀際輪人斵木苦甘間此語諸君如善聽淸源山卽是尼山

埋沒精神鑽故紙世儒拘陋信堪羞專從事業尊堯舜直以能多識孔丘懸想一生思出位勞心終日困旁求沈綿此疾眞成痼苦口良方誰爲投

好徑人多道本夷自爲煩苦自支離省存判截靜和動先後分開行與知敬義夾持寜免二誠明兩進已成岐當時呼得曾參惟一貫之餘費甚詞

筌以求魚蹄取兔兔魚初不在筌蹄畫舟訪劍將何得買櫝還珠亦太迷牝馬健行知作用潛龍不拔識端倪古聖我思心實獲美人遙在一方西

充盈象器極髙深要識惟防是道心何處天明非出王未形神鬼已昭森尸居寂寂偏龍見暗室有日臨請驗此時眞太宇豈容一物妄相侵

送兪志輔赴闕自效

漢家徵虜羽書飛壯士貪恩覺命微手拂龍泉生勇气胸藏豹略暢兵機將屠吐谷收蒲類願逐輕車出武威侯印累累酧死戰莫愁少婦泣羅幃

文上人房餞徐山人

久耽幽獨類名緇送客還同恵逺期系勒好嘶香艸地垂楊偏拂法筵枝杯行寂性生飛動袂惹空腸怨別離從此看君分手去更無人復到茅茨

參知筆峯宗兄將入京道出吾邑枉訪林居賦此爲別

已無迎送絕人羣猶復杖藜出君耳洗嫌因聞世事頭風喜得誦新文山中偃息慙龍臥陌上差池惜鴈分莫怪臨岐頻悵望有誰人肯訪閒雲

哭朱徴君

斵木已逃斧鑿災又隨流水逝無回每看佳句牧詩卷猶憶淸言接酒杯虫污殘編塵幾暗猿吟空帳石林哀可憐幽徑荒松菊獨向黃泉歸去來

送兪郡入覲

聖堯爲帝正垂衣髙辟四門納九闈鸞佩陪鵷簉入隼旟卻向鳯城飛筵開白玉傾心醉賜出黃金拜手歸講徳著書名樂職應看歌頌徹彤闈

送汪大尹入覲

作吏如仙有道機雙鳬遙向玉京飛鑪煙繞處瞻天表防仗開時就日暉理卻橫琴調舜曲持將制錦補堯衣繁花滿縣含芳待好帶天邊雨露歸

題畫扇小景贈顧濱洛

齊防裁扇月形同防染丹靑出化工雲气淋漓疑帶雨水波揺漾不關風髙低萬樹毫芒見逺近千山咫尺通卻怪主人多好事置身長在畫圖中

挽黃一崖

嗟來桑扈返於眞笑寄人間八十春相鶴經間窻映月刻鳩杖倚壁生塵獨遺一世同蟬蛻深入重泉治鳥伸從此江邊鷗不下祗緣失卻忘機人

贈章三洲

髙才早戴恵文冠騘馬瑤珂白玉鞍袖裏諌書人不見朝端簮筆眾爭看一封承譴君門逺萬里投荒嶺路難折趐雕鷹仍養翮淸秋霜漢待髙摶

訪陳舟峯秀才讀書處賦贈

閉門開卷日何長艸木萎黃又見蒼坐榻幾穿當膝處飛螢多入照書嚢荒庭鳥迹翻朝幾古寺鐘聲到夜牀攬鏡莫須愁髩髮淩雲終自達明光

薛南塘移居走筆奉柬

頗怪日來來往疎因知迫歳始移居徑辟三條同蔣詡家存四壁類相如飛螢入夜疑新案巢燕春還訝換除借問儲物何所有圖書滿篋麯專車

寄施文山

問君何日滯明時直似朱顏節素絲逺謫長違天北極量移猶向海南涯猿聲到舎初休吏榔葉飄庭正冩詩玉體淸羸應近藥朝飡努力慰相思

唐翠軒見過

蒙宻城西仲蔚園雞鳴樹杪類荒村已無奇迹驚斯世猶有髙人到此門蕉葉聲中欣對雨莎茵借處愛移尊與君且盡今宵興莫聽堦前蟋蟀喧

紫峯先生祠於鄕賢謁拜作

閱嵗如川寜免逝惟應名迹不同泯獨行身後興吾黨沒祭社中是此人桶刻施丹嚴設像池形類璧奉遊神自慙未死頑麄質兀守殘經媿後塵

訪郭白峯山莊不值畱題二首

東郭先生眞好靜柴扉聊寄碧林間靑山舎後經秋老流水門前盡日閒禾廩不茨禽共食松巢無擾鶴知還一防欲買相從隱此地由來可閉關

髙人好尙在田廬物物幽奇事亦疎云防籬中曾采藥風吹牀上未收書艸間遺籍農談處石畔殘樽蠟飲余徘徊欲去還題屍凢鳥深慙我不如

小身巖

白雲何意忽相招轉盡蒼崖更渡橋怪石似將淩傲防凋林偏與對蕭條獨行幽谷惟聞鳥欲問前峯偶值樵疑隱此身須早計莫令桂樹葉先飄

慈云院

新裁巧制成雙屐試選名山故一登遙聼鐘鳴翠微半直看花到最髙層眠鹿決起驚人語飛鴿來窺證佛乘不覺塵心銷釋盡空林晏寂只如僧

送張月洲往南雄訪陳雙山陳時謫爲南雄郡丞

萬山深抱始興城問子胡爲欲逺行逐客未防環玉賜故人偏繋綈袍情豈學臨卭因邑令也嗤監裏重侯生論文樽酒相逢地上郡應傳有聚星

送星士李子益

奇談巧中似君無卻把靈占過野居久縱閒心遺失得寜憑閟術問盈虛夕陽正值靑尊盡秋气漸看錦樹疎莫向他人道名姓艸萊今已掩荒廬

崇陽樓陪汪明府觀燈二首

交衢如發敞髙防萬戶懸燈向夜開身出半天星倒映人行下地漢翻回妝邊窈窕疑雲雨曲裏參差辧栁梅鳬舄駐時陽艶發共言明府是仙才

千家門戶誇燈勝綴葉分枝巧剪裁霜气暗侵煙更暖風光防扇熖偏催歌隨遊騎將塵去人似飛虫撲火來爲問河陽花滿縣何如此地夜中開

胡雙華公以春興髙詠見示漫賦奉答二首

芳艸萋萋著處生風煙客裏倍關情髙迹自看軒冕細道心卻向簿書精荒城過雨靑春暮畫寢凝香白日淸最是暉多雅興窻含碧岫句偏成

知君百物不關身也復題詩惜去春緫爲吏情嗟事迫更緣鄕思惹愁新坐對禽言聊共語見飄花片亦傷神疎頑敢謂能同調卻枉瑤緘示我頻

約齋劉公作壽藏戱柬

超然髙識有誰儔不諱生前作死謀百事都忘長脫躧一丘預築待藏舟親題幽石因山表選植名材繞隧畱只把兩間充塟具嘆君曾未似蒙周

送史西厓守沅州

髙材領郡武溪濆莫畏蠻荒盛毒氛好變侏歸雅俗更將淸暇訪奇聞苞茅曽致齊人問銅柱欲窺漢將勲小酉山中藏逸典探幽應得覧文

送陳秀才附驛往沅州

下帷兀兀不窺園躡屫匆匆驟出門獨向五谿馳驛騎欲過二酉聽雞猿攜書偏與賓防別仗劍曾無妻子言漵浦最悲騷客賦憑君一爲訪幽源

吳黙泉張鄮西二公遊淸源山有作投示輒用奉酬二首

鞅掌何人解好逰髙才擁傳擅風流幽花帶雨紅初潤宻樹含煙翠更稠境勝況兼賓友羙心閒正值海天秋掞摛華藻流宮徴散入無諸古郡州

秋中佳色絕防埃身在髙髙气象開縹緲海門蟠貝闕氛氳天路出香臺支離邑戍紛如防破碎陂湖漂若杯最是登髙難作賦諸公賸有大夫才

題九溪書屋贈姚生體幹

髙才也有絕塵心獨傍含漪辟逺林竹屋數椽容偃仰溪流九匯淸深水光蕩幾初開卷漁唱過門正鼔琴莫謾掩扉矜遁迹未忘作賦羨知音

贈雙竹

君看種竹滿江南獨在君家世所談特植太孤偏有偶叢生非貴又無三色搖兩翠祥煙裊影拂交陰淑景含若取爲筒淸廟奏共言律品並裁堪

題寒泉精舎贈羅希周並柬其弟希陽君

精廬巧搆事全幽最是才人解息遊滿室吐蕓千卷積當堦鳴玉一泉浮含毫每玩霏霏灑行樂常通防防流更向池塘滋細艸春來佳句夢中求

贈姚體諧秀才

翩翩佳士气翻飛蹴踏千羣血汗揮善說尙書宗伏勝早攻文賦似陸機虛名枉辱藏懷刺形穢眞慙側玉輝但看才調如君者豈是衡門一布衣

送黃葵峯廣東巡海憲副黃舊爲給事中

緩帶輕裘欲立勲書生獨領伏波軍陰符祕演五兵略寶劍光懸七曜文日照樓船銷海怪霜含節鉞淨炎氛西掖聲華人盡識功成早入事明君

送程太守歸養

喜動心顏決棄官寜論皂蓋與朱幡功名薄是防臣分乞請兪知聖主防出入扶持蠲疾癢晨昏甘防奉溫存君家白日偏長永爲有金花堂北萱

寄大梁髙大

極目雲天間阻修懷人日月易悠悠蓬池靜處堪舒嘯梅蕚開時每惹愁一日相思腸九折尺書應想見千憂莫言行鯉難過嶺自有黃河入海流

宿萬石山道院

暮赴松門非爲倦欲依妙境息奔波燈前鳴磬山中靜石上流泉雨後多秋气漸深聞木葉天機忽長在巖阿躊躇未決投身計荏苒其如老至何

送洪克晦尹淳安

銅章綰綬墨華明百里堪言作宰榮江出新安流過縣山從建徳繞爲城烹魚比政苛應免帶犢諭人化自行興革初然民吏笑漢庭終說子康名

寄睦西亭

最愛梁園修竹館風流帝子獨翩翩豪華卻盡攻文苦寵數偏能養性全馬過繁臺誰可記鴈飛蓬沼信難傳山中桂樹偏翻甚寂寞柴扉養暮年

送賔山大士還錢塘

只說身同云片閒南遊何事亦思還禪心已寄生防外浮迹寜存來往間竪佛誰能酬一偈持燈行且照千山莫將空性呵難別師去吾今又閉關

錢塘縉上人來泉見訪值予臥疾不能見作此投之

窻中伏枕蓬蒿長城舎荒蕪只似村消盡形容神獨壯都無寢食息空存往時賓友全辭社結夏髙僧忽扣門莫倚文殊能問疾此中欲答已忘言

往日客錢塘住西湖頗久湖上山水藂林之勝至今猶形夢寐因縉上人來喜而問之二首

客居久住西湖水水上諸峯已若家別後心情長欲往夢中光景每多差蘇隄小栁成陰未逋塜枯梅坼枿耶知爾新從湖上至故憑問訊莫相詿

昭慶法壇經防戒淨慈禪院若爲參藕居花發何年盛虎跑泉分孰處甘多少僧存靈隱寺有無人到紫陽庵兩髙峯頂誰常住擬欲從師一一談

山中書情寄孫毅齋學士二首

田園嵗入課蹲鴟手裏閒持一釣絲閉口免教名月旦縱形堪擬號天隨柴門畱鎖逢僧至蘿徑彈琴客遲滿腹飲河鼠樂翻思人在鳯凰池

本無髙志謝囂煩拙疾居然近嬾頑將母且堪耕負郭聚徒因得訪名山春來道侶看花至日入家僮買藥還黃鵠摩天掀羽翮白鷗江上意閒閒

閒居卽事奉懷徐少湖學士二首

流泉回曲樹扶疎頗有人嘲尙白廬傍舎名山看不足滿庭芳艸懶教除談禪已別根三乘郤疾新傳髮百梳當路追攀今念防何須不作故交書

悠然舒捲片雲孤寛褐偏增四體臒本爲聞鐘驚海鳥亦知在木卽山樗閉門自著終堯問行路人猜效舜趨致主唐虞公等在愛潛一谷更名愚

寄張淨司馬

兩足將窮五嶽春只牽男女未成人求田淸世宜遭笑看竹間鄰每被嗔郡縣猶煩知姓字妻孥稍已近甘珍同塵頗惹俗流毀不是髙賢豈識眞

寄曾前川

斬杙伐杗竭壑岸卻容大木臥江隈道路過逢徒駭睨朝昏變怪競睚咍九成何日當營觀百尺通天未起臺但保龍鱗蟠鐡幹輪囷終是萬乘栽

得鄒東郭書

歳月崢嶸何易除相看已是十年餘鹿麋銜艸思呼侶鴻鴈衝霜忽得書百徧諷唫開匕筯八行珍重比瓊琚魯雞善伏人爭赴鵠邜深慙我不如

得羅念庵書

欲使行蹤滿四方不知吳越定衡湘樹陰陳禮寜遭伐旅次弦歌有負糧疲曵已非希驥乘殷勤猶費記魚腸未由躡屩追遊轍門下將誰最簡狂

寄郭淺齋侍郎

大賢小隱臥山阿海內蒼生其柰何脫躧未應忘世事懸車聊且養天和躍馬塲邊看險地輕鷗江上狎晴波鄙夫閒放能髙論獨有年來漸覺多

吳雲泉見寄爲攜者中路失之

尺素春貽坐閱秋復言中路有沈浮只應郢客疑燕說不是殷侯懶置郵气合形骸都已外神交文字亦何畱崇山表嶺限閩楚岊水瀟灘空自流

得陳明水書客有談陳明水遭鄕人之侮者

初聞已駭妄相傳談久令人一悵然忠孝空聞行貊貉安便猶不在林泉讒譏欲防偏爲濯事變侵磨亦試堅始識道心能自勝豈容小腹料髙賢

寄吳黙泉行部漳州

看君纓紱是柴羈行部瀟然何所爲白雨乍飛休吏頃靑山每對按人時道心閉閤眞如水秋興登樓偶得詩恬泊應言無與共幽懷卻有野夫知

答劉梅園侍郎見寄劉公大庾人因以梅爲詠

豈少閩山梅萬樹不如庾嶺一枝春風霜郵寄香猶昔琴冊伴棲賞更新愛翫何曾離座久淸孤長自想丰神胡爲鼎食虛調味徒使餘芳及鄙人

寄江午坡

傳道薌溪肥汝遁經年門外可施羅混塗置筆將成賦巖谷生芝故作歌世事不知流澗水嵗華空見老庭柯山中蕙帳人長在夜夜應聞鶴唳和

答周成山見寄

可嘆當年賢吏部不防讒間失髙名危機駭發曽誰料抗節獨行已自明棄置堪憐終白首沈淪無復念蒼生欲知吾道今何在坐席從教野老爭

寄顧左山

年來漸喜世情防發嘆浮生未有歸鋉石猶知飡訣誤雕龍偏悔著文非遂令白日難空遣坐恐華顚欲就腓愛爾陶然東海上一竿無羨據苔磯

寄唐荊川二首

倐然於世有何心共說丈人似漢陰把釣行臨芳芷岸采樵時諷紫芝吟暑時暴麥常忘雨園裏鋤蔬不見金四體長勤多鄙事道情寂寞自知深

銅官山下一溪橫知爾獨多山水情最喜爰題蕉葉盛不憂長餓蕨苖榮節垂日月嫌髙甚思抉煙雲苦瘦生閒倚槁梧應自笑本逃名卻近時名

寄畱都勲部洪芳洲

秣陵畱滯一郎官終日趨曹亦閉關善補凋羸惟簡帙勉娛涼踽有江山宦情聊寄鼔琴裏詩句常刪騎馬間都說林泉宜散逸野人知不似君閒

寄顧洞陽

水繞緑蘿莊似畫釣臺閒著木蘭船琴聲初歇月掛樹蓮唱防聞風滿川掩卷看山心不繋題詩示客意難傳聞著新文名應羙亦知胡老已華顚

寄陸北城

芳艸春風處處吹相看數舎起勞思人過戶外常盈屨士向談間盡解頥且樂靑芹香冉冉莫教白雪鬂垂垂有文不遇工何益知子良非一卷師

送康盤峯廣西參議

握符制逺分藩重露冕臨人列郡欽節下州官多卉服嵗中牧貢有蠻金九疑曉望煙如畫八桂冬榮雪滿林銅柱標南猶奉朔漢家雨露本來深

和程郡侯遊淸源山作二首

山城春半煙光好爲政風流解眺登盤辟偏尋泉畔石攀援毎值古時藤名花踐徧香沾吏法偈吟成寫與僧誰言朱紱能相繞卽此丹梯已可淩

使君淸興在髙樓滿目浮雲向暮收天逺滄溟孤嶼出日斜極浦片防投藤蘿半壁垂依隼鐃吹中筵驟起鷗正是心和多暇豫當杯莫惹離鄕愁

九月十五日黃東石招逰北山石室陪西川郡伯用韻

九日忽然過六日好逰可不惜流光最憐賢主能開宴賴有佳賓肯愛狂怪石解衣塵气淨名山對酒野情長便拚登覧窮玆月豈必重陽茰菊芳

和月中卽席之作用韻

望在秋時惟此夕月於勝地更能孤諸山環寂防生籟大海浮光駭弄珠噉逺纎毫形色盡憑虛半防祲氛無願從太守娯淸夜五馬騶人莫遽呼

中秋夕東樓宴集用韻

關山鴈過晴天迥涼气偏成鼔角哀岑寂欲尋娯目處風流相命上樓來井參浸漢金波漾雉堞窺湖玉鏡開滿席瑤華依錦綺相看忍負手中杯

明月中天處處同淸輝無似此樓中賓僚盡倚蘭將玉烹炙眞兼魚與熊爽逼冠衣森浩窅影涵闉郭動沖融一聲笛叫光零亂更借燈前舞袖紅

酬西川郡侯惜別之作用韻二首

達識如公今謝傅中年作別亦情哀且題藻句寛離索莫問萍蹤漫去來老大勲名雙劍在疎狂林壑一扉開臨歡預惜逢難再坐覺愁容照緑杯

題名猶記曲江同世事浮雲一槪中階墀衮衮榮軒鶴郡廨棲棲老試熊賦政賸將寛大布達觀坐使速淹融有酒莫令杯裏淺無丹能駐臉間紅

奉和方西川公中秋夕與黃東石郡齋對飲之作用韻二首

羙夜淸輝宜妙賞華筵選客有誰同悲秋忽見樓過鴈愛月何妨軾畫熊玉鏡掛城看漏永金波倒海與天融尊前自墜山如玉不用扶擕舞袖紅

佳期三五仍秋半月色中天自不同舉酒聊將酧顧兔當歌寜復羨非熊郡齋下榻緣徐孺客座芳尊接孔融皎皎銀盤懸綺席華顏照見兩殷紅

得陳華山書

柴門曲巷迹如何車轍時時碾雀羅薾疾自宜形貌惡匿瑕易使垢疵多己無心想交人事豈有文章致客過何爲汀洲賢太守猶題緘贈到云蘿

送朱鎭山參知蜀藩

雄藩奄履三分土風物聊將訪蜀都旟建新文明鳥隼國談初姓記蠶鳬江名濯錦流偏麗山比修肩秀獨孤劍閣雙門如外戶旬宣彌覺盛王圖

寄錢洞泉以使事在嶺南

輶軒更爲逺遊輕原隰光華阻使程莫遣衣當犀瘴減遙知句向蜃樓成閒探仙籍朱明洞弔訪圖經趙尉城共說交南多寶玉飲冰心膽自孤淸

贈廖雲溪

聲如金石出謳吟肘見時因手捉衿被褐誰知懷裏玉揮鋤不顧土中金流溪淸處宜垂釣山月偏來勸獨斟榮達紛紛輕老醜莫將臺笠愧華簮

送袁莪溪應召

飲冰髙節有誰倫海郡祥刑自不寃折獄片言寜用費守官三尺欲何恩立身防見登朝早好諫還看致主尊事業崢嶸闈闥上可能有意寄丘樊

贈章心壺名醫

年來多病交防簡半是名僧半是醫本訪緇流參佛乘忽逢國士話黃岐隔膚見膽神觀異刳腹浣膓法術奇獨賴值予未反走此身料得尙堪爲

投贈沈靑門二首

今上好文如漢帝多才似爾正同時賦藏篋裏無人達身老江幹只自知落魄撡撾輕貴勢流傳樂府恱名姬婁卿唇舌何須掉且向東臬守故籬

荏苒流光髩已翁詩名少日滿江東過秦著論才何忝入蜀論文命不同劍術徒看塵裏暗築歌猶自酒邊雄黃金臺圮時輕士愼莫潛身燕市中

兵防館赴靜泉公招陪南衡涵泉二公夜宴二首

誰云州郡有纒牽自是髙情接勝筵選地張油宜望海建瓶瀉酒勝如川層城未闔娯遙夜列宿初稀羙碧天政務從容能好客一時良牧最稱賢

髙館張筵壓海堧平臨極浦俯濤瀾洪流挹入黃金盞淸漢孤懸白玉盤席上鳴笳聊起舞風前秉燭更畱懽振衣漸覺襟裾重忘卻蕭蕭霜露寒

艾靜泉督造水艦初成獲縱觀其盛賦此奉獻兼呈南衡涵泉二公二首

雄略美郡丞英資眞稱佐專城坐看整暇臨樽俎自有威稜領甲兵海戍天淸煙不起樓船風靜水防平故引簮裾觀控險共知制勝在銷萌

百尺髙桅碧漢間蒙衝樓櫓靜如山眞將餘气淩窮髮坐使馳聲憺島蠻濤日吐吞增艦勢幹旜閃蔽壯軍顏兼資文武人安堵海上孤城晝自閒

寄贈陳汀州覲還治所

聞君新領璽書還車上雙幡似渥丹共理親題天語寵借年重慰嶺民歡嵐霏入郭衙常冷木索棲庭政自寛最是光輝人所羨爲邦元季兩稱難

詠詹晴溪小隱

聊買一園成小隱髙齋事事愜幽情臨池終日知魚樂啟戶侵晨愛鳥聲新筍漸抽勝釣竹垂藤因制掛衣桁一塵不起心長靜門外何妨人自行

贈劉雪湖善畫梅

橫揮急掃豈無神巧奪天然了不分淸影疏疎渾欲動幽姿的的迥難羣一枝時出臨山水萬樹爭看亂雪云別後相思休驛寄開圖長得對夫君

夏日憶泮池芙蓉柬唐慱士

方池藂葉碧攢文秀出鮮紅數朶雲緑水含漪相映淨微風還度與揚芬幽姿冉冉偏難狎挺立亭亭自不羣在泮歌逰宜對此誰知寂寞正思君

贈艾靜泉去官

送逺郊門若爲心停雲黯黯起層陰讒言熒惑堪銷骨宦業崢嶸竟陸沈解印仍畱新字犢還家惟有舊擕琴如昔嘆路隅置直道難行豈獨今

同吳泉濵逰靈源山紫雲室訪靜上人

千峯髙處一峯深未到遙聞鐘磬音徑路漸通難進步山門忽覩已生心色空矗矗迎窻岫禪寂嚶嚶在樹禽願與爾投廬逺社莫憑陶令傲東林【泉濱先生爲縣令棄歸有陶靖節之趣而所居在靈源山下大與柴桑匡廬相類也】

宿紫雲室同泉濱

中年頗苦病相侵聊倚防牀臥碧岑枕席亦是人間物寤寐自無世上心孤月中天風不起明星出海霧初沈此夕擕君同一覺更無在昔與如今

龍南岡久謫不召詩以爲嘆

怪爾謫居猶漢吏欲將孫子長官中地幽應隔陽光照天逺宜無雨露通聽厭舶賫喧鴃市看頻島气起蜃宮已知直道非今好莫向時人嘆路窮

贈黃少泉書屋

精廬小搆北山下三十六峯在眼前松桂翩翻畱晚色雲煙開斂發春妍鳥聲求友遷喬木魚藻行風舞翠漣期爾一經能自致豈將短檠負芳年

題少濱書屋贈金生

何處淸輝最悅人若耶溪上鑑湖濵髙齋結搆氛都逺才子風流意自親靜夜琴心山水在芳春調興物華新鳳毛防向靈池宿莫戀鷗羣狎渚濱

哭黃應初山人二首

碧山長在人何處豪气杯中恍可尋靈魄應隨遼海鶴遺風猶寄廣陵琴同盟猿驚多夢舊撫松筠怨獨陰佳句卷中時把翫堪嗟已是古人唫

舉尊酧汝知何用涓滴曾流地下無星象還天仍是酒姓名著谷定稱愚解酲誓婦畱今語藏畫誇神守故廚返防桑扈眞長已雙淚空垂楊子朱

酬詹晴溪疾愈見貽之作

抱屙忽自長天機四體新除去日非牀上方書閒未掩鑪間藥火撥猶微著衣始覺腰圍減覧鏡偏驚髩髮稀應笑拘拘今尙爾不如桑扈返於幾

得家兄病後手書

半年尺紙抵千金細認緘題手迹眞字裏諄純論離別毫端揮灑識精神沈冥起後情思迫憂患經余意气新誦與兒曺相解曉起居堂上慰慈親

訪吳泉濱先生山居賦此投贈

家在深山非避秦相尋正及桃花春迎看道气眉間異暗接心期語下親艸木欣時同我怳雞豚得性與人馴好栽五栁垂門外雪棹重來免問津

生日自述二首

早脫風波難料迹尙存溝壑未塡身朝昏賦芋憐狙輩寥廓翔鴻笑弋人出戶漸看栽栁大行園最愛藥苖新欲知晚歳棲遲意海上鷗羣已可馴

歳月悠悠不自驚徒然長大有何稱讀余舊冊須頻閱悟後微言卻忘譍載酒偏多尋字客翻經毎枉住山僧從今雙眼看人世倐忽浮雲防變更

章三洲見寄淸朝述遇圖冊作此奉答

虛室齋心無一物猶然懷逺念伊人正攤竹簡翻羣蠧忽枉瑤緘躍尺鱗事迹瑰奇圖繪設生平感激染毫新鄙夫久斷浮華夢今日看題畏蕩神

寄贈周澱山太守

莆陽大守何淹滯獨把一麾老嶺陲不慣逢迎遭客謗耐消皮肉捄民饑中堂空設懸魚索內舎曽無問絹兒與爾固然殊出處論交此日最相知

遵巖集卷六

欽定四庫全書

遵巖集卷七

眀王愼中撰

絕句七言

送諸子興年兄由刑部郎中貶尉髙眀四首

執法西曹觸漢章側身萬里竄窮荒聖主恩同雨露湛莫將三水擬三湘

李白當年號謫仙西禦夜郎到日邊自古娥眉多賈妬直須秀句與人傳

南中气無春冬椰葉藤梢嶂壑同壯髮三秋變嶺外鄕心一夜返江東

積海天天倒流扶桑拂景漾西甌渡漢若逢機上女問他何事泣牽牛

送程舜敷編修坐謫髙涼三首

云聳炎峯峯萬盤煙浮瘴水水千灣南過蠻江莫作賦屈平當日不生還

侍臣衮衮扈甘泉攀龍附鳯總神仙南中畱滯河東賦直與風吹到九天

疊嶂連山遇海隅茫茫雲气接蒼梧排閽叫辟虞神館告予微臣罪有無

河西阻雪懷江於順員外二首

四野垂陰晝黯然朔風吹雪舞遙天不見玉人空悵望只看瓊蘂比嬋娟

楚客幽蘭儷妙曲風人麻服比明姿可憐澤畔行歌處不是山陰艤棹時

滄洲道中寄蔡道卿二首

鳥差池逝不還霜鴻回翅欲辭寒惟有濁河流向北憑將雙涙到桑幹

泠泠風舉碧羅裳一曲焦桐月在牀寂歷寒波兼墜葉不知何處是瀟湘

苕溪舟上懷蔡可泉

岸花夾水備芳鮮愁思看時倍慘然幾欲將愁寄流水苕溪又不到桐川

可泉有使送予至臨安遣歸

使乎欲返太匆匆把筆裁書紙又窮此後相思無路覓只應來往夢魂通

逰少林寺四首

三十六峯面面開分形殊態照香臺闕湧金銀拔地起風傳鐘磬出云來

滿目金光見聚沙香泉只樹自交遮潭影長開千古月林芳分散四天花

名嶽千峯錦繡圍中開寶地萬珠輝池涵徳水靑蓮長嶺覆慈云防鷲飛

蓮花梵宇逼諸天繡拱雕欄日月懸水作龍吟來學唄山如虎伏防參禪

初祖洞賦得四物

防樹

百文巖前無限樹繁條布葉備書經文字不立何所用空畱千載色靑靑

石藤

藤樹蔥籠不記春孤根盤攫幹輪囷當年面壁因投杖化作龍形繞法身

洞泉

飛泉噴玉自潺潺本因無意出人間日夜流行尋大海依然不離此深山

龕燈

熒熒不防院前燈萬壑千巖一防眀爲憫下方迷覺路長懸光景照羣生

梅巖洞陸使君不至詩以寓嘲

一入深虛不自知泉流云出世中迷行尋竈畔逢石髓欲待稽康已作泥

送魏思說歷

艸衰木落故辭新寂寂幽居避世人只恐山中忘甲子題詩爲報周王春

至日寄彭石屋歷

一陽回復气還周消長知君已自由莫學秦人桃洞隱不知世上有春龝

行署壁間見故太僕陳石亭先生畱題已矣斯人愴然涕

凋落粉素墨淋漓銀鉤掛壁网逰絲池水難尋濡筆處循墻今讀古人詩

曾汝誠目有羞眀之患走筆問之

知君習靜閉關兩目應無五色幹好是懶爲靑白樣紛紛濁世不須看

宿貟通寺題壁

終日匆匆意似猿髙齋一宿制驚奔白雲枕上醒魔力流水窻中浸夢魂

聞原弟至武陽

骨肉情深千里輕飛書忽報達江城開門待汝須臾頃起步幾回獨繞楹

舎弟至邸是歳除日

喜气沖寒滿面開歳除不意汝眞來長貧宦邸無餘物也有屠蘇柏葉杯

除夕有感

嵗去江城人未歸寥寥心事掩寒扉明朝一歲知何似三十年中已盡非

元夕示舎弟道原

百事嬰心感我生因耽寸祿竟無成行年三八仍過七歳月空多作爾兄

春雪懷故園諸妹同舎弟作

東風吹雪暮云斜貧病經春苦憶家不詠撒鹽將栁絮猶看如玉暎荊花

治園偶作

隙地爲園學種蔬帶經自灌更教鋤中心取適非謀食老圃堪言我不如

摘蔬

多病臞然野澤姿已甘蔬食與生宜萋萋葵樹欲教拔俸薄家無魯相資

題桃花潭水別意捲

暎水桃花千尺潭水涵花色轉看深爭如門下尋師者臨別殷勤一片心

觀江州諸生文示薛廣文仲常薛久滯儒官因以爲戱亦解嘲之類也

湓城今日似髙唐綿駒一變曲洋洋他日欲誇稽古力定因門下有何湯

宗室西亭折梅見寄漫賦此爲謝

冬盡梁園見早梅美人折贈數枝來應是同心遙托物細看芳防歳寒開

病中辱西亭見問走筆奉柬

伏枕綿綿朝復昏故人枉訊慰愁魂須知摩詰非嬰疾待子來參不二門

赴何實甫九日之招先期病作宿齋中漫題四首

華山山下逺公房應有黃花待客香悵望雲煙空太息可堪明日是重陽

徴選名歌閒且都繁聲緩節勸提壺不知病裏聞歌懶卻道先生太性迂

平生涓滴不濡膺也對靑尊坐有情莫道先生不愛酒更無愛酒似先生

居常愈疾少名藥只把看書當品嘗起索齋中無一卷因思閉目是奇方

九日雨止力疾登萬石峯四首

黃花似解喜人來作意生香泛酒杯風雨昨宵眞錯惱今朝菊蕋爲吹開

亂石髙峯最上頭脫巾掛樹在淸秋戴防盤旋尊爼畔孟嘉未可論風流

最令人悲節是秋勸君莫作昔人愁手把蟹螯杯更滿世間萬事可長休

雨罷天靑山盡出登山勉彊扶衰疾縱然不飲茱萸酒猶勝家中過九日

過黃後溪江樓十首

巍基孤起淩蒼巘巧構相扶瞰緑波列牖洞開掀玉宇疏簾髙捲近銀河

綺疏窈窕棲雲气珠綴玲瓏蕩水紋四序風光隨戶納千家煙火隔橋分

危欄面面牖雙雙閒坐閒行總對江欵乃一聲何處發微風吹遇到南窻

白浪如山潮擁來長江東去海門開天連極浦鳥飛盡日落空林船正回

環撐繡拱欺霞絢四出雕檐礙鳥飛日月升沈前後闥陰陽向背北南扉

題鴂聲藏斑竹防揭車香滿白沙洲美人獨倚江樓暮渾似瀟湘木葉秋

曲檻回廊備四時曉煙夕月盡相宜羣山端爲開圖障江水直堪變酒池

水面層樓如湧出波心復磴若乘空玉醆傾殘人在鏡瑤琴鼔罷曲隨風

陌上紛紛來往多樓中隠隠動笙歌行人回首陌頭望天上人間若柰何

崇山遙枕帶淸流顯敞玆方信寡仇昔日仲宣徒作賦竟非吾土豈銷憂

謝人恵木芙蓉栽

翠榦分枝和露至芳根得土帶煙栽園池揺落秋風裏只待紅英暎水開

挽王隱者溺水死

鼔枻乘流一丈人入流不出返於眞厭盡世間塵垢濁淸川爲濯去時身

雨中憶張達甫臥疾

從來多病少懽悰怪爾沈與我同最是病懷增惱處芭蕉葉在雨聲中

雨中憶尢子偉臥疾二首

風吹斜雨濕窻紗危坐惟看書滿家幽意須君來共對門前不見玉人車

弓影心知已不疑淹旬伏枕更胡爲此時何事偏相憶寒雨蕭蕭把酒宜

與王介亭眀府覓桂花栽

桂滿山中刈作薪小園難見一枝春河陽縣裏花無數寧惜餘芳及故人

戱贈黃得山入山獲稻二首

持防往刈稼如雲直與農夫割畆分倘遇龎眉荷蓧者應譏四體不曾勤

山田多熟是新菑霜後正逢收獲期稼穡不爲禾莫取知君未誦伐檀詩

柬柯東墅長子娶婦

生男有室更何求人序相催易白頭尙子男婚如已畢相擕可入名山逰

寄歷與吳泉濵先生走筆戱柬

周正歷中新攺歳秦人洞裏不知年韶華荏苒看何處气分明是髩邊

聞道原舎弟除武選二首

日邊除命喜聞新愛弟爲官消息眞豈慕繁華輝棣蕚還期事業答楓宸

宦籍爾今新典馬人情吾已任呼牛長公賦性元乖異用世還須讓子由

寄道原弟二首

承平耀徳武功卑共說觀兵屬此時談笑折衝尊俎上好將奇防贊攸司

攻在心間眞破敵籌於幄裏是銷兵勲名本屬文儒事莫遣人將白面輕

題臥壺山人二首

孤支白石爲髙枕四剪靑霞作幛帷歷選名山惟愛此更無飛夢到牀杝

泉浸夢魂流百道鳥驚息叫千般莊生化蝶寜爲適尙在人家枕席間

平蠻凱歌十二首寄胡總制梅林公

橫海建牙雄節鎭伏波選卒冠軍名共看分閫詩書帥盡道中朝仁義兵

函持穹土𨿽無外震擊雷霆自有權萬楫齊飛波彌彌三軍盡肅鼔淵淵

砥平溟漲絕驚瀾宿怪消藏不敢幹自是頑苖來送死況逢義武有除殘

處置分明憑號令指麾妙宻握機權英威坐制逾千里醜種眞疑動九天

鮫島星羅猶掌上鯨波天浸只胸中籌畫險夷遙授算出師千里自臨戎

義激諸軍奮怒肝蠻腰如艸恣薅芟鯨鯢血變天池水日色殷紅照萬山

善決奇謀成敗頃堅持大信賞罰間雲煙掃蕩歸虛壑艸木昭回窮髮山

計日持糧竟防朝欃槍已報隕蛇矛摐金閱士搜軍實我旅何曾損一毛

百險行師曾入諫萬金收捷始相驚淸笳急篴中流駛總是回軍小海聲

面防蠻王就檻車垂頭畏死乞須臾自矜跋扈滄溟窄此日翻爲釡底魚

天王有道自垂衣坐付元臣稟廟機築觀分流諸島上直令日憺皇威

當代防能生俊傑許身已可系安危眀公何不登三事國勢終須賴四維

寄本兵蘇舜澤公

舜澤公以少司馬往總制宣大諸軍事時宣大有冦警至失大將朝議以爲憂故輟公本兵以往予本懦夫聞而壯之爲賦詩十章

赤白囊封晝夜驚君王輟食詔論兵黃金殿裏畱身奏邊事艱難請自行

國憂偏急在西師臣辱況當及此時受脤因言天下事治兵看勒日中期

指揮號令動風雷禆校千羣竈下材雙轂流脂飛電迅至尊親降玉階推

訓警疲駑成練卒招還擕散號全廂共言昔日亡軍地便是今畨破敵場

諸邊誰最系安危不戰堪言是善師撫得降酋成骨肉懾教醜類識旌旗

地形分畫防援速士气淸眀殺獲多驟變威靈加艸木依然往日舊山河

靈州城上月彎彎洗淨塵氛照漢關唱盡軍前橫吹曲回頭正見紇幹山

防獵常過髙闕道燒荒獨上單於臺王庭已徙逾南幕精細健兒刺探來

飛狐隁塞防兵撤倒馬重關壁戶開誰道山東惟出相如公文武是全材

小醜厄年當北遁皇朝今日合中興淩煙閣上功臣數敕與畫工特地增

寄翁司馬奪情總制易州十首

漢室築壇求大將人人自詫得兵權廟謀知用詩書帥徴璽直教到海邊

聖主宵衣念北陲微臣敢復顧親爲登車慷慨雙行淚一爲公家一爲私

手披荒土植松楸天使臨門不敢畱同位如將襄大事九重誰復解殷憂

光輝道路傳宣急一夕鋒車八九催帝眷眞如失左右一程程報夏卿來

象珥雕弓矢百盧千官立仗聽傳呼忽看宣付翁兵部百萬人中一丈夫

赫赫威名古北平猶傳宣大舊中丞一從金榜承黃鉞驕子聞風已角崩

火入咸陽五柞宮防邊還與漢年同將軍並拜誰眞是看取營門細栁風

借箸上前籌敵勢中人偸記畫成圖臨邊捷奏紛紛至按籍眞如驗左符

開府何曾忘倚廬西風灑泣墨衰疏功成第一朝天闕乞得身還經未除

天爲世難生英傑帝遣邊人識略韜掃盡四郊防賊壘淸夷天步靜神臯

寄大中丞思質王公十首

時有冦警朝議以通州國儲所在根本大計而形勝實扼東南津防國之門戶寄重地要急在得人因卽州爲鎭開府置中丞而公以侍禦超拜良一時盛事云

急警烽煙驚乍定新懽魚水契偏成一言悟主前人有不似今時值聖眀

君王手弄中丞印四顧無人勝趙堯承恩佩出明光殿一日聲華動繞朝

借籌席上談兵事聚米庭中算敵情爰赫龍顏開霽色果知小醜不難平

名姓榮看黃帕覆中人宣押到中書不許尋常依樣敕分眀撰出帝親除

繡斧獨當天上立牙門偏近日邊開誰知江左能文者掩盡山西出將材

聨絡鉤陳翼紫樞崇墉復壁潞河隅隱然虎豹在山勢爲有中丞仗節符

燕地文皇定鼎州禦溝分入潞河流扼要眞堪門戶守計儲還副本根謀

擾擾近郊別置屯防秋急在塞邊藩共言萬竈軍聲盛總爲千倉國計尊

雍奴諸水探源長繞帶漕渠壯帝鄕坐令洪流行軌道東南萬里引防檣

許下偏資分鼎國關中徒饋割溝師請看今日逢全盛廥庾如山守四維

唐有懷以九疑之茶分贈二首

永州太守淸於水囊攜芳茗擔還輕卻分囊茗過閩嶺重儗千鈞未比情

多病卻無口腹營獨耽泉茗類頑僧走向北山汲深澗松月牎前自煬鐺

唐翠軒於予南都漫稿自謂有契賦五言長詩一百五十字見投盛有所稱引予感其意作此答之

自嗟風雅委荊榛毎有詩成不示人流水髙山如善聽朱弦寜惜爲君陳

靈源紫雲室贈靜上人

在世還隨出世緣相看去住兩超然山門相送無勞逺還擬來參後乘禪

洪芳洲相送至山魁客舎

殷勤壺酒杖頭擕客舎墻邊梅一枝此後梅花應入夢分眀記得把君巵

山魁途次與芳洲分手

亦知隔歳還相見且忍玆晨暫別離紅樹滿林人黙黙靑山斜照路遲遲

小營道中寄洪芳洲

獨上巾車有所思停雲卻被疾風吹欲知別後還家意君到家時先已知

至館視芳洲讀處因書所見二首

齋閤本來無長物讀書人去各依然惟有一牀經坐處兩當自膝已皆穿

渴鳥下來窺硯水防蟾初上照弦琴素題當幾埃如墨知是防膏暎夜深

贈寫神徐子美二首

齪齪模形寜足貴區區謹貌亦非工看君用筆躊躇處都在一雙阿堵中

紛紛人面各媸妍筆勢傳來畫宛然土木形骸常自笑因君描得也堪憐

寄荔枝與吳泉濵

聞君習靜物都忘新得馴禽畜字方遣贈荒園紅荔子山中百鳥好來嘗

與何他山期住靈源數日予偶以事先歸二首

嘉諾本期山頂宿卻尋歸路下黃昏風前巖艸揶揄態媿面倉皇出洞門

天邊斜日漸低山照見歸人影不閒舉首遙瞻峯頂寺禪凢只在轉身間

城中懷何他山因寄之二首

不向山中長作伴翻從城裏苦思君去畱遲速爭多少爲問峯頭一片雲

千峯遙望碧嶙峋正憶繩牀偃臥人莫倚巖窻輕郡郭相看都未是閒身

題陸心梅

梅是錢塘小陸心終朝不見已傷神能令掌上孤標出賴有靑門與寫眞

聞沈靑門防迹至泉二首

雲路一羽儀卻尋佳樹集髙枝淸源太守懸孤榻從此定因屢下之【靑門爲郡矦童南衡之友故云】

聞道新詞三百首燕趙傳無一字訛閩中久斷人逰迹嶺外今知子夜歌

沈靑門見訪二首

翩翩公子似虞卿所至侯王虛左迎朱履錦貂全卸卻獨欹髙幘問柴荊

長揖未遑講主賔挽須顧笑有情親曽從捲裏看詩句已是摻祛識面人

看靑門畫漫題二首

神搜物象雕從兔手契心目鏑應吮墨含毫眞畫史看君機用已詮禪

黃粉丹靑各未施觧衣盤礡欲何爲袒跣狂呼驚急起傍人盡道長康癡

靑門有題寺壁戱柬之

衛象題詩張璪畫二絕今看並在君莫須禪老嫌爲疥一堊浮空掃斷雲

送藥與靑門二首

靈艸孤生萬仞山辛勤采掇出雲煙爲憐詞客經時病倒與囊空不用錢

長臥繩牀托滿宮病裏風流亦不同雙雙藥杵月中落並入經聲繞碧空

贈陸心梅

擺亂風煙不可禁紛紛紅紫自成林一登姑射逢仙質描盡人間濃艶心

題鑑湖

越水千名說鑑湖淩波虎阜勝吳都依稀似向圖中見不是江南此景無

小庭芙蓉開殘柬林沙溪公過賞

盡說看花愛盛時向闌幽意有誰知繁花落後孤英在風格如公相對宜

訪柯東墅艸堂以日暮迫事而返二首

殘陽急墮孤峯外幽意未酬片語間惆悵浮生牽迫甚門前卽是隱君山

日斜相送出林丘笑我故爲不少畱猶勝剡溪乘興者到門不見卻回舟

冬日郊望二首

長溪斷行舟惟見閒雲逐水流徙倚溪頭忘卻去此心聊共水悠悠

寒鴉飛盡暮天空繚繞川原晻靄中林葉如丹垂欲墮枝頭更起晚來風

題黃秀才讀書處

千峯亂石勢嶙峋黃葉堆中自托鄰莫向煙霞空自老公卿方用讀書人

送夏中山歸九江

問君家住廬山下數畆磽田聊可耕別來相思瀑布水夢飛時到九江城

漳南山閒寂海上人開堂半嶺法力髙勝予頗資參叩二首

峻絕孤峯透步難黃龍三問是巖關繡鴛呈出鍼紋隱駿馬自驚鞭影間

生如靈樹契冥符貶剝諸方沒破除自笑欲談詞忽喪江州鈍置老尙書

法通久住半嶺歸天柱巖題二偈示之

誰信活途在死門佛祖是寃也是親究義問禪元涉妄削金添得眼中塵

執事旣迷著理非欲從何處取眞機太虛遼廓無邊際一任云行與鳥飛

法凝法純二行者從師閒寂結夏淸源就半嶺落髮各與一偈歸呈閒寂印之

世間萬法亦毛終臘還須剃防遭除是全身渾喪卻從他頭上有垂毫

辭家受具有何求一發不容顱頂畱落了還生他日斷直須認取本來頭

古樂府

俠客行四首

英英名姓滿咸秦然諾如山不顧身笑卻朱家生季布猶煩緩頰說他人

目懾荊卿非勇膽錐傷晉鄙可羞顏稜稜怒气堂壇上頸血看濺十步間

輘轢王侯气若林片言不易萬黃金兩河南北人無數緩急惟當劇季心

長安城中多車馬日暮相逢杜陵下半語未交意已傾餘人何爲者

結客少年塲行二首

羞爲里巷屠兒飲笑乞矦門廐養錢意气相要俱有贈惟將寶鋏與金鞭

埋名都市無人識誓死沙塲各自知一夜五原烽火急起從召募羽林兒

隴頭水二首

奮衿結束事從行只爲邊功輕故鄕行到隴頭聽隴水一聲嗚咽一回腸

鳴聲如刃傷人耳寒色似冰鑑馬毛此日佳人垂淚憶不知身在隴山髙

薊門行

置酒軍中舞又歌雪花偏向薊門多醉來欲取平戎印報道天驕已請和

涼州詞二首

莽莽平沙鴈不飛馬頭誰復寄徵衣欲看春色惟憑栁栁葉初靑人已歸

河西老卒不知秋獨倚營門望戍樓蘆管聲中千里月萬行徵涙一時流

少年行四首

寶劍如霜拂陸離半酣調笑擁胡姬傍觀莫問心中事明日殺人應始知

憑陵閭裏恣驕橫屠狗吹簫弟與兄探著赤丸先殺吏刀鐔帶血市中行

紅塵一道見飛韁突入靑樓倚象牀笑擲朱提如糞土博教紅粉片時妝

百塲縱博百塲贏萬目窺覦萬目驚壚頭更醉須臾盡不賭金錢只賭名

古意二首

眀月弓鵲血調淸霜劍鍔防膏銷掛箭須時聊在服斂芒未試且垂腰

田竇傾移車轉轂蕭朱交結火飛煙揚雄只觧耽淸淨執防白頭艸太

塞下曲五首

日落沙塲邊馬鳴蘆笳四起助悲聲春風不到黃花戍朔气長懸白艸城

人煙斷絕惟看雪關月吹殘只有風遙指邊人獵近塞居延城北半天紅

拂云堆上望巖嶤火徧秋原白艸燒數騎南來鳴鏑響邊人探是射生雕

邊庭日日老風沙更向樓頭聽曉笳莫怪壯夫容髩攺白頭蘇武也思家

層冰千尺壓崔嵬萬里寒陰凍不開回樂風髙終古在但看徵戰幾人回

從軍行六首

刁鬥聲傳催蓐食挺戈躍馬過蕭關金瘡昨夜元戎吮爲報閨人哭不還

苦樂軍中日不同錦裘貂防自臨戎蒙茸介冑生蟣虱老向邊庭未立功

狼煙髙照羽飛書亭障迢迢塞艸枯授鉞爭看求大將勒兵誰爲取髙奴

略地欲將靑海鄰新開邊境更名秦風沙塞上埋芳骨紅粉樓中憶逺人

從軍須是問何從莫倚雕戈決防鋒貳師帳下分金劵猿臂將軍老不封

邊塵蔽野飛無定半是徵夫朽骨灰毎歳將軍臨大漠防時天子棄輪臺

出塞曲五首

雙轂親勞萬乘推雕鞍玉勒引良媒長驅直搗樓煩北有耳何由掩疾雷

組練千重色似冰隴頭親見將星眀鳥蛇結陣雲橫野貔虎連營月近城

銅焦儆卒催先發玉斧分兵逐右賢苦戰三軍俱飲血誓將名姓勒燕然

邀雋分追五單於干戈擾擾不勝俘生掠降戎偵幕啣枚一夜到狼胥

關山何處不堪愁獵獵悲風塞艸秋本倚功成憑箭鏃寜論情怨望刀頭

入塞曲六首

一箭穿雲敵騎亡牙旗駐磧受降王已勒禪文姑衍上更將露布達明光

漢帝未央親定賞最奇深入是髙勲萬人膏血塗原艸恩寵都歸霍冠軍

捲斾風行掃北平鐃歌盡唱凱旋聲白防載甲三千萬無數降王系一纓

七寶妝鞍馬汗朱凱行身著賜貂褕幕南斥斷天驕帳闕下臨看日逐俘

駝峯盤炙蒲卜酒爛醉親霑陛賜恩金印累累懸肘後何言兵出是防門

奪取祈連築漢臺敵人魄喪色如灰邊亭臥鼔休鞍馬每過山前慟哭回

烏夜啼

銀漢微風月半陰輕羅繡幌麝煙沈棲烏不曉膓方斷故傍紗窻啼夜深

銅雀妓

回檻曲檻若平生漳水東流日夜聲不識舞腰渾折盡西陵寂寞豈勝情

眀妃曲二首

君王無計慰銷兵借妄和戎講舅甥幸以香肌當破敵免傳玉貌只傾城

掩抑琵琶馬上羞未搊玉指淚先流關月猶同邊地色朔風爭似漢宮秋

紫驑馬

朱汗四垂碧玉蹄韁絲陡勒不勝嘶長安陌上催花雨萬樹紅英踏作泥

靑樓曲

髙樓千尺碧雲齊楊栁枝枝到地垂落日少年來系馬獨將肝膽與妖姬

秋夜曲二首

多情理素在幽房熨貼頻賡膏火光暗覺手中刀剪冷不知屋上有飛霜

漫漫遙夕漏聲幹錦柱銀牀暎月彈不爲幽思耽理曲分眀怕近綉衾單

采蓮曲四首

畫槳雙雙刺浪渾一江香水蕩心魂搴花綽約將侔色踏藕輕盈不損根

荷珠覆手濺羅巾約腕眀璫扱袖頻並戱莫愁江墮日相將還待月迎人

橋暎垂虹通宛轉波開眀鏡照娉婷風前一箭菱歌斷猶帶餘聲過別汀

碧波湥廣愛回塘窈窕芙蓉暎麗妝鳴楫流光開一道藂中驚起兩鴛鴦

楊白花

暎日因風斜處處穿簾棲箔亂紛紛忽觸美人遲暮感星星防上石橊裙

江南防

輕揺弱水沙棠楫橫掛逰絲碧玉簮艶冶相邀春似海人間花景似江南

春怨

流塵寂寂网窻紗懶畫娥眉貼髩鴉春色不知人去逺也分紅蕋到庭花

關山月二首

靑海風髙月出遲關山漠漠鴈飛時不寐徵夫俱淚落何須更向曲中吹

萬年眀月照霜天獨向望鄕臺畔圓共看氊裘嘶馬上應同閨被繡鴛邊

巫山髙

微流懸澑思鳴佩血染丹楓想濯裙十二峯頭自翠黛至今不斷雨將雲

寄逺曲

遼西遣戍未期回搗盡寒衣無寄媒砧響只憑風送去邊頭風又自西來

折楊栁

脈脈含情出洞房盈盈結腕約眀璫柔條冉冉難攀折弱指纎纎那忍忘

七言四句樂府最愛中唐諸家爲有風人之致慕而爲之輙成百首旣成自諷愧不近也惜其旣多未能卽棄今錄數十首以寄宋膳部仲石先生居常自念朽廢無事作此無益徒費日力猶妄謂賢於飲酒博奕不知自有道者視之其爲淫癖殆有甚於飲博之過乎良可愧也旣以自儆請並示吾弟道原使務爲有益勿效吾所爲也

附詞

念奴嬌

江州訪王行人精舎

欲問幽人何處尋紫陌紅塵城市梧竹陰間見數畆芳園一流水室貯赬霞窻含繡嶺遙憶彼中是入門長揖只詫客何來此拂袖便據胡牀滿目酧接有東西圖史噴玉鳴泉聲防防曾幾臨之洗耳栽菊待飡藝蘭充佩事事遺芳滓蹔然辭去卽看咫尺千里

滿庭芳

王行人諸子孫出見賦贈

垂領兩髦自綦雙絇滿庭玉樹輝光誦詩習禮橦布作衣裳應是藍田種玉琢許多珪珀璆瑯令人嘆何物老嫗生此寜馨郎想當年生日曾試啼聲定不尋常嶄然露頭角怪底淸揚休誇封胡羯末淮南後裔姓名芳君家住𨿽臨湓浦華冑也稱王

洞庭春色

秋後苦熱

潄石礪牙枕流洗耳幽意甚深記郎曺朝謁紅塵撲火相門迎候赤日流金熨盡崚嶒嚴冷面向炎燠摧殘思不禁非本性但撦將手板擲下冠簮一從鑽名仕版謾狐鼠得計甘心笑權豪气熖能焚玉石棲巢髙突燕雀將燖縱壑逰魚眞得性鹿辭獲呼蘋赴茂林瀟灑也任海焦礫爛難勝靜襟

燭影揺紅

江州公署夜月作

翠幙煙銷正虹斷雨聲初歇碧天如洗四無陰庭院人蹤絕坐見水晶宮闕俄湧出一輪眀月浮雲片片細防輕遮愈加淸徹起步循除沾衣玉露蒼苔滑含情不語有誰知此際心如結靜聽鐘鳴漏咽把【闕】

滿江紅

觀象戱作

勁馬輕車衛嚴將分明部伍驚小院紛紜角逐軌蹄無數風雨崩騰呼吸頃烏蛇翕霍摧移處鬭危機剽忽斫休營邀歸路攻與守相制禦奇復正尢觝牾得失斯須變坐分勝負淝水三千能破敵昆陽百萬徒爲虜卻推枰一笑古來事只如許

同前

夏日書齋小睡作

小午空齋簾鉤乍動微風透湘竹冷簟紋如縠尢宜淸瘦鳥語叫殘恬不寤花陰過盡酣初就側綸巾掛枕半罥頭全承袖白羽扇未離手搖麈尾還在肘北窻人古也而今眞又四體化爲蝴蝶栩一生都付黃梁世人醒是夢卻嘲余眠長晝

水調歌頭

春日觀田家感述

蒼煙橫廣野白水滿平川處處郊原雨足剛及暮春天生長元知土性種植無違農老少盡依田塍笠童猶穉擕筐女正妍感吾生底覊束甚纒牽總爲區區口腹一飽受人憐數畆隰田宜稻三徑荒園有竹何必大官錢幡然平子興去學有莘年

沁園春

首夏省耕

緑野泉流靑林白土布谷催耕正赤帝司天勾芒謝令防風送暖好雨新晴田鼓鼉鳴社尊牛飲朝趨南畆毎家傾縱目裏鱗編原陌綺散溝塍本來懶拙無能但覺心和與物都平況茇舎親時幽禽一囀油幢張處古木皆榮攘饁分嘗解衣行勞誰辯是方伯農甿看僕渾忘呼唱亦解人情

防綘唇

光澤道中憩古寺作

門掩靑山空庭竹影風長掃一溪斜繞水气香花艸木石幽殊禽鳥傳昏曉誰知道白雲鎖了也有人來到

同前

再賦

滿院松風澑泉苔壁淨如掃雲山繚繞一徑深春艸洗卻塵煩坐裏忘昏曉更何道浮生未了辭去終難到

同前

堠亭舉火

徒禦威遲愁如飛絮紛難掃思隨路繞滿目迷芳艸乞火空村巖谷人家曉容易道一飡便了此路仍須到

齊天樂

送陳武舉

雞聲喔喔催難寢橫戈況是危枕裹革雄心封泥偉略肯近宴安毒酖英軀滿仞漫李廣多奇季心借甚報效酬知腰間七尺寒光凜紫驑驕汗血浸市墟垂栁不顧嬌姬似錦六郡良家五原健子結約好同襟袵頻摩雪刃待星斂欃妖障銷烽祲印紐盤螭在眀光醉飲

同前

送曽武舉

廟堂北顧思安寢西戎亦未髙枕募勇懸金招才刻印志士誰甘懷酖關山百仞任隴水歌殘陽關唱甚馳心朔漠目光電火毛霜凜重涵冰耀波浸千金買馬裝出一團桃錦屬鞬魚腹帓象珥踞偃寜論茵袵何須血刃只喑啞生風指揮褰浸瀚海無邊斷單於馬飲

洞庭春色

端午日與客臨泛

令節繁華少年逰冶都付馳波但對時佳興同人情話因物成趣與眾偕和笻竹綸巾隨處好況浯渡橋頭水正多須知道吾生行樂耳請勿言他方舟遲日徐動何用喚紅袖靑娥有疏簾淸簟瑤徽玉塵閒看鷗戱偶聽菱歌耳目塵煩渾洗盡敕到手行杯休放過傍人笑問平生斷飲此日微酡

破陣子

觀競渡作

急勢爭時澎湃平瀾擊處崔嵬正逺驚看龍乍起漸近防分鷁兩來逰人方滿崖進退斯須難失離合毫髮相乖聲竭還憑余怒賈力盡猶能作气催【闕】

同前

兩兩行舟遞出紛紛撃水先馳角進不辭鳴櫂疾患失惟防疊皷衰長雄偏乘危競迹浮漚共盡囂心落日俱微辛苦伏波下瀨戰喧赫龍驤南伐師算來都霎時

滿江紅

春日雨中登樓作

芳艸連天登樓目不堪勾引陰漠漠逺山如近欲明還隠楊栁柔絲千萬縷染煙挼雨淸無盡看紅英滿樹洗逾鮮胭脂潤馳驅驟流光勝柴門閉誰問訊感時兼傷病朱顏潛損本擬銷憂憑騁望畨因望裏增愁疢曲闌閒倚徧寂無言春應恨

同前

見落花作

百舌催春山人聽慣都忘記時出戶有飛花防輕沾衣袂走覺西園紅艶蕚離披狼籍紛盈地尙枝頭半簇看垂落畱無計風吹起嬌還墮泥蹴後香猶細日暮兼橫雨防禁凋瘁蜂蝶闌翻如共語欲辭卻戀渾愁思燕來啣一片觸雕梁顚欲碎

同前

黃東石辭山西大參賦此勉其出

晉水閩山問何事偏鐘吾子要識蒼天爲斯世付君材美壯志平生應不負明時有主方如此忍徘徊故里戀衡茅懷桑梓古冀域今殘矣全晉地民勞止正倚人整頓解懸思治六郡籍兵邊未靜四郊多壘臣當恥豈啇量富貴效時情相嘵詭

同前

黃東石大參辭官治園賦此嘲之

妙畫雄籌不持去經營三晉何錯計歸占一畆爲園旋墾薙穢施將擒虎手鋤荒使了遊牛刃更逾涯可笑枉勞形空遺饉勻土脈知燥潤節人力明慢此事𨿽微漫偏欺疎俊偉乾元非嘗藿口榮名豈有畦蔬分我已稱老圃未容君輕來問

水調歌頭

春日病中

春意撩人甚彊半病中過當門五栁應變嫩條成修柯芳艸微微如縷黃鳥關關向巧寜管老維摩琴尊階前織睨睍枕邊歌眠挾冊吟擁被懶入魔經旬匝月髮亂廢櫛若逢科折簡鄰家難致投刺塡門不答坐此召譏訶不信先生病其柰世人何

同前

夏日病起行園

伏枕不知久起視後園行踟躕滿目物色變態若爲驚竹節過墻數尺藤蔓緑枝防丈不覺目前生黃鳥音已澁蜩嘒響皆盈聊植杖閒抱甕有餘淸平生陶令曠達趣向涉園成潢萍浮戱鴨籬落蔬榮引蝶卽事愜幽情莫遣兒童曉吾欲學於陵

同前

夏日課童治園

外物都無累口腹豈爲謀不勤四體恐被荷蓧丈人羞磽沃先明土性早晚尢宜气種植譜曽收甘苦分荼薺薰臭別荃蕕鑱柄銳臺笠博轆轤道雨沾煙沐日出而作入時休實顆元因枝王葉茂須從本壅此理黙堪搜老圃眞吾矣只媿不如丘

洞仙歌

黃後溪招飲江樓陪黃東石

浸天涼影見樓臺翻倒斜紅日低涵照怪魚行不度龍睡乍驚都錯訝人在水宮逰眺朱欄閒憑處淡霧疎煙千嶂飛靑被籠罩似髙髻修眉翠黛輕施遙相對無情更惱看如此溪山逅良儔卻放絲樽停早花應笑

驀山溪

夜月移飲橋上

碧天如水浸一輪明月暑气驀消殘更江水涵空瑩徹河橋擕手淸興有誰同蘇赤璧庾荊州許把襟期說天邊逺響知是漁歌發乍急復悠揚趂防風似往還防平生鐡笛掛肘不輕吹聊一弄兩三聲玉露森毛髮

臨江仙

飲罷歸來得病自嘲

山澤臞儒枯到骨何曾大嚼深杯今朝伏枕不須猜蛇懸弓壁上羊過菜園來掩袂自譏還自解亦知口爽生災故人髙防喜追陪疾多寧爲肉病至不關醅

水龍吟

一年佳節逢端午吾土隨風成俗貅塲剪栁龍舟競渡逰觀相屬巷斷居人嗔闐總在城隅江曲顧閒身處世隨冝消遣何當迹單形獨準辦扳邀騁逐戒家人買車脂轂維摩慣疾抱屙依舊蘭湯懶浴翠艾搖新丹橊吐艶空照杯緑卻枉嗔綫縷金絲宛轉把人纒束

念奴嬌

夏日過翠軒避暑作

滿城煙火向何方逃遁歊煩毒熱卻在人家藏此地森翠都無六月聳榿畱風抽篁結靄恍惚行林樾一畨新雨洗成藍影寒防坐令羽扇閒拋擲纎絺莫禦衣冷思求褐赤腳層冰何用踏短壑靑松休說百事無營千般不管只有書難撇從今借榻日擕數卷來閱

減字木蘭花病中聞溫古榕有疾作此奉訊

閉門過夏落盡紅英空蹂籍卻訊同心報道傷春思不禁

相離防許寂寞多時違笑語可惜年光都爲奄奄伏枕妨

平生多病頗被親知憐蹭蹬此妙休傳不是同人莫與言

閒情防盡恰似炎灰寒了燼只有情思收拾神靈總入詩

踏莎行

有自東湖折得荷花一枝來者以小瓶貯置書室終日坐對愛而賦之

緑水揺空東湖防淺芙蓉防色晴霞暖一枝誰折到空齋香從十里分來逺花似多情於人眷眷不愁辭藕餘絲斷朱顏解自領薰風疎簾鎭日爲髙捲

同前

綉幙堪圖玉壺宜貯尢須華館深深處瓷罌甕牖小茅齋如何畱得傾城住雕飭都刋天然態度眞成君子雙賓主閒心幽韻兩相看東湖不憶來時路

臨江仙

夜來秉燭觀一枝蓮賦

向日名花看未足故將銀燭髙燒小屏隱映綘光揺微明如妬艶半暗益生嬌斗轉參橫深院靜佳人與永今宵鑪煙細裊罩生綃無情空意惱不語自魂銷

浪淘沙

瓶中一枝蓮謝惜而賦之

一片稍辭枝陡見離披涼風入戶繞牀吹恰被輕塵相侮得飛涴紅姿三嗅獨愁思恨不開遲開遲也防有凋時急拾餘香三兩片與對金巵

蝶戀花

又賦

小院朝來看索寞瓶水痕消花謝紅妝薄芳艸飄零何處著香防撩亂無棲泊芳意香防應不惡總在東湖也到今時落落在空齋猶有托幽人肯把佳詞酢

滿庭芳

詠小院芙蓉

題鴂新聲羣芳乍歇有誰獨殿秋容娟娟靚好一種木芙蓉色濯瑤霜發秀金風勁眞態偏濃柴門閉蕭閒簾戶幽意對芳藂紛紛池館地遮蹊倚徑笑日披風醉心與淫眼觸污仙丰最是幽人共得托根喜在此庭中多情處酬將麗藻不在倒金鐘

賣花聲

諸公過賞芙蓉卽席勸飲

美酒斗十千更對花前芳樽肯放手中閒起舞酬花花不語似解人憐不醉莫言還請看枝閒已飄一片減嬋娟花落明年猶自好可惜朱顏

好事近

賀曽漸溪得孫

瑞色滿庭前玉樹新開一葉和气氤氳歳久始向孫枝泄慶門種徳合生材定與凢兒別他日我來摩頂笑爲太翁說

歸朝懽

月夜懷丘集齋

不見髙人頻掛想況對花前明月上花香月色輳芳新髙人不見誰爲賞豈少人來往輸心寫抱難爲彊月似多情兼作意故向愁時朗星低河淡天蕭爽入戶窺窻偏惹懩欲邀明月影成三手中無盞徒爲兩亦有牀頭釀瑤瓶辜負金樽悵繞空階又行又坐艸際喧虫響

西江月

詠芙蓉

雨中芙蓉

急灑端爲洗垢輕飄故爲勻妝亭亭仙質占秋光掃盡妖淫儀狀弱骨凝寒益峭朱唇帶濕猶香神防夢作雨雲狂不到荊襄臺上

月中芙蓉

寶鏡香奩正展銀鉤簾幙初收佳人顧影愛嬌柔獨整紅籹新就皓魄團圞敵面金波防灔凝眸三星歷歷掛檐頭似惜芳期難又

霧中芙蓉

欲擬烏紗則淡將摸翠縠尢深重重裊裊罩淸眞別是一般風韻逺睇其如不的迫看又恐逢嗔盈盈脈脈好愁人秪隔些兒難近

霜中芙蓉

熻熠偏增淑態晶熒直逼明姿銀缸髙照最相宜撩得芳心難睡影閃虛疑態去光揺錯認嬌隨中宵魂蕩笑貪癡枉被無情勾引

遵巖集卷七

欽定四庫全書

遵巖集卷八

明王愼中撰

記

明倫堂記

堯舜在上設五品之教振民於飽暖之餘而免於禽獸之患三代循是以建學爲之立其官師作其宮室辯其時物勅其條法甚修而綦隆而孟軻氏獨知其指曰所以明人倫也民之不可使知𨿽堯舜猶病之而其聰明彊敏有材智者傑然特出於眾人其材之成足以踐三才之道其過也至於殄行而驚世智之至足以察萬物之理其蔽也則必爲邪說以誣民先王取而命之曰士而教之於學其所爲教有可得言者矣縞收端冔鞞紳綦偪之飾而裼襲委垂之宜琮璜琚瑀齊夏和鸞之節而步趨周折之度豆籩簠簋鐘鼓管弦爲之器而酬酢搏拊以爲容典謨雅頌射禦書數爲之文而詠歌講誦以爲業耳目足以極視備聴口與手足足以放言恣動然所以禁防而開發之者其爲事詳而爲物博如此至其所以爲是詳且博者其迹可守而其妙不可爲其形可名而其精不可言其通於天謂之命出乎命謂之性凝神於不見不聞之表黙化於無聲無臭之中形器俱泯而思爲無所日攺月新而不自知其所以然其於所謂父子君臣長幼夫婦朋友者顧若疎濶而不治簡略而無當蓋孔子教於洙泗之濵述聖道以善其人待來者所可聞者文章所雅言者詩書執禮所不可語人而以待中人以上者彬彬見於魯論所載顏曽冉閔之所答問曽不少及乎君臣父子長幼夫婦朋友之間而以孝爲問者遊夏二人而已先王所以造士孔子所以誨人其可言者如此烏在其爲明倫耶是不可以不知也習其教而不知其所以教由是防其髙者以爲發揮於性命而不悟其爲人倫之本先王之道使其髙也而出於人倫是乃所以爲異端而非所以爲性命也守其卑者以爲該貫乎事物而不察其爲人倫之用先王之道使其卑也而外於人倫是乃所以爲曲藝而非所以爲事物也徳之不一俗之不同豈獨學者失其體用哉以子貢之賢當其未悟猶思托於事君事親以求息焉而少休乎爲道爲學之倦彼不知其所學者所以學爲君臣父子夫婦長幼也大學之道極於齊家治國平天下而家國天下固非蠻貊之邦鳥獸之羣也必有人焉居其間非謂之君臣則謂之父子非謂之夫婦則謂之長幼朋友也人有心知志意之精主乎內有耳目手足之動行乎外非之於君臣則之於父子非之於夫婦則之於長幼朋友者也先王之教使之凝神黙化致其心知志意以善其內又爲之設其文采備其容器制其度數使有以禁防開發謹其耳目手足以善其外其通於性命者行乎事物其由於事物者合乎性命其學於事物性命者貫乎人倫故其於家則父子親長幼序夫婦別其於國與天下則君臣義朋友信故無一命之爵無尺土之階而人物之性以盡齊家治國平天下之事畢得詖行邪說無由而作民生其時無復震驚誣惑之憂其於君臣父子長幼夫婦朋友𨿽有所不知而坦然由之是民之所以親也親而不能明民之所以爲下也明之而使民親焉士之所以爲上也泉之有學國家所建教學之法則命於天子其來非一日矣士之聰明彊敏能自致材智以見於世者往往由之以出而未有能得其所以教者郡侯兪公爲政好以徳教撫循其民養其長老而訓其子弟惓惓於徳之不一俗之不同以爲是有責乎爲士者又不鄙之爲不足與進且知其民之已信而可用也乃與僚屬咨議葉謀撤明倫堂之舊而新之以與士者講習於斯堂而委記於余余謂古者立教其具誠設然所使長治之者皆賢卿大夫以其素講之學成徳之行倡導而鼓舞之其於化民成材尢易以侯之賢專有長治之任而斯堂之作及其政成民信之日士之興起發憤於斯時者宜益眾咸思捨舊棄故以聴侯之所爲𨿽今之去古逺矣所以禁防開發之者其具難以一二追古而心知志意之精未有求於內而不得也得於內未有不得於外也學之則爲士不學則爲民上下之分可不勉歟興造之嵗月則始於壬寅七月己巳訖於十二月庚寅金取於幣之羨者其役鉅體大而費不及民工不逾時亦可書也侯名咨伯平湖人由工部郎中出爲今官云

夏津縣修學記

夏津於山東爲小邑賦入單儉疆理褊迫詩書禮樂之教缺然不興士無以成其聰明碩大之材然俗固專慤不雜重生而愼刑吾師易愧虛先生之令於是邑也力行節儉躬率以徳爲之期年民旣觸其專慤之良相與馴習而恱安乃始謀所以昌明詩書禮樂之教顧惟國家造士之典邑立之學教之所出莫先乎是而學宮傾毀廟宇敝漶不足以居遊息起瞻慕慨然有意於作新之事邑固儉迫難以驟役而大費經度盈縮議不煩於眾慮不動於民捐廩斥羨鳩工庀材舉之以次第遲之以嵗月明倫之堂先師之廟煥然攺飭翼廟之廡側堂之齋環之爲垣樹之爲門與夫庖廩庫廐莫不畢治祭祀宴射之器稍以完善作啟聖祠以應新令拓立學舎若干間以待士之來止而修業者蓋始於戊戌訖於己亥凡再閱嵗先生於夏津之士民教之欲以成其材愛之不欲傷其力故其籌之如此之勤而就之如此之徐也初余視山東學政先生告余以其本意比余再徙官來河南而先生始以書來述其所以而屬余爲記之餘考在昔人材之盛俗化之隆莫如成周之世周之所以教人之法何其詳也自鄕射飲酒養老合樂以至勞農訊獄飲至獻馘之事無不在於學其術則順四時而使之弦歌蹈舞讀誦辯說習其筋骨於節度之中一其耳目於聲容之間開之盡其物而充之有以達其材防之多其途而養之有以全其性士之行修徳成而可以爲世用非獨其質亦先王之所以教之有其具也今之立學其亦有先王之法也哉惟讀誦之存耳而使之作爲文詞以徇程式而求合有司之尺寸則其所存者亦非矣宜乎古之君子有感於古今成材之難易也蓋余聞之先王之道其立之也防其行之也著防者立於不可知之表嘗托於著者以行而著者所以行其所以立故𨿽煩且密而皆有以達人之材盡人之性惟其防故無得而加損而著者可以化裁而變革隆污常因乎時之所宜寛猛常適乎人之所安先王之爲此凡以禁過禦淫去昏撤蔽使人自得其心是以由其法者誦說諷詠則煥然博其理義之趣撃戛拊奏升降俯仰莫不油然長其莊敬歡愛之情蓋其不慮之知無體之中無聲之和有以自得而然也及教之衰漸以放失學者昩其所立而惟著之習論說之詳聲容之盛益足以適性而叛道其守之愈嚴治之愈精乃所以爲陷深而去逺老耼莊周之徒乃始以聖智禮樂爲疵藝淫技澶漫摘僻以擢亂聰明滑性命攖人心之具如畢罝罾笱之足以亂鳥獸魚鱉於山澤然者其懲之𨿽過而學者之失性離道宜無所逃於彼之誚也方舜在深山之中鹿豕之與遊木石之與居豈有鐘鼓管籥玉帛俎豆之器簡冊篇詠之文哉然舜用其與野人同者以爲聖而莊周之所笑皆遊夏之徒學於夫子而一再傳者也夫羣於鹿豕而不異野人者不失其爲舜而誦法孔子被服周公之文者乃不免爲莊氏之所笑學者亦可以反其本矣蓋孔子戒小子以學詩可以興觀而羣且怨其實以之事父事君彼其諷詠而誦說者皆吾之性情也禮樂之實孟子嘗言之矣曰以節文而樂夫孝弟而已是所謂本而不可得損益者也嗟乎今之學者以爲上之所以教我者非有先王之法也退而同於鄕人固已卑矣其有志者必欲反古之道謂不如是不足以爲先王之法法未可復而身終於無成亦可謂蔽而不達矣故余於其請文而爲之說使夏津之士姑後其所習先立其本以自得其心本之旣立則其著者固可以化裁而變革且先王之法自是或因以可復焉無爲自貶以同於鄕人空言而妄意乎古也

龍溪縣修學記

龍溪縣有學舊矣士日遊於其中忽覩其瓦墁磩甓題榮楶桷之堅好華絢化去腐缺黮防之陋如寔始作一旦躍然以喜益起其遊歌講習之志者揭陽林君松爲縣之時嘉靖二十六年也君以寛簡爲治其本以不擾其出之於政不爲緩弛而無制故其意能諭於民而亦不敢慢其令役之於可勞不待疾聲變色而趨之者敏士有其樂而厲已之毀不作於民於是士民相與謀而來乞記將以載林君之美於無窮余旣不得辭則爲誦所聞以告焉蓋余聞之有生人之道而無司徒之教則衣暖食足而乃所以陷之於爲禽獸故立之典常而設之以君臣父子夫婦兄弟朋友之名名者實之所居而義之所従出也故爲之親義序別信之教使得其所以爲君臣父子夫婦兄弟朋友者而器物度數容節之用於有事其變無窮而皆其所不可廢則爲之制其器具其物差其度數飾其容節使有以應無窮而待夫人之有事其詳至於難勝而約其目於藝有六而已民生於其時自心之所知以及耳目之所覩聞無越此者童幼而習之至於長身沒齒而不得變焉其居處之所常則或於肆於市於畎畆之中其業之所治則或執規矩以利器用通貨賄以遷有無力稼穯以生谷粟能否不以相易各守其長而安其所處彼已無以相羨愧仡仡焉竭其壯老之力以由於司徒之教而不知其所以爲之此舜之所以命契也然此所以爲教其倫在乎君臣父子夫婦兄弟朋友其藝在於禮樂射禦書數而其所以然蓋有可知者而非民之所及也於是有冑子之教焉而以命防此所謂士而貴於民其居處必在於閒燕其業必在乎期命辯說弦歌蹈舞而其所尙在於能知其所以然也由之者𨿽不通於性命而不足貴而踐習服行之篤常可以寡過知之者之可貴矣少有蔽偏之獘雜於其間必至於拂經賊徳過焉而不止而徒以繆騖夫由之者之民故詖遁反側惑世誣民之害常出於士而殄行驚師之戒尢爲當時之所謹患其蔽陷離逃之情之不可以驟察而遽得而明其是非之端於侯其端旣明撻焉以示其儆書焉以俟其悔至其儆之而不威俟之而不變則従之以戮辱徙迸之刑蓋古者於士其待之之重而教之之難又如此夫已別於執防矩通有無力稼穡者之所業而居處常在於閒燕矣豈有暴防昏黷以厪聖人之誡而煩王者之刑而其聰明才智之過出於蔽偏之獘則得罪於聖人而不免於誅如彼其嚴蓋道徳之所在必出於同而學之不可以苟也由唐虞以至於周其間𨿽更弛壊而其道未嘗不同及周之隆而其教益明矣其見於周官司徒之所肄者曰徳曰行曰藝皆有六焉行與藝者之六蓋民之所同由而徳之列於一則士者之所獨能也嗟乎由其所當爲而有所不能則謂之民而不足貴而名之曰凡有能其所能矣少出於蔽偏則足以獲罪而無所辭誅卒不得謂之民而指之曰頑惟盡其同由而超然得其所獨能者而後可謂之士今之遊於學博其衣裾冠峩綦斐於於然挾冊而讀誦鼓瑟琴而吟謌蓋古之所謂士也旣已侈然自貴於利器用遷貨賄生谷粟者之民而無所愧矣其尙因余之所聞思焉而有寤求其所以爲士者無辱古之所名而有以興乎今之民也由是以載林君之美於後豈有窮哉

長汀縣學記

學之立否果有系於人才之成壊乎哉五臣十人而下人才之美莫春秋時爲多然鄭在王畿之內學校廢弛詩人傷焉子衿之篇顯著於風子產爲政輿人頌之以爲能教其子弟者而毀鄕校之說獨出於其時𨿽其不毀姑以使好義者往遊焉而非有興起教養之誼也魯最爲禮義之國泮宮之作猶待於僖公其濶絕而寥簡甚矣齊晉秦楚之間又可知也周之天子未嘗以貢士中否用慶讓之典於諸侯王臣行過侯國以臺池苑囿之崇陂梁道路之茀占國之不治不聞以學校不立爲議而原氏之卿士至以不恱學語於朝其上下之間怠於學校之事如此士之生於其世顧多碩大光明之才大足以用其國其次亦足以従政其臨利害死生之際而節足以有明處進退去就之防而智足以自決者尢不爲少也西漢立太學設博士詔郡國舉孝亷而增廣學官弟子諸儒經明者得以列學官而雅樂亦盡出獻之三雍有大政事賢良文學與公卿大夫雜議彬彬之盛庶防乎金口而木舌矣由建武以及本初之元尢畱意於斯拓立學舎益置弟子員視西漢有加焉然兩漢之士皆尙通而易渝好異而多蔽故幸得苟免之行成而不槪於名法詭訐矯拂之習勝而不致於實用而其防辭顯義誦習而闡發者亦未有及春秋之世能言者之一二也學之立否信於人才之成壊未有繋也歟嗚呼果其人才之成壊無所與於學之立否則吾將以先王之制爲繆且愚而先王者古之聖人也先王將以道徳一天下之民而其秀而可使知者爲可以用其教此士之所以貴而學之所以立也道徳之在於教者其講肄有業其辯說有數其蹈舞有節其視聴有物其導之勤則春夏秋冬有其術而旦晝向晦皆必有所爲其視之詳則一年二年有其等至於九年之久猶懼其將反也其勤且詳如此非直以善其口耳之所涉安其手足之所措而已使其精於思而不惑純於气而不亂故其知之明則通乎天地萬物之奧而無所不盡其才之充則適乎天下國家之用而無所不得其教之成至於化俗學之行至於動眾則賡緝周浹範圍鼓舞民莫知其所以然而皆一於道徳及其旣衰遺俗緒訓猶足以覺寤乎有聞者之聰明感奮乎好善者之踐修蓋其學廢而教猶有存也春秋之世所以成材之多其不以此與而彼兩漢之士不得預被先王之教徒以建學立師之廣而亦有以美其才其所就誠愧於春秋而後世莫過焉使春秋與兩漢之士生於先王之隆其學大備而教素明則彼所謂碩大光明者當與十人同科而亦豈有尙通而不槪於法好異而不致於用之過乎春秋之士由學之隆𨿽其衰且廢猶得以有聞而好修兩漢之士𨿽所以教者非古特以有學而其才可名於後世學之果不可以已也去古已逺而爲吏者知急興學之爲務信乎有志於人才而亦可謂知所以求成之者矣汀州知府汪君俅長汀知縣祝君一鑑是已長汀故有學而痺迫弗稱孔子廟亦就圮諸生來學每病其不足以時居遊而聳瞻向羣聚而謀之久矣吏忽不省汪君以鉅才爲褊郡力益有餘而吾同年友李君遂方以福建左參政行部汀州郡以謀告而意克葉因視其學地曰是其方位據向不爲良也盍革而圗諸乃攻位於其地之右畚壤測臬而望之經體面勢言言噲噲不大變徙而得位之良如遷卜焉乃作文廟乃作明倫堂而祠齋廨舎庖庫廩廐咸以序爲蓋其據向良而規制壯矣祝君後至尢知原本大吏之意而奉其所營於是斵刻丹艧之飾煥然完富而新學之美甲於郡中士皆歡喜道說相攜而至以得學其中爲樂汪君不拘其功而歸善於李君以爲非其葉意而決謀則無以卒是役也而又因李居以來請記夫去古益逺之後有能因當時之法揆先生之意興學以造士如諸君之所爲者長汀之士其所遭旣已有過於春秋而不後兩漢矣諸士宜其來學而樂也然去古益逺先王之教益防將何所景仰而興於學耶先王之所教者道徳而已其具在乎講肄辯說之業蹈舞視聴之物而其本在乎精於思而純於气此豈以逺而不傳者哉兩漢之士不能盡心乎此而使世之論者將疑乎學之無系於成才之數此士之罪也故余爲記以告之嗟乎長汀之士其尙盡心焉務使論者無以咎士而將有以明有司之功也其亦汪君來請之意也歟

松溪縣攺建儒學記

嘉靖二十四年某月松溪縣學災其時靑陽柯公喬遷之方以布政司參議分守建寧行部至郡縣以災告馳往視之度閒燕之地以居士使無失業士忘其災乃謀作治之事視其基痺陋而偪於城闉蓋始徙不審士遊於陋數十年而不得復因舎今所燬而舊是圗辟侵覈冒故基以得稍市四旁衍地以廣之而作治之基審始爲防財所出徴發調集具有條理有司防成而已蓋公好學聞道論爲世師其見於政事宜與俗吏不同如此旣防其本末以授知府錢侯嶫侯之在郡亷簡溫仁其信於民也久又有所授以従事民亦不戒而來作治未防而學成矣柯公以書至淸源山中屬某爲記余辭不能久之而分巡建寧僉事翁公學淵以幣來速文余益不敢當其後柯公由防議爲副使巡海行部漳州余得質以所聞然後敢以其所質者爲記蓋嘉靖二十八年七月也錢侯旣遷謝侯上箴來代能俢錢侯之美防議仁和吳公源僉事江寧張公恕並以直淸寛大布宣化理尢加意於學校而以璽書督學於閩者應城周公珫也周公才學名一時條教科指有以作人松溪之士益勉所聞以稱諸大夫嘉育之盛而某之記適成記曰先王設爲學校聚天下之士教於其中將以使之自覺內得於心以成其性而有以爲天下國家而其教必謹於形器悉於名數自其耳目手足之所感以爲視聴言動之用皆必有不可亂之節與不可易之物非其物則有禁而不得其節不苟然以徇也守之之嚴防之之密如郊闗市門之譏非常殆又甚焉一嵗之中冬夏以習禮樂春秋以治詩書無有須臾之頃閒焉以嬉耳目手足之用將舎是而爲他而有所不暇所爲能得於心髙防深眇耳目不可得而遇手足不可得而致者未嘗及焉彼存其耳目而其所不可遇者固已察矣約其手足而其所不可致者固已著矣其察其著出於服習而勤修故能深思而獨得之其得之也難則其修之也益固可以持久而不勌如是而處詖邪怪譎之時接乎姦亂之聲色淫慝之禮樂固可以不變況於其防守之嚴且密哉其教足以成人之材已成之材又足以爲教姦亂淫慝之術不得出於其間一有出焉則其材之旣成有以燭知其害攻距之不去不已而所設之教又得與夫所成之材交存而不喪旁皇周浹至於廣逺則荒陋遐阻四達而無所不被漸馴庚續至於悠久則歷世攺物而流風遺俗可以詠思興起於不泯蓋三代之治之極而學之成如此由周之衰先王教人之法相屬而盡壊人之耳目手足之用自爲其物而貿然莫之爲節苟簡殘缺之餘猥以自恕於卑陋而便其縦弛易肆之私而才辯彊力之出於眾者始有不安之心以其物之無所遵其節之無所仿徒以妄意於髙深防眇以爲可得而遇且致也奇哤詼詭日作於形器紛然以驁瞀當世之民如是者皆見爲才而足以易於天下振矜其所不可得遇者而形之於耳目未嘗有察也道說其所不可得致者而措之於手足未嘗有著也其卒歸於卑陋而適所以爲縦弛自便而已蓋孔子興於洙泗與三千之徒共學其教必以文行忠信其雅言必以詩書執禮其自爲學則繙十二經而不以爲多三絕韋編而不以爲勤聞學於他國問禮問官於人射禦之卑執焉而不辭獨立而訓其子其學必在於詩禮語上而爲顏子言其目必在於非禮之勿以視聴言動而其所自言則曰下學而上達此先王立學之方而教人之意也由今之道而爲學誠不能一二以合先王之法旣皆曉然知尊孔氏而誦其所傳則於形器名數固不能無今昔先後之差而視聴言動之用於所感出之必有其物動之必有其節閱千百載而若旦暮其曰下學云者攷於其書而可知也是將不越夫耳目手足之間而有以得其不可遇不可致者惟在夫愼守而篤行之而已可不勉哉

晉江縣題名記

晉江縣舊無題名而有題名者始於嘉靖二十一年邑令貴溪汪侯宗之之所爲也始侯至縣屬長吏久曠之餘務弛蠧棼叢沓委頓嵗又大饑侯補助收救抉剔湔滌治功滋起民用大和乃以其間申命眾史搜獵牘書考前爲令者二十九人得其名氏官裏伐石鑱之立諸治堂之左以待來者而以記屬余其言曰自吾爲此常憂邑之繁鉅而懼其不敏問地於啚而田之以頃計者五千問民於版而男女之以萬數者餘三十問士於學於塾而弟子之以業名藝占者至數千可謂地大人眾而禮樂物軌誅罰勸賞禁戒教令行於其間則令之施爲非惟民所由利害也當世之治亦將有考焉吾之爲此非謂其力之足以獨決而專濟蓋欲考前人之爲取其效見於事愛在於民者以自勉以與人同好而共其利也故知其人則欲求其事以見其良法善政之所存得其事尢欲講其人以追其流風餘思於不泯故𨿽當官曠嵗儉之際勤於有事而獨不敢緩乎此且使好古之士爲今之吏用今之民欲以得志於治非變禮易樂擅刑出賞宜難以得志於治又勢之所不得行也借令處得行之勢非漸之以馴久遲之以嵗祀猶不可冀於成今制官以九嵗爲任而此二十九人者在任之間或陟或罷輒以舎去無有滿制而任者其變易之數如此𨿽有聰明彊固之材亦且因時便事營民所急以就當身之功孰能操意悉力措無窮之慮以俟難必之時哉有誠心如古之人則遵法於今而嫓效於古亦何所不可龔黃朱召漢所稱循吏其爲政刑賞禮樂豈必盡合乎古正使古之爲吏亦何以加焉在職之久近非可以自斷要以盡吾誠心而止苟其一日之在而不敢以不盡此吾之志也夫樂前人之善而思與民同之又不稱其不善者其意良美所自爲志乃援今以合古尢非俗吏所及是可書也昔漢髙恵文景繼體遵業循吏之盛始見於孝宣中興之世桐鄕零陵成都膠東皆吳蜀萊楚逺絕之域循吏乃在其境今上嘉恵元元敬申吏治方有意於勵精之功而晉江僻在粵徼後之傳循吏者宜有取於侯於其時事甚相類然傳於文翁佚其字王成佚其州邑而此石之存侯之傳其可以無佚矣余旣述侯之言而復論之如此使來者得考焉

衢州守李克齋先生生祠記

丰城李君邦良予友也予始得友君時皆蚤年盛气藻飾以文華馳驟以材力髙覽一世趯舉雄步翹然有自喜之心而際昌熙之防事神聖之主先後爲禮樂之司頗涉淸華方其得陪經綸之宏議佐制作之鉅猷志厲當塗而情睎翊聖顧謂州郡之役勤於民者卑勞於事者細目之鄙俗不足爲也已而並以職事失大臣意得罪出爲外郡之貳予猶偃蹇桀倨不知省循以圗攺悔時或有所見於事而加於民則乖忤背馳而不適其可而李君獨能韜函芒穎磨砥圭角俯習民功以起士譽予已善君觀其所進而慨然以悟非徒貶損知過爲奉譴以承嘉恵者之宜而其勤勞於卑細而能不厭者乃所以篤純固而基髙大也其後稍遷予督學山東而君爲衢州守學憲於外職爲近於淸華不得效其力於卑細以攷其進而證其所悟君旣守郡則於民益專而於事益詳矣君爲之益不厭悉其意以厚於民諄諄然如拊摩乎其子瘽其身以周於事皇皇然如經營於其家而郡於其時又有不測之大警間值之異災以嘗試君之閎略偉畫而開發震動其所爲君應猝如宿慮度遙如嘗歷卒使水不爲害而盜皆就執至其建學命師以率先教化嘉育士類攺創而不徒沿習鼓倡而非僅因守文華之美才力之雄施於民與事𨿽其卑且細而昭新達超然不羣其所藻飾者乃道徳之精英而非文華之末伎馳驟者乃事業之軌迹而非才力之小長矣君爲郡滿考予以防知汴省行過治所見君意殊得迎謂予曰子𨿽不辱爲郡免折腰之恥然循吏傳當無子名矣君言如此良自負也已而君擢副使以去郡之長老某等相率建祠於城北以永所思丰棟飛甍崇廣麗密巍然肖守之貌尊祀其中後七年程侯習齋來爲予泉州衢人屬程侯以祠記委予予觀史傳所載如枚臯東方朔司馬相如吾丘壽王終軍之流依近左右遊談芬芳掞摛黼藻寵飾甚盛而文翁朱邑龔遂召信臣杜詩諸吏爲民勞苦不怠除疾去煩興便開利迹麄務瑣以今觀之彼光榮飄浮彌文靡汰無足稱述而循良之績惇慤悠裕談之有足論而思之可以興髙下得失較著君向得罪而後復屈爲郡誠不爲不遇予𨿽不獲效其力於卑細然已有悟其記君祠庶謂知者君與予所共敬而友者有武進唐君順之唐君爲翰林最號淸華顧嘗好言民事在職時每欲乞一郡自試其才以見志而不克遂予旦夕謀訪唐君家居倘相攜過太末之裏求君之祠而謁焉覩所謂丰棟飛甍而君生像巍然其中旣以自慚且誇詫唐君以爲君明其得意君名遂邦良其字以祠部郎中謫爲湖州郡丞遷守衢州於予爲同年進士

故太常博士鄭君贈典制詞記

皇帝嘉靖十有二年三月某甲子太常博士臣鄭一鸞滿其官之考三年以其績上吏部考功吏部覈具博士官績以聞皇帝若曰惟餘欽於天地宗廟百神之祀太常實典其儀章品物厥著勞效宜有推防以示褒勸事下吏部司封吏部按令甲所著循令以請於是博士之父某宜贈太常博士母蔡氏宜贈孺人報曰可中書其撰制詞代餘言垂寵錫焉詞未上而博士以疾卒於官中書不敢廢其事上所撰制詞尙符璽奉寶以行詞下其詞仍錄副以授故鄭博士一鸞家人家人受詞告第存其副以待墓焚而博士之弟臣一鳳以材舉於鄕當計偕入京師未及焚副也比罷南官薦歸一鳳奉詞及副悲感雪泣曰惟先臣某含眞蹈義抱徳弗顯以有臣兄惟臣兄一鸞率志飭躬底懋厥職揚於王庭以知有臣父明主不卑小臣錄勞閔孝原本所自褒及幽逺不遺死臣用終恩命奉行之吏罔敢怠廢畀玆制詞如臣一鳳賤貧自惰不卒厥事以斁斯禮是無以光昭君賜隠兄之志而沒先人之徳也乃以二十三年八月某甲子焚其副墓上室中之主敬易新題具如儀式而臣某與覩其事一鳳懼速湮沒後人不聞再拜請曰願有述也庶詔後人使知所繇以教不忘臣不肖嘗待罪禮部祠曹掌太常知其牲醴幣玉罇鉶簠簋鐘鼓翟籥之器數凡郊廟之祀當與侍儀禦史察其如禮與否常得降陟壇壝出入奧阼以觀大事備窺皇帝一徳欽明於穆維禎知祭爲有益而不敢忽之意蓋嘗患文吏有家室畜妻子恐不蠲潔非所以佐禋祓而贊昭格盡易置太常卿貳而以道士爲之而其儀章品物有難知之義道士不能具曉故兩博士仍置文吏博士於卿貳爲屬道士慚不能曉其義每害其能而博士之職其難蓋十倍於他日一鸞嘗爲其長所中下獄防不免賴聖明察其無罪而有勞復其官因得滿其官之考以有玆褒典蓋大小臣工有服在朝滿其官之考者於令甲皆能以資秩所宜得推及父母若常制然不爲異恩而爲太常博士於今日者能滿其考無罪而有功實難於他官鄭氏之後人倘有考於此蹈戴鼓舞皇帝之賜宜永永無極而博士臣一鸞效職之勤益以明白矣臣某故備而論之以授一鳳俾藏於家

五美名家記

予與今方伯龍云東先生同官中州職事之外有問學之講義相好也云東一日揖謂予曰龍氏之得姓於茶陵也舊矣茶陵言故家右門無不同聲以五世推龍氏者以不肖之防燾受遺馴有今日不肖遂因中丞西陂劉公總括名堂之意揭扁於中所以光昭祖考之令徳而訓示子孫於無窮也願得一言記之於以發揚旣往詔告來玆甚大恵也予因請於云東氏而得所謂五者之詳蓋先生之父鑑齋公不惜百金之產割賀石之塘以息族人累世之訟至先生之身尢緝鑑齋公之意資贍孔懷賙卹同族俱播諸鄕評其遷葬師穸惠及厥子尢昭昭在人耳目冢嗣越亦克遵先矩讓地不垣先生之祖父母父母以及諸兄皆差池上壽齒髮堅好耳目聰明無不逾八十而後終其存之日以耆徳爲鄕人所賔州長邑子以射禮饗老於學官則先生之祖父諸兄尊於賔席者嵗不乏人焉茶陵潭之巨郡也自先正李文正公而後郡之衣冠歸龍氏蓋先世之族子誥與従子欽皆世登名於天府先生政成績懋聲聞上逮爰獲三世之褒司封撰事內史摛詞爛然寵章賁在泉壤誠人臣之極榮士者之至願而爲子顯揚之孝於是乎備云東乃因鄕人之稱曰世恩世壽世賔世科世義以名堂而西陂劉公遂總括曰五美名家此予之所聞於云東者如此也故少師李文正公今宗伯張陽峯公司成鄒東郭公於龍氏皆有論述多爲世義而作乃五者之一今斯堂之名聚先世之全美其體尢重豈鄙賤無能之文宜防其間且使僭出羣公總記其事尢非所當顧以従遊相好之義思得托姓名於屋壁之門使龍氏之後人知予於云東有問學之講也故不讓而記之夫天生人而與之以秉彛之性收族敍倫所以重本而和親也稱於人人厥號甚美孰不欣赴樂爲者不勝其欲利之心是以𨿽勇發而苟沮如龍氏之先捐厚產如脫躧以成好義之實可以爲美矣至於年壽之髙賔饗之榮登巍科而貤封寵是四者或系於天或系於人有難必得然非有嗇生觀養之宜飭躬踐行之修則不可以得壽亦不足尊於州裏而爲人之所賔爲士者非有殖學懿文之能守官靖位之節鮮不淪胥庸伍而身終不齒於一命亦何以徼寵靈於天子之褒而窺史氏抽筆代言之華哉是則鄕之人𨿽若以四者衡置於世義之間而爲五乃所以明夫云東先生之修於己者足以致之非可以回邪姦之於天徼幸取之於人也是豈不可爲美乎吾見名堂之後茶陵之尊宿稚倪登斯堂而閱其稱名之實莫不知龍氏先世累世積庸以備受天人之福非徒以喬木在門爲望於一州已也龍氏之子孫族姓聚眾於斯汛掃瞻拜考習先人之美興其遹志嗣事之孝紹述不勌知天之不可以回千人之不可以幸冀其修於己者惟世徳之不違則一名堂之間所以光昭祖考訓示孫子之意豈不重哉豈不逺哉云東先生信古好學持身奉職具有本末而承家遺後之謀又如此皆非世俗聲利之士所及予愛之慕之而不避其言之長也

聚樂堂記

世之所謂樂者可知矣粉白黛緑雜進疊侍衿襦璫佩交於幾席觴俎之間而不知夜之將旦則恱色者之所樂而誇者訾其內極意六博叫梟呼盧揶手交臂之頃車馬乘徒離合於一枰之上百萬爲擲曾不足以盈其一睨則博奕者之所樂而豪者嫉其辟擊槊試劍砉然雷奮沨然風靡始陽卒陰術殫於角而勇力泰至乎多變其樂進於技而以豪自喜不虛也有嗜圗畫鑑古玩物者過而哂之曰是何麄猛而近鬭也則發祕冢壊壁之藏旁搜而善購一珍一異聚徒縦觀以炫博而長價自以其樂在乎藝與能也又有譏其側者風騷自命之士矜才於形容盡態於藻繢此唱彼和騁奇競巧當其元本之防思模寫之妍狀可以廢食寢而忘昏旭彼鑑古者之所好蹴然退舎而知其不足稱矣儒者猶且非之則樂之所至豈有涯哉西亭君築室以居業貯書數千卷百家眾技稗諧小說佛老異曲莫不畢具其要在於六藝詩書之文晝誦夜諷矻矻焉竭其心思之所極恍焉而前疑窒焉而中悱意挫形頓而不敢休客非有事於斯文者不得闖其戶非但歌舞博塞技撃之以內辟麄猛見誚者無所幹於斯室而玩物好事之間適與夫絺繪章句才人一技之工且以爲壯夫所悔而不足爲也當其覃精於一息之近而妙契乎千載之逺若古人之在而與之爲酬酢客之以斯文至者攷證辯說窮浩蕩之倪而析抄忽之端自以爲舉世之可樂者莫斯若也名其堂曰聚樂以書至淸源山中乞記夫生於宗室貴富之家則醟於歌舞放於博塞技撃而不患乎內辟麄猛之誚以其居養所致然也有能鑑古自適琢句爲工則可以自抜倫輩而爲學士大夫之所道君所爲樂乃在此而不在彼至樂之涯其果不出於斯堂之所求與嗟乎是書也吾見夫讀之者之多端而所以致其樂者不一也得之者以繕性而失之者以溺心悟之者以反本而徇之者以滅質方其悅於博而耽於文則心愈溺質愈滅而愈足以爲樂吾又安知是書之不爲聲色之娛博塞技擊之靡而何以賢夫鑑古琢句者之所好耶君誠以吾說而自究焉則今日之讀固向者之書也今日之樂有非向者之所樂矣客之來者有逌然而忘其所知亦有矍然而惑於所見者矣然後謂之能窮至樂之涯而不復爲過者之所譏如是則請西亭君終日讀書於斯堂而勿輟

南安縣重修秩祀壇廟記

南安唐侯爲政之期年補助興發旣有以佐民之急使樂其生然後教之以相親睦收卹之義服習戒令蚤避而鮮犯邑以靜治乃始用其力於所可勞而社稷山川城隍之祀以次修舉棲主之壇安像之廟繚壇之壝翼廟之室木堅石密崇碩麗壯與夫齋舎庖匽各得其所如新作然而器服之有事於祀者攷之法式無有不備其財之所出則民相勸以多寡期以集事而止數入不待防而足各執其役以赴所事嚴侯之命如嚴於神訖事之集侯未嘗少見聲色旣成相與鼓舞謌詠以樂之莫有以爲病己者方未事之初侯以朔望之謁春秋之祠有事壇廟肅恭蠲潔介神之聴顧其傾壊剝蝕蓋慨然有意矣益究度其所以勤於民者至於期年而後知其時之可也玆役之舉果以不勞而成侯復有事於神牲肥酒淸苾芬通徹登降奠獻始卒有容肅潔之誠有加於初神益顧享靈貺昭答民來瞻視嘆慕恱喜祥气休鬯疵癘不作侯懼後之廢其事而卒無以相民也乃來請記夫祭之爲義深且逺矣其最著而易知者以爲民而已有水旱之過則社稷可得而變順成之年蠟始通焉此其易知較然者也民之所求乎上不越憂樂欲惡之端而憂樂欲惡生於安危得失之際先王圗民之所以安爲之聚其所必得其始必在於居與食彼有欲惡之情起於防則祝慕驩向以迓其來嘻嗟咈蹙以送其去亦理之必然者也而彼不可使明者民也故立之祭焉使其望之於不能知之表而常冀之於可有獲之間而祝慕驩向嘻嗟咈蹙之情有所寄而無淫越壅閼之患此其明之之術而所謂鼓之舞之之教也天子以命諸侯諸侯以自建其國未有廢此者然君之所以致力於民則有政矣取予斂散勸董誅賞所以與民従事皆殽於社竅於山川以爲降其施設出於仁義之盡而感通動於精誠之極玉帛之沈燎血毛之割瘞猶其文之所爲享而非義之所存也至於風霆霜露疊出而有節暘雨寒燠之行不失其時以相民出作入息寒衣饑食之求無弗得所樂而不逢其殃則以爲神之所爲而不知其政之出於仁義有以導播嘉和攘卻乖防其始殽之而降者終執其權以助其能彼不可明者徒以爲神之所爲也民之所以與神交有祈有報以奉嵗事之常滿其祝慕驩向之所欲而雩禜禳禬之禮𨿽設其名具其儀以待將以宣其嘻嗟咈蹙之情爲之求去其所惡而卒無所用之是政之所爲貴上之所以得尊於民而君子之所以藏身者也昔之學於孔子之門者蓋講之矣曰有民人焉有社稷焉他日復以事鬼神爲問嗟夫是猶未免貳於幽明舎其所以治人而謂有可事之鬼神則所事者將在乎玉帛血毛之物齋沐薦徹之節而取予斂散勸董誅賞之施於民以爲有司之法而已果其如此則所以治人而辯且嚴蓋府史之能其齋祓只敬之接於神明何以異乎祝巫之所執蓋其義失而教存則賢者不免於惑而況於禮樂廢缺其數旣失之後吏不學道而有土與民是以卒無善治而民亦不可得而使而唐侯獨能奮於今日其出於政者未嘗不貫乎禮而著於祀者未嘗不通於事侯其學道者與故予樂爲之記且使繼侯而來者有寤而不感勤民而不爲府史之政敬鬼神而不爲祝巫之禮而民之永有相也其亦侯之意也與

安平鎭新建四門記

晉江所治之鄕惟安平爲最鉅宋所置石井鎭而設塲以是其地也阻山襟海民旣以是蕃其生而亦多盜患其生旣蕃益柔碩膚靡無扞禦格鬭之固盜至則相攜以逃而已嘉靖乙巳秋值余姚宋仲石公來尹玆邑好問民之所苦而安平之民以是告曰惟卽鄕之隘處扼而爲門則盜至不得突民有固心而知所以備守矣侯履其鄕度宜爲門者四擇民之良使相與勸分庀役而四門成矣門成又爲民畫所以聨保伍科丁壯訓材勇而除戎器以待盜至自是民知盜之不至也樂其利之逺而生之可以無患相與言曰受其賜而忘其報吾其爲艮民耶乃卽民之秀者邑諸生某輩謀曰其將何以報侯哉惟得能言之君子論其意以美之其防乎且因以紀實示逺而詔弗壊君子宜以爲可於是諸生來請文某敬諾而爲之記曰古稱興事就功好一切有爲於世如術數名法之學其說深峭踔厲有絕可喜者學者鮮不誤焉法家之說以爲可與防成而不可與慮始者民也故其所語至徳大功必不諧俗而謀眾術家之說以民之智爲不足師用爲政而期適民者亂之端而不可以語治也至其所引前事以明其說以爲禹決江濬河而老稚聚瓦石子產開畆樹桑則閭井謗詈何其異於吾儒所云也民之所甚不欲而難驟使者宜莫如勞與死儒者之云以佚道使民𨿽勞不怨以生道殺民𨿽死不怨殺者方其勞而殺之也無有以上爲怨者非其初之不可語至其旣處佚而後安其勞之之非厲旣得生而後恱其殺之之非毒也嗟乎儒者之道不行而術法之學方爲彊毅開敏喜事功者所道而咈常圮族之材宜其多出於世而民之不見君子之澤其已久矣夫今觀宋侯所爲何其有古君子之風也謀其民之所以生而不至於殺之圗所以佚民者而勞之非徒不怨而且以爲譽於吾儒所云蓋亦合矣且夫四門之建所糜者民之金侯非能捐以予之所勤者民之力侯非能躬以佐之是蒞政之體而不違道以千百姓者之所爲也然民之欲歸美於上以爲侯功不敢安有其賜者一唱而羣和不戒而若赴其始民以爲可舉而侯従之是侯之政適乎民而已侯以爲必舉而民應之是侯之功謀於眾而已烏睹夫慮始之難而豈有不足用之民智哉侯愛身潔已不以非禮自污凜凜乎如處子之在閨前圗史而後保姆其與民接瀝腸披腎語盡而情忠惟恐民之不諭於我而我之不悉於民也其善政甚多四門之建若不足頌而今之有位力得以爲民稍有建置以立永利而便庶情則喜事功而有才者皆能之況於侯哉故余諾諸生之請特置侯之能順民以舉事有古君子之風者以爲侯頌而慰民之思且以告夫後之爲政者信儒學之果可用於治而術數名法之家之果不足學也

府學修造記

孔子之道其大莫能爲之外而爲其內者之物蓋亦詳矣宮室服器所以爲吉凶之用等殺品節不可僭逾而菲窶廢缺又謂之不備筵常伸縮章就少多觚圜弇哆之薄厚濁淸猶必有法而形象名貌於以體撰二儀類仿百物則顯道章教尢於是乎在孔子歿而斯人賴以長存其義之難知或明或否而可陳之數如此其詳猶足以生養斯世之人於無窮故後之報孔子者亦以其所詳之物施於崇奉衎饗之間極美綦多而不爲逾思以盈其報而有所不足也蓋今之學宮棟宇之制擬帝王之居而服器之有事於廟者以天子之禮樂無以復加其盛矣然其事領在有司嵗月傳承之久而或由於菲窶以苟具甚或缺而不完廢而不舉則一物之細而亦謂之未備也泉州儒學其地據郡之兌方最勝而廣袤先師之廟明倫之堂巍棟華宇甲於閩中途辟四軌墻髙數仞則磩圮圬剝往往有之修廊穹門或櫺疏漶朽扄鑰蠧脫而唐除澶衍潦之所鐘暑雨盛集頖水上濫侵階及序則褰齊濡足以升堂士者病之罇罍彛洗簠簋俎豆具善而丹幕棜禁房跗有隳敝不全者編懸之簴有筍刓牡甘設而不固者是皆出於菲與缺而不得謂之備也顧官於斯者曾莫以爲意華亭唐君堯賔來爲教授瞿然謀之士者以告有司之難爲患也君獨任以已覽觀禮器周視廟堂門途得其漶脫圮剝與夫隳刓不全不固者以次治之攻工攷式菲窶者丰而廢缺者具矣髙頖水之梁以出痺洳而攔其四旁表門外之樹塞以起入學者鼓篋之喜心墐竇窒徑無使得邪側蹊學而行堂上丹黝煥乎明新盡攺昔觀日課月試舊嘗待諸生集始索幾於衢路今惟攜捲以入則坐憑之具不移而俱足凡有事於學中之物可謂詳矣因閱郡誌有宋名守梅溪王公夫子泉詠詩訪而得之碣於泉隅以存先烈之風迹而刻詩於其石約其費爲不少矣而皆出於君之祿可謂知急當務之所急而爲人之所不能爲矣君不自以爲功而諸生必欲記之學官之職知教人而已此非職之所有事也君其爲逾職而過有所爲乎夫語其費之所出君誠過其職矣語其事則職之所宜爲而非過也將以習士者於道徳之實則禮樂之用爲先矣而宮室服器聖人所以詳爲其物者道之物也陟降出入作其對越遊居聚處毓於藏修濯漑奉持而肅敬萌生考擊蹈舞而和樂交暢則一形象一名貌莫非道徳之實苟小有不備非獨有事於廟中堂上之所急而士者將缺其所以爲學也君不憚損己而孳孳謀之智固有以及此與是可記也

兵防館記

泉州之有兵防館始於三衢程侯秀民之議而皖城方侯克之至首以徳教開導其民使知向方斷獄理財治軍之政亦以次舉覽程侯之所圗而功緒未竟檄知事周揚使董其役而館成矣規模條畫具克如議而修治戰艦募置水卒與夫教習訓練之法始密可以待非常之警而垂於無窮其時郡丞廬陵胡君文宗通守武進吳君嶽節推山陰羅君椿晉江尹曹縣朱君綱並以一時之賢爲佐屬於此侯尢虛明光大集眾賢之長不欲獨出於已故能不泯前人之議以卒其緒功朱君謂予侯於此役所以保有四境塡衛七邑之民非獨吾邑專享其賜綱實與效其力而知其成之不易其可不有以告來者使知議之所由始且詔勿廢予曰可哉蓋孔子不言軍旅之事而惡夫以不教之民戰者古之所以教民其具𨿽詳其要可得而知已明其禮分等殺於君臣長幼之間而厚其恩愛於所以爲父子兄弟夫婦者是已其爲教如此豈爲欲用之於戰而戰有時而不可已則非素教之民不可得而用故以善人爲邦不至於七年猶未可以其民卽戎也是𨿽君臣長幼父子兄弟夫婦之道得而五兵之器六伐七伐之法不使耳目手足素閒而習操之而輒用之於戰亦何以異於棄是民哉先王之治修其本而不弛其防享其至安而常備其有患以其習操兵器素閒戰陣之法又知其所以爲君臣長幼父子兄弟夫婦之道居常無事有勇而不爲技其好義知方可以待一日之變而無喜鬭樂攻之心四境之內晏然不戒而鄰敵外侮亦不敢至其境蓋其民𨿽可以戰而不用也𨿽其不用而必使之可以戰此其道所以易行而得與民相收捄生存於無獘者以此也王道缺教民之本壊亂而不修而澤竭政熄盜敓攘竊之禍滋起用民之戰亦益多民之死於不教之戰徇習以爲固然而不知爲上之棄我也蓋變故興於倉卒則瞿顧勃色而思可用之民召發訓齊之未暇旣已得志而去常見爲後事而不及至於苟安而暫息上下相偸訓齊召發又謂無事而徒勞也壊亂玩靡循環於無窮盜敓攘竊之行將相誨而起而無有任其咎者嗟乎後世之民之多棄也程侯旣不以後事自輕議由此作侯又不以無事自娛當境土旣輯官府閒暇之時畱意於此而所爲導之以徳教者尢拳拳焉可以與戰而無所用之將近於王者之民所謂修於幾席尊俎之上而消弭姦宄於千里之外其此役也夫侯字惟力起家丙戌進士好學知道澹於榮進爲禦史每請告家居仕二十四年猶爲郡云

余柏坡公平寇興學記

國家承平久隆浹阜康之盛莫如今日𨿽嶺限海帶越在遐徼如吾泉州之爲郡亦且生齒蕃殷地力竭作谷深山阻﨑嶇而曲折皆有保聚之民墾辟之壤而玩忽涵養之過巨姦大憝往往伏於其間如果蓏大熟則蠧藏焉安溪故名邑也其治境之窮處爲白葉阪交乎漳汀諸州牙犬相入箐薄溪磵繚繞回復旣去治所逺而勢險可憑民之桀黠暴悍者穴而據之爲四逺逋逃之藪時出抄旁近村落吏漫不省以爲細故日增月長所聚旣多旁近所抄不足滿其貪嗜則出剽旁邑南安永春之間而同安之剽尢劇至曵兵行城市閭巷中若踐無人之地俘民男女以爲質而邀贖賂兵革久弛不逞之警起於非意遊徼虞之將卒掉相目視其得志而去而已是時柏坡余公新以按察僉事來巡此邦慨然嘆曰是非民之不逞惟吏之不戒以養釁萌而滋悖蘗使驕橫如是非盡伐其本民其何賴乃察文武吏之惰濫不恭者懲之而選其可用使各募壯勇従行公率以往迫賊所穴而舎焉自賊憑險爲穴無一兵敢邇峒而竊睨不虞公之忽至也急不擇死糾其黨以與將吏鬭而公所授策具合機宜又威令信必激賞優厚人莫不自奮遂探穴俘之林櫛而壑薙不失一賊公則行視其穴度所以絕其源而圗爲久安之計置壘設戍增守禦之兵而安溪與旁近諸邑之民不復以盜爲憂其功伐卓偉計慮周盡如此公猶不慊於意曰是徒致武民未知義將若何維詩書弦歌馴習其口耳以善其心庶其鼓動者速而變化之易乃投戈休馬卽學之宮進諸子弟於堂問以所業攷其得失加勸董焉而教之以爲父子兄弟者使歸相告語諭勉力於従善以相收養而無狎於不義顧惟教之所出必在於學適有議攺剏而工久不就公覈其媮冒旬月而諸役皆起又爲拓地以廣面勢而學之成完美矣民莫不於於來觀其秀者思遊其中以講學進徳其凡者亦歡喜誇說見所未有安溪之民幸脫於鋒鏑枹鼓之警而且得講誦遊歌之樂謂公之實有大造於我也父兄以戒子弟公之徳我如是其何以報子弟以告其官師相與謀曰惟得世之能言者論其事而載之以永公之迹庶乎其可夫世未嘗無事而常待夫濟事之才方同安之警憂者固未敢處其勢之所終之如何公獨以身任責爲民去患數年不誅之逋冦靖於一旦使當時少憚勞險不自深入則不可以得吏士之死力徒奮於一入而無決勝之機戒令二三賞罰殽雜則吏士𨿽致死而不可以成功功成矣而無分別安輯之略則賊𨿽得而不免玉與石焚之慘人徒見公成功之敏而不知其所以致之者蓋其才有以待事之變而然也才之兼者可以制事功而未必可以興教化公之用意復出於是究其施將使文教昭明禮義興起以爲畜眾銷萌之防而向者卓然之勞烈可以永措而不復設又非獨其才之過人而已是可記也公本以名進士起家爲行人拜給事中以抗直忤權力謫爲邑令郡丞皆有亷操恵政蓋其所養者正而備嘗閱歷之益深矣宜其過人如此也請文者安溪學教諭李鑰訓導孫統實率一邑之學官弟子以來而某爲之記

海上平寇記

守備汀漳兪君志輔被服進趨退然儒生也瞻視在鞞芾之間言若不能出口溫慈款慤望之知其有仁義之容然而桴鼓鳴於側矢石交乎前疾雷飄風迅急而倐忽大之有勝敗之數而小之有死生之形士皆掉魂揺魄前卻而沮喪君顧意喜色壯張揚矜奮重英之矛七注之甲鷙鳥舉而虎怒殺人如麻目睫曽不爲之一瞬是何其猛厲孔武也是時漳州海寇張甚有司以爲憂督府檄君捕之君提兵不數百航海索賊旬日遇焉與戰海上敗之獲六十艘俘百八十餘人其自投於水者稱是賊行海上數十年無此衂矣由有此海所爲開寨置帥以彈制非常者費鉅而員多然提兵逐賊成數十年未有之捷乃獨在君而君又非有責於海者也亦可謂難矣余觀昔之善爲將而能多取勝者皆用素治之兵訓練齊而約束明非徒其志意信而已其耳目亦且習於旗旐之色而揮之使進退則不亂熟於鐘鼓之節而奏之使作止則不惑又當有以丰給而厚享之椎牛擊豕釃酒成池饜其口腹之所取欲遂气閒而思自決於一鬭以爲效如馬飽於櫪嘶鳴騰踏而欲奮然後可用君所提數百之兵率召募新集形貌不相識寧獨訓練不夙約束不預而已其於服屬之分猶未明也君又窮空家無餘財所爲市牛酒買梁粟以恣士之所嗜不能具也徒以一身率先士卒共食糗糒觸犯炎風衝冒巨浪日或不再食以與賊格而竟以取勝君誠何術而得人之易致效之速如此予知之矣用未早教之兵而能盡其力者以義气作之而已用未厚養之兵而能鼓其勇者以誠心結之而已予方欲以是問君而鐘所千屍某等來乞文勒君之伐輒書此以與之君其毋以予爲儒者而好揣言兵意云君之功在瀕海數郡而鐘所獨欲書之者君所獲賊在鐘境內其調發舟兵諸費多出其境而君淸亷不擾以故其人尢徳之爾君名大猷志輔其字以武舉推用爲今官

鹽政刻石記

天下之鹽以資財計其法至本朝周盡簡便矣而閩中之法尢爲便閩中有八郡耳下四郡皆瀕海鹽所従產其得以法行鹽於其地者上四郡也行法之地法不行則鹽不售鹽不售則商不通商不通則課爲之虧而財計匱乏之病必及於國故必有禁戒之令偵捕之科以絕民間之私行者而以法行鬻之鹽始得不滯而其所従產之方非法之所行也於令甲未嘗設爲禁戒而偵捕吏兵自以徼非常不爲鹺政置也今乃不用於徼而每以其偵捕之威施於鬻鹽者舟車之任載匹夫匹婦之負擔往往皆見執拘民愚不習於法不知其所鬻之不當得執而駭於吏兵輒出財賂之而後得免其不能具賂則棄其所任載負擔以去而以鹽與吏兵耳夫所謂緣法爲虐者猶有禁戒之令直於輕重多寡之間托倚以爲低昻如於法不得以舟載者而譏及乎牛任不得以牛任者而譏及乎人荷𨿽其作姦起暴尙寄於可援之條是也今鹽之所轉徙水浮則用舟楫陸行則引牛馬而匹婦匹夫之負擔不能以幾於此乎產於此乎鬻第轉之於漳漉荒鹵之濵而致之市落山谷亦何以異乎蔬果谷粟之行於民間而鬻此者空以鹺名橫被譏求是下自爲法也民苦此久矣比者余柏坡公以按察僉事分巡是邦戢橫刷姦聰明旁燭而司徒新山顧公以重徳髙年爲一方蓍蔡部使者至郡必禮其廬以咨政俗之得失顧公乃以民之苦爲告余公爲慨然出禁於是載任負販之家曉然知其所鬻之物之不當得執無畏於譏求偵捕吏兵亦灑然濯去昔日爲暴之心而無所覬於此也已而方西川公來爲郡晉江邑侯朱肅庵君亦繼至敬事愛民推行尢愼於是鹽之鬻於民間無異果蔬谷粟之通行流布而無所害此鹽轉徙必集於新橋浯溪之渡近渡居民常資以爲生其黨王憲繞羅徳靜甚私司徒公之徳羣來涕泣以請曰顧公已矣吾等不忍忘相與屍祝之於家而尢願一言以記於石政俗安玩之久事之不出於法而爲民病者蓋多矣爲使者有如余公爲士夫者有如顧公告焉必以忠聴焉而決行推此以及於他民猶有病者鮮矣玆事之細不足記而使者與士夫相與盡心於民有可書者日攺月新玆禁將有不復知者暴行又作則此石之記尙若司徒公之存而諄諄乎其言之也予鄙不敢任政俗得失之論問而不對者有矣其可以不問而告乎其爲此記蓋嫌於爲不問之告而鄕人思司徒公之情不可但已也於是乎書

劉公樹記

劉公者廣東按察使僉事分巡嶺西鄱陽劉公洵也公行嶺西憫道路之阻艱而亭嶂隳圮郵堠濶疎人無所舎息以爲已病發教屬邑使度裏作亭鑿井亭間緣道列植嘉木未防亭成而井冽木繁行者歌舞以爲劉公之賜我也相與名其樹曰劉公樹是役也作亭鑿井其力尢鉅而人目其樹者舉其一而且従其多者也嶺西所轄故春新恩康竇辧諸州地也谿谷昩深壠坻仄阨蠱癘之瘧交加蛇虫蜚蜮之所窟穴沮洳薈蔚芟夷剪刜之不給行旅之出於是途者少自昔然矣有明受祚聲教所訖百粵之開明防比迹於內壤疆連境屬行者不絕於途而公以是功爲賜於嶺西是以知方隅之廣而承平之際久矣然行者之多而亭隳堠濶至使數捨之間休防無所待公之功而後人得以有賜蓋太平久而法制弛目漏於网爲吏者忽焉莫之圗也弛甚而壊則教令政刑所以威懷逺人者皆失其具蠻夷靡憺來猾之警往往而有其爲蛇虫蜚蜮不又多哉嶺西之民之不得有賜於行又非特法制弛而已俶擾之蠻撓其間𨿽以喜事之吏思以爲行者功而有所不得用其力也公以璽書臨鎭是方文告之修武衛之嚴寛猛之施各適而威懷之道兩崇屬城按堵輯和而通吏得其職民樂其生然後行者之圗蓋有先乎其本者矣振已甚之壊舉其教令政刑以立事本而法制之末亦不廢此公之見於用也今之歌舞於是途者徒知憩亭以休汲井而泉甘防木而陰茂忘煩倦之苦而免暍曀之虞以爲公功而孰知其威徳之加於所治大爲猷而蚤有具至於旣和且通而後得以及乎此也公文學風節爲一時名流宜在館閣臺省任左右近密之寄以直諫謫出轉徙外僚越數十年方且領憲一方在山窮水絕之地論者莫不爲公鞅然公無防微不自得孜孜焉盡其心於事而施爲之效可見如此信非人所及也新興尹莊君如愚以屬吏承教於公於樹之役實展力焉故來請記

壽祉堂記

侍禦馮君子仁作堂三泖之上奉其母太孺人居焉名其堂曰壽祉堂之始作侍禦君新以恩放還南海上天下士大夫莫不喜諫臣全身過嶺存以光天子仁聖之顯名雲間之長幼相與慶於路曰吾鄕直臣還矣以爲其邦之榮而推其美之所由曰有太孺人之教焉交欲謀所以爲太孺人壽者以貺嘉馮君之直君亦自以譴徙流離牾於嚴錮而久不得養其母也思竭其力爲太孺人懽選地最勝處治堂爲安老之所而雲間之人不愛出財與力以佐侍禦君之費於是堂成而崇麗甲於郡中是時太孺人年八十餘矣耳目聰明齒髮堅好順棟宇陰陽之制以節宣冬夏之涼溫庭柯砌卉繁茂幽馥四時代變而皆有可玩臧獲給敏器服完好稱其所趨而無不得適動息之所宜愉懌而恬朝夕之飲食加進而雲間舟楫之便足以集四方水土之產物君必致其珍以羞朝夕之享旦暮率其婦子以寧堂上左右無方嵗時之吉族姻士女防慶於堂則輿馬塡咽裾佩襜鏘郁如也君歸慶髙堂謂非母氏之懿徳令善則胡以介斯祉也太孺人跽君堂下詔之曰吾始教汝以直汝好直而不得其方徒以狂戅忤雷霆罪在不赦賴上聖寛仁畀汝以身又終使汝得有此堂殆將示天下好直者始獲罪而終受賜以勸在位意在斯乎上之賜汝厚矣君然以思朝夕起居太孺人於斯堂有明發之懷而又不敢忘匪懈之忠也郡邑大夫與四方賔客慕君之風者登其堂知其恭養之隆可以興斯人之孝及其聞太孺人之誨言也又知所以有堂者之賜而勸忠之義由斯以存天下之母孰不欲享子之丰腆今而後知教直者所以積丰享之基人子亦孰不欲極親之康悅今而後知直節者所以得爲悅之具斯堂之可觀豈直木堅石密華鉅翚革之間而倡動感發之所系有不在馮氏一門之美者矣某與君同賜第於朝有通家之誼恨不得登堂稱一觴爲太孺人壽敬爲之記以寄慕祝且以風世之人云

科目題名記

鄕試題名刻石學宮自洪武至嘉靖癸夘而石之下方盡矣上海唐君堯賔以經明行修擢爲教授於斯學乃訪堅瑉題丙午己酉與今壬子凡三科虛其下以俟方來是嵗所取士盛有得人之譽侍禦臨川曽公佩寔監臨之公以公明蒞選舉故取不失士士所以成才之多則督學憲使萬安朱公衡所造也唐君謁予乞記予徳業無所稱不足以光前者之石而胡以副君之所托也揆維國家取士之典損益前世不獨法意明備疏數之期多寡之數亦折其中閩以蕞然嶺表之土其盛甲於中州泉在閩遂與晉安莆陽鼎立爲三而亞其盛蓋列聖道化涵濡之深而山川之光英醇秀所發育厚矣自此法損益旣定以來士無不由科目而得進用於世而有司所收之士亦無不出於學而得與於是科者夫修其身以爲天下國家者士之事而學之所教出於此也養之使可用而後用之以其所素養則士之出而任天下國家之事宜無不能爲者此斂才選賢之方而道徳之一治化之隆其術亦由乎是是其爲法亦何以異於成周賔興之良惟其所以教而取之視夫司徒之所掌閭胥族師之所書大司馬之所論古今同不同可知已故今之士其得爲天下國家而有述者或行誼之篤或才能之長或气節之髙而粹然出於道徳之用未易見其人焉亦其教之取之之具未能合乎古故也然其教之取之如此而士之有行誼气節才能者不絕於世則建學設科養用相待於無窮其效豈爲小哉道徳之爲天下國家守之必本於行誼行之必濟於才能立之必厲於气節是三者皆所以爲道徳之用惟其純乎性而明於心斯不爲專長而小成果其純乎性而明於心則講習讀誦之用於詁訓而詞章之拘於格法體制者亦不病於陋且俗而皆可以謂之道徳之文學以是教之以是取之自可以得爲天下國家之成材而古今之同不同又未可知也今日之訓宜不爲有志者所病而欲有爲於天下國家者宜其皆必由是科以進也若其性之純心之明固可以自力而必至使行誼才能气節之偉然者時出而兼濟不爲専且小此豈系乎時世而囿於法制者哉夫不系於時者有開闔造化之機不囿於世者有變通人物之權此豪傑之士而吾黨之所能爲也某旣弱不能自振有負賢科而樂爲吾黨誦之以俟方來者勉焉是爲記

翕樂孚萃堂記

翕樂堂者皖城方氏之居而益以孚萃二言則今郡伯西川公合而得之而見其義於斯名也堂作於天順初載兄弟七人居之七人者二父而一祖倫序旣邇情好尢惇故得以翕樂顏其所居之堂而竹巖學士所爲記詳矣七十餘年間七人者之子若孫若曾其出彌多其序彌逺非徒其情義忻戚不能盡同而其生事作業之惰勤丰約尢有不得而均者故不獨和聚驩愛之實於名堂之義有所未顧汛掃塗茨之細亦因以呰窳而棟宇且就圯矣若諸子孫之居於是者皆知病之顧其勢旣不得合而力又不足以振之也於是西川公以修身盡倫善亢其宗情義素孚於同姓之親同姓亦莫不孚於公而無所怨恫也因舉是居以屬之揆公之志𨿽竭其力以新是居復與七人者之後共之亦無所愛而七人之後長少殆千指處而謀之曰派旣分矣析防裂食於一門之內若接比鄰而視行道然今𨿽新能保不速獘且於翕樂之名終不能顧其何萃之有於是售直於公而畀以身居公不能違也謀者咸喜曰使若新是居以光其祖之搆吾千有餘指徙而他居得其所安各従其倫序之邇者以爲親合吾數人之和防其邇以相耽樂顧不爲大翕樂乎是翕樂之義顧由斯舉而長存也公喜斯舉出於眾志之孚彼無所難吾無所彊亦得與其長兄東溪翁従其倫之邇者以相樂而克顧堂顏之名也故益之孚萃之二言所以明其得之之義又以垂訓後人使知劬身勤行仰承燾冒之徳期保守於無窮也余惟君子小人之澤皆五世而盡蓋傳數閱世義有所止惟君子爲能以禮義恩意篤其宗使久而弗替故澤𨿽有所止而講序聨屬初不以世而殫至於居處之宮室則未嘗不變革従宜以適其所安惟不當使異姓者有之以墮其祖之遺耳今之君子合族人將渙之居而萃之於我往往有之不爲傷於同姓之義也然考其所以得之乃有陰伺陽攘迫其子而後有其宮是安得謂之萃或有同姓不難以與之推其用意不過偸爲畜妻子之計非重先祖之遺恐其有墜也如是亦安得謂之孚惟公之所處無防防急已後族之私出於族人之所共與勉爲光祖嗣前之令圗而其禮義恩意之惇於平日常周乎千餘指之間信非今之君子所能及故予樂爲之記使世之人知欲有同姓之居者必如公之所處然後謂之不傷於義而此堂孚萃之名非但可以貽孫子固足昭諸人人而無所愧也

城東樓鐘記

凡都畿藩省郡縣所治皆必有鐘鼓以戒昏夙與漏表並設其義取於別時節事警生人以作止動息之宜而聲聞及逺眾聴齊一使人不待下漏測表而知蚤暮其用視植圭挈壺之制簡徑而速故今官府治所未有廢此其有廢者非訕則慢泉州故有譙樓蚤暮伐鼓以戒眾而鐘缺不具厥廢已久而今東城樓有鐘百年之廢具於一日由郡侯方西川公始也公爲郡政成思暇而議周諗於僚曰夫治有備物禮有具文非必有益於政化而官府莫之廢謂猶爲是治與禮之物文也故崇牙交防樹屏反坫畫軾朱轓負弩櫜鞬諸所以爲官府宮室輿騶擁衛躋處之物文莫不備具廢則無以爲治與禮況是鐘之用於以戒眾警聴定天行之周而授人事之則非徒取治物備而禮文具已也郡力非不足而詘於一鐘乎殆爲吏者慢焉而勿之省耳矣方尋範冶之役通守孫公節推袁公復於公曰有鐘籍於郡其巨盈千石棲而不懸將待公而爲具鐘乎於是城東樓有鐘用二公之議也是時郡方告旱民有嵗憂公責躬請禱徧於羣望隨禱得雨嵗以不饑旣而蠻舶擾海郊郛相驚公選吏簡徒以屬袁公往遏狂謀島夷憺威斂颿遁去郡以無恐民用是得飽食安居循動息之常以修生人之業而斯鐘適具考擊震越鏗鍧鞺鞳之音達於四境若有所呼號戒命而使之作止斯爲有益於政之具物矣不然民方苦饑患盜苛褊危迫以愁其生勞不得息病不得興忘旦夜之限度而爲無憀不節之人𨿽撞千石之鐘有耳而若不聞亦烏爲有益於興廢之數哉夫爲劇郡能有暇思以舉慢政又因有而用不費而物具是可書也而三公協衷勤事使舉不失時而物有益於政尢不可以不書

修天妃宮記

所謂神者果有物哉焄蒿肹蠁飛揚浮游昭明在上充塞擊觸於四旁非無物也危困之所吁號疾札之所請禱忽然有接於人其精爽翕霍而狀象佛彷莫不神之以爲是有物焉拯危困爲安樂化疾札爲生全而崇事報享之儀由之焉起嗚呼此民之所以爲不可使知也其有接乎彼者固其吁號迫切之專請禱誠信之篤自爲其神感於其心忽然有動乎耳目而以爲有物焉則過矣方其專且篤也其人之所自爲與或爲其父母兄弟妻子惟其所爲者之存乎心而他不存焉昔日之所膠擾抹鍛滑撓其神者一旦蕩然不存乎心而神爲之告豈有異物哉然世之人固舉謂之爲有物矣於是搏土斵木爲其形容寵之名號原本氏族廣衍景迹以附是物而穹堂奧室大庭髙閎以居之患其不稱也刲羊椎牛沈玉瘞帛爲其饗侑伐鼓撞鐘祓巫紛史爲其歌舞奔走竭蹷天下之人惟神之歸嗚呼斯民之不可使知其亦久矣故先王爲之著其教善其報事之文使之鼓舞而不勌以勿陷於淫諂誕罔之邪蓋始之所以有神者本生於其人之誠而教之旣設則人莫不歸是神也而後能勉於爲誠使其崇事之嚴報享之厚一出於忠利憚畏之本心則去非逺罪無卽於防亹亹趨往以赴疇祉恵迪之防若有爲之掖導閉止是莫不起於斯人之所自爲而由於歸是神之所爲勉則土木形容亦聰明正直之所憑而何邪之有泉州之有天妃宮其來已久海上尢神之故宮於吳越閩廣之間尢多成祖文皇帝時嘗遺內臣賫大賚譯賜島外諸蠻隨以重兵便宜討其不庭蠻酋詟悚受賜奉約束使節所指遂窮日之域神最有光怪靈變使者奉之謹故泉州之宮內使張謙修建也閱嵗積壊前廊後室圯而爲墟惟門堂存耳而棁剝榱傾支朽楹茨頽垣以禦風雨殆不蔽也其不至於毀無防矣報享不防民咸知病之神獨見夢於邑人徐槪乃以民之病告以神意民樂率錢以佐役堂宇聿新殿寢崇成顧役鉅費繁率錢猥防門廊猶不能興也郡侯童南衡公始捐俸以充其費免民率錢俄頃之間髙門將將廊序有列而宮完矣郡民懽喜忭叫爭走睇瞻願記其事則相與謀因徐槪來請於予予謂極治之國其神不靈蓋政之所以得民者爲之興便布利除攘患害民不祈而得其所欲不禳而違其所惡吁號請禱之誠無所用之而烏有冀於神然先王猶存其教所謂鼓之舞之使之不倦順其不可使知之情而誘之於勿邪焉耳侯爲郡旣久災癘不生寇賊銷逃遺四境以安樂生全之福神將無以爲靈則斯宮之完修殆予所謂存其教誘之勿邪之義歟斯義也固非民之所知不可不著以告後之爲政者故記之如此

泉州府修萬安橋記

出迎恩門東二十里長江限之有石跨江蜿若臥波之虹其修逾數千尺名曰萬安之橋有宋蔡忠恵公守泉時所造由皇祐以來五百餘年間東西行者履砥視矢淩風濤於趾踵之下而若不知苟有昔人臨河以望思禹而興嘆者之意想夫營度架結之所由豈不喟然有嘆於斯人哉橋之鉅與萬安埒與亞之者在泉州可以三四數民皆由焉而不言而獨好言萬安其言往往多異以謂撰時揆日畫基所向鍥趾所立皆預檄江水之神而得其吉告至於鑿石伐木激浪以漲舟懸機以繂每有危險神則來相址石所絫蠣輙封之而公自爲記無是也豈其駕長江之洪流憑虛以搆實其役有足駭人者昩者驚焉而言之異抑以賢者之所爲興事起利人樂其成而賴其功故托於神以美之耶今其言𨿽不爲縉紳所道然賢士大夫之至泉者莫不臨江顧望慨然思當時之風烈而壯其所爲亦以其人之故也由是言之賢者之所爲非獨其爲利博而風之所貽者逺矣嘉靖辛亥之秋憲使濟南王公以事過泉蓋臨江而慨然者旣想其人尢訪其爲橋之詳益知其成之不易思所以久之使勿少壊而永爲吾民之濟於是翼欄之欹缺者累址之陁拆者途阪柱亭之鏬折者目揣心量靡有漏失授意於郡守方俟防財計工覈上其議復乃檄晉江主簿陳冕往訖修橋之役議定檄下是爲壬子仲夏役且及半王公去爲浙江右布政使今四明範公來代公風裁獨持神明旁周不出堂序八郡之逺如實身到斯役之有防於官有賦於民一一察知而督之加嚴焉於是以秋訖役公馳幣郡中屬方侯來請記王公於斯役其出費庀徒已爲盡心而尢屬意於取蠣之禁蓋蠣附址石則塗泥聚而石得相膠蟠以固故忠惠公於橋之南北表石爲臺以識其界禁敢取蠣界內者嵗久禁弛則界內有竊者而附址之蠣亦且爲竊者所剝人莫不慮此而亦莫爲告王公一日而得其利害之大端可謂難矣觀其檄下所司之文亹亹可記也夫天下事有當顯行盛存之際蠧宄竄於隠伏之中至防也故易以忽而小媮窳於其間莫不玩焉謂不爲妨於大也非獨一橋之利害然也今之事類此者宜不少矣公望實崇著行且立於朝以爲是橋者推之天下事其尙可以免於玩且忽之獘乎某野人也其爲記宜不越於言橋範公名欽字堯卿鄞縣人起家壬辰進士閱數官而爲憲使於閩所至皆有異績其直淸惇大尢有大臣之風王公名昺字承晦章丘人方侯名克字惟力桐城人今爲陜西苑馬少卿修橋之役始壬子五月畢於八月二十日記之日爲癸丑夏六月旣望適錢塘童公漢臣來爲郡公由橋入境未見吏民已慕忠恵之風慨然有踵盛繩美之想故於斯石之役屬意焉亦可書也

漳州府重修虎渡橋記

漳州之有虎渡橋宋紹熙郡守趙伯逷爲之而代木以石則始於待制莊夏假守之時而集英修撰李韶復修之是爲嘉熙攺元之年宋於是時境土彌蹙疆塲兵事日滋出財用竭於內爲郡者顧能興此於空匱擾攘之中𨿽其事爲勤乎民然猶謂之未知所急也我明有天下嘗安輯閒暇矣有司宜有餘力以及乎民政百八十餘年之間蓋修者數焉予固怪夫宋人當時之詘能舉大役成鉅績以俟千百年之逺入我明而諸公先後爲郡以一方全盛之力修前人之所已成至於屢修屢圮不及二百年修者八舉而猶有今日之圮以待賢守丞協謀爲之而後民得以不病於往來豈非作者之人發謀審而致法詳果於以身任責取財防費必出於羨足以盈其始慮之所營度而期於有成而因舊舉事者務在便文養譽計用常不足耶然洪武正統間之舉固已聞於朝而其後亦嘗以請於部使者監司其取財防費宜亦不爲少矣亦其習於安輯閒暇戒徒庀工之際有以容其苟且之政而然與如龍南岡之爲此第因民之以事至庭者揆其情猶可以勿致其罪乃戒之使出財以役於官又勉使自視其役朴抶呼召之苛無所用而苟且亦不得容利興於下而取財防費之議不及於上可謂作事簡而成功速矣閩於幅員之數最爲遐阻漳州又當閩之窮處方漢開郡閩中徙其眾江淮一時之俗猶安陋守儉不樂通中國及唐而聲名物采未大起山斷水絕而艱於行由亦其勢然也至宋而文明繁富之風視中州有加焉軌迹達於四方若輻輳川赴橋梁之功繼斷接絕於斯爲盛然宋之有國南北分裂紹興以後世已季矣軌迹所至以淮鄧之間爲邠翔橋之利於人其功尢近而狹彼其竭力於空匱擾攘之中而爲此者若以俟夫今日之盛固有數存焉而非偶然也橋之作修只爲有司守境急民之政而因國勢之尊盛以博其利而著廣逺之功橋固莫之能爲而亦非勤於職事者謀之所及龍君之舉適遭乎斯時誠非偶然也是時盧玉田君爲守能執大體以先有司不沮其僚之謀咨計決議而喜其成功龍君以諫臣出丞郡不爲蹇傲自抗以媮便養髙而盡心於事如此皆非今日所能爲於是郡倅陸君體仁謝君尙志節推李君日森樂觀其長之賢克葉於政僉來乞文故爲之書使歸刻石而立諸橋亭以詔來者

永春縣修二橋記

異時長吏能勤民者常得用其力於文法之外優暇展盡不以督責譏謗爲虞而措意久逺所謂興造之役出於費民之財與力尢宜其舉之難而諸郡邑之建置營設不獨有司之制皆具其餘每有以及民近世文密法詳長吏始有不自得之心而多以避言畏事爲良策則關於有司之制或有弛廢猶莫能興況於橋梁之役非爲政者之所責者哉民於是時不得賴吏政以起當興之利不一其事而病於涉者尢其眾矣永春爲邑在山谷之間攢峯疊嶂蹙沓不已於其斷處始得少衍防平以爲聚落畎畆而磵水行其間橋之爲濟尢多而不可緩雲龍東嶽二橋在邑治之衝於邑中諸橋爲通道而往來者眾雲龍之盛接比闠闤其觀尢壯近嵗積圮過者弗省值東筦羅侯來爲令愼法近情與民爲便政以是簡而眾爲之附居之再期恩洽而信足矣乃聚民而謀之曰是橋不修其如何咸曰不一二稔將害於行曰今修之與待一二稔費孰爲鉅曰後將大費曰請於上則緩且邑儉官無羨資未有以爲請請而不得則沮吾與若共爲之侯先出俸民喜爭繼以財曰是民之財吾其勿問使自推擇各執其職工之良苦役之合散曾不預知餽勞時至以相其喜侯顧坐縣中治文書折獄結課視事如他日而二橋之役以畢來告基堅址隆有加於初翼以連檻覆以飛甍言言將將如實新作肩摩踵屬不絕於其上民得所濟以爲侯功侯以酒往落之以功與民不肯自有邑人恱是舉也以爲宜書而來請記孰謂文密法詳吏不得與民有爲莫如今日者視永春二橋事當悔其言有追嘆異時隆寛舒簡之風長吏得以自盡想見而若不可得者觀侯所爲可以灑然而喜毋厚羨在昔而過忽目前也

永定縣知縣許君生祠記

永定東鄕盧九經作祠以祀其令木石方具而南北西三鄕之民皆起而爭之曰吾賢父母也孰不得祀之亦孰不欲祠之而獨於斯鄕而其費獨具於斯族耶邑中之民聞之亦曰吾賢父母也非汝四鄕之民所可偏祀尢非盧之一姓所宜獨費耄倪聚訟各持所是不能相奪者久之始定祠於邑中而盧九經必欲徙所自具之木石以成之邑民終不能奪也然民猶以不得盡力於所費爲怨則躬埏瓦畚土負木曳石各竭其勞以爲慊或競造酒饌以食役人不旬日而祠成蓋一邑之人之情如此邑之秀民爲學官弟子者具書許君善政介吾友人張君以來乞記邑之鄕先生張君僖舉人賴君希道亦以書偕來予約其書所言許君爲政首以惜民財力爲急務視民出一錢役一日如膏血手足之在其躬朘之則痛勞之則苦凡向之所爲館遇賔客供帳使者揆其溢侈妄費而斷不可爲禮者一切罷之其禮所宜有而過於爲具者則裁之或謂將廢禮矣君曰如是乃稍近於禮而猶非古所謂禮也顧以爲廢乎一意行之不顧議獄緩死辧寃去苛不以嫌忌自爲疑沮必伸其言竟其事而後止至其毒民之魁法所必不貸者去之惟恐不盡且速而不苟爲姑息也發倉救饑便宜従事蹈文法之所禁而不以爲難給授有方予粟皆餓者而餓者無不得粟其稍有食而將餓者予之金使有以續其食亦不使有餘食者得冒毫分之予此其得民之政之大者諸所行事無一不出於爲民而不暇詳也然君之在邑蓋亦艱且危矣失賔客之色詞而於其恚怒每詆之曰是矯焉以沽恵於百姓而不近人情者耳其爭獄之出入與夫便宜救饑之策觸忤上官卒以理奪其忿懥寵辱之形變於前旁人皆爲君驚上官或察或終不察曰戅焉以犯上取名而不審於量已其斯人與蓋君之自處純心精慮以圗民之所便絕無鬻恩要譽之私姦於中心其違上官過賔之所好亦以心必如是而後盡非爲峻其迹難其合而可以著於聴聞也民之所以不可忘邑長之徳者皆以君爲不愛一身之利害而爲吾地故其思之彌深而譽之也彌顯矣嗟乎置一身之利害而悉意以圗民居下位者之所甚難平一心之喜怒以伸爲吏者之守在上者之所易也而世往往不相遇何哉有思於民而亦有譽於上仕者之所同欲然有不能兼得者有志之士正不能以此之重易彼之輕此許君之知所擇也予爲之記不獨以副邑人之情將以風在上之君子庶有感於斯言其尙能以已之所易而興起爲吏者之所難乎

企潁亭記

潁陽東溪相傳巢父洗耳處而箕山之上蓋有許由冡疑於有其人矣彼其惡於以天下累己而逃堯之見求宜其去之幽昧荒逺使不可卽而其生且死不離乎箕潁之間豈堯之仁不屈一夫之所守不待去逺自不患於見奪抑其善於自泯能使堯終不得而累之以天下而無事於逺去是亦髙矣吾又有病焉夫其求之而逃逃之而不逺而能使其終見舎孰若無使爲其所知而莫我求也髙世之士天子有不得臣諸侯有不得友非謂其爵之而不降禮之而不就偃蹇傲倨抗其迹於巍巍揭日月以行其灼灼之名而以爲髙也湛乎與俗同波芚芚兮其與眾人皆愚覿面有不見其躬同席有不覩其形而臣且友之故不可得耳今將待其詞命之至而後以爲已污艴然作於容气顯與黃屋絕烏睹所謂髙哉好奇之士猶侈然道之何也康衢之老人樂其食飲歌聲發於腸肺使堯聴其歌而不知其聲得其聲而不知其人是吾所謂髙也當堯之時環康衢而處者皆可以爲巢許而泯不見稱二子者以不能爲髙而來堯之見求反以辭而逃之見名爲髙而傳於後不亦異哉縉紳先生方且原帝堯重禪之指決其事之無有以辟傳者之妄予以爲正使如好事所談以爲實有尢不得侈以爲髙耳西亭君作亭以自休名之曰企潁君其猶於莊生之誇說以爲甚髙而慕之耶而聞君之名亭者乃始莞然以笑曰彼二子者與之以天下之大而不受西亭方以宗室之冑爵秩命數出於有司之所議噐服宮輿皆自上予之也而奚以慕二子者之風夫匹夫之防長於貧賤而不能侈於富貴蓋多有之生於富貴之中超然獨離而不溺於其習是可以爲難耳矯焉辭千乘之國或不能不見色於豆羮一介不受之誼至爲細淺而可以不愧於千駟萬鐘不顧之大節西亭君者予及與之遊而知之其於富貴蓋生焉而不溺其好學自敏知愼於分義之際可以不苟取於一介如是而作亭曰企潁奚不可者笑者尢怪之曰異哉所聞康衢之民皆過於巢許而宗室之貴富乃可得而企之也嗟乎非聞者之不知則何以記企潁之亭

駕雲亭記

徳化令緒君東山爲政之期年作亭於其縣之龍潯山之頂而名之曰駕雲之亭亭之所以作非君以勞而思自休以爲遊觀娛嘯之地也其說具於縣之人士所爲來請記之書云徳化爲邑封域固儉然亦具有司應令典職貢賦藝不後他縣而人材之生獨爲寥簡或綿都越井無弦誦聲每三嵗比士縣之士濶焉不預登選之數至閱數十嵗而不得一焉縣固已爲恥而君尢以是爲病於是有言者曰縣之負此恥固云人事抑亦有地理也縣之山磅礡蟠際不知其幾百里峯巒岡巘回互蹙沓殆不可數而龍潯一山巍然膺縣治之南蜿蜒夭矯其來若翔其止若蟄厥名爲龍惟亭於其上以增益此山之勢如龍之昻然驤首而思奮其於文事之興必有助矣蓋其說習傳已久縣之人力旣不足以自爲而爲令者又漫然莫之省也君獨心喜其說而力能敏於事而龍潯之山於是有亭亭所爲名則君取其意以符所以作亭之本防蓋云之於龍類也予旣受書而不得辭乃爲之記夫度工相原視景望气惇琢勝美而防集休祥古之作室建國者蓋多有其法若夫爲亭於山以起龍而致云謂將有補於舉賢選材之數古無有也豈亦沿前之說支其方術而屢變以巧耶天地之髙逺鬼神之幽防質之而無端叩之莫得其朕而卜筮瞽史讖祝之教先王皆存而用之其兆證於事而占效於物蓋精誠所極非卜防瞽史讖祝之能爲神然而知之者以爲精誠而愚者以爲神故卜筮瞽史讖祝常行於世而其教爲民之所由而不可廢何也以其亦有益於人之勉功而作事也彼其術𨿽屢變而巧蓋亦近於卜筮瞽史祝讖之言以其傳之久而信之深距而攻之未足以解惑祛蔽而因而修之使士者恱於耳目之新相率去其有所諉而怠以止之錮興起其志於懽忭鼓舞之中而亹亹以進𨿽戶諭家誘未有若斯之速也嗟乎孰知夫伐石斬木以營構於此所以爲授經挾冊而課督於彼乎或者顧以其鄰於誣與怪而誚之其亦過矣以予所聞徳化之士多聰明茂美之材又知向學以自增益人文之興必在於斯時而亭方作蓋士之聰明而好學其材必成而爲世之所擇取以施於用當昌碩光顯矣予知此亭之作無預於選材之數而人材之興防逢其時將終有以名此亭也姑記以爲俟

曉江漁者記

江潭大澤之畔緇帷杏壇之林皆有人焉顚白眉龎杖拏鼓枻而見爲業漁三閭大夫之貞尼丘孔子之聖僅足以發其人之一盼而問之躊躇髙視迫而後答若以一賢一聖者爲未足與語其放且傲如彼彼所謂頽曠淳野沒於眇莾遙蕩之遊惟其鉤餌之知而鱣魴之索倫類不可得而拘詩書不可得而詔者耶然而出而見於澤畔林中蓋非大夫之所訪孔子之所求而彼防示其迹以啟其端又非其偶然過而相遭者說之旣竟而其意見矣乃始泯形收聲而去欲質其姓名與其居舎之所止而卒不可得吾又不敢逆處其爲治鉤餌而謀鱣魴之獲者之人也嗚呼彼且被髮手而老於風波之上荻葦之間其果何爲者耶吾旣不得見其人而見所謂曉江漁者吾之於漁者蓋往訪而求之而後得見也於是有可傳道之姓名而有可蹤迹之居捨矣漁者之於漁足未嘗履舟手未嘗操犗而終日未嘗得魚也吾以有罪黜於時猶不能忘其憤常抱直被廢而正見疑之懟不知所以自釋然後進而求於孔子之道誦說詩書蹈習禮樂以自苦勵而休其不平之怨以此其陋使其逢澤畔林中之人當不足以辱其一盼而何問之可得漁者方且以詩書禮樂之言彊聒而博諭之惟恐吾誦說之不勤蹈習之不固而其感於廢興之由理亂之故往往扣舷蹙歌聲薄林莾有餘悲者使吾始恱而中疑焉漁者其猶未足以方於澤畔林中之人歟胡爲使吾得求其姓名訪其居舎而與吾言之多且盡如此嗟乎此漁者之所以爲漁者也歟無方之爲有方者語無當焉則驚過焉則惑漁者之爲吾言固當如是而止爾他日吾又訪焉而其室已虛倀倀焉不可得見悵然如有望忽然值於非意之頃禮之而不答叩之而不應刺船而逝使吾倘然若失而卒不得所聞則吾其防矣吾未可以行乎江潭之濵坐乎緇帷之林而反以疑漁者不足與澤畔林間之見者比吾猶如此而何怪乎昏昏著之舉以漁者爲漁是則𨿽不舟楫之事罟网之爲而以漁自著其號蓋有所存矣彼其姓名非徒後將不得傳而世且莫之爲意而吾獨得而知之故爲之記

遊淸源山記

登髙望逺攬山水之奇變娛耳目於淸曠寥廓之表而窅然失一世之混濁天下之樂宜無此逾者牛山之遊美矣而景公以之涕泣沾襟不能自止羊叔子登峴山以臨漢水至與參佐相語悲咽憮然而罷何情之反也以景公之愚睠然覽齊國之富恐其一旦忽然去之而死而不得免其意之卑而晏子笑其不仁宜矣叔子慨然顧其一時之功愛而難忘慮他日之易泯撫當身之懽而不足以自慰可謂賢者其當樂而哀以身爲累而不得盡恱生之性亦何以異於不仁者之悲嗟乎富貴之君侯功名之卿士窮天下之欲無所不足志滿气盛其多取於物而備享之以爲快何所不得宜其兼得於山水而牛山峴首之勝反以出涕而興嗟彼其念富貴之可懷而傷其不得久有喜功名之甚冀於垂永而患其無聞則𨿽左山右江履崒而俯濤瀾而不能有其樂寧獨不樂而已且爲之感慨而哀孰知夫蒼厓翠壁發舒气象而淩薄光景亦導憂增戚之物也當其戒具往遊固以酣乎奢佚之驕羨倦乎勲伐之勞勤思取樂於山水之間以適耳目之娛卒之求須臾之樂而不可得豈非以其所都者厚與所挾之髙起於濡戀矜顧而然耶富貴功名者之於山水其果不得以兼取也淸源山者泉州之名山也余嘗以暇日往遊於其間好事者往往撰肴酒躋山之顚就予而飲食之因輙相命爲遊攀援險絕探討幽窈極意所止有従有否不爲恡也顧視其踽踽寂寥﨑嶇而盤桓何足以望牛山之儐従峴首之賔僚然吾未嘗不樂而客之従者未嘗不與吾同其樂也以吾之早廢於時習於富貴之日淺而頑拙不適用曾無秋毫之長可以挾而待後欲爲濡戀而無所可懷欲爲矜顧而無所可喜而山水之樂卒爲吾有吾𨿽困於世於物無所多取而獨得之於此彼富貴功名者於天下之欲窮矣而於天下之樂猶有所憾然則吾之困非徒不以易千駟之君而烜赫震耀聲烈被於江漢魁乎爲一代之元卿者猶將藐乎其小如拳石寸木之在於玆山也吾之所取其亦不爲少歟旣以語客復記之如此

遊筍江記

郡侯程習齋公治泉之八月政旣通矣天答之嵗而民恱其生公乃得與客遊於筍江之滸夫其浩溔澄涵之水流日夜之不息演洋洄洑放乎大海浮於曲折迆邐之逺不知其幾百里而空曠寥廓際乎目之所極若在幾席之外膏原漫隰彌望逶靡畫什伍而理縦橫巒驤峯踴迅勢驟形凜乎其不可控臨兩涯而四眺則若逗若拱徊翔停峙睠畱而不去各獻妍態映燭乎玲瓏澈之間而光晶新爽飛散下上媚雲气而麗煙霏蓋亦奇矣若夫髙帆疾艣出沒於霧濤風浪相銜首尾而離離漁篷釣艇謳嬉逓發前唱後和擊楫空明魚沈而鳥起川虛山蕩於防茫晻靄之中灌木菀栁之駢羅鸛鵠棲止鳬鶩還集輕檐細梠隨曲成搆延亙仄復鑑晴波而漾倒景斯則民事之動因乎山水而公與客得以爲瓌傑詼怪之觀者也至於靚妝袨服防一州之士女沿隈循涘而不可選分防互合莫窮其來往之所従文蓼芳荃之繽郁遺履舄而罣袿裳激豪吹之淸越哀繁絲之要眇淋漓顚倒徙倚雜遝忘其岐道之所向而忽乎日之將夕斯則生人之娛感乎物節而公與客又得以同其歡適吾洽之意者也公飲酒樂甚顧謂客曰吾所得以爲觀者彼方勞於有所營役役而不得休而豈知是之爲美而吾獨得之以爲遊娛於物節者之以爲遊矣徒徇乎耳目之好而甘於漿炙之味而烏知吾之所樂惟我能與之同其意而彼豈誠能同於我哉今日之遊蓋亦云樂矣然而此江常在泛日月之無窮前乎遊此者不知防何人而聲磨迹滅與水俱逝皆已化爲浮漚游泳而不可尋矣不有文字以托於不泯則後之人孰知吾與公等之樂於是也乃舉酒屬予曰子宜圗之予復於公曰昔叔子峴江山公習池與夫栁惲之具區蘇子瞻之西湖其光景物象備極一時之美文雅照耀意气雄俊旣擅絕於當日而流風餘韻於今猶可稱思至其従吏鄒湛侍兵葛疆以及方外恵勤參寥之徒皆因以不沒於後世然則客方有托於公而此江𨿽常在其名或當由是以顯公顧謬意鄙陋無能之文爲足以圗不泯之盛事豈不過哉言已酒罷公揖客別而予退爲之記

金溪遊記

一畆之宮環堵之室墐陰而牖明畜妻子其中而身與爲處出戶而行前有擊轂之車而後有連帷之袵驟而之乎空曠之野寂寞之濵蒼山崒嵂而髙起緑波澹蕩而長浮則爲之忽然而喜如出幽窒脫縛束耳目爲之加明手足爲之攺適此何異乎飫粱肉者恱蔬茹之食酗醇醴者暍淸冷之漿其捨醇釀而卽疏泊而不得謂之知味也由其無所得於此徒以迫刼於喧湫嗸雜之甚意煩气倦急於有所投而自解峙者知其爲山逝者知其爲水而豈爲有遇於已哉嘗試登髙丘泛長川見夫樵夫牧豎罟師估人爭道而捷馳疾榜而撃汰以家爲赴望望然不及如其去山水之不速而恐其或後以彼觀之則醇釀之可捨固在山水而城郭室家其疏泊而思卽者矣物之美惡無常態而有定形山水之爲佳而城郭家室之爲垢濁亦美惡之大齊也由樵夫牧豎罟師估人觀之則所謂佳與垢濁者舉易方而傎處世之偶得放於山水輙自謂絕去喧湫嗸雜之患方多其所遊之適以傲乎城郭聚而室家居者之人吾亦未知其美惡之所常也飲漿冷者暫快而非甘嘗蔬食者少蘇而不美其甘美之常固在酒肉也彼驟之而忽喜者意豁於久煩之餘气舒於積倦之後喜且未幾厭已生矣何必不爲樵夫牧豎罟師估人而何以笑彼之望望凡物之美惡無恆而人情之欣厭有向昧者挈情以徇物中之厭欣變於外之美惡疊欣疊厭而不知自主惟明者爲能以情禦物物變於外而不足以易其中之所樂樂之取於物未嘗無所寄而皆其自足於中者之所取則惡者未嘗不美而況於其美然後美惡者卒歸於有恆而皆吾之所禦欣且不得而有而何有於厭苟其無所厭則遇物皆適無之而不喜而奚待於忽然蓋吾泉州之江自諸山發源而下建瓴而急瀉至於金谿而始演洋渟潏山起於兩涘髙深之景相得艸樹互映雲煙相鮮玆亦山水之勝處也之焉而忽喜者不知其何人而吾獨與黃應初洪舜臣二君往遊而樂焉當其舉杯相屬唱詠方希而諧笑間作計彼驟之而喜者亦必有以同乎此而山之坱然而靜止水之沛然而流行接於吾目著於吾心形器都遺而情神獨遇信有彼所不能同而吾三人者亦可以目擊而交存而不可以口說諭也然而其樂可以忘言而其遊不可以無述故予爲記其意如此使世之遊者知吾三人者之遊而能樂蓋有以禦乎物而談山水之美者必出於吾而後爲山水之美常也遊之日爲嘉靖戊申八月七日應初名淑淸南安人舜臣名朝選同安人而予晉江遵巖居士王愼中也

寶陽精室記

寶陽精室鴻臚丘吳亭君所築也吳亭年少壯時抱傑才奇气不能屈首塲屋繩尺爲拘士腐生滯固之學故不得志於有司則以其力出入古今觀史傳興亡得失之變執古以禦今而知海內當世之故謂事功可爲顧未習國家制度耳因従其兄中丞公往遊四方翺翔兩都之間覽觀鉅麗明盛以壯其气而增益其才愈有意於當世矣又因其兄時與京師達官顯人相見聴其談議察其施爲頗不愜於意侍中丞公私語曰吾謂據要津都膴仕者皆公忠憂國有忘身徇世大節其規爲注措足以任大圗艱使人望之如麟鳳龍虎慕恱震竦不敢狎也顧碌碌若此耶中丞公笑曰孺子妄語耶然心益奇之而諸公與中丞雅者莫不知吳亭君非凡人矣稍欲羅致之使入世网以挫其气而用其才授以鴻臚寺序班試職四夷館君亦自喜畱京師久之忽有所感於時政飄然辭其兄歸曰吾不能畱矣中丞公不問亦不復彊之也君至家整齊門內之政力行孝弟勤其四體竭朝夕之力孜孜焉修弟子之職而不倦至於墾辟田畆堂構屋宇百務具舉勞而不自爲功丰而不私其財世所稱賢子弟而有才者莫君若也晚取道家書玩其澹泊無爲以自然爲宗之防愛而信焉築室以自休名之曰寶陽所以寄其意焉予謂道家者流主於存心事外忘一世之物而獨守其眞如君之懷才負气無所合於仕退而終老斂其英華銳躁以反於澹泊有可信者至其孝弟之行篤乎人倫而周於日用實君之性之隆也予每接君見其語及父兄之際輒嗚咽不勝或泣下使傍人爲之感動詳察其行於家者今𨿽彊且艾矣事嫂如母愛侄如子不以一毫利其躬而辛苦毖劼以膺世故盈虛變化之態其用心之防極義理之條貫而巽入乎人情物感之委曲蓋有終其身而不得釋者輙欲附於外世之說其能灰心槁形棄民彛而絕人事如道家之所言者乎予不信也予知君所爲者乃吾之所謂道於道家之言乃不欲以其不足於外者幹其中澹焉泊焉融智去故窅然而托於彼也

龍巖書屋記

貴州天下之徼也天下之山莫雄於貴陽貴陽之山之秀莫秀於永寧唐帽之山於永寧爲尢秀龍巖者唐帽之最奇峯也今方伯趙伯師君永寧產也愛唐帽之秀而得其奇峯作室於峯之陽題曰龍巖書屋其愛之甚也取以爲號君旣以文學顯於朝而暴揚其事功於數路之藩臬天下之人莫不知君則皆稱曰龍巖先生而永寧之龍巖遂爲天下所仰貴陽徼地視中州有加矣夫出丰秀於龎雄之餘而特露其奇儲精蘊異以厚斯人之生是君之有得於玆山也若其彊立振曜始於戶庭修明而發聞於四方之逺非山之能爲而君之所自成也龍列於鱗虫而爲之長以其有形而虫之也要其伸縮藏見恢怪倐忽窮變化之端倪而獨靈於天地之內非虫之所可類而列也貴陽諸山土人往往見其上有龍之蛻骨意其髙大深逺足爲靈物之所棲托龍嘗擇而蟄焉玆巖之以龍得名固宜或曰山之蜿蟺磅礡首尾鱗爪飛翔攫拏依希而髣髴爲其象於龍也擬其形而名之亦宜謂其有是物也與其擬是物之形也皆非巖之所以得名之實也龍之起潛躍淵馮遊气而得便勢混坱圠薄景光觸石膚寸之云俄而彌濩風霆受其駕鞕澒洞海江歕欬陵谷不擇下土而降其膏潤髙下之地巨細之物旣皆浸灌沾渥盈其所受已而气收勢斂還宇宙之舊觀廓然開靜萬彚欣暢不知誰之所爲龍亦泯其靈迹蕩然無復生成之賜於羣有而責其報謝此其功之所可名者也惟其純剛徳之粹精乘淩二气噓陽吸陰絕無嗜好之欲以錮其形合而成體在體無居散而成章於章非見此龍之所爲神而能有是功也始君讀書於玆巖隠而未見懷負所有固自謂伏龍今其光輝聲迹昭然於世又孰不仰君爲人中之龍者行且有國家之大責而得其司柄气至勢便固其時矣使其功業不見於當世而澤不下於民是夏蟄而田潛也於是而猶據大位享厚祿偃然坐於廟堂之上盤桓睠顧而不能釋斯爲有夏之世之產受鬻於劉氏蟠屈庭戶盎缶之間無異蠉蝡之生徒知食飲以有其形辱而虫之不虛也君尙充其昔日之所以自謂者純龍之徳以顯行其功塞天下之人之望且以貽玆巖之寵毋使予得移文艸堂題玆巖之龍曰豢也君其圗之

環山樓記

太白源於崇陽之野爲佳勝處土沃而泉甘平曠廣隰彌望迆靡疆畔縦橫有理如畫置也四外皆山雄據矗起卓爲奇峯列爲聨嶂殆不可數最巨且秀而可舉以名者曰龍頭羊角石洞烏土葛仙城岡兩山誥軸壺頭大集之山田於其源之上游築圃曰南莊而因以爲號者處士劉公某也因莊之勝爲樓於其中以攬取四山之美名之曰環山則處士之子封君龍溪公某也受田於南莊付授有法樹藝以時其收獲之入足以食農人烝衎祖妣而無奔走之憂經營之勞以奪其暇日此樓之所以得常止而休也田壤所鄰生聚眾而守望勤旄倪往來防合而有禮怨斁之危搆訐之械不設於彼我此樓之所以得常保而安也南莊之田日辟以增無旱風之災而有積倉之餘斥其所易可以具酒食召賔客此樓之所以得屢遊而嬉也出作而入息絕身外之防覦以其有爲之志托於其子詩書之業顯而功庸漸以發聞於世𨿽壑居川觀不爲無所用而徒隠此樓之所以得享盛而樂也有名寵之榮而無機事之累冠裳車馬之命數以爲倘然而不以爲實有宿乎富貴之蘧廬而不系於矯豢之柴柵此樓之所以得尊居而髙也髙人勝士之產於楚者挾能賦之才而矜好事之雅荊潭襄嶽四逺而至挹奇變而淩光景因之辧析名理髮舒性靈刻羽流徴之謌滋蘭藝蕙之些盈於楣牖此樓之所以得播美而名也嗟乎以鄂之爲州方地且千里山之環合而可樓者不知其防處樓於山中者不知其防人得長保焉以常休而屢嬉吾意亦鮮矣其享盛而樂尊居而髙者抑又鮮矣況於美而名者又可多見耶凡土木堅好華潤之作常必選地以爲勝故喜事者窮搜遴擇不厭其意不止卒之其所以勝又不在地視所以作而居之者人何如也人與地稱而不托於言與言之不工其地𨿽勝亦不足以廣行而久傳今劉公旣以其樓勝而余復爲之記其亦不爲徒也

玩鷗樓記

李拙修先生名其所自老之樓曰玩鷗客有問先生者曰意可以有托於物而物有足以寓意其道莫著於詩故詩之爲言其取於艸木虫魚鳥獸不一其物其慕恱怨怒憂悲愉佚警戒勸誘非刺嘆頌其端不一莫不有取於此爲其機有以相發其理可以互觀非徒引類之博永言之偕而已也今者名樓之意殆近於詩乎詩所取艸木虫魚走獸其言多矣樓取於鷗非其類也姑舉鳥以質其類可乎捲阿之鳳世不常有鷹揚諭人和鸞命車亦匪其類非所質也若夫雎鳩之關闗黃鳥之喈喈鳴鴈之雝雝雄雉之泄泄桑扈之交交鸒斯之提提飛鷺之振振鶉之奔奔鵲之疆疆鵻之翩翩鴇之肅肅雞之膠膠差池之燕飛揚之隼鴪彼晨風題彼鶺鴒止屋之烏穿墉之雀在梁之鶖食椹之鴞桃虫拚飛竊脂鶯領鳲鳩均一鴛鴦戢翼濡咮有鵜集林維鷮鳶之戾天鸛之鳴垤鴻飛遵渚鶴鳴九臯是數者先生一無所取而獨有取於鳬鷖意必有謂乎夫鴞之不祥鶖之非亷烏之占亂雀之似獄桃虫警變晨風棄捐鶺鴒急難桑扈失性鴇羽以況苦役竊脂以譬無禮弁鸒可樂而興於親過雞鳴有度而比於世亂隼設離散之狀鵻形勞瘁之容垤鸛起期逺之感梁鵜表屍食之貪宜其不爲斯樓之所取鳴鴈鷕雉平林之鷮河洲之雎桑梅之鳲頡頏之燕皆爲后妃夫人女婦得失樂怨之諭鶉之有匹鵲之不淫物非不美而作者所指乃以刺失道之行熠耀其羽睍睆其音或諷於當婚或譏乎巧言均宜無取於所托也然而振鷺之有容並乎嘉客戾鳶之得性顯乎作人鴻之有序鶴之象徳其與浮沈之鷗度美而論議則有間矣先生其何以命之豈其自佚太平之世羣萬物之眾多悠然安樂如雅人之所賦耶先生莞然曰烏有是哉蓋嘗誦詩以博吾趣而適其性情之所得其於名物且未數數然也況乃綜詩人所詠羽毛之族擇其爲此與其爲彼睢盱比擬顓顓然取之以爲一樓之號哉吾樓成於此而湖出於樓下鷗集於湖朝夕泛焉而不去目之所見無他物者樓固不爲羣鷗設而鷗亦非爲斯樓來然以是名樓亦奚不可且其對之之久觀之之狎見其容與於風波之茫唼唼乎蘋藻之防細無求而已足不爭而常閒若有恱於吾意者𨿽作樓以玩之亦吾好也故樓之名不易彼有容之鷺上察之鳶可儀之鴻靡爵之鶴旣非樓之所見亦何羨於形容而鶖鴞鴇隼諸如吾子所稱又烏以其取諭指事之不淑而廢之耶若夫大雅詩人之義固非吾之竊取然世方太平吾以無用之才生其間亦可自比於眾多之物之一而與鳬鷖小鳥同其安樂之性吾子之所謂𨿽非吾之所取而亦豈非其所爲取乎異日嘗有稱騷人之詞以質吾者其欲爲泛泛之鳬乎而吾非失政憤邪不得志於國者也有稱南華之篇以質吾者其爲忘機之遊乎而吾非誕慢莾遊方之外之人也今子博吾以風雅正吾以比興進於二客之所質吾之所取其將處於三者之間耶抑將出於三者之外耶吾無以復子矣先生書所與客語者寄予予未嘗登其樓也次其語以爲玩鷗樓記

洞泉記

尙書戶部郎中鎭逺錢君圖其所居之山條爲六景表以嘉號而約之曰洞泉蓋鎭逺之山最多玆爲最勝君愛其勝擇而居之泌泉峙石嵌巖裂磵立壁谺谷懸瀑滮池紛形異趣各極其美靈艸奇木佳卉繁葩散被巓崖林麓之上下山下之田鱗塍綺阡善播而多獲宜居與遊君之攬挹吸咀於是山之勝皆盡其所有而尢有取於齒洞之泉故析其景而總之以斯名君旣仕行遊四方耳目日廣其攬挹吸咀乎天下之勝又多矣顧未嘗忘洞泉圗以爲冊挾與偕行一日出以示予曰始吾藏修於洞泉之居自顧其荒遐深阻無以冀上國之盛明所謂嵩華岱恆衡霍河濟江漢淮海名山大川雄據華夏嶽宗鎭止而經流宇宙爲源爲委南紀北戎此焉稱義每側身思望意未嘗一日不在中土今耳目之所及幸徧於四方昔日之所竦企而心勞者奄得於睹聞博觀而約取之則吾洞泉之逺且小其與嶽鎭之巍巍源委之浩浩度髙絜深未始有讓焉蓋形勢气象之不可彊齊者誠大有別至其眞粹神情獨立而常行遇於耳目超乎睹聞則吾未別其爲此爲彼也故洞泉之樂無以復逾異日休於四方之事將終老於斯無所羨乎彼而斯名且不易焉甚哉錢君之賢也夫守乎故而不能卽乎新斯挾陋者之卒以自蔽駭於新而奪其故又誇毘者之無以爲本故嵁巖之下寂寞之濵出而用之有不可而廟廊之崇嚴都邑之鉅麗捲而懷之亦非其所能丘壑泉石之載形於天地非獨舎而去之者之不有其樂而終身棲息徘徊戀顧而不忍釋者猶爲不知其趣也君之所得如此胡必異日歸休老於其中始爲有得於洞泉方綰章紆綬従經營之務而縻祿爵之榮固灑然其常在齒洞之曲寒泉之涘也於是予每呼錢君洞泉山人君輒應曰諾

潛源記

新安汪君號潛源間謁予欲記之而其所自言曰新安萬山之防也吾所居據其髙且奧常好行於其野以舒吾目而寓意焉當其云雷始霽雨潦方集水發於列岫之間挾盛气而賈餘勇奔恣橫放汩瀄滭湃驚而爲波決而爲瀾木驟石轉洶其可畏至於滂溢濫肆或迫蹙於隒厓之犯據或觝觸乎崿之突唐潰亂激射衝蕩淩嘯不能自平而快於爲傷敗可喜可愕之形須臾百變何其壯也旦夜方攺已消盡無餘向之所見今忽失之如是者𨿽見爲大水而患於無源又嘗觀於其江經流滔滔閱寒暑晝夜而不息舟楫乘載浮於其上首尾相屬不患於涸竭槁滯而有涉濟之利原陸園田資灌漑於其涯大酌小挹而無所不足而其涵光浴景納吐日月映燭羣象淸瑩澄徹可以數毫髮而鑑形貌如是者可謂之源而不得爲之潛惟吾所居數里而近有泉出於山中榛莾薈薉之所防翳沙礫沮洳之所淆雜涓涓而防行皜皜而自潔防翳之所不能塞淆雜之所不能污迫而取之若無所有徐而俟之又已有餘驟而迎之殆不可見隨而將之未始有窮吾以謂是源也而潛故愛而玩焉久之而樂樂而不能舎此吾所以獨得於此而不能以告人而與吾處者知吾之樂此也久遂名吾爲潛源居士而忘吾之名𨿽吾亦自忘其名而但知其爲潛源之主人也嗟乎汪君之取於物者可謂卓而其命乎名者可謂約矣夫材力驅駕意气鼓舞之士可以恱目前快當身而不可以持久卒於摧蹷虧喪而無成而迹效出於所養之厚明哲發乎所識之著興事及物可謂有成未免乎動於用而離其本汪君所以觀於其野之大水與夫長江之經流皆有所不遇而獨有契於斯泉嗚呼其知之矣如是而取於物良有益乎志而命乎名者蓋精於義矣請以是爲君記

陟屺增慕記

觸於外而動於中其人之至情乎形象生色盈乎天地之間錯峙而林立淆陳而坌出迹之所履身之所到何往而不值於目而或一形一色偶接而驟撃若有摟之而使従激之而使奮怵心驚慮恍焉而不自知其所以然而平日之所憂思欝積跂想慨慕者勃然而起浩乎其不可制則凡岡巒林麓原埜墟井水泉土石艸木虫鳥有鉅有細惟其一值於目而忽有以動於其中至其反究而徐觀之則非岡巒林麓原埜墟井水泉土石艸木虫鳥之能生人之情也然非岡巒林麓原埜墟井水泉土石艸木虫鳥之值於目則情亦莫適爲感而生也玆其所以爲情之至乎人情之尢至者莫如母子之間而善道人之情者風人之言也魏風之詩曰陟彼屺兮瞻望母兮何陟不可望母而望母必以屺何屺不可以望而必以望母玆其所謂觸於外而動於中勃然而起浩乎其不可制者耶且夫髙土多石崔嵬而嵁巖防茸之所蔽翳喬灌之所衣被升危而睇逺亦何與於母而目之所視無他見者其人固有不得自知而亦不能自爲言者彼不能言而詩人爲之言此詩之所以爲通於人情而爲風人之作也今使世之有母而不得事者必於屺焉陟而望之又非得屺而陟之則必無以望其母也如是而以學詩豈不爲謬且愚哉苟有善學詩者篤於親而不忘飲食寢興居作行止無非親之爲思則庭戶幾閤莫非屺也𨿽不升髙而睇逺固與陟屺之風所詠其人者均其孝矣嶺南歸善葉生某蚤失母念之而不能忘也遊學四方經行燕趙齊魯吳楚閩越故墟以與其賢士大夫遊挾冊講誦至於陟屺之詩蹙然而動然而出涕曰是詩也其先爲吾言之與因取其意題其所寓之舎曰陟屺增慕曰使吾無忘是詩以知不忘吾母也嗚呼如葉生之於親可謂篤矣其於詩可謂有合矣非所謂謬且愚者也葉生過泉因介謁予乞文其詞甚悲嗚呼人有母而不得養而能不忘其思予顧靳於文也其無愧於風人乎故爲之記

竹軒冊記

上杭餘生仁夫性好竹所居之軒種竹皆滿雪晨風宵森然其玉立琤然其金鳴以爲世之耳目之愛皆無足以易此也生又好遊顧以爲不能常處於是軒而與其自所種竹者朝夕對也則命畫工圗所謂竹軒者於冊東西南北挾冊以行晝馳夜宿輒披冊而玩則若其身之在於故軒而森然者常拂於其目琤然者常盈於其耳也嗟乎是亦可爲篤於好而巧於計矣余謂之曰昔王子猷好竹遇人家有竹則命駕往觀不問主人識否在不在也如此則固不必其家有竹而後快其所好況於圗其家之竹哉生行四方園囿林麓靑靑猗猗孰非竹者必惟冊之爲見而後若處於其軒𨿽其巧於計而無乃狹於見乎且畫竹之似孰與生竹之眞也生所爲說以反餘者則云徽之遇有竹輒造固誠好竹然何其不憚僕僕也又人家之竹有無無常而主人之戶開閉不定吾恐其𨿽不憚僕僕猶未得常常而見也至於欲去被邀𨿽意不爲忤足名髙致亦涉生迹固不如吾之取於方尺之素而好已足且所謂好於物者豈獨在聲色形貌之間亦貴得其意耳苟得其意則竹之森然立而琤然鳴者誠不出吾方尺之素奚必其根榦枝葉沐雪擺風蒼然而出土者乃爲可好於耳目哉予恱其語不復置難因相與披冊對玩十月寒風艸堂如洗鬢髮防然欲疎此君个个生面相防修質奇姿呼之不應忽然如命子猷之駕徑造生軒中坐於竹下久之乃知其在予室閱生冊也

遵巖集卷八

欽定四庫全書

遵巖集卷九

明王愼中撰

序

孔孟圖譜序

孔孟圖譜防稽季明徳先生所編緝也其書據漢太史公史記宋司馬氏通鑑劉氏外紀邵氏皇極經世書呂氏大事記金氏通鑑前編近世王氏續大事記潘氏孔子通紀益以春秋內外傳戰國防禮記家語孔叢子諸書參考互證覈行事差次歲年櫛比杼緯詳且確矣其所是正諸家之異同一以論語孟子二書爲主故𨿽生乎數千歲之逺而鑿鑿乎自信其不謬也於是轍環歷聘車軌所至之國邦君遇合與夫公卿大夫之交際寓主以至或人隠士之覯接其仕止違姤去處淹速辭受徑遜問答屈信來往疎數容拒嚴碩常變隆污險易舒戒其迹莫不可考如從及門之徒躬總轡問津之役而托後車之傳也聖賢憂樂之微術好惡之大端形於遊世與人之頃而世道得失人情美惡因可以推見是書之有功來者已不爲小然一行一事皆聖賢精神之所寄如昭昭之莫非天容光之照尢足以見日月之明者則在觀者潛心焉先生之書固述焉而不論而序次有倫屬比不失自可以開誘學者而發其獨悟之智也其功又何如哉某旣獲預論訂僣加折衷於其間先生因使序之夫自堯舜以防至仲尼其間疊興繼作蓋不止一聖也仲尼獨爲萬世仁義禮樂之主天下莫不以爲師何也辟室作壇設科以來四方之士講習於二水之濵復偕之周流四方隨地而講因講以擇士至於從者三千而不以爲多前此有之乎未之有也以爲不得位而可以如此則舜甞側微矣禹之未興臯陶之未舉伊尹在畎畆說築傅巖之野固匹夫而有聖人之學者也皆不知以此學聚四方之士而與之共爲至仲尼而始有之也且非獨其門人子弟而後爲此學也舉一世之人莫不使之共學故上則見其邦君中則交其公卿大夫下則進其凡民如耦耕荷蓧之丈人挐舟之漁父闕黨互鄕之童子皆有意焉固非必人人之必能爲此學也遇其邦君卿大夫而得一二人焉而學明於上矣遇其民之父兄子弟而得一二人焉而學明於下矣啟發引掖之誠行於問聘交際之所及溫良防儉讓之所顯形光輝充塞時出之見動洋溢之聲名在鄕滿鄕在國滿國所接莫非人則亦莫非學矣其接莫非學則人亦莫非其徒矣非必三千之羣乃爲共學之士也其時上焉者𨿽有當年莫能窮累世莫能殫之疑下焉者𨿽有四體不勤五穀不分棲棲爲佞之誚而興起信從之風黙孚徧鼓於一世又以俟乎百世之下之有興者天地之常人物之命資以長存而久明二儀之燾載三光之照臨五气四時之推行代序含生肖翹百嘉萬品之倫並育無害至於今不廢豈曰其微言傳諸其逺大訓垂於六經之爲功哉史遷之智不足以及此謂去來列國皆以求仕至姦七十二君而不用始敍書傳禮記刪詩正樂序易彖系象說卦文言而作春秋也其所知如此則所記事迹歲年之訛誣烏足深論哉後世傳習其說以周流之迹必於一遇其君冀得一國一家之政而行之也旣無所遇而後返在陳之嘆固道不行而思歸也盍歸乎來之思豈爲是哉蓋求士於四方未有過於在門狂簡之諸賢而此學所托以不冺者不越於吾黨矣仲尼所以卓出前世繼作之聖而世爲天下師者其道如此當其時未甞一日不與人接不暇有安暖之席固以是爲易天下之道也觀此圖者以此意求之則聖人之精神庶幾潛心而可得而其與人好惡之端遊世憂樂之術尢可以悟其深矣孟子學孔子者也舎是亦將何以求之耶

大學衍義補序

宋儒眞文忠公著大學衍義所以效於納誨進規非釋經本旨也故相丘文莊公以眞氏書有格致誠正修齊之目而無治平二者疑於國與天下之事有未備也采輯爲書名之曰衍義補書凡百十有九目爲卷百有五十其詳且多殆十倍於眞氏衍義一書屢有表出之者故不止爲讀書甲乙之記至我祖宗則嘗揭之廡壁讀之經筵其言𨿽不效於當時幸而得章明大行於後世文莊之書獻於孝廟覽而嘉納焉制詔禮部刋布其書亦身見其言之行矣二書簡要繁雜著述之旨固有差別其竭生平好問之力持以效之所事之君則用意一也書皆有善本而獨行今建州本合梓以行之則吉三泉侍禦按閩所爲刻也始大學雜戴記篇中僅出秦火列於博士所立之經士者誦習以爲傳記而己未鉅明也有宋大儒程氏特表章之而後讀者知其爲聖學之眞傳淳熙大儒朱氏爲其章句彌尊明矣至眞氏推衍則以爲君天下者考徳揆治之成書致主之忠發於立言之卓誠可謂有功於斯文顧其大指要爲據依聖言以闡繹其輔理啟心之蘊而程氏所云初學入徳之門朱氏謂其古者敎人之法乃是書宗旨歸趣也夫學之爲王者事其已久矣唐虞夏商周之盛帝顯王記者皆言其有所受學之人如君疇務成昭成伯子西王國諸所稱各從其代而實以氏名𨿽不必其然而堯舜禹湯文武之自有其學則有必然者孟軻氏約其世數五百年而一興伊尹萊朱太公望防宜生之儔猶見其君之所聞者而得之成湯文武之學有可言者矣況於堯舜乎由堯舜而上聞之太昊軒轅氏又可知矣王者必有事於學而學之必出於王者故大學者帝王之學也孟氏分別堯舜湯武性之反之之殊自明物察倫歷舉其事至於不泄不防猶未及其相授之學也惟是篇所述於帝王之學微旨全體明且偹矣由堯舜至於湯武性反𨿽殊而親民以明其徳而止於至善則列聖相傳之學之眞祕也其書嘗顯言而詳列之矣曰克明峻徳曰顧諟天之明命曰日日新曰克明徳曰緝熈敬止曰作新民蓋帝堯湯文之學之爲大學也家國天下盡乎民矣老老長長卹孤以仁讓之誠心而興其孝弟慈之恆性親之亦盡乎民矣由其檢之於一身之動有所謂修而親愛賤惡畏敬哀矜敖惰之用有以宰之而非狥乎人也而心之正形於是矣由其通之乎一心之感有所謂正而忿懥好樂憂患恐懼之一無所有而皆中乎節也而意之誠管乎是矣心之有覺謂之意好惡之靈烱然長存而昭乎無蔽不少昧於防希微眇之中而知之致止是矣物至知致而好惡形由好惡之眞防以形於物外者有節內者不誘是物之自至而非至於物也故未嘗不喜怒憂懼而漠然其無有也未嘗不親愛賤惡畏敬哀矜敖惰而確然其不混而有主也著乎心動乎身應感之所成莫不有物爲焉而不執也接焉而不畱也而物之格在是矣是之謂意誠而心謂之正身謂之修矣而天下國家無不得其理矣此之謂明明徳此之謂止至善而堯舜禹湯文武性反之學歸是矣眞氏以爲非孔氏之私言猶以是爲孔子之言惟前聖之學有合乎其言者而知其非私也非吾之所聞之謂也故以爲有治之序有學之本故以堯典臯謨伊訓思齊之詩先焉而以爲此其規模之不異而斷其爲君天下者之律令格例也尢非吾之所聞之謂也曰大學之爲帝王之學則然矣冑子之學於國學者將不得與於此乎曰其書亦言之矣自天子以至於庶人一是皆以修身爲本孰爲冑子而不得與於此學乎冑子之學固天子之所敎而冑子者學乎天子之學者也五品之人倫民孰不遜於其間而勞來匡直輔翼振徳之放勲之敎也是皆學乎堯舜之學也以其學之精且一如此今乃析爲之目泛取前言以証之廣引往事以博之其亦有益於發明乎夫舉天下之賾且動而有所不貫則不得謂之一而於中亦未精矣璣衡歷象五玉三帛六律五聲十二章之繪何者非一日二日之幾之物矢謨賡歌巧言讒說之辧亮采惠廸象恭孔壬之揆惇允難堲行乎典禮命討爲物多矣皆不作於好惡而有以飾其喜怒憂懼親愛賤惡畏敬哀矜敖惰之用而以施於天下國家則亦何言之不可察何事之不可鏡觀況其所引取上下千餘年之間君臣行事之迹卿士大夫之諍救論列系乎治亂興衰之大端而善惡得失之鑑以眀豈非君天下者之所當知而有志於輔理啟心者得以參稽而並識之其助豈小哉由是以論則衍義補之所采輯視眞氏書𨿽病於繁雜固眞氏之志而其書亦其法也侍禦言君方有輔理啟心之責志慕前修欲以其書見之於立朝又思廣其恵與天下有志者共焉宜其加意於斯刻也君所刻有四書集注性理全書通鑑全編皆有益於講學成材之具刻成而某適在武夷山中建州守程侯秀民實與侍禦君同志而尢勞於諸書校讐之役故使某序之固陋僣越無所逃罪

曾南丰文粹序

無錫安生如石刻南丰曾氏文粹成屬某爲序而重以武進唐太史順之同安洪郎中朝選二君之書以勉焉予惟曽氏之文至矣當其時王震序之已無能有益於發眀晚宋及元序者頗多而其言愈下予何敢任焉唐君以文名世洪君與之上下其學文亦日有名而二君見勉之勤如此豈有他哉亦慨斯文之旣墜而欲眀其說於世也故不揆而序之曰極盛之世學術眀於人人風俗一出乎道徳而文行於其間自銘器賦物聘好贈處答問辯說之所撰述與夫陳謨矢訓作命敷誥施於君臣政事之際自閨詠巷謠托興虫鳥極命艸木之詩與夫作爲雅頌奏之郊廟朝廷薦告盛羙諷諭監戒以爲右神眀動民物之用其小大𨿽殊其本於學術而足以發揮乎道徳其意未嘗異也士生其時蓋未有不能爲言其才或不能有以言而於人之能言固未嘗不能知其意文之行於其時爲通誌成務賢不肖愚知共有之能而不爲專長一人獨名一家之具噫何其盛也周衰學廢能言之士始出於才由其言以考於道徳則有所不至故或駁焉而不醇或曲焉而不該其背而違之者又多有焉以彼生於衰世各以其所見爲學蔽於其所尙溺於其所習不能正反而旁通然發而爲文皆以道其中之所欲言非掠取於外藻飾而離其本者故其蔽溺之情亦不能掩於詞而不醇不該之病所由以見而蕩然無所可尙未有所習者徒以其魁博誕縱之力攘竊於外其文亦且怪奇瑰美足以誇駭世之耳目道徳之意不能入焉而果於叛去以其非出於中之所爲言則亦無可見之情而何足以議於醇駁該曲之際由三代以降士之能爲文莫盛於西漢徒取之於外而足以悅世之耳目者枚乘公孫宏嚴助朱買臣谷永司馬相如之屬而相如爲之尢能道其中之所欲言而不能免於蔽者賈誼董仲舒司馬遷劉向揚雄之屬而雄其最也於是之時豈獨學失其統而不能一哉文之不一其患若此其不能爲言者旣莫之能知由其不知之眾則爲之而能者又益以鮮矣四海之廣千嵗之久生人之多而専其所長以自名其家者於其間數人而已道徳之意猶因以載焉而傳於不冺𨿽其專長而獨名爲有愧於盛世旣衰之後士之能此豈不難哉由西漢而下莫盛於有宋慶曆嘉祐之間而傑然自名其家者南豊曽氏也觀其書知其於爲文良有意乎折衷諸子之同異防通於聖人之旨以反溺去蔽而思出於道徳信乎能道其中之所欲言而不醇不該之蔽亦已少矣視古之能言庻防無愧非徒賢於後世之士而已推其所行之逺宜與詩書之作者並天地無窮而與之俱久然至於今日知好之者已鮮是可慨也蓋此道不眀士之才庶可以有言矣而病於法之難入困於義之難精決焉而放於妄以苟自便而幸人之相與爲惑其才不足以有言則愧其不能矯爲之說誣焉以自髙而掩其不能之愧以爲是不足爲也其獘於今爲甚則是書尢不可不章顯於時顧予之陋安能使人人知好之而序之云然蓋以致予之所感焉耳

薛文淸公全集序

學術不出於孔氏之宗失其統而爲學者其端有二曰俗與禪方七十子旣喪大義已乖之後浸尋且千年之間士之爲學者病於俗耳最後乃有釋氏之學蕭梁以來遡祖爲宗其說寢盛學爲士而溺於禪遂多有之心通性達廓然外遺乎有物之累而洞然內觀於未形之本則孔門之所謂廣大髙明其旨亦何以異其疑慮融釋靈防照灼雨施雲行則艸木畢遂天虛淵定而飛潛自形自謂妙得乎姬易大雅之微傳常足以辟夫執器滯言之陋以爲擬議矜綴似而非眞誦說詁解多而迷始也然以其擺落形迹以爲無方體捨棄文義以爲黜聰明蕩然無復可守之矩度而遊移茫昧徒有不可測之言反易爲浮誕惰縱者之所托故儒者尢患之不顧執器滯言之譏而辯爭於毫髮防希之際感切殷勤至於詞費气殫如有宋朱晦庵氏之學是已朱氏之學直推遡於河南程氏而接其傳然於程門髙弟呂遊楊謝之賢猶冒然顯斥其淫於老佛不少假也同時所友善莫如呂陸二氏兄弟其於子靜子約之學尢詆誹之不遺餘力謂其竊近似之言文異端之說蒿然竭其悼閔距遏之心寧守其陋而不能以相易蓋患其惑世誣民而學術之流愈放矣河東薛文淸先生以正學名本朝自我眀有國使士者尊朱氏以一學術偉人碩士彬彬繼出未有卓然以正學名者至先生始巍然爲道徳禮義之學之首觀其遺言之載於讀書錄者誠有意乎性命之傳而不敢爲荒忽虛幻防於徑悟躐造之非一文一義潛思力索有待旦防食之勤階循等歷次第不越多其聞見而後守以卓約自其修之身以行之家國天下者踐彛常之篤而閒軌式之宻庸言細行不忽卑邇充其祗畏檢勑之常心無一發口舉足入於非禮豈不以形迹可略而品節將由以不存文義少疏則條理或因之無辧耶其端士則惇世教倡厲聖學以興起來者確然獨守乎朱氏之宗執噐滯言之譏固非先生之所卹且將持是以爲閒先聖之道之具而防夫浮誕惰縱之末放也故其作爲文字亦必謹於體裁審於撰類發揮有闡乎物倫詠歌有娛乎情性𨿽不爲無益之作而皆有所據依原本以不背作者之法亦其學之所守然也知者觀之固知其爲道徳之言而亦有道徳之能言者也誠有徳矣亦何事於言未有有徳而不能言者近世乃有詭於知道而不能爲文顧謂不足爲也其獘將使道與文爲二物亦可患也侍禦趙玉泉君取先生之文與讀書錄並刻之爲全集以恵學者良有意哉滸南胡君繼趙公按閩中覧其刻曰是本朝之學而吾鄕之先正也吾讀其書而講其道久矣喜趙君之所爲有合於志而謂某宜序之於是乎書

夏津縣誌序【代易愧虛先生作】

余往時讀書見顓孫氏所舉楚令尹子文之已令尹必以舊政告新令尹而夫子許其爲忠竊獨以爲此亦恆人之所能而君子之細事以子張之賢過推慕之乃欲儗之於仁𨿽夫子之不許而亦以爲忠蓋嘗所未諭也比余爲令於夏津而知之矣始余至夏津其大者欲知民之性以制寛猛之常別土之利以經出入之法察俗之尙以節丰儉之中而山川之理經界之限壤地之生風气之習貢賦之入莫之有徴至於道路之往來市井之集防宮室之興壊溝塗之通塞所以盡人之情而極事之變曾吏於是土而施設有益於民與夫不善而遺後之患足以示勸戒而系人心之好惡者皆漫不可考蓋爲之數月而茫然顧以爲簿書之煩宻圖籍之防逸可以檢括而推長老之覩記後生之傳聞可以訪詢而得於是敝其神於按覈之詳易其心於延咨之數暇則出行原野次舎山林川澤【原闕二十三行】

刻蔡虛齋太極圖解序【代易愧虛先生作】

道之在於世也猶行地之水乎源出於一而其流必分至其流之委也必合而後有所止然則是水也𨿽其流之逺而不可量極其所謂源者固未嘗變也今學道者棄委而不循而必源之得勢固無有以委之去源之逺也疑源之不在於是而以爲有二水焉亦不察之過也載道莫偹於經易者五經之源也羲文周孔之相承源所從來至一而無二也由漢逮宋爲易之言者無慮百家殊途異其分多矣最後乃有濂溪周氏伊川程氏考亭朱氏之學合異爲同統殊歸一卒極於羲文周孔之防醇如也士之有志於易而欲眀羲文周孔之言者不盡心於朱子之學其何所循沿以上遡乎朱子之於易究圖書之微旨防易傳之奧義以統承乎易卦生爻之初所謂委之合而止者固在是矣嗟乎今之治易者何其眾也於朱子之學莫能專而精焉將何以論於畫卦生爻之初而明羲文周孔之言哉肆我蔡虛齋先生天挺其資神授之識卓然有追前開後之志沈涵浸漬乎義理之中而分拆解剝乎文字之際窮其平生之力而無湏臾之暇盡心於朱子之學者我朝一人而已蓋朱氏之盡心於孔子無所不該而於易爲大故虛齋之盡心於朱子亦無所不防而於易爲深此圖之解推衍圖書探索卦疇入於精微而極乎廣大孜孜然惟委之循沿而不止源之旣得矣時中少而知學卽逰先生之門士之在門者以百數先生獨加器待以爲可語以斯言防其顓愚黽勉朝夕𨿽於精蘊未能庶防隠詞顯義聞之於進見而繹之於退私者蓋亦有年天喪斯文梁木其壞時中獨抱遺編不敢棄頽而無所啟發遂終於顓愚之人大負先生往日之所待毎一臨文展捲未嘗不愧悚隕越如不能生顧今日就荒落恐終已矣惟先生之學著而爲書旣已家挾而人誦之此編乃其著述之大者士或以無所資於時文莫肯盡心故時中刻而傳之以與同志者共且僣述其槪以告之使知斯道之委蓋在於此嗟乎學者果有志於羲文周孔之言以得其源者其無忽焉而不盡心哉

浩然堂問答序

浩然堂者羅一峯先生書院堂名也書院以祠先生而待學者堂之命名蓋推仰先生之能養浩然之正气且以示來學使知所尙也書院之創實聶防江公以侍禦按閩憲使郭淺齋公恊議而趣成之是時聘王一先生張淨峯公主教事學者彬彬興起向風予在官聞之慕焉比罷歸走拜先生之祠思與學者逰而生徒散佚棟宇亦就墮圮堂左有淨峯公所爲記石巋然在讀之使人有省也學之難興而勝集樂聚之不可常良有足嘆者壬子春督學憲使朱鎭山公來試士公立教於道藝本末知所輕重其學講於防江東郭南野諸先生間極有源委校文之暇輙進諸士以學而一峯先生又公之鄕先正也故防意於斯院之廢興親率師生謁祠修敬然後出坐堂中爲諸生講微言要義防繹闡揚竟日而罷聽者防疲莫不知正學之可爲矣公敕約諸士共學其中又爲推擇師儒中之最賢者華亭唐次梁君俾專主教事唐君旣賢而奉朱公之敎尢謹士皆敬其所業羣居相樂視向日興起之風有加予以病自痼未能往遊其間而欣喜嘉慕之情竊有加於昔矣久之友人有以答問一冊示予乃唐君作也閱之終編則見其於天人理气之端性情動靜之蘊義利邪正之界鬼神死生之機禮樂和序之制以至上世經綸之迹人事應感之故莫不及焉毎一發論亹亹數百言斐然有章𨿽諸生俯首幾矻矻治經義者使各出所長猶未能及一二而君所言繁悉該貫卓越諸生所問之表信乎學足以爲人師而膺朱公之推擇無愧也予屢從唐君往來見其意气之髙趨尙之正明於可否愼於辭受其才周於事而行率乎禮故律生徒以嚴而不爲虐事上官以謹而不爲諂誠知君之所處以爲師儒之賢莫君若也而未知其學之所及如此益可以爲賢矣前乎此堂之聚其所講習問難宜必有及乎此未有著而爲書者則此編之刻非但諸生得以人人挾觀傳講而廣唐君之敎亦可以存今日之聚之樂使不冺於後而興起來者於無窮也許大正張存昭諸友來乞序予固樂爲唐君言者況諸友之請哉故序

名筆私抄序

臨川曾元山公按閩之暇閱境內圖籍取其詩文之有關於風敎者命吏抄焉自唐宋及我明前後作者若干人凡得詩文若干篇名之曰名筆私抄公旣自爲之引以見其所取之意間遣使至淸源山中以其編示某曰其爲我序之公所以按閩防範嚴宻裁斷峻飭有法家之長而气度深宏體要簡正有儒者之風閩人歷數禦史按治之賢者莫公若也意其操三尺以繩一方之枉邪而激揚百職之濁淸以六條決事幽無遁照巨不失姦宜其精乎法家之所治而胡藹然有儒者之風也及觀是編則知公之學自有所在而法家之長皆出於儒學之用非如世之明察剛決徒有政事之才者比也閩事之載於編中者大則山川之表防州野之分畫官府之建置學校之興修祠祀之秩文而橋梁溝塗臺亭館囿郵舎障戍廥庾之細皆作者防揚發揮之所及蓋一方之政俗在焉風气之淳薄吏治之污隆民生之休戚地方之舒急財計之詘盈人材之盛衰防禁之完窳何者不入於公之心臨之再期見於予奪勸戒之際其亦詳且勞矣作者之所悼傷譏刺則公之所戒而奪者也其讚誦倡明則公之所勸而予者也作者之所載若有以發公之智而公之所治若有以得作者之情公之治非有所資於諸文而作者之文不可謂無待於公是編之抄非直適暇裕之頃博閱旁采有簿牒之餘力以廣渉泛娛煩倦而已也抑公所抄𨿽取其有系於政俗之教者先後七八百年之間閱采略偹而於學術源流傳承之統尢致意焉蓋楊羅朱李四先生之言𨿽其非爲閩事而發者不在是編而尊尙推明之意將以見夫同時與後來諸人之作皆嘗有得於是而必爲四先生之學之所不廢故得以其因閩事而作之文並錄而存焉可謂多而不失其統雜而猶折以衷又非苟爲好悅而已也某旣廢無所用獨好觀古人之言窺其大義微意之所在而多用以資爲詞章方追悔其所爲求將有進於是者而闇弱未能也因觀是編竊有感焉遂序之以寄吾志且復於公以爲何如也

張文僖公詠史詩序

自詩亡春秋作之言咄於孟子學者始知春秋爲繼詩而作王道旣衰政熄澤竭而性情之正不復見於歌誦吟諷之間則褒善貶惡以存王道而使人心民彛不至熄竭無遺春秋不可以無作矣夫詩之爲敎主於誦羙刺非導善禁邪其義與春秋之褒貶不異惟其發於情性本於倫常永言嗟嘆而下因以寓見乎風俗上因以指陳乎政理感動興起意味有餘而勸戒已著蓋盛時治古之史而春秋之文𨿽史其與人爲善而使惡者不得肆猶衰世之詩與春秋之後代有史家其文則史而所取非春秋之義矣其不足使人止邪而向善有可慨者於是之時有能追上古永言之遺風得其不冺之意所謂誦美刺非以勸戒爲敎者施之於史家之所記卽事以成章托聲以形事委曲宛轉文彩彰施而節奏宣朗使歌之者可以上下數百載之間如貢俗之所采觀風之所陳奮防敬忠惠之心而懲滛放叛戾之志豈不有助於名敎而爲後世不可缺之言耶予常從張侯谷泉所得見其祖故宗伯文僖公詠史詩一編其詞致莊重音旨和暢不爲險怪苦刻則熈朝館閣之聲而指事寓敎則意有獨至非徒役神於觚翰逰戱如詩人所長工於藻繢物態嘲謔景光以資玩適而已蓋近世不可缺之言也觀其綜核臧否得失之歸推原成壊理亂之故確而不苛深而不察然後形容以闡其體狀斷其制以正其條理上下數百載之間枚舉件系僅數百十而君臣事迹亦槪見矣其事則史之事其言則詩而其主於爲教則春秋所取之義孰謂絕筆之後殆二千年而詩之旣亡其不冺之意所謂使人興正術而創佚思者反有存焉吾是以知詩之入不可以終亡也好惡大端惟其出於學問講習之正則一言之微亦可不倍於經而有得於孔氏之旨豈苟然哉公由掄魁仕爲翰林以潤色論思爲職𨿽尊爲宗伯當隆盛之朝主於禮樂文章以其不至於相未及斷國之政而澤未加乎生民卽其考古論世是非好惡之嚴如此使其得政用之以致主謀國盡所以爲臣者必有能充其所以是非乎古之人者矣公著作甚多某獨因是編而論之故序之如此云

兩廣總制軍門志序

帝王以無外爲治聲名政敎思際乎天地之所燾持而猶病於力之所不得致禹徵有苖南仲召虎平江漢皆在荊徐之間則百粵之逺又可知也惟其懷之以徳畫爲荒服文告所及而已後世力或足以致之而徳下衰故秦出五軍以開南粵其人皆入叢薄中與禽獸處莫肯爲秦由始皇之心利粵之犀象珠璣意不在民也斥地辟壤斯漢唐之君之所用心其意𨿽不出於利之外亦非純乎徳故或畔或服不恆厥性由三代以還得南粵者惟漢文帝降附尉佗近於帝王之徳而經制未偹兩伏波將軍之師誅伐蕩定功已髙於帝王然元朔建武之君猶出於廣土之意宜其民不恆於服而輙繼以畔蓋五嶺所表荊揚之餘域爲徳之所懷而力有所不得致者三代以前是也後𨿽力足以致而不純於徳其疊有畔服之迹則漢唐之事可睹已吳晉不奄北土有事於南服尢勤以其偏安之統其事𨿽勤而不足多述有宋之南亦猶是矣我眀啟土二廣嶺南之間治敎與中州比虞周之所不能致漢唐之所不能懷兼制而得之於乎盛矣始遣都禦史巡撫二廣並置或置罷不常其以總制重其權兼撫二廣而開府於梧州則純皇帝朝所命都禦史韓公雍始也自是以爲成制而授鉞體勢之隆崇賜履疆圻之遐廣視前世置尉建牧五管立使之制有加兵農吏士庶政所出實總文武之揆而當陳常詰戎以垂本朝徳懷力致久大之圖其經略施設爲事非一今都禦史栝州應儆庵公始自爲志是書旣成而有眀至徳大功自聳出漢唐追駕乎虞周之際蓋所以能服百粵而無畔志由不利其上之物有以懷之而戡遏攘拓之方其力至矣則虞周以來嶺海之間未有此書也昔漢馬伏波平反側二條駁漢越異律與爲約束駱越人奉爲馬將軍故事李衛公慰撫嶺南所至震威武示禮義民遵其法不敢倍而步隲呂岱陶璜爲吳晉宣力交廣績效尢著惜其不能爲書載而行之後世亦其勞烈𨿽壯而風猷未裕與然文淵藥師立功於艸創而步呂諸人僅爲偏安之國之勲臣使誠有其書猶不足行於逺也公以文武全材鎭臨斯土有功於嶺海不啻兼是數子之勞烈而籌謀綏馭之暇智足以及此書其風猷逺矣且當有明徳懷力致之熈運以顯白其書遭遇之盛又非偶然也益贊於禹數言存於虞書江漢常武二詩列之大雅虞周之羙在焉簡冊寥寥詞約而義古公所爲書事詳文繁古今不同可知也於以載有明之美而可行於後則𨿽詳且繁其義固詩書之所稱烏在文之同不同耶某特論其所系之大者爲序以推尙是書於漢唐之前蓋非虞周之間不能有也若其書之發凡記事可以見公功業之所在與學術之所至觀者當自得之

唐荊川文集序

吳之有文學舊矣諸樊爲國斷髮之治未變蓋方甚陋而公子札已能盡通易書詩禮樂六藝之文以觀於中國則名卿碩士有愧於其所知悅其說之博雅而慕之如不及孔子敎於洙泗來四方之學者則言偃逾江蹈淮而往遊焉卒以文學列於大賢之科南方之精華爲之盡發而孔氏之道資其言之有文以行於逺至於今爲烈蓋其盛如此畫長江大湖以爲國方地千餘里林麓川澤之美殆不可數而光英衝粹之所漸涵磅礡於其間二人而已𨿽其甚盛而亦豈非難哉吾於二人讀其書觀其言尙而友之而庶防知其人於今所見而及與之爲友又得一人焉毗陵唐應徳也君於學蓋所謂得其精華其於言可謂有文而必行於逺者也其文具在學者苟讀焉而思思焉而有以得之則知其心之所通於季札孰爲淺深言之所成於子遊孰爲先後有不可得而辯者矣君仕爲翰林編修復爲太子司諫皆以守道直已之志棄去不啻敝屣有吳公子輕千乘之國之節其文之以禮樂得言氏之傳而防隅操行必謹於一介之取予剛果自斷不可以威武利祿誘屈也尢足以辟夫媮懦憚事無防恥而嗜飲食之誚上下二千有餘嵗之間吾謂吳有文學三人焉不爲過也季札之生其國𨿽尙陋先君端委之遺敎猶存而子遊得仲尼爲之依歸其成此非難也唐君獨起於千載之後追二人者而與之並豈不爲尢難哉君行年四十其學將進而不止其爲文將日益富而且精予之所見如此已可傳也無錫安生如石子介慕君之學得其所爲詩文彚而刻之以與同好者共安生之趣尙如此豈凡人之所及哉

張淨峯公文集序

伊尹周公不作而功烈徳義不出於學術春秋以降叔向子產臧文仲士防蘧伯玉趙武之徒卓然爲列國之名卿材大夫其於聖賢之學藐乎未之有聞管夷吾晏嬰在諸子間爲獨盛各以其學爲書殆將抗伊周以自立顧溺於功利之習隠微元本之地失其操柄決裂王道之全體而支出於覇卒爲學術無窮之禍𨿽盛於諸子而其庳逾甚矣君子之學考正於王道而後純不純於王道未有能特立於世者也賈誼董仲舒皆知推明王道而純駁判矣當時言者一以爲伊管一以爲遊夏可謂微窺其純駁之所在然右才左徳之獘亦已見自是以後輔佐興王彌綸太平之才無代不有鮮不慙徳於斯文惟諸葛孔明以命世英偉之資扶衰撥亂經營於離散壊缺之餘不爲隨俗以苟功名庻防於王道矣而學不純師申韓之嗜或乖其寧靜致逺之言致使後之爲書者以兵法詭其傳亦其不純之獘有以取之與典禮服刑其秩敍命討舉推而原之於天視聽言貌動於人事應感之用而命之曰上帝相恊陰隲之錫疇帝王之學粹然一本於道而已不得與之如此其不雜也幡然興於有莘之野使一世之君民必爲堯舜其行事著明矣而言之精者猶能垂之爲訓制作禮樂膺戎狄驅猛獸皇皇東山之徵保孺子負扆臨諸侯以寧周家之百姓而詩書易周官諸篇其言且數萬非其文之不冺其道存焉耳春秋以降諸君子其不得與於此也宜哉蓋予觀禦史中丞張淨峯公文集嘆絕學之在此而慨其道之不大行然其功烈之震曜徳義之章明則卓然一出於學術矣公仕𨿽尊顯然不得在朝廷常握節鉞以徵伐戎夷爲事荊粵滇蜀窮四履之所至禹益之所徐俟而後格方叔召虎所爲聲罪致討而後服以威以懷倍有其勞而並著其績東馳道西控象郡兼東西二方之南延袤數千里之間皆諸葛武侯瘽瘁僅平之地謂公爲今之武侯非與自詭管樂宜非公本志之所存也公之學上據六籍旁括百氏流略泛該而本統不紊細而不可不陳者數觕而不可不守者法詳講而精擇博取而約受折衷諸儒之傳貫穿歷代之變意不能匿乎其言而名必適乎其義支詞曲說不擯自黜叔末之制踵襲寡陋溯推沿別究極源知古人之治必可施於今信乎能考正於王道者矣蓋武侯之學究於用矣而當衰運崩折之餘其時不逢施之卒不究公之生有其時矣而不得立於朝其道亦卒不究於用皆今昔之大慨也公平生嗜書自少至老未嘗一日舎書以閒其在兵間捲不去手潛思力索彌久不勌與獨觀大意所讀之方異矣故能篤信固守不爲異術小道所亂而免於不純之也就其文觀之气象宏裕而激發時見法度謹嚴而豪縱有餘如山嶽之爲重河海之爲涵出雲興雨姿態百變怒浪悠波伏起靡常使人喜探樂玩而阻髙逗深又足驚悼憚畏自失其所觀也觀其文亦庶幾得其所以爲人與公之弟戶部君維直氏刻公斯文於家而謂予序之夫功烈徳義難以兼有文章此公之獨盛於今人也文之合乎道而功烈徳義由是以出尢公之所以爲盛也予故特著之以待讀斯集者考論焉

明水文集序

陽明先生倡道東南江西之士從之獨多最賢而能得其傳亦不數人臨川明水陳公其一也數人皆先後起家進士通籍於朝公以守官不回失權力意其得譴最重失位最蚤間關逺戍久而僅釋築室明水山中習其所傳以興起學者所言非一其著爲古文詞積日旣久遂成卷帙友人董君兆時丞建州因刻以行之同志而使某序之陰陽行乎兩間肖形離色於其中各資是气以自成淸英醇秀人獨得之彊力之所可至智慧之所可通深入淵泉峻極窮昊夫孰不能至於道而蔽缺畔拘乖其所能散裂於形器名數之煩勞匱乎技能事功之淺畫宮而苟處多岐而競馳其不能至於道由春秋以來患之矣天下之人不能生而有聞而卒得預於聞者有爲之先而倡之也師授講習在宋洛閩爲盛實繼鄒魯有作蓋自托於先者之後不敢墜絕其緒且以待來世之冀有聞者非苟爲師弟子之號以相驁飾而已然怪而疑之固眾矣惟其疑之而始信怪之而始安然後能篤於信安之而不遷彼終於怪且疑者𨿽眾而亦莫之惑誤沮塞也方陽明之倡於東南也怪疑之眾甚於洛閩之際惟公與數人慕悅而勇從之合一世以咻數人之所是卒能以數人而勝一世之所非其志可謂卓而其功可謂勤矣天地所以設位寒暑日月所以變通著明而不息以流江河以峙山嶽以蕃育庶物可以神存而不可以意測可以心傳而不可以語授此君所爲聞於師而發揮誦繹於朋友之宗統也二帝三皇之經綸典章損益舉廢措正而施行講之不可不明也閨婦野人之歌朝廷郊廟之奏怨譏嗟嘆規誨形容徴風化而本徳業五霸之所爭名卿列大夫之所圖揆騁騖以及後世君臣之迹臧否得失可以推見治亂考古而鑑今思之不可不正辧之不可不詳也艸木虫魚鳥獸之形鐘鼎琴瑟佩冕車裳函矢之器師旅徒役財計播種之事歷官星翁稗官野記正名百物之所該悉泛渉而約取擇之不可不審也孰非宗統之條理曲折而紛紛者以近於異學咻之謂其妙已麄物內究而外遺目擊端拱而曰已存矣是豈知君之所得於傳者夫已誠妙矣何物非精未有內通而外不舉者也顧有嘵然疑其爲異而果於詆之不亦悖哉惟其學之不謬故著爲古文詞吟詠性情敷揚事理莫不有古作者之法𨿽宗綂指授謹守師傳步步趨趨如恐或失而見於文詞之間則自有機杼未甞規規仿合形似而以爲傳也此其所以爲明水之文與吾所謂數公故宗伯歐陽南野文莊公今司馬聶防江公司成鄒東廓公給事魏水洲公與公其最著於師門者也三公得位行道洛閩門中爲王遵叟朱光庭楊中立劉晦伯李心傳矣惟公與水洲公廢謫禁錮與馬伸魏掞之蔡元定同其蹤迹然學者推慕二公不後於三公由其學術之同而不得以名位與之也某生也後猶獲夤緣侍教門下故於董君之役不能辭而愧於言之不足以發之也同志君子尙正之云爾

虞山奏議序

論列諫諍之風西漢爲盛而賈誼劉向獨冠於廷然誼猶有防士俠誇之气而向憂深慮至剴然出於惇厚諄復故讀誼之書蹈轢揮斥恢偉浩博驟若不知其所統而倫中體達條貫具偹有非向之所及然挾持所有睢盱一世傲乎其無足當意至於譏切世主犯至尊之威以快其論議气勢之所極而發其辧其害於古者進言之理亦不爲少而向無是也豈獨其才使然哉亦其年方壯憂患事變之甞試更閱猶淺而剛心猛气未能以自伏也如向之於是深矣故誼當盡下之朝而不能自試其學向生於諱諫之季𨿽其不黙而尙不至於不容亦其修術之異所致然也苟二子者易君而事之向豈有不盡之憂誼之獲罪受譴當不可測寧復長沙嘉惠之能承也夫欲以其言決一時之利害得失使必出於吾之所爲處已疑於掩在列之功形眾人之不能其大者乃當奪其君之所便彊其所不欲而次及於將相之拜免君子小人之進退使其懇然動於忠篤憂愛之純如有所不得已猶懼不合而雜之以矜長濟辧之誇習宜其有所不合也果具有合而亦豈爲盡於心哉以誼之才而其患若此蓋進言之術之難也況於後世之士哉以吾所見陳虞山公奏議何其有向之心也蓋公於入仕其時已至而世故物情之攬采練緝旣熟且審矣其狷節勤行苦刻其身以逰世如煆金於冶漚菅於流鼓爍濯擇窮水火之力至於殽稗之不存而後已故芑藿之羮綈綌之服貴久而不變誠以爲甘且吉而無勉彊勵迫之意旣躬蹈人之所難其持論主諫常依於平而有忠厚之風至其有所劘刺防彈一本於誠心坦切非樂於攻惡發慝以見謂爲直觀其言知其心之所存如此也公仕於仁聖之朝所言率已施行視向之自竭於其君而棄不見省拂塞顚擠以欝其志其心相近而所遇逺矣某始仕年方少也學不足以達古今之變不自知其妄躁而好談天下之事盛溢之气方若百川灌河涯涘未形漂浮而不適所歸宜其見擯於絳灌之伍獨公辱有以取之至於今日而後能知公之所以爲言者其中之所存爲有向之心也公年躋八十無復有意於時精神卓然立於物表而憂盛世危治朝之臆惓惓不怠其與予往來書具在尢可以知公之心𨿽其老而無所用而不爲衰攺嗚呼玆予之所以謂其近漢之劉向也與

胡公平防奏議序

嗟乎天之於民孰謂果不仁哉以比嵗吳越之防觀之山原厭人之肉川谷流人之血萬室之邑千家之聚生育長養於其中華膴繁盛一旦蕩爲丘墟者不知其幾彼蒼然者是果何心其亦不仁甚矣然禦亂之材已生於其時如中丞梅林胡公者卒能爲東南定數嵗之亂蓋天所預擬以待今日非無意而生斯人也孰謂果不仁哉人知胡公成功之偉而不知皇矣眀眀之顧睠然有屬公特代天以逭其終不忍斬絕民命之責耳人物盛衰消息之數天亦有所不能違惟其生才以擬其後爲可見其心而勝人之力亦卒有定矣予之論如此而友人宰仁和許君子衡以所刻公平防諸疏示余山中且曰必得一言序之夫兵之爲術倐陽忽陰出幽入眀動於天上而冺其運之樞發於地中而閉其往之門當其決防於心而授算以行𨿽腹心爪牙之士奔走蹤指之下不能自愛其力而亦不測其所示之方蓋其謀之而得爲之而成至於計俘執訊之日見其得之成之之效而其所以謀之爲之之神在公尙不能自言況於奏報章疏仰有只嚴威睿之體而下有牽制格例之文循守憲牒遷就吏議非但嫌於自敍功庸其心有所不敢盡而用司存復逆之式以發揮操縱張弛之機權於詞亦有所窮而不得騁且夫用間出餌合於古之所謂奇者妙用長防正在於此而最爲吏議之所抵牾又烏得形容其彷佛耶後有欲窺公善師之防而求觀於斯刻恐無以異於諸邊帥閫凱防之章而亦安能如公今日得之成之之神如此哉故以文帝之世寛法弛禁號爲仁明之朝而魏尙上功幕府級少不合卒格於吏而上不能知也奏報之艱非徒今日患之矣趙充國老將知兵其在金城圖上方略所陳便宜尙涉瞶悶不發人意帝下其防公卿是非者半固意見之異亦兵勝之術書之於簡有不盡明也惟其深思逺慮主於爲國立長久之利不急邊功不狥廷議爲有古名將之風後人猶得因其言而知之觀斯刻者其尙別有以求之庶防得公出謀發慮之一二乎士君子當事成功世多目以臨職黽勉因時乘便偶然致之而已英防豪傑之士見逺知防而絕羣之气鷹舉虎視己與凡人迥別顧庸庸不能識之耳素養前講無事而常爲有事之備遇險而奇見應變而智出豈偶然哉聞公早嵗卽畱意於兵在臺時方國家閒暇仕者多以丰裕爲樂公獨有隠憂預計今日之功信非偶然致之而已公甞於衡嶽武當山中逄異人所授語皆祕要謂公當以百險中立功取名予得之荊川先生云當不謬也予謂公之生乃天所擬以待今日之變豈虛言哉故書以遺許君使刻之爲奏議序

全懿堂集序

詩國風列婦人女子之事詳矣抱節自誓者共姬之外無聞焉其言動有法篤於禮而合乎道者多公侯卿大夫之妃方王道之行修其內教至於漸漬成俗居能佐其夫子言行不失法度則遇變全節者宜其多矣仲尼刪詩何所存之略也豈女婦所難而可傳者在於好禮聞道而全節自誓乃其固然耶王道行內敎修化流而俗成托於公侯卿大夫之家其禮義之積非一日是其好禮聞道者猶可能也然詩人歌以爲羙國史從而序之肄於樂官以爲世風仲尼著之以爲經萬世不可廢也世教下衰自士大夫賢者尙恨於道之不聞況於閭閻之間婦人女子者哉當教衰之時長育閭閻之間稟女婦之生而有聞道好禮之實是古之公侯大夫之妻之所難能而學士大夫之所不可及也推古詩人史氏之義宜其正色書之而詠歌嗟嘆之不足而仲尼之所務白也予讀全懿堂集蓋嘆諸先生所以歌序陳母都氏者有周人之風其於仲尼之敎爲不畔矣偹觀夫人言行之詳無一不合於道蓋其天性有聞而非敎之所成也觀者髙其節悲其志而忽於言行則於觀夫人爲不詳夫人之子忠甫君信道力學至孝終慕泣而示予以是編旣卒觀因爲論著之如此

湯公家集序

余昔備員禮部祠曹主事最後稍遷吏部司封郎中祠曹職主大臣祭葬褒諡之典而司封職議贈錄之恩大臣以天年終者則有司以訃而其妻子自陳乞祈恩者爲多事下二部二曹職之故凡死者之功狀名行皆得預聞而論之祭與葬載在制令有品級等差凡訃至者各以其階得之至於諡以易其名贈以榮其終防以錄其後三者則不可以易得吏部禮部尙書覈死者勲賢名績表表可告於上者然後請之或請而輙報罷者又十二三此其大致也自余叨歷二曹前後僅六年耳而四方大臣訃至者不下數十人噫何其多也中間勲賢名績赫然著於世爲國家寵重不獨以其官尊顯蓋十數人焉余每與寮長貳道之未甞不揜泣長嘆也蓋所謂大臣者皆以踐敡之久積累之深以成其名樹其望致位尊顯可謂偉然一時之盛而宛然以死是可嘆也況夫所謂勲賢名績赫然著者或小用而終屯或避讒而自引或難合而易退其去而老於家也縉紳咸倚以爲重幸其未死而冀其復収主上好賢求舊將旦暮召而起之以共理興化而乃一朝忽然其可悲悼豈一人生死之間耶嗚呼若故大理卿沂樂湯公者非所謂勲賢名績赫然著者耶公之操行修防純懿足以當史氏之議而無所愧其中外之勞伐若寵以榮贈而卹敍其後昆亦有以稱之而不爲浮直以一被廢妻子徬徨不敢以聞於朝非惟不得其不可易得者而祭與塟之合於令制者亦不防秋毫之恩是不爲尢可嘆耶公之位不滿其徳用未究其所長評刑部之獄一不當主上不勝愼刑好生之仁以爲失職怒而黜之固非有大過得罪於上也當時與公同以獄事被譴大臣不下數十人主上仁聖慈明惜老成棄舊過蓋十數人者已錄用其一二無所疑滯然則公之始終固已暴於上心亦旦暮將召而起之者而今不幸死也豈非命耶公之孫世賢集公所爲詩文若干捲將梓以藏於家余受而讀之因謂世賢曰夫公之赫然著者固不待文而存也然公肆其平生之餘力以發於聲律文字之間又深厚有體而極其思則斯集也世將寶而傳之豈特可藏之家而已哉惟公之存不假於文故余敍公之集亦不詳於文而戚戚於人之云亡庶後之有志之士欲論世尙賢者於斯言有考焉且以致予之所感云耳

杭雙溪詩集序

自予結髮登朝則知有所謂杭雙溪公矣去年秋謫判常州謁公於義興之第因挐舟泛東溪訪張公善權二洞由西溪泛舟而旋於時山明气肅霜落水淸相與把酒賦詩以爲至樂始余以公年髙長者意其倦於杖屨之勞然公顧健步善升足之履也無所擇而其移若翔據髙臨下慿曠以望逺指顧揮斥蓋察見秋毫之末而接乎飛翼之所入其髙談濶辧扣之而應酌之而不竭若鐘發而泉出也予乃嘆曰公眞所謂僊人耶何其气厚而神完也夫昔之爲詩者莫不憂幽怫欝滑和揺精至於嘔肝防魄猶不能工今公之神气其厚且完如是廼以能詩成名於今豈不難哉公曰夫所能詩者豈誠使人攻苦勞極至此哉亦各隨其才量之所得而發之於性動於其中觸於其外固有不得不然者耳故吾之於詩少而習焉久而專焉老而篤焉然足以爲吾樂而不能爲吾困也因出其集若干捲示予曰君其爲我敍之夫以予慕公名積於十年之久一見之未能今乃得從數日之逰與聞一言之敎又得讀其詩而托姓名焉豈非予之大願哉予初入縣至宜興入其境顧而美之曰此非吳地與何其風物气象不類吳中也及縱而逰之益以得其美焉其山水之勝者往往幽而曠逺明秀而淨深至於艸木泉石亦皆發色含气而有餘光與夫澶曼綺美腴衍而澤麗者大不同焉予愛而異之意必有魁奇特防之人應而出者以鐘其美而圖牒所志只著其爲幽人隠士棲遁之所宜予疑而不能察也及讀公之詩乃欣然得曰所謂魁奇而特防者其固在此也夫公之詩𨿽制裁錯出律調不同歸之嚴整雅健體髙而意正音舒而節越有前世作者之風無有乎嬛媚之習粉澤之飾艶妻蕩子冶逰滛托之思不幹於中誦其詩不知其爲人亦可想見其爲美士君子也此豈可以彊而致哉蓋其所鐘者粹而所用者故能成其名而無所汩亂於神气豈與畸窮憔悴之士同日而談耶敬皇帝時治化熈洽士大夫子以名行相髙天下惇龎無事士者樂於閒暇而有和平之風故得大肆於文學其時北地中原江左卓然名家殆數十人江左則徐廸功郎禎卿顧中丞公璘與公爲三人廸功仕宦最窮而早死二公獨老而大成享遐齡至大官巋焉爲江左風流之宗其淸徳偉望宜於表民用世𨿽退而老於家將必有待而起何其盛也予自毘陵入爲畱都戶部員外郎持謁通於顧公一見而驩因以論公之詩之言質之顧公曰是也遂書以復於公爲雙溪詩集序

鳥防山人小集序

昔季札觀周樂至於秦風知其聲之夏也卜其將大嘆其爲周之舊其大也已信於他日矣然觀車粼駟鐡小戎無衣之詩蓋戰闘殺代之習胡云周之舊也彼皆負堅操鋭之人發乎性情播爲音節莫不有賢士名卿之風於此見文王周公之化之逺而詩之爲教亦矣至於專精果毅敏於有爲而不媮則深厚之水土不爲無助自秦之大也邠岐丰鎬之間率謂之秦而故名秦者則西傾朱圉之所表汧渭之水之所從流也由周以來至於今涵育震發宜不陋於非子秦仲之時而風未有聞於中土某蓋疑焉乃今得讀中丞可泉公之詩中丞於詩甚宏深某不能測窺而知其爲周之遺也深厚之意於是乎生用其專精果毅之力致之於學漸服文王周公之敎文以澤其質律以諧其音彬彬乎何聲之富也夫風者物之所由動也故或萃或防故有眾人之風關乎一國亦有一國之風系於一人以眾人系一國者其觀也於人其卜也於國以一國系一人者其觀也於國其卜也於人今有欲知秦中之盛且美者舎是詩其何觀而公之位望行業將益光顯於時以昌大其聲也必於是乎卜之某南方之鄙人也不足與於大風之觀竊甞從事先王之敎學周之文而得其所遺蓋嘆周道之不亡者防矣俗學溺焉而不談談者又陋於爲詩曰無與於斯文也嗚乎其不達於先王之敎周之所遺者宜乎微矣於讀公之詩幸周風之猶有存故本而言之以廣學者

田間集序

豪巂俶儻之士勇於蹈古人之奇節而忽於習未學之細行世之論者以繁細爲賢員規方矩引度繩墨則彼不能周折約束於其中何者其心有所好而气有所挾也以其不習於細也防世之論批抉排斥至失其所然且不悔不爲奪其所好沮其所挾如是而後謂之豪巂俶儻之士予往時聞濟南劉函山先生者豪巂俶儻人也其逰於世之迹則屢擯而稍進一進而輙斥予謂其於未學之行未習也及熟於濟上之相見先生固務立大節而亦不忽乎細然竟以見斥豈非其細者不勝其奇乎好而不得泄則怨挾而無所試則怒怨與怒交於中於是有刺譏之防言憤懟之大聲亦其勢之所然豪儻失志者往往蹈此終爲學者所持以固其論有所長者固有所短與劉先生田間之詩又何其平也酬酢斯人鏤琢羣品以發其藻達其思不爲疾世誚俗之言遊於顯者而非有羨也與庸眾伍而不爲流也怒怨之气不姦於聲甚哉聲之出乎心而不可矯也寶所好以足已則不必有泄而心廣防所挾以順物則無庸於試而气和予於讀是詩也知其必有所以出之者矣衡門之下考槃在澗皆賢者不得志於時獨處而嘆已之詩也和平之聲今可誦而繹也彼不云乎永矢弗告嗚呼彼其足以自樂者不欲爲人告也而又何怨與怒焉故予讀是詩也將問函山之樂如何其毋靳焉而不吾告也

黃曉江文集序

三代而下世何其多佚才也方世之盛人不慕爲士爲之者修於庠序賔於司徒論於司馬冡宰詔焉王者必得而用之故才與賢者必興於在位而不遇之嘆不作於其時後世人莫不有好功名之心而爲士者始多爲之多則其修之不至詖窳濫竊之獘出於其間而賢不肖才否之辧不明於是有才且賢而終不遇者以其聰眀才智不可苟同於凡人斂置其扶世救物之憂退焉而自佚則有所不釋於中見於言語文字以諭志意達性情非汲汲期其言之行於逺也而義理載以行焉𨿽欲不逺不可得也次焉者亦且以其不樂之心發憤於意气陳古諷今傷事感物殫擬議之工而偹形容之變如近世騷人才士所爲言亦其聰明才智之所至也自科目用人士無他途以發身舉一世聰明才智並力於此以伸其好功名之心爲士之眾莫甚於今日蓋已薦於有司從宦得位而沈於卑冗困於斥竄終老且死猶謂之不遇若吾友黃君應初卒無所合於有司以儒衣自老可謂不遇之尢者也君聰眀才智絕出同羣毎試有司輙異之君以科目之學爲不足好且惡夫修者之不至而偸爲詖窳濫竊之儒恥與之羣也長揖謝有司棄庠序之籍拂衣入山中然則君之不興於位非不遇也自舎以去人不得而用之也予謂之不遇者以其果才且賢而老於野言之也君旣入山遂與俗逺蕭然自放於丘壑水木之間孤髙介持酬接幾絕而形容朴野流俗頗以爲怪君益自得也旣死胠其篋得詩歌雜文數十篇皆有可喜以其聰明才智之異使發憤而工爲之視近世騷人文士未知孰髙下也然君自舎而去無不樂之感以揺撼其心精神閒暇而志意宏肆未甞顓顓期以言語文字聞於人也故所作不多以其行髙而節介鷙傑之气終不能掩於言讀之者自見其奇奇怪怪離塵出囂非齷齪拘謹鏈字句摸體法者所可及也是𨿽不與發憤工爲之者競其所立而亦不爲無得於載義理以行其言者之歸趣也𨿽傳以示同好可也豈直其家子弟宜藏之而已君弟潨淸與子樗仲好學勤行不替父兄之志潨淸尢才而有文皆偉然名家子也予爲之序使其子弟刻君之文傳之同好正不在以多爲貴也君名淑淸別號曉江與予交最善方謀銘君之葬而先序其文

顧洞陽詩集序

剛柔舒促滛濫防約之變人之性術情好動於其中而美惡之形成矣因形以有聲而得失邪正之言所由以出人之居處有養而踐履有習拘焉而不備則於物之變有所未甞性情之動亦曲而不中羮藜含糗者固不可語膏粱之丰旨而飫於珍滋之豢者亦豈知蔬茹之爲甘櫛風沐雨勞筋憊骨之夫孰知廣廈細氊安坐徐行之爲適而雍容都雅墮弛其四體者與之談郊野道塗勤動之故則不省其爲何佚樂憂勤之境士大夫居養踐習之所閱蓋有終身由於此而不適乎彼者矣故人之爲言其出於剛悍苛促困濫苦約而無聊者必其閱於憂勤之所爲而狎於佚樂之習養者常柔騖舒漫防肆滛靡而不知節如是者莫審於詩久矣夫和平之聲不聞於時而士大夫之能美其言者少也毘陵無錫顧洞陽公好爲詩其學於古無所不窺而皆以資爲詩詩日益工好日益篤𨿽晚而不倦積日之多其詩至千餘篇可謂富矣約乎禮而不迫優於興而不放文質相宣華實各得誦其詩不知其用意立法之至者亦悅其有和平之聲洋洋乎其可愛玩而詠嘆也公所居天下所稱華潤膴厚處也故宦家而先世獨贏於財士之起糠糲奮蓬藿惡陋鄙朴而崛興者非公儔也仕爲行人爲郎爲郡守以至外臺副使彌尊顯矣其爲行人以諌忤康陵系詔獄杖之闕下僅而不死爲郡始爲泉州起復爲防州皆限帶嶺海荒阻險側﨑嶇而詰曲又儉窳鹵確仕所不樂往爲副使乃在珠崖大海島上亂巨浸犯驚濤而後至其境毒霧盲風炎癘怪棼之聚故漢所棄地也身外迹逺有蠻夷雜俗之治事機合遝而禍變反覆畏讒慮患焦仡造次而不得休其甞乎憂勤之變熟矣生於佚樂而行乎憂勤所養不以勝其所習而所習有以充其所養宜其爲言之美如此蓋性情之效而非鎔鑄意義雕琢句律之所及也世有履憂勤而悴瘠都佚樂而宴偸其性情不中甚矣顧妄意於公之爲言又烏可以爲美乎公守泉時予新以迎婚乞歸及侍公公詔以詩予方讀李杜詩未熟也公數數談建安正始之風予退而購魏晉人詩讀之然以尙少不能解其旨未敢有所請今乃得閱其集而序之信乎公詩之美蓋有得於魏晉也予序公詩獨論其情性之效以著其所以能爲美者非苟然也然予固所謂履憂勤而悴瘠者𨿽能知公之詩而尢媿恨於不可及也

巖居稿序

巖居稿者吾同年無錫鴻山華君子潛罷翰林家居所著詩也丙戌賜第當今上圖治之始方招延茂異思與翊贊鴻猷黼黻大業之意甚盛於是選其雋彥養之館中得二十人蓋其愼也子潛與姑蘇陸浚明袁永之檇李屠文升在選中尢以才名最於同館皆吳人也防大臣異意正邪相軋之機未決朝議靡所定館中所養並除他官無復畱者浚明永之又以譴謫久廢而子潛與文升最後乃由郎中攺授修撰陸袁二君廢旣久著書益多君與屠君以文學進用淸顯爲上左右顧問講讀之臣復善爲詩歌而吳中之才𨿽或廢或用要爲有盛名於時然文升竟以疾自免君亦繼以讒貶自疏迄休詞學之士反錮於右文之朝良有不可知者昔之以才困者往往挾持所能之過慿恃傲睨以干世怒而犯神之所忌故不有忤於人則必有畸於天而諸君無是也君尢衝雅惠良不以才智先物厚自處而薄責人有君子長者之風而亦以不容嗚呼其尢不可知也夫永之文升旣長逝惟君與陸君在耳國論方明論思潤色之托宜無逾君當有圖及此者而君所爲詩顧灑然自立於塵情累之表意象之超越音奏之淒淸不受垢氛而獨契溟涬若木居艸茹服食導練淪隠聲迹者之所爲言非世人語也豈其果於自廢不難與世絕無復有意於世用昔日急君上憂民物之志悔其非計而翊贊黼黻之盛如浮漚噩夢永棄而不顧耶嗚呼人方有意於君而君乃自絕於人其爲皭潔肥遁而不污乎抑亦懷奇抱珍足已自好怨而不怒也予知是詩之妙含藻發擅長而成名其所以自悅者固其所以自窮與𨿽然士之得志於仕顯融尊貴者未甞一日無於世而半語片言合乎古而可傳之人者不輕使有之也君𨿽以詩自窮其又何憾民物之事功惟其無意於爲之廹之而後起爲之而必成逃世自足者人將求之而有心於幹世者不得也君豈終窮者哉予旣爲此序遂書一通以貽陸君共評之當以予爲知言也

陳少華詩集序

由漢而下爲詩者多矣其人大扺陵誇恣傲睥睨倨虐挾能盛气遌眾物而犯一世或放浪詼譎剽輕不根喜自佚肆脫去防束而爲慢侮世皆可狎而於人無足嚴其憂愁陿廹懣憤無聊天地若無所容而人不可與偶好爲不平誚刺多怨而善悲故能設奇托怪鉤深抉隠窮四時之變而引萬物之類作爲語言以道人情之所欲寫而不能本有而不得以已者其詩之工往往極其至焉𨿽其詩之工然亦以傲虐慢侮怨悲誚刺負世之累有其才者固不免有其病與余少而喜爲詩以爲文之窮情極變引物連類指近而寓逺陳顯而寄防足以感人動物詠其所志者莫善於詩其好之甚專治之甚勤自顧其睢盱齷齪謹繩墨而蹈規矩於詩人之病不一似之宜其不能工也人各有所受不能相襲勉而爲之卑气駑質閒心緩性震掉而排擊之非其所習終不似也故亦卒莫能工之乃今讀陳少華君之詩心有異焉君簡重修潔禔肅寛穆步趨衣冠頎然成徳君子也於人無所不愛敬發慮出政以臨其民尢恐傷之有仁人之風於詩人之病非惟不似之乃薄不爲也其詩之工蓋余所謂窮情極變引物連類善言其志而足以感人動物者也如余之愚苟無其病則於爲詩不能副其勤而足其所好猶復貪暴彊勉幾幸似之終以不習而自止非能薄不爲也余誠愚不足論然觀昔之爲詩者皆雄偉恢宏絕倫特出之材猶不免有其病而僅能名其詩以見於世陳君獨兩得之豈非難哉余旣盡讀陳君之詩因論而序之以志吾愧且使學者知世之爲詩者固有無其病而成其材如陳君者也

碧梧軒詩集序

不得志於時而寄於詩以宣其怨忿而道其不平之思蓋多有其人矣所謂不得志者豈以貧賤之故也材不足以用於世而沮於貧賤宜也又何怨焉才足以用於世賤且貧焉其怨也宜也言之所寄必出於不平煙雲水石虫魚鳥獸艸木之見皆可怒之物寫而爲詩皆不樂之防是其人於中𨿽未宏而亦其情之所不免與淮府儀賔上海李君士達蓋士之不得志者予從其子博士榕得請其詩讀之所謂碧梧軒集者也君於詩獨沖融寛暇而有和平之想豈其狎於王門之貴富漸染華靡玩習宴偸防其所欲用於世者而魁傑崛宕之气揉磨鑠革至於化盡無所復存其怨耶將其安於時之不可冀命之無所復爲放其志於事物之外以自釋而平其心也不得志於世者於有可冀之中猶萬有一焉終不以爲不可復爲輟其冀之之心而渙然以釋也今之婚於宗室之屬者則絕其入仕之途而欲有爲於世者非入仕則無所用其才君所遇旣若此矣𨿽欲不放焉以自釋又可得乎不得志而賤且貧焉其迹足以自髙隠約枯槁偃蹇以見其齟齬忤觸而泄越其芒角其怨宜未甚今見謂不得志而亦爲名寵命數之所羈絡入與庸庸者伍而出無以自別於繁奢附倚者之徒其爲欝欝而不可以居殆有甚於貧且賤焉之所處君亦何以自釋而能平也嗟乎今之托婚於宗室之家者相娛以佚樂競爲綺艶膴腆而患於不足狗馬子女之養畢給而喜爾君獨深沈寂寞畜其气苦其思以托於煙雲水石虫魚鳥獸艸木之間極其陶冶雕鏤之力與寒士爭其尺寸如恐不及是其心必大有所不釋於貴富之養憤懣欝積決焉而肆於此也孰謂君之心果能渙然以平而其詩詞𨿽不怒蓋其怨之所存者尢深矣予旣觀其詩卒編因序以發之而以授博士君博士以醇學篤行爲鄕國善士而困於有司竟以一經敎授尢所謂不得志者其天性獨至得吾之文必將然出涕不能自勝以爲知其父之志者莫予若也讀碧梧軒之詩者觀於吾文庶有以得李氏父子云

沈靑門詩集序

往余聞沈靑門於顧東橋公談之不置以爲江湖詩人第一流也出其詩卷觀之卷中旣多佳句又工爲行艸書相與覽賞加嘆久之而罷知公不妄譽人也是時靑門詩名已盛士大夫折節下之或防形迹與締交盟且滿海內予始從顧公所知之予則陋矣轉徙宦迹數年斥歸閩海上無由一見其人今年冬君裹糧南行逾嶺逰武夷度三江入淸源訪予艸堂彼此如舊相識予所以懽然於傾蓋之頃以在金陵顧公所閱詩卷也君顧謂斯行獨有意於予再見則出其集曰吾詩非得遵巖一言未敢以示人人嗟乎予喜覯君方窺其笈冀見一二而恐不可得乃辱不請而盡得之駢珠編玉奪目駭視酧接之不暇連數旦夜不廢而後帙窮何其快也夫江湖之人羈窮自放出於無聊不系之迹抉斥物彚迕觸景光舂撞其鉤棘之腑膓擅極工苦驚人口頰而施諸廟朝則見爲迫傷劌而不可居觀君樂府古詞雜詠遊適之作近於工者之詞其所處固然也至於覽觀京都防覩今上制度禮樂之鉅盛擬爲應制之篇形容功徳頌美摭華麗而有則誇而不浮與學士達官雍容司存蹈巍要而毗淸切者競其體況豈才之兼者固不以所處自爲限局與錢塘繁富明麗江南一都防也君生其土而故少司防省庵公之季子也習其家學資聞廣益闚國家之光而講中外政俗之變亹亹有倫非生於窘窶崛側者比也則其長於彼而且兼乎此有不足異也予獨有異焉君恂恂防勅風致藹然其所爲邊關諸詩意气激發溢於聲律之外如彈鋏欲邀公子之車欵戶必得美人之首攝衣從虛左之迎猶餘矜色持槃招他人以防徐出謾言又如睨柱秦庭不辭碎首燕市擊笻髮上衝冠使人讀之馮軾而有擊轂之爭隠幾而有按劍之怒抑又何也豈其濩落無用𨿽托以爲佚而雄心俠气猶不能自釋時時見於此耶窮者之於詩𨿽腑腸鉤棘以艱拂工苦擅能亦資磊砢骯髒之气以昌其詞一日有引而置之在位投筆而起不難立當世之奇功君知已盈海內徒以爲詩人而已無復有意引君者而君亦且病矣斯落落磊砢者將何所泄越其亦日磨嵗鑠歸於漸化已矣予敍君詩旣論其所長以啟眾人之好又慨其昔壯而今憊也

丁戊山人詩集序

列莊之書往往稱巢由善卷子州支父石戶之農逃堯避舜視帝位若凂已觀者皆以爲寓言非事實至近世隱逸髙尙名流如仲長子光臺孝威何子平嚴光莊遵梁鴻之儔班班見於傳記不以爲無是人也豈不以天下之富貴爲大物重器而疑其所稱之誕也一芥之不忍與珍萬鎰百朋者同恡簞食豆羮之甘其饕嗜殆有過於五鼎八簋之厚饗九重之尊固一命之積也彼能遺世上之榮利而不顧𨿽以辭天下可也胡必近世髙士之有而莊列所稱之人之非有耶之人者所爲惡彼而樂此豈誠較淸濁潔穢於外物而爲棄取哉亦愛其身之至嗇精葆神不欲以所養之重勞於事機役於名法爲人而防己也彼知有天下而防己之爲可惡故與之以天下而不樂亦未知夫有天下而不與者其已固常存焦然爲天下而窅然防之者乎此巢由之徒所以爲髙而不得與於堯舜之教也後世髙尙之儔情之所出或異乎是擇所處之喧寂以爲淸濁計所享之醲泊以爲潔穢故棄彼而取此是不獨其所逃之世非唐虞而逃者之人已難侔髙於箕潁矣𨿽然滔滔者皆是也而有若人出其間不亦謂之髙士而可傳哉丁戊山人傅君汝舟閩之侯官人也其才智文采足以得意於仕進獨舎去而不好其舎之盡至於鄕井屋廬不復可居而妻孥不足畜也斯人也倘有意乎列莊所稱之人之所葆乎其亦慕近世髙士較外物之淸濁而爲棄取也髙士之迹一也其才志所存非一也亦有才足有爲志欲爲之屈於不可爲斂焉而藏之也君所爲慕於其人之迹吾知之矣其所存於迹者疑未有以處之也由君之詩觀之知有所處矣夫舉一世之榮利無足好而區區吟詠之工不能防君誠欲求斯名於翰墨之塲哉亦其才志所斂不可終藏而見之於此也且夫焦然爲之而常窅然防之何必有天下者也有一家之臣妾至於爲邑爲國其道均有在於是者君之所好旣在於道矣其迹乃若此其於化人之宮猶朝至而夕去之也余未及識君而南衡童君好言傅丁戊之爲人又刻其詩傳之南衡與君謂之同好偃然有一國之臣妾而焦然爲之君不以病南衡而南衡亦不以慙君則於余之所謂其必有以証之矣因南衡索序丁戊詩略發其端非以招丁戊也

陸龍津詩集序

維揚陸君龍津少以異質有文名每出語輙驚其先生長老治舉子業煜然著於一時有司試士君卽収其最等人謂陸君俯拾塲屋俊選如地芥耳君顧不樂爲舉子業曰是拘曲繳繞者不足爲獨好爲詩陸氏世有詩人以其學傳於家君與諸父昆弟相唱和長篇短什易詞險語更往疊來江左諸謝羣阮風流不足多也君詩益工文日益不著有司至試者鮮復錄君同軰見其如此亦易視之君獨自得視眾人以舉業浮詞獵取聲利者泊然如無也不少摧其意其好詩益酷晚乃從一官捧檄書行數千里爲人之佐頺然處郡幕中上官大吏皆所謂以舉子業得名據尊踐嚴君方當趨走伏謁跪拜逡巡手板顚倒色沮气屏得無悔前之爲乎昔唐以詩賦取士士旣以詩賦収其科發身廼有增治經術者方今號爲黜詩賦尊經術士亦必以經術收其科發身然後習爲詩賦其輕重不同亦制使之然也然必収其科發身後習爲詩賦者乃可以鉤譽射聲爲世所述其不能收其科者𨿽善爲詩賦世亦莫賞也君之爲幕職不以卑冗逆自貶薄修飭振迅趨功急事鋭而不躁上官大吏所以接遇任使之者異於他職彼所以待之異者誠以君爲能官而已豈知其善爲詩若此哉君旣不悔其前之好自喜其詩益甚𨿽在卑冗煩苦簿牒之頃行役之次濡毫伸紙脰引肳決鳴聲嗚嗚從吏走卒爲之驚顧不曉爲何篇斷句落輙復自喜一日持其稿抵余曰先生其爲我評之觀君之意豈非有感於世之莫知而獨有望於余乎余早嵗溺於文詞气盛志彊勇於自信往往爲倫軰言詩妄肆雌黃旁視他人皆若無有今方自創气銷志弛見人所作輙茫然卻顧知不能及況如君詩之善者哉身廢名辱𨿽能知君之詩胡能爲輕重君顧獨深望余也余旣嘉其好又愧其意也讀其詩卒編遂序而歸之

朱碧潭詩序

詩人朱碧潭君汶以名家子少從父薄逰往來荊湖豫章泛洞庭彭蠡九江之間衝簸波濤以爲壯也登匡廬山逰赤壁覽古名賢棲遁嘯詠之迹有發其志遂學爲詩耽酒自放當其酣嬉顚倒笑呼懽適以詩爲娛顧謂人莫能知我人亦皆易之無以爲意者其詩不行於時屋壁戶牖題墨皆滿塗污淋漓以詫家人婦子而已貧不自謀家人誚之曰何物可憎徒涴墻戶曽不可食其爲畫餅耶取筆硯投擲之欲以怒君冀他有所爲君不爲怒亦不變也一日郡守出教訪所謂朱詩人碧潭者吏人持教喧問市中莫識謂誰久廼知其爲君也吏人至門彊君入謁君衣褐衣窄褎而長裾濶步趨府守下與爲禮君無所不敢當長揖上坐君所居西郊僻處田防林麓之交終日無人迹守獨出訪之老亭數椽欹傾植竹撐柱坐守其下突煙晝濕旋拾櫧葉煨火燒筍煮茗以飲守皂忍饑詬罵門外君若不聞於是朱詩人之名嘩於郡中其詩稍稍傳於人口然坐以匹夫交邦君指目者眾訕疾蠭起而守所以禮君如彼其隆又不爲能詩故守父故與君之父有道路之雅以講好而報舊徳耳君詩𨿽由此聞於人人猶不知重其詩覆用爲謗嗚呼可謂窮矣凡世之有好於物者必有深中其欲而大愜於心其求之而得得之而樂𨿽生死不能易而豈有所計於外詩之不足賈於時以受資而取寵君誠知之矣苦爲閉關吟諷凍餓衰沮而不厭其好在此也人之不知重其詩烏足以撓其气而變其所業哉君甞謁予懷詩數十首爲贄色卑而詞欵大指自喜所長不病人之不知而惟欲得餘一言以爲信也豈其刻腸鏤肺酷於所嗜𨿽無所計於外而猶不能防意於區區之名耶嗟乎此固君之所以爲好也君旣死予故特序其詩而行之庶以不孤其意豈以予文爲足以重君之詩於身後哉

五子詩集序

詩之爲道誠深而其事則微矣櫛字訂句恊比聲律使其詞有足玩音有可諷亦事之微者也宜非人之所難至然名公大人有鴻烈偉業章施當世者甞患不能往往竭其生平之勤爭工拙於片言只韻之間不克快其所欲而野夫田父閨人孽女縱其貪慕憂思之所感托類切物以詠歌其志時輙造於精微蓋其道之深者寓於天地之間動於人心觸於物變𨿽其轉喉掉吻衝口肆意而欣戚促舒中挑外引毎與深者值嗟乎是亦怪矣其事之微𨿽當世烜赫巨力之人不可以徒得其道之深則匹夫匹婦不勞而獲焉玆詩之道所以爲深而其事亦卒不得謂之微也予性喜爲詩幸其才不合於世齟齬以窮事功無所表見又天誘其靈異於匹夫匹婦之愚於其道之深偶有所明間獨好采風謡俚誦察見眞機以攷俗化而驗性情而田野閨壼之聲未見有值於道如古國風所列豈其流行於天地之間者未甞冺滅其動於人而觸於外者則有時而絕耶意必有奇節怪行慷慨磊砢之士不渉聲華隠於酒奕混於屠釣忿懟傲睨相與作爲語言嘲侮風月雕繢艸木以泄其气而樂其心則不冺之道將於斯人乎寄以存乃今得所謂溫陵詩社五子之詩讀之五子者各有奇節怪行旣無所用於時而一其力於此互相叫呼唱和以爲極懽旁觀皆笑爲狂謬甚或加指斥五子獨喜自得不顧也予讀其詩愛其於道之深者有值焉居常所意不謂一旦得見其人而又出於同裏嘆此道之將絕而僅有寄於斯人也欲以其事之微者語之使畢其力以追古作者之盛五子不予疑也予今所讀詩皆五子初作已可愛悅如此誠畢其力不怠以輟其能追古作者而侔其盛予亦不五子疑也予𨿽不合於世猶出近名寵稍污利祿直以早廢因得久窮尙冀斯道有成如五子之窮特甚予安能極其所至哉然予又以悲夫五子者之果無用於世而徒以事之微者成其名也

丁酉山東序齒錄後序

丁酉山東諸士旣舉於鄕相與序齒而合燕焉志好於錄以示不防禮也諸生奉而見予請序其後予進而告之曰昔唐虞之世嶽牧布列著濟濟之美有服在僚莫非亮采浚明之賢然崇伯以嗣興之迹加於舊耄立乎九官之表向之僉詞而舉其父者咸詘於其下孔子敎於洙泗之間四方學者齗齗如也蓋身通六藝者七十人於時顏回爲最少孔子獨推許之甞欲貶己以爲之宰𨿽七十子者亦瞠乎其後遜焉而不敢伍同門之士第其徳行言語政事文學以自科別則回爲之首豈是齒也非所以議於道徳學問之間耶舜之譽禹也明其不矜不伐之實以爲特懋回亦退然如愚以若無若虛見贊於友彼嶽牧之長者勸於取善日宣日嚴而由賜師商之徒惟聖人之篤信與共學舎其驕吝故虞廷之治謂之至和孔門之學謂之大同而禹顏之徳謂之至讓其先人也以修己其足已也以下人徳之多寡勉而相師年之長少防而相友是聖賢之學而古之道也古之告人者誘其所未至而不襲其所已知是以能開導而增益士之以文薦於有司則固有名籍矣二三子知文者之可資以進身而不足以立己故略有司之籍從鄕黨之倫其長者褎然於其前而不爲亢少者頺然在後而無毫髮淩蹈之心斯足以明序惇好矣予復以齒讓之說襲之毋乃非古之所以告人乎二三子以進則仕以退則學無有息也故稱禹顏以命之庶乎有以發志而增益其材也當仁不讓於師二三子必有好學篤志聞道而先吾者吾方且攝衣以從其後

河南庚子鄕試錄序

序曰賢材之興孰非由上之所作哉蓋觀於此方人士之盛而知之矣今河南所履之域則商之舊墟與周之新邑在焉方殷之末民化於紂亳相千里之間皆爲頑民武王以羣後之師濟於孟津爲牧野之陳防旦而商郊淸明其後甞衰矣宣王中起則自濟之洛狩於圃田以至敖山而朝諸侯故周之盛時人才眾多詩人歌之藹藹王多吉人生甫及申維周之翰之詩列之於雅以著中興得人之功𨿽其仁澤之厚道化之深積漸所致然君子所過固有以化人者禮敎修於戈甲之中聲名動於車服之表宜其昏者以明衰者以起而成有周之隆也自宋之季豫州久污於冦不見王者之物已數百年我髙皇帝以神武啟運再造區寰由大河以北皆命將略定豫州獨勤大輅之臨指顧畫遣而天下大定矣當其時閉塞方久遽覩聖人之作歡鬯鼓舞如蟄斯震滛昏鄙倍之俗其去也忽焉蹈習於仁義發形於禮樂出而副上之求堪世之用者宜其眾也今天子建中下民以道術陶成一世徳意感孚固已不大聲色而儀型徧於四方頃者孝思永念展謁寢園道所往返皆出豫州之境九州之廣生民之眾引領舉踵欲見無從而車馬之音羽旄之美中州之人獨得於見聞昔東都之狩人覩其堅好之車調齊之馬嗟嘆而頌之曰是大成之君子不可名言其徳惟其有聞而已也是知吾君之旂色鸞聲昭回嗈噦皆所以攺新中州之耳目而聳其震曜之气誘其濯磨之心濟濟多士之生有不思奮共臣同於惟天子使之願哉凡天子之行無非事者陳詩納價合瑞審量養老助農以觀好惡出誅賞其大者乃在於敷奏明揚故甫艸之役非徒以同馬選徒記所謂射而取士者謂是行也今論選之典適應其期必有異材孕嶽而防如詩人所稱爲申爲甫所以鳴中興之盛則諸士之進固關於王者之大政以明吾君之行之有事非獨爲三嵗而比之常典已也蓋賢才之興由於上之所作及其成也則上之治常因以明而其名常因以行此烝民崧髙之所以爲宣王之美也夫士能興於聖人之化以自成其材又以其材見於用而名於世使欲頌吾君修道致治之美者於此乎徴而某也實始進之豈不與有幸與

福建己酉鄕試錄序

猗與盛哉道化人文之美由陶唐以來而復有今日之盛也某蓋以閩粵之士觀之昔聖人南面而聽天下向明以爲治光被昭格固四出而旁及當其所面之方照燭休爽尢爲焜顯而欲考其徳之明者亦於其方之最逺而著者以爲徴故書頌放勲之大至於海隅日出防不率俾而所謂如天之蕩蕩者於是乎彷佛而可名由堯以降莫如文王之純以不在其位而徳不顯然其顯於四方者獨著於南故汝墳江沱之風爲周之盛然則歷古帝王之徳其盛也必究於南而其極盛也必際於最逺詩書所稱可覩已閩越之方在南最逺大海之隅日所從出處也意其荒陋幽側無以望中國之昭回今其文之可見者宣耀炳朗發揮乎詩書禮樂之精宣鬯乎仁義道徳之輝蔚然治世之能言由其言以論其志皆有用於世者也堯之光於海隅也黎獻共惟帝臣文王之風被於南國田間防杙之夫且與公侯匹體而同心人材之生可爲世用而莫不志於用世是其所以爲盛之實也故某直以此方之士之文而知今日之盛爲由陶唐以來而一再有也豈不信哉我皇上一徳執中建維皇之極陶成羣品覆育萬彚蓋秉周文之純而嗣陶堯之統其徳之及於四表如日月之照臨而其所面之方獨切於光華閩粵之士宜其莫不爲材也昔周徳之衰則荊舒吳越之間猶爲詩人之所膺春秋之所外𨿽當孔孟之時而以文學名者於吳惟一言偃學於中國者於楚惟一陳良況於峻嶺限隔之表大海之隅日所從出處耶閩粵於其時宜其荒陋幽側而無所聞於策也今玆之美若此然則此方之士豈能自爲材耶凡士之生𨿽不系於地而亦以邇爲貴豪傑之興固無所待於上尢願於得所事而快於利見以彼偃良之賢得及江漢汝墳之風其爲公侯之好仇心腹豈直兔罝野人之比乎以其不遇徒爲季世下土之賢而已諸士𨿽生於最逺猶當聖人所面之方復能以材自顯使欲求今日之徳之盛於此乎徴蓋已幸矣其尢幸者以皇上之爲君而士之顯於其世者預於見知之傳刑乎譽髦之化則藹藹濟濟皆媚於之吉人以寧之多士也豈如言偃陳良獨爲季世下土之賢而已哉諸士其能以無願乎否則直凡民之不如耳有文王以爲君而士者不知自異於凡民其能以無媿乎故某於序是錄也爲諸士告焉

福建乙卯鄕試錄序

微妙隠宻而速天下之感者道也自昔帝王鼓舞萬品動之於無所爲而變之以不可知則俄頃之間而存者自神矣至其立敎作則以一道徳正學術使人士敏廸而好修非積漸持久不能致也在易之恆曰聖人久於其道而天下化成聖人之爲天下豈徒恃夫所以一道徳正學術之具循守不懈以爲久哉其微妙隠宻鼓舞以盡神者常存乎其間其久也乃所以行乎其速者而天下固已化成矣棫朴之雅曰周王壽考遐不作人蓋言久也其思齋之卒章曰古人之無斁譽髦斯士言其所以爲久也夫秉不顯之命而篤不已之純儲精垂思淵靖宥勿之中而終始貫徹蟠髙際厚於無窮亹亹勉勉若弗遑乎夙夜故名之曰無斁而爲周王之壽考也士之有譽於當世非苟然矣肆我皇上膺天歷數光嗣列聖大綂建立斯道於穆淸之上渾乎噩哉其不可得而名也感孚興起一世之髦士風行海流旁格四達速焉而不待疾三十四年之間仁昭義立禮陶樂淑裁成嘉育之無已其道久矣𨿽閩中最阻且逺而成材眾多不後上國士之能言者鬱鬱乎茂華實之體總事辭之經可謂炳蔚之人文也賁不云乎觀乎人文以化成天下夫化成之效徴於人文而人文之可觀由於久道之聖人信乎今日諸士之文之美厥有自哉蓋昔者帝王稱事功則以能用人才與圖治爲極盛語敎化則以能敎人才使成徳爲綦隆然或用之非其所自敎而敎之者或弗及於用則兼盛與隆尙其闕諸皇上躬道化以敎天下之才思皇濟濟大小咸就斵雕擇采而有餘如棫朴芃芃薪之槱之而無不可今者烝進之羣髦與由今以往庠序涵濡片善寸長莫非道化所成之物也毎三嵗而一比之敷求於陋仄隠約之下布之庶位俾各適其大小之用極盛綦隆𨿽古帝王何以尙諸夫勤於敎人者勞也佚於圖任是以勞致佚之道也諸士行且用於世惟不違靜言敬事自獻翼爲明聽交勅時幾之訓則左右先後奔走禦侮爲有人斯文王之所以寧而佚以享成之休其道由是矣禦史與某等方籍是以修臣職而報上之賜諸士其可不懋哉故序以侈諸士所遭之幸而因以朂之云

陳氏族譜序

大哉聖人之徳何其流遠而能被也予觀左氏春秋至於楚復陳田氏專齊之際蓋知之矣夫靈公之滛虐懷公之昏亂宜足以隕世絕祊然莊王重違一言去疾欲和諸國而午吳遂仍百乘之邦田完畸嶇竄逃之臣束身入少皥之墟桓公禮而命之惟恐不及辭爵而爵至及其後嗣漸持大政謀國而國得夫以史氏之論能推徳於百祀之先而卜之者占已定昌於五世之後然則午吳敬仲固已篤基於積厚之豫而承服於時際之期豈羋旅之所能防申叔時之所能興小白之所能爵而平仲之所能謀哉是知大舜之徳其流逺而能被如此善乎史趙之言曰盛徳必祀而知陳之未亡可謂篤論君子也而又卜其世數則近於瞽師之業矣夫嬀越不能免之於楚而陳子復得之於齊史趙之言不已荒乎蓋亦近於古矣嗟乎以舜之徳而不能使商均及其身以有天下而胡滿能得之於周室之封靈公閔公據國而失之成子乃能興於異姓之域然則聖人之徳受祚於天者固萬世如一日而迎休倡咎後世各以類修事之得失顧不以人哉今戶部郎中陳君輖發於神明之冑績業勤行自致其身於世其材具徳美足以躋崇登顯若操契在手數齒而責償也君筮仕佐郡以致秉國之賦惇慤敏給仁心爲質運知無方徳以濟其才恕以其察然乃加意於人倫爲譜以明其世以合其族而又愼於系續考其所知以著於信而不爲誣皆不畔於聖人之敎盛徳之所從事也吾非瞽史不能爲興廢之占然明於君子之論有徳則興當在於此他日君訪於歷山之陽濼水之陰有治詹尹之術者操莛以問之其所以卜陳氏之昌當不在五世之遙矣

方氏族譜序

士大夫仕於時智足以濟於事情足以周於物𨿽其疎且眾而力足以及之與之同其吉凶之患退而考其行於家則有其同姓之親而恩禮有所不能及者豈其性之不至哉咎生於知之不逺不能原其所從生則其先世之名字爵謚年軰卒葬有茫然不能言況於追其不冺之魂魄精气於漠之表以及其所欲慈之子孫其分布蕃庶能否不相逮憂喜禍福之殊宜其有所不及也已降之世常有康濟之功而鮮惇敍之化士之生於其世不憂乎民物勞烈之難而病於宗親誼行之不足嗟乎近者不親不敢及逺而士大夫所及之反若此宜思所以易之矣欲易之未有急於知其祖之爲可務者也族之有譜蓋昔人所以推本由生綴屬方來而所以言其祖者其術莫審於是而士大夫多忽焉則其於祖也不能知固宜皖城天柱峯之下蓋方氏之所居其族指最繁而獨以同姓有恩禮著於郡中爲名門以吾所知能有以及其宗人而使之知以恩禮相聯序者吾同年方君克也君甞示予以所爲方氏族譜觀其書知其心於所從生最隆不以其冺然旣亡且逺而遂與之俱息故其載之之詳系之之久一指掌而死者若臨於其上陟降於其左右生者之長幼若同堂而處比肩接膝而坐行拜起於跬武一席之間油然之意可以觸目而興也君之所以能及其宗人而使之各有恩禮者非以有此具也耶君始宰貴溪桐鄕兩縣今爲守於泉州百里千里之地有民而治之其慈愛忠利之心愷悌嘉樂之政不啻父母之於子如君所及之逺可謂由近者之親其施之有本而出之不倍者矣嗟乎世之士大夫於同姓之親有所未至而智慮情欵足以及於人其意气之盛才力之偉有可喜耳豈所謂康濟之功哉由其施之無其本故也由譜之亡而惇敍之美不見於俗此士大夫之所易知也由譜之亡則無可本以爲施至其勤於民物者而不足以爲當世之勞烈則士大夫之所難知也是豈可以忽哉故予序方氏之譜云然庶有當世之志者有興於方君而知譜之不可忽也

談氏族譜序

有世數之殫而無原本之忘者族也故親有盡服有免而宗未嘗無別是以君子小人之澤論世則皆有斬枝分出不可勝窮而本於因生所賜之姓則統合緒貫猶水與木𨿽其分且出而其爲斯水之斯木之枝固整然而不可亂也其爲小人與則力分之卑與情思之薄宜其世斬而澤亦熄矣由君子爲之則豈以世數之久而防其所以爲宗者哉前世家尙譜牒名閥著姓必有家譜至其世儒有以譜名學者蓋去古旣逺収族之教漸失而上率下綴使亡者常存疏者猶戚其具亦恃此也其睦敍惇至篤天常而厚倫紀非君子不能存是心而亦非君子之力不能有此具也無錫之有談氏舊矣世有存譜至先生始修之立法詳而著例嚴有宗道焉今中丞十山公復加裁正潤飭而譜法無遺憾矣所謂力足以具而心有以存君子之所尙也公修行積庸以顯於世方有社稷生民之事業所以施於家者其用意獨至如此可謂本末不悖近逺兼舉非今之君子所能及也故猥以序譜委予予觀其譜旣嘉慕公爲不可及又有羨焉氏之得於始授者以國以邑所謂胙之土而後有足以系其所生之賜姓實爲最初而獨貴至於字謚地鄕相承轉命則逾多逾卑而離姓彌逺矣談之爲郯蓋以國得氏方其以子列爵見於春秋者能知上古官名見師於仲尼由其先少昊之後歷世有國而亦世能言帝王之制其氏已爲最初且貴矣而與談均以國得氏者其後多攺徙貿置以唐虞之尊陳宋晉魯之望而地淆人冒𨿽氏仍其名而已不得其所以爲姓矣惟談之後無地同而淆人奪而冒者由少昊以至於今一日也以其初且貴而的然可據如此蓋氏之存於今之獨正者也神明之冑其澤長延如濟之爲源或伏或微必見且行不放乎海不已其至於今日而有十山公之盛固宜傳曰公侯之後必復其本公當之矣而談氏之子姓其將益有興者乎序以俟之

南昌二溪萬氏族譜序

萬楓潭先生譜其族原所始徙自鄱陽當宋之盛時而詳其事則自有元以及我明之世蓋信其所知而不爲誣也譜成念族姓之繁不可家藏人挾則必有不得見譜而防其所從來與所由分者多矣非所以厚惇睦而興禮義也刻以爲編使人得有其譜而爲氏之子孫𨿽世世逾多無有不能知其祖者此先生之大功於萬氏也其所自序則退托其成譜之勞而推本於父桂亭公祖慕筠公與西族松竹主人儆齋二公又先生之孝之讓也刻成題曰南昌二溪萬氏族譜南昌著其邑也二溪則其居地之號也由鄱陽以來南昌卜東西二溪而宅之故南昌有東西溪萬氏而一祖也先生之學方行於時進用顯融以施及天下固有日矣宜其志存乎事功心營於民物而所以貽厥宗謀以爲禮義興起之本者其用意至而爲力勤如此是可謂難矣二溪之族以萬爲氏萬盈數也命物之多以萬爲凡遡凡之始以一爲首由一而下分布衍別於其間不知其防而後至於萬反而歸之歸萬於千歸千於百歸百於十而一者夐然獨立於其初明者觀之非獨有斯一也而後得至於萬而玆萬之多莫非一者所析之位苟悉乎眀者之所觀良可命萬爲一故𨿽多而不迷其統彌逺而不失其宗二溪之子孫殆數十百推其盛之所極不究於萬不止使皆知遡一而求之則禮義之行不待敎誡期約而自勸矣由是一祖也以有萬其子孫此其系乎天者固先生之所望而非其所能爲也使是有萬子孫也而皆知有其祖在乎人人之篤倫敍而厚恩紀此固人之所宜爲而先生之所欲與族人勉之者也倫篤恩厚則人將有必於天而天且不違乎人其爲繩繩振振而至於萬又出於人之所能爲也吾由此以知二溪之族之盛果不至於萬不止也先生乞序於予久未有以復也請以是復於先生其以予言爲可哉

易經存疑序

今日取士之制使士必盡出於經術而患學不純師經說無所統一人人得竭其所見而異端並起於其間欲一以折衷之則無可取正非所以一道徳而同問學故使治經者一以宋儒朱考亭先生之說爲宗上之所取士之所以取於上師之所敎弟子所以傳於師其說皆必出於是上之所以取而不出於是猶變禮易樂叛於時王之法也無所逃當世之責師弟子之所習而不出於是其罪若僞符節尺量之罪也狥於路者得而譏之行之防二百年海內同風不講於朱氏之說不名爲士以其行之之專信之之眾名爲士者宜莫不能爲朱氏學然能通其意以自行其言蓋亦鮮矣一有能通其意者出其間則其言之載於書爲世所須急如符節尺量之須於用也上之於士日有以取之師弟子相與語於塾業於庠序不得一日廢宜其湏之急也故士往往有焦苦其心靡獘其精神極己之所至以務出乎人之所未詣期言之行以售世之所湏其書亦往往而著也自朱氏之學行學其學焉者以爲時之所以取於我者以此將以決賢科取世資非是說無由也其勞心憊神以行其言者以爲售世之湏之其而已而豈爲有得於朱氏哉然則其尙之𨿽篤治之𨿽攻講訓專精而論議據守質其所以爲學其淺焉者苟以修遵制之陋業而深焉者勉以鉤崇正之猥譽其於朱氏之學猶爲茫然以思懵然以讀而已蓋予所見林次崖先生所爲易經存疑信於朱氏深矣先生之業固以從今之制其爲書足以資世之所須至其篤信妙契慨然於聖人之學以爲可以明旣晦而接不傳前乎有言者至於此而不可加後乎有作者考乎此而不能易是先生所以獨尊於朱氏者也學者讀其書由吾之說而求之則不忽乎先生之用心矣先生以直道爲大理守理斷獄歷忤權勢其謫爲欽州稍敍遷爲廣東僉事議取交趾具有謀略𨿽不用而其志甚壯易之爲書於人事靡不畢備其大者尢在於折獄用師先生蓋不爲徒講於易之文矣故予序其書而並著之云耳

易經紀成序

古之得罪於君已失其位而尢不絕其官以摧苦戮辱之者必得險惡罙邈之地如韓退之陽山柳子厚栁州歐陽永叔夷陵是其地如彼其人亦皆顓昧椎魯鳥而獸獝莫可與語者如對木石之居而從毛羽之羣退之在陽山僅一區冊文采材質未有以動人者而數與之遊不忍舎去子厚永叔得吳武陵狂生田畫秀才皆客防之士其拘陋寡獨若此宜乎人之不樂而謫居之所以爲困也方其時誠得地不惡其人有可與語者又當負慝含瑕畏譏防患晦其迹惟恐不幽閉其聲惟恐人之聞也安能與其人相講以樂以廣其學而昌其說耶以三君子之所處有以知吾三洲章君之樂也君以名禦史在職過直不爲有勢者所容奪其職責授推官蓋所以摧苦而戮辱之也而君所得郡乃在莆陽莆陽文獻爲嶺外最盛處觀中州不啻加之其人皆可與語者其秀者尢好學而多文而君所以出非有罪過獲譴於上不待深畏謹防以自閉匿君於經無所不學而獨深於易莆陽之士於經無所不習而獨缺於易君乃樂以其所得爲莆士講以補其缺君旣與有勢者相失特困之嚴久不爲徙於是所以爲莆士講者得專以熟士之聞其講者亦洽以固其旨趣融通而文理成就非獨苟補其缺以其全經方與其素習而舊有聞者頡頏而起而未知其先後也方有勢者以事出君意君且不得其官有不安之心而無以自樂其愛君者方且爲君有失而孰知其卒有以明其學以廣誦訓而成材美而収士作人之效從容於文法體勢之表若斯其盛哉君於是所得多矣夫豈有所失哉三君子於所貶地皆未有以敎其人其地之人又以逺陋不足以知君子而陽山栁州夷陵至今猶道三君子者其風聲气槪久而不冺也今君旣有以敎莆之士士皆好學而多文能言其君子而玆經之明日伸月引君之所道說於莆者其有已哉

義則序

永嘉項甌東先生取本朝防試及兩京十三省鄕試諸錄四書程式之義擇其文詞之美而義不詭於傳注者凡數十篇評而著之凡作者之意所以然與其體之所宜爾防剔闡發爛然可覩義之爲文其言不逾數百而其首末具有定法宜無所藏其變由先生之評觀之則其正反開闔抑揚唱諾順逆周折騁控張歙其變不窮而文之情狀極矣不徒使觀者悟而知向思焉而有獲而作者亦復躍然自失能自爲文而不能自言其文之爲如此也噫何其精也其文如此而其義歸於不背儒先之訓解以達乎聖賢之防而可以爲治此業者之法故名其編曰義則先生之學最爲明於朱氏之說而得乎孔孟之所以言者其爲舉子業洗刷凡近探抉宎奧宜所爲程文以式後生而其所守職事與試事不相直不得用其文於程式其所自爲文學者別傳之耳先生所至於職事之外輙有以敎學者而黃生日煦孫生振宗實始從授此編而卒業焉二生以呈郡博士紀君博士以呈郡侯方西川公曰不當使治此業者人挾一編耶於是義則之編刻成予覽其書而序之曰射禦小藝也而泰豆甘繩以名其身而傳後世由得其理也其視防轡弓矢若被服之具食飲之器而省釋於百步之正先後乎二十四蹄之間若食飲而被服故可以閱壯老而不厭事物之萬方列乎前而不爲之變而衡靷之工苦馬之駑駿弓矢筋角笴鏃之良惡端袤可以手揣而知目逆而辧也其語人者法也而所以能得其理者惟精者然後得之彼所以習其徒於足目使之行乎獨木之塗承乎牽挺之椎而驂騑不陳於側侯鵠不設於前蓋其未撫六馬而所以馳之者已具於足未揖二耦而所以中之者已存於目故能總驂騑而不亂當侯鵠而不失是編也亦先生之所以語人者也是不亦題工苦駑駿之書而紀良惡端袤之防耶尢在乎精者自得之耳然吾聞齊扁之爲輪也行年七十而不舎椎鑿其得之於心而應之於手非輪也道也故其老於斵輪而不名爲藝有精於是編者旣得之矣尢宜以是觀之嗚呼是椎鑿也偃師精之以爲滛巧而齊扁以爲道故吾序是編旣患學者之不能精而尢患其徒精也嗚呼此不亦先生之心哉

萃英錄序

文藝之名何從生哉成之則寘之下而無可處之位遊之則殿乎末而無可先之等執之有其器陳之有其數孰不出於道哉而爲道之器也孰不有其義哉而爲義之數也是所謂藝者也文之爲藝何居蔽於其實而溺於其名於是學者以其治於文者爲藝而世之相目於藝也以文夫所爲敎士以文而還以論而取之者何哉爲其通乎道者之能得其意明其義者之能識其情由是以其所得者而爲言言𨿽不足以盡而要意之所存也以其所識者而爲詞詞𨿽有所不該而要情之攸見也易之筮占詩之歌詠禮樂之襲禓升降搏拊擊戞孰非學者之所治然而精之者以爲史善之者以爲工而習之者顧不越乎童子之所舞宗祝之所辧惟通乎道而明乎義者廼稱其爲士今使爲士者人占一經責之以求通其意復試之以文觀其所以言其意者之何如所以敎之以其爲士者也實之不察學者顧以其爲士者之業同於工史之所攻童子宗祝之所執彼其潛深於象形之表而參伍乎節度之間正衡乎胸臆之中而潤色於毫芒之末自以爲巧之適而技之得也嗚呼其爲之如此吾將被之以藝之名而彼不得辭彼之被是名者猶且防其所當辭以爲是固然而方且患於不得不亦怪耶實之不知而惟名之循者之過也嗚呼其力之動其智之專其成之甚難其卒列於斯道之位則黜之於下而無所避之其失之固久而亦可以有變矣予間從吾郡侯程習齋公所得見所謂萃英錄者蓋侯所輯興化泉州二郡諸生之文而皆督學周石崖公所取士也觀其富而且美有以知其鼓動成就之速而選能鑑別之明也公以才學名一世來爲督學於閩閩士旣已迎爲公伏而公之至期命之旨潤澤好尙之端風迅莫不愛願而悅安之其論於文尢精如是宜乎程侯之愛其所取而欲傳之也以予所見泉州之士其取者不敢自矜而以自勉其不取者爽然自失而無退尢以一郡而他郡可知也必公所以當其心者有道不徒校之之詳題之之確而然也士於斯時其告之宜不難而變之有可冀故予樂爲之序著夫文之所以爲敎其實有在以發學者之蔽而有變乎其失之舊也則不以文防藝之名由吾之說而明由石崖公之敎而行

易學經義考最錄序

昔宋王荊公攺科舉法以經義易詞賦其意蓋將興正學以成實材而當其身已有秀才變爲學究之嘆元祐諸公深究其獘欲反其所建置然止於兼復詞賦而經義卒不能罷也方經義未行大儒程純公看詳學制其說固有不謀於荊公而微合者經義造士意良美矣惟公力能行之而竟以自悔其不足以造士之效又可覩也元祐諸公於熈丰之議非盡排黜不止而於取士顧踵其所自悔之法豈其果不可變與行之旣久碩人秀士往往出於其間而其爲法之獘日以益甚如淳熈大儒朱文公貢舉私議斥其爲經學之賊文字之妖與夫賊中之賊妖中之妖者是尙得謂之治經學作文字也哉然上以此取士士以此應之文公亦由此以出同時如張南軒呂東萊陸象山陳止齋諸先生莫不由之而呂陳二先生尢號爲舉業傑工所至居官任職或退而家居猶以此敎授其徒是𨿽不爲經賊文妖然亦豈能有所攺革其體與其意哉是以文公私議𨿽於時制之獘斥之之甚至其所自爲議亦不能大異而亟反之也今日經義所謂各依章句必守家法者已稍合於私議之旨而學術之卑人材之下又有甚於宋時之所患者豈法固無有善與不善而在於人之爲之如何耶余往備員禮曹預聞當時敎學取士大指嘗佐禮官原本上意作爲訓詞以戒曉風諭天下學者其後視學山東其於興正學成實材竊有志焉顧其志有餘而力不足又不得久於其職𨿽其不足者亦有所不得盡每心愧之予觀私議其於治經作文固有所科條潤飾以爲淑勸之具其本在於遴選實有道徳之人以專敎導而余非其人也憶在辛夘歲授命往柄嶺南試事便道之家其時潘朴溪先生爲督學使者而章戒庵徐少湖二先生以臺官館職謫爲建劍兩郡推官並以文學奬誨生徒二先生皆實有道徳者也閩士變動興起之盛莫逾於朴溪爲督學時其美不獨在經學文字間也今興化節推章三洲君遷迹與二先生同職事分守之外於學蓋惓惓焉謂莆多士甲於全閩而易學獨鮮遂出所學以敎之日課月校勃興蹶長因裒其文以考其業之成蓋其信慕之至故其習者之眾進者之敏如此也今章君方佐莆而吾同年南昌熊愚山先生實來督學於閩閩之士不其幸而莆之士不其尢幸與夫不越乎治經作文之業而可以致興正學成實材之效不至變爲學究如荊公所嘆其治經術者通古今議論者知本原如文公所期予將有望於閩之士矣其最先而獨盛者必在莆也時文之行於世觀者徒以爲希世決科之物苟足以剽剟附離爲徼得之計而已宜其術之卑材之下也故予論之特詳使學者知其所系之重無但以希世決科之物視之庶乎其有益也

雙節冊序

弦歌詩書之敎不設於閨幃而婦人之智無稱於問學講習之間然向善蹈美惇行不怠以修所性之倫非智足以及之則不能以有明而決其所往故潰防斁常之內多見於人世其有傑然卓異克修內敎者皆性而能明之而非明之所助也夫其墐耳藩目窒機竇而塗僞孔顓顓之固芚芚之良不涉畔羨之途而獨全其所秉之醇懿寧獨無賴於明蓋出於未有所知之助也故其志行貞履契神明而質天地有士者智及之所不能其反視而深愧之者又多有矣智之果不足貴有如此夫西蜀內江蕭氏一門陳李二母之節有爲著其行事傳於人人閩士轉相傳覽吾因得見焉蓋所謂性而能之者與夫二母所以自修其敎於內以全人道之常旣以遺耳目之覩聞誘於神聰天明而行其醇懿之秉況於事迹之流布名氏之招掲尢不足以淆其顓顓芚芚之初而薦紳先生方始昌言而侈述之惟恐名氏招掲之不崇事迹流布之不逺不亦異耶予謂耳習目愒之聞見固不得謂之眞知而未能有助於惇行者之所性然圖史鑑戎之迹諷詠美刺之言以漸次復熟人之視聽乃古人之所不廢而因以警發其將散之顓顓回斡其已去之芚芚率得免於潰斁其所助亦不鮮於世二母之節果不可不使無傳於人人然則妙繪事之形容寫之圖冊極永言之節奏被之聲詩史不停模瞽不絕誦使家習而人傳之猶病其不廣而烏足以爲異斯冊所著夫猶有古之遺薦紳先生其亦不爲彌於文而枝於言矣夫不由所知之助以正其行成其名而其行又足以禆敎輔俗而發他人之所知二母之事其可敬也夫其可以論而序之也夫

題海上膚功捲後

余所作凱歌十二首乃古鐃歌騎吹曲之餘音節麄厲意气殺伐方搜狝講閱討軍實而陳武事之時急笛淸笳鞞鼓交相吹而奏之亦足以盛介冑之气而充揚戎伍之色容若夫諸生之什則古之學者遊於庠序觀飲至獻馘之成作爲歌誦以侈其盛蓋雅聲也以置其間厥甚不類諸生多辱與予遊者必欲書之然仲尼刪詩而秦人駟鐡小戎無衣之詩與列國之風並存惟其出於性情而有合乎禮義則或爲怒猛或爲寛柔皆足以被之弦歌而有以動人者然則置余之作其間亦不爲不可有善觀者當不以諸生之雅而棄余之厲而憲使柯公方兼總文武之事以爲職雍容禮樂之談而常有嚴戒軍旅之備其於是詩攬取而雜用之軍中樂作神閒意暇徐而聽焉介冑之士徒資以盛气而發容公之所聽必有以見其怒而不失節者則余之厲要歸於雅而已旣書是詩遂序於其後

遵巖集卷九

欽定四庫全書

遵巖集卷十

明王愼中撰

序

送尊師易愧虛之任夏津序

古之爲師弟子者其爲學易明而爲名易成也其固有不苟然者乎其業門也專其守論也篤轉相誦述不敢攺其師說及乎臨位從政惟師之知崇臨位而不可受曰吾師之未達也吾何庸先焉從政而不敢廢曰吾師之所教也吾何宜變焉是故其師之傳益以焯烈推衍而著於人因以貴其身此其學之明而名之成也豈不易哉漢施讐之於易也可謂深矣不有張禹魯伯之徒爲之推明位必不至於愽士業必不得立於學官丁恭治春秋𨿽寖已進用然得承宮樊鯈以爲弟子而其位始尊至於鐘興之受爵曰吾師丁恭也而恭卒以侯桓榮﨑嶇艸澤之間名不聞於州裏身不齒於庠序何湯一言卒爲天子師是三儒者窮經懷道卓爲世表皆以其徒顯身榮當朝名列載籍可謂盛矣蓋昔者孔子之欲仕也旣以子夏先之又以冉有申之聖人之盛也其急於得位也則有所用於其徒況其下者乎然則漢之諸儒所以事師亦不謬於仲尼之教哉嗚呼如吾師易愧虛先生者豈有讓於古之爲師者乎先生學必尊乎聖人論必考之前經孔孟之誦不絕於口宓姬之文日惟於心晝坐宵興不知日之出入星之殷正也微之乎圖書之奧著之乎筮占之法賾之乎物宜之象深之乎性命之情老儒皓首而未通後生拱手而不議莫不尋繹敷暢辭瑩義精虛而來者實而歸蓋虛齋蔡氏之易盡在是矣以先生所就當漢之盛髙可以取師傅侯相次亦不失補郎吏立愽士今乃沈晦棲遲所遭如此嗟乎先生之學旣以不愧於長卿子然矣而其徒乃無有能爲禹伯宮鯈之事者則是門人之罪也某頑鈍鄙朴學不足以取容於世心有餘而力不逮徒知守其章句不背師門覩先生之在下位碌碌無以自效於先生之行愧發於面莫知所言復忍恥而述此者將以貽於同門之士庶有聞予言而奮者他日或侍經帝前從容爲上言曰臣師誰也先生必得大行其所學亦如桓春卿之嘆曰何仲弓之力也小子亦可以釋愧也夫小子亦可以釋愧也夫

方伯楊方城先生考績序

古之君子出而有爲於世者𨿽其負兼人之材擅出世之寵必宜之以天下之功然後可以大行於時不疑於眾其作而任大臣之事也論有發天下之至難而辧愽健敏之士不能傲之以所不知事有變天下之至安而耉老遲重之臣不能侮之以其未試非材寵之盛燀赫耳目功之所積誠白於眾志而當其心也功之所積非一日一職之爲也盤桓之久踐更之多勞有不可勝而精有所不能習而挾材者忽於俗務有不屑之心居寵者憚於苛文有不安之志故功不得成而眾無所見蓋亦有作而任大臣之事者矣議出於廷而訟聚於表著之位政加乎民而毀盈於道路之言豈非傲之以其不更之知侮之以其未嘗之爲乎今山東方伯楊君子所謂負材擅寵而宜之以天下之功者其人哉始君釋布衣離巖穴濡墨操筆於天子之前天人之學儒墨之辧王伯之略橫馳旁擊浩若江河今皇帝親爲覽嘉賜第第一一日而屈四方之士舊學失色同進闗口屈防斂避以推髙天下莫不聞其名優遊親近侍金門而上玉堂材寵之盛無與爲伍及乎懷印去國周遊諸路投煩畀冗無有不屑不安之意介於其中出不窮之道以應物教興於陳宋鄭衞之墟而政達於三晉之境其最鉅且久者則在山東以地計其廣狹則吏之專城而處在所裁督而臨長者以數十百以人計其多寡則戶之食土而育在所收拊而蕃養者以數千萬莫不稟政受事畏義涵仁於陽開陰闔之下而委曲纎悉幽詰細綜極其勞有細人之所不勝而居之以不倦致其精有小史之所難習而察之以無遺宜人之功較然暴著作而任大臣之事固有日矣異時聞有發論行政於朝人莫不得其心而無間於口者非楊君也耶昔董仲舒賈誼有其材矣然不獲其寵公孫季有寵且有材而不有其功故南越設難防屈於買臣弓弩創禁議駁於吾丘鹽鐡興事言黜於桑孔所謂智受不更之傲而爲蒙未試之侮者也宣帝之於望之方其談經獻議之日已識爲東海蕭生以其問學議論持重有餘屬以爲相然且馮翊之行再於平原所以嘗於事而見功也明主所以用人旣微之又章之其道如此而交楊君者乃以居外之久爲不遇於上豈非惑歟望之在平原自疏求入其爲馮翊也意不自得復以疾引至勤非有所聞之諭而後達是臣主猶未相得也楊君受上之知以其身爲天子使無左右而不宜不爲幾微自失之意作於中而見於外臣主之間兩諭不惑何其盛也君其竢哉上方圖君之功矣

賀山東右使劉南泉公拜左使序

有殊世之才而器不足以受則不可以大施才之用也有地器之受也無方以無方運有地則無施而不可一謂之毛羽有決起及搶楡枋而控於地而有培風負天而圖南溟一謂之蹄足有敝防傷吻日不逾一駕而有頓轡踠足移晷而馳千里人之智力有察幽眇於須臾而或時日之久不能見明觕有應艱大於倉卒而或安常之居不能綜細易才之相去若是遼也智足以察幽眇力足以應艱大如是而謂才矣然其始接之也鮮或不疑其猝值之也鮮或不驚不疑不驚而應且察之矣其旣成也或鮮不矜見人莫予若也或鮮不伐乃能不驚疑於始而無所矜伐於後如是則謂之器其定也不可易其虛也足以容所以用才咸適乎張弛之宜而中乎闔辟之度故無不成之功遡往以觀久矣中人之多而殊才之寡其果有殊才也則必有殊用官不以資敍祿不以勞進蓋天之與之者甚難世之須之也甚急豈宜與中人者計資而敍程勞而進也往予立朝則知有西河劉南泉矣始公舉於司馬之屬出謀發慮佐尙書之政議於堂皇之上而得乎邊圉形勢之便將帥用捨之宜人不知其出於郎中之畫而見爲尙書之功其爲郡於開封也寛猛之施若水濟火宗藩之重不能狎亦無所致其怒豪猾屏於市肆而細民自得於蹊谷田井之間監司部使者頌薦交馳未嘗小見施施之色劬劬終日防其太守之爲尊所謂殊才而器足以受宜莫若公然且周旋中外盤桓蹈履資之所積勞之所效與中人權量其錙銖尺寸鴈序而進以身勤職二十有一年矣而始爲左使於東藩其用之不謂殊也予謂𨿽有殊才大器而使禦未信之民理不習之政亦未可以遽得志當左使之方虛而新命之未聞也數十百城之佐使長吏莫不思得以爲長百千萬人之眾莫不思得以爲牧其信於民也如是財賦之計邦鄙之籍水泉土田之政師旅徒役之事則右之與左一堂而治者也以無方運有地而治旣信之民已習之政吾知公之功徳將益明光於東方而殊用之且旦夕至也夫左之與右固耦置而敵任之官也右之爲左特去此之彼之間非有晉秩之寵增祿之富也而諸公僉以爲公賀其固爲斯乎

贈憲使陳中川先生之任汴藩序

余讀虞書至於九徳咸事俊乂在官百僚師師之文想慕其肅讓和穆之美竊見古人仕不防學而進徳於在官也夫六徳之多固三徳者之所少三徳之有或六徳者之所無彼以其多寡有無相師而日益焉則古之君子蓋未有不全於徳者矣然猶於服采在僚之日得之其職事之交勉踐行之相觀精神之感而心術之示急乎治已而幸於近人樂得於所事而憂其所不至莫不忘其身之所有審乎位之可居和穆播而爭戾不生肅讓之興而妒媢之去亦其固然也今之士者多儀宻節趨走揖拜之度之所驅束苛文峻體簿牒程課之責之所侵加其繁難習而其變難遵也則夫職事之所勸率踐行之所切摩固已淺矣而利害得喪愛憎毀譽足以防溺易誘之心攻奪未定之見者又不勝其至前傾危之俗成嫉妬之機長所謂精神心術之相感示者不復可見故入官之途爲喪已之階名位逾極而形軀志慮棄壞方盡嗟乎今之所以進人而用之於邦家以責其亮采浚明之效者固非夙有日宣祗敬之實者也所以損之使不得成又若此宜乎成材之難而有志之士深病而欲逃之也余少未有聞而早從宦方圖進其所學又恐恐然有今之憂其來赴齊臬也幸而得從諸君之後諸君皆今之賢者而陳君獨爲之長其賢尢爲諸君之所事陳君之徳余不能列而稱之其積之也厚其發之也時和平中正視虞書所陳之目其不備者亦鮮矣余朝夕事之扣其所積察其所發求所謂和平中正者擾其偏駁拂戾之气矯其背馳沮迕之行徳之多寡𨿽不敢庶防亦將自是寡過以免於戾蓋不越夫儀節文體之間而所以勸率切摩者不爲無助至於精神心術不暴而可諭無間而易知足使傾危嫉妬之夫聞之而愧𨿽以余之愚君亦辱有取焉顧相從之日淺遽去而不可畱也不能不致恨於奪余所師而介然於懷諸君之事陳君皆爲已久其情益篤其趣亦不異於余也於陳君之行咸謀所以贈之以泄其不防之思余於諸君齒最後宜任執筆之勞也故述其趣之所存以明諸君之意其所眷眷不能釋然於玆別者非暱系之私因以告夫豫州諸君子使知所事且勉夫有志之士欲求學於仕者知今之爲僚者猶有可相師以有成如余之所遭無所用於病而逃之也

贈別王在庵先生拜官去齊序

學之不明而道之不行也非夫蔽焉而不講置焉而不爲者之爲患而講之而不篤爲之而不力者之爲患嗚呼彼於聖人之道旣曰講之爲之矣夫亦不篤而不力焉耳而卒以患道者何哉負之以莫大之名而莫掩夫不繼之實則叛者之所從生誘人以其異趨之景而自見乎不能至之形則怠者之所以益固士之矜車薪之火之功而富於荑稗之用者反足以自安而不遷率天下之人樂他技之攻甘背大道者非由此也夫今之爲士者少而誦聖人之言資之以文其身而得志於時效當世之務從有司之政復治聖人之言不捨焉蓋鮮矣而講之爲之者又以不篤不力爲道患聖人之學其終不明於今乎非卓然有志確信不惑者何望焉吾友王君在叔生於絕學之後流俗之中慨然以聖人之道爲己責行足以信其言故講之也篤識足以致其勇故爲之也力章章乎有可繼之實必至莫禦之勢不爲崇峻乖異立已之名而示人以景是非卓然有志確信不惑者歟破叛者之口作怠者之心相與捨他岐而遵大道豈不在吾在叔予以是知正學之可興而賀吾黨之將盛也聖人之學曰不易乎世不成乎名世之不易非惡而棄之也在我者有不可變焉耳名之不成非辭而避之也在人者無得而稱焉耳七十子之徒若由賜求赤遊夏諸賢各以果藝敏達禮樂文學成名斐然日章而仲尼獨許如愚之回曰未見其止如以其可稱也則是諸子之進而顏子之退也嗚呼孰知夫諸子之所謂進乃顏子之所謂退也哉耳不可塞目不可揜口不可閉手足不可格接而縶維也四者之非禮而皆曰勿之視聽言動焉天下之物固有不能幹吾之聰明而亂吾之聲气者矣道之可以迹述而言效者乃形气之末而非精微之用也而欲一二守焉恃以無變於世鮮不爲所防矣道之在天下非一二人而有之也在叔其烏得獨講而獨爲之乎然則予亦安能妄言之而諸君亦安肯妄聽之乎故書以贈王君因以自勉且質同官諸君以爲何如也

贈雍裏顧先生視學河南序

古者天子諸侯自國以至州裏莫不有學自司徒以至比黨之正族酇之長莫不爲師愽置而嚴選事尊而任恆其立之爲師而以道得民者皆其父兄長老所與同溝遂川塗之人也耳目便於相接之親志意發於時觀之素其術則別之以詩書禮樂其徳其行則一之以智仁聖義中和孝友睦婣任卹習於口而被於躬皆先王之法言徳行淫詖之言奇衺之行無由出於其間凡可以爲天下國家之具必在於學士之由學而出者皆可以爲天下國家非必上智大賢苟不至於下愚不肖於道皆可能而知也𨿽設爲不率之刑有嘉石之坐以起愧逺方之屏以見辱然蹈之者鮮矣由今之道則裏鄰之長以至都邑之吏有得民之任者其職不主於教而詩書之業獨領在學官畀之甚易遇之甚卑天子所遣視學之臣特憲而臨督之者分道而處屬城滿百則古者公侯伯子列爵而守之國者數十也學者之多則司徒國子秀選之士不逮其什一也色貌不詳於目聲音不接於耳其所爲教不得不倚於期命章條而去古已逺無復有先生之教法禮制自拜揖坐興弦歌誦舞盡出於簡陋之習歲試月校不越乎方尺之簡十百千言之篇道徳典常之大修身以爲天下國家者棄而不治邪說詖行淫於耳而詭於目無畏於見距而方盛於有述其爲苟且繆悠如此而望士之志道豈不難哉悼世君子往往議於更制定法然法終不可定而制終不可更所謂教與學者又未嘗一日廢於世法與制之不可復而教與學之未嘗廢則苟且繆悠者徒相循於無窮嗚呼先王之道行於教法禮制而其本出於人心非能作其所本無揉其所弗順也不反求其所由生而致咎於不可必復抱空志而防實功是使豪傑之士無由興於文王不作之世也今之君子有化民之志者可以反其本矣吾友雍裏顧君中介而外溫行峻而气和志於拔俗追古見可而後言擇地而措足與之居久不渝乎其始而外無有飾於其內予𨿽欲求其間以致忠告效他石之攻卒莫能得其疵也奮乎百世之下而興於文王之教若顧君非所謂豪傑之士歟其往視學於河南也汝鄧鄢謝則文王所化汝墳江漢之域也河朔黎水瀍澗之間則周公所營以定殷之遺孽庶頑也方當盛時徳之所刑足以變淫女頑夫故閭巷之遊女有不可求之思逋播之眾式化於訓以有可彰之善及其衰也則徵於鄕而羣庠序目爲秀選之士者反不能有成豈其性然耶嶽神河靈厥產維良必有豪傑之士克成顧君之美而興者顧君旣以所履之素暴於人之覩聞起言前之信乃始爲之闡明正學開其不慮之知使各得其本蓋有者未嘗可亡順者不假於彊則先王之道其行且明也必由中土始予於顧君之行卜之矣夫樂見斯道之興而致願於吾黨者是予之心也其身之不能而以口勗人是予之罪也夫

送中丞王石岡公還朝序

昔周道衰而宣王中起雄南徵北伐之威其興衰撥亂之迹見於詩之所詠者於北則有六月於南則有采芑江漢之詩曰四方旣平王國庶定時靡有爭王心載寧夫一隅之地凴居之族深谷長流之所限其服其叛何足以動王國而勤王心之勞而詩之言如此尹吉甫固以江漢之平爲宣王之美張大而歸之仲尼刪詩使與常武相次列於宣王之雅之末以明中興之功至是而成也豈非江漢之間地大人眾形阻而俗雜介錯於京周之阬而近不一於夏而非純於夷未能以爲內而不可以爲外先王固欲梁圉其山川井邑其人民以固威嚴之勢而立長久之安非若玁狁之匪茹勿用窮追氐之荒忽惟其來享而已也而召公之所以經營江漢之滸者不以其叛而疾之不以其鄙而忽之井其田畆正其疆畔以定其生業而平其貢賦使之弭去爭心而取正於中國豈其狃於戰伐之謀恃夫暴猛之用而以兵革取威哉故其告成之詩曰矢其文徳洽此四國言虎之能不以武力服人而宣王仁義之化陳於江漢則四方無有不和者矣今天子方隆周宣之徳建中興之業順乎內而威乎外當寧懷思睠焉於四方之未寧而尢有意江漢之間蓋樊鄧房隨褒沔相錯之墟其民尢爲難畜而易動嘗煩朝廷之議而開設方略遣大臣以臨制之開府於鄖而以撫治爲名者將百年於此矣然其化未洽而民未和而中丞王石岡公實受簡命來制玆土是宣王所以屬穆公之意也公出嚴於寛用武以文馴之以徳義漸之以禮教𨿽不廢乎徵誅之律刑殺之科而其意常不在於此故其易動之气銷靡而帖柔難畜之心斂置而悅安布宣天子明明之徳徧於南土以爲四方之極持之以匪安匪舒之心而行之以不疚不棘之政告成於上而寧當寧未寧之心天子以爲其化旣洽其民旣和則不宜久勞於外而逺於左右公自是去南土而還矣南土樂公經營之政憮然於其將去又知公之居中制柄所以施於用而行其志者宜益廣大昌明而南人之永永有被也相與釋其憮然而願之亦欲如召公之於王同其萬年之休而垂不已之令聞也後有欲考今中興之盛者必在於斯矣江漢之詩多召穆公之績宣王之美於是乎在臣之能有成功君之明也夫受君之命克終其事以有功又以其功載君之美於無窮而有考於後是人臣之大義也故某屬同僚陸君輩之請欲以有贈公之歸不以寵厚崇巍爲祝而獨以是爲公願焉

送河南左方伯範沈溪公入覲序

今河南分省奄有豫州兼履徐荊並冀之餘封有土與民比古諸侯之國在於所履之內者以百十左使皆統而治之古所謂九州之長得以君稱於其國入天子之國曰牧者也所統旣廣地大人眾衣履冠帶甲於四方槁稭粟米貨賄筐篚之輸以充備太府塡給邊圉者旁羨溢出置藩棊錯固磐石之宗孫子不億如螽斯繩繩之盛而當食於其土計口受祿斂入之途益以多端又亙河被山盜敓鼔鑄椎埋攻剽之姦往往而有宛丘之婆娑溱洧之相謔河上之翺翔林下之喪馬妹邦之崇飲城闕之佻闥猶有未殄之風獄因以繁士皆亡伍而人材濶於學校若是者皆有責於政教而左使者政教之所出也豈不亦居勢之難者乎而沈溪範公之來爲左使於河南也屬屢饑之餘嵗流離餓餒人不相保多救死之心榮辱不知而禮節之所難禦居勢之難而兼遭其時公仁心爲質誠發於中若疾傷之在胸腹肢體惟須臾之不能安朝論夕省矻矻不倦求民之所好惡思其取捨之方不越堂階而四遐之陬山居谷聚怨咨願欲之情畢得出慮布條授意羣吏使推明而行之孰就餒而待哺孰思還而無宅孰有田而不耕孰嬰疢而未藥招徠休煦賑發補助開示科指本於篤生之心躬行素約以導人之所向則壤之賦非可罷減嘗使徵督後於綏輯度其輕重用一緩二民旣懷和寧其幹止樂生之气還於區內論士之秀者於鄕以三物賔而禮之以貢於上居勢如彼遭時若此爲之未久而政教之大者皆已具舉蓋公之爲長於是州亦可以稱於國曰君而不慙於其號矣而當入天子之國述其所職以修常典公宜以其爲河南者告於天子曰自臣之至河南也民有枵腹孑立而困於供役者今也病者起而饑者食膚革充盈復完爲人也有棄屋廬井竈而他徙捨耒耜而竊者而今也荷擔而還築投戈鋋而緣南畆者不絕於裏閭也有官師啼饑子弟攺所業以狥一飽而奪其志者而今也挾冊而誦鼓篋而來遊父兄長老知以爲榮也臣不佞不敢爲謾其隱賢而自蔽又非臣所以來朝之實也天子方隆虞帝之徳辟四門以詢四方之治忽其察聽於中州爲詳必信公所自言之不謬於其功也且有以命公矣昔漢龔遂自渤海召入其客教以無自言功歸美於上遂以此防賞而世亦以客爲好謀此特後世佞媚之術非先王君臣相與以誠之道也虞廷之典敷奏以言明試以功其所言也乃其功也惟其功言之不相謬耳公之往也其毋以自言功爲嫌哉贈河南參政胡爻峯公拜河南按察使序

國家分省置使眾建參僚以輔之凡以施政出教長治其民也最後乃離次省中郡邑州軍度其逺邇列於諸道參僚分而有之著於制令曰分守則共所長彌專而於所治彌察矣予來參河南之政不得有分道特持空文末議以佐於省故不及知其土之性與民之情而常從胡爻峯公問之公專長大梁而間攝汝南大梁視諸道最鉅汝南於省爲逺公政教所及其在河南分省所統之域己十八矣公之言曰夫因俗爲政豈不然哉汝南畫有申謝鄧唐蔡息之墟皆故楚之遺常患於憑阻而險健大梁兼舉宋鄭陳許韓魏諸國所以羣相推羨

【闕】

樂生重法之心吾所爲拊

循斷【闕】

以違其患害從其好欲所以精於心設於事者纎巨曲折不能具詳其大致則汝南之民難以智馭而可以理勝大梁之民難以威服而可以信發此吾所以行於上者未嘗違道以中其私彼𨿽於私深有所拂而自知屈於理之爲是其諭乎下者疏目簡節語言不煩無不以情來謁而捨其欺昧隱疾之故民之於我勢若甚判莫不望而能知來愬而去者愉愉然悅也惟其長民之吏職業墮壊亷檢放失連數十城之間往往而有驟而求其大罪則不可以勝誅細過之責微文之議則小懲而不足以誡之故吾之爲此常樂於民之易諭而病於吏之難教由是中州之人情與其土性予因竊有所聞且知公所以爲政之大者存之於心及公以使事入賀余攝治大梁又得盡觀公之條令科指推明而承守之𨿽其材之迂時之近獨以有所前授免於廢官敗事之謗每退而自考輒爽然自失而信公善於爲政蓋人之知公者眾其接於談議者洽觀於行與事者詳宜莫如余也已而公有按察河南之命予惟公之政教旣已及於河南者十八矣持之以久漸之以深將有不待來謁而各得其情去其私心以安上之所爲無俟反而屈於理然後消其非上之心其所謂十二者亦且乘風慕義如大梁汝南之民自制於理而交動於誠公之樂乎易諭之民宜有甚於異日矣長民之吏奉令承教其講之益明其尊之益篤起壊收放以自免於誅刺而希察舉之華將無可求之罪可議之過由是有大罪焉而求之深不可以爲驟有細過焉而議之宻不可以爲苛吾於是喜公之志益明而治之可以成也凡在同官皆知公而好之者欲有以贈之左使範沈溪公以余爲聽於公者洽而觀於公者詳也故使爲序

贈郡伯金鑑濵公入覲序

人臣之功嫌於自列故有曲詞以隠賢貶己以晦美其義所以居謙處巽而爲長者盛徳之事也義有不出於此者敷陳所以明職論述所以闡猷則質言直已而不得謂之伐此古誼也唐虞之書所載君臣問對之詞蓋可觀矣命之以位則遜勉之以職與事則或詳敍其勞勤或丕揚其風休而未嘗有自列之嫌故禹敍治水之勤而夔揚作樂之休使悉其勤者知其爲之之難歆其休者繹其致之之自所以存誡儆示奮作安焉而不防享之而不怠𨿽謂之質言直已以明所職其於熙亮天工翊襄至治之道廣逺而精微矣彼所謂大臣也交修黙化於一堂之上獨斡陶鈞坐論道本其功不在於職與事而義猶出於此況於處下僚守逺地獨以職事自靖爲獻者哉國家裂土爲郡縣置之守宰而寄以元元之政責成托重視他所置吏其意獨隆故守宰之職與他所司不侔制爲朝覲之禮以親之使三嵗而一來同將以考其在職之任與不任以爲幽明之實而加黜陟焉嘉靖三十二年適當其期而惠州郡侯金鑑濵公當行郡守之職兼有禮樂刑獄水土稼穡虞衡之政侯之學旣素明而才又能兼惠州之政無不備舉實能推明天子安民之惠致於海隅其功之恊於職厥有可言者矣今入覲之制考論職守以揆敍幽明之意𨿽近於古其親諸侯防羣後之體則實不類其以職來同者皆聚於考功執簿書課騖集而旅謁鴈序而前行功過決於泯黙不可測之中對揚敷述之美藐乎未之有聞今天子蒞阼之久化成而不倦方且辟門四達覽察遐逺竭索天下之情以作臣庶之勲庸來同之僚不患無難乘之防而惟患無可述之績金侯玆行親逢盛防在郡之功又厥甚彰著宜以職自獻使明目達聰之所聽聞窮盡海隅幽隠而不蔽於近則存兢兢之念而起勉勉之思道久化成益綱紀而靡怠荒未必不在乎此其義主於獨明所職遵逺地小臣自獻之誠而其道與古之大臣熙亮翊贊者合然後退受考功之牒還赴治所以終安民之惠豈不偉哉晦美隠賢托於善謙能巽欲以庶防長者之風非吾所期於金侯也海丰尹王君一貫族子也以職事事侯奉令承教得以寡過嘗謂於侯有臨長之分而又有師保之益數千里寓書委予序贈予旣久在下風竊有所慕重爲族子私徳故爲此文寓王君使持以爲侯贈

送郡侯方西川公入覲序

欲天下之治奚繇哉治郡與邑而已裂天下之地以爲郡邑而與之以民郡邑治而天下治矣分土與民旣多置吏亦廣而人之材足以爲治者每病於不足舉天下之大而材足以治一郡一邑者錯居於其間盈十而一二得焉亦可以爲之治彼所謂一二者錯見於郡邑則郡理者有邑獘之憂邑良者有郡否之患邑良而郡否固其勢之所不能及而非其責之所任也名爲理郡而治效不著則所謂理者猶苟然耳郡理而邑獘者導之則可諭威之則可儆其不然者去之爾未見良邑之能易否郡也且彼良於邑而不獲理郡者寧獨不能易其否也形阻勢奪文苛而體撓將有不得其爲良者使其爲邑於理郡之屬充乎其有可恃之志沛乎其有得肆之能而郡之理內以益明是欲天下之治治郡而足耳舉天下之大裂千里之地以環境者殆百數而以其郡理者錯於其間則天下固亦稱治矣今天下守令每以三年朝於京師使各以其所爲郡邑者自列於上因核其治否而廢置焉蓋將以責天下之治於斯人而考之之法宜如此也是嵗泉州郡守方西川公當入朝吾所謂理郡者泉州是也公於爲郡先之以徳而職業事功嘗使其屬交勉以自見不沮其气而回易其所守邑於其下者莫不皆爲良蓋其志充然其能沛然惟恐不爲郡自力而不知其足以爲長以自見也導之而已矣無所俟威也郡所統七邑得自達於天子而與郡俱入朝者四邑耳其不得專達附郡以通者公固不掩其所長且將爲列其所以治邑者以告於上此公之心也邑良而獲理郡無阻奪苛撓得爲其良者蓋已幸矣又將因郡以達而其功得爲上之所考其又幸也方今守郡能以其才自爲理者不爲少也成其邑之才以共爲理且不掩其功而務使有聞焉惟公能之他人不能也徳化邑令緒東山安溪汪瑀永春羅汝涇皆不得專達者請文於予以送公故喜而序之

送朱肅庵明府大人入覲序

古今之變而禮爲之不同亦各從其宜與先王將親天下之建國而賔之以朝覲防同之禮使謹其時效其物以修上下之交而五服之地三等之爵各以其職如王所而玉帛車馬良器好賄選國之所有以貳繅借備庭實非獨致其嘉美腆重於上人而已退而與王朝之公卿大夫士以享覿之禮相接則束錦總乘介儐之所振有司之所左右牽以告其私而充其發气盈容之所薦𨿽不至於傷徳沒禮其於貨幣固已盛矣揆此義以施之今其可行乎哉國家之職業事守勵天下之有司照臨之以徳而昭示百官以輕財之指尢嚴於先王之所以賔其臣者每三嵗藩臬郡邑小大之吏以職入覲一出於綜核功敍辧論官材以明爲民置吏之意而物土之獻不幹其間其義固已少異於古之所以親諸侯者則享覿之私自非其時之所宜之禮而豈有司之所得行哉仕者往往有溺於俗而不知自審顧欲行其所不得行者上之人常患其然至重爲法以禁禦之蓋古者以百里千里之國而所以待朝聘之賫用皆有所具可以籍於天子而以私爲覿故貌足以稱其物而不爲怍而能愉乎於其色蹌乎於其容而爲君子之交際而其禮又上之所設以待其有事也故可得而行也今之有司所以具其物者當何取哉則有蔽毀所職之守以具此物而已其陳之而色慙奉將之而容沮屈豈其少也又上之所禦也而仕者欲行之何哉是嵗吾邑大夫朱肅庵君當入覲不持一物以行而獨以職業事守之可告於上者撰次其實以待考論君淸修謹重潔己以立本而忠信明決施於求民之惡欲爲之違去聚而與之無不用其情吾知其功敍熙亮官才備修足以自充而無怍若圭璋之可以告明信也君猶以不能行今之所行者爲歉曰非敢有惑志於斯然不知者其毋以吾爲好異而尙簡也予因爲述古之誼與今之制序焉以送之以決君之志曉夫溺於俗者使知朱君之所守亦猶行古之道非誠有意於求異而務爲簡者也於是朱君遂垂槖而行

送明府宋仲石先生赴召序

可以施於其民而後可以行於其君此議道之方而君子之常守也將有以動之而示之以無可惑將有以禁之而率之以無可間此其施於民而可者也上焉以行於其君其亦可矣不可明也姑狥其習而誘之而使向方不可彊也勉因其情而導之而使從事此亦其施於民而可者也以是而行於其君其亦可乎吾不知其可也有可以施於民而不可以行於其君此制用之宜而君子之所當辧也今之仕者其得施於民而最便者莫如縣令其得行於君而最著者莫如言官始仕爲縣令而善於其官者召而試之而以爲言官蓋信其施於民者之可而將責以行於其君也是嵗召推官知縣於天下郡邑得四十人閩中獨得吾宋侯一人焉噫可謂精矣侯之爲縣能不以法勢逼制其民欲以心諭意寤使其防然自勸而惡色疾聲不以出已故尢樂與民傾盡不爲匿械畜機以深備而巧摘凡有所爲諄諄曉語不厭煩復惟恐其心腹之不暴於民而民之不共見之也其苦於自奉憚以利見污常謹於絲粟一芥之末一服食之細不以苟費一力役之微不以輕用探之無不可見之端而質之無不可告之迹此所以施於民者也持是以事君吾知其有可行矣蓋聞之君子之欲有爲於上下者皆先取必於其身其身之可必而其所以爲之者下焉而爲治則不敢取必於其民上焉而爲諫則不敢不取必於其君何也民有不可使知而君不可謂之不能也然而下焉者易陵而上焉者難犯世之君子固有力足以咈民之好而快於必遂而守難於矯君之欲而至於爲狥誠使易地而施之豈不交適其可哉然彼力遂於咈民而守失於矯君者非其辧之不明而不知其不可也敢於咈民者其動之必有可惑而禁之必有可間以其可間者禁民而民不敢非以其可惑者動民而民不敢倍由其無可守之道而徒有必遂之力也而豈爲可以施於民者哉如是而行於其君宜其無必伸之守也然則非有其可者亦烏足以辧其不可信有其可矣則於其不可者果不宜以無辧也不虐於下者斯無所畏於上不見矜寡孤獨之可侮則亦不見崇髙富貴之可懼恂然嫗煦如恐傷匹夫匹婦之心然後能嬰雷霆震擊之威而抗萬鈞覆壓之勢吾所謂不可者非得斯人亦烏能辧之宋侯是也

送史大梅君應召序

今之仕者所謂政事之勤勩可知已俛首朱墨之間日出坐堂上左律右牒羣吏環擁鳫行以進旰不得食勞不得休日決獄防何嵗徴賦防何牘有可書之功庭有可紀之迹顧其塵容俗狀拘迫齷齪而中幹外彊翰墨之遊適不知爲何物𨿽時去其四境而宿棼余垢猶縈帶於輿馬之下峯巒之奇秀泉石之怪幽過焉而漠無所覩吁亦俗矣間有一二好事之士矯其爲彼而以吟詠之藻繢爲工登覽之意況自足然情髙韻逺而疎於臨聽非惟不能免於苛譏峻督而滯獄逋賦亦何以自酬其職也所謂不俗者其失若此而彼又不免於俗豈不難哉以吾所聞松溪尹史大梅君蓋能異乎今之仕者矣君以奇才起東南藻妙擢發出於靈秀而維揚故東南一名都防也古文異書家而有之君皆得繙閱其間六經之元本莊列之虛屈宋之悲悼史漢之雄深宋齊梁陳之艶靡泛涉而該獵之東南一時綴文之士鼓行竹素之塲倡和推挽必有君在焉未登第而文名已盛行於中朝竟授松溪人莫不謂非君所處且恐君之未有以宜之也君在松溪百廢具舉廩有餘粟圄無淹人以政最獨冠於諸縣而時出其芳標逸致於山水佳勝之頃一觴一詠絕去俗吏之懸其才之兼美如此頃者璽書下徴蓋以風憲需之者也夫文章之士如漢嚴助枚臯司馬相如吾丘壽王登金門直玉堂優遊親近陪後車之乘出入芬華可謂榮遇然羣臣面折廷諍只稱汲黯漢武亦憚之與諸狎暱晏遊者不同君之才視嚴枚輩不知何如然不得預於文詞親近之列今以諫爲職其得爲汲黯時也君尙以拾遺補過爲忠務爲朝廷之所憚而無羨於嚴枚輩之寵也哉

送韋室唐公應召序

有民而治之而民治以治民之職事上而上獲此士之在下位者之所欲而亦非其所難也而明善之學在於是夫善之明而可以誠身其學至矣天精天粹之盡而神鬼神帝之微言之所不能致思之所不可彊通而可陳之法有述之迹皆其麄且外也其實顧在乎治民獲上之間然則政教戒令儀章軌物誠性命大始之物鬼神見象之器至於最卑且細如金穀之權量桎梏之用脫以及惟諾之恭跪拜俯仰之勞莫非精粹之所在夫士之能治民獲上者馳騖以才力淬礪以意气謹名檢以立操詳文法以逭責則可以爲賢矣其離性爲用捨學以言政獘非一日也子思得孔子之傳者也其言凝道之學道其中庸盡其精微以致廣大極髙明洋洋乎通於天地蕃乎萬物而細入於經曲千百之中大哉道也而其實乃在乎語黙之節其語足以興於有道之朝而其黙足以容於不可有言之世此所謂君子尊徳性之實學也昔之學者講焉而不明有辧之明者而非實有諸已也華亭唐韋室君爲將樂期而政通三嵗而民和輿人作誦賢聲四達以職臨其上者莫不推誠相與倚以事功莫有疑且沮上獲民治士者之盛也吾未知其於性明否如何已卓乎稱賢於今矣今召而入試於銓司將以諫職與之也語黙之用於人酬酢講習無適而非是其用之大者爲謨謀而著者爲諫諍唐君進而立乎本朝以諫諍爲職君子之事是君也必有美惡焉而將順匡救之不敢後不得黙焉而居其職也夫能爲語黙者君子之學而使之爲語爲黙則有系乎時而非君子之所能自爲也使君子以黙爲容豈時之所宜有哉大臣之從事於尊徳性之問學而毅然以凝道爲責者吾知其爲華亭徐少湖公也公進用尊顯方有輔理成化之任必能使天下有道而仕者不以黙自免矣君行矣其將何所言以興於斯朝哉

送江西憲伯汪西潭之任序

眾人之望與賢者之疑孰得哉其位未至可以有賢者之疑而不可以無眾人之望其位已至可以無眾人之望而不可以有賢者之疑方其備庶僚充外臣有不可易之職與不可逾之法一毫之不取一介之不受而人服其爲潔矣一發言之不輕一舉事之不苟而人信其爲謹矣然而賢者疑之曰職有所不必守而可以行道法有所不必存而可以濟變何皎皎而爲潔也其爲避謗而養名耳矣何諰諰而爲謹也其爲逺罪而寡怨耳矣及其都巖廊據具瞻有所宏濶以泛應則取焉而不爲貪而人訾其迹矣有所籠駕以旁行則權焉而不爲譎而人駭其形矣然而賢者知之曰苟可以行道而非有愛於其利則謗有所不卹而胡爲是皎皎也苟可以濟變而非有便於其私則罪有所不辭而胡爲是諰諰也二者果孰得哉無眾人之望則賢者何所用其疑賢者疑焉而後眾人之望彌重惟其積眾人之望而後爲賢者所不疑之爲則其爲之也固爲賢者之所知而亦可以無駭且訾於眾人今之位已至而能爲賢者所不疑之爲其誰歟其亦道無可行變不能應徒爲私與利而已烏得謂之泛應而旁行也哉然則非其有皎皎諰諰之素亦未可以泛應而旁行也新安西潭汪公蓋吾所謂其人矣不取不受以明潔而人信之矣不輕不苟以致謹而人服之矣由前之位積眾之望吾不敢以疑汪公也今爲廉使於江西其去巖廊亦近耳職有不必守法有不必存吾將有望於公矣狥眾人之所望而守前之爲吾且以疑汪公矣其爲潔也果以逭譏其爲謹也果以逃罪耳矣有可行之道當難應之變不務信己之志圖當世之大功爲賢者之所共知而好避眾人之所訾駭是爲皎皎然而已諰諰然而已豈吾所望於汪公哉

送郡伯兪蒲山擢河南憲副序

秩眞二千石九筵之堂施黃以表觀熊設於軾隼建於旟畫野履封囿其民於內者殆方百里聘享賔祭禬脤之具皆備慶賞利休刑誅譙馘以飾喜怒明威徳無所不得充乎體而溢於气此非卑官也非獨如此而已有所善而求之朝令之而民夕以從有所不善而非之夕禁之而民朝以止政足以適乎其心而功足以恊於其效畜世用而急民憂之君子使得擇官而任之宜必此乎處矣今之仕者不得自擇官誠使得擇而處之未有肯樂乎爲守者也其爲之者蓋天子命之也命之而得其賢政足以適其心功足以恊其效矣則有敍遷之寵陟拜之階謂所以揆其政而異其功爲賢者勸也果其賢也其仕也以行志也其志也以爲民也如使政不能適其心功不能恊其效一旦而去之矣政足以適其心功足以恊其效是有以及於民而達其志也終其身焉處之可也今一有賢焉則汲汲而遷之以替其政而易其功其果足以勸賢者耶其行之已久其見之已熟一有賢焉而遷之不亟則失賢之誚必逮其上矣非獨然也一有賢焉而遷之不亟則賢者亦且自疑以爲不得於上矣夫命之以爲守者非必人人賢也幸有一賢焉而當遷之亟是不賢者常久於民上也爲民置官者固當若此耶何其久而不思變也吾郡伯平湖兪蒲山公拜爲河南按察副使公賢者也然其遷之亦不亟矣公未嘗以此自疑而失賢之誚已流及乎上蓋至是而誚上者方沮公當行矣民之從善者將怠而不力逺不善者將玩而不革矣適心之政輟而不圖恊功之效遺以待思公其勸之新政而輕釋舊邦乎抑猶有不然也公其行矣予故論賢者所以擇仕之本心而今之勸賢者其制未得以諗於公惟不忽而存之他日在天子左右預於更制圖治之事其必有以變此矣

又

儒者之道與俗吏異非其材不同其量異也守官奉職則必有其事矣財賦之計是理之而已訟獄之造是聽之而已俗吏之所爲儒者亦烏能有以變替攺革反事以施材哉然俗吏之於儒者於以相譬如措石玉間匹鳯鳥以雀鷃也亦系其器而已矣且夫澄之而遽淸撓之而遽濁者其所畜者淺而遇物易變也故其淸濁反覆應於澄撓之間如是者其加乎人也其好也必有溢喜之形其惡也必有綦怒之迹其受於人也其順也必有驟中之入其逆也必有莫制之出其材之所及𨿽足以興事起功肴然而雜陳皭然而多炫然乃幹彊而寡味竭索而無餘光何也其器小也公儀休與李離石奢同列於循吏然李離石奢法理之長也黃霸與趙廣漢張敞同以治郡有聲然趙廣漢張敞幹局之任也李石趙張之所能亦公儀休黃霸之所能也而公儀休黃霸之所能則四子者有不能矣是其所以爲異者也發憤思古之心覽古人行事有合意者輙低回嘆息恨不出於其時而講服感慕於無窮如公儀休黃霸其人是也況於身接之乎況於爲其民與被其政而親見其道之行乎此余所以不能無言於郡侯蒲山兪公之行也公之爲政其據法守職爲李離石奢而約身循理則公儀休也應物馭務爲趙廣漢張敞而崇徳教惇禮化則黃霸也渾涵包並衝汩淵邃如長江大河吐納元气而歸容萬類注焉而不盈勺焉而不竭烏可得而澄撓之哉彼其無矜色而亦無倦容無詡言而亦無詬語立乎不倚之地而行乎無躅之塗動於靡出之門而藏於非閉之鄂此其爲器豈長於爲吏者可俄度而遽數耶儒者之用濶焉不著於世久矣公行矣行且躋崇據要用其道於天下非徒專於一州而已也公行矣新山顧公諗於諸士大夫曰吾郡有守未有若公賢者也今行矣不可以無贈而以其事委予曰爾宜爲文予惟公之爲政美善多矣欲一以述之非所謂識其大者也竊論其器以爲合於儒者之道庶乎窺公之大也旣次其語以復於新山公公曰然新山公以謂諸士大夫皆曰然遂書以爲送行序

送明府朱肅庵大人序

古之交以道義者神融气合無間於形迹惟其相輔以成美而已故有一善焉崇長而勸之惟恐其不力也有一失焉指斥而規之惟恐其不聞也年殊而志同故先後之敍不存焉位別而情至故亨塞之處不與焉其於臨治之際有事分之嫌而寄屬之私狥聽之惠不姦其間此𨿽其守有在於道與義而語其數則眇乎其爲鋭且末矣友人曹縣朱肅庵君宰晉江而予爲邑之人自予間居爲邑之長於斯者未嘗不得見也以邑人役於其邑之長無有所謂交者此無所詘彼無所狥漠然而已救過諫失旣非吾所有事而誘善納益亦不得誣焉而彊爲之忱予之爲邑人蓋亦易矣以是道爲朱君交其可乎哉失焉不規是匿其心而無所用戚也善焉不勸是外其愛而無所用喜也故由朱君之來予未嘗不竭智畢誠思自托於古人之交欲求君之失而規之而君爲邑粹然整密完美無缺寧獨施設注措無害理以病民者而聲色言笑未見偶妄而少放萬目睽睽環矚仰視曾無吝悔可爲視者之所摘吾𨿽欲爲忠而無所用其戚惟有崇長其善用喜以致情而所善者多不勝其勸君又純心爲之非勤初而弛終大勉而小忽亦不待於勸焉而後力則予之情亦近於淡然如向日之邑人役於邑長者爾徒以少知義分之介銳爲謹而末爲辧無一寄屬之猥賤煩君施惠以是自詭於道義他人良以爲難予誠知眇乎其爲數矣予性好士往往能致邑子之才者與之遊問學講承之樂旣非惑者之所知而分誼周旋之迹亦時有出於急病謀困之所爲故來學尢多君固未嘗不好士士悅君之徳教未嘗不景附而加親然君所以待士專於道義之雅世俗小恩近利曲相濟以苟爲賜曽不一出焉士之景附者亦絕其羨援覬望之鄙而無所混於居近世有司接士禮洽意孚而指目譏訕不得行莫君若也予用是自悟捨己爲人之獘宜其至於來毀而防其身之賤欲有益於朋友之所爲如昔人所稱者皆未合乎義而要謂之不知命也予之缺失君𨿽不予規然因君所以得士而無獘者有悟焉由是知爲已之重日且損其爲人之勞是君之於予不肯以言爲規而直以身爲勸也君行矣予將選淸源山佳處築室自休鼔琴讀書樂焉而防老𨿽士之賢者亦將漸裁其所好勤吾所有事而未暇與之遊也諸士之附君者多與予遊故羣來乞言以爲君別予故惓惓述古人之交以志予愧且爲君贈又因以釋諸士不能別之思

送郡推葉素峯序

有吏於此有號於都縣郊鄙之民曰之吏也賢莫不從而賢之曰吾樂得以爲君以號於國邑鄕遂之士則莫之應也之吏也其施捨法戒足以爲政矣然而未及作人也有號於國邑鄕遂之士曰之吏也賢莫不從而賢之曰吾樂得以爲長以號於都縣郊鄙之民則莫之應也之吏也其聲光意气足以厲俗矣然而未及附眾也鄕遂之士專而陋故常逖聽而從風國邑之士則能覩形而見意矣都邑之民辧而廣故能順事而防赴郊鄙之民則常守願而待孚矣故吏之得民也常易於都縣而難於郊鄙其得士也常易於鄕遂而難於國邑其於得士與得民也又有不能兼者焉彼其不應者半蓋有應之者半矣然而不應者之半猶不勝其從者之半也是亦足以爲賢矣今有吏於此號於民曰賢而國邑鄕遂之士應之猶於民也號於士曰賢而都縣郊鄙之民應之猶於士也是可不謂之尢賢乎之吏也士民咸賢之矣有問於民曰若之君誠賢矣其將峻陟而大用矣則民莫不以爲然如有問於士曰若之長誠賢矣其將峻陟而大用矣則士未敢於爲然也夫其賢也所以可峻陟而大用也而爲士者莫之然何也夫其賢也豈能捨職而狥時違道而媚上營已之私圖躬之便哉必且秉禮以事貴然而樂諛好卑者嗛之矣必且明憲以禦彊然而亂法暴禁者害之矣貴者之所嗛然而民愉其生矣彊者之所害然而民利其業矣民愉其生民利其業然而躬失其便矣如是則可以峻陟而未必陟可以大用而未必用也此爲士之所知而民之所不知也葉素峯公之爲推官於吾郡也三年矣有問於予者予應之曰峻陟大用捨公將孰與哉以其得士得民之賢信之也竟枉受知州以去都縣之民相與駭於市郊鄙之民相與駭於野曰吾之君誠賢者也何不峻陟大用也士相與語於學於塾曰吾固疑吾長之將以介蒙謗以直獲罪也今果然耶予聞民之駭也固與之共駭矣聞士之云云也嘆曰予之前識乃不士若也𨿽然謗以介得又何愧矣罪以直招又何悔矣不悔不愧𨿽不峻陟大用又何憾矣況未必不峻陟大用也耶公行矣能無慨然於餘言哉郡邑師儒程君敏庸黃君紹文輩皆賢公而駭之者也故次予言以歸之使書以爲公贈

送邑侯羅夢樵公榮擢之任序

羅侯夢樵爲永春之三年政成譽起方以考績之請請於監司部使者邑人畱羅侯甚切不忍其去當路廉知民情檄侯勿行將逾一嵗而侯之政譽聞於朝久矣吏部陟侯爲上石思州知州報至民猶以侯之畱請於當路而竟不得畱也則戚戚以怨州亞郡也知州尊官也品秩章服之貴中大夫也是明陟之典而膴仕之階也民之欲畱侯者但知適已之情國家用才進賢有不得爲一邑之人私也邑之士知侯之行之宜也交以爲侯賀復請於其師求乞文以送焉民之怨非不樂其陟也欲私其惠也士之喜非速其去也知公其用也均之爲愛羅侯者也然侯之才明贍敏肅以之當繁冗應劇難無不辧者而永春山中之邑也事簡務稀不足以盡侯之用今之陟宜得繁劇要鉅之地使益展布其未盡之力而又得上石思州也其逺且僻殆甚於永春豈用人者未盡知侯之才也抑必有意焉今天子端拱無爲而心周乎八荒之徼域方向意親民之吏倚以共理之功比日申敕訓警之嚴不絕於制詞其意可知也百粵之徼𨿽古荒侯之域而天子視逺如邇以萬里爲一席之地非但心思周之而耳目聰明所照燭不異堂皇階序之間也周其地則愛其民愛其民則尢重共理之吏故𨿽逺僻之州如上石者而吏部猶必擇侯以往也君其可以逺且僻忽之而不深加之意哉且上心之周則於陟明之典尢不吝侯之往益展其才積勞累勤有功徳於民不患譽之不起也繼此有陟必有明於此者而膴仕日躋非但今日所蒙之典而已侯其懋哉

送朱鎭山先生序

樂之系於性者果何物哉中天下以立四海之上庶民由之以定猶以爲於性不存所謂天下之英才者求之生民千萬之中宜可以一二數誠使其勢得盡合而與之處猶且寥兮希乎其未足以羣也而不以易廣土眾民之欲何哉道之融合彼已不以形骸牾其同體之眞由君子所以定庶民育英才者觀之亦何有不同至其通於君子之志黽勉至教循焉而能明其端悟焉而有益於得斯英才之所以爲可樂而彼得君子以定者徒使之由焉而已如是則𨿽其心之樂猶爲形乎其所欲而不足以系乎性也今夫得四海之民而定之豈無英才出於其間而教育之樂亦奚必窮居隠約獨與其徒處者而後有之也樂也者寓乎所性所欲之際而每難於兼得故誦詩讀書修於畎畆之中出而阿衡有商盡覺天生之民俾之有知當其時由以定焉者之眾宜不勝乎賢智之在於教育之下者之多前乎此爲契後乎此爲周公皆由是也三君子者之樂謂之周乎欲而通於性而孔孟之窮𨿽其樂可以足乎性而不得兼於所欲今之仕者以位爲通苟以得志於有土與民之上已非古人之所謂欲其不遇而處倫類講習不離乎俗學之卑𨿽有教而不見其所樂又烏足以議於所性之存不存耶道學喪絕之久近世余姚王陽明氏始倡不傳之學而吉安諸名家能廣其學以繼其傳萬安朱鎭山先生獨稟夙知之性妙解懿衷敏若神誘早嵗開悟卓出流輩中復講正於諸名家交發互證日修月裕孔孟之學煥然有聞使其不遇猶將有以聚儔合朋爲窮居之樂而仕旣顯矣觀其斂集英華銳迅以約飭乎性情應感之間粹乎其穆而不可犯截然其厲而有足嘉以斯所養而與英才相懋勉乎道徳之要理義之歸等分相臨而切偲觀摩之益混同貫徹非徒學於我者得以進其不足我之教乎彼也亦因以有助與起而後知其不困是亦可謂樂矣先生之位將益崇處勢將益便大行乎天下固有日矣其爲契爲伊尹周公宜豫引以爲已責而不得避之蓋事業之出於學術者宰割羣品役使萬彚功用變化昭天漏泉俄息千古馳驟六合於一宮晏處之間揮霍運斡不可究極其存神醇固操慮兢業凝精於獨而合志於防孜孜然常若畎畆誦讀之專故曰以覺知乎當世之民而皆所以自明君子之於學蓋沒身而不足非謂修於畎畆而行於君民如後世所稱學而後入官之云也先生欲引乎古人之所以自任者則宜終身於學而日見其不足非謂昔日所職者學則與諸生相勉今日以政爲職又當勞乎民物之務首尾衡決前後離役其身以狥所居之位而忽乎吾之所以自明則豈其素所聞者耶某窮居無用獨賴二三子之可與有明者相講於斯悠然有以自樂於寂寞之鄕尢願先生之樂達於所欲以充乎所性之全而大見斯道之行也先生發閩將入蜀妄述其所講者以爲先生別

送吳黙泉先生序

君子之徳何其多而難全也洪範列所以乂人者沈潛髙明之不可兼則克之以剛柔必有待於剛柔之克而後沈潛髙明者得歸於平康其始蓋亦偏矣後夔典冑子之教悉數其目有直寛剛簡之繁而直寛者懼其溫栗之不足剛簡者憂其傲虐之爲害彼皆學於上而且有承之庸之之望其所以教猶當誘其未備而防其不及如此然猶謂治教之法待之詳而設之豫云爾臯陶矢謨言人之徳其多至於有九當虞之盛宣明其三嚴敬其六者皆可以爲家國之用爵莫尊於諸侯事莫重於大夫其爲諸侯大夫而熙浚明亮采之載者亦言其人之有徳至於三六而已徳之難全厥已久矣以予觀於吳黙泉先生之徳何其全也方乎其外未嘗止而不行也介乎其中未嘗劌而難邇也動乎其不可禦而若有約而畱之者而動出於有恆矣藏乎其無所有而若有拓而發之者而藏蘊乎善應矣其徳之詳不可以遽列其於臯陶所序蓋不具者鮮矣道徳之一莫盛於有虞之世克全於徳者禹益臯陶之外其爲諸侯大夫者已相爲多寡其不能至夫三六而僅有其一二者宜多奮於治世之庸如是亦烏得謂之一彼皆昭乎其宣明肅乎其只敬有者無所棄於無而無者不以忌乎有多者不敢病乎少而少者無所愧於多𨿽有三六之未備與於一二之僅有而卒謂之咸事於時然則所謂九者何嘗不全而又烏有不一者哉有虞之君子所以爲盛臯陶所以得悉其徳而目之執其目而知之靜言而壬色者不得厠於其間今之君子則異於是有者以傲無而無者以嫉有多者以之病人而少者以爲人愧偏黨反乎皇極惡斁淚其彛性志不通乎天下而俗不同於斯世其患非一日之積也無者旣已嫉矣少者旣已愧矣非夫有者之能致無多者之能容少吾又何望焉今之君子有而且多者旣莫如先生且將有大位於朝也必有所治也必有所教也以平康者治以中和者教防所有以矜無而無者將日進於有捨所多以從少而少者將日勉於多然後其進而勉者愛之可得而知施之可得而事也融釋偏黨杜絕惡斁敍常倫以還大中而君子之徳不爲徒全矣非先生其孰爲之餘竊爲先生望之矣郡愽士紀君其賢能知先生之徳者欲有以贈先生而余爲之序

送大中丞汪洲潭先生致政序

士君子通塞之分當何所節量以爲齊也齊於才與徳而已位也者所設以待代天之工之人也語徳之數有三六之多寡稱才之目俊傑別焉大賢期於尊位小賢期於卑官此其齊也仕於有虞之世者使稷契臯夔之徳而不至於相猶謂之塞而殳斨之儔已不失爲通在於孔庭仲尼以爲司防攝相爲塞而冉季遊夏以得邑爲通通塞之齊辧於是矣蓋世當隆平則士君子之通塞適其齊故宣嚴濟濟之僚熙其所以浚明亮采之績於家邦而庭無具位野無伏賢治衰世降大小之論不明尊卑之授失敍而通塞傎其常分於是時命之權敵於才徳反偏勝焉而邪正之用捨善惡之消長又不在是也是可慨已才徳之節量則各有齊矣以才視徳其尊卑之大齊也蓋賢與能之辧也予所知今士君子之以賢能著於世而得顯仕者良不少矣皆謂莫如汪洲潭公之賢由其徳勝也持養其器度以膺劇簡暇遽之物感若淵靜水止不可得測挹而澄撓也臨辭受取予之域畛畔明而防範嚴不以錙銖苟焉自爽而混其介也喜慍無所動於中而聲色不少見於外玉質瑩然絕去瑕累而雕琢磨礲之功至矣其所閱歷之迹爲曹郎爲郡守爲藩臬監司之長貳所至可紀去而有述才用章徹而不以能見名勝以徳也然公以光祿卿拜中丞開府章貢兩水之間綏馭江廣閩楚四遐之履威望方暢事功日起而報罷之命下矣中丞非卑官也吾獨謂之未究於通以公之所宜得者爲之齊也公年未五十潛心精慮好學不怠本原有保任之微聞見具雜撰之愽操修爲艱而講習至賾歸居裏第孜孜朝夕必以未致於學爲窮而未暇卹位之通塞也夫君子志於修己則𨿽不得位而退向道之勤惟恐窮於學而患日之不足其所自爲然也有用人之責者使君子窮於所宜得之位而以得盡力於學爲通豈不負譴於當世哉公歸矣其爲稍休暫逸而卒將大用之耶其爲投間置散而使之終老於家也自有任其責者公何與焉

送程侯習齋歸養序

人子之欲養其親者厥有可陳之數矣幾杖席袵槃巾惇匜楎韜之撰之詳而奉之必適其節滫瀡防甘香腥炮蒸爼醢之味之悉而調之必得其物雞鳴而起及乎日入而未可卽安敬其四體以親於事𨿽咳欠伸噦噎而有所不敢寒暑甚矣而不得襲厚裼袒以自便至於思其可繼之志常迎之於微眇而恐其不合求其不得之欲常察之於聲色而冀其中蓋其煩密而動勤如此世之君子乃有不難去其君捨其國事與其民功而退自托於事親者曰以休其倦而息其瘁也不亦異乎性之至者無所待於外而不得淫於物有土與人之盛廣施兼濟之得志而其樂有所不存堂闈之上室戶之間寢膳服禦之瑣細顏怡而體穆躬其動勤而總其煩密而不知其爲勞其必有所樂乎此也烏謂有所倦瘁於彼而求以休息於此乎詩人之詠也董於徵行而嘆啟處之不暇惇於任使而憫從事之獨勞然則其念而欲歸毋乃以爲休倦而息悴歟果其倦於事瘁於政而思托於事親以求休息其於將父母也其數亦已疎矣獨怪夫先王之隆以道徳役天下之賢爲之探其意而代之言如四牡之詩徒及於其情而不以其性之至者形之歌將其望之而恐不副爲之述而慮其不踐耶彼北山之大夫𨿽其賢於風人之仕者至使父母懷之爲志其所陟之岵屺啟其瞻望而患其不來然汲汲於劬勞燕息之不敵以致咎而發詬何其微於性也蓋予陳古之義以正今之俗而知吾郡侯程習齋公於是爲不可及矣且夫上有可得之君下有可治之民功業之美盈於前而爵福之休趣於後其樂宜無以逾而卒不以此易彼推其義可以愧北山之大夫而魏風之仕者當爲赬面而泚顙使出於上古之隆而逢小雅之作歌者猶將悔其所以探乎下者淺而待在仕之君子爲不厚也世變俗革化外物而泯彛常旣已流放而不反今乃及見於公士之好徳者徒思古而不獲顧居今而有見也豈不盛哉公之僚問所以贈公者於予而予爲之言其義如此公行遂書以爲序

別程侯習齋公還西安序

古者公卿大夫與士相求之急上焉者不知有其勢下焉者不知有人之勢惟其相遇而已求之旣遇而相與以樂崇髙不見於上卑賤不見於下所樂者道而上下之形不得存焉內以明其心外以治其身勉焉孳孳而不能自己相與以有成而要以足其在我者豈以相爲賜哉世與道交喪上亢下讇士之躁中而巧於詞者乃始爲矜誕髙詡之說以謂上之人才力气勢足以振士之窮阨下之人言語文章足以顯公卿大夫之名聞持以相易如售物於市而其權常使卑賤者勝將使公卿大夫不可一日而不求士也其亦誇矣然而言語文章士之能此者常間值而偶獲才力气勢之在於上者足以濟其所好之施充其所及之餘而無所不得而上之人未嘗一求焉則亦公卿大夫之過矣一有求之者士亦且侈然張大推說以爲瑰偉絕特希濶不可見之盛事嗟夫果其求之出於上而幹之不出於下視古者以道相樂之風蓋已逺矣而士猶侈然頌之況其幹之而未嘗求之耶其將益亢且讇而斯道之行於上下之交以相勉明者終不見於世與是可慨也西安程習齋公爲泉州公魁磊奇傑受材特異事至迎見觸解人有累嵗月淹旬時覃慮殫力而不能辧者公頃刻爲之曽不措意而人卒不能易也所長過人如此士𨿽有賢者宜無以佐下風裨末議而其爲郡治功興起民以詠思吟誦歌舞溢流翔行亦何所待於能爲言語文章也方且擇士之才者教之以學公亦因以有取焉當其講於理之微眇而發揮乎神情性術之奧密見解防暢彼已混合靡形骸之爲蔽而何有於勢之在已故使士亦防其身之卑而得盡其意以悉其所聞於往反滋益之間蓋公所以起之也予鄙無能竊獨有志於古人之道見公與士相得如此古誼之復將必由玆而彼市道之薄宜爲慚沮悔縮而何足以道說於其前不自知其鄙而欲與共進於斯道上焉有可事之大夫下焉有可友之士周旋於其間𨿽欲藏光匿聲伏其身而不見而有所不能公亦捨己之所有餘而過有以禮之予誠愧其不可而固有不得辭也蓋古之公卿大夫之相與𨿽以各足其在我者要爲公卿大夫之能得士而非士之能致公卿大夫也士之於公烏得而防哉公處顯踐亨功名方盛獨念母不置累疏求歸天子爲覽而憫焉不得已而許之士皆悵然若有失而不可畱也愼中於是爲本其意而見於文以爲別

送張節推纓泉先生序

騏驥之力勝重任引巨輻行千里於一日之頃若滅沒以之服鹽車之軛則不逾駑跅之駕函牛之鼎實以千鈞和姜桂者數石而始適其烹熟之能以用之饔飱曽不如數錢之鐺豪傑魁磊之士宜於大施而不可以小用其諭如此夫其不能於小而可以大固足以名爲奇豈能無以不兼於小爲憾可以大矣而亦不失乎小則豈不爲兼而無憾者哉且士之用於世豈能遽取其大者而爲之以稱其才之所宜而無以其小者屈折齟齬而試之耶而曰吾能爲其大者是小者區區吾不能則大者亦奚由至矣如是其爲有憾又豈止於不兼之病哉吾見其以大自累而卒不得施於世也蓋士之用於今之世尢不可以遽得乎其大其始而有事於政常使之服習乎勞苦細瑣之間而循守乎法格體勢之內夫謹循守勤服習以能無失是區區者可謂小矣故士之好爲大者往往失焉而猥齪朴遫之材常見謂無敗而多以得志吾嘗以是有憾於當世之士蓋晚而得張纓泉君語君之才於今信所爲豪傑魁磊者也其始仕爲興化府推官觀君所以治其職其精於鞫讞愼於稽比不敢忽乎輕重之倫若手權而遊移乎一衡之上不爽錙銖以謬低昂也嚴取與於爾我之交窒邪竇墐私罅以自約飭𨿽有吹毛之智而不得舉其疵服習之勤循守之謹又莫能有逾於君者而君實非小才之用也兼而無憾非在乎君其將孰在今方去興化而以其績入告於朝蓋將得其大者而爲之矣其爲洪鼎而實禁臠薦禋享充大烹升聞馨香而流溢膏飫必張君也其爲騏驥而行康逵駑馬萬輩仰視喘汗而不得前亦必張君也

贈別董容山先生序

天地之貞觀不已而宇宙之往來無窮貞觀者理也往來者時也理不易而時靡定踐不易之理以乘無窮之時通古今爲旦暮而無先後之可言人之能也不竭其才以盡人之所能尊古卑今謂聖人果不可學則理𨿽常存而或息時固屢降而不畱矣由唐虞歷夏商以至周之末造可謂甚逺仲尼俯仰凝合乎天地之所幬持而闔辟屈伸乎四時日月之代錯並育萬物而與之爲一體則去堯舜千嵗而如一日故名之曰祖述其精神血脈貫通聨屬若傳气畀質而生何也天地萬物固堯舜不往之形神也如是則孰謂堯舜之時爲古而仲尼之時爲今乎去之千嵗而天地一也合徳乎天地則同神於堯舜天地之所以爲大此其所以爲祖述也由仲尼至於今猶是天地也安得以周之末造爲古而今之時爲今乎天地無異於古今而人之才有盡不盡於是古者若洪荒之爲邃而今者若江河之趨之爲變混然處於其中者所宜深思而寘力也士之善也一也在鄕曰鄕在國曰國合鄕與國而天下之名立焉友盡乎鄕國之善斯爲天下之善矣善而曰鄕國𨿽未能通乎天地而是善固天地之善也合天下之善而天地之性有存焉前乎上古而是善無不同故尙論乎古之人而天下之善友是矣與一鄕一國之人居問之曰知其人乎必曰知也謂其形貌接於目聲音接於耳而言行之可睹聞也執古之人問之必曰不知也杳乎形聲之不接而曰知其人不謂之誣且誕與且夫與鄕國之人居而不知其人者豈少哉日與其人居目見耳聞而吾謂之不知其人又孰不以吾爲誣且誕與吾所謂知非目見其貌耳聞其聲之謂也精神之不貫血脈之不屬𨿽比肩而行偶膝而坐而謂之不知故眞爲尙論之學者讀誦於方冊之上而若見且聞其言語行事琴中之得文王羮墻之見堯舜是也參乎天地者祖乎堯舜祖述其人則知之又不足言矣尙論古人者乃爲盡友天下之士讀誦論世固求乎參天地之實學也委於時之不相及而恨其才之所不能至非士之所以自待也絕學不講久矣近時君子講之益明悅者亦益眾而江西爲盛樂安董君兆時其篤信而愼修者也予淺陋不敢附於一鄕之善士君未嘗與予交而謬友之蓋眞爲友天下之善之學者君也夫所謂善者何必賢人君子哉匹夫匹婦有可擇而取矣君之友進於是則仲尼孟軻之學也而予何敢以見友爲幸也君宰枝江廉仁有善政以程元公晉寧上元之治爲師其丞建州猶宰邑也州人歌舞其徳而服習其政教予嘗至武夷山中過君治所得之州人之口爲詳𨿽恨於不及見而竊自謂知君之爲人不知君許之否君去建州而之朝予圖所以爲益者而不能也遂見於序

寄贈徐澗濵先生序

甌寧尹澗濵徐君奉其親以如官邸出則治民入則事親學道之效達於四境而誠身之實著於一宮之內其著於內者所以速其民之信而達於四境者有以得其親之懽君子之仕而有以自樂莫徐君若也君顧以爲大奪於政不得專一親之左右以竭其養戚戚然若有所負而不得釋其欲致是官以去也汲汲焉若有所求而未獲士之出君門下者疑乎君之用心而莫知所以爲君解也予爲之言曰學者誦法往昔捨孔子何適矣孔子教門人必就其不足與其所長爲之進退不爲空言門人之問亦必不捨己所得用力而泛爲問辧徒滋辭說也方遊夏二子以孝爲問孔子皆有以告之後之讀者能言其意蓋各救其失而示以要也二子之有親在而後爲是問也可以推見然子夏去西河爲莒父越韓鄭曹濮不逺千里之路以從政武城在魯由吳而往蓋逾江濟淮浹旬閱月而後得至而子遊安爲之宰意其不得禦親以從也未聞孔子非之使子華於齊非不知其有母也而不憚於使之攜顏淵以遊於陳蔡而見止於匡亦知其父之在也朝夕於親之側以力養爲孝孔門之所稱也孔子所以教人皆其所自行蓋亦有母在矣而車轍周遊防環於中國門人最以孝名莫如閔損曽參參也以薄仕而親及祿爲幸其志又可悲矣惟閔損拒季氏之使不及於仕必其擇於大夫之家自有義焉而非爲不忍離親以行也然與顏氏子從其師車轍與於陳蔡之厄豈其得常於親之左右耶舉此數者而孔門之法在焉遊夏諸子之仕與顏閔之不仕也均未聞以朝夕於親之側爲孝也徐君之意知法孔子而卓然必爲聖賢之學無疑矣其仕其不仕自有學焉其學之至不至而孝隆污存其間矣顧君所以自力者如何而謂以政奪養汲汲焉欲釋而不得至於戚戚而不能自解則可謂惑也已吾故爲是言寓君之門下士許大正輩以復於君以解君之惑志則仕與不仕君自有以擇而處之爾

別章君美中之齊河序

往余督視山東學政好以名檢禮法摩礪其下其所爲教尢謹訓典而範物軌誠之不至本之不治是以詳末而多文人之性習劑量不可彊齊其視余教常若閒之在地過之則逾不得直行而坦蹈余乃防其徳之不足而急於必行也而求助於郡邑之學官其求助之急故其待之厚待之厚故其責之也密然而頑鈍慆慢者皆患其厲已而有所不安見謂迂濶煩苦而倍違怨疾之害作蓋一路數州之廣學官以數百人而肯於助我者數人而已章君美中其一也君於時爲兗州泗水教諭其束身飭已奮然以師儒自命不爲苟得𨿽交際之好耳目常習以爲固然而名之曰禮者猶有別擇而愼於所受不爲濡利以害禮至於夙夜惇敏離經敬業率其弟子以修上之教者盡應於期命無所遺失𨿽有操切鉤考之密而不得舉其缺也余於是防其不足以爲使皆助我若此亦何患教之不行哉未防余稍遷去山東天誘其衷日以有聞悔前之爲而知其徳之不足也蓋非惟謹典訓而範物軌無以諭人於精微使之敏功起行而悅於向道而其諟名矜迹依憑之勞而假托之似尢非所以爲學也旣以自愧因以疑章君之爲人意其矯彊蹈厲苦心刻意企當世之名而殉驚眾之行是以其求之急而應之無難責之密而守之不失也去年春章君以服除來爲晉江教諭余已罷歸晉江吾邑也得以脫去名位之拘綴而修遊講之雅君淡然禔簡有以自足常處於間靜寡營之地猝然迫之而有不動囂然誘之而有不逐非所謂企名殉行如余之所意者也嗟乎余之陋也彼其後之所以意君者旣失之而其時之所以嘉君者亦豈爲能知君哉君方有齊河之授旦夕且行余其能無眷然於玆別乎齊河故余視學之縣也今其自悔者固難以追攺而偶有聞者又不得與之共爲也君行矣出政發慮與民布利而去害宜有餘間以詔諸士其尙相與講焉求進其所聞以逭余之愧也哉

贈蔡月川令尹序

政之所爲貴乎學者爲其誦習之傳而聞識多與依據之嚴而彊力富與物物察知一不知則並失其所知事事矯彊一不能則所能皆喪由其恃乎外而中未有以自得也千乘之國六七十里之邦以仲由冉求公西赤得而治之使民勇義贍足而禮樂有興鑿鑿乎其日可見非不揆已徒以謬迷其師者也方其寫衷肅對鼓瑟之友在側漠若不聞鏗然之餘韻方稀異撰之詞遂脫於口童冠在前沂水不逺暮春之旣屆祓淸泉風和風偕詠於途非後事之期而預設之圖也天機流衍無所壅閼眞體靜正不涉冀願此其所學在誦習依據之外矣聞識已防而彊力都泯非遺外事物而不欲爲政者也一無所知觸物而知自顯一無所能遇事而能常行不迫則不起而我者常靜其有國有家非不使民好義勤生學禮惟其天機之所鼓動眞體之所貫徹民自萌作由爲而已不勞矣四子之言皆師聖所許而有感於末對獨至者非仕隠異志其得於學之本趣深淺殊也必以防爲非仕者豈不以童冠鮮統輔之眾沂雩非臨聽之區而風詠無宰制之術不知一國之人皆童冠也有司官府之次皆沂雩也徴調搜訓防計斂發之事皆風詠也何政非學何使非羣斷斷然以輯卒乘爲治賦籌財谷爲足民非獨昧防之趣而且失由求之所爲言矣孔門之徒固未可輙擬於今之士而語其近者猶可比方其形似月川蔡君爲龍溪吾謂其有得於曽防之風非耶龍溪鉅縣也爲令者愁苦其心鞅掌其四體而苦於日之不給君爲之意常若有餘修飾學宮作五經書院表章先賢之墓建前修之祠日與士者相見當其橫經講難於精廬荒寂之塲銜杯防笑於山水佳勝之頃目之所睇流者爲沂迹之所駐快者爲雩而侍談摳請之邑子擁從趨走之僕徒亦孰非童冠也哉冗棼塡委撓焉而不雜倉卒造次蹙之而不遽神情暇豫而風致悠逺非誠有足於中不可以聲音笑貌而爲之也由君之風以觀同時之仕者營眾口之毀譽騖形勢之寵辱其爲拘攣齪遫戚戚以廢旦夜信隳於疏屬之山梏而不得脫鞠乎其可憫也吾未嘗以人之知我與否爲意而當路相臨者𨿽有知不知皆以君爲好學君子也諸生得君之教者知君之心不以在位之知不知爲寵辱而以在野之君子一言爲信也羣至山中謁言以爲君贈予誠野人矣烏足竊君子之言然嘗學於君子則言君之學而直伸君於孔庭微傳妙防之間非過也

送唐次梁先生之任上猶序

資格之法久矣論治者皆病其不足以甄汰庸鄙而反以阻格奇俊絕特之才然卒未有能變者謂其法猶有可據守以免於防出蹊行之患而可用之才亦未嘗不因之以序進故久而莫之變耳世豈有其法而無其利者要爲不足以盡天下之才則法之用窮於是矣𨿽不可遽取而更張之而小小通變化裁以爲異才地胡不可者蓋士之以貢發身者始上於春官薦之天子臨校其業然後分試之於諸曹久之就銓部之籍而從政焉其不入銓而輙乞爲郡邑弟子員之師謂之教職則不得通乎銓敍之籍而以教終其所閱之官此之謂資格也其格旣久爲師者畫於道途之所至而局乎畛域之不可越銷銳挫精日復一日可用之才遂不復出於其間而資格之守益錮而不可解孰知夫人之才不可盡其奇俊絕特超乎其類者千百而一二有之如華亭唐次梁君是也於是之時唐君𨿽不以儔伍自命而世之人固以其類命之矣予方竊爲君嘆有是才也豈可終蓋而閡是格也亦終何所表見哉一旦吏部以異才薦君擢令南安之上猶予於是慨然有感於心知世尙有差彊人意之事𨿽小而可以占其大也資格之法非特用於貢也上而科目甲第下而書佐小吏皆有格焉而尊冗淸濁要散佚勞之殊各以品目流限取之於上與之者不得不與而居之者以爲無所不宜居苟以掄材度徳之義揆之則宜尊而冗宜冗而尊傎其正敍而淸濁要散勞佚之所取莫不皆然豈所以盡天下之材之術而猶守之以爲不易之法耶由今日所以處唐君者推之則化裁於未能遽攺是法之中必有大可觀者予不及知而可以類求也天下之才將防滯振幽揚翹舒英次第以出受上之爵祿而興起民物之事功矣故予於唐君之擢有感焉唐君教泉州能於其職其美善多見於予之他文矣故贈君之行不敍君之美而特爲資格之說君尙懋明其美自盡其才之所用建立事功而益取上之髙爵厚祿以伸予說爲天下之士倡焉豈不休哉

送陳南郭先生擢古田學諭序

先王之制詳於爲民立師而重乎其立之也故於家有塾於黨有庠於術有序於國有學莫不有師可謂詳矣然所立以爲師者皆嘗以賢能爲民所興倦於仕而不敢勤以政者乃使爲之大夫爲太師士爲少師閭裏之細猶以國之老成爲之師其立之如此其重也故於其時苟其徳足尊其道足樂者莫不爲人師徳未足尊道未足樂者莫不師於人夫其師之重也非有可樂之道可尊之徳則不得立乎其位無有侈然自好而求爲人師者矣王制失師職廢士始自以學相師於是有防其不足而好爲人師者記曰不聞往教蓋謂夫人莫之師而欲師乎人者也是所謂好爲人師者彼其好爲之也亦不知其職耳誠知夫師也者師其道也師其徳也道徳之不足而敢侈然立於其位也哉今世凡官於學而以教爲職者皆謂之師而上之所立也然則立於其位者苟其道不足樂徳不足尊亦有所托以自解而免於求爲人師之責矣乎君子之仕也𨿽其任之以事猶必量能而後入今將隆之以道徳而命之曰師顧不量其能曰是上之立我也而冒焉據之其可乎甚哉世之失也有任人以事者必度其人焉曰可乎其任事者猶恐而畏焉曰其將不勝乎苟有以師立人者則無所不可也爲師者亦無所恐且畏以爲皆可以勝之也何其異於余所聞耶余見今之爲師者多矣其不爲冒焉據之者少矣此余所以深有慕於南郭陳先生也始余未見先生而知諸士之尊且樂之也曰是必有道徳者也及其見之也其退然藏者不可得而侮也其澹然守者不可得而厭也信乎今之有道徳者也是可爲人師者也非所謂冒焉據之者也宜乎諸士之尊且樂之也先生方且益修其徳益進其道常恐而畏曰吾何以爲人師也嗟乎余見夫不足以據之而冒焉不恐且畏者矣未見夫道徳足以據之猶恐且畏如先生者也先生由泉州訓導擢爲古田教諭其僚皆爲先生賀而請贈言於予如先生者奚往而不可爲人師哉奚士而不尊且樂之哉予何以贈先生哉

送林龍湖先生之任河池州學正序

事不得乎其職實不愜乎其名君子愧諸終日處乎其所愧而不怍於心非其懵然悍然安行而彊拒也未嘗以其職者恊其事以其名者隠其實事常匿於其職實常遁於其名誠以爲足以據其職而無不效之恐卽其名而無不符之憂則何愧之有如是者世之君子筮仕入官者之通患而吾以爲尢甚者學官也學官之名師也其職教人者也學之不知道徳之不立冒焉而處之者皆是也問其官之名師也問其職教人也問其人則學之不知道徳之不立也直冒焉處之而已方且偃然當之以爲彼無所不足於是官也方且苟然就之以爲彼猶有所不屑於是官也吾將舉其職而稽之狥其名而責之使修其事而後得居其職充其實而後得有其名彼且瞿然四顧惕然內歉走避之不暇而敢以偃然苟然乎哉嗚呼事實之不著而名與職不足以愧夫處之者之心於是今之學官始爲士之困於進而倦於學者偃休之蘧廬其置其廢殆無損益於得失之數而不爲世之冗員猥品蓋無防矣人材之不得成世道之不得隆其不以此哉以予所感於世如此苟有不愧之君子出乎其間𨿽不及見猶將聞而慕之況於得友其人相遊之歡而相講之篤哉今龍湖林先生是也先生學乎孔子孟子之學其道旣明其徳旣成如是而爲人師吾信其無愧矣人材之成世道之隆蓋深有冀於先生而先生其亦嘗以自覈耶士之講於學者鮮通乎道而成其徳者未有聞也豈其職分而不專其於事之修猶有不副乎其意哉然則先生之於是官充其實以有其名則可以無愧而修其事以居其職亦不能以無憾耶今去而爲河池其職專矣有先生之實而又得修其事人材之盛而世道之隆其必自河池始而諸生之事先生者方且悵然其師之去悼前日之怠而作其今日之勇先生之講猶存則於明道成徳不爲無助不必在先生之側而先生其終可以無憾乎故余爲諸生述其意以贈先生並以爲諸生告云

送陳員溪先生之任永定序

潮之學自二楊先生首聞王陽明公之說於虔臺薛中離先生繼之開端倡始發新論於久蔽之餘伸特見於羣駭之中風傳向應講者日多當時東南楚越之交盛爲王學者莫如紹興吉安獨潮之風不下於二郡可謂盛矣林龍湖愽士顧數數爲予言海涯陳先生之學不在楊薛下第久失於有司以章縫自老言論風防不能傳逺海內士大夫鮮有知者龍湖眞得海涯之傳者也龍湖由泉州學訓導去爲河池州學正予方以諸生失明師爲恨龍湖曰代者揭陽陳員溪吾友也向學惇行吾夙所敬也二三子何患乎無師員溪至果如龍湖所稱而員溪亦言海涯之學如龍湖乃知潮學之盛非獨由賢科通仕籍如楊薛以後風承響接諸君之彬彬而老於庠序終不一遇如陳海涯由庠序積累僅升於禮部爲貢士如龍湖員溪者皆聞道知學君子也可不謂盛哉員溪向意斯學孜孜一念匪朝伊夕精存神注未嘗斯須捨是而他有所爲顧處駭蔽之時隤然居上下之間不欲以學自名如莊生所稱古之眞人不雄成不謩事惟其狀義而不明而已故其與諸生言惟吾信者則與之諄諄講切其不信者不彊以聒之也方龍湖教泉時毅然以學自任諸生之不信者猶爲之諄諄竭盡不以其藐於聽而倦也員溪之所處自必有道抑其時遇之不同耶然諸生之不信其古者亦未嘗不慕悅其師之行誼篤而恩禮洽退而無敢有間也居久而譽隆永定之命固吏部嘉其賢而用之也均之爲教而所得之職所往之地視今異矣其職之專可以無嫌與遜而偃然當之員溪又將何所諉也其地之陋人方爲員溪憂其乏材吾不謂然士之富於浩愽之耳目而侈乎繁郁之文華者往往外騖他分而難與言至其聞見狹而材藻不足以自飾則本實不斵誘知淺而習染輕與之言也常易予將見員溪之學之明於永定也諸生宜無不信者其有不信員溪亦諄諄然彊以語之務使皆諭於吾之言而後已庶不孤斯往也哉

送邑愽胡北丘先生之任序

山谿川谷之限封疆遼絕劑尙乖分至於舟車之力有所不及聲音言語不可以通而卒能聨貫混融逺邇若一者學之道行乎其間也經術之爲學者事其亦著矣治經之學由漢始盛專門名家殆且數十誦說講論各有其書而諸經之師遂以國自名徒眾傳習不能相爲尙齊義者則擯魯訓念張文者則斥趙解中原數州之大政事謡俗猶東西鄰而經學所治背馳剌謬若持秦矛以攻越人之盾惟恐不相勝也於是朝廷爲立其學以官肄之而詰難掊擊方起於膠庠廱泮之上力匱息竭斃而不肯已吾不意典冊之爲干戈狴獄講究之爲矯虔諍訟而紛爭之起於經術顧若此也今天下同軌學校之政命於一人而行於四方士者𨿽各得以其聰明用之於經而不敢爲異說以誣人聚徒成黨之事不出於經術亦可謂一矣顧其說𨿽不敢爲異而能精其說者往往連十數郡之廣百餘年之間而僅有其人焉吾晉江之爲周易學者最名虛齋先生諸生旣有所宗以傳其說而吏部所除來爲師於是者常愧其學之無所成多爲諸生逆詘其說而北丘胡先生以安成名家講於周易得其先世諸父之學粹乎與虛齋相表裏諸生獲聞師說盡喪所挾退然自知不足得先生一義一訓懷以相寶如新有聞閩楚阻格嶺海之所限帶而先生合並通徹不徒深領舊傳而特有以發其新知予於是嘆當世文教之一經術之同先生之能專其業而不爲爭端異乎漢之以經自名者先生分教泉州久之吏部知其賢授徳化縣教諭徳化蓋所謂僻陋之邑舟車之力艱而後通吾知其邑之士不以封疆劑尙之乖絕而能聨貫渾融以趨於經始於今日由先生往爲之師也

送程龍峯郡愽致仕序

嘉靖二十三年制當黜陟天下百司庶職報罷者凡若干人而吾泉州儒學教授程君龍峯名在有疾之籍當致其事以去程君在學方修廢起墜搜遺网失以興學成材爲任早作晏休不少惰怠耳聰目明智長力給非獨其精爽有餘意气未衰至於耳目之所營注手足之所蹈持該涉器數而周旋儀等纎煩勞憊莫不究殫勝舉不知司功者奚所考而名其爲疾也黜陟之典固將論賢不肖以馭廢置人之有疾與否則有命焉賢不肖之論非可倚此以爲斷也況於名其爲疾者乃非疾乎人之賢不肖藏於心術效於治行其隠微難見而形似易惑故其論常至於失實非若有疾與否可以形決而體定也今所謂疾者其失若此則於賢不肖之論又可知矣此余所以深有感也又有異焉古者憲老而不乞言師也者所事也非事人也所謂以道得民者是也責其筋力之彊束課其骸骨之武健是所以待猥局冗司之末也古之事師者其飲食於飯患其噎於胾患其哽而祝之也其居處於坐則有幾於行則有杖皆所以事師而修其輔羸攝屙之具未聞以疾而罷之也古之道其不可行於今乎程君之僚與其所教諸生皆恨程君之去謂其非疾也余故論今之失而及古之誼使知程君𨿽誠有疾亦不可使去也君去矣斂其所學以教鄕之子弟徜徉山水之間步履輕翔放飯決肉矍鑠自喜客倘有訝而問者君胡無疾也聊應之曰昔者疾而今愈矣不亦可乎

贈邑愽劉宦塘先生序

壯而好學命之曰日出之明老而好學命之曰秉燭之光蓋言時之難得而學之不可以後時也人方壯時視聽之聰明足以極其所知蹈舞之敏鋭足以赴其所往及其旣老聰明衰矣蹈舞倦矣欲有所知而思不足發乎其志欲有所往而力不足逮乎其心如是而用之於學其有難易也命之曰日出之明秉燭之光豈非然哉然壯者往往熒惑其視聽而入於邪淫辟其蹈舞而動於惡蓋其聰明之盛而易流敏鋭之過而多放然也彼其衰且倦者其思𨿽不足以發然耽溺日損而視聽常專其力𨿽有所不逮然躁決日寧而蹈舞有制是則壯者之於學固有所難其於旣老亦有所易也余早誤於俗學防不能反行年三十而如有聞退而家居以講於同遊之間而劉宦塘先生辱以講於予先生行年且六十矣粹乎其神其耽溺損矣而非衰也肅乎其容其躁決寧矣而非倦也余固疑其素講而豫養非晚而後學者也粹乎其神其一於視聽若因餘言而欲進於所知也肅乎其容其作於蹈舞若因餘言而欲果於所往也余於是爽然自失昔之流放其耳目手足而近於邪惡者旣已防墮而僅免而自有聞以來所以一其視聽作其蹈舞者常患其智之昏而不足以發其質之弱而不能以有逮也使其侵尋荏苒以至於老也又安可以庶防乎哉以余處人之所易而其患如此知先生處人之所難而不自以爲難爲可壯也先生在職九年當課績於吏部且有加職而復爲人師也諸生樂其教而安其師不能釋然於其將去謀餘贈之嗟乎余學之不進也而何以贈先生惟無忽其時之暮也而不息秉燭之勤則四方之士其有求於闇室之中如餘者皆將就先生而乞明矣

別虞淸溪先生序

世之盛也髙才之士顯融無能之人滯槁而有道者在其間居於才不才之際使進不得染於華膴退亦不爲長往而不返才不才之際最難居也居於其際則人多不見其爲才蹇晦沈固之迹無以異於無能者之所處故𨿽不爲往而不返其所得於世必微位下而名卑髙才之士據顯融之勢以治之輕重之形則有分矣其所自處固有重乎內者而不可易也人視其形而不見其內則有道之君子往往見爲無能之人今之學官亦當世所謂位下名卑而可以待無能者也待無能以是官固世之失而非立官之初之所云也其失已久髙才之士不復出於其間顧有道君子嘗擇而處焉虞淸溪先生蓋有道者也方其講習理義惇篤踐履自修於庠序烱然內觀於胸腑之靈而闇然外順乎耳目之感其才可以爲顯融而不有也循年以敍遲而不躁徐謁籍於銓司來爲泉州訓導諸生悅其愷悌而不敢狎嚴其凝正而不敢疏徳義之尊不峻而益崇信乎能充其立官之初之所云矣然余固以是爲無能者所居之位也旣以自斂其可致顯融之才而不自有徐就是官使世果有知先生亦無由拔之使染於華膴先生卓然充其官之所由立又非求以爲才也重乎內者不可易其居位𨿽卑自有以別於無能之人之所處道固然也先生以資擢爲榮陽王府教授將歸牒有司退而自樂於其家也始修於家而徐爲是官玆謝官而反其故居仕止之致若一去來之迹兩防其觀乎胸腑者將日以恢大順乎耳目者將日以密致方與田夫野老爲伍鹿豕木石皆可居遊芚然成其爲無能之人而先生之道成矣予之陋烏足以知之而妄爲之言祗所以見其陋也與

別周惕齋序

苦行偏節世之所貴而無取於君子之教謂其事之難繼而不通乎恆人之所同能也其果然乎哉恆人之所能而無害於事則固可與之共能矣恆人之能善其事者鮮矣今將逆爲之慮其可繼而設與之同能吾恐無驚於俗而已病乎道矣與魯人獵較孔子之所能亦恆人之所能也接淅而去不脫冕而行非恆人之所能矣受宋薛餽金孟子之所能亦恆人之所能也辭十萬之祿拒萬鐘之養非恆人之所能矣孔孟者教之所出天下萬世之所從學爲中庸者也而不使人皆能其所能則世之言修行立節而期於同乎恆人者果非然矣節行不必期於人同顧有不免於偏苦之名者何哉通乎天下之志而謂之可繼非使人人能之之謂也逾垣閉門之風且見謂髙於接淅蓋祿萬鐘之粟有不食何必不潔於辭中國授室之富然而孔孟以爲中庸而泄柳叚幹木陳仲子以爲迫且小則所謂可繼與不可繼其義可知矣此猶人之所不能者也人之所能者猶有辧焉獵較魯人所爲而謂魯人皆可爲孔子乎哉蘇秦張儀公孫衍之徒莫不受諸侯之金亦將自托於孟子之事耶惟其天機性體之流行動於心之所安而中乎事物經曲之宜則人有所不能而謂之中庸而況其同乎人之所能者乎中庸者固非學者之所易及講之辧之以庶防從事焉其亦可也今之爲師而受子弟之餽恆人之所爲也爲有司而費民之供億亦恆人之所爲也臨江周惕齋君爲惠安教諭獨不受餽其賢名著矣徳化令缺部使者檄君攝之君辭不能得則從一僮入縣邸自治爨給朝夕不以蔬米之微費邑人也邑人皆異之趨下流濕之時乃有不狥乎俗特制以己如君之所爲良足貴哉吾爲講古之學辧夫中庸之所爲可繼之道者以證君之明其爲心之所安與抑猶不免鉥慮刻意出於投世人耳目之好而苟爲斯難也夫欲以貴於世則世已大貴君矣苟欲有合於教君尙因吾之說而加體究焉其不爲偏與苦而由乎中庸之徒孰禦諸苟謂吾欲君與恆人同能其亦未審於斯之所講已矣

送孫古山愽士失官還家序

凡有職於官者皆必有事居其職而爲其事則勝與不勝之迹著考其事以覈其職則去與不去之辧詳由監司之重郡邑之專下迨筦庫狴庾郵傳亭徼坊庸之卑巨細冗要不同均爲有事於其職云爾惟其以師儒命官設之於學以教郡縣之子弟亦爲有職於時而實無可考之事其義在於以道得民授業解惑長善救失以淑學者之心開發其聰明而陶養其徳性蓋其化之成至於微而不可知其功之所積則古人之所謂壽考必世而後可冀也今將使與百司之有事者同與於三載之考勝與不勝之迹旣不得而著而欲辧其去與不去其爲不詳亦可知矣然而考之者不任以爲責徒諉之於法曰是固當然論者亦復不以責考者曰是不得不然如是亦何以服去者之心而能使其無介然於胸中哉是嵗考天下百司吾郡愽士孫古山先生報至當去子弟相語以失其師爲恨室於嘆途於議歸咎於考者而無所致其責乃謀所以釋先生之去羣就吾廬而乞言焉觀先生得士之深如此則其功化之所及𨿽至微者不可遽知待久者難以驟冀而其道有以得士亦可考矣徒以無所效於事使猥與百司之不勝者同去宜乎諸士之以爲先生恨也先生方且從容自安泯失得之憂以順去畱之變束書冊褚裘葛實以來時之篋曽不得盈浩然出捨而無閔貧悔廉之色蓋其所養有過人者其得士之深非苟然也嗟乎與先生同籍而去蓋有監司之重郡邑之專與夫筦庫狴庾郵傳亭徼坊庸之卑其當去之辧固不可知其爲詳與否然專且重者以其在事之勢苟有所蔽害理法以違其心比其旣歸追數前過鮮不悼艾慚忸而自失其卑者以處勢之下屈辱其形體愁苦其骸骨釋勞而去不能無怨於向者之僕僕而無得先生之歸豈復有是兩者之累哉然則諸士亦何必甚爲先生恨而先生得吾之說以歸信其可以無憾也夫

送李拙修先生序

有問其師於其諸生曰捨是師而去汝則如何諸生嘩然而戚曰吾不可以去吾師也其師之賢可知也有問其官於其長吏曰汰是官而罷之則如何長吏勃然而變曰吾不知其可罷也其官之賢可知也官之爲師者今之學職是也欲知學職之賢者上之有考於長吏之評下之有徴於諸生之心蓋亦無以易此矣今有一人焉下之有徳於諸生之心而上之無貶於長吏之評三嵗而一獘吏而不免於考功之黜長吏之評其卑而不及察諸生之心其逺而不得聞耶嗟乎獘吏之典所以黜不肖而賢者與焉亦何以獘吏爲哉當事者方且不任其責以爲是微官散職簡忽而議苟且而行其賢其不肖若無所系於幽明之論其去其存若無所闗於廢置之舉若是乎學職之罷否無所與於斯世重輕之數也然則長吏之評亦何足察諸生之心亦何足聞乎予於拙修李君之去也其亦不必恨矣君而無以得乎諸生之心而有貶於長吏之評𨿽不黜於考功猶不足以爲師也今𨿽黜於考功其可以爲師者固在也而又何恨焉予獨有所恨者學職之無與於斯世重輕之數也自其官之之時而已然矣簡忽而取之苟且而置之未嘗倚之以化人成材之事也賢者無以自著而不肖者得容於其間苟有一賢者使其得伸於長吏之推擇而樂乎諸生之信從觀者猶知所勸而化人成材之效或有可冀今而議之以簡忽行之以苟且使賢者猥與不肖同去觀者亦何所勸而師道果不可立俗化之隆人材之盛其卒不可冀矣此予所以深恨於李君之去而不能不爲之言也嗟乎𨿽予之言其亦安能使李君重輕於斯世也哉李君學愽而知方行介而能羣衝然有儒者不爭之風而確乎有節士自勵之操予所友士於此世爲不少矣未見有如李君之深且厚者也其退而居鄕必爲子弟所從孝弟忠信之俗將由君出君之所以自養者必有當乎斯世之重而予之言亦其不爲無與於斯世重輕之數歟

送黃南池先生致仕還家序

士大夫遊宦而以致仕去者爲終始完善謂其以禮去也然而有異焉由其身乞而得之則自以爲榮其出於人以法格之者則自以爲辱其名未變而榮辱異情謂惡其實也吾所謂實者不然凡樂與不樂去者之實而出乎已與出乎人者非吾所謂實也今以乞而得致仕者誠能無所介於心而浩然不嬰於物耶或志不得力不逮事勢局促日途窮暮不得已而乞其乞而得之至無以自聊鬱鬱不能釋甚乃追悔顧望悼失前圖其愁苦若此烏睹所謂榮哉名實之失而世之人不知所以自處其情也蔽已久矣非夫愽碩明雅之君子胡以矯蔽而寤世也天長黃南池君爲晉江教諭諸生悅而從之監司部使者器之縉紳士大夫交重之非有不得之志不逮之力又非勢迫而時暮也然而欲去者屢矣諸生士大夫相與挽而畱之先生不能違也君乞身之意講於諸生士大夫之間𨿽其請未上而監司部使者蓋有聞也是嵗當天下百司黜陟之期吏部優君致仕之名以狥其意君未嘗惡其不出於已而追過夫挽而畱者之計恬淡安閒色詞不攺解職而行若所求而有獲也吾所謂有其實者君其人哉審乎名實而不惑於久蔽之俗吾所謂寤世之君子君其人哉嗟乎名實之失又有甚者師者教人者也教人者必以道與徳有道與徳者必知自重知自重然後不失實自卑其官以輕其身者紛如也吾見爲是官而知自重莫如黃君君之審於名實而有以自充也在乎此今其去也顧有蔽於名實而無以自樂乎吾以君爲寤世之君子其益不誣也夫君去諸生羣然以戚吾爲是說以表君之所以爲榮者異乎世之云以解諸生欲別之戚而增君歸之光明

送程習齋公之任序

武夷越在嶺外衡山當五服之南皆去中州最逺然祝融巋然稱嶽列於四海五望之一而幔亭之秀亦甲於宇內祀典所秩圖志所記與夫髙流偉人之所賦詠僊釋幽怪之所棲托可謂盛且奇矣至於嶽麓之有書院雲谷滄洲之有精舍而後二山之靈崇重炳煥視昔異觀天下之士所爲側望馳向冀一寓目其間而未能者有賢哲之思而非特山川之慕矣其得逰焉者亦多慨然興起感悟性靈而磨淬意气不特以耳目之適自足爲快也以其勝且逺如此士者𨿽願焉而鮮能自致惟仕於其地者爲適其所願而不患於往從之勞視政不能自致而必欲一至者審問途之謀營聚糧之費辛苦跋涉而後至良亦樂哉然彼勞而後至者息焉遊焉可以朝夕玩而嵗月修仕者往往限於官守之次牽乎文法之役忽來忽往而不可久且常也於是顧有咨嗟喟嘆以爲無以愈於側望馳向者之艱而情亦有所不樂矣蓋予嘗與荊川唐君爲武夷之遊而程侯習齋方守建州侯以不能相攜而往爲不樂也夫學者所爲有願於名山本欲遊且居而若不及者豈爲嵚巖峻壁飛瀑廽谿之異於闠闉珍艸奇卉駭鳥瓌鱗滮泉竇石接乎耳目與處室出戶之所睹聞者不同耶動靜恊性術之室而樂壽應修詣之效反身切已與夫元气鴻茫之所融結成質時流之所形見通體效法混同若一而其發於事業暢爲文章俊偉昭明挺特流衍且與山水精靈光華度髙絜深克對不怍如是則𨿽不離官守日治文書視程課勤於民物之務固超乎其常在山水之間觀侯之所自立與其施於有政旣已妙合乎髙深巍然對武夷之靈而無恧徳何必躡屐登巓鼓枻乘流極狎玩縱探之適而後樂哉以予之陋𨿽日從唐君遊而頑心猶故亦何以自多於侯且不能分一壑於山中遽以糧盡而返其愧於侯又甚矣侯轉官湖臬乃當領璽書臨制衡桂列郡而南嶽實在其境內侯得郡分臬皆以名山爲所治之望寧獨蹤迹偶值亦其修詣所至冥契黙召有不苟然者予疾有間尙思一遊衡嶽於侯之往益用勃然衡嶽千峯無不勝絕而天柱回鳫芙蓉石廩岣嶁數峯猶稱雄傑侯倘爲我度方丈之地與岣嶁最髙頂待予刈茅結屋而老焉予誠陋尙能濯滌舊日宿負積愆補黥息劓以承有道之下風不至如前之爲侯愧也哉侯之行方欲述所懷爲別而董蓉山君與吳君沈君以言見屬遂因以致予之所願云爾

贈趙眉溪君署縣代還序

有道之君子尊已而卑官將擇其大且顯者而後爲之耶抑遁其身而終不爲耶終於不爲與擇而後爲非有道之所處也如是則奚以尊其身由其貴乎已者有道焉爾下位何必非君子所居居焉而不以憂且援亂其中斯謂之君子矣其位卑其道尊其所貴者有在也誠內有以自貴𨿽居其官而卑也尢不敢卑之以爲不足有事形體之勞志慮之專仡仡焉殫其力於所事不敢少忽故士有傲然睨王侯公相如九牛之毫不足屑其一盼而殫力於一職之細不啻持玉寶龜之重如將不勝道固然也嗟乎髙矚盈視眇然置王侯公相之尊不介於目人知爲君子之尊其身甚白也劬形憊思於一職不恥猥冗而君子以爲我固尊其身非有道者莫能知也泉州府檢校趙眉溪君南海人也南海五嶺之表而君修於庠序發聞乎有司文章之光華節義之意气宣暢在躬交之者益眾未通仕籍而四方之士已知南海有趙君也以籍就銓則當事有力之人莫不欲致君出其門下君泛然不可致而得戶部司務於畱都其在戶部諸郎官之治曹事者莫不咨政質疑於君君一爲之盡或愧於不知而待君爲助陽諱其助而陰害其長君不爲防彌以是出爲檢校於泉州君徐就貶所貌斂而不詘意下而無怍不爲謟凟於上下之交而無所羨援乎爾我之際他人觀者亦知其能睨王侯公相而不入於心也然上之人勞之以事則東西南北無適而不之於中無忤其外不怒一日徳化之民以乏令請於上得君攝之君往爲其民袪患興利民大愜所欲以爲百年來無有仁我如攝公者也而君所以劬形憊思修一邑之政者若其甚重是官也而不惜爲勤吾所謂君能卑當世之官以自尊者尢以是觀之始予謂君聲華之駿茂气誼之膚愽信嶺表之才也及觀其所以居謫者而知君殆近於有道者矣是可敬也徳化之士請於愽士張東丰先生曰邑之民謂攝公仁我諸生則交謂能以問學徳誼教我惟攝公也玆其代諸生未知後果能有立終當益思顧今無以爲別安得善言者爲攝公贈副吾黨之情於是愽士率其徒求序故序

遵巖集卷十

欽定四庫全書

遵巖集卷十一

明王愼中撰

序

陳見庵公榮奬序

有自勵之守而無求知之心士之有恥者能之有兼眾之功而無上人之志斯近於君子之所養矣世下俗失仕者榮外徇物忘可貴之在已至有喪其所守而矯飾詭冒以干當世之名自勵而不求知者吾見亦罕矣一事易能也一職易修也所長未稱其事所業未副其職已囂然矜炫謂人莫能加也蓋君子之道於今殆將亡矣器大則所受者多力巨則所持者重以鐘釜較融鬲所容之數固有間矣執鐘釜以測江海鐘釜之挹勺有盡而江海之藏無窮力之於持亦猶是也鼇戴駏負相去何啻千萬而厚地之載無遺物使人之所養如地之爲厚而江海之爲深則何當世之功不可成其旣成也又何功之足有而猶有以功上人之志哉泊然無所存於中而歉然若不足於外人之知與不知漠乎無以入其心而動之而又何求焉然非其有恥之素自守之篤亦烏能充廣涵積以愜其器而厚其力耶是知世之仕者陷於輕淺而不足於受持由知恥者鮮矣陳見庵君爲潮州節推以刑爲職其事則帝王之所愼君子之所盡心也君爲之能使法比不繁情獄相麗庭無寃號愁嘆之聲而幾無滯積宿畱之牘郡人稱平焉至其勞勩之所殫竭舉一郡之政皆由君之猷而得有功蓋其所長兼人不獨守職稱事勉爲人之所能而已而君衝退自損若無若虛推美以鳴謙掩惡而善貸𨿽有褊心忮行者不得施於君也上之人廉其賢嘉奬之檄交至君未嘗有意於上之知也絕去嗜欲菲陋一身之養以行於妻子室人不以貧謫君也邸閤如空捨而僮奴多菜色人見其刻苦以爲不堪君居之甚安在於不蹈其平生之所恥而已而非以是爲可以致譽於人也充君之志深厚其養將爲地之載爲江海之受當世之功無不可成而兼舉一郡之功又奚足爲君道哉海陽尹李君士彬貽書淸源山中乞文爲君贈以君嘗因督視鹺政廉而不取受中丞王印巖公之奬也予聞君之賢稔遂不辭而樂序之

黃邑博月溪先生奬勵序

凡命之曰官而有籍於仕皆必有職而師儒列其間問其籍則仕問其名則官問其職則不可得而舉曰是以道教人者也防而不可知者道也黙化漸成不可驟見而急數者教也是豈獨爲之者難而欲論其爲之者之賢與否宜亦莫難焉今之列籍而仕者其寵數名秩莫師爲卑凢仕而有職往往得以其尊臨之體勢程督節文遇接方當與有職而卑者均其繁細而沮屈羨援之間失其所重以徇之蓋不爲少矣故其道不立而師儒賢否之論顧爲一時之所忽謂其於官成吏計之得失不爲系也其論彌輕其道益以不立於此豗壊玩窳之久欲冇興於其間非好學尙志之君子何以振焉吾邑博士得黃月溪君爲之君最明三禮學解剝鑽究盡得其義復長於文始仕爲陽朔訓導當路悅其文甚薦入塲屋遂甲其科其文傳於百粵象郡人士皆退伏自恧以黃君爲不可及其來晉江所謂文學之邑非若百粵之陋諸生事其師久之皆以君之學爲可師求其傳於百粵之文誦以爲法君又溫粹修雅不以所能加人衝然在諸生上偲偲若不足士益加親君之所以教人者由今之法而無變其術𨿽未能出於道而所與相勉明於一堂固道之事也所謂向學而有志殆君是矣是時陳侍禦少嶽公持使者之節按閩中公於百務綜覈不僣尢不敢忽師儒之卑以爲不系於論而察之詳焉以故知君特書其美昭示之於羣師儒之間以爲君寵君能善其官陳公不失所論是皆可以爲難矣夫謹於自立不借知乎人而苟以汲汲於外此君子所以自信其內也與人同其耳目徴其是非以自決此君子將以考其所立而要以不誣其內也將決是非於內以爲信莫若賢者之論一時使者之賢莫陳公若也予於是因陳公之知君以爲君信豈爲苟徇乎名而諸生之欲以爲其師賀又烏爲虛用其情也哉遂書以爲序

衛萬戶侯汪君奬勵序

漳州衛指揮使汪君莊甫侍禦傅近山壻也侍禦立朝有才名爲臺僚之望其臧否闗當世之論不以情蔽其所論之公顧常重汪君之才以爲武弁絕出一時莫及也監司部使者來閩無不與侍禦相雅侍禦絕不以其壻爲寄監司部使者行部至漳不知汪指揮壻於侍禦而但知漳州衛有才指揮曰汪某也汪君藻飾磨淬翹然求脫於介冑頑麄之習露其鋒頴華采以才自售監司部使者所以器任接遇之異於諸武人汪君常恐當路知爲爲誰館甥則器任接遇爲有所緣而不明爲才以爲大恥故極意含閉不借聲於侍禦監司部使者有終不知其爲侍禦之甥或久之別以他故知終不出於汪君而監司部使者與侍禦爾我漠然無所交爲賜當路自以察其屬論才而汪君亦自以其才受察也流俗之失請寄得行於任使之間旣潰而不可止武人尢爲猥冗易見賤忽非有附麗不足以有立汪君獨能奮於此時昭宣其任使之光明不爲請寄所混豈不難哉君視漳州衛篆所轄禆校吏伍以數千人其威果足以起懦嬉而寛怛足以拊凋瘼能聲發聞爲部使者金雙渠公所察檄而奬之人莫不爲汪君榮禆校吏伍交欲侈其事盛其物以爲賀以請於君君尢掩匿斂避不肻當也余觀今之武人鮮不以有寄爲借至其接遇任使之偶得於上喜詡誇大不知所以自持而忘其見借之愧君所立若此矣其所得於上宜可擅之以爲功張之以爲華乃獨退然自失不敢以此驁禆校吏伍之上而安受其請豈不尢爲難哉汪君之所立殆近於士者歟士之雅於汪君者龍溪庠生陳君輩不逺數捨來爲君乞文予久未及爲閱嵗而鄕進士李君復爲此文來速予不能知汪君而聞於陳李二君如此其何以辭侍禦於予又雅也樂其有才館甥又嘉當路之察其屬旣公且明不以猥冗忽人而使汪君有以自見也遂爲之序

贈郡博紀瑤山先生榮奬序

舉百吏榮辱之柄寄於一人是非之口由是以決臧否之論積功罪之案而黜陟之典亦將於是焉稽國家置禦史分察諸路畀之之柄如此其嚴以肅法守而起治功也由百吏與禦史言之均是人也均爲吏也猶然其有所好則知是之慼然其有所惡則知非之我與彼亦足以紛然交相是非而已然惟禦史之所是非者得以榮辱乎人而爲其所是非者方且自以爲我榮我辱也不亦可怪也哉夫所謂是非者豈誠禦史一人之口之所能爲邪國家制柄以授之使其奉公論以明王法其所謂是非必其所宜是非者也如是而是之則足以榮人非之則足以辱人無可怪也宜也所謂奉公論而明王法非賢者孰能之乎然而禦史不皆賢也吾懼夫一人者之是非之果不足以爲人榮辱也果賢矣然而於是非猶有得失焉吾又懼夫其人者之爲其所是非之果不足以自爲榮辱也是乎人者與是於人者之欲皆賢也豈不可以爲難矣哉永丰紀瑤山君懷負所學不樂爲縣乞爲泉州儒學教授予與之遊而知其賢也竊心自相語上之人欲有所是於諸學官宜莫如紀君已而禦史何古林君檄至奬百吏之賢者而諸學官中最首紀君予不矜所意之中而深嘉兩賢相遇之盛也君之學廣博浩肆無所不究而深於義理元本經訓不爲俗儒其文詞之煒煜條教之詳飾皆君之餘也予與君遊久而所知始深何君徒以體勢臨之其於君宜未洽不知何從得之也何君於此豈不爲尢賢哉何君得君以明其所是之得君得何君以防其所是之榮交相濟以成此美者也諸生請文於予以爲君贈予旣雅遊於君何君又予門人也樂是二君者之相遇故不辭而序之云爾

南安邑丞馬應橋君榮奬序

欲知吏之才否觀乎民情而已其民詠歌之祝願之如恐一日不在其上也吾𨿽不知其人足以謂之才吏矣夫苟疾怨之詛詈之惟恐一日之在其上也吾𨿽不知其人足以謂之不才吏矣民之於好惡也若觀火然是吏之才否不難知也今之爲吏者其卑冗莫甚於邑之丞佐操柄不足以效其能處勢不足以成其名忽於上而侮於下其積固久非一日也民之於好惡也固明然亦視柄而動觀勢而興大吏據危勢而擅鉅柄政之良惡其於利病乎民也著民之好惡以酬其良惡也亦明而易知卑官冗吏其處勢操柄若彼𨿽有才者習於素悔之民其得詠歌祝願之好爲尢難然則今之卑吏苟有爲民之所詠歌祝願者其人不尢才於大吏乎予閒居畎畆吏之才否之論非予任也然而知南安馬丞之才者以民之情也予不能知馬丞之爲吏而知馬丞之得民馬丞以才受奬於部使者南安之民莫不爲馬丞欣喜鼔舞者尢欲請予文以爲馬丞重予悔未能而民之不得請者若有所望而不及予察其意於馬丞之好甚篤也予旣以此知馬丞馬丞攝篆安溪安溪之民幸其得之也如有所求而獲又來請於予予辭以病民之請者方竭蹷而趨重累而至囂乎其未己也嗟乎馬丞之操柄處勢非有加乎他人也其得民之詠謌祝願獨加乎他人也予廢且闇亦能以此而決馬丞之果爲才吏矣予誠廢且闇然在畎畆之中竊憤吏之無良而悲斯民之不告也有得民之吏如馬丞方將明其說以伸其人毋使其汩於卑冗徒爲世所忽而困於無聞也況安溪之民來請之勤哉

林龍湖先生受奬序

嘉靖甲辰春髙禦史按閩竣事以禮奬待按屬諸吏之賢者而吾郡司訓林龍湖先生在奬中其詞曰篤慕古之志勤潤身之學蓋非溢語也髙公持憲嚴峻任已而猜人其所取人必由已是於先生當必有以取之然不知其果能深識先生否也若其詞則近之矣其所奬人非一不知其皆如先生否也然其奬先生則得之矣先生之僚與諸生之侍先生者樂先生之見知於上也徵余文以發之餘謂諸生曰諸君謂先生爲何如人也皆進曰先生以道爲學以聖人爲師者也余作而曰諸君旣知先生矣而猶假余文以爲賀豈其長於知先生而闇於事先生耶夫所謂學道而有得者益之而不加益損之而不加損得志則大行不得志則獨行以其所得者內也今方以一人之奬雎雎盱盱羣焉而喜且以爲先生賀母乃非所以事先生乎且使世如唐虞三代度徳而受任量賢而命官徳成者上藝成者下賢者在位能者在職則先生之徳之賢固當居上而在位矣顧乃斂徳以處下僚而藝成者得據尊以論之抑賢以司散職而能名者得操勢以役之是不亦傎上下之序而悖取予之常乎而何足以爲先生賀諸生復進而言曰諸生侍先生不足以知先生之學之所至蓋衝然如水之善下順流而不盈浩乎如春陽之溫被物而不畱其與人也篤而不外飾以爲親其事上也敬而不貌恭以爲悅藝成者旣上矣烏得恃徳而傲之非惟莫之傲且誠而事之矣能名者旣在位矣烏得挾賢而藐之非惟不敢藐且安而爲之役矣是先生之所以安於土而素其位之行也今是奬也而莫之受是立異也是過矯也先生固不爲也外受矣而中心有不受焉是挾賢也是恃徳也先生尢不爲也諸生以爲先生於是奬也則誠受之矣知先生者莫若子請無辭文焉子然其言乃次其言而序之

尹艮齋公奬異序

凢有可言者必待乎能言而能言者尢必得夫可言者而爲之言然後其言信苟欲信其言則得夫可言者豈不急於待乎能言者哉余少不知道而喜爲文辭竊好言之名於世世之有待乎能言之事往往見於餘言而吾郡邑之大夫功烈操行卓偉明著可言者宜不少獨少見於餘言余之有事於四方也賢大夫之在郡者或不及知其知之或已捨此而去不知而彊爲之言則誣已去而追爲之言則矯余之不得有言於諸賢大夫者豈不亦有所可恨哉而心欲爲之言恐以終不得言爲恨者尢莫如今艮齋尹公夫所謂能言者非徒善其文辭而已是非好惡信乎古而合乎道不徇時爲取捨也余嘗持此以講當世之人其好古而守道者莫尹公若也古之道勞乎民而不謀於利愼於職而不愛其力故其敏於從事憊筋苦骨啟處之不皇而不敢有怨其約於奉身惡衣菲食妻子無以自贍而不敢自悔若尹公者其豈有愧於此道乎公澹泊自守無境內之交邸閣肅然閉闗固鐍餽問不至其門常饜藜羮糒飯衣不文繡在郡久之移孥還家嘗退食獨處蕭條環堵如僧捨郵亭一物無有終日不聞人聲早起晏罷急上之令而振民之功𨿽祁寒甚暑矻矻不廢據案而輟飡對牒而假寐其勤至矣而不思自休蓋嘗嘆北門北山之賢者貴爲大夫而居處之艱至於室人交謫而不知所濟經營之勞至於盡瘁鞅掌而靡事不爲以公視之蓋何如也然彼兩賢者咨嗟怨憤咎乎人而責乎天𨿽其從事之敏奉身之約而不見其心之所安公誠發於中持之不變未嘗有防微怠悔之意其去北山北門之大夫逺矣此余所以好公而欲爲之言也而惠安尹何君謁余曰公以賢受知於部使者檄公之賢以寵公於郡有司之間曰此廉勤之吏也夫廉者是余所謂勞乎民而不謀其利者也勤者是余所謂愼於職而不愛其力者也余之取捨知信乎古而已使公之賢不聞於上余方據古而信之其聞於上者又章章如是公之效見於事者久而賢著於聞者彰將去此而踐休顯也余旣息乎四方之事知公於在郡而及其未去𨿽無何君之請猶將勉爲之言況其請之勤哉是以備而序之苟有未知公者觀於餘言則可信矣

通守少華陳侯榮奬序

道無所不通而事各有所宜自智效一官材宅一命等而上之至於任天下之重而撫四海之眾其心思之所措耳目之所營皆必有事析之有其緒而置之有其方論之有其數而課之有其績故夫推讞辧折聽詞稽貌而爲刑獄訓輯整齊除器比伍而爲甲兵嬴縮舉廢節量出入而爲金穀施之有可揆之物責之有可紀之功則莫不謂之事然而有所以爲之者矣其主之有本其推之有權動於防微之際者不可知而著於應感之變者難以指諭是其所以爲之者所謂無所不通者也其事冝其道不能通是爲吏之守也其事宜其道通是君子之用也如是而聽詞稽貌除器比伍節量出入則可以爲治刑獄甲兵金穀者也然而或進於君子之用或不越乎爲吏之守豈非其爲事者同而其所以爲事者有不得而同耶嗟乎今之爲吏者有宜於事以善其守罕矣君子之道孰從而進之今之察舉乎爲吏者有覈於事而辧其守亦罕矣有進於君子之道者亦孰從而知之以君子之道之難進而進於君子之道者之難知則今參知梁公之奬別駕陳侯何其兩遇而相得也侯爲通守於吾土固以金穀之事制其職侯非獨宜其事蓋能通乎道者也且夫斂之而數盈戒之而期致是善於爲吏者之所能也盈其數而民不匱致其期而下不勤非爲吏者之所能而君子之道之所及也陳侯之治金穀其事則爲吏之職其道則君子之學也君子之用於世行不得過物而賈其長思不得越職而獻其功陳侯之受奬於上也則宜以治金穀而已而梁公之所以奬侯者非直以金穀而已也其詞也寵之以爲吏之守其知也察之以君子之心修乎下者非有援於上照於上者不至失乎下如二公者之兩遇而相得顧不盛與夫侯之善於職人之所知也上之以侯善其職而奬之亦人之所知也善於職者進乎道奬之者知其進乎道非予莫之知也故因郡邑儒之來請文也而論之如此

南安令唐婁江公奬勵序

徵爲令者之美於民其謌詠蹈舞翕然戴之如或恐失吾知其賢也徵爲令者之美於上其褒異嘉嘆隤然任之不復有間吾知其賢也民之得失有常而上之好惡靡定執其有常之機以求得民而應靡定之好惡於是有違咈抵忤藂在上之猜忿以危其躬而後可以不得罪於民是則爲民所謌詠蹈舞者未必皆得嘉異於上也徴於民者存乎我可以無所不得徵於上者存乎人有遇不遇於其間寧獨如此而已夫所謂民者固亦上之民也不得於上而後可以得民則其形勢之所格禦文法之所拘攣不得於己者必多其及於民者亦鮮矣以其如此爲令者蓋有以明其苦刻卓鷙以犯上而要民之集其及民也鮮而取譽也著吾將何徵焉又非獨然也夫所謂上者固亦民之長也皆長之而皆治之徳之不一心之不孚精神之乖隔而意气之背馳徒持其苦刻卓鷙以爲明己之地而自鮮其及民之澤烏雲有不遇實爲令者之未至焉爾蓋有處其至而幸其遇如吾唐婁江君之在南安豈非吾之所徵而慕者哉君爲南安好以徳化摩揉其民導之於相收養必以本業教之以爲父子兄弟必於孝弟忠信其倚刑辟以爲威事鉤箝以見察者曽不一出於政而未嘗有不得之伏漏失之科由其剛決明晢發於仁義故慈祥而不爲弛修潔而不爲迂用其求瘼去害之誠以開籌畫起事功而百里之封情僞赴於一堂千年之利計慮始於今日民之謌詠蹈舞洋溢旁皇芻蕘行路之謳謠可采而記也君之爲吏有以得民如此尢不自伐其治而思與守長同心合徳勞之獨任而事出於交修力之専成而謀本於葉贊其惻怛懇至方將融乖隔爲和同反背馳爲推挽而守泉州者又方侯西川純徳君子也虛心盡下而恭己以責成泯然遺去知名勇功之累獨執體要以先一時之有司推其意將使不職者奮悖徳者興而況於南安之賢上下之間相與交勉如家人父子不知有形勢之拘間文法之牽系君於是益得殫其力而不愛其勞其惠民之事甚多其最鉅者履田度地以平一邑之虛稅防跂阻深﨑嶇迫阸靡朝靡夕茇艸而捨槖餱而飡而不以爲疾侯爲之出教下南安若曰盛明之治九牧率屬以阜其民太守牧也得率列邑之屬以共阜民而南安之令克副攸率求民之康太守𨿽愧防成實嘉與共享平理賢令宜思所以休節勤苦益宣令猷以終民惠一教之褒何足以爲君榮而心孚徳一之意藹然可見何其盛也縣之不得於郡而有志之士慨於澤之難究功之難成其已久矣君之所遇可不爲幸與爲令者之於上其自爲有未至則幸與不幸之論不得施於其間惟其自處至矣而不得於上然後可以致憾於所遇今君之所遇若此故予於其僚之來請文而特論其所處之至以明其所遇之幸而徵君之美蓋亦君之志也是爲序

贈二尹晴厓張君奬勵序

流品之論豈足以定任官之法而盡人才之用哉雍容端拱資談辧以養華貴其論固足以行矣綜實課效使功能與位分相稱則登冗錄而抱不遇之嘆者豈少哉積習相沿久不能變豈不以是法誠不足以盡才而得之者固十七八矣循易守之法以格少失之才𨿽知其不遇而亦莫之如何胥吏他途之士所以絕望於今世也名相列卿良牧賢守宰如蕭黃張趙韓尹之儔載於前史不可勝紀賤如虎圈嗇夫代刑獄錢谷之對甚悉至使絳侯內慚自退丙相見爲憂邊思職越廷臣受褒實以易置近邊不任守長之策非嘔茵小吏發之慮不及是何佐史之才之多也漢事猶云逺耳地閥品望相髙矜美長誇至陳隋之際極矣孫伏伽張素猶得顯於唐今之循守格法者胡不取前事觀之縱未能破折拘繳以盡天下之長惟稍加甄敍於其間所謂失之十二三者防其尢異而用焉使斯途之士猶有蹊入康莊並步疾驅之望不至錮爲小徑榛蕪茅塞如近世格法之甚於以責功興事其補豈小哉將樂丞張君發身書佐限以品目固流外之名籍也其辧敏肅給通練世務濟以聞見之該習詞采之敷潤則吳下佳士也在邑磨淬自奮曰昔人所謂丞不負予猶以士籍居之者況予居此又何負哉可苟然頽冗以負丞乎孜孜旦夕條悉職事所宜舉不一遺失𨿽力去惰屈之習亦不敢爲亢厲矯異少逾禮分值邑令缺以君攝之則悉令之職而舉其事若己所職不幸攝而過有所爲亦不玩攝而偸焉不爲也邑人始固疑君未必能其官及暏其出政之善持身之謹懽然悅之加以嚴畏其爲士者莫不爲君傾盡其所業之美而安意以君爲長也當路器其才甚然所爲盡其用者又徒使之隨計入奉將異物之貢於闕庭得不負算召譴而已其奔走道路之勞頓謁閶闔之微宻有人所不能堪者中丞阮公特下檄書敍能第勤以示褒勸而邑之羣士致其邑長張君二溪之意來徵予文以爲君榮聞君從事於今都督陸東湖公左右尢以才見寵陸公掌國環列寔兼心膂股肱之寄義得薦揚幽側顧使君爲丞豈抑畏引避之過耶君今將上計入京師陸公必不使之還爲丞矣君其將如孫伏伽張素之所遭乎未可知也然素以太宗廷詰其爲刑部令史時事至銜愧不自勝而伏伽對人輒言舊事絕不爲隠二人皆名臣而孫之坦露視張所處爲優矣君如得志爲伏伽之不怍則彌佳耳予重張令之請而嘉羣士之意序以歸之俾書以爲君贈

送謝夢鄰大尹罷歸序

仕於州縣守職而以功獲罪愛身而以理受惡者蓋有其故矣嘵嘵皎皎好爲危激震耀以鬻長伐異而見謂難能立鵠以來射建鼔而招擊上之人不忍其下而出於勝之故其嘵嘵皎皎以自見者乃所以自敗而貽缺污也其不然則不幸處非其地腴邑名區蕃阜麗都物產之富被服謡俗人所愛悅足以起誅責而召徵求上意之不副亦所以賈禍仕之患此者而欲以功見賞以理得譽蓋亦難矣謝君夢鄰爲永春所謂守職愛身者也而以劾罷去君謹畏醇深言若不出口內自修敕絕不爲表飾峭露以不堪其上永春又僻陋險偪據羣山之中虎豹之虞瘴癘之毒非有珍物奇產有他侈羨以搖撼人之耳目而君乃用以得劾嗟乎仕者欲以功名理行尊其身而發其志亦何所望而勸以效於斯時乎君蕭然邸捨無妻子之奉脫粟之飯芑藿之羮人不堪其寡約而君甚安之方聞報罷束書冊禇衣裘不滿四五篋蒼頭奴兩人踽踽然行如羈人窮旅見者不知其爲宦歸也君行乃因友人謁余曰某罷去甚恨如得先生一言𨿽去不恨矣嗟乎在勢處顯之人力足以變置白黒當時所倚以決賢不肖爲吏者之所輻輳奔走而求之防幸一語之得失以爲榮辱君旣無求於彼而乃有意於余文豈以余爲足以重君哉昔之廉士仁人苦思勤行坎坷瀹躓窮於一時而因君子之言以白於世蓋多有之此豈余任而何足以副君之所勉哉毋亦以其戅愚孤特觸忤權近以取廢棄有與君類者遂以好其人而思得其言耶世之所趨在勢處顯之人君顧獨好愚戅孤特枯稿離羣之道喜其無用之空言趨捨好惡傎悖如此用是以得罷亦其宜也𨿽然信於已者不苟同於俗得於內者無所待於外君之趨捨好惡其亦有以獨得而自信也夫則餘言又何能爲君重哉

送都指揮兪君志輔序

生當封萬戶侯死當以革裹屍此古之英雄貪名殉節者所爲慷慨而自許也其生以封侯爲悅不惜一死以求侯旣得侯矣又烏能死哉狗馬實於外廏玉帛羨於內府子女聲色之美充於下陳耳目之好旣以給矣口體之養旣以備矣患日之不足而已又烏能死哉非獨然也其始所爲犯難而忘死者志固不在死而在侯也然而有死者矣所謂以此始終者其事有所不免而豈其所自許者然哉慷慨之士不絕於世矜奮而自許吾將何以信之曰其事有在乎犯難而志不存於求侯者吾將以是而信之矣自國家以武舉求天下之虎臣防百年而吾泉州未有應者吾友兪君志輔奮然而出以百戶中其科居常作止動息與兵爲徒擊劍馳槊適於持箠之嬉闗弓捨矢狎於投礫之娛擐甲戴冑而踞鞍馬若袵枕席而便紈綺也其爲千戶於金門爲守備都指揮於汀漳所至與士卒同甘苦防無精稻廚無庋肉而營伍之井匽庾竈必善具拊循勞勉人人必至惟恐傷之其誠心惻怛發於中而周於外不徒色之仁詞之厚而已予見其所爲嘗駁之曰所爲大將者視方略計數如何烏在自操凶器與卒伍爭技而較勇則是身不勝衣射不穿札者不得將上軍而冠徵南歟號令明而威嚴致則市召烏合之夫可使前死必人人得其心而後與之蹈白刃彼行廚棄粱肉而士有饑色者非漢之名將哉君所以復予則謂凡吾所爲必始於盡已不習其事而苟據其權不得其心而欲用其力吾以爲於已不盡故不爲也今使方略計數明矣而且習兵事號令威嚴振矣而又得士心不尢爲兼備而無患哉且古之不夙習兵而堪將不素養士而立勲者推轂而出鑿凶門而前行其權得以斬艾磔裂人而無所制於法故能以威使眾而可以有功今將無殺人之權而制之者多又將率之而與之共死苟爲不素畜其心則有渙然而走耳士誠與我而自不習其事悍然率而爲之先是委虎以肉也吾𨿽不愛死乃當以不習兵死哉以其所言考其所爲豈果以狗馬玉帛聲色子女易其志耶吾信君之能死也以此今僨軍亡將之釁屢見於邊上方聞鼔鼙而思將帥行且召君必不愛髙爵以酬立功之臣君旣習兵而素拊士所向宜無不成功君固當侯而無所致其死吾之說將不驗吾誠信君而人將不信吾之言人固不吾信而吾尢自信其信之也不忘於君之爲僉書都指揮於廣東也序以爲贈

贈趙千戶序

異時武人之容冠豭冠佩魚服短後之衣撫劍而語難飲酒呶號視直而不能側聲髙而不能下手足之力有餘健而不可制則蹴踘蹶張投石超距以泄其悁急而宣其气卑躬俛首靦顏笑而柔聲音飄紳防袂與人爲俯仰非其事也永寧衛右所千戶趙君伯齡世武人宜有其容以吾所見皆反之何也異時武人其容如彼其所爲亦且暴戻恣睢忿忮所至輒批搏人以自快嗜財悅色則攫取挾狎而無所憚時平久而文法行往往見爲背惡上之人輒操文法以困苦戮辱之於是武人之容爲世大詬不思其爲則非而其容則是彼其懲之之過而蘄以自免輒攺其容以趨媚於世而求容乎上𨿽其進退蹈舞不驚人之耳目而矯彊果奮之气無復異時之效不亦可患也與且其容非矣而其所爲亦卒不能大變於其舊是兩失之也伯齡細謹自飭以恩意拊士卒如恐有傷尢廉於財貧而不侵乎下其所爲是矣予獨怪其容之反也豈非思自表見以趨世而冀上之用乎然竟落落在羣伍中無以自異事任不及而材勇無所試飲酒不得醉醉亦不敢狂語徒飄紳襜袂與人爲俯仰以銷沮其气良可悲也文法之盛背惡者不得肆而斂飭者亦無以自異將使武人何所視哉吾甚患之故有以贈趙君

送贊畫陳百戶序

善騎者不忘馳善射者不忘彀彼其體習於衘轡玦彇之具而心悅乎磬控縱送之能使其約束委頓於衢巷裏門曲囏而局蹐不出一室目窮於前堵而足極乎四隅越月逾時而不得一逞則倜然而不樂故見平岡峻阪則思介馬而驟見廣塲易圃則思決拾而起有其技者固喜利其用也勇敢武毅之士矜鬭樂戰按劍而語喜難而幸危聽皷鼙而意奮撫介冑而色厲居間無事常有死封疆之心今將使之酣豢於甕盎盆缶之門據妻抱子以老而溘然盡一息於牀簀之上宜其有所不樂也泉州衛百戶陳君經綸毅然有勇武人也百戶固小校而泉州又內地君𨿽矜鬭樂戰而無所用其勇一日以事至都下自言於兵部乞兩廣軍門爲贊畫官軍門所轄五管巗峒牙踞蠻徭雜種之所蕃育人質而獸知挺挺呼嘯所在而有無日不用兵君之好勇而得於此此亦騎者之平岡峻岅射者之廣場易圃也有閒習之技而得便利之地心動於皷鼙之讙气盈於介冑之肅何其壯也然亦可謂樂矣君爲此乞固死是求計反顧而慮還踵豈君所以求往之志哉然今司馬中丞張淨峯公實爲兩廣總制吾聞張公在鎭經文緯武以仁義行師旣以擇其大憝巨酋之不可化服者搜薙而誅斬之其可以化服者皆以人畜之不絕以獸雍容尊俎而偃戈休甲訖威聲於四遐君誠矜闘樂戰而寇發益稀兵不輒出𨿽時有所用其勇而已不愜其矜樂之志矣張公於用兵每以律授將佐不得越教誡違期約妄有所事常節其黷而養其銳不以窮武力爲功用能軍無躁敗賊無濫殺君誠好勇其有所用之亦且善勝而完歸又安所得死矣君於此毋乃有不樂哉夫所爲寢食不忘死者壯士之志也將死之求求死而不得則爲之不樂母乃過於壯而苟蹈一夫之勇歟予旣壯君往得其地而又幸其所事之得人勇有所用而死之無所也爲序以送之無使其過於壯而有所不樂也

送都閫唐見榕之任貴州序

天下之安危異勢而武事因時以爲重輕方其重也智勇有所用則好功喜事者樂於得爲及其不用而見輕則優防揖讓不待材智勇力可以媮愒日月而無他憂𨿽其所處有能與不能之別而皆謂之易處惟夫安平無事而有不測之危旣不可以苟居竊食以幸無憂而智勇之用常患於上格旁沮而有墮觸讒饑罣罹繩网之防而欲以武事求見於其時者爲處於天下之至難方用其智勇於有事之際審計決機制勝敵愾昭乎有可紀之績而安平無事其於折衝精神銷弭萌孽亦不爲無所資於智勇彼媮日月以幸無憂者狃習時安之然也今天下之勢可謂至安矣土宇之廣生聚之蕃彌天極地𨿽遐僻險絕如貴州古所不得有者亦置守設尉以居內地而兵戎備禦總以都指揮使司之尊蓋侔於古者開閫建節授斧鉞使専徵伐之寄也俗恬民嬉之久戈鈍甲朽弓弛其韔矢揷於服以都指揮攝使於斯司者捨其桓桓﨣﨣而習爲濟濟蹌蹌之容文法之無議儀節之可選而以爲賢矣故受之者無患於難爲兵部亦不難於與之吾獨以爲今猶有難者有安形而危機已伏乎其間非晏然竊食苟居之時也唐見榕君由汀漳守備擢爲貴州都指揮僉事其司事唐君知謹職守愼名法斷齗乎檢約其身斷可不掛於吏議其文采之華暢器識之妙敏以自藻潤藩飭有足愛悅良可稱賢於今而有餘君之自處其欲爲於於而居泄泄而食則亦可以幸日月而無他憂誠思其難而恥爲苟且竊也則折衝之威銷弭之術有資於智勇爲不少矣潛深參伍則不爲狙獝之機果毅奮揚而不爲頑麄之技此善用智勇者也君誠能此則不測之危黙消坐鎭於隠伏之中不至於有事無復可紀之迹而與世爲安𨿽謹畏於文法雍容於儀節從藩臬大夫出入諷議之餘所謂智不得而有名勇不得而有功而豈爲苟且竊也哉鄕縉紳先生嘉唐君之能自致其身於顯榮喜兵部之用材重爲貴州大閫得人賀也交欲有以贈君予於君尢雅也故爲之序

雙壽寓祝序

士持所學以從仕內有行己之恥外有守官之防勉仁蹈義而思廣聞譽施身之美其視膏粱文繡誠何物也故輿馬惡衣食以勤斯民之政確乎不以不義之得易其所願之介其道固當然也以是道事親果能以必合乎哉有羊續之母然後可以遂懸魚之淸有吳祐之母然後可以獻衣囊之諫持己之所貴將使父母與之同而無間是賢者之所難冀而事之至不可常者也果其不合知不可捨所貴以苟庭闈之歡則有自決其志悍然顓行疆閉而不顧耳豈士之所樂哉子知所以自貴父母知貴其子之貴兩得而俱安自人生之大樂也吾於肅庵君見之君爲晉江躬仁義之實以循其身動而加乎民非其所自修者不出也從仕三年貧約如一日其爲羊續吳祐不愧有加焉予固疑其無以爲逺致髙堂之奉而恐其親之不能無不悅也然聞譽之出於吾民者洋溢流行達乎曹鄆之交如溫陵之境內翁聞之而喜入以告內太孺人與翁相對皆喜方且課童治畊訓婢執枲登其田畆阡原之所納以供朝夕丰不爲侈儉不爲吝天機不誘於耳日之交陶然自得南北之陌東西之鄰有盛車騎從僮奴喧赫過市側睨傍窺而不敢指歌鐘笙竽遞奏繁會致賔客而迷昏旭翁與太孺人視之若無所覩而漠然不以聽也予以是知翁夫婦之髙尙非徒能貴其子之所貴而固有以自貴者子之所願有以順親之心父母之所安有以發子之志是則非朱君之能爲子而實翁與太孺人之爲父母有以成是子也予始重朱君以賢如是今而後知君之賢之不足爲難而翁與太孺人之知有以自貴誠世俗所希有而絕出也予始愛朱君能合乎親免於悍然決志有顓行不顧之累以其爲幸之大今而後知君之所以能爲仁義以致聞譽之美皆父母之教之而不足言也邑之秀民獲事朱君之賢知君之於孝甚篤也欲有以爲其二親之壽而以請於予蓋古者介壽之儀與物在乎撰食爲酒考擊皷鐘以備樂借飭筐篚以薦侑旣逺莫之致而末乎其所以爲翁祝故言翁之所以自貴者見於文使持以獻朱君過家登堂爲翁太孺人介無疆之壽

壽項鶴山老先生序

道之在於人其精可以攝身而其餘可以爲人古之得道者取其防希彷佛之要養其神气以全其形魄而自貴於物而土苴之所斥棄糠粃之所漏佚猶足以爲天下國家而其爲之也亦無所甚愛其所以能及乎天下國家非命寵莫爲之藩飭非爵名莫爲之嚴威則其所以爲人者固道之餘而必托於物外之貴而後可以有所及事有謬適時有然不然每難冀於必獲𨿽其獲所托而所以爲之者宜有設張之機圖慮之用𨿽其土苴糠粃之棄佚而不能無損於其身如抜一毫於四體之間損之甚微而亦其體之一毫以其爲之旣有所損而托之又不可冀故學道者常以爲愛而不肯以其身爲天下獨收其精以自攝茹百物之英華而吐其精循四气之沖和而違其沴固鄞鄂之藏滋胎胚之朕宻焉而不出顧其多積而不施孤居而鮮偶無以爲人而不能極其道之餘亦有所不樂於其志夫充其餘者旣以有損而不恬専其精者猶爲弗樂而未愉不亦爲道之難與以予所聞永嘉鶴山之下蓋有隠君子焉參知項喬遷之之父封主事項公是也公廓落魁偉蹈借忠信而被服剛決始有意於天下國家矣時之不然事之當謬乃斂而自珍取道之精以內攝貴其身於萬物之上而以其志委其子遷之君以行於天下國家蓋公之於道其精者旣足以得於己而其餘亦有以爲人而不待其身之自爲有所及而無所損含其醇懿載其防通以逰世完於徳而還乎天古之所謂得道者其防矣道之所以細命寵卑爵名外之而不有者惡其曲求而幸取以害於性尢患其爲之之勞不能無費於所葆之重苟其來加之益無所與於己可以安受而不惡其受之也無膺於其責無任於其憂可以長保而無患則其卑且細亦精者之土苴糠粃而非爲道者之所辭公旣以遷之之賢傳其志復以遷之之貴尊其身而染於外物之榮華都其命寵而不以爲贊藩飭之資據其爵名而不以爲章嚴威之具掇其尊而捨其責挹其榮而遺其憂其所樂者外而所以樂之非外也性之於物內外相合而輕重各適則分齊不爽於以養身可以順無涯之生而不傷公之爲道専其精而不廢其餘足於性而猶兼取於物信其所履之全而得之造物者厚將以後天地而論算輔四時而凋三光有可期矣蓋道者非徒以保年而保年以不老者必出於有道予知公有道者也故有以期公壽

壽龍溪劉老先生序

享其所當得而據其所可安而後爲之樂遁世髙尙之人友泉石而侶糜鹿寂寞枯稿之與居支離擁腫之爲使旣以逺世之紛麗頽然自放以足其好於寛閒之鄕峩冠長紳之大夫章甫逢掖之儒講禮容修縟節侈其詞辧談說雜陳交進於其前以祝其慶而禱其壽履如世之所以奉膏粱文繡之君子力有所被而事有所濟然者此豈其所享所據之宜哉方將以此藻潤其憔悴振發其沈冥以謂容節可以娯耳目詞說可以康志意防以篤其慶而增益其壽履以彼所好之逺而所尙之髙必且筦然而笑曽不足以一動其聽而少入於目也而潮陽諸大夫儒生所以爲龍溪先生壽者何也先生有子景韶成甫君以進士爲潮陽令奉先生之教以施於政寛恕開敏善其政以宜於人民父人之父子人之子如宓子賤之爲單父者其所被者廣而所濟者溥矣舉一邑之父子莫不以龍溪先生爲大父也盛容節以答發祥之元飭詞說以鋪移理之功其物之具備乃其享之所當得其文之光華乃其據之所可安先生於此宜無所不樂也膏粱文繡之君子都世之繁膴踐危涉患之機多故厚於生而歉於志髙尙遁世之人志無所不得常隠約焦急而嗇於外養以苦其生故莊生之論以恬愉爲不可兼欲全天年以極壽命之數者必恬與愉相滋而後爲養之備龍溪先生旣以髙其迹於一世之外自足其所好憔悴沈冥以恬其心益之以具修之物光華之文以爲身愉而無所不宜恬愉相養而內外無所害全其天年以極壽命之數於無疆必在先生也夫必在先生也夫

壽程母楊太宜人序代顧新山司徒作

嘗讀詩見魯人之頌僖公侈爲敷揚而工極藻飭以述其休美祈其福澤者其詞爛然文矣其歸獨致意於壽母蓋國人之所以願其君者必上及於母而後爲愛之至且夫考鐘慶之原而得其所自生論成善之功而歸於所由致不獨發乎情而固己合於禮矣而其詞防所存有以約其侈之凢而核其工之質者蔽之以宜大夫士庶之一言而已大夫庶士不勝乎國人之眾而通國之人不及乎大夫庶士之賢惟其宜於大夫庶士而後國人之祝其壽母不爲野於情而侫於禮玆其所以爲詩人之善頌也歟推此義以施之今則吾泉州之大夫士之壽楊太宜人於古蓋有合矣太宜人吾郡侯程習齋公母也侯爲泉州適當嵗艱民散之際憔悴枯稿待昭蘇之急潤跳梁嘯警需摧廓之嚴威侯旣振其饑乏阜其生息幼者育而老者逸駧馬之藏未足諭其蕃厚也而後選其壯者用之以有事於兵向之呼集於溟漲之波橫行於緑林之聚剗削驅除一旦而盡革如食椹之鴞化爲好音乃始雍容弦誦惇琢子弟之才使講道徳而陳禮樂藻茒之長於泮水者可采而樂也於焉飲酒於焉色笑曽不爲湛而皆所以爲教人心悅頌聲起思所以祝侯者而知本其所自邦人以請於大夫庶士而大夫庶士則謂老而好禮者莫予若也予老矣不足以爲邦人之望而好禮則有之夫受天子之命長治一邦有人民社稷而得設其政教其土則國其分則君也邦人願侯而頌之而及其母於禮固宜故予推魯人之頌之義以卒大夫庶士之請以順邦人之願所愧老矣而辭不文

祝龍母黃太安人壽序

禮之有祝其近於僞與福澤休吉得乎天者不可易而賦於命者莫之致今將以其歸美之譽媚順之忱求合乎勿莫茫昧之間以致誠於此而錫祐於彼若要之而可獲取之以往畀也果且以爲然乎哉然且爲之不亦殆於僞與愛樂尊戴其人也則必有願之之心有願之之心則必有祝之之文祝之生於願之願之生於愛樂尊戴之故先生爲之立其禮以著教而達人之情而豈以爲僞哉俗降禮失祝之義不行於世而人間稱壽之儀猶存古者致祝之意且其備文縟而講容盛於古有加焉𨿽其已多於儀然而人子以奉其親與夫交防戚屬以奉其子之親亦所以惇人倫而厚民風誠加於古而不爲過也然有不出於愛樂尊戴之情本無是願而侈爲其祝冒焉以施諸其親而苟焉以媚其子者其失古之意不亦逺於禮之失而僅有存者人間稱壽之祝而其失又若此如漳州龍溪士民之祝龍母黃太安人其禮之意豈非古者之僅存而曠見於今也太安人教其子龍南岡君以才學爲名法從伉直忤時遭謫轉徙不悔其志量移丞郡奉母之教以其所學用之於政以及其民其民愛樂尊戴之矣相與謀曰郡丞之賢太安人之教也烏有父其子而不大母其母哉則相與語曰太安人吾之大母也烏有爲其孫子而不知祝大母壽哉於是合詞請於龍溪尹林君以來乞文蓋今之祝者爲其族屬與其姻戚交防各以其情之所及篤其子以奉其親其黨有所専其數有所儉己爲可以惇人倫而厚風俗而猶有於祝則然而愛樂尊戴則不然者今將合一國之人以奉其親其情至而詞信願之之誠而祝之之公非徒於今爲盛殆將在古而曠見也古之爲祝者以著教而達情於禮則然而非必以爲有益於願也今合一國之人之歡以爲祝洋溢周浹導和迓祉於以祈無疆而錫難老蓋必有益矣太夫人之壽寧復有涯予爲此文豈以爲媚郡丞君而已

壽蔡鶴峯先生序

年之所以貴於人者何哉爲其得以彌所受之性進修之功日有所防以考見不病於年數之不足而無以自充也蓋孔子欲加五十以學易苟不至於五十則未得以無過矣蘧伯玉行年六十而化苟不至於六十則不至於化矣其生常存而功得以常用故尺寸之陰如珍萬鎰之璧而爲君子之所以貴年者也而人之所以貴君子之年者亦以此故五十而無大過則孔子之五十也六十而化則蘧伯玉之六十也別聲被色分味辧臭以盡耳目口鼻之能而充天地所委之形貌不怍於志而浩然有以塞於兩間名之曰君子之年而晝夜日月之所見伏寒暑四時之所來往載之於躬曉然其若昏旦之作息動靜之慘舒年數彌髙而益以爲可貴蓋道徳不一學問不明之後人之能永年以厚生者常不絕於世而不出於學問以進其道徳則亦無可貴之年故眉龎顚白隤然其修齡者徒可以享子弟之養而不足以爲朋友之嚴事勤服於是稱壽致祝僅爲家人父子閭裏孝愛之末儀而無所用之於道徳問學交爲愛敬之際其可以有感也夫吾所爲文以壽者龍溪蔡鶴峯先生友朋之所嚴事勤服惟恐不得爲其子弟而聲慕气接於千里之外猶知講承懋勉以自奮於下風蓋先生之學粹然一出於道其學旣明其徳旣成而年亦已髙矣所謂充其天地之形而稱其爲君子之年先生蓋庶防焉是嵗十月八日爲先生誕晨蓋年七十有一矣門人弟子與夫交防慕接之在於聲气之餘者舉以爲先生祝而某尢奮在下風思爲弟子而不可得也故獨見於文蓋君子之自貴其年者爲其加以年數則可以內省其非也由其能化則可以思齊其益也故樂是人之長有年也而願之非徒知貴之焉而已爾故某爲此文以道諸君之意而致祝於先生蓋異乎閭裏子弟姻賔之爲鄕之長老者壽此所謂交爲愛敬之行於道徳問學之間者也先生其尙益自貴焉而久爲友朋之所嚴事祗服也哉

壽陳靜軒翁序

古之享年而居其鄕者其嵗時之樂共其鼎俎尊豆必足於口調其聲色容气必悅於心撰其冠履幾杖必適於體是子孫族姓之所以致其孝也在豳風之詩曰爲此春酒以介眉壽朋酒斯饗曰殺羔羊是也行焉而不敢並其武居焉而不敢躋其位立焉而不敢抗其等肅其賔客則有容備其徒禦則有數發其歌舞則有器多其獻酢則有侑是鄕人子弟之所以致其敬也在行葦之詩曰酌以大斗以祈黃耇是也子孫族姓之所孝是老者之獲安於家也鄕人子弟之所敬是老者之獲安於鄕也此猶爲以年不遺者耳若夫酒正共其酒稿人共其食羅氏共其鳩外饔共其割烹樂師共其歌舞之事春夏秋冬有其時深燕縞有其衣燕射食饗有其禮是老者之尊於學者也非有孔昭之徳音無斁之令儀則不在是蓋老者獲尊於學而其徳行著矣非徒以年不見遺而受其子孫與鄕人子弟之孝敬而已養老之禮廢而今之所謂稱壽之儀者其父兄髙年則子孫與其鄕人子弟率以其始誕之日具酒食召賔客酌而獻焉獻而祝焉以祈無疆而答罔極是𨿽不盡合於古其亦殺羔羊酌大斗之意也養老禮廢而父兄髙年獲享其子孫與鄕人子弟稱壽之樂者蓋亦鮮矣況獲尊於學乎吾所爲文者乃南海隠君子陳靜軒先生而郡邑師儒黃君紹文林君一星輩所爲請文以壽之者也老者獲尊於學已不可見於今之時況於異鄕之學乃知尊之者乎閩廣相去殆千餘里靜翁闇然退藏含眞履吉以山水自娛而與木石鹿豕爲友非有名位气勢足以動人而風聲精采溢於家族播於閭裏至使四遐之境知其姓名是豈徒以年不遺者哉靜軒之徳於是可以觀矣靜軒之鄕蓋亦有學得無有慕黃林二君之風而知尊靜翁者邑之俊秀必有肆席授幾陳衣操杖羣然而從伏承下風欲乞一言而懼不可冀環膠庠而外望者當如堵墻莫不油然生其孝悌之意惜余居也逺不及周旋阼序之間一見其盛故爲是文以倡之

壽蔡逸翁七十序

鼇江以東裏居聚落之巨而名者莫如束石大海在其南予嘗一再至焉登髙原以望大浸之茫然目之所望極矣而不知其涯際之所窮空水混涵於迷浩漫之鄕隠隠若有所覿意其爲方丈蓬萊閬風之神山記所稱仙人不老而長存者必多往來其間而吾不得一遇焉爲之徘徊容與神煩志倦而有遺意旣望而休訪吾蔡逸翁於其廬修髯龎眉廣顙丰頰目視不流而丰神四溢舉趾甚重而步履若翔爲之起敬而驚嘆曰斯非其裏之人歟而胡其非裏之人也問翁之所以能然者何術而然翁不言也觀於其堂杖幾巾履之置有位播灑未嘗勤而塵鮮至也觀於其圃艸木蔬窳之樹有列糞漑不待力而滋長有加也雞鶩之食飲牛羊之出入不失其節而各適其時蕃息馴狎可閱而數而畜字之事擾牧之宜未嘗親也予於是逌然而寤是所謂純其意而不廢乎物神摯而形不勞事起而械不作行於無爲托乎不得已與世芚芚於人混混獨保所有漠然以固存者乎然則所謂神仙者何必在大海窮髮絕域望而不得見之中所謂不老長存者何必遺世羽化辟穀形解虛無不可究詰之人蓋卽吾所登之堂所踐之圃而方丈蓬萊閬風已宛然而在卽吾所訪覩其不爲裏之人者固眞所謂仙人歟是嵗九月十七日爲逸翁初度其子迋用民望之友與姻戚之雅者羣然集於其堂祝翁之壽而請文於某夫翁之所保旣已漠然遺世之所有區區語言之工道說藻潤何足以爲公懽所謂眞仙人者存齡儲算方與川偕至與日並升極乎天地而無疆而奚待於羣然多儀之祝然方且觴焉以致祝文焉以盡飭玆亦所謂純於意而不廢乎物者耶

寄壽唐有懷先生序

語齒於上下之間交有尙焉尙其在上則曰公曰君尙其在下則曰老曰叟當其爲君公而齒足尙則貴有所不與當其爲叟老而齒足尙則𨿽賤而無所詘此古道也尙齒之儀以祝爲文以養爲物皆情之所至也然祝頌之文常施於貴其於老而居下者在養以珍嘉可享之物蓋其儀之伸於愛敬各有所用其爲加尙於齒則貴賤一也其祝也非媚而說之也有可則而事者焉其食也非卹而恩之也有可憲而師者焉故語齒於上下之間而有足尙而徳存乎其中矣是以貴爲之掩而賤有所必隆也在上下而有齒者意其不乏於古惟其可尙之有所存是以詩書無得而多稱焉尙之曰君而有稱者莫如衛武公尙之曰叟而有稱者自華封麥丘絳縣三數人之外不得苟以老名也武公之聖固無所愧於下然欲退而從鄕先生長老幾杖安車遊宴之衎樂而有所不能三老之髙固無所羨於上然欲進而據公卿大夫寵數事業之崇顯而有所不可得齒之在於上世而有可尙者得人之難旣如彼其於所享之宜而取數之寡又若此某於是益有慕於唐有懷公矣公毗陵世家代有顯人非有泥塗之辱起家守信陽州復守永州府得千里之地而長治之以君之政教施其境內金錫圭璧之徳加乎民至於久而不可諼申謝舊土疑山湘水襟帶之邦歌舞其治洋洋如也及其解印謝事休於百瀆之上遺前日之榮膴而盡屏身外之紛華田夫樵子相偶爲徒𨿽唐堯在上齊威爲國曾不得一見之行年七十而貌愉悅聰明有加於昔徳如武公而有其所不能髙如華封麥丘絳縣老人而行其所不得行其所不得而棄之爲其所不能而安之人之尙公者一以爲君公則不專於貴一以爲叟老則固未嘗辱於賤也邦人子弟交欲祝且養焉以致其敬愛皓顚鮐背隤然冺其上下之所處而忘年數之不足古之有徳而齒足尙者莫如公取數之多也某以通家子逺在下風不得從子弟祝養之從而特序其盛以寓欣慕之意云

祝郡侯方西川公壽序

國人愛願其君祝焉以致其情古之道也祝之之辭必於壽焉致意詩人所稱曰遐不壽考曰眉壽無疆見於古者厥惟舊矣彼得有其國而其人以爲君此禮之所宜有也施之於今有合乎哉今之爲史而其義近古之有土者惟郡守邑令有民與社類所謂諸侯大夫之得爲其國家者也𨿽不得有其民然所以長治拊安之其政與權殆有君之義焉如是而愛願之則祝焉以致其情此禮之有合也桐城方侯西川爲泉州吾民之所愛願私相與語幸其有君如此者環所治七邑之人莫不皆然其欲祝侯之壽乞於其色之大夫汪君瑀而來請於某使善爲祝辭則安溪之民也夫勤其事而安其佚我者之報布其利而享其厚我者之奉吏與民交相爲賜上下兩易以治夫苟足以相酧則上焉者泰然受民之愛願無所不敢當也其民亦且愛願之矣侯之爲郡勞己以爲民而未嘗煩之使之報我以佚也嗇身以惠下而未嘗費之使之奉我以厚也民之愛願之宜其如子之於父母侯猶且歉然若不能當蓋古之有道仁人其用心行事常出於是宜其愛助於天篤慶集祥眉壽無害以副邑民歸祝之情而不爲虛也古之有其國者享年彌多則施澤彌久民之祝之𨿽誠出於心猶爲有所賴於其利與勞欲其久於爲政而永有以賜我也今之爲吏有褒進明陟之法長治拊安之績旣著則有陟而之他矣民之祝之尢爲無所私賴出於愛願之至視古之義殆有加焉而予文之以此詞可以無媿於詩人之所稱矣侯之必得其壽也益有可信夫是嵗庚戌侯年六十初度之辰九月二十九日也

壽梁鑑亭翁封君老先生序

華膴之盛與枯槁之臒相議而世鮮兼有之樂彼其經營於物內棲宅乎世表耽巖谷者固以市朝爲混濁悅鐘鼎者亦以艸莽爲吝固其理宜也寧獨處地之然勢不得易而相爲亦其稟材與命有制之者不使兼有其享耶今之以其子貴受恩於朝而列於名寵之數者命之曰封官無所勞於事而有其榮居不出於土而名姓通於天子有籍於中書殆吾所謂兼之者矣是命之所子而處地之然也又有材之論焉今夫與之以一成之地十室之眾而不能治顓顓然一艸野無能之人耳顧托於無所勞於事而其智之所知近慮之所謀不出乎閭井細屑之務置之一丘一壑之間而志有不存況其未嘗在丘壑耶如是者恐不足以自免於混濁之議而胡可以譏鐘鼎之士吾所謂兼之者將取材焉如是則歸以兼有之樂而不爲虛蓋聞滇南蒼山黑水之間有隠君子曰梁鑑亭翁者少而治周孔之業挾冊講頌慨然有當世之志嘗一遊庠序稍出其藝以用於課試之塲而同遊之徒無敢抗旌前行者談古以禦今成敗治忽之故如端拜而議具非不足用力非不足以進也囂然捨去自放於山水誓終老焉同防之徒出己下者往往以藝得志翁不顧也及其子梁心泉君舉進士爲郎官以其官封翁翁束書擕劍去鄕而逺適攬荊楚江漢之大勢縱洛汴趙魏之壯觀至於京師以如都邑規模之雄鉅朝廟器數之文明躬詣闕庭蹈舞拜賜徐反其鄕然後遺章服之寵適泉石之娛求鴻寶祕訣黃庭內經妙解而勤修之不輕爲人語也吾所論於材者若翁兼之矣究翁之所解修將窮天門地戶之開辟取日精月華以吞吐乘不載之馭遊無垠之野與造物爲徒而享年之多自其解修之緒效世之康疆逢吉之祝良不足以疑啟於翁之側也心泉君訪予艸堂拜且言曰系官於此去吾親甚逺而世物之華膴舉不足以得吾親懽惟名人之文其所欲也將以歳八月二十日吾親之誕辰馳爲獻焉某非能爲文而君謂翁待以此懽故序以爲翁壽

奉賀王閒齊老先生壽九十序

天地醇龎衝粹之气必鐘於人物以其絪緼之妙變合之難人物之得於是气每間值而僅有其值而有之者非徒性情功用有以大異乎人與物而形幹體質亦且惇厚貞固久立而長存彼紛紜雜揉並生其間者常易於變滅而不得與之同其長久气之鐘於物而物之得值乎气者在山爲喬嶽在木爲松柏大雅詩人將言人生福徳之盛博取於物以爲況特舉南山松柏與日月之升恆爲並夫他物之崇者不免於騫崩其茂者不能以相承惟南山松柏則不然此則物之異乎在物者也是气鐘於人爲仁人君子其凝重靜止無造作之勞如髙山喬嶽之爲尊其堅貞渾確無華飭之巧如松柏之爲操如是者豈獨其修爲存主大過乎人哉其於永命享年之道亦有非人所能及矣某所見今之仁人有閒齋王翁焉翁自爲士讀書至孔門言仁之防深玩熟講誠有意乎其爲之故於聖賢之言無所不盡心而尢盡心於論語也於論語之言無所不玩講而獨有契於告樊遲之三言嘗謂是三言聖人可以盡性眾人可以盡分吾上不敢語聖下未忍同於眾人力行是三者終其身而不變不倦焉其庶可以爲今之仁人與故其居躬立己由壯至老未嘗見其怠傲燕僻之容其處人接物自家以達於鄕國必竭情獻誠而偸薄害忮之機不一出焉環翁之居而聚者長少防防然一以爲父兄一以爲師保親之則不敢狎敬焉而不忍疎若翁受气於天地果值其醇龎衝粹有以獨異乎人視彼輕矯揉多爲造作以自炫浮誇藻澤務於潤飾以爲工眞如培塿拳石之於喬嶽繁卉夭艸之於松柏也某壯嵗嘗獲見翁知其居處之恭執事之敬與人之忠而信其爲仁人也十五六年之間屢得見焉而知翁之所爲恭敬與忠者不少倦且變也今之仁人非翁而誰是嵗八月二十九日爲翁初度之辰於是翁行年九十矣翁受气旣異則永命享年惇厚貞固久立而長存宜如南山之壽松柏之茂而某敢以是二物爲翁祝以附大雅詩人之義

壽童南衡老先生序

分以畀人而已未嘗不有附以益彼而此未嘗不多是治之出於道者也道之精以治身其緒餘以爲天下國家終日爲之而未嘗爲天下國家無所不可及而毫髮無損於其身所畀益乎人者無一不出於己而此之有且多者固自若也得此以爲上黃帝是已故窅然遺其天下而天下大治得此以爲下庚桑子是已故居畏壘之墟而年谷熟物不疵札今夫樊然以愁恐其心而謖謖然以役其四體而曰將以爲人津潤之沾漑者勺防而膏液之漏巵也江海珍瑰之投遺者塵粟而寶藏之毀櫝也丘山不亦去道之逺而藏身之非固也哉千里之國之疆亦廣矣四境之人亦眾矣上焉視天下則不足下焉視一壘之居則有餘將以畀且益乎人而能無損於身非得道之至胡以及此南衡先生生乎防稽名山水之間獨涵沖融醇秀之气以誘其靈覺蚤知向道勤修而敏悟觀於有欲之徼而躡乎若存之根守乎知雄之谿而復其去雕之朴蓋與軒轅氏異世而同師如造廣成之室而得乎順風之所聞吳山浙水之鄕羣然親而事之如畏壘之人之欲爼豆庚桑楚而卒不可得也其爲泉州四境之所際千里而儉自先生之爲之天時則有行矣祥序丕凝而不禨日月星晨則有象矣光華之埀乎下加顯艸木禽獸固有生矣隕黃防殈之災忽然如失臣妾之劃然智者效其職其芚然愚者不敢愛其力觀於四境之內不知孰爲之分而莫不有誰使之附而莫不多先生方且葆和含光閉乎無楗之門行於不去之塗存乎我者愈有而彌多耳目方應之而精不搖手足方營之而形不困先生所得之眞殆將進於至人歟一日南安尹蕭君過予請所以壽先生曰誕日將臨矣予謂先生之道已進於忘己將後天地而不老仰閱三光之幾凋而俯觀桑田滄海之屢變於前吾與若不足以測其算之所極而何能爲先生祝先生尙無嗇其緒餘以爲天下禦軒後以逰襄城之埜行七聖之逺途臻一世於華胥之俗吾亦蓬乎其爲杓之人長托畏壘之鄰比食熟谷而混於無疵之一物不亦嘉乎請以是爲先生祝

壽丹臺吳翁序

養生之大方有道有術道所以爲恬也術所以爲愉也恬而不愉𨿽志悅於內而和不足以葆其外愉而不恬則气循於外而中未有以久其存所謂道者非以其不私形軀與人同體而我無所獨利之謂與翕合太和練元气使疵癘無所薄而疾疹不得作恡惜形軀如珍圭璧而寶蓍蔡適得於己而不可以與人術之謂是矣山澤之防侗木石之瘠枯敂噓呼吸吐故納新熊鳥引而蛇蟄其術足以藏身而漠然不以物嬰己塊處株居無滲泄之潤以及人其道非也如是者永年於寂寞荒昧之墟爲木爲石而已𨿽壽而不稱於世誦法詩書佩服仁義思以其道同物掲掲然以儒自命蓋多其人矣占畢簡冊勞其口耳節文聲容束其筋骸往往柴形而火色其道未至而於術已疎有稱於世而不得其壽信乎恬愉相養者之難也嶺南韶郡英徳吳丹臺翁今安溪博士吳寧靜君之父也其聰明靈秀不滑汩於塵俗之垢而亦不以命儒掲掲者之業役口耳而窘筋骸又不欲爲木爲石自冺於無稱而苟爲防侗枯瘠之壽故畱神於黃帝岐伯之書內觀五臟九竅息之所起脈之所經窮微於未朕而遡源本於無始至於百體四肢榮流衛行意使而機轉如臂運指而腓隨足𨿽山澤自藏者所得之術不能加也心存兼濟而樂在於與人共利老長穉幼苟有以六气七情之沴傷其生者皆引以爲己傷乃始烹煉金石防咀艸木品酌佐使之宜調胹剛柔之性畜百中之方以待求者至則與之與之則必有功善貸而不取其貲多施而不責其報英徳之人因翁得不以沴傷其生不知防何人矣其道不私而其術有以及人所謂恬愉相養者非翁之謂與夫欲生人之生而自不能善其生者未有能生人者也故翁之道由術而通兼是二者以永年儒者媿其術而山澤之臒慚其道世之得壽而有可稱者莫翁若也寧靜君系官庠序求歸而不得旦夕以親爲念於是邑之弟子寓圖於英徳以祝翁壽以慰其師之心而羣來乞序於予遂爲之序

壽封君蓮溪田先生序

今上在位逾三十六年天下方樂有道之長朝廷之上尢以恬晏丰豫爲太平極治之嘉防天子端拱深居養黙致虛靜以納和介嘏而頌萬壽難老之祥十有餘年之間郡公卿士咸喜自得謂仕於化國而遊仁壽之域其樂熙熙如登春臺所以祝聖人之壽者其儀孔多而誠悃特至是時春官實司其禮而燕山廷翰適爲郎於禮部艸具儀節陳飭器數勞忱備著蓋躬際休美而受上之好賜甚渥可謂盛矣君以望資髙拜廣東布政司防議職當宣布天子綏逺厚下徳意推之政事以幸百粵之氓尊髙年養黃耉使老老之風達於嶺海𨿽遐荒絕陬亦熈熈然如京師之樂而後爲能明將上指敷錫在下而化國之長日不特在朝廷也君過家覲省尊甫封君蓮溪翁翁年甫六十君拜慶於堂俯而興思曰人道之重莫君親若矣楊也幸遭明時有列於朝預在廷羣工之末獲祝聖人壽且以職司獨效其勞其又幸矣今也防恩之官便道獲拜其親不又其幸歟夫將宣布有道福民之澤以老嶺海之長老而老吾之老以爲之先其亦可乎乃以是嵗五月某日之吉稱觴於堂盛上壽之儀而乞言於某曰非得斯文也楊將無以悅吾親於是姻友某某輩相繼來速某竊謂天子之恩君臣厚矣而尢厚於在廷之臣廷臣之尊者多已不及其親之存駢蕃膴腆之寵錫徒受以逸樂其軀而已君𨿽未得預於尊者恩厚之數然有親而壽之其樂有倍於逸其身者矣蓮溪翁向所以教之以移忠者旣得以獻之於天子今也持其所受於上者歸以爲蓮溪翁悅出有以顯親之教而入也能顯君之賜豈非人道之極懽臣子之備美哉蓋聞今上嚴畏純一竭內心之誠以昭受上帝而對越神靈之貺佑如響答聲禱之則必應故能納和介嘏其與天明天旦相爲防衍出王萬壽之祥不待羣祝而自臻也廷臣近光化訓必有能參同徳於宻勿契合之表者矣逺臣庶民宜未有能與於斯也蓮溪翁專精恪謹以上天爲不可欺而羣神皆不可防也夙興防恭至夜而不敢怠一舉事一發言必告之於神神亦往鑑其意而孚之若相告語豈非不詔而興於上之教者耶吾知翁之所以受福於神而承寵於君者交益而未艾而廷翰君之爲其親悅尙有進於今日者序以張之並以爲俟

侯梅翁壽序

嘉靖一十八年十月望日南安侯梅峯翁生七十矣同姓子弟與夫外姻賔友鄕閭之長幼咸以壽爲翁祝而請予文者則其姻李顓輩而因吾外弟陳子和以來子和在翁外姻之卑屬而特爲翁所愛者也故其請尢勤予謂子和若輩所以致愛敬於尊長者竭其誠心以願之則又治其酒食之美以進焉餙其筐篚以侑之作其鐘鼓以衎之以安其口體而樂其志意斯亦可矣而必以予文何哉蓋翁𨿽伏處田野不以文見其身其扵詩書之言皆能習而通焉挾冊吟誦與儒生無異其閱史最詳談其行事名迹亹亹不休至與人論難往復處其可否有條貫也故扵文知貴之而尢知貴賢者之文而姻戚之欲悅翁之心以祝其算以爲幣帛之奉將金石之考擊皆末也神气之在於人患其難全而亦不欲其無所用故詩書之士旣苦其泄越而不全田野之老又牿於顓固而不用如是者豈獨其性智有不足哉其於永年之理亦有所偏而不得遂其宜也侯翁旣不以文見其身全其神气老於田野之生業其於詩書之言泛渉而嬉獵焉以免於顓固之陋揆以永年之理翁於所取爲兼而不偏矣其享壽冝也子和輩求其心之所悅者之在乎此請而得焉以致之於翁蓋予之文非有幣帛黼黻黃之章金革鏗鍧鞺之節然適投乎翁心之所欲而知貴者於是焉而設之以筐篚奏之以鐘皷則其所飾者皆足以爲侑所作者皆足以爲衎宜有以樂翁之志意而增益其無疆之算而李顓輩致祝之誠豈不得哉故諾其請而爲之序

壽蔡太夫人序

吾友蔡君道卿督學嶺南奉其母太夫人以往道卿出與諸生言學以道徳性命之微要奬掖髦碩羣趨朋至教法昌行而光華宣暢有先生之尊入侍髙堂侯承起居進退惟諾掬澑播灑躬勞事而執細物屬然若不及有子弟之勤諸生之學於道卿者悅其事親之實而信其所以爲言太夫人之居於彼也樂其所以教人而安其所以事我心彌康而體彌平貌之臒者日以益腴星星之髮爲之攺黑不徒忘其非土之思而亦油然不知年數之邁也是嵗道卿遷浙江參政得以便道過家某以通家子入謁覩太夫人之貌之腴而髮之反黑也問道卿之所以爲養者蓋藥洲之館督學憲臣所居在焉池有可釣之鯈鱅原有可擷之筍藿倚樊之椒負墻之桂糅以爲芳辛而調其滑鮮於是乎取之非有烹羔擊豕炮鼈膾鯉備極珍滋之饗也誦先王之書略舉其義以訓其文時人之言語近世之詠歌雜陳間諷以娛於耳而鏗鍧哇咬之聲音無有也奇石嘉卉列於館之左右禦而觀之指其名而辧其品談其所從出與所由致之以爲目玩而蹈舞妖姣之采色無有也然而太夫人之神日以益凝而目視加明耳聽加聰口腹日以益充朝夕之食飲加進也余退而告夫與道卿友者相與講太夫人之賢蓋其所以安樂其耳目口腹者逺去世情而獨出乎至性天常之間爲能有以樂其子之樂也是月十四日爲太夫人誕辰於是謀所以爲太夫人壽者莫不欲推剝肥牽网擉鱻臝飪薌胹膏撰五味之珎以爲饌撞鐘擊皷弦瓠桐篠繁單和防進以窈窕蹈奏應節備音聲采色之美以爲樂以順適太夫人之口腹耳目而康其心以介無疆之算則又相與言曰太夫人所以安其子之養忘其年數而聰明疆溢四體和平其效如此其必有不極味而珍不備聲色而樂而可以爲太夫人壽者乃來委某以文是亦道卿所以爲養之志也

楊母劉太安人七十壽序

楊文貞公以相業名三朝其世澤家法之貽於後逺矣贈考功梨山教授公承之以詩書禮義飭己誨人功業名位𨿽祖孫不侔而家法之傳不替有加焉甚哉佐其內者之難爲賢也而劉太安人實配梨山公非獨志諭行偶相勉以勩也且有以輔其所不及而效諫捄於閫奧渺之中猗與賢哉由其所自出論之劉氏世以科第爲邑舊閥而鐵心僉憲公之子七星先生安人之父也鐵心風節髙一時七星舉神童弱冠爲鄕進士有文行世故安人自防至長耳目視聽非古圖史箴訓不接於見聞也淑性慧資得於天賦而循約於姆方漸習於保誨非一日之積矣宜其嬪於名門而能以徳與行蚤嵗爲賢婦中年爲令妻今老矣巋然以慈教爲嚴母而壼範內則具善完懿藹著休稱昭在邦族發聞於海內縉紳士大夫之間莫不知有泰和楊母太安人之賢矣是嵗太安人年七十五月十九日誕辰其子武東君載鳴捧量移之檄過家爲太安人壽邵武太守羅兩華公遣使至淸源山中屬某爲文閩地遐陋某又賤廢然亦知有太安人者也世之所謂能事其親者莫不以外物之厚爲可悅而親之所以安其子亦以厚外物之享爲吾樂惟其親之所安在此則子之所以爲事者徒足於嗜欲而觭缺扵義理亦爲有以宜親之心而可以謂之世俗之孝若其子之好禮向道思以義理爲悅者而非親心之所冝則𨿽免於流俗之譏而未足以致門內之和猶爲之不能事其親云爾惟親之與子相諭於義理爲所處之盛而實爲人世所遭之難蓋闗雎雞鳴之葉不歌於房中而女教放失婦人之諭義理者尢爲不可得見如太安人之爲母所以教武東君於爲士時已一出於立身講學之大端至其從之官舍在登州則勉以刑以貧爲有得在京師則勉以進賢退不肖不以貶斥爲辱夫世之所謂外物之美者可知已而太安人以貧爲得以失官爲榮蓋知夫謀於利者必怍於義固於權者必屈於識故其所安者在此而不在彼也武東君爲子則誠知所以爲事者矣使太安人之心之所安不在乎此亦何以樂其志意康其居起而爲娯老介壽之侑哉君之所遭可謂盛矣此歸拜髙堂瞻覲慈顏融融泄泄之气溢於眉目孫曽羣從繞膝鄕人子弟在阼序之間芳防陳前衎以鐘皷出予文爲太安人頌宜莞爾頷之於以佐君觴祝之餘歡亦邵武太守千里之情也

壽易太夫人九十序

易太夫人以令善懋閫儀爲鄕人大母於今年九十矣太夫人長子愧虛先生徳學爲一時所宗事太夫人孝謹棄官歸養婆娑泉石之間以人倫爲悅先生行年七十蒼眉皓鬂可以杖於國中矣其奉庭闈之懽起居扶持嚴於爲子弟時率二弟時興時學朝夕謀所以安太夫人者往往執其勞役治其細物以躬自勤爲至樂不使弟代之也太夫人年彌髙體彌健視聽聰明加於昔時室中之事有當自爲不肯以屬卑幼其神思記注而儀節該悉有女婦所不能者先生出爲鄕人父而入有子弟之樂孝謹家法名於郡中先生之友多鄕之賢達長者並有父之望於鄕以其與先生友皆母事太夫人而鄕之才子弟多以父事先生者又事太夫人如大母一時孝弟之風行於家達於鄕由太夫人之髙年備福其風大著而久洽方先王盛時養老之政行國中無見遺之年非獨鄕之人能老其鄕之老而其家子弟皆無不自老其老後世政失俗防寧獨老者不得爲鄕人所事而已𨿽其子弟有不能老其家之老者矣而太夫人所享如此蓋政俗微失之際獨於易氏之門追存治古之風豈不盛哉然古之子弟知自老其老要其政有以篤之使隆觀之使厚而未必其子之果能賢也彼老於其子弟之老者𨿽得其所養而未必其气昌神裕康疆逢吉而無患也太夫人年髙而體健猶能執女婦之所治陶然宴豫於閨闥尊受子姓撰具侍娛之安而先生又賢也是其所享有治古之老不能兼得而備有者豈不爲尢盛哉某在諸子弟中最爲不才而以父事先生之日久當太夫人九十行年十二月二日誕辰之慶旣從鄕之長者旅進百拜以祝太夫人無疆之算後見之於文以發明其盛諸長者以某之言爲然遂書以爲祝壽序

丘中丞夫人六十壽序

予扵集齋仕學之輩皆後而公辱與之爲友公之政業學術髙朗膚敏隨施輒效所至有述而其奇節之所震曜醇行之所優悉動乎朝著惇於家族躬人之所不能予心服且愧焉公間謂予曰恆言學弛於內嬿仕敗於室讁予所以得有立而無歉於爲人者有內友之助也予心識之時竊有以攷質訪驗之知公所爲予語其內者信也久之遂托爲婚姻則家人脯修之問常相及而公之夫人之賢知之備矣凡女婦有助於其夫者必其夫之才有不足以公之英偉傑特在交遊寮寀鮮有能佐下風而獨有得於夫人可謂難矣凢能助夫者其恩禮所及施於宗族鄕黨則有之而朝廷之謨議四方之經營非婦人才智所及也夫人事英偉傑特之君子而施於朝廷之上四方之廣厥有助焉又可謂難矣以公之言與予之所知則夫人之賢有不可以事舉而名稱要爲行誼才智克對君子而與之並賢歟故公之存天下之人慕聲光而效趨走可謂甚盛夫人之志不爲之泰其禦家防身斬然有常也及公不存孰不謂繁華盡去門戶攺觀而夫人之志不爲之餒所以禦家防身如一日公之遺光流風猶存四方賢者時時寓起居宗族鄕黨嚴夫人之防捨而誦夫人之惠卹不異於公之存也其所長有助於公之身而持公之身後至使光輝不磨風烈無替其難又有甚焉𨿽公之賢所賴於內友信有加而無疆與是嵗嘉靖戊午七月八日爲夫人設帨初度之辰於是年六十矣其子維禎維栻欲獻一觴爲髙堂介壽宗族鄕黨之賢而知夫人與其嚴且誦者皆欲以爲夫人祝二子跽於堂下以請夫人曰中丞公而存吾猶不欲侈然受子之獻況公之不存乎兒子猶不欲受況受宗族鄕黨之長幼尊卑之祝乎二子不得命皇皇以告予謀其宜否曰如先生以爲宜將固以請予謂子之事親道固大矣知年而喜斯情之至也喜而欲有獻獻而以爲祝禮之所由生也是稱壽亦人子之孝也思中丞公之故而拒子之請夫人所以教孝也順其子之情使展其一事之孝而因圖所以思中丞公之大者亦所以教孝也二子其行之夫人殆將許焉若夫宗族鄕黨之祝則固非子之所能致而亦非夫人之所得拒者又何謀焉二子再以請而後得命於是復以告予曰因先生之謀而後得請敢乞言於先生以爲壽吾母將且大悅而安我之所獻矣予不得辭而鄕之士南宮之彥庠序之秀偕以言見屬遂見於序

李母金氏七十壽序

西方之法豈獨可行於其國而已充其淸淨無欲之眞心慈悲善救之本性貫通乎日用應感之間則有夫婦母子之倫亦足以黙存其教而積善召祥之福動於人事孚乎物理而家庭翕聚之樂服食滋殖之政何啻天堂陟生繞以香花之奉飾以珍寶之供之爲芳美華貴也哉西方之聖莫盛於瞿曇而天方以西之域身毒天竺之派別自有其法蓋出於瞿曇而少異其淸淨慈悲主於修治惡業以精進善慧則一而已亦一方之聖也入中國已非一日𨿽傳之者無如佛氏之徒之盛然佛氏之徒已僞售飾習而爲玆方聖人之教者猶不逺其祖持法守戒顧嚴於爲佛氏者安得以其異於吾儒而盡訾棄之耶金夫人者庠生李君一林約甫之母也幼習玆方之教知以不貪不殺爲戒而天性所稟最有善根獨能守其戒不壊故其在家爲女稱孝及婦於李翁事舅姑能敬而敏佐夫子以勤儉起其家而以懿惠接姻黨懷藏獲藹然有賢名於李氏之門翁𨿽棄夫人以去夫人能持其家授約甫君以尺度謹禮而惇誼稱鄕善士李氏卓爲泉之名家約甫尢念母氏之恩思所以盡罔極之報孝養偹至夫人髙年彌康享其子之養可以千百嵗如一日可謂福矣一念淸淨眞體完明百行之吉皆由是出以之致諸福之物如持劵取負非僥幸得之也西方之法何嘗無助於人倫世教顧欲區區誦守固陋以非正法擯之盍觀於夫人之所處而有寤乎某舅氏李小坡兄弟與吾弟性中皆防於約甫君最厚而嘗拜夫人於堂也夫人是嵗七十九月二十二日其誕辰也故集合姻戚友朋以是日登堂舉一觴祝夫人之壽而請賀言於予因書以授之使爲軸張於髙堂以助約甫君悅親之懽而愧於言之不文也

賀黃母蔣氏壽序

是嵗嘉靖乙夘冬十月八日門人黃君大本之母蔣設悅之辰也凢與黃君友者皆學問之士相與謀所以爲蔣母壽者而來請文其所爲說曰凢族戚鄕黨之爲人父母壽者其所以爲儀筐篚之將黃黼黻之煌煌也蔣母自失其所天而育大本之孤以自存也疏衣菲裳屏去華麗靡紛之飾拮據卒瘏朝夕不懈所以被其躬者取足禦寒而已是不足爲蔣母將也其所以爲飲食則牢醴肴核肥鮮甘防充於品爼罇籩之奉者也蔣母專居自約茹淡食糲防無炊精而閣不庋肉非力不能具味也將以苦其口腹以明嘗蘗丸膽之志故處人之所不能堪而常安是飲食之美不足以爲奉矣其所以爲歌舞則姣曼嫫姝彰采施色繁節奇態以和桐篠鐘缶之聲爲可娛也蔣母言不聞於屏外而眎不逾閾憂思之篤不忘平心終其身聞樂未嘗樂而所以防閒其耳目使不邇於非禮者蓋未嘗有樂之及聞也是尢不足以爲娯矣故凢世之所以爲壽而可以盡其情物者皆不足爲蔣母悅惟得君子之言以張之其可哉余謂是則可矣然蔣母之年未六十也其壽未涯也稍需其可請者則又曰蔣母之節完且著矣國家旌表之制必年逾五十而後與之謂夫貞以立節者年至於是則無邪之行底終而有恆之志可信矣蔣母之節宜旌五十之期已逾蔣母獨自斂抑不欲其子求聞之有司黃君恬然內修竭志於善養忘他慕而輕外物以奉母之教而力爲善也不以聞之有司而有司亦莫之聞也故吾黨將以同然羣志登堂稱壽代有司修問之文又得一言以明之視臺臣覈疏之華未知孰爲輕重也余謂是吾黨之責也遂見於文以副諸君今日之請而且以爲他日使有司聞之以舉制令旌表之端云

奉賀蔡太夫人七十壽序

中丞蔡可泉公以畱院重臣專制長江備守戎政其經略敉定周於天塹洪流之上下而倉卒禦遏島夷之狂謀兼有海上之勞言者不察以爲無功天子爲解職事以待推覈將以明中丞之功而使言者自愧其失也公欣然還裏曰克亷念母久矣玆得暫解以歸覲斯固上之大恩亦適得言者之助也太夫人於公之歸喜動顏色謂其子曰而不自言其功則不直言功則非遜與其爲直也寧遜而其安意侍我世豈終而捨哉公侍太夫人朝夕左右甚適治其魚菽醪酏以進而退饜其餃甘於祿食鐘鼎之丰抱衽請趾授幾問向扶持居起以筋力爲恭均子弟之勤而執臧獲之細追視建牙設纛乘輿從徒顧爲佚也是嵗四月十四日太夫人誕辰行年七十矣當庚戌嵗太夫人年六十有六公以參知浙江行省過家奉觴上壽今閱四嵗名位之華事業之茂光顯於前矣而太夫人齒髮堅好耳目聰明不少減於其舊是日益盛上壽之儀母慈子孝其樂融泄鄊士大夫冑子之彥庠序衿佩之英與夫閭裏父老子弟旄倪長少之羣莫不爲公稱慶縟文繁節侑以筐篚奏以皷鐘期以爲太夫人懽而佐中丞頌禱之忱煌煌如也衎衎如也人子之欲歡其親力足以自竭而誼足以得人者近世士大夫隨其分位所致然未有如公之盛者也夫不以解職爲戚而以得侍其親爲悅可謂篤天性而忘外物固公之所至而猶人之所能也能安其子之志而樂其養不以功之不白爲憾且教之以勿自言功太夫人之識於是乎加人數等矣其受縉紳章縫父老子弟之祝宜也人子之賢且貴者思以積庸累勤而介祜祉增年算於其親非惟其修飭行義踐致休顯之爲可樂至其智慮殫於所職而勞不敍民物被其兼澤而恩無稱尢爲神之所聽而可以責酬於勿莫不見之中公功在海上郁而不白復躬爲含晦退而自厚以樂於天性之間所以介太夫人之福而增遐算於無窮於理不爲誣也歐君徳深洪君世珍遊於公最雅實倡諸冑子登堂具觴爲夫人壽來請文愼中於太夫人通家子也樂附諸君之後敬以是爲祝

南澗徐老先生官邸就養序

仕不主乎己而主乎親此天性之至之所能也養不主乎子而主乎己非盛徳之至不能也士之仕也秩祿之寵存乎目前而名勢之榮誘於他日不以其身之便賴其官而惟以得事其親爲悅者吾嘗謂不可見其人而於今見之開化徐君是也徐君奉其父南澗先生以令甌寧不知有人民社稷之貴而樂於得事其親可謂篤於天性行人之所難矣而先生之所以樂其子之養者如何也先生心撫乎四海之內而欲足於一區之間慮貫乎百世之後而功宻於一息之頃足之所蹈目之所及無非斯土固不知太末之爲吾鄊建州之爲他國又不知甌寧之爲邑治其子之爲官於斯而吾之爲其子奉以來也邸捨之深嚴不異乎逆旅郵館之閱宿郛郭之浩穰不異乎巖穴谿谷之幽棲蓋其所自樂者充於中而不系乎外之物故士民之欲見者未嘗不可得見又不可得而妄見也其見之也非以洽流俗之歡其不可妄見也亦非以示形迹之介蓋有道存焉故士民之加敬愛於先生其知之者以爲信己之守其不知者以爲全子之名先生之聞之也啞然以笑謂不知者之度我固深而知者之譽我亦疏焉而不精也養不主乎子而主乎己其道如是盛徳之至如先生可以爲天下之父矣先生少而勤行壯而向道逾疆艾而益進垂老安焉而不倦年防九十精神盈溢气舒而體愉吾知其不在於鼎簋匕筯之奉之養矣甌寧君志業敏茂功名將益顯秩祿之來山增川至而不可禦是皆不足以發先生之一盼其所主乎己者閱百嵗而如旦夜也某生晚而地逺不及見先生諸生之從予遊者近出甌寧君門下爲道其所以然故序以爲先生贈以寓致區區仰慕之私云

範母易氏貞節序

昔夏侯令女不忍曺文叔之死誓以節自終爲曹氏婦而迫於父母至於割截鬒髮刖劓耳鼻然後免乎見奪嗟夫彼其愛不出於烈行令名而苟以保家室之歡爲不失生子者之大願如是而爲人父母兄弟固亦鄙矣獨怪令女之節其英爽足以激發來世而不能諭當時之親其悃懇足以悲感仇懟而不見信同體之人豈其慷慨迫臆獨立不悶有以自持而誠心精意伏潛著隠尙有所未至歟夫髮斷耳刖形已毀矣彼區區之愛其女者猶欲修其已毀之形而飭之取其必守之節而奪之豈非其無苟他之志而猶有可惑之容耶故使父母疑其容而兼失其心令女亦知以容自累也故其計出於殘膚傷體而後得免嗚呼可以爲難矣然其志靡他而容至於召疑是其所爲苟難者亦所以爲未至也令女之事余每以是悲之乃今得見節婦易氏益因以有感云始易氏之歸於範氏而其夫君錫早死又無子以爲養也其舅姑固以爲不能終爲範氏婦欲再圖其所居易氏賦柏舟之詩以死自誓其兄易愧虛先生與其夫弟範玉泉君者友也先生以責其友範君以諫其父而易氏之志得以不奪無殘膚傷體之痛而志諭於內外之親孝養慈育偹有令善余是以知易氏之節非徒慷慨迫臆足以自持而精意誠心獨有至者蓋其所守與令女同而其所得則令女有不及也嗟乎閨閤惟第潛移黙感其欷歔嘅嘆有出乎情有循乎禮義其擗摽哭泣有動於欲有激於倫常其然其否隙露端引如鼔室中之鐘聲音不能匿笑貌不能藏兄不得以苟信其弟母不得以苟信其子而舅姑顧得以苟信其婦哉後世之士好以苟難爲賢震異尙刻之行駭於聽而怵於視易至於冇述精誠篤至窮防徹幽非知徳者不能辧也故予序易氏之節與令女論而著之使世之士知其志靡他不愧於令女而其行之難者乃在此而不在彼也

裴母周氏貞節序

古載籍可見其辧於婦人女子之事莫詩詳矣事之大者宜莫如節禮所謂一醮不攺名之曰信是爲婦徳而所以事人者也今考其詩以節著者共姜一人而已詩之所載自芼蘋湘藻求桑采蕨抱衾宜鴈雜佩畜防敬一職而勤細事旣皆錄於師氏仲尼存之以爲教不宜詳小而顧略於大豈詩之所載皆婦人之能言者其以節自全者或偶不能言師氏無從采而仲尼亦不得而存之歟至於春秋所書終始全節不失婦道者惟紀伯姬又何其靳也豈其書法與詩不同閭閻井邑民庶之事不從於赴告𨿽欲書之而有不得歟然諸侯公卿夫人有家國之佐範於禮而約於訓尢宜有以自全而其可書之靳如此況於民庶之末哉而彼生於教民俗刑之時其有節與敬職而勤事者宜無不能言又不宜其偶不能言者卽爲有節也由是以推而節之難全也益可見矣以彼世之盛若此而世之後者可知矣中國若此而地之逺者又可知矣吾所爲序者始興裴母周氏蓋婦人之有節者也觀其不二其心於生死存亡之變而確然以禮自防皎白完善終免於淩暴防污之患力撫其子督使有立門戶起而宗祊延亦其才足以輔其心而能然歟以時之今地之逺而其人若此豈不尢爲難哉吾蓋有感矣夫詩之於民庶得詳矣其有節而可載者以不能言而不與存春秋所書不必其能爲言也又以民庶之賤而不得列則彼婦人之有節而幸生於詩書春秋之時猶有不遇之恨也而仲尼之於是書其於欲搜著內美以顯垂陰教之意其亦不能無憾矣乎吾之於周氏其敢謂使之無不遇哉然而闡發幽側以輔翼世教固將學於仲尼者也方求夫事之可載者使見於文安得以其生之防而廢之吾之爲此序其亦竊有取乎仲尼之防而周氏之果不爲不遇也

節婦何氏惇奬序

凢有淑美卓傑之迹而著以爲世勸其明有眾人之論其嚴有君子之書而其榮有王者之制王者之制與眾人之論有得有失每爲勝負而君子者常持所書以低昻於其間是非出乎眾人予奪作於王者美刺之權則君子之所有事也蓋有苟獲王者之制而違眾人之論則君子刺之以救眾人之所負𨿽其苟獲有不爲榮者焉蓋有同得乎眾人之論而不防王者之制則君子美之以助眾人之所勝𨿽其不防有不爲不榮者焉其論是其制奪其論非其制予是論之公而制之私也故君子得以美其所奪而刺其所予有制之公而亦不得予其所是焉則君子蓋嘆之乃從而美之如吾友王思順之母何氏豈非吾之所嘆者乎婦有不幸其夫死而不忍死其夫育其遺孤養其父母完其身以歸見死者而心不怍是淑美之徳而卓傑之行也國家有旌節之典載在令制以待四方之以其事來請而予之然其制令曰必年逾五十王母之節皦然白著而年未五十以卒吏於是土者莫不聞其節其爲是土之民者莫不以王母之節聞而亦莫之請也夫有淑徳卓行足爲世勸而不得著以勸於世者制不設於上而論不行於下也上無其制下之論誠行不得彊而爲之下無其論上之制誠設烏乎知而取之旌節之典制之所載也王母之節論之所同與也然以年不及令而不得請豈非制之公而眾論之是亦有不得予之者乎此君子之所爲嘆而郡侯邑大夫所爲致禮而惇奬也君子之書於是乎不可不行於其間矣王者之制有可以化裁而眾人之論必至於磨滅化裁者不可知而磨滅者可坐而計其不化裁乎而論存也固可以勸於世其化裁乎而論不存也則世之欲勸者尢病之如是而君子之書蓋不可以已矣予非敢謂君子而王母之節宜著於世以爲勸眾人之論有時而泯泯無聞辭乎君子之名使淑徳卓行不著而世無所勸則亦吾黨之罪焉故爲之書曰何氏晉江人生十七而嫁爲鄕進士王忠先生妻嫁七年而先生歿其子天錫君尙在腹中何氏知以大義自斷不爲迫抑推決急於一殉以絕先生後而待天錫之生含哀致毀以禮自防無一髮齒舉足之過以敗其志先生復生質之不慚其言動有法事舅姑孝敬愛子能訓之以義具有令徳而其節尢著鄕人莫不稱爲王節婦云

贈韋孝子序

寡婦之子非有見焉弗與爲友果其以迹爲嫌如言禮家所云耶必不然也由王政所施之義推之則寡者方與孤獨而鰥者先在賑收救助之數由君子之心行之則廣其同體之愛以急無告爲之周旋維防其所生宜加隆於不孤之子也今乃以其母之無夫也而嫌焉而不敢友其未有見之子豈先王設教之防哉夫嫌之爲義有存於禮者謹男女之別明內外授受之儀蓋自有節而豈以寡者之家爲不可入也且人子之能有見者何從修哉必有師友之益以資開發輔植立而後可以有見於世也今必俟其見而後友之則爲子於寡母之懷者非生而有知凢待教而善須友而有成者終不得有友也其果近於人情哉先王之教未嘗不欲人之子皆有成而尢望於寡者之子之至蓋其失嚴父之訓無所視稟而易惰非峻爲之儆則無以發其志而以仁孝之情求之則其母子相依之間上靡有怙外何所從其哀思於防疚勤瘁於囏厄宜痛有以懲毖其精神克艾其意气而感發於修爲視有怙之子當百倍焉顧不能勇於自立而藐無善狀能聲可稱於人斯亦不足友也已其言蓋曰爲寡母之子而不能自力以有聞則君子之所棄矣斯義也固若責之過偹其爲深憫重卹乎斯人之子顧爲獨至也此設教之防也吾持是以論於今尢不敢忽乎斯人而於鄕獨得韋君君之母早寡專一室以幽居偹嘗百瘁貞心匪石彌堅而不可轉君感母之苦也矢必爲君子一跬步一發語而不敢忘母朝夕乎左右之養而視聽於形聲之防蓋無可違之志亦靡有不用之勞矣宗族鄕黨皆以君爲孝子不間於彼此之口觀君所以謹四體之保至於夙興夜寐不徑不遊凜乎臨淵履冰之懼也思檢其言行之過則不敢慢惡於人嚴輿臺如賔煦穉狂若長者而傲言侮行不敢出於口而設於躬也斯亦可謂自力而能以善聞者矣吾方敬而事之而奚友之足云抑又有感矣古之所謂見者皆必有顯名盛位焉蓋士修於家君必求之求則無不得者而命數及之故得以兼名位而稱有見也後世忽士而不求閭巷隠約自修有老死於檐戶奧漏之下而已故以君之自力克惇天地之經以立百行之本而不免爲鄕裏窮人亦其所處之時然也時之旣降則徒知顯名盛位之爲見而見之在於自修力爲善者有莫知之矣故予特著之文以爲君贈使人知古之設禮者所望於寡者之子之至其義如此又以知所謂見者其實不在彼而在此也

送葉生士直還吳序

古者人子之養其親也其節至繁而其事至勞寢起坐袵溫凊向趾之適其宜紛帨刀礪鐫燧箴管槃�之偹其用肉魚棗栗桃柤脫作新撰膽鑽之辧其治饘酏酒醴芼羮燂湯潘浙免莞脂憜之悉其物其朝夕之勤則蚤作晏息而不得休其視聽之專一則無聲無形而耳目將營之其亦爲繁且勞矣又當從事於學出與其鄕之俊選相羣而樂以嵗時朝其長老鄕大夫習其射饗燕食以知上功尊齒之教詩書禮樂之術順四時而歌誦蹈舞之其所防居進退不於塾序則於學不在國中則在郊旣入而爲其繁節勞事以左右於父母之養出而從事於學其趨術博而用功多又如此其爲養也非獨少時然也至於壯而已老而孝敬不敢衰其爲學也非獨其長時然也自其幼學就傅而居宿已離於幃闥宜乎其不能兩得而兼至也然古之制無越鄕之業其子弟未嘗離父兄之側其父兄之貴而命於朝者亦爲仕於其鄕耳子弟之孝而能養材而好學者入則悅其親出則敬其師而樂其朋其力足以兩得其情無有不至也今之爲仕無在其鄕者父兄苟不仕而使子弟學焉則有躡�負笈裹糧而馳四方常有不得養其父母之嘆其仕而子弟從之則往往視其仕國之人如異域之不可以目接而面覯也深居簡出匿崇嚴而守空虛𨿽左右之養得矣而常苦於學之難兼彼其學而廢養者固不養之責耳其養而不得兼於學者豈非時習之失拘曲之說勝而大公之道微耶余用是有慕於葉生矣葉生吳人也其尊翁素峯公始仕爲泉州節推而生來省於郡邸公之爲郡不以拘文曲法自蔽其刑旣明其令旣行則進邑士之聰明材敏有志於學者語之以禮樂之事道徳之言士之聞其語𨿽感動興發大小異等然睹於至意而漸於大和莫不欣欣然如弟子之立於嚴師明傅之前而不知其爲吏於吾土也公亦喜其教之著而人之從乃使其子出見鄕縉紳先生暇則與諸士遊談詩問禮考徳正業不在乎術序黨庠之間而有藏修防息之益亦可爲兩得而兼至矣古人兩得之者以父兄之仕之在其鄕也葉生防於他邦舉養與學而兼至焉信乎人之樂有賢父兄也哉公旣命生以歸奉丘廟戒日將行矣諸士謀所以贈之而來請於予夫生辭親而歸旣息乎就養之勤無繁節勞事以役其形气則於爲學功宜益専他日徳行成而聞名達泉之士將有望其聲光思從之防而不可得若是𨿽不朝夕乎親之側其於爲養也大矣生乎勉之哉

送詩人沈靑門序

詩人之不偶者有性靈觸發之能而無物役拘糾之害此天民之佚樂者矣其視富貴之人宜如檻狙牢豕閔然於中而不足近名器寵數俗所謂尊華者皆瓦礫塗炭瑣屑而朽穢也然予觀唐世詩人不偶者顧不以謁貴者爲戒呈捲投軸左睨右矚防幸一遇如秦闗燕壁遊說之客結軫馳叩朝失於此而暮冀乎彼皇皇然其有所迫而不得休吾未見其能樂也其時公卿得以薦士節鎭得以辟官故不偶之詩人𨿽其失意於塲屋而多僥幸於薦辟斯人也之與顯者遊固其詞藝矜美相爲標致而借援恃力之圖爲不淺矣彼顯者皆有才學詞章名一時其吟詠風格非出不偶者下也顧能不愛屈己以成不偶者之名如張燕公之於孟浩然賀監之於李白栁子厚之於符載杜牧之於張仲吉殆不可勝舉以斯論之唐世詩人淪落江湖者未可爲貴而諸顯者能成人之名其道有足尙矣近世風騷將絕江湖之上有能爲詩歌視唐世難得何啻千百而一二也而士大夫取髙資都盛位蓋有不能爲詩者以顯者所少在此而江湖之士難得又如彼相求之迹固當在此而不當在彼矣且此之與彼遊也無薦引之門無辟用之途彼亦無所借恃於此而倡和往反之間果相矜於藝而非有皇皇之冀矣江湖淪落之人誠可大貴於今之時而士大夫往往不知所以成其名以自附於唐之顯者豈不過哉錢塘靑門山人沈仕江湖之能詩者也自壯而彊行遊四方多與富貴之人逰其能屈己以成靑門之名宜必有之吾未之及知而知靑門無所借恃於諸顯者以其來遊閩中之迹推見之也靑門入閩枲袍布衾從一僮黧面而微跛踽踽然憊也唐之以詩謁顯者一見則欲廢其半餉之享輟其一姬之貲如執劵責負傲然必得何至如靑門之憊也予用是知今之顯者之所以遇江湖淪落之人矣予閒居寂寞絕意當世好事之徒顧辱靑門枉與之遊予之不能有益於靑門可知矣獨不難屈己以爲之重而又非有文章之名也𨿽俯躬匍匐胡能增昻靑門之錙銖爲靑門計當且攺圖庶防有偶也靑門顧謂予曰斯行遇公歸亦將終隠矣不復有望於餘人也斯言其爲謾邪其非謾也則靑門之踽踽南行而窮宜矣古有得人一雙之璧百鎰之金盼若毫毛惟以一言之知爲重此豪士佳公子之所爲非所以施之今也靑門行四方受雙璧百鎰於人宜不少矣今乃持嶺外迂廢無用之人一紙之序以歸曰可以終隠也靑門𨿽自不爲謾世其不有以爲謾者乎是可笑也

周蓮坡公榮封序

迹混而人殊庸者之所忽而智者之所明也今夫材不試於事而虛有其職之號食不及其祿而遙有其秩之寵上之人無所擇而畀之以爲是其子若孫所得之職之秩而還以與其祖父無所費吾之器與名而可以爲其人之榮也下之人不必量而受之以爲是吾之子若孫所得之職之秩而推以及吾之爲祖父者非有待於賢且能而可以安享乎上之賜也是今之所謂封官者也且夫不試於事而不食其祿者豈必皆無能之人哉蓋有懷藏道徳重其身而不出遺逸於世而不憫者矣亦有挾長負奇屢姦於時而不一遇齟齬坎無所發憤而斂志以窮者矣重其身者無所慕於外非虛職遙秩所得而榮之也斂志以窮者志在於效長見奇而不肯以虛職遙秩自樂爲榮者也然而上之人以是畀之則不得辭故有召之而不至官之而不屈而無有封之而不受者是懷藏道徳與挾長負奇之人苟有其子若孫所得職秩推以及之則無異於無能之人之所蒙者也此非所謂其迹混而非常人之所能知者耶吳郡昆山周蓮坡公其子大理君爲興化知府天子加其久勞於外善於持身謹法以仁其民也優以褒典授公以其子官以慰其子之勤而且以爲寵焉於是公亦爲興化府知府尊於家公之夫人晏氏尊爲恭人鄕人無不爲公與夫人榮者公方澹乎其深藏衝乎其善下守其履素之原而忘夫外來之益重珪累組之華其躬曽不加於艸衣芰裳之陋雕轂文茵之愉其體不以易乎穴居石臥之顓而漠然不知名寵之貴錫貺之羨也豈非其志欲以有爲不以虛得其職秩爲榮而其自樂之道有不得而榮之者耶𨿽然所謂有道者不敢過於自肆而傲上之賜有志者善於繼之有人而不必其身之自爲公烏得無以爲榮乎哉公之所以爲榮者如是是所以爲殊於人也興化君之僚郡丞吳君節推章君嚴事其長之賢本其所自而幸其所防之盛也欲有以贈公而余爲之序如此公其不以余爲庸人之知哉其以余之言謂有以明之哉

送閒寂海上人序

佛氏見距於儒非以其好廣大宮室珍美服食聚不耕之身而爲放恣如近世所名學佛之徒也殫力於性地會精於心源謂之髙大微眇而毫髮千里之間此其所以爲吾儒距者也近世名徒於佛者何如哉惟其宮室服食之知而隈下惰窳無復小慧他能以爲放恣矣士之名儒者猶睢雎盱盱詞費气盛以距佛爲功是佛之得距於儒旣非其所以取距而儒之力距乎佛尢失其所以爲距矣不亦謬而可笑哉其間固有屏絕聲色禁耳目之邪淡節臭味裁口腹之欲約身勞體以自苦刻居無尋丈之安而行有山防谷涉之勤屬屬然奉其教之所謂戒者以求別於其徒士者且以爲世所難得交禮而多譽之彼亦以此自賢沾然內勝謂足以抗吾道而存其教如吾所見漳州開元閒寂上人智海殆庶防其人矣佛之爲言固存於其經以大小分教乘而明聖賢之差別則守戒不失蹈人之所極難猶不足語於下乘之數蓋自東土所傳離祖而爲宗者未可望其門墻視彼迦葉以下二十七人一鐙之照西土相續如其經所稱云者又未知羊牛之車相去如何耳充吾儒之所距則摩竭掩室片詞俱冺之防乃足以深攻細折而與之較同異於毫髮之間如上人所守非獨其教之末亦吾道之所不足致距也上人於佛氏之經該誦而精講良亦勤且博矣其言固在苟求之而思思之而得究其所主將必有以抗吾道而特存吾方距之不暇而暇與之逰哉上人勉之然吾亦懼夫所以自爲者不至他日復見上人無所操以爲息邪放淫之本力不足以有距而卒爲上人之道所抗也吾與上人交當勉之

送章心壺序

予閒居抱疾凢吾土之名能醫與以醫行過吾土予未嘗不致而見之各售其方藥餌雜投徒以予腹爲試方之壑童子疲於取火束火之役蠁莙之臭達於墻戶查滓之棄余積若小丘而予疾如故醫者方且援證古經陳說素難上言天和陰陽六气之宜下言血脈虛實寒暖五臟九竅之變惟恐不終售其方而僥幸萬一冀其試之獲中也予旣困於藥稍謝諸醫疏食飲水聊以永日自是𨿽不敢倦於致醫而良以藥爲戒矣一日客有言余姚章心壺之醫者因致而與之談未卽叩其術非不欲叩也蓋將齋心澡慮修其誠心以待他日再見而後請焉又將節宣起居從容旬日庶防脈安於體使之一診而可得其要也章君坐久鑑予之色遽言曰公之疾將愈矣可以勿藥矣吾方非不良不復爲公出矣繼此數相見縱談當世之故與其平生逰寓風土人情之美惡其於該涉藝能辧訂器物形證而品別之往往有可聽者未嘗爲予言六气五臟九竅如他醫所云云也予疾亦日日有間君𨿽未嘗引以爲己功察其意似陰以予疾間自負也豈其使予一見而有齋澡修誠之心與其數見而泛及傍綜世故形品之談皆攻療輔爕之所存而所謂藥物者不在艸木金石之性味治法者不在烹煎防咀之劑量耶於乎君之醫果有以異於予往時之所致者𨿽日與君處不厭也而君揖予將歸矣予疾果日益有間方謀裹糧逺遊訪良友於吳越之間倘與君遇尙當叩君爲予二鑑其色究斯疾之根本伏藏消長分數如何也

遵巖集卷十一

欽定四庫全書

遵巖集卷十二

明王愼中撰

志銘

封通政司通政谿橋王公墓志銘

溫州永嘉英橋之王氏有老而號谿橋翁者生爲鄕人所榮而交慕之沒相與哀之而祭之於其社翁嘗以兩子武庫君司成君貴褒爲封君人不稱其爵命而稱其居蓋以徳掩其貴也谿橋未爲翁所治潦水鐘之浸爲廣斥過者不睨翁獨售焉斬藋菼決垢污作室於其間時猶貧也而繩板之所樹引尋尺之所圖度深廣而髙衍或疑其壤之不吉以爲翁憂又有笑其側者曰胡所取財而室巨如是其爲築於道傍爾矣翁聞不顧治之不倦今之藋菼變爲翚革之華垢污變爲堊磩之美而位置觚隅滿其繩板之所至尋尺之所揆無少缺失器幣服物僮指玩植以充備其中亦稱向之憂且笑者或已不及見而使他人追訾其愚其及見者皆自悔責其識事之近量人之淺而益以翁爲不可及也始喪其父翁早孤而家又貧也奉母周氏兼畜諸弟經營毛宻母常足甘防而諸弟衣食甚均其意气暇裕無纎細苦急之態遇有當費曽不恡情力亦副之於人無所忤而當有勢者在前亦漠然無所詘愧也其後富貴矣足以放其欲以誇世駕俗見謂得意顧獨悃愊自好不以侈張具取娯快故輕糜貨用其遇物尢醇與敵以下爲鈞情慤而貌恂非繆爲恭願買童兒口吻收不驕之聲而內存矜喜有不能制時肆發而竊露者也其和气內溢老而彌盛目光防熻深夜廣坐烱然與炬相射須眉龎皓顏如渥丹觀者皆驚爲神綽意曠度濟以溫色亹亹談辯間出於嘲謔絲竹雜作嘈啁喧耳聴受有節賞工摘誤與少年好事均其精谿橋之居旣大翁以徳齒爲人所尊事媚愛往者輻輳門無停客舉盡賔際宴遊之洽微時所識有所不給咸以翁爲歸施貸賑防不自爲量歌舞其徳所在有之故其歷年滋多備生人之歡嘉而不得者不以爲怨翁旣富貴尢念其所自曰微先人積徳以遺我胡以及此始祖某髙祖某久矣墓茀不治惻然追新之治其曾祖珙祖毓之墓尢嚴而割田以入大宗之祠必選其腴美諸費甚鉅曾不以一銖發斂其族人蓋其行誼篤厚如此嘉靖丙申七月二十二日卒去生景泰庚午閱八十七年矣卒之日弔者數千人哭無不盡哀者其仲子國子祭酒激以聞於上爲賜祭寵之以閔其孝公名鈺字九思封通政司通政卒之年十二月某日伯子澈與弟激沛卜吉於先域半山之原而與恭人張氏合焉恭人故相張文忠公孚敬之女兄徳壽配翁有孫五人叔樊叔程爲國子生叔果叔杲鄕貢士叔本庠生可以知爲善者之所享也之日鄕人相率祖奠於途引柩而泣者數百人紼長數十尋不勝執己則相與斂錢爲祠繪像祀焉蠟饗賽饋必俎豆之期於久而不廢蓋英橋鄰壤之五都瀕海而居其土積鹵其業宜鹽故置場名永嘉以榷之其民籍皆系於竈嵗賦鹽入廩轉餉塞上徵其力之所出而不責其非有而近嵗有司重以折色之徵推膚剝髄不能充也公謂竈地半坼於海民輸其有已不贍而重以折色是責米於盆缶鑊釜之間非其出也爲書具言竈民所以窮迫不堪重賦之狀甚明切以上於朝天子覽而憫之下其書浙東均折色於諸縣之不爲竈籍者五都之竈民得以不徙死故其五都之民送之尢悲挽柩行者累踵駢肩恐不得負紼爲恨又無以自慰而圖祀之於社以記不忘嗟夫士有當勢得位力足以施於民而卒無一善狀其生爲人所詬嫉至於死猶追數其過以咎之何限其不足懷於人泯然以死而人不知者又不知幾何人翁無尺寸之柄而沒有以得民如此不獨其行誼之厚其材亦有以逾人者是可銘也翁之伯子武庫君不逺千里寓書於予曰先人之圖所以告諸幽者非得能言而可信於後之君子不敢以托故旣久而未有所托今敬以托子矣武庫君之賢而多與海內之名公雅故所以重其親之終事而其請銘之言如此予其可辭銘曰

深坎而周封以爲之宮其蔵之宻其樹之崇千百嵗之後過者必恭相栢與松

周府儀賔郭公配保昌郡君墓志銘

郡君朝列大夫周府儀賔郭公昂之妻陜西副使鳳翺湖州府同知鳳儀之母鎭國將軍子之女汝陽恭僖王之孫周定王之曽孫而髙皇帝之孫生於成化庚寅六月三日卒於嘉靖庚子七月十八日享年七十有一訃聞禮部以請上賜祭如制皇后皇太子並憫悼遣祭於壽福榮哀備矣而郡丞君悲不能自釋謂宜有以垂久逺而不忘者以慰無窮之情事乃來乞銘郭固名家郡丞君有聞於時力足以得顯人大官之文而來請於余是其趣必有所存也乃爲掇其事行而志之云郡君勤儉靜肅慈而能訓𨿽稟女質而有男子之識尢精計畫其於度財任力敏甚菹芼泲涗臡胖醯醓紃絍繅緝耘獲豢字爲生之事莫不明習而察歸郭氏不數嵗而郭爲鉅家名於大梁僮婢數百指使之各當其能與盡其力無得無功而食果蔬粟麥之入羨溢蹈借無莖蓏秉穂之遺爲人所私亦無腐敗於莒庾而棄者其貴而多材如是然不以是驕其夫在夫前語不揚聲唇無反者復能本夫之意其舅姑所進衣服飲食必得其饑飽寒暖之宜朝列公倜儻好議論文史交遊半於城中餽贈宴享之禮無失而公不知其費所出又不敢私以己意掠恩沽美有所貸予間則益爲公市膴厚田園卜防宅廣樹畜以娛其志而課二子讀書常衣以布衣食以菲食曰非不能美好若輩口體顧無益於發志進業而足以長過耳二子起進士爲官皆以修潔聞於人蓋教所素成亦知其母之志不樂以他物養也郡君於宗室女屬輩爲尊門旣顯大春秋髙同姓外姻之遊者益眾嵗時慶問長幼尊卑來防冠舄楚楚塡溢閨闥郡君顏如渥丹齒健而目淸應接有則老而不惰怡如也大梁人傳說以爲榮其相語尊者願其婦卑者願其母皆欲如郡君兩子在職並先後奏疏乞謝職歸侍父母詔可之已而憲副君與朝列公相繼歿哭之旣哀而郡丞君奉郡君之教治其喪有禮郡君漸衰厭事郡丞君視飡嘗藥旦夕不去於側母子之間慈孝備至尢以家法爲大梁所推不獨其富厚榮達云郡君二子長憲副次郡丞女三人長適林紀次適麻冕生次適典儀尹復春孫五人東南中西朔東早卒中舉人南西朔皆郡學生女孫五人曾孫三人坦增墉曽孫女三人郡丞君以是年十二月二十四日啟朝列公之兆而祔焉銘曰婉彼碩人容徳具美不言在昔齊姜宋子曰圖爾家朝列維士修於閨中有聞邦裏其聞維何維夫遊且歌曰妻之以子曰有母優學而仕旣相旣誨實受多祉終老無斁克令厥始執是閫儀梁人所視本盛追興功存郭氏琢銘防墟以詒不毀

李母純懿孺人秦氏墓志銘

嘉靖二十一年二月十日李母純懿孺人秦氏卒年九十有三子若孫若曽孫與其婦扶杖勝衰哭於帷堂而東西列者百五十餘人女子適人而攜其子若孫來臨者稱是若孫曾之親戚所嘗往來之黨尊事敬業之大夫士弔者以數千孺人之存以嵗時受其子若孫曽及諸婦之壽女子與其夫及其男女亦來防大車肥馬塞巷陌裘帶纓絇充溢堂上堂廣百餘步至不能容閨中步揺翚翟垂揥懸瑱巧麗之紅實筐布篚繅繡爲借以獻酒芬殽潔疊承第進爲孺人歡孺人以尊卑大小序而接之腹堅齒健飲防嚼嘉人莫不自喜謂爲得孺人之歡如是者餘三十年自郭邑郊聚老少賢不肖傳說嗟嘆爲不可及或仰天誦禱以願其母至有咨怨吁欷恨其母之不然以咎夫天之不均秦孺人之名人人莫不聞嗚呼盛矣孺人泉州衛千戶傑之女嫁爲恪庵李公瑄之妻恪庵不問劑劵而貲日進不知饋遺之費而交遊益親鄕人之饑與疫者資恪庵之藥與粟以濟以善聞於鄕然恪庵稱於人曰是吾妻之助恪庵歿諸子孫之爲士者其學専其材成爲他業者其生事辦皆曰吾祖母之教蓋孺人之子孫蕃矣買田作室督任條置以篤其生者甚均且至而有矩法孺人坐堂上以色笑開示所好惡其執絲枲撰酒食之治女事者常若孺人之臨其室其省種獲力賦稅之治男事者常若孺人之臨其家誦詩讀書則古稱先尊師樂羣者常若孺人之臨其塾其政不肅而齊其教不怒而威所統彌眾所及彌精而所處彌適其材稟神識蓋天得之也母於李氏七十餘年劬躬約已累仁勤行以大李氏之世其事甚眾不可悉書余所論其凡而又特著其事之大者初李氏族大無譜孺人命諸孫之賢而有文者士絢士章士黙士弼士撰論世次聘邑名士沈亨纂而成之復以意授士絢等定爲家範數十條勒之祠堂子孫朔望展謁讀家範一通以戒焉李氏子孫不忘其先油然興其惇睦之愛由孺人也俗降教失士大夫因陋守近能言其祖者鮮矣孺人之志宏逺如此觀其大其細可知也士絢等述孺人之行來請曰吾祖母之存知書喜文章於人之賢否尢有辧別而向意賢者今其得先生銘之是祖母之志也故爲論而銘之使其子孫得以二十二年癸卯二月初十日啟恪庵之墓而合焉孺人子孫旣多男女嫁娶名氏具其家譜及鄕進士君之狀玆不著銘曰

曰氏自秦栢翳云裔始有好馬國於汧渭仲奮佐周禮樂肇賜有非冉祖及孔之門漢彭晉起綰璽乘軒統卒一旅䢐閩之昆厥根旣逺枝條芬敷爰生賢淑令族攸符稟女之身材也維夫爲婦能恭爲母能慈匪曰恭只其家由治匪曰慈只訓督寔師克篤其慶以昌李宗作之自我亦享在躬斵石刻銘壺儀是崇

戶部主事周迹山公墓志銘

士有奮微起陋立人本朝沾一命之寄無當世之責而懷憂世之心無正君之任而愧衮職之闕亦其志然也然而慮過其身之所居言逾其位之所守則有思出其位行越其思之說出而攻之慮過其身慮未遂而身逢其殃言逾其位言不行而位貽其危則有徒喪其身無益於君之說羣而誚之夫使身違其責而皆逃其憂位非其任而並諱其言猶有當責受任者也若夫畏逢殃爲不濟而全其身懼貽危爲無禆而固其位則是莫有憂與言之者矣彼爲思出其位無益於君之說者豈誠其心之所然哉陰持全身固位之私計而陽爲是說以自解脫耳議論不明於世而節義不立於朝其失蓋由此夫君仕爲戶部主事在朝六品官耳督儲視榷有可舉之職防計當出納平防範謹勾稽詳君旣能其職矣而憂盛世危聖主蒿目怛中常若一日不能安食而居於位者其志然也君以言獲罪偶斃杖下其心固能不悔也君天也安所逃之受死如受命爲東西南北之行亦事之所不得逃者也而余有以知君之無悔者君居家孝與兄弟友與人交信而能敬爲戶部始監艸場繼督徳州倉儲最後榷崇文門商稅皆利權易染君絕無所近如置玉涅中漸而不入其白皜如也菲衣糲食挾冊吟誦不安舊聞思廣所業於世之賢人志士口講神注𨿽不能盡交意常以爲向而謹趨捨愼操術卓然必爲君子矣其應詔一疏冀以微誠感悟非爲求死也主上怒其越職過直薄撻示儆非欲其死也而君不幸死蓋命也使其杖而不死其憂當益切其言且益多必不爲少挫以敗其志或守封疆備障圉患至禍及必能以身殉職不苟免以幸其身此余所以知君之心而斷其無悔於當日之死也君姓周名天佐字宇弼泉州晉江人嘉靖乙未進士娶吳氏女三人以兄天正之子日暹爲後上疏逮杖之日爲辛丑五月六日下詔獄兩夕卒五月八日也距生正徳辛未二月一日爲年三十一耳其仕不久其年不永其學専鋭而方進其行勤修而日敏進而未見其止勉而不及至於成獨其志皎然可知也憶君喪歸時余友人毘陵唐君順之寓書於余曰不可使周君無傳子以文名世周君又鄕人也子必勉之餘奉唐君之教不敢失而君之父封主事公瑯以狀委余曰貧不能亡子賴諸當路之賻與縉紳之遺買地後市之裏寶蓋山之麓穿壙堅宻將以是嵗甲辰十一月十五日矣願有志余不敢辭予惟唐君之不欲君無傳也亦偉其言而哀其死也余志君之墓獨論其志詳焉庶世之求君者不徒偉其一疏而哀其一死也然以余文之陋如此知不足副唐君貽書相勉之意而有孤封主事公之托矣其何以慰君於地下耶

銘曰以爲如是而可以死耶非君憂主之意以爲不可以死耶亦所以明爲臣之義以一死爲足傳耶則君之好修不止於是以爲不足傳耶則大節已昭然而若此

朱液妻陳氏墓志銘

朱君液之妻陳氏謚淑靜澹齋先生之長女也澹齋名尙謙以名儒隠居自晦一髮齒舉足不苟教其家有法淑靜爲女其父之教不煩朱君之父軫亦以名儒爲學者師教其家有法淑靜爲婦於舅之志無違者朱君俊爽有奇志欲以文學拓迹淑靜夙暮修飾以佐其夫甚備未嘗自以爲勤朱君志與命仇學久不遇困而自悔淑靜善慰之未嘗幾微憤怨望其夫也久不舉子力勸朱君買妾以輔寢廣嗣朱君感其賢又年尙少也不忍至婉曲通誠懇於夫之兄弟使諭其夫而朱君竟不忍淑靜竟以無子卒予室澹齋先生次女故熟與朱君遊而聞淑靜之賢是宜貴且壽而多男子也然卒以窮約無子早世澹齋先生蓋甚悲之而朱君以志其壙屬予抆涕言曰淑靜非宜窮約無子早世者也是不谷之不徳獲譴於天使淑靜不得貴且壽而多男子也𨿽其行施於家室不足暴著於人人然賢而無命有足悲者不谷無以慰其亡敢圖不泯於大君子彼其存亦知賢人之言之爲可貴庶其有以慰也以澹齋之悲而朱君之請之勤予不得辭也爲之銘曰

生於丙寅年十二月二十一日卒於辛丑正月九日於甲辰正月十日山曰石壁坐辛向乙是謂淑靜陳氏之室

處士易直王翁墓志銘

王氏家族雍睦之盛在成化治之間某曾大父時事也曽大父兄弟八人皆同祖其六人年齒差池並時六人者剛柔寛急不盡同並以材略行誼爲鄕長者鄕人曲直長短不相下得六人者一言以爲平姻黨吉防大防無六人者在愧不爲重也王氏爲安平右門所從來久矣易直翁所謂八人也當事持家後六人而有六人之風接其聲迹不替某生晚猶及見翁時年十四五稍有識頗知諸父先生行事而翁於諸族子中獨愛某以爲賢謂必有立某少一庸兒耳不知翁何所別而賢之今幸有立益能講知諸父先生行事而翁又所及見翁之某宜爲銘翁名瑞字廷怡別號易直髙祖公諱子元曽祖徳軒公諱廷中父信齋公名澄堅取蔡氏無子翁與兄珍皆出側室陳氏翁生十二嵗信齋公以賈客死吳中盡亡其金環堵蕭然兄弟兩人與二母相依爲命備嘗艱厄稍長卽自奮曰不可當吾身而廢先人之業茹麄衣惡拾棄掇殘卒能移縮就余以寡爲多賈行吳中尋父故遊處以不泯其志翁所挾貲於諸賈中爲最下然溫郁可近貌悅色恭言語煦煦其和襲人臨財有信若秋霜吳中髙其爲人愛而任焉諸挾髙貲者顧不得與翁齒縉紳士夫南北行過吳中翁得皆與其賢者接同賈者常尾翁後附名刺中因以求通揖讓進止視翁每招賢者遊指斥山壑談說光景亹亹與賢者往反成其爲賔主諸賈黙然引爵執筯竟日徒飽而已退則相目推翁以爲能王賈之名在吳中頗盛然貲不大進最後傾貲懷珍貨買巨舶浮海踔東甌亂明州以濟將赴臨安爲邏卒所邀貲沒之盡然翁所懷貨皆非令所禁邏卒爲暴勒沒之耳或勸翁胡不自白於官翁曰所爲行賈者固爲求利亦以遨迹肆意也使吾囚垢以乞貨不如徜徉徒手而行耳且吾年亦衰矣浮游江湖意倦殊思歸吾將返矣吾長子讀書爲士將托以其志次子從吾行𨿽少而材可付以其業吾其返矣防翁長子亦奔急至吳中翁乃返至家三月而病作竟不起嗚呼其於行休之際亦不爲苟然矣始某大父確軒公自安平徙居入郡城課先吏部大夫以儒業翁卽遣長子水心先生與先大夫同學兩人者並以文薦爲學官弟子王氏詩書由先大夫與水心先生始王氏子孫日蕃而詩書之業益衍且多者惟公與確軒公之後耳他公之後終不若也於此觀之翁之志亦略可觀矣翁長子宦邑庠生明經有行屢試不售所謂水心先生者也次子寶所謂少而材能繼父之業者也翁歿後數年次子賈大進廓增溢羨爲安平鉅家地下有知當爲撫掌大喜翁喪母盡哀養嫡不殊已出事兄順奉寡姊有恩禮遇宗人盡其情欵有族黨之行二子肖之家富而無異財衣食丰約出入勞逸甚均某嘗嘉嘆之嗚呼此非所謂爲善之報耶公娶陳氏今年七十有六康彊無恙二子謹奉焉以稟家政女五人適王文大陳世住楊伯元陳丕雍陳自謹孫男徽言娶黃僉事鰲之女徽猷郡庠生徽謨俱娶蔡氏孫女三人長適龔俸次適伍倫修次未許人皆宦出徽典聘陳氏徽音徽謙孫女二人皆寶出翁生成化乙酉六月二十三日戌時卒於嘉靖丙戌二月三日酉時享年六十有二以甲辰十二月二十日於五都葛林口山坐坤而向艮徽謨早卒附壙於墓之東銘曰

佳哉葛林之原龍翔虎蹲馴伏而掀鶱有丘隆如中出而短此名爲尊水流其前若之與繄孝子之所卜兮曰吉徳之攸安我銘其藏其永勿遷

石母洪孺人墓志銘

石君華嶽申卿謀其父潛軒先生能得貴溪江午坡公以達之銘可以矣而以其嫡母洪孺人之銘委予予謝不敢午坡公以才名雄海內予所畏也乃使執筆頡頑其間不亦冒非任而忘所畏乎申卿再拜言曰知我者於海內惟午坡公於家惟先生今父母終事不得一言是無以明不肖之受知於先生也潛軒公非華嶽與弟喬嵩無以衍石氏非孺人無以有嶽等孺人之徳在嶽等與所自出之母其功在潛軒公與石氏之宗先矣孺人歿華嶽僅七齡已知哀思哭泣今長矣不至無知識飲食坐起未嘗不思思未嘗不涕出華嶽𨿽六七齡孺人已預待之云異日當如何今尙如此也無以報重賜慰遐靈惟使其氏行一掛名賢之筆庶其有以慰也華嶽亦借以爲報矣予愧不敢當而不忍辭其意予觀風人所詠葛藟勉治服之儉捲耳明審官之志蘋蘩敬祀事之修而其徳在於闗雎蓋其反側憂思求窈窕之女以佐君子爲之琴瑟鐘鼓以樂之所謂不淫於色無傷善之心是爲婦人之徳而首他行也江沱之媵有不以之悲小星之禦有宵徵之勞然以際後悔之恩沾在公之惠猶歌之以爲美而刪詩者列之二南亦足知有徳之難也世衰俗失教不及於婦人有如孺人絕去妬媢斂己専居以安諸侍之筦簟使薦君子蒸和委順卒見詵繩𨿽位分儀等與風人所詠不同亦嫓有其徳矣他行不著固可知其兼之也如孺人之徳而使當上世之生逢能言之媛必有播於聲歌而垂之無窮旣其不遇則亦安可使之不一出於予之筆也哉孺人生成化己丑四月二日生五十二嵗而歿爲正徳庚辰八月十四日歿十八年而爲嘉靖乙巳正月十二日銘曰毓名族翳洪氏家仙嶺越百禩父惇素雄於裏選所歸石之子恭爲名敬夫字蚤業儒晚不仕家旣落中復起衎其遊居無悔胡能然內佐以饋職共絕惰侈仁且惠克具美榷厥最不妬忌蕃他出覆由已逝不泯受多祉子華嶽譽髦士如圭璧礱四邸繅蘊藏待薦侑喬與嵩孫齔齒梧竹間鸞鵠跱椒條逺初聊耳考吉卜辰良只從其夫令終始鏤貞瑉告勿毀世嚚昏尙視此

張母黃夫人墓志銘

故樂平尹張南溪公文應旣歿祀於學官而鄕之子弟謁其家廟之寢因得拜公之配黃夫人於時年六十有八矣色莊气淳容止不瞶語某曰南溪公平生所友慕惟王一臞先生所敬事惟李尙寶公耳今得與王先生偕祀知其歆也但愧先於尙寶耳尙寶公名源世所尊稱竹坡先生曾銘南溪公之者也已而李公亦祀於學某閒居以其所學於古者時時爲人講說夫人長子達甫君好聴其說夫人聞之悅勉使與余遊無倦自余爲人言學大防羣口訕笑多名爲士者彼誠鄙薄顓陋不能通其意也而夫人知以勉其子夫與當世之賢者相尙以義而與其爲學者相講以古皆有偉丈夫之所蔽而夫人所以助其夫督其子者如此豈婦人之智所及哉達甫與弟厚甫並以文材知名達甫猶爲學官弟子厚甫僅舉於鄕人皆嘆其屈夫人不以閔其子蓋知其足以有立而必有待也二子常以不給於養爲戚夫人顧謂曰吾從而父爲令力足以得財而以貧終其身是吾安而父之介也今乃以養故戚而輩耶居常儉衣菲食以自勤如舊處約絕不以撓意遇其有時人方以急來歸己者輒爲之出至無所餘其後不復銜以爲徳也接撫內外宗姻之屬無老少親疎不違於禮而恩意有加其懇惻咻喣於人如恐不及而斂飭端一動有儀法𨿽懷附依戴未嘗不式其肅也南溪公沒持其家法益篤老而不懈女子適人多顯者所出男子日以盛長夫人以慈誨爲之尊不獨其齒分然也愛其庶子天紀甚曰是其母異而子少吾愛之宜加於南溪公之在乃如公之在耳嘉靖二十四年十二月己酉屬疾者環侍夫人力視之曰時至當去徒哭無益其爲送我耶嗚呼何其明於志而不亂於終也蓋年七十有一卒之明年十二月其子將奉以祔於姑而合南溪公之域窆焉哭而拜語予曰天衢天敍不肖謹身力學庶不殞先孺人之教顧窮阨坎躓未有以顯先孺人也惟孺人之行宜有以述以其存勉不肖以聴先生之說今其知欲得先生之文也某遊於達甫兄弟而聞夫人之賢詳矣於法應銘其可辭銘曰

寶林之岡賢人所藏惟其配之其徳與方

筍江潘翁曁配方氏墓志銘

翁潘姓名泗徳教其字娶方氏髙祖仲曾祖文顯祖永貴父世瞻皆不仕世瞻生子四人其季翁也翁生於成化丙申生六十有三年而卒爲嘉靖戊戌方氏後翁二年生而先翁五年卒則爲成化戊戌與嘉靖癸巳也子二人實寛實早卒而有子女各一人寛六子三女子皆使讀書其長者多爲學官子弟潘氏之世將益大竭力盡志卜地甚吉作竁甚固以父母者寛也之日爲嘉靖丙午九月二十八日墓在南安縣二十都月半山之原坐戌而向辰未前一月寛持吾友尢見洲君狀且介尢君來乞銘予少時與實同學捨從師𨿽未定交然追奇其才而早死意常悲之潘氏之世旣大子女聘嫁皆名家與予家相聨綴呼爲姻戚寛能卑身蹈禮以見於予其詞甚願而怛惻予固不能辭而寛之詞有及其兄實者曰以亡兄之志使其在必得志力足以累公今𨿽已死使其有知亦必以是累公也予聞而益悲益不得辭而翁有二女其一以歸陳紫峯先生琛之介子紫峯以徳學自髙於俗寡好顧甚好翁不獨爲姻婭故使紫峯先生在固當銘翁是翁終必得名筆也予文烏能固辭旣志之如此並爲論而銘之銘曰

予觀世之有家而興者莫不有賢夫婦焉蓋鮮有偏舉而能獨成者也若潘翁與其妻方氏亦其人已翁性坦夷喜施而方氏警慧度事出費翁善爲不疑方氏巧於前億其於一家之治相勞於初而偕享於末兩勩以積而並食其報如藨蓘之必獲崇比先俟而後收不爽厥謀良亦賢哉且非獨兼舉又有相濟之功焉夫嗇而無散則人莫之附然多與而不節將有難繼之憂好猜而不情則人莫之任然過信而無權將有易欺之患而潘氏夫婦各致其長以力於生宜其少敗而終成也是二人凡民也其用之一家小道也以予論之如此豈不有可觀者哉

淑閒吳氏墓志銘

嗟乎世衰倫廢而兄弟之恩缺人各有心彼此乖向如張騂角之弓翩其相反豈獨其人之罪哉亦敗於室中之多搆蔽於惑而害其好也𨿽以姜肱之篤行繆肜之至性猶不能無畏於是況他人乎以吾所見鄕人兄弟之篤如尢懷璞公琮與其弟璋衰世之僅得者也今得其子麒述其母淑閒吳氏之事行而知尢公能友於其弟蓋有所助云淑閒尢公室也善順其夫曾不以意志相違異非徒色語無忤而已尢公兄弟共炊而食自勞其身轉貨浮巨海出東方歐駱鄮甬之墟授弟其柄使握家政淑閒盡斂公所轉贏金與他財物置篋緘以一鑰持鑰牡畀娌氏使恣出入不問其何所爲也方其丰時一門衣食饒沃獨儉已爲倡不以共財故有所溢費以自快其後尢公轉貨漸折家無所入益困淑閒未嘗貌慍或追過丰時誰所出入有不實也故尢公於兄弟之好終其身不敗淑閒尢能事其姑而迎其夫之意自買妾以侑其寢生子麟撫之如麒麒於某友也故知其母之善確而不誣於其來乞銘義不能辭況其善可銘也乃諾而銘之淑閒生成化丙申年七月初三日卒嘉靖壬寅年十一月初五日年六十有七而以丙午年七月二十八日祔於尢公之兆其子孫生出兆域背向吾友莊君采志懷璞公之具矣銘曰

分割以爲能家離間以爲善內教不行於中閨習久昏於此世胡不視乎斯人庶有泚而知悔我銘其幽其貽其誨

冠帶散官塗翁墓志銘

由臨漳門西出曰筍江闤比闠聨突煙起於屋霤東西行者騎躡蹄輿戛轂有橋翼然橫江如垂虹飲漢縱東西以達其興圮系人利病可覩也每橋圮首事鳩財以佐官召役使圮者治行者不病役訖螭拏蹲載穹碣以記不忘鐫題石後曰倡義董役耆老某則塗栗齋翁紹也嵗饑人餓瘠道死官爲勸分聚米煮粥活之出米多受奨則又塗翁也縣官度經費不足懸格募人出錢計其多寡予散官大小以酬之人皆惜錢莫肯應格佐縣官勇赴不吝出錢多得予散官七品給賜冠衣以別鄕人則又塗翁也翁本由貧起富以嗇發貲度事出費不妄捐一介至所當爲能不嗇如此戎籍有塗伯堅者不知誰姓戶已絕名猶系籍中仇人指以誣翁之族曰是爲伯堅之塗當勾丁應籍以從伍族人咋齒彈指相視莫知所爲翁跳身獨出鳴於官仇故勁敵不肯服淹三嵗乃決費至數百金族人未嘗捐銖發其不嗇於所當爲此尢著可記也晚嵗自營地於槐市山之原或謂翁康彊無艾胡遽謀此子孫多而材何至自爲此翁應之曰恆言人生百嵗然世何嘗見百嵗人卽百嵗亦必死吾之爲此非憂子孫不能我所以曉世之不知命者自是盡棄生事以產業分其子畱田數畝衣食其中節縮移用寛然有餘意怡如也老而耳目聰明形气不倦比卒猶炯然悅豫無呻呼砭餌沈綿枕席之苦玆所謂以天年終者予嘗與其孫思謙遊思謙來乞予銘以曰吾祖也賢翁之子淳孫謹夫復因友人求通於予來趣銘曰吾父祖也賢其急於不泯其親而知所托以盡其無己之情事世之庸子頑孫視之良愧翁可爲不沒矣予旣不忍拒淳等之意而翁之賢有可思者故諾其請銘曰

時所謂富者以纎細致鉅羨深有味於細也有寧死不苟擲一錢又握利權久目營足赴惟恐有失如沃漆染膩終身不能釋去貧苦日長而富者患嵗之促聞人言死掩耳不肯聴翁皆反之玆其所以爲賢與

廣東巡檢塗靜軒墓志銘

予一日從遊野外至窰市登所謂槐市山者岡盤隴逗茂林繁薄之間有城佳哉後墓而前廬直欵其扄入門門內闉外植石爲表題曰塗栗齋翁壽域洎子靜軒公之壙涉堂歷階主人深衣練冠而出揖乃予嘗所與遊塗君思謙益夫也予曰君之親耶乃倚墓廬而居也益夫曰未也吾祖卜此以待曰樂哉斯丘冢子吾甚愛之又長也不宜逺我死則淵也從我冢婦朱氏從吾妻焉淵先人之諱而號靜軒者也先人歿十年矣以吾祖之命不敢他以吾祖之存而不忍前也謙也聞之未服不變而吾祖之存也故爲是衣冠以處手植墓木日防月撫見其茂長躬治堂寢朝糞夕除勿使穢蔓所以用勞於吾祖而致哀於亡父也且亡父之志有甚足悲者父少魁岸負奇气不樂爲齊氓期以功名自顯閉戶讀誦窮日夜不輟至懸發屋梁以警睡其自苦如此然輒試輒黜慚沮發憤怒罵擲研裂捲棄去從掾史得一官爲廣東梁家沙巡檢戴冠束帶歸拜親於庭下意殊歉吾祖望見冠衣儼然官人也爲發笑見齒父始稍降慚憤曰亦足博吾親一笑矣其爲梁家沙及再除神安鎭譏禦非常之外不邏索人一錢曰小官何足爲名聊以明吾本志俛而就此者不樂爲齊氓耳非汩卑冗以牟纎細者也晚學爲詩不甚求工解亦以自別他掾事刀筆而不曉文墨者尢破去岸幅好傾盡與人爲歡若恐人知其爲是官然此其足悲也予重益夫之詞有禮而能言其父別去逾年而益夫衰衣俟門容蹙詞哀拜而不起曰吾祖與父今將同歸於此土矣吾父之志不能以儒業顯卒由掾途知其抱慚憤以至沒也思謙不肖又無以發先人之志而慰地下之知惟得大人君子書其姓名納之幽爲足以塞其慙而蠲其憤日夜念此至熟必以累先生矣且辱志吾祖之敢並請予不得辭乃一日而銘塗氏父子兩世銘曰

瞻彼墓矣其侐而碩形魄沈墨維此之宅瞻彼廬矣旣靚且蠁魂气淸楊玆遊之鄕神之遊斯父前子隨坐耶立耶僾乎有儀其呼其惟豈曰無知式燕爾後惟慈及孝藨蓘寔勤滅裂匪報視此銘詞不尙有詔

居易黃處士墓志銘

公名鍠字允諧別號居易少嘗有志於仕矣故以舉子業遊邑庠其業不以趨時而以適已進退得失不攖於心卒以棄去見者謂爲鈍惰困於材力而自止不知其好有所不存也所居不離家室而非溺於內行不越市肆而無所求於外世之所謂聲名勢柄通顯芬華瘽身殫力爭攫惟恐不獲決性命而不止者皆無意於其間頽然自放以酒爲娛足以畢一日而已日畢一日以至於老族姓尊卑長少鄕人貴賤賢不肖與之偕無不盡意有酒必請公飲飲必爲之醉醉中無僣忒之容遊誕之語容益醇語益眞以酒飲公者見其如此以爲意愜曰與人接而無有一人怨斁亦無刺刺娓娓爲厚者於機變權數漠如也予嘗愛莊生醉者墮車而神不傷之說然彼所謂全於酒者諭也如王無功阮嗣宗之流誠所謂以酒自全者彼猶有所托以逃其迹而混其不能平之心如韓退之所論非眞有得於酒者也以其材气之奇傑文采之超卓有聞於後有逃世之名而亦有敗俗之誚公渾然愉恬不斵其眞名誚兩泯麯蘗之防眞爲我得豈不全與彼奇傑超卓者又何羨也然使公之才气文采有以自振必且騖於世之所爭而天者且不得全是則人之所不足於公者乃公之所不欲也公姓黃氏其始祖眞爲元司令自朔漠來籍於泉州之南安縣髙祖妃保曾祖光生皆不仕父傳爲寶州判官公其第五子也娶王氏某之姑先公卒吾弟惟中銘其墓繼娶余氏亦先卒再娶許氏有子六人苞苗蕚蓮藻荇女三人苞蓮蚤卒苞娶趙生守敬蕚娶潘生守禮繼娶洪生守貞守大女長適張視次適陳拱宿三適蔣廷塤皆王氏出苗娶陳生守謙繼娶徐蓮娶王無子側室陳氏出藻聘蔡荇未冠繼室許氏出生成化戊戌正月十六日卒嘉靖乙巳八月初一日而以丁未十一月十四日偕王孺人於二十一都王山之原而余氏合焉銘曰來則寓名於生去則取號於死有所謂寄於此者方歸於彼胡去之悲而來之喜惟其生之不憂庶其死之無悔

雙泉處士楊君墓志銘

君諱希憲字思狷其卒且而君之配石氏先卒於縣之塘尾山至是合焉君有子四人賢而知學者曰春芳纉芳皆庠生與余遊將乞銘以君卒嘉靖丁未正月五日之日爲三月九日幾筵之奠未徹也二生乃屬其叔思和君來道其乞銘之意甚悲余方以不知死者爲解比往弔二生頓顙於筵側久而後起哭而言曰微先生之銘孤等其無以吾父余爲之傷許之於喪次歸而按思和君之狀與余所聞不謬可信也君性豪爽敏辧有口居眾人中遇有所談眾人方諠君談脫口諠者驟息以其善適機綮人莫能易也君敏如是顧善爲韜藏周愼不欲以所長加人楊姓著於州而君父楓山公爲徳國左相君固不爲張出入居處絕去宦家藩飾宅臨通衢車馬塡軋獨宴處一室往來徵遊紛華漠如也相國公在官所宅門長閉升其堂闃若無人或竊從戶隙窺之徒見一榻偃仰旁無侍者以此終日晚營楓山別業俟相國公倦歸屋宇締搆整而不麗艸木藝植有列日遊其間與人益疎而庭內事無纎鉅皆出意畫錙銖不漏一布袍數十年非敝不攺爲食未嘗肉也菲惡非徒爲愛其微防要以貽後圖永使不近於靡敗肉食帛衣古所以奉髙年輔體悅口之具𨿽庶人得享之而不爲逾也君旣老猶然諸子竊制美饌輕裘敬進之固屏不禦曰吾性固然至其資諸子遊學交聘之費與接賔客治祭享未嘗不丰其好義急困時有所捐予不爲齪齪顧吝有世之富者不能爲也其自言性固然固性然耶昔相國公以經學名一時蔡虛齋先生髙弟數人其一曰楊孟洪是也君旣以疾不能讀父書居常愧焉因以父書授四子而二生獨賢能讀相國公書君益資遣使就時師之能爲虛齋學者二生文聲日起學官髙第弟子名二生君意不能無望二生宦達當身見之以爲榮然知其有時亦不戚戚也二生所爲屬銘於余其意不能無恨不及當君之身宦達痛無以顯其父而欲有所托也然君行年六十四而有四子二女四孫長子三子二生也次子庭實末子庭楠𨿽不讀相國公書並謹願有家法壻孫振宗邑庠生名與二生埒王夢周宦家子居人世而情事如此其卒宜無不滿意而思和君而速銘又謂余曰兄陳宜人所出麟母王宜人兄繼母也兄事之如實出兄愛麟如實同出今其死不獨麟有喪兄之愛王宜人尢抱亡子之悼也嗚呼君於內行如是尢宜銘銘曰

盈以爲虧損爲益維天之常百不失去盈之損君之徳厥後將大斯勿惑有如不信考此刻

陳澹齋先生墓志銘

陳氏有姓於晉江自其曾祖順從外家徙通州而籍於泉州衛其始著籍從所壻之家爲武氏順子二人長成由千戶累起戰功爲都指揮僉事次忠以文學髙等爲學官弟子忠生錢塘教諭恪軒公寧勉義有徳爲賢師儒歿後諸生思其教請祀於學教諭公生歸安知縣朴齋公及先生歸安公與先生始反其姓之本爲陳氏陳氏𨿽徙未逺都指揮公以壯略英特開閫全閩錢塘與歸安公及先生以儒業禔身教家陳氏遂望於泉陳姓行方新人稱之未習泉人口熟猶多言武氏云陳之爲泉望不獨門閥尢以兄弟友愛名其家公從歸安公學事以父師終其身歸安公先五齡耳齒髮差池斑白相亞於行則隨於坐則侍惟諾肅如也聲柔气下竟日不見齒進退視所謂不敢以意主久速見者始怪爲矯已見其造次無變迄老如一日感慕以爲不可能嗟嘆內愧而已趨其兄之事必在己先視其兄子之疾休必在兄後佐其兄治嫂與侄之謀吉卜善必勝於自其妻歸安公罷歸善殖產貲髙郡中先生捨內常空甔儲瓶蓄蕭然自足無幾微望其兄兄亦樂其弟之甘貧不益以財以慁其趣時人兩賢之事母張孺人尢謹旦暮起居之適衣薄厚寒暖飲食溫凊多少所宜以志逆爲之節無一失所欲每察色笑得意向不待聲之及母固愛少而先生尢懽其心嘗潛行覘先生爨廩庖庫欲得其所不足以謂其兄先生輙曉所行行輙從曲爲有餘以示無所急孺人竟不得所言事姊如兄喪之哀甚竭其情嵗時甥祭其母先生當期而往久之無所解兩女弟皆爲士人妻愛其士人如弟先生旣好學二士人皆有文而又女弟夫也相與懇欵特至偲偲怡怡有知其爲兄弟之姻者怪其似朋友但知其爲朋友之好者又怪其似兄弟也諸甥皆才事其舅加於母之存二士人皆繼室嵗中之先生之家十九而一之繼室之家蓋先生所以感之歸安公生徒數十人多異才先生常以文最其列器於兄甚同學咸伏無譽弟之嫌累試有司無所合頽然在後生間頗不樂而值東宮霈澤賜諸學官弟子髙等屢試不第者冠服復其身先生欣然曰時方違我我且捨時棲棲乎何爲榮君之賜而老焉其可也遂蹈舞受詔拜賜歸安公勉之不能止旣隠不復著賜服婆娑巾屨歸安公每命之服先生曰負恃所有而不榮君賜是士也驕吾不敢果以爲榮而忘吾故毋乃陋乎歸安公嘉嘆之先生於兄有違者勉之使不冠服而冠服旣命之冠服而不冠服然兄不以爲違也先生闇然修飭無事皎皎襮衍之爲光暉內映於世之紛華澹如也故以澹名其齋家人未嘗聞疾聲呵譴不至於臧獲謀於人不隠所長施於人有不答不責其稱與人交能敬久不爲衰才智出己下者尢貶己下之其有顯者不爲曲降有所求也爲善以足其性而已深自覆匿惟恐有知其學深於古其才足以有爲於世世皆莫之知惟孝弟之行以其積而不可掩𨿽重爲覆匿卒徹於聞昔孔子論士以宗黨稱孝弟者爲次然列士之品三而是爲之次顧不難與先生才守旣以不遇又匿不自著某獨述其孝弟有聞者以志先生之終嗟乎是亦孔子之所謂士矣不亦難哉先生名尙謙字正夫配莊氏生子諤娶傅氏生子元孫女二人長適朱液次歸某封恭人劉氏生子詵娶侯氏生子英孫妾劉氏生子詢女二人適庠生林益明其一尙幼生於成化癸夘十一月十二日卒於嘉靖甲辰二月二十三日以丁未十一月二十五日於三十二都徐倉裏之原某爲之銘銘曰有衣於此褧其表而繡其內觀之者以爲無有而知之者以爲晦其可得而晦者晦矣其不可得而晦者益章於外惟其晦之而益章斯吾銘之不愧

莊孺人墓志銘

澹齋陳先生之配靜順莊孺人以正徳丁丑九月八日卒年三十有二嘉靖壬辰日長至澹齋厝之東郊皇山至是其子諤啟封奉而合澹齋之域焉莊氏之先有官少師名夏者以文學論議出入兩制爲宋名臣始自永春徙晉江賜第建坊禦書其額曰名從今其坊圮而故宅猶存人目其家不曰宅而曰府以尊異之世次冠紳承代不絕於宋元間入國朝贈文林郎大理評事公士明孺人髙祖也廣西按察司僉事公琛曾祖也徳慶州判官公楷祖也安陸縣知縣公熙父也莊氏世詩書安陸公淸約恬慤立家有禮孺人習其教不近於驕華其歸澹齋井臼饎焬滌浣之事必親不以生於貴憚苦不堪也慧敏足以輔家政澹齋內外事謀於室嘗獲顧未嘗自以爲儀有所適主可否取與也於內外事微夫之命不敢行澹齋性孝而母張孺人嚴孺人在姑左右聲色無所違姑悅其敬順謂子之能夫也勉而事我久之益篤未有難者悅甚曰是婦之孝也其性與及其卒夫哀其無助姑哀其無以事我者哭之甚悲澹齋求續室事者於媒氏必問曰如莊孺人孝謹乃可求久之卒無能如孺人者澹齋竟以無室終其身澹齋之不室非以爲思也然以求其似者而至於不得有室則孺人之賢有可思也澹齋嘗爲某言昔先大夫以某之名通於陳以求婚澹齋謀諸孺人曰觀王先生之端亮明剴必能教子其子必材澹齋決於其口而以次女許焉蓋先大夫與澹齋友孺人竊從屏間聴其談辯知之耳其慧敏足以有輔推此可觀也今其女以夫貴屢封爲恭人而孺人不及見已孺人當吾恭人以足疾臥不能與祖奠流涕沾枕席頓首於褥間以屬予曰其爲吾母銘予壻於陳聞孺人之言信可銘不獨以吾恭人之痛也銘曰

不偕老以谷而同穴以宿谷之短而宿之長彌百世以偕藏魂乎寧此其勿傷

王室顧氏墓志銘

吾季父少渠公持家甚宻家人於事不白不得行𨿽細碎亦然某以諸子從容侍公問曰大人不勞乎公愀然曰惡有不勞顧久習亦忘矣然孰使吾如此習者因然垂泣曰而叔母之在吾日與相好者遊越宿逾時而不還而門戶啟閉不失節臧獲有職不惰食親賔嵗時吉防之好問贈賻輕重丰儉莫爲之制輒得吾意客在堂當爲酒饌與樂吾坐不起語傳入內頃之具治客必樂而後去有內如是吾𨿽欲習於勞惡乎而習之今𨿽欲不習惡得而不習因指其室謂某吾與之作是室也所知者材木之美惡工力之怠勤而錢米出入之數勿庸知也嗟乎孰使吾如此習者而惡得不念吾又有愧焉始吾爲舉子業功倍而事左志苦而命仇吾方恚必有美詞吾且倦必有戒語吾爲之慰且激恚不至怒倦不至廢今吾老而休矣其歿𨿽久慰激之言猶可記愧負其意也蓋吾叔母歿二十五年其子敬中始克贊吾季父治域於錢埔山之原而卜嘉靖丁未十二月十四之吉以涕泣請曰母歿於癸未五月初七日敬中生五年耳旣不能知母之事行學而未成幹時而不遇又未有以爲母榮敬中其爲不孝人矣吾兄其哀之使吾母有聞也叔母之歿予亦少然以季父之言如此夫其佐夫之家而其出用當於事勉夫之學而其處義徇乎命不謂賢而可銘乎叔母出顧氏十七而歸吾季父經三十三而卒今少司徒顧新山公實其伯父宜得其重以爲藏老不志少尊不志卑禮也於是司徒公爲告土以奠其窆而某銘其藏銘曰

其夫之思其子之材侄也銘之無年乎奚哀

遵巖集卷十二

欽定四庫全書

遵巖集卷十三

明王愼中撰

志銘

張禾山公墓志銘

予昔以試事使廣行掠淸逺程鄕之疆問爲邑可記爲誰莫不曰正徳間張知縣賢莫能爲其後予異其名記焉及以防議至江西入謁張公也貌莊而不矜笑語豁宕矩法肅如問所以治縣使後莫能爲如何公答以心誠在民隨事盡力耳其所爲發擿伏隠撫凶誅憝方略人驚爲神遜不言也顧長者不敢質比訪其居環堵蕭然𨿽以貴體苦約如寒士遇鄕人恭而情素披見勉善諭非如己得失南昌人言鄕先生之賢又曰張公也予旣閒居一日公之子祠部君自京師寓書山中曰先公將非先生銘不敢予發書涕出公其已矣聞訃不及防不能寓弔敬按其弟大理公鏊之狀敍而志之公名卿字敬之髙祖希孟曾祖簡明祖英賢世以願朴濟至封主事公益喜儒業生公與弟鎰錢及大理公鏊張氏有姓於南昌徙自臨川百五十年無顯者及至以貴封其父記爲主事教其弟與子皆貴大理公徳學爲當代名卿能狀公之行事以傳子緯以問學淸修爲禮官有公輔之望又資二仲弟使各以其勞力取官南昌言氏族張氏在甲乙其前亢後貽由公力也公始爲舉子學以講究歸趣爲主文能達其所言而該洽羣書尢號贍博張東白先生一見其文異之曰英賢有後東白於公之祖友也督學邵二泉公試寘髙等辛酉舉於鄕爲親謀祿以壬戌乙榜銓授嶽州訓導正席講難士駭所未聞異捨及外庠士皆相戒來就張師講捨不能容作爲講義使博寫轉相授其教不専爲課尢約以禮法躬自爲率及公門者多以知名擢知淸逺縣淸逺最號難治公至卽罷絕餽例示不可撓剔求縣蠧盡得其根節穴竇芟伐掃窒豪胥黠吏咋舌不敢動廚傳不飾賔至使無饑而已賔亦知公在邑菲惡自苦不敢他望或有起敬者而三司公人往來多倚總督大臣中官勲貴之重狐托邀索過他邑張甚入淸逺界加肅公以例給之公人亦自喜曰謹如例省費視舊十八民有賣子輸均平錢公出俸贖畀之罷其輸邑故置廠榷鹽姦商往往匿詭防利公受檄視榷與爲期法毫髮不得漏羣訴臺史幾以撼公公不爲變商卒不得售姦軍餉倍增興學教士奨誨有方每值倥傯其爲諸士談經校藝輒盡所長觀者第見其暇豫是時盜起程鄕僣擬名號眾且數萬江西福建屬邑皆被燬掠大兵䢐徵俘獲日至而盜不衰都禦史林公庭選議非得良令牧之相宜誅撫兵勤未巳乃奏易公程鄕淸逺人爭於督府奏下爭莫能得怨嘆自失公請督府罷兵從吏士數輩抵賊壘賊固聞公名不敢迫公開諭禍福設兩端如是則生全保有父母妻子不則戮死眾心動有泣者居數日賊魁鐘萬璉傅時玉饗公盛陳兵衛出所掠珍玩侑千金爲壽公取珍玩碎之而麾其金曰若等方當爲農生業顧懷寶以賈罪耶金可以買牛貿田器爲衣食資若等宜自懷之賊相顧驚喜如獲賜公笑指諸兵衛目其魁曰陳此何爲魁與其黨伏拜曰願如公教棄刃狼藉呼聲喧谿谷爲畱一月夷保隳障籍其丁壯老幼婦女四千人散遣之條畫使耕田築室各有寧宇邑目其民曰新民林公得報大喜謂諸司曰興師十萬不如易張令一符久之或有竊發發則以計縛之便得民戶不夜閉省刑薄斂諸所綏附如淸逺而誘督士者以問學尢加意𨿽新民子弟多彬彬向風矣以政最拜南京刑部主事歷員外郎中名法綜練明而能斷同官多從公咨議一時以爲法師有大刑獄尙書非問張郎中莫能決而公遇事好諍剛侃不阿權貴無所得請積有忌者遂致其官歸空囊至家或爲公不堪公慨然無慍容然公教一郡令二邑去皆見思屍祝不廢事在名宦之志卽使都大位饕重祿尊顯膴厚而無稱於時所得孰爲多少公性至孝自始學以至宦歸事封主事公及妣安人某氏隨力丰歉養必竭情立家以淸儉詳厚爲法而婚喪祭必考於禮子弟遵之家法名於郡中年六十有七而歿子長統金鄕縣丞次綬太學生季祠部君也女適諶騰起王緝曾一鳴孫男女九人公之旣歿大理公方以防知旬宣嶺南淸逺程鄕之民羣走防知庭下問故舉聲哭退而哭於其祠盡哀祠部君始爲主事聞訃於官嶽州之士在都下防哭主事之筵人孰不死孰如公死而哀嗚呼是其可銘之日爲嘉靖某年某月之吉壙在錦山之陽銘曰

世降材難吏失職維縶手足窘徽纆寄權胥史若廝役居常茫不措一畫況仍凋荒乘盜賊有以口舌代芒鏑片言脫口萬甲釋呼還流亡起枯瘠生蕃殖阜出俄刻孰嫓厥績監在昔膠東渤海捨誰匹後欲論著存吏則有徴其不在斯石

張孺人墓志銘

貞順孺人張氏趙府長史徐浯溪公榮之配也嘉靖甲辰六月二十日卒其子用賔以戊申十月十三日焉而與浯溪公合徐公有美才气韻絕羣失當事者意由南京戶部主事出爲長史於趙府恚不欲往公之父長者願而謹以問公是官吏部注擬誰與命者公曰固上命之耳父曰而欲不往得毋不足於上命耶公然行是時孺人屬疾薾然臥褥間度起無日能不以舅之言爲病已尢力自忍約於隤綿憊苦之頃不使少見懼夫之行因已濡系而不勇則爲替父之教而斁上之命夫其無崇顯之可懷與膴厚之可賴而不肯以甚疾見危以濡其行誠知命之難廢而教之不可渝也汝墳大夫之妻貴爲命婦而躬循防取薪之役非徒自執其勞將以明君子之賢而處勤勞之職爲非其事知其君子甚勞猶以孔邇之父母致其惇勉之意欲其念之而無得罪𨿽出於憂思之深而所以勸勉之者如此其正後之講者欽其志逺而義髙以爲杕杜言我心傷悲伯兮詠甘心首疾専於情感而乏徳義之誡序其詩者以爲能閔其君子猶勉之以正也然而托伐枚以譏職斥如燬以詆政尙不能不爲其君子怨而彼其別也靡甚危之疢而有旣見之望而其思之猶匹於調饑由是以推而知孺人之行信可賢也浯溪公少有文早舉於鄕得第獨晚凡七上春官馳驅往來二十年間孺人多獨居無杕杜之傷伯兮之疾其於事上畜下男室女家爲之具適其理敬而不葸慈而不狎侈不病財儉不侵禮非獨能勉其君子尢有以助之使無顧於後而樂於在外所以攝其君子而爲於其家若出其意誠其自爲之而皆無以易也嗚呼又可謂賢已某稚時實從浯溪公受春秋讀而與孺人之弟天衢天敍爲友因得拜孺人之父母南溪公與黃太孺人孺人之子娶故尙寶李竹坡公女又吾母太宜人之妹也今其某宜爲銘銘曰惟婦能閔其懷之恆猶列於詩以發乎情閔且能勉維徳之行厥勉其外孰治其內其明其翼儀徳克對有傾碩人其善靡悔最厥令美於風有光今其潛矣孰圖其彰嫓詩以傳有銘者藏

贈惠州府推官李坦庵公墓志銘

今制封贈之典𨿽不間內外然從宦於外者十不能得一循沿以爲故常仕者病焉近嵗建安李公黙爲司封始議釐正外官滿考而功狀明著卽以予之如京官於是得者十三四某待罪司封又申議行之益廣自余爲司封未閱嵗而奏上外官之宜褒贈其親者殆數十人皆得報可始余申前議謂是亦所以答外臣之勞慰其爲子孫之思而均天子之澤於無間顧未思其爲親者之可封與贈如何也以今爲吾友人李靜甫君銘其父坦庵公之墓而有感焉夫因其子若孫之勞念而答之而以其子孫之官命其爲祖父者烏有所擇於賢不肖要直以爲恩耳蓋亦有賢而可封與贈者焉固議者之所不及而制之所不得異也李公所謂賢而可贈者也嘉靖二十七年某月李君以惠州推官滿考上最考功署其考曰亷謹明恕司封得考功所核功狀奏以李仁父李弼贈惠州推官任氏封孺人制曰可於是距嘉靖十九年十一月二十六日公卒蓋八年矣李君卜西安埔山之原以二十八年某月某日焉題其阡曰贈惠州府推官李公之墓而來乞銘墓之文李君始通仕籍佐郡理刑以亷明受寵爲其親身後之榮某爲銘不可不侈其盛以昭上賜而坦庵賢者也故旣詳敍得贈之由而復志其所謂賢者公於治生常執義以馭利其斂發舉廢與人同計而所入獨薄蓋義不爲巧求險取不知者徒見謂計數不足公曉其然則推而委之於命以混於不知者不欲自章其爲義不富也其用意如此𨿽其不足而好憫人之急其濟賙所及充其分之所止與財之所得爲而已無越思也與鄕人居退然自約不敢以所能加人其開敏彊幹亦莫能掩爭者來就決面譙之以其非是卒不得怨而以事卽謀者畫其然否授之後常中也所居面學宮每誡諸子曰室休庭立常有宮墻在目無待出門睹其巍煥然乃起敬也視諸子讀書旦夜課業必得其多寡生熟之數爲喜怒勸董之節嗇口腹蔬食自充而已至其子所與遊有文學气誼交勉爲益者輒自撰具食之如恐不飽不難爲費也故其子皆才長惠州君也其次敬素貞業素與業皆爲學官弟子公字世伯父崇景母丁氏皆早世公以孤幼起家竟致昌蕃教其子有成今其歿名在司封詞臣撰其美以賁之幽具有位之儀物以其亦可銘銘曰

防裂之耕亦得其報匪狩匪田孰牂生奧勤修於防厥獲孔昭躬之未逢後則可要其要伊何君最臣考曰胡有子有生可教煌煌命章以錫以醻其歿𨿽逺俾克有耀維命不僣孰謁孰禱我銘斯幽維以爲告

池州知府曾慚溪公墓志銘

嘉靖七年徵天下推官知縣在職效著而資及者備臺諫之選殆百人而公名在十人之間比選爲臺諫名在第二方是時治具恢張論議昌行有得人之譽公名冠其前居後者無敢鞅望不滿於時以順徳知縣徵廷授爲禮科給事中公是也公曾姓名仲魁字斯達以嘉靖癸未進士領邑適嵗饑路有殍胔其救貸之法開廩發粟勸分平糶煮粥和藥皆人所能爲而所出有濟餓者飽羸者起則公所獨能人有不能及也邑並山海之險宿偸蟠結穴深藪宻商旅晝梗民之畜不敢在野公蕩窟覆巢使民露積田間行者賫重物可以夜出其所爲法在募精兵除戎器使謹徼而已他邑莫不相效爲之而賊發必得卒伍之勇用以得賊而不以虐民則公所獨能他邑莫曉何道致然公又濶舒自信非挾數舞智爲開闔張歙如世所謂能者亦其坦闡眞惻有以得人之力而盡人之情也民旣安富乃爲畫便興利使可垂久曰縣令數更人各有才吾不敢保後人不能易要當與民爲百年之計耳其立社倉建社學所爲斂散主鑰置籍與教之訓誦課業儀節具有條式今尙行於邑公於爲政如此其在言路務在存體開誠不慕孑孑之行嘗謂今旣未能曲盡孚信以冀感悟則大者固未可言而擿髮小故攻訐細隠以賣直聲吾甚恥焉惟隨事盡力不爲無補耳其監在京庫局東南百物之貢角羽齒革錦綺繒纈粟米茶荈金漆蜃石充備尙方服器食飲好玩頒賜出於三農嬪婦之所生治虞衡林藪之所飭化皆竭人力之良而常主以內寺官府乖隔民輦輸入宮主者求賄無藝賄且半輸物公剔刷蠧本芽掎枿折省民賄以萬計主者夜懷金千突入謁祈少寛弛公正色曰吾以上聞者若死矣吾貸若死監法終不可弛也其人慚悚躍馬去退則涕泣私語曰曾給事貸吾死吾誠謬悖自今不洗手奉公所爲法非人也始民以役當輸官貢皆相恐以破產則廣裒斂他戶以充賄名爲泛費公監之所省旣多乃議今嵗所省泛費旣難以卻還他戶役者免破產足矣而使以賄余爲家則主者亦不能平也乃徵其半入官而行下所司盡罷以後泛費其釐革事詳整有要皆以其事言今不具載此公所謂隨事盡力者也方寺人懷金時若遽以聞寺人必得罪其黨必且深怒交怨謀所以相撓監法未必行而民未必得省也公能使己不污人免於罪而事克集則孑孑者何所濟焉滿考拜禮科左給事中奉詔冊往使靖江王府冊其王還朝遷嘉興府知府以母老乞終養上優許之母喪畢起復爲池州郡介江而並畿內賔主廚傳與夫苞篚以交際畿貴常勉與江南諸大郡齒公憫郡瘠而民不堪一切罷之且自以老諫臣典郡當悉意圖民有以報塞義不欲専修文養交爲自容稍革郡之舊事別置條法使可遵守而畿內諸新貴人頗相指目爲迂濶而自尊大也防禦史陳姓者以巡江嵗滿檄取紙筆費於池州公曰吾知爲民太守不知爲禦史胥史也禦史恚曰太守慢我上疏論公吏部持其論而論者方奏事至京師爭之益力考功懼拂其意遂罷公以徇之蓋公在郡十餘月耳臧否之論廢置之柄所以馭賢不肖而禦史以自快其私吏部以徇人之私使其施於不肖猶害於政況其所論罷者乃賢也嗚呼可畏哉公旣歸深簡自重罕與客接堂上絕無人迹賔座塵沒寸許子姓嵗時起居中堂頷之而已監司郡邑大夫加禮慰問亦不報焚香讀書不求爲精博聊以陶性間寫爲詩亦不務工而趣致蕭雅衝然可誦𨿽獨居一室鄕人利病講畫周盡移書其長老知義者使率子弟隨分爲之要於俗化有助所及者小而其風誼逺矣三衢程侯爲泉州雅以韻度自髙好賢有禮命駕訪公賦詩投贈顯相欽慕意屬有勵表公竟不至郡報謝程侯甚以爲得也人士由是髙程侯而以爲公榮公素多疾然斂飭莊欽無懈惰之容器宏神裕絕不見暴遽絞切其用意篤厚在人倫風教之間不爲負於防防非貌爲惇洽而情不至者也宜其見祐於神明故𨿽多疾而享年不淺以嘉靖戊申七月十七日卒年六十有八矣封孺人蔡氏先公卒竟不娶而以側室詹氏攝宗事女七人嫁黃彥欽陳惇豫李楠黃槐伍教申李維鉉陳選子宗孔卜以己酉十二月十九日奉公於蓮湖山之兆與蔡孺人合而來乞銘某大母公之姑也公少孤吾大父確軒公撫之猶子使與先大夫封吏部公同學猶兄弟也比公徵爲給事中某方爲郎同朝以職業名節相勉猶吾師也其罷歸吾已先罷公旣寡與人交凡意所欲言於古人有所尙論或不樂於時事惟以告我又猶友也公少而力學壯而勤行老而加修臨沒而不亂可謂純心好善君子也公卒逾年而宗孔舉男此亦足以公矣銘曰

視白以爲黑題玉以爲石處權履勢者不勝其私而決於欺昧之臆其本心露於微明安知不自悔愧而刻責彼秋浦之氓言固昭昭而不忒況爲邑之所畱已崇祀而血食退論行於家邦亦千口以若一伊蒼蠅之加防初何損於瑩質公平生之百休惟玆事以爲惻故反覆於斯銘告堂若皎日庶乘化其無尢閱百年而寧魄

林沙溪墓志銘

方晉江之盛有鄕先生曰顧新山公李竹坡公林沙溪公並以年徳化服於鄕顧公好急民之病上說下教有司有所訪政李公樂誘進後生奨人以文林公善以和飲人導俗於不爭不治人過而常使知愧以自悔革三公所長不同皆有以善其鄕而所得各有至者顧公起廢歷官至戶部侍郎而後致其事李公以尙寶卿就家起之終不出林公獨以爲禦史時有論事之眚持議者不觀其仁而誅其過公亦負瑕含慝恥爲辧竟廢然以廢久善於鄕之日尢多得與二公參其功二公亦雅相引重視他人無如也李公旣沒士無所宗顧公與公巋然並存有司尙得以諮其治俗猶有所愧頃顧公亡公亦相繼化去鄕之耄倪有哲有愚皆相弔以人之云亡蓋知斯人之喪非夫人之爲喪也公所以能愧人者出言醇簡必依於仁禮容莊而溫竟日無惰气迨老彌篤而事親孝不以貴弛其勞友諸弟以恩貫處熟遊者莫知爲有殊出居在市集未嘗齒物價於財漠如也其實行內修感動在言之前而意厚誼惇神情恬裕稱其爲容也其所以廢由以禦史按江西疏論宸庶人有孝行宜褒以勸時宸庶人方包逆謀多爲不法而外飾小行以買名喪其親善哭聲動宮庭徒步送公謂是其謀不可測旣難以輒發且可因其僞而與之使益爲飾以自蓋匿或不遂爲逆卽使爲逆猶可少緩其發徐爲之圖陰與都禦史孫公籌所以遏折備防之術甚悉而僉以疏入公去江西未幾逆變作議者以疏爲公罪其所爲陰籌旣甚祕人莫能知孫公以節死無復爲上言故以坐廢公心事昭晰無有疑其朋者第斥爲畏禍徇庶人之意以苟免也然公在江西抗法自嚴宸庶人侵之數矣卒不能得志公亦堅不爲奪其迹最著而體大禮重者不以朝服謁不以朝禮見其子便殿曲宴不奉觴爲壽論捄禦史範輅被逮輅之逮宸庶人所中也略以禮與事絀其邪心顯與爲拂顧防以一疏免不待智者知其不出於此矣公始以乙丑進士發身卽乞歸養逆瑾怒廢數年瑾敗而後得除爲臺州推官在臺州執律例以拒監司不敢以獄比輕重徇大吏風防滿三嵗考勺天臺國淸寺山泉啜茗數杯而已未嘗攜一長物還家正徳中年戚畹內侍多寵幸驕佚逾制靡有顧畏獨喜結言官有私與爲好珎玩重賄無所愛公爲禦史閉闗掃軌無權貴之交門外悄然利欲刑禍易溺而多怵皆人所常患世常有慷慨蹈禍而不能自潔於利者至其淸心淬行不爲利溺宜非刑禍所可怵而屈也公於利若此豈以宸庶人之威武失其守苟爲一疏以徇之哉公名潮字君信別號沙溪祖名金者來籍晉江自莆仙遊之沙溪徙公取所自遷爲號實志不忘其始金傳四世至公之父名凱皆不顯而多有隠徳以發於公公生三十六年而爲進士廢七年而始得仕仕八年而廢以善化於鄕三十餘年而終蓋年八十有一康彊壽考有四子一女孫曾十三人皆習公之教孝謹不惰侈其才者知向學配夫人蔡氏有賢行佐公爲學與入仕能以勤資其敏以食養其亷始終一於敬順無誶言疾色以犯公指知公欲悅繼母事姑彌謹撫諸幼叔甚慈比長皆爲之娶而接其室甚睦以公愛其弟故夫人沒公遂不近媵侍所以致其思也公喜飲酒不爲嗜味而嘗以寓意托興於人無狎而無不可親客或從公遊或樂致公至其家公皆不爲忤神觀修朗儀矩肅然間出於諧讔自有名人長者之風凡預在席莫不躁釋暴馴充然心醉而自滿其有以愧人𨿽銜杯度曲之間尢有至者嘉靖庚戌八月公卒以十二月初一日喪三月而禮也公子宇建先卒存者智守實克謹其禮而嚴於大事其來請志述公遺言曰微王道思之銘勿以我墓在南安縣福山之麓與蔡夫人同域公從仕日淺其志不大見於施爲人以過廢惟化服於鄕其功有逾於在仕者之所獲其過公不欲自明所以必得予之文而後意良有在故予志公之獨論其善鄕之功於公之過見其爲仁者尢深切而諄復焉銘曰其爲玉矣以繅借而薦之廟中其瑕不掩斯表瑜之爲美而斵者反是之指旣不克薦櫝而藏之乃終以無毀玉固無意於爲薦與藏人徒妄以爲玉慍喜誠爲玉者謀薦則斵而藏則全亮不爲彼而爲此

丘母彭柔正孺人墓志銘

孺人始歸爲丘履素翁之妻孤艱多故未知所以自存況其底成貽昌如何也比其卒而壽至於七十士之賢而有文者來哭其殯共議其誄徳之諡曰柔正其從夫之兆而其子賢賔皆材且有立有養中養誠養素養材爲之孫孫之子從魯從周從文從禹從先從得有六人其女與子之女所適其夫曰杜彬王瑤林某王某陳某王廷紳王某皆在其日得嘉靖庚戌嵗正月初七日之吉嗚呼可謂備矣孺人於爲女而其父愛之曰是子也孝其聞於族至疎逺而不間一口其歸於丘而其姑愛之曰是婦也孝其稱於內外迨老而不衰履素之存謂其妻則曰是能佐我所不及而不敢不敬其子思慕其母則曰母之畜我也慈而不弛其教至於內外之人及事孺人者皆曰其遇我有恩蓋其行之備如此宜其能以髙年終而其卒其所享之備也某與孺人之子賔爲友而養中養誠復學於吾門於其烏乎辭銘銘曰

虹山斯原蟠礡以鴻龎裏於其下生朴而熙荒獨姓者丘多男且俊良伊誰云出有母之厚祥厥貽孔厚長髮未詎量刻銘納坎掩閉告幽茫兼俟來裔俾爾聴勿狂庠生杜純軒君曁男思恭婦謝氏墓志銘

夫文之施於志人之所以誄名徳善譔記功行告之幽防以章輔世教非徒徇子孫之哀慕而姑副其不得已之請而已其義不出於是而君子猶爲之文者蓋有閔悼防短矜惻淪喪明其人之不幸非出於不善之所致則惑於命而昧乎天者不緣以自托而爲放而彼防短淪喪之人旣無才能气力之子姓足以爲死者地而偶有婦人女子之賢者能自約於艱危顚隮之中卒以有立而克終其人之大事則君子尢悲之所以寵其死者以慰其婦人之有立亦文之義之所存也嗚呼此杜純軒君楷正夫與其子思恭之所以得見於予文歟君年二十八而亡思恭生六嵗耳思恭復以二十六嵗而亡有子四嵗竟殤而君之世絕於是方君少時自力爲舉子學通毛詩大義爲學官弟子其守身勤行斂然在人後然意不能無望進顯以一經起家也而遽天矣思恭知讀君之書而死彌早蓋君之父子退愼儉節非有傲侈之過以傷其生也生於世之日淺𨿽未有積累之善以求福其處心措行未嘗幹神明之譴而卒殄其世則所謂不幸者耳思恭之子旣殤而世絕故君之父子與思恭之妻謝氏之喪累然在殯久之而今始克襄其事於潘氏之手潘氏君之妻予所謂婦人之賢能自約而有立者也思恭之亡謝氏年二十耳能抱其防然之孤嬰矢不復貳𨿽孤已殤而不忘其矢固女子之貞而不惑亦由潘氏之守已不亂先示之倡而相依以存於義爲易安也惜其年不永後思恭十年亦亡蓋潘氏以一婦人處其夫與子與婦之變備極人生之毒痛而卒能有立信可賢也其將知來乞予之文而命其嗣孫之父思狷因莊君宇毅以來其知之所及又若此潘氏擇於所親之子曰學訓以奉思恭祀事而繼君之世學訓思狷之子也思恭有女一人潘氏爲選所歸而得壻莊孚誠爲顧新山司徒公之女所出實介思狷以乞文莊君者子也今其以學訓嗣子之孤告於祖赴於姻黨幼未能事事思狷頗佐潘氏執其勞役其乞文能得莊君介以來而道潘氏之志甚悲而有禮墓在鳳棲坑塔子山之原其日爲嘉靖二十九年正月二十日而思恭四嵗之殤子克舉亦祔焉是可悲也銘曰

奄然而早亡累然其多喪黯然以同藏惟婦人之爲襄嗟其永傷其有不傷有此銘章

何誠軒曁孺人墓志銘

進士何君佩甫將其親謂予曰子路之剛而以貧爲傷也豈誠累於外哉亦悲夫親之無以養而不得致其爲子之情耳啜菽飲水以爲歡仲尼教之云耳而豈能無以是爲傷也琚之貧也無以養吾親今徒能爲悅於誠何及哉悲哉琚之爲人子也琚以爲生也可娛死也何知誠得一釡三鼎以爲養𨿽斂手足形而藏諸猶無恨焉耳而今何以爲悅也琚亦何賴於他日之祿而仕之足慕哉予爲之出涕不能勝嗟乎君之悲之動乎心而出於人倫也先王制禮蓋有以祭以之所得爲以逮人子之不及榮其親之存者豈皆以爲死而無知而不足以爲孝乎君勉之其所以爲悅於旣亡尙多乎哉君匍匐拜泣而不起曰是先生之勉吾云耳吾於養旣無及矣而得君子之文其尙以有寵吾親以綏不孝之心而塞其無己之痛使琚猶有意於世是先生之賜也諾之而後起嗟乎吾未見人子之悲慕如何君者文其可辭君之父誠軒翁名聰字元敏娶教授梁珙之孫女生子琦及進士君翁始冠有室值父書齋公徳仁病盡耗其財問醫求餌家旣空謀及簮珥梁孺人曽不吝意見色竭以繼焉朝夕扶持不離左右絕不得事生產作業而孺人自操井臼煮粥調藥麵垢衣綻發不加櫛翁起家以貧然性固澹於財窘陋麄薄有以自安懷嬰兒之心至長不墮壞市井商算詭祕狡譎角錐匕析毫毛攘便爭利之機非獨不爲本不知也持千百錢爲資買賤賣貴以自給要以山谷闉郭來去爲遨遊不汲汲權子母也同行有挾鉅資見翁誠質可任欲分資畀之與約入贏之要翁可以利其餘而畀資者因以得翁之力他同行者祈之不能得翁獨辭之曰吾自持錢得贏誠微然累寡而意輕今若受公托者𨿽不無少賴負責而心勞矣有買物者償過其直翁爲分析曰此物直若干公所償太過其爲惠我耶抑誤也還之或有以此兩事咎翁爲愚翁歸語內梁孺人曰大人所爲於志不累而毋欺其心於妾意亦然翁大笑取酒自酌亦酌以飲梁孺人曰是吾妻也閒則與一二耆舊相過禮徑言簡誼好尢惇語不及財也鄕黨子弟遨侈自放翁無意爲疾亦未嘗正折之然見翁常自飭蓋有以愧之梁孺人每指佩甫君謂翁此吾家富貴種也翁笑曰是固當然然孺人不樂目前而倚兒子自寛以俟後未爲與我共適者孺人斂巾謝遇其乏時突煙不起兩人相對翁不以愧孺人孺人不以讓翁或得酒一瓶相酧唇咽僅霑而意气各得已乃呼歌自謔曰富人有錢財勞苦不休欲如吾兩人淸適半刻不可得要是彼人無福耳其誠質無僞而灑然有以自勝又若此昔所稱髙人逸士如龎徳公梁鴻夫妻皆能樂其貧龎公有田可耕翁固不及而梁鴻至爲人鬻舂則甚於翁矣然彼兩賢者以有文學徳誼爲世所尊禮遂有述於後翁以未嘗學問當時闇然爲窮人今復無有知者佩甫君之悲宜在此而奚貧之爲傷當翁之身已甘而樂之矣嗟夫君必欲得予之文而後塟固爲是與翁以儋州同知公佑爲祖母侯氏翁卒於嘉靖壬辰十一月後十六年丁未十二月而梁孺人卒琦亦繼亡女一人嫁黃日烈之日爲嘉靖庚戌正月八日也而以琦祔焉佩甫君執喪過毀累然僅勝衰旣喪其妻顧氏聘吳氏未娶也室無相事而當內奉寡嫂某氏育其孤應年外治事卜域穿壙備極勞憊不知其身之病可謂能孝也已銘曰終棄者魄能游者魂深其竁而崇其墳築之之勞視之之勤孝子所以藏其親其義則云

新防司訓純齋莊公曁孺人金氏屈氏墓志銘

嘉靖辛亥十二月二十九日靑陽市莊儲侃偁兄弟其考新防儒學訓導純齋公三人者相謀而遣其季偁來謁銘曰偁兄弟慢非誠不肖不能襄事圖所以銘吾父者而不得以爲猶勿也今得先生銘可以矣𨿽慢猶愈於不得銘云耳吾三人者之情事信可悲矣先生其閔之君之子國禎吾壻也能言其祖吾固知其可銘而君兄弟圖銘如此其愼且久也其又可辭公諱安期字際休又字靜夫曽祖應元祖梁父宜傳世有隠徳而貲有餘以田園爲業公早孤母林氏愛之不欲苦以課責公生而好書少與其兄昌期同學不課而勤其警解卓見常出兄上兄弟並遊學宮爲一時髙第弟子方安陋守故之時士窘拘古義文不足發獨公恢放能自爲言而濟以該涉士皆驚嗟以其故屢失有司公不爲悔陋固之習因以有變莊氏之後子姓益好書而多妙敏開達之才今爲郡文物巨家由公發之也儒官固卑訓導又非専官公在新防以身任教齊整科條鼓勵意气常兼其長之勞而不見爲侵品隲文字凡出公髙下其等諸生心悅無敢嘩爭與諸生講敷揚經防援據剖剝尢動人聴新防方有白沙先生之學士皆聞髙明之要然不敢忽公之言咸曰師命我矣善識士於未有聞而卹其私忘其祿之薄而爲之士以此附其識鄧生文憲而防之備尢爲新防人所稱鄧生由禦史至郡守未嘗一日忘公也廣中監司無不知莊訓導賢公忽思歸以九年滿請老投牒而行祿余得數十金不市廣物貯以一囊攜歸授諸子戒勿營田宅惟以供具公之族弟教授未庵公榮知縣翠山公晉陽通判梅峯公琦知府靑峯公科並有前修气韻罷官淸約長少相懽日攜遊對酒遊不爲逺取足易至具不爲丰聊可娛一日而已嘗謂大鵬摶南溟斥鷃決起枋楡均是一適孰不羨漢二疏棄太子師傅捐數十斤金爲髙吾官𨿽卑亦主教事金誠少非以不義得者今欲自況二疏如斥鷃之於大鵬者其可乎哉惑者多笑而智者以爲知言公始娶貞淑金氏佐公爲學官弟子時能不以私暱奪公好書之志年二十九而卒公常稱其賢而不永繼娶任只屈氏千戶屈鑑之女佐公爲學及相從於新防以勤儉飭內政公不內顧而事事辧治公性孝弟事母林孺人左右不違母性嚴而終身不甚怒事兄州判公如父分財取少任只能體夫所以悅母者養其姑而以敬謹事夫之嫂撫金氏之子與己子人不見其有異沒於官舍年六十公哭之尢痛而至於今莊氏子姓之及見任只與老臧宿獲語及任只無不悲念者公生天順戊寅五月初九日嘉靖癸未十月十一日卒年六十有八長子儲娶訓導王熺女女適通判朱鑅之子暢皆金氏出次侃娶知府謝光孫女次偁娶學錄楊渤孫女女適司訓李宗魯之子逢春次適丁澗松皆屈氏出孫男女若干人曾孫男女若干人婚配皆名族儲等奉公與任只之柩於柯前山之原而啟金氏法雲山之厝遷以合焉國禎學於予予愛其才亦所謂妙敏開達者常語以學國禎往先得之以是知其有本於先世所聞也銘曰早知而晚成孰遇之恆大畜而小施繄系其勢惟其厚積而徐發不在其身以祉其後之人

徵仕郎致仕信陽州判官紫山丘君墓志銘

嘉靖癸夘年河南信陽州判官丘君禎致仕還家以舊屬故先予予愧識幾不蚤爲權力所逐切髙丘君之歸走賀焉君在信陽能以敏給佐其長州政賴君以濟者十九尢退自損挹不肯以爲功事長無惰容屬邑宰貳能以禮遇之溫然如主客而期防牒課當督趣不苟爲懈弛以相徇信陽大州多士大夫覩君之文而飭有士者之風加敬悅不敢忽其俗濶達誕誇君以謹約誠慤涖之人人皆悅予以賑荒行部汝南凶札之後白骨蔽野人將殍者累累相屬營捄貸發日夜不給指畫以授屬吏使分地展力不患吏之不良君所分尢可以無患丘州判之譽借借上官多聞之者巡撫魏淺齋公憲副端虹川公並以威徳持大體下官不可以非才苟得一言之許君獨爲二公所奨形諸牘加美詞焉藩臬諸大夫不以猥冗畜之非不得意於仕也而決然捨去予怪問之君曰處地卑非能以去就示峻邀名在州治民事上非有甚忤猶可偸祿而苟安顧心偶思歸便如心而行賴當路矜憐輒遂所乞耳予愛其言質不爲矯矯其髙彌白益內自愧君事親養盡其誠喪致其哀天性最篤畜弟之孤均財猶已出與鄕族居善以睦卹相接赴急周困度其力之所至爲之不爲過恩以出於力之不堪其情之隆不肯愛其力而自不竭也行年六十有四嬰一疾竟以卒卒之日族人皆哀之鄕人莫不悼惜君字徳亨別號紫山髙祖江曾祖勤祖朝魁皆不仕至君以掾滿三考爲泰陵衛經歷滿考得封其父元傑亦爲衛經歷母熊氏爲孺人妻蘇氏先卒贈孺人繼室曽氏封孺人有子六人云衢云漢雲程雲霄雲楷雲龍云衢娶王氏繼娶葉氏云漢娶林氏繼娶洪氏雲程娶蔡氏郡庠生蔡國重之女兄雲霄娶黃氏繼娶尢氏知縣尢復尢和侄女云楷邑庠生娶林氏舉人林奇材之從妺雲龍未聘女三人長適按察司僉事丁儀侄遊川次適金吾衛經歷許海子良臣三許徽州教授郭智子維藩未及笄而卒其男女九人皆二孺人出也孫男五人云衢子宗藩宗澣宗泮云漢子宗魯雲霄子宗相宗藩聘尢氏知縣尢烈侄女宗魯聘郡庠生賀朝相女俱未娶余尙小女孫四人俱幼未行君生爲治己酉九月之十六日卒爲嘉靖壬子六月之十九日君在日卜墳塋五壙於普江縣三十三都龍首嶺之原坐辰向戍中君父介庵公右孺人熊氏左爲君藏左防孺人蘇氏右防爲孺人曽氏云楷質敏向學年少已有文予甚器之能言君之行以來乞銘之日爲嘉靖壬子十月之二十四日也銘曰

抽黃對白曰文之巧題甲與乙爲科之茂非徒膴仕崇秩階登級拾而若固有方且髙拱盱視抗論品目擯人以刀筆之猥苟俗之蔽失已久惟論行考實孰知夫玆無怍而彼有疚我名丘君維是之取

靜山黃公墓志銘

陽春天下所稱逺惡處也公爲丞於其縣之樂安驛卑官也前是爲之者率以不得職逃去或坐累死公爲之非獨能舉其職餘力攝巡徼以什伍之法結其民使相收睦樂安宿偸舊宄知悔其不可爲盜之在他境者終公在職六年不犯樂安行者不滯又資以無恐夫其任事溢乎職之所當效能逾其分之所守宜有機辧權數以巧迎而敏赴公顧恂恂質愊檏於貌而訥於言視其外一長無有也然則集事諭人信不在諞訿獧給之小智果有其質則如樂安之地之惡與其人之夷未嘗不可與處歟公有庶弟之忤又嘗爲緦弟所訟皆非公之過爲樂安與其人處而馴每嘆樂安之逺不爲惡而追駭廷除之近有危機也然公撫其弟終始不失愛忤亦衰沮不與訟弟竟其獄卒歸於好鄕黨稱其友事父母孝居喪善哀弔者感動以爲難蓋有家門之實行焉與樂安之人處宜其馴也公姓黃名椿字仁卿始由光州之閩居晉江可知者四世髙祖原徳曽祖維淸祖孟遂生湧娶栁氏公父母也公爲掾史滿三考所事上官寛猛躁緩不同公事之一意不爲窺合苟避每治文書白署上官輒署或不覆閱曰黃掾不欺我九年之間絕不防呵譴所治事務在爲人寛比輕傳使依於平至有傳重比嚴人知非公爲虐莫以爲怨也其在畱都滿考當還有同考鄕人者歿而身祼爲周旋所以掩其身攜櫬同行有患惡疾者附舟公不忍拒行死舟中病視其療死治其殮或以咎公始附不審公意獨得也公於他所爲多類此公長子日煦向道力學爲俗所非笑公益喜且勉焉明經有文而有司屢失之人皆以咎有司公顧督其子曰是爾之未至也日煦寓書樂安以乞歸爲請公悠然意合曰兒子知我哉卽日乞歸次子日煥實在邸禦公以還兄弟相與爲友家儉而理修先世之墓而後築室用公指也室成落之語在宴者曰吾嘗憂不得去陽春今得斃於斯寢足矣以己酉十二月二十七日卒距生甲辰年六十有六二子與公之配翁氏治喪衾棺循禮日煦娶鄭氏日煥娶郭氏一女歸謝誥孫男可培娶邑庠生顧原潔女後公二年夭可城聘舉人鄭一鳳女可堪聘鄭益修女可壃公命爲日煥後聘進士尢烈女孫女長許莊以度次未許人墓在晉江縣四十一都古堂山以壬子年二月二十日予固尢爲俗所笑者而日煦與予講甚篤故以銘屬某銘曰

翁之所以爵於人者卑能浮其事勞過其祿良可苟居嘗食而靡罪愧繄天所以爵乎人者以其善不以其位則翁之所謂爵信人之所卑而天之所貴

鄭海亭墓志銘

嘉靖壬辰進士待銓吏部凡若干人江南北巨縣以缺令告者數十縣之人仕都下各爲其縣擇令交欲得鄭君而無錫有秦鳳山尙書與諸朝官顯者十數人竟爲其縣得鄭君他縣不能得皆若有失無錫諸顯者與尙書公交相賀以得鄭君其時予方佐銓司以與無錫以鄭君受徳於其縣人無錫故名爲富而多仕者爲令者往往朘取殄用其財而逆以機數搆嫉士大夫君至按都鄙賦役之籍資以諏訪得其禮俗所由壞嘆曰玆邑生迫而斂重若此乃謬以富得名民方以媮侈遨佚招四方之目其奚以免因語民以奢敗儉存設陳得失禁戒明白髮於惇惻自以裁貶一身服禦爲率至其張具上官館遇過客交際士大夫舉損於舊度丰約之中使財僅足以成禮而不爲浮尢吝興作捨館舟輿苟有可因不妄變革曰勞民以悅人非吾心也旣不匱財以傷民心始稍取境內一二巨室橫放難諭者重寘之法以示威曰如是足以致刑矣一與民相安爲寛平暇則與士大夫相賔接驩不失節士大夫憚以私混君聴退敕其家亦莫敢有撓也客或見君坐縣堂從容不苛庭中常空異於東西行過縣所見怪胡能然君曰惟不擾人以自累耳君固精經學善爲舉子業邑子多才而講習乖剌文不傳於經君爲指授大義日開月益邑子咸知所以爲文至今科目接迹猶出君門下士爲多張運使公愷淸徳純行一鄕耆望張給事選以直諫廢貧王進士問病免家居喜文學君敬事運使公與給事進士遊加親貢士施子羽能詩老儒李黼工注詁皆優與爲禮君與人無忤其溫而有辧又不苟然也巡撫中丞部使者蒞毘陵亷無錫治行爲畿內最交薦之君性恬簡寡迎將又無錢治苞苴以買進秩滿僅得南京戶部主事以去畱都民曹事簡君益爲深厚閉戶讀書恥與嬛防之士競泊如也以其間爲古文詞據理確質有儒術之體重自掩匿不求以名在職隨事展力未嘗苟且而惡爲皦皦維揚置分司榷舟有大小二闗舊嘗徵之君往司榷謂某府史曰徵利而爲是鍼細髮宻𨿽取贏胡足貴通其小闗恣舟行莫誰何之榷計以足乃知諸爲細宻者非専爲國增計也積資員外郎郎中擢雲南府知府未赴郡以父喪歸喪免侍母不忍去左右居嵗余母病卒始免父喪母勉之行君戀戀膝下竟得奉母之終君爲戶部以其官封父殖庵公元爲戶部員外郎母伍氏爲太宜人在無錫迎父母就祿養治喪合禮於二親生卒具致其情克名爲子服除赴銓驟感熱疾嘔血數斗醫莫曉所療旅卒都下實庚戌十月十日距生治己夘年五十有六耳君始至銓江南大郡交欲擇君而毘陵人以無錫治最故欲得之尢力聞其卒皆相弔君名普字汝徳籍於南安之郭前村其世近以鹿寮公爲祖鹿寮生厚庵公傳剛齋公某履庵公某而至奉議公世未有顯而發於君君貌丰器度寛深心事明坦宜極壽貴詎遽是止知與不知咸加悼嘆喪過無錫士民走哭道踵相屬津衢咽塞舟厄不得行久之二子欲大封孺人楊氏出欲成女一人繼室封宜人李氏出欲大壻於副使陳瑞山公充邑弟子員能持家劬事卜滌陂龍塘山之原以遷楊孺人之厝合焉而以癸丑十二月某日之吉行事君固悅滌陂山水之佳卜從其志君爲人外渾朴不立町畦而中斬然有限界色詞絕去誇污擇處其中臨事酧物誠欵有足動人予嘗嘆世末難與成功髙患招忌卑患取侮每謂君持養濟其所稟兩去其患宜可遊世遇合伸於獲用遽以是止甚以爲君恨銘曰

气彊矣有悍而挫傷才給矣有流而難執不悍而亢是爲彊之方不流而集是爲給之立可以用之宜莫斯逾而卒不究於用吾不知所以爲之吁

陳母林夫人墓志銘

林夫人陳體受君道基之母封君北沙翁光節之妻也陳固同安大姓北沙翁當家中落而有室貿田以復祠屋空夫人之奩益之祠僅克復祠復而無所仰食夫人不以懟其夫井臼猥細手皸肌瘃惄然忍餒而謀夫之飲不敢不充其量恐其子以母累心分力於學常掩罄乏黽勉其間爲夫納妾輒自勞以稍休之使安夫之寢或狎恩爲倨不以微變容色有女育之如實已出翁剛而多怒夫人先後其意無所得怒久之怒益寡閨中訶詫驚遽之聲遂絕體受君爲諸生文早有名有司未之求夫人不以過其子知其才之未迨乎時也及爲進士業通顯矣夫人不以詫其子知其學之足以得之而事業之待於後者逺也從其子於嘉善之縣邸美水土物之鄕而戶善織綉文錦夫人攜閩海菹臘以往不欲多買市味身未嘗服浙中杼軸佳制也歸以去時之篋還裏姥鄰媼爭走問怪曰母夫人從令子爲官人謂若何而衣服囊如此乎姥或微語於列母夫人亦爲亷耳蓋以貧靳之也夫人聞之心益自得入門以子賀其夫曰兒子爲縣能自貧而愛人請爲公賀復謔曰吾攝父教子能爲良吏公宜我謝翁媼俱下拜一笑已而泣數行下曰吾疾矣不免以死累公然命也兒子苦畱吾邸第以思家諭之寔欲一見公而返骨於故土也恐兒子之棄官以從我故不使知其有疾耳未幾果以疾卒卒之日爲嘉靖癸丑十月十五日距生成化丙午年六十八矣上方以諫官禦史缺召嘉善君入試行至姑蘇訃至君號慟屢絕嘉善人驚相語吾賢母夫人死耶走哭於舟次道路相屬君受弔而不受賻曰敢以母死忽慈誨而辱其志也弔者不得致其情大哭而散君娶蔣氏於予有連其卜於晉江一都之科山貸於外氏之有力者而後具予亦助之其藏坐丑而向未規地穴竁皆翁自營手畫翁本曉堪輿家言故作而逢吉君將以是嵗十二月丁酉行事拜且哭謂予道基不恥受助於先生以謂以是吾母而地下之魄宜寧也賜猶有大於助者請以累先生子曰其銘也諾之拜起輟哭淚汩汩承睫不能收曰世所謂求仕謀祿無不欲致享其親而士當以官守甘約不辱其親爲孝則於世之享猶不能厚也道基猶謂有所待於他日云耳誠知其不待𨿽以百里之儉猶足致吾母之享今其爲小亷而薄親矣悼恨何及嗟乎君方其存也養之而安顧以旣歿而薄之悔不亦篤於情而惑於義哉君淚乃止夫人有子三人長冕次復皆早世季嘉善君也孫一人金鼎聘南安庠生黃良煒之女女嫁同邑吳榮有子曰椿其去同安而僑於晉江夫人實與翁謀欲使其子便師友以廣學嘉善君治四經而後以一經起家果協始謀亦偉矣銘曰協浙之揚兮輿有板從子之樂兮其樂反反衣有繡兮食有珍洵美樂兮匪斯存樂子之樂兮厥貧猗嗟乎夫人

益府典膳省庵黃君墓志銘

君名鷟字徳夫安溪人世居縣之長泰裏防山祖廣奭生功養生春生而生君防山林麓丰茂原田膴潤其人多因山田之美自饒給不羨榮達故黃氏世久不顯君蚤孤比長知苦克讀書向意仕進業通而數厄卒不得顯入貲爲藩王府典膳待次益王府君旣通儒業而襟韻閒曠行誼謹敕府中人皆異之以得君相賀世子賢而有文嘗引見君與爲禮別於他僚間嘗從郡中文雅士人遊縱觀仙都麻源探謝靈運所窮處摩挲顏魯公所爲仙姑碑文不爲窘齪其軰相目自以爲不及次逺未可待請告府中人不欲其去君詞懇得請世子爲餞贈親篆大書以賜焉至家族黨嘉君能自樹表見又皆相賀君益爲族黨人談說當時制度他境謡俗及道途所歷風物登遊山水之勝勉子弟以就學攻文曰吾聊以遨遊適意此冠服何足爲榮行棄之矣日以惇睦族人爲事嵗時聚防酒香殽佳敍倫合情雍雍如也費無所惜細人耕君田者不敢以役畜之徵租嘗緩期有負常已之畢賦稅外謹謹不一措足縣廨堂階汛除芳潔而靜門無伍伯之迹嘉靖戊戌八月以疾卒族黨哭之皆哀距生治己未年僅四十子大本大任幼君之配蔣氏能劬飭育孤持其家不墜爲二子娶婦嫁許五女適詹鳳翔林有棟金重宇徐讓李任春皆得所歸有棟知言性命之學而重宇能爲文章佳士也大本才而有志友於有棟重宇俱爲弟子員卜永安裏宗教山之原塋壙以襄大事君其何憾君四嵗孤常自悲不得事父母又當嗣其從祖父外養祀事又自悲曰吾不得事吾父又不得祭吾父也於是竭情於嗣父之祭而事叔與兄極孝謹曰叔吾父之弟兄吾父之長子也事之盡力庶幾猶事吾父也大本將以癸丑十二月初十日襄事泣謂予曰吾父不欲冺冺爲無能人不幸短世已矣不孝孤也弱其何以惟先生哀之予納拜而許之銘君重气誼踐諾好施自奉纎嗇而知用財常行見橋圮途崩問其土人胡不梁而砥之人曰安所仰貲君曰於我乎取遂得君貲以濟銘曰

生之促兮之遲有銘昭之其奚悲

楊坦翁墓志銘

楊坦翁歿縉紳大夫士友往弔相屬巷人爲諠徐少湖公寓帛助斂忘元相之重下賵匹夫固寵其子之才而防其防亦翁之髙有以得之其子士中謀士友爲四出視地得吉鳳凰山之麓予聞往觀之小丘蔚然四下中髙拱以羣峯之秀大水流其前髙人遺魄非斯宅不足以藏之之日得嘉靖癸丑十月十日之吉去翁歿辛亥十月十一日兩期之問予每見士中未嘗一日有嘉容力貧以嚴其親之終故勞且久而後濟翁生而丰儀褒整神觀翛然有世外之气多讀書不學爲章句講解略通大意泛涉藝術亦不求爲精獨好老氏道家言其言神霄太淸丹臺紫府自有君臣民物儀法與人間凡有不大懸殊事動在下徵聞於天其有愆釁癘札如得請於帝蠲貸湔滌化孽爲祥如響答桴其應否在人尊信至不至嘗薄李少君新垣平諸昔燕秦海上之言不入道門而資爲方終陷矯誣帝所不貰是時國家方修禱祠交接鬼神爲民釐祝言科決者多得幸獲大貴顯備極尊寵翁謂此道其精以翕錬元形苴滓以救度塵世徼榮染權非道家所言故其治家接物一出於詳厚退愼諸所酧酢經營奉父母畜妻子賔際姻友踐微勤小要在累積功行以修陰防之徳晚益爲灑落對碁飲酒悠然無忤或以爲疑翁云仙家不禁酒奕中自有道機疑者皆解且嘆慕行年八十餘步輕視了膚瘠而貌澤每出行市防間望者以爲仙人也自知年齡所至有神黙告之先處其死之日時炯然化去不爲疾困良有得於老氏翁累功積行多可述其精者有在則積累者反略功行道之所出也其略也宜翁名某字某父璉榮母吳氏祖守恭曾祖朝諱髙祖世昌皆隠有行配陳氏淑敏而莊能劬事嗇生以佐公之髙育子又不以慈弛教先翁卒之於某山之麓子士亷郡學髙弟子次士中也文最有名舉於鄕能以翁聞於縉紳士夫至勤宰臣之賵翁之所保宜不如是而士中以是爲孝季子士實女二人娶嫁皆名家孫男女十人翁遺言但得山水佳處藏我不必合祔士中奉焉而卜玆吉士中謂予曰吾翁之域先生往觀其竁俟志之而後掩予曰諾銘曰

惟葆其光其神不亡不亡者遊棄者垢糠斯銘不毀是爲髙人之藏

遵巖集卷十三

欽定四庫全書

遵巖集卷十四

明王愼中撰

志銘

素隱處士詹翁曁李孺人合志銘

公諱祿字廷善自號素隱居士泉州安溪人開州同知公靖之第六子開州公以正統辛酉舉人尹廣昌九年擢開州亷惠得民以良吏祀於州學祖乾淸曽祖貴庸髙祖進祺三世不顯其上世有以文學材行舉爲同安安溪教諭而初祖淸隱公惇仁尢有勞於邑歿而見靈有宋咸淳封靖惠侯建廟遵祀勑其額曰靈惠周顯徳中閩自爲王淸隱辟於閩王始議置小溪塲爲縣令安溪也安溪爲縣而淸隱首爲令方五代擾攘之際艸剏建立經制粗備而拊循全安之邑旣大治卽謝去隱於崇信裏之拂耳山其歿久而神非偶然也詹氏望於安溪非一日矣翁名家子有奇气弱不好狎如老成開州公卒於官蕭然貧也母林太孺人扶防治塟生事百艱翁感母之劬棄舉子業専治家𨿽少能不愛其力而有揆物待人之信智淸隠家佛耳山之多鄕村去邑治逺開州公旅櫬還郡因塟晉江之羅裳山翁啟林孺人曰便省墓而教諸子孫肄學莫如城居請勿以徙難母兄勉從之其後兄之子源以甲科爲禦史副使澄以貢爲教諭弟之孫彬爲鄕進士翁之次子洧以貢爲髙要邑丞詹氏復蔚然望於城中翁之貽也翁以幼子任家奉母以佚遺其二兄使就學爲弟子員旣而兄早世弟嬰痼疾又爲周旋其家政禦侮恢侵持緩赴急情欵殫竭力亦副之諸子姓憚而加慕事翁猶父副使公貴倨然獨爲翁屈謖謖然恭也治生常以暇爲整不役數設機意豁如也衣食取足自充無饕牟之慮國中邑宅郊外墓廬相次偕作扉靚牖侐階磩潔致不丰巧而風致可恱翁在國郊相半以示達於死生之故而市塵不勝野韻也在國宅與二三耆叟爲逸防詠風嘲月俛朝仰夕郊廬所伍山農海漁談桑麻鹽魚力作之勤相爲勞苦穰賽災禜觴酒豆肉巫舞覡祝均其憂樂年齡旣邁而輩望彌尊鄕人無少長賢愚皆知有素隠翁始娶吳早夭再娶宜招李宜招屬漳州龍溪而與多鄕鄰也李姓望於宜招故李孺人歸翁孺人性孝愼而刑於夫善執婦道事姑友妯娌上順下諧庭內無間言靜而不媢置側室秦馬二氏以廣夫之禦能以禮自約使代禦於夫多子而育之甚均有鳲鳩之一故翁得頥適神志老而益康孺人亦【以下原闕】

處士楊角山墓志銘

是嵗甲寅十二月二十四日戶部主事李君存孝將塟其父角山處士於髙魁山之原哭謂予曰傷哉纘之無以寧吾親於土中也勤苦一經以起其家未及以一官爲親榮使其旅卒而不得視其含斂魂營營而不知所如往盡然徒生卽欲自隕又慮非所以死也疑於處生死之間永抱憂悲閱祥禫而彌痛勉襄大事纘其可以死乎先生其謂若何先生若使吾親有以掩諸幽者纘猶未忍卽死也惟仁人其哀之以貸吾死嗟乎李君孝思之篤而詞之窮也予何以辭李君以三禮試春官魁天下士晉江文學舊矣魁天下由李君始天下知李君之文必知有其親之教角山隠約閭巷一朝趯然逺出覽觀京都制度沿渉長淮大江之壯適遊吳越觀其佳麗足以自廣卽不容外有大故固當不免卽不免何必守一室屋隅之下也士一日出所學通籍於君不得不與親逺不幸有大故宜其不得在側而君深引以爲悲嗚呼篤哉由斯以言君之痛其可以平乎君方以文學事業進顯於世爲其親光寵將逺且大豈以得一銘逭死而其詞如此可謂孝矣君復哭曰以不敏之文售有司固吾父之教又有遺厚焉吾父任質好義中心獨出於順祥充其心之所思莫非可急之人而處於卑約不能逾分域之外過有所用其力也顧力亦副其心矣故所儲不溢鐘釡而每能推於匱乏所履不越闤闠而常有救於緩急不敢以色詞加人而譬諷所及聽者嚴於呵責不肯以機數致人而坦露所懷親者固於拘維鬭攘方拏械穽潛張而驟解黙弭於微辯笑道之下者不知幾人修於不可見之間以畀不肖今日蓋吾父積勤累善之遺也謂其積之而將享之遽以五十有八之年卒也此纘所爲甚悲而姑以盡心於土中逭死責也纘又有請於先生吾楊姓也髙祖副曽祖宗彛祖貞世居安仁鄕之鈔舎村以力農本業自給吾父早孤而壻於陳城居也遂居於城之東隅陳母故李毅齋公某之甥也毅齋無子故吾父育於李而爲之子禰李而妣陳鄕人之敬愛吾父者知爲李角山翁而不知爲楊也惟吾父始配陳母知之而繼室張氏謝氏與吾兄續亦不能知而纘獨知之今將題名於阡作主於廟惑於所稱之姓先生其謂之何予甞及接翁然其遊京師也送之郊觀翁先後無異容其微也不詘其子顯且貴也不矜殆有常吉人也李君自言其父之徳皆不爲誣善信可銘也若夫宗之必有別異姓之不相爲後也在禮記之矣李君𨿽欲狥翁之情其如禮何請志之曰楊角山處士之墓而銘之銘曰

觀翁不取鈔村之田捐以與其弟兄所以専其情於育者之義也事李氏父母生死盡力亦足以明其不二於心而報育者之徳矣玆別其宗以反於楊維禮有攷匪倍輕忘翁其安乎卽此山岡斯謂有子能善其親之藏

安人王室端恵林氏墓志銘

林安人之塟也其夫王道原君相域於邑之下逢山治壙視役見星出入與其子均勞曰吾不得視其殮殯以王事也公之廢私久矣然何以釋吾情玆而不勞將何以用吾情卜日得是嵗甲寅十二月二十四日庚寅之吉行事道原予弟也拜且泣曰其哀惟中而銘吾妻始先大夫封吏部考功員外方渠公爲叔子納婦蓋安人也予適以主嶺南辛夘試事過家安人入門方渠公大恱謂某曰吾賢叔子決其必貴此女儀徳固當貴可與之齊矣道原學於予自少而言動有則在私宴無邪安人能不以惰媟見謫於夫荘愼有容家人竊伺莫得其幾微吾母太宜人總一門之政好自勞而以佚遺諸婦安人常先其姑承事趨動不敢以尊者之遺自荒吾室陳恭人溫靚而葸在娣姒間每居弱處後安人遇之獨執退謹知其夫之事兄嚴而然也安人資慧敏綜時物揣求人情頗有役智而性剛卞以其夫恬毅逺俗不問生事乃益摧縮不敢見其能一切近利殖產之計斂置不用惟以儉菲自約而已內外事惟其夫之制莫適爲可否復善含鎭忍事家人巨細得失鮮以聲色徴發人終不見其卞急也殂於淮上一女與二子同度同庥在側流涕長呼曰妾終不得侍姑太宜人一日之養耶身死不足恨而廢吾夫代養之命其何如呼天者屢之疾甚已瞶出誥軸付同度謹藏之曰與而父別於京師手以授我者庶而父知我者之不懈也檢槖中百五十金示女子與同度曰此而父斥賣屋馬合餘俸而具此將以爲爾婚娶之貲勿以我後事費斂用舊衣可也是時同庥方六嵗抱之手中瞑而後舎之同度歸言一家尊卑聞之無不悲痛太宜人至爲一慟幾絕也同度知盡費其金治斂殯奉櫬而返畢防當遣女同度發故笥呈太宜人狄冠之外蕭然簪珥數物衣皆敝暗予與季弟性中爲之營辦而後女得歸於是家人知安人之在官能貧而不慍也道原顧垂泣謂予今之畜妻子者非必仕於朝有祿賜於君宜亦能使之溫飽且佚吾再命於宦籍而室人終身食粗衣惡顚頓辛苦於邸舎道路以至死也吾其爲不仁人耶吾思母之養不能釋位而退又不能禦以如宦所徒輟吾妻以歸使其客死吾其爲不徳人耶卽令病時猶在邸醫藥有輔或可不死是吾貽安人以死也吾何以自逭於幽明之間嗟乎君之篤於痛而疚於思則誠厚矣若夫以亷貧不能丰其內爲不仁以輟妻子之奉侍其母爲不徳則非學於予者之所聞矣乃收涕而泣塟安人以其夫兵部武選主事之恩得命其後由儀部郎中轉尙寶司卿今以使命過家同度娶同邑四川右方伯黃葵峯公光升之女女子嫁南安庠生潘志逺同度志逺各有女子一人安人皆不及見同庥聘建安故相楊文敏公之孫鄕進士華山君肇之女安人在官邸預議不狥女婦之見以逺聘爲難亦其識之所至云方同度以防歸太宜人將返櫬於家而哭焉予爲菆厝於先大夫東山塋兆永慕之精廬道原在京師聞之號哭拊擗以不托櫬於正寢爲恨予貽書爲言古者防車不入國凶事有進而無退往而不返之節且朝夕奠以幾筵致生而奉之者在祔魂之帛棲神之主而非藏魄宜速掩之木之謂也道原乃愾然含恨而自慰玆就東山之廬啟菆而設栁禮也銘曰以琴瑟和禦之燕好爲後而以甘旨左右之娯侍爲急此女婦之所難以名位修勅爲可榮而不以貲畜腴潤爲足賴則士者有不能而安人之知及之嗚呼其生而然其有所刑於家而然是皆可賢銘以昭之內懿有考其勿諼其視玆阡

陳啟文墓志銘

安平於晉江爲望裏裏之望姓可指屈者不數家東積慶坊之陳其一姓也陳氏有曰啟文字質義翁者以善聞裏中其季子武勺壻於王氏吾姑也故其塟某爲之銘翁卒於正徳癸酉嵗長子及孫相繼亡叔子武靖與武勺始力圖之故其塟緩翁生正統己巳時方朴略未習於聲華閭巷壯者暇日力修本業以養生送死爲福不以治舉子學求進取爲貴也翁少略渉書知大義而已故絕意於聲華之途而鄕裏所謂善人者力不得以有爲其爲善僅充其心之所思而不能逾其分域之所不至也翁之父元頗蓄田以遺三子未有命戒以析而沒也二弟欲析之翁不能禁則使自選其善田而後已取之多荒瘠也盡一嵗荒者墾瘠者肥量田所入以爲出久之有餘以其餘貲附宗人之敏者貿遷於外日滋月長翁不疑附者附者亦爲翁盡里人共貲行貨多以凶終翁獨終善生旣日裕自隠於心曰吾身所自出祖也身所由分族姓子孫也敬祖莫若丰祀愛族子孫莫若教以學乃自置祀田塾田曰吾以上竭敬思而下開詩書之業其心盡於此田矣友其二弟終始無間言事二姊老而彌篤嵗屢迎至其家進飲食以娯之每迎必數日浹月而後返曰無幾相見也出見鄕人恂恂謹愊不敢以色貌侮人與賤少者均禮加詘焉翁所爲善不能逾分域故如此矣娶黃氏先卒生子武瑩武寧今亦已卒黃氏之塟翁自爲壙志曰只志生卒年月塟地坐向及平生一二細行足矣無他善可以厪顯者之筆也其識又如此繼娶鄭氏生武靖武勺鄭氏後翁四十餘年卒爲今甲寅十月武靖武勺始奉翁塟於安南縣蔡山之原與黃氏合而鄭氏同祔焉卜以十二月二十四日行事而來乞銘孫曽男子十四人多聘名家女翁塟𨿽緩而得銘翁又何憾銘曰

承厥貽不墜其基復培以菑燾厥後旣遺之有且示以守其終曰寧其藏孔固維我銘之維其子之故

封文林郎監察禦史鐵山公墓志銘

嘉靖乙夘十月九日劉君志仁塟其父封禦史公於邑施山之陽與母葉太孺人之兆合而以志屬余曰非得子文孤將何以塟吾親始志仁君以松江知府俟調過家公促其出者數矣君濡戀不忍竟得奉公之終嗚呼孝哉公防於嘉靖甲寅九月其防鄕人爭走哭哭多盡哀無逺不至肩踵摩接巷爲之塞其存值公生辰姻黨鄰里皆來壽焚香盥祝莫不願公百嵗其得榮哀於斯人予頗怪何道致是公貴且長矣與人彌恭色溫詞至論事細析毫毛精中膏肓大黠小慧欲以情貌深厚蓋其過非逢公皆剖露無所遁匿公旣善得人隠曲又惻怛懇欵恥人之過樂其有善如己得失所譏斥奨許嚴於官府予奪人用勸沮於其言以故鄕人有相搆爲虐者多自解去不至於有司𨿽富而禦財有義往往所知縱弛以振業乏窮甞爲眾人之母惡菲服食不邇於驕佚故多恱其富無怨妬者生死得人之哭祝其道由此可不謂偉丈夫所爲哉貴富而爲義勢便事易世之能知公者止是矣公未以子貴家中衰貲落矣隨力所及與人同勞逸甘苦一穪一盂遇有寒饑推共衣食微爲匹夫能得人死力所至有附其赴人緩急風雨疾病期至不爽晷刻同安之俗在治正徳間以雄長俠武相誇尙其魁則聚徒眾置要約旅拒官府搜細族則嚚訐健鬭視庭中牙防角雀勝者酒食鼓舞賀之耳公始好詩書士人語自悼幼孤老多難不習儒業獨發憤於其子志仁君才過人業旣通聲聞日起公益延名師勝友厚與爲禮非徒以廣其子之學亦欲風示裏中知讀書可貴而弭筆探丸之不可爲也處卑履約矯然有濟物變俗之志又其近於仁矣志仁君爲禦史疏諍廟議與小人獻諛侮禮者爲異同章格不下數日或傳至家客多以禍不測爲公憂公抗聲曰主聖臣直其何憂禦史果不獲罪禦史出爲松江遣輿卒迎公客皆從防公以吳淞美水土多珍物宜往饜饗吳中民吏善事長官往使民吏一謁太守父逡巡跪拜足明得意也公曰使吾在兒子郡邸中且閉門杜徑民吏何由見面日買魚菜數錢並禁苦婦子僮奴口腹矣且使吾爲饜家顧不足充吾欲耶客謝愧輿卒空返貽書松江勉以守官愛人而已其所以教子推此可知也公名恭字大受居鐵山之下故以爲號曽祖雄正統間散家貲萬緡紏義誅劇賊賊焚其居與僮八人俱死官爲祭斂鄕人哀而義之至今祖宏淵父朝權爲學官弟子早世公獨與母王氏居比長娶葉贈太安人者也因奉母以僑於葉自力於防窶艱躓之中忍閔耐侮竭盡勞瘁以持其家待子有立計數明而識慮逺非偶然幸遘而有今日也年六十九繼室林氏男女皆出葉太安人長子存徳卽松江君存業國子生女適蘇芾頌張銘郭顯有孫五人夢龍從龍邑學生如龍爲龍起龍皆幼施山之兆公塟葉孺人所自卜堪輿家以爲祥也存業與夢龍以松江君之命來速銘服麄容毀非乞銘之詞不出又足以知公之教也公孤時諸父弗友弱王母之寡謀殄其孤叵測屢矣公幼卽多智能如母教指潛形謹迹不踐禍機昏夜出入自防飲食心動輙不茹竟免於害諸父知不可殄絕則漁奪其產耗之盡公泣謂母曰是物他日兒能自有之勿與爭其僑於葉辟家禍也諸父竟以凶終諸孤淪落存者蕭然公洗沐拂拭之時其婚嫁爲營貲產不尢人所難哉銘曰

丘夷淵窴伏倚之質趨蹶徐行緩者乃疾謂天懵懵奪予凶吉如衡移權鈞得銖失維子能賢由義教出化虛爲贏用儉節術彼弗窺傎其信詘【闕】觀於玆刻銘幽室

封太安人慈儉程氏墓志銘

予弟道原好言一時名士賢大夫於鄕同榜中每譽陳思植君之爲人言其才猷節槪能當人之所難充其所爲禍患事變足倚也君罷官最早爲廣東僉事好繩嶺南吏民以法由其母教以不可曲三尺阿比上下也嘉靖庚戌罷歸拜母笑曰吾所以教汝宜爲好官然其術不可以久宦也術固當爾其勿悔善侍我左右我不汝疵咎也君娯侍方樂而其母於甲寅六月不幸移書道原言不得奉母太安人以終身而大父封主事公暮年有悼亡之痛詞旨酸楚如不欲生道原持示予予竊敬思植之孝而因知其有母之賢也君卜乙夘七月某日塟母走伻山中以竹溪林君所爲狀乞銘其詞甚哀而有文予旣因吾弟知閩有君又知君有母君復以銘母惟予宜也何以辭按狀安人諱粹然程氏父謨貲雄於鄕祖隨州知州亨有詩書之澤焉安人生巨家而澤固存頗聞圖史之訓戒笑語不妄靜荘有儀入門而封主事公某之母與大母皆在二母材性不同安人事二母各得其意母李氏勤於事譽其婦曰無惰事大母蘇氏嚴於禮譽其婦曰無愆禮故其夫以善事父母聞其爲夫育同祖之孤姑撫之猶子敬之固姑也方貧能使內外無菲缺而銖積寸累化約爲丰不待其子之貴家駸駸起矣子貴祿入日有餘籌廢舉權贏詘其事纎密而不煩築室治田多而益辦主事公茹嘉服珍怡如也其子謝官亦有以爲歸精敏有過人顧不以巧知見稱親屬長幼見謂有徳淑溫孳孳然恩意接遇人有加也富而彌儉老而能勤勞於陳氏令善終始純備矣方安人舉僉事君年三十三矣又無他出獨子而晚顧子不以小慈敗義課督不少貸僉事君旣賦材異人無滯課以煩師檟猶時時以小嬉閒惰受母訶撻也舉男𨿽晚僉事君早貴以工部虞衡之考得封禦安人如官邸食四方水土腴美之物狄冠展衣榮於闕下都膴腆以閒其家剸剖綜覈頤使指授尊於內外族戚之間殆十五年所享顧大愈於早有子者亦其教有以篤斯慶歟僉事君名梧女四人適李魁商周竣夫蔡宇安李俊卿孫男一人主事公名之曰紹長孫女許王桂戶部主事健之子幼二人未許人其塟在八都蔡坡山之原安人居常好言古慷慨烈節事於今賢尢篤也僉事君木江陵時湖廣巡按禦史按顯陵內臣不法事急反爲所中逮繋赴詔獄安人問君是中禦史者誰璫何許人也君答閩人也安人怒嚼齒吾閩何得有斯孽愼勿與之通顧禦史以持憲蹈禍得微自沮悔耶君厚資禦史赴逮之費歸爲安人言無悔狀安人喜加他日昔怒始復嗚呼是可銘銘曰

孰不有子孰不多有孰享其祿以昌於後亶斯令享自作之究傍羨側睨孰苟貴富庭特奧祥由牧與守著此銘詩以告他母嗚呼斯石其勿以朽

封職方主事蔡梅園公墓志銘

武選郎中龍溪蔡君奔防過泉匍匐造予輙哭輙拜哭不起曰文也罪罰不得視父斂五內崩摧終無以自贖忍死治塟請求贖於君子至漳久之使來曰卜某里之原將以是嵗乙夘十二月某日襄事君方以文學操行有見於世所以自贖者逺矣奚所托於予文按狀公名廕字徳流別號梅園漳州南溪之蔡望於龍溪公之宗尢望於蔡然世未有顯以系傳逺族居繁爲望爾祖某父宏安皆含和履厚自樂防田無聲華之慕故公少不習爲士而稟知獨異軼宕多大言趯然有不安一室之志曰丈夫生欲何爲而沒沒老環堵間爲無能之人耶舉子業拘繞我固不樂學泛覽史傳頗談其成敗得失抵掌諠謔學書不能工曰吾不能爲時書篆古體可學也無師授而偏嗜獨契晝坐夕臥畫被摸腹落紙輙喜他人評可否工拙不介也繪畫嬉渉爲娯不入品目而往往有韻逾嶺遊吳越登虎丘吳山髙頂太湖鉅浸浙江驚潮駭目蕩心狂睨內釋絲竹妓女滿席意不在也久之還家母謝氏譙之曰而不工不農放浪遨迹終不謀家乎跽應曰致富之術在兒目盼手畫間第不樂爲耳今知奉慈教矣因出子母錢若干籠百貨視時緩急人棄我取爲間出奇變時急不趨人取不競卒以緩致急以棄徼取倍利蓰贏盡入公手諸同利者服其知而嫉能也曰蔡梅園命愈耳公聞笑曰是在計然防中非心通性靈不得也渠不達而羨我命宜其終不我若矣術旣通時時有所寛捨求自逺於營財沒義之嫌精小兒醫爲人治多不據方投藥焫艾火灼之十不失一有請必赴或以金謝公曰若視吾售醫者耶所以治此業而樂赴人之請者欲以多活捄爲有濟於物也謝者愧拜而已三子伯宜季懷仲武選君也甞指仲子謂內嚴氏曰蔡氏之顯在是兒矣使伯季持家而課督仲子以學果舉進士選爲翰林院庶吉士授兵部以其官封爲職方主事嚴氏封太安人公𨿽意愜不負素所期亦不爲溢喜蹈世人誇艷挾恃之過約敕子弟僮奴毋敢苦裏中及混官府請寄鄕人咸尊貌之不以榮貴故嗚呼賢哉公以嘉靖甲寅五月八日卒年七十三女三人嫁周某徐某劉某皆名家孫男七人始武選君以主事奉使過裏爲公壽裏中人爭持殽酒來賀公徧揖賀者曰公等請言乃公所以得賀乃公爲若受殽酒客各進所言大抵多譽公善教樂施好義急困之報公不頷也最後有言公多活性命𦇤抱中嬰孺無橫夭是所以有今日公頷之顧謂曰活人豈能多惟此心不負可與神明對耳客皆懽服於是盡謝諸殽酒而大置酒酌賀者裏中人無不霑醉出門舉手嘆曰公眞徳福人吾輩不及也庚戌嵗敵入邊犯內地京師憂甚公貽書武選君爲言備禦防守大計以籠貨灼兒爲況曰使籌勝決機如吾權百物廢舉帥布卒扼害險據形勢如吾審穴舉重而輕者赴攻本而標者從兵事不出此矣武選君佩其言施之謀議中微鉤要大司馬多資用之嗚呼公𨿽不顯其有濟於物又専在活數小兒之功耶是宜銘銘曰

或逐其外而培其內以爲神懟有葆其醇而抑不伸亦觭於人與人者偶惟公之有靜撥其幽克對不負宜篤爾祐以昌於後

中憲大夫雲南按察司副使楊西渠公墓志銘

西渠楊君名逢春字仁甫泉州同安人予舉乙酉榜同年友也由己丑進士授杭州府仁和縣令父防未至官服除爲蘇州府昆山徴入授南京道禦史出爲廣東按察司僉事母防去職起復僉事爲四川按察司擢湖廣布政司參議積資二十四年始爲按察司副使未至雲南卒於參議之官舎年五十六卒之二年爲嘉靖乙夘十二月十六日塟於邑之某山君居官竭心奉職凡職所當事事悉力從之事有犯忤人所縮首善避及勞險不可必濟偸則苟安君必引爲己責曰職所有事也直前勇赴不反顧沮悔常爲巧者所目君初不知久之或知亦不變也曰使眾人智而我爲愚不亦可乎且使我不愚則意貳力分於事事亦不能如其職矣是吾正有賴於愚也又烏用去之昆山稱富縣前令多以富自沒有能不沒於富而諸獻遺權力猶不敢裁罷君曰費人之財以買聲市恩而詭於不貪人之費斯孰執其咎一切罷之其政寛民急吏賦籍獄牒胥史不得竄手戶受賦重輕獄當決縱榜示出無不愜服不復求吏知權不在左右也撫按異意條教難遵君據理疏正當以理爲君奪舊令最以故方伯慈谿楊子器公爲賢至是有前後楊之稱蓋以君繼方伯公也江南北諸郡邑以嵗時餽畱臺爲常君入臺餽不敢至曰是甞爲昆山盡罷諸獻遺者不可混也巡視江南北倉庾汰黜庸貪風采振竦所部廣屬吏滋多人人如君臨之在廣東分巡嶺南道疆界遐曠徭獞蕃育其中數爲民患故嶺南兼有兵戎之寄法弛日久將玩卒惰賊白日剽通道行旅梗塞相爲蒙蔽以苟嵗月而已君首舉綱維責郡縣以修政息民之要然後易置將領選卒訓練指授方略自是賊發輙得野聚荒村開戶而睡矣在蜀領璽書専以鹽屯爲職最號煩劇利源所在豪右穴之君綜刷成額按籍考要年侵月虧了然可見僞巧無所飾課入日進時敍州戎縣都蠻畔殺略吏民長寧戎珙一路邊無居人監司相顧莫肯發口君獨抗言且設禦取之防撫按相與謀非楊僉事不能辦此防檄以都蠻之役委君君至益用耳目知蠻敢爲不靖由屢撫養其驕桀之性非盡勦之後益不可爲度險阨分兵四路約期進勦君復計蠻素以撫狃我若因而誘之宜必我狃得之易也陽撫其四鄕而以勦二鄕爲師名果得四鄕最桀者四十人以來盡殱之用是兵入有功俘斬以千計湖廣分部潭邵之間戶多亡逃客戶據其田逋稅猶責主戶之存者故亡益多而逋殆不可校君爲法使稅常附田以行田與稅不得相失而互爲有無也平賦均役通滯節冗事集而令不煩其在職獨久復因暇日興起禮教訓勵生徒士奮於學者彬彬然盛矣所至盡心於職大較如此故其以憂去嶺南以遷官去蜀民皆若失所怙相與泣曰徭蠻復苦我矣其卒於湖廣民走哭相踵不絕防歸罷市舉聲以過防出境乃已君世不顯曽祖某祖某父某皆以謹朴守家君貴贈父爲禦史封母某氏爲太孺人君天性孝友與弟逢陽終身不異財守官亷約所餘俸悉畀逢陽爲家逢陽亦不敢私君之內子封孺人洪氏能無吝情一門友恭雍如也於交遊篤久而不忘欽欽在鄕閭間敬老字幼不以貴倨有人所不能及也君在昆山邑有故相當國子弟僮奴暴裏中君逮置之法移書都下懇惻侃切言以徳爲愛之意故相報謝暴者終君之任益戢甞欲奉其父祀於鄕賢祠邑子論有異同君持之故相滋不恱然未甞敢短君也爲禦史值東宮備官僚時相引置私人物論大嘩君首彈之相權寵方盛莫敢齒及上覽君疏嘉納爲易置所引用者時相气大沮欲中君以事而有所畏遂以僉事出君臺中在嶺南韶州守倚故相大爲姦利不法事總制撫臣憚相權益優異之君白髮其姦撫臣揺手君曰坐視民患不除不能一日安於位除患而以禍去心所安也撫臣內惡其言而奪於君之法韶守竟不免此皆其悉力於職人以爲愚而君嘉爲之者其在蜀都蠻之叛非君職也直以憤在職者偸事病民遂以身任之功成而賞不及反以得謗久而後白尢人所爲愚者也然君仕𨿽不速化而正論常歸之使昌其年仕終當達視巧者遲速之間耳而遽止於此豈非命也夫子二人長士遷娶臨海尹林大梁之女次幼聘某女嫁某銘曰

淑之湯湯下流長兮魂飛於上僾昭揚兮歸旐翻翻有攀傷兮復魂故丘固且良兮維吳與蜀嶺之陽兮山阻水逗莽異鄕兮屍祝報享酒牲芳兮胡必玆丘歸斯藏兮詩於墓門答精爽兮

奉政大夫刑部郎中蔣悟庵公墓志銘

是嵗乙夘十二月六日奉政大夫刑部郎中悟庵塟其子郡庠生陞奉郭白峯公之狀來乞銘鄕先生家居能急人之病不愛勞勩求瘼捜隠籌所宜捄振出危苦語感動在位平鬭者曲直以情欵諭人於不爭使直者得曲者亦不敢以爲失若是者惟悟庵賢其沒而上下之間無有能爲彊聒說教者予蒿目視人之病不能捄方追思公又烏辭銘按狀公名孔煬字君和正徳丁夘舉人登甲戌進士蔣氏自浙之長興縣徙閩國初編遣從軍故籍於衛其姓視他籍最著髙祖佛保曽祖遂祖道父文權以公貴贈奉直大夫南京戶部貟外郎母何氏封太宜人公生而敏明有識量比長益習億物揆事審而不煩方貧不足能以攻治課業之暇營父母之養常若有餘始仕爲通州知州州繁庶甲畿郡材賦刑獄簿牒塡委民吏仰視側睨公爲之如素所熟防計贏縮節浮益虛財賦贍足宿府猾史無得竄其偸僞兩造至前情輙披露情得則稍薄其罪庭中諠呼稱平久之犴狴爲空都憲重臣監察臺史相踵奏薦以公才可大任每行部未甞至通州曰有賢長吏治之矣賢聲出畿郡上尢加意學校表厲名教課諸生以業躬督勸之奨識髦俊後皆成大名如今少宗伯崔公桐大司徒馬公坤參知錢公嶫方伯陳公堯並所素課豫識士也將滿考奏績贈員外公訃至民防哭奔送殆空四境州有沙漲地宜田宣家唐家二壩宜隄公墾田築隄則漲有新畬防有淫水是一役而興二利也募民佃漲地收其直充役費役且舉聞訃封題募金以遺後人其盡心於民推此可知也去職迹譽益白銓司遲其至將顯用之服除赴銓公謁而已不私候貴人之門竟以常調授南京戶部貟外郎積資遷郎中公靡事不周尢善財計司徒倚以爲重賢聲又出畱都郎曹上迨今上新政釐整弛敝防天下財賦獨以浙江江西蠧耗爲多思得郎員才稱任使者一人司徒以公名上授璽書以往公簡別屬吏分遣督逋自執要成以稽其惰敬晝夜搜故牘得幹沒鉅贓株本則窮其節目枝尋條剝所得積逋溢於新賦謂藩臬諸司曰玆使也以督賦爲功急則傷民緩則病國吾今所得財皆其已出於民而未入於國者賦集而民不擾庶於國有禆哉吾不敢以爲功惟傷與病交免可以還報矣比反命入奏上嘉其功特賜褒美命吏部寵用之遂攺授刑部郎中坐是取忌年四十失官知者嘅恨之旣廢事何太宜人承顏順志服勤左右每食躬視和餁甞旨而後敬進之常自行防匽與竈養漿婦分役家人勞苦之公曰使堂上享之而甘吾獨惜此耶寒暑衣裳手振領循袪非潔新溫輭不使近體衾枕舒拂夕以爲常侍疾省藥物尢謹或終夕不寐與弟孔�居不忍相逺罄宦金買田宅嵗贏月羨久益增廓折半均取不以尺寸自謀猶擇腴美以厚之愛弟之子廷均逾於愛陞也別置田七十石市屋五間資廷均爲讀書費何宜人安樂之曰汝撫弟侄如此吾復何憂孝友之實播在閭裏誦傳相嗟嘆以爲不可能也其餘恩足以及族人赴急持危情與力偕至孤弱不能立貧無告咸賴公以不失所邦國稱睦焉嗟乎公仕則勤於民廢亦施於有家出處皆有所立名位不亨而心迹可述矣其又何憾配陳氏贈宜人繼鄭氏知府鄭公良佐之妹前卒無子繼吳氏封宜人子陞娶南安黃氏故通政黃公河淸之侄女女三長適黃衷故教諭黃公逵之孫次適黃守吾知縣源之子三適黃思詔俱邑庠生孫男應錄邑庠生聘禦史洪君庭桂女次應銘孫女長適鄕進士鄭一鳳子材立次許參政黃公潤孫國俊以壬子十月卒距生丙午享年六十有七墓在西郊白塔山之原公所自卜也銘曰

云者爲雨可以徧下土旣族而風之方施而處其在乎水爲澤而洿不爲川與河浸也不多以行於家終樂且嘉塤奏則篪和有母者皤髮白而顏酡其委其蛇門內之實鄕人揚其華其又何嗟歸安斯原銘之使不磨

胡榕溪曁李孺人志銘

友人胡子敬君禮爲靖安教諭嘉靖壬子嵗乞於江西督學使者曰禮之父老矣爲一邑之子弟而遺吾老何以爲心詞迫容蹙使者鄭公以子弟不可一日去賢師乞再三四不許逾年癸丑二月其父榕溪翁卒訃至子敬號呼欲絕不敢怨使者而自悼不釋是嵗乙夘十二月十二日塟翁於晉江三十五都許內山之原以其壻江貴溪君之狀來請銘安溪著姓胡氏在甲乙始自光州入閩不詳其世世以朴約相傳正統間最以仗義好俠有名曰欽者能以其貲爲善【闕】事天順戊寅嵗大饑出粟千石助賑上聞褒異賜以冠帶敕有司建亭旌之擇壻得蔡虛齋先生實識之於齠稚時而先生果以理學爲一代名儒欽生英徳教諭諠與虛齋以內兄弟相資於問學有聲庠序貢授遂安訓導積勞擢英徳卒於官教諭公生翁名道字宗緒娶晉江南雄府經歷公英孫女李氏英徳公之歿翁千里扶櫬侍母陳太孺人能忍痛任勞役備極囏劇竟襄大事事母盡其力未甞業儒以其質性應物少則順悌長老至壯無違行彊艾惇交睦與無失意於倫輩耄期撫接卑幼尢巽抑不惰天資近於善祥厚闓懌不踐凶機非講擇可否而自合也居郡城之衢鄰叟裏子日相過逢舎中坐客無空日或一日不舎客則之他舎杯觴娯日不知【闕】

也抱孫

長息婚嫁有無茫若夢中事囊【闕】

以急

告倒囊與之比客至當具【闕】

不問也孺人曲順其夫琴鼓瑟應好合雍如也翁喜謂所知曰使吾內有微忤亦安能樂如此耶子敬年十二三有美才試輙冠諸舊學老生屢失有司竟以貢起家翁終始不以喜慍關意襟度夷曠曽靡疑吝無筐篋錙銖之殖而有本原方寸之積所以貽後者不嗇矣翁生成化癸巳行年八十一孺人生成化甲午卒於嘉靖辛丑未塟也至是與翁合焉三子長禮靖安君娶教諭荘海之女繼白氏次麒娶知縣劉信之孫女次祐早卒女三人皆夭孫男一山一潮一昆一山聘司訓王甫政公之孫女孫女長適晉江薛應防次適貴溪知縣江萬仞次許晉江庠生蔡云嶽次許安溪庠生唐音之子道一餘三人皆幼翁淳心質行永年令終絕惡斁於家邦老而益爲人所願居常履順無奇也翁甞受安溪訓導周君某寓金一篋鄰火翁適他出家人皇遽避火多所遺失寓篋獨無恙周訓導聞災拊心嘆曰亡吾金矣一日翁持故篋畀周曰金在此周驚喜如新獲以十金爲謝翁艴然曰使吾爲金獨不可利此一篋乎而受十金也周感服再拜斯亦奇矣銘曰

轇轇者擾乎囂囂者矯乎決道之藩而騷性之徼於天之人小者乎復朴而去藻外黒而中皦謂翁之生也藐乎其原膴膴其坎窈窈歸斯藏者窅乎

黃濵溪處士墓志銘

安溪參山黃生大本稚年而志學余嘉其志而許之遊其願而篤可教也余又因生以知黃君善繼君之先世皆不仕其父添養蚤世君少孤不克就學而所居有山水之美田園之饒守其恬質以隠家近桐溪臨水垂釣或放舟獨往縱意所如不復知有世上之榮身外之物也故自號曰濵溪黃生從余遊時傳其說歸與族人言參山固朴處族人多不爲詩書語舉以黃生爲笑君獨好聽其說久之則幡然謂黃生曰吾等僻處窮山耳目無所聞見徒竊活耳何由得見此人以發吾防也黃生以爲言且期來見已而以母病未果來已而自以疾不果是嵗二月七日則黃生以君之訃來矣予聞而悲之而黃生復以君之塟告曰乞一言以志其藏蓋君竟以無子死而其存則與嫡母林氏母方氏謀所以嗣其家者選於屬之最親而擇其愛者大任以爲嗣書以遺其其妻莆氏曰我死則大任吾子也黃生慰之曰世父何遽謀至此姑自攝勿及此不祥語以自傷也今旣卒而大任奉其治命以終三母之托故黃生爲營其塟而圖所以不沒其人者以屬予曰是其生恱聞先生之說願出門下而未得者先生尙哀而許之以幸吾父於地下也余旣知君之意如前所述而爲君之子者又吾徒之弟大任也其可得辭君字士孝生四十有四嵗而歿歿之後一月而生女而以是年十二月十九日塟於其鄕員潭山之源嗚呼其可哀也夫然予觀世人老而無子者猶不知所以自決而卒制於他人之手繼嗣不定以敗其家而斁其祀者往往有之君獨能以盛年爲逺計而其選擇之愼付受之明使狡焉思啟者不得揺乎其間亦有可賢者與銘曰

禮之所出爰輔以律本人之情厥正而悉無嗣之凶有續其瓞非無倫序曰愛之必生而宜之其死也謐爾克有子在計早仡我銘其幽有如皦日

處士順吾王公配龔孺人墓志銘

順吾翁之卒在嘉靖癸夘十二月其嫡長子綿緩前卒庶子績約紱縯皆弱且幼丙午四月配龔孺人亦卒乙夘正月二十五之吉四子與綿之遺孤孚中始克奉翁孺人祔於龍山考妣之兆四子已納室有子及綿緩之子有孫十二人孚中亦有子一人塟𨿽緩而周事合禮庶其無悔翁名陞字徳敡父瑟齋公瑞昌母蔡孺人大父義齋公永堅曽大父明軒公庭中皆以好義力善儀表一鄕世以爲樂不慕榮進翁少而敏悟過人讀書不多誦數已熟久而不忘母患其弱以書爲勞也讀輙禁之甞潛投裏中學舎從師授書母輙遣人譙讓其師是欲殺吾兒耶裏中師相戒莫受王生卒業故翁終不得以塲屋之業幹有司性固好書史傳雜記稗諧小說泛覽多識其言體事切物而貫以義理遇人輙言之爲父兄言慈友爲子弟言孝恭援證宿事昔說聽者莫不竦喜講禮修儀居常矜整動敕約人以容節好入裏中學舎問子弟所業而課之故里中後生遨手足防衣冠學舎子弟業鈍惰艱於應課者往往走匿裏中凶吉有資於文詞如聘昏勸學奠死銘塟之作多以翁爲屬善爲七弦彈中年遊金陵以琴有聲士大夫交下之冀聞其音遇意無忤爲鼓一再行而已秀目修髯資渾朴而有韻致解紛弭鬭不厭彊聒說而罷者尢多郡縣知名常召見之言卽爲言孰利當興舉而不言其不善者前守四明屠東厓令山陰錢立齋兩公並優禮之屠公復加奨激畀以郡檄主一鄕之約翁納檄郡中爲屠守言勸誘一鄕之長幼此未死老氓所宜盡心表率督勵則非所任守嘉嘆之以爲質而近厚也始蔡母禁翁讀書誠患其弱亦其家有餘衣食無覬於外安於分域之內以自足也翁不巧謀生晚而多子不無以家迫爲戚賴其疏綽不急之度有以自寛亦甞追憾見禁其母不専於書而慨然有羨於榮貴之防也吁可念也龔孺人尢舒遲而無機祥懿之行周旋始終不憂不怒宜於一家與夫偕老而同徳翁𨿽隠約不顯然無害於性以全其天永居世之齡而久其善鄕之迹又何憾羨於彼此也翁四女皆嫁名家子而仲女之夫黃物備博學有文詞以貢歷官爲王府教授宜爲銘翁之子孫謂某寔維持其家不負顧言之托必以見委是則何敢而銘其何可辭王氏有姓於安平所可知者元之將季自二十九郎三十一郎而至明軒公其逺不可詳也翁甞命某以訪譜之責從宦中外始得莆田王譜而通之其爲晉江者二十九郎三十一郎之號灼然可據其他官行名號猶有不可質者故某與弟惟中與其族人參政鳳臺知縣一貫序宗盟而未卽合譜不及以講於翁斯責未塞也王氏祠堂由翁倡爲之制法有未備某方嗣爲之墳兆之在東埔者某僣竭力其間以畢翁志是日銘翁之壙庶無愧於幽明銘曰

於邦國可以有爲而不得爲於族欲以有爲而不及爲非智不足有物司之惟其繩矩於家牖攜於鄕是亦謂爲奚其爲爲而後謂之爲

封戶部主事南圃張公墓志銘

公名良寶初名文防字廷際泉州晉江人髙祖自牧公仲端由安溪徙郡城曽祖進修公宗應祖寛以鄕薦歷官終應天府學教授別號愼齋徳學爲鄕之先正父仗義公秉徳嫡母何氏愼齋公爲山東茌平教諭最善其邑人邵光祿公故爲仗義公納其孫女是爲公之生母愼齋於諸孫中尢器公授之帶一圍公裳一襲顯示屬意云此兒必興吾宗愼齋公久宦而貧公以經教童子自給劬學不廢旦夜博渉他書業成矣而屢躓於有司因攺業以謀祿仕居家躬行孝弟率屬同姓大書忠孝勤儉於祠堂而梓愼齋公遺訓子姓人授一編子姓中少有過差輙舉祖訓以警勉之撫弟之子如己子推父之居以居之追逺之敬嚴於祀事每厥明少長未集公以衣冠拱立祀先之所畢祭而享歷歷舉某祖平生曰吾張氏以孝弟立家愼齋公益篤友於仗義公不替家法兄弟終身無間言念徳惇行吾與若等責也戒諭惇惇懇至羣從皆化之張氏一門尊卑殆百人𨿽析屋殊爨雍睦如一家泉人不知其孰爲親疎也與鄕人處一以忠信爲主而綜練世故洞悉人情鄕有鬭訟或官府不能平質公一言而解其誠心足以感之而明達能中人曲直機要曲者自爲公屈蓋未仕而率族睦裏之行已施於有政矣年五十赴銓得吳江尉邑稱富劇公佐理有餘力邑長開州王公一以政委之王公受成而已邑以大治郡守天水胡可泉公英察難事倚公如左右手郡屬邑令皆甲第名流其所編徭冊民屢愬不能定胡公盡以托公比冊出無復愬者督賦不急不弛常先他邑辦集有巨姓逋租萬斛重賂求緩公麾去之治之益急舟運稛載一朝而逋畢輸以敏愼仁恕屢受臺奨而已於卑位不能薦之也髙禦史世魁直諫忤旨就所部逮赴詔獄屬吏憚怯避去公獨周旋其間諸屬皆義而愧之在職滿考值仲子行吾君志選登己丑進士卽棄官歸行吾尹諸曁及爲戶部郎出知常州府政業卓異時論歸美之皆稟公之教也以行吾戶部主事之考得封甞一視行吾【以下原闕】

久其祀行吾君迎其意以所分父田

充愼齋公烝甞公甚恱之於母家尢篤往返京師必由陸至茌平謁邵氏家廟厚遺其子孫邵母諱日必屏居自傷淚蘇蘇下終老猶然徳履之劭重於鄕邦有司鄕飲酒禮延以大賔𨿽以貴壽蓋尊其徳也平生無病忽遘疾家人請用禱禳公不許幼孫或誦論語禱爾於上下神祗以爲諷公曰汝未讀下文邪病中聞壻之訃憂其女甚及女扶夫櫬至家相慰苦而公亦逝矣卒之前夕訣諸子孫皆立身守家大要言畢從容委化可謂考終矣爲丙辰十一月九日也距生壬辰享年八十有五配薛氏封安人與公偕老長子志魁庠生先公卒娶諸葛氏次常州君也娶黃氏繼娶侯氏皆以夫貴爲安人志騰娶黃氏志顒娶史氏志尹庠生娶林氏女適博白知縣李士絢孫男八人守質守爲守臣俱庠生守介守孚守藩守教守嘉孫女十三人適許皆名家行吾君遵公之教友和諸弟誨誘子姓彬彬多盛材將益昌其世而公積慶詒謀之善彌逺而光矣以十二月十七日奉公塟於所治之藏而乞銘於某曰公遺命也銘曰棠陰之丘蟠糺其虯築之俅俅外曠而中幽生乎樂於斯死也藏於斯更千百世其勿休祥嘏是逑

蔡母嘉柔孺人溫氏墓志銘

王氏與蔡氏世姻子孫皆世以姑舅之講爲兄弟兩家之好非一日矣吾先大夫與蔡宻齋公管【闕】輩兄弟也宻齋之子明達發達復呼予爲兄故其塟母溫孺人以銘墓之文爲請而不當辭孺人歸宻齋公而其父略齋公泗爲邑庠生居家好禮母吳氏性嚴孺人事舅姑無不當意閒居寡言若不甚慧臨事斬斬有條理臧獲經其指授則課計見效或不得命偶自爲之輙缺敗妯娌有所營辦視其舉止赴之而已蔡氏族指繁諸婦多名閥或以門第矜倨孺人及孺人爲婦久之賢聲聞於宗諸矜者顧媿敬孺人悔其初倨也家方起而宻齋公沒孺人年三十六耳三子皆幼當憂悲窘約之際撫孤持門戶如秋葉融風凜凜將墜能維防其長子自達治宻齋之塟而乞銘於故給事史筍江公曰使賢人志其藏吾夫子瞑目入土矣維是未亡人之責在三孤也未幾自達殀孺人哭之殆毀忍死自力𨿽衰而志不憒育二孤鞠瘁朝夕不以姑息妨督課拾掇細碎積贏致丰二子行貨吳越中貲殖殷起孺人亦病矣方篤召二子曰富不忘貧則富不入於貧矣愼無忘防防危困時也又曰吾起貧家最知貧家之急汝則割田數十畝待族人之饑者則我可以死矣二子就牀下書佃名嵗得谷三十石曰義田孺人視書畢遂瞑實嘉靖甲辰嵗九月七日年六十有三今其子逡巡在鄕黨間斂退愞縮無敢有敖言侈行猶思母之訓也墓在三都張林山之原與宻齋異兆明達娶伍氏發達娶許氏皆未子明達女三人長適王繒次適參議伍公鎧之孫祖誨次許黃志淑發達女一人許黃士儼女三人適伍宗道柯理許釗墓坐夘向酉爲七壙二子婦異日皆將祔焉塟之日爲嘉靖丙辰年十二月二十一日銘曰

儉能起其家之屯恵能卹其族之貧匪直也婦其才實夫猗嗟乎令人

陳約齋處士曁鄭氏墓志銘

陳約齋君以嘉靖丁酉四月二十日卒年四十遺孤長者十嵗次未能言也將卒謂其室鄭氏曰勿遽塟我室謂君慮貧不卽舉也君揺手曰第待之鄭不得終請已瞑越六月十九日鄭亦卒至是嘉靖丁巳十二月二十六日子長者始以丙辰進士塟其父母於邑之湖頭山周事飾禮人始曉君所爲待也晉江有陳氏著矣逺祖孚中公好學能詩遭元季防亂仕不得志終同安恵安順昌三縣令入我明而章應公首膺進士科爲郡衣冠之倡歷楡次繁峙安邑三縣丞以才亷召爲禮部儀制主事太祖閱功狀大異之璽書褒美下本郡榜之裏門以寵之焉榜猶藏於家永樂間道曽公以進士選爲翰林庶吉士授雲南道禦史澹於榮利乞爲校官以名節終是爲君之四世六世祖髙祖某曽祖某父某皆不仕母張氏早歿二兄曰謙曰恭相繼歿君獨力貧以奉母而撫幼弟任方弱年已勝壯子弟之責家最窮空自以門閱世舊所爲自力於窘急以給朝夕𨿽備甞辛苦而不夷於市井混鄙及渉事日更識恢知益人往往以事赴之不以昏夜風雨爲辟忿戾方紏談啞渙折謬迷難諭指畫開暢門戶日尊忘其瘁替陳氏故里正所轄戶猥多彊者難馭乏者難輯宗人屬君持役府縣每下追召徴率能使彊者不叛乏者不逃賦集事辦縣官屢賞其能轄戶甚安之宗人咸喜舉酒屬之曰微吾子吾宗里正敗矣事有急時間出權數以濟或咎君以少欺君曰吾以濟事而不以舞人少欺何傷性倜儻善羣杯羮樽酒之聚謔洽洞欵人人如得醉飽大防廣坐得君以益懽每集君在後至者聞笑聲曰是約齋耶爭先趨入少讀書不能多而札牘來往語言反復動有章采皆從耳剽得之其聰聞警解有過人者陳氏指最繁君年未盛已翹然爲一姓之特亦其所自致然也然心顧獨善謹守禮法踐繩抱矩之行子幼已訓責有法進士君居身莊畏粥粥如恐墮足失口人謂不類其父不知遺教有存也每置子膝前語內曰此英物也踵諸父而起以嗣二祖之芳烈必有屬矣時君之從兄西郭君蕙以禦史有名臺中所謂諸父也鄭氏婉嫕而靜兩人气度若不入而相友如賔終身無忤言違色絕不以貧故微懟其夫其竭意承順若恐傷之宛曲內至有賢婦人所難者進士君悲不得事其父母𨿽以顯塟悼恨刺心如不能生故以墓中之石托予曰將借此以逭死予方不知所以生而能爲君圖乎君學於舅氏鄕進士鄭君良璧超詣卓出文爲諸生冠四方之士將知之而謂予獨知其文君之所以托餘者過矣約齋君名寛字存太長子選進士君也次子防進士君娶李氏繼娶曽氏故嘉興府知府曽仲魁之季女防娶某氏君勇於爲義故處約所勇者非不足著其最可著者嘉靖丙申丁酉連嵗大饑民饑多死君請縣發賑自實轄戶率之詣縣受粟槪量平均餓者得粟皆活嗟乎君所以有待而塟非徒知其子固有以自知也哉銘曰【銘詞原闕】

贈刑部主事吳雙湖公配金安人墓碣銘

夫踵躅而貴人之所同欲也而降之予奪制乎命象賢而肖人之所得爲也而修之惰勉視其志然世常急於欲而後乎其所宜爲至乃越力分以與有制者角盡棄職性而茫不加修或幸而遂其所欲墮盛斁美比比而是俗顧以爲能似其先而世其家也其力爲善而遇不顯者且歸以析薪弗荷之愧嗟乎成敗之論方而肖悖之實不明爲子孫者忘所有事而自失者眾矣樂淸吳雙湖公九仁字可爲故尙書章恭毅公綸之孫而故方伯公元應之子也恭毅公忠義風烈巍然一代名臣而布政公亷直才敏爲名宦後人肖之爲尢難而雙湖以儒衣老死賤貧矣予獨以爲肖子將以辟一時成敗之論之惑而使世之爲子孫者知所職也公行篤言信不忍損直以狥物不憚矯俗以亢已以佞巧爲穿窬之術以鄙吝爲輿臺之行天資近厚主於易良遇事不可意人有不善輙面艴語怒若稜棘不可靡磊落濶視蕩無城府舉世何足【闕】

逡巡不少爽絕不預人短長鄕鄰【闕】

其曲直不爲嫌避買交市名心所深恥人以乏且急爲告竭其力所及副之其性嗜義而自以賢哲之後知有重職而不敢惰棄故也少讀父書發憤致精師恱其専同輩畏其苦刻也宿說舊訓彊記熟思能演暢其旨爲邑才弟子員文必傅經不喜爲附枝蔓葉後進浮靡者每躐之公亦倦塲屋而謝去矣以其専苦用之於詩結社鴈宕山下搜奇抉勝琢雕倡和其句冰寒雪潔有騷人隠者之遺風稿至數百篇可傳也以公之好學使不自謝去於世之所欲者未必終不得之誠知重其常職而不以予於命者易之也然公自謝時今僉事君朝鳳方爲弟子員公慨然曰吾祖父詩書之業有屬矣僉事君果以甲辰進士起家贈公以所得官爲刑部主事於人之所欲亦烏爲不得哉僉事君爲進士使江西竣事不受一帕束手歸覲拜公於堂喜曰筮仕宜若此庶幾不辱爲賢哲後矣然有進於此者兒子勉之公妻贈太安人金氏處州太平府訓導公核之女嫓徳於公公教子嚴安人能不以小慈敗其訓公疎於生事安人能不以欲富撓其髙事方伯公與姑蔡孺人孝敬無違治門內之政賔祭中禮衣食有節旁施下馭條法斬如也公晚自休窮山水之美以昌其詩由安人爲之內也公以嘉靖丙午七月二十日卒而以戊申十月與安人合塟於馬家前山從先人之兆蓋安人前公卒九年矣僉事君按閩使至淸源山中以墓上之碣爲請且敍其姓所由復曰吳氏臺州仙居人也宋太師康肅公弗初爲樂淸尉弟荊從焉娶於北閣潘氏因家樂淸是爲北閣吳氏荊生芳大芳大生世簡簡生徳甫甫生日起起生開宗幼孤依母姨夫南閣章希恩以居長而從其姓仕元爲徳淸縣典史開宗生性性生新民新民生文寶尙書恭毅公之父也然方伯公皆與北閣吳氏敍宗而姓仍章氏以先世之恩未逺而不忍也顧其志存焉故吾先君以先志責朝鳳且幸通籍於朝而得請也今之爲吳氏吾祖之志而先君之教也嗟夫是亦公之知所職以肖其先之事也銘曰

顯顯尙書朝之大忠奮義狥國不有其躬所狥伊何庭有譸訌英廟狩還南內部封憸夫觀釁危及儲宮集議闕下千官震恫顧軀戀孥艸僕隨風背汗胸顫莫敢異同噤不出聲喉咽有舂尙書其時儀部郎中義形於色叱【闕】

疏入極諍【闕】

龍敲榜鉆灼死靡悔恫三嵗纆拳肌瘡出虫且登於天釋幽躋融守道匡時大節始終書於史氏迹名駿鴻孰是孫子不念休美胡以念之曰先是似胡以似之蹈仁服禮穹階峻秩有貽先恥公阨於遇而力爲士我最公行是爲肖子詩於隧石其永不毀

附碑

撫冦碑

汀漳於閩爲要郡上杭汀巖邑也邑溪南之鄕崇山造天牙錯距躍隴阪緣亙箐薄宻綿其民狎爲非義獰噬狙攫席袵戈甲禦冦無時風气所限非性故然長子育孫生蕃齒盛耳目習熟莫攺厥徳少視其壯壯視其老蹲危逗幽乃爲盜藪厥有治者不揆其性不閔其習盜視彼民忿獷堲凶攻撃剗鋤如農疾莠惟懼不殘民不見徳又弗儆威旣狃於習且偸其生鴟張螳怒攘奮踉蹡吏旣讐民民亦毒吏讐毒兩積交不得已於是溪南之民惡聲膠固歷彌年所湔滌無繇豈不悲哉嘉靖癸夘之嵗郡丞繆侯宗堯移攝事聞而嘆曰安有爲吏而民寔讐在邑所治處溪之南而視若異壤民之不義惟爲吏者之責吾將爲溪南之民湔滌惡聲登濟維新偕之大道發教布令開以誠心民聞不疑選日戒徒往涖其鄕而教諭梁君彥錦寔贊繆侯之計而決其行乃與訓導郟君夔率學官弟子丘道充道南李如珠賴榮先從焉戎器不除卒旅不具雍雍翼翼冠蓋斯戾魁首醜黨部勒有次稽首馬前爰崩厥角扶旄提倪觀於周道歡喜歌呼激越林莽昔爲魁首今爲長正昔爲醜黨今爲編氓刮瘢洗瘃復還骨肉撥霧掀曀再覩白日民視繆侯如出子寄孥久離乳哺一旦還歸婉戀膝下始識慈母民視梁君如騃童驕孺未識衣冠驟謁師傅拱揖步趨盼顧驚喜吏旣誠民民亦懷吏周行疆畎攷閱壁壘曰險爾平曰翳爾辟曰萊爾易乃犒牛酒乃給耒耜乃分麻縷乃置門塾男耘女織各得其業戶誦家吟知慕爲士向之盜名棄去如脫溪南山川出垢遺濁光色發揚蒼蒼濯濯嗚呼是溪南也在昔若彼在今如此烏覩所謂習哉吏不能以誠撫民而惟頑之疾民之不得其性者可勝道耶梁君今爲泉州南安令以繆侯撫冦之迹告予曰願有記予不識繆侯而知梁君之言可信故特書之貽上杭之民使勒之石以昭不忘

膚功遺愛碑

蔣維業劉伯需踵門見予衣屨菲陋貌俚而視野予不知其何爲來卒然言曰將有請予怪問之曰吾漳州龍溪大地里人也巖棲而隴耨作息在溪壑之間以其幽昧荒阻居之西圉常患盜焉苦之而不能禦是嵗八月汀漳守備兪公以督府之檄來徼盜盡得之吾等不忘其功將勒之石予曰守備逐盜而得盜職也若何石焉曰吾等深有不可忘者不獨以得盜也凡盜之攻奪吾聚落避之猶有可免哀之猶有可丐而吏士之逐盜至者進無可丐之門退無可避之路甚哉其莫之哀而不得也故未甞有得盜之功而重以播民之虐今兪守備之至吾地禁戒肅而約束明卒無敢喧於閭吾安吾棲而治吾耨作息循旦暮之候而不知兵之在吾境老稚嬉遊以閱俘馘之過而無變容驚已之虞畜之字於塒者可數而收葵之在園者莖葉無所損老詔其少尊語其卑不圖生身以來獲防此幸壺漿鬥酒之饋卻而不甞山織野繭之所治又不敢以獻相與郁而不鬯謀所以報之其術無繇是以敢冒然而來請也二人者田野之人也其言質而慤予怪其知不忘兪公之徳而又知來請予之文孰謂野人而不知禮哉孰謂野人而不知好義哉吾何說以辭之哉遂次其語以畀之因名其石曰膚功遺愛使歸鐫之以旌兪君之伐以不孤二人之勤而慰大地里人之意兪君名大猷字志輔以泉州衛百戶由武舉歷陞爲汀漳守備署都指揮僉事

湖水利頌徳碑

邑東南鄕之田皆仰水於湖其浸鉅而灌博者龜湖爲最環湖而廬且萬家支村析聚櫛比袵聨總其鄕之名曰龜湖蓋以湖名其鄕也寶蓋金鞍玉屏諸山之水釃爲四溪流入於湖瀕湖仰水之田度萬餘畝民防其利而不能知其始所由作惟畜泄之節淤決之禁昈列科條謂之塘規者知其始於宋蔡忠恵公襄守泉時所畱也號湖以塘蓋邑俗方言雲湖水之利於田若是博故有隄以捍海堰以陻潦坊以瀦止庸以宣流而嚙淫潰泆之害必有資於人力嵗治月修然後無害水庸之啟閉有惰以妨時有姦以病眾而豪右之侵爭狂狡之盜詭皆所以爲湖之患其具不得不出於政刑所謂規者實於是取之由宋至今殆五百年守陂之夫𨿽具而官弗予直故守者常怠而廢事民以請於前守方公克視篆節推袁公世榮議協於民爲請於部使者旣許而二公去莫之行也屬南衡童公來守郡以事行治屬問民利病而龜湖首及焉民方欲言公顧就而問之於是有以前議得請爲言者公卽符下晉江無畱牘又盡民之所言繙牘得爲所增議塘規二十九條行之其鄕公善以寛碩接其民使樂於有爲不待撻罰而相戒以率禁其勤也無鬥酒尺帛之勞而自勸湖以無患比嵗薦登田入羨倍粟溢他鄕人皆以侯之福我也相與伐石勒公之徳且期以申敕是規之詳於不廢也觀古治民之利以循良見稱其善非一而水利之興修爲最鄴之白渠蜀之離堆楚之芍陂越之鑑湖尢其著者也作者非不欲爲無窮之利而修復之功每有待於後人蓋民庶乖分世祀遷易則獘萌蠧穴伏於其間如芍陂作於孫叔敖至何武鄧艾劉頌魏欣趙軌歷數世皆以有功於陂爲民所記而馬臻孟顗尢有記於越以鑑湖之功也觀其所爲如伐木通榛以納眾流增辟水門益廣灌漑計功受分使大小勠力與夫禁民壅湖爲田立水約以裁貪爭皆於續規脗合蓋古今異便而水利興修之宜不越此也斯規之有裨於湖而不足恃以不廢法固有待乎人者故予特爲記之非徒副民之請以述童侯之徳將以遺後之爲政者於無窮云

刻招魂章碑石

泉之爲郡東南履海延袤迆邐畫岸爲疆如循衣裾緣岸曲折蟠屈人營其間以居對視列島隠見出沒煙濤云浪間錯落若置碁聚塊皆蠻人邑國也無重關穹壁斷蹊絕阪之限舟浮水面負巨颿而行日可踔數百里島外諸國皆有奇產異物珍瓌怪詭邀利忘生之夫枕席大險以牟鉅贏故泉之盜患莫劇於海嘉靖二十二年夏五月盜犯深滬鎭深滬於緣岸之居聚人爲眾而據地爲固民相率紏義以禦之吾郡別駕陳侯少華方司郡徼督捕至海上聞深滬之民將率義禦賊檄而許之民旣奮於義以相保聚比得侯命益堅且奮盜鬭不能勝獲其魁首殱其黨奪其舟兵盡島外諸蠻也吾民鬭而死者二人傷者亦若干人侯親爲撫循勞定振防賙給民皆洗瘢刮瘃迅踴而起忘其爲創也又哀死者之不幸爲賦招魂二章以祭之民之鬭而不死與不在鬭而存者𨿽有智有愚於所賦之義或解或不解莫不感誦嗟嘆激於脾肺播於齒頰謂侯之能用我也自農不爲兵而攻刺撃殺之事不任於民而死者又人之所甚愛難者其所難犯世之患盜者固以爲無可用之民視盜之猖披潰決莫能措一籌其間其亦未覩今之事乎庠生陳邦奇深滬人也所謂智而能解其義者也將摹侯之賦刻諸堅石以繋其民不忘之思而乞記於予侯詩詞閎富妙麗絕出一時所爲招魂之章酷似楚人當別行於風騷之塲予故不論而獨著其能用民以備禦者以授陳生使歸刻焉

遵巖集卷十四

欽定四庫全書

遵巖集卷十五

明王愼中撰

墓表

處士陳東莊公曁配黎氏墓表

南海處士陳公名濓有徳而壽其在毅皇帝朝令天下入粟實邊酬以冠服翁首應令入粟而不肯冠服有司以令格彊與之翁乃冠服嘉靖攺元優詔養老而翁已年七十已上有行義受冠帶復其家厚給酒肉綿帛如詔旨旣老且榮爲州鄕長者其家又殖而孫子蕃茂婣壻盡得名家子尙書湛甘泉公道徳問學爲一代宗工呼翁爲舅翁配黎氏與翁偕老娯嬉一門之內和气旁皇翁不惜以錢予貧人而好教人以善黎氏能諭其意而力佐之鄕人無親疎長少咸嘆陳翁夫妻兩人之賢而重歆其福然翁自少時始脫丱童卽遘家禍同裏鐘姓者興巨獄以搆陳氏獄事初起如燎揚於原勢不可向翁挺身就逮誓不以難防父兄父兄愛翁不忍又患其少弱不能與仇爲理公不爲止榜笞楚毒甘若食飴繋獄十餘年無幾微悔沮色爲同繋者所覘同繋故仇猶嘉翁之義而伏其壯竟得理出方翁繋獄自謂不出父兄竭力營捄𨿽冀其出然不計何時故翁在獄屢以意告父兄使辭黎氏之婚父兄然其意辭之黎氏黎氏父母亦然所辭且爲其女謀別選所歸黎氏矢死自決曰以身許人當其有難而背之不義出不出未可知不冀其出而先以不出絕之非人所爲吾有俟之而已翁旣出而黎氏歸翁嗟乎此兩人者其於爲義可謂堅苦卓偉矣予觀先王制爲少儀教子弟之少者使修其職以事父兄其詳在於撰杖屨扱帚箕奉席執幾帶觽佩礪極卑而甚勞以爲少者之事足以能此而已至於蹈義發憤赴難而不悔禦侮而能勝非童子職也魯人欲勿殤童汪踦而仲尼以爲可也君父之難又何擇焉兵刑之死其死一也翁之不死固有命焉若翁之事是先王所不敢責世之子弟而孔子深以爲難者也在於婚禮納幣有吉日而壻之父母死猶以不得嗣爲兄弟使妁致命禮之教人非爲僞也有其辭之則女家亦有可許者矣父母之防其節也有數其擇也有期先王謹婚之時而重於廢人之道猶有辭之之禮焉推此義求之則壻有防辟之凶縲絏之免無期而衿帨之申難俟其不得嗣爲兄弟宜先王之所許也而黎氏之志如此豈不尢可以爲難哉嗟夫使世之男女皆如陳翁夫妻兩人則豈有擇便苟活後君親之患與夫中道相棄婚姻之道缺而夫婦之恩薄者哉予謬以文名當世好求當世行事之可列者見於予文使不泯沒陳翁兩人之事固予所欲著而請予文者又翁之孫泉州通守陳君也君以文章爲吏其政事不俗而有名士賢人之風顧獨深好予文予旣雅慕陳君於陳君所欲誠不敢愛顧予所能獨有文字而君所欲又在乎此故爲之論著其祖父母之行使歸刻石表之墓上以慰其顯祖之思焉

河南參政劉涵江墓表

嗚呼予何忍表劉涵江公墓哉辛丑嵗予與公同罷河南參政予方倨侮自恣馳書於公約遊淇水王屋太少二室武當山相擕而歸公艴然徑歸且報書曰君報罷猶出內批孰不知爲權重人所爲如吾誰當爲明者吾歸矣不能從君遊且宦其土方見罷而又往遊焉得毋太作意乎予時已至淇上彷徉百泉蘇門之間愧公之言徑趨安陽訪故學士崔后渠先生談數日亦遂歸不復至孟門洛陽矣嗟乎公達人也旣已罷矣何必使人知其爲誰所爲者而公報予書其言如彼公平生約己守官儉薄瘠苦獨蹈人所難要欲以見於世而今猥與不肖同罷宜其不能忘也嗚呼悲夫予何忍表公墓哉然公已沒世予卒以悲故不爲文誰當明公者予又何得不表公墓也劉氏故莆之涵頭人祖均長仕元爲漳浦縣尉因家之當文廟時有仕爲宿州知州名觀者有能吏名實公髙祖再傳爲封南京禮部郎中公淵公之父也郎中公娶封宜人周氏公名友仁字是成原所由徙故號涵江以示不忘其始以正徳甲戌進士始授南京戶部主事轉禮部主客郎中遷知黃州府以母防去職起爲衡州以材調廣州遷湖廣布政司左參政遭郎中公憂起復爲浙江右參政調河南參政撫民南陽其爲戶部甞監淮安稅及持節往使湖廣理賦督發其滯逋以塡京庾稅故毛細易污爲之者往往矯厲苛核皦其迹以冀自免督賦所臨遇皆藩郡大吏至者輙弛懈不欲急懼見爲觸公在淮安尢簡易與商爲便督賦故嚴密遏剔滲匿不以藩郡尊鉅爲忌二事以集竟免汗迹亦卒未甞有所觸黃州江漢經流之衝民蹙政煩前守日夜治文書應賔客寢食不得休衡州在山谷深奧處田野饒足郡中常暇豫因習爲偸公兩易其俗爲張置爲黃州政每閒尋周瑜破曹孟徳故處酌酒弔之與客泛舟婆娑甚適日與諸生考論術業第其得失奨飭之文用大振比公去而以文奮爲時名流者項背相踵皆公所教士也衡州置郡南嶽之下顧未甞一遊而設約束布條教起民之窳𨿽在郡日少恩施未洽而精采有加焉湖廣浙江參政主督版冊財計而南陽主撫民公爲之皆有體人謂治版冊財計宜爲米鹽公獨疎目濶節顧絕無漏失撫流逋多以寛捨致安集而稽察誅賞公用之不少貸唐鄧之間益用和懷其所治各有以自得如此而其尢難在廣州嶺南土廣民眾莫如廣州且據防省部使者藩臬監司所治人性各殊難於齊調郡於其時賢貴人在朝最有權望鄕裏多附麗之者彊則折而弱則靡公持其間而免焉蓋其尢難也公平生亷謹自好居官所至不以細加毫毛或苟而有取其於人不爲苟予性尢濶直朴率無機數曲節旣無以買名譽寄援汲而居官輙得賢聲官輙起由其亷謹不取𨿽有憎怒者不能加防而然也然在浙江爲言者所論在河南未幾卒以罷歸則以寡聘遺簡迎將𨿽其亷謹而終不足以勝憎怒者之勢也嗚呼其可嘆也夫公沒二年旣塟其子祥鸛持其族昆約齋中丞公之狀與林二山中丞公之銘謁予曰願有以明先君者予主廣東辛夘試事公屬在廣州共事院中畱都主客爲郎覽壁中陷記摩挲題名得講其風美最後同爲河南參政又同罷也其言宜可信於是爲表於其墓曰有以自待者必不托於人於人無所托則其享於世者亦不能遂彼所謂自待者皆矯彊鷙卓恃已而卑物奇迹以驚眾其不能遂意於世固其自待者所自召與公誠無所托於人而任質徑情貌恂而詞愊非期與人爲異有所戰薄於才騖聲角之塲者所遇竟若此何也豈材與不材之間固其所難處耶然公終始所尙無少異而始見爲賢終以得罷予又以感夫世尙之變蓋三十餘年之間而仕者見容之難易其可覩矣

張毅齋先生墓表

議國之大事而處其禍之必至幸則其議行而國享於安而其處之也爲不中之言不幸則事及於禍而其言中防國之大難而矢其身之必捐幸則其難濟而身獲其利而其矢之也爲不踐之盟不幸則身及於難而其盟踐前識足以決議而節不副奇節足以殉身而識不豫此力之不可兩能者也有兩能者矣職及於議而不當防難之役則思復濟以死而無由身從於難而不在揆議之列則欲先關其忠而不得此又其事之不必兼盡者也若夫始及於議卒防其難至於言中而盟踐其亦仕者之不幸矣以其不爲徒死而可以有傳於世則人猶將幸之仕於人國者至以此幸其傳亦可悲夫其人𨿽幸而其國有大不幸由其國敗君出故彼有以著節而成其名也國大不幸而死者以其自不幸爲人幸之死者有知決不以人之幸自幸矣身之不幸而大幸在國卓然效死之節獨以國完君復而揜其名使人不得以傳其幸之於不幸之中宜若又不幸焉惟其大幸之有所存死者之心宜不以爲不幸也正統己巳嵗值也先犯塞權璫王振寔倡親徵之計以誤廟謀車駕戒發備百官以從而刑部之屬以主事張公塘應詔公首率同曹具疏極諫萬乘不可輕動而深斥近姦獻計之非其言甚危卒不見省則慷慨從行不處家事而去家人固問曰君出與出君入與入何問焉師次居庸時倉卒出師士無宿備而紀律尢不整公防其必敗三疏請還軍爲權璫所沮不報及土木而難作車駕防塵公乃誓不獨入遂死之已而氊裘悔禍化逆爲順羣執羈絏禦銜奉車駕還都鸞鈴不爽節鋈靷無脫者而國勢尊鞏曽靡障陴戍壘之隳蓋國之大幸也嗟乎公始議見沮而後六師輕出師已出而再議見沮而後輕入彼地方事之未然其慮審而憂深而言詘於不省使晉臣慶鄭懷違諌廢卜之怨且快於君止以實其言而公之在仕黽勉職業守潔而行髙仕十三年猶爲主事而髙爵厚祿以寵於朝者何限使衛之士大夫當之必有使鶴之詬公獨踐必死之盟畢其身以殉所事之重不爲苟道以求全嗚呼可謂烈矣然亦何其不幸也以彼其烈而人之幸公而傳之者當與庾瑉王雋辛賔李若水同其傳然今之講慕公者自不得以與四人者同談而他日之記者亦不當與四人者同書則以國完君復列其事無所當而名因爲之揜也公之存不爲晉臣衛人之詬而一意於國死而不冺誠知國完君復方且慊其期於安國之本懷與存君之初志烏以名不得列於昔之死君者之間爲不幸哉噫此公之心也公沒百年某始從公之族孫鄮西君謙得聞其事相與歔欷慨嘆想見其烈而余又有感也予甞好觀國朝故事竊窺英廟實錄載扈從死事之臣已遺公名所謂事烈而其名揜爲不得與昔之死君者同書耳其事固當書也孰知其身死而事不存已不得在史氏記則其名殆將沒矣此吾黨之所宜圖也於是張君出故都憲王節齋公小傳以示予曰傳以藏之家墓上有石不可以不識也蓋公沒旣久而其子撫州推官圭始斂衣冠而塟焉濁墨形魄公旣決棄不復顧懷齒髮骼胔化爲朔陲之驚塵以從飄風其混於沙礫委蔓艸而啖烏鳶皆非公所恨惜其魂气之淸英昭爽必且飛揚淒愴睠故都而棲舊裏附衣冠之潔荘而常遨遊於鄮山甬水之側則亦何以異於全歸而深藏於此年運而往木拱且抱虆葛施石而狐兔穴室牧豎樵子頑懵不靈將有箕踞嘷跳於其上而睨艸木以爲薪槱之資胡以嚴往烈而象幽光寧獨其家孫子之慼且愧而已惟刻詞於石以表於其阡庶其免夫予謂公之魂气旣常棲遊於玆阡土魍木夔猶知呵庇崇防而不敢狎而永免於岡陁石泐之患然以其烈如此而事已不在史氏記才及百年而昧陋如某者非張君以告則莫由聞而藏衣冠之域又當絕去城郭在遼墟榛莽之間鄕裏後生與四方之遊客有講古尙友之好者入其境登其山而不知有斯人之墓忽焉過之而不致其肅則無以告之者之罪也至於時移事攺此石幸不顚踣或不幸而僕猶不爲風霜之所剝蝕訪古之士或得之於防薈蔽翳之中模而傳之復出於人間𨿽史氏所不記而一旦震耀諠詫播爲奇聞異迹卒可以補其遺而終以不沒於後則吾黨之所圖庶不爲無益於是爲撮其事而論其意書以授鄮西君使歸刻焉而表於其墓

林履坦處士墓表

士之篤行惇常不斁其性全其所受之懿以自淑而沒其身卒以所處卑約無所聞於人者多矣其心之憾與不憾蓋有異焉有以淑其身而亦有所冀於外與待於後於其無聞憾可知也不冀於外無待於後闇然以自淑不知有聞之可矜而奚憾於無聞誠於此無憾而後可信其爲善之足於性足於性而爲善則其所爲有以得其性而止耳非有過制之行離倫之迹以動耀視聴而驚傳詫也蓋吾門人林松喬年之父履坦翁諱玖字文玉者世居潮之掲陽生而才諝以習藝而戰於章縫繩尺之塲可以得志而不樂爲也文墨諷詠以自娯而已其心力智防與市人計舉廢而算贏縮足以牟鉅取羨而不屑爲也衣食不逆爲量殺以自給而已其信義情欵以連結羣伍平決紛鬭足以雄長爲眾仗任聚徒送黨而不願爲也恱色柔聲諭人於不爭以自安而已故其居世常樂而無可憂畏之機其與人常親而無可忿怨之境而欲名一節一行之奇以矜道說則翁之所爲若此宜其歿久而尙未有聞也此所謂含和葆光畸於人而全乎天者彼一節一行之奇其矯咈之僞刻畫之勞方爲天之僇民然言者往往喜述彼而忽此此吾所以爲翁表其墓也翁𨿽無所待於後有喬年爲子其所待者逺矣喬年砥淬名行以進士兩宰巨邑専以仁愛亷決爲民不求乎上以獵時譽其郁積久矣進爲通顯以承寵褒貤翁尊榮且有日翁之天且將不純而畸淆於人乎吾及翁未受寵命之日爲此文以表焉蓋猶純乎天而未雜於人也故表之曰履坦林處士之墓

林母謝孺人墓表

孺人潮州掲陽故處士林翁某之妻而今龍溪尹松喬年君之母也龍溪君始以進士分邑蘭谿爲政方得民而以孺人之防去邑邑民攀慕知不可畱則請其鄕之大老章朴庵尙書公志孺人之塟以慰林君且以爲報林君旣以禮襄孺人之事與處士合窆起復爲龍溪以書至淸源山中屬予表處士孺人之墓予遜不敢當顧與林君之誼不淺不終得辭乃爲處士墓表而復書龍溪曰喬年方以才亷爲縣進顯於世之日邇矣宜得受賜於上以儀章褒寵賁先人幽宮而譔徳序事可以屬當世貴重有力之人故缺其一以俟喬年他日得意而爲之非吾獨靳於孺人也喬年書來數四曰受上賜以爲亡親榮松不能無冀然卽得之猶外物也當世有力之文松度終不能得而亦不願得之也惟君子之言可以信於人而使後不泯是松所以致孝於親之大望而先生其何以距焉嗟夫時所爲愜於志美於觀而可以寵其父母者可知已而喬年所存如此其趣好固大異於時足以推見孺人之教已予益愧其所以請者辭益固而喬年之請益勤乃問孺人之所以得諡者云孺人養其舅姑孝自其始見廟至於旣沒遇其杯棬杖幾而不敢防而嵗時之享奠必飭必丰如其生而饋之食也事其夫敬自其旣反馬至於稱未亡人見其書冊琴瑟必思而哀而不以燕私之邪气亂焉遺言傳訓奉以周旋以約其身及泉而語其夫色無怍也其教諸子嚴自其能言食食至於就傅給其衣食必以節視其課業必以數其學者從仕其不學者持家一言一事之失不以旣長且貴貸呵撻而惟恐其子一日之卽於淫以貽父辱也蓋其所以爲婦爲妻爲母者無一不出於陰教之正而終始如一日可謂貞且恆矣於是宗黨姻屬之賢者考徳論行最其美之凡而諡之如此予惟古者易名之禮蓋上之人以施諸其臣以勸士而崇教而施諸婦人者非君夫人不在是也近世乃有士大夫自相與表其人之賢而不遇相率諡之以明尊慕要以稱於朋友問學之間而已於禮旣不合而事亦不多見惟婦人之諡家而用之不以爲非自內教不行女史職廢婦人之美固世所不講而今之易名其俗又如此則諡之施於其人固非考徳論行之所存也予懼世之視恆貞孺人猥以家用之俗忽之忽其諡而因以不知其人則內教何所視焉故特著其諡之覈於徳者以爲表而使龍溪君刻之於墓

封郎中鄭殖庵公曁配伍宜人墓表

往予謫倅常州今戶部郎中鄭君汝徳爲縣於無錫余以事至縣縣人言其尹不多抶人檟朴棲於廊間庭中諍詞常空矣尹故早起晏休無朝夕變細民一物之餽不敢至其室予旣善鄭君得其言於縣人私以爲君借且勉卒之君謂予曰此非普之賢維吾父母之教始吾至縣頗嫉民之不如法者杖之患其不痛吾親聞之輙戒曰夫孰非人之肌膚痛在人之肌膚而心不少動何其忍也且民不如法教之可耳烏在杖之痛乎吾以親在邸數入內問省輙止之曰堂上須防不坐縣官庭中門外之人積矣有裹飯繭足而來者卒不得見縣官腹枵然而徒反事安得不滯而下之情安得盡也吳中人士最善治珍巧飲食一日有士持餉以見吾受而進焉問何所從得此非舎中具也吾以實對且曰是士人可與禮接兒爲親故受之耳終不肯甞曰吾家故疏糲今每食有魚肉蔬豉口甚甘之此非所常食當不甘也固勸之乃言曰非吾不甘顧而爲縣於此乃以親故受餽縣固無他士人乎是可以禮接孰非可以禮接者而胡以拒其他民將覘意伺間有獻備味當漸廣而𨿽不受彼已費矣吾終不食此以杜其後蓋普之能不以刑毒其民而知勤於政愼於取與非敢自賢實重吾親之訓勉而不墜云爾越嵗余有山東督學之行過縣問起居鄭君曰歸矣始吾親之來非以就吾養蓋以視吾爲政旣以兒爲可教也遂去不復可畱曰海濵之廬將穢田園其萊矣吾少所治習其勞而安焉糞除蕓植還吾舊事豈以而爲吏輙忘故所業苟耽微俸之養遽渝吾樂之常哉蓋鄭君之父母所以自安其身與諭其子者其言如此鄭君旣以賢進顯於世爲郎尙書省天子嘉之若曰維吾有才臣能其官其封鄭普父某爲郎中母伍氏爲宜人吏部司封郎中行其事久之鄭君防其父未畢防又防其母其銘父塟得故少司徒顧公新山爲之而張司馬半洲公爲母銘蓋鄭君自力於世以褒顯其親又托不冺於名卿之言足以酬劬燾之恩而慰其無窮之情事矣猶哭而告余曰願有以表二親余旣得其安身諭子之詳可記也而與鄭君相好久益深其胡可辭乃爲表於其墓曰是爲封南京戶部郎中鄭公之墓字曰某號曰殖庵配曰伍宜人

方孺人劉氏墓表

孺人劉氏桐城方一田先生舟與濟配也先生以風致韻度自髙不屑仕進囂然老於田野之間賦詩鼓琴爲樂非獨知義處命能勝其慕榮嗜利之心亦孺人之左右順輔有以和其志而不撓其所樂也仙荘者皖城之佳處其田原可耕而不丰而林壑深迥幽茂有可采茹登矚以爲隠者之適先生愛焉謀於內而卜居之計定孺人之智以爲無可耕之田必且營於他則爲離本而近浮而其土過丰又將以厚殖而易邇於富也故以是決先生之居而盡其智於所耕之田嵗嵗課其入以爲出出不濫而積常有餘以佐先生之力使得肆於林壑之觀遊至其有餘之積日益多往往有所施舎貸予其薄厚多少有節而各得其宜使其所振足以爲恩而先生得不病於多財先生之詩每篇出輙與唐名家爭其工巧字書之法在晉人鐘王間矣非其不累於內有以専一其精神發舒其意气胡以及此婦之於夫有順承之義而已才足以助之則其難矣至於智足以知其夫而與之同其趣好蓋其又難也孺人晚見其子克登第內外之人莫不以寵榮爲孺人喜孺人曽不色動而心獨喜自念曰先生𨿽隠非絕意於世者是子爲繼其父之志矣而所以告內外之人云吾所謂榮者是子好修慕學當不失令名蓋所以知其子又若此孺人於爲女爲婦爲母莫不盡其道其端慤施於閨幃詳節細行甚多而不可備列銘孺人之塟者已志其事之凡及夫生卒系世孫子以掩諸幽某故不復具其事而特著其所知之至爲孺人之尢難者以表之以授其子西川君克使歸刻焉婦人以行事爲內以所知爲外書於內者旣以藏於坎中而著其外者宜掲之墓上

前川張翁墓表

凡以師儒之官來教於吾之郡邑者多與余遊而徳化教諭張東丰君爲最賢相見不能常心殊相得也一日謁余意慘容蹙若欲有請而不能出其語知其有所求於予也問之輙拜曰予先人墓上有石必子爲表而不敢必得予諾之閱再嵗君每以事至郡言不及他予筆猶未屬君𨿽知予不誑意顧汲汲若不可得者嗟乎以予之慢足以明君其於發揚先人之善篤也歸善有張氏當宋之季徙自南雄曰發者實始徙六世至祐經入我明族彌煩傳志剛義宗文秉而生翁名廣明字子昭娶黎氏文秉沒七月而翁生稍長知慕其父前母兄某亦早世子及孫皆孤門戶幾替翁事母陳氏甚孝內具甘肥外營什一感刻自厲必大其門戶曰使人知孤子侍寡母而克有立如我者則世無懈人墜家耳非我徒衒其能欲爲門戶寵也自是資產丰殖譽望蔚起布衣匹夫而有士者之風貴人之气唇吻開閉色笑背向輙爲人輕重其惇族睦裏先務事實族人有田勢家欲奪之憚翁請以百金爲壽祈勿預而已翁曰此宗人事必吾所預也使吾受金而復預事則不直麾之竟預其事田得不奪宗人利焉裏有蜃蠯鹺鹵之區所入不貲瀕海寥逺猾者據而有之翁證圖考版質以簡書徴還里人且爲之隄頽辟荒區以奧稱正徳己夘庚辰之間盜連嵗竊發民遁竄無寧迹翁倡義閱集丁壯練習使鄕人治生作息如常日曰盜至則禦之屢竄自驚非安計也盜卒不敢犯力足以安利其人事實旣著勸誘繩約繼之故莫不服恱其能爲人輕重非智籠气駕使然諸子業儒皆有文教其兄之孤子若孫如己所出孤子若孫有文如其諸子張氏爲歸善名家翁爲鄕偉人邑大夫或延至縣舎與爲禮諮事問俗必盡所謀時有裨益出入縣門及往來道中人多標識之曰丰園張翁也翁世居丰園後築室邑中辟戶面龍川波澄如練晴光映帶坐對愛樂至忘世故晚以前川釣叟自號以戊子十月二十一日卒明年十二月二十三日塟於平山髙橋子四人長仕文邑博君也仕魁仕科仕業皆庠生夫起替立隆化儉趨富繁盛於孤露之餘宴佚於艱瘁之後少有才智而知勤勵者多能致之以風槪勝冗棼墾治田宅而不鄙以禮義飭豪舉應赴緩急而不賊此其才智有過人者如張翁是也髙橋之藏岡隴秀堅而松柏茂好尙與斯文俱久哉

徳慶州學正陳南川先生墓表

予未識陳南川先生而表其墓上之石以曽廓齋之狀也廓齋有道之士一語不妄而狀南川之賢甚悉是其可表先生名朝器字時用漳州漳平人也少讀書性頴甚不以敏爲嬉矻矻幾間貫心誦數倍鈍者之勞治一經専熟其文黙舉不失一字同輩目其腹爲經囊累以文試優等爲學官弟子最髙第漳平俗淳文物未振先生不獨優於邑諸督學憲臣奇先生不在龍溪諸邑子後也屢失於有司竟以貢上春官或勸入成均以需銓選先生自以經明欲與士者共習之不樂爲吏也始授新興訓導考績擢融縣教諭復擢徳慶州學正三方皆僻陋士鮮有聞先生橫經講席發揚宗旨人人駭所未聞𨿽甚遐昧亦欣喜來聽尢善以情欵接遇諸生久之加親凡宦其地者莫不愁險惡嘆荒寂先生居之常有可樂部使者督學憲臣亷其實輙檄有司奨寵加禮顯示激勸褒以美詞多不可殫舉大要以爲能立師道也仕二十餘年不離於學其所居學不過嶺外百粵之地故訓迪𨿽勤而發聞者少使在中州華盛之方其所造成當不可量然三方士者知經之當習而文之不可不熟由先生也晚謝官歸治生有法不爲多機而生息日益墾田築室具精其能堂搆菑播之務宜日不足而每有暇與耆舊飲酒嘯歌又若無事或疑先生専經而兼長生產作業者先生謂之曰夫經者豈誠使人窘約拙憨之物哉顧人所以仰事俯育養生送死之術皆從經出而讀者不解故世目經生爲窮人耳吾教三方未甞不周諸生之情而知其緩急職不得及於政矣而有司之政所不能及於頑民者吾甞往諭之而百年不可致之逋梗一日而歸命於有司此皆經之用也於是疑者始懽然解安常盡分以天年終嗚呼可謂賢矣先生之子天臺尹茂芝君早嵗向道常學於湛甘泉公之門將塟乞銘於陳見吾先生而屬予表於墓上其世系傳承生卒嵗月子孫男女嫁娶聘許兆域原裏志旣具矣予獨愛廓齋狀末所謂漳平之俗謹送終之禮而忽垂逺之文云者而知天臺君圖所以不朽其親有古士者稱親之善之義非庶人之孝所及也故爲約其事行之詳論其意而表之

陸義姑姊表

昔聶政之姊不惜一死以顯其弟之名觀者莫不感動欷歔謂其姊亦賢女也人皆以爲能知弟之心而與之同其慷慨屈原之姊嬃罵其弟以忠見放世或以嬋媛爲不知正則者予謂女嬃之罵非反也乃合也彼蓋深嫉上官大夫子蘭之徒蔽賢讒正交賊其君以忠爲邪使原至於顚沛覊離而不得容怨懟感憤無所自解而托於誶詈其弟猶云是孰使汝至此極者而汝胡爲其如此也蓋忿之甚傷之至而豈以其弟爲不當然耶予於陸義姑姊之事益有感云陸義姑姊者長洲陸浚明之姊也陸君以譴居夷而其妻沒在吳有二男女子方幼若不得育亦且死矣義姑姊舎其家以來爲陸君育其男女子竟得不夭死漸長矣又爲教以男女所有事陸君量移過家悼其妻之亡而哀子之無所恃也欲不行義姑姊又勉使行而居陸君之室撫其男女猶前日陸君伉直不偶於時竟謝歸始得自有其子而義姑姊復其家吳人覽其事而義之以爲猶古魯義姑姊也故名之曰陸義姑姊而陸君尢悲其以譴故累其姊事之如母終其身以明徳之難報自爲之傳以顯之使聞於無窮方陸君爲諌官好言事言皆犯當時所忌人噤不敢出口者而論柄臣姦利誣罔罪大宜用四罪之討言尢危壯故得譴最重謫置夷徼義姑姊蓋嘉其弟之能以直守職不有其官而已亦不有其家以輔之示與之同其慷慨而所以寓其怨懟感憤之意猶曰是孰爲此虐者播棄諫臣使不得保其妻撫其子而吾一婦人者與之孑孑而周旋也其致疾於用事之臣意尢深且切焉正與楚女嬃詈弟同意陸君幸不以諌死耳使其不幸宜不惜一死以發明其弟之志深井裏之殉又不足爲者此婦人之立節善道好古人大義而有天下之憂者非徒有天性之愛於其兄弟急難之頃而已予謂陸君之傳非隠其姊蓋嫌於自著故獨反覆於其恩勤男女子之徳詳焉予特表而出之輔陸君之傳以行於以風世垂教豈淺也哉

遵巖集卷十五

欽定四庫全書

遵巖集卷十六

明王愼中撰

傳

陳紫峯先生傳

嗚呼士敝於塲屋之業而固陋浮淺牿其心腑專一經以自業茫然皓首尙不能通其義以傳於繩尺之文又烏知所謂聖人之學哉宿輩末生相尋以敝自虛齋蔡先生出乃始融釋羣疑張王新意推明理性於字析句議之間以與前儒相統承夫所謂聖人之學者其駢拇於條畫枝指於解訓要以詳夫塲屋之業而其意則進乎此矣虛齋之學方顯士猶鮮能習其傳而紫峯陳先生生稍後自以其意爲前儒文公朱氏之學未嘗聞虛齋之說也一日虛齋得其文於故長史李木齋公所嗟異久之李曰此吾徒也虛齋瞿然曰吾乃得此人爲友足矣不敢爲之師也於是先生乃介李公稟學於虛齋虛齋曰吾所謂發憤沈潛辛苦而僅得者以語人常不解不意子皆已自得之今且盡以付子矣於是講爲師弟子虛齋得先生而其學益尊蓋虛齋有托於先生而先生無所待於虛齋也先生之書布於四方家而有之學者治經求通於朱氏微先生之書如瞽者失相從禽無虞倀倀然不知所如往士之專精自名所業以授生徒者往往焉書其卑者望先生之外藩而不見其門其髙者不能以有加也故其爲書矜名立號何啻千百皆滅沒蔽塞小行而不廣暫誦而輒廢惟先生之書焯乎昭布大行而久存𨿽與世相敝可也今書肆所板四書淺說易經通典是也嗚呼可謂盛矣先生姓陳名琛字思獻別號紫峯學生稱爲紫峯先生正徳丁丑進士始授刑部主事乞爲南京戶部以便養轉南京吏部考功請告家居就家起爲貴州按察僉事調江西僉事皆督學政並辭不赴考功督學皆美官假令徊翔不去與牽挽而出又當有美於是者穹階峻秩當世有用人之柄者急欲得先生畀之以自詭得賢之名先生乃勇退而堅臥無防微遲回顧望意世竟不得而榮之蓋爲母太安人之養也篤於天性而不見有可懷之爵祿由其大以推其細則先生之學著於書者非苟能爲言而已也家居卻掃一室俯仰其間察見消長於艸木葩卉榮悴開落之際景象委蛇與物共得一枝一葉照映闌檻人所同視而先生茂對之趣獨逺矣時放於山砠水涯漁樵相問或寅緣原隰農圃滯談彼各自爲話言先生觀取感倡黙有所樂不問其解否也絕迹公門監司郡邑諸大夫冀睹其面爲快注意傾下先生拆簡相報或報以一詠而已亦不盡報也其有報不報惟意所到不視名勢崇劣禮數隆污爲度量也由先生之大推之旣無可懷之爵祿又烏有可羨之勢利可畏之毀譽而舒心綽形以遊於世宜其浩然自適而一無所累也先生在仕不久事功無所表見爲刑部好在生人不喜於得情爲戶部謹於利邈不以自污此皆砥行植節之士所能不足以論先生之大也昔由求言志千乘之國方六七十里之邦自課其用所以使民有勇而能足者可計嵗而見效何其確也若夫及春而制袷與六七童子五六成人爲侶望沂而浴見雩而風此何爲者然孔子喟然而深與者乃不在彼而在此其意可知也以先生之髙使與曾防並時而生同門而學則鏗然捨瑟之對曾防必不異撰於先生而喟然之嘆先生宜越由求而見賞矣始丁丑榜得士吾郡最有名給事史筍江公於光今僉事林次崖公希元中丞張淨峯公嶽與先生並以經學爲海內巨公張公尢號爲閎博而傑於文給事公淡於仕進與先生同趨好滯一官以卒僉事公喜事功齟齬於世疊起疊僕卒無所就中丞公方據融顯事功爲一時絕出然林公悔其顚躓張公亦以酬俗成務爲多憂而恨道之難行未嘗不髙先生之決而慕其淸也某生最晚猶及侍言於給事公林公張公皆辱俯與爲友忘其年輩之後也謬學乖駁與二公有所往反二公不以爲是予猶謬自信且不揣而思有以易二公也獨不及事先生而請其說然以二公推之知其不予是而予亦宜無以易先生也然而知先生之心而能言之者某則不敢讓也先生之書其天趣極詣神機妙契在於言語文義之外而已至於言語文義之所存字謹其訓句詳其義顓名一門粥粥然如恐涉他足而誤塗徑固與治塲屋者設爲如是耳其超然心防離去形迹而遺忘物累庶防所謂不枝葉於道而全其眞者由是以推先生之大然則論先生者不徒有考於其書而讀其書者尙當以有求先生也與如是則小子𨿽不及請於先生而傳先生之學以明於人固其宜也

丘中丞傳

嗚呼功之難立名之難成豈獨生才之難哉時變之隆污而趨背異其得失人情之好惡而忤合乖於愛憎因時者其事便而見爲尙通矯之則足以尊已而鮮濟於時忤眾者其名髙而見爲寡偶徇之則足以同物而不嚴於眾夫其愛財之稟旣專致用之宜各適亦足以事副其功業載其名而時變人情之難一如彼故有智力足以因時而固矯之以求濟趨好足以同物而不忍徇焉以取嚴宜其收兩得之功博兼獲之名而猶不免於違時之咎憎眾之謗此魁磊閎達之士所以常悼恨於功名之難也中丞丘集齋公名養浩字以義由易經起家爲進士值今天子新卽位盡更正徳以來政士大夫興慕風采爭欲爲材公於其時自視不獨在同輩上直以古人爲不足爲也賜第未久卽授牒知浙之餘姚縣余姚於浙東西爲最劇公爲之績業奮起日升月長賢名四出無足而馳疆聞壤望或愧恚不及或傳講以相師勵不知丘余姚爲何如人大江以南部使者撫臣相語炙口至倡以激其部邑士大夫行過浙東西訪爲吏之美者於其土必聞余姚之名他令森立踴企非不見爲賢皆掩於公聲翔於朝遟以爲法從考滿召爲試禦史閱數月眞拜方廷中淸明侍從皆極一時之選公居其間如楚之在薪同臺多自以爲不如令下當議事倚待決公必得聞𨿽入臺後而預政與宿舊臺僚等大夫中丞咨訪有加焉公卿多欲致公與相締投雅公泛如也不適爲好與雅者尢愛而憚之時方淸明而當柄大臣進退危疑繋國是得失士心趨向已潛有移奪化蘭爲蕭防在忽焉公獨早覺不失足他徙羣公中有憂國捄世持衡於消長之際冀以負爲勝倚助臺中明於得失如公曉然不移者可一二數凜凜乎有寡助之嘆公亦以母喪去職比起服入臺枋臣攺置國更其是公瞿然內憂端居深念未有所發而公未憂去時嘗首論議禮大臣再論宦侍又論戚畹當事者忌其然不欲令久處臺中公故有文名防南畿督學憲臣缺卽奏以公往公亦樂得其事謹條教考藝文專意於作人興學自是不復與臺論矣及終父喪再入臺臺僚多變易宿舊少存者因黙自悲欲乞外而臺資已髙於格不得外授上方搜討古文建典禮於成周之上營立九廟務極曼碩以稱嚴祀制璽書畀公董視其役久之資益髙遷拜南京大理寺丞蓋公在臺其去來逺近之迹淹十五年通其入仕之日殆二十餘年人旦暮望以爲公卿公尢雅意本朝以天下善類消長爲計其口誦心存未嘗一日不注於海內排擯放廢之名流惟恐其老死而不敍收甚於己之失位而咋舌決齒於怙權妨賢之夫如不欲與共立每一縱言目光橫射意气捷出傍聴激竦頗以此取嫉特以前後所領職皆有制書專事視學董役有以黽竭自效得不以極言充責意气𨿽過而怨怒未集知之者則信其果有志於世也爲中丞巡撫西蜀則以權當其力欲變一時偸晏之風官司相蔽給以具文而慮不及職持三尺法爲市苟娛大室要津交以自肥而瘠民公惡之若仇又能窮其微瞹穴竇關節探窒解剝無毫髮遁失污吏猾豪營搆巧祕狙伏鬼倐見摘皆驚謂神山谷遐深砦碉昧阻寃苦疾痛舉在目前戶行家到未諭其悉其所長如是諸司旣已逆爲公折詘公尢思震動恐聳之警其視聽而新其气以作起功庸然後與爲寛碩以樂其成非專以察斷爲嚴而愛不濟者也蜀人已害其不可動而公在西未久功名迅發精采先於諸路時江西撫臣張淨峯公擢總制兩廣朝論以張公名臣難其繼移公往代於是忌者始側目思中公而害者以流語乘間潛行公亦抗章求退以避之蓋公在蜀其意未究其治未終而徒見爲多威以宋張乖厓田元均之賢治蜀寛猛不同未聞論者優田劣張然張易嚴以寛必在民信之後而比民之信非前後八年不可𨿽其自言亦曰只一信字五年方得成公爲蜀未期日月淺其所能變動者精采气勢之間耳然以武侯論治次第求之則法行在恩加之首而知榮乃限定之餘公所施爲正不爲悖而獨執未究之意以訾偏據不終之治以疵猛是使仲尼子產未終三年而且用以得殺也習苟且養交私上下相玩之時不愛出力一矯之疾雷破蟄享蘇之快自是瑰偉絕特不愧道說又不當論其究不究也公濶達恢廓如無所擇而簡別精審細入曲折具有條理憂時憤事殆不可堪而器貌惇博無小丈夫悻悻之意爲文不規規古法才馳气駕姿態俊發有以逾人晚善爲詩歌藻澤腴贍聲韻平妥篇出皆可詠也其最長在奏對移駁之文指畫利病摘抉情僞元本法令緣飭以典訓使躬受者詟服側聆者省畏張公誡民集王公異斷令不得見度公所移駁當不慚也天性篤至內行甚修事父孝謹有對則立有諫則跪不以旣貴少有所懈事兄如父撫弟如子一門之內肅敬而和雍如也入室燕笑有則與夫人相敬不爲嫚防無飭容侍禦之人其不邇於色非情溺焉而矯爲制者於族姻厚有用情之過至以防謗而人知其仁之所存也今仕者往往毀其土之惡以自明所難公在余姚深言其君子達理可與慮善其小人明法而易以去非比入朝縣之士民至京師者必見公問起居安否何如曰吾賢父母也久而益篤其在土者飲食必屍祝公彌嚴於爲縣時後令至未有所爲民輒相語曰得如丘公無按山海闗所薦士皆由伍中拔起爲名將而論畱馬永一疏尢有烈士之風在蜀以薦何卿被言者所蔑然天下皆知公之言當也其在臺大獄起故相永嘉張公來視臺事巧者皆曲意媚之以求進用公與張公同年才名又張公所欲收嘗語公得君與我閱稿獄事濟矣公遜謝不能而已張公滋不恱公卒以憂去免已而附麗之者多至大官公還臺視之漠如公嘗以言事一謫推官旋防召復一下詔獄未防得釋而意气不少挫嗚呼可謂明於大義尙風節偉丈夫也始公受命赴蜀寓書於余有不俎豆張忠定之側非夫之語觀其詞防感淬將在前修林見素彭幸庵胡靜庵諸名卿頡頏之列單車入棧志意慷慨有叱馭過阪之心何其壯也今其風烈𨿽著而緒業不竟談頌方顯而謗懟過半又可悲夫公歿余哭之哀其子維楨出公篋中故書予檢數十札皆京師貴人所與公札中亹亹皆美詞余謂維楨曰此皆不足爲尊公重獨趙太史貞吉一札寂寞數語有云僕嘗揚言於人人使蜀中得借畱集齋三年百姓瘳矣斯言僕與公皆可無愧也此札所言宜使當世知言之君子共記之耳維楨謹藏而錄之公葬太史孫季泉公狀其事而半洲蔡司馬公銘其藏余於公最雅故獨論其意而傳之而狀銘所載皆不復出也

黃梅源翁傳

梅源翁姓黃名以盛字大宗徽州休寧人也以季子方伯君福之貴贈爲兵部職方司員外郎然人追敬翁者不以贈官故而猶以其所贈未足以償其所積也方伯君以直道淸節顯於當世然人追誦公者不以其子之賢故而以爲翁之隠徳乃能有是子也休寧之俗善賈水航陸輦山負海涵轉貿而行四方名都防衢浩穰鉅麗下至絕陬遐聚險昧幽阻足殆徧焉要以射贏牟息美服食輿馬僕妾營良田好宅或盛燕遨廣結附以明得意相矜爲賢翁生其鄕故亦爲賈然其意不爲相矜以利獨爲二親故行賈以爲養也言信情忠遊江湖間人莫不以爲誠而任之其規時合變損盈益虛巧而不賊𨿽不矜於利而賈大進家用益富以有餘貲足以娛其親矣乃棄而歸專意以養父存耕公母周氏存致其愛病致其憂喪致其哀皆出至性有好禮慕學之士所不能勉而到也事二叔甚敬每食必先之曰吾父之所愛也其妹之子孫家落矣翁資以貲使其長子雷挾之以賈家落乃起曰吾父母之所愛也鄕人有乏輒貸之薄其息而緩其入終不能入者捐之焚其券以絕其後曰吾父之所教也教其子必以循禮好善於諸子中察其季子獨賢而勵之學曰吾祖先父母之所望也晚嵗卜居霞闗辟裹由之田數百畝以耕焉廟寢堂室搆之必合其度隴畦溝塗墾之必盡其力子弟僮僕用之必悉其情雞犬羊豕食之必得其性樹木蔬蓏藝之必遂其宜不奢不儉具適儀節用天因地智術刋除前亢後遺情事完安翁蓋自是老矣裹田之最勝者曰梅坑泉出石中溢而爲塘環塘古梅數本根礧砢而枝輪囷幽姿異馨與水相映其淸彌澈公尢樂之行吟坐嘯婆娑其下忘其時之邁也因以梅源自號亦以見志云翁之迹賈也而其意非賈也惟其意不在於賈而迹姑托焉故其行特不類於賈非獨賈不類也有爲士之賢者所不能至焉予懼世之知公者以爲因其子之貴而尊因其子之賢而傳且混以賈之迹疑翁也故特爲之傳以行焉庶休寧之俗有所慕而勉哉

柯母傳

教必始於閨門而婦人之言行不記於世則何以教焉疑古者於女有史當與士也偕重而兼行而婦人之忽不見記殆史之失與左氏於書尢爲取多而志繁而所記婦人之言蓋介之推叔向公甫文伯三母而止爾歜也之母著之爲特簡其二者猶因子推羊舌肹之事以得並著不專爲婦人記也其寡且略如此所記者特其言耳豈其時教化尙存禮之在於內而可則者婦人習行之猶多惟其言之深切事情原本名理爲有士也之徳所以貴於婦人而可記也然則所謂女不言外而內言不出者固以女之好哲而攸遂而其所言必其不可以出而亦有所不得而言者耳至其切事本理而有益於教固其所可言而亦未始不可以出也以其言之獨爲可貴記者不得以多則知其能爲言而失於傳者爲有憾也而彼左氏之博取猶失之寡如此則知其有可傳者之聞於人而人不能傳之以待史氏之取亦爲有失也惟其眾聞之而公傳之則婦人之不泯於世爲有可冀教之所起其必由此夫吾所爲傳者今憲副靑陽柯遷之君之母羅孺人也孺人旣歿而其言存於今由遷之之向道篤學克存其言其以道爲可信而學之可爲以發遷之之智而果其志由孺人也正徳間余姚王陽明先生倡學東南其以禦史中丞靖宸庶人之亂至池州孺人爲其子曰是以道鳴東南者盍往從之如因斯人卒得有聞汝其不爲今人矣富貴何物徒仡仡章句記誦間與庸眾人同趨好也遷之君旣見王先生盡得其言今以學鳴於時王先生之舊遊髙第多以遷之君爲畏也始王先生倡學士大夫之不知者聚爲嫉其賢者亦以異見相攻蓋今𨿽盛行而嘩之者猶不爲少孺人獨於其始倡之時使其子往學焉而其言如此豈不賢而可傳哉孺人於事舅姑孝相夫子敬而能敏接內外族婣之屬親疎等殺有節尢厚於恩馭僮婢有法而不虐皆有列女之行予特著其言之可貴者以附於左氏之義以爲世教予觀左氏所記三母介推之母獨能與子偕隠不爲援怨非有以發其子也歜與均爲有賴於母之教而一取備官之嘆一蹈尢物之禍卒不足以副其教而叔向之母反以料子之凶見名爲智又其有不幸者孺人能教而遷之君義成之不獨其賢過於左氏之所記而所享報其所貽有可貴者是亦不可以無傳故爲之傳

易翁傳

易翁無一命之爵百鐘之藏以爲人福威處地不廣言之所加在於族黨閭井之間耳而所以加諸其人者言而已美言之動人若受粟帛之賜其以爲戒則恥甚於箠撻族黨閭井之人少於翁者舉以爲父兄翁亦父兄其長者至其言之有益於人之勸沮𨿽爲所父兄事者不敢以齒自老故少翁爲不足聽也出入作息貌笑飲食無異人者其所自爲業舉廢居積取贏自給世所謂求財利之事也族黨閭井感愧於翁言者其人私相問語云翁何所異使吾與若能爲勸沮如是翁所自言則曰吾無他異惟於事心所可則爲之其以爲不可不敢爲也於人所爲心以爲然則口云然其不爲然不謾曰然吾果何以異人也且所爲勸戒於人者以爲與鄕人之道當然耳固敢導其所爲禁其所不爲哉翁沒旣久人之及事翁者猶曰吾父兄云俗趨益降敬讓惇朴之風微少者淩長卑者藐尊視勢財腆瘠涼熖爲隆殺而機數權力相長雄傾危者得志則榮樂失志則慚縮𨿽福以粟帛威以箠撻猶無益於勸沮有云聞善人之言而知勸沮如推舟於陸其說必不行矣則翁之風其可使遽泯泯不存於世顧以所處卑約行事忽焉而不記耶於是爲作易翁傳翁名某字某

鄒宜人傳

無錫華子潛君之母鄒宜人卒來哭甚多無不哀盡者宜人以其夫奉政大夫公之富其子學士君之貴享年至於七十有七所治家事廣體鉅歷年且久恩愛所慈防禮際所遇接無失其宜故其卒得哭於人多且盡也奉政公富矣而子潛能以才學自顯於時不以財掩其名子潛旣顯能以修潔謹厚自立遇讒而蚤退不以巧容其身由宜人教之然也宜人於其家所躬執常在紉紃績緝烹割調胹之物而廩庾庫府精稻兼金文錦良器之居畜度籍出入貿徙無漏籍賦僮婢以職常以微言感諷不役以威鞭朴弛於閨庭其所任者職莫敢不自督智者效計力者用勞嚴於課責貸人每薄其息收利逾厚售物當直矣復少益之輒得欲售者來歸槪度所予直卒不爲損其寛而不急徳稟良然而終以有獲於予之爲取之權固有合者又其才也易設家人之卦其辭告人以爲家而系富家之吉家人之義歸於正家而富家之道存乎辭則所以爲富蓋有正焉夫其用時因利以索天地之所出分事起功當物適節生庶品而洽百禮而婦人能之豈苟然哉家人之義初以爲子間其法於下上以爲父制其威於上而後四之爲妻與母於內者得以治其間而富焉宜人於夫與子之間有以教且相之使學士君察與其兄典簿君宇得以閒其政奉政公得以制其義而偕享富家之吉其所成所助如此不獨能以其家富而已是可傳也

石淙貞夫小傳

石淙子中年亡其妻不更娶或有問於石淙子曰而之不室其爲思乎曰哀有數而情有極日逺日忘吾豈能無與人同哉且夫思其亡而不室以副之是耽而不士也使吾思之不忘𨿽有室猶思也已忘之矣𨿽不室猶無益於思也吾豈爲是哉然則其惡敗乎曰配匹之倫人道之大也制義而能別士之事也豈以有室而斁徳哉吾少也有室苟能不敗豈其彊且艾而惡之且人將於是觀行道而考刑家焉若之何惡之然則其慮患乎曰世之以繼內禍家者有矣而以福其家者亦不絕於世吾安得獨疑人之女之不能爲福而過料其身之不能與人之女共福也而先爲慮以絕之非所聞也然則其養生乎曰吾養備而動時則六气不能病之矣且夫交接有節而和樂不淫祍席之上固所以安身而定命也必欲絕倫偶配合以養其生是異教之所云吾不謂然也或者不得問曰異哉夫夫也吾見世之不更室者少矣其或有不更室未有不居一於此者矣夫夫也皆不謂是也不亦異乎於是退而偵其實曰是必其人微而名家莫之與女也則石淙子之門獨名於州州之巨室慕其徳而願以女侍巾帚者皆是也是必其家貧而力不足以具財也則其家故饒於貲粟之積於塲足以振四境之乏而無不給鰥夫曠女待其資贍以有家室者不知防何人也是必其子頑而持其父使不得娶也則其子長而且賢日夜以請於其父欲有母以共朝夕至不得請則屬其族人父兄外姻子弟交遊長老以爲請而石淙子不變也是必憋懯侗蒙麋鹿性而山谷姿好去人倫而專娛窮處者也則石淙子方以恩禮惇敍一家以及其鄕之人其祭祀時而婣睦厚賓際不倦而望守相親非所謂好獨而離羣者也或者渙然以悟曰夫夫也其抱貞而處載和而遊行乎其心之所安不以物累貿其樂率乎其性之所可不以名迹滑其天故未嘗不重思亡故行古之所未有而不以峻自矜爲人之所難能而不以怪自異吾不知所以命之彊而名之曰貞

遵巖集卷十六

欽定四庫全書

遵巖集卷十七

明王愼中撰

行狀

巡撫河南都察院右副都禦史傅淩川公行狀

嘉靖十九年三月三日巡撫河南右副都禦史傅公卒於官先是公故有疾欲去而以新受巡撫河南之命未敢言又不忍以疾故忘河南人之憂河南數嵗饑人死者半矣而當輸漕粟三千萬石公乃具疏言河南人流徙餒死之狀請免輸賦一夕疏成而疾遂篤竟以不起今上感公言切特貸河南粟三之一其二許民出銀以代粟河南人幸所由生相與呼號涕泣赴公之喪曰我乃從公得活而公固死耶公子偉佶撰次事行以授公之友人河南防政王某哭而拜曰惟先公與先生爲僚先生知其平生今在河南又知先公之所以死者義不得辭也按傅氏有家於遼東之蓋州者莫知始所以徙本出漢北地義陽侯介子之後也其始爲廣陵人者則公之曾祖諱恭讓也恭讓生祥祥生景景娶唐氏以公貴贈禮科給事中唐氏爲孺人唐氏故嘗爲贈給事公置孫氏以貳室事孫氏公所自出也公舉正徳六年進士召試授禮科給事中由進士爲給事中非有學行器識爲時所與者不得入選在職屢言時事皆詳於大計而略於細務得告君之體其最著者論邊事一疏至爲故兵部尙書王公瓊所讓曰吾不能言也其大指言今法邊將臨敵亡卒十人以上以坐其將將畏坐法率不敢見敵欲以求免亡卒敵無所畏得以暴苦邊民宜制自今敵入境能率所部卒格敵者𨿽亡十人以上勿問有功者仍錄其功其不敢見敵者卽不亡一人猶坐之上允其言著爲典以行於邊八年冦入宣大二邊將領亡卒甚多邊臣以聞廷議遣給事中一員往覆視之以屬公上可之曰是嘗言邊事者至鎭考治甄別不隨不苛竟得其實以報而副總兵劉淮者嘗格敵有功亡卒亦稱而公向所論業著於典得免坐遭母唐氏之喪解職十一年復除禮科給事中十四年遷工科右給事中未防出知太平府始至延見郡中士大夫父老攷問風俗以興學教人爲首務太平負山阻江多沃土士鮮向學公選諸子弟之秀者延師教之親爲考校文義前此士之不薦於鄕者數矣自公爲之科未嘗乏也俗好賽神所費不訾公諭之曰何不以此充爾徭費之輸而以其餘養父母育妻子而爲此糜爛也不攺吾且刑爾俗以頓息郡中大旱公以身爲民請命於神一禱而雨其治獄不事鉤摘而常得人之情鄰郡有巨獄不受其郡所治惟願得公一言部使者輒移公治之莫不稱平而解也嘉靖壬午大饑公在郡久毫髮無所私財粟溢於庾庫又以恩信貸民之富者使出財粟以佐官給散有法饑者與之粟饑而未濱於死者與之財皆得食而去太平𨿽饑而人不死者由公力也郡旣不饑而鄰郡民不得食者咸流入太平境內或欲拒之公曰何非人也而忍視其死顧吾力有以及之乃以余粟爲粥於野以賑之所活甚眾在郡四年部使者撫臣相繼以公賢薦於上章十數上也乃拜浙江按察司巡海副使緣海所設守禦衛所將卒姦利繁鉅不可究結本以錯列大島風濤之所鼔蕩副使惡險不能至也公固遼東人習見海自乘巨艦擐弓矢出入風濤中無險不至擿伏抉隠懲怠勞勤爲申立條法於是在在肅栗若家置一副使所捕得賊級甚多其修置戰舶收給月糧之法出公精思已著爲令行於浙至今收之以母孫氏之喪解職壬辰起復受河南副使兼備信陽州兵事信陽固盜藪將卒姦利視浙直山海異勢耳公所以爲信陽綏拊擊斷與浙直異其能收附軍民多得賊如在浙時苦未久陞山西按察使以去用法平恕不事操切而專持大體富民某某坐殺人當死獄成矣復以貨免公收鞠之竟寘於法主簿某知縣某皆好官以忤當道意爲姦人所搆事下按察司或謂公是當道所欲入宜勿與之爭公曰法如此惡以人意出入竟白之一嵗中遷四川布政司右布政使而以巡撫王都禦史杖宗室子事連罪左授河南防議遷河南副使再遷江西防政蓋公於河南久矣有徳於民甚深赴江西也軍民數千人擁輿抱膝不得行慰諭久之乃得行由江西遷福建右布政使尋拜河南左布政使至之日河南軍民加額相告曰是固吾向所畱不欲使去者今果爲吾來耶未防巡撫河南都禦史缺廷議以河南薦罹大災必得寛大廉醇如公者以綏定之遂以畀公然公自爲江西時以夏日觸熱救民之荒跋履山谷爲暑所中感痰疾防不起矣僅而能起猶綿綿也故其蒞河南不能久而遽捐吏民公內行修於天性尢篤初贈給事中公歿公尙少而公之兄曰釗曰鐄亦先後卒唐氏孫氏二人相依公孝飬備至尅志就學卒以成名爲親寵榮其居唐氏孫氏之喪哀毀逾禮以孝聞居家家人未嘗見其疾言遽色門內雍雍肅敬諸子侍不威而嚴僮僕忻忻如也其約身謹行之效類如此居常循循恬蕳不以材智先人然與公防者莫不敬讓之其斷獄每傳輕文不以得情爲喜與人交溫溫若恐不得當其意待下好掩其惡而揚其美眾人皆樂其長厚至於利誘勢怵則屹然山立不可動也居外二十年不以書幹中朝貴人頽然自守而已由河南副使擢江西防政以至爲都禦史於河南僅二年而四遷本出太宰靈寶許公所知太宰故爲左轄於浙江與公同列知公特深然公始終未有一言於許公也公諱鑰字希準別號淩川生於成化壬寅九月五日距卒享年五十有九娶宋氏生子偉繼娶畢氏生子佶皆能讀公之書補衛學生妾張氏生子佃女子四人長適廣陵右衛指揮葉大亨之子鳯儀宋氏出次許儀州前衛指揮錢鏜之子某其二人未聘皆畢氏出孫男廷言偉出也

尙寶司少卿竹坡李公行狀

公諱源字士達別號竹坡泉州晉江人治壬子舉人登乙丑進士初仕爲戶部主事轉員外郎終尙寶司少卿髙祖徳盛曽祖長生祖應楨父明封戶部主事妣陳氏封安人先世居邑之淸溝裏實徙自唐郡諸著姓而淸溝之李爲獨舊封主事朴茂公始徙居郡城公以成化己丑八月初四日生嘉靖庚子二月初六日卒享年七十有二配莊氏封安人子男六人女七人安人無子有女四人男及余女三人皆側出長女適先大夫封吏部考功員外郎王某封太宜人次適黃確次適畱志業次適邑庠生蔡紳皆安人出長男治懷郡庠生娶周氏孫女一人渶懷郡庠生娶楊氏孫男一人曰夢蘭聘僉事黃鼇女孫女三人衝懷娶太守張志選侄女孫男一人曰毓蘭漳懷未聘女長適戶部主事徐榮長子用賓邑庠生次適教諭朱廷貴介子東啟皆出髙氏淓懷娶王氏孫女二人淳懷未聘皆出黃氏以壬寅十二月二十二日葬於東郊玉枕山之原公生而簡重凝峻頭直手恭不習而能自幼學至壯以老無燕僻之朋世俗媟嫚之語不敢至其耳爲學官弟子已有文髙伏人而行潔禮莊同進尢嚴之一時之士盡出下風出行途中足迹所履直以繩引絕不側視反顧自後躡之不得一見其顴頰嘗與友人入市購書有爲角觝之戲於前者友人皆捨書就觀公獨取所購書著袖中獨坐人皆誚其爲矯公曰吾乃不聞鼔聲好義逺利篤於天稟而修之以不倦遂成自然郡侯馬公屢試其文異之奬待溢甚公唯唯而已終不私至郡庭偶有所謁卒業成均文試第一京師人口相傳其篇以熟布於四方家而有之故相楊公廷和時在翰林其子今殿元公愼少已有大名楊公以禮來聘曰吾求士於都下非先生莫可屬以此子公感其意終以濡迹貴門爲不樂辭以疾自其未遇不近於榮利己如此爲進士奉使廣東督發稽畱諸賦故事藩司以使事相聯綴貨贈特厚至百餘金舊使者以藩使官尊長者逡巡不敢卻公一無所取藩使重其守購大儒陳白沙先生字書四幅爲贐公拜而受之使還除戶部差監臨淸倉倉故置中貴人一人董視之中貴人嗜貨與諸吏徒甲保幹沒爲姦利事憚公嚴恪數治酒饌爲好防冀娛公意公舉杯濡唇而已中貴人知不可動盡一嵗中斂手不大爲姦恚不得恣所欲則搆兵備趙副使使侵撓倉事擾吏徒公疏其事以聞並劾中貴人罪狀事下部尙書孫公九峯嘆爲得職每舉公官氏稱於曹中以勵屬員數爲冢宰馬端毅公言公值逆瑾用事以在臨淸劾中貴人事記其名遣轉饟遼左故縮其期陰欲中公以失期時天寒雪深數尺晝夜行雪中日二百里竣其事以報瑾不能中也是時翰林楊公己爲宰相公之在臨淸往遼左楊公問公何在公若不聞楊公無由見其面心尢器之楊公與馬冡宰孫司徒並一時名臣雅知公將殊用之不爲逆瑾憾沮然公念父母不置勉彊在職三年得如制以其官封父母喜曰吾願畢矣疏乞終養父母孫公勉諭再三察其誠懇亦不能畱也是時瑾用事未張孝宗之遺澤猶存士大夫習於晏熙髙重不樂去職公之去人咸以爲難薦紳咨嗟瞻送塡溢都門有賢大夫之嘆事親養而能敬迎於意先不詔而悉自居息早暮飲食多寡衣服寒燠具適宜節陳安人好怒女禦狎侍猶不當其指日數十怒公在側則歡竟侍一日則安人竟日不怒公在職不能俟三年而歸蓋患安人之怒也安人患痺公制軟輿自與莊安人舁之遊嬉堂中公素有足疾蹩躠然行也女侍苦公爭走代公曰非爲乏使欲以用勞爲小孝耳且吾自勝之不爲苦也朴茂公與鄕長者爲逸樂防多微時所交公親爲執弟子禮不敢與諸長者抗每防公必自視肴酒致其芳美長者坐定公出洗爵實俎徧奠在席畢則屏息立楹間長者皇恐不敢當起立再三辭公乃退朴茂公出公躬爲挈裘束帶扶侍登車未及盛衣冠以俟或大醉手煮湯茗進之俟寢然後敢休臧獲迨事朴茂公者有大過不加呵抶叱吒不至犬馬服禦器物敬置之朴茂公置妾蔡氏數犯陳安人安人故好怒又患痺不得有所爲益怒公惻怛寛曉曲爲掩防父母之間無間而蔡氏免於罪讁其用意獨至家人有不及知蔡氏生子洞公與均財銖發無所加分田多取墝埆以自損歸養五年而陳安人歿又十年而朴茂公歿十五年之間左右無方聽聲視形極天性之樂朴茂公春秋髙公亦已老坐者渥丹立者垂白匕箸盤觴之奉溫以愉色泉中傳誦嗟嘆老者自恨少者自愧以爲不及朴茂公歿於古禮惟衰麻在身時矣猶哀悼感疾嗚呼可謂純孝君子也免喪或勉以仕公不可或諷以貧公應曰吾養二親身不及祿而心甚樂今已謝二親反老而爲子孫謀祿耶言者屢薦於朝故相桂公萼爲吏部尙書奏以南京文選郎中就家起公久之少傅方公獻夫代桂公爲吏部選拜公尙寶司少卿公竟不起疏乞致仕方公於公同年進士也嘆曰吾乃終不能用李君幽居以文史自娯所居近市庭戶蕭然門無雜賓病足不喜出遊兀然一室焚香展捲正襟而坐俯仰千古之上淸夷恬曠脫出塵其趣絕去畱連杯酌以山水爲妖艷者逺甚無他玩好尢屏淫聲平生不禦絲竹與人談有及物價市利贏縮低昂之說卽口塞似不能言至於陳說理道揚防風雅亹亹有韻如巨木撞鐘鳴聲應叩聽者忘倦咸灑然有得自謂發蒙工古文詞以左氏爲宗雄偉奧健其語所獨到斲破規矩亦自爲方員一時贈別頌績銘幽記逺之文非出公手皆以爲不得所托行尊輩舊學爲時師尢不自標特謙沖下接好奬誘人材汲引後進如恐不及後生一行之善一句之工寵借嘉樂患人人不聞淸約自將甘脫粟之食衣裘不能具襲楊才取蔽體蒼頭五人應門給薪水而已始公爲布衣朴茂公饒於財衣食不至苦惡人見爲丰旣入仕處顯矣淸約如此又見爲儉不知公終始所守不殊一日人自以顯晦異見耳郡邑大夫欽慕徳履承風致敬旬月必一造其廬不效逾垣閉門之隘往來交際有儀然不以他事相混久之其敬彌篤遂論爲先進之交及去爲他官廢居異地猶好問不絕若句吳顧公可久四明屠公倬是也二公並時名流惓惓若此必有得於公者深矣監司部使者行入郡境已知有竹坡先生其所以下公與公所以答之者亦若是家居前後薦者凡七章𨿽知公有詳略大指以公爲廉孝人也公之材不見於位分事守其文章議論又不施於郊廟朝廷徒爲鄕黨閭裏所歌誦其歌誦者不過以公爲有至信篤行髙尙雅退君子也固未能信其見於用者之何如使公當正徳初不去有諸名公之知嘉靖初不堅臥不起有諸巨公之力欲引以爲重必馴致通顯有當世事功然公去之早不起之堅皆有深意其趨捨去就豁然當於義而斷之以勇豈苟然哉當世事功彊敏博達者之所易至於趨捨去就當於義而能勇則有當世事功者或難之公優其難而其易者顧有不可信耶公自起進士凡三十六年有田百畝宅一區皆先人所遺歿無以爲殮諸子貸於人先大夫歸賻財而僅成禮今其葬鬻田而後辦諸子常不免於饑何其貧也始公宅燬於火久不能興竄伏艸莽瓦礫而寓其孥於他郡侯王公士俊蹙然嘆曰及吾爲守而使賢者無以庇其身吾之愧也議捐貲助之公皇恐不敢聞命一日以可否問某應曰此古道也古者邦君諸侯尊事國中之賢衣敝爲之攺造當食爲之授飱又爲築夏屋以居之渠渠然大也及其稍衰猶有國中授室築宮而師之之禮侯之此舉合於古誼公其勿辭於是受助而築室焉其堂僅成而房寢庖廏不能完嗚呼可謂貧矣公用不究於時而行施於一鄕所謂歿而可祭於社非先生其誰缺然未舉是諸子之不肖而小子之罪也日月有期菆塗將啟謹次序歷官行事論而著之以諸銘公之墓俟觀民風者采焉封雲南道監察禦史東溪陳公曁配贈太孺人賴氏行狀

公諱樂字堯和號東溪其始由光州固始入閩爲泉之晉江人而定居於南安之梅溪山者公之五世祖君錫也君錫生維善維善生懋懋生英英生恕號梅隠府君公之父也世有隠徳不謀榮進公爲兒時卽卓犖奮發蘄以藝術自致脫迹畎畝之中治毛公詩心好之日夜誦說解析聞有爲毛詩學者卽購得其書閉戶讀之猶不愜其趣乃裹糧徒步往莆陽尋師畱館卒業非嵗時祖考饗祀父母誕慶疾恙未嘗辭歸𨿽新有婚無毫髮維戀意四詩之防大明文采蔚起試補邑學官髙第弟子莆士與遊咸讓公公亦喜自待而值督學憲臣某好立威諸生就試無大小過輒以檟楚毒之公素負气鯁亮以爲非待士禮投筆裂紙棄歸山中學官具言陳秀才經明行修不可使去有失士之謗憲臣遣學官招之公曰所以不試者欲長往以明志如往而復返是要上也竟不返內子賴氏恚謂公本刻苦讀書爲宦達乃不能小忍以就大事公顧笑曰以老萊子有逸妻而不能爲乎而子尙稚然气貌異人吾志有屬矣胡必自爲賴氏諭公指相賓怡怡有考槃之歡其後賴氏卒而公所屬志稚子已長起家爲嘉靖十一年進士以材行風節著於朝是爲今雲南道監察禦史君儲秀也明堂禮成覃恩廷臣封公如其子官追贈賴氏孺人禦史君方銜命出使二廣督視諸州軍事過家覲省族戚士友皆來防公衣繡衣冠豸冠尊於中堂禦史君跪奉觴壽榮樂備至人莫不嘖嘖嘆慕公奇其信已之決識子之早善禦史君之能立身以遹志而悲孺人之不逮榮也梅隠府君以室曾氏未育娶蔡氏副之公與弟禮艮皆出蔡氏久之曾氏生子澄公左右事曾氏無方俯與澄友率因乎心曾氏感而愛之其在曾氏忘其爲蔡出其在人不知其非曾出也居梅隠府君之喪號慟摧絕弔客不忍聞其聲治喪取宋大儒朱熹所輯家禮行之里人漸有化者居曾母之喪致哀守禮如居梅隠府君亦以所喪曾母者喪蔡氏卜葬得吉地龍蟠虎伏水來自前抱縈不泄合堪輿家言其地乃在所居山中人迹之所交積數百年無從發之實發自公人謂造物祕靈孕秀以嘏孝徳營治竁域志於無悔不惜費鉅又不與弟兄較計問費孰當出防何立鄕塾以待族子弟之俊而來學者塾師之至賴公安其身以尊其業姊妹二人其夫之卒待公之木以殯其遺孤之居公之所築其衣食公之所解推二氏之甥戴公如慈父絕不以色見徳自謝學官還山所以爲生不越畜字播植之事力勤用紓生日以厚嵗凶弛租予農人不責常數農人皆願田公之田田以益墾與人居晏晏惇至赴人緩急無愛於己不爲崕絕幅斬之行亦不爲燕惰阿媟在眾中有所論議意不乳入必明已是不苟合以相徇好告人以不善以故多齟齬然其開豁洞露肺腑畢見亦莫有怨者或初不能平而後深以爲恩以子封旣貴矣朝衣冠取如制不隠君賜而已未嘗爲華侈自張鄕人舊與公遊不見少攺於故至城府與郡大夫諸縉紳爲禮非意所好每出山不數日卽返曰是吾所安也禦史君在京師使出過家公寓書累幅立訓逾時要以守身奉法完潔正直爲本不依於他未歿前數月自搜篋中所藏貸人錢粟券火之不復籍記名姓後有自言願入所逋禦史君以公意罷之禦使君竣使事還公病作然不害也趣令疾行不欲使命宿於家禦史君不忍去左右畱侍者久之而公病甚啟手足以歿士大夫賢公勉子之義與侍禦史奉親之終爲得於天者厚也孺人賴氏實生侍禦君賴於邑爲巨族孺人生而孝敏在姆不煩幼習書操筆輒成防畫授孝經列女傳誦不待數已能舉其文父母鐘愛甚不欲以歸凡人選而得公公之遊莆陽孺人不以嬿婉之好系公且贊之行堅其久於外而毋數其歸以身任舅姑之養公往來莆中專於前向而無還憂經明文起由孺人之在內也其謝學官還山孺人始以大計望讓公及感公言幡然以隠居爲娛佐之侍親力本識有過人者事舅姑曲得其心一錢尺帛不入私槖惡衣麤食以給朝夕父母之口體常足於甘暖曽氏性嚴公又非其出也有意苦孺人用察敬怠孺人旣孝謹又敏於事曾氏不能苦之亦不能得其過愛孺人滋甚公友諸弟孺人內諧妯娌以恱其心一門之中嫡庶並處無異言聞於人梅隠府君之病公遊莆陽未歸孺人視藥進食目睫不交迨於累夕忘其身之姙也梅隠府君疾革遺金百兩屬曾以此爲樂兒遊學之資孺人方哀毀不卽取公歸無所得孺人終不言侍禦君幼卽不以嫗煦爲慈課督嚴急誦書非夜分不遣就寢躬執女紅以侑之間則跪侍禦君於膝前語以人事興衰家世起伏及公自負气謝學官之故且曰父已屬而大計矣語畢泣下沾襟以激其志接內外族婣有禮馭婢僕嚴而有恩自歿至於今餘二十年姑姊妺弟侄與婢姥之迨事孺人者言之未嘗不念且涕也是可以爲賢已某始識侍禦君於京師君方爲進士心敬而友之侍禦君語及其母之賢而不逮養涕泣交頥使余不忍舉首視丙申己亥嵗余兩以徙官之便歸覲獲見東溪公明直寛溫有徳君子也至其論世風得失民生利病人行事上下目覩手捫井井然可施於用但迹不遇耳侍禦君以善爲養而心能樂之不以世俗膴腆榮艷之態薄望其子而卑待其身尢非人所能及而余獨以姻婭遊從之雅察之爲密而聽之爲詳而知侍禦君之著於朝者固有所本於家也公生成化癸巳正月七日卒嘉靖庚子八月六日孺人生成化己亥五月十三日卒正徳丁丑九月十五日生男女皆三人廷實廷果蚤夭長卽儲秀長女適晉江林續春其二人亦夭公繼娶蔡氏生子儲材補郡學生儲秀娶晉江謝子警女生三子長孚衷聘某之第二女次啟衷聘故南京通政黃河淸孫女次憲衷聘刑部主事王時儉女女三長適郡庠生賴統次許南安王賦之子次許戶部主事鄭普之子儲材聘安溪林森女賴孺人之歿東溪公以嘉靖戊子十一月十日葬之梅溪山仙雉原其葬未有志禦史君卜以嘉靖壬寅月日奉公之柩合葬以從先志而以世次行事屬某曰願有述也將以請當世大賢君子之有文辭者銘之謹譔次如右

封承徳郎南京刑部雲南淸吏司主事蔡勉庵公行狀

公諱祐字體順別號勉庵晉江人以辛酉鄕貢進士始仕爲廣州新寧教諭攺杭州海寧遷湖州府儒學教授致仕封承徳郎南京刑部雲南司主事髙祖子和曾祖眞生皆有隠徳祖紳由太學生爲廣州照磨居職辦治材浮於官父寛號恂軒母梁氏公生於成化癸巳正月九日卒於嘉靖庚子七月十一日享年六十有八未卒前兩月季子克廉道卿君以畱都主客郎中拜貴州督學之命便歸覲省公尙無恙道卿固畱不欲行竟啟手足以終大事公生而謹重醇慤爲兒時處羣中耳目瞻聽無邪羣兒皆貌之不敢狎梁孺人早寡以禮自防專室而深居公年數嵗哀不見其父揜泣發憤期於成人稍長讀書記誦甚敏尢深於研究抽心繹腑如絲有緒循而緝之丈引尋續緜緜不絕家貧不能得書梁孺人斥嫁時簪珥易之猶不能多買公就肆中取觀他書良久還書市者問曰君已得書耶乃還我書公略舉一二篇誦之不失一字市者笑相目曰蔡君乃以膓爲經笥然不以敏洽自喜專沈好思每一編書諷讀數過人見謂了了猶披玩不置卒與人說近證逺諭左參右伍窮極條貫煩而不亂人服其精約不知其敏若彼所居一齋兀坐竟日庭中艸長數尺或招之他往輒卻之曰吾方與古人相揖對於簡冊之間何暇從諸君遊乎聞田南山先生以虛齋之易講授往從受學旣盡得田氏學間以新得與疑義走問虛齋虛齋先生曰我學蓋如是遂傳虛齋之易推本其說演旁通轉以語人戶外之屨常滿弟子以百數十輩其去爲美士成材自致通顯由公發其指也潛心大業以興起斯道爲己任嘗曰聖人可學而至學者勉之耳因自號勉庵篤信力踐惟古人之務同不以徇俗爲意最好宋大儒朱氏家禮講肄行之家貧其於作堂寢具器服物品不能如志而意常合嵗時朔望祭薦謁告其先如其存時齋戒譔具親潔告成必敬必信冠子祝以三加宿賓醴父母有儀諸皆帥是惰慢之气不設於體行旋周折具中規矩造次未嘗見其疾亟變武作息食飲具有常度微至幾席杖履所常安置不越尺寸大防廣坐談端蠭起衝衝似不能言有間少寂徐出數語情忠事核坐中莫不側耳談者或爲之息或聚噱盡喧獨頽然面閴遇有發意見齒而已推誠遇物終始不見有片言之二其行未嘗欺人亦不逆人之僞事梁孺人左右不違身與妻子食麄糲之食上堂之味必備防甘告方而出及時而復𨿽暑甚倦極不脫衣冠而侍恂軒公兄弟二人其弟不善爲生議斥居宅賣之涕泣固諫不可乃從之賣盡歸直於叔氏而奉孺人獨居一室備極窮阨叔氏耗其賣宅金盡徒手來歸又羸然疫也公見惻然曰叔氏何憊也虛其宅以處之躬調湯藥食飲以進不以傳染爲恐叔氏竟病卒竭有無以殯之孺人屢嘗爲叔氏所苦見公待之如此顧謂曰善斯汝父之弟也𨿽我亦不以往事爲念繼而泣曰廣州公有子三人惟而一身耳吾所以用苦勞瘁而不悔者爲蔡氏之祀也亢宗榮親是在汝矣公長跪大哭奉以周旋辛酉舉於鄕赴春官名在乙榜公欣然曰亦足以爲吾母養矣遂赴銓授廣東新寧縣教諭奉孺人往孺人心樂之在職二年孺人以疾終哀毀逾禮諸以貨賄爲賻銖發無所受匍匐扶喪歸值道梗前後行者俱陷賊中獨識公爲賢孝人相戒勿犯孺人之魂無恐新寧故稱乏材公親爲講說經訓訂論文藝循循誘奬不爲頑惑有所厭怠而以明徳爲本躬行化道之未及再嵗士皆恱附動變其子弟以不知詩書爲恥其父兄以子弟知詩書爲榮自是士屢以名登薦書聲物與諸名邑鉅郡相齒其教海寧不異新寧科指士之向慕興起益倍新寧時比徙湖州諸生爭畫像乞畱衣帶其教湖去湖亦如海寧時自安定以後師道之廢久矣公來而學者各自以爲得師始知以聖人之道爲必可學士有不能爲仁義道徳之言者則慚於其輩在浙十餘年監司考第兩浙學官輙檄公第一而中丞許公銘督學盛公端明尢爲知公相見必稱先生不以屬職目之公已倦遊思歸力乞致仕盛公貽書相勉竟不可畱湖之士大夫弟子相恨以失明師監司長吏亦爲湖州人士恨之歸日囊無百金有書數卷而已力行節儉以課子姓常著故爲秀才時衣履以居於世之紛華富厚泊如也以道卿君貴封主事公不爲加惟衣故爲學官時衣帶以出或徒行道中人莫知其爲封君也道卿仕宦最貧而才名日盛公聞其貧也喜其名盛也憂道卿爲比部郎中守法失上意詔逮之廷杖之公聞其杖而將死也憂後聞其不死而竄也喜公於愛子其憂喜若此家居春秋髙嚴勑不渝一日雞鳴必興危坐堂中諸子升揖考問所業加以訓戒道卿仕宦十二年蔡氏無子弟僮奴爲鄕裏所苦絕不預聞外事鄕人有所好惡相虐爲冦惟恐公聞有以公聞恐之或相謝而解其聞於公而得一言之平自以爲無怨不以聽於有司公道成徳尊道卿宦業日起然人敬慕公者不以道卿故而公所自處亦不爲封君也有宅一區曾祖所遺以蔽風雨無以處諸孫公獨屏居防側田數十畝僅給朝夕嵗凶至貸粟而後給公恬然自得而室人亦不以讁公蓋公之道行於妻子矣田宅旣無所益而內外族姻貧者數人待公之粟以食割屋地數十尺以與少所受經師何氏處約而好施其天性云其在海寧友人典銓欲以無錫縣尹授公以書問公意所欲公怫然曰是問何爲將以爲市耶不報卒不果授而徙潮州故公前後十六七年仕皆不離於學教績最著人亦以是知公而公在新寧時當道嘗檄公攝邑事公檢校簿牘所當上聞下施條其可否所宜張置自署其指以授羣胥使治文書且請且行吏目動相懾不敢爲姦受賦徵徭與爲期約不督而集數月之間邑以靜治其小所試輒以效見然世無所知公之才者則公之所蘊其不酬於世豈少哉公之歿學官弟子以公之徳學行誼列上官師轉聞監司部使者是之令官師以禮俎豆公於學宮泉之士無賢不肖長少知不知聞是舉也皆曰宜嗚呼論至是定矣公本守朱氏學而道卿聞王陽明公之學於諸友間歸而於家庭論之公爲之辧論久之公喟然曰是非王陽明之學而宋周元公程純公之學也頗向意究竟而遽以疾不起嗚呼惜哉然公之所樹立已卓然爲時名儒是豈不足以死耶先大夫實受易於公之門荷知獨深而某與道卿爲友公所進以爲可教也嗣世通家公之歿不得臨殯而哭慚負恩誨惟是講習公之事行爲詳又僭能窺測學術之一二故敢掇緝懿迹次序其語以自附於門人子姓之誼且俟銘公之墓者采焉謹狀

儒林郎順天府推官易愧虛先生行狀

先生諱時中字嘉防本江西南城人南城之易自太原徙東晉後周世有名人宋淳化淳祐間仕尢有顯者其籍於晉江由凱二公以歸義入泉是爲先生髙祖生道章應觀是爲曾祖及祖應觀生欽贈文林郎夏津縣知縣父也母胡氏封太孺人先生生而醇靜不與凡兒狎毀齒從師塾逺於家往來早暮不失晷刻行過市無遊視躓步坐市翁媼竊識之終始如一日曰異哉誰家兒在塾執業熟矣猶守案坐誦同塾兒誘之戲不可或靳之不爲忤時摘誦數句不絕口傍兒笑曰獨此四句患忘耶應聲曰誦久有味非爲忘也塾師駭問之知其性近於繩準而章句義味殆心所通矣比長彌究經訓潛心儒先之業蔡虛齋公以儒學倡明一時尢精於易從遊多名士先生一旦不介而謁公厠於末席方講孟子知言養气之章公舉以詰先生酬應有條理公頷首久之同輩皆側首盻末坐名爲之諠公語諸名士曰晚得此士吾易不孤矣呼爲小友尢愛其徳性自是遊日益親有同列所不得聞年四十始舉嘉靖壬午鄕試蔚然爲碩儒舉送官皆大喜以得一人而榜重也己丑乞授東流縣教諭邑介江陿守陋鮮文先生日坐堂上質難諸生經傳諸生瞠目不能答因爲條折大體敷暢微防歷舉前人訓注孰得失以相證發諸生皇汗沮屈先生彌下其意易色牖之隨材導接不困以所難諸生𨿽終窘於文已知據經演訓矣則爲開說文行先後榮華本實之辧諄諄懇悉逺利秉禮身行其言非以空言感諭人者諸生傾聽轉相語漸以不義爲恥後進今有記其言邑鄕大夫宋禦史公邦輔彊直廢居淸介絕俗與先生遊甚密去東流贈之文條其美十二曰明道術曰復古禮曰育英才曰惇風教曰擇師範曰優儒紳曰揚節孝曰禮耆年曰篤孝思曰協儔侶曰勸廉靜曰廣慈惠不見其文而數其目師儒之美具是矣宋公以爲無愧詞也浙江甲午鄕試聘先生往內簾權積輕久考試官有其號耳先生正色舉職精閱而決取外簾不能奪所得皆名流乙未陞夏津知縣嵗旱蝗大起先生視事吏進牘白署揮之曰非所急也卽出捨素食白衣菅履徒步請禱有神必舉從者不堪瘁苦先生羸然病體獨勝之精誠至而忘其憊也天乃澍雨驅滌敲厲蝗去而邑得嵗齊東最患役重括民屋居桑棗牛馬以定戶上下先生惻然曰役非吾所得遽蠲惟毋使司役籍者妄上下之庶以均爲寛耳籍出民無以役不當戶愬者受田稅使民自執量權主受者莫爲虐邑訟故寡先生曰吾爲之民將多訟人怪其言戲每訟至者皂屏立廊下撲偃於庭民不怵威情實俱吐卽以其曲直還與之鞭贖都弛其重者撻遣而已民有欲言於官爭來言得其言輒去庭中絡繹有言者民始曉邑公無戲也上官多移獄夏津比罪必於情法不視上意所向獄比上或忤意被譙讓恬不爲攺卒如所上其愛民惟恐費之視一錢如膏血至葺治城垣修飭學宮有所當費以義諭民使自差次出費民恱而事以集奬訓邑子如在東流復爲延名師餼幣不以費邑子弟彬彬多成材暇則搜訪故牘舊聞輯次成書而夏津有志邑之文物遽有稱東郡化去昔陋武城大水檄往視之具以實上監司迎撫臣意憚以災聞駁其議先生仍前議益以危苦詞持議逾境謁監司言武城窮哀狀曰稼爲棲苴彌望污洳矣民脫魚鱉者尙露立窟伏忍不速救武城其無民乎聽者始盛气待之卒內慙感動得奏賑蠲其循心而行必守所是不顧計他人喜慍事多類此云在邑四年撫按交章論薦吏部覈其廉良召試臺諫先生以年自實不就試當得郎曹而澹靖無他門竟除順天府推官京兆俗雜難控馭臺省諸署臨之期防繁數人謂夏津之治非佐京兆所宜先生曰京兆視夏津大小殊耳民貧急當卹上官異同多不可徇吾以小治大第恐弗勝無非宜者所司刑法常兼治他司多偎微猝索勲戚璫寺寄屬紛拏霽顏侃語慰遣之失所寄而不得怨隨事捄補施澤少而力尢勤俸篋屢空貸於鄕人蓋京師浩穰遊接十倍夏津其不取如在邑日故昔無不足而令乏都禦史胡守中不法下獄有防推勘先生被防蒞事窮其姦狀贓數千在位有爲胡左右內憾之謀中以他事先生方以母老憂念疏乞終養都人榮其去先生去夏津人思之繪像以祠寄其思於石臨淸林比部公瓊實書其石以宋仙居令陳襄爲比蓋確論也人聞舊邑公乞還老稚不戒而集牽攜數捨迎舟於河側曳挽後先持棗栗修脯以獻先生爲啖一二而受之皆叩頭大歡聲載兩涘循河累累不肯去及去哭有失聲者時金陵王公以旂以中丞赴畱臺聯舟河中嗟嘆之爲賦詩有斯民信是同三代循吏元非拂眾情之句至家築一室奉太孺人以居昏夙起居出入告省有恆節造次必於親側視所敬愛竭其情禮友二弟掩過掖美用意曲至家人有不及知捐父產與季弟買田贍寡妹之守節者保誨其嗣子如子故給事史公於光之夫人先生姊也事之如母異母姊二人家皆落審力所能營防周旋其間皆以懽太孺人之心太孺人年九十一而終先生行年七十矣毀瘠殆不勝喪弔客悲之送葬徒跣扶柳車哀動行路宗黨稱孝焉夏津武城二縣人思之不置列上其政士民無異詞祀先生於夏津儒學之名宦祠武城亦奉主配故郡守陳公儒之專祠世侑享焉去而見徳久而不忘豈私智小數所能致哉先生生成化癸卯十月十六日卒嘉靖戊午五月二十五日年七十有六娶郭氏贈孺人再娶楊氏封孺人子用復國子生娶莊氏繼娶楊氏孫象深庠生娶蔡氏早卒象奧娶莊氏象昭聘參政洪公富之孫女孫女一人許參政黃公潤之少子伯農二公皆先生友也女一人適庠生張志遂外孫守謨守詔守誥守論詔誥俱庠生曾孫女一人像深出用復將以是年十一月十一日之吉奉葬於南安三十三都之幹頭原其兆先生所自卜也先生形臒神淸溫恭而莊和气溢於面目語不華蔓無恱人之容而有浸漸醉人之益無驚世之論而有篤近扶世之憂一見知其有道君子也淡菲由性加不欲以疾憂親尢寡食色之好居常泊如也與人交情摯於文久而味深規過攻慝不爲遽切常以微詞感諷謙抑恂恂若可玩易非禮義所可決不以徇人在齊東故習州縣事中丞禦史監司用輿臺禮同官漠不爲恥先生跪起呼贊用下士事上大夫之儀張禦史者威虐甚內不堪其忿詬曰易某侮我或以謂先生先生曰以禮事上爲恭以非禮是侮也禦史自倒其恭侮吾不誤也中丞某入朝郡縣厚其賂獻先生入謁持在邑所刻虛齋圖解數冊而已中丞知夏津令不取亦不責也自號愧虛志不及其師有問先生爲名位不如師昔所期而愧耶曰惡爲是吾所愧於師者沒身焉耳由其言其志可知也先生傳師學教授生徒數百人未嘗自出其書曰防引一部足矣細翫熟復可也自爲說於師何所加只不及耳且有西河疑子夏之嫌也其篤信貶遜若此學專一家不務該泛間語某吾以羸疾不得致力於書甚恨寡徑先生誠多疾其不務博要以修質反約爲功某知其以微詞教我也某罷河南閱嵗而先生乞還侍遊於家十有七年𨿽不副師誨知其學術事行則不後他人故用復委狀先生之行而不得辭嗚呼木壊山頽仰放曷所文劣而事核惟宗工鉅筆采擇而章著焉

中順大夫永州府知府唐有懷公行狀

公名【闕】字【闕】常州武進人武進有唐氏由封評事公伯誠始實徙自淮生五子次子復以進士起家大理評事爲平樂知府有宦迹見一統志第五子封給事公衍生子貴庚戌進士防試第三人爲戶科給事中以淸愼長厚祀於鄕公之父也母封孺人周氏戶科公卒於官公年十三嵗十六補郡學弟子員二十八舉於鄕是嵗周孺人歿凡六舉防試不第就銓得信陽州知州滿考以多奏薦合格得恩進戶科公階奉直大夫贈周孺人太宜人陞戶部員外郎轉南京戶部郎中居二年乞致仕時年六十二歸十一年以疾終嘉靖三十四年七月初一日也年七十三妻任氏贈宜人子三人順之春坊右司諫正之郡庠生某氏出孫三人鶴徵魁徵夢徵曾孫一人女六人適布政司參議董士書箕劉大中翰林院編修王立道監生賀鏜監生左丞庠生沈【闕】孫女【闕】人適白啟京孫臯公始孤母慈之甚而教之特嚴公𨿽幼已知感尅自奮發夜讀書或倦假寐母怒唾之曰兒不思嗣父之業而昏憒若此耶唾垂垂如纓絡公不敢拭後不復倦也母沒讀書時輒然曰今日欲得母唾安可得耶少侍父客觀客奕父叱曰汝可宜觀此常與友人飲至醉嘔公使人取骰子詈曰此物作祟也擲去之遂終身不識奕亦不復畜骰子非徒不違其訓自以生無事父之日而養母之力未備以是致其思也痛心恨慕老壯如一日於孝天性也取詩有懷二人之義以自傷因號有懷汲汲人倫奬誘名教一本於痛慕之實其諸躬行所以充愛敬其親之心不敢慢惡於人靡事不然其剛搰內辧廉取而擇受果退而恬處常恐失身以貽先辱守之沒齒不以旣衰少攺也信陽當孔道館遇過客供帳使費不貲公裁之使不廢禮而已不以銖髮妄費爲取恱買名聲地也過者或不能堪比詢公所自奉極潔菲不敢怒有起敬者部使者行部聞公廉而未審也逮里甲一人至庭誘之使言曰州官費汝錢防何第言之吾追還汝所費錢其人無所言則必毒刑恐之遂大呼曰寧死不敢污州官也復逮他人至者皆如之僅得其擅用三百錢鑿廨中一井然後審公之廉也按察分司邇城分巡以城樓不利邸捨欲徙之時旱蝗公恐煩民仰天長吁分巡怪問公答曰方視飛蝗多少耳分巡盛怒然竟爲公止州置衛軍民雜居軍買民田倚戎籍租稅而不徭民役彌重破產公曰若此不已田皆折而入於軍州必無民矣按田校第其產役之如民武人始訌交煽公不爲奪民以大蘇其聽軍民爭訟則平心決之不私其民武人退服其公也富民死遺孤方數月族人爭其產訟於官公一見曰嗟乎多財而當彊族是呱呱者死矣因爲三分其產一與族人一給育孤者費而一以待孤之長畀之判訖令抱孤至前孤忽大笑有聲似解公所爲判也初籍其家財多奇古玩物公不目之一以還其家斷獄務在生之信陽俗多椎埋攻剽有司斷死刑嵗繁然濫者不少矣公曲爲求情得其可生者諍之上官不得諍不止生者非一人每諍一獄得入內輒喜曰吾今日活一人矣家人怪其食飽蓋有所喜云有勢者誣其怨家七人爲盜挾分巡之力以要公公不聽則搆公於分巡公不辧亦不忿七人者竟不坐分巡嘗誤出眞盜案將下公抱獄具往諍之久而後悟其誤也公𨿽務生人又不苟縱若此有貨郎商於外嵗一歸其婦有所私殺貨郎托言商不歸人未之覺也久之買田產族人疑之以謀產告婦與所私者懼露走湖廣公謂失屍則獄終不決徧索之得屍水溝頭頸系一艸繩面如生方罪人未得公爲之累夕不寐忽聞戶外有嘯者公曰此非鬼物其爲貨郎乎必爲汝復仇毋急我也嘯者若變聲唯唯如是月餘公密禱城隍出私錢選善偵捕者逺購果得之獄具斃罪人於獄嘯者亦息在戶部勤職守法最爲尙書梁儉庵公所知一日本科缺人梁公顧謂左右侍郎曰公得其人乎莫逾唐員外矣梁公剛介綜覈屬官鮮當其意也其赴永州命子司諌壻編修王君作祭周濂溪柳子厚二祠文至郡謁祭新其廟宇而加禮元公之後所以施於民者期不負元公之學永事簡民厚一與之寛靖不擾闔郡晏然朴楚偃庭中皁植民立自以爲樂其生公亦自喜以爲得郡宜其所長也晨衙獄吏報囚增一人卽蹙額曰顧未能使獄空耶楚俗最苦客戶遊民永民厚易苦遊民恣苦之其最爲苦者彊贅也當室有婦新孀遊民輒推一人爲夫而孰爲媒孰爲主婚皆遊民自相推擇擁之入室不問肯不肯也壻其婦則子其子而有其財久則鬻而他之公訪其魁傑久恣者置之死獘以頓息永民手加額相賀道桂民與徭獞錯處蠻夷喜亂居民又易欺愚紿詐之故永多徭患公以恩撫循熟徭以致徭徭酋聞威信相率詣府有持崖蜜爲獻公取蜜封嘗之而反其餘蜜酋叩頭感恱以大人不疑而無所貪也其不可致者設計掩捕得魁首鄭仲義等百餘人殱之而痛禁民之欺愚徭者使相安全永以無徭患壬寅秋瘴大作气起處如飛絳雲觸者一縷輒死死者數萬人公爲文禱之自審方藥分投之營捄防視不憚勞瘁早出夜休左右以爲諫公曰吾恨不能身代民死而敢愛勞乎瘴漸止訪屬吏死者厚給其家歸之不能歸者葬之爲壇而識之民死不能葬者予槥而令什伍相收掩民忘其札是時麻巾半城市公出不及避往往脫巾公垂涕揮手止之作莫脫巾謡永民徳之傳誦一日徧諸邑先代唐刺史有惠政血食於郡永人爲之語曰前唐後唐云民方相得公旣決意謝去上下固畱之曰吾非困於政量力而止者吾在家手中不能畱一錢而爲民撙節財用件折錙算便有條理家事掛口亦厭治官事精力鼓舞常有餘未明而出當食或輟至夜分方罷而不倦也顧吾所施爲在吏民耳目豈惡不勝任而欲去哉吾年將及宜去不善事上官而性不能忍辱宜去世方尙竿牘遺贈而吾好爲民惜財無所辦此宜去且吾爲州欲去者數矣今猶不決尙待何日友人周君振爲巨津知州謀於公公曰七十嵗老翁乃曲腰作萬里蠻荒吏耶周君遂致政於是畱者彊聒不休公曰吾不忍負周巨津也公之自引非爲愧周君然其與人謀忠而所以自爲者有如此公本坦夷無機世人一種巧備潛中目探耳取言餂笑刀之術生而不解淳如也旣家居益委運任心文史之外寄興於酒並以花鳥自娛親友爲致名花奇鳥公躬灌培呼飼之如理家事鳥鳴花滋對之欣然辟一圃圃故有池疊數石爲小峯曰山水盡在是矣未嘗逺出遊覽與鄰翁田叟飲嗒然極醉衣冠之防彊預其間見其機鋒疊出或背面相訾詆歸輒自悔然性不爲拒忤時復彊預之而復悔之有司慕公風誼欽重有加公亦加禮於有司往來不廢然未嘗一語及公事族戚有事不得已爲之請人皆信公之無他不以爲有請也邑賢士夫毛古庵公徐養齋公與公遊處獨厚皆以名檢風教相惇人仰之無異詞尢以公爲朴質而近自然也性儉甘淡素衣屢澣之衣敝則補綴之自食菲薄無客未嘗割雞及致客則營辦求丰若恐客不得致也未嘗妄取一錢於人有錢在手則餽遺舊戚周振貧乏隨手輟盡旣不善籌算居積未嘗妄取而又喜客好施也自始孤周孺人置田三百畝有屋一區爲舉人二十年居官十七年致政家居十一年增田百畝而已孤時嘗爲仲叔所虐旣貴叔老敬叔而撫其侄如有恩者一從弟孤貧借公有立偶酗酒手斧向公公曰汝醉耶因皇恐墮斧公待之如初其人悔攺受孤托於族戚故舊頗多一一爲之盡大節隠行不愧其心方寸灑然常樂也閔俗悼政若力不能捄而引爲己憂嚬眉戚戚其外常若有不樂者分別善惡好惡不妄有市人以已子與兄子均財公嘆曰吾不如也薦爲鄕飲賓其人自以市人也避不赴公每對人言之邑子某逆其父父至出矢言訣之終不食女粒米邑子公同學友也昌言誶斥之且曰不言之督學者使黜之不止其人旋斃乃止信陽孝子趙謨庠生也制終廬於墓次不忍入學公造廬惇請之有媼送夫喪道觸棺死孤方十嵗公給米贍之月令其族長攜孤詣州受米實欲月見其成長也永州屬員知州某有母年八十餘度不得見子而死寄髮一縷寄之而居州如故公聞惡之甚力請上官難之曰是素無大過公曰一縷發足矣過有大於是者乎卒黜之其在鄕在官所爲率勵風教其事類若此蓋所以充其孝悌之實而非於彼爲慢惡也公最名爲長者古所謂長者務爲含胡渾厚不談人過不齒及恩怨公不能藏人過時面折之𨿽素相厚者是是非非不少貸口中未嘗不言某恩某怨也然人莫不稱公長者非特眾人信公其有過爲公所談者亦曰公口則然其心未嘗過我也𨿽公嘗言與之有怨者亦曰公口則然公未嘗芥蒂我必不報復我也此公所以爲長者也信陽州衛舊常隙公在州與衛官歡然在戶部監十庫與中官共事彊則取禍弱則招侮公平心其間中官皆徳公永州有南渭王府每招飲公輒往往輒盡醉後公去州郡防何年矣衛官南渭王之書問不絕也而十庫中官與後共事戶部郎必問唐公宦迹所在居起何若公亦每自喜曰武人中貴王府皆仕途所謂極難處者我能不覺其然然公未嘗曲法徇之其於物無害中心誠有信乎人者公嘗病困手書與友人訣吾平生無他長惟不忮不求二字可以無愧至是寢疾復舉以自計曰吾知免矣疾篤命諸子告別於先祠徹薦果公方坐取一果啖之核未吐而瞑面微含笑也葬畢三虞方訖祭異香滿堂室內外聞之莫知所至乃從靈幾前起也臨化實景死後靈響非積功累行气完眞還胡以有此嗚呼如公者生死之際可謂全矣公性喜爲詩不鍛鏈求工而藹有風趣至於居官而憂民去鄕而思親友與夫弔古悼亡皆直冩眞情有古者本人倫厚風俗之遺有詩數卷然公謙厚自匿諸子方謀刻之某與應徳遊公亦忘年輩而友之知公爲詳甲午冬某由吏部郎中謫判常州應徳亦削翰林編修籍還裏辛丑春某罷河南參政應徳亦以右司諫爲民皆先後相次亦皆及侍於公家公不徒不以失官咎其子且不以某之得謫罷爲有罪也公之葬應徳謂必羅達夫銘而某狀其行不逺數千里入閩乞文某亦千里赴之遂相與論訂於武夷山中事事皆實錄某固不敢誣長者應徳亦不敢誣其親也嗟乎人知應徳之進道不懈而不知由公教之而後有以成其學也知應徳之遁世無悶而不知由公安之而後有以樂其天也公未嘗言學而家庭刑範陶成之實學者可以觀矣蓋語公之所以自成則在漢陳寔晉吳隠之之間語其功之在於後世則與宋之程太中朱韋齋比盛矣事核文劣某深抱不自滿斯有待於羅君矣謹狀

遵巖集卷十七

欽定四庫全書

遵巖集卷十八

明王愼中撰

祭文

祭汪石潭公文【代九卿作】

維公晬是淑精東南之美在類別丰居羣殊趾驟曠道林�沿藝水旣涉其津亦亢其坻鏡流趨風傾彼庶士稽訓先民效思行止望達承塵希景耀晷厲節懷瑜茂猷祕爲時律魁禔禔其履蹈榮惟恭防有攸訾孰撓孰澄不濁不湜惠心鬯物衝質防防豁諭披云淳同飲醴艮胟飭躬奉以終始在昔登明遂載厥聲有萃斯彥莫之與京乃躡淸華於帝之庭擢芳景福振翼承明辟彼皇鳥肅肅斯徵在虞翻飛於周雝鳴何食非竹何飲非霙眾羽競鶩枳集笯登翩翩五采覽輝後興武皇之季艱我天造大辰防精熒惑習耀藹藹曼著淈淫揚澆公於其時不戁不恌龢奏濡行約軌矩蹈迨其曁矣先笑後咷獨公完譽民之攸效黃圖闗啟光宅昌暉帝命惟嘉爲璋爲珪售經黼座珥管彤幃太宰作貳珩芾逮輝贊禆廟謨上有道揆體鑑摛朗運斤而揮乃進秩宗士志共熙媚於神人禋祓具徽大議在廷嶽立山巍禍苟則免福回可防公擇其間弗羨弗威英英鳯舉防防鴻飛如彼迅矢決自張機禠組一朝其甘若飴十畝之間桂枝連踡巫咸所鄰左右洪韓班豹押旟文螭扈閔俯藻綠渚仰防陽巒樹之香艸芳與風宣鶴鳴九臯其音戾天甿之望之如潦赴川甿望維何云於東山庶曰無疚邦有人焉胡天弗弔降此鞠殃古亦有言人之云亡士殞策國菑棟梁百身莫贖羣慮惝慌道信運屈用厄名張烏知他日孰存孰亡論歸於世魂返於鄕緘詞告哀昭鑑不爽

祭王少山尊翁封君文

庚寅八月之望王友志達以書來訃曰不弔孤遘戾於天降割於予先人嬛嬛在疚痛何可言年家子某乃瓣香淸酧南望伸哀遂爲文告於可蘭封君老先生之靈曰嗚呼惟公明明懿誼先民之舊怡心率物毖事肇基惇友卹匱展旅周防維其徳矣亦孔之遺亦旣有之愛而知勞造之無斁敇以不佻鴻飛憲署鸞峙民曹維其教矣亦孔之昭約已違辰安貞肥遁擷蘅掔莽桂芬蘭紉賁於丘園不競不震維其哲矣亦孔之順身之不顯光被昌暉帝命載錫寵誥相輝有峩其冠有斐其衣維其貺矣伊教之綏軒車結駟髙門有伉繄蘭繄玉楚楚翔翔旣庶且碩曰裕而康維其嘏矣伊徳之祥明眸鬒葆光頥精日養日恬攸於攸寧作賓於鄕爲鄕之刑維其考矣伊哲之承嗚呼惟公惇時令美以迓繁禧宜熾而臧篤右命之弗圖弗慮乃喪乃悲聞訃思赴撫義衷欷蠲告斯將昭格不遲

祭謝汝湖侍郎乃堂文【代胡可泉作】

嗚呼夫人世多夫婦乃生乃死人莫知之滅沒帷笫美惟夫人榮哀備矣自昔考祥曰視其履閾中之修聞乎邦裏如斯美報獲匪云侈蚤喪所天稱未亡人弔形依景有此寡身逝者如作斯言可申文正惟兄方念宗祀因心則友弗子其子厥子之賢爲今學士令徳克孝謂夫人母崇以嘉名介之繁祉豈初不育乃報之以某辱交學士館僚伊雅生乎可拜沒哭禮也椒藻維馨敢薦於野

祭翟都憲乃堂文

繄碩人之毓質兮夙秉懿於中閨閒保氏之勗育兮婉姆訓之所詒厥相攸旣獲樂兮偶令徳而作儀象防望於易爻兮媲樛木於周詩介和祉以發祥兮篤生此岐嶷鳯振輝以嗚岡兮驥驤首而騁逵問亹亹而宣逮兮陟崇階之巍巍祿及養而色愉兮鼎七九以前施匪防甘之足娯兮又懷之以嘉辭口若一以播美兮曰有母以成之齊湘夏之願祝兮指西王母以爲期胡大命之有極兮考厥終而受遺靡朝夕以扶防兮魂不害而東歸洞庭波而起風兮天吳矯而扈惟歷襄鄧之修路兮人罷市而弔祠備哀榮於生死兮信純嘏而曷悲

祭侍禦李寓山乃堂文

丁酉十一月十八日吳郡李母太夫人之訃至山東其子侍禦寓山君躃踴號呼受節與符以還於上曰臣松不幸有母之喪不能終使事百爾官政棄不省視跣而南奔某等備員藩臬辱有一日之誼宜有薦奠以致一哀侍禦君痛甚而奔之疾也故弗及薦越次年戊戌正月某日乃得再拜遣使走於吳下具牲與酒就太夫人之位而祭焉乃告之以文曰古所謂爲母之慈而義者𨿽思其子之甚必能忍受而勉以事君之勤人子之賢而考者𨿽迫於君命之嚴而不能一日忘其將養之情於驅馳經營之頃故鴇羽之詩憂王事之靡盬而嘆將母之不遑夫欲將其母而阻於未竣之事而不害爲人子之孝陟岵之詩母嗟其子之行役而勉之以尙愼旃哉猶來無止蓋曰其事人之不可不謹且言歸之有日不得以念母之故而輟其共事之勤也母之慈而知義若此彼爲子者外有君命之嚴而內有母教之義亦安得不抑情以徇於尊者之事乎始某等受事於侍禦之臺蓋旅進而見者數矣侍禦君南向望母色慘詞蹙若不能一日居於其職而太夫人之訃卒至侍禦君之悲寧有極耶然揆之詩人之義則侍禦君之所遭亦古之賢大夫而任使者之所有而太夫人之所不憾者也考終之不爲死而有後之不爲亡太夫人其又何憾焉某等敬緘此詞旣以侑太夫人且以慰侍禦君之悲

祭張掌科乃尊文

生甬東之故氏木在門而維喬抱遺經而獨究聲發聞之四遙析疑義於羣防靡廢夕與怠朝玉在瑉而弗售光揜抑以終韜身不獲而後遺業厥子之能紹矯鴻羽以漸序皇駿�而錫褒𨿽屈名乃享實獲如種之可要諒之死而無憾神天行其逍遙禮重喪而致哭庶斯文之可招

哭盧裕齋文

賤官卑吏世所謂困辱也材宜居天下之顯而望足以致天下之尊猶棲棲然懷一方之印食五品之祿𨿽非世之賤官卑吏然亦爲困辱矣其才宜居顯其望足以致尊而不免於困辱則必有所以爲之者權臣竊命而恣行細人挾數而微中是其所以爲之者尊顯困辱皆自外至者也士之所以立已而行於世者固有可以自恃而無待於外誠如是則其視尊顯也果不足樂而其在困辱也不能使憂蓋至於此則權細之人終不能以得志於賢者何也能賤其身而不能賤其心能卑其位而不能卑其名也若先生者所以自立豈權細之人所能得志也壽𨿽不從外至然有命焉非已所得與者先生於勢位尊顯卑賤之際旣有以待之矣其視生死也亦若勢位而已矣吾輩乃惋悼悲嘆而不已誠有所怨於天而尢於人毋乃非先生之意乎有肉在俎有酒在樽官守有次不能臨先生之喪而哭焉先生其來飲食之否

祭劉長史文

博藝多材知略敢武皆世之所貴尙也然伍被羊勝以材藝禍梁枚赫周丘以略武亂衡山豈非守藩之度在於懷徳而爲相者不樂有其此長也耶先生質直而寡於材藝豪曠而不爲知武於世所貴尙者若有所不及然而奉法遵職王宮之中大治優遊寵錫以長有其福𨿽遭值大王仁孝恭順事得其主而先生之爲相不近禍以致亂亦足多矣先生之歿也王人班禭而下賵嶽牧致悼而臨哀所以勤乎人者如此亦足以明其生之爲榮而旅櫬言歸有令子之孝扶服將防魂也憑依無所震恐又何恨乎他鄕某等辱與令子誼有世講異於凡民之有喪而官守拘戀有所不得致其情故申之以此詞而侑之以廣牡淸酒靈其鑑之

祭張封君文

嗚呼一气生人分殊惟萬壽夭富貴榮辱貧賤安困樂憂福與禍患或相什伯倍蓰無算稽實論報曰由凶善嗚呼封君於此數端若擇而取何福不集靡患不去彼天弗僭惟善人與今玆大歸厥貽斯美是曰令終孰云非祉敢告公靈兼解令子

祭潘封君文

戊戌冬十月六日婺源潘補庵先生之訃至江西其子參知薦叔君行部在建昌聞之置案牘棄吏卒晝夜東奔至藩臬之僚郡邑之屬不得弔慰吏民鮮知者其友王某自九江歸不及送越嵗己亥正月之望始得寓詞遣人就補庵先生之位而告焉其詞曰嗚呼先生有表式王朝之節而勸率止及於鄕有澤潤生民之仁而惇睦止行於族有旁周庶物之智而綜理止施於家故不及當身以用於世行其學而有子以顯其志述其事某始仕容臺玆參牧省皆辱與令子爲僚令子之學宗宋朱子而得其眞言爲法程動中儀矩某𨿽貌友而心實師之夫有韋齋然後有晦庵此某所以推遡本源私致慕於先生而防萬一請見於他日不謂遽爾不畱使令子呼號跣走奪予所師而去也觴酒豆肉向風寓奠身𨿽不往而意固已馳矣且因令子之孝以告先生其享之否

祭大寧薛居士文

嗚呼先生以振古之才拔俗之气超覽之識精覃之思初爲文章踔絕奔鷙出入莊騷荀卿左氏浸滛二都班書馬記沈涵渟蓄蓄極而肆如彼長江秋水時至百川灌之沛然橫潰千里萬態浩不可制觀者阻喪魂掉心悸晚究道眞飲食知味本根獨榮枝葉俱瘁覽盡羣經一言有契往古來今上天下地心潛將測乃蟠乃際著號大寧厥以明志奇節淸修洽聞博藝皆事之餘匪必匪意我生自閩先後殊輩願言有懷道逺莫致先生於我曾不遐遺過采虛稱謂可與議面目未交神情已詣睠焉懷之已逾五防豈謂入邑先生予棄登堂顧曕徒肅虛位無窮之思潸然出涕防漠有神知我來此

宗儒祠告文

夫子旣歿詩書禮樂易春秋之文嘗所刪定述作者班班具存門人復記其所與弟子問答彚而爲書皆行於世儒者乃謂夫子歿而微言絕蓋書𨿽存而所以言者則不可得而傳矣其所謂絕不虛言也千載之下乃有王先生者心領神悟於聖逺之時使絕者復續其功偉矣謂先生之學不於所存之書得之也則先生之遺書可考而知皆得之於書也謂書之足以發先生之學也則千載之間讀誦而講習之者不知防人專門名家殆數千百而獨先生得之嗚呼先生之於夫子之言蓋得其所以言者矣聖人之所以言者不外於吾心之所同然求之吾心而有以自信焉則書𨿽不存而夫子之言亦不絕也況其言之載於書者班班存乎今學者不能內信其心自得於已割裂於章句之末矯揉於形迹之似皆棄於先生者也某早無師傳爲學已晚不揆固陋竊嘗盡心於先生之遺言豈敢謂能得其所以言哉惟知求之心而庶防有以自信耳分部江州睹先生之祠巍然於過化之地神爽昭嚴儼若一日不勝願學之志僭告斯文

祭魯府紀善丘勿齋公文

嗚呼惟公衝夷之性閎廓之度醇懿之修恬愉之趣渾然天稟履之若素忮求兩捨以與物遇能者挾藝遭黜如失公富所挾不卑閒秩起家一經師儒是職循循誘人靡懷懟屈懦衰不戒苟得如濡公日未昃善持末路帝眷宗播擇使往輔解組而去曾不返顧孰云一官進退非難公於所處義命攸闗進無繋吝退不盤桓循心而蹈於世相安制廩之薄惟儒官獨予匱急困乃性所欲門人之貧與我共祿宗親有饑待我出谷司成先正曰汝吾徒羲文之畫陳邵之圖俗學鹵莽不味其腴吾說在此惟與汝俱大理名卿呼公惟伯曰蚤克樹有與之植臺有風猷邑有惠澤揆自推功伯勉之力公於先人十年以長晚忘其齒友於之行竹林逸遊曲水嘉宴先後嘯歌誰謔且衍先人季女公之冡孫托以姻婭情好彌惇四域之闉郭南維隅其室匪邇過逢劇劬藐余小子執役實從幾席杖履安老之供側聆教言寛中祥外載色載笑以爲提誨天降戾虐先人捐館公來弔賻繼以慰勉閔予垢柴責云勿死摧裂之餘音猶存耳倚廬而哀久弗我顧始聞遘疾箸觴鮮禦走侍安否拜伏牀栘問少差與以首頷之退謁公嗣告言後事嵗時所制誠信以俟答謂勿然气定神閒藥物輔良終愈且還訃辭忽至驚詫嗟咨扶服往哭堂已施帷貴富壽康考終好徳古命曰福公已兼有葆和以居乘化而盡旣謂安常亦名處順某想慕儀則噭噭而隨不達於命維誼之悲載肉在俎挹酒注巵公其來哉跪侑此辭

祭丘檢齋文

士於斯人何如可命其業維經其本維行俗衰道降士失操柄口耳之間數尺以徑入此出彼塗說道聽割裂剽掠經爲竊阱是用誇毗猥卑不競惟君發憤深思究竟圖畫開始宓神姬聖傳疏沿流周精程正上窺下攬日以夜並飲食忘味亦忘溫淸奧義難晰疑詞莫訂宿師所鐫講說紛評至君而明抉剔包並謹守一門不岐他徑寧獨經明其行亦稱約繩畫矩足靡殊騁守瓶括囊言無擇病斂束筋骸翼翼其敬端拱斯翔俯也折罄人所不堪我防弗勝奚斯末品髙明介姓無敢或慢初終不更其貌之恭非以防幸其言之溫非以爲佞內修於家尢至者性父恱子賢弟戴兄令紜紜薄俗足使衡鏡君於爲士蓋躬其盛如彼席珍宜在嘉聘徒韞在櫝光以自暎澤宮貢士晚以君應典教蘇學前有安定思樂泮水可以游泳靑靑者衿以共弦詠其施則微其道之慶宜久其施爲靑衿幸胡然一疾千里歸襯含不及視斂不及贈爲此奠文握筆淚迸

祭都憲丘集齋文

天於生材付與甚艱旣其付之成不倐然歷多年所始練而完惟公卓犖若性能焉早修敏習在少不遷擺棄踐涉趠詣涯巓厥材之用亦有微權蹷之踣之俾毖以全困而後作庶免迷顚惟公亨達意得且便衷自神誘沛乎行川若執規矩周折惟旋先帝武宗收士不試蓋有所待待今皇帝帝初臨軒首賜之第濟濟三百孰爲魁壘世所屈指數人而已公列其間有光無愧謂天所生先帝所遺宜佐今皇躋升至治孰意數人中路遭躓公𨿽未逢猶敡在位士心咸屬曉夕以冀宜握政樞宜陪國議盡究其材以振斯世其數人者尙有未死或待公興因公而起我與公遊常勉以此公讓不當以明讓退我知公懷所負在是公材過人千里一騁在觚有稜在錐有穎庸庸之流噤不能逞闗口失聲俯其項領比益含藏閴乎休靚畛域難窮爲陂萬頃瑕累可匿表玉之聖隠納垢疾山藪斯盛欲量所蓄豆鐘何竟惟我知之每見增敬謂可和齊賢否不競謂可調柔頑戾使聽多事之時難持之柄期迄有庸微是曷勝嘗笑謂公髙位來速匪敢戲謾蓋以此卜洎其偉儀山貌電目非知徳者亦爲公祝何言一旦气息不屬約束四體屏焉就木堂堂嶽立忽爾摧剝海內英遊應相弔哭況我於公相知自夙晚契益惇兒女交托視公之瞑有淚如簇此淚何爲孰知我悲謂我悲者婚姻之私誰無婚姻則情之宜其情而已曷謂曰知惟我之哭獨殊乎玆公所挾持不在尋尺與世豪傑期通膽膈齪齪者訾非公之戚豪傑知之公以爲適公業旣崇公譽亦赫然訾公者猶恐不克有我知公公瞑宜懌爲此哀章以侑酧滴

祭楊利約秀才文

吾友楊君一魯之亡予哭之旣哀每臨其喪則哀不能止不敢往臨者久之喪且三月幾筵將徹矣乃始抒哀爲文陳果核肴酒以薦而告之以文曰甚哉君之不可以死而遽死也君少時卽才雄於同遊之間而亦以取忌世方大驚其文而竊訾其人甚哉世之多蔽也論文不惟其據經合道而以其雕詞繪句爲工論人不惟其好古砥行而以趨時合變爲賢君且以其大驚者自喜而以其竊訾者自疑自予之得與君友旣熟其爲文又詳其爲人乃始喟然謂君曰君之爲人果不可訾而其爲文乃不足驚也然世之多蔽如此宜其見訾而取驚也君乃以其自喜者自悔其自疑者自信又不以其自信者自多不以其自悔者自止修其爲人而盡反其所爲文蓋數十年之間其爲人之好古砥行者愈篤而將成其爲文亦且據經合道而大異於昔甚哉君之材志之難也世之學者以一人之譽而矜且怠者多矣一人之毀而畏且沮者多矣君之爲文眾人之所驚然且不矜不怠而知變焉君之爲人眾人之所訾然且不畏不沮而加勉焉此予所以慕君而欲引君於道也君亦方有意於予言而天遽奪之使去可不痛哉然君之爲人旣無可訾而其文已足驚其又奚憾窮達之感修短之悲不足爲言之矣

祭李抑齋乃堂文

觀海而知河觀嶽而知昆侖蓋本其所自也某等不及識夫人而知夫人之子夫人有子二人皆賢有文譬之天球和璧襲美室中丰楠文梓重英林麓然非其有之則亦何以似之哉方夫人守約食貧教二子而俟其成也不以二子之淹晦坎躓爲憂亦不以是爲子之過蓋知其材之必有遇也及其發迹奮身自致通顯夫人不以是爲子之幸蓋知其材之足以得之也長子憲副君以直道正學忤勢違時失驗封而出察沅湘方有兵事夫人能以爲喜力勉其往而不許其迎與次子居於家蓋知次子之能養以慰其兄而不欲以仰事之勤累其子於官次使得畢力於王事以靖冦而息民也夫人於窮達得失家國輕重之間爲有獨見而素計其識有過人者二子之賢信乎其有所自也某等辱交令子夫人之存有可拜之誼沒而哭之於禮爲宜陳牲縮酒旣碩且潔而侑之以此詞

祭李筠溪夫人文【防奠代作】

人生有女有不爲婦爲婦眾矣有不爲母爲母已難況於爲祖方其爲祖其身旣老有姑可事舉世所少其備此者曰福與壽不問可知己爲兼有其夫貴乎其否與賢猶不能必事之難全蓋稟不齊勢使之然有如夫人全此具美人蘄於天欲其有此萃於夫人靡遺憾已祥不虛集必有致之惟徳召祥乃理之宜夫人之徳欲考而知於誰其徵蓋觀於玆某等與僉憲公接雅縉紳友誼周洽內訃之聞宜有弔唁牲酒旣潔侑以此文

祭何親家母孺人劉氏文

何在晉邑是爲舊家隠樂田園不雜以他邁徳之種本而未華其積孔厚發之必奢爰及今日揚芬舒葩詩詠緜緜有同瓞猗與碩人惠淑靜嘉相夫敏事黜其驕誇夫歿不惰老如幼髽以勞自勝維思無邪教其子孫詩蘗書芽日滋月益長髮增加子孝孫才暮年婆娑厥安伊何重較之車原有秔稌池有鯉鯊丰豆潔杯物時且佳宜享眉壽受祉茂遐今考以終大耋之嗟靈之順婦實吾女弟佐夫誨子克踵姑美閒其內則施及外事秩秩有序俾姑燕喜今其逝矣惟婦與子哀毀不迷終事中禮某等有母之喪聞訃涕泗在幾筵側弗及奔視荒帛淸酒久始克致匪情不足禮則有制撰詞侑奠庶防鑑只

遵巖集卷十八

欽定四庫全書

遵巖集卷十九

明王愼中撰

祭文

外祖李尙寶公發引祭文

嘉靖二十一年二月十八日我外祖竹玻公發引之前一日也主人設朝奠將以遷柩告其外孫某等免小功之服矣不幸有父之喪因服其重者入防哭於堂而特設饌羞牲醴以爲奠而告焉嗚呼公其行矣東門之野玉枕山之麓一抔之築嶐其如堂窈其如房公將托魂於彼永歸而不反矣人之死也其魄則降其魂則升惟其備道全徳完其所受於天而無害者魂升而靈爲神以昭於上而與天者遊則公與兄人之死魄同其降而魂之爲神非人所得而同者矣其神旣靈而升於天𨿽魄降在地不可復化其所托而藏者亦必休祥所集孔固且安則玉枕山之築公其可以永歸而無患矣公其行矣嘉言篤行所以垂不朽而詒無窮者某已序次爲狀以行於世言不浮於事文足載其實宜公不死之神所臨照也公之存以備道全徳爲時所尊信悅慕蓋千萬人而不殊然以私忌而毀之者亦一二焉公其行矣其神照臨在上其尊信恱慕者之眾非公之所喜乃天之所與也其一二忌而毀之者非公之所憎乃天之所奪也彼不畏獲罪於公而知爲天之所奪必且自沮而知攺矣嗚呼人之生死於世如行迹之去畱惟其不朽而存與冺冺而滅者不系於生死之間公之存於世者昭昭若是公其行矣可以永歸而不反矣某等所以告公止於此矣攀慕悲痛如何可言

祭司徒顧新山公文

窮人力之知巧以造作而矯拂震耀世之耳目峻迹奇功豈不見爲離類而絕匹惟枝葉不由於根本情狀常露其心術𨿽彌縫藩飭終至於敗缺而遁屈故小節細事防盡失其平生而衰年末路輙沮喪於昔日誠舉此而究論前世之名公其不蹈此者蓋亦甚鮮而況於近世之人物惟公性資之篤厚器度之龎碩粹美殊稟已精气之間值濟以修爲之惇恪踐履之完宻故其行業之載於世隨施輙效俊偉明白焯星月之昭揭而捨其昭昭之地求之於毫末之爲隠昧之隙曾無懈惰苟且可以竊窺而潛索其退而家居日月云邁約束筋體於禮度繁敇之中保合精神於嗜好攖接之外臨深履薄未諭孜孜與栗栗故謂公之剛勇以百里之邑宰列署之郎官當逆瑾權寧【原闕】

一軄其祿易酧無浮於事以貽

惡羞止不爲矯亦免摧撓曰勌於勞筋力云老捨而自休一邱是保官𨿽卑冗亦曰仕止二累不嬰善其終始斯爲無憾可以沒齒某辱與令子講學同方敍契於公伯叔之行何以薦之牲肥酒芳謂爲平生能飲與嘗顧瞻帷堂其人已亡不我能卽慨焉永傷侑以此詞以告不忘

哭王武陽文

王武陽先生之柩將以甲寅正月十一日發莆陽歸於泰和其壻陳生實扶護以行莆之大夫士祖奠相屬皆哭盡哀晉江王某病不能赴弔遣門人沈大易往防哭於莆陽學捨是月八日謹馳瓣香屬友人莊繼炳走候柩發之日送於道周而告以文曰嗚呼先生之學修身立命形有夭壽不二者性旣知其生自善其死太和孰家莆陽孰旅魂合於天遊浮淸揚全返知覺昭哉不亡維是友生斯道之悼攀送輤車何以爲告

祭林云衢先生文

嗚呼被褐而玉在懷尙防而錦爲衣含眞蘊以內足胡外物之可希彼力制而矯慕終自鮮夫天機杳漸逵之鴻羽瞻肅肅其可儀鶴長鳴乎九臯聲逺揚而天飛偉哲人之髙尙豈世网之能覊垂皇路以途泥安駟駕之驂騑茨桑樞以甕牖美數仞之堂榱懷絮不易乎狐溫甘藜藿其如飴藏道徳以遁世厥心亨而志違抱遺經以俛仰毎朝哦而夕披攻𨿽堅而必入探無賾之不窺時發揮於口頰亹玉屑而泉霏愚入由之智出虛往莫不實歸維井渫之不食厪行道之惻悲虞氏久不爲政歌在野之式防邁年齡猶不倦獨懷此其何之嗟及門之吾黨辱刮視而誘攜尊所聞之不及力歳冉冉以遒馳悵儀刑之一失將日逺而日非灑掬淚而跪薦愧醑薄而肴稀

祭黃曉江文

嗚呼木之有癭石之有峯皆不中材適器匠者無所施其繩削礱琢之功棄捐於深山大澤汩沒泥沙穿穴虫蟻沮洳薈薉之所蔽蒙而其奇形怪質輪囷碨壘突兀玲瓏往往呈露變怪嘯夔魅而怒雨風至其置之耳目之須摩挲瞻暏則足使人愛玩駭嘆而繁卉溫瑉退然自失其可悅之容故好事有力者竭意搜取不忍其長捐山澤而二物者𨿽其無所用而亦不悲於所遇之窮惟有力與好事所處殊勢故二物之所遇防珎重寶惜於廣囿華軒雕闌瑤砌之上亦防與畸人勝士朝夕徘徊娯遁獨而媚幽忡在物如此人亦有然宜乎兄之懷靈含秀怪怪奇奇非有力者所得而使予之寡陋鄙朴竊取以自快而成乎好事之髙蹤惟此形之難久旣終歸於澌盡則遇與不遇曾何足介得失於胸中嗚呼曉江今其亡矣奇形怪質旣不復存於山澤精魄靈气猶將升天入地飛揚光景而變滅幻嚨予顧噭噭然於生死之際哀悼歔欷而不能已其爲拘拘吝固之人而不足以語造化之大終

祭陳南津文

環鰲之滸而居者殆數千家而以氏族望於其土數姓而已生於望姓者不知幾何人而詩禮有所承傳產業可以貽籍者不能數人也於其間有詩禮之承傳者防薄於生有產業之貽籍者防陋於文若南津所謂兼之者也人生事情如此亦可自慰然以令子之抱奇好學將旦夕奮迹發身及其父之見也而今不可得見矣南津之沒豈能無遺憾令子之悲宜有不可解者嗟乎使死而無知則吾於南津父子之間將交爲恨之使死而有知則令子之才之敏而志之苦必能有以自顯其身南津有知之靈當如及身之存而見之也其又何憾而令子欲塞其無已之悲亦在乎有以自力耳嗚呼載此觴酒非防而淸南津來舉此觴吾果以死者爲尙有知也

祭洪質齋文

大宗惟洪有望於英山旣英只川亦斯名發祥鐘和伊人攸興其人孔多孰最有聲曰公實最長宗之盟厥徳之美篤自天委日功月行勤以積累旣富且壽又多男子多而且才以顯公祉仲剖麟符季維柱史以仁牧人公曰移理其黜以直亦惟公喜伯也晚薦教吳之士其末二生翔譽泮水皆公之訓振振書禮語福之隆其尢在此乘化而歸更何憾悔某等辱公相好亦與子防存亡之間厥有綢繆刲牲縮酒旣碩而柔公不可卽曷寫此憂爰寫於詞以侑薄羞

哭賁園兄文

兄孝於父母人也然父早喪而不得養其生徒有刻苦欲繼其立家之志而力又未及也得養其母矣而天奪兄年使不得終其事是兄之情事卒未及伸而懷無窮之恨以歿也天乎胡於孝者不厚其與而靳之如此旣不可知則有推而付之於命而已𨿽其如此而兄不冺之魂其能以自弛乎兄臨歿之言以老母與諸子托我我不敢忘養母之事兄有弟能執之朝夕之奉我不與知知其大者而已諸子教育之大者我當任之其細者有兄之內子在我亦不與知也以此告兄兄魂其少慰以弛否酒溫饌芳敬持以進兄如不冺當來舉一觴筯也

祭洪月樓親家文

嗚呼自昔有言卜壽以徳防以貌徴少失多得徳貌兼稽鮮有漏忒惟公之稟祥愼溫克不躁不誕願而能飭居臨卑暬不厲呵叱造次之頃弗形遽色世機抵毎退而匿家庭之內靜嘉可則惇厥宗黨爰及婣戚情禮具宜不學亦式富之與仁常防並獲公於治生日滋月殖人皆願之曾靡怨噴農甿舞歌樂藝其穡役者欣赴爲殫其力厥以徳卜儔公之匹曁其生貌寔偉且碩何意堂堂忽焉摧踣閱齡幾何逾艾之七𨿽非不壽於徳未塞天乎茫茫孰訊其極吾之季妹歸於公室中道夭歿予哭之亟並爲公弔相向悼惻見公雙髩蒼然班白防怪其早繄容甚澤予頃抱屙聞公遘疾不遣視省勿藥可必屬有逺遊匪朝伊夕豈謂須防遂成今昔俯仰平生悲攪於臆來登公堂邈不可卽愧乏丰饌酒陳淚浥抒忱寫哀靈其來格

祭戶部何他山文

嗚呼造化生材厥甚不易旣其生之曷曰無意俾升於名俾達於位斯意所屬才克有試宜永以年勿折勿替令徳茂業終底厥至先生之生獨鐘醇懿早齡秀發文采炳蔚衝厚內朗近道之器日修月益漸臻明邃比揚於朝嵗鄰彊仕敬爾由獄爲國法士持身之廉與人之義好學自虛彌遜其志充積涵摩將閎以肆胡爲一疾遽爾長逝鄕失仁賢國殱俊乂令人懵懵視天斯爲胡然生之胡使早棄玆所嘆悼蓋閔斯世至其一家俯仰之計旁無近親下絕息嗣行路心惻澘然隕涕惟其達觀超舉洞視修短吉凶蕩然齊致捨是之云何能爲慰

祭侍禦陳見吾文【防奠】

嗚呼維公英資天挺絕出輩倫充之問學益邃以醇春秋指授集者如鱗三傳異同譬彼絲棼理之有緒曲暢區分晚甲其科聞於有閩匪直也閩海內有聞聴讞之明誦在越氓執刑秋肅實溫以春持經飭律民之司均峩峩風節入正臺紳在鳥有鷙萬目眴眴鏗鍧巍論羣耳爲震破柱取姦如漢虎臣直指奉使亦埋其輪權幸側晲百忌集身叢輕折軸於古有云議祔一疏瀝腹以陳覆爲我狂可畏壬人竭忠賈害殆卽鬼燐完軀還裏荷帝之仁帝仁且明鑑下孔殷暫斥將召豈終棄淪蔽賢有責鞅望未伸宜養以俟誰曰不信胡意遘疾不弔維旻忽然形化气應不冺乘雲騎星精喪尙眞

祭陳見吾先生文

某生十一歳實從先生授春秋讀先生不及終館而某往卽他師竟以易起家使某不得聞聖人筆削之防蓋有數存焉然終身事先生以師而先生亦友某以問學自在仕至閒居相追隨二十年間講究談討前人學術之是非當今時務之得失人材邪正用捨風俗之污隆升降言之多矣𨿽合不一要爲不離於學問流俗無用不急之辧察未常有焉中間某以父哀苦瘁蹙之頃而先生亦爲掩其子彼此異同必竭所見蓋亦師弟朋友相與折衷可否直而無隠之義他人不免以爲疑而吾二人者未始少有間也日惟望先生之出振發奇气施設壯猷使春秋之讀見諸行事何意一旦淹然以逝也嗚呼痛哉先生於鄕所敬事者莫如故竹坡公所嚴交者莫如張淨峯公而某之不肖直以一日及門之雅遂辱從逰之厚竹坡公吾外祖也淨峯公於某尢不淺不揆哭先生未幾而淨峯之訃至自楚嗚呼數日之間豈堪此兩哭耶縉紳奠先生之章某旣執筆而復述其私以致門下之慟肴芳酒淸先生豈復能飲食之

祭長史徐語溪文

嗚呼公果止於此耶公果止於此耶公以恢肅給之材和易寛博之度溫粹衝挹之容磊落開敏之辧其於酬世揆物應變成務足以上下皆宜彼此無斁時所謂美職顯位隆秩穹階以宅名才而償異績者乃公所宜據而齟齬仕路跋疐艱阻久淹百里僅起畱曹未涉敍遷輙遭左授聞趙國拜相之命縉紳交駭不曉何以畀公然公方且不以顯晦榮瘁嬰懷雍容笑傲攜牒紆紱懽然就道是𨿽不得效其材於世而輔導賢王守藩謹度共享榮寵以終其身亦足以自同古之不得志而隠於祿者而忽遘疢疾之官未幾溘然不起嗟乎豈惟世之容公者狹不使得達於仕而天之奪公又迫竟不得永其年吁可恨也某自童稚辱教有同子弟而重以令子與先人連姻之雅情好彌惇聞公之訃實深傷悼念惟尊甫暮年哭子之悲令子終天永慕之痛九泉有知應不瞑目然尊甫受稟獨厚疆健堅決眉壽無疆而令子賢孝能於大故摧楚之中忍情竭力持家治事以奉其祖而力學好修發聞於時以繼公欲爲之志而泄其未盡之用蓋必有日公亦可以瞑目矣觴酒豆肉謹薦幾筵而侑之以此文旣以告公而且以塞公父子之悲公其享之

祭侍禦林沙溪公文

嗚呼惟公徳宇之懿甘雨祥風踐履之醇精金良玉襟懷之曠汪波恬海心事之正白日靑天宜保不貲之身介無疆之算永爲縉紳之楷範鄕黨之典刑而今已矣吾徒何所依向凡在同遊與及接後塵者孰不嗟悼嘆息於公之云亡然公得壽已髙諸福備有令善終始曾靡遺憾某等𨿽公爲士夫鄕人痛而於公之所享無所可致其不足之恨防酒在樽芳肴在俎猶庶幾平生侍談共遊之彷佛而公不復來舉此觴筯矣悲慕之情如何能已

祭李筠溪先生文

嗚呼淸溝之裏峯暎澤滙奇秀誕鐘气數攸防樹之菉竹如簀斯薈猗猗靑靑鳳兮來萃乃鳴乃飛翩翩噦噦篤生賢碩應時之泰竹坡騫騰蔚爲人瑞公乃繼起接其翔翽肆公之學鉤深探賾孔孟防言羲文奧畫宿師積疑渙然冰釋虛齋先正教人以易公蚤入門遂參所得師承原本文有法式師所著書公廣其刻傳於西人施及遐側後生講習開蒙發惑肆公之政善斷能聴始評棘寺讞審衡鏡色詞有稽徴以法令陟爲蜀臬風裁獨正繩姦摘隠節剝穴罄吏有苛賕解綬逸迸豪有暴武膽攺行秉憲持體與禦史諍坐此失官旣嘯乃詠如公之蘊不究其施人莫不憤公善自怡葆光頥和林泉娯熙老而益康介此純禧從以孫子實教書詩桑楡之景宴樂且冝壽豈令終靡有憾遺芳肴在俎淸酒在巵薦此侑文公乎有知

祭外祖叔李筠溪翁先生文

鳴呼公與竹坡公以昆弟相繼登朝海內之人莫不知有晉江李氏之賢而淸溝之山川靈異遂爲泉人所談竹坡公以乞養父母自謝而歸公又以忤臺臣見罷何天生斯人而不使之大有用也憶某稚時公嘗課以童子句對應聲而答公頗以爲奇也公歸自西蜀某方防庠序總角丱耳公閱其文嘉許而期之及叨第歸防屢得見公凡與某語者皆居官應事之大端細目某幸得有聞因嘆公之才宜大用而不用爲深恨也竹坡公旣棄斯世賴公巋然壽康靈光獨存猶慰瞻侍而今已矣嗚呼悲哉鄕士夫之奠某爲文述公政學之盛以侑薦告而此特敍始終之感以致攀慕之悲云耳公如不亡猶鑑於斯

祭司徒鄒一山公文

歳在乙卯地震之變連山陜數十州縣崩山塞河摧壓以數百萬家民之死者不可爲數上震痌省躬思所以救卹其民而修禋告之望祭於華嶽西河疇咨廷臣曰惟戶部侍郎鄒守愚克稱任使於是公輟司徒之任以往公所爲布宣天子憂民徳意多方振防以還定安集未死之民而精心恭事以蠲罪祈祐之誠告於名山大川勞瘁備至竟沒於其事蓋以死勤之也訃聞上爲悼嘆錫之卹典加贈易名恩禮特異遣使護其喪以歸人孰不死如公之死可謂得其所終無憾而有賴矣友人王某抱疾不能往哭謹遣奠於幾筵而爲文以告曰自世降才難而士者患於致用之偏此重彼輕寸長尺短如物之在衡與合十指而度方圎浮白大臠巨刄麤噉見謂不能於幹濟而罥罣吏議抵捂苛文無以逭於立監佐史之諐委蛇防翔步盈咫而趨引繩可以賈醇學之芳譽使之舍其兩手之端拱而馳驟於荊棘阨陿則息竭力匱而卒僕於躓顚以宋滕元發蔣堂薛向王韶之兵謀吏事終身不免於口語孫泰山石䢐徠顏復焦伯彊之儔幸其不試於劇囏而䢐徠之小露其所爲己疐後而跋前在今日之甚患由昔賢而已然此漢武所以得殺狄山以一障之乘守而田文與吳起論功及夫主少國疑之頃起亦俛焉自失內恧其不足而不敢復言也惟公稟材之異受气之全圎規方矩不能困之以周折之難而應事綜物時出於側徑旁蹊要以濟變成務而返歸於周道𨿽有出入終不逾乎大閒流淸渭之湜湜朗然自映而不以形物而羣污眾疾並納涵藏辟藪澤與山川柯葉廣防疲暍者莫不望陰思芘而亭亭挺立絕蘿蔓之縈援固修爲之備至繄靈瑩之昭宣予嘗謂道世交喪至於今日淪趨愈下之勢何啻建瓴水於髙屋而走九折峻阪之丸陳前人之成法厄儒者之髙議惟有決此世而逃之不復靡祿爵而嬰事任之權使賢者皆如是以爲潔世亦何賴於仁賢陰陽消長之防必有人焉斡回於其間在大易之垂訓尢諄復於人事而不徒諉之於天閉塞莫若否傷害莫若剝而得輿之載疇祉之離當夫窮極築底之際彌見聖心之拳拳苟有意於斯用非公其人而孰能爲之先營私之窟宅巧於穴兔蔽主之洚汜橫於懷山於斯之時而欲誘以狥公之急哀民之亡馬匹而渙有邱引彚徵之吉俾若茅拔而茹連持銎鑿以納枘戞戞乎其難入甚撼石而攻堅非夫和平足以調胹邪曲之論忠信足以消釋猜媢之情勉扶掖於左右復後推而前牽不觸藩而遽退善包瓜以俟潰豈悻悻淺識小言詹詹者之所能辦而胡遽奪公而去旃嗟予與公束髮入仕投誼托契積有歳年臨風寓奠睠焉涕漣抒心爲詞不覺戔戔厥獨論其大致以明云亡之有系於邦國而平昔交遊之好寧足縷細而繾綣

祭知府郭白峯文

某生於鄕也晚輩行去公先後不相及比叨第得請還家而公以禦史直諫譴斥閒居自此始得從士夫之後謁公公辱以長者奬引後進之誼見接其時年𨿽少已知公爲鄕之偉人入仕久之知公爲浦江亷能之迹卓絕一時在臺以風裁名節自矯厲丰采動於朝端出按滇南黜貪去殘發伏摘姦威明足以自振其職猶不以萬里之逺忘九重之憂慷慨一疏有古之直者所不能言非獨今人不能而已旣而再起爲昆山廣信南寧世道日下而時政亦愈變矣公終不少攺舊操以法自繩而亦以此繩人視世之媕婀脂韋取通顯躋崇要者如無也故竟以齟齬不容公亦浩然謝去矣嗚呼直道正气天地所賴以立一日不可冺於世公獨躬有之故𨿽不達於仕而歸安於家巋然爲鄕黨之望者數十年非偶然也吾弟惟中性中與公之仲子爲同業友性中又與公之伯子締兒女之盟自是遂爲通家公年髙徳邵孫子眾多皆才且賢備人生福履之盛鄕黨莫不道之然公臨化之頃仲子忽以疾逝吾兄弟不能不爲公致憾於斯叔弟系官畱都聞公子之訃宜深痛悼同度其子也故預於玆奠惟公不冺之靈其鑑之

祭易愧虛先生文

嗚呼國崇儒術造士以經辧傳注之同異稽先民之作程懼雜典之誣惑謹源流之師承患兼泛之不篤俾專一籍而致精緬六籍之宏博莫大易之難明孰沿意而忘象尙文義之倀倀偉虛齋之先正溯一於考亭不沱沿而汜涉直濟岸而先登美及門之多彥獨晚器乎先生竭閫奧以相授果墜緒之能繩昌師說以開誘遂襟透而踵仍循途軌而得轍守一家之門庭寧執陋以防誚不旁誤而毗矜惟所學之専一肆百爲之有徴明水方淡而梅鹽可知良玉不琢而虹气光熒無枝詞與奇行絕智巧於中扃言未出而已信色不厲而內貞鄙吝爲之消釋辟飲漿以析醒洞肝腑以昭晰乍底露而奧傾久斟酌於溫粹又千頃之涵惟中心之不彼詐亦他人之我誠隆天親之至性藐浮雲之外榮掛東門之龎冕遁嘉肥而不憎侍膝下之歡笑老婉戀其孺嬰視朝夕之甘防暇日及乎桑耕友因心而懇到髙堂恱而增齡菲一身之服食丰遊從之肴烝客不知其常匱澹求忮之不形入防細而周悉表盛徳之無稱惟孝敬與亷靖庶彷佛其所名繄所施之不廣因位下而處輕出千百之一二亦逺絕乎凡恆彼東流之寡鮮幸得師而奮興知本末之所存敏學文而惇行泛浙水而應聘握評文之鏡衡貴本實而賤華爰樹立於風聲古東平之鄃邑賦斂重而滋刑撫防嫠而有怙漸招散以懷獰不期月而報政底四境於敉寧余澤及於鄰邑曰胡不終於我乎父兄紛京師之浩攘雜五方而混並惜趙張之悍健猶姦宄之不勝比佐刑於京兆民不犯而獄淸裁朘削之誅求屢逢怒而不驚固隨職而有效曾何足以語一二於生平嚴俎豆之崇報貌生像之崢嶸厥春秋與伏臘躬官師而走羣甿溯單父之善政在孔門之才已稱英持今玆以方昔孰倫擬之失憑迨維桑之恭止久鄕黨之範型心居徳而栗栗容逾老而兢兢不貌慢與言疾掬冬日之暾晶俗彌薄以難挽賴典型於老成胡昊天之不慗遺忽乘雲而上徵某愚暗年及成童稟命先子負篋趨風謂夏楚之不任豈堅木之能攻遽器奬之逾溢越同輩而見防知向道而不力顚垂白而倥侗嘅滅質以溺心誤師傅之正宗尙靈爽之照臨誘遲暮之天衷倘此志其不昧終後死以靡恫

祭洪蓮浦公文

是歳三月封戶部郎洪蓮浦翁終於寢其子金華郡守號呼跣踴棄郡人以南奔一邦之人悲不得畱其守而恨天之不慗遺一老相與哭於水滸之舟次郡守君稽顙再拜以受邦人之弔乃以五月至家某辱郡守君之交旣哭之於郵館復效昔人只雞絮酒遣力走致生芻之意就幾筵而奠焉而侑以文曰修道盡倫絕不以人情參天性莫如聖賢之論然猶以有父子爲可以無憂也古人之作述固非後世所可妄儗而臆度要以爲有承戴於前後俯仰之際而情事可以不累則闗百聖閱千載而無異心耳然聖賢於此猶存其教焉所謂無憂者豈誠泰然居乎其間而無所修明於經傳之義哉夫誠有爲吾之父子者矣而吾亦爲其父之子與其子之父也前者作之非有述焉作將安付後者述之非有作焉述何所受𨿽居於其間而受遺履盛固亦無有述作之事焉不然則祖孫相與爲作述而居其間者漫無所事不亦虛人道之一世而三十年之間爲缺防鹵莽之人耶古之所爲無憂者亦異乎後世之云矣翁以碧潭公爲父而以郡守君爲子世俗稱無憂者宜莫若翁所處之盛予獨謂翁所以爲碧潭公之子與爲郡守君之父固必有善繼而可傳者豈徒逸豫晏侈如世俗耳目所誇詫榮華腆厚之享而以爲無憂云乎哉某不及拜翁然辱以令子之故遣使往來忘年輩之尊而與之爲訊問交際一觴之奠不能躬致托於知生之誼而爲此文翁其鑑之

祭林龍峯先生祀鄕賢文

鄕先生林龍峯公之沒士民上其行事於郡邑大夫郡邑移檄於兩學得其行事如所上不謬遂上於部使者督學使者並下其議祀先生於學宮於是戊子歳七月朔行禮鄕後進河南參政王某敬從諸公後拜先生之位於郡學之鄕賢祠而爲文以告曰孰是瞻仰穹宇巍墻曰宣父在其神洋洋侐玆一室實宅其傍仁義禮樂周浹旁皇照臨在上曷敢侑康不誅而嚴凜於刃鋩其嚴伊何論有否臧有異有同有約有詳一匕一俎一豆一觴重於廟烝從享太常儼然在位正席偕嘗有以正業有以文章先生來處在位有光先生之仕蹶而不揚直道行志斯業之昌先生於文好所未遑有物之言匪文自彰惟忠惟信惟徳不爽踐之甚邇道阻且長孔門所教世逺將亡率是素履不倍不忘以侑其側對越昭明先生妥哉予言無荒

哭愷中弟文

嗟乎痛哉吾待汝以佚吾老以蒞吾終而乃使吾主汝之喪耶吾待汝以校吾集以傳吾書而乃使吾料檢汝之遺文耶吾兒之長者待汝友之幼者待汝教之而乃使吾育汝之孤嬰耶汝之學問未足以自成而見於朝夕課習之業行誼未得以自充而見於家庭從事之倫材能未可以自效而見於朋友之交敬樂聨合之益謂天無意於汝耶不宜畀汝之才之志謂天有意於汝耶不宜速汝之年謂天無造於吾家耶不宜使汝生於吾母之懷謂天有造於吾家耶不宜使吾母哭汝之死以汝爲有咎耶則汝於事親從兄朋友之交之間無負於神明不知其所爲罪也以汝爲有過耶則汝出入起居男女交接之際有合於繩檢無所歸汝之責也嗟乎汝之無罪也無所歸汝之責也而遽奪以去是吾之不徳獲譴於天無以見才弟之成且立使其割心摧肝痛苦而不得卽死以重罰之也嗟乎吾不死而速汝之死吾其愧於汝矣汝知吾之未可以死而遽死以傷吾之生汝其爲負於吾乎吾今𨿽哭汝猶不敢不愛吾生以吾之未可以死也汝知吾之生之有系於世冥冥之中猶欲相吾之存也𨿽然吾𨿽欲自愛而汝之摧割於吾者在於肝腑心膂之防恐其銷鑠迸迫薾然之軀而不得以久存也汝其果負於吾哉嗟夫汝之事吾之嚴也使吾朝夕視匕筯於幾筵之供汝而有知其尢有不安於中也玆辰之奠吾使妻妾手治之而使兒子敬進之汝其安然來享以慰予悲也嗚呼痛哉

祭邱集齋夫人文

於惟夫人作配中丞非徒配之朂敬其刑中丞之功夫人有庸中丞之徳夫人是力中丞之節夫人實劼中丞之業夫人攸攝中丞之文夫人與聞中丞孝友夫人左右中丞之志夫人曁之中丞之名夫人成之赫赫中丞人仰其外亹亹偲偲孰知其內斯皆甫士嘗職所畀非婦人能參其投遺防有相之得一缺二孰如夫人克備厥勩婦所能者全美具懿譽夫人能繄其細中丞之存人詫其盛夫人不矜不侈不競中丞之歿光榮去矣夫人不戚不餒不菲持其常度以令初終家法儼然不替有隆慈其二子教克於愛勵以先公必肖無怠𨿽學未立亦日於邁仲也之顯可翹而待予與中丞結契同朝神志之合不紹而交申以防好百世永要中丞比歿爲世長嘅曾不及家有夫人在下見中丞其色靡悔夫人今歿瞑不可知畱其餘貴爲二子詒二子善承其忍忘之吾兒之弱何足云托負公遴擇貽我以怍告誠薦奠匪他人若

祭許母邱孺人文

某之友許子天琦門下佳士也乙卯歳應淸江張西吳翰林館賔之聘實其母邱孺人遣之行旣終館上春官丙辰不中第還未至家而孺人以疾卒天琦行至三山聞訃跣足號哭幾絕某旣就孺人之夫厚齋翁所爲位弔焉至是乃釃酒刲羊爲奠而告以文曰維靈淑徳宜享遐壽相夫晚娛視子用究胡遽棄去使夫抱疚子業方將而名未就子材且賢天性克孝終天之閔訣不面受殮不扶屍殯不馮匶彼旻伊酷不畀斯佑川逝無回泉昏靡晝嗚嗚烏烏血迸孤咮肝腑摧裂屢絕以僕吾勉令子生不可又上有嚴親俯有孤幼中有問學得之師友圗存爾生大事是歷子如不惰斯言可復以報終天庶有借手淸醅瘠牲匪丰俎豆告以此詞以爲奠侑

祭郭生父母文

嘉靖戊午二月初十日郭母慈肅柯孺人卒其子業君與其二昆殮殯以禮已而二十七日尊甫一林翁亦卒不越兩旬之間連有大故嗚呼哀哉某與業君最雅誼當走弔而防然在疚不能捐幾筵以相赴謹具淸酒瓣香束帛屬業之甥鄭望嶽代致於靈幾而告之以文曰嗚呼一林翁之隠徳慈肅氏之聖善嫓徳偕老循理樂生優遊殆八十年以正考終無惡斁於鄕黨無誅責於鬼神生旣齊年死亦並月人命有極天年奄盡𨿽爲子之所痛而在人有不能免某不爲翁與孺人悼之也惟翁義方之教而孺人相以丸膽之勤使業君親師取友績學攻文旣以拔出倫輩升名俊造尙以未登大對咫尺天路謂天命可俟而遽有今日父母誨子之心人子顯親之願幽明之間遂謂永憾此某所爲翁與孺人恨且重爲業君悲者也一樽之酹弗躬弗親告詞不文聊見通家惇實之情庶其鑑哉

祭丘室洪孺人文

維靈生於望族歸於名門所事伊何省庵之尊嚴而有法難得其防舅曰婦賢靡間其言所儀伊何維吳亭君其家之起如湧如騫夫曰能然內有妻存吳亭於家匪直也勤克順克孝敬共二昆曁其睦任具有彌綸爲家令子於鄕有聞維其相之其力孔殷云何不淑去如川奔予厚吳亭欲慰何論爰此作文以侑酹樽

祭蔡母楊太孺人文

是歳安平冦警蔡北塢次塢兄弟奉其母慈嚴楊太孺人至郡城寓於陳氏之館閱三月而太孺人以疾終於是年八十四矣某等於太孺人表侄孫行也北塢次塢異姓世父也走哭於寓館二君哀不自勝泣涕交頥如孺之慕哺母者蓋痛其終非家寢云某謂古有寓禮徙而之他境今由鄕入邑一捨而近問醫擇藥食飲防甘畢得所求歳制日制之具宿治而致美斯寢也已其又何憾玆以八月之朔率弟侄刲牲釃酒致一酧之忱於太孺人之幾筵而詞以告曰嗚呼維孺人事木齋公植家厚生有鵲巢之功約用索出有葛覃之儉肅祀躬事有采蘩之敬執勞兼猥有捲耳之勤斂已逮媵有樛木之恵育子均愛有鳲鳩之一揆其儀徳不愧卿大夫之母北塢君宜顯仕而困於一經梅嶼君仕矣顧滯於下僚故珈副之飾茀藋之章未能及其母然有待也況諸孫繼起猶未艾也孺人𨿽不及身享之沒者有知尙與木齋公歆華寵於九原哉瘠俎樽酒維以告誠

祭丘母黃氏文

是歳九月二十五日丘母慈懿孺人之喪其子維棟以訃吾太宜人爲之涕出蓋孺人之婦吾太宜人女也孺人之存與吾太宜人以防姻二母相問聘勞接甚歡情愛尢篤其來訃吾太冝人旣涕出特悲而遣某與兄弟輩相繼往視殯且哭焉越十一月之望孺人之喪浹五十日矣吾太宜人悲之不置乃具碩牲淸酒而自爲飲食之物以命某曰汝其往奠以塞吾悲且以明吾之愛其女而於其姑篤也某奉命就其子維棟幾筵之位而奠焉而侑之以文曰古者男女各有位敍吉凶之問不相及也則不相爲禮然孺人吾妹之姑而於吾母又篤也薌肉在豆淸酒在杯吾母所治也某敢不奉而薦諸且吾妹哭之在房令子維棟哭而告之在旁孺人其來舉一匕勺以副吾母之意也非某之敢薦也

祭建安楊母謝太孺人文

於乎建安之楊之姓著於天下非一日矣自文敏公曆相三朝相業爲當代第一不獨其施於天下者盛也其家法尢爲天下所宗故楊氏稱著姓非徒以富貴有名而已太孺人歸於上虞公乃故相之嫡後家法儼然如一日太孺人能守其法閫儀闈則完懿備善傳誦爲一姓女範自始逮終六十餘年爲婦爲妻爲母兼三者之責皆有其道婦順而敬妻佐而弼母慈而教全懿善以介景福人生之嘉事畢集於躬勞之而見其成致之而久於享合天人之理而和同之𨿽曰內美蓋亦斯世之所難也吾弟道原與令子華山先生有道誼問學之契遂申以防姻以益締兄弟之好寔奉太孺人之命以惇斯盟也某因吾弟得聞太孺人令徳未由登堂展拜講子弟之儀心固以爲華山先生祝其眉壽於無疆教其子以臣道爲名卿大夫於一時而太孺人遽以考終未及見其子之仕也豈非萬分有一之憾哉華山奉母教稔矣他日終當以功業顯光潛賁幽爲太孺人慰蓋終未嘗有憾也孫曾振振之彥將與華山相繼榮顯永故相之澤於不替而莫非太孺人遺祉錫羨之無已也於乎盛矣某臥病山扃從吾弟家問中得太孺人之訃竊用驚悼緘帛寓奠媿不能躬致幾筵而侑之以此文靈其鑑諸

祭史母太安人慈肅吳氏文

嗚呼婦徳不稱於梱外而積累勤之久則防爲族戚之所嘆譽防爲鄰黨之所傳說而徽懿令善章著不可掩及其閱日之多行年之邁則嘆譽者以爲事迹傳說者以爲式範可與有四方之事者均其有聞如太安人之善事舅姑克相夫子和娣姒以禮接姻婭以婣拊卑幼有愛馭臧獲有法形爲嘆譽傳說見稱於人非一善矣至其慈不弛教督二子以詩書之業徳義之方竟見其成而方享其榮尢以母道有稱二子異日問學風節將爲眉山之蘇淸江之劉功業名位將爲許昌之韓滎陽之呂皆未可量太安人之教將彌久而益有聞所可憾者方享子榮而遽以天年終然長子宜之拜官之便省覲於家稱觴之慶甫伸視藥之勞加謹而含襲殮殯之重乃躬乃親必誠必信使其弟節之亦可以逭於系官承訃不及終訣之恨豈非徳善所積無責於冥冥故顯以自報太安人母子之間而昭白其賢孝之實耶某等忝在縉紳禮有防奠特撰此詞以侑酹罇

祭新興尹莊玉泉文

嗚呼玉泉溫恭之度忠信之資謹身飭行靜黙自持擇地而防周折矩規爲義甚勇好徳如飴友於至性和若塤箎惇睦族姻處厚安卑喧呶逆耳不激不隨早歳明經文聲四馳苦心刻志靡怠昏旁窺百氏寤寐宓姬敏修趠詣邁越倫夷衝飛鴻翮宜漸於逵數奇屢躓矯翅而垂黌宮選士以君應之抑情就列委命俟時晚從一官匪才之宜孰隆其與而嗇其施始佐永嘉愷悌恵慈以儒飭吏政肅事治民曰父母士以爲師晉尹新興夙志不移禁姦止暴防敢恣睢調柔和良厥民實禆信已獨行不求人知竟以此黜柄者行私人咸惋嘆君獨自怡謂彼譛人造物其屍行使止尼曷辧成虧徜徉十畆論文談詩手不廢捲篝燈夜披君素多疾羸然蚤衰不卽嗜好薄味淡滋形薾神王謂當未期詎意大命竟止於斯室有內友善視家兒有徳之後旣篤其遺如彼藨蓘報以丰茨發祥鐘美孰測其涯君其瞑矣慰此哀詞

祭曾祖叔母伍孺人文

孺人享年將百歳子孫曾滿前皆賢且才爲春官選士學官弟子彬彬然文華堂靚室美衣甘食之奉晚而益丰人生之福備矣此族黨姻戚所共嘆以爲盛者也而孺人之福有尢盛者二子相惇以友悌如一人之身左右手足合爲一體塤萀和聲奏於一門廚不殊防篋無異衣化訓諸孫遵行其教皆如一體而分孝友惇睦之美爲一鄕之望孺人所以處靚室而安服美衣而溫嘗甘食而防怡然於頽齡無一皺眉蹙額之戚幹於胸中其福之所享超乎外物而重在於天性人彛之間此其所爲尢盛也委化而去含笑入地眞可謂無憾矣某等以卑幼從主人之後哭於幾筵不能不哀而撰爲此文以侑奠觴不敢爲孺人悲而且以爲主人慰云

祭同年蔡西坡文

嗚呼君仕宰百里未爲不達年逾六十未爲不壽有子與孫能讀其家書人生如此亦可以無大憾而予獨爲君有憾者君虛齋先生之子也先生之書四方之士共讀之則先生之子四方之士宜共愛之而先生之事有待於其子者亦宜與先生之子共爲之然君之弟思毅君以英才登第入仕方淺未有大過當事者遽不能容使其早廢以死君偶不得志於一第受命宰邑亦可以保防憫惜使之漸發聞於時少顯先生之後而當事者復不能容之遽以罷歸何世之待君者狹而所以厚先生之後者太無意也君旣不得志歸家益疏於事與世自絕而先生之事有所待於後人者君力不能自爲而人亦無復與君共爲者尢可悲也先生之廬燬於火而不能葺墓疑於水而不能決其徙與否而丁夫人之殯以卜域之故久而未厝先生之像托於環堵之間而屍祝之祠不嚴此皆君之所欲爲而不能無待於共爲者而君遽歿矣其存如是其沒也又尙可冀乎是予所爲君有憾者也予生也晚亦嘗讀先生之書又辱與君兄弟爲同年抱慚無以自釋徒托於此文以爲君悲然君之子孫必有顯者其猶能畢君之志而予之文有可以告人者當有讀先生之書者與君之孫子共爲之君亦無憾其不得自爲也歟嗚呼悲哉觴酒俎牲非足以薦尙饗

遵巖集卷十九

欽定四庫全書

遵巖集卷二十

明王愼中撰

雜著

哀新寧文

吁嗟乎莽防回互峭崖千里陰風振壑黯霧擁坻亂崖峭寂浩潦何涘慘繚戻兮摧石未平燼艸猶靡鳥驚下而還飛獸狂顧而不止淒風曀其蔽天朝暾蒙兮無際僕夫怳以告予云新寧之舊壘爾其攢壁嵣嵑峻嶺岝峉谷隠林亙列峒晝黒交壤猺獠接路獞貉險控新恩潛襟梧桂漰湍洄溪於焉縈滙虎豹之所窟穴猨之所蹻跇乃有逋主憝夫逃遁王誅據害乘危徼竊傾狙斬木搴柵夷石鞏郛矯靈竄命肆其毒痡朘人脂血劖人肢膚於是轅門戒變分閫稱師大將憑怒元戎致期直天狼而比戈拂攙搶而建旗則有邕卒儂兵材官募手勢壯虹霓聲揺海岫組練江明輜軿云湊騎躪躒而龍驤笳嘹亮以兕吼截水合圍羅山離陣懸賞先登誓僇後進帥爭取弧之庸士賈投石之慬將計馘而敍勞懼俘剚之弗厪遌徒奮鏑觸形投刃委骨成邱流血爲浸腐胔野腥崇屍蜂隠鯨鯢遁兮鱨鯋危狻犴藏兮防猲悲防命哀兮誰別抉天綱兮裂地維信事危而器凶胡玉石之云持吁嗟哀哉兮生爲防良死爲國凶賊也可避兵兮孰容耒耜棄兮身首離弋綱廢兮肌體戕舉腰膏兮齊斧束腕約兮檻車魂結寃兮日薄气搆憤兮雲長鬼嗚嗚兮夜嘯慟妻寡兮子孤吾聞夫姒禹宅嶽矢謨敶徳干羽舞階有苗來格方叔元老新田興師厥猶克壯荊醜於威亦有良吏易劍市犢弛捕伐渠以靖方國赫赫張侯一言降嬰應防風偃附靡角崩顯允虞公寇殱於縫境屏凶孽以奏膚功徳文罔逮武略乖張眾不見牧棄良於殃中林求馬河上抽矛軍行甿睊命賤勲豪萬夫旋凱四野淒號砦帳所臨夭棘繁蒿陰陽遘戾天乎髙髙於是壯夫慷慨遊子惋傷瞻涇紆軫撫陴綴襄嗟宇宙兮寥廓嘆時命之所當淚瑟瑟而縻綆憑愁氛而托章

江午坡先生哀辭

午坡先生江姓名以達字於順信州貴溪人也先生年四十九歲而終將以稱於修短之間猶未離乎夭也而得專先生之稱其文學風節髙一世不系乎齒也先生以刑部郎主閩省戊子試事士之受知而選者以爲先生也以僉事督學於閩士之防於庠業於塾者皆以爲先生矣復以副使督學於楚而楚之士皆以爲先生矣江氏故貴溪仕族代有聞人父斗峯公與諸父昆弟並以才學爲貴仕先生內得諸其家出則盡友四方之賢豪視碌碌者千萬輩如無也慧敏旣絕人逺甚尢自振厲焯發不欲與流俗伍一時譽者𨿽盛要以才名相目先生雅不自喜益務矜重以簡倨自持而亦以防人不爲權力者屈當訿交煽易疑且奪之際尢能操飭不變其始人未遽信也久之駭者定惑者解謗者隨以譽而先生之名亦成矣先生最慕李獻吉之爲人其詩文獨宗之其豪毅敢決臨以威武刑禍而益峻大略相類而先生無獻吉之病也獻吉督學江西忤宸庶人被其搆陷力起大獄爲出廷臣以涖獄事卒以失官而不悔先生亦忤楚藩至誣以大不敬逮系詔獄濵於不測而後得放還田裏豈其所爲有以近禍者然宸庶人以逆謀覆而楚藩亦以內行不道見殺於其子禮義法度之君子宜不爲叛逆斁亂之夫所容先生之所處果爲有以異於流俗其所以得禍亦足以警習偸竦羣懦而不爲無補於世也惜其年不永其學未究其志未行而遽亡矣嗚呼是可悼也夫詞曰先生嘗爲予評李空同先生之文以爲近世絕出謂其人已死【闕】

爲詩哭之其末云乾坤雙病眼終日【闕】

一代文人之不幸其推慕之至而亦其悼嘆之深也予哀先生不能復爲言惟以先生哭空同者爲先生哭今日照臨薌溪之間固亦當時汴水之上之靈爽耶憂思之歌痛於涕泣世之哀先生者其有哀於此也夫其無哀於此也夫

存悼篇

亡室恭人淑敬陳氏將葬欲自爲志悼甚不能撰次也念恭人平生最敬吾弟道原君之賢而知恭人之修於內者莫若吾弟詳吾平生宦遊取友於海內爲不少然彼此室人棗修之問相及者亦不數人於數人之中吾所最敬惟毘陵唐荊川太史故屬道原爲狀將以乞太史銘而日月有期吾弟之文不可卒致第書恭人所出系世生卒歲月受恩命數男女嫁聘之實與壙兆負向阡原名號授兒同康刻石納壙中情事忽忽如有所忘相友二十二年之間形音情性忽若在前方其若在忽已相失靜神寧思欲冩一二悼復奪之眞如忘矣吾嘗謂恭人平生有不可曉者早起宴寢兢兢不惰而未嘗勤事菲獘淡苦近於鄙嗇而不曉營財對人面冷無美好口語而不能矜重遇下嫗煦易見情欵而非掠恩施見女紅麗巧窮力模效不能不止而未嘗以自飾被服有客在堂輙撰具恐不及若奉長者而實不知爲誰不多識字而好攤書吟諷不善飲啖而好精治酒食無甚疾病而每親藥餌不尙禱祠而屢誦佛語談諧尢短而多記裏諺舊讔猜防絕疏而喜知小言細故又有可恨者居常自言入室爲婦便出門從宦事舅姑之日少吾罷宦來歸輙與吾服舅之衰惟得盡力於太宜人之養耳今乃使姑哭之其母歿淺殯久日夜不忘安厝之歸方與其父謀比父歿其兄弟治塟而自嬰劇疾臥牀徒淚吾有二子意頗少之知自難育兾妾再育也而臨逝數日顧聞妾舉女吾撫幼弟愷中與長子同教之每謂吾必使二子皆才而同康之才逺出叔下貴爲命朝列大夫之妻男聘女嫁受女子之子之呼宜有大母夫人尊隆之道而壓於吾爲子卑約自將終身未離女婦之節每月朔旦三七日茹蔬爲吾禳疾而未見予疾之減一生謹節飲食專防瘍痤之災而以足疽之毒斃小有不康攻治焫爇無所防忌而患疽在體顧防灼忌砭以是不療吾於恭人有可追嘆者平日嬉閒不少而觀書覓句之須屢有相問便屏不答恐落吾事不惜與人衍談謾語而一入室中悄然閉口不省手胠囊篋而非時有索須臾必得先代諱辰尊長誕日自不能記專倚內人相報而常譙不蚤不問生事而倉卒有營常苛責辦好召客而不先戒期往往匆廹出使行部曠歲閱月書問不絕於常所遊處而未嘗一言寄內無時不與客食而一歲之中對案執箸無幾日喜近書冊而居止靡恆臨飡每忘內人非吾食己未敢食常惄然思饑好接人及以夜聚談出入來往無期門不得閉臧獲困踣僵臥而妄誚扃鑰不謹訶責不嚴又有終負愧者譏吾好與人逰廢事而今來往加廣憂吾以多思致疾而受人文請日多怪吾聚徒召謗而戶外之履彌進咎吾夜深作書損目而秉燭事筆研益酷戒吾易恚動气而遇事猶發未能自制勉吾靜寢安身而反增納側室勸吾彊近酒肉以輔充元气而減損口味甚於勸時贊吾督課兒子勿吝箠撻而今漸事姑息又有可悔者恭人生前不喜華飾而以盛服加稱襚斂特閔宰殺而刲牲爲奠具太侈本不信異教而用兒女子之言飯僧爲佛事以圖冥薦素習簡靜而多致有司監司賢士大夫臨奠居常談塟法宜髙大其壙使後人得啟視撫哭爲慰而自以意作法錮以膠漆壙不容微罅況得復入視乎知其願在同穴而兩地穿壙百年之後當永永相望嗚呼悲夫抆淚投筆止於此矣非言止此筆不忍復泚矣恭人之恨終長矣追嘆何及與永悔矣惟所負愧未有時弭矣納石幽宮遂別吾友矣瞶亂無次非志非誄名其篇曰存悼以示兒女子云爾矣

純節善道列女吳氏謚議

純節善道吳氏者刑部主事何君琚之繼室也何君爲主事已滿考以錄辟使江南末及上其考故吳氏未請命於司封然於典已得封爲安人矣不舉其封而稱以諡重其徳也吳氏已嫁克盡妻道又以烈死而云列女者古人傳列女者以其徳性才識儀則心術修教合道可以傳述載紀垂諸後世爲家人法而謂之曰列如今令甲所著婦人得在旌典曰烈曰貞烈則以義殉死貞則守節終身以二者婦人所難而有益於世道故得旌焉而不必其人之平生心迹能修教合道何如也列之於烈貞固大有別矣然傳之所載非處室不字者而總以女目之何也女子之於人倫所處異位而殊名故於夫爲妻於舅姑爲婦於子爲母於兄爲妹於弟爲姊於侄爲姑其名不同惟修教合道之女則隨所處之位無不能盡其倫故不得以其位舉之而謂之女蓋與男子對舉之稱猶雲天地陰陽剛柔內外大凡之名也故惟列女之所處爲能備陰教全柔道正內之位而立天地之大義而可列於後世非止一行一節之長而已吳氏稟資英悟而開以講習之學賦質挺特而濟以涵養之功自其處室治家隠微幽獨不得見之地彌入於教委曲纎細人不致詳之事亦循乎道人所不得見者其夫知之人所不致詳者夫有不知而惟其臧獲知之其見知於夫者則或談說於朋友之間而學士大夫之所得聞其臧獲知之者則學士大夫有不得聞而閭巷凡人媼婦傭叟之所能言約其平生之實則於徳性才識儀則心術四者卓然峻潔粹乎完備𨿽古列女無以加也故誦詩閱史鑑古訂今能斷往事而揆世變其談辧詞采與何君往復論議裁正有互爲得失是才識之優也而斂飭莊一嫌以文華自炫儆戒諄切靡朝伊夕室暗突奧曾無惰容不以防宴之气幹於動靜𨿽以輔攝何君之疾其摯而有別出於自然徳性可謂正矣甘貧樂澹好引古人狷苦髙潔行以壯何君所守故居官僅足自給殆至無以爲殮絕無咨嘆不安之感自累其趣何心術之偉也而黽勉有無勤身嗇生佐何君賔祭未嘗陋媥劌情菲惡廢禮督厲臧獲無使浮食而拊視恩防猶以亦人之子畜之疾遽詬譴不作於言色是其儀則之閒也今者不愛一死從何君地下昭然掲日月以自著行路之人所共嗟慕至其處死之從容非知徳者不能言也幾筵之奠亨熟饋酳一觴一匕竭舉案之敬如平日哭泣擗踴傷而不過悉其遺篋書冊衣履與夫儉瑣之物推何君之意尊卑少長爲獻與給曲中厚薄之宜治塟未贍之力銘幽不朽之托再拜使者屬其夫友𨿽知死者所欲亦由靈襟慧識所自及也勉夫之妾使勿去爲之處其可以居松楸勿剪之謀烝嘗可繼之計量力之所及爲之測經費存危誠誨諭夫兄之子兾其有立責以有子續夫之嗣詞防酸楚情誼懇篤見於哭奠之章付授之囑一言一話聽者莫不動心而一二嚚嫗昏童不可理諭宜在以義斥絕念非夫之所忍含容顧待俟其自媿自制殮具曰此旣不宜以累夫之朋友亦不可以憂吾父兄也自處其死日時前期之夕取舊所觀書及與夫往返之札秉燭讀之達旦而罷沐浴被服徧拜尊者而命卑者拜之能使父兄不以爲哀婢僕不以爲諌皎日正寢十目所視炯然長逝合於成仁取義之要由順正以行果確豈所謂慷慨憤激伸不忘喪元之志而蹈自經之小諒者哉予故僣諡爲純節善道列女而著其議如此某旣僣定此諡將以質之蔡可泉而值何小洛與蔡君皆在皆以予諡爲不僣於是往告之郭白峯黃東石易愧虛先生斯吾鄕之耆望也亦如何蔡二君之所可於是不及徧告諸鄕先生輙題其銘旌予猶不敢自書而以勤李介石翁之筆翁年將百歲矣喜而書焉顧弔拜者相屬日日益多讀其旌則欲聞其義不能一一告也故著議以代告觀者當不與前四五君子者異意又得無致惜於吳不得寤寐英皇任姒於千古之上享和平之福而徒以死自善與共姜伯姫杞殖之妻者比也嗚呼悲夫

李竹坡先生請祀鄕賢呈文

伏以先輩乃後生之所瞻非名徳無以勵民俗大學乃公論之所出惟大同可以見人心苟眾情之未允豈私好之能幹若羣議之共推宜采風之樂取謹協同志特颺僉言竊見已故鄕先生尙寶司少鄕李公源天與孝資夙成至性早脫躧於爭名之路專奉庭闈晚懸輿於得謝之門永瞻松梓生竭晨昏之懽沒謹禫祥之禮愛身以敬無樂春之所憂愉色爲悅有卜夏之所難帷百行之有本厥眾美之咸惇明取與之大節不見匭包愼耳目之細娛終逺絲竹世方競侈而獨勵淸修俗尙飭威而專明退讓室無衣帛之妾家惟應門之僮郡邑承風禮勤於下榻而語不謀私藩臺仰止情表於式閭而議不及政攀望令色士有登龍之榮而不爲矜峻接引靡怠乞假話言人有贈衮之貴而不爲譏彈誨誘開誠朝衣以坐塗炭足諭守身之嚴而平心率物有前賢之雅植杖而荷簣篠可儗忘世之泰而愛君憂國有古人之忠至於左圗右史蕭然一室之間晝誦夜思慨然千載之上寒士有難於苦刻書生尙媿其專攻肆筆爲文傳者因之紙貴隨材發論聽者渙然冰融昔董子下帷猶居未遇之日孫公閉戶正及方盛之年未有處顯而業加修踐老而學益篤爲之有得故無外物之可移好不在他用能終身而不倦若夫入仕之迹𨿽以不久而所用未宏然其履官之方亦且有徵而因事可紀督賦嶺南秉禮卻兼金之餽視馬畿內據法戢權璫之橫轉十萬之餉於遼陽果邁先期而三軍有哺監寄畱之儲於東郡大祛宿蠧而千舶無淹固小試之所施亦大略之可見使其幡然攺心肆矣陳力崇階固偉望之所宜茂業必令徳之攸出制作金石可被郊廟修飾圭璋足儀朝著而堅於不事浩然獨樂羣公臨門而勸駕莫回賁趾之懷臺史交剡以薦聞徒髙於逵之迹選部初起尙寶繼遷循墻而俯看拜命之益恭逾垣而逃竟遺榮以若棄堯舜而有巢由於玆見之曾閔不爲宰季卓乎難哉卽其髙尙之一端已足厲俗況於平生之具美尢宜表民掇其制行之巨凡蓋孝廉之獨盛揆其立身之大致實徳學之並隆宮墻有侑食之典其捨斯人黌序有旌淑之文厥在吾黨畱意世風久共沐賢大夫之政垂訪輿論庶無疑諸士子之言

顧新山先生請祀鄕賢呈文

伏見故戶部侍郎顧公一代名賢千齡間气修爲勤恪操履醇完防意浮華講明常存乎世用專力本實行業每貫於民彜積庸累功致官位之隆而無速化之術息交杜請來譽聞之集而無名勝之慚禮文飭周其所嚴者尢在祭祀喪紀之節嗜欲輕淺其所謹者尢在男女

飲食之恆【闕】

子之所旣忘而出於至誠無好異偶忽之【闕】

齋而室絕裸侍有前人之所未蹈而安若【闕】無勉爲矯制之難以進退爲居世之大閒於退常勇而於進常怯以義利爲立身之岐路見利若染而見義若貪由其無邪之思澹乎方寸故有可見之迹施於百爲節用愛人兩宰畿縣而旣去見懷碑碣特瞻於行道愼刑簡賦一守和州而所爲有考俎豆已躋於宮墻晉秩郎官久司武庫司馬深資乎碩畫揆啚邦政常兼他署之謨猷中貴側目於堅持洗刷獘源預銷反門之覬伺方遭正徳頽綱之始獨爲當時執法之尢楚嶽往參民功克敍燭幹沒朘削之蠧穴盡駭身探計縮伸盈絀之費經有同口授宸濠之變荊土以騷督饋餫於蘄黃仍以軍旅之事恊籌算於池皖不徒疆埸之防艱大初遺靡色辭之憚險妥平卒濟絕心口之恃勞惟松茂之崇屏乃維州之故域砦磵伊阻羌落不賔綏輯與震耀並行夷皆效順持摩將訓齊偕作士始知方至首方嶽於江西及正僕臣於畱寺皆以望資之重不逾歲月之淹而練識之所察稽得數郡隠逋之財以捄大沴淸心之所節省裁積年遊宴之費以禆小蠲爰拜奉常遂貳戶部抱深憂於根本之地而以忠藎倡列卿振古誼於形勢之途而以純慤勵諸署審於國計固其餘長未膺典選之要津而舉朝滌心化毛公之儉非據持衡之臺序而豪貴斂袵畏楊綰之淸凡此敷陳具昭睹記猶彰施於政務或有可能厥討論其衷藏益知弗及謙謙自牧不萌先人之機慥慥內敷實絕炫已之僞蓋古人之髙致與君子之用心流行於撫世酬俗之中畜積乎趨時辧事之表若愚之貌繄盛徳之形容無他之技信个臣之襟量宜位百工之上或綂六官之尊而守甘於不狥節勵乎難進一辭而退累薦莫援旣貴而貧鼎臣有同於韋布益勤在老小物不懈於耄期風降類江河之趨一身以挽情僞譬秦越之背眾志咸孚息彼此之爭以懿言代鈇鉞諭長少於善以和色當醴醪爲不義者舉忌公知而因以自止殆不可數見不獲者輙若已責而未能使平則不敢安故常發慮以佐當路平冦之謀盡言以開有司賑饑之防憂勤何啻於任職憔悴幾至於傷生惟知憫窮防隠之切身坐忘勞力費財之在我蓋自少迄老孳孳爲善而無一日之或偸由外及中惓惓好修而無一言之不顧昔王文正之澹而晚有溺色之昏冦忠湣之剛而生有使酒之病曽魯公之敏達而以末暮不立貽議趙伯叔之惇龎而以臨治無能見少欲求全美信爲難逢惟公始終克免瑕玷人之無祿天不憗遺庶士大夫遽亾典則比閭庠序均系嗟思顧平頌之孔明悼儀型之將逺王廷有易名之典非迂賤之宜聞黌宮有侑食之文乃僉同之所請如防博訪輿情參稽故實列上於朝以極榮哀之錫寵崇祭於社以副景仰之恂忱非但禮制爲之有光其於世風實非小補

讀埤雅

陸農師於名物可謂多識矣然其爲書有自亂其法所引𨿽博而非其著書本指不足相證而反以自病者亦多矣釋翚雉而釋後服釋馬而釋車釋騏而釋服釋龍而釋占釋蓍而釋重卦皆非其著書本指釋竹而釋衛武公之徳已去之遠而又及於明器釋倉庚摘引月令可耳而全錄其文釋艾則因五十曰艾之文而錄禮文全篇釋螽斯甘棠旣不當釋詩而復旁引莊子華封之祝劉歆宗廟之議釋云漢其說尢迂緩謂之詩箋義可也蘋之爲藾蕭知其爲在野之艸而鹿之所食也顧不從箋而從毛與爾雅則水萍豈野生而亦豈鹿之所食耶白華之爲菅菅其名而白華其詞也乃立白華一名而釋之由箋有白華於野之文而誤不思毛傳已明也蒲蘆之爲野蜂則不當爲艸乃兩立其名而兩引中庸之文羊之始生曰達小曰羔未成羊曰羜旣成曰羊則羔與羜乃羊之小與未成之通名不當各立以爲名也木之自斃者曰椔蓋斃木之通名而非一木之名也而乃有釋椔豕豬之通名彘其牝豚其牡牡之去勢曰豚而其牡者豭今乃釋豕與豚不爲明也豝豵並見於詩毛鄭皆以爲小豕惟毛以歲紀數鄭以生紀數爲異要之皆野豬也若爲豢獸則豈狩獵之所射且虞人致獸亦不當驅家畜以待田𨿽有一歲豵二歲豝三歲特四歲豜與豕生三豵二師一特之異釋知其當爲野獸者以詩之文義推之當然也今乃釋豝而遺其他而與豕聨釋疑於爲豢畜歟大扺所識者多而所取者博固不能無失與至其釋貓引畫譜小言釋芍藥全錄花譜此無異童兒之識農師之學不宜其陋至此或其家子弟或他人誤增入之也

再書埤雅後

予讀荊國王文公集見其進字說表與其爲書序其義奧深以爲由書契以來未有也恨不得見其書其後於楊龜山集中見其摘數十字駁之龜山所駁皆是然要以爲未足以病其書也及觀埤雅往往多用字說𨿽非龜山所摘其義亦往往可駁蓋文公於學才藝旣多尢能刻意精思故杜撰立說而以經傳文詞附防之𨿽不爲無義理而於天地自然之文何啻千里陸最以善言名物有說詩之名於熈寧間亦以此爲王文公所重新經之義陸多與焉故陸亦用文公以廣其書也由是推之則字說全書𨿽不見亦未足恨而陸所爲以說詩得名正不免於穿鑿附防之病而以文害辭以辭害意者宜必多矣因閱埤雅漫志之

示劉生應昌

凡人有所感而嘆未嘗不喟惟顏子一喟非夫人之所爲喟也弟子有所聽於師而應未嘗不唯唯曾子一惟非弟子之所謂惟也此豈在聲气之動言語之窽之間哉非有曾子之惟孰知顏子之喟非有顏子之喟何以得曾子之惟哉講之於詞義信不免守株刻舟之蔽想之於意象將不爲捕風捉影之虛乎疾雷破山不及掩耳失路忽反恍若有獲學者試以是觀之劉生應昌奉軸以請於予乞書爲大學防因舉數語以示之以發其端劉生思之有得可以見告如其未得當復來問也

示王生國振

仁者人也軀殻形骸不名血肉純然天地之心目視耳聽手持足行莫非生理不自夭閼不自滯礙浩然流行目視自明耳聽自聰言自作乂貌自作肅是一人之身卽千萬人之身是謂不獲其身是謂克己若粘滯形骸執自軀殻則有其身有其身則於人爲對便有彼己旣認爲已生理便不流行終日視聽言動皆不中節故不曰仁者身也而曰仁者人也以此身公之於人乃名爲人故謂之仁見爲我身卽名曰已而不仁矣只是此身只是此視聽言動自我作用而不可自我起意故曰人也又曰取人以身曰克己又曰爲人由己嗚呼知仁之非身又知取人以身知克己爲仁又知爲仁由己可與語仁矣

題張月洲像贊

艸澤而有廟廊之情韋布而有鐘鼎之气目瑩然以澄神足謖然若將跂有時眉顰額蹙似殷憂深念而愁思不在乎膚體有時袪掀袂舉若詡揚色喜而矜泰非關乎苑藝不知者以謂老驥系櫪不忘乎千里之志其知者以爲鳯凰翔於千仭猶未得覧輝可下之時耶

陳沅潮小像贊

視不下帶步不逾咫峩巾方履士其業而儒其衣者我不能殊乎人而載徳蹈禮稱其服而文其容者彼不得以預乎此其取捨好惡不隨俗之是非而求諸古人之同異憂思愉樂不主已之通塞而存乎造化之泰否蓋居今時而有尙友千載之心處一室而有經綸四海之志非予之知君亦孰能睹眉目而知心鑑神情於色理

題寄劉白川詩卷後

七言四句樂府最盛於唐予所尢愛者王昌齡王建張籍劉禹錫數家時效其意輙有所作始謂似之頗用自喜時運而往詩藏篋中偶取諷之乃知與前數家大不相及欲毀去以其亦有可喜者不自忍欲復作以似之而好事不及少時故聊存之而同志或欲取觀亦不爲隠今書數首以寄白川劉先生白川俊才博學方橫行於制作之囿視此何有而予猶謬謂有可喜者信可愧也

題寄盛子木詩卷後

中歲爲詩極慕王韋然不近也顧其澹泊幽閒之意可以自諷而不可與髙才麗藻之士同其好吾子木材志方盛詞采溢發如川至泉湧烏能與予共此好耶卷紙粗惡書復不工尢可醜也

請閒寂上人來泉結夏疏

據砌磨磚何由作鏡臨槽碓米只爲待篩長連牀上帶刀須防檢鼻頭眉下香積廚中洗鉢莫孤負一粒半顆頓爾發心方資接引瞥然貶眼正好承當恭惟芝山南院閒寂首座得來峭俊用處縱橫立雪參少室之機無臂可防指旛悟曹溪之句非風自翻兩隻艸鞋何處不逢山水一條榔栗有緣便下鉗錘伏請逺降雲蹤大施雨法龍象蹴踏荊棘成蘭桂之塲旃檀薰修酸化醍醐之味但看木上座提倡諸方不負陸大夫贊揚此事

偈頌

半嶺開堂結夏爲具諸齋供因取十物各爲之頌

米頌

空鍋熾火難成飯有米無薪枉覓糜水火米三者和合廚人辛苦竈前炊大桶盛來分小杓有人對飯卻稱饑

錢頌

輪郭中邊團轉陰陽面背分明嗔者目曰銅臭愛則呼之孔兄我佛門中無彼此一索齊穿撒手行道次半文曾不少說餘萬貫亦非贏

菜頌

冬直儱侗匏子曲彎彎揉向油鐺一爝爛更添鹽酢太多端看取舌尖能到鼻自分甜辣與醎酸

蓆頌

馬祖升堂百丈卻捲此是古人死案休再挨眉傍眼一條攤向防牀上正好髙眠雙足展

香頌

禮足百懴悔合掌十願心念普皈依永誓不退轉各求大解脫粘縛一時遣憑玆一撚香稽首瞿曇面心香相繼續立地觀音現

花頌

釋迦座上防笑猶是心迷顚倒優鉢羅花火裏開開在千年堆糞掃

燭頌

膏火相傳焰幽室光四達燃是噴開花灺處倐見防試問室中人光從何方發初燃答雲光現灺後更言光防大家白日瞑坐只道盲人眼瞎

艸履頌

汝腳何似驢腳也用人間雙屩一任水泥拖帶步步何曾踏著

扇頌

十枝八枝削竹垜一片兩片合紙裹本然握扇引涼風引得風來添作火自心淸涼防煩熱立月端向鑪邊坐

笤箒頌

微塵合盡大千界折界各各成微塵畐塞虛塵總是鐵箒掃穿無淨因一朝欛柄眞入手界塵瞥眼何曾有此是半嶺常住箒

諸善知識開堂於半嶺防澄坐普參之外勤誦經典爲作此頌

燒香頌

認取鼻識香不在鼻認取意識香不知意作虛空取虛空無气何如剗卻鼻頭聞與不聞無二釋迦賺卻阿難阿難枉垂悲淚

誦經頌

防念經人滿口讚佛不防念經人滿口謗佛是防念經人一字不記不是防念經人以腹爲笥是不是防不防且置且道經中是有字無字

反嘅遇賦

反嘅遇賦者爲中丞胡可泉公作也中丞建節豫州實受上簡移濟上之節以來士之受知公者皆以爲將遇於上矣未防火焚其臺用是失位吳郡皇甫子安作嘅遇賦以寄意焉蓋反覆於公之將遇而復厄以爲非人之所爲其詞有曰諒匪人而實天兮侯離合之無端夫才髙招尢名盛叢妬自昔而然況如公之卓卓者哉予獨咎公之以材名自災而無所怨於天也作玆賦以反之

驟百里之修路兮厥車攻而馬良節鳴和以應鸞兮柔六轡之服襄眡阨陿而弗卽兮閒二軌於康莊行九十其猶半兮忽摧轅而臭載伊行路之心惻兮壹憤憊其永嘅嘅長號而大聲兮吁蓋髙而委罪余覧詞而美之兮揆所論而中槪繄燔木之爲災兮顧彼哉之所云弗執名而詞實兮有近取於此身被文采之煒煜兮播修名之赫喧旣煌煌其外炳兮復耿耿其中昕光旁燭之四遐兮輝彌散而方暾世黮闇之妒明兮紛狂狺而好搆彼明者之見妒兮覆逢殃而防垢辟燥薪之在玆兮固始然之所就戞兩木而終燔兮宜星星而焚究彼燎甍與燬棟兮豈斯烈之爲咎旣斯咎之莫執兮何蘊懟而謂天苟攺行與易意兮孰世遇之爲難曲學以阿時兮躋平津而開邸廣中庸以容身兮紆朱紱而殫齒原好修而被放兮䢐江介之悄悄胥盡忠而殞身兮從怒濤之極徼歷前事而証之兮何禍福之弗自人直何往而不黜兮枉何往而不信維此性之有植兮豈窮阨而捐旃孰知所福之非禍兮珍厥好而逾肩溯黃河而西上兮指朱圉之外郊自伏羲之舊都兮請端防以問爻識用晦於明夷兮與晉徳之自昭騁志以觀妙兮從吾心之所要

遵巖集卷二十

欽定四庫全書

遵巖集卷二十一

明王愼中撰

書

上李序庵閣老

某生也晚竊聞長者之論由髙帝文皇以後稱相業者莫盛於三楊三楊相宣宗值重熈累洽之運機務簡寡宸極優遊然而三公猶且殫竭勞瘁若不暇給蓋制度禮文文貞擅其長而文敏或莫能贊兵旅將帥文敏騁其智而文定有所不及此亦足以明相業之難而國事之不易於獨任矣今明公爲相𨿽遭時熈洽不殊先世然而主上鋭情政理宵旰厲精稽古禮文之事百爾具舉至於禦夷閱旅之略理財足國之方明刑詰姦之典莫不刮剔搜獵極其樞機品式之周視三楊時益多故矣而公挺然以一身任之無不當於上心而協國是非惟其酬應之能給而從容鎭定安若無事之气象滿於四海之視聽然則後乎此者欲論世尙賢則稱相業者又當不談三楊矣豈不盛哉豈不難哉古者三公並設無其人則不必備以明公一身而其輔主佐理之功章章若此信乎其不必備也儒者之論曰人主之職在論一相而已信乎其無待於多論相也某遷竄之餘不足以談當世之務念惟往日叨備末屬謬荷知遇實未敢忘長者之賜玆者承乏山東視學之職又辱汲引之大惠顧惟無可以報於門下而致其區區之虛詞蓋以求逭於情至而事不從之罪而公往者所以謬垂一日之知者固亦在乎此也不宣

唁李序庵喪子

側聞令子之訃不勝愴悼明公勤身社稷憂瘁白髮而乃以至情之痛割公腎腸天乎誠不可忱矣往時備員戶曹曾接令子同宷之末其沖和之徳雅飭之行忘其家世之顯而不知身之爲貴常退而誦其賢以爲明公莫大之慶若以獲福得壽之常理論之則令子之美已足取必於天而況明公勲徳旁作明昭固當千祿百福保佑申重不宜使公爲相而有哭子之悲也天乎誠不可忱矣賢孫二玉其美無度此亦足以嗣令子而慰明公矣朝野倚仗之身幸爲朝野保之伏惟裁情自珍不勝遐懇

再上顧未齋

某少無師承師心自用妄意於文藝之事自十八歲謬通仕籍卽孳孳於觚翰方冊之間蓋勤思竭精者十有餘年徒知掇摭割裂以爲多聞模效依仿以爲近古如飲酒方醉叫呼喧呶自以爲樂而不知醒者之笑於其側而哀之也溺而不止已成棄物天誘其衷不卽淪陷二十八歲以來始盡取古聖賢經傳及有宋諸大儒之書閉門掃幾伏而讀之論文繹義積以歲月忽然有得追思往日之謬其不見爲大賢君子所棄而終於小人之歸者誠幸矣愧懼交集如不欲生乃盡棄前之所學潛心鑽研者又二年於此矣若使得當世之大賢君子養深學正爲鉅儒宗如公者而事之質其所疑濯舊聞而開來益則於斯文或可庶幾而賦分蹇薄方操案牘以苟升斗之祿不得專一其思慮而瞻望明公相去之遠如泥塗雲霄邈不可卽無復摳侍門防之日循心自嘆知終不能以有成矣顧惟惓惓知所向方之心異於往日之狂愚兾公之見察而不敢自外故輙書其近日所爲詩文二種數十首以獻於門下伏惟矜其志察其誠而是正之死且不朽

上許冡宰

某竊觀前史人才之近古者莫盛於宋宋世之盛者莫如韓範二公其得失鈞衡則朝廷以爲輕重其往來邊圉則士卒以爲安危相業人物爲宋第一而二公之子忠彥純仁復以相業人物著勲當時垂名後世此兩氏父子固其一徳相傳厥美世濟然而仁宗深仁厚澤所以培植成就之功良不可誣洪惟我朝孝宗皇帝茂徳至治逺過宋仁而襄毅公當治之盛卓然爲時名世在廷則宏弼亮之績在邊則著安攘之猷視忠獻文正無少愧讓篤生明公昆弟咸賢而貴爲一代名門備有國家以來未有之盛事就官秩而論則所謂一門父子兄弟三爲尙書者國朝未有也兄弟同時爲兩部司徒者國朝以來未有也父子繼爲冡宰者國朝以來未有也是三者皆焜燿隆顯世所稱卓絕希濶之事然鄙人之心則以爲此未足以言許氏之盛蓋明公之徳業功名已昭播於士林爲世仰賴今者特荷上眷晉爲冡宰受命方始益懋厥徳將崇廣日躋施之無涯而傳之罔極宋之韓範父子人物相業之盛非惟莫能專且將貶而見讓焉夫由建國列署以來爲冡宰者亦多矣而徳業功名之有成後人所共知其人而不朽者不數人焉三王姚馬及襄毅公其選也夫以不朽者之難其人如此而明公父子遂處其二則其盛而可紀豈與前所稱三者之事同日而論其卓越希濶哉某外臣卑官也不足以談當世之務顧惟平日好古尙友之志竊覩明公一姓之美私有所慕而觀政刑曹曾備一日之屬附名年家又有百世之講是以敢進其說以代賀問之誠伏惟鑑之

上嚴介谿宗伯

嘗觀宋朝嘉祐治平之間稱爲盛時謂諫官得職而人主能受言也今讀當時諸人彈事奏狀類多掇拾煩碎不關大體或抵摭大臣疑似之迹闇昧之事流遊之言訐而發之以爲無欺不避至有爲誣與憤者而人主不爲別白惟務含容大臣固不以煩言衰眷任諌官猶仍職守位不加斥罰而所謂大臣者亦以體貌自崇不爲皦皦悻悻之節以爭於上𨿽其政未合乎古而其气象之廣大可謂上下兩得大小各盡者矣此其所以爲盛與自嘉靖六七年以來臺諌之臣往往以言獲罪故人亦以言爲諱而士夫之心亦深以爲憂夫所謂言者豈必其皆中而無可罪然使人以是爲諱則可憂矣伏見一二年間言者稍稍得進以爲盛矣而乃有致疾於公者得無有掇拾抵摭之爲耶是可駭也然主上不以是疑公士大夫不以是議公公亦不皦皦悻悻以爭於上獨厚自引抑求去以明言者之無罪主上益信公之不嫌而重其任然則言者固宜亦諒公之無猜而平其心矣所謂上下兩得而大小俱盡者非今日與是以某不暇恨公之見誣而方幸斯時之爲盛是公以一身受爲理之惡而使天下之人曉然知主上有受言之美𨿽其不中而不譴則其有益於時而光顯主上之徳豈有量耶伏願公益懋明徳以諭於海內則主上之眷宜有隆無替言者之嘵嘵安知不反而爲稱頌揄揚之舉耶某辱知教有年僣謂關憂喜於明公是以敢進其說惟我公必鑑而信之也

與夏桂洲

古所謂相天下者之盛徳大業其效何如哉賢不肖各當其位材否各守其職意諭色授而人莫不自得而其精神之所鼓動聲气之所噓號亹亹然不敢有怠玩放縱之心常若有人臨督而程勸之於其間而莫知其所由此𨿽唐虞之治亦不過此故曰俊乂在官百僚師師又曰率作興事此其爲徳顧不盛爲業顧不大哉今之在位者莫不曉然自知其才分之足以得之賢者固無不庸不肖者亦無所棄而賢不肖者莫不勉於在位思以自效而見於時以求用於上於是天下之事功興起震發無有不凝之績𨿽以某之不肖亦尙得以竊祿於時忘其才之不足以奮而日鰓鰓焉明公坐於廟廊垂紳正笏雍容宻勿而其鼓舞變化至於如此之廣古之徳業何以加此

上唐漁石尙書

某少不知學徒有狂簡之志徑行防趨觸株抵埳失道知返又不得聞大人君子之論指其向往猶倀倀乎其莫之𨿽能追悼旣往之愆而卒未有以迓方來之美甚用慚痛悲終棄於當世之大人君子以辜此生今舉朝野之士無智愚賢不肖莫不傳頌瞻仰曰當世大人君子惟婺州唐漁石公一人而已竊不量其不肖思欲一出門下以畢愚志分卑輩後莫由自致蓋常嘆而自悲以爲旣知其人又及其時而卒不能致此志則是終見棄於大人君子而已不謂明公兼聽廣覧之下不遺猥鄙破流俗之謗議而察之毀言薫耳而不信誣詞盈牘而不遠地傳聞腐心刻骨繼之以涕不自知何所得此於門下也人莫親於母子而聽尙惑於三至之言況乎疎賤之身未嘗奉一日掬沈加箒之役於門下而曠然察之若此骨肉之恩等之爲薄也情至而事不從恐不免於小人之歸且因謬自喜以爲自此或可望収於大人君子播其嘉惠指迷途而就大道謝昔者之悲以竟致其志則爲幸孰大焉是以冒昧自通統辱裁察而進之伏俟下風

上王浚川尙書

某顓防孤陋百無所能顧獨有志於學然以其顓防孤陋也力不足以向往而耳目無所開啟十年於玆因故守舊無所加於少之錙銖不揣私心常願得事當世之大人君子一出其門承幾席之末論以發防廣陋庶畢此志是以引領跂足欲自通於明公之門下者蓋蓄積於中久矣反顧其顓防孤陋也宜無所受教於門下之餘席愧而不敢進中之所蓄積者蘊而爲憂悲往者得罪去國知必長棄永擯無復登朝之期於時而不冒昧一見焉是終不得見矣蘊而爲憂悲者又當成疢疾至於一旦塡溝壑抱無窮之恨也故敢冒昧通謁門下反辱明公賜之坐而語之諄諄不以大官卑小吏不以前輩怠後生其所以慰藉而誨諭之者多聖賢之微言公之所獨得而某之所不能與者奉而辭去忘其謫竄之窮而慨然以得聞大人君子之論以淑此身以遂往志爲莫大之賜也其慨然之時蓋謂繼是日有所得焉將忘其貴賤之迹長少之分而以聞於門下以求正也不揆其顓防孤陋也視昔無損復自愧其惰弱之甚絕不自通於蓄積之心視昔不懈而加耿耿尙有兾於後也日者受事東土則明公之流風遺教往往而存尋正學而追宗慕令修以勇紹復有昔日慨然之懷矣向者章邱杜生來致公所貽手教大集長跪拜貺展而讀之若侍幾席之側以試事之不遑未能裁玆乃稍休用敢齋心肅慮述其疎逺之狀愧仰之誠以幾幸門下之察而望終惠之

與王順渠祭酒

僕獲聞於君子長者之言心所願見者當世有四先生也河內何柏齋關中呂涇野吳下魏莊渠齊東則先生也往歲謫官毗陵稍遷畱都故得謁涇野於官邸從莊渠於裏居二先生不見鄙以不可有言垂賜誨諭至於惓惓中心竊幸因用自奮惟先生與柏齋公未償所願日者承乏東臬誠欲修敬求通庶幾君子一言之教而職事惇迫未展此懷欲拜書門下念惟身之未能先空言恐不足以干聽察而幾垂教因循至今末由自達又念守官有次旣未得旦夕就見門下而日月其除歲將攺矣不任其景企之心遂忘簡率遽以書先伏惟先生鑑其心之誠而略其迹之慢而有以教之尙圗奉見之日更質所聞以悉此心不宣

上穆元庵太常

先生當世之名儒也經淫傳癖周情孔思繭絲牛毛之功未知虛齋先生視先生何如也僕晚進末學未能窺先生之蘊然一日從事於章句文義之間不知揣量願見門下而請益者其心未嘗自廢也日者承乏東臬思欲一見君子以遂本心而屬職事惇迫之際弗克如願欲拜書門下念身之未能先空言恐不足以干聽察而幾垂教因循至今末由自達又念守官有次旣未得旦夕就見門下而日月其除歲將攺也且辱長者之見先敢忘簡略僣以書聞伏惟先生鑑其心之誠而宥其迹之慢幸甚幸甚

與葉洞庵給事

往時同仕於朝𨿽不及接一日之懽然常於表著之位望見威儀私心起敬以爲是足以當天子之嚴臣而先生竟以直道見斥斥而且廢縉紳之士所共嗟憤不俟僕此時瀆言之也樂道忘勢足已而無待於外則世之嗟憤者𨿽於情爲正於事爲義然亦豈爲盡得先生之心哉天之生材實難其生之固必有以用之而棄材不用以逆天意則吾君相之責當必有以順天之意而慰人之望先生亦安能終焉宴息於洞庵之中也哉敬爲世道望之久懷裁因循至今心往迹疎伏在鑑原

與謝與槐提學禦史

執事一時偉人也文學政事節行智識今之成名者或得其一而猶未至而執事皆優優乎兼之夫以執事之美之富如此宜乎雄視逺覧𨿽豪俊特拔之士尙未足以承交於下風況孤陋淺薄如不肖者豈宜扳望聲光然執事忘其身之富不察僕之爲不肖而辱與之爲友使僕亦自忘其身之孤陋而僣托於髙明騷人稱樂莫樂兮新相知其謂是矣日者赴臬齊東始知執事督視咸政行部至齊而僕以淹迹故園無由侍往日之歡不勝追恨然執事之齒及不肖姓名者逢人輙致其情是執事未嘗一時而見忘也今之衰也乃有交道如執事而僕實當之豈敢但頌以爲私徳而不勉焉以相副哉山東聖賢之邦也其餘教遺風斬然不復可見甚可悼也不揣不肖思以變易其舊習興起其新志誠不量其力之所不及顧以爲此心此理不殊古今則此學之明晦絕續其責固在吾人而非俗之不可變也側聞執事新受命於朝視京圻之學政不勝吾黨之幸古人稱建首善自京師始得執事爲師鼓動變化其興也勃然僕之不肖亦將觀首善之風以自勉而布之齊魯之士也旣辱相知又守職偶同有可督教時賜惠音此僕之大願也此僕之大幸也臨書向往

與藍北泉禦史

先生天下之士也某自結髮入朝則知先生之名而願見焉以年之相後地之相去無由也日者叨命大邦行部東土正圗遵瑯琊由莒卽墨之郊以至海上求見先生而訪所謂牢山者竟爲向導者所誤問途不審乖此本心不勝悵怏夫不肖𨿽末由躬謁先生然願見之誠固已積之數年而始僣通於一日也先生亦宜鑑予之誠而有以教之毋以其愚而不足與有言也不肖𨿽愚然所竊者大邦風教之責也先生毋亦爲邦之士憂乎如此則先生當必有以慰予之所望者矣伏楮無任瞻切

與姜艾峯禦史

往歲聚首京師過辱厚誼雅愛佩服難諭執事按節西行猶得時聞音徽兼承居起及不肖竄身南土跧伏冗宦不敢僣通名姓於交遊是以無由繼其惓惓之私每引領北向未嘗不慨然興懷於昔遊也逺地閒僻無所聞知然執事之宦業光赫聲望崇隆著於臺端逮及下土𨿽以不肖之陋亦得聞而知之以慰其私甚幸甚幸日者受事東土猥防貶損牋教重以腆幣拜賜感誦知盛徳之不忘於往日也只謂東行有期得以攀望門防一盡平生是以不欲以空牘先之不揆賤事鞅掌由西䢐東淹越旬朔至萊之日而執事已趨朝矣不勝慊恨玆以試事旣畢乃敢齋心肅慮修誠門下伏惟鑑而原之不宣

上魏莊渠公

自得見君子以來廓若發防始知正學之有所在而此生之幾於虛過奉以周旋時有警省不敢防已於流俗之中溺志於技藝之末惟以聖賢之言維持此心𨿽自知茫無所得然循是不舎或猶有可就正於異時再見之日也思復徳言想象道範下懷戀切朝夕靡怠悅而不繹知愧門下某死罪死罪

與陳芹山

久懷奉不逢便者甚用濶然蘇學諭來始得備聞執事居起又知身教之所型範淵學之所漸涵人情大服士習向美足以知大賢之所作爲非淺陋無得者所敢望僕聞之益知自愧亦因以黽勉承風將竊附於同志之末不揆甚矣蘇君之來出僕望外而入省之日以及卒事之後臺察藩臬諸公終始推其賢譽之不置僕深用自喜爲平生同遊之光且無謬舉以欺執事之咎甚幸甚幸執事教學並茂資地已崇固不得久爲兩浙之崇統未卽入登臺寺暫借東土一日使僕得奉教周旋則平生傾仰之懷足矣蘇君行迫屬當擾擾之際臨楮不備

與張南墅

日於欒東庒處聞執事旋節故園急欲致居起而未有其便方懷惓惓而尊教先及無任浣慰僕受事大邦忽及一年矣苟且鹵莽於較量文藝之間曠越日月其於學校之政教化之實茫茫乎未之能舉也猶諉云日力有所未及然自揆其綿薄之所得𨿽有餘力而亦莫之能舉也甚愧甚懼執事辱在交遊之中謬爲見察者其可無所開導教戒之而第以部內使者之禮泛然待僕耶甚望甚望趨朝之節邂逅可逮尙圗披晤以盡耿耿使路阻修越江渉湖載離寒署想惟吉人所履明神茂相下情幸甚

與張東州

執事當世之偉人也鷹揚詞苑雄視髙舉足使羣羽畢伏眾喙咸戢然則今之蜚聲著藻斐然成名者尙不可以當執事之一顧而譾陋瑣蔑如僕乃辱見取焉何也讀行部見懷之詩推與過當良非所任不知其惡豈非情蔽於所愛耶大冊見貽瓊瑰滿握瑩目怡神塵煩頓濯照乘之珠連城之璧烏足以言寶哉而黙無一言可以附李報礫投愧如之何從劉函山處誦彭彭者車之篇不謂古風旣絕而頓續書中復記存賤子豈惟詞足以接古人之聲而交亦足以亢古人之誼何其盛也臨楮瞻切不盡

與林希載戶部

側聞榮拜民曹私心殊不能平以爲方今士流文學操行如吾少峯者不能以一二數乃不得居侍從列要近而獨置之於此耶又念吾子精敏好學之志累於簿牒程課之間不得以專其力而一其思慮則欲一日脫去縣邑之繁冗宜無所計臺瑣省署之間也萬金之璧置之下邑之市委巷之肆顧者旣少售之【原闕】

裁之敬不宣

與吳用宣少參

某初自束髮入朝百無所知幸得與君同曹而官因謬從遊辱君不以其童子之何知棄遺之且惓惓垂教焉今𨿽不能有知防然如往日亦竊有一二之知則皆君之所教也安敢忘恨暌違之久無能質君以其所知而求進其所不知也每一念此慨然興懷聞君拜官湖省與櫃山君同地而宦兩君之交豈非神之聽之使其中和且平哉余獨塊然守此無與爲似何異幽谷之鳥嚶嚶其鳴乎在喬之友而莫得其聲之應也詩不云乎寧適不來微我有咎然則余之與君其迹之弗得合者固阻於勢之適然而區區之心君其勿之有咎焉可矣臨楮瞻切實勞我心別冊錄詩乃在畱都所作身病志衰仕非其好故見之於聲者不可勉彊君試觀之而知其無復騷人豪士之致矣時有便者不惜見報爲幸

與謝提學

不肖苟畢東土試事方其視事之時猶能自彊不見困病妄喜以爲猶足以驗精力之未耗也日者火證大作頭暈耳鳴心忡忡然而不能定常若有物乃知昔者之勞久伏而盡發於是矣山東六郡耳已爲困如此況如執事所督畿輔八郡之廣人士之眾視事又在不肖之後談笑而畢不煩餘力而畢事之後竊聞怡然休泰神力俱完足以見人之材量長短優劣相去遠矣如不肖之不敢望執事而去之逺固亦多端何止於此而已然於此亦足以觀矣本圗此月中稍稍整理規條與諸生共學而爲病所困未能也如何如何向見運司中呈至公移知執事謬以志事見辱夫雍裏之博雅好學執事托重焉是也如不肖者舊學旣疎而謫宦以來益就荒落何足辱也屢見劉君問之云尙未就艸統艸脫之日執事裁斷潤色成編不肖僣引數言以發明執事之意附姓名而行於世則不敢辭且亦不虛執事之辱也若夫志之始終則固自知不足以與於斯文不敢妄承也相望伊邇思念實勞所得時惠教一二不勝大願

復宗兵備龍門

向專人裁門下極爲艸鄙不敬反辱賜書答教拳之誼藹然可仰泉翁易測日在畱都亦得受而卒業矣大抵宗祖程朱二氏之學而參酌用之固宜其說之明而理之正也觀者但知多遵用程學而不同於本義殊不知實從彼源流而稍派別耳然則以爲背於朱學者不察者也僕苟且畢玆試事百凡疏略過失傳布必聞於君子之耳幸有以開示而教之尢爲髙雅之誼也

與唐荊川

側見尊公拜南曹郎之報甚喜使吾子隠不違親養不廢學非子之素志也夫而今乃遂也恨予不得在金陵而拘縶於此也令弟計已成婚田園饘粥之事亦不復以累子之力子其樂哉不審比來尊體病否何如何如子之寡欲省事以義理養心而病不愈者未之有也古稱戰勝者肥子已無用戰矣又何所得臒哉余居此碌碌殊愧吾子在庵君去諒能爲一談之由今追昨其過惡之多不勝其可慚赧而悼恨今惟當常存此心益加警察使後之追今其可慚赧悼恨者漸加少庶久之不已少而漸少猶萬一可不至於爲小人而已夫以余之誦習章句忽聞諸君之論其於聖賢之學亦能謬言其梗槪而竊知一二然自櫽括其行則未免於小人豈非其言爲空言而知乃臆知也然則由是以知大學之所謂致知者信在內而不在外系於性而不系於物而龍谿君之言爲益可信矣餘力本弱資本下而子往往謬以爲可進是非好而不知其惡毋亦誘而振之也乎益友離居弱力下質愈無所誘進而奮發吾子山中所得宜一一見示無爲獨善在庵君誠良友去此大可悵恨占筆信率不盡此心

與王方南郡伯

違離台光奄忽逾歲而感念徳誼依依如昨向者仗公之靈道路無恐以至歷下踐任之後遂及攺歲凡百未暇修舉而賔興期近輙復行部而出矣始出之時大患薄力病質不足以堪此勞瘁或增他疾今考閱之事已十畢八九幸而不害殊用自喜恭惟政善民安心用以和身其逢吉遙審尊萬福爲慰秋仲當蒞事棘闈冬初又宜以入覲行頗有不遑之勤然畏此簡書諸侯所以朝於天子而述職者也惟下土之民爲望耳聞通衢新亭竟成三鳳之名公之所以敬禮二子而施及不肖之身者眞不可堪然僕向者之言亦自可采何終不見聽也前所樹立不足以當公之所表章後所勉防未必有以副公之所期待甚用愧懼然而深頌厚徳勒之心中則所以自勉者自是益不敢不力矣使僕將不自力以負公猶有道卿之賢也小價南歸專爲迎致室人東來未能辭絕此路聊復爾一介行李或有資於輿馬之費伏借指揮皇恐皇恐臨書向往別狀更祈畱神省察不宣

與張少越推官

向讀執事之文思見其人如隔世然卒獲覯止之願幸何如也向所以思見而不可得者固非特以其文由文以僣窺所蘊謂其蓄積充養宜必有大過人者及乎旣見也果慰其心之所思所謂蓄積之深而充養之粹卓乎有道君子也今人多以因文觀人爲空言豈知言者哉且辱又臨下邦其蓄積之所發充養之所施將得以與被其澤而竊聞其風又大幸也向過東郡屬賤事方棘不得展此見賢之本心想亦鑑在髙明也價還特此申問居起不宣

與胡節推

側聞榮拜比部固喜大賢之登朝而私恨下邦之失恃也古者刑者民之司命執事旣以公平之心明察之智司泉人之命而人人得其所以生則其爲比部也固不習而已能且可以益大其施非止昔日之局於一郡而已也甚幸甚辛不肖受事東土以來幾及一歲碌碌無補於教化不足爲執事言之也余暑謝盡輕寒來歸想惟吉人所居明神茂相惟願益加頥防以副下情

與陳棟塘

夏間遣人至泉迎致室人東來曾附啟門下不知公之以覲賀行也想不得於記室矣日者於郵筒中傳至公所貽翰教忽若從天而至長跪展緘讀之再四公之惓惓於不肖欲有其成而憂其不至誠所謂道誼之愛也自聞教以來益用講求體察於此心頗有獨覺其進者未有敢妄以語人又未得一見門下質其可否固當俟他日也使節往來於齊之疆而僕皆不能遣一介之役於境上罪也何言然公之待僕固不以此區區者爲敬慢也臨楮瞻切不勝耿耿

與袁永之

往從屠文升處得見君所爲十懷四悼詩足稱作者矣今之爲詩者何止千百人且各以自矜然實不得謂之作所謂作者蓋出於我而無所緣於人者也故予謂君之十四首者當之矣黃徳兆處寄至連珠一冊受而讀之誠不讓於古人豈君之自譽哉夢逰岱宗歌亦從可泉公處取觀之此等題目予固謂必待君之大手筆然竊妄議此歌猶似爲題目所伏矣以此見太山詩之難賦而余之瑣蔑其敢復有意於此題耶太山尙未之登卽登亦不能有言也聞令子已靑靑者衿遊於庠序亦足喜也君之內政曾有主之者否此乃義之所宜急圗旣除服矣而弗議此則非予之所能知也聞泉公曾再遣人至吳否然餘皆不及知故久未得問足下非爲簡也衡山先生王祿之君均乞爲致意橫塘新居所作必富盡錄以惠我並懷悼十四首俱欲得之千萬勿惜紙墨向在畱都曾以絹托壽承轉請衡山公冩南江圗幸爲我一促成見寄莫大之惠也病體不佳宦況不足穢聞耳也不具

與許龍石

先生問學行誼爲一時儒宗末學未能遽窺惟是緒餘之發爲詞翰者長篇短章巨軸小冊所謂鏘金石而諧韶濩騫鸞鳯而攫龍蛇者足以驚動逺邇垂示今後僕亦時時得從士夫之逰竊見一二焉以願見之切固欲無介紹而求通不揆見接與否而冒昧以進也況於長者盛徳不遺晚陋辱以書先有階可達乎事之不聞而身之多病因循不早其迹甚慢惟先生鑑其心而於迹略焉則繼此尙敢有請也臨書向往不任區區

與陳約之

得讀湖廣錄其二十篇之中詞致瓌奇文彩偉麗者數篇蓋超然而不同𨿽微吾子曉諭之予固亦能識其爲名筆也是使秦漢之士復生授之以簡使爲之亦若此而已而余私心所不足於子者惟第二問防指斥宋儒殊失其眞且誣其書以爲讀之令人瞀而不可信是子於此數子之書未嘗潛心以讀之也夫學未到彼則於其言宜未能知旣未之知則其不信也亦宜但不宜以已之不信而遂斥立言者之非耳吾子材髙意廣卓越時流願稍自挹損盡心於宋人之學則其所就又當如何如予之不敏固知無所動於吾子之聽而抑其髙志惟反求自得之日則其趣識自當不同耳便中幸有以教我

與邱集齋

病中得讀手教豁然開浣不覺屙之去於體也僕所與君書本出倉卒口占全無倫次且多直致之情豈可令他人見之以重予之不徳也承教諄諄大意皆勉僕以聖賢之學欲其和以接物謙以持身朋友之誼無以加矣然僕竊窺尊意猶似未察予心之所處而循今時之流議也敖惰乖戾皆凶徳也僕𨿽不肖然自稍知爲學數年於此矣豈其謬迷已甚必欲蹈小人之凶徳耶蓋孔子言和而不同易以謙爲徳之柄然則謙豈足恭苟悅之爲而和乃合污同流之行耶夫和有所不同而謙必可以自持若必欲徇今人之耳目諧世俗之口而以爲謙與和吾恐其得罪於聖賢也且僕日夜自檢括其身往往徇人以非禮之恭而回心以從眾之所行而不敢矯之者不勝其多也中懷恐懼正患君子者責其不能秉禮由義不謂尙以不恭不和煩君之教詔也久之君當自知僕誠不敢爲過甚之行也惟是學術疏淺工夫鹵莽志不足以起信而迹易至於招尢此則僕之所當益加體察修身以俟他日萬一之成而副吾兄惓惓盡規之誼者也近見管給諌奪俸之防料兄亦在其中薄祿見削知無以堪然猶無他譴是倚上藝也感慰感慰僕邇逼疾患尙未能出兀坐一室與圗書相對𨿽節序更新塊然無徵防宴飲之娛亦自有一叚趣味也臨楮向往良不可任

遵巖集卷二十一

欽定四庫全書

遵巖集卷二十二

明王愼中撰

書

與鄭海亭

吾子所與於蕙川人書因後書見示始往取而得之向遣人候於時未見此書故不及唁防子之戚也人生遭此直是東門吳乃能不悲吾輩自有性情焉有頑然不痛者耶要當以理命自勝勿爲所累乃不失正此際最是工夫勿云常情細事也向聞應常州已考績入都曾因朝覲人便寓書問之如子所示則書莫由致矣有歐巡撫便新識應常州士之相得固非苟然取人與取於人皆必有道今人但言受知於人者之難而不知知人者之尢爲不易且如吾子爲政受毀固多然使彼毀者數輩盡變而譽子亦不足爲子重吾輩須認得此意端的始能不奪所守而滛於俗喜怒哀樂中節爲達道而又有聞譽不喜聞毀不懼之說無乃近於木石其心而非情耶彼以爲其毀我者固不足懼而譽我者固不足喜如使賢者譽之毀之亦豈有不喜不懼者哉善者好之不善者惡之非但觀人君子自考良亦若此吾子以爲何如予近來讀易補見聖人之用追念昔者所處所履何以免於災戾大抵乾震之卦必多危辭𨿽幹六爻亦不言吉至於用九言其所以用剛之法然後稱吉徳已龍矣亢則有悔幹健知險坤順知阻此何等作用而其歸只在吉人躁人之詞多寡此與老子知雄守雌大辧若訥之防何異但聖人無私心而老氏一意自私其身所以爲不同耳易之告人未有不正而得吉亨者而亦多貞凶貞厲之詞是凶厲亦正之所不免也夫過剛則不吉多言不免於險阻而守正亦有凶且厲此所以爲易之道一也吾輩處世固不宜必有亨且吉之心而亦自有免於凶厲之道每每以此意自檢括頗能不以世故累心但恐信道不篤舊習未除終不免於補耳子去無錫想亦不久時過必行亦易之道也李生黼者僕未詳其行然能潛心講究有稽古之長與虛誕浮薄之士作字寫畫者大不同也今之所謂富貴貧賤者何必其人之材徳足以當之直有幸不幸豈爲士夫者皆足以致富貴而此生獨以不肖宜貧賤哉不必深議之也應常州爲此生刻二禮集觧向曾許以作序未就也應君見寄一部已爲人取去子到毘陵能爲予寄一二部來尢望僕病尙纒綿不能脫然去體第爲薄祿羈此不貲之軀豈有行志及物之效哉子居彼中頗與人接宜詳得僕過失以相告曉而第以二三好言見慰何也子以爲此便足以塞朋遊之責乎非予之所望於子也相見未審何時臨書耿耿

與歐陽南野

自公晉位列卿同朝爲學者始有主盟天下方想見此道大明而公復以憂去位不知少湖與雙江松谿三公在朝倡明和集尙能不替公之盛否也竊見一時士風吏治多封已而病民先身而後君豈彛性使然亦由學問道缺本心不明故處義不精而易爲放失也覺民救時其道在公或處或出皆有以系天下之重此海內之公言非吾黨之私頌也某閒居以來𨿽不敢自荒於嬉少有所用其心然夾雜姑息其爲不明不精又有甚者無由置身公側日聞開發以去蔽警懦恐卒無所成矣公亦有以憫而教之與向往之誠非書可盡

與李克齋

兪都閫人來得聞廣中有交州之警度其事埶不過叛將釁臣不得志於其國逃在海中未有所附而剽掠爲冦耳想無大誌異謀廣中兵力未爲單弱旣有諸公籌之在上而兪子爲將臨敵制變自有所長當卽就底平也每觀當今時勢極爲明盛安平之候而閩浙有海上之師湖蜀有平苗之役廣中又有此警亦似紛紛然者平陂往復亦世界大分限常使小有戒畏不爲無益於盛平而諸公往往有可仗之才自是世道之隆卽如武臣中有兪志輔其人何但一障一陴之用其勇略不在近時西南名將何卿沈希儀之下而潔已拊下則有古名將之風矣以此推之何得便謂今時無人也此中海上成功頗爲奇偉柯遷之君碩畫妙策有此績效信吾輩之美談然夷人深怨未保永憺華威不萌報復之念否此亦有可慮也弟春來病意稍疎若從此以後益無病則精力尙有可勉學問之事又更妄有所冀於修明之益也老母病已全復得以娛侍想通家之契欲知也余不能一一亮之而已

與朱鎭山

自鄒魯以後天下言道徳學問所出而以其地之盛爲名者曰濓洛闗閩蓋千百年之間能以地系於學問以名者僅四而已而吾閩與焉豈不盛哉近日此道寖微士者以學爲諱乃有一二大賢間世挺出倡明斯道在江浙交廣吳防之間皆彬彬然盛而閩中未有興者僕輩忝先一日之達少有所聞而誠心實行不足以發之其愧負不假言而司化民成俗之柄之君子亦豈能無責乎賴公之來身任此責閩士其必有興矣若濓水出道州周元公實終定居於匡廬遂以道州之濓名其所居蓮花下之溪則道徳學問之倡固在江西也公江西人也來爲閩督學使者衍元公之傳以與閩士共學教學相長師弟子交與以有成濓閩之盛今日再見之公豈能無樂諸生安得不勉哉僕以此言講於朋友之間信者固寡而公所覈取諸生之中亦多有不疑僕之言者至於吾弟敬中尢知領略然觀其家庭請益之頃語以文字之要則色喜而心諭其於性命之微言猶未能篤信而勇爲豈末藝可悅而澹乎至道無味可嗜耶玆往侍得聞公大道之要吾知其所悅必有在此而不在彼者他日將諸生與吾弟之歸從而扣其所聞於門下者以私淑焉實大幸也臨楮向往不盡

與應儆庵

昔人論朝廷方隅之緩急比於腹心手足如公之重不使居中宰制崇護腹心而膺方隅手足之寄宜天下所垂望也然手足有疾未聞腹心得以晏然無事則公今日所受之托豈可謂非天下之急哉自嶺南開府設大臣經略以來名臣相望而事業俊偉勲名可紀莫如韓蘇州王陽明公變化運用之妙固在精神難以按圖求駿然規畫措置亦必有迹或可講求見之施行未必無所助於經略之一二也近聞鄭韶州有不得於職拂衣去郡此公最爲不欺其心能自信其所守者官𨿽蹭蹬而其人品固同年中之賢者公在彼而不能伸一老同年之志竊以爲公有責矣不獨同年之私也嶺南爲郡才力或有出韶州上者自守不變未必有加之者公在彼而使賢守不得終其治又恐天下有以歸責於公也今時耳目重官位忽人品便謂一僻郡老守欲去則去何足深置論不知古人重事體往往有一小吏賤僚之去就而系於政俗之得失者亦不敢輕豈可隨時耳目不以爲意也弟廢人也不宜妄言惟於公可一發其妄耳非公亦不能諒其愚也冬來嶺外气候彌佳伏審道躬有相余不一

與羅念庵

別久𨿽不及相望問何嘗一日不仰下風友人沈子來自安成得兄所寄手教畱都毘陵侍遊丰神宛然若睹浣慰無任柬中相望之意尢切至不肖苟簡自恕以爲此心少有所明便倚此小明隨防把照如兄視之乃是昏昏耳明者視之見其昏昏而自以爲昭昭此乃昏昏之尢者也此事非脫出鄕井网罟與兄相從掊擊刮洗使塵腸膩髒蕩滌無餘庶得眞气再生丹元復返不然此昏昏之體終日爲主何由得見大明中天也悠悠空度不自發心恐終於此而已臨書悔吝如何可言

與李中溪書一

庚子嵗在汴臺獲通荊川之問方圗繼續相聞辛丑之變雲翻雨散今思之如夢追談之亦何異說夢也棄置不復云如弟之陋廢而閒居談道著書尙有用力處而不以區區名勢得失者動其意況如兄之髙明奇偉者乎所恨者各生遼絕遐阻之鄕嶺限海帶如各一天不獨兄飬性綴文之益僕無由請而僕之防駑磨鈍黽勉一得之愚亦無由爲兄盡之也如何如何明倫堂記曾錄寄武進唐應徳兄並與書云此文乃明道之文非徒詞章而已其義則有宋大儒所未及發其文則曾南丰筠州宜黃二學記文也唐君復書盛有所契不以予言爲妄也然世之名能爲文詞者舉不足以知此亦可以嘆近世文獘而有志之士不得有明也周戶部志銘李尙寶行狀不獨其文而已其是非不敢苟者乃吾所以爲文之道也兄如信其道則可以因此文而知二人之爲人矣家居治心講學之餘不免爲人牽挽作酬應文字亦不敢苟而必有法以無刻本不得相寄然未嘗不坐此取謗方用世時好行驚眾之事以召怨嫉今不用而退於家復爲驚眾之言以取譏議是無所往而不得謗也然吾亦何暇卹哉非敢不卹也道本如是而不可變卹則非吾所學之道矣兄以爲何如久思欲與兄相聞絕無便者玆捨親往佐嵩明州嵩明不知去大理若干裏然托黃君以必達也有便幸無忘報我

其二

想念無已而絕無滇行之便向曾因捨親佐州於嵩明者有所記於兄托以必達竟不得一回信不知達否去嵗正月伍鴻山行可以寄矣而值弟新有內子之防才數日耳正坐摧楚中豈復記此故不及寄也此心惓惓度兄與我同耳百粵南詔本遼絕遐阻之地而吾與兄偶生其間勢固難以常相聞惟此心不相棄足矣𨿽是如此而勢猶可圖以相聞又不宜付之爲難都漫然不省也故弟亦不能無望兄之見答也不審兄比來所得何如閩𨿽逺地然據泉州今已爲聲名繁盛之區故弟所處頗苦應接不給如兄所居恐終是簡靜也簡靜中所得自當與處煩擾者不同況兄才力詣絕又十倍於吾乎故弟尢欲得兄見答以知其所得因以自朂而求進不獨契分之厚欲聞動止以爲慰爾也弟自辛丑罷歸以來八年之間一遭先君大變之後視息苟存勉營葬事已薾然非人矣塟未久而連有母家妻家父母防葬之事又族人大小功之服亦相繼而有且多有貧者至殯殮之費皆當出於吾手又其子皆愚並當爲之調護指授吾以爲此皆學者經綸大經之條件節目不敢不用其誠了此未給而吾室人又亡神損於情傷而力匱於禮至故不得肆志於學問然此事亦未嘗一日廢特其工不専其心不一爲可恨耳今士夫居家者田舍戚戚之外則以聲色博奕酒食爲娛弟今者惟絕去此數者故亦有爲學之功至於田舍𨿽借先人之餘不爲不厚亦稍有區畫使一二力治之而已不以煩我也獨不幸室人化去上侍老母下撫弱子無相助者此一苦事終無處法故今𨿽日月已除而感物觸事悲便到心有可念者柰何久不寄兄而此一紙都敍苦楚無一嘉話亦以示家庭無飾之言見吾與兄之好有同骨肉也紙盡不復云云情則無限也

其三

頃曾托伍鴻山以寄兄今因王賔竹之便再此具候然伍氏子實與王防知同行則此二簡當一時至也吾鄕有洪芳洲先生文詞直得韓歐曾王家法與唐荊川君最相知其所作視荊川不啻王深甫之於南丰張文潛之於東坡充其所極當爲本朝名家今行年才逾三十耳其文學如此而其爲人峻潔忠信卓然有古獨行之操不以世俗之味錙髮亂志尢爲荊川所敬吾輩駁雜視之眞有愧也與僕亦相知故錄吾所作偶有與此君來往者數篇以寄兄亦欲兄知吾閩中近有此人也其人之文想海內漸當傳之或流播至遐逺兄將得見之旣有言存胸中見其文因論其人𨿽不相面亦自樂矣閩楚相去有若異天偶值伍王兩公宦彼中此吾兩人者相聞之一大郵便宜加意有以示我勿孤區區之望

與華鴻山

僣敍佳稿極知不揆然於往日防世浮迹盛衰用捨之際言之有可感者𨿽文不爲工而其意獨至矣至其所以致推慕感憤於兄者亦非苟然也僕常愛歐陽六一所作釋惟儼祕演梅聖兪詩集內制集數序感慨曲折極有司馬子長之致昌黎無之也常有意學之而才力況趣終不相近此序亦頗有其風矣蓋因兄之雅以稍發吾文而非吾之文能有加於兄也文中徑書尊字他人觀之疑其不恭然此雅道也不可以俗格亂之非兄不能知也僕爲文其不售於俗人耳目有大於此者而區區自明其細者又可笑也風便賜教使知可否如何

與翁東厓

去嵗之事艸野所聞已不忍言況公親見其慘又膺其責其爲痛心疾首又可知也正當仗公英略碩畫一剪此醜以雪畿輔數萬生靈之憤而遽有所罷天也非人之所能爲也方公起時僕聞之慷慨增气爲賦十詩未及尋便寄公不久而聞罷報矣然詩在篋中他日小集載之自是一題目不但稍有佳句爲可存也旣存稿於家亦不免使公見之想憂國赤忠一日不能晏然自休而覧吾此詩又當增一感慨也何日再見公之出爲國家立大功而果爲生靈雪必報之憤也鄙人日夜望之臨書惘惘何由得盡

與陳虞山

郡幕陳君未來傳者已知爲公之猶子日夜望其至欲一問公起居及其至乃獲領公手教下懷仰慰如何可言且知公春初體中不康久之而後復旣懼且喜今海內耆舊淪防殆盡獨公巋然如靈光之存𨿽不用於世然以一身存當世之典刑起後生之瞻向其所系爲不少而其功亦不爲無所禆於斯世者矣故某尢祝公之算於無窮以久爲世道系也奏議序已竭區區之思所以發明推仰之意竊爲獨至此非敢以爲報賜之效蓋此道自當如此有前修先達則必有後進晚學能言之人爲之形容盛美以行於無窮此道甚雅而今將亡矣故僕偶得托公之奏議以爲此文而明此道於將亡之時亦自以爲幸也惟公鑑之

與李三洲書一

頃從淨公處見所屬吏士所爲此公紀述大徵之文皆意義猥陋詞采謬劣眞不足以鋪張盛美揚厲壯鉅文字之學不講於世其誤不淺揚雄贊趙充國韓愈紀平淮西猶云近世詞章之事如侯徵羲和伯禽平徐戎僖公服淮夷與夫宣王中興而申甫樊謝諸卿之功使不見於詩書孔子𨿽欲存之以爲後世法亦何所考據而傳之耶僕謂淨峯公之功烈旣已不減吉甫方叔而作者無人何以嫓隆周雅載之無窮也不獨如此也周人有雅而宣王之興始有考於後今作者無人何但人臣之美不著而已且無以昭聳有明之功徳於漢唐之表尢可憾耳今此公又當與公共底平蠻之績楚多才士宜必有能著其美者僕竊願見之幸無惜一示及也僕之文極不爲今時所好常欲存之以示後不意公獨好之故聊及之以資經武之暇之一談不然此言也其不爲妄且易與晉人之言善爲師者好以整又好以暇度公之整且必有暇也故論之如此幸有以教我僕將因以知公之暇也

其二

公在邊有徵誅之謀籌兵算敵諸務方棘在他人處之宜嚴戒不遑朝夕公獨能論文觀理窮眇造微有講習之益如在氊茵燕息之間信可慕也僕前唘有能整而暇之說以今觀之公之整也甚能暇矣僕嘗言爼豆之中有軍旅蓋其精神嚴固志意堅卓可以周乎經曲千百之中而不亂則所以三軍敵千萬人者是此事也衛靈自以陣法爲問殆謂王孫賈輩之所治此豈孔門之學而所謂聞爼豆之事者自以正對非婉辭以爲拒也當時衛公旣不悟後世儒者亦復謬解於是軍旅爼豆判爲二事而雍容細謹爲文儒之習暴厲悍忮爲武人之長蓋道之不明如此何意於公一明玆惑淨蓋已進於此道公與共事尢爲奇特湖南之功知非二公難事所示文評足欽髙識僕爲此文實不期有能好者之出於今要以待於天耳何意有公與我同好也其敢不爲公盡方欲詳論而使者立於庭不能少畱半日故未引其端俟専錄拙稿訪便寄去並爲一論之也

其三

仰間適得唐博士所持公見貽書教欣慰無量急發緘莊誦仰見大賢之度直以國家天下事爲心而不以一己得失自撓旣深嘆服亦自喜能知君子之心而彼區區以小人之腹相量度者果失之也然公以今日所處爲辱恐猶有少介然於此矣公事功進爲身心修益昭然在中外至於當事任責卓有所見與共事者不合不肯少攺以相狥坐是異同失位而去此亦俊偉明白事也而於公豈有辱哉公於僕所諭無間故僕輙盡其愚如此若夫一書之中首尾反覆惻怛洞達誠有古大臣之風他日任天下之重開誠布公忘已用人以共爲天下之事非公而誰竊爲天下望之嗣此尙再布

其四

兩賢同時而不相知者自古有之或學術講明源流迥別或事功建立防模絕殊然要兩不失爲賢耳又有兩賢相知而偶以共事意气論議一冰一炭至於事已論罷輙若金蘭此皆古人之所有果其爲賢正不在於事事牽合言言勦應也僕於公與淨公幸辱一日相與之雅竊知二公之皆爲賢者也湖中徵苗之役一冰一炭僕不以爲怪蓋古人有如此者然不知二公意中能絕無所介而懽若平時否嘗有客過我艸堂談湖湘之事云淨之功且成者客曰此大非李三洲所喜吾艴然不恱以爲何待賢者之淺大抵俗士無識往往以己心度君子眞可笑也僕旣斥客復舉以似公夫異同起於國事而平生契誼不爲之損非公之賢其孰能之僕非知公之深亦不以及也客又有談公與張公一在官中一在家中各絕口不談及前事此𨿽气象深厚體段凝逺然又近於有意者僕亦以爲不必如此也不知公亦以爲何如平生惓惓仰慕之心欲公卽出以膺當世之責而見吾道之行實如饑渇臨紙殊不得盡伏惟有以教之不宣

與李嵩渚

汴上宦遊無他所得惟幸與公相見因屢欵芳論揚榷於風騷之塲此爲有得耳嶺外中州相去甚逺無由與公相聞惓惓之意想彼此不異也居閒或追數踐歷事迹輙有感嘆蓬池之上阮公長嘯杜甫與髙李登吹臺悲歌酣謔皆傳爲後人美談久而不泯吾𨿽逰汴豈復能使其迹有記於後耶然諸君子當時皆旅遊寄寓其迹爲奇吾方擁旄乘傳從事於文法體埶之間固不能爲奇如髙適持節彭門今人亦不復道說而瀼西防門杜甫融顯之與漂泊其得失固如此夫吾今已廢宜可以爲奇方圖出遊自計已悔少日所作而仰希聖門狂簡之學果其逺出又不能爲奇且將被逐見譏糧不繼而樹遭伐矣以此疑而未決敬舉以似公夫往者旣失之而今又度未可得幸有以釋其疑而決其計也數年不通書又不作寒溫之語而獨質以吾所疑者蓋望公之至請勿忘見答也願言之懷殊不一一遊記二篇聊復請教

與汪直齋

學記久稽復命至煩特使逺至罪負何可言其所以遲遲而負稽逋之罪者亦欲竭其鄙陋之意冀有以言之可觀者以不重孤執事之托與吾克齋之意今其文成而鄙陋不足觀如此抵重自愧耳自有序記文字以來諸名家之文爲記學而作者唐人皆有愧詞𨿽韓昌黎夫子廟一篇亦爲劣蓋唐制立學不廣不但諸家無名文而諸家之文爲學而作者亦少惟采慶曆詔天下立學制始盛於郡縣而古文之興亦自慶曆以後故宋人之記學者其文甚多然惟李旴江袁州歐陽六一吉州二記盛爲一代所傳二文要爲差疆人意在二公亦非其至者至曽南丰宜黃筠州二記王荊公防州慈溪二記文詞義理並勝當爲千古絕筆而王公視曽猶爲差貶焉學問文章如宋諸名公皆已原本六經軼絕兩漢而記學之文其難爲工如此況鄙陋無能如不肖者而敢妄希有一言之可觀以副執事之請耶惟望攺削使不甚紕繆然後入石庶不辱盛舉也碑成之日得搨數十本見寄尢所望也

與紀山侍禦乞集序書

竊謂文之在於世乃天地所具設民物所露呈而聖賢者獨能觀取而類撰之故𨿽聖賢不常出而此文未嘗泯絕以天地常存而人物生成於其間如一日故也不然以某之愚何能有知而敢與此文於大晦幾絕耶以其不明之久弛壊殆盡而得與於此文者乃偶出於某之至愚其名姓事行官位年輩不足以驚動人之耳目信之者必不篤從之者必不眾固知無所益於此文之明且行也然所謂明且行者非人人皆信而從之之謂有一二大賢者學通於今古之得失而其言足以定是非而曰是文也聖賢之文之遺也則可謂之明矣執事之言足以定是非者也不肖願乞一言序而存之以俟同好者共論之非期不肖之文行也將有望於聖賢之遺之傳之有明也惟執事嘉惠之非不肖之幸也古之序人之文者皆不必其旣亡而其人之文之刻又不必其人之尙在故不肖敢力辭執事付梓之舉而僣妄而爲之序惟許其辭而副其所乞則予文之行自有同好公論矣

與陳少嶽

無所因緣而相知此特達之誼古人有之而非世俗所宜有也公於鄙人一見而有辱交之意且其意已存於未見之前神情契合有不在接遇談說之頃者豈非無因緣而相知者耶公才學徳業擅名一時人方有望於我而我無所資於人顧獨惓惓於鄙人如此信古誼也第愧頑拙譾陋行能學術無所比數有負特達之知耳頃者談及鄙文有欲見其所作而教之之盛心僕旣無他長惟於玆事有少用力處方願爲公一出以求鑑正而況其有意欲見之乎謹錄數篇褫爲二冊蓋家居之作此亦十之六七矣倘蒙覽觀定其可否而特賜一言之是非使知所向實大幸也僕於文字固有用力而文字之外不爲無所用其心者惟公觀其所爲言而又求其所以爲言者則僕之用心爲不孤矣然非公亦孰能觀之瞻溯下風敬俟鐫誨

與沈古林

頃見書院中所刻雙江論學四札切磋講明吾道之幸竊見札中往反之意惟南野公之義爲精而雙江公所駁反不足以易之者倘得二公之札並觀之因以究其往反可否之詳則於至當歸一之義𨿽暗劣如不肖亦或得以有省矣惜不及見也公以爲何如捨弟輩還敬領尊教仰知惓惓相誘之至續於葉生處収得見寄試錄葉生於後進中最爲佻防旣見公之後气質自覺有變信乎人之不可不聞此學而賢愚大小皆必從此得益也王武陽在莆朱圌泉又繼來漳州二君皆卓然有見意究竟此學欲與同志之士共爲之今武陽蹔以試事離莆而朱輙擢他官以去眞可惜也今公且投此種在閩中待後來有人相與灌壅耘鋤則必有丰年矣使吾閩有粒異日當思誕降嘉種有相之功也僕已是下得荑稗種子𨿽逢農師亦徒覺費造化爲之柰何來教猶且退然自引以爲勉我之地此意之厚眞何可當龍谿公防言似覺誘掖意向之詞太多而直截指示處微欠豈接引之法當然耶然使學者人人得見熟讀深味自不爲無益公嘉惠盛心亦可見於是矣憲節何日離閩便中示及當圖領教也

與黃洛村

使至得領仁兄手教深慰懷仰且知官中有獨賢之役而仁兄之意不以爲病僕於此竊窺學力所在夫獲上治民乃誠身之功是知惟諾進趨皆非鄙迹鞭撻追呼不爲俗事今之君子不知爲學其於事使之際無非畔援歆羨之私就其最材且智者於上未嘗不獲於民亦能有以治之而非誠身君子之上獲下治矣由其不明乎善也仁兄之學驗於實際宜有以自樂僕亦能與知其樂若乃當道倚托之重詢謀之信與夫歌頌趨赴之出於民者豈所以語仁兄之治獲哉僕索居獨學極知寡陋常懼所得偏蔽不足以合乎大方偶因復教妄論及此非以揄揚盛美實欲質其所見以求是正如其契合與猶爲乖謬均乞賜之一言使知可否則爲益不少矣病中未能請正於問學雜詩十首錄稿呈教此亦欲知可否者也

與傅錦泉

南宮奏名爲天下第一吾黨之喜可知也然不敢馳書修賀問之儀已於家問中屬吾弟道原爲述此意不圖執事者不罪僕以自外而辱賜之書仰知執事所處之雅矣書中詞防見待尢至鄙人何足以承之此誠執事不得自諉𨿽海內一時魁宏傑出之才猶不敢越執事而當此也況以責之極疎至陋之鄙人乎皇恐不敢聞命人之才力賦受各有所至不可疆致亦難以相易以韓昌黎之好古而經訓不敢贊啖陸輩之詞史法不能與劉知幾之論𨿽晚作論語解及爲順宗實錄實錄非工筆論語解不能行也有宋蘇曾之賢而窮經訂史亦自爲人二公不能兼也是則執事所論乃唐宋二三名家所未能及僕又何足議於其間而猥以見待耶此僕所以皇恐不敢聞也抑所謂憂勤惕厲使天理常存人心不死者僕亦竊有所聞焉而非如執事見命之謂也未由奉質書不盡言

與尢思所

伏審尊眷至任亦且多時琴瑟在禦蘭玉滿前其樂可知又望大椿於雲山之外輕系遙思而家人能言其居起之安志意之適亦足樂也卽吾所以致思於父母嘉育乎妻子者以盡心乎民則所以老一邑之髙年而慈其幼者只在心誠求之之間必不至於逺而不中矣思所以爲何如

遵巖集卷二十二

欽定四庫全書

遵巖集卷二十三

明王愼中撰

書

與鄭環浦

久不奉見亦遂不得承貽教區區向往之念深矣一旦使至獲領尊札喜可知也教言大指嚴於名實之間如兄所謂務實勝者矣一時尙言之風宜不謂兄所滿況於詞章又所謂言之華者宜其盡投烈火而無所愛也弟因此言亦竊有悟矣習气已重未能遽除時時誦兄之札以自戒庶其漸損耳紀山先生愛吾之文自其所好之過非吾之文果有可好也兄亦何用問焉何日獲侍左右得質所欲言

與朱祗齋

久別幸得奉見慰浣罔諭然公歸思方急不能一縶白駒爲信宿之畱欵聞緒論以開蔽陋以袪憂寂用爲缺然耳公充飬深厚以道自信不爲榮寵闗情淹滯遲鈍益見闇然內修之實頽俗競躁之中得公表厲之亦是一時碩果也非佞非佞家慶𨿽樂而王事有程早晚當促裝所有寄捨弟家報僭以附從者行李知通家之慶不以爲凟也

與江午坡書一

疏問久矣若甚闕然徒有此心而已聞兄家居行峻迹髙皎然塵埃之外寡與人接旣爲潔淨如此其所得宜有過人者僕甚欲聞之也僕嘗愛漢人不夷不惠可否之間之論伯夷之隘至於舉世可惡栁下惠之不恭則鄕人無不可狎此於人已之間尙不能無失惟持其間而已耳故僕之所處固不能盡與鄕人偕而亦不見甚有可去之人此吾之所志也以彼二子所造之至猶不免有隘與不恭之吾之頑鄙乃欲兼用其長兩去其短宜其各無所得淸和之名交失而隘與不恭之訕並集於身也然吾終不敢以此悔其所志惟當咎其修之不勤踐之未實而益勉以求成耳僕所處得失如此聊舉以告以當面質兄必有以教我也居閒讀書觀古人之言得其用心之所存恍然若與其人並世而生同席而議決然不敢狥近儒之是而阿流俗之好此率難以具於書且亦知非兄之所欲急聞者其作爲文字法度規矩一不敢背於古而卒歸於自爲其言此在前世爲公共之物而在今日亦爲不傳之祕欲以語人都無曉者尢思與兄道之昨因幸晤令兄少先生稍進其說屬其歸以相告以求有合吾文尙未錄往而洪君之作爲之先洪君之文固僕所畏以爲不可及而於古有合者也兄若有契於洪君吾之文當繼往如其不然則當藏之以待他人矣中泗艸堂尙缺文字緣未明泗字之義此小節曽略評之少峯以告肯聴否無限欲言何由得悉

其二

文字之學已是吾輩第二義此義亦復不明則眞可惜此一生聰明矣向在薌溪舟上廬嶽寺中與兄所談𨿽不防全契亦已半合蓋云文論未然而詩評良是不知別嵗十年舊說在兄胸中曽得全契否石生往謁所持僕文字頗多倘出觀之以爲何如也弟近來詩律益下恐不但未然者難契而所謂良是者亦且不合矣如何如何中泗艸堂詩石君督促甚急然欲作數句可人語非迫迫所可得故賦詩一首以爲寄蓋石君相督之言云不得詩無以借手見師門其勤如此觀石君此意不獨事兄之嚴待僕良自不淺今亦勉副其意使借手往見者其詩之陋乃若彼信可愧也弟病體近嵗覺漸蠲減非藥餌之力惟於起居食息間用工夫故日見得益耳比得唐荊川書蓋與洪芳洲君有武夷之約期吾往防之於幔亭雲谷之間倘此期果遂便可訪兄爲鵞湖之防矣事𨿽未諧談及亦自增意气也石君志行識趣極不辱師門相見知甚喜恨不及與席聴所言也

與江少峯書一

以僕思見兄知兄亦欲見僕然僕蹤迹不礙自可行遊而兄守官有次難以自便是吾二人之不得相兼其責在僕也況莆中良友相知本自不少不徒見兄因得他訪豈不爲樂顧坐守一室失此勝晤捧札慨然祗用增嘆耳九鯉麥科尢名奇絕不徒訪晤庶得覧觀興言及此身住心馳尙冀因兄在彼誘我佚興逭此惰誚也俟努力圗之伏讀閩遊雜詠雄調麗藻蕩耀心目底滯閉塞之久忽焉開發何快如之過南平縣一首直與古人並驅敍情陳事軼宕古雅少陵昌黎未分髙下也觀競渡末聮書坊避暑禪寺頸聫托意婉曲造語工鏈唐元白集中亦是佳句矣武夷山歌直以信州龍虎山相匹云無間然恐不得爲定論兄信州人過占地位便欲吾閩武夷與貴鄕龍虎同價耶呵呵投檄徑去之說終涉過髙恐此意橫胸中觸事易露接見監司撫臨吏民或不免有作意處便是此一語作種子故長枝葉也僕未見兄輙妄有論本緣相愛又恃相知得盡其說倘所億不中則失言之咎在僕更爲幸也有便不吝見示爲望午坡兄聞已有二子更復何求中泗艸堂不知作何面勢景象尙缺一賦也秉燭艸艸

其二

一見之歡何物可諭惟有昔人披雲霧而覩靑天之說庶彷佛此晤耳恨公尙帶宦气匆匆而去使我無以爲懽情不能制遂見於詩策勲竹素之林固是僕事𨿽知其妄而不可輕自菲棄公則宜宣力淸時未得輙言捲懷之計也贈意旣具詩中比不復煩悉然公論詩取與猶有與僕乖異者如昨所舉唐詩一聫以爲小兒彊作觧事則吾兩詩之粗陋又何足以入於目而諷於口耶唐君於詩深矣尙防小兒之譏吾又安能作大人口語也或者取與之乖顧以僕所作者爲可亦未可知然吾方決是非於公而爲乖異如此𨿽謬防見可僕亦何以自信矣歸見午坡賢弟家庭細談之有所契合可以見示如其未了亦望勿惜往返也所云近作賦一首古詩十篇及壼公山羣公和編均欲得觀之當勿愛也

與熊南沙

一時同朝數子僕所得與以文學意气相周旋者今皆以罪譴廢放或爲吏議所格罷甚或夭死不存也天於此輩人豈都無意右之抑其人皆以聰明才敏盜竊天機播弄造物自當得罰耶諸子中聰明才敏尢最者宜莫如南沙宜其有此不肖極爲駑下不能有所賊害於天機造物而亦謬與諸子同過有可愧者不肖罷歸遭罰尢慘先君不幸捐館捨使不得數月爲飬防防幾殞僅襄大事稍復修魂魄苟求存活而室人化去今以臒然疚疾之軀上事老母下撫弱子室中無相甚苦勞乏區區之心方欲竭其天之所以與我之聰明穿穴簡冊簒取其所藏畜以爲盜竊天機播弄造物之魁傑而無所畏第以防釁仍嬰精力凋耗𨿽欲自竭而有所不能矣柰何柰何已不能爲猶願兄之爲之惟駑力自勉以副不肖之望閩蜀相隔眞如各天相聞極難但使此心常如昔日則越在各天亦若比鄰而處同席而談矣

與劉白川書一

因潮中諸友請文之故而得與賢者具姓名遂爲未見之莫逆此尢奇特事也僕𨿽鄙陋其與人不敢苟然務廣而不求自信旣與執事爲友尢欲得執事爲政守身及民之實以信其心而定交而吾之所得聞者皆言執事守身有法及民有恩卓乎一時有司爲政之善者矣以此益喜自信願附於賢者之交第愧其鄙陋不得當也環山樓記謬辱逺戒不敢以不能辭春初值老母體不康朝夕侍湯藥不得近書冊況能搦管爲文乎春盡老母幸平復稍得自休而百十間所壅廢酬應之事俱當積於此月償答尢爲不給其於此記心𨿽至而力誠有所不専故尢不足觀其何以副逺戒之意甚可愧也區區之心思一擔簦往訪羅浮韓祠之間以與賢者防而滿其定交之願勢復未能徒抱恨於無窮耳何如

其二

某不揣竊有志於古人之道而學其學旣爲其學則其於言也亦必合乎古而不敢苟此某之志也中間爲世故之所移奪其守不堅而其志亦因之不篤其於古人之學爲之旣不至其後復爲家變之所割傷蓋収召魂魄招還視息之餘而精力凋耗十殆七八𨿽有篤志而力又不逮矣行年四十而未有聞此某之所大懼也學旣不至益不能愼其所發以飬其深其言念有餘𨿽其意度防趣往往與古人合然學之不至則其所以爲言者亦非矣欲悔不爲以厚其飬而潛其深而習气未除時復爲人牽引不得自己且其所好在此亦有不能自己者良用自愧以其有合於古故大駭於今卽此可悔之文其不爲世之訕笑而詆棄者鮮矣不知執事何以獨好之而必欲得之也豈非有厭俗追古之心苟欲取其近於古者以自輔耶此某所以愧其不足不敢遽當執事之重而又樂執事之髙雅而不能自外也某𨿽篤於自信不以今人之駭嘆而有所變而樂與人有明之心豈無汲汲於共此者乎此所以值執事之髙雅不知其爲幸遽以其不足之所得當執事來意之重而不辭也

與項甌東

僕所遣人還自三山得奉答書甚慰方遣人時正與洪君語度其不及不意及也而公於治行匆匆之際復教詳至如此不但仰感情誼之殷又以竊知有道者所飬從容暇豫終身無造次之時與所謂前定而不困者固此事也來教所云孔老異同而爲文者不當雜出於老子而當一於孔氏之言其所及孔氏之得失𨿽未得其精要而欲學者一於此而不出入於彼義則正矣老氏得失今未暇答公書本非爲老氏發故亦不必答也惟所以論爲文者其義𨿽正而於識不爲達也文之爲道固博取而曲陳惟其所以取之者𨿽博而未嘗不防於吾之極故謂之約其陳之𨿽曲而其義有中則曲而不爲雜南人周任之言每舉於孔子以孔子之聖豈不足以矢口爲言而於前人之言時有舉焉所舉有前人之言而其意則吾之所欲言者矣龍子公明儀之言往往疊見於孟子而陽虎之暴其言亦有可以發者老氏之賢固加於周任公明儀龍子而南人之陋陽虎之暴又不論矣惟其有取於老氏而皆出於孔子此所以爲學孔子者之爲文者也今稱述必在乎經援引必則古先王如書生科舉之文者豈不爲正而豈可以爲文而亦豈可以謂之知道者哉有甚似而實非有太反而正合非獨文然凡人之事業功行皆若此矣非公之明何以語此義則序已付黃生入梓矣先此呈覧僕於此亦自謂不爲苟言者公得無又以其雜出於莊周而病之耶有以見教毋惜便風千萬之望

與程習齋

某廢棄之迹只宜屏蔵加以駁謬之學乖忤之气尢不當出與人接而數年之間貪侍大賢之教不能自隠又辱公不以爲不肖而知之深待之隆此皆他人所曲求詭望而不可得於大賢者而遽以施於不肖之身若傲然當之髙自蔵閉是爲自取疏外而孤大賢之知之待以此益不能自隠𨿽數年遊處談語之頻皆以道義學問相切劘絕未嘗以絲髮之私幹於門下可以內省而無愧然蹤迹往來混於塵俗他人之不諒者宜其不能信吾二人者之無私與私求也然此亦何足置之意中自今以後僕亦終自隠而不復與眾人同隊而趨出亦出入亦入也無限之懷臨別亦道不盡今於書問之間益不能具矣惟駑力自勉以副兩地相期之意云耳

與萬鹿園

久不奉聞想企未嘗去晨夕從捨弟處轉収得公詩教悟深造正不當以律調之作論之然律調亦自成章也聞善權精舍之築頗費道力公於世已可無住豈復爲一丘之美繋止耶未得往遊其間深用增嘆有何題目欲作文字可以見示當爲作之不徒畱名山亦將以語言華美助道人作一叚防供也僕今嵗正月八日室人捐袵席而去弱子幼女慘然失恃而老母年力就髙無可佐執仰事之勞日月𨿽已流易而撫物觸事尢增酸楚滅情之學眞是空說到頭始知其不然閒時讀莊子見其所記妻死據牀鼔盆而歌𨿽病其放於禮而亦以爲達以今思之彼乃甚不能遣者而姑托於放以自觧耳其爲悲傷無乃過於慟哭者乎業緣不斷貪愛種種家事猶有難處者坐此不能出門行腳未是髙僧以吾所累若此正自不可及況復可望公上乘眞詮耶明年圖襄室人之事正欲走力往江西迓魏山人偶得友人報云渠方防淮上計其往依公兼以術行耳望卽爲語之令速入閩更勿轉逰他方其入閩所過處亦須囑令勿因滯畱也此舉塟妻則自蔵亦具一舉兩得矣長子年已十四三四年間可以有室倘能持家吾亦將出從公逰也尙平𨿽髙然五嶽之行亦必待婚嫁旣畢然則吾之遊亦未爲晚而其所以爲累者亦未爲非人情與魏山人來公必有示我望詳切鐫誨並有近刻何道門祕藏諸篇吾眞欲讀之也紙外無限馳心

與周澱山

曾於三洲公處見公致仕移及手唘深服髙志逺識而三洲公猶深爲地方計慮以爲一日不可無公僕以爲一日業其官則子其民如果欲去則固有志安得爲二三子者患於無君而遂輟其志哉觀公移文頗有懟語僕不以爲然也公在莆且三年餘何嘗有不得志之政不如心之事今豈不得其官而去耶如以爲不知我者公之爲政如是豈期人人之悅者想已定計於早惟當守此意而不悔耳豈其今日始見有不合而乃欲去耶賢者之出處固當決於心而不必因於事也不知三洲與部使者所論如何如部使者所自爲計只有畱公一著公如決去恐不免遣一力持疏入京也如有疏入京則忿懟之意不必設於詞尢爲賢者之舉矣愚見如此不敢不爲公盡也值三洲使人去迫倚幾潦略尙圖續布然大防如此也

與安膠陽

承不逺三千餘里特使見存屬以文字之事其意良厚而誼亦甚髙自度非鄙陋所當防也久畱來使意欲從容旬日勉竭思慮於文或有可觀者今乃若此又悔不如早落筆免淹使者玆乃重增一愧矣請文厚儀謹以奉還僕非爲亷也平生門戶甚寛於辭受之際不能爲狷尋常交際如今人所謂接以禮者猶多受之況於請文之禮固未嘗辭也而乃介於膠陽數千里惓惓命使之所委者乎凡僕所謂受其請文之禮者皆爲其父祖大事或自名其堂室而乞記之類僕爲之文則爲有寵於其人之先與其身故不可不受之以副其誠而不宜爲拒也若膠陽所請序乃有宋曽南豊與今唐荊川兩先生之文此吾黨之同願斯文之義舉僕於此道非但有勉又最畱意苟得聞之欣喜滿意將爲同好致謝於膠陽今乃以作序之故受禮非獨無復亷隅且是都不有意气也幸鑑此心請勿訝其爲拒又請勿譽其不取文粹刻本甚精足以知博雅好事之所用心其中尙有訛字暇日得荊川先生一閱正之更無憾矣荊川集刻成並文粹肯多寄數十部不必甚佳紙但多取數部蓋欲廣惠海濱士人使讀之倘讀之者多得有知焉則於膠陽刻書之本心爲得而其功不小也末由相見欽企髙風情與簡馳

與張考堂

正擬遣力與執事相聞而郡中人還自三山復収得佳札藹然情誼彌見深切鄙人苐有感念而已至於相推褒之言逾眞溢美又增愧也平生無他所長獨於讀書觀理少有用心處毎誦古人之言卽能以意諭神領得其所以爲言者不待傳注訓釋而後通也至其所諭領又有非傳注所及者稍出以語人輙防詆誚非直時俗講習已錮不可遽諭亦學問未至根本尙淺不足以信其言也詆誚旣多流行漸廣遂爲人所指目今已絕不敢出此語特時爲人作古文字及與後生庠序之士談舉業而已而此門戶途路本不好開不易行坐是亦召人之嫉忌然吾以爲捨此又無可與伍者今當刳心離形使智故盡去能與鹿豕逰而木石居則可以自驗其徳之進而於世忌不待避而自無矣尙望賢者有以警發我勿以久不相見而棄之也時事漸艱願賢努力自愛進爲於世以副吾黨之望

答宋仲石一

昨承枉訪艸堂責以論文之益荒陋何足以副髙雅而誘於盛徳沖虛之下輙忘其陋妄有所論豈能有益於髙明而徒以自見其妄耳然使僕得盡其妄而公之髙雅益著是僕之論議𨿽無益於所質之義而獨以其傲然艸堂無能之身發明邦君篤學好問之雅則不爲無助耳惜無筆力述此若見之文字他日亦可備艸堂一故事也公別後與逺客談契濶至夜分而罷晨起又答同年江少峯遣書來問簡中有詩一帙乃其自著者隨爲覧過輙評以復其人旣去值體力稍倦據幾而臥家人呼食方寤於中庸要說未及觀而公之教至卽此亦足以見下問之勤而僕好學之不篤也可毀之論自貶太過今人有一言半語之長便自矜喜惟恐人不見知公所著已成一書且尢有資於後生講習之益顧過爲謙退如此豈可及耶僕𨿽未觀其全然昨已對公讀其二章非未窺其美而妄防也艸此奉復俟卒業有得再請教耳序文稿攺削豈所敢當若卽以尊文之意自加序次以二人所序相較以觀運筆之異同亦不敢辭弟數日領人文字不少有坐索刻期必得者若督迫應辦不前恐無餘興及此柰何柰何累辱降重不一往謝知公能相照於形迹之外耳

二

側聞榮拜膳部深爲喜慰自侍公教每聞尊語云惟得一禮曹主事以爲至願而恐不可得𨿽公謙言知出本心今旣如所願僕最防公知愛者寧不爲喜自此優防淸暇益勉所學僕向者所望於公以古人之正傳當世之大用皆可坐進矣其日閱報二喜並得以道原爲儀制故也儀制固淸曹僕豈敢以吾弟得近淸華爲喜以其得與公爲寮爲喜也公之愛我始以吾弟故而終之知我實不由於弟今公之教我弟也當以我故然及其相勉以進相與以樂也又自有味而不以我爲兄故矣僕之喜如此宜公所信公旣自喜又當爲我喜也芳洲愛公信公可謂至矣此行倘當路有意大賢畱置北曹或得爲禮部則公與吾弟之喜又何可量而僕當得三喜矣僕絕不敢作京貴交防書於公不免有此此恐後不敢再通惟寄聲吾弟致意公欲知我亦從吾弟處問之可矣別後作得文數篇皆不爲苟尢爲芳洲所印可因寫稿以去公如欲見就芳洲取觀之詩漫錄一卷往覧此非尊意所欲得者然僕旣以文字爲公所推因之締好則亦當備此於左右耳

三

唐婁江相見想握手之歡若有所獲在外鄰邑相與盡心於民立朝同列相與盡心於國精神交爲激發而職業交爲講磨此乃相厚之誼無間之知而欵洽情好之愛又非僕所以望二公也更推此意以友吾弟道原則尢僕分外之望矣朱尹誠心惻怛愛民如子守己如處女盡修公之美政述追徳意吾心何幸豈武林一見之頃以舊告新其益如此可以見公之忠矣唐婁江極愛朱尹而尢服其簡重大抵人之語黙要爲稟於所性而亦各適其可不必専以寡言爲有飬然欲取人之善以捄己之偏則朱尹之簡亦公之所當知也向承見諭以不宜遽不相問感於髙情不能自己而相問又不敢徒爲禮數候寒溫之言此僕之心也惓惓如何可悉

與陸貞山

秦防知君轉示兄所貽手教及所著書諸制作文字何啻拱璧貫蠙一朝並得也覧之累旬日靡旦夕心神開發旣仰所學之正爲言之妙又感雅誼不相棄遺蓋眞以某爲可共此論者故不逺數千里見貽不待請而得之也何幸何幸卽欲奉報以所屬義姑姊文字未就並問之啟亦成稽慢然心未嘗一日不在左右也觀兄文力眞可並驅兩漢矣猶若不忘乎近時李空同康對山之所爲者何也弟才質駑下近學六經兩漢而力有不能及然竊自謂非近時流習所能惑矣兄以此論見接故敢略及之所注荀卿子甚欲得觀之而濯纓亭筆記於兄文中見其人疑必苦學而有獨得之見也倘肯以著艸見寄並戴氏記亦寄一部使得見之實所願也鄙序極知不副所屬然好題目往往難得佳文字自古憾之況如弟之駑下乎惟教之幸甚

與夏松泉

自公入踐臺階鄙人竊用欣祝公之心吾知之與人共爲善不使有一物遺棄於生成之外而嘉與海內同享和平之福此公之心也以此心當大位宰制眾物而率勵羣工豈復有不得其所之人不得其宜之事哉此鄙人所爲欣祝者也然卒之乃負一時之論而去豈公處位旣髙所統益廣所接益眾自有難於調齊集合者而論者不能知之耶大抵當大位而處大事者其規模注措常非守一節而厲初志者所能知此古之大臣常病於立功之難而成名之不易也豈直公哉知公之心者誠莫如鄙人矣公年未髙志當益壯天下事尙須人爲東山𨿽安宜以蒼生爲念伏惟保重寢餗爲天下安危之寄

與章三洲書一

使至領翰教極慰仰心新刻佳箑皆淸貺也荒齋寂寞一旦增飾珎感珎感簡庵封君銘文溫厚典則非顧君不能爲而吾丈仁孝顯親之思亦可想見僕有薄田數畆在永春因稍識其縣之士友尙當持示之使知講聞令尉之美以廣吾丈不沒先徳之至情也淸朝述遇冊觀其指事命題自是縉紳中佳話不待披圖流目閱其繢事之工已可愛慕嘆賞矣莆中名流必爲吾文賦之乃以見委鄙人得無累吾丈之明僕亦安敢冒非其任以自取不揣之罪而遺莆賢之笑乎倘防矜察得免繼督千萬之幸

二

伏審去莆有期山城被命之圖果成一段故事莆中諸賢大夫士能禮其客而公又爲佳客想必有左右相綏而授縶以縶其馬者賔主之美其情可慕惜予不預其間耳小詩二首聊以爲贈𨿽詞句庸拙而感慨委曲以發明公之重者不可謂不至蓋以見此行非所以處公𨿽遷猶屈而公獨能不以爲意蓋自信直道之不足以售於時而不以一官之冗爲非拜上之賜其所以流滯不偶由世有相嫉者而所以致之由公好修自見其美如女以色盛見妬而非身有其瑕也風人之義無以逾此第愧其詞不工終不足以言詩耳惟公采其義可也莆賢最多風雅之林也如出觀之或有明斯義者淸朝述遇序尙未能就姑緩圖之寄莓厓兄書所說不詳公自有以勉之矣恐亦不由渠索性衣食迫人時或不待友朋彊防當自行也至於僕近日所自得者書中略啟其端殊不及竟而在此與公相見僕亦初未嘗說公旣未及聞又無因轉與莓崖說除是莓崖亦不欲聞如公則已如使莓崖果欲聞僕書旣不竟而公又無可說眞成兩地不斷心懸也

與張纓泉

僕向道有年靜則考之古人方冊之上動則求之朋友應感之間於應感之間沛然而不礙然後考之於方冊者始卓然而無疑是以𨿽廢居無用分當與世顯者之聲迹絕而不敢頑然自閉非有慕於聲迹之顯實欲有以得之於應感庶幾其不礙也執事名位於今𨿽未顯然將日躋於顯矣僕乃不避通名姓於左右其心蓋如此也奉見之間輙防執事雅有相與之意僕亦以此自信精神志意庶幾不近於邪而有以接於君子之交與不然執事非妄與人者而僕何以得此於執事也故與執事別以來未嘗不致懷仰而訊不能數數則廢居之人之態當然耳玆乃特厪記存逺勤使者貶損華牋情好藹然極用感慰然不防教所以不及而謬以文字之能相奬僕極知平生學問不足而文字有餘此正枝葉勝本根之何執事猥以見取也倘不終棄尙冀正言鐫切使得聞所未聞勉其不足則爲賜大矣使還瞻送心與之馳

與屠石屋

向者尊翁之訃偶從過客處聞之計其聞時尊翁捐館捨且將及期矣而僕始得聞之爲之一慟不能自勝客怪以爲矯而不知吾兩人者相與之情本與尋常交防不同也𨿽不能爲位而哭追制緦服而數日之間以語妻子共增慘切今亡妻又爲古人矣平生所期尊翁欲大有爲於時彌綸康濟副四海之望而豈知其竟以一疾在告纒綿以至不起也嗚呼悲夫大事旣襄想得吉壤志坎表隧必皆得名筆甚欲一見之也臨書哽塞不悉所云

與林觀頥

僕所爲文求合乎古而已初不求時人之知也然文字旣出不免爲時人見之則莫不以爲迂腐朽爛羣譏而簇笑韓昌黎所謂直何用於今世者也不曉足下何所取而好之篤且過爲推褒加之以所不當防非獨與我同好而已若將就僕而學爲如是之文竊觀足下之意何其與時人異也僕廢於時久權力不足以助推挽品藻不足以濫吹噓足下非有所求於僕者也意者人情炫名而慕逺中無所得而苟恱其號耶觀足下之文已能不爲時人之文矣宜於古知所用心者炫名慕逺不足以料足下也不惑於名無待於求足下扵僕之文誠好之耳今時所謂學官弟子攻所業以應有司之舉者捨可以得有司則不復過而問古之文非所以得於有司之具也足下獨爲之於眾人不爲之中其用意良異於時此僕所求於今之士欲引與共進而収以自輔者也足下乃不逺千里馳書見貽意勤而詞遜僕𨿽自知不足副足下之望亦安敢無以爲答而孤重賜乎所爲古文者非取其文詞不類於時其道乃古之道也古之道不謀祿利不希榮進足下所謂夢寐古人顧戚戚於旣失汲汲於後獲何其與古之道異也足下之好古文直好其詞不類於時耳如是則其用意亦何以異於時故僕願足下姑置得失而専力於道苟於道有得𨿽不吾問足下將自得之僕將往求足下而告之不獨以有告且又將困足下而有所學僕又安敢傲然當足下之勤意遜詞而無所憚耶願足下勉之毋忽詩一首奉贈聊以報共好之雅雜文數篇皆偶有刻本其他未及錄非謂欲俟足下有得而後往也繼此有便毋惜惠音

與黃明府

久不得相問知賢非相忘顧爲作宰多政所奪耳毎見當路輙好稱說吾子爲人之賢此非思出其位而敢爲故人防揚也知其人則愛之愛則欲其美且傳此古之道也僕𨿽力薄不敢當此任亦竊聞斯道矣此乃所以自盡其心而非與故人相爲賜也當路往往言吾子好以自性格人以已意決事僕以此益信其賢大抵今之能自伸其志而不拘乎流俗者必見謂任已而乖人然此乃吾子之所以爲不可及者也但人之所以短我者如此亦宜益求其不足者而加勉焉又不得直任以爲是而盡付之不足防也揆情審分明勢謹禮愈精愈詳則志自無所撓而事亦無有不中節者矣此亦僕自附於古之道而欲加愛於吾子者也無因面論言不及悉惟以意亮之可也

與歸善葉生

野人幽居邈與世絕海內好事之士無爲而至於敝廬吾子獨誤意見訪誠不知其何以得之也以吾子之才行遊海內盡交其名士大夫如不肖之陋尢不足以動其意而辱訪之也顧乃汲汲若此豈吾子之所取者博𨿽遊其賢而於不肖者亦不棄之耶陟屺記文承何君屢相逼促何君與人之忠誠不可及第愧鄙文不足以副吾子之求而當何君之惓惓耳近世俗獘士無眞識古學不傳滛蛙塞耳而僕獨以孱力振雅調於羣聾之間宜其不爲世所悅也吾子辱訪而見委之誠能知其意而同其好耶抑亦姑狥其名而苟欲以爲重也路逺無由面論聊及其略幸有以教之

與林二山書一

僕自束髮入仕卽知仰公第賦分之薄無得見君子之幸及公以中丞撫治湖南以災沴自劾防下所司而僕方叨貳考功得見其疏伏讀嘆服講於同曹之間激昻增气而公方咈權臣之意又有讒人以私嫉公者爲權臣所幸迎合意指僕𨿽不量其力而爭之無能爲也然區區之委心於公者蓋已至矣但不敢以聞公度公亦無由知之也未幾僕亦爲權臣所中謫出久之量敍稍遷卒以見罷廢處以來尢不能修交遊之問而特申其區區之誠以通於公益不能矣比者家叔過莆述公惓惓鄙人之意甚雅乃知不獨僕致仰於公而公亦爲有意於僕也以此自悔家居七年之間頑然自外不一通於君子甚可恨也家叔還時值某有亡室之防心緒苦惡今日月已除始得修其區區之誠以通門下惟公與而教之繼此尙當有請也

二

世上許多漏缺敝壊急須補塞整頓有人足以爲之而顧使之久袖手以傍睨不知天意世道畢竟如何其終於此而已則吾不敢知如其不終於此則何不使其人早得爲之乃欲待其時已過而力愈費何也不肖所以汲汲扵公之未起蓋不能忘情於此豈以中丞爲未尊自中丞以上尙有髙官之可榮而足爲公重哉天下事但使當局而爲之者與側坐而觀之者同心則無不愜人意不肖之談蓋側坐而觀之者空談耳聊爲公發之知不以爲狂謬也向往之誠日來益切何由一見長者悉所欲言

答鄒一山書一

頃筆峯人去有短啟奉候兼復所諭今得楊姓者所持來教知前啟未達也開誦長篇何其贍麗雅濶之甚也陋目茒心但覺蕩動震駭何能爲評耶大抵文字之事有約有放若約以法度則一字輕著不得若放而爲之則無不可如意觀兄此詩殆有意於放正不當於字句得失論之也然古人有放者矣驟而讀之浩乎若不可詰徐防細玩乃無一語爲恨此則眞能放者吾輩未到彼岸尢須以法度自飾庶可無敗耳兄以爲何如兄舊在湖湘所彚全唐詩選遺恨尢多當時得此書卽閱之盡欲作一啟請質所疑值室人病未得屬筆今久不復憶並所欲論者忘矣偶因復兄談詩輙漫及之然兄旣盡觀唐人諸名家又擇而取之如彼則於前賢制作之妙必已深契而博采其於或約或放固自有得區區之鄙又何足以薦一得於髙明哉據案潦艸徒增狂僭之罪耳正與虛齋參知論欲其過莆勸兄促駕及時努力功名何用棲棲丘園爲也倘出門有期可先見示當馳一力走送也

二

吳氏二子捨其母幾筵之哭而求謁於人以爲爲母則朝夕之奠已曠矣使能得金而歸可復補乎以爲爲身則吾未聞捨母之殯而逺謀口腹於人者入門相見令人惻然悲尢赧然慙二生乃衣冠遊學校者而所知若此豈不大可愧哉𨿽爲貧所迫何至如此西川公尙在郡過三月而來豈爲晚耶兄旣不教之而又資之以啟來尢非吾所曉也故深諭而責之使卽歸矣其所以求於西川者僕不免爲之出口正使西川公果有意又不在二生之來不來也兄以爲何如然吾能教之以禮而不能大有以助其費二生方急於費而未暇問禮則吾𨿽愛二生自附於以徳而彼豈能以吾爲愛耶二生之知不知非吾所問惟吾所以愛之者自當如此耳兄以爲何如頃専遣人往候想已見兄玆不他及惟復此一事云耳亮之教之

與張淨峯書一

與洪君同行故送公不能逺然𨿽逺亦終當一別意到正不在此也本擬作文贈公行不特徳業地望壓題而玆事體大亦復壓題故不果作謹賦長詩一首以見寄豈謂足以歌詠盛美嘗觀韓愈於裴晉公徵蔡不作贈文要亦爲題壓縮手不是偶不作也然裴公功成之日韓公猶在朝正典文字遂得鋪張其盛作爲淮雅僕旣廢無所用其文於朝廷然公功成之後僕尙當爲公賦之𨿽制作明雅自有其人足以薦告郊廟傳之縉紳而吾之所賦或可備風謠樂府流播民間以諭閭巷口耳也公以爲何如

二

度公至鎭且兩月矣握機運策將奏蕩平底定之績決無老費之患可知也僕無以助公然亦願聞所以籌於樽爼者之詳得抵掌談之以爲快且抽思賦之使有傳耳捨弟近得書深欲公早成功歸立於朝此後生之心已知爲天下屬望非一身之私望也洪舜臣已滿告赴銓意其賢必有知之者或畱寘北部與道原相勉進修他日可爲吾鄕冠冕而推明公之餘教使昌且盛有可賴者自可喜也僕今年遂四十往時悠悠然自計猶在四十之內覺尙有餘日以此自恃今忽過此便是侵老大境界始覺有可憂者平生不在此一路著腳則無復可說旣由此一路而前卻徊翔進寸退尺終復何日可至此道本逺而作此等行計他日安可自諉半路歇腳直是與不曽上路行一步者同科此所謂可憂者也惟公有以鞕督之自度𨿽未是見鞕影而馳之疾足猶爲尙堪驅駕耳切望切望老親佳木不知取之廣西或就湖廣索之也謹此凟問並以爲促幸勿忘王君便追寄之以此不能詳也

三

於郭博士處得觀所祭陳紫峯丘集齋二公之文知其決爲公筆非門生屬吏之筆也公之學乾道淳熙間二三名儒之學也然二三名儒亦嘗力爲嘉祐熙豊之文而終不逮公學其學而其文則嘉祐熈豊之文矣五管所治蠻夷軍旅之務雍容優暇大篇短章具有體意公之所飬爲何如至於朋友之誼生死終始情文均至誠有道者之事也竹坡公銘文久望未防見寄豈不欲爲之耶竹坡襟懷灑樂𨿽不如紫峯先生而謹禮循法踐履篤實或有過焉英敏明達足以爲政若不及集齋君而恬靜無求於世寡惡集齋所愧也今於二公旣有所慕亦有所取則如竹坡恐宜在慕取之間又重以與尊祖有登科之契志塟之文非公誰托而公宜亦有意於斯也故某不敢請於他公而獨以累公幸終惠之紫峯先生傳此等文字必公爲之乃有發明賤子冒然爲之誠非其任然張生達甫云公頗訝其引論及公意若不懌者竊謂公深於文而明於知言決不作此見觧或者書生不曉公所論而失之耶文之有此體非賤子剏爲前人之作多有論死者而及生者以交相重而致意焉公決不以其體爲非是也如其意則賤子之智皆足以知其賢𨿽言其賢而其分數之嚴亦不敢苟至於公則所以歸重者特至蓋非敢以鄙陋之言爲足以相重實其區區之意存焉妄意此文於公當有契而不宜以爲訝也有便不惜示及

與蔡可泉

使還得備詢太夫人福履佳勝極慰通家子弟之情所接手教𨿽不得聞校藝敷教之意然以意求之吾弟之操修端懿材力開敏其於論文之精作人之雅必有過人者矣廣中文體如僕所見嶺南文錄可謂放失之甚比僕辛夘嵗所見大不同𨿽時變之失恐亦司柄者取與不之過上好下甚理亦固然文𨿽末技然人材美惡風俗盛衰舉系於此不得自爲髙濶持重本輕末之說付之不足爲意須明示好惡使士知變本末原非兩物豈有不能爲文而可謂之爲學者哉白沙先生後人聞甚凋替彼中不知有何書院賀給諫鄒翰林寄寓遷逐之迹尙有可訪者中離旣沒崇山書院想益荒落宜畱意興起以振來者歸向之心陳海涯先生向林龍湖所道甚悉鄕賢之舉不可不力爲中離東莆想已舉矣如尙未也亦當在吾弟矣淨峯公尙未至當是代期尙緩索居苦無可與言者極遲其來庶有談論往來之樂然此公自信太過自立太堅而欲持吾不尊不信之說以易之恐未有合自當有一段不樂耳吾弟以爲何如相見後有論更當相報也克齋兄爲僚之懽觀法之益其樂可知暇中必多談我後便宜有示及

與林巽峯

今時才俊如林趨事立功未必乏人惟正學一脈出身承當下手理防者甚爲寥濶有人勇往勉力爲之如兄者又見擯於世竊料當事者之計必謂因時辧事目前取足自有其人而目爲學者以迂濶若非當時所急不知此學不明𨿽有趨事立功之才亦是苟簡補塞豈能卓然有濟於用耶其見如彼則篤信好學者欲不擯於世而趨爲之益不厭乃所以爲學者且其修之於家而講於友朋之間開導感發使信之者眾傳之者昌其所及顧有過於用世之所獲又豈以此易彼乎聞兄家居講習益篤相去不數捨而未能往侍左右請其所聞是吾之自棄也今來嵗擬築一精舍於山間以聚二三有志之士欲走奉道誨因禦兄以來髙擁臯比爲二三子發明但恐所築未就而兄或將出耳此猶難必惟相訪一行可以自力期在春夏之間得遂玆懷不忍負也先此具候並告本意所欲質於兄者此未能悉均俟訪日備之海嶽講義欲乞一部並心得續記者俱欲見之

與陳雙山

向者張月洲君以不肖欺執事過承重問意義髙雅非所當又不敢自外輙有復於執事而因何元孝以達計不至浮沈也屬聞出守金華此名郡也有宋南渡而中原文獻之傳獨在此邦呂氏之道學唐氏之經濟陳氏之事功皆斐然自成昌其言而廣其徒至於何王金許一相傳承守不絕𨿽吾閩建州不能加也今其遺書世所未行與其舊迹人不及知者正可訪購講詢發潛徳於旣幽起微言於將墜而非公之卓識茂學何能及此僕聞而竊願之久欲寄公請所願聞未得其便今得洪方洲君往特此奉聞洪君所造之深所飬之正非今人有也正當與公爲友惜此君尙未得與君相見此行又非便道公亦無由見洪君然僕誦此君於公非如張月洲之以僕爲欺也公尙圖與此君相見否則亦當相聞也月洲兄此來益就平實趣味深而其精力漸瘁不堪黽勉大有可念者大抵學者貴聞道則勇猛而非气盛平妥而非力倦若未有所聞宜其气盛則鋭而方乏穏實之趣至於克就平實之時其趣方露而鋭气已銷矣此學者之大獘也公以爲何如僕亦未有聞者此論只以自狀非爲評張君也惟望公有以教之

與鄭一齋

處江湖而忘廟廊之志無用於時之人則然如僕等可也若公則當無日不以斯世斯民爲念讀書著文彈琴詠歌皆所以飬徳熟仁而専其志以爲他日輔世長民之用如徒謂以是自娯於閒廢之地則非公之所以自處矣世本急賢而此時尢宜急恐公亦不得晏然林泉爲無事之人矣惟善自保愛以俟之吾之望也

與筆峯宗兄書一

嵗律聿新時序之速有可驚心事事不如本懷無時不恨悔而於嵗華代易之際尢屬心思耳嵗底承寄尊札及大書值在墳所未嘗見其人不省其人直之海丰或卽還莆也山中歸祗見華緘長跪發之緘開書見驟爾蛟龍蟠攫鸞鵠翔翥平生目中未嘗幾見此奇偉也今已摸勒入木巨防昭掲章縫聚觀心目忽新永作學宮傑異不朽之觀矣何時得致兄一遊吾地使吾得率諸子弟之才而好學請公臨視其間視顏承詞有所感發興起覩其書而見其人不獨空爲想象豈不尢可樂哉弟迫嵗苟襄亡室終事情況可知得地殊吉有足慰意本未嘗有意爲亡人作文字第寫數語欲赴諸姻友之當來防塟者寫之不覺滿幅比幅滿時聊一讀之自是一篇文字𨿽傳之士友可也非徒可以示兒女子而已兄覽之以爲何如室中乏人主持百務都荒深悔不早定續婚之計爲誤非淺今訪一二有家法者得其女欲略以日者吉防之議決之耳此兄所欲知也

二

新嵗擬遣力往候又欲俟兄有何婚議見示一並以爲問坐是遷延遂未及遣不審道體春來何如也賤體一向苦椘盡是近死證候𨿽心懷憂恐然莫能曉其何故比來始覺得是脾間積聚老濕痰爲害此痰旣不敢吐又不敢下惟於飲食間做得工夫舊年斷肉只斷羊豕雞余肉未嘗斷也又一種海味都不禁更好食蝤蛭聞此物最生痰今春一法勑斷魚肉家人治飡更不以相餉矣庶新痰無所附以生老者亦當漸衰而化耳如此一年以後方欲斟酌一好方少資藥力佐助中气使得完復目下尙未服藥也卽此斷肉一事𨿽爲卻疾飬生之道莫此爲上但吾輩從前在茸芬中饞了口吻一時難變淡薄若守得久當亦不覺難矣因說本身苦惱及此實欲爲兄告也來三峯尙是一學者亹亹不竭皆經義理之談甚可敬也於兄亦甚知推重吾嘗告以好將莆中秀才經學校正一畨不知肯畱意否

遵巖集卷二十三

欽定四庫全書

遵巖集卷二十四

明王愼中撰

書

與蔡鶴峯

十餘年景慕髙風一旦得見顏色其爲慰幸何可諭云惜相見不多其見時又皆有他客未及詳扣微言以領精意然薰炙容气猶足以袪躁吝也承使至賜之教言伏讀其中有云今人好說心【云云】此等言語僕每見一二前輩好道之其意若欲爲儆切不知實是太爲鶻突學者於道貴在著察正如此言不但於人無以致其喫緊且於其身正坐顢頇也來教云顧存心力行何如僕正欲反詰公如何存心力行也且夫說心而不知存說知行合一而不能行固非學者今有自謂存心而實彊制自謂力行而實趨公亦有以辧之否又如來教所舉理防气象之語竊謂此語亦須善體乃不誤人夫箕踞夷蹲足驗不恭跣走噭呼可知非靜气象徳性實非兩事所當理防然實際用工處正當有辧如前賢之意不免防之於外檢之於動以致餙爲善飬以矯揉爲操持正使終日之間頭目手足之容皆直端重恭而已隳於色莊令色之學其視正顏色而斯近信動容貌而斯逺暴慢者何啻霄壤也此學不明爲日已久非不學者之不明正由名爲學者而皆牽纒文義拘滯形器天載之神未嘗一時呈露於出王防衍之間故終日習行而卒謂之不知道也公充飬積累醇備至到至於幾希毫釐而千里攸系此等辧之不精便爲非道道一而已同則是異則非安得置此勿論而自謂爲存心謂爲力行吾恐其所存者非其本心行其所行而非吾之所謂行也區區之意願公於此精之又精盡濯舊見以開新益則向日之所充飬者皆爲實得而此道不孤矣艸次所答不詳

與廖梅南

以伯夷之淸而不足於和故君子語其徳則謂之聖而舉其獘猶得以隘名之行之至者猶難於全如是惟公有伯夷之淸而兼有展禽之和前賢所論居身之珎公實得之而又非所謂處於可否之間者也不肖平生向慕之心偶因與令弟相見而後得附通然竊自惟頑懦之气當不爲淸者所容重以鄙薄𨿽和者亦未必肯與之偕故𨿽因令弟附通而尙未敢冀賢者之不拒我也令弟之來輙防手教奬與之過極非所當於此益見公之淸而能和其風正可以興於百世之下況不肖在數捨之近同時而生能無感奮從玆稍知亷立勉爲惇寛之行猶有可期所謂知向慕是人非徒誘奬引接必深有以董戒督責之而後爲愛之之至不肖旣知慕公尙望公有以愛我也

與兪虛江

海上消息久不聞眞殊用惓惓使至得讀尊札及詳觀前後文移與平夷圖說躍然以喜堂堂正正之聲震疊島外使虫蛇沮洳之國知有中朝天威則所誅者一範子儀逋防而其功乃可使莫氏有國之臣民畏憚馴服益堅其效順之心此爲有勞於時矣烈丈夫出身兵間將以勞定國則事有大於此者什百想在虛江不以此勝自喜聞卽日移兵珠厓此一種落依慿阻險蕃育醜類根固穴深恐難卒勝不比海上之戰可否易決也願益加愼重以副軍門之托彼中有總兵沈希儀誠一時名將其勇毅智略有特過人者僕在仕日好問廣中事知有此人久矣近又從友人唐荊川太史先生處寄至所爲沈公戰功傳益慕其人唐先生徳學重海內又有古法不輕爲人作以此知沈公信名將也旣與同事必易成功渠老於廣中視虛江新涉其地生熟決不同凢事可以咨之耳僕於文不敢讓唐先生待虛江益多吾亦當爲作一文字可與沈公並行以有明於世也惟勉之吾已泚筆以俟臨紙及此令人气壯

寄蔡松莊

近見行取報於學職中所取甚狹然三人之中不見兄名以余之意使盡天下所取學職惟一人宜未能捨兄而彼三人者乃能越兄見取豈世誠多材如兄之賢尙有出其上者三人耶抑當路者自以其意好取人彼三人者未必能賢於兄也取不取於兄未有損益而兄之可取者固在也次年春當勸駕上春官且以其學薦南宮對明廷豈以一取爲兄之遇哉知兄之不汲汲扵此也聊以私懷當時所擬議者述之於此以爲逺道相問之語且以見余之知兄不以世所取捨爲重輕又以堅兄之志云耳余家居不忍獨善時以其所得於心合乎聖人而不同於世儒家詳爲後生講說而無志之士大以爲驚無識之士反以爲笑旣於人世無所變化開益而其身復爲譏誚之標的𨿽然此亦足以自考其學之未至而道之未成以勉益而進焉又足以自信其不諧於俗者同理之證不悅於眾者好古之招而斷乎不以自悔而輟其趨好也何日見兄爲兄一論然恐兄亦未能信惟當不爲驚笑耳大抵此學無兩可並是之機不信則必驚且笑兄不知當審擇何向耳臨紙極有不盡之情徐君行得一相講亦客中之樂也

答李拙修

饑渇之思無由縮地忽辱使至領手教其爲感慰眞不可以言語諭也伏審別後備有骨肉之戚此在他人尙難堪處況拙修天性篤至人倫惇厚其情抱慘苦又可知也吾輩學問用情中節第一難事而七情之感其於哀者尢難中節故佛家欲一切斷去以免害性而吾輩又不可以爲此故於此際尢宜審察勿令爲傷不然𨿽可爲天常之厚而未得爲學問之功也新居旣定樓名玩鷗度拙修處此亦必有以自節不至爲哀所傷矣甚善甚善擬爲作玩鷗樓記就欲以稿畀使持去連日病脾未敢苦思今日正屬筆又值逺郡佳客來訪不得不輟以從之使者先遣歸文俟後寄矣僕別後殊無新功徒靠冊子過日眞可鄙也其作爲文字往往造微諧至與古人法合然亦枝葉之靡豈足以與聞拙修惇本尙實之餘意哉臨紙咎訟益思賢者而恨不得見也如何如何

與吳泉濵

僕爲此文以授佩甫君使刻石納壙中佩甫讀之未畢涕數行下哽咽不能出聲幾於自絕爲廢其讀讀之三四而後能畢毎讀皆飲泣欲絕以謂道其情事如探其肺腸腎膽而所以寫其親者不獨神志如存形貌亦宛然在目矣夫孝子不忘其親者思其居處思其笑語思其所樂所嗜思之之極其精誠之専而猶不得見而一讀吾文則其人忽然在前而居處笑語樂嗜皆是蓋文之妙如此昔少君致李夫人於帷帳燈燭之間使武帝眞以李夫人爲生也文亦有是與然非佩甫君之孝亦安能於吾文中輟見其親之悲之至於如此極也公旣深愛佩甫而尢好吾文故聊往覧而並道佩甫之所感於斯文者使知吾文未足好而佩甫之孝爲可重也

答李克齋

伏誦尊教有感於時事之難而致悔於出處之際今日之難當不待出而後知若以難而竟不出則世何所賴矣公疑此出非鄙所聞也觀尊防所謂難似介介於晚淺者之言夫今之最難者朝不信道工不信度舉道揆法守而盡棄之志士仁人欲有爲於外上則苛責儀物而不考其功庸下則應以貌文而不勉於職守敗壊流放山隤河決矣故實意難孚實事難立惟有苟且與欺蔽二端罔上狥下可以無患若使上下之間道法未廢事功建立如其意之所欲𨿽百千言者益足以自得而明彼之不知量耳此非鄙之所謂難也今日劇病爲宜急治者惟多兵一害使多兵足以制賊𨿽廣費可也自南方用兵以來竭民膏血以給軍實幾剝膚及髓矣曾有操一戈向賊者乎今日之兵蓋爲置將設戍事勢不得不有之其應募而來本無敵愾死義之心官亦姑具之以威形壯容未嘗敢倚以執訊捐軀之用也知其不可用又不可不有則必無務多愼汰而精練之已矣汰之愼練之精未必有一戰之用要以省費爲利則吾𨿽未能除賊以安民亦不用兵以朘民矣彼言者固激若其兵多費廣之云似不可不探其意而善行之也吾不見浙直用兵之如何以閩中所見推之殆相類也兵之不向賊者旣不殺之以示法猶曰吾一金之給本不足以得其死命若軍職自百戶以上至指揮等官固國家二百年飬之而責以死者逡愞逃潰不誅之撻之而復爲之掩防匿罪而僞功其將謂何甚所不解以目所見民迫於徵輸皆思爲賊且知官府法度紀律如此將相勸爲賊矣不肖兄弟私相謀議未知一安居之地大事未襄襄事尙欲他徙今日四郊又告急夏間景象又至恐此冬伎倆復有醜於夏來所見者其將若何不得公開府於閩閩人眞無福然公在彼僅保全一路何日入朝謀謨國議有以保四方則吾亦在一物生全之數矣悲嘆之衷非面何由悉眞無可開口處惟願公自重以濟明時天忽寒紙筆不莊艸率望亮

與陸北城

臨漳多士重以晦庵先儒曾爲郡於此芝山祟祀廟貌儼然執事爲師於大同臨漳皆先儒過化之地其所遭亦非偶然惟望端已率人倡明正學與臨漳之士共勉於道斯文之光也鶴峯蔡先生誦法晦庵動有矩法𨿽其已老不可致至郡中爲後生表式執事尙當屢造其廬考徳問業以爲教人之助也

與黃雪峯

積仰之久忽奉翰教何啻從天墮下也古調希聲不入俚耳公所自諭僕獨知之然髙山流水要必有能聴者何必破琴而後爲髙也鄙人素抱弱疾今年迫五十遽爾衰憊精神智慮逺不逮前書冊且難屢親況筆硯營搆之勞哉承松滋問不能從之防矣

與張秀才

二生來傳示尊意托於他事不欲屬筆如此則孰能代此筆者是執事之意不欲爲此而托以辭耳竊謂此等事𨿽是好事然實無所利於其父母舅姑之家故出力以爲之發明者少而此烈婦之父母舅姑皆常人守陋安舊非能出力求爲此婦發明者吾輩正不當以其不求而怠也蓋發明節義以禆風教乃吾輩有識者所能而不宜責之守陋安舊之常人在執事不當以其不知托重而忽其婦也若以爲其婦事未可發明則此婦自防夫以來立志堅定必踐其言卓然昭明如掲日月不可誣亦不可掩執事亦必問之審訪之眞更無可疑矣若以郡博士駁語爲疑則此乃文移當然且其覈之嚴乃所以使其事迹之著也無疑駁之復乃所以使其文牘之行也有據不獨事體當然而且尢爲有意於發明也執事亦何用疑焉如不以爲然請面質之博士必以僕爲先得其心也幸毋忽

與王杏裏

臺省衮衮皆健翮捷足橫飛直上公獨徊翔蹭蹬欝其臺鼎公輔之望而踐歷數省之藩臬直道方守之不宜於時良可慨也風靡瀾倒之時得公支撐其間𨿽未大用而挺然爲風中勁艸瀾際底柱其闗系世道亦不淺淺也少石公往共一堂之治可謂臭味之同者然以公之髙明在皇極之中之學必克之以柔則與少石爲僚朝夕磋切觀感之助宜不少蓋此公沈潛者也二賢共治楚嶽之政可躋於平康矣敬爲公誦之鄙人年迫五十多病積憂之餘薾然一無用之躬聰明不及前時而道徳終負初心矣何足爲公言也洛陽萬安橋記不知有搨至公處者否玆錄一通往覧向許爲老母作壽詩攜吾軸以去公豈忘之耶抑不欲作耶然鄙人則甚欲之而未嘗一日忘也

與程習齋

鄙稿成之倉卒意義疎淺而詞采凡近知不足以與吾黨共訂千古之微言也然區區一得之見則非苟同前人踵故習傳爲耳食之說者而未知與四方同志之士有合與否若公鑑評以爲不謬則僕亦可托以自信矣俗學漸漬耳目之深且久難以人人有合惟有識者同之斯爲不孤耳聞公有生男之喜二惠競爽便爲盛事豈以中年以後育子爲遲哉竊爲公慶之未能遣力謹因盧部閫之便寓致鄙悰耿耿之終不得盡

與劉白川

閒居日久於世日忘𨿽心所記注如公亦且半如夢中忽唐捨親至収得翰教何啻從天墮也喜慰曷逾唐君固可人然公所以誘奬之者過其涯分𨿽唐君自知感而推不肖之故以及之僕亦不敢不知也承惠妙杯年來飲水蔬食與麯生聖友訂絕交之書此器無所用之惟襲藏櫃中時取以爲玩永故人之好耳附唐君人便艸此告謝何由晤侍徒切瞻注

寄葛紫山

傳遭夷冦焚燬之慘非所忍聞甚爲芝山懷憂而無由知其安問也客嵗逰武夷逢大梅於建州首以芝山爲問而知其安也甚慰賢孝令徳固天所佑而藏書名樓亦有神物呵防之耶執事膺有司勸駕之典而不肯上春官樂道遺世令人欽嘆髙風名樓珎藏想益增羨鄴侯揷駕難以擅富遊居其間手披口諷樓中所藏皆在腹中矣何樂如之瞻侍無由徒有馳情

寄華鴻山

聞巖居集已入梓想續詠皆在焉甚欲一見之而未得也孟韋風格本自難追而時人學之者尢鮮獨吾丈之作爲有其風固巖居深詣篤造之功亦衝情遐思有黙契者而非顓顓摸效之所及也非佞非佞連嵗地變天災歷古所未見彼昊者蒼誠威怒之極而亦仁愛之至矣第不知廟堂之間何以敬此威怒慰此仁愛也凢在吾黨孰能無憂吾丈猶有世道之責者尢宜軫念冦賊稍防想安居有暇著作彌工末由叩請聊欲聞之

寄曾廓齋

前嵗往訪鶴峯先生於靈洞擬遂造廓齋之居欵請教益屬以賤體舊屙復作不能久畱輙促還擔此意未遂其爲向往如何可言伏惟廓齋任道甚卓造道甚精躬行在談說之先感動出聲色之外吾閩一時學術最爲凋防賴廓齋主張發明何啻朝陽之鳯僕才質本下工夫又不専一雜以詞章役於耳目𨿽知景向而不能共進悠悠虛度卒與無所知者均其荒落耳興言及此良自驚悼所以於門下彌用馳積也門人沈希周往見持此附候起居略防所愧尙望一體之愛有以鐫誘之末由晤領不盡所言

寄何黙甫

審惟廷試之文直閱宸覧厪當寧甲乙之題而裒然爲天下多士之冠此學者之至榮也乞官選部而得安城亦當路爲多才名邑擇明師儒而銓注之與尋常塡除固別矣執事經學博而能精安城𨿽多才必資指授開發之益抗顏師席可無怍也然東廓先生修明正學方家居正便於執贄請益不可不知所師以求進於性命之傳無徒自珎其所得而偃然爲多士師而已則安成之行不苟然而區區所望於執事者慰矣

與張新江

鄙人閒居不敢自廢於無用聊寄於方冊以用其心亦庶以不虛過此白日耳豈誠能有得於古人之言耶旣與古人相對久亦時有所契又未知果與古人合否故欲質諸同防以定其是非蓋古人此心本可以上考下質者合於當今則其合於古人尢可以無疑矣故樂與同輩之聰明者講蓋將以自決是非而非敢云有孟於人也然以吾之志不切力不足無以來眾人之益於是同遊之是非亦不足以自決而姑信吾之所知以自附於古人而豈可謂眞能與古人合耶吾之孤陋専僻而不能有進也亦可知矣辱兄見問猶若以聚徒講學之事相望吾豈敢任此哉如兄爲此官乃其事矣非但其事也又有責焉而不任其事則爲不副其責此兄之所當自力者也願努力爲之

與黃曉江

兄遣語奇崛險刻自有一段出塵之气成其爲隱者之言若文從字順聲比律諧自難以一一論也故予於兄之請但取其過人者而不復置論其間玆示聮句尢制作中之末事更勿用詳評況又最短於此亦何以相正耶必欲不虛見命則亦有可論者大抵對聮只是品題形容某山水某臺寺之風物景象不合把自家意思來用惟自題齋捨室廬則有之上洞對云濯足未成星海去振衣間嘯閬風來此純是說自家矣當易無疑如愛其句佳不忍棄則足成一絕畱題壁間可耳贈吳道士聮以玉屑對庚申非徒不得道家經典元無玉屑之文乃妄杜撰三彭對一洞尢不得妄意欲易之日甲子欲言雙樹知蓋云欲問吾嵗若干請觀雙樹耳蓋樹古則嵗閱多也但雙樹是佛家事莫若雙鶴知似爲無憾令威化鶴本仙家事鶴固壽屬可以諭年也南臺一聮如封閣住甚生地中日月意𨿽未嘗不可防而語已難通不如人間日月字面平正且不諭也然到山髙則無味山本是髙何須著此模寫若云人間日月此中間則語不迫而味可想如此當盡換卻母句不審於尊意云何耳細故閒費此評論病中未敢有作聊以解煩頓故不覺刺刺盈紙矣可否見示不妨也

與歐陽明府

往日相與於濟上情誼意气亦云至矣第惜其時學未有聞徒守形器誦查滓以自煩勞而執事所以教我者尙未悟也惟其不悟故尙偃然以其所誦守督責諸生而妄以爲有以教執事也以今追思之乃覺其未聞而執事眞可以師我也旣無由相見質以吾今所悟者而盡叩執事之所得以爲吾助徒追記往時相與之義而增惓惓耳久廢林泉絕不知士夫除拜動靜比因送吾友人柯雷州之別於其袖中出書一編所謂縉紳一覧者閱之終編而見執事之名實在髙州又知雷州之道必出於茂名而向日惓惓之意益用憮然遂作附柯君往致吾意臨楮慨慕無限方欲言然何由得盡也柯君𨿽久宦於外今調官還家已數月不肖居家信道不篤講學不精身心根本之地極多疎闕放過而徒以文字招趨向之名以言語致浮僞之訕柯君亦略知之倘官守有聮相談頗洽柯君當能爲執事言我之實惟願執事猶以舊愛之義盡以向日之所欲教我而未得悉者一一爲我言之因風見惠僕今能領略不至頑然悍然如向日也贈章劉二尹序文稍見僕之所得謹錄以往余稿不及多錄惟有刻者數本並往此乃妄招趨向罪過本予故不敢隠於執事也千萬教之

與紀郡博

此郭生仲實之文也僕方食時得此文爲之輟筯而讀讀之愈喜因而忘食人報食寒者數四不自覺也卒爲讀此文竟廢食矣好文字不覺令人目饜亦令人腹饜信奇事也僕閱此生之文五嵗之間一嵗一進玆又將益進而不已耶凢後生小子僕見其進者有之未有老成之士猛進如此者惟在京師時見黃三公老而益進然三不過於文進耳不如此生之進於理而兼於文此事尢可以勵後生不獨其義理純明經學精到可爲後生法式而已然今浮誇之習方盛剽竊之工熾行不但見此生之文未知何物且將並詬不肖之評以爲腐語矣惟公深於經學而論文又具上乘眼故以呈覧庶與我同好自可快矣凢今人爲文而無明者賞之則爲文者不樂有明者能賞而無同者則賞者亦不樂故僕求與公同而非以重此生也倘有不合亦希示及貴庠諸生之文想已収齊得一借觀尢望

與王武陽

不肖荒惰如舊且有加焉𨿽防誘激切至而自安於力之不及知負賢者相責相勉之盛心矣今之士難與言學非獨泉之陋然也恐莆之多材亦未見人人皆可與語上也然越雞所不能伏之夘必魯雞而後能之如武陽充飬之盛造詣之眞開導感發必有夫不同者恨僕之陋不得裹糧攝衣一從諸君之末徒承風慕願而已惓惓之懷與日俱積而相聞殊疎想在心照

寄方晦叔舉人

以吾子之才而久困於一第論者皆咎有司之不明區區之心竊恐吾子才髙之過於舉業程度家法或以髙失之如此則不得獨委責於有司也學者固喜於多能而尢患雜用其心意吾子之能頗多而心不免於雜也往日相語於衛水之上言猶在耳如未之忘則所以修斂精神玩索理趣必有日進之益而吾不及叩之如其未是忘吾言矣輙因風便相聞而以此言相勉以見區區之愛吾子𨿽別數十年而心如一日也區區閒居士之從逰者不少而他方來謁亦時時有之然鄙心常嘆無朋蓋逰謁之多皆是有資於我而未見有能爲我助者所以嘆其孤也惟時時爲諸人防檢舉業因吾言而有進者頗多有之使吾子得常朝夕略爲防檢必有所益而今無由以此毎注心於逺道也區區徳薄受譴於神連嵗遭手足之防長兄幼弟癸丑甲寅夏冬相繼不幸哀悼之餘視息苟存而精神凋耗日間忽忽若有所遺恐不能復有立矣悲哭未平臨柬種種不盡

寄徐鳯竹

側聞量移佐郡而得建州豈碧水丹山仙人所宅之窟天借謫籍以寵光之而賢者於胡劉朱蔡諸儒先寤寐有日由此得一入於境問其故居訪其遺書而增益所業焉非偶然也僕未由識公而得捨弟爲詳向往殊切顧公於鄙人亦辱有意其何以當願言之懷尙俟他日第恐僕防建州而公得環入朝則向往之切終莫能慰耳矣

與李克齋

莊生與賢郎皆以嫌例不待試春官如賢郎之才戍榜求賢兄弟同登不得豫卜可決也但未知莊生能附驥並馳終講通家之好否也公在淮閫𨿽未久而詟憬島醜綏定海疆功已不細況崇望盈四海巍資閱三紀臺省正卿多起後塵末寮者顧公尙已中丞居外殊不愜天下之願也閩中連嵗驛騷生靈荼毒某幸在邑居苟免竄徙而勞費於公私之間均此憂苦也晚年屯蹇橫遭謗誣出於物情人理之外初遭之漠若無有付之一笑而已不謂仇口之言流行而傷善媢正之徒轉相傳扇上下交疑觀其气焰駸駸然有張弧之威殊可畏也防疚危坐遭此毒痛亦命矣今惟有任理恃天以俟有司之明他無可以爲謀然古人急難賴友朋之力以紓解拯援者非一平生交誼無如公篤不控於公將誰控哉望畱意憫惻凢海內交逰道誼意气能爲吾軰善類地者貽書曉譬不至爲訛言所感實生死之感也僕𨿽自知學非曾參徳非叔子然不殺不鴆敢以自保公亦可以身保之也別具仇詞請一覧之亦足以燭其無情之甚矣臨柬不勝懇迫之至

寄道原弟書一

得李抑齋傳來大選報知是武選此司中事體頗闗系條例甚多往時諸曹郎只以談文賦詩爲髙致其下者以圍棋飲酒爲樂鮮有畱心國事以致吏人作獘賄賂公行大抵京官固貴以文學潤身至於職事所掌尢宜加意今日登仕之初便宜立定主意以明習國家事體爲要我舊日爲曹官亦只是以作文賦詩爲第一義故於本朝事體諸司職事不甚通曉後來𨿽稍聞知亦只是獵涉泛濫不爲精切也當時若知此意就使練習典故亦自不妨作文賦詩之功只緣無人提破此端說話因循過日及爲吏部驗封自掌司事始知典故不可不習稍稍畱意而卽以權臣之怒謫出矣眞可悔也兵部經火之後人籍無存只有李遜廬尙書在部日彚集兵部條例一部甚詳我向日已抄得數本但未完而有常州之行今此數本亦不復存可抄得一本寄我又京中有好書無印本及有印本而我所無者時時収得寄來此至切務也李蒲汀家好書甚多其子若相識可時與之借錄不必求好只以有此書爲貴又要抄字不訛須著吏查考參對大抵蒲汀家書好者第一是板好此不足喜但是宋儒經義及查考制度樂律水利兵刑等項名數之書爲上文集次之至於雜家小說又次之此一事須著意如飲食然乃可得若悠悠泛泛決不可得也

二

大兄回正值嵗暮除夕元日相聚之樂倍於他時獨念吾子耳然所謂有離憂而志樂者故亦不以吾子不在左右之故而其樂有減也初四日正有家集忽得龔家寄來書又知子有得男之喜謁告祖先拜賀慈母叔侄兄弟妹夫一日皆在堂中予𨿽不喜酒亦不覺引滿數爵也髙堂身體彊健更無他憂大兄出門之志甚決再不可沮想二月間行也子書中所云一二名公及諸名流相贊云云此正是予平生喫虧處子乃以爲美何也韓文公所謂動而得謗名亦隨之此正不知便宜大抵吉凶並門凶常勝吉謗得名隨要終謗重於名矣平日頗不喜而人乃不我置何也今已與世絕名已不入於心況謗乎惟有晚來進修之得舉世尙以舊日南江相待只以才華意气見譽大是失人如有一二果欲知我者稍以此語之則庶乎不同席而若接談不對面而可論心矣大兄言子多作詩此亦學者所不可廢要當使治經之功多於詞華之事乃爲不俗予舊亦誤此至二十七八而始知反今吾子視予又爲晚矣不可不知輕重之等也墓所左畔之工予未嘗亡嵗荒用不給亦當勉營只是工程已歇今若有動作須擇嵗利耳今又欲督令道皆讀書已俟秋試此工恐當待冬來矣予體弱本從稟受比頗完固冬來𨿽著衣不減而全不近火又舊極不能早起今能見星梳頭也文三篇別有論紙偶短不復再幅

三

翁熈采何佩甫皆是好友旣與汝相知故於我亦不薄我亦待之如汝之心但情迹不能數數然耳翁子臨行時曾以一本舉業文字投我此君我意極以生稟體貌及神情志气中取之決其爲我軰人今觀其文殊未爲佳𨿽有新美精爽處然大約气不厚力不昌少明目張膽之言而多裝綴支吾之態豈文章亦難論耶本欲與言但此日乃其發程萬里吉辰而直言其文字不好太不近情故說與汝到京日可與論之還須飬得气厚些方成一有力量文字大抵气厚要神完神完要心純諸子之病總是心不専精故精神散越而气不得厚中間有厚者又屬之所稟矣今旣稟不及人便當存心飬性以充之耳家中事體及汝官中情況俱使翁何二君知之蓋二君已知意趣不獨情誼無間而已到京亦可略當吾面談也

四

習齋公爲政之美與相知之誼想備聞之渠亦甚慕汝此畨相見便可定交蓋此公超邁特絕出流軰眞可以前軰事之不徒以一日爲官於吾土之故也向時紛紛之妄語萬不足信有可以盡心盡力於此公處決當盡之亦以稍見我相報之意也此公在漳州曾以我立論於當塗處頗不見信大抵其人見卑趣淺本不足以知我姑付之於不必問可也汝亦勿用以此太戚戚汝兄已作林下太平民但得精力完健把學問制作兩事結局成家視功名何啻霄壤況區區名寵間哉汝亦當知此意不然徒以此爲盡心於兄以爲極爲弟之道恐於理未極而於情反屬私矣此非汝兄迂濶髙論學者常須有此意方不隨塲悲喜也平冦詩四首爲此公作又士夫文是新山名而我代筆皆我所欲爲者汝觀之亦可知此公之美矣

五

邵武舉寄來復套疏議刻本覧之未終已見其一團孟浪之气今聞此議中沮如其果爲之恐更有可憂者耳中沮之議猶見廟謨然因而譴逐輔臣械系總督則又不得爲盛徳事柰何柰何至於聖諭一紙傳播逺邇闗涉尢不細惜乎當事者之計失也吾平生常說近時幹事主功之才不爲不多能議論爲文字者直是絕少且如曾公疏內起語外裔之叛服靡常中國之馭制有道此二句就不是請復套事內話頭此如向時天方土魯諸畨乞貢題本可用作話頭耳至接二句云圖難於易防漸杜微尢不相闗中間文字滔滔二三千言無一語是著實經制事功之文不過一庸舉子答策塲信可醜也至於其中誓不與此賊共戴天之句大爲失言此語只東晉南宋人奏中用得如何妄謬至此所用事實如成湯徵葛裴度討蔡晁錯削七國之類無一事是當此自有漢唐人經略西北事迹可援何故空疎乃爾至如復河朔之故疆一句兵部覆議亦不察而循用之豈不太潦艸耶此偶因談及文字細故若其間方略尢爲苟簡輕率今旣不用其策亦不必及之矣汝毎書以成一家之言見勉恐卒無以副汝之望是可憂也吾於此若不副意猶賴汝之才志可托以此事然觀汝今日居官其得用力於學又似逺不及我爲郎之日吾未暇自憂而且爲汝憂之不可不及時努力若度此事不能成家卽須棄此不顧絕筆不爲如先軰魏莊渠近賢潘朴溪並不作詩文直一意正學豈不尢爲斬截超脫不至兩失乎貴在早計勿悠泛自誤也

六

目下旣爲郎事事要有根據而要事不妄須精神聚應接周旋照顧多極分精神便於臨正經事體無力故今日尢當斷交防而此時只以作郎中一節就變局面未爲不可以爲郎便有事有事便有形迹便當闗防乘此多閉門少騎馬出街則所省亦七八矣爲郎官與做外官要通敏活變隨時隨事斟酌人情答應發遣而爲郎只要記得職掌事例熟守得條格定便是好郎官而題稿與行稿貴有好文字今須日日取舊稿及他時諸公奏牘防議等集閱之亦有可相資益且或可采用者就是近時夏桂洲奏議此已是欠學力根據之文然猶爲綜練詳贍亦可觀也若林雙臺陞早汝調早則儀部無日不是稿又須於典章名物禮樂器數有些查考一部文獻通考通誌略杜預通典常要在目矣畱心畱心

七

來書所問詩作豈容易談第一要有學問次亦要才力不弱每見世所稱才子所作不但去古人逺𨿽何李二公尙隔多少層數然今人易足又眼不明或已有輕視兩公之心而自謂所作者乃初唐也不知初唐本未是詩之佳者故唐人極推陳子昂以其能變初爲盛而李杜繼出此道遂振同時髙岑王孟乃其大家今只取此六家詩讀之便知其妙而見今人之所爲者皆陋淺無足觀矣故爲詩於今之時者使眞做出初唐詩已爲擇術不髙況又不如初唐今且勿說到骨髓處只說个大槪初唐之詩千篇一律數家之集皆若一人而一人之作亦若一首其聲調𨿽俊美體格𨿽涵厚而變化終不足盛唐之詩則人人有眼目篇篇有風骨卽此以觀亦略見不同大致矣吾向贈宋仲石詩如起句洛陽橋外路萬里指長安今贈唐婁江如帝心嘉勞來戶口不虛增結句如相送情無已寧因感遺肝莫倚鸞鳯志今當作鷙鷹皆不容易得然知之者少矣舊嵗與方洲逰山詩句句俱是風不涉陳套不守言筌然方洲亦未甚解其妙也信是知之者難如取路非髙足入山力復余畏景在城市聊玆息茂陰此等起語如堪嗟二畆半促促邑中居明歸應復望惆悵使顏衰此等結句總是唐人中翻來然何嘗涉他成套也意之論是如此然遣字造語亦須知其不同如我所舉此數語都是史漢文气一字一字都健若一時諸作惟荊川時時能出此妙意然句語遣得亦有未到雅健古老處今只防髙岑王孟杜甫之詩便能知之李太白猶不免輕浮而失倫次也但天才勝人超絕千古不得而肆譏彈耳吾詩自覺於古人合處不如文文則有全篇合或有過之者詩則不能如此然今人窺我門戶則猶未耳只自黙黙存記此言日讀古人又參防時人所作久之自透露見識出來則𨿽做不得古人之詩亦論得古人之詩矣但論得就是學力更勝於作得也論得者或不做得不妨爲名家做得而見不得終是偶合且亦無不明而能作之事也故凢事先須從識上起因汝來問偶及之恐汝亦未得開曉也

八

畱子行來領書無甚欲言者矣文一篇正今日作者遂以封去有欲見者可出與觀如非欲見吾文者不必自出蓋文之學不明於今甚矣驟見使之迷惑驚怪無益也方洲嘗述交防中語云總是學人與其學歐曽不若學馬遷班固不知學馬遷莫如歐學班莫如曾今我此文正是學馬班豈謂學歐曾哉但其所學非今人所謂學今人何嘗學馬班只是毎篇中抄得三五句史漢全文其餘文句皆舉子對策與冩柬寒溫之套如是而謂之學馬班亦可笑也此話無處說起惟汝不可不曉他人不必爲之彊聒徒取其譏訕耳屬有客艸艸

九

前得汝書復我所諭兪虛江之未可得志於北云云極得今日之獘若汝不言我亦不覺得一說破便躍然矣據今日內宦壅蔽與權勲相倚爲姦欺豈容一赤忠智勇之士成大功而不忌者乎若使功得成而後遭忌則虛江馬革裹尸之志已快而吾與汝亦不甚深爲之憾正恐功不得成而身已受大禍如汝前書之所云者耳世道如此時事如此可不痛心疾首耶所以一向不將此意通之虛江近得虛江來書慨然以王愾國憤爲已憂有鳴劍沙漠馳槊朔野之志此誠烈丈夫之風無雙國士非此人而誰但我已先以汝之所云復之欲其且盡心於南夷之經略而勿輙以北事爲念想虛江得吾言自能諭矣其弟承乃兄逺指欲得我一書與汝畱意推轂致之北邊蓋虛江信我兄弟相知之深又知汝之有志於世而當事一二大臣松溪雙江皆於汝有道誼之講契故欲汝爲之盡力非爲虛江盡力乃是爲國家盡力求將也我已復之虛江云不待我以兄之分相囑汝自已爲世道畱心矣適方爲汝嫂治墳在龍頭山次而虛江人明日行故特來山中取書筆硯荒潦信筆具此家事無可及也

遵巖集卷二十四

