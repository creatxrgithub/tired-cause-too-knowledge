

欽定四庫全書

集部五

文獻集

別集類四【元】

提要

【臣】等謹案文獻集十卷元黃溍撰溍有日損齋筆記已著錄其爲文原本經術應繩引墨動中法度學者承其指授多所成就宋濓王禕皆嘗受業焉濓序稱所著日損齋槁二十五卷溍歿後縣尹胡惟信鍥梓以傳又有危素所編本爲二十三卷今皆未見此本止十卷前仍冠以濓序然卷數減十之六則後人有所刋削非濓所序之本卷首題虞守愚張儉同校一行又題溫陵張維樞重選會稽王廷曾補訂一行則二人又有所竄易並非儉所刻之本卷數不同有自來矣明人誕妄凡古書經一刋刻必遭一塗攺數變之後遂失其眞蓋往往如此然有所私損未必有所私益𨿽殘缺不完尙可見溍之崖略也乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

文獻集序

天地之气日新而無窮文辭亦與之無窮蓋其升降翕張俯仰變化皆一神之所爲神也者形之而弗竭用之而彌章气之樞文之所囿也成周而上六藝興焉禮不同乎春秋春秋不同乎詩詩不同乎書書不同乎易成周以下諸家言𨿽不能如經亦各以所學鳴龍門則異於河汾河汾則異於昌黎昌黎則異於廬陵廬陵則異於伊洛夫豈欲騁異哉文與气資神以生其勢則然也近代自寶慶之後文獘滋極惟陳腐之言是襲前人未發者則不能啟一喙精魄淪亡气局荒靡澌焉如弱卉之泛緒風文果何在乎逮入國朝羣工疊出�華而踐朴革以趨眞爛然五色之文照耀於天下沿至先生號爲極盛先生之所學雝其本根則師羣經揚其波瀾則友遷固沈浸之久超然有會於心嘗自誦曰文辭各載夫學術者也吾敢爲苟同乎無悖先聖人斯可已故其形諸譔述委蛇曲折必鬯所欲言出用於時則由進士第教成均典儒臺直禁林侍講經幃以文字爲職業者殆三十年精明俊朗雄蓋一世可謂大雅弗羣者矣今之論者徒知先生之文淸圓切密動中法度如孫吳用兵神出鬼沒而部伍整然不亂至先生之獨得者又焉能察其端倪哉於戲蹄涔之水其流不能尋尺通河巨海則涵浴日月一朝而萬變土鼓之聲其聞弗及百武迅風驚霆則振撼萬物衡縱下上無幽而不被此無它神與不神也文辭之出與天地之气相爲無窮柰何不河海風霆之若而瞡瞡蹄涔土鼓閒果誰之過也上而六藝下而諸家言所倡𨿽有大小之殊其生色之融液至今猶津津然是誠何道哉學者尙以是而求先生也先生薨後之五年家藏日損齋藳共二十五卷縣大夫胡君惟信恐其堙歿亟取鍥梓以傳謂濓嘗從先生學俾爲之序濓也不敏何足以知先生追念疇昔侍幾杖華川之上先生酒微酡歷論文辭原乎學術每至數百言自顧於道無聞溺志汗漫無根之域不足上承明訓方將刻厲剔去陳腐以振華英而九京不可作矣俯仰今古能無感乎姑誦所聞以書於篇端若先生所以擅一代之盛者則不待序而後見也先生諱溍字晉卿姓黃氏婺之義烏人其官序行業具見臨川危公所撰神道碑銘玆不著門人同郡宋濓謹序

欽定四庫全書

文獻集卷一

元黃溍撰

五言古詩

雜詩五首

日月東西行羣動亦不息寄身萬物中寧獨謝玆役所以魯中叟遑遑走南北聖哲諒已然旅人能久宅晨起步南園旭日朗以淸葵花眾艸中曄曄敷丹榮流光非汝私獨爾心自傾覽物有深懷竚立方含情璞玉與寶劍淪落初未偶君看被湔祓各在千年後將身比金石誰當獨長久悠悠百代下相知復何有孤云澹無心出山偶爲雨長風忽吹散歸無處惟餘向來山突兀靑如故慷哉魯仲連功成身已去春風著萬物欣欣皆自私可憐兒女花榮悴更相持獨有澗底松偃蹇如不知何疑楊執防艸鬢若絲

效古五首

上山見明月下山月相隨月豈知愛我我行自見之故山日已逺故人不可思殷勤謝明月願爾無時虧女美眾所悅士窮世所輕輕重安足言泥盡水自淸淮陰初寄食曲腰跨下行季子黃金多妻嫂來相迎自古已復然嘆息空吞聲

擊石乃有火石火光不揚攀天亦有路天髙路何長嵯峨萬古云下覆歌哭塲富貴誠足多貧賤不可忘落花隨風吹各自東西飛花飛旣不息水流復無極同生不同歸能勿異顏色木生則有枝豹死則有皮悠悠岐路間多言亦奚爲

飲酒莫盡醉盡醉無餘懽讀書莫弔古弔古多悲酸蕭艾蔽中野白露摧芳蘭鳯饑不得死鴟梟食瑯玕去去復去去采芝靑雲端

人事如艸木

人事如艸木一气榮悴之外物何預人而寘喜與悲堂堂異姓王昔者跨下兒窮通本邂逅達者固不疑阮生亦隘人慟哭眞奚爲

煌煌明月珠

煌煌明月珠未害居濁水君看黃河黃豈解污淸濟我方遺吾形寵辱齊一指懸知破琴戴未若摻撾禰

防云翳白日

防云翳白日羣動何喧喧嗚呼麒麟兒化爲猴與猿登髙望四荒但見黃河奔誰哉溯其流與我歸昆崘萎蕤靑桂花霜霰日已繁豈不有桃李對之有忘言

古意

荊人初得玉跅足辭巖阿持獻萬乘君君門正嵯峨誰其屍國工謬以石見訶迷邦誠不忍欺君反同科臣口不自明臣心終靡它抱璞重再拜呼天淚滂沱淚盡血可續玉在良已多是事古則然嗚呼今柰何

連雨雜書五首

蕭蕭十日雨出門竟何之不愁道路難所懼沾我衣悠悠看屋梁作計誠已非有酒不解飲且遂哦吾詩昔慕栗裏翁頗復志耕耘偶入翰墨塲把筆學爲文偃蹇獨何成喧啾浪云云念彼荷蓑子窮年愧其勤虛堂坐無言繾綣悲宿昔常時眼中人已如不相識剝啄者誰子令我喜折屐忽去已莫追一笑岸幘我思仇山人山川莽回互十書九不到木葉歲頻暮頗聞近移居並失夢中路得無挈妻兒倒載入山去今日曷不樂孤倡無與酬兀坐把書卷展玩不自休借問誰所爲其人已千秋山雨政可聽撥書置牀頭

晚晴

泄雲散積雨林水含餘淸披衣有奇懷偶從林叟行新晴逺峯麗夕陰孤花明曠日固所虞聊玆息營營

夜歸

空山四寥寥落日翳榛莽蜿蜒艸中徑躡屩度寒雨楠杉窈深黑忽忽疑伏虎林窮澗水明稍聽歸人語

陪諸老夜飲

世故不可料忽若浮雲移坐令百年內顚倒殊歡悲顧惟我與公異代同一時覽古旣深嘅撫今亦余噫長川去悠悠靑山莫委蛇向來逺遊意我行方遲遲咄哉有志士卒歲恆寒饑況復托渺茫欲與千載期盈虛信天運廢興豈人爲願公姑舎是一觴聊可持

讀忠簡宗公遺事

公初起滏陽艱危屬多壘蒼然國家意委身干戈裏陰飈捲翠華朔雪被南紀悠悠虞淵日力盡揮不止寅恭秉齋鉞際防開朱邸長安付馮異漢業中興始宮庭數汛掃蹕路無荊杞疚心望鑾輿感激涕如水上表方出師嗚呼孔明死宴安不可懷肉食毋乃鄙巨舟竟未焚三語猶在耳蕭然舊祠下碧艸垂堦戺登堂挹光儀赤舄仍幾幾千載墮淚碑一夫敢殘毀傳家有遺書敍事非虛美勗哉愼失墜庶以禆信史

曉行湖上

曉行重湖上旭日靑林半霧露寒未除鳬鷖靜初散寅緣際余景閃倐多遺玩防心乍有得撫已還成嘆夙予丹霞約久玆芳洲畔獨往願易違離居歲方換沙暄芷芽動春逺川華亂存期乃寂寞取適豈爛漫小隠倘見招漁樵共昬旦

西峴峯

層雲抱春岑急瀬泄嵌竇修蹊入窈窕眾緑蔚以茂名亭標水樂柱折荒碑僕幽尋得緇廬亂石扶結構靑精午堪飯碧澗寒可潄平生慕眞賞及此成邂逅探指絕頂有路忽通透緣蘿度蒙密翠气濕衣防寄身泬寥內下睨人寰陋淸謳雜風竹大嘯落巖狖東峯在眉睫可望不可就同遊卻何時瑤艸春已秀

夜興

秋气入病骨殘夢翛然驚芭蕉葉間露風過皆成聲攬衣泬寥內搔首天河橫饑虫語不休中宵誰汝令孤鴻亦何苦犯霜度防明悠悠念羣動百感忽我並大化倘不爾吾其免營營

寒星掛疏林夜色翳余暝雞聲驅行客出門路方永亦有山中人熟睡初未醒而我立於獨婆娑玩光景一笑天宇靑此意君自領

舉頭見殘月葉脫知深秋今我曷不樂歲月如驚鷗常憐古志士辛苦歌飯牛空山夜曼曼政合秉燭遊臨風振吾衣蕭瑟不得畱小立殊復佳澗水鳴幽幽

陳生詩

陳生少也孤秉志何軒軒讀書奉慈母承顏郁春溫兀然處膝下不間晨與昏叢叢萬井中陳生深閉門暉暉百花時陳生不窺園常恐去左右或乖覆育恩一朝抱長痛飛霜隕秋萱鹽酪不入口日夜涕傾盆欲娶弗及養矢言終不昏尙賴百歲後兄子父所孫朝來遊子衣忽逐東風翻世方醉糟粕何庸薦犠尊陳生顧謂我是事安足論幸托山水窟放情詠蘭蓀嗟今學步者觸險爭飛奔願爾利鋤鐝深斸六籍根願爾進竿艣髙溯百聖源源長流自逺根大枝乃蕃勿揺崔嵬筆誇作磥磈言惟孝與悌百行玆其元咄哉行勿休日月方沄沄贈言豈予敢情眞覺辭繁匪爲陳生榮庶感薄俗惇

述懷

端居有多感求志無餘營夙違金門路緬愛丹丘名謬忝君子顧捧已厠羣英卑棲念逺引窘步迷先徵俛黙惇宿尙低徊阻平生伏枕倦中夜攬衣寄遐情上天廓澄穆列宿揚光晶俯視林木攺仰悲鴻鴈鳴跂子秉防素十年守柴荊希世乖近務慕隠余衷誠願言良時晚庶保幽人貞

寄方子踐子發

窮居悵無遂䢐歲聿載陰飛翹隕芳華候虫厲哀音急颸扇叢薄露棲喬林撫景慨往古端撡思繼今折蘭間幽佩解纓濯淸潯石林窅蔥蒨佳柏郁蕭森遺世豈予敢匡時非我任覽已謝髙軌卽事念所欽纏綿阻道裏緬邈眺岡岑委懷竚芳訊貽好在規箴

寄兪子易

閒居寡歡豫枉駕忻周旋淸言邁修夜朱火銷餘煙嘉防良不易郁抱罄所宣揆余徇防業春冬屢䢐遷著徽怍往哲馳芳謝時賢睠玆企三益揮袂增慨然杪秋淒且厲郊圻曠阡眠振飈捲飛藿積霧迷遐川契闊歲復流瞻望情所牽存期尙勿奪輔仁庶不諐紫芝無新曲白駒有遺篇矢心遂招要贈言比芳荃

東園晚歸

淟涊嬰近務超遙愛佳辰興言望東菑良苗藹津津鄙人昧時趨曠途夙所遵幸逺組累稍欣田圃鄰兀兀登故畦悠悠睇城闉理穢出新竹撼枯落荊薪夕日逗逺川餘暉散衣巾亹亹觀物變依依念農人渠渠長者言惻惻非賤貧

送淩吉叟杭州教授

浙水西八州惟杭實名都古來萬人海逐逐無賢愚況玆百年後淳朴古不如翩翩誰家兒白馬驕路隅春風樊樓醉一笑百斛珠亦有朱門家齊謳間吳歈綃綺散煙霞繽紛被童奴可憐彼蚩蚩久爲紅塵驅頽俗如波瀾孰障羣流趨又如敗屋壁風雨須人扶博士非冗官豈卽無良圖當今歌舞場化作誦區行矣循所務辭章信其餘春風摻別衣晴沙秀寒蘆何以贈子行白雲不可呼聊持狂者言用比貂襜褕

送朱仲山之京

麒麟出渥窪意欲周八極芻豆豈不多未便甘伏櫪念君抱耿耿坐視暄涼易忽辭白髮親去作靑雲客應恐鄧仲華笑爾長寂寂鄙人屬有念未辦經世策靑燈雨如綫窮巷方偪仄縣知摻斧斤不必睨樗櫟往哉布汝懷庶用副前席勿云萬戶侯自可談笑覓百年滔滔內岐路足南北出處會有爲聚散奚暇惜歌我辛苦詞送子逺行役崢嶸壯士志慘淡遊子色那無平生期愼爾保金石莫將賈生淚先爲離別滴

贈葉審言別

昔人稱好士乃有黃金臺黃金亦何物顧用驕賢才葉君披短褐志力何雄哉北走叫閶闔紅塵指崔嵬終然無苟售自保同嬰孩車服非吾榮黃金直浮埃十年今何官茅屋歌蒼苔豈無瑯玕樹鳳飛故低徊一朝脫身去歘觀雲路開葉君善自愛往矣毋嫌猜迷邦古所誚豈弟貴不回願言吐奇胸落落排風雷尙念窮賤者衡門守蒿萊

舟中偶書

我舟合江滸水淸石頟頟念此殊可嬉如何有行役沙頭白髮翁捫虱了晨夕茅茨八九椽終歲閱過客

晚泊釣臺下

四山環一水遺臺故巑岏那無漁樵居政復不敢安捨舟衝微雨憑軒俯淸灣念昔乘興來無從寄遊觀今我有行役乃爾容躋攀山靈豈愛我爲解塵土顏落日奠蘋藻淸風聞佩環幽尋不可極林暝吾當還卻去望層碧孤舟生晚寒

登鐘山最髙頂以三山半落靑天外爲韻得天字

平陸漫千里玆山乃穹然猶憐布金地未卽辭喧闐嚴液散珠琲春岡走蜿蜒稍欣涉幽邃登頓衣屢褰路細石礧礧崖深竹娟娟洞扉剨開敞峻峯指中天防探歷嵚崟垂蘿弱容牽碧潭隠光怪華雨摽崇筵下睨飛鳥背茫茫但蒼煙眇黙園圃期淒涼云嶠篇休駕將未能惆悵春風前

休日集於城南

投耒從逺遊牽世乖明略豈不有簡書未能置丘壑崇岡近盤互春物紛照灼休沐集諸彥迂趾恵前諾稍空林中尊復詠霞上作迢迢歷墟壠靡靡瞰城郭修陽防晴渚野櫻散朱蕚撫時悼推斥畢景顧棲托損益向子明才能賈生薄睠言觀歲寒無將媿場藿

卞忠貞公墓

江左失其禦彊臣玩天誅歡娛一以乖狂猘無趦趄黃屋播革野彤庭交劍殳事樞始誰秉捧首如奔狐偉玆百世士死與二子俱孤哀耿未沫足以孚豚魚義旗果東指白日開天衢孰最撥亂功之人或其徒伊昔大雅廢淸言鄙文儒禾黍已橫委衣冠尙舒徐屹然見砥柱獨障狂瀾趨髙風邈難攀捐生乃區區靑簡煥遺烈蒼榛閟幽墟日夕悲吹多天髙年運䢐世方用骫骳猶將愧虛江濤渺在望雪涕空漣如

制司馬公祠堂

朔風破滄溟白浪無餘地可憐甘棠樹乃爾能蔽芾借問誰所遺馬公古能吏當年印累累庶務劇於蝟藏不待灼騁駿無畱轡偪仄兵馬區藹然承平意晏安亦聊爾國步方不易至尊久嘗膽壯士頻裂眥煌煌靑冥鉞可同牛刀試嗚呼豪俊人竟偃風雲志致身豈云卑生世已其季安知潁川守遂非廟堂器嚴祠閉寂寥古木合蒼翠平生瓣香祝毋乃兒女事如何百載下能墮看碑淚永惟茂陵翁苦心抱天藝力耘宜有收黽勉觀來裔渠渠桑梓恭喋喋市井議庶哉瞻前修樹徳毋自畏

送人赴盧陽學官

播非人所居潭陽實其鄰荒淫雜巫鬼哀怨余騷臣念予有行役水陸彌數旬乃知臯比座佇承文翰賔遐徼指天末男邦控城闉俎豆當在列冠裳定來臻足明理化盛演溢周窮垠廣陌望八荒出車日轔轔蠻荊孰無適忠信惟書紳簡書有程期取別無逡巡揚鑣觸炎熱振鐸驚逺人沅水春蕩潏楚峯莫嶙峋行行愼其度離別何苦辛

曉望

城頭鴉鳴曙起坐理冠幘開窓寫遙望煙霧竟川澤喧喧市聲動漠漠井气白如何山中人歲莫塵埃客

發金陵畱別一二同志

盛名不易居直道我所遵𨿽枉嘉遁志未渝白圭言罷釣出滄海迥帆遡江濆城闉逺滅沒風水屢崩奔蕭條故交地愴悢遊子魂始雷茂陽澤孤生限窮鱗沈翔自殊勢衰榮實同根戰勝物可遺目擊道已存乘桴詎無取絕弦難具論寄言同心子毋徒念加餐

龍灣夜泊

乘潮出逺浦日莫北風平髙亭不可望遙遙笳鼔聲月明寒鴈下江空夕煙生非闗川途念沈憂坐自盈

敬亭山

昔窺謝公作今陟敬亭寺徴素忻始遊賞勝資深詣翛翛緣水木宛宛交蹊術緑縟澗艸丰幽颸松飈駛防鐘響香障髙閣浮花气聿燻旃檀妙豈愛岑壑媚憑生實內惕卽事多冥契息陰睠松檟褰芳懷芝桂海嶽期屢遷石林路深閟經營乖道要迫窄餘物累稽首調禦尊尙飲無生恵

宿云黃山作

束髮弄文史掛席去瀛壖邂逅乖良會擯落迨玆年息景念生理洗心賔象筵恭惟上皇代異人祕靈詮宗師旣逾海玆山亦棲賢金棺滅雙樹寶篋緘紅蓮仰窺攝誘功信知願力堅內愧實菲薄冥通未精専褰裳碧峯雨焚香石林煙防翠何紛糺苔澗窅洄防尋幽匪外適棲眞冀重宣二邊離有無五濁空鮏羴豈伊俄頃用庶謝平生緣

重登云黃山

玆山實靈奇吐納變舒慘太常闕弗錄名號何黭黮重華秩山川盛典軼封防搜遺侈綸綍蠲潔羅醢酖腐儒世所貸薄藝守鉛槧無能旅駿奔徒取肆遊覽霖潦時始收天地余藹晻嵐光乍璘防石狀終黤黲行行恣芒屩往往得窪坎冒進誠近貪自畫將豈敢久之雰埃豁秀色坐可攬靑熒插鋒鍔翕赩披菡萏崖奔馬騑騑石踞虎耽耽髙尋指天路幽矚極窞前行幾臺背後或兩髦髧緣岡旣踸踔登嶺仍轁�舉頭塔廟湧地平忽如毯天人所食息璚玖化余糂林輝寶燈燒風語金鐸撼敗壁詩者誰漬墨亂濃淡險盡乃復佳疲極復何憾是節蕤賔初野薦首昌歜煮瀑茶可啜剖石蜜堪噉名談析毫髮苦語瀝肝膽理冥心自珍機湊首屢顉陽烏砉西翥眾色齊慘澹崔巍識楩楠蒼莽辧葭菼暮投僧所寰鐘鏜鼓紞紞羣居肅不吳其飯聲有嗿回睨誇奪場撫事叢百感趨名蛾赴燭逐利魚投糝何時脫火宅霍若頿去頷綺言息諵諵妙供紛馣馣於焉寄相羊庶以忘坎誰云入道苦餘味需橄防

秋夜觀書作

閒居感時駛獨學難爲功眷言思古人幽懷極忡忡秉燭起中夜攬捲來淸風恭惟千載心皎潔懸無窮氓俗自升降道妙非污隆後來亦奚爲黑白紛相攻華芳昨可恱軌轍何由通吾將離言說庶以觀其同所憂明爲累不懼蓄不丰開軒視明河白月當天中怡然掩書坐夜气方鴻蒙

覽元次山舂陵行有感近事追和其韻以寓鄙懷

惟王始建官民命有所司柰何閱流�束手無一施屬者秋夏交上牀殊酸悲赤日紛按行人馬同時疲連阡見標榜不救饑與羸仍聞咨鞭籌慘忉傷膚皮撿覈須再三供張常恐遲哀哀鬻兒女貿貿行安之感玆欲無愬旣往何由追尙慚噢咻恩稍緩租稅期云胡有倉卒徴斂更相隨但將充其數肯復計爾貲肉食不自鄙謂我非敢知棲棲甔石儲剝割無或遺言是鄰壤凶借此敷恩慈寧知是州人俟死他無爲出語余喘息行步須扶持猶令比樂土疾苦喘謂誰俛首州縣問逭責自其宜況迫大府令聫絡飛符移豺狼方在郊鷹隼宜用時區區狝狐兔政爾何增虧吾賤不及議爲君陳苦辭

登錢山望菇城慨然而賦

吳興水爲州諸山若浮萍況此一培塿瑣屑世未名所欣漁樵居乃與緇錫並種竹有萬竿結茅無十楹老僧解人意蹝履能相迎芳艸被行逕朱藤暗巖扃蕭條空階暮日照莓苔靑猶嫌所歷卑未極遊眺情聳身白雲上始見春申城想當髙會時樓觀飛靑冥竭海薦罍勺窮山羞鼎鉶安知千載後寂寞無人行煌煌冠蓋區壤壤狐兔塋歸來朱門客聴此松風聲

逸山過姚紫英別業

逸山誠復佳逸人不可逢何言一笑頃得此蒼髯翁今晨過其廬碧苔滅行蹤坐我松竹間野蔌羅甘丰初無驚世談頗多曠士風念昔去巖壑輟耕白雲中白雲故無恙我乃羞樊籠祗應山林癖未易藥石攻髙期出邂逅意气將無同十年舊泉石忽忽蟠吾胸起視白日低歸禽亂西東防地森四壁攙天惟一峯復聞麻谷幽近與金蓋通山態方屢攺泉源殊未窮湫然一區內嗟我何憧憧

次韻答蔣明府先生

文章不經濟耽書或成淫偶從長者遊稍窺古人心不琢豈非玉無弦孰爲琴歲宴燈火防江闊魚龍深願言報嘉貺安得雙南金

和方韶父先生以滿城風雨近重陽爲韻七首

掩書坐中宵堦空葉落滿不見書中人蒼燈夢秋館豈不有膏沐所慕非傾城翠防日以薄朂哉歲寒情棲遲憐系夢寐追飛蓬去去羊荊州吳帆渺霜風當年白衣人賴以慰風雨不飲政復佳有酒無用湑江瑤配荔枝勝處終不近好醜且勿爭天道有定分聾丞遂已矣目斷山千重煙霞故無志勝會何由逢寒華衰復榮東籬幾殘陽蟠桃亦何好千年期一嘗

金華北山紀遊八首

靈源

偶爲山中遊逺過云闗宿蒼燈閃初夜雨气蒸深屋時聞淸梵音窈眇松林曲

艸堂

迢迢上方界水木翳淸景山深不可畱日暮衣裳冷淒其懷昔遊百歲嗟俄頃

三洞

仙山髙不極萬古積蒼翠淸興薄暮移遺迹洞天祕巖阿春寂寥羣仙勿予遲

鹿田

披榛度空荒突兀崖寺古幽花雜紅白老屋亞雲雨前瞻石徑微咫尺不得取

寶峯

下山復上山躡屩行沮洳宿云冒長嶺旭日映髙樹山僧亦何爲獨向城闉去

濳嶽

潘公古達人陳迹閟丘壑艸生春晝長鳥啼巖花落神交千載上未敢付冥漠

山橋

行行指木末路逐飛雲上時登巨石憩共聴春泉響尋源竟莫窮卽事成幽賞

寶石

暮投招提境明發首歸路舉頭望山椒遙認經行處重重巖壑間蒼然正煙霧

中秋會宿浦陽江上分韻得仰字

嘗窺仙華錄勝踐心所仰蹉跎二十秋故爾勞夢想名談出邂逅髙槪余佛彷節至月仍圎別來山似長百年空中絮此會知難兩欲去吾未能不飲君宜彊露蔓多夕滋風竹畱晚響岐路方悠悠云何稅塵鞅

龍山九日

鬢色滄海澨彌年窘將迎屬玆九日至緬愛龍山名欣然得勝踐況乃羣彥並碧蘿引幽防涼泉度飛觥志適可忘神舒體逾輕鄙劣竟何取靦顏結華纓登髙謝能賦狥祿慙歸耕幸此農事休萬寶咸告成庶竭一餉樂持用誇升平月出眾山靜天空夕云驚先民貴無荒簡書今有程悵焉難久畱振袂松風生

石臺分韻得下字

蒼山面長溪勢若飲奔馬層臺跨其脊萬古挹瀟灑登臨玆維要朋從未云寡迢迢歷榛莽靡靡眺原野白雲與翠霧夐在履屐下窮秋向揺落霜菊故堪把賞心孰無同幽抱欣已寫邈矣千載期銘山傒來者

雍熙僧捨偶書

幽窓悄無寐落葉不可數風驚葉間露中宵聴成雨起視天正碧萬里若垂宇玆予亦何爲兀兀守環堵

送楊學正還餘姚

舜江吾舊遊風物殊不惡江水天際來宛宛帶郊郭雲帆渺沙漵翠幛森樓閣別離不可念此日忽已昨想見春水生煙柳仍濯濯君胡久去此三徑獨盤礡空齋耿燈火月冷潮聲落近聞故人書逺致江上作白駒幸無遐淮陽詎云薄招要忻良會緑酒春可酌采芹有遺篇風雩多新樂因君訊同志何用慰離索

奉府帖賜髙年帛晚宿孝義山中賦

捧檄去州邑承筐布明恩詎敢期稅駕惟知懼乘軒時春雨新已嘉木陰正繁農人有耕作羽虫亦飛翻感彼物情適念此王事惇悠悠迫長路靡靡窮郊原庶與遺老逢幸聆長者言持以薦芹曝無慙賁丘園低徊白日晚寂寞蒼山根吾行匪遊衍此懷誰與論

遊西山同項可立宿靈隠西庵

薄遊厭人境振防窮幽躅理公所開鑿遺迹在巖麓秋杪霜葉丹石而寒泉淥仰窺條上猿攀蘿去相逐物情一何適人事有羈束卻過猊峯迥遙望松林曲前山夜來雨濕雲漲崖谷縹緲辧朱甍禪房帶修竹故人丹丘彥抱被能同宿名篇聊一詠異書欣共讀蹉跎未聞道黽勉尙幹祿夙有丘壑期吾居幾時卜

送祝蕃逺北上

春風吹九衢卑卑桃李門明堂待松柏未失山林尊相逢今歲寒是事無深論念子抱逺志此道夙所惇刊條落其葉將使見本根痛恨日月防毅然辟浮雲柰何誇毗子聚訟生紛紜瀛洲富才彥冠蓋如雲屯去去當遇合美價傾璵璠惟須用卿法力行尊所聞丈夫必有事寤主在一言上以禆聖學下以安元元我如鶴俛啄豈復思乘軒子如摶風鵬本是天池鯤棲棲文學掾平世何足云朂哉保令徳契闊期無諼

陳孝子詩

南仲杭陳氏鬥龍父所名家臨百丈溪父書傳考亭夫亦人之子胡獨以孝稱維仲適母盛王實生寧馨盛謂我已出無殊祝螟蛉仲父諱弗言王卒不自明睠然捨之去呱呱聞泣聲年運日已往頭角稍崢嶸吁天乞殞滅願以益父齡父沒盛亦亡弔影傷孤防或乃告之故曰汝王所生王居淸湖上去此無十程時仲新捧檄精廬擬橫經悲號棄其官肩輿親奉迎安知世代易人非余故城鄰有鶴髮嫗叩之久始譍言我與汝母少小俱娉婷汝母生汝歸去作江東行不知今在無老我尢零丁仲也聞益悲贏糧事晨徵六年困逆旅冷雨啼靑燈譬彼無母雛投林輒哀鳴永丰有施氏大屋深重扄於焉得母處一夕相合並母子更抱持淚如九河傾三日負母還盜賊方搶攖倉黃與之遇白刃紛交橫頓首前致辭覼縷陳衷誠能令激髙義相戒勿敢驚仲昔以至行上天降休禎靈雁旣羣集嘉復冬榮區區彼蝱蟁豈遂無人情聖門語純孝厥有閔與曾未聞樹奇節謡誦傳轟轟此道古或希此事今可徴我歌𨿽云俚庶感蚩蚩氓

上京道中雜詩十二首

發大都

辭親獨行邁遙遙抵京國胡爲突不黔驅馬更逺適至尊有時巡樹羽殷阡陌宿衛必近臣顧問須耆徳陋儒亦何知冗從同執防艸深原野靑雨暗闗塞黑寥寥盛年意眷眷遊子色一身萬人中敢不思努力

劉蕡祠堂

劉君古遺直祠堂在丘園嗟此豪俠窟文雄歘孤鶱平生二三策匪徼明主恩瑣瑣談得失無乃市井言憑髙一長朢苦厭車馬喧防風過疎雨靑山滿前軒陰晴倐異態浮雲實無根悠悠千載心去去勿復論

居庸關

連山東北趨中斷忽如鑿萬古爭一門天險不可薄聖人大無外善閉非楗鑰車行已方軌闗吏徒擊柝居民動成市廬井互聫絡幽龕白雲聚石磑淸泉落地𨿽臨要衝俗乃近淳朴政須記桃源不必銘劍閣僕夫跽謂我無爲久淹泊山川豈不好但聞風雨惡

楡林

崇崇道傍土云是古長城卻尋長城窟飲馬水不腥斯人亦何幸生時屬休明向來邊陲地今見風塵淸禾黍被行路牛羊散郊坰儒臣忝載筆帝力猗難名

槍竽嶺

憶昔賜第歸吾母適初度蹉跎歲月晚今辰乃中路居人誇具慶遊子慙叱馭玆山稱最髙揚鞭入煙霧矗矗多峭峯蒙蒙饒雜樹崎嶇共攀援躑躅頻返顧陳情未成表登髙詎能賦獨憐山下水逺向盧溝去

李老谷

緣崖一徑微入谷雙崦窄密林日易曛況乃雲雨積行人望煙火客捨依山色家僮爲張燈野老煩避席未覺風俗殊秪驚闗河隔嚴程不可緩子規勿勸客

赤城

雞鳴秣吾馬晚飯山中行何以慰旅懷赤城有嘉名灘長石齒齒樹細風泠泠時見巖壁間粲若丹砂明溫泉發其陽防訶勤百靈前峯指金閣眞境標殊庭白道人迹稀靑崖雲气生信美無少畱緬焉起深情

龍門

竦身望龍門緩轡行兀兀溪回愁屢渡雨橫驚暴溢兩崖儼相向百水怒爭出人言馬上郎快意毎多失自非渥窪種不得矜捷疾飄飄蟣虱臣凜凜黿鼉窟皇靈重覆冒利涉用終吉回睨向所經千嶂隠朝日靑林外盤紆黃流中蕩潏後來未渠央君子宜戰栗

獨石

解鞍及亭午稍欣煙霧收蒼然眾山出歷歷如雕鎪前瞻一石獨靈宮居上頭頗聞去年夏水激龍騰湫走避登屋上夜半齊呀咻幸玆溪澗中今作淸淺流宴安不可懷變化誠難求翠華渺在望行矣毋淹畱

擔子�

自從始出闗數日走崖谷迢迢度偏嶺險盡得平陸坡陀皆土山髙下紛起伏連天暗丰艸不復見林木行人煙際來牛羊雨中牧颯然衣裳單咫尺異寒燠佇立方有懷相逢仍問俗畏途宜疾驅更傍灤河宿

李陵臺

日暮官道邊土室容小憩漢將安在哉荒臺猶髣髴低徊爲之久懷古增歔欷長風吹曠野飛雨千里至蕭條蒼山根艸木余爽气常憐司馬公予奪多深意奏對實至情論錄存大義史臣司述作遺則敢失墜

上都分院

晨興過桓州旭日生蒼涼舉頭見觚稜金碧何巍煌洪河貫其前靑山環四傍暮投玉堂署鼇峯屹中央趨蹌旅羣彥官燭分餘光琴冊森在側談笑來淸觴列坐無所爲陳詩詠黃唐帝鄕豈不樂父母逺莫將起視云漢低垂星爛寒芒南飛有冥鴻邈哉天際翔

遊寶陀寺

十年望滄海臨流不能度蒼茫歲華晚邂逅舟楫具拂衣乘天風掛席隨煙霧且從蛟門發暝投翁洲住前瞻積水深島嶼靑無數梅岑特孤絕遙見日出處寄身人境外矯首禪闗路粲粲金砂石離離白花樹髙期愜幽抱歷覽增遐慕俯伏苔磴間庶與眞靈遇二邊非可取三觀何時悟防然坐忘言目送寒潮去

雪竇紀遊八首

移舟泊泉口我行已信宿天寒洲渚生峯回川途曲煙霞蘭若髙別墅在林麓

攬衣待明發石路何幽阻日出不見人林深但多虎乳峯稍已近恐懼那復數

髙人欣相迎山門帯流水風生珠樹間月窺鏡池裏觸景遂成迷應接殊未已

幽尋指山椒崖傾忽如瀉俯身視木末懸水在足下防防巖岫中宴坐奚爲者

亭亭妙髙臺迥出千峯上怪松多十圍巨石非一狀心賞孰與同昔賢有餘唱

蕭然上方境人稀知地僻中峯路難辧丹山云仍積徒聞古仙人石上余足迹

詰旦逾西岡艸木益深秀梯苔下絕巘坐石看飛澑陰靈多窟宅欲往不敢又

興移初出山系纜長汀樹夜來雪已深溪風水難度猶疑鐘磬音遙遙白雲處

送曾止善孔廟司樂

周官重司樂典教専成均如何千載下實去惟名存之子負逺志被褐䢐冬春低徊不自衒保此席上珍小試特豪末食祿同庶人幸與駿奔齒位卑號仍尊旣殊仕伶官況及遊聖門金石方在耳頌聲未崩淪聞風苟有作薄俗斯還淳嗟予領冑子四術空遺文鏗鏘尙莫辧論說將何云臨分用自愧贈言聊具陳

同王章甫待制校文上京八月十五夜宿龍門驛

涼風墮黃楡萬馬皆南馳而我方北首度闗及鳴雞石路更幽阻僕夫慘不怡徐驅待明發泱漭窮煙霏貂裘者誰子怪我逢掖衣爲言霜露多遑遑獨安之我非不自愛簡書今有期憶昔州縣間折腰向小兒荏苒二十年白首初登畿同袍如燕鴻去住恆相違悠然慨平生與世何參差暝投龍門驛髙館臨迥溪靑崕拱白月水木含餘輝秋色故瀟灑我行殊未遲相從況魁彥炯若珊瑚枝衰暮奚足云一觴聊共持

送鄭以道

鄭君不羈客漫仕常優遊故人滿天上獨佐嶺南州嶺南風土異去天將萬里馹騎如流星眾手挽不止到官定多暇坐對梅花時溪石秀可硯泚筆成新詩詩成付回鴈動是春冬隔用儒行召君努力崇明徳

送王君冕同年歸長安

昔忝膺薦送被褐趨上京蒙恩賜淸問彚進陪時英束帶仕州縣暫爲閭裏榮蹉跎二十年來拂舊題名升沈久已判存沒復堪驚忽逢王明府話舊欣合並蕭條逆旅中書帙亂縱橫坐閱車馬喧澹焉若無營𨿽懷帝鄕樂不受世网嬰寵辱端可齊去就一何輕空餘綈袍戀猶軫故人情予方徇微祿未能返柴荊終然無補報白髮日夜生如何同遊處餞此千里行度闗秋風起落木寒蟬鳴相思阻良覿惻愴何由平

題杜左司西巖詩卷後

吾聞古逹士大隠非山林如何鵷鷺間白駒起遐心遙遙望故山紫塞繚以深峯巒勢交集積翠千萬尋園廬在其下門巷常愔愔軒窓帶流泉花木久成陰舂秫足新釀亦有書與琴終然戀魏闕未忍投華簪平明奉朝退粉署郁沈沈披襟坐髙閣獨對西山岑爽气坐可致塵慮安能侵勿云須吾土始用窮登臨異方苟同得視古猶視今聊爲招隠篇往和巖中唫

題象山環溪圗

崇山標地靈萬古聚淸淑堂堂故相家髙風在喬木仙翁上天去逸響今誰續優哉四千石接軫飛華轂夫君冰雪姿乃爾抱幽獨翩然來帝旁霞裾儼初服侍祠明廷上厭直齋廬宿睠言懷舊居結構依山麓軒窓對晴嵐林杪出懸瀑散爲百道泉噴薄翻珠玉餘潤之所蒙秔稻丰比屋春事日向深桃源酒方熟往來無俗駕異書仍可讀歸歟定何時専此溪一曲相逢京洛間紅塵瞇人目披圗覿佳致山水增新緑先賢止息處杖屨存遺躅愛山錫嘉名恵幸及樵牧於於後來者猶或被膏馥安得從君遊靑雲兩黃鵠

題趙涼公瑞瓜圗

慶門集嘉況異瑞呈瓜田生五而成十奇偶出自然觀物可知徳發祥匪由天願言植靈苑永奉君王前合形表同休雅詠流綿綿

歲晏

歲晏木葉落遙見東城隅雉堞郁苕蕘列屋何蕭疎悠悠西南望赫赫金張廬退朝集冠蓋鳴珂沸通衢合遝多俊遊並轡飛華裾顧盼有光彩行者爲踟躕俯慙筋力防無從效馳驅日斜坐官舍還拂案上書緬彼川路長感此年運阻遲回不能去嘆息將焉如

送陳太祝

夫君靑雲彥早通金閨籍弁服勞駿奔執事謹朝夕忽乘使者車意气何輝赫將指固有嚴爲務本非劇經營禮文事詎曰期會迫定知多餘暇時復肆遊歷向來佳麗地觸目成陳迹西山獨偃蹇不攺太古色相逢幾遺老慷慨語疇昔芙蓉君子花足以語使客我方守一官兀坐如息當歸更淹畱臨別增感激長風吹遠塵浩浩千里白欲附南飛鴻安能生羽翼

送王鏈師歸四明

飄飄采眞侶乃在四明山霞裾朝帝所瓊館畱人間忽聞雙鳬舄卻向東南還望之若流星邈然不可攀海月照堦戺天風飛佩環我何苦羈旅冰雪生朱顏

集淵明句題李中甫員外稼亭

東方有一士客養千金軀束帶鳴雞出則陪文輿代耕本非望暫與園田疎園田日夢想投冠旋舊墟興言在玆春新疇復應畬田父有好懷過門更相呼披艸共來往履歷周故居悠悠待秋稼時還讀我書𨿽未量歲功棲遲固多娛此事眞復樂此語眞不虛餞送傾皇朝歸子念前塗前塗當幾許直至東海隅古時功名士事事在中都遙遙沮溺心君情定何如

集淵明句題胡生嘉樹軒

孟夏艸木長霜露憔悴之藹藹堂前林冬夏常如玆嚴霜九月中卓然見髙枝如何捨此去白日掩荊扉深谷久應蕪此防獨不哀黽免六九年懷此貞秀姿常恐負此懷未足爲髙棲及時當勉勵慷慨思南歸親戚共一處日夕歡相持披榛步荒墟登髙賦新詩坐止髙防下一觴聊可揮從今至歲寒縱心復何疑

永嘉王君自制挽歌辭蓋能安死生而未忘情乎死生者也集淵明句以釋之

自古皆有沒我今始知之居常待其盡逝將不復疑人生無根蔕去來何依依旣來孰不去奄去靡歸期復得返自然人間良可辭何事空立言念此懷悲淒日醉或能忘一觴聊可揮且極今朝樂千載非所知

丙子七月十七日同輝公登紫防巖汪生元明許生存仁來會遂宿鹿田寺明日乃由山橋回至芙蓉峯而別追念數十年間並遊之士往者已不可作在者又莫之與同兩生顧能不憚其勤相從躡屩行風雨中誠一時淸事也第未知後遊爲何日同遊爲何人撫事述情成二十韻邀兩生同賦奉呈審言子長

吾年未及謝倦飛已知還乃復嬰近務無由縱淸歡幸與方外士相從巖壑間小憩遂深入詰曲披茅菅昔人有遺躅縹緲靑雲端髙居匪結構異狀如雕鐫誌怪固無取懷賢邈難攀停策訪舊遊欲去仍盤桓迅飈發中夜眾木號驚湍涼秋變袢暑山深气先寒泉石無攺色四時自推遷交朋半新故念之增慨然兩生亦可人環佩來珊珊攜手恣幽步流目窮遐觀時於林缺處遙見城南山行行度危磴悠悠睇層巓凝陰閟朝采澤釃神淵嘉穟日已丰藹焉滿中田覽物多所欣賞心殊未闌後期孰與同良防當何年

湖上卽事

垂云晝蒙蒙湖面惟一色薄暮風更生際夜雪初積凝陰勢方盛塵境喧暫息坐久聞梵音忽然破寥閴

試院諸公西湖同泛分韻得儀字

秋杪景將晏天髙霧仍披漾舟西城曲散策南山陲重棘幸已撤累觴欣共持及玆酒不空未害席共移會合非可常簡書各有期念之動予懷朂哉愼其儀

題淸華亭

名區匯修渚流望俯平陸飛雨天際來逺峯淨如沐生香餘晚華繁陰藹嘉木秀色坐可攬終然不盈掬觸景幽興多接物道機熟誰能與之遊食芳飲山淥

題松聲樓

長松四檐間落落無與伍天淸嘯歌發肯作兒女語道人有眞聴無迎亦無拒尙不知有耳況覓聲處所起視南山髙明月在庭戶應念朝市人聞雞走風雨

送寧上人歸吳中

我如雲問鶴久厭雕籠養子如海上鷗初不嬰世网胡爲逐吾輩飲啄勞俛仰得無坐書癡遂爾生技癢欲於一毫端而現諸萬象重云連夏秋雨防大如掌三州成巨浸百水猶怒長倉忙揖我去風蒲映飛槳有形天地問浮萍依浩蕩向也本非來今焉亦非往臨岐將何贈詩境方渺莽幸子頗聰明莫作離別想

至正丁亥春二月起自休致入直翰林夏四月抵京師六月赴上京述懷五首

夙予抱微尙漫仕遂浮沈決去不復疑甘以投華簪春天動使星空谷發跫音倉忙遣就道載筆歸詞林弱質幸未朽茂恩一何深義當不俟駕事乃違初心揖與親友別長眺故山岑臨觴不能禦朗詠巖中吟

揚帆越江淮河水來活活呂梁扼其衝石芒殊峭防溯河柁忽摧度洪纜遽絕前途總安流風勁桅復折兼旬涉險艱脫命爭毫髮行行薄畿甸值此正陽月皇輿方北狩前旌曉已發疾驅望淸塵我馬不及秣出闗歷峻阪下視原野闊磵谿多縈迥岡嶺互盈缺舊遊如夢寐古道無攺轍經時春艸變久旱夏云熱逺行誠苦辛儻免蒙霜雪

信宿憩虛館平明玉堂開微風散靈雨階戺無纎埃良會秩初筵芳醪湛罇罍內官出黃封飛鞚天際來承平多故事鄙劣慚非才抃躍向宸廷慶雲欝崔嵬乞身懼再凟戀闕空徘徊

日出旦气淸齋祓趨行宮周阹夾馳道大帳垂穹窿鳴鞘下霄漢別殿臨薰風攝衣升玉除穆穆瞻睟容謁拜未及已回光赫重瞳詔使侍經幄通籍丹禁中斯榮非所希十載庶一逢怵惕久復前旅進陪羣公願因奉淸燕忼慷輸微忠衰遲力不逮勞心但忡忡

圎象無停運日馭轉西陸原野多歸人翩翩共馳逐念昔居閒曹未老先納祿蒙恩列外監放浪湖一曲薄田皆舊畬敝廬非新卜白首重見招英遊並華轂寒松𨿽復凋幽蘭豈再馥宣尼譏患失伯陽貴止足時暮復何言終期返初服

仙華方先生析簡齋杏花消息雨聲中之句爲韻賦山中社雨七章和者四人先生於第四章

見及顧未能屬和今五十餘年諸老皆已下地先生門人在者惟朱仙仲山年八十矣偶逢春社興懷存歿追次前韻以抒鄙情

貞居逺人寰屋老四山靜一翁屹靈光二季亦秀整曉聞楓林鼔雨過鄰墻杏翛然發孤詠語盡意方永昔年慟哭地古劍生銅花淒其懷故交中情亂如麻仝彼盛壯時緩轡揚輕撾吁嗟長星墜無復出漢巴淮陰權奇士髀肉老始消長眉已雪色頩顏尙紅潮朋遊三數公於焉共逍遙平生經濟策忘言付詩瓢卓哉全歸子離塵返冥極卻觀人世間千載猶一息贈言在吾耳風規良可則欲叩封禪書探囊竟無得憶別靑嵒翁歸進江上艣書札未相忘歲月遽如許山長春樹深地濶雲濤阻詩筒杳不來今雨非舊雨仙華幾千仞峻絕臨紫淸天壇瑤艸合石穴陰風生踆踆杖屨末眷眷丘壑情幸有一防足雅歌續遺聲前修遂不作良友孰我同兀坐守章句獨學無全功徒操五色筆隨人畫虛空悠悠感存歿惆悵百年中

五言律詩

寄方韶父先生

牢落江南賦知音寄渺茫鹿麋行處有芝艸夢中香遙興滄溟濶悲歌白髮長平生今古淚滴破緑蘿裳

雨二首

兀坐九十日雨聲殊未收花時翻益睡茅屋不禁愁生事吾何望春寒晚故畱江波靑滿眼萬里付雙鷗泥潦今如此出門知路難蓬蒿春自長桃李夢曾看未覺龍公倦誰憐燕子寒靑燈耿蕭瑟千載入憂端

雪

急雪下不止朔風終夜鳴饑虫應蚤蟄老鴈故南徵生理眞何計沈吟獨此情山中歲酒熟不飲竟須傾

送友人

鄕路三百里獨歸衣正單涼風紫洲水斜月白沙灘燈火期方逺闗山歲欲闌倚門應望汝莫慢駐徵鞍

寄友人

憐君山水意局促守柴扉故里悲秋艸涼風滿褐衣滄洲斜日晚白社幾人歸寂寞分遙念天寒木葉稀

秋懷五首

天末云猶去山中歲欲䢐周流吾道在嘆息古人無野鵲疑秋樹新駒怯暝途蒼茫念同志防薄忝爲儒對酒髙天豁登樓落日曛亂蟬悲暮葉老鴈赴長云落拓嵇中散棲遲鄭廣文身名竟如此碌碌復何云稍稍秋河落姢姢宿露微天淸江不息野迥樹相依回首狂歌數經心昨夢非流螢無思極巧入絳帷飛仰古嗟無及闗情極可哀禰生才見忌賈傅直爲災世肯憐樗櫟吾曾悔艸萊小詩聊戲耳何乃並生猜風雨仍揺落江山且滯畱懶從生事拙閒惜壯心休弱蔓縈欹石空槎臥洑流興懷到防物世故劇悠悠

柴荊

赤日薄烏防柴荊無定棲可能詩似錦乍取醉如泥薄業慚漁艇深衣逐馬蹄蕭條江海興芳艸故萋萋

憑軒

信有儒冠誤憑軒意欲迷山深風雨惡天濶羽毛低他日開炎瘴連城送鼔鼙荷殳吾媿爾未敢嘆塗泥

風雨

風雨忽如此閉門方晝眠故應爲計拙可復要人憐燈火羌村路桑麻杜曲田悠悠今視昔把卷一茫然

山中懷友七首

大府趨羣彥修才復壯齡波瀾開白晝羽翼動靑防弱質悲殊調明時敢獨醒未妨茅屋底寂寞抱遺經望逺空山裏天寒夕夢孤林昏行魍魎江晚變蘼蕪風雨憐同病塵沙感壯圗向來懷古意回首未能無疎放誰容我交遊重得君論文輕咳唾問俗到耕耘一笑能靑眼相思有白雲春風動閭巷還往漫紛紛何事虛齋裏猶分苜蓿盤髙林容偃蹇眾翼避扶摶黑夜文星動靑天劍气寒終南山正好那得悔儒冠自是麒麟種卑棲又幾年故廬南雪下短褐北風前歲暮山林瘦天髙雨露偏肯同兒女輩俛仰事春妍卓犖恆山秀相逢幾抱琴五年風雨別四海弟兄心雪外梅花逺山中桂樹深定知嵇叔夜髙興薄雲林洛社推年少淸才照士林春風何處客芳艸獨行深遺墨收秦刻新吟學楚音別離無一字目斷白雲岑

悼雙林栗上人

飛錫徧諸方棲身復故鄕年隨雙樹老人與一琴亡暗艸迷春塔凝煙鎖夜堂瀟瀟今日雨誰炷影前香

社日重過方子踐

東風吹客衣長憶見君時一別驚雲散重來與燕期春深今雨夕花老去年枝莫待空山裏靑燈有所思

聞子踐臥疾

吾子仍多病何人共解顏水聲和藥臼春色閉松闗積雨連三月懷人劇萬山同遊況零落浩蕩可追攀

和吳贊府齋居十詠十首

焦桐

憐爾抱奇質無香亦自焚材髙初偶得音苦竟誰聞天海空遺操冰霜見裂紋中防方煮鶴終得捨夫君

蠧簡

六籍灰寒久名山余舊蔵漆痕防有字蕓艸寂無香後死嗟猶及斯文豈遽亡世方珍貝葉掩卷一淒涼

破硯

巨璞何年鑿磨穿偶至今綫紋虛緑潤雨气失陰瓦礫看無異塵埃積轉深明光幾攜入往事復何心

殘畫

勝境不可得防綃余舊圖丹靑初彷佛塵土半糢糊蛺蝶飛疑去波濤坼漸無良工今豈有爲爾一長吁

舊劍

憶啟蛟龍匣提攜徑出門紅塵走馬處白日報人恩歲月銅花澁雲煙鬥气昏淒涼中夜舞回首暗銷魂

塵鏡

古鏡色如墨千年獨此畱玉臺塵网暗珠匣土花浮莫笑塵埃滿曽令鬼魅愁盤龍驚已化雲雨夢悠悠

廢檠

不解照珠翠早同文字盟何言中路棄無復向人明雨宿髙齋夢秋吟廢館情相看幾今夕及此慨平生

敗裘

襲爾亦已久霜風兩袖穿甘從穉子笑未受故人憐雅制余前古深期在暮年素絲今化盡念汝獨依然

斷碑

零落秋風臥何年廢廟碑圖經愁莫載耆舊說頻移野燒趺失荒苔鳥迹疑遙知千載後拂拭轉堪悲

臥鐘

龍虡久摧折沈埋柰爾何畊民誰睥睨野衲自摩挲雅奏多年歇銘文幾字譌斜陽荊棘里長伴舊銅駝

過謝臯羽墓

識子今無日風流可復尋山林余楚制弟子解閩音滄海他年夢靑天后夜心平生匣中劍零落遂如今

元日卽事

回首人頻異興懷誰與同塵埃欺白薴歲月入靑銅雨急蒼茫外春生浩蕩中長憐故園樹一一受東風

八詠樓

懷古荒碑在登樓晚望賖秋陰垂野薄江勢抱城斜天地悲遊子冰霜感歲華紅塵吹裋褐歸興及淸笳

溪南卽事

莽莽長川去行行薄暮時山光連睥睨寒色入旌旗夕鳥歸飛急風防逆上遲世情闗物理俯仰寄長思

明月樓

遺堞何年有飛甍壓上頭鼓鼙分大幙香火望靈湫曲岸舟如失遙沙樹欲浮登臨且吾土未敢恨淹畱

含香道中

殘日亭猶逺輕風帽易斜稻畦低沒鶴艸逕曲行蛇經世知無策謀生防有涯殷勤理黃菊畱眼待秋花

懷楊仲

離別驚如雨蹉跎媿後塵秪今才有數多爾術能神玉唾春風濕煙霄碧樹新謬慚推吏事吾敢望平津

八詠樓遇方子踐

風雨三年別登臨一笑同緑莎垂古井碧瓦映疏桐世故違髙枕吾生劇轉蓬相逢感疇昔出處愧匆匆

杭州寄子踐

樽酒何人共春光著處同乾坤容野馬歲月失飛鴻俗眼能無白風花故自紅向來常處士早已負諸公

次韻答子踐

不謂飛霞佩然寂寞濱相看今雨夕漸近長年人往事驚如夢何峯擬卜鄰平生千里駕還往得辭頻

劉聲之鑪亭夜話

儒冠寧誤我壯志自多違昭代尊經術先生尙布衣淸言今夕共大隠昔人稀預恐蒼山麓無從候少防

雨三首

湖闊云如積天空雨正豪風飈兼晝夜井邑帶波濤茅屋垂垂破漁舟故故髙何妨張仲蔚環堵自蓬蒿穉子吾憐汝泥行去不難憑闌眞自笑髙枕敢求安天地三辰逺江湖五月寒好將遮日手卻把釣魚竿田父愁何訴龍公怒未休千畦沈翠羽百水散黃流小市猶長閉孤城並欲浮誰誇補天漏此事恐悠悠

金陵客捨漫書

不擬芙蓉佩終然掛寂寥百年多事始千里一身遙巢燕驚華屋韝鷹望赤霄蒼蒼叢桂樹愁絕小山招

陪仇仁父先生登石頭城

談笑逢諸老登臨失故亭薄遊成汗漫髙步覺竛竮峽水通吳白淮山入楚靑平生一杯酒及此慰飄零

抱琴

三尺枯桐樹相隨年歳深此行端有意何處托知音隠隠靑山夜寥寥太古心空擕水仙曲更向海中岑

吳贊府挽詩三首

鶴去愁滄海鴻飛困朔風方獨往已已竟長終莫掛還鄕劍眞隨厭世弓向來曾慟哭不是爲途窮百代龍川子風流見外孫餘生惟白帽舊業自靑門浩蕩期千載蒼茫哭九原仙華云縹緲愁絕刻舟痕懷古余哀思憐君尙典刑淸談無俗子白髮死遺經客社荒春汐鄕山隕夜星夕陽鄰舎笛淒切可堪聽

春日郊行雜興三首

忽忽時頻異垂垂花正繁登臨聊極目出處可忘言風急江光亂春濃野色昬舊遊嗟契闊覽物思空存五畆淸江曲爲農計末疏那無經世策宜付絕交書野笛吹頻歇漁舟去若虛卜居能有待天地本吾廬髙興眞誰共佳辰秪屢經天淸風細細花逺樹勝事今非昔狂歌醉欲醒終南飛鳥外一髮向來靑

次韻答友人

十載論交地才皆第一豪江湖嗟契闊風雨夢蕭騷趨走知無力標題敢自髙期君養翎羽一擊可徒勞

九日登石頭城

背郭囂塵逺髙秋川嶽淸幽懷初曠蕩陳迹故縱橫遙望龍盤舊長憐蟻穴爭紺園隨處辟粉堞向來傾發艸窺眢井看碑驗故塋門開蒼耳路亭愛翠防名逺樹淮南出滄江鳥外明人煙川浩渺風物歳崢嶸吹帽仍佳節傳觴但老兵愚生雜蛙黽浪走媿璜珩去去防檣盡蕭蕭蘆葦鳴登髙未成賦覽古獨含情政復哀王粲何堪厭禰衡敝廬滄海曲目斷白雲生

寄李生

有美維仙李孤標見碧梧髙門畱雨露短褐混泥途姿悍寧爲小機深或類愚洗心須貝葉遊藝及摴蒱政爾難藏頴幡然獨抱竽從容觀近效僶俛事羣趨稍廢琴心曲能操犢背書誰將窮罔象莫使避瑚它日逢何暮淸談動至晡醉醒勞問我喜怒得令渠契闊江湖迥漂零歳月䢐靑雲悲防徑白日仰亨衢秋社枌楡外南包橘柚初飛騰如借順能勿笑蟾蜍

次韻答陳君采兼簡一二同志六首

憶昔雙溪上相逢暮雨時交遊傾意气談笑挹丰儀艸艸中年別寥寥大雅詩受材知有分丰嗇竟誰司不謂飄零日求賢网四張胡然卑小技乃爾閟孤芳寶唾非無色江鴻詎有行散材何所以徒愧飾靑黃十載西州客論交著處新時時談述作一一望光塵澹月銀河曉暄風玉樹春幸令窺髣髴防薄尙何伸黙守知存道淸言不廢儒身方同木石名已在江湖此士須前席何人屬後車惟應畊釣者縹緲識霞裾尙想南歸始簪花出禁圍塵沙迷故步桃李借餘輝有日酬天造終身返布衣風流成二老巾屨倘相依亦有貞居子難忘太古情詩筒來絕響茗椀出新烹磊落單傳意蕭條異代名無爲念離別惆悵不能平

洋山夜發

肅肅洋山暮倉忙拜水神吹噓端有力漂泊竟無津黑夜魚龍界皇天蟻虱臣生還如偶遂敢憚歷防辛

陸氏水軒分韻得揚字

髙會軒楹敞淸秋笑語涼行雲隨度曲野水映飛觴坐挹才華盛衰慙鬢髮蒼新詩穿窈眇何力共遊揚

寄黃伯陽

摻別逢春雨移舟落夜濤忽驚滄海大轉覺碧雲髙楊子多奇字王祥忝佩刀深情空繾綣短髮正刁騷

送陳養直歸四明

迢迢淛河水同渡不同歸執袂方成別驚防已若飛野橋行處酒風雪去時衣瞻望嗟何及天長鴻鴈防

送胡允文紹興錄事

斯文千載後一髮渺存亡尙喜衣冠舊能傳翰墨香春秋嚴助對富貴買臣鄕莫厭官曹劇諸生在鴈行

讀陳制幹遺事

歷歷靑雲上飛揚彼一時深春曲江宴淸夜郾城詩老去山河在仙成日月遲空言徒有托千載欲誰期

隆山牟先生挽章

井絡收英气文昌返列星能官須伐閱仍世覿儀刑漂轉逾三峽森扶並五丁芝蘭紛滿砌橘柚歘充庭它日看空櫪羣公羨發硎鼎湖驚掃迹華表訝摧翎風物嗟王粲心期托管寧乘桴良已後抱瑟匪求聽此道誠何病明時忌獨醒迢迢膽北極衮衮化南溟薦剡多新墨恩袍只舊靑故應氈座冷不愧艸堂靈食檗余深味縣車及暮齡一朝傷永訣千古悶遺經謬忝鴻私久徒增雪涕零無辭歌薤露有恨寄泉扃

入京道中寄同裏諸友

十年州縣底及此望京華客路時時雨春江岸岸花何方堪報國將老更浮家可得同攜手山顚復水涯

送句龍提舉之雲南

獨抱文章印驅車背朔風行歌萬里別聲教百蠻通列郡創殘後諸生色笑中誰當偕計吏封殖待新功

題天童疊秀軒

名山標巨剎樓閣在靑別路通禪窟當軒列翠屏暝禽多雪色偃樹盡龍形負土新成塔非才愧勒銘癸酉四月同子長至赤松子長先去遂獨宿智者之艸堂已而子長與正傳俱來同出靈源詣鹿田遊三洞逺過山橋至潛嶽謁故中書舎人潘公之墓復回智者而別

昔共張公子翩翩訪赤松重來經兩紀獨去宿孤峯古木蒼陂映襌房側徑通夕陰千嶂黑人靜一燈紅幸及軒車會寧辭杖履從相看如夢寐健走愧兒童春盡山仍好林深磵忽窮天低時墮雨寺逺但聞鐘弔古田無鹿探奇洞有龍幽尋穿窱髙步踏玲瓏靈艸多成藥疏篁不作叢嵐光凝晻曖野色在空蒙下瞰疑無底言旋復向東巖阿棲斷礎煙外落飛淙細路緣苔磴危橋跨石谼泉依山曲曲云與樹重重巨剎縺名嶽穹垣防畆宮倚闌斜日下入室老僧逢零落螭頭黑荒涼馬鬛封不才待薄祿終古望遺風弛擔云闗裏傳觴雪峽中追隨尋道侶述作付文雄急景眞流電浮生尙轉蓬後期觀歲晏來往意憧憧

送簡縣尹

簡氏多兄弟才名萃一家嗟君本朝士出宰向天涯度嶺三冬雪行春一縣花應憐未歸客鞍馬尙風沙

送趙仲理禦史

籍甚聲華舊頻年沐盛恩校書天祿閣執法太防垣攬轡炎埃豁揮毫玉露繁庸疏徒自笑投贈欲何言

送趙宗吉禦史

憶共趨龍禁驚聞正豸冠汗顏居館下矯首望臺端去路黃河直飛霜白日寒仙舟如可托歸理釣魚竿

送馬伯忱教授

卓犖靑雲彥飛騰及妙年書成天祿閣座有廣文氊九陌車塵外千軍筆陣前白頭慚倚席臨別思茫然

送王道一郎中

使者下靑郎官動列星揚旌開瘴癘持斧用雷霆逺俗難馴化儒臣解引經無如多詿誤能勿望平亭

送宋顯夫憲僉分題得邵伯埭

謝公千載後陳迹在淮壖遺愛傳終古嘉名配昔賢藕花方爛漫使節莫畱連移取甘棠樹分栽郢水邊

送宋翼卿照磨

莽莽闗河路西徵獨據鞍借材蓮幕底養望栢臺端指日傳溫詔朝天正法冠廣平心鐵石寧憚朔風寒

送潮陽蘇縣尹

夜水蔵蛟鱷秋天捲瘴云田多陶令秫石有大蘇文巧宦誠爲樂修才況不羣尙煩驅筆陣時復張吾軍同劉遂初修撰周伯溫編修任大瞻經歷王繼志架閣西山行香次初韻

仙馭賔天久衣冠此出遊祗園金地古汾水白雲秋謁拜陪諸彥躋攀展寸眸始知山水窟近在帝王州深岫蔵靑靄平蕪映緑疇層臺臨太液環海像瀛洲粵自遺弓劍無從望黈旒明庭虛次舎防纜舊維舟陛防盈千列靈輿副九斿祠官偵伺謹中使往來稠備禮兼今昔求神徧顯幽瑯函開貝葉玉瓉薦黃流肹蠁人天合輝光日月侔遙看陳羽衛疑是問龍樓花雨繽紛落香煙泱漭浮重闗羅虎兕簇仗擁螭虯去去簫聲逺防防扇影收淸都成夢境塵刼等浮漚歸逕緣湖尾殘陽掛樹頭舉杯相慰藉分席暫淹畱物色迓行轡風寒襲敝裘回曕天路永坐感歳時周戀闕慙衰朽非才墮謬悠【缺】休富鴻藻珍贈若爲酬

題道士熊君壽母詩卷

跨鶴出山中春衣密密縫度闗占紫气賜酒拆黃封介壽慈顏喜承家積慶重蘇耽卻來否石上有仙蹤

題石門淨勝寺

十頃蒼陂上山回地勢偏屋棲黃面老碑掛赤烏年葉葉風荷顫層層雪瀑懸靑燈夜寥閴獨照一僧禪

秋至寧海

地至東南盡城孤邑屢遷行山云作路累石海爲田蜃炭村村白防林樹樹圎桃源名更美何處有神仙縹緲蛟龍宅風雷隔杳人家多面水島嶼若浮萍煮海鹽煙黑淘沙鐵气腥停驂方問俗漁唱起前汀

試院同諸公爲主試官作

右轄升庸日秋闈獻藝初端居煩坐鎭妙柬備賢書憶昔興文運惟天啟聖謨教條行九有學業出三餘儒術俄中否詞塲遂久虛綸言何噩噩髦士共於於吐握承謙徳飛揚感壯圖至公畱藻鑑成物待洪鑪肅穆華星聚涵容化日舒誰歟隨計吏行矣聽傳臚橘柚天庭貢參苓相府儲鋪張須鉅筆衰朽媿荒疏

試院同諸公爲監試官作

文治回亨運羣言協睿謀設科存墜典傳詔及遐陬風動黃簾曉霜飛白簡秋迂臨宣上化精察副旁求懷牒魚鱗集摛辭繭絍抽按行承奬飭鼓舞望甄收冰鑑垂淸照淵珠免暗投充庭先品物入彀總英遊奏自蘭臺上名依桂籍畱神仙司下土桃李在南州使節光華盛公堂禮數優無能禆末論傾詠獨綢繆

遊法華山回宿樓氏書房遙望嵩頭陀智者國師道塲上淸五雲龍壽諸山而未及至其處贈同遊傅生國章

故廬湖水曲門對法華山百里空荒外三峯晻靄間倦遊煩汲引闊步彊躋攀老怯髙寒境非緣興盡還小憇虛齋夕何人笑語同靑雲一才子白髮兩衰翁節物逢春好名區有路通未能窮勝踐健走媿兒童

過永康桃巖

立石平如削飛雲近可梯莫窮千古勝但惜眾山低靈艸經春長珍禽隔樹啼人言舊朝士感事有畱題

五言絕句

山中偶題

古苔隠石色寒花明藥叢有時白磵雨終日靑松風

夜坐

涼風動千里孤坐思滄洲白露洗明月靑天此夜秋

題趙公畫蘭竹

猗蘭幽人操緑竹君子徳夭夭彼棘心胡爲久吾側

題馬虛中畫

人在白雲處舟在淸溪曲不聞欵乃聲但見山水緑

文獻集卷一

欽定四庫全書

文獻集卷二

元黃溍撰

七言古詩

可憐行

紅顏白面可憐子杖藜饑走荒山裏翠眉新婦雪色兒掩袖嬌啼瘦如鬼道傍朱門照霜防腸斷汝翁呼不起金魚象笏供摴蒱紈袴終然愁餓死春風秋月哀思多嗟汝少年柰老何

昆侖歌寄吾丘子行

翠鸞啼雲天四垂花龍雙雙神姥歸金僊憶君淚如水昌陽落花靑蘂蘂曾城珠闕揚素氛開明狺狺環九門羲和走馬不待人鯨魚吸海海生塵若有人兮悵修阻紫玉參差老鳳語笑揮如意敎云舞雲間鶴雛生兩羽歸來歸來勿蹉跎秋風吹折玗琪柯

梓山行贈桑生

昔聞山中采藥翁問姓但指檐前桐君家本以桑爲氏胡不種桑翻種梓桐君采藥不學醫桑君學醫兼采詩朝來索我歌梓山使我閣筆頻支頥問君梓樹家何處靑山難尋夢中路但見淸風兩袖寛詩筒戢戢多於樹長歌短歌亦奚爲坐看藥籠懸蛛絲種桑種梓俱有術也應無術醫君癡

采芝曲贈永嘉林道士

碧峯矗起三十六老芝千年琢紅玉帝遣仙人下采芝迷花失石憺忘歸忘歸幾載無消息蟠桃積核髙數尺何日靑牛駕爾還肯念金華牧羊客

金華山贈同遊者三十韻

杖藜初出城西門萬株紅葉如雲屯芙蓉峯前問行路宛宛一綫隨潺湲水聲漸逺山漸近弱蘿纎葛手所捫須臾橫側變峯嶺髙岸忽復爲平原細泉瀏瀏竹竿直石樹駢立疑同根剝金敗碧逢廢剎猶以第一名其軒天明獨去弔遺迹玉女委蛻空丘墦樓居西起望明滅石扉呀若山之樊罅幽穴險徑沮洳膝行匍匐不得奔剨觀崖廣架寥泬雙龍繞霤蟠蜿蜿紛綸怪狀滿巖腹熊虎踞伏鸞鳳鶱其餘瑣細無不有形求像索難具言前趨林麓卻下縋俯矚九地窮涯垠靑枝翠羽不復辯但聽風水聲喧喧髙燒松炬度其背珠箔忽隨華燈繁聳身上出指絕頂碧桐髙下彌山園遙穿蓬艾蹋雲雨險艱從此不易論秋毫細路莫容足下瞰不測傍無藩怪藤如鉤艸如劍舉首仰嘆愁攀援山翁顧之笑引臂前牽後接猴與猿馳坑跨谷欹側過背汗喘息逾包燔陰沈古洞閟星日𨿽有寒暑無朝昏卻行左轉復深入愈覺憀慓搖心魂珠纓縹緲現滿月稽首大士天人尊拂衣徑逐飛鳥下靑山出沒波濤翻或云漢人隱身處彷佛肩背余苔痕蛇蟠磬折又數里龕巖十丈開墉垣夜歸艸堂殿突兀坐看雲月吐復吞怡然攜手盡文士頗覺筆下來源源名山石室如可托幸子歲晏來無諼

送兪觀光

寒讀書吻政悲坐聞剝啄走啟扉衝風蹋凍至者誰兪子訪我繇剡溪相逢把臂語移時婦女驚笑羣兒疑俗物病我不可醫眼明見此珊瑚枝朝來贈我天馬詩忽然掉頭去莫羈鼻端气息幹虹蜺詎能折腰向小兒文章技癢聊爾嬉防勲聖處今毋遲繄我愛子莫助之臨跂躑躅徒嗟咨

讀淸江集

元祐儒臣煥星斗後有作者非其偶二龍三鳳何繽紛況乃淵源魯中叟適從塵編識英爽想見世澤余忠厚長公平生二三策大廷披腹驚羣後風流斑斑仲與季茅茨采椽絕丹黝獨追古昔寓陽秋稍抉疵瑕到瓊玖卻蟠餘力歸賦詠古硬淸圓無不有爰初人文啟河洛下逮百氏分戶牖空言可托匪末藝巨筆待援須好手典刑未墜乃至今吾生已幸何云後靑燈照夜雨如綫奧論微辭煩擊剖追慕政復慙捧心贊美胡能付鉗口從遊起死不敢期儻挹殘膏注空朽

題李坦之詩卷

神仙中人世莫識政以文章爲戲劇李生也復可憐人手種蟠桃待春色山空歲寒誰念汝靑楓墮影霜露白逺遊賦成一朝去翠蓋云旗暮何適蓬萊煙霧秋冥冥鄧君白鹿無消息袖中驪珠三百顆夜深勿近蛟龍宅金華之山靑矗天山人看山防歲年黃精芝艸幸可食安得與子巢其間石牀醉聽松風眠無爲長歌怨如哭使汝惻愴凋朱顏

甲辰淸明日陪諸公入南山拜胡侍郎墓回泛舟湖中作

日終甲子斗直辰持觴逺酹胡侯墳兩槳趂鷗背城闉四十有四同州人半爲吳語如季眞湖窮岸出水陸分捨舟登途指嶙峋少年健走黃犢奔或乃喝道驚春云老翁繭足仍後塵解衣徑眠艸爲茵前趨一里趨廟門杖藜不得辭微辛嚴祠髙居絕四鄰傍爲一邱標石麟升階鞠躬羞藻蘋拜興有相祝有文亦或稽首稱諸孫歸途探幽抉荒榛下睨塵土多蝱蟁放舟催發無逡巡勝賞莫許窮涯垠開篷列坐羅羶葷托名鄕飲無主賓誰歟解事彊討論欲以窮達爲卑尊美人今代王右軍口吐秀句天葩芬鴈行拱立何紛紛爭言我公詩絕倫龎眉被褐兩山民閉目宴坐方申申艤舟黑亭鵶噪昏晴楊吹花灑衣巾裁詩紀實聊云云愼勿浪傳來怒嗔

送傅主簿

吾聞上古之世比屋皆可封有材不必登王公可憐衛靑日尊貴飛將自老風塵中傅公平生經濟手卻抱一生今白首隨人騎馬著靑衫爽气如虹射牛斗出門大笑望長安長安萬里行路難行路難知柰何贈君一杯酒請公聽我歌昆侖之山兮髙巍巍黃河之水兮淸有時洛陽少年休太息東山謝公來未遲燕昭之事不足云陛下聖徳如華勛願公功成名遂身早退魯連小兒能笑人

苕溪風雨中章徳茂同泛

黑風翻江白雨傾檣欹柂側斷人行此時惟我與章子孤舟蕩漾煙波裏蒼蒼楊柳黃浩歌擊舷興彌長翩然一葉恣掀舞靑山白塔頻低昻朝過城南暮城北舟人問我將誰適章子掉頭作吳語秋水夜來深幾尺忽看大字標竹林寺門對水仍陰陰敲門見竹不見人竹間翠石何蕭森回舟少林雨如注四顧防茫但煙霧魚驚龍躍吾不知披蓑卻入菇蒲去岸傍羣兒拍手呼笑言狂客世所無嗚呼古人今則無後來視我知何如爲君畱此有聲畫題作扁舟煙雨圖

由苕溪出大湖抵陽羨十四韻

首陽山人餓至死陶公乃爲饑所驅大賢出處自有意腐鼠何得疑鵷雛誰初令我墮世网久抱磥砢行﨑嶇今晨笑與親友別煙波泱漭扁舟孤穹天大澤合爲一回睨人境茫如無向來蟻聚安足戀而取窘束同囚拘暮投髙館燈閃閃坐談姬孔歌黃虞是間幸可容一息孰與臣朔肩侏儒汗顏俛首飽腥腐咄子所樂非我娛故人殷勤入我夢云我作計陋且愚此生通塞久自斷豈憂一勺忘江湖春風二月花蔽野珊瑚玉樹惟空株丈夫兒女各有事爲君起坐生長吁

次韻方子踐雪中見寄

前年江南雪一尺腐儒共走誇三白寧知有客臥欲僵凍骨稜層撐鐵石今年復此雪塞門江湖無處浮言樽野風蕭蕭日色死看人射虎蒼山根牛衣覆寒夜復夜金石餘音慙慰藉平生萬卷定安施一瓻送我當渠借

題陵陽牟公紫陽方公詩卷

兩翁風流埽地無文章光焰埋丘墟紛紛小兒政疾走安用佩玉飛長裾憶昔登堂三十載夢想時復瞻眉須昆虫閉關水返壑孰使驪龍道頷珠願言保此勿輕出幸免兒輩相睢盱

題大瀛海道院

丹山之山靑崔嵬隱居舊隠山之隈千年土鼎爲誰出深崖古像松聲哀鴻飛天上爪在雪過者莫睨君能來想當月斧乍揮霍奔走屬役皆仙才捲藏瀛海歸一粟顧盼瞬息生風雷森然幻有啟神界白日照耀金銀臺昔聞使者玆入海樓船煙霧何時回君其置此勿復念少須碧水揚黃埃九重蠖濩陛下聖方士未易誇蓬萊琳宮貝闕長望幸天髙海濶心悠哉

陽山昱上人訪予吳門寓捨求爲湘竹詩予辭以未見竹上人不逺六十里自山中舁其竹而來好事有如此者欣然爲賦長句

道人來自陽山麓手攜舊種千竿竹小裁方斛不盈尺中有瀟湘江一曲未信天工能爾奇不知地脈從誰縮晴翛翛散煙霧眼底森然立羣玉豈期我乃累此君蒙犯風埃走塵俗故山方逺重愁絕新句未成慙迫促黃岡之產大中椽政用材美刳其腹願言保此終天年歲莫山中伴幽獨

杭州送兒侄歸裏

空江月滿潮聲怒二兒勇踏潮頭去故園天末渺予懷夢中識汝歸時路起向江樓遙望汝江上靑楓正霜露涼風颯颯吹汝急櫓搖背指龍山渡翩然一葉舞中流嗟汝童心得無懼自我西遊歷三紀舉目交朋半新故下車相揖何紛紛白頭朝士猶徒步都觀裏舊桃花見我重來能幾度緬思疇昔仍念汝倚徙闌干日將暮前潮方斷後潮續層波復浪無重數魚龍出沒相後先疾雷槌山雨如注隔岸峯巒空復多沙際冥茫但煙霧計程知汝已登陸息肩弛擔今何處明朝過我三釡山能勿徘徊起哀暮近聞旱魃肆爲虐殺吾手植千株樹且須爲我語比鄰莫遣牛羊上丘墓

題松溪圖

獨騎瘦馬走赤日忽對畫圖雙眼明想見髙人茅屋底石牀臥聽松風聲秋風漸髙霜露白松根茯苓已堪食欝紆遲暮祗自憐捲圖還客三嘆息

題周鏈師云崖圖

我本山中牧羊客偶然失腳紅塵陌矯首丹崖不可攀但見層空暮云碧樓居仙人元不死天長地久無消息騎麟翳鳳者爲誰道上相逢不相識披圖示我舊遊處流水桃花尙春色爲言白石久已爛茯苓無復成琥珀忽然長揖不肯住飄若流星去無迹若爲握手賦歸來永與人間風雨隔

贈熊天瑞先輩

熊君南州山澤臞敝衣不滿六尺軀年丁七十气尙粗撥棄舟楫違江湖塵埃掠面冰生須北走梁宋至皇都舉頭仰瞻天子居姓名無由達公車何王之門無長裾君惟抱瑟王好竽寒風蕭蕭雪塞廬退從諸生詠唐虞詩成篝燈手自書字如凍蠅密復疏食可無肉出無驢爲我蹝履來於於曰予其歸無所須一言用比明月珠我方守官橛株拘嗒然忘言據槁梧童子穰穰環座隅笑我腹笥太空虛感君逺來增嘆吁愛莫助之將何如翰林主人揭大夫與君少若同隊魚巖棲穴處多其徒君歸而求宜有餘長歌鼔聲嗚嗚靑天自髙云自孤

番昜周節士歌

周君生長番君里長身俁俁須仍美師張先生業孔氏夏螢冬雪頻繼晷先生愛君不骪骳君謂先生我知已遭時戰伐多瘡痏賊眾乘之作姦軌郡檄先生俾一洗先生慷慨爲之起曰彼蚩蚩聚蜂蟻渠本我家奴爾我將笞之用折箠披其角毛脫距觜奴挾兵來速如鬼反噬其主先生死先生諸子俱幼稚周君聞之失箸匕曰古復讐蓋有禮師長之讐視兄弟我今必也書於士走告郡府伏以俟府公義之弗敢止授以殳斨與弧矢或云彼眾我無幾盡募援兵爲表裏君奮不顧行益駛賈勇直前無與比賊窮擲金計何詭得金失賊墮其餌亟取貪夫屍諸市士气復振賊乃靡追奔逐北劘賊壘迅雷不及掩其耳一柵旣覆眾柵毀生致賊奴洎妻子刌其心肺獻俎幾告於先生辭亹亹凱旋公庭旗旖旎散遣部伍歸耘耔天戈耀日方南指郡將效死弗拜跪周君堂堂眾所恃人咸謂君今可仕細書降表僅尺紙大哉公侯小刺史君言我本不獲已出爲吾師刷讐恥罪人已得賊已弭東村西落無荊杞不義富貴寧飲水公毋多談且休矣閉門髙臥肉生脾白駒空谷餘四紀歿金潭有廟祀鄕人歲時擊羊豕子暾來與冑子齒踵門泣涕言如此嗟君壯節甚奇偉播玆歌詩侑哀誄

送李憲使赴燕南分題得烏飛曲

臺中樹枝上烏無數當年元只爲公來今日從公卻飛去趙北際燕南垂道傍緑樹多好枝公之所憩烏所依公毋亟行烏勿飛問公此去何時歸上林春深樹如織公歸但聽烏消息

贈夏徳頌

夏君懷抱何磊落卜居不肯依城郭丙捨新開近墓田雪柏霜松翳丘壑一朝興來不可遏萬里黃塵走京洛叩門遺我尺素書儷玉駢珠相照灼爲言家世本臞儒餘力惟知事畊鑿窮年甘與鹿豕遊敢希鴻鵠翔寥廓秪今逺來亦有意求詩元不求官爵華星秋月幸分輝持向山家慰蕭索我聞君言重太息感君望我殊不薄淸時雜遝富才彥笞鳳鞭鸞趍館閣揮毫成風墨成雨瑞錦披張分制作一言引重力千鈞靑雲驥尾端堪托顧我方爲句讀師掇拾殘編味糟粕坐隅童子日呶呶平生雅意渾銷鑠奚暇淸吟發天巧剪紅刻紫供嘲謔君歸卉木尙餘春況值新篁初解籜傳家有書故可讀有石可眠泉可酌大勝山人來索價低頭欲就微官縛我𨿽齷齪坐無氊有客如此良不惡戲拈筆管和竈煤爲君聊賦山中樂

風樹唫爲李生作

返照入深林牛羊在丘壠風吹白楊樹葉葉各自動如何當此時孤子萬里歸有琴未成聲遽欲弦吾詩吾懶言詩子姑去抱琴聽子風中樹

題錢舜舉畫

鳥雀鷹鸇皆羽族彊之食乃弱之肉兩雀亦分弱與彊一遭搏噬一髙翔畫師描貌勞意匠詩人見畫齊惆悵人間萬事無不然雞虫得失安足言

題李氏白石山房

名山秀出鄱江曲上有立石如立玉尙書履聲忽已逺隱者新居在盤谷花開鳥鳴春晝永白雲重重養喬木夫君亦復稱其家有書能藏且能讀露鈔雪纂久愈富何啻鄴侯三萬軸山靈翕霍謹呵防夜半虹光發深屋引泉天井助芳潤大勝吳儂飲山淥我欲從之不可到細字長書俄滿幅毫分縷析極根柢大義森然見條目鄙人媿莫知所對叩請安得畱更僕頗聞石洞閟遺音龍門餘韻須君續臨風傾詠寄綢繆衰朽終期挹膏馥

題張淸夫心逺堂

吾聞古來賢達士不擇山林與朝市百年塵甕兩醯雞鵬鷃逍遙俱可爾夫君平生瀟灑意俯睨軒裳猶敝屣翩然一舸鱸魚鄕歸來不待秋風起忘言兀兀坐終日天地古今齊一指但見山髙湖水深靑螺蕩漾銀杯裏柴桑之人去我久風味何妨略相似神交防寞雲海長目送歸鴻眇千里

題醉歌圖

翰林主人天上來布帆不爲鱸魚開江湖渺渺天一色朝光暮色相徘徊昔賢心賞余勝處秪有水竹無亭臺碑材久已沒荊棘屐齒不復畱莓苔後來視今猶視昔今我不樂胡爲哉太官馬湩逺莫致鄰翁緑蟻浮新醅欣然一飲便終夕鼻端气息如雲雷是間別有一天地不知何處爲蓬萊回觀方內海一粟醯雞塵甕何喧豗黃冠祕監太狂態騎鯨供奉非仙才揮毫政要眞學士鋒車流水行相催瑤池曲宴多雨露歸歟酌彼黃金罍

七言律詩

送孫君文判官

笑語匆匆似夢中衣裳俄復判西風殘蟬落日那堪別瘦馬長途喜未窮歲事已空南畆稼歸期應老故山桐興來尙有平生棹載酒何時覓釣翁

感舊

華屋山丘不可期峴峯依舊緑參差空懷下榻延徐孺無復乘舟訪戴逵日暮更聞鄰舎笛歲寒賴有角弓詩舊遊寂寞成今古冷石秋花處處悲

鳳凰山

滄海桑田事渺茫行逢遺老色淒涼爲言故國遊麋鹿漫指空山號鳳凰春盡緑莎迷贊遒雨多蒼薺上宮墻遙知汴水東流畔更有平無與夕陽

開元宮

誰使藏舟一夕移紅樓翠幕未全非曾聞帝子乘鸞去疑有仙人化鶴歸煙逕月明瑤艸歇石壇露冷碧桃稀赤闌橋畔多時立閒看楊花作雪飛

早起

漠漠晴檐散薄雲獨搔短髮立淸晨春風入樹無行迹曉月窺簾欲近人旋覺新吟隨夢寐不知淸霧濕衣巾何人正踏長安陌想見看花拂面塵

寄陳君采

江淹文采碧雲消潘嶽才華玉樹雕後爾千年開捷鑰森然作者見風標琪花夕日輝相並金匱名山路未遙賸欲傾心數還往髙期無使竟蕭條

次韻答吳正傳

諸老雕零半九原後來英發見蒼然髙標能復居人下緩步猶須出我前天馬爲誰生月窟仙禽有日到芝田論心待取同傾蓋可使空回雪夜船

寄葉審言

千里相思黃葉初喜傳消息慰離居姓名漫入山公啟懷袖元無賈誼書已分畊蕓供賦斂胡令汲引到樵漁臨歧躑躅頻回首風雨蕭蕭鴈正疏

獨立

數盡飛花一愴然壯心迢逓夕云邊十年人事空流水二月風光已杜鵑過眼靑春寧復得污人黃土絕堪憐故園尙有平生約可使蒼苔到石田

卽事

南陌東阡艸色齊愔愔門巷客來稀受風燕子輕相逐著雨楊花濕更飛緑樹無言春又盡紅塵如霧手頻揮浮生莽莽吾何計獨立香雲竟落暉

予與劉君師魯爲文字交十有四年而固未嘗相識也玆過武林偶遂良覿有喜而賦

邂逅神交十載余靑楓落月幾愁予何言此日同傾蓋勝讀平生未見書天上玉堂容可到山中金匱得長虛故多餘事宜商略可待秋風怨索居

九日

獨立憑髙發興新霜淸露白復佳辰緑樽到手不解醉黃花滿頭應笑人檮邊老僧幽期失巖南【闕】新句頻秋犬此日並回首鵝鴈寄書愁未因

次韻山南先生遣興【二首】

稍覺春風入剪裁更無魂夢到塵埃苔枝自送黃昏影寶篆頻銷白晝灰世態漸應隨日別老懷可復向人開擁鑪坐聽蕭蕭雪載酒攜琴也莫來

蒲團兀坐久忘機何暇重尋是與非老鴈長雲天渺渺晚花寒蝶思依依起看丹竈春無恙欲試靑鞋雪未晞鵬鷃逍遙端可耳玉堂何必媿柴扉

寄仇仁父先生

一官十載尙沈淪門巷蕭蕭白屋貧自有陶公爲社友從呼杜老作詩人兒曹故復輕前輩儁步誰當出後塵招隱詩成無處寄莫云凝碧坐愁神

寄朱十八丈判官

金榜淒涼已十年風流文采故依然香山老去誰同社栗裏歸來尙有田懷古坐看西日落得春寧問北枝偏淸泉白石多深趣千載心期入近篇

寄朱仲山

異縣關心朔鴈飛酒燈棋雨計頻違寄書全覺嵇康懶入夢多疑李白非黃葉閉門方寂寂碧雲回首故依依相逢賴有梅花約試蹋東風走翠微

寄友人

系舟一別雲水鄕暮川葭菼空蒼蒼漳濱臥病它年憶渭北題詩春日長蕪菁作花已爛漫楊柳飛絮苦顚狂聞道茯苓已堪斸遲子靑鞋經澗岡

夏日漫書

枕上初殘柏子香鳥聲簾外已斜陽碧山過雨晴逾好緑樹無風晚自涼芳歲背人成荏苒好詩和夢落蒼茫求羊何不來三徑門掩殘書滿石牀

逢葉伯幾

水煙沙雨送歸航楓葉蘆花已十霜瑤曲天風春夢逺墨池秋艸故遊荒碧峯又是新回鴈白石依然舊化羊一笑相逢卻成別暮云千里思茫茫

宿賈氏山房

暝色蒼茫赴逺岑獨追燈火下荒潯寒沙細水通幽徑修竹髙楠走翠陰艸艸悲歡中夜語悠悠醒醉百年心石霜煙月寒無寐坐聽疏鐘出二林

送友人之京

偶緣送逺接淸遊煙雨東城晚樹幽離別自應多感慨笑談未害各風流百年芳艸頻頻合萬事孤云故故浮大華黃河入回首春風愁絕李膺舟

答友人

芝掌峯前一杯酒別離歲晚逓相望野梅如雪遙入眼曉鴈連天寒叫霜閉門窮巷燈火冷回首蒼山雲樹長幾時抱被卻同宿愧爾詩筒逺送將

憶友人

無復髙談慰索居壯心零落竟何如人間漫有金臺夢身後誰傳玉枕書半畆蒼苔埋璧地一聲白雪斷弦初芙蓉峯下聞吹笛淚滴春天艸木疏

哭李無逸

靑春未受二毛侵談笑俄聞變古今千日卻醒徒有望九原莫作遂何心平生欠荷劉伶鍤此夜誰彈子敬琴水樂亭西煙艸碧舊遊回首重沾襟

過烏傷墓

丹靑像設始何年翁仲遺墟自古傳時有北人來下馬不知秦樹幾啼防牧童解指看碑路野衲分畊祭墓田回首長安西日外茂陵松柏正蒼煙

雜興【三首】

昔從六客堂前客共買何山渡口船杉松夾道得古寺風雨漫山連杜鵑憶別老僧如昨日待分幽事及他年春江正緑不能去勝踐蕭條秪可憐

幾回擬作送春詩出戶春風去不知葉底孤花猶入眼竹根穉筍欲過眉久拋書卷都如夢閒看香煙偶似癡寄語平生張仲蔚一歡相屬竟何期

劉生去滌相如器朱子新裁賈誼書百代風流今視昔十年懷抱我憐渠故應曽對談諧樂也復能容禮法疎風雨瀟瀟守環堵秪今可望故人車

山中夜歸

漫山松葉行逕迷獨穿犖確幽步遲驚風低艸山虎過寒月掛樹天星垂泉鳴荒冡夜牢落露洗靑林光陸離茅檐抱膝者誰子歌闋飯牛聲正悲

旅夜

歷歷飛螢度眼明獨搘髙枕數殘更薄遊已倦新彈鋏舊業猶餘未棄檠一雨送晴初月色百虫專夜故秋聲情知三十非年少已覺人間有後生

三月三日西湖舟中

黃塵奔走媿平生對客猶稱舊姓名此事正堪三太息秪今忍負四難並放舟乍落空蒙境送酒元無窈窕聲金穀蘭亭嗟已矣不妨時暫濯吾纓

金陵天津橋

五云零落渺天涯陳迹蒼茫日自斜畫角已吹邊塞曲紅藍新長內園花可憐遺老埋黃壤曾倚春風望翠華好在北山猿與鶴依然同住舊煙霞

送人歸豫章

已覺棲遲懶曳裾可能爲我彊躊躇一防秋色紅塵外千里江關白鴈初建業水淸誰共飲潯陽潮斷定無書黃金未盡朱顏在笑種桃花學隱居

哭陳茂卿

多病文園鬢未霜可人風味故難忘豈期夜壑舟無定竟使春天艸不芳賣藥幾時來海上遺文須我訪襄陽誰憐後死仍漂泊云白山靑自故鄕

宣城客中偶書

眼看春霄擁勝流漂零回首媿沙鷗黃塵烏帽知誰爲白飯靑芻復此畱未必嵇康能作吏何妨李廣不封侯敬亭云鳥知無恙欵段惟須逐俊遊

梳頭得白髮

偶逐飛雲別磵岡解纓聊爾濯滄浪襟懷久已無山水客鬢誰令有雪霜未必丹砂眞卻老【闕】

首更爲郎前修未逺斯文在努力無愁歧路長

送韶父先生遊京

不到南徐三十春好將夢寐弔遺民【闕】知往古【闕】流水秪想重來是後身棹響官河風色暮云離野服鬢毛新舊遊偶失扶桑路煩向滄江一問津

山南先生挽詩

仰驚喬嶽失嶙峋千載風流可復聞鼎有丹砂輕縣令嚢無薏苡詫將軍薴袍歲月孤靑簡石室文章閟白雲淚盡侯芭悲獨立短衣髙馬秪紛紛

喜方韶父先生至兼懷山南先生

夢覺秋宵失薜蘿尙煩靑簡慰蹉跎山中舊別期猶在歲晚相逢感易多華表神仙成寂寞靈光風雨見嵳峩百年珍重斯文寄趼足修程可柰何

韶父先生有詩復次韻以和

兩翁故復可憐人傾蓋長安四十春華屋山丘如隔日夜牀風雨得彌旬書籖藥裹仍仍在橘刺藤梢一一新漫寫余哀寄冥漠大荒誰見下麒麟

寄張如心

謬羨侏儒飽一嚢舊遊搔首獨淒涼連天斷鴈初沈日匝地寒花欲有霜聞道爲郎須白髮未殊髙枕待黃梁紅顏好在張公子坐聽松風春晝長

送王傅朋靜江教授二首

丞相威名震百蠻蕭條異代得吾賢宦遊忽過三湘去家學應令四海傳北望犬牙連上國夜占鶉尾直中天炎風朔雪皆王土未靑春雨露偏

碧蓮峯下駐飛驂風土遙知久自諳會有新書禆禹貢坐聞舊俗化周南深篁盡日迷山鬼毒艸無時起瘴嵐珍重斯文彊飡飯漫誇丹荔與黃柑

送揚州傅學正

全淮控制列城遙尙想靑春虎豹驕一日江山走珠玉萬家燈火沸笙簫喜逢才俊登文署好頌升平答聖朝芍藥瓊花兒女事可緣風月逗華鑣

余山

春云牢落鴈無聲沙岸參差石有稜雙屐漫窮芳艸逕一龕長愧白頭僧晴濤閃閃翻孤日山木昏昏捲翠藤後夜淸風滿遙念夢遊空指上方燈

龍潭山

二月淸江照眼明避風舟檝滿回汀斷雲挾雨時時黑密葉藏花樹樹靑習隱未成陶令賦行歌聊共屈原醒碧潭光景無消息坐看魚兒防翠萍

遣興

靑雲如夢慨平生白髮驚春忽數莖漸交遊隨日別彊知顏色逐人行百年松檟誰能去五畆煙霞故可耕妄念掃除渾欲盡少遊何得尙相輕

次韻方子踐觀潮

潮生潮落有時休朝暮吳兒幾白頭被髮祗誇迎駭浪側身寧解障奔流江吹碧瓦人聲曉云閃朱旗海气秋後夜月明天在水有誰能此試登樓

次韻子踐秋社歸巖南

久悟淸都是夢中未嫌短褐任飛蓬時情冉冉心如醉世議紛紛耳欲聾會種枌楡依漢社共談禾稼續豳風蹉跎偶負平生約已復人間歲一終

杭州寄裏中一二同志

故山有路去無從燈火關心夢不通浪走紅塵眞自笑舊遊白社竟誰同胸中好貯千巖秀眼底徐觀萬馬空風雨未休鴻鴈斷此懷渺渺故難窮

客樓雨中

江城飄泊動經年盡日髙樓閱過船睡起小初聽雨岸旁垂柳已生煙坐拋歲月今如此每望雲山欲然尙喜遊從得諸彥時將樂事寄新篇

次韻答蔣春卿

不謂紅塵拂面時軒然談笑一舒眉晴風石鼎浮花乳夜雨春盤冷碧絲握手遽成三宿戀論心那覺十年遲酒船漁网歸無計未必山前白鷺知

送楊山長歸錢塘

百里鄕心海鴈飛三年官況野鷗知兒童早已占歸信弟子應能頌去思茅屋荒田春艸艸杏花深巷雨絲絲人生適意須行樂駟馬髙車恐未遲

章徳懋同登車蓋山

城南日日望蘇灣碧樹童童蓋一山何意玆辰成邂逅與君攜手共躋攀鉤衣亂石通髙步著面和風啟醉顏尙愛銘碑多楷則俗書且勿鬭妖

重遊毗山

十載重來思惘然勝遊邂逅一開顏髙林有色煙雲淨曲逕無香艸樹閒漫遣金樽催白日絕憐紅粉涴靑山南朝舊迹今誰記腸斷風流不可攀

湖州遇葉士心因寄郭祥卿架閣

謝公城下蹋春暉最憶東園夜不歸落月淸樽波防防髙花銀燭霧霏霏未愁彊醉羅衣濕政恐重來燕麥稀大地風濤竟如料九霄一鵠看橫飛

大卿牟公挽詩【二首】

雲光一夕失崔嵬多上相逢淚雨推夾道共看丹旐去遺民猶憶繡衣來蕭蕭悲吹蘋花冷渺渺鄕山杜宇哀哭盡貞元舊朝士臨歧無語重徘徊

後生無復望儀刑靑史徒煩列姓名窮有遺文成鉅冡死無新爵上銘旌田方任蓬蒿沒玉樹偏依雨露生舊笏滿牀知未墜翰林風月向來淸

次韻牟主簿南湖客中

遙望仙橈度碧湖翩然髙興不枝梧也知白髮行相待無柰靑山不受呼過眼光風殊獵獵霑衣多露已塗塗相逢幸及南枝好一笑聊須引百壺

次韻姚子敬教授筠庵別業

故園煙樹渺江關長愧求閒未得閒客路獨愁黃葉下髙人正在白雲間【闕】鄰儻遂容依止載酒終期共往還未害看山仍拄笏一竿付我釣滄灣

次韻別程晉輔敎授

落拓江湖久不歸相逢還及試春衣忽聞煙際蘭橈動誰共花前玉斚飛靑眼故多知已在黑頭未覺壯心違赤霄孔翠吾何望喔喔鄰雞爾自肥

花信

已覺防芳去較遲千林紅紫想紛披幾經夜雨能無恙試問春風竟不知斜日遊蜂應有夢野亭立馬已多時殷勤卻是江南客曾擘冰霜寄一枝

艸意

澹煙斜照舊離離吐漫芳心欲向譙可是忘憂能自得若教指佞定無私東風江上何人識南國春來有夢知畱取靑靑承雨露術應紅紫浪相疑

闕下口號

遹駿先猷在作人忝陪多士奉明綸端闈乍啟淸光近臚句髙傳茂典新奎璧照臨回景運風雷鼓舞契昌辰不才何以酬天造徒詠菁莪樂至仁

賜第後歸謁郡府承爲置宴口號

拜賜才霑雨露香又驚盛典出黃堂鳴騶合遝迂千騎坐席雍容累百觴他日同鄕修故事不才終古被餘光承宣得意逢明牧諸彥能無共激揚

郡防宴集之明日鄕先生復爲置酒重述口號

去年此日宴瓊林雨露光華映古今稱慶謬承賓禮重徼榮彌覺主恩深少須天詔從容至坐看宮花取次簪千載斯文寄來哲可應外物累初心

北山歸路呈古心師兼簡方外諸友

防幽偶向靈源宿卻過云關望翠微初日映空千樹立驚風繞磵百泉飛舊題歲月人頻異乍別煙霞路易非幸有潘郎遺事在何時一鉢去如歸

喜趙繼道至有懷陳君采

匆匆聚散定何常耿耿心期故未忘艸木關情人事異雲霄回首路岐長交遊歷落銀河隔制作紛綸瑞錦張爲語何時共傾倒秋牀風露已生涼

寄曹子訥於壽道二同年

憶同鵠立簉天關淸漏無聲虎豹閒黃榜未開齊望拜紫衣髙唱遽分班已驚恩出尋常表更羨身居季孟間海國鄰疆幸無逺可容接武向蓬山

寄別宋推官

目斷仙防去莫從翩然心逐北飛鴻未忘緑幕追遊盛況忝黃堂禮數崇南國幾人歌召伯漢廷有日相於公悠悠聚散何堪計趨走終期出下風

送姜學錄

短褐蕭條兩鬢蒼逢人猶解說春坊雲霄有路新推轂風月傳家舊佩嚢此去官曹𨿽冷落不妨門戶暫輝光況聞寮友多華冑休暇過從樂未央

送鹽官傅都目

春風匹馬去翩翩老佐名州鬢未班遙數驛程知到日坐令官府靜如山河塘燈火機聲裏墟落鹽煙海气間歷歷舊遊如夢寐可容乘【闕】一追攀

送貢教授致仕歸裏

宦情鄕思兩依依獨裹寒氊去若飛歲晏忍爲千里別林間驚見一人歸官河逺樹迎仙棹夕日暄風颺防衣漫使臨歧生悵望可容泉石借餘輝

陳山晚泊

一拄孤撐杳靄間人言此是客星山流風百世今誰嗣應詔諸生故未還荒冡艸深迂石路髙齋月滿閟松關窮年漫迹滄江上及此維舟獨厚顏

送三髙祠陸主奉

垂虹古祠煙樹新昔賢髙致久無聞畫圖想象空陳迹譜諜流傳喜到君春水白鷗分座席寒泉秋菊薦鑪燻臨歧何限滄洲意目斷風帆天際云

送陳推官之信州

三朝兩世掌絲綸異代仍瞻玉樹新尙喜傳家余宦譜又聞議獄用儒臣中年離別情何限南渡風流迹未陳遙想郡齋多暇日肯憐州縣正勞人

送胡古愚兼簡道傳愽士

坐擁臯比十載余忽聞飛鶚上公車此行未可輕投筆隨處猶須小曳裾燈火尙慙餘事在雲霄轉覺故人疏爲言畱滯今頭白無用諸公薦子虛

送淮海書院丘山長

遙望官河駐防橈春深絳帳不蕭條已驚雨露恩光厚還喜山川物色饒盡日樓臺人載酒隔江燈火夜吹簫定知館下多才彥政樂風雩對一瓢

畱別錢翼之

矯首淸標二十霜白頭傾蓋鄭公鄕忘形肯厭追遊數借潤頻飛翰墨香世態浮雲看不定別情流水去方長杏花時節霏霏雨誰共春風舉一觴

諸曁休日偶書

一室蕭然似冷官更無車馬駐江乾天淸不斷絲絲雨春淺猶生陣陣寒公事癡兒何日了雲山圖畫要人看輕風正滿微黃柳誰與相從試憑欄

湖心寺夜坐

蕭蕭涼月滿池臺水檻風櫺四面開一柱殘燈何熠煜半檐衰柳故崔嵬謬持微祿知無補未謝余緣得重來塵土馬蹄何日事可容良夜廢銜杯

次韻答徐文蔚

一別溪頭十五春歸來烏帽尙黃塵故應用意﨑嶇外未忍忘情寂寞濱圖畫雲臺非我事掛冠神武獨何人也知州縣徒勞耳相見空慙白髮新

送顧仁甫上計京師

憶昔曾隨計吏行浮湛州縣竟何成涼風嫋嫋仙舟去夕日依依魏闕情金匱故藏多鉅典石渠髙論盡鴻生棲身朱墨非君事早晚公車上姓名

送沙彥文架閣分題得西山

憶昔寒江破浪歸西山回首落煙霏忍逢朝士登舟去如望仙人拔宅飛遊戲何妨依緑水追趨早已到黃扉公餘若過滕王閣爲捲朱簾挹翠微

題金明宴遊圖

危樓縹緲碧波中曲檻方櫺面面通雲气傍花如欲雨柳絲垂地不驚風千年華表人非是九奏鈞天樂未終更有殘山並剰水煩君回首六橋東

上巖寺訪一公

曉色微茫尙帶星修蹊犖確斷人行獨支瘦竹身猶健髙入重云地忽平落月正當山缺處細泉頻作雨來聲上方燈火靑林曲隠隠疏鐘一再鳴

寄題髙逺樓

聞道危樓架泬寥樓前物色不蕭條臨謝傅祠邊樹門對曹娥渡口潮解使詩人爭應接也知老子極風標倦遊已忘山陰路勝餞仍須折簡招

題東柯谷圖

長松密竹翠交加洞府新開碧海涯石上仙人畱足迹春深磵水出桃花流傳圖畫來千里生長兒孫只一家目斷飛鴻那可到舊遊空指赤城霞

聞趙繼淸調安陸縣尹

慈恩塔上墨猶鮮一別重來十七年相見都門驚判袂又聞澤國去鳴弦素衣久出風塵外靑瑣行依雨露邊跂馬望君先數日縣花𨿽好莫畱連

送畢縣尹

歸途環佩曉珊珊白日靑天映羽翰疑是省親辭太學驚聞出宰用郎官花迎墨綬春光暮風引仙舟海色寒想見捧觴仍防戲鄕人爭作錦衣看

題雪竇妙髙臺

偶爲淸遊宿梵宮淩晨試上最髙峯水翻雪色寒猶落云掩丹光逺更重舊有一僧能跨虎近聞三洞盡藏龍下方車馬應難到煙際惟聽日暮鐘

題觀海圖

昔年解纜岑江上初日團團水底紅鼉吼忽搖千尺浪鷁飛仍挾半防風遙看島嶼如星散祗謂神仙有路通及此棲身萬人海舊遊卻在畫圖中

次韻題劉氏石壁精舍

佳城杳杳隔千峯精舍寥寥一徑通夜靜寒泉猶映月秋深老樹不驚風舊題尙喜苔碑在髙臥無令蕙帳空我已倦遊今白髮有山如此願長終

送葉仲輿巡檢

重著儒冠望帝鄕翩然一舸犯晨霜秋來鬢髮依前黑日射河流徹底黃此去乘槎湏有路可容執防更爲郎絲綸閣下多知已握手應分滿袖香

和外舅主簿公自爲挽詩

五十年前馬上飛靑春如水去難追一從玉樹歌殘後數到黃粱夢覺時李賀元無樓可記劉伶漫有鍤相隨少須海上蟠桃熟歸簉仙班恐未遲

畱別一公琳公

浪走紅塵髩已絲此身端合老巖扉興來復舉山陰棹別去仍畱海上衣夜聽泉聲如雨落晴看天末有雲歸浮萍飛絮何時定空使詩人賦式微

送趙繼淸潮州推官

相國南遷有故居理官髙選出新除承恩特與金魚袋訪舊爭迎駟馬車春入圜扉庭艸暗天低驛路嶺梅疏鳳池不隔同年面歸及梅花鴈影初

送傅汝礪之安南

南徼車書路不遙秋風使節下靑霄頗聞僚佐登才彥應有文章達教條日照樓船江水活天低銅柱瘴云消歸時嶺上梅花發想見詩嚢未寂寥

送式公歸髙麗

一錫淩空海上飛星河蕩漾宿云披頗驚遼鶴歸來晚正值驪龍睡覺時百尺珊瑚無地種六花薝卜任風吹髙秋蘭若煙波外此樂應須久自知

題寧節婦詩卷

春旗柳色映門閭華扁新題節婦居作傳小裁靑竹簡疏封近降紫泥書河壖松柏風煙外階戺芝蘭雨露初三釡及親殊未晚花前何日奉安輿

送孔禦史歸曲阜

淸流共喜聚羣賢新渥時聞下九天東觀防書何日了中丞遺笏要人傳過家莫久依林廟封事先須徹禦筵千載斯文寄來哲臨分握手重懸懸

送龍南歐陽縣尹

絲綸閣下半同袍獨上南船去莫招出宰不嫌官俸薄過家未覺驛程遙長溪白石晴雷轉深洞黃茅毒霧消想見行春有佳句坐令逺俗變風謠

送謝仲連小鹿巡檢

而翁許史舊家聲遺子黃金不滿籝坐擁齋鑪驚歲晏出乘邊障屬時淸遊山定復多新句飲酒何妨得老兵媿我白頭官尙冷夜深仍對讀書檠

送烏編修代祀海嶽南鎭兼簡明善隱君

承明退直馬如龍將指祠庭禮數崇嶽色非煙生近甸川靈藏器出幽宮周原共識皇華使禹穴誰陪太史公亦見安陽韓處士爲言客髩已秋蓬

贈黃資深

涼風蕭蕭吹敝裘三年小作周南畱相逢傾蓋盡靑眼肯抱遺經空白頭捧檄定知毛義喜著書非有虞卿愁春秋次事待公等莫戀寒氊成久遊

題張武定公死事詩卷後

古稱馬革裹屍還祗有空言世共傳一死如公良偉甚百年遺廟獨巍然要從身後觀餘烈試聽軍中奏凱還文武衣冠方疊起後先奕葉更綿綿

題王君冕同年芳潤亭

花縣歸來晝寂寥終南山翠湧亭臯林深未覺蘭蓀變天逺何妨雨露髙此去漑根須食實誰分賸馥與殘膏行看小試揮毫手香霧霏霏滴鳳毛

題丁文苑同年哀詞後

自別瓊林雨露邊江湖目斷繡衣前禹門尙想龍初化遼海驚聞鶴已仙烈日秋霜空耿耿重山宿艸正芊芊不才後死知何用坐對諸郎獨然

送尉彥誠道州經歷

一別垂垂四十年朔風吹鬢兩蒼然寒氊久坐歸何日上幕初登望若仙莫使催科書下考盛談名理繼前賢春生馬首逢回鴈並冩相思入近篇

送陳季和

髙齋燈火正蕭條忽溯天風上泬寥共喜彈冠如貢禹豈期投筆學班超時淸桴鼓元無用歲晚弓旌倘見招雪後江南春水活重來莫厭驛程遙

送陳君歸江西

咫尺淸光近玉除姓名何不達公車也知賈傅今無防猶幸虞卿舊有書江上歸防隨去鴈年來旅食厭騎驢諸公正索山人價能勿相招學隱居

送張良卿學士之淮南

坐厭流塵拂面紅行攜涼月下靑空三千里外揚州鶴四十年前禦史驄先廟鐵衣猶掛壁兒郎玉帳已生風貞元朝士今無幾歸及花時一笑同

次韻蘇侍郎平村暮歸

中臺多暇獨儀曹退食歸來路不遙扶老未須蒼玉杖行春聊過赤闌橋揮毫風雨傾三峽聽履星辰接九霄媿我白頭方倚席敢將巴曲和仙韶

送尙子正理問

上相分臨控列州理官髙選用儒流風生使節聲華舊地近臺垣寵數優南土政平多暇日西山气爽入新秋公餘若過滕王閣煩爲題詩在上頭

送蘇伯修憲使

久參法從侍凝旒忽擁幨軺按列州太史山川皆熟路淮南艸木自生秋遙瞻龍節辭中禁尙想鼇峯接儁遊樗散鄭防無所用幸搜巖壑副旁求

送王止善檢挍

官無失政吏無私鉤挍寧煩事細微遙想名曹多暇日不妨髙詠發淸暉潮生江上仙舟迥春到湖邊驛使稀送盡北來南去客石田茅屋幾時歸

送髙唐李知州

來登延閣預時髦出守名州領敎條已羨漢儒知吏事要觀齊俗變風謠雙旌前路方迢逓八座家聲未寂寥此去行須歸報政鳴珂幾日造昕朝

送傅汝礪廣州教授

恥學山人赴辟書勇隨使者駕軺車橫經久合居髙座上冢應須過舊廬黑夜文星南斗外靑防鵬路北風初來期莫落梅花後待詔先生席正虛

送劉遂初修撰

近聞退直自承明忽報揚鑣出鳳城未老已嫌金帶重暫歸不著繡衣行故人尙作瀛州客歲晚無忘魏闕情臨別贈言聊復爾誰能持酒勸公榮

送於指揮歸密州

故山東望路何長逺奉靈輀返壽藏予告公朝存舊典疏封泉壤發幽光總戎行復開油幕儤直仍須赴玉堂它日過家如上冡歲寒松柏正蒼蒼

書巢張君挽章

歲晚巢居寄一枝上林無樹可相依不隨葉縣飛鳬去竟作遼東化鶴歸架上牙籖書在否門前珠履客來稀春江如箭船如馬忍見舟旗颺落暉

題莫氏山莊圖

旋移小隱傍南峯逺有咸平處士風山態近人猶偃蹇湖光無雨亦空蒙行春杖屨時時到臨水軒面面通別作新亭供戲劇靑簾搖曳杏花中

次韻伯雨臘月八日雪中同登來鶴亭

興來欲泛山陰雪不柰舟膠野水凝朝士白頭愁獨步仙人赤腳傲層冰招來盡是雞羣鶴趍附空慙驥尾蠅夜久松龕同擁毳絕勝儤值有靑綾

予與江陰何鼎叔鉉別三十六年乃相見於錢塘感舊述情漫成四韻

月寒霜樹久相依春去風花各自飛逺信已隨潮水斷故交渾若曉星稀綈袍可戀知誰在靑鏡頻看嘆昨非正欲從君共傾倒莫言興盡便須歸

至大庚戌正月二十一日予與儒公禪師謁松瀑眞人於龍翔上方翰林鄧先生適至予爲賦詩四韻諸老皆屬和焉後三十一年是爲至元辛已正月二十三日過伯雨尊師之貞居無外式公劉君衍卿不期而集輒追用前韻以紀一時之髙會云

廬山舊事誰能繼三十年前此防同偶爾共來今日雨蕭然猶有古人風坐深遙對花如霧興盡徐歸月在空仰止前修那堪作聊追餘響托無窮

送內史府孫知事還京

春風朱邸雪初消野宿貔貅靜不驕緑水芙蓉分上幕靑雲騕褭度輕軺龍庭會祭包茅貢豹尾宸居佩玉朝下土微臣今老矣淹畱敢望小山招

送史景福

十年相望各天涯上幕新開鬢未華日出公庭來鴈鶩風生老筆動龍蛇蜀鄕路逺春多雨江國云深樹有花若見君家彭澤令爲言且莫問桑麻

府判謝公挽章

換得朝衣不稱身勇辭新爵號遺民鏈成偃月鑪中藥閱徧銅駝陌上人魯國靈光俄委地謝家玉樹正傷春忽聞舊唱貞元曲衰涕能無灑石麟

六月十二日上京翰林開院喜雨院長開府公俾爲詩以志之

雨浥鼇峯長緑苔佳辰良會玉堂開涼生薰殿宸居近恩予官壺詔使來盡醉不愁騎馬滑新詩可待片雲催作霖正爾須公等行見文星入上臺

安南遣使入朝用故事奉贄納謁於翰林其歸也上介黎括以贈言爲請賦詩四韻以遺之

上聖敷文格逺人外藩修職用儒臣並馳使介逾丹徼特設朝班覲紫宸炎海計程歸路永都亭燕餞寵光新祗承徳意勤宣布鼔舞鳶魚詠至仁

送徐志尹赴安鄕縣尹

自爲從史直鑾坡幾見鄕山爛斧柯能事正宜參筆削借才聊復試歌屈原故國蘭都長陶令公田秫最多應笑衰翁苦畱滯汗靑無日欲如何

送陳元達代祠補怛洛迦山

天下名山小白花鯨波帖帖度仙槎函香祕宇祈靈貺出節宸廷振使華殿榜舊誇韋誕筆錦衣重過買臣家相門喬木殊無恙萬古淸風碧海涯

次韻答胡古愚博士

麻衣艸坐老仙翁曾及淸時侈際逢行殿曉趨開豹尾禁林秋宴出駞峯休官尙想英遊並愛客何嫌異味重況乃東陽山水窟主張風月有詩宗

送李師曾蔣仲善赴春官

憶隨飛鶚上秋天夢斷慈恩四十年及此鬢毛俱禿盡見君頭角共嶄然計偕已趣軺車動臚句行聽衛士傳紫陌紅塵衣易化看花得意莫畱連

七言絕句

寒食舟中

東風溪水碧漣漣溪上靑蘿獨系船正是落花寒食夜水煙沙月又鳴鵑

哭禦史王公【十首】

有人新自甬東來別後音書第一回

欲問布防無恙否豈知塵世隔蓬萊

被髮胡爲竟渡河由來魑魅喜人過不須待聽山陽笛一曲箜篌哀思多

早歲棲身擬鳳池桑田爲海已多時路人方爲乘驄止流水生涯遽可悲

玉堂政要謫仙人何意先成采石墳人物渺然時事異漫今平地有靑雲

金阜原頭艸未生兒郎俄已去騎鯨黃泉會有相逢處轉見人間母子情

掉頭東下苦匆匆徑挾羣仙入貝宮眼底珊瑚髙百尺釣竿吹折一絲風

膠液中流事可嘆海雲飛雨失靑天陸郎地下驚相見應訝來遲二十年

孤兒思父母憐兒忍見銘旌獨返時畢竟江魚與螻蟻世間何物最堪悲

楚客猶疑刻劍痕秋風已到孟嘗門殘潮落月天涯夜剪紙誰招萬里魂

天吳罔象正縱橫誰認鼇山頂上行海气昏昏風雨惡夢中無路弔先生

金陵客中送友人歸裏

靑陽河畔杜鵑啼歸路如定不迷應到故山叢桂裏笑人騎馬學聽雞

有感二首

橘柚靑黃照眼垂秋風籬落自紛披頗聞玉食登蠻果不獨涪州有荔枝

漢室需材拔隱淪鼔刀屠狗正求伸可憐風雪南山下未有他年射虎人

葉審言張子長同遊北山知者寺旣歸復與子長至赤松由小桃源登煉子山謁二皇君祠回宿寶積觀賦絕句十首

天風吹我度崢嶸春著千巒滃滃靑紫陌紅塵寜有此十年空負北山靈

芙蓉峯下南朝寺水秀山明兩絕奇更向水窮山盡處一庵髙貯碧雲師

卻問仙山去幾程白雲如簇近相迎直須不脫登山屐行盡松聲與水聲

山中今是太平民尙與人間隔幾塵流水桃花三百曲莫教重誤武陵人

偶看飛花逐水紅不知身過亂雲東回頭旋覺峯巒別惟有靑天面面同

雙鶴衝天歲月多至今香火壓嵳峩劉郎不是無兄弟柰此丹雞白犬何

坐愛春泉響翠微玉花吹濕薜蘿衣何人爲擘冰壺破共看靑天白練飛

削立城心雙白塔幾疑日月費撐支一朝頓在闌干底始悟從來見處卑

遙憶仙華鶴髮翁淸泉白石滿奇胸若爲此日千峯頂更試平生九節笻

一宿山中竟莫畱可能長伴赤松遊殷勤好去張公子休愛人間萬戶侯

避暑圖

一丘一壑古遺民十里淸風不屬人閒對靑山揮白羽世間何物是紅塵

圍棋圖

有客圍棋洞口歸天荒地老已多時人言此客殊癡絕畫裏看棋我更癡

陶學士驛舍圖

一笑相逢亦偶然浪將恩怨向人傳無端更被丹靑污狼籍春風數百年

次韻章兄雨中

臥聽風水共喧喧起視靑空白雨懸秪謂桑田可無恙不知江勢欲吞天

茫茫平陸一尺水瑟瑟涼飇五月秋莫謂天公無皂白誤將陰雨怨鳴鳩

故山回首杜鵑啼客捨誰憐寄一枝賴有四門章博士不緣風雨廢談詩

春盡餘寒去卻回江天五月未聞雷南風秪在浮雲外彈折朱弦喚不來

艸長故山懷獨往苔生今雨嘆離居誰能共飲桃源酒一醉千年不願余

偈二首

久謂聲聞難作佛今知龍女解成男分明信有旁人分五十三身第一參

息心無想成無記有見還同有相存不盡普賢殊勝行隨方願啟一城門

松江舟中偶書【二首】

山房偶爲故人畱又領飛雲過別州白浪千花防一葉茫茫天地此生浮

移舟夜泊華亭縣卻聽吳歌思渺然最憶澱山湖北寺白雲堆裏看靑天

靑山白雲圖

十年失腳走紅塵忘卻山中有白雲忽見畫圖疑是夢冷花涼葉思紛紛

桃竹畫眉圖

說盡春愁貌不成翠深紅逺若爲情江南有客頭空白腸斷東風百囀聲

追和景傳新店客捨壁間韻

我夢方酣子遽醒絕弦可復要人聽梨花寒食東風惡淚盡重山宿艸靑

灤陽邢君隠於藥市制芍藥芽代茗飲號曰芽先朝嘗以進禦云

君家藥籠有新儲苦口時供茗飲須一味醍醐充佐使從今合喚酪爲奴

芳苗簇簇徧山阿珠蕾金芽未足多千載茶經有遺恨吳儂元不過灤河

春風北苑鬭時新萬里函封效貢珍羨爾托根天尺五不勞飛騎走紅塵

次韻虞閣學上京道中

欲去仍爲一日畱玉堂中夜有詞頭歸鞍曉逐南飛鴈猶及西山半夜秋

題李早畫馬

平沙如雪艸如煙想見春風士馬閒玉勒錦韉塵土化畫圖流落尙人間

水僊圖

翛翛翠羽映鳴璫誰遣乘風過我傍歲晏髙堂空四壁一簾煙雨夢瀟湘

石節婦詩

伯也南徵去不歸舅姑長慟小兒悲元戎奏徹鐃歌曲來聽完州節婦詩

宣和畫木石

石邊古木尙靑枝地老天荒石不知故國小臣誰在者蒼梧落照不成悲

題髙公畫竹木

木葉蕭蕭半欲空竹竿裊裊不成叢絕憐意匠經營處都在風煙慘澹中

山水圖

老樹無陰石有稜亂山髙下白雲層夢中猶識江南路惟恨舟人喚不應

海月圖

憶曾夜叩潮音洞海濶天髙月正中坐對畫圖如夢寐六街塵土晝蒙蒙

送許參政歸武昌別業

九衢蕩蕩緑槐風旌斾搖搖馬首東惆悵鳳凰池上客靑天萬里一冥鴻

待漏東華霜滿靴掛冠神武意如何也知久歷中書考若比汾陽恐未多

氈筆書題墨尙新杏花零落故園春一從今日公歸後身到黃扉復幾人

曉日都門祖帳開路人嘖嘖嘆賢哉東風無限新桃李不敢煩公手自栽

片雲爲雨出山時羣物欣欣各自私收斂神功去無迹尋常艸木竟何知

住近韓家晝錦堂不將牙纛詫同鄕翻嫌相國歸來日腰下猶懸太守章

白鵠立漫紛紛遙聽車音共候門相見惟須飲醇酒看山看水坐忘言

南遊聊食武昌魚莫學騷人賦卜居天子若思眞漢相可云吾亦愛吾廬

五十人間富貴年山中道士早求仙石田茅屋歸無計愁絕燈前老鄭虔

龍門尙想舊同遊藥籠深慚晚見收新築沙隄卻何日欲歸且復爲公畱

飲後示陳生

歲終博士不超遷便腹先生醉欲眠匡鼎若來猶自可後堂無處著彭宣

題金徳原所藏元暉小景

牀頭書畫正縱橫忽值今朝醉眼醒起向米家船上看靑山元是舊儀刑

題洪崖出遊圖

靈仙飛化事難言驢背春風度市門不到人間今已久多應醉臥古藤根

贈寫眞

自是淸時翰墨流水邊林下莫淹畱漢皇正在麒麟閣欲畫將軍博陸侯

送傅梅溪遷任福州

往歲從君直禁林相於道義最情深公車承詔莊行日莫怪頻頻酒屢斟

題王南谷大夫自作墨梅詩送傅君時教授南歸

何遜揚州迹未陳染衣不是洛城塵毫端一綫陽和力中有江南萬斛春

題宣和禦畫

靑城塵土晝蒙蒙百二山河一夕空收斂神功歸化筆野花啼鳥尙春風

題陸山長柳州

簇簇春山紫翠圍彌彌煙水白鷗飛東被正作西湖長一曲空慙賀監歸

題淸鏡閣

投老歸來賀監船何時結屋鏡湖邊羨公髙坐毗盧閣萬水同波一月圓

題趙伯容鶴巢

平原公子去翩翩獨遡剛風直上天家近孤山春樹好歸期莫落後千年

次韻答濟公【三首】

舊遊零落如星散坐對孤山似守株聽徹貞元供奉曲羞將短髮照西湖

病須藥餌親丹竈老厭書帷徹絳紗幸有文殊來見問更無天女散天花

白頭朝士方徒步欲過六橋愁路賖目斷紅雲花鳥上樓居縹緲梵王家

桃源圖

山容慘慘將爲雨雲气垂垂欲傍花莫問前村何處覓垂蘿盤石卽吾家

瑤池春宴圖

西飛靑雀幾時還貝闕琳宮縹緲間筆底春風殊未老蟠桃積核已如山

次韻題墨梅

一自攜家湖水東放舟時度玉花叢因君貌得橫斜影閒卻孤山月一篷

題先照樓

初日團團出海東淩晨先照最髙峯不知今日華嚴界樓閣新開第幾重

武王扇暍圖

一夫偶爾獲淸涼四海仁風孰奉揚有道曾孫不忘逺幸均此施徧羣方

題平章康裏公春日杏園西卽事詩後

鏘金戛玉音聲古抉石奔泉气勢雄目斷雲車天路永小樓春雨杏花風

題明公畫蘭

吳僧戲筆防生綃嫋嫋幽花欲動搖夢斷楚江煙雨外秋風灤水暮瀟瀟

東陽縣西道中

柿葉成陰緑滿村桐花覆地艸連云百年舊事無人記猶指前朝禦史墳

壬辰春三月遊左溪癸巳春三月遊天宮有感而賦

頻年謁拜祖師庭祗有山光與水聲尙想珠密相付免令我漫肆譏評

文獻集卷二

欽定四庫全書

文獻集卷三

元黃溍撰

賦

離居賦

慨予後古人而生兮恆潔志以好修慿祖先之遺業兮援往烈之餘休粵總角以授經兮歲行汨其已周獨貿貿吾何故兮庶逺悔而違郵攬雋哲以我弼兮懿前志之爲謀非夫人察予之衷兮孰蹭蹬而見收胡閔勉抱玆獨兮矌周旋於窮陬廓私處而莫伍兮愴增思以懷愁昔回路之相贈兮竭所獲以交投卒並轡以疾驅兮入聖域而彌優彼獨何人兮予顧忍恥而防羞惟昔者之擇従兮極逺討而旁搜眾雜遝其旣多兮邈異趣之交鉤紛詡詡以徴逐兮咸胥顧而勸憂曰予行之不可兮矧將朂予以良猷居怏悒其誰語兮予歌之幽幽恫惚慌以顧懷兮耿孤倡而無酬哀下土之坌濁兮駭奔飛其呀咻大視予以吉卜兮曷去之而遐遊廣輪曼曼而靡極兮忽又惑其所由非識路爲之先道兮懼九折之摧吾輈羌冗豫以疑兮悵臨岐而夷猶軫中情之戀嫪兮思勃郁而莫抽噫遺行之已累兮固吾以爲贅疣弗瞑之是圖兮何厥疾之能瘳堅所秉猶未怠兮悼年嵗之易遒諒予懷之旣騁兮𨿽坎防其敢偸苟非予之所存兮夫又何求結煩言而招要兮遂矢心以綢繆夫有恃以爲善兮詎無成而淹畱

太極賦

厥初馮翼以瞢闇兮維黃其孰分爰掲掲予中立兮配天地以爲人曩旣學而有志兮紛遑遑其求索曰道不可名兮孰無徴而有獲繄皇羲之神聖兮感龍馬之負圖得妙契於俯仰兮何有畫而無書豈至道之逺兮非名言之可摹懿尼丘之降神兮廓人文以宣朗掲日月於中天兮啟羣昏之罔象指道妙於難名兮曰以一而生兩是謂太極兮非虛無與惚恍髙下以位兮天尊地卑燥濕以類兮五行順施南乾北坤兮西坎東離萬物錯綜兮殊鉅細與妍蚩孰主張是兮玆一本之所爲歷兩都而江左兮胡亂說之紛霏豈淸言之弗美兮去道逺而偉先哲之獨詣兮重指掌於無極掲座右以爲圖兮開盲聾於千億謂斯道之匪它兮在夫人而曰誠幾善惡猶陰陽兮玆吉凶之所生嗟奇論之後出兮穴墻坦爲戶牖析同異於一言兮或曰無而曰有蕕終不可使薰兮堊終不可使黝道惟辧而愈明兮貽話言於不朽昔聖門之多賢兮繽入室而升堂端木氏之穎悟兮僅有覩其文章𨿽亞聖之挺生兮猶嘆其前後之無方疇敢索無聲於窅黙兮孰能求無形於茫惟下學而上達兮炳聖謨之洋洋諸生之貿貿兮方鉤深而摘隠探賜也之所未聞兮誇神奇而防敏持空言如系影兮曽不滿夫一哂曰予未有知兮何太極之敢言秉思誠之遺訓兮矢顚沛而弗諼庶返觀而有得兮明萬里之一原申誦言以自詔兮聊抒意於斯文

贊

閒間贊【並序】

客有談教嗣師閒閒公於僕者曰夫閒無爲也無事也公固方外士亦旣登鈞天之庭而主列僊之籍烏乎閒僕聞而笑曰嘻蠛蠓不足以語扶搖之髙蛭螾不足以語溟渤之廣安得執迂儒曲士之見以窺夫彊名者哉請贊公之道以祛子之惑可乎客曰唯唯乃爲之贊曰

謂之仕也而委廊廟於泥塗謂之隠也而等山林於蘧廬眾方昭昭我且於於孰知夫大白若辱大方無隅出入消搖與道爲俱放情八紘之表遊心萬彚之初是固軒裳所不能系丘壑所不能拘夫閒之又閒者非斯人之徒也歟

擊蛇笏贊

於烈孔公碩大且方麟鳯在郊百怪斂藏爾虫何知乃罔畏忌怵彼蚩蚩攺聽易視維是手版猶古璧圭千鈞則重鼷鼠則微憤激於中有弗遑計寧使妖血狼籍沾漬展也先覺俾民不迷九原莫作物是人非人之非兮防鱔之舞尙其聞孫曰予禦侮

李禦史畫像贊

瞳如防漆顏如渥丹法冠朝服望之儼然人見其有威之可畏容止之可觀而孰知其精神心術之妙非畫史所得而傳耶

學軒贊

器必琢而後成道必學而後知玉之不琢不失其爲玉人之不學不失其爲人也幾希是以有志之士莫不務學而求師虛以爲受教之地明以察進善之幾蓋深造以道固貴於升堂而入室取其虛明則於軒爲冝居焉朝斯向晦宴息尙要其歸請爲學軒之贊亂以心齋之詩

程楚公小像贊【並序】

故楚國文憲程公以宏材碩學被遇世祖歷事四朝爲時名臣延祐紀元之初溍舉進士至京師因拜公於安貞裏第後三十有三年溍起自休致入直詞林則公捐館已久幸從公之孫世京獲覩公遺像撫時運之推遷慨前修之莫作贊以一辭非敢曰美盛徳之形容聊志歳月云爾贊

褐衣角巾瀟灑出塵仰羨夫消搖於丘壑緬想其際防於風雲覬一言之寤意罄崇論而敷陳灼灼乎蓍之可覆洋洋乎魚水之相親激揚奮勵以紀綱乎憲度鋪張潤色以黼黻乎人文𨿽不以進退百官爲職未始一日忘吐握之勤凡楚材之晉用皆藥籠之儲珍咸懷誠而秉忠共尊主而庇民奚必坐乎廟堂之上然後大展其經綸嗟儀刑之已逺儼丰彩之如新古稱逹賢者有後是將在其來昆

董禦史畫像贊

質厚而丰神完而充生乎相閥初無貴驕之色立乎朝著常存肅穆之容挺拔於翠竹碧梧之表泳遊於祥雲麗日之中挹其光儀者猶可想見夫喬木世臣黃閣淸風也

騷

訟魃

皇亶正直兮冒下惟仁肇毓嘉種兮誕生烝人胡汝魃之暴亢兮盜威柄以自神禍凶是司兮俾閼厥伸窮千里以逞毒兮豈此土爲匪民歲丁未而孕孽兮俶九戹之遘凶乘陽竊出兮霍霍隆隆斥棄輿馬兮謂肥其猶龍絳防彤靷兮疾走如風揚氛於澮塗兮瞻我野其童童餱糧殫於艸木兮搏塊礫之不可食旄倪僵屍兮彊敚死力首丘而弗遑兮胡湣隸之可得狐貍飽而跳踉兮腐胔縱橫藜藿出戶兮室無哭聲野蓁蓁其誰辟兮粦火煜其宵行皇保下人兮曷椓防而極斯樂人之死兮職魃所爲耗賊大和兮遏澤於旣施朋殃友厲兮出入敖娭仰九闗而往愬兮予踆踆其屢止曰無往而勿復兮其悔禍之汝竢胡披猖而薦肆兮將窮菑乎今玆扇虐於熒熒兮導伯彊使先之怒气防其如饙兮憯薄人之四肢挺刃歘至兮狼顧睽睽曽遺民其幾何兮矧有秋以爲期咨汝魃兮誠忮忍而險愎慿妖矜孽兮畔戾聖則謂吾莫汝燭兮何裸身頂目而辟易有赫臨汝兮顧微臣其何力命不可久斁兮威不可久乘孰怙終而稔毒兮能自逭於天刑皇斯震怒兮叱吒雷霆斧鉞孔利兮百神效靈害屏絕兮鬯嘉生於百齡磔棄妖膂兮沈溺淸冷嗟魃弗悛兮後𨿽悔其何懲

答問

答客問

僕大徳中忝被選舉一時後進之士多見拔擢而僕方退居田裏或譏其苞苴不修以爲迂濶乃仿昔賢述其問答之辭云客問主人曰蓋聞周於道者不貞於小諒通乎變者不偭於俗度所以超尋常而建榮名者也是故劉澤捐百金而王全燕不韋資奇玩以相彊秦由此言之豈非仁者固以財發身邪今吾子餐醇龢襲芳華畢弋文翰之林而藩道徳以爲家有日矣生逢熙洽之朝名厠英俊之例曽不能披金閨歷絳闕騰驤翕赩揚眉鼓舌使聞之者膽寒炙之者手熱下是猶不得輸筋力效智能於斗食之末然且僶勉防趄擇地而趨持下執雌以踸踔乎泥塗子之爲術不旣疏乎於是主人瞠然而眎囅然而笑曰若客之言毋乃勢交之榮悴昧俗化之隆庳賭攆橇之利用而將乘之階戺也曩者王途墋濁狡接足恈恈婞婞壤壤矗矗川奔猋馳爪拏角觸富者蹈顯榮貧者嬰賤辱當是之時毀廉爽行懷膏潤以賈媚悅者蓋不可勝錄也一旦恩移勢奪權傾位軋金銷石毀星離電滅信夫以膏沃火者膏盡則火微以利錮交者利盡則交絕爾其便翾捷疾更起疊僕朝躆要津夕僒羇旅曽得防之幾何而防詬於終古是宜顏子殉志於簞瓢魯連唾睨於商賈長鶩獨立蟬蛻滓混而勿顧也今國家陶泰和防淳源軼燧農轢羲軒龎恩濊澤旁魄布濩圓顱方趾之民濯沭神化者無不抱信讓掲貞素籍禮義之袵席服中正之冠屨時則羣公庶尹濟濟鱗列騰聲發采作世玉雪譬若以伯夷爲太傅曾參爲司徒公儀休爲禦史孟公綽爲尙書原思爲博士於陵仲子爲大夫鮑焦給事於黃門黔婁待詔於公車邈哉此非常之際亙億齡之所無由是遐陬裔壤嵬岸之士莫不舒翹振華纓冠縰履喁喁於於以觀羔幣之所抵𨿽以眇防邅迍朝占夕呻亦且睢盱批捩羞沒齒而無聞也然而淹速有時顯黙有宜故甘生以童孺都上卿而太公白首乃爲萬乘師此理之固然而物之不可必齊者也今吾子處盛時而談叔季當羣居而言財利柰之何笑鳴玉曵履之舒徐而欲挾纖離騕褭以助其駛邪客乃憮然有間曰夫市井之言不足以陳於先生之前固也敢問君子之將售其志者亦潔名以爲髙矜已以自熹而已乎主人曰何爲其然也昔百里用秦鬻身五羊鞅介嬖豎厥開富疆毛生重趙引錐脫孔捨魯而歷聘摯匿媵以要湯是皆韞不世之閎略將圖伯而謀王誠懼夫厥志之弗究寧畢已而遑遑夫以鯫生黭淺豪補縷拾退若失九牛之一毛進若增太倉之一粒固宜量簣而容度綆而汲亦安敢肩聖喆而駢立哉乃若樹不貪以爲名宋司城之寶也弗枉尋以合污鄒孟氏之道也斯吾徒之所知而百世之師表也且予聞之時盈時虛天理之常乃仁乃義人道之綱是以君子立不易方故曰勿行爾悔無患名不大勿信爾欺無患祿不隨客獨不觀夫蘭滋九畹珠媚重淵無脛以自致無舌以自宣至其流光晶吐郁烈則人亦莫得而棄捐也若夫卜生投間於乏興張季借勢於雄貲相如發軔於武騎次公奮迹於沈黎是亦非窶人子之可幾獨共已竢命而奚疑

策問

上都鄕試防古色目人防問

問天下事可言者多矣未易以遽數也姑舉其一二言之可乎人材有短長而惟限於資格民力有髙下而同困於徵徭儒術非不尊而未能崇雅黜浮吏治非不嚴而未能發姦摘伏因循積久莫知所以爲變通之方識時務之俊傑詎可黙黙而已乎願攄所蘊以俟爲政者擇而行焉母徒爲甚髙論也

國學防古色目人防問

問學者將以行之也所學何道歟所行何事歟弦歌之化本於四科之文學後世専門名家猶有以儒術飾吏者以經義決事者夫何古道湮墜士習日媮羣居則玩思空言而指簿書錢糓爲細務從政則苟逭吏議而視仁義禮樂爲虛文不幾於所養非所用而所用非所養歟二三子防被樂育以防學爲壯行之地可無所熟講而素定歟孔門逺矣西漢之士有不可企而及者歟願試陳之無以讓爲也

問欽惟天朝建國學爲育材之地二三子以公卿貴冑而齒於諸生其相與言者無非天人性命之理若夫五射六禦干戈羽籥凡古所用以爲教者皆未嘗以接於心目豈不曰彼所習者器之末此所講者道之本歟是冝成材就實有卓乎其特異者乃或不能無媿於古何歟先儒之論學蓋曰不可厭末而求本古人爲教之具亦有可用於今者否歟願推求其遺法將以復於上而與二三子講習焉毋徒以空言爲也

問國家之患盜自古而然矣方今朝廷淸明天下無事而民間椎埋搏掩之習猶有存者以爲養之未至窮而無賴歟教之未盡愚而無識歟則農桑學校之政嘗舉矣以爲郡縣之治有未善苦吏急而致然歟則守令之選又未嘗不精也願推言夫不能使民不爲盜者其失安在弭之之方宜何如毋諉曰此有司者之事非諸生所知也

問進賢退不肖古之道也國家設官分職以理庶務而俾持風紀者司其黜陟夫何州縣問絓於吏議者往往而是登於版牘者曽不多見歟有虞氏所舉十有六人所去四人而已由是推之三載之所黜陟槪可知矣豈今不古若賢者寡而不肖者眾歟孔子曰十室之邑必有忠信安可厚誣天下無君子歟願試陳之以袪所惑焉

問君子小人如陰陽之相反用君子則治用小人則亂不待智者而後知也然稽之前古𨿽治世未嘗無小人果可盡去乎夫所以處之者必有其道矣聖人推陰陽之消長以爲處小人之法或尙剛決或貴於不惡而嚴何其不同乎方今明良相逢君子道長時之所以爲泰也欲保其泰有急於處小人者乎聖人所爲剛決與不惡而嚴者今宜何先二者以對

問養士將以致用也養之於未用之前者有教法焉用之旣養之後者有選法焉爲法𨿽不同而首尾相資有不可偏任者夫向今也拘於法守莫能相通漢之徒三千不盡登於銓曹唐之吏八百不皆出於學館所養非所用而所用非所養選法在今爲甚密教法視古則已疏法制之疏密旣殊事任之重輕不得不異此勢之所必至歟是果出於立法之初意否歟品調消息之使無彼此輕重之偏亦有道歟此區區之所欲聞也

問古之爲國者必務訓農其民富而俗醇良有以也方今朝廷重臣旣専領司農之官郡縣長吏又兼任勸農之職而田裏之間地有遺力人多防心談者率以爲田不井則背本而趍末者眾是固然矣夫井地之法旣未易卒復若何而能使守本業者有以盡其力遂末作者有以易其心幸試陳之

問古之爲治者必正習俗夏之忠商之質周之文所尙不同故其爲俗亦異董生爲漢冝損周之文用夏之忠漢人所習尙者果周之文否歟方今之俗以爲文耶則士多因陋而就寡以爲質耶則民多澆淳而散朴以爲忠耶則爲吏者又往往舞智以禦人所尙果安在歟欲救其獘宜何先歟諸君子他日獲備官使出而任承流宣化之責於當代所冝損益者可無夙講歟試言其略問除盜捄荒非無良法然莫思患而豫防之乃今聖仁在上威行惠孚蟻聚之眾固已肅淸菜色之民殆將蘇息及是時也儆戒無虞蓄積備具有不可不素講者二三子儻有志焉於從政乎何有請試陳之以俟有司之采

問昔者孔門弟子之問答言必以實聽其言而其志之所趍學之所造可知也去聖日逺後生小子類以空言相髙端木氏之所不得聞者若已有聞漆雕氏之所未能信者若已可信雷同勦說並爲一談𨿽有知言之君子亦莫能察其所志之逺近所學之淺深也惟自知之明者其爲言也實二三子宜審於自知矣幸因答問少攄其素蘊以見夫所志所學之實何如也

問爲國者皆欲吏之亷不知所以致其廉皆患吏之貪而不知所以去其貪談者謂祿秩厚則廉者有所勸禁令嚴則貪者有所懲是固然矣今之祿秩非不厚而廉吏不爲之多禁令非不嚴而貪吏不爲之少其理安在乎問聖賢之論治未嘗不取法於古顏淵問爲邦而孔子告以四代之禮樂滕文公問爲國而孟子告以三代之井田學校何所取之不同歟由施設次第言之必養之以井田教之以學校而後禮樂可興也其法果可偏廢歟孔孟所言布在方冊顏淵無其位而不得行滕文公有其志而不能行後世𨿽或行之而未盡也今亦有當講者歟尙畢其說

問民貧則國無獨富民富則國無獨貧此理勢之必然而無可疑者今天下之民以爲貧耶木土被文錦犬馬余肉粟者亦或有之以爲富耶裋褐不完含菽飲水而不免於饑寒者蓋已多矣國家之調度將一切取贍於富家固不能無朘削之患欲使均無貧而皆有以待公上之須又慮夫兼並之獘終未易除然則爲國計者如之何其可也

問蓋聞君子學道則愛人小人學道則易使今之君子知學道者誠有之矣小人而能學道者初不多見也伊欲以斯道覺斯民使化行俗美而比屋可封則爲君子者不得不任其責請試言之以觀二三子之自任者何如也

問爲法必有先後之序知所先後則舉而措之斯易耳蓋昔之言治者曰明黜陟也抑僥幸也精貢舉也擇官長也均公田也厚農桑也修武備也減徭役也覃恩信也重命令也此十事者孰於今爲急而在所當先孰於今爲緩而在所當後二三子習爲明體逹用之學必嘗深究其要矣盍悉陳之

問昔安定先生之教學者有經義齋有治事齋治事者人治一事又兼一事故其出而仕多適於世用若老於吏事者由講習有素也夫窮經而不能致用則經爲空言矣作事而不師於古訓則其爲事亦苟焉而已矣是果可岐而二之歟然以其成效觀之則又如彼何歟諸君子朝斯夕斯所談者無非經義也所治果何事歟幸試以素所講習者言之毋讓

問錢出於古而交會創於近代然所謂交防者必以錢爲之本蓋合券所以取錢非以彼易此使之舍實錢而守虛券也方今鈔法獨行而錢遂積於無用之地立法之初固有因有革及其旣久亦宜有變通之道焉請試言之以待執事者之財擇

問禹湯文武其道一也而有忠質文之異尙子丑寅之異建何歟至若夫子又有行夏從周之說其去取之防可得而聞歟記禮者有曰虞夏之質殷周之文至矣由是言之有虞氏亦有所尙歟殷之前夏已尙質周之前殷已尙文歟三代而下以迄於今所用固夏時也今之爲文果皆周之文否歟時務蓋莫有大於此者不可以不講也幸究其說

國學漢人策問

問選舉之法其來尙矣說者率以爲古之取士以實不以文後世反是故其人才不古若也稽之經史則有虞氏之敷納以言近於文成周之賓興以六徳六行近於實謂有虞氏之法不及成周可乎若漢之以孝亷察於有司者卽古之所謂徳行唐之以直言極諌對於天子之廷者卽古所謂言也然以唐人詞章之習較之西漢之儒術東漢之名節固自不侔夫豈文勝其實誠如談者所云𨿽有虞氏之遺法亦不能無獘乎此皆有司所甚惑也幸相與推言其故

問漢儒言災異者焦延壽京房以易夏侯勝劉向歆父子以洪範五行故延壽作易林而向作洪範五行傳論至班固始述歆言以爲河圖雒書相爲經緯八卦九章相爲表裏蓋二者莫可偏廢也曷爲而古書獨五行有志乎近世學士大夫皆以易言吉凶而不復以洪範言休咎豈非欲矯其偏乎漢儒之牽合拘泥誠若未足盡信固所序次禍福徴應之實果可廢乎然考之周官則太卜所掌三易之外無所謂洪範五行者豈古之陰陽占驗一以易爲斷而洪範不預乎箕子之言安所用漢儒之言何所本乎易洪範並列於六藝五行災異之學豈但小道可觀而已今亦有能通其說者乎請聞其略問爲學必求師而取友師之尊未若友之親也樊遲問仁與知夫子旣告之矣退復質諸子夏始諭夫子告之之意當時學者旣問於師又辧諸友其務實如此非後進所冝取法歟二三子羣居終日求於師者爲甚詳而取於友者則已略是固知師之可尊矣亦知友之當親歟在易麗澤兌君子以朋友講習釋之者曰兌爲說朋友講習說之大者也知講習之爲說則知友之當親矣其相滋相益豈淺淺歟願以古者須友而成之義相與荗明之毋苟曰歸而求之有餘師也

問成周鄕飲酒之禮歷漢唐猶存漢唐行於郡邑而西晉行於辟雍今顧以非著令所及莫之敢舉惟偏州下邑守令之有志於古者乃或講行之固未必能盡合於舊典也蓋古之鄕飲酒或以蠟祭或以習射或飲國中之賢者唐惟三歲賓興略用其儀今又廢矣升歌笙入問歌各三終皆以小雅合樂三終則周南召兩漢惟鹿鳴騶虞僅傳其聲今亦亡矣然則古禮之存者幾希伊欲搜輯遺文以諗於朝而肄習於庠序之間諸君子倘有意焉幸相與商訂之

問漢耿壽昌奏設常平倉蕭望之非之而宣帝不聽常平法旣行民果以爲便後世因之莫敢廢也夫以望之論議有餘材任宰相豈迂闊於事情而不知變通者歟若壽昌者徒以能商功利得幸於上何以使法施於人如是之久歟近代常平義倉領以専使逮至我朝乃有義倉而無常平頃嘗有以復常平爲請者事下有司將行而輙止或者壽昌之遺法至是不能無獘而望之之言爲不謬歟徴古驗今以究其得失而折衷之有司之所願聞也

問班固志地理條其風俗最爲詳悉按禹貢周官職方氏辧九州山川土地所宜皆未始反乎風俗而十三國風之變獨見於詩說者謂盛治之世天下大同故無風俗之可言國異政家殊俗而風聲气習隨之故不得不論其風俗作史者兼而取之所以備著古今之本末云爾然以其時攷之禹有反道敗徳之苖民周有怙侈滅義之殷士則於其同之中有未盡同也曹之失奢魏之失褊鄭衛之失淫而唐有堯之遺風則於其變之中有未盡變也文翁倡其教相如爲之師而蜀之文章冠天下韓延壽先之以敬讓黃霸繼之而潁川之教化大行則風有時而移俗有時而易似未可専以地分爲斷也夫語時務者莫大於移風易俗而於經史之指若有未諭幸有以袪所惑焉

問尙論昔之言治者必推賈誼董仲舒而劉向稱仲舒𨿽伊呂無以加誼𨿽伊管未能逺過則是誼仲舒皆伊尹之流也然而一則曰伊呂一則曰伊管豈仲舒所言純乎王道誼所言雜出於霸道歟向子歆不以向之穪仲舒者爲然而於誼無所貶誼果非仲舒所及歟至歆敍七略誼仲舒又何以與伊尹太公管子並列於諸子歟若夫治安之防天人之對乃班固所謂功於當世之事而二三子所夙講以待問者也請摭其言之無怍於古人可施於今日者條陳之

問職田之制其來尙矣而今也謂之養亷職田職田而以養廉爲名則是吏之廉否特視夫所養何如耳然以田之在官者有限有田則給焉無田則弗給也不幾於谷祿不平乎若夫人品之不齊又未易以槪論廉者固不待養而有養者未必皆能廉也豈非無恆產而有恆心者惟士爲能乎伊欲使上之所養也均下之自養也厚其道何由可得而聞乎

問曹參避正堂捨蓋公而齊國安集周亞夫得劇孟若一敵國而知吳楚無能爲班固於本傳備著之者以其有闗於治亂成敗云爾至爲司馬遷傳贊乃譏其先黃老而後六經退處士而進姦雄其防安在乎固又謂道家者流淸虛以自持卑弱以自守合於堯之克讓易之謙謙布衣遊俠之倫溫良泛愛振窮周急謙退不伐亦皆有純異之姿其穪之如此豈猶有取於遷之遺意乎方今治教休明風俗醇美爲士者旣不屑道虛無之言爲民者又莫敢以豪桀自任諸君子亦嘗覽古今習尙之變而考前史論議之同異得失乎願聞其說

問古者士有常業官有常守故其爲事専而成效易見也夫何后世之用人惟以歲月序遷而不復審其能否至於官數易其守而士數易其業以儒名家者不得専意於稽古禮文以吏爲師者不得専力於簿書期防自非以數術方技執藝事爲世守鮮有久於其職業者授以不素習之事而欲委任責成焉亦難矣豈當世之士皆有非常之材而措諸事業者無施不可歟抑爲士者徒知計官資之崇卑而未能如數術方技執藝事者之安其所守歟不然則古者任人之道不可行於後世歟必有其說

問談者謂秦尙申韓故其治刻薄而少恩晉尙荘列故其俗浮華而無實其說是也我國家尊尙儒術褒孔子之道以昭示乎四方縉紳先生言必以孔子詩書執禮而非敢爲申韓法家之言也教必以孔子之文行忠信而非敢爲荘列道家之教也是宜刻薄之風流於世者爲之丕變乃猶有一二之或存而未盡去者何百家邪說入人之深而儒者之效顧若是緩歟夫豈爲士者溺於口耳之末而昧於當世之所尙歟不然則承流宣化者未能諭上防歟願聞所以轉移而興起之者其道何由也

問昔之大儒蓋有以習文法吏事見穪於史氏者然則文法吏事亦君子之所冝知也安可忽乎孔子曰古之知法者能省刑本也今之知法者不失有罪末矣惟夫使之無訟而後可以省刑是誠難能也苟非有以得其情鮮或不失有罪者豈易然乎律學之廢已久理官所掌固非諸生所得與聞乃若先王立法之意考諸載籍猶可見也二三子姑以所知者究其本未而極言之可乎

問自古有國者不能去刑必設官以主之虞之九官明刑者有士焉而折民惟刑者秩宗之官也周之六官掌刑者有司防焉而以鄕入刑紏萬民者司徒之官也旣有刑官而又以它官分任其職何歟豈其爲事固有不同歟今之刑曹卽古之士與司防也禮官無所謂折民之刑而教官無所謂糾民之刑職任可謂専而不分矣夫職任専則事易治何古之人慮不及此歟二三子姑爲之解

問古者家有塾黨有庠術有序國有學蓋無地而無學亦無時而不學也王制諸侯天子命之教然後爲學則凡天子之命所未及者不得有學矣將輟而弗教歟千乘之國爲鄕術與二十五家之閭者有幾而建學立師悉聽命於天子爲法何若是之煩歟小學在公宮南之左大學在郊此諸侯之國學也豈當時國學須天子之命乃立鄕學之設不待稟命歟夫學校之政亦時務之大者也考經傳之遺文以祛所惑敢俟來對

問古之造士必以四術而莫尙於樂有虞冑子之教典樂専焉成周國子之教司樂總焉考其名官而所重可知也豈不以樂者學之所以成終歟漢唐去古日逺詩書禮之文𨿽僅存而樂之缺有間矣然猶有以樂立於學官者有請以樂教諸生者其爲樂果皆出於古歟我朝沿襲近制雅樂之設於成均者惟釋奠乃有合樂而未始用以爲教也其爲樂果不通於今歟孔子適齊以童子視端行直而知韶樂之作樂之善人心其效如此而可希闊弗講歟伊欲如帝王盛時俾爲士者無不成於樂亦有其道歟二三子逰於庠序之間蹈徳詠仁不爲不久願具陳古樂之本末與其可施於今者有司得以詳擇焉

問若昔三代之士論於鄕者必升於學然後官爵加焉其取之也詳故其爲材也備漢之四科不皆養於學校唐之六館不皆擇於鄕閭至宋之方州捨法遂判焉兩途而亦足以得人何歟洪惟國朝自至元間建首善之地於京師以風四方逮延祐初乃以科目取士著於令如種之獲適適其時三歲登賢能之書於天府僅百人以博士弟子而預其列恆不若偕計吏者之眾豈取之有未盡歟抑教之有未至歟或者閥閱貴遊恥與寒畯爭長歟伊欲考古之制自鄕而學自學而官爵之其可行於今否歟後世之法亦有可參用者歟幸試陳之毋隠

問國朝之制策士必以經史時務時務誠未易知經出於聖人亦不容擬議也姑以史事言之左氏之所傳太史公之所紀立法何不同歟班固荀悅範曄袁宏陳壽之流互有祖述孰爲得失歟歐陽子唐書法太史公者也司馬公通鑑法左氏者也而皆不能免先儒之譏是蓋有其說矣然綱目之作或因其舊或革而正之其是非去取可得而聞歟方今六館之士奮自儒科而居編摩論撰之列者踵武相接也二三子於昔人之是非得失安可無夙講而爲之折衷歟願試陳之以觀所學問古之爲國者四曰井田曰封建曰學校曰內刑其存於今者學校而已夫阡陌之已開者不可復矣何以使民無甚貧而遂其生歟郡縣之已置者不可變矣何以使吏無數易而成其治乎箠令已定則法之輕者不可加重矣何以使人無易犯而不防於罪戾乎若夫學校𨿽以著令僅存而知仁聖義忠和之教不及於萬民直溫寛栗剛簡之教不行於冑子何以使之成其材就其實乎先生之遺制廢而莫之舉者旣如彼存於今者又如此其弛張損益亦有可議者乎二三子遊於庠序之間而務爲有用之學得無夙講於此乎其酌古今之宜以對毋以勦說爲也

問一代之興必有一代之俗風聲旣立气習繄焉東漢尙淸議而名節日以崇西晉好淸談而禮法日以朁得非好尙之殊遂以成俗歟然夷攷其人無所回撓戮力王室者淸議激之也而亦有遜辭恭色取媚於時者焉淸議果安在歟任放爲逹廢弛軄業者淸談啟之也而亦有撿攝眾事未嘗少閒者焉淸談何嘗爲之累歟豈士君子之制行有不隨風聲气習轉移者歟稽前言往行之得失以自鑑而防其好尙之偏不亦學者之切務歟幸試陳之以觀所趨向者安在

江西鄕試漢人策問

問三代法制見於經者惟周官一書大綱小紀詳略相因其言人事悉矣然稽之尙書王制孟子之書有不能盡同者何歟或以爲周公致太平之迹或以爲六國陰謀之書果何所折衷歟周衰諸侯惡其害已而皆去其籍是書何以獨存歟漢除挾書之律是書最後出而冬官亡矣時以考工記足之或者排其非是考工有記果出於誰歟或又謂三百六十之屬已散見於五官冬官果未嘗亡歟國家以經術取士而是書不列於科目豈以劉歆蘇綽王安石輩用之而不驗歟抑他有可議者歟厥今朝廷內建六曹蓋古六官之遺意也豈其成法固在所取歟抑猶有可舉而行者歟諸君子爲有用之學冝熟講之矣願聞其說

江浙鄕試防古色目人策問

問先儒以經義治道分齋教諸生而水利居其一然則水利亦儒者之所當知也古所謂水利曰河渠曰溝洫溝洫施於田間故其效易見河渠限於地勢故其功難成方今言東南之水利莫大於吳松江視古之河渠與溝洫其爲力孰難而孰易其爲利孰少而孰多諸君子習爲先儒之學必夙講而深知之矣幸試陳之以禆有司之餘議

江淛鄕試南人策問

問事有不本於古而可施於今者君子所不廢也然亦安可徒守故常而不究其始終乎漢之取民者有更繇有算賦而除天下田租之令時出焉唐之兩稅與之孰輕孰重而迄今以爲定制乎漢之任人者有察亷有課最而舉可爲將相之詔間見焉唐之循資與之孰得孰失而迄今以爲定格乎其果皆無獘乎推本而言則取民莫善於井田任人莫重於封建自秦開阡陌置郡縣千載之下迄今遵爲成憲者大抵皆秦之舊也何以能使其法施於人久而不變乎漢之限民名田唐之襲封刺史非盡泥於古也亦莫有堅持其說而卒行之者豈時殊事異通於古者或戾於今而上下之所便安者無古今之間乎民苦於兼並而無以樂其生吏病於數易而不得善其治又非可謂便安之也其弛張損益猶有當議者乎它如交鈔引鹽近仿於宋以立法者又未可遽數也請姑以其大者考歷代之防革原其始要其終而折衷之庸俟上之人采擇焉毋苟謂此儒者之常言而雷同勦說以對

策題

防試漢人南人策題

問孔子告門人以旣庶加富旣富加教牧民而事具則王道成矣其設施之略可得而知歟稽之周官則所以庶之者有九兩保息本俗所以富之者有九職土防土宜土均荒政職事所以教之者有八統十二教三物八刑五禮六樂其經制之詳可得而聞歟孟子之語時君無非周公之法孔子之意也推而行之果可通於今歟漢唐盛時亦云庶且富矣君子或以爲其教無聞焉或以爲未知所以教也伊欲盡三事之責若何而可以去漢唐之陋若何而可以比成周之隆抑有其道歟其酌古今之冝而折衷之以對

雜著

賈諭

曷嘗觀於賈區乎吳之鹽蜀之布防稽之美箭代之名馬至於漆枲巵茜筋膠藥物之眾無不叢聚區別而貝璣丹銀重淵邃谷怪珍之產又皆篝火腰組冒百死之禍乃能奪而出諸虎豹蛟鼉之宅亦且畢致而錯陳焉彼其役傭工費舟車遑遑顒顒心計目察笥者閒者在个筥者匵而藏者辧之患弗良聚之患弗丰耳辧而良則售益博聚而丰則獲益厚其貨誠千金也人且以千金至矣求其張虛肆負枵槖自厠其間而能以操奇贏者無有也於是日昃鼓起金適市者莫不鱗集蟻合辧物以奠賈焉方囂嘩煙之中一旦有委千金於販夫販婦而未嘗少見徳色者誠將交致其利而向之千金非以施愛云爾也仁義忠信士之大寶而爵祿車服國家之千金矣夫其爲寶也非必燭幽縋深涉死地而後能有也彼飾虛懷枵號呼以望售者何憧憧耶儻人之直而能無徳色者又幾人耶嗚呼市井之事學士大夫所共賤鄙而羞以污齒牙也今之稱乎大人君子者果何如哉果何如哉

讀賈生傳

屈原死後百有餘年而漢有賈生賈生以謫去過湘水乃投書以弔屈原太史公蓋合二子以爲傳夫亦徒見生之爲文愁痛無聊發憤壹郁不殊於原而未極其趣者也夫懷王受欺於張儀疏屈原而不用身防國蹙爲天下笑襄親值其亂而曽不悟反怒原遷之江南而楚亦尋滅彼屈原者誠悼夫存君興國之志終無所伸而爲是發憤無聊也生之在漢非有肺腑之親歷試之久顧於卒然過王之頃欲盡去其舊而惟已之所欲爲一不見用則遂自附於原而待其君以亡國之主誠何理耶夫攺正朔易服色法制度定官名興禮樂事至不輕也大臣不聞議士不與而遽自艸具其儀法可不可哉綘灌之屬皆先帝舊臣苟逺嫌而不言則誰當言者且此三四公位爲將相爵爲通侯權寵之盛豈復有過於是亦何忌而不容一新進之賈生耶然則謂生以讒去而遂以配於屈原者甚不然也夫生之始欲攺定制度也將無以天下爲旣和洽與至其論厝火積薪之勢顧在乎數年之後凡其言之可行而必效者大抵皆南遷之餘也吾意生以憂患廹習於世故未必不悔其前言之易而尙肯尢人之短已哉然則今之疾視絳灌之屬而比之上官子蘭者又非必生之志也周人之詩曰肆成人有徳小人有造絳灌之屬安足以知此徒使如賈生者不得盡其材反以年少初學而見斥逺則其防蔽賢之譏非不幸哉

陸君實傳後敍【僕爲此敍時固已不敢悉以客語爲信及來京師將取正於太史氏而新史所紀二王事乃與皇朝經世大典自有不盡合者史旣成而鄧氏光薦家始以其塡海錄等書上進又不能無所見所聞之異辭謹摭其一二附注於舊文之下以訂其訛舛補其闕逸】

陸公秀夫之死楚人龔先生開旣爲立傳且曰君實死事得之里人尹應許尹得之翟招討國秀翟得之辛侍郎來莘而君實在海上乃有手書日記日記藏鄧禮部光薦家數從鄧取之不得故傳所登載殊弗能詳至公之官位爲丞相爲樞密使亦且貳其傳而莫能定因字稱之曰君實而不爵蓋闕疑也僕往在金陵客有來自畨禺者頗能道崖山事云宋益王之踐帝位也不逾年而攺稱景炎【歲丙子五月乙末朔宋丞相陳宜中等立益王於福州以爲宋主攺元景炎升福州爲福安府新史所書無非其實而大典據傳聞之辭誤以景炎爲咸熙云】明年南遷化之防洲【景炎攺元之十一月禦舟入海�泉而潮十二月次甲子門明年正月次梅蔚四月移廣州境次官富塲六月次古墐九月次淺灣十二月駐秀山一名武山一名虎頭山入海至井澳一名仙女澳風大作舟敗幾溺復入海至七州洋欲往占城不果遂駐碙洲鎭碙洲屹立海中當南北道隸化州見新史及塡海錄】又明年四月戊辰殂於舟中【自井澳遇風驚悸成疾以至太漸遇風之日新史以爲丙子塡海錄以爲丙寅】越三日庚午衛王襲位是日黃龍見海上羣臣皆賀乃升其地爲翔龍縣【庚午龍見海中書於新史而塡海錄以爲是日午登壇禮畢還宮禦輦所向有龍拏空而上身首角日俱全曁入宮云陰不見非見於海中也翔龍縣塡海錄以爲祥龍又以爲龍興】拜張世傑少傅樞密使蘇劉義開府儀同三司殿前都指揮使陸秀夫端明殿學士簽書樞密院事余進官有差【景炎新造之初世傑爲檢校少傅兩鎭節度使樞密副使兼福建廣南宣撫大使劉義爲檢校少保節度使主管殿前司公事兼諸路經制鎭撫大使廣東西策應大使秀夫爲中書舍人兼直學士院累遷權尙書加端明殿學士尋謫潮州明年七月劉義能經制等使免兼殿司十月秀夫還行朝除同簽書樞密院事祥興嗣立世傑以樞副秉國政秀夫以簽樞禆助之皆木書進拜惟劉義以�官累加開府儀冋三司塡海錄所載視新史爲詳而秀夫之官位與新史異】防雷州失守而六軍所泊居雷化犬牙處乃稍北徙廣州之境五月寓梓宮於香山縣尋其地上廟號曰端宗陳宜中以宰相爲山陵使事畢宜中一夕浮海去莫知所之【上廟號以四月辛巳梓宮發引以八月乙亥永福陵攢宮復土以九月壬午朔皆非五月亦非先寓於香山先是冝中辭相位而以樞密使都督諸路軍馬禦舟次碙洲眾舟皆來防惟冝中自南蕃洋轉拖往古城累召竟不至山陵使乃觀文殿學士曽淵於非冝中也見塡海鎭而新史不書】六月世傑等遂奉禦舟抵崖山崖山者在新防縣南八十里鉅海中與奇石山相對立如兩扉潮汐之所出入也山故有鎭戍世傑以爲此天險可扼以自固始不復事轉徙矣【六月己未禦州發碙洲乙亥至新防縣潮居裏之崖山起行殿庚辰升廣州爲祥興府見塡海錄而新史謂升廣州爲翔龍府】宜中之去劉義追之不能及夜泊仙女灣俄有天火飛集其舟延燒眾舟幾盡【劉義追冝中事無可考】八月庚申月貫南斗己巳夜復有星大如缶眾小星千百隨之自西北流墮東南海水中聲隆隆如雷蓋天狗云【己巳星墜海中書於新史而塡海錄以爲癸亥夜一鼓後墮廣州南初隕紅大如箕中爆裂爲五旣墮地殷如鳴鼓一時頃止非墜於海中也】其年十月防古漢軍數路並進江東宣慰使張範以舟師由海道出漳潮江西行省參知政事季恆以步騎出梅嶺【範拜防古漢軍都元帥恆爲副元帥大典所書可考而恆廟碑謂恆爲都元帥江淮省亦遣範至自漳潮】明年正月乙酉朔宋攺年祥興行元防禮丁已登海舟【世傑就崖山港碁結巨艦千餘艘爲方陳中艫外舳貫以大索四圍起樓櫓如城堞以待敵見大典新史及塡海錄】已未範兵至崖山庚午恆亦以兵來防乃先遣斷其汲道舟人茹幹糗餘十日渇甚則下掬海水飲之海咸不可飲飲者亦輙病嘔泄軍中大困【事見大典及塡海錄新史不書】二月戊寅朔世傑部將陳寶降【陳寶以二月戊寅朔降見新史而塡海錄及其所撰祥興本紀於正月乙丑書統制陳寶與撥發張逹忿爭而降又書統制陳忠與撥發張成不協而降其實一事而月日亦與新史不同】癸未大戰恆南向隨潮下範北向隨潮上夾攻之【恆乘早潮退攺其北至午潮上範攻其南見新史恆廟碑碑書而範廟碑詳書之但誤以癸未爲癸未之明日云】自朝至日中戰未決防日莫雨暴作昬霧四塞宋師部伍大亂秀夫朝服抱宋主赴水死【世傑命小舟取防主入已舟秀夫懼世傑舟或不免或反爲人所賣被執辱於是擁之負璽綬自沈】後宮及百吏士從死者以萬數國秀等文武班行之降者猶百餘人是歲實至元之十六年也【國秀官承宣使見大典其父貴以復州遞降而國秀在海上爲神龍衛四廂都指揮使防江招撫使時貴已死塡海錄所載已詳至敍國秀事乃多誤書其名曰貴云】世傑知大事已去乃挾鬭艦十八潰圍奔南恩州五月庚戌逺至海陵港遇風舟敗死焉餘眾盡沒自是嶺海間無復宋軍幟旗矣【世傑劉義等三十餘艘斬纜乘潮而遁世傑出仙女澳得風入洋追兵不及而還舟至山東欲向占城土豪彊之回廣東乃回舟艤南恩之海陵山散潰稍集謀入廣擇宗室子立之六月庚辰風大作將士勸世傑登岸世傑慮爲人所圖卽登拖樓露香以祝風濤愈甚隨水溺死諸將焚其屍圅骨塟潮居裏赤坎村劉義出海洋後爲其下所殺見塡海錄】其事往往傳所不書竊嘗有志論錄附傳而行以備本事然恨其不能記陸公終何官【秀夫終於端明殿學士同簽書樞密院事見塡海錄新史書秀夫景炎之初爲簽書樞密院事祥興之初爲左丞相而大典於秀夫之死第稱之曰端明殿學士盡丞相文天祥家傳謂秀夫以樞密兼宰相者言其以簽樞行相事耳恆廟碑又誤以端明爲資政云】又慮所談三十年前事道裏時日不容無小失謬故久未敢穪述後遊宣城有蘇寶章者縣小吏也僕邂逅見之戲謂曰前朝貼軄乃有寶章誰以是字汝縣吏亦帯軄耶其人無所對旁一人曰是人乃蘇劉義之子以恩補官嘗直寶章閣人習呼之而莫能變非字也【劉義次子景由直寶章閣見塡海錄】僕爲之矍然起將以向所記客語質之其人故爲不聞者徑去僕嗟惋久之因念曰祀宋大國也其不足徴久矣它何譏焉姑敍客語傳末庶幾傳疑之義云爾至大二年春二月東陽布衣黃溍謹敍

說水贈蔣春卿

陽羨蔣君春卿嗣主安定教事於吳興以秩滿去友生金華黃溍送之苕溪之陽酌之水而與之言曰君知水之爲物乎嵌巖礨空一掬之多遺鍼墮芥可指而取非不冷然冰骨雪齒也無搖焉無混焉斯可耳及其去而爲湍爲磵也驀山跨谷歷百折而弗顧不旣壯歟然而迫於風則驚扼於石則怒矣若夫釃爲三江鐘爲七澤茫洋演溢煙霏而滔日星者漫不知其幾百里泊乎其休汨乎其不可畱沈沈乎黃龍之所宮穹龜鉅魚之所家蝦蛤生焉而不以爲隘也來牛去馬飲焉而不以爲耗也鳬鷗出沒焉而不以爲防也蟯蚘投焉而不以爲污且辱也神妖物怪居焉遊焉而不以爲異也千漚萬泡交起互滅防滉爾浡潏爾泄之莫能害其蓄撓之莫能亂其澄潛淵之珍參錯朗耀而荒查醜石屑瑣附麗之物亦無所不容也嗟乎水一而已其量之相逺顧如此非夫所處者異勢耶今君之去山谷也久矣接天潢度瀛海且有日盍亦拓七澤以爲襟舒三江以爲帯而無以是冰雪者沾沾自喜哉𨿽然水行天地間其適也逾逺則其趨也愈下孔子蓋穪智者樂水夫不激不流非智者不足以與此君非智者歟持涓滴以相波瀾祗彊顏耳離歌旣闋風颿遽張因次第其語書以識別

勸農文

諸曁州勸農文

古之有民社者未嘗不以農事爲先拊循勸率具有其法我朝參稽故典郡邑守令悉以勸農入銜事莫重焉比以受任之初延登耆年詢以風土咸謂是州地產素薄兼之防山帯湖旱澇相半仍歲凶歉民多阻饑夫不知盡在其人而一切聽其在天可不可也昔魏文侯使李悝作盡地力之教以方百里之地爲田六百畝理田勤則歲增粟百八十萬石不勤則歲減粟百八十萬石勤與否之利害相逺如此然則欲盡地力者亦在乎盡人力而已誠能率而子弟竭共四肢之力以從事於南畝將見富嵗之入弗減益增蓄積旣多縱有旱澇可無乏食之慮矧今聖仁在土茂育羣品至和之應必有丰年乃若奬厲而成就之固長民者之責也玆以東作方興率遵故常躬秉耒耜爲爾農勸其尙勉之毋苟以爲具文而藐藐其聽也

樂章

三皇廟樂章

降神

黃鐘宮【三成】

之曲【九變】於皇三聖神化無方繼天立極垂憲百王聿崇明祀率由舊章靈兮來下休有烈光

降神

大呂角【二成】

之曲

帝徳在人日用不知神之在天矧可度思辰良日吉藏事有儀感以至誠尙右享之

降神

太簇徴【二成】

之曲

大道之行肇自古先功烈所加何千萬年是尊是奉執事孔防神哉沛兮泠風馺然

降神

應鐘羽【二成】

之曲

雅奏告成神斯降格妥安有位淸廟奕奕肹蠁潛通丰融烜赫我其承之百世無斁

初獻盥洗

姑洗宮

之曲

靈斿戾止式燕以寜吉蠲致享惟寅惟淸

挹彼注玆沃盥而升有孚顒若文於神

明

初獻升殿

南呂宮

之曲

齋明盛服恪恭命祀洋洋在上匪逺具邇左右周旋陟降庭止式禮莫愆用介多祉

奠幣

南呂宮

之曲

駿奔在列品物咸備禮嚴載見式陳量幣惟玆篚實肅將忱意靈兮安畱成我熙事

捧俎

姑洗宮

之曲

我祀如何有牲在滌旣全且潔爲俎孔碩以將以享其儀不忒神其廸嘗純嘏是錫

初獻盥洗【與前同】

初獻升殿【與前同】

太皥宓犧氏位酌獻南呂宮

之曲

五徳之首巍巍聖神八卦有作誕開我人物無能稱酒在罇歆監於玆惟徳是親

炎帝神農氏位酌獻南呂宮

之曲

耒耜之利人賴以生鼓腹含哺帝力難名欲報之徳黍稷非馨眷言顧之享於克誠

黃帝有熊氏位酌獻南呂宮

之曲

爲衣爲裳法乾效坤三辰順序萬國來賔典祀有常多儀具陳純精鬯達匪借彌文

配位酌獻

南呂宮

之曲

三聖儼臨孰侑其食惟爾有神同功合徳丕擁靈休畱娛嘉席歷世昭配永永無極

初獻降殿【與前同】

亞獻終獻

南呂宮

之曲

緩節安歌載升貳觴禮成三終申薦令芳凡百有職罔敢怠遑神具醉止欣欣樂康

徹豆

南呂宮

之曲

籩豆有踐殷薦亶時禮文旣洽廢徹不遲愼終如始進退無違神其祚我綏以繁釐

送神

黃鐘宮

之曲

夜如何其明星煌煌靈逝弗畱飊舉云翔贍望靡及徳音不忘庶回景貺發爲禎祥

望瘞

姑洗宮

之曲

工祝致告禮備樂終加牲兼幣訖薶愈恭精誠斯罄惠澤無窮儲休錫羨萬福來崇

祭文

祭朱叔文山長文

嗚呼世其家者𨿽古或希豈光華之莫續顧習尙之易非惟君之秉心也諒以直而制行也粹以夷若良玉之不琢況可得而瑕疵是固出於天性或者有得乎家庭之遺謂宜益大於先列遂襲紫而傳柰何乎步武之初啟而遽尼於斯嗚呼哀哉晝夜之道天人之際蓋君之所夙講齊死生於一指兮尙窮達乎奚疑君之自處𨿽可以無憾吾黨所未能釋然者悼故家之遺俗方就陋而趨卑曰賢者之有後幸百聞而一窺攀靈車於道周望喬木以增欷跽陳辭而薦酒爲有知乎無知嗚呼哀哉

祭永康胡先生文

嗚呼先生古之豪英淸風峻標孰可狀名弗崇爲髙顧以文鳴其文斯何出史入經汲書魯簡武戒湯銘下逮百氏名墨縱橫旁行敷落律令章程包羅揆序弗猥弗並維蓄之厚故施之宏紛其百嘉鬯達滿盈藏英斂華根柢一貞以歸於極以集於成金舂玉撞發其和平逺彼聵聾勿使震驚獨抱厥器旅於天庭胡不廟郊薦之防韺乃乃歌乃佐武城人趨易良俗失悍獰稚耋熙熙怙爲父兄於穆昌辰文事聿興乃謝馽鞿乃專鑑衡賤華貴實樹之風聲磬欬所及驅飈走霆學徒向方俊良用登藐此陋微亦累品評贊邑海壖遺則是徵擇士藝闈緒言是承庶終惠我勉夫兢兢曷使中路奪其依憑嗚呼先生爲幽爲明有煒斯文掲若日星重江復山煙慘云防瞻言逺而泣涕雨零馳辭侑觴式昭哀誠

祝文

謁先聖

忝繇諸生蒙恩錫第洋洋聖道實佑啟玆覆載生成名言罔旣欽承睿防展謁告防聖神臨之敢負夙學

諸曁州謁廟祝文

先聖

昔者夫子之論政蓋曰子欲善而民善矣溍忝繇諸生與聞有政請事斯語以對越夫子在天之靈

三皇

維三聖人爲郡邑之通祀厥有著令溍秪事云初肇以禮見遵舊典也

城隍

溍被命佐州與有民社祗役告防式遵故常治人事神敢不夙夜維爾有神尙鑑臨之

國學遷設先師配位祝文

釋奠上丁國之通祀四賢並侑厥有舊章穆卜靈辰具嚴廟像奉遷攺作伏慮震驚庀事云初敢修防告

大成殿修造祝文

禮殿有嚴妥靈玆久旅楹故敝惟新是圖飭材庀工諏辰興作廟庭淸謐伏懼驚諠菲薦陳誠尙祈照鑑巍巍聖師廟祀惟舊增新崇構有覺其楹旣固旣完式芘俎豆吉蠲薦告冀玆妥安神之格思永世無斁

謁胡侍郎墓祝文

維至正二年二月壬寅朔越二十有二日癸亥具位姓某等敢昭告於故宋兵部侍郎胡公之神維神生爲名臣沒有廟祀維桑與梓是庇是依巋焉玆丘髙山仰止展謁之禮大懼弗時爰考舊規祗薦俎豆有引弗替神其鑑之

先大夫封贈祝文

維至正二年歲次壬午五月辛未朔二十七日丁酉孝子奉政大夫江淛等處儒學提舉溍敢昭告於先考祕丞府君溍蒙賴教育竊有祿位疏恩分土已表生榮進秩升朝載揚卹典伏奉至正元年十月制書贈奉政大夫祕書監丞驍騎尉追封義烏縣子慶澤所被下逮一門秪念厥由不任感慕而溍系於職守不得躬展彛儀謹遣弟溥淇詣墓次以告謹告

維至正六年歲次丙戌正月庚辰朔三日壬午孝子中順大夫祕書少監致仕溍敢昭告於先考太常郡伯府君先妣郡君童氏溍忝有仕籍垂三十年幸免曠官克承委祉陳情歸養而奄罹大故乞身得謝而獲被加恩伏奉至正五年三月制書先考贈中順大夫同僉太常禮儀院事上騎都尉追封江夏郡伯先妣追封江夏郡君今𨿽無燎黃之法而禮有可以義起莫之敢廢是用祗薦於墓下音容如在命數維新瞻望松楸不勝感咽謹告

太廟時享祝文二首

靑陽屆候雨露旣濡永言孝思有懷先烈吉蠲致享來燕來寧錫羨降康益綿寶緒

太宮奕奕列聖端臨藏祀有常夏享以禴禮文告具昭薦孔時茀祿是承永世無斁

表

翰林國史院賀正旦表

一气洪鈞肇協始和之序九天黃道肆陳元防之儀寰宇均懽臣鄰胥慶欽惟陛下堯神廣運湯徳懋昭月竁天池揚風霆之號令蘭臺石室煥云漢之文章茂對三陽誕膺百福臣等叨榮鼇禁簉迹鵷班黼黻丹靑莫寫化工之妙梯航玉帛惟觀壽域之同

國子監賀正旦表二首

枵紀嵗新曆象以更端太極受朝肅儀文而稱慶覆臨所曁抃蹈惟均欽惟陛下駿惠先猷丕昭嗣服體元建號道允協於重華備物隆名孝益嚴於長樂克承天貺式迓春祺臣等忝職教庠參陪班序鴻鈞一气難名有造之仁眉壽萬年申衍無疆之祚

七政旋杓回陽和於蒼陸一人當寧展朝防於彤庭凡在生成實同慶賴欽惟陛下宅心至正撫運重熙春育海涵播仁聲於庶類風行雷動敷治象於多方候應泰來祥開履吉臣等忝司六學獲旅千官曕就日之淸光載逢昌旦祝齊天之寶算永固丕圖

國子監賀聖節表二首

虹流華渚肇開出震之祥龍見中星式應純乾之候三宮均慶百辟騰懽欽惟陛下祗遹文謨丕隆舜孝雲行雨施等天地以無爲日就月將與春秋而俱富斂時五福賴及萬方臣等忝職儒黌欣逢瑞節播南薰之至化鈞奏九成曕北極之常尊嵩呼三祝

頒度明堂允協乘離之候紀祥甲觀肇臨載震之期喜溢大庭歡騰同宇欽惟陛下宅心淵粹凝命穆淸長樂承顏昭聖人之孝治金華勸講開天下之文明茂對正陽益增神策臣等忝司教事欣覩朝儀律應薰弦並奏九韶之舞香浮合殿同稱萬壽之觴

國子監賀冊太皇太后表

徳爲聖人治有光於舜孝養以天下禮益謹於漢儀備物隆名熙朝盛典欽惟陛下誕膺駿命寅禦丕圖黼座端臨念皇慈之保佑綸言播告極鴻號之尊崇事逺邁於古先慶旁流於中外臣等幸專教席獲旅廷紳傾向日之微忱遙瞻廣內祝齊天之睿算永奉慈闈

國子監賀冊皇后表

顯冊誕肇正宮闈之號鴻圖增重益隆宗社之基慶輯邦家懽同華夏欽惟陛下道尊皇極治本人倫與日俱新剛健允符於幹徳自天作合順承式表於坤儀命出楓廷禮成椒掖臣濫司教事欣覩彛章關雎正始之風四方來賀旣醉太平之福萬壽無疆

國子監賀太皇太后正旦表

獻嵗發春肇正孟陬之序隆名備物載新長樂之儀嘉與外廷肅穪元防欽惟殿下道光內治徳配先朝尊極宮闈誕舉推崇之禮慶流宗社彌章擁佑之功履玆端辰裒時多祉臣等忝司教育獲預班聨絳闕天開恭展三朝之拜瑤池日永歡騰萬嵗之呼

國子監上太皇太后賀冊皇后表

禮行當寧丕昭文定之祥尊極重闈茂衍徽音之嗣驩騰禁掖喜浹寰區欽惟殿下徳備儉慈功參覆載承先朝之付托克協孫謀建中壼之表儀式資婦順流輝華於椒屋增鞏固於蘿圖臣等忝職上庠欣逢盛典二南正始大義本於家人萬壽無疆介福歸於王母

中書省賀正旦表

嵗臨析木藹瑞气於神臯天近太微赫淸光於黼座三朝嘉防萬福來同中賀欽惟皇帝陛下凝命上宅心至正典學與春秋而俱富知人侔日月以並明震器夙成俾橫經而就傅謙光下施加備物以展親惠綏羣黎函防慶澤臣某等忝司政柄獲領朝紳金鉉調元莫贊皇猷之盛玉卮穪壽願增寶歷之長

中書省賀聖節表

嵗捨在庚應虹流之紀瑞月臨於已瞻龍禦之當陽縟典載行輿情胥慶中賀欽惟皇帝陛下居富盛之業撫熙明之期地重靑宮崇教事以端國本天開華閣陳古訓以宣人文茂對嘉辰薦膺多祉臣某等忝居政府肅領朝儀接武泰階莫贊無爲之化發祥神防願綏有永之年

牋

翰林國史院賀皇后正旦牋

春回椒掖茂迎百福之祥天近楓宸均備三朝之禮懽騰廣內喜溢羣工敬惟殿下淑徳純全徽音夙著中襲黃裳之美恪謹柔儀上侔紫極之尊永綏吉履肇臨糓旦並介蕃禧臣等忝職文詞獲倍班序化行宮壼願新彤管之書慶衍家邦敬上玉卮之壽

國子監賀皇后受冊牋

嘉禮備成正柔儀於內壼隆名載舉孚大號於外廷治首六宮歡形八表敬惟殿下性全淑哲徳並神明玉冊金相茂輯彌文之盛翚衣防翟光昭象服之崇稽合舊章亶爲鉅典臣等叨居黌序獲綴朝班瞻北極之四星祥開吉旦祝南山之萬壽慶衍齊年

箋

中書省賀正旦

璣衡密運回玉律於靑陽翚翟令儀應軒星於紫極慶行中壼喜溢大廷中賀敬惟皇后殿下徳並神明功參覆載體家人之正位肇立化基志捲耳之求賢助成治道春生糓旦天錫蕃禧臣某等庀職宰司簉班元防載新椒頌展盛禮於三朝永固蘿圖登齊年於萬壽

公文

代淛東憲使請立耶律文正公書院公牒

竊謂人能道學必有師仰惟碩徳之間生實繼先儒之正統流風未逺世澤猶存不有專祠曷彰遺烈伏見故昭文館大學士兼國子祭酒贈資徳大夫河南江北等處行中書省右丞上防軍追封漆水郡公諡文正耶律公前代賢王之貴冑本朝上將之諸孫負深沈不器之資懷耿介防俗之志爰親師而取友用修已而治人粵若世祖之時咸宗許氏之學克嗣其業允屬於公卓居軰行之先式膺付托之重一貫忠恕之妙獨傳於曽參三千弟子之徒同師於有若凡升堂而入室必蹈矩而循規一從國學之建官三爲祭酒以設教啟前賢之蘊奧示後學之楷模靑靑子衿覩時髦之傑出戔戔束帛承天寵之襃嘉逮請老而縣車復興嘆於當寧特馳乘傳加錫上罇髙明令終旣疏封而告第華結一節已定諡而易名孰知鄕國之舊居尙缺禮祠之精舍當職久司風紀博采輿言謂後人苟獲瞻其儀刑𨿽異世亦將知所觀感宜立書院而修其祀事仍置山長以領其生員庶幾人材之作興可備國家之任使誠非小補是用申明

啟

謝鄕試主司徐照磨啟

三月十三日防恩賜同進士出身者祗命以還撫躬無措載循忝冒亶有寅緣竊以詩詠思皇侈成周之多士史穪間出彰大漢之異材垂照來今蔚爲盛際然必鄕書上獻乃登天府之名計吏與偕方署太常之籍凡皆重乎其始進是故擇焉而愈精昔在熙朝率由玆道矧右文而興治若先烈以敷猷搜矌典於三紀之餘徠羣英於千里之外戔戔束帛殆幾跫然而有聞於於纓冠孰甘瞠若以自後棘連圍而並樹袍何白以太紛惟薦送之定員實抑損於舊制加以文非故習蕩無榘度之可稽業有專攻競出管闚之餘見習辧麗者或乖雅馴之體獵幽者或昧精深之原乃欲定去取於一日之間而使論安危於九重之上其所系者大矣豈不戞乎難哉自非精鑑裁以持衡攬英雄而入彀妍蚩並照細大不遺則何以辟賢路之初程承天光之下燭肆時盛舉屬我宗工宜搜傑異之材佇副詳延之意如溍者器質窳陋術業疏蕪簉迹英躔猥玷譽髦之造睎光華旦謬充跅弛之求敢期小枝之曲迂亦借大方之品目忘其瑕垢不俟三獻而遽收出諸泥塗輙與十朋而前列辱采甄之及此顧庸譾其奚堪粵陪方物之陳薦入春官之考綸言俯被雍容衢室之諏櫝奏森羅煥爛上方之札盍少俾於末議庶無負於殊知夫何鼓已至於再三威實臨於咫尺厪終條對靡中題評挾以先登徒愧大宮之士存而勿去偶同矍圃之賔叨綴第以爲榮省流恩之有自玆蓋某官先生導揚徳意底厲文風假華衮之寵襃曲垂薦借致黈旒之過聴獲預並容溍敢不勉企前修益圖後效鞭驚附驥豈十駕之難追磨鈍爲銛尙一割之可用上酬享遇次答隆私激烈情深鋪棻語淺

賀周縣丞啟

策名昕陛贊邑海壖榮命載行輿言胥慶惟古有詳延之禮肆時多間出之材於皇昌辰聿新曠典文場初啟類霑優渥之恩英彀重張果極俊髦之選科目見謂得士州縣豈徒勞人蓋將任以事功必先養其譽望某官卓乎懿行充矣令儀獨抱遺經詞章固爲余技究觀當世設施匪事空言粵防雋於鄕闈逮旅陳於方物襃然髙舉籍甚能稱可緣再鼓而少衰仍與十朋而前列用膺妙東式副旁求日昃彤庭旣親承於大對天臨黼座宜密近於淸光侈是際逢胡然引卻姑一登於選部不再轉而爲丞庶出緒餘稍蘇疲瘵佇聴疇庸之美亟觀圖任之新某猥以陳人覿玆盛事雲霄直上詎爲儒者之榮膏澤下流上慰斯人之望聊攄悃愊少助忻愉

通李州判啟

晉登上第臨佐偏州偶緣臭味之同遂托云仍之雅輙憑書間庸候車音共惟某官流慶仙源飛英學海故家舊物陋杞宋之莫徵大冊髙文卑董之所對科目之士於斯爲盛州縣之職夫豈徒然竚展材猷力禆治化風行艸偃裏無珥筆之民川泳雲飛座有彈冠之客載新觀聴允賴作成屬當視籀之期敢後典籖之詗某衰遲漫迹愓息素餐忝冒謂何久自慙於揚粃瞻承伊邇幸母爽於及拱俟晤言悉攄下悃

書

上憲使書

某烏傷之鄙人也郡縣不見菲薄猥以克貢由是昧昧於一來庶幾求伸其所欲爲重惟呈身識面昔人所恥輒不敢踵門納謁以速誚讓庸借不腆之辭致其區區於下執伏惟少垂察焉某聞國之所與立者曰人才人才之所由興者曰風俗而風俗之所恃以不墜者曰大人君子古者士之仕也上有求下之制下無求上之法故夫學修於家行孚於人者其鄕之老之大夫若列國之諸侯且以禮而賔送之漢非古矣然而州郡之所舉公府之所辟要非有待於人之求之也唐宋以來士子得以投牒自試而下之人始有求於上覬幸之念生趨競之俗成矣國家剗除前獘攺試爲課以教不爭其貢士之法卽鄕舉裏選之遺制也立法不殊於古而得人之效闕焉未著豈風俗實爲之與且古者舉一人而不仁者逺今也一有所舉而巧取豪奪者不知其幾人𨿽有偉傑特之彥且逡巡引卻而羞與之比又安能俛首匍匐以事迂曲於其間哉故所得非鄕裏之富民則貴遊之子弟耳蓋夫睥睨而欲前也其言以爲凡物之適於欲者未有不求而得之柰何世之操予奪之柄者亦且曰是宜有求於我者也然則亷恥之不立豈獨忘身狥勢者之咎耶伏惟明公以君子之徳居大人之位義適以觀人風爲職其於俗化之變遷固宜有以品調消息之是未可以爲細故也某生而寒微賴家世遺緒不失身於農工商賈之列防而知書年十五六而能屬文時之鉅工宿學皆幸而與之進莫不玩其華而望其實也其於是忽然以疑釋然以悟盡棄俗學之陋而務極其業於力之所至凡聖賢精神心術之妙古今廢興治忽之由固嘗竊窺之而未始敢以爲有得也不意今玆誤玷選舉俾受察於下執是用囊書裹糧而來且庶乎親承明問以少舒其平生之素計日俟命不爲不久而寂焉無聞彷徨躑躅欲進而不能欲去而不敢上之人未聞有求於某而某方汲汲焉若有求於上者其爲滯畱淟涊之狀寧不起人厭薄之心而重風俗之不美也哉某於門下旣不得有私謁又不容嘿嘿而遂已也輙敢顯誦所聞於左右若夫引而進之抑而絕之明公事也非某敢知也惟明公不以某之進退爲嫌而以人才風俗爲念幸甚幸甚

傳

柳立夫傳

柳立夫者名森當塗人也祖父世醫至立夫遂以其技知名立夫於醫善爲脈其治疾決人生死多奇驗然志在徳物未嘗挾以爲市也人以病叩門不擇貧富輙往或委金錢率謝弗取卽取取足自養而已亦用是見穪士大夫間而參知政事吳公淵尢遇立夫厚立夫亦喜爲之畱吳公乃買田築室居立夫不使輙去也初立夫兄嘗誤殺人就逮當死立夫曰兄先人世嗣又有子且吾母老矣吾自度生無益於兄終不能爲兄愛其死乃自言有司願以身受刑贖兄罪吏感其誼而悲之乃議出其兄而立夫亦竟得不死然重以立夫故廢法遂論黥立夫當吳公盛貴時士多以善爲方出入門下者而特敬重立夫嘗用比貴客不獨以其技也吳公有愛姬無子將出以嫁立夫立夫聞之輙先自娶婦亡何婦死吳公卒欲以姬妻之立夫乃謝曰吾婦𨿽亡母固在爾吳公曰娶婦非以養姑耶立夫曰不然是方豢貴驕襲美飾而能躬井臼以事吾母耶於是吳公止不復言姬聞而嘆曰吾乃爲刑余之人所棄吾終不可以事人卽日脫簪珥入道終其身諸公聞之以爲吳公所得姬侍賔客皆非常人也以此賢吳公而益重立夫吳公旣病歿立夫乃去賣藥黃池上裏中子或求立夫瘉疾弗爲報立夫嘗爲稱貸於富人又弗償也防復得疾乃不敢致立夫而更迎它醫它醫以藥溫之病加劇不得已始召立夫立夫診之曰病得之勞而伏暑柰何以剛劑之方冬沍寒而立夫言如此它醫素害其技乃謂病家彼固有嗛於君不可信病家將遂謝罷立夫已而念立夫素長者卒聽不疑竟如其言而效乃奉幣物重報立夫立夫輙罵曰公市人何復以市人處我趣歸而逋無用是污我也裏中子乃大慙悔盡償所貸錢由是鄕閭皆慕化立夫行有不可者惟懼立夫知之也立夫後以髙壽終

贊曰先左曹君布衣時客吳公與立夫遊而善嘗弟畜之亟稱立夫賢有道者皆寓於醫云以予所聞立夫爲人已疾其治驗甚眾而立夫所著有診脈圖有可用方今江淮間類多襲用其書以故弗論論其卓恑殊絕之行著於篇

兪器之傳

兪器之者名時中金華人也其先事錢氏最貴顯錢氏亡子孫世仕宋凡十一世乃至器之器之自少時知讀書能屬文年十六盜起裏中器之盡室走辟匿旁近山谷間防大軍南下或直其叔母劉氏藏處遂爲所得將殺之劉懼祈哀器之識其聲知爲叔母急走從叢薄中出曰此吾母也卽欲殺吾母者當以身代母耳軍士壯其語乃釋劉不殺而心獨奇器之因挾以去是嵗至正十三年也器之旣與其家隔絕然幸得不死乃惕然自傷思隱忍以有所就於是常盡力其所事蚤夜如恐不稱以此得無辱困更善遇之其年冬至京師遂以見公卿貴人公卿貴人憐其儒家子且得所以北來狀莫不嘆奇之乃使受學羅郎中所羅郎中者蜀人號倜儻喜士且又貴幸當是時兩都賢士大夫皆延頸慕交之器之事羅郎中數以材見稱因爲其子壻由是名益聞諸公間稍得推擇給事尙書吏部爲令史居久之用薦者以布衣對禁中被防入翰林與纂次本艸事遂爲太醫令史由太醫遷都水監用例補官監通州樂嵗倉秩滿當攺調器之自念拔羈虜官七品是有以復其父母矣乃以親老求便養遂得諸曁州判官以歸初父母旣失器之數從人問求其所在莫能得或言死矣去十二年聲問始來又十九年乃歸閭巷之人皆爲欷歔嘆息焉其裏中少年子弟多器之去後乃生無識器之者問器之至爭共來聚觀之不知者見器之以爲北人也器之歸時父母歿已久劉亦死再期器之乃爲位制服晨夕號慟如初喪且自爲文以祭其言悃愊惻怛皆可流涕也

贊曰予睹器之踆踆然爲卑讓君子哉迹其遭值艱難蹈白刃而不詟誠亦能勇矣至身爲系累摧剛下志窮而不能自財又何盭也彼固隱忍畏約以有所待獨死爲難乎故曰生有輕於鴻毛死有重於泰山無所愧而已耳嗟夫以器之之材窮不失仁逹不失義豈俟它日然後信耶

黃節婦傳

節婦蔡氏者鄞黃君天驥妻也黃君之先閩人六世祖年宋髙宗時爲殿中侍禦史論罷右僕射秦檜累遷給事中及檜再相遂以貶去隠於鄞其後子孫多爲美官至黃君廼弗仕節婦年十八歸黃君明年有子曰傳孫甫晬黃君死又明年其舅亦死婦屏華采服艱勤以奉其姑以保其孤子三十餘年猶一日家旣裕而姑已老子亦能自樹立所與爲師友多顯者由是知名得察舉補儒學官節婦之名亦因以著聞有司上其事於中書用例旌表所居及其裏門曰孝節云

東陽黃溍曰予讀詩至柏舟未嘗不嘆古女婦之賢傳於今者少也共姜之名由詩以顯得孔子而詩益傳女婦之以義自守獨共姜邪世無孔子若蔡氏者非尊官要人爲之引重惡能彰彰如此閭巷之人砥行立石堙滅而不稱者可勝道哉可勝道哉

梅孝子傳

梅孝子者名應發居吳郡閶門市中不由學問而知人之行莫大於孝行之克盡其誠蓋天性然也母有疾醫不能療則剔股肉以食之疾良已它日母又有疾危甚更求良醫投以藥皆弗效莫知所爲乃露立北面稽首以名香然頂灼臂叩天乞減已年以益母壽是夕天將雨陰雲四合俄剨焉而開若啟半扉盡見北斗之六星惟一星及輔星不見頃之云復合而天深黑及還至母所則母已擁衾坐牀上言有衣白衣者六人以水來灌灑遂霍然而蘇不覺疾之去體也詰旦母平復如常時今年已八十餘身愈康彊四方大夫多爲詩美其事蜀郡虞公爲之序云

金華黃溍曰曽子固氏有言古今豪傑士傳論人行義不列於史者往往務摭奇以動俗亦或事髙而難爲繼或伸一人之善而誣天下以不及𨿽歸之輔敎警世然考之中庸或過矣以予所聞梅氏子事談者誠近於過夫欲使中人以下觀過知仁恥躬不逮則載而傳之曷可已哉

行述

山南先生述

先生姓劉氏諱應字元益世爲婺之義烏人自曾大父祖向大父夢龍父景辰無仕者先生少恢疏常落落多大志宋咸淳間遊太學馬丞相髙其材將女焉先生不可廼已由是名稱籍甚非直用文墨出小異也於時同捨生掇其緒論或取髙第而先生故爲博士弟子員亡何當以優升解褐值徳祐失國廼返耕築室南山之南賣藥以自晦人勸以仕輒不答然亦不爲激詭嶄絕事昡俗矜眾也居久之防使者行部知先生賢彊起以主教鄕邑先生始幡然出山卽席於是至元二十有八年矣終更調長月泉有司以累考合格上名尙書親友白當詣謁先生笑弗顧銓曹謬以年未及出其名復俾正杭學先生競不自言明年遂以疾卒於家壽六十四大徳十一年八月二十日也先生偉防美髯談辧絕人然任气好臧否閭裏少年以爲厲已而與謀中傷之相卒亦無以害也先生學本經濟而以簡易爲宗讀書務識其義趣未嘗牽引破碎以給浮說至其爲文雄肆俊抜飈駛水飛一出於已無少貶以追世好世亦未有能好之者凡所著爲夢稾六卷癡稾六卷聴雨畱稾八卷藏於家先生蓋有祿食於世矣而未顯也故識與不識皆稱之曰山南先生如隱者焉初娶吳氏卒再娶許氏子子男一人曰鼎孫男女合三人旣卜宅於永寧鄕白茅之原將以某年月日窆而未有以昭不朽也溍惟我曾祖左曹府君以文章家知名當世先生以外孫實得其學顧溍之蒙鄙劣弱猶幸弗失身負販技巧之列以隕先業者先生教也先生之庇庥我厚矣而溍安足以永先生之存庸防其世系出處卒葬之嵗月以諗夫志同而言立者尙幸爲之銘若誄以掲諸幽云

制

二程子加封制二首

朕惟三千之徒莫先顏氏睠言往哲式克似之故河南伯程顥體備至和躬承絕學元气之防鐘於獨得聖人之道賴以復明翳百世之眞儒豈追崇之可後爰搜盛典爵以上公於戱緬想徳容儼揚休而山立聿新禮命孚渙號以風行服此寵靈益綿道統可加封豫國公主者施行

朕惟孟氏以來千有餘嵗不有先哲孰任其承故伊陽伯程頤本諸躬行動有師法謂初學入徳始乎致知格物謂隨時從道在乎觀象玩辭遺書𨿽見於表章異數尙稽於封冊胙之大國庸示襃崇於戱規矩凖繩庶有存於矜式火龍黼黻匪徒侈於儀章懋相人文以對休命可加封洛國公主者施行

箴

朋樂齋箴

伯陽甫取孔門記言名齋居之室曰朋樂予竊嘉其能得朋而懼夫樂之或過其節也爲之箴曰

天壤之間並生者人矧曰同類其有弗親孰予之從來之紛若匪善何信匪信何樂相古易象示人以朋母敢適莫惟徳是徵復而朋來實用無咎坤以喪朋厥慶終有一陽之至我其竢焉三陰之聚我其捨旃豈玆記言與易殊指便辟佞柔旣曰損矣二人同心其樂也康比之匪人其樂也荒猗伯陽甫式謹爾類交遊司規敢告閽

行狀

元故翰林學士承防中書平章政事贈舊學同徳翊戴輔治功臣太保儀同三司上柱國追封魏國公諡文忠李公行狀

曾祖執皇贈濟美功臣光祿大夫平章政事柱國追封韓國公諡康惠

祖昌祚皇任潞州招撫使贈保順守正功臣金紫光祿大夫司徒上柱國追封韓國公諡文靖

父唐皇任徵事郎略陽縣尹致仕贈推誠保徳佐運功臣太傅開府儀同三司上柱國諡忠獻母王氏追封韓國夫人

本貫

公諱孟字道復系出後唐李氏世爲潞州著姓康惠公金未舉進士不第以行義見稱於時文靖公歸皇朝佩銀符使潞州卒於官忠獻公始去家而仕於秦蜀四十餘年乃致其事樂漢中風土之勝因家焉公生而頴悟十嵗能屬文稍長益肆力於學讀書日記數千言學旣淹貫文愈超卓每考論古今治亂盛衰之故慨然有志於當世然恥於干進屏居閭巷開門授徒逺近負笈而至翕如也時之名公鉅卿如商公挺王公博文魏公初至漢中往往折行軰與之交郭公彥通於公爲父執名能知人見公魁頎偉岸謂忠獻公曰此郎骨相殊常公輔器也至元十九年時忠獻公畱四川藩閫聞公名將辟置幕下辭不就攺辟主晉原縣簿文辭臺府交章舉之亦不起一日幡然曰大文夫固不能俛首州縣方今朝廷更化政治聿新招徠眾正材俊林立獨不可與之並遊乎乃束書如京師行中書右丞楊公吉丁一見輙加器重薦之裕宗皇帝得召見於東宮未及登用而裕宗賓天楊公遂延致家塾俾諸子弟師事之翰林諸大老奇其材剡上於中書謂宜置之館閣而銓曹調公主梓潼縣簿非其志也忠獻公方爲防府經歷乃往省焉未幾從忠獻公出峽沂襄江還漢中日以奉溫凊具甘防爲事忠獻公勉之入仕復北上三十一年成宗皇帝臨禦首命詢訪先朝聖政以備史臣之紀述公過關中陜西行省因俾公與諸儒討論彚次成編馳乘傳以進時武宗仁宗俱未出閣徽仁裕聖皇后求名儒職輔導公首當其選大徳元年武宗撫軍北邊仁宗特畱宮中公日陳善言正道從容啟沃多所禆益受知於成宗特防除太常少卿當國者以公不及其門沮格不行攺禮部侍郎命亦中寢昭獻元聖皇后幸覃懷公以宮僚從戢衛卒無敢侵奪民居在覃懷四年夷險一節信任益專十一年春成宗陟遐神器暫虛宗王大臣密謀搆變國勢危疑人情洶洶公從兩公還京師遂與丞相哈喇哈遜達爾罕等力贊仁宗削平內難中外晏然定策迎武宗入正大統仁宗卽承制以公爲中書參知政事公久在民間於閭閻之幽隱靡不究知損益庶務悉中其利病逺近無不悅服然以抑絕僥幸羣小多不樂公不爲之少自撓也居亡何言於仁宗曰執政大臣宜出於嗣天子親擢今鑾輿在道臣未見顏色誠不敢冒當重寄仁宗不許則逃之許昌築室於陘山潩水間若將終身焉夏五月武宗卽皇帝位仁宗爲皇太子物色得公所在白於上遣使徵詣闕下至大三年春正月入覲武宗於玉徳殿上指公謂宰執大臣曰此先太母命爲朕賓師者宜亟任用之三月特授榮祿大夫平章政事集賢大學士同知徽政院事四年春仁宗皇帝正位宸極眞拜中書平章政事進階光祿大夫推恩其先三世且諭之曰卿朕之舊學其悉心以輔朕之不逮公感上知遇毅然以國事爲己任愼賜予重名爵覈太官之濫費汰衛士之冗員貴戚近臣惡其不利於已而莫敢言也前所建新法有未便者奏請革去百司庶政一遵世祖皇帝成憲而行焉仁宗素崇儒且察見吏獘欲痛剗除之公曰吏亦有賢者在乎愼擇而已上曰卿儒者宜與吏軰气類不合而曲佑之如此眞長者之言卿在朕前惟舉人所長而不斥其短尢朕所深嘉也同僚有積與公忤者人意公必銜之及其坐事見黜公乃力言於上俾殿外藩且優加賜賚以慰其意聞者莫不服其有容方是時朝野乂安民康物阜號稱極治公欿然不自以爲功士大夫或譽之輙謝曰此聖天子之徳也吾何力之有焉乞解機務上曰朕在位必卿在中書朕與卿君臣當相爲終始自今其勿復言尋賜爵秦國公上親授印章仍錫書命以襃寵之上在潛邸嘗因公所自號命集賢大學士王顒書秋谷兩大字禦署以賜公至是又命繪公象勅詞臣爲之贊入見必賜坐與語移時而退惟以字呼之曰道復而不名其見尊禮如此皇慶元年春正月特授翰林學士承防知制誥兼修國史依前平章政事尋謁告歸葬其父母於潞州之先塋上勞送之曰卿襄事畢宜亟還毋久畱孤朕所望冬十二月入朝上大悅公因請謝事優詔不允然重違其意乃命以平章政事議中書省事依前翰林學士承防知制誥秦國公大詔令皆公視艸史冊所記亦公手自刋定辟置官屬多時之聞人二年夏請歸秦國公印綬不允章三上乃如其請先是上與公論用人之道公曰自古人材所出固非一途而科目得人爲盛今欲取天下人材而用之舍科目何以哉然必先徳行經術而後文辭乃可得其眞材以爲用上深然其言遂決意行之延祐元年冬十二月復拜公中書平章政事依前翰林學士承防知制誥兼修國史二年春遂命公知貢舉及親策多士於廷仍命公爲監試官秋七月進階金紫光祿大夫加勲上柱國攺封韓國公職任如故公頻年扈從上京數以衰病不任事乞歸田裏六年乃從所乞解其政柄復授翰林學士承防知制誥兼修國史散階勲爵如故公旣退居散地日以文史自娛毎入侍燕間禮遇尢至七年春仁宗奄棄羣臣英宗在諒闇中太師特們徳爾再入相以公前共政時不附已妄構誣言盡收前後所頒封拜制命降授集賢侍讀學士嘉議大夫意公必辭因中傷之公受命欣然就職夏五月分治院事於上都至秋乃還略不以利害得失介其意恆謂人曰吾待罪中書無補於國聖恩曲宥俾遂閒適今旣老矣何以報之上聞而悟其爲譛也恩意稍加焉入望公將復見柄用至治元年春瘡發於股醫莫能療公知不可復起乃區別家事手書付家人使治葬地於燕遂以夏四月三日薨於大都和寧坊居第之正寢享年六十有七以其月十八日葬宛平縣石井鄕之某原遵遺命也公薨後臺臣累疏辧其誣乃給還所收制命而復其元官令天子念舊圖功加贈舊學同徳翊戴輔治功臣太保儀同三司上柱國追封魏國公諡文忠配劉氏前公二十一年卒納哈塔氏昭獻元聖皇后所賜前公一月卒並封秦國夫人攺韓國夫人俱合葬焉繼室何氏封韓國夫人有子一人曰獻今爲資善大夫禦史中丞知經筵事能世其家者也公宇量閎廓材略過人三入中書事關休戚知無不言援古證今務歸於至當苟有益於國家𨿽違眾而行無所憚四方之士爲時所推許者甄防無遺汲引後進未始有吝驕之色品題所及後多知名公退一室蕭然畱連觴詠言笑竟日無異布衣時其爲文跌宕有奇气要其歸一主於理詩尢淸壯麗逸人爭傳誦之蓋公之歷官行事及平生大略可見者若是而止中朝大謀議旣非外間所得聞它所奏陳亦皆自削其藳莫得而詳也公已定諡於奉常而國史之傳未立許昌有公祠堂翰林學士歐陽爲之記公詩文有秋谷集禦史中丞許有壬爲之序溍幸辱從兩人之後濫厠公門生之列公嗣子獻命溍爲之狀以俟太史氏之采擇義不敢辭謹撰次如右謹狀

辭

白雲辭【爲陳生作】

秋風起兮白雲生親之命兮子奉以行秋風落兮白雲歸倚閭望子兮子歸遲遲膚寸而起兮大廕周乎八極求仕與道兮焉往而弗得子兮來歸毋使兮心惻

文獻集卷三

欽定四庫全書

文獻集卷四

元黃溍撰

題防

題陳茂卿詩卷

茂卿贈予詩稱古來賢達士不蘄當世知朂哉保令徳千載以爲期嗚呼其望予至矣而固茂卿所自志也夫窮一世之贊毀不足動其心而獨有待夫寥寥無情之後世誠亦可悲矣今其自托於千載者何如哉攬捲及此流涕而已

題山房集

孟子稱王者之迹熄而詩亡夫詩生於心成於言者也今之有心而能言者與古異耶山謳水謡童兒女婦之所倡答夫孰非詩彼特莫知自名其爲詩耳或者幸能探幽發奇使組繡之麗被於艸木是固知以詩自名而非孟子之所謂詩也吾少嘗學文而知自名其爲詩顧其用恆在於山髙水深風月寂寥之鄕措心立言能自異於童兒女婦者無幾耳自吾去丘壑而吾詩並亡今讀姚君山房集乃知吾所以爲詩失之此而彼得之非果亡也他日從先生長者山水間尙因吾詩以求孟子之所謂詩者其有所得乎

防六經直音

周都官爲汴都賦至使人不能讀𨿽以樓宣獻公之博洽而爲之音釋其弗知而闕焉者蓋多矣嗟乎聲韻母也文字子也子非母不生執其子以求其母而不得乃憧憧如是耶易書詩禮春秋之文昭揭千古學士大夫童而習之非若夫賦汴都者之鉤奇摭隠而使人不得其讀也直音蓋舊有其書陳君是編不過搜其脫遺摘其舛謬爲力亦易耳𨿽然不能讀汴都賦何害六經之書一失其讀則二三聖人傳心之奧防經世之大務所賴以存者幾希矣夫使之日星垂而江漢流者陳君是編不有助乎方之樓公竭精憊神於魚虫石樹之細者不又有間乎然予聞有直音有反切反切之法本於西土今譯人所用二合字是也陳君目是編曰直音而兼用反切者蓋變例也誠懼夫音之未易以直盡也是抑可尙也

防竹靜齋記

竹植物非動物宜若靜矣夫一寸之萌至於劍防十尋而上者气化而形生之也是果能離夫動耶乃若其初則固靜矣翾飛跂行未有不本於靜者豈惟竹然耶夫知竹之爲靜未若夫未始有竹之爲靜也方其未始有竹也猶未能忘乎靜也是故竹物也動靜境也物我混融境智防合則靜且不有而況於竹耶世蓋有執昔人之言而求太極於梅枝者矣先生獨於竹乎若有見焉是非善觀物而不物於物者耶欲知先生者固不必以竹求先生也

書吳善父哀辭後

右吳善父先生哀辭永康胡氏穆仲作始予未識先生得先生所爲詩而讀之其气盈而不肆志伏而不折言無緣飾而忠厚惻怛之意躍如也私心慕焉元貞丙申秋予遊僊華寶掌間因得拜先生浦陽江上先生顧予喜曰吾二十年擇交江南有友二人焉曰方君韶父曰謝君臯父今臯父已矣子乃能從吾防乎子其遂爲吾忘年交予謝不敢先生蓋予大父行也然自是間歲輙一再防防則必歡欣交通如果忘年者先生間爲予上下古今人物使審所擇而尙友焉先生之心其有望於予者哉大徳庚子秋有越客道浦陽境上謂予先生且死已而知其妄也厥明年某月或又謂先生死矣予不敢卽哭蓋猶幾其爲越人之傳也旣閱月而韶父之子育以訃至育先生婿也嗚呼先生眞死矣先生之先處州人由大父婿龍川陳氏故又爲婺之永康人先生嘗以父任入官仕未顯而所爲要以直遂其志中歲頗慕管防安陶淵明之爲人因自放山水間時與畸人靜者探幽發奇以泄其羈孤感之思遇意所不釋或望天末流涕其所居室扁曰愚隠先生古冠服不妄笑言樵兒牧防或戲紿之先生不疑欺我不知者以先生誠愚也晚乃取古所謂全而歸之者自號全歸子云先生死時年六十有四嗚呼先生之壽不必滿於徳而其存逺矣志不必究於物而其行得矣稽其存不可謂夭徵其行不可謂窮先生𨿽死何憾矣顧天之所以佑善人者君子恆若以爲歉焉此哀辭之所爲作也先生之死予旣哭之以詩故弗復爲辭以相之始追敍疇昔以志予感愴之私云爾

防李北海永康帖

宣和內府所蔵李公十帖此其一也今人往往喜效李書而罕得見其眞迹余幸獲見之而又不能學安得相求而適相值哉

題黃給事山居圖

予讀紹興正論小傳未甞不三復而悲之方秦檜起勢立威小不附者輙欲寘之死地而忠鯁之風不爲少衰嗚呼何其盛也然皆僅足以掇禍固莫有得行其言者嗚呼又何不幸耶獨故給事中黃公居殿院時防檜姦狀檜由是去相位使當時聽言類如此正論可無作矣他日檜卒用公卒斥我瞻四方蹙蹙靡所騁嗚呼悲夫公之去也屏居海外馬秦﨩上蒼崖崛起長風怒濤中覽是圖猶想見其孤標峻節當與之並存於天壤間也

書石曼卿館直詩後

曼卿仕凡再入館康定二年二月四日以祕閣校理卒於官距作此卷時厪四浹旬耳安知非曼卿絕筆耶嗚呼曼卿之卓然不可朽固不必在是歐陽子所謂軒昻磊落突兀崢嶸者覽捲猶可槪見也

防蘇公父子墨迹

右文安黃門二帖所言皆私家細事至煩碎而靡宻無足深論學士大夫相與存而傳之者豈不以其人哉夫不能以古人自任千載自期而欲恃區區之文墨以爲不朽者可以慨然於此矣

防東坡贈巢三詩

右蘇文忠公墨迹上有秦熺私印蓋其家藏舊物也章蔡秦氏父子人品無大相逺或與公同時而不相容或異世而相慕愛之如此談者類以爲公論須久而後定豈不然者

防山谷贈元大師詩

元符二年公在戎州有寄題祖元大師此君軒詩明年公自戎州放還以十二月抵江安又明年是爲建中靖國元年公以正月發江安元師自榮州來送之故有是作其詩今載別集中而蜀刻小本以爲祖無大師蓋傳錄者以元爲無故又譌而爲無幸眞迹尙在可證其誤也

防崇國公墓志銘

宋宗室崇國公墓志銘翰林學士鄭居中撰知淮陽軍米芾書今題曰元章眞迹者世知寶愛其書而已夫以公冑系之貴爵秩之尊子孫又眾多且光顯若是而今無稱焉獨賴此書爲好事者所存傳而不廢故其官伐世序猶可考見嗚呼士君子所恃以不朽者書云乎哉

書先聖先賢圖贊後

右孔子並七十二弟子像上有宋髙宗贊附以尙書左僕射同中書門下平章事秦檜記不知何人書檜所謂搢紳之習或未純乎儒術顧馳騁狙詐權譎之說以徼幸於功利蓋指當時言恢復者昔齊襄公復九世之讎春秋大之則夫言恢復者未必與孔子異意也詎可一切以功利目之乎檜作此記時距其卒僅七十六日其罔上誣民之心至死而不已也今其說猶與圖贊並存庸表而出之以俟覽者詳焉

防朱張二先生帖

慶元學禁方厲爲士者至更名他師其問遺尺牘之偶存者未必非毀棄之餘也乃今遂如壁書冡簡復啟其祕是孰使之然耶俗好之向背固足占气運之盛衰士君子政不當隨世爲歆艷簡薄也林生出示所藏朱張二先生墨迹因書以諗焉

記止善集

止善集者上虞劉先生自名其所爲書也先生名漢儀字山甫伯氏侍禦史忠公以直諫有名宋理宗時爲史嵩之所毒以死其季華文公亦以材爲名監司獨先生用特防補官仕稍不顯顧能以道自任旣沒而言立嗚呼何劉氏兄弟之多賢也溍生也後不及拜忠公之子婺州史君而辱與華文公之孫彥徳遊獲觀所謂止善集者蓋先生之學得於云源何氏云源得於建安蔡氏然先生書所述皆其眞知實踐不苟牽引取合乎師說世之剽掇近似以資口耳者不可少媿哉表而出之以自警也亦以厲吾徒也

題脫鞾返櫂二圖

嗚呼古之所以取亡者非一而漢唐之亡獨與宦者之禍爲終始豈不悲哉當理宗時宋祚微矣盧董之憸謀狡智非不能爲甫節士良也衣冠之禍所以未至如建寧太和之烈者夫亦一時之淸言勁論有以殺其勢而遏其衝乎故資政殿學士牟公之守姑孰也嘗畫脫鞾返櫂二圖而爲之贊宋臣怒其譏已風臺臣論罷公公去未幾而宋臣輙斥他日公旣召還宋臣亦輙進然竟以公防卒不復用君子小人勝敗之機實系於此是𨿽若無救於趙氏之亡其遂不亡於二三豎之手者天歟人歟覽是圖者未可第以爲一時之淸玩也二圖作於寶祐丙辰後六十年爲今延祐丙辰公之孫溧水教授君更購善工縮圖爲小捲以便觀者且俾其門生黃溍識焉實是歲之九月九日也

防續歸田賦

續歸田賦黃山李先生擬漢張衡之作也衡賦不錄於漢史唐李周翰稱衡四十不仕順帝時閹宦用事欲歸田裏故作是賦以予考之殆不然也衡事安帝爲郎中太史令永初中謁者僕射劉珍等請衡參論東觀時衡年未四十然則謂衡四十不仕者非也順帝時衡以侍中在帷幄諸侍共讒之衡乃仿離騷賦思而歸田之遣言寄意無及宦防者然則謂衡此賦作於順帝時者又非也蓋衡初遊京師舉孝亷不行辟公府不就大將軍鄧隲奇其才累召不應賦之所爲作乎衡後由侍中出爲河間相徵拜尙書終其身未始一日歸田也豈衡少作此賦晚復悔之耶今先生年逾七十以郡文學滿三歲解印綬去非效衡爲空言也欲知先生者尙以予言求之

書王申伯詩卷後

始予弱冠時學爲詩同郡栁道傳王申伯陳茂卿方子踐子發皆以能詩稱者也栁初效粵謝臯羽後自成一家方受學尊父存雅先生而雜出於謝陳與謝不相識乃酷似之獨申伯別出機軸十數年間星離雲散凡予所與遊與居而以文字相娯樂者又一時之人物矣延祐庚申秋予忝預校文鄕闈防申伯繇閩閫白事中書行署相與握手道舊故出所爲詩如幹篇淸粹圓美庶幾霜降水涸而涯涘見者於是茂卿死已久道傳方入爲國子學官子踐兄弟亦遁迹仙華山中不復與世接顧予乃得從申伯相傾倒於邂逅之頃聆其詩豈非所謂跫然之音者耶申伯之子餘慶尢善爲古章句且將小屈蟠以求合有司之繩尺而子發之婿吳萊竟以言春秋取鄕薦抑又一時之人物矣然則予於申伯能勿重跫然之喜耶因泚筆書卷尾以志嵗月

書余姚新學詩後

余姚學正楊君請於府若州撤廟學而新之予友彥實旣爲作記歸美其守長邦人士樂君之志有成而懼來者之弗嗣也復相與播之聲詩以垂無窮之思焉昔者魯修頖宮孔子不書而史克頌之蓋美其君而爲之師者弗與也何楊君之得於羣公者閎侈若是哉記春秋之所不書法之變也歌詩人之所不頌情之不可已也情之不可已而至於法之變夫亦禮以義起者也凡礱斵之宻丹黝之麗紀詠備矣故予爲本詩春秋之防系之末簡云

題徐君行捲

人莫不有親也聖賢之於塗人無以異也謂事親必若曽子而後可者蓋欲夫人以曽子自爲固非曰曽子爲獨然而人不能皆然也古者比屋可封而人人有士君子之行豈惟曽子然乎予於徐君之事則重有感矣徐君以一文學掾棄官歸養其親時之文人才士相與稱道之不置者得不以其事爲甚髙而難行也耶夫以徐君之事爲甚髙難行者非知徐君者也謂徐君爲能然而人不皆然者是厚誣天下之君子也由徐君之道充而至於曽子其可也孝子不匱徐君則庶幾矣景行行止尙奚以多言爲哉

記石經

漢石經自北齊徙鄴隋復徙長安至唐初已不啻亡其什九而拓本猶藏開元禦府由開元迄今六百年石之僅存者不可知拓本之可見者若是而已未知後六百年其存幾何好古博雅之士所宜珍防以謹其傳也

恭防禦書奎章閣記石刻

天歷二年春三月上肇開奎章閣延登儒流入侍燕間冬十月臣多爾濟作頌以獻至順二年春正月禦制閣記成秋某月某甲子大學士泰禧宗禋使臣阿榮傳旨以刻本賜焉臣多爾濟抃蹈而退襲藏惟謹以臣溍待罪太史屬俾紀其嵗月於下方臣竊聞前侍書學士臣集爲臣言皇上以萬幾之暇親灑宸翰書奎章閣記刻寘禁中凡墨本悉識以天歷之寶或加用奎章閣寶應賜者必閣學士畫防具成業特詣榻前四復奏然後予之非文學侍從近臣爲上所知遇者未嘗輕畀臣多爾濟當上踐阼之初以保寧等處萬戶召對明仁殿持詔發兵河東陜西尋以前鋒迎敵遂巡鎭拊安河南山東又被防督諸將平雲南陛辭之日旣賜之弓矢及他服用貴珍之物以重其行逮凱旋而復命也顧以辭藝進而特預是賜殊常之恩夐絕前比玆蓋時淸主聖弛武而隆文示之意向以風厲於四方將使中林兔罝之士莫不鼓舞變化於云漢昭回之下甚盛徳也一嚬一笑豈虛乎哉臣多爾濟以周通之才出入文武動恊上意抑可謂不辱君賜矣臣是用備著之若夫天縱聖能心畫超詣有非疏賤下愚所得而窺測者不敢贊一辭也

跋李西臺書

考亭朱子與尢公延之評西臺書足以見前軰不務爲苟同洪公景盧旣不敢可否於其間樓公大防又不過署氏名而已後學尙何言哉

跋晝錦堂詩

祁國杜公艸書晝錦堂詩紹興間嘗歸之內府詩中適有禦名故刋去之然此字本韓氏家諱而祁公用之不疑古人臨文不諱之意尙可見也

跋韓令公眞贊

居士集此贊末句作丞相魏公按公以嘉祐八年封衛國公治平二年乃進封魏贊作於元年之八月曰魏公者蓋後人追攺之幸眞迹尙存可考也

跋黃希明字說

易大象離之體十有六或爲火或爲電獨離晉明夷四體爲日大明日也故傳不曰日而皆謂之明用易者之於日取其明而已然予觀易之稱名取類也不一晉之彖象同稱明出地上而彖言麗乎大明者明在彼也象言自昭明徳者明在我也新安黃君名晉而字希明夫希之爲言觀也慕也惟無慕其在彼而觀其在我者焉斯有以合其明矣君以字說來求予題識其後乃爲本諸易而申言之如此云

書肯齋李公遺墨後

賈傅以喪師去國朝士中與之不合者或從而追數其罪以爲可殺及得一郡而去則賣降恐後君子恥之李公本以忤賈一斥十年其復官進職起師長沙賈已在謫籍𨿽力詆之孰曰不然而公此帖顧謂入謝表啟只須引咎不可怨尢至其盡瘁事國視死如歸英風偉烈乃如此孔子曰君子欲訥於言而敏於行又曰有言者不必有徳豈非然哉

讀譚汝楫傳

予久畱京師竊觀四方之士論述時人行事未有若豫章王武所譔譚汝楫傳使人讀之而不厭者豈武之文爲可尙哉亦汝楫之事有足稱道故武得以馳騁其筆力如此爾昔歐陽子爲桑懌傳謂司馬遷所書皆偉烈奇節士怪今人如遷所書者少疑遷特雄文善壯其說古人未必然及得懌事乃知遷書不誣今人固有而不盡知也夫以汝楫前後捕執大盜百三十有五人旣已無愧於懌矣然懌惟以交趾獠叛嘗被命一往殺之而汝楫連引兵攻徭賊手射殺其酋又縱兵殱其眾而生致其酋六十一人九洞悉平其討叛黎也與主帥分軍鼎立以相掎角而獨擊敗賊數千人又以偏師突賊圍拔其守將曁麾下十九人而乘勝斬首四十一級他奇謀防功有未易遽數者視懌爲孰多乎至其以寡敵眾往往挾數十騎出入賊眾三五萬人中子戰歿而弗顧人馬俱中流矢身被七十一創而戰益力及救兵不至潰圍而出猶反弓射殺數人爲事蓋有甚難而其所遇與懌甚不同也然懌與汝楫崎嶇簿尉間名位略等懌以吏匿其閥用例得兵馬監押而汝楫亦牽於吏議功狀久格不下隨牒調補邊郡錄事判官玆非有志之士所爲太息流涕者耶嗟夫使汝楫與歐陽子生同時宜愈信遷書之不誣而懌不得專美矣世無歐陽子而使武得著錄其事汝楫倘借是而有見於世復何憾歟庸表而出之以俟後之秉史筆者

跋荊公帖

廣漢張子言公書如大忙中冩新安朱子以爲切中其病而又謂先君喜學公書今觀此帖風神閒逸韻度淸美臨學之家宜有取焉評書者未可以彼而廢此也

跋米元暉帖

翟耆年伯壽好古博雅君子也元暉因伯壽識桂勛而傳其術則勛之爲術精矣不知今亦有傳其術者乎

跋宋諸公遺墨

淳化閣帖張華桓溫王導王惇四丞相並居晉人之首而總題曰名臣法帖蓋特取其翰墨之工而於人品之邪正有不暇計也此帖自範歐陽司馬氏下至章蔡凡十人皆宋宰執人品不同而同爲一卷者豈亦閣帖舊法乎卷中一帖不書名而標其旁曰宋宣公恐是宋宣獻耳

題吳興趙公書洛神賦

此趙公被防書寶陀寺碑時所寫公是行遇暴風昌國鉅海中舟垂覆而免殊不以爲意方且遊戲翰墨及乎屏翳收風川後靜波之句豈非善謔者哉卽此亦足以觀其雅量矣

跋平雲南頌

右平雲南頌亞中大夫保寧等處萬戶舒嚕公多爾濟作初文宗皇帝以南詔弗靖師久無功特命公往督諸將深入叛境殄其凶渠餘黨悉平公旣凱旋入奏因作頌以進仍錄其副而傳焉今上皇帝謀元帥俾坐鎭西南夷而廷臣無以易公於是距公之作頌蓋已十年朝廷淸明逺人向化兵寢不用四方無虞久矣公下車之日宜用昔人銘燕然故事勒諸堅瑉以宣皇威於遐方萬里之外然則此卷豈直可傳於學士大夫而已哉

書唐誥後

右唐誥逸其首尾姓名以石刻完本考之則顏公眞卿也始比公山濤叔孫通者公嘗爲吏部尙書大歷十四年代宗崩而公爲禮儀使也其後公以直不見容於楊炎換太子少師猶領禮儀使者徳宗嗣位之明年攺元建中其年八月遙尊母沈氏爲皇太后時也故事置使必因事乃置事已輙罷公之爲使不以一事者若韋縚之在開元以禮儀使而掌五禮也凡制勅冊命皆出於中書是時郭子儀官中書令而不預省事楊炎同中書門下平章事而官門下侍郎惟舍人於邵獨在中書起艸署行者邵也新史邵本傳稱邵以諫議大夫知制誥進禮部侍郎而不言其爲中書舍人者意必以舍人秩卑於諌議而略之也其用吏部尙書吿身印者尙書實承而行之官尙書省者之氏名石刻猶可見也就其可知者疏之如此其殘脫而不可知者不敢以臆說參焉亦闕疑之義也

題東坡臨鐘繇書

古者臨書多取其意而不專求其形似予所見唐人臨二王書無不然非獨蘇公此帖爲然也今之善爲形似者可謂極天下之工矣豈古今之智巧未足以臻此耶

記水樂亭詩

東陽婺大縣爲長吏者恆憚其不易治若唐於君興宗宋王君�鮑君極率以暇日寓情山水間苟非能使政平訟理而田裏安於無事𨿽窮觀遊之美誰與樂此然則地固未必難治獨患夫吏之知以簡易爲治者少也王君爲縣在熈寧時嘗從賓寮登西峴山作亭泉上名水樂眉山二蘇公咸爲賦詩亭旣廢好事者或以其詩刻寘杭之南山水樂洞猶存其舊題曰東陽雲天歷二年秋某月今縣尹趙侯某始卽其故處作新亭且買石復刻詩亭中侯之爲治不煩而餘力之所及亦可槪見矣視前人何歉乎輙爲志其嵗月於下方庶後之從政者有取焉

跋米南宮帖

元章負其才气傲睨一世而推服道祖如此道祖之爲人可知也世徒以其善書並稱之曰米薛而此帖無一語及之則其可推服者豈直翰墨之工而已

題雲山圖

予不解畫凡古今名筆皆莫識其所以爲工近畱南屏積雨彌月遙望羣峯隠見於煙雲杳靄間倐忽之頃變幻百出宛然他日畫中所見乃知良工之意匠眞能窺造化之妙者昔人誦杜子美夜深殿突兀以爲親涉其境始悟爲佳句豈虛言哉

先世墓銘後記

右墓志銘二通前銘黃夫人宗氏於溍爲七世祖妣實故京城畱守兼開封尹贈觀文殿學士忠簡公澤之從妹作銘者夫人之侄潁忠簡子也忠簡薨於汴數日將士去者十五汴人以潁嘗居戎幕得士卒心相率言於朝請以繼其父任時已除杜充畱守乃以潁直祕閣爲其判官尋與充議不合去秦檜枋國李泰發參政得罪貶潁坐貽泰發書有忽聞逺適豈勝惶駭等語降三官銘作於檜死之月曰右朝奉大夫者其元官也又兩月遂爲兵部郎中終其官後銘居士黃公夫人第三子是爲溍之六世祖公第二子諱紹祖則溍之五世祖也作銘者公之甥諭良能前銘敍女適諭葆光者其父也以子貴累贈中散大夫子男五人皆黃氏出而其四人俱以文章知名良倚良能同擢紹興丁丑第良材國子進士良弼國學進士龍川陳先生稱烏傷四君子叔奇者良能字季直者良弼字其二人則何恪茂恭陳炳徳先也良能仕於朝嘗以太常丞兼權工部郎官積階朝議大夫爵義烏縣開國男有香山集行於世而此銘不載集中居士樂府蓋題秦檜所建太平樓佞臣謂檜也公沒迨今百四十有五年遺文皆散落惟所賦樂府猶爲人所傳誦溍嘗訪求得他詩文與樂府合五千餘言第爲三卷間又從宗氏得此二銘謹錄而蔵之並記其後庶來者有考也

先居士樂府後記

右居士公題太平樓滿庭芳卽志銘稱公所作樂府也舊傳樓秦檜所建按宋史紹興五年五月神武中軍統制楊沂中發卒輦怪石寘太平樓殿中侍禦史張絢劾奏其事沂中坐罰金是時檜已去相位則樓之建當在檜秉政初曁檜再相和議成日使士人歌誦太平中興之美樂府所爲作也時檜命察事卒數百遊市中聞言其姦者輙捕送大理獄殺之上書言朝政例貶萬里外忠正之士多避山林間公亦歸隠不復出矣溍旣錄二銘並以公樂府及何公茂恭跋文附見其左茂恭蓋龍川先生所謂四君子者而龍川茂恭兄子壻也

跋景傳遺文

嗚呼此景傳絕筆也予尙忍言之哉景傳長予十五嵗與予爲忘年交而其子克讓予壻也景傳始屬疾陰陽家爭來言所穿新井不利景傳曰死生有命井非所獲罪也皆謝遣之時克讓方從予鄞江上於是有待汝不歸我行有程之語克讓旣歸則又有忍死待兒而兒歸之語嗚呼予尙忍言之哉景傳之先有爲邵州新化縣主簿者仕稍不顯主簿君之父篤厚長者宗忠簡公父事之其歿也公實銘其墓逮景傳之尊府君希聲先生遂以文學爲後進師而景傳負其不羈之才浮游物表人見其寓笑扵文字間類若依隠玩世至於死生之際處之裕如合乎聖賢之學而出乎性命之正者人固未或能知之也其季景宗朝出畊夜歸讀古人書薄已而厚物近乎昔之獨行君子者予尢畏慕焉景傳謂克讓汝非季父不立汝非外舅不成嗚呼景宗視克讓蓋猶予也而景傳望予之厚如此予亦安能有以慰景傳於地下而尙忍言之哉景傳之死予旣無隻字以爲之銘又無片辭以爲之誄姑輯其遺言錄而蔵諸以示無忘或者克讓因是尙有警也

跋景傳新店彎詩

新店彎在諸曁東北三十里景傳十八年間凡三題詩頃予忝佐景州以故事謁郡府道過其處覽最後所題嵗月蓋余以督運吏居鄞時景傳攜其子克讓來爲予壻嘗寓宿於此也追計之已六年而景傳與予永訣者亦四年因次其韻以志存歿之感今相距又五年矣偶閱舊槀不勝愴然輙錄爲二通一以授克讓蔵於家一以寄新店主人俾附後題之末

跋張監丞代祀虞帝廟詩

有虞氏距今三千餘年廟而祀之蓋非一日張侯將上指以香幣走祠下遽能致其昭受而響答此皆聖神在禦徳恊古先故其感孚有同符契張侯固若無所容其力矣𨿽然君猶天也其徳有不可名言者是以昔之詩人歌祭祀之盛惟美夫駿奔顯相而已張侯駿奔顯相之功不旣多乎播之頌聲亦淸廟詩人之意也覽者盍以是觀焉

書王氏忠孝堂記後

僕所居裏於漢爲烏傷縣蓋秦人顏君以孝稱負土其親而羣烏銜土以助之烏吻皆傷故曰烏傷其後有宗公澤宋元祐進士靖康時守磁州髙宗以親王北使過磁公力止之朝廷尋以爲天下兵馬大元帥而公爲副元帥遂建中天之業公以京城畱守歿於汴諡曰忠簡縣人至今奉公與顏君合祠於學官號其堂曰忠孝云夫以數萬家之邑上下幾二千年乃得此兩人其子孫或不克大振或已泯絕無聞若潼川王氏萃忠孝之名於一門而嗣人又能侈大之俾彌久勿墜𨿽晉卞氏不得專美於前吾鄕先哲固有所弗如也因觀侍講虞公所撰王氏忠孝堂記輙識其贊美之私於篇末焉

跋劉聲之詩

僕年二十餘識聲之先生於錢唐時聲之方以經學教授媿莫能執弟子禮後因讀周官將質所疑於聲之而聲之已死今年秋始獲觀其門人瞿君士宏所集遺文凡如幹篇劉君師魯實序其首於是聲之同時軰流人物凋落殆盡與聲之遊最久而兄事聲之者今惟師魯而已士宏得師魯以爲聲之不朽之托尙何憾哉獨惜其所纂錄殊有未備以僕所蔵聲之遺墨校之集所不載者五七言古律詩猶十有二首輙書而歸之俾寘卷中僕所弗及知者固不止此也聲之之子某能保其父書先王之大經大法見於論著必尙有可徵者士宏其合而傳之述作之家或有取焉

跋兪好問記外家遺事

記外家遺事者前有陶公淵明後有蘓公子瞻朱公元晦皆旣沒而言立故其傳至今兪君好問以外孫記沈君遺事而不能必其如昔人之傳與否是以汲汲焉有求於人而托之以傳四十年間所得前朝故老若一時公卿顯人之文數十通好問今年七十有六而求之不厭𨿽以某之蒙陋晚出亦將使附氏名其末欲報之徳昊天罔極凱風寒泉之思詎有旣乎沈君約已裕物爲善而未始近名傳不傳於沈君何失得竊獨感好問之爲足以厲薄俗而有功於名教甚大故弗辭而爲之書

題觳觫圖

客有持觳觫圖過予者作而言曰漁陽嚴君大徳中由殿中知班爲川州判官州有屠牛者詐爲病牛詣州上狀君臨視之則牛自其家逸出昻首屈膝望君悲鳴若有所訴蓋牝牛始孕不病也乃按治屠者罪牛母子獲全今所畫騎而立者嚴君也持文書跪牛前屠者也右顧受屠者文書若擁跪者後趨騎者旁君所從吏卒也其事亦異矣裏父老旣爲之圖且率士友爲賦詩竊妄意太史氏辱爲之敍余聞昔有以詩遺史官願書桃花犬事者有識之士或譏之曰史官書事無大於此犬者乎觀嚴君之愛物而其仁民爲可知固不必計夫牛之異可與桃花犬比否也序而歸之覽者尙無誚焉

書趙繼淸詩集後

延祐初予以非才叨綴末第浮沈州縣十有六年晚通朝籍乃與繼淸相見京師追數慈防舊題升沈存歿殆相半不能不爲之永嘅於是吾同年之在朝行至大官者凡若干人入則奉宴間退又各有事乎其職業獨繼淸方侍班而予以卑官備員冗從得以暇日數過繼淸繼淸亦大出平生所爲詩文相與誦詠之以爲樂余毎愛其詩極淸婉而骨气森然評者但美其不事雕飾殊不知吾繼淸非復異時東塗西抹久矣居亡何而繼淸隨牒調補一縣去臨分握手於繼淸之詩未及攺評姑故識嵗月以道其離合之思云耳

跋進學工程

易曰君子進徳修業欲及時也記誦辭章云乎哉記誦辭章末矣後生小子猶有廢而弗事者程君敬叔排年工程之書所爲作也敬叔以文學行誼髙一時其傳蓋本於考亭門人防氏進修之功不必盡出是書夫亦度中人以下所可企及姑爲是以誘掖之云爾古者大學之道比年入學中年考校一年視離經辧志三年視敬業樂羣五年視博習親師七年視論學取友謂之小成九年知類通達彊立而不反謂之大成卽其排年之功程也學者苟能因今人之所可及而求古人之所必至敬叔將於是書之外有私淑艾焉行逺自邇登髙自卑在乎勉之而已

跋胡氏家蔵公牘

予家蔵先世以京削外攺時舉主五員照牒皆有奏撿而此悉無之不知偶失之邪例無之邪凡自判司簿尉關陞須舉主三員其舉堪充縣令者謂之令狀右選中乃得以校尉徑舉縣令又不限所舉員數觀此亦足識當時故事也

跋蘭亭五字損本

宋景定咸淳間賈氏枋國定武舊刻流落人間者鮮不以資其淸玩嘗俾其客廖寺丞參較諸本異同擇其字之尢精善者輯成一帖命婺之良工王用和刻之經年乃就尋補用和勇爵以酬其勞其石後歸京師今在故執政吳公家此本有悅生印必嘗備選擇者可寶也

跋蘓黃二公帖

蘓帖稱元鈞殿院者呂陶元鈞也陶起進士累遷司門郎中哲宗卽位拜殿中侍禦史朱光庭時爲左司諫奏翰林學士蘓軾撰館職防題譏議先烈乞正其罪陶亦奏軾素疾程頥光庭爲頥報怨此洛蜀二黨所由分也蓋蘓與呂俱眉州人云黃帖不著稱謂莫知以災去職者爲誰當別考也

跋晦庵先生帖

右朱文公先生與侍郎馬公十一帖先生以淳熈八年冬爲浙東常平使者九年知累疏劾知臺州唐公仲友而唐公亦自訴於朝丞相王文定公與唐公居同裏且有連頗陰右之亟俾以江西憲節而去先生抗章不已乃罷唐公新任而以先生塡其闕先生以爲蹊牛奪田三尺童子知其不可力辭不赴攺江東又不赴乞祠而歸十四年秋復命先生代馬公持江西憲節未赴而十五年夏五月去相位六月先生入對除兵部郎官以林侍郎栗論奏有旨仍赴江西竟辭避不赴帖中𨿽謂馬公爲交代而實未嘗交承也先生旣用磨勘轉官除職予祠尋召入主管西太一宮兼崇政殿說書未及上俄俾以祕閣修撰奉外祠前兩帖結銜稱朝奉郎主管嵩山崇福宮方辭論撰而未允也逮得防依所乞仍舊職且降詔褒諭次兩帖乃以直寶文閣入銜帖中云所請亦幸開允更被褒詔是也又其次兩帖止稱階官貼職者時已有旨起先生將漕江東卽帖中云不知除授所由者先生方授辭故祠官使職悉不以系銜也婺相蓋指文定所謂邪說姦心陰自憑結廟社之靈實紏殛之者言若有激恐未必專以前事爲憾也此六帖皆在十六年夏秋之間最後兩帖一稱權發遣漳州事在紹熈元年春一稱祕閣修撰主管鴻慶宮在其二年秋餘三帖則問眷請委之副楮也先生文集所載尺牘分時事出處問答三門共四十卷而此諸帖皆不見集中謹備著其嵗月庶俟采錄以補闕逸云爾

跋淳熈名公帖

異時士大夫尺牘往還稱謂封題咸有定式文𨿽涉太繁然其貴而不倨卑而不詘亦有足觀者焉此四十七帖自宰執侍從庶僚至於京官選人總二十有四其交際之間流風遺俗猶可槪見也

跋綦毋潛詩

唐綦毋詩見於殷璠所序河嶽英靈集者六篇而璠獨稱其題鶴林松覆山殿冷不可多得題靈隠塔影掛淸漢鐘聲和白雲歷代未有龍興在吳中與兩山相望不逺此詩必一時之作豈璠偶遺之耶抑其去取或自有意也因觀間上人所刻墨本輙識其末以俟覽者詳焉

題眞文忠公小像

溍嘗從仇仁父先生觀此卷於金陵今二十又六年重觀於京師寓捨撫嵗月之逾邁慨前修之渺然景行行止無以多言爲也

書仙都王公遺墨後

碩畫

仙都王公手書孔明見先主下至冦凖出師澶淵凡九事號曰碩畫公之以古人自任不輕矣公伯氏魯國文定公事宋孝宗持政枋者十有五年其功烈在史氏而公廑宰百里未及大有設施以歿尙賴此書之存其志猶可槪見公之子是爲魯齋先生以授其猶子且謂或有發揮於後者今故家日益凋落而王氏子孫以材自見列於仕籍者斑斑相望魯齋之待於其後者宜不乏人公之遺志將有托以不墜手澤在焉非直記事纂言而已

與仲子書

魯齋先生學爲世師其承傳之自夫人能推言之而其得於父兄培植之素以爲受道之地者世或莫之知也夫以公間生之質又蚤有志於學家庭之間於一言一動之細猶諄諄吿誡使致其謹如此蒙以養正聖功也安可忽哉今之顏狀嬰孩言談性命者觀此帖可以自警矣

跋葉南康遺墨

學必有師觀南康史君葉公銘兪先生墓其本末源流可見矣今去公僅六十年新學小生往往務求名位尊顯爲人望所屬而能相引重者稱以爲師習俗之不古甚矣覽此銘不少媿哉

讀蘓禦史奏槁

伯修三爲禦史在中臺僅四閱月而章四十五上自聖躬至於朝廷政令稽古禮文閭閻幽隠苟有關乎大體系乎得失知無不言尢以進賢退不肖爲急所劾五人皆權要所舉百有九人則世臣耆徳與一時之名流而於外官下吏艸澤之士有弗遺也竊惟國家稽古建官擇正人防司風紀固將使分別忠邪而爲之進退今臺司計簿毎嵗最其以甚罪坐免官若干人以微文抵吏議若干人而以亷能見識察者無幾意以爲世道衰薄故賢者寡不肖者眾而未敢必其然頃因發防上庠嘗以爲問諸生咸莫知所對玆獲觀伯修奏章始知天下未始乏材特患夫司黜陟之柄者好出聲威以立名譽一有所引重輙以附麗爲嫌而止是以斥棄常多甄拔常少也𨿽然陽城居諫官七年視伯修爲已久所論惟陸贄裴延齡兩人視伯修則已略而又不能如伯修得行其言非城之賢不逮伯修蓋伯修遭逢盛際與城所遇之時有不同也昔之序名臣奏議者不專以盡言爲功而獨以聽納觀人主之徳豈不然哉

跋項可立序舊

仲舉家故官族四世祖謝公廓然仕宋孝宗時爲名執政仲舉以世殊事異淪落不偶變姓名食於一技人莫識也可立以家世之契且有連獨識之邂逅逆旅中旣與之飲酒又爲文與之序舊士大夫始知仲舉本閥閱子弟稍加禮遇焉可立爲誼則厚矣亦豈仲舉之志哉予觀昔之隠者往往混迹庸眾人之間要以自全而已近世所謂髙人逸士身居物表而名聲常赫然諸公貴人之右其智顧出仲舉下何耶予固非敢謂仲舉爲賢於今之髙人逸士竊獨因世道之不古而於仲舉之事重有感也然則可立之文曷宜無傳乎

跋致慤亭紀詠

梁棣州之先大夫祕監公作亭祖墓之側以爲嵗時汛掃饋奠之所名之曰致慤按商人之詩稱綏我思成而不言所以思成之道記禮者始發其義以爲致慤則著蓋少威儀之謂慤有合乎商之質禮以質爲本玆其所以能思成歟墓祭固以義起禮而公之名其亭則可謂知禮之本者矣夫至哀無文至敬不飾墟墓之間至哀也偶人像馬雕刻如生不已文乎宗廟之間至敬也一宮三室施以采繢不已飾乎文飾盛而哀敬衰是則公昭示後人使無忘其本之意也孔子之先實商人其嘗而奉薦也慤𨿽子貢猶疑焉去聖日逺安知不有致疑於公名亭之義者誠不宜無述也凡記載序錄賦詠總若干首棣州旣輯成巨編以某嘗托年家之契復防題識其末如此

跋何節婦詩

僕舊聞曽大父戶部府君倅吳時永康何公以閣職導防樞庭奉詔察訪江淮招集射陽湖流民道過吳興戶部府君慷慨劇論時事竟夕而別未幾丞相吳許公去國言者希防目公爲丞相黨人戶部府君亦坐與丞相兄厚善奉祠而去僕與何氏故契家也節婦呂氏之夫實都承公之子僕以契家居同郡而莫能知之僕誠鄙人哉若都承公兄弟材猷之美業履之盛與節婦父母家衣冠奕葉望扵一鄕則僕知之久矣節婦之能以義自守皆家庭濡染之素與閭巷之間砥行立名者固自不侔竊意節婦方以不得終事其所天爲大戚諸公顧以有司之所旌異動色相慶而永歌之不知果出於節婦之所願欲否也謹附氏名卷末以志其媿而質其疑焉

書曽氏家譜後

韓魏公有言謹家諜而不忘乎先塋者孝之大也家諜之不謹祖先文字之不傳欲究其宅兆而嚴事之其可得乎贑人曽魯卿於少師文淸公爲六世孫官遊南海上最久一旦歸而理其先墓之尙存者復其墓田之奪於豪右者奉其墓祭之廢不舉者凡以家諜之未墜猶有可考見也魏公之言豈非信然哉夫以魏公精搜博訪僅能推及先塋之八世而止今魯卿所譜至於十有八世墓在州裏者亦十有三所𨿽魏公弗如也魯卿之友著作郎麥君出示此譜因識卷末惟爾後人克謹其傳焉

跋思親堂記

思親堂者廬陵彭氏兄弟登其親之堂而思慕之不忘故以爲名堂非以思親而作也則凡可以寓其思者奚獨斯堂哉竊意其布武而前必曰此吾親所行之庭也拾級而上必曰此吾親所歷之階也入而窺其奧必又曰此吾親所居之室也不寧惟是至於盤桿幾杖物噐之微苟傳蔵而不廢者必曰此吾親气澤之所存也是宜於目觸心接無不托以寓其思亦無時而不思豈必當祭而齋始思其居處如記禮者之云乎𨿽然此猶其末耳身也者父母之遺體也不辱其身不羞其親可謂孝矣人莫不有親也而不能人人皆爲孝子者弗思而已能致思焉則一舉足而不敢忘父母矣一出言而不敢忘父母矣彭氏之季曰鬥字宗建者久遊京師示予以堂記求申其說宗建之去斯堂也旣日以逺敢吿以近取諸身而廣其爲思之義云

跋思存堂記

新安吳氏之先墓是爲存山卽其冡捨作堂曰思存蓋因其山之名以名其堂庸寓夫事亡如事存之意云謂之思存者其存與否視夫思與弗思而已祭義曰齋之日思其居處思其笑語思其志意思其所樂思其所嗜又曰祭之日入室僾然必有見乎位周旋出戶肅然必有聞乎其容聲出戶而聽愾然必有聞乎其嘆息之聲此言將祭而齋當齋而思如其親之存焉詩所謂綏我思成孔子所謂以時思之者其思有時也若夫知事君不忠之非孝則言必思忠知涖官不敬之非孝則事必思敬知居處不荘之非孝則色必思溫貌必思恭仁人孝子之不忍死其親固無時而弗思其親之沒而不亡者亦無時而弗存不必齋明盛服以承祭祀然後見夫如在其上如在其左右也輙以臨川先生之記斯堂者申言之如此吳氏之嗣人何日而忘之哉

跋奉先堂記

奉先堂者廣平趙君家祭之堂也古者大夫士之家皆有廟庶人無廟則祭於寢三代而下廟制廢已久則凡可以致力於其親者宜無不得爲矧今之堂非古之廟而所謂祭者直薦而已是固無害於禮亦何憚而不爲乎人不能爲而趙君獨爲之諸公之所稱述未可謂溢美也庸表而出之以風於有田祿而儉其親者焉

跋和靖先生帖

東坡謂先生書似李西臺西臺書蓋屢見之而先生書顧不多見山陰僧捨有先生所書詩數十首多集中所無此帖字畫與之正同可寶也

跋誠悅堂記

濟南程侯子敬敭歷州縣間治行甚著旣而棄官歸養其母廬陵王君吾素與侯有雅故又與侯之子益同在史館爲名其所居之堂曰誠悅且作文以記之蓋治民本乎事親而悅親本乎誠身其說具於孟子之書記不釋其義而獨稱侯政事之美者因末以見其本也夫善言理者必有徵於事是以君子言貴乎有物苟徒取昔人之成說而侈爲空言將焉用之覽此記者由其仁民愛物之功而得其誠身悅親之實斯可爲知言者矣

跋常掾平反序

晉寧府掾常元亨從其推官劉君慮囚稷山有張甲者坐殺兄獄具已久元亨閱其牘知有寃白於劉君直而出之劉君深服其詳敏自以位卑莫克論薦乃序其事而傳焉漢史稱於公爲東海郡決曹決獄平顧其可見者獨孝婦不殺姑一事耳而太守不能聽至令抱具獄哭而去嗟乎婦之不殺姑與弟之不殺兄事正相類元亨能爲於公之所不能爲者非元亨之才有大過於於公蓋其所遇不同也然則劉君賢於昔之爲太守者逺矣劉君方居北門握史筆倘因撰述而有所登載亦足以見當今吏稱其職而天下無寃民前代所不及也安可以爲小善而略之哉

跋臨汝記

臨汝記者前進士楊舟爲江西行中書掾申屠子迪作也撫州民吳甲以貲致身郡吏又欲援其子乙領臨汝書院錢谷計山長萬士元持不可甲怒假他事屬郡倅廷辱之士元不能堪歸自剄而不殊乙遽來受事士元益痛憤引刀絕吭而死士元無子惟一力甲欲防其口復假他事防有司逮系之諸生皆駭散鄰僧収士元屍而瘞焉乙後自陳考滿挾憲府公牒於堂補儒學官子迪時爲都曹掾按儒臺故牘得士元死與乙受事月日白其狀罷遣之且爲文弔祭士元禦史來監洽者欲爲乙地而莫能奪其議也子迪旣調官去乙得行其計遂取臨江儒學錄其在臨江數自警謂萬山長至云凡舟之記亡慮二千言其大略如此嗟乎向使士元死而事覺子迪得閱其獄暴殺人者罪而誅之則記之所述宜有大於此者顧以嵗月相去已久且防赦故所記止是予所以哀士元之死悲子迪之志爲之掩卷而太息也輙刪其要而論著於篇

書申屠公墓表後

孔子之贊易蓋曰善不積不足以成名又曰積善之家必有餘慶而孟子論君子之澤直斷以五世嗟乎名之成否慶之有餘不足亦視夫善之積與不積何如耳子子孫孫勿替引之𨿽百世可也內翰臨川吳先生旣以善人表申屠公之墓且登載其爲善之迹甚具人知公之無媿於其名而不知公以考城君爲之父禦史君爲之子諸孫又往往能以材自見而致顯融於時所積之厚非一世矣公之名則以暴著餘慶之未艾詎易量哉繼述之善是在後人庸志諸下方以俟

跋蘭亭序

吳興公臨禊帖予所見亡慮數十本此其最佳者然嘗觀唐馮承素所臨極蕭散朴拙殊與此不類好事者能合而求其同則王氏筆意所在可得矣

跋禦書明良二大字

皇上在宥天下端拱無爲淸間之燕時遊心於藝事云章奎畫夐出前古帝王之上而臣下罕有獲拜賜者惟翰林學士承防開府儀同三司紮拉爾公以開國元勲之冑世長宿衛淸忠粹徳簡在帝心親禦翰墨書明良二大字以賜焉仍命公因以爲字臣溍忝以非才載筆從公之後公出以示臣防志於下方臣竊惟君尊臣卑者分之殊休戚同之其體則一是故舜之作歌臯陶之賡載皆取諸人之身而以元首股肱爲諭元首之明君徳也股肱之良臣道也合明良之二言以爲賜而因以字之於以表君臣之一體也非世家重臣與國同休戚者何以堪此乎𨿽然舜臯陶之賡歌所謂元首明哉股肱良哉者臣之良由君之明也武丁之命說所謂股肱惟人良臣惟聖者君之聖由臣之良也然則公之圖爲補報者宜何如哉臣不佞不敢徒以公衣被昭回之光侈爲一時之榮遇而獨以大人之事君者有望於公罔防昔賢專美於前也

跋禦書慶壽二大字

今上皇帝攺元至正之明年翰林學士臣多爾濟巴勒嘗一日侍燕間於宣文閣上親禦翰墨作慶壽兩大字以賜焉後七年臣溍以非才待罪翰林臣多爾濟巴勒由遼陽行中書省平章政事入爲中政使出以示臣防謹志之臣欽惟皇帝陛下以天縱之多能聖學之餘事形於心畫如雲漢之昭回在上非下土愚臣所得而窺測然竊聞之皇極五福以壽爲先兆民所賴一人之慶夫以勲賢貴冑爲國世臣錫之睂壽以保其家宜也乃若推廣上防均慶於下使八荒之臣同躋壽域豈非所謂彰君之賜乎臣於名言之所不及者旣不敢彊贊一辭而屬望之私有不容自已者謹以志於下方

跋禦賜永懷二字

文皇以萬幾之暇遊心藝事神文聖筆冠絕古今間嘗以佩刀刻蘆菔根作永懷二字亦妙具乎八法因摸爲墨本以賜近臣今翰林學士承防哈喇巴圗爾時方以禮部尙書入侍燕間與被是賜襲蔵已久恐人無知者出以示臣某防志於下方臣竊惟永懷之義猶大雅之詩所謂永言孝思也昔周成王剪桐葉爲圭徒以實其戲言而上之孝思造次不忘乎聖念度越三代之人主逺矣後之史臣宜有述焉

跋袁翰林鹵簿詩

昔我世祖皇帝肇建太室武宗皇帝始親祼獻逮英宗皇帝乃行時享之禮而備鹵簿之儀蓋太平極盛之際也翰林直學士致仕袁公時爲祕書監著作郎寫以爲詩使窮鄕下士一覽觀焉如身在輦轂之下而覩熈朝之彌文何其幸歟漢應劭唐王象皆有鹵簿圖宋王欽若有鹵簿記三卷宋綬增爲七卷後累增爲三十三卷公乃括以六百言曲盡其鋪張之妙亦奇矣詩曰𨿽無老成人尙有典型安可忽諸

跋武學博士朱公誥

宋理宗開慶元年七月故敷文閣學士朱公由史館校勘授武學博士我曽大父戶部府君由通判慶元軍府事授武學諭實與公並命後九十年是爲今至正九年乃獲觀公曽孫業所述公年譜誤以武學爲太學謹錄當時所被吿詞歸之以補其闕而訂其僞

跋王江州誥

右王江州誥詞中書舍人樓鑰行宋三百年吾烏傷第進士者實始於王氏皇祐癸巳則防陽令固紹聖甲戌則知福州贈正議大夫永年福州之孫寅乃弗取世科而用蔭入官歷守七郡其以朝請大夫知江州則慶元元年正月也凡州郡守臣差則出勅除則給誥而誥必有褒詞故尢以爲榮江州之七世從孫褘從予遊京師予因閱官書於史局得此誥詞錄而歸之以備其家乘之闕文

跋危公墓志銘

宋崇寧選人七階判司簿尉爲迪功修職郎有舉主三員則闗陞令祿卽從政郎也自從政四遷至承直郎是爲兩使職官畱守判官猶是選人有舉主五員則班引而攺合入官以職事官攺者則吏部具鈔外攺則免班引攺官後例差作縣謂之須入若他有除擢而理爲須入則免作縣也危公已自從政兩遷至文林故超授通直郎蓋迪功而上則攺京官文林而上則攺陞朝官謂之合入通直乃其合入之官仁和赤縣故公以陞朝官知其縣事也若夫所謂轉官者又與攺官不同京官以上四年一磨勘轉至前行正郎止待制以上六年一轉至諫議大夫止之類是也因陳君論志銘誤以攺官爲轉官以知縣爲縣令謹考舊制附見於後云

跋宋諸公遺墨

右宋人尺牘十有二凡十人雷知院孝友宇文簽樞紹節同事茂陵而吳節使瓌憲聖猶子曽開府覿壽皇潛邸舊人此卷先執政從官次宗戚近臣以及庶僚而不復計其時軰之後先又以蔡尙書防學爲中書故亦寘於鄭侍郎作肅之後贉卷紙有小墨印曰臣陳瑾重背造是必嘗歸於祕府矣此十人者不皆以善書自名當時相去又未久不知何以貴重之如此徐君於六十年後得之五千里外豈不可爲奇玩也哉

跋宋兩朝遺墨二首

理宗與賈似道書

右宋理宗付賈似道親筆按續通鑑長編景定三年二月丁亥朔李松壽來納欵上諭宰執曰情僞難憑又曰切須審處似道當與之要約如能歸漣海之地方可取信十二日戊戌都省言漣海已遂収復而新史歸地在二十四日庚戌乃因李直是日有建節封王之命而連書之耳璮卽松壽也此親筆以初十日午時下曰來意眞確又曰不可失信必在已要約之後未歸地之前蓋是月之初十日丙申故事禁中處分事付外謂之內批又謂之禦筆皆內夫人代書而所謂禦寶批者或上批或內夫人批皆用禦寶惟親筆則上親書押字不必用寶璮之去就事系機宻上不批示外廷而獨以親筆付似道故正史及他傳記皆無所登載庸考次月日以備闕文

度宗與賈似道書

右宋度宗答賈似道手書命之曰師相而不名體貌之至矣其稱謂之過𨿽見譏於史氏若夫實借鈞庇伏丐鈞照等語如士庶之施於敵已者君臣之分幾於盡廢此紙流落人間乃搜訪之所不及是以史氏無譏焉孰知夫禮先亡而國隨之非細故也庸表而出之以俟後之秉筆者焉

跋米元章書蘭亭序

臨禊帖者得其貌似優孟之效孫叔敖也得其意似魯男子之學栁下惠也世所傳三米蘭亭乃是以右軍書摸勒上石此則元章臨右軍書貌不必同意無少異可寶也

跋傅氏所受誥命

溍八嵗入學受書於傅先生後七十年乃辱與先生從孫藻遊因獲觀其先世所被誥命蓋修職郎致仕思聰於先生爲曽大父迪功郎致仕大中於先生爲大父修職故有官以長子時中得觧而加封其第二子卽迪功亦以長子奎得觧而受封迪功第四子翼則先生之父藻之曽大父也傅氏世業儒異時甞有第進士者僅霑一命而止先生之上世又皆以慶典推防懷才而不試藻妙齡秀發委祉所及將於是乎在先生名肖說字商佐云

跋金縢圖

尙書正義分金縢一篇爲四節吳郡顏直之用龍眠遺法書其本文而畫其所書以爲此圖其所書蓋第二節

之冊祝第三節

之卜吉祝與卜同在一時篇終所記乃後來事故略而弗及也經文可見者植璧秉珪啟籥納冊而已此圖於鼎爼樽爵豆籩筐篚之屬靡所不備亦畫家以意爲之而曲盡其形容耳

跋方承奉墓志銘

承奉方公大冶丞諱應龍之父也虞公與大冶俱嘉定癸未進士故承奉之沒虞公爲銘其墓因及吾邑諸同年景云者朱公元龍字元齡者樓公大年字處善者龔公應之也龔公以經義受知穆陵歷踐淸要官至右史終於中大夫直寶謨閣朱公由宗正丞兼樞宻院檢詳諸房文字左司郎官國史院編修官實錄院檢討官累遷知臺州虞公由尙右郎官兼國史院編修官實錄院檢討官累遷知瑞州樓公亦以吉州倅攝郡事入爲提領戶部犒賞所正管文字惟大冶先已有官鎖應換授僅得一階未及陞攺而以選人先其父卒人莫不悼惜焉後虞公作銘一百有四年是爲今至正十二年大冶曽孫道禪以嵗久銘文失其傳來訪於某謹錄而歸之

跋歐陽文忠公帖

右歐陽文忠公帖奉職者公第十三侄與其弟十四郎名皆未詳帖中云十四郎自縣中來三班奉職右選卑官必爲監當於一縣也公以皇祐四年三月丁鄭夫人憂五年八月自潁歸於吉而此帖作於是年之正月蓋因遣人求墓志而附致之也別一帖云只十六程可到必潁之鄰郡但墓志不傳莫詳所稱知府舍人爲誰或誚公不當言官職難得只教以修天爵奉天職可也伏觀此帖𨿽不據古經傳爲無髙論而勸戒之辭眞切懇到出於至誠與家人語當如是也蘓文忠公嘗跋公與十二侄司理等帖云凡人勉彊於外何所不至惟考之其私乃見眞僞此歐陽公與其弟侄家書也又云聞公之子季黙編公牋牘爲一集此數帖尢有益於世當錄以寄季黙蘓公眞知言哉

跋幹淳四賢墨迹

朱文公與大愚帖

淳熈丙申公用執政薦除祕書郎而羣小問之尋降禦批曰引虛名之士恐壞朝廷公亦辭不拜且有與東萊書時公新作艸堂於雲谷以待來學故帖中云諸況已具恭兄書中腐儒之效如此豈復敢有傳道授業之意但欲杜門念咎以畢餘生也公以六月辭除命七月不允再辭十月乃奉祠崇道故帖中云一請往來動逾兩月也大愚任四明倉曹在壬寅冬距公之得祠首尾七年帖中稱之曰監倉者必作於其需次之時也

張宣公與東萊帖

乾道辛夘春詔以知閤門事張說簽書樞宻院事公時以左司兼侍講手防極言其不可命中寢而宰相陰主之乃出公守袁州壬辰春遂伸說前命帖中云元晦之約竟能成否宜春在來年六月若不被汰斥果成赴上則明秋可邀二兄過彼相防然公自去國退居三年袁州之闕竟不及赴淳熈甲午乃起帥廣西東萊以正字丁外艱是年夏服除奉崇道祠秋入越故帖中稱之曰主管正字且問其畱防稽幾日公作此帖於冬初廣西之命蓋未下也

呂成公與某少卿帖

少卿莫詳爲誰公以宣教郎系銜者帖作於乾道辛夘七月攺京官以後九月除館職以前也

呂忠公與石應之帖

應之名宗昭越之石氏東萊門人公作此帖於紹熈甲寅之正月云妹子姻事嵗晚已畢而同月有祭妹文則作此帖之日妹猶無恙也帖中後一段蓋應之哭內已久故公欲其得賢配爲內助而公有女將適其子故帖中云此自君家事累紙叨怛近於彊聒又云然渠成亦秦之利也其稱應之曰正字者應之乾道壬辰乙科進士至是已餘二十年必召試入館也

書曽大父代朱簽判作啟札後

遁山朱公蚤從我曽大父戶部府君逰戶部府君奇其才以仲弟望江令之女歸焉公年二十有六擢龍飛乙科初筮處之幕職祗事伊始例修竿牘之敬自通於臺閫守倅交代同僚皆戶部府君爲之具槀蓋以文爲贄在盛時固有之其爲禮之煩苛則至季世而極重緘疉幅累百千言間有以一二聫援據之功偶儷之工而被知遇者精搜巧琢尢不敢率易焉場屋之士甫就選調門無食客佐其操觚染翰鮮不資於父兄師友渡江後名公別集所載可見也逮今盛時風俗復還於淳古上下之交際以實而不以文公𨿽勞神州縣垂三十年莫有責以向來煩苛之禮者矣自公得謝而終老於家又不啻四十年當時故事有後人耳目所不及接者焉溍近因裒輯戶部府君遺文而得此槀凡爲啟札總若干通輙錄以授公之孫濓防謹蔵之濓篤於學而酷嗜爲古文若無用此爲或者觀其舊俗而有以驗今昔質文之異尙也

跋

跋唐臨王右軍二帖

右唐臨王右軍二帖其精詣如此而不著臨者氏名蓋當時士大夫類能書非獨二三鉅公顯人爲可傳也

跋東坡臨明逺帖

古人臨書不求形似而能得其遺意今則愈工愈不近也好事者盍於此帖乎觀之

跋泰山碑

泰山碑字多磨滅惟二世詔粗完嶧山碑亦有此詔蓋當時欲使來者知石刻是始皇帝所爲故皆刻此詔於其後也

跋嶧山碑

歐陽公謂嶧山無此碑觀杜子美贈李潮詩則歐陽公之前無此碑已久新齋李公嘗以模本刻於金陵郡學其石今亦弗存此是徐鼎臣模刻舊本可寶也

跋館本十七帖

唐貞觀元年詔京官職事五品以上子嗜書者二十四人隸宏文館習書出禁中法書以授之尋又置搨書三人此館本之始也開元六年命整理禦府古今工書鐘王等迹得一千五百一十卷視貞觀時無所增成龍朔三年進館內法書至九百四十九卷然則當時館本必不止十七帖此十七帖特以世所共傳而其後有勅勒充館本故名之曰館本十七帖耳捲尾有僧權二字不完是梁之徐僧權云

跋唐禦史臺精舍記

漢史列傳具載包咸劉淑檀敷李充所立精舍而唐禦史臺精舍史缺弗錄蓋彼四人者皆以講授諸生此則以奉浮屠氏故略之耳幸有此碑可存當時故事也

跋李西臺書

涪翁稱西臺書出羣拔萃膳不剩肉如美女丰肌而神气淸秀但恨摹手失其筆意耳今獲觀此眞迹而窺見其筆意寧復有涪翁之遺恨乎

跋林和靖詩

予嘗見先生手書詩一卷多集中所不載此三詩則皆有之而亦不盡同竊意集中是後人攺定也

跋範文正公書伯夷頌

範文正公爲蘓才翁書伯夷頌後有秦防之太師賈師憲太傅兩人圖記宋南渡後此卷必流落江左而嘗入其家至李侯戡得之於燕則宋亡之明年也範氏所居近在吳中兩人不能舉而歸之卒有待於李侯而公之子孫乃獲敬受寶蔵焉豈偶然哉蓋自西方兵寢不用公歸而均逸外藩因得以暇日遊心於藝事才翁善書而深服公楷法之妙求公寫乾卦而公以字數多眼力不逮故爲寫此頌卷末第云書法亦要切磋未是處無惜賜教而已後來一二大老乃推廣其說謂公書此實爲天下萬世綱常計至哉言乎末學之士毋庸贅述也

跋範文正公與尹舍人帖

尹公自謂與範公義兼師友而其言談罕及於性命至尹公處死生之變尢人所難能非知道者不足以與於此蓋是時風俗醇厚士大夫多不言而躬行未至立名字以相髙此宋三百年極盛之際也伏觀範公遺帖安得不爲之撫捲而三嘆乎

跋徐州鹿鳴燕詩序

此敍視東坡先生集所載少六字不同者十三字按先生以嘉祐元年舉進士此卷云嘉祐之初而集中作嘉祐之末幸眞迹尙存可正傳刻之誤也

跋東坡書秦少遊龍井題名

元丰元年東坡先生謫黃州少防以二年秋至龍井三年秋先生乃爲書此題名而記其後言與兒子邁棹小舟至赤壁西望武昌山谷喬木蒼然雲濤際天而先生作赤壁賦則五年之秋冬也溍兒時卽能誦少防題名不意垂老獲見先生眞迹因考其嵗月而謹志之

跋黙成潘公帖

考亭朱子稱公所居僅庇風雨郭外無尺寸之田經界法行獨以丘墓之寄輸帛數尺而已此帖所言歷仕二十六年無一畆可耕一椽可居是也朱子文謂公前後在官不過八百六十餘日然則二十六年之中所歷實不滿今之一考俸賜蓋亦無幾宜其淸苦貧約也吾鄕先達貴而能貧者惟公及徐文淸公而公之襟度尢爲灑落嗚呼賢哉

跋靜修先生遺墨

某弱冠時甞手鈔靜修先生丁亥集悉能成誦後五十餘年始從汝南張君獲覩先生遺墨蓋君之先大父受業先生之門故先生書此以授之其言小學書不取鄧伯道朱壽昌事善發明朱子言外之意某旣得以快覩前修之眞迹又有以竊窺先儒之微防抑何幸歟

跋翠巖畫

先生盛年客於信國趙公頗欲以奇偉非常之功自見遭值聖時海宇爲一老無所用浮湛俗間其胸中之磊落軒昻崢嶸突兀者時時發見於筆墨之所及後生小子乃欲一切律以尋常書畫之品式宜其傳於世者少也某以大徳戊戌春見先生於錢唐今已五十年因觀先生所爲孟浩然詩意圖聊識其後云

跋趙魏公書歐陽氏八法

近世錢唐金氏一之以善爲歐書得名曁趙魏公出學者爭慕效焉歐學遂廢而不知公之教子實用其八法賴此帖故存本末源流尙可考也𨿽然梓匠輪輿能與人以規矩不能使人巧父子不傳之妙必有出於此帖之外者矣臨學之家宜深造而自得焉

跋錢翼之千文

吳興趙公早年學書用工至精宻迨其得於心而應於手縱橫曲折無不如意之所欲出以公之學名其家者務於速成往往摹仿公暮年所書而求其形似如不由其戶而欲升其堂入其室也得公之用功精宻又參以古人而別出新意自爲一家如吾翼之者殊不多見此卷千文四體皆其得意書尢不易得今翼之已不可作而有子能傳其業亦以予言爲然否乎

跋余姚海隄記

書敍禹之治水備著其濬導之功孟子亦稱禹防九河瀹濟漯決汝漢排淮泗其於海惟曰入於海注之海而已蓋至此無所復用其力是以太史公河渠有書班孟堅溝洫有志至於海則存而不論也余姚居天下之東南而地訖於海居人數有海患其故爲縣時宋慶曆間知縣事謝景初嘗爲隄二萬八千尺慶元間知縣事施宿嘗爲隄四萬二千尺而其中爲石隄者五千七百尺其用力於海皆古所未及可謂難矣國初易縣爲州四十餘年而葉君恆來爲其州判官所作石隄以尺計者前後總二萬四千二百二十五視前人不愈難哉先儒胡文昭公毎以經義治事分齋教學者所治之事水利其一也自世儒務爲髙論而不屑意於事爲之末或者遂指經義爲無用之言以相詬病亦已久矣君以經義釋褐入官而善於治事至於水利亦能用力於古所未及大書深刻登載已詳今獨推其能爲人之難能者由其知先儒爲學之道而經義之果不爲空言也

跋南丰曽公諡文定覆議

宋制文臣光祿大夫武臣節度使以上法當定諡者皆太常博士議之考功郎中覆之乃以上於朝而降勅紹興初欲旌死節之臣始有賜諡徑令中書舍人行詞給吿太常考功咸不與焉由是應得諡者亦援以爲比干道末臣寮言其非故事而申明之淳熈中遂詔特命諡者並經有司議定取旨出勅曽公官止四品因鄕郡之請而賜諡其議於太常覆於考功者用近制也然其發揚褒美𨿽書贊之辭殆不是過豈以降勅給吿爲輕重哉劉公自嘉熈戊戌訖淳祐壬寅凡兩兼考功又眞除員外郎不知此議作於何時今言者方建白重修宋史考其嵗月上之有司以補曽公列傳之闕可也

書賈氏家譜後

宋南渡後婺之東陽第進士者自蘭隰賈公始公諱廷佐字子野父奉直公用故宰相魏國文元公恩補官而公自眞定還居東陽家譜幸完可考縣誌載公爲刪定官以忤秦檜去國而公主桐盧簿時乞罷和議三書皆缺弗錄人無得而傳焉檜防其君稱藩於敵國史諱不書但謂之和而臣僚章奏如忠簡胡公所謂朝廷宰執盡爲陪臣者自不可掩公書亦曰陛下爲敵國諸侯臣爲敵國陪屬與忠簡不謀同辭尢可見當時事實初非過爲是激切之言也夫和者東都盛時嘗以施於鄰國何獨紹興之事能使人感憤若是乎詔諭之使受書之禮蓋不止形於空言矣予友吳正傳爲公畫贊敍謂言一至此其君所不能堪是猶以史氏所諱而疑其言之過於激切也正傳又謂世知有忠簡之書而不知有公嗚呼自古忠正之士危言讜議湮沒無傳者豈獨公哉公之所言則有足徵者不可使終無傳也庸因正傳所序而備論之以俟著述之家訪問焉

書葉信公年譜後

宋制文臣少卿監武臣正刺史以上在先朝薨卒者實錄內例有附傳國史列傳之所本也今言者方建白重修宋史而丞相信國葉公之薨在徳祐失國後三年無附傳之可據某嘗過公故第而拜公遺像於甽忠堂退又得故禮部尙書王公所撰公墓志銘而知公平生大節歷官行事之槪玆獲觀公家所述年譜視墓志銘爲尢詳竊意當時名卿大夫相繼淪沒於徳祐以後者宜不止公一人未必皆如公之有後而能以儒世其家也文獻之不足徵者旣如彼幸其猶有存者宜謹襲蔵以俟有司之詢訪焉若夫考其時事而著論贊之辭則有秉史筆者在非吾徒所敢知也

跋右丞葉公上書副本

宋景定甲子秋七月彗出栁詔求直言三學之士皆有書言朝政缺失故尙書右丞葉公李時遊京學與同捨生唐棣等八十三人叩閽上書斥言宰臣賈似道專權誤國尢爲剴切似道知奏槁出於公八月令京尹劉良貴捕寘於獄以僣用金飾齋扁爲公罪竄漳州徳祐乙亥似道以喪師謫漳州乃放公自便初世祖皇帝親總六師駐江上而憲宗皇帝奄棄羣臣世祖歸正宸極鄂州圍觧似道方宣撫京湖邀爲已功遂入據相位公書所謂適有天幸克成厥勲是也中原士大夫往往能傳誦之國朝旣取宋至元十四年命禦史大夫相威行臺江南訪得公於杭州卽以公提舉儒學二十四年尙書省立由提舉召拜左丞尋遷右丞二十八年卒於官東山朱君伯淸少與公同師事太學博士施先生南一公之獲罪人莫敢近朱君獨具服食之物遣所親防送以行及公居政府士多由公以進公數遣迎致朱君訖謝弗往以布衣終公南去時朱君之子文韶甫七嵗臨別以所上書副本授之文韶襲蔵惟謹迨今八十年莫有知者文韶沒後其子天驥始出以示某防志其嵗月於左方以俟秉史筆者采擇焉

跋禇河南書兒寛贊

子固以此贊與三龕孟法師碑用筆不同定爲河南晚年書碑有嵗月誠可信不疑然石刻視眞迹自不無少異蓋其轉折精神處有非摹勒之巧所能盡也

跋閻立本畫

宣和內府所蔵閻相畫三十有二予嘗於故祕書少監呂公家觀其房宿蓋大徳中先朝所賜宣和舊物也今乃獲覩此五星東海徐公謂所見三本皆不逮此則其所畫宜非一本此卷𨿽無內府印章而徐公在宣和間已鑑定爲眞迹誠可寶矣

跋蘭亭圖

右蘭亭圖趙千里作永和禊集四十有二人其不見於史傳者世或莫知其姓名千載之下乃有能摹寫其儀刑風度以補史氏之闕者非直可資一時之淸玩而已李伯時有觴詠圖好事者已爲刻石以傳此圖纎麗微宻𨿽有善工亦未易刻尢可貴也

題唐臨蘭亭

舊見馮承素米禮部及趙魏公所臨禊帖未嘗爲苟同今觀此本筆勢翩翩風神秀發又絕異欲取而參較之不能不以四者之難並爲恨也

跋晦庵先生帖

國朝善書者稱秋磵王公評考亭朱子之書曰道義精華之气渾渾灝灝自理窟中流出又曰道義之气蔥蔥欝欝散於文字間其評書如此則其善書豈直防畫之工而已蓋自許魏公推明朱學而立其說於學官且用以取士朔南聲教所曁咸知尊信之罔有異辭至其翰墨之妙類以爲儒者細事寘而弗論秋磵公可謂目擊道存者矣道傳赴玉堂之召攜考亭手帖北上玉堂諸老善書如秋磵公者爲不少幸求其試評之

跋朱椽辧誣詩卷後

人莫不有是非之心充是心也行於朝廷則爲公道發扵士君子則爲公論公道廢而後公論興公論息則天理滅矣敬之以剛直取惄受誣而臺府爲別白是非以昭雪之朝廷之公道行矣奚以士君子之公論爲哉諸公猶嗟嘆之永歌之而不已者非專爲敬之發也蓋將使在髙位而無是非之心滅天理窮人欲者聞敬之之事足以戒也敬之之事前序已詳玆故弗論獨論其所以不宜無傳庸俟夫觀人風者焉

跋溫公通鑑艸

溫公通鑑書晉永昌元年事視此尢爲詳備此特其初槁耳而作字方整未嘗爲縱逸之態其敬愼無所苟如此宜其十有九年始克成書歟今之文人類以敏防爲髙貴輕揚而賤持重使溫公復生未必能與之追逐也三復之餘惟有掩卷太息而己

文獻集卷四

欽定四庫全書

文獻集卷五

元黃溍撰

序

陳茂卿詩集序

詩之爲用其微矣乎輶軒之使不至而挾飛霞簸明月者徒以自怡於萬物之表而已夫音奏之悲涼意象之荒忽初若澶漫無屬至其使幽人狷士有適而不懟或者舒揚振道之益猶有資乎覽者顧謂其如瑤華琪樹世所罕見探而有之或嗇於用若吾亡友陳茂卿之爲詩其亦所謂瑤華琪樹者非耶茂卿平居惴惴寡言容貌不能動人生三十年未嘗一逾裏門以死故時無識茂卿者而茂卿之自窮亦果矣自予與之交而善而弗獲窺其奧茂卿旣死訪遺槀其家亦竟無得蓋以殉葬焉因追次向所僅聞而可知者爲五七言古律詩如千篇嗚呼茂卿緣情序事淸邃激越其嗇於用與否予固莫得而知載而傳之四海之大千歲之久烏知其不有合也而茂卿孑孑焉自窮如此有可爲追惜而悼慕乎然予聞之荊山之韞丰城之閟必有俟以彰其用𨿽玉煙劍气非窮山腐壤之所堙滅物之顯晦固系其逢哉序而藏之庸俟知者不復苟爲讓也

送葉審言詩後序

嗚呼四民失其業久矣而莫士爲甚非謂夫賤且拘之爲病也饋膳以厚之給復以優之所養有古之所無而所就無古之所有何哉蓋昔之生齒眾矣未有不使以士君子自爲者而今也惟以其占籍爲斷焉耳方儒服俎豆蝟然勃興而秀人碩士不得業乎其間者比肩而是彼施施焉於於焉逸居飽食而肆其力於負販技巧者豈亦少哉幸而有能砥礪激髮稍自出以售於世或者且將縻之以簿書束之以律令使之伏其所長而效其所短譬猶任劉累以飯牛責卞莊以搏彘抑又失其業之大者也若吾葉君幼而學壯而行未始一日而去夫黨庠術序可謂能不失其業矣乎然予觀君之用其材奮乎若騎而爭險於猱狖也躍乎若丸飛而矢決也歘乎若揚飄風簸鉅海而髙颿大舶出沒後先也儁稱媺譽踴溢未巳庸詎知不有奪其業而用之儒服俎豆之外者邪今方由吾烏傷教官以秩滿去吾烏傷之士咸相與侈爲歌詩以識其別而鄕先生朱公序之備矣予固有志於士君子而重失其業者能弗歆羨而贊慕乎𨿽然予懼夫奪之者之將至也姑因末簡而私焉以著吾志庶幾乎君無輕於去就而若予之有所羨慕也哉夫以君之絕藝殊能宜有不止於豢龍刺虎者若將以戲遊出之則非予所知也

送孔周卿序

昔者七十子之徒蓋以有若爲似夫子而師事之矣他日𨿽以不能對諸子之問叱避而退其記言之書終不敢字稱之而猶必曰有子焉彼其失孔子未久也於質貌之偶同者且尊慕之如此則凡後孔子千百歲而生而見夫隆顙者升唇者圩頂者河目者面如蒙倛者將皆趨而拜之不暇況其子若孫之克肖者乎厥今孔氏之族日大以蕃其能服詩禮如伯魚原性命如子思者予𨿽莫得而悉識距夫子五十四世有名某字周卿者予所識也周卿主教吾烏傷三年矣當以秩滿升去烏傷之士莫不華其行而恡其去予竊以爲孔子之道如天之無専覆地之無獨載日月之不擇物而照顧豈私其家者邪誠令流風余澤之所存必孔子謂宜列之公臺建之方嶽俾諸大夫國人咸有所寓其尊慕焉可也又豈一州一邑所得而私邪詩曰𨿽無老成人尙有典刑予固未敢遽以吾周卿爲賢於有子不猶愈乎隆顙升唇圩頂河目面如蒙倛之偶同者邪周卿行矣予之屬望於周卿也厚矣凡離曠之思愛助之意旣形於羣公之篇什故予獨論其所貴乎孔氏者如此云

送徐生序

異時爲舉子業者劬躬苦思敝敝焉穿穴乎經史百氏之書憊不得休垢不暇沐然後能以其藝角彊而取勝幸而有能自拔於千萬人之中莫不籯糧笥書呻呼踴躍合乎京師以鬭其一日之技或者屢進而輒弗利又未嘗不闔戶塞竇益淬其鋒鍔而望更進焉國家愛士不欲使卒廢乃爲之定制凡得舉十有五年者俾輒試於禮部又十有五年而遂升之天子之庭於是天子亦且閔其老而以故事特予之一官幸者乃得爲縣文學其勤且久如此而今也一更訓蒙之識輒升而居其任可不謂大幸與夫一考之勞非有三十年之逺環十數童子而授之句讀非有抗千萬人之難也而又有官稱之美祿食之富豈若夫冒險途觸畏景挈挈然亟往亟返連蹇困踣沈鬱而無聊者哉逸用其力而厚食其報是宜吾黨之士摻觚擘牋以歆艷乎徐生之去也況夫嘗自拔於千萬人之中而不得一官以慰其勤且久者能無所致其嘆慕之意乎予獨以爲向之求於生者十數童子而已耳一旦峩冠大裾於於揚揚執經以升於髙座則人之期君將有大於童子之所求者矣惟生無幸其所易而忽其所難則𨿽掉臂於金馬揚眉於石渠而無怍焉可也尙何文學掾之足雲珠玉在前予無以復進敢道其所望於生者置諸篇端云

送養直師序

始吾聞浮屠氏稱其道奭然不與孔子異而世儒恆譏其去尊卑略貴賤無君臣禮其果然哉厥今薄海外內郡縣所寘主僧之官輒與角立凡府署之崇傔從之盛往往視守令而其徒卑躬曲意聽命承事之有加焉吾於是知尊卑貴賤不可卒廢而浮屠氏果無以獨異於人也夫何世儒又有訾乎其用於時者以爲釋氏之子宜捐貨財毀衣服木茹澗飲以求其所謂道誠不宜逐逐然惟印組之爲務也嗟乎是不亦責人終無已乎且古之生人必有君也而一人不能以獨理也必將斂其賢者能者而授以事則夫賢且能者宜爲世之所不捨矣浮屠氏寧於是而復與人異情邪若直師之負材傑驁庶防不見捨於其徒者也今方出而官於甬東甬東之人苟於僧籍者望其來而聽命承事之久矣是宜於簿書號令之外有以淑其眾矣其行也猶有冀乎吾徒一言以爲贈夫豈自歉於其道而思有異聞乎傳曰大哉乾元萬物資始此人之所以爲性而道之所以爲本也其爲本不二故浮屠氏不能苟爲異也而吾且安取異哉顧其蒙詬於世者不可以無辧焉耳甬東之文學掾曰栁君者吾友也試往諗之其以吾言爲弗畔矣乎

石臺紀遊詩序

寧海多大山其髙或俯視雲雨名於仙經地誌者天門閬風丹丘桐栢而南田號曰福地好事者率病其幽逺險絕莫適至顧獨喜遊石臺石臺距縣治僅五里所山皆土阜非有奇巖峭峯水泉花藥竹箭之美由山足緣坡陀蛇行穿灌莽而上至其脊乃有巨石五六相積壓如累器物其頂上隆然正方而平劣可坐十人旁睨四山屛嶂離列東北山缺處海霞島霧縹緲可睹也臺之勝止是特以卑近而易卽凡觀遊者恆用爲稱首予佐縣之又明年始合耆俊之士登斯臺抉剔蔽翳求昔人之遺刻旣漫滅不可識惟慶元諸老題詠故在徘徊久之望東麓杉松蒼翠甍桶隱隱或曰是謂南園道院乃款而休焉因相與飲酒賦詩抵暮而去蓋忘其爲山之卑地之近也孰使予樂焉而無志乎其髙且逺者非玆臺也邪然予聞古君子𨿽甚陋必有遊息之物以養其觀聽而發其意慮卑髙逺近物之不齊者也夫苟無累乎物斯異方而同得者也詩所以志玆遊之得序而歸之南園以爲石臺故事

聯珠續集序

鄞故多官族而傳世之久者稱蔣氏蔣氏之起家在太平興國初至寶元康定中家始大有累官金紫光祿大夫者其子當元符崇寧間咸起進士至大官世祿所逮且三葉最後有起進士爲嘉熙言官者至刑部尙書最貴顯尙書之猶子亦起進士爲將作監主簿有名咸淳時此將氏世次之可見者也溍生也後弗及睹夫衣冠之盛過其家而訪焉則髙文大冊散落已久所可徴者獨其詩而已竊惟古者載籍所記大辭令大褒貶存於書春秋而其流風遺俗形於詠歌謠誦之間纎悉委曲見於詩爲最備善謔寤言馳驅灑埽葵棗壺苴荼之食爲事至微爲物至細聖人以之列於三百五篇之中與文王淸廟之什並傳而不廢者厥防深矣而況宋三百年蔣氏實與之相終始誦其詩而尙論其世流風遺俗猶足以槪見豈可忽哉凡其爲詩斷自開禧以前有三徑聯珠集宣獻樓公旣爲之序將作主簿君之子昭先復纂次其續集俾溍序之昭先今方以儒入官引而勿替蔣氏之世澤未艾也後復有續是集者秉筆之士尙不一書

方先生詩集序

黍離麥秀其爲音之哀以思一也黍離出於周之大夫而與文王淸廟俱傳者雒鼎未遷風𨿽變猶有所系也麥秀出於商之仁人義士而不與猗那長髮並存者亳社已屋風不止於變且莫知所繋也夫旣無所系矣而其辭見於今卒不泯者豈非所謂民之性先王之澤歟然則先生之詩固君子所不廢也先生在勝國時未及仕而運去祚移搶其遺經隱於仙華山之陽窮深極密殆與世隔久之稍出遊浙東西州遇遺民故老於殘山剩水間往往握手歔欷低回而不忍去緣情托物發爲聲歌凡日用動息居遊合散耳目之所屬靡不有以寓其意而物理之盈虛人事之通塞至於得失廢興之迹皆可槪見故其語多危苦激切不暇如他文人藻飾濃麗以爲工也先生歿其音遂絕蓋至是而百年之耆舊盡矣先生有友二人曰吳氏善父曰謝氏臯父素以風節行誼相髙而皆前先生死先生二子樗梓懼時無知先生者不敢輒以遺稾示人柳君道傳方官於太常自以遊先生門最早知其不朽者甚悉旣緘辭銘其墓且探其家藏摘五七言古律詩三百八十篇釐爲九卷屬永嘉尹趙敬叔刻寘縣齋以溍幸嘗及先生之門伻來俾爲之序夫誦其詩而欲知其人必也尙論其世先生之盛年不得從周大夫之後晚乃於商之仁人義士而有志焉不亦悲乎此溍所爲掩卷太息而不已也異時龔公聖予見先生於錢塘覽所賦詩識以二十二言曰由本論之在人倫不在人事等而上之在天地不在古今言先生之詩者無以易此矣溍復何云哉先生方氏諱鳳字韶父婺浦江人年壽卒葬具如墓銘此不著

見山集序

予始聞余姚人亟稱見山先生然莫得其所以稱也他日過歷山之陽乃識先生又得先生所爲詩嗚呼玆其所以爲先生與先生葉氏初名某宋咸淳甲戌禮部正奏名於是枋國者方務隔絕後進筆墨豪縷之異抉擿無少貸先生竟不得奉大對罷遣而歸其明年枋臣南還又明年而三宮北上矣先生旣倀倀然無所售其技重山密林窮居而獨遊餘四十年凡古今事防人物至於卉木魚虫之細目觸而心接壹發於詩故老往往不忍讀後生聞之漫不省爲何等語宜其莫知所以稱先生也大雅曰芃芃棫朴薪之槱之又曰勉勉我王綱紀四方夫薪槱山材也綱紀大業也而詩人始終致意焉一士之失得若無預乎廢興存亡古之人固不謂然也先生之詩旣不得升歌爲淸廟欲爲薪之槱之之棫朴又不可得而爲空谷之白駒而遂爲黍離是果孰使之耶必有執其咎者𨿽然黍離之大夫當周之東猶有祿食而服事焉視先生所處抑異矣感深者難忘習久者易變不亦人之常情哉而先生之志未嘗以淺深久近爲異於此見禮義之澤民之性情有不與物俱化者其格力之卑健語意之妍拙所未暇論也

送曹順甫序

曹君順甫與予居同郡且同舉教官予訖不調而順甫用累考序遷爲溫學正其行也防予以督運吏書滿歸自海壖順甫謂予幸以一言識其別於是距予與順甫同舉時二十又三年矣劣弱無似不能使其學與日俱進詎有以增益順甫之所未至哉然嘗從鄕先生聞幹淳師友之盛未始不嘆其人物之聚學術之散也蓋婺之學陳氏先事功唐氏尙經制呂氏善性理三家者惟呂氏爲得其宗而獨傳至於人自爲書角立競起呂氏終莫能挈而合之也其在溫則王道甫之慷慨名義嘗合於陳氏矣而其言無傳焉陳君舉本薛士隆上下古今而和齊斟酌之以綜世變爲說不皆與唐氏合其廑存者亦莫之傳也葉正則推鄭景望周恭叔以達於程氏若與呂氏同所自出至其根柢六經折衷諸子剖析秦漢訖於五季凡所論述無一合於呂氏其傳之久且不廢者直文而已學固弗與焉三代之聖人逺矣於大道隳裂之餘而能必尊其所聞必行其所知豈非卓然獨立而不懼者乎是未可以専私蔽錮爲其詬病也冢鉅淪沒晚後無所依風承響接第以世之所共傳爲信遂使散者不可復合不傳者日就泯墜安知紛然不同之中有混然大同者在耶夫考師友源流之自務合乎聖人之本統以壹諸生之道徳學校之重事也故予取以爲順甫告是𨿽非有以增益順甫之所未至其望於順甫則厚矣他日順甫歸休而與予遊於鄕校尙挹其緒論以袪所惑焉

送東川書院陳山長序

古之釋奠於先師者必本其學之所自出而各自祭之非其師弗學也非其學弗祭也今之言師友者孰不知求儒先之書而爲其說讀若漢嚴子陵諸葛孔明晉王逸少陶元亮唐陸敬輿白樂天諸人言談不及於性命其遺文之僅有者非世所用以說讀也或者猶相率尊師焉而屍祝之不廢得不以其髙風盛烈使夫人觀感而興起有非說讀之所及歟予友陳君以選爲東川學者師而元亮東川之先師也元亮於書未嘗務爲甚解而其死生去就之際浩然無所滯礙不亦知道之君子哉二三子之從君登斯堂也不知學元亮者祭非其學也舎元亮而他學焉者學非其師也而所謂五柳先生傳桃花源記歸去來兮辭等篇固不可以說讀爲也蓋予聞之古有憲老而無乞言憲者儀刑其徳而已問而答焉其次也有講焉有聽焉又其次也講而未必聽焉則末如之何矣君誠能令二三子知所觀感興起而以古人自任以千載自期一洗尋常說讀之陋斯善學元亮者也詩曰髙山仰止景行行止豈惟學元亮者爲然乎庸因君之行書其所與君語者以附贈言之末云爾

周易集說序

周易集說四十卷纂圖二卷古占法一卷林屋山人兪氏述其爲說大抵祖程邵而宗朱古今諸儒之言之善有所弗遺也而其己意亦以附見焉其是非取舎不合於聖人者寡矣蓋古者三易皆掌於大卜四學之教詩書禮樂而已孔子晚乃好易其與七十子之徒難疑答問固未有以易爲言者易在秦猶爲卜筮之書漢興言易自田何始何之傳爲施孟梁丘其別出爲焦贛爲費直贛専於陰陽占察之術而直惟以彖象文言等十篇解上下經至唐貞觀中又斷然俾學者以王韓爲師費氏借以僅存焦氏又廢矣談者率以爲理學近於費數學近於焦而不知河南兩先生之精詣獨得有非漢儒所及知者未可置同異於其間也考亭夫子合兩先生之學以爲書七十子之徒所未聞於孔子者三尺之童咸得誦而稱之嗚呼盡之矣今傳其書僅百年述作之士不阿以爲同則矯以爲異其所望於來哲者果若是耶竊嘗聞之善立言者不必出於古不必不出於古也非有異焉則其書可無作也非有同焉則其書亦不能以獨傳也惟夫同不爲阿異不爲矯斯言之善者也兪氏其有焉是用爲之序以著其是非取舎之不謬於聖人者由其學之源委如此讀之者所宜知也

字鑑序

古之小學有六藝焉學之者必自數而書而樂而射禦而禮其爲法至詳且密其爲事又皆有次第而無敢以捷疾取朝夕之效士生其時自防至於成人非是六物者不以役於四體接於心思磨礲長養之有其素故其進而博之以大學之教咸有以成其材而就其實詩所謂成人有徳小子有造者也小學之廢久矣近世大儒始采古經傳緝以爲書學者誦其言徒知有六藝之目而未嘗身習其事其習焉而不廢者書而已而又昧形聲事意轉借之辧迷文字子母音聲之原然則𨿽書亦廢矣聖賢之托於簡防以傳者魯魚亥豕其存防何后生小子方且玩思空言髙談性命而以爲資身嘩世之具切近之意微誇傲之气勝此士之所以成材就實如古者少也吳郡李生文仲年未弱冠本說文作字鑑若干篇誠有志於小學者豈不猶行古之道哉𨿽然此小學也以生之有志於古又能弗失其爲學之次第如此則夫從事於大人之學以成就其材實者無患乎不古若也子夏曰君子之道孰先傳焉孰後倦焉予於生則有望矣庸識諸篇端以爲之序云

法書類要序

君子之學必始於六藝書其一也古之人於鑠金凝土弓車皮玊畫繢之事𨿽藝成而下莫不有法而書之法無述焉蓋其於書三歲而一同之考其文而已偏正工拙有不足論也厥今學士大夫生乎書同文之時遊心藝事者得以暇日審其偏正而辧其工拙盍可無以著其法哉是宜得之者不食而大叫見之者捶胸而嘔血夫何臨學之家率隨人以作計徇於今之厚而徴於古之略也予年十七八時嘗得所謂書苑菁華者窮晝夜而觀之因取其所不錄而雜出於史氏百家之言者次第以爲臨池拾遺記然以所見未博無能補其闕軼之一二焉後三十年乃獲觀錢塘吳君所輯法書類要其多至於二十又五卷書之爲法備矣盡矣惜夫歲月之慆邁而予之不能從事於此也君不鄙屬予以序予聞之孟子蓋曰大匠誨人必以防矩學者亦必以防矩然而又曰梓匠輪輿能與人防矩不能使人巧士君子之遊於藝與百工之事異乎知乎此則思過半矣敢援以爲序庸俟覽者詳焉

陸氏藏書目錄序

吳郡陸君居闤闠中四壁之外輒與賈區直君殊不以爲混一榻蕭然環以古今書凡若干捲自經史傳記下至權謀數術汜勝虞初旁行敷落百家眾技之文比而鱗次入其室如登羣玉之府而探蓬萊道家之名山焉忘其爲居之隘也君旣第其篇帙部分類別爲之目錄以便覽者且屬予使序之夫稻梁稷黍魚肉果蔬人所資以爲生養之具不可一日缺者也得之足以飽而不足以極天下之味言珍異之味至豹胎猩唇封熊之蹯可以爲美矣而非可常致以給朝夕之須彼水艸小虫蜩範蚳蝸野果之實人所易致而未必皆知好其味也世蓋有嗜書若嗜飲食者顧所嗜之不同而有不可得兼耳君其兼而取之者耶倚相之所讀今也夫人而讀之韓宣子之所見今也夫人而見之延陵季子之所觀今也夫人而觀之世之不可缺者君固不敢専而有也蘭臺之所不掌金匱之所不藏世莫之致與夫可致而莫之好焉者君亦未始以爲我之得私也然則君之志曷嘗不欲與世同其嗜乎此目錄之所由作也抑予聞之老子曰五味令人口爽好奇之士苟遊於君而獲其所嗜焉染指而出足矣尙無以秦人之炙易吾之炙也哉

錢氏科名錄序

溍觀宋中興登科記未嘗不爲之掩卷太息也嗟夫彼爲舉子業者營營汲汲積其晝夜之勤至於獲自進於有司而升於天子之廷固千萬人所共嘆羨其光榮而以爲不可企及者也今去之逺者不二百年數其氏名而泯沒無聞者已什七八幸而以材能致通顯有績用可考見傳子若孫鮮不失其業者若夫大賢君子所以垂世而不朽又非必恃科目以爲存也是不亦可深長思乎通川錢氏四世九十年間第進士者二人特奏名一人貢禮部者十有四人待補太學生者十有二人迨國朝著取士令有名以道字子原者首應詔名賢書何昔之泯沒無聞者眾而錢氏之世彌久益振也意其積累以致此必有出乎科目之外者矣豈非古所謂君子之澤哉子原之伯祖借田令與溍之曾大父戶部府君俱淳祐庚戌進士故子原以錢氏科名錄示溍使爲之序而溍顧謂科名有不足獨恃者其有望也夫其亦以自警也夫

送王照磨詩序

頃歲有司以浙東西鹽防法久而獘議更用官糶之法如淮南法制下其事行中書擇可任倉氏之出納者得濟南王君以涖於四明蓋君嘗掾六察以爲非君莫宜當其選也居亡何中臺復奏署君海南憲府掌故豈以爲向之瑣瑣者未足盡其才耶嶺海去天萬里民生之休戚吏治之得失誠有大於出納之事者矣國家宵旰求忠賢智能之助用興太平侍從近臣爲君知己非直如狗監之知子虛而已君之陟淸華陪禁密固可旦夕待天下事不又有大於嶺海間者乎未知一掌故果足以盡君之才否也抑予聞之古之仕者行其志達其道焉斯已爾成康盛時皮角筋骨之斂貨賄人民牛馬兵器珍異之市皆掌於再命之士陳肆辧物量度成賈四命之大夫實長而司之爲法至詳且密爲事至煩且勞而莫有以不得其志爲憾焉者故其詩曰藹藹王多吉士維君子使媚於天子又曰藹藹王多吉人維君子命媚於庶人不然則汲都尉之恥縣令而薄郡守蕭太傅之雅意本朝其於道之窮達何如哉予幸以督運吏托官聯於君觀君之敏而裕周而通使有以竭其才必不苟動其志枉其道也是故於君之去不敢遽以世俗相華耀者爲諛說而獨識其屬望之私於羣公篇什之端焉

送鄭生序

今之官於學校者自職教一縣等而至於冑監之長貳咸有師道焉冑監位尊而秩厚非鴻徳駿望莫能居之若夫縣教官率選署於閫外累其月至九十始得上名銓曹補郡文學而與醫卜執技者齒滿六歲乃得預流內銓其閱歷之勤且久如此老生宿學旣無所事乎其間有志之士苟資以自進固不得俟乎彊而仕矣蓋古之爲師必取之仕焉而已者而今也一以諉之未及彊仕之人不亦任之輕而責之重乎余姚鄭生妙年好修再試於有司輒不合方退而職教於剡是特資以爲進而非的然以師道自處也𨿽然吾懼夫人之以師求子也抑予聞之古者學官不必自爲師國學之政總於大司樂而論說於東序者有大司成焉司樂勿専也鄕學之政總於大司徒而朝夕坐於閭塾者有父師焉有少師焉司徒勿親也說者曰父師少師皆仕焉而已者又曰父師司城司城豈亦仕焉而已者邪是故官有職而師無職官以法師以道也吾子誠不以今之法廢古之道剡之鄕先生仕焉而已者宜爲子起矣他日剡父老舉以相告曰吾剡之得師自鄭君始顧不韙歟生之行有日凡朋從咸以詩送之而屬予以序故予爲道其職分之宜爲者以告之

鄭氏義門詩序

浦陽鄭氏聚族而居者八世有司爲請於中書而旌表之號曰義門且復其家力役之徵俾無有所與今集賢直學士揭公實爲之記一時聞人往往賦詩以美之謂予與鄭氏居同郡知鄭氏者宜莫予若因屬予以序予家距鄭氏不兩舎而近納交鄭氏父兄子弟間歲行己再周其知之固深矣集賢公之所稱述豈有愧辭乎抑予聞之古有合族之道非士庶人所得行而親親之仁無貴賤一也合族莫重於立宗立宗之法或五世而遷或百世而不遷五世而遷聖人不以爲失於薄百世而不遷聖人不以爲過於厚遷以辧其異不遷以統其同二者蓋並行而不相悖也若夫數百千指聚居而食𨿽古公侯之家皆所無有而後世士庶人之家乃或有之可不謂難矣哉是宜史不絕書而上之人所宜褒嘉之者遂著於令逮至我朝史臣序禮典爲目三十有二而旌表居其一然則凡可以勸親親者又聖人之所不廢也玆非所謂禮以義起者邪鄭氏於古人合族之道夫亦有取其義云爾褒嘉所及有司奉爲著令從事而未克上其狀於太史氏予輒弗辭而次第其詩本諸作者之意系於末簡庸俟夫陳詩以觀民風者焉

夏生文槀序

予筮仕寧海之歲屬當大比凡充賦者八十有五人惟夏君洪參年最少其年之最髙者曰陳先生大有先生宋咸淳乙丑進士入國朝嘗以將仕佐郎教授處州春秋七十有四矣予止先生毋行先生不聽遂上其名於郡府俄有専使持省檄起先生爲考官先生又不就卒就試有司已而與夏君俱不合先生旣歸老越溪上夏君亦棄舉子業而肆其力於古文蓋與予別十有六年乃相見錢塘示予以所爲文一編曰邯鄲步者予爲之展玩不已向令以區區之得失少累其志能使才隨年長若是否乎夏君一出不售輒逺引而去視先生誠若太早計然較之摧折困踣於場屋老死而不悔者孰得孰失有不待辧也故予於夏君之文不屑屑焉鉤摭其片言隻字爲之品評而獨論次其生平之大槪如此他日夏君年益邁志益堅文當益醇覽者尙因予言而有考焉

送王云卿教授詩序

昔朱文公與張宣公呂成公生同時且同以聖人之道爲己任而傳洛學者獨推朱氏爲大宗文憲王公則朱學之世嫡也呂氏王氏皆以故宰相家爲吾邦之望王氏之族尢大以衍其不奪於富貴卓然有所樹立以表見於世者固不乏人而文憲訖能自任以斯道之重不亦豪傑之士哉溍生也後不得及其門而事之間嘗獲升玉齋之堂而接其聲光辭气未始不爽然自失山川搖落而百年之喬木欝乎蒼蒼過而息焉猶爲之低徊而不忍去魯多君子流澤未艾也玉齋之子是爲云卿與其羣從俱以材見用於時而云卿得睦之文學掾睦學蓋呂公過化之地乃今朝廷右文興治朱氏之書方盛行雲卿又以文憲諸孫補呂公故處睦之人士得不有求異聞於云卿者乎抑呂公之居睦學張公實領郡寄呂公自謂莫逆而無間也皇上盛徳明詔有司愼擇守令以嘉惠黎庶安知今之二千石非張公其人歟以家庭淑艾之私爲賢師帥承流宣化之助云卿所宜盡心也云卿行凡朋從咸以詩送之溍不佞輒本其父兄師友源流之懿而道其不可不以古人自任者爲之序若夫土風之美雲山江水觀遊之樂厥有篇什玆不復云

送吳良貴詩序

異時浦陽方先生館同裏吳氏括吳先生善父粵謝先生臯父咸在焉三先生隱者以風節行誼爲人所尊師後進之士爭親炙之而良貴有聞於私淑爲多方是時學者未有場屋之累得以古道相切磋論文析理窮極根柢間出其緒餘更唱疊和於風月寂寥之鄕亦足以陶寫其性靈三先生杖屨所臨一言一笑無非教也元貞丙申予幸獲執弟子禮見方先生僊華山之下退又辱與良貴遊俯仰之間垂四十年先生已不可作一時之人物星離雲散或隨牒逺方與時浮沈或以名字著聞入通朝籍或浩然獨往於重山密林不復與世接而予亦老於州縣聲迹邈焉不相及久矣今年秋廼聞良貴將主教於稽山朋舊皆爲詩以送之嗟夫良貴宦家也祖父俱仕而未大顯不能無望良貴以其所就之實少自見於世良貴顧獨逡巡逺引恬處下列瞠若諸公之後年逾五十猶爲所謂山長者焉名不上於三銓秩不滿於百石豈其祖父之所望哉𨿽然良貴之得於三先生者非干祿之學也惟不必於仕故崇臺邃館不以爲慕惟不必於不仕故寒齋冷廡不以爲厭其出處之際慮之審矣吾黨無所復進其愛助之言姑爲之詩以志其離合不亦可乎自方先生之子壽甫而下詩凡若干篇道其故舊以爲之序庶幾作者之意也

送應教諭詩序

古之爲師友者非徒有所嚴憚切磋其相與之際至親且樂也蓋夫人之少也旣遊於黨庠術序而其以賢能興於鄕也必還使長而治之逮夫老而不仕則又朝夕坐於閭塾而爲之師以教其子弟歲時射飲讀法之事莫不相與從容揖讓升降酬酢奔走出入乎其間士生斯時自少而至壯且老固未有久去乎學者𨿽以公侯之貴任君師之重爲士者不敢以其尊而弗親之也故其詩曰無小無大從公於邁又曰載色載笑匪怒伊教由是言之則其師友之親且樂何如哉是以及其衰也詩人猶歌之曰縱我不往子寧不來蓋師廢民散而流風遺俗有未泯也古者學校之盛非後世所及者豈獨其道之隆法之密乎蓋亦相接以粲然之文相愛以驩然之恩薰陶鼔舞優柔而厭飫之有以興起其良心而成就其徳性焉爾今之士旣不必羣居於學主教事者又皆以資格序遷而不能久於其職不幸有如荀卿所謂子遊氏之賤儒且將盻盻焉疾視其長上尙安望其親且樂耶黃巖應君署吾邑教官以秩滿當受代邑之人士咸惜其去相率賦詩以道其離合之思大篇短章亹亹而不已非其親且樂至於久而不厭何以得此歟予故諸生也忝被官使不得從先生長者之後日與應君相周旋以寓其親且樂之情竊喜應君之得於其人者爲不易又以見夫土風士俗視他邑爲猶近於古也乃爲本諸詩人之防以序作者之意且志予愧云

送汪生序

始予旣知學頗思自拔於流俗而患夫窮鄕下邑塊焉獨處無從考質以袪所惑聞錢塘古防府號稱衣冠之聚宿儒遺老猶有存者則籝糧笥書逾濤江而西幸而有所接識然以違親越鄕不能久與居與遊間獲聆緒言之一二終未至盡大觀而無憾也毎誦昌黎韓氏所志歐陽詹何蕃事未嘗不有槪於予心嗟乎詹以求道而去其親蕃以其親故不得安居以卒其業此兩人者𨿽若各行其志夫亦有所不得已焉爾爲士而生於師廢民散之後何其不幸歟四明汪生少從其父宦遊西州而及諸公之門揚秋濤於學海攬夕秀於詞林有日矣今方奉晨昏於信之玉山信固名郡異時東南文獻多在焉其學者又往往先經術而後文藝屬玆昌辰崇椎而黜浮三歲大比褎然前列必信之士也生入則有色養之歡出則有師資之益斂其華而就其實在此行矣是蓋詹與蕃所欲而不可得者矧如予之孤陋能無所歆羨乎惟生知自慶幸而期無愧於詹與蕃則予所望也輒抒鄙懷以爲臨別贈言之首云

李節婦詩序

節婦馮氏名易安大名南樂人山東東西道提刑按察使開之孫湖州錄事汝弼之子武寧縣尹李君如忠之繼室也李氏故爲金之宦家今占籍東平汶上髙祖曰仲略山東路按察使曽祖曰景云禦史中丞祖曰先永昌令父曰定國朝至元間從下江南因寄家於越君初娶探馬赤氏有子曰某生十年而特黙齊氏卒錄事君時任越之筦庫以節婦歸焉僅再期君遽以疾卒大徳某年四月某甲子也君垂歿時語節婦曰吾已矣爾其柰何節婦引刀斷發誓靡他方是時節婦年二十有七其子二人任甫一歲伏方娠後兩月始生汶上之族及特黙齊氏之家聞君死多畱貲合內外屬南來悉取其蓄聚而攜其子某以去節婦一聽其所爲弗與較四壁蕭然室惟兩柩而已閭巷之人莫不哀之節婦有姨母事山陰尉李君良佐賴其力奉柩葬城東北蕺山下錄事君念無以資衣食將嫁之節婦爪其面流血以死自誓錄事君知不可奪爲養女求贅壻以周給之蓋其嫠居者十有九年二子旣克有成立乃以泰定元年春遷李君曁特黙齊氏之柩返葬汶上先塋之次中書平章政事王公實爲之銘於是南北聲問阻絕已久宗姻裏黨意其必已更適人或疑爲死矣聞其來皆大驚太息至泣下節婦俾任畱奉丘隴而與伏來越上以存江南之祀一時名人多爲賦詩屬予以序予惟方今徳教流洽俗化淳美女婦能以義自守而見褒表者無地無之其遭值變故始也能居人之所不堪終也能伸己之欲爲若馮氏者幾何人哉庸直書其事於卷首俾覽者知其賢與他見褒表者固不侔也贊美之辭則篇什存焉

送楊知州序

諸曁古望縣也國朝以其戶口殷大易縣爲州仕焉者往往憚其俗險而不易治務出聲威以臨之恩意日益衰薄愚民無知苦吏急而不自安始有懷疑飾詐投隙而起者本其所以致此由禦之乖其方非人性然也異時之賢守有爲之樹碑者有爲之立祠者好徳之心曷嘗一日亡況是州之人或出而以材顯或處而以尙義稱其學者又能讀書爲文辭取進士俗豈盡不美治之豈誠不易哉特患夫爲政者莫知以平易近民耳楊侯其知以平易近民者歟侯仕於京師最久補外得汝州政成又徙諸曁其治汝如在京師治諸曁如在汝不以地之逺近俗之厚薄變其志居之三歲未始鄙夷其民一切除去苛嬈而與之相安於其事不致疑於形迹之間而人自不欺向所謂愚而無知者亦靡然從其化蓋平易近民之效也孔子曰子欲善而民善矣詎不信夫侯以秩滿將還京師僚友士民咸惜其不可畱凡工文者共爲詩送之而屬予以序予嘗忝佐是州侯至而予已去不得與侯從容周旋以挹其餘風姑以所知序之如此他可稱述而予不及知者此不具

送八元凱序

班固爲漢儒林傳凡經術之士登載甚悉序稱公卿大夫士吏彬彬多文學之士西京人材眾盛蓋可想見至所傳循吏不過六人文翁通春秋而以郡縣吏見察舉朱邑起嗇夫黃霸入錢谷得官皆其後乃舉賢良始以明經進而終列於循吏者龔遂召信臣而已何文學之士眾盛如彼而其爲循吏止若是邪粵自先朝著貢舉令廣延茂士充於列位其以材猷陪廟論以節槪持風紀以雄文碩學藻飾皇度而模範國人者漢之公卿大夫不得専美也偏州下邑居官可紀無媿古循吏者吾元凱浦江之政殆庶幾焉元凱由冑監生擢進士第二人爲郎祕省再轉而長是邑淸白之徳形於造次不自表以爲名其治務簡易遇人有恩而人莫敢防用法不至峻急刻深而姦豪詟伏或自愧悔歸於善良暇日則修庠序之事化其民以文雅是可謂有古循吏風歟否夫以西京人材之眾盛內明經進而列於循吏者僅兩人此兩人者皆二千石得専制郡事千數百年之下文法滋密民俗浸媮而元凱能以一邑行其志又難矣元凱爲浦江滿三歲而去浦江之隱君子曰方樗壽甫者予友也善爲詩而不苟出獨於元凱之行率士人賦詩以送之且以書俾予序其首予觀元凱固不止百里材矧今明良相逢一旦疇其民庸而圖任之則元凱之所施當有大於玆邑者𨿽然黃霸三公也班固以其材長於治民特寘之循吏之列輒因序詩並著元凱之爲人以俟他日傳循吏者采擇焉

送髙承之詩序

古之世其家業而不隕者非傳珪襲組之謂也气澤之僅存風聲之未泯是有賴焉時方承平衣冠鼎盛孰不知自振飭以久有其光榮逮夫運去物攺故家喬木防何不與海桑俱化而晚生後出如芝蘭之在階庭不以露之弗及而輟其萌芽求之於今固不多得也臨邛髙氏兄弟當宋之季大參以文學顯沔州以忠節著其歸後魏氏者是爲文靖公道徳論議世所師尊而沔州之子又起世科躋政路百年之門戶嘗烜赫矣有名繼忠字承之者於沔州爲曽孫生乎異代之後懷其材不苟自售而與時浮湛於韋布之間顧獨惓惓焉家世源流之舊凡遺文故實片辭隻字蔵護惟謹蓋承之欲世其世業者有不在彼而在此也頃予與承之相見鄞江上聞承之將出而遊於京師王公貴人誠爲之知己則髙氏之衣冠蟬聨奕葉當復自承之始豈直保其气澤續其風聲而已承之行有日朋從皆爲賦詩而徴予言爲之序愛莫助之詩人之防也勿替引之承之勉乎哉

文獻集卷五

欽定四庫全書

文獻集卷六

元黃溍撰

序

送李子貞序

始予忝由進士起而署督運吏數檥舟鄞江上李君子貞時爲儒學官方從容揖諸生升降酬酢於俎豆間顧予冒不測之險躬執賤事日夜與持籌小吏較其錙銖暇日過予輒爲之太息不已後予秩滿受代去而子貞隨牒逺方爲巡官括蒼山中進則降气卑色以偵伺其上官退則與邏卒同其甘苦於重山密林煙火寂寥之境予聞之又未嘗不爲子貞太息也今年秋相見京師則子貞已攺調婺郡文學予亦承乏教國子於上庠旣與子握手道舊故以相慰藉子貞行有日謂予盍以一言志其別夫任人之道必其材與事稱是以習而安焉然人之才品有萬不齊非有司所能周知也爲士而不得守其職業豈獨予與子貞然哉今天子明聖愼簡輔弼侍從之臣以秉鈞持衡俾吾徒獲返其初服甚幸若夫指道徳性命之言爲吏議所不急而惟以簿書出納爲問此則儒者自失其職業而非有司之過也子貞閱歷之久識量絕人必能舉其職業而不以是瑣瑣者自累矣予故婺之諸生也他日歸而從先生長者遊於鄕校觀人才之秀出而樂夫教之成其爲慰幸又奚止向之所云而已耶是用弗讓而志其歲月以俟

送饒安道序

天子之學以教國之貴遊子弟而田裏之秀民亦得用舉者受業其間餐錢固不以煩縣官而滿百人輒止後至而久次者必員有闕乃得補其處此今之定制也予以非才忝預教事饒君安道自臨川攜其子而來旣俾奉贄堂上以禮見顧以限於常貟未及執經就列與諸生齒安道告予將與俱歸家食以需次願得一言爲別嗟夫古之秀士升於司徒升於學者皆近在王畿六鄕六遂之中今也乃使之挈挈然亟往亟返五千里不啻何以能無銷沮其志气乎大學之法當其可之謂時是故人生十三而學樂誦詩舞勺十五而舞象學射禦二十而學禮舞大夏今也乃使之曠日以俟逺者或十年近者猶四三年何以開發其聰明而能蚤有知乎國家施教導民之初意宜不若是子所爲太息而末如之何也予聞安道通古醫經而精其術其在京師未始少出以自售徒爲其子來耳計其復來予必已代去而不得與其子卒成師弟子之禮安可無以識其別乎魯人之詩曰無小無大從公於邁鄭人之詩曰一日不見如三月兮蓋未有拒人於五千里外而持以十年之久者𨿽然此諸侯之學也況天子之學乎幸而有能陳詩以諷於上用古之道變今之法則安道父子之來予猶及旦夕待也庸識其所望者於羣公贈言之篇端以俟焉

東郡誌序

南山宋公以侍禦史致政居滑州滑領二縣而治白馬白馬故東郡地也公暇日閱前史及他傳記得東郡事參以舊聞作東郡誌十有六卷屬溍序之溍竊惟昔之言地理者有圖有志圖以知山川形勢地之所生而志以知語言土俗博古久逺之事是以成周之制職方氏掌天下之圖而道地圖以詔王者有土訓之官焉小史掌邦國之志外史掌四方之志而道方誌以詔王者有誦訓之官焉凡皆達於朝廷而關於政令不特以資學士大夫之泛覽而已後世列郡或有志無圖或以圖合於志而未嘗領於王官有司率謂非吏議所急漫不加省幸其士之有文學而好事者奮然欲以述作爲己任而偏州下邑僻陋之境無故家大老文獻之足徴其書𨿽粗具而莫能詳覈甚者遂缺而弗具儒臣史家卒有所詢訪往往無以應遺文軼事不得附見簡牘之末者多矣況其大者乎滑固名州公又以耆哲爲是州之望文獻有足徴者宜其爲書纂輯也備考據也精所記人才消長風俗盛衰上可明教化之得失而禆益乎治道古今文華事實沿革之故下可俟采錄而垂之無窮豈托於空言以爲著述者可同日而語哉溍是用序其大略如此使覽者知是書非獨爲一州之榮觀也

科名總錄序

登科有記尙矣而鄕貢之士未有記之者昔未始有而今記之以昔之所取者眾不易殫舉今之所取者寡可以遽數也取之眾則其來也廣取之寡則其擇也精於至廣之中而得其至精者焉則今之上於春官者皆昔之宜登於天府者也況夫或被特恩而躋顯仕爲時聞人或由辟舉而能以材自奮可使其氏名無所考見歟鄱陽徐勉之當場屋之初廢褎然偕計吏來京師所謂登科記已不可復續乃防萃國朝凡預鄕薦者之姓名合若干人次第成編號曰總錄蓋以士之歌鹿鳴而來亦一時之榮遇非謂祖宗菁莪丰芑之澤爲止於是而已也上方宵旰渇士赫然下明詔网羅四方之遺逸豈不以向之待士也使之拘而不得肆卓詭魁傑之彥有夫盡在吾彀中者乎廣求而精擇焉不有得於此必有得於彼矣昔泰山孫明復眉山蘇明允皆嘗試有司不合而以布衣召拜官伊川先生亦以廷試執聞後乃應聘而起詎知今不有其人耶是固不待勉之以傳而勉之此編則不宜無傳也乃弗讓而序焉

彭克紹詩序

鄱陽彭克紹來京師示予以其詩曰學余稿者若干捲予愛其出新意而不傷於巧未始規規然求古人之形似而不失其髙爲之展玩數四叩其家世則故四川制置副使忠烈公其祖也予竊觀宋之季年疆圉𨿽日蹙而文武材智之士足任方面之重者未爲乏人公又傑出其間而能以奇偉非常之功自奮者也謀人之國者視此爲何時而使全軀保妻子之臣得以媒蘗其短一斥而不復廢興存亡固皆夭運抑有人事焉凡公已試之效著於簡冊蔵之史官者世旣莫得而見其平生所韞未克究於設施者史亦莫得而詳也而克紹以異代事頗諱言之蓋自國家臣一四海弛武不用朝野多暇文治日興爲士者惟知涵煦徳澤而相與詠歌太平之盛欲訪百年之遺事而故老盡矣顧予與克紹生今無事之時飽食終日而得以文字相娛樂豈非幸歟克紹之詩有吳仲退先生所爲序稱之曰奇材而又勉之曰未可以是爲足其望克紹厚矣玆不復云

送吳生歸黃巖詩序

予觀今之有逺行者無不俯伏伺候以求贈言於先生長者之門得之必動色以喜不得必悵然自失觖望而去古亦有是哉老子云富貴者贈人以財仁人者贈人以言則夫贈言者古有之矣其爲言也豈苟然而已乎施之於身則可以成其材而就其實措之於事則可以酬酢萬變而不窮述之於書則可以惠幸乎來者傳曰仁人之言其利溥哉故惟仁者爲能贈人以言若夫借齒牙之餘論爲之道地使一介防賤有所引重以取名譽於當時而用瑣材薄技躋攀分寸者亦得侈爲榮遇以誇示乎庸人孺子此皆古所無有而今有之非古人不能爲是言也有徳必有言顧其所言者在彼而不在此耳今也求而得之則喜求之不得則觖望而去果何爲者耶惟吳生則不然其爲人好修且有文言若不能出諸口與人交乃煦煦有恩意而未嘗欲人之譽已也其來京師受知於侍從近臣而以名聞於天子遂獲齒於國之貴遊子弟及較其藝又數出眾人之右觧褐將有日矣未嘗欲以爲閭裏之榮也今方去而省其親於東南五千里鉅海之上懼夫離羣索居無所恃以爲善也故欲聞一言於先生長者以自壯其求之也亦異乎人之求之者矣庸以其意題辭篇端庶幾有樂告以仁人之言者焉至於感時物之變遷念川途之修阻苟可托以慰其永懷者亦君子所不廢也

送徐生歸吳中序

始予畱錢塘辱與予遊者僅十數人欲相率推予爲之師予謝不可則皆曰諾而徐生本中以予與其父有雅故猶執契家子之禮不廢其後十數人者往往取鄕薦或連中甲科或遂魁天下士獨徐生試有司輒不合抱其所著書三十卷來京師宰相有知其人者爲言於上乃得與國子齒予方以非才叨長學官徐生用故事執贄升堂與予爲師弟子之禮予不容卒辭也亡何徐生謁告歸吳中省其母求予言以識別予將何言哉予聞古之爲師者言行而身化之道在我矣視夫不與道合者約之使歸於道焉爾是以善學者必就正於有道善教者不徒勦取前人之成說而瀆告之也苟惟勦取前人之成說而瀆告之則粗通於句讀者無不可以爲師而予向也與徐生爲師弟子之禮久矣奚俟今日乎蓋今之爲師者曰我之資歷當爲是官彼固不得以道責於我也爲弟子者曰彼之品秩宜爲是官我固不敢以道望於彼也夫如是則徐生𨿽與予爲師弟子之禮非果以予能言行而身化之也而予亦安能言之哉然予觀徐生所著書類多出於前人之成說無待予勦取而瀆告之也徐生能不専以資口耳而務躬行焉固非外是而他有所謂道在夫勉之而已尙何言之求哉於其行也姑書此以塞其意昔之同遊者今或仕於京師或官於吳中徐生試以是訊之其以爲然乎否乎

劉忠公奏議集序

嗚呼君子小人之勝敗國家治亂安危系焉誦其言而欲知其人尙論其世可也宋亡久矣自熙寧而元祐而紹聖而建中靖國姑置勿論故侍禦史守戶部侍郎致仕贈中大夫劉忠公之事理宗其處君子小人勝敗之幾者乎初史嵩之以右相出督専務張皇邊事遙制朝廷曁入據相位引援私人布列要途持權自恣益甚言事者有及之輒斥去公爲禦史彈奏侍從兩制而下九人葉賁以嵩之腹心居言路公不少貸賁左遷而公竟以是去國君子小人之勝敗未分也嵩之父憂起復三學士論沸騰而朝臣率皆瑟縮顧忌噤不敢言能言之者僅數人耳理宗亦患苦嵩之之專而未知所處念公素彊直無所附麗可屬任以太常少卿召諌長劉晉之臺臣王瓚胡淸獻龔基先皆嵩之所倚以爲肘腋亟請寢公新命理宗覽其奏夜出禦筆逐四人擢公左司諫未至攺侍禦史君子小人勝敗之幾至是乃決也公旣引見連劾執政金淵從官鄭起潛濮斗南而下八人其言馬光祖奪情總餉實嵩之預爲引例之地尢中其姦於是邪黨漸解而理宗猶豫不斷公累章密奏乞早命相言逾剴切理宗悟嵩之訖不復用此君子小人勝敗之分也夫何國論甫定綱已舉而目未張天不憖遺遽使人懷殄瘁之痛嗚呼悲夫公始在庶僚應詔上書輪對進講隨所開陳咸有補益非徒掇拾細微苟備故事而已前後凡再入臺皆不及兩月盡言無避蹇蹇匪躬至其崇論宏議旣已載之國史所不勝書而見於家集者固不宜無傳也公歿迨今垂百年曽孫徳輝懼其遺編久且墜軼探舊藏得奏艸及經筵所上輯語附以館職防總二十有七篇以授溍使志諸篇末庸俟後之秉史筆者他詩文雜著則別集存焉或謂徐元以說書入侍語及嵩之事大契埋宗之意晉之瓚等四人急攻元理宗悉黜之起復之命亦罷不行傳聞𨿽異辭實一事也公與元之死人皆以爲嵩之所毒朝廷獨疑元無疾暴亡爲興詔獄至公與元俱被防典則同一憫悼之辭殆有深意乎考之內翰程公許所撰墓志旣稱公感末疾卒又以與元並言且反覆致意於天運人事而嘆世故之不可料其防微矣疑以傳疑亦史家所當知也故並著之

徐氏詠史詩後序

孟子曰王者之迹熄而詩亡詩亡然後春秋作蓋古者盛時之爲詩薦於郊廟則有以見其盛徳陳於朝廷則有以知其政之廢興施於邦國鄕人則出於上而被於下者又有以爲教及其衰也先王之政教號令𨿽不行而流風遺俗有未盡冺是以風雅之變往往陳古以刺今至於王澤竭盡而無餘其詩始不足以使人創艾而興起故曰詩亡聖人不得已因魯史作春秋褒善貶惡以示勸戒是則詩已亡而其可使人創艾興起者賴春秋而猶存也後之君子有作其文則史其義則於春秋無取焉仁人志士覽其事而有慨於心莫不爲之發憤壹郁嗟嘆而詠歌之然或因一人或因一事以爲言若王仲宣曹子建之於三良張景陽之於二疏謝宣逺之於張子房虞子陽之於霍將軍是己惟左太衝所賦頗及戰國秦漢事未有窮搜極討上下古今備究其得失而無遺者唐之詩人間有興懷陳迹章聯句續至於累百而止顧其言多卑近徒以資兒童之口耳於名教何預乎蘭溪徐公夙有聞家庭所傳先儒道徳性命之說而尢精於史學凡司馬氏資治通鑑所紀君臣事實可以寓褒貶而存勸戒者人爲一詩總若干首大義炳然一本乎聖經之防誠有功於名教者也春秋作於詩之旣亡而詩之能使人創艾興起者乃復見於春秋絕筆千百年之後豈非先民性情之正有不亡者存詩與春秋固可疊相爲用乎公歿已久仲子津始出其詩求許先生謙張君樞爲序以傳不鄙謂某盍爲後序某竊觀先師朱子感興之作挈提前史之要領爲言至約而有關於名教甚大朱子嘗謂學不可徒博亦不可徑約今之學者不由公之博何以入朱子之約乎是用志諸末簡以驗於同志其亦以爲然否公諱銞字秉國其父兄師友源流之懿見於前序者此不具

六藝類要後序

先王之教內施於國子外被於萬民其教之者有三徳三行六徳六行之別而均教以六藝爲法至詳且密爲事至煩且勞而人生其時無弗學焉後世經殘教弛専門之士有不能知其名物而通其意者矣況夫貴遊子弟與凡民哉幸其遺法散見於經傳而雜出於他書後生小子𨿽以殊時異制不得身習其事猶可誦其言而粗窺其彷佛先儒朱子懼寖逺且益墜爰輯而彚次之以詔於方來其凡目存於小學之書而其綱大義微文小節悉著於儀禮經傳通解朱子自序禮之通行者及鄕射大射已略見諸篇樂經亡逸遺聲久絕而書數日用所須不可不講取周禮鄭注太史公淮南子前後漢志杜氏通典爲鐘律篇取唐開元十二詩譜爲詩樂篇取許氏說文解字序說及九章算經爲書數篇廢不可考者惟禦法而已然其書作於朱子之晚年喪祭二禮旣以屬之門人嘗欲請於朝以鐘律別爲一書而奏不果上大射而下俱未脫稿書數則闕而弗具朱子之有志而未遂者能無望後之君子起而成之乎此六藝類要之書所爲作也某竊觀其所述五禮之義六樂之歌舞五射之法五禦之節六書之品九數之計一本諸經而參稽乎傳注史氏百家之說推尋其端緒以廣先儒之未備折衷其抵牾以啟先儒之未發有功於新學固多矣豈徒足爲好古博雅之一助哉顧今之爲士者類皆慕逺大而忽細微穿穴性命窮極髙深而不察夫制度文爲皆聖人精神心術之所寓道之與器未始相離也明先王之所以教而成朱子所欲爲之志不在是書乎書凡六卷臨江周氏剛善父述有翰林掲公曼碩與某之同年王君師魯所爲序某獨遡其源流之自以爲是書實繼先儒而作庶幾同志之士共謹其傳焉

霽峯文集序

宇宙間淸靈秀淑之气未有積而不發天不能閟藏而復出以爲文遭時遇主詠歌帝載黼黻王度則如五緯麗天下燭萬物有目者孰不仰其餘光退而托於空言以俟來哲則如珠捐璧委而輝山媚川終不可揜蓋有得於天者不必皆有合於人顯晦𨿽系乎時天之所不能閟藏者人亦不能閟藏之也此理之所必至夫何疑焉寧海爲縣在東南斗絕處其地多連山穹林而大海距其前淸靈秀淑之所聚至是而止瑰偉之士隨所受之丰嗇發而爲文或簡雅而峻潔或博贍而麗往往各名其家霽峯李先生則並遊乎英傑之林而以才自奮於其間者也先生年甫弱冠從流寓之士試藝漕闈籝糧笥書而來者以萬計先生微見所長輒爲其第一曁登名於天府筮仕於邊邦則國步己蹙運去祚移杖防東還屏迹海上簞瓢晏如垂將兩紀達官貴人有知先生者彊起而致之京師先生因作大都賦以進一時館閣諸公咸共嘆賞交薦於上擢教授杭學而其賦遂爲人所傳誦先生後由杭學遷教授臨江尋以黃巖州判官致其事竟不及以崇論宏議施於大撰著由是學士大夫靡得而稱焉然先生嘗上書闕下懇懇數千言所陳六事皆有闗於政理格不行而其稿具存他歌詩古文下至近世駢儷之語筆勢橫放如懸河注水愈出而不竭與夫屑屑然刻雕藻飾以求工於片言隻字者固自不侔也延祐初朝廷設科取士溍以非材叨預薦書先生實預秉文衡後十有五年而先生以髙壽終又十有五年某亦以年逾六十上謝事之請歸休於田裏先生之季子防始裒輯遺文詮次爲二十卷俾某序之豈非顯晦有時天所不能閟藏者人亦莫得而閟藏也哉昔揚子云以奏賦受知當時爲郎給事黃門而子云之意本欲以文章成名於後世太法言所由作也子云歿旣久法言乃行猶不顯學者苟徒誦先生之賦而挹其膏馥以爲希世資身之助何以異於向之知子云者乎必也卽其閟蔵於昔而顯於今者盡大觀而無憾則先生之爲言可得而知矣先生諱洧孫字甫山世系年壽卒葬某旣志於墓上玆不復云

吳正傳文集序

某竊聞昔人之論文率謂文主於气气命於志志立於學者也蓋三代而下騷人墨客以才驅气駕而爲文驕气盈則其言必肆而失於誕吝气歉則其言必苟而流於諂譬如一元之運百物生焉觀其榮耀銷落而气之屈伸可知也惟夫學足以輔其志志足以禦其气者气和而聲和故其形於言也粹然一出於正玆其所以信於今而貽於後歟若吾亡友吳正傳氏可謂有志之士矣正傳自羈丱知學卽善記覽工辭章才思湧溢亹亹不巳時出爲歌詩尢淸俊麗逸人多誦稱之弱冠因閱西山眞氏遺書乃幡然有志於爲己之學刮摩淬礪日長月益訖爲醇儒初紫陽朱子之門人髙第曰勉齋黃氏自黃氏四傳曰北山何氏魯齋王氏仁山金氏白雲許氏皆婺人正傳金氏裏中子不及受業其門而耳濡目染其微詞奧義於遺編之中間以質於許氏而悉究其防趣是以近世言理學者婺爲最盛然自何氏以來並髙蹈逺引遺榮弗居正傳生今聖時値文運之聿興始以才自奮浮沈常調幾二十年所至能使政平訟理民安其業取知上官用薦者通朝籍同志之士方相與慶幸國人有所矜式俄以憂去尋移疾上休致之請遂不起惜夫所試者小不得盡展其志之所欲爲可以信今而貽後者獨其文而已正傳旣以道自任晚益邃於文剖悉之精援據之博議論之公視古人可無愧其所推明者無非紫陽朱子之學其好已之道勝則昌黎韓子之志也正傳冡子深前卒仲子沈裒其詩文彚次成若干捲以授某曰先人所與遊相知之深而居相近者多已凋謝而執事與東陽張君獨存先人之葬張君已掲表於墓道惟是家集宜有序以傳非執事將誰屬某不敢以不敏辭謹考論其師友源流之懿使覽者知正傳之文非徒以才驅而气駕其夙知而莫成由其有志以基之而又能成之以學也正傳諱師道延祐辛酉進士調髙郵丞歷寧國錄事遷建徳尹入教國子由助教爲博士以奉議大夫中書禮部郎中致其事制下正傳已卒他所著有某書若干捲某書若干捲不在集中

送索禦史詩序

至順紀元之冬今監察禦史索公以史館掌故久次進職編摩而某忝繇常調供奉詞林簉屬史氏與公爲同僚命同日下明年夏又同扈蹕上京公自處淸約介焉特立若不可犯中實樂易色溫而气夷然亦未嘗見其苟於言笑深切敬畏之無何而公用辟舉入臺後十有【闕】年遂持部使者節分按浙河之東某方倦遊不俟引年預請納祿而歸實受廛於屬郡辱公臨貺者再握手道舊故殊欵洽今年春公以禦史召赴闕士之見知於公者相率賦詩以道其繾綣之意俾某序於篇端蓋古者臺諫異官禦史主分察六司百僚巡按郡縣而糺其過失凡刑獄功賞選補出納朝儀祭祀燕防之事咸涖焉若夫侍從贊相規諌諷諭則諌官之職也我朝不設諌官而臺諫之任悉歸於禦史今之視昔其責不已重乎以陽公城之行誼範公仲淹之材且賢而爲諫官韓退之歐陽永叔猶疑其失職或著論以譏之或貽書以誚之逮其上防伏閤力爭國家大事皆人所難言乃卒以諌顯然後知其始所以不言者不欲徒爲細碎姑以塞責也於是退之永叔又從而推述稱揚之豈非要其終而服其識大體乎方今治化休明羣臣遵法澤及黎庶海宇乂安固非有闕政之可議主上不自神聖每懷兢業虛心納采片言不遺念公久於馳驅而熟於當世之務擢置左右寄以耳目竊計公之從容獻替苟渉於國家大事必能極陳人之所難言至於本正而末治綱舉而目張振風紀飭憲度以舉其職業直易易耳使退之永叔復生何以致其愛助乎他日聞朝廷有骨鯁之臣天子有從諌如流之美某𨿽衰退無從載筆立公下風而頌歌明良相逢之盛猶可與田夫野老蹈詠太平於畆之中也庸因序詩而並及其屬望之私焉

送周明府詩序

古之作史者必爲循吏立傳漢西京二百年間傳所書僅六人蓋才難自古而然尢難得者循吏也皇元統一函夏吾烏傷領於職方逾七十年某生乎其時而獲事其大夫之賢者固多求可儗於古循吏者淸江周侯其庶幾乎先是爲政者務以平易近民或奉贄納謁以自通皆弗之拒習爲故常人不訝也侯至一切峻卻之是可謂之亷矣而世未嘗乏亷吏也異時屢建局以覈田糧而隱匿飛並之獘有未盡革侯始令民得自實且躬任其鉤考之勞一無所憚期月而簿書井井有條愚民無知喜爭豪猾之徒誘使相告訐而陰持其予奪之柄以爲利事未竟家已破而猶弗悟侯遇其有所赴愬悉委曲譬曉調防而遣之去負其不直者悉皆慙伏悔罪詘者以信部使者郡長吏數委以鄰境之疑獄及累歲不決之訟侯折以片言人莫不服其明允官府旣以無事用其餘力大治土木營尉廨葺儒黌剙常平義倉而分貯公私之谷以實其中完舊益新百廢具舉是可謂之能矣而世未嘗乏能吏也惟夫所居民富所去見思至於生爲立祠樹碑廩廩庶幾循吏之遺風乃絕無僅有者也而況漢之循吏皆郡國二千石今也以百里之邑而得一循吏焉不愈難哉侯書滿解印綬行有日吾黨之士各賦詩以道其戀慕之私俾某序於篇首侯初由湖北海南憲掾入湖南廣西帥幕以招兩江叛蠻有功超擢宣閫都司曆江東劇郡元僚績用甚著其來烏傷治行爲諸邑最憲府方交章列薦於中朝行向用矣輒因序詩而附見侯行事之大略俟他日傳循吏者采擇焉

送慈谿沈教諭詩序

鄞沈君久遊金華部使者薦其材於宣閫署慈谿縣學教諭其行也金華之鄕先生士友咸爲賦詩而屬予序之昔者河南二程子沒門人各尊其所聞各行其所知人自爲學至考亭朱子出而集其大成程子之道賴以復明然學術之散未有甚於此時者永嘉之經制永康之事功姑置勿論臨川陸氏與朱氏並以性理爲學而其爲說莫適相通𨿽鵞湖之防終不能挈而合之也言陸氏之學者以慈谿楊文元公鄞袁正憲公父子爲巨擘士生其鄕知有陸氏而已宗正少卿黃公亦慈谿人始以朱子之學倡於其間而務以躬行爲本其大意謂陸氏以簡易自髙而以支離病朱子是徒見其窮探極討爲說之詳似乎支離而不知眞修實踐所守之約固未嘗不簡易也使宗卿與文元生同時寧不足發鵞湖所未決之餘論乎國朝承平日久治教休明建學立師設科取士悉主於朱子之說至是而鄞慈谿之士於朱子之書莫不家傳人誦之沈君在金華嘗登許先生益之之門而卒業於吳君正傳其所受實朱子之學今去而涖教事又適在文元宗卿鄕邑夫學術之分合重事也爲師儒者所宜盡心焉故予於其行舉以告之乃若山水遊觀之樂交朋離別之思已具於篇什作者之意不待序而可見也

贈餘生詩序

昔西山蔡氏善言地理先師朱子有取焉而朱子之門不必人人皆西山也蓋地術者之事以儒者而兼通其說特博聞多學之一端耳曷嘗以是爲學者所急乎後生小子羣居終日視記誦詞章爲不足爲而獨以不知地理爲恥探奇勦說憑虛造言人自爲家務以取勝俗習所尙相師成風抑又西山氏所未有也觀其記辧馳騁出人意表誠若可喜是以孝子慈孫甘受其欺而曽不悟反疑術者未睹此祕往往委已以聽焉甚者【闕】變置百年之丘壠使先世體魄不得寧於地下有人心者所不忍言予之病此久矣故先人之葬凡擇地一付之術者士友或來咎予不學地理而輕信人言且爲圖說以見告其圖則一岡一阜悉加以醜穢之名其說則旁引曲譬抑揚開闔詭怪莫測每更端必助以嗟哉悲夫可爲太息流涕等語大抵皆場屋中嘩世之浮詞予固已厭其彊聒逮今十有五年其說迄無所驗而術者之言可徴不誣予於是益信地理果非學者所急欲擇地但當擇術者而已蘭溪餘生今之所謂術者而樂交於吾徒持所得贈言若干篇求予爲之序予方懼書生以遊談亂其術餘生乃不自以其術爲可恃欲借諸公之餘論以收名定價於一時豈亦未能免俗乎餘生誠能益進於其術而無速於自售俟有如西山者出徐起而就正焉彼沾沾動其喙者將自息矣餘生之術不患其不行也鄙野之言不足序作者之意同志之士倘有槪於心乎

師友集序

師友集者張君伯所得名公贈言及倡酬之作也伯雨之生去宋季未久其大父漳州通守公雅不欲諸孫豢於貴驕而縱爲異時華靡遨放事延儒先以爲師教之甚篤而伯特聰悟爽朗頴出不羣丱歲卽務記覽弄翰爲詞章方是時前朝遺老宿儒魁士猶有存者數百年之文獻賴以不墜然皆尊其所聞人自爲學未嘗淩髙厲空並爲一談以事苟同伯覿其光儀而聆其緒論如企嵩岱而得其髙臨河海而得其大且深佩服之素固非一日年運而往諸老相繼淪謝伯乃以壯盛時去爲黃冠師間出而觀國之光屬當文明之代一時鴻生碩望文學侍從之臣方相與鎔金鑄辭著爲訓典播爲頌歌以鋪張太平雍熙之盛伯雨周旋其間又皆與之相接以粲然之文如塤嗚而箎應也逮伯倦遊而歸入山益深入林益密並遊之英俊多已零落而伯亦老矣後生晚出如春華夕秀奇采逓發欲一經伯之品題者無不挾所長以爲贄而伯雨皆莫之拒𨿽細弗遺宜其所積之富如此嗟夫伯負其超邁卓絕之材不徒有聞於家庭而脫落綺紈之習遂能遺世獨立周覽六合必欲盡大觀而無憾其髙風雅致固可槪見也𨿽然四十年間气運有升降人物有盛衰而文章之變化與之相爲無窮述作之家尙有考焉詩文總若干篇其次第不系乎齒爵位望而一以歲月爲後先方外一二士旣編輯而校讎之復俾某爲之序而刻寘伯所居靈石山之登善庵某之鄙陋言不足以盡意序續集者寧不爲之畢其說乎

紀夢詩序

自先王夢祲之法不傳後世史家所紀夢之奇驗可徴不誣者固多而人莫不有夢不必皆可驗於事也重紀至元之元年春予忝以非材備員國子學官其年秋校文上京夜夢觀新進士上謝恩表褎然出班前立者諸生痕都斯坦其氏拜珠其名明善其字也予旣竣事而歸則聞明善已預在京薦名旣以上於春官而科舉事遽廢予頗疑夢之不足徴明善退自有司歸就弟子列尋以憂去服闋而來私試數占首選時予猶居國學其夢如初私試之法以入學之先後貢十人而止明善適在十人之外方待年而未及釋褐予益疑夢之不足徴及予請外南還而中書用臺臣之請計奏被上防復以科舉取天下士予亦復夢如初至正攺紀之年也是歲明善果再薦於京師二年春以正奏召入對大廷遂爲進士第一予夢於是始驗其兆見於科舉將廢之初其應在於科舉復興之後天者素定久矣夫豈人力也哉蓋古者卜以三兆筮以三易必參之以三夢夏曰致殷曰觭周曰咸陟其術皆亡粗可考者獨周有占夢之官所掌六夢一曰正二曰噩三曰思四曰寤五曰喜六曰懼而六夢之占有二其善而吉則以獻而歸美於上其惡而凶則贈送而去之予向之所夢以爲噩歟則明善族系之貴學殖之富混以一第不足驚愕也以爲思歟則六館之士數百人予所思者不止明善也以爲寤歟則明善之氏名非予覺時所嘗道也以爲喜歟懼歟則予於明善未嘗喜其得而懼其失也無所感動而自夢殆正夢歟兆見於科舉之將廢而夢固不惡應在於科舉之復興則夢可謂吉矣時之文人才士內交於明善者聞予言往往爲詩以紀之好事者因防萃成捲求予志於卷首以實其說予聞詩言牧人之夢其占以魚爲丰年旐旟爲人眾釋之者謂此卽所獻之吉夢也矧今聖神在上文運方新其事有大於牧人之所夢者顧予防賤不得如古之牧人獻其吉夢而歸美焉若夫諸公嗟嘆之不足而詠歌之則小雅詩人之意也𨿽然廢興得失之故固出於天者之素定苟未能修其在人而徒欲取必於在天可乎孟子曰命也有性焉此予與明善之所夙講不敢以瀆告之也

族譜圖序

古者圖譜有局掌於史官局廢而士大夫家自爲譜言氏族者或謂黃氏嬴姓陸終氏之後或謂黃氏出於帝髙陽者自柏翳賜姓嬴而其後有江黃諸國爲楚所滅子孫之仕楚者有黃歇出於金天氏者自臺駘封汾川而其後有沈姒蓐黃諸國爲晉所滅子孫之仕晉者有黃淵皆以國爲氏或又謂黃之得姓始於柏翳祖臯陶而本金天可盡據乎漢尙書令香太尉瓊父子江夏人唐之江夏曁防稽零陵巴西東郡江陵洛陽晉安八郡各有黃氏而今也同望江夏何以別乎官失其守而譜學墜絕乃欲旁引曲證而推及於千載之上固難矣惟婺之黃氏由金華徙越之剡洪之分寧丰城信之弋陽江陵之監利爲五大族而某之九世祖八世祖仍居婺之浦江舊譜以爲自分寧來歸而郡誌所載黃氏墓在浦江者見於開元十道圖則浦江之有黃氏已久似未可以舊譜爲信要之其言必有所本無從考質也七世祖始徙義烏族日蕃衍系序之承傳支屬之分異斯可得而詳焉六世祖隱居弗仕用薦者當授官未命而沒五世祖亦隱弗仕逮我髙祖乃以子貴累膺贈典其以進士登於科者我曽祖一人而已先祖先考在異時俱嘗補官而不及祿某際今盛世叨備官使而獲推恩於二代顧以鄙劣無似弗克負荷駸尋暮景懼一旦殞滅以爲大憾安可無使後人知夫源流之自而思亢其宗乎昔太史公庭堅自序本出於金華而其譜止及於分寧七世以上皆略弗著蓋愼之也庸敢竊取斯義斷自九世祖而下丘壠之尙完祭享之不廢者爲之圖若譜逺不可知疑不能明者悉闕焉凡爲圖譜之法親者宜詳防者宜略爲子孫者各詳其親則其可略者自可互見今不以親疏爲間而有所或遺者恐諸房子孫不必人人能有其圖譜而於所親各致其詳也來者當思補其所未備而無厭其傷於繁哉

族譜圖後序

某作族譜旣闕其所疑與其所不知舊譜所無者亦不敢妄有增加然尙有當考訂者我七世祖妣宗氏觀文殿學士忠簡公澤之女弟忠簡之子直祕閣頴志其墓孫男五人其二人曰公顯公煥今見於譜者孫男七人惟上三人與志合其下有無咎少亮潛之揚祖而無公顯公煥志乃當時所作必無謬誤非名之更易則譜之脫遺也浦江之花橋有黃將軍廟在我九世祖墓之旁將軍名仁環鄕先生倪朴爲立傳載其捍衞鄕井之功甚悉子孫至今不絕同裏細人之家皆黃姓而散處於邑中者多士族疑上世必同所自出歳久而失其世次譜所以不及也義烏之蘆砦有紹熙四年進士名耕字子野仕至郡通守按登科記於我曽祖爲諸父行不知何以亦不入於譜也抑嘗觀太史公庭堅自序其先金華人七世以上失其譜而丰城乃於七世之上又遡求得其四世且謂其先由秀而婺由婺而洪越之新昌有庭堅同年進士某推序昭穆知爲兄弟而進士之從曽孫禮部尙書度乃謂黃氏居江浙者大抵出於建之浦城其先由建而婺由婺而越二說尢異並識於此以待咨訪焉

送髙節書院劉山長序

尙論兩漢之士必曰經術名節自公孫至張禹孔光之流皆以經術致位宰相而持祿保位未能免阿諛之譏不有名節孰矯其失所謂名節則嚴子陵實倡之迄今千三百年其故所居及嘗釣遊處猶爲之立祠卽其旁置書院而奉之以釋奠於先師之禮焉其有功名教賢於章句儒逺矣蓋古之先師詩有毛公書有伏生禮有髙堂生樂有制氏初不以其賢而尊事之行其學則祭其人示有所本云爾唐制孔子廟由顏子而下爲先師者二十二人有毛公伏生髙堂生而無制氏詩書禮存而樂亡也孔門髙弟惟顏子子夏並爲先師子夏詩有序易有傳固學者所共宗顏子非有遺書可傳而以賢有徳克配於先聖其後復列子夏於十哲而獨推顏子爲先師者詎不曰講習其言未若儀刑其徳乎今之道學一出於濓洛幹淳三數大儒此學者之先師也夫旣立其書於學官而躋之從祀矣其爲書院者又取前史所載髙人逸士若子陵者以爲先師子陵矯前人之失不過答侯霸之兩語他論議風指則皆寂寥無聞世特以其人之賢而尊事之如此爾夫道一而已發於文則爲經術修於行則爲名節豈若九流百家人自爲學莫適相通乎建陽劉生仲寶以選署余姚之髙節書院山長余姚子陵故所居也予聞仲寶之先少師文簡公受業考亭讀論語至予欲無言喟然而嘆謂言語非所以學由是一意務爲躬行實踐其出處之際與子陵𨿽殊而修名姱節視子陵可無媿仲寶家庭之傳必有異乎區區以呻吟占畢爲事者矣諸生在列仲寶進則風勵之以儀刑夫前哲退則以家學私淑之使羣居而講習焉不亦可乎仲寶之行也同志之士臨別贈言凡若干篇京兆杜君伯原甫實序之及來錢塘復求予爲後序杜君隱居武夷山中聘使在門而不爲起庶幾善學子陵者仲寶試以予言質之何如

資正備覽序

至正九年冬詔以中政院使榮祿大夫札剌爾公爲資政院使涖事伊始首詢官府之沿革及所總政務之本末次第前徽政院紀源之書部帙汗漫而序述弗詳披閱再四莫得其要領蓋設官之始在東宮則曰詹事院在東朝則曰徽政院互爲廢置間嘗攺建儲慶使司及儲政院而詹事徽政之所掌悉焉今天子始錫名資正院以奉中宮由其更易靡常新舊交承文案塡委舛錯隱漏猝難窮竟故於戶口之登耗財計之盈虧人材之升黜工役之作輟皆無從周知公以爲古之君子居其官則思其職苟非有舊典之可稽則𨿽欲舉其職不可得也乃謀於院官令架閣庫出所藏故牘俾經歷司官與提控掾史等精加考覈防萃成書院官後至者咸樂贊其成凡本院曁所統諸司官屬之員數品級系籍人戶撥賜土田方物貢輸歳賦徴納銓選格法營造規程彪分臚列細大弗遺釐爲三卷號曰資正備覽挈其大綱而萬目畢隨舉而措之斯易易耳以溍承乏太史氏俾執筆題辭於篇端昔漢文帝問周勃陳平天下一歲決獄幾何錢谷出入幾何勃皆謝不知平對曰有主者問決獄責廷尉問錢谷責治粟內史帝曰君所主何事平舉宰相之職以對帝稱善夫周勃陳平均有所不知而平知責之主者故勃自以爲不如矧今資政領以専使皇上爲官擇人非執政侍從近臣莫克當其選倚注之重豈羣有司比乎公乃不敢諉於主者而一以身親之他日入侍燕間上承淸問必能枚舉以對𨿽使陳平復生必自以爲不如也抑是書之作不特搜羅故實以備闕文且將貽於方來爲不刋之典其用意深且逺矣來者尙無忽諸

送徐彥禮赴冀州尹序

上卽帝位之十有五年並相勲賢更新庶政念民者國之本長吏實民命所系而承宣撫字或未克悉舉其職由其選輕也乃妙柬廷臣之淸方詳敏練達於民事者畀以郡寄仍召對於便殿親臨諭遣之羣臣苟預在行莫不俯伏就列頓首受命懼無以稱塞上意則相率詣政事堂聽所以教宰執大臣旣爲敷繹聖訓且告以利害有須興除宜亟以聞而見於施行不至徒爲虛文臺司尋導防於部使者俾奬勵之以俟其成效言事之官又建白勿委以煩碎之務使得專心於職分之所當爲責任之重前所無有也以天下之廣郡邑之眾未盡得人以充其選故所臨遣【闕】十有【闕】人皆首及於要地而兵部郎中徐君彥禮得河北之冀州古者郎官出宰百里冀領五縣最爲名郡而尹爲尊官視百里之宰不愈重哉彥禮奮自儒科待詔翰林編摩史館博渉於古今而究觀其治亂盛衰之故矧嘗簡在眷知擢居六察於民生之休戚吏治之得失靡不周知授之以政固無施而不可黃霸漢丞相也史家以其材長於治民特寘之循吏之列而爲立傳彥禮其勿爲汲黯之於淮陽而爲黃霸之於潁川他日秉史筆者誠能以彥禮之氏名列於循吏則黃霸詎得而専美乎彥禮行有日僚友及士之工爲文者咸賦詩以送之夫詩之有雅以言王政之所由廢興政有小大之殊故雅有小大之別仲山甫䢐齊而尹吉甫送以烝民之詩序詩者不曰送仲山甫而曰美宣王且以其詩入於大雅蓋宣王之任賢使能致周室中興乃王者之大政尹吉甫之詩非獨以慰仲山甫之永懷而已今天子臨禦日久無幽不燭鑑內重外輕之獘而爲官擇人甚盛舉也播爲詠歌鋪張聖徳以配烝民有不容己者矣豈直私於彥禮而慰其永懷之心耶庸推本昔人序詩之義而題諸篇端如此

隆山牟先生文集序

若昔宋東都盛時眉山蘇氏父子出而蜀之文章被於海內渡江後疆圉日蹙衣冠流散而蜀之文章萃於東南及其旣久也百年之遺老相繼淪謝而陵陽牟氏父子遂巋然爲蜀士之望以耆年宿徳擅文章之柄而雄視乎東南者大理公一人而已隆山先生大理公冡子能世其家業而不隕者也先生之大父大資淸忠公爲時名法從所交皆當代鴻碩先生無不趨其下風而接其餘論大理公旣與世相違優遊事外先生居家庭之間父子自爲師友日以經學道義相切磨母夫人鄧氏太史李公外孫女又從而有聞於史學大理公歿學者有所不知必之先生考質焉先生於前朝制度之損益故家文獻之源流歷歷如指諸掌寒門下士窺見一斑於殘編斷簡中者固不足以與此至於白首窮經孳孳矻矻而忘其老閥閱貴遊挾淸才雅藝以馳騁於英俊之域者亦未易企而及也凡先生所撰著言必有實而要其歸一本於理昔之善爲品評者謂有山林之文有臺閣之文先生蓋兼之矣內翰蜀郡虞公稱先生警敏過人志趣髙邁援引根據不見涯涘其文沛然若河江之決不極所至不止眞知言哉嗚呼墜緒茫茫千鈞一髮剝果不食萌芽方新斯文之未喪豈但爲蜀士之幸乎先生有子五人獨必達必勝在必勝襲藏遺稿懼歳逺或致放逸乃彚聚爲若干捲而刻焉書來俾溍序於篇末惟大理公仕宋季與溍之曽大父太常府君同爲郎於吏部溍生也後猶及拜於牀下而辱贈以言際今承平復著取士之令異時科第中人物存者無幾先生乃應聘出持江浙文衡而溍以非才忝與薦送故必勝以序爲托溍之鄙陋衰朽安能知先生而發揮作述之防邪姑次第其梗槪云爾先生諱應龍字成甫其先由陵陽徙吳興先生辭京官之世賞而以咸淳辛未取世科調光之定城縣尉仕未逹而國事已非先生旣不有祿以貧彊起爲儒學官晚乃教授溧水州尋以建康上元縣主簿致其事先生之世系卒葬與其言行虞公已爲志於幽堂此不具

順齋文集序

故贈袐書少監順齋蒲公旣歿仲子禦史君機裒輯遺文曰閒居叢稿者爲二十有六卷以授某俾序之孟子曰誦其詩讀其書不知其人可乎是以論其世也按公行狀公生而嶷岐丱歲就學彊記過人未成童已通經大義弱冠文聲借甚諸老多折行輩與之交逮乎立年復以濓洛諸儒之說倡於漢中而漢中之士知有道徳性命之學蓋公之求端用力務自博以入約由體以達用眞知實踐不事矯飾而於名物度數下至陰陽醫學無不究其精微教人具有師法大抵以行檢爲先而窮經則使之存心靜定而參透於言語文字之外郡縣長吏或有所取正亦必引以當道而使之行其所無事臨終卻藥弗禦飲酒賦詩夷然而逝由是觀之則公之爲人可知也粵自國家統一宇內治化休明士俗醇美一時鴻生碩儒爲文皆雄深渾厚而無靡麗之習承平滋久流風未墜皇慶延祐問公入通朝籍以性理之學施於臺閣之文而其文益粹譬如良金美玉不俟鍛鏈雕琢而光輝發越自有不可掩者矣時上新卽位方向用儒術設科目以网羅四方之賢俊而禦史君以公在班列之日防名於昕陛士大夫尢以爲榮論其世則太平極盛之際也某浮沈州縣白首登畿忝以非才承乏冑監實公去官十有五年之後無從接聞緒論玆幸獲以疵賤之士名自附於公是用忘其衰朽荒落而序其梗槪如右後之覽者論其世而知其人則於公之文思過半矣公諱道源字徳之系出漢蒲將軍至晉安西大將軍遂避亂入蜀而宋資政殿學士贈太師楚國公宗孟居眉之靑神公之皇考贈禮部郎中諱政午又以國初徙興元公嘗爲郡學正終更絕口不言仕進晚以遺逸徴詣京師編摩史館供奉詞林尋以博士教國子居歳余輒自引去詔起公提舉陜西儒學訖不就後用禦史君貴以有今贈其年壽卒葬與言行之詳壙有志神道有碑玆不贅述焉

繡川二妙集序

吾裏中前輩以詩名家者推山南先生爲巨擘傅君景文陳君景傳其流亞也先生曩遊太學未及釋褐而學廢士散束書東歸遁迹林壑問覽物興懷一寓於詩悲壯激烈有以發其邁往不羣之气自視與石曼卿蘇子美不知何如近代江湖間呫呫然動其喙者姑勿論也二君之年稍後於先生而皆有能詩聲景文之詩精切整暇如淸江漫流一碧千里而魚龍光怪隱見不常莫可得而測也景傳之詩涵肆彬蔚如奇葩珍木洪纎髙下雜植於名園終日翫之而不厭也其以气自豪則同宜乎能接先生之儁軌而與之參翺翔非餘子可得而預也予年復後於二君而於先生爲中表子侄行自丱歲侍先生杖屨而知愛先生之詩顧以材器劣弱局量褊小不敢窺其涯涘徒有望洋而嘆可以配先生者二君而已予嘗因先生自序夢稿癡稿聽雨畱稿者重加詮次爲二十卷題曰山南先生集而先生之交朋皆已凋謝後生晚出有嗜好酸醎之殊由是未克大行於世二君與先生相繼死而其遺稿亦僅蔵於家因訪而求之得景文所作若干篇景傳所作若干篇合若干捲題曰繡川二妙集而序其梗槪庶二君之遺風餘韻有在而不遂泯滅也先生韜光弗耀十五寒暑部使者彊致之俾主教事不得已爲之起後卒歸隱而終二君從俗浮沈嘯歌自適與先生俱能不以名自累名且不有詩之傳不傳蓋無足爲其重輕也𨿽然物之顯晦固自有時天下之寶當爲天下惜善而蔵之以待後世之揚子云不亦可乎先生姓劉氏諱應龜字元益景文諱野景傳諱堯道云

送鄭仲舒詩序

浦陽鄭仲舒以才學受知今太師丞相由布衣入經筵爲檢討會參贊官闕卽命攝其官予與仲舒同裏閈而托三世之契至是又以官聨而申僚友之好休暇過從尢密曁予以老得謝而退付田裏仲舒亦以外艱南歸服除當還朝朋友咸爲賦詩而徴予以序爲贈言之首蓋贈之爲言增也古之贈言者將以增益其所未至而今之贈言者直欲爲延譽俾增重於一時仲舒之先聚族而居迨今九葉朝廷旣旌其門閭而復其徭役士大夫莫不爲之紀詠以侈其事仲舒染濡家庭義方之訓厚自樹立卓然有過人者予固無以爲其增重而仲舒有國之元臣以爲知己凡所納交皆鴻生魁彥亦無俟予爲之延譽而有所增重若夫攄瑰奇之素蘊酬特達之殊遇以增崇乎逺大之業此則予區區愛助之情不容已於言者矧今明良相逢夙夜圖治网羅眾彥靡或遐遺仲舒諸父昆弟宦遊於京國有同升館閣者仲舒踵蟬連奕葉之盛衣被云漢昭回之光使澤加於人名垂於後在此行矣豈但躡尋故步取一資半級以爲州裏之榮哉顧予衰朽殘生無所可用結廬墓左待終天年追念向來英俊之並遊恍若隔世於仲舒之行𨿽不能無歆艷贊慕然以心思凋耗筆硯荒落無從藻飾雅談鋪張盛舉輒因序詩而附見予屬望之私焉

石門六觀詩序

東陽多佳山水涵碧有亭肇見於劉賔客之品題戴峴鮑巖水樂環翠至於郭氏之石洞蔣氏之南園凡名公紀詠所及入於圖志者不一而足石門在縣東南七十里山益髙水益深尢爲奇境而埋沒於榛莽翳薈之間久未有啟其祕者李君公澤厭城邑之囂煩始辟其地建別業而居焉旣大治臺榭亭館據其要會以極遊眺之美又旁攬其勝槪號曰六觀各爲一詩鄕先生與時之俊流咸共屬和而太常胡君爲序於左方公澤復出以示予求題辭於篇首唐史載太尉中書令西平王李晟之子十二人咸有仕祿願憲愬聽並至節度使而愬爲左僕射同平章事聽爲檢校司徒涼國公或曰願卽韓文公所序居盤谷者韓公述其言大丈夫之遇不遇爲出處可徴也信如或者之說則願嘗秉旄鉞専方面不可謂不遇豈非願身爲達官而心有所不樂遂逺引而去乎公澤故宋嘉定進士吏部尙書寶謨閣直學士之孫淳祐進士通判慶元軍府事之曽孫而其祖父俱以世賞補官其兄仕於皇朝者或以教官從宣政使辟舉入幕而出臨絕域或遊上庠登乙科而累佐名郡公澤亦嘗被命倅一州獨避不就而甘於肥遁由公澤兄弟視西平諸子名位固不侔而公澤之志則與願無以異也𨿽然自有宇宙便有此山千載之上盤谷與石門等耳盤谷得願而地始重願得韓公而名益顯石門之有公澤猶盤谷之有願安知世無韓公之鴻筆能鋪張其事以爲之序乎非予所敢僣也矧予以衰退之餘彊顏復起而竊食於輦轂之下奔走伺趦起囁嚅其爲人視公澤何如尙安能形容其淸標雅致之髣髴乎公澤曰予不敢自附於前賢可謂善揣分矣以區區陋微而儗於古之大人君子無乃非其倫乎姑置勿論而以一言相慰藉於風月寂寥之鄕可也予應之曰敢不諾因次第其語書而歸之是爲序

文獻集卷六

欽定四庫全書

文獻集卷七上

元黃溍撰

記

湖州路總管府題名記

古者諸侯之國必有史官太史公始摭其所述年經而國緯之合以爲表蓋將使有民社者幸而覽觀焉必且曰某年爲何時某侯爲何人而我何如也自秦置郡縣旣不容有私史猶幸有所謂題名者而可闕與吳興爲郡曰內史曰太守曰刺史曰知州事由晉王羲之而下凡若干人亦旣列其氏名於貞石矣粵自聖化南被國家遴選仁哲以恵幸玆土者聲相聞迹相接而迄未有所登載也今總管某公始合長貳立石爲題名而屬予以記予惟題名之設本以昭嵗月辧爵秩觀其氏名與其所以去來而其人之賢不肖可知也善善惡惡而懲勸存焉此太史公之深防而春秋之微權也昔司馬文正公記諫官題名而系之以忠詐回直之目使來者知所避就嗚呼豈獨諫官也哉

山南先生集後記

右山南先生集凡二十卷記曰辭必已出古也騷不必如詩不必如易而太史公書不必如尙書春秋十三國風之作大抵發乎情矣然而止乎禮義發乎情故千載殊時而五方異感也止乎禮義以天地之心爲本者也其爲本不二故言可得而知也有如先生之閎材傑志百不一施而其言猶莫爲世所貴則言豈誠易知哉蓋先生自少時爲舉子業已能知非之逮其年邁而气益定支離之習刋落盡矣故其爲文逸出橫厲譬如風雨之所潤動雜葩異卉不擇地而輙發人見其徜徉恣肆惟意所之而止耳世之善爲近似者方竊竊然揣摩剽掇嘩眾以立的而曰吾古學也陳性命者躐幽防辧名數者殫毫末而先生之文遏而不行矣孰知夫繇繇儃儃浮沈俗間其自視吾言蜩甲爾蛇蛻爾豈復累於稱譏者耶溍受學於先生最久且親誠悼其餘芳溢流無所記以被於後乃因先生所自序夢槀癡槀聽雨畱槀者合而一之目曰山南先生集嗚呼是其爲言也非出於古非不出於古也夫能不二於古今而有不以天地之心爲本者乎綿千禩貫萬彚而無遷壞淪滅者莫壽於是物矣區區之篇櫝尙奚爲哉姑用以致吾意焉爾先生之氏名與出處大槪溍旣爲之述玆不復云

明正書院田記

宋南渡後衢之先賢忠簡趙公而下六人蓋屍祝之舊矣景定末王侯已守是邦始諗於朝卽故吏所據祠地爲道院者辟書堂曰明正且以其沒入之田百七十有六畮焉咸淳間繼之者趙侯孟奎又益以他田六十有三畮祠事以備國朝因之建書院額設山長員而玆田之奪於浮屠老氏者什七八有司漫弗加省也皇慶初上新卽位垂意庠序之事凡田之在學官者冒取有禁於是總管申侯爲閱累嵗之訟牒而覈其實悉返所侵田有挾敎門檄來爭之者侯弗爲動乃賂吏瞰侯在告謬爲可疑上其事於宣閫今山長葉君謹翁白侯破其計而閫復下於郡侯爲徵圖籍覆按具有本末田以卒歸蓋九十年間祠三徙而始有田不二十年遽失不守又三十餘年廼復葉君念其得之難而保有之不易也求書於石以圖永久溍竊惟三代而降師廢民散儒失其守而奪於二氏者匪直吾疆畎而已矧夫威怵利誘有甚於二氏者乎嘗試觀馬公之在建炎連拄大姦一斥終其身不悔逮紹興權臣擅事汪公旣坐切直擯弗用趙公竟以不苟合去相位貶且死至若範劉小汪公委蛇仕止之間又莫或少自撓是凜焉不可奪者區區之土壤猶外物也賢師帥祗奉徳意幸恵斯文甚厚繄六君子之冑若士之從葉君登斯堂者敬共以承事感慕而振飭必有名人傑出其間嫓美於前哲夫能寶其不貲之軀則一物之細有不難守矣溍旣爲書其槪且道其所望於諸君如此初田之未復也劉公五世孫衍嘗以己田百畮代其匱汪公五世孫誼亦以己田三十畮相焉至是兩家因捐其田戒子孫勿復有是抑可書己申侯名伊嚕特穆爾髙麗人

上海縣學田記

上海由鎭爲縣之三年縣始有學又十年學始有田又九年乃攺作學於縣東如千步延祐元年冬張侯如砥來涖縣事厥旣延見諸生視其居則齋廬未備也庖廩未充也按其籍則田之折於郡庠若出於是邦之寓公者嵗爲米不盈四百石惕焉深懼士失其養而學政之弗舉謀大其規制爲久遠計而未知所出也上人善能者聞之請入私田四百九十五畮有奇爲學官永業以佐經費侯旣納其請則白狀於縣而輸券於學主敎事者方君遇以爲向之克有學有田不易如此而上人一念之頃遽能不愛其所有以弛吾乏絕之慮是不宜使後之君子無述也乃伐石來徵文爲記嗟乎大道隳裂九流百家之異趨久矣是果不可同歟易稱同人於野亨而謂同人於宗吝夫與善不擇其類致亨孰大焉施恵而不私其黨去吝孰先焉由其通捨其蔽玆所以合異而爲同也侯與吾從其有取乎此矣上人亦嘗學於是耶上地之利其末爾竊獨嘉乎是舉也庶幾乎吾聖人之防而有非苟同者故爲原其大趣而爲之記其目之細則碑陰存焉

常熟州學田記

常熟故吳地州之西子遊宅在焉當孔子時吳通上國已久北學冝非一人獨子遊以身通受業列於七十有七人之間而其言行見於記錄爲甚具迨今千有七百餘年生其地而好學能文者猶彬彬焉風气之厚俗習之盛誠非旁州比縣之所及然自其爲縣時已有學而所占田多薄瘠以嵗之不易也諸生往往無所仰食學校之養頋出他州縣下誦之聲希闊寂寥前後爲是州若職敎事者思有以裕之而未知所以爲計學之賔老以爲州之有力而名好事莫如曹君乃相率造君以爲言君欣然爲輟田之可耕者若干畮山之可樵者若干畮以佐之士之羣居聚食始無所乏絕莫不徳君之爲而願得予文以記之予聞古昔授田建學悉有成法民之爲士固不必廩於學宮而大家巨室亦不得有羨田以資施予也自先王之法壞而不可復見說者蓋以爲三千之徒聚而食於孔子或又以飲食之人爲子遊氏之儒何言之無稽耶今之去孔子日益以遠有能聞布衣養徒之事而興起焉可謂難也已若夫爲弟子員而藏修息遊於斯者皆生於子遊之鄕而得其風气俗習之美者也苟無幸乎居之安食之飽而必有事焉將見其處也必無媿乎子遊之文學其出也必無忘乎子遊之學道而愛人一簞一瓢不足爲其儉萬鐘之祿不足爲其泰孰得以區區飲食之細厚誣君子也哉是用弗讓而爲之記以告諸來者云爾曹君名某嘗爲某官

東陽縣門樓記

古者國無小必爲臺門所以嚴等威重敎令非苟致崇飾而已也以爲不若是無以習民於上下之分而壹其觀聽也古今殊時郡國異體所謂麗譙者不皆出諸侯三門之制其以樓易臺或猶有取禮之以髙爲貴者乎春秋譏新作南門非謂夫修舊而加其度也蓋失時也東陽婺壯縣提封幾二百里民堵至四萬區不啻如古子男國縣署之大門故有樓庳仄下陋嵗久且就圮丞耿君某以爲是不稱古者嚴等威重教令之意爰合其鄕之大家俾撤而新之尋有二尺以爲基之崇參其基以爲屋之崇修去屋崇五尺廣參其修而益五尺凡修廣視舊率加什二而崇倍焉爲間者五而加其舊者二焉君之恵孚於人故民樂獻其力智周於物故工喜薦其伎始作於延祐二年冬十月而訖役於三年春二月又不失乎土功之時是宜舉之易成之亟也學校之士咸相與言吾黨不可拱手視具乃買石而以書來曰吾耿君之興壞起廢可稱述者非一而樓爲大願紀成事來者尙有者也溍不倿無能贊美頌勤然竊觀是役也有禮之貴而無春秋之譏能勿喜聞而樂書之哉動而法於禮春秋則夫所宜書者玆樓云乎哉程工屬役之凡庸可略也

松陽縣恵洽巡檢司記

處之松陽所部六鄕其一曰恵洽至元某年始置巡檢其地以教官而假巡檢則自吾嶽君始先是居其官者凡若干人咸卽寓捨以爲治所卒伍散處墟落問緩急呼調輙後會期莫有以爲意者至治二年冬十月君寔來明年秋某月始買地作新廨爲屋以間數者若干費錢若干而其什七出於君之私槖不足則其吏士洎鄕之大家合力以成之又明年冬十有二月功以訖告門廡堂室器械之湏靡不具完君旣諏日之吉入防防事而休吏士於旁舎乃以書來曰願有紀俾後之人勿廢也夫尉巡檢均以求盜爲職而尉得與令長連署常治其邑中巡檢所治率在乎荒郊林莽山區海聚幽昧曠絕之境其爲力眡尉難矣矧處爲山郡而介於甌越國家初定南服患其竊發之不時也嘗選用重臣建牙分閫以涖焉𨿽以積安日久而椎剽之習或未盡去巡檢之爲力不加難乎是以來者幸其苟逭於吏議則望望然計吾嵗月而去之固無以居處之崇爲也君儒者按職甫及期枹鼓不驚而田裏之人甘食以安寢又能致其餘力以樹立官府如此向之所謂難者君直易處之其設施之整暇何如哉是有政焉非特土木之功而已世恆譏儒者迂且憚事若君之爲武夫俗吏不可少媿耶爲之記所以昭作始之自亦所以釋儒者之譏也君名自修字徳敏宋太師鄂忠武王五世諸孫今爲常之宜興人

平江西虹橋記

泰定元年冬十有二月庚午平江閶門外新作虹橋成古者辰角見雨畢而除道天根見水涸而成梁有司之常事耳春秋之法常事不書此何以書在有司常事也而此非有司之常事也按郡誌橋之載於圖籍者三百五十九而爲虹橋者三其一在城西若干步卽此橋也去年夏大雨水暴溢橋居兩水之交所施材甓皆腐缺莫能與水抗一夕盡圮其地適控通衢凡徵令賜予布政於方國若奉貢輸賦修職於京邑者悉由是而之焉執事者奔走迎勞無虛日懼舟檝不足以嚴使客則栰木以竢之方謀所以復其故而官帑不可輙發又重以其役厲民未知費所出郡民鄧文貴聞之請分家貲之半更爲石橋以利永久旣又以爲此有司者之事非細人所得幹也乃飭材用庀工徒以聴要束焉事聞於府府上之行中書已而報如其請遂以八月乙丑始事閱八甲子而告訖功橋之修四百尺而其髙十分修之一五分而殺其二乃與岸等脊之廣得髙之半而趾之廣加其什伍上設扶欄爲之周阹其下爲門如半月以釃漕河而隄其雨垂以度挽者所用錢以緡計者十二萬五千有奇役以庸計者二萬四千有奇今總管郭公旣率僚屬觴酒橋上以落其成且謂文貴編戶民非有名田稍食貨殖奇贏若他大姓比川梁逵路官實領之而文貴顧能輟其衣食之餘以紓有司之急不宜無以示勸相乃伐石俾溍執筆書其凡而刻焉夫以一夫屍利物之功而長民者能表樹之以寓其風厲之意是皆有司常事之所不及而於法冝書者溍不得辭也傳曰一家仁一國興仁一家讓一國與讓是邦之人誠知所感發而慕效焉則夫可以修廢舉墜而出於有司常事之外者其屢書不一書尙托始於玆橋也文貴之可稱道而不繋於橋事者玆不書

諸曁州鄕貢進士題名記

溍佐諸曁之明年州人士有同升於春官而旅進於天子之廷者其調補而歸也學正陳繼龍旣合鄕薦之士爲題名而虛其左以竢且屬溍記之溍惟國朝以科目取士著於令列聖相承守之如一上以繼志述事下以立邦家太平之基甚盛徳也越於東南號稱都防異時人材輩出起進士至宰相者有之自版圖入職方章逢之流相與蹈詠爲日已久如種待獲適惟其時是以詔下之日莫不爭翔競奮以自厠於英雋之列獨是州閱十年而偕計吏第奉常者始接踵而起後先相望滋不乏人其科級之優又旁州比縣所未有也惟其發也不亟故其就也愈偉則其進也孰禦焉𨿽然士非科目不能以自達至其措諸行事足以被今而埀後者恆有在乎科目之外苟徒誇榮侈盛而以爲稽古之所防豈賢師儒昭示上徳風厲學者之意哉肆成人有徳溍與諸君子求無怍焉可也小子有造溍於承學之士蓋日望之

鄞縣義役記

浙水東州縣慶元大府者六凡所入田租鄞以一縣當其什五諸名額及非時之湏稱是取民爲最夥而其爲縣在鉅海上號東南一都防牧伯守將若他司以轉漕市易鹽防之利有事於海者悉涖治其處一切趣辦用民爲最繁富者巧自辟匿貧者日削而弗繼吏鰓鰓焉惟期防之或後爲懼而公私交病矣天臺周公之爲丞也會國家申嚴役法豪右以他名數自占者毋敢弗與周侯進父老具宣徳意且敎之爲義役於是縣西南五十里林村之民次當受役者三十有五家首相與謀眡物力之薄厚各捐已槖得錢七千五百緡爲子本推執事者五人操其奇贏以供百役之費而存其母常勿絕復推其五人日詣有司以聴徵令嵗終則更休焉厥旣條上於縣周君合長佐白狀大府而定其要束因廷酌父老以爲眾勸旁鄕比井爭慕爲之其致力也均其待事也易姦胥悍卒不得舞手其間而民亦忘爲役之勤其效可覩矣周君以秩滿去父老過予而請曰願有紀庶幾夫嗣爲政者知有以相之俾後之人毋棄其成也昔者孔子稱子產使民也義夫義也者固古之所以使民也今也田裏之人不愛其力相率以聴於有司而謂之義役非上之人以義使之而能然哉是蓋子產之所以爲鄭而孔子之所與也其孰得而廢之然則可托以永久者有不在予文矣周君名仔肩延祐五年進士其來以七年二月而義役行於至治元年正月其去以三年三月云

傅氏義田記

烏傷之北鄙有義門者里人傅氏之居也傅氏之長曰某過予而言曰家故有田四百畮合族而食五世矣以羣從子侄之蕃衍也嵗率用八畮之入食一人而籍其餘可當十人之食以給賔祭百須之費吾懼夫久且弗繼而無以善其後也吾竭吾私焉耳矣蓋得田凡若干畮別儲其入爲子本而權其奇贏俟他日更購田以附益焉是不可無告來裔使成吾志以惟子也請嗟乎義之名孰從生乎親親仁也因時制宜義也禮之所由起也蓋予聞之古之制禮者爲之井田以同其利爲之比閭族黨以均其安夫然後教以有急相賙有喜相慶死葬相防疾病相養猶患其未足以勸親親也於是乎有宗族焉而非防居聚食之謂也服窮於緦而同姓殺於袒免是以祖遷於上聖人莫能存也宗易於下聖人莫能止也戚也而日以疏勢也系之以姓而弗別綴之以食而弗殊則是疏可使戚也其所因者本也循其勢故教易行達其本故道可久聖人惡有術以彊合之哉大雅曰飲之食之君之宗之王者之大政也田制壞宗道廢仁人孝子下得由乎先王之禮之盛而各以意行之假區區生養之具以收聖人之所不能合夫亦有取其義云爾也充其義而仁不可勝用也記曰一家仁一國興仁一家讓一國興讓在乎勿替引之而已書而歸之俾刻諸石豈非其所望以扶吾義於百世而弗墜者耶旌異之實存乎舊記條約之凡具於碑陰玆不書

潛窩記

剡源先生當題其居曰縮軒從之遊者陳君養直亦以潛窩扁其宴休之室君之云云則有所受之矣蓋縮之爲言退也潛之爲言藏也是故以世爲莫足用吾聰明而務爲退藏者也古之善爲退藏者豈隤然伏其身窅然閉其言而已哉昔者先生方盛壯時髙視濶步英雋之林舎者必避席煬者必避竈庸人小子卻立而睨之如萬斛之舟順流而東騏驎騕褭薾浮雲而上也可謂進耶退耶一旦倦遊而歸逡巡乎山砠海涯而時出以浮沈俗間所居而屨滿於戶外矣鴻聲駿望猋起水湧庸詎知夫退之非進耶惟夫不爲物首而墨以爲守是以恆瞠若乎人之後不知孰吾進孰吾退而吾未始與之俱進退也君之於先生則幾矣然而未嘗進也惡乎退未嘗行也惡乎藏顧獨獘獘焉於其名迹之間是將有闚其藏者矣夫湛盧豪曹固不蘄一割之用其光气煜然星辰之上者𨿽千仞之土有未易以揜遏也善刀而藏亦有其道乎誠有莫吾用而未始不行莫吾舎而未始不藏者則其退藏也斯密矣而予安能知之安能言之

慥慥齋記

天臺項君可立甫周君彥徳甫俱以慥慥名其齋今國子祭酒集賢鄧公各爲之大書其顏蓋以旌其志之同也二人者復俾予合爲之記以繹其義焉夫慥慥者所以美中庸之君子言與行相應者也而齋也者謂夫閒居以養其心若於此而齋戒也方二人者各適其安而嗒焉以休言不與物交也行不與事接也惡睹所謂慥慥者哉蓋人之感焉而易動者物也其來無時而常使人善惑者事也揆事物之理以酬酢萬變而不窮者人之心也平居養之無其素一旦出而卒然與夫事物遇易動者或怵之善惑者或之口之於言身之於行有不暇擇也其無繆迷而顚錯者幾希二人者誠深知乎此故其晝談夕講之隙退而卽於私室各著其志以自儆焉此中庸屋漏潛伏之功古之君子所以成其慥慥之美者未始不出於此也在易風自火出其卦爲家人其象爲君子以言有物而行有恆釋之者蓋曰火內也風外也由內以及外是以能有物而有恆也夫二人者求美其言行而圖之於養其心之所內外賔主之辧其審如此豈不可謂知所務矣哉是道也苟知擇乎中庸者宜無不然而非二人者爲獨然也彼慥慥之名又豈二人者所得專而有哉書而歸之所以記也亦以厲同志也

鄕學記

霸之益津人宮君琪卽其西鄕所居作學舎合諸莊子弟俾肄業其中且爲廟像先聖先賢以春秋旦望奠謁如學宮法念不可無以示永久爰狀其事走京師請奎章閣侍書學士內翰虞公爲之記公方有大論譔未暇如君琪請乃以狀授溍俾執筆而書之溍惟古之施教導民有本有原必由鄕以達於國是以六鄕之吏去民愈近者爲教愈詳一嵗之中州長之屬民讀法者四黨正七族師十有四而閭胥則無時焉若夫二十五家之閭則又有門塾以仕焉而已者爲之左右師𨿽閭胥弗親也故上之教不煩而民之爲士者恆足賴故其詩曰攸介攸止烝我髦士人生其時獨何幸歟今郡邑用著令旣咸得立學承宣徳意而崇厲之厥有師帥而鄕閭之教希闊弗講𨿽有朴茂之質何以培其根而達其支也哉君琪不自耀其材以取顯仕而主昌平之候館固非有長民者之責乃能汲汲焉圖所以私淑其人如此可謂有志於古矣昔者魯修泮宮而春秋不書說者類曰此有國之常事爾君琪之爲蓋禮之以義起而出於常事之外者也可無書乎凡廟學總爲屋若干楹費錢若干緡經始於至順二年春二月而落成於秋八月翰林直學士趙公子昌與君琪居相望實有以相之其來請記則冬十有二月也

浦江縣三皇廟記

醫有學三皇有廟尙矣合廟學爲一而俾醫師領其祠事有司以春秋之季發公帑具祭料而折爼升觴焉今制也蓋三墳之書世莫得見可見者非必其本書百家所錄又多怪迂鄙野而爽於用能推其所承傳而措諸民生日用之間惟言醫者爲然耳三聖人開物成務之功有托以弗泯其在玆乎凡立學必釋奠於先聖先師禮也仲尼祖述堯舜憲章文武而其徒無敢推唐虞成周之君以爲先聖醫家者流乃得上援羲農黃帝氏而屍祝之希世之盛典歟國家仁育庶類將悉躋之壽域埀意於醫事至重而不輕崇廟祀以表章其學著在令式而偏州下邑或不能奉以從事非知爲政之緩急者莫肯盡心焉浦江自版圖歸職方逾四十載迨至治初始克有廟於邑署之西南不久輙壞天歷間嘗繕完之而猶未有學也今達嚕噶齊博迪蘇巴哈以廷對第二人由中祕外補再轉而長是邑旣興學宮以嘉惠章甫逢掖之士尋又以爲今之建學立師醫與儒等爾隆於彼而嗇於此非所以欽承天子之命教也乃捐俸資倡眾而攺作焉中爲殿堂具嚴像設兩廡旁列四墉外周前植櫺星門而齋宿之次論說之所無不畢備經始於至順三年之某月落成於明年之某月書來屬溍記之溍竊惟三聖人之法被於萬世其大庇乎斯人者若天覆而地載不可以一事名言也百藥齊和湯火箴石之施與易大傳所稱网罟耒耜衣裳舟楫臼杵弧矢棟宇棺槨均之爲一事爾其不可名言者孰得窺測而擬諸形容哉乃若賢侯之敬恭秩祀道宣靈休不宜無以告來者庸弗辭而爲之記余見於舊刻者玆不重出焉

永嘉縣重修海隄記

溫爲郡俯瞰大海江出郡城之後東與海合直拱北門枕江爲亭榜其顏曰四時萬象候館在焉使指所臨長吏迎勞無虛日亭之西爲市區百貨所萃廛氓賈豎咸附趨之江滸故有大石堤延袤數千尺舎舟登陸者阻泥淖不得前其俗率於隄之旁爲石路外出以屬於舟次爲之馬頭凡爲馬頭者二一以俟官舸一以達商舶云先是江水遏於沙洲由江心寺之西逆流而上勢奔突莫支隄數毀繕治之費公私交以爲病至順二年秋水暴溢括蒼山中被郡境風激海水相輔爲害隄傾路夷亭隨僕永和鹽倉亦圮水怒未已且將破廬舎敗城郭永嘉蓋郡之治所縣尹趙君大訥謂是不可緩急議興作俾大家之役於官者分任其事或輸以財或薦以力經畫勸相則身親之以潮汐之盈縮有時也投其隙而賦功焉列巨木爲柱而設栿柂其上內攢眾木圍之三周外施其芒以撥浪次塡以石次積以瓦礫而實土其中加橫木備其欹側而帖石其背以便行者隄若路曁亭之址悉如之而亭亦復其故始事於三年之春二月訖役於冬十一月費不益於舊而功倍焉伻來俾記其嵗月溍惟春秋之法有直書其事具文見意者敢竊取斯義敍次梗槪不復效近人之記事謬爲諛言以亂其實續郡乘者尙有考於斯

昌平縣石橋記

由都城北抵上京其驛十有二而昌平之爲縣當其第一驛谿水逕闤闠中橫絕通衢霖潦暴至則水湍悍益甚人莫利渉縣尹畢侯以爲昌平今畿縣大駕時巡次舎在焉凡侍從之臣宿衛之士與夫外頒教令內奉職貢使客傳遽之往來率由乎是爲長吏者曷敢弗謹乃規貨食募匠傭揆日之吉架石爲橋其修六十尺而其廣得修四之一自始作至訖功爲日若干車者無濟盈徒者無厲深而民不知有役咸相與誦美之掌其驛事者宮君琪持父老之言來諗曰吾畢侯之爲人素愼重𨿽居劇縣善操簡以禦煩見謂材敏然以亷平不苛民樂其業田裏安於無事用能以暇日致力於玆橋願有紀而附見其治行之槪勒諸岸左以貽永久古者列國有四鄰賔客之交入其境而門闗逵路廬館川梁修除之不時猶或譏其失政矧今百里之郊警蹕所臨有能勤其官敬其事而不忘乎嚴飭具備如此可謂無失政矣豈徒一時興作之功有足稱道哉庸弗辭而爲之書善觀政者有考於斯則他治行固可推而知也畢侯名文質濟南士族其出宰也由翊正掾外補云

蘇禦史治獄記

至順二年冬十有一月趙郡蘇公天爵由翰林爲禦史南臺時方用中書奏遣官審覆論報天下獄囚三年春正月公甫就職卽分涖湖北湖北所統地大以遠其西南諸郡民獠錯居俗素獷悍喜鬭爭獄事爲最繁公不憚山谿之阻瘴毒之所侵加徧履其地𨿽盛暑猶夜篝燈閱文書無少勌囚有言其寃狀者公曰憲司嵗再至不言何也囚皆曰前此慮囚者應故事耳聞公至當受刑故不得不言公爲之太息事無鉅細必盡心焉辰之沅陵民文甲無子育其甥雷乙後乃生兩子而出乙乙伺兩子行賣茶卽舟中取析薪之斧並斮殺之旣沈斧水中而血漬其衣迹故在事覺乙具服部使者顧以爲三年之疑獄而釋之公曰是事二年半耳不殺人何以衣有血污何以知斧在水中且其居去殺人處甚近何謂疑獄遂復寘於理有龍光祖者買官得同知某州事用例奪官家居其子及家奴言胡孫谿有吾家故所請射官地而宋某來耕其上今宋已死冝募佃者光祖從其言而宋之子乙來爭此地光祖以牛米鹽遺洞蠻使與佃人夜持兵圍宋所居盡縛其家人以去佃人指乙兄甲謂洞蠻曰不殺此人恐走出洞事泄遂射殺之而散賣其妻子於諸洞甲旣死乙竟脫歸訴其事吏受賕止以占田坐其佃人寘光祖不問公曰殺人而坐以占田可乎乃諭洞蠻悉出宋家人而正殺人者罪沅之麻陽民張甲彭乙爭漑田水交惡張以禾方熟夜往視之彭適過其處張因殺之而誣以盜禾取其家竹防實禾爲驗吏以爲所殺者眞盜也將貰其罪公曰彼盜汝禾用手取之耶抑用鐮也曰用鐮耳公問鐮安在不能對乃論如法有黃天發者兄子四人仲獨富而其季性剛愎與諸兄數有爭且陵侮天發仲欲殺季乃告於天發而以錢與謝某者使共殺之季妻發其事仲謂天發曰兄殺弟則罪重叔承之則罪不至死叔婦子某能衣食之天發許諾尋就逮自言實出錢與龔某者使殺之龔蓋仲之舅而其妻則謝之母也仲賂吏如其言文到成獄公疑有寃訊之果然乃以始謀者爲罪首常徳之桃源民盧甲莫乙江丙同出求傭工於人甲誤墮水死甲弟之爲僧者欲私甲妻不得訴甲妻與乙通而殺其夫乙不能自明言實與丙同擊之至死慮其復蘇斷首棄艸間而棄屍與杖於譚某家溝中吏往視之果得髑髏而屍與仗皆無有公曰屍與仗縱存今已八年未有不腐者呼譚問之則甲未死時其目已瞽而謬云曽見一屍爲水所漂去公知其誣語吏曰此乃疑獄且不止三年也卒釋之楊乙者始娶而得悶風疾其妻惡之逃歸父母家乙往追取其聘財婦翁以訴於官事未決而乙於屠者燕甲家見其妻因與甲鬭毆旣去而至屠者燕丙家責所貸又與丙鬭毆而去中路病發死其母知無它而恐官以前事來索之故極以聞吏不察乃捕系兩屠者治殺人事公問其母得乙風�狀兩屠者賴以免印社子者問同裏民家女爲妻未及娶而周某者恥與爲婭婿止婦翁使勿嫁社子恨周而殺之楊恵孫黃文徳皆裏中大家故有怨社子本受傭恵孫所又適僦文徳屋以居文徳因嗾社子援楊父子造謀使殺周恵孫彊服而不能言其故初言周捕其子姦事而殺之次言周通其妾而殺之後徙其獄龍陽則又言過洞庭遇風禱於神許采生以祭而殺周取心肝祭之公閱其牘曰前二說旣非是使如後說有屍可驗猶未足信況無屍乎及詢得其實則敎之自誣者衛推官也於是社子已瘦死乃出楊父子破械遣之州人劉文貴死妻弟同郡朱徳來省其姊文貴養子飲以酒數日而患腹脹文貴次子與養子爭家財有隙因謂徳曰得非中蝦蟇毒乎搗烏桕根和酒飲之得暴下視之無它毒而病愈劇徳歸具以養子言告其母其母以聞於官未及逮問而徳死錄事及武陵縣官來驗其屍皆以銀釵探口中色不變定爲病死衛推官者先以他事怒錄事欲假定驗不實爲其罪更命龍陽知州聚檢作中毒死辭連三十餘人養子已誣服公疑有寃爲訪諸路人且諭使吐實眾皆曰獄辭盡衛推官教我云然公旣反其獄並按衛推官罷之凡此皆死獄公所平決未有不得其情者也富者以佃客家人死而防非辜公則直其寃貧者以年饑取他人谷因擊傷之而傅重議公則薄其罪所活又數十百人澧之齊氏沅之曹氏駱氏靖之唐氏並防於貲而善持吏短長爲民害齊因湖泊官不聼其撲買而污以他事曹與駱有罪例當施粉壁著其過惡遂藏去省檄以滅其迹唐以白身爲黃平府判官追奪之令下而拒不納公至吏始克舉其法無所避有以婚田來訴者公𨿽歸其事於有司後必詢所處當否卽有未當折以片言莫不心服而去公旣召還兩入臺爲禦史湖北之人思之不寘而士之有文學者大祝周君歷敍其事焉昔者於定國嘗爲禦史矣而其爲廷尉也居十八嵗乃遷夫以十八嵗之久事之可書者宜不一而足史僅存其父於公爭孝婦不殺姑事而於定國之事一無所登載第稱之曰民自以不克而已豈非當時軼其傳而史家無述歟竊用是有感於公之事輙因周君所敍刪取大略爲之記以慰其人之思後之載史筆者或尙有考也公今由中書禮部侍郎出爲江北淮東道肅政亷訪使云

自怡齋記

山林肥遁之士遺世而絕俗聲色狗馬金珠服玩之美舉無足動其意而其意之所樂猶有寓乎艸木禽魚煙雲荒忽風月寂寥之間是𨿽若與世俗異嗜而不相入其不能無待於外則一而已自夫外物者言之金珠艸木均之無知也狗馬禽魚均之無識也果奚取奚舎焉苟無累於取舎則稊稗也螻蟻也瓦甓也萬物之職職未有不可寓其樂也獨煙雲風月乎哉仁者樂山而未始資夫山以爲仁知者樂水而未始資乎水以爲知君子之樂固無所待於外也予嘗與客造乎自怡之齋叩其主人之名齋者則華陽陶隱居詩語也噫謂白雲不堪持寄而可自怡悅者華陽之戱論爾夫旣已遊乎方之外矣白雲何物能爲之累耶賢主人不愛其重珪疊組一旦蟬蛻而去由由然立乎萬物之表蓋有不屑爲山中宰相者聲色狗馬金珠服玩安足多道華陽之白雲固不能爲之累也今之名齋顧有取乎其自怡之云者是其中必有眞樂者存而外物不與焉昔者孔子之門有以浴乎沂風乎舞雩言其志者矣非有自得乎其中則夫所待以寓其樂者曽何異於山中之白雲乎𨿽然濠上之遊魚之樂莊子不必知也莊子之不知魚之樂恵子不必知也白雲之可怡悅與否賢主人固無庸知之而賢主人之自樂者予亦不得而知也而安能言之姑識其與客語者如此主人哈嚕其氏臺哈巴哈其名嘗以嗣襲長萬夫云

巽庵記

余姚楊君名其宴休之室曰巽庵而徵予言所以名之義夫巽之義聖人之作易旣言之矣其又奚言顧君之名其庵者不可無辧焉耳蓋庵也者山林枯槁之士木茹澗飲而托焉以休其身者也巽之爲卦其象辭曰利有攸往利見大人其象傳曰君子以申命行事由是言之則離世異俗者固無用乎巽矣而況君遭時承平方以材見推擇且寖有顯職宜其席不暇暖寧能久居此耶𨿽然觀象玩辭居者之事也君退而家食藏修遊息於斯其於有攸往見大人者揆之必至審而於申命行事者究之必至悉動則觀其變玩其占而已以言乎變則巽自遁來遁而爲巽四乃得位得位而近君其動之占所以悔亡而有功者四以一陰處四陽之間而上順於五皆以正而相得巽之善者也君果遁而不變者乎誠使之進居近列必有以處此矣豈若山林之士離世異俗木茹澗飲嗒然休其身而無所用心也哉抑予聞聖人之言易取義非一端是故巽爲有攸往見大人申命行事而或爲隱或爲伏竊懼昧者疑君之寓迹乎玆庵有類夫以潛隱屈伏爲巽者於是乎言

江浙行中書省題名記

昔太史公於漢之將相名臣不皆立傳而爲之表悉著其氏名嵗月使覽者尙論其世而有以知其人後世官寺之題名實本於此故𨿽偏州下邑無不記諸其防壁江浙行中書省涖治錢塘五十又六年題名有記尙矣至正二年夏四月省署燬於災而石亦僕今丞相適下車亟使計工程材拓故址植廣廈增崇其壯觀以昭示乎等威而未及搜遺舉墜補題名之缺平章政事喀喇公視事伊始命掌固考舊櫝合前宰執之氏名嵗月伐石而大書深刻焉令溍敍次梗槪以告來者溍幸嘗以文字爲職業而效趨走於屬部何敢以不敏辭載惟我朝稽古建官以來厖臣碩輔入則保玆天子而儀刑乎百辟出則正是國人而屏翰乎四方體貌之尊內外均一所以聳萬民之具瞻折千里之遐衝也今天下爲行省凡十有一而江浙當東南之都會生齒繁夥物產富穰水浮陸行紛輪雜集所統勾吳於越七閩之聚訖於海隅旁連諸畨椎結卉裳稽首內向挈兵民二枋而臨制於閫外事任至重非元勲懋徳兩有文武莫克膺其寄丞相繇中書平章政事進位端揆來鎭玆土紀綱號令煥然聿新羣工庶尹奔走率職賜履所及咸爲之攺眎而易聽皇上嘉其有興壞起廢之功特勅詞林宗工作記並書篆以賜一時宰執大臣都司僚佐亦已衣被昭回之光而流榮耀於無極若夫題名之設蓋他日表將相名臣者之權輿是宜與蘭臺祕閣之所纂名山金匱之所儲相爲經緯氏名嵗月之存否所系甚大豈偏州下邑防壁所記可槪論乎然竊聞溫國司馬公記諫院題名以爲居是官當志其大舎其細先其急後其緩專利國家而不爲身謀有言責者固不容不事斯語充乎是道𨿽秉國之均任天下之重無難也則其爲記又不徒取氏名嵗月之可見而已矧今聖神撫運鉅人並生更進疊興均其勞佚猶有虞之九官奮庸於內成周之三後恊心於外畫一之治防間後先述作之家遡觀其時而睹其餘澤之未冺指事載功埀之竹帛不亦廟堂推美讓善追紀前人之盛心也哉

江浙行中書省左右司題名記

中書之有行省行省之有左右司國朝之制也蓋自唐分三省肇置都司爲尙書丞轄之貳以天下之大百官之眾而任是職者止於一人其選不輕矣考之六典則其所掌付諸司之事舉正稽違省署符目執直簿以知省內宿直等僅僅數事而已位有常貟職有常守也今政本一歸於中書而以左右兩司爲元僚小大之事防不與聞列曹掾有所闗白得執文墨議論相可否僉議旣定乃以聴都堂之裁決而署行之較之往昔事權輕重固大不侔其在行省曰郎中曰貟外郎曰都事官稱命秩悉視中朝宰士而恩數無內外之異合左右爲一司以兼總乎六曹而分守無彼此之殊位序已崇而職務尢劇委任之重夐絕前比非淸方惇實閎敏周通之材莫冝居之由是而歷從班登政地者踵武相望號爲宰相之儲誠要官之髙選也學士大夫往往觀乎題名而指其顯融於時能以雋功偉烈自見者侈爲盛世之美談安可無以考其去來之嵗月哉江浙行省左右司重新於災燬之餘爰命溍記其題名而刻諸廡下溍竊惟古之記題名者不特以謹嵗月必因其所居之位而寓規誡焉今之都司上以彌綸乎相業下以綱紀乎曹務至於邊隅之阨塞閭閻之幽隱靡所不當問非若羣有司效一官守一職而可以一事名言也庸敍次其設置之沿革以爲之記凡防贊之功有可稱述而非題名所能盡記者玆不得而詳焉

義烏先達題名記

義烏邑庠禮殿之西南故有文昌祠宋先達題名在焉祠廢而石毀已久至正七年春主教事者曁先達諸公之後人始復修其祠事而買石重刻寘其中昔我世祖皇帝旣定天下於一萬邦黎獻共惟帝臣特防以宋咸淳甲戌進士第一王公龍澤爲行禦史臺監察禦史公邑人也鄕大夫先生莫不動色胥慶以爲科目之設玆其權輿迨仁宗皇帝臨禦伊始承平寖久文運之開適惟其時誕布詔條光揚祖訓著貢舉令以興賢能法行於延祐之初而兆見於至元之末公之用舎乃科舉廢興之幾名不稱則無以風厲乎四方搜其缺軼而表顯之不獨爲一邑之榮觀而已矧今聖天子在上稽古右文分命儒臣撰定前史因其善惡以寓勸懲列傳所載盡瘁事國如忠簡宗公正色立朝如文淸徐公皆邑之先達也覩其名而知感慕激發則兩公不得專美於前而後賢之踵武相接又豈止爲科舉之士哉是宜有以彰千載之盛際非徒可存一代之故實云爾詩曰自古在昔先民有作遺風餘烈固未冺也又曰髙山仰止景行行止吾儕小子敢不勉諸題名舊刻溍之曽大父左曹公實志之玆俾溍嗣書其重新之嵗月溍不得辭也

義烏縣學明倫堂記

義烏故有先聖廟在縣南宋慶曆中徙於縣東而立學以應令崇寧初命縣皆置學又徙於縣西尋燬於防今廟學在縣北則紹興間所徙也其後又斥廟西地以爲學而規制寖備逮入國朝有司以時繕治惟謹天歷二年冬達嚕噶齊特哩始盡撤而新之奧殿邃廡夷庭穹門崇髙修廣悉倍其舊且攺作論堂直廟之北墉面勢甚正而地脈隱隱隆然以起堂適據其脊或挾宮宅地形之術審其方向謂宜避勿犯由是未及就緒而遽輟工後來間有不爲其所怵者率憚於役殷費鉅罔敢自任顧假術者之言以爲觧閱嵗滋遠莫或以動其意至正三年夏五月縣尹周侯自彊來涖事展謁而退覩斯堂之塈茨不施欹仄敝漏殆將覆壓問其故而爲之太息亟令鳩財僝功易其已壞而補其弗具杇墁瓴甓必堅必良棟杗丰碩櫺檻顯敞飛榱步檐周於四阿左右齋序爲屋十間基而未構者半完舊益新畢潰於成什器之須待用無缺先賢之祠曰忠孝堂寓於廡下則遷而位於廟之西南巨石偃蹇當乎前軒則因其自然輔以土壤及它山之石使就平坦甃其上爲杏壇修五十尺有奇而廣加其修五之一始事於是年之冬訖役於眀年之春主教事者欲圖賢侯之績俾永勿墜爰狀其實屬溍記之蓋古者惟有學而無廟後世或有廟而無學廟學之制莫備於今詔書屢下風厲作成視昔有加可謂盛矣義烏爲名縣其有學亦已久夫何一旦倐興忽廢春秋行事駿奔走執籩豆濟濟在列而考徳問業羣居遊息皆無其所誦之聲希濶寂寥幾若向之有廟無學何以廣敎道稱上防哉冝乎周侯鰓鰓焉致其力而不防於流俗也凡先王建學明倫之本意與是邦人材風俗文物之大槪有晉陵胡公珵鄕先達朱公如璋陳公炳及溍之六世祖處士君所爲記論著已詳石多不存而其文並傳於今未冺溍不敢勦取前人成說以凟告於同志之士姑爲記其顚末如此俾來者有考焉

徐偃王廟碑後記

衢州徐偃王廟有韓愈氏所爲碑文其別廟在今蘭谿州者里人徐畸實爲之記畸辧其未嘗稱王而建安袁聘儒記江山之別廟直謂孔孟之徒無道偃王事者古昔帝王事迹不載於經而雜出於傳記百家之書固多矣況偃王事見司馬遷史記範曄後漢書張華博物志本末甚具至愈之文出而學者家傳人誦之偃王仁義之心遂以暴白於天下後世由愈之言可信不誣也若愈者非所謂孔孟之徒歟衢人柴某家於蘭谿旣與州之士民修其祠事且摹刻愈碑文立石殿廡而屬溍志其嵗月於下方溍竊惟湯武以仁義興偃王以仁義亡興亡𨿽異其爲仁義未始不出於心之同然是州之人誠能於愈之言信而不疑則其致力於神將弗懈而益防祥慶之來下防庥之所加未有止也庸附見畸聘儒之說而論次之庶覽者得以詳焉

忠簡宗公祠記

義烏滿心寺鐘記宋名臣忠簡宗公之文也石毀弗存已久寺僧曰直曰謐寔公七世諸孫直先示寂謐今以甲乙之傳嗣爲住持爰輟衣盂之資購田若干畆祠公於西廡探家集得舊記重刻諸石而俾溍志於下方謹按公諱澤字汝霖世爲義烏人元祐六年中進士第調館陶尉歷龍遊膠水趙城令政和三年攺官知萊州掖縣差通判登州忤道士得幸用事者旣丐祠而歸猶坐削奪羈置鎭江國卜居焉經郊恩敍復監鎭江酒靖康元年以臺臣薦召對假宗正少卿充和議使公奏名不正更其名計議使訖不行會選易河北帥守乃擢公直祕閣知磁州河北義兵都總管就遷祕閣修撰髙宗以親王奉使過磁州力止之朝廷卽授以兵馬大元帥公爲副元帥曁髙宗正位宸極命公以龍圖閣學士知襄陽府俄徙知靑州又徙知開封府遂以延康殿學士爲京城畱守兼開封尹陞資政殿學士公方身任中原之事時宰忌公者從中沮之公以憂憤成疾而薨建炎二年也有防拜公門下侍郎禦營副使而遽以遺表聞詔贈觀文殿學士尋賜謚忠簡公階正郎防典初行止用侍從恩數進四官後乃以通議大夫告其第累加至開府儀同三司云公墓在鎭江之京峴山而立廟於鄕郡從祀於邑庠並著爲有司之彛典謐之生上距公歿二百餘年且去家爲浮屠而不忘乎賢其賢親其親祠事之興又禮之以義起者也溍是用序次其作始之自並以公官伐之防系焉公平生大節及功施於社稷者有傳在國史有遺事行於世玆不書

重修釣臺書院記

漢嚴子陵先生會稽余姚人史稱先生少與光武同遊學光武卽位令以物色訪之得於齊國拜諫議大夫不受去耕於富春山按圖志是時齊爲郡而未爲國其遺迹已漫不可考今建徳之桐廬實富春故地先生釣臺在焉所謂嚴陵瀬也不獨以嚴名其地而且以嚴姓其州先生髙風盛烈之所存於此爲最著崇立而表顯之使人知所向慕奮發不亦爲民師帥者之職歟釣臺有祠創於範文正公作州之日而重新於蕭侯燧其有書院則自陸侯子遹始更王侯佖趙侯汝歷規制乃備國朝仍其舊設師弟子員而鄰僧怙勢悉奪其恆產以爲已有訴之於官僅復其半所食者瘠田五十畆而已間嘗入錢佃其旁官山三十頃取鬻薪之奇贏以佐營繕之費豪民欲擅其利搆訟連數嵗不決至正元年秋總管羅公下車首務修明學政偶閱其牘亟命度其地之肥磽均而爲二俾分佃之咸以爲平而各安其業山長沈元鼎方謀銖積寸累以興壞而起廢公復諭士人合私錢二千五百緡助其弗給土木之須靡不畢具元鼎尋書滿徐天麟繼之公以元鼎經畫有素畱使同竟其役會達嚕噶齊髙昌公適至與公並志壹慮臨事勸相焉寮佐亦克交贊其事而躬程督之勞則縣達嚕噶齊伊埒穆爾丹也屋以間計凡四十有九完舊者曰燕居殿曰祠堂曰淸風堂曰招隱堂曰客星閣曰山髙水長閣曰遂髙樓曰羊裘軒曰懷仁輔義兩齋增新者曰三公不換亭曰天下十九泉亭曰錦峯繡嶺亭曰東臺西臺兩亭於登臺之路而爲門以識之又作門其外榜曰釣臺曰富春山庀事於是年之十月而訖役於明年之五月寓公遺老來學之士共樂其成於是馬君泰之以書來屬溍識其嵗月夫以二千石之重而荷承流宣化之任所以導揚上徳扶世覺民者非可家至而戶曉也本諸名教樹之風聲待其目擊而心惟气感而機悟將有惕焉於中不能自己者矣諸君子藏修遊息於斯顧曕江山想象儀刑聞先生之風而莫不興起尙無忘賢師帥新美之功哉若夫先生之行義與出處之大致見於前賢所論述者溍不敢贅陳也髙昌公名間爾仕於中朝歷章佩監中尙卿羅公名廷玉興和人以監察禦史累遷江北淮東道肅政亷訪使今由兩淮都轉運鹽使來涖玆郡云

海鹽州新作大成樂記

古之釋奠折爼升觴而已其爲禮也略故其用樂之始莫得而詳記曰凡釋奠者必有合也說者或以合爲合樂然則釋奠之有樂其出於古歟若其音節器數則自漢儒未嘗言之前史所載元嘉之六佾特施於太學開元之宮懸僅設於兩京政和造雅樂名大晟始頒行於天下而紹興著令郡邑釋奠其樂三成蓋至是而州縣學有事於先聖先師無不用樂者矣國家有因有革存其聲音器物之舊而變其稱號以新一代之觀聽今所謂大成樂是也海鹽昔爲縣時旣立學而廟祀孔子逮版圖入職方朝廷以其地大人夥易縣爲州而廟學之制猶循其故禮具而樂缺有司以吏議所不責久寘弗講至正元年夏四月陳侯某來知是州首務興舉學政問其籍則爲士者百家爲田者萬畆問其春秋之事則有牲幣而無樂侯爲之惕然與寮佐延諸儒以圖之僉言儀眞有周君者善樂事老而不仕寓迹於雲間欲正雅樂非君不可侯卽俾持書幣迎致焉君曰樂以導和不和不足爲樂僕觀江淮間所用樂雜出於伶人賤工之手器不中法音不中律左右髙下參差混淆惡足以致和哉苟徒捐厚費而飾虛文僕弗爲也侯曰作樂以和神惟君言是聴君乃爲考其度數齊量範金爲鐘而恊以古律管彼此適均吹其律而鐘自應至於琴瑟亦悉自制惟笙磬之屬擇善工使受指畫而爲之集諸生三十有二人教之肄習而以明年春二月上丁合奏焉在列者無不欣豫於是教授陳某以狀來屬予書於麗牲之石用垂永久蓋古之設教莫重於樂非止用於釋奠也侯之於樂不但欲辧其鏗鏘又必求通其義者相與討論之可不謂知所本乎諸君子從侯修其時事周旋升降於堂序之間必有聞其樂知其徳而鼓舞於鳶魚飛躍之下者矣是舉也有功於教道甚大非徒偹其闕典而已可無書乎

徳淸縣學祭器記

徳淸縣學新作祭器成主簿潘君以書來曰縣有學學有廟尙矣前教諭蔣釣所置祭器僅四十有九吾縣尹蘓侯之始至也首以興學爲務勒褒封之辭以昭國典飾嚴奉之具以崇廟貌增廣生員而訓迪勸勵之尋用今敎諭胡宗海之請按舊圖補造祭器之未備者百三十有九罇爵簠簋豆登罍勺槃玷之屬如式告完費錢以緡計者千七百五十皆富而好禮之家慕向而悅助之者也蓋侯之撫民有恩馭吏有法而濟之以無倦今達嚕噶齊與侯下車同日克篤於寅恭之義並志壹慮俾伸其所欲爲僕居其間𨿽無能爲役亦左右交贊之故未及期月而庭無滯訟姦豪屏息官府事益以簡餘力所逮自社稷壇三皇廟至於公署賔館亭臺庫廐以次畢新凡侯之所設施可稱道者非一而莫重於禮器之大備願舉其所重爲之記他善狀得以附見焉予惟古之釋奠爲禮也略爲器也容不必備今旣廟事孔子在著令爲中祀牲幣物器咸有定制其禮自朝廷達於四方而偏州下邑迫於米鹽細故日不暇給春秋之薦幸不廢而已蘇侯獨識其若緩實急而不苟於因陋就寡考儀文之缺而於器數之末有所不遺能盡其職分之當爲而敬其事如此餘可知也庸弗辭而記之達嚕噶齊名布哷齊河西右族蘇侯名靖世居濮之臨淸潘君名子陽予同郡金華人也祭器之目及助錢者之氏名悉列於石陰雲

南山題名記

婺之宦學於杭者每嵗暮春必相率之南山展謁鄕先達故宋兵部侍郎胡公墓仍卽其廟食之所致祭焉竣事遂飲於西湖舟中以敍州裏之好大徳八年春三月癸亥會者四十有四人魏國趙文敏公時方以集賢直學士領儒臺溍幸獲從先生長者之後而趨走於公履屐之末逮今三十有九年乃以非才補公故處暇日從鄕僧遊龍井覩公舊題而與道其故事咸謂不可久廢而莫之舉亟以白於宣政副使王公令同郡大夫士曁方外交四十有一人以至正二年春二月癸亥復會於南山追數向之四十有四人存者殆無幾或顯融於中朝或隨牒調補於遠方或已倦遊歸休於家林惟溍忝有祿食於此而得齒玆盛集未知後三十有九年今之四十有一人重來者誰歟古人云後之視今亦猶今之視昔此題名之所爲作也諸公謂溍宜題識其首是用弗讓而直書其嵗月以俟後之覽者焉

通濟橋記

婺瀕溪爲郡二水薄城南合流而西其勢滋大距城一里所故比舟爲浮橋以達往來霖潦暴溢絙弱弗支舟數敗散水湍悍不容篙艣或有急而冒險以進多致覆溺西峯及庵禪師憫人之病已甚謀伐石作橋以利永久禪師名徳之重尊官大吏豪商富民莫不慕向之輸財薦貨狎至宣慰使哈喇岱金吾公爲移閩閫徵善二而授役焉度地於浮橋西若干步排積沙以定其基布橫木以實其底絫石於淵者十有三旁爲兩隄中爲十一頓凡頓之形西正方東則小撱而剡其上以殺水怒起大徳四年秋九月訖十年春三月兩隄十一頓皆集未及架木爲梁而禪師遷湖之道塲尋委順示寂杭遊民沈甲斷髮爲頭陀走京師紿權貴人言我及庵弟子願假外防以畢橋事權貴人不知其詐爲請於東朝旣得請南還則並緣取民財奪商人木眾共患之郡長吏亦遭其淩侮而弗堪也乃發其姦陳之臺司以聞於上正其罪沒入其錢遂罷橋局而毀石頓石堅致不易動僅僕其五而止延祐元年冬十有二月也禪師之法子雪牛蒭公嘗以橋不可廢訴於官議久不決元統二年春部使者徐公甫下車卽詢民間利害當興除者未幾友雲龍公時主西峯法席亟以玆橋爲言徐公矍然謂人之爲民害者宜繩以法橋以利民不宜因人而廢親署公牘爲申明之未報會徐公入防議中書省事白於宰相執政咸以爲橋梁與不急之役異詔防甚明有廢必舉無可疑者符下龍公首罄衣盂以倡興作江浙行中書省旣給以前所沒入之錢二萬餘緡行宣政院亦命開壇集眾僧受具戒得香幣之資爲錢五萬緡乃市大木於處之遂昌募良匠於閩南江左以至正二年夏四月庀事今工部尙書慶喜公前刑部尙書張公並持部使者節而來躬涖視之且輟俸金以增役費寮佐及所部吏民佽助恐後二公復並志壹慮殫其勸相程督之勤於是諸頓悉完頓之髙去水四十有一尺貫以木梁被以石甃髙出頓上又八尺而橋成橋之修七百八十尺廣若干尺覆以屋如其修廣楹間五十而爲殿者三爲亭者二殿以妥觀音大士泗洲僧伽元天上帝之神亭以寘四天王因浮橋之舊名榜曰通濟其年冬十月旣望張公率憲府曁文武官屬以落焉伻來俾爲之記古者辰角見而雨畢則除道天根見而水涸則成梁有司嵗一治之耳是役也遡其造端之始已不啻四十年而一作一輟卒有待乎任風紀者力振舉之援著令以從事乃克就緒其廢興所系固非有司之常事可以槪論夫何以措其辭哉昔泉州守蔡公記萬安渡石橋第敍役要而不及其他蓋春秋之法所謂直書其事具文見意者也某不倿敢竊取斯義考其廢興之故而備記之用謹嵗月貽諸後之君子云爾

博古堂記

故翰林待制僉淮西江北道亷訪司事申屠公至元間名禦史也公平居無他好玩惟見以古彛器法書名畫求售者輙援厚直取之所蓄旣富緘縢庋置覆以傑屋名曰博古之堂公歿逮今【闕】十有【闕】年嗣子耀州史官傳蔵防視惟謹升其堂如見其親之存焉間嘗諗於某曰我先君燕休之所曰九思堂吳文正公實爲之記別號忍齋則翰林侍講學士揭公記之武昌別業有篛谷則翰林待制柳公記之作樓以儲書曰墨莊則翰林學士承防歐陽公勒銘其上獨博古堂僅存治書侍禦史李公魏國趙文敏公所書扁榜而未有爲之記者幸畀以一言俾我後人永保而勿墜不亦可乎某生也後不及從先生長者登公之堂而區區陋微於諸大老無能爲役然把雅故於耀州非一日安敢以不敏辭昔者孔子言夏殷之禮而謂杞宋之文獻爲不足徵當孔子時杞用夷宋圖覇已久典籍散亡而賢人之存者無幾其不足徵尙何怪乎秦人焚詩書而博士所掌故無恙蕭何從沛公入咸陽第能收其丞相府圖籍以知天下阨塞戶口多少彊弱之處至於先王之舊典儀物則一切委棄弗顧而墮於楚人之手以同歸於煨燼有識之士所爲追恨痛惜而不已也國兵南伐趙氏納土旣封其府庫以入於有司而一代之儀章物器皆公爲江浙宣閫都司時親受於其主者以上於朝廷武夫俗吏莫敢壞傷斷簡殘編亦靡亡失其有功於斯文甚大中原文獻流落東南者固不得比隆夏殷公之賢於蕭何則已遠矣而又能以餘力窮搜極訪因山巖丘隴屋壁之遺而窺見皆人制度法象之所寓精義之所存公之有志於古豈徒以資耳目玩好而已哉矧以耀州爲之子克謹其承久且弗忘不待當祭而齋然後思其居處思其所樂思其所嗜也來者詎可忽諸公諱致遠字大用東平壽良人其歷官行事有永國文康閻公所爲碑銘此不著耀州名駉以淸方直諒世其家云

述古堂記

吳郡繆仲素好古博雅之士也平生所嗜惟古器物卒然遇之輙購以重貲並寘一堂之上其目若干所寶用者有宋內府故蔵紹興丁卯邵諤所進述古圖圓研因以述古名其堂而求予記之述古圖本李伯時效唐小李將軍用著色冩雲泉花木及一時之人物按鄭天民先覺所爲記坐勘書臺捉筆而書者爲東坡先生喜觀者爲王晉卿憑椅而立視者爲張文潛按方幾而凝竚者爲蔡天啟坐盤石上支頤執捲而觀畫者爲蘇子由執蕉箑而熟視者爲黃魯直憑肩而偶語者爲陳無已據橫捲而畫歸去來圖者爲李伯時按膝而旁觀者爲李端叔跪膝俯視者爲晁無咎坐古檜下擘阮者爲陳碧虛防手側聴者爲秦少遊昻首而題石者爲米元章竚立而觀者爲王仲至坐蒲團說無生論者爲圓通大士偶坐而諦觀者爲劉巨濟凡著幅巾者十有一人烏帽者二人而其一爲道帽僊桃巾琴尾冠者各一人衣深衣紫衣褐衣者各二人靑衣者四人黃衣者三人而其一爲道服繭衣紫氅黲衣各一人一童執靈壽杖一童捧古研兩女奴雲鬟翠飾則王晉卿家姬也石牀錦褥玉巵瑤琴以次陳列大谿峭壁怪石淙流曲徑危橋映帯左右松竹蘭蕙紅蕉紫茂防翳聮絡天民又謂有羽流名動四夷師表千古伯時偶未之及乘間寓意繪而爲圖以資好事之玩莫知其所指爲誰記作於政和甲午後一十又三年諤乃以研進研蓋端溪紫石其形正圓隆其中以受墨環其外以爲水委而旁刻玆圖其物采𨿽不可辧而服飾位置猶彷佛可覩所謂述古圖圓研也予聞商書記遲任之言曰人惟求舊器非求舊惟新夫所以欲求器於新者豈忽遠而貴近哉取其新以適於用而已三代先秦古器往往流傳至今使兌之戈和之弓垂之竹矢離磬崇鼎一旦歸於士庶之家固無所用惟研也者自王公達於庶人所通用也矧玆制作之妙備存人物儀刑之舊而其用則日新而不窮冝爲仲素之所貴重歟堂以硯得名記爲堂而作仲素所蓄有出於玆研之前而非堂之所以名者予不得而盡著也

西湖書院田記

昔天下未有學惟四書院在梁楚間今江浙行中書省所統吳越間之地偏州下縣無不立學而其爲書院者至八十有五大抵皆因先賢之鄕邑及仕國遺迹所存而表顯之以爲學者之依歸不然則好義之家創爲之以私淑其人者也獨杭之西湖書院實宋之太學規制尢盛舊所刻經史羣書有專官以掌之號書庫官宋亡學廢而板庫具在至元二十有八年故翰林學士承防徐文貞公持部使者節涖治於杭始崇飾其禮殿而奉西湖上所祠三賢於殿之西偏行省以其建置沿革之詳達於中書畀書院額立山長員異時書庫官之所掌悉焉顧所以贍之者田皆薄瘠且逺在他州縣富嵗所輸猶多不登營繕廩給之須猶或匱乏而弗繼未有餘力及其書也郡人朱慶宗以二子嘗肄業其中念無以報稱乃捐宜興州泊陽村圩田二百七十有五畆歸於書院遵著令減其租什二實爲米一百三十有二石請別儲之以待書庫之用而毋移他費凡書板之刓缺者補治之舛誤者刋正之有所未備者增益之主教事者旣白於儒臺而轉聞於憲府俾有司蠲其田之徭役慮後人昧於所自而墮其成規徵文爲記以示永久昔蘇文忠公記李氏山房蔵書以爲物之悅於耳目適於用而不敝不竭隨人之才分求無不獲者惟書耳李氏於其書旣取而用之而書固自如未嘗少損也夫書誠可悅而適用不敝不竭矣使傳刻者嵗滋久而常無則摹造者日益廣而豈有竭哉向之書院若白鹿洞若嶽麓非朝廷所賜無以得書今也以布衣之士而垂意於學校之事不患其居之不崇食之不丰而患其書之不完此仁者之心無窮之恵也學者宜無求而不獲能玩味其英華而究極其根柢者幾何人哉蘇公所以嘆古人得書之難而其學非後世所及後世之書多且易致而學者益以苟簡也蘇公書院之先賢顯誦其說而推明之以爲記庶幾來者主張是而勿廢且以勸夫束書不觀遊談無根者焉

沈氏義莊記

湖之歸安東七十里是爲花城爲其鄕之望者曰沈君家故業儒君之父處士公遺外聲利不有仕祿而樂出私財以賑人之急謂親親仁民宜有本末次第首圖創義莊以教養其族人未及就緒而歿君以爲前人之志不可不續爰以至順辛未捐田五百畆建義塾搆殿宇妥先聖先師像其中以春秋修釋奠之儀辟講捨齋廬延宿儒爲之師而聚族之子弟俾隨材以受業鄕人來學者弗拒也尋復以至正乙酉捐田五百畝卽義塾之南立義莊屋以間計者若干嵗取其田之所入以實之擇族中之長且賢者同主其出納貧無以給昏喪諸費者量厚薄之宜制隆殺之等而周給焉大抵本於昔人之成規而防有所損益懼來者弗克嗣其事則以聞於外宰相執政及部使者咸報如所請沈君旣求裏之寓公記其義塾而義莊未之有記乃敍次其事以屬筆於予古之有國家者必度田授民以厚其生立宗收族以教之親愛自其法不行於後世而民之失其養者日多風俗亦日衰薄然而萬古一心萬心一理田制壞而此心不與之俱壞宗道廢而此心不與之俱廢仁人君子苟充其一念之良心推吾有餘資彼不足使得遂其生而發其油然親愛之心豈非禮之以義起者哉是則生乎千載之下猶爲三代之民也傳曰一家仁一國興仁一家讓一國與讓有能慕沈君之爲而興起焉將見人各親其親而周宇之內無一夫不獲其所矣子子孫孫勿替引之善繼善述者所宜盡心也戚戚兄弟莫遠具邇秉彛之良心誰獨無之予弗辭而爲之記者非徒以朂沈君之後人纂承而弗墜亦以爲富而好禮者之勸也

敏學齋記

吳郡施允文好修之士也築室於城東爲齋居之所匾曰敏學四方士大夫來吳允文必踵門請見來者亦莫不樂與之遊防予將北上艤舟姑蘇驛允文來求予記其所謂敏學齋者予告之曰六經之言學肇見於武丁之命說而論爲學之道曰遜曰敏而已遜者欲其謙退而如有所不能敏者欲其進修而如有所不及退則虛而受人進則勤以勵已二者固不容偏廢也孔子大聖人而不自聖故曰我非生而知之者可謂遜矣然而又曰好古敏以求之者則其求之也曷嘗不貴於敏乎他日與顏曽二子言仁與孝而二子皆自謂不敏其遜抑可見矣回之仁參之孝三千之徒未能或之先焉豈其不敏者乎苟徒爲自卑而不思所以自彊是謂知退而不知進蓋遜𨿽美徳然必敏則有功由是言之則爲學之道所重尢在於敏也允文取以名其齋誠知所務矣而允文不自以爲足汲汲焉欲求予言申其義以記之予聞孔子教人以訥於言而敏於行又以敏於事愼於言爲好學允文平居奉親孝交朋友有信敏於行與事者也因其所已能勉其所未至進進不已必有深造自得者焉奚以予多言爲哉姑以此復於允文云爾是爲記

閒止齋記

錢唐張子英生宦家且居今盛時而雅不樂仕進日以篇翰自娛尢嗜淵明詩摘其語匾所居室曰閒止齋而屬予記其所以名之義予觀淵明止酒詩章首卽以居止城邑逍遙閒止爲言則其所謂止者不止於止酒而已夫天壤間事物有萬不齊是非之相傾利害之相乘妍媸之相形彊弱之相陵莫知其所終極而人以眇然之一身與之周旋而左右酬酢乎無窮之變孰能於膠膠擾擾中求其止乎山林枯槁之士棄事絕物而寓情於風月寂寥之鄕仰云嵐而俯泉瀬若可以止矣是猶爲有所待而未能無累於外也惟放於自得之場物任其性事稱其能而吾方且遺其所寄不知城邑之爲山林山林之爲城邑斯可以無往而不得其所止此非莊生之所謂逍遙而淵明取以爲言者乎抑其言不止於止酒亦不止於及其居止也坐止於髙蔭而不知孰爲輪奐之美步止於蓽門而不知孰爲康莊之達味止於園葵而不知孰爲食前之方丈歡止於稚子而不知孰爲侍妾之數百非去彼而取此也閒放不拘逍遙自適耳又安知孰爲莊生之遊孰爲淵明之止乎子英淸修好古處城邑如在山林未嘗獘獘焉牽於名迹宜其聞淵明之言而有契於心也然予聞孔子可以止則止苟未可以止而止與可以止而不止蓋胥失之當其可仕則如淵明以歌爲三徑之資當其可止則如淵明之不爲五斗米折腰觧綬而去無累於物而異方同得何適而非逍遙是乃善學淵明而得其眞止者也子英屬予記其爲止之義予之所知若是而止耳昔者曽子以緝熙敬止釋止善與淵明以逍遙閒止詠止酒其取義皆非尋常梏於章句訓詁者所能通予方欲見好讀書而不求甚觧如淵眀者共論斯事子英可謂淵明之流非歟倘能爲予言之請畱更僕而筆受之以爲後記

記髙祖墓表後

右迪功郎黃公墓表公溍之髙祖其葬也宗正丞兼左司郎官朱公元龍方奉祠裏居故我曽祖戶部公求爲之文表於墓道曰迪功者宋紹定辛卯公以東朝慶典受封初階也後以戶部公景定間再遇明堂恩庚申贈宣義郎癸亥贈承議郎咸淳丁卯又以郊恩累贈朝散郎髙祖妣宗氏累封安人後公二十七年卒年九十有二曰孺人者亦其初封也子男四人長諱夢炎卽戶部公是爲溍之曽祖防能屬文年十有一鄕先生或戱謂曰小甘羅之一嵗早已能文應聲曰加孔子之數年可以學易鄕先生大奇之表所謂挑以文應口輙對是也旣而以紹定戊子嘉熙丁酉連請兩浙轉運司文觧表云再薦於漕者時猶未第也公歿後八年乃以免觧擢淳祐庚戌進士第仕至太常丞樞密院編修官左曹郎官以朝請大夫致仕後公三十年卒年七十次焱初戶部公客於觀文殿學士少師吳公淵假以男爵使就試於漕闈非其志也掇俚諺爲啟以辭曰舉子忙槐花黃早已覺壯心之動時文熟秀才緑要須取本色而歸吳公嘉其志而不容其卒辭乃以回貤於焱後累遷忠翊郎權安慶府望江縣令炳蓋其舊名也後公四十八年卒年八十有五次煥所後父曰伯恭公之母弟次熒以公歿前一年補太學生後公二年卒年二十有八女二人長適王囦金嘉熙戊戌殿試第五人授從事卽昭慶軍節度掌書記未上而卒表不書帥鎭軍號而書州名曰安吉者取其易知也次適劉瞻孫卽時孫也戶部公二子長垓次承節郎諱諤是爲溍之祖一女適劉景辰有予應龜太學內舎生望江令三子長埴次壔咸淳己巳戶部公似明堂恩當任子輙推以與壔故戶部公之子無用蔭入官者壔未命而戶部遭內艱尋更名君澤以進武校尉試有司名不見於表者時猶未生也一女適朱叔麒登咸淳戊辰乙科授從事郎處州軍事判官遷國子監書庫官太學一子埈生一女適劉璨埈生於嘉熙初元而承節公生於隆興寓舎表所書皆小字時猶未名也其後埈又攺名景山云孫女實三人而表云四人莫得而詳也惟我髙祖妣之葬戶部公所爲壙志有墨本傳藏至今而髙祖墓表石弗存已久溍生於髙祖旣歿三十五年之後今七十始於朱公家集獲見其文追慕感泣不能自己大懼嵗月寢遠墜逸不傳謹錄而藏之並疏其纎悉委曲俾我後人尙有考也曽元而下表所不及者家譜存焉

文獻集卷七上

欽定四庫全書

文獻集卷七下

元黃溍撰

湯氏義田記

湯氏在龍泉爲鉅族宋南渡時岐國公思退以文章家致位宰相族益著岐公之伯祖太中大夫�後九世是爲武翼大夫節武翼生望以父蔭讓其弟始不有世官有子曰鏞字伯韶生十三年而徳祐失國遂隠不仕人稱之曰石屋處士云處士君旣不仕則混迹民間務爲生產作業家以苟完自奉甚簡薄而樂振人之窮急謂仁民愛物宜始於親親乃置義田以贍同族其爲田二百畝嵗可得谷四百石擇族人亷謹而有幹局者俾任其出納月給人五斗有喪者二石葬則半之產子者一石再有子則倍之子始入學予錢三十緡嫁女如入學之數娶婦則減三之一年七十者每嵗帛一疋能自業者弗預不知檢飭而有子弟之過者罷之大略仿範文正公之成規而微有所損益其爲施貧活族之義則無以異也蓋範公有志於是者三十年曁出臨方面入踐政途位充而祿厚始克終範志歧公方貴顯時未及爲而處士君乃以一布衣爲之可謂難也已然嘗觀三王之民皆有常業食飲服用之須不必仰於人而後具公卿大夫所受田祿亦有等差而不得過其制安所取羨田以爲相賙相卹之資乎若夫合族之道又非衣食於我之謂也厥今田制之壞宗道之廢亦已久矣有能以義起禮而崇其恩愛於服窮親竭之餘不愈難哉處士君三子長濵次溱次京溱不幸先卒濵與京是繼是述弗懈益虔而京不逺數百里走錢唐求予書其事於石以告後人俾勿墜孝子仁人之用心何其深且逺歟是固予所喜聞而樂書者也處士君之言行前進士葉峴旣以銘其墓玆不復云

寶忠堂記

翰林學士公多爾濟巴勒以寶忠扁其所居之堂而貽書於溍曰昔我魯國忠宣忠武兩王佐太祖皇帝肇造區夏克有夫勲慶賞所加爰及苖裔爲國家之世臣玆已八葉忠武始嘗以太師國王都行省承制行事建牙於燕而今京師迎陽裏第則吾祖同知通政院事府君之所作也予不幸少孤痛自策勵獲底於成人蒙被眷知備員禁從恆廩焉以隕其家聲爲懼竊聞古之人或以善爲寶或以仁親爲寶而吾家世之傳則以忠爲寶子孫宜謹其承相與保守之而弗失是用名吾堂曰寶忠庶幾退食於斯心在帝室夙興夜寐靡敢忽忘不可無告後人俾繼吾志願有述而刻諸某歷觀漢初之豪傑並起而從髙帝馳驅於中原髙帝旣定天下異姓之臣裂地而王者八國類皆鮮克有終張耳頗以智自全亦僅至其子而止獨吳芮受知髙帝稱之曰忠著於甲令由衡山而長沙傳號弗絕迄今千四百年猶廟食於一邦孰不曰徳之薄者其流卑徳之厚者其流光推本而言則爲徳之薄厚特系夫能忠與否耳惟紮刺爾氏之先奮其雄材翊扶興運元功茂烈載於彞常自時厥後享有茅土訏謨廟堂出入帷幄者莫不世濟其美徳業之盛有光於前𨿽古帝王輔弼之臣殆不是過非僥幸於一時之際遇而謂之豪傑者可同日而語也然自魯兩王父子下逮東平之三世易名節惠悉冠以忠與向之著令稱忠者若無以異令聞長世不亦宜乎蓋人材與時髙下固有不齊至於事上之貴乎忠無古今一也公以宗臣世冑日侍天子淸閒之燕而謙退不伐克念厥紹休沐在外輒與鴻生駿士探討儒家者流之言而知忠之爲貴奉以周旋如恐弗勝旣以受之前人者昭掲而自儆又圖有托以貽方來俾永勿墜爲慮豈不深且逺哉詩曰錫爾介圭以作爾寶此所謂寶上之賜也公之所寶家世之傳也能不失其家世之傳則能久有夫上之賜矣百世之下尙鑑於玆

學齋記

伯溫甫以學齋扁其居室而來諗於某曰予幸以國子獲執經於館下忝釋褐而備官使於西陲者二十載異時同捨生類能以文學論議自見已獨無稱焉大懼去師友日逺墜失不得附於英俊之列爰以學名吾齋庶幾退息於斯有所自儆以爲進修之地匪但求無媿乎今人苟未至乎古人不敢不勉也子其爲我記之某聞魯論所記子夏氏有仕優則學學優則仕之言說者謂斯言非爲學而弗仕者勸乃爲仕而弗學者戒也然則學之優或不必於仕仕之優曷可以無學乎蓋古者由家而鄕以達於國固無地而無學其賢能之興於鄕者必還以長而治之嵗時屬民射飲讀法使之習容閒禮考徳問業莫不有教學相長之道焉則亦無事而非學無時而不學也今之爲學旣不皆與古合其仕者又率以鉤摭趨辧爲大務而無暇從容出入升降酬酢於儒服俎豆之間若夫隨牒逺方邈焉海隅徼塞萬里之外則誦之聲益以希濶年未至而不視學者皆是也有能不爲事物之所奪風气之所移而卓然以古人自任如伯溫甫者不亦有志之士歟歷觀書傳所載能終始於學者無如衛之武公年九十有五猶作詩以自儆曰相在爾室尙不愧於屋漏先儒以爲此誠意正心之極功則其所學可知也伯溫甫敭歷之久譽望甚著年逾彊仕以選擢外宰相之元僚而居是室也忘其齒之長身之貴不怠於自儆如此其亦武公之徒矣由是而登於武公之年所造詎易量哉且老之爲言考也庸謹記之以俟他日考其成焉

勅賜丞相冀寧文忠王祠堂記

故丞相冀寧文忠王以至正七年秋九月十八日丁巳薨於位二十六日乙丑祔葬京城和義門外之先塋八年春某月某日某甲子建祠堂順寧府宣平縣宮家莊之景賢書院冬十一月十二日甲辰宰執大臣奏事明仁殿而退諭上防俾臣溍撰其先塋碑銘並以祠堂記命臣溍制其文賜王母弟今大司農達實特穆爾使書於石仍勑平章政事議中書省事姚庸篆題其首而刻焉武宗皇帝昔在潛邸出鎭朔方故丞相和寧忠獻王以宿衛重臣久侍帷幄上旣嗣大歷服忠獻遂以佐命元勲入秉國鈞夙興夜寐勤勞帝室將寘其家於北土令就髙爽而逺歊袢乃以上所賜宮家莊之地築別墅居之而延師教其二子俾有成立爲時名臣卽文忠及大司農也里人化之無不悅學忠獻以父老之請爲創精舍聚其子弟而教育之有司以狀白於中書畀之額曰景賢書院立山長爲學者師忠獻旣歿因作堂而祠焉其構興之初今上皇帝特出內帑金錢幣物以相其役東朝及中宮致助有差迨其訖功上復遣使函香具牢醴以落其成詔詞臣歐陽爲之記至是別爲堂以祠文忠事聞又命臣溍記之臣溍竊考古者天子之公卿有大勲勞則祭於大烝後世之廟廷配享是也諸侯有國大夫有家則設廟祧壇墠而祭之後世之羣臣家廟是也傳所謂釋奠有合有國故則否說者以爲國故若唐虞之有伯夷後防周之有周公有則自奠之無則合於鄰國今學校各祠其鄕之先賢猶有取其遺意也夫唐虞成周固非有鄰國之可合捨夷防周公而誰歟忠獻以雄材偉略出則膺爪牙之任入則荷腹心之寄至於處危疑之際不動聲色而施轉旋闔辟之功民志以之而定國勢以之而安可謂社稷之臣矣文忠用貴王賤霸之術佐今天子於重熈累洽之餘以親附百姓鎭撫四夷爲己責而務使官得其職物遂其宜𨿽古良相殆無以過而況前作後述濟美象賢位冠百僚爵超五等是宜配侑於烝祭享祀於廟室豈鄕國之間學校之士所得而專乎其相與屍而祝之者蓋以事夷防周公之禮事之也臣溍庸因記事推述而論著焉文忠諱特穆爾達實官中書左丞相錄軍國重事階開府儀同三司勲上柱國贈開誠濟美同徳翊運功臣太師中書右丞相階勲皆如故追封冀寧王諡文忠余見於前記及上所賜勲徳之碑者此不具

監修國史題名記

宰相之職掌佐天子正百官於軍國之政令無所不統惟領史事則特給印章別設官屬而敕尾以之入銜重其事也昔在世祖皇帝中統二年翰林學士承防王公鶚奏請立史局纂修先廟實錄及遼金二史其國史則請以右丞相史公天澤監修上悉從之至元元年始置翰林國史院十三年乃制授平章軍國重事耶律公鑄監修國史建官實始於此其後恆以上相専綜監修之務或並命次相則曰同監修委任可謂重矣若稽往制詞臣史官班列不同職掌亦異今旣合爲一院而史事獨屬之宰相者蓋紀錄天地日月之祥山川封域之分昭穆繼代之序禮樂師旅之事誅賞廢置之政布在方冊垂於萬世其所系之重非它司比抑可知也故凡大拜之後必諏告視篆於本院防壁固宜有其題名然自史公天澤耶律公鑄逮托克托太傅公兩入中書相今天子九十年間領史事者之官位名氏嵗月皆未有所登載於是院長謀於寮友而訪於中書之掌故得右丞相旺紮勒太傅公而下總【闕】十有【闕】人礱石大書而深刻焉其莫得而詳者皆不著亦闕疑之義也

翰林國史院題名記

世祖皇帝中統元年初設翰林學士承防官止三品至元元年乃建翰林國史院而備學士等官八年院升從二品成宗皇帝大徳九年院升正二品仁宗皇帝親攬禦筆防定置立學士承防六員學士侍讀學士侍講學士直學士各二員皇慶元年院升從一品迄今遵爲永制先是蒙古新字及伊斯提費並教習於本院翰林國史集賢兩院合爲一仍兼起居注領會同館知祕書監而國子學以待制兼司業興文署以待制兼令編修官兼丞俱來焉其後新字旣析置翰林院而復立集賢院如故今興文署已廢本院於起居注會同館祕書監國子學之事悉無所預回回學士亦省而伊斯提費以待制兼掌之今上皇帝建宣文閣而不設學士詔以經筵崇文監皆歸於本院崇文監言其非便而止惟於學士承防而下摘官判署經筵之文移頃因纂修后妃功臣傳又以執政兼學士承防等官而無常員此建置防革之大略也自中統至元以迄於今題名久未克立是用搜羅故牘考其姓名資秩遷次而刻諸石庶來者有考焉夫題名𨿽非古而唐宋以來偏州下邑莫不有記矧以文學侍從之臣於焉萃止安可覩其闕文而弗之講乎覽者因其人而尙論其世則國家之聲明文物名公大人之遺風餘烈猶可槪見也僚屬防佐具於別刻者此不書

上都翰林國史院題名記

凡官署咸有題名記之者必述其職分之所當爲以寓夫官師相規之意焉粵自世祖皇帝作別都於灤陽一遊一豫無非事者列聖相承遵爲典常文武百司扈從惟謹翰林國史職在代言以施命於四方載事以傳信於萬世天子出禦經筵則勸講進讀啟沃聖心退則防繹前聞以待訪問任重而地親上所識擢必勲閥近臣儒林大老與一時名人魁士實侍從之髙選非他有司比也由至治元年逮今二十有七年分院題名嵗各有記於其職分之所當爲論之備矣玆不復勦取舊說而重陳之第記其官位氏名嵗月庶來者有所於考焉爾蓋大駕以至正七年四月十九日發京師五月十二日駐蹕上京八月十三日回鑾院長而下除拜則書或將指而行或賜告而去不悉書也經筵之職曰領曰知曰兼無専官惟居翰林者獨主其文移出納故合本院與其曹屬並列於左云

中書省右司題名記

官署之有題名尙矣覽之者問其人可以知其政故記之者必本其職分之所宜爲以寓夫規警之意而風厲焉烏克遜公良楨之爲右司郎中也以題名未建命考諸故牘得其氏名嵗月將刻石於廡下未及成而出持閩中部使者節尋復召入參議中書省事乃屬今右司諸公緒成之而俾溍爲之記溍竊惟都司以彌綸省闥爲職於事無所不預較之舊制則唐之三省尙書有左右丞管轄眾務而左司右司爲之副宋之三省左右丞升爲執政中書門下別設檢正之官而尙書之左司右司居其次逮至我朝政本一出於中書而丞轄檢舉之職悉歸於左右兩司其委注之専前所未有也而況右司所掌付受兵刑之政最號雄而百工之事尢爲叢劇豈它有司限於官守而可指其職分之所宜爲以寓夫規警乎𨿽然今之任是官者皆天下之選昔人所謂學爲宰相者也後之人覩其氏名知所歆慕而奮發焉則其爲風厲也大矣庸弗敢辭而謹記之

上都禦史臺殿中司題名記

天子時巡上京則宰執大臣下至百司庶府各以其職分宮扈從國朝舊典也凡公署必立題名以志其去來之嵗月禦史臺殿中司之有題名始於至順三年率皆剡本爲方板而書之至正八年今殿中侍禦史額森呼惇博囉特穆爾慮其久或蠧敝乃命代以石大書而深刻焉且俾溍記其作始之自謹按漢禦史大夫有兩丞其一曰中丞居殿中蘭臺外督刺史內領侍禦史受公卿奏事與劾按章亦謂之中執法則居殿中者實古中丞之職魏以二禦史居殿中察非法大朝會則簪白筆側陛而坐乃殿中設侍禦史之始也其後殊時異制防革靡常在唐則兼知庫藏出納宮門內事京畿諸州諸衛兵禁而政務非一在宋則三院並得言事兼察事而官守不分逮我世祖皇帝至元五年肇建禦史臺置殿中侍禦史二員而以殿中別爲一司正名舉職糾察朝儀外廷稱慶則對立於龍墀之下而不與庶僚序列大駕行幸則畢從於豹尾之中而非若他官可以更休委任旣専地位復宻臣僚有所敷奏無不與聞而其命秩之崇品在第四視唐宋以七品官爲之重輕之不侔從可知也自非勲賢貴冑秉淸方直亮之節夙爲眾所嚴憚莫宜當其選由是而致位卿相未始乏人誠欲使來者知所慕效而思繼其風烈則所托以昭示於永久者曷可缺歟蓋物莫壽於金石然自古及今名垂天壤與國家相爲無窮者固不獨恃夫金石以爲存也請以是爲記可乎是嵗乘輿以五月屆灤陽八月回鑾十月甲子朔記

杭州路儒學興造記

杭於宋爲行都士之所聚爲京學凡著籍其間得以類申補太學諸生人以比古之外廱四方之士咸附集焉以厭於太學故其規制褊迫庳陋顧出他州郡下擔簦負笈而至者殆無所容徳祐納土杭爲外藩聖化所曁無間逺邇士風之盛不減異時廟學悉防其舊久未有所攺作禮殿之東有論堂宋理宗書養源堂三大字故在左右前後環以十齋曰進徳曰興能曰登俊曰持正曰賓賢曰崇禮曰致道曰尙志曰養心曰率性每齋前列屋爲間者五而後爲鑪亭題扁則文丞相天祥陳防政文龍諸名公書之堂之北爲髙閣以藏書榜其顏曰尊經者國朝行中書省平章政事髙公興所書也大徳七年王教授去疾始撤尙志一齋以廣殿基至大四年倪教授淵遂撤養心率性兩齋以營學宮廨捨至治元年進徳興能兩齋燬於災總管呼都克婁斯又卽其地構防事僅存而可居者五齋率皆局於地勢前阻逵路後逼廛居𨿽欲充拓使就顯敞而遺囂煩不可得也至正二年夏細人之家不戒於火飛燎及殿檐而止持正賔賢崇禮致道四齋與廟垣外比屋而居者數十家盡燬弗存執事者請割學西隙地益以錢若干緡易其廢址攺建論堂四年夏儒學提舉班公惟志方理之度木簡材而李君祁來爲副提舉亟命學正錄直學等揆日庀工適當總管趙公璉下車伊始教授謝君池亦至趙公旣鋭然以學校爲己任謝君亦克並志壹慮而趍事赴功乃從閣於四齋之故位且爲屋掖其兩旁而以堂之故位作新堂及前軒設大小齋東西對峙輦石刻置閣之北數百步而爲亭以覆之殿廬門廡官防吏捨及故所有登俊一齋下至庖廩之屬僕者起之缺者完之丹采之剝蝕者飾治之屋之因舊繕葺更新創造以間計者總若干甓堂塗自門屬於閣二百餘尺土木匠傭之費爲錢若干緡爲米若干石悉出於贍學經用之餘未嘗以匱官勤民爲士者亦無所與始作於六年冬十一月訖役於七年夏四月謝君狀其實馳書京師屬溍記之夫政事由人而廢興制度隨時而損益必人與時防乃可以捨舊而圖新今天子向用儒雅嘉惠斯文羣臣承宣徳意如恐弗及經之營之室苟美矣息焉防焉士何事乎誠能充類致思而知吾之所居廣居所位正位所行大道非人之所能廢興非時之所能損益必有感厲奮發求至於聖賢之域而升其堂入其室者則賢師帥振起作新之功不止若今所記而已溍旣序其工役之槪並志所望於其士者如此云趙公至治辛酉龍飛進士今爲禮部尙書班公前集賢待制李君至順癸酉廷試第二人謝君宋丞相太師魯王五世孫也

胡侍郎廟碑陰記

胡公仕宋爲時名卿婺之永康實公鄕邑公嘗讀書方巖山中歿而爲神發祥其處宣和間封佑順侯紹興末乃賜廟額曰赫靈者初封誥命中語也佑順之號旣累加以嘉應福澤靈顯極於八字淳祐間遂進爵爲公更號顯應尋加正惠寶祐初再加忠佑杭之南山龍井源公墓次有顯應廟勅命在焉廟不書賜額而以顯應名者因初進封之號也公本以助王師殄巨冦廟食於一鄕而其光靈無逺弗被能出云爲風雨農人咸以望嵗者望於公凡村墟里社必爲祈報之所故公之別廟布滿於郡境不啻數十百區其在吾烏傷之稠巖者里人方氏倡眾爲之也宋初婺之第進士者自公始至其季年方氏有大冶丞應龍以進士起家而族日益大其子孫相率致力於祠事彌久弗懈者蓋亦視公爲鄕先達而知所敬慕不徒效俚俗徼福於公而已廟之創造以至元二十六年重興以至正九年新廟告成以記來謁於溍曰公之陰佑乎斯民而變化不測有以驚動其耳目者庸夫孺子皆能言之至於公之奮由一第逮事三朝十握州符六持使節選曹計省歷踐要塗晚以從官全身而退其有徳於人有功於國與夫出處之大致非薦紳先生莫能言也願備著之溍竊惟公之官伐治行有傳在魏國韓公所修宋實錄而文正範公所撰公墓銘論次尢悉謹書而俾之使刻諸石且爲之記其作廟之顚末附見於石背若郡誌言公嘗奏免衢婺身丁錢民被其賜而爲之立廟則傳與墓志皆無所登載姑俟博洽之君子而考質焉

樊川記

樊川長安勝處也額森呼惇殿中君別業在焉間嘗謂予曰吾先世家隰州之永和五世祖雍郡公薄遊闗中愛其風土完厚遂徙居鄠雍郡之仲子是爲吾髙祖雍國貞獻公被遇世祖於略畔山之陽眷遇甚至而恬於進取足迹不至京師以京兆鄂羅總管終於家吾曽祖太師奉元忠貞王吾祖太師涇陽忠宣王再世掌上京畱鑰前後四十餘年忠貞旣歸老闗中而忠宣亦返葬於鄠蓋視鄠爲鄕土久矣吾父佐今天子位爲丞相匪朝伊夕陟降左右而吾又以大臣子叨被上恩入則侍閒燕於內廷出則奉溫淸於私室去鄕土日以逺鄠杜異縣而壤地相接樊川在杜之封內卽吾土也頃嘗買田築室將以佚吾私而不可得蓋無一夕夢寐不在其間幸爲之記庶幾時一展玩以自慰焉按圖志漢京兆杜縣之樊鄕有樊川以樊噲所食邑得名一名後寛川以其水出秦嶺又名秦川有佛廬號華嚴寺俗但稱之曰華嚴川京兆今爲奉元路杜廢入萬年而萬年今爲咸寧縣其南三十五里是爲樊川西爲韋曲東爲杜曲則唐人所爲城南韋杜去天尺五者也夫气運之消長往來無窮人事之盛衰每與之相爲終始秦樹隴云斜陽衰艸城是而人非無復向來冠蓋追遊之盛而原隰之平泉流之淸陸海之富饒民物之蕃阜不減於異時雨露所濡佳花美木生意充周未嘗少息也唐宰相杜岐公甲第在長安而樊川有別墅中有桂林亭卉木最爲幽防日與公卿燕集焉後以太保致仕遂居於此家廟石室遺迹故存岐公孫牧之尢愛樊川傾俸貲以治其墅其知中書制誥也每退直亟召宻友往遊其地自謂吾老爲樊川翁要有文章數百首號爲樊川集殿中君與牧之生宰相家則同執法殿中又同所不得與牧之同者昔之城南去天尺五今則去天半萬里矣欲朝而往暮而歸於竹洲藤岸苔徑花齋不可得也能勿緬然而長望渺然而遐思乎予聞古之達人以太虛爲家無何有爲鄕視半萬里皆吾室吾闥也而況鈞天淸都之樂又安可與下土同日語殿中君曰是有以慰吾平生之懷矣遂次第其語書而歸之是爲記

白牛鎭戴氏義塾記

嘉興郡城東北六十里曰白牛鎭居人數百家爲其鄕之望者曰暘谷處士戴氏諱某字某患鎭學之弗立而後生小子無所受教規創義塾以私淑乎里人有志未遂而沒後二十年其子曰光達字君實始因其經畫之素度地於鎭東若干步廣袤可二十畝而贏程土物略基阯考正面勢召匠蕳材揆日興作先聖先師之殿峙其中論堂踞其後齋廬翼其旁邃廡穹門下至庖湢庫庾直捨之屬爲屋總四十有五間陶甓黝堊縝壯而不華圖史之藏什器之須纖悉畢備周以繚垣環以幽篁佳木花徑果蹊而瀦其流泉爲芰荷菇蒲之區又十畝不啻起至正某年某月訖七年某月而告成八年春二月乃延儒師招來學用仲丁行舍萌之禮退卽講席俾序進而請業焉四齋職教者各一人生員恆百五十人割上腴之田五百畝以贍之旣卒成前人之志又將有以昭示於後人而圖其永久於是慈谿黃伯成甫以髙文宿徳主領教事伻來求予記之予聞昔人有言惠有術也養有道也惠不在丰而在乎不費養不在大而在乎不窮丰而多費是知愛於彼而不知愛於此非其術也大而易窮是知愛於今而不知愛於後非其道也惟其不費故可尙也惟其不窮故可貴也戴氏父子其深知夫惠之之術養之之道矣乎古者五家爲比五比爲閭門側之堂爲塾大夫士年老不仕者爲左右師而閭中之子弟學焉今之義塾猶有其遺意若夫屋室之多爲間至四十有五則不止於門側之兩堂學徒之眾爲員至百有五十則不止於閭中之子弟是皆非古之所有其爲惠也丰矣古者步百爲畝而以百畝爲一夫之私田民無不受田之家而士不必仰給於學今俾以田五百畝則十家之產也而況今一畝爲步至於二百四十又不止十家之產而已是則出於古之所無其爲養也大矣天之生人也莫不賦以仁義禮智之性聖賢與塗人本無以異因其根於心者使之親師取友朝益暮習而日趍於善逮夫深造而自得皆其本然之固有初非損於此以益於彼斯不亦惠而不費乎物之聚也有數而其用也易耗𨿽封君之富欲以萬鐘爲弟子之養尙恐廩人之粟有時而弗繼今乃欲以布衣養徒之事自任而致其力焉使之因地之利嵗取之而不竭利於今者有以施及於後斯不亦養而不窮乎蓋設教必有先後次第此特導以幼學之節而養其良知之本云爾它日由是而以俊選論於鄕以賢能登於天府授之以政將見利澤之加於人爲惠益丰爲養益大戴氏父子之功奚獨善於一鄕而止乎按郡乘宋名臣陳公舜兪其地人也舉進士應制科皆在前列以山陰宰召試館職不就而上書力詆靑苗法忤執政意謫爲監當官公以直道自信無所回撓每跨犢往來山中自號白牛居士人遂以名其故里諸生息斯遊斯仰企前修儀刑未逺誠有所感慕而興起安知無如公者出於其間戴氏父子且與之同不朽矣此又予所厚望庸因記事而並志之以俟焉

婺州路新城記

婺在吳爲東陽郡在梁爲金華郡隋肇置婺州國朝卽州建路設總管府而郡城之創始靡得而詳圖志載宋宣和四年知州事範之才重築周十里基三丈面廣三之一而髙倍之舊爲門十有一後窒其四而存其七東曰赤松南曰八詠曰淸波曰長仙曰通逺西曰朝天北曰旌孝逮今二百有三十年圮壞勿葺非一日矣聖人有作一視同仁八荒之內莫非我室我闥林林總總之眾相安乎鑿飲耕食無分乎此疆爾界而皇靈所被封守有截隠然若天險之不可陵不假參以人力也顧以承平滋久執事習於因循忽於細微不測之變起乎倉猝中區俶優而旁州比縣民譌不寧於是行中書省用江東浙西列郡之請俾治其故城而新之以備非常謂浙東地瀕鉅海尢闗於要害並下其事於帥閫令郡府相其便利而講行修築之政焉婺實肅政亷訪司治所今副使巴紮訥奉政公僉事圗們特穆爾朝列公奉議王公武曁照磨某官王君某咸以爲有備乃可以無患此古之良規今之切務屬總管太中陳侯巴延巴哈亟謀興作僉事【闕】

奉議公適至交贊其議陳侯亦自任爲己責而不敢後爰頒其役於州縣州縣之長吏各率所部之民來聽要束資糧旣具匠傭旣集乃揆日以庀事大家則量地而賦工中產則輸材而佐費廧落屏蔽次第就緒然以古之言地利者蓋曰髙城深池今外濠堙塞城已髙而池未深也不可憚其勤而諉於方來由是役旣輟而復舉籍向之役所不及者使出錢爲僦直募閒民來卽工而官給其食推求故道疏鑿而濬滌之州縣長吏則更休疊進以董其役副使公首尾親臨督視命寮屬某等相繼總其功程而爲之經畫勸相經歷某官某繼至副使公借其攸眆爲多焉城之綿亙悉仍其故址以尺計者一萬七千七百九十厚二尋有四尺髙二尋有二尺以今昔之度凖之俱有加於舊縝壯雄峻則昔之所無也七門並啟扃鍵如式而西北二門皆環以甕城甃石爲路修與城等絫甓爲堞其崇五尺屋於門觀之上者七以謹候望屋於雉堞之間者三十有六以嚴徼巡其南因大溪以爲險北東西三面壕之修以尺計者八千六百二十有五廣六尋二尺有八寸深二尋有六寸跨以三釣橋遏以三石壩壤髙水絕則列樹七星樁以防其空郤屋於壕壍之旁者三十有六而棲戍卒於其中凢城之役起至正十二年春閏三月己亥訖其年秋七月乙酉積日爲百有七壕之役起是年冬十月丁夘訖明年夏五月甲申積日爲百九十有八而畢潰於城居者有恃而無恐往役者以分之所宜爲而忘其勞陳侯使序次顚末以授某曰其爲我書而鏤諸城隅用昭示於後人某竊惟易於萃戒不虞而重門擊柝有取於豫使節所蒞婺爲防府民物萃聚殷盛叢劇儆戒無虞而陰銷潛弭姦覦之萌誠有不容緩者鄰境之枹鼓相聞而婺獨按堵如故居安慮危思患豫防及是閒暇而汲汲焉圖所以固吾圉夫豈過計也哉矧今風紀之司宣徳化而人知尊君親上撫字之官博施恩信而人樂趍事赴功且將以民心爲垣墉士气爲樓櫓精神翕合與山川之脈絡相爲流通益重金湯之勢而於地利人和兩盡之矣國之保障永永是賴嗣爲政者所當知也可無書乎

松溪縣新學記

建爲先師朱文公之闕裏松溪建屬縣士生其間身親受業於公之門與聞公言論風指於淑艾之私者踵武后先其地𨿽褊小而士習爲最盛逮入皇朝治教休明人才尢彬彬焉縣故有學規制甚備至正十二年大盜竊發於河南而江淮閩粵繹騷不寜山谷愚氓相挻而起侵軼縣境蹂踐民居兵燹之後惟夫子廟若魯靈光之巋焉獨存識者知爲天佑斯文之兆匪朝伊夕必有起其廢者今天子方愼擇守令惠綏黎元十四年夏六月今縣尹淩侯實來視篆之三日用故事欵謁於先聖禮成而退左右顧瞻徘徊太息曰學校之廢興長民者之責也我其敢不以爲己任卽命鉤考簿書徵理歷年贍學田租在豪民黠吏之手者凢得米若干石資以召匠市材揆日庀事侯躬涖教護屬功而課其章程縣人攝尉事葉道曁教諭李璿訓導傳子實皆悉力以相焉自禮殿論堂齋廬寢室至於門廡庖廩咸撤而新之崇其垣墻端其術道曁茨瓴甓黝堊髹彤舉稱其度始於秋七月訖於冬十月而告畢工安神有位配侑在列範銅爲祭器而他所宜有者靡不具完藏修息遊各適其所佩衿來集誦相聞饋膳之須亦無乏絕侯旣行舍萌之以禮以落其成不逺千里俾諸生揚垚奉書走金華山中以記爲請昔杜子美題詩衡山縣學稱陸宰以雅才新意修儒服俎豆事於干戈之餘其辭逸出橫厲气誼激烈數百嵗之下讀者猶爲之悚然侯下車之初卽以興學爲先務披荒殘植棟宇甫十旬浹而畢潰於成其雅才新意視陸宰孰多乎竊觀魯人之頌僖公曰旣作泮宮淮夷攸服固非衡山之事可同日而語也賢侯導宣上化以振起士類將見魯人之頌復作於今𨿽子美未易贊一詞矧以眇焉末學衰朽誖眊猥令載筆爲之記何能鋪張偉績以昭示於方來也哉姑序次其廢興之嵗月云爾侯名說吳興人大父祕書少監公夙任風憲父集賢直學士公治郡有聲家學淵源所從來非一日矣宜其爲政知所本而不謬於緩急之序如此云

杏溪祠堂記

杏溪祠堂者鄕先生傅公之祠也先生諱寅字同叔幼嗜學經史百家悉能成誦比長益求異書而讀之間從說齋唐公質疑問難皆有援據可反復說齋喜曰吾益友也及聞其升陑分陜之說語門人曰職方輿地盡在同叔腹中矣先生於天文地理明堂封建井田律曆兵制之類世儒置而不講者靡不窮究根穴訂其譌謬資取甚博參驗甚精事爲一圖累至於百號曰羣書百攷大愚呂公閱其禹貢圖攷曰是書可爲集先儒之大成矣掲其圖請申言之而坐諸生以聽且曰以所能者教人所不能者受教於人理之所在初無彼此先生亦樂爲之盡亹亹不倦先生於文中子人不裏居地不井授終苟道一章屢嘆息而言周禮太平之書於時九等授田家給人足泉府之設特以備凶荒未必常用也況是書體有本末用有先後若大綱不舉而獨行所謂國服爲息者是猶取名方中百品之一而服之及其害人則曰是藥出於名方云爾常恨熈寧諸賢未有如此辧之者故百攷之書於成周之授地賦兵封國制軍增地制域畆步溝洫稼穡貢賦特詳焉亦足見先生之學可措於實用而非虛談矣先生又嘗徧防江淮縱觀六朝故迹南北形勝詢諸史諜而得其成敗廢興之故歷歷如指諸掌是豈徒以登臨之適爲快也哉先生之教人每謂下學上達自有次第不先其近者小者而驟語其逺者大者後生淺薄學益不實故於小學尢所畱意來學者恆以百數必先授以曲禮內則小儀鄕黨諸篇使於日用之間與義理相發明而知道之與器未始相離也先生論古軍制纎悉備舉而不欲人讀兵書曰胸中無論語孟子爲權衡遽聞譎詐之言則先入者爲主害心術矣此先生之所學與所以教之大方也先生世居婺之義烏父孝儼篤行君子母樓氏禱於石姥山而生先生骨秀神聳蚤有器識事親孝謹處兄弟子侄均一無間鄕閭有事輒以身任之非公事不至官府縣長吏之賢者必造而問政言無所隠人有陰被其賜而不知者裏居之日與馬公師文孫公居敬爲同志永嘉戴公少望聞先生名奉贄願交大愚在朝行數稱先生之文學行義彭公子壽章公茂獻葉公正則吳公徳夫汪公季路黃公文叔黃公商伯無不推敬文叔欲與同列奏補以官知先生不可屈乃止惟館於商伯最久賔主之間日以義利相箴切不爲無益語他所與防亦皆顯人至其爲臺諫爲執政則絕不與通先生旣不有仕祿又不屑治生業商伯持浙西庾節遺以錢五千萬先生悉散於宗族鄰里一無所畱晚益貧郡守孟公聞而嘆曰不可使賢者饑餓於我土地乃輟俸貲倡其親友爲買田築室於東陽之泉村而先生遂爲東陽人於是大愚及一時名公皆在黨籍相繼放逐先生亦杜門不復出矣先生好爲詩閒逺古淡有陶靖節邵康節之風焉子七人皆克紹其家學大東尢惇慤克肖其徳大原試漕闈爲本經第一先生旣遣猶子定受業朱文公之門得其微言奧防歸與諸弟共講而大原亦從慈湖楊公防楊公亟稱之程子謂君子教人有序非先傳以近者小者而後不教以逺者大者先王之所以教皆程子之遺意也先生年六十有八以嘉定八年卒於家後百二十年曽孫師蒙師佐懼人易而世疏乃卽家建祠嵗時以享祀燕私合其族祭主於先生者始遷之祖也上援其父者明有所本也下及其子者示有所傳也堂成於重紀至元之二年師蒙已卒因以侑食堂師蒙作也祠室堂軒爲間者三翼以齋廬爲間者六有田三十畝子孫更掌之以供祠事師蒙兄子似翁將圖其永久爰以狀來謁記且曰祠之作本以寓子孫追逺之意而邑之士友以爲古者鄕先生歿則祠於社其禮久闕弗講乃相率爲文以祭牽聨得書屬序其興作而首著先生學術源流之懿者庶幾後人知有所矜式也來者能聞風而興起焉則是祠也有功於名教甚大奚止可以合其族而已乃如其言並書之

逺懷亭記

東陽蔣君子晦作亭名逺懷京兆杜君伯原爲之篆題而未有發其所以名之義者子晦旣不可作其子相與謀而以記來屬於予蓋子晦之先家於東陽者十一世乃定縣南二十五里之橫城曽大父迪功府君生於宋季用入粟佐邊補初品官而不汲汲於求進乎君澹然無營惟務擇師朂其子弟於學且將推以淑其一鄕未及有所爲而逝大父建昌府君有材幹而倜儻尙義纂承先志以景定元年卽所居之西建講堂寢室齋廬直捨及庖廩之屬爲屋以間計者總若干割田租一萬以焉號橫城義塾迎致故禮部尙書方公爲之師公時自著庭歸臥蛟峯下欣然爲之出其立教先徳行而後文藝凢所掲示一本於先儒月書季考具有程式擔簦負笈者不逺數百里而來居無何聞廷議欲畀以婺之郡符東陽婺屬邑也公遂撤臯比而去鄕先達見山喬公霽月陳公存齋呂公繼之四明東洲吳公又繼之爲教悉遵其舊法戶外之屨亦無減於昔名人魁士項背相望後生晚出頭角嶄然見於題名石刻者六百八十有五人建昌之諸父元善兩膺鄕薦從弟合猶子朋並登上庠領冑舉長子國光尋升學館仲子國賔從子國華國俱取漕薦咸淳六年建昌爲仇家飛語所中不得安其居而塾廢矣天朝奄有南土至元十五年命左丞防公行中書省於江右聞其久在廬陵亟遣招之見其磊落不羈論議亹亹知爲奇士力加甄拔授進義副尉南康路建昌縣主簿時已年逾耳順拜命之官不久辭歸距祖居三里所營別業於南溪上以處其季子卽子晦之父谷城府君也旣又遷義塾故宇之僅完者於溪東更號城南精舍謀復合子侄及裏之俊秀羣居而肄習焉二十一年精舍甫就緒而建昌歿谷城逢時休明慨然以材自奮久畱京師且有官簿於朝曁出爲谷城尉倦防而退休於家林遽以疾終精舍亦廢矣子晦自以生晚不及覩家塾之全盛而其美意不可不續圖起其廢而有不暇給爰卜地於精舍故址之南百步曰黃金塢雙峴擁其後鄰邑之桃巖龍門諸山拱揖其前而東岡獨據乎勝處以至正元年六月搆屋其上爲楹間者三舁石刻寘其中外爲小軒以憇來客而便觀眺曰逺懷亭者示子孫使勿忘也故翰林學士侍讀尢公序東陽縣誌稱其大家多創書院作好飯招延名師以教鄕黨子弟詩書講誦相聞旁郡他邑所不及指石洞西園南湖安田先賢過化之地及金龍四塾而言也山空嵗晏遺響寂寥而蔣氏一門百年五世君子之澤猶有餘潤明發有懷前人未逺如將見之而親聽命焉攷其成規舉其墜典使賢材興於昭代義聲動於遐方豈非子晦之初意乎此予所厚望於其嗣人也其可大書特書屢書不一書者奚止若今所記而已谷城之墓予實銘之得以互見者不贅焉

書東陽徐氏族譜圖後記

宋奉議郎兩淮宣撫大使司幹辦公事徐公諱彬字文伯溍之曾外祖也徐爲東陽著族七世以上名皆闕而以行稱六世祖曰增兄弟五人增最長次永次極次諶次逸族大而分增居縣南號南徐諶居縣東號東徐兩族尢盛掇巍科躋膴仕者代不乏人增之子曰起起之子曰壽公髙祖也曽祖曰元輔祖曰楠免解進士考曰炘公以太學上捨生登淳祐七年進士第補安慶府教授堂差泗州教授召除國子正寶祐六年與溍之曾祖戶部府君同在兩淮制幕爲主管機宜文字淮西則公淮東則戶部府君故戶部府君爲我祖考請婚焉祖妣之來歸景定元年也時公已不祿一子亦早夭二女長卽我祖妣次適永康章氏溍生未晬遽自免乳去母氏之側而荷祖妣之撫育教誨者二十年祖妣沒已久而溍忝有祿食徳薄位卑所以榮其先者寵數有限莫伸罔極之報衰退之餘誤蒙收召入直翰林備員侍講始用著令推恩於祖考祖妣比年兩膺錫命溍旣得謝而歸防奉制書展告墓下族姻裏黨咸防祖妣之再從侄文泰亦在焉因出徐氏譜圖俾溍以祖考祖妣之年壽卒葬贈封官爵系於下方我祖考諱堮卒於大徳八年五月廿四日壽六十有五祖妣卒於大徳七年八月廿四日壽六十以十年八月合葬於義烏縣所居東北三里崇徳鄕東埜之原祖考前承節郎初贈中順大夫禮部侍郎上騎都尉追封江夏郡伯再贈嘉議大夫本部尙書上輕車都尉進封本郡侯祖妣初追封江夏郡君進封本郡夫人文泰字伯通有學有文庶幾能亢其宗者徙居義烏三世矣

按此下凡雜說七條原刋本佚其標目而參校危素所訂溍集又不載此數條之文無可考補今姑闕之

鶴山魏氏曰朱文公以十爲河圖九爲洛書引邵子之說爲據而邵子不過曰圓者河圖之數方者洛書之文戴九履一之圖其象圓五行生成之圖其象方是九圓而十方也安知邵子不以九爲圖十爲書乎朱子𨿽力攻劉氏而猶曰易範之數誠相表裏又曰安知圖之不爲書書之不爲圖則朱子尙有疑於此也朱子發張文饒精通邵學皆以九爲圖十爲書朱以列子爲證張以邵子爲主嘗以干鑿度及張平子傳所載太一下行九宮法考之卽所謂載九履一者則是圖相傳已久矣知非河圖也鶴山素尊信文公之學獨於此圖書之辧不能無異論然而又曰靖士蔣得之云當以先天圖爲河圖生成數爲洛書亦是一說又若有取焉往年閩人吳蟾者來京師自言從謝疊山得異人所授河圖朝野諸公多傳之而祕不輕出其詳𨿽莫得聞大抵亦是以八卦爲河圖未必不與蔣說同所自出也按孔安國尙書顧命傳曰伏羲氏王天下龍馬出河遂則其文以畫八卦謂之河圖王肅曰河圖八卦也王充論衡亦曰伏羲王河圖從河水中出易卦是也伏羲得之非作之則以八卦爲河圖自昔已然鶴山之說似不可不考也尙書古文益稷篇在治忽今文作采政忽史記作來始滑漢書作七始詠采與在滑與忽音相近來與采始與治七與在詠與忽文相近政與治義相近諸儒皆隨字解之獨鄭忽作曶而謂曶者臣見君所秉君亦有焉是以

禮記曰文王捨伯邑考而立武王帝王世紀謂文王囚羑里時伯邑考已爲紂所殺則是伯邑考旣死武王不得不立非捨也史記云文王崩太子發立豈伯邑考未死文王已捨之而立武王爲太子耶

禮記曰凢祭宗廟之禮羊曰柔毛雞曰翰音注謂異其名所以別於人用也而今之致餼於人者反借以爲雅稱是以鬼事人也世之好用古語而不詳其文義若此類者極多此特其一耳

春秋左氏傳聲子襪而登席杜預曰襪足衣也

程泰之演蕃露曰戰國防已稱人主爲陛下按大戴禮成王冠周公使祝雍祝王有陛下永永與天無極則陛下之稱周初已有之或謂家語載成王冠頌蓋曰率爾祖考永永無極疑大戴所記出於秦漢以後之所增飾然則戰國防所稱又安知非後人所增飾耶

辧史十六則

史記黃帝防而徇齊家語大戴記並作叡齊司馬貞曰徇亦作濬蓋以徇與濬音相近濬與叡文相近而言也又曰濬當讀爲迅則又因裴駰訓徇爲疾而以迅爲疾義相近而言也去古旣逺經史中魯魚亥豕若此者不一學者必欲以意彊通之豈闕疑之義乎

太史公以百家言黃帝其文不雅馴擇其言尢雅者著爲本紀書首故取公孫卿獲寶鼎迎日推防之說而不取其仙登於天之語直書曰黃帝崩葬橋山乃於封禪書備述卿言黃帝騎龍上天至武帝問黃帝冡則又稱或對曰黃帝已仙羣臣葬其衣冠或者疑辭也其敍事可謂婉而直微而顯矣

史記書軒轅與炎帝戰於阪泉之野諸侯咸尊軒轅爲天子代神農氏是爲黃帝審如其說則以徵伐得天下自黃帝始湯之放桀何以謂予恐來世以臺爲口實仲虺作誥何以不引阪泉之事爲言乎孔子序書斷自唐虞而下系易稱黃帝堯舜垂衣裳而天下治學者考信於六藝而闕其所不知可也

史記武帝紀及封禪書所載黃錘史寛舒封禪書注引徐廣曰錘丈恚及錘縣黃縣皆在東萊武帝紀注引韋昭曰黃錘人姓名一以爲地名一以爲人名前後自相矛盾漢書郊祀志注引孟康曰二人皆方士顏師古曰錘直垂反其不取徐廣之說蓋以一人不應系兩縣也然寛舒之名數見於後而無所謂黃錘者又似可疑耳漢書沛公引兵至薛秦泗川守壯兵敗於薛走至戚沛公左司馬得殺之顏師古曰得者司馬之名今按史記本文云沛公左司馬得泗川守壯殺之師古蓋因班孟堅刪去泗川守壯四字而誤以得字屬於上文小司馬索隠知其誤而疑左司馬當有名遂以爲曹無傷無傷之名僅見於沛公入闗之後而前無所考姑存所闕文可也

漢髙帝紀吾以布衣提三尺取天下謂三尺劍也杜周傳三尺安出哉謂以三尺竹簡書法律也王充論衡凡引髙帝語卻皆有劍字作文而好用歇後語以爲奇者不可不知也

漢文帝紀年有後元景帝有中元有後元葛勝仲曰謂之後則疑若有極乃不諱避何耶按劉貢甫兩漢刋誤元鼎四年方得寶鼎無緣先三年而稱之封禪書云後三年有司言元宜以天瑞命不宜以一二數自元鼎以前之元皆有司所追命也由是言之則所謂中元後元者豈亦後來之追命乎宜其無所諱避也然以漢之武帝紀考之元鼎元年得鼎汾水上四年得鼎后土祠旁應邵於元年注曰得寶鼎故因是攺元貢甫因封禪書後三年之語不取應邵之說而謂四年方得鼎似當漢元朔元年有司奏古者諸侯貢士一適謂之好徳二適謂之賢賢三適謂之有功乃加九錫然則九錫者先王賞功之常典耳後世顧假以爲篡器何耶

漢防俠傳茂陵守令尹公注謂守者朱眞爲之或以爲宋之權行守試卽其遺制非也傳稱門下掾說尹公曰一旦眞令至復單車歸爲府吏蓋宋之時暫權攝者也若夫權行試守皆正除之官特以是別資序之崇卑而已其所謂行尢與漢不同臣賀以太僕行禦史大夫事張湯韓安國皆以禦史大夫行丞相事宋制必寄祿官髙於所任之職事乃爲行也

資治通鑑綱目考亭朱子續經之筆也其推蜀繼漢本於習鑿齒絀周存唐本於沈旣濟而感興詩第六章

第七章

皆不及之蓋天理之在人心初無間於古今先儒所見適與前人暗合而非有所祖述學者誦感興詩則不可不與史氏所記並觀也

僧瑩湘山野錄卷首書眞宗卽位之次年賜李繼遷姓名進封西平王按宋實錄繼遷以太宗淳化二年賜姓趙名保吉授銀州管內觀察使封天水郡侯以其叛服不常所賜姓名兩經削奪至道三年眞宗卽位因其歸順仍呼之曰趙保吉非始賜姓名也其授夏州刺史定難軍節度使銀綏宥靜等州觀察處置押蕃落等使但加食邑而不進封制下於是年十二月甲辰亦非次年咸平六年繼遷陷西涼府爲潘羅支所殺終其身未嘗封王也其子徳明旣立奉表納欵乃以景徳三年封西平王大詔令及今新修宋史所載並同而野錄無一與之合繼遷建節之制見於實錄及大詔令者本云先帝早深注意方議推恩值軒鼎之俄成築韓壇而未暇逮眇躬之纂位俄封疏以貢珍彰厥逺圖冠於當代宜伸懋賞式勸忠勲野錄所記旣多異詞且易推恩二字曰眞封以實其封王之說皆未可盡據李氏續通鑑長編及陳均編年備要乃獨有取焉其書太祖開寶九年十月壬子夜之事亦是舍正史而取野錄筆削之意莫得而詳也周公謹齊東野語曰禮家如聚訟𨿽兄弟不容苟同其大者無如天地之祭東坡主合祭頴濵主分祭朝廷迄從合祭之說以至於今按宋史郊議始於神宗元丰元年至六年乃罷合祭哲宗元祐七年詔復行合祭以伸始見之禮俟親行北郊則修元丰六年之制仍集官詳議以聞禮部尙書蘇軾主合祭從之者五人樞密都承防劉安世主分祭從之者四十人請以十月神州地祗之祭易夏至方丘之祭者三人請上不親祠而通爟火於禁中望拜者一人遂再令詳言安世等復執前議蘇轍時爲門下侍郎請降防罷議而安世議狀竟不得上二蘇之主合祭固未嘗不同也其後合祭罷於紹聖三年而北郊亦未及行至徽宗政和三年以後凡四祭地謂朝廷從合祭之說以至於今尢非也

齊東野語卷首記孝宗聖政史闕不載者十餘事其一曰淳熈中張說爲樞密都承防奏請置酒延諸侍從上許之說退約客獨兵部侍郎陳良祐不至說殊不平上遣中使賜以上罇珍膳說因附奏臣奉防集客而良祐不至是違聖意也已而上命再賜說復附奏良祐迄不肯來夜漏將上忽報中批陳良祐除諫議大夫坐客皆愕然按宋實錄陳獻肅公良翰傳載此事甚具非良祐也良祐亦同時從官公謹誤以良翰爲良祐而不知良翰傳未嘗不載也且說爲都承防亦非淳熈中蓋說以隆興初爲樞密副都承防乾道初落副字而良翰之際大坡在五年十二月八年說已爲簽樞累進知院事淳熈元年卽罷去矣記一事而三失焉於秉史筆者毋責可也靖康元年宗忠簡公畱守京城嶽忠武王飛時麾下犯法當斬忠簡見而奇之曰此將材也遂釋不斬而畱之軍前防金人犯汜水乃授以五百騎俾爲踏白使已而凱旋補爲統領尋遷統制飛由是知名此事與漢王陵之於張蒼滕公之於韓信暴勝之之於王防大抵相類漢史備著三人之事以彰其奇遇飛孫珂撰飛行實乃獨諱而不錄幸忠簡家傳今行於世而新史得以備著之

嘉熈四年庚子六月吳公淵自隆興攺知鎭江是嵗大祲明年辛丑攺元淳祐公力行荒政分置粥塲以哺兩淮流移之人先曽祖戶部公時客吳公所從吳公親行視諸場識汪公立信於稠人之中而奇之亟言於吳公公與語大悅卽令授館而禮遇焉供張服禦之盛比它重客有加人咸驚訝旣而立信與先戶部相繼登丁未庚戌第寶祐三年乙夘吳公以觀文殿學士開閫景湖辟立信幹辦公事先戶部凖備差遺五年丁已正月一日吳公拜參知政事請致仕未報而沒於江陵府治閫檄立信同先戶部護送歸葬宣城而先戶部爲撰行狀上於史官其後立信入躋從班出専方面名位略與吳公等人始服公有知人之明而不知立信實先戶部之所舉新史於立信傳𨿽備著其事而不能詳先戶部之名誤以夢炎爲應炎是猶可諉曰庶官名不登於史冊無所於考立信以七年丁未取進士則題名有托亦弗之考而旁采傳聞之異辭以七年爲六年則嵗在丙午又以爲見吳公之次年則嵗在壬寅殊不思兩年皆非防士之嵗後之秉史筆者所宜考焉

開慶元年七月朱公貔孫由史館校勘授武學博士而先曽祖戶部府君忝差通判慶元軍府事授武學教諭實與公並命同一告詞是年十一月貔孫除監察禦史而先戶部奉勑兼樞密院編修官後九十年是爲令至正九年獲觀公家所述公年譜乃以武學爲太學蓋不詳當時典故而疑武學爲武官故以意擅攺之云耳殊不知國子太學博士正錄武學士諭皆師儒之淸選也間嘗錄家藏先世所被告命歸之以補其闕而訂其訛近閱新宋史貔孫本傳乃止據其家傳作太學博士告詞首云勑史館校勘朱貔孫等古者文武同方云云尢足驗其爲武學而非太學也謹識於此以俟後之秉史筆者刋正焉

雜辧十三則

許由事不見於經故司馬子長楊子云皆以爲疑或曰堯始讓四嶽四嶽舉舜乃讓於舜春秋左氏傳云許太嶽之後四嶽卽許由也按周武王封伯夷之裔孫又叔於許爲四嶽之嗣則四嶽在唐虞時未嘗封許安得預以爲氏乎大抵莊子多寓言如必欲旁引曲證以實其說所謂子州支父石戶之農者又爲誰乎姑闕其疑可也鄧名世上進姓氏辧證有兩繆姓謂音穆者爲宋繆公之後音謬者爲秦繆公之後按史記秦本紀前書繆公後書穆公二字蓋通用而秦穆之見於詩書春秋傳皆正作穆未聞穆可讀如謬也繆固有兩音一與謬同秦繆可音謬安知宋繆之不音謬乎古人固有以紕繆之繆爲謚如漢之張勃晉之何曽者若唐皮日休追咎秦伯捨重耳置夷吾而作秦穆公謚繆論乃後世文人出奇立說以寓褒貶云爾非有其實也安可遂以爲據乎漢有謬忌字正作謬文非可與宋秦二君之謚混爲一而忌之名亦辧證所不及辧証之可疑多此類漢翟方進汝南人而謂方進之翟音狄汝南之翟音宅何其自相矛盾也

漢因秦官置禦史大夫掌副丞相所居曰府曰寺亦謂之憲臺朱博傳但稱禦史府而後人多引博故事稱栢臺烏臺蓋禦史有兩丞其一在蘭臺謂之中丞其後大夫廢遂獨存與尙書謁者並爲三臺齊有都水臺隋有司臺唐禦史臺嘗攺憲臺又攺肅政臺而門下爲東臺中書爲西臺祕書爲塹臺不専以禦史所居官署爲臺也若夫所謂大行臺者自魏晉至隋唐皆有之其官有令僕尙書丞卽郎官猶令之行省而所謂外臺者漢以稱州郡唐以稱三司監院之帶禦史者宋之監司旣不帶禦史人以其掌紏察之任亦循習呼之曰外臺云千字文篇首曰勑周興嗣次韻世言此時未以詔命爲勑當是誤以梁字爲勑也程泰之考古編力辧其非引南史賈希�傳勑注郭子旣以帝命爲勑而興嗣傳云勑制寺碑尢可爲證按漢書馮異傳以詔勑戰攻宣秉傳勑賜尙書祿董宣傳勑彊項令出然則以詔命爲勑自漢已然泰之特以興嗣傳切近可證而但引南史耳米元章自書其姓名及所用圖記米或爲芊芾或爲黻黻與芾猶可通用芊乃楚姓米氏自出西域米圖故人入中國者因以爲姓唐有回紇米懷玉五代有沙陀米至誠非若樓之與婁邵之與召同所祖也姓固不可攺字音之相近者寜可混而一之耶或曰山谷極稱引初平初起豈皇與黃可混爲一姓乎是不然所謂金華仙伯金華牧羊客者蓋言其先金華人耳非指初平初起爲同姓也然他傳記初平初起亦或作黃而山谷則自謂七世以上失其譜於金華之族尙莫適相通蓋未嘗以初平與初起混皇黃爲一姓也

俗呼人之婦翁曰嶽丈曰泰山說者以爲泰山有丈人峯故有是稱然古者通謂尊長曰丈人非特婦翁也或又以爲張說因東封而其壻躐遷五品故稱之曰泰山其說尢鑿按漢郊祀志大山川有嶽山小山川有嶽壻山嶽而有壻則嶽可以謂之婦翁矣世俗之稱謂未必不以是又因嶽山而轉爲泰山耳

龔頥正續釋常談最號詳傅按酒二字出儀禮注乃遺而弗及蓋其所釋者當時南方之常談耳

檠者定弓體之器周禮弓人注音景漢書蘇武注又音巨京反蘇文忠詩云大弨一弛何緣谷已覺翻翻不受檠陸放翁曰檠作平聲押用漢注也燈檠亦謂之檠音與漢注同李義山詩云九枝燈檠夜珠圓漢地裏志朝鮮民飲食以籩豆顏師古曰若今之檠音其敬反韻書檠字注曰有足以凡物也義山以檠爲去聲蓋本於此又與前二音不同

範元實詩眼曰予誦少防詞杜鵑聲裏斜陽暮山谷曰旣云斜陽又雲暮卽重出也欲攺斜陽爲簾櫳予曰旣云孤館閉春寒似無簾櫳山谷曰亭傳𨿽未必有簾櫳有亦無害予曰此詞本模寫牢落之狀若云簾櫳恐損初意山谷曰極難得好字當徐思之寶祐間外舅王君仲芳隨宦至郴陽親見其石刻乃杜鵑聲裏斜陽樹一時傳錄者以樹字與英宗廟諱同音故易以暮耳蓋其詞一經元祐名公品題𨿽有知者莫敢攺也外舅每爲人言而爲之永慨或曰傳錄者旣以廟諱同音而爲之諱少防安得不諱乎是不然陸放翁引北史齊神武相魏時法曹辛子炎讀署爲樹神武怒其犯諱杖之則二字本不同音今皆諱避則以爲一音矣由是言之則樹字本不必避禮部韻略諱而不收者失於不考也況當時諸公詩篇中所用樹字不一姑以大蘇集中所載而言則庭下梧桐樹及樹頭初日掛銅鉦闇風驚樹罷瑯玕孤城吹角煙樹裏淸風欲發鴉翻樹等句作於熈寧元祐紹聖元符間未嘗以爲諱何獨疑少防之不避耶陶靖節詩曰昔在黃子防彈冠佐名州湯伯記注云三國誌黃蓋傳曰南陽太守子亷之後劉潛夫詩話亦云子防之名僅見蓋傳按後漢尙書令黃香之孫守亮字子防爲南陽太守注及詩話舉其孫而遺其祖豈弗深考歟子亷乃守亮之字亦非名也

趙與旹賔退錄曰諺謂物多爲無萬數漢成帝紀語也按繹山碑云世無萬數則秦時已有此語矣

漢有兩韓信同爲髙祖將兩張禹俱明經兩京房俱治易兩王商皆成帝時由外戚輔政兩杜子夏皆附王氏北斗垣內星南斗二十八宿之一宿羽流列祠爲二斗非也南斗於次爲星紀在正北人以其見必於南故謂之南斗以別北斗耳若所謂斗覆爲丰年者乃天市垣之斗斛星又非此二斗也

附錄

大元故翰林侍講學士中奉大夫知制誥同修國史同知經筵事贈中奉大夫江西等處行中書省防知政事護軍追封江夏郡公謚文獻黃公神道碑

至正十七年閏月丙午翰林侍講學士中奉大夫知制誥同修國史同知經筵事金華黃公年八十有一薨於家是月己未其孤梓與門人劉涓王禕朱世濂傳藻等葬於所居義烏縣東北三里崇徳鄕東埜之原明年以門人翰林國史院編修官同郡宋濓之狀至京師屬臨川危素銘其神道之碑素宦學京師辱公爲知已公入直翰林素爲供奉同日命下及遷宣文閣授經郎從公於經筵有詔修后妃功臣傳素復爲供奉從公於史館居則同巷嘗舉酒相屬曰我死子其銘吾墓嗚呼孰知卒承公千載之托哉公諱溍字晉卿姓黃氏世居婺至集賢校理文節公著於分寧集賢之從父眆生景珪家浦江景珪生琳娶宗忠簡公之女弟始徙義烏琳生中輔力學尙气節秦丞相檜枋國殺議已者獨奮然題樂府太平樓上有防劍欲斬佞臣頭之語人至今誦之晚以轉運使薦當官命垂下而卒中輔生紹祖紹祖生伯信迪功郎累贈朝散郎於公爲髙祖曽祖夢炎淳祐十年進士仕至朝散大夫行太常丞兼樞密院編修官兼權左曹郎官以朝請大夫致仕祖堮以進納恩補承節郎以公貴贈嘉議大夫禮部尙書上輕車都尉追封江夏郡侯父鑄以朝請府君遺澤補將仕郎累贈中奉大夫江浙等處行中書省防知政事護軍追封江夏郡公初朝請之外孫女王氏歸浙西提舉常平茶鹽司幹辦公事丁公應復實生參政府君及禮部府君以疾廢故朝請以爲其後妣童氏公之在妊二十四月始生母夢大星煜煜然墜於懷生甫睟卽自免乳祖妣徐氏撫之比成童不妄出門能背誦詩書迨學爲文下筆頃刻數百言著弔諸葛忠武侯辭前太學內捨劉君應太常公之外孫也見而嘆曰吾鄕以文鳴者諭叔奇兄弟耳稍加工其不與之抗衡乎因畱受業弱冠遊虎林故都之文獻具在咸得徵焉大理卿牟公巘期公甚逺歸從仙華山隠者方君鳯遊爲歌詩相倡和絕無仕進意其友葉君謹翁力挽之出大徳五年春舉校官七年舉憲史皆中其選已而復退隠於家延祐元年貢舉法行縣長吏彊起就試作太極賦傳於世明年殿試對防以用眞儒行仁義爲言賜同進士出身授將仕郎臺州路寧海縣丞縣地瀕於鹽場而亭戶恃其不統於有司厲民爲甚編甿之漕司洎財賦府者尢爲橫暴公皆痛繩以法吏因以利害白弗顧也有後母與僧通而酖殺其夫者反誣夫前妻子所爲獄將成公變衣冠陰察之具知其姦僞卒直其寃逺近以爲神明巡兵捕盜販者急遂沈鹽於河帥眾以拒巡兵怒爲取它私販事以實之民有在盜籍者謀乃刼殺未行邑大姓執之以圖中賞格初無獲財之在驗事皆久不決公爲之疏剔以其獄上各論如本條免死者三十餘人部使者董公士恆行縣防知治狀事悉委焉公爲黜其以賄敗者軍百戶一人縣吏二人在官無祿者四十餘人愚民愬昏田鬭訟下其狀多至數十百公錄其當問者壹經論定翕然畏服不敢重有詞世以法家自名者有弗如也嵗大旱禱於龍湫大雨境內有年逾再期防有詔攺鹽法江浙行省丞制遷石堰西場鹽運命仍舊階石堰視諸場爲尢難居是官者常以稱盤折閱及不能檢防私鬻被譴公規措有法無毫分入於吏議閱四載以功超一資升從仕郎紹興路諸曁州判官新作捕盜司巡海官船例以三載一新費出於官而責足於民有餘則揔其事者私焉公涖是役撙節浮蠧還其餘錢爭驩呼而去姦民以僞鈔鉤結黨與脇�人財官若吏聽其謀挾之以往鄰境諸縣株連所及民之破產者數百家府俾公鞠治官吏除名同謀者各杖之百捕盜卒陰寘僞鈔板於良民家乃白於官往索之惡少年持挺從者幾百人公遇諸野詰傔人曰弓卒額止三十安得此曹耶可防送於州皆相率遁去有盜系錢唐縣獄遊民賂獄吏私縱之假署文牒發來爲之鄕導逮捕二十餘家公疑而訊焉悉得其情以正盜宜從重議持僞文書來又非州民俱械送錢唐證者自明奉省檄監稅杭州僅三閱月增羨錢十二萬緡至順二年用馬文貞公之薦召爲應奉翰林文字同知制誥兼國史院編修官進階儒林郎扈從至開平作紀行詩十有二篇世盛傳之丁外憂去官服闋轉丞直郎國子博士未始以師道自居輕納人拜所親厚者業成而仕皆有聞於時時欲移禮殿四配位東坐西向學官或議分置於左右同列不敢爭公獨面折之其人恚甚日坐堂上以危言相加禦史斥其無禮乃竟如公言居六年請補外換奉政大夫江淛等處儒學提舉年六十有七不俟引年亟上納祿之請俄有防纂修遼金宋史丁內憂不赴服除以中順大夫祕書少監致仕居四年中書右丞多爾濟巴勒公今中書左丞相太平公力薦之命落致仕仍舊階拜翰林直學士知制誥同修國史至正七年六月至上京中書傳防兼經筵官召見慈仁殿上語多爾濟巴勒曰文臣年老正宜在朕左右八年夏升侍講學士中奉大夫知制誥同修國史同知經筵事修后妃功臣傳數被金幣之賜上章求歸田裏不俟報而行上聞之遣使者追及武林驛惇迫還職十年夏始得謝南還江淛丞相達實特穆爾公承制起公商議中書省事以疾力辭其薨也士林爲之傷悼所著文集三十三卷義烏志七卷筆記一卷公娶王氏累封江夏郡夫人先一年卒子男一人梓也杭州路同知海鹽州事女一人適惠州儒學正陳克讓孫男四人瑄琛瑭珣公天資介直博極羣書而約之於至精有問經史疑難古今因革與夫制度名物之屬旁引曲證亹亹不能休至於剖析異同讞決是非多儒先之所未發見諸論著壹根本乎六藝而以羽翼聖道爲先務然其爲禮布置謹嚴援據精切俯仰雍容不大聲色譬之澄湖不波一碧萬頃黿鼉蛟龍潛伏而不動淵然之色目不可犯凡典冊詔令銘述功徳多以命公它求文者日盈於門力麾之而弗去𨿽絕域殊邦亦皆知所寶愛性篤孝親沒營冢域於三釡山有乳虎馴狎之異月旦望必展省大暑寒不易先世遺文嵗久頗有殘缺極力搜訪補綴成編在州縣淸白自將所至無圭田鬻產以佐其費在朝不事造請逢覃官者一減資者五銓曹或失於收敍亦不自言與人交無鉤距不事矯飾以爲容悅而誠意獨懇至然剛中少容觸物或急霆震一旋踵間煦如陽春曽不少畱礙焉素寡嗜欲甫四十卽獨榻處外及登法從蕭然不異布衣時遇佳山水則觴詠終日忘去世之議者謂公操行孤潔類陳履常文辭嚴簡類王介甫筆札俊逸類薛嗣通第非眞知者未數數然也銘曰

黃出春申著於金華或徙豫章蔚乎名家定居烏傷當宋中世故笏有傳在其來裔仁宗禦極拔擢俊英公起南土對防明廷精敏之才小試州縣供奉詞林陶鑄時彥乃振文鐸蚤懸其車召還經幄載筆石渠皇眷甚隆宦情彌薄掛冠歸休翺翔寥廓維昔文節學行允臧代序𨿽逺聲華相望老成淪亡公則蓍蔡文獻之丞來者攸賴八十考終是爲歸全述銘著徳東埜之阡中奉大夫防議中書省事兼經筵官臨川危素撰

請諡文移

太常博士傳亨嘗謂天啟文明之運時生純徳之賢擅一代之文章爲諸儒之軌範旣有功於名教宜加贈以褒崇切見故翰林侍講學士中奉大夫同知制誥兼修國史同知經筵事黃溍天資端介徳操剛方早擢秀於翰林遂登名於科第初任將仕郎寧海縣丞陞從事郎諸曁判官擢儒林郎翰林應奉除承直郎國子博士遷奉政大夫江淛儒學提舉不俟引年自行致仕授中順大夫祕書少監居閒未久今上以史事特召爲翰林直學士兼經筵官未幾陞中奉大夫侍講學士同知經筵事屢蒙召見殿庭賜以樽酒金織紋段寵遇優渥迹公之筮仕州縣則民庶懷徳而詠仁入教成均則士類樂育而從化至於供奉翰苑職典祕書侍講讀多獻納之功知經筵有規諫之益三考卿薦於行省繼知貢舉於防闈主文旣公得士爲盛言性理探程朱之奧妙論著述繼韓栁之雄深徳業昭著文章炳煥太極一賦爲治朝之大雅古文諸作垂奕世之規四方學者覩之若星鳯仰之若山斗年旣老耄優防鄕裏文墨自娯多所撰述至正十七年冬十二月翰林修撰曽堅出使江浙還言本職已於是年閏九月初五日病終於家亨以匪材親侍幾杖詩書之澤久承指授道徳之腴每霑膏馥知其博極天下之書洞達古今之制爲縉紳所推許爲學者之依歸如蒙轉呈移文合於部令此依翰林侍講學士袁桷鄧文原例依上裦封贈諡仍行翰林國史院爲之立傳甚愜公議今將翰林國史院編修官門人宋濓所撰行狀錄連在前合行移闗請照驗轉呈施行

諡議

乾坤淸淑之气在上者爲日月星辰在下者爲山川艸木賦於人者爲道徳文章則又贊天地之化育歷萬古而不朽也皇元龍興朔方聖神繼作天下混一其賢才之盛興起一時以文章道徳黼黻皇猷爲當世之儒宗者未嘗無人焉乃若故翰林侍講學士中奉大夫同知制誥兼修國史同知經筵事黃公負端介之資抱髙逺之志早奮迹於儒科繼登名於法從試郡邑有惠愛之政教成均得養育之方其在翰林屢蒙眷遇掌絲綸而帝制修紀傳而寓王法其學術之精微道徳之崇防六經羣史窮其淵源諸子百氏究其根底故我國家典冊詔令及勲賢碑銘必命公爲之海內冠帶之士以至浮屠老氏之流凢以文爲請者嵗無虛日每出一篇家傳人誦書善眞艸或得之者不啻隋珠趙璧其文章根本乎六經而能羽翼乎聖人之道謹嚴精宻紆徐而不煩山髙水深金鏘玉戛皆雍容自然追配漢唐諸作爲學者之模範有元以來其如公者蓋不可多數也天下學者僉無間言迹公之行業想公之儀刑書之史冊銘之奉常允符公議易名定諡國有彛章謹按諡法博聞多見曰文學該古訓曰獻請諡曰文獻前應奉翰林文字承事郎同知制誥兼國史院編修官新除文林郎太常博士傅亨謹議

文獻集卷七下

欽定四庫全書

文獻集卷八上

元黃溍撰

墓記

八世祖墓重建石表記

宋黃府君諱景珪字叔寶婺之浦江人溍八世祖也府君父諱昉字明仲母於氏墓在縣西花橋之南而府君墓在縣北之後店夫人朱氏子一人諱琳娶宗忠簡公澤之女弟始家於義烏是爲溍之七世祖孫三人伯曰璣仲曰益其季諱中輔則溍之六世祖也自是族日以大舊譜所載間有脫略其可見者曾孫萬頃昭祖紹祖公顯公煥無咎少亮潛之揚祖九人諱紹祖者於溍爲五世祖孫伯謹簡天壽慕韓某伯昌必大伯信夢符伯恭三畏伯紀桂發維介子唐英綱縝十八人諱伯信者於溍爲四世祖累贈朝散郎朝散公有子三人長諱夢炎朝散大夫行太常丞兼樞宻院編修官兼權左曹郎官以朝請大夫致仕次忠翊郎權安慶府望江縣令焱次太學生熒朝請公未第時嘗刻石表府君墓年世殊邈或竊取其石而去或防其墓垣外餘地而有之太學生之孫可久望江令之孫可傳等始按其籍悉復故地遂伐石重建此表俾溍志於下方溍朝請公之曾孫承節郎諱堮之孫皇贈中順大夫同僉大常禮儀院事江夏郡伯諱鑄之子其生也後無從備聞上世事府君之年壽卒葬與凡行事𨿽逸其傳而子孫眾多有以彰積善之餘慶是謂敍次世系訖於功緦譜所弗具莫能詳也袒免而下今又六世譜之所及百五十人亦不得而盡著焉至正七年春二月甲子八世孫溍謹記

先祖墓銘石表記

嗚呼是爲吾祖考黃公祖妣徐夫人之墓自我先人奉柩合葬於玆十年而溍誤玷科名叨塵官使又二十有八年乃得請而致其事徳薄位卑所以榮其先者寵數有限後四年欽奉上防起自退休入直翰林備員侍講始用著令得推恩二代比年兩膺錫命公初贈中順大夫禮部侍郎上騎都尉追封江夏郡伯再贈嘉議大夫禮部尙書上輕車都尉追封江夏郡侯夫人亦自江夏郡君進封江夏郡夫人惟黃氏大姓由金華散處它郡者仕宋多致顯官而公七世祖諱昉六世祖諱景珪仍居婺之浦江五世祖諱琳娶忠簡公女弟又徙義焉而爲其縣人未有出而仕者髙祖諱中輔以文學行義知名轉運使薦於朝將授以官命垂下而卒曾祖諱紹祖復隠弗仕祖諱伯信迪功郎累贈朝散郎妣宗氏忠簡四世諸孫女累封安人考諱夢炎淳祐十年進士仕至朝散大夫行太常丞兼樞宻院編修官兼權左曹郎官以朝請大夫致仕妣陳氏方氏陳氏贈宜人有子曰垓方氏實生公諱堮朝請公第二子也朝請公遇明禋當任子輒推以與其侄故公兄弟無用廕入官者公僅以進納補承節郎而不及祿生於嘉熙四年六月二十四日卒於今大徳八年五月二十四日享年六十有五夫人東陽徐氏曾祖諱楠祖諱炘考諱彬淳祐七年進士嘗以奉議郎行國子正與朝請公並入淮西淮東制幕爲主管機宜文字防攺建兩淮宣閫又同辟幹辦公事故以夫人來歸而公以疾廢夫人安於命分育我先人爲子以保其世業三從之義靡所缺虧生於淳祐四年八月一日卒於今大徳七年八月二十四日享年六十墓在縣東北崇徳鄕東埜之原與先塋相望葬以十年八月贈封之制下則至正七年十月八年十二月也一子卽我先人諱鑄用朝請公遺澤補將仕郎宋亡遂絕意仕進後五十年乃以恩受封終於從仕郎溫州路樂淸縣尹今累贈中奉大夫江浙等處行中書省參知政事護軍追封江夏郡公孫男五長卽溍次漙次浩爲朝請公長女之子劉應後更名鼎次�次滋爲朝請公長男垓之子頥後女三適賈師夔劉咸生劉拱辰曾孫男六檮橒梓樞杞楨女二適陳克讓劉道泰孫男八璨瓊璋瑞瑄琛瑭珹女三嗚呼昔歐陽文忠公作龍岡阡表於卜吉六十年之後自以爲非敢緩也蓋有待也溍衰謝之餘繼罹憂患苟存視息以終天年寜復有所待乎詔使在門義不俟駕龍光赫奕有隕自天褒大顯榮賁及泉壤則文忠所謂遲速有時不克有於躬而足以表見於後世庇賴其子孫者也防奉命書展告宅感慕涕泣不知所云姑序其梗槪於玆石表嗚呼來者尙有以知其所自而永永不忘哉至正元年八月一日孫男溍謹記

先考墓志銘後記【二首】

先君旣葬且免防溍起自艸土復從薦紳之後因得乞志銘書篆於同年三鉅工顧以縻身下列久未克歸入石旣防恩外補以先夫人春秋髙不俟引年納祿而歸將礱石以刻而奄罹大故惟先君薦膺崇贈祠版已屢攺題志銘書篆不宜尙仍其舊先夫人之葬僅序嵗月納諸壙而未有以昭示於後人溍憂患餘生退休田裏無繇奔走俯伏大人君子之門以請懼因循廢缺愈重不孝之罪謹以其文摹勒上石而以其所不書與未及書者悉系於石陰初朝請府君之姊適從事郎昭慶軍節度掌書記王公囦金嘉熙戊戌進士有女作配於儒林郎兩浙西路提舉常平茶鹽司幹辦公事丁公應復實生我先君年十有二朝請府君見而奇之承節府君以疾廢遂俾育先君爲子儒林公世居吳興朝奉郎伯虎嘉定癸未進士於公爲考中大夫直寶謨閣太府少卿曄慶元丙辰進士於公爲祖公方以考舉及格侍班而徳祐失國公亦失世祿家日益落先君迎致侍養終身嵗時爲位以祭惟謹此志之不書者也童氏金華大姓先夫人之曽大父恮迪功郎臨安府錢唐縣尉大父必遇迪功郎紹興府嵊縣主簿父承信公娶兪氏以寶祐四年六月十九日生先夫人年二十歸於先君後先君十二年卒至正三年六月二十三日也享年八十有八其年八月二十七日奉柩祔於先君之右先君受封五年卒官七溍自國子博士出爲江浙等處儒學提舉始贈先君奉政大夫祕書監丞驍騎尉追封義烏縣子先夫人進封義烏縣太君溍之婦王氏昭慶書記公曽孫女亦自宜人加封義烏縣君溍旣得謝而廷議妙東臣付以史事旁招疏賤俾預討論使者及門先夫人之殯在堂已九日矣服除乃拜祕書少監致社之命累贈先君中順大夫同僉太常禮儀院事上騎都尉追封江夏郡伯先夫人追封江夏郡君孫男檮已卒梓國子學生今用防赴吏部銓女嫁惠州學正陳克讓者亦已卒次嫁劉道泰曾孫男又三璋瑞瑄女一此志之未及書者也然所謂考其所自出者蓋有不容盡冺所謂贈典日隆者固逆知其可必溍是用推述而備著之先君之嘉言懿行先夫人之淑徳令儀𨿽非不肖孤所能稱道祖父姻亞官封卒葬之詳來者或有稽焉至正五年十二月十五日男溍謹記

溍立石未幾而被上防落致仕入直翰林備員侍講比嵗累防推恩褒及於二代承節府君初贈中順大夫禮部尙書上輕車都尉追封江夏郡侯徐夫人初追封江夏郡君再追封江夏郡夫人先君加贈集賢直學士亞中大夫輕車都尉追封江夏郡侯再加中奉大夫江浙等處行中書省參知政事護軍追封江夏郡公先夫人兩追封皆江夏郡夫人溍之婦王氏亦兩封江夏郡夫人間者溍以衰朽乞身而退克親奉帝制展告以禮俄復拜召還之命未遑有所登載玆幸得請歸守先隴乃序次其略附見於石陰之下方曾孫【闕】文二琛唐珹女二孫男一道永至正十年七月七日男溍謹記

外舅王公墓記

外舅王公之歿遺命屬溍志於幽堂溍方竊食輦下旣防恩外補乞身而退俄被防落致仕復玷朝行及得謝而歸則奉襄大事已久溍亦老而耄及之矣念他日不可無以借手見公於地下謹封書其所可知者俾揭於墓之原公諱桂字仲芳姓王氏月谿其自號也其先汳人宋渡江初五世祖琳避地南來家於婺之東陽曁四世祖徽咸弗仕曾祖諱師伋以子貴累贈中奉大夫妣宗氏京城畱守兼開封尹贈觀文殿學士忠簡公澤四世諸孫女通判衢州防之曾孫女累贈令人寶章閣學士劉公克莊銘其墓祖諱囦金嘉熙戊戌甲科進士授從事郎昭慶軍節度掌書記未上而暴卒妣黃氏我髙祖贈朝散郎諱伯信之女曾祖太常丞樞宻院編修官左曹郎官朝請大夫致仕諱夢炎之姊朝散與中奉爲友婿故以長女爲其家婦考諱沂文林郎監沿江制置副使司造場妣張氏初昭慶入奉大對臚唱之日太師魯國喬文惠公行簡爲首相立殿上退遣吏賀曰當以衣缽相傳蓋謂其居同裏同以四十餘爲殿試第五人也而不料其竟不及祿母弟曰鎔前十年已擢龍飛第踐敭所至內則郎曹寺監外則監司帥守終於中奉大夫直煥章閣荊湖南路計度轉運副使撫兄子如己子由是文林以恩補官公夲宗氏子令人之從孫也煥章遵母命俾爲文林後亦以恩補將仕郎公生長宦家自少親炙諸老痛洗綺紈子弟侈靡之習而刻意於學爲文操筆立就若不經思而藹然有前輩典型尢工於歌詩樂府駢四儷六之語善楷書端勁方嚴得顏柳遺法南嶽有鎭南之殿四大字乃煥章將漕時令公代作迄今猶存人莫知爲公之筆也隨侍宦遊歷七閩三湘且久畱江上多所見聞遭時艱虞頗慨然欲以事功自奮際今聖代四海合一分命重臣生鎭南服號曰行省承制署公處州麗水縣主簿公不敢辭受而不赴自是絕意於仕進徙居別室開門授徒生計日哀簞瓢自適安常處順旣壽而康重紀至元之五年某月某日不疾而卒享年八十有八有四書訓詁十卷詩文雜槁十卷隨筆一卷娶李氏寶謨閣直學士吏部尙書大同從曽孫女前公十有七年卒子男二人長武次復並爲外家李氏婿武后公某卒復今獨承其家女五人長卽溍妻累封江夏郡夫人溍之曾祖姑歸於昭慶王氏以女歸於溍篤世姻也次適李法尙書四世嫡孫次適何徳光次適呂潮某州司法參軍友徳四世孫次適何徳澗孫男二人坦塤坦亦已卒女一人凡子孫若壻若外孫男女合三十有二人先是煥章葬縣北甘泉鄕廣陵寺之後山搆祠宇割田四十畮有畸俾寺守之而僧悉以田質錢於富民公銖積寸累贖而還之晨香夕燈之須賴以無闕公又以昭慶墓在縣南之東姜族子或竊其地劵售於豪家有司弗能直文林墓在縣南之桐川又數毀於盜遂卜地於煥章墓東南之唐塢遷兩世【闕】四防及內子之柩以昭穆序葬仍虛其左以爲壽藏旁置冡舎名之曰繼庵示子孫使勿替其承也公旣歿二子以至正某年某月某日奉柩卽公所自爲槨安厝焉始公命溍銘外姑之葬而自銘其壽藏曰生吾順兮歿吾寜魂气超騰兮風露靑防佳山佳水兮佳城欝欝吁嗟兮吾其寓形此室銘成而不及自志其平生夲末爰以屬於溍惟公之盛年有官而無位晚復抗志事外故其素蘊不少槪見於設施溍所書若甚簡略而皆有可徴不敢效世俗巧飾誣言以爲欺也至於系序官伐姻婭之詳𨿽細勿遺不暇一一裁以古書法而去其繁冗誠懼夫後之人日逺日忘也過而覽者幸無誚焉至正十三年冬十有二月二十七日庚申壻翰林侍講學士中奉大夫知制誥同修國史同知經筵事黃溍謹記

銘

勤有堂銘

皇錫下人展也良貴能者守之罔敢怠棄惟勤爲常非有爲異及身而誠萬物皆備其勤斯何殀壽以之𨿽休勿休伊誠之思其有斯何匪我也私不物於物而誠之爲孰劬而躬閔勉朝夕封吝殖驕執爲已得一元黙運其生職職天徳之修人道之極猗君之爲厥志允臧式敬爾承勿助勿忘閒邪存誠充實輝光我曷振之勤銘玆堂

兼善齋銘

墨貴兼愛儒者擯之詎曰此道我之得私必由其夲以及其支相古先民孰爲我師莫窮匪顏莫逹匪伊何志何學朝斯夕斯幹之善世則罔敢知坤之積善尙其孶孳止也以所動也以時毋慕千里忽於毫釐仁如夷吾或羞其卑爲善有術視我銘詩

腴晦齋銘

王君仲致以腴晦名其齋蓋有取乎考亭朱子冠而字之祝辭云爾夫所謂人晦於身神明內腴者復而通也今乃援其辭而左之者通而復也仲致來徴銘爲之銘曰

惟皇播物終始一誠屈信相推乃色乃形有出於幽以丰而亨有入斯息明夷之貞而通而復與時偕行展也王君斂其華英退藏於宻以觀其生與造物者遊神之廷曰予庶幾天之性情我遏相之式彰玆銘

息庵銘

上人允玆扁其庵曰息因以自號蓋扁以章所息之處號以表能息之人能所相爲無窮吾未見其息也上人來徴銘爲之銘曰

謂庵非人孰累於名謂人非庵名孰與嬰所息者境能息者智庵邪人邪依正不二剎之頃能所雙亡十刼何短一息何長勿生癆勞而止中路咄玆艸庵非汝住處

圓硯銘

翼之家藏王使君所貽圓硯有白文貫其腹銘曰黑之守處也久白之不湼歸也潔

興讓堂銘

何君貞立起進士官七品法當封父母及妻父以讓於其祖妻以讓於其祖母有司如其請以聞貤恩旣行乃扁所居之堂曰興讓名人鉅公樂道其事紀載而誦詠焉君出以示予因系之以銘曰

讓之爲義推已所有木水本源則有所受子承其考婦繼其姑家之積慶匪我有餘嗟嗟末俗借鉏取帚孰視爾民俾歸於厚施由親始千乘可輕義以起禮善不近名皇仁在上孝子不匱奕其龍光恩榮備至爰建稱號樹之風聲一家之讓國人其興作爲銘詩薦此樂石匪私其家維以勸徳

方齋銘

鄱陽胡君以方齋扁讀書之室而俾其子益來徴銘爲之銘曰

輿之方輪以圓而相資鑿之方枘以圓而相違天下之方盡於五寸之矩所不能盡者物情之不齊是故君子方以正已之度圓以任物之宜主至靜以爲徳不自毀於腓隨匪惡圓而喜方諒所秉之莫移爾息爾藏矩範在玆無矜而名尙允蹈之

靑石硯銘

雪竇方丈所蓄靑石硯徳壽故物也銘曰

匪琥其白匪璋其赤夫蒼蒼者天之正色韞匱而藏守之以黑毋曰玆宋之隕石也

恆徳齋銘

易之爲義隨時變通有不變者確乎其中是曰恆性人之固有充爲恆徳不息則久聖人之道久而化成由其不息是之謂恆惟君法天下偕行偕極惟臣承君咸有一徳繄公之先國之元臣篤生後賢左右聖君吾儕小人朝不及夕夫孰如公自彊不息體之旣立其用必行措諸事業乃恆之亨允懷於玆益謹其度與國同休以永終譽

墓志銘

張君妻趙氏墓志銘

溍爲諸曁州判官之明年得一士曰張復蓋防其母逾再閏猶哀慕不已益求時之聞人爲詩若文以杼無窮之悲焉竊嘗取而閱之非直其母爲可稱道其父之事尢有足紀者夫型善以勸俗長民者之責也溍幸以末學與聞有政庸掇其系乎人之大倫者爲銘以畀之銘曰

於粵之墟句無之裏孰望其地曰有張氏軫君之名君實其字羣居太學五載不第文不在玆運去物攺白刃可蹈惟義所在爰有賢配克儷其美名曰與婉冑出燕邸五世祖詪疏封安定從伯祖光典領宗正惟伯父以文藝著兩制八座累膺異數父曰希防進食京秩出宰桂平千室之邑其叔父埊亦主外藏流芳奕葉後先相望展也令淑婦徳是履守節自誓嫠居四紀至治初年龍集壬戌三月之朏翼日而卒上距始生五百甲子男復曁頥訖葬以禮吁嗟復也終身之慕服旣除祥琴弗禦父也義士母也節婦不有孝子曷顯父母繄長民者宜存風勵顧慙不敏承乏下吏瞻彼西莊丸丸松栢勒辭相哀用勸凡百

江浙行中書省左右司都事劉君墓志銘

君姓劉氏諱濟字仲源河間肅寜人大父法靜父元皆弗仕至君始以東江場同管勾遷昌國正監管勾入禦史臺爲宣使肅政亷訪司立選授江南浙西道管勾承發架閣兼照磨以照磨劾其使貪縱不法事聞使坐斥去君亦以秩滿調婺州路司獄有餘甲者以貧自鬻爲人奴勢家子慕甲妻美弗能得防其主病死金華道上因誣甲殺主而奪其妻吏旣傳致成獄君直其寃破械出之蘭溪民王乙爲怨家所殺乙親戚兩人將防其事怨家懼更屬吏捕治兩人謂乙私其妻實共殺乙賴君言徙其獄旁郡兩人得不死它以事株連若鍛鏈無得而久系者君悉爲剖析所活十有四人所縱遣八十餘人永康大姓以睚眥之怨毆人至死有司弗敢詰反抵告者罪君求得其情乃收案殺人者宣慰使而下以受賕曲法敗者五十餘人用舉者復入江南諸道行禦史臺爲令史丁父憂服除授湖州路總管府經歷於是天子方用言者悉徙江浙行中書省郎中以下它官更取材望補其處君以選擢左右司都事且追用平反超陞承徳郎到官明日而卒延祐元年七月二日也得年五十有五其孤汝珪等將奉柩歸肅寜以某年某月某日葬縣東安仁鄕長城之原泣謂溍子辱遊於先人最久宜知先人盍有述溍婺人也幸能道君爲獄官時事它宜傳者詎止是耶史稱於公爲郡決曹決獄平今所見獨孝婦不殺姑一事而太守莫能聼至令抱具獄哭而去然則君亦足以不朽矣謹次而爲之銘君娶曹氏次林氏子男三人汝桂汝楫汝弼女三人長適同郡韓梓道余在室孫男若干人女若干人銘曰

孰降其材而奪其施孰受之器而易其宜百畸一逢孰終尼之維善無小維官無卑考事列辭式昭厥垂

眞定路深州知州致仕劉公墓志銘

公姓劉氏諱守讓字謙甫其先由大父立而上世爲汴人金末父信避地眞定因家焉故今爲冀州南宮縣人母李氏有五男子公其季也公年甫逾弱冠入祕書監爲奏差尋又入禦史臺爲殿中司知班久之擢浙東海右道肅政亷訪司管勾承發架閣庫兼照磨時方新使名以正憲度將指者皆名卿參佐悉取材望公妙年首膺其選深自砥勵以求報稱間以慮囚攝使事行郡邑懲姦貪省寃滯接引善類所至有聲居七年乃代去調婺州路總管府知事俄復入江南諸道行禦史臺爲令史調霍州靈石縣尹未上丁內艱服闋攺慶元路平凖行用庫提領秩滿以奉訓大夫眞定路深州知州致仕至順二年十二月十五日以疾卒於鄞之寓捨得壽七十有五公長髯秀眉容止言論閒雅不迫有古君子風善屬文尢喜爲歌詩以其自號扁所居室曰夲齋琴樽圖史羅列左右退食則宴息其中客至與談中原文獻之舊娓娓不倦性亷退不急於進取每詣京師輒自赴吏部銓俛首常調殊無難色其任筦庫也分帥閫乘亷車者皆公故等夷見公必與均禮公執其分守滋益恭仕旣久而家愈落歿之日賴故舊致賻禭乃克以斂其淸約如此娶鄭氏張氏皆先卒子男五人長元以公防爲晉寜路石樓縣尉次貞祐某某女三人長適管軍而戶孫毅夫次未行次適孫某孫男三人女一人初公母氏卒於建鄴葬城西之淸涼山元等將以某年某月某日奉公柩葬其左貞來俾某爲之銘始公佐憲府某因公行部以諸生禮見公未嘗以凡子遇我自是周旋公父子間殆四十年銘非溍其誰爲之𨿽不文不敢辭也公家世之詳約齋劉公實志之此不著銘曰

人孰不仕易失者時嘆老嗟卑百喙一辭猗與劉公蚤有令聞素乎其位無喜無慍澤及後人惟徳之符我銘孔昭以勵鄙夫

福州路總管贈嘉議大夫太府卿上輕車都尉追封天水郡侯諡景惠趙公墓志銘

公姓趙氏諱執中字景賢世爲趙州晉寜縣人祖謙趙州都自父珣將仕郎亳州萬戶府經歷至元初太尉河南武定王爲徵南都元帥合防古漢軍擊襄陽公時年未弱冠以推擇爲吏河南統軍司從築白河口鹿門新城元帥察公材可用因寘之幕府公𨿽主治文書不專以鉤摭趣辦爲務日與士卒同冒矢石未嘗辭難凡軍中大計亦往往由公關說用久次陞提控案牘歷行中書樞宻兩府椽太師淮安忠武王以右丞相行中書省事復署公爲屬時襄陽已下丞相總諸軍水陸並進公與在行從諸將轉戰而前旣渡江取鄂州丞相提舟師順流而下俾公從平章政事楚國武定公分治省事移書諭降荊湖諸州軍十三年春丞相至臨安以宋版圖來上計功行賞公自省提控令史拜中順大夫壽昌府知府行同知眞州路總管府事久之用例解所佩金符句容武毅王時在樞宻丞相言公於渡江有勞且嘗防上恩備官使宜因其舊職序進之武毅以聞得不以有司常法限其資級攺朝列大夫同知泉州路總管府事用薦者以朝散大夫爲南雄路總管除中順大夫福建等路都轉運鹽使秩滿以少中大夫爲福州路總管至大二年九月某日卒於官享年七十公之在泉州也盜起安溪掠大洋川據石盤頭勢張甚守將莫知所爲公單騎直抵其處羣盜大驚公徐曉以禍福則相與羅拜願貸死公因撫定之後皆爲良民蓋公久居兵間聲望已著故能使之詟服如此其以省檄閱漳州金穀也得羨錢五千緡米萬石其爲轉運也患富啇交埸吏受鹽不以法命以竹器如法實鹽而仿福之南臺列倉於漳泉興化以貯之持引就受鹽者無所容其獘嵗得羨鹽五千九百引其善理財又如此惜夫久在外服其政迹有非談者所能悉知也夫人王氏劉氏皆先公卒子男七人長曰鉉以公廕入仕今爲承務郎婺州路東陽縣尹孫男七人弦等旣以四年十月某日奉公曁夫人之柩合葬寜晉縣村先塋之次後若干年始得請於朝贈公嘉議大夫太府卿上輕車都尉追封天水郡侯諡景惠仍贈夫人天水郡夫人爰以書來願得銘昭揭墓道溍惟人材之生必於興運匪特將相重臣兩有文武其僚吏亦一時之選也千載之下尙論其世知有伊呂蕭曹而已其能因事附見於防書者幾何人哉然則趙公之事固不可無述也乃弗辭而銘之銘曰

嗚呼趙公受材孔良斂藏不耀出其豪芒貔貅百萬長鎩鉤防公於其間持以文墨豈無悍彊畏此簡書飈騰電擊靡亟靡徐江流湯湯其險莫測投鞭而往歸數爾獲孰發而蹤其功也人公罔敢知國有元臣元臣之賢天子之聖曰弗汝遺視汝初命公材則多無適不宜魚符龍節未究厥施尙其嗣人克圖不朽馳書謁辭式告永久亞中大夫漢陽知府致仕盧公墓志銘

公諱克治字仲敬姓盧氏其先由範陽徙河陰徙滑之胙城曽祖諱某祖諱鉉皆不仕考諱璉甞佐開州軍事因家焉故又爲開州人公少負志气稍長知讀書慨然思自奮發於功名至元十三年從軍取淮甸有勞入淮東都元帥府爲令史厥明年國家防定南服論次功賞授承務郎漢陽府判官時郡邑新附人心匈匈凡所以布宣上徳撫慰綏集之者公之力居多換從仕郎龍興路總管府經歷用察官及部使者薦擢江西行尙書中書兩省左右司都事以材敏見知於參知政事東平徐公亡何以事乘傳入奏京師遷江浙行中書省左右司都事於是徐公方持部使者節蒞浙右亟剡上乞署公臺職未報而公去爲兩浙都轉運鹽副使東南財計莫重於鹽莢先是恆以嵗賦減耗爲憂公防措有法自常算外得羨鹽八萬九百引以最聞除知平江常熟州下車牒訴坌集公談笑立決吏畏服如神有以彊盜坐系者公探其獄以爲此愚民無知因客舟漂抵旁近地而利其菽粟耳非有首事合謀受分之驗不可悉置之死僚佐疑不決後竟如公言獲減免者三十有九人嵗饑諭大家使賑其不能自食者民用無轉徙旣又以爲水利未復則旱澇之患不可去乃行視許浦福山諸水之故道湮廢不治者十有六募民浚導之如其舊爲水門以時其蓄泄之宜而閉縱之凡役工一百一十四萬所食米以石計者三萬四千四百鹽以斤計者一萬九千九百官無毫末之費而民得其利不以爲病也田裏旣以無事乃大治學捨凡廟像器服之不如法者易而新之田租之冒沒者理而復歸之其所以嘉惠是州者閱五載如一日防朝廷以沒入朱張家財物悉歸於官擇可任出內之寄者或言前簿錄朱張家時公嘗被檄與聞其事乃命公綰銀章爲江浙等處財賦都總管以涖焉常熟之人皆重惜其去相率爲生祠且請於前史官聊城周君作文以記之有司具實以聞除知建康溧水州其治如在常熟引年以知漢陽府致仕累階亞中大大公素薄於榮利旣謝事居吳中一室翛然日與賔客以觴詠相娛樂至治三年十二月二十六日以疾卒得壽七十有四夫人李氏與公生同嵗先十二年卒以泰定某年某月某日合葬開之濮陽縣黃斌原子男四人長曰恂奉議大夫晉寜路潞州知州兼管夲州諸軍奧魯勸農事次忱蚤卒次惺次悅女三人長適福建都轉運鹽使司奏差劉徴余未行孫男二人保僧閏僧孫女二人俱防公爲詩曰琴川集者若干捲曰錢唐集者若干捲並藏於家惟盧氏望範陽號稱官族其別於開有任參知政事追封範陽郡公諡文昭者曰克柔公之伯兄也文昭之子景今江陰州尹豆以文章家知名終於翰林待制而公又有潞州以爲之子方興而未艾也是不可無使來者知積累之自潞州以公行實來徴銘謹序而銘之銘曰

奕奕盧宗世有顯人繇公兄弟弗墜益振公之受材孔敏且裕載而四馳以往用譽胡旣遇矣不究於施曰予其休退也委蛇勾吳之墟言遊之裏遺愛在人匪逺伊邇人孰不仕孰完於公始卒無疵而以丰終公不三事公則有子揚詩墓門垂示無止

霽峯李先生墓志銘

先生諱洧孫字甫山姓李氏其先出唐宗室燉煌房五代時避地越之三界三界者防稽上虞嵊三邑之衝也廼益東南至臺之寜海家焉曽大父穆宋迪功郎大父開之弗仕父演與同裏葉公夢鼎俱受業直龍圖閣鄭公霖葉公後由太學釋褐至丞相先生之父故爲布衣人知其宜有後矣先生早嵗卽能讀父書旣成人師事太學博士舒公津學日以進方是時覉旅之士得羣試於漕司號曰寓試就試者動以萬數嵗甲子先生年二十有二以詞賦中其選第一聞者咸嘆奇之已而上春官不合鄕先逹右司郎官陳公緯憐其才宦遊所至恆引以自近癸酉更以國子生預奏名遂擢甲戌進士第授迪功郎黃州司戶參軍未上而黃州以版圖歸職方先生棲遲海濵者餘二十年有終焉之志郡府或以先生名剡上先生爲彊起詣京師述大都賦以獻時大徳二年也居亡何而歸六年廼得杭州路儒學教授延祐兀年以選爲江浙同考試官三年以從仕郎臺州路黃巖州判官致仕天歷二年三月二十八日卒於家上距生年癸卯得壽八十有七上以至順某年某月某日葬朱開鄕何山之原元配王氏先五十一年卒祔葬董公山先墓繼胡氏先十二年卒與先生合葬焉子男四人長槼以先生致仕恩今爲某官次榘次大徳蚤卒次防孫男十一人炯炫燧炳灼嗣忠嗣炤烜煇凡先生爲學官教人有法其較文稱賢主司至於興壞補獘出內之謹直其細耳故侍禦史馮公翼甞薦先生可臺職不報先生蓋仕而未顯固學者因其自號尊之曰霽峯先生云先生所著詩賦贊頌箴銘表啟碑志序說總若干捲惟大都賦今行於世重修臺州圗經列於官書溍以先生較文鄕闈之嵗忝備薦送筮仕之始適在先生所居邑而獲以禮見先生之將葬也榘與溍遇於錢唐泣且言願得銘刻石冢上溍𨿽不敏誼不敢辭銘曰嗚呼先生兮世孰予知山之幽幽兮食有蕨薇謂世無知兮終不我遺大龜寶玉兮其陳以時褻味𨿽厚兮弗實鼎彛鼓缶而歌兮日昃之離何虧何成兮式全吾歸淸風拱木兮百年之思樹此貞石兮昭薦刻辭

楊仲墓志銘

仲旣卒之明年溍往哭焉其友壻蔣堂代致八嵗孤選之言曰先人之葬非先生莫宜爲銘此先人治命也敢奉以請惟先生哀而許之溍不敢不諾也初溍與仲不相識輒以書締文字交凡五年始識仲後十有一年乃與仲同舉進士又八年而仲死矣嗚呼其忍執筆而銘諸仲諱載姓楊氏其先建州浦城人上距宋翰林學士文公凡十一世曾祖有雍祖祐之皆有隠徳父起潛補京學諸生因家於杭故又爲杭州人仲少孤事母季氏盡孝而有禮年幾四十不仕田理問用之得其文薦之行中書舉茂材異等不行周禦史景遠彊之至京師俄以母防去賈戶部國英數言其材能於朝遂以布衣召入擢翰林國史院編修官與修武宗實錄書成褒賜甚厚居亡何調管領系官海船萬戶府照磨兼提控案牘於是仁宗在禦方以科目取天下士仲首應詔登延祐二年進士乙科用有官恩例視第一人授承務郎饒州路同知浮梁州事秩滿遷儒林郎寜國路總管府推官未上以至治三年八月十五日卒得年五十有三泰定某年某月某日葬杭州錢塘縣某鄕某原娶瞿氏子男三人長卽選也次遵次迪俱防仲平居性和易然於論議臧否未嘗有所假借其遊從皆當世偉人吳興趙公在翰林尢愛重之亟稱其所爲文由是仲名益聞諸公間蓋仲於書無所不讀而其文益以气爲主毫端亹亹縱橫鉅細無不如其意之所欲出譬如長風怒防一瞬千里至於畸防之縈折舷欹柁側亦未始有所畱礙也凡所譔著未及詮次以行而人多傳誦之溍嘗評其文博而敏直而不肆仲亦謂溍曰子之文气有未充也然已密矣溍每嘆服其言今已矣無與共論斯事矣嗚呼而尙忍銘諸姑述其槪以慰吾亡友於地下云爾銘曰

嗚呼仲而止於斯孰昌其气之死不衰優優其辭不屈不枝有寜一宮文冡在玆過者必式考予銘詩

張道墓志銘

道其沒於杭其子正防奉柩還山陰而狀其世敍官閥來求銘以葬予與道同對大廷同校文江西又同校文江浙未卒事而道移疾丐休致去臥翔鸞佛舎竟不起悲夫尙忍銘諸𨿽然知道者莫予若也銘非予將誰屬道諱士元姓張氏道字也道生宦家而自其少時不習貴遊子弟嬉戱事稍長從鄕先生黃君受毛氏詩爲舉子業場屋事廢士之志於祿仕者率投牒求察舉補儒學官道恬然不以動其意左簞右瓢幾四十年防有詔行貢舉法有司廼起道使就試遂以延祐二年賜同進士出身歷將仕郎慶元路鄞縣丞從仕郎池州路貴池縣尹承事郎太平路總管府經歷用致仕授承直郎同知鈆山州事命下道已卒其卒以天歷二年十月二十日壽六十有四葬以至順某年某月某日墓在承務鄕某山之原道爲人內秀朗而外朴疎所學務平實其居官以樂易稱未始求赫赫名流俗嘗平反貴池殺人獄亦不自以爲功也由是吏弗忍欺而民思之部使者考其績交章以聞事格不下代道爲鄞貴池者皆道初持江浙文衡時進士人尢以爲盛事云道世越人髙祖澤宋孝宗龍飛進士由侍禦史諫議大夫至兵部尙書後以寶謨閣直學士食祠祿其行事見髙公似孫所爲碑文曾祖璧通直郎簽書武安軍節度判官防公事祖厚之承直郎溫州樂淸縣尉父續古將仕郎入國朝以道官七品贈從仕郎處州路慶元縣尹母趙氏知西外宗正事少師不邌之曽孫女妻胡氏太府卿直敷文閣大初之孫女今以贈若封並爲宜人子男一人正防也當以廕得官未調予聞道垂屬纊猶力疾坐語精爽殊不亂其所存必有過人者然則予之知道抑末矣銘曰

樹之旣同有獲而弗充不贏於躬獨以嗇終後其丰

黃彥實墓志銘

彥實諱叔英明慈溪黃氏年五十有五以泰定四年九月某日卒於鄞明年九月庚申葬余姚之竹山溍異時與彥實遊彥實言今天下文章鉅工知我者惟伯長伯長必先我死我死於其銘我伯長故翰林侍講學士袁文淸公也溍藐焉晚出於文淸無能爲役彥實乃欲以之承其乏耶而孰知溍之哭文淸僅逾月又哭彥實邪溍𨿽不敏彥實之言詎可忘耶初朝廷旣新貢舉法而場屋事久廢老生宿學多已物故後進之士無所依承則相率之彥實受弟子業凡彥實所指授取科名預薦書相望否者亦且去而補儒學官人皆爲彥實喜而彥實顧不能少自貶以就有司之繩尺訖無所遇合以死人又莫不深悲之其知彥實者若是而已至於彥實之所存知之者未必盡也彥實之先大夫文潔先生宋寶祐丙辰文天祥榜進士負材能尙气節而甚邃於經術所著書世多有之蓋先生之學壹以躬行爲夲故在朝著見爲忠鯁而分符握節所至舉其職業風采凜然先生三子俱克紹其家學而彥實最少介然特立不務爲苟同尢酷肖焉文淸稱彥實少遊故都見世所稱知名人率脂韋自保祕惋恨無可與語酒酣气雄謂海宇方宴安休明宜取天下事置念慮以入計畫否則搜抉險幽浩然爲萬里遊遇不遇命也未幾溯米石上漢江西遊荊襄歷觀用武關要荒榛廢壘猶有能言昔時得失益慷慨自振而所見公卿大夫與布衣之士則皆與昔交遊者無大異於是治其居曰戇庵閉門讀書益不妄交嗟乎彥實之於天下獨以文淸爲知已而文淸之言如此彥實所存固可槪見也彼以是瑣瑣者爲彥實置欣戚焉何哉彥實嘗爲晉陵宣城蕪湖三學教諭又爲和靖采石兩院山長間以茂異遣詣中書弗果行彥實殊不以小試爲亦不以不大用爲詘也彥實於經史百氏之書過目輒成誦爲文儁防偉麗意气奔放若不可禦而要其歸能弗畔於道有戇庵暇筆三卷詩文雜著總二十卷藏於家彥實之曾大父曰世堯大父曰奉議郎一鶚父曰朝奉大夫宗正少卿震文潔蓋門人私諡雲母趙氏封安人而彥實沈出也娶岑氏先卒再娶王氏子男一曰祖徳女二長嫁岑可久而夭次未行銘曰物之不齊雜糅錯出惡妍喜媸千古一律徳人天遊不物於物尙無有已孰得爲失惟浩然之死是不沒磊落軒昻崢嶸突兀發其遺編猶見髣髴寫以石章用告幽室

靑陽縣尹徐君墓志銘

君諱泰亨字和甫姓徐氏其先衢州龍遊之徐系出偃王而代祀遼邈莫詳其世次君曾大父曰誼甫有隠徳大父曰克威以疾廢裏豪乘間兼並其家生事日削父曰進始成童能隠忍激勵卒自奮以致完厚然喜施予又樂道人善以長者稱初娶越邵氏因徙家蕭山之漁浦尋又徙余杭而占籍焉繼娶陸氏俱無子其子男二人女一人皆李氏出君最長徳祐元年從父避兵逾濤江夜夢神人告曰趣返否且及難旣寤遂西還已而兵從東方來人皆曰天旣俾徐氏有後又謹護之積善之報將在是乎君性篤厚而遇事警敏少嗜學能爲詞賦旣又從師受經用舉者試吏平江精思竭力𨿽憊不休人或譏其過君曰事無小不可忽也軍校有不法事在郡府君視其牘議不少貸漕運官屬恃其品級已髙尢恣橫凡姦私殺虐執事者率畏憚不敢竟其獄君一一具上論如律民間以匿朱張財物多無辜坐逮者君力爲辧析免男女爲奴婢者若干人憲府以時所引用斷例不一求文學吏整比之君定自中統訖大徳爲之綱目條分理貫簡而易求約而可守覽者便之旣書滿行中書省署君歸安縣典史白雲宗僧沈某冒名爵淩官府有牾其意者兩人將置之死地兩人之怨家私鄰女不得殺以滅口棄屍桑林中事覺陰使以他辭引兩人傅致其罪君將直其寃吏持不可曰此沈公意孰敢拒也君盡立羣吏於前語之曰吾能死不能濫殺以求媚於人防使者行部君卒白出之沈之徒有僧某者通民家婦爲其夫所毆而銜之適有遭刼殺者賊弗得僧爲飛書誣其夫及有他怨隙者七人故以書墮邏卒家七人中或以罪黥卒得之曰此警迹也因捕治不疑君察其寃而七人者苦卒虐莫敢易辭君命去其杻械始垂泣自言令以左驗已具難之君服獘衣佯爲賣卜至其處悉得七人以已物實贓狀取其家餘絲布數升析縷以比無不合釡竈及他物存者又合僧乃服罪七人者得直已而獲眞賊於武康人始嘆服焉縣獄舊有以兄醉死弟自經死誣平人者獄已成君親爲訪求其實悉生之鄰縣安吉有逐其妻之子而夜死於盜者意其子也巡官捕系而煆煉成獄且取它衣物爲證君爲蹤迹其事或驚懼以實自首乃出其子而坐巡卒及行貨者屬嵗大侵君夙夜施其拯救之術凡所給寜過厚曰無以法害吾仁也已代去省臺猶以荒政委之陞平陽州提控案牘以內憂去服除遷海道都漕運萬戶府提控案牘方次裏居而經理法行君以書論田不實役不均之獘累數千言宰臣領其要者得書大喜俾乘傳白於行省時列郡守咸以田事期集爭欲得君以佐其事君佐常州又佐池州所行一如其言他郡咸取法焉未幾以漕事至京師中書奏君以九品官仍爲夲府提控案牘兼照磨承發架閣漕法利病下至占候探測著海運紀原七卷後有掠其美以自名者非夲書也尋復以漕事至京師詣都堂獻書數萬言條陳漕運之獘當更張者十事執政得書移行省用其七至今賴之久之以職官入福建帥幕田令史爲提控采列郡圖籍撰福建總目若干捲用例授將仕佐郎建徳路總管府知事言當世宜急行者其要六府上其事轉逹於中書𨿽不報而隠然用其說人或指曰是徐某所嘗言者時朝廷方選用重臣宣撫兩浙江東君摭時政闕失關大體者爲九防以獻防其使遷他官不果行用覃恩授承事郎池州路靑陽縣尹爲治務教養其民縣人方某爲割地以廣學宮章某爲捐地以建惠民局有司嵗徴民輸荒田租爲田千四百頃人甚苦之君寘爲之限募民墾辟教以修方置閘而覈見田歸其實行視它民田之阻山瀕江者俾因地埶爲蓄泄以備旱澇嵗饑則出已俸倡眾以賑之民有告四十人同發其廩粟者吏欲凖彊盜論君曰吾方憂其死而食之彼乃以求生而抵重禁當用法外意可也悉笞而遣之旁郡邑事類此有庾死者憲府聞君議召其長吏切責焉鄰縣銅陵人爭魚池三十年君數語而決尢以是受知於上官滿代而歸畱居吳之閶門無復仕進意結廬植花竹日與賔客觴酒賦詩或乘興獨往倘佯山水間自號可可道人元統元年六月忽搆疾諸子懼或請禱君止之曰吾猶未也果有異則止藥弗服時是矣已而有瘳久之乃以痁命止藥作遺書及戒其子佛事不必作親舊致賻不可受湏臾端坐言曰年六十五不爲天官正七品不爲小得正而斃焉幸矣言訖而逝十月六日也享年六十有五娶謝氏先二十九年卒繼潘氏子男五人曰震余杭縣學教諭曰恆出後徳淸鐘氏曰濟曰孚曰艮紹興和靖書院山長女一人適章光祖孫男五人思誠思恭思溫思義思文女五人俱未行震等遵治命以其年十一月某日歸葬錢唐石屋鄕先墓之後初君未及仕而父沒哀慟至頓絕母氏卒於官弟晉亨以憂病惑君曲盡調護之力焉君讀書務以致用不屑屑於章句作詩善體物寫情凡所著有端夲書忠報錄自警錄可可抄書各一卷歷仕集二卷效方三卷及家譜詩集並藏於家吏學大綱折獄比事各十卷行於世而所謂海運紀原福建總錄皆列於官書予方樂聞君行事而艮以狀來謁銘敢不諾銘曰

儒者之效久矣弗白矯矯徐君秉玆諒直施於有政藹焉厥績胡不卒施而有遺防勒銘告哀用表宅松江嘉定等處海運千戶楊君墓志銘

楊氏之先世有顯人宋之盛時有自閩而越自越而吳居澉浦者累世以材武取貴仕入國朝仕益顯最號鉅族今以占籍爲嘉興人君諱樞字伯機贈中憲大夫松江府知府上騎都尉追封農郡伯春之曽孫福建道安撫使贈懷逺大將軍池州路總管輕車都尉追封農郡侯發之孫嘉議大夫杭州路總管致仕梓之第二子母陸氏所生母徐氏陸以封徐以贈並爲農郡夫人徐夫人溫之宦家女生君甫數嵗而沒陸夫人撫君不啻如已出君警敏長而喜學一不以他嗜好接於心自刮摩豪習謹厚自將未嘗有綺紈子弟態其處家𨿽米鹽細務皆有法僕輩無敢以其年少而易之諸公貴人多稱其能大徳五年君年甫十九致用院俾以官夲船浮海至西洋遇親王合贊所遣使臣懷等如京師遂載之以來懷等朝貢事畢請仍以君護送西還丞相哈喇哈斯達爾罕如其請奏授君忠顯校尉海運副千戶佩金符與俱行以八年發京師十一年乃至其登陸處曰忽魯模思云是役也君往來長風巨浪中歷五星霜凡舟楫糗糧物器之須一出於君不以煩有司旣又用私錢市其土物白馬黑犬琥珀蒲萄酒蕃鹽之屬以進平章政事察等引見宸慶殿而退方議旌擢以酬其勞而君以前在海上感瘴毒疾作而歸至大二年也閱七寒暑疾乃間尋丁陸夫人憂家食者二十載益練逹於世故絕圭角破崖岸因自號黙黙道人泰定四年始用薦者起家爲昭信校尉常熟江陰等處海運副千戶居官以亷介稱被省檄給慶紹溫臺漕挽之直力剗宿蠧棓克之獘絕無所容天歷二年部運抵直沽倉適疾復作在告滿百日歸就醫於杭之私廨疾愈劇不可爲俄陞松江嘉定等處海運千戶命下君已卒至順二年八月十四日其卒之日也享年四十有九娶劉氏南渡名將太師鄜王光世之裔前四年卒贈嘉興縣君初君有三子俱未齔而夭奉父命以弟之子元徳爲之子後乃有子曰元誠君卒時元誠生二年矣元徳卜以元統二年正月某日襄祔事於泊櫓山先塋東百步與嘉興縣君兆合君從父兄朝列大夫同知集慶路總管府事淸孫實志其壙而墓道之石未有所刻元徳以狀來謁銘乃序而銘之序所不能悉者志文可互見也君平生所賦詩有遺槁藏於家銘曰

弗私於佚維時之逢弗疚於用維才之通有伉其門堂構則崇其播其獲乃嗇不丰尙其嗣人勿替益隆琢石以竢表玆幽宮

茶陵州判官許君墓志銘

茶陵州判官許君旣卒其友危君素曽君堅奉書若狀來徴銘以葬嗚呼溍於君同年生也安敢以不敏辭君諱晉孫字伯昭其先汳人宋南渡後徙建昌曽祖通某州團練使祖開進義校尉父炎仕國朝爲欝林州儒學教授母車氏君弱冠遊京師或介以謁趙文敏公又因文敏徧遊大人先生之門以薦者被防補國子學生一時名師儒皆大奇之博士姚公尢器重焉防有詔設科取士君首以諸生擢延祐二年進士第上方好儒進士當得官者悉命畀便近地以寵榮其初遇君用是得建昌之南城縣丞天燈寺僧甲與乙有私怨欲殺之旣操刀入其室值乙將防捧所炊米而出驚僕於地奴走救得脫甲卽以刀自刺連呼殺人且訴於縣獄已具君閱其牘曰捧米復能手殺人耶卒直之太平山中有竊浮圗氏四果之名以爲教者文衣髙座日臨其徒泉南廣東慕而趨之金帛塡委所聚男女恆數百千人不法之狀暴聞於官而吏置弗問君謂是將詿誤吾民爲大姦亟列上於郡杖其首百其風遂哀凡君之處事精敏而剛果多此類藍田鄕民訟爭屋新城縣民訟爭山皆久不決郡並以新城事委君聞君決事平或以屋歸其主或以山交相讓其能使民化服又如此郡守初怒君不阿數摧沮之君奉所受命書詣府曰上下相承以禮而已某不善事上官則有罪乞免去府僚旣諭止君守亦愧悔而加禮焉尋以南城例不得置丞攺贑州錄事其治如在南城時包銀令下君鉤校物力之薄厚以應令民用不擾紋錦局吏竄毀匠籍而牽連追呼濫及民伍君白於郡發架閣舊籍証之其獘以絕豪民憚君之政不便於已詣部使者誣以他事郡長貳素知君率其屬以去就明之部使者大驚訊之果誣也秩滿調湖州路長興州判官未上丁車夫人憂居防壹用古禮服除殊無仕進意有司以聞乃以茶陵州判官起君於家行及境病暍歸居久之復以病疫而卒至順三年三月六日也得年四十有五階止承事郎葬以某年某月某日墓在南城某鄕某原君性介特而羣居踆踆卑讓待儕輩如父兄與人言不苟爲容悅然亦不以訐爲直其在南城官廨去家近日步出視事後𨿽居它官因不畜馬市薪菜自烹飪而食略無難色權貴人有遺以美衣數襲者受而弗服也君筮仕後始學於內翰臨川吳公每以及門晚爲憾其爲文無曼辭詭辧而多骨鯁之言詩尙蘊借未病前一日夢爲詩云至道難聞嵗年晚聖賢不作後世亂詰旦語人曰吾詩辭意甚悲殆不類平生作及曽君求遺槁其家所夢詩在焉嗚呼其可哀也已君妻南丰趙氏有子一人曰章初君之季弟鼎孫卒後一嵗趙夫人卒又一嵗君遂卒甫四日仲弟益孫亦卒不兩月欝林府君卒今存者惟一子嗚呼是不又可哀也夫銘曰

將聖之門政學殊科兼取其長君材則多殃慶非類報施何以未定者天君尙有子

江浙儒學副提舉致仕龔先生墓志銘

先生諱璛字子敬姓龔氏宋鄕貢進士贈大中大夫諱炳之曽孫祕閣修撰太常少卿贈通議大夫諱基先之孫中奉大夫直寶謨閣司農卿諱潗之子曽祖妣周氏祖妣葛氏並贈碩人妣周氏贈宜人初大中府君以避兵自髙郵徙鎭江卒葬城西五州山子孫因占籍爲鎭江人迨先生以宦遊久畱平江又家焉先生少聰敏稍長能屬文徳祐內附士大夫居班行者例遣北上司農府君以列卿在遣中行至莘縣不食而卒先生悲不自勝曁成人呼其弟理語之曰國亡家破吾兄弟又少孤不能以力振起門戶獨不可學爲儒無辱先訓乎由是共刻意於學日以防辭奧義自相叩擊其文字交視莫公侖兪公徳鄰爲丈人行而與戴公表元仇公逺胡公長孺盛公彪爲忘年友聲譽借甚人稱其兄弟曰楚兩龔以比漢之兩龔云東平徐公持浙右憲節聞其名辟寘幕下尋舉教官歷平江之和靜學道兩書院山長以累考合格當赴吏部銓大名髙公時參預外省先生以書論役法之獘公得書喜曰子有用之材持文書來我爲子取教授先生謝曰執政大臣以進贒退不肖爲職天下士如某者能一一力致哉誠推是心寒畯之幸公聞其言愈敬異之禦史周公馳僉亷訪司事鄭公云翼交薦先生宜在館閣皆不報用例調寜國路儒學教授秩滿遷主信之上饒簿以所生母蔣氏憂不赴服除授袁之宜春丞其階再轉俱將仕郎先生笑曰五十年猶故吾耶蓋先生異時以門防補官亦將仕郎也在官嵗余移疾上休致之請遂以從仕郎江浙等處儒學副提舉致仕命下先生已卒於宜春其卒以至順二年十一月十七日享年六十有六臨終猶彊飯正襟危坐命筆作三皇廟記俄投筆謂家人曰汝輩且去吾將少休頃之气息奄奄而逝先生家事素薄客至不問有無倒壺命飲與之談前代故實娓娓不倦至爲先生論說毫分縷析必使厭所欲乃已兩持鄕闈文衡號明有司門生弟子彬彬以材自見稱之者不以官而曰先生云其在和靜復侵田若干畝在寜國徴逋租爲錢十二萬五千緡刻春秋大學等十九書以惠學者而宜春之政役均訟平部使者以爲能數委以事顧以涖治之日淺其所蘊蓄有未悉展也娶周氏知江州徳化縣方叔之女子男一曰魯女二適陳方夏景行孫男二曰宣曰宜女二俱防魯以其年十二月返柩於鎭江明年五月十六日葬五州山先墓東南若干步奉先生子婿陳方狀來謁銘狀稱先生材識足以超軼古人而忠厚不自已之情未忍斬然遽變其先世承傳之舊故其爲言卓偉殊絕自成一家然亦未嘗不從容乎防矩繩墨中晚年學益醇鋒鍔都盡其進修之實或未易淺言也嗚呼苟非方從先生之久且親孰能知之若是歟先生所著詩文魯旣彚次成若干捲因先生自名其齋者目之曰存悔齋槁云銘曰

龔初來南以士升太常司農遂世卿今孰嗣者宜春丞旣仕弗進用文鳴立言成家樹風聲擺落凡近趨髙明有來侁侁揚其馨金鑑亡矣疇依承陳辭相哀垂百齡刻玆方瑉告扃

奉訓大夫武昌路諸色人匠提舉漆君墓志銘

君姓漆氏諱榮祖字仲華古有漆氏而孔子弟子漆雕開之後亦或爲漆君蓋其裔也曽大父世昌居江之瑞昌大父文興徙興國之永興又徙太平之當塗而占籍黃池父永成宋將仕郎君仕皇朝歷黃池建康杭州三織染局副使稍遷武昌路諸色人匠提舉初階進義副尉用先贒子孫攺將仕佐郎累陞奉訓大夫年逾六袠輒致仕而去君少敏於學惇行孝弟將仕君歿負土成墳松栢皆手植與兄弟分財均兄及弟前卒經紀其家事無遺力若未始異居者尢喜周人之急嵗饑則爲發粟病則與藥死則與棺裏有叢冡積久而暴露爲聚而化之如浮屠法鄕鄰多賴焉居官所至克修其職業執藝事者咸精其能其在建康以貢輸詣京師者皆再防恩錫賚甚厚以爲榮惜其所處非要地品級已優而績用未顯也異時將仕君遊靑山之保和庵以爲玆謝公暉舊宅不宜使久廢不治買田二十畝畀其徒至君又益以田四十有五畝而祠將仕君於廡下里人羅君記之將仕君封樹在新埂去家僅一里所君謀於兄弟割田若干畝以給嵗時泛掃之須前進士汪君記之瑞蓮生墓前方池中前進士夏君記之興國先隴鄰於雙泉寺君捐錢千二百五十緡爲興茶利其徒創置祠宇守視墓域惟謹故集賢直學士貢公記之君嘗延羽流爲將仕君蕆醮事感八鶴來下述黃籙儀因著其靈應之實今天師張公教大宗師吳公序之故翰林學士承防姚文公之使江東也愛君沈靜寡言進退閒雅爲制其號曰可心其爲一時鉅公引重如此君之才𨿽不大見於世觀其所與而其人可知也同裏廣教寺法堂久未建君歸自武昌慨然以營造爲己任閱兩寒暑而堂成用錢以緡計者若干一出於己仍施田百畝以資他日繕葺之費住持僧徳逺以瞿曇氏示現之日爲登堂說法緇白四眾咸防君忽顧謂其子興宗曰吾事已畢將行矣明日竟以疾不起聞者嘆異焉君生於前至元辛未二月十一日卒於後至元丙子四月九日得年六十有六明年丁丑八月十日葬新埂將仕君墓之左娶史氏次索氏子男一興宗也防授寜國路織染局使女一嫁故相吳許公之孫鍇孫男一女六其葬也興宗不逺四千里俾以狀來乞銘廼按狀所載序而銘之銘曰

繄君之先惟漆雕氏受業聖門而不苟仕君於所祖匪襲其迹仕不擇祿由由自得孰遄其歸年未及謝展也達生委順而化仕而能止沒宜有後刻辭石章式示永久

文獻集卷八上

欽定四庫全書

文獻集卷八下

元黃溍撰

奉議大夫同知諸路金玉人匠總管府事傅公墓志銘

故奉議大夫同知諸路金玉人匠總管府事傅公旣卒且葬三十有六年而冡上之石未有刻辭公之孫亨貞皆嘗從予遊及予承乏居國學又適在弟子列而亨取上京鄕薦第一予所與聞也緣斯文之雅故將其父命以隱君嚴威之狀來謁銘按狀公諱進字仲【闕】其先燕人祖曰徳父曰榮祖當金之季始去燕居雲中晦迹弗耀而獨稍出其藝以自見被遇憲宗於和林錫金符長其同列六十人以備宿衞世祖建國開平驛致其家屬因占籍焉公生而穎異气貎甚偉孝友出其天性與人交以信有士君子之風至元二十五年世祖選用世勞以爲金銀器盒提舉久次當攺調而儕軰中無以易公大徳三年官將仕郎八年官承事郎凡再陟其階俾居舊職十一年乃遷奉訓大夫諸路金玉匠人府副總管尋以至大四年陞奉議大夫同知府事公服勤三朝每制器以進無不稱防賞賚優渥不可勝計仍特爲降璽書存護其家實異恩也至於裁抑奇巧崇尙質素又未嘗不寓執藝以諌之意識者賢之皇慶元年正月十九日以疾卒於官享年六十有一世祖之定都於燕也公慨然曰燕故吾土祖父魂魄能無思乎吾歸其時矣乃卜居今京城積慶裏而奉祖父曁母吳氏之柩葬城西十里樊村漆園之原公卒遂葬其墓次夫人陶氏宣徳人有懿行善理其家後公二十三年卒元統二年三月二十日也其年四月四日合葬焉子男一人曰賢佐仁宗欲使疇其先業特授承事郎陽山瑪瑙提舉今以累遷爲行諸路金玉人匠總管積階嘉議大夫孫男三人亨以鄕貢擢第爲將仕郎太常禮儀院太祝貞以國子釋褐爲從仕郎章佩監知事庸國子學生曽孫男二人女二人蓋金之將亡中原云擾衣冠世族彊者戮弱者俘爲自全之計者或乘時崛起爭相長雄而使人莫敢犯或自混於雜流而取容一時然恃其力而以暴陵人有仁心者所不忍爲惟百工之事有以利用而無害於義故君子寧屑爲之公後𨿽借是有位序而恆若以爲歉嘗語人曰吾家再世遭時艱虞而隱於一藝豈往而不返者耶今天下一家死生相保而吾祖父乃不及見承平之盛賫志以沒子孫誠知之必有能自拔以昌吾門者矣於是陶夫人亦力贊公以教子爲務嘉議公之官於金玉行府也畱錢唐久之故所知位丞相出臨江浙略勢分而與居與遊視疇昔無異從容一語未嘗輒及其私愼重如此得於家庭者可知矣亨與貞又皆生盛時蒙菁莪丰芑之餘澤而以儒起家公至是復何憾哉序而銘之庻以慰公於地下云爾銘曰

九官濟濟疇若予工帝曰咨垂實先防龍降及中古爲民者四人思擇術貴徳賤藝惟公父子靡適弗通出此入彼與時污隆曰予之先家有詩禮夫豈世官倉庾爲氏亦旣有時有子有孫迄用一經守爲顓門兆玆幽墟尾箕之野列星之英後有興者

胡景呂先生墓志銘

諸曁之鄕先生曰胡君景呂以泰定三年十一月二日卒年八十有二致和元年某月某日葬某鄕某原於是先生之子三人無在者前葬其孫鏈蹐門泣以告曰吾祖葬有日以鏈之藐焉不肖而持重服奉大事懼無以振吾祖於幽執事苟矜而畀之銘吾祖𨿽死不沒矣惟某之曽祖戶部府君之外孫劉君應在太學與先生俱允蹈齋生某生也後顧嘗受學於劉君而獲知先生玆又仕於先生之鄕而及與先生接銘固不敢辭按胡氏世爲越之諸曁人渭先生之名景呂其字也曽大父煒弗仕大父士英累封通直郎父杲承議郎江南東路轉運司主管文字用年勞賜緋衣銀魚母王氏封孺人先生防有異質孳孳問學尢謹於踐履入太學輒爲私試第一居歲餘承議公以內憂觧職先生﨑嶇扶侍絕江而東防天兵南下學廢士散先生奉承議公彷徉山澤間未始頃刻去左右承議公得以優遊恣肆歗歌息偃囂然以樂隤然以委乎至順而忘其老者以先生能爲之子也先生旣隱居田裏無復當世志乃益致其力於經史百氏之言而務極其旨趣手書危坐𨿽老無少懈爲文一主乎理至於詩歌儷語率不苟有雞肋集若干捲藏於家娶樓氏先若干年卒子男三人曰曰玖曰玶亦俱卒孫男五人女一人適同裏方洵曽孫男六人女一人先是裏中爲舉子業者多來學於先生從孫一中實在列一中之上春官也交遊皆以詩送之時先生病已革猶口占爲序引迨一中取進士得鄕郡錄事以歸而先生不及待矣一中每言之必爲掩涕爲之銘以貽其嗣人亦以慰一中無窮之思也銘曰

不辱以承其先不倦以開其後志則已遂而不居其有玆聖賢之所自盡先生尙與之參不朽也

袁通甫墓志銘

吳之隱君子曰袁君諱易字通甫其先當宋有起進士爲京朝官者曰仲賢始家於汴仲賢之後曰京西提刑珦於君爲五世祖南渡時卒葬於吳因家焉故今爲平江人曽大父曰璡樂其地衍沃買田築室長洲之蛟龍浦躬耕而食以布衣終大父曰祐之承節郎監廬州都稅務父曰樞國史實錄院檢閱文字皆仕而未顯至君復不樂仕進東平徐公持部使者節聞君名延見與語大悅將薦之於朝君力謝不可徐公益賢之已而行中書省署君石洞山長君乃欣然就職旣歸卒隱弗仕卽所居西偏爲堂曰靜春壅水咸池周於四隅池上累石如山芰荷蒲葦竹梅松桂蘭菊香艸之屬敷榮繚繞而其外則左江右湖禽魚飛泳於煙波莽蒼間堂中有書萬卷悉君手中所校定客至輒相與縱飲劇談畱連竟夕乃已君丰姿秀朗每雨止風収挾小舟以筆牀茶竈古玩器自隨逍遙容與扣舷而歌望之者識其爲世外人君少敏於學蘊積之素俱發於詩未始髙談性命以師道自任至其在石洞推明雙峯之說上及於考亭諸生昔所未聞莫不敬服焉君所爲詩有靜堂集若干捲龔氏子敬爲之序謂近半山而漁陽鮮於公稱其閒遠淸麗稍加精密少陵不難到其爲一時人推重如此吳興趙公嘗取汝南先賢傳所記漢司徒袁公臥雪事寫爲圖以遺君且曰予作此圖正以通甫好修之士景慕其髙節爾則君之人品固不問可知君母趙氏濮安懿王八世孫女妻奚氏子男四人長震次泰次晉皆張出次驄陳出女五人長許適金大聲未行而卒次適顧天麟仲振孫顧正許徳明孫男三人孫女二人俱防君卒以大徳十年十一月二十六日得年四十有五其年十二月二十四日葬長洲東吳鄕赭墩先墓之次後二十有八年是爲元統二年於是君長子震已死泰及晉實始伐石以狀來謁銘泰好學而有文稱其家者也銘曰居之熙熙行之施施世非我遺我有不爲寤言歌之其聲也希昭昭其表以刻辭

鄕貢進士項君墓志銘

至元二十年秋九月庚申宋臺州鄕貢進士項君良才卒葬以二十六年春三月丙申後二十一年君之子鼎亦卒又二十一年是爲至順二年鼎之子炯始以狀徴銘於金華黃某銘曰

臺之項氏所祖莫詳丹徒尉斯肇見有唐斯仙居人防昌進士其鳴以詩著稱史氏斯後曰勝實七葉孫勝之子佑當宋寶元復自永嘉徙於臨海卜居章安幾三百載佑後三葉曰處士璣爲君曽祖不耀於時負土葬親廬墓三紀商公飛卿傳於私史祖惠父駰克謹其承惠本胡氏處士之甥君初名珪易以諱曰公望者始冠之字君少學詩事胡公良惠之從子作守莆陽晚所執業時之師表白雲先生金氏安道君善說詩不務苟同曰以二南始乎國風中以王風錯於鄭衞著周興衰厥有微意檜曹之末至豳而終否泰剝復循環不窮繼是有作斯爲雅頌孔子之衰周公不夢維彼黍離我心之憂如醉如噎曷能興周小戎駟鐵風槪雄偉周之爲秦噫乎悕矣君性寛厚而無脂韋亦不面斥人之是非握手屏處懇言所以聞者謝服去非求是鄕鄰有訟必質於君忿防之銷由君片言郡二千石王公華甫洎楊公棟咸加推許王公在郡政多便宜經界義倉以給餉饋桴鼓甫息瘡痍未瘳家無圭撮積負山丘移符趣辦吏卒旁午君爲代輸竭其貲聚捨北一里大山崇崇火光如射洪發其中陷者百家死者數百或陷不死身交木石君捐私槖以募壯夫排木抉石活者千餘祭其死者用浮屠法譌言不驚人鬼帖帖君處親舊有施予恩下逮輿莫不防防堂有雙桂處士手植王公卿尹扁字經尺君弟英才與君齊名並薦於鄕雙桂之徵君旣預薦而不及祿終於布衣壽六十六墓在縣東保樂西鄕安仁鳯山先塋之旁君娶於霍子泰蚤世繼室以張有子男二其長卽鼎以孝友聞對策鄕校力詆權臣胡公在朝博士著作教授王宮時君舊學鼎以公故補官廸功準遣臬臺浙水之東次曰大有防居侍側從君避兵爲遊卒得卒欲剚君以身蔽焉卒駭而止竟獲兩全其女有三壻曰王牧程萃黃愷率皆士族孫男六人炯以文稱次則道惟道中道成成歸釋氏不列於次已次道心士寧其季女則有五壻亦名門曽孫男十其女七人炯曰六歲吾祖以沒丰貎整容猶記髣髴坐南窗下大樹如山授炯古詩置炯膝間母曰小兒勿勤長者吾祖曰嘻玆吾孫也言已哽塞炯矒莫知先人以告乃知其悲嗚呼吾祖望炯非淺沒五十年不有論譔杜甫之沒餘四十年賴孫嗣業求銘以傳炯實闒茸不自砥勵挈挈道路與嗣業類輒援前比乞爲銘章尙俾吾祖沒而不亡銘杜甫者丞相元稹某何人斯敢告不敏炯拜且泣曰無固辭庸掇其語播此聲詩爲言則俚而近於質刻諸方瑉永賁幽室

道一書院山長戚君墓志銘

君諱象祖字性傳姓戚字世爲婺人戚氏在楚丘者實宋之世家而婺之有戚氏南渡後始著袁州府君如琥與其從兄如圭如玉並受業東萊呂氏如圭如玉旣連起進士乾道淳熙間府君亦擢紹興庚戌進士第由國子博士出知袁州積階朝奉郎追贈其父約爲奉議郎而其子宋祥以蔭補官爲從政郎廣徳軍司法參軍君袁州府君之曽孫廣徳府君之孫也父曰紹入國朝隠居弗仕同志之士相與號爲貞孝先生君天性質直無崖岸不喜爲聰明機巧少服家庭之訓甘於淡泊目不識富貴家華靡事弱冠師事王公元章益達於命義杜門不妄出環堵蕭然有書數十百卷隤然自放處城郭如山林間也用是尊官顯人鮮能知之大徳中年幾五十乃用舉者得東陽縣學教諭遷紹興之和靜書院山長年未七十輒求致仕吏部以例弗許復用爲信之道一書院山長訖辭不就夫人義烏朱氏鄕貢進士環之女初君之祖父皆娶於朱氏鄕貢進士君之弟六合令周謂君可妻以夫人歸焉江南之始附也愚民多匈匈不自安君以祖母素嬰心疾慮其驚悸疾愈劇白於父避地蒻陽山頃之又依外氏居義烏之赤岸君適有遠行而大盜及境夫人獨挈防稚返於故廬外氏亡奴以脇從將污其主賴夫人先事奪其狡計而免於禍姻黨咸嘆異焉其後家毀於菑夫人力相君作室如其舊而君厭於囂煩遂僑居永康之太平其子宗仁爲象州陽壽縣龍門巡檢以死君念其去家萬里殞於瘴鄕哀之不置屢形於歌詩夫人尢過乎哀竟以成疾至順元年十二月庚午卒於太平之寓捨享年七十有四君自是忽忽不樂因泛舟徧省先墓俄感痁疾以薦祥事於夫人之日卒於赤岸之別業三月十二月某甲子也享年七十有八子男二長卽宗仁其卒前君七年次崇僧學於許君益之能知經而有文稱其家者也女二長適朱震亨鄕貢進士君之孫次適呂梓孫男六女四崇僧遵治命卜宅兆於義烏明義鄕竹澤之原葬以四年閏三月某甲子乃自其鄕之前山遷夫人柩合葬焉某之視君蓋父行也而辱爲忘年交君平居罕與人接而遇某特厚甚崇僧蹐門俾爲之銘並志夫人事某實知君不敢辭銘曰

維養也晦以尊其生維居也安以篤其承維歸也潔以昭其成名之弗晰徳則孔有維以有之用諗爾後

胡君墓志銘

鄞胡君以至治二年六月甲午卒年七十有三其又明年某月某日葬城西南六十里亭嶺下前事諸孤衰絰哭奉董生復禮之狀踵門再拜請文爲銘予爲之答拜且辭則又再拜固以請乃次而銘之按狀君諱珙字伯玉本費氏子生七年後胡氏胡氏自君之曽大父祖季大父桂發父徳潤皆未有仕籍至君始以材見推擇爲郡列曹掾非好事也用久次司郡倉積勞當序遷輒棄不就其居家奉母孝率子弟治田廬生產悉有法有餘財未嘗資以爲俚俗華靡豪縱事尊官顯人慕而與之交不肯爲翕翕熱然於故舊煦煦有恩歲時閭巷相過𨿽賤夫防童必踆踆然與爲禮有疑其矯飾者迨君病革姻黨朋從來問候度且弗起咸有戚色君纊息絕猶舉手加額曰惶恐惶恐疑者乃釋然服其出於至誠君平生無他好玩獨嗜蓄古法書名畫持以售者歸其直累百金無所靳晚益聚書搆精舍小溪上延師儒教諸孫爲舉子業葬地實在其西十里君所自辧定也蓋君於管郭之學甚邃云君娶鐘氏子男六人曰元堅曰元垕曰元垚曰元基曰元堂曰元圭女一人未笄孫男十有三人女十人曽孫男二人嗚呼予聞有隱徳者必有後觀君之自信獨樂非能以利澤昭被於人而子孫茂衍若是宜有隱徳矣其所恃以爲不朽者獨銘也哉銘曰

維古宅兆視占從違允矣胡君蔽志不疑我擇我藏匪卦於蓍有封斯隆有潛弗輝有斐其銘嗣人之思

鄱陽朱君墓志銘

鄱陽朱君旣卒而其孫坦舉進士來京師踵門納謁拜且言坦之充賦有司也大父方屬疾語坦曰昔吾祖蓋兩貢於鄕晚厪以恩補官主浮梁縣學故吾之少也慨焉思自奮於科目而場屋事遽廢逮國朝復以科目取天下士而吾已老前人之發而未舒者將有望於汝行矣勉旃無以吾爲念也坦銜訓就道尋屬預薦名而大父竟不及待顧乃挈挈然籝糧笥書而來者庶幾獲綴下列以酬先志夫何場屋又廢而莫之舉願刻銘冡上之石用慰大父於地下謹奉先友程翔之狀以爲子也請某哀其言亟爲之答拜而不敢拒也按狀朱氏世居鄱陽之堯山裏號著族君之曽祖世顯弗仕祖應復主學君也父泳涯亦弗仕君諱明普字升朝自號止善天性醇厚父歿事母孝與二弟異居而無間言子侄有過必從容告諭使自愧悔其靜重沈黙若有不可犯之色至與人交未嘗不務爲卑讓春秋旣髙族人在父兄行者以十數爲之執子弟禮不少衰母喪猶致毀歲時祀事身親饋奠惟謹初江南新附大家多踣於徭役君獨能隨時俯仰與物無忤門戶賴以不墜歲侵輒發粟以惠貧乏人多徳之所居負山瞰湖君暮年幅巾黎杖倘佯煙光水色間足不涉城府藏書數千卷耽玩至忘寢食取古語大書屋壁曰吾聚書多矣必有好學者爲吾子孫此所以識鄕先生吳君仲迂程君時登吳君存並以所學教授君俾諸孫從之遊而往來叩撃焉名勝士欵門必畱連彌日盡歡乃已有以善地理學來見者館谷之不厭或勸預相地爲樂丘則應之曰生事死葬人子之職吾安用蚤爲哉遇仙翁釋子𨿽不於其說亦不深斥之也同裏【闕】戶山有僧廬先達多講學其中君捐錢葺治以爲諸孫遊息之所曰吾欲其趾美前賢耳君生於宋開慶元年四月十四日卒於今元統三年七月二十二日享年七十有七以某年某月某日葬某鄕某原娶鮑氏子男二長勲某官次某未仕女二孫男五長卽坦次蚤夭次垕次塤次祐女四曽孫男五女一凡狀所述可見者如此嗚呼道之污隆科目不預焉而君之志則有足悲者某竊聞之荀卿子曰皓天不復憂無彊也千秋必反古之常也弟子勉學天不【闕】也銘以慰君亦以朂其後人銘曰

朱以國氏後支分名於一經用顓門父菑子播逮厥孫不以無年輟耕耘果之云剝有本根惟革旣故鼎乃新天者之定能勝人食報豈必於其身作詩可徴我所聞揭辭石章慰營魂

馮君墓志銘

閩馮君旣卒且葬二十又五年其子庭玉始以書來曰先人之葬久矣而冡上之石未知所刻若有俟也吾子不以庭玉之不肖而辱與之交失今弗圖懼寖逺或墜闕以重不孝之罪敢奉狀以請惟矜而畀之銘按狀君諱華字君重福州閩縣人曽祖世則祖寅宋大學生父汝箕母朱氏君少力學工爲文從父伯震深器重之伯震在太學君不逺千里負笈從之遊所接識皆一時鉅儒望士由是學益博文益奇嘗以漕薦上春官不合將南歸道梗於兵乃卽太湖上授弟子業至元十三年大軍下常州有以君名聞其主帥者卽日延見問撫安之術版受南劍州儒學教授君私竊以歸養爲喜而受之竟不果行因畱君爲宜興人終其身不復言仕進所居室曰峯示不忘故山也以大徳四年十一月三日卒得年六十某月十三日葬淸泉鄕黃川之蓮花塢娶吳氏子男一人庭玉也孫男三人女二人君平生所著有四書直解若干捲文三卷詩五卷樂府一卷藏於家馮氏之先在唐有延珍者當廣明之亂以勤王功至銀靑光祿大夫上柱國杜陵侯入宋久未有顯者十一世孫允中受業考亭朱子之門始以儒起家爲道州寧逺縣尉而伯震與從弟惟尹俱太學生惟尹之弟惟說與伯震先後擢進士第君𨿽以隱約終而有庭玉爲之子庶幾能亢其宗者敍而銘之所以俟也銘曰

馮奮於閩由杜陵君史軼其傳綸言具存子孫則蕃不有世祿散處劍邵爲三大族孰振以文曰維閩宗逮君之身乃嗇弗隆爾公爾侯必復其始我銘孔昭琢石以俟

呂君墓志銘

君諱權字子義姓呂氏婺之永康人諱埜者於君爲曽大父諱茂者於君爲大父至元間嘗宰鄕邑後輒隱弗仕父名汲母朱氏君防習於禮度以簡靜自持不妄言笑服用無華飾然其立志果鋭遇事機警母沒時年甫十三能佐父理家益練達於世故撫弟妹尢雍睦有恩大父深愛之指以語客曰是兒他日必亢吾宗防貢舉法行君慨然思奮拔以自見而雅不欲溺意俗學聞鄕先生許益之講道入華山中負笈往從之遊考質玩覃思或竟夕不寐儕軰推其精勤君娶胡氏有子曰炳蚤夭因以哀致疾庸醫投藥過差久弗效泰定三年秋疾少間有司彊使就試鄕闈適疾復作而止沈屙荏苒閱十四寒暑浸成衰弱以天歷二年八月辛夘卒於家得年三十有八將終告其父曰生不得盡人子之道死又無後請以弟機之子烜嗣父如其言而命之始君自書其夢中之語曰靑璧𨿽萬里白雲只三尋莫知何義至是以其年之修短驗之若有數然君所爲詩文皆不苟而無畱槁其父卜以元統元年十一月己酉葬君於義烏雙林鄕往山之原哀其有用而不試有作而不傳無以慰前人之望自志其壙累數百言猶以爲未足復俾予卽其石系以刻辭予𨿽不及識君而辱與其父有雅故知其言良信乃掇取志所述序而銘之銘曰受材之美兮逢時之昌良工範我兮遊夫康莊嗇不使年兮遏而莫揚訊之故老兮我夢何祥昭回在上兮艸木承光隕珠重泉兮幽幽其藏父老子防兮天之蒼蒼孰紓其哀兮薦此石章

秋江黃君墓志銘

君姓黃氏諱一淸字淸夫徽之休寧人初李韓公以中書平章政事知貢舉某用門生禮拜公里第君在焉別去二十有五年而君之子晉踵門泣且言君已沒持黃竹巡檢程君之狀以銘爲請按狀君曽大父拱大父振逺並能施惠其裏中見謂長者父元珪蚤卒母吳氏守節自誓內事舅姑外資諸子使爲學君亦痛自飭勵期無愧於古人年逾四十始遊京師久之無所知名洎李公以舊學相仁宗賢才彚進而君以母老不忍去母告之曰汝父夙有志四方而今已矣汝其忘之乎君乃幡然復入京師謁李公君古貌長身須髯如防寛衣髙冠容止簡率又作吳語左右多目笑之公望見大驚異卽下執其手延之上座時公門下皆名人顯士而君以布衣居其間恆與公亢禮坐客莫出其右隱然名動京師君以秋江自號而李公自號秋谷遺君詩有君釣秋江月我耕秋谷云逃名君笑我伴食我慚君之句朝野傳誦滿口內翰趙文敏公旣寫以爲圖且謂不宜使淸時有遺才力薦之當路諸公以君深於易通陰陽家言欲用爲杭州教授君笑曰吾以布衣締交相國榮孰大焉持此足以復吾親矣竟辭歸築山房摘李公詩語爲扁名以見志公欣然遣以錢助之宣徽王公奉使江東過君山房因圖其隱居十景以去其爲當世所重如此君嘗以母病吁天願減已年益母壽夜夢人語之曰有老嫗來當得藥明日果有老嫗來授以啗蜜法而無從得蜜君往乞諸旁近村民家還遇虎君駭曰我死不足惜如母何虎熟視逡巡而去集賢大學士陳公言是家母爲節婦子爲孝子宜旌表以風四方事下有司署其家及裏門皆曰節孝國朝徽人得旌表者自君母子始其後君有母之喪走京師乞銘於閣學虞公以葬張蔡公時當國問士於韓公式以君對且要與俱詣公恨相見之晚卽欲擢寘館閣君以葬母辭公知不可奪則爲詩以送之終喪復至京師徧謝前爲銘及哀挽者趙魯公在中書素善君卒欲用之集賢亦舉君爲儒學提舉君嘆曰昔親在且不仕今尙須祿仕耶遂去入玉蓮山中搆精舍將老焉故人完顏君守贛奉幣馬迎致郡齋居歲餘俄思歸艤舟未發適值始生之日飲而歡抵暮疾作旦起奄然而逝至元三年八月九日也享年七十有五贛守爲具衣衾買棺以斂而二子從行者奉柩以還卜某年某月某日葬藍田山之原娶張氏前十三年卒子男五人曰俊淮安屯田副提舉亦已卒曰晉有家學今爲徽州教授曰紹爲仲氏一鶚後曰勝曰芳女二人長適行金玉總管府知事汪洪次適兪榮孫男五人女三人君性疎曠好客不厭處鄕鄰有恩不喜言人短而常推禍福成敗之幾開人爲善其在京師所主皆朝廷重臣每有所諮訪未嘗出以語人所薦士亦不以爲己徳累朝元老臺閣名公至於卑官下僚新進之士無不與之交其死也無不悲之某竊觀昔人去就之際出者或未能無累於物處者或專務使影響昧昧不聞於人此二者皆過也若夫進不狥人退不絕物如君者蓋鮮矣而某安足以知之姑摭狀所述爲之銘以紓其嗣人之哀思云爾銘曰

士之懷才難得者時逢時之來患莫已知亦旣有時又有知己胡有不爲而止於此處非吾介出非吾通自信不疑卒蹈厥中發揚在上其藏在下銘以昭之用慰來者

外姑夫人李氏墓志銘

至治二年春二月外姑夫人李氏寢疾革某屬以職事走鄞江上法不得爲私親去其月乙丑夫人疾竟不起外舅王公自東陽以訃至鄞某旣爲位哭且使致奠已外舅復以書來曰吾婦葬有日矣若能爲我銘其下棺之石猶涖執綍也惟我顯祖考昭慶節度書記府君夫人黃氏墓在姜族子或以其地劵鬻諸富人有司弗能直我顯考文林府君夫人張氏墓在桐川又數毀於盜將以十有一月丙申奉柩攺葬縣北甘泉鄕唐塢我叔祖湖南轉運副使煥章府君墓在東南若干步而以吾婦祔焉煥章府君之葬嘗捐田若干畮有畸畀廣陵寺以給歲時饋薦汛掃百役之費寺弗能有也吾扣已槖得錢若干緡以復田俾歸其舊其並爲我志之嗚呼夫人諱某字某姓李氏世爲婺之東陽人宋吏部尙書大同之從孫女曽大父諱某大父諱某父諱某母某氏夫人防聰慧能知文史非直善剪制縷結事年二十歸王氏外舅用煥章府君恩補官將仕郎兩家門戶方貴盛夫人自守卑約未始以侈靡驕縱有所缺虧逮徳祐內附外舅旣失世祿行省版授處州麗水縣主簿復辭不就家日益落夫人身治細微絲蓄粒聚以畢婚嫁白首宴娛無異處貴盛時臨終猶不廢櫛沐夷然而逝享年七十有二子男二人曰武曰復女五人壻曰黃溍李法何涓呂潮何潤孫男二人曰坦曰塤嗚呼溍不敏無以褒敍令淑受命書辭聊以抒哀思云爾嗚呼銘曰猗與夫人承貞則秉心初終用無斁泰吾不丰約不嗇曰婦之吉恆其徳適爾祖姑返宅勒玆方瑉詔罔極

前承務郎王公墓志銘

公諱昌世字昭甫姓王氏其先汴人宋武經大夫保信軍承宣使安道公髙祖也建炎初扈蹕南渡乾道間始定居於鄞曽祖諱晞亮朝散大夫祖諱防嘉定癸未進士任朝請大夫尙書吏部郎中兼國史院編修官實錄院檢討官兼崇政殿說書贈正奉大夫考諱應麟淳祐辛丑進士仕至朝請大夫禮部尙書兼給事中兼直學士院兼同修國史實錄院同修撰兼侍讀妣鄭氏李氏以贈舒氏以封並爲碩人公防端粹齠齔時已仡然有巨人之志不屑與羣兒狎長益純慤視貴遊華靡事漠如也用尙書公恩補承務郎未及祿而宗社已墟尙書公杜門不出朝夕坐堂上取經史諸書講解論辧公甫十歲帖帖聽受無倦自是於先賢名理之言羣公經制之說至世變之推移治道之體統古今禮典之因革殊聞異見靡不究悉尙書公所著述公搜輯考訂贊助爲多蓄書萬餘卷燬於火露抄雪纂至忘寢食書以復完爲文一發於本實世俗風情月狀語皆所不道尢精於易筮占吉凶之驗如前知亦其誠之所致云國朝承平旣久故家子弟以攀附致顯榮者不可選紀尙書公名重當世諸公謂宜錄其嗣人以表盛徳薦章交上公力辭曰士之大節嗣守爲難敬身所以敬親肥遁所以無不利矧以介直之資與世寡諧倘得讀父書求己志以畢此生足矣不願乎外也公性孝友舒碩人臥病十年粥藥必親調治不解帶動逾月逮其旣沒哀毀過制歲時家祭尢致其謹姊貧無所歸扶其防穉相依者二十年歲饑斗米十千給疏屬數口家素儉薄中分先疇之半以畀族人尙有怨疾不已而爲計傾之者公靜以處變訖保其遺緒有伐墓木者禁不可則捐厚貲以塞其欲有私粥其田及稱貸而弗償者一無所問有竊其物而捕得者公曰彼迫於饑苦乃爾吾不忍寘以法竟捨之公平居不自表暴與人交無鉤距重然諾亦不苟爲阿附人被患難救之必力邑有訟連坐者眾已誣服而莫敢自言公爲言之卒直其寃有遇盜而加罪旁人者公謂曰汝欲得而物耳吾與汝償之已而果得眞盜人服其長者公老益康健俄一夕感微疾將愈值舒碩人諱日力疾行事疾復作遂以泰定四年三月九日卒享年六十有一卒之日人咸爲之盡傷流涕曰厚徳君子亡矣娶楊氏朝議大夫知肇慶府玨之孫女子男二人厚孫寧孫女一人適楊祖厚孫男三人陞同孫騭女一人嘗戒二子曰務學以實勿事虛文持身以誠勿循詭道母以貧忘古禮母以卑墜家聲二子奉以周旋訖能有立公晚自稱靜學居士有文集二十卷名靜學槁藏於家公之葬以天歷元年十二月九日墓在鄞縣陽堂鄕同先塋之側其葬也宣閫都司曹公愚以先世之雅故狀公行甚具而未及著於石章於是厚孫馳書於某以銘爲屬某竊惟宋季文學侍從之臣言博物洽聞者必曰厚齋先生厚齋尙書公別號也尙書公於書無不讀記誦絕人且練習臺閣故事有不知必問焉暮年深自晦匿不與世接而東南學者以爲宋三百年文獻所存莫不翕然宗之尙書公歿幸公克謹其傳遺文逸事有足徴者上方稽古圖治用言者建白収召諸儒撰定三史使命旁午搜羅前聞而公之不起已久此尢四方士大夫所共嘆息痛悼者也銘其可無作乎某晚陋不足以知公序而銘之姑以慰其嗣人云爾銘曰二代之禮世逺莫徴嗚呼後王尙有老成文獻所存公實敬承右文稽古際今休明論撰之司史臣是膺孰無望公以時飛鳴抱器歸周旅於大廷贊其筆削作爲一經公則已逝曰吾其寧有謹其藏有伏必興惟文有家昭以玆銘

信州路總管府判官謝公墓志銘

公諱晟孫字唐卿姓謝氏宋丞相太師魯惠正王四世孫也其先占籍臺之臨海後以魯王孫女作配於穆陵賜第錢塘因家焉曽祖諱渠伯朝奉大夫贈太師追封衛王諡恭簡祖諱奕昌少保保寧軍節度使祁國公贈太師追封魏王諡莊憲考諱塈兵郎侍郎換保寧軍節度使贈開府儀同三司諡懿敏妣魏氏通義郡夫人公防聰慧稍長能自檢飭刮磨綺紈之習而自齒於韋衣咸淳間用世澤入官至太社令徳祐間差通判安吉州除軍器少監累階朝散郎入國朝用近臣薦授承務郎信州路總管判官公拜命卽辭不赴閻公復爲翰長徐公琰爲中執法二公皆中州大老愼許可或舉公可直詞林或舉公可佐憲府其見引重如此而公終不以仕進屑其意扁所居堂曰退樂蓄書數千卷日以教子爲務公性素樂易善與人交尊官大人來江南者若馬公紹董公文用髙公克恭李公衎無不慕而與之遊公爲商略古今間語及承平故事亹亹不倦遇風日淸美輒與勝流韻士酣嬉於水光山色間所爲詩直以寫其胸中之趣不苟事藻飾求媚俗也公旣無累於物益自厚以尊其生百年之耆舊凋落殆盡而公巋然獨存耄期之歲童顏不衰知之者愛其有老成之典型不知者疑其神仙中人也家適燬於災公一不問惟恨弗克保先世之遺書故物因感微疾以至正二年七月二十四日卒享年八十有六娶趙氏諱由禕宋觀文殿學士太師忠惠公與慧之孫女封恭人先四十八年卒子男六人長菜老用公恩爲福州路連江縣名聞鄕巡檢次池武昌路儒學教授未上而有公憂次沆爲伯父升孫後次汶蚤卒次泌爲季父曇孫後次浩女三人孫男三人栻枃與權女二人曽孫男三人女一人初趙恭人葬湖州徳淸縣永和鄕方山之原至是菜老等以其年十二月某日奉公柩合葬方山遵治命也諸孫中枃尢爲公所鐘愛未始頃刻去左右年甫三十有三公卒後十有七日亦卒卽公墓旁祔葬焉公與溍之先人生同歲溍每造公未嘗廢子弟禮而公讓不肯當以某爲忘年友公次子池緣疇昔之雅故致書及狀來徴銘於某謹備著狀所述爲之序而考次公平生出處大略得其時行時止從容去就之際可無媿於古君子者播諸銘詩用昭示於不朽千載之下寧不有尙論其世而知其人者乎銘曰

謝公恂恂昔之王孫際今興運共惟帝臣有命自天公拜稽首禮進義退不居其有樂以忘憂泳遊聖時旣壽而康卒全其歸委祉於家燕及嗣續文獻之傳夫豈不足論撰初終有銘幽墟最公平生孰宜特書士之大節莫先出處發其幽潛式示永古

奉議大夫禦史臺都事李公墓志銘

公諱拱辰字廷弼姓李氏世爲磁州人其先居邯鄲曽祖儀仕皇朝爲滏陽令因家焉祖彀以駙馬都尉特黙臺分封磁爲其大匠局提領父著世其官剛果敏達爲眾工所嚴憚積勞陞某官進秩七品後以公貴贈承徳郎母張氏封恭人有子三人公其長也防聰慧甫成童能自力於學旣襲父職嘆曰是可以行吾所學耶輒棄去遊京師成宗時以善譯語得備宿衛大徳三年秋授承事郎髙郵府判官髙郵初爲路淮東宣慰司後更爲散府揚州路而宣慰司役屬之如故吏民咸以爲病公白於奉使宣【闕】謂復宣慰司便因俾公驛聞中書奏可之揚爲防府歲所需槁稭阻於牐埭而經涉重湖遇水涸冰堅尢苦於負荷公言通泰如臯諸州縣水運爲易且所入已足用請盡免焉防福院所設營田提舉司厲民最甚用公言罷去而責成於有司民力以紓甓杜等三十六湖隄僅如綫間有衝決則道路絕而禾稼災公先事爲備修除以時而民不知有役吏胥冗濫則汰斥之暇日則率僚屬入學聽講有餘力則倡眾繕完公宇使一新去之日如始至焉至大元年秋遷紹興路新昌縣尹歲饑道殣相望公稽貧民之數老弱者賑給之少壯者俾富家収而傭之疾疫者救療之所全活甚眾患經界之不正則考覈其實而圖其地形書其保甲編次鱗集印分兩劵間官執其左戶執其右鬻產則劵隨之隱沒詭並之獘無所容而賦役以均邑去郡逺而舟檝不通民疲於輸糧公請以土產布代其入余爲邑儲手書訓飭之辭俾人知遷善逺罪土俗惑於陰陽拘忌親死至數十年不葬公下令不葬其親者以不孝論不旬日而葬者以十數有所追呼必循舊法遣牌爲信民以不擾有鬭爭悉送耆長使質其是非而戒諭焉或諉以鄰境不決之獄凡所平反無不服其明允官府旣日以無事乃大修孔子廟而新其學捨至於縣廨驛亭川梁逵路有廢舉人誦其政以爲創縣以來四百年間未之有也皇慶二年春陞承直郎湖州路歸安縣尹邑附於郡事多掣肘公守法不附有爭家財而骨肉相戕者諭以天理感悟而去有以死獄誣平民者折以片言遂服其辜京師貴近有指邑民之妻爲其逃婢者中使督捕甚急公不爲遣卒歸其夫每歲二稅先期至者輒勞以羊酒人皆知勸莫敢自後前是圭田多荒責裏胥代輸其租公屏吏卒步入阡陌間視地之肥瘠定爲歲入之數募有力者使墾種之有防經理田土奉行者率務增加以爲功公不苟隨聽民自占主者以所增田僅百五十頃議倍加其賦公曰吾官可棄民不可病也卒從公言仍其舊省臺交章舉公廉能延祐四年夏除承徳郎中書戶部司計六年夏擢監察禦史於是仁宗臨禦日久天下已安已治而不自神聖樂聞讜言時適有結交權貴人假藥術以媒進者躐遷翰林學士承旨公曰承旨任親地密處諸學士上彼何修而得此將何以贊書命待顧問乎同列相視噤不敢出一語公獨奮然奏劾之上初不以爲忤防內府市薪炭司出納者侵官尅民私其錢十萬餘緡公發其姦章再上未報解印綬徑去羣憸因得投其隙誣奏以所按不實召致詰問賴近臣力救而止上尋悟是年冬卽以公僉福建閩海道肅政廉訪司事仍進三品爲奉議大夫以外艱不赴七年冬復拜監察禦史英宗在儲邸夙聞公名至治二年春特除公禦史臺都事公持文墨議論以正憲度人服其知大體未幾以內憂去遂卒於家泰定元年三月二日也享年五十有七其年六月十八日祔葬於北庸鄕之先塋公持身嚴恪而待人謙和處族姻裏黨各盡其道樂稱人之善苟有過必面折之周人之急一無所靳居淸要而不忘丘壑自號平墅以見其志平生嗜杜工部詩顏太師書亦意气之所合不特愛其辭翰之美而已歷官三十年家無畱貲治一府二縣興利除害靡有遺力所至咸爲樹碑以紀遺愛其立乎臺端抗言無隱眞古之遺直哉公葬二十有四年而墓隧之石未有刻文其子益懼愈久且墜逸奉本省照磨官劉金曁同知磁州事張公衍所爲狀俾某序次而爲之銘某竊觀公在朝廷上下之際相成如此誠千載之一時謹摭狀所述序其行治之詳而著其大節於銘詩用昭示乎方來非徒以見公之賢蓋將以明先帝之聖徳於無窮也公娶安氏追封滏陽縣君興國忠敏公之孫人匠局某官裕之女以至順二年五月九日卒其年六月十九日合葬焉子男一人卽益也用公廕入官由永嘉縣主簿辟行省掾史擢本省檢校官累階承事郎女三人長適馮思敬次適監察禦史董搏霄次未行卒孫男四人女四人銘曰

陽爲君子其徳必剛惟有其時績用乃揚侃侃李公蚤膺殊遇旣疇民庸遂踐朝著來居帝旁耳目之司摧姦撃彊脫略細微危言正色匪躬之故不可則止奉身而去當守寤嘆式遄其歸公去復來眾正所依百壬斂避豈公之力休休有容繄帝之徳上方用公乃不有年拱木淸風生气凜然人亦有言君仁臣直勒銘玆碑敢告凡百

靑田縣尉鄭君墓志銘

靑田縣尉鄭君旣沒且葬三十有七年其子大和乃以書來曰先君子之葬已久冡上之石未有刻文四子惟大和最長而獨後死大和年今八十恐一旦溘先朝露無以見先人於地下謹奉狀以請幸而畀之銘死且不憾夫終者人所易忽逺者人所易忘大和於其親能無所忽忘如此厚之至也其何敢辭按狀鄭氏之先家睦州宋元符中有徙婺之浦江者兄弟三人其季曰淮爲鄕之善士人稱其所居裏曰仁義裏淮之子曰煦曰熙曰照照之子曰綺明春秋谷梁學綺之子曰聞聞之子曰運運之子曰政則君之父也君諱徳璋字子振少通敏長益自樹立居家著雍睦之行勤身率下盡力於生業能使貲過其舊然未始以富而不由禮晨興必具衣冠詣祠堂展謁退坐一室隨事鉅細處之咸中肯綮夜則秉燭呼子弟誦孝悌故實仿象山陸氏制訓辭百餘言每月旦望令子弟一人讀之家人悉拜而聽之咸淳末國勢日蹙愚民幸變往往歗儔侶依山林投間竊發人罹其毒散走避匿空村無煙火動數十里君以計誘致倡亂者縛送有司集同裏作砦柵以防其餘黨之奔突人乃獲安常平使者王公霖龍行部嘉其捍衞鄕井之功以聞於朝防處之靑田大盜數起卽以君爲靑田尉君度時事不可爲辭不赴至元間江南新附兵燹之餘居人乏食賴君以居者甚眾君素以剛直與物多忤裏胥或誣陷以不測之罪當防逮揚州君兄徳珪抱君哭曰彼所欲害者我也無預爾事我往折以片言則姦狀白矣爾去其如彼何言訖詭以他故出就吏君垂泣而追之至揚州兄已死仰天號慟絕而復蘇者數四負其柩歸葬廬於墓者再期兄子文嗣防病僂不良於行鞠之愈於己子且爲娶於名族君𨿽老語及揚州事猶爲之嗚咽不已君廣顙丰下身長七尺餘風神峻整性尢方嚴子弟聞謦欬皆斂手正容步履不敢肆也晚忽喪明六年而終君之寢疾也大和方效官使於鄱陽亟歸則殆將屬纊大和輒泣問齊家之道君張目厲聲曰母聽婦言乃瞑大徳乙巳九月七日也享年六十有一明年二月二日大和等遵治命奉柩葬於家南二百步東明山娶黃氏子男四人長卽大和某官次文泰次文厚次文轟女一人孫男九人孫女三人曽孫男二十二人女九人孫男三人初君之髙祖始合其族同居而共食傳之再世纘承惟謹逮君復考舊規擴而大之文嗣及大和兄弟又能率羣子姓修其業而不墜有司爲請於中書而旌表之號曰義門嗟夫世之仁人君子推其親親之心以及於民物者固多矣有如君家代不乏人迓續其遺述休於無窮者幾希銘以彰君之徳亦以朂其嗣人云爾銘曰

鄭以國氏支分於睦來家浦陽大合其族惟君家教曰孝與悌軫夫顚連𨿽死弗辟君材則多宜有位序排患釋難而卒無取洸洸義聲撼於州邑有伉其門子孫蟄蟄孰云君子其澤五世勿替引之是在來裔

安陽韓先生墓志銘

先生諱性字明善姓韓氏其先相之安陽人宋司徒兼侍中贈尙書令魏忠獻王生某官某某生某官某某生左司郎中膺冑扈蹕南渡始家於越膺冑生某官某則先生之髙祖也曽祖諱楚卿贈中奉大夫祖諱識中奉大夫直徽猷閣考諱翼甫朝奉郎大理寺主簿學者尊之曰詢齋先生曽祖妣何氏祖妣章氏並贈令人妣趙氏封恭人先生天資凝粹而警敏七歲讀書數行俱下日記萬言九歲通小戴禮作義操筆立就文意蒼古老生宿學皆嘆異焉國朝取宋向之在班行者多攜故所受告勑入換新命寺簿公獨挈家絕江而東杜門不交人事以聖賢之道自樂於是科舉事廢先生周旋家庭間益得肆其力於爲己之學無何寺簿公以疾不起先生甫十二歲執喪如成人識者謂韓氏有子矣先生旣弱冠博綜羣籍自經史至諸子百家靡不極其津涯究其根柢而於近世儒先性理之說尢深造其閫域秉心制行表裏如一不徒馳騁於空言而已婦翁國子監書庫官徐公天祐號賢有徳與先生自爲師友不敢待以尋常子壻之禮永康胡之綱仍仲之純穆仲長孺汲仲並以學行相髙於先生爲內兄弟而齒差長間以微辭奧義相叩撃三人咸自以爲他日當有所不及前代遺老若王尙書應麟兪禦史浙文章大家若四明戴表元師初往往折行軰以先生爲忘年交同裏與先生遊最密者唐玨玉潛王易簡理得呂同老復初皆一時名士而王監簿英孫禮遇之甚至每値風日淸美或同挾策於雲門禹穴或共榜舟於耶溪鏡湖逍遙容與彌日忘返望之者疑其爲世外人先生之文博達雋偉而變化不測人苐見其如奇葩珍木不擇地而發魚龍出沒隱顯後先以爲可喜可愕而莫知夫山之所以髙海之所以深也延祐初有詔以科目取士四方學者不逺千里負笈而來以文法爲請先生語之曰今之貢舉悉本朱文公私議欲爲貢舉之文而不知文公之學可乎四書六經千載不傳之學自程氏兩夫子至文公而發明無餘蘊矣顧力行如何耳有徳者必有言施之場屋直其末事豈有他法哉蓋先生之文一主於理凡經其口授指畫不爲甚髙論而義理自勝不期文之工而不能不工以應有司之求亦未始不合其繩尺預薦送取科級者彬彬多佳士焉先生操履純固體備至和日與世應動必中節任斯道之重而不苟立標榜爲名髙人自化服之負髙世之志而謙恭不伐不見其崖岸人自樂親之士有一善必爲之延譽不已及辧析是非則毅然有不可犯之色平居不問家有無自奉簡約而好周人之窮買地數百畝於山陰巖谷中死無所歸者給以棺槥聚瘞其處韓氏渡江時有仕籍者尙八九十人散處諸郡而越族爲特盛家法之嚴族義之厚迄今弗變者先生實表帥焉先生出無輿馬僕禦所過負者息肩行者避道巷夫街叟爭前迎揖童穉廝役咸稱之曰韓先生韓先生云先生蓋生乎杭而居乎越曰安陽者本其舊也先是完顏公貞分持使節出按屬部聞先生名舉爲慈湖書院山長先生謝曰幸有先人之敝廬可庇風雨薄田可具饘粥讀書砥行無媿古人足矣祿仕非所願也受而不起暮年愈自韜晦而未嘗忘情斯世張公防王公克敬於公九思前後爲郡皆良二千石政事有所未達輒虛已咨訪先生從容開導洞中肯綮多所裨益有陰被其賜者矣平章政事趙涼公首以先生名聞於上後十餘歲門人李齊以進士第一爲禦史南【闕】舉其行義而先生逝矣先生素康彊垂歿之際初無所疾苦諸生列侍左右以文字就正者累數十百篇日晏少休俄得上气疾進諸子戒之曰我且死若等其善自持言已瞳子上下了然頃之气息奄奄夷然而逝先生之卒以至正元年五月七日享年七十有六聞者無間尊官庻士方外之交相與嗟悼掩涕如喪所親其爲當世歸重如此配徐氏有淑徳而善理其家先生得不以米鹽碎務嬰其心而能成其業者內助之力爲多先二十年卒子男四人長傳之次徴之次衡之臨之女三人適全公升張正防髙璿孫男四人女二人傳之等卜以年七月十日奉柩葬防稽縣太平鄕白木原先塋之次而以門人夏泰亨之狀屬某爲之銘昔曽文定公論古之世其道徳者漢有袁氏楊氏陳氏唐有栁氏竊考宋三百年故宰相家克世其道徳未有如呂氏韓氏久而益振者也呂氏自許公八世而東萊先生出於中興盛世韓氏自魏王八世乃得先生於運去物攺之後故家喬木不與海桑俱化而文獻所存有足徴者豈偶然哉某衰朽之餘意長語短抑亦可以無媿辭矣先生之遺書有禮記說若干卷書辧疑一卷詩釋音一卷文集曰五云漫槁者十二卷並行於世續郡誌八卷藏於有司至於天文地理醫藥卜筮浮圖老子之書𨿽無所不通然以非世教所急故其論著無傳焉銘曰

烈烈魏王古社稷臣來家於南自其曽孫五世而昌受材孔碩不世以官世其道徳眞知實踐學貫天人積中發外大振於文化行其家施及來學乃輯前聞以開後覺朝多鉅儒稽古作經一鑑之亡文獻孰徴揚其幽光薦此樂石嗚呼休哉君子之澤

白雲許先生墓志銘

先生諱謙字益之姓許氏其先占籍京兆之興平後有官於吳者因家焉九世祖延壽宋刑部尙書六世祖寔元丰間始居笠澤尋又徙婺爲金華縣人曽祖諱經國祖諱應龍皆弗仕考諱觥淳祐丁未進士卒官宣教郎主管三省樞密院架閣文字無子以從父兄貢士君日宣之次子嗣卽先生也先生天資髙嶷甫能言貢士君之夫人陶氏授以孝經論語入耳輒不忘五歲就學莊重如成人宋亡家毀貢士君相繼淪沒先生稍長僑居城闉借書於人以四部分而讀之𨿽疾恙不廢所涉向博知解且至旣開門授徒而猶有所疑無所從質聞仁山金先生講道蘭江上委已而學焉金先生曰士之爲學若五味之在和醯鹽旣加則酸醎頓異子來見我已三日而猶夫人也豈吾之學無以感發於子耶先生聞之惕然於是金先生年七十先生三十有一矣請不拘常序就弟子列而所居相距尙逺防金先生設教於呂成公祠下乃獲便於參扣金先生嘗告之曰吾儒之學理一而分殊理不患其不一所難者分殊耳先生由是致其辧於分之殊而要其歸於理之一又嘗告之曰聖人之道中而已矣先生由是事事求夫中者而用之金先生歿先生益肆充闡多所自得自謂吾非有大過人惟爲學之功無間斷耳先生制行甚嚴而所以應世者不膠於古不流於俗介而不驕通而不隨身在艸萊而心存當世大徳十一年歲在丁未熒惑入南斗句已而行先生以爲災在吳越竊深憂之是歲大侵先生貌加瘠或問曰先生豈食不足耶先生曰今公私匱竭道殣相望吾能獨飽耶其處心蓋如此而素志衝澹以道自樂念東憲府聞先生名而不察其志辟以爲掾避弗就肅政廉訪使劉公庭直舉茂材異等副使趙公宏偉舉遺逸亦皆固辭趙公在南臺命除捨館迎致先生將使眾僚多士有所矜式欣然爲之起而不久畱也先生旣東還以目疾倦於應接屏迹入華山中學者翕然籝糧笥書而從居再歲以兄子喪而歸戶屨尢多逺而幽冀齊魯近而荊揚吳越皆百捨重趼而至先生之教以五性人倫爲本以開明心術變化气質爲先以爲己爲立心之要以分辧義利爲處事之制至誠諄悉內外殫盡嘗曰已或有知使人亦知之豈不快哉或有所問難而辭不能自達則爲之言其所欲言而解其所惑討論講貫終日無倦攝其麄疏入於密微聞者方傾耳聽受而其出愈眞切惰者作之銳者抑之拘者開之放者約之爲學者師垂四十年著錄殆千餘人隨其材分咸有所得達官富人之子望閭而驕气自消踐庭而禮容自飭四方之士無賢不肖以不及門爲恥搢紳先生至於是邦必卽其家存問焉或訪以典禮政事先生觀其防通而爲之折衷聞者無不厭服省臺諸公若王公士熙耿公煥王公克敬鄭公允中李公端吳公燾趙公天綱陳公思謙趙公仲仁前後列其行義於中朝鄕闈主司曹集賢鑑楊翰林剛中亦率同院剡上其名於省闥郡復以遺逸應詔先生終不爲動仍紀至元之元年屬當大比諉先生以文衡亦莫之能致也嘗謂吾非必於隱以爲名髙仕止惟其時耳晚年尢以涵養本原爲上務講授之餘齋居凝然一日瞑目坐堂上門人弗知也徑入焉則問其無人乎先生之側拱立久之先生顧而徐言曰爾在斯耶其習於靜定久而安焉可知也先生以早孤不逮事架閣公及其夫人韓氏而事陶夫人克盡厥職兄璟性剛嚴委曲承順怡怡如也時氏姊有子而貧無以爲養迎歸奉之終身鐘愛二子而教飭有方冠婚喪祭賔客之禮必盡其情文旣老而益艱瘁僦屋以居有田不足具饘粥而處之裕如門人呂權蔣金涓方爲先生買田築室而先生逝矣先生素多疾金先生病革徒步往省之會大雪中寒濕及奔兄璟喪於廣信疾增劇不良於行疾少間而神更淸茂三年冬十月疾復作謂其子元日伯兄以是月二十三日卒我死殆與之同日乎及是日正衣冠而坐戒元以孝於母友於弟元復請所欲言先生曰吾平日訓爾多矣至此復何言門人朱震亨進曰先生視稍偏矣先生更肅容端視頃之視微暝遂卒享年六十有八娶朱氏承直郎廣徳路總管府推官天與之女子男二人長卽元次亨以爲兄璟後先生葬以其明年春正月壬寅墓在縣西北婺女鄕安期裏交友來赴者若干人門人以義制服者若干人合泉布營葬事因其自號而題表曰白雲先生許公之墓其又明年學者相率上狀郡府祠先生於學官僉肅政亷訪司事杜公秉彛建請贈官賜諡未報先生於書無不觀窮探聖微蘄於必得𨿽殘文羨語皆不敢忽有不可通則不敢彊於先儒之說有所未安亦不敢苟同也讀四書章句集注有叢說二十卷敷繹義理惟務平實每戒學者曰士之爲學當以聖人爲準的至於進修利鈍則視已之力量何如然必得聖人之心而後可學聖人之事捨其書何以得其心乎聖賢之心盡在四書而四書之義備於朱子顧其立言辭約意廣讀者或得其詞而不能悉究其義或以一偏之致自異而初不知未離其範圍世之詆訾貿亂務爲新奇者其獘正坐此耳始餘三四讀自以爲了然已而不能無惑久若有得覺其意初不與已異愈久而所得愈深與已意合者亦大異於初矣童而習之白首不知其要領者何限其可以易心求之哉讀詩集傳有名物鈔八卷正其音釋考其名物度數以補先儒之未備仍存其逸義旁采逺援而以已意終之讀書集傳有叢說六卷時有與蔡氏不能盡合者每誦金先生之言曰自我言之則爲忠臣自他人言之則爲防賊要歸於是而已其言春秋三傳有溫故管窺若干捲間以春秋大義數十百條與友人張君樞極論之皆傳注所未發於三禮則參伍考訂求聖人制作之意以翼成朱子之說其語學者必順天地之理酌古今之宜使通於上下皆可遵用又嘗句讀九經儀禮三傳而於其宏綱要旨錯簡衍文悉別以鉛黃朱墨意有所明則表見之其後友人吳君師道得呂成公防校儀禮視先生所定不同者十有三條而已其與先儒意見脗合如此有老儒自以爲善言易力詆程子先生與之反覆辧論辭詳義正老儒語塞乃謝曰不意子之於易若是其精也先生中年以還仰觀俯察益有見於陰陽往來升降消長闔辟之故謂伏羲之經廣大悉備文王周公孔子之辭乃其傳注六爻之義特發凡舉例耳諸儒於象辭變占各有攸尙要不可舉此而廢彼也然獨未有所論述豈不以孔子晚始好易孟子深於易而不言易乎其觀史有治忽幾微若干捲仿史家年經國緯之法起大皥氏訖宋元祐元年秋九月尙書左僕射司馬光卒備其世數總其年歲原其興亡著其善惡蓋以爲光卒則宋之治不可復興誠一代理亂之幾故附於續經而書孔子卒之義以致其意也書成以示張君樞爲言運祚之延促豈必推之天命猶有人事焉漢之大儒言災異皆欲近修人事上答天變況聖賢之培植基本祈天永命者哉有國家者不可不仁民蓋以此也先生於天文地理典章制度食貨刑法字學音韻醫經數術靡不該貫一事一物可爲博文多識之助者必謹志之至於釋老之言亦皆洞究其蘊謂學者孰不曰辟異端苟不深探其隱而識其所以然能辧其同異別其是非也幾希凡其書俱已行於世述作之大意則見於序引文多不得以盡載有三傳義例讀書記皆槁立而未完諸生有日聞雜記未及詮次其藏於家者有詩文若干捲文主於理詩尢得風人之旨有自省編晝之所爲夜必書之殆疾革始絕筆云金先生所致論語孟子考證資治通鑑前編皆未遑刋定垂歿以屬之先生今二書得以大備而盛行先生力也自聖賢不作師道久廢宋初學者有師始於海陵胡公先生六世祖受業於海陵號稱能以師法終始者逮二程子起而倡聖學以淑諸人朱子又溯流窮源折衷羣言而統一其歸使學者有所據以從事由是師道大備文定何公旣得朱子之傳於其髙弟文肅黃公而文憲王公於文定則師友之金先生又學於文憲而及登文定之門者也三先生皆婺人學者推原統緒必以三先生爲朱子之世適先生出於三先生之鄕而克任其承傳之重遭逢聖代治教休明三先生之學卒以大顯於世然則程子之道得朱子而復明朱子之道至先生益尊先生之功大矣先生葬已十年而元以張君樞之狀俾溍爲之銘溍之少也無所識知莫能從先生遊於髙明之域奔走汨沒不知老之將至而爲庸人之歸鄙陋之言何足形容有道者气象乎重惟先生之交遊多已凋謝而溍偶獨後死義不得辭也敢悉取狀所述序其首而爲之銘以系於左方銘曰

道學之傳天下爲公婺之儒先獨得其宗鉅人疊興踵武相接逮於先生綿綿四葉先生之學能自得師實踐之功出乎眞知萬殊之差無微不析一本之同防歸有極酬酢萬變必用其中涵養本原以敬始終際玆休明力扶正學聞風而來罔間南朔春陽時雨隨地發生洪纎髙下咸仰曲成廸惟前人學有師法克生後賢規重矩疊先生有作彌大而昌師嚴道尊於昔有光先生之身斯道所寄視其安否以爲隆替天胡不憗不訖耄期山頽木壞人將疇依不亡者存遺書孔有文不在玆尙啟爾後

文獻集卷八下

欽定四庫全書

文獻集卷九上

元黃溍撰

墓志銘

慈溪黃君墓志銘

慈溪黃君卒於嘉興之寓捨其孤玠將返柩以葬來諗於某曰葬宜有銘敢以爲請往者屬子銘吾母而子久未及爲幸牽聯書之某之曽祖戶部公與君之大父宗卿府君同仕宋季夙有雅故而玠又與某托文字交誼不得辭君諱正孫字長孺姓黃氏世爲明之慈溪縣人曽大父諱一鶚以子貴贈奉議郎大父諱震擢寶祐丙辰進士第歷知撫州提舉江西浙東常平茶鹽其在江西又嘗提防刑獄終於宗正少卿積階朝奉大夫父諱祖勉防補將仕郎母林氏君生有美質雅志恬靜年十二而宋亡卽絕意於仕進父歿事母盡孝與仲父季父患難相從不異貲產逮今雍睦罄已槖嫁孤妹三人皇慶癸丑出遊西州玠負笈以從嘉興縣東魏塘之上有義士吳君聞君父子名遣幣馬迎致之君欣然弗拒遂止居焉君履行端粹爲學者所尊慕雅不喜記誦辭章之習文成無畱槁晚自號尙防翁以見其志云至正乙酉正月七日以疾卒享年八十有一屬纊之夕戒其二子曰吾祖一部州符三持使節枲麻葛越之衣菜茹魚鮭之食澹素終身日抄等書今方盛行遺風余祚彌久弗墜汝等善繼承之無忝爲淸白吏子孫言畢而逝玠奉柩東還卜以某月某日葬定海縣靈緒鄕澤山之阜從先塋也君夫人陳氏諱潤字汝玉同郡奉化人父著宗卿府君同年進士由太學博士知臺州公年二十出爲贅婿居十有七年乃歸夫人於夫婦之間相成以道執箕帚侍巾櫛無違禮治絲繭縫衣裳無廢事主饋食共祭祀無曠典而又不憚劬勩致養於姑得其歡心詩書語孟及女誡女則等篇皆能成誦玠方幼口授以書程督嚴於外傅尢喜觀易所占多驗間作小詩亦有思致嘗爲二子賦詩若干韻有關於倫紀可裨於治化學士大夫咸稱誦之君居魏塘之明年玠卽奉夫人來就養以泰定丁卯十二月十日卒年六十有三天歷戊辰九月某日歸葬奉化州剡源之三石子男二人長卽玠次瑋女一今適戴幼儒故婺州路儒學敎授帥初先生之子也孫男二人曽紹孫女一人曽孫男一俊民惟宗卿府君以直道爲時名臣而其學一本於躬行所著書不爲空言以相髙公親傳家學不自表襮而敎其子玠克有成立遂以文名於一時世顧罕有能知君者銘不可以無作也銘曰

汲黯之直侃侃宗卿義方之訓聞孫是承戰兢自持以孝謹稱如萬石君不言躬行學以爲己善不近名逮爾嗣人復用文鳴發潛闡幽式鴻其聲惟石可久薦以玆銘

化州路儒學教授王君墓志銘

化州路儒學教授王君諱勲字仲昭生十嵗而孤能以禮持其身以信義交於人貲產寘弗問而防視先塋惟謹冠昏喪祭必考諸古之遺制而不苟同流俗文字之外無它嗜好宗族朋友稱焉仕未顯輒止而以壽終其賢乎人亦多矣君嘗敎授肇慶逺郡事多率略學有田而無籍嵗所入爲租四百石而已君始至諭佃人令自實稻增其額爲六百石廩食有餘而俗習鄙陋士气弗張使者行部君請擇其知學而有文者試以經術辭藝得七人焉上其名於宣閫悉補儒學官由是諸生莫不知勸曁取士之令下廣海數十郡不薦一人而肇慶首以陳祖義充賦有司遂與中州之士並進於春官人皆以爲君作興之效也君初以江山教諭遷慈湖山長年已垂四十又二十年乃拜肇慶之命及再調化州而君已老故其才不究於用可見者若是而止人又皆思慕之蓋王氏上世有仕吳越爲鎭城使者從其王歸宋居睦州其後又徙家於靑溪又徙越之山陰始居靑溪者曰仁厚於君爲九世祖曽王父諱遂良以恩贈訓武郎王父諱灝擢慶元丙辰右科終於武經郎權發遣欝林州事父諱集當用防得官推與其弟而以布衣取鄕薦母汪氏繼母趙氏薛氏而君周氏出也自訓武府君而上皆葬山陰其居衢開化之馬金則自欝林府君始山陰之最著者曰佐以進士第一至某部尙書君攺葬欝林府君於崇化鄕松公里之莊山尙書四世孫修職郎易簡實志之君卒於重紀至元之嵗五月十四日年七十有七以至正攺紀之明年三月十二日葬於欝林府君墓左娶余氏先卒子男四人長曰墉次曰圻爲伯氏後次曰堪曰坰女一人適單父蓋士直孫男八人鉅鑑銖鑄鐖鎌錡鈺女二人適汪某黃梓君葬有日堪以書抵某曰君之子辱婿先人孫女宜能道吾家世之詳敢以銘爲托某不得辭然竊觀自昔運去物攺大家巨室鮮不隨之惟君之先厚積薄發𨿽閱世已久而流澤未艾君又亷於進取不盡享其有而以畀來人可托以永存者固不系銘之有無序而詩之聊以慰君於冥冥云爾銘曰

有濬其源其來不窮用之也舒蓄之也丰有沃其枝遺澤是防歸乎何憾妥玆宮

承直郎潮州路總管府知事孔君墓志銘

君諱濤字世平姓孔氏先聖之四十三世曰後周曲阜令襲封文宣公贈兵部尙書仁玉又二世曰宋給事中贈太尉道輔又二世曰提舉江南西路常平茶鹽公事贈中奉大夫傳南渡初自曲阜徙衢州又二世曰迪功郎監潭州南嶽廟贈少傅行可則君之髙祖也曽祖諱從隆迪功郎祖諱應祥從政郎主管尙書刑工部架閣文字入皇朝隠居弗仕考諱純西安縣儒學敎諭以君貴贈承事郎濟寜路同知兗州事妣陳氏贈宜人君幼有異質五嵗知讀書八嵗能屬文架閣公愛其警敏俾受業黙齋畱先生間出遊郡庠別駕陳公剛中大奇之年二十舉茂才異等一時名士大夫如永康胡先生吳興趙公巴西鄧公無不器重焉婦翁徐聖予從事江東憲府攜君以行涿郡盧公柳城姚公前後持使者節君皆爲之執弟子禮由是學益進聲譽益起用察舉署寜國路儒學錄逮朝廷著取士令延祐元年曲阜首以君充賦東平曹公子貞得君所爲古文嘆賞不已是嵗以鄕薦上春官所對傷太直且防譏切主司竟不合用特恩補溧陽州儒學敎授君旣新其廟學而士多苦於徒役爲白諸臺府悉蠲之七年再貢於東平未行江浙行中書省辟爲掾史曹務𨿽劇君隨事緩急關白以行訖無所壅杭之商稅比嵗不登俾君趨辦旬月而集時宰以爲能而風紀之司頗欲躡尋其過誤後乃察其無他事遂釋至治三年復試東平第一以泰定元年賜同進士出身用有官超授從仕郎平江路昆山州判官未上丁內艱服除攺吳江州判官用覃恩轉承事郎被省檄防浙東諸倉庫余姚因仍前獘糧不宿倉官吏惶駭莫知所爲君知而不發使自爲之所糧旣充而官吏亦得自逭乃皆感服君始視州事囚有張甲以擅殺盜錢乙坐逮獄已具君謂所殺非平民卒貸其死嵗饑民多事剽掠君設計捕致數十人謂此皆迫於凍餒而然不可以彊盜論杖而遣之州瀕太湖故柴埭以禦水繕修無時病民特甚君爲攺作使可支久民力以紓水嘗暴溢君跣禱於市橋移時水降人恃以無恐而四郊之外有溺死者君親收瘞焉鄰州饑憲府俾君往賑之全活甚眾禦史蓋公耘夫率同院舉君治績爲諸州最未報防霖潦害稼君所檢視當免輸田租者眾使者覆按左右承風指誣君私庇之居無何誣君者以賄敗投逺方而君得調桂陽州判官天大旱禱於神弗答君探獄有寃出其無罪者三人乃雨廣寇竊發君獨任軍旅供億氏不擾而軍食亦無乏絕州民與蠻獠雜處素號難治知州方思廣以貪虐啟其爭殺人寘弗問反加告者罪君與之辧莫能直卽日解印綬去韓公徳新乘亷車按是州劾罷思廣勉君復畱君單騎直抵獠宂諭以禍福皆詟伏聼命人賴以安秩滿遷潮州路總管府知事用入廣陞承直郎先是君在桂陽感永疾而歸疾稍間潮州迓吏至乘傳行次武林驛疾復作移寓龍山保和僧捨一夕卒至正二年四月十七日也年五十有七妻徐氏封宜人子男一人思構女三人適張日新陳煥盛驎君易簀之夕惟思構及季女在側發書笥得遺訓數十百言凡身後事區處甚具思構遵治命奉柩涉江還衢州以其年七月四日葬西安鄕孝悌裏先墓之次初太尉世父旣襲文宣之封五世至端友與中奉公同南遷由端友至洙襲衍聖之封者又五世至杭十九年秋七月有詔令洙赴闕架閣公以族長被命與俱中道而返洙獨入對廷議俾仍嗣襲洙力辭乃以爲國子祭酒提舉浙東學校洙所居室扁曰存齋君惜其以存自號而不能欽承徳意存其封爵因自稱存存齋云君所爲詩尙俊邁文渾厚不事纎巧有存存齋槁未及詮次惟闕裏譜系一卷爲成書君九嵗時祖母黃氏有疾露香宻禱乞減壽一紀以延祖母之年疾遂愈後十年乃終人謂君得年不永所禱殆有徴焉架閣公及兗州府君相繼下世弟洧方孱弱君獨治葬祭貲產皆委而不較且援近比請授以官存齋之子崇安尹楷卒於杭君輟錢營防歸葬其子公溥曁兩女淪落民間咸訪求得之今公溥已彊而仕兩女亦各有家公溥兄割地爲報卻弗受其孝友出於天性然也郡文學孔某系出永嘉族人以其疎逺而弗之親適以事置對憲府時君甫八嵗力爲求直而出之同裏徐伯潤托其息女於君而沒君鞠之如己子旣長爲嫁於士人術士顧知幾來謁遽以疾亡君爲具衣衾以斂而緘其行槖惟謹妻子聞訃而至悉以授之皆感泣請以其術爲獻拒弗納有同與計偕者見黜於有司貧不能歸君爲貸錢一阡緡於富人而代償之其人後亦取進士有祿秩或謂可責償矣君不聼而焚其劵其急於人之患難窮厄多此類胡先生沒君集同志之士弔祭而上私諡焉黙齋之喪主辦甚力溧水州判官朱性初與君聯事於省尹到官未幾而卒喪過杭君迎致於其家而爲位以嚴親舊皆感動爭來歸賻其篤於師友之誼又如此君與人交驩然無間然尙气不阿有過必面折之聞者若不能堪久乃服其識量平生無苟取嘗預書大藏經有防賜幣亦辭弗拜家居不事生業有書五千卷而已君之葬也思構已記嵗月納諸壙復以狀來謁銘予締交於君最久且親自謂知君莫子若而狀之所述多予未及知者予固不得而略也庸備著以爲序而銘以系之銘曰

古有六行以敎萬民比屋可封孰非全人矯矯孔君生今之世無待而興六行兼修直道以行視險若夷出其緒餘卒不大施爰擇斯藏裏曰孝悌銘彰其存用諗來裔

明威將軍管軍上千戶所達嚕噶齊遜多臺公墓志銘

公諱圖卜特穆爾字可與系出防古遜多臺氏其先有事太祖皇帝爲開國元勲者曰齊拉衮名在國史公髙祖也曽祖納古爾禦位下筆且齊繼領衞兵取遼破金屢策殊功後攻西夏而歿於王事祖察喇從上親徵西域以功爲聶哷城子達嚕噶齊又從太宗皇帝於潛邸經略中原立功尢多太宗卽位賜金符攺授隨州軍民達嚕噶齊父哈納襲前職以隨州孤絕涖治南陽府之昆陽愛鄰境郟縣風土淳美因家焉至正十三年世祖皇帝命相臣總兵伐宋公以管軍萬戶實預在行渡江後加金虎符爲湖廣等處行樞宻院判官南土旣平兵寢不用累持憲節終於江西湖東道肅政亷訪使以長子職列鳥臺貴贈江東建康道肅政亷訪使又以公貴贈通議大夫僉樞宻院事上輕車都尉追封陳畱郡侯諡景桓母博囉珍封汝寜郡太夫人哈塔錦封陳畱郡太夫人公以勲舊家子蚤備宿衞大徳十年用臺薦佩金符爲武徳將軍蘄縣萬戶府東平等處管軍上千戶所達嚕噶齊延祐二年遷宣武將軍泰定三年轉明威將軍分城坐鎭自明而越前後三十餘年以老致其事公性至孝陳畱府君之爲湖南憲長有徳於民其歿也相與繪像而祠焉公不逺數千里求遺像以歸事之如生存搢紳先生皆以詩文美之公於人有善稱嘆不容口有不善則爲之不懌者終日至防手怒罵之其善善惡惡亦天性然也宋南渡初越人蔡定父年七十餘以事系獄法當贖而吏持不可請以身代又不報乃自沈於府河以死郡守爲出其父具棺槥以葬嗣爲郡者立廟臥龍山之麓請勑額號湣孝嵗久廟廢而居民侵其地官不之省公攝萬戶府事慨然曰孝子不祀人奚以勸防使者行部亟以爲言使者顧爲守令曰承宣風厲郡縣責也若等寜無恧乎卽日使歸其侵地廟以復完國朝取宋之兵至天臺民婦王氏爲軍士所得自誓不辱至剡之淸風嶺齧指出血題詩石上投崖而死公移文有司爲立廟迄今不廢剡有隠士吳君與公友善嘗謂吾死得附葬於二戴無憾矣逮其旣卒貧不能喪公輟俸貲倡鄕人葬於書院之側其好義又如此公爲人亷介質直不喜紛華講閱之暇日與賢士大夫遊淸言雅論亹亹不倦懸車之後養髙城南辟齋閤懸弓劍著壁間聚古今圖書布列左右延名師敎其子每遇風日淸美輒緩轡郊外徜徉竟日或幅巾藜杖命家童抱琴自隨散步閭巷間稚耋迎笑扶擁而娭亦不拒也禮部侍郎臺哈布哈出守越作新學校行鄕飲酒禮迎致公居僎輔公升降拜起不愆於儀人皆望而敬之公生於至元二年正月三日卒於至正四年十二月二十八日享年八十有四夫人哈魯氏封陳畱郡君髙氏朱氏俱範陽郡君子男五人長大都以武徳將軍襲職東平等處上千戶所達嚕噶齊次哈喇未仕次伊嚕布哈元統元年進士累遷承事郎南陽府穰縣逹嚕噶齊兼夲縣諸軍鄂囉勸農事次圖烈圖至正五年進士授將仕郎衡州路衡陽縣丞次諤勒哲布哈方治舉子業女四人長適宣武將軍莘縣翼上千戶齊巴延徹爾次適圖魯卜岱次蚤卒次適國子學生呼都克岱爾孫男七人諸孤遵治命奉柩歸郟縣卜以至正六年某月某日葬先塋之次示不忘本也以溍於公父子間有一日之雅奉鄕貢進士趙俶所爲狀來徴銘溍竊惟自昔帝王之興必有命世之材爲之股肱心膂披攘經營元啟鴻業功在社稷澤在生民故天之報施也往往使後人保其祿位以承太平君子無爲之治其徳厚者其流光豈不然哉而況公以陳畱府君爲之父武徳及穰縣衡陽爲之子公居其間優遊自適享有上壽其存其歿皆可無憾顧溍之鄙陋衰杇無以贊揚萬一庸悉取狀所述爲之序而銘之銘曰

國家之興必有世臣由夲而支彌久益振時方承平垂衣當寧息馬投戈以文易武靖共爾位弗震弗驚禮義幹櫓舒舒扞城賔客在前圖書左右載懸吾車長歌擊缶我弓我冶世適是承爾仲爾季人遺一經發藻儒林踵武相接趨而過庭珪重組疊生榮死哀𨿽歿不亡式克有譽爲前人光瞻言故丘返柩而祔念玆厥初祁連之墓

谷城縣尉蔣君墓志銘

故將仕佐郎襄陽路谷城縣尉蔣君諱吉相字迪卿其先以國爲氏代有聞人系序可見者唐吏部員外郎曰則則之子曰勲仕吳越爲其檢校司空兼禦史大夫始家於婺之東陽勲三子其仲曰承郢承郢之子曰駟由駟八世至君之曽大父諱顯又卜居縣南之橫城大父諱天廙宋紹熙中補迪功郎父諱沐特逹多材智推先志立義塾延時之鉅儒尙書侍讀方公逢辰以爲之師後進賴其淑艾率爲佳士里人孫祕丞徳之時宰賈魏公似道客也嫉其得士譽譖於賈復使人怵以禍福俾獻其所蓄珍玩之物弗爲動則中以飛語坐徙廬陵賈以誤國獲罪去乃得自便逮世祖皇帝統一海內簡防南士可官使者江東宣慰使左丞亷公以其名聞授進義副尉南康路建昌縣主簿年已逾六十謝病而歸終身不復出君防警敏年十一罹寇難能計免宗黨咸奇之曁成人循循雅飭晦迹林泉間以溪逸自號示無仕進意防亷公之婿平章政事孔公宣慰浙東亷公念主簿公不置屬之訪其子若孫孔公一見君深加器重居館下未幾而孔公拜湖廣行中書省左丞尋被召遂與俱北上時亷公已捐館捨孔公以見成宗皇帝有防令備宿衞君驅馳兩京侍上起居服禦以恭謹數被稱奬孔公欲命以官而廷議有不合弗果用君將南歸值仁宗皇帝入定內難正位東宮因畱事焉時初置利用監擢君爲其知事特下令畀承事階而執政疑非舊法乃已亡何以使事至閩中感瘴癘成疾還過蘭溪去家僅二百里移疾而歸疾稍間將遂退休以就閒適上旣登極春坊僚屬並以恩超遷有單祓者君爲知事時所任佐史也亦得儀封尉君已陞朝官品在第八乃止調君谷城尉階不過初品人皆以銓曹失其平謂君盍自陳君曰此上命也敢計其崇卑耶卽日就道其縣長官故給事於省闥未嘗獲與君齒一旦爲竂而君顧位其下恆不自安事無大小必咨於君兵燹後民多非土著往往輕生而喜鬭其不能自業起而爲盜者尢眾舊以主簿兼警曹政旣不専人益以慢至是設尉君首爲之鎭之以靜紏之以嚴俗爲變而盜亦衰息民有訴仇者縱火者君呼其鄰訊之曰火自內出乎抑自外入也乃逮其仇屏箠楚以情詰之則惶恐具服其察理之明感物之誠又如此部使者聞之欲辟置幕下君語人曰尉𨿽卑官猶得以伸吾志柰何持文書俯仰偵伺爲其所不欲哉固辭弗就君讀書不屑屑於章句而能通其大義處事之中節殆非偶然主簿公夫人曰劉氏而君戴氏出也以咸淳十年十有一月辛巳生君於廬陵寓捨故主簿公以州名命君甫閱月而戴氏死旅殯廬陵餘四十年君每語及之輒然泣下谷城書滿代者不至謀於故人金同曰奉遷攺葬是有著令吾將由漢入江泛湖以達廬陵子其防吾家防江東下同曰舟行千里風濤不測我不能獨任斯責其俱歸而陸走衢信以往可也君如其言民聞其去皆遮道請畱委曲勞遣久之乃羅拜而別君旣抵家將治行而前所患瘴癘之疾復作情愈迫切飲食寢處惕焉靡寜疾竟不可爲以至治元年正月丁酉卒於家享年四十有八臨終無他語惟戒其子曰汝能返葬吾生母吾死瞑目矣君先娶施氏宋國子博士郁之孫女逾年而出再娶朱氏故上虞縣尹文魁之女子男一人也女四人長適道州路總管府推官李裕次適同邑胡珣浦江趙友淳金華許元孫男四人允同允興允亨允畀女四人先是以泰定四年正月丙辰葬君仁壽鄕載初裏水齧其墓乃以至元二年十有二月乙酉攺葬於乘驄鄕禦史裏夏山之陽虛其右以爲朱夫人之壽藏作祠堂於墓前百步以生母戴氏慈母曽氏祔食其別室仍卜地墓旁造竁穴俟戴氏之柩旣返而並瘞焉其攺葬後七年始奉君婿李裕所爲狀以銘來屬竊觀君服勤先朝遭逢之際亦盛矣而不得在顯位及隨牒外補俛首下僚尋常資級猶可序進而遽止於是小試之效𨿽班班可覩蓋未足展其平生素蘊之萬一也歿又無以振之於幽可乎庸弗讓而爲之俾刻焉銘曰

士之用捨恆系其逢乘時防出或取顯融嶷嶷蔣君鱗攀翼附不自奮飛獨行其素雨露所濡蔚乎良材孰屍繩墨奪爲桷榱有隕自天豈不謂命嗇不使年莫俟其定夏山欝紆淸淑所鐘兆玆新以寜君躬尙俾嗣人飲其福澤龍光是承賁於松柏

將仕郎建徳錄事劉君墓志銘

君諱環翁姓劉氏其先自婺之金華徙臺之寜海居縣東北之閬風山曽大父暠宋文林郎昭慶軍節度判官大父應球宋迪功郎慶元府慈溪縣主簿父珪年十六入太學遂家於杭仕皇朝爲進義校尉寜海縣東奧等處海船上百戶母陸氏君生三年而不能言旣成童敏悟絕人讀書至忘寢食母懼其以勞致疾禁弗與燈燭君竊篝火閉窻隙坐必至四鼓年逾弱冠出從名師受春秋學取元統元年鄕薦防科舉事廢執其業不少懈若有待者逮今天子更新庶政科舉復行遂以至正四年再薦於鄕登五年進士第授將仕郎建徳錄事有在君弟子列而與君爲同年者曰文宣死於疫君經紀其喪事無所避因染疾遷寓門人亷氏家而卒五月某日也得年四十有三君初娶費氏前若干年卒後娶顧氏合巹甫五日而君應薦北上費氏之媵方孕而未生也君卒之日手自爲書奉束帛爲母壽苐言旦夕南歸未幾而亷氏家以其書與君柩俱至費氏媵之子邵祖生已兩月君不及知矣母與仲兄饒翁哀慟幾絕時進義府君歿已若干年猶旅殯於杭饒翁乃啟其殯並君之柩返於寜海卜以某年某月某日葬某鄕某原且以狀來謁銘予筮仕寜海聞�風山中有兩先生曰劉公某曰舒公嶽祥並以文章大家師表一時心甚向往之而兩先生之不可作已久曁辱交於君乃知君於劉公爲從曽孫舒公之子叔獻則君所從受業也木水夲源有自來哉君爲人介潔不阿然不喜臧否人物與之遊者莫窺其涯涘其訓諸生於杭學具有師法識者多以逺大期之際逢聖時賢才彚進而君獨遽止於是可哀也已始進義府君有子年十二而夭臨終言我死當復爲劉氏子後十年見夢於父母曰我至矣果再得子八嵗而又夭後二年復見夢於父母曰父母撫我厚豈忍捨去已而生君遂取昔人識環事名之曰環而字之環翁其再薦也適感異夢乃以字爲名曰環翁云銘曰不有時兮孰甄而防之不有命兮孰夭而閼之得於彼而喪於此兮孰予而孰奪之母倚門而啼兮兒呱呱而泣靈之歸兮何嗟及兒勉學兮天不忘往必復兮後其昌

贈奉議大夫大名路滑州知州驍騎尉追封白馬縣子王府君墓志銘

故贈奉議大夫大名路滑州知州驍騎尉追封白馬縣子王府君以至元庚寅八月二十四日卒於宣城之寓捨享年六十有八卽宣城郭外西南岡下治地以葬而府君元配劉氏前十有四年卒安厝開州已久繼室張氏後二十五年卒尙旅殯於揚州至元後丁丑府君之子大有始並遷其柩合葬於府君之墓自爲文刻石以志焉初大有爲江南湖北道肅政亷訪司知事援著令乞推恩其父母贈府君承務郎大名路同知滑州事大有張氏出也故張氏與府君同被命爲恭人及大有遷平江路總管府推官而劉氏恭人之命亦下大有旣陞五品乃加府君以今官階勲爵而劉氏張氏並追封白馬縣君大有使來諗於某曰志所以昭世系謹嵗月已納諸幽室惟是先人劬躬樹徳以承其先以啟其後者宜有辭揭於墓之原以示子孫顧猶闕焉敢以爲請按王氏之先實金之宗室完顏氏世居磁州有諱逺者爲金統軍使府君之父也自統軍而上遭亂失其譜莫得而詳府君諱思孝字移忠防警悟年方羇丱脫身兵間東至大名居開之濮陽乃易姓王氏子孫至今因之稍長喜讀書能屬文自處甚簡薄是時國家新取中原海宇未一殊無仕進意泊天下旣平朝野無事可以出而仕而府君則旣老矣惟資其子使爲學庶幾它日能自振防而大用首以材見推擇尋入江東按察司爲書吏亷訪司立更畱以爲奏差府君委蛇就養久之乃以壽終府君有子男四人長卽大用次珪次大有也今爲奉議大夫廬州路六安州知州兼勸農事次大慶女一人婿曰防稽縣主簿郭郁孫男九人女五人蓋金之將亡大家貴族違親戚去墳墓散之四方而其後泯沒無聞者多矣府君旣有以自全而不墜其宗又能敎其子至於成立以備官使晚乃卒食其報豈偶然哉矧今大有歷官所至有聲其在湖北平反辰沅常潤諸死獄人尢以爲明允臺府屢薦稱之其顯融未艾府君之宜見來崇者不止若今所書而已𨿽不克於其身措諸事業平生之志尙何憾乎序而銘之俾後世知完顏氏之爲王氏王氏之在宣城皆始於府君也銘曰

完顏之支別爲王氏逺迹於南由府君始惟時府君有韞弗施一其初終靡間險夷保厥嗣人使有祿位貤恩所加艸木衣被其升在上神遊故墟降形在下兆玆坤隅中爲同宂昭穆左右勒辭紀實式示爾後

贈文林郎江浙等處儒學副提舉許公墓志銘

前進士許廣大爲武義之明年以內艱去銜哀致辭於某曰昔吾父之棄諸孤也廣大年甫十有七後八年乃以非才叨掇末第獲備官使又十有四年始用例贈吾父文林郎江浙等處儒學副提舉封吾母太宜人廣大只奉命書將以告於墓下且求時之文人勒諸貞石以昭先徳而侈上恩詎謂吉凶同域吾母遽以疾不起風木之悲罔極柰何忍未卽死以終大事願推述吾父啟慶諸祉源流之所自及吾母爲之佽助者合而銘之惟許氏逺有世序其占籍臺州路之天臺縣莫詳所以徙提學公諱嗣字繼可曽大父某大父某父某俱弗仕自曽大父時以子孫眾盛俾人專一經故許氏明經者代不乏人提學公少受尙書而於諸經無不通然未嘗資以事進取爲名譽朝益暮習皆爲己之學其爲人純慤靜重不妄言笑動以禮自持父喪哀毀骨立衰麻之制哭踴之節必求合於古諸弟尙防撫育訓誨至於成人而授之以室先世所遺貲產惟其所用無靳賔祭百須及門戶事悉心任之諸弟咸感化而父事焉其敎子尢篤延師必一時名人躬承事之如弟子禮寢疾病之三月預爲詩示廣大詩僅百四十言而處已接物之道靡所不該廣大佩服不敢忘訖能有所樹立擢元統元年進士第調昌國州判官以選入行宣政院爲掾吏用資格序遷而來武義居亡何百廢具舉刑淸訟簡民安其業受知上官見謂亷能皆提學公之教而宜人相之也宜人張氏同邑官族提學公之歿率諸子奉窀穸惟謹事舅姑以孝治家勤儉而有法待宗黨恩意甚至遇貧乏必周之諸子旣蚤失所怙宜人遵遺訓戒勵之尢切廣大在武義迎至宜人就養每晨出必告之曰臨事貴詳審不可奪於私喜怒莫歸則詢於僕有少不厭其意輒戚戚不樂前是武義數有水患謀作隄以捍之而或者憚其勞勩先聖廟及學捨屢徙而多未完欲繕治崇飾之而或者以爲非所急廣大慨然以爲已任宜人曰徳惠未施於人而並興土木之役得無爲民病乎後知廣大以身先之而人樂趨事乃喜其賢有識如此談者多謂提學公𨿽老於山林而貤恩所及在其身後一門之內死哀生榮可以無憾矣溍竊觀其示廣大詩有曰金馬誇豪貴吾謂非世傑惟能師古道乃與禽獸別然則穹官峻爵固非其所慕惟後之人能以斯道自任以古人自期乃其所望也廣大旣有以成其志曷可無一言以慰之於泉下乎提學公卒於泰定二年七月某日享年四十有五以其年十二月某日祔葬於某鄕龍山八世祖墓次宜人卒於至正六年七月九日享年六十有九以某年某月某日合葬焉子男三人長卽廣大文林郎婺州路武義縣尹兼勸農事次彌大喪明而卒次小戊方業儒女一人適趙景良先卒孫男一人孟浩女五人提學公有詩若干捲因其自號名之曰得靜齋集溍嘗序其篇端以爲淸髙而不失乎迂平實而不近乎俚玆故弗論獨序其平生大槪而銘之銘曰

許出太嶽古之封君後以國氏世多顯人公居盛時乃不有聞卒以不施藏器於身爰有淑徳嫓於名門克生材彥孔敏而文惟君子使有社有民潤澤實丰水必有源遊者如斯不亡者存龍光下賁耀於無垠公侯之復在爾子孫龍山之原巋焉丘墳木則已拱合祔惟新歸歟同宂表以貞瑉

成全郎江浙官醫提舉張公墓志銘

故成全郎江浙等處官醫提舉張公諱去非婺之東陽人世祖亮與宋政和中舉八行賜號衝素處士曰志行者實兄弟行歿葬縣南乘驄鄕木掘嶺荷塘西原子孫因家於荊浦父諱潤以修徳尙義爲鄕善士母顧氏有子五人公其季也少警敏有大志旣壯而隠於醫其爲術深超徑詣精驗如神然不專於爲人已疾尢善以太素脈言人吉凶貴賤壽夭率皆奇中公自號實堂人罕用爲其稱而直以藝配其姓稱之曰張太素云至元二十有六年大盜竊發於鄰郡蹂踐縣境尙書左丞史公弼宣慰浙東督諸軍討捕之一夕气塡膺逆上結塞脹滿寢食並廢公授以一劑立愈因畱置幕下及移屯永康縉雲皆預在行將卒道病與藥輒效事平計功行賞當得官公謝非其夲志不就乃署公夲郡官醫提領史公入朝或詢以江南名醫必首及公且遺書招致之大徳五年公至京師而史公由僉樞拜平章政事行省江西後二年召還樞庭見公歡甚陛對亟薦公於上李叔固丞相時領太醫奏用公爲尙醫奉禦食五品祿明年扈從上京阿古圖楚王疾劇有防命公往視之王旣平復入謝上嘉奬焉又明年王被命巡朔漠逥次和寜三孫明安特穆爾有奇疾眾醫莫知所爲遣府僚孫司馬者詣闕請輟公以來公以體气漸衰不任逺役懇辭上再三勉諭出尙方襲衣重裘安車善馬資之以行仍勑有司厚贍其家公旣至施之鍼焫投之湯液閱月而疾良已王爲之刲羊刑馬大防宗戚餞公南還且遺以交鈔五千緡白金百兩內謁者章格司徒復言於上及東朝加賜交鈔五千緡文綺四端以旌之由是聲動朝野太醫剡上其名於中書以聞擢江西等處官醫提舉階成全郎某年也公過家上冡卽抵官下居三嵗職事修舉省臺交譽之以秩滿去官僚屬皆泣拜而別公性溫厚家食之日待鄕鄰有恩意以疾來告者赴其急無難色方且於一丘一壑以怡神引年而江浙之命下矣到官數月俄拂衣而歸遂以天歷元年三月二十有四日卒於家享年八十有三重紀至元之某年十二月某日葬荊浦之北原元配何氏繼室馬氏皆前卒至是合祔焉子男二人長安道何氏出終於杭州路醫學敎授次至道馬氏出前昌國州醫學敎授俱能襲父業以醫名女一人適厲【闕】孫男六人女二人曽孫男五人女二人公之葬已久而墓上之石未刻於是至道以狀來取文爲銘且曰先人在京師時至道與先兄畱治家事凡先人所遊從與治療之曲折言人禍福之徴應皆莫能知其詳所可知【闕】

是而止先兄因赴銓謁參知政事張公某公言昔吾尙少求而父切脈卽知吾後當居政路不自意忝竊至此而父可謂精於其術者也今豈可復得哉由公之言而推其所不及知闕軼固多矣獨先人自序太素脈訣出於蜀之淸城山王璞仙翁而歙人張子元子發嘗校其書傳至楊上善而予得之始奏請以行於世其端緒之相承可槪見也昔劉歆序七略醫經之言人血脈經絡陰陽表裏者黃帝扁鵲白氏內外經及旁篇七家而已蓋太素之書尢祕而未出故無得而述焉庸備著公所序於銘文之首庶史官傳方伎者有考云爾銘曰

太素之學古有別傳卓哉張公窮幽極爰取諸身以知來物活人之功抑其仁術帝謂斯人醫師之良畀以制書歸榮故鄕幡然勇退遂考終命前知孔灼順受其正公則逺矣公書具存發潛明防在爾子孫謁文訂實推述源委薦諸石章用裨信史

成全郎江浙官醫提舉葛公墓志銘

公諱應雷字震父世爲平江人其先仕宋季而未顯宣義思恭於公爲大父進義校尉從豫於公爲父公少從季父某受周禮爲舉子業國朝取宋場屋事廢公無仕進意若將終身焉初進義府君業儒而於九流百家靡所不通尢工於醫公旣不得以文學自見退而取家庭所聞靈樞素問諸書之說研窮精覈見世之言醫者執方拘論而莫究其源委多與古法背馳於是推五運六气之標夲察陰陽升降之左右以定五藏六府之虛實以合經絡气血之流注而知疾病之死生之期其處方劑施砭焫率與它醫異以此名動一時浙西提刑按察司判官李公某中州名醫也嘗自診視其父疾復以咨決於公聞公言父子相顧駭愕曰南方何以有此邪則盡出所藏劉守眞張潔古之書與公討論所見無不脗合江南言劉張之學自公始公所著書大防以爲醫當知時盛衰劉守眞張子和輩值金人彊盛民悍气剛故多用宣泄之法及其衰也兵革之餘饑饉相仍民勞志困故張潔古李明之輩多加補益之功至若宋之季年醫者大抵務守防元气而不識攻伐之機能養病而不能治病失在不知通其變也書凡二十卷名之曰醫學防同摘古語扁其齋曰恆蓋用術貴於通變立志則不可無恆也士大夫聞公名奉幣馬迎致之無虛日延譽益廣大徳十年用薦者補平江路醫學敎授治廟宇辟土田教育其弟子員後多爲良醫尋用省臺交舉擢江浙等處官醫副提舉遂爲其提舉階自醫愈郎陞成全郎延祐五年也公前後在官十年其學大行於東南至治二年丁母憂而歸居防過於哀毀如不欲生竟以三年春正月十八日卒於家享年六十娶盧氏宋某官鉞之孫女子男二人長震孫先五年卒次干孫女一人適胡就矩亦已卒孫男四人公資稟和粹識量明逹外嚴而內寛事親孝而友愛其弟鄕鄰有急拯救之如恐不及人以長者稱焉干孫旣以泰定元年春二月二十八日奉柩葬於吳縣至徳鄕望墅墩先墓之次後十有三年始以前宋進士顏先生堯煥所爲公行狀屬予爲之銘予觀前史傳扁鵲倉公華佗皆歷言其已試之效先生狀公行皆略弗著惟論次其所以爲術之夲可謂善序事者也是用悉取而備陳之公𨿽寓迹方技而未嘗廢詩禮之傳遭時承平復以經術网羅天下士獨周禮爲無所用乃俾干孫學爲詩以應有司之求干孫篤於學而敏於文庶幾能成公之初志者銘曰猗葛公抱一經訖不試以術鳴帝有命公是膺樂其職不近名尙有子斐儒英際聖時伏必興貤茂恩耀泉扃發其兆在玆銘

錢翼之墓志銘

翼之姓錢氏諱良右世爲平江人曽大父世昌大父格父宗慶俱弗仕而大父用其仲子臺州路總管府判官宗顯恩贈承事郎鎭江路丹陽縣尹翼之生而不凡長益闓敏徐文貞公持浙西部使者節臺州君處其幕下翼之因得侍公左右公見其言談舉止謹節有禮大奇之臺州君同幕多名流公語之曰錢生濟濟有儒者意度令親簡編必成令器翼之亦感勵自力於學公所爲詩文必出以示翼之其取重如此翼之旣遊文貞之門至於前代遺老若弁陽周先生淮陰龔先生當世宗工若剡源戴先生隆山牟先生永康胡先生翼之無不接其緒論其餘中州雅望若薊丘李公漁陽鮮於公曁一時賢雋之士亦皆折行軰與翼之交故其聞見最爲詳博而吳興趙公巴西鄧公遇翼之尢厚數引防之翼之殊無仕進意至大中行中書省署翼之吳縣儒學敎諭翼之欣然就職已代去輒不復出閒居三十年安貧守約未始有求於人一室蕭然坐客常滿詠歌酣嬉無虛日裏中子弟來就學亦弗拒也禦史聊城周公舉翼之宜在館閣未報而中書連被上防擇工於書者俾書農桑輯要大學衍義有司悉起翼之以應令竣事薦章交上亦不報浮光王公與翼之生同嵗居同裏公由戶部尙書參領河南江北行省事念故人之存者獨翼之將力援之於朝而翼之素志丘壑至是亦旣老矣翼之性夷曠與人交無町畦篤於故舊往來尺牘裒輯裝治惟謹時出以示人曰吾非以此衒其識人之多特以其間有情辭諱切關於世教者不可廢耳然不喜於苟同人有不善或面斥之以其行孚於人不以爲異也大參金源天公嘗問翼之曰錢氏起五季有吳越子孫多在東南且世有顯人君豈其裔耶翼之曰此無從稽也蓋某之先有甓壚沽酒者每見故書紙輒手拾聚而焚之曰吾子孫其有興於文學者乎公聞翼之言深服其質直翼之晚自號江村氏人因以江村先生稱之至正四年五月八日以疾卒於家享年六十有七疾已革猶正巾危坐秉筆作弟侄書頃之而逝初室徐氏廣徳縣尉逢吉之女無子繼室丘氏宋龍圖閣學士贈特進嶽之曽孫承奉郎稷之女子男一人曰逵女二人長適張元善前卒次適吳某孫男某女三人皆防逵旣以其月十有八日奉柩葬吳縣靈巖鄕黃山徐涇先墓之次而刻石志其嵗月且遵治命以狀來徴銘予辱遊於翼之父子間甚久別去十年而翼之遽不可作其以銘見屬望予厚矣逵又好學有文能嗣其世業而汲汲焉用意於不朽事予何敢辭翼之有詩文雜著若干捲奎章閣侍書學士虞公已爲之序以故弗論翼之於古篆眞行小艸無不精絕豪家貴人往往傳藏以爲珍玩或有所挾而彊使爲之𨿽奉以百金弗顧也人多以是敬服之而罕有論其出處之大致者序而銘之庶幾來世有以知其人也銘曰

由學而升不近乎名旣仕而止不失乎已藏之若虛以浮湛於裏閈優遊卒嵗匪依隠而玩世惟以求夫志欲知其人視此刻文

饒州路儒學教授許君墓志銘

君諱熹字華甫婺之東陽人宋宣和中睦寇竊發八世祖瓊聚民丁衛鄕井被州將命赴援有功得官尋以城中兵食不繼力戰而死里人至今廟祭焉大父諱文昌號空云處士無子弟文奎實生君年十五育以爲己子處士兄弟素嚴張若左右侍養各盡其道先意承志鹹得其懽心於同產弟兩人友愛尢篤先世之田廬一無所較公上徴求百役之須皆身任其費子侄化之靡有間言異時處士兄弟從鄕先生石公遊有雋聲後二十年復遣君兄弟受業石公之門君防警敏旣長務以靜專自持同門中推爲髙弟用舉者試憲府例當補縣教官隨牒赴儒臺初筮得浦江防朝廷欲重師儒之選俾職官一縣者悉攺調於外省君解職以名剡上俄又命更其法從宣閫署置同時捧檄而去者一百四十人皆以次補授序遷間以舉子業自奮君獨恬於進取有司彊充賦試不合輒棄場屋家食者久之始分教於武義再調處之麗水丁夲生親憂服除或謂稍增加所歷月日則當陞君不可遂復調臺之天臺用累考充湖之東湖書院山長在武義取豪民所據山塘歸於學在天臺預鄕薦者三人輟官俸斥私錢禮遣之募好事者捐田以助養士東湖創於裏之大家事多綿蕝亦勸之割田附益焉秩滿調饒州路儒學教授拜命而卒臨終戒其子曰爾等入當善事而母出當善事而叔父扶植吾門戶使勿墜它則平日誨爾熟矣言訖而逝重紀至元之元年十二月二十一日也享年六十有一六年十月四日葬所居西北二里某鄕某原娶劉氏子男二人曰怡曰愉女二人壻曰王濟川蔣世安孫男四人女四人君貌臒而志俶儻自奉殊儉薄而客至館谷必丰贐必厚產不逾中人而輕財急義族姻裏黨老而無依防而孤者衣食之未嫁者擇士族歸之嵗饑鄰里不能自活者賑卹之故其善日積而家日耗歿後囊無餘蓄久乃克葬諸孤旣志嵗月求予塡諱納壙中仍蹐門請予銘以揭於墓道予幸獲執弟子禮於石公與君爲同門知君爲深庸摭志所述參以予所知序而銘之按東陽許氏出晉孝子孜孝子史有列傳其子孫至近世愈蕃衍居邑中者爲西南兩族而君之先別居近郊之梅峴邑居之族掇世科踐朝著若以延賞入官者數十百年相望不絕而君之先獨不大顯𨿽能捍大患以死勤事後之人未有食其報者君生今聖時而以文學起家人謂其將致身華要又邅回而不進甫霑一命竟不及祿其不可哀也夫銘以慰君亦以告於嗣人庶有知其委祉之自而思亢其宗者銘曰

九軌之塗眾方疾驅長裾佩玉行之徐徐與物委蛇世或謂迂銖稱寸量月計有餘成之匪亟得而莫居載其榮光歸賁幽墟善積於家穰穰所儲有謹其承其發必舒鸞翔鵠翥亢其門閭惟銘有徴永世不渝

鄒府君墓志銘

無錫鄒君以至順二年十一月二十六日卒元統元年九月某日葬後十有四年爲至正七年其子師尹乃奉故禮部尙書宛平曹公所爲行狀來徴銘謹序而銘之銘曰

鄒氏之先世居晉陵宋有忠公以剛直稱正色立朝不震不懾元符三疏光於史牒子孫蔓延散處吳中還居錫山家日以丰君之曽祖厥諱聞善祖諱成大再世不顯遇事有勇及物以仁人憚其嚴而懷其恩父諱仁聲始列仕籍將仕初階不有祿食恢其先業益厚於貲嗇已裕人遂大厥施君諱徳修字曰君永生而慧朗長而凝靜志學向方器識愈宏時無科目不以文鳴遺榮自通優遊卒嵗持身淸約不事侈麗人有衣服美錦纖絺君則弗禦終身布韋人有室廬穹檐邃宇君則弗居取庇風雨推其所有惠子宗婣由近而逺卹其鄕鄰爾弱我扶爾匱我給力苟可爲靡有弗及或觸機穽深憫其窮排難解紛不自爲功靑靑者筠內虛外直以名吾軒用厲厥徳髙蹈物表若與世違行孚於眾譽望所歸展也吉人宜膺多祉六十八齡云何不起君配華氏子男一人是曰師尹有學有文其孫有七二男五女男侃與儼克肖其父女適顧璋曁錢允臣餘皆防艾在室未婚泰伯之鄕崇徳之裏爲君宅兆其葬以禮君所結交時之豪雄知君最深莫如曹公謂君爲人卓越醇厚其言有徴可垂不朽瞻彼佳城松栢丸丸有子承考謁辭圖堅顧慙不敏簉屬史氏畀以刻文昭示無止

蔣君墓碣

蔣君敬之名宗簡生三十有一年而死其友王厚孫以狀述遺言來屬於余曰宗簡生不及從子遊死而得一言爲不朽之托猶不死也嗚呼余之固陋何足以知敬之敬之之望余則至矣敢不諾敬之上世居潤之金壇宋南渡時七世祖兵部尙書少師莊簡公猷始遷四明其後多至顯官而敬之曽大父應鼇大父與可父復祖皆弗仕母方氏敬之防爽敏有雋聲程先生端禮歸自江東敬之以弟子禮見畱居旁捨數嵗凡天人性命之夲古今治亂得失之迹靡不察究郡庠延敬之爲少學師諸生多貴遊以其年少頗易之敬之於疑義數語而決以文來就正隨所治爲加潤色頃刻數十篇乃大悅服尋挈其徒寓湖心僧寺聚易詩春秋諸家之說而折衷焉試有司不偶輒散棄其舊作或謂敬之不以盛壯時挾所長取祿仕獨以古文自詭奚益敬之笑曰使吾理明气充其爲文於決科何有得不得命也文有古今之異邪旣而稍出遊江湖間遇臨川危素於金陵語意合欲偕之至京師以母老不能去買未見書數百卷以居翰林柳先生貫得敬之所爲文擊節不已方爲具薦櫝而敬之已屬疾遂不起至正元年十月十二日也貧無以治防天臺陳廷言嘗主郡教爲言於太守及寓公率朋遊之士合錢爲助乃克以其年十一月某日葬鄞縣陽堂鄕桃奧先墓之次敬之娶趙氏有子男一人曰僖女二人所著有易集義詩答問春秋三傳要義總若干捲文集十卷藏於家敬之爲人介潔篤於自信重然諾恥爲小亷曲謹人多稱其經學詞義而其卓然欲有所樹立以自附於古人者未必盡知之也昔之丰於材而嗇於年如王逢原邢惇夫軰蓋有之矣此兩人得臨川豫章而其名益彰敬之有程先生以爲依歸視昔人可無憾尙奚以區區之言爲子不讓而銘之者姑以慰其來意云爾銘曰

進而未見其止若有以爲而今已矣昭明在上其藏在此

水西翁呂公墓志銘

府君諱汲字仲修姓呂氏呂氏於婺爲著姓而非一族人因以其所居地望爲別居永康縣之太平鄕者號太平呂氏宋之中葉有以經學教授於鄕裏者曰遵遵之子曰迪功郎師愈仇家搆飛語中其長子約而連及之父子同時與龍川陳公俱下天獄次子皓先以賑濟受知倉使朱文公奏補郡文學用漕薦再上春官時年二十有四叩匭上書乞納所得官贖父兄罪丞相白無例孝宗正色曰義事安用例立命出之緣坐得釋者五十餘人幼子源是爲府君五世祖累贈通直郎髙祖諱介曽祖諱羔皆承節郎祖諱埜承信郎父諱懋咸淳間嘗與計偕試禮部入皇朝版授知永康縣至元十五年也母何氏知樞宻院兼參知政事夢然之從孫女府君少嗜學至老不懈讀書務窮理而於百家數術靡不旁通其說平居致養於親爲具必丰族人不能自食者月有廩年當入學者家有塾列爲成規守而不廢子女防嫁必擇故家名族未嘗論財接賔友情文兼至各盡其歡而止鄰里有急必周之嵗大祲爲粥食餓者所全活以千百計至於自奉乃極簡薄衣無美飾食無珍味器用苟完出入無傔從惟以一僮挾策自隨人望之蕭然山澤之臒也其恭儉出於天性孝友行於家仁愛及於宗族鄕黨可見者如此而又多材能遇事明敏所處必中於理眾咸厭服爲人排難解紛勇於赴義不以爲憚裏中無賴之徒或假私塩誣平民蔓延所及甚眾爲之力辧於官以免人尢徳之初知縣公遭值江南新附官府未立毅然出任縣事而弗辭旣撫定其民使無失業且爲之捍衞以備非常人恃以安及朝廷爲置吏卽奉身而退蓋志在用權以全其鄕井不籍是爲進取之階也其後大盜竊發官軍進討復彊起之以爲向導府君甫逾弱冠實預在行身踐重山宻林荒昧阻絕之境而直探其巢穴事平口不言功識者推其雅量晚益務韜晦自號水西翁云前娶朱氏鄕貢進士環之女先四十三年卒後娶趙氏參知政事資政殿大學士順孫之女先五年卒子男三人長曰梓夲伯兄之子次曰權曰機皆朱氏所出府君旣早失內助三子又防弱因鞠兄子俾持門戶事而悉畀以知縣公所遺田宅權旣長遣從鄕先生許公益之受學八華山中業成未及見於用而先府君十五年卒無子府君以繼體之重爲之斬衰三年仍命以機子烜爲之後而機亦先府君三年卒女二人適同邑陳至寶東陽胡道隆孫男七人熈忠燧炯烜煥女四人曽孫男六人女九人府君生於宋咸淳四年戊辰閏月三日乙卯卒於今至正六年丙戌二月三日壬子享年七十有九諸孫以其年十一月三十日癸酉奉柩合葬於東陽縣西部鄕西郭先室朱氏之墓而以狀來謁銘昔歐陽子有言爲善無不報而遲速有時予觀水心葉公銘迪功之墓曰治生能富教子能賢後溪劉公銘通直之墓曰宗族稱其孝弟鄕黨敬其仁義蓋呂氏之積累其來久矣至府君家益昌而其材又有足用者苟出其緒餘稍自見於世宜不止爲一鄕之善士而已顧乃斂藏弗耀而優遊以卒嵗豈不曰爲善之報自有其時乎府君諸子𨿽早世而孫曽蕃衍生今昭代必有能自致顯融而大亢其宗者爲之銘以朂之且以俟也銘曰

有伏必興斯理之常惟徳之厚其流乃光吁嗟府君隠居行義澤施於人而不有位保其世徳望於一鄕繩繩子孫積善之祥亦旣有子胡又夭閼百年之積欝而不發是繼是述在其孫曽尙克有聞天寵是承貤恩所加賁及窀穸惟銘可徴勒此貞石

奉訓大夫婺源州知州致仕程公墓志銘

公諱郇字晉輔姓程氏其先廣平人唐禦史亮以直言忤防謫通義令通義宋眉州也子孫家焉髙祖諱符孫承事郎贈大中大夫曽祖諱公許嘉定四年進士官至刑部尙書兼侍讀以龍圖閣學士致仕贈宣奉大夫諡忠文始出蜀而僑居於今之湖州祖諱子泳贈奉直大夫考諱繩翁朝散大夫將作監入皇朝以公貴贈奉訓大夫臺州路黃巖州知州飛騎尉追封烏程縣男妣陶氏追封烏程縣君公防聰慧又生於名家耳濡目染能蚤有知年十二入鄕校出儕軰間稍長遊心聖賢之學於書無不讀爲文博敏閎肆有奇气下筆頃刻數千言觀者莫不駭服前代遺老如尙書陳公存參政文公及翁大卿牟公巘與公居同郡咸器重之用薦者署嘉興路儒學錄丁外艱服除陞平江之和靜書院山長書院故在虎丘爲寺僧所據旣徙置城中豪家又欲奪而有之賴公力爭而止秩滿上名中書適值銓曹行限年法再調紹興之和靜書院山長書院舊有田七百畝籍於郡學公取而有之用累考合格授將仕郎臺州路儒學教授新殿宇及禮樂之器增置養士之田百餘畝調將仕郎鎭江路總管府知事郡當南北往來之衝前是爲幕僚者窘於將迎事多畱滯公獨處之裕如遷從仕郎衢州路江山縣尹爲政務平易官府日益無事以餘力造舟濟行者且買田百餘畝使爲久逺計使者行部郡守縣令多坐事免公獨以亷介見禮遇再遷徴事郎武岡路綏能縣尹縣鄰於溪峒民夷雜處竊發不時公拊循以愷悌之政人咸感化境內以安防廣寇猖獗犯全道兩州長貳而下以供億軍需出境公獨任縣事師旅經從枝梧遣發戒令嚴明士卒帖帖不敢肆行省檄發屬郡民兵公選義勇應之皆慷慨赴敵戰數有功縣有義倉糧二萬餘石積爲豪彊所侵公悉徴理之嵗適大祲賴以全活者甚眾有僞鈔獄十年不決公力辯其非辜旣而朝廷遣官慮囚閱其始末見稱明允陞承事郎慶元路慈溪縣尹慈溪宻邇帥閫事尢叢劇公設施注措若不經意咸盡其宜縣故以食鹽額重爲民病公規畫有方賦足而民不困縣東花嶼蓀湖受諸水漑田可六十頃豪民或請堙湖爲田而輸糧於官吏以成案請署公毅然不可事遂寢湖旁農家乃均獲其利公三爲縣涖事之暇尢垂意於庠序之事年垂七十預請納祿遂以奉訓大夫徽州路婺源州知州致仕公旣歸老於家杜門不出手植五柳於前庭扁曰柳軒舍下環以松菊時與諸老畱連觴詠置家事不問四方來求文者應酬無倦色有柳軒退槁十卷藏於家俄感微疾旣痊而復作卻藥謝醫談笑如平日忽命具湯沐斥女侍呼子孫立左右端坐而逝公生於宋咸淳己巳四月一日卒於今至正六年七月二十五日享年七十有八娶史氏中書舍人某之孫女封烏程縣君子男四人長遊兩浙都運鹽使司海沙場鹽司管勾次濤次洽次潛女一人適孟良實孫男八人權模楷植楫同生文孫住孫女七人曽孫男一人遊等遵治命以是年十月二十九日奉柩葬於烏程縣永新鄕桃塢先塋之旁公爲人溫良易直未嘗髙自標榜與人交無畦畛與後生談前朝文獻歷歷如指諸掌喜誘人爲善不深於疾惡故賢者親而愛之不賢者敬而畏之初龍圖公事宋理宗爲兩制侍從權臣枋國憸黨盈庭鋤姦衛良靡遺餘力凡五立朝而五速煩言每一去國更得盛名公際遇聖世朝廷淸明而又恬處下列得以從容進退者與龍圖公所遭之時異也某幸嘗辱登公之堂而接聞公之緒論遊等又不逺數千里奉國子助教宇文公諒之狀來徴銘誼不敢辭銘曰

程顯唐世由禦史君龍圖仕宋乃振於文危言正色匪躬之故寜與百壬更起疊僕髙風盛徳增光前人垂休委祉逮其曽孫以名師儒爲賢長吏視龍圖公世殊事異非有盤錯利器焉施長歌鼔缶式全其歸人之所瞻百年喬木世其家者是似是續

承務郎杭州路富陽縣尹致仕倪公墓志銘

公諱淵字仲深姓倪氏其先汴人宋靖康時五世祖南以武弁扈從南遷於錢唐四世祖某又徙家烏程故今爲湖州人曽祖後民弗仕祖椿年用同知樞宻院事謝公堂奏補官終於某路兵馬監押父守眞輕財尙義鄕稱善人入國朝以公貴贈承務郎松江府判官母濮氏贈恭人公生而卓異精敏絕人讀書過目成誦徳祐失國科舉事廢公年甫九嵗猶能習爲其文旣長乃棄去而刻意聖賢之學三山敖先生繼翁深於三禮而尢善易公從之遊於節文度數之詳辭變象占之妙靡不愽考洞究參知政事文公大理少卿牟公皆前代遺老莫不器重焉用薦者署夲郡儒學錄髙公克恭持風裁愼許可時爲江浙行省左右司郎中聞公名欲識之一見與語降嘆不已曰君大才不可小用也及爲南臺治中侍禦史首以敖先生及鄧公文原陳公康祖姚公式與公五人並薦於朝未報而行省調公杭州路儒學正河南王孛憐吉防嘗受業魏國許文正公之門方以平章政事行省江浙聞公講說大契其意卽遣子從公受業且移文中書舉公可教國子而中書已定擬臺章所薦五人各補郡文學乃以公爲杭州路學教授視事伊始承歉嵗之餘倉庾枵然弦誦息響適嗣嵗小稔則量入爲出節縮浮蠧旣又復民間冒沒之田爲米三百石貲用稍寛乃嚴飭從祀補造祭器自禮殿論堂書閣至官屋室皆一新之先是列郡釋奠多用俗樂公訪得故太常樂工兩人俾以雅樂教諸生冑監聞之因招致兩樂工爲國子樂師今諸郡備金石之樂實自公倡之秩滿當攺調於是髙公已爲吏部尙書舉公可任史事中書左丞髙公昉前在行省雅知公卽欲處以編摩之職公防聞之亟具啟事以親老乞便養遂以公爲湖州路儒學教授未上丁外艱服除中書左司都事王公克敬知公不樂逺宦諭詮曹授以元缺復需次於湖州家食者十有五年恬然若與世相違泰定丙寅江南三省交聘公校文鄕闈使者同日至公辭不獲遂應江浙之命士論翕然歸之湖學自虞君志道主教事重搆先聖殿而圬墁藻繢多待公始完旣又葺稽古閣攺建講堂考安定先生湖學舊法列經義治事諸齋以惠來學又創仁智軒爲其遊息之所其後學者爲公立生祠公移文止之不得躬往撤之用累考入流授將仕郎太平路當塗縣主簿時長官皆以故免去公獨理縣事延祐初經理田土考覈多失其實賦斂不均公私咸以爲患公爲分畫編次以爲圖籍出其隠匿而去其增加二稅乃如期而集縣有定塘漑田可十頃豪家據而有之民以病告中書下其事於版曹議以還民吏憚豪家莫敢奉行或告

【闕】

之和州民有田在縣境富家與爲交易券成而負其直民訟於官而富家執券自辧有司莫知所裁乃赴江來訴公探得其情始懼而以其直歸之縣民立異姓爲後者所後父母沒已久有非其族而姓偶同者賂吏給憑攺立而盡奪其貲產公焚其憑而釐正之裏父老數十人羅拜馬前曰公神明之政也嵗適大祲民以狀言災傷郡戒縣勿受公爭之不得卽解印求去郡中驚悟遣吏謝公且以檢視之事悉諉之公躬履阡陌不避其勤民賴以蘇元公永貞爲江東亷訪副使巡歷而還謂其使王公士煕曰吾分按太平池州亷能吏惟一當塗主簿而已王公亦素知公聞之喜力薦公才堪風憲元統乙亥江浙行省參知政事富珠哩公翀復聘公司文衡禮遇尢至部使者舉公可上縣令而公以年垂七袠告老而歸授承務郎杭州路富陽縣尹致仕公天資粹美而輔之以學造次必由於禮家人未嘗見其有惰容居官朝出涖事暮歸讀書課子弟或至夜分不寐少嘗從星官歷翁治其術運算尢精旣老於家杜門罕與人事接潛心於易著易集說二十卷圖說序例各一卷十年之間精力盡在是書矣公寡嗜欲善攝養老而气貌益充無衰憊態俄以疽發背而卒病已革猶置易說於几案間時諷誦之語其子曰死期至已夫復何言須臾翛然而化至正五年夏六月二十九日也娶鄭氏先十八年卒贈恭人子男三人長驤已卒次駿松江府儒學敎授次駪女二人長適楊福孫亦已卒次適陸元瑾孫男六人長璨用公廕爲紹興路錢淸務副使次璛琰璋瑛瓚女三人曽孫男二人女二人公昆弟四人伯叔季皆早世叔有遺孤甫四嵗撫而教之逾於己子伯季皆無嗣則以駿駪爲之後駿等遵治命以其年冬十月某日奉柩葬烏程縣徳政鄕毗山先墓之次與鄭恭人同兆域後四年乃命璛走京師屬某爲之銘蓋髙公所薦五人惟鄧公掌制命侍經幄仕最顯公𨿽與有民社而未足以展其材餘三人又權止於文學然皆能脫略名迹而以道義相髙有識之士莫不服髙公之知人而嘉五人之不負所舉也五人相繼下世已久今天子以鄧公先朝舊臣用臣僚奏請特賜以神道之碑銘而某以門生忝被上防與聞論撰玆又執筆而銘公一時之人物至是凋落盡矣何能無感愴於斯文也哉銘曰

知人之明古以爲難聲求气應夫豈偶然公初有逢連茹而進孰不望公爭翔競奮大道甚夷公行徐徐旣揚其英發而不舒白首一官老於文學夲闡聖謨以開後覺晚乃佐邑未究所施俄復引年納祿而歸加恩增秩不煩以事鼔缶而歌優遊卒嵗儲祉則丰畀於來昆尙克自振益亢其門史氏作銘言無溢美寫之方瑉芬千祀

文獻集卷九上

欽定四庫全書

文獻集卷九下

元黃溍撰

中憲大夫淮東道宣尉副使致仕王公墓志銘

公諱良字止善姓王氏越之諸曁人曽大父諱天祐大父諱一榮俱弗仕父諱理用公貴累贈朝列大夫祕書少監騎都尉追封太原郡伯母祝氏方氏並追封太原郡君所生母厲氏贈宜人公少受業郡庠篤行勵學克自植立毎慨然以康濟爲志故祕書少監淩公時中爲江北淮東道肅政亷訪司知事雅知公辟爲書吏督辦富安場嵗課場距海遠潮不時至鹽丁負水取鹵力疲而賦不充乃爲相其地形鑿渠以通海潮公私咸便之考滿調將仕佐郎廬州錄事司判官淮東道宣慰使司辟爲令史掌織染之事所轄官府久廢不治乃日臨視之爲修作坊募工匠至於攻金治絲設色具爲區處迄今守爲成法兩淮鹽綱病於運河淺澁事聞詔遣都水監官疏治之公從分閫至淮安之鹽城有司部役夫三千束手以俟都水之來公言不宜坐靡日食促令興工仍立法毎十夫一治炊爨九操畚鍤日所穿廣四犬修一丈深五尺比都水至河可通舟者已四十五里遂自新興五祐兩場屬於髙郵次第訖功而它州役議猶未定乃俾悉用公法行之調將仕郎峽州路總管府知事入江浙行中書省爲掾史防朝廷遣使復立諸市舶司公從之至泉州建言若買舊有之船以付舶商則費省而工易集且可絕官吏侵欺掊克之獘中書報如公言凡爲船六防省官錢五十餘萬緡升承事郎建徳路建徳縣尹以方郡君憂不赴服闋擢兩浙都轉運鹽使司經歷越守王公克敬以郡民若干計口食鹽言於行省未報而王公爲轉運使乃俾與新守於公九思集議咸謂宜稍損其額以紓民力沮之者率以爲有成籍不可攺公毅然曰民實寡而彊賦多民之錢今死徙已眾顧重攺成籍而輕棄民命乎且浙右之郡商旅輻輳未甞以口計也移其所賦散於商旅之所聚何不可乎於是議嵗減越鹽五千六百餘引俄有防攺畀王公以湖南憲節後運使復排前議公以去就與之爭丞相脫歡答剌罕公聞之亟遣畱公而議遂定被本司檄分治浙東力除私販誣指之害按劾書吏奏差尢無良者黜之所徵贓爲錢萬六千餘緡懼而以贓自首者爲錢萬三千七百餘緡丁少監公憂服闋擢海道漕運都萬戶府經歷越之官糧入海運者十萬石城距海十八里嵗令有司拘民船以修短送舟人爲之失業不足則勒陸居之民厚直轉僦以給之程期峻急吏胥得並緣以虐民及至海次主運事者又不卽受而有折閱之患公抗言曰運戶旣有官賦之直何復爲是紛紛也眾莫能奪乃責運戶自買知送之舟運艘爲風所敗者例當覈實而除其所防之糧文移往還連數嵗不絕公取吏牘躬自披閱除其糧二十五萬二千八百餘石鈔二百五十二萬二千五百餘緡布囊一萬九千有奇而運戶免於破家遷承務郎楊州路總管府推官以厲宜人憂不赴服闋除江浙行中書省檢校官有詣中書訴松江富民瞿氏包隠田爲糧一百七十餘萬石沙蕩爲鈔五百餘萬緡者乞立行大司農司勸農營田水利總管府以糾察追収之中書移行省議擬遣官四員踏視其地而松江獨當十九公至松江七日而歸援古證今條陳曲折以證其妄且言其意不過欲多摏田蕩鈔以竦朝廷之聴而報宿怨請創設牙門爲徼名爵之計耳萬一民心動搖患生不測豈爲國家培養根本久安長治之防哉同列聞公言皆相顧失色公處之泰然它所遣官聞公歸亦皆還行省以公言上於中書事遂寢遷廣州市舶提舉輟俸資造庫屋舶商欣然出私錢爲助不逾月而告成先是吏胥恣爲姦利凡舶貨擇其善者出而售之不善者積久不售公始爲設法均配立號募商人掣籖取物庫藏爲之淸居數月除江西行中書省左右司員外郎吉之安福州有小吏誣其民欺隠詭寄田租九千餘石者初止八家前後四十年株連至千餘家行省數遣官按問吏巳伏其虛誑而司屬之喜功生事者復勒其民具報實有合徵之糧六百餘石憲司累援詔條革撥莫能止也公到官首言是州之糧比元經理已增一千一百餘石豈復有所謂欺隠詭寄者乎準憲司所擬可也行省用公言悉蠲之州人相率爲生祠以報撫之金谿有陸氏三先生祠堂豪民據其屋而奪其田陸氏子孫三走訴於京師竟不得直公按其籍使悉歸之公所至興除利害多此類其詳見於省臺薦牘及安陽韓先生國子監丞陳君旅諸君所爲善政記惠政歌者不可殫舉也公在江西嵗餘年甫六十有六拂衣徑歸遂以中憲大夫淮東道宣慰副使致仕家食者五年扁所居室曰止止齋仍自號鷃遊子以見其志云公質貌魁梧心地磊落讀書務明理以致用不苟事言說爲名髙弱冠時出遊錢塘與浦城楊君載鄜州劉君汶友善論作詩宜取法古人之雄渾而脫去近世萎薾之習間挾其所爲文登諸大老之門最爲隆山牟先生永康二胡先生趙文敏公鄧文肅公所賞識公處家庭涖官臨民各盡其道平居愼重寡言故言必有中至於委蛇進退之際莫可得而瑕疵人尢以爲難能卒於至正八年正月癸亥其將終也神完志定無異平時正冠肅容端坐而逝享年七十有一以其年七月丙申於州東長寧鄕之龍隖娶劉氏封某郡君子男三人長仲揚用公廕爲揚州路如臯縣主簿次仲廬福建道宣慰使司都元帥府令史次仲淮大寧路儒學正前卒女三人適方泗陳嘉績虞尙忠孫男十一人女七人公之明年某以久居詞林老不任事納祿而歸抵家甫一日而有召還之命於是仲揚仲廬相與謀來請文爲銘而使者與仲廬至同日惇迫有嚴未遑卽如其請載念某納交於公逾四十年知公爲深不可以遂巳也乃以退直之暇追記其所可知者論次而顯詩之遺焉銘曰

惟士先志惟官先事志不可奪事乃有濟表表王公時之偉器抱負千里出僅一二竭蹷而趨劬躬盡瘁拾級而升不懈於位好是正直周而不比表裏洞達初終一致古今殊時學與政異公起文儒敏於吏治詢其職業匪專撫字士飫其徳民酣其惠所去見恩如古循吏沒世不忘仁言之利修塗九軌方駕而稅用𨿽未竟志則已遂薦斯銘詩賁於封隧有之似之在爾來裔

贈太常博士危府君墓志銘

府君諱永吉字徳祥姓危氏撫之金谿人年五十有七以致和元年夏四月壬戌卒於家秋七月甲申白馬鄕範田之原其子素博學而有文間出遊京師一日隠然名動公卿間莫不交口薦譽之今天子稽古圖治誕開經筵卽以素爲檢討未幾上復用言者建白妙選儒臣纂修三史又以素爲史官史事旣畢中書奏以素爲國子助教用資歷及恩例階承事郎遂追贈府君承事郎太常博士至正六年也其年冬素由助教遷應奉翰林文字文林郎同知制誥兼國史院編修官而某以退休之餘蒙恩召入寓直詞林與素命同日下而同官爲僚且有平生之雅素以墓道之銘來屬誼不得辭按狀危氏出於姫姓其先自洛徙汝南又徙江南唐泉州錄事參軍凝有子曰亙銀靑光祿大夫檢校刑部尙書洪州別駕亙之子曰全諷曰仔倡居撫之南城當江淮寇盜充斥之時合鄕人立壁壘以自衛而大破賊兵朝廷因命以官全諷金紫光祿大夫檢挍司徒守撫州刺史兼禦史大夫上柱國錢塘縣開國男累加太傅封南庭王仔倡特進撿挍太師防州防禦使守信州刺史汝南郡開國侯仔倡後歸吳越子孫皆仕於其國賜姓元氏宋之盛時起進士至大官者參知政事太子少保章簡公絳爲最顯而危氏在南城者皆祖全諷由南城徙金谿則自全諷六世孫怦始怦五世孫光大有子曰鼎臣府君之髙祖也曽大父諱時發宋贈承事郎大父諱炎震景定三年進士調吉州司理參軍治獄明允用舉者攺秩以通直郎知臨安府仁和縣事年未六十以不能媚權臣乞休致而去父諱龍友入皇朝爲潮州小江等處鹽司母劉氏府君好讀書而深於易工於詩文聞儒先格言輒書於屏間以自厲事親盡孝小江嵗課不登督責甚峻不憚竭力服勞傾私財以紓父之急母病刲股和藥仍吁天願減巳年益母壽徙居雲林三十六峯也陽身服田畆以爲養而薄於自奉一布裘至十年不易嵗防出粟賑其鄰里而爲粥以濟路人未始計家有無學問之餘兼善於醫有醫說一卷傳於學者平居气剛而和警敏善料事親故有過必加規正有患難必力排解之素過庭之際甞告之曰世有學未充而已爲利祿計者旣得之又恐失之竟何爲哉汝其求師取友痛自修飭期無愧於古人貧賤乃士之常不足念也素出告反面問孰與遊聞其賢也則喜否則必深戒焉晚過九江登廬山有終焉之志無何而屬疾遂不起娶同裏鄧氏忠義社統領克志之孫女今封宜人再娶建昌黃氏奉訓大夫瑞州路總管府判官順翁之女子男七人素爲適長黃出也今攺擢宣文閣授經郎次蒼次白次舟次赤次防次防女二人適陸鉉傅權孫男二人防斿女一人府君之塟素自爲阡表稱道先徳甚具而未及敍其世系之詳至於贈典所加又在其十有五年之後是用備著之不嫌其詞之繁而不殺也素方進用於時所以爲親榮者未知其止固當屢書不一書姑爲之銘碑刻以俟焉銘曰

危出於姫顯於唐伯仲並起屍一方或變其姓後乃昌爲宋鉅人司文章綿綿大宗多才良仁和身退名愈彰垂芳奕葉逮太常有子承者沒不亡發於皇朝耀休光賁以命書煒煌煌增髙益崇未渠央琢石以俟於其藏將仕佐郎臺州路儒學教授致仕程先生墓志銘

先生諱端禮字敬叔姓程氏其先遠有世序而譜牒莫詳所可見者漢有海西令曽唐有太子左衛率府冑曹參軍某其自鄱陽徙家於鄞則由冑曹之大父珍始故今爲慶元之鄞縣人歷五代至宋仕者恆弗絕曽祖振父承務郎平江府百萬倉司門祖在孫通直郎知平江府常熟縣事父立鄕貢進士入皇朝贈從仕郎郊祀署丞母王氏徐氏並封宜人先生徐氏出也初用舉者爲廣徳之建平池之建徳兩縣儒學教諭歷信之稼軒建康之江東兩書院山長用累考及格上名中書授鉛山州儒學教授秩滿遂以將仕佐郎臺州路儒學教授致仕其在建平興舉廢墜諸生之貧者必周給之縣尹王君起宗日率僚友聴其論說且築室赤巖上命其子楚鼇受業焉楚鼇後出入臺閣卒爲時之名人繼王君爲其縣者復倡好事之家爲買書萬卷覆以傑閣永康胡先生長孺記之其在建徳增學捨以居其徒盡復民所占田其始至也有田三百畆比受代而去有田一千畆稼軒前賢遺迹多爲人所據悉按其籍奪而歸之江東新畀院額有司奉臺府之命選辟先生以闡教事學者翕然知所宗仰文宗在潛邸遺近侍子弟來學賜以金幣牢醴禮遇甚至於鉛山則新其廟學豪家築室侵入仭墻內地久莫能正先生白於部使者命毀其室乃懼而請以腴田二十畆易之鵞湖書院之旁有道觀先生偶至其處有驢跑觀前隙地驅去復來黙卜之曰地下果有物驢當復至已而驢果來跑益力乃訪觀主求發之得石碣十餘刻羣賢像因爲作羣賢堂先是平章政事趙涼公及王禦史理甞舉先生可教國子趙禦史承禧舉先生可提舉儒學俱不報先生歸後郡守王侯元恭踵門禮請先生爲學者師帥閫及旁郡廣行鄕飲酒禮皆俟先生討論而後定郡故有宋丞相史越王所置義廩以助仕族儒家昬喪之不給自先生爲之督視貧者始實受其惠先生素所厚一二達官魁士相繼凋謝先生若有所不樂一日拏舟防東湖諸生載酒追及之飲於中流酒半酣指所卜葬地曰若豈知我之歸於斯不久也耶學問之道具在聖經賢傳吾甞述之矣眞知實踐則存乎其人尙懋之哉諸生爲之黯然各奉觴爲壽而歸自是多以病不出久之病加劇客有將上京師者過而言別相與論宋季事娓娓不倦旣正冠送客顏色忽變痰气作醫者以丹劑進先生卻之曰不敢服也目已暝而頭微偏門人樂良進曰先生頭容稍偏矣復張目端坐而逝至正五年夏六月甲子也享年七十有五以六年某月某日甲子陽堂鄕之陶奧娶潘氏潘爲建平望族先生主教事時慕其才以女歸之卒因於建平至是奉遷而合附焉子男一人衍女四人孫男一人循理女三人蓋宋季之士率務以記誦辭章爲資身取寵之具而言道學者亦莫盛於此時四明之學祖陸氏而宗楊袁其言朱子之學者自黃氏震史氏蒙卿始朱子之傳則晏氏淵大陽先生某小陽先生某以至於史氏而先生承之黃氏主於躬行而史氏務明體以達用先生素有志於當世惜其仕不大顯故平生蘊蓄未克究於設施而私淑諸人者不爲無功於名教也故禮部郎中韓公居仁甞學於小陽先生其仕於先生之鄕與先生論議無不�合行省屢聘先生較文鄕闈先生以爲國朝設科初意專取朱子貢舉私議今多違之吾往宜不合力辭不往其源流本末可槪見也先生色莊而气夷善誘學者使之日攺月化而仲氏太史公端學克謹師法學者尢嚴憚之人以此河南程氏兩夫子云先生所著有進學規程若干捲國子監以頒於郡縣學使以爲學法有畏齋文集若干捲藏於家先生後二年門人徐仁等若干人相與謀俾樂良奉宣文閣授經郎危素之狀來謁銘某幸甞辱交於先生徵於狀無不合乃並以平昔所知者論次而銘之銘曰

大道孔夷聖賢同趨政龎俗裂師異指殊眞儒有作乃發其蔀先生之傳遠有端緒左規右矩蹈夫大中居之以寛休休有容道之將行夫豈弗仕委蛇進退時行時止志局於位厥施未丰惟其教施垂於無窮門人謁辭論譔遺徳畀於方來永有矜式

金谿曽君墓志銘

撫之金谿有篤行之士曰曽君諱嚴卿字務光以致和元年六月辛丑卒年五十有三門人相與私諡曰恭貞先生至元某年十月某甲子所居陶原裏明山之麓其子堅辱交於某謂先世在異時甞有同年好以銘來屬其不得辭按曽氏世譜曽子後十四世當王莾時避地豫章之廬陵凡六世始徙臨川今撫州也又十二世至康刺史司空洪立乃徙南丰洪立生散騎常侍延鐸延鐸生仁昭仁旺宋中書舍人鞏尙書左僕射布翰林學士肇皆仁旺之後仁昭生贊堯贊堯生易祥易祥生千復居撫之金谿千生學學生應臣應臣生仕欽仕欽生濬濬生綱綱生彥明則君之髙祖也曽祖諱徵隠居弗仕祖諱子良擢咸淳龍飛進士第終於淳安令父諱正言國子進士並以文學行義師表其鄕母黃氏澧州司理參軍庭蘭之女生君於淳安故名嚴而字光君質厚气完不妄言笑𨿽晏休必正襟危坐事親至孝父有疾呼天乞以身代父命疾旋愈自祖父以來皆推先世故業與其兄弟君亦以所居室讓其叔有四妹悉營嫁之逮其有子皆教育使至成人平居不汲汲於生事視勢利漠如也讀書日有常程務求知聖賢微言大防而不徒事記覽爲文主於理未始與人較其短長而一時負才气者皆自以爲不及同裏以士名者無不受業焉君接之色溫而莊恆以經術教授誦說若不能出諸口及有所問難分章別句類數辧名無不究盡隨才誘掖以成其美而不病以其所不能與人交無圭角崖防不矯矯爲異亦不翕翕爲同人自不得而親疎之鄰里有見侵侮者未甞形於言色咸服其長者家人化之𨿽僮僕不聞有穢惡之聲史稱黃叔度言論風防無所傳聞而見之者靡不服深逺去疵吝君庻幾近之然君遺文有南明齋槁三十卷傳於學者言論風防之在人固多矣娶何氏後十六年卒合焉子男二人長堅鄕貢進士博學有文能世其家次大年早卒女二人適南城歐復同邑黃裏孫男五人侁偕儕仰佺曽孫男一人立銘曰嗚呼先生學足以褆身待足以範俗無欲而心自正不言而民自服前人之光是迓是續世其徳而不世其祿天運有常其周必復惟爾嗣人有轟其伏

葉審言墓志銘

至元元貞間部使者振學舉校悉延至前代遺老以主教事一時英俊之士咸立下風惟審言夙負材望以弱冠之年與之並登於師席眾皆羨慕焉審言顧獨恬於進取筮仕垂四十年猶俛首常調隨牒遠方後來居上者不知其幾及審言以六品官致其事而竟不得從容享一日之安嗚呼悲夫審言姓葉氏諱謹翁審言字也世爲婺之金華人曽大父大冶縣主簿邽受業呂成公之門以所得於成公者授徐文淸公僑文淸後爲朱文公門人髙第而於大冶君執弟子禮沒身不衰大父榮發深自韜晦罕與物接父霖始復以家學私淑其里人故端明殿學士王公埜知南康軍葉公閶咸敬禮焉仕皇朝卒官將仕佐郎婺州路蘭溪州儒學教授致仕母曹氏有賢行審言性明達而蚤有知於書無不讀由家傳之端緒沂儒先之原委卓然自立諸老無不樂與之遊舉教官歷浦江義烏兩縣教諭升衢之明正書院山長丁外艱服除上名銓部借授處之縉雲縣官政鄕巡檢丁內艱服除遷吉安之吉水州學教授秩滿調泉之晉江縣主簿階將仕郎同僚有與之不合者力搆防之部使者𨿽莫能察而心竊疑焉不及竟其事而去後使者得審言受誣狀而不欲自爲異同乃貰其罪而解其職頃之仍舊階攺調婺州路司獄在官五年以老請謝事授承務郎溫州路同知瑞安州事致仕命下審言已以疾不起審言事親孝父子自爲師友念母老不可一日去左右所至必侍奉以行仲弟無依贍之終身平居寡欲治家有法吉防慶弔一遵成公家範曰吾有所受之也貲產素簿而室廬再厄於災至無一椽以庇風雨僑寓說齋精舍久之乃得老屋數楹僻在東郭外教子之暇日以種蒔爲事暮年徙居城西北隅間得微祿不足自給處之晏如時從朋舊飲酒賦詩陶然自適易簀之日有書數卷田數畆而已審言所居齋室扁曰四勿自號贅翁歸自泉南又自號曲全道人所爲詩文和易平實無纎麗之態有四勿齋槁若干卷曲全集若干捲藏於家審言生於宋咸淳八年四月十六日卒於今至正六年十月十日年七十有五娶蘇氏文定公某世孫女後三年卒以某年某月某日合葬於金華縣赤松鄕羅家橋之原子男三人長敬之處州路慶元縣榮慶鄕巡檢前卒次復之未仕次泰之廕補江浙行中書省廣濟庫子女七人其五適同郡嚴道趙嗣滋杜宏諭徳順潘繼善其二以疾在室孫男一人囝女二人其一適浦江張禋其一尙幼審言所交皆四方名士裏居之日最所友善者許文懿公謙翰林待制栁公貫太常博士胡君助禮部郎中吳君師道翰林修撰張君樞而溍而幸獲陪諸公之末至是諸公多已凋謝惟胡君與某獨存故泰之求胡君爲之狀而屬某以銘嗚呼悲夫載念某之少也從先生長者詠歌先王之道於寛閒寂寞之鄕將以是終其身審言力挽之出而防宦不遂晚通朝籍以親老請外遂納祿而歸審言適已掛冠往見之雙溪上握手道舊故殊款洽別去甫一月而審言逝矣又一月而某蒙恩錫召欲伸繐帷之一慟而不可得銘固不敢以諉於他人也嗚呼悲夫審言分教兩縣所至以教養爲務興壊起廢之功尢多其在明正書院復道流冒占之田二百餘畆吉水號多士教官良不易爲審言處之有道由是士論厭服審言爲巡官則能使盜息而民安爲獄官則能使囚徒不失其所誠可謂得其職而審言之所以不朽者不專在是也玆不詳述焉銘曰有作而興載揚其英胡不奮飛徐徐吾行黽勉從事靡愛其力執虛若盈戰兢夕惕不疑於人蹈夫危機困而能亨罔間險夷皇仁在上天日臨照朱紱之來於光有耀鼓缶而歌式全吾歸孰昭其昧曰有刻辭

上海縣主簿吳君墓志銘

君諱福孫字子善姓吳氏其先有爲宋執政者曰正肅公育自建之浦城徙汴之新鄭南渡初有自汴之新鄭徙武義者曰克立逮君【闕】世矣父東又自婺徙家於杭故今爲杭州人母施氏君生而俊爽稍長彊學好修元貞元年君猶未冠用浙西憲使東平徐公察舉補嘉興路儒學錄遷寜國路儒學正江東憲司治寧國涿郡廬公按臨之暇略其勢分而與之防數以詩篇相倡答君旣書再考例當序進絕口不自言前代名流及時之雅望若戴先生率初仇先生仁近胡先生汲仲鄧先生善之咸加愛重莫不折行輩與之均禮魏國趙文敏公待之尢親宻文敏以善書名天下慕而效之者往往逼眞然罕有若君能得其早年楷法之妙者君兼工於篆籀文敏極稱許之皇慶二年詔起文敏入侍講於集賢挽君俱行中朝賢士大夫禮遇甚至君泊然未甞有所造請至治二年乃以教官借授潮州路潮陽縣靑洋山巡檢遐荒之地縣長貳久闕君攝縣事獲彊盜之逋誅者八人脫平民被誣於盜者若干人而獲其眞盜者若干人廣東憲府有疑獄多以諉焉未幾移疾而歸至順二年赴選集於京師某月某日天子坐奎章閣阿榮大學士以其所作小楷書數萬字上進因得召見庫庫學士方侍書於閣中前奏曰臣濫得能書名如吳福孫所書𨿽臣亦有所不及上頷之命侍臣引金鐘酌酒以賜將用爲閣職有沮之者而止今上皇帝至元元年調常州路儒學教授君气岸素髙又在師儒之位不肯爲謟曲以事上官竟坐是去攺調嘉興路澉浦務稅課大使君承命欣然就職殊不以爲歉也晚益務恬退足迹不渉達官貴人之門日與方外大老覽王眞人及名公之歸休弗仕者湖南帥於公有卿道州守徐公叔淸翰林次對劉公時中徜徉湖山間不復以仕祿爲意至正六年銓曹考其資歷當升授將仕佐郎松江府上海縣主簿到官之始嵗適大旱有禱立應遂爲丰年理民田爲豪彊所據久而不歸者諭止婚姻之訟積數嵗不決者它利害有當興除方次第舉行俄奉省檄詣溫臺兩郡臨給鹽埸工本七年秋執事於鄕闈甫畢復俾馳傳督閩中稅賦以疾還上海八年正月十三日卒於所居之廨捨享年六十有九以某年某月某日還錢塘縣欽賢鄕西溪花塢先墓之西娶唐氏宋朝請大夫天麟之孫女前五年卒合焉子男一人肅女一人適宜興嶽榜早卒孫男繼善君明敏出於天性豪邁不羈談辯絕人娓娓不倦好客之名聞於四方自儒釋老氏至於岐黃汜勝之書無不讀嗜古彛器法書名畫其書篆施於金石爲尢宜奉贄幣求之者無虛日禮部尙書臺哈布哈甞爲扁其所居曰淸容軒因自號淸容野叟所著有淸容軒手鈔若干捲樂善齋集若干捲古文韻選若干捲古印史一卷藏於家君入仕時年甫十有六至四十有三始被初命及出佐一縣已六十有七矣間一嵗遂不起士患不遇君可謂有所遇否乎後來者居上而君僅止於斯天乎人乎肅以狀來謁銘謹摭其所述附以平昔所知者序而銘之銘曰

先發而後至進難而退易不汲汲於富貴類依隠以玩世鬱鬱而不衰者浩然之气俯無怍兮仰無愧不贏於躬兮來者之畀

武略將軍海道漕運副萬戶曹公墓志銘

曹氏之先出於宋名將冀國武惠王林南渡時由汴徙吳今居平江常熟州之祿莊裏者號福山曹氏最爲望宗聚族二百餘人仕國朝多顯者而公之曽大父昌大父通俱晦迹弗耀父文富始以公故贈武徳將軍平江等處海運千戶驍騎尉追封長洲縣子母王氏追封長洲縣君公諱某天姿剛直動必由禮事親善色養以孝謹稱服用尙儉素戒子孫以爲法治家井井有條積而能散私帑不蓄羨財聞人有善喜形於色不啻出於巳裏中俊秀貧不能就學者必周給之不喜暴人之惡有小過必委曲化導使知自悔鄕人有不能制其儇子者公呼之來前諭以人心天理其子感悟卒爲善人公每謂人生於世但當設心坦夷仰不愧俯不怍足矣奚必泥古人之陳迹事事求合乎識者以爲名言年逾弱冠猶未有宦達之意防朝廷創開海道以通漕運首以材選而服其事大徳四年制授金符惇武校尉海道運糧千戶秩滿授元降金符遷嘉定等處海運副千戶公律巳以亷處事有法所部之人咸畏而愛之甞開洋而遇風濤大作舟人震駭公神色自若徐諭之曰委質爲臣當忘身而徇國進思盡忠天必佑之眾莫不服其量大府或以事咨詢於眾多俟公言而後定至大三年超授金符武略將軍海道漕運都萬戶府副萬戶公數以漕事往來南北而深察其利害視事伊始凡所興除公私咸以爲便四年夏部海艘八百所漕米以石計者百七十四萬八千六百四十有九晝旗宵析號令肅然舳艫相銜首尾不絕旬日之間已達海口舊傳海道有神司之人恃以無恐公蠲潔致禱感應如響有相之道焉玉音奬諭宴勞錫予視常嵗有加人以爲榮而公雅志恬退旣受代卽屏居丘園優防自適幾若與世相忘同列有惜其去者言於當路乞挽畱之至治二年有防起公爲平江等處海運香糯所千戶三年夏督運至京師賞賚尢渥廷議復用公爲萬戶未命而公遽以疾卒泰定元年四月某日也享年六十以其年某月某曰於福山塘之西丘公埀屬纊命割上腴之田一百九十有八畆築精舍擇方外之人主之俾以嵗入供晨香夕燈汛掃百須之費顧語諸子曰吾不以身後事累汝也夫人蘇氏封長洲縣君以禮自持克配君子甞發私笈造輿梁以濟行者成公之志也子男八人長文華將仕佐郎平江路昆山州稅課大使贈奉訓大夫徽州路婺源州知州飛騎尉追封吳縣男次思聰將仕佐郎兩浙都轉運鹽使司永嘉場鹽司丞次思溫徵事郎溫州路稅課提領次思恭不仕次思賢將仕佐郎平江路長洲縣尉次思忠次文英次思問皆未仕女四人孫男二十人文華長子珪襲公職佩金符爲忠翊校尉平江等處海運香糯所副千戶次額森由伊囉勒昆筆且齊累遷從仕郎宣政院崇教所知事餘皆未仕曽孫男十三人初武徳府君早世王夫人躬靡他之誓教育其三子訖有成立長卽公次王良承務郎冀寧等處稻田同提舉無子公命以思賢爲之後次濟滿從仕郎常州路宜興州判官贈集賢修撰承直郎公沒二十有六年而珪來亰師以銘爲請蓋公先三世皆厚施而不食其報故公遭逢聖代克承天寵久郁必發乃理之常𨿽所用未究而諸子嗣有名位適孫遂世其官餘慶所及未見其止推本積累之自而昭示於後人所以使之引而勿替也銘其可無作乎銘曰

海於兩間爲物最鉅孰能以力與爲勝負有偉曹公孔敏具武出長萬大訓齊行伍風檣浪檝若斯舉精忱所格百靈呵扈天吳象莫敢予侮千艘並集灌輸天府克有成績徹聞當寧傳宣宴勞秩秩樽俎筐篚之將便蕃錫予公不自矜翩其逺翥鋒車召還不畱不處爲官擇人諉以印組上方用公還領故部公忽已仙返於帝所有子成考咸躋官簿惟時聞孫大纂遺緒從事賢勞無忝爾祖如漢世官氏以倉庾福山之西匪堂伊斧史官勒名垂輝千古

華亭黃君墓志銘

始予校文鄕闈華亭黃璋首以薦書比上試有司不合而歸益肆其力於學無少懈及予起自退休入直詞林被防預聞試事璋以再薦而來竟不偶予能得之於二十年之先而不能不失之於二十年之後方用自媿而璋殊不以欣戚累其意蹐予門再拜而言曰吾家上世未有以官業知名於時者璋州嵗就學吾大父曁吾父延名師開導而飭厲之甚至庻幾躋攀分寸爲閭裏之榮而吾大父已不及待大父沒且葬十年而吾父未有以表於丘隧蓋有望於璋而璋又鄙劣不克自振無以復於吾父及今弗圗懼久遂廢缺辱賜之一言俾吾大父沒而不亡吾父亦有以自慰璋𨿽爲明時棄物無憾也予竊矜其志而嘉其言之有禮乃序而銘之序曰君姓黃氏諱允恭字敬翁松江之華亭縣人自曽祖昌祖原長父文榮逮君皆弗仕君爲人謹厚而嚴恪服食不事侈美江南新附之初愚民未洽於教化多相率爲盜君年二十餘痛其家焚掠無遺夙夜苦心勞形期復先業絲蓄粒聚家以苟完久益充裕或有急而求假貸必如其請貧不能償則折其劵與人交篤於信義或以非理相加忍弗與挍也性至孝母吳氏年垂百君之年亦逾七十溫凊定省未甞輒廢遭喪致毀不嫌其過乎哀嵗時子孫捧觴爲壽必諭以勤儉保家爲務元統元年有詔旌髙年耆徳之士府以名上於行中書省命縣長吏詣其家表署如式禦史安公爲大書其裏門曰旌徳云君結廬先隴之側優遊息偃旣壽而康出入動作無異少壯時偶感微疾而遽弗起屬纊神識不亂大斂面如生其善自持養可知也君生於宋寶祐元年十一月十八日卒於今至元五年二月十八日享年八十有七以其年三月某日於胥滿鄕泖環裏父墓西若干步娶許氏子男一人曰鉞璋之父也女一人適許庭芝孫男三人琛本君庻子命爲鉞之子珪無錫州新安巡檢璋以天歷二年至正四年兩取鄕薦今用特恩當補官未調女一人曽孫男三人女七人元孫男二人女一人予聞之歐陽子曰爲善無不報而遲速有時君積累之素傳於再世以其時考之不爲不久矣爲善之報果何如哉姑爲之銘使刻以俟銘曰

繄君之先未有顯聞積善自躬傳子及孫旣菑旣播而又肯獲不以無年輟而弗作其穜其稑物之不齊日至而熟食之有時惟銘可徵刻此貞石告於後人用勸無懌

南稜先生墓志銘

先生姓王氏諱炎澤字威仲學者因其別號尊之曰南稜先生其先系出太原五季時自防稽徙婺之義烏者彥超官至節度使其諸孫固早遊安定胡公之門登皇祐五年進士第宋三百年縣人取科第自固始卒官恩陽令石正言知制誥李公淸臣銘其墓固諸孫從用生說贈宣奉大夫工部尙書郭公三益表其墓說生永年喬年永年登紹聖元年進士第甞仕於京師而喬居於濟南後復歸義烏而占籍焉終於中大夫知福州文安縣開國男贈正議大夫子鑄通判嘉興府贈金紫光祿大夫儔從政郎嚴州司法參軍娶陳忠肅公子直祕閣正彚之女其沒也正彚志其墓鑄子寧提舉廣東常平茶鹽贈中防大夫寅歷知宜連藤栁峽饒江七州積階朝請大夫喬年子濤承奉郎濤子寓江東轉運司幹辦公事其世序官閥見於譜牒如此余以賞延入官十有五人其通朝籍部郡符者不可悉舉運幹則先生之髙祖也曽祖諱誠祖諱衛道並潛晦弗耀考諱濟以景定二年應薦爲國子免解進士妣葉氏軍器監丞防路轉運判官蓁之孫女通齋隠君由庚之女先生少嗜書稍長治舉子業穎出儕輩間運去物攺而塲屋事廢因得專意探索聖賢之微防家庭所受旣得其素而通齋爲外大父又從徐文淸公傳考亭朱子之學風聲气習之所存感發尢多而操行愈堅窮居約處開門授徒絕口不言仕進久之乃用部使者察舉起爲東陽常山兩縣教諭遷石峽書院山長所至以善教養得士譽在石峽嵗余卽棄官而歸徜徉於家林逾十寒暑至順三年八月十三日以永疾卒享年八十其年十月十日縣南崇徳鄕湖陽山先墓之次先生气貌充偉而襟度疎暢待人一本於誠言論磊落無所隠蔽莫不敬服焉爲諸生講說務推明其大義不事支離穿鑿文簡質而主於理詩極渾厚而間出奇語不屑以雕刻求工也有南稜類槁二十卷初考君無子甞鞠其族子而弗克家復選族人得先生以爲子俾盡有其田廬先生辭曰凡爲人繼嗣貴能紹其先業耳田廬固非所計而田廬之不均先業未有不因以隳者也考君賢其言卒成其志而均給焉族黨以是多之娶傅氏前三十年卒先生之實同兆域子男二人長良玉常山縣儒學教諭次良瑉女三人適傅保許文俊傅復亨孫男四人裕褘補初曽孫男三人良玉先生殆將兩紀乃來諗於溍曰先人家居教授前後及門數十百人而無顯者不朽之托非子其誰顧以子方效官於中外未遑有請子旣得謝而退失今弗圖懼流風遺範日就堙沒謹命次男褘疏其行實以俟采摭而論撰焉溍竊惟吾裏衣冠望宗莫有先於王氏文獻之相仍亦莫久於王氏先生引而弗替畀付有人見其進未見其止豈必亮都髙位而後爲能世其家也哉溍自總角忝預弟子列今也髮種種矣嗟逝者之如斯愧前聞之荒落言不能文而義不敢辭銘曰婺女之墟孝子之裏以儒起家肇自王氏世科世祿恆不乏人重珪疊組萃於一門是似是續蟬聫十葉復抱遺經修其世業先生承之弗墜益振如木有夲如水有源教施於鄕佩衿濟濟道之將行乃止不仕尙克有子而又有孫餘潤所蒙有林彬彬趾羙於前垂休於後嗚呼先生是謂不朽

贈承事郎同知奉化州事葉府君墓志銘

君諱應鹹字心可姓葉氏處州麗水縣人葉於處爲著族君十世祖襄自松陽徙麗水遂占籍焉髙祖冠宋季再領鄕薦善言性理而尢深於易有起進士至敷文閣待制者曰宋其伯兄也曽祖一鳴舉進士未第而卒祖正大登仕郎父天與仕皇朝爲美化書院山長秩滿當教授一州輒棄不就母靑田潘氏宋祕書丞復之曽孫女君少有經濟志甞慨然曰窮經將以致用也非精無以造微非篤無以道遠乃發先世遺書朝誦暮習凡聖賢授受之奧古今治忽之幾至於儀章度數圖書歷象靡不研究山長公知其將適於用試使綜理家務外內修飭日有餘暇山長公正衣冠坐堂上子孫環列左右俾君援引經傳典故參以當今事宜而訓戒之𨿽隆寒盛暑不廢前史官鄭陶孫以子壻銘登仕公之墓稱君通朗秀潤詳雅善幹蠱人以爲無媿辭科舉初行有司以君充賦試不合以親老不復入塲屋專意色養甘防之奉必夫婦躬親之或燕飲它所遇時新之物未薦於祖未進於親者則不敢甞子守以爲法天歷戊辰山長公卒旣祥益不出築室菜山之西扁曰肖堂蓋山長公自號則堂君示不忘也母氏生君而卒君始生之旦則母之諱辰毎至其日必變服號慟如初喪子孫無敢言稱壽者始君旣失所恃登仕公之侍人方氏鞠育之及長事之如母奉繼母王氏曲盡孝敬撫弟有恩教子有法第三子琛爲通政院宣使至順辛未以公事自上京至江浙行省便道省侍君曰父子天性也五年一見面豈不願爲旬日之畱然簡書有程小子初仕不可不戒抵家之日卽命遄謁先墓信宿遂行且告之曰能愈加亷謹以自持則可再見我如今日矣琛去又五年未及再見而君以至元乙亥四月庚申卒於家得年五十有二臨終以山長公墓石未刻屬諸子緒成之語不及他其又明年丁丑十二月壬辰葬於某鄕岑原之淸風臺去家五里而近娶同邑湯氏�都縣尹垓之女有婦徳生與君同嵗後君六年卒合葬焉子男四人長珂蚤卒次玘後君五年卒次卽琛歙縣丞辟行中書省掾史考滿而遭君之喪服除乃得調今爲承事郎處州路靑田縣尹次瑾未仕女二人壻曰湯奎何達孫男六人女三人曽孫男三人君所爲詩文有棲閒集一卷其言務去健羨而甘澹泊不事華藻以諧世好也琛官正七品法當封贈父母如其秩至正九年春得請贈君爲承事郎慶元路同知奉化州事君配湯氏爲宜人其明年琛用治最受知憲府諉以覈田於吾婺之屬邑防予歸自京師乃奉君妹壻松江府儒學教授練晦孫之狀來謁銘狀稱君材可用世特以防於孝養不仕故所施僅及其家傳曰是亦爲政奚其爲爲政君蓋有得其防矣惟夫知君之深是以言必以實而不苟過爲誇大可謂善敍事者也予何能贊一辭庸備著其語而作銘以系之銘曰士之爲善兮不與名期歷久必發兮名斯我隨君則有材兮又有其時曷賈弗售兮卒以不施安常處順兮乘化而歸儲祉多實兮嗣人之貽寵靈所加兮長世光輝樹此碑板兮昭以刻辭

戚君墓志銘

予爲仲咸銘其父墓後若干年而仲咸亦卒其子莞復奉眷友朱濓之狀以銘爲請予衰年多感不忍銘人父子而莞固請不已敢不諾君姓戚氏諱崇僧仲咸其字也上世占籍婺之金華爲宋官族髙祖諱如琥朝奉郎知袁州軍州事曽祖諱宋祥從政郎廣徳軍司戶參軍祖諱紹入國朝隠居不仕私諡貞孝先生父諱象祖信州路道一書院山長母朱氏前鄕貢進士環之女君兄弟二人兄某以材見推擇從事於憲府用例補官君獨不以榮進爲念端居苦學間弄翰於詩文皆積麗綿宻可喜年二十有七始盡棄其學而從鄕先生許公講道於東陽之八華山用意堅確蚤夜弗懈博通經史旁及諸子百家尢潛心於儒先性理之說探幽發微必極其根柢而後已同門推爲髙弟初袁州府君與從兄如圭如玉並受業東萊呂氏之門而許公之所承傳本於考亭朱子君以得於許公者歸而稽諸家庭之所聞無不脗合自信愈篤克己厲行爲人所難能衣麄食淡待親朋一以淸約不曲徇時尙而攺其度毎謂人知富貴之可欲而不知貧賤之可樂也先廬適毀於菑君殫勞勩以復其舊山長府君漫仕而非其志厭居闤闠間偶訪壻呂公汲於永康太平山中僑寓久之因君往省遂卜居焉君性恬靜黙坐一室環以書數百卷非有故不妄出呂公旣遣諸孫來學於君復創義塾聚族人之子弟使就學諉君主其教事君克謹師法持規嚴學者敬憚之扁其室曰朝陽以表鄕土之懷人稱之朝陽先生云君有春秋學講一卷蓋其少作晚嵗所著有春秋纂例原指三卷四書儀對二卷後復古編一卷昭穆圖一卷歷代指掌圖二卷以六書之學世儒率置而不講所傳經籍之文多致譌舛乃考許氏說文參以近代諸名公之所訂定用古篆繕寫易書詩儀禮春秋孝經論語大學中庸孟子將獻於有司而乞頒行於四方以儀禮一經未旣弗及上又甞爲書言時政欲詣闕陳之亦弗果行人見君髙蹈物表目以爲畸人靜者而不知其未始忘情斯世第不屑苟售耳至正十三年十一月十三日君以疾卒於太平其年十二月十一日於義烏雙林鄕下頓後祝之原娶朱氏從事郎揚州路崇明州判官復淳之女母氏之侄也有婦徳諸子惟英非已出撫而教之均壹無間前三十年卒君之與之同兆域子男五人長卽英次蒙次莊次莞次多早卒女一人適金華頁逄慶亦已卒孫男一人防遷尙幼莞懼君之遺志逸行無以表襮於世故求托於銘以傳予竊以爲古之歿而不亡者在乎承之得其人不系乎銘之有無也君多男子能讀父書他日必有出而顯其親者姑爲之銘俾刻石以識焉銘曰

戚之家學宗呂氏百年遺響君克嗣私淑諸人祖朱子遡其承傳歸一揆君先羣從皆進士季由師氏爲刺史流芳五葉未渠巳孰無望君復其始時之可行君則止世其學弗世其仕杜門著書逾紀兩書成未出君不起俾以銘章示源委後人母忘趾其美

樓文翁墓志銘

君諱如浚字文翁姓樓氏樓之得姓出於東樓公子孫散處四方皆爲官族在婺之竹山裏者吳有侍中散騎常侍畯宣威將軍陟齊有給事中幼瑜梁有侍郎偃名見史傳圖志竹山後更號智者裏更及近代亦有掇儒科通朝籍者君之曽大父諱幹大父諱紹祖父諱某𨿽世其官業所居猶故里也母陳氏君本黃山童氏子出嗣樓氏江南新附之初人心未寧愚甿因而搆亂本生父死焉君方髫齡能以智自全鄰人適見而負之以歸眾皆駭嘆以逺大期之甫逾弱冠復罹家難母子相依以續前人之遺緒君識見多出人意表族人或忌之君伯父謂曰是兒骨相不凡它日將亢吾宗宜善遇之君自少讀書不習爲記誦詞章以希世取名而能知其大意故其事親孝奉先有禮且善治生有餘力則推而及於族姻鄕鄰作義塾以教其子弟窮乏則周之舅氏甞托其孤於君始終經紀其家事纎悉備至大徳丁未嵗大饑道殣相望賴君以活者甚眾間出粟貸之逾年而來歸所貸皆不取息貧不能償亦不問公上之徵斂必先期而集尢謹於將迎縣大夫有所詢則別白是非以告而無隠有陰受其賜而不知者人有患難赴之恐後而無徳色居常以气槪自髙而性本自寛厚有雅量人莫不樂與之交四方賔客之來畱連欵洽無虛日母年九十而終治防寧過乎厚防遠近畢至姦胥大俠閭裏惡子嘩訐成風人多以小不忍務力勝之君悉不與較順受之而已久而各自悔服無敢復相侵侮故同邑貲相埓者惟君家久而獨完君素有幹局精力過人兼通當世之務而安於素分無慕乎其外人勸以仕皆不聼至正壬辰朝用兵誅反者出粟二千餘石遺其子輸於官以佐軍餉有司剡上其子名轉達於中書乞授以官君聞之殊無喜色蓋非其始望也中嵗頗好老氏淸淨虛無之說更創道院延羽流與居與防君一生少疾疢年旣耄而耳益聰目益明飲啖步履不異少壯時蒼髯如防气貌充然其所養可知矣將終命悉焚積逋之券細書累紙區畫後事𨿽細不遺气息奄奄猶據榻危坐左右懼其疲扶之就枕乃瞑君生於宋咸淳庚午正月二十七日卒於今至正甲午五月十二日享年八十有五娶王氏先二十三年卒次葉氏子男六人長國華保義副尉湖州路徳淸縣主簿次士祥次璋管領拔都民戶總管府王龍千戶管民司長官皆王氏出次士庸衢州路開化縣儒學教諭次士毅次爲許氏姊後更名煥女二人孫十五人鉉銕鋼欽鈞鈆鋭鉞鑌鉦鎭銓鏻鐘鍔女七人曽孫男一人淮女一人國華等卜以君卒之年十月十八日奉柩葬於所居西五里東塘山與先室王氏合前期以傅生藻之狀問銘於予今年春傅生來自君所徼予同防金華之法華山升髙望遠裵徊久之明日還過君家止予宿張鐙灑酒促席道舊故追計之不至君家已二十有六年又明日君欲復與遊嵩頭陀智者國師道塲上淸五雲龍壽諸山予以興盡畱詩爲別而歸孰知遂成永訣乎予少君七嵗而蚤衰行將與艸木俱腐何足以任不朽之托乎𨿽然詎可�然忘言乎輒因狀撮其大要爲銘以畀之聊以抒予哀云爾銘曰

嗚呼文翁素分之安雅量之寛處世能順保家能完養生能壽教子能官人一能之斯以爲難翁之於是殆幾乎全其可以無傳耶

許君墓志銘

君諱熊字吉甫姓許氏婺之東陽人晉孝子孜之裔爲近代衣冠鉅族居邑之南者曰南許居邑之西者曰西許而君之先居昭仁裏之梅峴則由西許而支分也宋宣和中睦冦猖獗八世祖瓊集丁壯捍州城有功補秉義郎以城中食盡援絕力戰而死鄕人爲立廟而祭之曽大父諱榮之大父諱元凱父諱文奎值宋社之阽危羣盜充斥挈家僑寓州治西南之桐齊坊而君生焉其復歸也君生六年矣卽使就學朝益暮習孳孳不懈父性方嚴君左右敬承克盡子職特鐘愛焉長兄熹爲伯父後𨿽異居而有無相通不以彼此爲間仲兄勲與君同貲業凡理家務應官府之需皆君獨任其勞而遺之以逸仲兄倜儻好客終日趍待無厭倦之容仲兄歿止一子甫十嵗教育之至於成人而授之室君於族黨以嵗時防拜正尊卑之分以祭祀飲福序親愛之情貧窶則加周防推而及於鄕鄰防嵗賴以獲全者甚眾遇急難必扶持拯救之事之以【闕】者輒欣然爲之倡每誦昔人寧人負我無我負人之語故與物無忤樂道人之善而不欲指摘其過人以是稱之君須眉秀爽气貌端重平生安於素分而無慕乎外自號樵隠以見其志焉君生於至元戊子二月十一日卒於至正辛卯六月十一日享年六十有四以其年十二月十五日家南五里之西許山遵治命也娶義烏徐氏寶謨閣待制文淸公之曽孫通判【闕】州鏄之孫江東總領所幹官通之女子男五人忻恂悌恆懽孫男七人震亯蒙亯大有巽亨大同益亯鼎亯女六人長適同邑陳應昌余在室君孝友出於天性父無恙時愛西山之勝有終焉之意欲購其地不可得及旣歿而於柏墩其人始以地來售乃營兆域攺葬而治冡捨於其旁以酬先志按儒先遺法創祠堂於所居之左而饋薦以禮八世祖廟久壊弗葺發巳槖撤而新之仍畀以祭田若干畆俾族人之無所歸者掌其祠事月有廩給焉又以外氏徐文淸公之夲支雕落將爲之立後建祠有志而弗遂也君後三年忻等以婺州路儒學正王君龍友之狀來謁銘王許故有連君之父與王君之伯氏禦史公同師事鄕貢進士石先生而王君又與君二兄繼登先生之門故知君爲最詳狀所述其目有八文繁不可具載謹撮其大要以爲序而銘之銘曰

嗚呼許君學足以持其身行足以律其家接物常存於寛厚處世不奪於紛華豈非所謂一鄕之善士者耶

退藏山人趙君墓志銘

君諱若磬字仲和姓趙氏其先於宋有屬籍君所祖曰徳雍天平軍節度觀察畱後咸寧郡公贈宣徳軍節度使同中書門下平章事兼侍中追封廣陵郡王諡康簡實魏悼王第四子廣陵生承亮感徳軍節度使秦國公贈樂平郡王諡恭靖樂平生克愉封魏國公諡文思文思生叔茝內殿承承制制生堅之南渡初自開封徙衢州終於【闕】大夫累贈正奉大夫正奉之子承事郎平江府常熟縣丞公傳則君之髙祖也娶婺州蘭溪徐氏又自衢徙蘭溪之甘棠鄕新丰裏曽祖諱彥鉷迪功郎福州長谿縣丞祖諱旴夫從政郎處州遂昌縣令父諱時堯本成忠郎�夫所生於常熟爲曽孫故遂昌育以爲子母徐氏主管尙書禮兵部架閣文字介之孫女君幼開敏授以書輒能通大義年十有二而宗國顚覆又二年而失所怙時新附未久君朝夕奔走以聽科繇恆惴惴焉恐不克保其家婣黨莫爲之援反侵虐之母子相顧憂蹙弗堪君不得已俛首刀筆間蘄以禦外侮遂僑居於郡城旣而見推擇爲主獄吏數辧系者之寃所活數十人部使者以爲能陞本郡列曹掾用例遷衢州府公之賢者咸加禮遇而權貪以不附已深銜之君彊直自信無所回撓竟不見容而免君太息曰始吾以門戶多艱姑寓迹於是家幸稍寧不貽親憂可以止矣乃歸理舊業因以退蔵自號君家居孝於母友於諸弟尢篤於教子待姻黨有恩未甞以疇昔之故爲芥蔕人有善必亟稱之至赴人之急難𨿽莫夜風雨無所憚母年七十四而終遷父柩合東陽縣懷徳鄕之勝湖山且以其自號者扁諸墓廬云君疾旣革命內外靜黙無嘩惟戒其子嗣鴻以謹祭享保丘墓言終而卒重紀至元之二年九月三日也享年七十有二娶陳氏何氏李氏何氏太府寺主簿自之女前君三十年卒陳氏有子嗣淇與俱後君五月卒子男三人長卽嗣淇次嗣鴻嗣滋皆何氏所出也女二人適金華楊森翁義烏陳善新孫男八人古忠古憲古愚古怡古性古懌古恆古悅女六人其四巳行二尙幼君沒後十年是爲至正某年嗣鴻乃克治地於金華縣婺女鄕夫容山之原卜以其年某月某日奉柩以爰狀君行蹐予門再拜而言曰始先人遣嗣鴻受業於鄕先生許君語嗣鴻曰吾衰朽無成汝兄旣早失學汝弟又以疾廢三百年詩禮之傳天其或者不汝絕乎汝其勉之嗣鴻無能奉承教命大懼世敍之可徵者子孫日逺日忘而先人之承其先開其後者無以昭示於永久願備敍而銘諸予旣答拜遂按狀所述爲之序而系以銘俾歸刻焉銘曰

行其權曲以全執其節剛以折晦而明心則亨歿不朽惟有後

承務郎松江府判官致仕王公墓志銘

公諱肖翁字傳朋姓王氏世爲婺之金華人宋太師左丞相魯國文定公諱淮之孫中大夫太府卿贈少師東陽郡開國公諱棟之曽孫中奉大夫直較文閤福建路轉運計度副使金華縣開國男諱佖之孫朝奉郎將作監主簿諱奇之子也公生而岐嶷長益淸敏才學兼茂爲宗邦所欽仰又其姿表明秀風榘醖借𨿽當乎運去物攺之餘望而知其爲相門子弟矣起家衢婺二郡儒學錄大徳中陞婺郡儒學正考滿當得教授一郡而國制教授必年艾以上始得爲之公名上天官蓋未四十也是時奎章閣侍書學士蜀郡虞公集與公生同嵗亦以儒學正滿考同在選中而年皆不及格有司以常制持之廷臣言虞集雍忠肅公孫王肖翁魯文定公孫皆前代名宰相家子且學藝不羣不得拘於常制於是虞公得教授京畿而公爲靜江教授南方歊暑多瘴公到官居亡何卽移病而歸家食十年延祐末復起教授南康防白鹿洞書院山長缺郡守崔公翼之請公攝山長事書院久廢公爲復興之新其屋宇廣其田租而來學者滋眾士譽翕然至治初辟江西行中書省掾史贑人有因覈田虛增糧額萬餘石而生變者事數年不決公以謂民變𨿽靖而糧之虛額宜在所必除儒學官待選者以千數先是持選衡者皆顧憚不敢理日致壅滯公閱選簿爲之銓注數日而畢由是宰臣器重之惟其言是用休聞以彰泰定四年積年勞除將仕郎海道漕運萬戶府知事海道嵗漕東南百萬之粟供億京師以軍興法從事其任至重自漕帥至僚吏率以選居【闕】居幕中三年上下克協漕事訖辦僉以爲能仍紀至元二年轉從仕郎嘉興錄事適嵗侵部使者檄公行視田公爲具實以聞得免荒租數萬石它州郡有姦利事部使者悉以諉公決公決之無或不當者惠利及人甚眾政績益著未幾屬疾請致其事遂以承務郎松江府判官致仕命未下而公卒其年十月癸巳也享年六十有五以五年二月壬寅葬於金華縣婺女鄕施家塘之原公娶唐氏子男六人長萱泉州徳化縣主簿次藻杭州路海寕州判官次蘭鎭江錄事司判官次荃次葵次藥奉化州儒學正女三人長適劉文同次適申�次適吳儼孫男十二人女八人公天性孝友事親無違禮養寡姊弱甥無失所者教諸子必由於禮法家庭之內肅然有儀所得祿秩多以周親黨振貧乏內顧不足不以爲累髙懷雅興一寓於詩而尢善筆紮論者謂其酷似吳傳朋短章醉墨人爭寶愛之初魯公在淳熈間久居相位是時南比講觧中外無事一用柔道佐時絀尙利喜功之說以休養其民人以故百年之間江左元元得以養生送死而無憾南渡以還論相業者莫於斯爲盛魯公之從子是爲文憲公柏實學於黃文肅公榦以傳考亭朱子之道學而敷文又受業於文憲以及防堂劉先生炎雙峯饒先生魯其學皆本於朱子於是言道學者推爲朱氏之適傳矣維公之生上承世徳相業之隆道統之重萃於一門者家庭之所見聞爲多而累世文獻之傳逮於其身不可謂無所托也惜乎不大顯融不足以究其志之所就然論天道者謂王氏宜有後而公侯之子孫當必復其始後之來者尙有徵焉銘曰

大山穹林良材所生世家名閥是生賢能婺衣冠家孰盛王氏相業道統聨徽襲軌奕葉載徳委杫於公公繼承之文獻在躬際今昭代仍有祿仕用世其家克濟厥美君子之澤維衍益延曷觀水木繇有本原斵石刻辭爰志陵谷尙其嗣人是似是續

故處士金華王君墓志銘

君諱蕙字光庭姓王氏其先太原祁人徙婺義烏之鳯林鄕又自鳯林徙居郡城凡六世至宋政和間有以進士起家者曰登卒官湘潭令贈太師魏國公於君爲七世祖魏公之仲子曰吏部尙書贈少師莊敏公師心丞相魯國文定公之伯父君之六世祖也曽祖諱僑迪功郎臺州臨海縣尉祖諱琰將仕郎父諱�入皇朝爲婺州路廣盈庫副使君六嵗失母攀號頓踣寢食俱廢哀慕沒齒不忘裏中偶不戒於火君年甫十六亟詣家廟奉遺像以出他悉置不顧東軒書院祠堂由始祖而下不以世數逺邇爲間咸合食當屋壊弗葺君繕完使一新且割田爲經久計先墓祭田族人疊主之春秋之事或廢不舉君爲修其缺墜惟謹念上世獨莊敏公有傳在太史氏其後累世歷官行事年壽卒皆未之有述將狀其實請於時之聞人有志而竟弗遂君平居孝於父友於兄弟推以及其宗族尢樂周人之急篤於愛子而訓誨甚嚴臨終戒之曰汝能以孝友繼吾志吾死瞑目矣君幼頴異稍長受業儒先尢精於音韻文字之學有司以君善譯語薦於翰林而君以侍養辭不就遺榮自適優防卒嵗未甞以窮達動其意也君生於至元己丑正月十七日卒於至正甲申閏二月二十三日得年五十有六娶戴氏子男三人浩存元功漢章女一人許嫁曹道寧孫男一人女三人其明年乙酉九月十六日浩存等遵治命奉柩金華縣婺女鄕槐龍裏馬鋪嶺先塋之次其也浩存旣刻石志嵗月復介予友張君樞來謁銘吾婺故宰相家無若魯公之族最爲蕃衍衣冠奕葉後先相望至於運去物攺出而仕今聖時者猶彬彬焉積累之素固非一朝一夕考其源委則功烈著於當世福澤被於後人實自莊敏公始徳厚流光餘慶未艾而君謙沖退托如弗克勝與世浮湛恥於衒襮觀其孝友行於家持身接物始卒無疵可以謂之全人也巳奚必傳珪襲組然後爲能世其家乎銘曰

大山穹林良材生焉逭彼斧斤以保其天孰終奪之嗇不使年樂哉斯丘尙歸夫全

龍泉章府君墓碣銘

龍泉章府君以至治辛酉八月壬申終於家後八年當天歷己巳十二月己酉夫人李氏亦卒又二年至順辛未七月庚申合縣北西寧鄕古萊山之柯林墓上之石未有刻文又十有一年其子遇孫以狀來謁銘予𨿽不敏甞執筆從太史氏之後以文字爲職業不敢以不敏辭按狀府君諱格字元壽姓章氏其裔出康州刺史鵬刺史居泉之南安未幾徙浦城再傳至檢校太傅仔鈞仕於閩王朝其子若孫多顯榮於時章遂爲建之著姓太傅第三子撿校司徒仁燧生校書郎文錫文錫生都官郎中重又自浦城遷處之龍泉重生告告生順順生公探公探生世安世安生舉舉生宗宗生輔輔生聞義聞義生用之則府君之髙祖也用之生彊宗彊宗生煥文煥文生斯立則君之曽祖祖父也府君自髙祖以來咸不樂仕進壹以儒術自娛至府君尢能外去聲利髙蹈物表白髮蒼顏衣冠甚偉見者皆指爲前代人然不以弗仕而乖卹民之志性篤嗜黃帝內經甲乙靈樞之學晝夜研劘之弗厭多居善藥疾病者疕瘍者咸走藥之而不求其償或訕府君曰行藥如行師將非其人則民生葅醢子非世習或證不宜藥藥卽殺人柰何府君笑曰君言固當吾心將以巳人之疾非若粗工然欲售醫以爲市也彼蒼者天君詎知不吾佑乎閭井之間倚府君以生者甚眾果不違其言府君孝友出於天性父齡逾八十不良於行𨿽多傔媵府君朝夕給侍左右未離去父旣沒奉其愛姬如母人疑府君爲過府君曰父母之犬馬亦當愛之況人乎哉聞者嘆服親屬有利府君多金者數至豪奪巧攘府君笑弗較居亡何又搆誣府君倚官勢而鉗劫之府君曰子何必爾欲金當持去又弗與競於是大慚服不敢復有所文府君不嗜酒毎嘉賓至必陳壺觴以爲燕樂共談歷代治亂纚纚如貫珠聴者欣然忘倦客或沈酣擊節爲長歌亦弗之厭蓋府君局度凝廓遇物有容類如此夫人出於宋之望族克相府君以成厥家而所以奉尊章和娣姒飭子孫又各盡其道人有貸錢者久不能償輒勸府君焚其券府君享年六十有三夫人之壽視府君而嬴十有一焉生子一人曰遇孫女一人錦川季源其壻也孫男三人曰珪曰璋曰溢惟府君生於簪纓之冑𨿽不出仕以流聲問於時然在家以孝友稱其存心復以澤物爲務揆於古者肥遁之士亦若斯而已如府君者可使泯泯而無傳哉是宜銘銘曰

澤則有蘭兮山則有薇我采我食兮我佩我衣銀黃𨿽貴兮獲之或非曷惇孝友兮保家之肥我民疾痛兮況切我肌完其熈醇兮起其枯羸人已一視兮我道在玆萊山鬱蔥兮有石如脂昭幽廓潛兮勒以貞辭

靑槤居士鄭君墓銘

至正癸巳秋九月十又六日鄭君子敬卒於家其子渙以冬十月二十又七日葬君於浦江縣東三十五里閔子塢之阡今年春二月五日奉太常博士胡助狀來徵予銘按狀君諱欽字子敬姓鄭氏子敬其字也其先出後魏建威將軍華華生中書博士茂茂生白麟有七兄弟號七房鄭氏皆多子孫謂白麟之後不傳者史失之也白麟十六世孫宋歙縣令凝道始自榮陽遷於歙凝道子殿中侍禦史自牖復自歙遷遂安牖生祕閣校理安仁安仁生淮又自遂安遷婺之浦江今爲浦江人淮生照照生衝素處士綺綺字宗文通春秋糓梁學撰糓梁合經論三萬言事父母甚孝父以非罪系獄當入死綺上書郡守錢端禮請以身代母張病風攣綺保持若嬰兒但適厠必抱就之三十年弗懈教子孫不分財異爨至今九世無敢違其言朝廷旌之爲孝義門綺生聞聞生運運生政以孝謹稱淳祐中大疫有至滅門者人恐惑四奔父子不相顧卹政與妻賈奉病母陳益勤終無他虞政生徳璋處州靑田縣尉徳璋生大和建康路上元縣龍灣務提領君之父也龍灣厖凝端恪有魯騶士君子之至行其司家事嚴而有恩𨿽家庭中凜如公府子弟小有過頒白者猶鞭之毎遇嵗時出坐堂上君帥羣從子皆盛衣冠鴈行立左序下次進拜跪奉觴上壽畢皆肅容拱手自右趨出足武相銜無敢參差者見者謂有三代遺風𨿽石奮家有所未及名聞天下自皇太子曁丞相諸公卿多作大書及賦詩以美其行部使者武威余闕行縣以其孝友七郡或莫之復篆東浙第一家以褒之蓋大和喜學君益左右之得一言必籍記而力行之冠昏喪祭壹從朱子家禮而老子浮屠悉罷弗祀子孫從化馴行恭謹不知防市涼薄事執親喪哀甚三年不禦酒肉食貨田賦之屬各有所司無敢私凡出納絲毛事有文可復挾日則防不公則監視發之諸子晝趍功入夜則聚棣華軒中溫溫語笑至更餘始休𨿽列顯仕不敢挾以自驕諸婦但事女紅不使豫家政內外極嚴輿臺通傳不敢越堂限然其所以致是以龍灣親攬其綱而眾目之翕張則於君乎是賴及龍灣采先世所行定著家規五十八則君復著續規七十三則以補其未備文多皆不載初龍灣無子其弟心水府君文厚實生君卽命爲嗣甫十三生母葛氏亡毀瘠如成人俄心水得羸疾君晝則侍湯藥夜則哭禱於天或謂人血能治之乃刺膚和藥以進然病已劇終莫能差君𨿽出爲人後而服喪三年痛悼終身但語故卽哽咽不自勝未幾母周又病復三度爇頂灼臂以哀吁焉卒賴以安及長撫弟妹惟恐不至未寒而與裘先饑而推食𨿽盛怒中見之必欣然攺顏弟妹安之不知身之早孤也遇一家如一身長幼有疾一夜六七起或竟夕目不瞑病勢稍減津津喜溢眉宇間族子可出仕者資而勉之至於以歸不翅已得之者與弟銖同掌義財拓腴田二千畆貯之嘉禮莊中嵗入其粟以爲婚嫁之費其遇疏族則有續食之粟禦凍之衾胤絕者擇良嗣繼之性敏者營義方教之至於防異姓周窮匱又有推仁之財免利之黍甞自訟曰民吾同胞彼病吾病彼辱吾辱吾可不盡心乎哉或陷危難奮身救之𨿽利害不顧有紛爭弗決者得片言則曲直自明羅拜而去愚氓無知視骨肉如塗人君至其家開陳大義至懇切處潸然爲出涕民多悔悟自新君爲人外𨿽嚴肅而內多慈惠尙气節英特異常不能隨世浮沈喜於聞善勇於行義遇事變通如丸之轉曽無滯畱苟涉過差則批頰自訟故人樂勸之以善道云有薦君才可用者君力辭焉家後有古槤大十圍乃衝素處士所植者君毎捨其下因以靑槤居士自號示隠操也龍灣旣卽世君哭之過哀因以疾卒壽僅六十三娶傳福字世昌少房徐偉字妙英皆前君卒同縣東二十八里之金村子男五溢渙瀛汪瀱溢瀛汪皆夭孫男三桐柎栴予家與君相去不兩捨交君父子間者凡三世矣今年夏四月龍灣以疾不起予來弔哭甫及六月而又哭君焉嗚呼天喪吉士何其忍耶然君之二子能以才猷自見羣從子姓之賢者又濟濟然各惇孝友之行以能保厥家則君𨿽亡爲不亡矣昔者予旣銘靑田之墓今復從狀所述備著君累葉之美以垂勸於方來復系之以銘曰

倚歟鄭氏世有哲人君繼起之孝友彌惇九世同爨罔間疎親旁推其餘防我裏鄰榮辱疾疢視同一身苟用於時澤將被民旣弗欲展修於家門堂筵之上煦如春溫百世之下善孰可泯有崇斯阡厥石維瑉紀美揚休以朂後昆

文獻集卷九下

欽定四庫全書

文獻集卷十上

元黃溍撰

碑文

宛平王氏先塋碑

今上至正六年秋八月中順大夫江浙等處財賦都總管王公得請於朝疏恩二代爰狀其實來諗於溍曰是宜有述以章示上賜庶假寵我子孫於無窮敢屬筆於子溍辭不獲則序而銘之按王氏上世家遼之蓋州總管公之髙祖諱璘知金將亡與二兄禧祺擁眾歸於我太祖從睿宗南攻汴湣二兄之死事感激奮勵誓不與敵俱生摧堅擊彊所向輒克屢以捷聞汴旣下計功行賞授虎符管領女眞漢軍都元帥奉二兄柩葬於燕之宛平因爲其縣人髙祖母曰伊喇氏曽祖諱徳璋襲父職仍爲管領女眞漢軍都元帥曽祖母曰烏庫哩氏祖諱堮通文史尢善譯語事憲宗爲筆且齊而以材學受知世祖擢禮部侍郎於是國家龍興垂六十年上方注意稽古禮文之事所以潤色鴻業者左右佽助與有力焉居歲餘出爲眞定路鄂囉總管眞定於河北爲巨鎭民多占籍軍伍撫馭之甚有恩意人皆徳之祖母曰李氏鄂爾根氏父諱承良好修而嗜學歷觀古昔興廢失得之故而慨然有志於當世鮮有能深知之者嘗由行工部齊哩克昆總管府令史補徽政院掾史調將仕郎冀州等處納綿提舉遷從仕郎崇祥監知事監陞爲院以承事郎爲其院都事又以承務郎爲其院之規運提防母曰李氏魏氏四世皆祔葬宛平先墓之次此其系序官業之可見者也初總管公由晉王內史府掾陞記室遂入掾中書以文林郎任禮部主事始贈其父應奉翰林文字文林郎同知制誥兼國史院編修官及公以殊祥院都事遷宣政院經歷轉奉直大夫參議院事乃贈其父奉議大夫樞宻院判官驍騎尉太原縣子其後公自大宗正府左右郎中攺授大都兵馬都指揮使又贈其父中順大夫兵部侍郎上騎都尉太原郡侯至是公以中正院判官拜今命遂追贈其祖翰林直學士亞中大夫輕車都尉太原郡侯李氏鄂爾根氏並太原郡夫人加贈其父嘉議大夫禮部尙書上輕車都尉太原郡侯李氏魏氏並自宜人累遷至太原郡夫人公妻孫氏亦以從封至太原郡夫人蓋自尙書府君而上四世咸有官序而蘊蓄之素未克大施福祉所儲總管公實承之公名洪字彥少受學於鄕先生同門莫不敬服事鄂爾根夫人定省之節衣服飲食之供靡所違缺寒夜則捧其足而臥病目則每旦以舌防之至病愈乃巳尙書府君旣歿家事悉咨於魏夫人而後行得祿必歸之且舉孫夫人匳具以奉焉先世所遺田廬則盡以畀其子慶不幸慶早世防之過哀人尢以爲難有餘貲輒分惠其三族貧無所依與不能具吉凶之禮者則贍給之所引拔登仕版者二十餘人其居家孝友如此至於蒞官臨民績用尢著始入內史府來謁選而六七年不得調者三百餘人亟爲闗白程其材品較其資歷而補署焉天歷初通州三河潞縣之人爲東兵所殺掠兵未息而又苦寒公時在宣政院中書傳上防俾往賑之賴以全活者甚眾収瘞其死者四千五百餘人誘還其俘虜者三千五百餘人兵馬司主求盜事最叢劇而能使庭無畱訟皆其灼然可紀者也觀公名位之進則積善之慶爲可知觀公行治之修則義方之教爲可見是用牽聮而備書之公有子二人長曰惟徳國學生次曰螟蛉女三人皆在室其蕃衍盛大未艾嗣是宜有屢書不一書者銘曰

王氏之先奮自遼東際逢興運克有伐功來居於燕蟬聮奕葉踐敭中外珪重組疊志局於位厥光未光委祉後人五世而昌煌煌宻章貤恩父祖升華禁從疏封胙土惟神在幽被服褒嘉假玆寵靈大啟厥家史臣作頌庸侈上徳勒諸堅瑉昭示無極

廟碑

故陜西諸道行禦史臺禦史中丞贈攄誠宣恵功臣榮祿大夫陜西等處行中書省平章政事柱國追封濱國公諡文忠張公祠堂碑

故濵國文忠張公家濟南而其別墅在歷城縣北十里華不注鵲山之陽曆山之陰號曰雲莊公自防議中書省事退休其中者垂十年至治泰定之間詔使沓至皆堅臥不起文皇禦極以翰林侍讀學士召未至攺陜西諸道行禦史臺禦史中丞公乃幡然就道時公年甫六十到官厪三閱月而薨於位天歷二年七月壬午也始公嘗謂吾居雲莊而樂且宻邇吾先世大墓吾死必以昭穆序葬而於是乎祠焉九月丙辰公嗣子今祕書郎引遵治命奉柩以葬而以淸河郡夫人郭氏祔至順二年三月戊子乃作祠堂凡屋之爲間者四堂居其三而室居其一妥神有位物器備完歲時蕆事饋奠惟謹以溍忝綴公門生之末俾有述以告來者溍竊惟公初尹堂邑撫人有恩用獄不失有罪能使豪彊詟伏而盜賊化爲良民爲禦史則抗言尙書省不可立其變更法度易置官府將厲天下且擅除禦史大夫中丞非祖宗故事疏時政之獘萬餘言力拄權姦幾蹈禍而不悔在中書則諫止內廷燈山之戲卒以忠直受上賞曁執法西臺屬闗右薦饑壹以荒政爲己任有禱於神其應如響乃傾私槖斥公帑奏請大發錢粟下輸米授爵之令用便宜通鈔法以來商旅由是人始得食至於疾病死亡皆具爲區處有司怠於奏行則分遣察官臨視之委曲纎悉竭盡其力賴以少蘇者𨿽甚眾而公竟以憂勞悲感奄及於大故捐館之日奉元鼓樓梁木自壞濟南裏第有光若隕星者民之無祿庸非天乎事聞制贈公攄誠宣恵功臣榮祿大夫陜西等處行中書省平章政事柱國追封濵國公諡曰文忠防典之優異先帝憫悼深矣公所務學致於實用而一語一黙之細亦無所苟仁宗時公居禮部爲侍郎尙書兩持文枋克廣賢路深契上衷新進士銜刺來謁輒拒不與爲禮書方寸之紙令閽人諭之曰但思報國無以私謝爲也所譔著施於朝廷行於四方萬里人莫不傳誦之蓋公之蒞民政多卓異宜如循吏之立祠直道以匡君而勤事以死宜如功臣之祭於大烝文學論議存乎淑艾之私宜如先賢之祀於學固非其家所得而専也然以公居此爲最久從容去就之際聞者至今爲之咨嗟嘆息過而見其平生釣遊處池深水寒猶將低徊不忍去況登斯堂而仰公之遺風餘烈可使貪夫亷懦夫立其於名教殆非小補屍而祝之豈獨仁人孝子用以厚其親哉溍遂不敢辭而序其槪復爲銘以系焉公諱養浩字希孟世次官閥行事之詳有傳在史氏今皇上義申勅詞臣勒諸石章昭揭墓隧矣非有闗於祠事者此不著銘曰

瞻彼樂郊齊山兩間山之幽幽水淸且漣孰遄公歸而止於此使者在門公不爲起止非無所行也以時大君有命賁然來思曰予赤子汝饑予哺庶幾當寧寛是西顧盡瘁以仕不有其躬神遊故墟有寧一宮公像在斯皇皇捲服生气凜焉過者必肅

故參知政事行中書省事國信使贈榮祿大夫平章政事上柱國追封閩國公諡忠湣王公祠堂碑

至元十五年秋七月閩國王公以福建道宣撫使覲於上京世祖皇帝與語大悅朝退首命左丞張公卽公寓邸傳防詢日本事公對以日本蕞爾島夷不足煩天討因畫招徠之防以進深契上衷將使預聞國政公懇辭乃降金虎符授公中奉大夫刑部尙書福建道宣慰使兼提刑按察使仍爲禦便殿曲宴以遣之俾左丞呂公爲公起舞霑醉而止公旣還治閩中具宣徳意十六年夏五月舉家入朝明年正旦上眷禮有加擢戶部尙書數奏事稱防嘗命之坐而輟禦膳以賜以廷辯薄百官俸非便忤權臣意丐外十九年春二月拜正奉大夫參知政事行中書省事將之官江西卽政事堂條陳二十四事丞相齊魯國文忠公大喜恨得公晚畱公毋行二十一年春正月進對言日本未易以力服而可以計取誠令臣等備一介之使以招徠之事成可無殘民匱財卽事不成亦無損國威重上嘉納之因以公爲國信使凡所須一惟公意公以爲臣他無所須只須一印佩之擇參佐數輩奉詔以行足矣有防命公視艸且賜公玉環連絳納瑟瑟袍帽鞾馬鞍各一俾丞相善防視公妻子之畱質京師者公旣陛辭以夏四月發慶元五月抵耽羅耽羅人或勸公勿輕往公不聽秋七月至日本境上先令持旗榜諭其國中並移事國王及用事者日本遣使郊迎甚謹請遂以詔書入辛卯望艤舟對馬島丙夜俄有舉火噪讙島上者公竟遇害而薨得年五十有六夫人葉氏攜諸孤跣哭赴愬闕下上聞訃震悼命頒其家衣廩如故給夫人驛劵乘官舸五南還究其事尋諡公敬湣侯錄其季子從仕郎南劍路順昌縣尹都中爲少中大夫平江路總管府治中卽平江賜宅一區田八千畮厥後都中累遷荊湖北道宣慰副使言公𨿽已得諡而爵秩未稱有司以聞仁宗皇帝覽其奏皇慶元年春三月詔加贈公榮祿大夫平章政事上柱國追封閩國公攺諡忠湣於是夫人亦從公爵封閩國太夫人旣以告其第太夫人母子相與感泣懼無以昭上恩侈前烈爰卜吳縣至徳鄕白蓮橋之西二百步構堂肖公像而祠焉公姓王氏諱積翁字良存其先光之固始人世爲宋世族髙祖諱戩贈太保髙祖妣陳氏東萊郡夫人太保南渡時嘗仕閩因家焉故又爲福之長溪人曽祖諱椿贈太傅曽祖妣陳氏通義郡夫人林氏平原郡夫人祖諱萬全登淳熈二年進士第任處州靑田縣令贈太師祖妣林氏贈衛國夫人考諱方大贈少保妣陳氏潁川郡夫人初少保無子禱於顯應崔府君之神而生公性至孝博學工爲文辭年十八領國子舉明年用叔父參知政事忠文公伯大防補承務郎調監嚴州都酒務故宰相吳公潛分閫四明辟奉國軍節度推官攺沿海制置大使司幹辦公事累數十年不決之訟悉以諉之凡所剖析三百餘事有平心錄四卷除提領戶部犒賞所檢察官貽書漕使趙公與訔捐和平十二酒庫積逋十七萬和平三百家爲之少蘇馬公光祖以執政尹天府辟浙西安撫司幹辦公事奉朝防決六縣獄單車夜至余杭閱獄囚一百七十悉得其情當坐者僅數人餘皆平民明日召縣官盡釋之所平反他邑疑獄全活甚眾辟淮東總領所措置糴買官江東轉運司幹辦公事用舉者攺秩差知富陽縣治辦爲諸邑最皇族有縱家僮殺人者論如法無少貸人尢快之秩滿堂除兩浙轉運司主管文字力請寛版曹催科之限東南諸郡咸便之除監左藏封椿上庫差通判臨安府除提轄文思院主管諸軍審計院遷太府寺丞兵部郎官出知徽州兼都督兵馬府參議官軍師李銓據城謀爲變勢張甚公以計柔服之且施恩信離其黨民恃以無恐加兵部侍郎仍舊任俄除江南東路提舉常平茶鹽攺福建路提防刑獄行次永嘉復以爲天下兵馬都元帥益王府司馬辭不就攺知南劍州兼福建路提防刑獄兼招捕使進兵部尙書除寶章閣學士福建路制置使兼職仍舊於是徳祐內附三宮巳北上而景炎新造未久又航海去乃抵福州行省以八郡圖籍上之行省承制以公知建寧府尋充福建道宣撫副使部將李雄挾淮兵爲亂殺同知宣撫司事潛說友而屠其家公収潛屍爲治後事且以計紿雄而厚結其麾下因大閱擒雄誅之以功陞宣撫使福州路總管兼府尹兼提刑按察使已而淮兵亂復作公率郡民捕其黨悉斬以殉閩生齒數十百萬卒賴以完亡何而入覲鄕國之人至今思之公夫人曰陳氏曰林氏皆封安人先卒曰葉氏今閩國太夫人也其爲比丘尼而在者曰圓明靜慧慈照大師住持杭州明慧寺吹斯母已卒者曰宏宗圓明佛日大師住持平江妙湛寺普貴子男七人曰時中易名爲僧以卒余悉以公奏補官曰琦明威將軍同知肇慶路總管府事曰權中從仕郎同知循州事曰升中從仕郎寧海縣尹皆卒曰建中從仕郎建安縣尹閩國太夫人出也從太夫人畱質而歸卒於維揚驛無子以都中之子爲其後曰端中從仕郎尢溪縣尹亦卒曰都中今正議大夫兩浙都轉運鹽使女六人四適名門二爲尼孫男七人女四人曾孫男五人女一人堂成後三年都中以太夫人之命來徵文將刋之玆碑溍竊惟公之忘身徇國亦旣簡在帝心而足以暴白於天下太夫人勤懇壹意爲天所祐年幾八袠貌端神澤福祉未艾正議又以材猷徳望向用於時有光於前人蓋人紀之大者三公之爲臣太夫人之爲婦正議之爲子可謂盡之矣欲勿書得乎太夫人之弟茂辰嘗以公薦爲武徳將軍管軍總管公之歿也爲之七走京師而致力於詞事尢悉夫亦有功於王氏而可書者也其銘曰

於赫世祖總攬羣雄委質自奮時惟王公千載之逢由一言始歸防全閩惟天子使相彼林林孰完其生繄公是怙弗震弗驚乃疇民庸乃踐朝著乃啟乃沃乃居政路蠢玆島夷敢有不恭抗言請使出次於東溟波浩浩其下不測長風大颿萬里一息天聲所加咿嗢雎盱韃櫜帕首頫伏路隅煌煌英蕩使事有指庶公其歸赤舄幾幾胡蹈大難而以訃聞捨生取義哀動帝宸疏封進爵易名節惠於飾其終罔不備至公則逺矣遺烈不冺孰其承之惟後有人一畆之宮百世之祀麗牲有碑刻示無止

中書右丞相贈孚道志仁淸忠一徳功臣太師開府儀同三司上柱國追封鄆王諡文忠神道碑

至正八年春正月五日皇帝禦興聖宮便殿中書省臣以故右丞相鄆文忠王神道之碑未建奏請勅臣某爲之文以賜其家俾刻焉臣某竊惟王之宏模偉度山髙而海深非末學小臣所能窺測懼無以稱塞明詔顧以待罪太史屬職在記述不敢伏闕控辭則退而考其世次官閥行事之實序而銘之昧死以上謹按王諱拜珠系出紮拉爾氏六世祖諱崆根果斡從太祖皇帝伐柰曼以巳馬濟太祖步戰而歿贈推忠效節保大佐運功臣太師開府儀同三司上柱國追封魯國王諡忠宣六世祖妣諱庫克追封魯國王夫人五世祖諱穆呼哩從太祖皇帝滅克哷太祖卽帝位以爲左萬戶從破金入燕専徵遼東西諸郡授太師國王都行省承制行事建牙於燕以經略中原金主南奔齊魯趙魏晉秦之地次第悉平臨終以金人未滅爲憾贈體仁開國輔世佐命功臣太師開府儀同三司上柱國追封魯國王諡忠武五世祖妣諱布哈爾追封魯國王夫人髙祖諱博囉嗣國王奉太祖皇帝命攻西夏定河北平山東以功食東平郡贈純誠開濟保徳輔運功臣太師開府儀同三司上柱國追封魯國王諡忠定髙祖妣諱罕都呼追封魯國王夫人曽祖諱巴圖爾從世祖皇帝伐宋爲先鋒元帥已渡江與世祖會鄂州而憲宗崩世祖俾總師畱屯而還歿於軍贈推誠宣力翊運功臣太師開府儀同三司追封東平王諡武靖曾祖妣鴻吉哩氏諱特穆倫昭睿順聖皇后女兄追封東平王夫人祖諱安圖事世祖皇帝掌環衛之政令位百僚上拜中書右丞相食四千戶佐皇子北平王出鎭北邊十年而歸復拜中書右丞相贊上冊皇后皇太子議規襄陽以取宋所薦史忠武公天澤姚文獻公樞許文正公衡商文定公挺皆時之宿望以阿哈瑪特桑格尙書之政誤國害民而力斥之立禦史臺以正朝綱立太常寺以崇典禮定彊竊盜賊論罪輕重法以止濫殺語國朝之賢相必以爲稱首贈推忠同徳翊運功臣太師開府儀同三司追封東平王諡忠憲加贈推忠守正同徳翊運功臣上柱國進封魯王餘如故祖妣奇氏諱布延呼圖克累封魯王夫人考諱呼都克臺成宗時襲掌環衛以大司徒領太常寺事贈輸誠保徳翊衛功臣開府儀同三司太師上柱國追封東平王諡忠簡加贈宣力迪慶保徳翊運功臣進封兗王餘如故妣都克塔氏諱托色嘉琿累封兗王夫人忠宣忠武兩王故有廟於東平英宗皇帝特賜以碑額曰元勲世徳別贈忠憲王開國元勲命世大臣之碑勅翰林侍講學士元明善制爲銘辭樹於王所食采地範陽之通逵因臨幸而觀焉號其地曰駐蹕莊云王生五歲而孤兗王夫人撫育備至令知文學者陳聖賢孝弟忠信之說以開導之聞輒領解大徳十一年武宗皇帝入正大統王甫十歲迎謁道左上親執其手慰藉久之人見王嶷然公輔之器相與屬目謂有祖風至大二年襲掌環衛歷事仁宗皇帝眷注尢深延祐二年擢資政大夫太常禮儀院使四年加榮祿大夫司徒仍領太常五年遷金紫光祿大夫六年進開府儀同三司七年春三月英宗皇帝嗣位拜中書平章政事初上在儲闈王之令譽日聞於左右遣使召見王謝曰以扈從之臣而往來宮邸嫌疑之際不可不謹臣之獲罪固無所避亦豈太子福邪上嘉其有識可屬大事由是首登用焉故事天子卽位之日必大會諸侯王讀太祖寶訓是日命王啟而讀之王風儀峻整音節鴻亮聽者肅然夏五月加上柱國錄軍國重事進拜中書左丞相先者柬朝嬖幸怙寵干政首相特們徳爾頗與之相爲表裏仁宗不悅解其政柄無何上崩英宗在諒闇中遂復出居相位睚眥之怨必報一時善類遭其誣蔑多陷於不測之罪其黨與以權勢相軋而日生釁隙亦莫能自全王與之並相獨堅持正論不少回撓遇僚佐闕必公選掄而用之臺臣奏疏謂君子小人不可同處首相以爲譏已而深銜之顧未有以發至治元年監察禦史言太歲在酉不宜造寺於西山遂指以爲謗訕言者旣橫加酷罰因盡斥舊臣而援特克實爲禦史大夫又以其子巴爾濟蘇爲宣政中政等九使索諾木爲治書侍禦史姻黨分據要途秋某月王至自上京視事於中書首相稱疾不出以伺間而謀爲中傷已而言疾愈將出上使止之气乃沮二年秋遂以病死巴爾濟蘇與姦人妄獻民田而冒受其直王奏誅之又奏黜索諾木以通言路冬十一月王拜中書右丞相監修國史上爲虛左揆之席以示圖任之専仍降詔布告於中外王舉前平章政事張珪與之共政集大臣及故老詢所以弭日食地震之變士大夫遭擯棄者咸以所長収敍文學之臣則待以不次之除格內降待銓者六七百人振舉學校而士知所作興修明條制而吏有所遵守減江南民租八十餘萬石設宗仁衛贖蒙古子女之奴於民間者以焉朝廷政令聳然一新四方之人無不動色胥慶上之始臨禦也以察罕諾爾行宮亨麗殿規制褊迫命攺作而侈大之王引節用愛人使民以時之言極諫而止又將以元夕結防爲山張燈禁中參議中書省事張養浩上疏諌王亟以聞卽命罷之仍賜美錦以旌其直仁宗當升祔而廟無其室王傳防集諸儒議僉以爲廟之始建前殿而後寢今寢已燬於災宜更作前殿爲間十有五其中三間爲太祖室以備祫享列聖神禦間爲一室東西兩間爲祧而以今殿爲後寢上可其奏廟制乃完上欲躬行享祀之禮王進太常所纂儀注詔頒下有司卜日有事於太廟始備大駕鹵簿建太常十有二斿列黃麾仗五千人上服通天冠絳紗袍出自崇天門眾庶聚觀儀衛文物之盛莫不感嘆以爲三代禮樂復見於今及行事王攝太尉上親被衮冕執圭瓚祼獻禮成還宮王率羣臣稱賀於大明殿推恩錫賚有差上嘗坐穆淸閣顧謂王曰今亦有如唐魏徵之敢諌者乎王對曰槃圓則水圓盂方則水方有太宗納諫之君則有魏徵敢諌之臣上稱善或勸上純任釋氏之法以治天下上問王何如王曰釋氏之道貴淸靜寂滅可以自治而不可以治人帝王之仁義禮樂乃所以爲治也上黙黙有防俾王提調大司農王曰宰相之職無所不統寧獨大司農耶上以爲知大體嘗賜以金脊殿車又嘗閱寶玉於章佩監命惟意所擇皆力辭尋詔姻宗室女又辭命國工繪王像勅翰林侍講學士袁桷爲之贊禦書唐皮日休吾愛房與杜魁然眞宰輔黃閣三十年淸風億萬古之詩以賜之蓋期望之也至矣王亦感上殊遇自任以天下之重事有當弛張知無不爲旣盡發故首相欺悖之迹削其官爵僕其碑籍其家背公死黨者多謀不利於王左右請爲之備王曰吾盡吾心上不負吾君吾祖父下不負吾士民而已何備爲然深患讒言之興因侍燕閒從容奏曰陛下不以臣年少無似使備員宰相方務彰善癉惡期致隆平苟有沮之者則臣不能有所爲矣上曰卿第勉之果有間言朕不聽也三年夏上時巡甫至上京夜寐不寧趣大作佛事王曰財從民出國以民安殫財困民未見其福上矍然曰朕所創惟壽安山餘皆完其舊爾民亦以爲病乎自今其輟土木之役旣而負罪懼誅者復陰訹羣僧言國當有厄非作佛事而大赦無以禳之王叱曰爾輩不過圖得金帛而已又欲庇有罪耶姦黨聞之皆失色而巴爾濟蘇之罔上爲姦利事連特克實恐不自保遂與齊琳特穆爾等潛蓄異謀其年秋乘輿還次南坡帝崩王亦及於難王生於大徳二年春三月八日薨於至治三年秋八月四日享年二十有六以是年某月某日葬於大都宛平縣某鄕田村之原秋九月晉王入繼逆臣族誅命奉王像祠於海云寺泰定元年贈淸忠一徳佐運功臣太師開府儀同三司上柱國追封東平王諡忠獻今上皇帝至元元年又勅翰林直學士歐陽贊王像藏於祕書監某年加贈孚道志仁淸忠一徳功臣進封鄆王攺諡文忠太師開府儀同三司上柱國餘如故祖考皆加贈進封焉夫人諱托克托呼太府卿實喇布哈之女婦道母儀恊於閫範王薨省臺各奏賜鈔十五萬緡今上又賜金五十兩鈔五萬緡歲給諸王供膳衣物仍勅奎章閣學士庫庫大書表其所居曰貞節之門夫人生於大徳四年夏五月二十日薨於至正三年夏六月八日享年四十有四以是年某月某日合葬於王墓由東平王夫人進封鄆王夫人賜諡貞靜蓋異數也子男二人長達爾瑪實哩虎符宗仁蒙古衛親軍都指揮使後王【缺】年卒次音咱納實哩文宗時賜名都稜特穆爾襲職環衛虎符宗仁蒙古衛親軍都指揮使時十有一上見其朝服列於班行神采煥發甚愛重之命受經於奎章閣歷崇福司太常太禧兩院使大宗正府伊克紮爾古齊宣徽使知樞宻院事中間惟兩翰林院皆再入爲學士承防今以特防遷大司農仍舊階開府儀同三司端粹博碩尙文而下士當承平無事時侍上起居弗懈益防人以爲能世其家臣溍歷觀帝之肇基立極必有元才鉅徳應期而出以翊扶昌運十亂造周三傑興漢載籍所記垂輝千齡然閎散之後相業無傳蕭張之家侯封莫續有如王之恢張先烈乘時奮庸爲國世臣同休共戚委祉於後繼述有人可謂卓冠古今夐絕倫比也已矧惟昔之名臣或前規後隨以相成或應變守文而共濟未有不同心戮力而能光輔帝室者王以勲賢貴冑夙受主知魚水之親脗合無間而所與共立者非其人王獨精白一心盡瘁事國力摧百壬之鋒訖使朝廷百官四方逺近莫敢不一於正蓋其事視古人爲尢難𨿽遭值變故而平生大節彌久益著又亙古之所未有播之聲詩以震於無垠夫亦勸忠之道也百世之下尙鑑於玆銘曰

大明麗天赫赫英皇巖石爾瞻侃侃鄆王惟王之先鷹揚朔土手挈中原歸奉眞主異才間出騰風躍云克濟其美爲國虎臣聖神撫運統一寰宇轉旋鈞軸篤生碩輔垂紳正笏乾淸坤寧綸經之業惟王敬承左右三朝服勤帷幄靖共正直執事有恪乃世其官典領奉常乃授以政乃登廟廊崇儉抑奢諫行言聽乃宅百揆以佐出令仁漸義摩文恬武嬉禮樂之興適惟其時龍旂承祀肅肅在廟惟時顯相丕揚聖孝徳教所加望治有期孰使共兜接武夷防緬彼滔天屹乎砥柱不震不竦眾正所怙福善禍淫天道之常魁柄旣専化紘乃張曀霾滌蕩天靑日白檮杌嵬瑣莫掩其迹蹈於危疑構玆閔凶萬姓之悲攀髯抱弓金枝翠蓋神遊寥廓英姿爽气淸風延閣增崇位號惟帝念功勒辭圖堅於以勸忠尙其嗣人咸有一徳與國同休永永無極

勅賜喀喇氏先塋碑

喀喇氏三葉疏王封者六人踐相位者四人咸有石章以紀勲徳而其塋域在京城和義門之外者顧未有以表於封樹至正八年冬十一月十有二日皇帝禦明仁殿中書宰臣用今大司農達實特穆爾之請以聞詔臣某爲之銘以達實特穆爾素善書有防就令書丹別勅平章政事議中書省事姚庸篆其額以賜焉臣溍忝以非才待罪太史氏職在論撰不敢控辭喀喇古髙車國也我太祖皇帝親徵而略其地其國之近屬有二孤子曰庫魯克曰雅雅其母臧宻古瑪裏氏賢而有識以二子寘褚中負以槖駞而來朝則太祖巳賔天乃以二子獻於太宗曰此吾國之遺也不可爲人所得而辱於奴敢以來歸幸他日爲天子使上憐而撫育之曁憲宗禦極二子旣長召入宿衛領實保齊遂扈從伐宋母回喀喇而復來值憲宗陟方諸將皆北還二子獨後禱於神祠若有稱好者再問而知爲吉兆比至家則二子亦至矣世祖皇帝入正大統疇其勞績給以土田人戶俾居興和天城之大羅鎭母后以子牙牙貴追封雲中郡夫人雅雅贈宣忠翊徳開治功臣開府儀同三司上柱國追封雲中王諡【缺】配呼都克臺氏封邢國夫人繼和坦氏封康國太夫人丞相順寧忠烈王阿實克布哈丞相和寧忠獻王伊納克托克托皆雲中【缺】王之子丞相冀寧文忠王特穆爾達實則和寧忠獻王之子也順寧忠烈王年十四入侍世祖以占對詳明特見親幸令門者勿納以試之遂由水竇而入上嘉其志乃命聽其出入無禁嘗早朝露未晞跣行而前上望見尢嘆異焉使掌門衛以察非常久之以西手千戶領實保齊從成宗北徵與海都戰數有功入爲大宗正府伊克紮爾古齊浙西豪民朱淸張瑄以海運取顯官有罪抵死王奉防簿錄其家一無所私詔賜王宅一區鈔萬五千緡命兼兩兵馬指揮司達嚕噶齊姦軌不作輦下肅淸武宗卽皇帝位拜中書平章政事軍國大事並聽裁決尋加特進太尉依前平章政事有盜內府金者王退朝適與之遇訝其倉惶失措詰之果得黃金五十兩白金百兩上命以金賜王而誅盜王辭曰盜誠當誅金非臣所宜得請入金贖盜罪上爲貸其死有防出內府鈔十五萬緡賞蹴踘者王力持不可訖弗予一日入侍於五花殿覩上玉色而進薄滋味寡嗜欲之戒上嘉其忠忱命進酒王曰陛下旣納臣言不足取信也上爲罷酒進中書右丞相行禦史大夫尋復爲平章政事加錄軍國重事兼廣武喀喇衛親軍都指揮使封康國公遷知樞密院事薨享年四十有七贈純誠一徳正憲保大功臣太師開府儀同三司上柱國中書右丞相追封順寜王謚忠烈配塔喇海徳濟氏追封順寧王夫人博囉珍氏布古魯特氏並封順寧王太夫人和寧忠獻王少從其兄阿都瑪勒獵於燕南阿都瑪勒使獻所獲世祖皇帝見其骨气沈雄步履莊重卽命入宿衛曁武宗撫軍朔方王在行間與諸將大敗海都軍於杭愛手斮一士之首連背胛以獻武宗壯之兵之始交也武宗鋭欲防馬出戰王執轡力諫上怒揮鞭抶其手不退上不得已而止後與大將逹勒逹哈語及之逹勒逹哈曰太子在軍中如身有首如衣有領脫有不虞眾安所附托克托進諫可謂忠矣上深然之成宗大漸丞相哈剌哈斯逹爾罕稱疾臥直廬中王適以使事至京師乃俾馳告武宗以國卹且勸進安西王乘間入朝窺伺神器旣而仁宗奉太母至自懷孟忠烈諜知姦黨謀僞賀千秋而舉事亟白於仁宗先二日而發內難悉平武宗聞太母詢所宜立於陰陽家遣王還察事機時太母以武宗遲回不至巳命忠烈往道宗室諸王貴戚元勲推戴之誠忠烈至野馬川上見之甚喜行次翁果察圖而王繼至趣使疾驅與之共載聞王致太母及仁宗之語乃大感悟釋然無疑曁忠烈還報仁宗卽日命駕奉迎於上都武宗皇帝正位宸極尊太母爲皇太后立仁宗爲皇太子三宮恊和而無間言王兄弟之力也先是武宗嘗命王同知樞宻院問曽視事否王對曰今正殿未禦宗親未見徳音未下而扈從之臣攙取名位失四方之觀瞻寧不上累聖徳是以未敢只事上嘉嘆不巳知樞宻院濟爾噶呼侍上於潛邸嘗有不遜語將寘於法王諫曰陛下新卽位大信未立而輒行誅戮知者以爲彼自有罪不知者以爲報仇恐人人自危況濟爾噶呼習於先朝典故今固不可少也上乃宥之上京大宴故事命一近臣敷宣王度以爲告戒王薦濟爾噶呼令具其言以進果稱旨上嘆曰博爾濟博勒呼前朝人傑托克托乃今世人傑也卽以所進之言授王及諸王大臣被宴服就列王卽席陳西北諸藩始離終合之由去逆效順之義聴者莫不領服王自同知樞宻院中書平章政事拜禦史大夫遷南臺禦史大夫召拜錄軍國重事中書左丞相知無不言言無不行人以賢相稱之尙書省立以王爲右丞相王辭曰爵賞者帝王所以用人也今爵及比徳賞及罔功緩急之際何所賴乎中書所掌錢糧工役選法刑獄十二事若從臣言恪遵舊制則臣願與諸賢黽勉從事不然用臣何補上乃爲下令俾濫受宣勅者赴所屬繳納僥幸之路旣塞奔競之風頓衰中臺有贓罰鈔五百萬緡王請出以賑孤寡老疾諸窮而無告者莫不舉手加額宗王納古爾部人告其主爲不軌王辧其誣抵告者罪宗王伊克圖徵其舊民於齊王班布爾實部中鄰境諸王欲奉齊王攻伊克圖齊王懼奔伊克圖以避之遂告齊王反王簿問得實釋齊王而徙諸王於嶺南邊將托和齊請以新軍萬人益宗王綽哈廷議俾王往給其資裝王言時方寧謐不宜挑變生事辭不行遂遣丞相圖古勒平章政事額森特穆爾往給之幾以激變尋復爲中書左丞相仁宗眷之彌篤欲使均逸於外拜江浙行中書省左丞相下車伊始進父老問以利病咸謂杭城故有便河達於江滸湮廢巳久若疏鑿以通舟檝物價必平僚佐或難之王曰吾陛辭之日密防許以便宜行事民以爲便行之可也俄有防禁勿興土功王曰敬天莫先勤民民蒙其利則災沴自弭土功何尢不一月而訖工人至今便之王以疑似召赴闕杭民數萬號慟遮道不得前旣至賴仁宗察其無他厚賜而遣之還鎭王至杭未幾遷江西行中書省左丞相英宗嗣位召拜禦史大夫塔齊陰忌之奏攺南臺禦史大夫復嗾言者劾其擅離職守將徙之雲南防塔齊伏誅乃解王家居不出者五年泰定四年二月二日薨享年五十有六王階至開府儀同三司勲至上柱國爵爲馮國公兼官爲集賢使仁虞使中都畱守司達嚕噶齊開寧路達嚕噶齊領崇福司回回司天臺中衛廣武衛親軍都指揮使贈推誠全徳守義佐運功臣太師中書左丞相階勲皆如故追封和寧王諡忠獻配額森氏封馮國夫人武宗又妻以輝和爾氏伊嚕呼圖克仁獻章聖皇后之同乳也封薊國太夫人冀寜文忠王以大臣子事明宗於潛邸宏才雅量好學下士夙負公輔之望歷事累朝由同知都防府事爲工刑兩部侍郎擢監察禦史遷祕書郎除禮部尙書遂參議中書省事擢西臺侍禦史未行畱爲奎章閣侍書學士除大都畱守遷同知樞宻院事上旣總攬權綱用托克托爲中書右丞相王爲右丞以更新庶政科舉之廢也王在參議府爭之不得訖不署其奏牘至是力爲上言前代科舉得人之盛遂復行焉金山大雪上遣王及知樞宻院眾家奴賫鈔一千萬緡衣表裏各二萬疋往周給之王被命卽行𨿽皸瘃無所憚拜中書平章政事每入直上爲禦宣文閣詢以治道往往至夜分乃退上親祀南郊王言熈事慶成宜均惠於下詔賜民明年田租之半嶺北地寒不宜稼嵗饑賑以鈔無從糴王請轉京倉米百萬石貯和寕由是備先具而民不告病兩浙閩廣鹽額累增而課愈虧王請嵗減十萬引以紓亭戶之力中政近臣謀發番舶規取息王言與商賈爭利恐逺夷得以窺中國事遂已日本海商百餘人遇風漂入髙麗表請沒入其人扵有司以爲奴王以爲天子一視同仁四方皆吾赤子豈可乘人之險以爲利宜資其還上從之日本果上表稱謝無何日本有僧告其國遣人至京師刺探國事王曰刺探者在敵國固有之今六合一家何以刺探爲果有其人正可令睹中國之盛歸告國人使知向慕旁觀稱嘆曰眞天朝宰相之言也拜禦史大夫務以靜重持大體不爲苛嬈以立聲威建言近嵗大臣獲罪重者族滅輕者猶籍其妻拏祖宗聖訓父子罪不相及請除其法上從之遂著爲令饑民集扵輦下奏出贓罰鈔糴米萬石卽近郊寺觀爲糜以哺之所活不可數計居嵗余復爲平章政事進位次扵端揆大駕時巡畱鎭大都舊法細民糴扵官倉出印劵月給之者其直斗三百文謂之紅貼米賦籌而給之盡三月止者其直斗五百文謂之散籌米豪民貪夫得買其籌貼以爲利王請別發米二千萬石遣官坐市肆使人持五十文卽得米一升姦獘遂絕民蒙其惠乞觧政柄不允拜錄軍國重事中書左丞相領經筵事王入則告上以帝王之道出則正紀綱修法度奏立內外通調之制朝臣外補許得陛辭上親臨遣責以成效郡邑賢能吏亦次第甄拔分海漕米四十萬石置防河諸倉以備凶荒先是朝廷患僧徒擁厚貲事兼並抑使與齊民均受役扵官柄國者右之法遂中變王奏復其舊延登故老俾預大議旁求遺逸待以不次之擢加孔子後嗣襲者秩二品嵗一詣國庠進諸生而奬勵之使士咸知勸王天性忠直學術正大剸裁庶務片言立決重輕予奪各適其宜上嘗問爲治何先王對曰莫先扵法祖宗上因稱王文統爲奇才而有不同時之嘆王前奏曰世祖行仁義而文統輔以功利此所以爲世祖之罪人也使文統復生扵今猶當逺之何足闗聖念乎蓋王扵書無不讀尢喜聞儒先性理之說而明扵義利之辧相業之隆實基扵此從幸上京還入政事堂甫一日暴得危疾上命近臣挾名醫狎至疾已不可爲以至正七年九月十八日薨年四十有六葬以其月二十六日上命有司護其葬仍給賻鈔二十五萬緡兩宮皇后及太子致賻有差王階至開府儀同三司勲至上柱國兼官爲實保齊右手萬戶左阿蘇親軍宣忠俄羅斯親軍都指揮使司逹嚕噶齊提調畱守司武衛太醫院廣惠司寕徽寺事贈開誠濟美同徳翊衛功臣太師中書右丞相階勲皆如故追封冀寕王諡文忠配楚庫勒氏追封冀寕王夫人執政大臣言相位不可久虛上曰特穆爾逹實有兼人之才後難爲繼朕當徐思之金山嘉鼐巴使者入見上顧謂知樞宻院昂吉爾曰特穆爾逹實籌邊事皆與朕意合斯人豈可復得哉因俛首太息不已按喀喇氏世譜雲中王之配邢國夫人生四子曰巴拜實喇曰哈齊濟贈推忠宣力保徳佐運秉義功臣太保開府儀同三司上柱國追封榮王諡忠武曰布斯必遙授甘肅行省右丞曰阿都瑪勒繼康國太夫人生二子一女二子則忠烈忠獻兩王也忠烈子男二長哈紮爾順寕府逹魯噶齊次伯嘉訥前尹京時平反海商被誣爲盜者所活一百十六人累遷中政院使女一阿爾必斯黙色適上都兵馬都指揮使伊斯瑪音封雲中郡君孫男一托和齊女二忠獻子男九長巴圖仁虞都總管府逹嚕噶齊贈禮部尙書次卽冀寕文忠王次伊蘇烏爾圖華同知樞密院事次逹實特穆爾嘗以平章政事行省江浙首行視忠獻所浚杭城便河而除治之父老多忠獻之遺民無不感泣入爲大司農拜銀靑榮祿大夫湖廣等處行中書省平章政事次哈達布哈次鄂爾和特穆爾皆早卒次圖烈太府太監次哈逹特穆爾大都副畱守次旺嘉律同僉資正院事女八長哈逹和塔拉適衛王喀巴次特穆倫適禮部侍郎布哈次伊嚕勒適集賢大學士兼內史丰國公齊哩克次拜呼圖克適大宗正府伊克紮爾古齊吹斯丹多爾濟次策喇實戩適諸王曼濟次托克托倫適中書邢部侍郎巴拜托克托倫卒次保僧繼之次布爾罕呼喇早卒蓋忠獻九子惟文忠及今湖廣行省平章政事薊國太夫人出也孫男十女七文忠之男二長巴圖爾襲領實保齊次天保努女三長拜徳濟適中政院判官三閭次諤勒哲徳濟適衛王子策喇實巴次徳濟伊蘇烏爾圖華之男一耨埒女【缺】逹實特穆爾之男一旺紮勒實哩女一招童圖烈之男二長壽安次某哈逹特穆爾之男二長萬次某女【缺】旺嘉律之男一博囉特穆爾曽孫男【缺】女【缺】巴圖爾之男二長圖嚕仁虞都總管府達嚕噶齊次諤勒哲特穆爾海口屯儲侍衛親軍都指揮使始忠獻嘗建書院於順寕宣平宮家莊之別墅賜額景賢後卽其中爲忠獻文忠兩祠堂春秋有事於先聖先師則侑食焉忠烈忠獻兩王異母兄之子孫惟榮忠武王之子雅克布琳雅布薩爾臺拜布哈巴咱爾爲最顯雅克布琳卒官遼陽行省平章政事太保興國公贈推誠效節佐運翊亮功臣太師開府儀同三司上柱國追封興寕王諡忠襄雅布薩爾臺大司農拜布哈嶺北行省平章政事巴咱爾由禦史大夫累遷江浙行省左丞相餘皆至大官莫得而殫紀也臣溍欽惟太祖皇帝肇基朔漠世祖皇帝統壹方夏溥天率土共惟帝臣傑出其間而膺國家之重任者固非一族有若喀喇氏之先老母弱子不絕如綫祖宗所以長育成就之以詒燕扵後人者天實佑之豈偶然哉一門三相丰功茂烈未易以筆舌擬諸形容今獨取其關扵宗社之安危民生之休戚者序次而顯詩之乃若今大司農之尊君親上好賢樂善發其素蘊紹休前人珪傳組襲方興未艾屢書不一書是在後之秉史筆者銘曰

山川出云膚寸之微緜緜瓞天實培之猗康裏氏家有賢母保其遺孤克開厥後有相之道俾熾而昌蟬聮奕葉四相六王相業之傳由忠烈始惟王忠獻厥績愈偉被堅執銳出從撫軍佩玉琚入侍嚴宸塤箎伯仲股肱左右奔走後先獻替可否陽九之戹國有危疑民心靡止孰爲龜蓍桓桓忠烈乃心帝室明炳防先不俟終日繼以忠獻載驅載馳風騰雲躍夾日以飛大憝廓淸徳音布濩九廟尊安三宮悅豫天子有命忠獻是膺乃位弼輔以秉國成百度惟貞六服承徳寕有一夫不被其澤帝睠南服爰資保釐克勤小物靡有遐遺秉其忠貞夷險一節髙朗令終休有餘烈積慶儲祉畀扵文忠世濟其羙乘時奮庸防書金匱談經旃廈堯舜其君貴王賤覇咨詢故老延登逸民量能授任內外惟均懷柔逺人務全國體威行惠孚無間逺邇埀紳正笏泰山四維天胡弗憗當寧興思大事之書厥有顯冊史臣奉詔表此幽穸

江浙行中書省平章政事贈太傳安慶武襄王神道碑

至正八年春正月二十日丁已詔贈故江浙等處行中書省平章政事伊蘇岱爾推忠宣力守正佐理功臣太傅開府儀同三司上柱國追封安慶王諡武襄扵是王之薨五十年矣皇上纉承鴻業追念舊勲不以存亡久近爲間渙頒異數以照臨之甚盛徳也臣溍承乏詞林旣推述聖意形諸贊書三月丁酉朔上復用中書奏勅臣溍考推功業勒玆樂石臣被命而退謹卽王之孫今上都畱守衮諾爾訪求王世系官閥行事之實序而銘之王元名特穆爾成宗禦極避而易今諱曰伊蘇岱爾系出烏蘭哈逹氏其先曰哲勒黙生哈凖哈凖生哈巴爾扵王爲曽大父有子二人曰哈勒琿曰蘇布特俱以驍勇善射稱哈勒琿則王之大父也以哈必齊百戶事太祖皇帝哈巴爾嘗從太祖飲班珠爾河之水遇盜舉槍欲刺之爲哈勒琿反鋒所刺人馬俱踣又嘗從太祖避柰曼追兵扵長城之南哈勒琿射卻其渠帥餘眾夜自相驚而潰中原旣定方論功行封不及祿而卒父曰哈坦太宗正府伊克紮爾古齊母曰某王生扵朔漠資稟雄毅沈重有謀讀書能知大意弱齡入侍世祖皇帝列職於環衛以忠議深被眷知蘇布特之孫是爲丞相河南武定王阿珠受詔伐宋王扵武定爲從弟武定察其材智絕人可爲巳貳言扵上挾與俱行從武定破樊城下襄陽至元十一年世祖命丞相淮安忠武王巴延與武定大防師於襄陽分軍爲三道並進忠武與武定由中道將濟江忠武宻謀扵武定爲搗虛之計王從武定以昬時溯流行二十里夜半絕江徑渡黎明與宋將夏貴大戰陽羅堡防之遂取鄂州順流而東宋都督賈似道與大軍相拒扵丁家洲其前鋒孫虎臣來逆戰武定俾王乘髙覘之見其陣勢首尾橫決以戰艦衝撃之似道先遁十三萬軍一時俱潰王從武定追奔逐北百五十里所至禁部曲不得侵暴敵人委棄資仗悉以與將士莫不畏其威懷其惠而樂扵趍事赴功十二年有旨行中書省駐建康行樞宻院駐鎭江別勅武定攻揚州武定俾王率蒙古軍鏖戰揚子橋出奇兵斷眞州餫道宋將張世傑以巨舟萬餘艘屯揚子江中流王從武定領伉健善谷者夾射而急擊之繼以火矢灼其篷檣大敗世傑於焦山下自是宋人不復能軍凡大軍與宋人接戰王無不在行間十三年宋以國降十四年朝廷第功行賞授行中書省斷事官階懷逺大將軍十五年轉昭勇大將軍十六年除淮東道宣慰使遷鎭國上將軍奉省檄馳報邊事王謂機事不可不宻入對便殿出牘於懷上大奇之召近臣知文墨者使進讀而左右適無其人王拜而言曰臣亦粗知文墨乃誦其文而釋以譯語音吐明暢辭旨精切上悅令縱橫行殿中而黙察之知爲偉器諭宰臣俾與共政遂以參議中書省事它日奏事殿中問居何職王以實對上詰宰臣曰朕初意以爲卿同列置之僚佐何耶二十二年丞相魯國忠武王安圖自北邊歸秉政爲世祖言特穆爾蒙古人而扵漢人語言文字無所不通久淹下位宜升用之其言適契扵上意問居其上者爲誰對曰參政郭佑參議圖魯格貝降卽日命爲中奉大夫中書參知政事位郭佑上仍勅之曰自今事皆責成扵汝二十三年進資徳大夫中書左丞二十四年尙書省立拜榮祿大夫平章政事甫視政而宗王納延叛扈蹕親徵給餉運籌備殫其勤旣平納延羣臣從屬車奏凱而歸王復與諸將畱兵討其餘黨金家努塔布臺悉戡定之乃還上以王生事素薄賜鈔五千緡王因奏臣前出軍至伊奇喇斯之地有來供餽鄕導者上命厚賞之二十七年武平地大震姦人乘災異相扇搖藩王爲其言所動者三人民大惶惑上慮納延之黨因而爲變遣玊引兵五百人往撫定之王率有司齋沐禱於山川百神以便冝蠲田租弛商稅除酒禁發鈔四萬二千緡運米萬石轉海而至以賑其乏絕教民無惑扵訛言捕斬乘時爲盜者無少貸收三藩王而鞫之始皆倔彊不伏旣得其情徐諭以禍福之重輕乃伏其辜事聞上甚韙之遼賜行省治懿州驛道自北京至上都頗回逺王因奏請徙由髙州以北而減去五驛其三以備它驛人戶物力之乏絕其二以虎賁司給土田牛具俾之立屯公私咸以爲便方是時僧格在相位巳久專恣日甚誣陷忠良賣官鬻獄設計局以求遺利毒及編民王旣還居政府乃列上其罪狀防侍從近臣亦有顯斥其姦者僧格及同惡皆誅死王以是益爲上所親信某年拜江浙等處行中書省平章政事仍舊階榮祿大夫成宗皇帝以王先朝舊弼委任愈專江浙省治錢唐實宋之故都所統列郡民物殷盛國家經費之所從出而又外控島夷最爲巨鎭非朝廷重臣莫克任蕃屏之寄王威望素著涖事伊始風采一新屬部帥守重足而立以俟要束權貴無或敢撓其政豪彊震懾田裏晏然大徳二年秋八月十九日以疾薨於位享年四十有五其年某月某日還葬於大都宛平縣郎山之原王性剛直而善扵自持𨿽異巳者莫能伺其間隙由是始卒無疵然喜汲引人物凡所甄拔後多知名王之配曰呼都克追封安慶王夫人子男三人曰呼喇岱江浙等處行中書省平章政事曰塔沁禦史中丞曰茂巴爾斯南陽府逹嚕噶齊女一人曰茂海適翰林學士承旨都木逹孫男九人托音納爾陜西諸道行禦史臺禦史大夫努都爾噶同知都防府事衮諾爾由江浙等處行中書省平章政事擢江南諸道行禦史臺禦史中丞今以榮祿大夫爲上都畱守兼本路都總管府逹嚕噶齊某某某臣溍竊觀自昔君臣際防之盛或策勲扵行陣之間或訏謨於廟朝之上未始不各效其所長若王之出入將相丰功茂烈彌久益彰蓋亦鮮矣是宜沒而不亡克承天寵慶流後裔與國家相爲無窮者也垂於竹帛被於歌光在邦家豈徒賁其丘隧而已乎銘曰气運合一實生偉人惟材之完出武入文聖神禦天誕受方國猶有江流限夫南北赫赫元戎上所倚毗仡仡虎臣左之右之潛師宵濟拔鞭勇往訖成儶功光膺上賞乃居屏翰乃登廟廊身屬櫜鞬取彼叛王旄頭豹尾凱旋京闕分兵後拒剪其餘孽將指東藩假以便宜力止訛言俾民不迷權姦擅國簧鼓聖聽朝綱紊弛民不堪命白髮其私靡所覆藏揚於大廷解易張肅持政柄坐鎭南服枹鼓不鳴家給人足庶遄其歸衮衣繡裳胡不憗遺奄其淪亡時逾四紀綿綿世冑咸濟其美賜履之舊瞻彼郎山有封斯崇生气凜然拱木淸風念舊報功褒美有詔申勅詞臣薦此碑號

朝列大夫僉通政院事贈榮祿大夫河南江北等處行中書省平章政事柱國追封魯國公札拉爾公神道碑

今上皇帝至正元年詔贈故朝列大夫僉通政院事伯勒格特穆爾爲資善大夫河南江北等處行中書省右丞上防軍追封魯郡公八年加贈榮祿大夫河南江北等處行中書省平章政事柱國追封魯國公嗣子資政院使臣多爾濟巴勒與大司徒臣雅克布哈同侍上於經筵十年四月十九日上復用臣雅克布哈奏命翰林侍講學士臣溍銘其神道之碑別敕治書侍禦史臣期頥篆其額以賜臣多爾濟巴勒使書而刻焉臣溍謹按史臣危素所述公行狀公諱伯勒格特穆爾系出札拉爾氏六世祖諱崆根果斡事太祖皇帝従徵岱酬黙爾奇斯柰曼諸部柰曼已降而復畔往討之太祖馬遂以己所乘馬奉太祖步戰而死贈推忠效節保大佐運功臣太師開府儀同三司上柱國追封魯國王諡忠宣妣庫克追封魯國王夫人五世祖穆呼哩従太祖皇帝滅克哷王汗太祖旣踐天位以爲左萬戶従破金入燕専徵遼東西諸郡詔授太師國王都行省承制行事建牙於燕以經略中原趙魏齊魯晉秦之地悉平贈體仁開國輔世佐命功臣太師開府儀同三司上柱國追封魯國王諡忠武妣布哈爾追封魯國王夫人髙祖諱博囉嗣國王奉太祖皇帝命帥師取西夏銀肅二州走武仙扵河北降李全扵山東贈純誠開濟保徳輔運功臣太師開府儀同三司上柱國追封魯國王諡忠定妣布濟克追封魯國王夫人曽祖諱蘇肯徹爾嗣國王従太宗皇帝攻鳯翔破宋兵扵河南攻宋棗陽入郢州贈宣忠同徳翊運守正功臣太師開府儀同三司上柱國追封魯國王諡忠烈妣某氏特黙呼圖克追封魯國王夫人祖諱納延性謙和而好學以賢能稱憲宗皇帝擇忠烈王諸子中可襲爵者深屬意焉力辭曰臣兄呼喇濟長上曰朕固知之恐其柔弱不勝重任耳叩頭涕泣卒請以王爵歸其兄而代之理軍國庶務呼喇濟嗣爲國王事無鉅細必咨而後行居常誨羣従子侄曰昔我先太師國王躬擐甲冑出入矢石之間四十餘年乃集大功賞延後裔恩至渥也爾曹愼勿驕逸以隳前人之令名其敬戒之哉初世祖皇帝在潛邸與之論事敷陳大義多所開悟援引典故尢習上以爲可大用因稱之曰色辰色辰者華言大賢也竟未及用而卒甚可悼焉今贈中奉大夫遼陽等處行中書省參知政事防軍追封魯郡公妣烏嚕氏蘇爾臺追封魯郡夫人考諱碩徳世祖皇帝踐阼之初自遼西召入宿衛與語大恱顧謂近臣曰碩徳通敏如此乃燕有子矣命典朝儀宗藩戚裏爭訟弗決者必使決之咸服其公正上嘗問右丞相魯國忠憲王曰卿族中可繼卿者爲誰對曰性行淳雅智辧明正無逾碩徳上深然之防始建通政院卽命以嘉議大夫同知院事考地裏之逺近以立傳置差民力之髙下以賦財用一日所奏數事無不聽納因言遼陽女眞之東沃濟濟喇敏二族之人數入防內地宜遣親臣設驛以通之上難其人僉言碩徳元勲世冑識慮深長可使也上恐其憚扵行召問之對曰先臣當國家肇造之初不避鋒刃萬死一生以身狥國陛下不以臣年少愚戇俾效驅防臣請行上喜賜禦宴對衣以遣之女眞舊土有碩逹勒逹萬戶府兵民乏食廷議賑以衣糧有司廢格不下羣訴於公令追所侵匿以給之人賴以全者甚眾東徵元帥府道路險阻巖石錯立盛夏水活乃可行舟冬則以犬駕杷行冰上地無禾黍以魚代食乃爲相山川形勢除道以通往來人以爲便沃濟濟喇敏僻居海島不知禮義而鎭守之者撫禦乖方因以致防乃檄諸萬戶列壁近地據其要衝使諭之曰朝廷爲汝等逺人不霑教化自作弗靖故遣使來切責有司而存卹汝等令安其生業苟能攺過遷善則爲聖世之良民否則盡誅無赦由是脇従者皆降遁於島中者則遣招之第戮其渠魁余無所問宋之朝士有以使事畱京師而不肯易其衣冠者坐徙開元適與之遇爲言扵上得自便後更見識擢爲文學侍從之臣還朝上勞之曰碩徳不血一刃而使一方遂安不負朕所委任矣賜玊笠頂連珠束帶且曰他日思所以處卿也扈駕親徵乃顏戰屢捷所俘獲輒以賜之宗王居西域者有異謀上聞之召問曰卿東行甫還得無勞乎然非卿孰可爲朕使西方者對曰臣不佞幸以勲閥之裔爲國世臣邊陲重事故當任責賴陛下威靈東土之民今已馴化願備一介之使宣布徳意扵西人上尢喜賜宴加幣以餞如東使時西域知其世家子又聞其賢迎勞愈恭乃諭宻防爲道太祖聖訓及前賢之嘉言詳明激切發扵至誠咸嘆服曰眞天使也旣還中道屬疾有防趣之入見問以西事奏對甚悉上顧左右曰汝輩苟出使當以碩徳爲法特賜珠濟遜衣以旌之疾竟不起今贈推忠宣恵寧逺功臣中奉大夫遼陽等處行中書省參知政事防軍追封魯郡公諡忠敏加贈資善大夫嶺北等處行中書省右丞上防軍功號封諡如故先是嘗獲玉璽其文曰受命於天旣壽永昌蓋歷代所寶傳國璽也疾亟未及上獻夫人鴻吉哩氏托克托津因禦史中丞崔公彧以進於徽仁裕聖皇后旣而成宗皇帝入繼大統以爲玆實受命之符厚賚焉今追封魯郡夫人公蚤孤太夫人教以國書有防過必責之輒欣然而攺刻意扵學孜孜不倦甫成童太夫人有疾衣不解帶者旬月藥必親嘗成宗遣尙醫視之或言昔人有刲股療親疾者公聞之則退詣私室刲肉七臠以和藥疾愈公丰姿凝粹而器量宏達嘗燕客家僮滌玉杯誤墮地而碎坐客驚視而公神色自若眾莫不嘆服逮事仁宗皇帝眷遇尢渥擢居通政俾世父官上嘗問周文王父母及其所以興侍臣未有對者公言之甚詳上爲之俯聽賜以巵酒奨諭之曰卿蒙古人中儒者也公扵先世所分食邑平其徭役而卹其貧乏在官恆以律身報國爲務論議可否不避嫌疑居五年而終於位公生扵至元二十三年某月某日薨於延祐四年閏月某日享年三十有二訃聞上當寧而嘆曰天胡奪予良臣之遽也命賻以鈔萬五千貫仍降璽書存防其家公先塋在興和遼陽道逺弗克以昭穆序葬遂以其年三月某日奉柩葬檀州仁丰鄕潮水西吳嘉防配阿爾拉氏布圖庫黙色追封魯郡夫人加封魯國夫人子男一人多爾濟巴勒公歿時方在𦇤褓中旣長力學自立由尙衣奉禦授工部郎中遷太府少監擢監察禦史入奎章閣歷供奉承制侍書學士遂爲翰林學士遷大宗正府伊克紮爾古齊出爲江北淮東道肅政亷訪使江南行禦史臺治書侍禦史江西行中書省左丞入爲資正院使拜中書省參知政事進右丞遷禦史中丞攺江南行禦史臺禦史中丞拜遼陽行中書省平章政事以太常禮儀院使召遷中政院使今爲榮祿大夫資正院使提調宣文閣知經筵事兼虎符海西遼東道哈斯罕等處打捕鷹房齊哩克昆萬戶府達嚕噶齊提調拱衛司事女二人長適遜多氏實哩由裕宗皇帝位下集賽官爲資善大夫同知徽政院事其先曰齊拉衮與忠武王同事太祖號四傑者也次適頁穆氏博囉特穆爾朝散大夫同僉太常禮儀院事孫男三人特古斯特穆爾圗沁特穆爾呼都克布哈臣溍竊觀自昔受命之君必有不世出之臣任股肱心膂之寄以弼成大業故其子孫能與太平守文之主共天下之福惟紮拉爾氏有大功於帝室世享王封大防始惇行禮讓而不敢先其兄右轄辧章之世其官又止扵一命由其有而不居故其積也愈厚餘慶所鐘在於後人是故資正公以淸忠粹徳昭受上知致位一品疏恩三世玆又賜以碑號昭示罔極幽光潛徳闇然日章久欝必發理之常也臣溍鄙陋荒落不能敷揚聖意褒大遺烈承詔書辭無任戰栗銘曰天啟興運篤生元臣勲在盟府慶流後昆於穆魯公逺有系序四世五王逮公大父遺榮弗居以奉其兄不世其爵世其忠貞傳子及孫乃躋膴仕守夫一官再世不徙公少恱學以至孝稱淵乎雅度喜慍不形材諝則多小試輒效人方傒公謀謨廊廟嗇不使平遽以考終委祉後賢大亢其宗寵靈所加襚以衮職刻宻爲章告於宅有開其先自王而公有復其始履玆故封申錫頌辭用垂不朽河山之誓相爲永久

宣徽使太保定國忠亮公神道碑

故榮祿大夫宣徽使逹實宻以延祐四年九月五日薨於位享年六十越三日葬於京城東杜樹辛莊其明年制贈推誠定力守正功臣太保金紫光祿大夫上柱國追封定國公諡忠亮又六年史臣禮部尙書曹元用始奉敕撰次公行業以爲神道之碑又二十四年是爲今天子至正八年夏四月九日上禦興聖殿西便殿翰林學士承防臣嶽柱爲奏請命臣溍繼元用爲之銘以賜其家俾刻焉謹按公諱逹實宻其先西域人系出哈喇婁氏曽祖瑪穆特贈集賢學士正奉大夫防軍追封中山郡公祖阿里贈資徳大夫司農卿上防軍追封中山郡公父哈濟贈榮祿大夫司徒柱國追封定國公曽祖妣塔塔爾氏祖妣回回氏並中山郡夫人妣阿爾徳哷濟達氏定國夫人初集賢公在西域爲其國之近臣素倜儻有大志知天命之有歸當太祖皇帝正大位之六年嵗在辛未奉其國主阿爾斯蘭來覲於龍居河司農公前卒乃以司徒公爲質子時年尙防上命育於春坊稍長事太宗皇帝爲博囉齊博囉齊蓋古內饔之職最爲親宻司徒公以恭謹尢被寵遇扈従西徵有功妻以河西貴族定國夫人也世祖皇帝取南詔伐宋司徒公皆與在行尋以疾文公少襲父職爲博囉齊世祖甚愛重之甞侍上左右極論阿哈瑪特尙書省之政蠧國病民上怒而斥之曰無預若事公徐對曰犬馬知報其主臣世荷國恩事有闗扵治亂安敢坐視而不言其後阿哈瑪特死尙書省罷上乃思其直賜以玉環及鈔二千五百緡且諭防後有所知其盡言無諱従討叛王納延有功妻以名族女塔塔爾氏仍賜良馬白金佩服珍異之物杭愛之役督餉餽扵雲中晉王軍乏食給以米數千石師還以専擅待罪上善其有識量而知權變嘉嘆不已賜白金百兩鈔千五百緡公因奏艸靑畜肥之日尙賖今所給未充恐終不免轉死請增給以半年之食上従之眾賴以安防復立尙書省公以前有防得盡言遂指陳其非便言尢剴切曁僧格伏誅而其言皆驗詔賜宅一區固辭乃賜玉環及燕服以旌其忠禮遇之厚有加扵前成宗臨禦之初以奉議大夫領供膳司事叛王海都稱兵內向車駕親徵倍道兼行晝夜不息士卒已疲而後軍不繼公諌曰獨往恐生他虞宜徐行俟眾大集而後進乃可爲萬全之防上韙其言後數日戰大捷海都敗走凱旋而歸第功行賞賜以田三百畆防擢司農丞進職爲卿與其子瑪努勒侍上疾扵臥內連數月衣不解帶疾少間賜以鈔二萬五千緍成宗賔天公北迓武宗皇帝於野馬川歸正宸極仁宗在儲闈以公先朝舊人奏爲中書參知政事仍兼司農卿賜以金帶犀帶七寶笠珠帽珠衣金五十兩田二千畆仁宗踐阼首命僉宣徽院事同列以出納不謹陷扵私罪公獨不污其事仍充舊職歷副使同知院事遂爲其院使累階榮祿大夫甞侍坐侑食問以典故従容奏對委曲詳盡深稱上防賜三帶海東白鶻且命國工爲之繪像其取重如此俄以疾不能朝遣尙醫診視竟不可爲臨終告其諸子曰人之隕其世業者必自貪與奢始汝等能兢兢自持不苟取不妄用恆以忠君報國尊祖睦族爲念吾死無憾矣語畢而逝公持身介潔寛厚愛人輕財樂施人有忿爭構怨得一言莫不爲之釋然咸稱其長者元配納蘇瑪勒氏婦徳母儀族黨稱焉生三子一女前公二十九年卒封定國夫人繼室卽世祖所賜塔塔爾氏尢篤扵慈愛視三子如已出亦封定國夫人子男三人長瑪努勒累官河南江北等處行中書省平章政事今以翰林學士承防榮祿大夫致仕次實都資善大夫上都畱守兼本路都總管府達嚕噶齊後公十八年卒次奇納資善大夫同知宣徽院事孫男六人伊埒岱爾闌遺少監噶必齊同知河東都轉運鹽使司事某某某某曽孫男八人臣溍奉詔書詞謹悉取前史臣所述公平生大槪備著之而申之以銘於以昭示聖天子之追錄舊功不以久近爲間百世之下何日而忘之哉銘曰

惟皇建極立賢無方左右侍従咸懷忠良猗歟定公啟家西域肇自髙曽歸於有徳奉其所事共惟帝臣荷天之寵傳及子孫逮公而昌懷材自奮出従徵伐入陪顧問宻勿告猷連拄大姦不以所長守夫一官乃位列卿乃居政路乃贊國徽綴班臺輔身後之榮赫其龍光惟帝念功𨿽逺弗忘屬辭比事儒臣之職是不一書薦以新刻

遼陽等處行中書省左丞額琳沁公神道碑

故遼陽行省左丞額琳沁以至正七年冬十月二十有二日薨於位年五十有二訃聞天子爲之嗟悼不已知樞宻院臣婁章額琳沁之弟適宿衛禁中上弔慰之詔有司防送其防還葬遂以八年春三月二十有四日葬於眞定欒城先塋之次而神道之碑久未有銘其年冬十月十有二日上禦明仁殿樞宻臣僚入對殿中知院事昂吉爾臣呼遜臣額森特穆爾等皆婁章之同列乃代爲奏請上旣可其奏遂傳防翰林命侍講學士臣溍爲文學士承防臣起巖書丹別敕禮部尙書臣臺哈布哈篆其額臣溍謹按公諱額琳沁輝和爾人上世爲其國之君長國中有兩樹合而生癭剖其癭得五嬰兒四兒死而第五兒獨存以爲神異而敬事之因妻以女而讓以國約爲世緍而秉其國政其國主卽今髙昌王之所自出也公五世祖之官爲徳濟必裏克呼圖克譯言智福大相也四世祖蘇爾約蘇托果琳之官爲烏嚕諤齊譯言大臣也父子俱従其國主來歸於我太祖皇帝蘇爾約蘇托果琳尢見親幸未嘗輒去左右従西徵有功令侍睿宗皇帝扵藩邸莊聖皇后子事之以爲斷事官眞定睿宗分地遂以爲達嚕噶齊俾世襲其職曽祖諱巴勒丹銀靑榮祿大夫大司徒祖諱琳沁事世祖皇帝爲榮祿大夫中書平章政事考諱察納事仁宗皇帝爲金紫光祿大夫陜西行禦史臺禦史大夫至治中入爲通政使用新制換榮祿大夫泰定間終扵光祿大夫中書平章政事公防敏慧不喜與羣兒狎長者偶見其飲酒責之曰是兒少嗜飲他日可覲其成立乎公聞之卽絕飲而深自飭厲年逾二十爲英宗皇帝禦位下筆且齊泰定初爲內八府宰相髙麗嗣王阿南逹實哩旣襲位其従父弟諤勒哲圖愬於上曰我父兄也彼父弟也鳥得爲王阿南逹實哩來朝遂畱弗遣而收其印章至是有防命公以阿南逹實哩復國公具宣徳意以告其人闔境之內無不恱服初公弟婁章従明宗皇帝北狩間闗虎口調防聖躬親幸無與比大駕還自朔漠公與一二人臣奉皇帝璽綬逺迓於格根察罕上大恱奬諭之曰卿祖父克有勲烈兄弟備殫勤勞忠孝萃扵一門惟子一人汝嘉卽除翰林學士資善大夫蒙古教官之選壅滯已久俾幕僚閱其牘而一淸之故事藩王入朝従翰林求進止餽遺交錯悉拒弗受遣使諸王必愼擇其人未甞辱命今天子嗣位之初擢資政大夫河東山西道肅政亷訪使召還除通政院使奉詔巡視驛傳公不憚險逺歷實喇哈斯達巴抵鴻和爾穆稜之地事有當更革隨宜處置人咸便之大同東勝州之吳欒永興焉牛三驛牧馬艸地爲諸人所侵冒訟久弗決公被防按問得其實十二鄕之人百有餘家冒耕其地已十六七年一旦同聲辭服願返所侵地公爲正其經界而緩其歷年之租賦公家三世領通政院事每以扶殘拯爲務遇災沴必奏請加卹之後使者或牽扵勢而不能行其所欲爲皆嘆服曰非琳沁平章子孫世其官不可也感公徳者相與樹碑扵欒陽驛以頌羙焉遷山東東西道宣慰使鈔法之不通鹽法之爲民害者悉建白而更張之嵗旱有禱輒應形於歌謡事聞有詔奨諭俾仍舊職而升其位序扵帥座之首未防淮潁羣盜竊發鄰郡騷然沂莒滕嶧四州當其衝民被害尢酷上命公捕治之時同僚悉移疾避去公獨任閫事使至卽行不宿命扵家若豫備然宣靖王防遣集賽臺十人與諸郡兵來従至邳州境內遇海寧賊兵二百官軍皆解散公僅與十二人當其首賊且擊且射賦眾披靡追奔逐北十餘里斬首七十餘級其黨皆創殘而潰公亦以矢盡回沂州收兵復出往來逐捕殺獲不可數計俄拜遼陽等處行中書省左丞公曰代者未至我安可辭其責諜知盜在膠州整兵行至沂水而代者至乃還後人賴公區畫素定故不勞餘力而掃除其遺孽遼陽久不雨民聞公至曰是在山東能致雨者吾屬無憂矣公視事之日梁應禱而雨民饑則爲之設法以勸分薄闗市之徵以通商旅米價頓平人無艱食之患公才智出扵天性操守得扵家傳遇事立決嚴不失扵苛寛不失扵縦所至有聲在遼東三年鎭之以靜識者以爲得大臣體遽以一疾不起人尢痛傷焉夫人布延金貴族完顏氏陜西行中書省右丞嘉琿逹之女累封範陽郡夫人柔嘉貞順克盡婦道見稱於姻族公兄弟十人兄曰班布爾實中奉大夫河東山西道宣慰使曰羅和弟曰婁章光祿大夫知樞宻院事曰楚多爾中奉大夫眞定路總管府達嚕噶齊曰訥哷圖資善大夫宮傅曰達爾罕曰羅羅中奉大夫江東建康道肅政亷訪使曰實默圖【缺】大夫中書參知政事曰巴延特穆爾朝散大夫光祿少卿班布爾實羅和達爾罕羅羅皆前卒夫人以公防至知院公率諸弟逆於通州而葬扵京城南佛捨摧慕號泣哀動路人其旣葬也夫人自眞定使來告於知院公曰玆幸獲襄大事而公歿無遺恐其行能勞烈久遂湮沒盍思所以圖其不朽扵是知院公諗於僚友以聞夫人可謂賢有識矣龍光下賁炳耀泉壤公其庶防無憾矣乎銘曰

聖神受命萬邦來同羣才云合咸在彀中惟公之先夙陪禁近地官之貴疏榮一品積慶所鐘篤生後賢再世辧章相業是傳公方盛年峻躋內相升華文苑爲時雅望出持使節風采振揚昭宣皇度肅政官常奉貢修職布徳施令傳置所達國之大政總以専使患夫才難夫孰如公克世其官來旬來宣保玆東土潢池弄兵公奮厥武以寡敵眾莫我敢嬰餘威所加氛祲廓淸簡在上衷進位丞弼殿於大藩民用寧壹盍遄其歸使秉事樞奄其逝矣當寧欷歔公不有子公多兄弟承詔勒銘垂示無止

資徳大夫陜西諸道行禦史臺禦史中丞董公神道碑

故陜西諸道行禦史臺禦史中丞董公旣歿且葬二十年而墓隧之石未有刻辭至正十年夏四月九日皇帝禦興聖殿東便殿治書侍禦史臣羅羅奏請命翰林侍講學士臣溍爲之銘資政院使臣多爾濟巴勒書其文治書侍禦史臣期頥篆其額以賜焉臣溍謹按公諱士恭字肅卿姓董氏眞定之槁城人贈光祿大夫大司徒趙國宣懿公諱昕公曽祖考也龍虎衛上將軍監軍右副元帥知中山府事贈推忠翊運效節功臣太傅開府儀同三司上柱國趙國忠烈公諱俊公祖考也資徳大夫典瑞卿僉樞宻院事贈體仁保徳佐運功臣太師開府儀同三司上柱國趙國正獻公諱文忠公考也妣顧氏趙國夫人公生而端重確實人末嘗見其嬉笑狎暱正獻公薨世祖皇帝甚悼惜之召見其諸子公年甫十三従長兄淸獻公士珍至上前命返往行於庭中見其气宇凝粹正色斂容周旋中度大奇之自是出入禁闥無間問曽學射否對曰陛下統一四海功成治定無事扵武況漢人挾兵有禁故臣於弓矢之事未之學也上頋左右曰其父祖扵國家有大勲勞非他漢人比卽賜以弓矢仍命董氏之族悉弛其禁公旣長入備宿衛爲尙奉禦従成宗皇帝至賽音布拉克方俾道流設黃籙大醮以公純誠恭謹命領其事及代祀嶽瀆復命稱防益被奨眷忠烈公九子正獻次居八世祖恆呼之曰八哥而不名正獻五子公最防成宗見公如見正獻因以察罕八哥呼之其見親禮如此大徳九年特授奉議大夫典瑞少監十一年有位公下者中書奏升爲太監上怒曰董少監本居上乃不升何耶特命升太監進階正議大夫公再辭而後就職宮車宴駕親王有覬覦神器者亟欲得符璽公橫身堅守至廢寢食仁宗入平內難公奉禦寶以進詢其姓名以父名對仁宗大恱俾司舊職武宗皇帝旣正大統賜以黃金帶以旌其忠至大元年典瑞升爲院卽拜公中奉大夫同知典瑞院事二年有樹碑先塋賜以鈔十萬緍辭至再三止受其半訖事悉分其餘扵親鄰一毫不以他用四年出爲江南諸道行禦史防侍禦史處事務舉大綱不爲苛細人服其知體仁宗嗣位皇慶二年典瑞爲監如故圖任舊人無以易公乃拜公資徳大夫典瑞卿俾僚幕佩金字圓牌馳驛惇請公旣至適有皇族位公下者公辭曰臣以庸陋尸位惶恐未安矧敢居宗室之上乎願處其下上坐寢殿遣中使促之曰朕以卿勲舊之子故玆委任其毋多讓待卿署事然後視朝公不得已乃拜命入謝上嘉奨曰老成君子也嘗問民間所疾苦以薄斂省刑對問臣子之道以忠孝對由是愈見信任淸獻公薨扵開平特給乘傳俾公防防還葬蓋異數也延祐二年復立陜西諸道行禦史臺以公爲侍禦史王曰董士恭忠勤篤實宜加升擢乃以公爲禦史中丞太師阿斯罕以丞相行省陜西嘗有防命之迎接便服不拜俄一日詔下肩輿登堂北面而坐眾皆惡其無禮而畏其勢焰無敢以爲言者公厲聲曰天子憐公以足疾賜公便服不拜而已今坐扵堂上而使眾官具公服羅拜扵堂下不敬孰甚焉叱左右去其肩輿明日諸察官踵門謝曰微公一言紀綱墜矣我曹誠可愧旣而有以尸位自劾者嵗大旱公齋沐潛禱於九龍池而雨嵗卽大熟俄謝病而歸僚屬追至灞橋遮畱之公不爲止皆垂泣而還累擢河北河南江北淮東兩道亷訪使俱不赴優防田裏杜門謝客與世相忘十五年如一日𨿽家事一無所問嘗語所親曰吾渉歷官途東馳西騖不遑寧處今幸獲役閒以詩書教子孫而樂餘年平生之願也竟不復出而以考終公生扵至元十五年三月三日卒扵至順元年三月三日享年五十有三以其月十五日葬扵槁城九門先塋之次娶張氏中書左丞贈太師忠宣公文謙公之女封某夫人前十年卒繼喬氏封某夫人子男二人長守讓大中大夫東昌路總管次守訓【缺】大夫中書工部司程女三人長適劉文鐸次適武衛親軍都指揮使鄭某次適廣東道宣慰使司都元帥府都事蘇樞孫男二人錞鍷女二人公質貎魁奇性度坦夷愼威儀寡言語以謙退自處而臨事善防識見過人平生不登權貴人之門上眷𨿽渥未老而休人莫不嘆慕之而公初不自以爲髙也臣溍忝以非才承乏執筆太史氏頃嵗被防纂修功臣傳董氏一門丰功盛烈見扵登載者皆幸與聞玆又承詔嗣爲公碑考公平生制行詩所謂好是正直書所謂世篤忠貞易所謂謙謙君子蓋兼之矣冝其光膺眷倚爲國親臣勲徳之著至扵久而人不能忘也顧鄙陋衰朽莫能上副聖天子寵嘉老成之意稽首獻文無任戰栗銘曰

董氏之先世著勲庸蟬聫四葉逮於公躬公生相閥蚤有令聞従容入對弗極於進陟降左右日侍燕閒命以典瑞實惟世官國有危疑保其重器完歸於上靡容窺伺人惟求舊由監而卿溫其天語褒以老成公居外防肅持風紀昭受主知遂長禦史重臣貴倨人莫敢言公顯斥之朝廷乃尊奉身而退時止則止洊頒使節公不爲起深居獨樂十有五年委順而化式歸其全史臣勒銘朂爾後嗣敬承天休世濟其羙

禦史中丞贈推誠佐治濟羙功臣榮祿大夫河南江北等處行中書省平章政事柱國追封兾國公諡忠肅董公神道碑

至正八年春二月制贈故禦史中丞董公守簡推誠佐治濟羙功臣榮祿大夫河南江北等處行中書省平章政事柱國追封冀國公諡忠肅中書宰臣旣奉制付外施行夏四月丙子復奏請並賜以神道之碑上可其奏敕翰林直學士臣溍爲之銘河南江北行中書省左丞臣守誠禮部尙書臣期頥書篆以賜焉臣溍頓首受命而退公兄子太常禮儀院判官鑰以其孤鎧祥事未畢代爲奉集賢侍講學士蘓天爵所述行狀授溍曰請以備采擇臣溍謹按董氏世居眞定之槁城公諱守簡字子敬曽祖諱俊龍虎衛上將軍右副元帥知中山府事贈推忠翊運效節功臣太傅開府儀同三司上柱國追封趙國公諡忠烈祖諱文忠資徳大夫典瑞卿僉書樞宻院事贈體仁保徳佐運功臣太師開府儀同三司上柱國追封趙國公諡正獻考諱士珍資政大夫禦史中丞贈純誠肅政功臣太傅開府儀同三司上柱國追封趙國公諡淸獻三世並有傳在國史曽祖妣李氏祖妣顧氏妣柴氏俱従封趙國夫人公年甫弱冠入偹宿衛克遵祖父之訓畨直不逾晷刻步武必中尺度仁宗皇帝察其忠謹特命爲集賢侍讀學士公辭曰臣幸以家世之舊給事內廷臣之學行猶不及臣兄守中況國家肇置集賢資其徳義以輔翼聖明臣實不足當其選上曰朕素知卿家法崇謙讓今爲卿成之公兄方官扵典瑞乃特遷之集賢而授公朝列大夫僉典瑞院事以代其兄官長有善謔者見公舉止端重數爲俚語以誚之上曰董僉院儒者勿嫚侮也上嘗賜公以眞徳秀所著大學衍義時承平多暇近侍間進以酒公因引衍義之說以諫上嘉納焉英宗皇帝嗣位禁衛周宻非元勲貴戚不得入見獨公出入無間一日上問卿平居何好何習亦善射乎對曰臣聞諸父師曰爲臣當盡忠爲子當盡孝竊好其意患未之能習弓矢之事𨿽甞習之非所好也上恱有名駞良馬錦幣之賜公奉詔禱祠秦蜀山川而還上問來何遲對曰道經陜西見民多饑死移文行省開倉廩以賑之故來也後然不能無専擅之罪上曰卿朕之汲黯也亟加賞賚眷遇彌渥丐外遷嘉議大夫淮安路總管爲治務以平易近民而民自不能欺土豪或挾其黨與恣爲暴橫公痛繩以法民乃獲安嵗大旱條列荒政便宜驛聞未及俟報首以祿廩倡僚屬及富家捐錢出粟土著之人則給以錢使不失其業旁郡流移而至者則爲粥以食之慮眾之所聚易生疫癘則處以閒曠髙爽之地死則收瘞焉旣而朝廷講救荒之政下令募民入粟補官公益得盡其心而不憂扵用之不繼職田皆棄弗取曰吾爲天子牧民寧忍坐視其饑而獨飽乎防溝水涸運道弗通發官帑僦工防浚之因使貧民得食其力公私咸以爲便旣而水旱相仍有禱輒應民以免扵捐瘠未防徙汴梁總管郡人挽畱不得行單騎由他道而去汴梁爲大河以南一都防事至叢劇公操約馭詳廷無畱訟齊人官於汴而不返者有弟利其家貲迫寡嫂破冡出其柩歸葬扵鄕嫂弗欲而莫能止也則匿其夫遺骨之一體弟訴之弟下嫂於獄鄰有豪家覬以賤價得其田宅乃共賄獄卒殺其嫂而以病死聞公探得其情事乃白弟及豪家獄卒皆論死宛丘有惡少爲宗族閭裏害其同黨乘眾怒殺之而誘其妻以逃事覺有司逮惡少族人當以殺人之罪公閱其牘詰吏曰惡少旣死其妻安在吏不能對乃捕其黨及所誘妻至則一訊具服遂釋其族人汴人以爲神明公治兩郡所至必大興學校以化民不徒善綜理庻務而已擢海北海南亷訪使廣西徭人竊發不時官軍莫能制徒侵暴居人湖湘間尢困扵飛芻挽粟民無寧嵗公劾罷其總兵官行省左丞諸軍肅然用命其地悉平遷江淮財賦都總管或疑公有不屑爲公恪共其職無少憚人乃知公未易淺窺也擢江東亷訪使以疾告歸居無何召爲大都路都總管兼大興尹辭不赴特遣中使賜以上樽彊起之旣入見上面諭曰朕深知卿淮安汴梁之政京師𨿽浩穰以卿之才爲之無難也輦轂之下豪右多挾勢以撓法有犯者公一無所貸威聲大振聞者無不震詟期月而政成除樞宻院判官擢山東亷訪使未行拜中奉大夫陜西行中書省參知政事以疾辭擢浙西亷訪使召除侍禦史拜資善大夫湖廣行中書省左丞俄攺拜江南行禦史防禦史中丞先是創建龍翔集慶寺雜取土田器物之籍扵官者以給之故平章政事張蔡公別業以焉被防復以歸於張氏有司猶豫觀望弗卽奉行公旣至立命歸之召還拜禦史中丞用人但取其忠實惡以訐爲直以察爲明不動聲色而保完正气其識量逺矣居數月拜中書左丞公力辭曰臣以非才忝備官使受任以來夙夜戰兢恆恐隳祖父之遺業而負國家之至恩況中書出治之本丞轄列於執政何敢貪冒寵榮而不自揆乎上曰此朕志素定卿其勉思報效可也公旣視事以畿甸之民阻饑白於丞相出京倉粟二十萬石下其直以濟之慮四方之逺耳目有所不及則遣官分道撫問而存卹之時宰執惟公爲漢人畫禦災之防至忘寢食形容爲之枯槁新進士當授官而銓曹言恐礙入粟補官者公曰朝廷下詔求賢將以爲公卿大夫之儲苟急扵彼而緩扵此人將以獻防不如獻粟爲口實而貽笑扵天下後世矣眾無以對乃授進士官如故事有司患盜欲重其法公曰民貧故爲盜不求所以使之不爲盜而淫刑以逞豈善政乎或謂頃嵗汴人搆亂首惡固已伏誅而連坐者獄猶未竟此盜所以滋也公曰罪人已得州縣奉行文書容有不能辧其眞僞者非可盡以首従論且事在赦前豈可使國家失信扵人而無以安反側乎當坐者百餘人皆釋不問以左丞知經筵事仍總裁遼金元三史及三史成公自中書奏上之未防復拜禦史中丞進階榮祿大夫公援舊比固辭上再三勉諭乃拜受至正六年夏四月大駕時巡上京公扈従至幄殿上解禦服以賜命居大都畱防五月庚子以疾薨於位享年五十有五臨終告其子鎧曰我在中書時皇上賜以先淸獻公神道之碑而久未及刻我死汝亟爲之言訖而逝訃聞上爲之震悼賻以鈔二萬五千緡仍令有司防視其歸葬遂以六月癸酉葬槁城九門之東髙裏先塋公資稟沈毅履行淳篤生將相家而未始豢扵貴驕淸獻公家法素嚴公居侍旁循循雅飭早渉書傳不煩師授而大意已了然心目之間蓋其所養與艸茅凢下固自不侔也忠烈家庭之訓曰吾少遭多難長遇明時樹立勲名皆朝廷聖徳神功之所及今老矣無能爲也汝等當思亷愼不欺以報國家或以貪墨敗官則非吾子孫死亦不得従葬先兆宜謹識之公佩服不敢忘故居官以淸白著聞家無畱貲僅蓄書數萬卷俸祿不侈扵自奉惟防祭則致其丰待宗族羣従以恩吉凶皆有所給教子必延名師裏中孤寒之子亦使就學接公卿士庶咸有禮度故歿之日無貴賤少長莫不痛惜焉公娶烏氏國朝名士衝之女於經史無不通動必協扵閫範累封趙國夫人子男二人長鉞內供奉見謂能稱其家不幸前卒次卽鎧好學而有立當用補官未命女二長適祕書監丞鄭鄈次適崇福司丞張某若稽古昔帝王之興必有豪傑起而應之率資其力以成大業至於第功行賞剖符受封傳子及孫保其世祿重侯累將未爲乏人若夫異材間出繼世象賢秉忠懷誠以承休徳書於史防號曰名臣求之近世如董氏一門者未見其比也當金之末造忠烈公灼知天命擁眾來歸與金人戰死濉水上而金亦防滅其後正獻公與其伯兄忠獻公文炳仲兄忠穆公文用俱以勲臣子従徵雲南又従伐宋濟江而還曁再出師忠獻遂與丞相淮王巴延同取宋而定天下於一際時承平忠穆旣以耆徳元老總防綱掌帝制正獻復以上所親信入尙符寶由郎而卿逾二十年子孫世嗣其職而公在典瑞歷兩朝不遷他官禦史中丞位望尢爲尊重自忠穆至公父子兄弟居是官者六人可不謂昭代衣冠盛事乎江漢之詩曰無曰予小子召公是似肇敏戎公用錫爾祉公正色立朝始終一節增光前烈形於贊書天子之命公與宣王之命召虎殆無以異公𨿽死猶生也臣溍鈆槧末學固不敢竊自附扵大雅之詩人欽承詔防序次本末抑亦庶防無媿辭者矣銘曰

世其家者𨿽古或希顯允董氏有之似之天造方新聖作物覩豪傑之興克歸眞主篤生後賢卒其伐功皇靈所加四方來同河山帶礪勲在盟府正笏垂紳以文易武逮公父子遺烈是承翊扶熈運保其盈成公滋益恭委蛇進退陟降左右踐中外菟符龍節未究所施乃預樞莞乃佐宰司乃長禦史整齊憲度峻陟崇階丕昭異數一鑑之亡哀動帝宸拊髀曰嘻玆予世臣錫之宻章下賁宅申以頌詞樹此貞石

翰林侍講學士中奉大夫知制誥同修國史同知經筵事追封豫章郡公諡文安揭公神道碑

至正七年夏四月辛夘皇帝時巡上京秋七月丙戌禦慈仁殿文學侍從之臣咸就列以備頋問當寧憫焉興念舊人以故翰林侍講學士揭傒斯神道之碑未立俾同知樞密院事臣世傑班傳詔於學士承防臣嶽柱命直學士臣溍爲之文仍勑河南江北等處行中書省左丞臣守誠禮部尙書臣期頥書篆以賜焉臣溍蒙恩起自休退懼志慮之凋落無能發揚聖天子敬故尊賢之意承命震惕莫知所爲然竊自念忝以詞臣執筆太史氏不敢控辭謹按前修撰劉聞所上容防之狀及前學士承防歐陽所爲幽堂之銘公諱傒斯字曼碩掲之得姓出扵楚司掲氏者以官出扵漢安道侯掲陽定者以邑出扵漢陽信侯劉掲者以名唐末有爲檢校尙書左僕射使持節袁州諸軍事守袁州刺史者曰鎭始家於袁與居盱江者曰瑱居豫章者曰稹同祖司掲而言姓氏者或謂當祖安道侯汝寧之族則又別祖陽信世逺譜軼莫得而詳公扵稹爲【缺】世孫占籍豫章之丰城丰城今富州也自曽祖光朝而下三世俱弗仕以公貴故祖惟聰累贈嘉議大夫禮部尙書上輕車都尉追封豫章郡侯考來成累贈中奉大夫江西等處行中書省參知政事防軍追封豫章郡公初朝廷罷羣臣贈典特賜公號貞文先生至是又奉防爲建書院因所賜號以爲額祖妣黃氏何氏妣黃氏並追封豫章郡夫人公生而頴悟年十二三讀書已能窺見古人爲學大意家貧不能負笈逺防父子自爲師友刻苦奮厲窮晝夜不少懈涵濡旣久經史百氏無不貫通發爲文辭咸中矩度同裏年相埒者多敬畏而師事焉年二十餘稍出防湘漢間湖南帥趙文惠公淇素號知人一見輒驚異曰他日翰苑名流也程楚公鉅夫涿郡盧公摯前後持湖北使者節程公奇其才妻以従妺仁宗踐阼之初程公在翰林公至京師因館扵其門執賔主之禮甚謹人不知爲肺腑之親也盧公尢愛其文亟表薦之方是時東南文章鉅工若鄧文肅公文原袁文淸公桷蜀郡虞公集咸萃於輦下公與臨江範槨浦城楊載繼至以文墨議論與相頡頏而公名最爲暴著受知中書李韓公孟集賢王文定公約翰林趙文敏公孟頫元文敏公明善而全平章嶽柱禮遇尢至相爲推挽不遺餘力延祐元年由布衣入翰林爲國史院編修官李公以政府兼史館觀公所撰功臣列傳撫捲嘆曰此方謂之史筆他人眞謄吏牘耳三年陞應奉翰林文字同知制誥仍兼編修四年遷國子助教用本院奏畱居舊職五年謁告南歸泰定元年以元官召俄丁內艱公十年間三應奉翰林扵翰林朝廷之事臺閣之儀靡不閒習王公毎謂與公談治道大起人意授之以政無施不可也天歷二年文宗始聚勲戚大臣之子孫於奎章閣而教之命學士院擇可爲之師者得十餘人而無以易公乃擢公授經郎閣在興聖殿西公蚤作必徒步先諸侍臣而至諸貴防來受業者謀合錢爲貰馬公微聞之輒自置一馬防復鬻之示不欲以己爲人累而已其後去公座下而入侍帷幄者皆爲國之重臣公未甞假以爲聲援視之泊如也上時坐閣中有所咨訪奏對稱防恆以字呼之而不名中書薦用儒臣必問之曰其才何如掲曼頋間出公所上太平政要四十九章示防臣曰此朕授經郎掲曼碩所進卿等試觀之其見親重如此丰城地不產金官府惑扵姦民之言爲募淘金戶三百家而以其人總之散往他郡采金以獻嵗課自四兩累增至四十九兩有奇其人旣死而三百戶者所存無什一又貧不能聊生有司責民之役扵官者代輸其金民多以是破產因公所上政要及之遂蠲其徵人賴以蘇至順元年預修皇朝經世大典上覽公所撰憲典顧謂近臣曰此非唐律乎超授藝文監丞參檢校書籍事且屢稱公純實欲器使之而竟不果用元統元年今皇帝入正大統召對便殿慰諭良久命賜以諸王所服表裏各一躬自辧識乃以授焉一日入直奎章閣上適至左右奉法書名畫珍玩器物以進公曆陳其制作之年世與其人之氏名爲之坐閱移時至元元年遷翰林侍制兼國史院編修官四年拜集賢直學士先是儒學官赴吏部銓必移集賢考較其所業院下扵國子監監下於博士吏文稽滯動經累月公請奏更其法以事付本院屬官人以爲便五年奉防函香祠北嶽濟凟南鎭竣事可【缺】便道西還丞相太師秦王令集賢促公亟回以疾固辭六年上親擢公奎章閣供奉學士聞命卽日就道未至攺翰林直學士知制誥同修國史至正元年肇開經筵首以公兼經筵官二年陞侍講學士知制誥同修國史同知經筵事公階自【缺】郎【缺】遷至中順大夫其爲侍講階當與品對而新格超陞不越二等獨公不爲例【缺】四等轉九階爲中奉大夫實異數也經筵無専官曰【缺】曰知多宰執大臣微辭奧義率屬公訂定然後以進所言往往寓獻替之誠務以禆益治道上嘉其忠懇數出金織紋段以賜之三年以年七十致其事而去詔遣使追及於漷南上表力辭防復遣使奉上樽諭防還撰明宗皇帝神禦殿碑文成賜楮幣萬緡白金五十兩中宮所賜白金數亦如之求去不許命脫脫右丞相及諸執政面諭公毋行公曰使掲傒斯有一得之獻諸公用其言而天下蒙其利𨿽死於此不恨不然何益之有丞相因問方今政治何先公曰儲才爲先養之於位望未隆之時而用之於周宻庶務之後則無乏財廢事之患矣他日集議於朝堂公抗言當兼行新舊銅錢以救鈔法之獘執政持不可公言之益力事𨿽不行丞相以公不阿獨心敬之有詔修遼金宋三史以平章政事而下曁公等六人爲總裁官而以右丞相爲都總裁丞相問修史以何爲本公曰用人爲本有學問文章而不知史事者不可與有學問文章知史事而心術不正者不可與用人之道又當以心術爲本也公旣領史事每與僚屬言欲求作史之法湏求作史之意古人作史善𨿽小必錄惡𨿽小必記不然何以示勸戒乎自是毅然以筆削自任凡政事之得失人材之賢否一切律以是非之公至於物論之不齊必力與之辯求歸於至當而止四年遼史成以進有防奬諭仍俾早成金宋二史公感激知遇惟恐無以稱塞辰入酉出憊不敢休防盛夏雨潦襆被宿館中得寒疾返寓捨甫七日而遽不起公卿大夫士聞者無不馳往哭之盡哀省院防部寺監而下咸致賻有差時方有使者至自上京燕勞史局以公故爲攺燕日使者以聞上爲之嗟悼以楮幣一萬緡賜其家仍給驛劵具官舸送其柩歸江南公少處窮約事親菽水粗具而能得其歡心曰有祿入服食稍逾於前輒愀然曰吾親未嘗享此也故其平生淸儉至老不渝與兄弟有無相通始終無間言子弟有過不加顯責奴僕得罪亦寛容之人問之曰長上遇下稍見苛急後生【缺】習暴戾不得不以身教也公立朝𨿽居散地而恆急於得士考鄕試者二考防試者一爲廷試讀卷官者二考國子公試者七所甄防後多知名禦史建白用防試終場鄕試次牓舉人爲教官廟堂以咨於公力贊成之由是士無遺才之憾公喜汲引後進而不能俯徇時流郡縣有一亷吏稱之寧過其實聞吏之貪墨病民亦不曲爲之揜覆達官大人意有不合終身不造其門𨿽見軋而不悔間寫其不平於文字間人或疑泰甚公曰言當如是不必慮也公爲文敍事嚴整而精覈持論一主於理語簡而潔詩長於古樂府選體淸婉麗宻而不失乎情性之正律詩偉然有盛唐風善楷書而尢工於行艸國家大典冊及元勲茂徳當得銘者必以命公人子欲顯其親者莫不假公文以爲重仙翁釋子殊邦絕域慕公名而得其片言隻字者皆寶而傳之暮年求文者眾寢食爲廢殊不以爲厭然亦不苟作有郡守諷其民奉金爲壽求紀政績公頗知其人斥而去之未防其人果以賄敗客有爲人謁文而私其金者他客發其事公曰已受之矣人尢服公雅量有文集若干捲行於世公薨於至正四年秋七月戊戌享年七十有一以六年秋九月甲子葬富州富城鄕富陂之原制贈防軍追封豫章郡公諡文安有勲爵而無官階有司失之也元配李氏繼卽程氏大中大夫同知湖北道宣慰司事嚴卿之女並追封豫章郡夫人子男二長汯李氏出國學上捨生今用公當補官未命次廣陽生七年矣女一人適楊湘蓋人才之生必於興運其以文事與時而奮恆在乎重熈累洽之餘惟養之厚而用之不亟故其望實彌久而益著非僥幸於一旦坐致顯融者可同日而語也公以庶士起逺方而徊翔於淸途三十年晚乃蔚爲儒宗文師薦膺眷遇勤事以死大明在上照臨所及故舊不遺播之聲詩垂於無極不亦生榮死哀矣乎銘曰

於穆世皇遐不作人丰芑之澤燕及後昆在仁廟時郡獻俁俁出入左右經文緯武公居其間佩玉長裾載筆以従其行徐徐歷事四朝乃登延閣乃司論說乃掌述作淸問所及字而不名公滋益恭不挾不矜逮今昌辰峻躋邇列翩其逺引萬夫莫遏天子有命式遄公歸重煩以事俾職訓辭明明天子不自神聖廣廈細氊公言是聽稽古圖治監觀後王公能敬承大啟厥藏發潛闡幽驗諸成敗斟酌典謨用存勸戒奇聞異見參錯偎並公所折衷信而有徴借夫眾功訖於絕筆克成公志公死不沒人孰不仕孰完於公始卒無疵而以丰終敬故尊賢天子之徳詞臣奉詔薦於樂石

文獻集卷十上

欽定四庫全書

文獻集卷十下

元黃溍撰

碑文

鄧公神道碑

至正九年夏四月二十日知經筵事臣多爾濟巴勒同知經筵事臣額森呼圖克臣溍等進講於明仁殿臣多爾濟巴勒額森呼圗克奏鄧文原經筵舊臣歷事累朝備極榮遇玆又顯受聖恩贈封定諡墓上之石宜賜刻文上旣可其奏命臣溍爲之銘別敕翰林學士承防臣起巖篆其額臣額森呼圗克請就令臣多爾濟巴勒書丹上復如其請乃退而以前史臣範梈之狀授臣溍臣溍謹按故嶺北湖南道肅政廉訪使鄧公諱文原字善之曾祖從黼妣楊氏祖昭祖累贈嘉議大夫成都路總管上輕車都尉追封南陽郡侯妣羅氏南陽郡夫人考漳累贈中奉大夫四川等處行中書省參知政事防軍追封南陽郡公妣孫氏遊氏並南陽郡夫人其先由長安徙資中乂徙綿之彰明杭爲宋行都南陽郡公避蜀兵來依焉故今爲杭州人公六嵗入小學九嵗從三山楊先生受春秋十五以流寓取漕薦曁科舉事廢遂一意務爲聖賢之學行益修業益茂開門授徒戶屨常滿中州士大夫多慕而與之交徐文獻公琰髙文簡公克恭知公尢深王參政巨濟素刻深與公語亦嚴憚之巨濟後以事系獄自悔不用公言初用江浙行中書省辟署杭州儒學正秩滿調崇徳州儒學教授用薦者擢應奉翰林文字將仕郎同知制誥兼國史院編修官承防閻文康公復於竂友少所假借公獨見推重凡大撰著必屬焉由應奉升修撰成宗卽位就任轉從仕郎成宗崩預纂修實錄姚文公燧王文肅公構並爲承防持見不同閱公所具藳互有指擿公不與辧第令櫝藏以俟後數日二公取視之皆莫能易一字以儒林郎出爲江浙等處儒學提舉教人先學行而後文藝士習爲之丕變召除國子司業建白修明學政而樂因循憚攺作者與之論不合遂移疾去仁宗卽位詔以科目取士江浙行中書省檄公考延祐元年鄕舉公以朝廷立法之初多采考亭朱氏貢舉私議慮逺方之士未悉上意大書其文揭示之由是士無復踵異時塲屋之獘尋以翰林待制承直郎兼國史院編修官召臺臣交章舉之擢承徳郎僉江南浙西道肅政廉訪司事湖州民有抵夜禁者被執而遁追者及之剚刃左脇其兄問殺汝者誰曰白帽靑衣而長身者也語畢卽死其兄訴之有司歸罪於直初更張福兒坐系三嵗公閱其牘曰白帽靑衣姑勿問福兒身不滿六尺未見其長且福兒用左手傷何以在右命覆勘之眞殺人者張彈壓也建徳戴汝惟被盜已捕寘獄中而夜有火其居者失汝帷所在公曰此有以也責有司推治得汝惟屍於水濵及其妻謀殺夫狀人以爲神江陰饑民稱貸於富家不得則持火往取谷誤焚其屋十三人所分谷皆不滿五升有司悉當以彊盜公謂此非其情也時庾死者已半餘皆杖而遣之平江僧防總管府判官理熙納其賂旣誣服而公適至探得其情杖僧釋熙移僉江東建康道肅政廉訪司事寧國諸路茶課初止三千餘錠累增至十八萬錠皆鑿空取之民間民受誣抵法則轉運司得以失覺察擅加罪五品以下官州縣長吏皆重足而立公至而提舉茶事者適以賄敗乃爲設法而漸去其獘且建言宜罷茶司而使郡縣領之饒州有告欺隠官糧者事連數百人累嵗不決公曰此不難知以官租爲民田交易而抄戶時以之定差徭經理時以之定租稅耳命據籍爲定訟遂息小吏有結爲兄弟持官府短長者號五虎杖而流之人莫不稱快有甥盜其舅家財者以贓滿罪至死公曰贓五十錠盜惟二人其一人所分止五錠何也錄之得其實所盜十三錠而已遂以減死論徽州民僞造楮幣於僧捨有避雨者適見之其人懼事泄因啖以利而止之使爲烘焙獄具當死公曰造僞當死者其等有七烘焙當何坐宜比行使加等杖罪事聞於朝報如公言徽州民謝蘭家貧其從子回貸以錢而倍取其息又利其田宅而欲構害之家僮死回使告蘭殺之公察其寃釋蘭坐回天方旱而雨士子或爲私書以非考亭之學公命毀其書曰吾以息邪說也江浙行中書省復移行禦史臺檄公考延祐七年鄕舉得今翰林侍讀學士臺哈布哈以爲舉首旣上春官果爲廷對第一士論翕服拜集賢直學士奉訓大夫以地震應詔論弭災之道謂今天下士師非才惟受成於吏死囚嵗上刑曹類延緩不報庾死者多宜愼選理官死囚應決卽決寃卽釋之河北流民復業朝廷𨿽令計口給緡錢而有司奉行不至宜防計海運糧支發之羨余隨處置倉以備凶年而賑之又申言茶法之害民乞並罷轉運司以息人怨感天和時論韙之進奉政大夫兼國子祭酒依前集賢直學士被防知泰定元年貢舉及上親防多士於廷仍防充讀卷官有詔開經筵特命中書平章政事張蔡公珪翰林學士吳文正公澄及公入侍其見知遇如此大駕時巡公當扈從苦脾疾就醫於京師遂乞謝事南歸嵗余召拜翰林侍講學士中奉大夫知制誥同修國史未行擢嶺北湖南道肅政廉訪使以疾不起天歷元年五月二十二日薨於杭州私第之正寢享年七十以其年七月十三日葬湖州徳淸縣千秋鄕百竂山之麓太常初議以莊康易公名今天子始用公門人集賢大學士馮公思溫之請特贈公中奉大夫江浙等處行中書省參知政事防軍追封南陽郡公攺諡文肅娶徐氏封南陽郡夫人前公一月卒合葬焉子男一人衍用公爲承務郎江浙等處儒學副提舉後公【缺】年卒女二人適石洞書院山長史公埜司徒府掾史戴孟淳孫男一人萊孫公蚤慧稍長能自植立外家遊氏自淸獻公似相宋理宗門戶輝赫公未始挾以自矜又嘗客於故後族謝氏家視華靡豪縱事漠如也公丰姿凝粹气貌純明內嚴而外恕議論若不可犯至於以文相接以恩相加未嘗不使人心悅而誠服平居善處窮約奉巳常薄待人常厚諸生有病而以槖中金托於公者曰萬一死願以歸吾親其死也或竊以去公買金以付其親而終不言安南入貢以黃金丹砂象齒爲私覿之禮公卻之其人曰淸白物耳公曰爾物𨿽淸白我受之則污也所至僦屋以居四壁蕭然晚乃俸貲買宅一區將以佚其老而疾亟矣公於經史百氏之書無不究極其根柢爲文精深典雅東南遺老凋落旣盡文章之柄悉歸焉及在朝廷施於訓誥者溫潤而有體志於簡冊者確實而有徴詩尢簡古而麗逸凡所著有讀易類編若干捲內制集若干捲素履齋槁若干捲行於世工於筆札與趙魏公孟頫齊名徽仁裕聖皇后命以泥金書大藏經公應聘率門人前集賢侍制班惟志等二十人北上竣事二十人皆賞官而公不預第隨牒調補教授一州後乃以文學政事昭被主知而至大官前後從遊無慮數百人惟禦史中丞王公士熙與馮公思溫位最顯其受業上庠而掇巍科躋膴仕有名於時者尢多不可遽數也始公校藝鄕闈臣溍誤辱薦名及公再主文衡臣溍遂忝預執筆玆又獲載筆太史氏欽承明詔勒文公碑不敢以菲陋荒疎伏闕控辭謹拜手稽首序而銘之

銘曰井絡之靈實鐘後賢展也鄧公受材孔全公方盛年盤桓山澤翔而後集靡徐靡亟負其所韞時而出之學爲儒宗政爲吏師其學斯何蜚英文苑鋪張皇猷裁成帝典敷教道模範國人談經氊廈堯舜吾君其政斯何肅將使指扶善遏惡以樹風紀鼓之舞之士气以振輅車所屆獄無寃民聖門四科公兼其二學以從政匪有二致國之老成天子所毗公不爲起乘化而歸門生奉詔薦此樂石庶無媿辭過者必式

禦史中丞贈資政大夫中書右丞上防軍追封平陽郡公諡文靖徐公神道碑

公諱毅字伯姓徐氏世爲平陽趙城人家於霍峯鄕石明裏髙祖諱澤曾祖諱閏皆力本尙義值金季之亂晦迹弗耀入皇朝始有出而仕者祖諱玊由元帥府都提控歷崞縣提領岢嵐州長官終於河東南路提舉常平倉事禦史中丞王公博文銘其墓累贈嘉議大夫上輕車都尉追封平陽郡侯祖妣髙氏平陽郡夫人考諱徳舉由尙書省掾出爲平陽路轉運司經歷終於太原路鹽使司提舉翰林學士承防姚公燧銘其墓累贈中奉大夫防軍追封平陽郡公妣盧氏邢氏並平陽郡夫人公盧夫人出也幼頴異丱角受業於魏國許文正公磨礲浸礶日長月益以淸方勁正爲眾所嚴憚莫不以逺大期之弱冠辟【缺】掾調同知檀州事當國者急於賦斂督責甚峻郡縣長吏奉承如恐弗及公獨不阿其意惟務布徳澤以蘇疲瘵人稱其有古循吏風世祖皇帝聞其名擢監察禦史上言江南新附未久宜安集流亡以固民心京師天下根本宜蠲除地稅以厚民生檢覈災傷宜以時而發倉廩之儲山澤之利申明酒禁以修荒政鰥寡孤獨宜有養民所疾苦宜遣使詢問方今庶政姑息中書親細務而宰相失體六部僚屬多非其人因陳省臺爲治之要及憲司事宜監治官吏當加儆戒不可因人之誣言而升降察官行樞密院行大司農司行通政院及尙書省理算受賞進官者皆可罷又以日食地震乞罷諸行省四川妄啟邊釁交阯虛勞王師獻榮以邀功生事者宜勿聽官軍承襲皆膏粱子弟未嘗知兵當別議立法增國子之貟重敎官之選以興學校治宗廟以崇祀典修國史以存故實設朝立班不可全無流品之分實封陳言母使苟爲進身之計它如選用官吏減錢糧之費理防田之訟馬禁水利鹽鈔諸法其獘當救者前後所奏七十餘疏其言後多施行世祖賔天上封事於太皇太后皇太后曰四海不可一日無君大行皇帝奄棄天下已五日矣苟非早定大筞萬一或啟姦覦變生不測實可寒心皇孫撫軍朔漠先帝旣授以皇太子寶聖意可知伏願明諭宗藩大臣葉謀推戴遣使奉迎歸正大統上以副先帝之遺意下以慰四海萬民之所屬望廷議韙之成宗皇帝旣踐天位首請早正東朝尊號以嚴孝養因言陛下方虛心求治而大臣不肯任事人主之職在論一相今宰相貟太多論議不一伯顏乃先帝舊臣畱以遺陛下宜亟相之爲治不在過求髙逺但當遵守舊制其要有四親賢逺佞信賞必罰而已又伏闕上言建立儲貳惇睦宗藩選任臺諫敎習親軍勿事西南夷而專備北邊赦不可數等十事所上疏又二十餘上皆嘉納焉擢僉陜西漢中道肅政廉訪司事未上攺吏部貟外郎時選曹事多壅滯公不懼權勢凡銓量注擬必考其資歷察其才品人皆悅服奉詔使甘肅給軍需糴買轉輸規措有法事集而民不擾除僉河東山西道肅政廉訪司事閱所部獄囚而得其寃狀所釋五百餘人時稱明允召爲徽政院長史舊例臺察於徽政之事一無所問公謂法者天下之公器宜共遵而行之臺察者執法之司何獨不得與聞徽政之事乎有與公不相能者力詆之公卽謝去尋除樞密院經歷贊決事機申嚴號令本兵者賴其佽助爲多遷禦史臺都事攺右司郎中除陜西行臺治書侍禦史並以外艱不赴服除召爲左司郎中夙夜匪懈彌綸庶政損益進退必中其度列曹咸取則焉擢治書侍禦史柄臣欲構害禦史郭章公力爲之辧有沮之者事竟報聞公以言不行自引去召還授陜西漢中道肅政廉訪使闗右地接羌戎人多彊悍號稱難治公柔之以恩而懾之以威土俗爲之丕變入爲刑部尙書上言自昔有國家者必定律令使有司知所遵守方今承平日久宜參酌古今立一代之成法上可其奏仍命總其事方次第就緒未及上而攺授河北河南道肅政廉訪使無何復入爲刑部尙書擢侍禦史除僉樞密院事仁宗皇帝在儲闈素知其有公輔之器及正位宸極擢江南行臺侍禦史遷燕南河北道肅政廉訪使召赴闕遂參議中書省事頃之拜陜西諸道行禦史臺禦史中丞力辭而歸每謂人生未老得閒乃爲貴吾年周六甲歷事四朝恆以無能補報爲懼安敢昧止足之戒乎延祐元年十二月二十六日以疾薨於裏第之正寢享年六十有一卜以某年某月某日葬某鄕某之原公累階資善大夫訃聞上嗟悼不已詔特贈資政大夫中書右丞上防軍追封平陽郡公諡文靖仍命詞臣爲贊書以褒寵之娶裴氏封平陽郡夫人子男一人宗義亞中大夫衡州路總管女四人長適常徳路總管裴宗文次適姜某夫亡年未三十卽歸居父母家今已七十餘次適朝列大夫曹州尹麻次適惇武校尉【缺】

搉茶提舉王奇孫男二人俶僖公遺書有奏議五卷詩文三卷翰林學士吳公澄爲之序惟公以純實之資克成正學遭逢聖代爲時名臣𨿽雅志恬退造次不忘於愛君愛國光膺茂渥生榮死哀不亦宜乎公歿之嵗某始舉進士至京師後三十有五年公孫俶以墓隧之碑未建介翰林修撰王宗哲以銘來屬某𨿽不及遊公之門而覿其光儀聆其謦欬讀公之書而尙論其世君臣之際何其盛哉序而銘諸史臣之職也曷敢以不敏辭銘曰

惟公之先隠顯以時再世外官不大厥施委其餘祉伊公之貽公初筮仕華問四馳擢寘臺端用副倚毗作帝耳目爲國蓍龜宮車晚出人心危疑盡言無避神器有歸出將使指風紀是持入綴從班獻納論思乃隮宥府乃陪宰司訏謨逺猷贊襄萬幾峻陟文階執法大微胡然逺引莫可馽鞿公身在外忠愛不衰庶公復來赤舄衮衣遺表上聞當寧賫咨一鳳之嗚六龍以飛申錫寵褒厥有制詞有封若堂昭以銘詩

墓碑

格庵先生趙公阡表

格庵先生趙公宋執政也公之志業未及展盡於一時而淑艾之私有足惠幸乎百世讀其書者知爲吾先生而已蓋自考亭朱子合四書而爲之說其微辭奧防散出於門人所紀錄者莫克互見公始采集以爲纂疏今四方學者旣家有其書以故弗論若公之世系出處固不可俾後之君子無述也按趙氏之先薊人齊國公回遷居洛齊公之子是爲韓忠獻王族大以衍分而三居亳者曰光祿卿期乂遷處之縉雲由光祿三世至公之曾祖考諱濟贈太子太保博平郡公祖考諱診贈太子太傅東萊郡公考諱雷以再薦於鄕特贈開府儀同三司少傅衛國公妣田氏贈蘄國太夫人公諱順孫字和仲八嵗能誦說九經嘉定十五年賜童子出身眞文忠公見而奇之謂少傅曰大君之門者必此子也公不以自矜益務親師取友而求其所未至朝淬夕礪幾三十年乃以春秋試於鄕於禮部皆第一淳祐十年賜進士出身調太平州學教授秩滿差江東常平司幹官未上攺臨安府學教授召試除祕書省正字兼景獻府教授陞校書郎添差通判婺州以內憂去咸淳攺元入爲祕書郎兼崇政殿說書公因進講言今玆建元伊始正治亂相承之機度宗竦聴諭公曰卿老儒議論似富弼蘇軾公退有防擢監察禦史仍兼說書歷右正言左司諫遂爲殿中侍禦史皆兼侍講進侍禦史兼侍讀公久當言路凡日食震電水火爲災必援據經傳及累朝故實爲危亡可畏之說隨事致戒時帑藏枵乏而人主不知宮掖汰侈而大臣不問公疏奏者八面奏者三謂周官九式均節財用冢宰實總之今之大臣未聞過而問也豈不曰錢谷出入當如陳平問之主者乎大臣自處不在周公下而以陳平爲足法乎眞宗嘗令三司具中外錢谷大數陳恕以天子富於春秋若知府庫充實恐生侈心竟不進恕慮先朝知其有臣慮陛下不知其無也度宗不以爲忤令內外諸司條具申省以聞公又言內廷之帑不可輕發恩賞之濫有所謂特除特轉特補特贈者不可輕徇庶僚上殿過爲瑟縮專求瑣細以備對揚當申儆之以格習諛踵陋之風累疏乞召洪天錫陳宗禮陳宜中還居言職劾龔日升昬鄙不宜爲察官它所薦湯漢李伯玉何基徐宗仁呂圻歐陽守道呂大圭等數十人多朝廷宿望及當世知名士度宗皆嘉納焉美人楊氏進封淑妃公率同列言美人父楊纘上遺表未半月進封之命已下獨不念其有葛覃之情蓼莪之感乎疏入遣中使問公以正謝之期降制之日何時而可俄又宣諭欲以百日爲制公復奏請以期年爲期時𨿽不能悉如公言猶久之乃成禮謝堂以從官導防樞庭出入宮禁權傾中外公奏外戚用事漢祚中微長此不已禍有不可勝言者歷疏其姦於榻前以去就爭之度宗諭解至再公執之益堅卒免堂官堂之弟垕以節鉞奉朝請居近市其家僮曰伺於闤闠間細民以物求售輒攘取之公奏其狀度宗以東朝故猶豫不報公抗疏不已卒罷垕朝請仍徙其居賈似道以太傅平章軍國重事公力陳其買田變楮之獘乞討論之似道上章自辧且求謝事防其侄蕃世守廣徳負勢貪虐公奏黜之似道滋不悅公屢以疾丐去皆不允新宮之建議毀民廬以廣衢路𨿽用公疏令帥漕兩司相度指定奏聞而帥漕希防持兩端之說公再疏言力爭堅挽於事將形之初者耳目官之責陰消潛格於人不知之中者有股肱之大臣在今之師臣相臣有諫玉淸昭應如王旦之密防乎似道復上章自辧且乞骸骨公亦以疾丐去除吏部侍郎兼國子祭酒兼同修國史實錄院同修撰仍兼侍讀公猶不自安求去益力遂以顯文閣侍制知平江府兼淮浙發運使四年八月也先是郡庾赤立率以夏初徴民租公謂古者十月納禾稼今先期半載民何以堪僉曰此例行之三十年不然將有乏興之憂公不聽首以俸入及例捲所供助糴本而抑浮費以繼之糴幾二十萬斛迄免預徴郡旣大治創學道書院俾諸生肄業焉五年復以吏部侍郎召尋陞尙書兼職如故於是似道方諱言邊事言援襄者尢惡之公之入對首言今所謂危急存亡之秋母曰端平失襄他時可以復襄今日之事與端平異不亟援襄禍至無日許翰有言治世諱危亡之事而不諱危亡之言亂世諱危亡之言而不諱危亡之事人臣知危亡而不言則人主處危亡而不知矣入則無法家拂士出則無敵國外患者國恆亡今敵國外患有古之所無而法家拂士無古之所有臣甚爲國家廩廩也度宗爲愀然變色似道笑曰此書生腐語爾襄縱不守何至不可立國遽以亡言不亦甚乎公𨿽莫能與似道合而似道以公時望所屬每倚重焉六年由吏部尙書拜端明殿學士同簽書樞密院事進簽書院事兼權參知政事八年同知樞密院事兼參知政事如故公自躋政地數建守備之策似道自詭知兵終不以爲意焉丞相廷鸞辭位去公獨知省院印度宗欲遂拜公右揆兼元樞公聞之嘆曰不早用吾言國將亡而吾相吾其爲張悌矣比降麻公適中末疾乃弗果拜中使傳防宣問趣禦醫診視旁午於道疾少間除資政殿大學士提舉臨安府洞霄宮仍書禦扇出尙方物以寵其行公舟次富陽謂所知曰吾一疾勝二十四考矣十年依舊職知福州福建安撫使爲州民代輸夏秋二稅錢以緍計者四十餘萬而寛催特放蠲減之數禮士犒軍之費不與焉代還之日其士人爭以詩文誦遺愛軍民焚香夾道持防旗擁車不忍去者數千人公旣歸知時事不可爲憂懣成疾醫以藥進公麾使去曰吾可死矣以至元十三年四月二十又三日薨於裏第之正寢壽六十有二某年某月某日葬縣南鄕憩云之原公階止太中大夫爵止縉雲郡開國公食邑二千五百戶食實封五百戶配胡氏贈魏郡夫人子男三人長曰鞏次曰瑾曰華惟華以承奉郎直祕閣終鞏仕皇朝歷南劍建昌邵武福信五路總管積官通議大夫贈兩浙都轉運鹽使上輕車都尉追封天水郡侯諡懋康瑾承事郎南劍路光澤縣尹女一人婿曰東平呂汲孫男八人長曰桂承徳郎湖州路烏程縣尹次曰楠曰機曰棣曰權曰椅曰某曰某女八人長適懷逺大將軍河南屯田萬戶陳防次適葉可大應大圭陳璋胡衡陳允徳杜龍幼在室曾孫男七人女三人孫男五人公幼孤謹於事母而持身以嚴嗜好殊簡薄踐中外餘二十年家無畱貲焉初少傅師事考亭門人滕先生璘授以尊所聞集公旣脫去場屋遲次裏居因以得於家庭者遡求考亭之原委纂疏所由作也後𨿽成書猶不廢考訂至易簀乃已公處館職秉史筆者或質所疑輒口占其本末以授之其博敏又如此公奏艸可見者二十有九所著惟四書纂疏行於世近思錄精義若干捲孝宗系年錄若干卷中興名臣言行錄若干捲文集若干捲並藏於家公位二府法宜有諡於太常有傳於國史而公之歿也兩宮北上九浹旬矣後五十有五年公之孫機以墓隧之石未有刻文爰以狀授溍俾譔次以備闕軼溍於公纂疏之書童而習之而我曾大父戶部府君乂與公有同年好施及後人不敢以不敏辭惟公夙受主知以言事官論是非殿陛上方向用而輒自引去晚執事樞國步已棘範希文修京城之策不用於慶曆李伯紀經制兩河之策不用於建炎而公援襄之策不用於咸淳天之所棄孰能興之是誠有非人力所及者奉身而退以全其歸公之自處則可無憾矣銘曰道之不行托於空言顯顯趙公則旣有聞言路之辟眾正所聚山川出云膏澤在下夫豈弗逢止或尼之瀆則不告斂藏蓍龜善非爲名禮進義退靖共夙夜罔間外內有命來覲宵衣以須蹇蹇匪躬終始弗渝孰屍其功不自爲政時遊廟堂勞以二柄念彼多壘載瞻四方曰其殆而系於苞桑執之仇仇聽之藐藐獨安其危而以爲樂大廈之騫孰持孰扶當寧曰噫其遂相予天胡嗇之弗俾卒相乃以晉陽爲國保障允矣明哲歸潔其身碩果不食曰惟斯文若昔大臣飾終有禮諡在奉常傳在太史公則不逮公多遺書銘以昭之過者式諸

濟南髙氏先塋碑

國朝之制官七品以上咸得貤贈其先所以廣考而勸忠也觀夫世數之異等級之殊而其積累之薄厚可得而徴焉泰定元年冬濟南髙公以亞中大夫鎭江路總管致仕品第三有司援典故以聞被防追贈二代信乎其徳厚流光者矣按髙氏世居棣州無棣縣之幸禮村歿因葬其地蓋其先出於齊公子髙以名爲氏譜牒墜逸系緒莫詳今所居則猶故齊地也公之曾祖考曰滄州鹽山縣主簿諱輪祖考曰滄州孔目官諱憲今贈中順大夫同知某路總管府事騎都尉追封渤海郡伯祖妣李氏渤海郡君考曰宣武將軍管軍總管諱璋今累贈亞中大夫某路總管輕車都尉追封渤海郡侯妣趙氏王氏並渤海郡夫人由鹽山府君而下三世俱有仕籍而志局於位厥施未光貽慶垂祉鐘於後人公實承之公名仁字壽之少以材推擇爲吏防天兵南伐署招討司提控案牘歷萬戶府知事辟湖廣行中書省掾從徵安南討兩江羣蠻有勞受知丞相順徳忠獻王因攜以入覲旣而丞相攺蒞江浙行中書省奏以爲檢校官尋遷左石司都事時同僚多以酒榷鹽莢之利自污簿問其事者以公厲獨淸之操更見識拔剡上擢中書工部主事俄復入江浙行中書省爲左右司貟外郎除江西行中書省理問官治山銀賦之病民者捕寧都土豪之亡命者興利去害績用尢著廷議公以踐滋久將疇其民庸授吳江州知州下車未幾訟簡役均田裏無事乃大飭三皇孔子廟去之日州人相與立石以紀遺愛部使者以最聞授嘉興路總管府治中時列郡方祠奉帝師凡庀材用召匠傭壹出於民力公獨諭浮屠氏之籍於白雲宗者俾任其役官無一粟一毫民無半餉之勞而祠事以蕆部使者復以最聞先是公數捧省檄行旁近郡以丹陽金壇故有公田虛額請悉蠲之而取他羨田補其入又以松江東鄕水利久廢田不宜稻請去故所賦米而用土產菽粟代其輸事皆施行兩郡之人莫不便之年甫七十卽乞謝事不俟報而歸吳門別業居焉至是遂休致之請應追錫之命而公之妻楊氏贈渤海郡夫人劉氏封渤海郡夫人公防奉制書永懷明發展省墓下祭告如禮退自惟念宜有以昭上恩紀世徳乃伻來徴文爲銘溍聞古之爲銘者必斟酌先祖之美而自著其名焉所以示後世法也謹敍次髙氏之世家名爵與公之志行官業而銘以系之銘曰顯顯髙氏齊文之昭代祀則緜莫守其祧不有厚徳孰復乎始蟬聨三葉躋於膴仕胡卒不耀不震以轟儲厥義方嗣人之承展也嗣人是續是似服勤中外時逾四紀乃濟其美乃揚其名罔有失墜以荷寵靈煌煌天書下賁宅發其幽潛昭融烜赫辛禮之原巋焉丰碑琢而銘諸以代鼎彛百世之下視此遺刻維考維忠永無極

吳府君碑

泰定元年嘉興吳君漢傑以所居官品第七用著令得請於朝追贈其顯考府君承事郎溫州路同知瑞安州事仍封其母陳氏妻陶氏皆宜人厥明年漢傑用舉者以本官署五品職於是府君累贈奉訓大夫江浙等處行中書省理問所相副官飛騎尉追封嘉興縣男陳宜人陶宜人並累封嘉興縣君漢傑祗奉命書齋肅以告已事而退竊自念言所以致是者實先人積累之效福慶衍溢賁及生存國之寵靈非孱焉不肖所克負荷宜紀世徳以承天休垂示後嗣永永無極爰以四明黃向之狀來謁文溍惟府君之裏居世緒年壽卒葬列於吳興趙公所爲志趣操行事施予惠利播於永康胡公所爲銘庸敢掇取其大者以爲植徳儲祉之符而顯志之府君姓吳氏諱森字君茂其先汝南人後徙居嘉興祖實父澤並宦事宋爲水軍正將君少襲武弁以防海制置使李公曾伯辟署準備差使仕而未顯功伐弗揚國朝至元間以徵東行中書省右丞相範公文虎薦任管軍千戶遭時承平始遂逺引初府君旣失所怙悉推貲產以歸二兄鞠其弟妹逮有家室推是志也達之鄕鄰饑有米粟寒有纊繒病有藥餌死有棺槥舟梁道路修除惟時輟田四百畝辟書塾聚閭巷子弟延師儒以教之由是人知有學有司狀其顚末移部使者覈實以上中書用近比署其門曰義士云其寢疾也遺命種戶逋租猶三千石春秋六十有四以皇慶二年五月癸酉委順而終窆於所居西北之麟瑞裏於是嵗行旣周矣府君有子四人長曰漢英從仕郎平江等處財賦提舉已卒漢傑其第三子承事郎溫臺等處海運副千戶今方以財顯融於時貤恩所及未艾也嗚呼君子之爲善非以近名而名隨之表立景附聲振響從有不期而至者矣然其蓄也厚則其奮也不亟易曰積善之家必有餘慶吳氏其成於積而出於有餘者乎銘曰

皇諏古制引敷孝治疏封班秩咸錫爾類顯顯府君匪以子貴啟慶自躬曰有吾義其義斯何在物爲利由家而鄕弗屯其施單夫窶人幼童弱稚室無凍餒俗有孝弟爲而不居嗣人之遺乃播乃獲乃引勿替有命自天下飾丘隧赫其龍光松栢衣被勗哉嗣人無敢失墜便蕃申錫如川方至增崇本始覃及來裔尙不一書斟酌祭器

故民應公碑

公姓應氏諱普字徳施錢唐人年六十有九以大徳八年七月某甲子卒明年二月乙酉葬縣西履泰鄕棲霞嶺北之花塢其配胡氏年八十有一以天歷元年三月某甲子卒四月丁酉合葬焉今國子司業韓公鏞時以使者行部爲立石采漢碑式大書其首曰元故民應公之墓而未有刻辭公之子本以書來京師諗於溍曰發幽潛以起衰懦觀人風者之事也吾子以文字爲職業幸序而銘諸按應氏之先汴人政和進士確南渡時來錢唐遂家焉逮公六世矣公少失所怙依外氏習爲舉子業非其志也尋棄去而讀孫吳書能通其意述將略一篇慨然欲以奇節偉行非常之功自奮聞彭文子余毅夫之爲人心竊慕之薄遊江淮間以策幹制置使李公廷芝李公見其魁【缺】峻整談論娓娓而奇之俾以進武校尉居幕下當是時內則權臣擅事外則疆圉日蹙諸將多解體公知無所效其力乃辭歸亡何而徳祐失國李公亦死矣至元間凡異時有仕籍者往往持故所受告身詣京師乞換授公獨晦匿不肯自言峩冠大裙逍遙城市中日以教弟子接賔客爲事閭巷細人無以自業者時貸以錢而不責其息人多徳之胡氏名族女性端謹不喜爲容飾以勤儉佐公理其內公旣歿撫其幼孤至於成人有子男一人本也女四適周某錢某周某郎某孫男四材偉俊華初楊君載未弱冠公識其爲佳士俾本與共學楊君後以布衣登史館尋擢進士第本猶落魄不偶故集賢大學士王公約嘗薦之而本旣老矣才今方以鄕貢進士起君子之澤或者未艾乎銘曰古稱平世士無功名胡有其逢而不有成括囊以俟際於文明傳子及孫復用一經有揭墓門不爵而勞系此刻辭以鴻其聲

墓碣

董秉彞墓碣

嗚呼是惟秉彞之墓始予識秉彞鄞江上秉彞方妙年論議亹亹庶幾能以古人自任者由是數與之遊別去僅三嵗而復求秉彞於鄞則秉彞死矣嗚呼悲夫秉彞名復禮姓董氏世爲奉化州人自曾祖庭堅祖成柏至其父潤無仕者秉彞少嗜書不以貧輟其學故衣敗絮無以禦寒擁紙被挾冊坐竟日人莫見其有不堪之色嘗從鄕先生魯月卿爲舉子業試有司不中遂不復踐塲屋益取經史百氏之言鉤微擿隠而求極其根柢間出以爲歌詩雜文皆淸麗古雅可喜故翰林侍講學士袁公甚器重之其父晚得痰疾老母弱弟姊妹之未有家者居處服食婚嫁之須一資於秉彞而後具秉彞未嘗少戚戚以動其父母之意其父母亦驩然以忘其憂人以爲難鄞胡氏父子素善秉彞爲治捨館俾子弟師事之秉彞深自刻苦與之相摩勵激切夜參半隔墻燈火明猶隠隠聞讀書聲𨿽憊不自休因以成疾度不可起則歸與其父母訣竟以泰定三年九月五日卒於家年三十有三未娶無子以弟驥爲之後父命也賴胡氏爲買棺乃克以斂袁公爲發粟他朋遊及方外交又相與合錢爲助始克以其年十一月五日返葬於某鄕西圃先墓之次其友汪君敏徳以書來曰秉彞死且葬子知秉彞者宜爲銘胡氏旣買石以俟矣嗚呼悲夫千里駒不出皁櫪人知其國馬而未始見其千里也故予於秉彞不敢遽以所可見者爲已足獨哀其年之嗇志之未究而死及之序而銘諸有不得苟讓者矣嗚呼悲夫銘曰

生不予前死不予後夫孰尸之俾其父母不得以爲子而予不得以爲友也嗚呼

陳子中墓碣

子中涿州陳氏名中因以爲字年三十有六至順四年六月丙寅終於杭州之寓捨卜以某年月日祔葬於湖州烏程縣菁山下先墓之側其友哲理野臺筮仕爲丹徒適以事如杭買石屬予以銘嗚呼予固不可無一言以慰子中於地下抑豈忍言之哉初子中合其同志五六人從予南屏山中丹徒亦在焉欲相率推予爲之師予謝不可則皆曰諾然猶有以父兄之雅故執子弟禮者予視子中則畏友也子中每篝燈挾冊而坐恆至四鼓蚤作殊無憊色其析理據事毫髮不苟間出以爲文皆精深縝密可喜而子中莫敢自謂已足不肯急於求售向之五六人者或擢奉常第或以賢書上春官子中獨未嘗一踐場屋去年始走京師就試於鄕闈考官得其文將寘之前列尋復以其說爲疑竟棄弗錄子中退自有司嶇﨑四千里負笈南還抵家一月而有母憂又兩月俄以暴病一夕不起嗚呼子中而止於斯耶天者之難必而殃慶不以其類乃若是耶子中之大父徳用晦迹弗任父讓故任連江縣尹以奉直大夫杭州路總管府判官致仕蓋其先久占籍於涿由直公仕江南遂家焉母李氏張氏妻亦張氏外家之女也子男一人女一人皆尙幼異時翰林侍講學士巴西鄧公嘗爲子中扁所居室曰庸齋子中請予爲之銘予未及爲而遽銘其上之石嗚呼悲夫銘曰

原田兮沃沃匪重兮斯穋樹之同兮或以弗熟異天之忍予兮胡彼培而此覆子無憂兮不復神之聴之兮後其式谷

蔣君墓碣

溍弱冠時及石先生之門聞先生當宋景定咸淳間執弟子禮者恆以百數顧生晚不得厠其列然竊心慕之先生沒十有六年而某爲諸曁州判官始識蔣君陶朱山中叩其師友之淵源則執弟子禮於先生者也君不以輩行自髙言必稱同門若嘗與遊與居者焉會有詔賜髙年帛郡檄某奉以從事某方蹐君之門而君已死將葬其子果以狀來謁銘某不得辭按狀君諱明龍字飛卿姓蔣氏由漢兗州刺史詡二十四世至唐尙書左丞洌又十七世至宋國子監主簿某監簿生處州教授頴教授生國子助教翥助教之子曰一徳君之髙祖也曾祖諱嗣興祖諱允恭父諱亨之皆不仕其自宜興徒越之諸曁迨君九世矣君先娶姜氏前三十七年卒有子一人果也後娶楊氏有女二人長適胡一中起進士爲紹興錄事次適趙深孫男三人初助教君無恙時有異僧突入其室示以八字曰傳燈佛祖湼槃防人揖而與之語弗顧而去他日以其言驗之壽略如瞿曇氏其歿則雙林唱滅之後一日也自是君之祖若父得壽同歿之日又同君之死也夢其父曰燈燈續傳不自我後不自我先寤而謂果曰吾先世之聞於浮屠氏者固非所敢知以今之年明之日徴之殆與吾夢協吾其逝矣卽索紙筆爲書與親友訣翌旦正襟危坐奄然而化泰定四年二月十六日也享年八十有一葬以某年某月某日墓在某鄕某原銘曰

有生之不齊兮實命自天修不可彊促兮短不可苟延天胡厚君之家兮賦予之獨專死之日兮生之年一門四世兮弗後弗先吾固知命可受兮不可傳天者之難必兮執則其然於嗟乎君兮尙歸夫全

墓表

石先生墓表

先生石氏諱一鼇字晉卿世爲婺之義烏人至大四年年八十有二卒明年十有二月壬申葬賈山之原嗚呼先生宋景定甲子鄕貢進士也人莫或用爲其稱而稱之必曰先生者先生學者之共尊眾人之同慕也初徐文淸公倡道丹谿上及門者或仕或不仕皆時聞人文淸之學蓋親得於考亭而祕書丞王君世傑則有得於文淸者也先生少受業於監榷貨務都茶場王君若訥旣又從祕丞君遊學日以茂實大而聲逺負笈而至執弟子禮者亡慮數百人然自祕丞君以來惟用舉子業相授受故先生之門名賢書升學館者相望其髙第或據乙科最後榷貨君之孫龍澤遂爲成淳甲戌進士第一人國朝以材學顯榮於時者猶彬彬焉識與不識咸以是爲先生之盛至其端緒之防蘊奧之邃世固未必盡知之也蓋先生晚而覃思於易著互言總論十卷其爲說不皆本於徐氏凡文淸之教曰命曰性曰心曰中曰誠曰仁微辭奧義或尙有托乎嗚呼昔者子貢蓋嘆孔子之文章而以性與天道爲不可得聞竊意今之稱先生者𨿽其文章猶莫得而聞也顧以是瑣瑣者爲其盛耶吾見其爲先生之累而已嗚呼有足哀乎夫所謂同尊而共慕者其果出於此乎彼乎溍生也後幸獲執弟子禮而不及與夫數百人者羣遊並進於先生十卷之書復未能與有聞焉間乃掇其棄余以充有司之求向之累先生者閱四十年而固在也嗚呼不又可哀乎夫使先生之道卒揜遏而弗揚者誰與溍實懼焉謹次其師友源流揭表墓道庶來者之求先生無以彼易此而徐氏之傳不終寥寥也先生之世出行事具於塜上之銘壙中之志玆不著至哀無文至敬不飾故亦弗復爲之辭

蛟峯先生阡表

故宋禮部尙書方公事三朝爲時名臣宋亡晦迹弗仕學者因其自號稱之曰蛟峯先生如隠者焉在世祖時旁招遺老以待咨訪詔禦史中丞崔彧公於家辭疾不赴以髙壽終今天子稽古圗治誕命儒臣刋定前史以監觀其得失而有司莫能奉公事狀以聞竟不爲立傳書已上而某與公曾孫道壑適同在史館因得公言行之詳乃摭其大要而序次之以授道壑防刻石爲阡表庸備史之闕文謹按方氏睦之淳安人公曾祖汝翼贈宣教郎祖謙贈朝散郎父鎔封奉直大夫母邵氏贈令人公初名夢魁淳祐十年理宗臨軒筞士覽公所對敷陳鯁直親擢爲進士第一賜名達辰故公以君賜爲字用例補京官簽平江軍節度判官防公事寶祐元年召爲祕書省正字升校書郎引疾去官除著作佐郎未命知寧國府未上並以言者罷開慶元年召爲著作郎兼權尙左郎官居無何復以言者罷除知婺州以外臺奏寢新命除知嘉興府未上攺知瑞州甫及期亦皆以言者罷咸淳元年召爲司封郎官兼國史院編修官實錄院檢討官兼直舍人院累遷祕書少監起居舍人三年出爲江南東路提防刑獄公事徙江南西路計度轉運副使五年入權兵部侍郎同修國史實錄院同修撰兼侍讀七年知貢舉竣事除吏部侍郎丁內憂服闋以侍左侍郎召辭不赴自是不復出徳祐元年除京湖四川宣撫司參謀官權戶部尙書攺禮部尙書俱以父疾辭遂丁外憂此公所閱之官也祕閣修撰父之職也承事郎轉至中奉大夫公之階也某縣開國男食邑三百戶公之爵也鄭丞相淸之秉政禦筆以雷變徹樂減膳卹刑獄而獨無求言一條中外傳聞以爲廟堂監謗之術及兩察官以忤淸之去國公亟扣閽上書力言之且謂所貴乎大臣者以道事君不可則止今君嗣未定不能贊之敵國佯遁無以備之貨臣聚斂土木方新顚而不扶危而不持則具臣而已聞其屢疏丐間畱之者愈堅攻之者愈眾此非所以愛之時公猶在期集所而未官也上特優容之賈丞相似道制置兩淮海州喪師更以捷聞公上疏言海州之事三尺童子皆能言之而閫臣以敗爲勝陛下曲狥其意出禦筆令學士院降詔奬諭之豈不知而受其欺耶抑已知而姑以揜外觀而自欺耶願陛下急收回禦筆以解萬世之議而免外國之笑借曰萬世之議未暇卹鄰敵笑我何以立國乎公之取怒於似道自此始理宗在位日久務摠攬權綱政多從中出羣憸乘時弄威福之柄公上疏曰當大本猶豫之秋豈無旁睨蜉蝣之撼甫節之焰焰難度其心平勃之屹屹當儲其後乂曰天下有貧州縣而無貧太守有貧國家而無貧邸第南司貧而北司之應奉不貧百姓貧而緇黃之窟宅不貧至於挾小才以濟大貪者近親有依憑焉宮中有承受焉左右有遊譽焉陛下以得之左右者出自聖斷而用之曰吾自除吏也不知有從旁竊威福者矣乂曰京有尹畿有漕所以培防根本愛養命脈邇年居是官者不過爲奄豎輩一大承受耳無名宣頭眞僞莫詰非時取索隠匿莫稽仇士良謂天子不可令間暇若以財貨聲色蠧其心使無暇更及它事然後吾輩可以得志今此曹遑遑汲汲求適吾意者正士良之筞也帥漕兩司疲於應奉帑庾赤立萬一畿甸之內有一旦警急何所趣辦何所倚伏乎願斷自今日止營繕省宣索而司不急之應辦悉停之左石並緣需索之有例者悉閣之然後可以救兩司之貧爲緩急之備也上頗感悟而土木之功不爲少輟公復因論邊事屢及之有曰善處急者不以急亦不以暇古之謀人國於江左者莫窘於淮淝而談笑奕棋莫迫於新亭而從容就席固不以急也外示談笑而內有以神其指授之略陽示從容而陰有以伐其璧後之謀所謂暇者豈眞暇哉又曰吾有以自謀而不以鄰國之存亡爲安危則不依於人吾有以自備而不以敵國之緩急爲喜懼則不制於人苟以彼之存者爲安緩者爲喜萬一鄰敵陽示安枕以紿我而假敵以道臍可噬乎又曰今與敵對境我無一日謀敵而敵無一日不謀我彼所築者金城鉄壁我所築者土妖血山彼所築者奪我地爲之我所築者奪民地爲之其言切中當時玩細娛而不圖大患之病尋上疏極陳備邊之筞曰以必爭之規模奪浮光然後可以全兩淮而保長江以必死之規模守樊襄然後可以拒光化而全江陵夫淮之猶可守可耕者以有一綫之河也今涉河而築浮光乃吾戶內若屯於斯耕於斯敎訓於斯日夜出騎以撓我淮東西俱不可耕矣𨿽堅城閉壁而坐於禁制不得動矣爲吾之計當勉諭淮閫盡力以爭浮光則兩淮猶可安枕也萬一樊襄不牢彼反奪之則江陵孤注尙足恃哉爲吾之計當擇荊之猛將責以必死之規模守樊襄則北可拒光化南可全江陵一則思所以奪其地二則思所以爭其民則對壘之勝負決當在此而不在彼矣識者謂公此疏眞活國之良劑朝廷不能用以至於亡而公言無不驗重爲之太息焉禦史洪天錫劾內官盧允升董宋臣不行而去公移書宰相勉以行申屠嘉之事且杭疏援膏肓二豎爲諭曰何陛下愛其國不如愛二豎之甚乎漢唐之季建置天子在奄豎掌握罪大惡極朝廷不能誅之天下必有起而誅之者漢之宦官陳蕃竇武爭之不勝並州之將操戈而殪之唐之宦官宋申錫攻之不勝河中之帥移兵而屠之小人之在君側操心何所不至其所以不敢動於內者蓋有所憚於外若外不足憚則無忌憚之心生而無君之惡動矣言尢激烈上覽之不悅公遂稱疾求去丁大全方以臺長用事欲鉤致諸賢公見幾而作謁告徑行董丞相槐勸公不必逺引公曰丞相且自照管越數月果爲大全所系而去吳公潛拜左丞相公亦召還防國子博士徐庚金等言大全𨿽去相位而六賊尙存乞誅之以謝天下上諭潛不當汲引庚金等議論紛紜潛於榻前自辧上爲之斂容而隙自此開先是鄂渚危急上命似道提師江陵似道奏請下流兵權潛奏鄂以上旣屬似道鄂以下宜屬趙葵上不從徑以下流並聴似道節制凡似道密奏外廷不得預聞上反以不知邊報爲潛罪及廷臣奏忠王之立人心所屬潛獨不然姦謀叵測潛遂罷相中外惴惴疑必有後命公上疏曰天下之所同好我獨惡之天下之所同非我獨是之則爲人上者亦難知矣大抵上易則下親上難則下畏下親則上安下畏則上孤窘急而求之一緩而遣之號呼而進之一惟而退之旁觀沮縮何以作人任事之气乎上問爲誰公奏臣不敢直指願陛下曲回天怒以安中外上乃首肯而榻前欵密之言外廷無聞知者旣而似道入相希指論公者章連上矣度宗卽位公乃還朝一見甚喜欲大用之公乞命朝臣爲知縣以重其事權專以均田稅正版籍均力役勸農桑崇孝悌訓士卒除盜賊爲考課之法有防從所奏後沮不行此公之忠讜見於立朝者也信州措置軍糧失宜召亂朝廷以江東臬事付公聞命就道及境或來言城中事勸公偃旗息鼓而過公笑不答卽日單騎入州決獄一城肅然密戒能事者訪得亂卒姓名禽其凶渠逆黨悉寘於法事平有詔褒諭比公於韓魏公云公於它獄事莫不盡其情故一路無寃民而盜賊屏息及將漕江西有獻議於廟堂請以銅錢一當十委公自江西行之公抗言其不便而止講行賑糶以救民饑乞蠲和糴以蘇民病有女妖以左道感眾鄰郡愚民十百成羣踵門徼福公杖而流之由是遂息此公之績用見於出使者也蓋似道柄國十有六年公屏居者十年諫則不行言則不聴而施於有政者又厪厪若是此有志之士所以羨其際逢之盛而惜其設施之未究也公天稟卓絕於書無所不讀而防於理學以爲歸宿自爲幕職官至秉麾持節所至以敎化爲先務暇日輟從容庠序間授學者以求端用力之方自躬行上起自人倫日用上起婺之東陽有好事者創義學迎致公爲之師從遊者數百人閩人林光世夤緣宦豎而賜出身及爲浙東常平使者首劾公不當俯就義學之招婺州之命由是而寢公遂卽家建塾以私淑其徒後以從官侍經帷每事啟沃以格君心度宗眷遇之甚至問公講授之所賜禦書扁額曰石峽書院仍賜手詔褒寵之江南新附鄕冦猖獗官舍民居盡燬而書院巋然刼火之餘葺治旣完諸生稍稍來集倡明正道以致知力行名其堂以仁義禮智名其齋時所在士風穨靡公所以振起而作新之者成效甚著此則公自任以師道之重期於繼往聖而開來學者也公所著有孝經章句一卷易外傳圖說五卷尙書釋傳四卷中庸大學釋傳三卷格物入門一卷行於世公人物魁岸聲音如鐘磊落若靑天白日渾淪醇厚不見涯涘觀書至老不廢視紛華盛麗事蔑如也侍諸父昆弟子侄各盡其禮接物以誠而無不悅服不爲察察而自莫能欺公卒於至元二十八年正月三日享年七十有一以三十年三月二十九日葬於縣西之安谿娶趙氏封令人再娶朱氏子男三人長梁太學生次棟次楍入皇朝並以儒起家棟月泉書院山長楍長洲縣學敎諭然皆恬於進取不有顯秩女三人長適修職郎無爲軍無爲縣主簿徐敏中次適武學生項雄飛次適邵元廷孫男四人女三人曾孫男七人女一人棟之孫道壑以至順元年擢進士第今自翰林國史院編修官出爲嘉興路總管府推官階某郎石峽書院旣領於有司而設師弟子員道壑病其痺迫弗稱乃以公之故居廣其基址而新其棟宇弦誦之聲不減公在時先儒有言道不行百世無善治道不傳千載無眞儒公之道𨿽不行於當時而其學有以傳於後世夫何憾乎溍之曾大父在曹府君實公榜中進士托斯文之雅故於公門四世百年矣今所述乃學士大夫之公言非溍之私言也來者尙有考焉

盤峯先生墓表

睦之桐廬有隠君子曰盤峯先生以至大三年正月八日卒年六十有七越七年乃克葬於縣北大隠阡先墓之次延祐三年十一月某日也去年秋某以退休之餘被命復出艤舟桐廬驛先生之孫裕來謁曰吾祖之葬予之鄕先生方公鳳旣爲志於堂而未有以表諸封隧今三十有三年矣懼愈久人無得而稱焉敢惟子也請昔在宋季先生之外舅將作少監朱公傑與溍之曾大父戶部府君仕同朝居同裏先生於溍爲大父行溍年十六七卽參陪於杖屨之末先生古貌野服髙談雄辧四座盡傾每語當世事及前代故實亹亹不倦然喜汲引後進有如溍之無所肖似猶不以凡子見遇每折行輩以相傾下興懷疇昔夢寐不忘竊願以一言自托於先生不可得而溍亦老矣矧以裕重有請乎先生少力學工於文辭嘗攜所業贄見內翰劉公克莊大奇之由是名動州邑弱冠遊太學登咸淳四年甲科賜進士及第調衢州軍事判官用龍飛恩階文林郎居官有廉能聲大參家公鉉翁詳刑浙左雅知先生所至輒挽以自隨獄事悉委焉屬部之民有縱火殺人者株連坐系甚眾嵗久不決先生探得其情多所平反它疑獄經先生詳讞無不服其明允衢俗好鬭不相能則弄兵以相讐先生被郡檄徧行村落戒諭之皆委刀劍爲良民蜀名卿史公繩祖僑寓是邦先生暇日輒相與研究先儒性理之學爲士者往往聞其緒言而有所開悟故相畱公夢炎郡人也愛先生才且賢欲以女歸之先生不可乃已秩滿辟禦前軍器所幹辦公事未幾國破而家亦燬先生避地萬山中艸棲露宿若與世隔久之乃歸而稍復其故宇爲終焉之計程公鉅夫以侍禦史將使指南來求遺逸之士得先生以應詔先生固辭弗能彊也畱公入覲後爲吏部尙書所薦前進士七人獨王公龍澤起爲行臺監察禦史而先生甘老於布衣桐君古隠者廬於東峯指桐爲姓縣以得名先生居東峯之下西望漢嚴子陵釣臺唐方英白雲原僅數十里山峙川流儀刑如在先生徘徊其間慨然以古人之風節自期與鄕先生袁公易魏公新之爲三友袁魏云亡先生踦孤孑立如鼎一足意有不適咄咄書空而已家公當運祚之垂絕以使事如京師久畱河間先生數致書候安否旣得歸年已八十先生徒步往見之握手道舊故輒相對欷歔泣下前郡守方公回旣奉版圖上於職方復以總管兼府尹終更猶畱居久乃去前後十有二年先生不一造其門後與之邂逅於錢唐始恨識先生晚賦詩媿謝焉先生屬纊前二日猶與親友劇談盡數刻精神無少憒眊亦足見其所養有素矣孔子曰殷有三仁焉說者以爲人臣之義莫易明於死節莫難明於去國而屈辱用晦者亦所難辯宋之亡也先生不在其位而未始行乎患難不降其志而卒以明哲保身從容於出處去就之際而不至於屈辱其善用晦者歟蓋人之難能亦非人之所難辯是用因其迹以推其心之所存論次而表顯之庶百世之下有觀感而興起者焉其言行之詳志所載已具玆不復贅先生姓孫氏諱潼發字帝錫一字君文盤峯其別號也先世由婺之金華徙桐廬遂爲睦人髙祖顯曾祖寶祖漕貢進士廉父承奉郎致仕之才母孺人方氏妻朱氏子男二人濬誼女二人適施昉毛元孫男若干人女若干人曾孫男若干人女若干人先生所著述散見於學者之家子死孫幼久未克裒聚彚次以行惟手編前賢紀詠桐君事曰桐君山集者人多傳之

翰林待制栁公墓表

公諱貫字道傳姓栁氏其先由展季仕魯食采栁下因以爲姓子孫居河東者在唐爲官族宋南渡初有自解徙杭者生子曰森又自杭徙婺之浦江家於縣西烏蜀山歷四世至公之曾祖考諱蘊俱韜晦弗仕而寓迹於醫祖考諱補之迪功郎嘉興府崇徳縣主簿考諱金忠翊郎髙郵軍髙郵縣令入皇朝以公貴贈奉訓大夫淮安路泗州知州飛騎尉追封浦江縣男妣兪氏追封浦江縣君公之生也外大父閣門兪公葵曁泗州府君同擢右科進士第因命之曰贊義取兩文易兩武贊於今文爲貫故公自署其名爲貫云公幼有異質頴悟過人嘗侍泗州府君謁神祠得旁人所遺金珠可直萬緡密伺其人復至而還之泗州府君大驚知其器量不凡期以逺到丱嵗遣受經於同郡金先生履祥卽能究其防趣而於微辭奧義多所發揮旣又執弟子禮於同裏方先生鳳括吳先生思齊粵謝先生翺三先生隠者以風節行義相髙間出爲古文歌詩皆憂深思逺慷慨激烈卓然絕出於流俗淸標雅韻人所瞻慕公左右周旋日漸月漬不自知其與之俱化也杭於宋爲故都向之宿儒遺老猶有存者公徧遊其門無不折行輩與爲忘年交而與紫陽方先生回淮陰龔先生開南陽仇先生逺句章戴先生表元降山牟先生應龍永康胡先生之純長孺兄弟交尢密往來咨叩無虛日凡學問之本末文獻源流歷歷如指諸掌發於論議言必有徴不徒事浮藻以追世好也諸公亦往往喜爲之延譽由是名聞於一時初東平王公侯持使者節按察屬部大舉學政敎官之備員充位者一切謝遣之更延致前代賢士大夫之老於文學者補其處於是泗州府君爲之起而主敎於鄕邑公在侍側王公一見輒加器重亟稱薦之公年甫弱冠殊未有仕進意後十有餘年始以察舉爲江山縣學教諭又爲昌國州學正江山乃川阻山窮處昌國則邈焉雲海島嶼間公不鄙夷其人所至日與爲士者敷陳仁義道徳之說人多化之用累考赴選集於京師中書左丞張公思明首令子弟來就學達官大人得公又皆奇其才公例當教授一州用薦者特授湖廣等處儒學副提舉未上攺擢國子助敎階將仕佐郎由助教爲博士轉將仕郎前後在弟子列者千餘人業成而仕後多知名遷徴事郎太常博士時方承平稽古禮文之事次弟並舉遇有所討論公援據詳洽權古今之宜而爲之折廷議莫不服其精當沅州嵗貢包茅四十匭茅輕舟搖多致覆溺公請附以它貢物鎭其舟至今以爲便勲戚大臣請諡者數十家文移山積久格不行公悉爲考行易名以上凡三月而畢臨江守李侯倜爲部使者所劾它使者力辯其誣後終於大官當得諡其家求於諡議中毋及臨江事公曰著其事而白其非辜安可沒乎其子乃嘆服柄國者欲以其祖配食孔子廟眾莫敢忤公獨毅然持不可而止有神降於洺郡長吏列上儀曹乞加封爵公以爲神姦能皷民不治將爲亂宜下所部禁戢之儀曹符本郡如公言監察禦史馬公祖常薦公才任風憲章再上皆不報丐外以文林郎爲江西等處儒學提舉視事伊始吏循舊比以例捲進嵗爲米八十石公斥去之後來莫有敢追襲其獘者龍興郡學久廢公爲新其棟宇聘名儒爲學者師士風以之復振道士作廟屋侵學地東湖書院田爲僧所據者三百二十畝悉奪而歸之它書院不籍於官者無慮數十舊設主領一員司其金穀之出納公命勿設而以其事分所在學官丰城屍教席者不任職士子因持其短長交訐互訐公折以片言而各當其罪莫不心服修漢先賢徐孺子墓立宋髙士蘇云卿祠古碑碣所紀有闗於名教者必訪求而重刻之苟可以扶世導民者無不爲也南康倉吏坐株連逮系百餘人公被行省及憲府檄讞其獄鉤擿隠伏而得其情所平反甚眾人尢服其長於政事秩滿而歸杜門不出者十有餘年自號烏蜀山人扁其齋曰靜儉室廬僅庇風雨饘粥時或不給處之裕如若將終身焉今天子更化之初登用儒雅而中朝諸老多已凋落近臣以公名聞於上乃以翰林待制承務郎兼國史院編修官起公於家公幡然出見使者退謂人曰吾老矣忝列職禁林儻緣次對而獲陳堯舜之道以禆聖政之萬一豈非幸歟防有詔復行貢舉法畱主文衡於鄕闈竣事乃行到官僅八閱月俄以疾卒於寓捨至正二年十一月九日也享年七十有三省臺院監皆來致賻集賢吳大學士直方國子吳博士師道並惇鄕曲之義共經紀其喪事靈輀南還諸公引紼陳奠於都門之外道路之人咸爲咨嗟隕涕夫人盛氏累封浦江縣君前公十二年卒以三年十二月二十三日合葬於縣通化鄕荊山之原子男三人長卣次同次因孫男三人秬頴穆秬早夭以父命用公入官未調女一人公气韻沈黙局量堅凝平居未嘗見其疾言遽色𨿽有桀驁者亦皆望之而意銷孝友本乎天性弟實出後外家兪氏遇之恩意彌篤讀書博覽彊記自經史百氏至於國家之典章故實兵刑律曆數術方技異教外書靡所不通故其文涵肆演迆舂容紆餘才完而气充事詳而詞覈蔚然成一家言老不廢詩視少作尢古硬奇逸而意味淵永後學之士爭傳誦之工篆籕楷法善鑑定古彞器書畫而別其眞贗晚益沈潛於理學以爲歸宿之地焉所著書有近思錄廣輯三卷字系二卷金石竹帛遺文若干捲烏蜀山房類槁二十卷公之葬也禦史中丞張公起巖以居冑監時夙有同寮之雅故旣爲之銘納壙中鹵等復奉門人宋濂之狀屬溍爲之表揭於上溍與公居同郡學同志辱遊於公最久知公爲最深所以圖公於不朽者溍之責也是用弗讓書而授之防刻焉其辭曰

栁居河東爲唐望宗從宋南遷再世外官公生其季逮今盛際以文易武承考之意延祐初元朝多俊賢公遊其間翺翔後先於於而來列於庶位詩書禮樂孰非吾事由中而外退也委蛇遺世獨立一紀於玆國之老成日益淪謝鋒車在門公不俟駕有懷欲陳堯舜吾君輪當次對乃以計聞乘化而行公乎奚憾士林盡傷失其一鑑斯文未喪儀刑具存表以石章刻在墓門

張子長墓表

上卽位之十一年分命儒臣纂修遼金宋三史今師相以監修國史領都總裁旣進擬收擢遺逸之士四人以兩院次對之職防參筆削仍奏辟子長爲本府長史使者奉驛券行四千里求得子長於金華山中力辭不拜四方之士莫不髙其風後五年申命史臣纂修本朝后妃功臣傳於是山林特起之招皆正除入館俾預討論子長名在五人之列以翰林修撰儒林郎同知制誥兼國史院編修官召復避不就使指有嚴不得已爲之起行至武林驛卒辭而歸士益以是髙之子長之才之美過絕人逺甚其無媿於前修可傳於來世者則不在彼而在此也子長姓張氏樞其名子長其字幼聰慧爽朗受教於父屏巖先生而外家潘氏蓄書數萬卷金石遺文千餘卷子長盡取而讀之過目輒不忘且能通其大意年十四五肆筆成章頃刻數千言嘗作小臣策譏宋髙宗忘親事讐而追爲之定復兩宮之計以爲當時狃於宴安莫有知出此者時前代遺老多尙存無不降嘆弱齡益自愛重杜門不妄出頗易視當世直欲方駕於古人同郡之士與之交者可以僂數暇日寓情巵酒意气豁然視餘子蔑如也海內賢士及名卿才大夫至於是邦皆以得見爲幸或問以古今防革政治得失咸樂告之宇宙之分合禮樂之廢興以至帝號官名嵗月後先皆無所脫誤每及一人則其世系閥閱與才質之良窳歷歷如指諸掌論事後當成敗不旋踵皆驗初東萊呂成公倡道於婺不幸天不假以年故婺之言性理悉本於紫陽朱文公由文公五傳爲白雲許先生子長少先生二十二嵗先生偶見之漫叩以漢髙帝何以取天下輒應口而對出入紀傳貫穿鉤引語蟬聨不能休先生大奇之閱數日子長以書上謁先生答書朂【缺】道期之以大成子長請就弟子列先生不可始終以朋友待之自是子長益斂華蓄鋭趍於平實學日以粹其能不失乎進退之正者學力所至也凡爲文務推明經史以扶翼教道不喜作雕琢侈靡諂諛戱豫放浪無實之言謂學春秋者必始於三傳而其義例互有不同乃辯折其是非防通其歸趣參以儒先之說裁以至當之論爲三傳歸一義三十卷又謂啖氏於春秋卓然有見於千載之下而陸氏繼之所纂春秋防防以朱墨別三傳之當否嵗久漫滅寢失其眞乃重加考訂爲三傳朱墨本若干捲言有未周意有未暢則出新義以補之金之鉅儒大寧敬先生有春秋備忘久未及行於世曁入國朝先生之諸孫公儼以憲節來涖於婺槖其藳請子長爲之校讐乃因近臣以聞而刻焉謂三國之正閏固不待辯自古國必有號史亦從其實而書之漢之爲漢未嘗稱蜀陳壽欲帝魏而以晉承其統遂以蜀易漢抑此所以伸彼也壽父獲罪於諸葛武侯而壽又爲武侯子瞻所薄故於武侯之駿功偉烈多略弗著而武侯再挫司馬懿亦沒而不及內以報私憾外以爲時諱也譙周壽之所師力贊後主納欵於魏賣降覆國壽不以爲非反善其策余所書往往類是乃糾其疵謬之害義正其繁簡之失宜爲刋定三國誌六十五卷又別撰漢本紀列傳附以魏吳載紀爲續後漢書七十三卷三國之臣有能致節於其君者舊史或諱不書或書而失其實或僅見於異代之史皆爲更定而於漢事必備載以詳正統或一事數說必參訂使歸於一是非疑似抑揚予奪咸有論著系於各篇之後名曰訓志經筵檢討危君素言子長是書立義精密可資勸講朝廷爲下本郡取而上之宣文閣藏焉它所著有林下竊議一卷曲江張公年譜一卷謂宋之亡也將相羣臣伏節死義者固已有傳在史氏卑官下士吏卒女婦之死者多史所弗錄乃詢諸故老旁采稗官得若干人爲宋季逸事若干捲平昔所作歌詩箴銘贊頌碑記序說志狀之屬有敝帚編若干捲其言閎深浩愽而峻厲潔淸援據精切而論議純正尢長於敍事而扶善遏惡率能使人有所感發懲創至於微辭奧義又有未易以淺窺者大抵其文主於气气命於志志立於學故言無所苟出處之際無不克踐其言江西鄕闈嘗奉書幣迎致子長司其文衡返其幣而卻其請蓋塲屋之文非子長之所謂文也子長之先占籍臨海唐幹寧間避地來徙遂爲婺之東陽人宋末稍有出而仕者曾祖日新承節郎祖友諒迪功郎父觀光屏巖先生也娶金華潘氏又自東陽徙家金華先生少遊太學徳祐納土從三宮北上用執政薦授婺州路儒學敎授階將仕郎仍刻印以給之婺歸皇朝之後有學自先生始在官十年攺調紹興路平準行用庫大使循新例換將仕佐郎以母老不赴遂弗仕家食者

文獻集卷十下

