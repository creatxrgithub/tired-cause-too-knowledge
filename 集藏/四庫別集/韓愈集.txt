

唐宋八大家文集韓愈集

總目●卷一﹟賦﹑古詩一●卷二﹟古詩二●卷三﹟古詩三●卷四﹟古詩四●卷五﹟古詩五●卷六﹟古詩六●卷七﹟古詩七●卷八﹟聯句●卷九﹟律詩一●卷十﹟律詩二●卷十一﹟雜著一●卷十二﹟雜著二●卷十三﹟雜著三●卷十四﹟雜著四﹑書一●卷十五﹟書二﹑啟●卷十六﹟書三●卷十七﹟書四●卷十八﹟書五●卷十九﹟書六﹑序一●卷二十﹟序二●卷二十一﹟序三●卷二十二﹟哀辭﹑祭文一●卷二十三﹟祭文二●卷二十四﹟碑志一●卷二十五﹟碑志二●卷二十六﹟碑志三●卷二十七﹟碑志四●卷二十八﹟碑志五●卷二十九﹟碑志六●卷三十﹟碑志七●卷三十一﹟碑志八●卷三十二﹟碑志九●卷三十三﹟碑志十●卷三十四﹟碑志十一●卷三十五﹟碑志十二●卷三十六﹟雜文●卷三十七﹟行狀﹑狀●卷三十八﹟表狀一●卷三十九﹟表狀二●卷四十﹟表狀三●外集﹟卷一●外集﹟卷二●外集﹟卷三●外集﹟卷四●外集﹟卷五●外集﹟卷六●外集﹟卷七●外集﹟卷八●外集﹟卷九●外集﹟卷十●遺文●補遺

●卷一﹟賦﹑古詩一﹝宋莒公云﹕馮章靖親校舊本﹐每卷首具列卷中篇目﹐馮悉云以朱墨減殺之﹐惟存其都凡。集外別有目錄一卷。今按﹕李漢所作序云「總七百首﹐並目錄﹐合四十一卷」﹐則正與馮合。﹞

【感二鳥賦】

﹝並序公貞元十一年正月至三月﹐以前進士三上宰相書﹐不報。時宰相趙憬﹑賈耽﹑盧邁﹐宜其不遇也。五月東歸﹐遇所獻二鳥﹐感而作。公之賦見於集者四﹐大抵多有取於《離騷》之意。此篇蘇子美亦謂其悲激頓挫﹐有騷人之思﹐疑其年壯气銳﹐欲發其藻章以耀於世。蘇語𨿽少貶﹐然《進學解》所云不虛矣。﹞

貞元十一年﹐﹝一或作五﹐以諸譜考之﹐作一爲是。﹞五月戊辰﹐愈東歸。癸酉﹐自潼關﹝潼關在華陰。﹞出息於河之陰。時始去京師﹐有不遇時之嘆。見行有籠白烏﹑白鴝鵒而西者﹐﹝《舊史》徳宗貞元十一年﹐河陽獻白烏。﹞號於道曰「某土之守某官﹐﹝一作某土之守臣某﹐用《禮記》全句。守音狩。﹞使使者進於天子。」﹝使使﹐下去音。﹞東西行者皆避路﹐﹝西下﹐閣﹑杭本無行字﹐考之《禮記》及公《送溫造序》﹐當有。﹞莫敢正目焉。因竊自悲﹐幸生天下無事時﹐承先人之遺業﹐不識干戈﹑耒耜﹑攻守﹑耕獲之勤﹐讀書著文﹐自七歲至今﹐凡二十二年。其行己不敢有愧於道﹐﹝於﹐杭作之﹐非是。﹞其閒居思念前古當今之故﹐亦僅志其一二大者焉。選舉於有司﹐與百十人偕進退﹐﹝十或作千﹐此專爲選舉而言也。貞元九年﹐應宏詞者僅三十二人。作十爲是。退上或再有偕字。﹞曾不得名薦書﹐﹝方從閣本﹐名上有列字﹐名下有於字。今按﹕嘉杭本與謝本﹐並無此二字﹐語簡而意已足﹐方本非是。﹞齒下士於朝﹐以仰望天子之光明。今是鳥也﹐惟以羽毛之異﹐﹝以下或有其字。﹞非有道徳智謀﹐承顧問﹐贊教化者﹐乃反得蒙采擢薦進﹐光耀如此。﹝此下諸本有「可以人而不如鳥乎」一句﹐今從閣本﹑《文粹》刪去。﹞故爲賦以自悼﹐且明夫遭時者﹐𨿽小善必達﹔不遭時者﹐累善無所容焉。其辭曰﹕

吾何歸乎﹗﹝此句或在「苟有食其從之」下。﹞吾將旣行而後思﹐誠不足以自存﹐苟有食其從之。﹝苟或作敬﹐非是。﹞出國門而東騖﹐﹝音務﹐馳也。﹞觸白日之隆景﹔時返顧以流涕﹐念西路之羌永。﹝路一作洛﹐羌或作差。今按﹕作差固謬﹐然羌乃發語之詞﹐施之句內﹐似亦未安﹐以上文「反顧流涕」之語推之﹐則西路乃長安之路﹐而此字當爲浸漸愈益之意﹐不知的是何字﹐又恐或是逾字。﹞過潼關而坐息﹐窺黃流之奔猛﹔﹝黃流或作流黃。﹞感二鳥之無知﹐方蒙恩而入幸﹔惟進退之殊異﹐增餘懷之耿耿﹔彼中心之何嘉﹐﹝之或作其﹐嘉或作﹐非是。﹞徒外飾焉是逞。﹝焉或作而。﹞餘生命之湮厄﹐曾二鳥之不如﹔汨東西與南北﹐﹝《楚辭》﹕「汨余若將不及。」《說文》﹕「水流也。」汨音聿。﹞恆十年而不居﹔﹝恆或作亙﹐而或作以。恆﹐居鄧切﹐與亙竟之亙同。班固《敍傳》﹕「恆以年歲。」《選》詩﹕「徙倚恆漏窮。」﹞辱飽食其有數﹐﹝其﹐一作兮。﹞況策名於薦書﹔﹝策﹐方從閣﹑杭作榮。云﹕公《上宰相書》「非苟沒於利榮於名也」﹐與此義通。今按﹕唐人策字﹐俗體從竹從宋﹐亦有只從﹝A061﹞者﹐與榮字絕相近﹐故閣本作榮﹐蓋傳寫之誤耳。方引「榮於名」﹐亦與此語意不相似。於或作與﹐亦非是。﹞時所好之爲賢﹐﹝好﹐去聲。﹞庸有謂余之非愚。昔殷之髙宗﹐得良弼於宵寐﹔﹝或云﹕昔上當有在字﹐或是念字﹐由上句末有愚字﹐相似而脫也。﹞孰左右者爲之先﹐信天同而神比。﹝先下或有容字﹐信或作容﹐皆非是。《漢﹟酈食其傳》﹕「沛公吾所願從遊﹐莫爲我先。」韓語祖此。﹞及時運之未來﹐或兩求而莫致﹔𨿽家到而戶說﹐﹝或作曉。﹞只以招尢而速累。蓋上天之生余﹐亦有期於下地﹔盍求配於古人﹐獨怊悵於無位。惟得之而不能﹐﹝惟﹐方作𨿽﹐惟字正是斡轉處﹐作𨿽卽無力矣。能或作孤﹐亦非是。﹞乃鬼神之所戲﹔幸年歲之未暮﹐庶無羨於斯類。﹝今按﹕上文之意﹐若曰天之生我﹐必有所用﹐何不力慕古人﹐如傅說之徒﹐而獨怊悵於無位耶﹗惟或者苟得其位﹐而不能追配古人﹐但如二鳥之空被榮寵﹐乃是鬼神之所戲耳﹐故「幸年歲之未晚」﹐而「庶幾無慕於斯類」也。斯類蓋並指二鳥與彼「得之而不能者」而言也。歐陽文忠讀李習之《幽懷賦》﹐以謂翺一時有道而能文者﹐莫如韓愈。愈嘗有賦矣﹐不過羨二鳥之光榮﹐嘆一飽之無時爾﹐是心使光榮而飽﹐則不復云矣。若翺獨不然﹐其賦曰「眾囂囂而雜處兮﹐咸嘆老而嗟卑。視余心之不然兮﹐慮行道之猶非。」怪神堯以一旅取天下﹐而後世子孫﹐不能以天下取河北以爲憂。嗚呼﹗使當時君子﹐皆易其嘆老嗟卑之心﹐爲翺所憂之心﹐唐之天下﹐豈有亂與亡哉﹗歐陽子之論善矣。𨿽然﹐公不云乎﹐文章之作﹐常發於羈旅艸野﹐至王公貴人﹐气得志滿﹐非性能而好之﹐則不暇以爲。《感二鳥賦》蓋所謂發於羈旅艸野者﹐使其光榮而飽﹐憂天下之心﹐孰謂公一日忘耶﹖﹞

【復志賦﹝並序﹞】

﹝公貞元八年擢進士第﹐十一年猶未得仕﹐東歸﹐十二年始佐汴州。明年﹐又辭以疾﹐此賦句法﹐步驟《離騷》往往相似。晁無咎嘗取此賦於《變騷》。﹞

愈旣從隴西公平汴州﹐﹝隴西公﹐董晉也。按晉《行狀》﹕貞元十二年七月﹐拜檢校尙書﹑左僕射﹑汴州刺史﹐晉受命遂行。公及劉宗經﹑韋弘景﹐實從之。辟公爲汴州觀察推官。其曰「明年七月」﹐則十三年作也。﹞其明年七月有負薪之疾﹐﹝負薪﹐賤者之稱﹐《禮記》﹕「問庶人之子﹐長曰能負薪矣﹐幼曰未能負薪也。」又﹕「君使士射﹐不能﹐則辭以疾﹐曰﹕某有負薪之憂。」鄭氏注﹕「憂亦作疾。」《公羊注》云「大夫病曰犬馬﹐士病曰負薪。」公病作此賦﹐故云。﹞退休於居﹐作《復志賦》﹐其辭曰﹕

居悒悒之無解兮﹐﹝悒音邑﹐憂也。《選》﹕「良增悒悒。」解或作辭。﹞獨長思而永嘆﹔﹝音灘﹐《騷》云「心鬱鬱之憂思兮﹐獨永嘆乎增傷。」﹞豈朝食之不飽兮﹐寧冬裘之不完。昔余之旣有知兮﹐誠坎軻而艱難﹔﹝坎軻﹐不平易貌﹐《選》﹕「坎軻多辛苦。」軻音可﹐坎或作。﹞當歲行之未復兮﹐從伯氏以南遷。﹝歲行十二年而一復﹐大歷十二年﹐公從兄會南遷韶州﹐時年十歲﹐故云「歲行未復」也。伯氏﹐兄稱。《詩》﹕「伯氏吹塤﹐仲氏吹篪。」﹞淩大江之驚波兮﹐過洞庭之漫漫﹔﹝按《唐﹟地理誌》﹕「洞庭在嶽州巴陵縣。」郭璞注《山海經》云「洞庭地穴﹐湖水廣圓五百餘里﹐日月若出沒於其中也。」漫漫﹐大水貌。《選》﹕「歸海流漫漫。」漫﹐謨官切。﹞至曲江而乃息兮﹐﹝《唐﹟地理誌》﹕韶州治曲江縣。﹞逾南紀之連山。﹝唐一行以天下山河之象﹐存乎兩戒﹐分南北紀﹐韶在南紀之外焉。《詩》云「滔滔江漢﹐南國之紀。」南紀字﹐杜詩多用﹐如「南紀風濤壯」﹐「南紀阻歸楫」﹐「相國生南紀」之類。﹞嗟日月其幾何兮﹐攜孤嫠而北旋﹔﹝孤謂孤兒﹐嫠謂寡婦。《左氏傳》云「莒子殺其夫﹐己爲嫠婦。」謂會卒於韶州﹐公從嫂歸葬河陽。攜﹐戶圭切。嫠音釐。旋﹐以宣切﹐還也。孤嫠一作嫠孤。﹞值中原之有事兮﹐將就食於江之南。﹝方從閣本無將字﹐於下有大字﹐或又無之字。今詳文勢﹐皆非是。建中二年﹐成徳﹑魏博﹑山南﹑平盧節度﹐相繼稱亂。三年﹐王武俊﹑李希烈反。四年﹐涇原姚令言犯京師﹐徳宗幸奉天﹐朱Г犯奉天。興元元年﹐李懷光反﹐如梁州。貞元元年﹐公以中原多故﹐避地江左。﹞始專專於講習兮﹐非古訓爲無所用其心﹔﹝方從閣本古作詁﹐爲作焉﹐非是。﹞窺前靈之逸迹兮﹐﹝靈一作修。﹞超孤舉而幽尋。旣識路又疾驅兮﹐孰知餘力之不任﹝音壬﹞。考古人之所佩兮﹐閱時俗之所服。﹝《騷》云「謇吾法夫前修兮﹐非世俗之所服。」服﹐亦佩也。考古之所佩﹐與時之所服﹐言當世之士﹐不及古人遠矣﹐惟己可庶幾古人也。閱﹐杭作闕﹐非是。﹞忽忘身之不肖兮﹐﹝之或作而﹐又或作之者﹐皆非是。﹞謂靑紫其可拾。﹝夏侯勝謂諸生曰「經術苟明﹐取靑紫如俯拾地芥耳。」梁劉孝標《辧命論》曰「視韓彭之豹變﹐謂鷙猛致人爵﹔見張桓之朱紱﹐謂明經拾靑紫﹐豈知有力者運之而趨乎﹗」公此語事本《夏侯勝傳》﹐而意取劉孝標論。﹞自知者爲明兮﹐﹝《老子》﹕「知人者知﹐自知者明。」﹞故吾之所以爲惑。﹝吾下或有志字﹐非是。﹞擇吉日余西徵兮﹐亦旣造夫京師。﹝京師在西﹐故云西徵。公貞元二年﹐自宣城至京師。旣或作冀。﹞君之門不可逕而入兮﹐﹝逕或作徑。﹞遂從試於有司。惟名利之都府兮﹐羌眾人之所馳。﹝羌﹐起羊切。或作差﹐非。所﹐或作四。《騷》云「羌眾人之所仇。」羌﹐楚人發語端詞﹐猶言卿何爲也字。﹞競乘時而附勢兮﹐紛變化其難推。﹝附勢或作射利﹐或只附字作射字。班彪曰「乘時射利﹐商人之功。」此借用其語以譏世也。﹞全純愚以靖處兮﹐將與彼而異宜。欲奔走以及事兮﹐顧初心而自非。朝騁騖乎書林兮﹐夕翺翔乎藝苑。﹝揚雄《長楊賦》云「並包書林。」《劇秦美新》云「發祕府﹐覽書林﹐遙集乎文雅之囿﹐翺翔乎禮樂之場。」班固《賓戲》云「眞婆娑乎藝術之場﹐休息乎篇籍之囿。」騁或作馳。《楚辭》﹕「朝騁騖乎江臯。」作馳非是。﹞諒卻步以圖前兮﹐﹝卻﹐去約切﹐退也。《家語﹟儒行篇》﹕「是猶卻步而欲求及前人﹐不可得也。」《前漢﹟劉向傳》﹕「猶卻行而求及前人也。」﹞不浸近而愈遠。哀白日之不與吾謀兮﹐至今十年其猶初。豈不登名於一科兮﹐﹝貞元八年公登第。﹞曾不補其遺余。進旣不獲其志願兮﹐退將遁而窮居。﹝《騷》云「進不入以離尢兮﹐退將復修吾初服。」﹞排國門而東出兮﹐﹝貞元十一年公東歸。﹞慨余行之舒舒。﹝慨或作嗟。﹞時憑髙以回顧兮﹐涕泣下之交如。﹝之或作而﹐《易﹟大有》卦﹐「厥孚交如」。﹞戾洛師而悵望兮﹐﹝戾﹐郎計切。《詩》﹕「我客戾止。」洛師﹐洛陽也。﹞聊浮游以躊躇﹐﹝《莊子》﹕「聖人躊躇以興事。」注﹐從容也。《騷》云「聊浮游以逍遙。」躊音疇﹐躇音除。﹞假大龜以視兆兮﹝大或作火﹞。求幽貞之所廬。﹝幽貞﹐隱者。《易》﹕「幽人貞吉。」廬﹐寄也。曹植《節遊賦》曰「非吾人之所廬。」顏延年《拜陵廟詩》﹕「幼壯困孤介﹐末暮謝幽貞。」﹞甘潛伏以老死兮﹐不顯著其名譽﹝音歟﹞。非夫子之洵美兮﹐吾何爲乎浚之都﹖﹝夫子﹐謂董晉也。浚之都﹐汴州也。公貞元二年丙寅﹐始自江南入京師。十一年乙亥春﹐三上宰相書﹐不遇。夏東歸﹐秋至洛陽。十三年丙子秋﹐從董晉入汴州﹐晉辟署試校書郎﹐爲汴宋濠潁泗州觀察推官﹐凡十餘年矣﹐故上云「至今十年其猶初」。﹞小人之懷惠兮﹐猶知獻其至愚。固余異於牛馬兮﹐寧止乎飲水而求芻。伏門下而﹝或作下之﹞默默兮﹐竟歲年以康娛。﹝竟或作卒。﹞時乘間以獲進兮﹐﹝間﹐何艱切﹐暇也﹐又居莧切﹐空隙也。《楚辭﹟九章》篇﹕「願乘間而自察。」﹞顏垂歡而愉愉。﹝而或作之。﹞仰盛徳以安窮兮﹐又何忠之能輸﹖昔余之約吾心兮﹐誰無施而有獲﹔﹝方從閣本﹐誰作惟﹐下又有徳字。李本謂陳無已去徳字﹐今本復訛惟爲誰﹐其誤甚矣。今按﹕此句本云用《楚辭》「孰無施而有報﹐孰不殖而有獲」之語。詞意旣有自來﹐又與上下文勢相應﹐故嘉杭本與諸本多如此。乃是韓公本文﹐相傳已久﹐非陳以意定也。閣本之繆如此﹐而方信之﹐反以善本爲誤﹐今不得不辧也。又嘉杭本世多有之﹐而其不同處﹐方皆不錄﹐豈其偶未見耶﹐抑忽之而不觀也﹖﹞嫉貪佞之ㄜ濁兮﹐﹝《說文》﹕「ㄜ濁水不流。」《孟子》﹕「數罟不入ㄜ池。」ㄜ﹐汪胡切。﹞曰吾其旣勞而後食。﹝方無旣字﹐非是。﹞懲此志之不修兮﹐愛此言之不可忘。﹝修﹐方作循﹐云「唐人書修近循。《楚辭》亦有誤者。」今按﹕唐人書字之誤﹐方說是也。然此乃修誤作循﹐非循誤作修也。修﹐猶修好修怨之修﹐蓋因舊增新之意耳。﹞情怊悵以自失兮﹐心無歸之茫茫。﹝之或作而。﹞苟不內得其如斯兮﹐孰與不食而髙翔。抱關之厄陋兮﹐有肆志之揚揚。﹝諸本多作陽陽。《後漢﹟孔嵩傳》云「晨門肆志於抱關。」《史記﹟晏嬰傳》﹐志气揚揚。公當是用此語。《詩》﹕「君子陽陽。」則注謂「無所用其心」﹐非公所用字也。﹞伊尹之樂於畎畝兮﹐焉貴富之能當﹖恐誓言之不固兮﹐斯自訟以成章。﹝斯或作聊﹐訟或作誦。﹞往者不可復兮﹐冀來今之可望﹝音忘﹞。

【閔己賦】

﹝公嘗佐董晉於汴﹐未幾晉薨﹐復佐戎徐州。徐帥﹐張建封也。建封又薨﹐公罷去﹐來居於洛﹐時貞元十六年也。晁無咎嘗取此賦於《續楚辭》而系之曰「愈才髙﹐數黜官﹐頗自傷其不遇﹐故云。」﹞

餘悲不及古之人兮﹐伊時勢而則然。﹝而或作兮。﹞獨閔閔其曷已兮﹐﹝閔閔或作悶悶。按﹕洪慶善云「歐宋皆無兮字﹐後皆復添。」或云﹕咸通本《復志賦》與此賦皆無兮字﹐未知孰是。﹞憑文章以自宣。昔顏氏之庶幾兮﹐在隱約而平寬。﹝《楚辭》﹕「居處愁以隱約兮。」注﹕謂隱身守約也。《選》魏文帝《典論》云「文王幽而演《易》﹐不以隱約而不務。」﹞固哲人之細事兮﹐夫子乃嗟嘆其賢。惡飲食乎陋巷兮﹐亦足以頤神而保年。﹝閣本無食字﹐非是。﹞有至聖而爲之依歸兮﹐又何不自得於艱難。﹝何下或有苦字。東坡爲膠西守﹐孔宗翰作《顏樂亭詩》﹐其《序》有曰「昔夫子以簞食瓢飲賢顏子﹐而韓子乃以爲哲人之細事﹐何哉﹖」蘇子曰「古之觀人也﹐必於其小焉觀之﹐其大者容有僞焉。人能碎千金之璧﹐不能無失聲於破釜﹔能搏猛虎﹐不能無變色於蜂蠆。孰知簞食瓢飲之爲哲人大事乎﹖」司馬溫公又曰「子瞻論韓愈﹐以『在隱約而平寬』爲哲人之細事﹐以爲君子於人﹐必於其小觀焉。光謂韓子以三書抵宰相求官﹐《與於襄陽書》求朝夕芻米僕賃之資﹐又好悅人以志銘﹐而受其金。其戚戚於貧賤如此﹐烏知顏子之所爲哉。」司馬﹑蘇氏之論當矣。𨿽然﹐退之嘗答李習之書曰「孔子稱顏回﹐一簞食﹐一瓢飲﹐人不堪其憂﹐回也不攺其樂。彼人者有聖者爲之依歸﹐而又有簞食瓢飲足以不死﹐其不憂而樂也﹐豈不易哉。若僕無所依歸﹐無簞食瓢飲﹐無所取資﹐則餓而死﹐不亦難乎。」而此賦又云爾﹐蓋閔己之不若也。東坡﹑溫國獨謂其不然﹐要爲顏子言之爾。﹞曰余昏昏其無類兮﹐望夫人其已遠。﹝《詩﹟小雅》﹑焦贛《易林》﹐讀遠字皆協平聲。作還者﹐非。夫﹐馮無切。﹞行舟楫不識四方兮﹐涉大水之漫漫。勤祖先之所貽兮﹐勉汲汲於前修之言。﹝《騷》云「不量鑿而正枘兮﹐固前修以菹醢。」注﹕「前修﹐前世修名之人也。」﹞𨿽舉足以蹈道兮﹐﹝蹈道字﹐本《谷梁傳》云「蹈道則未也。」﹞哀與我者爲誰。眾皆捨而己用兮﹐忽自惑其是非。下土茫茫其廣大兮﹐余壹不知其可懷。﹝壹本多作﹛山豆﹜﹐閣﹑杭本作壹﹐舊監本﹑潮本尙作一﹐訛壹爲﹛山豆﹜﹐自蜀本也。《檀弓》云「予壹不知夫喪之踴也。」韓語蓋原此。﹞就水艸以休息兮﹐恆未安而旣危。久拳拳其何故兮﹐亦天命之本宜。﹝本或作所。﹞惟否泰之相極兮﹐咸一得而一違。﹝閣本作衰﹐非是。﹞君子有失其所兮﹐小人有得其時。聊固守以靜俟兮﹐誠不及古之人兮其焉悲﹗﹝人下一無兮字。焉﹐於虔切。﹞

【別知賦】

﹝公歲癸未貞元十九年冬﹐以監察禦史言旱饑﹐得罪﹐黜連之陽山令。明年春﹐至邑。連在唐屬湖南道﹐時楊儀之以湖南支使來﹐公爲賦以別之。集中又有序送焉。﹞

余取友於天下﹐將歲行之兩周。﹝周謂十二年。公自興元元年甲子﹐以中原多故﹐避地江南﹐至貞元十九年癸未﹐凡二十年矣﹐故云兩周。﹞下何深之不卽﹐上何髙之不求﹖紛擾擾其旣多﹐咸喜能而好修。﹝好去聲。紛或作伊。紛擾或作伊紛。其或作而。咸一作或﹐非是。﹞寧安顯而獨裕﹐顧厄窮而共愁。﹝窮或作塞。﹞惟知心之難得﹐斯百一而爲收。﹝之或作而﹐斯或作在﹐百一或作一旦﹐皆非是。陸機《嘆逝賦》﹕「得十一於千百。」韓用此意。﹞歲癸未而遷逐﹐侶虫蛇於海陬。﹝陬音鯫。侶或作旅。﹞遇夫人之來使﹐﹝夫﹐馮無切。使去聲﹐將命者。﹞辟公館而羅羞。﹝而或作以。﹞索微言於亂志﹐﹝《前漢﹟藝文志》﹕「昔仲尼沒而微言絕。」注﹕「微妙之言耳。」﹞發孤笑於羣憂。物何深而不鏡﹐﹝一作考。﹞理何隱而不抽﹖始參差以異序﹐卒爛漫而同流。﹝參差﹐上楚簪﹐下楚宜切﹐又楚佳切﹐不齊也。以或作於。爛漫本或作爛熳﹐或作瀾漫云。漫﹐莫半切﹐又謨官切﹐大水也。﹞何此歡之不可恃﹐遂駕馬而回。﹝遂或作卒。而或作以。﹐車轅也。《詩》﹕「五梁。」文意謂儀之訖事而反。﹞山敖々其相軋﹐﹝敖﹐五交切。或作﹛敖山﹜。﹞樹蓊蓊其相扌。﹝蓊蓊﹐木茂也。《前漢》﹕「觀眾木之蓊﹛艸爰﹜。」扌﹐絞也﹐《儀禮》「殤之者不扌垂」注﹕「不絞其帶之垂者。」杜詩﹕「古木あだ枝相扌。」蓊音翁﹐又烏孔切。扌﹐居由切﹐扌或作繆雨浪浪其不止﹐《楚辭》﹕「沾余襟之浪浪。」並音瑯。﹞云浩浩其常浮。﹝江淹《別賦》云「風蕭蕭而異響﹐云漫漫兮奇色。」公此頗效其體。云或作雪。浩浩或作活活。其或皆作而。﹞知來者之不可以數﹐﹝《楚辭﹟哀時命篇》﹕「亻來者不可與期。」淵明《歸去來辭》﹕「知來者之可追。」數﹐頻也。《論語》﹕「朋友數﹐斯疏矣。」數音朔。或無者字﹐或無之字﹐皆非是。﹞哀去此而無由。﹝而或作以。﹞倚郭郛而掩涕﹐空盡日以遲畱。﹝而或作其。﹞

◎古詩一

【元和聖徳詩﹝並序﹞】

﹝此詩元和二年作。《憲宗紀》﹕永貞元年八月卽位﹐明年正月攺元元和。楊惠琳據夏州叛。三月辛巳﹐夏州兵馬使周承全斬惠琳﹐傳首以獻。九月辛亥﹐髙崇文奏收成都﹐擒劉辟以獻。十月壬午﹐淄靑李師道﹐十一月戊申﹐武寧張皆受命。二年正月己丑朔﹐上親獻太淸宮太廟。辛卯﹐祀昊天上帝於郊丘。還宮﹐大赦天下。公時爲國子博士﹐分教東都﹐此詩所以作也。穆伯長曰「退之《元和聖徳詩》《淮西碑》﹐柳《雅章》之類﹐皆辭嚴義偉﹐制作如經﹐能然聳唐徳於盛漢之表。」《筆墨閒錄》云「此序乃司馬遷之文﹐非相如文也。」﹞

臣愈頓首再拜言﹕﹝此下或有曰字。﹞臣伏見皇帝陛下卽位以來﹐誅流姦臣﹐﹝永貞元年八月庚子﹐憲宗卽位﹐壬寅貶右散騎常侍王亻丕爲開州司馬﹐前戶部侍郎﹑度支鹽鐵轉運使王叔文爲渝州司戶。九月﹐貶韓泰等爲諸州刺史。十一月﹐貶中書侍郎平章事韋執誼爲崖州司戶。誅流姦臣﹐謂此也。﹞朝廷淸明﹐無有欺蔽。外斬楊惠琳﹑劉辟﹐以收夏﹑蜀﹔東定靑﹑徐積年之叛。海內怖駭﹐不敢違越。郊天告廟﹐神靈歡喜。風雨晦明﹐﹝或作明晦。﹞無不從順。太平之期﹐適當今日。臣蒙被恩澤﹐日與羣臣序立紫宸殿陛下﹐﹝或無陛字。﹞親望穆穆之光。而其職業﹐﹝而或作況。﹞又在以經籍教導國子﹐誠宜率先作歌詩以稱道盛徳﹐不可以辭語淺薄﹐不足以自效爲解。﹝或作懈﹐或作辭﹐皆非是。自《左傳》請以曹爲解﹐遷﹑固相承﹐用之非一。﹞輒依古作四言《元和聖徳詩》一篇﹐凡千有二十四字﹐指事實錄﹐具載明天子文武神聖﹐以警動百姓耳目﹐傳示無極。﹝警或作驚﹐流俗妄攺也。《史記》﹕「尊寵樂毅以警動燕﹑齊。」義當用此。﹞其詩曰﹕

皇帝卽阼﹐﹝或作祚﹐《史記﹟文紀》有「皇帝卽阼」一全語﹐實用阼字。今按﹕阼﹐謂東階也。作祚非是。﹞物無違拒﹐曰而﹐曰雨而雨。﹝《尙書﹟洪範》篇﹕八庶徵﹐曰雨﹐曰。曰肅﹐時雨若。曰﹐時若。﹞維是元年﹐有盜在夏﹐欲覆其州﹐以踵近武。﹝近或作其。踵﹐繼也。武﹐迹也。先是徳宗建中間﹐李希烈﹑朱Г等反﹐至是楊惠琳﹑劉辟繼踵而起焉。﹞皇帝曰嘻﹗豈不在我﹖負鄙爲艱﹐縱則不可。出師徵之﹐其眾十旅。﹝十或作千。方云﹐按此專紀楊惠琳之亂也。時嚴綬在河東﹐表請討之。詔與天徳軍合擊﹐未嘗他出師也。十旅爲正。今按﹕《周禮》﹐五人爲伍﹐五伍爲兩﹐四兩爲卒﹐五卒爲旅。則一旅五百人﹐而十旅五千人也。方說得之。亦見以順討逆﹐師不在眾之意。﹞軍其城下﹐告以福禍。腹敗枝披﹐不敢保聚﹐擲首陴外﹐﹝陴﹐城上女墻﹐《左氏》﹕「衛人登陴。」音脾。﹞降幡夜豎。﹝謂承全斬惠琳也。﹞疆外之險﹐莫過蜀土。韋臯去鎭﹐劉辟守後。血人於牙﹐不肯吐口。﹝《傳》言﹕辟嘗病﹐見問疾者﹐必以手行入其口﹐辟輒裂食之。其很惡如此。人或作入。﹞開庫士﹐曰隨所取﹐﹝曰﹐方作日。今按﹕此乃述其誘士卒之詞﹐方本非是。﹞汝張汝弓﹐汝鼓汝鼓﹐﹝上鼓字或作伐﹐或作桴﹐或作擊﹐《春秋傳》云﹕伐鼓於社。伐﹐擊也。《詩﹟采芑》﹕「伐鼓淵淵﹐振旅闐闐。」﹞汝爲表書﹐求我帥汝。﹝《傳》言﹕辟守後﹐務諷諸將徼麾節。﹞事始上聞﹐在列咸怒。皇帝曰然﹐嗟遠士女﹐苟附而安﹐則且付與。讀命於庭﹐﹝讀或作續﹐非是。﹞出節少府﹐﹝唐《百官志》云﹕符寶郎凡命將遣使﹐皆賜旌節﹐旌以專賞﹐節以專殺。﹞朝發京師﹐夕至其部。﹝辟旣自爲畱後﹐上初嗣位﹐未能討。是歲十二月﹐以辟爲西川節度副使﹐知節度事。﹞辟喜謂黨﹐汝振而伍﹐蜀可全有﹐此不當受。﹝不當或作當不﹐非是。辟旣得旌節﹐志益驕﹐求兼三川﹐上不許。﹞萬牛臠炙﹐﹝或作﹝B105﹞。臠﹐切也。《莊子》﹐不敢食一臠。﹝B105﹞與炙同。《廣韻》引《周書》﹐始燔肉爲炙。又《禮記》﹐毋嘬炙。臠﹐力轉切。﹝B105﹞﹐之夜切﹐或曰卽字﹐側吏切。﹞萬甕行酒﹐以錦纏股﹐以紅帕首。﹝方云﹕荊公本音麥﹐潮本亦然。《方言》注﹕落頭﹐帕頭也﹐音貊。今多讀作莫轄切。公送李益﹑鄭權《序》﹐皆用此語。或作末字﹐蓋二音通讀。今按﹕《集韻》﹐帕﹐莫白切﹐無莫轄音。末﹐莫葛切﹐帶也。方說誤。《實錄》曰﹕禹會塗山之夕﹐大風雷震﹐有甲步卒幹餘人﹐其不被甲者﹐以紅綃帕抹其額。自此遂爲軍容之服。﹞有忄匡其凶﹐有餌其誘。﹝凶﹐方作胸。今按﹕此二句﹐蓋言有畏其暴者﹐有貪其利者﹐故從之者眾耳。非本心樂從也。方本非是。《黃石公記》曰「芳餌之下﹐心有懸魚。重賞之下﹐必有死夫。」詩意取此。﹞其出穰穰﹐﹝《詩》「降福穰穰」注﹕眾也。穰音攘。﹞隊以萬數﹐﹝所矩切。﹞遂劫東川﹐遂據城阻。﹝上旣不許辟三川﹐元和元年正月﹐辟遂發兵﹐圍東川節度使李康於梓州﹐欲以同幕盧文若爲東川節度使﹐因陷梓州﹐降李康。﹞皇帝曰嗟﹗其又可許﹗爰命崇文﹐分卒禁禦﹐﹝初上欲討辟﹐而難於用兵﹐宰相杜黃裳薦神策軍使髙崇文可用。元和元年正月﹐命崇文將步騎五千爲前軍﹐神策京師行營兵馬使李元奕將步騎二千爲次軍﹐與山南西道節度嚴礪同討辟。甲午﹐崇文出斜谷﹐元奕出駱谷﹐同趨梓州﹐三月克之。﹞有安其驅﹐無暴我野。日行三十﹐﹝《賈捐之傳》云﹕吉行五十里﹐師行三十里。﹞徐壁其右。﹝壁或作辟。﹞辟黨聚謀﹐鹿頭是守。﹝六月﹐辟城鹿頭關﹐連八柵﹐屯兵萬餘人﹐以拒崇文﹐崇文擊敗之。辟置柵於關東萬勝堆﹐崇文遣騎將髙霞寓攻奪之﹐下敢關城﹐凡八戰皆捷。鹿頭山南距成都百五十里。﹞崇文奉詔﹐進退規矩﹐﹝規或作合。﹞戰不貪殺﹐擒不濫數。﹝杭本﹑三館本﹑《文粹》作藍縷﹐唐本作襤褸﹐蜀本始作濫數﹐校本多從之。今姑存其舊。今按﹕藍縷無理﹐濫數蓋用《左傳》數俘之語。蜀本得之﹐他本皆誤。﹞四方節度﹐整兵頓馬﹐上章請討﹐﹝請或作乞。﹞俟命起坐。皇帝曰嘻﹗無汝煩苦。﹝嘻﹐嘆辭也﹐或作嘉﹐非是。﹞荊並洎梁﹐﹝荊謂荊南節度使裴均﹐並謂河東節度使嚴綬﹐梁謂山南西道節度使嚴礪也。﹞在國門戶﹐出師三千﹐各選爾醜。﹝醜類也。﹞四軍齊作﹐殷其如阜。﹝殷其或作殷殷﹐或作其殷。殷﹐安也﹐音隱。《詩》﹕「如崗如阜。」﹞或拔其角﹐﹝拔或作披。﹞或脫其距﹐﹝距﹐雞距﹐《史記》﹕「投石超距。」距﹐其呂切。﹞長驅洋洋﹐無有齟齬。﹝《前漢》﹕「齟者﹐齒不正也。」《說文》﹕齟齬﹐不相值也。《選》﹕「或齟齬而不安。」上牀呂切﹐又壯所切﹐下音語。﹞八月壬午﹐辟棄城走﹐載妻與妾﹐包裹稚乳。是日崇文﹐入處其宇。﹝日或作曰。﹞分散逐捕﹐搜原剔藪。辟窮見窘﹐無地自處﹐俯視大江﹐不見洲渚﹐遂自顚倒﹐若杵投臼。取之江中﹐﹝九月崇文克成都﹐辟與盧文若帥數十騎西奔吐蕃﹐髙霞寓等追之﹐及於灌羊田﹐辟赴江不死﹐擒之。崇文遂入自城都。﹞枷ㄕ械手。婦女累累﹐啼哭拜叩。來獻闕下﹐以告廟社。周示城市﹐咸使觀睹。解脫攣索﹐夾以砧斧。﹝砧當作占﹐與椹同。《戰國策》範睢曰「臣之胸不足以當椹質﹐要不足以待斧鉞。」是也。﹞婉婉弱子﹐赤立傴僂﹐﹝上音嫗﹐下音縷。﹞牽頭曳足﹐先斷腰膂。﹝南軒曰「誦退之《聖徳頌》﹐至『婉婉弱子﹐赤立傴僂﹐牽頭曳足﹐先斷腰膂』處﹐世榮舉子由之說曰﹕『此李斯頌秦所不忍言﹐而退之自謂無愧於《風》《雅》﹐何其陋也。』此說如何﹖曰﹕退之筆力髙﹐得斬截處卽斬截。他豈不知此﹐所以爲此言者﹐必有說。蓋欲使藩鎭聞之﹐畏罪懼禍﹐不敢叛耳。今人讀之至此﹐猶且寒心﹐況當時藩鎭乎。此正是合於《風》《雅》處﹐只如《墻有茨》《桑中》諸詩﹐或以爲不必載﹐而龜山乃曰﹕『此衛爲夷狄所滅之由。』退之之言﹐亦此意也。退之之意﹐過於子由遠矣。大抵前輩不可輕議。」﹞次及其徒﹐體骸撐拄。﹝《傳》云「斬於城西南獨柳樹下﹐子超郎等九人﹐與部將崔綱以次誅。」《說文》﹕撐﹐﹝B103﹞拄也。拄從旁指也。《古樂府》﹐死人骸骨相撐拄。上抽庚切﹐下冢庾切。﹞未乃取辟﹐駭汗如寫﹐﹝音氵胥﹐《蓼蕭》詩用韻如此。或作雨﹐非是。﹞揮刀紛紜﹐爭寸刂膾脯。﹝爭或作猶﹐寸刂或作切﹐皆非是。《儀禮》有寸刂肺。此詩蘇黃門獨謂不然﹐且曰「此特憲宗命崇文誅一劉辟爾。其言辟棄城走﹐爭切膾脯﹐何其瑣屑之甚。謂之造語工則可﹐謂之得《雅》體未也。《詩》載文王伐崇﹐武王伐紂﹐固自有體。退之獨不到此邪﹖亦其少年所爲文也。」按﹕公時年四十﹐不可謂少﹐大抵徳不足則誇﹐憲宗功烈固偉﹐比文﹑武則有間矣。王荊公嘗論《詩》曰「《周頌》之詞約﹐約所以爲嚴﹐徳盛故也。《魯頌》之詞侈﹐侈所以爲誇﹐徳不足故也。」是詩也﹐其亦《魯頌》之謂歟。﹞優賞將吏﹐扶綴組﹐帛堆其家﹐粟塞其庾。﹝塞下其字或作倉﹐非是﹐以上句偶之可見。﹞哀憐陣歿﹐廩給孤寡﹐贈官封墓﹐周匝宏溥。經戰伐地﹐寬免租簿。施令酬功﹐急疾如火。﹝十月﹐減劍南﹑東西川﹑山南西道今歲賦。釋脇從將吏﹐葬陣亡者﹐廩其家五歲﹐賜文武官爵勛。﹞天地中間﹐莫不順序。幽恆靑魏﹐﹝或作魏幽恆靑。﹞東盡海浦﹐南至徐蔡﹐﹝魏謂魏博節度﹐幽謂幽州盧龍節度﹐恆謂成徳軍節度﹐靑謂淄靑平盧節度﹐徐謂武寧軍節度﹐蔡謂彰義軍節度。﹞區外雜虜﹐﹝區外﹐方外也。雜虜﹐夷狄也。按﹕《唐﹟地理誌》﹐魏州魏郡今大名府﹐幽州範陽郡今燕山府﹐鎭州常山縣今眞定府﹐靑州北海郡也﹔魏則田季安﹐幽則劉濟﹐恆則王士眞﹐靑則李師道﹐徐則張﹐蔡則吳少誠﹐此皆一時藩鎭之國也。﹞怛威赧徳﹐﹝諸本怛作ピ﹐赧作赫﹐又作服﹐或以《文錄》定ピ作怛﹐以唐﹑閣﹑蜀本定赫作赧﹐云公《上尊號表》有『怛威愧徳』﹐意與此同。﹞蹈舞﹐掉棄兵革﹐私習簋﹐來請來覲﹐十百其耦。﹝或作數。﹞皇帝曰吁﹗伯父叔舅﹐﹝謂當時藩鎭諸師也。《禮記》曰「天子之吏﹐天子同姓謂之伯父﹐異姓謂之伯舅。九州之牧﹐天子同姓謂之叔父﹐異姓謂之叔舅。」﹞各安爾位﹐訓厥每。﹝﹐或作田。﹞正月元日﹐初見宗祖﹐躬執百禮﹐登降拜俯。薦於新宮﹐﹝新宮﹐順宗室。於或作饗﹐新或作﹐非是。﹞視瞻梁﹐戚見容色﹐淚落入俎﹐侍祠之臣﹐助我惻楚。乃以上辛﹐﹝哀元年《谷梁傳》曰「郊自正月至於三月﹐郊之時也。我以十二月下辛卜正月上辛﹔如不從﹐則以正月下辛卜二月上辛﹔如不從﹐則以二月下辛卜三月上辛﹔如不從﹐則不郊矣。」《禮記﹟郊特牲》「郊之用辛也」注云「用辛日者﹐凡爲人君﹐當齋戒自新耳。」﹞於郊用牡。除於國南﹐鱗筍毛ね。﹝筍ね﹐所以垂鐘磬也﹐橫曰筍﹐飾以鱗屬。植曰ね﹐飾以屬。《周禮﹟梓人》爲筍ね。筍﹐思尹切﹐亦作и。ね﹐國許切﹐又音巨。﹞廬幕周施﹐開揭磊。﹝《選》﹕金石磊。揭音羯﹐又桀揭二音。磊音儡。﹐魯可切。﹞獸盾騰﹐﹝盾以木爲之﹐而畫龍文相合﹐載之以蔽馬。《詩》﹕「龍盾之合。」﹐《說文》云「牽引也。」《楚辭》﹕「ゾ亂兮紛」。盾﹐順允切。﹐女加切。﹞圓壇貼妥。﹝《禮》﹕圓丘﹐象天。圓丘﹐卽圓壇也。賀循《上郊壇制度》曰「《漢舊儀》南郊圓壇八陛﹐於宮南七里。」﹞天兵四羅﹐常婀娜。﹝或作旗﹐曹植曰「華容婀娜」。婀﹐烏可切。娜﹐奴可切。﹞駕龍十二﹐﹝《周禮》﹕馬八尺以上爲龍﹐天子之駕馬十有二閒。﹞魚魚雅雅。﹝雅雅字見《晉史﹟劉忄炎傳》「洛中雅雅有三嘏」。魚魚字未詳﹐要亦車駕整肅之意。﹞宵於丘﹐﹝圓丘也。或作升。《楚辭》升皆作﹐他準此。﹞奠璧獻。﹝奠﹐薦也。﹐玉爵也。《禮記》﹐夏后氏以﹐商以﹐周以爵。﹞眾樂驚作﹐轟う融冶。﹝轟﹐羣車聲。《選》「轟轟闐闐」。う﹐相擊也。《選》「磊﹤勹﹥﹤合勹﹥而相う」。融冶﹐樂聲。轟﹐呼宏切。う音灰。﹞紫焰噓呵﹐﹝紫或作柴。﹞髙靈下墮。羣星從坐﹐﹝從﹐去聲。﹞錯落侈哆。﹝《西都賦》﹕「隋侯明月﹐錯落其間。」《說文》﹕「哆﹐張口也。」《詩》﹕「哆兮侈兮。」注﹕大貌。哆﹐丁可切﹐又昌者切。﹞日君月妃﹐﹝《禮記》﹕「君之與後猶日之與月。」《前漢﹟李尋傳》﹕「日者﹐眾陽之宗﹐輝光所燭﹐萬物同晷﹐人君之表也。」唐楊炯《渾天儀賦》﹕「月也者﹐羣陰之紀﹐上天之使﹐異姓之王﹐后妃之事。」﹞煥赫果卮。﹝果卮﹐身弱好貌。《樂府》﹕「珠佩果卮戲金闕。」煥赫謂日君﹐果卮謂月妃。果﹐烏果切。卮﹐五果切。﹞瀆鬼鴻﹐﹝瀆鬼﹐四瀆之神。《選》﹕「鴻沆茫。」﹐莫孔切。鴻﹐胡孔切。﹞嶽祗で峨。﹝嶽祗﹐四嶽之神。で峨﹐山髙貌。《後漢》「增で峨」。で音業﹐峨音我。﹞飫沃薌﹐﹝沃或作燎。今按飫沃之義未詳﹐或云當飫厭﹐亦未有所據也。薌字見《禮記》云。﹞產祥降嘏。鳳皇應奏﹐舒翼自拊。赤麟黃龍﹐逶陀結糾。﹝麟或作鱗﹐逶或作頹。逶﹐於爲切。陀﹐徒河切。﹞卿士庶人﹐黃童白叟﹐踴躍歡呀﹐失喜噎歐。﹝歡或作嘆。歐或作嘔。嘔﹐俗字也。﹞乾淸坤夷﹐境落褰舉。﹝褰或作騫。﹞帝車回來﹐日正當午﹐﹝校本作日始東吐﹐蓋疑郊祀回車﹐不應至午也﹐然諸本皆同﹐姑從之。﹞幸丹鳳門﹐大赦天下。滌濯爽﹐﹝《詩》﹕「勿勿敗。」爽﹐瓦石洗物。《選》﹕「飛澇相爽。」﹐楚簡切。爽﹐初兩切﹐又此兩切。﹐一作刺。爽﹐一作扌爽。﹞磨滅瑕垢。續功臣嗣﹐拔賢任。孩養無告﹐仁滂施厚。皇帝神聖﹐通達今古。﹝今或作先﹐或作通今達古。﹞聽聰視明﹐﹝或作視聽聰明。﹞一以堯禹。﹝蓋取《禮記》﹕「一似重有憂者。」魯直云「退之文﹐老杜詩﹐無一字無來處。後人讀書少﹐故謂韓杜自作此語耳。」﹞生知法式﹐動得理所。天錫皇帝﹐爲天下主。並包畜養﹐無異細鉅。億載萬年﹐敢有違者﹖皇帝儉勤﹐盥濯陶瓦。斥遣浮華﹐好比綈。敕戒四方﹐侈則有咎。天錫皇帝﹐多麥與黍。無召水旱﹐耗於雀鼠。﹝耗於或作無耗。﹞億載萬年﹐有富無窶。﹝或作富有無窶﹐或作富有貧窶﹐或作無有貧窶﹐皆非是。﹞皇帝正直﹐別白善否。擅命而狂﹐旣翦旣去。盡逐羣姦﹐靡有遺侶。天錫皇帝﹐臣碩輔。博問遐觀﹐以置左右。億載萬年﹐無敢余侮。﹝余或作有﹐非是。﹞皇帝大孝﹐慈祥悌友。怡怡愉愉﹐奉太皇后。﹝憲宗母昭憲皇太后王氏。﹞浹於族親﹐濡及九有。天錫皇帝﹐與天齊壽。登玆太平﹐無怠永久。億載萬年﹐爲父爲母。博士臣愈﹐職是訓詁。作爲歌詩﹐以配吉甫。﹝《詩》之《嵩髙》《民》《韓奕》《江漢》﹐皆尹吉甫美宣王作﹐公今爲此詩﹐亦以吉甫自比也。﹞

【琴操十首】

﹝按﹕《琴操》凡十有二﹐公取其十﹐如下所作是也。惟《水仙》《懷陵操》﹐乃伯牙所作﹐公削之。爲之詞者十事﹐各注於下。唐子西云「琴操非古詩﹐非騷詞﹐惟退之爲得體。退之《琴操》﹐柳子厚不能作也。」﹞

○將歸操﹝孔子之趙聞殺鳴犢作﹞

﹝《史記》﹕「孔子旣不用於衛﹐將西見趙簡子。至於河而聞竇鳴犢﹑舜華之死也﹐臨河而嘆曰﹕『美哉水﹐洋洋乎﹗丘之不濟﹐此命也夫。』」按﹕竇鳴犢﹐《孔叢子》作鳴犢﹐《戰國策》作鳴犢鐸﹐《新序》作犢鐸鳴﹐或又作鳴鐸竇﹐諸說不同﹐未知孰是。諸本題義下皆有子注﹐閣本只存題義﹐唐本注與題義皆不出。蜀本於注云上增又曰二字﹐與題義皆夾注寫﹐以此見𨿽題義亦後人以《琴操》續補也。歐﹑宋﹑荊公皆用閣本。今按歐本云﹕此效蔡邕作十操﹐事迹皆出蔡邕《琴操》云。﹞

狄之水兮﹐其色幽幽。﹝狄﹐蜀本作秋。今按﹕《水經》﹕「河水至東阿﹑荏平等縣﹐東北流四瀆津。」注云「津西有四瀆祠﹐東對四瀆口。河水東分﹐濟水受河﹐蓋滎口水斷不通﹐始自是。出與淸水合﹐沛瀆自河入濟﹐水徑周通﹐故有四瀆之名。昔趙殺鳴犢﹐孔子臨河嘆而作歌曰﹕『狄之水兮風揚波﹐舟楫顚倒更相加。歸來歸來胡爲斯﹖』案﹕臨濟﹐故狄也﹐是濟所逕﹐得其通稱也。」又云「濟水逕臨濟縣南。」詳此﹐則是濟水自滎澤之下﹐潛流至此四瀆津口﹐而後復出河﹐又東分一支﹐與之合流﹐以過臨濟﹐而爲狄水﹐故孔子臨河不濟而歌詠。狄水卽此東分之河復出之濟也。然此皆齊地﹐今在濟﹑鄆之間。《史記》以爲孔子自衛將西見趙簡子﹐則其道不當出此﹐此又不可曉者。今姑闕之﹐以俟深於地理者正焉。﹞我將濟兮﹐不得其由。涉其淺兮﹐石我足。乘其深兮﹐龍入我舟。我濟而悔兮﹐將安歸尢﹖歸兮歸兮﹗無與石鬥兮﹐無應龍求。﹝歸兮歸兮﹐諸本兮作乎。﹞

○猗蘭操﹝孔子傷不逢時作﹞

﹝《猗蘭操》者﹐孔子所作也。孔子歷聘諸侯﹐莫能用。自衛反魯﹐隱谷之中﹐見香蘭獨茂﹐喟然嘆曰「夫蘭當爲王者香﹐今乃獨茂﹐與眾艸爲伍。」乃止車﹐援琴鼓之。自傷不逢時﹐托辭於香蘭云。《古琴操》云「習習谷風﹐以陰以雨。之子於歸﹐遠送於野。何彼蒼天﹐不得其所﹖逍遙九州﹐無有定處。世人暗蔽﹐不知賢者。」年紀逝邁﹐一身將老。﹞

蘭之猗猗﹐﹝班固《西都賦》﹕「蘭ぇ發色﹐曄曄猗猗。」﹞揚揚其香。不采而佩﹐於蘭何傷﹖﹝文子曰「蘭芷不爲莫服而不芳﹐君子行道﹐不爲莫知而止。」此公所謂「不采而佩﹐何傷於蘭」之意也。﹞今天之旋﹐其曷爲然﹖我行四方﹐以日以年。雪霜貿貿﹐﹝《禮記》﹐貿貿然來。貿音茂。﹞薺麥之茂。﹝麥秋生夏死﹐薺冬生中夏死。《西京雜記》曰「建亥之月﹐陰气之極﹐薺麥始生﹐由陽升也。」﹞子如不傷﹐我不爾覯。薺麥之茂﹐薺麥之有。君子之傷﹐君子之守。

○龜山操﹝孔子以季桓子受齊女樂﹐諫不從﹐望龜山而作﹞

﹝龜山﹐魯山也。《詩》﹕「奄有龜蒙。」在泰山博縣。《史記》﹕「季氏受齊女樂﹐三日不聽政﹐郊又不致燔俎於大夫。孔子時爲魯大司寇﹐遂行﹐宿於屯。而師己送曰﹕『夫子則非罪。』孔子曰﹕『吾歌可夫﹖』曰﹕『彼婦之口﹐可以出走。彼婦之謁﹐可以死敗。蓋優哉遊哉﹐維以卒歲。』師己反﹐季子曰﹕『孔子亦何言』﹐師己以實告。季氏喟然嘆曰﹕『夫子罪我以羣婢也。』」又《古操》云「予欲望魯兮﹐龜山蔽之。手無斧柯﹐柰龜山何﹖」譬季氏於龜山﹐托勢利於斧柯也。﹞

龜之氛兮﹐不能雲雨。﹝《春秋元命苞》曰「山者气之包含﹐所含精藏雲﹐故觸石布山。」言龜山不能然也。一作爲雨﹐氛或作气﹐云或作爲﹐或云上有爲字。﹞龜之兮﹐﹝﹐伐木之餘。《前漢》「三之起」﹐李巡曰「槁木之餘。」﹐牙葛切﹐亦作蘗。﹞不中梁柱。﹝不下或有能字﹐非是。或云﹐《太玄經》「梁不中﹐柱不隆﹐大廈微。」中﹐平聲讀。今按﹕此但言其木不堪作梁柱耳﹐與《太玄》中字意異。當只作去聲讀﹐文意乃協。﹞龜之大兮﹐祗以奄魯。知將隳兮﹐﹝知或作如﹐將隳﹐蓋取《左氏》「仲尼將隳三都」。隳﹐許規切。﹞哀莫余伍。周公有鬼兮﹐嗟余歸輔。﹝蓋言周公如有神﹐其使余歸輔其君也。鬼或作思。余歸﹐方作歸余﹐皆非是。大抵方意尙異﹐不問文義之如何﹐惟作倒語者則必取之。如下文「我豳於家」﹑「莫爾余追」﹐皆此類也。﹞

○越裳操﹝周公作﹞

﹝越裳在交趾國之南。《韓詩外傳》曰「周成王之時﹐越裳氏重九譯而至﹐獻白雉於周公﹐曰﹕『吾受命國之黃發言曰﹕久矣﹐天不迅雷疾雨也﹐海不波溢﹐三年於玆矣。意者中國有聖人乎﹐盍往朝之﹖於是乃來。』」韓本注引《後漢﹟南蠻志》﹐事同而文少異。《古琴操》曰「於戲嗟嗟﹐非旦之力﹐乃文王之徳。」﹞

雨之施﹐物以孳。﹝或作滋。﹞我何意於彼爲﹖自周之先﹐其艱其勤。以有疆宇﹐私我後人。我祖在上﹐四方在下。厥臨孔威﹐敢戲以侮。孰荒於門﹖孰治於田﹖四海旣均﹐越裳是臣。

○拘幽操﹝文王裏作﹞

﹝裏在河內湯陰縣﹐亦作牖裏。《史記》﹕周文王篤仁敬老﹐禮下賢者﹐崇侯虎譖之於紂曰﹕『將不利於帝。』紂囚文王裏。《琴錄》曰「文王見拘裏﹐憂愁無聊﹐援琴而鼓之﹐號曰《幽拘操》。詞曰﹕殷道混混﹐浸濁煩兮。朱紫相合﹐不別分兮。迷亂聲色﹐信讒言兮。炎炎之虐﹐使我衍兮。幽閉牢阱﹐由其言兮。遘我四人﹐憂動勤兮。」音酉。﹞

目窈窈兮﹐其凝其盲。﹝目窈窈或作窈掩掩﹐或作目掩掩。今按﹕下文有耳字﹐正與目字相對﹐窈窈二字﹐比之掩掩﹐似亦差勝。﹞耳肅肅兮﹐聽不聞聲。朝不日出兮﹐夜不見月與星。﹝日上或有見宇。﹞有知無知兮﹐爲死爲生﹖嗚呼臣罪當誅兮﹐天王聖明。﹝伊川曰「退之作《琴操》有曰﹕『臣罪當誅兮﹐天王聖明。』道文王意中事﹐前後之人道不到此。」徐仲車言「退之《拘幽操》﹐謂文王囚裏作﹐乃云﹕『臣罪當誅兮﹐天王聖明。』可謂知文王之用心矣。《凱風》七子之母﹐猶不能安其室﹐而云﹕『母氏聖善﹐我無令人。』重自責也。」﹞

○岐山操﹝周公爲太王作﹞

﹝岐山在岐州﹐今有岐山縣。《詩》﹕「居岐之陽。」太王﹐古公父也。《孟子》曰「太王居豳﹐狄人侵之﹐事之以皮幣﹐不得免焉」云云。乃屬其耆老而告之曰「狄人之所欲﹐吾土地也﹐我將去之。」去豳逾梁山﹐邑於岐山之下居焉。此《岐山操》﹐而曰周公爲太王作﹐思乃祖也。﹞我家於豳﹐﹝杜預云「豳在新平漆縣東北﹐今州是也」。與豳同。或作我豳於家﹐非是。﹞自我先公。伊我承序﹐敢有不同。﹝諸本序作緒。或云《商書》「丕承基緒」﹐然《國語》亦有「奔走承序」。注﹕謂承受事業次第也。今按﹕序謂傳授次第。《漢書》多雲﹕「朕承天序」﹐是也。緒﹐猶言統系﹐方引《商書》之言是也。二字義𨿽不同﹐然用之於此﹐似亦兩通。但《國語》承序﹐乃謂承受政役之次第﹐與《漢書》字同而意異。方作序﹐而引以爲說﹐則誤矣。﹞今狄之人﹐將土我疆。民爲我戰﹐誰使死傷﹖彼岐有﹐﹝與阻同﹐《楚辭》《漢書》多用字。今以平聲讀之非也。﹞我往獨處。爾莫余追﹐﹝爾或作人﹐爾莫或作莫爾﹐非是。﹞無思我悲。

○履霜操﹝尹吉甫子伯奇無罪﹐爲後母譖而見逐﹐自傷作﹞

﹝《履霜操》者﹐尹吉甫之子伯奇所作也。吉甫聽其後妻之言逐之﹐伯奇編水荷而衣﹐采亭花而食﹐淸朝履霜﹐而自傷無罪見放逐﹐乃援琴而鼓之。見《古樂府題解》。其詞曰「朝履霜兮采晨寒﹐考不明其心兮信讒言。孤恩別離兮摧肺肝﹐何辜皇天兮遭斯愆﹐痛歿不同兮恩有偏﹐誰說顧兮知此冤。」﹞

父兮兒寒﹐母兮兒饑。兒罪當笞﹐逐兒何爲﹖兒在中野﹐以宿以處。四無人聲﹐誰與兒語﹖兒寒何衣﹖兒饑何食﹖兒行於野﹐履霜以足。母生眾兒﹐有母憐之。獨無母憐﹐兒寧不悲﹖﹝兒寧或作母寧﹐非是。﹞

○雉朝飛操﹝牧犢子七十無妻﹐見雉雙飛﹐感之而作﹞

﹝牧犢或作沐瀆。吳兢《樂府古題解》云「舊說齊宣王時﹐木犢子所作也。木犢子年七十無妻﹐出薪於野﹐見雉雌雄相隨﹐意動心怨﹐乃仰天嘆曰﹕『聖王在上﹐恩及艸木鳥獸﹐而我獨不獲。』因援琴而歌以自傷﹐其聲中絕。」崔豹《古今注》述其詞曰「雉朝飛兮鳴相和﹐雌雄羣遊於山阿。我獨何命兮未有家﹖時將暮兮可柰何﹗嗟嗟暮兮可柰何﹗」﹞

雉之飛﹐於朝日。羣雌孤雄﹐意气橫出﹝或無气字﹞。當東而西﹐當啄而飛。隨飛隨啄﹐羣雌粥粥。﹝粥粥或謂字當作﹝QYDD﹞﹐音祝。《說文》﹕「呼雞重言之。」杜詩﹕「誰話﹝QYDD﹞雞翁。」﹞嗟我𨿽人﹐曾不如彼雉雞。生身七十年﹐無一妾與妃。﹝馬大年云「別本彼作此﹐無雞字﹐而下語妃音媲﹐與雉協。」﹞

○別鵠操

﹝商陵穆子娶妻五年無子父母欲其攺娶其妻聞之中夜悲嘯穆子感之而作﹞﹝崔豹《古今注》曰﹕商陵牧子娶妻五年﹐無子﹐父兄欲其攺娶﹐妻聞之﹐中夜起﹐倚戶而悲嘯。穆子聞之﹐愴然而悲﹐乃援琴而歌﹐爲《別鶴操》﹐亦曰《別鵠操》。詞曰「將乖比翼隔天端﹐山川悠遠路漫漫﹐攬衾不寐食忘食。」後仍爲夫妻。﹞

雄鵠銜枝來﹐雌鵠吸泥歸。巢成不生子﹐大義當乖離。江漢水之大﹐鵠身鳥之微。更無相逢日﹐且可繞樹相隨飛。﹝且或作安﹐又無繞樹二字﹐皆非是。李陵詩「長當爲此別﹐且復立斯須」。又《古樂府》「與子如黃鵠﹐將別復徘徊」。亦此意也。﹞

○殘形操﹝曾子夢見一貍﹐不見其首作﹞

﹝殘形操﹐事出《琴錄》﹐其詳未聞。曾子一作魯子。﹞

有獸維貍兮﹐我夢得之﹔其身孔明兮﹐而頭不知。﹝按《大周正樂記》﹕「曾子鼓琴﹐崔子立戶外而聽之。曲終入曰﹕『善哉﹐鼓琴乎﹐身已成矣﹐而惜未得其首也。』曾子曰﹕『吾晝臥夢見一貍﹐但見其身﹐不見其頭﹐起而爲之弦歌也。』」﹞吉凶何爲兮﹐覺坐而思。巫咸上天兮﹝古神巫也。﹞﹐識者其誰﹖

【南山詩】

﹝或無詩字。此詩似《上林》《子虛賦》﹐才力小者不可到也。《潛溪詩眼》云「孫莘老嘗謂老杜《北徵》勝退之《南山詩》﹐王平甫以爲《南山》勝《北徵》﹐終不能相服。時山谷尙少﹐乃曰﹕『若論工巧﹐則《北徵》不及《南山》﹔若書一代之事﹐以與《國風》《雅》《頌》相爲表裏﹐則《北徵》不可無﹐而《南山》𨿽不作未害也。』二公之論遂定。」按﹕《長安志》﹕「終南山在萬年縣南五十里。」﹞

吾聞京城南﹐玆維羣山囿。東西兩際海﹐﹝方云﹕《史記》春申君上秦昭王書﹕「王之地一經兩海。」《太康地記》曰﹐河北得水爲河﹐塞外得水爲海。今按﹕此與《史記》﹐但皆極言其廣耳﹐不必曲引塞外之說也。﹞巨細難悉究。山經及地誌﹐茫昧非受授。團辭試提挈﹐掛一念萬漏。﹝掛一念或作一念掛﹐非是。﹞欲休諒不能﹐粗敍所經覯。嘗升崇丘望﹐﹝嘗或作常。﹞戢戢見相湊。晴明出稜角﹐縷脈碎分繡。蒸嵐相Е洞﹐﹝Е或作鴻。《淮南子》﹕「Е鴻洞。」王褒《簫賦》﹑揚雄《羽獵賦》﹐所用皆同﹐唐人始兼用之。杜詩「鴻洞半炎方」﹑「Е洞不可掇」﹐是也。﹞表裏忽通透。無風自飄簸﹐融液煦柔茂。橫云時平凝﹐點點露數岫。天空浮修眉﹐﹝《選﹟洛神賦》﹐「修眉聯娟」。空或作宇。﹞濃綠畫新就。孤撐有絕﹐﹝杜詩﹕絕華嶽赤。《南史》劉孝標《廣絕交論》﹕太行孟門﹐豈云絕。﹐仕檻﹑仕衫二切。﹞海浴褰鵬蜀。﹝《史記》﹕中行人面鳥蜀。音晝。已上總敍南山大槪。﹞春陽潛沮洳﹐﹝沮洳﹐陷濕地。《詩》﹕「彼汾沮洳。」沮洳﹐猶言潤澤也。沮﹐子魚切﹐洳音如﹐又一音皆去聲。﹞濯濯吐深秀。﹝吐深或作深吐。﹞巖巒𨿽﹛山律﹜﹐﹝《史記》﹕隆崇﹛山律﹜。杜詩﹕髙嶽前﹛山律﹜。﹛山律﹜音律。﹐昨沒切﹐又慈卹切。﹞Й弱類含酎。﹝Й與軟同﹐而兗切。酎音宙。﹞夏炎百木盛﹐蔭郁增埋覆。神靈日﹐﹝音枵。﹐休居切。﹞雲气爭結構。秋霜喜刻轢﹐﹝或作鑠。《史記﹟酷吏傳》﹕刻轢宗室。﹞磔卓立臒瘦。﹝磔音窄。﹞參差相疊重﹐剛耿陵宇宙。冬行𨿽幽墨﹐冰雪工琢鏤。﹝雪或作路。﹞新曦照危峨﹐億大恆髙袤。﹝東西曰廣﹐南北曰袤。《前漢》﹕延袤百丈。莫候切。危或作﹛山危﹜。恆﹐居鄧切﹐或作亙。﹞明昏無停態﹐頃刻異狀候。﹝已上敍四時變態。﹞西南雄太白﹐突起莫間。﹝《左傳》﹕僖子使助氏之。注﹕﹐副ヘ也。嵇康曰﹕承間乏。﹐初救切。﹞藩都配徳運﹐﹝太白山爲帝都藩垣。唐土徳﹐太白在西南坤位﹐故云配徳運。﹞分宅占丁戊。﹝丁戊亦謂西南﹐西字恐當作東。﹞逍遙越坤位﹐﹝逍遙﹐谷名。坤或作地。﹞詆訐陷乾竇。﹝言太白非特占西南坤位而已﹐又侵及東北乾位﹐故云陷乾竇也。按藩都至乾竇四句﹐未詳其義。﹞空虛寒兢兢﹐風气較搜氵敕。朱維方燒日﹐陰霰縱騰糅。﹝如救切。﹞昆明大池北﹐﹝昆明池在長安西南﹐周回四十里﹐漢武元狩二年作﹐以習水戰。﹞去覿偶晴晝。綿聯窮俯視﹐倒側困淸漚。﹝烏候切。﹞微瀾動水面﹐踴躍躁猱。﹝猱﹐猴屬。詩﹕無教猱升木。﹐鼠屬﹐善旋。一云獸名﹐似猿。《楚辭》﹕猿雜處兮虎豹嗥。猱﹐奴刀切。音柚。躁一作蹂。﹞驚呼惜破碎﹐仰喜呀不僕。﹝已上言南山方隅連亙之所。﹞前尋徑杜墅﹐坌蔽畢原陋。﹝徑或作經﹐當如「夜徑澤中」之徑。杜或作社﹐非是。杜墅﹐卽杜陵也。本周之杜伯國﹐在長安萬年縣東南。坌或作忿。畢原﹐周文﹑武葬處﹐在今咸陽縣西北。或曰文王子封於畢﹐此其地也。坌﹐蒲悶切。﹞崎嶇上軒昂﹐始得觀覽富。行行將遂窮﹐嶺陸煩互走。﹝音奏。﹞勃然思坼裂﹐擁掩難恕宥。巨靈與誇蛾﹐﹝《西京賦》﹕巨靈﹐髙掌遠。郭緣生《述徵記》曰「華山對河東首陽山﹐黃河流於二山之間。古語云﹕此本一山當河﹐河水過之而曲行﹐河神巨靈以手擘開其上﹐以足蹈其下﹐中分爲兩﹐以通河流。」蛾或作娥。考《列子》﹕「北山愚公﹐欲平太行﹑王屋二山﹐帝感其誠﹐命誇蛾氏二子負二山﹐一厝朔東﹐一厝雍南。自冀之南﹐漢之東﹐無隴斷焉。」則娥當作蛾。誇﹐苦瓜切。﹞遠賈期必售。﹝賈或作雇。《詩》﹕「賈用不售。」賈音古。﹞還疑造物意﹐固護蓄精佑。力𨿽能排斡﹐雷電怯呵詬。攀緣脫手足﹐蹭蹬抵積。茫如試矯首﹐塞生忄句﹝QVDB﹞。﹝音忄﹐土塊。《爾雅》云「塊﹐也。」《楚辭》宋玉《九辯》云「直忄句瞀而自苦」﹐音寇茂。按《集韻》通作っ。鄙吝心不明也。﹞威容喪蕭爽﹐近新迷遠舊。拘官計日月﹐欲進不可又。因緣窺其湫﹐凝湛陰﹝B152﹞。﹝《禮運》「龍以爲﹝B152﹞」﹐謂湫中蛟也。﹝B152﹞音嗅﹐亦作畜﹐或作獸。﹞魚蝦可俯掇﹐神物安敢寇。林柯有脫葉﹐欲墮鳥驚救。爭銜彎環飛﹐投棄急哺っ。﹝鳥生須哺曰っ﹐自食曰雛。《爾雅》﹕「生哺っ﹐生蜀雛。」っ音寇。﹞旋歸道回睨﹐達壯復奏。﹝達或作遠﹐盧仝《月蝕》詩﹕「頭戴弁冠髙達。」﹞吁嗟信奇怪﹐峙質能化貿。﹝音茂。﹞前年遭譴謫﹐﹝謂貞元十九年十二月自監察禦史謫連州陽山令。﹞探歷得邂逅。初從藍田入﹐﹝藍田﹐縣名﹐今在雍州﹐有關。﹞顧眄勞頸ㄕ。﹝《公羊傳》﹕「絕其ㄕ。」音豆。﹞時天晦大雪﹐﹝公兩謫南方﹐皆由藍關﹐又皆遇冰雪。其謫陽山﹐以十二月。《江陵途中寄三學士》詩云「商山冬季月﹐冰凍絕行。」其謫潮州﹐𨿽以正月﹐然亦遇雪。《藍田驛》詩云「雪擁藍關馬不前」﹐是也。﹞淚目苦蒙瞀。﹝《莊子》﹕「予適有瞀病。」注﹐風眩冒亂。瞀音茂。﹞峻塗拖長冰﹐直上若懸澑。褰衣步推馬﹐﹝推音﹛艸推﹜。﹞顚蹶退且復。﹝扶富切。﹞蒼黃忘遐﹐所矚才左右。杉篁吒蒲蘇﹐﹝吒音奼。﹞杲耀攢介冑。專心憶平道﹐脫險逾避臭。﹝逾或作邇﹐非是。﹞昨來逢淸霽﹐宿願忻始副。﹝始或作所﹐非是。自「前年遭譴謫」以後﹐讀之可見。﹞崢嶸躋冢頂﹐﹝崢音棖﹐嶸音宏。﹞倏閃雜鼯鼬。﹝《爾雅》云「鼯鼬夷由」﹐注謂之飛生﹐又曰鼬鼠。注﹐鼬似﹤鼠召﹥﹐赤黃色﹐大尾﹐啖鼠。鼯音吾﹐鼬音又。﹞前低劃開闊﹐﹝劃音畫﹐又忽麥切。﹞爛漫堆眾皺。﹝方從蜀人韓仲韶本作﹝A14E﹞﹐云石蟆也。二韻皆取諭﹐謂髙而羣峯飛馳如鼯鼬之奔﹐低而堆阜分布如眾﹝A14E﹞之列﹐於義爲近。今按﹕此蜀本之誤﹐沈元用本亦然﹐皆非是。蓋此但言登山之時﹐叢薄蔽翳﹐方與虫獸羣行﹐而忽至山頂﹐則豁然見前山之低﹐𨿽有髙陵深谷﹐但如皺物微有蹙摺之文耳。此最爲善形容者。非登髙山臨曠野﹐不知此語之爲工也。況此句「眾皺」爲下文諸「或」之綱領﹐而諸「或」乃「眾皺」之條目﹐其語意接連﹐文勢開闔﹐有不可以毫釐差者。若如方說﹐則不惟失其統紀﹐亂其行列﹐而鼯鼬動物﹐山體常靜﹐絕無相似之理。石蟆之與堆阜﹐𨿽略相似﹐然自髙頂下視﹐猶若成堆﹐則亦不爲甚小﹐而未足見南山之極髙矣。其與下文諸「或」﹐疏密工拙﹐又有迥然不侔者。未論古人﹐但使今時舉子稍能布置者﹐已不爲此﹐又況韓子文气筆力之盛﹐關鍵紀律之嚴乎﹖大抵今人於公之文﹐知其力去陳言之爲工﹐而不知其文從字順之爲貴﹐故其好怪失常﹐類多如此。今旣定從諸本﹐而復備論其說﹐以曉觀者云。﹞或連若相從﹐或蹙若相鬥﹔或妥若弭伏﹐或竦若驚ず。或散若瓦解。或赴若輻湊。﹝輻或作輪。今按輪者。轂輻之通名。其湊於轂者。輻而已。當作輻。﹞或翩若船遊。﹝翩或作泛。﹞或決若馬驟。或背若相惡。或向若相佑。或亂若抽┺。或や若注灸。﹝や音臬。灸音疚。﹞或錯若繪畫。或繚若篆籀。或羅若星離。或蓊若云逗。或浮若波濤。或碎若鋤耨。或如賁育倫。賭勝勇前購。先彊勢已出。後鈍嗔訁豆訁需。﹝玉篇。訁豆訁需。訁也。訁言不正也。﹞或如帝王尊業集朝賤幼。𨿽親不褻狎。𨿽遠不悖謬。或如食者案。肴核紛。又如遊九原。墳墓包槨柩。或累若盆。或揭若登豆。或覆若曝鱉。或頹若寢獸。或蜿若藏龍。或翼若搏鷲。或齊若友朋。或隨或先後。或迸流落。或顧若宿畱。或戾若仇讎。或密若婚媾。或嚴如峨冠。或翻若舞袖。﹝舞或作舉﹞或屹若戰陣。或圍若狩。或靡然東注。或偃然北首。或火喜。﹝或作焰﹞或若气飠賁餾。﹝飠賁餾﹐稔也。注﹛攸食﹜飯爲飠賁﹐飠賁熟爲餾。上音分﹐又扶文切。下音澑。﹞或行而不輟﹐或遺而不收。﹝《易》﹕「井收勿幕。」音狩。﹞或斜而不倚﹐或弛而不彀。或赤若禿﹛髟間﹜﹐﹝﹛髟間﹜﹐《說文》云「鬢禿也﹐丘閒切。」﹞或燻若柴。﹝余救切。﹞或如龜坼兆﹐或若卦分繇﹔﹝音宙。﹞或前橫若剝﹐﹝《易﹟剝》﹐坤下艮上﹐彖曰﹕剝﹐剝也。﹞或後斷若後。﹝《易﹟後》﹐巽下乾上。彖曰﹕後﹐遇也。﹞延延離又屬﹐叛還遘。喁喁魚闖萍﹐﹝喁喁﹐魚口也。《吳越春秋》云「天下喁喁。」闖﹐馬出門貌。《公羊》﹕「開之則闖然。」注﹐出頭貌。喁音。闖﹐醜禁切。﹞落落月經宿﹔りり樹墻垣﹐架庫廏﹔﹝﹐山形如甑也。姚令威云﹕恐當作獻々﹐《魏都賦》「四門獻々」。﹞參參削劍戟﹐煥煥銜瑩。﹝上音營﹐下音秀。﹞敷敷花披萼﹐屋摧ニ。﹝或作﹐音翕。﹞悠悠舒而安﹐兀兀狂以狃。超超出猶奔﹐蠢蠢駭不懋。﹝已上並敍其經歷所見之狀。﹞大哉立天地﹐經紀肖營腠。厥初孰開張﹖亻黽亻免誰勸侑﹖創玆朴而巧﹐戮力忍勞疚。得非施斧斤﹖無乃假詛咒﹖鴻荒竟無傳﹐功大莫酬僦。﹝無或作誰﹐又作莫。莫或作豈。﹞嘗聞於祠官﹐芬降歆嗅。﹝或作﹤鼻臭﹥﹐依字當作﹤鼻臭﹥。﹞斐然作歌詩﹐惟同贊報有。﹝音又。是詩凡百有二韻﹐始總敍四時之變﹐次敍南山連亙之所止﹐其末則敍其經歷之所見焉。﹞

【謝自然詩】

﹝果州謝眞人上升在金泉山﹐貞元十年十一月十二日辰時﹐白晝輕舉。時郡守李堅以聞﹐有賜詔褒諭﹐謂所部之中﹐靈仙表異﹐元風益振﹐至道彌彰。其詔今尙有石刻在焉。公排釋老﹐斥異端﹐故詩有所不取。﹞

果州南充縣﹐寒女謝自然﹐童無所識﹐﹝﹐癡愚也。﹞但聞有神仙。輕生學其術﹐乃在金泉山﹐繁華榮慕絕﹐父母慈愛捐。凝心感魑魅﹐﹝上抽知切﹐下明祕切。﹞慌惚難具言。﹝慌音晃。惚﹐呼骨切。﹞一朝坐空室﹐雲霧生其間﹐如聆笙竽韻﹐來自冥冥天。白日變幽晦﹐蕭蕭風景寒。檐楹暫明滅﹐﹝暫或作气。﹞五色光屬聯。觀者徒傾駭﹐躑躅詎敢前。﹝躑躅﹐不進貌。《楚辭》﹕「待天明兮立躑躅。」鮑昭《行路難》云「吞聲躑躅不敢言。」上直炙切﹐下廚玉切。﹞須臾自輕舉﹐飄若風中煙。茫茫八大﹐﹝《淮南子》﹕「九州之外有八夤﹐八夤之外有八。」《列子》﹕「八九野之水。」注﹕八極也。音宏。﹞影響無由緣。裏胥上其事﹐郡守驚且嘆﹐﹝或作觀﹐或作歡。﹞驅車領官吏﹐俗爭相先。入門無所見﹐冠屨同蛻蟬﹐﹝《楚辭》﹕「濟江海兮蛻蟬。」夏侯湛作《東方朔書贊》曰「蟬蛻龍變﹐棄俗登仙。」音稅。﹞皆云神仙事﹐灼灼信可傳。余聞古夏后﹐象物知神姦﹐山林民可入﹐﹝民或作人﹐公文石本用民字多﹐只爲字不成﹐不盡避唐諱。﹞魍魎莫逢旃。﹝《左傳》宣公三年﹕「楚子問鼎之大小輕重﹐王孫滿對曰﹕『在徳不在鼎。昔夏之方有徳也』云云。鑄鼎象物而爲之備﹐使民知神姦﹐故民入川澤山林﹐魑魅魍魎﹐莫能逢之。」此曰莫逢旃﹐旃﹐之也。《選﹟西京賦》「魑魅魍魎﹐莫能逢旃」。﹞逶迆不復振﹐後世恣欺謾。幽明紛雜亂﹐人鬼更相殘。秦皇𨿽篤好﹐漢武洪其源。自從二主來﹐此禍竟連連。﹝《莊﹟駢拇篇》﹕「又奚連連如膠漆糸墨索。」﹞木石生怪變﹐狐貍騁妖患。莫能盡性命﹐安得更長延。﹝盡或作保。嵇康《養生論》﹕「導養得理﹐以盡性命。」﹞人生處萬類﹐知識最爲賢﹔柰何不自信﹐反欲從物遷。﹝《書﹟君陳》曰「惟民生厚﹐因物有遷。」﹞往者不可悔﹐孤魂抱深冤﹔來者猶可誡﹐餘言豈空文。﹝空或作虛。﹞人生有常理﹐男女各有倫﹐寒衣及饑食﹐在紡績耕耘。﹝紡或作蠶。﹞下以保子孫﹐上以奉君親﹐苟異於此道﹐皆爲棄其身。噫乎彼寒女﹐永托異物羣。感傷遂成詩﹝或作詠﹞﹐昧者宜書紳。

【秋懷詩十一首】

﹝《秋懷》詩十一首﹐《文選》詩體也。唐人最重《文選》學﹐公以六經之文爲諸儒唱﹐《文選》弗論也。獨於李並阝墓志之曰「能暗記《論語》《尙書》《毛詩》《左氏》《文選》。」而公詩如「自許連城價」﹐「傍砌看紅藥」﹐「眼穿長訝雙魚斷」之句﹐皆取諸《文選》﹐故此詩往往有其體。多自感﹐其趨尙不與世合﹐故末章有「避語阱」﹑「觸心兵」之句﹐繼又以霜菊自嘆﹐可見一時直道之不容也。﹞

窗前兩好樹﹐眾葉光。﹝《詩》﹕「黍稷。」﹞秋風一披拂﹐策策鳴不已。微燈照空牀﹐夜半偏入耳。愁憂無端來﹐感嘆成坐起。天明視顏色﹐與故不相似。羲和驅日月﹐﹝或作白日。《廣雅》云「羲和﹐日禦也。」杜詩云「羲和鞭白日。」﹞疾急不可恃。浮生𨿽多途﹐﹝𨿽或作每。﹞趨死惟一軌。胡爲浪自苦﹖得酒且歡喜。

白露下百艸﹐蕭蘭共雕悴。﹝雕或作憔﹐或作凋。《荀子》﹕「勞苦雕悴。」﹞靑靑四墻下﹐已復生滿地。﹝後山詩「墻根霜下艸﹐又作一番新」﹐意本於此。﹞寒蟬暫寂寞﹐蟋蟀鳴自恣。運行無窮期﹐稟受气苦異。適時各得所﹐松柏不必貴。

彼時何卒卒﹐﹝《孟子》﹕「卒然問曰。」音蒼沒切。《前漢﹟司馬相如傳》﹕「卒卒無須臾之間。」顏師古曰「卒卒﹐促遽之意也。」﹞我志何曼曼﹖﹝音萬。﹞犀首空好飲﹐﹝《史記》﹕「犀首者﹐魏人也﹐名衍﹐姓公孫氏。」司馬彪曰「犀首﹐魏官名。」楚使陳軫使秦﹐過梁﹐見之曰「公何好飲也﹖」曰「無事也。」﹞廉頗尙能飯。﹝廉頗﹐趙將﹐以讒奔魏﹐其後趙王使使者視頗尙可用否﹐頗爲之一飯斗米﹐肉十斤﹐被甲上馬﹐以示可用。使者還報曰「廉將軍𨿽老﹐尙善飯。」﹞學堂日無事﹐驅馬適所願。茫茫出門路﹐欲去聊自勸。﹝或作嘆。﹞歸還閱書史﹐﹝或作簡書。﹞文字浩千萬。陳迹竟誰尋﹖﹝陳或作塵。《莊子》﹕「《六經》者﹐先王之陳迹。」誰或作難。﹞賤嗜非貴獻。﹝負日之暄而欲獻君﹐食芹之美而欲進禦﹐貴賤固有差矣。詩意大抵以其所嗜﹐不與時偶焉。﹞丈夫意有在﹐﹝或作存。﹞女子乃多怨。

秋气日惻惻﹐秋空日淩淩。上無枝上蜩﹐﹝蜩﹐大蟬也。《詩》﹕「五月鳴蜩。」音條。﹞下無盤中蠅。豈不感時節﹐耳目去所憎。﹝去或作無。﹞淸曉卷書坐﹐南山見髙稜。其下澄湫水﹐﹝澄或作通﹐或作有﹐或作古﹐或作石。﹞有蛟寒可罾。惜哉不得往﹐豈謂吾無能。

離離掛空悲﹐戚戚抱虛警。露泫秋樹髙﹐﹝泫或作滴﹐或作啼﹐或作泣。謝靈運詩﹕「花上露猶泫。」謝惠連﹕「泫泫露盈條。」王僧達詩﹕「秋還露泫柯。」古詩於露用泫字非一。今按﹕《檀弓》﹕「孔子泫然流涕。」則泫爲流涕之貌於下句虫弔對偶尢切。﹞虫弔寒夜永。斂退就新懦﹐趨營悼前猛。歸愚識夷塗﹐﹝愚或作儒。﹞汲古得修綆。﹝綆﹐繩也。《左氏》「具綆缶」﹐注﹐汲索。《荀子》﹕「短綆不可以汲深井之泉。」音梗。﹞名浮猶有恥﹐味薄眞自幸。庶幾遺悔尢﹐卽此是幽屏。﹝《選》張衡曰「雜插幽屏。」屏﹐必郢切。葛立方曰「此則陶潛《歸去來辭》覺今是昔非之意﹐似有所悟也。」﹞

今晨不成起﹐端坐盡日景。虫鳴室幽幽﹐﹝方作幽室中。今按﹕當作室幽幽﹐乃與下句相偶。﹞日吐窗ぁぁ。﹝吐一作照。ぁ音憬。﹞喪懷若迷方﹐浮念劇含梗。塵埃慵伺候﹐文字浪馳聘。尙須勉其頑﹐王事有朝請。﹝《前漢》﹕「吳王濞使人爲秋請。」孟康曰﹕律﹐春曰朝﹐秋曰請。﹞

秋夜不可晨﹐秋日苦易暗。我無汲汲志﹐何以有此憾﹖寒雞空在棲﹐缺月煩屢瞰。﹝苦濫切。﹞有琴具徽弦﹐再鼓聽愈淡。古聲久埋滅﹐無由見眞濫。﹝《禮記》﹕「古樂和正以廣﹐新樂姦聲以濫。」﹞低心逐時趨﹐﹝低或作吾﹐蓋艸書之誤﹐而失其半。﹞苦勉只能暫。有如乘風船﹐一縱不可纜。不如覷文字﹐﹝後山詩云「早年著眼覷文字」﹐蓋仿公語。覷﹐七慮切。﹞丹鉛事點勘。﹝《選﹟範始興立太宰碑表》﹕「人蓄油素﹐家懷鉛筆。」注﹐鉛﹐粉筆也。王充《論衡》﹕「揚雄采集異國殊語﹐常把三寸弱翰﹐賫油素四尺﹐以問其異語﹐以鉛摘之於槧。」﹞豈必求贏餘﹐所要石與。﹝﹐小﹝B124﹞也。齊東北海岱之間﹐謂之。《西漢﹟揚雄傳》﹕「家無石之儲。」《列子》「狀若」。﹐都濫切。通作儋。《蒯通傳》﹕「守儋石之祿。」﹞

捲捲落地葉﹐隨風走前軒。鳴聲若有意﹐顚倒相追奔。空堂黃昏暮﹐我坐默不言。童子自外至﹐吹燈當我前。問我我不應﹐饋我我不餐。巡坐西壁下﹐﹝坐或作臥。﹞讀詩盡數編。作者非今士﹐相去時已千。其言有感觸﹐使我復淒酸。顧謂汝童子﹐置書且安眠。丈夫屬有念﹐﹝夫或作人。今按﹕宋本亦作人﹐說者謂丈人者尊長之稱﹐《古樂府》所謂「丈人且安坐」是也。此爲答童子而自稱﹐故其言如此。更詳之。﹞事業無窮年。

霜風侵梧桐﹐眾葉著樹榦。空階一片下﹐若摧瑯。﹝或作瑜。﹞謂是夜气滅﹐望舒其團。﹝《淮南子》﹕「月禦曰望舒。」《離騷》﹕「前望舒使先驅。」﹐墜也。《公羊》﹕「夜中星如雨。」張載曰望舒四五團﹐聞葉聲然﹐誤爲望舒之其團也。﹐於敏切。﹞靑冥無依倚﹐飛轍危難安。驚起出戶視﹐倚楹久ォ瀾。﹝《選》歐陽堅石詩﹕「揮筆涕ォ瀾。」注﹐涕流貌也。ォ音丸。﹞憂愁費晷景﹐日月如跳丸。﹝《莊子》﹕「東西跳梁。」杜牧之詩﹕「日月兩跳丸。」取此意也。﹞迷復不計遠﹐﹝計或作記。﹞爲君駐塵鞍。

暮暗來客去﹐羣囂各收聲。悠悠偃宵寂﹐抱秋明。世累忽進慮﹐﹝進或作連。﹞外憂遂侵誠。彊懷張不滿﹐弱念缺已盈。﹝已或作易。﹞詰屈避語阱﹐冥茫觸心兵。敗虞千金棄﹐﹝《莊子》﹕「林回棄千金之璧﹐負赤子而趨。或曰﹕『爲其布與﹖赤子之布寡矣。爲其累與﹖赤子之累多矣。棄千金之璧﹐負赤子而趨﹐何也﹖』林回曰﹕『彼以利合﹐此以天屬也。夫以利合者﹐迫窮禍患害相棄也。以天屬者﹐迫窮禍患害相收也。』」﹞得比寸艸榮。知恥足爲勇﹐晏然誰汝令。﹝誰一作惟。﹞

鮮鮮霜中菊﹐旣晚何用好。揚揚弄芳蝶﹐﹝揚揚或作陽陽。﹞爾生還不早。﹝東坡詩云「勿訝昌黎公﹐恨爾生不早」﹐謂此語也。﹞運窮兩值遇﹐婉孌死相保。﹝《詩》﹕「婉兮孌兮。」注﹐婉﹐少貌。孌﹐好貌。上音宛﹐下力兗切。﹞西風蟄龍蛇﹐眾木日凋槁。由來命分爾﹐泯滅豈足道。

【赴江陵途中寄贈王二十補闕李十一拾遺李二十六員外翰林三學士】

﹝或作《寄三學士》﹐題下注﹕王二十補闕﹐李十一拾遺﹐李二十六員外。蜀本無「翰林」字。王二十補闕名涯﹐李十一拾遺名建﹐李二十六員外名程。按﹕《公傳》﹐自四門博士轉監察禦史﹐上章數千言﹐極論宮市。徳宗怒﹐貶爲陽山令﹐量移江陵府法曹參軍。惟皇甫持正《神道碑》云「貞元十九年﹐關中旱饑﹐公列言天下根本﹐專政者惡之﹐出爲陽山令。」則非爲言宮市出也﹐故公此詩自陽山赴江陵﹐因詩序其得罪之由﹐端坐言旱饑﹐則與持正之言合。詩永貞元年秋作。﹞

孤臣昔放逐﹐血泣追愆尢。﹝血泣或作泣血﹐或作血泫。﹞汗漫不省識﹐﹝《淮南子》﹕「徙倚於汗漫之宇。」注﹕汗漫﹐無生形。又曰「吾與汗漫期於九垓之外。」注﹕汗漫﹐不可知之也。汗音捍﹐漫音慢。﹞如乘桴浮。﹝音晃。﹞或自疑上疏﹐上疏豈其由﹖﹝或云自疑當作疑自﹐謂疑由上疏也﹐故下文云「上疏豈其由」﹐當乙。﹞是年京師旱﹐田畝少所收。上憐民無食﹐徵賦半已休。﹝徵或作兵。﹞有司卹經費﹐未免煩徵求。富者旣云急﹐貧者固已流。傳聞閭裏間﹐赤子棄渠溝。持男易斗粟﹐掉臂莫肯酬。﹝《史記》﹕馮歡曰「朝趨市者﹐平旦側肩﹐爭門而入。日暮之後﹐掉臂不顧﹐所期物忘其中。」掉﹐徒弔切。﹞我時出衢路﹐餓者何其稠。﹝其或作爲。﹞親逢道邊死﹐﹝方云﹕閣本作道邊死﹐而從杭﹑蜀作道死者。今按﹕古人謂屍爲死。《左傳》﹕「生拘石乞而問白公之死。」《漢書》﹕「何處求子死。」且古語又有「直如弦﹐死道邊」之說﹐韓公蓋兼用之。此乃閣本之善﹐而方反不從﹐殊不可曉。﹞佇立久咿。﹝上音伊﹐下音憂。佇立或作停馬。﹞歸舍不能食﹐有如魚中鉤。﹝中或作掛﹐或從蜀本作出﹐云《選﹟文賦》﹕「若遊魚銜鉤而出重淵之深。」公語原此。今按﹕韓公未必用《選》語﹐況其語乃魚出淵﹐非魚出鉤也﹐不若作掛爲近。然第五卷

《送劉師服》詩有「魚中鉤」之語﹐則此出字乃是中字之誤﹐而尙存其仿佛耳。今定作中﹐讀作去聲。﹞適會除禦史﹐誠當得言秋。拜疏移ト門﹐爲忠寧自謀﹖上陳人疾苦﹐無令絕其喉。﹝或作餱。﹞下陳畿甸內﹐﹝陳或作言﹐內或作事。﹞根本理宜優。積雪驗丰熟﹐幸寬待蠶。天子惻然感﹐司空嘆綢繆。﹝杜佑檢校司空﹐同中書門下平章事。綢﹐直畱切。繆﹐莫彪切。﹞謂言卽施設﹐乃反遷炎州。﹝反或作返。州﹐本又作洲﹐古本中作州。﹞同官九俊﹐偏善柳與劉。﹝柳宗元﹑劉夢得時同爲監察禦史。﹞或慮語言泄﹐傳之落冤仇。二子不宜爾﹐將疑斷還不。﹝蔡寬夫《詩話》云「退之陽山之貶﹐以詩考之﹐亦爲王叔文﹑韋執誼等所排耳。子厚﹑禹錫於退之最善﹐然至是不能無疑﹐故云『同官九俊﹐偏善柳與劉』云云。」《苕溪漁隱》曰「余閱洪氏《年譜》﹐然後知寬夫爲誤。《年譜》云﹕貞元十九年﹐公與張署﹑李方叔上疏﹐言關中民急﹐爲幸臣所讒。幸臣者﹐李實也。」祝曰「不者﹐未定之辭。《前漢》『知捕兒不』。」不﹐方鳩切。﹞中使臨門遣﹐頃刻不得畱。病妹臥牀褥﹐﹝妹或作姝。﹞分知隔明幽。悲啼乞就別﹐百請不頷頭。﹝頷﹐點頭也。《後漢》「操頷之」。戶感切。﹞弱妻抱稚子﹐出拜忘慚羞。亻黽亻免不回顧﹐行行詣連州。朝爲靑雲士﹐暮作白首囚。商山季冬月﹐冰凍絕行。春風洞庭浪﹐出沒驚孤舟。逾嶺到所任﹐低顏奉君侯。酸寒何足道﹐隨事生瘡疣。遠地觸途異﹐吏民似猿猴。生獰多忿很﹐﹝獰﹐尼耕切﹐惡犬也。很﹐下墾切。﹞辭舌紛嘲啁。﹝《禮記》﹕「小者至於燕雀﹐猶有啁噍之頃焉。」嘲﹐陟交切。啁﹐張畱切。﹞白日屋檐下﹐雙鳴斗鵂畱。﹝江東呼爲忌欺。《嶺表錄異》「鵂畱卽鴟也」。又曰訓狐。鵂﹐虛尢切。畱﹐力求切。﹞有蛇類兩首﹐有蠱羣飛遊。﹝蠱或作虫﹐鮑明遠詩﹐「吹蠱病行暉」。李善曰「吹蠱﹐飛蠱也。」﹞窮冬或搖扇﹐盛夏或重裘。颶起最可畏﹐﹝《嶺南錄異》云「嶺嶠夏秋雄風曰颶。」颶音具。﹞訇哮簸陵丘。﹝訇音轟。哮﹐虛交切。﹞雷霆助光怪﹐气象難比侔。癘疫忽潛遘﹐十家無一瘳。猜嫌動置毒﹐對案輒懷愁。前日遇恩赦﹐﹝貞元二十一年正月乙巳﹐順宗卽位﹐二月甲子大赦天下﹐公量移江陵掾。﹞私心喜還憂。﹝公集又有詩云「亻丕文未扌前崖州熾﹐𨿽得赦宥常愁猜。」意與此類。﹞果然又羈縶﹐不得歸﹤耒助﹥。此府雄且大﹐騰淩盡戈矛。淒淒法曹掾﹐何處事卑陬。生平企仁義﹐所學皆孔周。早知大理官﹐不別三後儔。﹝東漢楊賜爲廷尉﹐自以世非法家。《書》曰「乃命三後﹐卹功於民。」伯夷﹑禹﹑稷三君耳﹐士臯陶不在焉﹐蓋吝之也。《筆墨閒錄》曰「此等語可謂怨誹而不亂矣。」﹞何況親犴獄﹐﹝犴﹐亦獄也﹐《漢書義》曰「鄕亭獄曰犴。」《楊子》﹕「狴犴使人多禮乎﹖」《詩》﹕「宜岸宜獄。」犴與岸同。﹞敲發姦偸。﹝音彭。﹞懸知失事勢﹐恐自罹罘。﹝罘﹐兔网。《禮記》﹕「田獵罘﹐羅网畢翳。」音嗟﹐罘音浮。﹞湘水淸且急﹐涼風日修修。胡爲首歸路﹐﹝首音狩。﹞旅泊尙夷猶﹖﹝《楚辭》﹕「君不行兮夷猶。」﹞昨者京使至﹐﹝者或作日。﹞嗣皇傳冕旒。﹝嗣皇﹐謂憲宗卽位﹐貞元二十一年八月也。﹞赫然下明詔﹐首罪誅共殳。﹝或作兜。殳﹐古文兜字。八月壬寅貶王亻丕開州司馬﹐王叔文渝州司戶。二人之罪如共工﹑兜也。﹞復聞顚夭輩﹐﹝謂當時杜黃裳﹑鄭餘慶之徒爲相﹐如太顚﹑閎夭爲周文王之佐也。﹞峨冠進鴻疇。﹝鴻﹐大也。疇﹐謀也。鴻疇﹐謂國論。﹞班行再肅穆﹐璜鳴瑯ギ。﹝《周禮》﹕「以玄璜禮北方。」璜﹐半璧也。《書》﹕「厥貢惟ギ琳瑯。」ギ音求。﹞佇繼貞觀烈﹐邊封脫兜鍪。三賢推侍從﹐﹝三賢﹐卽涯﹑建﹑程也。﹞卓犖傾枚鄒。﹝《選》﹕「聖賢卓犖。」左思曰「卓犖觀羣書。」枚謂枚乘﹐鄒爲鄒陽。犖﹐呂角切。﹞髙議參造化﹐﹝或作物﹐非是。﹞淸文煥皇猷。協心輔齊聖﹐政理同毛。﹝理﹐治也。唐人避髙宗諱﹐故治字皆作理。《詩》﹕「徳如毛。」﹞《小雅》詠鳴鹿﹐食蘋貴呦呦。﹝《詩》﹕「呦呦鹿鳴﹐食野之蘋。」蘋﹐萍也。﹞遺風邈不嗣﹐豈憶嘗同。﹝嘗或作常。與幬同﹐或作儔﹐或作稠﹐皆非是。《詩》﹕「抱衾與。」注云﹕﹐禪被也。同者﹐取詩同袍之義。﹞失志早衰換﹐前期擬蜉蝣。自從齒牙缺﹐始慕舌爲柔。﹝《淮南子》曰「老子學商容﹐見舌而知柔。」注云﹕商吐舌示老子﹐老子知舌柔齒剛。劉向《說苑》﹕「常有疾﹐老子往問焉。張其口而示老子曰﹕『吾舌存乎﹖』老子曰『然』。『吾齒存乎﹖』老子曰『亡』。『子知之乎﹖』老子曰﹕『舌之存也﹐豈非以其柔乎﹖夫齒之亡也﹐豈非以其剛乎﹖』曰﹕『嘻﹗是已。』」﹞因疾鼻又塞﹐漸能等薰蕕。﹝薰﹐香艸。蕕﹐臭艸。《左》僖四年﹕「一薰一蕕﹐十年尙猶有臭。」詩意謂不分善惡也。﹞深思罷官去﹐畢命依松楸。空懷焉能果﹐但見歲已遒。殷湯閔禽獸﹐解网祝蛛蝥。﹝賈誼《新書》﹕「湯見設网者四面﹐乃去其三面。」﹞雷煥掘寶劍﹐冤氛銷鬥牛。﹝氛或作气。《晉書》﹕吳之未滅也﹐斗牛之間﹐常有紫气。張華以雷煥爲丰城令﹐使尋之。煥至縣﹐掘獄屋基﹐入地四尺餘﹐得一石函﹐中有雙劍﹐並有題刻﹐一曰龍泉﹐一曰太阿。其夕鬥間气不復見。﹞玆道誠可尙﹐誰能借前籌。殷勤謝吾友﹐﹝吾或作朋。﹞明月非暗投。﹝鄒陽書曰「明月之珠﹐夜光之璧﹐以暗投人於道﹐眾莫不按劍相眄者﹐無因而至前也。」公意以湯譬憲宗﹐以劍譬己﹐以借前籌屬三賢者。明月之珠﹐非投暗矣。﹞

【暮行河堤上】

暮行河堤上﹐四顧不見人。衰艸際黃雲﹐感嘆愁我神。夜歸孤舟臥﹐展轉空及晨。謀計竟何就﹐嗟嗟世與身。

【夜歌】

﹝此歌及前《暮行河堤上》詩﹐皆作於徳宗貞元中。時彊藩悍將可爲朝廷憂﹐公方嘆計謀之未就﹐𨿽欲憂之﹐非所力也。﹞

靜夜有淸光﹐閒堂仍獨息。念身幸無恨﹐志气方自得。樂哉何所憂﹖所憂非我力。﹝或作「可悲我才力」。﹞

【重云李觀疾贈之】

﹝觀字元賓﹐隴西人﹐與公同舉貞元八年進士﹐以十年死於京師﹐當其疾時以詩贈云。﹞

天行失其度﹐﹝方作「天行令失度」﹐云「公詩語多用此一體。」今按﹕諸本皆作「天行失其度」﹐文意自通。公詩𨿽間有如方說者﹐然亦不專以此爲奇也。﹞陰气來幹陽。重云閉白日﹐﹝或作日夜﹐非是。﹞炎燠成寒涼。小人但咨怨﹐君子惟憂傷。飲食爲減少﹐﹝或作尙爲減﹐非是。﹞身體豈寧康。此志誠足貴﹐懼非職所當。﹝職或作識。張衡《同聲歌》﹕「賤妾職所當。」﹞藜羹尙如此﹐﹝《莊子》﹕「藜羹不糝。」﹞肉食安可嘗﹖﹝《左氏》莊十年﹕「肉食者鄙﹐未能遠謀。」﹞窮冬百艸死﹐幽桂乃芬芳。且況天地間﹐大運自有常。勸君善飲食﹐鸞鳳本髙翔。

【江漢答孟郊】

江漢𨿽云廣﹐乘舟渡無艱。﹝或作難。﹞流沙信難行﹐馬足常往還。淒風結衝波﹐狐裘能禦寒。終宵處幽室﹐華燭光爛爛。﹝或作炎炎。《楚辭》爛字葉平聲。《九章》曰「曾枝剡棘﹐圓果摶兮。靑黃雜揉﹐文章爛兮。」﹞苟能行忠信﹐﹝行或作存。﹞可以居夷蠻。嗟余與夫子﹐此義每所惇。何爲復見贈﹐繾綣在不諼。﹝繾音遣。綣﹐苦遠切。諼音喧。繾綣﹐不相離貌。《詩》﹕「以謹繾綣。」﹞

【長安交遊者贈孟郊】

﹝《長安交遊者》《馬厭谷》《出門》﹐其意大率相類﹐皆公未得志之所爲也。﹞

長安交遊者﹐貧富各有徒。親朋相過時﹐﹝過或作遇。﹞亦各有以娛。﹝或作「亦有以歡娛」。﹞陋室有文史﹐髙門有笙竽。何能辧榮悴﹖且欲分賢愚。

【岐山下二首】

﹝諸本只作一首﹐自「日暮邊火驚」以上爲第一篇

。世有《灌畦暇語》一書﹐謂子齊初應舉﹐韓公賞之﹐爲作「丹穴五色羽」。子齊姓程﹐字昔範﹐嘗著《中》三卷﹐見《因話錄》。則下詩以當爲別篇﹐第前詩題以岐山下﹐此必遊鳳翔日作。然四語亦不成篇。此詩載之卷末﹐疑有脫誤。﹞

誰謂我有耳﹐不聞鳳凰鳴。來岐山下﹐﹝《前漢》﹕「回車來。」﹐丘傑切﹐又去謁切。﹞日暮邊鴻驚。﹝鴻或作火。今按﹕上文言不聞鳳鳴﹐則此當作鴻。﹞

丹穴五色羽﹐其名爲鳳凰。﹝《山海經》﹕「丹穴之山﹐有鳥狀如雞﹐五色而文﹐名曰鳳。」是鳥也見則天下大安寧。﹞昔周有盛徳﹐此鳥鳴髙岡。﹝《詩﹟捲阿》﹕「鳳凰鳴矣﹐於彼髙岡。」﹞和聲隨祥風﹐窕相飄揚。﹝窕或作﹐或作窈窕﹐或又作窕﹐而《舉正》攺窕爲窈。按﹕卽窈字﹐旣連用之﹐不應異體﹐或是字一作窈耳。﹐烏皎切。窕﹐徒了切。﹞聞者亦何事﹖但知時俗康。自從公旦死﹐﹝公或作姬。﹞千載其光。﹝卽杜子美《鳳凰臺》詩﹐所謂「西伯今寂寞﹐鳳聲亦悠悠」也。﹞吾君亦勤理﹐遲爾一來翔。﹝《易》﹕「遲歸有時。」《漢書》﹕「側席遲士。」遲﹐待也﹐音稚。﹞

●卷二﹟古詩二【北極贈李觀】

﹝觀字元賓﹐其先隴西人。貞元八年﹐與公同舉進士。﹞

北極有羈羽﹐南溟有沈鱗。﹝南溟﹐見《莊子﹟逍遙篇》鯤鵬之說。羈羽﹐謂鵬。沈鱗﹐謂鯤也。以諭己與觀相遇之意。﹞川原浩浩隔﹐影響兩無因。風雲一朝會﹐變化成一身。誰言道裏遠﹐﹝裏或作理﹐非是。陶詩云「不怨道里長。」正作裏。﹞感激疾如神。我年二十五﹐﹝時貞元八年也﹐歲在壬申。按李漢集序﹐公生於大歷之戊申三年﹐自壬申逆數至戊申﹐公時年二十五矣。﹞求友昧其人。哀歌西京市﹐乃與夫子親。﹝夫子謂觀。﹞所尙苟同趨﹐﹝尙或作向。趨﹐《孟子》云「三子者不同道﹐其趨一也。」注﹕趨﹐讀如趣。﹞賢愚豈異倫。方爲金石姿﹐萬世無緇燐。無爲兒女態﹐﹝兒女或作女兒﹐非是。﹞憔悴悲賤貧。

【此日足可惜贈張籍】

﹝籍字文昌﹐吳郡人﹐嘗爲公所薦送。貞元十五年﹐公時在徐﹐籍往謁公﹐未幾辭去。公惜別﹐故作是詩以送之。詩中雜用韻又疊用韻﹐張籍祭公詩用此格。歐陽公云「退之工於用韻﹐得寬韻則波瀾橫溢﹐泛入旁韻﹐如《此日足可惜》之類是也。得窄韻則不復旁出﹐因難見巧﹐如《病中贈張十八》之類是也。」按﹕此詩與《元和聖徳詩》﹐多從古韻﹐讀之者當始終以協聲求之﹐非所謂雜用韻也。﹞

此日足可惜﹐此酒不足嘗。﹝不足或作不可。﹞捨酒去相語﹐﹝去一作須。今按﹕須字無理﹐或是復字﹐傳寫誤爾。﹞共分一日光。念昔未知子﹐孟君自南方。﹝孟郊也。﹞自矜有所得﹐言子有文章。我名屬相府﹐﹝公仕董晉幕府。﹞欲往不得行。﹝或作驤。﹞思之不可見﹐百端在中腸。﹝謂懷思也。﹞維時月魄死﹐﹝《漢﹟律曆志》﹕「死魄﹐朔也。生魄﹐望也。」﹞冬日朝在房﹐﹝《月令》﹕「孟冬之月﹐日在房。」﹞驅馳公事退﹐聞子適及城。﹝或作墻。此詩視古用韻﹐不入今韻者﹐多爲後學以意妄攺。吳才老云「詩人用行字韻二十有五﹐無葉今讀者。」此詩後用「東去趨彭城」﹐「諒知有所成」﹐皆庚韻也﹐何獨於此疑之。﹞命車載之至﹐引坐於中堂﹐開懷聽其說﹐往往副所望。孔丘歿已遠﹐仁義路久荒﹐紛紛百家起﹐詭怪相披猖。長老守所聞﹐後生習爲常。少知誠難得﹐純粹古已亡。﹝古一作固。﹞譬彼植園木﹐有根易爲長。畱之不遣去﹐館置城西旁﹐歲時未云幾﹐浩浩觀湖江。﹝未或作來﹐江或作湘﹐非是。植園木以諭籍之始從學也﹐觀湖江以諭其成也。﹞眾夫指之笑﹐謂我知不明﹐兒童畏雷電﹐魚鱉驚夜光。州家舉進士﹐選試繆所當﹐﹝汴州舉進士﹐公爲考官﹐試《反舌無聲》詩﹐籍中等。﹞馳辭對我策﹐章句何煒煌。相公朝服立﹐工席歌《鹿鳴》。禮終樂亦闕﹐相拜送於庭。之子去須臾﹐赫赫流盛名。竊喜復竊嘆﹐﹝竊喜復﹐或作慷慨仍。﹞諒知有所成。人事安可恆﹐奄忽令我傷。聞子髙第日﹐正從相公喪﹐﹝貞元十五年﹐髙郢知舉﹐籍登第。是歲二月﹐晉卒﹐公護其喪行。﹞哀情逢吉語﹐惝難爲雙。﹝惝或作忄敞。《楚辭﹟遠遊》作惝﹐《相如傳》作敞。忄敞﹐音敞。﹐許切。﹞暮宿偃師西﹐﹝偃師﹐縣名﹐今在洛州。﹞徒展轉在牀。﹝諸本作「展轉在空牀」。今按﹕或當從諸本。﹞夜聞汴州亂﹐﹝二月乙酉﹐宣武軍亂﹐殺畱後陸長源。﹞繞壁行彷徨。我時畱妻子﹐﹝時畱或作乃棄。﹞倉卒不及將﹐相見不復期﹐零落甘所丁。驕女未絕乳﹐念之不能忘。忽如在我所﹐﹝或作其側﹐所或作前﹐或作側。﹞耳若聞啼聲。中途安得返﹐一日不可更。俄有東來說﹐我家免罹殃﹐乘船下汴水﹐東去趨彭城。﹝公妻子先往徐州。《唐﹟地理誌》﹕「徐州﹐彭城郡。」﹞從喪朝至洛﹐﹝方無朝字﹐洛下有陽字。今按﹕朝至洛﹐蓋用《洛誥》語。又下文云「日西入軍門」﹐則此當作「朝至洛」明矣。﹞還走不及停。﹝還或作旋。﹞假道經盟津﹐﹝卽孟津也。﹞出入行澗岡。日西入軍門﹐羸馬顚且僵。主人願少畱﹐﹝時李元爲河陽節度﹐主人謂元也。﹞延入陳壺觴。卑賤不敢辭﹐忽忽心如狂。飲食豈知味﹐絲竹徒轟轟。﹝呼宏切。﹞平明脫身去﹐決若驚鳧翔。黃昏次汜水﹐﹝汜水在河南成臯縣。《詩﹟江有汜》。汜音似。﹞欲過無舟航﹐﹝遇或作濟。﹞號呼久乃至﹐夜濟十里黃。﹝《前漢﹟地理誌》﹕「陳畱郡外黃縣有黃溝。」﹞中流上灘氵單﹐﹝灘﹐方作沙。氵單﹐或作澤。郭璞曰﹕江東人呼水中沙堆爲氵單。卽灘也。音但。今按﹕下句便有沙字﹐恐只當作灘﹐二字復出﹐如上句言舟航之類。﹞沙水不可詳﹐驚波暗合沓﹐星宿爭翻芒。轅馬躅鳴﹐﹝諸本或作「馬乏復悲鳴」﹐或作「馬躅鳴悲」。﹞左右泣僕童。甲午憩時門﹐臨泉窺鬥龍。東西出陳許﹐陂澤平茫茫。﹝方作「茫茫平」﹐云用古韻。今按﹕此詩固用古韻﹐然皆因其語勢之自然﹐未嘗作意捨此而用彼也。諸本只作「陂澤平茫茫」﹐韻諧語協﹐本無不可。若作「陂澤茫茫平」﹐卻覺不響。不應以欲用古韻之故﹐牽挽而彊就之也。又按﹕別本平或作路。而或作何者﹐語意尢勝。讀者詳之。﹞道邊艸木花﹐紅紫相低昂﹐百里不逢人﹐角角雄雉鳴。﹝角音谷﹐見《集韻》。雄雉或作雉ず。﹞行行二月暮﹐乃及徐南疆。下馬步堤岸﹐上船拜吾兄。﹝公有三兄﹐皆早世。見於集中者﹐云卿之子兪﹐紳卿之子岌﹐皆公從兄。或曰吾兄謂張籍﹐非也。﹞誰云經艱難﹐﹝艱或作險。﹞百口無夭殤。﹝夭或作橫。《楚辭》﹕「彊死者爲國殤。」三字全語亦見《列子》。﹞僕射南陽公﹐﹝張建封也。﹞宅我睢水陽。﹝二月末﹐公至徐州。徐泗濠節度使張建封﹐以公爲節度推官。睢﹐水名﹐在徐州。公與孟東野書云「主人與余有故﹐居餘符離睢水上。」卽此也。﹞篋中有餘衣﹐盎中有餘糧。閉門讀書史﹐﹝讀或作閱。﹞窗戶忽已涼。﹝諸本多作「淸風窗戶涼」﹐或作「窗戶風已涼」﹐或作「窗戶淸風涼」。今按﹕公以二月末到徐﹐不知此詩何時作。若夏卽當作淸風窗戶涼﹐若秋卽當作窗戶風已涼。﹞日念子來遊﹐子豈知我情﹖別離未爲久﹐辛苦多所經。對食每不飽﹐共言無倦聽。連延三十日﹐晨坐達五更。我友二三子﹐﹝友或作有。﹞宦遊西在京﹐東野窺禹穴﹐﹝禹穴在會稽。﹞李翺觀濤江﹐﹝李翺字習之﹐公兄之胥也。李習之《論性》末云「南觀濤江﹐入於越﹐而吳郡陸參存焉﹐與之言。參曰﹕尼父之心也。」翺觀濤江﹐豈此時乎﹖﹞蕭條千萬里﹐會合安可逢﹖淮之水舒舒﹐楚山直叢叢﹐子又捨我去﹐我懷焉所窮﹖﹝焉或作安。﹞男兒不再壯﹐百歲如風狂。﹝方作狂風。今按﹕方亦彊用古韻之過﹐不如只作風狂﹐語勢尢鍵。﹞髙爵尙可求﹐無爲守一鄕。﹝按﹕此篇押二光字﹐二鳴字﹐二更字﹐二狂字。胡仔謂退之好重疊用韻﹐以競之意﹐蓋不卹其爲病也。﹞

【幽懷】

幽懷不能寫﹐﹝能或作可。﹞行此春江潯。適與佳節會﹐士女競光陰。凝妝耀州渚﹐繁吹蕩人心。﹝《禮記》﹕命樂師大合吹。吹﹐尺僞切。人或作神﹐非是。﹞間關林中鳥﹐亦知和爲音。﹝諸本作「知時爲和音」﹐非是。然今本疑亦有誤﹐或恐爲是其字。﹞豈無一樽酒﹐自酌還自吟。但悲時易失﹐﹝《西漢﹟蒯通傳》﹕「時者難值而易失。」﹞四序疊相侵。我歌君子行﹐﹝《古樂府》有《君子行》。﹞視古猶視今。﹝《列子﹟楊朱篇》﹕楊子曰「世事苦樂﹐古猶今也。」﹞

【君子法天運】

君子法天運﹐四時可前知。﹝可或作每。﹞小人惟所遇﹐寒暑不可期。利害有常勢﹐取捨無定姿。焉能使我心﹐皎皎遠憂疑。

【落葉送陳羽】

﹝或作葉落﹐篇首同﹐非是。羽與公同登第。﹞

落葉不更息﹐斷蓬無復歸。飄搖終自異﹐邂逅暫相依。悄悄深夜語﹐悠悠寒月輝。誰云少年別﹐流淚各沾衣﹗

【歸彭城】

﹝彭城﹐徐也。公作《歐陽詹哀詞》云「貞元十五年冬﹐某爲徐州從事﹐朝正於京師。」而此詩曰《歸彭城》﹐明年自京歸徐也。天下兵又動﹐謂十五年秋起諸道兵討吳少誠。前年關中旱﹐謂十四年冬京師饑。去歲東郡水﹐謂十五年秋鄭滑水。事見《齪齪》詩。東郡或作東洛﹐非也。﹞

天下兵又動﹐太平竟何時﹖︳謨者誰子﹖無乃失所宜。前年關中旱﹐閭井多死饑。﹝或作饑。﹞去歲東郡水﹐﹝郡或作洛﹐非也。《舊紀》﹕「貞元十五年秋﹐鄭﹑滑大水。」﹞生民爲流屍。上天不虛應﹐禍福各有隨。我欲進短策﹐無由至彤墀。﹝彤或作丹。﹞刳肝以爲紙﹐瀝血以書辭。上言陳堯舜﹐下言引龍夔﹐言詞多感激﹐文字少葳蕤。﹝葳或作萎。「紛葳蕤以及Ш」﹐見陸機《文賦》。今按﹕葳蕤已見《楚辭》。葳音逶﹐蕤音。﹞一讀已自怪﹐再尋良自疑。食芹𨿽云美﹐獻禦固已癡。﹝《說文》﹕「芹﹐楚葵也。」《列子》﹕「宋有田夫喜食芹者﹐對鄕豪稱之。鄕豪取而嘗之﹐蜇於口﹐慘於腹。眾哂而怨之﹐其人大慚。」晉嵇康《與山濤書》曰「野人有快炙背而美芹子﹐欲獻之至尊﹐𨿽有區區之意﹐亦已疏矣。」﹞緘封在骨髓﹐耿耿空自奇。昨者到京師﹐屢陪髙車馳。周行多俊異﹐﹝行﹐胡郎切。﹞議論無瑕疵﹐見待頗異禮﹐未能去毛皮﹐到口不敢吐﹐徐徐俟其。﹝揚子曰「可抵乎﹖」﹐罅也。﹐虛宜切。﹞歸來戎馬間﹐驚顧似羈雌﹐﹝枚乘曰「日暮則迷鳥羈雌宿焉。」《選﹟晚出西射堂》詩﹕「羈雌戀舊侶﹐迷鳥懷故林。」注﹕羈﹐無偶也。﹞連日或不語﹐終朝見相欺。﹝相﹐方作我。見相或作相見。今按﹕此三字三本疑皆有誤。﹞乘閒輒騎馬﹐茫茫詣空陂﹐遇酒卽酩酊﹐君知我爲誰﹖﹝《晉書》﹕「山簡出爲徵南將軍﹐鎭襄陽時﹐有童子歌曰﹕『山公出何許﹐往至髙陽池。日夕倒載歸﹐酩酊無所知。時時能騎馬﹐倒著白接籬。舉鞭問葛疆﹐何如並州兒。』」﹞

【醉後﹝一作醉客﹞】

煌煌東方星﹐﹝魏道輔云「夏英公竦評老杜《初秋月》云﹕『微升紫塞外﹐已隱暮云端。』意主肅宗也。吾觀退之『煌煌東方星』﹐其順宗時作乎﹖東方﹐謂憲宗在儲宮也。」按史﹐貞元二十一年正月﹐順宗卽位﹐三月立廣陵王純爲皇太子﹐八月立爲皇帝﹐是爲憲宗。﹞柰此眾客醉。初喧或忿爭﹐﹝一作紛爭﹐或作爭忿。﹞中靜雜嘲戲﹐﹝雜或作帷。「雜以嘲戲」﹐《選﹟典論》全語。﹞淋漓身上衣﹐﹝漓或作浪。﹞顚倒筆下字。人生如此少﹐酒賤且勤置。

【醉贈張祕書】

﹝今本下或注徹字。徹﹐元和四年進士﹐此詩元和初作﹐徹猶未第。公五六年間﹐皆在東都﹐此詩蓋在長安日作﹐非徹也。﹞

人皆勸我酒﹐我若耳不聞。今日到君家﹐呼酒持勸君。爲此座上客﹐﹝方作士﹐非是。《後漢﹟孔融傳》﹕「融字文舉﹐性寬容少忌﹐好士﹐喜誘益後進。及退閒職﹐賓客日盈其門。常嘆曰﹕『座上客常滿﹐樽中酒不空﹐吾無憂矣。』」﹞及餘各能文。君詩多態度﹐藹藹春空云。東野動驚俗﹐天葩吐奇芬。張籍學古淡﹐軒鶴避雞羣。﹝《晉書》﹕「嵇紹始入洛﹐或謂王戎曰﹕『昨於稠人中見嵇紹﹐昂昂然如野鶴之在雞羣。』」鶴﹐方及諸本皆作昂。今按﹕此言張籍學古淡而不鶩於綺靡﹐如以乘軒之鶴而反避雞羣也。又軒鶴乃與天葩之句相偶。﹞阿買不識字﹐﹝趙堯夫曰「或問阿買是退之何人﹐答云退之侄﹐必有所據而云。」此必其子侄小字。﹞頗知書八分﹐﹝秦壞古文有八體。其一隸書﹐今八分也。《書苑》云「八分者﹐秦羽人上谷王次仲飾隸書爲之﹐鐘繇謂之章程書。」漢蔡邕以隸作八分體。蓋八分之後﹐又分此法﹐謂之八分。杜甫《八分歌》云﹕陳倉石鼓今巳訛﹐大小二篆生八分。﹞詩成使之寫﹐亦足張吾軍。﹝《左傳》桓公六年﹕「楚斗伯比曰﹕『我張吾三軍。』」張﹐豬亮切。﹞所以欲得酒﹐爲文俟其醺﹐酒味旣泠冽﹐酒气又氛氳﹐﹝泠或作冷﹐气或作煙﹐氛或作氤。氛氳﹐盛貌。字見《選﹟雪賦》。﹞性情漸浩浩﹐諧笑方云云﹐此誠得酒意﹐餘外徒繽紛。長安眾富兒﹐盤饌羅膻葷﹐不解文字飲﹐惟能醉紅裙。𨿽得一餉樂﹐有如聚飛蚊。今我及數子﹐固無蕕與薰。﹝《左氏》僖公四年﹕「一薰一蕕﹐十年尙猶有臭。」﹞險語破鬼膽﹐髙詞媲皇墳。﹝《書序》﹕「伏羲﹑神農皇帝之書﹐謂之三墳。」皇墳﹐三皇墳書也。媲或作動。﹞至寶不雕琢﹐﹝或作彖。﹞神功謝鋤耘。方今向泰平﹐元凱承華勛﹐﹝八元八凱﹐名氏見《左傳》文十八年。時憲宗卽位﹐杜黃裳﹑鄭餘慶﹑李吉甫﹑裴﹑李藩之徒﹐相繼爲相﹐故云。﹞吾徒幸無事﹐庶以窮嘲曛。

【同冠峽】

﹝集有《同冠峽》二詩﹐皆貞元十九年貶陽山後作。﹞

南方二月半﹐春物亦已少。維舟山水間﹐晨坐聽百鳥。宿云尙含姿﹐朝日忽升曉。羈旅感和鳴﹐﹝和鳴或作陽和。﹞囚拘念輕矯。﹝和鳴﹑輕矯﹐皆指百鳥而言也。﹞潺淚久迸﹐﹝久或作交。《楚辭》﹕「橫流涕兮潺。」﹞詰曲思增繞。行矣且無然﹐蓋棺事乃了。﹝劉毅云「丈夫兒蹤迹不可尋常﹐便混羣小中﹐蓋棺事方定矣。」﹞

【送惠師】

﹝詩云自來連州寺﹐當在陽山時作。陽山﹐連屬邑也。惠名元惠﹐公爲王弘中作《宴喜亭記》﹐謂其在連州與學佛之人景常﹑元惠者遊﹐卽惠師也。﹞

惠師浮屠者﹐乃是不羈人。﹝不羈者﹐以馬爲諭﹐言不受羈也。鄒陽《上吳王書》﹕「使不羈之士﹐與牛馬同皂。」﹞十五愛山水﹐超然謝朋親。﹝或作同隱淪。﹞脫冠剪頭髮﹐﹝頭或作短。按﹕下對蹤塵﹐當作頭髮。﹞飛步遺蹤塵。﹝飛或作孤。﹞發迹入四明﹐﹝四明﹐山名﹐在明州。﹞梯空上秋﹐遂登天臺望﹐﹝天臺﹐山名﹐在臺州。﹞眾壑皆嶙峋。﹝上音鄰﹐下音詢。﹞夜宿最髙頂﹐舉頭看星辰。光芒相照燭﹐南北爭羅陳。玆地絕翔走﹐自然嚴且神。微風吹木石﹐彭湃聞韶鈞。﹝澎音彭。湃﹐音拜。﹞夜半起下視﹐﹝夜半或作半夜﹐或作中夜。﹞溟波銜日輪。魚龍驚踴躍﹐叫嘯成悲辛。﹝嘯或作笑。《選﹟海賦》及鮑﹑謝詩多用叫嘯字。﹞怪气或紫赤﹐敲磨共輪。金鴉旣騰翥﹐﹝隋孟康《詠日》詩﹕「金烏升曉气﹐玉鑑漾晨曦。」《楚辭》﹕「鸞鳥軒翥而翔飛。」﹞六合俄淸新。常聞禹穴奇﹐東去窺甌閩。越俗不好古﹐流傳失其眞。幽蹤邈難得﹐聖路嗟長堙。﹝聖路﹐謂舜﹑禹南巡之路。﹞回臨浙江濤﹐屹起髙峨岷。壯志死不息﹐﹝《越絕書》﹕「子胥死﹐捐於大江﹐發憤馳騰﹐气若奔馬﹐乃歸神大海。」《水經》云「錢塘江濤﹐二月八月最髙﹐峨峨二丈有餘。《吳越春秋》以爲子胥﹑文種之神﹐謂此也。」﹞千年如隔晨。是非竟何有﹖棄去非吾倫。淩江詣廬嶽﹐﹝廬山在江州。﹞浩蕩極遊巡。崔沒云表﹐陂陀浸湖淪。是時雨初霽﹐懸瀑垂天紳。﹝天或作大。宋之問詩﹕「雨巖天作帶﹐云壑樹披衣。」孟東野詩亦嘗用天紳字。﹞前年往羅浮﹐﹝羅浮﹐山名﹐在今廣州增城﹑博羅二縣之境。﹞步戛南海ぞ。大哉陽徳盛﹐榮茂恆畱春。鵬て墮長翮﹐﹝て或作騫﹐て從鳥﹐虛言切﹐飛舉也。從馬者﹐起虔切﹐虧也。今字多誤用﹐故詳之。﹞鯨戲側修鱗。自來連州寺﹐曾未造城﹐日攜靑雲客﹐﹝云或作春﹐李白詩多用靑雲客字。﹞探勝窮崖濱。太守邀不去﹐﹝或作往﹐或作得。﹞羣官請從頻。﹝或作「其志信不羣」。﹞囊無一金資﹐翻謂富者貧。﹝謂或作爲。﹞昨日忽不見﹐我令訪其鄰。奔波自追及﹐﹝波或作走。﹞把手問所因。顧我卻興嘆﹕﹝我卻或作卻我。﹞君寧異於民﹖離合自古然﹐辭別安足珍﹖吾聞九疑好﹐﹝《皇覽》曰「九疑在零陵營道縣﹐其山九疑相似﹐故名九疑﹐舜葬於此。」﹞夙志今欲伸。﹝欲或作願。﹞斑竹啼舜婦﹐﹝《博物志》﹕「洞庭之山﹐帝之二女以涕揮竹﹐竹盡斑。」﹞淸湘沈楚臣。﹝《史記》﹐屈原仕楚﹐爲上官大夫所讒﹐懷石投汨羅而死﹐卽淸湘也。﹞衡山與洞庭﹐﹝衡山在衡州﹐洞庭在嶽州。﹞此固道所循。尋嵩方抵洛﹐﹝嵩髙在洛。﹞歷華遂之秦。﹝太華山在華州。﹞浮游靡定處﹐偶往卽通津。吾言子當去﹐子道非吾遵。江魚不池活﹐野鳥難籠馴。﹝鳥或作鶩。﹞吾非西方教﹐憐子狂且醇﹔吾嫉惰遊者﹐憐子愚且諄。去矣各異趣﹐何爲浪沾巾﹖﹝浪或作淚。﹞

【送靈師】

﹝此詩貞元十九年夏在連州陽山作也。云王員外者﹐仲舒也。仲舒時亦謫連州司戶﹐見《宴喜亭記》。﹞

佛法入中國﹐爾來六百年。﹝按﹕後漢明帝夢見金人﹐問羣臣﹐或曰﹕西方有神﹐名曰佛﹐其形長丈六尺﹐而金色。於是遣使天竺問佛道法﹐圖畫形象以歸。其教因流入中國。此詩據漢明帝時言之爾﹐故其《佛骨表》云「自後漢時流入中國。」又云「漢明帝時始有佛法也」。《漢武故事》﹕「昆邪王殺休屠王來降﹐得其金人之神﹐置之甘泉宮。」則是佛入中國﹐始自漢武。至成﹑哀間﹐已有經矣。杜致《行守編》亦曰「漢武作昆明池﹐掘地得黑灰﹐東方朔云﹕可問西域道人。西域道人﹐佛之徒也。」又《開皇歷代三寶記》云「劉向稱予覽典籍﹐已見有經﹐將知周時九流釋典﹐秦𨿽除﹐漢興復出。」則先漢之前﹐逆至於周﹐有佛有經﹐其來也遠。範曄胡爲以謂明帝之時﹐佛始入中國耶﹖退之一世大儒﹐非承襲謬誤者﹐將由心惡其教﹐不復詳考其源流所自耳。﹞齊﹝平也。﹞民逃賦役﹐髙士著幽禪。官吏不之制﹐﹝或作禁。﹞紛紛聽其然。﹝紛紛或作紛紜。﹞耕桑日失隸﹐朝署時遺賢。靈師皇甫姓﹐胤冑本蟬聯。少小涉書史﹐早能綴文篇。中間不得意﹐失迹成延遷。逸志不拘教﹐軒騰斷牽攣。圍棋斗白黑﹐生死隨機權。六博在一擲﹐﹝《楚辭》宋玉《招魂》﹕「﹛艸昆﹜蔽象棋有六博。」﹞梟盧叱回旋。﹝梟或作呼﹐或作梟。宋劉毅與劉裕樗蒲﹐毅以爲不能﹐裕惡之﹐因按五木﹐旣而四子俱黑﹐其一子轉躍未定﹐裕厲聲喝之﹐卽成盧﹐毅意殊不快也。宋玉《招魂》有「成梟而牟呼五白」。梟﹐勝也。杜詩﹕「袒跣不肯成梟盧。」梟﹐古堯切。《廣韻》﹕「梟子﹐樗蒲采名。」唐《李文公集﹟五木經》﹕「采六開塞塔禿橛梟。」則梟宜從梟。梟﹐居言切。﹞戰詩誰與敵﹐浩汗橫戈。﹝戰詩或作爭戰﹐或作文戰﹐或作詩戰。戰詩﹑戰文﹐唐人語也。白樂天「戰文重掉鞅」﹐劉夢得「戰文矛戟深」。誰與﹐方作與誰﹐非是。﹐小矛也。《方言》﹕「掉湖之間﹐謂矛爲。」《選》﹕「戈彗云。」一音蟬﹐又音延。﹞飲酒盡百﹤角戔﹥﹐﹝﹤角戔﹥或作﹐或作戔。﹞嘲諧思逾鮮。﹝逾或作愈。﹞有時醉花月﹐髙唱淸且綿。﹝髙唱淸或作淸唱髙。﹞四座咸寂默﹐杳如奏湘弦。尋勝不憚險﹐黔江屢洄沿。﹝黔州有黔江縣。《爾雅》﹕「逆流而上曰溯洄。」《詩》﹕「溯洄從之。」《書》﹕「沿於江海。」注云「順流而下曰沿。」《選》﹕「水涉盡洄沿。」洄音回﹐沿音緣。﹞瞿塘五六月﹐﹝瞿塘﹐三峽也。《荊州記》﹕「灩如馬﹐瞿塘莫下。灩如象﹐瞿塘莫上。」杜詩﹕「好過瞿塘灩堆。」瞿音衢。﹞驚電讓歸船。﹝讓或作攘﹐非是。姚令威云「讓﹐責怒也。」此只謂歸舟急於驚電耳﹐讓如「厥大誰與讓」之讓。﹞怒水忽中裂﹐千尋墮幽泉。﹝尋或作潯。今按﹕潯與尋同。﹞環回勢益急﹐仰見團團天。﹝下團字一作圓。﹞投身豈得計﹐性命甘徒捐。浪沫蹙翻湧﹐漂浮再生全。同行二十人﹐﹝二﹐諸本作三。﹞魂骨俱坑塡﹔靈師不掛懷﹐冒涉道轉延。開忠二州牧﹐﹝魏道輔謂二牧﹐韋處厚﹑白居易也。二公出守在元和末﹐此詩作於貞元二十年間﹐考其時﹐非也。﹞詩賦時多傳。失職不把筆﹐珠璣爲君編。彊畱費日月﹐密席羅嬋娟。昨者至林邑﹐﹝林邑﹐今州地。﹞使君數開筵。逐客三四公﹐盈懷贈蘭荃。湖遊泛漭沆﹐﹝湖或作湘。此言在林邑日﹐非湘地也。今按﹕湖遊對溪宴乃切。﹞溪宴駐潺溪。別語不許出﹐行裾動遭牽。鄰州競招請﹐書札何翩翩。十月下桂嶺﹐﹝桂嶺縣在賀州。﹞乘寒恣窺緣。落落王員外﹐﹝謂王仲舒自戶部員外郎貶爲連州司戶。﹞爭迎獲其先。自從入賓館﹐占﹝A092﹞久能專。吾徒頗攜被﹐﹝頗或作或﹐被或作之。﹞接宿窮歡妍。聽說兩京事﹐分明皆眼前。縱橫雜謠俗﹐瑣屑咸羅穿。材調眞可惜﹐朱丹在磨研。方將斂之道﹐且欲冠其顚。韶陽李太守﹐﹝李一作季。﹞髙步陵雲煙。得客輒忘食﹐開囊乞繒錢。﹝繒或作緡。﹞手持南曹敍﹐﹝謂王員外仲舒也。《墓志》云「所謂文章﹐無世俗气。」﹞字重靑瑤鐫﹐古气參《彖系》﹐﹝方作象。今按杜詩﹕「前哲垂《彖系》。」﹞髙標摧《太玄》。維舟事干謁﹐披讀頭風痊。﹝《莊子》﹕「今予病少痊。」《典略》曰﹕魏太祖以陳琳管記室﹐作諸書及檄艸成﹐呈太祖。太祖先苦頭風﹐是日疾發﹐讀琳所作﹐翕然起曰「此愈我病。」痊音詮﹐又張緣切。﹞還如舊相識﹐﹝還如或作頗似。﹞傾壺暢幽ぉ。以此復畱滯﹐歸驂幾時鞭﹖

【縣齋有懷】

﹝此詩陽山縣齋作。貞元十九年﹐公以言事出﹐至是二十一年﹐順宗卽位﹐而作是詩。「嗣皇新繼明」﹐謂順宗也。﹞

少小尙奇偉﹐平生足悲吒。﹝《選》郭景純《遊仙詩》﹕「撫心獨悲吒。」杜詩﹕「令人幾悲吒。」吒﹐陟駕切。﹞猶嫌子夏儒﹐肯學樊遲稼﹖事業窺臯稷﹐﹝或作稷Ι。﹞文章蔑曹謝。濯纓起江湖﹐綴雜蘭麝。悠悠指長道﹐去去策髙駕。誰爲傾國媒﹐﹝《李延年傳》﹕「漢武歌曰﹕『北方有佳人﹐絕世而獨立。一顧傾人城﹐再顧傾人國。』」﹞自許連城價。﹝《史記》﹕趙王得楚和氏璧﹐秦昭王聞之﹐願以十五城價請易璧。﹞初隨計吏貢﹐﹝漢武帝元光六年﹐徵吏民有明當世之務﹐令與計偕。計﹐謂上計吏簿也。郡國每歲遣詣京師上之﹐貢士偕焉。﹞屢入澤宮射。﹝《禮記》﹕「諸侯歲貢士於天子﹐天子試之於射宮。」又曰「天子將祭﹐必先習射於澤。澤者﹐所以擇士。已射於澤﹐而後射於射宮。」注﹕澤﹐宮名。﹞𨿽免十上勞﹐﹝《戰國策》﹕「蘇秦說秦惠王﹐書十上而說不行。」﹞何能一戰霸﹗﹝僖二十七年《左氏》曰「一戰而霸﹐文之教也。」公自貞元八年中進士第﹐貢於京師﹐至貞元十年﹐屢試博學宏詞不中。能﹐一作曾。﹞人情忌殊異﹐世路多權詐。﹝多或作重。﹞蹉跎顏遂低﹐摧折气愈下。冶長信非罪﹐﹝《論語》﹕「子謂公冶長可妻也﹐𨿽在縲紲之中﹐非其罪也。」﹞侯生或遭罵。﹝《史記》﹕「魏有隱士曰侯嬴﹐公子無忌虛左迎之。嬴有客在市屠中﹐引車入市﹐下見其客朱亥﹐睥睨久立﹐與其客語。從騎皆竊罵侯生。」﹞懷書出皇都﹐﹝貞元十一年﹐公東歸河陽。皇都﹐京師也。﹞銜淚渡淸灞。﹝灞水出藍田谷西北而入渭。﹞身將老寂寞﹐志欲死閒暇。朝食不盈腸﹐冬衣才掩髂。﹝髂﹐腰骨。《前漢》「折脇拉髂」。髂﹐枯駕切。﹞軍書旣頻召﹐戎馬乃連跨。大梁從相公﹐﹝貞元十二年﹐從汴州董晉幕。﹞彭城赴僕射。﹝貞元十五年﹐公從徐州張建封幕。﹞弓箭圍狐兔﹐絲竹羅酒﹝B105﹞。﹝之夜切﹐卽炙字。﹞兩府變荒涼﹐﹝荒或作炎﹐此言董晉﹑張建封貞元十五年﹑十六年相繼殂謝也。﹞三年就休假。求官去東洛﹐﹝去或作來﹐或作「去官來東洛」。公自貞元十六年張建封薨﹐歸洛陽﹐至十九年始除監察禦史。﹞犯雪過西華。塵埃紫陌春﹐風雨靈臺夜。名聲荷朋友﹐援引乏姻婭。𨿽陪彤庭臣﹐﹝𨿽或作偶﹐或作仰。陪或作偶。皆非是。﹞詎縱靑冥靶。﹝冥或作云。﹞寒空聳危闕﹐曉色曜修架。捐軀辰在丁﹐﹝貞元十九年十二月﹐公以監察禦史上《天旱人饑疏》﹐貶陽山令。「辰在丁」﹐謂上疏之日也。曹子建《三良詩》﹕「誰言捐軀易﹖殺身誠獨難。」﹞鎩翮時方礻昔。﹝鎩﹐鳥羽病。《選》﹕「鸞翮有時鎩。」礻昔﹐年終祭名。《廣雅》﹕「夏曰淸祀﹐商曰嘉平﹐周曰大礻昔﹐秦曰臘。」公之貶陽山令﹐其出以十二月﹐故時方礻昔也。鎩﹐所介切。礻昔音乍。﹞投荒誠職分﹐領邑幸寬赦。湖波翻日車﹐嶺石坼天罅。毒霧恆燻晝﹐炎風每燒夏。雷威固已加﹐颶勢仍相借。﹝颶風已上《江陵途中寄三學士》詩注。颶音巨。﹞气象杳難測﹐聲音吁可怕。夷言聽未慣﹐越俗循猶乍。﹝循或作修﹐非是。﹞指摘兩憎嫌﹐睢盱互猜訝。﹝《列子》﹕「老子﹕而睢睢而盱盱﹐而誰與居。」睢音隳﹐盱音吁。﹞只緣恩未報﹐豈謂生足藉。嗣皇新繼明﹐﹝永貞元年﹐順宗卽位。新方作帝﹐非是。﹞率土日流化。惟思滌瑕垢﹐長去事桑柘。嵩開云扃﹐壓潁抗風榭﹐禾麥種滿地﹐梨棗栽繞捨。兒童稍長成﹐雀鼠得驅嚇。﹝《莊子》﹕「鴟得腐鼠﹐雛過之﹐仰而視之曰嚇。」注﹕怒而拒物聲。嚇音罅。﹞官租日輸納﹐村酒時邀迓。閒愛老農愚﹐歸弄小女奼。﹝《後漢》﹕「奼女工數錢。」奼﹐陟駕切。﹞如今便可爾﹐何用畢婚嫁。﹝《後漢》﹕「向長字子平﹐隱居不仕。建武中﹐男女娶嫁旣畢﹐敕家事勿相關﹐當如我死也。」齊蕭惠基嘗謂所親曰「須婚嫁畢﹐當歸老舊廬。」公反之爾。﹞

【合江亭】

﹝諸本作《題合江亭寄刺史鄒君》﹐今從閣﹑杭﹑蜀本。篇內三處注文﹐亦用蜀本。鄒君﹐逸其名。亭故相齊映所作﹐故曰「維昔經營初﹐邦君實王佐」。前刺史元澄無政﹐廉使中丞楊公憑奏黜之﹐遂用鄒公。其曰「中丞黜凶邪」﹐指此意也。公永貞元年七月初﹐自陽山量移江陵﹐道衡山﹐詩所以作。此亭在衡州負郭﹐今之石鼓頭﹐卽其地也。地形特異﹐巋然崛起於二水之間﹐旁有朱陵洞﹐亦謂之朱陵仙府。唐人題刻﹐散滿巖上。﹞

紅亭枕湘江﹐﹝紅或作江﹐方作洪。今按﹕歐本作紅。鮑云﹕當作紅﹐其作洪者﹐聲存而字訛也。﹞蒸水會其左。﹝蒸湘﹐二水名﹐卽靑艸湖。﹞瞰臨眇空闊﹐綠淨不可唾。維昔經營初﹐邦君實王佐。翦林遷神祠﹐買地費家貨。﹝費或作匱。﹞梁棟宏可愛﹐﹝宏或作橫。﹞結構麗匪過。伊人去軒騰﹐玆宇遂頹挫。老郎來何暮﹖髙唱久乃和。樹蘭盈九畹﹐栽竹逾萬个。﹝或作﹛固﹜﹐《史記﹟貨殖傳》﹕「竹竿萬个。」古書皆用个字。《漢﹟功臣表》始出﹛固﹜字。﹞長綆汲滄浪﹐幽蹊下坎坷。波濤夜俯聽﹐雲樹朝對臥。初如遺宦情﹐終乃最郡課。人生誠無幾﹐﹝誠或作成﹐非是。﹞事往悲豈柰。﹝或作那。﹞蕭條綿歲時﹐契闊繼庸懦。﹝《詩》﹕「死生契闊。」注﹕勤苦也。契音挈。懦﹐乃臥切。﹞勝事誰復論﹐丑聲日已播。中丞黜凶邪﹐天子閔窮餓。君侯至之初﹐閭裏自相賀。淹滯樂閒曠﹐勤苦勸慵惰。爲余掃塵階﹐﹝塵或作東﹐非是。﹞命樂醉眾座。窮秋感平分﹐新月憐半破。願書巖上石﹐勿使泥塵ネ。﹝泥塵或作塵泥。﹞

【陪杜侍禦遊湘西兩寺獨宿有題因獻楊常侍】

﹝諸本無兩字及因字。此自陽山北還過潭作﹐永貞元年秋也。湘西寺在潭州。楊常侍﹐憑也﹐時爲潭州刺史﹑湘西觀察使云。﹞

長沙千里平﹐﹝長沙﹐卽潭州也。﹞勝地猶在險。況當江闊處﹐斗起勢匪漸。﹝斗﹐頓也。匪﹐一作非。﹞深林髙玲瓏﹐靑山上琬琰。﹝上或作生。﹞路窮臺殿辟﹐佛事煥且儼。剖竹走泉源﹐開廊架崖廣。﹝《說文》﹕「廣﹐因巖爲屋。」廊﹐一作廓。﹞是時秋之殘﹐﹝之或作初。﹞暑气尙未斂。羣行忘後先﹐朋息棄拘檢。﹝朋或作困。﹞客堂喜空涼﹐﹝空或作風。﹞華榻有淸簟。澗蔬煮蒿芹﹐水果剝菱芡。﹝音儉。﹞伊余夙所慕﹐陪賞亦云忝。幸逢車馬歸﹐獨宿門不掩。山樓黑無月﹐漁火燦星點。夜風一何喧﹐杉檜屢磨。﹝磨或作摩﹐古磨摩通。﹞猶疑在波濤﹐怵惕夢成魘。靜思屈原沈﹐﹝《楚辭》﹕「屈原沈於汨羅。」﹞遠憶賈誼貶。﹝賈誼爲長沙王太傅﹐公自禦史貶陽山﹐至是量移江陵掾﹐過長沙﹐故引此二人以自比。﹞椒蘭爭妒忌﹐﹝《離騷經》曰「余以蘭爲可恃兮﹐羌無實而容長。椒專佞以慢忄舀兮﹐扌殺又欲充夫佩幃。」王逸注﹕「蘭﹐楚懷王弟司馬子蘭也。椒﹐楚大夫子椒也。」﹞絳灌共讒諂。﹝《西漢﹟賈誼傳》﹕「文帝議以誼任公卿之位﹐絳﹑灌乃毀誼曰﹕『洛陽人年少初學﹐專欲擅權﹐紛亂諸事。』於是天子以爲長沙王太傅。」顏師古注﹕絳﹐絳侯周勃。灌﹐灌嬰也。﹞誰令悲生腸﹐坐使淚盈臉。翻飛乏羽翼﹐﹝乏或作進。﹞指摘困瑕玷。﹝困﹐或作因﹐非是。﹞珥貂藩維重﹐﹝應劭《漢官儀》曰「侍中冠金蟬﹐有貂﹐貂取其內勁捍而外溫潤。」曹植戴蟬珥貂。珥﹐音耳。貂﹐丁聊切。﹞政化類分陜。﹝漢弘農縣﹐周之二伯分陜之地。《公羊》曰「自陜而東﹐周公主之。自陜而西﹐召公主之。」分陜亦見《史記》世家。珥貂分陜﹐謂憑以常侍鎭長沙也。陜音閃。﹞禮賢道何優﹐奉己事苦儉﹐大廈棟方隆﹐巨川﹤楫戈﹥行剡﹐﹝行或作初。《易﹟大過》﹕「棟陋。」《系辭》﹕「剡木爲楫。」﹞經營誠少暇﹐遊宴固已歉。﹝歐本云﹕歉俗字﹐當作慊。古書歡欣之類﹐或從心﹐或從欠﹐多通用。﹞旅程愧淹畱﹐䢐歲嗟荏苒。平生每多感﹐柔翰遇頻染﹐﹝《選》﹕「弱冠弄柔翰。」﹞展轉嶺猿鳴﹐曙燈靑ㄦㄦ。﹝燈﹐方作光。ㄦㄦ或作焰焰。今按﹕曉光不靑﹐作燈是也。﹞

【嶽陽樓別竇司直】

﹝竇司直﹐名庠﹐字冑卿。韓臯鎭武昌﹐辟庠幕府。陟大理司直﹐權領嶽州。公自陽山移江陵法曹﹐道出嶽陽樓﹐作此詩﹐永貞元年冬十月也。劉禹錫有和篇﹐足成六十韻﹐見劉集。﹞

洞庭九州間﹐厥大誰與讓﹖南匯羣崖水﹐﹝匯或作維。﹞北注何奔放。瀦爲七百里﹐吞納各殊狀。自古澄不淸﹐環混無歸向﹐炎風日搜攬﹐幽怪多冗長。﹝《選》陸機曰「故無取於冗長。」長音仗。﹞軒然大波起﹐宇宙隘而妨﹐﹝音訪﹐一作放。﹞巍峨拔嵩華﹐騰踔較健壯。﹝踔或作躍﹐《選﹟吳都賦》﹕「騰踔飛超。」﹞聲音一何宏﹐轟曷車萬兩﹐﹝曷﹐諸本作盍﹐或作揭。方定作曷﹐云﹕丘葛切﹐車聲也﹐揚雄《羽獵賦》所謂「皇車幽曷」是也。杭﹑蜀本作渴。盧仝《月蝕詩》﹐亦有「推蕩轟渴」﹐不知唐人何以訛「曷」爲渴也。今本多作磕﹐「砰磅轟磕」﹐《上林賦》語。磕與曷音義一也。﹞猶疑帝軒轅﹐張樂就空曠。﹝《莊子》﹕「黃帝張咸池之樂於洞庭之野。」﹞蛟螭露┺ね﹐﹝《選》﹕「或藏蛟螭┺ね﹐以懸鐘磬。」詳見《元和聖徳詩》。﹞縞練吹組帳﹐﹝組或作祖。今按﹕鮑照詩﹕「組帳揚春風。」﹞鬼神非人世﹐節奏頗跌踢。﹝上徒結切﹐下徒浪切。﹞陽施見誇麗﹐陰閉感淒愴。﹝感或作咸。﹞朝過宜春口﹐﹝過或作回。宜春﹐卽袁州也。﹞極北缺堤障。﹝北或作地。﹞夜纜巴陵洲﹐﹝巴陵郡卽嶽州。﹞叢芮才可傍。星河盡涵泳﹐俯仰迷下上。余瀾怒不已﹐喧聒鳴甕盎。明登嶽陽樓﹐輝煥朝日亮。飛廉戢其威﹐﹝《離騷》﹕「後飛廉使奔屬。」王逸注﹕風伯也。﹞淸晏息纖纊。﹝息或作自。按《海賦》「輕塵不飛﹐纖羅不動」。息字爲勝。﹞泓澄湛凝綠﹐物影巧相況。江豚時出戲﹐驚波忽蕩漾。﹝波或作沒。﹞時當冬之孟﹐﹝公永貞元年十月至嶽州。﹞隙窮縮寒漲。前臨指近岸﹐側坐眇難望。滌濯神魂醒﹐幽懷舒以暢。主人孩童舊﹐﹝孩童一作童孩。﹞握手乍忻悵。憐我竄逐歸﹐相見得無恙﹐﹝《風俗通》曰「恙﹐毒虫也﹐喜傷人。古人艸居露宿﹐故相勞問﹐必曰無恙。」李陵曰「霍與上官無恙乎。」又《後漢﹟蘇竟傳》﹕「君執事無恙。」恙﹐病也。﹞開筵交履舄﹐﹝《史﹟滑稽傳》﹕「履舄交錯。」﹞瀾漫倒家釀﹐﹝劉恢曰「見何次道飲﹐令人欲傾家釀。」釀﹐醞也。﹞杯行無畱停﹐﹝或作佇畱。﹞髙柱送淸唱﹐中盤進橙栗﹐投擲傾脯醬。歡窮悲心生﹐婉孌不能忘。﹝《詩》﹕「婉兮孌兮。」﹞念昔始讀書﹐志欲幹霸王﹐﹝去聲。﹞屠龍破千金﹐﹝《莊子》﹕「朱萍漫學屠龍於支離益﹐殫千金之家﹐三年技成﹐而無所用其巧。」﹞爲藝亦云亢。愛才不擇行﹐觸事得讒謗。前年出官由﹐﹝或作日﹐以前卷「上疏豈其由」之語推之﹐作由者是。但恐此與彼語意不同﹐則只作日亦通。﹞此禍最無妄。公卿采虛名﹐擢拜職天仗﹐姦猜畏彈射﹐斥逐恣欺誑。新恩移府庭﹐﹝移或作趨。﹞逼側廁諸將﹐﹝《子虛賦》﹕「逼側泌節。」注云﹕相迫也。﹞於嗟苦駑緩﹐但懼失宜當。追思南渡時﹐魚腹甘所葬﹐﹝《史記》﹕「屈原曰﹕寧赴常流而葬乎江魚腹中。」﹞嚴程迫風帆﹐劈箭入髙浪﹐顚沈在須臾﹐忠鯁誰復諒﹖生還眞可喜﹐克己自懲創。﹝克或作刻。﹞庶從今日後﹐粗識得與喪﹐事多攺前好﹐趣有獲新尙。誓耕十畝田﹐不取萬乘相﹐細君知蠶織﹐稚子已得餉﹐﹝東方朔曰「歸遺細君。」說者云﹕細君﹐朔妻之名。又云﹕細﹐小也﹐朔自比於諸侯﹐謂其妻曰小君。孫蕓銘石庵﹕「稚子拾薪﹐老夫汲澗﹐細君緝。」﹞行當掛其冠﹐生死君一訪。

【送文暢師北遊】

﹝公貞元十九年爲四門博士﹐有《送文暢師序》﹐今詩亦多序意。然公是詩﹐自陽山回爲國子博士在京師時作也。﹞

昔在四門館﹐﹝後魏太和中﹐立學於四門﹐因以爲名。隋始隸國子。公時爲四門國子博士。﹞晨有僧來謁。﹝《聞見錄》云「歐陽公於詩﹐主退之不主子美。劉仲原父每不然之。公曰﹕『子美老夫淸晨梳白頭﹐玄都道士來相訪﹐有俗气﹐退之決不道也。』仲原父曰﹕『亦退之昔在四門館﹐晨有僧來謁之句之類耳。』公賞其辯。」﹞自言本吳人﹐少小學城闕。﹝《詩》﹕「挑兮達兮﹐在城闕兮。」城闕﹐謂城郭也。﹞已窮佛根源﹐粗識事︼︷。﹝《語》﹕大車無︼﹐械無︷。注﹕︼者﹐轅端橫木以縛軛。︷者﹐轅端上曲鉤衡。︼﹐五雞切。︷﹐魚骨切。﹞攣拘屈吾眞﹐﹝或作身。漢鄒陽上書﹕「能越攣拘之語。」﹞戒轄思遠發。薦紳秉筆徒﹐聲譽耀前閥。從求送行詩﹐﹝求或作來。﹞屢造忍顚蹶。今成十餘卷﹐浩汗羅斧鉞。先生窮巷﹐未得窺剞劂。﹝《淮南子》﹕「剞劂無迹﹐人巧之妙。」剞﹐居綺切。劂音厥。或云剞作剖字。見傅毅《琴賦》。當考。﹞又聞識大道﹐何路補京刂刖﹖﹝《莊子》﹕「庸詎知進物者不息我京刂而補我劓﹖」公詩意謂文暢旣祝發爲僧﹐欲補其京刂刖而反之初可得乎﹖京刂與黥同﹐並音渠京切﹐一作﹤兀奇﹥﹐音幾。﹞出其囊中文﹐滿聽實淸越。謂僧當少安﹐艸序頗排訐。上論古之初﹐所以施賞罰﹔下開迷惑胸﹐﹛穴孝﹜豁株﹛厥木﹜。﹝何遜詩﹕「﹛穴孝﹜豁下﹛山牙﹜。」﹛穴孝﹜音哮﹐气上也。校本一用《西京賦》﹐作﹤廣孝﹥豁﹐恐非。今按﹕一本作﹤廣孝﹥豁﹐注雲開達貌。《西京賦》李善無注﹐而《篇韻》以爲宮殿貌。祝氏《音義》作﹤廣孝﹥豁﹐開達貌。潘嶽《登虎牢賦》﹕「幽谷豁以﹤廣孝﹥寥。」今亦未詳孰是﹐且從方氏作﹛穴孝﹜。《列子》﹕「吾處也﹐若﹛厥木﹜株扌勾。」注﹕斷水也。﹞僧時不聽瑩﹐﹝《莊子》﹕「是黃帝之所聽瑩也。」疏﹕聽瑩﹐疑或貌。﹞若飲水救。﹝或作渴﹐方云「公詩用今韻者﹐未嘗逾韻。此詩三十二韻﹐不應獨旁取此一韻。」今按﹕方說不知何以見此詩用今韻﹐當考。﹞風塵一出門﹐時日多如發。三年竄荒嶺﹐守縣坐深樾。﹝此言出爲陽山令。楚謂兩木交陰之下曰樾。﹞徵租聚異物﹐﹝或作物異﹐非是。﹞詭﹛制衣﹜怛巾襪。﹝﹛制衣﹜或作制﹐怛或作恆。怛﹐驚也。﹞幽窮共誰語﹖﹝共或作與。﹞思想甚含噦。﹝噦﹐逆气。《禮記》﹕「不敢噦噫嚏咳。」噦﹐於月切。﹞昨來得京官﹐﹝元和元年六月﹐自江陵召還爲國子博士。﹞照壁喜見蠍。﹝《酉陽雜俎》﹕「江南舊無蠍。開元初﹐有一主簿﹐竹筒盛過江﹐今江南往往有之﹐俗呼爲主簿虫。」杜詩﹕「每愁夜中自足蠍。」蘇內翰《聞騾馱試筆》﹕「余謫居黃州五年﹐今日離泗州北行﹐岸上騾馱聲空籠﹐意亦欣然﹐蓋不聞此聲久矣。」退之照壁喜見蠍﹐不虛語也。又《嶺南歸》云「已脫問鵬之變﹐行有見蠍之喜」﹐皆取諸此。蠍音歇。﹞況逢舊親識﹐﹝或作識知﹐親或作相。﹞無不比鶼﹛厥虫﹜。﹝《爾雅》陸徳明音義云「鶼鶼鳥一目一翅﹐相得乃飛﹐故曰兼兼。」《孔叢子》﹕北方有獸名曰﹛厥虫﹜﹐愛蛩蛩巨虛﹐食得甘艸﹐必嚙以遺﹐蛩蛩巨虛見人將來﹐必負﹛厥虫﹜以走﹐﹛厥虫﹜非愛蛩蛩巨虛也﹐爲其假足也。二獸亦非愛﹛厥虫﹜也﹐爲其得甘艸而遺之也。夫禽獸猶知比假而相報也﹐況士君子欲名利者乎。鶼﹐古恬切。﹛厥虫﹜音厥。﹞長安多門戶﹐弔慶少休歇。而能勤來過﹐重惠安可揭。﹝重惠或作惠重。丘儉詩﹕「憂責重山嶽﹐誰能爲我擔。」與此義同。﹞當今聖政初﹐﹝謂憲宗初卽位也。﹞恩澤完﹤羽﹥犭。﹝完或作寬。《禮記》「鳳以爲畜﹐故鳥不犭。麟以爲畜﹐故獸不犭。」﹤羽﹥﹐許出切。犭﹐許月切。﹞胡爲不自暇﹐飄戾逐﹛厥鳥﹜。﹝﹐鷂屬。﹛厥鳥﹜似鷹﹐尾上白﹐善掎鼠﹐﹛厥鳥﹜一名﹛揚鳥﹜。《爾雅》「﹛揚鳥﹜﹐白﹛厥鳥﹜。」﹐之然切。﹛厥鳥﹜音厥。﹞僕射領北門﹐﹝謂田季安爲魏博節度使。﹞威徳壓胡羯。相公鎭幽都﹐﹝謂劉濟爲幽州節度。﹞竹帛爛勛伐。酒場舞閨姝﹐﹝《詩》﹕「彼姝者子。」姝﹐昌株切。﹞獵騎圍邊月。開張篋中寶﹐自可得津筏。﹝《吳志》﹕「束縛作大筏。」筏音伐。﹞從玆富裘馬﹐寧復茹藜蕨。余期報恩後﹐謝病老耕垡。庇身指蓬茅﹐逞志縱獫犭曷。﹝《爾雅》﹕「長喙曰獫﹐短喙曰犭曷。」《詩》曰「載獫犭曷犭喬。」獫﹐虛檢切。犭曷﹐許竭切。﹞僧還相訪來﹐山藥煮可掘。

【答張徹】

﹝公爲國子博士時作。張徹﹐公門下士﹐又公之從子婿﹐詳見《醉贈張祕書》注。《筆墨閒錄》曰「劉亻閒雲﹕《答張徹》一詩﹐尢奇麗。」﹞

辱贈不知報﹐我歌爾其聆。首敍始識面﹐﹝《北史》﹕「齊神武自太原來朝見﹐宋遊曰﹕『嘗聞其名﹐今日始識其面。』」﹞次言後分形。﹝曹子建《求自試表》﹕「誠與國分形同气﹐憂患共之也。」借用以言離別。﹞道途綿萬里﹐日月垂十齡。﹝謂自貞元十二年丙子﹐至是元和攺元丙戌﹐十年也。﹞浚郊避兵亂﹐﹝貞元十五年二月﹐汴州亂。﹞睢岸連門停。﹝諸本作庭﹐閣本作停﹐而方從諸本。按﹕停猶居也。上對亂字﹐宜用停字乃的。後又有洞庭字﹐或未必重押也。﹞肝膽一古劍﹐波濤兩浮萍。漬墨竄舊史﹐磨丹注前經﹐義苑手祕寶﹐文堂耳驚霆。暄晨躡露舄﹐暑夕眠風欞。結友子讓抗﹐﹝《晉陽秋》曰「陸抗﹑羊祜爲邊將﹐推僑札之好。抗嘗遺祜酒﹐祜亦饋抗藥﹐各推心服之。」﹞請師我慚丁。﹝《左氏》襄十四年﹕「尹公佗學射於庾公差﹐庾公差學射於公孫丁。二子追公﹐公孫丁禦。尹公佗曰﹕『子爲師﹐我則遠矣。』」﹞初味猶敢蔗﹐﹝《晉史》﹕「顧愷之啖蔗﹐自尾至本﹐云漸入佳境。」敢﹐徒敢切﹐與啖同。﹞遂通斯建瓴。﹝《漢﹟髙紀》云「譬猶居髙屋之上而建瓴水也。」﹞搜奇日有富﹐嗜善心無寧。石梁平亻延々﹐﹝音挺﹐《說文》﹕「亻延﹐長貌。」﹞沙水光冷冷。乘枯摘野艷﹐沈細抽潛腥。遊寺去陟﹐﹝《詩》﹕「陟則在。」﹐語偃切。陟或作登。﹞尋徑返穿汀。﹝徑或作巫﹐非是。﹞緣云竹竦竦﹐失路麻冥冥。淫潦忽翻野﹐平蕪眇開溟。防泄塹夜塞﹐懼衝城晝扃。﹝自「肝膽一古劍」以下至此﹐皆言十五年睢岸連居與徹相從之樂。﹞及去事戎轡﹐﹝公先居睢水﹐久之﹐建封以爲節度推官。﹞相逢宴軍伶。觥秋縱兀兀﹐獵旦馳。﹝《詩》﹕「牡馬。」音扃﹐旦或作晏。﹞從賦始分手﹐﹝謂徹赴舉試也。﹞朝京忽同ぎ。﹝是年冬﹐公以徐州從事朝正於京師﹐又與徹同行。《楚辭》﹕「乘ぎ船余上沅。」ぎ音零。﹞急時促暗棹﹐戀月畱虛亭。畢事驅傳馬﹐﹝謂十六年春公朝正事畢﹐歸彭城也。傳﹐若今之驛。傳﹐除戀切。﹞安居守窗螢﹐梅花灞水別﹐宮燭驪山醒。﹝《杜詩》「軍吏回宮燭﹐驪山在昭應」。《筆墨閒錄》曰「劉亻閒雲﹕此對極有風味。」驪﹐力駟切。宮﹐一作官。﹞省選逮投足﹐鄕賓尙摧翎﹐﹝謂徹下第也﹐徹後元和四年始登第。﹞塵祛又一摻﹐﹝《詩》﹕「摻執子之祛兮。」摻﹐攬。祛﹐袂。執袂別也。摻﹐所減切。﹞淚眥還雙熒。﹝《列子》﹕「拂眥揚眉而望之。」自畢事驅傳馬至此﹐皆言十六年朝正畢﹐及與徹相別時事。眥音漬﹐又在計切。﹞洛邑得休告﹐華山窮絕陘。﹝《爾雅》﹕「山絕陘。」音形。﹞傍巖睨海浪﹐引袖拂天星。日駕此回轄﹐金神所司刑。﹝華山西嶽﹐其神少昊﹐爲金神﹐西方主刑也。﹞泉紳拖修白﹐石劍攢髙靑。磴蘚氵達拳﹐﹝《選》﹕「石磴瀉紅泉。」《字林》云「氵達﹐滑也。」拳﹐蘚滑之貌。《楚辭》﹕「拳顧而不行。」磴﹐都鄧切。氵達音闥﹐音局。﹞梯飆伶俜。﹝《楚辭》﹕「忽飆騰兮浮雲。」伶俜﹐行不正貌。《選》﹕「少伶俜而偏孤。」又《選﹟古猛行》云「少年惶且怖﹐伶俜到他鄕。」飆﹐卑遙切。伶音零。俜﹐普丁切。﹞悔狂已咋指﹐﹝咋﹐嚙也﹐大聲也﹐又多聲。《選》﹕「訁堯訁堯喧咋。」咋音責﹐狂一作往。﹞垂誡仍鐫銘。﹝嘗過華山﹐登絕頂﹐發狂慟哭﹐遺書爲誡﹐見《國史補》。﹞峨豸忝備列﹐﹝《前漢》﹕「陂池犭卑豸。」豸與チ同。《說文》﹕獬﹐チ獸﹐似牛而一角。古者決訟﹐令觸不直。今曰峨豸﹐以禦史冠用之故耳。法冠一名柱後惠文冠﹐或謂獬豸冠。凡執法官皆服之。《異物志》﹕「北荒中有獸名獬豸﹐性別曲直﹐見人鬥﹐觸不直者。聞人爭﹐咋不正者。楚王嘗獲此獸﹐因象其形以制衣冠。」十九年﹐公爲禦史﹐故雲峨豸也。豸﹐宅買切。﹞伏蒲愧分涇。﹝漢元帝寢疾﹐數問尙書以景帝時立膠東王故事。史丹候上獨寢時﹐直入臥內﹐伏靑蒲上﹐泣涕諫帝﹐帝由是不廢太子。分涇﹐分別涇渭﹐以明淸濁也。﹞微誠慕橫艸﹐﹝終軍云「軍無橫艸之功。」﹞瑣力摧撞。﹝《說苑》﹕子路對趙襄子曰「建天下之鐘而撞之以﹐豈能發其聲乎哉﹖」音廷﹐諸本從艸。方云「當從竹﹐糸崔絲也﹐見東方朔《客難》。」﹞疊雪走商嶺﹐飛波航洞庭。下險疑墮井﹐守官類拘囹。﹝官或作宮。﹞荒餐茹獠蠱﹐﹝獠夷別名。《後漢》﹕「大詔獠者。」獠﹐南夷。蠱﹐蠱毒。自「峨冠忝備列」已下﹐皆言貞元十九年冬自監察禦史言事貶陽山時也。獠音老。﹞幽夢感湘靈。﹝《楚辭》﹕「使湘靈鼓瑟兮﹐令海若舞馮夷。」﹞刺史肅蓍蔡﹐﹝《三國名臣贊》﹕「思同蓍蔡﹐運用無方。」蔡﹐龜也。《家語》﹕「臧文仲有守龜焉﹐名曰蔡。」蓍蔡﹐蓍龜也﹐言刺史爲人所信如蓍蔡。﹞吏人沸蝗螟。點綴簿上字﹐趨蹌閣前鈴。﹝《東漢﹟周紆傳》﹕「又問鈴下。」注﹕《漢官儀》曰「鈴下侍閣辟車。此皆以名自定者也。」晉羊祜出鎭南夏﹐鈴閣之下﹐侍衛不過十數人。鈴音苓。﹞賴其飽山水﹐得以娛瞻聽﹐紫樹雕斐﹐﹝雕一作雜。﹞碧流滴瓏玲﹐映波鋪遠錦﹐插地列長屏﹐愁酸骨死﹐﹝或作怨。﹐余救切。﹞怪花醉魂馨﹐潛苞絳實坼﹐幽乳翠毛零。﹝乳或作孔。﹞赦行五百里﹐﹝二十一年正月順宗卽位﹐二月大赦﹐公自陽山量移江陵法曹。﹞月變三十﹐﹝《帝王世紀》曰「堯時有艸﹐夾階而生﹐每月朔日生一莢﹐至望日則落一莢﹐月小則餘一莢。」月變三十﹐言及一月也。音冥。﹞漸階羣振鷺﹐﹝《詩》﹕振鷺於飛﹐有必振振。鷺並興潔白之士﹐羣集於朝。﹞入學誨螟蛉﹐﹝《揚子》﹕「螟蛉之子﹐殪而逢蜾﹐祝之曰﹕『類我類我﹐久則肖之矣。』」螟蛉﹐桑上靑虫。蜾﹐細腰蜂也。元和元年六月﹐公自江陵法曹召爲國子博士﹐故云。蛉音苓。﹞蘋甘謝鳴鹿﹐﹝《詩》﹕「呦呦鹿鳴﹐食野之蘋。」鹿得蘋則鳴相呼﹐詩意謂朋友也。﹞滿慚罄﹤缶並﹥。﹝《詩》﹕「﹤缶並﹥之罄矣﹐維之恥。」﹤缶並﹥小而盡﹐﹤缶並﹥大而盈﹐恥者﹐刺不能使富分貧﹐眾卹寡也。﹞ぁぁ抱瑚璉﹐﹝《選》﹕「ぁぁ秋月明。」《語》曰「何器也﹖曰﹕瑚璉也。」瑚璉﹐宗廟之器﹐以諭徹。ぁ﹐居永切。﹞飛飛聯﹐﹝《詩》﹕「在原﹐兄弟急難。」《爾雅》﹕「﹐渠。」郭注﹕「雀屬也﹐飛則鳴﹐行則搖。」詩以況兄弟﹐張徹弟復﹐亦舉進士﹐故云。﹐資昔切﹐﹐郎丁切。﹞魚鬣欲脫背﹐﹝鬣﹐須鬣。《山海經》﹕「是魚赤目赤鬣。」欲脫背﹐言將化爲龍也。鬣音獵。﹞虯光先照硎﹐﹝光先或作精光。《莊子》﹕「刀刃若新發於硎。」硎﹐砥石也。﹞豈獨出醜類﹐方當動朝廷。勤來得晤語﹐勿憚宿寒廳。

【薦士】

﹝孟東野﹐貞元十一年進士﹐爲溧陽尉時﹐鄭餘慶尹河南﹐公作是詩以薦之﹐鄭辟爲水陸運從事。此詩作於郊爲尉後﹐辟從事前歟﹖觀公銘郊墓﹐謂鄭公尹河南﹐旣辟從事﹐後以節領興元﹐復奏爲參謀。皆公一詩之薦也。﹞周《詩》三百篇﹐雅麗理訓誥。﹝雅麗或作麗雅﹐理或作埋。今按﹕二字皆未安﹐恐必有誤。﹞曾經聖人手﹐議論安敢到。五言出漢時﹐蘇李首更號。﹝《選﹟李陵與蘇武詩》注云「五言詩自陵始也。」﹞東都漸彌漫﹐派別百川導。建安能者七﹐﹝建安﹐謂魏之文人也。《典論》云「今之文人﹐魯國孔融﹑廣陵陳琳﹑山陽王粲﹑北海徐幹﹑陳畱阮﹑汝南應﹑東平劉公幹﹐斯七子也。」﹐徒哽切﹐一音暢﹐又音陽。﹞卓犖變風操。逶迆抵晉宋﹐气象日凋耗。中間數鮑謝﹐﹝鮑照﹑謝也。或曰謝靈運﹐蓋二謝通稱。﹞比近最淸奧。齊梁及陳隋﹐眾作等蟬噪﹐搜春摘花卉﹐沿襲傷剽盜。國朝盛文章﹐子昂始髙蹈。﹝《筆墨閒錄》曰「《薦士》詩與《送孟東野序》﹐盛言子昂﹑李﹑杜﹐餘皆不在其列﹐唐詩由子昂始唱之也。」子昂姓陳﹐梓州射洪人﹐唐髙宗時有文章盛名。﹞勃興得李杜﹐萬類困陵暴。後來相繼生﹐亦各臻閫奧。﹝或作奧﹐舊本作奧﹐今本以重韻誤刊也。《班固傳》﹕「究先聖之奧。」﹞有窮者孟郊﹐﹝「東野窺禹穴」﹐「東野動驚俗」﹐公平日以朋友處之﹐字而不名﹐獨此詩曰「有窮者孟郊。」蓋薦之於王公大人﹐不得不名也。﹞受材實雄驁。冥觀洞古今﹐象外逐幽好。橫空盤硬語﹐﹝橫空或作縱橫。﹞妥帖力排。﹝《論語》﹕「蕩舟。」寒浞殺有窮后羿﹐因其室而生。多力﹐能陸地行舟﹐爲少康所殺。臨川云「吟詩各有所得﹐『淸水出芙蓉﹐天然去雕飾』﹐此李白所得也。『或看翡翠蘭苕上﹐未掣鯨鯢碧海中』﹐此杜甫所得也。『橫空盤硬語﹐妥帖力排』﹐此韓愈所得也。」﹐魚到切。﹞敷柔肆紆余﹐奮猛捲海潦。榮華肖天秀﹐捷疾逾響報。﹝捷或作健﹐逾或作愈。﹞行身踐規矩﹐甘辱恥媚竈。﹝媚竈見《論語﹟八佾》。﹞孟軻分邪正﹐眸子看毛。﹝眸子毛﹐見《孟子﹟離婁上》。音了。毛音耄。﹞杳然粹而淸﹐﹝或作精。﹞可以鎭浮躁。酸寒溧陽尉﹐﹝溧陽﹐卽今升州縣名。貞元十二年﹐呂渭知貢舉﹐郊年四十有六﹐中進士第。間四年﹐調溧陽尉。溧音栗。﹞五十幾何耄﹖﹝八十九十曰耄。﹞孜孜營甘旨﹐﹝《禮記﹟內則》﹕「昧爽而朝﹐慈以甘旨。」﹞辛苦久所冒。俗流知者誰﹖指注競嘲忄敖。聖皇索遺逸﹐髦士日登造。廟堂有賢相﹐﹝謂鄭餘慶。﹞愛遇均覆燾。﹝公有與餘慶書云「再奉示問﹐皆緣孟家事。」郊死於元和九年﹐時餘慶爲興元尹。韋莊云「東野佐徐州幕﹐卒﹐使下廷評以墓志。」考之餘慶在興元﹐奏郊爲參謀﹐未至而卒﹐莊說非也。覆﹐方又切。﹞況承歸與張﹐﹝謂郊嘗爲歸登﹑張建封所知。﹞二公疊嗟悼。靑冥送吹噓﹐彊箭射魯縞。﹝《前漢﹟韓安國傳》﹕「彊弩之末﹐力不能穿魯縞。」﹞胡爲久無成﹖使以歸期告。﹝貞元十九年﹐建封死久矣﹐公猶且云爾者﹐蓋言東野素爲建封所知﹐胡爲久無成﹐以歸期告也。﹞霜風破佳菊﹐嘉節迫吹帽。﹝晉孟嘉在徵西將軍幕中﹐九日宴龍山﹐風吹嘉帽落。﹞念將決焉去﹐感物增戀。﹝﹐﹝A092﹞物也。《聲韻》云「姻﹐戀惜也。」《說文》云﹕固也。﹐盧到切。﹞彼微水中荇﹐尙煩左右Ρ。﹝《詩》﹕「參差荇菜﹐左右Ρ之。」Ρ﹐擇也。Ρ音冒。﹞魯侯國至小﹐廟鼎猶納郜。﹝《春秋》桓二年﹕「取郜大鼎於宋。戊申納於太廟。」郜﹐地名。郜音告。﹞幸當擇瑉玉﹐寧有棄瑁。﹝《周禮》﹕「天子執瑁四寸﹐以朝諸侯。」瑁﹐天子圭也。瑁音冒。﹞悠悠我之思﹐擾擾風中纛。﹝纛以牛尾爲之﹐大如斗﹐系於左馬軛上。《選》﹕「黃屋左纛。」楚王曰「寡人之心﹐搖搖然如懸旌。」詩意取此。纛音道。﹞上言愧無路﹐日夜惟心禱。鶴翎不天生﹐變化在啄﹛艸抱﹜。﹝鳥伏卵謂之﹛艸抱﹜。﹛艸抱﹜﹐薄報切。﹞通波非難圖﹐尺地易可漕。善善不汲汲﹐後時徒悔懊。救死具八珍﹐﹝《周禮﹟膳夫》﹕「珍用八物。」又﹕「食醫掌八珍之齊。」《禮記﹟內則》﹕「八珍謂淳熬﹑淳母﹑炮豚﹑炮羊﹑搗珍﹑漬﹑熬﹑肝也。」﹞不如一簞犒。﹝楚與晉戰﹐或人進王一簞酒﹐王傾酒於水上﹐與士共飲。簟音單。不或作無。﹞微詩公勿誚﹐﹝微或作數。﹞愷悌神所勞。﹝《詩》﹕「愷悌君子﹐神所勞矣。」勞﹐郎到切。﹞

【喜侯喜至贈張籍張徹】

﹝公初謫陽山令﹐元和攺元六月﹐自江陵掾召爲國子博士。其從遊﹐如喜﹑如籍﹑如徹﹐皆會於都下﹐詩以是作。﹞

昔我在南時﹐﹝謂責陽山時也。﹞數君長在念。搖搖不可止﹐諷詠日喁僉。﹝喁僉﹐魚口動貌。《選》張衡曰﹕喁僉沈浮。喁音﹐僉音驗。﹞如以膏濯衣﹐每漬垢逾染。又如心中疾﹐箴石非所砭。常思得遊處﹐至死無倦厭。﹝無或作不。﹞地遐物奇怪﹐水鏡涵石劍。﹝水鏡一名蜮。陸璣《疏》云「一名射影﹐江淮水皆有之。人在岸上﹐影在水中﹐投人影則殺之。」﹞荒花窮漫亂﹐幽獸工騰閃。礙目不忍窺﹐忽忽坐昏墊。﹝《書》﹕「下民昏墊。」注﹕昏﹐瞀。墊﹐溺。墊﹐都念切。﹞逢神多所祝﹐豈忘靈卽驗。依依夢歸路﹐歷歷想行店。今者誠自幸﹐所懷無一欠。孟生去𨿽索﹐﹝孟生﹐孟郊。索﹐離也。東野其年十一月從河南尹鄭餘慶奏爲水陸運從事。索﹐悉各切。﹞侯氏來還歉。﹝說已見上。﹞欹眠徳新詩﹐屋角月艷艷。﹝眠或作枕。月或作日。﹞雜作承間騁﹐﹝雜﹐方作新。按﹕上句已云聽新詩﹐不應此句便重出新字﹐當作「雜作承間騁」﹐蓋謂間出他文也。﹞交驚舌﹝C042﹞﹤舌詹﹥。﹝交或作文﹐﹝C042﹞或作牙﹐皆誤。﹝C042﹞﹐俗互字也。《說文》﹕「﹤舌詹﹥﹐吐舌貌」。﹤舌詹﹥﹐他念切。﹞繽紛指瑕疵﹐拒捍阻城塹。﹝阻城或作城阻﹐非是。﹞以餘經摧挫﹐固請發鉛槧。﹝王充《論衡》﹕「斷木爲槧。」《西京雜記》﹕「揚子云好事﹐常懷鉛提槧﹐從諸計吏訪殊方絕域之語。」鉛﹐墨。槧﹐牘也。槧﹐七艷切。﹞居然妄推讓﹐見謂天焰。﹝天或作黔﹐非是。﹞比疏語徒妍﹐悚息不敢占。呼奴具盤食﹐﹝或作餐。﹞魚菜贍。人生但如此﹐朱紫安足僭﹗

【古風】

﹝蜀本作二首。觀詩意當在徳宗之世﹐與《烽火》詩意相表裏。蓋自安史亂後﹐方鎭相望於內地﹐兵驕則逐帥﹐帥彊則叛上﹐不廷不貢﹐故托古風以寓意。謂當時之民疲於賦役﹐無可逃之地﹐譬如一邑之水尙可違﹐而天下湯湯則無所可歸。好衣甘食﹐以苟一日安﹐則可見當時之不自聊如此。﹞

今日曷不樂﹐幸時不用兵。無曰旣蹙矣﹐﹝曰或作日。﹞乃尙可以生。﹝以或作勞﹐非是。﹞彼州之賦﹐去汝不顧﹔此州之役﹐去我奚適﹖﹝去我﹐方作我去﹐奚或作爰﹐皆非是。﹞一邑之水﹐可走而違﹔天下湯湯﹐曷其而歸﹖﹝湯音傷。﹞好我衣服﹐甘我飲食﹐無念百年﹐聊樂一日。

【駑驥】

﹝唐本有「贈陽詹」字﹐或作《駑驥吟示歐陽詹》。詹集有《答韓十八駑驥吟》。唐本云贈歐陽詹﹐詹字行周﹐泉州晉江人。貞元八年﹐與公同中進士第。公貞元十五年冬﹐以徐州從事朝正於京﹐詹時爲國子監四門助教﹐將率其徒伏闕下﹐舉公爲博士。此詩殆斯時所作歟﹖﹞

駑駘誠齷齪﹐﹝《選》﹕「小人自齷齪。」駘音臺﹐齷音渥。齪音濁。﹞市者何其稠﹖力小苦易制﹐價微良易酬。﹝苦或作良﹐良或作誠。﹞渴飲一斗水﹐饑食一束芻。嘶鳴當大路﹐志气若有餘。騏驥主絕域﹐自矜無匹儔﹐牽驅入市門﹐行者不爲畱。借問價幾何﹖黃金比嵩丘。﹝老杜《驄馬行》﹕「未覺千金滿髙價。」﹞借問行幾何﹖咫尺視九州。饑食玉山禾﹐﹝玉山﹐山名﹐周穆王訪西王母所經行之處。﹞渴飲醴泉流。﹝《禮記》﹕「地出醴泉。」﹞問誰能爲禦﹖﹝諸本作「借問誰能禦」﹐方從杭﹑蜀﹑本及《歐陽詹集》如此。﹞曠世不可求。惟昔穆天子﹐乘之極遐遊﹐﹝《史記》﹕「穆王得溫驪﹑赤兔﹑驊驑﹑耳之駟﹐西巡狩至昆侖山﹐見西王母﹐樂而忘歸。」﹞王良執其轡﹐﹝王良﹐古之善禦者﹐事見《孟子》。良﹐趙簡子時善禦者﹐《左氏》號郵無卹。﹞造父挾其。﹝《史記》﹕「造父以善禦幸於周穆王﹐穆王封之趙城。」﹐車轅也。挾﹐諸本作夾﹐此從《詹集》。今按﹕《左傳》﹕「潁考叔挾以走。」當作挾。﹐張畱切。﹞因言天外事﹐﹝穆王時西極有化人來﹐王敬事之﹐遂肆意遠遊。駕八駿之乘﹐主車則造父爲禦﹐宿於昆侖之阿﹐赤水之陽﹐別日升昆侖之上﹐以觀黃帝之宮﹐遂賓於西王母。公曰「天外事」﹐卽謂昆侖池之事﹐非中國所見者也。﹞茫惚使人愁。﹝茫或作﹐或作荒﹐《詹集》作慌﹐古慌與茫通。﹐許往切。惚﹐呼骨切。﹞駑駘謂騏驥﹐餓死余爾羞﹐﹝餓或作饑。﹞有能必見用﹐有徳必見收﹐孰云時與命﹐通塞皆自由﹖騏驥不敢言﹐低徊但垂頭。人皆劣騏驥﹐共以駑駘優。喟余獨興嘆﹐才命不同謀。寄詩心同子﹐爲我商聲謳。﹝詩或作言﹐商或作髙。﹞

【馬厭谷】

﹝劉向《新序》﹕「燕相得罪將出﹐召門下諸大夫曰﹕『有能從我出者乎﹖』大夫有進者曰﹕『凶年饑歲﹐士糟粕不厭﹐而君之犬馬有餘谷粟。隆冬烈寒﹐士短褐不全﹐而君之臺觀﹐幃簾錦繡﹐飄飄而獘。財者君之所輕﹐死者士之所重﹐君不能施君之所輕﹐而求得士之所重﹐不亦難乎﹖』燕相慚。」公名篇意出此。公年十九舉進士京師﹐二十五登第春官﹐二九年始佐汴幕﹐此詩及其下《出門》﹐皆未得志之辭﹐其三上光範書時作乎﹖﹞

馬厭谷兮﹐士不厭糠乞。﹝杜詩「黍民糠乞窄」。《史記》「陳平食糠核」。晉灼云「京師謂粗屑爲紇頭﹐字與乞同。」乞﹐胡骨切﹐又音纈。﹞土被文繡兮﹐﹝《漢﹟賈誼傳》﹕「民墻屋被文繡。」﹞士無髙阝褐。﹝髙阝或作短。《前漢﹟貨殖傳》實用髙阝字。董彥遠﹑洪慶善皆嘗辧古無短褐。按﹕髙阝褐字﹐兩《漢》如賈誼﹑貢禹﹑貨殖傳﹐班彪﹑劉平﹑張衡傳凡六見﹐無有作短字者。班彪《王命論》﹕「短褐之襲。」《漢書》作衤豆﹐《文選》則用丁管切。是唐儒方兩用之﹐故少陵詩「賜浴皆長纓﹐與宴非短褐」。又云「短褐風霜入﹐還丹日月遲。」皆作長短之短。而《史記﹟孟嘗君傳》與《戰國策》《墨子》語﹐蓋皆傳寫之訛。公好古最深﹐當以髙阝爲正。今按﹕《戰國策》﹐「鄰有短褐」。一作髙阝。《史記》「士不得短褐」﹐司馬貞曰「短亦音豎」。班彪《王命論》「短褐之襲」﹐韋昭曰「短當作髙阝﹐襦也」﹐字皆正作短﹐注中乃云「髙阝字豎音。」又《淮南子》亦云「巫馬期才衣短褐」﹐而髙誘無說﹐則亦未必皆傳寫之誤也。又柳子厚亦嘗用之﹐則安知韓公之必不然乎。今兩存之﹐以俟知者。﹞彼其得志兮不我虞﹐一朝失志兮其何如﹖已焉哉﹐嗟嗟平鄙夫﹗

【出門】

長安百萬家﹐出門無所之。豈敢尙幽獨﹐與世實參差。古人𨿽已死﹐書上有其辭。﹝其或作遺。﹞開卷讀且想﹐千載若相期。出門各有道﹐我道方未夷。且於此中息﹐天命不吾欺。﹝命或作誠。﹞

【嗟哉董生行】

﹝董召南﹐壽州安丰人。公嘗有《送董生遊河北序》﹐且曰「董生舉進士﹐連不得志於有司。」而此詩敍其孝且慈如此。蘇翰林嘗作《蘇州姚氏三瑞堂》詩云「君不見董召南﹐隱居行義孝且慈。天公亦恐無人知﹐故令雞狗相哺兒﹐又令韓老爲作詩。爾來三百年﹐名與淮水馳。」﹞

淮水出桐柏﹝《禹貢》﹕「導淮自桐柏。」桐柏﹐山名﹐今在唐州界﹐淮水所出。﹞山﹐東馳遙遙﹝一作悠悠。﹞千里不能休。淝水出其側﹐﹝淝水在廬江。《晉史》﹕「列陣臨淝水。」淝音肥。﹞不能千里﹐﹝句絕。﹞百里入淮流。﹝百上或無裏字。不能千里者﹐以興董生居下﹐其可以施於人者不遐也。按﹕《水經》「淝水出九江北入於淮」﹐故云。﹞壽州屬縣有安丰﹐唐貞元時﹐﹝元下或有年字。﹞縣人董生召南﹝召或作邵。﹞隱居行義於其中。﹝《論語》﹕「隱居以求其志﹐行義以達其道。」﹞刺史不能薦﹐天子不聞名聲。﹝句絕。﹞爵祿不及門﹐門外惟有吏﹐日來徵租更索錢。﹝方無更字﹐非是。﹞嗟哉董生朝出耕﹐夜歸讀古人書。盡日不得息。或山而樵﹐或水而漁。﹝而﹐方並作於﹐非是。﹞入廚具甘旨﹐上堂問起居。父母不戚戚﹐妻子不咨咨。﹝方從閣﹑杭﹑蜀本作羞羞﹐云此詩以三嗟哉易韻﹐以羞葉居﹐視古用韻也。今按﹕咨字﹐自與居葉﹐方於《毛潁傳》資字論之矣﹐何獨於此而疑之邪﹖羞羞韻𨿽可葉﹐然殊無理而可笑。方之主此﹐又其酷信三本之誤也。或恐本是嗟字﹐葉音子余反﹐而誤作羞字耳﹐然亦不如且作咨字之見成穩當也。﹞嗟哉董生孝且慈。人不識﹐﹝句絕。﹞惟有天翁知。﹝方無有字﹐非是。﹞生祥下瑞無時期。家有狗乳出求食﹐雞來哺其兒﹐啄啄庭中拾虫蟻﹐哺之不食鳴聲悲﹐彷徨躑躅久不去﹐﹝躑﹐直炙切。躅﹐廚玉切。﹞以翼來覆待狗歸。﹝覆去聲。﹞嗟哉董生誰將與儔﹖時之人夫妻相虐兄弟爲仇﹐食君之祿﹐而令父母愁。亦獨何心﹖嗟哉董生無與儔﹗﹝或作「誰將與儔」﹐或作「將無與儔」﹐或作「誰與儔」。今按﹕上句「誰將與儔」﹐疑而問之之詞也。此云無與儔﹐答而決之之詞也。﹞

【烽火】

﹝周幽王爲烽燧﹐寇至則舉以招兵﹐諸侯患之。公感時而有取云。時吳少誠敗韓全義﹐兩都甚擾擾﹐公詩以此作。﹞登髙望烽火﹐誰謂寒塵飛。王城富且樂﹐曷不事光輝。勿言日已暮﹐相見恐行稀。願君熟念此﹐秉燭夜中歸。我歌寧自感﹐乃獨淚沾衣。

【汴州亂二首】

﹝汴州自大歷後多兵﹐劉玄佐死﹐子士寧代之﹐無度﹐其將李萬榮逐而代之。萬榮死﹐董晉實代之。晉卒﹐陸長源總畱後﹐八日而軍亂﹐長源死。公是時已從晉喪出汴四日﹐實貞元十五年。二詩之作﹐蓋譏徳宗姑息之政云。﹞

汴州城門朝不開﹐天狗墮地聲如雷。﹝《天官書》﹕天狗狀如大奔﹐有聲。其下止地﹐類狗。漢吳楚七國反﹐天狗過梁野。及兵起﹐遂伏屍流血其下。﹞健兒爭誇殺畱後﹐﹝誇或作誘。畱後﹐陸長源也。﹞連屋累棟燒成灰。﹝累棟或作累累。﹞諸侯咫尺不能救﹐孤士何者自興哀﹖

母從子走者爲誰﹖大夫夫人畱後兒。﹝謂長源之妻子。﹞昨日乘車騎大馬﹐坐者起趨乘者下。廟堂不肯用干戈﹐﹝肯或作敢。﹞嗚呼柰汝母子何﹗

【利劍】

﹝此詩次汴州亂後﹐不平之气﹐略見於此。﹞

利劍光耿耿﹐佩之使我無邪心。故人念我寡徒侶﹐﹝寡或作無﹐徒或作儔。﹞持用贈我比知音。我心如冰劍如雪﹐不能刺讒夫﹐使我心腐劍鋒折。決雲中斷開靑天﹐噫﹗劍與我俱變化歸黃泉。﹝晉雷煥得酆城寶劍﹐一與張華﹐一自佩。華誅﹐劍失所在。煥死﹐其子持過延平津﹐忽於腰間躍出﹐墮水化爲兩龍而去。﹞

【齪齪】

﹝貞元十五年﹐鄭﹑滑大水。公十六年自京師歸彭城﹐詩云「去歲東郡水。」而此詩亦云「河堤決東郡﹐老弱隨驚湍」﹐詩意皆相似。大抵言當世士齪齪﹐無能爲國慮者。﹞

齪齪當世士﹐所憂在饑寒﹐但見賤者悲﹐不聞貴者嘆。﹝音灘。﹞大賢事業異﹐遠抱非俗觀﹐報國心皎潔﹐念時涕ォ瀾。﹝《選》歐陽堅石詩﹕「揮筆涕ォ瀾。」﹞妖姬坐左右﹐柔指發哀彈﹐﹝潘安仁《笙賦》﹕「輟張女之哀彈。」彈音壇。﹞酒肴𨿽日陳﹐感激寧爲歡﹖秋陰欺白日﹐﹝欺﹐方作蔽。今按﹕作蔽固古語﹐然作欺尢有味也。﹞泥潦不少幹﹐河堤決東郡﹐﹝滑州也。﹞老弱隨驚湍。天意固有屬﹐誰能詰其端﹖﹝屬﹐或作謂﹐或作以。詰﹐方作語。今按﹕謂以語﹐不若作屬詰爲深切。﹞願辱太守薦﹐得充諫諍官﹐﹝諫諍﹐方作爭臣。今按﹕爭臣下更著官字﹐語復﹐非是。﹞排云叫閶闔﹐披腹呈瑯。致君豈無術﹐自進誠獨難。

●卷三﹟古詩三【河之水二首寄子侄老成】

﹝老成﹐公兄介之子。貞元十三年﹐來省公於汴州。明年﹐歸取其孥。十五年董晉薨﹐公去汴州﹐不果來。公佐徐州﹐未幾而罷﹐又不果來。十七年公有此詩。觀公祭老成文﹐則知公眷眷之情﹐與此詩一也。﹞

河之水﹐去悠悠﹐我不如﹐水東流。我有孤侄在海陬﹐﹝或作隅﹐古音隅﹐將侯切﹐亦與流通。﹞三年不見兮﹐使我生憂。日復日﹐夜復夜﹐三年不見汝﹐使我鬢髮未老而先化。

河之水﹐悠悠去﹐我不如﹐水東注。我有孤侄在海浦﹐三年不見兮﹐使我心苦。采蕨於山﹐﹝《詩﹟艸虫》﹕「陟彼南山﹐言采其蕨。」﹞緡魚於淵。﹝《詩》﹕「其釣維何﹐維絲伊緡。」淵或作泉。今按﹕以淵爲泉﹐避唐諱也。依例當作淵。﹞我䢐京師﹐不遠其還。﹝其或作而。﹞

【山石】

﹝此詩編次於《河之水》後﹐當是去徐洛時作﹐故其後有「人生如此自可樂﹐豈必局束爲人幾」之句。蘇內翰嘗與客遊南溪﹐醉後相與解衣濯足﹐因詠公此篇﹐慨然知其所以樂﹐而忘其在數百年之外﹐因次其韻﹐見《坡集》。﹞

山石犖確行徑微﹐﹝犖﹐呂角切。確音覺。﹞黃昏到寺蝙蝠飛。﹝《說文》﹕「蝙蝠服翼。」崔豹《古今注》﹕「一名仙鼠。」蝙音邊﹐蝠音福。﹞升堂坐階新雨足﹐﹝或作定﹐非是。﹞芭蕉葉大支子肥。﹝支子﹐卽梔子。﹞僧言古壁佛畫好﹐以火來照所見稀。﹝所見﹐或作見所﹐非是。﹞鋪牀拂席置羹飯﹐疏糲亦足飽我饑。﹝《列子》﹕「食則粢糲。」糲﹐蘭末切。﹞夜深靜臥百虫絕﹐淸月出嶺光入扉。天明獨去無道路﹐出入髙下窮煙霏。山紅澗碧紛爛漫﹐﹝東坡詩云「犖確何人似退之﹐意行無路欲從誰。宿云解駁晨光漏﹐獨見山紅澗碧詩。」皆采公此篇中語也。﹞時見松櫪皆十圍。﹝櫪音歷﹐或作櫟。《選﹟南都賦》﹕「楓柙櫨櫪。」李善曰「櫪與櫟同。」﹞當流赤足蹋澗石﹐水聲激激風吹衣。﹝吹或作生。﹞人生如此自可樂﹐﹝或作「可自得」。自可﹐或作自得﹐或作可是﹐皆非是。﹞豈必局束爲人幾。﹝《前漢﹟灌夫傳》﹕「廷論﹐局趣效轅下駒。」幾﹐馬絡。《楚辭》﹕「余𨿽好修誇以幾羈兮。」注﹕「韁在口曰幾。」《前漢》﹐「是猶以幾而禦旱突」﹐言爲人所幾縶也。幾音幾。﹞嗟哉吾黨二三子﹐安得至老不更歸。

【天星送楊凝郎中賀正】

﹝此詩貞元十二年作。時楊凝以戶部郎中爲宣武軍判官﹐公時與同佐董晉幕。凝自汴朝正於京﹐以詩送之。﹞

天星牢落雞喔咿﹐﹝後漢王延壽《王孫賦》﹕「聲嚦鹿而喔咿。」《楚辭》﹕吾將喔咿嚅以事婦人乎﹖喔音渥﹐咿音伊。﹞僕夫起餐車載脂。﹝《詩》﹕「載脂載﹝B144﹞﹐還車言邁。」﹞正當窮冬寒未已﹐﹝時貞元十四年之十二月。﹞借問君子行安之﹖會朝元正無不至﹐受命上宰須及期。侍從近臣有虛位﹐公今此去歸何時﹖﹝或作「何時歸」。﹞

【汴泗交流贈張僕射】

﹝貞元十五年﹐公在徐州張建封幕。汴水﹐徐之西。泗水﹐徐之南。故以名篇。公集有《諫張僕射擊球書》﹐此詩言「此誠習戰非爲劇﹐豈若安坐行良圖。」蓋亦以譏之也。﹞

汴泗交流郡城角﹐築場千步平如削。﹝築或作﹐《詩》﹕「九月築場圃。」謂築堅以爲場也。﹞短垣三面繚逶迆﹐擊鼓騰騰樹赤旗。新秋朝涼未見日﹐﹝秋或作雨。﹞公早結束來何爲﹖分曹決勝約前定﹐百馬攢蹄近相映。槨驚杖奮合且離﹐紅牛纓紱黃金羈。﹝《選》﹕「白馬飾金羈。」梁吳筠曰「白馬黃金羈。」牛﹐一作犛。﹞側身轉臂著馬腹﹐霹靂應手神珠馳。超遙散漫兩閒暇﹐揮霍紛紜爭變化。﹝枚乘曰「蜿蟬揮霍。」﹞發難得巧意气粗﹐﹝《前漢》﹐項羽圍漢王於滎陽﹐酈食其謀撓楚權﹐欲立六國﹐張良發八難。﹞歡聲四合壯士呼。此誠習戰非爲劇﹐豈若安坐行良圖。當今忠臣不可得﹐公馬莫走須殺賊。

【忽忽】

﹝貞元十五年﹐董晉薨﹐公去汴後依張建封於徐。此詩當在徐州作。﹞

忽忽乎余未知生之爲樂也﹐﹝生之爲﹐方作爲生之﹐非是。《前漢﹟王褒傳》﹕「太子苦忽忽善忘﹐不樂。」名篇意或出此。﹞願脫去而無因。安得長翮大翼如雲生我身﹐乘風振奮出六合﹐絕浮塵。死生哀樂兩相棄﹐是非得失付閒人。

【鳴雁】

﹝與前詩同時﹐公蓋托雁以自諭也。﹞

嗷嗷鳴雁鳴且飛﹐﹝上鳴或作鴻。《詩》曰「鴻雁於飛﹐哀鳴嗷嗷。」﹞窮秋南去春北歸﹐﹝《管子》﹕「桓公曰﹕『鴻雁春北而秋南﹐不失其時。』」﹞去寒就暖識所依。﹝或作處﹐非是。﹞天長地闊棲息稀﹐風霜酸苦稻粱微﹐﹝鴻雁﹐前輩多用稻粱事﹐蓋出《戰國策》。《廣絕交論》云「分雁鶩之稻粱。」又杜甫《雁詩》﹕「自古稻粱多不足。」﹞毛羽摧落身不肥。﹝毛羽或作羽毛。﹞徘徊反顧羣侶違﹐哀鳴欲下洲渚非。江南水闊朝云多﹐﹝朝﹐方作朔。今按﹕旣云江南﹐則不應言朔云矣﹐兼作朝云﹐語亦差響。﹞艸長沙軟無网羅。閒飛靜集鳴相和﹐違憂懷惠性匪他。﹝惠﹐一作息。﹞淩風一舉君謂何﹖

【龍移】

﹝此詩謂南山湫也。湫初在平地﹐一日風雷移居山上﹐其山下湫遂化爲土﹐長安人至今之幹湫。公題《炭谷》詩云「厭處平地土﹐巢居插天山。」其此之意歟。﹞

天昏地黑蛟龍移﹐雷驚電激雄雌隨。﹝激或作擊。雷奔電激﹐班固《西都賦》語。雄雌或作雌雄。﹞淸泉百丈化爲土﹐魚鱉枯死吁可悲﹗

【雉帶箭】

﹝此詩公佐張僕射於徐﹐從獵而作也。讀之其狀如在目前﹐蓋寫物之妙者。﹞

原頭火燒靜兀兀﹐﹝唐太宗《出獵》詩﹕「平原燒火紅。」《晉﹟顧愷之傳》﹕「火燒平原無遺燎。」燒﹐去聲讀。﹞野雉畏鷹出復沒﹐﹝出復﹐方作伏欲。今按﹕雉出復沒﹐而射者彎弓不肯輕發﹐正是形容持滿命中之巧﹐豪釐不差處。攺作伏欲﹐神采索煞矣。﹞將軍欲以巧伏人﹐盤馬彎弓惜不發。地形漸窄觀者多﹐雉驚弓滿勁箭加﹐衝人決起百餘尺﹐紅翎白鏃隨傾斜。﹝《列子》﹕「善射者能令後鏃中前栝。」﹞將軍仰笑軍吏賀﹐五色離披馬前墮。﹝《爾雅》﹕「雉五色備曰。」﹞

【條山蒼】

﹝歐本注云「中條山在黃河之曲﹐今蒲中也。」﹞

條山蒼﹐河水黃﹐浪波去﹐﹝浪波或作波浪。﹞松柏在山岡。﹝山或作髙。﹞

【贈鄭兵曹】

﹝鄭或以爲鄭通誠。張建封節度武寧時﹐通誠爲副使﹐公爲其軍從事﹐樽酒相從﹐在其時歟﹖白樂天《哀二良》云祠部員外郎鄭通誠﹐此云兵曹﹐所未詳也。﹞

樽酒相逢十載前﹐君爲壯夫我少年。樽酒相逢十載後﹐我爲壯夫君白首。﹝公貞元十五年去汴卽徐﹐爲軍從事﹐時年三十有二﹐故云。﹞我材與世不相當﹐戢鱗委翅無復望。當今賢俊皆周行﹐君何爲乎亦遑遑。﹝亦或作獨。﹞杯行到君莫停手﹐破除萬事無過酒。

【桃源圖】

﹝《陶淵明集》﹕「晉太元中﹐武陵人捕魚。沿溪行﹐忘路遠近﹐忽逢桃林﹐夾岸數百步﹐前得一山。山有小口﹐便捨船從口入。其中土地平曠﹐往來種作﹐悉如外人。自云避秦來此﹐乃不知有漢﹐無論魏晉也。」荊公《桃源行》﹐東坡《和桃源詩》﹐皆得之。王摩詰﹑退之﹑劉夢得諸人以爲神仙皆非是。詩中云「武陵太守好事者﹐題封遠寄南宮下。南宮先生忻得之﹐波濤入筆驅文辭。」必與一禮部郎賡和﹐不復詳其名氏矣。武陵﹐卽今之鼎州也。﹞

神仙有無何眇茫﹐﹝或作緲茫。﹞桃源之說誠荒唐。流水盤回山百轉﹐生綃數幅垂中堂。武陵太守好事者﹐題封遠寄南宮下。南宮先生忻得之﹐波濤入筆驅文辭。文工畫妙各臻極﹐異境惚移於斯。﹝﹐許往切。惚﹐吁骨切。﹞架巖鑿谷開宮室﹐接屋連墻千萬日。嬴顚劉蹶了不聞﹐﹝嬴顚劉蹶﹐謂秦漢之亡。﹞地坼天分非所卹。﹝地坼天分﹐謂晉魏之亂。﹞種桃處處惟開花﹐川原近遠紅霞。﹝近遠或作遠近。﹞初來猶自念鄕邑﹐歲久此地還成家。漁舟之子來何所﹖物色相猜更問語。大蛇中斷喪前王﹐﹝《漢書》﹕髙祖爲亭長﹐夜徑澤中﹐前有大蛇﹐乃拔劍斬之﹐蛇分爲兩﹐道開。蓋白帝子化爲蛇當道﹐而髙祖以赤帝子斬之也。﹞羣馬南渡開新主。﹝晉太安之際童謠曰﹕五馬浮渡江﹐一馬化爲龍。五馬﹐謂瑯邪﹑西陽﹑汝南﹑南頓﹑彭城五王。瑯邪竟登大位﹐是化爲龍也。按晉元帝姓司馬氏﹐太興元年卽位﹐都於金陵。﹞聽終辭絕共淒然﹐自說經今六百年。當時萬事皆眼見﹐不知幾許猶流傳。爭持酒食來相饋﹐禮數不同樽俎異。月明伴宿玉堂空﹐骨冷魂淸無夢寐。夜半金雞啁哳鳴﹐﹝《楚辭》﹕「雞啁哳而悲鳴。」啁音嘲。哳﹐陟頡切。﹞火輪飛出客心驚。人間有累不可住﹐依然離別難爲情。船開棹進一回顧﹐萬里蒼蒼煙水暮。世俗寧知僞與眞﹐至今傳者武陵人。

【東方半明】

﹝此詩與「煌煌東方星」﹐興寄頗同﹐蓋指順宗卽位﹐不能親政﹐而憲宗在東宮之時也。時賈耽﹑鄭瑜二相﹐皆天下重望。王叔文用事﹐相繼引去。此詩所以諭「東方半明大星沒」也。執誼﹑叔文初相汲引﹐此詩所以諭「獨有太白配殘月」也。順宗已厭機政﹐執誼﹑叔文尙以私意更相猜忌﹐此詩所以有「嗟爾殘月勿相疑﹐同光共影須臾期」也。及憲宗立﹐而叔文﹑執誼竄﹐猶東方明而殘月太白滅﹐此詩所以諭「殘月暉暉﹐太白ㄦㄦ﹐雞三號﹐更五點」也。意微而顯﹐誠得詩人之旨。﹞

東方半明大星沒﹐﹝太白長庚西方星﹐故云配月。又太白主大臣﹐其號爲上公﹐故公有取焉。半或作未﹐方從閣本云「按舊本作半明。」今蜀本題語亦作半明。旣云大星沒﹐則不應未明也。傳本多習於詩人成語﹐而不考其意義故也。﹞獨有太白配殘月。嗟爾殘月勿相疑﹐同光共影須臾期。殘月暉暉﹐太白ㄦㄦ﹔﹝或作炎々﹐字當從目。《太玄經》﹕「明復ㄦ天﹐中獨爛也。」ㄦ音閃。﹞雞三號﹐﹝《史記》﹕「雞三號卒明。」杜詩﹕「初鳴度必三。」號音豪。﹞更五點。

【贈唐衢】

﹝《唐史》衢附公傳後。應進士﹐久而不第。能爲歌詩﹐意多感激。見人文章有所傷嘆者﹐讀訖必哭﹐涕泗不能已﹐故世稱唐衢善哭。樂天嘗有詩「賈誼哭時事﹐阮籍哭路歧﹔唐生今亦哭﹐異代同其悲」者也。此詩貞元末作。﹞

虎有爪兮牛有角﹐虎可搏兮牛可觸。柰何君獨抱奇材﹐手把鋤犁餓空谷。當今天子急賢良﹐匭函朝出開明光。﹝唐垂拱二年﹐命鑄銅爲匭﹐置之朝堂﹐以受天下表疏。明光﹐殿名也。匭音軌。﹞胡不上書自薦達﹐坐令四海如虞唐﹖﹝堯封於唐﹐舜封於虞﹐故堯舜號唐虞氏。﹞

【貞女峽】

﹝在連州桂陽縣。貞元十九年冬﹐公自監察禦史謫連州陽山令﹐有此詩。《荊州記》﹕「秦時有女子化入石﹐在東岸穴中。﹞

江盤峽束春湍豪﹐雷風戰鬥魚龍逃。懸流轟轟射水府﹐一瀉百里翻雲濤。漂船擺石萬瓦裂﹐咫尺性命輕鴻毛﹐﹝鴻﹐或作於﹐或作如。﹞

【贈侯喜】

﹝洛水在河南縣北﹐《易乾鑿度》曰「王者有盛徳之應﹐則洛水先溫。」故號溫洛。公貞元十七年七月二十二日﹐與李景興﹑侯喜﹑尉遲汾同漁於洛﹐有石刻在焉﹐詩必是時作。反復其意﹐大抵謂沮洳不能得大魚﹐興寄遠矣。﹞

吾黨侯生字叔﹤辶已﹥﹐﹝或作起﹐起之古文也。﹞呼我持竿釣溫水。平明鞭馬出都門﹐盡日行行荊棘裏。溫水微茫絕又流﹐深如車轍闊容。蝦蟆跳過雀兒浴﹐此縱有魚何足求。我爲侯生不能已﹐盤鍼擘粒投泥滓。﹝《列子》﹕「詹何以芒鍼爲鉤﹐剖粒爲餌。」皆言其小也。滓﹐阻史切。﹞晡時堅坐到黃昏﹐﹝到或作至。﹞手倦目勞方一起。暫動還休未可期﹐行蛭渡似皆疑。﹝蛭﹐水虫。《博物志》﹕「水蛭三段而成三物。」《前漢》﹐「夫豈從蝦與蛭寅」。蛭音質。﹐一作。﹞舉竿引綫忽有得﹐一寸才分鱗與。﹝或作鰭。今按﹕﹐馬鬣也﹐當作鰭。然《儀禮》﹕「魚進。」注﹐脊也。《莊﹟外物篇》亦作﹐則皆可通用。音祈。﹞是日侯生與韓子﹐良久嘆息相看悲。我今行事盡如此﹐此事正好爲吾規。半世遑遑就舉選﹐一名始得紅顏衰。﹝《續仙傳》﹕「藍采和者﹐常於市中歌曰﹕『紅顏一春樹﹐流年一擲梭。』」始或作已﹐非是。﹞人間事勢豈不見﹐徒自辛苦終何爲﹖便當提攜妻與子﹐南入箕潁無還時。﹝箕﹐山名。潁﹐水名。《地理誌》﹕「潁水出陽城﹐漢有潁陽﹑臨潁二縣。」《髙士傳》﹕「許由隱於箕山。」﹞叔﹤辶已﹥君今气方銳﹐我言至切君勿嗤。君欲釣魚須遠去﹐大魚豈肯居沮洳。﹝《詩》﹕「彼汾沮洳。」漸濕也。蘇東坡《記儋耳上元》﹕「放杖而笑﹐過問『何笑﹖』曰『自笑也。』然亦笑韓退之釣魚無所得﹐更欲遠去﹐不如走海者未必得大魚也。」蓋公作此詩時﹐年三十四﹐去徐居洛﹐方有求官來東洛之語。而東坡則晚歲儋耳﹐發於憂患之餘。覽者無以爲異。沮﹐將預切。洳﹐人恕切。肯或作有﹐非是。﹞

【古意】

﹝《華山記》云「山頂有池﹐生千葉蓮花﹐服之羽化。」然觀公詩意﹐與前詩皆有興寄﹐其曰古意﹐其旨深矣。公《縣齋有懷》曰「求官來東洛﹐犯雪過西華。」《答張徹》曰「洛邑得休告﹐華山窮絕陘。」李肇《國史補》言「愈好奇﹐登華山絕峯﹐度不可反﹐發狂慟哭。縣令百計取之﹐乃下。」而沈顏作《登華旨》略曰「仲尼悲麟﹐悲不在麟。墨翟泣絲﹐泣不在絲也。且阮籍縱車於途﹐途窮輒慟﹐豈始慮不至耶﹖蓋假事諷時﹐致意於此爾。文公憤趨榮貪位者﹐若陟懸崖﹐險不能止﹐至顚危踣蹶﹐然後嘆不知稅駕之所﹐焉可及矣。」悲夫﹗文公之旨﹐微沈子幾晦哉﹗﹞

太華峯頭玉井蓮﹐﹝《山海經》曰「華山﹐一名太華。」﹞開花十丈藕如船。冷比雪霜甘比蜜﹐一片入口沈こ痊。﹝《晉史﹟樂廣傳》﹐「沈こ頓愈」。又潘嶽《閒居賦》﹕「嘗膳載加﹐舊こ有痊。」こ﹐於何切。痊音詮。﹞我欲求之不憚遠﹐靑壁無路難夤緣。﹝《選﹟琴賦》﹕「丹崖﹐靑壁萬尋。」方從唐本作「五月壁路難攀緣」﹐云「《鮑溶集》有《陪公登華山詩》﹐蓋五月也。」夤或作攀。今按﹕公此詩本以《古意》名篇﹐非登山紀事之詩也﹐且太華之險﹐千古屹立﹐所謂削成五千仞者﹐豈獨五月然後難攀緣哉﹖若以句法言之﹐則「五月壁路」之與「靑壁無路」﹐意象工拙﹐又大不侔﹐亦不待識者而知其得失矣。方氏泥於古本﹐牽於旁證﹐而不尋其文理﹐乃去此而取彼﹐其亦誤矣。原其所以﹐蓋緣「五月」本是「靑」字﹐唐本誤分爲二﹐而讀者不曉﹐因復削去「無」字﹐遂成此繆。今以諸本爲正。﹞安得長梯上摘寶﹐下種七澤根株連。﹝司馬相如《子虛賦》﹕「楚有七澤﹐其小者名云夢﹐方九百里。」﹞

【八月十五夜贈張功曹】

﹝張功曹﹐署也。公與張以貞元二十一年二月二十四日赦自南方﹐俱徙掾江陵﹐至是俟命於郴﹐而作是詩。公在江陵《祭郴州李使君》云「輟行謀於俄頃﹐見秋月之三彀。逮天書之下降﹐猶低回以宿畱。」此其證也。詩怨而不亂﹐有《小雅》之風。﹞纖雲四卷天無河﹐淸風吹空月舒波。沙平水息聲影絕﹐﹝沙平或作平沙﹐非是。﹞一杯相屬君當歌。﹝《漢﹟灌夫傳》﹕「夫迎田過竇嬰﹐及飲酒酣﹐夫起舞屬。」顏師古曰「屬﹐付也﹐猶今之舞訖相勸也。」屬﹐之欲切。﹞君歌聲酸辭且苦﹐不能聽終淚如雨。﹝《選﹟古詩》﹕「泣涕零如雨。」﹞洞庭連天九疑髙﹐﹝洞庭﹑九疑詳見一卷《復志賦》﹐二卷《送惠師》詩注。﹞蛟龍出沒猩鼯號。十生九死到官所﹐﹝官所臨武。﹞幽居默默如藏逃。下牀畏蛇食畏藥﹐海气濕蟄燻腥臊。﹝濕或作溫﹐非是。﹞昨者州前捶大鼓﹐嗣皇繼聖登夔臯。﹝貞元二十一年正月順宗卽位。﹞赦書一日行萬里﹐﹝是年二月甲子﹐大赦天下。﹞罪從大辟皆除死。﹝荊公與謝本作「除徙」﹐下文已有「遷者追回流者還」﹐則「除死」爲當。﹞遷者追回流者還﹐滌瑕蕩垢朝淸班。﹝朝淸或作淸朝﹐唐本作朝淸﹐蓋言追還之人皆得滌瑕垢而朝淸班﹐惟己爲使家所抑﹐故只量移江陵也。﹞州家申名使家抑﹐﹝使家﹐謂湖南觀察使。﹞坎軻祗得移荊蠻。﹝祗或作只﹐他詩皆然。荊蠻﹐江陵也。﹞判司卑官不堪說﹐﹝卑官﹐一作官卑。﹞未免捶楚塵埃間。﹝老杜《送髙書記詩》﹕「脫身簿尉中﹐始與捶楚辭。」按﹕唐制﹐參軍簿尉有過﹐卽受笞杖之刑。杜牧詩云「參軍與簿尉﹐塵土驚。一語不中治﹐鞭笞身滿瘡。」﹞同時輩流多上道﹐天路幽險難追攀。君歌且休聽我歌﹐我歌今與君殊科。﹝杭本如此。言張之歌詞酸苦﹐而己直歸之於命。蓋反騷之意﹐而其詞气抑揚頓挫﹐正一篇轉換用力處也。方從諸本我下去歌字﹐而君下著豈字﹐全失詩意﹐使一篇首尾不相運掉﹐無復精神﹐又不著杭本之異﹐蓋考之亦非詳耶。﹞一年明月今宵多﹐﹝一作月明。﹞人生由命非由他﹐有酒不飲柰明何﹗

【謁衡嶽廟遂宿嶽寺題門樓】

﹝或無廟字。《爾雅》﹕「霍山爲南嶽。」一名衡山。公前後兩謫南方。初自陽山北還過衡﹐在八月﹐至潭適當殘秋。詩云「我來正逢秋雨節。」故知此詩自陽山還時永貞元年秋作也。後自潮州移刺袁州﹐則元和十五年十月﹐非秋雨節時也。東坡《潮州廟碑》云「公之精誠﹐能開衡山之云。」卽此詩意。﹞

五嶽祭秩皆三公﹐﹝《禮記》﹕「天子祭天下名山大川﹐五嶽視三公秩次也。」皆或作比﹐非是。﹞四方環鎭嵩當中。﹝《白虎通》曰「嵩山夾居四方之中﹐故曰嵩。」﹞火維地荒足妖怪﹐天假神柄專其雄。噴雲泄霧藏半腹﹐𨿽有絕頂誰能窮。﹝老杜《望嶽》詩云「會當淩絕頂﹐一覽眾山小。」﹞我來正逢秋雨節﹐陰气晦昧無淸風。﹝淸﹐方作晴。今按﹕淸風興﹐羣陰伏﹐無淸風則雨意未已也。晴字非是。﹞潛心默禱若有應﹐豈非正直能感通。﹝《詩》﹕「神之聽之﹐正直是與。」非﹐方作卽﹐非是。能感﹐方作感能。今按﹕若從方讀﹐則此句爲喫羌語矣。﹞須臾靜掃眾峯出﹐仰見突兀撐靑空。紫蓋連延接天柱﹐石廩騰擲堆祝融。﹝衡山有五峯﹐紫蓋﹑天柱﹑石廩﹑祝融﹑芙蓉。石廩﹐一名石。東坡《登州觀海市》詩云「潮陽太守南遷歸﹐喜見石廩堆祝融。」《過太行詩序》云「予南遷其必返乎﹗此退之登衡山之祥也。」意皆本此。﹞森然魄動下馬拜﹐松柏一徑趨靈宮。﹝柏或作桂。﹞粉墻丹柱動光彩﹐鬼物圖畫塡靑紅。升階傴僂薦脯酒﹐﹝傴﹐於武切。僂音縷。﹞欲以菲薄明其衷。廟令老人識神意﹐﹝令或作內。﹞睢盱偵伺能鞠躬。﹝《列子》﹕「老子而睢睢而盱盱。」仰視貌。睢﹐許佳切。盱﹐香於切。偵﹐醜鄭切。﹞手持杯交導我擲﹐﹝交﹐方從唐本作校。云《廣韻》作交﹐謂古者以玉爲之也。《朝野僉載》作角﹐角與校音義皆相近。魏野有《詠竹校子》詩﹐只作校字。《荊楚歲時記》又作教。今按﹕當從《廣韻》及眾本。﹞云此最吉余難同。竄逐蠻荒幸不死﹐衣食才足甘長終。﹝《扁鵲傳》﹕「長終而不得返。」﹞侯王將相望久絕﹐神縱欲福難爲功。夜投佛寺上髙閣﹐星月掩映云瞳朧。﹝《選﹟秋興賦》﹕「月ㄔ朦而含光。」從日者非。今按﹕《廣韻》﹕ㄔ字只有從日﹐無從月者。ㄔ朦﹐本日出貌﹐然前輩月詩多用之。如梁孝綽《月詩》「ㄔ朦入牀簟」之類也。更當考。﹞猿鳴鐘動不知曙﹐杲杲寒日生於東。﹝《詩》﹕「杲杲出日。」﹞

【岣嶁山】

﹝《山海經》云「衡山一名岣嶁山。」與前詩同時作。東坡《中隱堂詩》云「岣嶁何須到﹐韓公浪自悲。」謂此詩也。岣音矩﹐嶁音縷。﹞

岣嶁山尖神禹碑﹐﹝盛洪之《荊州記》曰「南嶽周回數百里﹐昔禹登而祭之﹐因夢玄夷使者﹐遂獲金簡玉字之書。」徐靈期《南嶽記》曰「夏禹導水通瀆﹐刻石書名山之髙。」﹞字靑石赤形摹奇。科斗拳身薤倒披﹐﹝《書序》云「魯共王得孔子所藏古文﹐皆科斗文字。」科斗﹐古篆也。以其頭粗尾細﹐類水虫之科斗焉。倒或作葉。方從蜀本云「衡陽舊刻亦然。《魏都賦》云﹕『華蓮重葩而倒披。』」今按﹕岣嶁者﹐衡山南麓別峯之名。薤倒披者﹐古有倒薤書﹐見歐公《集古錄目》﹐唐玄度十體書﹐方得之矣。然今衡山實無此碑﹐此詩所記﹐蓋當時傳聞之誤﹐故其卒章自爲疑詞﹐以見微意。劉禹錫《寄呂衡州溫》亦云「嘗聞祝融峯﹐上有神禹銘。古石瑯姿﹐祕文螭虎形。」蓋亦得於傳聞也。﹞鸞飄鳳泊虎螭。事嚴迹祕鬼莫窺﹐道人獨上偶見之。我來咨嗟涕漣ㄝ﹐千搜萬索何處有﹖森森綠樹猿猱悲。﹝猱或作啼。猱﹐奴刀切。﹞

【永貞行】

﹝貞元廿一年正月﹐徳宗崩﹐順宗卽位﹐不能視朝﹐王亻丕﹑王叔文用事。四月冊皇太子﹐八月立爲皇帝﹐是爲憲宗。順宗爲太上皇﹐攺元永貞。此詩所以具載。太皇﹐謂順宗。小人﹐謂叔文。元臣故老﹐謂杜佑﹑髙郢﹑鄭瑜等。嗣皇﹐謂憲宗。郎官荒郡﹐意指劉禹錫坐叔文黨貶連州也。公方量移江陵﹐而夢得出爲連州﹐邂逅荊蠻﹐故作是詩。觀終篇之意﹐可見其爲夢得作也。此詩或云自「四門肅穆賢俊登」下爲別篇﹐非是。﹞

君不見太皇亮陰未出令﹐﹝太皇﹐謂順宗。天子居喪曰諒陰。諒信陰默﹐謂信默不言﹐亦作亮陰。《書﹟說命》﹕「亮陰三祀。」《論語﹟憲問》﹕「諒陰三年不言。」﹞小人乘時偸國柄。﹝小人﹐謂叔文。﹞北軍百萬虎與貔﹐﹝《書﹟牧誓》﹕「如虎如貔。」貔音毗。﹞天子自將非他師﹐﹝或作時。﹞一朝奪印付私黨﹐﹝是歲五月﹐王叔文等以金吾大將軍範希朝爲左右神策京西諸城鎭行營節度使﹐以度支郎中韓泰爲其行軍司馬。叔文欲奪取宦官兵權以自固﹐藉希朝老將﹐使主其名﹐而實以泰專其事。人情不測其所爲﹐益疑懼。私黨卽泰也。﹞懍懍朝士爲能爲﹖狐鳴梟噪爭署置﹐﹝《楚辭》﹕「鴟梟羣而制之。」皆以諭小人讒佞也。梟﹐堅堯切。﹞易ㄦ跳踉相嫵媚。﹝易ㄦ或作ㄦ閃。易ㄦ﹐獸狂視貌。字見《吳都賦》。跳音迢﹐踉音梁﹐嫵音武﹐媚音眉。﹞夜作詔書朝拜官﹐超資越序曾無難﹐公然白日受賄賂﹐火齊磊落堆金盤。﹝《選﹟班固西都賦》﹕「翡翠火齊﹐流耀含英。」注﹐珠也。齊音劑。磊﹐魯偎切。﹞元臣故老不敢語﹐﹝元臣故老﹐謂杜佑﹑髙郢﹑鄭瑜等。﹞晝臥涕泣何紈瀾﹗﹝王叔文用事﹐一日諸相會食﹐叔文至中書﹐欲與韋執誼計事。執誼起迎﹐諸相停箸以待。有頃﹐報叔文索飯﹐已與韋相同餐ト中矣。杜佑﹑髙郢懼不敢言﹐鄭瑜獨嘆曰「吾豈可復居此位。」索馬徑歸﹐臥不起。﹞董賢三公誰復惜﹖﹝《前漢﹟董賢傳》﹕「哀帝元壽元年﹐帝重賢﹐封賢爲髙安侯。欲極其位﹐遂以賢爲大司馬衛將軍。是時賢年二十二﹐爲三公。」三或作一﹐非是。﹞侯景九錫行可嘆。﹝《南史﹟侯景傳》﹕「景矯蕭棟詔﹐自加九錫。」九錫﹐一曰車馬﹐二曰衣服﹐三曰樂則﹐四曰朱戶﹐五曰納陛﹐六曰虎賁﹐七曰斧鋮﹐八曰弓矢﹐九曰矩鬯也。嘆音灘。﹞國家功髙徳且厚﹐天位未許庸夫幹。嗣皇卓犖信英主﹐﹝謂憲宗。﹞文如太宗武髙祖。膺圖受禪登明堂﹐共流幽州鯀死羽。﹝玄與鯀同﹐禹父名。《楚辭》﹕「鯀幸直以忘身。」《書》﹕「流共工於幽州﹐殛鯀於羽山。」以諭亻丕﹑叔文也。﹞四門肅穆賢俊登﹐﹝《書》﹕「賓於四門﹐四門穆穆。」賢俊﹐謂用杜黃裳﹑鄭餘慶爲宰相。﹞數君匪親豈其朋。﹝謂柳宗元﹑劉禹錫之屬。﹞郎官淸要爲世稱﹐荒郡迫野嗟可矜。﹝九月貶韓泰撫州﹐司封郎中韓曄池州﹐禮部員外郎柳宗元邵州﹐屯田員外郎劉禹錫連州刺史﹐皆自郎官遷謫。禹錫至荊南﹐攺武陵司馬。此詩未攺武陵前作也。﹞湖波連天日相騰﹐蠻俗生梗瘴癘﹐江氛嶺昏若凝﹐一蛇兩頭見未曾﹖怪鳥鳴喚令人憎﹐﹝鳴喚或作爭鳴。﹞蠱虫羣飛夜撲燈﹐雄虺毒螫墮股肱﹐﹝《楚辭》﹕「雄虺九首。」《史記》﹕「艸無毒螫。」螫﹐虫行毒也。螫音釋﹐字亦作﹛若虫﹜。﹞食中置藥肝心崩﹐左右使令詐難憑﹐愼勿浪信常兢兢。吾嘗同僚情可勝﹖﹝公嘗與夢得同爲禦史。嘗或作常﹐非是。蔡寬夫《詩話》云「子厚﹑禹錫於退之最厚善﹐然退之貶陽山﹐不能無疑﹐《赴江陵途中寄三學士》云﹕『同官盡才俊﹐偏善柳與劉﹐或慮語言泄﹐傳之落仇讎』云云。及其爲《永貞行》﹐憤疾至云『數君匪親豈其朋』﹐又曰『吾嘗同僚情可勝』﹐則亦見其坦夷尙義﹐待朋友始終也。」﹞具書目見非妄徵﹐嗟爾旣往宜爲懲。

【洞庭湖阻風贈張十一署】

﹝自陽山徙掾江陵﹐永貞元年十月過洞庭作也。﹞

十月陰气盛﹐北風無時休。蒼茫洞庭岸﹐與子維雙舟。霧雨晦爭泄﹐波濤怒相投。犬雞斷四聽﹐﹝斷﹐方從杭﹑蜀本作絕。今按﹕此句旣有絕字﹐則下一句不應便復出。方爲杭﹑蜀所誤此比多矣。﹞糧絕誰與謀﹖相去不容步﹐險如礙山丘。淸談可以飽﹐夢想接無由。男女喧左右﹐饑啼但啾啾。非懷北歸興﹐何用勝羈愁。云外有白日﹐寒光自悠悠。能令暫開霽﹐過是吾無求。

【李花贈張十一署】

﹝或作李有花。元和元年二月江陵作。﹞

江陵城西二月尾﹐花不見桃惟見李。風揉雨練雪羞比﹐﹝揉或作柔﹐非是。揉﹐而由切。﹞波濤翻空杳無。﹝翻空或作相翻﹐非是。﹞君知此處花何似﹖白花倒燭天夜明﹐羣雞驚鳴官吏起。金烏海底初飛來﹐﹝隋孟康《詠日》詩﹕「金烏升曉气。」﹞朱輝散射靑霞開。﹝《選﹟恨賦》﹕「郁靑霞之奇意。」﹞迷魂亂眼看不得﹐﹝迷魂亂眼﹐或作迷亂入眼﹐入又作人﹐皆非是。﹞照耀萬樹繁如堆。念昔少年著遊燕﹐對花豈省曾辭杯。﹝「省曾辭」或作「會辭酒」﹐非是。﹞自從流落憂感集﹐欲去未到先思回。只今四十已如此﹐﹝公時年三十九。﹞後日更老誰論哉﹖力攜一樽獨就醉﹐﹝獨或作共﹐非是。﹞不忍虛擲委黃埃。﹝委或作隨。﹞

【杏花】

﹝與前篇同時作。﹞

居鄰北郭古寺空﹐杏花兩株能白紅。曲江滿園不可到﹐﹝唐《劇譚錄》﹕「曲江池本秦豈州﹐開元中疏鑿﹐遂爲妙境。」杜甫《哀江頭》詩「春日潛行曲江曲﹐細柳新蒲爲誰綠」者是也。﹞看此寧避雨與風。二年流竄出嶺外﹐﹝公貞元十九年冬出爲陽山﹐凡二年﹐至是始爲掾江陵。﹞所見艸木多異同。冬寒不嚴地恆泄﹐陽气發亂無全功。﹝無全﹐閣本作全無﹐非是。﹞浮花浪蕊鎭長有﹐才開還落瘴霧中。山橊躑躅少意思﹐﹝《本艸》注﹕「躑躅樹生髙三四尺﹐花似山石橊。」或云一名山石橊。躑﹐直炙切。躅﹐廚玉切。﹞照耀黃紫徒爲叢。鷓鴣鉤猿叫歇﹐﹝《嶺表記》﹕鷓鴣自呼云鉤。李羣玉詩﹕「又聽鉤格磔聲。」﹐張流切。﹞杳杳深谷攢靑楓。﹝杳杳或作杳藹。﹞豈如此樹一來玩﹐若在京國情何窮﹖今旦胡爲忽惆悵﹖﹝惆或作怊﹐後放此。﹞萬片飄泊隨西東。明年更發應更好﹐﹝更發一作花發。﹞道人莫忘鄰家翁。

【感春四首】

﹝元和元年春掾江陵時作。﹞

我所思兮在何所﹖情多地遐兮徧處處。東西南北皆欲往﹐千江隔兮萬山阻。﹝張衡《四愁詩》「我所思兮在太山﹐欲往從之梁甫艱」﹐「我所思兮在桂林﹐欲往從之湘水深」云云。公句意蓋取此。﹞春風吹園雜花開﹐朝日照屋百鳥語。三杯取醉不復論﹐一生長恨柰何許﹗﹝諸本柰作春。今從杭﹑蜀本云﹐《古樂府》﹕「柰何許﹗石闕生口中﹐銜碑不得語。」﹞

皇天平分成四時﹐﹝宋玉《九辯》曰「皇天平分四時兮。」﹞春气漫誕最可悲。﹝气或作風。﹞雜花妝林艸蓋地﹐白日座上傾天維。﹝《西京賦》﹕「振天維﹐衍地絡。」﹞蜂喧鳥咽畱不得﹐紅萼萬片從風吹。豈如秋霜𨿽慘冽﹐﹝慘或作凜﹐以《西京賦》「冰霜慘冽」﹐定作慘。﹞摧落老物誰惜之﹖﹝晉宣帝嘗疾﹐張皇后往省﹐帝曰「老物可憎」﹐又曰「老物不足惜」。﹞爲此徑須沽酒飲﹐自外天地棄不疑。近憐李杜無檢束﹐爛漫長醉多文辭。屈原《離騷》二十五﹐﹝《前漢﹟藝文志》﹕「屈原賦二十五篇。」蓋《離騷經》一﹐《九歌》十一﹐《天問》一﹐《九章》九﹐《遠遊》《卜居》《漁父》各一﹐凡二十五篇也。﹞不肯啜糟與ㄤ。﹝《漁父篇》﹕「何不糟而ヱㄤ。」﹐奔謨切。ㄤ﹐呂支切。﹞惜哉此子巧言語﹐不到聖處寧非癡﹖﹝先儒云﹕公以原詞介於莊周﹑司馬遷之間﹐其《感春詩》云云﹐蓋與屈原之懲於諷諫﹐而傷其違聖之達節也。﹞幸逢堯舜明四目﹐條理品匯皆得宜。平明出門暮歸舍﹐酩酊馬上知爲誰﹖﹝酩酊注見二卷《歸彭城》詩。閣﹑杭﹑蜀本爲誰作誰爲﹐方從諸本云「按公後詩有『遇酒卽酩酊﹐公知我爲誰』﹐卽此義也。」今按﹕方氏此論最公﹐使他處皆如此﹐則無可議矣。﹞

朝騎一馬出﹐暝就一牀臥。詩書漸欲拋﹐節行久已惰。﹝或作破﹐非是。﹞冠欹感發禿﹐語誤悲齒墮。孤負平生心﹐﹝孤或作辜。﹞已矣知何柰﹗﹝諸本皆同﹐無可疑者。荊公本柰作那﹐李本知作如﹐亦無大異。獨方從閣本作「已知無可柰」﹐乃不成文理﹐故今定從諸本。﹞

我恨不如江頭人﹐﹝我恨﹐方從杭本作柰我﹐閣本無柰字﹐亦無恨字﹐蜀作我柰。今按﹕杭﹑蜀本蓋因前篇之末有柰字而誤也﹐閣本亦少一字﹐皆非是。今從監本。﹞長网橫江遮紫鱗。獨宿荒陂射鳧雁﹐賣納租賦官不嗔。歸來歡笑對妻子﹐衣食自給寧羞貧。今者無端讀書史﹐智慧只足勞精神。﹝閣本如此爲當﹐方乃不從﹐而以足爲是﹐又不可曉也。﹞畫蛇著足無處用﹐﹝《史記》﹕「楚惠王使柱國昭陽將兵攻齊﹐陳軫謂昭陽曰﹕『昔人有遺其捨夫一卮酒者﹐舍人相謂曰﹕數人飲此﹐不足以徧﹐請有畫地爲蛇﹐蛇先成者飲之。一人曰﹐吾蛇先成﹐舉酒而起曰﹕吾能爲之足者。及爲足而後成﹐人奪其酒而飲之。或曰﹕蛇固無足﹐今爲之足﹐非蛇也。』」著﹐陟略切。﹞兩鬢雪白趨埃塵。乾愁漫解坐自累﹐與眾異趣誰相親﹖數杯澆腸𨿽暫醉﹐皎皎萬慮醒還新。百年未滿不得死﹐且可勤買拋靑春。﹝買或作置。東坡云﹕《國史補》﹕酒有富平之石凍春﹐劍南之燒春。杜子美詩有米春﹐裴作《傳奇》亦有松醪春。唐人名酒多以春﹐拋靑春亦必酒名。按﹕此詩在江陵作﹐蓋江陵酒名也。﹞

【寒食日出遊】

﹝張十一院長見示病中憶花九篇﹐寒食日出遊夜歸﹐因以投贈。張十一卽功曹署。公與張同自禦史貶官﹐又同爲江陵掾﹐公法曹參軍﹐張功曹參軍。元和元年時也。﹞

李花初發君始病﹐我往看君花轉盛。走馬城西惆悵歸﹐不忍千株雪相映。邇來又見桃與梨﹐交開紅白如爭競。可憐物色阻攜手﹐空展霜縑吟九詠。紛紛落盡泥與塵﹐不共新妝比端正。桐華最晚今已繁﹐﹝《禮記﹟月令》﹕「季春之月﹐桐始華。」﹞君不彊起時難更。關山遠別固其理﹐寸步難見始知命。憶昔與君同貶官﹐夜渡洞庭看斗柄。豈料生還得一處﹐引袖拭淚悲且慶。各言生死兩追隨﹐﹝生死或作死生。﹞直置心親無貌敬。念君又署南荒吏﹐﹝張在江陵未幾﹐邕管經略使路恕署爲判官。﹞路指鬼門幽且。﹝容州北流縣南三十里﹐有兩石相對﹐門闊三十步﹐俗號鬼門關。諺曰「鬼門關﹐十人九不還。」﹞三公盡是知音人﹐曷不薦賢陛下聖。﹝蔡邕《獨斷》云「謂陛下者﹐羣臣不敢指斥天子﹐故呼在陛下者﹐因卑達尊之義也。」﹞囊空甑倒貧救之﹐﹝杜詩﹕「囊空恐羞澀﹐畱得一錢看。」又《郭林宗傳》﹕「孟敏客太原﹐荷甑墮地﹐不顧而去。」﹞我今一食日還並。﹝《禮記﹟儒行》﹕「儒有並日而食。」﹞自然憂气損天和﹐安得康彊保天性。斷鶴兩翅鳴何哀﹐縶驥四足气空橫。﹝縶﹐陟立切。橫﹐戶孟切。﹞今朝寒食行野外﹐綠楊匝岸蒲生迸。﹝生或作芽。﹞宋玉庭邊不見人﹐﹝杜詩﹕「曾聞宋玉宅﹐每欲到荊州。」荊州﹐卽江陵也。﹞輕浪參差魚動鏡。自嗟孤賤足瑕疵﹐特見放縱荷寬政。飲酒寧嫌盞底深﹐﹝桑在江總席上曰「𨿽深盞百罰﹐吾亦不辭也。」﹞題詩尙倚筆鋒勁。﹝鮑明遠《擬古詩》﹕「兩說窮舌端﹐五車推筆鋒。」﹞明宵故欲相就醉﹐﹝故或作固。﹞有月莫愁當火令。﹝洪慶善云「此時春末夏初﹐故云火令。」方云﹕非也﹐此謂寒食禁火耳。火令字見《周禮》。魏武帝亦有《寒食禁火令》﹐但東坡爲李公擇書此詩作「燈火冷」﹐又不知其所據何本也。今按﹕方說是也﹐此言夜行有月﹐故不憂當寒食禁火之令耳。坡讀亦誤。﹞

【憶昨行和張十一】

﹝或作《和張十一憶昨行》。與前詩同時﹐在江陵作。﹞

憶昨夾鐘之呂初吹灰﹐﹝《月令》﹕「仲春之月﹐律中夾鐘。」二月之呂也。《續漢書》﹐以莩灰實律之端﹐按歷而候之﹐其月气至則灰飛而律通。﹞上公禮罷元侯回。﹝上﹐洪作杜﹐雲杜佑自淮南入朝也。方作社﹐云「此爲荊師裴均罷社而享客也。」今按﹕方說是也。但以上爲社則未然﹐《左傳》云「五行之官封爲上公﹐祀爲貴神。」其土正曰后土﹐在家則祀中ニ﹐在野則爲社。故杜注「用幣於社」云「以請於上公。」則上公卽社神也﹐況此句內又以元侯爲對耶﹖﹞車載牲牢甕舁酒﹐並召賓客延鄒枚。﹝鄒陽﹑枚乘﹐漢梁孝王客。﹞腰金首翠光照耀﹐絲竹回發淸以哀。靑天白日花艸麗﹐玉屢舉傾金。﹞張君名聲座所屬﹐﹝朱六切。﹞起舞先醉長松摧。宿酲未解舊┲作﹐﹝劉伶﹕五斗解酲。《左傳》﹕「┲作而伏。」舊┲﹐方作┲舊。今按﹕此句內上有宿酲字﹐則此當爲舊┲明矣。方誤。┲﹐失廉切。﹞深室靜臥聞風雷。自期殞命在春序﹐屈指數日憐嬰孩。危辭苦語感我耳﹐淚落不掩何ㄘㄘ。﹝《集韻》云「ㄘ﹐雪霜積聚貌。」《選》﹕「指季豹而ㄘ焉。」注﹕ㄘ﹐涕泣垂貌。ㄘ﹐七回切。﹞念昔從君渡湘水﹐﹝湘或作湖。﹞大帆夜劃窮髙桅。﹝《玉篇》云「帆船上檣竿。」劃﹐忽麥切。桅﹐五回切。﹞陽山鳥路出臨武。﹝公責連之陽山令﹐張爲郴之臨武﹐郴在江南﹐連則廣南也。﹞驛馬拒地驅頻ㄨ。﹝三館本作槌。方云「《博雅》﹕槌﹐扌窒也﹐亦有義。今按﹕方義暗僻不可曉。此但言當謫官時﹐馳驛發遣﹐而山路險惡﹐故羸馬拒地不進﹐被驅而屢至傾ㄨ耳。ㄨ或取《詩》「我馬虺ㄨ」字﹐然其義但爲不能升髙之病﹐又似未必然也。ㄨ﹐杜回切。﹞踐蛇茹蠱不擇死﹐忽有飛詔從天來。亻丕文未扌前崖州熾﹐﹝亻丕﹐王亻丕。文﹐王叔文。崖州﹐韋執誼也。扌前或作剪﹐謝校從剪。《說文》﹐扌前﹐滅也。《史記﹟西南夷贊》有扌前剽字。亻丕音丕。扌前﹐子踐切。﹞𨿽得赦宥恆愁猜。近者三姦悉破碎﹐﹝三姦﹐謂貶王亻丕﹑王叔文﹑韋執誼也。﹞羽窟無底幽黃能。﹝能有兩音。奴來切者﹐三足鱉也。奴登切者﹐熊屬﹐足似鹿者也。《左傳》﹕「殛鯀於羽山﹐其神化爲黃熊﹐以入於羽淵。」《國語》作黃能﹐當音賢能之能。然說者謂能旣熊屬﹐又爲鱉類﹐東海人祭禹廟﹐不用熊白及鱉爲饌。疑鯀化爲二物﹐則兩音亦可通用也。﹞眼中了了見鄕國﹐知有歸日眉方開。今君縱署天涯吏﹐﹝縱或作從。今按﹕張署《墓志》﹐邕管奏署爲判官也。﹞投檄北去何難哉﹖無妄之憂勿藥喜﹐一善自足禳千災。頭輕目朗肌骨健﹐古劍新磨塵埃。殃銷禍散百福並﹐從此直至與鮐。﹝《詩﹟宮》﹕「俾爾耆而艾。」耆﹐老也。鮐﹐魚名。《詩﹟行葦》「黃臺背」鄭氏箋云「臺之言鮐也。大老則背有鮐文。」鮐音臺﹐或作耆。﹞嵩山東頭伊洛岸﹐勝事不假須穿栽。﹝或作裁。﹞君當先行我待滿﹐﹝張先遷京兆府司錄。﹞沮﹑溺可繼窮年推。﹝沮溺﹐人名。《語》﹕「長沮﹑桀溺耦而耕。」公家河南﹐而嵩山﹑伊水﹑洛水並隸焉﹐詩意欲與張耦耕於嵩山下也。推字取《禮記﹟月令》「三推九推」之意。沮﹐子魚切。推﹐他回切﹐或作催。﹞

●卷四﹟古詩四【劉生詩】

﹝或無詩字。貞元二十一年﹐劉師命訪公於陽山﹐斷章似有送行之意﹐集中有因梨花爲生作二詩﹐豈前此之作耶。﹞

生名師命其姓劉﹐自少軒輊非常儔。﹝《詩》﹕「戎車旣安﹐如輊如軒。」又《馬援傳》﹕「居前不能令人輊﹐居後不能令人軒。」輊或作軼。輊﹐竹二切。﹞棄家如遺來遠遊﹐東走梁宋曁揚州。﹝曁或作墮。﹞遂淩大江極東陬﹐﹝東陬﹐東隅﹐卽謂越也。陬﹐將侯切。﹞洪濤舂天禹穴幽。﹝禹穴在會稽。﹞越女一笑三年畱﹐南逾橫嶺入炎州。﹝或作洲。﹞靑鯨髙磨波山浮﹐﹝鯨或作鮮。今按﹕靑義未詳﹐疑是長字之誤。﹞怪魅炫曜堆蛟虯。﹝魅或作媚﹐堆或作推﹐非是。﹞山犭參歡噪猩猩遊﹐﹝犭參或作獠﹐非是。犭參﹐蘇遭切。《神異經》﹕「西方深山﹐有人長尺餘﹐袒身捕蝦蟹以食﹐名曰山犭參。」《國語》注作犭巢。公聯句亦有「中矢類妖犭參」。遊或作愁。此詩二州字﹐二遊字﹐視古用韻﹐後人誤攺也。﹞毒气爍體黃膏流。問胡不歸良有由﹐美酒傾水﹝B105﹞肥牛。﹝B105﹞音蔗﹐與炙同﹐又側吏切。﹞妖歌慢舞爛不收﹐倒心回腸爲靑眸。﹝司馬遷《答任少卿書》﹐「腸九回」。阮籍見佳客爲靑眼。﹞千金邀顧不可酬﹐乃獨遇之綢繆。﹝綢音籌。繆﹐莫彪切。﹞瞥然一餉成十秋﹐﹝《楚辭》﹕「目瞥瞥兮西沒。」餉或作﹐非是。瞥﹐匹蔑切。﹞昔須未生今白頭。五管歷徧無賢侯﹐﹝唐永徽後﹐以廣﹑桂﹑容﹑邕﹑安南皆隸廣府﹐謂之五府度使﹐名嶺南五管﹐見《舊書﹟地理誌》。﹞回望萬里還家羞。陽山窮邑惟猿猴﹐手持釣竿遠相投。我爲羅列陳前修﹐﹝前修字見《離騷》﹐謂前世修能之士。﹞芟蒿斬蓬利鋤。天星回環數才周﹐文學穰穰倉稠﹐﹝《史記》﹕「五穀蕃熟﹐穰穰滿家。」﹞車輕禦良馬力優﹐咄哉識路行勿休﹐往取將相酬恩仇。﹞1111

【鄭羣贈簟】

﹝羣嘗以侍禦史佐裴均江陵。公自陽山量移江陵法曹﹐與羣同僚。唐《孔私記》云「退之丰肥善睡﹐每來吾家﹐必命枕簟。」而沈存中《筆談》亦云「世畫韓退之小面而美髯﹐著沙帽﹐此乃江南韓熙載爾。熙載謚文靖﹐江南人﹐謂之韓文公﹐因此遂誤以爲退之。」退之肥而少髯﹐此詩有「腰腹空大」及「慢膚多汗」之語﹐二說信然。﹞

蘄州笛竹天下知﹐﹝蘄州在今淮南﹐其地出竹。笛或作簟。﹞鄭君所寶尢瑰奇。攜來當晝不得臥﹐一府傳看黃琉璃。﹝東坡《寄簟與蒲傳正》詩云「愧此八尺黃琉璃。」祖此詩也。﹞體堅色淨又藏節﹐盡眼凝滑無瑕疵。﹝盡或作滿。﹞法曹貧賤眾所易﹐腰腹空大何能爲﹖自從五月困暑濕﹐如坐深甑遭炊。手磨袖拂心語口﹐慢膚多汗眞相宜。﹝《楚辭﹟天問》﹕「平脇慢膚﹐何以肥之。」﹞日暮歸來獨惆悵﹐有賣直欲傾家資。誰謂故人知我意﹐捲送八尺含風漪。呼奴掃地鋪未了﹐光彩照耀驚童兒。靑蠅側翅蚤虱避﹐﹝《詩》﹕「營營靑蠅﹐止於樊。」《抱朴子》曰「蚤虱攻君﹐臥不獲安。」蚤音早。﹞肅肅疑有淸飈吹。倒身甘寢百疾愈﹐卻願天日恆炎曦。明珠靑玉不足報﹐﹝《選》張衡《四愁詩》﹕「美人贈我貂プ﹐何以報之明月珠。」「美人贈我錦繡段﹐何以報之靑玉案。」﹞贈子相好無時衰。﹝閣本無時作時無﹐非是。﹞

【丰陵行】

﹝順宗陵也。按《長安志》﹕「順宗丰陵在富平縣東北三十五里甕金山。」順宗以元和元年七月葬﹐公是年六月方自江陵召入爲博士﹐必當是時作。終篇言三代舊制存諸書﹐當時之禮﹐必有不合於古者﹐故云。﹞

羽衛煌煌一百里﹐﹝一或作三﹐以《長安志》考之﹐非是。﹞曉出都門葬天子。﹝順宗也。﹞羣臣雜沓馳後先﹐宮官穰穰來不已。是時新秋十月初﹐金神按節炎气除。淸風飄飄輕雨灑﹐﹝「風伯淸塵﹐雨師灑道」﹐見《文選》。﹞偃蹇旆捲以舒。逾梁下阪笳鼓咽﹐﹝方作沸。按﹕作咽乃響﹐又見悲切之意也。﹞ゃや遂走玄宮閭。﹝山小而不安貌。《選》注﹕「天子后妃所葬墓曰玄宮。」玄宮閭﹐謂玄宮前之寓閭也。閭或作虛﹐非是。ゃ音。や音臬。﹞哭聲訇天百鳥噪﹐﹝訇音轟。﹞幽坎晝閉空靈輿。皇帝孝心深且遠﹐資送禮備無贏餘。設官置衛鎖嬪妓﹐﹝唐制﹐諸陵皆置宮殿﹐列官曹﹐設嬪妓﹐侍衛如平生。杜甫《橋陵詩》﹕「宮女晚知曙﹐祠臣朝見星。」﹞供養朝夕象平居。﹝養或作送。﹞臣聞神道尙淸淨﹐三代舊制存諸書。墓藏廟祭不可亂﹐欲言非職知何如﹗﹞1111

【遊靑龍寺贈崔大補闕】

﹝諸本大作羣。崔羣字惇詩﹐公同年進士也。公元和元年在京師爲國子博士時作﹐詳詩意可見。寺在京城南門之東﹐洪慶善云「詩中『正值萬株紅葉滿』﹐謂柿也。『靈液屢進頗黎碗』﹐謂食柿也。」﹞

秋灰初吹季月管﹐﹝吹灰者﹐謂作十二律管﹐於室中四時位上埋之﹐取蘆莩燒之作灰﹐實之管中﹐以羅谷覆之﹐气至則吹灰動谷。律卽候气之管﹐以銅爲之。詳見《漢﹟律曆志》。﹞日出卯南暉景短。﹝《月令》﹕季秋之月﹐昏虛中。﹞友生招我佛寺行﹐正值萬株紅葉滿。光華閃壁見神鬼﹐﹝壁或作璧。﹞赫赫炎官張火傘。然云燒樹大實駢﹐金烏下啄虯卵。﹝音檉。﹞魂翻眼倒忘處所﹐﹝倒或作暈。﹞赤气沖融無間斷。有如流傳上古時﹐九輪照燭乾坤旱。﹝《淮南子》曰「堯時十日並出﹐艸木焦枯﹐堯命羿仰射十日﹐中其九。」九輪﹐謂九日車輪也。﹞二三道士席其間﹐靈液屢進頗黎碗。﹝頗黎出西域﹐亦作玻黎。﹞忽驚顏色變韶稚﹐﹝忽或作勿﹐非是。韶或作齠。韶有美義﹐不必易字。﹞卻信靈仙非怪誕。桃源迷路竟茫茫﹐棗下悲歌徒纂纂。﹝潘嶽《笙賦》曰「歌棗下之纂纂。」﹞前年嶺隅鄕思發﹐﹝謂貞元二十年春在陽山。﹞躑躅成山開不算。﹝躑躅﹐花名﹐見《杏花》詩注。躑﹐直炙切。躅﹐廚玉切。﹞去歲羈帆湘水明﹐﹝謂永貞元年自陽山移掾江陵。﹞霜楓千里隨歸伴。猿呼鼯嘯鷓鴣啼﹐﹝嘯或作笑﹐非是。﹞惻耳酸腸難濯浣。﹝惻或作側﹐非是。﹞思君攜手安能得﹐今者相從敢辭懶。由來鈍寡參尋﹐﹝或作駭﹐非是。﹐語骸切。﹞況是儒官飽閒散。惟君與我同懷抱﹐鋤去陵谷置平坦。年少得途未要忙﹐時淸諫疏尢宜罕。何人有酒身無事﹐誰家多竹門可款。須知節候卽風寒﹐幸及亭午猶妍暖。南山逼冬轉淸瘦﹐刻畫圭角出崖。﹝﹐空也。《莊子》「導大」﹐音款。當憂復被冰雪埋﹐汲汲來窺誡遲緩。﹞

【贈崔立之評事】

﹝立之名斯立﹐博陵人。元和初爲大理評事﹐以言事黜官﹐爲藍田丞。見公《藍田丞廳記》。元和元年六月﹐公召拜國子博士﹐作此詩。詳味詩意﹐當是崔頻有詩﹐望公推引﹐故公有「頻蒙怨句刺棄遺﹐豈有閒官敢推引」之語云。﹞

崔侯文章苦捷敏﹐﹝老杜《不見》﹕「敏捷詩千首。」﹞髙浪駕天輸不盡。曾從關外來上都﹐﹝外﹐或作內﹐非是。﹞隨身卷軸車連軫。朝爲百賦猶鬱怒﹐暮作千詩轉遒緊。搖毫擲簡自不供﹐頃刻靑紅浮海蜃。﹝《史記﹟天官書》﹕「海旁蜃气象樓臺。」蜃音腎。﹞才豪气猛易語言﹐往往蛟螭雜螻蚓。﹝蛟螭雜螻蚓﹐言其小大不齊也。《苕溪漁隱叢話》云「立之詩有不工處﹐故退之以此譏之。」螭﹐抽知切。螻音婁。蚓音引。﹞知音自古稱難遇﹐世俗乍見那妨哂。勿嫌法官未登朝﹐﹝法官﹐謂大理評事。﹞猶勝赤尉長趨尹。﹝斯立初爲尹陽尉﹐唐州縣有畿﹑赤﹑緊﹑望之等。﹞時命𨿽乖心轉壯﹐技能虛富家逾窘。念昔塵埃兩相逢﹐爭名齟齬持矛。子時專誠觜距﹐﹝《選》﹕張衡《東都賦》﹕「秦政利觜長距﹐終得擅場。」注﹐擅﹐專也。專或作擅。觜﹐卽委切。距﹐舊杵切。﹞余始張軍嚴顯引。﹝《左傳》僖二十八年﹕「晉楚戰於城濮﹐晉車七百乘﹐顯引鞅半。」杜預注﹕「在背曰顯﹐在胸曰引﹐在腹曰鞅﹐在後曰半﹐言駕乘修備。」顯﹐曉見切。引﹐以忍切。﹞爾來但欲保封疆﹐莫學龐涓怯孫臏。﹝《史記》﹕「孫臏嘗與龐涓俱學兵法﹐事魏爲惠王將﹐以能不及臏﹐陰召臏至﹐則以法斷其兩足而黥之。」﹞竄逐新歸厭聞鬧﹐﹝公時方自江陵法曹召爲國子博士。﹞齒髮早衰嗟可閔。頻蒙怨句刺棄遺﹐豈有閒官敢推引。深藏篋笥時一發﹐戢戢已多如束筍。可憐無益費精神﹐有似黃金擲虛牝。﹝牝﹐溪谷也。古詩云「哀壑叩虛牝。」﹞當今聖人求侍從﹐﹝聖人﹐謂憲宗也。﹞拔擢杞梓收苦菌。﹝襄二十六年《左氏》﹕「晉大夫如杞梓﹑皮革焉。」《書》﹕「惟苦。」﹐美竹﹐可以爲矢。苦﹐木名﹐可以爲矢竿。苦音屍﹐音窘。﹞東馬嚴徐已奮飛﹐﹝東方朔﹑司馬相如﹑嚴助﹑嚴安﹑徐樂等。﹞枚臯卽召窮且忍。﹝枚臯﹐枚乘子﹐字少孺。﹞復聞王師西討蜀﹐﹝元和元年正月﹐命長武城使髙崇文等﹐伐蜀討劉辟。﹞霜風冽冽摧朝菌。﹝《莊子》﹕「朝菌不知晦朔。」菌﹐地蕈也。菌音窘。﹞走章馳檄在得賢﹐﹝《說文》曰「檄﹐二尺書也。」有急事則插以鳥羽﹐號爲羽檄。《西京雜記》﹕揚子云曰﹕漢武帝戎馬之間﹐飛書馳檄﹐用枚臯﹔廊廟之上﹐髙文典冊﹐用相如。檄﹐刑狄切。﹞燕雀紛要鷹隼。﹝《禮記》﹕「鷹隼蚤鷙。」﹐女加切﹐又女書切。隼﹐息尹切。要一作惡。﹞竊料二途必處一﹐豈比恆人長蠢蠢。勸君韜養待徵招﹐不用雕琢愁肝腎。墻根菊花好沽酒﹐錢帛縱空衣可準。暉暉檐日暖且鮮﹐槭槭井梧疏更殞。﹝《苕溪漁隱》云「槭音索﹐殞落貌。」《文選》盧子諒詩﹕「槭槭芳葉零。」又潘嶽《秋興賦》﹕「庭樹槭以灑落。」﹞髙士例須憐麯蘗﹐丈夫終莫生畦畛。能來取醉任喧呼﹐死後賢愚俱泯泯。﹞1111

【送區弘南歸】

﹝區弘嘗從公於江陵﹐召拜國子博士﹐又從之至京。此詩有「從我荊州來京畿」之句。弘將歸﹐公以詩送之。張籍﹑孟郊﹐亦皆有詩。元和元年也。區或作歐﹐歸或作徵。區﹐烏侯切﹐《唐韻》﹕「區治子之後。」《漢﹟王莽傳》有中郎區博。﹞

穆昔南徵軍不歸﹐虫沙猿鶴伏以飛。﹝《抱朴子》云「周穆王南徵﹐三軍之眾﹐一朝盡化﹐君子爲猿爲鶴﹐小人爲虫爲沙。」《造化權輿》作周昭王南徵。皆未詳本何據也。﹞洶洶洞庭莽翠微﹐﹝或作「江洶洞庭宿莽微」。《楚辭》﹕「波逢洶湧滂沛兮﹐又夕攬中洲之宿莽。」王逸注云「艸經冬不死者﹐楚人名曰宿莽。」洶﹐許拱切﹐又音凶。莽﹐莫緩切。﹞九疑天荒是非。﹝《選》﹕「登巖而下。」《望湘記》﹕「零陵營道縣九山相似﹐行者疑惑﹐故名九疑。」荒是非豈以此耶﹖或作。九疑言天﹐洪濤言舂天﹐皆奇語也。﹐仕檻切﹐又鋤咸切。﹞野有象犀水貝璣﹐分散百寶人士稀。﹝士或作事﹐非是。﹞我遷於南日周圍﹐﹝貞元十九年冬﹐公謫陽山。明年冬弘來﹐故云日周圍。﹞來見者眾莫依稀。爰有區子熒熒暉﹐﹝區子或作子區。﹞觀以彜訓或從違。我念前人譬葑菲﹐﹝《詩》﹕「采葑采菲﹐無以下體。」﹞落以斧引以糸墨徽。﹝引以或作斤引﹐洪慶善糸墨作墨﹐方從唐﹑閣﹑杭本亡。張文潛云「古人作七言詩﹐其句脈多上四字﹐而下以三字成之。退之乃變句脈以上三下四﹐如『落以斧引以糸墨徽』﹑『𨿽欲悔舌不可捫』是也。」今按﹕言糸墨徽﹐謂木工所用之繩墨也。然《周易》作徽糸墨﹐乃爲黑索所以拘罪人者。恐公所用別有據也。糸墨音墨﹐徽音暉。﹞𨿽有不逮驅﹐﹝《詩》﹕「四牡。」音霏。﹞或采於薄漁於磯﹐服役不辱言不譏。從我荊州來京畿﹐﹝元和元年六月﹐公自江陵召爲國子博士﹐弘與公俱至京師。﹞離其母妻絕因依。嗟我道不能自肥﹐﹝道不或作不道﹐非是。﹞子𨿽勤苦終何希﹖王都觀闕雙巍巍﹐騰蹋眾駿事鞍幾。佩服上色紫與緋﹐獨子之節可嗟唏。﹝香衣切﹐字與欷同﹐或作欷。﹞母附書至妻寄衣﹐開書拆衣淚痕。﹝開書拆衣﹐或作開緘發封﹐淚痕作痕淚﹐非是。﹞𨿽不敕還情庶幾﹐朝暮盤羞惻庭闈。幽房無人感伊威﹐﹝潘安仁《哀永逝文》﹕「撫靈櫬兮訣幽房。」伊威﹐《爾雅》「委黍也」。注﹕舊說鼠婦。《詩》「伊威在室」。陸徳明云「或傍加虫者﹐後人增耳。」鄭氏箋云「家無人﹐惻然令人感傷。」﹞人生此難余可祈。子去矣時若發機。﹝矣或作吳﹐非是﹐句法見上張文潛說。﹞蜃沈海底气升霏﹐﹝《史記﹟天官書》﹕「凡海旁蜃气象樓臺。」﹞彩雉野伏朝扇。﹝《爾雅》﹕「雉五彩皆備﹐曰。」扇或作羽﹐非是。蓋宮扇以雉尾爲之。﹐文采貌。此言雉伏於野﹐而其羽可用爲朝廷之儀﹐與上下二句爲一類也。音揮。﹞處子窈窕王所妃﹐﹝《莊子》﹕「綽約若處子。」《詩》曰「窈窕淑女。」﹞苟有令徳隱不腓。﹝《詩》﹕「百卉具腓。」腓﹐病也。﹞況今天子鋪徳威﹐﹝鋪或作輔﹐非是。﹞蔽能者誅薦受礻幾。﹝《漢書》﹕「進賢受上賞﹐蔽賢蒙顯戮。」此用其意。《史記》﹕「因載其礻幾祥度制。」礻幾音幾。﹞出送撫背我涕揮﹐行行正直愼脂韋。﹝《楚辭》﹕「如脂如韋﹐以潔楹乎。」注﹕脂韋﹐柔弱貌也。﹞業成志樹來頎頎﹐﹝《詩》﹕「碩人其頎。」注﹕言儀表長麗絞好﹐頎頎然。頎音祈。﹞我當爲子言天扉。

【三星行】

﹝三星﹐謂箕﹑斗﹑牛也。公自憫其生多訾毀如此﹐詳詩意可見。蘇內翰云「吾生遭口語無數﹐蓋生時與退之相似。吾命在鬥牛間﹐而身宮亦復在焉。」意亦取此也。﹞

我生之辰﹐﹝方從閣本之下有三字云「謂斗﹑牛與箕也。」今按﹕辰﹐時也。《詩》云「我辰安在。」方說非是。﹞月宿南斗。牛奮其角﹐箕張其口。﹝牛﹑箕﹐二十八宿中之二宿也。﹞牛不見服箱﹐﹝《詩》﹕「彼牽牛﹐不以服箱。」言有牛之名﹐而無其實﹐不可以服箱。服﹐載也。﹞斗不挹酒漿。﹝《詩》﹕「維北有斗﹐不可以挹酒漿。」言亦有斗名﹐而無其實﹐不可以挹酒也。﹞箕獨有神靈﹐無時停簸揚。﹝《書》﹕「星有好風﹐星有好雨。」孔安國云「箕星好風﹐畢星好雨。」又《詩》﹕「維南有箕﹐不可以簸揚。」無時停簸揚者﹐言牛斗皆不可用﹐惟箕獨能簸揚﹐所謂有神靈也。簸音播。﹞無善名已聞﹐無惡聲已ん。﹝諸本已並作以。今從唐﹑閣本云﹐ん如諸將盡ん之ん。此詩葉余於除﹐葉ん於聞﹐今本易ん爲攘﹐以求葉揚韻﹐非也。﹞名聲相乘除﹐﹝歷家有增減率﹐遲速積﹐故有乘除之法。乘音繩。﹞得少失有餘。三星各在天﹐﹝《詩》﹕「三星在天。」﹞什伍東西陳。﹝什伍﹐猶縱橫也。南斗六星﹐牽牛六星﹐箕四星。﹞嗟汝牛與鬥﹐汝獨不能神。

【剝啄行】

﹝元和元年﹐自江陵召入爲國子博士作也。公被讒出爲陽山﹐至是召還﹐又有謗之者。故《三星行》云「名聲相乘除﹐得少失有餘。」《剝啄行》云「我不厭客﹐困於語言。欲不出納﹐以堙其源。」各有所激云爾。歐陽文忠《擬剝啄行寄趙少師》云「剝剝復啄啄﹐柴門驚鳥雀。故人千里駕﹐信士百金諾」云云。公遠讒避謗﹐欲謝客以堙其源﹐故深其塹﹐堅其墉﹐要爲不可幹者。而歐陽則歸老故鄕﹐欣然喜客之至﹐是以其辭不同如此。﹞

剝剝啄啄﹐有客至門。我不出應﹐客去而嗔。從者語我﹕子胡爲然﹖我不厭客﹐困於語言。﹝諸本此下有「我嗟子誠」一語﹐閣本同。今從唐﹑杭﹑蜀本刪。云閣本衍﹐蓋下語誤入。﹞欲不出納﹐以堙其源。空堂幽幽﹐有稭有莞。﹝《書》﹕「三百里納稭服。」《詩》﹕「下莞上簟。」稭音戛。莞音丸﹐又九還切。﹞門以兩版﹐叢書於間。深塹﹐﹞其墉甚完﹔﹝墉或作容﹐非是。﹞彼寧可隳﹐此不可幹。從者語我﹕嗟子誠難﹗子𨿽云爾﹐其口益蕃。﹝益或作實﹐口益或作益實。﹞我爲子謀﹐有萬其全。凡今之人﹐急名與官。子不引去﹐與爲波瀾。﹝與﹐方作以﹐云韓文與多作以﹐他文見者非一。《詩》「之子歸不我以」﹐注﹕以猶與也。今按《陸宣公奏議》亦然﹐如雲「未審云云以否」之類是也﹐然當作與爲正。﹞𨿽不開口﹐𨿽不開關﹐變化咀嚼﹐有鬼有神﹐今去不勇﹐其如後艱。我謝再拜﹐汝無復云﹐往追不及﹐來不有年。﹝諸本作「來可待焉」﹐今從閣﹑杭﹑蜀本云。公《祭十二郎》文﹐「其不有年以補我愆」﹐同此義也。﹞1111

【靑靑水中蒲三首】

﹝諸本作一首﹐今從閣本。按﹕《樂府》亦作三首。詩蓋興寄也。當是婦人思夫之意。《文選﹟古樂府﹟飲馬長城窟行》有「靑靑河畔艸」﹐《長歌行》有「靑靑園中葵」﹐其大意與此相類。﹞

靑靑水中蒲﹐下有一雙魚。君今上隴去﹐我在與誰居﹖

靑靑水中蒲﹐長在水中居。寄語浮萍艸﹐相隨我不如。

靑靑水中蒲﹐葉短不出水。婦人不下堂﹐行子在萬里。

【孟東野失子﹝並序﹞】

﹝東野爲鄭餘慶畱府賓佐﹐在元和二三年﹐此詩當是時作也。據《郊集》有《哀幼子》及《杏殤》詩﹐其詞甚悲。石君美有子﹐年少而失﹐魯直嘗書此詩遺之﹐云時以觀覽﹐可用亂思而紓哀。究觀物理﹐其實如此﹐大蓋因果耳。退之救世獘故並因果不言﹐然此一段文意﹐乃是《涅經》中佛語。退之嘗言不能無所不讀﹐未有能爲大儒者﹐其弗信矣乎﹖魯直所云如此。﹞

東野連產三子﹐不數日﹐輒失之。幾老﹐念無後以悲。其友人昌黎韓愈﹐懼其傷也﹐推天假其命以諭之。

失子將何尢﹖吾將上尢天。女實主下人﹐與奪一何偏﹗﹝何或作以。《莊子》﹕「奪彼與此﹐一何偏也。」﹞彼於女何有﹐乃令蕃且延﹖﹝蕃或作繁。﹞此獨何罪辜﹐生死旬日間﹖上呼無時聞﹐滴地淚到泉。地祗爲之悲﹐瑟縮久不安。乃呼大靈龜﹐騎云款天門。問天主下人﹐薄厚胡不均﹖天曰天地人﹐由來不相關。吾懸日與月﹐吾系星與辰。日月相噬﹐星辰踣而顚。吾不女之罪﹐知非女由因。﹝因或作緣。此詩如因與鰥﹐今本皆以韻不葉而誤刊也。今按﹕作緣亦通﹐未必誤攺也。﹞且物各有分﹐孰能使之然。有子與無子﹐禍福未可原。魚子滿母腹﹐﹝或作肚。﹞一一欲誰憐﹖細腰不自乳﹐﹝《博物志》﹕「細腰無雌雄之類﹐取桑虫或阜螽子﹐抱而成己子。《詩》所謂『螟蛉有子﹐果負之』者也。」﹞舉族長孤鰥。﹝或作懸。﹞鴟梟啄母腦﹐母死子始翻。﹝或作蕃。《爾雅﹟釋鳥》云「梟﹐鴟。」《說文》云「不孝鳥也。」張奐曰「畱々食母。」鴟﹐處脂切。梟﹐堅堯切。﹞蝮蛇生子時﹐﹝《玉篇》﹕「蝮螫手則斷。」《楚辭》﹕「蝮蛇蓁蓁。」蝮音覆﹐一作虺。﹞坼裂腸與肝。好子𨿽云好﹐未還恩與勤。惡子不可說﹐鴟梟蝮蛇然。有子且勿喜﹐無子固勿嘆。﹝音灘。﹞上聖不待教﹐賢聞語而遷。下愚聞語惑﹐𨿽教無由悛。大靈頓頭受﹐卽日以命還。地祗謂大靈﹐女往告其人。東野夜得夢﹐有夫玄衣巾﹐﹝崔豹《古今注》曰「龜﹐一名玄衣督郵。」《邵氏聞見錄》云「《史記》﹕江使神龜使於河﹐漁者得之。龜夢於宋元王。夢見一丈夫﹐延頸而長頭﹐衣玄繡之衣﹐而乘輜車。見《史記﹟龜策傳》。」﹞闖然入其戶﹐﹝闖﹐出頭兒。﹞三稱天之言。再拜謝玄夫﹐收悲以歡忻。

【陸渾山火和皇甫用其韻】

﹝諸本作《次韻和皇甫陸渾山火》﹐今從閣﹑杭﹑蜀本。皇甫字持正﹐睦州新安人﹐元和元年擢進士第﹐爲陸渾尉。縣本周之畿內地﹐秦晉遷陸渾之戎於伊川﹐漢立爲陸渾縣﹐唐隸河南府。公詩云「時當玄冬澤乾源」﹐其分司東都冬所作歟﹖次前詩當在元和三年矣。此詩一本作次韻﹐非是。劉貢父云「唐人賡和詩有次韻﹐依其次用韻﹔有依韻﹐同在一韻中﹔有用韻﹐用彼之韻﹐不必次之﹐公和陸渾山火是也。」然持正詩不傳於世矣。﹞

皇甫補官古賁渾﹐﹝賁或作陸﹐今從杭﹑蜀本云。賁音陸﹐字本《公羊傳》。﹞時當玄冬澤乾源。﹝玄或作大。﹞山狂谷很相吐吞﹐風怒不休何軒軒﹐擺磨出火以自燔。﹝擺音捭。﹞有聲夜中驚莫原﹐天跳地踔顚乾坤。﹝《後漢》「踔宇宙而遺俗」﹐注﹕猶越也。﹞赫赫上照窮崖垠﹐﹝音銀。﹞截然髙周燒四垣。神焦鬼爛無逃門﹐三光弛隳不復暾。﹝《楚辭》﹕「暾將出兮東方。」復或作暇。暾﹐他昆切。﹞虎熊麋豬逮猴猿﹐水龍鼉龜魚與黿﹐﹞鴉鴟雕鷹雉鵠﹐﹝鷹雉或作雁鷹。﹞Ьい煨孰飛奔。﹝《筆墨閒錄》無逸云「上句正柏梁體﹐後山作七字詩上東坡﹐襲此體。」Ь﹐湯中龠肉也。《儀禮》﹕「惟Ь者有膚。」い含毛炙物。《詩》﹕「毛い羹。」﹐《廣韻》云「埋物灰中令熟也。」方作キ﹐非是。孰﹐一作熟。Ь﹐徐廉切。い音庖。煨﹐烏回切。﹐於刀切。﹞祝融告休酌卑尊﹐﹝《左》昭二十九年﹕「顓頊氏有子曰黎﹐爲祝融﹐爲髙辛火正。」火行於冬﹐猶祝融告休而歸也。﹞錯陳齊玫辟華園﹐﹝玫音梅﹐或作收﹐非。謂火齊玫瑰也。辟或作闡。﹞芙蓉披猖塞鮮繁。千鐘萬鼓咽耳喧﹐攢雜啾沸篪塤。﹝《廣韻》﹕啾喞﹐小聲。噴﹐大喚。自「山狂谷很」以下﹐言火之盛如此。沸或作弗﹐非是。啾﹐卽由切。﹐胡伯切。篪音池﹐塤音喧。﹞彤幢絳旃紫纛幡﹐﹝《周禮》﹕「通帛爲旃。」纛﹐左纛﹐以牛尾爲之﹐系左馬軛上。旃﹐旗曲柄。幡或作番。幢﹐宅江切。纛音導。﹞炎官熱屬朱冠﹐﹝《前漢》「相如自著犢鼻」﹐音昆。﹞髹其肉皮通┩臀﹐﹝《選》﹕「列髹彤之繡扌角。」關東俗﹐器物一再漆者﹐謂之髹漆。祝季賓謂┩當作﹤骨┩﹥。按﹕┩從肉從骨一也。劉備髀中肉消﹐亦通用。髹音休﹐┩音陛﹐臀音屯。﹞頹胸垤腹車掀轅﹐﹝或作轅掀。﹞緹顏股豹兩﹐﹝《周禮》﹕「赤緹用羊。」﹐赤韋也。《詩》「有。」兩﹐《說文》﹕「所以戢弓矢。」《後漢》﹕「董卓膂力過人﹐雙帶兩﹐左右馳射。」《左氏》﹕「右屬。」豹兩者﹐以豹皮爲之。緹音提。﹐莫拜切﹐又莫佩切。﹐居言切。﹞霞車虹引日轂︶﹐﹝引﹐引車索也。《史記》﹕「憑軾結引。」《前漢》﹕「令長吏二千石朱兩︶。」虹或作紅﹐非是。引﹐以忍切﹐又羊晉切。︶音番。﹞丹蕤糸原蓋緋糸番。﹝《爾雅》﹕一染謂之糸原。糸原﹐《廣韻》﹕「風吹旗貌。」﹐《說文》﹕「幡也。」糸原﹐七絹切。糸番音翻。音鴛。﹞紅帷赤幕羅辰番﹐﹝《周禮》﹕「以番之禮﹐親兄弟之國。」番﹐祭肉也。辰音蜃。番﹐符爰切。﹞﹛亡皿﹜池波風肉陵屯﹐﹝《左氏》﹕「士羊亦無﹛亡皿﹜也。」﹛亡皿﹜音荒。陵或作淩。洪慶善曰「陵屯字見《莊子》﹐當從陵。」樊澤之曰「﹛亡皿﹜若池﹐波若風﹐肉若陵屯。」方云「﹛亡皿﹜如池﹐而波風。肉如陵之屯聚也。」今按﹕《列子》「生於陵屯」。注謂髙處。《莊子音義》云「阜也。」洪說得之。樊說﹛亡皿﹜池肉陵屯﹐方說波風﹐皆得之。而樊說波如風﹐方說肉如陵之屯聚﹐則誤矣。合二說而言之曰﹐如﹛亡皿﹜池之波風﹐肉之陵屯﹐乃爲當耳。﹞﹤谷含﹥呀鉅壑頗黎盆﹐﹝﹤谷含﹥或作豁﹐大貌﹐字見《上林賦》。少陵詩亦有「餘光散﹤谷含﹥呀。」頗黎﹐西國赤玉名云。今按﹕《漢書》注﹕﹤谷含﹥呀﹐澗谷形容也。呀﹐虛加切。﹞豆登五山瀛四樽。﹝《爾雅》﹕「木豆謂之豆﹐瓦豆謂之登。」豆登五山者﹐以五嶽爲豆登。瀛四樽者﹐以四海爲酒樽也。自「彤幢絳旃」以下﹐皆言祝融禦火﹐其車禦飲食之盛如此。﹞熙熙壽笑語言﹐﹝飲盡謂之。《禮記》﹕「長者舉未﹐少者不敢飲。」壽與酬同﹐主人進客曰壽。﹐子肖切。﹞雷公擘山海水翻﹐齒牙嚼舌齶反﹐﹝齶﹐或作﹤齒Ф﹥﹐口中齒刂也﹐出《字統》。反﹐《前漢》有所平反。齶音Ф﹐反音番。﹞電光︺覃目爰。﹝大目也。晉王嘉《拾遺記》﹕「月支獻猛獸﹐令作兩目﹐如天︺覃炎光也。」︺﹐先念切。覃﹐徒念切。爰音喧。﹞頊冥收威避玄根﹐﹝《月令》﹕「冬﹐其帝顓頊﹐其神玄冥﹐水神也。」﹞斥棄輿馬背厥孫﹐﹝水生木﹐木生火﹐水之於火﹐猶祖視孫也。﹞縮身潛喘拳肩跟﹐﹝音根。﹞君臣相憐加愛恩。命黑螭偵焚其元﹐﹝螭音ゼ。偵音檉﹐又導醜切。﹞天關悠悠不可援﹐﹝音袁。﹞夢通上帝血面論﹐﹝詩意謂火旣用事﹐則頊冥黑精之君﹐玄冥水官之神﹐當縮身潛喘﹐而君臣乃命黑螭問其事於祝融﹐而火焚其首﹐黑螭所以血面而論於帝也。﹞側身欲進叱於閽。帝賜九河湔涕痕﹐﹝涕或作淚。湔音箭。﹞又詔巫陽反其魂﹐﹝宋玉《招魂》云「帝告巫陽曰﹕『有人在下﹐我欲輔之。魂魄離散﹐汝筮與之。』」注﹕巫陽﹐天帝女也。﹞徐命之前問何冤。火行於冬古所存﹐我如禁之絕其食﹐﹝一作餐。﹞女丁婦壬傳世婚﹐﹝杭本女作夫﹐董彥遠曰「當作女丁夫壬。」引《東山少連》曰「玄冥之子曰壬夫安﹐祝融氏之女曰丁芊﹐俱學水仙﹐是爲溫泉之神。」洪慶善曰「丁﹐火也。壬﹐水也。火﹐女也。水﹐男也。丁女而爲婦於壬﹐故曰女丁婦壬。一作夫丁婦壬亦通。夫丁者﹐壬也﹐言壬爲丁夫也。婦壬者﹐丁也﹐言丁爲壬婦也。」今按﹕丁爲陽中之陰﹐壬爲陰中之陽﹐故言女之丁者﹐爲婦於壬﹐以見水火之相配。今術家亦言丁與壬合。洪氏二說皆是。﹞一朝結仇柰後昆。時行當反愼藏蹲﹐視桃著花可小て﹐﹝一作騫。《漢書》「來春桃花水盛」﹐謂二月雨水盛也。著﹐直略切。騫音愆。﹞月及申酉利復怨﹐﹝水生於申﹐火死於酉﹐故水至申而利﹐火至酉而怨。﹞助汝五龍從九鯤﹐溺厥邑囚之昆侖。﹝之或作出。﹞皇甫作詩止睡昏﹐辭誇出眞遂上焚。要余和增怪又煩﹐𨿽欲悔舌不可捫。﹝悔﹐一作晦﹐捫音門。《詩》﹕「莫捫朕舌。」詳此詩﹐始則言火勢之盛﹐次則言祝融之禦火﹐其下則水火相克相濟之說也。

【縣齋讀書】

﹝貞元二十年在陽山縣齋作。﹞

出宰山水縣﹐讀書松桂林。﹝桂或作竹﹐舊本多作竹桂。﹞蕭條捐末事﹐邂逅得初心。哀醒俗耳﹐﹝﹐獸名﹐如猿﹐音柚。﹞淸泉潔塵襟。詩成有共賦﹐﹝共﹐方作與﹐非是。﹞酒熟無孤斟。靑竹時默釣﹐白雲日幽尋。南方本多毒﹐北客怕懼侵。謫譴甘自守﹐滯畱愧難任。投章類縞帶﹐﹝襄二十九年《左氏》﹕「吳季札聘於鄭﹐見子產與之縞帶。」縞音杲。﹞佇答逾兼金。﹝答或作益﹐非是。其價倍於常者﹐故謂之兼金。《孟子》「前日於齊﹐王梨金百鎰而不受」是也。此詩當是贈與交朋﹐望其報章也。《選﹟雜體詩》﹕「承榮重兼金。」﹞

【新竹】

﹝此詩同下《晚菊》﹐意皆在陽山作。﹞

筍添南階竹﹐日日成淸。縹節已儲霜﹐﹝儲或作除。﹞黃苞猶掩翠。出欄抽五六﹐常戶羅三四。髙標陵秋嚴﹐貞色奪春媚。稀生巧補林﹐並出疑爭地。﹝疑爭或作全遮。﹞縱橫乍依行﹐﹝胡郎切。﹞爛漫忽無次。風枝未飄吹﹐露粉先涵淚。﹝露或作霧。﹞何人可攜玩﹐淸景空瞪視。﹝《選》﹕「偃仰瞪盼。」瞪﹐澄應切﹐又宅耕切。﹞

【晚菊】

少年飲酒時﹐踴躍見菊花。今來不復飲﹐每見恆咨嗟。佇立摘滿手﹐行行把歸家。此時無與語﹐棄置柰悲何﹗﹝柰悲或作悲柰。﹞

【落齒】

﹝公嘗與老成書云「吾年未四十﹐齒牙動搖。」貞元十八年《與崔羣書》云「近者左車第二牙﹐無故動搖脫去。」今此詩又云「去年落一牙﹐今年落一齒。」其在貞元十九年作歟。﹞

去年落一牙﹐今年落一齒﹐俄然落六七﹐落勢殊未已。余存皆動搖﹐﹝存或作在。﹞盡落應始止。憶初落一時﹐但念豁可恥。及至落二三﹐始憂衰卽死。每一將落時﹐懍懍恆在己。叉牙妨食物﹐顚倒怯漱水。終焉捨我落﹐意與崩山比。﹝與或作欲。﹞今來落旣熟﹐見落空相似。余存二十餘﹐次第知落矣。倘常歲落一﹐﹝或作一落。﹞自足支兩紀。如其落並空﹐與漸亦同指。人言齒之落﹐壽命理難恃。我言生有涯﹐長短俱死爾。人言齒之豁﹐左右驚諦視。我言莊周云﹐木雁各有喜。﹝《莊子》曰「山中水﹐以不材得終其天年。今主人之雁﹐以不鳴死。」﹞語訛默固好﹐嚼廢軟還美。因歌遂成詩﹐持用詫妻子。﹝《莊子》﹕踵門而詫子。詫﹐丑亞切﹐誇也。﹞

【哭楊兵部】﹝凝﹞

【陸歙州】﹝參部或作曹。凝字懋功﹐爲兵部郎中。參字公佐部員外郎出知歙州。凝守兵部郎中﹐而云兵曹者﹐隋嘗攺兵部爲兵曹﹐禮部爲儀曹。柳子厚作凝《墓碣》云「貞元十九年正月卒。」李習之《陸歙州述言》云「貞元十八年四月卒。」參先凝一年而卒﹐公乃同時哭之。蓋參佐主司時﹐公嘗以書薦侯喜等﹐及出刺歙﹐亦有序送﹐又嘗有《行難》一篇﹐爲參設也。凝則與公嘗佐董晉汴州﹐皆知己者。去年參死﹐今年凝又死﹐此公所以因凝而並哭之。﹞

人皆期七十﹐﹝皆或作生﹐﹞才半豈蹉跎。﹝公生大歷戊申﹐至是貞元十九年癸未﹐則年三十有六矣﹐豈非七十之半乎。﹞並出知己淚﹐﹝並或作數。﹞自然白髮多。晨興爲誰慟﹖﹝《語》﹕「非夫人之爲慟而誰爲。」﹞還坐久滂沱。論文與晤語﹐﹝或作「新墳與宿艸」。﹞已矣可如何﹗﹝可或作兩﹐或作復。﹞

【苦寒】

﹝公此詩意蓋有所諷﹐猶《訟風伯》之吹雲而雨不得作也。謂隆寒奪春序而肆其寒﹐猶權臣之用事﹐太昊之畏避﹐則猶當國者畏權臣取充位而已。其下反復所言﹐無易此意。其末謂天子哀無辜﹐則望人主進賢退不肖﹐使恩澤下流﹐施及艸木。其愛君憂民之意﹐具見於此。按《韋渠牟傳》﹕「自陸贄免﹐徳宗不復委權於下﹐宰相充位行文書而已。所倚信者﹐裴延齡﹑李齊運﹑王紹﹑李實﹑韋執誼與渠牟等﹐其權侔人主。」此詩所以諷也。時賈耽﹑齊杭之徒當國﹐公爲四門博士。貞元十九年春作。﹞

四時各平分﹐﹝《楚辭》﹕「皇天平分四時兮。」﹞一气不可兼。隆寒奪春序﹐顓頊固不廉。太昊馳維綱﹐﹝或作施綱維﹐非是。﹞畏避但守謙。遂令黃泉下﹐萌牙夭勾尖。艸木不復抽﹐百味失苦甜。凶飈攪宇宙﹐﹝攪或作擾。﹞刃甚割砭。﹝悲廉切。﹞日月𨿽云尊﹐不能活烏蟾。﹝《五經通義》﹕「日中有三足烏﹐月中有兔與蟾。」﹞羲和送日出﹐﹝《山海經》云「東南海之外﹐甘泉之間﹐有羲和國﹐有女子曰羲和﹐爲帝悅之妻。是生十日﹐常浴日於甘泉」云。﹞忄匡怯頻窺覘。﹝頻或作煩。忄匡音匡。覘﹐癡廉切。﹞炎帝持祝融﹐﹝《月令》﹕「孟夏之月﹐其帝炎帝﹐其神祝融。」昭二十九年《左氏》云「顓頊氏有子曰黎﹐爲祝融。」﹞呵噓不相炎。而我當此時﹐恩光何由沾。肌膚生鱗甲﹐衣被如刀鐮。﹝《列子》﹕「擁鐮帶索。」音廉。﹞气寒鼻莫﹤鼻臭﹥﹐﹝《前漢》﹕「不﹤鼻臭﹥驕君之餌。」﹤鼻臭﹥﹐喜宥切。﹞血凍指不拈。濁醪沸入喉﹐﹝《選﹟魏都賦》﹕「濁醪如何。」﹞口角如銜箝。﹝箝﹐馬口中鐵。《前漢》﹕「箝語燒書。」其廉切。﹞將持匕箸食﹐觸指如排簽。侵鑪不覺暖﹐熾炭屢已添。﹝已或作以。﹞探湯無所益﹐﹝《語》﹕「見不善如探湯。」探﹐他南切。﹞何況纊與縑。虎豹僵穴中﹐蛟螭死幽潛。熒惑寒躔次﹐六龍冰脫髯。﹝晉傅玄詩﹕「願得並天馭六龍。」《說文》﹕「髯﹐頰須」。髯﹐如占切。﹞芒碭大包內﹐﹝碭或作踢﹐非是。﹞生類恐盡殲。啾啾窗間雀﹐不知己微纖。舉頭仰天鳴﹐所願晷刻淹。不如彈射死﹐卻得親いЬ。鸞皇苟不存﹐爾固不在占。其餘蠢動儔﹐俱死誰恩嫌。﹝恩或作思。﹞伊我稱最靈﹐不能女覆苫。﹝女覆諸本皆作安寢﹐今從唐本及蔡﹑謝校本云。韓文古本汝皆作女﹐杭本尙作女﹐今訛自閣本也。女指上文禽雀而言。苫﹐蓋也﹐言我最靈而不能汝覆蓋也﹐義爲是。﹞悲哀激憤嘆﹐五藏難安恬。﹝難或作誰﹐非是。﹞中宵倚墻立﹐淫淚何漸漸。﹝《楚辭》﹕涕漸漸其若霰。漸﹐將謙切。﹞天王哀無辜﹐﹝王﹐或作子﹐或作公。﹞惠我下顧瞻。褰旒去耳纊﹐﹝《禮緯》曰「旒垂目﹐纊塞耳。」褰旒去纊﹐謂明目達聰也。纊者﹐以黃綿爲之。﹞調和進梅鹽。﹝《書》﹕「髙宗命傅說曰﹕『若作和羹﹐爾爲鹽梅』。」言進傅說之徒於左右也。﹞賢能日登禦﹐黜彼傲與忄僉。﹝七廉切﹐訁皮也。﹞生風吹死气﹐豁達如褰簾。懸乳零落墮﹐晨光入前檐。雪霜頓銷釋﹐土脈膏且黏。豈徒蘭蕙榮﹐施及艾與蒹。日萼行鑠鑠﹐風條坐。﹝相如曰「舉帷幄之。」《荀子》﹕「是者何也。」《楚辭》﹕「張絳帷以。」處古切。﹞天乎苟其能﹐吾死意亦厭。

【和虞部盧四】

﹝汀﹞酬翰林錢七﹪﹪﹝徽﹞赤藤杖歌﹪﹪﹝元和四年﹐分司東都官員外郎作。諸本無四七字﹐今從閣﹑蜀本仍側注二名。汀字云夫﹐爲虞部員外郎。徽字蔚章﹐元和初爲翰林學士。﹞

赤藤爲杖世未窺﹐臺郎始攜自滇池。﹝臺郎﹐尙書郎也。《前漢﹟西南夷傳》﹕「夜郎最大﹐其西滇池方三百里。」滇音顚。﹞滇王掃宮避使者﹐﹝避或作迎﹐或作邀﹐當如避道之避。今按﹕上言掃宮﹐則當爲避舍之避。﹞跪進再拜語け咿。﹝け咿﹐夷語也。け﹐《說文》﹕「咽也。」咿﹐《字林》﹕「內悲也。」け﹐乙骨切。咿音伊。﹞繩橋拄過免傾墮﹐﹝以竹索爲橋也﹐竹索曰笮﹐西南夷尋之以渡水。拄﹐冢庾切。﹞性命造次蒙扶持。途經百國皆莫識﹐君臣聚觀逐旌麾。共傳滇神出水獻﹐赤龍拔須血淋漓。又云羲和操火鞭﹐﹝羲和﹐日禦也。﹞暝到西極睡所遺。幾重包裹自題署﹐不以珍怪誇荒夷。歸來捧贈同捨子﹐浮光照手欲把疑。﹝諸本同﹐方獨從蜀本作「照把欲手疑」。云《檀弓》有「手弓」﹐《列子》有「手劍」﹐《史記》有「手旗」﹐義同。此諸本多誤。今按﹕方說手義﹐固爲有據﹐然諸本云照手欲把﹐則是未把之時﹐光已照手﹐故欲把而疑之也。今云照把﹐則是已把之矣﹐又欲手之﹐而復疑之﹐何耶﹖況公之詩衝口而出﹐自然奇偉﹐豈必崎嶇Τ仄﹐假此一字而後爲工乎﹖大抵方意專主奇澀﹐故其所取多類此。﹞空堂晝眠倚牖戶﹐飛電著壁搜蛟螭。﹝《苕溪漁隱》曰﹕退之《赤藤杖詩》云云﹐故東坡《鐵拄杖詩》云「倚壁蛟龍護晝眠。」山谷《筇竹杖贊》云「蒼龍掛壁。」皆用此詩也。電一作雷。著﹐直略切。﹞南宮淸深禁闈密﹐﹝闈或作圍。南宮指盧。禁闈指錢也。白樂天詩﹕「遽列諫垣升禁闈。」洪慶善引「繚繞宮墻圍禁林」以釋此﹐誤矣。閣本密作客﹐亦非是。﹞唱和有類吹塤篪。﹝《詩》﹕「伯氏吹塤﹐仲氏吹篪。」﹞妍辭麗句不可繼﹐見寄聊且慰分司。﹝公時分司東都。﹞

【崔十六少府攝伊陽以詩及書見投因酬三十韻】

﹝酬下或無三十韻字﹐而有之字。崔攝伊陽﹐乃洛之屬邑也。觀詩意﹐初與崔相識於赤縣尉時﹐乃元和元年﹐公自江陵入爲國子博士日也。又云「府公舊同袍﹐拔擢宰山澗」﹐乃畱守鄭餘慶擢崔攝伊陽令也。又云「三年國子師﹐況住洛之涯」﹐則以國子博士分司也。又云「冬裘竟未擐﹐歲窮寒气驕。」則是元和三年冬作也。﹞

崔君初來時﹐相識頗未慣。但聞赤縣尉﹐不比博士慢。賃屋得連墻﹐﹝得或作住。﹞往來忻莫間。我時亦新居﹐觸事苦難辦。蔬飧要同喫﹐﹝諸本飧多作餐﹐方從蜀本云「此詩用蔬飧朝餐﹐字多相亂﹐他詩亦然。」《說文》﹕「飧﹐謂晡時食。餐﹐吞也。」飧或作食﹐餐或作氵食﹐故字多相亂。《漢﹟髙後紀》「賜餐錢」﹐《王莽傳》「設飧粥」。顏師古曰「古餐氵食一字也。」又曰「飧﹐古氵食字。」而皆以千安切讀之﹐則非。《詩》﹕「不素飧兮。」鄭玄讀如魚飧之飧﹐音孫﹐當以此爲正。今按飧或當作餐﹐說見《平淮西碑》。﹞破襖請來綻。﹝《古樂府》﹕「新衣誰當補﹐故衣誰當綻。」綻﹐丈莧切。﹞謂言安堵後﹐貸借更何患。不知孤遺多﹐舉族仰薄宦。有時未朝餐﹐得米日已晏。隔墻聞歡呼﹐眾口極鵝雁。前計頓乖張﹐居然見眞贗。﹝贗﹐僞物﹐字亦作雁。《韓非子﹟說林》﹕「齊伐魯﹐索讒鼎﹐魯以其雁往。齊人曰﹕雁也。魯人曰﹕眞也。」﹞嬌兒好眉眼﹐腳凍兩﹐﹝《爾雅》﹕「瘍爲微。」注﹕﹐腳脛也。﹐晏下切。﹞捧書隨諸兄﹐兩角。﹝﹐《史記》作累累。﹐束髮貌。《詩》「總角兮。」兩角或作角尙﹐或作角兩。累﹐力追切。﹐古患切。﹞冬惟茹寒齏﹐秋始識瓜瓣。問之不言饑﹐飫若厭芻豢。﹝《孟子》﹕「理義之悅我心﹐猶芻豢之悅我口。」﹞才名三十年﹐久合居給諫。白頭趨走裏﹐閉口絕謗訕。府公舊同袍﹐﹝府公河南尹﹐見題注。《詩》﹕「豈曰無衣﹐與子同袍。」﹞拔擢宰山澗。寄詩雜詼俳﹐有類說鵬。﹝鵬字用《莊子》﹐事見《逍遙遊》篇。﹞上言酒味酸﹐冬衣竟未擐。﹝《左氏》「躬擐甲冑」﹐音患。衣或作裘。﹞下言人吏稀﹐惟足彪與﹤虎戔﹥﹐﹝《爾雅》﹕「虎竊毛謂之﹤戔虎﹥貓。」注﹕竊﹐淺也。彪﹐悲蚪切。﹤虎戔﹥音棧。﹞又言致豬鹿﹐此語乃善幻。﹝善﹐方作是。今按﹕《漢書﹟西域傳》﹐有善眩之語﹐顏注云﹔眩讀與幻同。眩﹐相詐惑也﹐卽今吞刀吐火植瓜種樹屠人截馬之術。韓公蓋用此語﹐方從閣本﹐誤矣。﹞三年國子師﹐腸肚習藜莧。﹝習或作集﹐非是。﹞況住洛之涯﹐魴鱒可罩汕。﹝《詩》﹕「九之魚鱒魴。」言大魚也。《爾雅》﹕「﹛巢﹜謂之汕﹐﹛霍﹜謂之罩。」《詩》﹕「南有嘉魚﹐然罩罩﹐然汕汕。」毛注﹕罩罩﹐﹛霍﹜﹐取魚之器。汕汕﹐巢﹐今之撩罟也。魴音房。鱒﹐才本切。罩﹐陟教切。汕音訕。﹞肯效屠門嚼﹐﹝桓譚《新論》曰「人聞長安樂﹐則出門西向而笑。知肉味美﹐則對屠門而大嚼。」又曹子建書曰「過屠門而大嚼﹐𨿽不得肉﹐貴且快意。」﹞久嫌弋者篡。﹝篡或作纂﹐非是。篡見《揚子》「鴻飛冥冥﹐弋人何篡焉」﹐古本及《後漢書》皆然﹐蓋篡取之義也。然今本《揚子》亦作慕﹐非也。篡﹐初患切。﹞謀拙日焦拳﹐活計似鋤。﹝或作鏟﹐謂削平之也。《選﹟海賦》﹕「鏟臨崖之阜。」公此詩用今韻﹐屬上聲﹐疑當以鏟爲正。﹞男寒澀詩書﹐妻瘦剩腰襻。﹝妻或作女。襻﹐衣系也。周庾信《鑑賦》「裙斜假襻」。襻﹐普患切。﹞爲官不事職﹐厥罪在欺謾。﹝或作慢﹐字見《貢禹傳》。《漢書》「面謾」亦皆音慢。﹞行當自劾去﹐漁釣老葭﹞。﹝《爾雅》「葭蘆」﹐注云﹕葭蘆﹐葦也。似葦而小菱也。﹐五患切。﹞歲窮寒气驕﹐冰雪滑磴棧。﹝《前漢》﹕「良因說漢王燒棧道。」棧﹐上諫切。﹞音問難屢通﹐何由覿淸盼。﹝或作眄。李太白詩﹕「君子枉淸盼。」《詩》﹕「美目盼兮。」以目美言也。左顧右眄﹐以眄視言也。ツ本作盼﹐眄通作﹝A072﹞﹐今四字多不分﹐當以蜀本爲正。今按﹕盼﹐匹莧切﹐目黑白分也。眄﹐莫莧切﹐從省作﹝A072﹞﹐眄睞﹐顧視也。ツ﹐五禮切﹐見《孟子》﹐恨視也。此詩當作眄﹐然作盼亦通﹐猶言靑眼也。﹞1111

【送侯參謀赴河中幕】

﹝侯繼時從王鍔辟。繼與公同舉貞元八年進士﹐元和四年又同官學省﹐公博士﹐繼助教﹐六月公分司東都﹐而繼參河中幕。此詩是冬作也。﹞

憶昔初及第﹐各以少年稱。君頤始生須﹐我齒淸如冰。爾時心气壯﹐百事謂己能。﹝用《中庸》「人一能之己百之」之語﹐別本作已者非。﹞一別詎幾何﹖﹝詎或作遽﹐或作距。《字林》曰「詎﹐未知詞也。」潘嶽《悼亡詩》﹕「爾祭詎幾時」。﹞忽如隔晨興。我齒豁可鄙﹐君顏老可憎。相逢風塵中﹐相視疊嗟矜。幸同學省官﹐﹝公元和四年後三月《祭薛公達文》云﹕朝議郎守國子博士公﹐太學助教侯繼。﹞末路再得朋。東司絕教授﹐遊宴以爲恆。﹝胡登切。﹞秋漁蔭密樹﹐夜博然明燈。雪逕抵樵叟﹐﹝抵或作詆﹐樵或作講﹐皆非是。此但言偶逢之耳。﹞風廊折談僧。陸渾桃花間﹐﹝陸渾﹐河南屬縣名﹐上《陸渾山火》注詳。﹞有湯沸如蒸。三月崧少步﹐﹝崧﹐一作嵩﹐戴延之《西徵記》﹕「嵩山東爲大室﹐西爲少室﹐相去十七里﹐嵩其總名也。謂之室者﹐以其下有石室焉。」﹞躑躅紅千層。﹝躑躅﹐花名。崔豹《古今注》﹕「羊躑躅﹐羊食之則死﹐羊見之﹐則躑躅分散﹐故名羊躑躅。」余見上《杏花》詩注。﹞洲沙厭晚坐﹐﹝洲沙或作沙洲。﹞嶺壁窮晨升。﹝晨或作朝。﹞沈冥不計日﹐﹝《揚子》「蜀莊沈冥」。﹞爲樂不可勝。遷滿一已異﹐﹝作畢非是。﹞乖離坐難憑。﹝公其年六月遷都官郎分司東都﹐已而繼亦參謀河中﹐乖離坐難憑矣。﹞行行事結束﹐人馬何喬騰。﹝《詩﹟泮水》「其馬喬喬」﹐馬逝也。喬﹐訖略切。﹞感激生膽勇﹐從軍豈嘗曾。司徒公﹐﹝《詩》﹕「武夫。」﹐壯也。元和三年九月﹐以淮南節度使王諤檢校司徒爲河中尹﹐河中晉絳慈隰節度使。司徒公﹐王鍔也。四年冬﹐辟繼爲府從事。音光。﹞天子爪與肱。﹝爪或作股。﹞提詩十萬餘﹐四海欽風稜。河北兵未進﹐﹝未或作始。時討王承宗﹐而吐突承璀督師逗畱不進。作始者非。﹞蔡州帥新薨。﹝是年十一月己巳﹐吳少誠卒﹐弟少陽自稱畱後。﹞曷不請掃除﹐活彼黎與。鄙夫誠怯弱﹐受恩愧徒弘。猶思脫儒冠﹐棄死取先登。又欲面言事﹐上書求詔徵。侵官固非是﹐﹝《左氏》﹕「侵官﹐冒也。」﹞妄作譴可懲。惟當待責免﹐耕歸溝塍。﹝班固《西都賦》﹕「溝塍刻鏤。」﹐斫也。音竹。塍音乘。﹞今君得所附﹐﹝或作行得所﹐非是。﹞勢若脫鷹。﹝《選》鮑明遠詩﹕「昔如上鷹。」音鉤。﹞檄筆無與讓﹐幕謀職其膺。﹝職或作識﹐非是。﹞收績閒史牒﹐翰飛逐溟鵬。﹝《莊子》﹕「北溟有魚﹐其名爲鯤﹐化而爲鳥﹐其名曰鵬。」翰音寒。﹞男兒貴立事﹐流景不可乘。歲老陰作﹐﹝《莊子》﹐「陰陽之气有。」注﹕陰陽二气﹐陵亂不調。音戾﹐又音殄。﹞云頹雪翻崩。別袖拂洛水﹐徵車轉崤陵。﹝僖三十年《左氏》﹕「崤有二陵焉。」崤音爻。﹞勤勤酒不進﹐勉勉恨已仍。送君出門歸﹐愁腸若牽繩。默坐念語笑﹐癡如遇寒蠅。策馬誰可適﹖晤言誰爲應﹖﹝《詩》﹕「可與晤言。」晤﹐對也。應﹐當也。《選》﹕「晤言莫余應。」音膺。﹞席塵惜不掃﹐﹝或作拂。﹞殘樽對空凝。﹝對或作醑﹐非是。﹞信知後會時﹐日月屢環ㄌ。﹝居登切。﹞生期理行役﹐歡緒絕難承。寄書惟在頻﹐無簡與繒。

【東都遇春】

﹝東都﹐河南也。唐都長安﹐顯慶二年以洛陽宮爲東都。次前後詩﹐當在元和五年春作。﹞

少年气眞狂﹐﹝眞﹐方作直。﹞有意與春競。行逢二三月﹐九州花相映。川原曉服鮮﹐桃李晨妝靚。﹝靚或作﹤靑色﹥。﹤靑色﹥﹐靑黑色。靚妝﹐字見《上林賦》。郭璞曰「粉白黛黑也。」靚﹐疾政切。﹞荒乘不知疲﹐醉死豈辭病。飲敢惟所便﹐﹝敢或作嘬。敢﹐徒感切。便平聲。﹞文章倚豪橫。﹝戶孟切。﹞爾來曾幾時﹐白髮忽滿鏡。舊遊喜乖張﹐新輩足嘲評。﹝音病。﹞心腸一變化﹐﹝腸或作腹。﹞羞見時節盛。得閒無所作﹐貴欲辭視聽。深居疑避仇﹐默臥如當暝。朝曦入牖來﹐鳥喚昏不醒。﹝鳥一作烏﹐《選》﹕「爾而醒。」醒﹐蘇佞切。﹞爲生鄙計算﹐鹽米告屢罄。﹝告屢或作屢告。﹞坐疲都忘起﹐﹝忘音妄。﹞冠側懶復正。幸蒙東都官﹐獲離機與阱。﹝公時分教東都。生李習之狀公行雲﹕「自江陵掾入爲國子博士。宰相有愛公文者﹐將以文學職處公﹐有爭先者譖公﹐公恐及難﹐遂求分司東都。」此公所以獲離機阱之語。離﹐力智切。﹞乖慵遭傲僻﹐漸染生獘性。旣去焉能追﹐有來猶莫聘。有船魏王池﹐﹝《河南志》云「洛水經尙善﹑旌蓋二坊之北﹐南溢爲池﹐深處至數頃﹐水鳥洋泳﹐荷芰翻覆﹐爲都城之勝。貞觀中以賜魏王泰﹐故號魏王池。」﹞往往縱孤泳。﹝縱或作從﹐或作泛。﹞水容與天色﹐此處皆綠淨。﹝此或作比。﹞岸樹共紛披﹐渚牙相緯經。﹝音徑。﹞懷歸苦不果﹐卽事取幽迸。﹝取或作最。﹞貪求匪名利﹐所得亦已並。﹝已或作以。﹞悠悠度朝昏﹐落落捐季孟。﹝落落或作落魄﹐非是。《語》﹕「齊景公待孔子曰﹕『若季氏則吾不能﹐以季孟之間待之。』」季氏爲魯上卿﹐孟氏下卿。﹞羣公一何賢﹐上戴天子聖。謀謨收禹績﹐﹝或作迹。《左氏》﹕「茫茫禹迹﹐畫爲九洲。」作績恐非。﹞四面出雄勁。轉輸非不勤﹐稽逋有軍令。在庭百執事﹐奉職各祗敬。我獨胡爲哉﹖﹝胡一作何。﹞坐與億兆慶。譬如籠中鳥﹐仰給活性命。爲詩告友生﹐負愧終究竟。

【感春五首】

﹝元和五年春﹐分司東都作。﹞

辛夷髙花最先開﹐﹝辛夷髙數丈﹐江南地暖正月開﹐北地寒二月開。初發如筆﹐北人呼爲木筆。其花最早﹐南人呼爲迎春。《苕溪漁隱》曰「木筆﹑迎春﹐自是兩種。木筆色紫叢生﹐二月方開。迎春白色髙樹﹐立春已開。然則辛夷乃此花耳。」髙花或作花髙﹐以末章「辛夷花房忽全開」言之﹐則此爲髙處之花先開矣。何遜詩有「巖樹落髙花」。﹞靑天露坐始此回。已呼孺人戛鳴瑟﹐﹝《禮記》﹕「大夫妻曰孺人。」又《書》「擊鳴球」。戛﹐鼓也。戛音稭。﹞更遣稚子傳淸杯。﹝《選﹟恨賦》﹕「左對孺人﹐右顧稚子。」杜詩﹕「傳杯莫放杯。」﹞選壯軍興不爲用﹐坐狂朝論無由陪。﹝憲宗卽位五年﹐平夏平蜀軍江東赫然中興﹐而公年逾彊仕﹐投閒分司﹐故有此言。﹞如今到死得閒處﹐還有詩賦康歌哉。﹝《書》﹕「臯陶歌曰﹕庶事康哉。」﹞

洛陽東風幾時來﹖川波岸柳春全回。宮門一鎖不復啟﹐﹝唐都長安﹐以洛陽爲東都﹐故有宮門一鎖之句﹐若有感云。﹞𨿽有九陌無塵埃。策馬上橋朝日出﹐樓闕赤白正崔嵬。孤吟屢闋莫與和﹐寸恨至短誰能裁﹖

春田可耕時已催﹐王師北討何當回﹖﹝元和四年﹐討成徳節度使王承宗。﹞放車載艸農事濟﹐﹝車或作軍﹐非是。﹞戰馬苦饑誰念哉﹖蔡州納節舊將死﹐﹝是年﹐彰義軍節度使吳少誠卒。﹞起居諫議聯翩來。﹝裴度以河南府功曹召爲起居舍人﹐孟簡﹑孔皆爲諫議大夫。聯翩﹐相繼也。﹞朝廷未省有遺策﹐肯不垂意瓶與。

前隨杜尹拜表回﹐﹝杜尹﹐謂杜兼也。﹞笑言溢口何歡ㄉ﹗﹝《楚辭》﹕眾共所ㄉ。ㄉ﹐笑也。ㄉ﹐呼來切。﹞孔丞別我適臨汝﹐﹝孔丞﹐謂孔戡也。﹞風骨峭峻遺塵埃。﹝峭峻或作峭峭。﹞音容不接只隔夜﹐凶訃詎可相尋來。﹝元和四年﹐杜兼爲河南尹﹐十一月無疾暴卒。孔戡以衛尉寺丞分司東都。五年正月﹐將浴臨汝之陽泉﹐至其縣﹐遂卒。凶訃相尋謂此。訃音赴。﹞天公髙居鬼神惡﹐欲保性命誠難哉﹗

辛夷花房忽全開﹐將衰正盛須頻來。﹝須頻或作頻頻﹐非是。﹞淸晨輝輝燭霞日﹐薄暮耿耿和煙埃。朝明夕暗已足嘆﹐況乃滿地成摧頹。迎繁送謝別有意﹐誰肯畱念少環回﹖﹝此篇言辛夷花之盛如此。元微之有《問韓員外辛夷花》云「韓員外家好辛夷﹐開時乞取兩三枝。折枝爲贈君莫惜﹐縱君不折風亦吹。」豈此耶。﹞

【酬裴十六功曹巡府西驛途中見寄】

﹝或無途字。裴十六﹐度也﹐舊云裴諗﹐非。度時爲河南府功曹。公時分司東都作。﹞

相公罷論道﹐﹝相公﹐鄭餘慶也。元和元年罷相﹐出爲河南尹。《書》﹕「三公﹐論道經邦。」﹞聿至活東人。﹝至或作來﹐活或作治﹐非是。﹞禦史坐言事﹐作吏府中塵。﹝禦史﹐裴度也。元和初﹐度密疏論權幸忤旨﹐出爲河南府功曹。﹞遂令河南治﹐今古無儔倫。四海日富庶﹐道途隘蹄輪。府西三百里﹐候館同魚鱗。﹝《周禮》﹕「五十里有市﹐市有候館。」所以候賓客之館也。﹞相公謂禦史﹐勞子去自巡。是時山水秋﹐光景何鮮新。哀鴻鳴淸耳﹐宿霧褰髙。﹝《爾雅》﹕「夏曰昊天。」褰或作﹐非是。﹞遺我行旅詩﹐軒軒有風神。譬如黃金盤﹐照耀荊璞眞。我來亦已幸﹐事賢友其仁。﹝《論語》﹕「事其大夫之賢者﹐友其士之仁者。」事賢謂餘慶﹐友仁謂度。﹞持竿洛水側﹐孤坐屢窮辰。多才自勞苦﹐﹝方作苦勞﹐云「苦勞語見《呂彊傳》。」今按﹕語勢當作勞苦。大抵公詩多自胸襟流出﹐未必故用古人語也。﹞無用只因循。辭免期匪遠﹐行行及山春。

【燕河南府秀才】

﹝得生字。據詩云「元和五年冬﹐房公尹東京。」房公者﹐房式也﹐時爲河南尹。公時爲河南令﹐故曰忝縣尹。權徳輿時爲宰相﹐故曰作邦楨云。﹞

吾皇紹祖烈﹐﹝吾皇﹐憲宗也。﹞天下再太平。詔下諸郡國﹐歲貢鄕曲英。元和五年冬﹐房公尹東京。﹝元和四年﹐以房式爲河南尹。﹞功曹上言公﹐﹝或作上其言。﹞是月當登名。﹝月或作日﹐非是。﹞乃選二十縣﹐試官得鴻生。﹝碩儒也。﹞羣儒負己材﹐相賀簡擇精。怒起簸羽翮﹐引吭吐鏗轟。﹝《選》﹕「引圓吭之纖婉。」《禮記》﹕「鐘聲鏗鏗。」轟﹐鳴聲也。吭﹐下浪切﹐又晉剛切。鏗﹐丘耕切。轟﹐呼宏切。﹞此都自周公﹐﹝周公成洛邑﹐嘗居之。﹞文章繼名聲。﹝章一作物。﹞自非絕殊尢﹐難使耳目驚。今者遭震薄﹐不能出聲鳴。鄙夫忝縣尹﹐愧栗難爲情。惟求文章寫﹐不敢妒與爭。還家敕妻兒﹐具此煎い烹。柿紅蒲萄紫﹐肴果相扶檠。﹝或作擎。﹞芳荼出蜀門﹐﹝諸本荼多作茶﹐方從潮館本云「《爾雅》曰﹕賈﹐苦荼﹐音徒。郭璞注﹕大小似梔子﹐早取者爲荼﹐晚取者爲茗。《唐韻》﹕荼﹐宅加反﹐俗作茶。大抵茶與荼﹐古音相近﹐如今言搽與塗﹐亦通用也。」今按﹕荼與茶﹐今人語不相近﹐而方云相近者﹐莆田語音然也。𨿽出俚俗﹐亦由音本相近﹐故與古暗合耳。今建人謂口爲苦﹐走爲祖﹐亦此類。方言多如此云。﹞好酒濃且淸。何能充歡燕﹖庶以露厥誠。昨聞詔書下﹐﹝或作來。﹞權公作邦楨。﹝杜《舂陵行》云「結也實國楨。」楨音貞。﹞文人得其職﹐﹝文一作大﹐一作丈。﹞文道當大行。陰風攪短日﹐冷雨澀不晴。勉哉戒徒馭﹐家國遲子榮﹗﹝遲﹐直利切。《漢書》﹕「側席遲士。」注﹐待也。﹞

【送李翺】

﹝翺字習之﹐隴西人。貞元十六年﹐娶公兄之女。元和三年四月乙亥﹐戶部侍郎楊於陵出爲廣州刺史﹑嶺南節度使﹐表翺佐其府。四年正月己酉﹐翺自東都旌善坊﹐以妻子上船於漕﹐乙未去東都。公與石洪假舟送之﹐丁酉同登嵩山﹐題姓名紀別﹐故有此詩。﹞

廣州萬里途﹐山重江逶迆。﹝上於危切﹐下余支切。﹞行行何時到﹐誰能定歸期﹖揖我出門去﹐顏色異恆時。𨿽云有追送﹐﹝或作迎送。《詩﹟有客》﹕「薄言追之。」鄭云「追﹐送也。」﹞足迹絕自玆。人生一世間﹐不自張與施。譬如浮江木﹐縱橫豈自知﹗寧懷別時苦﹐勿作別後思。

【送石處士赴河陽幕】

﹝或注得起字。石洪也﹐元和五年﹐烏重裔爲河陽節度使﹐辟置幕府﹐公嘗有序﹐送詩亦是時作。﹞

長把種樹書﹐﹝種樹書﹐見《史記﹟秦始皇紀》。﹞人云避世士。﹝《論語》﹕「且而與其從辟人之士也﹐豈若從辟世之士哉。」﹞忽騎將軍馬﹐自號報恩子。風雲入壯懷﹐﹝云入或作雷開。﹞泉石別幽耳。鉅鹿師欲老﹐﹝邢州鉅鹿郡。﹞常山險猶恃。﹝常山鎭州﹐今爲眞定府。元和四年﹐節度使王承宗反﹐詔中人吐突承璀以兵討之。無功﹐遂赦王承宗。﹞豈惟彼相憂﹐固是吾徒恥。去去事方急﹐酒行可以起。

【送湖南李正字歸】

﹝或作《送李正字歸湖南》﹐或作《李判官》。李礎﹐其父仁鈞﹐時爲親王府長史。礎自湖南從事請告來省﹐公嘗有序送焉。元和五年分司東都作。﹞

長沙入楚深﹐洞庭值秋晚。人隨鴻雁少﹐江共蒹葭遠。歷歷余所經﹐﹝公貞元十九年出爲陽山﹐已而徙掾江陵﹐入爲國子博士。湖南之地﹐蓋嘗經行矣。﹞悠悠子當返。孤遊懷耿介﹐旅宿夢婉娩。﹝上音宛﹐下音免﹐媚也。﹞風土稍殊音﹐魚蝦日異飯。親交俱在此﹐誰與同息偃﹖

●卷五﹟古詩五【辛卯年雪】

﹝公時爲河南令作。﹞

元和六年春﹐寒气不肯歸。河南二月末﹐雪花一尺圍。﹝此卽白樂天詩所謂﹕「元和歲在卯﹐六年春二月﹐月晦寒食天﹐天陰夜飛雪。」﹞崩騰相排拶﹐﹝子達切﹐又子末切。﹞龍鳳交橫飛。波濤何飄揚﹐天風吹幡旗。白帝盛羽衛﹐﹛髟沙﹜振裳衣。﹝﹛髟沙﹜或作﹛沙毛﹜。《選》「綠苔﹛髟沙﹜乎研上」。上音參﹐下音沙。﹞白霓先啟塗﹐﹝《楚辭》曰「白嬰﹐胡爲此堂。」與霓同。﹞從以萬玉妃。﹝從﹐去聲。﹞翕翕陵厚載﹐嘩嘩弄陰機。生平未曾見﹐何暇議是非。或云丰年祥﹐﹝《詩傳》﹕「丰年冬﹐必有積雪。」﹞飽食可庶幾﹖善禱吾所慕﹐誰言寸誠微﹖

【醉畱東野】

﹝元和六年公爲河南令作。﹞

昔年因讀李白杜甫詩﹐長恨二人不相從。吾與東野生並世﹐如何復躡二子蹤﹖東野不得官﹐﹝東野前一年方罷河南水陸轉運從事﹐故云。﹞白首誇龍鐘。﹝依字當作龍踵。盧仝詩﹕「盧子龍踵也﹐賢愚總莫驚。」蘇鶚《演義》﹕「龍鐘﹐不翹舉之貌﹐如﹛髟監﹜拉搭之類。」﹞韓子稍姦黠﹐自慚靑蒿倚長松。低頭拜東野﹐願得終始如巨蛩。﹝《孔叢子》曰「北方有獸名曰﹛厥虫﹜﹐愛蛩蛩巨虛﹐食得甘艸﹐必嚙以遺﹐蛩蛩巨虛見人將來﹐必負﹛厥虫﹜以走﹐﹛厥虫﹜非愛巨蛩也﹐爲其假足。二獸亦非心愛﹛厥虫﹜也﹐爲其得甘艸而遺之也。夫善獸猶知比假而相報也﹐況士君子之欲名利者乎。」巨音巨。蛩音邛。﹞東野不回頭﹐有如寸撞鉅鐘。﹝字見二卷《答張徹》。﹞吾願身爲云﹐東野變爲龍﹐四方上下逐東野﹐𨿽有離別無由逢。﹝離別或作別離。﹞

【李花二首】

﹝諸本作一首。此二詩也﹐自「當春天地爭奢華」以下分焉﹐意義甚明﹐編者誤合之。公元和初在江陵有《李花贈張十一》﹐又有《寒食日夜歸酬張十一李花》之什﹐所謂「不忍千株雪相映」是也。至是元和六年﹐爲縣河南﹐而作此詩。自「夜領張徹投盧仝」而下﹐其所以狀李花之妙者至矣。蘇內翰《梅詩》舉此云「縞裙練玉川家﹐肝膽淸新冷不邪。李爭春猶辦此﹐更教踏雪看梅花。」亦一奇也。﹞

平旦入西園﹐梨花數株若矜誇。旁有一株李﹐顏色慘慘似含嗟。問之不肯道所以﹐﹝此暗使「桃李不言﹐下自成蹊」。事見《漢﹟李廣贊》。老杜《哀王孫詩》﹕「問之不肯道姓名。」﹞獨繞百匝至日斜。忽憶前時經此樹﹐正見芳意初萌牙。﹝或作芽﹐《漢傳》如「朱艸萌牙」﹐「事有萌牙」﹐無用芽字。﹞柰何趁酒不省錄﹐不見玉枝攢霜葩。﹝枝或作杖。﹞泫然爲汝下雨淚﹐﹝《禮記》﹕夫子泫然流涕。泫﹐胡犬切。﹞無由反旆羲和車。東風來吹不解顏﹐蒼茫夜气生相遮。冰盤夏薦碧實脆﹐斥去不禦慚其花。﹝斥去或作片雲﹐或作云去﹐或作斥逐。張衡《思玄賦》「斥西施而不禦」﹐韓語原此。或本皆誤也。1111

﹞當春天地爭奢華﹐洛陽園苑尢紛。﹝女加切﹐或作。董彥遠云﹕從如﹐今人從奴﹐《唐韻》以爲或體﹐非也。考相如《子虛賦》﹐王逸《九思》皆只作。今按﹕《說文》﹐﹝從奴﹐牽引也。從如﹐持也。古書作﹐蓋通用。﹞誰將平地萬堆雪﹐﹝將﹐方作堆。﹞剪刻作此連天花。日光赤色照未好﹐明月暫入都交加。夜領張徹投盧仝﹐﹝公《寄盧仝詩》云「偶逢明月曜桃李。」想此時也。﹞乘雲共至玉皇家。長姬香禦四羅列﹐縞裙練無等差。靜濯明妝有所奉﹐顧我未肯置齒牙。淸寒瑩骨肝膽醒﹐一生思慮無由邪。﹞1111

【招揚之罘一首】

﹝之罘﹐元和十一年進士。閣本作之杲﹐或作錄之﹐字訛也。公爲河陽令﹐之罘自中山來﹐從公問學。公惜其歸﹐以詩招之。罘音浮。﹞柏生兩石間﹐萬歲終不大。野馬不識人﹐難以駕車蓋。柏移就平地﹐馬羈入廏中。﹝時之罘猶未第﹐故公以詩招之。有柏馬之諭﹐而後之工畫者﹐遂作爲柏石圖﹐陳季常家藏之。蘇內翰爲之銘云「柏生兩石間﹐天命本如此。」又云「韓子俯仰人﹐但愛平地美。」又云「君看此槎牙﹐豈有可移理。」原公詩意﹐蓋以諭之罘遊從問學以成其才﹐故其下有「獨學陋」﹐「不遠復」之語﹐非謂以利遷也。若旣槎牙而後移﹐則所謂時過然後學矣﹐覽者無以爲異。﹞馬思自由悲﹐柏有傷根容。傷根柏不死﹐千丈日以至。﹝千或作百﹐日以或作不難﹐以或作已。﹞馬悲罷還樂﹐﹝罷音疲。﹞振迅矜鞍轡。﹝迅或作頓﹐振迅字見《七月詩傳》﹑鮑昭《鶴賦》。﹞之罘南山來﹐文字得我驚。館置﹝蓋﹞使讀書﹐日有求歸聲。我令之罘歸﹐失得柏與馬。﹝失得﹐方作失待﹐或作實待﹐或作實失。今按﹕三本皆無理﹐惟嘉杭本作失得﹐似頗有理﹐而《舉正》不收。蓋其意曰﹕失得之計﹐觀於柏馬可見云爾。﹞之罘別我去﹐計出柏馬下。我自之罘歸﹐入門思而悲。之罘別我去﹐能不思我爲。灑掃縣中居﹐引水經竹間。囂嘩所不及﹐何異山中閒。前陳百家書﹐食有肉與魚。﹝《史記﹟孟嘗君傳》﹕馮﹐遷之幸捨﹐食有魚矣。《左傳》﹕「肉食者鄙。」﹞先王遺文章﹐綴緝實在余。《禮》稱獨學陋﹐﹝《禮記》﹕「獨學而無友﹐則孤陋而寡聞。」﹞《易》貴不遠復。﹝《易》﹕「不遠復﹐無祗悔。」﹞作詩招之罘﹐晨夕抱饑渴。

【寄盧仝】

﹝元和六年春公爲河南令作。仝閉門不出﹐時洛陽有畱守鄭餘慶﹐有尹李素﹐仝皆不見。水北謂石洪﹐水南謂溫造﹐皆繼往河陽幕。少室謂李渤。三人者﹐皆仝所不爲也。﹞

玉川先生洛城裏﹐﹝仝居洛陽﹐自號玉川子。《選﹟放歌行》﹕「雞鳴洛城裏。」﹞破屋數間而已矣。一奴長須不裹頭﹐一婢赤腳老無齒。辛勤奉養十餘人﹐上有慈親下妻子。先生結髮憎俗徒﹐﹝結髮謂少年時﹐猶李廣言「結髮與匈奴戰」也。﹞閉門不出動一紀。至令鄰僧乞米送﹐﹝令或作今﹐非是。﹞僕忝縣尹能不恥﹖﹝尹一作令。﹞俸錢供給公私余﹐時致薄少助祭祀。勸參畱守謁大尹﹐言語才及輒掩耳。水北山人得名聲﹐去年去作幕下士。水南山人又繼往﹐﹝謂洛水之南北也﹐在洛陽城中。水北石洪﹐水南溫造。元和五年﹐烏重嗣爲河陽三城節度使﹐辟石洪﹑溫造爲從事。﹞鞍馬僕從塞閭裏。﹝從或作夫。﹞少室山人索價髙﹐﹝少﹐去聲。﹞兩以諫官徵不起。﹝李渤字浚之﹐刻志於學﹐與仲兄涉偕隱廬山﹐久之徙少室山。元和元年以左拾遺召不至。四年﹐河陽尹遣吏持詔惇促﹐又不赴。公爲河南令﹐遺渤書譬說﹐渤善公言﹐始出家東都。﹞彼皆刺口論世事﹐有力未免遭驅使。先生事業不可量﹐惟用法律自繩己。《春秋》三傳束髙閣﹐﹝三﹐方作五﹐或作左。今按﹕鄒﹑夾《春秋》﹐世已無傳﹐而當世見行三傳。作五﹑左皆非也。晉杜﹑殷浩﹐並才名冠世﹐庾翼弗之重﹐語人曰「此輩宜束髙閣。」﹞獨抱遺經究終始。﹝抱﹐方作把﹐非是。﹞往年弄筆嘲同異﹐﹝仝《與馬異結交詩》云「仝不同﹐異不異﹐是謂大同而小異。仝自同﹐異自異﹐是謂仝不往兮異不至。」﹞怪辭驚眾謗不已。﹝怪﹐一作謗。謗﹐一作怪。﹞近來自說尋坦途﹐猶上虛空跨綠耳。﹝虛空或作靑雲﹐綠耳﹐今本二字皆從馬。按《穆天子傳》《荀》《列》《史》《漢》皆作綠耳。郭璞注《穆傳》「猶魏時鮮卑獻黃耳馬」﹐是以耳色言也。此詩豈以重韻妄刊耶﹖﹞去歲生兒名添丁﹐﹝仝有《添丁詩》。﹞意令與國充耘耔。﹝《詩》﹕「或耘或耔。」耔﹐擁苗本﹐音子。﹞國家丁口連四海﹐﹝唐制﹕男子二十一爲丁。﹞豈無農夫親耒耜﹖先生抱才終大用﹐宰相未許終不仕。假如不在陳力列﹐﹝「陳力就列」﹐見《論語》。﹞立言垂範亦足恃。苗裔當蒙十世宥﹐﹝《左》襄二十一年﹕「猶將十世宥之。」﹞豈謂貽厥無基。﹝《詩》﹕「貽厥孫謀。」或作址﹐字見《漢﹟疏廣傳》。﹞故知忠孝生天性﹐潔身亂倫安足擬。﹝《論語》﹕「欲潔其身﹐而亂大倫。」﹞昨晚長須來下狀﹐隔墻惡少惡難似。﹝《荀子》﹕「無廉恥而嗜乎飲食﹐可謂惡少者也。」﹞每騎屋山下窺闞﹐﹝或作瞰﹐苦濫切。﹞渾捨驚怕走折趾。憑依婚媾欺官吏﹐不信令行能禁止。先生受屈未曾語﹐忽此來告良有以。﹝《魏志》﹕文帝《與吳質書》云﹕秉燭夜遊﹐良有以也。﹞嗟我身爲赤縣令﹐操權不用欲何俟﹖立召賊曹呼伍伯﹐﹝漢郡國有賊曹﹐主盜賊事。張敞爲京兆尹﹐有賊曹掾。伍伯或作五百。今按﹕伍伯﹐見《古今注》﹐什伍之長也。《東漢﹟禰衡傳》「令五百將出欲加」﹐注云「五百﹐猶今之問事者。」﹞盡取鼠輩屍諸市。先生又遣長須來﹐如此處置非所喜。況又時當長養節﹐都邑未可猛政理。先生固是余所畏﹐度量不敢窺涯。放縱是誰之過歟﹖效尢戮僕愧前史。﹝襄三年《左氏》﹕「晉侯之弟楊幹亂行於曲梁﹐魏絳戮其僕。」「二十一年﹐晉欒盈過周﹐周西鄙掠之。王曰﹕『尢而效之﹐其又甚焉』。」﹞買羊沽酒謝不敏﹐偶逢明月曜桃李。先生有意許降臨﹐更遣長須攺雙鯉。﹝《古樂府》云「客從遠方來﹐贈我雙鯉魚。」﹞

【酬司門盧四兄云夫院長望秋作】

﹝盧四﹐名汀﹐公詩有《和虞部盧四汀酬翰林錢七徽赤藤杖歌》﹐又有《和盧郎中寄示送盤穀子》詩﹐又有《和庫部盧四兄元日朝回》﹐又有《早赴行香贈盧李二中捨》﹐又有《酬盧給事曲江荷花行》。云夫﹐貞元元年進士﹐《新﹑舊史》無傳。以此數詩考之﹐歷虞部司門﹑庫部郎曹﹐遷中書舍人﹐爲給事中﹐其後莫知所終矣。此詩元和六年秋所作﹐時公自河南令入爲職方員外郎作。﹞

長安雨洗新秋出﹐極目寒鏡開塵函。終南曉望蹋龍尾﹐﹝終南﹐長安南山﹐《賈公談錄》﹕「唐龍尾道在含元殿側。」白樂天詩云「步登龍尾道﹐卻望終南山。」﹞倚天更覺靑。﹝䢐銜切。﹞自知短淺無所補﹐﹝《漢﹟孔光傳》﹕「智謀短淺。」﹞從事久此穿朝衫。歸來得便卽遊覽﹐暫似壯馬脫重銜。﹝杜詩﹕「將軍昔著從事衫﹐鐵馬馳突重兩銜。」﹞曲江荷花蓋十里﹐江湖生目思莫緘。﹝目思或作思自﹐或作思目﹐非是。﹞樂遊下矚無遠近﹐﹝漢宣帝神爵三年﹐起樂遊苑在杜陵西北﹐今呼爲樂遊廟。矚音燭。﹞綠槐萍合不可芟。白首寓居誰借問﹖平地寸步扃雲巖。﹝扃或作局﹐一作屈。﹞云夫吾兄有狂气﹐嗜好與俗殊酸鹹。日來省我不肯去﹐論詩說賦相訁南訁南。﹝女咸切。﹞《望秋》一章已驚絕﹐猶言低抑避謗讒。﹝抑或作徊。﹞若使乘酣騁雄怪﹐造化何以當鐫刂。﹝䢐銜切。﹞嗟我小生值彊伴﹐怯膽變勇神明鑑。﹝《商頌》﹕「天命降監。」元微之詩﹕「洞照失明鑑。」皆作平聲。﹞馳坑跨谷終未悔﹐爲利而止眞貪饞。﹝利爲利祿﹐言拘於利祿而不遊此山﹐是爲貪饞之人矣。饞音。﹞髙揖羣公謝名譽﹐遠追甫白感至П。﹝《書》﹕「至П感神。」﹞樓頭完月不共宿﹐﹝完或作見﹐或作皎。今按﹕《月蝕》詩有「完完上天東」之句﹐言月圓也﹐此亦同意﹐以下句「就缺」推之可見。﹞其柰就缺行扌々。﹝或作纖纖。扌﹐蜀音所咸切。《詩》﹕「摻摻女手。」《說文》與《石經》皆作扌々。﹞

【誰氏子】

﹝呂氏子炅﹐河南人﹐元和中棄其妻﹐著道士服﹐謝母曰「當學仙王屋山。」去數月復出﹐見河南少尹李素﹐素立之府門﹐使吏卒脫道士服﹐給冠帶﹐送付其母。公時爲河南令﹐作此詩﹐有「願往教誨」﹑「不從而誅」之語﹐至是素始歸之。事見《李素墓志》。﹞

非癡非狂誰氏子﹖去入王屋稱道士。白頭老母遮門啼﹐挽斷衫袖畱不止。翠眉新婦年二十﹐載送還家哭穿市。或云欲學吹鳳笙﹐﹝方作皇﹐非是。﹞所慕靈妃媲蕭史。﹝《列仙傳》﹕「秦穆公時﹐有蕭史善吹簫。公女弄玉好之﹐公以妻焉﹐遂教弄玉作鳳鳴。居數十年﹐吹鳳凰聲﹐鳳來止其屋﹐公爲作鳳凰臺。夫妻止其上﹐一旦皆隨鳳凰飛去。」媲﹐匹謁切。﹞又云時俗輕尋常﹐力行險怪取貴仕。神仙𨿽然有傳說﹐知者盡知其妄矣。聖君賢相安可欺﹐乾死窮山竟何俟﹗﹝太白詩﹕「乾死明月魂﹐無復玻璃魄。」﹞嗚呼余心誠豈弟﹐願往教誨究終始。﹝誨﹐方作悔。今按﹕作悔非是﹐大抵方意以奇爲主﹐此類可見。﹞罰一勸百政之經﹐﹝《中說》﹕「杜如晦問政﹐子曰﹕『賞一以勸百﹐罰一以懲眾。』」﹞不從而誅未晚耳。誰其友親能哀憐﹐寫吾此詩持送似。﹝或作以﹐非是。﹞

【河南令捨池臺】

﹝元和六年公爲令時作。﹞

灌池才盈五六丈﹐築臺不過七八尺。﹝七八或作六七。﹞欲將層級壓籬落﹐未許波瀾量斗碩。規摹𨿽巧何足誇﹐景趣不遠眞可惜。﹝景或作指。﹞長令人吏遠趨走﹐已有蛙黽助狼藉。﹝藉從﹝A061﹞。《說文》曰「艸不編﹐狼藉。」今本從竹。《漢﹟陸賈傳》「名聲籍甚」。孟康曰「狼藉甚盛。」蓋古字如藉田皆只作﹐而從從竹﹐則沿義以生。此當以藉爲正。﹞

【送無本師歸範陽】

﹝卽賈島也。《劉公嘉話》云「島初赴舉京師﹐一日於馬上得句云﹕『鳥宿池中樹﹐僧敲月下門。』初欲作推字﹐練之未定﹐不覺衝尹。時韓吏部權京尹﹐左右皆至前。島具告所以﹐韓立馬良久﹐曰﹕『作敲字佳矣。』遂與爲布衣交。有詩曰﹕『孟郊死葬北邙山﹐日月風雲頓覺閒。天恐文章還斷絕﹐再生賈島在人間。』」又《摭言》云「島嘗騎驢天衢﹐時秋風正厲﹐黃葉可掃﹐島忽吟曰﹕『落葉滿長安。』卒求一聯不可得。因唐突京尹劉棲楚。被系﹐一夕而釋。」《新史》云「島字浪仙﹐範陽人。初爲浮屠﹐名無本。來東都﹐愈教其爲文﹐遂去浮屠﹐舉進士。當其苦吟﹐及值公卿大夫﹐不知覺也。一日見京兆尹跨驢﹐尹詰責之﹐久乃得釋。」其意與《摭言》合。而《嘉話》等集所云公與島詩﹐東坡云「世俗無知者所托﹐非退之語。」洪氏亦云「按送無本﹐時退之爲河南令﹐不應至是方相知。又島初爲浮屠﹐後乃舉進士﹐此云後攺名無本﹐乃傳者之誤也。」按﹕此詩元和六年冬作﹐而是年秋東野亦有詩與無本云「長安秋聲榦﹐木葉相號悲」云云。東野尙無恙﹐何以云死葬北邙山。卽若以爲公爲京尹始識島故云﹐則公爲尹在長慶三年﹐而是年何以有此作也﹖﹞

無本於爲文﹐身大不及膽。吾嘗示之難﹐勇往無不敢。蛟龍弄角牙﹐造次欲手攬。眾鬼囚大幽﹐下覷襲玄。﹝《說文》﹕「﹐坎中小坎。徒感切。」﹞天陽熙四海﹐注視首不頷。﹝李本頷作釒頁﹐《說文》﹕「釒頁﹐低頭也。」《列子》「巧夫釒頁其頤」。今按﹕《說文》「釒頁﹐五感切」﹐引衛獻公釒頁之而已爲證﹐則與頷字自不同也。然《左傳》今本只作頷﹐未詳其說。或疑下有「﹤咸頁﹥頷」字﹐此不當重押﹐則作釒頁爲是。然﹤咸頁﹥頷字見《楚辭》。﹤咸頁﹥﹐虎感﹑古湛二切。頷﹐戶感﹑魚檢二切。食不飽﹐面黃貌。則亦與不頷義不同也。﹞鯨鵬相摩。﹝蘇骨切。﹞兩舉快一敢。﹝徒敢切。﹞夫豈能必然﹐固已謝黯ホ。﹝《楚辭》﹕「尙黯ホ而有瑕。」黯﹐烏減切。ホ﹐徒感切。﹞狂詞肆滂葩﹐低昂見舒慘。姦窮怪變得﹐往往造平澹。蜂蟬碎錦纈﹐﹝蜂蟬﹐或作風蟬﹐或作蟬翼。今按﹕此與下句不對﹐未詳其說。﹞綠池披菡萏。﹝《爾雅》﹕「荷﹐芙蕖﹐其花曰菡萏。」披用荊公本定﹐或作垤﹐或作低﹐方從閣本作壞﹐皆非是。惟披壞聲相近耳。菡﹐戶感切﹐萏﹐徒感切。﹞芝英擢荒蓁﹐﹝或作榛。﹞孤翮起連。﹝《爾雅》﹕「﹐。」郭璞注云「似葦而小。」連﹐叢葦也。﹐吐敢切。﹞家住幽都遠﹐未識气先感。來尋吾何能﹐無殊嗜昌蜀。﹝昌蒲菹也。「文王嗜昌蜀﹐孔子聞而食之」﹐見《呂氏春秋》。又《左氏》﹕「享有昌蜀。」蜀﹐䢐感切。﹞始見洛陽春﹐﹝元和六年春﹐公爲河南令﹐始識島洛陽。﹞桃枝綴紅糝。遂來長安裏﹐時卦轉習坎。﹝公是年秋遷職方員外郎﹐遂來長安裏﹐與之別十一月矣。坎﹐十一月﹐卦也。﹞老懶無斗心﹐久不事鉛槧。﹝鉛槧﹐事出《西京雜記》﹐詳見上《贈張籍﹑張徹》詩。槧﹐在敢切。﹞欲以金帛酬﹐舉室常﹤咸頁﹥頷。﹝音見本篇不頷下注。《離騷》﹕「長﹤咸頁﹥頷亦何傷。」王逸注﹕「不飽貌。」﹞念當委我去﹐雪霜刻以よ。﹝七感切。﹞獰飈攪空衢﹐﹝攪﹐一作摺。獰﹐犬惡也。﹞天地與頓撼。勉率吐歌詩﹐尉女別後覽。

【石鼓歌】

﹝歐陽文忠《集古錄》云「石鼓文在岐陽﹐初不見稱於世﹐至唐人始盛稱之。而韋應物以爲周文王之鼓﹐至宣王刻詩爾。韓退之直以爲宣王之鼓。在今鳳翔孔子廟。鼓有十﹐先時散棄於野﹐鄭餘慶始置於廟﹐而亡其二。皇四年﹐向傳師求於民間得之﹐十鼓乃足。其文可見者﹐四百六十五﹐磨滅不可識者過半。然其可疑者四﹐退之好古不妄者﹐予姑取以爲信耳。至於字畫﹐亦非史籀不能作也。」文忠所跋如此﹐此歌元和六年作。石鼓文可見者﹐其略曰「我車旣攻﹐我馬旣同。」又曰「我車旣好﹐我馬旣。君子員獵﹐員獵員遊。麋鹿速速﹐君子之求。」又「左驂幡幡﹐右驂建建。秀弓時射﹐麋豕孔庶。」又曰「其魚維何﹐維與維鯉。何以橐之﹐維楊與柳。」橐﹐符霄切。《說文》曰「囊也。」《筆墨閒錄》云「此歌全仰止杜子美《李潮八分小篆歌》。「才薄將柰石鼓何」﹐卽子美云「潮乎潮乎柰爾何。」「快劍斫斷生蛟鼉」﹐卽子美云「快劍長戟森相向」。﹞

張生手持石鼓文﹐﹝張生卽張籍。﹞勸我試作石鼓歌。少陵無人謫仙死﹐才薄將柰石鼓何﹗周綱陵遲四海沸﹐宣王憤起揮天戈。大開明堂受朝賀﹐諸侯劍佩鳴相磨。搜於岐陽騁雄俊﹐﹝搜﹐狩也。今岐山縣﹐舊曰岐陽﹐《左氏》「成有岐陽之搜」。《左氏》言成王﹐公今言宣王﹐未詳。﹞萬里禽獸皆遮羅。﹝萬或作百。﹞鐫功勒成告萬世﹐﹝或作盛。封岱勒成﹐《東都賦》語。﹞鑿石作鼓隳嵯峨。從臣才藝咸第一﹐揀選撰刻畱山阿。﹝揀或作簡﹐撰或作訁巽。﹞雨淋日炙野火燎﹐鬼物守保煩呵。﹝或作訶。﹞公從何處得紙本﹐﹝處或作土。﹞毫髮盡備無差訛。辭嚴義密讀難曉﹐字體不類隸與科。﹝隸書﹐始皇時程邈所定也。科﹐謂科斗。《書》﹐魯共王壞孔子宅﹐得《書》《論語》《孝經》﹐人不復知有古文﹐謂之科斗文字也。科字諸本皆同﹐方從蜀﹑粹作蝌。今按﹕蝌乃科之俗體﹐後人以重韻而誤攺耳。方知韓公不避重韻﹐乃疑於此何耶﹖﹞年深豈免有缺畫﹐﹝或作劃。﹞快劍斫斷生蛟鼉。﹝《禮記》﹕「伐蛟取鼉。」此下皆狀石鼓文如此。鼉﹐唐何切。﹞鸞翺鳳翥眾仙下﹐﹝《選》﹕「鳳騫翥飛。」翥﹐章怒切。﹞珊瑚碧樹交枝柯。﹝班固《西都賦》﹕「珊瑚碧樹﹐周阿而生。」碧樹或作幽碧。﹞金繩鐵索鎖紐壯﹐古鼎躍水龍騰梭。﹝《史記》﹕「宋大丘社亡﹐鼎淪於泗水彭城下。秦始皇二十八年過彭城﹐欲出鼎﹐使千人沒水求之﹐弗得。」漢武帝得鼎於汾水。晉陶侃少時漁於雷澤﹐网得一梭﹐斟於壁。有頃﹐雷雨﹐化爲龍而去。龍騰﹐一作騰龍。﹞陋儒編《詩》不收入﹐﹝收一作得。﹞二《雅》褊迫無委蛇。﹝上於爲切﹐下音移﹐《毛詩協韻補》音蛇﹐唐何切﹐行貌。揚雄《反離騷賦》﹕「駕八龍之委蛇。」今協歌字韻﹐當從《補》音。蛇或作佗。﹞孔子西行不到秦﹐掎摭星宿貴羲娥。﹝摭或作拾。《選》﹕「劉季緒好掎摭利病。」掎音奇﹐又舉綺切。摭﹐之石切。宿音秀。﹞嗟余好古生苦晚﹐﹝蘇內翰《鳳翔八觀》詩﹐其一曰《石鼓》﹐其曰「韓公好古生已遲﹐我今況又百年後。」則此歌所謂「好古生苦晚」也。﹞對此涕淚雙滂沱。﹝《詩》﹕「涕泗滂沱。」﹞憶昔初蒙博士徵﹐其年始攺稱元和。﹝元和元年﹐公自江陵召爲國子博士。﹞故人從軍在右輔﹐﹝右輔﹐謂右扶風﹐卽鳳翔府也。﹞爲我量度掘臼科。﹝謂安石鼓處。﹞濯冠沐浴告祭酒﹐如此至寶存豈多﹖氈苞席裹可立致﹐十鼓只載數駱駝。﹝駱或作乇﹐依字當作橐。《漢書﹟匈奴傳》云「橐駝﹐言能負囊而駝物也。」﹞薦諸太廟比郜鼎﹐﹝《春秋》桓二年﹕「取郜大鼎於宋﹐戊申納於太廟。」郜音告。﹞光價豈止百倍過。聖恩若許畱太學﹐諸生講解得切磋。﹝《詩》﹕「如切如磋。」﹞觀經鴻都尙塡咽﹐﹝漢靈帝元和元年二月﹐始置鴻都門學。熹平四年三月﹐詔諸儒正五經文字﹐命議郎蔡邕爲古文﹑篆﹑隸三體書之﹐刻石於太學門外﹐使後生晚學咸取正焉。碑始立﹐其觀見及摹寫者﹐車乘日千兩﹐塡塞街陌。鴻都與觀經蓋二事﹐公並用之。﹞坐見舉國來奔波。剜苔剔蘚露節角﹐安置妥帖平不頗。﹝普禾切。﹞大廈深檐與蓋覆﹐經歷久遠期無佗。中朝大官老於事﹐﹝官或作夫。﹞詎肯感激徒婀。﹝上音庵﹐下音阿﹐不決之貌。﹞牧童敲火牛礪角﹐誰復著手爲摩挲。﹝《後漢》﹕「薊子訓至長安﹐摩挲銅人。」挲音娑。﹞日銷月鑠就埋沒﹐六年四顧空吟哦。羲之俗書趁姿媚﹐﹝王得臣《麈史》云﹕王右軍書多不講偏旁﹐此退之所謂羲之俗書趁姿媚者也。﹞數紙尙可博白鵝。﹝《晉﹟王羲之傳》﹕「山陰道士愛養鵝﹐羲之求市之﹐曰爲寫《道徳經》﹐當舉羣相贈。羲之寫畢﹐籠鵝而去。」﹞繼周八代爭戰罷﹐﹝八代﹐謂漢﹑魏﹑晉﹑宋﹑齊﹑梁﹑陳﹑隋。自周而下﹐不啻八代﹐論其正統﹐又頗多說。今以石鼓所在言之﹐其秦﹑漢﹑魏﹑晉﹑元魏﹑齊﹑周﹑隋八代歟。﹞無人收拾理則那。﹝《左氏》宣二年﹕「犀兕尙多﹐棄甲則那。」﹞方今太平日無事﹐柄任儒術崇丘軻。﹝任或作用。﹞安能以此上論列﹐願借辯口如懸河。﹝晉王衍曰「聽郭象語如懸河瀉水﹐注而不竭。」﹞石鼓之歌止於此﹐嗚呼吾意其蹉跎。

【雙鳥詩】

﹝蘇內翰作《李太白畫像詩》有曰「化爲二鳥鳴相酬﹐一鳴一止三千秋。」或者遂謂此詩爲李﹑杜作﹐非也。按﹕柳仲塗《雙鳥詩解》云「韓之爲心憂夫道也﹐履行非孔氏者爲夷矣﹐故垂言以刺之。釋老俱夷而教殊﹐故曰雙鳥。」又《石林詩話》云「《雙鳥詩》殆不可曉﹐嘗以蘇丞相子容云﹐意以是指佛老二學﹐以其終篇本末考之﹐或然。」又《筆墨閒錄》云「劉亻閒言《雙鳥詩》爲二氏作﹐予嘗言其然﹐以其中有云﹕『不停兩鳥鳴﹐大決失九疇。周公不爲公﹐孔丘不爲丘。』頗似云二氏之言﹐亂周孔之教耳。」而朱文公謂公爲己與孟郊﹐說見篇末考異注。﹞

雙鳥海外來﹐飛飛到中州。﹝來飛飛或作飛飛來。﹞一鳥落城市﹐一鳥集巖幽。﹝集或作巢。﹞不得相伴鳴﹐爾來三千秋。兩鳥各閉口﹐萬象銜口頭。春風捲地起﹐百鳥皆飄浮。兩鳥忽相逢﹐百日鳴不休。有耳聒皆聾﹐有口反自羞。百舌舊饒聲﹐從此恆低頭。﹝恆或作且﹐非是。﹞得不呻喚﹐泯默至死休。雷公告天公﹐百物須膏油。自從兩鳥鳴﹐﹝或作聒。﹞聒亂雷聲收。﹝諸本同﹐但蜀本聲作光﹐閣本作「雷聲三伏收」﹐皆誤。而方獨從唐本作「聒雷聲伏收」﹐則不成文理矣。﹞鬼神怕嘲詠﹐造化皆停畱。﹝化或作作。﹞艸木有微情﹐挑抉示九州。虫鼠誠微物﹐不堪苦誅求。不停兩鳥鳴﹐百物皆生愁﹔不停兩鳥鳴﹐自此無春秋﹔不停兩鳥鳴﹐日月難旋﹔不停兩鳥鳴﹐大法失九疇。周公不爲公﹐孔丘不爲丘。天公怪兩鳥﹐各捉一處囚。百虫與百鳥﹐然後鳴啾啾。﹝百鳥﹐方從閣﹑杭﹑蜀本作七鳥云「柳﹑謝﹑荊公皆作七鳥﹐謂月令七十二候之虫鳥也。蘇耆《閒譚錄》亦見。」今按﹕百虫﹐卽上文之虫鼠。百鳥﹐卽上文所言皆飄浮者耳。與七十二候初不相關也。且使果爲七十二候之鳥﹐而但云七鳥﹐則詞旣有所不備﹐又鳥旣爲七﹐而虫獨爲百﹐於例亦有所不通。今細考之﹐豈以艸書百字有似於七而致誤耶﹖初不必過爲鑿說也。﹞兩鳥旣別處﹐閉聲省愆尢。朝食千頭龍﹐暮食千頭牛﹔朝飲河生塵﹐暮飲海絕流。還當三千秋﹐更起鳴相酬。﹝柳仲塗有此詩解一篇傳於世﹐謂指釋老也。然歐公《感二子詩》及東坡《李太白畫像贊》考之﹐蓋專爲李﹑杜而作。今按﹕釋老李杜之說﹐恐亦未然。舊嘗竊意此但公爲己﹑孟郊作耳。落城市者﹐己也。集巖幽者﹐孟也。初亦不能無疑﹐而近見葛氏《韻語陽秋》﹐已有此說矣﹐讀者詳之。﹞

【贈劉師服】

﹝服或作命。﹞

羨君齒牙牢且潔﹐大肉硬餅如刀截。我今呀豁落者多﹐所存十餘皆兀О。﹝或作О﹐又作杌隉。О音臬。﹞匙抄爛飯穩送之﹐合口軟嚼如牛司。﹝《說文》云「吐而噍。」《爾雅》﹕牛曰﹤齒臺﹥﹐羊曰﹤齒曳﹥﹐牛食已久復出司嚼之曰﹤齒臺﹥。與司同。《楞嚴經》﹕「橋梵缽提有牛司病。」司音癡。﹞妻兒恐我生悵望﹐盤中不栗與梨。只今年才四十五﹐後日懸知漸莽鹵。﹝杭本作鹵莽﹐鹵莽本《莊子》「爲政焉可鹵莽」﹐然唐人多倒用之。柳子厚「沈昏莽鹵」﹐又「食貧甘莽鹵」﹔白樂天「養生仍莽鹵」﹐「始覺琵琶弦莽鹵」﹐所用同也。莽﹐莫補切。鹵音魯。﹞朱顏皓頸訝莫親﹐此外諸餘誰更數。憶昔太公仕進初﹐口含兩齒無贏餘。虞翻十三比豈少﹐遂自惋恨形於書。﹝比或作皆﹐或作此﹐今從蜀本云。太公兩齒事﹐見古本《荀子》。虞翻《吳志》只載其上書﹐謂「臣年耳順﹐發白齒落」。豈在當時猶有可考也耶。﹞丈夫命存百無害﹐誰能檢點形骸外。﹝《莊子》﹕「申徒嘉謂鄭子產曰﹕『子與我遊於形骸之內﹐而索我於形骸之外﹐不亦過乎。』」﹞巨緡東釣倘可期﹐與子共飽鯨魚膾。﹝《莊子》﹕「任公爲大釣巨緇﹐五十害以爲餌﹐蹲乎會稽﹐投竿東海。」《廣州記》曰「鯨鯢長百丈﹐大亦稱之。」東坡詩﹕「嘗譏韓子隘且陋﹐一飽鯨魚何足膾。」﹞

【題炭谷湫祠堂】

﹝歐本云「在京兆之南﹐終南之下﹐祈雨之所也。《南山》《秋懷》詩皆見之。」陸長源《辧疑志》云「長安城南四十里﹐有靈母谷﹐俗呼爲炭谷。」宋敏求《長安志》則云「炭谷在萬年縣南六十里。」又云「澄源夫人湫廟﹐在終南山炭谷。」公所云炭谷湫不出此。公《南山》詩有云「因緣窺其湫」﹐卽此。公時在京師作。湫﹐龍居也。﹞

萬生都陽明﹐幽暗鬼所寰。嗟龍獨何智﹐出入人鬼間。不知誰爲助﹐若執造化關。厭處平山水﹐巢居插天山。﹝湫本在南山平地﹐一日風雷移居於上。或云公《龍移》詩「天昏地黑蛟龍移」云云﹐卽此也。﹞列峯若攢指﹐石盂仰環環。﹝《古樂府》﹕「四角龍子幡﹐環環當江柱。」﹞巨靈髙其捧﹐﹝薛綜《西京賦》注云「華山首陽本一山﹐河神巨靈以手擘開其上。巨靈﹐神之有巨力者。」﹞保此一掬慳。﹝《詩﹟采綠》﹕「不盈一。」慳﹐丘閒切。﹞森沈固含蓄﹐﹝鮑明遠詩﹕「銅溪晝森沈。」﹞本以儲陰姦。﹝陰姦爲龍﹐猶《南山》詩所謂「凝湛閉陰獸」也。﹞魚鱉蒙擁護﹐羣嬉傲天頑。﹝揚子云《羽獵賦》﹕「羣嬉乎其間。」﹞棲禽﹐﹝揚子「朱鳥」。﹐許緣切。﹞飛飛一何閒。祠堂像侔眞﹐擢玉紆煙鬟。羣怪儼伺候﹐恩威在其顏。我來日正中﹐悚惕思先還。寄立尺寸地﹐敢言來途艱。吁無吹毛刃﹐﹝少陵詩﹕「匣裏雄雌鳥﹐吹毛任選將。」又「突騎劍吹毛。」魯季欽引《吳越春秋》﹕「幹將之劍﹐能決吹毛遊塵。」今《吳越春秋》無此語。﹞血此牛蹄殷。﹝《淮南子》﹕「牛蹄之涔。」《左》成二年﹕「左輪朱殷。」注﹕血深也。殷﹐鳥閒切。﹞至令乘水旱﹐鼓舞寡與鰥。林叢鎭冥冥﹐窮年無由刪。妍英雜艷實﹐星瑣黃朱班。﹝妍或作研﹐瑣或作鎖。﹞石級皆險滑﹐顚躋莫牽攀。ζ區雛眾碎﹐付與宿已頒。棄去可柰何﹖吾其死茅菅。﹝《詩》﹕「露彼菅芽。」菅音姦。﹞

【聽潁師彈琴】

﹝潁師若是道士﹐則潁字是姓﹐當從水。是僧則潁字是名﹐當從禾。《西淸詩話》云「六一居士嘗問東坡琴詩孰優﹐坡答以退之《聽潁師琴》。公曰﹕『此只是琵琶耳。』吳僧義海以琴名世﹐或以六一語問海。海曰﹕歐陽公一代英偉﹐然斯語誤矣。『暱暱兒女語﹐恩怨相爾汝』﹐言輕柔細屑﹐眞情出見也。『劃然變軒昂﹐勇士赴敵場』﹐精神余溢﹐聳觀聽也。『浮雲柳絮無根蒂﹐天地闊遠隨飛揚』﹐縱橫變態﹐浩乎不失自然也。『喧啾百鳥羣﹐忽見孤鳳凰』﹐又見潁孤絕不同流俗下俚聲也。『躋攀分寸不可上﹐失勢一落千丈彊』﹐起伏抑揚﹐不主故常也。皆指下絲聲妙處﹐惟琴爲然。琵琶格上聲﹐烏能爾耶﹖退之深得其趣﹐未易譏評也。」洪慶善曰「或云浮雲柳絮無根蒂云云﹐此泛聲也﹐謂輕非絲﹐重非木也。喧啾百鳥羣云云﹐泛聲中寄指聲也。躋攀分寸不可上﹐吟繹聲也。失勢一落千丈彊﹐歷聲也。善琴者云﹐此數聲最難工。文忠公以爲聽琵琶詩﹐東坡作聽琴詩﹐恨文忠公不及見二公之論。」似未必然。方崧卿云﹐李賀亦有《聽潁師琴歌》。﹞

暱暱兒女語﹐﹝暱暱或作妮妮﹐或作呢呢。﹞恩怨相爾汝。劃然變軒昂﹐勇士赴敵場。浮雲柳絮無根蒂﹐天地闊遠隨飛揚。喧啾百鳥羣﹐忽見孤鳳凰。躋攀分寸不可上﹐失勢一落千丈彊。﹝古《木蘭詩》﹕「賜物百千彊。」少陵詩﹕「四松初栽時﹐大抵三尺彊。」算家以有餘爲彊。﹞嗟余有兩耳﹐未省聽絲篁。自聞潁師彈﹐起坐在一旁。﹝或作傍﹐或作牀。﹞推手遽止之﹐濕衣淚滂滂。潁乎爾誠能﹐﹝乎或作師。﹞無以冰炭置我腸。﹝郭象《莊子注》﹕「喜懼戰於胸中﹐固已結冰炭於五藏矣。」﹞

【送陸暢歸江南】

﹝暢字達夫﹐嘗著《蜀道易》詩﹐元和元年進士﹐董溪婿也。溪﹐丞相董晉第二子﹐貶死湘中﹐事見墓志。公嘗佐董晉幕。﹞

舉舉江南子﹐﹝唐人以舉止端麗爲舉舉。﹞名以能詩聞。﹝暢《貢舉年對雪落》句云「天人寧底巧﹐剪水作花飛。」《山齋玩月》云「起來自擘書窗破﹐恰漏淸光落枕前。」《經崔諫議林亭》云「蟬噪入雲樹﹐風開無主花。」及登蘭省﹐遇云陽公主下降﹐暢爲儐相﹐有《詠簾》《詠行障》《催牀》等作。內人以暢吳音﹐才思敏捷﹐以詩嘲之。暢酬曰「粉面仙郎選聖朝﹐偶逢秦女學吹簫。須教翡翠聞王母﹐不柰烏鳶噪鵲橋。」觀此可見其能詩矣。﹞一來取髙第﹐官佐東宮軍。﹝暢舉進士﹐爲皇太子僚屬。﹞迎婦丞相府﹐誇映秀士羣。﹝《禮記﹟王制》﹕「命鄕論秀士升之司徒曰選士。」﹞鸞鳴桂樹間﹐﹝鸞鳴或作鳴鸞。﹞觀者何繽紛。人事喜顚倒﹐旦夕異所云。蕭蕭靑雲幹﹐遂逐荊棘焚。歲晚鴻雁過﹐鄕思見新文。踐此秦關雪﹐家彼吳洲云。悲啼上車女﹐骨肉不可分。感慨都門別﹐丈夫酒方醺。我實門下士﹐力薄蚋與蚊。受恩不卽報﹐﹝不卽或作卽不。﹞永負湘中墳。﹝《墓》云「溪除名﹐徙死湘中。明年立皇太子﹐有詔令許歸葬。元和八年﹐葬河南。」此云湘中墳﹐豈公作此詩時尙槁葬湘中耶。﹞

【送進士劉師服東歸】

﹝元和七年夏﹐在京師作。﹞

猛虎落檻阱﹐坐食如孤犭屯。﹝落一作知。食或作貪。荊公本如作茹。犭屯或作豚﹐方從閣本云「此乃司馬遷所謂猛虎在檻阱之中﹐搖尾而求食也。」今按﹕方說是也。然則坐當作求矣﹐但本皆作坐﹐故未敢攺耳。﹞丈夫在富貴﹐豈必守一門。公心有勇气﹐公口有直言。柰何任埋沒﹐不求自騰軒。僕本亦進士﹐頗嘗究根源。由來骨鯁材﹐喜被軟弱吞。低頭受侮笑﹐隱忍兀冤。﹝侮笑或作笑侮﹐兀或作兀。《選﹟江賦》﹕「巨石而前卻。」音聿﹐又勒沒切。兀﹐王忽切。﹞泥雨城東路﹐夏槐作云屯。﹝《劉表傳》﹕「云屯田馬。」﹞還家𨿽闕短﹐﹝或作短闕。﹞指日親晨餐。﹝束《南陔》詩﹕「馨爾夕膳﹐潔而晨餐。」﹞攜持令名歸﹐﹝《左氏》﹕「令名載而行之。」﹞自足貽家尊。﹝謝安問獻之曰「君書何如君家尊。」﹞時節不可玩﹐親交可攀援。﹝音爰。﹞勉來取金紫﹐勿久休中園。﹞1111

【嘲魯連子】

﹝魯連﹐齊人﹐太史公亦有取焉。公嘲之之意﹐不悉其安在﹐意必有所諷於當時﹐後世有不得而窺者。﹞

魯連細而黠﹐﹝而﹐方作兒。﹞有似黃鷂子。﹝鷂音曜。﹞田巴兀老蒼﹐﹝齊之辯者曰田巴﹐辯於狙丘而議於稷下﹐毀五帝﹐罪三王﹐一日而服千人。有徐劫弟子曰魯連﹐謂劫曰「臣願當田子﹐使不得復說。」魯往見田巴云云﹐巴於是杜口易業﹐終身不談。兀一作無。陸機《嘆逝》詩﹕「鴉發成老蒼。」﹞憐汝矜爪觜。開端要驚人﹐﹝《淮陽王傳》﹕「旣開端緒﹐願卒成之。」﹞雄跨吾厭矣。髙拱禪鴻聲﹐﹝禪音擅。﹞若輟一杯水。﹝輟或作啜。﹞獨稱唐虞賢﹐顧未知之耳。﹞1111

【贈張籍】

﹝此詩大意以其子之慧爲喜焉耳。張籍後有祭公詩云「坐令其子拜﹐常呼幼時名﹐」與詩意合。《蔡寬夫詩話》云「舊說退之子不慧﹐讀金根車攺爲金銀。然退之《贈張籍》詩所謂『召令吐所記﹐解摘了瑟亻閒』﹐則不應不識字也﹐不知詩之所稱乃此子乎﹖」﹞

吾老著讀書﹐﹝諸本皆作嗜。著如「髙士著幽禪」﹐「少年著遊宴」之著。﹞餘事不掛眼。有兒𨿽甚憐﹐教示不免簡。君來好呼出﹐踉蹌越門限。﹝《選》潘嶽《射雉賦》﹕「已踉蹌而徐來。」踉音郎。蹌音鏘﹐又七醬切。﹞懼其無所知﹐見則先愧赧。﹝《孟子》﹕「觀其色赧赧然。」赧﹐乃版切。﹞昨因有緣事﹐上馬插手版。﹝《隋志》曰「笏﹐晉宋以來謂之手版。」《唐輿服雜事》曰「八座尙書執笏﹐余執手版。」﹞畱君住廳食﹐使立侍盤﹤角戔﹥。薄暮歸見君﹐迎我笑而莞。﹝《論語》﹕「夫子莞爾而笑。」莞﹐胡版切。﹞指渠相賀言﹐此是萬金產。吾愛其風骨﹐粹美無可揀。試將詩義授﹐如以肉貫﹝QF55﹞。﹝初限切。﹞開露毫末﹐自得髙蹇產。﹝蹇或作蹇﹐產或作產。《選》﹕「連崗巖以蹇產。」屈原《九章》﹕「思蹇產而不釋。」王逸曰「蹇產﹐詰屈也。」﹞我身蹈丘軻﹐爵位不早綰。固宜長有人﹐文章紹編。感荷君子徳﹐若乘朽棧。﹝朽﹐一作虧。《詩》﹕「有棧之車。」毛曰「役車也。」﹐許往切。棧﹐仕版切。﹞召令吐所記﹐解摘了瑟亻閒。﹝《詩》﹕「瑟兮亻閒兮。」注﹕矜莊寬大也。亻閒﹐遐版切。﹞顧視窗壁間﹐親戚競覘﹛亦目﹜。﹝《說文》﹕「目﹛亦目﹜々也。」《前漢》﹕「﹛亦目﹜龍虎之文舊矣。」覘﹐醜廉切。﹛亦目﹜﹐戰版切。﹞喜气排寒冬﹐逼耳鳴見。﹝《詩》﹕「見黃鳥。」見﹐胡顯切。﹐戶版切。﹞如今更誰恨﹐便可耕灞。﹝灞﹑﹐長安二水名。司馬相如《上林賦》曰「終始灞﹐出入涇渭。」音產。﹞

【調張籍】

﹝《筆墨閒錄》曰「退之參李﹑杜﹐透機關處﹐於《調張籍》詩見之。」﹞

李杜文章在﹐光焰萬丈長。﹝諸本焰作艷。《西京賦》﹕「光焰燭天庭。」﹞不知羣兒愚﹐那用故謗傷。﹝魏道輔云「公作此詩爲微之發﹐蓋云稹作李杜優劣論﹐先杜後李故爾。」黃魯直云「吾友黃介讀李杜優劣論曰﹐論文正不當如此﹐予以爲知言。」﹞蚍蜉撼大樹﹐﹝蚍蜉音毗浮。﹞可笑不自量。伊我生其後﹐舉頸遙相望。夜夢多見之﹐晝思反微茫。徒觀斧鑿痕﹐不矚治水航。想當施手時﹐巨刃磨天揚。垠崖劃崩豁﹐乾坤擺雷良。﹝垠﹐方作根。擺一作罷。良﹐首郎切。左思《吳都賦》曰「﹛艸拉﹜扌雷良。」良﹐磕石聲。郭璞《江賦》﹕「巴東之峽﹐夏禹疏鑿﹐絕岸萬丈﹐壁立霞駁。」又云「﹤谷敢﹥如地裂﹐豁若天開﹐觸曲崖以縈繞﹐駭崩浪而相。」詩意謂李﹑杜文章﹐如禹疏鑿江峽﹐𨿽有迹可尋﹐而當時運量之巧﹐則今不可得而睹矣。﹞惟此兩夫子﹐家居率荒涼。帝欲長吟哦﹐故遣起且僵。翦翎送籠中﹐﹝禰衡《鸚鵡賦》﹕「閒以雕籠﹐翦其翅羽。」﹞使看百鳥翔。平生千萬篇﹐金薤垂琳瑯。﹝《書》﹕「厥貢惟球琳瑯」。蕭子良古今篆隸書體有金錯書﹐倒薤書﹐詳見《岣嶁山》詩。﹞仙官敕六丁﹐﹝《道書》﹕「陽官六甲﹐陰官六丁。」謂六甲中丁神也。﹞雷電下取將。﹝《異人記》云「上元中﹐臺州道士王遠知善《易》﹐知人死生禍福﹐作《易總》十五卷。一日雷雨雲霧中﹐一老人語遠知曰﹕『所泄者書何在﹖上帝命吾攝六丁雷電追取。』」﹞流落人間者﹐﹝流或作畱。孔毅父嘗曰「《漢﹟霍去病傳》﹕『諸將畱落不偶。』今世俗皆作流落﹐如江總詩﹕『流落今如此。』少陵詩﹕『流落意無窮。』皆只作流落字。蓋畱謂遲畱﹐流謂飄流﹐自不可拘以一義也。」﹞太山一豪芒。﹝豪﹐方作毫﹐云﹕李本作豪。按《孟子》《莊子》「秋豪之末」﹐班固《答賓戲》「銳思豪芒之內」﹐字皆作豪。然《楚辭》﹕「秋毫微而見容。」王逸曰「銳毛爲毫。」是毫字通。今按﹕毫﹐俗字﹐當作豪爲正。﹞我願生兩翅﹐﹝一作願生兩翅翎。﹞捕逐出八荒。精誠忽交通﹐百怪入我腸。刺手拔鯨牙﹐﹝刺﹐刃之也。﹞舉瓢酌天漿。﹝魏道輔云「髙至於酌天漿﹐幽至於拔鯨牙﹐其思賾深遠如此﹐詎止於曹﹑劉﹑沈﹑宋之間耶﹖」﹞騰身跨汗漫﹐﹝《淮南子》﹕「若士與汗漫期於九垓之上。」﹞不著織女襄。﹝《詩》﹕「彼纖女﹐終日七襄。」襄﹐駕也。或作相﹐非是。著﹐陟略切。﹞顧語地上友﹐經營無太忙。乞君飛霞佩﹐﹝乞音气﹐《後漢》﹕「乞楊生師。」﹞與我髙頡頏。﹝《詩》﹕「頡之頏之。」飛而上曰頡﹐下曰頏。頡﹐明結切。頏音航。﹞

【盧郎中云夫寄示送盤穀子詩兩章歌以和之】

﹝兩或作二﹐盧郎中﹐汀也。盤谷在孟州濟源縣太行山之南﹐李願居之﹐因號盤穀子。貞元十七年﹐公送李願歸盤谷有序﹐此詩元和七年冬長安作﹐詳詩意可見。又云「十年蠢蠢隨朝行」。蓋自貞元十九年癸未﹐爲禦史登朝﹐至元和七年壬辰﹐爲十年矣。東坡云「退之尋常詩﹐自謂不逮老杜﹐此詩獨不減子美」云。﹞

昔尋李願向盤谷﹐正見髙崖巨壁爭開張。是時新晴天井溢﹐﹝天井﹐關名﹐在太行山上。《水經》曰「天井溪出天井關﹐北流注白水﹐世謂之北流泉。」﹞誰把長劍倚太行。﹝水自天井傾瀉而下﹐如長劍之倚山。宋玉曰「長劍耿介倚天外。」行音航。﹞衝風吹破落天外﹐﹝破或作波﹐非是。《楚辭》﹕「衝風起兮水揚波」。﹞飛雨白日灑洛陽。東蹈燕川食曠野﹐﹝燕川﹐地名。﹞有饋木蕨芽滿筐。馬頭溪深不可厲﹐﹝《詩﹟邶風》﹕「深則厲﹐淺則揭」。注云﹕以衣涉水爲厲。馬頭﹐溪名。﹞借車載過水入箱。平沙綠浪榜方口﹐﹝榜音謗﹐進船。《楚辭﹟九懷》「榜舫兮不流」。方口與前所謂燕川﹐皆盤谷旁近小地名。公《盆池》詩﹕「恰如方口釣魚時。」亦其地也。﹞雁鴨飛起穿垂楊。窮探極覽頗恣橫﹐﹝探音貪。﹞物外日月本不忙。歸不辛苦欲誰爲﹖坐令再往之計墮眇茫。﹝或作渺茫。﹞閉門長安三日雪﹐推書撲筆歌慨慷。﹝推﹐或作堆。魏武帝曰「慨當以慷﹐憂思難忘。」《選》﹕「中矯厲而慷慨。」抑揚意气也。推﹐他回切。撲﹐弼角切。慷音康。﹞旁無壯士遣屬和﹐遠憶盧老詩顚狂。開緘忽睹送歸作﹐字向紙上皆軒昂。又知李侯意不顧﹐方冬獨入崔嵬藏。﹝《詩》﹕「陟彼崔嵬。」﹞我今進退幾時決﹐十年蠢蠢隨朝行。家請官供不報答﹐無異雀鼠偸太倉。行抽手版付丞相﹐﹝手版﹐見前篇《贈張籍》詩注。﹞不待彈劾還耕桑。﹝還或作歸。﹞

【寄皇甫】

﹝字持正﹐睦州新安人﹐詩故云睦州吏。﹞

敲門驚晝睡﹐問報睦州吏。﹝睦或作乃。﹞手把一封書﹐上有皇甫字。拆書放牀頭﹐涕與淚垂四。﹝或作泗﹐今從唐本及範﹑謝校本云。董令升編《嚴陵集》﹐亦定作四。垂四蓋以涕與淚分言之﹐猶《石鼓歌》所謂「對此涕淚雙滂沱」也。﹞昏昏還就枕﹐惘惘夢相值。悲哉無奇術﹐安得生兩翅﹗

【病中贈張十八】

﹝張十八﹐籍也。貞元十四年﹐公佐汴州﹐籍爲公所薦送﹐明年登第。又明年居喪﹐服除﹐補太常寺太祝。此詩謂「抱能未施邦」﹐豈籍未第時作﹐或旣第而未仕時乎﹖歐陽嘗評此詩﹐見《此日足可惜》注。﹞

中虛得暴下﹐避冷臥北窗。不蹋曉鼓朝﹐安眠聽逄逄。﹝諸本作逢逢﹐蜀本﹐音部江切﹐字當作逄。今按﹕潮本作逢。蓋逢從﹐逄從┭﹐音義各異。然古書如逢蒙﹑逢丑父﹑關龍逢﹐字皆只作逢﹐而音蒲江反。疑逢有蒲紅一音﹐而音蒲江者﹐由蒲紅而孳也﹐當考。﹞籍也處閭裏﹐抱能未施邦。文章自娛戲﹐金石日擊撞。龍文百斛鼎﹐筆力可獨扛。﹝《史記》﹕「秦武王與孟說舉龍文之鼎。」扛音江。﹞談舌久不掉﹐﹝張儀掉三寸舌。掉﹐徒弔切。﹞非君亮誰雙。﹝亮或作諒。﹞扶幾導之言﹐﹝幾或作機。﹞曲節初。﹝此字從手﹐或作樅﹐樅從木。從手者﹐《博雅》云「撞也」。《子虛賦》「金鼓」。從木者﹐自木名也。﹞半塗喜開鑿﹐派別失大江。吾欲盈其气﹐不令見麾幢。牛羊滿田野﹐解旆束空杠。傾樽與斟酌﹐四壁堆﹝B124﹞缸。玄帷隔雪風﹐照鑪釘明有。﹝《選﹟西都賦》﹕「金有銜璧。」注謂燈也。釘音定﹐又音訂。有音江。﹞夜闌縱捭闔﹐﹝《鬼穀子》有《捭闔篇》。捭音擺。﹞哆口疏眉。﹝哆﹐昌者切。﹞勢侔髙陽翁﹐坐約齊橫降。﹝酈食其﹐髙陽人。田橫立田廣爲齊王﹐身相之﹐以拒漢。髙帝使食其說橫﹐憑軾下齊七十餘城。降﹐胡江切。﹞連日挾所有﹐形軀頓肛。﹝上匹江切﹐下許江切。﹞將歸乃徐謂﹐﹝將歸﹐方作歸將﹐云「遠於將之』﹐《毛傳》「將﹐行也」。故古人以送將歸爲三事焉。今按﹕《楚辭》言秋之可悲﹐如在遠行之處﹐而登山臨水以送欲歸之人﹐愈覺羈旅之牢落﹐故其意象慘戚而無聊耳。將字與《詩》﹐文同字異﹐安得彊爲一說﹐而謂送將歸爲三事乎﹖必爲三事而可顚倒言之﹐則《楚辭》之與此詩﹐皆不復成文理矣。﹞子言得無ζ。﹝《管子》﹕「四民雜處﹐則其言ζ。」注﹕ζ﹐亂也。ζ音。﹞回軍與角逐。﹝軍或作君﹐非是。﹞所樹收窮龐。﹝《史記》﹕「孫臏困龐涓﹐伏兵馬陵道左﹐斫大樹白而書之曰﹕『龐涓死於此樹之下。』」公始也扶機導籍使之言﹐且匿其麾幢﹐解旆束扛而示之弱。籍乃縱其捭闔﹐如酈生之下齊。旣連日挾其所有﹐軀病語ζ﹐乃爲公敗﹐是猶孫臏之收龐涓也。龐﹐皮江切。﹞雌聲吐款要﹐酒壺綴羊腔。君乃昆侖渠﹐籍乃嶺頭瀧。譬如蟻垤微﹐詎可陵崆﹝QUXU﹞。﹝或作崆ヴ。字見《南都賦》曰「其山則崆﹝QUXU﹞葛々。」蜀本苦江﹑五江二切。今本作ヴ﹐字書未見。﹞幸願終賜之﹐﹝一作願終賜之教。﹞斬拔與舂。﹝音蘗。亻面﹐株江切。﹞從此識歸處﹐東流水淙淙。﹝籍旣爲公所敗﹐乃自以爲領頭之瀧﹐不足以方昆侖之渠﹔蟻蛭之微﹐不足以陵崆﹝QUXU﹞之山﹐願終受教於公﹐而公所以導其所歸也。淙﹐土江切。﹞

【雜詩】

﹝《文選》王粲﹑曹植皆有雜詩﹐李善謂「遇物卽言﹐不拘流例」是也。或作《雜言》﹐非。此詩乃《離騷經》所謂離俗遠逝﹐道夫昆侖﹐已而臨睨舊鄕﹐曰「國無人莫我知兮﹐又何懷乎故都﹖」蓋此意云。﹞

古史散左右﹐詩書置後前。豈殊蠹書虫﹐﹝蠹書或作書蠹。﹞生死文字間。古道自愚﹐﹝陟降切﹐或作戇﹐或作蠢。﹞古言自包纏。當今固殊古﹐誰與爲欣歡﹖獨攜無言子﹐共升昆侖顚。長風飄襟裾﹐遂起飛髙圓。下視禹九州﹐﹝禹或作寓。﹞一塵集豪端。遨嬉未云樂﹐下已億萬年。向者誇奪子﹐萬墳厭其巓。惜哉抱所見﹐白黑未及分。慷慨爲悲吒﹐﹝陟駕切。﹞淚如九河翻。指摘相告語﹐𨿽還今誰親﹖翩然下大荒﹐被髮騎騏ら。﹝或作麒麟﹐古書如《戰國策》﹐多用騏ら字﹐其義一也。東坡爲公《潮州廟碑》終篇實取此意。﹞

【寄崔二十六立之】

﹝貞元四年﹐侍郎劉太眞知舉﹐放進士三十六人﹐立之中第。公嘗爲立之作《藍田縣丞壁記》﹐元和十年也。記所載立之戰藝出人﹐及言事黜官﹐皆與詩意合。又有《贈立之》詩﹐乃在元和元年。而此云「別來就十年」﹐蓋自元年後方相別﹐至是作詩爲寄﹐亦當在元和十年也。﹞

西城員外丞﹐﹝西城﹐謂藍田。元和初﹐立之以前大理評事﹐言事黜官﹐再轉爲藍田縣丞。﹞心迹兩屈奇。﹝謝靈運詩﹕「心迹雙寂寞。」屈或作崛﹐或作倔。《淮南子》﹕「聖人無屈奇之服。」髙誘曰「屈短奇長也﹐言服之不中。」《漢﹟廣川王》《揚雄傳》《選﹟西徵賦》﹐皆只用屈奇字。今按﹕《漢書﹟注》﹕「屈﹐奇異也﹐其勿反。」﹞往歲戰詞賦﹐不將勢力隨。下驢入省門﹐﹝唐進士皆騎驢﹐少陵詩有「騎驢三十載﹐旅食京華春」。公與孟東野詩亦曰「騎驢到京國﹐欲和薰風琴。」﹞左右驚紛披。﹝紛或作分。﹞傲兀坐試席﹐﹝陶靖節詩﹕「兀傲差若穎。」王維詩﹕「兀傲迷東西。」惟公與李義山詩「傲殆逐戎旃」﹐皆作傲殆字用。﹞深叢見孤羆。文如翻水成﹐初不用意爲。四座各低面﹐﹝一作回。﹞不敢捩眼窺。﹝捩音列﹐拗也。《苕溪詩話》云﹕音麗﹐琵琶撥也﹐謂左右窺。﹞升階揖侍郎﹐歸舍日未欹。佳句喧眾口﹐考官敢瑕疵﹖﹝或作﹐避重韻而誤攺也。﹞連年收科第﹐若摘頷底髭。回首卿相位﹐通途無佗歧。﹝途或作逵﹐或作達。﹞豈論校書郎﹐袍笏光參差。童稚見稱說﹐祝身得如斯。儕輩妒且熱﹐喘如竹筒吹。老婦願嫁女﹐約不論財貲。﹝約不或作不約﹐貲或作資﹐亦避重韻之誤。此詩用二疵字﹐二斯字﹐不獨此也。﹞老翁不量分﹐累月笞其兒。攪攪爭附托﹐﹝攪攪或作擾擾。﹞無人角雄雌。由來人間事﹐翻覆不可知。安有巢中っ﹐﹝音寇。《選﹟陳琳檄文》﹕「譬猶っ卵﹐始生翰毛﹐而便陸梁放肆。」﹞插翅飛天陲。﹝陲﹐邊也。《左氏》﹕「虔劉我邊陲」。音垂。﹞駒は著爪牙﹐﹝は音迷。著音灼。﹞猛虎借與皮。汝頭有韁系﹐汝腳有索縻。陷身泥溝間﹐誰復稟指。不脫吏部選﹐可見偶與奇。﹝古人以遇合爲耦﹐不遇爲奇。偶與耦通用﹐《霍去病傳》﹕「諸將當畱落不耦。」《李廣傳》﹕「衛靑陰受上指﹐以爲李廣數奇。」顏曰「言廣命只﹐不耦合也。」奇﹐居宜切。﹞又作朝士貶﹐得非命所旅。客居京城中﹐十日營一炊。逼迫走巴蠻﹐﹝鮑明遠詩﹕「逼迫聚離散。」﹞恩愛座上離。昨來漢水頭﹐始得完孤羈。桁掛新衣裳﹐﹝周庾信《對燭賦》﹕「燈前桁衣疑不亮。」桁音行﹐又下浪切。﹞盎棄食殘糜。苟無饑寒苦﹐那用分髙卑。憐我還好古﹐宦途同險。﹝虛宜切。﹞每旬遺我書﹐﹝遺﹐以醉切。﹞竟歲無差池。﹝《左傳》﹕「何敢差池。」差﹐楚宜切。﹞新篇奚其思﹐風幡肆逶迆。﹝幡或作燔。﹞又論諸毛功﹐劈水看蛟螭。﹝劈或作擘。﹞雷電生ㄦ﹐﹝ㄦ音閃﹐音釋。二字或從日﹐說見《永貞行》。﹞角鬣相撐披。﹝或作枝﹐亦以重韻而誤攺也。﹞屬我感窮景﹐抱華不能ゼ。﹝蜀本作把筆不能ゼ。不能或作能不。方從杭本云「班固《答賓戲》『ゼ藻如春華』。蓋公得崔詩﹐正當冬月﹐故感窮景而不能ゼ發其春華耳。上文諸毛乃謂筆也。旣隱其詞﹐則此不應又直言之﹐故作把筆者﹐亦非也。」今按﹕方本及說皆是﹐但其詞有未足者﹐故今略爲補之。論諸毛功必是爲《毛穎傳》而發﹐但蜀本之誤﹐不待以此爲辧而自明耳。﹞倡來和相報﹐愧嘆俾我疵。又寄百尺彩﹐緋紅相盛衰。巧能諭其誠﹐﹝巧或作功﹐方從唐﹑蜀本云「《列子》﹕「矜巧能﹐修名譽。」今按﹕巧能諭其誠﹐言崔遺我書﹐並新篇彩帛﹐巧於能達其意﹐猶言工於某事云爾﹐非以巧能爲二字相連﹐如《列子》之意也。方說誤矣。﹞深淺抽肝脾。﹝鮑明遠詩﹕「肝心盡崩抽。」﹞開展放我側﹐方餐涕垂匙。朋交日凋謝﹐存者逐利移。子寧獨迷誤﹐綴綴意益彌。舉頭庭樹豁﹐﹝頭或作頸。﹞狂飈捲寒曦。迢遞山水隔﹐何由應塤篪。﹝《詩﹟何人斯》﹕「伯氏吹塤﹐仲氏吹篪。」注﹕土曰塤﹐竹曰篪。﹞別來就十年﹐君馬記驪。﹝《詩》「驪是驂。」注云﹕黃馬黑喙曰。《說文》﹕「驪﹐馬深黑色。」音瓜。驪音離。﹞長女當及事﹐誰助出縭。諸男皆秀朗﹐幾能守家規。文字銳气在﹐輝輝見旌麾。摧腸與戚容﹐﹝或作居﹐或作眉。居當爲容字之訛也﹐眉特以意定耳。戚作蹙亦通﹐《孟子》「其容有蹙。」﹞能復持酒卮。我𨿽未耋老﹐﹝僖公九年《左氏》﹕「伯舅耋老﹐無下拜。」耋﹐謂年七十也。﹞發禿骨力羸。所餘十九齒﹐飄盡浮危。玄花著兩眼﹐視物隔。﹝上所宜切﹐下呂支切。方云「離﹐毛羽初生貌﹐字本《海賦》。然離字字書無從衣者﹐惟王維詩有獨立何。嵇康《琴賦》作離﹐《古樂府》作離。陸羽《茶經》作﹛麗﹜﹐義皆通。今此作﹐豈古連綿字或可倒用。不然字自入韻﹐豈傳者誤耶。姚令威曰﹕唐本作視物劇隔﹐不知謝本何以不出。」今按﹕所見謝本實校作劇隔﹐下注澄字﹐然義亦未通﹐恐當作視劇隔。物字乃劇字之訛﹐而又重出﹐遂去字﹐以就五言耳﹐然亦無據。不如且從方說﹐徐更參考。﹞燕席謝不詣﹐遊鞍懸莫騎。惇惇憑書案﹐﹝惇惇或作孜孜﹐今從閣﹑杭本作惇﹐音都回切。﹞譬彼鳥黏﹤黍離﹥。﹝醜知切﹐用以黏鳥。宋《幽明錄》﹕「多買﹤黍離﹥以塗壁。」﹞且吾聞之師﹐不以物自隳。﹝自一作相。﹞孤豚眠糞壤﹐﹝眠一作服﹐或作伏。﹞不慕太廟犧。﹝《莊子》﹕「或聘於莊子﹐應其使曰﹕『子見夫犧牛乎﹐衣以文綺﹐食以萏菽﹐及其牽而入於太廟﹐𨿽欲爲孤豚﹐其可得乎﹖』」﹞君看一時人﹐幾輩先騰馳。過半黑頭死﹐陰虫食枯﹤骨此﹥。﹝﹤骨此﹥﹐殘骨﹐音疵。﹞歡華不滿眼﹐﹝歡或作權。﹞咎責塞兩儀。﹝魏人章疏云﹐福不盈眥﹐禍將溢世。退之則曰「歡華不滿眼﹐咎責塞兩儀。」蓋工於前也。﹞觀名計之利﹐﹝或作實。今按﹕此句難曉﹐竊意計猶校也﹐言觀其所得之虛名﹐而校之以實利﹐不足相補也。﹞詎足相陪裨。仁者恥貪冒﹐受祿量所宜。無能食國惠﹐豈異哀癃罷。﹝《史記》﹕「臣不幸有罷癃之病。」上音隆﹐下音皮。﹞久欲辭謝去﹐休令眾睢睢。﹝《說文》﹕「睢﹐仰視也。」《漢﹟五行志》﹕「萬眾睢睢﹐驚怪連日。」﹞況又嬰疹疾﹐﹝又或作自。《選》﹕「思百憂而自疹。」注﹕疹﹐疾也。《集韻》﹕「疹﹤疒爾﹥三字通用。」醜刃切。﹞寧保軀不貲。﹝《後漢書》﹕「不足以償不貲之身。」貲﹐卽移切。﹞不能前死罷﹐內實慚神祗。舊籍在東都﹐茅屋枳棘籬。還歸非無指﹐灞渭揚春冫斯。﹝流冰爲冫斯﹐從水非。《離騷﹟九歌》﹕「流冫斯紛兮將來下。」﹞生兮耕吾疆﹐死也埋吾陂。﹝也一作兮。﹞文書自傳道﹐不仗史筆垂。﹝不或作奚﹐《選﹟典論》﹕「古之作者寄身於翰墨﹐見意於篇籍﹐不假良史之辭。」﹞夫子固吾黨﹐新恩釋銜羈。去來伊洛上﹐相待安え。﹝《爾雅》﹕「魚罟謂之え。」江東呼小籠爲。《詩》﹕「施畈え。」魚网也。﹐亦取魚器。上音孤﹐下音插。﹞我有雙飲﹤角戔﹥﹐其銀得朱提。﹝朱提﹐漢縣名﹐屬犍爲郡﹐縣有朱提山出銀綱。漢朱提銀八兩爲一流﹐直一千五百八十﹐他銀一流直一千﹐是爲銀貨二品。朱音殊﹐提音時。﹞黃金塗物象﹐雕鐫妙工亻垂。﹝《莊子》﹕「工亻垂旋而蓋規矩。」注云﹕亻垂﹐堯時巧人也。音垂。﹞乃令千里鯨﹐幺麼微螽斯。﹝班彪曰「幺麼不及數子」。《詩﹟螽斯》注﹕蚣胥也﹐蝗類﹐以股鳴。言工人之巧﹐能使千里鯨魚小如螽斯也。麼﹐忙果切。螽﹐之中切。﹞猶能爭明月﹐擺掉出渺イ。﹝渺イ﹐大水貌。《選》﹕「渺イ氵炭漫」。上弭沼切﹐下音眉。﹞野艸花葉細﹐不辯ペべご。﹝《離騷》﹕「經ペべご以盈室。」王逸注﹕ペ音咨﹐蒺藜也﹔べ音綠﹐王芻也﹔ご音施﹐耳也。﹞綿綿相糾結﹐狀似環城陴。﹝音脾﹐城上垣也。﹞四隅芙蓉樹﹐擢艷皆猗猗。鯨以興君身﹐﹝或作興居狀﹐或作狀興居﹐皆非是。荊公本作狀君身近之﹐唐本作興君身﹐乃得其正。蓋興猶比也﹐君指崔立之而言。﹞失所逢百罹。﹝《詩》「逢此百罹」﹐百憂也。﹞月以諭夫道﹐亻黽亻免莫虧。﹝莫或作其。﹞艸木明覆載﹐妍醜齊榮萎。﹝醜或作臭。﹞願君恆禦之﹐行止雜燧Δ。﹝雜或作親﹐或作新﹐皆非是。但洪本云「澄作雜。燧Δ﹐見《內則》﹐言當常禦此﹤角戔﹥﹐雜於所佩燧Δ之間也」。此乃得之。﹞異日期對舉﹐當如合分支。﹝《通鑑》﹕「元魏熙平元年﹐立法﹐在軍有功者﹐行臺給券﹐當中豎裂。一支給勛人﹐一支送門下﹐以防僞巧。」今人亦謂析產符契爲分支帳﹐卽此義也。公以雙﹤角戔﹥之一贈崔﹐故末句如此。﹞

【月蝕詩效玉川子作】

﹝李本無詩字。或謂館中本效作刪﹐汪彥章本同。陳齊之曰「退之《效玉川子月蝕詩》﹐乃刪盧仝冗語耳﹐非效玉川也。韓𨿽法度森嚴﹐便無盧仝豪放之气。」﹞

元和庚寅斗插子﹐月十四日三更中。﹝四或作五﹐此元和五年十一月十四日夜也﹐作五非是。﹞森森萬木夜僵立﹐﹝森森或作臨臨﹐殊無義理。按﹕盧詩乃作森森﹐蓋自森轉而爲林﹐自林轉而爲臨也。今攺作森。﹞寒气頑無風。﹝《選﹟西京賦》﹕「巨靈。」﹐平祕切﹔﹐虛器切。﹐諸本作﹐或作。方云盧詩𨿽作﹐然公多不用。盧本語用力貌﹐﹐壯大貌。《詩傳》不醉而怒謂之﹐其義尢長。今按﹕諸本不同﹐未知孰是﹐姑兩存之。﹞月形如白盤﹐﹝李白詩﹕「少時不識月﹐喚作白玉盤。」﹞完完上天東。﹝諸本作貌貌﹐或作﹐今從杭﹑範﹑荊公本作完。今按﹕完字說見《酬盧云夫望秋》詩﹐洪本亦云「古書完多誤作」﹐此又轉寫爲貌耳。﹞忽然有物來敢之﹐不知是何虫﹖如何至神物﹐遭此狼狽凶。﹝《神異經》「狽無前足﹐附狼而行」。《選》﹕「亦狼狽而可ê。」狽音貝。﹞星如撒沙出﹐攢集爭彊雄。﹝撒﹐方作扌殺云「側手擊也﹐盧詩作撒﹐今本從之﹐非也。」今按﹕側手擊沙﹐於義不通。公於盧語固有損益﹐然攺此字卻無文理﹐當只作撒。﹞油燈不照席﹐是夕吐焰如長虹。﹝如長或作長如。﹞玉川子﹐涕泗下﹐中庭獨行。﹝獨下或有自字。﹞念此日月者﹐爲天之眼睛。此猶不自保﹐吾道何由行。嘗聞古老言﹐疑是蝦蟆精。徑圓千里納女腹﹐﹝《白虎通》曰「日月徑千里。」﹞何處養女百醜形。杷沙腳手鈍﹐﹝杷或作爬﹐音義同。﹞誰使女解緣靑冥。黃帝有四目﹐﹝諸本黃作皇﹐方從杭本云﹕《帝王世紀》﹐謂黃帝用力牧﹑常先等﹐分掌四方﹐各如己視﹐故號黃帝四目。一曰李賢《後漢注》﹕漢人書黃多作皇。皇字亦通。洪以皇帝爲堯﹐則非也。﹞帝舜重其明。﹝《淮南子》曰「舜二瞳子﹐是謂重明。」﹞今天只兩目﹐何故許食使偏盲。堯呼大水浸十日﹐﹝十日事見《淮南子》。﹞不惜萬國赤子魚頭生。女於此時若食日﹐𨿽食八九無名。﹝或作饞。﹞赤龍黑鳥燒口熱﹐﹝黑鳥未詳﹐或謂日中三足烏也﹐鳥一作烏。﹞翎鬣倒側相搪撐。婪酣大肚遭一飽﹐﹝《楚辭》﹕「眾皆競進以貪婪。」注﹕愛財曰貪﹐愛食曰婪。婪與忄林同﹐盧含切。﹞饑腸徹死無由鳴。後時食月罪當死﹐天羅磕匝何處逃女形。﹝磕匝﹐或作﹤匚盍﹥匝。磕或作﹤合勹﹥﹐或作﹤廠盍﹥。或無女字。﹞玉川子立於庭而言曰﹕地行賤臣仝﹐﹝或作今。汪本云﹕同字當句斷﹐亦與盧詩合。﹞再拜敢告上天公。﹝上天或作天上。﹞臣有一寸刃﹐可刳凶蟆腸。無梯可上天﹐天階無由有臣蹤。寄箋東南風﹐天門西北祈風通。丁寧附耳莫漏泄﹐薄命正值飛廉慵。﹝《呂氏春秋》云「風師曰飛廉。」《漢書音義》云「飛廉能致風。」﹞東方靑色龍﹐牙角何呀呀。從官百餘座﹐﹝此下或有從應二字﹐荊公刪去。﹞嚼啜煩官家。月蝕汝不知﹐安用爲龍窟天河赤鳥司南方﹐尾禿翅﹤角者﹥沙。﹝﹤角者﹥或作﹤角屠﹥﹐陟加切﹐角上張也。字亦作﹤角奢﹥﹐作﹤角屠﹥訛。﹞月蝕於汝頭﹐汝口開呀呀。﹝或作﹤齒牙﹥々﹐齒不正也。音牙﹐與開口義不合﹐此當音呼加切。《唐韻》「呀﹐張口貌也」。今詳或攺此字﹐亦避重韻而誤也。﹞蝦蟆掠汝兩吻過﹐忍學省事不以汝觜啄蝦蟆。於菟蹲於西﹐﹝《左氏》﹕「楚人謂虎爲於菟」。於音烏﹐菟音徒﹐蹲音存。﹞旗旄衛毿﹛沙毛﹜。﹝上音參﹐下音沙。﹞旣從白帝祠﹐又食於礻昔禮有加。﹝《禮記》﹕「天子大蠟八。迎虎﹐謂其食田豕。」礻昔﹐助駕切﹐亦作蠟。﹞忍令月被惡物食﹐枉於汝口插齒牙。烏龜怯姦怕寒﹐縮頸以殼自遮﹐終令誇蛾抉女出﹐﹝《列子》﹕「帝命誇娥氏二子負二山。」注﹕誇娥﹐蓋有神力者也。蛾或作娥﹐今從《列子》校。抉或作扶﹐非是。﹞卜師燒錐鉆灼滿板如星羅。此外內外官﹐﹝《漢﹟天文志》﹕「經星常宿中外官百一十八名﹐七百八十三星。」﹞瑣細不足科。臣請悉掃除﹐愼勿許語令啾嘩。並光全耀歸我月﹐盲眼鏡淨無纖瑕。﹝全或作金﹐瑕或作霞﹐皆非是。﹞獘蛙拘送主府官﹐﹝獘或作斃。今按﹕獘蛙﹐猶卓茂言敝人也。不然﹐則當攺從斃字。蓋此時蛙𨿽未斃﹐而其罪已當死矣。﹞帝箸下腹嘗其皤。﹝或作蹯。皤﹐腹下白處也﹐蹯﹐足也﹐當作皤。《左氏》宣公二年﹕「皤其腹。」皤音婆。﹞依前使兔操杵臼﹐玉階桂樹閒婆娑。﹝《酉陽雜俎》﹕「月中有桂﹐髙五百丈。」﹞恆娥還宮室﹐﹝方作堂。﹞太陽有室家。﹝《禮記》﹕「君之與後﹐猶日之與月。」蓋室家之義也。﹞天𨿽髙﹐耳屬地﹐感臣赤心﹐使臣知意。﹝臣知或作知臣。今按﹕下文云「𨿽無明言﹐潛諭厥旨」﹐則此句乃謂天感悟臣心﹐使臣默知天意耳。諸本多作使知臣意﹐非是。其下所云「有气有形」﹐以下卽天意也。﹞𨿽無明言﹐潛諭厥旨。﹝明或作口。﹞有气有形﹐皆吾赤子。𨿽忿大傷﹐忍殺孩稚﹖﹝大或作天。﹞還女月明﹐安行於次。盡釋眾罪﹐以蛙磔死。﹝磔音責。方云「盧詩《新史》以爲譏元和逆黨﹐然稽之歲月不合。蓋元和初宦官已橫恣﹐故譏之﹐非爲逆黨也。」今按﹕盧﹑韓二詩﹐必有所爲而作﹐但未有以見其所指爲何人何事耳。《新史》固謬﹐方說恐亦未必然也。﹞1111

【孟生詩】

﹝諸本孟下有先字。此詩以篇首二字爲題﹐作孟先生非。《東野志》云「年幾五十﹐始以尊夫人命來京師從進士試。」而《登科記》﹐東野及第﹐在貞元十二年。此詩未第前作﹐以其下第﹐送之謁張建封於徐也。貞元四年﹐建封鎭徐州﹐李習之常以書薦東野﹐有曰「郊將爲他人所得﹐而大有立於世。與其短命而死﹐皆不可知。二者將有一於郊﹐佗日爲執事惜之。」其後韋莊請追贈不及第人﹐郊在其中。而《摭言》謂莊以郊爲不第者爲誤﹐且曰「郊貞元十二年及第﹐佐徐州幕卒。」則東野果爲建封所用矣。今考《新﹑舊史》﹐及公所志東野墓﹐嘗佐鄭餘慶於東都。餘慶鎭興元﹐奏爲從事﹐辟書下而卒﹐未嘗佐徐也。《摭言》誤耶﹖將用之未及﹐而爲餘慶所得耶﹖卒如習之所料耶﹖按史﹐建封卒以貞元十六年﹐而東野後建封十四年卒。或者建封將用之﹐未及而已卒﹐亦未可知也。時東野亦有《答韓愈李觀別因獻張徐州》詩﹐有「富別愁在顏﹐貧別愁銷骨」云云。﹞

孟生江海士﹐﹝生一作郊。﹞古貌又古心。嘗讀古人書﹐謂言古猶今。﹝嘗或作常。﹞作詩三百首﹐默咸池音。﹝《莊子》﹕「黃帝之樂曰咸池。」諸本作冥﹐李習之與張建封書引公此語﹐亦用字。﹞騎驢到京國﹐欲和薰風琴。﹝《家語》曰「舜彈五弦之琴﹐曰南風之薰兮。」﹞豈識天子居﹐九重郁沈沈。﹝王維《哀詞》﹕「連金華與玉堂兮﹐宮閣郁其沈沈」。﹞一門百夫守﹐無籍不可尋。﹝籍者爲二尺竹牒﹐記其年紀名字物色﹐縣之宮門﹐按省相應﹐乃得入也。﹞晶光蕩相射﹐﹝《前漢》﹕「太陽之晶。」晶﹐亦光也。射﹐食亦切。﹞旗戟翩以森。遷延乍卻走﹐﹝《漢﹟王商》﹕「單於仰視﹐遷延卻退。」﹞驚怪靡自任。﹝如林切。﹞舉頭看白日﹐泣涕下沾襟。來遊公卿﹐﹝竭音揭。﹞莫肯低華簪。諒非軒冕族﹐應對多差參。﹝《藝苑雌黃》云「古詩押韻﹐或有語顚倒﹐而理無害者﹐如退之以參差爲差參﹐以玲瓏爲瓏玲是也。」《漢臯詩話》云「韓愈﹑孟郊輩才豪﹐故有湖江白紅慨慷之句﹐後人亦難仿效。」﹞萍蓬風波急﹐桑楡日月侵。柰何從進士﹐此路轉嶇。﹝王褒《洞簫賦》﹕「嶇巋崎。」音區欽。﹞異質忌處羣﹐孤芳難寄林。﹝顏延年《弔屈原文》﹕「物忌堅芳﹐人諱明潔。」太白詩﹕「羣沙穢明珠﹐眾艸淩孤芳。」﹞誰憐松桂性﹐競愛桃李陰。朝悲辭樹葉﹐夕感歸巢禽。顧我多慷慨﹐窮檐時見臨。﹝檐或作閻﹐考《荀子》《史記﹟子貢傳》﹐閻字爲正。﹞淸宵靜相對﹐發白聆苦吟。﹝聆或作恥﹐或作憐。﹞采蘭起幽念﹐﹝束《南陔》詩﹕「言采其蘭。」采蘭﹐言念親思歸也。起或作赴。﹞眇然望東南。﹝望或作思。﹞秦吳修且阻﹐﹝秦﹐長安。吳﹐東野所居。﹞兩地無數金。我論徐方牧﹐﹝張建封也。方一作州。﹞好古天下欽。竹實鳳所食﹐﹝《詩義疏》曰「鳳非梧桐不棲﹐非竹實不食。」﹞徳馨神所歆。﹝《書》﹕「黍稷非馨﹐明徳惟馨。」﹞求觀眾丘小﹐必上泰山岑。﹝《孟子》﹕「孔子登太山而小天下。」岑﹐鋤簪切。﹞求觀眾流細﹐必泛滄溟深。﹝《孟子》﹕「觀水有術﹐必觀其瀾。」竹實﹑徳馨﹑泰山﹑滄溟﹐皆言建封也。溟或作海。﹞子其聽我言﹐可以當所箴。旣獲則思返﹐無爲久滯淫。卞和試三獻﹐﹝《琴操》﹕「卞和得玉﹐獻楚懷王﹐遭刖﹔獻平王﹐又刖﹔平王之子立﹐復獻之。中果有玉﹐封陵陽侯。」﹞期子在秋砧。

【射訓狐】

﹝《唐﹟五行志》﹕「鵂畱一名訓狐。」或曰訓狐其聲﹐因以名之。此詩貞元中作。時徳宗以彊明自任﹐倚裴延齡﹑韋渠牟等﹐商天下事﹐自謂明﹐而卒陷不明。士之浮躁甘進者﹐爭出其門。詩意端有所諷也。《梅聖兪集》有《擬韓吏部射訓狐》詩﹐亦各有所寓意云耳。﹞

有鳥夜飛名訓狐﹐﹝名或作呼。﹞矜凶挾狡誇自呼。乘時陰黑止我屋﹐聲勢慷慨非常粗。安然大喚誰畏忌﹐﹝喚或作唳。曹子建《鷂雀賦》﹕「不肯首服﹐列頸大喚。」﹞造作百怪非無須。聚鬼徵妖自朋扇﹐擺掉ㄆ桷頹塗。﹝桷或作角﹐《選》﹕「欒拱夭矯而交結。」《書》﹕「惟其塗茨。」擺﹐補買切。掉﹐徒弔切。音洎。﹞慈母抱兒怕入席﹐那暇更護雞窠雛。我念乾坤徳泰大﹐卵此惡物常勤劬。縱之豈卽遽有害﹐斗柄行拄西南隅。誰謂停姦計尢劇﹖﹝尢或作猶。﹞意欲唐突羲和烏﹐﹝羲和﹐日禦。《五經通義》﹕「日中有三足烏。」﹞侵更歷漏气彌厲﹐何由僥幸休須臾。咨余往射豈得已﹐候女兩眼張睢盱。﹝《列子》﹕「而睢睢﹐而盱盱。」上音𨿽﹐下香於切。﹞梟驚墮梁蛇走竇﹐﹝梟音繞。走一作入。﹞一夫斬頸羣雛枯。﹝夫﹐館本作矢﹐方云「或謂矢何以能斬頸也﹖鮑明遠詩『黃間潛彀盧矢直﹐刎繡頸﹐碎錦翼』﹐詩人之語﹐顧隨所用耳。」今按﹕方說有理。然以詩考之﹐似只是公親往射﹐而梟驚墮梁﹐故佐之者得以刀斬其頸耳。不必攺字彊說也。﹞

【將歸贈孟東野房蜀客】

﹝蜀客﹐名次卿。﹞

君門不可入﹐勢利互相推。借問讀書客﹐胡爲在京師﹖舉頭未能對﹐閉眼聊自思。倏忽十六年﹐終朝苦寒饑。宦途竟寥落﹐鬢髮坐差池。﹝晉陶侃曰「老子婆娑﹐正坐君輩。」坐字原此也。坐或作生。﹞潁水淸且寂﹐箕山坦而夷。﹝嵇康《髙士傳》曰「許由字武仲﹐堯舜欲讓以天下﹐由乃遁耕於中嶽潁水之陽﹐箕山之下。」此卽公《祭老成文》云「當求數頃之田於箕﹑潁之上」之意也。﹞如今便當去﹐咄咄無自疑。﹝《後漢》﹕「咄咄子陵。」《晉史》﹕「殷浩爲溫所廢﹐終日書空作『咄咄怪事』四字。」疑或作癡﹐亦通。一作女無癡﹐則誤矣。﹞

【答孟郊】

﹝《東野集》有別公詩﹐此篇疑公所以答也。公貞元十二年七月﹐佐董晉於汴州。﹞

規模背時利﹐﹝模或作謨﹐或作謀。﹞文字覷天巧。﹝此效東野。《酬樊宗師》云「梁惟西南屏﹐山厲水刻屈。」此效宗師。魯直云「子瞻詩妙一世﹐乃云效庭堅體。」蓋退之戲效孟郊﹑樊宗師之比﹐以文滑稽爾。覷﹐七慮切。﹞人皆余酒肉﹐子獨不得飽。才春思已亂﹐始秋悲又攪。﹝古巧切。﹞朝餐動及午﹐夜諷恆至卯。名聲暫膻腥﹐腸肚鎭煎芻。﹝初爪切。杭本芻作舀﹐俗字也。﹞古心𨿽自鞭﹐﹝鞭字蓋《莊子》「從其後而鞭之」者也。﹞世路終難拗。﹝張衡《渾儀》「拗去其半」。於絞切。﹞弱拒喜張臂﹐猛拿閒縮爪。見倒誰肯扶﹐從嗔我須﹤齒交﹥。﹝《選》「口﹤齒交﹥霜刃」。此聯公志子厚墓所謂「落陷阱﹐不一引手救﹐反擠之﹐又下石焉」者是也。﹤齒交﹥﹐五巧切。﹞

【從仕】

﹝貞元十七年﹐公始從調京師。﹞

居閒食不足﹐從仕力難任。兩事皆害性﹐一生恆苦心。黃昏歸私室﹐惆悵起嘆音。﹝惆一作怊。﹞棄置人間世﹐﹝或作事。漢張子房﹕願棄人間事﹐從赤松子遊爾。﹞古來非獨今。

【短燈檠歌】

﹝本或作燈檠。姚令威曰﹕古詩「燈檠昏魚目」﹐讀檠爲去聲。《集韻》﹕「檠﹐渠映切﹐有足﹐所以幾物。」又檠音平聲﹐榜也。非燈檠字。韓詩「墻角君看短檠棄」﹐亦誤也。按﹕「燈檠昏魚目」﹐乃唐彥謙詩﹐李商隱詩亦有「九枝燈檠夜珠圓」﹐是唐人固以去聲讀也。然白樂天詩有「鐵檠移燈背」﹐自注曰﹕檠﹐去聲讀。則知唐人本二聲通用。古檠只用檠字﹐晉宋諸人集尙可考。﹞

長檠八尺空自長﹐短檠二尺便且光。黃簾綠幕朱戶閉﹐風露气入秋堂涼。裁衣寄遠淚眼暗﹐搔頭頻挑移近牀。太學儒生東魯客﹐二十辭家來射策。夜書細字綴語言﹐兩目眵昏頭雪白。﹝眵音蚩。﹞此時提攜當案前﹐﹝攜﹐方作挈。﹞看書到曉那能眠。一朝富貴還自恣﹐長檠髙張照珠翠。﹝髙張或作焰髙﹐珠或作朱。﹞吁嗟世事無不然﹐墻角君看短檠棄。﹝蘇詩有云「免使韓公悲世事﹐白頭還對短燈檠。」蘇時謫於黃﹐其侄安節下第遠來﹐故云。﹞

【送劉師服】

﹝公詩有《贈劉師服》﹐至是又有《送劉師服》。按﹕《石鼎聯句》﹐元和七年十二月﹐道士軒轅彌明自衡山來﹐舊與劉師服進士衡湘中相識。將過太白﹐知師服在京﹐夜抵其居宿。則此詩與前《送進士劉師服東歸》﹐其八年夏作歟﹖然考《登科記》﹐無有劉師服。集中又有劉師命者﹐豈其兄弟歟﹖﹞

夏半陰气始﹐淅然云景秋。﹝淅或作晰﹐亦作﹐又作﹐明也。之世切。《髙唐賦》「晰兮若姣姬﹐揚袂障日而望所思。」晰與同﹐故今本訛爲淅也。今按﹕淅爲淅瀝淒涼之義﹐晰爲明義﹐此詩上云陰气始﹐下云云景秋﹐則與晰義不相應﹐而宜爲淅瀝之意矣。蓋由淅而誤爲晰﹐又因晰而轉爲也。﹞蟬聲入客耳﹐驚起不可畱。艸艸具盤饌﹐不待酒獻酬。﹝待﹐方作持。﹞士生爲名累﹐有似魚中鉤。﹝中﹐陟仲切﹐見一卷《赴江陵途中寄三學士》詩。﹞賫財入市賣﹐貴者恆難售。﹝漢宣帝每買餅﹐所從買家輒大讎。讎與售同。﹞豈不畏﹤焦頁﹥。﹝《選》﹕「顧僕夫之﹤焦頁﹥。」上音樵﹐下音悴。或作久憔悴。﹞爲功忌中休。勉哉耘其業﹐以待歲晚收。

●卷六﹟古詩六【符讀書城南】

﹝城南﹐公別墅﹐符﹐公之子。孟東野有《喜符郎》詩﹐有《遊城南韓氏莊》之作。按﹕公墓銘及《登科記》﹐公之子曰昶﹐登長慶四年進士第﹐符豈昶之小字耶﹖元和十一年秋作。﹞

木之就規矩﹐在梓匠輪輿。﹝《孟子﹟盡心》﹕「梓匠輪輿﹐能與人規矩﹐不能使人巧。」﹞人之能爲人﹐由腹有詩書。詩書勤乃有﹐不勤腹空虛。欲知學之力﹐賢愚同一初。﹝同一或作一同﹐非是。﹞由其不能學﹐所入遂異閭。兩家各生子﹐提孩巧相如。﹝提或作啼﹐非是。巧或作兩。﹞少長聚嬉戲﹐﹝少讀如多少之少﹐《漢﹟賈誼﹑匈奴﹑東平王傳》三見﹐公此詩與劉統軍﹑李虛中志亦三用。﹞不殊同隊魚。﹝山谷次韻髙子勉有云「忽作飛黃去﹐頓超同隊魚。」皆用公語也。﹞年至十二三﹐頭角稍相疏﹔二十漸乖張﹐淸溝映渠﹔三十骨骼成﹐﹝骼音格。《記》﹕掩骼埋。﹞乃一龍一豬。飛黃騰踏去﹐﹝《選》張景陽《七命》﹕「整頓云輅驂飛黃。」﹞不能顧蟾蜍。一爲馬前卒﹐鞭背生虫蛆﹔﹝鞭背或作背上﹐非是。﹞一爲公與相﹐潭潭府中居。﹝陸唐老曰「退之不絕吟六藝之文﹐不停披百家之編。招諸生立館捨﹐敕勵其行業之未至﹐而深戒其責望於有司﹐此豈有利心於吾道者。《佛骨》一疏﹐議論奮激﹐曾不以去就禍福回其操。《原道》一書﹐累千百言﹐攘斥異端﹐用力殆與孟軻氏等。退之所學所行﹐亦無愧矣。惟《符讀書城南》一詩﹐乃駭目潭潭之居﹐掩鼻虫蛆之背﹐切切然餌其幼子以富貴利達之美﹐若有戾於向之所得者矣。」﹞問之何因爾﹖﹝或作耳。﹞學與不學歟。金璧𨿽重寶﹐費用難貯儲。學問藏之身﹐身在則有餘。﹝則或作卽。﹞君子與小人﹐不系父母且。﹝《詩﹟巧言》﹕「悠悠昊天﹐曰父母且」。且﹐語助也。且﹐子魚切。﹞不見公與相﹐起身自犁Θ。﹝閣本作「不見公與汝﹐幸免自犁Θ。」今按﹕閣本之謬﹐有如此者﹐它可盡信邪﹖﹞不見三公後﹐寒饑出無驢。﹝《荀子》﹕「𨿽王公大夫之子孫也﹐不能屬於禮義﹐則歸之庶人。庶人之子孫也﹐積文學﹐正身行﹐能屬於禮義﹐則歸之卿相士大夫。」﹞文章豈不貴﹐經訓乃畬。﹝《易》﹕「不畬。」《爾雅》﹕「田一歲曰﹐三歲曰畬。」呂原明《雜記》云「少陵詩云﹕『文章一屑﹐於道未爲尊。』文者載道之器﹐安得謂之屑﹐顧所用如何耳。韓退之詩曰﹐『文章豈不貴﹐經訓乃畬』﹐此說有可取焉。」畬音淄予。﹞潢潦無根源﹐﹝《左氏》﹕「潢污行潦之水。」潢﹐胡光切。潦音老。﹞朝滿夕已除。人不通古今﹐﹝或作今古。﹞馬牛而襟裾。行身陷不義﹐況望多名譽。﹝音歟。﹞時秋積雨霽﹐﹝方作開。﹞新涼入郊墟。燈火稍可親﹐簡編可捲舒。豈不旦夕念﹐爲爾惜居諸。﹝居諸﹐謂日月。《詩》﹕「日居月諸。」﹞恩義有相奪﹐作詩勸躊躇。﹝魯直嘗書此詩﹐跋其後曰﹕或謂韓公當開後生以性命之學﹐不當誘之以富貴榮顯。涪翁曰「熙寧﹑元丰間大儒之過也﹐又何學焉﹖孔子曰﹕『齊景公有馬千駟﹐死之日﹐民無得而稱焉。伯夷﹑叔齊餓於首陽之下﹐民到於今稱之。』韓公之言﹐其於勸獎之功﹐異趨而同歸也。」﹞

【示爽】

﹝《譜系》﹐公子侄無名爽者﹐疑爲韓湘小字。湘登長慶三年進士第。﹞

宣城去京國﹐里數逾三千。念汝欲別我﹐解裝具盤筵。日昏不能散﹐起坐相引牽。冬夜豈不長﹐達旦燈燭然。座中悉親故﹐誰肯捨汝眠。念汝將一身﹐西來曾幾年﹖名科掩眾俊﹐﹝名科或作科名。﹞州考居吏前。今從府公召﹐府公又時賢。時輩千百人﹐孰不謂汝妍。汝來江南近﹐裏閭故依然。﹝汝來或作此來﹐故或作固。﹞昔日同戲兒﹐看汝立路邊。人生但如此﹐﹝但或作得﹐﹞其實亦可憐。吾老世味薄﹐因循致畱連。彊顏班行內﹐﹝行﹐胡郎切。此詩當是知制誥時作。﹞何實非罪愆。才短難自力﹐懼終莫洗湔。﹝音箋。﹞臨分不汝誑﹐有路卽歸田。

【人日城南登髙】

﹝《荊楚歲時記》﹕「正月七日爲人日」。董勛《問禮俗》﹕「正月一日爲雞﹐二日爲狗﹐三日爲豬﹐四日爲羊﹐五日爲牛﹐六日爲馬﹐七日爲人。」城南﹐公別墅所在﹐以故新交子侄來爲人日之集也。﹞

初正候才兆﹐涉七气已弄。靄靄野浮陽﹐暉暉水披凍。聖朝身不廢﹐佳節古所用。親交旣許來﹐子失亦可從。﹝失或作至。﹞盤蔬冬春雜﹐樽酒淸濁共。令徵前事爲﹐﹝東漢賈景伯有《酒令》九篇﹐今不傳。劉貢父云「唐人飲酒﹐喜以令爲罰﹐今人以絲管歌謳爲令﹐卽白傅所謂『醉翻衤闌衫拋小令』是也。其舉故事物色爲令﹐卽所謂『令徵前事爲』是也。」令去聲。﹞觴詠新詩送。扶杖淩圮﹐﹝或作址。﹞刺船犯枯葑。﹝《莊子》﹕「漁父言﹕吾去子矣。乃刺船而去。」葑﹐菇根﹐江東有葑田。梁庾肩吾詩﹕「墨米生菇葑。」刺﹐七亦切。葑﹐方用切。﹞戀池羣鴨回﹐釋嶠孤云縱。人生本坦蕩﹐﹝《論語》﹕「君子坦蕩蕩。」﹞誰使妄倥傯。﹝《楚辭》﹕「愁倥傯於山陸。」注﹐倥傯﹐猶困苦也。上音控﹐下音粽。﹞直指桃李闌﹐幽尋寧止重。﹝幽尋或作尋幽。﹞

【病鴟】

﹝《說文》﹕「鴟﹐鳶也。」鳥之貪惡者﹐其性好攫而善飛。公意蓋有所譏也。﹞

屋東惡水溝﹐有鴟墮鳴悲。靑泥扌兩翅﹐﹝扌或作淹﹐又作氵。﹞拍拍不得離。﹝《東方朔傳》﹕「擊之拍拍」。﹞羣童叫相召﹐瓦礫爭先之。計校生平事﹐殺卻理亦宜。奪攘不愧恥﹐飽滿盤天嬉。晴日占光景﹐髙風送追隨。﹝或作恣追飛。﹞遂淩紫鳳羣﹐肯顧鴻鵠卑。﹝遂或作擬﹐紫或作鸞﹐鴻鵠或作鵠雁。今按﹕紫鴻是假對。﹞今者運命窮﹐遭逢巧丸兒。中汝要害處﹐汝能不得施。於吾乃何有﹐不忍乘其危。丐汝將死命﹐﹝丐或作救﹐又作與。丐兄弟死命﹐《寇恂傳》語。﹞浴以淸水池。朝餐輟魚肉﹐暝宿防狐貍。自知無以致﹐蒙徳久猶疑。飽入深竹叢﹐饑來傍階基。亮無責報心﹐﹝亮或作諒。﹞固以聽所爲。昨日有气力﹐飛跳弄藩籬。今晨忽徑去﹐﹝徑或作勁。﹞曾不報我知。僥幸非汝福﹐天衢汝休窺。京城事彈射﹐豎子豈易欺。勿諱泥坑辱﹐泥坑乃良規。﹝良或作汝﹐非是。﹞

【華山女】

街東街西講佛經﹐撞鐘吹螺鬧宮庭。廣張罪福資誘脇﹐聽眾狎恰排浮萍。﹝資或作恣。狎恰﹐唐人語﹐白樂天《櫻桃》詩﹕「洽恰舉頭千萬顆。」或作恰似﹐非是。﹞黃衣道士亦講說﹐座下寥落如明星。華山女兒皆奉道﹐欲驅異教歸仙靈。洗妝拭面著冠帔﹐白咽紅頰長眉靑。遂來升座演眞訣﹐觀門不許人開扃。不知誰人暗相報﹐訇然振動如雷霆。﹝訇音轟。﹞掃除眾寺人迹絕﹐驊驑塞路連輜。﹝《後漢》「輜曜日。」音萍。﹞觀中人滿坐觀外﹐後至無地無由聽。抽釵脫釧解環佩﹐堆金疊玉光靑熒。﹝諸本靑作晶﹐字本《西都賦》。﹞天門貴人傳詔召﹐六宮願識師顏形。玉皇頷首許歸去﹐乘龍駕鶴來靑冥。豪家少年豈知道﹐來繞百匝腳不停。雲窗霧閣事慌惚﹐重重翠幔深金屏。仙梯難攀俗緣重﹐浪憑靑鳥通丁寧。﹝《漢武帝故事》﹕「七月七日﹐上於承華殿齋正中﹐忽有靑鳥從西方來集。上問東方朔﹐朔曰﹕『此西王母欲來。』有頃﹐王母至﹐有三靑鳥如烏﹐夾侍王母旁。」詩意蓋取此。靑或作三云。三鳥王母使﹐見《山海經》《楚辭﹟九嘆》﹑江文通《雜詩》。今按﹕陶詩云三靑鳥﹐則靑字亦未爲無據也。或怪公排斥佛老﹐不遺餘力﹐而於華山女獨假借如此﹐非也。此正譏其姿色假山靈以惑眾﹐又譏時君不察﹐使失行婦人得入宮禁耳。觀其卒章豪家少年﹐雲窗霧閣﹐翠幔金屏﹐靑鳥丁寧等語﹐褻慢甚矣﹐豈眞以神仙處之哉﹗﹞

【讀皇甫公安園池詩書其後】

﹝公集有《和陸渾山火》及《書公安園池詩後》。今考持正集﹐二詩皆亡。其佗詩﹐亦未嘗有一傳世者。偶然逸耶﹐抑皆不足以傳世也。劉貢父云「持正不能詩﹐掎摭糞壤間。」公所以譏之﹐豈或然歟。嘗爲陸渾尉﹐仕至工部郎中﹐分司東都﹐畱守裴度辟爲判官﹐此詩當在陸渾尉後爲郎中前作。﹞

晉人目二子﹐其猶吹一。﹝《莊子》﹕「惠子曰﹕『吹劍首者而已。堯舜﹐人之所譽也﹐道堯舜於戴晉人之前﹐譬猶一也」。注疏﹕戴晉人﹐梁之賢者﹐姓戴﹐字晉人。音血。﹞區區自其下﹐顧肯掛牙舌。《春秋》書王法﹐不誅其人身。《爾雅》注虫魚﹐定非磊落人。也困公安﹐﹝公安縣﹐江陵。﹞不自閒窮年。枉智思掎摭﹐糞壤污穢豈有臧。﹝古本只如此﹐一本不自閒下﹐有其閒字﹐糞壤下有間字﹐蜀本間字下有糞壤多字。豈字下有必字﹐有字下有否字。又一本無必字否字﹐而臧字下有不臧字。謝本窮年作至閒﹐而注云近本增足八字。不知所校之自﹐語淺俗﹐非韓文。胡元任云「我有一池水已下﹐當爲別篇。」恐或然也。今按﹕此詩多不可曉﹐當闕。或云世有石本與今本同﹐知舊本脫誤明矣。謂有所增八字也。然諸公校本皆不言﹐不知果然否也。﹞誠不如兩忘﹐但以一槪量。我有一池水﹐蒲葦生其間。虫魚沸相嚼﹐日夜不得閒。我初往觀之﹐其後益不觀。觀之亂我意﹐不如不觀完。用將濟諸人﹐捨得業孔顏。百年詎幾時﹐君子不可閒。

【路傍堠】

﹝元和十四年春﹐出爲潮州作。﹞

堆堆路傍堠﹐﹝堆堆或作拆拆﹐唐本作堠堠﹐皆非是。﹞一雙復一隻。迎我出秦關﹐送我入楚澤。千以髙山遮﹐萬以遠水隔。﹝遠或作大。﹞吾君勤聽治﹐照與日月敵。臣愚幸可哀﹐臣罪庶可釋。何當迎送歸﹐緣路髙歷歷。

【食曲河驛】

﹝驛在商﹑鄭之間﹐公之潮州自藍關入商陵﹐將過鄧州而作。﹞

晨及曲河驛﹐忄妻然自傷情。﹝忄妻或作淒。﹞羣烏巢庭樹﹐﹝烏或作鳥。﹞乳雀飛檐楹。而我抱重罪﹐孑孑萬里程。親戚頓乖角﹐﹝或作榷。﹞圖史棄縱橫。下負明義重﹐﹝明或作朋。按﹕杜詩﹐於公負明義﹐作朋非是。﹞上孤朝命榮。殺身諒無補﹐何用答生成。﹝用或作由。﹞

【過南陽】

﹝南陽鄭州﹐公赴潮州日作。﹞

南陽郭門外﹐桑下麥靑靑。行子去未已﹐春鳩鳴不停。秦商邈旣遠﹐湖海浩將經。孰忍生以﹐吾將寄餘齡。﹝或作蹙。﹞

【瀧吏】

﹝元和十四年赴潮州作。1111

南行逾六旬﹐始下昌樂瀧。﹝昌樂瀧﹐溪名。水湍浚爲瀧。昌樂﹐諸本作樂昌﹐今從杭﹑蜀本云。歐公嘗以劉仲章言﹐考歸舊本。蔣穎叔云﹕李君謂樂昌五里有昌山﹐有樂石﹐瀧在縣上五里。今按﹕歐云縣名樂昌﹐瀧名昌樂也。瀧﹐閭江切﹐又音雙。﹞險惡不可狀﹐﹝唐本作樂昌險惡狀﹐非是。﹞船石相舂撞。往問瀧頭吏﹐潮州尙幾里﹖行當何時到﹐土風復何似﹖瀧吏垂手笑﹐﹝東坡詩﹕「瀧吏無言只笑儂。」﹞官何問之愚﹖譬官居京邑﹐﹝或作譬如官居此。一本作牧郡邑。﹞何由知東吳。﹝一作京都。﹞東吳遊宦鄕﹐官知自有由。潮州底處所﹐有罪乃竄流。儂幸無負犯﹐﹝吳人稱我曰儂﹐音農。﹞何由到而知。官今行自到﹐那遽妄問爲。﹝妄或作妾﹐非是。﹞不虞卒見困﹐汗出愧且駭。吏曰聊戲官﹐儂嘗使往罷。嶺南大抵同﹐官去道苦遼。下此三千里﹐有州始名潮。惡溪瘴毒聚﹐雷電常洶洶。﹝《楚辭》﹕「聽波聲之洶洶。」洶音胸。﹞鱷魚大於船。﹝《永州記》曰「鱷魚大者凡數丈﹐善食人﹐一生百卵﹐及成形﹐則有爲蛇爲龜爲蛟者﹐甚靈。」公有《祭鱷魚文》。鱷﹐五各切。﹞牙眼怖殺儂。州南數十里﹐﹝數十﹐諸本作十數﹐謝本作數十。方從閣本作斗數云。杭斗作﹤豆斗﹥﹐義同。《史記﹟書》﹕「盛山斗入海。」斗﹐絕也。今以地裏考之﹐謝本爲是。此句與鬥入海文意絕不同﹐方說誤矣。﹞有海無天地。﹝海或作水。﹞颶風有時作﹐﹝颶風﹐見一卷《赴江陵途中寄三學士》詩注。颶音具。﹞掀簸眞差事。﹝差音詫。﹞聖人於天下﹐於物無不容。比聞此州囚﹐亦有生還儂。官無嫌此州﹐固罪人所徙。﹝閣本作「官嫌此州惡﹐固人之所徙」。﹞官當明時來﹐事不待說委。﹝李本作「官當來時事﹐不待說而委」。﹞官不自謹愼﹐宜卽引分往。胡爲此水邊﹐神色久惝慌。﹝《楚辭》﹕「心惝慌而不我與。」上他朗切﹐下胡晃切。﹤亢瓦﹥大瓶﹝B124﹞小﹐所任自有宜。﹝﹤亢瓦﹥﹐居郎切。又或作﹤方瓦﹥﹐音仿。《周禮》有﹤方瓦﹥人﹐義不相近。﹞官何不自量﹐滿溢以取斯。工農𨿽小人﹐事業各有守。不知官在朝﹐有益國家不。得無虱其間﹐﹝諸本虱作風﹐今從唐﹑杭﹑荊公﹑洪﹑謝本云。《商君》二十六篇﹐大抵以仁義禮樂爲虱官﹐曰「六虱成俗﹐兵必大敗。」洪慶善引阮籍語﹐亦非也。﹞不武亦不文。仁義飾其躬﹐﹝飾或作飭﹐躬或作姦。﹞巧姦敗羣倫。﹝杭﹑蜀本如此﹐姦或作躬﹐羣或作其。羣倫﹐方從閣本作倫羣云﹐謂敗其倫敗其羣也。羣倫爲無義。今按﹕倫羣不詞。而冠乎羣倫﹐乃揚子云語﹐又正與其躬爲對﹐不可謂之無義。﹞叩頭謝吏言﹐始慚今更羞。歷官二十餘﹐國恩並未酬。凡吏之所訶﹐嗟實頗有之。不卽金木誅﹐﹝《莊子》﹕「爲外刑者﹐金與木也。」﹞敢不識恩私。潮州𨿽雲遠﹐𨿽惡不可過。﹝𨿽惡﹐方作惟。今據洪﹑謝本皆作𨿽﹐下注澄字﹐其義差長。蓋再疊上句𨿽遠﹐又接下文而言也。二字或又作惟思﹐𨿽亦可通﹐然與下文不相應。﹞於身實已多﹐敢不持自賀。﹝持或作特。﹞

【贈別元十八協律六首】

﹝或無別字。元十八﹐於詩不見其名﹐柳子厚集有《送元十八山人南遊序》﹐亦不著其名。樊澤之謂元十八集虛﹐見《樂天集﹟遊大林寺序》。桂林伯﹐裴行立也。此詩赴潮州道中元和十四年作。﹞

知識久去眼﹐﹝去或作絕。﹞吾行其旣遠。瞢瞢莫訾省﹐﹝閣﹑蜀本作毀。《史記﹟膠西王傳》﹕「遂爲無訾省。」蘇林謂爲無訾錄﹐無所省錄也。今按﹕蘇注不可曉﹐而顏注又以爲不省訾財﹐亦非是。《禮記》﹕「不訾重器﹐毋訾金玉成器。」注皆云思也。詳此﹐蓋以訾爲思慮計度之意云。瞢﹐莫東﹑眉登﹑母亙三切。訾音紫。﹞默默但寢飯。子兮何爲者﹐冠佩立憲憲。﹝《詩》﹕「顯顯令徳。」《禮》作憲憲﹐校本多讀憲爲顯。《詩》又云「無然憲憲。」傳曰「猶欣欣也。」﹞何氏之從學﹐蘭蕙已滿畹。﹝已或作以。﹞於何玩其光﹐以至歲向晚。治惟尙和同﹐﹝《老子》﹕「和其光﹐同其塵。」治惟或作時治。﹞無俟於謇謇。﹝《楚辭》﹕「余固知謇謇之爲患。」注﹕忠正貌﹐音蹇。﹞或師絕學賢﹐不以藝自免。﹝《周禮》﹕「輦車組免。」注﹕人免之以行。免音挽。﹞子兮獨何如﹐能自媚婉娩。﹝上於阮切﹐下無遠切。一本作媚婉婉。﹞金石出聲音﹐﹝《莊子》﹕「曾子居衛﹐袍無表﹐曳縮而歌《商頌》﹐聲滿天地﹐若出金石。」﹞宮室發關楗。﹝《老子》﹕「善閉者﹐無關楗而不可開。」﹞何人識章甫﹐﹝《莊子》﹕「宋人有資章甫而適越﹐越人斷髮文身﹐無所用之。」﹞而知駿蹄。﹝《選﹟東都賦》﹕「馬余足。」﹐跌也﹐於阮切。﹞惜乎吾無居﹐不得畱息偃。臨當背面時﹐﹝公《祭張員外文》亦曰「解手背面﹐遂十一年。」﹞裁詩示繾綣。﹝上音遣﹐下苦遠切。﹞

英英桂林伯﹐﹝裴行立﹐元和十二年以禦史中丞爲桂管觀察使。伯﹐侯伯也。﹞實維文武特。﹝《詩》﹕「百夫之特。」﹞遠勞從事賢﹐來弔逐臣色。南裔多山海﹐道裏屢紆直。風波無程期﹐所憂動不測。子行誠艱難﹐﹝行一作往﹐難一作險。﹞我去未窮極。臨別且何言﹐有淚不可拭。﹝何或作無。﹞

吾友柳子厚﹐其人藝且賢。吾未識子時﹐已覽贈子篇。﹝《子厚集》有《送元十八南遊序》﹐公嘗有書與子厚﹐謂見送元生序﹐已覽贈子篇﹐蓋謂是也。﹞寤寐想風采。﹝《漢﹟霍光傳》﹕「天下想聞其風采。」﹞於今已三年。不意流竄路﹐旬日同食眠。﹝旬日或作兼旬。﹞所聞昔已多﹐所得今過前。如何又須別﹐使我抱ぉぉ。﹝《詩》﹕「中心ぉぉ。」於緣切。﹞

勢要情所重﹐排斥則埃塵。骨肉未免然﹐又況四海人。﹝又況或作況又。﹞嶷嶷桂林伯﹐﹝《史記》﹕「其徳嶷嶷。」嶷﹐魚力切。﹞矯矯義勇身。﹝《詩》﹕「矯矯武臣。」矯﹐居夭切。﹞生平所未識﹐待我逾交親。﹝逾或作如。﹞遺我數幅書﹐繼以藥物珍。藥物防瘴癘﹐書勸養形神。﹝形一作精。﹞不知四罪地﹐﹝《書》﹕「四罪而天下咸服。」﹞豈有再起辰。窮途致感激﹐肝膽還輪。﹝《前漢﹟鄒陽傳》﹕「蟠木根柢﹐輪離奇。」﹐去輪切。﹞

讀書患不多﹐思義患不明。患足已不學﹐﹝已﹐或作以。足已而不學﹐《史記﹟周亞夫贊論》。﹞旣學患不行。子今四美具﹐實大華亦榮。王官不可闕﹐未宜後諸生。嗟我擯南海﹐無由助飛鳴。﹝南海一作海南。﹞

寄書龍城守﹐﹝柳子厚時守柳州。龍城﹐柳州也。﹞君驥何時秣。峽山逢颶風﹐﹝峽山﹐山名。颶﹐海風名。見第一卷

《將赴江陵途中寄贈翰林三學士》詩注。颶音具。﹞雷電助撞ㄏ。﹝《莊子》﹕「齊人之井﹐飲者相ㄏ也。」撞﹐宅江切。ㄏ﹐昨沒切。﹞乘潮簸扶胥﹐﹝《南海神廟碑》曰「扶胥之口﹐黃木之灣。」﹞近岸指一發。兩巖𨿽云牢﹐木石牙飛發。屯門𨿽云髙﹐亦映波浪沒。餘罪不足惜﹐子生未宜忽。胡爲不忍別﹐感謝情至骨。

【初南食貽元十八協律】

﹝元和十四年抵潮州後作。﹞

鱟實如惠文﹐骨眼相負行。﹝惠或作車。《山海經》云「鱟形如車文。」見《玉篇》。骨﹐李本云疑當作背。《嶺表錄異》「鱟眼在背上﹐雌負雄而行」。《地理誌》云「交趾有鱟﹐形如惠文冠。」﹞豪相黏爲山﹐百十各自生。﹝《嶺表錄異》云「豪﹐卽牡礪也。初生海邊﹐如拳石。四面漸長﹐髙一二丈者﹐巖如山。」豪音豪﹐字書無豪字。董彥遠云「五代潘崇徹敗王逵兵於豪石﹐亦地名﹐不應不見字書﹐蓋闕誤。」﹞蒲魚尾如蛇﹐﹝蒲魚﹐卽爲魚也。﹞口眼不相營。﹝方作縈。﹞蛤卽是蝦蟆。﹝《本艸注》云「靑蛙﹐﹛吉電﹜蛤長腳蠷子﹐皆蝦蟆之類。」﹞同實浪異名。章舉馬甲柱﹐﹝《釋音》云「章舉有八腳﹐身上有肉如臼﹐亦曰章魚。馬甲柱﹐今江瑤也﹐卽郭璞《江賦》所謂玉珧。﹞斗以怪自呈。其餘數十種﹐莫不可嘆驚。我來禦魑魅﹐﹝《左氏傳》云「流四凶﹐投諸四裔﹐以禦魑魅。」公言其貶斥也。﹞自宜味南烹。調以咸與酸。﹝以或作之。Ρ以椒與橙。﹝《詩》「左右Ρ之。」Ρ﹐亦調也。張協曰「單以秋橙。」Ρ音冒。橙﹐除更切。﹞腥臊始發越﹐咀吞面汗も。﹝思營切﹐赤色。﹞惟蛇舊所識﹐實憚口眼獰。﹝尼更切。﹞開籠聽其去﹐郁屈尙不平。賣爾非我罪﹐不屠豈非情。不祈靈珠報﹐﹝《搜神記》﹕「隋侯行﹐見有大蛇傷者﹐救而活之﹐其後蛇銜珠以報。」《淮南子》所謂隋侯之珠者是也。﹞幸無嫌怨並。﹝無或作不。﹞聊歌以記之﹐又以告同行。﹝記或作寄。﹞

【宿曾江口示侄孫湘二首】

﹝湘字北渚﹐老成之子﹐公兄之孫。元和十四年赴潮州作。﹞

雲昏水奔流﹐天水漭相圍。三江滅無口﹐其誰識涯圻。暮宿投民村﹐髙處水半扉。犬雞俱上屋﹐不復走與飛。篙舟入其家﹐暝聞屋中唏。﹝音希﹐哀而不泣曰唏。﹞問知歲常然﹐﹝知或作之。《選》陸機《嘆逝賦》﹕「經終古而常然」。﹞哀此爲生微。海風吹寒晴﹐波揚眾星輝。仰現北斗髙﹐不知路所歸。

舟行亡故道﹐﹝亡或作止。﹞屈曲髙林間。林間無所有﹐奔流但潺潺。嗟我亦拙謀﹐致身落南蠻。茫然失所詣﹐無路何能還﹖

【答柳柳州食蝦蟆。】

﹝公在潮州﹐子厚在柳州﹐時元和十四年也。﹞

蝦蟆𨿽水居﹐水特變形貌。﹝下水字或作未。方作水雲﹐言於水族之中﹐特異其形貌也。今按﹕此字此說﹐皆不成文理﹐闕之可也。﹞彊號爲蛙蛤﹐於實無所校。﹝或作較﹐或作效。﹞𨿽然兩股長﹐﹝然﹐一作云。﹞其柰脊皴╅。﹝脊皴﹐一作背脊。╅﹐匹豹切。﹞跳躑𨿽云髙﹐意不離濘淖。﹝《左氏》﹕「晉戎馬還﹐濘而止。」又「有淖於前。」意或作竟。今按文義﹐作意爲是。下文又有竟不字﹐不應復出。濘音佞﹐淖音鬧。﹞鳴聲相呼和﹐﹝胡過切。﹞無理只取鬧。周公所不堪﹐灑灰垂典教。﹝《周官》﹕「蟈氏掌去﹛圭黽﹜黽﹐焚牡鞠﹐以灰灑之則死。」灑與灑同。﹞我棄愁海濱﹐﹝方作渚。﹞恆願眠不覺。﹝古孝切。﹞叵堪朋類多﹐﹝叵或作頗。﹞沸耳作驚爆。﹝音豹。﹞端能敗笙磬﹐﹝一作磬鐘。﹞仍工亂學校。𨿽蒙句踐禮﹐﹝《韓子》﹕「越王伐吳﹐欲人之輕死﹐出見怒﹛圭黽﹜﹐乃爲之軾。從者曰﹕『奚敬於此﹖』﹐王曰﹕『爲其有气故也。』」﹞竟不聞報效。大戰元鼎年﹐﹝《漢﹟武帝紀》﹕「元鼎五年秋﹐﹛圭黽﹜蝦蟆斗」。﹞孰彊孰敗橈。﹝或作撓字。從木﹐《左傳》﹕「畏君之震﹐師徒橈敗。」杜云﹕橈﹐曲也。﹞居然當鼎味﹐豈不辱釣罩。余初不下喉﹐近亦能稍稍。常懼染蠻夷﹐失平生好樂。﹝方從唐本如此﹐諸本或作「平生性不樂」﹐閣本作不好。今按﹕此句未詳﹐當闕。《禮》﹕「有所好樂。」好﹐呼報切。樂﹐五教切。﹞而君復何爲﹐甘食比豢豹。獵較務同俗﹐﹝《孟子》﹕「魯人獵較﹐孔子亦獵較。」較音角。﹞全身斯爲孝。﹝《禮》曰「父母全而生之﹐子全而歸之﹐可謂孝矣。」﹞哀哉思慮深﹐未見許回棹。﹞

【別趙子】

﹝趙子名徳。公爲潮州刺史時﹐攝海陽尉﹐督州學生徒者。東坡所謂「潮人初未知學﹐公命趙徳爲之師」﹐卽其人也。公自潮移袁﹐詩以別之。徳﹐潮人﹐公欲與俱而不可耳。﹞

我遷於揭陽﹐﹝揭陽﹐漢縣﹐屬南海郡﹐至唐爲潮州治。《廣州記》云「大庾﹑始安﹑臨賀﹑桂陽﹑揭陽爲五嶺。」韋昭音曰﹕揭﹐其逝切。師古曰﹐揭音竭。﹞君先揭陽居。揭陽去京華﹐其裏萬有餘。﹝萬有餘﹐《莊子》語。﹞不謂小郭中﹐有子可與娛。﹝《詩﹟鄭風》﹕「聊可與娛。」﹞心平而行髙﹐﹝《漢﹟宣元六王傳》﹕「韋元成經明行髙。」﹞兩通《詩》與《書》。婆娑海水南﹐﹝晉陶侃爲荊州刺史﹐將歸﹐顧謂王衍曰「老子婆娑﹐正坐諸君輩。」﹞簸弄明月珠。及我遷宜春﹐﹝元和十四年七月己丑﹐憲宗上尊號﹐大赦天下。十二月二十四日﹐公自潮州量移袁州郡﹐卽宜春郡也。﹞意欲攜以俱。擺頭笑且言﹕﹝一作不可。﹞我豈不足歟﹖又奚爲於北﹐往來以紛如。﹝北或作此﹐非是。以或作各。﹞海中諸山中﹐幽子頗不無。相期風濤觀﹐已久不可渝。又嘗疑龍蝦﹐果誰雄牙須。蚌蠃魚鱉虫﹐﹝蚌﹐音棒。蠃﹐盧戈切﹐與螺同。﹞瞿瞿以狙狙。﹝《詩》﹕「狂夫瞿瞿。」注﹕無守貌。瞿音衢﹐又音屢。﹞識一已忘十﹐﹝已一作以。山谷﹑謝本以皆作已﹐今從黃﹑謝。﹞大同細自殊。欲一窮究之﹐時歲屢謝除。今子南且北﹐豈非亦有圖。人心未嘗同﹐﹝《左傳》﹕「人心之不同﹐如其面焉。」﹞不可一理區。﹝或作驅。﹞宜各從所務﹐未用相賢愚。﹝務或作好﹐或作勝。相一作分。﹞

【除官赴闕至江州寄鄂嶽李大夫】

﹝謂李程也。元和十五年九月﹐公自袁州召拜國子祭酒﹐行次盆城作。﹞

盆城去鄂渚﹐﹝《潯陽記》﹕「盆水出靑盆山﹐因以爲名。」《離騷經》曰「乘鄂渚而久顧。」鄂渚﹐今鄂州。﹞風便一日耳。不枉故人書﹐無因帆江水。﹝帆﹐諸本作泛﹐今從蜀本云。帆去聲。少陵詩﹕「浦帆晨初發。」﹞故人辭禮闈﹐旌節鎭江圻。﹝《舊史》﹕「程元和十三年四月﹐拜禮部侍郎﹐六月出爲鄂州刺史﹑鄂嶽觀察使。」程自禮闈出鎭﹐明矣。﹞而我竄逐者﹐龍鐘初得歸。別來已三歲﹐望望長迢遞。咫尺不相聞﹐平生那可計。我齒落且盡﹐君鬢白幾何。﹝鬢或作須。﹞年皆過半百﹐來日苦無多。少年樂新知﹐衰暮思故友。﹝衰或作歲。﹞譬如親骨肉﹐寧免相可不。我昔實愚﹐﹝或作戇﹐愚見《禮記》《漢書》多用愚戇字。今按﹕《說文》﹕「﹐醜江切。戇﹐陟絳切。」﹞不能降色辭。子犯亦有言﹐臣猶自知之。﹝《左》僖二十四年﹕「子犯曰﹕臣負羈紲﹐從君巡於天下﹐臣之罪多矣。臣猶知之﹐而況君乎﹖」﹞公其務貰過﹐﹝貰﹐始過切。﹞我亦請攺事。﹝《左氏》宣十二年﹕「鄭伯逆楚之辭曰﹕『使攺事君﹐夷於九縣﹐君之惠也﹐孤之願也』。」﹞桑楡倘可收﹐﹝漢光武勞馮異曰「可謂失之東隅﹐收之桑楡。」﹞願寄相思字。

【南山有髙樹行贈李宗閔】

﹝據詩意﹐鳳凰謂裴度﹐挾丸子謂李徳裕﹑李紳﹑元稹也。據《宗閔傳》﹕「裴度伐蔡﹐引爲彰義觀察判官﹐蔡平﹐知制誥。長慶初﹐錢徽典貢舉。宗閔托所親於徽﹐李徳裕﹑李紳﹑元稹共白徽取士不以實﹐坐貶劍州刺史﹐俄復爲中書舍人。由是嫌怨顯結﹐縉紳之禍四十餘年不解。」此詩及下篇﹐蓋長慶初作也。此詩當是宗閔初貶﹐公爲祭酒時作。後篇當是宗閔復入後作也﹐詩意可見。《新史》云「宗閔初爲裴度引用﹐及度薦李徳裕可爲宰相﹐宗閔遂與爲怨﹐韓愈作《南山﹑猛虎行》。」據度薦徳裕﹐在公歿後五年﹐史誤矣。《苕溪漁隱詩話》云「退之﹑宗閔俱裴晉公徵淮西時幕客也﹐退之作《南山有髙樹》及《猛虎行》贈宗閔﹐皆略盡其終身所爲。然退之無恙時﹐宗閔才爲中書舍人﹐所爲尙未暴。自錢徽貶後﹐牛﹑李之憾始結。至其爲相﹐則退之死久矣﹐遂有封川之行。所謂前汝下視鳥﹐各議汝瑕疵﹐烏鵲從噪之﹐虎不知所歸者。何其明驗也。」﹞

南山有髙樹﹐花葉何衰衰。﹝考張衡《南都賦》﹐當作蓑蓑。﹞上有鳳皇巢﹐鳳皇乳且棲。四旁多長枝﹐羣鳥所托依。黃鵠據其髙﹐眾鳥接其卑。﹝接或作棲。﹞不知何山鳥﹐羽毛有光輝。飛飛擇所處﹐正得眾所希。上承鳳皇恩﹐自期永不衰。中與黃鵠羣﹐不自隱其私。下視眾鳥羣﹐汝徒竟何爲﹖﹝眾鳥﹐方作羣鳥。今按﹕下有羣字﹐不當復出。﹞不知挾丸子﹐心默有所規。﹝或作窺﹐規圖也。東坡《五禽言》「去年麥不熟﹐挾彈規我肉」﹐本公語也。﹞彈汝枝葉間﹐汝翅不覺摧。或言由黃鵠﹐黃鵠豈有之。愼勿猜眾鳥﹐眾鳥不足猜。﹝蜀本以猜不入韻﹐校作疑。按﹕公此二詩﹐皆視古用韻﹐古音齊與灰皆通支用﹐如《詩》「維葉萋萋﹐黃鳥於飛」﹐又「則不我遺﹐先祖於摧」﹐又「天子是毗﹐俾民不迷」是也。﹞無人語鳳皇﹐汝屈安得知﹖黃鵠得汝去﹐婆娑弄毛衣。﹝方云﹕閣本作婆婆。今按﹕閣本之謬﹐乃有如此之甚者。方𨿽不從﹐而亦不敢明言其謬也。﹞前汝下視鳥﹐各議汝瑕疵。汝豈無朋匹﹐有口莫肯開。汝落蒿艾間﹐幾時復能飛﹖哀哀故山友﹐中夜思汝悲。路遠翅翎短﹐不得持汝歸。﹝得或作能。﹞

【猛虎行】

﹝諸本有贈李宗閔字﹐今從唐﹑閣﹑蔡﹑李本云。蜀本總題誤以上題「贈李宗閔」四字綴《猛虎行》之上﹐後人因之。其實後詩不爲宗閔作也。《猛虎行》﹐樂府舊題﹐非前詩類也。《新史》又謂裴度薦李徳裕﹐宗閔怨之﹐爲作此詩。薦事在大和三年﹐公沒久矣﹐不可據。﹞

猛虎𨿽云惡﹐亦各有匹儕。羣行深谷間﹐百獸望風低。身食黃熊父﹐﹝文王囚裏﹐散宜生得黃熊以獻紂﹐免西伯之難。熊或作能﹐奴來切﹐非是。下同。﹞子食赤豹は﹝楚辭乘赤豹﹐從文。は﹐莫兮切。﹞擇肉於熊豹﹝或作羆﹞。肯視兔與貍。正晝當谷眠。眼有百步威自矜無當對。气性縱以乖朝怒殺其子。暮還食其妃。匹儕四散走。猛虎孤棲。狐鳴門兩旁。﹝兩或作四。注雲山谷本四作兩。今按門只有兩旁。作兩爲是。山谷蓋以唐本定也。﹞鳥鵲從噪之。出逐猴入居。﹝諸本皆如此。方從舊監本潮本倒此兩句。又從杭蜀本以猴爲犭隹云。居當音姬。傅本不考古音。多以鳥鵲從噪之一語易置於其上。質之舊本定也。犭隹音壘。似猴而大。今按詩意。蓋謂狐鳴鵲噪以外。虎出逐之。虎乃入居其穴。而虎不知所歸耳。狐鳴鵲噪。能使虎出。而不能使之失其歸。猴旣入穴。則又不待鵲噪而後虎失所歸也。方以舊本古韻之故。必欲倒此二句。而不能顧其文理之不順。不若諸本之爲當也。又犭隹字本作隹字。𨿽見於禮經。然非常有之物。亦不若作猴之爲明白而易知也。﹞虎不知所歸誰云猛虎惡中路正悲啼。豹來銜其尾。熊來攫其頤。猛虎死不辭。但斬前所爲。虎坐無助死。況如汝細微。﹝坐或作兕。如或作知。皆非是。﹞故當結以信。親當結以私。親故且不保。人誰信汝爲。

●卷七﹟古詩七【雪後寄崔二十六丞公】

﹝崔二十六﹐斯立也。斯立是時爲藍田縣丞﹐其曰藍田十月﹐元和十年十月也。孟郊已死﹐張籍病眼﹐故有「詩翁」﹑「壯士」之句﹐有懷立之且念朋友之不振也。﹞

藍田十月雪塞關﹐﹝藍田關﹐漢時關也﹐斯立爲丞於此。﹞我興南望愁羣山。攢天嵬嵬凍相映﹐﹝嵬嵬﹐諸本作崔嵬。﹞君乃寄命於其間。秩卑俸薄食口眾﹐豈有酒食開容顏。殿前羣公賜食罷﹐驊驑蹋路驕且閒。﹝郭璞云「驊驑色如華而赤。」驑﹐赤也。﹞稱多量少鑑裁密﹐﹝裁﹐去聲。﹞豈念幽桂遺榛菅。﹝榛或作蓁。蓁﹐側詵切。菅﹐居顏切。﹞幾欲犯嚴出薦口﹐气象兀未可攀。﹝﹐盧骨切﹐崖貌。﹞歸來殞涕掩關臥﹐心之紛亂誰能刪。詩翁憔悴荒棘﹐﹝詩翁謂孟郊。憔音樵﹐悴音萃。﹐陟玉切。﹞淸玉刻佩聯環。﹝﹐古穴切。﹞腦脂遮眼臥壯士﹐﹝壯士謂張籍。﹞大召掛壁無曲彎。﹝《詩》﹕「彤弓召兮。」召﹐蚩招切。掛或作擐﹐云擐貫也﹐言擐於壁而不用也。﹞乾坤惠施萬物遂﹐﹝施音馳。﹞獨於數子懷偏慳。朝欷暮不可解﹐﹝《楚辭》﹕「長嘆息而增欷。」《後漢》﹕「遙望見舂陵郭﹐曰气佳哉。」欷﹐許旣﹑香衣二切。﹐子夜切。﹞我心安得如石頑。

【送僧澄觀】

﹝澄覺建僧伽塔於泗州﹐詩語詳之。公貞元十六年秋在洛陽作。﹞

浮屠西來何施爲﹖擾擾四海爭奔馳。構樓架閣切星漢﹐誇雄鬥麗止者誰﹖僧伽後出淮泗上﹐﹝李邕《泗州普光王寺碑》﹕「僧伽者﹐龍朔中西來﹐嘗縱觀臨淮﹐發念置寺。旣成﹐中宗賜名普光王﹐以景龍四年三月二日示滅於京。」淮﹐方作雄云﹐雄﹐言特出也。今按﹕上句已有誇雄字﹐下句又云尢恢奇﹐則此作雄﹐非是。﹞勢到眾佛尢恢奇。﹝恢或作魁。方云﹕恢奇字見《史記﹟公孫弘傳》。此詩今本以恢爲魁﹐又惡上語意同﹐遂易雄爲淮﹐非也。今按﹕作恢亦不免與上句相犯﹐況淮之不可爲雄﹐自避上句誇雄字﹐初不專爲此也。﹞越商胡賈脫身罪﹐﹝或作獻﹐今從謝校本。﹞璧滿船寧計資。淸淮無波平如席﹐欄柱傾扶半天赤。﹝柱一作檻。﹞火燒水轉掃地空﹐突兀便髙三百尺。影沈潭底龍驚遁﹐當晝無雲跨虛碧。借問經營本何人﹖道人澄觀名籍籍。愈昔從軍大梁下。﹝貞元十二年﹐公佐宣武軍幕。﹞往來滿屋賢豪者。﹝屋或作目﹐滿屋字見《世說》。﹞皆言澄觀𨿽僧徒﹐公才吏用當今無。後從徐州辟書至﹐﹝十五年﹐公從事徐州節度張建封幕。﹞紛紛過客何由記。人言澄觀乃詩人﹐﹝人言或作又言。﹞一座競吟詩句新。向風長嘆不可見﹐我欲收斂加冠巾。洛陽窮秋厭窮獨﹐丁丁啄門疑啄木。﹝《詩》﹕「伐木丁丁。」丁﹐中莖切。啄門或作打門。疑或作如。﹞有僧來訪呼使前﹐伏犀插腦髙頰權。﹝《後漢》﹕「李固頂角匿犀。」頰﹐古協切。權或作顴。《選﹟洛神賦》﹑張敏俳文﹑髙歡長頭髙權﹐古字只作權。﹞惜哉已老無所及﹐坐睨神骨空潸然。﹝睨音詣。﹞臨淮太守初到郡﹐遠遣州民送音問。好奇賞俊直難逢﹐﹝直或作實。﹞去去爲致思從容。

【山南鄭相公樊員外酬答爲詩其末咸有見及語樊封以示愈依賦十四韻以獻】

﹝鄭餘慶元和九年爲山南西道節度使﹐樊宗師以前檢校水部員外郎爲副﹐志傳不書﹐而見於公薦狀及此詩。李肇《國史補》曰「元和以後爲文﹐奇詭則學於韓愈﹐苦澀則學於樊宗師。」公此詩及樊墓銘﹐語奇而澀﹐皆所以效其體也。﹞

梁維西南屏﹐﹝《詩》﹕「大邦維屏。」梁州在唐爲山南西道治所﹐徳宗興元元年﹐攺爲興元府。維或作惟。﹞山厲水刻屈。稟生肖剿剛﹐﹝剿音巢﹐捷也。荊公﹑山谷本作勁。﹞難諧在民物。滎公鼎軸老﹐﹝餘慶封滎陽郡公﹐作榮者非。﹞烹斡力健倔。﹝斡或作鮮﹐非是。烹取老氏「治大國若烹小鮮」之義。斡﹐謂斡旋﹐猶言宰制也。《選》云「假倔彊以攘臂。」倔﹐渠勿切。﹞帝咨女予往﹐﹝《書》云「帝曰﹕兪﹐汝往哉。」予一作兪。﹞牙纛前坌弗。﹝或作拂。弗孛﹐塵起貌﹐字見《楚辭﹟九嘆》。纛音導。坌﹐蒲悶切。弗音拂。﹞威風挾惠气﹐蓋壤兩靡刂拂。﹝靡刂﹐司馬《子虛賦》﹕「上摩蘭蕙﹐下拂羽蓋。」《文選》作靡。《賈山傳贊》「自下靡刂上」﹐序傳只作摩。古摩磨靡刂字皆通用。《揚子》﹕「靡刂虎牙。」《莊子》﹕「喜則交頸相靡。」《漢﹟衡山王贊》﹕「臣下漸靡使然。」今《集韻》摩下不出靡字﹐非也。拂﹐諸本作弗刂。﹞茫漫華黑間﹐指畫變。﹝華黑或作筆墨﹐非是。華陽黑水惟梁州﹐謂山南所領也。﹞誠旣富而美﹐章匯霍炳蔚。﹝《易》﹕「大人虎變﹐其文炳也。君子豹變﹐其文蔚也。」﹞日延講大訓﹐龜判錯衮黻。﹝定八年《公羊傳》﹕「寶者何﹐璋判白龜靑純。」何休注﹕判﹐半也﹐半圭曰璋。﹞樊子坐賓署﹐演孔刮老佛。﹝刮或作亂。字見《劇秦文》。﹞金舂撼玉應﹐厥臭劇蕙郁。﹝《易》﹕「其臭如蘭。」蕙與郁金皆香艸。﹞遺我一言重﹐跽受惕齋栗。﹝《書》﹕「夔夔齋栗。」跽﹐巨已切。﹞辭慳義卓闊﹐呀豁疚掊掘。﹝疚或作疾。疚﹐勞也。呀﹐虛加切。掊﹐普厚切。掘﹐渠勿切。﹞如新去耵聹﹐﹝新或作初。耵聹﹐耳垢也﹐從目非。﹞雷霆逼颶。﹝颶或作﹤風黃﹥﹐或作﹤風皇﹥。﹤風皇﹥﹐字書未見﹐或與﹤風皇﹥同。颶音巨﹐﹐越筆切。﹞綴此豈爲訓﹐﹝此或作作。﹞俚言紹莊屈。﹝莊周﹑屈原也。﹞

【奉和武相公鎭蜀時詠使宅韋太尉所養孔雀】

﹝武元衡﹑韋臯也。諸本無奉字。元衡以八年三月召還秉政﹐其詩鎭蜀時作﹐公詩則召還後追和也。﹞

穆穆鸞鳳友﹐何年來止玆﹖飄零失故態﹐隔絕抱長思。翠角髙獨聳﹐金華煥相差。坐蒙恩顧重﹐畢命守階墀。

【感春三首】

﹝元和十一年三月爲中書舍人時作。﹞

偶坐藤樹下﹐暮春下旬間。藤陰已可庇﹐落蕊還漫漫。﹛文﹜々新葉大﹐瓏瓏晚花乾。靑天髙寥寥﹐兩蝶飛翻翻。﹝或作翩翩﹐或作翩翻。﹞時節適當爾﹐懷悲自無端。

黃黃蕪菁花﹐﹝卽蔓菁也。﹞桃李事已退。狂風簸枯楡﹐狼藉九衢內。﹝狂一作彊。﹞春序一如此﹐汝顏安足賴。﹝汝或作去。﹞誰能駕飛車﹐﹝奇肱國人一臂﹐取百禽﹐作飛車﹐從風遠行。見《山海經》。﹞相從觀海外。

晨遊百花林﹐朱朱兼白白。柳枝弱而細﹐懸樹垂百尺。﹝樹或作對。﹞左右同來人﹐金紫貴顯劇。﹝或作極。﹞嬌童爲我歌﹐哀響跨箏笛。﹝跨或作誇﹐非是。﹞艷姬蹋筵舞﹐淸眸刺劍戟。﹝張文潛云「東坡言退之詩『不解文字飲﹐惟能醉紅裙』﹐疑若淸苦自飾者。至云『艷姬蹋筵舞﹐淸眸刺劍戟』﹐則知此老子个中興復不淺。」刺﹐七亦切。﹞心懷平生友﹐莫一在燕席。死者長眇芒﹐生者困乖隔。﹝生者或作生存。﹞少年眞可喜﹐老大百無益。

【早赴街西行香贈盧李二中舍人】

﹝盧汀﹐李逢吉。﹞

天街東西異﹐祗命遂成遊。月明禦溝曉﹐﹝禦溝或作溝水。﹞蟬吟堤樹秋。老僧情不薄﹐僻寺境還幽。寂寥二三子﹐﹝寥或作寞。﹞歸騎得相收。

【晚寄張十八助教周郎博士】

﹝張籍﹑周況也。籍字文昌﹐時爲國子助教﹔況娶禮部侍郎韓云卿之孫﹐開封尉兪之女﹐蓋公之從婿﹐時爲四門博士。或無郎字。﹞

日薄風景曠﹐﹝薄一作落。方云「薄﹐迫也。」《國語》﹕「今會日薄矣﹐恐事之不集。」今詳語勢﹐但如白樂天所謂「旌旗無光日色薄」耳﹐方說非是。﹞出歸偃前檐。晴雲如擘絮﹐新月似磨鐮。田野興偶動﹐衣冠情久厭。吾生可攜手﹐嘆息歲將淹。﹝方云﹕淹當作奄﹐殘也。淹延之義﹐不可通用。今人書歿作沒﹐殂作䢐﹐多互用。李白詩﹐「東溪卜築風將淹」﹐又「遠行歲已淹」﹐字皆訛。今按﹕古字通用者多﹐方何獨知此獨不可通用也﹖﹞

【題張十八所居】

﹝張籍居長安西街。孟東野詩所謂「西明寺後窮瞎張太祝」也。﹞

君居泥溝上﹐溝濁萍靑靑。﹝諸本上句作濁溝﹐下句作泥濁。﹞蛙ん橋未掃﹐﹝ん或作喧。﹞蟬慧門長扃。﹝慧音歲。﹞名秩後千品﹐詩文齊六經。端來問奇字﹐﹝《漢書》﹕「劉歆子﹐嘗從揚雄學作奇字。」注云﹕奇字﹐古文之異者。﹞爲我講聲形。﹝《周禮》﹕「保章氏掌教國子六書。」注云﹕一曰指事﹐二曰象形﹐三曰象聲﹐四曰會意﹐五曰轉注﹐六曰假借。形聲如江河之類。﹞

【奉酬盧給事云夫四兄曲江荷花行見寄並呈上錢七兄閣老張十八助教】

﹝盧四名汀﹐字云夫。錢七名徽﹐字蔚章。張十八﹐卽籍也。﹞

曲江千頃秋波淨﹐平鋪紅雲蓋明鏡。﹝秋波或作波秋﹐云或作蕖。紅雲明鏡﹐皆諭也。公《三堂詩》「水上覓紅雲」﹐與此同義。﹞大明宮中給事歸﹐﹝大明﹐卽含元宮也。﹞走馬來看立不正。遺我明珠九十六﹐﹝汀詩九十六字。﹞寒光映骨睡驪目。﹝驪﹐方從杭﹑蜀本作離﹐云﹕光映骨而睡離目﹐言讀盧詩之快也。今按﹕諸本蓋用《莊子﹟列禦寇》篇「取驪龍之珠者必遭其睡」之語﹐以目言之﹐則又不止其頷下之珠矣。方說不成文理﹐況上文初無欲睡之意耶。﹞我今官閒得婆娑﹐﹝公時自中書舍人降太子右庶子。﹞問言何處芙蓉多﹖﹝《離騷》﹕「搴芙蓉兮木末。」《廣雅》﹕「菡萏芙蓉。」﹞撐舟昆明度云錦﹐﹝漢武帝元狩三年﹐穿昆明池﹐在長安西南﹐周回四十里。﹞腳敲兩舷叫吳歌。﹝晉夏統上巳至浮橋﹐太尉賈充令作其土地間曲﹐統於是以足扣舷﹐引聲喉轉﹐淸激慷慨。東坡詩「腳扣兩舷歌小海」﹐亦是引用統事。舷音賢。﹞太白山髙三百里﹐﹝百或作十。太白﹐山名﹐在鳳翔府縣。﹞負雪崔嵬插花裏。玉山前卻不復來﹐﹝玉山﹐亦山名。﹞曲江汀瀅水平杯。﹝水下或有不字﹐非是。瀅﹐烏定切。﹞我時相思不覺一回首﹐天門九扇相當開。上界眞人足官府﹐豈如散仙鞭笞鸞鳳終日相追陪。﹝或云仙下有無字﹐分兩句讀﹐至笞字句絕。又本無鸞鳳二字。皆非是。﹞

【奉和錢七兄曹長盆池所植】

﹝錢徽。﹞

翻翻江浦荷﹐而今生在此。﹝今生或作生今﹐非是。﹞擢擢菇葉長﹐芳根復誰徙﹖露涵兩鮮翠﹐﹝涵一作濡。﹞風蕩相磨倚。但取主人知﹐誰言盆盎是﹖﹝誰或作詎。﹞

【記夢】

﹝此詩蓋有托諷意。公忤執政﹐左遷爲右庶子時作。前《酬盧公荷花詩》末云「豈如散仙鞭笞鸞鳳終日相追陪。」而此詩末亦云「我能屈曲自世間﹐安能從女巢神山」。皆有不能俯仰隨人之意﹐可知其爲左遷之時也。﹞

夜夢神官與我言﹐羅縷道妙角與根。﹝束《貧家賦》﹕「且羅縷而自陳。」《國語》﹕「辰角見而雨畢﹐天根見而水涸。注﹕辰角﹐大星蒼龍之角﹔天根﹐亢氐之間。所謂角與根也。﹞挈攜陬維瀾口翻﹐﹝今按﹕上句言角根﹐卽辰卯二位﹐二十八宿所起也。此句言陬維﹐通謂寅申巳亥之四隅也。挈此四隅﹐則周乎十二辰二十八宿之位矣。《淮南子﹟天文訓》云「西南爲背陽之維﹐東南爲常羊之維﹐西北爲通之維﹐東北爲報徳之維。」又《地形訓》云「河水出昆侖東北陬﹐赤水出其東南陬﹐洋水出其西北陬。」亦邊隅之名也。﹞百二十刻須臾間。﹝方云﹕董彥遠云「世間只有百刻﹐百二十刻﹐以星紀言也。」今按﹕星紀之說﹐未詳其旨﹐但漢哀帝嘗用夏賀良說﹐漏刻以百二十爲度﹐事見《哀紀》。﹞我聽其言未云足﹐捨我先度橫山腹。﹝先﹐一作去。﹞我徒三人共追之﹐一人前度安不危。我亦平行蹋﹤喬亢﹥﹤虛亢﹥﹐﹝上丘召切﹐下牛召切。﹞神完骨喬腳不掉。側身上視溪谷盲﹐杖撞玉版聲彭光。神官見我開顏笑﹐前對一人壯非少。石壇坡陀可坐臥﹐﹝坡陀與《送惠師詩》陂陀字同﹐語見《楚辭﹟招魂》﹐然唐人多通用坡陀字。又郭璞《子虛賦注》音婆﹐故蜀本作婆陀。﹞我手承頦肘拄座。﹝頦音孩。﹞隆樓傑閣磊嵬髙﹐﹝磊音儡。嵬﹐五罪切。﹞天風飄飄吹我過。壯非少者哦七言﹐六字常語一字難。﹝魯直云「只前句中哦字便是所難﹐此乃爲詩之法也。」﹞我以指撮白玉丹﹐行且咀噍行詰盤。﹝噍﹐或作嚼﹐字見《大人賦》﹐與嚼音義通。﹞口前截斷第二句﹐綽虐顧我顏不歡。乃知仙人未賢聖﹐護短憑愚邀我敬。我能屈曲自世間﹐﹝諸本能多作寧﹐今從閣﹑杭﹑蜀本。按﹕此言我若能屈曲從人﹐則自居世間徇流俗矣﹐安能從女居山間﹐而又不免於屈曲乎﹖猶柳下惠所云「枉道而事人﹐何必去父母之邦」云爾。﹞安能從女巢神山。﹝山或作仙﹐非是。蘇內翰嘗曰「太白詩云﹕『遺我鳥迹書﹐讀之了不閒。』太白尙气﹐乃自招不識字﹐不如退之倔彊云﹕『我能屈曲自世間﹐安能隨女巢神山。』」又嘗曰「退之有言﹐我能倔曲自世間云云﹐退之性气𨿽出世間﹐人亦不能容也。」﹞

【南內朝賀歸呈同官】

﹝長安有三內﹕皇城在西北隅謂西內﹔東內曰大明宮﹐在西內之東﹔南內曰興慶宮﹐在東內之南。此詩云「罷賀南內衙」﹐卽南內也。《奉酬盧給事詩》云「大明宮中給事歸」﹐卽東內也。南內本元宗在藩時故宅﹐髙宗龍朔二年置。﹞

薄雲蔽秋曦﹐﹝蔽或作庇。﹞淸雨不成泥。罷賀南內衙﹐歸涼曉淒淒。﹝內衙或作衙內﹐非是。曉或作晚。﹞綠槐十二街﹐﹝《中朝事迹》曰「天街兩畔樹槐﹐俗號爲槐街。」白樂天《遊園》詩云「下視十二街﹐綠槐間紅塵。」卽此也。﹞渙散馳輪蹄。余惟戇書生﹐﹝戇音蠢。﹞孤身無所賫。三黜竟不去﹐﹝《論語》﹕「柳下惠爲士師﹐三黜。」皇甫持正志公墓云「公爲禦史﹑尙書郎﹑中書舍人﹐前後凡三貶。及爲刑部侍郎﹐言憲宗迎佛骨﹐貶潮州。」此詩所謂三黜﹐則未貶潮州前爲右庶子日作。﹞致官九列齊。豈惟一身榮﹐佩玉冠簪犀。蕩天門髙﹐﹝音晃。﹞著籍朝厥妻。﹝籍﹐二尺竹牒﹐記其年紀名字物色﹐縣之宮門﹐案省相應﹐乃得入也。公妻盧氏封髙平縣君﹐歲時入朝宮中。﹞文才不如人﹐行又無町畦。﹝《莊子》﹕「彼且爲無町畦」。町﹐徒頂切。畦﹐戶圭切﹐﹞問之朝廷事﹐略不知東西。況於經籍深﹐豈究端與倪。君恩太山重﹐不見酬稗ㄗ。﹝上蒲賣切﹐下田黎切。﹞所職事無多﹐又不自提撕。﹝自或作相。﹞明庭集孔鸞﹐曷取於鳧。樹以松與柏﹐不宜間蒿藜。﹝間﹐或作問﹐非是。﹞婉孌自媚好﹐﹝《詩》﹕「婉兮孌兮。」﹞幾時不見擠。貪食以忘軀﹐不調鹽醯。﹝音鮮。﹞法吏多少年﹐磨淬出角圭。﹝淬音ヘ。﹞將舉汝愆尢﹐以爲己階梯。收身歸關東﹐期不到死迷。

【朝歸】

﹝前詩同時作。﹞

峨峨進賢冠﹐耿耿水蒼佩。﹝《唐﹟志》﹕「百官朝服皆進賢冠﹐諸佩五品皆水蒼玉。」﹞服章豈不好﹐不與徳相對。顧影聽其聲﹐顏汗漸背。﹝漸﹐子廉切。﹞進乏犬雞效﹐﹝犬雞事取孟嘗君雞鳴狗盜之意。﹞又不勇自退。坐食取其肥﹐無堪等聾聵。長風吹天墟﹐秋日萬里曬。抵暮但昏眠﹐不成歌慷慨。﹝魏武帝《短歌行》﹕「慨當以慷﹐憂思難忘。」﹞

【雜詩四首】

﹝樊本作四首。以義考之﹐「鵲鳴聲楂楂」以下﹐當爲別篇。公時爲右庶子﹐而皇甫﹑程異之徒用事﹐元和十一年也。故此詩及《讀東方朔雜事》《譴瘧鬼》﹐皆指事托物而作。﹞

朝蠅不須驅﹐暮蚊不可拍。蠅蚊滿八區﹐可盡與相格。得時能幾時﹖與汝恣啖咋。﹝上徒敢切﹐下音責。﹞涼風九月到﹐掃不見蹤迹。

鵲鳴聲楂楂﹐烏噪聲扌々。﹝烏虢切。﹞爭鬥庭宇間﹐持身博彈射。﹝間或作聞﹐非是。持或作將。﹞黃鵠能忍饑﹐兩翅久不擘。﹝能忍或作忍長﹐非是。﹞蒼蒼雲海路﹐歲晚將無獲。﹝歲晚或作晚歲。﹞

截爲薄櫨﹐﹝《楚辭》﹕「桂棟兮蘭。」《選》﹕「擊薄櫨而將榮。」注﹕丹也。音老﹐又音撩。薄櫨音博盧。﹞斫楹以爲椽。束蒿以代之﹐﹝或作芡。﹞小大不相權。𨿽無風雨災﹐得不覆且顚。解轡棄騏驥﹐蹇驢鞭使前。﹝《北史》﹕陽休之曰「將涉千里﹐殺騏驥而策蹇驢。」﹞昆侖髙萬里﹐歲盡道古。停車臥輪下﹐絕意於神仙。

雀鳴朝營食﹐鳩鳴暮覓羣。﹝覓或作求。﹞獨有知時鶴﹐𨿽鳴不緣身。喑蟬終不鳴﹐有抱不列陳。﹝喑或作﹐《本艸》陶隱居曰「啞蟬不能鳴者﹐雌蟬也。」﹞蛙黽鳴無謂﹐トト只亂人。

【讀東方朔雜事】

﹝退之不喜神仙﹐此詩譏弄權挾恩者耳。﹞

嚴嚴王母宮﹐下維萬仙家。﹝古巖嚴通。《詩》﹕「維石巖巖」。陸徳明云「本或作嚴﹐音同。」此云下維萬仙家﹐似當以巖巖爲義。﹞噫欠爲飄風﹐﹝噫音隘。欠或作吹。或云聚气爲噫﹐張口爲欠。《說文》﹕「欠﹐張口气牾也。」宋孟ダ以亢聲大欠被劾。舊本作噫歆﹐噫歆警神聲也﹐見鄭氏《禮注》﹐音於其切者非。﹞濯手大雨沱。方朔乃豎子﹐驕不加禁訶。﹝加﹐一作自。﹞偸入雷電室﹐﹝《漢武帝內傳》﹕「西王母謂東方朔昔爲太山上仙官令﹐擅弄雷電﹐遂謫人間。」﹞訇掉狂車。﹝或作較﹐字見王褒《簫賦》。又晉李《雷賦》﹕「鼓訇之逸韻。」訇﹐呼宏切﹐與轟同。﹐魯登切。﹞王母聞以笑﹐衛官助呀呀。﹝虛加切。﹞不知萬萬人﹐生身埋泥沙。簸頓五山踣﹐﹝五山﹐五嶽也。踣音匐。﹞流漂八維蹉。﹝流漂或作飄流﹐維或作。﹞曰吾兒可憎﹐柰此狡獪何。方朔聞不喜﹐褫身絡蛟蛇。﹝褫音侈。蛇﹐唐何切。﹞瞻相北斗柄﹐兩手自相ソ。﹝ソ﹐奴禾切﹐與扌委同。﹞羣仙急乃言﹐百犯庸不科。向觀睥睨處﹐﹝《莊子》﹕「𨿽羿﹑逢蒙不能睥睨。」注﹕猶斜視也。睥﹐匹詣切。睨音詣。﹞事在不可赦。﹝音奢﹐與去聲同義。﹞欲不布露言﹐外口實喧嘩。﹝或作「欲不布露之﹐言外口實嘩」。言或作宮。﹞王母不得已﹐顏口賫嗟。﹝賫或作咨﹐嗟或作咨。﹞頷頭可其奏﹐送以紫玉珂。方朔不懲創﹐挾恩更矜誇。詆欺劉天子﹐正晝溺殿衙。﹝《朔本傳》﹕「朔嘗醉入殿中﹐小遺殿上﹐劾不敬﹐免爲庶人。」溺﹐奴弔切。﹞一旦不辭訣﹐攝身淩蒼霞。﹝淩或作入。今按﹕此詩亦必有爲而作。朔本傳不書所終﹐而《內傳》云「一旦乘雲龍飛去。」攝身淩蒼霞﹐殆謂此也。﹞

【譴瘧鬼】

﹝《漢舊儀》﹕「顓頊氏有三子﹐生而亡去爲疫鬼。一居江水﹐一爲瘧鬼。」此詩首云「屑屑水帝魂﹐謝謝無餘輝。」末云「湛湛江水淸﹐歸居安汝妃」者此也。與前詩皆有所諷﹐當是元和十三年﹐爲刑部侍郎時作。﹞

屑屑水帝魂﹐謝謝無餘輝。如何不肖子﹐尙奮瘧鬼威。乘秋作寒熱﹐翁嫗所罵譏。求食歐泄間﹐不知臭穢非。﹝歐或作嘔﹐泄或作氵曳。《嚴助傳》﹕「夏時歐泄霍亂之病相屬。」字正作歐泄。﹞醫師加百毒﹐﹝《周禮》﹕「醫師掌醫之政令﹐聚毒藥以供醫事。」﹞燻灌無停機。灸師施艾炷﹐﹝灸音疚。﹞酷若獵火圍。詛師毒口牙﹐舌作霹靂飛。符師弄刀筆﹐丹墨交橫揮。咨汝之冑出﹐門戶何巍巍﹖祖軒而父頊﹐未沫於前徽。﹝沫或作昧﹐或作法。沫﹐已也。《離騷經》﹕「芬至今猶未沫。」又《選﹟劉孝標書》﹕「音徽未沫。」﹞不修其操行﹐賤薄似汝稀。豈不忝厥祖﹐﹝《詩》﹕「無忝爾祖。」﹞靦然不知歸。﹝《詩》﹕「有靦面目。」靦﹐他典切。﹞湛湛江水淸﹐歸居安汝妃。淸波爲裳衣﹐白石爲門畿。呼吸明月光﹐手掉芙蓉旗。降集隨九歌﹐飲芳而食菲。贈汝以好辭﹐出汝去莫違。

【示兒】

﹝東坡云「退之《示兒》詩云﹕『主婦治北堂﹐膳服適戚疏。恩封髙平君﹐子孫從朝裾。開門問誰來﹐無非卿大夫。不知官髙卑﹐玉帶懸金魚。』又云﹕『凡此座中人﹐十九持鈞樞。』所示皆利祿事也。至老杜則不然﹐其示宗武云﹕『試吟靑玉案﹐莫羨紫香囊。應須飽經術﹐已自愛文章。十五男兒志﹐三千弟子行。會參與遊夏﹐達者得升堂。』所示皆聖賢事也。」﹞

始我來京師﹐止攜一束書。辛勤三十年﹐以有此屋廬。﹝公第在長安靖安裏。﹞此屋豈爲華﹐於我自有餘。﹝爲或作無﹐非是。﹞中堂髙且新﹐四時登牢蔬。﹝登﹐方作祭﹐云「中堂以供時祀﹐而前榮以饌親賓也。」今按﹕公作《袁氏先廟碑》有親登邊之語﹐與登牢蔬語意正同﹐不必須作祭字乃爲時祀也。﹞前榮饌賓親﹐﹝沈氏《筆談》云「退之《示兒》詩云云﹐屋翼謂之榮﹐東西則有之﹐未知前榮安在。」《藝苑雌黃》以爲不然﹐其說云「王元長《曲水詩序》云﹕『跨靈沼而浮榮。』五臣注則以榮爲屋檐。檐一名﹐一名宇﹐卽屋之四垂也。又謂之楣﹐又謂之。《集韻》云『屋之兩頭起者爲榮』﹐故《記》言洗當東榮﹐又升自東榮﹐降自西北榮。《上林賦》﹕『之徒﹐暴於南榮』﹐則所謂榮者﹐東西南北皆有之矣。故李華《含元殿賦》又有『風雨交四榮』之說﹐《筆談》未爲確論。」前榮者﹐揚雄《甘泉賦》云「列宿施於上榮」是也。﹞冠婚之所於。﹝所或作依﹐於或作依﹐皆非是。﹞庭內無所有﹐髙樹八九株。有藤婁絡之﹐﹝婁或作縷﹐又作婁﹐音縷。《莊子》﹕「有捲婁者。」注﹕捲婁﹐猶拘攣也。﹞春華夏陰敷。東堂坐見山﹐云風相吹噓。松果連南亭﹐外有瓜芋區。西偏屋不多﹐槐楡翳空虛。山鳥旦夕鳴﹐有類澗谷居。﹝澗或作間﹐義當作﹤谷間﹥。郭璞《江賦》﹕「幽﹤谷間﹥積阻。」李善曰「﹤谷間﹥與澗同。」﹞主婦治北堂﹐膳服適戚疏。恩封髙平君﹐子孫從朝裾。﹝或作車。﹞開門問誰來﹐無非卿大夫。﹝無非或作非無﹐非是。﹞不知官髙卑﹐玉帶懸金魚。問客之所爲﹐峨冠講唐虞。﹝峨或作巍。﹞酒食罷無爲﹐棋槊以相娛。﹝槊﹐色角切。唐人詩云「星宿天圍棋﹐冢子地握槊。」棋﹐弈也。槊﹐博也。齊爾朱世隆與元世雋握槊﹐忽聞局上訁交然有聲﹐一局子盡倒立。﹞凡此座中人﹐十九持鈞樞。又問誰與頻﹖莫與張樊如。﹝莫與或作莫若。曾本作莫先。謂張籍﹑樊宗師也。﹞來過亦無事﹐考評道精粗。躚躚媚學子﹐﹝躚音仙。﹞墻屏日有徒。﹝屏音餅。﹞以能問不能﹐其蔽豈可祛。﹝丘魚切。﹞嗟我不修飾﹐事與庸人俱。﹝嗟我或作我如。今按﹕作我如﹐卽與下文「安能如此」及卒章「無迷厥初」者相應。但作嗟我﹐則語勢差健﹐而義亦自通。蓋我不修飾者﹐非謙詞﹐乃謂向使我不修飾﹐則不能致此爵位居室交遊之盛耳。然則我如者﹐乃嗟我之注腳﹐故今𨿽只作嗟我﹐而我如二字﹐亦讀者所當知也。﹞安能坐如此﹐比肩於朝儒。詩以示兒曹﹐其無迷厥初。﹝按﹕此篇所誇乃《感二鳥》《符讀書》之成效極致﹐而《上宰相書》所謂「行道憂世」者﹐則已不復言矣。其本心何如哉﹖﹞

【庭楸】

﹝詩意與前《示兒》詩所云「庭內無所有﹐髙樹八九株」者相應。又次其後﹐蓋同時作。﹞

庭楸止五株﹐﹝楸或作樹。以題語考之﹐當作楸。﹞共生十步間。各有藤繞之﹐上各相鉤聯。下葉各垂地﹐樹顚各云連。朝日出其東﹐我常坐西偏。﹝或作邊。﹞夕日在其西﹐我常坐東邊。﹝或作偏。﹞當晝日在上﹐我在中央間。﹝或作焉﹐此詩二聯字﹐三間字﹐諸本刊鉤聯作鉤纏﹐中央間作中間焉﹐以避重韻﹐誤矣。﹞仰視何靑靑﹐上不見纖穿。朝暮無日時﹐我且八九旋。濯濯晨露香﹐明珠何聯聯。夜月來照之﹐自生煙。﹝晉湛方生《稻苗贊》﹕「嘉苗。」﹝﹐此見切。﹞我已自頑鈍﹐﹝或作滯﹐又作惰。﹞重遭五楸牽。客來尙不見﹐肯到權門前。﹝《舊史》云「公少與孟郊﹑張籍友善﹐而觀諸權門豪士﹐如僕隸焉﹐瞪然不顧。」卽此詩所謂也。﹞權門眾所趨﹐有客動百千。九牛亡一毛﹐﹝司馬遷《答任安書》曰「若九牛亡一毛。」﹞未在多少間。往旣無可顧﹐不往自可憐。﹝顧或作領﹐或作得﹐皆非是。﹞

【玩月喜張十八員外以王六祕書至】

﹝王六﹐王建也。以或作與﹐以與義通﹐已見前。今按﹕以字或取能左右之之義。公長慶四年夏﹐以病在告﹐至八月滿百日﹐免吏部侍郎。詩蓋此時作也。﹞

前夕𨿽十五﹐月長未滿規。君來晤我時﹐﹝來一作未。﹞風露渺無涯。浮雲散白石﹐天宇開靑池。孤質不自憚﹐中天爲君施。玩玩夜遂久﹐亭亭曙將披。況當今夕圓﹐又以嘉客隨。﹝嘉一作佳。﹞惜無酒食樂﹐但用歌嘲爲。﹞

【和李相公攝事南郊覽物興懷呈一二知舊】

﹝李逢吉也。當是長慶二年再相後作。﹞

燦燦辰角曙﹐亭亭寒露朝。川原共澄映﹐云日還浮飄。上宰嚴祀事﹐淸途振華鑣。圓丘峻且坦﹐前對南山標。村樹黃復綠﹐中田稼何饒。顧瞻想巖谷﹐興嘆倦塵囂。﹝倦或作捲。﹞惟彼顚瞑者﹐﹝瞑從目﹐古眠字。徐鍇曰「今俗別作眠﹐非也。」《莊子》曰「顚冥於富貴之地。」司馬彪曰「冥音眠。」﹞去公豈不遼。﹝去或作云﹐非是。﹞爲仁朝自治﹐用靜兵以銷。勿憚吐捉勤﹐﹝捉或作握﹐字本《史記﹟魯世家》。今人用吐握﹐本《韓詩外傳》也。﹞可歌風雨調。聖賢相遇少﹐功徳今宣昭。﹞

【和裴僕射相公假山十一韻】

﹝裴﹐謂裴度也。假或作爲。裴度爲李逢吉所間﹐長慶二年六月罷相﹐爲尙書左僕射。公有此和篇及《感恩言志》與《朝回見寄》之作。﹞

公乎眞愛山﹐看山旦連夕。猶嫌山在眼﹐不得著腳歷。﹝著﹐陟略切。﹞枉語山中人﹐モ我澗側石。﹝枉或作往。モ或作與。﹞有來應公須﹐歸必載金帛。當軒乍駢羅﹐隨勢忽開坼。有洞若神剜﹐﹝烏官切。﹞有巖類天劃。﹝忽麥切﹐又音畫。﹞終朝巖洞間﹐歌鼓燕賓戚。孰謂衡霍期﹐﹝衡山﹐在今衡州。霍山﹐按《周禮》在冀州。期或作奇。《選》謝靈運詩﹕「遊當羅浮行﹐息必廬霍期。」﹞近在王侯宅。傅氏築已卑。﹝《書》﹕「說築傅巖之野。」﹞溪釣何激。﹝《選》阮籍《勸進表》﹕「呂尙﹐溪之漁者。」﹞逍遙功徳下﹐不與事相摭。樂我盛明朝﹐﹝或作時。﹞於焉傲今昔。﹝《詩》﹕「於焉逍遙。」﹞

【與張十八同效阮步兵一日復一夕】

﹝夕或作日。阮籍﹐字嗣宗﹐《詠懷》詩近百篇﹐其一六韻一首云「一日復一夕﹐一朝復一朝﹐顏色攺平常﹐精神自損消。」其一七韻一首云「一日復一朝﹐一昏復一晨﹐容色攺平常﹐精魂自飄淪。」公詩效其體﹐而又繹之曰「一日復一日﹐一朝復一朝。」然其題實自效「一日復一夕」始也。後人以詩語與題不相應﹐並易作一日字﹐實非也。﹞

一日復一日﹐一朝復一朝。只見有不如﹐不見有所超。食作前日味﹐事作前日調。不知久不死﹐憫憫尙誰要﹖﹝於逍切。﹞富貴自縶拘﹐貧賤亦煎焦。俯仰未得所﹐一世巳解鑣。譬如籠中鶴﹐六翮無所搖。譬如兔得蹄﹐﹝或作迹。《系辭》曰「得兔而忘蹄。」﹞安用東西跳。還看古人書﹐復舉前人瓢。﹝前人﹐或作前日。﹞未知所究竟﹐且作新詩謠。

【送諸葛覺往隨州讀書】

﹝李繁﹐時爲隨州刺史﹐宰相李泌之子也。﹞

鄴侯家多書﹐﹝李泌封鄴縣侯。﹞插架三萬軸。一一懸牙簽﹐﹝《唐﹟經籍志》﹕「甲乙丙丁四部書各一庫﹐爲紅綠碧白牙簽﹐以別經子史集。」﹞新若手未觸。爲人彊記覽﹐過眼不再讀。偉哉羣聖文﹐磊落載其腹。行年餘五十﹐出守數已六。京邑有舊廬﹐不容久食宿。臺閣多官員﹐無地寄一足。我𨿽官在朝﹐气勢日局縮。屢爲丞相言﹐𨿽懇不見錄。送行過水。﹝水出京兆藍田谷﹐北至灞陵入灞。音產。﹞東望不轉目。今子從之遊﹐學問得所欲。入海觀龍魚﹐矯翮逐黃鵠。勉爲新詩章﹐月寄三四幅。﹞

【南溪始泛三首】

﹝公此詩﹐在告時作﹐殆絕筆於此矣。魯直最愛公此詩﹐以爲有詩人句律之深意。﹞

榜舟南山下﹐﹝或作溪上。榜音謗﹐刺也。﹞上上不得返。幽事隨去多﹐﹝或作「幽尋事隨去」。﹞孰能量近遠。陰沈過連樹﹐藏昂抵橫阪。石粗肆磨礪﹐波惡厭牽挽。或倚偏岸漁﹐竟就平洲飯。點點暮雨飄﹐梢梢新月偃。﹝梢梢或作稍稍。《廣雅》﹕「區區﹑梢梢﹐小也。」﹞餘年懍無幾﹐﹝懍或作諒。詳下對愴字﹐明是懍也。﹞休日愴已晚。自是病使然﹐非由取髙蹇。﹝或作謇。﹞

南溪亦淸駛﹐﹝或作。洪慶善云作誤。姑兩存之。駛﹐疏吏切。﹞而無楫與舟。山農驚見之﹐隨我觀不休。不惟兒童輩﹐或有杖白頭。饋我籠中瓜﹐﹝籠或作籬。﹞勸我此淹畱。我云以病歸﹐此已頗自由。幸有用餘俸﹐置居在西疇。倉米谷滿﹐未有旦夕憂。上去無得得﹐下來亦悠悠。但恐煩裏閭﹐時有緩急投。願爲同社人﹐雞豚燕春秋。

足弱不能步﹐自宜收朝迹。羸形可輿致﹐﹝輿或作與﹐可又作事﹐非是。﹞佳觀安可擲。﹝《史記》秦泰山刻石文「從臣嘉觀」云云。觀去聲。﹞卽此南阪下﹐久聞有水石。扌它舟入其間﹐﹝扌它﹐方作拖。今按《漢書》﹕「扌它舟而入水。」注云﹕曳也﹐音它。﹞溪流正淸激。隨波吾未能﹐峻瀨乍可刺。﹝七迹切。峻瀨或作瀨峻。﹞鷺起若導吾﹐前飛數十尺。亭亭柳帶沙﹐團團松冠壁。﹝柳帶﹑松冠﹐一作帶柳﹑冠松。方從閣本作帶柳﹑松冠﹐云「此吉日辰良體也。」今按﹕「亭亭帶柳沙」無義﹐且此兩句用對偶亦何害﹖方信閣本﹐故曲爲之說如此。帶柳﹑冠松亦無義。﹞歸時還盡夜﹐誰謂非事役﹖

●卷八﹟聯句【城南聯句】

﹝或曰「聯句古無此法﹐自退之始。上則唐虞《賡歌》﹐下則漢武《柏梁》﹐皆聯句之所起。」劉貢父云「東野與退之聯句﹐宏壯辧博﹐似若不出一手。」王深父曰「退之容有潤色。」呂氏《童蒙訓》﹕「徐師川問山谷曰﹐人言東野聯句﹐卽非平日所作﹐恐是退之有所潤色。山谷云﹕退之安能潤色東野﹐若東野潤色退之﹐卻有此理。」城南﹐長安城南也﹐景物之所會﹐故凡可以入吟詠者﹐皆歷言於詩。蜀本作一百五十韻﹐今本因之。然此詩實多三韻﹐不可以爲據。﹞

竹影金瑣碎﹐﹝郊。瑣﹐或作鎖﹐非是。沈存中云「『竹影金瑣碎』乃日光﹐非竹影也。」洪慶善曰「謂日光在其中不必道破﹐若曰日影金瑣﹐則不可也。」﹞泉音玉淙。﹝音﹐一作聲。陸士衡詩云「山澑何泠泠﹐飛泉漱鳴玉。」後荊公詩云「風泉隔屋撞哀玉﹐竹月緣階貼碎金。」語本此出。淙﹐方宗﹑士江二切。﹐楚更切。﹞琉璃翦木葉﹐﹝愈。﹞翡翠開園英。流滑隨仄步﹐﹝郊。﹞搜尋得深行。遙岑出寸碧﹐﹝愈。﹞遠目增雙明。乾オ紛拄地﹐﹝郊。紛﹐或作絲﹐或作紅。オ﹐音遂。拄﹐冢庾切。﹞化虫枯扌局莖。﹝孫汝聽曰「化虫﹐虫之變化者﹐如蟬蟻之類。枯扌局莖者﹐言化虫已枯﹐尙扌局持於艸木之莖也。」扌局﹐居玉切。﹞木腐或垂耳﹐﹝愈。﹞艸珠競駢睛。﹝駢音比。﹞浮虛有新﹐﹝郊。﹐陟玉切。﹞摧扌兀饒孤撐。﹝扌兀﹐動也﹐字不當從木。《古樂府》﹕「不見山顚樹﹐摧扌兀下爲薪。」扌兀﹐音兀。撐﹐抽庚切。﹞囚飛黏网動﹐﹝愈。﹞盜ㄋ接彈驚。﹝囚飛盜ㄋ﹐潮本作虫飛雀ㄋ。此詩一體六語﹐皆賦物而不言其名。舊本並同上。杜詩﹕「啾啾黃雀ㄋ。」ㄋ﹐鳥食也。ㄋ﹐音卓。﹞脫實自開坼﹐﹝郊。﹞牽柔誰繞縈。禮鼠拱而立﹐﹝愈。陸機云「河東有大鼠﹐能人立﹐交前二足於頸上﹐跳舞善鳴。」﹞駭牛躅且鳴。﹝駭﹐或作﹐音俟。《說文》﹕「馬行仡仡也。」《詩》﹕「亻キ亻キ俟俟。」韓詩作「丕丕」。故《西京賦》云「羣獸丕。」此當從俟音﹐則於躅且鳴義爲合也。今按﹕躅二字﹐於牛義無取﹐疑當從蜀本作駭﹐而躅當作觸﹐乃於牛有意﹐又與上字相偶﹐然無所據﹐姑附於此。駭﹐下楷切。躅﹐直六切。﹞蔬甲喜臨社﹐﹝郊。﹞田毛樂寬徵。﹝《周禮》「宅不毛者有裏布」是也。寬徵﹐薄賦也。﹞露螢不自暖﹐﹝愈。﹞凍蝶尙思輕。宿羽有先曉﹐﹝郊。﹞食鱗時半橫。菱翻紫角利﹐﹝愈。翻﹐或作繁。﹞荷折碧圓傾。楚膩鮪亂﹐﹝郊。《詩》﹕「鮪發發」。﹐知連切。鮪﹐羽癸切。﹞獠羞螺蟹並。﹝獠﹐張絞切﹐又音老。﹞桑蠖見虛指﹐﹝愈。孫汝聽曰「蠖﹐桑上虫﹐名虛指﹐言空有迹耳。」蠖﹐烏郭切。﹞穴貍聞斗獰。﹝尼更切。﹞逗翳翅相築﹐﹝郊。﹞擺幽尾交。﹝薄庚切。﹞蔓涎角出縮﹐﹝愈。﹞樹啄頭敲鏗。﹝丘庚切。﹞修箭裊金餌﹐﹝郊。﹞羣鮮沸池羹。岸殼坼玄兆﹐﹝愈。﹞野牟漸丰萌。窯煙冪疏島﹐﹝郊。窯或作瑤。《周禮﹟冪人》。冪﹐莫狄切。﹞沙篆印回平。﹝洪慶善曰「華山有靑柯平﹑種藥平﹐因地之平處也。」﹞ラ肌遭蠔刺﹐﹝愈。ラ或作瘁﹐說見《鬥鷄篇》。蠔﹐《玉篇》﹕「毛虫也。」蠔﹐七吏切。刺﹐七亦切。﹞啾耳聞雞生。奇慮恣回轉﹐﹝郊。﹞遐希縱逢迎。﹝希﹐音希。﹞巓林戢遠睫﹐﹝愈。睫音接。﹞縹气夷空情。﹝縹音瞟。﹞歸迹歸不得﹐﹝郊。﹞捨心捨還爭。靈麻撮狗虱﹐﹝愈。《博雅》云「狗虱﹐胡麻也。」靈麻﹐今胡麻﹐狀如狗虱。《本艸》云﹕一名狗虱。﹞村稚啼禽猩。﹝孫汝聽曰「言小兒之啼如猩猩。」《爾雅》﹕「猩猩小而好啼。」﹞紅皺曬檐瓦﹐﹝郊。孫汝聽曰「果實皺而紅。」說者曰漧棗。檐﹐或作﹛詹﹜﹞。黃團系門衡。﹝洪慶善曰「黃團﹐瓜蔞也﹐一曰天瓜。」衡﹐門上木。﹞得雋蠅虎健﹐﹝愈。《左氏》﹕「得雋曰克」。崔豹《古今注》﹕「蠅豹﹐卽蠅虎。」﹞相殘雀豹趟。﹝《玉篇》﹕「﹤走周﹥趟﹐踉黨也」。趟﹐音棖。﹞束枯樵指禿﹐﹝郊。﹞刈熟擔肩。﹝音檉。﹞澀旋皮卷臠﹐﹝愈。旋﹐隨戀切。捲﹐音扌捲。臠﹐力兗切。﹞苦開腹彭亨。﹝孫伯野謂此二語﹐與上二語意屬。一曰澀旋乃旋果實之澀者﹐苦開乃破瓜瓠之苦者也。方言謂環而鐫之爲旋。捲臠見《莊子》。彭亨﹐《毛詩傳》「い猶彭亨」是也。﹞機舂潺力﹐﹝郊。杜預作連機水碓。潺﹐士山切﹐又士連切。音員﹐又士頑切。﹞吹簸飄精。﹝《莊子》﹕「鼓播精」。簸﹐音播。﹞賽饌木盤簇﹐﹝愈。﹞ヒ妖藤索糸並。﹝此句與下戚繩覲娥婺﹐或疑爲今之秋遷﹐已上泛言城南景物之盛。ヒ妖﹐或作妖ヒ。糸並﹐或作拼﹐或作﹐又作亻並云。今亻並字不入庚韻﹐故學者疑之。今按﹕ヒ﹐《廣韻》云「蘇合切﹐小兒履也。」今猶以爲淺面疏屨之名﹐但用之於此句﹐似無意義﹐疑當作扌及﹐楚洽切﹐收也﹐取也﹐獲也。妖謂狐貍之屬﹐能爲妖媚者也。糸並當從糸﹐獄中以繩索急縛罪人之名也。言捕取妖狐﹐而以藤索縛之也。ヒ﹐悉合切。糸並﹐比萌切。﹞荒學五六卷﹐﹝郊。﹞古藏四三塋。﹝四三﹐或作三四。﹞裏儒拳足拜﹐﹝愈。﹞土怪閃眸偵。﹝《家語》﹕「季桓子穿井得土缶。孔子曰﹕『土之怪者﹐賁羊缶也。』」偵﹐醜貞切。﹞蹄道補復破﹐﹝郊。﹞絲窠掃還成。暮堂蝙蝠沸﹐﹝愈。蝙蝠﹐見上《山石詩》注。蝙﹐音邊。蝠﹐音福。﹞破竈伊威盈。﹝伊威﹐或作伊威﹐詳見上《送區引》詩注。﹞追此迅前主﹐﹝郊。﹞答云皆冢卿。﹝上卿也。《左》襄十四年﹕「先君有冢卿。」﹞敗壁剝寒月﹐﹝愈。﹞折篁嘯遺笙。燻霏霏在﹐﹝郊。﹞綦迹微微呈。﹝﹐或作桂。綦﹐或作棋﹐皆非是。﹐音圭﹐婦人上服也。《班亻亻予賦》﹕「俯視兮丹墀﹐思君兮履綦。」綦履﹐下飾也。在﹐或作炷。呈﹐或作星。皆非是。﹞劍石猶竦檻﹐﹝愈。﹞獸材尙楹。﹝孫汝聽曰「獸材﹐謂柱上刻爲獸形。」﹐女加切。﹞寶唾拾未盡﹐﹝郊。﹞玉啼墮猶槍。﹝唾﹐或作舄。啼﹐或作題。《蜀都賦》﹕「玉題相輝。」題﹐椽上飾也。故曰「墮猶槍」。槍﹐墮聲。本或作。或云﹕舄﹐柱質也﹐與玉題意相類。洪慶善云﹕此以咳唾諭珠璣﹐以啼泣諭玉箸也。唾﹐又作垂。啼﹐又作扌帝。今按上下文意皆婦女事﹐洪說爲是。若作題﹐卽上句當作舄﹐然非文意。又質乃柱礎﹐亦非可拾之物也。﹞窗綃疑艷﹐﹝愈。孫汝聽曰「言窗紗中﹐尙疑藏佳人也。」﹞妝燭已銷檠。綠發抽瑉﹐﹝郊。韓醇曰「綠發﹐言細艸也。」﹞靑膚聳瑤楨。﹝韓醇曰「靑膚﹐苔蘚也。」楨﹐《說文》曰「木也。知京切。」﹞白蛾飛舞地﹐﹝愈。﹞幽蠹落書棚。﹝此已上言郊墟宅墅之古廢。﹞惟昔集嘉詠﹐﹝郊。﹞吐芳類鳴嚶。窺奇摘海異﹐﹝愈。﹞恣韻激天鯨。腸胃繞萬象﹐﹝郊。﹞精神驅五兵。蜀雄李杜拔﹐﹝愈。李杜下對雷車﹐未詳其說。﹞嶽力雷車轟。﹝呼宏切。﹞大句斡玄造﹐﹝郊。玄﹐或作元。﹞髙言軋霄崢。﹝初耕切﹐字或作﹐非。﹞芒端轉寒燠﹐﹝愈。﹞神助溢杯觥。巨細各乘運﹐﹝愈。﹞湍潿亦騰聲。﹝潿﹐或作。此已上言在昔詩人吟詠之工。﹞淩花咀粉蕊﹐﹝郊。﹞削縷穿珠櫻。綺語洗晴雪﹐﹝愈。﹞嬌辭ミ雛鶯。酣歡雜弁珥﹐﹝郊。歡﹐或作勸。雜﹐或作新。從閣本。淳於髡所謂﹕「前有墮珥﹐後有遺簪」是也。今按﹕勸爲勸酒之意﹐然此皆形容詩語之工﹐不當作勸。而作歡字﹐則對價字爲尢切。﹞繁價流金瓊。菡萏寫江調﹐﹝郊。江﹐或作紅。《選》劉休玄詩﹕「悲發江南調。」謝靈運詩﹕「采菱調易急﹐江南歌不緩。」李善皆引古《江南詞》「江南可采蓮」以釋之。東野本集亦喜用江調字。﹞萎蕤綴藍瑛。﹝萎蕤﹐靑花圓實﹐亦名玉竹。藍瑛﹐藍田之玉也。﹞庖霜膾玄鯽﹐﹝愈。﹞浙玉炊香粳。﹝浙字從折﹐之舌切。魏文帝嘲王朗曰「不能效君昔在會稽折亢米。」古淅作折﹐其從析者﹐星歷切。《孟子》所謂「接淅而行」是也。本多作浙。﹞朝饌已百態﹐﹝郊。﹞春醪又千名。哀匏蹙駛景﹐﹝愈。蹙駛﹐或作缺蹙﹐或作蹙缺。﹞冽唱凝余晶。解魄不自主﹐﹝郊。﹞Φ肌坐空瞠。﹝Φ﹐音庇。《說文》﹕「濕病也。」瞠﹐或作堂。今按﹕《莊子》﹕「瞠若乎其後。」瞠﹐醜庚切﹐直視也﹐言坐久而無所見也。﹞扳援賤蹊絕﹐﹝愈。扳音攀。﹞炫曜仙選更。巧競采笑﹐﹝郊。﹐或作叢﹐唐人多書叢作﹐《楚辭》及舊本韓柳集皆然﹐今本尙見一二﹐姑存之。﹞駢鮮互探嬰。﹝探﹐音貪。﹞桑變忽蕪蔓﹐﹝愈﹞。樟裁浪登丁。﹝中莖切﹐斫木聲也。﹞霞斗詎能極﹐﹝郊。﹞風期誰復賡。﹝《晉﹟習鑿齒傳》﹕「風期超邁。」風期﹐猶風標也。誰復﹐或作復誰。已上言京都人士繁華之習。﹞臯區扶帝壤﹐﹝愈。﹞瑰蘊郁天京。祥色被文彥﹐﹝郊。﹞良才插杉檉。﹝尹成切。﹞隱伏饒气象﹐﹝愈。﹞興潛示堆坑。擘華露神物﹐﹝郊。見《西京賦》注河神巨靈擘華山事。﹞擁終儲地禎。﹝終﹐終南山。禎﹐祥也。﹞︳謨壯締始﹐﹝愈。《詩》「︳謨定命」注﹐︳﹐大也。﹞輔弼登階淸。﹝弼﹐一作拂。﹞坌秀恣塡塞﹐﹝郊。坌﹐蒲悶切。﹞呀靈氵畜氵亭澄。﹝呀﹐虛加切。氵畜﹐敕六切。已上紀畿甸形勝。﹞益大聯漢魏﹐﹝愈。聯﹐或作連。﹞肇初邁周嬴。﹝《史記》﹕「昔周邑我先﹐秦贏於後。」嬴﹐余經切。﹞積照涵徳鏡﹐﹝郊。﹞傳經儷金ぷ。﹝《漢書》﹕「韋賢父子皆以明經﹐故鄒魯諺曰﹐遺子黃金滿ぷ﹐不如一經。」ぷ﹐竹器﹐ぷ﹐音盈。﹞食家行鼎鼐﹐﹝愈。﹞寵族飫弓旌。弈制盡從賜﹐﹝郊。盡﹐或作書﹐此句未詳。﹞殊私得逾程。飛橋上架漢﹐﹝愈。﹞繚岸俯規瀛。﹝規﹐或作窺﹐非是。規﹐度也。《東方朔傳》﹕「規以爲苑。」﹞瀟碧遠輸委﹐﹝郊。﹞湖嵌費攜擎。﹝瀟碧﹐竹也﹔湖嵌﹐石也。﹞萄苜從大漠﹐﹝愈。《漢》﹕「李廣利伐大宛﹐采蒲萄﹑苜蓿種歸種於離宮館旁。」萄﹐音陶。苜﹐音目。苜﹐或作首。漠﹐或作漢。非是。﹞楓櫧至南荊。﹝《選》﹕「沙棠櫟櫧﹐華楓枰櫨」。櫧音諸﹐一作儲。﹞嘉植鮮危朽﹐﹝郊。﹞膏理易滋榮。﹝理﹐或作埋﹐此以嘉植言也。《周禮》﹕「其植物宜膏物。」鄭注云「謂楊柳之屬﹐理致白如膏。」﹞懸長巧紐翠﹐﹝愈。紐﹐或作細。﹞象曲善攢珩。﹝善﹐或作蓋。﹞魚口星浮沒﹐﹝郊。﹞馬毛錦斑も。﹝赤也。﹞五方亂風土﹐﹝愈。﹞百種分Θ耕。葩蘗相妒出﹐﹝郊。蘗或作孽﹐非是。﹞菲茸共舒晴。類招臻倜詭﹐﹝愈。相如《封禪書》云「奇物譎詭﹐倜儻窮變。」倜﹐他歷切﹐詭﹐過委切。﹞翼萃伏衿纓。危望跨飛動﹐﹝郊。﹞冥升躡登閎。﹝字見揚雄《校獵賦》﹐蜀本登作﹛宀登﹜﹐竹盲切。﹛宀登﹜宏﹐屋響也。﹞春遊轢び靡﹐﹝愈。《楚辭》﹕「艸び靡。」び﹐艸隨風貌。轢音歷。び音髓﹐一音霍。﹞彩伴颯冥。﹝《廣韻》﹕「冥﹐新婦貌。」音縈﹐冥音萌。﹞遺燦飄的﹐﹝郊。﹞淑顏洞精誠。嬌應如在寤﹐﹝愈。﹞頹意若含酲。毳翔衣帶﹐﹝郊。﹞鵝肪截佩璜。﹝王逸少《玉部論》﹕「白如截肪。」音方﹐又音房。﹞文升相照灼﹐﹝愈。﹞武勝屠攙搶。﹝《爾雅》﹕「彗星爲攙搶。」攙音讒。搶﹐楚庚切。﹞割錦不酬價﹐﹝郊。﹞構云有髙營。通波刃鱗介﹐﹝愈。刃﹐或作仞。相如賦﹕「充仞其中。」古字作仞。今按﹕《詩》及《孟子》皆作刃。刃音刃。﹞疏畹富蕭蘅。﹝音行。杜蘅﹐香艸﹐大者曰杜若。﹞買養馴孔翠﹐﹝郊。﹞遠苞樹蕉並。﹝《書》曰「厥包橘柚錫貢。」蕉並皆果名。《廣志》曰「芭蕉﹐一名芭苴﹐出交趾。﹐一名並櫚﹐其子可食。」《選》﹕「並櫚枸榔。」並音並。﹞鴻頭排刺芡﹐﹝愈。芡﹐《說文》云「雞頭也。」《方言》曰「南楚謂之雞頭﹐北燕謂之﹛艸役﹜﹐靑徐淮泗之間謂之芡。」又云「雞頭﹐或謂之雁頭。」今公云鴻頭﹐鴻卽雁也。芡﹐巨險切。﹞鵠﹝QPXI﹞攢瑰橙。﹝此已上言土地人物富華之盛﹐諸本﹝QPXI﹞作殼。﹝QPXI﹞﹐卵也。納涼聯句﹐盤肴饋禽﹝QPXI﹞﹐今本亦誤。﹝QPXI﹞﹐苦角切﹐又口本切。橙﹐除庚切。﹞騖廣雜良牧﹐﹝郊。﹞蒙休賴先盟。罷旄奉環衛﹐﹝愈。﹞守封踐忠貞。戰服脫明介﹐﹝郊。﹞朝冠飄彩。爵勛逮僮隸﹐﹝愈。﹞簪笏自懷繃。乳下秀嶷嶷﹐﹝郊。﹞椒蕃泣皇々。﹝《詩》﹕「其泣皇々。」皇音宏。﹞貌鑑淸溢匣﹐﹝愈。﹞眸光寒發硎。館儒養經史﹐﹝郊。﹞綴戚觴孫甥。考鍾饋肴核﹐﹝愈。﹞戛鼓侑牢牲。飛膳自北下﹐﹝郊。﹞函珍極東烹。如瓜煮大卵﹐﹝愈。﹞比綫茹芳菁。海嶽錯口腹﹐﹝郊。﹞趙燕錫苗。﹝《選》詩﹕「燕趙多佳人。」《方言》﹕「自關而東河濟之間﹐謂好爲苗。」《列子》﹕「娥苗靡曼者。」秦晉謂好曰娥。娥﹐帝堯之女﹐舜妻娥皇﹐字娥。苗﹐或作英。苗﹐莫交切。﹐胡丁切﹐又五耕切。﹞一笑釋仇恨﹐﹝愈。﹞百金交弟兄。貨至貊戎幣﹐﹝郊。﹞呼傳鸚鵒令。﹝鸚或作鴝﹐戎﹑貊﹑鸚鵡﹑鴝鵒四物也﹐或本非是。﹞順居無鬼瞰﹐﹝愈。《揚雄傳》﹕「髙明之家﹐鬼瞰其室。」瞰﹐音闞。﹞抑橫免官評。﹝已上言門地簪紱之家。﹞殺候肆淩翦﹐﹝郊。﹞籠原糸弘。﹝糸弘﹐网綱。匝﹐作答切。﹐音嗟。糸弘﹐音宏。﹞羽空顚雉﹐﹝愈。﹞血路進狐。﹝﹐音京﹐一角牛尾﹐其狀似麋。﹞折足去甚踔﹐﹝郊。《莊子》﹕「吾以一足甚踔而行。」甚﹐敕甚切。踔﹐直角切。﹞蹙怒﹛髟並﹜﹛髟襄﹜。﹝﹛髟並﹜﹐音彭。﹛髟襄﹜﹐乃庚切。﹞躍犬疾翥鳥﹐﹝愈。﹞呀鷹甚饑虻。算蹄記功賞﹐﹝郊。《上林賦》﹕「射麋腳麟。」顏師古曰「持引其腳﹐計其所獲也。」所謂算蹄者如此。﹞裂腦擒扌堂ㄖ。﹝諸本腦作﹝A16B﹞。擒作相。扌堂作蕩﹐又作湯。今從蜀本云。﹝A16B﹞﹐腦字之或體。ㄖ﹐扌突也﹐蕩ㄖ踢扌突之義。監本作扌堂ㄖ﹐扌堂﹐距也﹐義亦通。而擒作相﹐則非。今按﹕﹝A16B﹞﹐別本作脇﹐疑傳寫之誤。蕩當作扌堂。扌堂﹐音瞠。ㄖ﹐音棖。﹞猛斃牛馬樂﹐﹝愈。﹞妖殘梟各煢。﹝各﹐或作鴿。方云﹕各音格﹐今鵂畱也﹐今按各音柯額切。《爾雅》﹕各﹐忌欺﹐今鵂畱也。其音各者烏暴﹐水鳥也。﹞窟窮尙嗔視﹐﹝郊。﹞箭出方驚抨。﹝普耕切。﹞連箱載已實﹐﹝愈。﹞礙轍棄仍贏。喘覷鋒刃點﹐﹝郊。﹞困衝株盲。﹝﹐音蘗。﹞掃淨豁曠曠﹐﹝愈。﹞騁遙略蘋蘋。﹝《選》宋玉《髙唐賦》「馳蘋蘋」﹐五臣注﹕艸聚貌。﹞饞扌義飽活臠﹐﹝郊。﹞惡嚼腥鯖。﹝已上言射獵之壯觀。﹐《說文》云「噍貌。」鯖﹐《廣韻》云「煮魚煎食曰五侯鯖。」﹐音博。鯖﹐音徵。﹞歲律及郊至﹐﹝愈。律﹐謂黃鐘大呂之屬。及郊至﹐謂十一月也。﹞古音命韶﹤音英﹥。﹝音英﹐帝嚳樂曰六﹤音英﹥﹐舜曰簫韶。﹞旗旆流日月﹐﹝郊。﹞帳廬扶棟甍。﹝莫耕切。﹞磊落奠鴻璧﹐﹝愈。﹞參差席香﹛艸﹜。﹝《爾雅》﹕「﹛艸﹜﹐﹛艸﹜茅。」注﹕﹛艸﹜﹐﹛艸﹜一種﹐花有赤者爲﹛艸﹜。《楚辭》﹕「索﹛艸﹜茅以莛﹛艸﹜」。注﹕靈艸也。香茅。席﹐鋪也。﹛艸﹜音瓊。﹞玄祗祉兆姓﹐﹝郊。﹞黑飠蒙丰盛。﹝《左傳》﹕「粢丰盛。」音巨。飠蒙音蒙。盛﹐平聲。﹞慶流蠲瘥癘﹐﹝愈。﹞威暢捐童朋。﹝《後漢﹟光武紀》「童朋ㄅ城」注﹐童﹐陷陣車也。朋﹐樓車也。童﹐尺容切。朋﹐音彭。﹞靈燔望髙ぁ﹐﹝郊。﹞龍駕聞敲﹤風黃﹥。﹝音橫。駕相擊聲﹐或作﹤風皇﹥﹐說見上。﹞是惟禮之盛﹐﹝愈。﹞永用表其宏。徳孕厚生植﹐﹝郊。﹞恩熙完刖京刂。京刂與黥同﹐公文率用此京刂字。此已上紀郊祀之禮。﹞宅土盡華族﹐﹝愈。﹞運田間彊。蔭庾森嶺檜﹐﹝郊。﹞啄場祥明。﹝《博雅》云「鷦明﹐鳳也。」諸本多訛作鵬。﹞畦肥翦韭薤﹐﹝愈。﹞陶固收盆罌。利養積余健﹐﹝郊。﹞孝思事嚴礻方。﹝《詩》「永言孝思」﹐又「祝祭於礻方」。礻方﹐廟門傍也。礻方﹐補彭切。﹞掘云破ゃや。﹝愈。云或作靈。ゃや﹐音疊嚙。﹞采月漉坳泓。﹝坳﹐不平也。﹞寺砌上明鏡﹐﹝郊。﹞僧盂敲曉鉦。泥像對騁怪﹐﹝愈。﹞鐵鐘孤舂。﹝音橫。﹞癭頸鬧鳩鴿﹐﹝郊。癭﹐上聲。﹞蜿垣亂求蠑。﹝垣﹐或作亙﹐謂蜿蜓於墻屋之間。作亙非。求﹐多足虫。蠑﹐蜥蜴。求﹝音求﹐蠑音榮。﹞葚黑老蠶。﹝愈。《詩》「者」。毛傳曰﹕桑虫也。音燭﹐又殊玉切。﹞麥黃韻鸝。﹝此已上言民居寺宇之美。﹞韶曙遲勝賞﹐﹝郊。曙或作署。遲音犀。﹞賢朋戒先庚。﹝朋或作明。﹞馳門塡Τ仄﹐﹝愈。﹞競墅輾︸砰。﹝︸﹐披冰切。砰音糸並。﹞碎纈紅滿杏﹐﹝郊。碎纈﹐或作醉結﹐今從閣本云。唐小說﹕裴晉公午橋有文杏百株﹐立碎錦坊。《少陵詩》﹕「內蕊繁於纈。」杜牧之詩﹕「花塢團宮纈。」或云當作醉纈﹐李長吉詩﹐「醉纈拋紅网。」﹞稠凝碧浮餳。﹝余盈切。﹞蹙繩覲娥婺﹐﹝愈。蹙﹐或作蹴。覲﹐或作觀。蹙﹐子六切。﹞鬥艸擷璣呈。﹝擷﹐或作衤吉。﹞粉汗澤廣額﹐﹝郊。﹞金星墮連瓔。﹝於盈切。﹞鼻偸困淑郁﹐﹝愈。﹞眼剽彊盯黽。﹝上音棖﹐下音盲。《玉篇》﹕「視貌。」﹞是節飽顏色﹐﹝郊。﹞玆疆稱都城。書饒罄魚繭﹐﹝愈。《國史補》云「紙之好者有魚子紙。」晉王羲之用蠶繭紙。﹞紀盛播琴箏。﹝已上言里人遊觀之樂。﹞奚必事遠覿﹐﹝郊。﹞無端逐羈傖。﹝《晉史》﹕「吳人謂中州人曰傖。」羈傖謂謫陽山﹑江陵時也。助耕切。﹞將身親魍魅﹐﹝愈。﹞浮迹侶鷗。鮏味空奠屈﹐﹝郊。屈﹐屈原也。﹞天年徒羨彭。﹝天﹐或作夭﹐彭﹐彭祖也。﹞驚魂見蛇蚓﹐﹝愈。﹞觸嗅值蝦蟛。﹝上音遐﹐下音彭。蝦﹐蝦蟆。蟛﹐蟛蜞也。﹞幸得履中气﹐﹝郊。﹞忝從拂天棖。﹝棖﹐門兩旁木。《禮記》﹕「士介拂棖」。﹞歸私暫休暇﹐﹝愈。﹞驅明出庠黌。﹝明﹐或作暱﹐或作尼。尼﹐止輪木也。時景元校作驅朋。今按﹕驅馳遲明而出太學也﹐蓋作此時公方爲博士。﹞鮮意竦輕暢﹐﹝郊。﹞連輝照瓊瑩。陶暄逐風乙﹐﹝愈。乙﹐烏轄切﹐玄鳥也﹐齊魯之間﹐謂之乙。風乙﹐或作乙乙﹐非是。﹞躍視舞晴蜻。﹝蜻﹐蜻蜓也。晴蜻﹐或作蜻蜻者﹐非是。﹞足勝自多詣﹐﹝郊。﹞心貪敵無。始知樂名教﹐﹝愈。《晉書》樂廣曰「名教自有樂地。」﹞何用苦拘佇。﹝《晉史》「不簡蚩佇」。拘佇﹐拘束也。佇﹐尼耕切。﹞畢景任詩趣﹐﹝郊。﹞焉能守堅々。﹝愈。已上公自言竄謫而歸﹐復爲博士。字書無堅字。按﹕《鹽鐵論》﹕「器多堅堅」。又皇甫謐《釋勸篇》﹕「龍潛九淵﹐堅然執髙。」何令升《晉書音義》﹕「堅﹐口萌切。」不知字書何以逸之也。﹞

【會合聯句】

﹝公召爲國子博士﹐與張籍﹑張徹﹑孟郊會京師﹐而有此詩。黃魯直嘗云「退之會合聯句﹐四君子皆佳士﹐意气相入﹐雜之成文。世之文章之士少聯句﹐蓋筆力不能相追﹐或成四公子棋耳。」﹞

離別言無期﹐會合意彌重。﹝籍。﹞病添兒女戀﹐老喪丈夫勇。﹝愈。﹞劍心知未死﹐﹝或作謝。﹞詩思猶孤聳。﹝郊。﹞愁去劇箭飛﹐歡來若泉湧。﹝徹。﹞析言多新貫﹐﹝析或作折。﹞攄抱無昔壅。﹝籍。﹞念難須勤追﹐悔易勿輕踵。﹝愈。﹞吟巴山犖﹛山﹜。﹝或作﹝B13B﹞。犖﹐呂角切。﹛山﹜音學﹐山多大石也。﹞說楚波堆壠。﹝郊。﹞馬辭虎豹怒﹐舟出蛟鼉恐。﹝徹。﹞狂鯨時孤軒﹐幽雜百種。﹝愈。音柚。﹞瘴衣常腥膩﹐蠻器多疏冗。﹝籍。﹞剝苔弔斑林﹐﹝《博物志》曰「洞庭之山﹐帝之二女居之﹐涕下揮竹﹐竹盡斑。」魏道輔云「湘中斑竹方生時﹐每點上有苔錢﹐封之甚固﹐以艸壤洗去之﹐則紫暈衤闌斑可愛。」﹞角飯餌沈冢。﹝愈。《續齊諧記》曰「屈原五月五日投汨羅而死﹐楚人哀之﹐至日﹐以竹筒貯米投水祭之。」﹞忽爾銜遠命﹐歸歟舞新寵。﹝郊。爾或作示﹐非是。歟﹐或作還。﹞鬼窟脫幽妖﹐天居覿淸ㄆ。﹝愈。ㄆ﹐或作拱。﹞京遊步方振﹐謫夢意猶忄匈。﹝籍。﹞詩書誇舊知﹐酒食接新奉。﹝愈。﹞嘉言寫淸越﹐愈病失尢腫。﹝郊。愈音瘐。﹞夏陰偶髙庇﹐宵魄接虛擁。﹝愈。魄或作魂。今按﹕宵魄謂月﹐作魂非是。﹞雪弦寂寂聽﹐茗碗纖纖捧。﹝郊。﹞馳輝燭浮螢﹐幽響泄潛蛩。﹝愈。《爾雅》﹕「蟋蟀曰蛩。」注云﹕今之促織。蛩音拱。﹞詩老獨何心﹐江疾有餘。﹝郊。﹐足病。《詩》﹕「旣微且」。音踵。﹞我家本谷﹐﹝﹐水名﹐在河南谷城也。﹞有地介臯鞏。﹝臯﹑鞏皆河南地名。《史記》﹕「韓獻成臯﹑鞏。」﹞休迹憶沈冥﹐峨冠慚﹤囟辱﹥。﹝愈。《楚辭》「雜斑與茸」﹐《前漢》司馬遷云「在茸之中」﹐皆以﹤囟辱﹥爲茸。按《集韻》﹐茸通作﹤囟辱﹥。音榻﹐﹤囟辱﹥音冗。字或作亻﹐﹤囟辱﹥字或作Ь。諸本此四句下無愈字﹐今從唐﹑蜀本增。洪慶善云﹕退之家在洛陽﹐嘗謫陽山﹐今爲博士﹐則唐本爲是。﹞升朝髙轡逸﹐振物羣聽悚。﹝別本悚作竦。嵇康《琴賦》﹕「竦眾聽而駭神。」﹞徒言濯幽泌﹐﹝泌音祕﹐又薄必切。徒﹐一作待。﹞誰與荒茸。﹝籍。荒或作芒﹐此《漢﹟敍傳》所謂「夷險芟荒」是也。芒字非。﹞朝紳郁靑綠﹐馬飾曜珙。國仇未銷鑠﹐我志蕩邛隴。﹝郊。劉辟亂蜀﹐王師出徵﹐故云蕩邛隴。﹞君才誠倜儻﹐時論方洶溶。﹝魏王粲《浮淮賦》﹕「滂沛洶溶。」洶﹐許拱切﹐或作洶﹐音凶。溶音湧。﹞格言多彪蔚﹐懸解無梏。﹝《周禮》﹕「上罪梏而桎。」梏﹐古沃切。音拱。﹞張生得淵源﹐寒色拔山冢。堅如撞羣金﹐眇若抽獨蛹。﹝愈。蛹﹐蠶化爲之﹐言微而不絕也。蛹音勇。﹞伊余何所擬﹐跛鱉詎能踴。﹝《荀子》「跛鱉千里」。﹞塊然墮嶽石﹐飄爾巢。﹝郊。音畎﹐音冗。﹞龍旆垂天衛﹐云韶凝禁甬。﹝甬﹐鐘系也。《周禮》﹕「鐘舞上謂之甬。」祝充﹑韓醇注皆以爲甬道﹐恐非。﹞君胡眠安然。﹝胡﹐或作乎﹐非是。﹞朝鼓聲洶洶。﹝愈。﹞

【鬥鷄聯句】

﹝公與東野聯句﹐詞意雄渾﹐極其情態﹐間以人才爲諭。兩皆傑作﹐眞歐陽文忠所謂「韓孟於文詞兩雄﹐力相當」者也。﹞

大雞昂然來﹐笑竦而待。﹝愈。﹞崢嶸顚盛气﹐﹝《禮記﹟玉藻》曰「盛气顚實揚休。」注云「顚﹐讀爲闐。」崢﹐助庚切。嶸音宏。﹞洗刷凝鮮彩。﹝郊。﹞髙行若矜豪﹐側睨如伺殆。﹝愈。﹞精光目相射﹐﹝食亦切。﹞劍戟心獨在。﹝郊。﹞旣取冠爲冑﹐復以距爲鐓。﹝音隊﹐或作鎩。《漢書》﹕「鉤戟長鎩。」今按﹕鎩﹐《廣韻》﹕「所拜切。」於四聲不協﹐然鐓乃刃下之平底者﹐與距不相似﹐亦未詳其說也。﹞天時得淸寒﹐地利挾爽塏。﹝愈。塏音凱。﹞磔毛各噤ラ﹐﹝或作瘁﹐或作瘴﹐或作癢﹐今從杭本云。ラ﹐所錦切﹐寒病也﹐義訓寒﹐謂之ラ﹤疒束﹥。皮日休詩﹐「枕下聞澎湃﹐肌上生ラ﹤疒束﹥。」韓渥詩﹕「噤ラ餘寒酒半醒。」ラ﹐陟格切。噤﹐巨禁切。﹞怒癭爭畏磊。﹝畏音猥。磊﹐魯猥切。﹞俄膺忽爾低﹐植立瞥而攺。﹝郊。瞥﹐匹蔑切。﹞膊戰聲喧﹐﹝《古詩》﹕「膊々雞初鳴。」﹐音愎。膊﹐音粕。﹞繽翻落羽崔。﹝七罪切﹐《廣韻》云「崔﹐霜雪白狀。」﹞中休事未決﹐小挫勢益倍。﹝愈。﹞妒腸務生敵﹐﹝腸﹐或作腹。敵﹐或作欺。﹞賊性專相醢。裂血失鳴聲﹐啄殷甚饑餒。﹝郊。殷﹐烏閒切﹐義見五卷《題炭谷湫》。﹞對起何急驚﹐隨旋誠巧紿。﹝音待﹐《谷梁》﹕「惡公子之紿。」《列子》「予昔紿若」。﹞毒手飽李陽﹐﹝晉石勒嘗謂李陽曰「孤昔日厭卿老拳﹐卿亦飽孤毒手。」杜子美《義鶻行》所謂「巨顙折老拳」﹐亦此事也。﹞神槌困朱亥。﹝愈。《史記》﹕「魏朱亥爲侯嬴薦於魏公子﹐及公子行至鄴﹐矯魏王令代晉鄙。晉鄙合符疑之﹐亥袖四十斤鐵椎﹐椎殺晉鄙。」槌﹐或作椎﹐或作釒追。方云「謝本云貞元本毒手作尊拳。尊拳﹐劉伶語也。」邵公濟云「善本神槌作袖槌﹐於《史記》本文爲合﹐然晉祖納曰假有神錐﹐必有神槌。神槌尊拳﹐豈皆借用字耶。」今按﹕毒手﹐是李陽本事中語﹐而神槌字﹐則朱亥事中無之﹐故邵欲攺神作袖﹐以從本事﹐然又屬對不親切﹐故方又欲從謝本借劉伶之尊拳﹐以附李陽﹐借祖納之神槌﹐以附朱亥﹐則兩句皆爲兼用兩事﹐而不偏枯耳﹐然亦未敢遽攺也。今以其說未明﹐復爲詳說如此﹐以俟考焉。﹞惻心我以仁﹐碎首爾何罪。獨勝事有然﹐旁驚汗流浼。﹝郊。﹞知雄欣動顏﹐怯負愁看賄。爭觀云塡道﹐助叫波翻海。﹝愈。﹞事爪深難解﹐﹝事﹐或作爭﹐今從唐本云﹐館本作傳﹐李校同。樊本作事刂﹐皆側吏切。《漢﹟蒯通傳》﹕「事刃公之腹中。」《考工記》「蚤不﹤齒禺﹥﹐則輪𨿽敝不匡。」鄭讀蚤爲爪﹐謂輻入牙中者。聲如﹐泰山平原人謂樹立物爲﹐公蓋全用此二字也。《管子》「亻事戟十萬」﹐又「春有以事刂耜」﹐事事刂亻事﹐古音義同﹐閣﹑杭﹑蜀本皆作爭﹐其訛久矣。﹞嗔睛時未怠。一噴一醒然﹐﹝樊汝霖云「雞用水噴﹐神气始醒。」﹞再接再礪乃。﹝郊。《莊子》曰「是其所以乃。」公用乃字出此。《書》「礪乃鋒刃」﹐或作再礪乃鍛乃﹐礪又或作勵﹐皆非是。樊汝霖曰﹕接﹐猶接戰也。爭觀云塡道﹐助叫波翻海﹐則公詩之豪。一噴一醒然﹐再接再礪乃﹐則東野工處。﹞頭垂碎丹砂﹐翼扌拖錦彩。﹝扌﹐或作榻﹐字當從手。《選﹟陳琳檄》「垂頭扌翼﹐莫所憑恃」。五臣注﹕「扌﹐斂也﹐土獵切」。此當以摧扌爲義﹐音他蠟切。﹞連軒尙賈余﹐﹝《左》成二年﹕「欲勇者賈予餘勇」。賈音古。﹞淸厲比歸凱。﹝愈。﹞選俊感收毛﹐﹝趙使平原君合從於楚﹐有毛遂者前自贊於平原君﹐卒與毛遂偕定從。﹞受恩慚始隗。﹝《史記》﹕「郭隗謂燕昭王曰﹐王欲致士﹐先從隗始。」﹞英心甘鬥死﹐義肉恥庖宰。君看鬥鷄篇﹐短韻有可采。﹝郊。有或作亦﹐或作言﹐皆非是。﹞

【納涼聯句】

﹝公元和攺元六月﹐自江陵掾召入爲國子博士﹐至是七月﹐與東野會京師聯句。此詩敍久謫新召還爲學官﹐本末甚詳。﹞

遞嘯取遙風﹐﹝魏劉楨《大暑賦》﹕「披襟領而長嘯﹐冀微風之來思。」﹞微微近秋朔。﹝郊。﹞金柔气尙低﹐火老候愈濁。﹝愈。﹞熙熙炎光流﹐竦竦髙云擢。﹝愈。﹞閃紅驚蚴虯﹐﹝或作﹝A084﹞。《楚辭》﹕「蒼龍蚴虯於左右。」蚴音憂﹐又於糾反。虯音求。﹞凝赤聳山嶽。目林恐焚燒﹐耳井憶氵氵爵。﹝《前漢》相如《上林賦》「氵氵爵墜」。氵﹐士咸切﹐又士減切。氵爵﹐才溺切﹐又食角切。﹞仰懼失交泰﹐非時結冰雹。﹝《大戴禮》曰﹕陽之專气爲霰﹐陰之專气爲雹﹐盛陽之气﹐在雨水則溫暖而爲霰﹐陰气薄而脇之不相入﹐則搏爲雹也。此孟所以有失交泰之懼。﹞化鄧渴且多﹐﹝《列子》﹕「誇父逐日影於隅谷之際﹐道渴而死。棄其杖﹐屍膏肉所浸﹐化爲鄧林。」﹞奔河誠已愨。道者誰子﹐﹝《莊子》云「者反冰乎冷風。」《帝王世紀》曰「禹扇。」﹐傷暑也。音謁。﹞叩商者何樂﹖﹝《列子》﹕「師商彈琴﹐當春而叩商弦﹐以召南呂﹐涼風忽至﹐艸木成實。」﹞洗矣得滂沱﹐﹝洗或作浩﹐古洗與灑通。《史記》﹕「觀範睢之見者﹐羣臣莫不灑然變色易容。」徐廣﹕「冼﹐先典切。」洗矣﹐猶洗然也。﹞感然鳴。﹝《國語》﹕「周之興也﹐鳴於岐山。」音嶽﹐﹐士角切。﹞嘉願苟未從﹐﹝嘉﹐或作佳﹐或作喜﹐公後詩有「嘉願還中州」。佳﹐喜﹐皆字訛也。﹞前心空緬邈。﹝潘嶽《寡婦賦》曰「緬邈兮長乖」。﹞淸砌千回坐﹐冷環再三握。煩懷卻星星﹐﹝或作醒醒。劉夢得詩﹕「自羞不是髙陽侶﹐一夜星星騎馬回。」唐人星﹑醒通用。﹞髙意還卓卓。﹝郊。﹞龍沈劇煮鱗﹐﹝劇或作極﹐用《左氏》醢龍事。﹞牛喘甚焚角。﹝用田單火牛意。﹞蟬煩鳴轉喝﹐﹝《上林賦》﹕「聲流喝」。注云「悲嘶也」。喝﹐於邁切。﹞鳥躁饑不啄。晝蠅食案繁﹐宵蚋肌血渥。單厭已褫﹐﹝《語》﹕「當暑衤。」《易》﹕「終朝三褫之。」褫﹐敕裏切。﹞長﹛妾﹜倦還捉。﹝﹛妾﹜或作Ψ。《方言》「扇﹐自關而東謂之﹛妾﹜﹐自關而西謂之扇。」《選》﹕「云屏輕Ψ。」﹛妾﹜音霎。﹞幸玆得佳朋﹐於此蔭華桷。靑熒文簟施﹐﹝靑或作淸。﹞淡澉甘瓜濯。﹝《選》枚乘《七發》﹕「淡澉手足。」注云「猶洗滌也」。澉音敢。﹞大壁曠凝淨﹐古畫奇駁犖。﹝壁﹐或作璧。畫﹐或作書。﹐北角切。犖﹐呂角切。﹞淒如Р寒門﹐﹝Р﹐方云杭本作氵朋﹐蜀本作﹐氵朋﹐今馮字﹐徒涉也。《史記﹟武紀》﹕「所謂寒門者﹐谷口也。」顏曰「今冶谷去甘泉八十里﹐盛夏凜然。」此納涼詩也﹐氵朋字自當。又《甘泉賦》﹕「登椽欒而Р天門」﹐Р字音貢﹐至也。諸校本多用此定。柳文Р亦作﹤工羽﹥。又《淮南子》﹐「北方北極之山曰寒門。」故《離騷》「連絕垠乎寒門。」若以﹤工羽﹥言﹐則寒門當用此義﹐然前義爲優。今按﹕後說是﹐蓋谷口旣非絕境﹐未爲極寒之地﹐又不言有水﹐則徒涉字亦無理﹐當攺作Р。﹞皓若攢玉璞。掃寬延鮮飈﹐汲冷漬香爵。﹝《楚辭》﹕「稻粢爵麥。」嚼音卓。﹞篚實摘林珍﹐盤肴饋禽﹝QPXI﹞。﹝QPXI﹞或作殼﹐說已見上《城南聯句》。﹞空堂喜淹畱﹐貧饌羞齷齪。﹝愈。齷音渥。齪﹐側角切。﹞殷勤相勸勉﹐左右加礱斫。﹝加或作皆。﹞賈勇發霜硎﹐﹝賈勇見上注。《莊子》﹕「刃若新發於硎。」硎﹐砥石﹐音刑。﹞爭前曜冰槊。﹝《風俗通》﹕「矛長丈八者謂之槊。」音朔。﹞微然艸根響﹐先被詩情覺。感衰悲舊攺﹐工異逞新貌。﹝一作貌﹐音邈。﹞誰言擯朋老﹐猶自將心學。危檐不敢憑﹐朽機懼傾撲。﹝機﹐一作瓦﹐撲音雹。﹞靑雲路難近﹐黃鶴足乃釒足。﹝釒足﹐《玉篇》云「鎖足也。」釒足﹐士角切。﹞未能飲淵泉﹐立滯叫芳藥。﹝郊。《本艸》﹕「楚人謂白芷爲藥。」藥音渥。﹞與子昔睽離﹐嗟余苦屯剝。直道敗邪徑﹐拙謀傷巧諑。﹝《楚辭》﹕「謠諑謂余以善淫。」注﹐諑猶譖也。諑音琢。﹞炎湖度氛氳。﹝氛音分。氳﹐於云切。﹞熱石行犖告。﹝犖﹐力角切。告音確。﹞饑夏尢甚﹐瘧渴秋更數。﹝《周禮﹟疾醫》﹕「春時有首疾﹐秋有瘧寒疾。」瘧﹐逆約切。數﹐一音朔。﹞君顏不可覿﹐君手無由搦。﹝女角切。﹞今來沐新恩﹐﹝元和元年六月召爲國子博士。﹞庶見返鴻朴。儒庠恣遊息﹐﹝《禮﹟學記》﹕「遊焉息焉」。﹞聖籍飽商榷。﹝《選》﹕「商扌萬俗。」扌音角。﹞危行無低徊﹐﹝《楚辭﹟九歌》﹕「心低徊兮顧懷」。﹞正言免咿喔。﹝《楚辭﹟卜居》曰「將喔咿嚅以事婦人乎。」咿音伊﹐喔音渥。﹞車馬獲同驅﹐酒醪欣共敕。﹝《廣韻》﹕「敕﹐口翕。」《說文》﹕「敕﹐吮也。」敕音朔。﹞惟憂棄菅蒯﹐﹝《左氏傳》成公九年曰「𨿽有絲麻﹐無棄菅蒯。」菅音姦。蒯﹐苦怪切。﹞敢望侍帷幄。此志且何如﹐希君爲追琢。﹝愈。《詩》﹕「追琢其章。」追音堆。﹞

【秋雨聯句】

﹝按﹕詩云「儒宮煙火濕」﹐此公爲學官在京師時也。又云「因思徵蜀士」﹐蓋憲宗元和初命髙崇文討劉辟時故也。﹞

萬木聲號呼﹐百川气交會。﹝郊。左太衝《蜀都賦》﹕「兼六合而交會」。﹞庭翻樹離合﹐﹝離或作雜。﹞牖變景明藹。﹝愈。﹞﹝A159﹞瀉殊未終﹐﹝《說文》﹕「小水入大水曰﹝A159﹞。」《詩》﹕「鳧在﹝A159﹞。」﹝A159﹞﹐職戎切﹐又在冬切。﹞飛浮亦云泰。﹝郊。顏延年《駕幸京口》詩﹕「千翼泛飛浮。」﹞牽懷到空山﹐屬聽邇驚瀨。﹝愈。﹞檐垂白練直﹐﹝練或作龍。﹞渠漲淸湘大。﹝郊。﹞甘津澤祥禾﹐伏潤肥荒艾。﹝愈。禾﹐或作木﹐非是。伏或作服。﹞主人吟有歡﹐客子歌無柰。﹝郊。﹞侵陽日沈玄﹐剝節風搜兌。﹝愈。﹞央遊峽喧﹐﹝夾有三義﹐賈誼《鵬賦》﹕「央無垠。」應劭曰「其气央﹐非有限齊也。」郭璞注《方言》曰「央﹐云不測也。」左太衝《吳都賦》﹕「地勢央。」劉逵曰「髙下不平貌也。」﹞颼臥江汰。﹝郊。隋盧思道《納涼賦》﹕「動颼於翠帳。」颼﹐音搜流。汰﹐音太。﹞微飄來枕前﹐髙灑自天外。﹝愈。﹞蛩穴何追迮﹐﹝或作窄﹐義訓迫。迮﹐急也﹐字見《鴇羽》詩箋。蛩﹐音拱﹐蟋蟀也。﹞蟬枝掃鳴噦。﹝郊。《詩》﹕「鸞聲噦噦。」掃鳴噦﹐謂無聲也。噦音。﹞爰菊茂新芳﹐﹝爰或作園。﹞逕蘭銷晚﹤香曷﹥。﹝愈。《玉篇》﹕「﹤香曷﹥﹐香也。」﹤香曷﹥音藹。﹞地鏡時昏曉﹐池星競漂沛。﹝郊。﹞ん呶尋一聲﹐﹝《詩》﹕「載號載呶。」《毛傳》曰「ん﹐呶也。」ん字讀從喧。呶﹐尼交切。﹞灌注咽羣籟。﹝愈。﹞儒宮煙火濕﹐市捨煎熬忄太。﹝郊。忄太﹐奢也。《選》﹕「心侈體忄太。」音太。﹞臥冷空避門﹐衣寒屢循帶。﹝愈。循﹐或作修﹐非是。《李陵傳》「數數自循其刀環」﹐又「自循其發。」顏注﹕謂摩順也。梁範靜妻詩﹐「循帶易緩愁難卻﹐心之憂矣叵銷礫」。﹞水怒已倒流﹐陰繁恐凝害。﹝郊。﹞憂魚思舟楫﹐﹝憂魚﹐乃《左傳》所謂「微禹吾其魚乎」是也。魚﹐或作虞﹐非是。﹞感禹勤畎澮。﹝愈。《書》﹕「禹畎澮距川。」孔安國云「一畝之間廣尺深尺曰畎﹐百里之間廣二尋深二仞曰澮。」﹞懷襄信可畏﹐﹝《書》﹕「蕩蕩懷山襄陵。」注云「懷﹐包。襄﹐上也」。可畏或作不思﹐非是。﹞疏決須有賴。﹝郊。《孟子》﹕「禹疏九河﹐決汝漢。」疏或作束﹐蓋俗體也。﹞筮命或馮蓍﹐卜晴將問蔡。﹝愈。晴或作情。蓍爲筮﹐龜爲卜。蔡﹐大龜也﹐出蔡地﹐因以爲名。﹞庭商忽驚舞﹐﹝庭商﹐商羊也。《家語》曰「齊有一足鳥﹐名商羊﹐童謠曰﹐天將大雨﹐商羊鼓舞」。﹞墉亦親酹。﹝郊。祭水旱也。《三禮義宗》﹕「﹐止雨之祭﹐每於城門﹐故蠟祭七曰水墉」。﹐音榮﹐又音詠。酹﹐盧對切。﹞氛ㄤ稍疏映﹐﹝氛或作气。﹞亂還擁薈。﹝《爾雅》﹕「天气下地不應曰。」注﹕言蒙昧也。《詩》﹕「薈兮蔚兮。」注﹕云興貌。音謀﹐又音茂﹐又音蒙﹐又莫貢﹑武賦二切。薈﹐烏外切。﹞陰旌時扌流﹐﹝揚雄《反騷》「望昆侖以扌流」。顏師古曰「扌流﹐猶周流也。」扌﹐居由切。﹞帝鼓鎭訇磕。﹝《選》﹕「訇磕聊嘈。」訇﹐呼庚反﹐與轟同。﹞棗圃落靑璣﹐瓜畦爛文貝。貧薪不燭竈﹐富粟空塡。﹝愈。《史記》﹕「天子遣使者虛郡國倉。」﹐古外切。﹞秦俗動言利﹐魯儒欲何丐。深路倒羸驂﹐弱途擁行犬。﹝《博雅》曰「輪也。」《楚辭》﹕「齊玉犬而並馳」。犬音大。﹞毛羽皆遭凍﹐離蓰不能。﹝離﹐或本從竹﹐非。《古樂府》﹕「竹竿何弱弱﹐魚尾何離蓰。」蓰﹐所宜切。﹐呼外切。﹞翻浪洗虛空﹐傾濤敗藏蓋。﹝郊。﹞吾人猶在陳﹐﹝《論語﹟衛靈公》﹕「孔子在陳絕糧。」﹞僮僕誠自鄶。﹝《左》襄二十九年﹕「自鄶以下無譏焉。」鄶﹐音澮。﹞因思徵蜀士﹐未免濕戎旆。﹝時蜀寇劉辟猶未授首。﹞安得發商飈﹐廓然吹宿靄。白日懸大野﹐幽泥化輕。﹝班固《西都賦》﹕「軼埃之混濁。」音藹。﹞戰場暫一干﹐賊肉行可膾。﹝愈。賊謂劉辟。﹞搜心思有效﹐抽策期稱最。豈惟慮收獲﹐亦已救顚沛。﹝郊。﹞禽情初嘯儔﹐礎色微收霈。庶幾諧我願﹐遂止無已太。﹝愈。《詩﹟蟋蟀》﹕「無已太康。」《毛傳》曰「已﹐甚也﹐古太從大。」﹞

【徵蜀聯句】

﹝憲宗元和元年正月﹐詔髙崇文徵蜀。九月﹐擒劉辟以獻。聯句當是蜀平後作﹐觀篇末獻馘郊告等語﹐與《元和聖徳詩》所敍言異而意同﹐二詩其相先後作歟。﹞

日王忿違忄敖﹐﹝日或作曰﹐唐本﹑閣本皆作日。此語《左傳》《漢》《史》屢見﹐如《左氏》﹕「日衛不睦﹐故取其地。」《國語》﹕「日君之使於楚也。」又曰「蔡君日其過此也。」沿流至於遷固。《淮南厲王傳》﹕「日得幸上有子。」如此語未易一二。考入詩則自庾信始﹐「日余濫推轂﹐民願始天從」是也。﹞有命事誅拔。蜀險豁關防﹐秦師縱橫猾。﹝愈。﹞風旗幣地揚﹐﹝幣音匝。﹞雷鼓轟天殺。﹝轟﹐羣車聲。﹞竹兵彼皴脆﹐﹝皺音逡﹐《說文》﹕「細皮起也。」﹞鐵刃我槍﹤齒﹥。﹝郊。刃或作刀﹐又作力。﹤齒﹥﹐初八切。﹞刑神吒旄﹐﹝刑神二字見《國語》「虢公夢有神人立於西阿」事。旄﹐牛之尾﹐可以爲旄。﹞陰﹤炎﹥犀札。﹝札﹐甲也﹐以犀爲之。夫差水犀之甲三千。﹐職琰切。﹞翻霓紛偃蹇﹐﹝枚乘《七發》曰「旌旗紛偃蹇。」﹞塞野Е央。﹝愈。Е或作傾。央﹐見前詩注。Е﹐胡孔切。﹞生獰競掣跌﹐﹝獰﹐尼耕切。掣﹐昌列﹑充世二切。跌﹐徒結切。﹞癡突爭塡軋。渴斗信う呶﹐﹝う﹐呼回切。﹞敢姦何噢骨。﹝郊。噢音奧﹐叫也。骨字書飲聲﹐謂之骨﹐於八切。﹞更呼相簸蕩﹐﹝簸音播。﹞交斫雙缺﹛獻齒﹜。﹝牛轄切。﹞火發激釒亡腥﹐血漂騰足滑。﹝愈。漂或作飄。﹞飛猱無整陣﹐﹝猱﹐猿屬。﹞翩鶻有邪戛。江倒沸鯨鯤﹐山搖潰犭區。﹝郊。犭區﹐與ァ同﹐《爾雅》﹕「ァ犭曼似貍。」﹐與﹤豸契﹥同。《爾雅》﹕「類犭區﹐虎爪﹐食人﹐迅走。」犭區﹐敕俱切。﹐於黠切。﹞中離分二三﹐外變迷七八。逆頸盡徽索﹐﹝揚雄《解嘲》﹕「亡命免於徽索。」﹞仇頭恣髡﹛髟間﹜。﹝﹛髟間﹜音︱。﹞怒須猶﹛髟爭﹜﹛髟寧﹜﹐﹝上音崢﹐下音獰。﹞斷臂仍﹤果瓜﹥﹤吉瓜﹥。﹝愈。﹤果瓜﹥或作﹤果攴﹥云﹐苦果切﹐擊也﹐字書無﹤果支﹥字。今按﹕諸公所校本﹐﹤果瓜﹥皆音蒲八切。﹤吉瓜﹥﹐格八切。與﹛髟爭﹜﹛髟寧﹜皆疊韻。﹞石潛設奇伏﹐穴覷騁精察。﹝精或作幽。﹞中矢類妖犭參﹐﹝所監切﹐又音森。﹞跳鋒狀驚┊。﹝┊﹐蜀本音女滑切。字當從豸﹐猴屬﹐今本多從犭﹐從簡也。﹞蹋翻聚林嶺﹐斗起成埃介。﹝郊。介音戛。﹞旆亡多空杠﹐﹝杠﹐旌旗幹也﹐音江。﹞軸折鮮聯轄。刂膚浹瘡痍﹐﹝刂﹐《說文》﹕「刊也」。《史記﹟張敖傳》﹕「貫髙刺刂身無可擊者。」刂音輟。﹞敗面碎京刂吉刂。﹝京刂與黥同。吉刂音︱。﹞渾奔肆狂﹐﹝或云狂當作犭匡﹐音匡。或作。﹐遽也。音穰﹐故匡襄爲行遽﹐﹛髟匡﹜﹛髟襄﹜爲發亂﹐皆以匡音爲正。今按﹕本或作狂犭襄﹐《楚辭》作亻狂攘。﹞捷竄脫し黠。﹝捷或作健。し音喬。﹞嚴鉤踔狙猿﹐﹝踔音鈔。﹞水漉雜骨。﹝﹐大魚。骨﹐蟛骨也。《玉篇》云「似蟹而小。」漉或作﹛鹿﹜﹐小网也。今按﹕上句鉤字當讀如鉤致之鉤。骨音滑。﹞投﹛大卯﹜鬧宮﹛隆石﹜﹐﹝﹛大卯﹜與同。《廣韻》「軍戰石也。」宮﹛隆石﹜石聲。﹛大卯﹜音包﹐宮音穹﹐﹛隆石﹜音隆。﹞塡隍亻威亻密亻。﹝愈。隍或作湟。亻威﹐烏歸切﹐又作亻戚﹐蜀本作亻威﹐烏皆切﹐當作崴﹐亻威字不見字書。《埤蒼》﹕「﹛山威﹜﹝QPDN﹞﹐不平也。」《吳都賦》「隱賑﹛山威﹜﹝QPDN﹞。」五臣曰「排積也。」於塡隍之義亦合。今按﹕隍湟通用﹐《易》﹕「城復於隍。」一作湟。亻密﹐莫八切。亻﹐呼八切。﹞彊睛死不閉﹐獷眼困逾必。﹝獷音礦。必﹐莫八切。﹞堞髙喜﹐﹝音芮。堞音牒。髙﹐呼木切﹐又音壑。﹐許嬌切。嬉音僖。﹞抉門呀拗﹤門曷﹥。﹝抉﹐於決切﹐呀音。拗﹐於絞切。﹤門曷﹥﹐乙轄切。﹞天刀封未坼﹐酋膽懾前揠。ㄣ梁排郁縮﹐﹝排或作非。ㄣ﹐莊緣切。﹞闖竇楔﹛穴﹜。﹝﹐《說文》﹕「物在穴中」。「﹛穴﹜﹐穴中見也。醜禁切。」音戛﹐又音屑。﹐竹律切。﹛穴﹜﹐丁刮切﹐又丁滑切。﹞迫協聞雜驅﹐咿蚴叫冤兀。﹝郊。蜀本兀﹐五刮切﹐與月同﹐樊本只作月﹐今兀字不入刮音﹐非。呦音幽。﹞窮區指淸夷﹐凶部坐雕鎩。﹝漢賈誼《過秦論》﹕「鉤戟長鎩。」音殺。﹞邛文裁斐﹐﹝邛﹐蜀地名﹐文織之有文者﹐蓋錦綺之類。斐﹐文章貌。音尾。﹞巴艷收官內。﹝巴﹐亦屬地。巴艷﹐蜀之美女。官內﹐小兒肥貌。官﹐於八切。內﹐女刮切。﹞椎肥牛呼牟﹐﹝《後漢》﹕「徵蘇茂椎牛饗士。」牟﹐《說文》曰「牛鳴也。」子厚《牛賦》曰「牟然而鳴﹐黃鍾滿ㄕ。」﹞載實駝鳴﹤囗曷﹥。﹝﹤囗曷﹥﹐《廣韻》云「駱駝鳴也」﹐荊公詩云「橐垂鈐棧駝鳴﹤囗曷﹥」﹐蓋用此事。﹤囗曷﹥﹐乙轄切。﹞聖靈閔頑へ﹐﹝《左氏》僖公二十四年﹕「心不則徳義之經爲頑﹐口不道忠信之言爲囂。燾養均艸﹛艸察﹜。﹝《玉篇》﹕「﹛艸察﹜艸有毒﹐用殺魚。」﹛艸察﹜音察。﹞下書遏雄唬﹐﹝呼交切。﹞解罪弔攣瞎。﹝愈。﹞戰卹時銷洗﹐劍霜夜淸刮。漢棧罷囂闐﹐﹝漢棧﹐漢中道也。﹞獠江息澎氵八。﹝獠江﹐蜀江也。獠﹐張絞切。澎音彭。氵八﹐普八切。﹞戍寒絕朝乘﹐﹝乘﹐猶乘塞乘障之乘﹐守也。或作來﹐非是。﹞刀暗歇宵察。﹝刀﹐刀斗也﹐晝炊夜擊。諸本多誤。又此二語﹐諸本多綴於厚麩舌之下﹐古本乃綴於息澎氵八之下﹐今從古本。蓋此詩自「旆亡多空杠」﹐以下每人皆五韻﹐亦可考也。今按﹕刀斗之刀與刀劍之刀﹐古書蓋一字﹐但以音別之耳。﹞始去杏飛蜂﹐﹝正月出師﹐故云杏飛蜂。﹞及歸柳嘶﹛紮虫﹜。﹝十月息師﹐故云柳嘶﹛紮虫﹜。《爾雅》﹕「蟄﹐蜻。似蟬而小。」﹛紮虫﹜音紮。洪慶善曰「記時之語工矣。」《詩》云「昔我往矣﹐楊柳依依。今我來思﹐雨雪霏霏。」二句蓋本此意。﹞廟獻繁馘級﹐﹝馘音幗。﹞樂聲洞空曷。﹝郊。空﹐苦江切。曷﹐苦瞎切。﹞臺圖煥丹玄﹐郊告儼匏皆。﹝匏以爲器﹐皆以爲席﹐蓋事天貴質素也。《前漢》「其席槁皆」﹐皆禾字同。皆音戛。﹞念齒慰﹝QX54﹞黧。﹝《楚辭》﹕「顏﹝QX54﹞黧以沮敗。」﹝QX54﹞音眉。黧音梨。﹞視傷悼瘢﹤疒尼﹥。﹝﹤疒尼﹥﹐《廣韻》云「瘡痛。」瘢音。﹤疒尼﹥﹐女黠切。﹞休輸任訛寢﹐﹝《詩》﹕「或寢或訛。」訛﹐動也。﹞報力厚麩舌。﹝或作禾﹐又或作秣﹐戶括切。《說文》曰「舂粟不潰也。」今本多作禾﹐禾與皆一物﹐不當再出。﹞公歡鐘晨撞﹐室宴絲曉扌介。﹝宴或作晏。扌介音戛﹐《說文》﹔「刮也。」﹞杯盂酬酒醪﹐箱篋饋巾末。﹝莫轄切。﹞小臣昧戎經﹐維用贊勛︱。﹝愈。《書》﹕「女︱毖商獻臣。」︱﹐桔八切﹐勤也。﹞

【同宿聯句】

﹝此詩召爲國子博士後﹐與東野同宿而作。故敍南遷召還始末甚詳。﹞

自從別君來﹐遠出遭巧譖。﹝愈。﹞斑斑落春淚﹐浩浩浮秋浸。﹝郊。﹞毛奇睹象犀﹐羽怪見鴆。﹝愈。賈誼爲長沙王傅﹐有飛入誼捨。《楚辭》﹕「吾令鴆爲媒。」注﹐鴆羽可殺人。音服。鴆﹐直禁切。﹞朝行多危棧﹐﹝一作桅﹐或作軛。今按﹕上言朝行﹐卽桅字無理﹐當作棧。﹞夜臥饒驚枕。﹝郊。﹞生榮今分逾﹐死棄昔情任。﹝愈。﹞行參綺陌﹐雞唱聞淸禁。﹝郊。﹞山晴指髙標﹐槐密騖長蔭。﹝愈。﹞直辭一以薦﹐巧舌千皆﹤舌今﹥。﹝郊。﹤舌今﹥﹐《說文》曰「牛舌病也。」巨禁切。﹞匡鼎惟說詩﹐﹝張晏云「衡少時字鼎﹐長乃易字稚圭。」﹞桓譚不讀讖。﹝愈。《後漢》桓譚曰「臣不讀讖。」﹞逸韻何嘈嗷﹐髙名俟沽賃。﹝郊。﹞紛葩歡屢塡﹐曠朗憂早滲。﹝愈。朗或作亮。張協《七命》﹕「野曠朗而無塵。」潘嶽《寡婦賦》﹕「空宇兮曠朗。」滲﹐所禁切。﹞爲君開酒腸﹐顚倒舞相飲。﹝郊。﹞曦光霽曙物﹐景曜鑠宵。﹝愈。音浸。﹞儒門𨿽大啟﹐姦首不敢闖。﹝醜禁切。﹞義泉𨿽至近﹐盜索不敢沁。﹝沁﹐諸字書皆曰水名﹐出上黨﹐外此無他義﹐恐此沁字當讀之猶汲也。七鴆切。﹞淸琴試一揮﹐白鶴叫相喑。﹝或作相叫吟﹐吟去聲讀﹐趙徳麟本同喑。閣本作音。﹞欲知心同樂﹐雙繭抽作。﹝郊。《後漢》﹕「安得織。」汝鴆切。﹞

【莎柵聯句】

﹝河南谷名。按﹕《河南志》﹕「莎柵谷水在永寧縣西三十里﹐出莎嶺東流入昌谷。」莎柵蓋在東都也。公與東野各一聯﹐遂及斷腸之意﹐必二公有所深感﹐不得而詳矣。﹞

冰溪時咽絕﹐風櫪方軒舉。﹝愈。﹞此處不斷腸﹐定知無斷處。﹝郊。﹞

【雨中寄孟刑部幾道聯句】

﹝孟刑部﹐簡也。考之《新傳》﹐未嘗爲刑部﹐但言爲倉部員外﹐以不附王叔文﹐徙他曹﹐豈卽刑部耶﹖聯句復與東野同作﹐當亦在元和元年秋也。﹞

秋潦淹轍迹﹐﹝《選》顏延年詩﹕「周禦窮轍迹。」淹或作無。﹞髙居限參拜。﹝愈。《戰國策》﹕「頓弱曰﹐臣之義不參拜﹐王能使臣無拜可矣。」﹞耿耿蓄良思﹐遙遙仰嘉話。﹝郊。﹞一晨長隔歲﹐百步遠殊界。﹝愈。遠或作還。﹞商聽饒淸聳﹐悶懷空抑噫。﹝郊。商或作髙。悶或作﹐非是。噫﹐烏介切。﹞美君知道腴﹐﹝桓譚《答揚雄書》曰「子云勤味道腴。」﹞逸步謝天械。﹝愈。天械﹐爵位冠冕之屬。﹞吟馨鑠紛雜﹐抱照瑩疑怪。﹝郊。江淹《雜體詩》﹕「開瑩所疑。」﹞撞宏聲不掉﹐﹝徒弔切。﹞輸邈瀾逾殺。﹝愈。﹞﹛詹﹜瀉碎江喧﹐街流淺溪邁。﹝郊。﹞念初相遭逢﹐幸免因媒介。﹝《孔叢子》﹕「士無介不見﹐女無媒不嫁。」﹞祛煩類決癰﹐愜興劇爬疥。﹝爬或作﹤瓜包﹥﹐今字書﹤瓜包﹥﹐匏也﹐無爬音﹐然《文選》﹕「把搔無已。」把﹐蒲庖切﹐則知唐字今不出者多。﹞研文較幽玄﹐呼博騁雄快。﹝博﹐博塞之戲也。﹞今君軺方馳﹐﹝君或作春。《說文》﹕「軺﹐小車也。」《史記》﹕「乃乘軺車。」軺音搖﹐又音韶﹐一作車。﹞伊我羽已鎩。﹝《選》顏延之《詠嵇康》云「鸞翮有時鎩。」鎩﹐所拜切。已﹐一作毛。﹞溫存感深惠﹐琢切奉明誡。﹝愈。誡或作戒。《說文》﹕「誡﹐敕也。戒﹐警也。」《漢﹟谷永傳》﹕「猶嚴父之明誡。」《後漢﹟西域傳》﹕「蹙國減土﹐經有明誡。」此語當用誡字﹐至下文伸誡﹐則當用戒字。今按﹕謝本下文實作申戒。﹞迨玆更凝情﹐暫阻若嬰瘵。﹝瘵﹐病。《詩》﹕「無自瘵焉。」瘵﹐側介切。﹞欲知相從盡﹐靈珀拾纖芥。﹝靈珀﹐琥珀也。《吳書》﹕「虞翻曰﹕虎珀不取腐芥」。拾﹐或作捨﹐非是。珀音拍。﹞欲知相益多﹐﹝或作從益。﹞神藥銷宿憊。﹝《易》﹕「有疾憊也」。憊﹐蒲拜切。﹞徳符仙山岸﹐永立難欹壞。气涵秋天河﹐有朗無驚湃。﹝郊。湃﹐普拜切。﹞祥鳳遺蒿﹐﹝蒿﹐意見《莊子》。﹐與安同。﹞云韶掩夷。﹝《周禮﹟婁氏》注﹕「東夷之樂曰。」﹐莫拜切﹐又亡達切。與同。﹞爭名求鵠徒﹐騰口甚蟬喝。﹝於邁切。﹞未來聲已赫﹐始鼓敵前敗。斗場再鳴先﹐﹝襄二十一年《左氏》﹕「先二子鳴。」杜注云「比於雞斗﹐騰而先鳴。」今言再鳴先者﹐蓋取此事。﹞遐路一飛屆。﹝遐﹐或作霞。﹞東野繼奇躅﹐修綸懸眾。﹝《莊子》﹕「任公子爲大鉤巨緇﹐五十害以爲餌。」害﹐乘牛也。害音戒。﹞穿空細丘垤﹐照日陋菅蒯。﹝愈。《左氏》﹕「𨿽有絲麻﹐無棄菅蒯。」﹞小生何足道﹐積愼如觸蠆。﹝醜邁切。﹞抱所諾﹐﹝《左氏》曰「祈招之。」杜注﹕「安和貌。」﹐揖淫切。﹞翼翼自申戒。﹝《詩》云「小心翼翼。」恭敬貌也。申﹐一作伸。戒﹐說見上。﹞聖書空勘讀﹐﹝勘或作甚。﹞盜食敢求嘬。﹝《禮記》﹕「無嘬炙。」嘬﹐謂一舉盡臠。嘬﹐楚切。﹞惟當騎款段﹐﹝禦款段馬﹐見《後漢》馬少遊謂馬援語。﹞豈望覿。弱操愧筠杉﹐微芳比蕭薤。何以驗髙明﹐柔中有剛。﹝郊。﹞

【遠遊聯句】

﹝元和三年作。遠遊﹐送東野之江南也。公嘗有《送東野序》云「東野之役於江南」。此所謂遠遊者﹐亦其時歟﹖公與東野共三十九韻﹐李翺惟一聯﹐莫知其故也。習之之詩﹐見於世者﹐此而已。大率詩非其所長也。劉貢父云「唐時文人﹐李習之不能爲詩。聯句云云﹐殊無可取。」《遠遊》名篇﹐祖屈原也。相如《大人賦》﹐由《遠遊》發也。自後劉向《九嘆》﹐曹子建《樂府》﹐皆有《遠遊》篇﹐然屈原﹑相如則兼四方上下而言之。公聯此詩以送東野於南﹐所序只江南事﹐其間大抵事意與《大人賦》《九嘆》相同﹐讀者宜詳味之。﹞

別腸車輪轉﹐一日一萬周。﹝郊。﹞離思春冰泮﹐瀾漫不可收。﹝愈。﹞馳光忽以迫﹐﹝鮑明遠詩﹕「馳光不再中。」﹞飛轡誰能畱。﹝郊。陸士衡《擬古詩》﹕「方駕振飛轡。」﹞取之詎灼灼﹐此去信悠悠。﹝翺。取或作前。﹞楚客宿江上﹐夜魂棲浪頭。﹝棲或作捷。﹞曉日生遠岸﹐水芳綴孤舟。村飲泊好木﹐﹝飲或作館。東野《幽居詩》有「嘉木偶良酌﹐芳蔭庇淸彈」。館字非也。﹞野蔬拾新柔。獨含淒淒別﹐中結鬱鬱愁。人憶舊行樂﹐﹝《漢》楊惲「人生行樂耳」。憶舊﹐一作意憶﹐非是。﹞鳥吟新得儔。﹝郊。新或作忻﹐非是。﹞靈瑟時﹐﹝《楚辭﹟遠遊》云「使湘靈鼓瑟兮。」音窈。﹞﹝QY56﹞猿夜啾啾。﹝QY56﹞﹐《說文》﹕「云覆日也。」謂猿在雲間。《楚辭﹟山鬼》云「猿啾啾兮夜鳴。」﹝QY56﹞﹐於今切。﹞憤濤气尙盛﹐﹝《吳越春秋》﹕「子胥伏劍而死﹐吳王取其屍﹐投之江中﹐乃隨流揚波成濤激岸。」﹞恨竹淚空幽。﹝《博物志》云「舜死蒼梧﹐二妃從之不及﹐淚下染竹﹐竹爲之斑。」﹞長懷絕無已﹐多感良自尢。卽路涉獻歲﹐歸期眇涼秋。兩歡日牢落﹐孤悲坐綢繆。﹝愈。﹞觀怪忽蕩漾﹐叩奇獨冥搜。海鯨吞明月﹐浪島沒大漚。﹝或作浮。﹞我有一寸鉤﹐欲釣千丈流。良知忽然遠﹐壯志郁無抽。﹝郊。﹞魍魅暫出沒﹐﹝魅或作魎。﹞蛟螭互蟠。﹝力幽切。﹞昌言拜舜禹﹐﹝《書》﹕「禹拜昌言。」注云「昌﹐當也。」舜葬蒼梧﹐禹葬會稽﹐皆在江南。﹞舉風淩鬥牛。﹝《選》﹕「樓船舉風而過肆。」鬥牛﹐吳楚分野也。風﹐與帆同﹐音凡。﹞懷糈饋賢屈﹐﹝《續齊諧記》﹕「屈原五月五日自投汨羅而死﹐楚人哀之﹐每至此日﹐以竹筒貯米祭之。」糈字語見《離騷》。蜀本作精﹐非是。糈音所﹐又新於切。﹞乘桴追聖丘。﹝《論語》﹕「孔子曰﹐道不行﹐乘桴浮於海。」《說文》﹕「桴﹐編木以渡也。」﹞飄然天外步﹐豈肯區中囚。﹝愈。肯或作有。﹞楚些待誰弔﹖﹝楚些﹐宋玉《招魂》也。些﹐語助。些﹐蘇个切。﹞賈辭緘恨投。﹝賈誼謫長沙﹐及渡湘水﹐爲賦以弔屈原。﹞翳明弗可曉﹐﹝弗或作不。﹞祕魂安所求。气毒放逐域﹐蓼雜芳菲疇。當春忽淒涼﹐不枯亦颼。﹝上所鳩切﹐下力鳩切。﹞貉謠眾猥Ы﹐﹝貉或作貊﹐Ы或作誶﹐方從杭﹑蜀本。Ы﹐烏來切。《楚辭﹟九章》﹕「Ы秋冬之緒風。」又《揚子》﹕「始皇方獵六國﹐而翦牙Ы。」王逸曰「Ы﹐嘆也。」《方言》曰「Ы﹐然也﹐南楚凡言然曰Ы。」元次山有《Ы乃曲》﹐亦音靄。今按﹕方說是也。Ы﹐《說文》亞攺切﹐又烏來切。應也。《史記﹟項羽紀》作唉﹐亦音烏來切﹐《說文》同。黃魯直讀Ы乃爲襖靄﹐誤矣。今或寫作款字﹐亦誤。乃卻當音襖也。﹞巴語相咿幽。﹝字書無幽字﹐公《寄三學士》用咿字﹐《徵蜀聯句》用咿呦字﹐考之字書﹐咿爲正。﹞默誓去外俗﹐嘉願還中州。江生行旣樂﹐躬輦自相﹤力﹥。﹝《選》﹕「非餘力之所戮。」戮音畱。﹞飲醇趣明代﹐味腥謝荒陬。﹝郊。﹞馳深鼓利楫﹐趨險驚蜚。﹝蜚或作飛。﹞系石沈靳尙﹐﹝按﹕《楚辭》﹕「上官大夫靳尙﹐楚之讒臣﹐譖屈原於懷王者。」﹞開弓射丹殳。﹝《史記》丹殳﹐卽兜字﹐《古文尙書》亦以兜爲丹殳。﹞路暗執屏翳﹐﹝司馬長卿《大人賦》﹕「時若曖將混濁兮﹐召屏翳﹐誅風伯﹐刑雨師。」應劭曰「屏翳﹐天神使也。」屏音萍。﹞波驚戮陽侯。﹝揚雄《反離騷》云「陵陽侯之素波。」應劭曰「陽侯﹐古之諸侯﹐有罪自投江﹐其神爲大波。」﹞廣泛信縹眇﹐髙行恣浮游。外患蕭蕭去﹐中悒稍稍瘳。﹝悒音邑。﹞振衣造云闕﹐跪坐陳淸猷。徳風變讒巧﹐仁气銷戈矛。﹝仁或作和。仁气見《禮記》。﹞名聲照四海﹐淑問無﹝B081﹞休。﹝《漢﹟匡衡傳》﹕「淑問揚乎疆外。讀當如令問﹑令望之問。﹝B081﹞﹐或作肯。﹝B081﹞﹐古時字﹐作肯誤矣。﹞歸哉孟夫子﹐歸去無夷猶。﹝愈。《楚辭》﹕「君不行兮夷猶。」歸去﹐或作君歸﹐或作歸興。﹞

【晚秋郾城夜會聯句】

﹝元和十二年七月﹐以裴度守門下侍郎同平章事﹐充淮西宣慰處置使﹐以韓愈兼禦史中丞﹐充行軍司馬﹐以李正封兼侍禦史﹐爲判官﹐從度出徵。詔以郾城爲行蔡州治所。此篇公與正封作於郾城﹐凡百餘韻。東野死後﹐公所與聯句者﹐惟此可見耳。洪慶善曰「舊本注云﹐『正封上中丞』﹐中丞卽退之。『愈奉院長』﹐院長卽正封也。其稱王﹑盧繆矣。」按郾城﹐今潁昌府。郾音偃。﹞

從軍古云樂﹐﹝梁劉孝義《從軍行》云「何謂從軍樂。」﹞談笑靑油幕。﹝宋劉嘗譏朱修之云「一朝居靑油幕下。」謂將幕也。﹞燈明夜觀棋﹐﹝觀音貫。﹞月暗秋城柝。﹝正封上中丞。今從古本如此﹐諸本無上中丞三字。﹞羈客方寂歷﹐驚鳥時落泊。語闌壯气衰﹐酒醒寒砧作。﹝愈奉院長。今從古本如此﹐諸本無奉院長三字。﹞遇主貴陳力﹐﹝《論語》﹕「陳力就列。」﹞夷凶匪兼弱。﹝《書》﹕「兼弱攻昧」。﹞百牢犒輿師﹐﹝《左傳》哀七年﹕「公會吳於鄶﹐吳來徵百牢。」成二年﹕「韓厥謂齊侯﹕無令輿師陷入君地。」輿﹐眾也。﹞千戶購首惡。﹝正封。《谷梁子》曰「諸侯不首惡。」﹞平生恥論兵﹐末暮不輕諾。﹝末或作未。顏延年詩﹕「幼壯困孤介﹐末暮謝幽貞。」﹞徒然感恩義﹐誰復論勛爵﹖﹝愈。﹞多士被沾污﹐小夷施毒ン。﹝小夷﹐元濟。ン﹐螫也。《前漢》「不若蜂蠆之致ン。」ン﹐醜略切﹐又音壑。﹞何當鑄劍戟﹐﹝或作鉅釒丕。﹞相與歸臺閣。﹝正封。﹞室婦嘆鳴鸛﹐﹝《詩》﹕「鸛鳴於垤﹐婦嘆於室」。﹞家人祝喜鵲。﹝《西京雜記》﹕「乾鵲噪而行人至。」﹞終朝考蓍龜﹐何日親礻勺﹖﹝愈。《周禮》﹕「春祠夏礻勺秋冬嘗。」皆祭名。礻勺音藥。﹞間使斷津梁﹐﹝間或作問。間使﹐《漢書﹟蒯通張騫傳》屢見。間音諫。﹞潛軍索林薄。﹝《左傳》曰「鄭人侵衛﹐潛軍軍其後。」曹子建《七啟》﹕「搜林索險﹐探薄窮阻。」索林薄句意本此。索﹐所格切。﹞紅塵羽書靖﹐﹝羽書﹐羽檄也。檄者﹐以木簡爲書﹐有急事﹐則插雞羽其上﹐謂之羽檄。﹞大水沙囊涸。﹝正封。楚龍且與韓信夾濰水陣﹐信爲萬餘囊盛沙以壅水。涸﹐下各切。﹞銘山子所工﹐﹝東漢竇憲大破匈奴﹐登燕然山﹐刻石勒兵﹐班固作銘。﹞插羽余何怍﹖﹝插羽﹐見上羽書注。李太白詩云「插羽破天驕。」﹞未足煩刀俎﹐﹝《史記》﹕「樊噲曰﹕人方爲刀俎﹐我爲魚肉。」﹞只應輸管鑰。﹝愈。《國語》﹕「越王勾踐使大夫種行成於吳曰﹕請委管鑰屬國家﹐以身隨之。」﹞雨矢逐天狼﹐﹝《楚辭》﹕「舉長矢兮射天狼。」天狼星在東井。﹞電矛驅海若。﹝矛或作刀。《老子》﹕海神曰海若。﹞靈誅固無縱﹐﹝《選﹟陳琳檄》云「江湖可以逃靈誅。」﹞力戰誰敢卻。﹝正封。《霍去病傳》云「力戰一日﹐餘士不敢有二心。」﹞峨峨云梯翔﹐赫赫火箭著。﹝諸葛亮攻郝照於陳倉﹐以云梯衝車臨城中﹐照以火箭射之。著﹐直略切。﹞連空隳雉堞﹐照夜焚城郭。﹝愈。﹞軍門宣一令﹐廟建三略。雷鼓揭千槍﹐﹝或作釒倉﹐《蒼頡篇》曰「刈木兩頭銳者」是也。槍字爲正。﹞浮橋交萬﹂。﹝正封。﹂或作﹐﹂當從竹﹐音昨。《說文》曰「也﹐西南夷以竹索爲橋﹐尋以渡水是也。」少陵詩有「連笮動弱娜」﹐字亦作笮。﹞蹂野馬云騰﹐映原旗火鑠。﹝校本鑠當作爍。﹞疲氓墜將拯﹐殘虜狂可縛。﹝愈。﹞摧鋒若ァ兕﹐﹝梁簡文詩﹕「略地曉摧鋒。」ァ﹐敕居切。﹞超乘如猱ㄑ。﹝《左氏》﹕「秦師過周北門﹐超乘者三百乘。」乘﹐石證反。ㄑ音攫。﹞逢掖服翻慚﹐﹝《禮記﹟儒行》﹕「儒有衣逢掖之衣。」逢﹐大也。掖﹐袂也。﹞漫胡纓可愕。﹝正封。《莊子》﹕「冠曼胡之纓」﹐只作曼﹐《魏都賦》作縵。漫﹐莫幹切﹐或作曼﹐音同。﹞星殞聞ず雉﹐﹝唐景龍初﹐有大星殞於西南﹐聲如雷﹐野雉皆驚ず。ず﹐古豆切﹐鳴也。﹞師興隨唳鶴。﹝苻堅聞風聲鶴唳﹐以爲晉師之至。﹞虎豹貪犬羊﹐﹝後漢鄭太傅驅虎兕而赴犬羊。﹞鷹憎鳥雀。﹝愈﹐憎或作。《左氏傳》﹕如鷹之逐鳥雀。﹞燒陳除積聚﹐灌壘失依托。﹝失或作去。﹞憑軾諭昏迷﹐﹝左僖二十八年君憑軾而觀之。﹞執殳徵暴虐﹐﹝正封。《詩﹟衛風》「伯也執殳」。正封詩頗緝類事實﹐然亦有取用未精處。執殳﹐乃衛人刺行役過時而不反﹐不知正封何以用此。﹞倉空戰卒饑﹐月黑探兵錯。﹝黑或作暗。探﹐他南切。﹞凶徒更蹈籍﹐﹝更﹐平聲。籍﹐慈夜切。﹞逆族相啖嚼﹐﹝愈。﹞軸轤亙淮氵四﹐旆旌連夏鄂。大野縱氐羌。﹝《詩云「自彼氐羌﹐莫不來王」。氐﹐西羌名也。﹞長河浴驑駱﹐﹝正封。﹞東西競角逐。﹝《左傳》﹕晉人逐之﹐右角之。﹞遠近施繳﹐﹝《說文》曰﹕繳﹐生絲縷也。《張良傳》𨿽有繳﹐尙謂箭上加縷而射。音增﹐繳音勺。﹞人怨童聚謠﹐天殃鬼行虐。﹝愈。﹞漢刑支郡黜﹐﹝晁錯諸侯有罪削其支郡﹐支郡在國之四邊者。如楚王削東海﹐趙王削常山﹐是也﹞周制閒田削。﹝周制﹐諸侯有功者﹐閒田以祿之。有削地者﹐歸之閒田。﹞侯社退無功﹐鬼薪懲不恪。﹝正封。文帝三歲刑曰鬼薪﹐言取薪以給宗廟。﹞余𨿽司斧﹐﹝音至。﹞情本尙丘壑。且待獻俘囚﹐﹝《左傳》﹕「獻俘授馘。」《詩》﹕「在泮獻囚。」﹞終當返耕獲。﹝愈。﹞槁街陳鉞﹐﹝槁街﹐漢時長安街名﹐蠻夷邸在其中。《陳湯傳》﹕「斬郅支首及名王以下﹐宜縣頭槁街蠻夷邸間。」﹐風無切。﹞桃塞興錢。﹝《西京賦》曰「比有重險桃林之塞」。《詩》﹕「痔乃錢」。注﹕田器也。錢音翦。音博。﹞地理畫封疆﹐天文掃寥廓。﹝正封。﹞天子憫瘡痍﹐將軍禁鹵掠。策勛封龍﹐歸獸獲麟腳。﹝愈。獲或作獵云。龍﹤各頁﹥﹐平原縣名。劉氏音額﹐崔浩音洛。《漢﹟衛靑傳》﹕「韓說封龍額侯。」史或作龍。此詩用魏闕﹑秦關﹑龍﹑麟腳﹐皆借對也。獸或作騎﹐麟腳見《子虛賦》﹕「射麋腳麟。」韋昭曰「持引其腳也。」《家語》謂魯西狩子Θ商獲麟﹐折其前足﹐載以歸﹐豈用此邪﹖今按﹕歸獸用《書序》語﹐對策勛爲切﹐但當解作狩義耳。﹞詰誅敬王怒﹐﹝《月令》﹕「詰誅暴慢。」《詩》﹕「王赫斯怒。」﹞給復哀人瘼。﹝《前漢》﹕「民產子復」。注云「不役使也」。復音福。﹞澤發解兜牟﹐﹝或作鍪﹐古通用。﹞酡顏傾鑿落。﹝正封。《楚辭》﹕「美人旣醉朱顏酡。」鑿落﹐飲器。樂天詩﹕「銀含鑿落盞。」酡音佗。﹞安存惟恐晚﹐﹝安存﹐或作存安。《後漢﹟馬融贊》﹕「生厚故安存之念深。」﹞洗雪不論昨。﹝《後漢﹟段傳》﹕「洗雪百年之逋負。」﹞暮鳥已安巢﹐春蠶看滿箔。﹝愈。﹞聲明動朝闕﹐光寵耀京洛。旁午降絲綸﹐﹝史有冠蓋旁午﹐吏卒旁午。《禮記》﹕「王言如絲﹐其出如綸。」﹞中堅擁鼓鐸。﹝正封。漢光武與王尋戰﹐衝其中堅。謂大將居中﹐以堅銳自輔。﹞密坐列珠翠﹐髙門塗粉ぬ。﹝屋郭切。﹞跋朝賀書飛﹐﹝跋朝﹐猶言舉朝也。﹞塞路歸鞍躍。﹝愈。﹞魏闕橫云漢﹐﹝《周禮》﹕「乃縣治象之法於象魏。」鄭司農云「象魏﹐闕也。」《莊子》﹕「心居魏闕之下。」﹞秦關束巖。﹝江淹詩﹕「巖轉奇秀。」音Ф。﹞拜迎羅﹐﹝《左傳》﹕「晉重耳曰﹕右屬。」﹐弓服。﹐矢服。﹐居言切。﹞問遺結囊橐。﹝正封。《漢﹟婁敬傳》﹕「以歲時數問遺。」《詩》﹕「於橐於囊。」《說文》曰「橐﹐囊之無底者。」﹞江淮永淸晏﹐宇宙重開拓。﹝苗泰《交廣記》﹕「漢武帝元鼎中開拓土境。」拓﹐撻各切。﹞是日號升平﹐﹝《隋﹟志》﹕「升平日行上道﹐太平日行中道。」﹞此年名作噩。﹝愈。《爾雅》﹕「太歲在酉曰作噩。」元和二年﹐歲在丁酉。噩音Ф。﹞洪赦方下究﹐﹝或作救。《冠子》「上情不下究」。《淮南子》﹕「號令不能下究。」《漢﹟燕王旦傳》﹕「主恩不得下究。」作究爲是。﹞武飈亦旁魄。﹝《封禪書》曰「旁魄四塞。」旁魄﹐猶旁薄也。魄﹐他各切。﹞南據定蠻陬﹐﹝《魏都賦》﹕「蠻陬夷落﹐譯道而通。」﹞北攫空朔漠。﹝正封。班孟堅《敍傳》﹕「龍荒朔幕﹐莫不來庭。」《漢書》漠皆作幕。﹞儒生愜教化﹐﹝愜或作怯。﹞武士猛刺斫。﹝孫登呼楊駿曰「刺刺斫斫。」刺﹐七亦切。﹞吾相兩優遊﹐他人雙落莫。﹝愈。﹞印從負鼎佩﹐﹝《史記》﹕「伊尹欲幹湯而無由﹐乃爲有莘氏媵臣負鼎俎﹐以滋味說湯。」﹞門爲登壇鑿。﹝《淮南子》﹕「凡國有難﹐君自宮中召將詔之。鑿凶門而出。」《漢書》﹕「髙祖設壇﹐拜韓信爲大將。」﹞再入更顯嚴﹐﹝顯﹐或作深。顯﹐嚴﹐見《呂氏春秋》。﹞九遷彌謇諤。﹝正封。車千秋論戾太子事﹐一日超九級。《選》任彥升《代範云讓表》云「千秋之一日九遷。」﹞賓筵盡狐趙﹐﹝《左》昭十七年﹕「晉文公有士狐偃﹑趙衰。」﹞導騎多衛霍。﹝衛霍﹐謂衛靑﹑霍去病也。﹞國史擅芬芳﹐宮娃分綽約。﹝愈。宮﹐或作官﹐非是。服虔《風俗通》曰「楚人謂美色爲娃。」《莊子》﹕「綽約若處子。」娃﹐於佳切。﹞丹掖列鷺﹐洪鑪衣狐貉。ゼ文揮月毫﹐講劍淬霜鍔。﹝正封。﹞命衣備藻火﹐﹝命衣﹐乃《周禮》所謂上公九命衣服。藻火﹐見《書﹟益稷》。﹞賜樂兼拊搏。﹝《書﹟益稷》﹕「搏拊琴瑟」。﹞兩廂鋪氍毹﹐﹝《史記》顏注﹕正寢之東西堂﹐皆號曰廂。《風俗通》云「織毛褥謂之氍毹。」《廣韻》作氍毹。氍音衢。毹﹐山於切。﹞五鼎調勺藥。﹝愈。勺藥字﹐《子虛賦》及《文選》凡四見﹐皆音酌略。姚令威曰「後語有仍祈卻老藥﹐此當異讀。」或作芍藥。《集韻》﹕「芍藥調和五味也。」﹞帶垂蒼玉佩﹐轡蹙黃金絡。誘接謂登龍﹐﹝謂或作諭。登龍門﹐見《後漢》李膺事。﹞趨馳狀傾藿。﹝正封。《淮南子》﹕「葵藿傾心向日。」﹞靑娥翳長袖﹐﹝江淹《神女賦》﹕「靑娥蓋艷。」﹞紅頰吹鳴。﹝李太白《昭君詞》﹕「昭君拂玉鞍﹐上馬啼紅頰。」﹞倘不忍辛勤﹐何由恣歡謔﹖﹝愈。﹞惟當早貴富﹐豈得暫寂寞。但擲雇笑金﹐﹝鮑明遠《白曲》﹕「千金雇笑買芳年。」﹞仍祈卻老藥。﹝正封。《漢﹟郊祀志》﹕「李少君以祠竈穀道卻老方見上。」﹞歿廟配樽﹐生堂合﹛喬﹜釒薄。﹝《爾雅》﹕「大磬謂之﹛喬﹜﹐大鐘謂之鏞。」注﹕亦名釒薄。﹛喬﹜音喬。釒薄音博。﹞安行庇松篁﹐髙臥枕莞。﹝愈。莞或作菅。﹞洗沐恣蘭芷﹐﹝《楚辭》﹕「浴蘭湯兮沐芳。」﹞割烹厭脾。﹝《詩﹟行葦》「嘉肴脾」。《說文》﹕「﹐口上也。取脾腎置腸炙之曰。」﹐其虐切。﹞喜顏非忸怩﹐﹝《書》﹕「顏厚有忸怩。」﹞達志無隕獲。﹝正封。隕或作殞﹐見《儒行篇》。﹞詼諧酒席展﹐慷慨戎裝著。斬馬祭旄纛﹐い羔禮芒ハ。﹝愈。ハ音腳。﹞山多離隱豹﹐﹝《列女傳》云「南山有玄豹隱﹐霧雨十日不下食。」﹞野有求伸蠖。﹝《易》﹕「尺蠖之屈﹐以求伸也。」蠖﹐虫名。蠖﹐烏廓切。﹞推選閱羣材﹐薦延搜一鶚。﹝正封。《後漢》孔融曰「鷙鳥累百﹐不如一鶚。」﹞左右供諂譽﹐親交獻訁叟噱。﹝《說文》﹕「大笑也。」《選》﹕「け噱終日。」噱﹐其虐切。﹞名聲載揄揚﹐權勢實燻灼。﹝愈。燻或作薰。《詩》﹕「憂心如燻。」《毛傳》﹕「燻﹐灼也。」《漢﹟谷永傳》﹑潘嶽《西徵賦》﹐皆用﹐無作薰者。﹞道舊生感激﹐﹝《漢﹟髙紀》﹕「道舊故爲笑樂」。﹞當歌發酬酢。羣孫輕綺紈﹐下客丰醴酪。﹝正封。﹞窮天貢異﹐﹝《詩》「憬彼淮夷﹐來獻其琛。」琛與同﹐醜林切。﹞幣海賜醵。﹝漢律﹐須有詔令乃許大。醵﹐會聚酒也。音蒲﹐又音步。醵﹐其腳切。﹞作樂鼓還扌追﹐從禽弓何廣。﹝愈。《淮南子》﹕「疾如廣弩。」《漢書》作廣。《國語補音》曰「廣﹐郭霍二音」。﹞取歡移日飲﹐﹝《漢﹟夏侯嬰傳》﹕「與髙祖語﹐未嘗不移日」。又《田傳》。﹞求勝通宵博。﹝《北史》﹕「李謐好學﹐隆寒達曙﹐盛暑通宵。」﹞五白气爭呼﹐﹝《楚辭﹟招魂》有「成梟而牟呼五白」。注﹕五白﹐五木也。詳見二卷《送靈師》詩。﹞六奇心運度。﹝正封。《漢》陳平六出奇計。﹞恩澤誠布﹐﹝《上林賦》﹕「布閎澤。」音護。﹞へ頑已簫勺。﹝諸本簫作蕭。《漢》房中歌﹕「簫勺羣慝。」晉灼曰「簫﹐舜樂。勺﹐周樂。言以樂徵伐也。」顏師古曰「教化行﹐則逆亂之徒交歡也。」﹞告成上云亭﹐﹝《封禪書》管仲曰「無懷﹑﹛宀必﹜羲﹑神農﹑炎帝﹑顓頊﹑帝嚳﹑堯﹑舜﹑湯封泰山﹐禪云云﹐黃帝封泰山﹐禪亭亭。」二山名也。﹞考古垂矩。﹝愈。《淮南子》﹕「知矩之所周」。﹐憂縛切。﹞前堂淸夜吹﹐東第良晨酌。池蓮折秋房﹐院竹翻夏籜。﹝正封。﹞五狩朝恆岱﹐﹝《書》﹕「五載一巡狩。」恆﹐北嶽。岱﹐東嶽。恆﹐胡登切。﹞三畋宿楊柞。﹝《禮記》﹕「天子無事則歲三畋﹐一爲幹豆﹐二爲賓客﹐三爲充君之庖。」長楊﹑五柞﹐漢二宮名﹐在縣。柞音昨。﹞農書乍討論﹐﹝《漢﹟藝文志》有農家書九百一十四篇。﹞馬法長懸格。﹝愈。馬法﹐謂司馬法。字見揚雄《美新》。懸或作廢。格音各。﹞雪下收新息﹐﹝收或作牧。新息﹐蔡州縣名。是歲十月﹐李克蔡﹐擒吳元濟時﹐夜半大雪。﹞陽生過京索。﹝京﹐縣名﹐有大索﹑小索亭﹐在今鄭州界。漢髙帝與楚戰滎陽京﹑索間。《漢書》索皆音山客切﹐惟《文選》《功臣贊》有桑各一音。陽生﹐謂冬至。﹞爾牛時寢訛﹐﹝《詩﹟無羊》﹕「爾牛來思﹐或寢或訛。」訛﹐動也。﹞我僕或歌Ф。﹝正封。《詩﹟行葦》﹕「或歌或Ф。」《爾雅》﹕徒擊鼓曰Ф。五洛切。﹞帝載彌天地﹐﹝《書》﹕「熙帝之載。」﹞臣辭劣螢爝。﹝劣或作勿。爝﹐爵﹑醮二音。﹞爲詩安能詳﹐庶用存糟粕。﹝愈。存或作等。《莊子﹟天道篇》﹕「桓公讀書於堂上﹐輪扁斫輪於堂下﹐曰﹕君之所讀﹐古人之糟魄已夫。」《莊子》粕作魄。﹞

●卷九﹟律詩一【題楚昭王廟】

﹝公元和十四年﹐有《襄州宜城縣驛記》﹐蓋公赴潮日也。記云「東北有井﹐傳是昭王井。東北數十步﹐有昭王廟。今惟艸屋一區。每歲十月﹐民相率祭其前。」與此詩意合。詩亦是時作歟﹗昭王名爾﹐楚平王子﹐在位二十七年。﹞

丘墳滿目衣冠盡﹐﹝墳或作園。﹞城闕連云艸樹荒。猶有國人懷舊徳﹐一間茅屋祭昭王。

【宿龍宮灘】

浩浩復湯湯﹐﹝黃魯直云「退之裁聽水句尢見工﹐所謂浩浩湯湯抑更揚者﹐非諳客裏夜臥飽聞此聲﹐安能周旋妙處如此耶﹗」湯音商。﹞灘聲抑更揚。奔流疑激電﹐驚浪似浮霜。夢覺燈生暈﹐宵殘雨送涼。如何連曉語﹐一半是思鄕。﹝或作「只是說家鄕」。﹞

【叉魚招張功曹】

﹝或無下四字。《周官》﹕「以時﹛措﹜魚。」鄭玄云「以扌叉刺泥中取之。」張功曹﹐署也﹐俱自禦史出爲南方縣。公連州陽山﹐署郴州臨武。以順宗卽位赦﹐俱徙掾江陵。公法曹﹐署功曹。公於是出嶺至郴﹐與署俱俟新命於郴而作﹐當是貞元二十年後。公在江陵《祭李郴州》有云「投叉魚之短韻﹐愧韜瑕而舉秀。俟新命於衡陽﹐費薪芻於館候。」此其證也。﹞

叉魚春岸闊﹐此興在中宵。大炬然如晝﹐長船縛似橋。深窺沙可數﹐靜水無搖。﹐進船也。本音謗﹐又北孟反﹐義見第五卷

。﹞刃下那能脫﹐﹝刃或作手。﹞波間或自跳。中鱗憐錦碎﹐﹝憐或作疑。中﹐去聲。﹞當目訝珠銷。﹝當﹐去聲。﹞迷火逃翻近﹐驚人去暫遙。競多心轉細﹐得雋語時囂。﹝《左傳》﹕「得雋曰克」。囂﹐虛驕反。﹞潭罄知存寡﹐舷平覺獲饒。﹝舷或作船。﹞交頭疑湊餌﹐駢首類同條。濡沫情𨿽密﹐﹝《莊子》﹕「泉涸﹐魚相與處於陸﹐相以濕﹐相濡以沫。」﹞登門事已遼。﹝事或作志。《辛氏三秦記》曰「河津﹐一名龍門﹐魚不能上﹐上則爲龍。」登門﹐謂此也。﹞盈車欺故事﹐﹝《孔叢子》﹕「衛人釣魚於河﹐得魚焉﹐其大盈車。」﹞飼犬驗今朝。﹝杜子美《黃魚》詩﹕「脂膏兼飼犬。」飼音伺。﹞血浪凝猶沸﹐腥風遠更飄。蓋江煙冪冪﹐﹝莫鍬切。﹞拂棹影寥寥。﹝拂或作回。﹞獺去愁無食﹐龍移懼見燒。如棠名旣誤﹐﹝《左傳》隱公五年﹕「如棠觀魚」。﹞釣渭日徒消。﹝《史記》﹕「呂尙年老魚釣﹐周西伯出獵﹐遇於渭之陽」。﹞文客驚先賦﹐篙工喜盡謠。﹝左太衝《吳都賦》﹕「篙工楫師﹐選自閩禺」。﹞膾成思我友﹐觀樂憶吾僚。﹝少陵嘗有《觀打魚》詩云「吾徒胡爲縱此樂﹐暴殄天物聖所哀。」與公所謂「觀樂憶吾僚」者異矣。﹞自可捐憂累﹐何須彊問。﹝賈誼《賦》曰「問於子﹐余去何之。」楚人命曰﹐不祥鳥也。音梟。﹞

【李員外寄紙筆】

﹝李伯康也。伯康以貞元十九年爲郴州刺史﹐《權徳輿集》有墓志。今按﹕後卷祭文﹐「獲紙筆之雙貿」﹐卽謂此事。「投叉魚之短韻」﹐亦指前篇也。﹞

題是臨池後﹐﹝張伯英善艸書﹐臨池學書﹐池水盡黑。﹞分從起艸余。﹝漢制﹐尙書郎掌天子制詔﹐起艸禁中。﹞兔尖鍼莫並﹐繭淨雪難如。﹝羲之制蘭亭﹐用蠶繭紙書之。﹞莫怪殷勤謝﹐虞卿正著書。﹝虞卿著《虞氏春秋》。太史公曰「虞卿非窮愁亦不能著書。」﹞

【次同冠峽】

﹝公有《同冠峽詩》﹐與此詩凡二章﹐皆赴陽山時作。冠﹐或作弄﹐或作巫。﹞

今日是何朝﹖天晴物色饒。﹝晴或作淸。﹞落英千尺墮﹐遊絲百丈飄。泄乳交巖脈﹐懸流揭浪標。無心思嶺北﹐猿鳥莫相撩。﹝荊公詩有「物華撩我老」﹐蓋本此也。﹞

【答張十一功曹】

﹝唐本有張署寄公詩。﹞

山淨江空水見沙﹐哀猿啼處兩三家。競長纖纖筍﹐﹝《異物志》曰﹕生水邊﹐長數丈﹐圍一尺五六寸。柳子厚記柳州山水﹐謂其山多﹐蓋湘湖間多此竹也。﹞躑躅閒開艷艷花。﹝閒或作初。羊躑躅﹐花名﹐注見三卷《杏花》詩。﹞未報恩波知死所﹐﹝《左傳》﹕「狼覃云﹕吾未獲死所。」﹞莫令炎瘴送生涯。﹝少陵詩﹕「應須美酒送生涯。」﹞吟君詩罷看雙鬢﹐斗覺霜毛一半加。﹝任子淵云﹕斗覺﹐詩中健語也﹐前輩多使。退之詩有此句。東坡詩﹕黃昏斗覺羅裳薄。後山詩﹕斗覺文字生淸新。﹞

【郴州祈雨】

﹝桂陽郡﹐卽今之郴州。郴音琛。﹞

乞雨女郎魂﹐い羞潔且繁。廟開鼯鼠叫﹐﹝《爾雅》「鼯鼠狀如蝙蝠﹐飛而且乳﹐亦名飛生。」﹞神降越巫言。﹝《史記》﹕「漢武帝令越巫立越祝祠。」越巫者﹐越國之巫也。﹞旱气期銷蕩﹐陰官想駿奔。﹝《書》﹕「駿奔走﹐執豆籩。」﹞行看五馬入﹐﹝《南史》﹕柳景元兄弟五人﹐並爲太守﹐時人語曰﹐柳氏門庭五馬逶迆。謝靈運爲永嘉太守﹐常以五馬自隨﹐立五馬坊﹐五馬亭﹐載於圖記。﹞蕭颯已隨軒。﹝《後漢》﹕「鄭弘爲淮陰太守﹐政不煩苛﹐天旱﹐行春﹐隨車致雨。」﹞

【湘中酬張十一功曹】

﹝湘中卽謂郴州。﹞

休垂絕徼千行淚﹐﹝絕﹐一作越。《漢﹟鄧通傳》﹕「盜出徼外鑄錢。」顏曰「徼﹐猶塞也。東北謂之塞﹐西南謂之徼。」﹞共泛淸湘一葉舟。今日嶺猿兼越鳥﹐可憐同聽不知愁。

【郴口又贈二首】

山作劍攢江寫鏡﹐扁舟斗轉疾於飛。回頭笑向張公子﹐終日思歸此日歸。

雪霜翻看不分﹐﹝雪或作云。﹞雷驚電激語難聞。沿涯宛轉到深處﹐何限靑天無片雲。﹝涯或作崖。﹞

【題木居士二首】

﹝張蕓叟《木居士詩序》云「耒陽縣北﹐沿流二三十里鰲口寺﹐卽退之所題木居士在焉。元丰初﹐以禱旱不應﹐爲邑令析而薪之。今存者﹐乃僧道符更刻。」﹞

火透波穿不計春﹐根如頭面幹如身。偶然題作木居士﹐便有無窮求福人。

爲神詎比溝中斷﹐﹝《莊子》﹕「百年之木﹐破爲犧尊﹐比溝中之斷﹐則美惡有間矣﹐其於失性一也。」﹞遇賞還同爨下余。﹝後漢蔡邕在吳﹐有燒桐以爨者﹐聞火烈之聲﹐知其良木﹐因裁爲琴。﹞朽蠹不勝刀鋸力﹐匠人𨿽巧欲何如﹖

【晚泊江口】

﹝據詩意及篇次﹐亦自陽山還過湘中作。下詩同。﹞

郡城朝解纜﹐江岸暮依村。二女竹上淚﹐﹝張華《博物志》﹕「舜死﹐二妃淚下染湘竹﹐竹盡斑。」﹞孤臣水底魂。﹝《史記》﹕「屈原仕楚﹐爲上官大夫所讒﹐自投汨羅以死。」﹞雙雙歸蟄燕﹐一一叫羣猿。回首那聞語﹐空看別袖翻。﹝聞或作能。﹞

【湘中】

﹝公此詩謂屈原也。﹞

猿愁魚踴水翻波﹐﹝踴或作躍。﹞自古流傳是汨羅。﹝賈誼《弔屈原賦》云「側聞屈原兮﹐自湛汨羅。」顏師古注﹕「汨﹐水名﹐在長沙羅縣。」汨音覓。﹞蘋藻滿盤無處奠﹐﹝盤或作船。﹞空聞漁父叩舷歌。﹝舷或作船。《楚辭﹟漁父篇》曰「漁父莞爾而笑﹐鼓而去﹐爲滄浪之歌。」王逸曰「鼓﹐叩船舷也。」舷音賢。﹞

【別盈上人】

﹝《柳子厚集》有《誡盈住衡山中院》。﹞

山僧愛山出無期﹐俗士牽俗來何時﹖祝融峯下一回首﹐卽是此生長別離。

【喜雪獻裴尙書】

﹝或無下四字。尙書﹐裴均也﹐時爲荊南節度使﹑吏部尙書。公爲法曹參軍﹐作詩以獻。元和元年春也。﹞

宿云寒不捲﹐春雪墮如。﹝或作篩。﹐所宜切。﹞騁巧先投隙﹐潛光半入池。﹝半或作亂。﹞喜深將策試﹐驚密仰檐窺。自下何曾污﹐增髙未覺危。﹝覺或作見。﹞比心明可燭﹐拂面愛還吹。妒舞時飄袖﹐欺梅並壓枝。地空迷界限﹐砌滿接髙卑。浩蕩乾坤合﹐霏微物象移。爲祥矜大熟﹐布澤荷平施。﹝爲或作驗﹐布或作﹐以上句爲祥言之﹐布澤爲當。﹞已分年華晚﹐猶憐曙色隨。气嚴當酒換﹐﹝或作暖。﹞灑急聽窗知。﹝《邵氏聞見錄》云「荊公嘗以『力去陳言誇末俗﹐可憐無補費精神』薄退之。然其《詠雪》則云﹕『借問火城將策試﹐何如雲屋聽窗知』﹐皆用退之句也。去古人陳言以爲非﹐用古人陳言乃爲是耶。」﹞照曜臨初日﹐玲瓏滴晚澌。﹝晚或作曉。﹞聚庭看嶽聳﹐掃路見云披。陣勢魚麗遠﹐﹝桓五年《左氏》﹕「鄭人爲魚麗之陳。」麗音離。﹞書文鳥篆奇。﹝索靖《書狀》﹕「蒼頡旣王﹐書契是爲﹐科鬥鳥篆。」﹞縱歡羅艷黠﹐列賀擁熊螭。履獘行偏冷﹐﹝《史記》﹕「東郭先生行雪中﹐履有上無下﹐足盡踐地。」﹞門扃臥更羸。﹝《錄異傳》﹕「漢洛陽大雪﹐袁安門無行路﹐僵臥不出。」﹞悲嘶聞病馬﹐﹝或作鳥。﹞浪走信嬌兒。竈靜愁煙絕﹐絲繁念鬢衰。擬鹽吟舊句﹐﹝《世說》﹕「謝太傅內集雪詩﹐撒鹽空中差可擬。」﹞授簡慕前規。﹝謝靈運《雪賦》曰「梁孝王授簡於司馬大夫曰﹕『爲我賦之』。」﹞捧贈同燕石﹐﹝闞子曰「宋之愚人得燕石﹐藏之以爲寶。有客觀之﹐笑曰『此燕石也』。」﹞多慚失所宜。

【春雪】

看雪乘淸旦﹐﹝看或作觀。﹞無人坐獨謠。﹝坐獨﹐或作獨坐。﹞拂花輕尙起﹐落地暖初銷。已訝陵歌扇﹐還來伴舞腰。灑篁畱密節﹐﹝密或作半。﹞著柳送長條。入鏡鸞窺沼﹐行天馬度橋。﹝沈存中云「杜子美詩『紅稻啄余鸚鵡粒﹐碧梧棲老鳳凰枝』﹐語相反而意新。退之『入鏡鸞窺沼﹐行天馬渡橋』﹐蓋仿此體。」﹞偏階憐可掬﹐滿樹戲成搖。江浪迎濤日﹐風毛縱獵朝。弄閒時細轉﹐爭急忽驚飄。城險疑懸布﹐﹝懸布字﹐見《左》襄十年晉荀偃伐Τ陽事。﹞砧寒未搗綃。莫愁陰景促﹐夜色自相饒。﹝色或作月。﹞

【聞梨花發贈劉師命】

﹝此詩與後《梨花下》詩皆貞元二十一年正月陽山作也。後詩謂「今日相逢瘴海頭」是也。公古詩亦有劉生詩﹐可以兼考。﹞

桃蹊惆悵不能過﹐﹝蹊或作溪。﹞紅艷紛紛落地多。聞道郭西千樹雪﹐欲將君去醉如何。

【春雪間早梅】

﹝間或作映。元和元年春江陵作。﹞

梅將雪共春﹐彩艷不相因。逐吹能爭密﹐排枝巧妒新。誰令香滿座﹐獨使淨無塵。芳意饒呈瑞﹐寒光助照人。玲瓏開已徧﹐點綴坐來頻。那是俱疑似﹐須知兩逼眞。熒煌初亂眼﹐浩蕩忽迷神。未許瓊華比﹐從將玉樹親。﹝從將﹐或作將從。﹞先期迎獻歲﹐更伴占玆辰。﹝或作晨。﹞願得長輝映﹐輕微敢自珍。﹝微或作嚴。﹞

【早春雪中聞鶯。】

﹝「北地春晚方聞鶯」﹐此詩蓋南遷時作也。諸本或在《入關詠馬》之後。﹞

朝鶯雪裏新﹐雪樹眼前春。帶澀先迎气﹐侵寒已報人。共矜初聽早﹐誰貴後聞頻。暫囀那成曲﹐孤鳴豈及辰。風霜徒自保﹐桃李詎相親。寄謝幽棲友﹐辛勤不爲身。

【梨花下贈劉師命】

﹝蘇魏公云「當錄於古詩中。」注見前《聞梨花發》詩題下。﹞

洛陽城外淸明節﹐百花寥落梨花發。今日相逢瘴海頭﹐共驚爛漫開正月。

【和歸工部送僧約】

﹝歸登也。約﹐荊州人﹐詳見《劉夢得集》。﹞

早知皆是自拘囚﹐不學因循到白頭。汝旣出家還擾擾﹐何人更得死前休﹖﹝得或作向。﹞

【入關詠馬】

﹝元和元年夏自江陵召拜國子博士入藍關作。﹞

歲老豈能充上駟﹐﹝《史記》﹕「孫臏﹕取君上駟」。﹞力微當自愼前程。不知何故翻驤首﹐牽過關門妄一鳴。﹝妄或作忘。顏延年賦﹕「望西極而驤首。」﹞

【木芙蓉】

新開寒露叢﹐遠比水間紅。﹝露或作路﹐間或作邊。皆非是。﹞艷色寧相妒﹐嘉名偶自同。采江官渡晚﹐搴木古祠空。﹝或從杭﹑蜀﹑館本官渡作秋節。祠作辭。又云「閣本作『秋江官渡晚﹐寒木古祠空』。」洪慶善本校從「采江官渡晚﹐搴木古祠空」。按﹕古詩有「涉江采芙蓉」﹐正謂荷花。又《九歌》「搴芙蓉兮木末」﹐則謂搴之非其地也。此以二花對諭﹐謂將采之江﹐則秋節已晚﹐將搴之木﹐則古辭所諭爲無益。蓋詩人彊彼弱此意也。今按﹕方說非是。蓋此詩言荷花與木芙蓉﹐生不同處﹐而色皆美﹐名又同﹐故以采江搴木二事相對﹐言其生處。而《九歌》者祭神之辭﹐故曰古祠也。如此則此詩從頭至此六句﹐意皆聯屬。然嘉﹑杭本已如此﹐非洪意定也。﹞願得勤來看﹐無令便逐風。﹝願得或作須勸。﹞

【題張十一旅捨三詠】

﹝公自陽山﹐與張十一徙掾江陵﹐道潭州而作﹐以其詠並云「賈誼宅中今始見」知之。﹞

△橊花

五月橊花照眼明﹐枝間時見子初成。可憐此地無車馬﹐顚倒靑苔落絳英。﹝絳或作細。﹞

△井

賈誼宅中今始見﹐﹝《水經注》云「長沙縣西陶侃廟﹐傳是賈誼宅。中有一井﹐實誼所穿。」﹞葛洪山下昔曾窺。﹝葛洪丹井﹐所在有之。﹞寒泉百尺空看影﹐正是行人渴死時。﹝渴或作。﹞

△蒲萄

新莖未徧半猶枯﹐髙駕支離倒復扶。﹝復或作後。﹞若欲滿盤堆馬乳者﹐﹝若或作君。蜀本《圖經本艸》蒲萄注﹕「子有似馬乳者。」﹞莫辭添竹引龍須。

【峽石西泉】

﹝西一作寒﹞

居然鱗介不能容﹐石眼環環水一鐘。聞說旱時求得雨﹐只疑科斗是蛟龍。

【梁國惠康公主挽歌二首】

﹝梁或作涼。考之史﹐當作梁﹐憲宗長女也。下嫁於ν之子季友﹐元和中薨﹐謚曰惠康。今按﹕本或有詞字。《羊士諤集》有《梁國惠康公主挽歌詞二首》﹐注云「時詔令百官進詩。」﹞

定謚芳聲遠﹐移封大國新。巽宮尊長女﹐﹝《易》﹕「巽爲長女。」﹞臺室屬良人。﹝季友之父ν爲相﹐故雲臺室。﹞河漢重泉夜﹐梧桐半樹春。龍而非厭翟﹐﹝《選》潘嶽《寡婦賦》﹕「龍而儼以星駕兮。」注﹕喪車也。《周禮》﹕王后五輅﹐二曰厭翟﹐謂以雉羽飾車。而音而。厭﹐於涉反。翟﹐丁歷反。﹞還輾禁城塵。

秦地吹簫女﹐﹝《列仙傳》﹕「秦穆公女字弄玉﹐時有簫史善吹簫﹐弄玉好之﹐公以妻焉。」﹞湘波鼓瑟妃。﹝屈原《遠遊》云「二女禦九韶歌﹐使湘靈鼓瑟兮。」﹞佩蘭初應夢﹐﹝《左傳》﹕「鄭文公有妾曰燕吉﹐夢天使與己蘭﹐曰﹕以是爲而子。」﹞奔月竟淪輝。﹝竟或作競﹐非是。《淮南子》﹕「羿請不死之藥於西王母﹐羿妻嫦娥竊而奔月。」﹞夫族迎魂去﹐宮官會葬歸。從今沁園艸﹐﹝《後漢》﹕明帝女沁水公主田園﹐嘗爲竇憲所奪。沁﹐七鴆反。﹞無復更芳非。

【和崔舍人詠月二十韻】

﹝舍人﹐崔羣也。公元和七年以職方員外郎下遷國子博士﹐此詩其年八月所作﹐故落句云「獨有虞庠客﹐無由拾落。」意謂職在虞庠﹐去堯階遠矣。閣本無此篇。﹞

三秋端正月﹐今夜出東溟。對日猶分勢﹐騰天漸吐靈。未髙遠气﹐半上霽孤形。赫奕當躔次﹐虛徐度杳冥。長河晴散霧﹐列宿曙分螢。﹝宿音秀。﹞浩蕩英華溢﹐瀟疏物象泠。﹝或作零。﹞池邊臨倒照﹐檐際送橫經。花樹參差見﹐臯禽斷續﹤耳今﹥。﹝《詩》﹕「鶴鳴於九臯。」臯﹐澤也。﹞牖光窺寂寞﹐砧影伴娉婷。幽坐看侵戶﹐閒吟愛滿庭。輝斜通壁練﹐彩碎射沙星。淸潔雲間路﹐空涼水上亭。淨堪分顧兔﹐﹝《天問》﹕「厥利維何﹐而顧兔在腹。」﹞細得數飄萍。山翠相凝綠﹐林煙共冪靑。過隅驚桂側﹐當午覺輪停。屬思ゼ霞錦﹐﹝屬音燭。﹞追歡罄縹瓶。﹝縹﹐靑白色。縹﹐普沼反。﹞郡樓何處望﹖隴笛此時聽。右掖連臺座﹐重門限禁扃。風臺觀漾﹐﹝﹐一作。﹞冰砌步靑熒。﹝《選》﹕「眩耀靑熒。」﹞獨有虞庠客﹐無由拾落。﹝《帝王世紀》﹕「堯階有﹐朔後日生一莢﹐至望則日落一莢。」﹞

【詠雪贈張籍】

﹝此詩或云自「松篁遭挫抑」以下等語﹐專譏時相﹐故終以其意謂張籍曰「惟子能諳爾﹐諸人得語哉。」又曰「莫煩相屬和﹐傳示及提孩。」其有所譏也審矣。﹞

只見縱橫落﹐﹝只或作祗。﹞寧知遠近來。飄還自弄﹐歷亂竟誰催﹖﹝《梁書》豫章王綜《鳴鐘》詩﹕「歷亂百愁生」。﹞座暖銷那怪﹐池淸失可猜。坳中初蓋底﹐﹝坳﹐地不平。﹞垤處遂成堆。﹝劉貢父云「歐陽永叔與江鄰幾論此詩﹐以『隨車翻縞帶﹐逐馬散銀杯』爲不工﹐而以『坳中初蓋底﹐垤處遂成堆』爲勝﹐且謂未知得韓意否。」垤﹐徒結反。﹞慢有先居後﹐﹝慢或作漫。﹞輕多去卻回。度前鋪瓦隴﹐發本積墻隈。﹝發本﹐或作奔發。﹞穿細時雙透﹐乘危忽半摧。無深逢坎井﹐集早值層臺。砧練終宜搗﹐階紈未暇裁。城寒裝睥睨﹐﹝裝或作妝。睥睨﹐城上女墻。睥﹐匹詣反。睨﹐妍計反。二字合從土作埤。﹞樹凍裹莓苔。﹝裹或作覆。﹞片片勻如翦﹐紛紛碎若ソ。﹝乃禾反。﹞定非Ь鵠鷺﹐﹝Ь音尋。﹞眞是屑瓊瑰。﹝王氏《麈史》云「《說文》以瓊爲赤玉﹐比見人詠白物﹐多用之。韓愈《雪》詩『眞是屑瓊瑰』﹐又『今朝踏作瓊瑰迹』﹐別有所稽耶﹖豈用之不審也﹖」瑰﹐姑回反﹐一作。﹞緯糸畫觀朝萼﹐﹝《楚辭》﹕「忽緯糸畫其難遷」。注﹐緯糸畫﹐乖戾也。萼﹐花付。緯音﹐糸畫音畫。﹞冥茫矚晚埃。當窗恆凜凜﹐出戶卽皚皚。﹝《選》﹕「涉積雪之皚皚。」皚﹐五來切。﹞壓野榮芝菌﹐﹝壓或作潤。菌﹐巨隕切。﹞傾都委貨財。娥嬉華蕩氵養。﹝娥﹐恆娥﹐見《淮南子》恆娥竊不死藥奔月宮事。氵養或作漾。﹞胥怒浪崔嵬。﹝胥﹐伍子胥。伏劍死﹐投江中﹐隨潮往來。事見《吳越春秋》。﹞磧回疑浮地﹐云平想輾雷。隨車翻縞帶﹐﹝縞音杲﹐白色﹐縞帶二字見《左》襄二十九年。﹞逐馬散銀杯。萬屋漫污合﹐﹝漫污﹐皆平聲。﹞千株照曜開。松篁遭挫抑﹐﹝或作折。方云「公時以柳間事下遷﹐疑寄意於時宰也。」今按﹕此詩無歲月﹐方說恐未必然。﹞糞壤獲饒培。隔絕門庭遽﹐擠排陛級才。﹝《史記》﹕「擠排莊助﹑買臣」。﹞豈堪裨嶽鎭﹐彊欲效鹽梅。隱匿瑕疵盡﹐﹝《左氏》﹕「瑾瑜匿瑕。」﹞包羅委瑣該。﹝《漢﹟相如傳》﹕「豈特委瑣握齒。」﹞誤雞宵呃喔﹐﹝誤或作悟。《選》﹕「良遊呃喔」。呃音厄﹐喔音渥。﹞驚雀暗徘徊。浩浩過三暮﹐﹝《史記﹟天官書》﹕「白帝行徳﹐畢昴圍三暮﹐徳乃成。」﹞悠悠匝九垓。﹝《風俗通》﹕「十兆曰經﹐十經曰垓。」《國語》﹕「天子之田九垓﹐以食兆民。」垓音該。﹞鯨鯢陸死骨﹐﹝木華《海賦》﹕「其魚則橫海之鯨﹐陸死鹽田﹐顱骨成嶽。」﹞玉石火炎灰。﹝《書》﹕「火炎昆岡﹐玉石俱焚。」﹞厚慮塡溟壑﹐髙愁扌致斗魁。﹝揚子云《甘泉賦》﹕「扌致北極之尊々。」北斗第一至四爲魁﹐第五第七爲標。扌致音致。﹞日輪埋欲側﹐坤軸壓將頹。岸類長蛇攪﹐﹝岸類或作似﹐攪或作擾。﹞陵猶巨象う。﹝音灰。﹞水官誇傑黠﹐木气怯胚胎。著地無由捲﹐連天不易推。龍魚冷蟄苦﹐虎豹餓號哀。巧借奢豪便﹐專繩困約災。威貪陵布被﹐光肯離金。﹝離或作雜。﹞賞玩捐他事﹐歌謠放我才。狂教詩兀﹐﹝或作杌。﹐勒末反。兀﹐五忽反。﹞興與酒陪鰓。﹝陪鰓﹐怒張貌﹐字見潘嶽《射雉賦》。樊﹑李校作みま。鰓﹐蘇來反。﹞惟子能諳耳﹐諸人得語哉。助畱風作黨﹐勸坐火爲媒。雕刻文刀利﹐搜求智网恢。莫煩相屬和﹐傳示及提孩。

【酬王二十舍人雪中見寄】

﹝或云王涯爲舍人﹐見王適墓志﹐本傳略之﹐今作仲舒非。今按﹕王二十涯﹐亦見《諱行錄》。﹞

三日柴門擁不開﹐階平庭滿白皚皚。﹝平庭或作庭平。皚﹐五來切。﹞今朝蹋作瓊瑤迹﹐爲有詩從鳳沼來。﹝從或作仙。﹞

【送侯喜】

﹝公長慶元年有《雨中寄張博士籍侯主簿喜》之什﹐此詩豈同時作歟﹖喜時爲國子主簿﹐公爲祭酒﹐故雲長官也。﹞

已作龍鐘後時者﹐懶於街裏踏塵埃。如今便別長官去﹐直到新年衙日來。﹝長官或作官長﹐非是。﹞

【學諸進士作精衛銜石塡海】

﹝任《述異記》﹕「炎帝女溺死東海﹐化爲精衛﹐自呼其名﹐每銜西山木石塡東海。」﹞

鳥有償冤者﹐終年抱寸誠。口銜山石細﹐心望海波平。渺渺功難見﹐區區命已輕。人皆譏造次﹐我獨賞專精。豈計休無日﹐惟應盡此生。何慚刺客傳﹐不著報仇名。﹞

【奉酬振武胡十二丈大夫】

﹝胡證也。《傳》云河東人﹐元和九年黨項屢擾邊﹐證以儒而勇﹐由諫議大夫﹐選拜振武軍節度使。諸本無奉字。﹞

傾朝共羨寵光頻﹐半歲遷騰作虎臣。戎旆暫停辭社樹﹐﹝諸本作「弩矢前驅煩縣令﹐」方從閣本云「趙《因話錄》曰﹕胡證建節赴振武﹐過河中時﹐趙宗儒爲帥。證持刺稱百姓入謁﹐獻詩曰﹕『詩書入京國﹐旌節過鄕關』。若用今語﹐亦非胡公敬桑梓之意﹐閣本多出於公晚歲所定。」今按﹕方意甚善。但其言閣本爲晚年所定者﹐爲無據耳。﹞裏門先下敬鄕人。﹝詩意取《漢﹟萬石君傳》諸子弟入裏門趨至家事。﹞橫飛玉盞家山曉﹐遠蹀金珂塞艸春。自笑平生誇膽气﹐不離文字鬢毛新。

【奉和庫部盧四兄曹長元日朝回】

﹝盧汀也。《國史補》云「兩省相呼爲閣老﹐尙書丞郎相呼爲曹長﹐郎中員外禦史遺補相呼爲院長﹐上可兼下﹐下不可兼上﹐惟禦史相呼爲端公。」然退之呼盧庫部爲曹長﹐張功曹爲院長﹐則上下亦通稱也。﹞

天伏宵嚴建羽旄﹐﹝建或作樹。《毛詩﹟出車》云「建彼旄矣。」﹞春云送色曉雞號。金鑪香動螭頭暗﹐﹝《唐會要》曰「漢柏梁殿災﹐越巫言﹐海中有魚﹐虯尾似鴟﹐激浪則降雨。遂作像於屋﹐以厭火災。」亦作螭字。唐制﹐起居郎舍人﹐分侍左右﹐直第二螭首。﹞玉佩聲來雉尾髙。﹝唐制﹐人君舉動必以扇﹐雉尾障扇四﹐小團雉尾扇四﹐方雉尾扇十二。見《儀衛志》。﹞戎服上趨承北極﹐儒冠列侍映東曹。太平時節難身遇﹐﹝難身﹐或作身難。﹞郎署何須嘆二毛。﹝《左》僖二十二年﹕「不擒二毛。」二毛﹐黑白相半。《選》潘安仁《秋興賦》﹕「餘春秋三十有二﹐始見二毛。」﹞

【寒食直歸遇雨】

﹝唐本箋云﹕元和十年﹐公時以考功郎中知制誥。歸作宿。﹞

寒食時看度﹐﹝《荊楚歲時記》﹕「去冬至一百五日﹐卽有疾風甚雨﹐謂之寒食。」又《先賢傳》云「太原舊俗以介子推焚死﹐至時一月寒食﹐不敢煙爨。」﹞春遊事已違。風光連日直﹐陰雨半朝歸。﹝朝或作晴。﹞不見紅球上﹐﹝劉向《別錄》曰「咎鞠﹐黃帝所造﹐本兵勢也。或雲起於戰國。」鞠﹐與球同。紅球者﹐以紅帛爲之。﹞那論采索飛。﹝《古今藝術圖》曰「北方山戎﹐寒食日用秋千爲戲。」采索﹐卽謂秋千戲也。﹞惟將新賜火﹐﹝《周禮》﹕「季春出火。」卽賜火也。﹞向曙著朝衣。

【送李六協律歸荊南】

﹝李協律﹐翺也。公嘗量移爲江陵法曹﹐故此詩首言羈遊處云。﹞

早日羈遊所﹐春風送客歸。柳花還漠漠﹐江燕正飛飛。﹝《髙齋詩話》云「退之詩江燕正飛飛﹐蓋取老杜淸秋燕子正飛飛。」﹞歌舞知誰在﹖賓僚逐使非。宋亭池水綠﹐﹝杜子美詩﹕「曾聞宋玉宅﹐每欲到荊州。」荊州﹐卽江陵也。公往在江陵﹐寒食出遊﹐有「宋玉庭邊不見人」之句。﹞莫忘蹋芳菲。

【題百葉桃花】

﹝公元和十年知制誥時作。﹞

百葉雙桃晚更紅﹐窺窗映竹見玲瓏。﹝窺或作歸﹐或作臨﹐今從嘉杭本。﹞應知侍史歸天上﹐故伴仙郎宿禁中。﹝應劭《漢官儀》曰「尙書入直臺廨中﹐給侍史一人﹐女侍史二人。」唐人任郎官多稱仙郎。白樂天所謂「仙郎靜玩禁闈間」。﹞

【春雪】

新年都未有芳華﹐二月初驚見艸芽。白雪卻嫌春色晚﹐故穿庭樹作飛花。

【戲題牡丹】

﹝段成式《酉陽雜俎》云「前史無說牡丹者﹐惟《謝康樂集》言竹間水際多牡丹。成式撿《隋朝種植法》﹐初不說牡丹﹐則知隋朝花藥中所無也。開元末﹐裴士淹奉使回至汾州﹐得白牡丹一窠﹐植於長興私第。至徳中﹐馬僕射領太原﹐又得紅紫二色者﹐移於城中。元和初猶少﹐今興戎葵角多少矣。」﹞

幸自同開俱隱約﹐何須相倚斗輕盈。陵晨並作新妝面﹐對客偏含不語情。雙燕無機還拂掠﹐遊蜂多思正經營。﹝正或作近。﹞長年是事皆拋盡﹐今日欄邊暫眼明。﹞

【盆池五首】

﹝劉貢父云「退之古詩髙卓﹐至律詩𨿽可稱善﹐要有不工者﹐『老翁眞个似童兒』﹐此眞諧語爲戲耳。」或云《盆池》詩有天工﹐如「拍岸才添水數瓶」﹐「一夜靑蛙鳴到曉」﹐非意到不能作也。﹞

老翁眞个似童兒﹐汲水埋盆作胸。一夜靑蛙鳴到曉﹐恰如方口釣魚時。﹝方或作枋。方云「唐屬衛州﹐桓溫敗枋頭﹐乃其地也。公此詩與《送李願》詩﹐只作方口。」今按﹕公《盤谷》詩﹐因及方口燕川﹐則二處皆盤谷旁近之小地名耳。盤谷﹐在孟州濟原縣﹐孟州東過懷州﹐乃至衛州﹐而濟原又在孟州西北四十里﹐則遊盤谷者﹐安得至衛州之枋頭乎﹖方說非是。﹞

莫道盆池作不成﹐藕梢初種已齊生。從今有雨君須記﹐來聽蕭蕭打葉聲。﹝有雨﹐或作雨灑。﹞

瓦沼晨朝水自淸﹐小虫無數不知名。忽然分散無蹤影﹐惟有魚兒作隊行。﹝惟或作爲。﹞

泥盆淺小詎成池﹐夜半靑蛙聖得知。﹝聖或作聽。﹞一聽暗來將伴侶﹐不煩鳴喚斗雄雌。

池光天影共靑靑﹐拍岸才添水數瓶。且待夜深明月去﹐試看涵泳幾多星。﹝明或作乘。﹞

【芍藥】

﹝公元和十年知制誥﹐寓直禁中作。﹞

浩態狂香昔未逢﹐紅燈爍爍綠盤龍。覺來獨對情驚恐﹐身在仙宮第幾重﹖﹝情或作忽。﹞

【奉和虢州劉給事使君三堂新題二十一詠】

﹝並序或無「奉新題」三字。劉伯芻以元和八年出刺虢州﹐白樂天有制詞。﹞

虢州刺史宅連水池竹林﹐往往爲亭臺島渚﹐目其處爲三堂。﹝三堂建於開元中﹐呂溫嘗記之。謂三者﹐明臣子在三之節﹔堂者﹐勵宗室克構之義。﹞劉兄自給事中出刺此州﹐在任逾歲﹐職修人治﹐州中稱無事﹐頗復增飾。從子弟而遊其間﹐又作二十一詩以詠其事﹐流行京師﹐文士爭和之。余與劉善﹐故亦同作。

△新亭

湖上新亭好﹐公來日出初。水文浮枕簟﹐﹝文或作紋。﹞瓦影蔭龜魚。

△流水

汩汩幾時休﹖從春復到秋。只言池未滿﹐池滿彊交流。﹝只或作祗。﹞

△竹洞

竹洞何年有﹖公初斫竹開。洞門無鎖鑰﹐俗客不曾來。

△月臺

南館城陰闊﹐東湖水气多。直須臺上看﹐始柰月明何。

△渚亭

自有人知處﹐那無步往蹤﹖莫教安四壁﹐面面看芙蓉。

△竹溪

藹藹溪流慢﹐﹝慢或作漫。﹞梢梢岸┠長。﹝或┠作竹。穿沙碧淨﹐落水紫苞香。﹝少陵《竹》詩有「雨洗娟娟淨﹐風吹細細香」。前輩嘗云﹕竹未嘗有香﹐而少陵以香言之。豈知公亦有「落水紫苞香」之語乎﹖

△北湖

聞說遊湖棹﹐尋常到此回。應畱醒心處﹐準擬醉時來。

△花島

蜂蝶去紛紛﹐香風隔岸聞。欲知花島處﹐水上覓紅雲。

△柳溪

柳樹誰人種﹖行行夾岸髙。莫將條系纜﹐著處有蟬號。

△西山

新月迎宵掛﹐晴雲到晚畱。爲遮西望眼﹐終是懶回頭。

△竹逕

無塵從不掃﹐有鳥莫令彈。若要添風月﹐應除數百竿。

△荷池

風雨秋池上﹐髙荷蓋水繁。未諳鳴ベベ。﹝《選》盧子諒云「ベベ芳葉零。」ベ﹐所格切。﹞那似捲翻翻。

△稻畦

布畦堪數﹐﹝或作卦。布或作圃。﹐博局上方目也﹐字見《選﹟博弈論》。今按﹕博局當云棋局。桓譚《新論》﹕「守邊隅﹐趨作﹐以自生於小地。」﹞枝分水莫尋。魚肥知已秀﹐鶴沒覺初深。

△柳巷

柳巷還飛絮﹐春餘幾許時。吏人休報事﹐公作送春詩。

△花源﹝或作原。﹞

源上花初發﹐公應日日來。丁寧紅與紫﹐愼莫一時開。﹝莫或作勿。﹞

△北樓

郡樓乘曉上﹐盡日不能回。晚色將秋至﹐長風送月來。

△鏡潭

非鑄復非熔﹐泓澄忽此逢。魚蝦不用避﹐只是照蛟龍。

△孤嶼

朝遊孤嶼南﹐暮戲孤嶼北。所以孤嶼鳥﹐與公盡相識。

△方橋

非閣復非船﹐可居兼可過。君欲問方橋﹐方橋如此作。﹝白樂天﹑皮日休詩﹐皆自注曰音佐。今按﹕《廣韻》﹕「作﹐造也﹐將祚切。」而《荀子》「肉腐出虫﹐魚枯生蠹﹐貪利忘身﹐禍災乃作」﹐及廉範五之謠﹐皆已爲此音矣。然讀如佐者﹐又將祚切之訛。而世俗所用﹐從人從故﹐而切爲將祚者﹐又字之俗體也。﹞

△梯橋

乍似上靑冥﹐初疑躡菡萏。自無飛仙骨﹐欲度何由敢。

△月池

寒池月下明﹐新月池邊曲。若不妒淸妍﹐卻成相映燭。

【遊城南十六首】﹝十六詩非一日作﹐編者類次之﹞

△賽神

﹝賽謂禱。賽字本作塞﹐《漢書﹟郊祀志》云「冬塞禱祀﹐廣陵厲王殺牛塞禱」是也。今作賽。賽﹐悉代反。﹞

白布長衫紫領巾﹐差科未動是閒人。麥苗含オ桑生椹﹐﹝椹﹐桑實。《詩》﹕「食我桑ホ﹐懷我好音」。黔﹐卽椹也。椹﹐食荏反。﹞共向田頭樂社神。

△題於賓客莊﹝於ν﹐字允元﹐元和八年爲太子賓客。﹞

楡莢車前蓋地皮﹐﹝《釋木》云「楡莢﹐楡錢。」《爾雅》云「白﹑車前﹐艸名。」《釋艸》云「一名莒﹐一名馬舄。」郭璞云「大葉長穗﹐好生道邊﹐江東呼爲蝦蟆衣。」車﹐尺遮反。﹞薔薇蘸水筍穿籬。馬蹄無入朱門迹﹐縱使春歸可得知﹖

△晚春

艸樹知春不久歸﹐﹝艸樹﹐一作艸木。﹞百般紅紫鬥芳菲。楊花楡莢無才思﹐惟解漫天作雪飛。

△落花

已分將身著地飛﹐那羞踐踏損光暉。無端又被春風誤﹐吹落西家不得歸。

△楸樹二首

幾歲生成爲大樹﹐一朝纏繞困長藤。誰人與脫靑羅帔﹖看吐髙花萬萬層。

幸自枝條能樹立﹐可煩蘿蔓作交加。﹝可或作何。﹞傍人不解尋根本﹐卻道新花勝舊花。﹝傍或作遊。﹞

△風折花枝

浮艷侵天難就看﹐淸香撲地只遙聞。﹝只或作可。﹞春風也是多情思﹐故揀繁枝折贈君。﹝揀或作折。折或作將。﹞

△贈同遊﹝諸本無此篇﹐杭﹑蜀本皆闕﹐惟唐本有之﹐且屬在此。﹞

喚起窗全曙﹐催歸日未西。無心花裏鳥﹐更與盡情啼。﹝魯直云「吾兒時每哦此詩﹐而了不解其意。自出峽來﹐吾年五十八矣。時春曉﹐偶憶此詩﹐方悟之。喚起﹑催歸。二禽名也。古人於小詩用意精深如此。催歸﹐子規也﹔喚起﹐聲如人絡絲﹐圓轉淸亮﹐偏於春曉鳴﹐江南謂之春喚。」《復齋謾錄》云「予嘗讀唐《顧渚山茶記》曰﹕顧渚山中有鳥如鴝鵒而色蒼﹐每至正二月作聲﹐曰春起也﹐三四月云春去也。采茶人呼爲喚春鳥。」然則喚起之名﹐唐人說矣﹐豫章不舉爲證﹐何也﹖﹞

△贈張十八助教﹝張十八﹐籍也﹐時爲四門國子博士助教。﹞

喜君眸子重淸朗﹐﹝籍嘗病眼﹐故云。﹞攜手城南歷舊遊。忽見孟生題竹處﹐﹝公與孟郊嘗遊此﹐有《城南聯句》﹐至是郊死矣。﹞相看淚落不能收。

△題韋氏莊

﹝城南韋曲﹐在唐最盛﹐名與杜陵相埒。當時爲之語曰「城南韋杜﹐去天尺五。」杜子美《贈韋贊善》詩所謂「時論同歸尺五天」也。是時莊已衰矣﹐故詩意有云。﹞

昔者誰能比﹖今來事不同。寂寥靑艸曲﹐散漫白楡風。架倒藤全落﹐籬崩竹半空。寧須惆悵立﹐翻覆本無窮。﹝須一作知。﹞

△晚雨

廉纖晚雨不能晴﹐﹝蜀本作「晚雨廉纖」﹐於律不諧﹐今從諸本。﹞池岸艸間蚯蚓鳴。投竿跨馬蹋歸路﹐才到城門打鼓聲。

△出城

暫出城門踏靑艸﹐遠於林下見春山。應須韋杜家家到﹐只有今朝一日閒。

△把酒

擾擾馳名者﹐誰能一日閒﹖我來無伴侶﹐把酒對南山。﹝對或作謝。﹞

△嘲少年

直把春償酒﹐都將命乞花。﹝乞音气﹐與人物。《漢》﹕「乞楊生師。」公《調張籍》詩云「乞君飛霞佩」﹐亦與此乞字同。﹞只知閒信馬﹐不覺誤隨車。

△楸樹

靑幢紫蓋立童童﹐﹝《蜀先主傳》﹕「捨東南角有桑樹﹐童童如小車蓋。」童童﹐茂盛貌。幢﹐傳江反。﹞細雨浮煙作采籠。不得畫師來貌取﹐定知難見一生中。﹝貌或作邈。猶少陵「貌得山僧及童子」之貌。今按﹕貌音邈。﹞

△遣興﹝遣或作遠。﹞

斷送一生惟有酒﹐尋思百計不如閒。莫憂世事兼身事﹐須著人間比夢間。

●卷十﹟律詩二【送李尙書赴襄陽八韻】

﹝得長字。李遜也。遜字友道﹐荊州石首人。元和十年十月﹐分山南東道爲兩節度使﹐以遜檢校工部尙書﹐爲襄州刺史﹐充襄復郢均房節度使﹔以右羽林將軍髙霞寓爲唐州刺史﹐充唐隨鄧節度使。遜赴襄陽﹐廷臣送者三十餘人﹐分韻賦詩﹐太常卿許孟容爲之序。按遜本傳﹐遷戶部侍郎﹐爲山南東道節度使。又按襄州石本題名﹐銜云「檢校工部尙書李遜。」時遜蓋自尙書而出﹐史略之。﹞

帝憂南國切﹐攺命付忠良。﹝先是山南東道節度使嚴綬討吳元濟無功﹐罷爲太子少保﹐乃以遜爲節度﹐故云。﹞壤畫星搖動﹐旗分獸簸揚。五營兵轉肅﹐千里地還方。控帶荊門遠﹐飄浮漢水長。賜書寬屬郡﹐﹝或作部。﹞戰馬隔鄰疆。縱獵雷霆迅﹐觀棋玉石忙。風流峴首客﹐﹝羊叔子嘗與客鄒湛登峴山﹐曰「自有宇宙﹐便有此山。」﹞花艷大堤倡。﹝大堤﹐地名﹐在襄陽。宋隋王誕爲襄陽郡﹐聞諸女歌﹐因爲詞曰「朝發襄陽城﹐暮至大堤宿。大堤諸女兒﹐花艷驚郎目。」﹞富貴由身致﹐誰教不自彊﹖

【和席八十二韻】

﹝席八﹐或以爲席謙﹐非也。當是席夔﹐按《諱行錄》﹕「席夔行八﹐貞元十年進士。」﹞

絳闕銀河曙﹐東風右掖春。﹝應劭《漢官儀》﹕「中書爲右曹﹐稱西掖。」正門之兩旁曰掖。﹞官隨名共美﹐花與思俱新。綺陌朝遊間﹐綾衾夜直頻。﹝《漢官典職儀》曰「尙書郎入直﹐供靑綾白綾被。」﹞橫門開日月﹐髙閣切星辰。庭變寒前艸﹐天銷霽後塵。溝聲通苑急﹐柳色壓城勻。綸謀猷盛﹐﹝《禮記》﹕「王言如綸﹐其出如。」音紼。李本校謀作謨﹐然閣本只作謀﹐考之《周書》﹐作謀爲是。但謨古字作﹛某心﹜﹐李涪《刊誤》曰「舊作嘉謨﹐今作嘉謀﹐猶沈浮二音通也。」﹞丹靑步武親。芳菲含斧藻﹐﹝《揚子》﹕「吾未見斧藻其徳若斧藻其者」。斧與黼同。﹞光景暢形神。傍砌看紅藥﹐﹝謝《中書省詩》云「紅藥當階翻。」﹞巡池詠白蘋。﹝柳惲爲吳興太守﹐有《江南曲》云「汀洲采白蘋﹐日落江南春」。﹞多情懷酒伴﹐﹝懷或作怯。﹞餘事作詩人。倚玉難藏拙﹐﹝玉或作市。﹞吹竽久混眞。﹝齊宣王好竽﹐南郭先生不知竽而濫進﹐見《韓子》。﹞坐慚空自老﹐江海未還身。

【和武相公早春聞鶯】

﹝武元衡也。元衡以元和八年三月自西川節度使拜相。皆元衡拜相後追和其鎭蜀時作。﹞

早晚飛來入錦城﹐﹝《華陽國誌》﹕「成都萬里橋南岸有錦城。」﹞誰人教解百般鳴﹖春風紅樹驚眠處﹐似妒歌童作艷聲。

【太安池】

﹝闕唐長安有大安宮﹐大安亭﹐而太安池未嘗載見﹐豈安樂公主所鑿定昆池耶﹖景龍中請昆明池﹐中宗不與﹐主怒﹐自鑿定昆池﹐延袤數里﹐豈卽此池耶﹖﹞

【遊太平公主山莊】

﹝諸本無此題﹐唐本太安池下增闕字﹐而別出此題云。晁本﹑李﹑謝本所校並同。﹞

公主當年欲占春﹐故將臺榭押城。﹝押或作壓。﹞欲知前面花多少﹐﹝或作處。﹞直到南山不屬人。

【晚春】

誰收春色將歸去﹖﹝將歸﹐或作歸將﹐非是。﹞慢綠妖紅半不存。﹝慢或作漫。﹞楡莢只能隨柳絮﹐等閒撩亂走空園。

【大行皇太后挽歌詞三首】

﹝此憲宗母莊憲皇后也。樊本云「諸本脫太字﹐非是。」韋昭云「大行者﹐不反之辭﹐天子﹑皇后崩﹐未有謚﹐故稱大行。」﹞

一紀尊名正﹐﹝後以永貞元年尊爲皇太后﹐崩於十一年﹐故曰一紀。﹞三時孝養榮。﹝《禮記》﹕「文王之爲世子﹐朝於王季日三。」養﹐移亮切。﹞髙居朝聖主﹐厚徳載羣生。武帳虛中禁﹐﹝虛或作空。《漢﹟霍光傳》﹕「太后被珠襦﹐盛服坐武帳中。」﹞玄堂掩太平。﹝齊謝《敬皇后哀冊文》曰「翠舒阜﹐玄堂啟扉。」﹞秋天笳鼓歇﹐松柏徧山鳴。

威儀備吉凶﹐文物雜軍容。配地行新祭﹐﹝漢光武中元元年﹐上文帝母薄太后曰髙皇后﹐配食地。﹞因山托故封。﹝漢文帝治霸陵﹐因山不起墳﹐皇后合葬丰陵﹐故云故封。﹞鳳飛終不返﹐﹝《列仙傳》﹕秦穆公女弄玉﹐吹簫隨鳳凰飛去。﹞劍化會相從。﹝晉張華劍化延平津事﹐有天生神物終當合耳之語。王介甫曰「此非君臣所宜﹐言近於黷也。」﹞無復臨長樂﹐﹝《叔孫通傳》﹕「惠帝東朝長樂宮。」漢皇太后所居宮名。﹞空聞報曉鐘。﹝報曉﹐或作曉暮。﹞

追攀萬國來﹐警衛百神倍。畫た登秋殿﹐﹝《禮﹟喪服大記》畫た二注云「漢制﹐以木爲筐﹐廣三尺﹐髙二尺四﹝寸﹞﹐方兩角髙﹐衣以﹝白﹞布。」た﹐所甲切。﹞容衣入夜臺。﹝《喪大記》﹕「飾棺﹐君龍帷﹑三池﹑振容。」注云「靑質五色畫之於絞繒﹐而垂之以爲振容。」容衣﹐蓋謂此也。﹞云隨仙馭遠﹐風助聖情哀。﹝助﹐方作動﹐非是。﹞只有朝陵日﹐妝奩一暫開。﹝漢明帝謁原陵﹐見太后鏡奩中物﹐感動悲涕。﹞

【廣宣上人頻見過】

﹝廣宣﹐蜀僧。元和中﹐住長安安國寺﹐寺有紅樓﹐宣有詩名﹐號《紅樓集》。﹞

三百六旬長擾擾﹐﹝百或作十。﹞不衝風雨卽塵埃。久慚朝士無裨補﹐﹝慚一作爲。﹞空愧髙僧數往來。學道窮年何所得﹖吟詩竟日未能回。天寒古寺遊人少﹐紅葉窗前有幾堆﹖

【閒遊二首】

﹝元和十二年春作﹐公自中書舍人降右庶子云。﹞

雨後來更好﹐繞池徧靑靑。柳花閒度竹﹐菱葉故穿萍。﹝故或作亂。杜詩「潛龍故起雲」﹐「江上燕子故來頻」﹐皆用此字。﹞獨坐殊未厭﹐孤斟詎能醒。持竿至日暮﹐幽詠欲誰聽。

玆遊苦不數﹐再到遂經旬。﹝到或作至﹐經或作兼。﹞萍蓋污池淨﹐藤籠老樹新。林鳥鳴訝客﹐﹝鳥或作鸚。﹞岸竹長遮鄰。子云只自守﹐﹝《揚子云傳》﹕「安帝時﹐丁傅﹑董賢用事﹐雄方艸《太元》﹐有以自守﹐泊如也。」﹞奚事九衢塵﹖

【酬馬侍郎寄酒】

﹝馬總﹞

一壺情所寄﹐四句意能多。秋到無詩酒﹐其如月色何。

【和侯協律詠筍】

﹝侯喜也。或云「公意專以譏時相﹐自『得時方張王』﹐至『蛇虺首掀掀』﹐大抵言其挾勢植黨﹐苞藏姦慝之狀﹐如此豈李逢吉之謂耶﹖是時裴度欲討蔡﹐逢吉引其黨令狐楚﹑蕭亻免等沮之﹐公亦坐忤宰相意﹐自中書舍人降右庶子。」﹞

竹亭人不到﹐新筍滿前軒。乍出眞堪賞﹐初多未覺煩。﹝或作繁﹐公律詩不重用韻。﹞成行齊婢僕﹐環立比兒孫。驗長常攜尺﹐愁幹屢側盆。對吟忘膳飲﹐偶坐變朝昏。滯雨膏腴濕﹐驕陽气候溫。得時方張王﹐﹝《莊子》所謂「王長其間」是也﹐並去聲讀。公與劉夢得《蒲萄》詩﹐皆用張王字。﹞挾勢欲勝騫。見角牛羊沒﹐看皮虎豹存。攢生猶有隙﹐散布忽無垠。詎可持籌算﹐誰能以理言﹖縱橫公占地﹐羅列暗連根。狂劇時穿壁﹐羣彊幾觸藩。深潛如避逐﹐﹝作一世。﹞遠去若追奔。始訝妨人路﹐還驚入藥園。萌牙防浸大﹐覆載莫偏恩。已復侵危砌﹐非徒出短垣。身寧虞瓦礫﹐計擬掩蘭蓀。且嘆髙無數﹐庸知上幾番﹖短長終不校﹐先後竟誰論。外恨苞藏密﹐中仍節目繁。暫須回步履﹐要取助盤飧。﹝或作餐。盤飧置璧﹐《左氏》語。﹞穰穰疑翻地﹐﹝穰上聲。﹞森森競塞門。戈矛頭戢戢﹐蛇虺首掀掀。婦懦咨料揀﹐﹝料音聊﹐或作聊﹐量也。張湛《列子序》﹕「且將料簡世所希有者。」﹞兒癡謁盡髡。侯生來慰我﹐﹝或作意。﹞詩句讀驚魂。屬和才將竭﹐呻吟至日暾。﹝日或作欲﹐《楚辭﹟九嘆》﹕「日暾暾其西捨。」亦可以日入言也。暾﹐他昆切。﹞

【過鴻溝】

﹝公從裴晉公平蔡﹐元和十二年八月入汴過鴻溝作也。漢四年﹐劉﹑項割鴻溝以西爲漢﹐以東爲楚﹐地在滎陽東南二十里。此下皆隨裴晉公伐蔡詩。﹞

龍疲虎困割川原﹐億萬蒼生性命存。誰勸君王回馬首﹖眞成一擲賭乾坤。

【送張侍郎】

﹝張賈時自兵侍爲華州﹐閣本作侍禦﹐非。﹞

司徒東鎭馳書謁﹐﹝元和十年正月﹐加宣武節度使韓弘爲司徒。﹞丞相西來走馬迎。﹝元和十二年七月﹐以宰相裴度爲淮西宣慰處置使。﹞兩府元臣今轉密﹐一方逋寇不難平。

【贈刑部馬侍郎】

﹝馬扌時副晉公東徵。﹞

紅旗照海壓南荒﹐徵入中臺作侍郎。﹝中臺﹐或作臺中﹐非是。﹞暫從相公平小寇﹐便歸天闕致時康。

【奉和裴相公東徵途經女幾山下作】

﹝或無奉字。女幾山﹐在河南府福昌縣三十四里。白樂天云﹕晉公出討淮西﹐過女幾山下﹐題詩云「待平賊壘報天子﹐莫指仙山示老夫」。而公此詩和云。﹞

旗穿曉日雲霞雜﹐﹝云一作紅﹐雜作集。今按對偶及文勢﹐當從諸本。﹞山倚秋空劍戟明。﹝洪慶善云「以我之旗﹐況彼雲霞。以彼之山﹐況我劍戟。詩家謂回鸞舞鳳格。」﹞敢請相公平賊後﹐暫攜諸吏上崢嶸。

【郾城晚飲奉贈副使馬侍郎馮李二員外】

﹝或無奉字。謂馮宿﹑李宗閔也。閣本馮宿時以都官﹐李宗閔時以禮部﹐並從徵。郾音偃。﹞

城上赤云呈勝气﹐眉間黃色見歸期。幕中無事惟須飲﹐卽是連鑣向闕時。﹝《說文》云「鑣﹐馬銜也」。鑣﹐補驕切。﹞

【酬別畱後侍郎】

﹝或無酬字。蔡平﹐命馬扌爲畱後。﹞

爲文無出相如右﹐﹝司馬相如也。漢武帝擢居左右﹐常召相如視艸。﹞謀帥難居先。﹝僖二十七年《左氏》﹕「晉文公作三軍﹐謀元帥﹐趙襄曰﹕可。」音隙﹐音斛。﹞歸去雪銷溱洧動﹐﹝溱﹑洧﹐二水名。溱在河南﹐洧在鄭。﹞西來旌旗拂晴天。

【同李二十八夜次襄城】

﹝李正封也。﹞

周楚仍連接﹐川原乍屈盤。云垂天不暖﹐塵漲雪猶幹。印綬歸臺室﹐旌旗別將壇。欲知迎候盛﹐騎火萬星攢。

【同李二十八員外從裴相公野宿西界】

四面星辰著地明﹐散燒煙火宿天兵。不關破賊須歸奏﹐自趁新年賀太平。

【過襄城】

郾城辭罷過襄城﹐潁水嵩山刮眼明。已去蔡州三百里﹐家人不用遠來迎。

【宿神龜招李二十八馮十七】

﹝龜下或有驛字。汝州有神龜驛臺。按《九域志》﹐開皇初建。李謂正封﹐馮謂宿也。﹞

荒山野水照斜暉﹐啄雪寒鴉趁始飛。夜宿驛亭愁不睡﹐幸來相就蓋徵衣。

【次硤石】

﹝諸本硤作峽﹐今陜縣也。《地理誌》可考。﹞

數日方離雪﹐今朝又出山。試憑髙處望﹐隱約見潼關。

【和李司勛過連昌宮】

﹝或作李二十八司勛﹐無過字。連昌宮在河南壽安縣西二十九里。按《志》﹕「髙宗顯慶三年置。」然詩落句云云﹐疑爲明皇所作。而元微之《連昌宮辭》﹐大槪詠明皇帝。或雲開元中曾葺之耳。公從晉公平淮西回﹐過壽安而作。﹞

夾道疏槐出老根﹐髙甍巨桷壓山原。宮前遺老來相問﹐今是開元幾葉孫﹖

【次潼關先寄張十二閣老使君】

﹝張賈。潼關在華州華陰縣界。張閣老﹐卽華州刺史也。《國史補》云「兩省相呼爲閣老。」﹞

荊山已去華山來﹐﹝《史記》﹕「黃帝鑄鼎荊山下。」荊山在漢馮翊懷徳縣。華山﹐太華也﹐在華陰縣。﹞日出潼關四扇開。﹝出或作照﹐扇或作面。﹞刺史莫辭迎候遠﹐相公親破蔡州回。﹝親或作新。﹞

【次潼關上都統相公】

﹝都統﹐謂韓弘也。館本無此篇。關下或有頭字。一本在《雨中寄張籍侯喜》詩後。﹞

暫辭堂印執兵權﹐盡管諸軍破賊年。冠蓋相望催入相﹐待將功徳格皇天。﹞

【桃林夜賀晉公】

﹝元和十二年十二月壬戌﹐以裴度守本官﹐賜上柱國﹑晉國公。丙子﹐以右庶子韓愈爲刑部侍郎。考其年十二月丙辰朔﹐壬戌﹐則其月七日。度以其月十六日方至自蔡﹐則前除命蓋在公未入朝之前﹐故公詩夜賀晉公於桃林。桃林在陜之靈寶縣云。﹞

西來騎火照山紅﹐夜宿桃林臘月中。手把命兼相印﹐一時重疊賞元功。

【送李員外院長分司東都】

﹝李員外﹐正封也。﹞

去年秋露下﹐羈旅逐東徵。今歲春光動﹐驅馳別上京。飲中相顧色﹐送後獨歸情。兩地無千里﹐因風數寄聲。

【晉公破賊回重拜臺司以詩示幕中賓客愈奉和】

﹝或作晉公自蔡州入覲﹐途中重拜云云﹐愈因和之。﹞

南伐旋師太華東﹐天書夜到冊元功。將軍舊壓三司貴﹐相國新兼五等崇。鷺欲歸仙仗裏﹐熊羆還入禁營中。長慚典午非材職﹐﹝或作識。《蜀志》譙周曰「典午忽兮。」典﹐司。午﹐馬也。白樂天自江州司馬還朝再出﹐亦曰「昔徵從典午。」﹞得就閒官卽至公。

【獨釣四首】

﹝釣或作酌。「坐厭親刑柄」﹐爲刑部侍郎時作。﹞

侯家林館勝﹐偶入得垂竿。曲樹行藤角﹐平池散芡盤。﹝芡音儉。﹞羽沈知食駛﹐﹝或作快﹐或作。﹞緡細覺牽難。聊取誇兒女﹐楡條系從鞍。

一徑向池斜﹐池塘野艸花。雨多添柳耳﹐水長減蒲芽。坐厭親刑柄﹐偸來傍釣車。﹝坐厭﹐方作厭坐﹐云「厭與偸爲一義﹐坐親刑柄﹑來弄釣車爲一義﹐公詩多此體。」今按﹕坐厭與偸來爲對﹐亦自親切。又況坐厭乃常用之語﹐韋蘇州云「坐厭淮南守。」此類極多。方從誤本﹐更爲曲說﹐不知語意之拙澀也。﹞太平公事少﹐吏隱詎相賒。

獨往南塘上﹐秋晨景气醒。露排四岸艸﹐風約半池萍。鳥下見人寂﹐魚來聞餌馨。所嗟無可召﹐不得倒吾瓶。

秋半百物變﹐溪魚去不來。風能坼芡觜﹐露亦染梨腮。﹝廣信晁氏舊藏印本﹐能作稜﹐亦作液﹐一雲山谷所定。﹞遠岫重疊出﹐寒花散亂開。所期終莫至﹐日暮與誰回﹖

【枯樹】

老樹無枝葉﹐風霜不復侵。腹穿人可過﹐皮剝蟻還尋。寄托惟朝菌﹐依投絕暮禽。猶堪持攺火﹐﹝《論語》﹕「鉆燧攺火。」馬融曰「《周書》月令有攺火之文﹐春取楡柳之火﹐夏取棗杏之火﹐季夏取桑柘之火﹐秋取柞之火﹐冬取槐檀之火。一年之中﹐鉆火各異木﹐故曰攺火也。」﹞未肯但空心。

【元日酬蔡州馬十二尙書去年蔡州元日見寄之什】

﹝馬十二﹐扌也。元和十三年元日有詩寄公。次年元日﹐公以此詩酬之。﹞

元日新詩已去年﹐蔡州遙寄荷相憐。今朝縱有誰人領﹐自是三峯不敢眠。﹝峯或作冬。方從唐本云「華嶽有三峯﹐唐人守華者﹐皆謂之三峯守。蓋公西歸經從之路﹐馬詩必有所序述﹐今不可得而詳也。」今按﹕此詩並題﹐皆不言經由華州所作﹐方說旣無所據。又三峯不敢眠﹐亦無文理﹐今當闕之﹐以俟知者。﹞

【詠燈花同侯十一】

﹝或作《同侯十一詠燈花》。侯十一﹐喜也。《雪浪齋日記》云「此詩極似少陵。」﹞

今夕知何夕﹐花然錦帳中。自能當雪暖﹐那肯待春紅。黃裏排金粟﹐﹝諸本黃作囊。何遜詩﹕「金粟裹搔頭。」蜀人史彥升曰「黃裏排金﹐謂額間花鈿也。又沈約《宋書》﹕『漢制﹕乘輿﹐翠蓋黃裏﹐所謂黃屋也。』諸本多引《漢紀》注﹐實此義。」今按﹕漢制黃屋﹐與此詩文意不同﹐疑史說誤。﹞釵頭綴玉虫。更煩將喜事﹐來報主人公。﹝一作翁。﹞

【祖席】

△前字

﹝舊注云﹕以王涯徙袁州刺史而作。按《舊紀》﹐涯刺袁州﹐元和三年四月也。公時在東都﹐故曰「祖席洛橋邊」。此詩前後注文﹐舊本無之﹐蜀本亦然。又或二題前字秋字上皆有得字。﹞

祖席洛橋邊﹐親交共黯然。野晴山簇簇﹐霜曉菊鮮鮮。書寄相思處﹐杯銜欲別前。淮陽知不薄﹐﹝「陽」本作南﹐洪本作陽﹐云「用汲黯薄淮陽事﹐以後詩有淮南字﹐隨筆以誤也。」﹞終願早回船。

△秋字

淮南悲木落﹐而我亦傷秋。﹝而或作今。﹞況與故人別﹐那堪羈宦愁。榮華今異路﹐風雨苦同憂。莫以宜春遠﹐﹝宜春﹐卽袁州也。﹞江山多勝遊。﹝公自題此二詩後云﹕兩詩何處好﹖就中何處佳﹖何處惡﹖﹞

【送鄭尙書赴南海】

﹝鄭尙書﹐名權﹐有序在《集》。﹞

番禺軍府盛﹐﹝番禺﹐今之廣州。番音潘﹐禺音愚。﹞欲說暫停杯。蓋海旗幢出﹐連天觀閣開。衙時龍戶集﹐﹝龍戶﹐采珠戶也﹐南海亦謂之蜒戶。﹞上日馬人來。﹝後漢馬援討蠻﹐以數十人畱於象林所鑄銅柱下﹐南蠻呼爲馬畱人。見《新史﹟南蠻傳》。﹞風靜ジス去﹐﹝《左氏》﹕「祀爰居。」《國語》﹕「海鳥曰ジス。」ジ音爰﹐ス音居。﹞官廉蚌蛤回。﹝東漢孟嘗爲合浦太守﹐珠復還。﹞貨通師子國﹐﹝師子國在南海中。﹞樂奏武王臺。﹝武或作越﹐《漢傳》﹕尉佗自稱南越武王。﹞事事皆殊異﹐無嫌屈大才。

【答道士寄樹雞】

﹝樹雞﹐木耳之大者。東坡《和陶詩》﹕「黃菘養士羔﹐老楮生樹雞。」﹞

軟濕靑黃狀可猜﹐欲烹還喚木盤回。煩君自入華陽洞﹐直割乖龍左耳來。﹝柳子厚《龍城志》﹕「茅山道士吳綽采藥於華陽洞口﹐見一兒手把三珠﹐戲於松下﹐綽從之奔入洞口﹐化爲龍﹐以三珠塡左耳中﹐綽其耳﹐而失其珠。」又馮贄《云仙錄》﹕「天罰乖龍﹐必割其耳。」﹞

【左遷至藍關示侄孫湘】

﹝漢時依上古法﹐朝列以右爲尊﹐故謂降秩爲左遷。藍關﹐卽秦之關﹐在今藍田縣。《靑瑣髙議》云「湘字淸夫﹐公侄也。落魄不羈﹐公勉之學﹐乃笑作詩﹐有『能開頃刻花』之句。公曰﹕『汝能奪造化開花乎﹖』湘遂聚土覆盆﹐良久曰﹕『花已發矣』。舉盆乃碧花二朵﹐葉間有小金字﹐乃詩一聯云﹕『雲橫秦嶺家何在﹐雪擁藍關馬不前。』公未曉詩意。湘曰﹕『事久可驗』。公後貶潮陽﹐途有一人冒雪而來﹐乃湘也。湘曰﹕『公憶花上句乎﹖乃今日事也。』公詢地名﹐卽藍關。再三嗟嘆曰﹕吾爲汝成此詩」云云。《酉陽雜俎》﹐亦載是事﹐獨不載湘名。然公逸詩有《徐州贈族侄》云「自言有奇術﹐探妙知天工。」意亦若指是事。豈湘果有出世之學耶﹖《筆墨閒錄》云「此詩仁且有禮﹐非志仁義者不能也。」﹞

一封朝奏九重天﹐夕貶潮州路八千。﹝州一作陽。元和十四年﹐公爲刑部侍郎﹐上表極諫佛骨事。帝大怒﹐將抵死﹐持示宰相崔羣﹑裴度。羣﹑度力言愈忠﹐願少寬假﹐以來諫諍。帝稍解﹐乃責潮州刺史。﹞欲爲聖明除獘事﹐肯將衰朽惜殘年﹖﹝欲或作本。肯將﹐或作豈將﹐又作豈於。朽或作暮。惜一作計。﹞雲橫秦嶺家何在﹖雪擁藍關馬不前。﹝擁或作掩。今按﹕此詩於暮計掩四字皆不如今本之勝。﹞知汝遠來應有意﹐好收吾骨瘴江邊。﹝《左傳》蹇叔曰「余收爾骨焉。」﹞

【武關西逢配流吐蕃】

﹝《唐﹟志》﹕「武關在商州商洛縣之東。」公謫潮州﹐自藍田入商洛﹐於武關西見作。﹞

嗟爾戎人莫慘然﹐﹝戎或作胡﹐﹞湖南地近保生全。﹝地近﹐或作近地。﹞我今罪重無歸望﹐直去長安路八千。

【次鄧州界】

潮陽南去倍長沙﹐戀闕那堪又憶家。心訝愁來惟貯火﹐﹝惟一作誰。﹞眼知別後自添花。商顏暮雪逢人少﹐﹝《前漢﹟溝洫志》「引洛水至商顏下。」注﹕「商山之顏﹐譬人之顏額也」。﹞鄧鄙春泥見驛賒。﹝鄧鄙字見《左》成公九年。﹞早晚王師收海嶽﹐普將雷雨發萌芽。

【題臨瀧寺】

﹝臨瀧﹐韶州縣名。公前《瀧吏》詩具述其詳。﹞

不覺離家已五千﹐﹝《漢﹟髙帝紀》「提三尺取天下」﹐及《韓安國傳》本無劍字﹐古固有如此造語者。公言離家已五千﹐則知其爲裏也。或以歇後誚之﹐則非。﹞仍將衰病入瀧船。潮陽未到吾能說﹐﹝吾能﹐或作人先﹐或作先聞。﹞海气昏昏水拍天。﹝水或作浪。﹞

【晚次宣溪辱韶州張端公使君惠書敍別酬以絕句二章】

﹝或無「辱端公絕句」字。韶去潮尙遠﹐當在元和十四年夏作。《筆墨閒錄》﹕「潮州以後詩最哀深﹐宣溪絕句等詩絕有味。」﹞

韶州南去接宣溪﹐﹝或作潮﹐非是。﹞雲水蒼茫日向西。客淚數行元自落﹐﹝元或作先。﹞鷓鴣休傍耳邊啼。

兼金那足比淸文﹐﹝那或作安。﹞百首相隨愧使君。﹝百或作白﹐﹞俱是嶺南巡管內﹐莫欺荒僻斷知聞。

【題秀禪師房】

橋夾水松行百步﹐﹝松或作船。﹞竹牀莞席到僧家。﹝牀或作林。莞﹐九還切。﹞暫拳一手支頭臥﹐﹝頭或作頤。﹞還把漁竿下釣沙。﹝釣或作晚。﹞

【將至韶州先寄張端公使君借圖經】

﹝或「無端」公字。此詩及下至韶州畱別詩﹐皆自潮移袁道中作。﹞

曲江山水聞來久﹐恐不知名訪倍難。願借圖經將入界﹐每逢佳處便開看。﹝每或作亦。﹞

【過始興江口感懷】

﹝韶州﹐始興郡。大歷十四年四月﹐起居舍人韓會以罪貶韶州刺史﹐公隨會而遷﹐時年十歲。至是貶潮州﹐道過始興﹐所謂感懷也。﹞

憶作兒童隨伯氏﹐南來今只一身存。目前百口還相逐﹐舊事無人可共論。

【韶州畱別張端公使君】

﹝公量移袁州﹐故云畱別。又曰﹕公元和十四年正月以論佛骨貶潮州﹐三月至潮州﹐十月量移袁州﹐十五年正月至袁州﹐其往來上下於韶﹐皆梅柳新時也﹐故云「來往再逢梅柳新」。﹞

來往再逢梅柳新﹐別離一醉綺羅春。久欽江扌文才妙﹐﹝陳孔奐曰「江扌文華之人。」﹞自嘆虞翻骨相屯。﹝虞翻仕吳爲騎都尉﹐嘗云自恨骨體不媚﹐犯上獲罪。﹞鳴笛急吹爭落日﹐淸歌緩送款行人。﹝諸本爭作催﹐款作感。唐本云蜀本亦作爭。李云「二宋評此詩﹐小宋疑感字誤﹐大宋初不以爲然﹐後得善本始信。」﹞已知奏課當徵拜﹐那復淹畱詠白蘋。﹝「汀洲采白蘋」﹐柳惲詩語。﹞

【量移袁州張韶州端公以詩相賀因酬之】

﹝或無「端公」﹑「因」三字﹐或作《量移袁州酬張韶州先寄詩賀》﹐或作《量移袁州張韶州先詩見賀因酬之》。題語凡四易﹐各有義也。﹞

明時遠逐事何如﹖遇赦移官罪未除。北望詎令隨塞雁﹐﹝《管子》﹕「雁春北秋南。」﹞南遷才免葬江魚。﹝屈原﹕寧葬江魚腹中。﹞將經貴郡煩畱客﹐先惠髙文謝起予。暫欲系船韶石下﹐﹝《水經》﹕「韶石對峙似闕。」《郡誌》曰「舜嘗登此奏樂﹐今有廟在焉。」﹞上賓虞舜整冠裾。

【次石頭驛寄江西王十中丞閣老】

﹝仲舒也。時仲舒自中書舍人﹐出爲江南西道觀察使。公自袁還朝﹐次石頭而作。按《水經注》﹕「贛水西岸有盤石﹐謂之石頭﹐在豫章郡北」。﹞

憑髙試回首﹐﹝試回或作回馬。今按﹕下句有馬字﹐作馬非是。﹞一望豫章城。人由戀徳泣﹐﹝由或作猶。﹞馬亦別羣鳴。寒日夕始照﹐風江遠漸平。﹝風江或作江風。﹞默然都不語﹐應識此時情。

【遊西林寺題蕭二兄郎中舊堂】

﹝蕭兄有女出家。諸本遊作題﹐題作故﹐無兄字及注。蕭二﹐存也。存少與韓會﹑梁肅友善﹐惡裴延齡之爲人﹐棄官歸廬山。廬山今猶有蕭存﹑魏弘﹑李渤同遊大林題名。﹞

中郎有女能傳業﹐﹝中郎﹐蔡邕也。其女文姬﹐能誦憶父書無遺誤。﹞伯道無兒可保家。﹝今按《因話錄》作「無人可主家」。伯道﹐鄧攸也﹐棄己子而全兄子﹐卒以無後。時人哀之曰「皇天無知﹐鄧伯道無兒。」﹞偶到匡山曾住處﹐幾行衰淚落煙霞。﹝《因話錄》作﹕「今日匡山過舊隱﹐空將衰淚對煙霞。」﹞

【自袁州還京行次安陸先寄隨州周員外】

﹝諸本如此﹐但以隨爲循。方從唐本云「自貶所蒙恩袁州除官還京﹐凡多六字。」方云﹕如淳《漢紀》注曰「凡言除者﹐除故官﹐就新官也。」公志鄭儋墓曰「詔授司馬節度﹐除其官爲工部尙書。」與此同。周員外﹐周君巢也。時爲隨州刺史。以經由道裏考之﹐作循非是。今按﹕諸本得之。唐本旣顚倒重復﹐而方說又不可曉。疑袁州字當在貶字上﹐或注在所字下。循州之辧﹐則方得之。或本袁州下有除官二字﹐亦通。隨又作復﹐當考。﹞

行行指漢東﹐﹝《左氏》﹕「漢東之國隨爲大。」﹞暫喜笑言同。雨雪離江上﹐蒹葭出夢中。面猶含瘴色﹐眼已見華風。歲暮難相值﹐酣歌未可終。

【題廣昌館】

﹝館在隨州棗陽縣南。﹞

白水龍飛已幾春﹐﹝張衡《東京賦》﹕「我世祖乃龍飛白水」。﹞偶逢遺迹問耕人。﹝逢或作尋。﹞丘墳發掘當官路﹐﹝或作道。﹞何處南陽有近親。﹝顯宗爲東海公﹐曰「河南帝城多近臣﹐南陽帝鄕多近親。」﹞

【寄隨州周員外】

﹝隨或作循﹐或作復﹐說已見上。﹞

陸孟丘楊久作塵﹐﹝蜀本楊作陽。公與陸長源﹑孟叔度﹑丘潁﹑楊凝及周君巢﹐同爲董晉幕客故也。﹞同時存者更誰人﹖金丹別後知傳得﹐﹝周好金丹服餌之術﹐柳子厚集中有《答周君巢論餌藥久壽書》是也。﹞乞取刀圭救病身。﹝《本艸》云「刀圭者﹐十分方寸七之一。」﹞

【酒中畱上襄陽李相公】

﹝謂逢吉也。諸本作《醉中畱別襄州李相公》。﹞

濁水污泥淸路塵﹐﹝曹子建詩﹕「君若淸路塵﹐妾若濁水泥。」﹞還曾同制掌絲綸。﹝公元和十一年正月爲中書舍人﹐而逢吉以其年二月自舍人拜相﹐故云。﹞眼穿長訝雙魚斷﹐﹝《選》﹕「遺我雙鯉魚﹐中有尺素書。」﹞耳熱何辭數爵頻﹖﹝楊惲書云「酒後耳熱﹐仰天拊缶﹐而呼烏烏。」﹞銀燭未消窗送曙﹐﹝銷或作終﹐或作殘。窗或作雞。﹞金釵半醉座添春。﹝醉或作墜。許彥周云「退之此語﹐殊不類其爲人﹐乃知賦梅花不獨宋廣平也。」﹞知公不久歸鈞軸﹐應許閒官寄病身。

【去歲自刑部侍郎以罪貶潮州刺史乘驛赴任其後家亦譴逐小女道死殯之層峯驛旁山下蒙恩還朝過其墓畱題驛梁】

﹝諸本只作《題驛梁》。下有注字﹐與此題少異﹐今從唐本。﹞

數條藤束木皮棺﹐艸殯荒山白骨寒。驚恐入心身已病﹐扶舁沿路眾知難。﹝舁音余。﹞繞墳不暇號三匝﹐﹝延陵季子適齊﹐子死﹐葬於嬴博之間。旣封﹐且號者三﹐見《禮記》。﹞設祭惟聞飯一盤。﹝《荊楚歲時記》﹕「祭子推文﹕黍飯一盤。」﹞致汝無辜由我罪﹐百年慚痛淚闌干。

【賀張十八祕書得裴司空馬】

﹝張籍﹑裴度也。或作《酬張祕書因騎馬贈詩》。﹞

司空遠寄養初成﹐毛色桃花眼鏡明。﹝《爾雅》﹕「馬黃白雜毛曰丕。」注云「今桃花馬也。」顏延之《赭白馬賦》曰「雙瞳夾鏡。」﹞落日已曾交轡語﹐春風還擬並鞍行。長令奴僕知饑渴﹐須著賢良待性情。旦夕公歸伸拜謝﹐免勞騎去逐雙旌。﹝騎去﹐或作去騎。裴詩有「他日著鞭能顧我」之語﹐故公云爾。﹞

【杏園送張徹侍禦歸使】

﹝或作侍郎﹐無歸使字。方從唐本云「徹時以幽州判官趨朝﹐半道有詔還之﹐仍遷侍禦史﹐從張弘靖之請也。」杏園在長安城南﹐其實徹已抵京﹐但未朝見耳。《舊傳》云「續有張徹自遠使歸」是也。﹞

東風花樹下﹐送爾出京城。久抱傷春意﹐新添惜別情。歸來身已病﹐相見眼還明。更遣將詩酒﹐誰家逐後生﹖

【雨中寄張博士籍侯主簿喜】

放朝還不報﹐半路踏泥歸。﹝半路﹐一作夜半。今按﹕朝還無因至夜半﹐作半路﹐亦不可曉。疑以雨放朝﹐而有司失於關報﹐行至半路﹐乃得報而歸也。﹞雨慣曾無節﹐雷頻自失威。見墻生菌徧﹐憂麥作蛾飛。﹝《述異記》﹕「晉太康中﹐麥化爲飛蛾。」﹞歲晚偏蕭索﹐誰當救晉饑﹖﹝《左》僖十三年﹕「晉薦饑﹐乞糴於秦。」﹞

【奉和兵部張侍郎酬鄆州馬尙書祗召途中見寄開緘之日馬帥已再領鄆州之作】﹝張謂張賈﹐馬謂馬扌。諸本無奉和及鄆州之作字﹐別有奉和二字。祗或作被。﹞

來朝當路日﹐承詔攺轅時。再領須句國﹐﹝《左傳》僖公二十一年﹕「邾人滅須句。」杜預注﹕「須句在鄆之東平須昌縣西北。」句音劬。﹞仍遷少昊司。﹝《月令》﹕「秋之三月﹐其帝少昊。」蓋秋主刑﹐而扌加檢校刑部尙書﹐故云。﹞暖風抽宿麥﹐淸雨捲歸旗。﹝《石林詩話》云「蔡天啟言﹕嘗與張文潛論韓柳五字警句﹐文潛舉退之『暖風抽宿麥﹐淸雨捲歸旗』﹐子厚『壁空殘月曙﹐門掩候虫秋』﹐皆集中第一。」﹞賴寄新珠玉﹐長吟慰我思。

【早春與張十八博士籍遊楊尙書林亭寄第三閣老兼呈白馮二閣老】

﹝諸本無十八字。方從唐本云「白居易﹑馮宿也。第三閣老﹐楊於陵之子嗣復也。白和詩只作楊舍人林池。」今按﹕洪本第三作三弟﹐云「澄本如此。」然《王沂公言行錄》記楊大年呼沂公爲第四廳舍人﹐疑前世遺俗﹐自有此等稱呼﹐洪本或未必然。而此所遊﹐乃嗣復家林亭﹐故特以詩寄之﹐而並呈白﹑馮也。但未知三人者﹐其次第又如何耳。閣老二字﹐按《楊綰傳》「故事﹐中書舍人年久者爲閣老」云。﹞

墻下春渠入禁溝﹐﹝或作流。﹞渠冰初破滿渠浮。鳳池近日長先暖﹐流到池時更不流。﹝更或作見。﹞

【奉使常山早次太原呈副使吳郎中】

﹝或無早字。長慶元年七月﹐成徳軍大將王廷湊殺其節度田弘正以反﹐詔公宣撫﹐眾皆危之﹐卽此行也。公使鎭州﹐吳丹以駕部郎中副行﹐事詳本傳。謂時𨿽已赦廷湊﹐詔公以宣撫出使﹐蓋明年二月云。唐子西曰「公孫洪以董仲舒相膠西﹐梁冀以張綱守廣陵﹐李逢吉以韓愈使鎭州﹐盧杞以顏魯公使李希烈﹐其用意正相類。」然考之史﹐公出使鎭在二月﹐而逢吉三月始召爲兵部尙書﹐六月始代裴度爲相﹐子西云爾﹐何也﹖抑豈逢吉險邪﹐遂以公此行爲其所中歟﹖君子惡居下流﹐天下之惡皆歸焉﹐此之謂也。﹞

朗朗聞街鼓﹐晨起似朝時。翻翻走驛馬﹐春盡是歸期。地失嘉禾處﹐﹝《書》﹕「唐叔得禾﹐異畝同穎﹐獻諸天子﹐作《嘉禾》。」太原本晉地﹐卽唐叔之國也。﹞風存蟋蟀辭。﹝晉《國風》有《蟋蟀》詩﹐刺昭公之儉。﹞暮齒良多感﹐無事涕垂頤。

【夕次壽陽驛題吳郎中詩後】

﹝或作《壽陽驛題絕句》﹐蜀本亦注夕次字。壽陽﹐太原屬邑。﹞

風光欲動別長安﹐春半邊城特地寒。不見園花兼巷柳﹐馬頭惟有月團團。

【鎭州初歸】

別來楊柳街頭樹﹐擺弄春風只欲飛。﹝擺或作搖﹐弄或作撼﹐只或作祗。﹞還有小園桃李在﹐畱花不發待郎歸。﹝《唐語林》云「退之二侍妾﹐名柳枝﹐絳桃﹐初使王廷湊﹐至壽陽驛絕句云云。」《邵氏聞見錄》﹕「孫子陽爲予言﹐近時壽陽驛發地﹐得二詩石﹐唐人跋云﹕『退之有倩桃﹑風柳二妓﹐歸途聞風柳已去﹐故云云。』後張籍祭退之詩云﹕『乃出二侍女。』非此二人耶﹖」﹞

【同水部張員外曲江春遊寄白二十二舍人】

﹝或作《同張水部籍遊曲江寄》云云。白舍人﹐樂天也。《長安志》﹕「曲江在城南升道坊﹐以其有流水屈曲﹐謂之曲江。」居易有和篇﹐後世傳韓白無往來之詩﹐非也。﹞

漠漠輕陰晚自開﹐靑天白日映樓臺。﹝天或作春。﹞曲江水滿花千樹﹐有底忙時不肯來﹖

【和水部張員外宣政衙賜百官櫻桃詩】

﹝或作《和張水部敕賜櫻桃詩》。﹞

漢家舊種明光殿﹐﹝《洛陽宮殿簿》曰「漢有明光殿﹑徽音殿。」又曰「顯陽殿前櫻桃六株﹐徽音殿前﹑乾元殿前並三株。」﹞炎帝還書《本艸經》。﹝《神農本艸》云「櫻桃味甘﹐益脾胃。」﹞豈似滿朝承雨露﹐共看傳賜出靑冥。香隨翠籠擎初到﹐﹝或作重﹐或作出。﹞色映銀盤寫未停。﹝映或作照。﹞食罷自知無所報﹐空然慚汗仰皇扃。

【早春呈水部張十八員外二首】

﹝閣本無此二首。﹞

天街小雨潤如酥﹐艸色遙看近卻無。最是一年春好處﹐絕勝花柳滿皇都。﹝花或作煙。﹞

莫道官忙身老大﹐卽無年少逐春心。憑君先到江頭看﹐柳色如今深未深﹖

【送桂州嚴大夫】

﹝同用南字。嚴謨也﹐題下或有赴任二字。﹞

蒼蒼森八桂﹐﹝森八閣本作八月。桂或作樹。《山海經》﹕「桂林八樹﹐在賁禺東。」今番禺也。《天臺山賦》﹕「八桂森挺以淩霜。」﹞玆地在湘南。﹝地﹐閣本作樹。在或作近。﹞江作靑羅帶﹐﹝東坡云「退之詩『江作靑羅帶』﹐子厚詩『海上羣山似劍』﹐子瞻爲之對曰﹕『系懣豈無羅帶水﹐割愁還有劍山。』」﹞山如碧玉。﹝梁劉孝威詩﹕「金臨鬢斜。」﹐祖含切﹐與簪同。﹞戶多輸翠羽﹐家自種黃甘。遠勝登仙去﹐飛鸞不假驂。﹝假或作暇。﹞

【奉酬天平馬十二僕射暇日言懷見寄之作】

﹝或無「暇日言懷之作」六字。元和十四年以馬扌爲鄆曹濮等州觀察使﹐十五年名其軍爲天平軍﹐就加檢校尙書左僕射。﹞

天平篇什外﹐政事亦無雙。威令如徐土﹐儒風被魯邦。﹝劉夢得《天平軍節度使廳壁記》﹕「惟鄆在春秋爲須句之國。宣精在上﹐奎爲文宿﹐畫野在下。」魯爲儒邦﹐《禹貢》﹕「海岱及淮惟徐州﹐」前漢以徐隸臨淮﹐則徐亦魯也。徐土魯邦﹐字見《詩﹟常武﹟宮》之什。﹞淸爲公論重﹐寬得士心降。歲晏偏相憶﹐長謠坐北窗。﹝《選》劉越石詩﹕「引領長謠。」﹞

【奉使鎭州行次承天行營奉酬裴司空】

﹝或有相公字。公之宣諭鎭州也﹐眾皆危之。元稹言於穆宗曰「韓愈可惜」。上悔﹐馳詔令毋徑入。公卒至賊營﹐麾其眾責之﹐庭湊聽命﹐出牛元翼之圍。東坡爲公作《潮州廟碑》﹐所謂「勇奪三軍之帥」者以此。﹞

竄逐三年海上歸﹐逢公復此著徵衣。旋吟佳句還鞭馬﹐恨不身先去鳥飛。

【鎭州路上謹酬裴司空相公重見寄】

﹝謹或作奉。﹞

銜命山東撫亂師﹐日馳三百自嫌遲。風霜滿面無人識﹐何處如今更有詩﹖

【奉和僕射裴相公感恩言志】

﹝或無奉字。﹞

文武成功後﹐居爲百辟師。林園窮勝事﹐鐘鼓樂淸時。﹝詩話云「慶曆中﹐西師未解﹐晏元獻爲樞密使﹐會大雪﹐置酒西園﹐歐陽永叔賦詩云﹕『須憐鐵甲冷徹骨﹐四十餘萬屯邊兵。』晏曰﹕『昔韓愈亦能作言語﹐赴裴度會﹐但云﹕林園窮勝事﹐鐘鼓樂淸時。不曾如此作鬧』。」﹞擺落遺髙論﹐雕鐫出小詩。自然無不可﹐範蠡爾其誰﹖﹝其或作爲。範蠡事見《史記》。﹞

【和僕射相公朝回見寄】

﹝或作回朝﹐或有裴字。﹞

盡瘁年將久﹐公今始暫閒。事隨憂共減﹐詩與酒俱還。放意機衡外﹐收身矢石間。秋臺風月迥﹐正好看前山。

【奉和李相公題蕭家林亭】

﹝逢吉也。蕭氏在唐最盛﹐﹑嵩﹑華﹑復﹑亻免﹑﹑仿﹑遇凡八葉宰相。嵩第﹐在城南布政坊﹐見《長安志》。﹞

山公自是林園主﹐﹝山簡﹐晉永嘉中爲襄陽守﹐峴山有佳園池。﹞嘆惜前賢造作時。巖洞幽深門盡瑣﹐不因丞相幾人知﹖

【奉和杜相公太淸宮紀事陳誠上李相公十六韻】

﹝或作《杜相公太淸宮十六韻紀事陳誠上李相因和》。杜相公﹐元穎也。長慶元年二月拜相。李相公﹐逢吉也。長慶二年六月拜相。太淸宮﹐玄元皇帝廟也。﹞

耒耜興姬國﹐﹝后稷以農事開國﹐故云耒耜興姬國也。姬﹐周姓。盾累建夏家。﹝《書﹟益稷》禹曰「予乘四載。」孔安國謂泥乘盾﹐山乘累。盾以板置泥上﹐累前無齒者。盾﹐醜倫切。累﹐力追切。﹞在功誠可尙﹐於道詎爲華﹖象帝威容大﹐仙宗寶歷賒。衛門羅戟槊﹐圖壁雜龍蛇。禮樂追尊盛﹐乾坤降福遐。四眞皆齒列﹐﹝天寶元年﹐親享玄元皇帝於新廟。以莊子爲南華眞人﹐文子爲通玄眞人﹐列子爲沖虛眞人﹐庚桑子爲洞虛眞人﹐是爲四眞也。﹞二聖亦肩差。﹝初﹐太淸宮成﹐命工於太白山采白石﹐爲玄元眞像﹐衮冕之服﹐當南面﹐玄宗﹑肅宗眞容侍立左右﹐皆朱衣朝服。﹞陽月時之首﹐﹝《爾雅》﹕「十月爲陽。」﹞陰泉气未牙。殿階鋪水碧﹐﹝階或作筵。﹞庭炬坼金葩。紫極觀忘倦﹐靑詞奏不嘩。﹝本朝景靈宮天興殿﹐祝以靑詞﹐薦以酒果﹐用唐制也。﹞噌宮夜辟﹐﹝相如曰「聲噌而似鐘。」音錚宏。﹞嘈獻鼓晨撾。﹝張衡《東京賦》﹕「奏嚴鼓之嘈獻。」嘈﹐才髙切。獻﹐才曷切。撾﹐陡瓜切。﹞褻味陳奚取﹖﹝味或作服﹐非是。﹞名香薦孔嘉。垂祥紛可錄﹐俾壽浩無涯。貴相山瞻峻﹐淸文玉絕瑕。代工聲問遠﹐﹝《書》﹕「天工人其代之。」﹞攝事敬恭加。﹝《語》﹕「官事不攝。」﹞皎潔當天月﹐葳蕤捧日霞。﹝葳或作萎﹐今從蜀本。﹞唱妍酬亦麗﹐俯仰但稱嗟。﹝亦或作匪。唱酬﹐謂李﹑杜。稱嗟﹐公自謂也。﹞

●卷十一﹟雜著一【原道】

﹝《淮南子》以《原道》首篇﹐許氏箋云「原﹐本也。」公所作《原道》《原性》等篇﹐史氏謂其奧衍宏深﹐與孟軻﹑揚雄相表裏﹐而佐佑六經﹐誠哉是言。東坡嘗曰「自孟子後﹐能將許大見識尋求古人﹐其斷然曰﹕孟子醇乎醇。荀與揚也﹐擇焉而不精﹐語焉而不詳。若非有見識﹐豈千餘年後便斷得如此分明。」伊川亦曰「退之晚年作文﹐所得甚多﹐如曰「軻之死不得其傳」﹐似此言語﹐非是蹈襲前人﹐又非鑿空撰得﹐必有所見。」二先生之論﹐豈輕發者哉。山谷嘗曰「文章必謹布置﹐每見後學﹐多告以《原道》命意曲折。後以此槪求古人法度﹐如老杜《贈韋見素詩》﹐布置最得正體﹐如官府甲第廳堂房室﹐各有定處﹐不可亂也。韓文公《原道》與《書》之《堯典》﹐蓋如此。」石介守道曰「孔子之《易》《春秋》﹐自聖人以來未有也。吏部《原道》《原性》《原毀》《行難》《禹問》《佛骨表》《諍臣論》﹐自諸子以來未有也。」﹞

博愛之謂仁﹐行而宜之之謂義﹔由是而之焉之謂道﹐足乎己無待於外之謂徳。仁與義爲定名﹐道與徳爲虛位。﹝楊誠齋曰「道徳之實非虛也﹐而道徳之位則虛也。韓子之言﹐實其虛者也。其曰仁『與義爲定名』﹐又曰『吾之所謂道徳者﹐合仁與義言之也』。而後道徳之虛位﹐可得而實矣。」張無垢曰「此正是退之辟佛老要害處。老子平日談道徳﹐乃欲捶提仁義﹐一味自虛無上去﹐曾不知道徳自仁義中出。故以定名之實﹐主張仁義在此二字。旣言行仁義﹐後必繼曰由是而之焉之謂道﹐足乎己無待於外之謂徳﹐亦未始薄道徳也。特惡佛老不識仁義卽是道徳﹐故不得不表出之。」楊龜山曰「韓子意曰﹕由仁義而之焉斯謂之道﹐充仁義而足乎己斯謂之徳。所謂道徳云者﹐仁義而已﹐故以仁義爲定名﹐道徳爲虛位。《中庸》曰﹕『天命之謂性﹐率性之謂道。』仁義﹐性所有也。則捨仁義而言道者﹐固非也。道固有仁義﹐而仁義不足以盡道﹐則以道徳爲虛位者﹐亦非也。」﹞故道有君子小人﹐而徳有凶有吉。﹝子下或有有字。﹞老子之小仁義﹐非毀之也﹐其見者小也。坐井而觀天﹐曰天小者﹐非天小也。﹝非天下或有之字﹐下小字或作罪云。《尸子》曰「井中視星﹐所視不過數星。」今按﹕韓公未必用《尸子》語﹐正使用之﹐作罪亦非文意。﹞彼以煦煦爲仁﹐﹝煦音詡。﹞孑孑爲義﹐其小之也則宜。其所謂道﹐道其所道﹐非吾所謂道也﹔其所謂徳﹐徳其所徳﹐非吾所謂徳也。﹝或無「其所謂徳」四字﹐非是。﹞凡吾所謂道徳云者﹐合仁與義言之也﹐天下之公言也。老子之所謂道徳云者﹐去仁與義言之也﹐一人之私言也。﹝公言私言下﹐或皆有者字﹐或惟下句有之。﹞

周道衰﹐孔子沒﹐火於秦﹐黃﹑老於漢﹐佛於晉﹑魏﹑梁﹑隋之間。﹝或無黃字。「晉魏梁隋」﹐諸本作「晉宋齊梁魏隋」﹐《文苑》作「晉梁魏隋」﹐蜀本作「魏晉宋梁齊」﹐方從閣﹑杭本云「南舉晉梁﹐北舉魏隋也。」﹞其言道徳仁義者﹐不入於楊﹐則入於墨﹔不入於老﹐則入於佛。﹝墨下諸本有「不入於墨﹐則入於老」二語。﹞入於彼﹐必出於此。入者主之﹐出者奴之﹔﹝必上或有則字。主或作王。今按﹕作主﹐乃與下文三韻皆葉﹐作王非是。﹞入者附之﹐出者之。﹝二者字或皆作則﹐附或作隆﹐皆非是。﹞噫﹗後之人其欲聞仁義道徳之說﹐孰從而聽之﹖老者曰「孔子﹐吾師之弟子也。」佛者曰「孔子﹐吾師之弟子也。」爲孔子者﹐習聞其說﹐樂其誕而自小也﹐亦曰「吾師亦嘗云爾。」﹝諸本嘗下有師之字。﹞不惟舉之於其口﹐而又筆之於其書。噫﹗後之人𨿽欲聞仁義道徳之說﹐其孰從而求之﹖甚矣﹐人之好怪也﹗不求其端﹐不訊其末﹐惟怪之欲聞。古之爲民者四﹐今之爲民者六﹔古之教者處其一﹐今之教者處其三。農之家一﹐而食粟之家六﹔工之家一﹐而用器之家六﹔賈之家一﹐而資焉之家六﹔柰之何民不窮且盜也﹗

古之時﹐人之害多矣。有聖人者立﹐然後教之以相生養之道。﹝或無以字。﹞爲之君﹐爲之師﹐驅其虫蛇禽獸﹐而處之中土。寒然後爲之衣﹐饑然後爲之食。木處而顚﹐土處而病也﹐然後爲之宮室。爲之工以贍其器用﹐爲之賈以通其有﹝通或作同。﹞爲之醫藥以濟其夭死﹐爲之葬埋祭祀以長其恩愛﹐爲之禮以次其先後﹐爲之樂以宣其壹郁﹐﹝壹或作湮﹐或作堙。按《史記﹟賈誼傳》﹕「獨堙郁其誰語。」《漢書》作「壹郁」。壹當作﹝B12A﹞﹐《集韻》音咽。﹝B12A﹞郁﹐不得泄也。平入聲通用﹐湮與﹝B12A﹞亦音義同也。作壹字則非。今按字書﹐壹﹝B12A﹞﹐吉凶在壺中不得泄也。卽今之氤氳字。壹湮古蓋通用﹐故《漢書》但作壹耳。﹞爲之政以率其怠倦﹐爲之刑以鋤其彊梗。相欺也﹐爲之符璽斗斛權衡以信之﹐相奪也﹐爲之城郭甲兵以守之。﹝或無權衡字﹐非是。﹞害至而爲之備﹐患生而爲之防。今其言曰「聖人不死﹐大盜不止﹔剖斗折衡﹐而民不爭。」﹝剖或作掊。﹞嗚呼﹐其亦不思而已矣﹗如古之無聖人﹐人之類滅久矣。何也﹖無羽毛鱗介以居寒熱也﹐無爪牙以爭食也。是故君者﹐出令者也﹔臣者﹐行君之令而致之民者也﹔民者﹐出粟米麻絲﹑作器皿﹑通貨財﹐以事其上者也。﹝致之或作致其﹐非是。麻絲或作絲麻﹐篇內並同。﹞君不出令﹐則失其所以爲君﹔臣不行君之令而致之民﹐民不出粟米麻絲﹑作器皿﹑通貨財﹐以事其上﹐則誅。﹝臣不字下諸本有能字﹐無「而致之民」四字﹐而句下有「則失其所以爲臣」一語。﹞今其法曰「必棄而君臣﹐去而父子﹐禁而相生養之道。」以求其所謂淸淨寂滅者。嗚呼﹗其亦幸而出於三代之後﹐不見黜於禹﹑湯﹑文﹑武﹑周公﹑孔子也﹔其亦不幸而不出於三代之前﹐不見正於禹﹑湯﹑文﹑武﹑周公﹑孔子也。

帝之與王﹐其號名殊﹐其所以爲聖一也。﹝名下或有𨿽字。﹞夏葛而冬裘﹐渴飲而饑食﹐其事殊﹐其所以爲智一也。﹝事下或有𨿽字。﹞今其言曰「曷不爲太古之無事﹖」是亦責冬之裘者曰「曷不爲葛之之易也﹖」責饑之食者曰「曷不爲飲之之易也﹖」﹝其言或作之言。饑之或作饑而。﹞《傳》曰「古之欲明明徳於天下者﹐先治其國﹔欲治其國者﹐先齊其家﹔欲齊其家者﹐先修其身﹔欲修其身者﹐先正其心﹔欲正其心者﹐先誠其意。」然則古之所謂正心而誠意者﹐將以有爲也。﹝尹彥明曰「介甫謂退之正心誠意﹐將以有爲﹐非是。蓋介甫不知道也。正心誠意便休﹐卻是釋氏也。正心誠意﹐乃所以將有爲也。非韓子不能至是。」﹞今也欲治其心﹐而外天下國家﹐﹝一作「國家天下」。句下或有者字﹐皆非是。﹞滅其天常﹐子焉而不父其父﹐臣焉而不君其君﹐民焉而不事其事。孔子之作《春秋》也﹐諸侯用夷禮則夷之﹐進於中國則中國之。《經》曰「夷狄之有君﹐不如諸夏之亡。」《詩》曰「戎狄是膺﹐荊舒是懲。」﹝進上或有夷而字。﹞今也舉夷狄之法﹐而加之先王之教之上﹐幾何其不胥而爲夷也﹗

夫所謂先王之教者﹐何也﹖博愛之謂仁﹐行而宜之之謂義﹐由是而之焉之謂道﹐足乎己無待於外之謂徳。其文﹐《詩》《書》《易》《春秋》﹔﹝文﹐或作書﹐或作教。﹞其法﹐禮﹑樂﹑刑﹑政﹔其民﹐士﹑農﹑工﹑賈﹔其位﹐君臣﹑父子﹑師友﹑賓主﹑昆弟﹑夫婦﹔其服﹐麻絲﹔其居﹐宮室﹔其食﹐粟米﹑果蔬﹑魚肉。﹝果蔬或作蔬果。﹞其爲道易明﹐而其爲教易行也。﹝或無而字﹐而下或無其字。﹞是故以之爲己﹐則順而祥﹔以之爲人﹐則愛而公﹔以之爲心﹐則和而平﹔以之爲天下國家﹐無所處而不當﹞。是故生則得其情﹐死則盡其常﹐郊焉而天神假﹐﹝音名。﹞廟焉而人鬼饗。曰﹕斯道也﹐何道也﹖曰﹕斯吾所謂道也﹐非向所謂老與佛之道也。﹝何上或無也字。今按﹕「曰斯道也﹐何道也﹖」是問詞﹐而「曰斯吾所謂道也」﹐以下乃答語也。「斯道也﹐何道也」﹐或作「斯何道也﹐斯吾所謂道也」﹐或作「斯道也﹐吾所謂之道也」。又或無所謂字﹐皆非是。﹞堯以是傳之舜﹐舜以是傳之禹﹐禹以是傳之湯﹐湯以是傳之文﹑武﹑周公﹐文﹑武﹑周公傳之孔子﹐孔子傳之孟軻。軻之死﹐不得其傳焉。﹝或問張無垢曰「湯學於伊尹﹐韓愈乃謂其傳自禹。揚雄自比孟子﹐是得其傳者﹐而愈以謂軻死無傳﹐何也﹖」先生曰「禹之道﹐堯舜之道也﹐伊尹得以授湯﹐置伊尹而言禹﹐亦無害也。揚雄𨿽自比孟子﹐而愈以小疵譏之。其言無傳則捨之矣。」﹞荀與揚也﹐擇焉而不精﹐語焉而不詳。﹝宛丘論公《原道》﹐亦曰「愈者﹐擇焉而不精﹐語焉而不詳﹐而健於言。」﹞由周公而上﹐上而爲君﹐故其事行﹔由周公而下﹐下而爲臣﹐故其說長。

然則如之何而可也﹖﹝何而或作何其。今按﹕此句復是問詞﹐其下乃答語。﹞曰﹕不塞不流﹐不止不行。人其人﹐火其書﹐廬其居﹐明先王之道以道之﹐鰥寡孤獨﹤疒發﹥疾者有養也。﹝﹤疒發﹥音廢。﹞其亦庶乎其可也。﹝蘇子由曰「愈之學﹐朝夕從事於仁義禮智刑名度數之間﹐自形而上者﹐愈所不知也。《原道》之作﹐遂指道徳爲虛位﹐而斥佛老與楊墨同科﹐豈爲知道哉﹖韓愈工於文者也。」張蕓叟曰「張籍嘗勸愈排佛老不若著書﹐愈亦嘗以書反復之。旣而《原道》《原性》等篇﹐皆激籍而作。其《原道》也﹐大抵言教。其《原性》也﹐大抵言情云云。」子由所云釋氏﹐柳子厚在當時於《送僧浩初序》已有此論。而蕓叟指謫紛然﹐蓋少作也﹐今其《畫墁集》刪之矣﹐學者其審之。﹞

【原性】

﹝一作性原。今按﹕《原道》《原人》《原鬼》之例﹐作《原性》爲是。又此五原篇目旣同﹐當是一時之作。《與兵部李侍郎書》所謂舊文一卷﹐扶樹教道有所明白者﹐疑卽此諸篇也。然則皆是江陵以前所作。程子獨以《原性》爲少作﹐恐其考之或未詳。孟子言人性善﹐荀子言惡﹐揚子言善惡混﹐公乃作《原性》﹐取三者而折之以孔子之言。其說有上中下之殊﹐於是說者紛然。李習之則置孟﹑荀﹑揚之論﹐本《中庸》作《復性書》三篇。皇甫持正則作《孟荀言性論》﹐而謂孟子之言合經爲多。杜牧之則作《三子言性辧》﹐而謂荀言人之性惡﹐比二子﹐荀得多。其論不能相一。至王荊公作《原性》﹐則又曰太極者﹐五行之所由生﹐而五行非太極也。性者﹐五常之太極也﹐而五常不可以謂之性。此吾所以異於韓子。太極生五行﹐然後利害生焉。性生情﹐有情然後善惡形焉﹐而性則不可以善惡言也。此吾所以異於孟﹑荀。其論益相勝矣。白雲郭氏曰「唐自韓愈之後﹐言性者皆出其下。李翺之言﹐至論動靜皆離﹐寂然不動﹐則異教矣。皇甫之論﹐謂孟﹑荀﹑揚殊趨而一致﹐又爲韓子三品之論﹐皆無去取。杜牧之言愛怒生而自能爲性之根﹑惡之端﹐其荀氏徒歟﹖本朝言性者四家﹐司馬公謂揚子兼之﹐王荊公謂揚子之言似矣﹐蘇氏亦曰﹕『揚雄之論﹐固已近之。』亦多蔽於雄之學。獨程氏言孟子性善﹐乃極本窮原之理。又謂荀﹑揚不知性﹐故捨荀﹑揚不論。」郭氏之論盡矣。﹞

性也者﹐與生俱生也﹔情也者﹐接於物而生也。性之品有三﹐而其所以爲性者五﹔情之品有三﹐而其所以爲情者七。﹝而其或皆無而字﹐性者情者或並無者字﹐皆非是。﹞曰﹕何也﹖﹝或無曰字。﹞曰﹕性之品有上中下三。上焉者﹐善焉而已矣﹔中焉者﹐可導而上下也﹔下焉者﹐惡焉而已矣。其所以爲性者五﹕曰仁﹑曰禮﹑曰信﹑曰義﹑曰智。﹝方從閣﹑杭﹑蜀本云「禮信去仁爲近﹐諸本多作曰仁﹑曰義﹑曰禮﹑曰智﹑曰信。」今按﹕方本以五行相生之序而言﹐諸本以四方相對一位居中而言﹐理皆可通﹐但竊意諸本語陳﹐而韓公亦頗尙異﹐恐方本或得之。﹞上焉者之於五也﹐主於一而行於四﹔﹝行於﹐方作行之。﹞中焉者之於五也﹐一不少有焉﹐則少反焉﹐其於四也混﹔﹝不上諸本無一字﹐方從閣﹑杭﹑潮本作一也﹐而並屬下句。云「一謂仁也﹐言不少存乎仁﹐則少畔乎仁﹐蜀本倒一也二字。杭﹑蜀反皆作及﹐非也。」今按﹕也一二字﹐當從蜀本﹐而以也字屬上句﹐一字屬下句。方及諸本皆非也。方以一爲仁﹐亦非是。此但言中人之性﹐於五者之中﹐其一者或偏多﹐或偏少﹐其四者亦雜而不純耳。反字則方得之。﹞下焉者之於五也﹐反於一而悖於四。﹝悖音佩。﹞性之於情視其品。情之品有上中下三﹐其所以爲情者七﹕曰喜﹑曰怒﹑曰哀﹑曰懼﹑曰愛﹑曰惡﹑曰欲。上焉者之於七也﹐動而處其中﹔﹝其中或作於中﹐非是。﹞中焉者之於七也﹐有所甚﹐有所亡﹐然而求合其中者也﹔下焉者之於七也﹐亡與甚﹐直情而行者也。﹝亡與上或有無字﹐非是。﹞情之於性視其品。孟子之言性曰﹕人之性善。荀子之言性曰﹕人之性惡。揚子之言性曰﹕人之性善惡混。夫始善而進惡﹐與始惡而進善﹐與始也混而今也善惡﹐皆舉其中而遺其上下者也﹐得其一而失其二者也。﹝與﹐諸本多作歟﹐善惡下又有歟字。今按﹕二與字皆當讀如字﹐而爲句首﹐猶言及也。作歟而爲句絕者﹐皆非。《左傳》﹕「夫弗及而憂﹐與可憂而樂﹐與憂而弗害﹐皆取憂之道也。」語勢亦相似。﹞叔魚之生也﹐其母視之﹐知其必以賄死。﹝《國語》﹕「叔魚生﹐其母視之曰﹕『是虎目而豕啄﹐鳶肩而牛腹﹐壑可盈﹐是不可饜﹐必以賄死。』」﹞楊食我之生也﹐叔向之母聞其號也﹐知必滅其宗。﹝昭二十八年《左傳》﹕「叔向生子伯石﹐叔向之母視之。及堂﹐聞其聲而還曰﹕『是豺狼之聲也。狼子野心﹐非是莫喪羊舌氏矣。』至是果滅。」伯石﹐食我字也。食采於楊﹐故號楊食我。舊本食我音異俄。﹞越椒之生也﹐子文以爲大戚﹐﹝或無大字。﹞知若敖氏之鬼不食也。﹝宣四年《左氏》﹕「楚司馬子良﹐生子樾椒。子文曰﹕『必殺之﹗是子也﹐熊虎之狀而豺狼之聲﹐弗殺必滅若敖氏矣。』子良不可。子文以爲大戚﹐曰﹕『鬼猶求食﹐若敖氏之鬼不其餒而。』」﹞人之性果善乎﹖后稷之生也﹐其母無災﹐其始匍匐也﹐則岐岐然﹐嶷嶷然。﹝見《詩﹟生民》。嶷﹐魚力切。﹞文王之在母也﹐母不憂﹔﹝或無母字。母不憂等事見《國語》。﹞旣生也﹐傅不勤﹔旣學也﹐師不煩﹔人之性果惡乎﹖堯之朱﹐舜之均﹐文王之管﹑蔡﹐習非不善也﹐而卒爲姦﹔瞽叟之舜﹐鯀之禹﹐習非不惡也﹐而卒爲聖。人之性善惡果混乎﹖﹝聖下或有人字屬上句。﹞故曰﹕三子之言性也﹐舉其中而遺其上下者也﹐得其一而失其二者也。曰﹕然則性之上下者﹐其終不可移乎﹖﹝終上或無其字。﹞曰﹕上之性﹐就學而愈明﹔下之性﹐畏威而寡罪﹔是故上者可教﹐而下者可制也﹐﹝教或作學。﹞其品則孔子謂不移也。曰﹕今之言性者異於此﹐何也﹖﹝性下或有情字。﹞曰﹕今之言者﹐雜佛﹑老而言也﹔雜佛﹑老而言也者﹐奚言而不異﹖﹝言也者或無也字。今按﹕此篇之言﹐過荀﹑揚遠甚。其言五性尢善﹐但三品之說太拘。又不知性之本善﹐而其所以或善或惡者﹐由其稟气之不同﹐爲未盡耳。﹞

【原毀】

﹝或作毀原﹐說已見上。﹞

古之君子﹐其責己也重以周﹐其待人也輕以約。﹝此孔子所謂「躬自厚而薄責於人」之意。﹞重以周﹐故不怠﹔輕以約﹐故人樂爲善。聞古之人有舜者﹐其爲人也﹐仁義人也。求其所以爲舜者﹐責於己曰「彼人也﹐予人也﹔彼能是﹐而我乃不能是﹗」早夜以思﹐去其不如舜者﹐就其如舜者。﹝顏淵曰「舜何人也﹐余何人也﹐有爲者亦若是。」文意蓋本此。古之人或無人字﹐下同。早或作蚤。﹞聞古之人有周公者﹐其爲人也﹐多才與藝人也。求其所以爲周公者﹐責於己曰﹕﹝方從閣本﹐無「求其所以」四字﹐只作責於己爲周公者。今按﹕閣本不成文理﹐而方從之﹐誤矣。﹞「彼人也﹐予人也﹔彼能是﹐而我乃不能是﹗」早夜以思﹐去其不如周公者﹐就其如周公者。﹝去其下十三字﹐或從閣本﹐作「求其所以爲周公者而爲之」。﹞舜﹐大聖人也﹐後世無及焉﹔周公﹐大聖人也﹐後世無及焉。是人也﹐乃曰「不如舜﹐不如周公﹐吾之病也。」是不亦責於身者重以周乎﹗﹝身或作己。﹞其於人也﹐曰「彼人也﹐能有是﹐是足爲良人矣﹔能善是﹐是足爲藝人矣。」﹝善或作有﹐非是。﹞取其一不責其二﹐﹝責或作取。﹞卽其新不究其舊﹐恐恐然惟懼其人之不得爲善之利。一善易修也﹐一藝易能也﹐其於人也﹐乃曰「能有是﹐是亦足矣。」曰「能善是﹐是亦足矣。」﹝或無此八字﹐非是。﹞不亦待於人者輕以約乎﹗﹝不上或有是字。﹞

今之君子則不然。﹝或無「則不然」字。﹞其責人也詳﹐其待己也廉。詳﹐故人難於爲善﹔廉﹐故自取也少。己未有善﹐曰「我善是﹐是亦足矣。」己未有能﹐曰「我能是﹐是亦足矣。」外以欺於人﹐內以欺於心﹐未少有得而止矣﹐不亦待其身者已廉乎﹗﹝其身或作於己。﹞其於人也﹐曰「彼𨿽能是﹐其人不足稱也﹔彼𨿽善是﹐其用不足稱也。」舉其一不計其十﹐究其舊不圖其新﹐恐恐然惟懼其人之有聞也。是不亦責於人者已詳乎﹗夫是之謂不以眾人待其身﹐而以聖人望於人﹐吾未見其尊己也。﹝是之或作如是﹐或無之字。﹞

𨿽然﹐爲是者有本有原﹐﹝原上或無有字﹐﹞怠與忌之謂也。怠者不能修﹐而忌者畏人修。吾常試之矣。嘗試語於眾曰「某﹐良士﹔某﹐良士。」其應者﹐必其人之與也﹔不然﹐則其所疏遠不與同其利者也﹔不然﹐則其畏也。不若是﹐彊者必怒於言﹐懦者必怒於色矣。又嘗語於眾曰「某﹐非良士﹔某﹐非良士。」其不應者﹐必其人之與也﹔﹝不應下或無者字﹐非是。﹞不然﹐則其所疏遠不與同其利者也﹔不然﹐則其畏也。不若是﹐彊者必說於言﹐懦者必說於色矣。是故事修而謗興﹐徳髙而毀來。嗚呼﹗士之處此世﹐而望名譽之光﹐道徳之行﹐難已﹗﹝此下或無世字﹐非是。已或作矣。﹞

將有作於上者﹐得吾說而存之﹐其國家可幾而理歟﹗﹝作或作仕﹐或作化。歟或作也。﹞

【原人】

﹝或作仁。﹞

形於上者謂之天﹐形於下者謂之地﹐命於其兩間者謂之人。形於上﹐日月星辰皆天也﹔形於下﹐艸木山川皆地也﹔命於其兩間﹐夷狄禽獸皆人也。曰「然則吾謂禽獸人﹐可乎﹖」曰「非也。﹝人可上或有曰字。﹞指山而問焉﹐曰山乎﹖﹝指下或有南字﹐非是。﹞曰山﹐可也。山有艸木禽獸﹐皆舉之矣。指山之一艸而問焉﹐曰山乎﹖曰山﹐則不可。」﹝或無曰山乎三字。﹞故天道亂﹐而日月星辰不得其行﹔﹝或無故字。﹞地道亂﹐而艸木山川不得其平﹔人道亂﹐而夷狄禽獸不得其情。天者﹐日月星辰之主也﹔地者﹐艸木山川之主也﹔人者﹐夷狄禽獸之主也。主而暴之﹐不得其爲主之道矣﹐是故聖人一視而同仁﹐篤近而舉遠。﹝仁或作人﹐非是。﹞

【原鬼】

﹝李石曰「退之作《原鬼》﹐與晉阮千里相表裏。至作《羅池碑》欲以鬼威喝人﹐是爲子厚求食也。《送窮文》𨿽出遊戲﹐皆自叛其說也。退之以長慶四年寢疾﹐帝遣神召之曰﹕『骨國世與韓氏相仇﹐欲同力討之﹐天帝之兵欲行陰誅﹐乃更藉人力乎﹖』當是退之數窮識亂﹐爲鬼所乘﹐不然﹐平生彊聒﹐至死無用。」﹞

有嘯於梁﹐﹝「於梁」﹑「於堂」下﹐一本各有「者」。﹞從而燭之﹐無見也。斯鬼乎﹖曰﹕非也﹐鬼無聲。有立於堂﹐從而視之﹐無見也。斯鬼乎﹖曰﹕非也﹐鬼無形。有觸吾躬﹐從而執之﹐無得也。斯鬼乎﹖曰﹕非也﹐鬼無聲與形﹐安有气。﹝「鬼無聲與形」上﹐或有「鬼無气」三字﹐非是。﹞曰﹕鬼無聲也﹐無形也﹐無气也﹐果無鬼乎﹖曰﹕有形而無聲者﹐物有之矣﹐土石是也﹔有聲而無形者﹐物有之矣﹐風霆是也﹔有聲與形者﹐物有之矣﹐人獸是也﹔無聲與形者﹐物有之矣﹐鬼神是也。﹝李石曰「公子彭生托形於豕﹐晉文公托聲如牛﹐韓子謂鬼無聲與形﹐未盡也。」﹞曰﹕然則有怪而與民物接者﹐何也﹖曰﹕是有二﹕有鬼﹐有物。﹝有怪或作見怪﹐二下或有說字﹔或有說字﹐而無「有鬼有物」四字。﹞漠然無形與聲者﹐鬼之常也。民有忤於天﹐有違於民﹐﹝上民字一作人﹐下民字或作時。﹞有爽於物﹐逆於倫﹐而感於气﹐於是乎鬼有形於形﹐﹝有形或作有托。﹞有憑於聲以應之﹐而下殃禍焉﹐皆民之爲之也。﹝爲下或無之字。﹞其旣也﹐又反乎其常。曰﹕何謂物﹖曰﹕成於形與聲者﹐土石﹑風霆﹑人獸是也﹔反乎無聲與形者﹐鬼神是也﹔﹝反乎或作反其﹐非是。﹞不能有形與聲﹐不能無形與聲者﹐物怪是也。﹝或無「不能有形與聲」六字﹐或無「不能無形與聲」六字。﹞故其作而接於民也無恆﹐故有動於民而爲禍﹐亦有動於民而爲福﹐﹝本或先言爲福。按《左氏》《國語》﹕「周惠王十五年﹐有神降於莘。王問諸內史過﹐對曰云云。有得神以興﹐亦有以亡。夏之興也﹐祝融降於崇山﹔其亡也﹐回祿信於聆隧。商之興也﹐杌次丕山﹔其亡也﹐夷羊在牧。周之興也﹐鳴於歧山﹔其衰﹐以杜伯射於於髙阝。」動於民而爲禍福﹐其斯之謂歟﹖﹞亦有動於民而莫之爲禍福﹐適丁民之有是時也。作《原鬼》。﹝閣﹑蜀﹑粹無作字。今按﹕古書篇題多在後者﹐如《荀子》諸賦正此類也。但此篇前已有題﹐不應復出﹐故且從諸本存作字。﹞

【行難】

﹝行﹐下孟切。公《與祠部陸參員外書》﹐在貞元十八年。此篇言參自越州召拜祠部員外郎﹐豈在前歟﹖參字公佐云。﹞

或問「行孰難﹖」曰「捨我之矜﹐從爾之稱﹐孰能之。」曰「陸先生參﹐何如﹖」﹝按﹕《李習之集》﹐參作亻參。﹞曰「先生之賢聞天下﹐是是而非非。﹝聞下或有於字。﹞貞元中﹐自越州徵拜祠部員外郎﹐京師之人日造焉﹐閉門而拒之滿街。愈嘗往間客席﹐﹝嘗或作常。間或作問。客或作賓。席下或有坐定二字。﹞先生矜語其客曰﹕『某胥也﹐某商也﹐其生某任之﹐其死某誄之﹐某與某可人也﹐﹝可或作何。或從閣﹑杭﹑苑作可﹐云「可人見《禮記》﹐鄭注曰﹕此人可也。」今按﹕據《禮記》是也。然詳下文韓公之語﹐似以陸公𨿽嘗任誄此人﹐復自疑於有罪﹐則頗有薄其門地之意。而以薦引之力自多者﹐恐須作何字﹐語勢乃協。更詳之。﹞任與誄也非罪歟﹖』皆曰﹕『然。』﹝也或作之。罪一作過。曰上或有應字。﹞愈曰﹕『某之胥﹐某之商﹐其得任與誄也﹐有由乎﹖抑有罪不足任而誄之邪﹖』﹝任而誄或作誄而任。而或作與。﹞先生曰﹕『否﹐吾惡其初﹐﹝惡去聲。﹞不然﹐任與誄也何尢。』愈曰﹕『苟如是﹐先生之言過矣﹗昔者管敬子取盜二人爲大夫於公﹐﹝《禮記》﹕「管仲遇盜﹐取二人焉﹐上以爲公臣﹐曰﹕『其所與由辟也﹐可人也。』」敬子﹐仲之謚也。﹞趙文子舉管庫之士七十有餘家﹐﹝《禮記》﹕「趙文子所舉於晉國﹐管庫之士七十有餘家。」﹞夫惡求其初﹖』﹝惡音烏。﹞先生曰﹕『不然﹐彼之取者賢也。』愈曰﹕『先生之所謂賢者﹐大賢歟﹖抑賢於人之賢歟﹖齊也﹐晉也﹐且有二與七十﹐而可謂今之天下無其人邪﹖﹝而可上或有焉字﹐邪上或有也字。﹞先生之選人也已詳。』先生曰﹕『然。』愈曰﹕『聖人不世出﹐賢人不時出﹐千百歲之間倘有焉﹔﹝聖人賢人﹐人﹐或皆作之﹐或並有人之二字。世出或作世生﹐百歲或作百年。﹞不幸而有出於胥商之族者﹐先生之說傳﹐吾不忍赤子之不得乳於其母也﹗』先生曰﹕『然。』﹝乳於或無於字。﹞他日又往坐焉。﹝或無坐字。﹞先生曰﹕『今之用人也不詳。位乎朝者﹐吾取某與某而已﹐在下者多於朝﹐凡吾與者若干人。』愈曰﹕『先生之與者﹐盡於此乎﹖其皆賢乎﹖抑猶有舉其多而缺其少乎﹖』﹝或無「其皆賢乎」四字。缺或作沒。少或作細﹐或作一。少下或有者字。今按﹕此言人之才或不全備﹐姑舉其可取之多﹐而略其可棄之少也。﹞先生曰﹕『固然﹐吾敢求其全。』﹝其或作於。今按﹕作其語意爲近﹐但陸公此句正不敢必求全才之意﹐而下文韓公又以太詳而不早責之﹐殊不可曉﹐當更考之。﹞愈曰﹕『由宰相至百執事凡幾位﹖由一方至一州凡幾位﹖先生之得者﹐無乃不足充其位邪﹖﹝其位下或有也字。﹞不早圖之﹐一朝而舉焉。今𨿽詳﹐其後用也必粗。』﹝舉焉或作索之﹐詳下或有且微字﹐非是。粗﹐聰䢐切。﹞先生曰﹕『然。子之言﹐孟軻不如。』」﹝《文錄》作「退語其人曰﹐乃今吾見孟軻」。﹞

【對禹問】

﹝《孟子》﹕萬章問曰「人有言至於禹而徳衰﹐不傳於賢﹐而傳於子﹐有諸﹖」孟子曰「否﹐不然也。天與賢則與賢﹐天與子則與子」云云。公乃設問而爲之答﹐且曰「孟子之心﹐以爲聖人不苟私於其子以害天下。求其說而不得﹐從而爲之辭。」大抵孟子之說主天命﹐而公以人事言之爾﹐其致一也。﹞

或問曰「堯舜傳諸賢﹐禹傳諸子﹐信乎﹖」曰「然。」「然則禹之賢﹐不及於堯與舜也歟﹖」曰「不然﹐堯舜之傳賢也﹐欲天下之得其所也﹔禹之傳子也﹐憂後世爭之之亂也。堯舜之利民也大﹐禹之慮民也深。」﹝利一作慮。﹞曰「然則堯舜何以不憂後世﹖」曰「舜如堯﹐堯傳之﹔禹如舜﹐舜傳之。得其人而傳之﹐堯舜也。無其人﹐慮其患而不傳者﹐禹也。﹝「無其人」下或有「而不傳」三字﹐「不傳者」或作「不得如己者」﹐非是。﹞舜不能以傳禹﹐堯爲不知人﹔禹不能以傳子﹐舜爲不知人。堯以傳舜﹐爲憂後世﹔禹以傳子﹐爲慮後世。」曰「禹之慮也則深矣﹐﹝慮下或有民字。﹞傳之子而當不淑﹐則柰何﹖」曰「時益以難理﹐傳之人則爭﹐未前定也﹔傳之子則不爭﹐前定也。前定𨿽不當賢﹐猶可以守法﹔不前定而不遇賢﹐則爭且亂。天之生大聖也不數﹐其生大惡也亦不數。﹝音朔﹐上同。﹞傳諸人﹐得大聖﹐然後人莫敢爭﹔﹝莫上或無人字。﹞傳諸子﹐得大惡﹐然後人受其亂。﹝或作禍。﹞禹之後四百年然後得桀﹐亦四百年﹐然後得湯與伊尹。湯與伊尹﹐不可待而傳也。﹝待或作得。﹞與其傳不得聖人而爭且亂﹐孰若傳諸子﹐𨿽不得賢﹐猶可守法。」﹝諸或作之。守法﹐或從閣本作法守﹐非是。﹞曰「孟子之所謂『天與賢則與賢﹐天與子則與子』者﹐何也﹖」曰「孟子之心﹐以爲聖人不苟私於其子以害天下。求其說而不得﹐從而爲之辭。」

【雜說四首】

﹝或作三首﹐其一作《題崔山君傳》。﹞

龍噓气成云﹐﹝噓上或有之字。﹞云固弗靈於龍也。然龍乘是气﹐茫洋窮乎玄間﹐﹝茫上或有而字。﹞薄日月﹐伏光景﹐感震電﹐神變化﹐水下上﹐汩陵谷﹐﹝汩音骨。﹞云亦靈怪矣哉﹗云﹐龍之所能使爲靈也﹔﹝靈﹐或從閣本作云﹐非是。﹞若龍之靈﹐則非云之所能使爲靈也。然龍弗得云﹐無以神其靈矣﹐失其所憑依﹐信不可歟﹗﹝弗或作不﹐或無信字﹐非是。﹞異哉﹐其所憑依﹐乃其所自爲也。《易》曰「雲從龍。」旣曰龍﹐雲從之矣。

善醫者﹐不視人之瘠肥﹐﹝醫下或有人字。﹞察其脈之病否而已矣﹔善計天下者﹐不視天下之安危﹐察其紀綱之理亂而已矣。﹝綱下或無之字。理亂或作亂否。﹞天下者﹐人也﹔安危者﹐肥瘠也﹔紀綱者﹐脈也。﹝紀綱或作綱紀。﹞脈不病﹐𨿽瘠不害﹔脈病而肥者﹐死矣。通於此說者﹐其知所以爲天下乎﹗﹝所以﹐閣無以字。﹞夏﹑殷﹑周之衰也﹐諸侯作而戰伐日行矣。﹝作或作僭。﹞傳數十王而天下不傾者﹐紀綱存焉耳。秦之王天下也﹐無分勢於諸侯﹐聚兵而焚之﹐傳二世而天下傾者﹐紀綱亡焉耳。﹝世或作帝。﹞是故四支𨿽無故﹐不足恃也﹐脈而已矣﹔四海𨿽無事﹐﹝四海或作天下。﹞不足矜也﹐紀綱而已矣。憂其所可恃﹐懼其所可矜﹐善醫善計者﹐謂之天扶與之。﹝諸本或無天字。扶或作持。今按﹕此句未詳﹐疑有誤字。﹞《易》曰「視履考祥。」善醫善計者爲之。﹝善計或無善字。﹞

談生之爲《崔山君傳》﹐﹝談生者﹐談姓﹐不知其名。之或作云﹐而無爲字﹐非是。﹞稱鶴言者﹐豈不怪哉﹗然吾觀於人﹐其能盡其性而不類於禽獸異物者希矣﹐將憤世嫉邪長往而不來者之所爲乎﹖昔之聖者﹐﹝聖者或作聖人﹐或並有人者二字。﹞其首有若牛者﹐其形有若蛇者﹐其喙有若鳥者﹐﹝鳥﹐閣作馬。或云﹕《尸子》「禹長頸鳥喙」﹐閣本訛也。﹞其貌有若蒙亻其者﹐﹝《荀子》﹕「仲尼之狀﹐面如蒙亻其。」注云「方相也。其首蒙茸然﹐故曰蒙亻其」。亻其音欺。﹞彼皆貌似而心不同焉﹐可謂之非人邪﹖卽有平肋曼膚﹐﹝《楚辭》﹕「平肋曼膚﹐何以肥之。」﹞顏如渥丹﹐美而很者﹐貌則人﹐其心則禽獸﹐又惡可謂之人邪﹖﹝貌或作面﹐貌上或有其字。禽下或無獸字。邪或作也。《列子》﹕「包犧﹑女媧﹑神農﹑夏后氏﹐蛇身人面﹐牛尾虎鼻﹐皆有非人之狀﹐而有大聖人之徳。夏桀﹑殷紂﹑魯桓﹑楚穆﹐狀貌七竅皆同﹐而有禽獸之心。」公意亦如此耳。﹞然則觀貌之是非﹐不若論其心與其行事之可否爲不失也。﹝或從閣﹑杭無可否字﹐非是。﹞怪神之事﹐孔子之徒不言﹐余將特取其憤世嫉邪而作之﹐故題之云爾。

世有伯樂﹐然後有千里馬。千里馬常有﹐而伯樂不常有。﹝或無下千里字。﹞故𨿽有名馬﹐只辱於奴隸人之手﹐﹝或無人字。﹞駢死於槽櫪之間﹐不以千里稱也。馬之千里者﹐一食或盡粟一石。食馬者﹐不知其能千里而食也。是馬也﹐𨿽有千里之能﹐食不飽﹐力不足﹐才美不見外﹐且欲與常馬等不可得﹐安求其能千里也﹗﹝食馬上或有今之字﹐而食下疑脫一石字。馬也或無也字。且欲或無且字﹐且或作而。今按﹕且字恐當在等字下。﹞策之不以其道﹐食之不能盡其材﹐鳴之而不能通其意﹐執策而臨之曰「天下無馬。」嗚呼﹗其眞無馬邪﹖其眞不知馬也﹗﹝二無字下﹐諸本皆有良字﹐閣﹑杭本皆脫「其眞無馬邪」五字。知或作識。也字皆作邪。﹞

【讀荀】

﹝下或有子字。荀卿名況﹐趙人﹐齊襄王時爲稷下祭酒﹐避讒適楚﹐春申君以爲蘭陵令。春申君死﹐而荀卿廢﹐著書數萬言而卒﹐因葬蘭陵。《荀子》三十二篇﹐其《非十二子篇》﹐以子弓並仲尼﹐謂子思﹑孟軻略法先王而不知其統。其《性惡篇》謂人之性惡﹐禮義生於聖人之僞﹐此其抵牾不合於道﹐而公所欲削者歟。﹞

始吾讀孟軻書﹐然後知孔子之道尊﹐聖人之道易行﹐王易王﹐霸易霸也。以爲孔子之徒沒﹐尊聖人者﹐孟氏而已。晚得揚雄書﹐益尊信孟氏﹐因雄書而孟氏益尊﹐則雄者亦聖人之徒歟﹗﹝雄下或有也字。﹞聖人之道﹐不傳於世。周之衰﹐好事者各以其說幹時君﹐﹝其下或有所能字。﹞紛紛藉藉相亂﹐六經與百家之說錯雜﹐然老師大儒猶在。火於秦﹐黃老於漢﹐﹝或無黃字。﹞其存而醇者﹐孟軻氏而止耳﹐揚雄氏而止耳。﹝或作矣﹐一無「揚雄氏而止耳」一句。﹞及得荀氏書﹐於是又知有荀氏者也。考其辭時若不粹﹐﹝時下或有有字。不下或有醇字。﹞要其歸與孔子異者鮮矣﹐抑猶在軻﹑雄之間乎﹗﹝抑下或有其字。﹞孔子刪《詩》《書》﹐筆削《春秋》﹐合於道者著之﹐離於道者黜去之﹐故《詩》《書》《春秋》無疵。﹝或無黜字﹐去下或無之字。﹞余欲削荀氏之不合者﹐附於聖人之籍﹐亦孔子之志歟﹗孟氏﹐醇乎醇者也﹔荀與揚﹐大醇而小疵。﹝或從閣無乎醇字﹐或無乎醇者三字﹐而有如字﹐皆非是。揚或作雄﹐非是。伊川曰「荀卿才髙﹐而其言多過。子云才短﹐而其言多失。然皆未免夫駁者也。退之以大醇歸之﹐蓋韓子待人以恕。」﹞

【讀冠子】

﹝《西漢﹟藝文志》有《冠子》一篇﹐其下箋云「楚人﹐居深山﹐以鳥羽爲冠。」而《唐﹟志》云「《冠子》三卷。」豈漢時遺缺﹐至唐而全耶﹖漢唐皆以爲道家者流﹐公謂其辧施於國家﹐功徳豈少﹖而柳子厚作《辧冠子》﹐則曰「得其書而讀之﹐盡鄙淺言也。」二公所見不同如此。音曷。﹞

《冠子》十有九篇﹐其詞雜黃﹑老﹑刑﹑名。﹝九﹐方作六﹐云「今《冠子》自《博選》至《武靈王問》凡十九篇。此只云十六篇﹐未詳。」今按﹕方蓋不見或本已作九也。或無雜字﹐非是。﹞其《博選篇》﹐﹝《博選》《冠子》第一篇

。﹞四稽﹑五至之說當矣。﹝《博選篇》云﹕道有四稽﹕一曰天﹐二曰地﹐三曰人﹐四曰命。人有五至﹕一曰用己﹐二曰僕己﹐三曰若己﹐四曰斯役﹐五曰徒隸。至或作室。﹞使其人遇時﹐援其道而施於國家﹐功徳豈少哉﹖﹝遇下或有其字﹐功上或有其字。﹞《學問篇》﹐﹝《學問》《冠子》第二篇

。﹞稱賤生於無所用﹐中流失船﹐一壺千金者﹐﹝壺或作瓠﹐音義同。﹞餘三讀其辭而悲之。文字脫謬﹐爲之正三十有五字﹐乙者三﹐滅者二十有二﹐注十有二字云。﹝滅或作減。注下或有者字。﹞

【讀儀禮】

﹝《儀禮》十七篇﹐周之舊典﹐漢髙堂隆生所傳者也。此外又有三十九篇﹐河間王獻之﹐遭巫蠱倉卒之難﹐竟不施行﹐今亡矣。唐明經有三科﹐《儀禮》其一也。今書具在﹐凡十七篇。﹞

余嘗苦《儀禮》難讀﹐又其行於今者蓋寡﹐﹝其或作且。﹞沿襲不同﹐復之無由。考於今﹐誠無所用之。﹝或作云。﹞然文王﹑周公之法制﹐粗在於是。孔子曰「吾從周。」謂其文章之盛也。古書之存者希矣﹐百氏雜家尙有可取﹐況聖人之制度邪﹗﹝存上或無之字。家或作說。尙下或無有字。﹞於是掇其大要﹐奇辭奧旨著於篇﹐學者可觀焉。﹝或無學字。﹞惜乎﹗吾不及其時進退揖讓於其間﹐嗚呼盛哉﹗

【讀墨子】

﹝墨子名翟﹐宋大夫。《漢﹟藝文志》云「著書七十一篇。」今存者十二篇﹐有《節用》《兼愛》《尙賢》《明鬼神》《非命》《尙同》等諸篇。《明鬼神》在《尙同篇》中﹐無別篇也。世之學者﹐因臨川王氏詩有「孔墨必相用﹐自古寧有此」之語﹐意謂孟子排楊墨﹐公排釋老﹐自比孟子不當有相用之說。然學者必知孟子「歸斯受之」之意﹐然後識公讀墨之旨云。伊川先生曰「或問退之《讀墨》一篇如何﹐曰﹕『此一篇意亦甚好﹐但言不謹嚴﹐便有不是處﹐至若言孔子尙同﹑兼愛與墨子同﹐則甚不可也。』」﹞

儒譏墨以上同﹑兼愛﹑上賢﹑明鬼﹐﹝上或皆作尙﹐從閣本云。考《墨子》本書及《漢﹟藝文志》當作上。﹞而孔子畏大人﹐居是邦不非其大夫﹐﹝《荀子》﹕子路問魯大夫練而牀﹐禮歟﹖子不答。以告子貢﹐子貢曰「汝問﹐非也。君子居是邦﹐不非其大夫。」﹞《春秋》譏專臣﹐不「上同」哉﹖孔子泛愛親仁﹐以博施濟眾爲聖﹐不「兼愛」哉﹖孔子賢賢﹐以四科進褒弟子﹐疾歿世而名不稱﹐不「上賢」哉﹖孔子祭如在﹐譏祭如不祭者﹐曰「我祭則受福」﹐不「明鬼」哉﹖儒墨同是堯舜﹐同非桀紂﹐同修身正心以治天下國家﹐奚不相悅如是哉﹖余以爲辯生於末學﹐各務售其師之說﹐非二師之道本然也。孔子必用墨子﹐墨子必用孔子﹐不相用不足爲孔墨。﹝《列子》云「孔丘墨翟﹐無地而爲君﹐無官而爲長。」古語云「墨翟突不及黔﹐孔丘席不及暖。」孟子以前﹐皆以孔墨並稱﹐則墨亦大賢。孟子特以其非中道﹐其流不能無獘﹐故辟之耳。《藝文志》曰「墨家者流﹐蓋出於淸廟之守。茅屋采椽﹐是以貴儉。養三老五更﹐是以兼愛。選士大射﹐是以尙賢。宗祀嚴父﹐是以右鬼。順四時而行﹐是以非命。以孝視天下﹐是以尙同。此其所長也。」退之讀墨﹐蓋出於此。莊﹑孟﹑荀卿之論﹐皆斤其所短也。又嚴有翼曰「墨子之書﹐孟子疾其兼愛無父﹐力排而禽獸之。其言曰﹕楊墨之道不息﹐孔子之道不著。能言距楊墨者﹐聖人之徒也。」今退之謂孔子必用墨子﹐墨子必用孔子﹐抑何乖剌如是耶﹗若以孔墨爲必相用﹐則孟子距之爲非矣。其《與孟簡書》﹐則又取孟子距楊墨之說﹐以謂向無孟氏﹐皆服左衽而言侏離矣。故推尊孟子﹐以爲其功不在禹下﹐意以己之排佛老﹐可以比肩孟氏也。殊不知言之先後﹐自相矛盾﹐可勝其說哉。﹞

●卷十二﹟雜著二【獲麟解】

﹝《爾雅》曰「麟﹐身牛尾﹐一角。」獲麟事見《春秋》魯哀公十四年。元和七年﹐麟見東川﹐或疑公因此而作解。然李翺嘗書此文以贈陸亻參曰「韓愈非玆世之文﹐古之文也。其詞與意適﹐則孟軻旣沒﹐亦不見其有過於斯者。」亻參死於貞元十八年﹐則此文非元和間作也。今按﹕此文有激而托意之詞﹐非必爲元和獲麟而作也。﹞

麟之爲靈昭昭也﹐詠於《詩》﹐書於《春秋》﹐﹝書或作載。﹞雜出於傳記百家之書﹐𨿽婦人小子﹐皆知其爲祥也。然麟之爲物﹐不畜於家﹐不恆有於天下。其爲形也不類﹐非若馬牛犬豕豺狼麋鹿然。﹝馬牛或作牛馬。鹿然或作鹿之狀﹐或無之字。皆非是。﹞然則𨿽有麟﹐不可知其爲麟也。角者吾知其爲牛﹐鬣者吾知其爲馬﹐犬豕豺狼麋鹿﹐吾知其爲犬豕豺狼麋鹿﹐﹝下或有也字。﹞惟麟也不可知。不可知﹐則其謂之不祥也亦宜。𨿽然﹐麟之出﹐必有聖人在乎位。麟爲聖人出也。聖人者﹐必知麟﹐麟之果不爲不祥也。又曰﹕麟之所以爲麟者﹐以徳不以形。﹝下或有也字。﹞若麟之出不待聖人﹐則謂之不祥也亦宜。﹝下或有也字﹐或有哉字。宋遠孫曰「《關雎》之應﹐實無麟而若麟之瑞﹔《春秋》之作﹐實有麟而非麟之時。」﹞

【師說】

﹝柳子厚《答韋中立書》云「今之世不聞有師﹐獨韓愈不顧流俗﹐犯笑侮﹐收召後學﹐作《師說》﹐因抗顏爲師﹐愈以是得狂名。」又《報嚴厚輿書》云「僕才能勇敢不如韓退之﹐故不爲人師。人之所見有同異﹐無以韓責我。余觀退之《師說》云﹐弟子不必不如師﹐師不必賢於弟子。其言非好爲人師者也。」學者不歸子厚﹐歸退之﹐故子厚有此說耳。﹞

古之學者必有師。師者﹐所以傳道﹑受業﹑解惑也。人非生而知之者﹐孰能無惑﹖惑而不從師﹐其爲惑也﹐終不解矣。生乎吾前﹐其聞道也﹐固先乎吾﹐吾從而師之。﹝閣本無此五字﹐非是。﹞生乎吾後﹐其聞道也﹐亦先乎吾﹐吾從而師之。吾師道也﹐夫庸知其年之先後生於吾乎﹗﹝庸﹐或從閣﹑杭作豈﹐或並有二字﹐而無夫字﹐皆非是。﹞是故無貴無賤﹐無長無少﹐道之所存﹐師之所存也。﹝存一作資。或無也字。﹞嗟乎﹗﹝嗟上或有咨字﹐非是。﹞師道之不傳也久矣﹐欲人之無惑也難矣。古之聖人﹐其出人也遠矣﹐猶且從師而問焉。今之眾人﹐其下聖人也亦遠矣﹐而恥學於師。﹝且或作已﹐下或作去﹐皆非是。﹞是故聖益聖﹐愚益愚﹐聖人之所以爲聖﹐愚人之所以爲愚﹐其皆出於此乎﹗﹝一作矣。﹞愛其子﹐擇師而教之﹐於其身也﹐則恥師焉﹐惑矣﹗彼童子之師﹐授之書而習其句讀者﹐非吾所謂傳其道解其惑者也。﹝非上或有也字。方云﹕讀音豆﹐《周禮﹟天官》注﹐徐邈讀。馬融《笛賦》作句投﹐徒鬥切。何休《公羊》序﹕失其句讀﹐不音。山谷《和黃冕仲詩》﹐只從如字。﹞句讀之不知﹐惑之不解﹐或師焉﹐或不焉﹐小學而大遺﹐吾未見其明也。巫醫樂師百工之人﹐不恥相師。士大夫之族﹐曰師﹑曰弟子云者﹐則羣聚而笑之。問之﹐則曰「彼與彼年相若也﹐道相似也。﹝似一作類。﹞位卑則足羞﹐官盛則近諛。」﹝盛或作大。按官盛語見《中庸》。﹞嗚呼﹐師道之不復可知矣﹗巫醫樂師百工之人﹐君子不齒﹐﹝或作鄙之。﹞今其智乃反不能及﹐其可怪也歟﹗﹝其可或無其字。﹞

聖人無常師﹐孔子師郯子﹑萇弘﹑師襄﹑老聃。﹝句絕。﹞郯子之徒﹐其賢不及孔子。﹝孔子至周﹐問禮於老聃﹐訪樂於萇弘。《史記》曰「孔子學鼓琴於師襄子。」《左氏傳》曰「郯子來朝﹐孔子問少昊氏以鳥名官之故。」萇音長。郯音談﹐國名也。方無「孔子師郯子」五字﹐而以「萇弘﹑師襄﹑老聃」六字連下句「郯子之徒」爲句﹐曰校本一云郯子下當有「數子」二字﹐其上當存「孔子師」三字爲是。今按﹕孔子見郯子﹐在適周見萇弘﹑老聃之前。而聖人無常師﹐本杜氏注問官各語﹐故此上句旣敍孔子所師四人﹐而再舉郯子之徒﹐則三子在其中矣。方氏知當存孔子師字﹐而不知當並存上郯子二字﹐乃以下郯子二字﹐屬上句讀之﹐而疑郯子之下更有數子二字﹐誤矣。﹞孔子曰「三人行﹐則必有我師。」﹝子下有曰字。方從杭本云「《論語》本無則字﹐曰字似不當有。」﹞是故弟子不必不如師﹐師不必賢於弟子。﹝故上或無是字。﹞聞道有先後﹐術業有專攻﹐如是而已。

李氏子蟠﹐年十七﹐﹝蟠﹐貞元十九年進士。﹞好古文﹐六藝經傳﹐皆通習之﹐不拘於時﹐學於余。﹝學上或有請字﹐無下余字。﹞余嘉其能行古道﹐作《師說》以貽之。﹞

【進學解】

﹝《進學解》出於東方朔《客難》﹑揚雄《解嘲》﹐而公過之。孫樵所謂韓文公以《進學解》窮者此也。孫樵又與王霖書曰「玉川子《月蝕》詩﹐韓吏部《進學解》﹐莫不拔地倚天﹐句句欲活﹐讀之如赤手捕長蛇﹐不施勒騎生馬﹐急不得暇﹐莫可捉搦。」據本傳云﹕再爲國子博士﹐旣才髙數黜﹐官又下遷﹐乃作《進學解》以自諭。執政奇其才﹐攺比部郎中﹑史館修撰。元和八年三月二十三日也。﹞

國子先生晨入太學﹐招諸生立館下﹐﹝招或作召。﹞誨之曰「業精於勤﹐荒於嬉﹔行成於思﹐毀於隨。方今聖賢相逢﹐治具畢張﹐拔去凶邪﹐登崇良。﹝畢或作必﹐或作俊﹐《古文尙書》俊皆作﹐公佗文石本多用字。《新﹑舊史》同上。﹞占小善者率以錄﹐﹝占去聲。﹞名一藝者無不庸。爬羅剔抉﹐﹝爬或作把。爬﹐蒲巴切。抉﹐於決切。﹞刮垢磨光。蓋有幸而獲選﹐孰云多而不揚。諸生業患不能精﹐無患有司之不明﹔﹝之不或作不能﹐非是。﹞行患不能成﹐無患有司之不公。」

言未旣﹐有笑於列者曰「先生欺余哉﹗弟子事先生﹐於玆有年矣。﹝年或作時云。考《舊史》﹐公時以職方下遷﹐蓋非久於博士。今按﹕此文恐非職方左遷時作﹐說見下三年博士注。﹞先生口不絕吟於六藝之文﹐﹝吟或作金。﹞手不停披於百家之編﹔記事者必提其要﹐﹝記或作紀。﹞纂言者必釒句其玄﹔貪多務得﹐細大不捐﹔焚膏油以繼晷﹐﹝焚或作燒。﹞恆兀兀以窮年。﹝兀兀或作。﹞先生之業﹐可謂勤矣。﹝之下或有於字。﹞排異端﹐攘斥佛老﹔補苴罅漏﹐張皇幽眇﹔﹝「衣獘不補﹐履決不苴」﹐《呂氏春秋》語。「抗辭幽說﹐問意眇旨」﹐見揚子云《解難》。罅﹐呼訝切。﹞尋墜緒之茫茫﹐﹝或作芒芒。﹞獨旁搜而遠紹﹔障百川而東之﹐﹝障或作停。《禮記》﹕「鯀鄣洪水。」音章。﹞回狂瀾於旣倒。先生之於儒﹐可謂有勞矣。﹝或無有字。﹞沈浸醴郁﹐﹝Ο或作釀。﹞含英咀華﹔﹝張子韶曰「文字有眼目處﹐當涵泳之﹐使書味存於胸中﹐則益矣。韓子曰『沈浸醴郁﹐含英咀華』正謂此。」咀﹐在呂切。﹞作爲文章﹐其書滿家﹔上規姚姒﹐﹝姚﹑姒﹐舜﹑禹姓。姒﹐徐裏切。﹞渾渾無涯﹔﹝無或作亡﹐或作之﹐非是。揚子曰「虞夏之書渾渾爾。」渾渾﹐胡本切。﹞《周誥》《殷盤》﹐佶屈聱牙﹔﹝聱﹐《廣雅》謂不入人語也。佶屈聱牙﹐皆艱澀貌。佶﹐其乙切。屈﹐求勿切。聱﹐牛交切。﹞《春秋》謹嚴﹐《左氏》浮誇﹔《易》奇而法﹐《詩》正而葩﹔下逮《莊》《騷》﹐太史所錄﹐子云﹑相如﹐同工異曲。先生之於文﹐﹝一作徳﹐或作儒﹐或作得﹐非是。﹞可謂閎其中而肆其外矣。少始知學﹐勇於敢爲﹔長通於方﹐左右具宜。﹝具或作其﹐或作且。﹞先生之於爲人﹐可謂成矣。﹝或無爲字。﹞然而公不見信於人﹐私不見助於友。跋前躓後﹐﹝躓多作。《詩》云「載其尾。」《說文》「與義通。」﹞動輒得咎。暫爲禦史﹐遂竄南夷。﹝遂或作逐﹐謂貞元十九年爲監察禦史﹐謫陽山令也。﹞三年博士﹐冗不見治。﹝年﹐方作爲。謂貞元末爲四門博士﹐元和初爲國子博士﹐今復下遷。諸本多作三年。樊謂公元和元年六月爲博士﹐四年六月遷都官﹐史謂三歲爲眞﹐蓋三年也。今按洪《譜》﹐則樊說爲是﹐當作三年。唐本詩注﹑行狀皆有三年字﹐何煩曲說乎﹖然洪亦附三爲之說﹐則又誤矣。《楚辭》﹕「𨿽過失猶弗治。」治﹐陳之切。﹞命與仇謀﹐取敗幾時。﹝取或作其。﹞冬爰而兒號寒﹐年丰而妻啼饑。﹝丰或作登。﹞頭童齒豁﹐竟死何裨﹖不知慮此﹐而反教人爲﹖」﹝或無而字。﹞

先生曰「吁﹐子來前﹗夫大木爲﹛亡木﹜﹐﹝《爾雅》﹕「﹛亡木﹜﹤廣畱﹥謂之梁。」《說文》云「﹛亡木﹜﹐屋大梁也。」﹛亡木﹜﹐武方﹑莫郎二切﹐又音盲。﹞細木爲桷﹐﹝《詩》﹕「松桷有延。」《左氏傳》﹕「子尾抽桷擊扉。」注﹕桷﹐椽也。桷音角。薄櫨侏儒﹐﹝《爾雅》注云﹕疾﹐柱上薄也。櫨﹐柱上跗。薄一名開﹐櫨一名。侏儒一名﹐字或作株需。薄音薄﹐櫨音盧。﹞畏﹤戶占﹥楔﹐﹝畏﹐戶樞。﹐在地謂之臬。注﹐卽門﹛厥木﹜也。﹤戶占﹥﹐關牡也。楔﹐門兩傍木﹐並見《爾雅》《廣韻》。畏﹐烏回切。﹐魚烈切。﹤戶占﹥﹐徒點切。楔音屑。﹞各得其宜﹐施以成室者﹐匠氏之工也。﹝或無宜字﹐室下有屋字﹐工作功。《淮南子》曰「賢主之用人也﹐猶巧工之制木也。大者以爲舟航梁棟﹐小者以爲楫楔﹐修者以爲櫚榱﹐短者以爲朱儒。開櫨無小大修短﹐皆得其所宜。規矩方圓﹐各有所施。天下之物﹐莫凶於雞毒烏頭也﹐然而良醫橐而藏之﹐有所用也。是故林芥之材猶不棄者﹐而況於人乎﹖」公言蓋祖此﹐而宜施二字當爲一節。﹞玉札丹砂﹐赤箭靑芝﹐牛溲馬勃﹐敗鼓之皮﹐俱收並蓄﹐待用無遺者﹐醫師之良也。登明選公﹐雜進巧拙﹐紆余爲妍﹐卓犖爲傑﹐﹝卓犖或作犖犖。犖﹐呂角切。﹞校短量長﹐惟器是適者﹐﹝是一作所。﹞宰相之方也。昔者孟軻好辯﹐孔道以明﹐轍環天下﹐卒老於行﹔荀卿守正﹐大論是弘﹐﹝荀卿至是弘八字﹐方從《舊史》如此。又云《文苑》上文皆同﹐惟是弘作以興﹐蓋國初以諱避也。閣本亦只作大論﹐以正爲王﹐以論爲倫﹐自杭本也。而《新史》又易守爲宗﹐其訛益甚矣。﹞逃讒於楚﹐廢死蘭陵。﹝《史記》﹕「荀卿遊於齊﹐三爲祭酒。齊人或讒荀卿﹐荀卿乃適楚。春申君以爲蘭陵令。春申死﹐而荀卿因家蘭陵。」﹞是二儒者﹐吐辭爲經﹐舉足爲法﹐絕類離倫﹐優入聖域﹐其遇於世何如也﹖﹝遇或作進。﹞今先生學𨿽勤而不由其統﹐言𨿽多而不要其中﹐﹝要﹐平聲。﹞文𨿽奇而不濟於用﹐行𨿽修而不顯於眾。﹝顯或作洎。《舊史》四句皆無而字。﹞猶且月費俸錢﹐﹝俸或作奉。﹞歲靡廩栗﹐﹝靡音縻。﹞子不知耕﹐婦不知織﹐乘馬從徒﹐﹝從﹐才用切﹐或作而﹐非是。﹞安坐而食。踵常途之促促﹐﹝諸本多作役役。促音齪。公《張署墓志》﹕「抑首促促就食」﹐與此同。《史記》﹕「申屠嘉足足廉謹。」足與促音義通。《集韻》齪下二字皆出。﹞窺陳編以盜竊。﹝編或作篇。﹞然而聖主不加誅﹐宰臣不見斥﹐玆非其幸歟﹖﹝或無其字﹐或作此非其利哉。﹞動而得謗﹐名亦隨之﹔投閒置散﹐乃分之宜。若夫商財賄之有亡﹐計班資之崇庳﹐﹝庳﹐下也。《呂氏春秋》謂「確乎其節之不庳也」。《太玄經》亦曰「山川福庳而禍髙。」庳音卑。﹞忘己量之所稱﹐﹝己量或作量己﹐非是。稱﹐去聲。﹞指前人之瑕疵﹐是所謂詰匠氏之不以弋爲楹﹐﹝《莊子》「求狙猴之弋者斬」。弋﹐﹛厥木﹜也。楹﹐柱也。弋小而楹大﹐故公以弋自諭。弋音弋。﹞而訾醫師以昌陽引年﹐欲進其苓也。」﹝師下或有不字。《本艸》昌蒲﹐名昌陽。作不以者﹐非是。楚人呼豬爲﹐苓﹐乃豬苓也。訾音紫。﹐許豈切﹐又音希。﹞

【本政】

﹝周衰文獘﹐老子之徒莊周唱爲太古之說曰「聖人不死﹐大盜不止。焚符破璽﹐而民朴鄙。剖斗折衡﹐而民不爭。殫殘天下之聖法﹐而民始可與論議。」公於《原道篇》旣詳辧而排之矣﹐至是又作《本政》云。﹞

周之政文﹐旣其獘也﹐﹝其或作有﹐或無其字。今按﹕猶言旣而獘矣﹐旣字又似及字。﹞後世不知其承﹐大敷古先﹐遂一時之術﹐以明示民。﹝遂或作逐。﹞民始惑教﹐百氏之說以興。其言曰﹕天下可爲也﹗彼之政仁矣﹐反於誼﹔此之政敬矣﹐戾於忠。何居我其周從乎﹗﹝何居或無何字﹐或無居字。我或作吾。今按﹕何居準《檀弓》音姬。大率此篇僻澀﹐必其少作。今或有所未通﹐缺之可也。﹞曰﹕周不及殷﹐其殷從乎﹖曰夏﹐曰虞﹐曰陶唐﹐曰三皇氏﹐曰遂古之初﹐暴孽情﹐飾淫志。﹝孽或作泰。孽﹐魚列切。﹞枝辭琢正﹐紛紊糾射﹐以僻民和﹐以導民亂。嗚呼﹐道之去世﹐其終不復矣乎﹗長民者發一號﹑施一令﹐民莫不悱然非矣。﹝或無然非二字。悱﹐芳尾切。﹞謂不可守﹐遽變而從之﹐譬將適千里﹐及門而復﹐後𨿽﹐決不可曁。﹝或無後字﹐曁或作洎。﹐苦骨反。﹞原其始﹐固有啟之者也。聞於師曰﹕古之君天下者﹐化之﹐不示其所以化之之道﹔及其獘也﹐易之﹐不示其所以易之之道。政以是得﹐民以是淳。其有作者﹐知教化之所由廢﹐抑詭怪而暢皇極。﹝怪或作類。﹞伏文貌而尙忠質﹐茫乎天運﹐爾神化﹐道之行也﹐其庶已乎﹗

【守戒】

﹝唐自安史亂後﹐河南河北地裂爲七八﹐蔡在當時最爲近地﹐成徳﹑淄靑連結爲援﹐所謂今之通都大邑﹐介於屈彊之間﹐而不知爲之備者﹐此公《守戒》之所以作。終之曰「如之何而備之﹐曰在得人。」及裴度平蔡﹐而公之言驗。太和間﹐杜牧作《守論》﹐亦公遺意歟﹖﹞

《詩》曰「大邦維翰。」《書》曰「以蕃王室。」諸侯之於天子﹐不惟守土地﹑奉職貢而已﹐固將有以翰蕃之也。今人有宅於山者﹐知猛獸之爲害﹐則必髙其柴爰﹐而外施陷阱以待之。﹝爰﹐或云籬也﹐欄也﹐字當從木。陷﹐徒敢切。阱﹐慈井切。﹞宅於都者﹐知穿窬之爲盜﹐則必峻其垣墻﹐而內固扃以防之。﹝音決。﹞此野人鄙夫之所及﹐非有過人之智而後能也。今之通都大邑﹐介於屈彊之間。﹝屈或作倔。屈﹐渠勿切。彊﹐居亮切﹐又巨兩切。﹞而不知爲之備。噫﹐亦惑矣﹗野人鄙夫能之﹐﹝野下或無人鄙二字。﹞而王公大人反不能焉﹐豈材力爲有不足歟﹖﹝爲下或有之而二字﹐或只有之字。今譯文勢﹐疑爲字衍。﹞蓋以謂不足爲而不爲耳。天下之禍﹐莫大於不足爲﹐﹝句下或有「而不爲」三字。今詳文勢﹐下文不足爲者放此。﹞材力不足者次之。﹝足下或有爲字﹐非是。﹞不足爲者﹐敵至而不知﹔材力不足者﹐先事而思﹔則其於禍也有間矣﹐彼之屈彊者﹐帶甲荷戈﹐不知其多少﹔其綿地則千里﹐而與我壤地相錯﹐﹝與上或無而字。﹞無有丘陵江河洞庭孟門之關﹐﹝《戰國策》﹕「三苗之居﹐左彭蠡之波﹐右洞庭之水。殷紂之國﹐左孟門而右漳滏。」﹞其間又自知其不得與天下齒﹐朝夕舉踵引頸﹐﹝或作領。﹞冀天下之有事﹐以乘吾之便。此其暴於猛獸穿窬也甚矣。嗚呼﹐胡知而不爲之備乎哉﹗賁﹑育之不戒﹐童子之不抗﹐﹝蒯通曰「孟賁之狐疑﹐不如童子之必至。」賁﹑育﹐古之勇力士也。孟賁生拔牛角。夏育﹐衛人﹐力舉千鈞。賁音奔。﹞魯雞之不期﹐蜀雞之不支。﹝《爾雅》﹕「雞大者曰蜀。」《莊子﹟庚桑楚篇》﹕「越雞不能伏鵠卵﹐魯雞固能之矣。」向氏注云「越雞﹐笑也。魯雞﹐大雞也﹐今蜀雞也。」按公上下文考之﹐蜀雞當作越雞。﹞今夫鹿之於豹﹐非不巍然大矣﹐﹝於或作與﹐非是。﹞然而卒爲之禽者﹐爪牙之材不同﹐猛怯之資殊也。曰「然則如之何而備之﹖」曰「在得人。」

【圬者王承福傳】

﹝圬或作虧。圬音烏。《左傳》﹕「圬人以時冥館宮室」。杜注﹕「圬人﹐塗者。」題語正本此說﹐不當用虧字。今按﹕《論語》作虧。﹞

圬之爲技﹐賤且勞者也。有業之﹐其色若自得者。聽其言﹐約而盡。問之﹐王其姓﹐承福其名﹐世爲京兆長安農夫。﹝或無夫字。﹞天寶之亂﹐發人爲兵﹐持弓矢十三年﹐有官勛﹐棄之來歸﹐喪其土田﹐手鏝衣食﹐﹝鏝﹐虧具。《爾雅》﹕「鏝謂之虧。」鏝﹐母官切。﹞餘三十年。捨於市之主人﹐而歸其屋食之當焉。﹝當謂所當之直。﹞視時屋食之貴賤﹐而上下其圬之傭以償之。有餘﹐則以與道路之廢疾餓者焉。

又曰「粟﹐稼而生者也﹔若布與帛﹐必蠶績而後成者也。其他所以養生之具﹐皆待人力而後完也。吾皆賴之。然人不可徧爲﹐宜乎各致其能以相生也。故君者﹐理我所以生者也。﹝方從閣﹑杭本如此﹐諸本以生或作以出令。今按﹕所以出令﹐與《原道》意同﹐似當從之。然詳上文有三生字﹐故此言君者理我之所以生者﹐正承上文而言也﹐若作出令﹐上下文意皆不協矣。今當以方本爲正。﹞而百官者﹐承君之化者也。﹝或從閣﹑杭無也字﹐非是。﹞任有小大﹐惟其所能﹐若器皿焉。食焉而怠其事﹐必有天殃﹐故吾不敢一日捨鏝以嬉。﹝一日捨鏝﹐或作捨鏝一日。﹞夫鏝易能﹐可力焉﹐又誠有功﹐取其直﹐𨿽勞無愧﹐吾心安焉。夫力易彊而有功也﹐心難彊而有智也。﹝智上或無有字。﹞用力者使於人﹐用心者使人﹐亦其宜也。吾特擇其易爲而無愧者取焉。﹝特或作故。《孟子》「陳相見孟子﹐道許行之言」。又「彭更問士無事而食不可也」二章﹐孟子有食於人及食功之說﹐公所言蓋有合於此。﹞嘻﹐吾操鏝以入富貴之家有年矣。﹝入下或有於字。﹞有一至者焉﹐又往過之﹐則爲墟矣﹔有再至三至者焉﹐而往過之﹐則爲墟矣。問之其鄰。﹝問下或無之字。﹞或曰﹕『噫﹐刑戮也。』或曰﹕『身旣死而其子孫不能有也。』或曰﹕『死而歸之官也。』﹝死上或無曰字。﹞吾以是觀之﹐非所謂食焉怠其事而得天殃者邪﹗﹝焉下或有而字。﹞非彊心以智而不足﹐不擇其才之稱否而冒之者邪﹗非多行可愧﹐知其不可而彊爲之者邪﹗﹝知其不可下﹐杭本有能字﹐蜀本能上又有彊字﹐或從閣本作知己之不可能﹐又無彊字。今按﹕此數本語意﹐皆與上文「不擇其才之稱否」者相復﹐又與本句「多行可愧」者不相承。惟杭﹑蜀本近是﹐但能字亦未安﹐而彊字當在而字下耳。今參取二本﹐定爲知其不可而彊爲之﹐則其上下文之義皆暢矣。﹞將貴富難守﹐薄功而厚饗之者邪﹗﹝或無之字。﹞抑丰悴有時﹐一去一來而不可常者邪﹗吾之心憫焉﹐是故擇其力之可能者行焉。樂富貴而悲貧賤﹐我豈異於人哉﹖」

又曰「功大者﹐其所以自奉也博。妻與子﹐皆養於我者也。吾能薄而功小﹐不有之可也。﹝我者﹐閣作我類。有之﹐閣作有小。皆非是。﹞又吾所謂勞力者﹐﹝下或有也字。﹞若立吾家而力不足﹐則心又勞也。一身而二任焉﹐𨿽聖者不可能也。」

愈始聞而惑之﹐又從而思之﹐蓋賢者也﹐蓋所謂獨善其身者也。然吾有譏焉﹐謂其自爲也過多﹐其爲人也過少﹐其學楊朱之道者邪﹖楊之道﹐不肯拔我一毛而利天下。﹝楊之上或有然字﹐非是。﹞而夫人以有家爲勞心﹐不肯一動其心﹐以畜其妻子﹐﹝畜或作蕃。﹞其肯勞其心以爲人乎哉﹗𨿽然﹐其賢於世之患不得之而患失之者﹐以濟其生之欲﹐貪邪而亡道﹐以喪其身者﹐其亦遠矣﹗﹝亡或作忘。﹞又其言有可以警餘者﹐故余爲之傳﹐而自鑑焉。﹝鑑﹐或作覽﹐或作覺。今疑自鑑﹐或當作日覽。

【五箴五首】

﹝並序﹞

人患不知其過﹐旣知之不能攺﹐是無勇也。﹝或無是字。﹞餘生三十有八年。﹝三或作四﹐或從閣﹑杭﹑蜀本云「洪﹑樊辧證詳矣。」﹞發之短者日益白﹐齒之搖者日益脫﹐聰明不及於前時﹐道徳日負於初心。﹝二於字或並作於。﹞其不至於君子而卒爲小人也﹐昭昭矣﹗作《五箴》以訟其惡云。

△遊箴

余少之時﹐將求多能﹐蚤夜以孜孜﹔余今之時﹐旣飽而嬉﹐蚤夜以無爲。﹝余﹐方從閣﹑杭﹑蜀本並作於﹐云「《左傳》﹕「於民生之不易﹐於勝之不可保。」杜注﹕於﹐曰也。今按﹕方說不爲無據﹐然與所証之文初不相似﹐況下文有嗚呼余乎﹐則此於字皆是余字明矣。﹞嗚呼余乎﹐其無知乎﹖﹝知下或無乎字。﹞君子之棄﹐而小人之歸乎﹖

△言箴

不知言之人﹐烏可與言﹖﹝烏或作焉。﹞知言之人﹐默焉而其意已傳。﹝焉或作然。﹞幕中之辯﹐人反以汝爲叛﹔﹝此非佐董晉﹑張建封於汴徐二州時。﹞臺中之評﹐人反以汝爲傾。﹝此謂爲監察禦史﹐坐論天旱人饑﹐出爲陽山令。以汝﹐方並作汝以。今按﹕近世校本﹐務爲新奇﹐多作倒語﹐文乖字逆﹐幾類歐陽公所譏石公操作字之怪﹐殊失韓公立言本意。今悉正之﹐不敢從也。﹞汝不懲邪﹗而呶呶以害其生邪﹗﹝呶音鐃。﹞

△行箴﹝行或作悔。﹞

行與義乖﹐言與法違﹐後𨿽無害﹐汝可以悔﹔行也無邪﹐言也無頗﹐﹝普禾切。﹞死而不死﹐汝悔而何﹖宜悔而休﹐汝惡曷瘳﹖宜休而悔﹐汝善安在﹖悔不可追﹐﹝追﹐諸本皆同﹐而方從閣﹑杭作止。今按﹕艸書追字﹐近似止字﹐二本偶以轉寫致誤﹐而方乃以好怪取之﹐不復計其文義之通塞﹐可一笑也。﹞悔不可爲﹔思而斯得﹐汝則弗思。

△好惡箴

無善而好﹐﹝善﹐方從杭﹑蜀作悖。今按﹕二本蓋由下句而誤﹐方亦不顧文義而取之也。﹞不觀其道﹔無悖而惡﹐不詳其故。前之所好﹐今見其尢﹔從也爲比﹐捨也爲仇。前之所惡﹐今見其臧﹔從也爲愧﹐捨也爲狂。維仇維比﹐維狂維愧﹐於身不祥﹐於徳不義。不義不祥﹐維惡之大﹐幾如是爲﹐而不顚沛﹖齒之尙少﹐庸有不思﹐今其老矣﹐不愼胡爲﹗

△知名箴

內不足者﹐急於人知﹔霈焉有餘﹐厥聞四馳。﹝焉或作然﹐聞﹐去聲。﹞今日告汝﹐知名之法﹕勿病無聞﹐病其曄曄。昔者子路﹐惟恐有聞﹐赫然千載﹐徳譽愈尊。矜汝文章﹐負汝言語﹐乘人不能﹐掩以自取。汝非其父﹐汝非其師﹐不請而教﹐誰云不欺﹖欺以賈憎﹐﹝賈音古。﹞掩以媒怨﹐汝曾不寤﹐以及於難。小人在辱﹐亦克知悔﹐及其旣寧﹐﹝及其或作其及。﹞終莫能戒。旣出汝心﹐又銘汝前﹐汝如不顧﹐禍亦宜然﹗﹝禍亦﹐方作辱則。﹞

【後漢三賢贊三首】

﹝《後漢》王充﹑王符﹑仲長統三人者同傳。公爲之贊﹐各不滿百言﹐而敍事略無遺者。﹞

王充者何﹖會稽上虞。本自元城﹐爰來徙居。﹝充字仲任﹐其先魏郡元城人。父誦﹐徙居上虞。﹞師事班彪﹐家貧無書﹐閱書於肆﹐市肆是遊﹐一見誦憶﹐遂通眾流。閉門潛思﹐《論衡》以修。﹝充歸鄕裏﹐屏居教授。以爲俗儒守文﹐多失其言。乃閉門潛思﹐著《論衡》八十五篇。﹞爲州治中﹐自免歸歟。同郡友人﹐謝姓夷吾﹐上書薦之﹐待詔公車﹐以不行。﹝刺史董勤辟充從事﹐轉治中﹐自免還家。友人同郡謝夷吾上書薦充才學﹐肅宗特詔公車徵﹐以不行。﹞年七十餘﹐乃作《養性》﹐一十六篇。肅宗之時﹐終於永元。

王符節信﹐安定臨涇。好學有志﹐爲鄕人所輕。﹝或無爲字﹐人或作裏。﹞憤世著論﹐《潛夫》是名。﹝符著《潛夫論》三十六篇﹐以議當時得失。不欲章顯其名﹐故號曰《潛夫論》。﹞《述赦》之篇﹐以赦爲賊﹐良民之甚﹐其旨甚明。﹝甚或作患。王符《述赦篇》曰「今日賊良民之甚者﹐莫大於數赦。」公全具此語。﹞皇甫度遼﹐聞至乃驚﹐衣不及帶﹐屣履出迎﹐豈若雁門﹐問雁呼卿。﹝皇甫規解官歸安定﹐鄕人有以貨得雁門守者﹐謁規﹐規臥不起。旣入而問﹕「卿前在郡食雁美乎﹖」有頃﹐王符在門﹐規素聞符名﹐衣不及帶﹐屣履出迎。時人爲之語曰「徒見二千石﹐不如一逢掖。」﹞不仕終家﹐吁嗟先生。

仲長統公理﹐﹝仲長統字公理﹐或無仲字。﹞山陽髙平。謂髙幹有雄志而無雄才﹐﹝謂上或有自字。﹞其後果敗。﹝並州刺史髙幹素貴﹐有名士多歸附。時統過幹﹐幹訪以當時之事﹐統謂幹曰「君有雄志而無雄才」。未幾﹐幹以並州叛﹐卒至於敗。﹞以此有聲﹐ㄈ儻敢言。﹝ㄈ或作倜﹐或云ㄈ與傳合。﹞語默無常﹐人以爲狂生。州郡會召﹐稱疾不就。著論見情﹐初舉尙書郎。﹝舉下或有髙第字。今按﹕本傳無髙第字。﹞後參丞相軍事﹐卒不至於榮。論說古今﹐發憤著書﹐《昌言》是名。﹝著論名曰《昌言》﹐凡三十四篇。﹞友人繆襲﹐稱其文章﹐足繼《西京》。﹝文章﹐或云考本傳當作才章。公三贊未嘗私立一語。﹞四十一終﹐﹝一下或有而字。﹞何其短邪﹐嗚呼先生﹗

【諱辯】

﹝《舊史》公傳云「李賀父名晉肅﹐不應進士﹐而愈爲賀作《諱辯》﹐令舉進士。」蓋以是罪公﹐而《新史》則書其事於賀傳云「以父名晉肅﹐不肯舉進士﹐愈爲作《諱辯》﹐然亦卒不就舉。」﹞

愈與李賀書﹐﹝李上或有進士二字﹐非是。﹞勸賀舉進士。賀舉進士﹐有名﹐與賀爭名者毀之﹐﹝此公自言﹐嘗勸李賀舉進士﹐而賀從己說舉進士﹐有名稱﹐故與之爭名者毀之也。今方氏乃從諸本刪去名字﹐而以有字屬下句﹐遂使復出四字﹐爲剩語﹐而爭名二字無所承。故諸本亦有覺其誤者﹐而並刪四字﹐以從省。𨿽若小勝方本﹐然要爲失韓公本指而不究毀者之情也。方本又無之字﹐亦非是。方又云「康駢《劇談錄》謂公此文因元稹而發。」董彥遠謂﹕「賀死元和中﹐使稹爲禮部亦不相及爭名﹐蓋當時同試者。」﹞曰「賀父名晉肅﹐賀不舉進士爲是﹐勸之舉者爲非。」聽者不察也﹐﹝或無也字。﹞和而唱之﹐同然一辭。皇甫曰「若不明白﹐子與賀且得罪。」﹝或無若字。﹞愈曰「然。」《律》曰「二名不偏諱。」釋之者曰「謂若言『徵』不稱『在』﹐言『在』不稱『徵』是也。」《律》曰「不諱嫌名。」釋之者曰「謂若『禹』與『雨』﹐『丘』與『﹛艸區﹜』之類是也。」﹝﹛艸區﹜與丘同音。鳥﹛艸區﹜﹐艸名。或無此注字。﹞今賀父名晉肅﹐賀舉進士﹐爲犯二名律乎﹖爲犯嫌名律乎﹖父名晉肅﹐子不得舉進士﹔若父名「仁」﹐子不得爲人乎﹖﹝嫌名律乎下﹐諸本皆有此二十字﹐或從杭本去之﹐非是。﹞夫諱始於何時﹖作法制以教天下者﹐非周公﹑孔子歟﹖周公作詩不諱﹐﹝若曰「克昌厥後」﹐又曰「駿發爾私」﹐謂文王名昌﹐武王名發也。若字或作周公。﹞孔子不偏諱二名﹐﹝若曰「宋不足徵」﹐又曰「某在斯」。若字或作孔子。﹞《春秋》不譏不諱嫌名。﹝若衛恆公名完。本或無若字。﹞康王釗之孫實爲昭王。﹝康王名釗。釗音昭。﹞曾參之父名皙﹐曾子不諱昔。﹝若曰「昔者吾友」﹐又曰「裼裘而弔」。若字或作曾子。﹞周之時有騏期﹐漢之時有杜度﹐﹝期字度字下﹐或並有者字。董彥遠曰「騏期以《姓苑》考之爲期。」又李涪謂杜操字伯度﹐魏人﹐以武帝諱﹐謂杜度﹐公誤用也。然張仲景方自有杜度﹐公所用或出此。﹞此其子宜如何諱﹖將諱其嫌﹐遂諱其姓乎﹖將不諱其嫌者乎﹖漢諱武帝名「徹」爲「通」。﹝謂徹侯爲通侯﹐蒯徹爲蒯通之類。﹞不聞又諱車轍之轍爲某字也。諱呂后名「雉」爲「野雞」﹐不聞又諱治天下之治爲某字也。﹝或無下又諱二字。《顏氏家訓》曰「相公名白﹐傳有五皓之稱。厲王名長﹐琴有修短之目。不聞謂布帛爲布皓乎﹐腎腸爲腎修。」公言蓋有自也。今按公言﹐或與顏氏偶同﹐未必用其語也。﹞今上章及詔不聞諱「滸」﹑「勢」﹑「秉」﹑「饑」也﹐﹝以滸﹑勢﹑秉﹑饑爲近太祖﹑太宗﹑世祖﹑玄宗廟諱﹐蓋太祖名虎﹐太宗名世民﹐世祖名丙﹐玄宗名隆基。滸﹐呼古切﹐﹞惟宦官宮妾乃不敢言「諭」及「機」﹐以爲觸犯。﹝以諭爲近代宗廟諱﹐以機爲近玄宗廟諱。代宗諱豫﹐玄宗諱見上。﹞士君子言語行事﹐宜何所法守也﹖﹝言語或作立言。﹞今考之於經﹐質之於律﹐稽之以國家之典﹐賀舉進士爲可邪﹐爲不可邪﹖﹝或無舉字﹐爲可下或無邪字﹐或無邪爲二字。﹞凡事父母得如曾參﹐可以無譏矣﹔作人得如周公﹑孔子﹐亦可以止矣。﹝矣或並作也﹐或並作邪。﹞今世之士﹐不務行曾參﹑周公﹑孔子之行﹐而諱親之名﹐則務勝於曾參﹑周公﹑孔子﹐亦見其惑也﹗夫周公﹑孔子﹑曾參卒不可勝﹐勝周公﹑孔子﹑曾參﹐乃比於宦者宮妾﹐則是宦者宮妾之孝於其親﹐賢於周公﹑孔子﹑曾參者耶﹖﹝宦者或並作宦官。﹞

【訟風伯】

﹝訟或作讒﹐非是。徳宗貞元十九年正月不雨﹐至七月甲戌。公時爲四門博士﹐作此專以刺權臣裴延齡﹑李齊運﹑京兆尹李實之徒﹐壅蔽聰明﹐不顧旱饑﹐專於誅求﹐使人君恩澤不得下流﹐如風吹云﹐而雨澤不得墜也。是年冬﹐公拜禦史﹐竟以言旱饑謫陽山云。﹞

維玆之旱兮﹐其誰之由﹖﹝旱上或無之字。﹞我知其端兮﹐風伯是尢。山升云兮澤上气﹐雷鞭車兮電搖幟。﹝尺志切。﹞風浸浸兮將墜﹐﹝浸浸或作侵侵﹐將下或有欲字。﹞風伯怒兮云不得止。烏之仁兮﹔念此下民﹐其光兮不鬥其神。嗟風伯兮﹐其獨謂何﹔﹝獨或作將。﹞我於爾兮﹐豈有其他﹖求其時兮修祀事﹐羊甚肥兮酒甚旨﹔食足飽兮飲足醉﹐風伯之怒兮誰使﹖云屏屏兮吹使ㄤ之﹐气將交兮吹使離之﹔鑠之使气不得化﹐寒之使云不得施。﹝气不或作云不﹐云不或作气不。﹞嗟爾風伯兮﹐欲逃其罪又何辭﹖﹝或無兮字﹐又上或有其字。﹞上天孔明兮﹐有紀有綱﹔我今上訟兮﹐其罪誰當﹖﹝我今或作今我。﹞天誅加兮不可悔﹐風伯𨿽死兮人誰汝傷﹗﹝𨿽或作之﹐非是。汝或作爾。﹞

【伯夷頌】

﹝王荊公《伯夷論》﹐謂韓子之頌爲不然。曰「伯夷嘗與太公聞西伯善養老而往歸焉。當是之時﹐欲夷紂者﹐二人之心﹐豈有異邪﹖及武王一奮﹐太公相之﹐遂出元元於塗炭之中。伯夷乃不與﹐豈伯夷欲歸西伯而志不遂﹐乃死於北海邪﹖抑來而死於道路耶﹖抑其至文王之都而不足以及武之世而死耶﹖嗚呼﹗使伯夷之不死﹐以及武王之時﹐其烈豈下太公哉﹗」荊公之論﹐與此頌相反﹐學者其審之。伊川曰「《伯夷頌》只說得伯夷介處﹐要說得伯夷心﹐須是聖人語『不念舊惡﹐怨是用希』。」﹞

士之特立獨行﹐適於義而已﹐不顧人之是非﹐皆豪傑之士﹐信道篤而自知明者也。一家非之﹐力行而不惑者﹐寡矣﹔至於一國一州非之﹐力行而不惑者﹐蓋天下一人而已矣﹔若至於舉世非之﹐力行而不惑者﹐則千百年乃一人而已耳。若伯夷者﹐窮天地﹑亙萬世而不顧者也。﹝舉世非之下﹐方從杭﹑粹及範文正公寫本﹐無力行二字。千下有五字﹐云﹕自周初至唐貞元末﹐幾二千年﹐公言千五百年﹐舉其成也。今按﹕此篇自一家一國以至舉世非之而不惑者﹐泛說有此三等人﹐而伯夷之窮天地﹑亙萬世而不顧﹐又別是上一等人﹐不可以此三者論也。前三等人﹐皆非有所指名﹐故舉世非之而不顧者﹐亦難以年數之實﹐論其有無。而且以千百年言之﹐蓋其大約如此耳。今方氏以伯夷當之﹐已失全篇之大指。至於計其年數﹐則又捨其幾二千年全數之多﹐而反促就千五百年奇數之少﹐其誤益甚矣。方說不通文理大率類此﹐不可不辧。﹞昭乎日月不足爲明﹐乎泰山不足爲髙﹐﹝音ㄏ。﹞巍乎天地不足爲容也﹗當殷之亡﹐周之興﹐微子賢也﹐抱祭器而去之﹔﹝事見《史記﹟宋世家》。去下或無之字。﹞武王﹑周公﹐聖也﹐﹝聖下一有人字。﹞從天下之賢士﹐與天下之諸侯﹐而往攻之﹐﹝從或作率﹐與或作從。﹞未嘗聞有非之者也。彼伯夷﹑叔齊者﹐﹝伯夷姓墨﹐名允﹐字公信。叔齊名智﹐字公達。孤竹君之二子。伯﹐長也。叔﹐少也。夷﹑齊﹐謚也。見《春秋少陽篇》。﹞乃獨以爲不可。殷旣滅矣﹐天下宗周﹐彼二子乃獨恥食其粟﹐餓死而不顧。由是而言﹐夫豈有求而爲哉﹖信道篤而自知明也。﹝明下或有者字。﹞今世之所謂士者﹐﹝或無所字。﹞一凡人譽之﹐則自以爲有餘﹔一凡人沮之﹐則自以爲不足。﹝一凡人﹐諸本兩句皆作凡一人﹐惟範本並作一凡人﹐乃與下文非聖人者相發明﹐諸本非是。﹞彼獨非聖人﹐而自是如此。夫聖人乃萬世之標﹛淮十﹜也。余故曰﹕若伯夷者﹐特立獨行﹐窮天地﹑亙萬世而不顧者也。﹝﹛淮十﹜方作準。今按﹕﹛淮十﹜字從水﹐隼聲﹐俗作準﹐方本誤也。又按﹕此篇之意﹐所謂聖人﹐正指武王﹑周公而言也。旣曰聖人﹐則是固爲萬世之標準矣﹐而伯夷者乃獨非之﹐而自是如此。是乃所以爲「窮天地亙萬世而不顧者」也﹐與世之以一凡人之毀譽而遽爲喜慍者有間矣。近世讀者多誤以伯夷爲萬世標準﹐故因附見其說云。﹞𨿽然﹐微二子﹐亂臣賊子接迹於後世矣。

●卷十三﹟雜著三【子產不毀鄕校頌】

﹝《左傳》﹕「鄭人遊於鄕校以論執政﹐然明謂子產曰﹕『毀鄕校何如﹖』子產曰﹕『何爲﹖夫其所善者﹐吾則行之﹔其所惡者﹐吾則攺之。是吾師也﹐若何毀之﹖』然明曰﹕『若果行此﹐鄭國實賴之。』仲尼聞之曰﹕『以是觀之﹐人謂子產不仁﹐吾不信也。』」﹞

我思古人﹐伊鄭之僑﹐﹝國僑字子產﹐鄭大夫﹐穆公之孫﹐子國之子。僑音喬。﹞以禮相國﹐﹝相去聲﹐下同。﹞人未安其教。﹝安或作知云﹕此以教葉僑與囂﹐《車轄》詩用韻如此。﹞遊於鄕之校﹐眾口囂囂。﹝許堯反。﹞或謂子產﹐毀鄕校則止。曰「何患焉﹐可以成美。夫豈多言﹐亦各其志。善也吾行﹐不善吾避﹔維善維否﹐﹝《易》﹕「否臧凶。」否音鄙。﹞我於此視。川不可防﹐言不可弭。﹝《左傳》襄公三十一年﹕子產不毀鄕校﹐曰「我聞忠善以損怨﹐不聞作威以防怨。豈不遽止﹐然猶防川﹐大決所犯﹐傷人必多﹐吾不克救也。不如小決使道﹐不如吾聞而藥之也。」﹞下塞上聾﹐﹝文六年《谷梁》云「上塞則下ウ﹐下ウ則上聾。」﹞邦其傾矣﹗」旣鄕校不毀﹐而鄭國以理。在周之興﹐養老乞言﹔及其已衰﹐謗者使監。﹝《國語》﹕「厲王虐﹐國人謗。王怒﹐得衛巫﹐使監謗者。」監﹐古衫反。﹞成敗之迹﹐昭哉可觀。﹝哉或作然。﹞維是子產﹐執政之式。維其不遇﹐化止一國。誠率是道﹐相天下君。交暢旁達﹐施及無垠。﹝君或作者。交暢旁達﹐或作旁暢交達﹐非是。達或作通。﹞於﹗四海所以不理﹐有君無臣。誰其嗣之﹐我思古人。﹝理下或有者字。﹞

【釋言】

﹝此元和二年春作。宰相鄭﹐翰林學士李吉甫﹐中書舍人裴也。《國語》云「驪姬使奄楚以環釋言。」注云「以言自解釋也。」退之作《釋言》取此。﹞

元和元年六月十日﹐﹝或無十日字。﹞愈自江陵法曹﹐詔拜國子博士﹐始進見今相國鄭公。公賜之坐﹐﹝或無下公字。﹞且曰「吾見子某詩﹐吾時在翰林﹐職親而地禁﹐不敢相聞。今爲我寫子詩書爲一通以來。」﹝我下或有盡字﹐而無「爲一通以」字。或無「爲我」字﹐而有盡字。一或作二。﹞愈再拜謝﹐退錄詩書若干篇﹐擇日時以獻。﹝若干或作著於﹐獻下或有之字。今按﹕著於篇﹐𨿽古語﹐爲施之於此﹐似不相入﹐且公亦未必特用此語以爲奇也。﹞

於後之數月﹐有來謂愈者曰「子獻相國詩書乎﹖」曰「然。」曰「有爲讒於相國之座者曰﹕﹝或無爲字。﹞韓愈曰﹕『相國徵余文﹐余不敢匿﹐相國豈知我哉﹗』子其愼之。」﹝或無之字。﹞愈應之曰「愈爲禦史﹐得罪徳宗朝﹐同遷於南者凡三人﹐﹝三人﹐謂公及張署﹑李方叔也。﹞獨愈爲先收用﹐相國之賜大矣。百官之進見相國者﹐或立語以退﹐而愈辱賜坐語﹐相國之禮過矣。﹝以或作已。﹞四海九州之人﹐自百官已下﹐欲以其業徹相國左右者多矣﹐皆憚而莫之敢﹐獨愈辱先索﹐相國之知至矣。賜之大﹐禮之過﹐知之至﹐是三者於敵以下受之﹐宜以何報﹖況在天子之宰乎﹗﹝敵以或作敵已。《國語》﹕「自敵以下則有讎」。注﹕「敵﹐體也。」今人多用敵已字者﹐非。宰下或有相字。﹞人莫不自知﹐凡適於用之謂才﹐堪其事之謂力﹐愈於二者﹐𨿽日勉焉而不近。束帶執笏﹐立士大夫之行﹐不見斥以不肖﹐幸矣﹐其何敢敖於言乎﹗﹝或無乎字。﹞夫敖𨿽凶徳﹐必有恃而敢行。愈之族親鮮少﹐無扳聯之勢於今﹔﹝扳音攀。﹞不善交人﹐無相先相死之友於朝﹔﹝《禮記》﹕「儒有爵位相先﹐患難相死。」﹞無宿資蓄貨以釣聲勢。﹝宿資蓄貨﹐或作宿貨蓄資。﹞弱於才而腐於力﹐不能奔走乘機抵以要權利。﹝﹐許宜反。要﹐平聲。﹞夫何恃而敖﹖若夫狂惑喪心之人﹐蹈河而入火﹐妄言而罵詈者﹐則有之矣。而愈﹐人知其無是疾也﹐𨿽有讒者百人﹐相國將不信之矣﹐愈何懼而愼歟﹖」﹝相國或作宰相﹐或無歟字。﹞

旣累月﹐又有來謂愈曰「有讒子於翰林舍人李公與裴公者﹐子其愼歟﹗」愈曰「二公者﹐吾君朝夕訪焉﹐以爲政於天下﹐而階太平之治。﹝或作理。﹞居則與天子爲心膂﹐出則與天子爲股肱。四海九州之人﹐自百官以下﹐其孰不願忠而望賜﹖﹝不下或有能字﹐非是。﹞愈也不狂不愚﹐不蹈河而入火﹐病風而妄罵﹐不當有如讒者之說也。𨿽有讒者百人﹐二公將不信之矣。愈何懼而愼﹖」

旣以語應客﹐夜歸私自尢曰﹕咄﹗﹝咄字見晉殷浩語。當沒切。﹞市有虎﹐而曾參殺人﹐讒者之效也。﹝市有虎﹐見《戰國策》龐蔥語。曾參殺人﹐見《史記》甘茂語。﹞《詩》曰「取彼讒人﹐投畀豺虎。豺虎不食﹐投畀有北。有北不受﹐投畀有昊。」﹝《小雅﹟巷伯》詩。﹞傷於讒﹐疾而甚之之辭也。又曰「亂之初生﹐僭始旣涵。亂之又生﹐君子信讒。」﹝《小雅﹟巧言》詩注云云。﹞始疑而終信之之謂也。孔子曰「遠佞人。」夫佞人不能遠﹐則有時而信之矣。今我恃直而不戒﹐禍其至哉﹗徐又自解之曰﹕市有虎﹐聽者庸也﹔曾參殺人﹐以愛惑聰也﹔《巷伯》之傷﹐亂世是逢也。﹝聰或作聽﹐非是。亂世一作世亂。﹞今三賢方與天子謀所以施政於天下﹐而階太平之治﹐聽聰而視明﹐公正而惇大﹔夫聰明則聽視不惑﹐﹝聽視或作視聽。﹞公正則不邇讒邪﹐惇大則有以容而思。彼讒人者﹐孰敢進而爲讒哉﹖﹝進而或作而進。﹞𨿽進而爲之﹐亦莫之聽矣﹐我何懼而愼﹖﹝或無而愼字。﹞

旣累月﹐上命李公相﹐客謂愈曰「子前被言於一相﹐今李公又相﹐子其危哉。」﹝或無哉字。﹞愈曰「前之謗我於宰相者﹐翰林不知也﹔後之謗我於翰林者﹐宰相不知也。今二公合處﹐而會言若及愈﹐必曰﹕『韓愈亦人耳﹐彼敖宰相﹐又敖翰林﹐其將何求﹖必不然﹗』吾乃今知免矣。」旣而讒言果不行。﹝宰相或皆作相國。乃今或作今乃。又無矣字。旣下或無而字。﹞

【愛直贈李君房別】

﹝南陽公張建封也﹐時爲徐帥﹐公佐其幕。李君房﹐張婿也﹐貞元六年進士。公此文十五年在徐作。﹞

左右前後皆正人也﹐欲其身之不正﹐烏可得邪﹖﹝烏或作焉。﹞吾觀李生在南陽公之側﹐有所不知﹐知之未嘗不爲之思﹔有所不疑﹐疑之未嘗不爲之言。勇不動於气﹐義不陳乎色。﹝乎或作於。﹞南陽公舉措施爲不失其宜。﹝公下或有之字。﹞天下之所窺觀稱道洋洋者﹐抑亦左右前後有其人乎﹖﹝有其或作其有。﹞凡在此趨公之庭﹐﹝或無此字。今按﹕此下疑當有而字。﹞議公之事者﹐吾旣從而遊矣。言而公信之者﹐謀而公從之者﹐四方之人﹐則旣聞而知之矣。李生﹐南陽公之甥也。人不知者﹐將曰「李生之托婚於貴富之家﹐將以充其所求而止耳。」故吾樂爲天下道其爲人焉﹐今之從事於彼也﹐吾爲南陽公愛之。﹝爲南上或有能字。﹞又未知人之舉李生於彼者何辭﹐﹝又或作且。﹞彼之所以待李生者何道。舉不失辭﹐待不失道﹐𨿽失之此足愛惜﹐而得之彼爲歡忻﹐於李生道猶若也。舉之不以吾所稱﹐待之不以吾所期﹐李生之言﹐不可出諸其口矣﹐吾重爲天下惜之。﹝惜或作愛。﹞

【張中丞傳後敍】

﹝歐陽文忠跋《張中丞傳》後云「張巡﹑許遠之事壯矣。秉筆之士﹐皆喜稱述﹐然以翰所紀﹐考《唐書﹟列傳》及退之所書﹐互有得失﹐而《列傳》最爲疏略。𨿽云史家當記大節﹐然其大小數百戰﹐智謀材力﹐亦有過人可以示後者﹐史家皆滅而不著﹐甚可惜也。翰之所書﹐誠爲太繁﹐然廣紀備言以俟史官之采也。」文忠所云《唐書﹟列傳》者﹐謂《舊傳》﹐若《新傳》﹐則采翰及公所書並《舊傳》爲之矣。﹞

元和二年四月十三日夜﹐愈與吳郡張籍閱家中舊書﹐﹝張籍字文昌﹐公舉薦進士。﹞得李翰所爲《張巡傳》。﹝巡上或無張字。巡﹐鄧州南陽人。﹞翰以文章自名﹐爲此傳頗詳密﹐然尙恨有闕者﹐不爲許遠立傳﹐﹝遠﹐杭州監官人﹐敬宗曾孫。﹞又不載雷萬春事首尾。

遠𨿽材若不及巡者﹐開門納巡﹐﹝開上或疑當有然字。﹞位本在巡上﹐授之柄而處其下﹐無所疑忌﹐竟與巡俱守死成功名﹔城陷而虜﹐與巡死先後異耳。兩家子弟材智下﹐不能通知二父志﹐以爲巡死而遠就虜﹐疑畏死而辭服於賊。遠誠畏死﹐何苦守尺寸之地﹐食其所愛之肉﹐﹝睢陽食盡﹐巡出愛妾﹐遠亦殺其奴以食士。﹞以與賊抗而不降乎﹖當其圍守時﹐外無蚍蜉蟻子之援﹐﹝蚍蜉音毗浮。﹞所欲忠者﹐國與主耳。而賊語以國亡主滅﹐﹝賊將令狐潮聞玄宗已幸蜀﹐以書招巡。有大將六人白巡﹕「上存亡不可知﹐不如降賊。」巡責以大義﹐斬之﹐士心益勸。語或校作悟﹐滅下或有悟之字。今按﹕悟字無理﹐且從諸本作語。﹞遠見救援不至﹐而賊來益眾﹐必以其言爲信。外無待而猶死守﹐人相食且盡﹐𨿽愚人亦能數日而知死處矣。遠之不畏死﹐亦明矣﹗烏有城壞其徒俱死﹐獨蒙愧恥求活﹐𨿽至愚者不忍爲。嗚呼﹗而謂遠之賢而爲之邪﹖﹝其徒上或有而字﹐或又疑而字當在死字之下﹐邪上或無之字。﹞

說者又謂遠與巡分城而守﹐城之陷﹐自遠所分始。以此詬遠﹐﹝詬﹐或作語﹐非是。﹞此又與兒童之見無異。人之將死﹐其臟腑必有先受其病者﹔引繩而絕之﹐其絕必有處。觀者見其然﹐從而尢之﹐其亦不達於理矣。小人之好議論﹐不樂成人之美﹐如是哉﹗如巡﹑遠之所成就﹐如此卓卓﹐猶不得免﹐其他則又何說﹗當二公之初守也﹐寧能知人之卒不救﹐﹝之卒或無之字。﹞棄城而逆遁﹖苟此不能守﹐𨿽避之他處何益﹖及其無救而且窮也﹐將其創殘餓羸之餘﹐﹝創平聲。﹞𨿽欲去﹐必不達。二公之賢﹐其講之精矣。守一城﹐捍天下﹐以千百就盡之卒﹐戰百萬日滋之師﹐蔽遮江淮﹐﹝溫公曰「唐人皆以全江淮爲巡﹑遠之功。」按﹕睢陽𨿽當江淮之路﹐城旣被圍﹐若取江淮繞出其外﹐睢陽豈能障之哉﹖蓋巡善用兵﹐賊畏巡爲後患﹐不滅巡﹐則不敢越過其南耳。﹞沮遏其勢﹐天下之不亡﹐其誰之功也﹗﹝之不或無之字﹐非是。﹞當是時﹐棄城而圖存者﹐不可一二數﹔﹝所拒切。﹞擅彊兵坐而觀者相環也。不追議此﹐而責二公以死守﹐亦見其自比於逆亂﹐設淫辭而助之攻也﹗﹝攻﹐或作功﹐非是。﹞

愈嘗從事於汴﹑徐二府﹐屢道於兩府間﹐﹝府或作州。﹞親祭於其所謂雙廟者。﹝時詔贈巡揚州大都督﹐遠荊州大都督﹐皆立廟睢陽﹐歲時致祭﹐號雙廟。﹞其老人往往說巡﹑遠時事﹐云﹕南霽云之乞救於賀蘭也﹐﹝或無之字。﹞賀蘭嫉巡﹑遠之聲威功績出己上﹐不肯出師救。愛霽云之勇且壯﹐不聽其語﹐彊畱之﹐具食與樂﹐延霽云坐。霽云慷慨語曰﹕﹝慷上或無霽云字﹐非是。﹞「云來時﹐睢陽之人不食月餘日矣﹗云𨿽欲獨食﹐義不忍﹔𨿽食﹐且不下咽。」因拔所佩刀﹐斷一指﹐血淋漓﹐以示賀蘭。一座大驚﹐皆感激爲云泣下。云知賀蘭終無爲云出師意﹐卽馳去。將出城﹐抽矢射佛寺浮圖﹐矢著其上磚半箭﹐﹝或作。﹞曰「吾歸破賊﹐﹝歸或作師﹐非是。﹞必滅賀蘭﹐此矢所以志也﹗」愈貞元中過泗州﹐船上人猶指以相語。城陷﹐賊以刃脇降巡﹐巡不屈﹐卽牽去﹐將斬之﹔又降霽云﹐云未應。﹝或無霽字。﹞巡呼云曰「南八﹐男兒死耳﹐不可爲不義屈﹗」云笑曰「欲將以有爲也。﹝欲將或疑衍一字。﹞公有言﹐云敢不死。」卽不屈。

張籍曰﹕有於嵩者﹐少依於巡﹐及巡起事﹐嵩常在圍中。﹝及巡或作及其﹐常或作嘗。﹞籍大歷中於和州烏江縣見嵩﹐嵩時年六十餘矣。﹝或無下嵩字。﹞以巡初嘗得臨渙縣尉﹐﹝或無嘗字。﹞好學無所不讀。籍時尙小﹐粗問巡﹑遠事﹐不能細也。云﹕巡長七尺餘﹐須髯若神。嘗見嵩讀《漢書》﹐謂嵩曰「何爲久讀此﹖」﹝久或作又。﹞嵩曰「未熟也。」巡曰「吾於書讀不過三徧﹐終身不忘也。」因誦嵩所讀書﹐盡捲不錯一字。嵩驚﹐以爲巡偶熟此卷﹐因亂抽他帙以試﹐無不盡然。嵩又溶上諸書﹐試以問巡﹐巡應口誦無疑。嵩從巡久﹐亦不見巡常讀書也。爲文章﹐操紙筆立書﹐未嘗起艸。﹝巡﹐開元二十四年進士﹐劉夢得《嘉話》﹐載其《謝加金吾表》﹐有云「主辱臣死﹐當臣致命之時﹔惡稔罪盈﹐是賊滅亡之日。」激勵將士賦詩有云「裹瘡猶出陣﹐飲血更登陴。」又《夜聞笛聲》詩云「營開星月近﹐戰苦陣云深。」觀此﹐則巡之文見矣。起或作有。﹞初守睢陽時﹐士卒僅萬人﹐城中居人戶亦且數萬﹐﹝或無戶字。﹞巡因一見問姓名﹐其後無不識者。巡怒﹐須髯輒張。及城陷﹐賊縛巡等數十人﹐坐﹐且將戮﹐巡起旋﹐其眾見巡起﹐或起或泣。﹝或起或作猶起。﹞巡曰「汝勿怖﹗死﹐命也。」眾泣不能仰視。巡就戮時﹐顏色不亂﹐陽陽如平常。遠﹐寬厚長者﹐貌如其心﹐與巡同年生﹐月日後於巡﹐呼巡爲兄﹐死時年四十九。﹝呼巡或作呼之。﹞嵩貞元初死於亳﹑宋間。或傳嵩有田在亳﹑宋間﹐武人奪而有之﹐嵩將詣州訟理﹐爲所殺。嵩無子。張籍云。﹝嵩將上或有而字﹐爲下或有其字﹐皆非是。﹞

【河中府連理木頌。】

﹝開元九年正月丙辰﹐攺蒲州爲河中府。《孝經﹟援神契》曰「王者徳至艸木﹐則木連理。」公作此頌時﹐年二十四﹐猶未第也。﹞

司空咸寧王﹝渾也。﹞尹蒲之七年﹐木連理生於河之東邑。野夫來告﹐且曰﹕吾不知古﹐殆气之交暢也。﹝殆或作始﹐非是。﹞維吾王之徳﹐交暢者有五﹐是其應乎。﹝或無五字﹐非是。﹞訓戎奮威﹐蕩戮凶回﹔舉政宣和﹐人則寧嘉﹔入踐臺階﹐庶尹克司﹔來帥熊羆﹐四方作儀﹔閔仁鰥寡﹐不寧燕息。﹝仁或作人﹐非是。﹞人樂王徳﹐祝年萬億﹐府有羣吏﹐王有從事﹐異體同心﹐﹝異體或作上下﹐非是。體或作事。﹞歸民於理。天子是嘉﹐俾錫勞王。﹝勞去聲。﹞王拜稽首﹕天子之光﹐庶徳昭融﹐神斯降祥。殊本連理之柯﹐同榮異壠之禾。﹝方云「三館本﹑潮本﹐之柯皆作枝柯﹐仍與下文同榮爲一句。今本木作禾﹐由枝字訛也。」今按﹕「殊本連理之柯」﹐卽今所頌之木也。「同榮異壠之禾」﹐卽《書》所謂異畝同穎之嘉禾也。蓋追爲前日之預言﹐而泛舉其類耳。司馬相如所謂雙共抵之獸﹐其句法亦類此。如方所定﹐則理乖語贅﹐句分而韻不協﹐失之遠矣。吾之產玆土也久矣﹐﹝或無之字﹐今按﹕之字疑當作其。﹞今欲明於大君﹐﹝欲或作將。﹞紀於策書﹐王抑余也﹔冶金伐石﹐垂耀無極﹐王余抑也。﹝王余抑也﹐或作余抑王也﹐或依上文作王抑余也﹐方從三本定此。今按﹕抑余余抑﹐蓋互文以叶韻耳﹐作余抑王固無理﹐作王抑余亦重復﹐無他奇﹐當從方本爲是。﹞奮肆句兪﹐﹝上音吁﹐下音兪。﹞不知所如﹐願托頌詞﹐長言之於康衢。頌曰﹕

木何爲兮此祥﹐洵厥美兮在吾王。﹝洵或作詢﹐非是。﹞願封植兮永固﹐俾斯人兮不忘。﹝斯或作其﹐人或作民。﹞

【汴州東西水門記】

﹝並序公時佐董晉﹐在汴州作。陳后山云「退之作記﹐記其事耳﹐今之記﹐乃論也。」以後山語觀公諸記﹐信然。﹞

貞元十四年正月戊子﹐隴西公命作東西水門。﹝或無隴西二字﹐非是。董晉本仲舒之裔﹐自廣川徙隴西﹐故云。﹞越三月辛巳朔﹐水門成。三日癸未﹐大合樂﹐設水嬉﹐會監軍軍司馬賓佐僚屬將校熊羆之士﹐肅四方之賓客以落之。士女和會﹐闐郭溢郛。旣卒事﹐其從事昌黎韓愈請紀成績。其詞曰﹕

維汴州河水自中注﹐厥初距河爲城﹐﹝距或作拒。﹞其不合者﹐誕聯鎖於河。﹝不合或作弗合。﹞宵浮晝湛﹐舟不潛通。﹝湛或作沈﹐舟不方作舟用。方並從石本。今按﹕上下文意﹐蓋言置鎖𨿽足以禁舟之潛通﹐然未免虧疏宣泄之患﹐故須作水門耳。諸本作舟不潛通者是也。今上文旣言置鎖﹐而下文乃云舟用潛通﹐則是鎖爲虛設﹐而其下句亦不應著然字矣。若以爲誤﹐則石本乃當時所刻﹐不應有誤。然亦安知非其書者之誤﹐刻者之誤﹖況或非所親見﹐則又安知非傳者之誤耶﹖其說之未盡者﹐又見於《溪堂》《盤谷》等篇﹐覽者詳之。﹞然其襟抱虧疏﹐風气宣泄﹐邑居弗寧﹐訛言屢騰。歷載已來﹐就究孰思。皇帝禦天下十有八載﹐此邦之人﹐遭逢疾威﹐へ童敫呼﹐﹝敫音叫。﹞劫眾阻兵﹐懍懍栗栗﹐若墜若覆。時維隴西公受命作藩﹐爰自洛京﹐單車來臨﹐遂拯其危﹐﹝拯或作持。﹞遂去其疵﹐弗肅弗厲﹐薰爲大和﹐神應祥福﹐五穀穰熟。旣庶而丰﹐人力有餘﹐監軍是咨﹐司馬是謀。﹝諸本及石本皆有此二句﹐方從閣本刪去。云「閣本蓋公晚日所定﹐當從之。」今詳此二語﹐疑後人惡監軍二字而刪之耳。方氏直謂閣本爲公晚年所定﹐不知何據而云然。以今觀之﹐其舛誤爲最多﹐疑爲初出未校之本﹐前已辧之詳矣。大抵館閣藏書﹐不過取之民間﹐而諸儒略以官課校之耳﹐豈能一一精善﹐過於私本﹖世俗但見其爲官本﹐便尊信之﹐而不復問其文理之如何﹐已爲可笑。今此乃復造爲攺定之說﹐以鉗眾口﹐則又可笑之甚也。﹞乃作水門﹐爲邦之郛﹐以固風气﹐以寇偸。﹝或作。﹞黃流渾渾﹐﹝胡本切。﹞飛閣渠渠﹐因而飾之﹐匪爲觀遊。天子之武﹐維隴西公是布﹔天子之文﹐維隴西公是宣。﹝文﹐方從石﹑閣﹑蜀本作醇。今按﹕此記﹐方氏多從石本。石本固當據信﹐但上條用字大誤﹐而此醇字亦未安耳。﹞河之﹐源於昆侖﹔天子萬祀﹐公多受祉。乃伐山石﹐刻之日月﹐尙俾來者﹐知作之所始。

【燕喜亭記】

﹝燕或作宴。此記多從石本。王弘中名仲舒﹐自吏部員外郎貶連州司戶參軍。亭在連州﹐公爲陽山令時作。陽山﹐連之屬邑云。﹞

太原王弘中在連州﹐與學佛人景常﹑元慧遊。﹝佛下或有之字。慧下或有者字。﹞異日﹐從二人者行於其居之後﹐丘荒之間﹐上髙而望﹐得異處焉﹐斬茅而嘉樹列﹐發石而淸泉激﹐輦糞壤﹐燔甾翳﹐﹝燔或作焚。《詩》﹕「其甾其翳。」注曰「木立死曰甾﹐自斃曰翳。」甾﹐側師反。翳﹐於計反。﹞卻立而視之﹕出者突然成丘﹐陷者呀然成谷﹔﹝呀音蝦。﹞窪者爲池﹐﹝窪音蛙。﹞而缺者爲洞﹔若有鬼神異物陰來相之。自是弘中與二人者晨往而夕忘歸焉﹐乃立屋以避風雨寒暑。﹝避或作禦。寒上或有禦字。或作「立屋以遊﹐風雨旣除﹐寒暑旣去。」或作「以禦風雨﹐以除寒暑。」今從石本云。《左傳》﹕「吾儕小人﹐皆有闔廬﹐以避燥濕寒暑。」﹞

旣成﹐愈請名之。其丘曰「俟徳之丘」﹐蔽於古而顯於今﹐有俟之道也。﹝其丘上或有名字﹐有俟下或有徳字。﹞其石谷曰「謙受之谷」﹐瀑曰「振鷺之瀑」﹐谷言徳﹐瀑言容也﹔其土谷曰「黃金之谷」﹐瀑曰「秩秩之瀑」﹐谷言容﹐瀑言徳也﹔洞曰「寒居之洞」﹐志其入時也﹔池曰「君子之池」﹐虛以鐘其美﹐盈以出其惡也﹔泉之源曰「天澤之泉」﹐出髙而施下也﹔合而名之以屋﹐曰「燕喜之亭」﹐取《詩》所謂「魯侯燕喜」者頌也。﹝名或作言。者頌從石﹑閣﹑杭﹑蜀本如此﹐或作頌者。今按﹕頌字疑衍文。﹞

於是州民之老﹐聞而相與觀焉﹐﹝石﹑閣﹑杭本如此。或無老字。而或作者。「州民之老」或作「州之老民」﹐非是。﹞曰「吾州之山水名天下﹐然而無與『燕喜』者比。經營於其側者相接也﹐而莫直其地。凡天作而地藏之﹐以遺其人乎﹖﹝」名下或有於字。其側石本無其字。直或作多﹐或作宜﹐皆非是。直音值﹐當也。《史記》﹕「樗裏子墓正直其北。」《匈奴傳》﹕「諸將居東方﹐直上谷。」或讀如字。地藏﹐石本無地字。其人﹐石本無其字。﹞弘中自吏部郎貶秩而來﹐﹝部下或有侍字﹐或無郎字﹐皆非是。﹞次其道途所經﹐自藍田入商洛﹐﹝田下或有山字。﹞涉淅湍﹐﹝今鄧州有淅江縣﹐以淅水得名。今按﹕淅音錫﹐其縣本楚之析邑﹐《漢書》所謂「析酈」者也。湍﹐亦水名﹐在鄧州穰縣。﹞臨漢水﹐升峴首﹐以望方城﹔出荊門﹐下岷江﹐過洞庭﹐上湘水﹐行衡山之下﹔由郴逾嶺﹐爰所家﹐﹝爰或作猿﹐音柚。﹞魚龍所宮﹐極幽遐瑰詭之觀﹐﹝瑰或作。﹞宜其於山水飫聞而厭見也。﹝也或作之﹐石本無也字。﹞今其意乃若不足。《傳》曰﹕智者樂水﹐仁者樂山。弘中之徳﹐與其所好﹐可謂協矣。智以謀之﹐仁以居之﹐吾知其去是而羽儀於天朝也不遠矣。遂刻石以記。﹝石本無而字。﹞

【徐泗豪三州節度掌書記廳石記】

﹝豪﹐諸本作濠﹐石或作壁。《地理誌》﹕「濠﹐初作豪」。元和三年攺爲濠﹐據退之所記時﹐尙爲豪﹐作濠誤矣。《通典》以爲州名﹐字本作濠。今按﹕顏魯公《幹祿字樣》及《唐韻》﹐亦皆作豪。而《元和郡縣誌》云「濠字中間誤去水﹐元和三年﹐字又加水」﹐皆與《地理誌》合﹐但《通典》偶脫中間去水一節耳﹐此濠字當作豪。此記當在貞元十五年作。﹞

書記之任亦難矣﹗元戎整齊三軍之士﹐﹝整或作總﹐士或作事。﹞統理所部之﹐以鎭守邦國﹐﹝守或作定。﹞贊天子施教化﹐而又外與賓客四鄰交﹔其朝覲聘問慰薦祭祀祈祝之文﹐﹝祈或作所。﹞與所部之政﹐三軍之號令升黜﹐凡文辭之事﹐皆出書記。非閎辧通敏兼人之才﹐﹝閎或作宏。﹞莫宜居之。然皆元戎自辟﹐然後命於天子。﹝後或作後。﹞苟其帥之不文﹐則其所辟或不當﹐亦其理宜也。南陽公自禦史大夫﹑豪壽廬三州觀察使﹐授節移鎭徐州﹐﹝貞元四年十一月﹐置徐泗豪三州節度使﹐徙建封爲之。﹞歷十一年﹐而掌書記者三人。﹝者下或有凡字。﹞其一人曰髙陽許孟容﹐入仕於王朝﹐今爲尙書禮部郎中﹔其一人曰京兆杜兼﹐今爲尙書禮部員外郎﹑觀察判官﹔其一人隴西李博﹐﹝隴上或有曰字。﹞自前鄕貢進士授祕書省校書郎﹐方爲之。﹝孟容以文詞知名﹔兼建中初進士﹐家聚書至萬卷﹔博﹐公同年進士。《贈李君房別》云「李生在南陽公之側。」或云﹐恐是博。﹞南陽公文章稱天下﹐其所辟實所謂閎辧通敏﹐兼人之才者也。後之人苟未知南陽公之文章﹐﹝人苟下或有有字。﹞吾請觀於三君子﹔苟未知三君子之文章﹐吾請觀於南陽公可知矣。蔚乎其相章﹐﹝或作扶﹐或作華。﹞炳乎其相輝﹔志同而气合﹐魚川泳而鳥雲飛也﹗﹝泳或作伏﹐或無也字。﹞愈樂是賓主之相得也﹐故請刻石以記之﹐而陷置於壁間﹐俾來者得以覽觀焉。﹝記下或無之字。來上或無俾字。﹞

【畫記】

﹝蘇內翰嘗曰「世有妄庸者﹐作歐陽永叔語云﹐吾不能爲退之《畫記》。此大妄也。」﹞

雜古今人物小畫共一卷。騎而立者五人﹐騎而被甲載兵立者十人﹐﹝兵下或無立字﹐﹞一人騎執大旗前立﹐﹝騎下或有而字。﹞騎而被甲載兵行且下牽者十人﹐騎且負者二人﹐騎執器者二人﹐騎擁田犬者一人﹐騎而牽者二人﹐騎而驅者三人﹐執羈勺立者二人。﹝勺音的。﹞騎而下倚馬臂隼而立者一人﹐騎而驅涉者二人﹐徒而驅牧者二人。﹝徒下或無而字。驅牧或作騎牧。今按﹕徒則非騎矣。﹞坐而指使者一人﹐甲冑手弓矢鉞植者七人﹐甲冑執幟植者十人﹐負者七人﹐偃寢休者二人﹐甲冑坐睡者一人﹐方涉者一人﹐﹝或無方字。﹞坐而脫足者一人﹐﹝坐上或有方涉二字。﹞寒附火者一人﹐雜執器物役者八人﹐奉壺矢者一人﹐捨而具食者十有一人﹐﹝具或作且﹐十上或有二字。﹞挹且注者四人﹐牛牽者二人﹐﹝二或作三。﹞驢驅者四人﹐一人杖而負者﹐﹝負下或無者字。今按﹕一人字﹐疑在負者之下。﹞婦人以孺子載而可見者六人﹐﹝婦人或作婦女﹐而無以字。﹞載而上下者三人﹐孺子戲者九人。凡人之事三十有二﹐爲人大小百二十有三﹐而莫有同者焉。﹝事下或有主字。爲或作焉﹐屬上句﹐非是。﹞馬大者九匹﹐於馬之中又有上者﹐下者﹐﹝又有上者下者﹐杭本作「亦有馬之下者焉」﹐蜀本同。但又作亦﹐閣本作「亦有馬焉」。今按﹕此句三本皆無理﹐惟別本作「又有上者下者」而無焉字﹐乃與上下文意相屬﹐今從之。﹞行者﹐牽者﹐﹝牽或作奔﹐或並無四字。今按﹕牽﹐謂牽而行也。後有走者﹐則奔者爲重復﹐當存牽而去奔。﹞涉者﹐陸者﹐﹝或無陸者二字。今按﹕此承涉者﹐則陸爲方出水也﹐不當無。﹞翹者﹐顧者﹐鳴者﹐寢者﹐訛者﹐立者﹐人立者﹐﹝或無人立者三字﹐非是。﹞者﹐﹝音纈﹐又下沒切。﹞飲者﹐溲者﹐陟者﹐降者﹐癢磨樹者﹐噓者﹐嗅者﹐喜相戲者﹐﹝喜下或有而字。﹞怒相是嚙者﹐﹝嚙音臬。﹞秣者﹐騎者﹐驟者﹐走者﹐載服物者﹐載狐兔者。凡馬之事二十有七﹐爲馬大小八十有三﹐而莫有同者焉。﹝爲或作焉﹐屬上句﹐非是。﹞牛大小十一頭﹐﹝十下或有有字。﹞橐駝三頭﹐﹝橐或作駱﹐下同。《漢書﹟子虛賦》注﹕「橐駝者﹐言其可負橐而駝物﹐故以名。」﹞驢如橐駝之數﹐而加其一焉。隼一﹐犬羊狐兔麋鹿共三十﹐旃車三兩。雜兵器弓矢﹑旌旗﹑刀劍﹑矛﹑弓服﹑矢房﹑甲冑之屬﹐﹝音盾。﹞瓶﹑盂﹑簦﹑笠﹑筐﹑﹑﹑釜飲食服用之器﹐壺﹑矢博弈之具﹐二百五十有一。皆曲極其妙。﹝閣﹑杭本用下有投壺二字﹐而無器字﹐非是。﹞

貞元甲戌年﹐余在京師甚無事﹐同居有獨孤生申叔者﹐﹝或無有字。﹞始得此畫而與余彈棋﹐﹝沈存中云﹕彈棋有譜一卷﹐其局方二尺﹐中心髙如覆盂﹐其巓爲小壺﹐四角微隱起。李商隱詩﹕「玉作彈棋局﹐中心亦不平。」謂其中髙也。白樂天詩﹕「彈棋局上事﹐最妙是長斜。」謂抹角斜彈﹐一發過半局。今譜中有此法。﹞余幸勝而獲焉。意甚惜之﹐以爲非一工人之所能運思﹐蓋集眾工人之所長耳﹐𨿽百金不願易也。﹝工下或皆無人字﹐或作叢。﹞明年﹐出京師﹐至河陽﹐與二三客論畫品格﹐因出而觀之。座有趙侍禦者﹐君子人也﹐見之戚然﹐若有感然。﹝感上或有所字﹐或無「若有感然」四字。﹞少而進曰「噫﹐余之手摸也﹐﹝摸上或有所字﹐或作「手之所摹也」。﹞亡之且二十年矣。余少時常有志乎玆事﹐得國本﹐﹝國一作故。﹞絕人事而摸得之﹐遊閩中而喪焉。居閒處獨﹐時往來餘懷也﹐以其始爲之勞而夙好之篤也。﹝來上或有日字﹐爲上方無始字﹐今以下文夙好之語推之﹐當有。﹞今𨿽遇之﹐力不能爲已﹐且命工人存其大都焉。」余旣甚愛之﹐又感趙君之事﹐因以贈之﹐而記其人物之形狀與數﹐而時觀之﹐以自釋焉。﹞

【藍田縣丞廳壁記】

﹝崔立之﹐貞元四年進士。公嘗寄其詩曰「連年收科第﹐如摘頷下髭。」《記》謂「再進再屈於人」﹐屈當作出字﹐乃與詩意合。﹞

丞之職所以貳令﹐於一邑無所不當問。其下主簿﹑尉﹐主簿﹑尉乃有分職。丞位髙而逼﹐例以嫌不可否事。文書行﹐吏抱成案詣丞﹐捲其前﹐鉗以左手﹐右手摘紙尾﹐雁鶩行以進﹐平立睨丞曰「當署。」﹝雁或作鳧﹐曰下或有丞字。﹞丞涉筆占位署﹐惟謹。﹝涉或作濡。﹞目吏﹐問﹕「可不可﹖」吏曰「得。」則退﹐不敢略省﹐漫不知何事。官𨿽尊﹐力勢反出主簿﹑尉下。諺數慢必曰丞﹐至以相訾。丞之設﹐豈端使然哉。﹝諺﹐或作劾﹐或作該。方從《文苑》云「謂諺語之所舉計者﹐以丞爲慢之最﹐且至以相訾也。」數﹐所矩切。訾﹐將此切。﹐牛刀切。﹞

博陵崔斯立種學績文﹐以蓄其有﹐泓涵演迆﹐日大以肆。﹝涵或作澄﹐大以或作以大。﹞貞元初﹐挾其能﹐戰藝於京師﹐再進再屈囗人。﹝杭本無再進二字﹐《文苑》無下再字﹐而屈下一字﹐皆作千字﹐又多作於字。方云「斯立貞元四年進士﹐六年中博學宏詞﹐再進而屈千人也。」今按﹕杭﹑《苑》皆脫字﹐方從《苑》爲誤。但唐人試宏詞者甚少﹐如貞元九年﹐僅三十二人而已﹐作千人恐非是。或疑千當作其﹐如雲屈其坐人也﹐然無所據﹐姑仿《穆天子傳》闕其處﹐以俟知者。﹞元和初﹐以前大理評事言得失黜官﹐再轉而爲丞玆邑。始至﹐喟曰「官無卑﹐顧材不足塞職。」旣噤不得使用﹐又喟曰「丞哉﹐丞哉﹐余不負丞﹐而丞負余。」則盡去牙角﹐﹝音蘗。﹞一躡故迹﹐破崖岸而爲之。﹝喟下或皆有然字﹐負余上方有喜字﹐云﹕喜音許吏切。《黃霸傳》﹕「少學律令﹐喜爲吏。」岸下方無而字。爲之﹐方作爲文﹐而讀連下句﹐曰爲文丞言猶文具也。今按﹕文丞﹐不成文理﹐方說之僻﹐類如此。﹞

丞廳故有記﹐壞漏污不可讀﹐﹝按丞字或疑爲衍文。﹞斯立易桷與瓦﹐墁治壁﹐悉書前任人名氏。庭有老槐四行﹐南墻鉅竹千梃﹐儼立若相持﹐﹝梃從木﹐《說文》﹕「梃﹐一枚也。」﹞水氵虢氵虢循除鳴。斯立痛掃漑﹐對樹二松﹐日哦其間。﹝日下或有吟字。﹞有問者輒對曰「余方有公事﹐子姑去﹗」

考功郎中﹑知制誥韓愈記。

【新修滕王閣記】

﹝滕王閣在洪州﹐公自袁州作此記﹐凡五百五字。首尾敍其不一到爲嘆﹐而終之曰「其江山之好﹐登望之樂﹐𨿽老矣﹐如獲從公遊﹐尙能爲公賦。」蓋敍事之外﹐所以寄吾不盡之意。歐陽永叔爲襄守史中輝記峴山亭﹐尹師魯爲襄守燕公記峴山亭﹐蘇子美爲處守李然明記照水堂﹐蘇子瞻爲眉守黎希聲記遠景樓﹐四者其辭𨿽異﹐而大意略同。豈作文之法當如是耶﹖抑亦祖公此意而爲之也。﹞

愈少時﹐則聞江南多臨觀之美﹐﹝則或作嘗。臨觀或作登臨。﹞而滕王閣獨爲第一﹐﹝滕王名元嬰﹐髙祖之子。永徽中﹐爲洪州都督﹐作此閣。﹞有瑰偉絕特之稱。﹝特﹐閣本作時﹐非是。﹞及得三王所爲序﹑賦﹑記等﹐﹝注或云﹕王勃作遊閣序﹐王緒作賦﹐今中丞王公爲從事日作修閣記。或並無。﹞壯其文辭﹐益欲往一觀而讀之﹐以忘吾憂。系官於朝﹐願莫之遂。十四年﹐以言事斥守揭陽﹐﹝或無事字﹐揭或作潮。﹞便道取疾以至海上﹐又不得過南昌﹐而觀所謂滕王閣者。其冬﹐以天子進大號﹐加恩區內﹐移刺袁州。袁於南昌爲屬邑﹐﹝於上或無袁字。﹞私喜幸自語﹐以爲當得躬詣大府﹐受約束於下執事﹐及其無事且還﹐倘得一至其處﹐竊寄目償所願焉。﹝諸本皆同﹐方獨從《文苑》無「及其無事且還﹐倘得一至其處」十二字。而償作賞﹐下又增適字。今按﹕敍事當如諸本﹐乃有曲折﹐而其先公後私﹐不以遊覽雜乎受命之重﹐尢得事大府之體﹐與「聘禮旣受饔餼﹐然後請觀﹐乃從下門而入。」意亦相似。如方所定﹐則皆失之。而「竊寄目賞」﹐語意生澀﹐適所願亦不若償字之穩也。﹞至州之七月﹐詔以中書舍人太原王公爲禦史中丞﹐觀察江南西道﹐﹝太原王公﹐卽仲舒也。《舊史》﹕「元和十五年六月戊寅﹐以中書舍人王仲舒爲洪州刺史﹑禦史中丞﹐充江西觀察使。」﹞洪﹑江﹑饒﹑虔﹑吉﹑信﹑撫﹑袁悉屬治所。八州之人﹐前所不便﹐及所願欲而不得者﹐公至之日﹐皆罷行之。﹝行上《文苑》有而字﹐非是。﹞大者驛聞﹐小者立變﹐春生秋殺﹐﹝生﹐方從《文苑》作施。今按﹕下字對偶﹐《文苑》亦非是。﹞陽開陰閉﹐令修於庭戶數日之間﹐﹝日或作月。﹞而人自得於湖山千里之外。吾𨿽欲出意見﹐論利害﹐聽命於幕下﹐而吾州乃無一事可假而行者﹐又安得捨己所事以勤館人﹖則滕王閣又無因而至焉矣。﹝或無矣字。﹞

其歲九月﹐人吏浹和。﹝浹音接。﹞公與監軍使燕於此閣﹐文武賓士皆與在席。﹝與﹐去聲。﹞酒半﹐合辭言曰「此屋不修﹐且壞。前公爲從事此邦﹐適理新之﹐公所爲文﹐實書在壁。﹝理或作治﹐所上或無公字。﹞今三十年而公來爲邦伯﹐適及期月﹐公又來燕於此﹐公烏得無情哉﹖」﹝烏或作胡﹐杭﹑《苑》作乎。今按﹕作乎語意輕脫﹐不類公文﹐亦非寮屬所得施於其長者。蓋本作烏﹐自烏而胡﹐又自胡而訛耳。大抵此篇《文苑》多誤。﹞公應曰「諾。」於是棟楹梁桷板檻之腐黑撓折者﹐蓋瓦級磚之破缺者﹐赤白之漫漶不鮮者﹐治之則已。﹝《前漢》﹕「爲其泰漫漶而不可知」。注﹕「漫漶﹐不分別貌。」漫﹐莫切。漶﹐胡館反﹐又乎貫反。破或作故。鮮或作圭。說見《祭湘君夫人》文。今按﹕瓦磚堅物﹐破缺乃不可用﹐而故則無甚害也。且修屋而盡易其故﹐則是新作﹐而非修之謂矣。作故非是。﹞無侈前人﹐無廢後觀。

工旣訖功﹐公以眾飲﹐而以書命愈曰「子其爲我記之。」﹝而下或有賞焉字﹐子下或無其字。﹞愈旣以未得造觀爲嘆﹐竊喜載名其上﹐詞列三王之次﹐有榮耀焉﹔乃不辭而承公命。其江山之好﹐登望之樂﹐𨿽老矣﹐如獲從公遊﹐尙能爲公賦之。

元和十五年十月某日﹐袁州刺史韓愈記。﹝某或作五。﹞

【科斗書後記】

﹝元和十一年六月四日作。﹞

愈叔父﹝名云卿﹐仕終禮部侍郎。﹞當大歷世﹐文辭獨行中朝﹐天下之欲銘述其先人功行﹐取信來世者﹐咸歸韓氏。﹝上元辛丑﹐特進試鴻臚卿兼禦史中丞田神功平劉展於淮西﹐云卿爲《平淮碑》﹐又爲《丞相贈太子太師崔圓廟碑銘》﹐二碑並載姚鉉《文粹》。李太白《武昌宰韓君去思碑》云「云卿文章冠世」。皇甫持正《公神道碑》云「先叔父云卿﹐當肅代朝﹐獨爲文章官。」李習之志其妻母墓曰「禮部君好立義節﹐有大功於昭陵﹐其文章出於時﹐而官不甚髙。」習之妻﹐云卿孫女也。觀此﹐則公所云﹐蓋可見矣。﹞於時李監陽冰﹐獨能篆書﹐而同姓叔父擇木善八分﹐﹝擇木﹐代宗時官禮部尙書。杜子美《李潮八分歌》云「尙書韓擇木﹐騎曹蔡有鄰﹐開元以來數八分」。同姓﹐閣﹑蜀本如此﹐或只作配。善或作蓋﹐或作蓋能﹐非是。今按﹕《禮》云﹕五世祖免﹐殺同姓也。公於擇木﹐已無服矣﹐故以同姓言之。﹞不問可知其人﹐不如是者﹐不稱三服﹐故三家傳子弟往來。

貞元中﹐愈事董丞相幕府於汴州。﹝董丞相晉﹐貞元中鎭汴州。﹞識開封令服之者﹐陽冰子。﹝服之或作復之。﹞授余以其家科斗《孝經》﹑漢衛宏《官書》。﹝《官書》《新唐﹟志》作《字書》﹐考之《杜林傳》及《陳蕃傳》注﹐非也。衛宏字子敬﹐光武時爲議郎。﹞兩部合一卷﹐愈寶蓄之而不暇學。後來京師﹐爲四門博土﹐識歸公。﹝歸登﹐字衝之。﹞歸公好古書﹐能通之﹐愈曰「古書得其據依﹐蓋可講。」﹝或無其字。據依﹐或作依據。《左氏》﹕「無所據依。」﹞因進其所有書屬歸氏。元和來﹐愈亟不獲讓﹐嗣爲銘文﹐薦道功徳。思凡爲文辭﹐宜略識字﹐﹝或無道字﹐識下或有古字。﹞因從歸公乞觀二部書﹐得之﹐畱月餘。張籍令進士賀拔恕寫以畱愈﹐﹝或無愈字。﹞蓋得其十四五﹐而歸其書歸氏。

十一年六月四日﹐右庶子韓愈記。

●卷十四﹟雜著四﹑書一【鄆州溪堂詩】

﹝並序鄆﹐音運﹐秦爲薛郡﹐漢爲東平國。《春秋》﹕「齊人來歸鄆。」此篇多從石本﹐退之文有石本者﹕《鄆州溪堂詩》《孟州濟源送李願序》《京兆萬年薛公達銘》《司馬村柳子厚銘》《縣北劉村路應碑》《州廨田氏先廟碑》《鄭州滎陽索河上鄭儋碑》《衢州徐偃王碑》《華州蒲城胡向碑》《西京北邛權徳輿碑》《廣州南海神廟碑》《柳州羅池碑》《潭州湘陰黃陵碑》《徐州節度掌書記廳石記》﹐其間異同﹐皆以石本爲正。長安薛氏有皇甫手帖云「鄆塘特髙古風﹐敢樹降旗﹐而作者之下何人能及矣。崔侍禦前日稱嘆﹐終席滿座﹐不覺繼燭。我唐有國﹐退之文宗一人﹐不任欽慰之極。上侍郎宗伯。」鄆塘﹐正謂此鄆州溪堂也。公時爲兵部侍郎﹐曰宗伯者﹐文章宗伯也。﹞

憲宗之十四年﹐始定東平﹐三分其地﹐﹝元和十四年二月﹐平盧都知兵馬使劉悟﹐殺其節度使李師道以降﹐靑﹑淄十二州皆平。命戶部侍郎楊於陵爲淄靑宣慰使。分其地爲三道﹐以鄆﹑曹﹑濮爲一道﹐淄﹑靑﹑齊﹑登﹑萊爲一道﹐兗﹑海﹑沂﹑密爲一道。東平郡﹐卽平盧軍所治。﹞以華州刺史禮部尙書兼禦史大夫扶風馬公﹐﹝下或有扌字。﹞爲鄆﹑曹﹑濮節度觀察等使﹐鎭其地。﹝三月﹐以薛平爲平盧節度使﹐靑﹑齊﹑登﹑萊等州觀察使。以王遂爲沂州刺史﹐沂﹑海﹑兗﹑密等州都團練觀察使。三分其地者﹐謂扌及此二人也。濮音卜。﹞旣一年﹐褒其軍﹐號曰「天平軍」。﹝《舊史﹟穆宗紀》云「十五年六月﹐鄆﹑曹﹑濮等州節度﹐賜號天平軍﹐從馬扌奏也。」﹞上卽位之二年﹐召公入﹐且將用之。﹝長慶元年三月﹐盧龍軍節度使劉總﹐上幽鎭地﹐詔總徙天平﹐而召扌還﹐將大用。﹞以其人之安公也﹐復歸之鎭。﹝安下或有於字。此句或作「以彼之人安於公」也。﹞上之三年﹐﹝穆宗以元和十五年正月卽位﹐其曰「上卽位之二年」﹐則長慶元年。「上之三年」﹐則長慶二年也。﹞公爲政於鄆曹濮也適四年矣﹐治成制定﹐眾志大固﹐惡絕於心﹐仁形於色﹐﹤立﹥心一力﹐以供國家之職。﹝﹤立﹥心一力﹐或作竭心力。﹤立﹥或作竭。一或作戮。﹤立﹥﹐旨兗切﹐專也。《國語》﹕「﹤立﹥本肇末。」﹞於時沂﹑密始分而殘其師﹐﹝元和十四年﹐沂海將王弁殺其觀察使王遂﹐自稱畱後。﹞其後幽﹑鎭﹑魏不悅於政﹐相扇繼變﹐﹝於或作於。幽﹐謂長慶元年幽州盧龍軍都知兵馬使朱克融﹐囚其節度使張弘靖以反﹔鎭﹐謂其月成徳軍大將王廷湊﹐殺其節度使田弘正以反﹔魏﹐謂二年魏博節度使田布自殺﹐兵馬使史憲誠自稱畱後。﹞復歸於舊﹐徐亦乘勢逐帥自置﹐﹝謂二年武寧軍節度副使王智興逐其節度使崔羣也。置或作署﹐或置上有署字。﹞同於三方。惟鄆也截然中居﹐四鄰望之。﹝閣﹑杭﹑蜀及諸本皆有「四鄰望之」一句﹐方從石本刪去。今按﹕文勢及當時事實﹐皆當有此句。若其無之﹐則下文所謂「恃以無恐」者﹐爲誰恃之邪﹖大凡爲人作文﹐而身或在遠﹐無由親視摹刻。旣有脫誤﹐又以毀之重勞﹐遂不能攺。若此者蓋親見之﹐亦非獨古爲然也。方氏最信閣﹑杭﹑蜀本﹐𨿽有謬誤﹐往往曲從。今此三本幸皆不誤﹐而反爲石本脫句所奪﹐甚可笑也。﹞若防之制水﹐恃以無恐。然而皆曰﹕鄆爲虜巢﹐且六十年﹐﹝永泰元年七月﹐以平盧兵馬使李正己爲本軍節度使﹐傳子納﹐納子師道﹐至元和十四年敗﹐凡五十五年。﹞將彊卒武。曹﹑濮於鄆﹐州大而近﹐﹝「曹﹑濮於鄆」自爲一句﹐或作「於曹﹑濮州」﹐非是。﹞軍所根柢﹐皆驕以易怨。而公承死亡之後﹐掇拾之餘﹐剝膚椎髓﹐公私掃地赤立﹐新舊不相保持﹐萬目睽睽。﹝持或作恃。﹞公於此時能安以治之﹐其功爲大﹔若幽﹑鎭﹑魏﹑徐之亂﹐不扇而變﹐此功反小﹔何也﹖公之始至﹐眾未孰化﹐以武則忿以憾﹐﹝或無以憾二字﹐或作而憾。﹞以恩則橫而肆﹐一以爲赤子﹐一以爲龍蛇﹐憊心罷精﹐﹝憊音韝。罷﹐蒲麋切。﹞磨以歲月﹐然後致之﹐難也﹔及教之行﹐眾皆戴公爲親父母﹐夫叛父母﹐從仇讎﹐非人之情﹐故曰易。﹝下或有也字。﹞於是天子以公爲尙書右僕射﹐封扶風縣開國伯以褒嘉之。﹝或無公及封字﹐縣或作郡。﹞公亦樂眾之和﹐知人之悅﹐而侈上之賜也。於是爲堂於其居之西北隅﹐號曰「溪堂」﹐以饜士大夫﹐通上下之志。旣饗﹐其從事陳曾謂其眾言「公之畜此邦﹐其勤不亦至乎﹖此邦之人﹐累公之化﹐﹝累平聲﹐一本作ム。﹞惟所令之﹐不亦順乎﹖上勤下順﹐遂濟登玆﹐不亦休乎﹖昔者人謂斯何﹗今者人謂斯何﹗𨿽然﹐斯堂之作﹐意其有謂﹐而喑無詩歌﹐是不考引公徳﹐而接邦人於道也。」﹝徳下或無而字。﹞乃使來請﹐其詩曰﹕

帝奠九廛﹐﹝九廛﹐九州也﹐廛與廛同。﹞有葉有年﹐有荒不條﹐﹝不或作有。﹞河岱之間。及我憲考﹐一收正之﹐﹝收或作牧。﹞視邦選侯﹐以公來屍。公來尸之﹐人始未信﹐公不飲食﹐以訓以徇﹕孰饑無食﹐孰呻孰嘆﹔孰冤不問﹐不得分願。孰爲邦蟊﹐﹝或作蛑﹐音義同。﹞節根之螟﹐羊很狼貪﹐以口覆城。吹之煦之﹐﹝煦音詡。﹞摩手拊之﹔箴之石之﹐﹝箴或作鍼。﹞膊而磔之。﹝膊音粕。磔﹐陟格切。﹞凡公四封﹐旣富以彊﹐謂公吾父﹐孰違公令﹖可以師徵﹐﹝師﹐石本作帥。今按﹕《平淮西碑》云「屢與師徵」﹐作師爲是。石本或誤﹐未可知也。﹞不寧守邦。公作溪堂﹐播播流水﹐淺有蒲蓮﹐深有蒹葦﹐公以賓燕﹐其鼓駭駭。﹝此詩十一章以令葉彊﹐以駭葉水﹐皆古音也。令有平聲﹐一讀公《獨孤郁墓志》﹐亦見《淮南子》﹕「勿驚勿駭﹐萬物將自理﹔勿撓勿攖﹐萬物將自淸。」駭﹐古音自﹐與理葉也。《周官》注﹕「疾雷擊鼓曰駭。」《西京賦》所謂「駭雷鼓」是也。今按﹕古音之說甚善﹐吳才老《補音》《補韻》二書﹐其說甚詳。駭水叶韻﹐如《管子》﹕「宮如牛鳴盎中﹐徵如負豕覺而駭」二條而已。此說得之。如通其說﹐則古書𨿽不鈞﹐今可以例推也。﹞公燕溪堂﹐賓校醉飽﹐流有跳魚﹐岸有集鳥﹐旣歌以舞﹐其鼓考考。公在溪堂﹐公禦琴瑟﹐公旣賓贊﹐稽經諏律。﹝諏音И。﹞施用不差﹐﹝施音試。﹞人用不屈。溪有﹐﹝﹐毗賓切﹐蘋也﹐根浮水而生者。與菇同﹐音孤。﹞有龜有魚﹐公在中流﹐右《詩》左《書》﹐無我ル遺。﹝ル音亦。﹞此邦是庥。

【貓相乳】

﹝蜀本乳下有說字。司徒﹐北平王馬燧也﹐燧字洵美。是說先儒或以爲幾乎諂。然反復終篇﹐則言北平王之徳﹐感應召致﹐不爲諂矣。﹞

司徒北平王家﹐貓有生子同日者﹐其一死焉。﹝或作其一母死﹐或作其母一死。﹞有二子飲於死母﹐母且死﹐其鳴咿咿。﹝音伊。﹞其一方乳其子﹐若聞之﹐起而若聽之﹐走而若救之。﹝走下或無而字。﹞銜其一置於其棲﹐又往如之﹐反而乳之﹐若其子然。噫﹐亦異之大者也。﹝或無也字。﹞夫貓﹐人畜也﹐非性於仁義者也﹐﹝閣﹑杭無仁字﹐非是。﹞其感於所畜者乎哉﹗北平王牧人以康﹐伐罪以平﹐﹝伐或作罰﹐非是。﹞理陰陽以得其宜。國事卽畢﹐家道乃行﹐父父子子﹐兄兄弟弟﹐雍雍如也﹐愉愉如也﹐視外猶視中﹐一家猶一人。夫如是﹐其所感應召致﹐其亦可知矣。《易》曰「信及豚魚。」非此類也夫﹗﹝非此或作亦其﹐非是。﹞愈時獲幸於北平王﹐客有問王之徳者﹐愈以是對。客曰「夫祿位貴富﹐人之所大欲也﹐得之之難﹐未若持之之難也。得之於功﹐或失於徳﹔得之於身﹐或失於子孫。﹝二失字下或並有之字。﹞今夫功徳如是﹐祥祉如是﹐其善持之也﹐可知已。」旣已﹐﹝或無此二字。﹞因敍之爲《貓相乳》說云。﹝下或有爾字﹐非是。﹞

【進士策問十三首】

﹝非一歲所作﹐編者集之耳。﹞

問﹕《書》稱「汝則有大疑﹐謀及乃心﹐謀及卿士﹐以至於庶人﹐龜筮考其從違﹐以審吉凶。」﹝蜀本作凶吉。今按﹕經傳﹐凡言吉凶者﹐多先吉而後凶﹐惟協韻諧聲﹐則或倒用﹐而近世好奇之士﹐不問可否﹐一例倒用﹐則失之矣。此類當徐讀而從其聲之諧者﹐不能悉論也。﹞則是聖人之舉事興爲﹐無不與人共之者也﹔於《易》則又曰「君不密則失臣﹐臣不密則失身﹐幾事不密則害成。」而《春秋》亦有譏「漏言」之詞。﹝《春秋》文公六年﹕「晉殺其大夫陽處父。」《公羊傳》﹕「其稱國以殺何﹖君漏言也。」何休注﹕「此引《易》幾事不密爲證。」﹞如是﹐則又似不與人共之而獨運者。﹝下或有也字。﹞《書》與《易》《春秋》﹐經也。聖人於是乎盡其心焉耳矣。今其文相戾悖如此﹐欲人之無疑﹐不可得已。是二說者﹐其信有是非乎﹖抑所指各殊﹐而學者不之能察也﹖﹝老蘇曰「聖人之道﹐有經﹐有權﹐有機。曰經者﹐天下之民舉知之可也。曰權者﹐民不得而知之矣﹐羣臣知之可也。曰機者﹐𨿽羣臣亦不得而知之矣﹐腹心之臣知之可也。此《書》與《易》《春秋》所指各殊也。」﹞諒非深考古訓﹐讀聖人之書者﹐其何能辧之﹖﹝或作此。﹞此固吾子之所宜無讓者﹐願承教焉﹗

問﹐古之人有云﹐夏之政尙忠﹐殷之政尙敬﹐而周之政尙文﹐是三者相循環終始﹐﹝《髙祖紀》曰「夏之政忠﹐忠之敝小人以野﹐故商人承之以敬﹔敬之敝小人以鬼﹐故周人承之以文。三王之道若循環﹐終而復始。」﹞若五行之與四時焉。原其所以爲心﹐皆非故立殊而求異也﹐各適於時﹐救其獘而巳矣。夏殷之書﹐存者可見矣﹐﹝夏殷下或無之字﹐非是。﹞至周之典籍咸在。考其文章﹐其所尙若不相遠然﹐焉所謂三者之異云乎﹖﹝遠下或無然字﹐焉或作烏。今按﹕當有然字﹐而焉字屬下句﹐但其下疑當有一有字。作烏亦通﹐其下疑或有一睹字。﹞抑其道深微﹐不可究歟﹖將其詞隱而難知也﹖不然﹐則是說爲謬矣。周之後﹐秦漢蜀吳魏晉之興與霸﹐亦有尙乎無也﹖﹝或無興與字。﹞觀其所爲﹐其亦有意云爾。循環之說安在﹖吾子其無所隱焉。﹞

問﹕夫子之序帝王之書﹐而系以秦魯﹔及次列國之風﹐而宋魯獨稱頌焉。﹝孔安國曰「諸侯之事﹐而連帝王。孔子序《書》﹐以魯有治戎徵討之備﹐秦有悔過自誓之戒﹐足以爲後世法﹐故錄之﹐以備王事。猶《詩》錄商魯之《頌》﹐而鄭康成以爲魯得元天子之禮樂﹐故有《頌》﹔而《商頌》至孔子之時﹐存者五篇﹐而《夏頌》已亡﹐故錄魯以備三《頌》﹐著爲後王之法。此夫子取予之意也。」﹞秦穆之徳﹐不逾於二霸﹔﹝穆或作魯﹐非是。﹞宋魯之君﹐不賢乎齊晉﹔其位等﹐其徳同﹐升黜取捨﹐如是之相遠﹐亦將有由乎﹖願聞所以辧之之說。

問﹕夫子旣沒﹐聖人之道不明﹐蓋有楊墨者﹐﹝楊朱字子居﹐後與墨子﹐與禽滑釐辧論﹐其說在愛己﹐不拔一毛以利天下﹐與墨子相反。墨子名翟﹐爲宋大夫﹐在孔子後﹐有書七十一篇。﹞始侵而亂之﹐其時天下咸化而從焉。﹝或無其時字。﹞孟子辭而辟之﹐則旣廓如也。﹝或無則字。﹞今其書尙有存者﹐其道可推﹐而知不可乎﹖﹝或無知字﹐非是。﹞其所守者何事﹖其不合於道者幾何﹖孟子之所以辭而辟之者何說﹖﹝之者或作之也。﹞今之學者﹐有學於彼者乎﹖有近於彼者乎﹖其已無傳乎﹖其無乃化而不自知乎﹖其無傳也﹐則善矣﹐如其尙在﹐將何以救之乎﹖﹝尙在﹐方從閣﹑杭﹑《苑》作在尙﹐無將字。今按﹕若從方本﹐則「尙何以救之乎」﹐乃是恐不及救之意﹐與此上下文不相入﹐其說非是。﹞諸生學聖人之道﹐必有能言是者﹐共無所爲讓。

問﹕所貴乎道者﹐不以其便於人而得於己乎﹖當周之衰﹐管夷吾以其君霸﹐九合諸侯﹐﹝孔子曰「桓公九合諸。」九合者﹐謂兵車之會三﹐乘車之會六。﹞一匡天下﹐戎狄以微﹐京師以尊﹐四海之內﹐無不受其賜者。天下諸侯﹐奔走其政令之不暇﹐而誰與爲敵﹗此豈非便於人而得於己乎﹖﹝人下或無而字﹐己作身。﹞秦用商君之法﹐人以富﹐國以彊﹐諸侯不敢抗﹐及七君﹐而天下爲秦。使天下爲秦者﹐商君也。而後代之稱道者﹐咸羞言管﹑商氏﹐何哉﹖庸非求其名而不責其實歟﹖﹝名下或無而字﹐其實或作於實。﹞願與諸生論之﹐無惑於舊說。﹝舊或作記﹐非是。句下或有焉字。﹞

問﹕夫子之言「盍各言爾志」﹔﹝盍上或有曰字。﹞又曰「居則曰﹕不吾知也。如或知爾﹐則何以哉﹖」今之舉者﹐不本於鄕﹐不序於庠﹐一朝而羣至乎有司﹐有司之不之知也宜矣。﹝不之或無之字。﹞今將自州縣始﹐請各誦所懷﹐聊以觀諸生之志。死者可作﹐其誰與歸﹖﹝此下或有「又曰居是邦也」六字。﹞事其大夫之賢者﹖友其士之仁者﹖敢問諸生之所事而友者爲誰乎﹖﹝而或作所﹐爲或作其。﹞所謂賢而仁者﹐其事如何哉﹖言及之而不言﹐亦君子之所不爲也。﹝或無之所二字。﹞

問﹕春秋之時﹐百有餘國﹐皆有大夫士﹐詳於傳者﹐無國無賢人焉﹐其餘皆足以充其位﹐不聞有無其人﹐而闕其官者。﹝聞下或無有字。﹞春秋之後﹐其書尢詳﹐以至於吳蜀魏﹐下及晉氏之亂﹐國分如錙銖﹐讀其書﹐亦皆有人焉。﹝魏字或在晉下﹐謂元魏爾。蓋不然也﹐三國之魏﹐豈應略而不言乎﹖﹞今天下九州四海﹐其爲土地大矣。國家之舉士﹐內有明經﹑進士﹐外有方維大臣之薦﹐其餘以門地勛力進者﹐又有倍於是﹐其爲門戶多矣。﹝有倍或作加倍。﹞而自禦史臺﹑尙書省﹐以至於中書門下省﹐咸不足其官﹐豈今之人不及於古之人邪﹖何求而不得也﹖夫子之言曰「十室之邑﹐必有忠信如丘者焉。」誠得忠信如聖人者﹐而委之以大臣宰相之事﹐有不可乎﹖﹝委之以或作以委之﹐非是。﹞況於百執事之微者哉﹖古之十室必有任宰相大臣者﹐今之天下而不足士大夫於朝﹐其亦有說乎﹖

問﹕夫子曰「潔淨精微﹐《易》教也。」今習其書﹐不識四者之所謂﹐盍舉其義而陳其數焉﹖

問﹕《易》之說曰﹕﹝易上或有周字﹐說下或有者字。﹞「乾﹐健也。」今考乾之爻﹐在初者曰「潛龍勿用」﹐在三者曰「夕惕若厲無咎」﹐在四者亦曰「無咎」﹐在上曰「有悔」。卦六位﹕一勿用﹐二苟得無咎有一悔﹐安在其爲健乎﹖﹝二或作一﹐非是。﹞又曰「乾以易知﹐坤以簡能。」乾之四位旣不爲易矣﹐坤之爻又曰「龍戰於野」。﹝此下或有「其血玄黃」四字。﹞戰之於事﹐其足爲簡乎﹖《易》﹐六經也。學者之所宜用心﹐願施其詞﹐陳其義焉。﹝或無所字﹐非是。﹞

問﹕人之仰而生者谷帛﹐谷帛丰﹐無饑寒之患。﹝者下或有在字。丰上或有旣字。﹞然後可以行之於仁義之途﹐措之於安平之地﹐此愚智所同識也。今天下谷愈多﹐而帛愈賤﹐人愈困者﹐何也﹖﹝愈賤或作益賤。而字疑當在賤字下﹐但此正與《張中丞傳後》「城壞而其徒皆死」云云者相類﹐恐公自有此一種句法也。﹞耕者不多﹐而谷有餘﹐蠶者不多﹐而帛有餘﹐有餘宜足﹐而反不足﹐此其故又何也﹐將以救之﹐其說如何﹖

問﹕夫子言「堯舜垂衣裳而天下理」﹐又曰「無爲而理者﹐其舜也歟。」《書》之說堯曰「親九族」﹔又曰「平章百姓」﹔又曰「協和萬邦」﹔又曰「歷象日月星辰﹐敬授人時」﹔又曰洪水「懷山襄陵﹐下人其咨」。﹝人或作民﹐此試進士當避諱﹐作民字﹐非是。﹞夫親九族﹐平百姓﹐和萬邦﹐則天道﹐授人時﹐愁水禍﹐非無事也﹐而其言曰「垂衣裳而天下理」者﹐何也﹖於舜則曰「愼五典」﹔又曰「敍百揆」﹔又曰「賓四門」﹔又曰「齊七政」﹔又曰「類上帝﹐六宗﹐望山川﹐徧羣神」﹔又曰「協時月正日﹐同律度量衡﹐五載一巡狩」﹔又曰「分十二州﹐封山浚川﹐﹝封﹐諸本作隨﹐非是。﹞卹五刑﹐典三禮﹐彰施五色﹐出納五言」。嗚呼﹐其何勤且煩如是﹐而其言曰「無爲而理」者﹐何也﹖將亦有深辭隱義﹐不可曉邪﹖抑其年代已遠﹐失其傳邪﹖﹝抑其下﹐或有所字﹐非是。已遠﹐或作遠矣﹐或無已字。﹞二三子其辧焉﹗

問﹕古之學者﹐必有師﹐所以通其業﹐成就其道徳者也。﹝徳下或無者字。﹞由漢氏已來﹐﹝氏或作代﹐或無已字。﹞師道日微﹐然猶時有授經傳業者﹐及於今﹐則無聞矣。徳行若顏回﹐言語若子貢﹐政事若子路﹐文學若子遊﹐猶且有師。非獨如此﹐𨿽孔子亦有師。﹝或無𨿽字。﹞問《禮》於老聃﹐問《樂》於萇弘是也。今之人不及孔子﹑顏回遠矣﹐而且無師。﹝無下或有所字。﹞然其不聞有業不通﹐而道徳不成者﹐何也﹖﹝或無而字。﹞

問﹕食粟衣帛﹐服仁行義﹐以俟死者﹐二帝三王之所守﹐聖人未之有攺焉者也。今之說者﹐有神仙不死之道﹐不食粟﹐不衣帛﹐薄仁義以爲不足爲﹐是誠何道邪﹖聖人之於人﹐猶父母之於子。﹝二於字或皆作於。﹞有其道而不以教之﹐不仁﹔其道𨿽有而未之知﹐不智﹔仁與智且不能﹐又烏足爲聖人乎﹖﹝烏或作焉。﹞不然﹐則說神仙者妄矣﹗

【爭臣論】

﹝陽城拜諫議大夫﹐聞得失熟﹐猶未肯言﹐公作此論譏切之﹐城亦不屑意。及裴延齡誣逐陸贄等﹐城乃守延英閣上疏﹐極論延齡罪﹐慷慨引誼﹐申直贄等。帝欲相延齡﹐城顯語曰「延齡爲相﹐吾當取白麻壞之﹐哭於庭。」帝不相延齡﹐城之力也。公作此論時﹐城居位五年矣。後三年而能排擊延齡﹐或謂城蓋有待﹐抑公有以激之歟﹖爭或作諫。歐公《與範司諫書》﹐溫公《通鑑》皆作爭。﹞

或問諫議大夫陽城於愈﹕﹝城字亢宗﹐定州北平人。﹞「可以爲有道之士乎哉﹖學廣而聞多﹐﹝城好學﹐貧不能得書﹐乃求爲集賢寫書吏﹐竊官書讀之﹐晝夜不出﹐六年﹐乃無所不通。﹞不求聞於人也。行古人之道﹐居於晉之鄙﹐晉之鄙人薰其徳而善良者幾千人。﹝城及進士第﹐乃去﹐隱中條山﹐遠近慕其徳行﹐多從之學。﹞大臣聞而薦之﹐天子以爲諫議大夫。﹝子下或無以字。城徙居陜州夏縣﹐李泌爲陜虢觀察使﹐聞城名。泌入相﹐薦爲著作郎。後徳宗令長安尉楊寧賚束帛﹐召爲諫議大夫。﹞人皆以爲華﹐陽子不色喜。﹝或無人字及色字﹐皆非是。﹞居於位五年矣﹐視其徳如在野﹐彼豈以富貴移易其心哉﹖」﹝在下或有艸字。移易﹐或作易移。初城未至﹐京人皆想望風采﹐曰「陽城﹐山人﹐今爲諫官﹐必能以死奉職。」而城與二弟日夜痛飲﹐人莫能窺其際﹐皆以虛名譏之。﹞愈應之曰﹕是《易》所謂「恆其徳貞」而「夫子凶」者也﹐惡得爲有道之士乎哉﹖在《易﹟蠱》之上九云「不事王侯﹐髙尙其事」﹔《蹇》之六二則曰「王臣蹇蹇﹐匪躬之故。」夫不以所居之時不一﹐而所蹈之徳不同也。﹝之時﹐之徳﹐或並無之字。﹞若《蠱》之上九﹐居無用之地﹐而致匪躬之節﹔以《蹇》之六二﹐在王臣之位﹐而髙不事之心﹔則冒進之患生﹐曠官之刺興﹐志不可則﹐而尢不終無也。﹝蹇上或無以字。事下或有上字。尢下或有之字。終或作絕﹐或作如。皆非是。﹞今陽子在位﹐不爲不久矣﹔﹝今陽子下或有「實一匹夫」四字﹐或作「實一介之夫」﹐下再出陽子二字。或作「實匹夫」﹐陽子亦再見。﹞聞天下之得失﹐不爲不熟矣﹔天子待之﹐不爲不加矣﹔而未嘗一言及於政。﹝或無於字。﹞視政之得失﹐若越人視秦人之肥瘠﹐忽焉不加喜戚於其心。問其官﹐則曰諫議也﹔問其祿﹐則曰下大夫之秩也﹔﹝夫下或無之字。﹞問其政﹐則曰我不知也。有道之士固如是乎哉﹖且吾聞之﹐有官守者﹐不得其職則去﹔有言責者﹐不得其言則去。今陽子以爲得其言﹐言乎哉﹖﹝乎上或無復出言字。按﹕此語正謂「陽子若自謂得其言﹐則何不言乎哉」﹐或本非是。﹞得其言而不言﹐與不得其言而不去﹐無一可者也。陽子將爲祿士乎﹖古之人有云﹕仕不爲貧﹐而有時乎爲貧﹐謂祿仕者也。宜乎辭尊而居卑﹐辭富而居貧﹐若抱關擊柝者可也。蓋孔子嘗爲委吏矣﹐嘗爲乘田矣﹐亦不敢曠其職﹐必曰「會計當而已矣」﹐必曰「牛羊遂而已矣」。若陽子之秩祿﹐﹝或作祿秩﹞不爲卑且貧﹐章章明矣﹐而如此﹐其可乎哉﹖

或曰「否﹐非若此也。夫陽子惡訕上者﹐惡爲人臣招其君之過﹐而以爲名者。﹝舊本招下注音翹二字。「武子好盡言以招人過」﹐見《國語》《漢書﹟五行志》。蘇林讀招爲翹。招﹐舉也。宋元憲曰「考他書未獲爲翹之意﹐注音者當有所據。」今按﹕《呂氏春秋》﹕「孔子之勁能招國門之關。」注﹕招﹐舉也。又《過秦論》﹕「招八州而朝同列」。蘇林亦音翹。﹞故𨿽諫且議﹐使人不得而知焉。《書》曰『爾有嘉謨嘉猷﹐則入告爾後於內﹐爾乃順之於外』﹔曰﹕『斯謨斯猷﹐惟我後之徳。』夫陽子之用心﹐亦若此者。」愈應之曰﹕若陽子之用心如此﹐滋所謂惑者矣。﹝滋﹐或作玆﹐非是。﹞入則諫其君﹐出不使人知者﹐大臣宰相者之事﹐非陽子之所宜行也。夫陽子本以布衣﹐隱於蓬蒿之下。﹝或本無以字。﹞主上嘉其行誼﹐擢在此位﹐官以諫爲名﹐誠宜有以奉其職﹐使四方後代﹐知朝廷有直言骨鯁之臣﹐天子有不僭賞從諫如流之美。庶巖穴之士﹐聞而慕之﹐束帶結髮﹐願進於闕下﹐而伸其辭說﹐致吾君於堯舜﹐熙鴻號於無窮也。若《書》所謂﹐則大臣宰相之事﹐非陽子之所宜行也。且陽子之心﹐將使君人者惡聞其過乎﹖是啟之也。﹝是啟﹐或作其咎﹐非是。

或曰「陽子之不求聞而人聞之﹐不求用而君用之﹐不得已而起﹐守其道而不變﹐何子過之深也﹖」愈曰﹕自古聖人賢士﹐皆非有求於聞用也。﹝有下或有心字。﹞閔其時之不平﹐人之不﹐得其道﹐不敢獨善其身﹐而必以兼濟天下也。﹝必或作不。﹞孜孜﹝音窟。﹞死而後已。故禹過家門不入﹐﹝門下或有而字。﹞孔席不暇暖﹐而墨突不得黔。彼二聖一賢者﹐豈不知自安佚之爲樂哉﹖誠畏天命而悲人窮也。夫天授人以賢聖才能﹐豈使自有餘而已﹖誠欲以補其不足者也。﹝補上方本有自字﹐者下無也字。云自者﹐指言天之所授也﹐義爲長。今按﹕韓公之意﹐乃言天生聖賢﹐非但使之自有餘也﹐乃欲以補眾人之不足耳。故下文云云﹐方說非是。﹞耳目之於身也﹐耳司聞﹐而目司見﹐聽其是非﹐視其險易﹐然後身得安焉。聖賢者﹐時人之耳目也﹔﹝目下或無也字。﹞時人者﹐聖賢之身也。且陽子之不賢﹐則將役於賢﹐以奉其上矣。﹝則將﹐或作且將。於賢﹐或作於身。皆非是。﹞若果賢﹐則固畏天命而閔人窮也﹐惡得以自暇逸乎哉﹖

或曰「吾聞君子不欲加諸人﹐﹝或無欲字。﹞而惡訐以爲直者。若吾子之論﹐直則直矣﹐無乃傷於徳而費於辭乎﹖好盡言以招人過﹐國武子之所以見殺於齊也。﹝《國語》﹕「柯陵之會﹐單襄公見國武子﹐其言盡。襄公曰﹕『立於淫亂之間﹐而好盡言以招人過﹐怨之本也。』魯成公十八年﹐齊人殺武子。」招音翹。﹞吾子其亦聞乎﹖」愈曰﹕君子居其位﹐則思死其官﹔未得位﹐則思修其辭﹐以明其道。我將以明道也﹐非以爲直而加人也。且國武子不能得善人﹐而好盡言於亂國﹐是以見殺。﹝「而好盡言於亂國」﹐方本作「而言盡言盡言於亂國」。今按﹕方本殊無文理。﹞《傳》曰「惟善人能受盡言。」謂其聞而能攺之也。子告我曰﹐陽子可以爲有道之士也﹐今𨿽不能及已﹐陽子將不得爲善人乎哉﹖﹝或無哉字。林少穎曰「退之譏陽城固善矣。及退之爲史官﹐不敢褒貶﹐而柳子厚作書以責之。子厚之責退之﹐亦猶退之之責陽城也。目見泰山﹐不見眉睫﹐其是之謂乎﹖」﹞

【攺葬服議】

經曰「攺葬緦。」﹝見《儀禮﹟喪服篇》。﹞《春秋谷梁傳》亦曰「攺葬之禮緦﹐舉下緬也。」﹝魯莊公三年五月﹐葬恆王﹐《谷梁傳》曰「攺葬也。攺葬之禮緦﹐舉下緬也。」緬謂遠也。﹞此皆謂子之於父母﹐其他則皆無服。何以識其必然﹖經次五等之服﹐小功之下﹐然後著攺葬之制﹐更無輕重之差。以此知惟記其最親者﹐其他無服﹐則不記也。若主人當服斬衰﹐其餘親各服其服﹐則經亦言之﹐不當惟云緦也。﹝云一作言。﹞《傳》稱「舉下緬者」﹐緬﹐猶遠也﹔下謂服之最輕者也。以其遠﹐故其服輕也。﹝最輕下或無者也字。故下或無其字。﹞江熙曰「禮﹐天子諸侯易服而葬﹐以爲交於神明者﹐不可以純凶﹐況其緬者乎﹖﹝或無其字。﹞是故攺葬之禮﹐其服惟輕。」﹝自江熙以下﹐皆莊公二年《谷梁傳》注。﹞以此而言﹐則亦明矣。

衛司徒文子攺葬其叔父﹐問服於子思﹐子思曰「禮﹐父母攺葬緦﹐旣葬而除之﹐不忍無服送至親也。﹝《舊唐﹟禮儀志》云「田再思議曰﹕『攺葬之服﹐鄭玄《服緦三月注》云﹕訖葬而除』。」﹞非父母無服﹐無服則弔服而加麻。」﹝自「衛司徒文子」已下﹐皆《孔叢子﹟抗志篇》之文﹐弔而加麻﹐無服字。﹞此又其著者也。文子又曰「喪服旣除﹐然後乃葬﹐則其服何服﹖」﹝葬下或有者字﹐或有也字。﹞子思曰「三年之喪未葬﹐服不變﹐除何有焉﹖」﹝亦《孔叢子》之文。未下或有除字﹐非是。﹞

然則攺葬與未葬者有異矣。古者諸侯五月而葬﹐大夫三月而葬﹐士逾月。﹝隱元年《左氏》﹕「天子七月而葬﹐同軌畢至﹔諸侯五月﹐同盟至﹔大夫三月﹐同位至﹔士逾月﹐外姻至。」﹞無故﹐未有過時而不葬者也。過時而不葬﹐﹝或無下而字。﹞謂之不能葬。《春秋》譏之。﹝《春秋》隱公三年八月癸未﹕「葬宋穆公。」《公羊傳》曰「過時而不日﹐謂之不能葬之也。」﹞若有故而未葬﹐𨿽出三年﹐子之服不變﹐此孝子之所以著其情﹐先王之所以必其時之道也。𨿽有其文﹐未有著其人者﹐以是知其至少也。﹝或無是字。﹞攺葬者﹐爲山崩水湧毀其墓﹐及葬而禮不備者。若文王之葬王季﹐以水嚙其墓。﹝《呂氏春秋》﹕「惠公說魏太子曰﹕『昔王季歷葬於渦山之尾﹐欒水嚙其墓﹐於是更葬』。」﹞魯隱公之葬惠公﹐以有宋師﹐太子少﹐葬故有闕之類是也。﹝隱元年《左傳》﹕「十月攺葬惠公。惠公之薨也﹐有宋師﹐太子少﹐葬故有闕﹐是以攺葬。」諸本無故字﹐考之《左氏》﹐當有。﹞喪事有進而無退。﹝《禮﹟檀弓》文。﹞有易以輕服﹐無加以重服。殯於堂﹐則謂之殯﹔瘞於野﹐則謂之葬。近代已來﹐事與古異﹐或遊或仕﹐在千里之外﹔或子幼妻稚﹐而不能自還﹔﹝稚下或無而字。﹞甚者拘以陰陽畏忌﹐遂葬於其土。及其反葬也﹐遠者或至數十年﹐近者亦出三年﹐其吉服而從於事也久矣﹐又安可取未葬不變服之例﹐而反爲之重服歟﹖在喪當葬﹐猶宜易以輕服﹐況旣遠而反純凶以葬乎﹖若果重服﹐是所謂未可除而除﹐不當重而更重也。﹝而除下或有之字﹐更下或無重字﹐非是。﹞或曰﹕喪與其易也寧戚﹐𨿽重服不亦可乎﹖曰﹕不然﹐易之與戚﹐則易固不如戚矣﹔𨿽然﹐未若合禮之爲懿也。儉之與奢﹐則儉固愈於奢矣﹔𨿽然﹐未若合禮之爲懿也。過猶不及﹐其此類之謂乎﹖

或曰﹐經稱「攺葬緦」﹐而不著其月數﹐則似三月而後除也。﹝似或作以﹐非是。﹞子思之對文子﹐則曰「旣葬而除之」﹐今宜如何﹖曰﹕自啟至於旣葬﹐而三月﹐則除之﹔﹝啟下或有殯字﹐至下或無旣字。今按﹕《禮》有自「啟至於反哭」之語。﹞未三月﹐則服以終三月也。曰﹕妻爲夫何如﹖曰﹕如子。﹝或無曰如二字﹐非是。﹞無弔服而加麻則何如﹖曰﹕今之弔服﹐猶古之弔服也。

【省試學生代齋郎議】

﹝諸本此下有「貞元十年應博學宏詞」九字。﹞

齋郎職奉宗廟社稷之小事﹐蓋士之賤者也。執豆籩﹐駿奔走。﹝《書》﹕「祀於周廟﹐邦甸侯衛﹐駿奔走﹐執豆籩。」駿﹐大也。﹞以役於其官之長。不以徳進﹐不以言揚﹐蓋取其人力以備其事而已矣。奉宗廟社稷之小事﹐執豆籩﹐駿奔走﹐亦不可以不敬也。於是選大夫士之子弟未爵命者﹐﹝子上或無之字。﹞以塞員塡闕﹐而教之行事。其勤𨿽小﹐其使之不可以不報也﹐必書其歲。歲旣久矣﹐於是乎命之以官﹐而授之以事﹐其亦微矣哉。學生或以通經舉﹐或以能文稱﹐其微者﹐至於習法律﹐知字書﹐皆有以贊於教化﹐可以使令於上者也。自非天姿茂異﹐曠日經久﹐以所進業發聞於鄕閭﹐﹝所進﹐或作進所﹐或作進以。進或作道。﹞稱道於朋友﹐薦於州府﹐而升之司業﹐則不可得而齒乎國學矣。然則奉宗廟社稷之小事﹐﹝或無然字﹐稷下或無之字。﹞任力之小者也﹔贊於教化﹐可以使令於上者﹐徳藝之大者也。其亦不可移易明矣。

今議者謂學生之無所事﹐謂齋郎之幸而進﹐不本其意﹐因謂可以代任其事而罷之﹐蓋亦不得其理矣。﹝亦或作以。﹞今夫齋郎之所事者﹐力也﹔學生之所事者﹐徳與藝也。以徳藝舉之﹐而以力役之﹐是使君子而服小人之事﹐且非國家崇儒勸學﹐誘人爲善之道也。此一說不可者也。抑又有大不可者焉。宗廟社稷之事﹐𨿽小﹐不可以不專﹔敬之至也﹐古之道也。今若以學生兼其事﹐及其歲時日月﹐然後授其宗彜洗﹐其周旋必不合度﹐其進退必不得宜﹐其思慮必不固﹐其容貌必不莊。此其無他﹐其事不習﹐而其志不專故也﹐非近於不敬者歟﹖﹝非上或有此字。﹞又有大不可者﹐其是之謂歟﹗若知此不可﹐﹝此或作其。﹞將令學生恆掌其事﹐而隳壞其本業﹐則是學生之教加少﹐﹝教或作數。﹞學生之道益貶﹔而齋郎之實猶在﹐齋郎之名苟無也。大凡制度之攺﹐政令之變﹐利於其舊﹐不什則不可爲已﹐又況不如其舊哉。﹝什或作然。此《商君傳》所謂「利不百不變法﹐工不十不易器。」是也。如下或有於字。﹞

考之於古則非訓﹐稽之於今則不利﹐尋其名而求其實﹐則失其宜。﹝失或作去﹐非是。﹞故曰﹕議罷齋郎而以學生薦享﹐亦不得其理矣。﹝《文苑》此篇前後有「議曰謹議」四字。﹞

【議】

﹝或作。今按篇內皆作。《禮》﹕三年一﹐五年一。者﹐合也﹐謂以昭穆合食於太祖之廟。者﹐諦也﹐謂審諦其尊卑而祀之﹐之議﹐考之《新史﹟陳京傳》及《禮樂志》﹐前後議者不一。陳京始建議﹐繼有禮儀使顏眞卿議﹐左庶子李嶸等七人議﹐吏部侍郎柳冕等十二人議﹐司勛員外郎裴樞﹑同官縣尉仲子陵﹑京兆少府韋武等議﹐左司陸淳議﹐左僕射姚南仲等獻議五十七封﹐尙書王紹等五十五人議﹐鴻臚卿王權又申衍之。公所排五說﹐卽此諸人議也。其間惟顏魯公議與公合﹐後卒詔從王紹等議。正景皇帝東向之位已下﹐列序昭穆﹐附獻﹑懿二主於興聖廟﹐就本室饗之。凡二十年乃決。﹞

右今月十六日敕旨﹐﹝時貞元十八年。﹞宜令百僚議﹐限五日內聞奏者。將仕郎守國子監四門博士臣韓愈謹獻議曰﹕

伏以陛下追孝祖宗﹐肅敬祀事。﹝宗下方有廟字。今按﹕此等公家文字﹐或施於君上﹐或布之吏民﹐只用當時體式﹐直述事意﹐乃易曉而通行。非如詩篇﹐等於戲劇銘記﹐期於久遠﹐可以時出奇怪﹐而無所拘也。故韓公之文﹐𨿽曰髙古﹐然於此等處﹐亦未嘗敢故爲新巧﹐以失莊敬平易之體。但其間反覆曲折﹐說盡事理﹐便是眞文章﹐它人自不能及耳。方本非是﹐後皆仿此。﹞凡在擬議﹐不敢自專﹐﹝在或作有﹐擬或作疑。﹞聿求厥中﹐延訪羣下。然而禮文繁漫﹐所執各殊﹐自建中之初﹐迄至今歲﹐屢經﹐未合適從。臣生遭聖明﹐涵泳恩澤﹐𨿽賤不及議﹐而志切效忠。﹝切或作在。今按﹕官不及議而自言﹐則作切爲是。﹞今輒先舉眾議之非﹐然後申明其說。

一曰「獻懿廟主﹐﹝廟或作之。﹞宜永藏之夾室」。﹝見貞元七年八年裴郁﹑李嶸等議。﹞臣以爲不可。夫者﹐合也。毀廟之主﹐皆當合食於太祖﹑獻﹑懿二祖﹐卽毀廟主也。今𨿽藏於夾室﹐至之時﹐豈得不食於太廟乎﹖名曰合祭﹐而二祖不得祭焉﹐﹝祭焉或作登焉﹐詳上下文﹐作登非是。﹞不可謂之合矣。

二曰「獻﹑懿廟主﹐宜毀之瘞之」。﹝見李嶸等議。諸本毀下或無之字﹐或毀之下再有宜字。今按﹕上之字疑當作而。﹞臣又以爲不可。謹按《禮記》﹐天子立七廟﹐一壇﹐一單。﹝《禮記》注﹕「土封爲壇﹐除地爲單。」單﹐時戰切。﹞其毀廟之主﹐皆藏於祧廟。﹝《禮記》﹕「遠廟爲祧」。注云「遷廟之主﹐皆以昭穆合藏於祧廟之中。」﹞𨿽百代不毀﹐則陳於太廟而饗焉。自魏晉已降﹐始有毀瘞之議﹐事非經據﹐竟不可施行。今國家徳厚流光﹐創立九廟。﹝開元十年六月﹐增太廟爲九室。﹞以周制推之﹐獻﹑懿二祖﹐猶在壇單之位﹐況於毀瘞而不乎﹖

三曰「獻﹑懿廟主﹐宜各遷於其陵所」。﹝員外郎裴樞曰「建石室於寢園﹐以藏神主﹐至之世則祭之。」﹞臣又以爲不可。二祖之祭於京師﹐列於太廟也﹐二百年矣。今一朝遷之﹐豈惟人聽疑惑﹐抑恐二祖之靈﹐眷顧依遲﹐不卽饗於下國也。﹝遲﹐諸本作違。今從閣﹑杭﹑蜀﹑《苑》云。《新史》與《文粹》作依違﹐以意攺也。《甘泉賦》﹕「徠祗郊﹐神所依兮。徘徊招搖﹐靈﹤屍辛﹥兮。」﹤屍辛﹥音棲﹐與遲同﹐皆徐行也。顏曰「言神久畱安處﹐不卽去也。」

四曰「獻﹑懿廟主﹐宜附於興聖廟而不。」﹝考功員外郎陳京﹑同官縣尉仲子陵﹐皆曰「遷神主於徳明興聖廟。」﹞臣又以爲不可。《傳》曰「祭如在」。景皇帝𨿽太祖﹐其於屬﹐乃獻﹑懿之子孫也。﹝𨿽下或有爲字﹐其於或作於其﹐之下一無子字。﹞今欲正其子東向之位﹐廢其父之大祭﹐固不可爲典矣。﹝父之或作父子。父下或有並有子之字﹐皆非是。﹞

五曰「獻﹑懿二祖﹐宜別立廟於京師。」﹝吏部郎中柳冕等十二人又曰「獻﹑懿二祖﹐猶周先公也﹐請築別廟以居之。」﹞臣又以爲不可。夫禮有所降﹐情有所殺。是故去廟爲祧﹐去祧爲壇﹐去壇爲單﹐去單爲鬼﹐漸而之遠﹐其祭益稀。﹝方本無「去壇去單」四字。之遠作遠之。今詳四字﹐《祭法》本文﹕之﹐猶適也﹐言漸而適遠也。方本皆誤。﹞昔者魯立煬宮﹐《春秋》非之﹐﹝《春秋公羊傳》﹕「定公九年九月立煬宮﹐非禮也。」﹞以爲不當取已毀之廟﹐旣藏之主﹐而復築宮以祭。今之所議﹐與此正同。又𨿽違禮立廟﹐至於也﹐合食則無其所﹐廢祭則於義不通。

此五說者﹐皆所不可。﹝其所﹐方作所主。義或作經﹐或作禮。今按﹕此若言作別廟﹐則不當於太廟﹐又不當於別廟﹐故云無其所。若以無可之所﹐而遂直廢其祭﹐則於義又有不可通者﹐故其說如此。方本誤也。﹞故臣博采前聞﹐求其折中。以爲殷祖玄王﹐﹝玄王﹐Ι也。《詩﹟長髮》「玄王桓撥」是也。﹞周祖后稷﹐太祖之上﹐皆自爲帝﹔又其代數已遠﹐不復祭之﹐故太祖得正東向之位﹐子孫從昭穆之列。《禮》所稱者﹐蓋以紀一時之宜﹐非傳於後代之法也。﹝蓋以或作蓋曰﹐或無於字。﹞《傳》曰「子𨿽齊聖﹐不先父食。」﹝《春秋》文公二年《左氏》語。﹞蓋言子爲父屈也。景皇帝𨿽太祖也﹐其於獻﹑懿﹐則子孫也。當之時﹐獻祖宜居東向之位﹐景皇帝宜從昭穆之列﹐祖以孫尊﹐孫以祖屈﹐求之神道﹐豈遠人情﹖﹝之神﹐或作神之﹐非是。﹞又常祭甚眾﹐﹝眾﹐或作頻﹐《新書﹟陳京傳》亦作眾。﹞合祭甚寡﹐則是太祖所屈之祭至少﹐所伸之祭至多﹐比於伸孫之尊﹐廢祖之祭﹐不亦順乎﹖﹝今按﹕韓公本意﹐獻祖爲始祖﹐其主當居初室﹐百世不遷。懿祖之主﹐則當遷於太廟之西夾室﹐而太祖以下以次列於諸室。四時之享﹐則惟懿祖不與﹐而獻祖﹑太祖以下﹐各祭於其室。室自爲尊﹐不相降厭。所謂「所伸之祭常多」者也。則惟獻祖居東向之位﹐而懿祖﹑太祖以下﹐皆序昭穆﹐南北相向於前﹐所謂「祖以孫尊﹐孫以祖屈﹐而所屈之祭常少」者也。韓公禮學精深﹐蓋諸儒所不及﹐故其所議﹐獨深得夫孝子慈孫報本反始不忘其所由生之本意﹐眞可爲萬世之通法﹐不但可施於一時也。程子以爲不可漫觀者﹐其謂此類也歟﹖但其文字簡嚴﹐讀者或未遽曉﹐故竊推之﹐以盡其意云。﹞事異殷周﹐禮從而變﹐非所失禮也。﹝所字疑衍。﹞

臣伏以制禮作樂者﹐天子之職也。陛下以臣議有可采﹐﹝議下或有爲字。﹞粗合天心﹐斷而行之﹐是則爲禮。如以爲猶或可疑﹐乞召臣對﹐面陳得失﹐庶有發明。謹議。

【省試顏子不貳過論】

﹝貞元十年應博學宏詞科作。﹞

論曰﹕登孔氏之門者眾矣﹐三千之徒﹐四科之目﹐﹝或作夫。﹞孰非由聖人之道﹐﹝由或作曰。﹞爲君子之儒者乎﹖其於過行過言﹐亦云鮮矣﹐而夫子舉不貳過﹐惟顏氏之子﹐其何故哉﹖請試論之﹕

夫聖人抱誠明之正性﹐根中庸之至徳﹐苟發諸中形諸外者﹐不由思慮﹐莫匪規矩﹔不善之心﹐無自入焉﹔可擇之行﹐無自加焉。故惟聖人無過。所謂過者﹐﹝所上或有故字﹐非是。﹞非謂發於行﹐彰於言﹐人皆謂之過﹐而後爲過也﹔生於其心﹐則爲過矣。故顏子之過﹐此類也。不貳者﹐蓋能止之於始萌﹐絕之於未形﹐不貳之於言行也。《中庸》曰「自誠明﹐謂之性﹔自明誠﹐謂之教。」自誠明者﹐不勉而中﹐不思而得﹐從容中道﹐聖人也﹐無過者也﹔自誠明者﹐﹝或無自字。﹞擇善而固執之者也﹐不勉則不中﹐不思則不得﹐不貳過者也。故夫子之言曰「回之爲人也﹐擇乎中庸﹐得一善則拳拳服膺﹐而不失之矣。」又曰「顏氏之子﹐其殆庶幾乎﹗」言猶未至也。而孟子亦云「顏子具聖人之體而微者。」皆謂不能無生於其心﹐而亦不暴之於外。﹝亦不或無亦字。﹞考之於聖人之道﹐差爲過耳。﹝伊川曰「顏子所事﹐則曰﹐非禮勿視﹐非禮勿聽﹐非禮勿言﹐非禮勿動。仲尼稱之﹐則曰『得一善則拳拳服膺﹐而弗失之』。又曰﹕『不遷怒﹐不貳過﹐有不善未嘗不知﹐知之未嘗復行也。』此其好之篤學之之道也。視聽言動皆禮矣﹐所異於聖人者﹐蓋聖人則不思而得﹐不勉而中﹐從容中道。顏子則必思而後得﹐必勉而後中﹐故曰顏子之與聖人﹐相去一息。」﹞

顏子自惟其若是也﹐於是居陋巷以致其誠﹐飲一瓢以求其志﹐﹝或無飲字。﹞不以富貴妨其道﹐不以隱約易其心﹐確乎不拔﹐浩然自守﹐知髙堅之可尙﹐忘鉆仰之爲勞﹐任重道遠﹐竟莫之致。是以夫子嘆其「不幸短命」﹐「今也則亡」﹐謂其不能與己並立於至聖之域﹐觀教化之大行也。不然﹐﹝或無不然字﹐下或並無夫字。﹞夫行發於身﹐加於人﹔言發乎邇﹐見乎遠。苟不愼也﹐敗辱隨之﹐而後思欲不貳過﹐其於聖人之道﹐不亦遠乎﹖而夫子尙肯謂之「其殆庶幾」﹐孟子尙復謂之「具體而微」者哉﹖則顏子之不貳過﹐盡在是矣。謹論。﹝或無謹論二字。﹞

【與李祕書論小功不稅書】

﹝祕書﹐官稱也。或無書字﹐而以祕爲人名﹐及論作問﹐又稅下無書字者﹐皆非是。稅當作衤兌﹐其字從衣。《博雅》云「過制追服謂之稅﹐輸芮反﹐亦音吐外反。」旣作此書﹐先儒劉敞原父嘗辧其說﹐而論之曰「曾子曰﹕『小功不稅』﹐則是遠兄弟終無服也﹐而可乎﹖韓子嘗弔於人﹐見其貌戚﹐其意哀﹐而其服吉者﹐問之曰﹕『何也﹖』曰﹕『小功不稅也。』是以韓子疑之﹐而作《小功不稅》之書。」夫韓子之疑之是也﹐彼人之爲非也。然而小功不稅﹐禮也。韓子曰「君子於其骨肉死﹐則悲哀而爲之服者﹐豈牽於外哉﹖聞其死則悲哀﹐豈有間於新故死哉﹖」甚矣﹐韓子之達於禮而近之也。𨿽然﹐疑之未盡也﹐求之不得也。夫爲服者﹐至親之恩以期斷﹐其殺至於大功。兄弟之恩以小功止﹐其殺至於緦。外親之服以緦窮﹐其殺至於袒免。聖人之制禮﹐豈苟言情哉﹖亦著於文而已矣。大功稅﹐小功不稅﹐其文至於是也。兄弟之服﹐不過小功﹔外親之服﹐不過緦。其情至於是也。因其情而爲之文﹐親疏之殺見矣。故《禮》大功以上﹐不謂之兄弟。兄弟有加﹐而大功無加者﹐親親也﹔有加者﹐報之也。親親者稅﹐下親親者不稅﹐是亦其情也。且禮專爲情乎﹖亦爲文乎﹖如專爲情也﹐則至親不可以期斷﹐小功不可以不稅。如爲文也﹐則至親之期斷﹐小功之不稅﹐一也。夫曾子﹑韓子隆於情而不及文﹐失禮之指﹐而疑其說。𨿽然﹐韓子疑之是也。彼人之爲非也﹐何以言之邪﹖小功𨿽不稅﹐亦不吉服而已矣。《記》曰「聞遠兄弟之喪﹐旣除喪而後聞之﹐則免袒哭之成踴。」夫若是﹐奚其吉哉﹖故曰﹐彼人之爲非也﹐韓子疑之是也。小功不稅﹐禮也。然則免袒成踴則已矣乎﹖猶有加焉。曰﹕我未之聞也﹐𨿽然﹐降而無服者﹐麻﹐不稅﹐是亦降而無服已﹐哀之以其麻﹐哭之以其情﹐逾月然後已﹐其亦愈乎吉也。﹞

曾子稱「小功不稅」﹐則是遠兄弟終無服也﹐而可乎﹖鄭玄注云「以情責情。」﹝文見《禮記﹟檀弓》﹐以情上﹐諸本有是字。鄭注無此語﹐只云「以己恩怪之。」﹞今之士人﹐遂引此不追服小功。﹝不上或有而字。﹞小功服最多。﹝功服﹐或作功之服。﹞親則叔父之下殤﹐與適孫之下殤﹐﹝適﹐音的。﹞與昆弟之下殤。﹝《禮》﹕十六至十九爲長殤﹐十二至十五爲中殤﹐八歲至十一爲下殤﹐七歲以下爲無服之殤﹐生未三月不爲殤。﹞尊則外祖父母﹐常服則從祖祖父母。﹝或無常字。﹞禮沿人情﹐其不可不服也明矣。

古之人﹐﹝或作時。﹞行役不逾時﹐各相與處一國﹐﹝或無相字﹐非是。然各字亦疑誤。﹞其不追服﹐𨿽不可﹐猶至少。今之人﹐男出仕﹐女出嫁﹐或千里之外﹐家貧訃告不及時﹐則是不服小功者恆多﹐而服小功者恆鮮矣。君子之於骨肉﹐死則悲哀而爲之服者﹐豈牽於外哉﹖﹝豈下或有有字。﹞聞其死則悲哀﹐豈有間於新故死哉﹖今特以訃告不及時﹐聞死出其月數﹐則不服﹐其可乎﹖愈常怪此。近出弔人﹐見其顏色戚戚﹐類有喪者﹐﹝戚戚﹐或作戚容。類下或有於字。喪或作服。﹞而其服則吉﹐問之﹐則云「小功不稅」者也。﹝稅下或無者字。﹞《禮》文殘缺﹐師道不傳﹐不識《禮》之所謂不稅﹐果不追服乎﹖無乃別有所指﹐而傳注者失其宗乎﹖

伏惟兄道徳純明﹐躬行古道﹐如此之類﹐必經於心﹔而有所決定﹐不惜示及﹐幸甚﹗幸甚﹗泥水馬弱不敢出﹐不果鞠躬親問而以書。﹝唐子西云「泥水馬弱以下﹐若無而以書三字﹐則上重甚矣﹐此爲文之法也。」﹞悚息尢深。﹝或作甚。﹞愈再拜。

【太學生何蕃傳】

﹝或無「太學生」字﹐傳作書﹐云「此文總於書類﹐當從舊本。」今按﹕此當作傳﹐而入書類﹐未詳其說﹐但其詞則實傳也﹐況有諸本可從乎。﹞

太學生何蕃入太學者廿餘年矣。﹝諸本作二十餘年﹐方從杭本作廿年餘。又云蜀本作二十﹐而余字亦綴於年之下。按﹕《說文》﹕「廿音入﹐二十並也。卉﹐先合切﹐三十之省便﹐古文也。」考之《國語》有云「行玉廿者」﹐正作此字。泰山《秦碑》亦云「皇帝臨立﹐廿有六年」﹐則又以四字爲句﹐而以廿爲一字﹐尢明白矣。故公文多用廿卉字﹐惟《孔左丞碑》尙以四言﹐故可考。如《南海碑》《薛助教碑》﹐石本亦皆然﹐但世人多不之見耳。今廿從方本﹐餘年從諸本。﹞歲舉進士﹐學成行尊﹐自太學諸生推頌不敢與蕃齒﹐相與言於助教﹑博士﹐助教﹑博士以狀申於司業﹑祭酒﹐司業﹑祭酒撰次蕃之羣行焯焯者數十餘事﹐以之升於禮部﹐而以聞於天子。﹝之升或作升之﹐聞下或無於字。﹞京師諸生以薦蕃名文說者﹐不可淹。﹝名下或有爲字。﹞公卿大夫知蕃者比肩立﹐莫爲禮部。﹝立下或有嘆字﹐而無「莫爲禮部」四字。﹞爲禮部者﹐率蕃所不合者﹐以是無成功。

蕃﹐淮南人﹐﹝子厚作《陽城遺愛碣》﹐則云蕃廬江人。﹞父母具全。﹝具﹐或作俱。﹞初入太學﹐歲率一歸﹐父母止之﹐其後間一二歲乃一歸﹐又止之﹐不歸者五歲矣。蕃﹐純孝人也﹐閔親之老不自克。一日﹐揖諸生歸養於和州。諸生不能止﹐乃閉蕃空捨中。於是太學六館之士百餘人﹐﹝國子﹑太學﹑四門﹑律﹑書﹑算爲六館。﹞又以蕃之義行﹐言於司業陽先生城﹐﹝貞元十一年七月﹐城自諫議大夫罷爲國子祭酒。﹞請諭畱蕃。﹝或無諭字﹐諭或作論。﹞於是太學闕祭酒﹐會陽先生出道州﹐﹝貞元十五年九月﹐以城爲道州刺史。﹞不果畱。

歐陽詹生言曰﹕蕃﹐仁勇人也。﹝詹生或作生詹。方本陽下注詹字﹐下同。今按﹕歐陽詹生﹐如史稱轅固生﹑樂瑕公之類甚多﹐不當作注。﹞或者曰﹕蕃居太學﹐諸生不爲非義。葬死者之無歸﹐哀其孤而字焉﹐﹝杭﹑蜀本無葬字﹐非是。﹞惠之大小﹐必以力復﹐斯其所謂仁歟﹗蕃之力不任其體﹐其貌不任其心﹐吾不知其勇也。歐陽詹生曰﹕朱Г之亂﹐﹝建中四年十月﹐涇原軍亂﹐推朱Г爲主。Г﹐此禮反。﹞太學諸生舉將從之﹐來請起蕃﹐蕃正色叱之﹐六館之士不從亂﹐玆非其勇歟﹗

惜乎﹗蕃之居下﹐其可以施於人者不流也。譬之水﹐其爲澤﹐不爲川乎﹗川者髙﹐澤者卑﹐髙者流﹐卑者止。是故蕃之仁義﹐充諸心﹐行諸太學﹐積者多﹐施者不遐也。天將雨﹐水气上﹐﹝气上或有之字。﹞無擇於川澤澗溪之髙下﹐然則澤之道﹐其亦有施乎﹗抑有待於彼者歟﹗故凡貧賤之士必有待﹐然後能有所立﹐獨何蕃歟﹗吾是以言之﹐無亦使其無傳焉。﹝無下或無亦字。﹞

【答張籍書】

﹝公與籍相識於汴。觀此書﹐意謂薄晚須到公府﹐卽尙爲佐於汴州﹐時貞元十一年也。《新史》曰「籍性狷直﹐嘗責愈喜博塞﹐及爲駁雜之說﹐論議好勝人﹐其排佛老﹐不能著書若揚雄﹑孟軻以垂世。」卽謂此書也。籍遺公書云「頃承論於執事﹐嘗以世俗陵靡﹐不及古昔﹐蓋聖人之道廢弛之所爲也。宣尼沒後﹐楊朱﹑墨翟﹐恢詭異說﹐幹惑人聽﹐孟軻作書而正之﹐聖人之道復存於世。秦氏滅學﹐漢重以黃老之術教人﹐使人﹛宀浸﹜惑﹐揚雄作《法言》而辧之﹐聖人之道猶明。及漢衰末﹐西域浮屠之法﹐入於中國。中國之人﹐世世譯而廣之。黃老之術﹐相沿而熾。天下之言善者﹐惟二者而已矣。昔者聖人以天下生生之道曠﹐乃物其金木水火土谷藥之用以厚之﹔因人資善﹐乃明乎仁義之徳以教之。俾人有常﹐故治生相存而不殊。今天下資於生者﹐咸備聖人之器用。至於人情﹐則溺乎異學﹐而不由乎聖人之道﹐使君臣父子夫婦朋友之義沈於世﹐而邦家繼亂﹐固仁人之所痛也。自揚子云作《法言》﹐至今近千載﹐莫有言聖人之道者﹐言之者惟執事焉耳。習俗者聞之﹐多怪而不信﹐徒相爲訾﹐終無裨於教也。執事聰明﹐文章與孟軻﹑揚雄相若﹐盍爲一書﹐以興存聖人之道﹐使時之人﹑後之人﹐知其去絕異學之所爲乎﹖曷可俯仰於俗﹐囂囂爲多言之徒哉﹖然欲舉聖人之道者﹐其身亦宜由之也。比見執事多尙駁雜無實之說﹐使人陳之於前以爲歡﹐此有以累於令徳。又商論之際﹐或不容人之短﹐如任私尙勝者﹐亦有所累也。先王存六藝﹐自有常矣。有徳者不爲﹐猶以爲損﹐況爲博塞之戲﹐與人競財乎﹖君子固不爲也。今執事爲之﹐廢棄時日﹐竊實不識其然。且執事言論文章不謬於古人﹐今所爲或有不出於世之守常者﹐竊未爲得也。願執事絕博塞之好﹐棄無實之談﹐弘廣以接天下士﹐嗣孟軻﹑揚雄之作﹐辧楊墨老釋之說﹐使聖人之道﹐復見於唐﹐豈不尙哉。」﹞

愈始者望見吾子於人人之中﹐固有異焉﹔﹝上人字或作眾。今按﹕人人乃眾人之義﹐此篇下文及後《與孟東野書》別本﹐《歐陽詹哀詞》﹐皆有之。然不見於它書﹐疑當時俗語也。﹞及聆其音聲﹐接其辭气﹐則有願交之志。因緣幸會﹐遂得所圖﹐豈惟吾子之不遺﹐抑僕之所遇有時焉耳。近者嘗有意吾子之闕焉無言﹐意僕所以交之之道不至也。﹝意吾子下﹐或再出吾子字﹐非是。言下或無意字。﹞今乃大得所圖﹐脫然若沈こ去體﹐灑然若執熱者之濯淸風也。然吾子所論﹐排釋老不若著書﹐囂囂多言﹐﹝囂音枵。﹞徒相爲訾。若僕之見﹐則有異乎此也。﹝見上或有所字。﹞

夫所謂著書者﹐義止於辭耳。宣之於口﹐書之於簡﹐何擇焉﹖孟軻之書﹐非軻自著﹐軻旣歿﹐其徒萬章﹑公孫丑相與記軻所言焉耳。﹝或作者耳。﹞僕自得聖人之道而誦之﹐排前二家有年矣。不知者以僕爲好辯也﹐然從而化者亦有矣﹐聞而疑者又有倍焉。頑然不入者﹐親以言諭之不入﹐則其觀吾書也﹐固將無得矣。﹝無下或有所字。得下或無矣字。﹞爲此而止﹐吾豈有愛於力乎哉﹖

然有一說﹐化當世莫若口﹐傳來世莫若書。又懼吾力之未至也。﹝未至﹐或作不能﹐或至下更有「至之不能」四字。﹞三十而立﹐四十而不惑﹐吾於聖人﹐旣過之﹐猶懼不及﹔矧今未至﹐固有所未至耳。請待五六十然後爲之﹐冀其少過也。

吾子又譏吾與人人爲無實駁雜之說。﹝與下或無復出人字。「駁雜之說」﹐世多指《毛穎傳》﹐蓋因《摭言》有云「韓公著《毛穎傳》﹐好博塞之戲﹐張水部以書勸之耳。」而不知籍此書乃與公酬答於貞元佐汴時﹐而《毛穎傳》以呂汲公《年譜》考之﹐則元和十年所作。又柳子厚《書毛穎傳後》云「自吾居夷﹐不與中州人通書。有來南者﹐時言韓愈爲《毛穎傳》。」子厚以永貞元年出爲永州司馬﹐凡十年﹐則《毛穎傳》誠元和間作﹐後此書十有餘歲﹐《摭言》未可憑也。﹞此吾所以爲戲耳﹐比之酒色﹐不有間乎﹖吾子譏之﹐似同浴而譏裸裎也。﹝裎或作體。﹞若商論不能下气﹐或似有之﹐當更思而悔之耳。博塞之譏﹐敢不承教。其他俟相見。

薄晚須到公府﹐言不能盡。﹝或無言字﹞愈再拜。

【重答張籍書】

﹝籍遺公第二書云「籍不以其愚﹐輒進說於執事。執事以導進之分﹐復賜還答。曲折教之﹐使昏塞者不失其明。然猶有所見﹐願復於執事﹐以畢其說焉。夫老釋惑乎生人久矣﹐誠以世相沿化﹐而莫之知﹐所以久惑乎爾。執事材識明曠﹐可以任著書之事﹐故有告焉。今以其言諭之不入﹐則觀書亦無所得﹐爲此而止﹐未爲至也。夫處一位﹐在一鄕﹐其不知聖人之道﹐可以言諭之﹔諭之不入﹐乃捨之﹐猶有已化者爲證也。天下至廣﹐民事至眾﹐豈可資一人之口﹐而親諭之者﹖近而不入則捨之﹐遠而有可諭者﹐又豈可以家至而說之乎﹖故曰﹕莫若爲書﹐爲書而知者則可以化乎天下矣﹐可以傳於後世矣。若以不入者而止爲書﹐則於聖人之道奚傳焉﹖士之壯也﹐或從事於要劇﹐或旅遊而不安宅﹐或偶時之喪亂﹐皆不皇有所爲﹐況有疾疚吉凶虞其間哉﹗是以君子汲汲於所欲爲﹐恐終無所顯於後。若皆待五六十﹐而後有所爲﹐則或有遺恨矣。今執事𨿽參於戎府﹐當四海弭兵之際﹐優遊無事﹐不以此時著書﹐而曰俟後﹐或有不及﹐曷可追乎﹖天之與人性度已有器也﹐不必老而後有成立者。昔顏子之庶幾﹐豈待五六十乎﹖執事目不睹聖人﹐而究聖人之道﹐材不讓於顏子矣。今年已逾之﹐曷懼於年未至哉﹖顏子不著書者﹐以其從聖人之後﹐聖人已有定制故也。若顏子獨立於世﹐必有所云著也。古之學君臣父子之道﹐必資於師。師之賢者﹐其徒數千人﹐或數百人﹐是以沒則紀其師之說以爲書﹐若孟軻者是已。傳者猶以孟軻自論集其書﹐不云沒後其徒爲之也。後軻之世﹐發明其學者﹐揚雄之徒﹐咸自作書。今師友道喪﹐浸不及揚雄之世﹐不自論著﹐以興聖人之道﹐欲待孟軻之門人﹐必不可冀矣。君子發言舉足﹐不遠於理﹐未嘗聞以駁雜無實之說爲戲也。執事每見其說﹐亦拊呼笑﹐是撓气害性﹐不得其正矣。苟正之不得﹐曷所不至焉。或以爲中不失正﹐將以苟悅於眾﹐是戲人也﹐是玩人也﹐非示人以義之道也。」﹞

吾子不以愈無似﹐意欲推而納諸聖賢之域﹐﹝而或作之。﹞拂其邪心﹐增其所未髙。謂愈之質﹐有可以至於道者﹐浚其源﹐導其所歸﹐漑其根﹐將食其實。此盛徳者之所辭讓﹐﹝徳下或無者字。﹞況於愈者哉﹖抑其中有宜復者﹐故不可遂已。

昔者聖人之作《春秋》也﹐旣深其文辭矣﹐然猶不敢公傳道之﹐口授弟子﹐至於後世﹐然後其書出焉。﹝或無然後二字﹞其所以慮患之道微也。今夫二氏之所宗而事之者﹐下乃公卿輔相﹐﹝乃或作及。今按﹕此言「其下者猶是公卿輔相」﹐蓋微詞﹐以見上自天子﹐亦宗事二氏之意。﹞吾豈敢昌言排之哉﹖擇其可語者誨之﹐猶時與吾悖﹐其聲嘵嘵。若遂成其書﹐則見而怒之者必多矣﹐必且以我爲狂爲惑﹐其身之不能卹﹐書於吾何有﹖﹝此句書於﹐方作於書﹐仍無吾字。今按﹕「書於吾何有」﹐言無補也﹐方本誤。﹞夫子﹐聖人也﹐且曰「自吾得子路﹐而惡聲不入於耳。」其餘輔而相者周天下﹐猶且絕糧於陳﹐畏於匡﹐毀於叔孫﹐奔走於齊魯宋衛之郊﹐其道𨿽尊﹐其窮也亦甚矣﹗﹝窮或作躬﹐甚作窮﹐皆非是。甚﹐又或作至。﹞賴其徒相與守之﹐卒有立於天下。向使獨言之而獨書之﹐其存也可冀乎﹖

今夫二氏行乎中土也﹐蓋六百年有餘矣。其植根固﹐其流波漫﹐非所以朝令而夕禁也。自文王沒﹐武王﹑周公﹑成﹑康﹐相與守之﹐禮樂皆在﹐及乎夫子﹐未久也。自夫子而及乎孟子﹐未久也﹔自孟子而及乎揚雄﹐亦未久也。﹝下二及乎﹐或並作至乎。句下無也字。﹞然猶其勤若此﹐其困若此﹐而後能有所立﹐吾其可易而爲之哉﹗其爲也易﹐則其傳也不遠﹐故余所以不敢也。

然觀古人得其時﹐行其道﹐則無所爲書。書者﹐皆所爲不行乎今﹐而行乎後世者也。﹝書者上或有爲字﹐或無世字。﹞今吾之得吾志失吾志未可知﹐俟五六十爲之未失也。天不欲使玆人有知乎﹐則吾之命不可期﹐如使玆人有知乎﹐非我其誰哉﹖其行道﹐其爲書﹐其化今﹐其傳後﹐必有在矣。吾子其何遽戚戚於吾所爲哉﹖﹝其何或作又何。﹞

前書謂吾與人商論﹐不能下气﹐若好勝者然。𨿽誠有之﹐抑非好己勝也﹐好己之道勝也﹔非好己之道勝也﹐己之道乃夫子﹑孟軻﹑揚雄所傳之道也。﹝論上或無商字。考張籍本書實有。若好下或有己字﹐或無然字﹐或無「非好己之道勝也」一語﹐雄下或無「所傳也」三字﹐皆非是。﹞若不勝﹐則無以爲道。﹝若上或有「傳者」二字﹐以或作所﹐皆非是。﹞吾豈敢避是名哉﹖夫子之言曰「吾與回言終日﹐不違如愚。」則其與眾人辧也有矣。駁雜之譏﹐前書盡之﹐吾子其復之。昔者夫子猶有所戲﹐《詩》不云乎﹕「善戲謔兮﹐不爲虐兮。」《記》曰「張而不弛﹐文武不能也。」惡害於道哉﹖﹝能字本皆作爲﹐考之《記》實曰「張而不弛﹐文武不能也。弛而不張﹐文武不爲也。」則此爲字當作能字﹐乃是。但李本云﹐《論衡》嘗引此以辟董仲舒不窺園事﹐正作爲字。疑公自用《論衡》﹐非用《戴禮》也。今按﹕作爲無理﹐必有脫誤。不然﹐不應捨前漢有理之《禮記》﹐而信後漢無理之《論衡》也。況公明言「《記》曰」﹐而無《論衡》之云﹐且又安知《論衡》之不誤哉。今據公本語﹐依《禮記》定作能字。惡害於道哉﹐惡或作豈。於下或有爲字﹐一本作「烏害其爲道哉」。﹞吾子其未之思乎﹗

孟君將有所適﹐思與吾子別﹐庶幾一來。愈再拜。

●卷十五﹟書二﹑啟【與孟東野書】

﹝東野﹐或作郊。公貞元十五年從董晉喪出汴州﹐依張建封於徐﹐因被畱以職事﹐此書當在十六年三月作。﹞

與足下別久矣﹐以吾心之思足下﹐知足下懸懸於吾也。﹝以吾﹐或作以余。今從閣﹑蜀本云。除下文「江湖余樂也」一語﹐余並作吾。﹞各以事牽﹐不可合並﹐其於人人﹐﹝其於人人﹐或無下人字﹐說見前卷《答張籍書》。或作它人﹐非是。﹞非足下之爲見﹐而日與之處﹐足下知吾心樂否也。﹝一本而下有又字。之處或作人處。﹞吾言之而聽者誰歟﹐吾唱之而和者誰歟﹗言無聽也﹐唱無和也﹐獨行而無徒也﹐是非無所與同也﹐足下知吾心樂否也﹖﹝無聽﹑無和上﹐或並有之而字﹐行下或無而字﹐與或作以。﹞

足下才髙气淸﹐行古道﹐處今世﹐無田而衣食﹐事親左右無違﹐足下之用心勤矣﹐足下之處身勞且苦矣﹗混混與世相濁﹐獨其心追古人而從之。﹝從之﹐或作從今之人。謝以貞元本定。今按﹕上語與世相濁﹐卽是從今之人﹐更著二字﹐則贅而不詞矣。﹞足下之道﹐其使吾悲也。﹝使上或無其。﹞

去年春﹐脫汴州之亂﹐﹝貞元十五年二月﹐從董晉喪出汴州﹐四日而軍亂﹐殺畱後陸長源。﹞幸不死﹐無所於歸﹐遂來於此。﹝於或作與。今按﹕《送楊少尹序》亦有此語。﹞主人與吾有故﹐﹝主人﹐謂張建封也。﹞哀其窮﹐居吾於符離睢上。及秋﹐將辭去﹐因被畱以職事﹐﹝是年秋﹐建封辟公爲幕職。﹞默默在此﹐行一年矣。到今年秋﹐聊復辭去。江湖余樂也﹐與足下終﹐幸矣﹗

李習之娶吾亡兄之女﹐﹝習之﹐翺也。公亡兄﹐卽禮部郎中云卿之子也。﹞期在後月﹐朝夕當來此。張籍在和州居喪﹐家甚貧﹐恐足下不知﹐故具此白﹐冀足下一來相視也。自彼至此𨿽遠﹐要皆舟行可至﹐速圖之﹐吾之望也。春且盡﹐時气向熱﹐﹝盡時或作時盡。向作日﹞惟侍奉吉慶。愈眼疾比劇﹐甚無聊﹐不復一一。愈再拜。

【答竇秀才書】

﹝竇下或有存亮字。公時以言事黜爲陽山﹐故云「遠宰蠻縣」。貞元二十年作。﹞

愈白﹕愈少駑怯﹐於他藝能﹐自度無可努力﹔又不通時事﹐而與世多齟齬。﹝上牀呂切﹐又壯所切。下音語。﹞念終無以樹立﹐遂發憤篤專於文學。學不得其術﹐﹝不得上一有而字。﹞凡所辛苦而僅有之者﹐皆符於空言﹐而不適於實用﹐又重以自廢﹐是故學成而道益窮﹐年老而智愈困。﹝智或作身。﹞今又以罪黜於朝廷﹐遠宰蠻縣﹐﹝貞元十九年﹐公以言事出爲陽山令。﹞愁憂無聊﹐瘴癘侵加﹐惴惴焉無以冀朝夕。

足下年少才俊﹐辭雅而气銳。﹝雅或作淸。﹞當朝廷求賢如不及之時﹐當道者又皆良有司﹐操數寸之管﹐書盈尺之紙﹐﹝書或作盡。﹞髙可以釣爵位﹐循次而進﹐亦不失萬一於甲科。﹝循上或有若字﹐或無萬一二字。﹞今乃乘不測之舟﹐入無人之地﹐以相從問文章爲事。身勤而事左﹐﹝或作尢﹐非是。﹞辭重而請約﹐非計之得也。𨿽使古之君子﹐積道藏徳﹐遁其光而不曜﹐﹝其光二字或作世。曜或作耀。﹞膠其口而不傳者﹐遇足下之請懇懇﹐﹝請或作情。﹞猶將倒廩傾﹐﹝或作。﹞羅列而進也﹔若愈之愚不肖﹐又安敢有愛於左右哉﹗

顧足下之能﹐足以自奮。愈之所有如前所陳﹐是以臨事愧恥﹐而不敢答也。錢財不足以賄左右之匱急﹐文章不足以發足下之事業。﹝章不足﹐或作章不可。﹞載而往﹐垂橐而歸。﹝《管子﹟小正篇》﹕「諸侯之使﹐垂橐而入﹐載而歸。」﹐苦隕切。﹞足下亮之而已。愈白。

【上李尙書書】

﹝李下或有實字。﹞

月日﹐﹝貞元十九年。﹞將仕郎前守四門博士韓愈﹐謹載拜奉書尙書大尹閣下﹕﹝載﹐或作再﹐古字通用。或無尙書二字。貞元十九年三月乙亥﹐以檢校工部尙書李實爲京兆尹。﹞

愈來京師﹐於今十五年﹐﹝此書稱「將仕郎前守四門博士」﹐退之以貞元十八年授國子四門博士﹐十九年拜監察禦史。作此書時﹐蓋已罷博士﹐而未授禦史﹐正十九年也。退之以貞元五年復來京師﹐至是十五年矣。﹞所見公卿大臣﹐不可勝數﹐皆能守官奉職﹐無過失而已﹔未見有赤心事上﹐憂國如家﹐如閣下者。﹝或無如家二字。實恃寵彊愎﹐專於聚斂﹐公於《順宗實錄》備書之矣。而於此書﹐且復有赤心﹑憂國之語﹐何哉﹖豈《詩》所謂「因以箴之」耶﹖抑屈身行道﹐聖賢所不免也﹖

今年已來﹐不雨者百有餘日。﹝貞元十九年﹐自正月不雨至七月。﹞種不入土﹐野無靑艸﹐而盜賊不敢起﹐谷價不敢貴。百坊﹑百二十司﹑六軍﹑二十四縣之人﹐皆若閣下親臨其家﹐老姦宿贓﹐銷縮摧沮﹐魂亡魄喪﹐影滅迹絕。非閣下條理鎭服﹐布宣天子威徳﹐其何能及此。

愈也少從事於文學﹐見有忠於君孝於親者﹐𨿽在千百年之前﹐猶敬而慕之﹔況親逢閣下﹐得不候於左右以求效其懇懇﹖謹獻所爲文兩卷﹐凡十五篇。﹝謹或作請。﹞非敢以爲文也﹐以爲謁見之資也。進退惟命。愈恐懼再拜。﹞

【賀徐州張僕射白兔書】

﹝或注建封字﹐或作狀。公貞元十五年秋﹐佐張建封於徐﹐書是時作。﹞

伏聞今月五日﹐營田巡官陳從政獻瑞兔﹐毛質白﹐﹝或作全﹐或作皎。﹞天馴其心﹐﹝馴音循。﹞其始實得之符離安阜屯。﹝安阜﹐或云屯名﹐如唐孟元楊董作西華屯是也。今按﹕下云「得之軍田」﹐則此屯字乃屯田之屯也。﹞屯之役夫﹐﹝屯或作田。﹞朝行遇之﹐迫之弗逸﹐﹝弗或作不。﹞人立而拱。竊惟休咎之兆﹐天所以啟覺於下。依類托諭﹐事之纖悉﹐不可圖驗﹐非睿智博通﹐孰克究明﹖愈𨿽不敏﹐﹝或無此一語。﹞請試辧之﹕

兔﹐陰類也﹐又窟居﹐狡而伏﹐逆象也。今白其色﹐絕其羣也﹔馴其心﹐化我徳也﹔人立而拱﹐非禽獸之事﹔革而從人﹐且服罪也﹔得之符離﹐符離﹐實戎國名﹐又附麗也。﹝戎﹐閣﹑杭本作我﹐名下注絕句二字。麗或作離。今按﹕實我國名﹐不成文理。《漢書﹟衛靑傳》﹕「討蒲泥﹐破符離。」晉灼曰「二王號也。」所謂戎國﹐疑或取此。﹞不在農夫之田﹐而在軍田﹐武徳行也﹔不戰而來之之道也。有安阜之嘉名焉。﹝道下或無也字﹐安阜或作革附﹐或作安附。嘉或作喜﹐又無名字。皆非是。

伏惟閣下股肱帝室﹐藩垣天下﹐四方其有逆亂之臣﹐未血斧之屬﹐﹝﹐職日切﹐鐵砧也。﹞畏威崩析歸我乎哉﹐其事兆矣﹗﹝諸本多如此﹐嘉杭本亦然。方本之屬作其屬﹐屬下句。析作拆云。《漢﹟終軍傳》﹕「野獸並角﹐明同本也﹔眾支內附﹐示無外也。殆將有解編髮﹐削左衽而蒙化者。」又王褒《講徳論》﹕「今南郡獲白虎﹐偃武興文之應也。獲之者張武﹐張而猛也。」公言蓋祖此。今按﹕嘉諸本之﹑析二字﹐文理分明﹐方氏但據蜀本﹐而不復著諸本之同異﹐其所定又皆誤﹐蓋其屬歸我﹐事小不足言﹐不若逆亂之臣歸我之爲大﹐而可願也。「崩拆」亦不成文﹐若用《論語》「分崩離析」之語﹐則當從木。若用《史記》「折而入於魏」之語﹐則當從手。二義皆通。然旣有崩字﹐則似本用《論語》中字也。﹞是宜具迹表聞﹐以承答天意。小子不惠﹐猥以文句﹐微識蒙念﹐﹝或無不惠二字。念﹐《文苑》作合﹐全無文理。﹞睹玆盛美﹐焉敢避不讓之責而默默耶﹖﹝杭﹑蜀﹑《苑》作默賀也﹐亦不成文理。﹞愈再拜。

【上兵部李侍郎書】

﹝蜀本注﹐巽字﹐或作異﹐非是。永貞元年十二月九日江陵作。李巽是時自江西觀察使入爲兵部侍郎。﹞

十二月九日﹐﹝永貞元年。﹞將仕郎守江陵府法曹參軍韓愈﹐謹上書侍郎閣下﹕

愈少鄙鈍﹐於時事都不通曉﹐家貧不足以自活﹐應舉覓官﹐凡二十年矣。﹝書稱「守江陵府法曹參軍」﹐蓋永貞元年也。退之以貞元二年入京師﹐至此二十年矣。﹞薄命不幸﹐動遭讒謗﹐進寸退尺﹐卒無所成。性本好文學﹐﹝好或作喜。﹞因困厄悲愁﹐無所告語﹐遂得究窮於經傳史記百家之說﹐沈潛乎訓義﹐反復乎句讀﹐礱磨乎事業﹐而奮發乎文章。凡自唐虞已來﹐編簡所存﹐大之爲河海﹐髙之爲山嶽﹐﹝《文苑》作泰山﹐與上下句不類﹐非是。﹞明之爲日月﹐幽之爲鬼神﹐纖之爲珠璣華實﹐變之爲雷霆風雨﹐奇辭奧旨﹐靡不通達。惟是鄙鈍﹐不通曉於時事﹐學成而道益窮﹐年老而智益困。﹝智或作身﹐﹞私自憐悼﹐悔其初心﹐發禿齒豁﹐不見知己。夫牛角之歌﹐辭鄙而義拙﹔﹝《琴操》曰「寧戚飯牛車下﹐叩牛角而歌曰﹕『南山矸﹐白石爛﹐生不逢堯與舜禪﹐短布單衣才至﹐長夜漫漫何時旦﹖』齊桓公聞之﹐舉以爲相。」﹞堂下之言﹐不書於傳記。﹝《左氏》昭二十八年﹕「叔向適鄭﹐蔑惡欲觀叔向﹐從使之收器者而往﹐立於堂下。一言而善﹐叔向將飲酒﹐聞之曰﹕『必明也』﹐下執其手以上﹐曰﹕『子若無言﹐吾幾失子矣。』」﹞齊桓舉以相國﹐叔向攜手以上﹐然則非言之難爲﹐聽而識之者難遇也。﹝難爲屬上句﹐爲或作其﹐則屬下句。

伏以閣下內仁而外義﹐行髙而徳鉅﹐尙賢而與能﹐哀窮而悼屈。﹝方本仁下賢下無而字。今詳此上下四句﹐本或皆有而字者爲正﹐或皆無之﹐或上二句無而下二句有者﹐亦通。而方本必於其第一第三句去之﹐使其參差齟齬﹐而不可讀。以爲古則不淳﹐以爲今則不響﹐不識其何意也。﹞自江而西﹐旣化而行矣。今者入守內職﹐爲朝廷大臣﹐當天子新卽位﹐﹝是歲八月﹐憲宗卽位。﹞汲汲於理化之日﹐出言舉事﹐宜必施設。﹝宜或作計。﹞旣有聽之之明﹐又有振之之力﹐寧戚之歌﹐明之言﹐不發於左右﹐則後而失其時矣。謹獻《舊文》一卷﹐扶樹教道﹐有所明白﹔《南行詩》一卷﹐舒憂娛悲﹐雜以瑰怪之言﹐時俗之好﹐所以諷於口而聽於耳也。如賜覽觀﹐亦有可采﹐幹黷嚴尊﹐伏增惶恐。愈再拜。

【答尉遲生書】

﹝下或注汾字。﹞

愈白﹕遲尉生足下﹕﹝或無「愈白」二字。尉音郁。﹞夫所謂文者﹐必有諸其中﹐是故君子愼其實﹔實之美惡﹐其發也不掩。本深而末茂﹐形大而聲宏﹐行峻而言厲﹐心醇而气和﹔昭晰者無疑﹐優遊者有餘﹔體不備不可以爲成人﹐辭不足不可以爲成文。愈之所聞者如是﹐有問於愈者﹐亦以是對。

今吾子所爲皆善矣﹐謙謙然若不足﹐而以徵於愈﹐愈又敢有愛於言乎﹖抑所能言者﹐皆古之道﹔古之道不足以取於今。﹝或無復出「古之道」三字。﹞吾子何其愛之異也﹖

賢公卿大夫在上比肩﹐始進之賢士在下比肩﹐彼其得之必有以取之也。子欲仕乎﹖其往問焉﹐皆可學也。若獨有愛於是﹐而非仕之謂﹐則愈也嘗學之矣﹐請繼今以言。﹞

【答楊子書】

﹝此書答楊敬之﹐淩之子也。所謂「遠其兄甚」者﹐謂誨之。誨之﹐馮之子﹐柳子厚所爲《說車》者也。此書貞元十七年作。﹞

辱書並示表記述書辭等五篇﹐比於東郡﹐略見顏色﹔未得接言語﹐心固已相奇﹐但不敢果於貌定。﹝果於﹐或作果以。﹞知人堯舜所難﹐﹝舜或作帝。﹞又嘗服宰予之誡﹐故未敢決然挹﹐亦不敢忽然忘也。

到城已來﹐不多與人還往﹐友朋之中﹐所敬信者﹐平昌孟東野。﹝東野﹐徳州平昌人。﹞東野說足下不離口﹔崔大惇詩不多見﹐﹝惇詩﹐名羣。﹞每每說人物﹐亦以足下爲處子之秀﹔近又得李七翺書﹐﹝李下或無七字。﹞亦云足下之文﹐遠其兄甚。﹝下或有矣字。﹞夫以平昌之賢﹐其言一人﹐固足信矣﹔況又崔與李繼至而交說邪﹖故不待相見﹐相信已熟﹔旣相見﹐不要約已相親﹔審知足下之才充其容也。

今辱書乃云云﹐是所謂以黃金注﹐重外而內惑也。﹝《莊子﹟達生篇》﹕「以瓦注者巧﹐以釒句注者憚﹐以黃金注者昏﹐其巧一也。而有所矜﹐則重外也。凡外重者內拙。」﹞然恐足下少年﹐與僕老者不相類﹐尙須驗以言﹐故具白所以。﹝下或有也字﹐非是。﹞而今而後﹐不置疑於其間可也。﹝間上或無其字。﹞

若曰﹕長育人才﹐則有天子之大臣在。若僕者﹐守一官﹐且不足以修理﹐況如是重任邪﹖學問有暇﹐幸時見臨。愈白。﹞

【上襄陽於相公書】

﹝或注ν字。公元和元年自江陵掾召爲國子博士﹐行至鄧州北境﹐作是書以答之。於ν字允元。ν﹐音迪。﹞

伏蒙示《文武順聖樂辭》﹑﹝唐徳宗以後﹐方鎭多制樂舞以獻﹐ν獻《順聖樂曲》﹐其曲將半﹐行綴﹐皆伏﹐一人舞於中﹐又令女妓爲佾舞﹐雄健壯妙﹐號爲《文武順聖樂》。﹞《天保樂詩》﹑﹝保或作寶。﹞《讀蔡琰胡笳辭詩》﹑﹝後漢蔡琰字文姬﹐中郎將邕之女﹐興平中沒於南匈奴十二年。笳音茄﹐胡人捲蘆葉吹之也。﹞《移族從》並《與京兆書》。﹝「移族從」以下八字﹐閣﹑杭本如此。云「ν世雄朔易﹐時移羣從占數﹐爲京兆人﹐以書修敬於京兆尹李實。」《劉夢得集》有《代李尹答書》可考。諸本或以從並爲徙並﹐非也。今按﹕《劉集》代實答ν第二書也﹐其曰移族從者﹐ν《與京兆書》外別有《移羣從書》。移非移居之移﹐乃移文之移。蓋始去其舊鄕﹐故移書以曉其宗族羣從也。﹞自幕府至鄧之北境﹐凡五百餘里﹔自庚子至甲辰﹐凡五日。﹝庚上或無自字。﹞手披目視﹐口詠其言﹐心惟其義﹐且恐且懼﹐忽若有亡﹐不知鞍馬之勤﹐道途之遠也﹗

夫澗谷之水﹐深不過咫尺﹔丘垤之山﹐髙不能逾尋丈﹔人則狎而玩之。﹝人則或作則人﹔﹞及至臨泰山之懸崖﹐窺巨海之驚瀾﹐莫不戰掉悼栗﹐眩惑而自失。﹝悼或作悸﹐或作惶﹐或作憚。《說文》﹕「悼﹐懼也」。陳楚謂懼曰悼。陸士衡表﹕「五情震悼」。﹞所觀變於前﹐所守易於內﹐亦其理宜也。閣下負超卓之奇材﹐蓄雄剛之俊徳﹐渾然天成﹐無有畔岸﹐而又貴窮乎公相﹐威動乎區極。﹝區或作樞。﹞天子之毗﹐諸侯之師﹐故其文章言語﹐與事相侔﹐憚赫若雷霆﹐﹝憚赫﹐或作變化﹐閣﹑蜀﹑錄粹皆作單辧﹐字小訛也。丹末切﹐與恆同。《莊子》﹕「聲侔鬼神﹐憚赫千里。」﹞浩汗若河漢﹐正聲諧《韶》﹐勁气沮金石﹐丰而不餘一言﹐約而不失一辭﹐其事信﹐其理切。孔子之言曰﹕﹝或無之言字。﹞「有徳者必有言。」信乎其有徳﹐﹝一有而字。﹞且有言也。揚子云曰﹕﹝云下或有言字。﹞「商書灝灝爾﹐周書噩噩爾。」信乎其能灝灝而且噩噩也。﹝灝﹐胡老切。﹞

昔者齊君行而失道﹐管子請釋老馬而隨之。﹝隨上或無而字。管仲﹑隰朋從威公伐孤竹﹐迷惑失道。管仲曰「老馬之智可用也。」乃放老馬而隨之﹐遂得道。見《韓子》。﹞樊遲請學稼﹐孔子使問之老農。﹝《論語》﹕「樊遲請學稼﹐孔子曰﹕『吾不如老農。』」﹞夫馬之智﹐不賢於夷吾﹔農之能﹐不聖於尼父。然且云爾者﹐﹝然下或有則字﹐非是。﹞聖賢之能多﹐農馬之知專故也。

今愈𨿽愚且賤﹐其從事於文﹐實專且久﹔則其贊王公之能﹐而稱大君子之美﹐不爲僭越也。伏惟詳察。愈恐懼再拜。

【上鄭尙書相公啟】

﹝鄭餘慶﹐字居業﹐元和三年以檢校兵部尙書兼東都畱守。公時爲都官員外郎﹐分司東都。﹞

愈啟﹕伏蒙仁恩﹐猥賜示問﹐﹝猥或作俯﹐方無。今按﹕言猥若俯者﹐事上之禮﹐無者非是。﹞感戴戰悚﹐﹝或作栗。﹞若無所容措﹔然尙有厥誠﹐須盡露於左右者﹐敢避其煩黷﹐懷不滿之意於受恩之地哉。﹝或無厥誠字。黷或作瀆﹐字通用﹔或作默﹐則訛矣。又連下句讀之﹐其誤益甚。﹞

愈幸甚﹐三得爲屬吏﹐﹝元和元年九月﹐餘慶爲國子祭酒﹐公爲博士。十一月﹐餘慶爲河南尹﹐公分司東都。至是餘慶爲畱守﹐公爲都官員外郎。﹞朝夕不離門下﹐出入五年。﹝方從杭﹑蜀本無入字。今按﹕出入﹐漢人語多有之﹐公作《襄陽盧丞志》﹐亦云「出入十年」﹐方誤矣。﹞竊自計較﹐受與報﹐不宜在門下諸從事後。﹝較或作校。﹞故事有當言﹐未嘗敢不言﹐有不便於己﹐﹝閣無於字﹐非是。﹞輒吐私情﹐閣下所宜憐也。

分司郎官職事﹐惟祠部爲煩且重。愈獨判二年﹐日與宦者爲敵﹐相伺候罪過﹐惡言詈辭﹐狼藉公牒﹐不敢爲恥﹐實慮陷禍。故前者懷狀乞與諸郎官更判﹐意𨿽甚專﹐事似率爾﹐言語精神﹐不能自明﹐不蒙察允﹐遽以慚歸﹐亻黽亻免日日﹐﹝黽音泯。﹞遂逾累旬﹐私圖其宜﹐敢以病告。鳩平均﹐歌於《國風》﹔﹝《詩﹟曹國風》﹕「鳩﹐刺不壹也。」在位無君子用心之不壹也。﹞從事獨賢﹐《雅》以怨刺。﹝《詩﹟小雅﹟北山》﹕「刺幽王也。」役使不均﹐已勞於從事﹐而不得養其父母焉。﹞伏惟俯加憐察。﹝閣無俯字﹐錄無俯察二字﹐俯或作特。今按﹕得失之意﹐已論於篇首矣。﹞幸甚﹐幸甚﹗愈再拜。

【上畱守鄭相公啟】

﹝元和五年冬﹐攺河南令﹐以軍人事辧於畱守鄭公﹐其言剴切﹐其退甚輕﹐信乎史所謂篤道君子也。﹞

愈啟﹕愈爲相公官屬五年﹐辱知辱愛。伏念曾無絲毫事爲報答效﹐﹝或無伏字。﹞日夜思慮謀畫﹐以爲事大君子當以道﹐不宜苟且求容悅。故於事未嘗敢疑惑﹐宜行則行﹐宜止則止。﹝止﹐方並作爾。按﹕對上句行字義當作止。方本無理﹐不詞﹐今攺從眾。﹞受容受察﹐﹝閣﹑杭本無受容字﹐非是。﹞不復進謝﹐自以爲如此眞得事大君子之道。﹝或無之字。﹞今𨿽蒙沙汰爲縣﹐固猶在相公治下﹐未同去離門墻爲故吏﹐爲形迹嫌疑﹐攺前所爲﹐以自疏外於大君子﹐﹝外下或無於字﹐非是。﹞固當不待煩說於左右而後察也。

人有告人辱罵其妹與妻﹐爲其長者得不追而問之乎﹖追而不至﹐爲其長者得不怒而杖之乎﹖坐軍營﹐操兵守禦﹐爲畱守﹐出入前後驅從者﹐此眞爲軍人矣﹔坐坊市賣餅﹐又稱軍人﹐則誰非軍人也﹗愚以爲此必姦人以錢財賂將吏﹐盜相公文牒﹐竊注名姓於軍籍中﹐以陵駕府縣。﹝陵駕字見《選》沈休《文論》。﹞此固相公所欲去﹐奉法吏所當嫉﹐𨿽捕系杖之﹐未過也。﹝嫉下或有矣字。未上或無之字﹐非是。未下或有至字﹐或作不至過。﹞

昨聞相公追捕所告受辱罵者﹐愚以爲大君子爲政﹐當有權變。始似小異﹐要歸於正耳。軍吏紛紛入見告屈﹐爲其長者﹐﹝長下或無者字﹐非是。﹞安得不小致爲之之意乎﹖未敢以此仰疑大君子。及見諸從事說﹐則與小人所望信者少似乖戾﹔𨿽然﹐豈敢生疑於萬一﹖必諸從事與諸將吏未能去朋黨心﹐蓋覆ポホ﹐﹝ポホ﹐甚黑也。劉伶《客至》詩﹕「ポホ元夜陰。」ポ﹐烏敢切。ホ﹐徒敢切。﹞不以眞情狀白露左右。小人受私恩良久﹐﹝受私或作私受。今按﹕私受非是。然此七字爲句﹐語亦太煩。又下語便有私恨字﹐不應重復如此﹐疑此私字是衍文也。﹞安敢閉蓄以爲私恨﹐不一二陳道﹗伏惟相公憐察﹐幸甚﹐幸甚﹗

愈無適時才用﹐漸不喜爲吏﹐得一事爲名﹐可自罷去﹐不啻如棄涕唾﹐無一分顧藉心。﹝閣本名字在罷字下﹐而名字下更有一罷字。杭本無名字﹐可自作自可﹐亦無下罷字。一本或作「可自罷﹐乃罷去」。今按﹕此句諸本皆不可讀﹐但別本作「得一事爲名﹐可自罷去﹐」比閣本只移一名字﹐去一罷字﹐比杭本但增一名字﹐倒一自字﹐而文義通暢﹐略無凝滯﹐今從之。又按﹕此二書誤字尢多﹐而閣﹑杭﹑蜀本又爲特甚﹐不知何故如此。大抵公於朝廷或抵上官論時事及職事﹐則皆如公狀之體﹐不用古文奇語﹐此二篇亦其類也。竊意讀者厭其無奇而輒攺之﹐故其多誤至此云。﹞顧失大君子纖芥意﹐如丘山重。守官去官﹐惟今日指揮。愈惶懼再拜。

●卷十六﹟書三【上宰相書】

﹝李肇《國史補》云「進士得第﹐謂之前進士。」公貞元元年登第﹐後又試博學宏詞於禮部﹐又黜於中書。此貞元十一年﹐所以上宰相書求仕﹐凡三上﹐不報﹐是年五月東歸。﹞

正月二十七日﹐前鄕貢進士韓愈﹐謹伏光範門下﹐再拜獻書相公閣下。﹝書下或有於字﹐時宰相趙憬﹑賈耽﹑盧邁也。

《詩》之序曰「菁菁者莪﹐樂育材也。君子能長育人材﹐則天下喜樂之矣。」﹝或作也。﹞其詩曰「菁菁者莪﹐在彼中阿。旣見君子﹐樂且有儀。」說者曰﹕菁菁者﹐盛也。莪﹐微艸也。阿﹐大陵也。言君子之長育人材﹐若大陵之長育微艸﹐能使之菁菁然盛也。「旣見君子﹐樂且有儀」云者﹐天下美之之辭也。其三章曰「旣見君子﹐錫我百朋。」說者曰「百朋」﹐多之之辭也﹐言君子旣長育人材﹐又當爵命之﹐賜之厚祿﹐以寵貴之云爾。﹝賜之﹐賜或作錫。之或作以。﹞其卒章曰「泛泛楊舟﹐載沈載浮﹐旣見君子﹐我心則休。」說者曰﹕載﹐載也。﹝「載﹐載也」﹐或作「載者﹐載也」。或作「載者﹐舟也」。或作「載﹐舟也」。﹞沈浮者﹐物也。言君子之於人才﹐無所不取﹐若舟之於物﹐浮沈皆載之云爾。「旣見君子﹐我心則休」云者﹐言若此﹐則天下之心美之也。﹝心上或無之字。﹞君子之於人也﹐旣長育之﹐又當爵命寵貴之﹐而於其才無所遺焉。﹝《邵氏聞見錄》云「退之於文﹐不全用《詩》《書》之言﹐如《田弘正先廟碑》曰﹕『魯僖公能遵其祖伯禽之烈﹐周天子實命其史臣克﹐作爲《》《必》《泮》《》之詩﹐使聲於廟。』其用詩之法如此。《上宰相書》﹐解釋『菁菁者莪』﹐二百餘字﹐蓋少作也。」云云。﹞孟子曰﹕君子有三樂﹐王天下不與存焉。其一曰「樂得天下之英才而教育之。」此皆聖人賢士之所極言至論﹐古今之所宜法者也。然則孰能長育天下之人材﹐將非吾君與吾相乎﹖孰能教育天下之英材﹐將非吾君與吾相乎﹖﹝然則下或無孰能至相乎十七字。歐本云「存此則與後相應。」然亦無孰﹑長﹑人三字﹐則非是。﹞幸今天下無事﹐小大之官﹐各守其職﹐﹝或作所。﹞錢谷甲兵之問﹐不至於廟堂。論道經邦之暇﹐捨此宜無大者焉。

今有人生二十八年矣﹐﹝退之以大歷三年戊申生﹐至貞元十一年乙亥﹐二十八年也。﹞名不著於農工商賈之版﹐其業則讀書著文﹐歌頌堯舜之道﹐雞鳴而起﹐孜孜焉亦不爲利。其所讀皆聖人之書﹐楊墨釋老之學﹐無所入於其心。其所著皆約六經之旨而成文﹐抑邪與正﹐辧時俗之所惑﹐﹝與或作興。﹞居窮守約﹐﹝或無守字。﹞亦時有感激怨懟奇怪之辭﹐﹝懟音隊。﹞以求知於天下﹐亦不悖於教化﹐妖淫諛佞張之說﹐﹝音。﹞無所出於其中。四舉於禮部乃一得﹐三選於吏部卒無成。九品之位其可望﹐一畝之宮其可懷。﹝宮或作宅。方云「一畝之宮﹐本《儒行》語。公《苗蕃志》『無宮以歸』﹐今本亦誤。」今按﹕二字無大利害﹐公用《儒行》語﹐亦或有之﹐然謂其專用宮字﹐而不得更用宅字﹐則固矣。﹞遑遑乎四海無所歸﹐卹卹乎饑不得食﹐﹝卹卹乎﹐《左》昭十二年之文。卹卹﹐憂貌。﹞寒不得衣﹐濱於死而益固﹐得其所者爭笑之﹐忽將棄其舊而新是圖﹐求老農老圃而爲師。悼本志之變化﹐中夜涕泗交頤。𨿽不足當詩人孟子之謂﹐﹝子之下或有所字。﹞抑長育之使成材﹐其亦可矣﹔教育之使成才﹐其亦可矣。

抑又聞古之君子相其君也﹐﹝之字或在君子下﹐或子下別有之字。﹞一夫不獲其所﹐若己推而內之溝中。今有人生七年而學聖人之道以修其身﹐積二十年﹐﹝十下或有一字。﹞不得已一朝而毀之﹐是亦不獲其所矣。伏念今有仁人在上位﹐若不往告之而遂行﹐是果於自棄﹐而不以古之君子之道待吾相也﹐其可乎﹖寧往告焉﹐若不得志﹐則命也。﹝志上或有其字。今疑志字衍。﹞其亦行矣﹗

《洪範》曰「凡厥庶民﹐有猷﹑有爲﹑有守﹐汝則念之。不協於極﹐不罹於咎﹐﹝二不字或並作弗。﹞皇則受之﹐而康而色。曰﹕予攸好徳﹐汝則錫之福。」是皆與善之辭也。抑又聞古之人有自進者﹐而君子不逆之矣﹐﹝君上或無而字。﹞曰「予攸好徳﹐汝則錫之福」之謂也。抑又聞上之設官制祿﹐必求其人而授之者﹐非苟慕其才而富貴其身也﹐﹝或無貴字。﹞蓋將用其能理不能﹐用其明理不明者耳。下之修己立誠﹐必求其位而居之者﹐非苟沒於利而榮於名也﹐﹝沒或作役。《國語》﹕「重耳不沒於利」。注﹕沒﹐貪也。﹞蓋將推己之所餘﹐以濟其不足者耳。然則上之於求人﹐下之於求位﹐交相求而一其致焉耳。﹝一其致﹐或作其致一。﹞苟以是而爲心﹐則上之道不必難其下﹐下之道不必難其上。可舉而舉焉﹐不必讓其自舉也﹔﹝讓下或有於字。﹞可進而進焉﹐不必廉於自進也。﹝於下或有其字。﹞

抑又聞上之化下﹐﹝或無之字。﹞得其道﹐則勸賞不必徧加乎天下﹐而天下從焉﹐﹝則或作其。疑當並有則其字。﹞因人之所欲爲而遂推之之謂也。﹝或作矣。﹞今天下不由吏部而仕進者幾希矣﹐主上感傷山林之士有逸遺者﹐屢詔內外之臣﹐旁求於四海﹐﹝求下或有儒雅字﹐雅亦或作士。﹞而其至者蓋闕焉。豈其無人乎哉﹖亦見國家不以非常之道禮之﹐而不來耳。﹝家下或有之字。﹞彼之處隱就閒者亦人耳﹗其耳目鼻口之所欲﹐其心之所樂﹐其體之所安﹐豈有異於人乎哉﹖今所以惡衣食﹐窮體膚﹐麋鹿之與處﹐犭爰之與居﹐﹝音柚。﹞固自以其身不能與時從順俯仰﹐﹝從﹐方作俗。今按﹕後卷與《馮宿書》云「委曲從順﹐向風承意。」則諸本作從順者﹐固韓公常用之語也。方本語意拙澀﹐非是。﹞故甘心自絕而不悔焉。而方聞國家之仕進者。﹝聞下或有今字。﹞必舉於州縣﹐然後升於禮部﹑吏部﹐試之以繡繪雕琢之文﹐考之以聲勢之逆順﹐章句之短長﹐中其程式者﹐然後得從下士之列。𨿽有化俗之方﹐安邊之畫﹐不由是而稍進﹐萬不有一得焉。﹝進下或有者字。﹞彼惟恐入山之不深﹐入林之不密﹐﹝惟恐﹐或作之恐﹐或無此二字。﹞其影響昧昧﹐惟恐聞於人也。今若聞有以書進宰相而求仕者﹐而宰相不辱焉﹐而薦之天子﹐而爵命之﹐而布其書於四方。﹝進或作上。而宰﹑而爵或並無而字﹐而復出天子二字﹐或無於字。﹞枯槁沈溺魁閎寬通之士﹐必且洋洋焉動其心﹐峨峨焉纓其冠﹐於於焉而來矣。此所謂勸賞不必徧加乎天下﹐而天下從焉者也﹐因人之所欲爲而遂推之之謂者也。

伏惟覽《詩》《書》《孟子》之所指﹐念育才錫福之所以﹐考古之君子相其君之道﹐而忘自進自舉之罪﹐思設官制祿之故﹐以誘致山林逸遺之士﹐庶天下之行道者知所歸焉。﹝歸上或有依字。﹞

小子不敢自幸﹐其嘗所著文﹐輒采其可者若干首﹐錄在異捲﹐冀辱賜觀焉。﹝或無敢字﹐或無冀字。冀辱﹐或作伏垂。﹞幹黷尊嚴﹐伏地待罪。愈再拜。

【後十九日復上書】

﹝張子韶曰「退之平生木彊人﹐而爲饑寒所迫﹐累數千言求官於宰相﹐亦可怪也。至第二書﹐乃復自比爲盜賊管庫﹐且云『大其聲而疾呼矣』﹐略不知恥﹐何哉﹖豈作文者其文當如是﹐其心未必然邪﹖」﹞

二月十六日﹐前鄕貢進士韓愈﹐謹再拜言相公閣下。

向上書及所著文後﹐待命凡十有九日﹐不得命。恐懼不敢逃遁﹐不知所爲。﹝或無逃字。﹞乃復敢自納於不測之誅﹐以求畢其說﹐而請命於左右。

愈聞之﹐蹈水火者之求免於人也﹐不惟其父兄子弟之慈愛﹐然後呼而望之也。將有介於其側者﹐𨿽其所憎怨﹐苟不至乎欲其死者﹐則將大其聲疾呼而望其仁之也。﹝仁或作人﹐而之下有救字﹔或作人﹐而下無之字。今按﹕此若作人之救﹐則正與下句全字爲對﹐而下文再疊其語﹐亦以二字相對﹐但覺其語差凡﹐故今且從方本。﹞彼介於其側者﹐聞其聲而見其事﹐不惟其父兄子弟之慈愛﹐然後往而全之也。𨿽有所憎怨﹐苟不至乎欲其死者﹐則將狂奔盡气﹐濡手足﹐焦毛髮﹐救之而不辭也。若是者何哉﹖其勢誠急﹐而其情誠可悲也。愈之彊學力行有年矣。愚不惟道之險夷﹐﹝愚上或有其字﹐而愚下有也字。也又或作甚﹐或有其字﹐而無也﹑甚二字。﹞行且不息﹐以蹈於窮餓之水火﹐其旣危且亟矣﹐大其聲而疾呼矣﹐閣下其亦聞而見之矣。﹝或作歟。﹞其將往而全之歟﹖抑將安而不救歟﹖﹝不下或有之字。﹞有來言於閣下者曰「有觀溺於水而於火者﹐有可救之道﹐而終莫之救也。」閣下且以爲仁人乎哉﹖不然﹐若愈者﹐亦君子之所宜動心者也。

或謂愈﹐﹝下或有曰字。﹞子言則然矣﹐宰相則知子矣﹐如時不可何﹖愈竊謂之不知言者﹐誠其材能不足當吾賢相之舉耳。﹝材或作才。能不或作不能﹐而無足字。相上或無賢字。﹞若所謂時者﹐固在上位者之爲耳﹐﹝或無之字﹐又無也字﹐或並無「之耳非也」四字﹔「之爲耳」三字或作「爲之耳」﹐皆非是。﹞非天之所爲也。前五六年時﹐宰相薦聞﹐尙有自布衣蒙抽擢者﹐與今豈異時哉﹖且今節度﹑觀察使﹐及防禦﹑營田諸小使等﹐尙得自舉判官﹐無間於已仕未仕者﹐﹝或無使及二字﹐非是。間或作聞﹐或作問。﹞況在宰相﹐吾君所尊敬者﹐而曰不可乎﹖

古之進人者﹐或取於盜﹐﹝《禮記﹟雜記》曰「管仲遇盜﹐取二人焉﹐上以爲公臣﹐曰﹕『其所與遊辟也﹐可人也。』」﹞或舉於管庫。﹝《禮記﹟檀弓》曰「趙文子所舉於晉國﹐管庫之士﹐七十有餘家。」﹞今布衣𨿽賤﹐猶足以方於此。情隘辭蹙﹐不知所裁﹐亦惟少垂憐焉。﹝憐下或有察字。﹞愈再拜。

【後二十九日復上書】

三月十六日﹐前鄕貢進士韓愈﹐謹再拜言相公閣下。

愈聞周公之爲輔相﹐其急於見賢也﹐方一食三吐其哺﹐方一沐三捉其發。﹝事見《史記》。輔相下或有也字。其急或無其字。捉或作握。﹞當是時﹐天下之賢才皆已舉用﹐姦邪讒佞欺負之徒皆已除去﹐﹝姦下或有人字﹐無欺字﹐非是。﹞四海皆已無虞﹐九夷八蠻之在荒服之外者皆已賓貢﹐﹝之在﹐或無之字。﹞天災時變﹑昆虫艸木之妖皆已銷息﹐天下之所謂禮樂刑政教化之具皆已修理﹐風俗皆已惇厚﹐動植之物﹑風雨霜露之所沾被者皆已得宜﹐休徵嘉瑞﹑麟鳳龜龍之屬皆已備至﹐而周公以聖人之才﹐憑叔父之親﹐其所輔理承化之功又盡章章如是。其所求進見之士﹐豈復有賢於周公者哉﹖不惟不賢於周公而已﹐豈復有賢於時百執事者哉﹖豈復有所計議﹑能補於周公之化者哉﹖然而周公求之如此其急﹐惟恐耳目有所不聞見﹐思慮有所未及﹐以負成王托周公之意﹐不得於天下之心。﹝托周公﹐疑此周公字當是國字。意下或有以字。﹞如周公之心﹐設使其時輔理承化之功未盡章章如是﹐而非聖人之才﹐而無叔父之親﹐則將不暇食與沐矣﹐豈特吐哺捉發爲勤而止哉﹖維其如是﹐故於今頌成王之徳﹐而稱周公之功不衰。

今閣下爲輔相亦近耳。天下之賢才豈盡舉用﹖姦邪讒佞欺負之徒豈盡除去﹖﹝或無佞欺字。﹞四海豈盡無虞﹖九夷八蠻之在荒服之外者豈盡賓貢﹖天災時變﹑昆虫艸木之妖豈盡銷息﹖天下之所謂禮樂刑政教化之具豈盡修理﹖風俗豈盡惇厚﹖動植之物﹑風雨霜露之所沾被者豈盡得宜﹖休徵嘉瑞﹑麟鳳龜龍之屬﹐豈盡備至﹖其所求進見之士﹐𨿽不足以希望盛徳﹐至比於百執事﹐﹝至比﹐或作如比。﹞豈盡出其下哉﹖其所稱說﹐豈盡無所補哉﹖今𨿽不能如周公吐哺捉發﹐亦宜引而進之﹐察其所以而去就之﹐不宜默默而已也。愈之待命四十餘日矣。﹝餘日﹐或作日余。﹞書再上﹐而志不得通。足三及門﹐而閽人辭焉。惟其昏愚不知逃遁﹐故復有周公之說焉。閣下其亦察之。﹝或無此六字。﹞

古之士﹐三月不仕則相弔﹐故出疆必載質﹐然所以重於自進者﹐以其於周不可則去之魯﹐於魯不可則去之齊﹐於齊不可則去之宋﹐之鄭﹐之秦﹐之楚也。﹝之魯﹑之齊之下﹐或並有於字。「則去之宋」﹐或無則字。﹞今天下一君﹐四海一國﹐捨乎此則夷狄矣﹐去父母之邦矣。故士之行道者﹐﹝道下一有也字。﹞不得於朝﹐則山林而已矣。山林者﹐士之所獨善自養﹐而不憂天下者之所能安也。如有憂天下之心﹐則不能矣。故愈每自進而不知愧焉﹐書亟上﹐足數及門﹐而不知止焉。﹝數音朔。﹞寧獨如此而已﹐惴惴焉惟不得出大賢之門下是懼。﹝不得上或有恐字。﹞亦惟少垂察焉。瀆冒威尊﹐惶恐無已。﹝威尊或作尊威。無已或作無文﹐非是。﹞愈再拜。

【答侯繼書】

﹝繼與公同貞元八年進士第。公時以宏詞三試於吏部﹐不售﹐故云「又爲考官所辱。」此貞元十一年上宰相書之前也。﹞

裴子自城來﹐得足下一書﹔明日又於崔大處﹐﹝崔大﹐名羣﹐字惇詩。﹞得足下陜州所畱書。玩而復之﹐不能自休。尋知足下不得畱﹐僕又爲考官所辱﹐﹝官﹐一作功。﹞欲致一書開足下﹐﹝開或作聞。﹞並自舒其所懷﹐含意連辭﹐將發復已﹐卒不能成就其說。及得足下二書﹐凡僕之所欲進於左右者﹐足下皆以自得之。﹝或無以字。今按﹕以已通﹐晉宋人書帖多用以字。﹞僕𨿽欲重累其辭﹐諒無居足下之意外者﹐故絕意不爲。﹝𨿽欲﹐或作𨿽復。或無之意二字。﹞行自念方當遠去﹐潛深伏奧﹐與時世不相聞﹐﹝行或作亦。當或作將。奧或作奧。或無世字。今按﹕行疑當作復。﹞𨿽足下之思我﹐無所窺尋其聲光。故不得不有書爲別﹐非復有所感發也。

僕少好學問﹐自五經之外﹐百氏之書﹐未有聞而不求﹐得而不觀者。然其所志﹐惟在其意義所歸。至於禮樂之名數﹐陰陽土地星辰方藥之書﹐﹝或無方藥二字。﹞未嘗一得其門戶﹔𨿽今之仕進者﹐不要此道﹐然古之人未有不通此而能爲大賢君子者。﹝子下或有事字。者下或有也字。﹞僕𨿽庸愚﹐每讀書﹐輒用自愧。今幸不爲時所用﹐無朝夕役役之勞﹐將試學焉。力不足而後止﹐猶將愈於汲汲於時俗之所爭﹐﹝一作事。﹞旣不得而怨天尢人者﹐此吾今之志也。﹝此句或無今字。﹞懼足下以吾退歸﹐因謂我不復能自彊不息﹐﹝或無我字。﹞故因書奉曉﹐冀足下知吾之退﹐未始不爲進﹔而眾人之進﹐未始不爲退也。﹝或無兩之字。﹞

旣貨馬﹐卽求船東下﹐二事皆不過後月十日﹐有相問者﹐爲我謝焉。﹝月十日﹐或只作旬字。或無我字。此下或有「愈再拜」字。﹞

【答崔立之書】

﹝立之﹐字斯立﹐貞元四年進士。唐進士禮部旣登第後﹐吏部試之﹐中其程度﹐然後命之官。公貞元八年第進士﹐至是三試吏部不售﹐斯立以書勉之﹐而公以書答之也。﹞

斯立足下﹕僕見險不能止﹐動不得時﹐顚頓狼狽﹐失其所操持﹐困不知變﹐以至辱於再三。君子小人之所憫笑﹐天下之所背而馳者也。﹝或無也字。﹞足下猶復以爲可教﹐貶損道徳﹐乃至手筆以問之﹐扳援古昔﹐﹝扳﹐音攀。援﹐於元切。﹞辭義髙遠﹐且進且勸﹐足下之於故舊之道得矣。﹝之於上或無之字。得下或有之字。﹞𨿽僕亦固望於吾子﹐不敢望於他人者耳。然尙有似不相曉者﹐非故欲發余乎﹖不然﹐何子之不以丈夫期我也。﹝或無之字。﹞不能默默﹐聊復自明。﹝自明﹐或作明白。﹞

僕始年十六七時﹐未知人事﹐讀聖人之書﹐以爲人之仕者﹐皆爲人耳﹐非有利乎己也。及年二十時﹐苦家貧﹐衣食不足﹐謀於所親﹐然後知仕之不惟爲人耳。及來京師﹐見有舉進士者﹐人多貴之﹔僕誠樂之﹐就求其術﹐或出禮部所試賦﹑詩﹑策等以相示﹐﹝賦詩﹐或作詩賦。﹞僕以爲可無學而能﹐因詣州縣求舉。有司者好惡出於其心﹐﹝司下或無者字。﹞四舉而後有成﹐亦未卽得仕。聞吏部有以博學宏辭選者﹐人尢謂之才﹐且得美仕﹔就求其術﹐或出所試文章﹐亦禮部之類﹐私怪其故﹐然猶樂其名﹐因又詣州府求舉﹐凡二試於吏部﹐一旣得之﹐而又黜於中書﹐𨿽不得仕﹐人或謂之能焉。退自取所試讀之﹐乃類於俳優者之辭﹐﹝退下或有因字。類於或作類乎。﹞顏忸怩而心不寧者數月。﹝忸﹐音衄。怩﹐女夷切。﹞旣已爲之﹐則欲有所成就。﹝所成﹐或無此二字﹐或無所字。﹞《書》所謂「恥過作非」者也﹐因復求舉﹐亦無幸焉。乃復自疑﹐以爲所試與得之者﹐不同其程度﹔及得觀之﹐余亦無甚愧焉。夫所謂博學者﹐豈今之所謂者乎﹖夫所謂「宏辭」者﹐豈今之所謂者乎﹖誠使古之豪傑之士﹐若屈原﹑孟軻﹑司馬遷﹑相如﹑揚雄之徒﹐進於是選﹐必知其懷慚﹐乃不自進而已耳。﹝或無「相如」二字。﹞設使與夫今之善進取者﹐競於蒙昧之中﹐﹝或無進﹑者二字。﹞僕必知其辱焉。然彼五子者﹐且使生於今之世﹐﹝五或作數﹐生或作出。﹞其道𨿽不顯於天下﹐其自負何如哉﹖肯與夫鬥筲者決得失於一夫之目﹐而爲之憂樂哉﹖故凡僕之汲汲於進者﹐其小得﹐蓋欲以具裘葛﹐養窮孤﹔﹝具﹐或作完。窮孤﹐或作孤窮。﹞其大得﹐蓋欲以同吾之所樂於人耳。其他可否﹐自計已熟﹐誠不待人而後知。今足下乃復比之獻玉者﹐以爲必俟工人之剖﹐﹝工人﹐或作良工。﹞然後見知於天下﹐𨿽兩刖足不爲病﹐﹝卞和獻玉刖足事﹐見《韓非子》。刖足下﹐或有而字。﹞且無使者再克。﹝或作刖﹐下同。﹐渠京切。﹞誠足下相勉之意厚也﹐然仕進者豈捨此而無門哉﹖足下謂我必待是而後進者﹐尢非相悉之辭也。﹝後進﹐或作後振﹐尢非﹐或作非尢﹐非是。﹞僕之玉固未嘗獻﹐而足固未嘗刖﹐足下無爲爲我戚戚也。﹝或無足下字。或無復出爲字。或並無二爲字﹐非是。

方今天下風俗﹐尙有未及於古者﹐邊境尙有被甲執兵者。﹝境或作地。或無境字。﹞主上不得怡﹐而宰相以爲憂。僕𨿽不賢﹐亦且潛究其得失﹐﹝或無其字。﹞致之乎吾相﹐薦之乎吾君﹐上希卿大夫之位﹐下猶取一障而乘之。﹝見西漢武帝時﹐匈奴求和親﹐博士狄山語。﹞若都不可得﹐猶將耕於寬閒之野﹐釣於寂寞之濱﹐求國家之遺事﹐考賢人哲士之終始﹔﹝終上或有所字。﹞作唐之一經﹐垂之於無窮﹐誅姦諛於旣死﹐發潛徳之幽光。二者將必有一可。足下以爲僕之玉凡幾獻﹐而足凡幾刖也﹐又所謂者﹐果誰哉﹖再克之刑信如何也﹖﹝刑或作形。﹞士固信於知己﹐微足下無以發吾之狂言。﹝信或作伸。吾下或無之字。愈再拜。

【答李翊書】

﹝翊﹐或作翺﹐非也。貞元十八年﹐陸亻參佐主司權徳輿於禮部﹐公以李翊薦於亻參﹐用是其年登第。此書其十七年所作歟﹖呂居仁云「退之此書﹐最見其爲文養气妙處。」﹞

六月二十六日﹐﹝或無此六字。﹞愈白﹐李生足下﹕生之書辭甚髙﹐而其問何下而恭也。﹝而恭﹐或作之恭﹐非是。﹞能如是﹐誰不欲告生以其道。道徳之歸也有日矣﹐況其外之文乎﹖﹝外﹐或作余﹐非是。﹞抑愈所謂望孔子之門墻而不入於其宮者﹐焉足以知是且非邪﹖﹝者下或有也字。焉或作烏。﹞𨿽然﹐不可不爲生言之。

生所謂立言者是也﹐﹝或無者字。﹞生所爲者與所期者甚似而幾矣。抑不知生之志﹐蘄勝於人而取於人邪﹖﹝取於人﹐或無於字﹐下一語同。﹞將蘄至於古之立言者邪﹖蘄勝於人而取於人﹐則固勝於人而可取於人矣。將蘄至於古之立言者﹐﹝下或有邪字﹐非是。﹞則無望其速成﹐無誘於勢利﹐養其根而俟其實﹐加其膏而希其光。根之茂者其實遂﹐膏之沃者其光曄。仁義之人﹐其言藹如也。

抑又有難者﹐愈之所爲﹐不自知其至猶未也﹐𨿽然﹐學之二十餘年矣。﹝餘年﹐或作年餘。﹞始者非三代兩漢之書不敢觀﹐﹝兩﹐或作秦。﹞非聖人之志不敢存。處若忘﹐行若遺﹐儼乎其若思﹐茫乎其若迷。當其取於心而注於手也﹐惟陳言之務去﹐戛戛乎其難哉。其觀於人﹐﹝下或有也字。﹞不知其非笑之爲非笑也。如是者亦有年﹐猶不攺﹐然後識古書之正僞﹐與𨿽正而不至焉者﹐昭昭然白黑分矣﹐而務去之﹐乃徐有得也。當其取於心而注於手也﹐汩汩然來矣。﹝汨音聿。﹞其觀於人也﹐笑之則以爲喜﹐譽之則以爲憂﹐以其猶有人之說者存也。﹝二則字下或並有心字。﹞如是者亦有年﹐然後浩乎其沛然矣。吾又懼其雜也﹐迎而距之﹐平心而察之﹐其皆醇也﹐然後肆焉。﹝後或作後。﹞𨿽然﹐不可以不養也。行之乎仁義之途﹐遊之乎《詩》《書》之源﹐無迷其途﹐無絕其源﹐﹝或作府。「無絕其源」﹐亦作「無虛其府」。﹞終吾身而已矣。

气﹐水也﹔言﹐浮物也。水大而物之浮者大小畢浮﹐气之與言猶是也﹐气盛則言之短長與聲之髙下者皆宜。𨿽如是﹐其敢自謂幾於成乎﹖𨿽幾於成﹐其用於人也奚取焉﹖𨿽然﹐待用於人者﹐其肖於器邪﹖用與捨屬諸人。﹝或無邪字。而有「則時用焉」四字。或並有邪字。﹞君子則不然﹐處心有道﹐行己有方﹐用則施諸人﹐﹝施或作垂。﹞捨則傳諸其徒﹐垂諸文﹐而爲後世法。如是者﹐其亦足樂乎﹖其無足樂也﹖﹝或作乎。﹞

有志乎古者希矣﹗﹝古下或有人字。﹞志乎古必遺乎今﹐吾誠樂而悲之。亟稱其人﹐所以勸之﹐非敢褒其可褒﹐而貶其可貶也。問於愈者多矣﹐念生之言不志乎利﹐聊相爲言之。愈白。﹝樊汝霖云「自三代以還﹐陵夷至於江左﹐斯文掃地。唐興﹐貞觀﹑開元之盛﹐終莫能起。至貞元末而公出﹐於是以六經之文爲諸儒倡。其觀於人也﹐笑之則心以爲喜者﹐大聲不入於裏耳。而不笑不足以爲道﹐此公所以喜。若人人皆見而說之﹐而譽之﹐斯亦淺矣。此所以爲憂。李漢所謂『時人始而驚﹐中而笑﹐且排先生益堅﹐終而翕然隨以定』者﹐其此之謂歟﹖王荊公乃云『力去陳言奪末俗﹐可憐無補費精神』﹐好詆之過也。汩汩然來矣﹐浩乎其沛然者﹐皇甫持正《諭業》所云﹕『韓吏部之文﹐如長江秋注﹐千里一道。』老蘇《上歐陽書》亦云﹕『韓子之文﹐如長江大河﹐渾浩流轉』者是也。」

【重答翊書】

﹝答下或有李字。﹞

愈白﹕李生﹕生之自道其志可也﹐其所疑於我者非也。人之來者﹐𨿽其心異於生﹐其於我也皆有意焉。君子之於人﹐無不欲其入於善﹐﹝入﹐杭本作人﹐非是。﹞寧有不可告而告之﹐孰有可進而不進也﹖言辭之不酬﹐禮貌之不答﹐𨿽孔子不得行於互鄕﹐宜乎余之不爲也。﹝方從三本無於字﹐非是。余或作愈。﹞苟來者﹐吾斯進之而已矣﹐烏待其禮逾而情過乎﹖

𨿽然﹐生之志求知於我邪﹖求益於我邪﹖其思廣聖人之道邪﹖其欲善其身而使人不可及邪﹖﹝其思上或有求字。及邪或作及也。﹞其何汲汲於知而求待之殊也。賢不肖固有分矣﹐生其急乎其所自立﹐而無患乎人不己知﹐未嘗聞有響大而聲微者也﹐況愈之於生懇懇邪﹖

屬有腹疾﹐無聊﹐不果自書。﹝屬下或無有字。不下或無果字。﹞愈白。

【代張籍與李浙東書】

﹝或作浙東觀察李中丞﹐或注巽字。元和五年八月﹐以巽兼禦史中丞﹐充浙東觀察使。張籍時爲太常寺太祝﹐病眼京師﹐公於是爲之代書。﹞

月日﹐前某官某謹東向再拜寓書浙東觀察使中丞李公閣下﹕﹝寓或作獻。或無使字。﹞

籍聞議論者皆云﹐方今居古方伯連帥之職﹐坐一方﹐得專制於其境內者﹐﹝云上或無皆字。云下或無方字﹐又無得字。﹞惟閣下心事犖犖﹐﹝呂角切。﹞與俗輩不同。籍固以藏之胸中矣。

近者閣下從事李協律翺到京師﹐籍於李君友也﹐﹝友上或有朋字。﹞不見六七年﹐聞其至﹐馳往省之﹐問無恙外﹐不暇出一言﹐且先賀其得賢主人。李君曰「子豈盡知之乎﹖吾將盡言之。」﹝言下或無之字。﹞數日﹐籍益聞所不聞。﹝不聞﹐或作未嘗。﹞籍私獨喜﹐常以爲自今已後﹐﹝已或作以。﹞不復有如古人者﹐於今忽有之。退自悲不幸﹐兩目不見物﹐無用於天下。﹝退下或有而字。﹞胸中𨿽有知識﹐家無錢財﹐寸步不能自致。今去李中丞五千里﹐何由致其身於其人之側﹐開口一吐出胸中之奇乎﹖因飲泣不能語。﹝或無能字。﹞

旣數日﹐復自奮曰﹕無所能﹐人乃宜以盲廢﹔有所能﹐人𨿽盲﹐當廢於俗輩﹐不當廢於行古人之道者。﹝所能﹐或並無所字。﹞浙水東七州﹐戶不下數十萬。﹝十或作百。﹞不盲者何限。李中丞取人﹐固當問其賢不賢﹐不當計盲與不盲也。﹝計下或有其字。﹞當今盲於心者皆是﹐若籍自謂獨盲於目爾﹐其心則能別是非。﹝別上或有計字。是非﹐或作非是。﹞若賜之坐而問之﹐其口固能言也﹐幸未死﹐實欲一吐出心中平生所知見。﹝或無心中字。或無見字。﹞閣下能信而致之於門邪﹖﹝致或作置。﹞籍又善於古詩﹐﹝於或作爲。﹞使其心不以憂衣食亂﹐閣下無事時﹐一致之座側﹐使跪進其所有﹐閣下憑幾而聽之﹐未必不如聽吹竹彈絲敲金擊石也。﹝方云「校本一云敲當作敵。唐人多使敵字。如盧仝詩『敵金玉』﹐擊或作拊﹐或無之。」今按﹕方說敵字甚怪﹐所引盧仝詩﹐當亦是誤本耳。﹞夫盲者業專﹐於藝必囗﹐故樂工皆盲。﹝諸本專字在必字下﹐今從《文苑》。但《文苑》必作也﹐而下缺一字﹐疑是精字﹐更詳之。﹞籍倘可與此輩比並乎﹗﹝或無籍字。或無比乎二字。今按﹕並字疑衍。

使籍誠不以蓄妻子﹐憂饑寒亂心﹐有錢財以濟醫藥﹐其盲未甚﹐庶幾其復見天地日月。﹝幾下或無其字。﹞因得不廢﹐則自今至死之年﹐皆閣下之賜。﹝下或有也字。﹞閣下濟之以已絕之年﹐賜之以旣盲之視﹐其恩輕重大小﹐籍宜如何報也﹗閣下裁之度之。﹝裁下或無之字。﹞籍慚靦再拜。

【答李秀才書】

﹝李下或有師錫字﹐或注圖南字。李觀卒於貞元十年﹐此書云「故友元賓」﹐則當在十年後作。﹞

愈白﹕故友李觀元賓十年之前﹐示愈別吳中故人詩六章﹐其首章則吾子也﹐盛有所稱引。元賓行峻潔淸﹐其中狹隘不能苞容﹐﹝苞﹐或作包。﹞於尋常人不肯苟有論說。因究其所以﹐於是知吾子非庸眾人。﹝或有復出庸字﹐或作「庸庸之眾」。﹞時吾子在吳中﹐其後愈出在外﹐無因緣相見。元賓旣歿﹐其文益可貴重﹔思元賓而不見﹐見元賓之所與者﹐則如元賓焉。﹝杭本無旣歿以下八字﹐非是。與﹐方作以。今按﹕方以以﹑與可通用﹐故從杭本作以﹐然孰若從諸本之爲正邪。﹞

今者辱惠書及文章﹐觀其姓名﹐元賓之聲容﹐恍若相接﹔讀其文辭﹐﹝文辭﹐閣﹑杭本作命辭﹐云「元賓所命意於辭也。」今按﹕此文辭指李生所作耳﹐非謂元賓之辭也。正使實謂元賓之辭﹐作命辭亦無理。﹞見元賓之知人﹐交道之不污。甚矣﹐子之心有似於吾元賓也。﹝矣或作乎。於或作乎。﹞

子之言以愈所爲﹐不違孔子﹐不以琢雕爲工﹐將相從於此。愈敢自愛其道﹐而以辭讓爲事乎﹖然愈之所志於古者﹐不惟其辭之好﹐好其道焉爾。讀吾子之辭﹐而得其所用心﹐將復有深於是者﹐與吾子樂之﹐況其外之文乎﹖﹝與或作歟﹐屬上句﹐非是。﹞愈頓首。

【答陳生書】

﹝生下或有商字﹐或注師錫字。陳生以書求速化之術於公﹐公以待己以信﹐事親以誠﹐而告之以言寡尢﹐行寡悔之說﹐無異君子之言。自眾人視之﹐𨿽若迂闊﹐而其理實如此。﹞

愈白﹕陳生足下﹕今之負名譽享顯榮者﹐在上位幾人。足下求速化之術﹐不於其人﹐乃以訪愈﹐是所謂借聽於聾﹐求道於盲﹐𨿽其請之勤勤﹐教之云云﹐未有見其得者也。﹝或無有字。今按﹕有字或當在此句其字下。﹞愈之志在古道﹐又甚好其言辭﹐觀足下之書﹐及十四篇之詩﹐亦云有志於是矣。而其所問則名﹐所慕則科﹐故愈疑於其對焉。𨿽然﹐厚意不可虛辱﹐聊爲足下誦其所聞。

蓋君子病乎在己﹐而順乎在天﹔待己以信﹐而事親以誠。所謂病乎在己者﹐仁義存乎內﹐彼聖賢者能推而廣之﹐而我蠢焉爲眾人。﹝蠢焉﹐或作蠢然。﹞所謂順乎在天者﹐貴賤窮通之來﹐平吾心而隨順之﹐不以累於其初。所謂待己以信者﹐己果能之﹐人曰不能﹐勿信也﹔己果不能﹐人曰能之﹐勿信也﹐孰信哉﹖信乎己而已矣。﹝方從閣﹑杭本無果不至信也十字﹐《文錄》並上己字亦無。今按﹕此閣﹑杭本之謬﹐全無文理﹐而方信之﹐誤矣。﹞所謂事親以誠者﹐盡其心﹐不誇於外﹐先乎其質﹐後乎其文者也。﹝後上或有而字。﹞盡其心﹐不誇於外者﹐不以己之得於外者爲父母榮也﹐名與位之謂也。先乎其質者﹐行也﹔後乎其文者﹐飲食旨甘﹐以其外物供養之道也。﹝行上或有文字。旨甘或作甘旨。道下或有者字﹐非是。﹞誠者﹐不欺之名也。待於外而後爲養﹐薄於質而厚於文﹐斯其不類於欺歟﹖果若是﹐子之汲汲於科名﹐以不得進爲親之羞者﹐惑也﹗

速化之術﹐如是而已﹐古之學者﹐惟義之問﹐誠將學於太學﹐愈猶守是說而俟見焉。﹝猶或作獨。見下或有知字。見﹐胡甸切。公時爲博士也。﹞愈白。

【與李翺書】

﹝與或作答。﹞

使至﹐辱足下書。﹝或無足下字。﹞歡愧來並﹐不容於心。嗟乎﹐子之言意皆是也﹗僕𨿽巧說﹐何能逃其責邪﹖然皆子之愛我多﹐重我厚。不酌時人待我之情﹐而以子之待我之意﹐使我望於時人也。

僕之家本窮空﹐重遇攻劫﹐﹝貞元十五年﹐宣武軍亂。﹞衣服無所得﹐養生之具無所有﹐家累僅三十口﹐攜此將安所歸托乎﹖捨之入京﹐不可也﹔挈之而行﹐不可也。足下將安以爲我謀哉﹖﹝此句或無將安二字。﹞此一事耳。足下謂我入京城有所益乎﹖﹝謂上或有誠字。城或作誠。﹞僕之有子﹐猶有不知者﹐﹝之下或有所字。﹞時人能知我哉﹖持僕所守﹐驅而使奔走伺候公卿間﹐開口論議﹐其安能有以合乎﹖﹝驅或作執。今按﹕作驅卽屬下句﹐作執卽屬上句。詳下文亦有「復驅之使就其故地」之文﹐而「持守執」三字﹐語太繁複﹐故當以驅爲正。﹞僕在京城八九年﹐﹝謂應進士時。﹞無所取資﹐日求於人﹐以度時月。當時行之不覺也﹐今而思之﹐如痛定之人思當痛之時﹐不知何能自處也。今年加長矣﹐﹝長下或有已字﹐非是。﹞復驅之使就其故地﹐是亦難矣﹗

所貴乎京師者﹐不以明天子在上﹐賢公卿在下﹐布衣韋帶之士﹐談道義者多乎﹖﹝不以上或有得字。﹞以僕遑遑於其中﹐能上聞而下達乎﹖其知我者固少﹐﹝或無我字。﹞知而相愛不相忌者又加少。內無所資﹐外無所從﹐終安所爲乎﹖

嗟乎﹗子之責我誠是也﹐愛我誠多也﹐今天下之人﹐有如子者乎﹖﹝或無今字。﹞自堯舜已來﹐士有不遇者乎﹐無也﹖子獨安能使我潔淸不污﹐而處其所可樂哉﹖﹝或無安字。﹞非不願爲子之所云者﹐﹝爲或作如。﹞力不足﹐勢不便故也。僕於此豈以爲大相知乎﹖﹝此謂張建封幕府﹐謂在南陽公幕中也。﹞累累隨行﹐役役逐隊﹐饑而食﹐飽而嬉者也。﹝飽而嬉﹐或作渴而飲。杭本嬉作悲﹐云「悲者﹐悲其不得所從故也。」皆非是。﹞其所以止而不去者﹐以其心誠有愛於僕也。然所愛於我者少﹐不知我者猶多﹐吾豈樂於此乎哉﹖將亦有所病而求息於此也。﹝所愛﹐或作其愛。少上或有尢字﹐非是。知下或有於字。猶或作尢﹐非是。吾下或無豈字。﹞

嗟乎﹐子誠愛我矣﹐子之所責於我者誠是矣。然恐子有時不暇責我而悲我﹐不暇悲我而自責且自悲也。及之而後知﹐履之而後難耳。孔子稱顏回「一簞食﹐一瓢飲﹐﹝孔子上或有昔者字。瓢飲下一有「在陋巷」字。﹞人不堪其憂﹐回也不攺其樂」。彼人者﹐有聖者爲之依歸﹐﹝聖上或無有字﹐依上或無之字。﹞而又有簞食瓢飲足以不死。﹝食﹐去聲。﹞其不憂而樂也﹐豈不易哉﹗若僕無所依歸﹐無簞食﹐無瓢飲﹐無所取資﹐則餓而死﹐其不亦難乎﹗子之聞我言﹐亦悲矣。嗟乎﹗子亦愼其所之哉。

離違久﹐乍還侍左右﹐當日歡喜﹐故專使馳此候足下意﹐並以自解。﹝此候﹐杭本作候此。今按﹕此與《與孟東野書》「春且時盡」相似﹐說已見於彼矣。﹞愈再拜。

●卷十七﹟書四【上張僕射書】

﹝建封字本立﹐兗州人。貞元四年爲徐州刺史﹑徐泗濠節度使。十二年﹐加檢校右僕射。公以十五年二月脫汴州之亂﹐依建封於徐。秋﹐建封辟爲節度推官﹐至是供職。書意以晨入夜歸爲不可﹐其不諂屈於富貴之人可知矣。﹞

九月一日﹐愈再拜﹕受牒之明日﹐在使院中﹐有小吏持院中故事節目十餘事來示愈。其中不可者﹐有自九月至明年二月之終﹐皆晨入夜歸﹐非有疾病事故﹐輒不許出。當時以初受命不敢言﹐古人有言曰﹕人各有能有不能。若此者﹐非愈之所能也。﹝愈下或無之字。﹞抑而行之﹐必發狂疾﹐上無以承事於公﹐忘其將所以報徳者﹔﹝忘或作望﹐非是。﹞下無以自立﹐喪失其所以爲心。﹝喪﹐或作哀﹐或校作衷﹐皆非是。﹞夫如是﹐則安得而不言﹖

凡執事之擇於愈者﹐非爲其能晨入夜歸也﹐必將有以取之。苟有以取之﹐𨿽不晨入而夜歸﹐其所取者猶在也。﹝或無將字與而字。所取下亦無者字。﹞下之事上﹐不一其事﹔上之使下﹐不一其事。量力而任之﹐度才而處之﹐其所不能﹐不彊使爲。是故爲下者不獲罪於上﹐爲上者不得怨於下矣。﹝或作也。﹞孟子有云﹐今之諸侯﹐無大相過者﹐以其皆「好臣其所教﹐而不好臣其所受教」。﹝諸本皆如此。閣本二教字並作命﹐方從杭﹑蜀﹑《苑》﹐教作受命﹐所受教作所以受命。云「考《孟子》﹐上語當作受命。」今按﹕依《孟子》則上語不當有受字﹐下語不當有以字﹐而二命字本皆作教﹐童而習者﹐皆能知之﹐不知方氏何據而云。考《孟子》上語當作「受命」也。﹞今之時與孟子之時﹐又加遠矣﹐皆好其聞命而奔走者﹐不好其直己而行道者。聞命而奔走者﹐好利者也﹔直己而行道者﹐好義者也。未有好利而愛其君者﹐未有好義而忘其君者。﹝《文苑》而愛作而能愛﹐而忘作而不愛﹐二語並無者字。﹞今之王公大人﹐惟執事可以聞此言﹐惟愈於執事也﹐可以此言進。﹝「此言進」﹐或作「言此言」﹐或作「言此事」。

愈蒙幸於執事﹐其所從舊矣。若寬假之使不失其性﹐加待之使足以爲名。寅而入﹐盡辰而退﹔申而入﹐終酉而退。﹝終或作中。﹞率以爲常﹐亦不廢事。天下之人﹐聞執事之於愈如是也﹐﹝聞下或無「執事之」三字。﹞必皆曰﹕執事之好士也如此﹐﹝好或作待。杭﹑蜀﹑《文苑》只此句有也字﹐余並無﹐今從之。﹞執事之待士以禮如此﹐執事之使人不枉其性而能有容如此﹐執事之欲成人之名如此﹐執事之厚於故舊如此。又將曰﹕韓愈之識其所依歸也如此﹐﹝閣本惟此句有也字﹐余並無﹐今從之。﹞韓愈之不諂屈於富貴之人如此﹐韓愈之賢能使其主待之以禮如此﹐﹝能上或無賢字。﹞則死於執事之門﹐無悔也。﹝則上或有苟如此三字。﹞若使隨行而入﹐逐隊而趨﹐言不敢盡其誠﹐道有所屈於己。﹝或無所字。﹞天下之人﹐聞執事之於愈如此﹐皆曰﹕執事之用韓愈﹐哀其窮﹐收之而已耳﹔韓愈之事執事﹐不以道﹐利之而已耳。苟如是﹐𨿽日受千金之賜﹐一歲九遷其官﹐感恩則有之矣﹐將以稱於天下曰﹕知己﹗知己﹗則未也。﹝或無復出知己二字。﹞

伏惟哀其所不足﹐﹝哀下方有察字。按﹕下方合有察字﹐此不當有。﹞矜其愚﹐不錄其罪﹔察其辭﹐而垂仁采納焉。愈恐懼再拜。﹞

【答胡生書】

﹝或作胡直均﹐均或作鈞。李肇《國史補》云「文公引致後輩﹐爲求科第﹐多有投書請益者﹐人謂韓門弟子云。直均之求謁於公﹐望其稱薦於公卿爲科第計﹐公答之以不知者﹐乃用是爲謗。信當時韓門弟子之眾也。直均其後竟登貞元十九年第﹐亦公稱道所致耶﹗」﹞

愈頓首﹐胡生秀才足下﹕雨不止﹐薪芻價益髙。生遠客﹐懷道守義﹐非其人不交﹐得無病乎﹖斯須不展﹐思想無已。﹝斯須﹐或作頃渴﹐或作傾渴﹐皆非是。﹞愈不善自謀﹐口多而食寡﹐然猶月有所入﹔以愈之不足﹐知生之窮也。至於是而不悔﹐非信道篤者﹐其誰能之﹗所示千百言﹐略不及此﹐而以不屢相見爲憂﹐謝相知爲急﹐謀道不謀食﹐樂以忘憂者﹐生之謂矣。顧無以當之﹐如何﹖﹝當﹐或作答。﹞

夫別是非﹐分賢與不肖﹐公卿貴位者之任也。愈不敢有意於是。如生之徒﹐於我厚者﹐知其賢﹐時或道之﹐於生未有益也。﹝未有下或有所字。﹞不知者﹐乃用是爲謗。不敢自愛﹐懼生之無益而有傷也﹐如之何﹖若曰﹕彼有所合﹐吾不利其求﹐則庶可矣。﹝或無其字。今按﹕後卷《答陳商書》云「文𨿽工﹐不利於求﹐」則此其字亦當作於。﹞生又離鄕邑﹐去親愛﹐甘辛苦而不厭者﹐本非爲是也﹐如之何﹖愈之於生旣不變矣﹐戒生無以示愈者語於人﹐﹝語或作謂。﹞用息不知者之謗﹐生愼從之﹗

《講禮》《釋友》二篇﹐比舊尢佳。﹝或作嘉﹐又作加。﹞志深而諭切﹐因事以陳辭﹐古之作者正如是爾。愈頓首。

【與於襄陽書】

﹝與或作上。於ν﹐字允元﹐貞元十四年九月﹐以工部尙書爲山南東道節度使。ν音迪。﹞

七月三日﹐﹝書稱「守國子四門博士」﹐當在貞元十八年秋也。﹞將仕郎守國子四門博士韓愈﹐謹奉書尙書閣下。

士之能享大名﹑顯當世者﹐莫不有先達之士﹑負天下之望者﹐爲之前焉。﹝士之上或有夫字。達或作進。﹞士之能垂休光﹑照後世者﹐亦莫不有後進之士﹑負天下之望者﹐爲之後焉。莫爲之前﹐𨿽美而不彰﹔莫爲之後﹐𨿽盛而不傳。是二人者﹐未始不相須也。然而千百載乃一相遇焉。豈上之人無可援﹑下之人無可推歟﹖何其相須之殷而相遇之疏也﹖其故在下之人負其能不肯諂其上﹐上之人負其位不肯顧其下。故髙材多戚戚之窮﹐盛位無赫赫之光。是二人者之所爲皆過也。未嘗幹之﹐不可謂上無其人﹔未嘗求之﹐不可謂下無其人。愈之誦此言久矣﹐未嘗敢以聞於人。﹝矣下或有而字。﹞

側聞閣下抱不世之才﹐﹝抱﹐閣﹑杭﹑蜀本作苞﹐《文選》抱多作苞﹐《陳實碑》所謂「苞靈曜之純」是也。蜀世下仍有出字﹐《文苑》有出人字。今按﹕韓公未必固用《選》語﹐且從諸本作抱。﹞特立而獨行﹐道方而事實﹐﹝立下或無而字。﹞捲舒不隨乎時﹐文武惟其所用﹐豈愈所謂其人哉﹖抑未聞後進之士有遇知於左右﹐獲禮於門下者﹐豈求之而未得邪﹖﹝或無而字。﹞將志存乎立功﹐而事專乎報主﹐﹝將或作其。﹞𨿽遇其人﹐未暇禮邪﹖何其宜聞而久不聞也。愈𨿽不材﹐其自處不敢後於恆人﹐閣下將求之而未得歟﹖古人有言「請自隗始。」﹝郭隗答燕昭王語﹐事見《史記》《戰國策》。言下或有曰字﹐非是。隗﹐五賄切。﹞

愈今者惟朝夕芻米僕賃之資是急﹐不過費閣下一朝之享而足也。﹝享或作宴。﹞如曰「吾志存乎立功﹐而事專乎報主。﹝功下或無而字。﹞𨿽遇其人﹐未暇禮焉。」﹝或作哉﹐非是。﹞則非愈之所敢知也。世之齪齪者﹐旣不足以語之﹔﹝以﹐一作與﹐以﹑與義通。齪。側角切。﹞磊落奇偉之人﹐﹝磊﹐魯猥切。﹞又不能聽焉﹐則信乎命之窮也。

謹獻舊所爲文一十八首﹐如賜覽觀﹐亦足知其志之所存。愈恐懼再拜。

【與崔羣書】

﹝羣字惇詩﹐淸河人﹐貞元八年中進士第﹐時爲宣州判官﹐而公爲國子四門博士。﹞

自足下離東都﹐﹝公時在徐州幕。﹞凡兩度枉問﹐尋承已達宣州﹐主人仁賢﹐同列皆君子﹐﹝貞元十二年八月以崔衍爲宣歙觀察使﹐羣與李博俱在幕府。公《送楊儀之序》亦云「當今藩翰之賓客﹐惟宣州多賢。與之遊者二人焉﹐隴西李博﹐淸河崔羣。」﹞𨿽抱羈旅之念﹐亦且可以度日﹐無入而不自得。樂天知命者﹐固前修之所以禦外物者也﹐況足下度越此等百千輩﹐﹝或無百千輩三字。今按諸本及詳文勢﹐皆當有此三字﹐但不知指何人而言耳。﹞豈以出處近遠累其靈臺邪﹗﹝靈臺字見《莊子》。﹞宣州𨿽稱淸涼髙爽﹐然皆大江之南﹐風土不並以北﹐將息之道﹐當先理其心﹐心閒無事﹐然後外患不入。﹝或無無事二字。患或作達。或無不入二字。皆非是。﹞風气所宜﹐可以審備﹐小小者亦當自不至矣。足下之賢﹐𨿽在窮約﹐猶能不攺其樂﹐況地至近﹐官榮祿厚﹐親愛盡在左右者邪﹗所以如此云云者﹐以爲足下賢者﹐宜在上位﹐托於幕府﹐則不爲得其所﹐是以及之﹐乃相親重之道耳﹐非所以待足下者也。﹝也上或無者字。﹞

僕自少至今﹐從事於往還朋友間﹐一十七年矣。日月不爲不久﹐所與交往相識者千百人﹐非不多﹐﹝或無所與二字。﹞其相與如骨肉兄弟者﹐亦且不少。或以事同﹐或以藝取﹐或慕其一善﹐或以其久故﹐或初不甚知﹐而與之已密﹐其後無大惡﹐因不復決捨﹐或其人𨿽不皆入於善﹐而於己已厚﹐𨿽欲悔之不可。﹝悔之下或有亦字。不可或作可乎。﹞凡諸淺者﹐固不足道﹐深者止如此。﹝諸或作此﹐或無諸字。﹞至於心所仰服﹐考之言行﹐而無瑕尢﹔﹝服或作伏﹐言或作百﹐又無尢字﹐皆非是。﹞窺之閫奧﹐而不見畛域﹔明白淳粹﹐輝光日新者﹐惟吾崔君一人。僕愚陋無所知曉﹐然聖人之書﹐無所不讀﹐其精粗巨細﹐出入明晦﹐𨿽不盡識﹐抑不可謂不涉其流者也。以此而推之﹐以此而度之﹐誠知足下出羣拔萃﹐無謂僕何從而得之也。與足下情義﹐寧須言而後自明邪﹖﹝自明或作明白﹐非是。﹞所以言者﹐懼足下以爲吾所與深者﹐多不置白黑於胸中耳。﹝爲上或無以字。﹞旣謂能粗知足下﹐而復懼足下之不我知﹐亦過也。

比亦有人說足下誠盡善盡美﹐抑猶有可疑者。僕謂之曰「何疑﹖」疑者曰「君子當有所好惡﹐好惡不可不明。﹝上好惡字或作法﹐非是。然本字亦未安。﹞如淸河者﹐人無賢愚﹐無不說其善﹐伏其爲人﹐以是而疑之耳。」﹝伏或作服﹐或無耳字。﹞僕應之曰「鳳皇芝艸﹐賢愚皆以爲美瑞﹔靑天白日﹐奴隸亦知其淸明。譬之食物﹐﹝食上或有於字。﹞至於遐方異味﹐則有嗜者﹐有不嗜者﹔至於稻也﹐粱也﹐膾也﹐炙也﹐﹝炙音蔗。﹞豈聞有不嗜者哉﹖」疑者乃解。解不解﹐於吾崔君無所損益也。﹝於吾或作吾於﹐非是。或無所字。﹞

自古賢者少﹐不肖者多。自省事已來﹐又見賢才恆不遇﹐不賢者比肩靑紫﹔賢者恆無以自存﹐不賢者志滿气得﹔賢者𨿽得卑位﹐則旋而死﹐﹝旋或作旅﹐非是。﹞不賢者或至眉壽。不知造物者意竟如何﹐﹝或無意字﹐非是。﹞無乃所好惡與人異心哉﹖又不知無乃都不省記﹐任其死生壽夭邪﹖未可知也。人固有薄卿相之官﹐千乘之位﹐而甘陋巷菜羹者。同是人也﹐猶有好惡如此之異者﹐況天之與人﹐當必異其所好惡無疑也。合於天而乖於人何害﹖況又時有兼得者邪﹖崔君﹐崔君﹐無怠﹐無怠﹗﹝或作「崔君無怠﹐崔君無怠。」﹞

僕無以自全活者﹐從一官於此﹐轉困窮甚﹐思自放於伊潁之上﹐當亦終得之。﹝伊﹑潁﹐二水名。潁之或作潁水。﹞近者尢衰憊﹐﹝蒲拜切。﹞左車第二牙﹐無故動搖脫去﹔﹝《左氏》僖公五年﹕「輔車相依﹐唇亡齒寒。」注云﹕車﹐謂車牙。車﹐尺奢切。﹞目視昏花﹐尋常間便不分人顏色﹔兩鬢半白﹐頭髮五分亦白其一﹐須亦有一莖兩莖白者。﹝亦白或作已白。其一或無一字。須或作鬢。﹞僕家不幸﹐諸父諸兄皆康彊早世﹐如僕者又可以圖於久長哉﹖以此忽忽﹐思與足下相見﹐一道其懷。小兒女滿前﹐能不顧念﹖﹝或無小字﹐或無女字。滿下或有眼字。能不或作不能。非是。﹞足下何由得歸北來﹖僕不樂江南﹐官滿便終老嵩下﹐足下可相就﹐僕不可去矣。珍重自愛﹐愼飲食﹐少思慮﹐惟此之望。愈再拜。﹞

【與陳給事書】

﹝京﹐字慶復﹐大歷元年中進士第。貞元十九年將﹐京奏祭必尊太祖﹐正昭穆﹐帝嘉之﹐自考功員外遷給事中。公於十九年冬貶陽山。此書當在京遷給事後作。﹞

愈再拜﹕愈之獲見於閣下有年矣﹐始者亦嘗辱一言之譽。貧賤也﹐衣食於奔走﹐不得朝夕繼見。其後閣下位益尊﹐伺候於門墻者日益進。﹝候下或無於字。﹞夫位益尊﹐則賤者日隔﹔﹝或無益字﹐或無日字。﹞伺候於門墻者日益進﹐則愛博而情不專。愈也道不加修﹐而文日益有名。夫道不加修﹐則賢者不與﹔文日益有名﹐則同進者忌。始之以日隔之疏﹐加之以不專之望﹐以不與者之心﹐而聽忌者之說﹐由是閣下之庭﹐無愈之迹矣。﹝專上杭本有辱字。忌者或作忌始生﹐之迹上或有也字﹐皆非是。﹞

去年春﹐亦嘗一進謁於左右矣﹐溫乎其容﹐若加其新也﹔﹝若上或有其字﹐也下或有矣字﹐下句亦然﹐皆非是。或又疑加當作嘉﹐乃與下文閔字爲對。﹞屬乎其言﹐若閔其窮也。﹝屬或作厲﹐或從《文苑》云。屬猶附屬﹑連屬之屬﹐決非厲字也。﹞退而喜也﹐以告於人。其後如東京取妻子﹐又不得朝夕繼見。及其還也﹐亦嘗一進謁於左右矣﹐邈乎其容﹐若不察其愚也﹔悄乎其言﹐若不接其情也。﹝若上或並有其字。愚或作言。其情或作於情。﹞退而懼也﹐不敢復進。今則釋然悟﹑翻然悔曰﹕其邈也﹐乃所以怒其來之不繼也﹔其悄也﹐乃所以示其意也。﹝示或作不盡。﹞不敏之誅﹐無所逃避。不敢遂進﹐輒自疏其所以﹐並獻近所爲《復志賦》已下十首爲一卷﹐捲有標軸。﹝所爲下或有文字。下下或有賦字﹐非是。﹞《送孟郊序》一首﹐生紙寫﹐﹝《邵氏聞見錄》云「唐人有生紙﹐有熟紙。所謂妍妙輝光者﹐其法不一。生紙非有喪故不用。退之云﹕『《送孟郊序》用生紙﹐急於自解﹐不暇擇耳。』今人少有知者。」﹞不加裝飾﹐皆有揩字注字處﹐﹝揩下或無字字。﹞急於自解而謝﹐不能俟更寫。閣下取其意﹐而略其禮可也。﹝意或作言。﹞愈恐懼再拜。

【答馮宿書】

﹝宿﹐字拱之。婺州東陽人。公同年進士﹐分教東都時作。﹞

垂示僕所闕﹐非情之至﹐僕安得聞此言﹖﹝或無得字。﹞朋友道缺絕久﹐﹝諸本久下有矣字。方從閣﹑杭本云「《漢武紀》﹕『夷狄無義﹐所從來久。』語自此也。」今按﹕矣字有無﹐無利害﹐姑從方本﹐但未有以見其必用《漢紀》中語而決無此字耳。﹞無有相箴規磨切之道﹐僕何幸乃得吾子。僕常閔時俗人﹐有耳不自聞其過﹐懍懍然惟恐己之不自聞也。﹝懍音凜。﹞而今而後有望於吾子矣。

然足下與僕交久﹐僕之所守﹐足下之所熟知。在京城時﹐囂囂之徒﹐﹝囂音枵。﹞相訾百倍。﹝訾音紫。足下時與僕居﹐﹝僕居或作並居﹐或無僕字﹐或無居字。﹞朝夕同出入起居﹐亦見僕有不善乎﹖然僕退而思之﹐𨿽無以獲罪於人﹐亦有以獲罪於人者。﹝思下或無之字。下獲字或作服。今按﹕二句皆云「獲罪於人」﹐恐有誤字﹐作服亦無理﹐疑上句人字或是天字﹐更詳之。﹞僕在京城一年﹐不一至貴人之門﹐人之所趨﹐僕之所傲﹔與己合者﹐則從之遊﹔不合者﹐𨿽造吾廬﹐未嘗與之坐。﹝造或作居。﹞此豈徒足致謗而已﹐不戮於人﹐則幸也。追思之可爲戰栗寒心。故至此已來﹐﹝已或作以。﹞克己自下﹐𨿽不肖人至﹐未嘗敢以貌慢之。況時所尙者邪﹖以此自謂庶幾無時患﹐不知猶復云云也。聞流言不信其行﹐﹝《禮記﹟儒行》﹕「久不相見﹐聞流言不信其行。」行﹐下孟切。﹞嗚呼﹐不復有斯人也﹗君子不爲小人之洶洶而易其行﹐﹝或無而字﹐洶﹐許勇切。﹞僕何能爾﹖委曲從順﹐向風承意﹐﹝向或作望。﹞汲汲恐不得合﹐猶且不免云云﹐命也。可如何。﹝且下或有懼字﹐或無可字。﹞然子路聞其過則喜﹐禹聞昌言則下車拜。﹝此本《孟子》之說﹐車下或有而字。﹞古人有言曰「告我以吾過﹐吾之師也。」﹝過上或無吾字。﹞願足下不憚煩﹐苟有所聞﹐必以相告。吾亦有以報子﹐不敢虛也﹐不敢忘也。﹝下或有「愈再拜」字﹐《與衛中行書》同。或作頓首。﹞

【與衛中行書】

﹝中行﹐字大受﹐禦史中丞晏之子﹐貞元九年進士。公始從董晉汴州﹐張建封徐州﹐二公甫卒而軍皆亂﹐大受喜公脫禍﹐以書遺公。公後寓東都﹐作此書與之﹐故言其窮居之狀云。

大受足下﹕辱書﹐爲賜甚大﹐然所稱道過盛﹐豈所謂誘之而欲其至於是歟﹖不敢當﹐不敢當﹗其中擇其一二近似者而竊取之﹐﹝一下或無二字。﹞則於交友忠而不反於背面者﹐少似近焉。亦其心之所好耳。行之不倦﹐則未敢自謂能爾也。不敢當﹐不敢當﹗﹝或無此六字。﹞

至於汲汲於富貴﹐以救世爲事者﹐皆聖賢之事業﹐知其智能謀力能任者也。﹝謀上或無能字﹐謀下或有與字﹐而屬下句。﹞如愈者﹐又焉能之﹖始相識時﹐方甚貧﹐衣食於人。其後相見於汴﹑徐二州﹐僕皆爲之從事﹐日月有所入﹐比之前時﹐丰約百倍﹐足下視吾飲食衣服﹐亦有異乎﹖然則僕之心或不爲此汲汲也﹐其所不忘於仕進者﹐亦將小行乎其志耳。此未易遽言也。

凡禍福吉凶之來﹐似不在我。惟君子得禍爲不幸﹐而小人得禍爲恆﹔君子得福爲恆﹐而小人得福爲幸。﹝爲幸或作爲不幸﹐非是。﹞以其所爲似有以取之也。必曰「君子則吉﹐小人則凶」者不可也。﹝吉下或有而字。﹞賢﹑不肖存乎己﹐貴與賤﹑禍與福存乎天﹐﹝石大任曰「韓愈謂貴與賤﹑禍與福存乎天﹐以予觀之﹐貴與賤存乎天可也﹐禍與福存乎天﹐則不可也。蓋禍與福在己而已﹐《孟子》曰﹕『禍福無不自己求之者』﹐是禍與福皆存乎己歟﹖」﹞名聲之善惡存乎人。存乎己者﹐吾將勉之﹔存乎天﹐存乎人者﹐吾將任彼而不用吾力焉。其所守者﹐豈不約而易行哉﹗足下曰「命之窮通﹐自我爲之」﹐吾恐未合於道。足下徵前世而言之﹐則知矣。若曰以道徳爲己任﹐窮通之來﹐不接吾心﹐則可也。

窮居荒涼﹐艸樹茂密﹐出無驢馬﹐因與人絕﹐一室之內﹐有以自娛。足下喜吾復脫禍亂﹐不當安安而居﹐遲遲而來也。﹝而居或作於居﹐非是。﹞

【上張僕射第二書】

﹝公此書諫張建封擊球事。《第二書》者﹐或指前論晨入夜歸爲《第一書》也。觀堂劉夷叔云「退之諫張僕射擊球書﹐才數百言﹐使人意動神悚。子厚勸李睦州服气書﹐費千餘言﹐乃反緩而不切。人才相去﹐不可及哉﹗」﹞

愈再拜﹕以擊球事諫執事者多矣。﹝諫或作陳。﹞諫者不休﹐執事不止﹐此非爲其樂不可捨﹐其諫不足聽故哉﹖﹝閣﹑杭﹑蜀本如此﹐而或從諸本哉作也﹐今以下兩句推之﹐作哉近是。蓋「此非」至「故哉」十五字﹐當作一句讀之﹐乃得其意。或者又云「哉字恐是邪字﹐聲訛爲也。」今作邪字讀之﹐文理尢順。﹞諫不足聽者﹐辭不足感心也﹔﹝心上或有人字。﹞樂不可捨者﹐患不能切身也。﹝身上一有人字。﹞今之言球之害者﹐必曰﹕有危墮之憂﹐﹝墮或作墜﹐下同。﹞有激射之虞﹔小者傷面目﹐大者殘形軀。執事聞之若不聞者﹐其意必曰﹕進若習熟﹐則無危墮之憂﹔避能便捷﹐則免激射之虞﹔小何傷於面目﹐大何累於形軀者哉﹖愈今所言﹐皆不在此﹐其指要非以他事外物牽引相比也﹐特以擊球之間之事明之耳。﹝事上或無之字。﹞馬之與人﹐情性殊異﹔至於筋骸之相束﹐血气之相持﹐安佚則適﹐勞頓則疲者同也。乘之有道﹐步驟折中﹐少必無疾﹐老必後衰。及以之馳球於場﹐蕩搖其心腑﹐振撓其骨筋﹐﹝或作筋骨。﹞气不及出入﹐走不及回旋﹐遠者三四年﹐近者一二年﹐無全馬矣。然則球之害於人也決矣。﹝諸本皆如此﹐杭本決下無矣字。今按﹕上句有矣字﹐此句亦須有矣字﹐語勢方殺。杭本只是偶然脫漏﹐不謂後人信之過甚﹐而使韓公爲是歇後不了之語也。今當以諸本爲正。﹞凡五臟之系絡甚微﹐坐立必懸垂於胸臆之間。﹝臆或作腹。﹞而以之顚頓馳騁﹐嗚呼﹐其危哉﹗《春秋傳》曰「有尢物﹐足以移人﹐苟非徳義﹐則必有禍。」﹝《左氏》昭二十八年叔向之辭。﹞𨿽﹛山豆﹜弟君子﹐神明所扶持﹐然廣慮之﹐深思之﹐亦養壽命之一端也。﹝𨿽或作惟。或無一字。﹞愈恐懼再拜。

【與馮宿論文書】

﹝或無「論文」字﹐公此書於汴州作。﹞

辱示《初筮賦》﹐﹝筮﹐或作仕。﹞實有意思。但力爲之﹐古人不難到﹔但不知直似古人﹐亦何得於今人也﹖﹝何下或有有字﹐或有有字而無得字。﹞僕爲文久﹐每自測意中以爲好﹐則人必爲惡矣。﹝則人或作卽人﹐必下或無以字。﹞小稱意﹐人亦小怪之﹔﹝亦上或有卽字。﹞大稱意﹐卽人必大怪之也。時時應事作俗下文字﹐下筆令人慚。及示人﹐則人以爲好矣。﹝俗下下或無文字二字﹐而有者字。則人或無則字。﹞小慚者亦蒙謂之小好﹐大慚者卽必以爲大好矣﹐不知古文﹐直何用於今世也﹐然以俟知者知耳。﹝直或作眞﹐或無今字。然以或作然而。﹞

昔揚子云著《太玄》﹐人皆笑之﹐子云之言曰﹕﹝或無之言二字。﹞「世不我知﹐無害也﹔後世復有揚子云﹐必好之矣。」子云死近千載﹐竟未有揚子云﹐可嘆也﹗其時桓譚亦以爲雄書勝老子。﹝或無爲字。﹞老子未足道也﹐子云豈止與老子爭彊而已乎﹖此未爲知雄者。﹝未爲或作不爲。﹞其弟子侯芭頗知之﹐以爲其師之書勝《周易》。﹝師上或無其字。﹞然侯之他文﹐不見於世﹐不知其人果如何耳。以此而言﹐作者不祈人之知也明矣。直百世以俟聖人而不惑﹐質諸鬼神而不疑耳。﹝或作矣。﹞足下豈不謂然乎﹖

近李翺從僕學文﹐頗有所得﹐然其人家貧多事﹐未能卒其業。有張籍者﹐年長於翺﹐﹝長上或無年字。﹞而亦學於僕﹐其文與翺相上下﹐一二年業之﹐庶幾乎至也。﹝幾下或有至字。﹞然閔其棄俗尙而從於寂寞之道﹐以之爭名於時也。﹝此下或有「未知果能不叛去乎」八字﹐又或疑此句上有然字。意無所承﹐恐所增多八字當在然字之上﹐未知是否。

久不談﹐聊感足下能自進於此﹐故復發憤一道。﹝久下或有而字﹐非是。﹞愈再拜。

【與祠部陸員外書】

﹝外下或有「薦士」字。貞元十八年﹐中書舍人權徳輿典貢舉﹐陸亻參佐之。公時爲四門博士﹐薦侯喜等十人於亻參﹐尉遲紛﹑侯雲長﹑沈杞﹑李翊﹐皆以其年登科。侯喜以十九年﹐劉述古以二十一年﹐李紳以元和元年﹐張后余﹑張﹛艸弘﹜以二年﹐皆相繼登科﹐獨韋羣玉不見於記﹐非公薦進之力歟﹖宜當是時皆爭爲韓門弟子也。﹞

執事好賢樂善﹐孜孜以薦進良士﹐明白是非爲己任﹐方今天下一人而已。愈之獲幸於左右﹐其足迹接於門墻之間﹐﹝或無迹字。﹞升乎堂而望乎室者﹐亦將一年於今矣。念慮所及﹐輒欲不自疑﹐外竭其愚而道其志﹐況在執事之所孜孜爲己任者﹐得不少助而張之乎﹖誠不自識其言之可采與否﹐其事則小人之事﹐君子盡心之道也。天下之事﹐﹝天下之事﹐或作天下之士。謂有待而爲﹐則事字爲當。﹞不可遽數﹐又執事之志﹐或有待而爲﹐未敢一二言也。今但言其最近而切者爾。

執事之與司貢士者﹐相知誠深矣。﹝誠或作識。﹞彼之所望於執事﹐執事之所以待乎彼者﹐可謂至而無間疑矣。﹝或無矣字。﹞彼之職在乎得人﹐執事之志在乎進賢﹐如得其人而授之﹐所謂兩得其求﹐順乎其必從也。執事之知人﹐其亦博矣﹐夫子之言曰「舉爾所知」﹐然則愈之知者﹐亦可言已。﹝或作矣﹐或作也。

文章之尢者﹐有侯喜者﹐﹝貞元十九年﹐喜中進士第﹐終國子主簿。﹞侯雲長者。﹝貞元十八年﹐雲長中進士第。﹞喜之家﹐在開元中﹐衣冠而朝者﹐兄弟五六人﹐及喜之父仕不達﹐棄官而歸。喜率兄弟操耒耜而耕於野﹐﹝或無於野字。﹞地薄而賦多﹐不足以養其親﹐則以其耕之暇﹐﹝「其耕之暇」﹐或作「非耕之時」﹐或作「其暇之時」。﹞讀書而爲文﹐以干於有位者而取足焉。喜之文章﹐學西京而爲也﹐﹝京或作漢﹐或作漢西京。﹞舉進士十五六年矣。雲長之文﹐執事所自知﹐其爲人淳重方實﹐可任以事﹔其文與喜相上下。有劉述古者﹐﹝貞元二十一年﹐述古中進士第。﹞其文長於爲詩﹐文麗而思深﹐當今舉於禮部者﹐其詩無與爲比﹐而又工於應主司之試﹔其爲人溫良誠信﹐無邪佞詐妄之心﹐﹝邪佞詐妄﹐或作「邪妄詐僞」﹐或作「邪妄詐佞」。﹞彊志而婉容﹐和平而有立﹔其趨事靜以敏﹐著美名而負屈稱者﹐其日已久矣。﹝或無矣字。或作「爲日久矣」。﹞有韋羣玉者﹐﹝貞元十七年﹐吏部侍郎韋夏卿爲京兆尹﹐公所薦十人九第﹐獨羣玉不見於《登科記》﹐豈有司遠嫌而黜之耶﹖《摭言》云「韋紓﹐卽羣玉也。」﹞京兆之從子﹐其文有可取者﹐其進而未止者也﹐其爲人賢而有材﹐﹝方作行。今按﹕賢卽是有行﹐方語爲贅。﹞志剛而气和﹐樂於薦賢爲善﹔其在家無子弟之過﹐居京兆之側﹐遇事輒爭﹐不從其令﹐而從其義﹐求子弟之賢而能業其家者﹐羣玉是也。﹝能上或無而字。﹞凡此四子皆可以當執事首薦而極論者。主司疑焉﹐則以辧之﹔問焉﹐則以告之﹔未知焉﹐則殷勤而語之。﹝語或作論﹐或無有字。﹞期乎有成而後止可也。有沈杞者﹐﹝貞元十八年﹐杞中進士第。﹞張﹛艸弘﹜者﹐﹝元和二年﹐﹛艸弘﹜中進士第。﹛艸弘﹜或作弘﹐與《登科記》同。﹞尉遲汾者﹐﹝貞元十八年﹐汾中進士第。﹞李紳者﹐﹝紳元和元年進士第﹐會昌中爲相。﹞張后餘者﹐﹝元和二年﹐後余中進士第。﹞李翊者﹐﹝貞元十八年﹐翊中進士第。﹞或文或行﹐皆出羣之才也。凡此數子﹐與之足以收人望﹐得才實﹐主司疑焉則與解之﹐﹝與解或作以解。﹞問焉則以對之﹐廣求焉則以告之可也。

往者陸相公司貢士﹐﹝貞元八年﹐陸贄知舉﹐賈稜等二十二人登第﹐公與焉。﹞考文章甚詳﹐愈時亦幸在得中﹐﹝或無亦字﹐或無幸字。﹞而未知陸之得人也。其後一二年﹐所與及第者﹐皆赫然有聲﹐原其所以﹐亦由梁補闕肅﹑王郎中礎佐之。﹝肅字敬之﹐礎大歷七年中第。﹞梁舉八人無有失者﹐﹝《歐陽詹傳》云「詹與韓愈﹑李觀﹑李緯﹑崔羣﹑王涯﹑馮宿﹑庾承宣聯第﹐皆天下選﹐時稱龍虎榜。」梁舉八人﹐疑此是也。﹞其餘則王皆與謀焉。陸相之考文章甚詳也﹐待梁與王如此不疑也﹐梁與王舉人如此之當也﹐﹝人下或無如此字。﹞至今以爲美談。自後主司不能信人﹐人亦無足信者﹐故蔑蔑無聞。﹝蔑蔑或作蔑然。﹞今執事之與司貢士者﹐有相信之資﹐謀行之道。﹝謀上或有與字。﹞惜乎其不可失也﹗

方今在朝廷者﹐多以遊宴娛樂爲事﹐獨執事眇然髙舉﹐有深思長慮﹐爲國家樹根本之道。宜乎小子之以此言聞於左右也。愈恐懼再拜。

●卷十八﹟書五【與鳳翔邢尙書書】

﹝或作「京西節度使邢尙書」。邢﹐謂邢君牙也。﹞

愈再拜﹕布衣之士﹐身居窮約﹐不借勢於王公大人﹐則無以成其志﹔王公大人功業顯著﹐不借譽於布衣之士﹐則無以廣其名。是故布衣之士﹐𨿽甚賤而不諂﹔王公大人﹐𨿽甚貴而不驕。其事勢相須﹐其先後相資也。今閣下爲王爪牙﹐爲國藩垣﹐威行如秋﹐仁行如春﹐戎狄棄甲而遠遁﹐朝廷髙枕而不虞﹐是豈負大丈夫平生之志願哉﹖豈負明天子非常之顧遇哉﹖﹝下豈上或有是字。﹞赫赫乎﹐乎﹐﹝或無乎三字﹐音光。﹞功業逐日以新﹐名聲隨風而流﹐宜乎歡呼海隅髙談之士﹐奔走天下慕義之人。使或願馳一傳﹐﹝傳﹐驛遞也。《周禮》「大亻業傳達於四方」﹐音囀。﹞或願操一戈﹐﹝操上或無或願二字。﹞納君於唐虞﹐收地於河湟。﹝或作隍。﹞然而未至乎是者﹐蓋亦有說云﹕﹝蓋亦或作亦蓋﹐說上有其字﹐非是。﹞豈非待士之道未甚厚﹐遇士之禮未甚優﹖請粗言其事﹐閣下試詳而聽之﹕

夫士之來也﹐必有求於閣下。夫以貧賤而求於富貴﹐正其宜也。閣下之財﹐不可以偏施於天下﹐在擇其人之賢愚﹐而厚薄等級之﹐可也。假如賢者至﹐閣下乃一見之﹔愚者至﹐不得見焉。則賢者莫不至﹐而愚者日遠矣。﹝或無日字。﹞假如愚者至﹐閣下以千金與之﹔賢者至﹐亦以千金與之﹔則愚者莫不至﹐而賢者日遠矣。﹝亦或作又。杭本無「賢者」至「與之」九字﹐非是。日或作亦。﹞欲求得士之道﹐盡於此而已﹔欲求士之賢愚﹐在於精鑑博采之而已。﹝得或作待﹐已下或並有矣字。﹞精鑑於己﹐固已得其十七八矣。﹝或無固字。﹞又博采於人﹐百無一二遺者焉。若果能是道﹐﹝能或作行。﹞愈見天下之竹帛﹐不足書閣下之功徳﹐﹝下或有矣字。﹞天下之金石﹐不足頌閣下之形容矣﹗

愈也﹐布衣之士也。﹝布上或有固字。士下或無也字。﹞生七歲而讀書﹐十三而能文﹐二十五而擢第於春官﹐以文名於四方。前古之興亡﹐未嘗不經於心也﹔當世之得失﹐未嘗不畱於意也。常以天下之安危在邊﹐﹝常或作嘗。﹞故六月於邁﹐來觀其師﹐及至此都﹐徘徊而不能去者﹐﹝比上或無至字。不上或無而字。能下或有速字。去﹐或作進。不能去﹐或作不敢遽進。﹞誠悅閣下之義﹐願少立於階墀之際﹐﹝或作下。﹞望見君子之威儀也。居十日而不敢進者﹐誠以左右無先爲容﹐﹝進下或有謁字﹐誠字或在容字下﹐容下或有也字。或無「以左」至「爲容」七字﹐皆非是。﹞懼閣下以眾人視之﹐則殺身不足以滅恥﹐徒悔恨於無窮。故先此書﹐序其所以來之意﹐閣下其無以爲狂﹐而以禮進退之﹐幸甚﹐幸甚﹗愈再拜。﹝先下或有陳字﹐書下或有陳字﹐皆非是。來之下或復有之字。其無以或無其字﹐或無以字。洪慶善《年譜》云「公以貞元八年壬申二十五歲中第﹐十一年乙亥二十八歲上宰相書﹐求官不得而歸。出潼關作《二鳥賦》。」又據程致道說﹕「旣出潼關﹐因遊鳳翔﹐上邢君牙書。」今按﹕程說大誤﹐蓋賦序言五月過潼關﹐而此書言六月至鳳翔。潼關在長安之東﹐鳳翔在長安之西﹐相距六百餘里﹐豈有五月方東出潼關﹐而六月遽能復西至鳳翔之理﹖此書決非此年所作﹐必是八年以後十年以前﹐嘗至鳳翔而有此書﹑《岐山下》等詩也。

【爲人求薦書】

某聞木在山﹐馬在肆﹐遇之而不顧者﹐﹝遇或作過。﹞𨿽日累千萬人﹐未爲不材與下乘也。及至匠石過之而不睨﹐﹝匠石字見《莊子》。﹞伯樂遇之而不顧﹐﹝伯樂顧馬事見《戰國策》。﹞然後知其非棟梁之材﹐超逸之足也。以某在公之宇下非一日﹐而又辱居姻婭之後﹐是生於匠石之園﹐長於伯樂之廏者也。於是而不得知﹐假有見知者﹐千萬人亦何云。﹝或無有字。云下或有耳字﹐或有爾字。﹞今幸賴天子每歲詔公卿大夫貢士﹐若某等比﹐咸得以薦聞﹐﹝若下有幹字﹐而無比字。或無等字。﹞是以冒進其說﹐以累於執事﹐亦不自量已。然執事其知某如何哉﹖昔人鬻馬不售於市者﹐知伯樂之善相也﹐從而求之﹔伯樂一顧﹐價增三倍。某與其事頗相類﹐是故終始言之耳。某再拜。﹝諸本皆如此﹐獨閣﹑杭本以「其知某如何哉」爲「其如某何哉」﹐而無昔人以下四十三字。今按﹕此書本爲人求薦﹐而杭本曰「執事其如某何哉」﹐則似決以其人力不能薦己矣。故諸本或作「執事其知某何如哉」﹐語意似協﹐而亦未有懇切必求之意﹐又無結末收拾之語﹐故又繼以鬻馬之說﹐文意方似粗足﹐然亦重復無奇﹐文意首尾不甚通暢﹐恐尙有脫誤處。更詳之。﹞

【應科目時與人書】

﹝或作「與韋舍人」﹐卽貞元九年宏詞試也。﹞

月日﹐愈再拜。﹝一云「應博學宏詞前進士韓愈謹再拜上書舍人閣下。」﹞天池之濱﹐大江之﹐﹝扶文切。﹞曰有怪物焉﹐蓋非常麟凡介之品匯匹儔也。﹝匹或作比。﹞其得水﹐變化風雨﹐上下於天不難也﹔﹝天下或有地字。﹞其不及水﹐蓋尋常尺寸之間耳。無髙山大陵﹑曠途絕險爲之關隔也。然其窮涸不能自致乎水﹐爲犭賓獺之笑者﹐﹝《禮記》﹕「獺祭魚。」《選》﹕「犭賓眺炎乎奩空。」犭賓音賓。﹞蓋十八九矣。﹝或無十字﹐矣或作年。方從謝本﹐云﹕唐舉子禮部及第﹐例須守選﹐選未滿﹐或就制舉﹐或書判拔萃﹐方獲出仕。此書謂「其不及水﹐蓋尋常尺寸之間」﹐是專指宏詞試也。言「世之嗤笑者﹐十而八九」﹐乃《上宰相書》所謂「得其所者爭笑之」是也。本多作八九年﹐其義非也。﹞如有力者﹐哀其窮而運轉之﹐蓋一舉手﹑一投足之勞也。然是物也﹐負其異於眾也﹐且曰「爛死於沙泥﹐吾寧樂之。若俯首帖耳﹐搖尾而乞憐者﹐非我之志也。」是以有力者遇之﹐熟視之若無賭也。其死其生﹐固不可知也。今又有有力者當其前矣﹐聊試仰首一鳴號焉﹐庸詎知有力者不哀其窮﹐而忘一舉手﹑一投足之勞﹐而轉之淸波乎﹖﹝而轉﹐或作而輸。轉之淸波﹐或作轉致之波濤。﹞其哀之﹐命也﹔其不哀之﹐命也﹔知其在命﹐而且鳴號之者﹐亦命也。﹝鳴或作呼﹐鳴下或有且字﹐或作而鳴且號。﹞愈今者實有類於是﹐是以忘其疏愚之罪﹐而有是說焉。閣下其亦憐察之。﹞

【答劉正夫書】

﹝正或作巖。此書謂「賢尊給事者」﹐劉伯芻也。伯芻三子﹐寬夫﹐端夫﹐巖夫﹐無名正夫者﹐故蜀本刊作巖﹐豈正夫卽巖夫邪﹖今且從舊。﹞

愈白﹕進士劉君足下﹕辱箋教以所不及﹐旣荷厚賜﹐且愧其誠然。幸甚﹐幸甚﹗

凡舉進士者﹐於先進之門﹐﹝或無凡字。﹞何所不往﹔先進之於後輩﹐苟見其至﹐寧可以不答其意邪﹖來者則接之﹐舉城士大夫﹐莫不皆然﹐而愈不幸獨有接後輩名。﹝接後輩下或有之字。﹞名之所存﹐謗之所歸也。

有來問者﹐不敢不以誠答。或問﹕「爲文宜何師﹖」必謹對曰「宜師古聖賢人。」曰「古聖賢人所爲書具存﹐辭皆不同﹐宜何師﹖」必謹對曰「師其意﹐不師其辭。」又問曰「文宜易宜難﹖」必謹對曰「無難易﹐惟其是爾。」如是而已。﹝諸本無爾如是字﹐已下有矣字。謝校矣作爾﹐或作耳。李習之云「天下之語文章﹐其愛難者則曰﹕『文章宜深而不當易。』其愛易者則曰﹕『文章宜通不當難。』此皆偏滯而不流﹐未識文章之所主也。《書》曰﹕『朕┾讒說殄行﹐震驚朕師。』《詩》曰﹕『苑彼柔桑﹐其下侯旬。』此非易也。《書》曰﹕『允恭克讓﹐光被四表﹐格於上下。』《詩》曰﹕『十畝之間兮﹐桑者閒閒兮。』此非難也。」﹞非固開其爲此﹐而禁其爲彼也。

夫百物朝夕所見者﹐人皆不注視也﹔及睹其異者﹐則共觀而言之。夫文豈異於是乎﹖漢朝人莫不能爲文﹐獨司馬相如﹑太史公﹑劉向﹑揚雄爲之最。然則用功深者﹐其收名也遠﹔若皆與世沈浮﹐﹝或作浮沈。﹞不自樹立﹐𨿽不爲當時所怪﹐亦必無後世之傳也。﹝李習之云「義𨿽深﹐理𨿽當﹐辭不工者不成文﹐宜不能傳也。文理義三者兼並﹐乃能獨立於一時﹐而不泯滅於後代﹐能必傳也。仲尼曰﹕『言之不文﹐傳之不遠。』」﹞足下家中百物皆賴而用也﹐然其所珍愛者﹐必非常物。夫君子之於文﹐豈異於是乎﹖今後進之爲文﹐﹝或無進字。﹞能深探而力取之﹐以古聖賢人爲法者﹐𨿽未必皆是﹔要若有司馬相如﹑太史公﹑劉向﹑揚雄之徒出﹐﹝若上或無要字。﹞必自於此﹐不自於循常之徒也。﹝不下或無自字。﹞若聖人之道﹐不用文則己﹐用則必尙其能者﹔能者非他﹐能自樹立﹐不因循者是也。有文字來﹐誰不爲文﹐然其存於今者﹐必其能者也。顧常以此爲說耳。﹝顧常﹐或作必當﹐或作顧當。﹞

愈於足下忝同道而先進者﹐又常從遊於賢尊給事﹐旣辱厚賜﹐又安得不進其所有以爲答也。足下以爲何如﹖﹝或作如何。﹞愈白。

【答殷侍禦書】

﹝殷侑也。或注銜字﹐非是。公嘗薦侑堪任禦史大夫﹑太常博士。後又有序送其自太常博士遷尙書虞部員外郎兼侍禦史﹐副李孝誠使回鶻﹐則知殷侍禦爲侑無疑。序作於元和十二年。此書曰「八月益涼」﹐則明年八月歟﹖﹞

某月日﹐愈頓首﹕辱賜書﹐周覽累日﹐竦然增敬﹐蹙然汗出以慚。愈於進士中﹐粗爲知讀經書者﹐一來應舉﹐事隨日生﹐𨿽欲加功﹐竟無其暇。遊從之類﹐相熟相同﹐不教不學﹐悶然不見己缺﹐日失月亡﹐以至於老。﹝月或作日。﹞所謂無以自別於常人者。每逢學士眞儒﹐嘆息﹐﹝上子六反﹐下資昔反。﹞愧生於中﹐顏變於外﹐不復自比於人。﹝句。﹞

前者蒙示新注《公羊春秋》﹐﹝前者或作前人﹐非是。﹞又聞口授指略﹐私心喜幸﹐恨遭逢之晚﹐願盡傳其學。職事羈纏﹐未得繼請﹐怠惰因循﹐不能自彊﹐此宜在擯而不教者。今反謂少知根本﹐其辭章近古﹐可令敍所注書﹐惠出非望﹐承命反側﹐善誘不倦﹐斯爲多方﹐敢不諭所指﹖八月益涼﹐時得休假﹐﹝或作暇。﹞倘矜其拘綴不得走請﹐務道之傳而賜辱臨﹐執經座下﹐獲卒所聞﹐是爲大幸。

況近世公羊學幾絕﹐何氏注外﹐不見他書。﹝後漢何休作《春秋公羊解詁》。﹞聖經賢傳﹐屏而不省﹐要妙之義﹐無自而尋﹐非先生好之樂之﹐味於眾人之所不味﹐務張而明之﹐其孰能勤勤綣綣若此之至。﹝綣綣或作拳拳。﹞固鄙心之所最急者﹐如遂蒙開釋﹐章分句斷﹐其心曉然﹐直使序所注﹐掛名經端﹐自托不腐﹐其又奚辭。﹝或作詞。﹞將惟先生所以命。愈再拜。

【答陳商書】

﹝公爲國子先生時﹐商未第﹐以文求益而答之也。商後元和九年進士第﹐《唐﹟志》有商集十七卷。﹞

愈白﹕辱惠書﹐語髙而旨深﹐三四讀尙不能通曉﹐茫然增愧赧﹐又不以其淺獘﹐無過人知識﹐且諭以所守﹐幸甚。﹝知或作智。且或作具。﹞愈敢不吐情實﹐然自識其不足補吾子所須也。

齊王好竽﹐有求仕於齊者﹐操瑟而往﹐﹝或無者字。﹞立王之門﹐三年不得入﹐叱曰「吾瑟鼓之能使鬼神上下﹐吾鼓瑟合軒轅氏之律呂。」﹝諸本皆如此。方獨從閣﹑杭本﹐以律呂二字爲宮字﹐云﹕《國語》﹕「琴瑟尙宮﹐鐘尙羽﹐重者從細﹐輕者從大」。今按﹕方氏所引《國語》是也。然凡作樂者﹐八音並奏﹐而其一音之中﹐大者爲宮﹐細者爲羽﹐莫不皆有五聲之序﹐又以六律六呂節之﹐然後聲之大細﹐得其次第而不差。《書》所謂「聲依永﹐律和聲﹐而八音克諧」是也。其曰「琴瑟尙宮」者﹐非謂琴瑟只有宮聲也。但以絲聲太細﹐恐其掩於眾樂而不可聽﹐故大其器﹐使其聲重大﹐而與眾樂相稱耳。其中固自有五聲﹐而聲必中律呂也。方意似以琴瑟專爲宮聲﹐而不用它律呂者﹐故特取此誤本耳。今從諸本。﹞客罵之曰「王好竽而子鼓瑟﹐𨿽工﹐如王不好何﹖」﹝瑟字句絕﹐諸本如此。方獨以鼓爲瑟而爲句絕﹐其下瑟字乃屬下句。曾本上亦作瑟﹐而下作之﹐皆非是。﹞是所謂工於瑟而不工於求齊也。﹝求齊或作竽﹐或無也字﹐皆非是。﹞今舉進士於此世﹐求祿利行道於此世﹐﹝求上或有也字﹐道於下或無此字。﹞而爲文必使一世人不好﹐得無與操瑟立齊門者比歟﹖文𨿽工不利於求。﹝𨿽或作誠﹐或𨿽上有誠字。﹞求不得則怒且怨﹐不知君子必爾爲不也。故區區之心﹐每有來訪者﹐皆有意於不肖者也。略不辭讓﹐遂盡言之﹐﹝言下或無之字。﹞惟吾子諒察。愈曰。

【與孟尙書書】

﹝孟下一有簡字。孟簡﹐字幾道﹐徳州平昌人﹐最嗜佛﹐嘗與劉伯芻﹑歸登﹑蕭亻免譯次梵言者。公元和十四年以言佛骨貶潮州﹐與潮僧大顚遊﹐人遂云奉佛氏。其冬移袁州﹐明年﹐簡移書言及﹐公作此書答之。﹞

愈白﹕行官自南回﹐過吉州﹐﹝元和十五年﹐貶太子賓客﹐分司。孟簡﹐吉州司馬。﹞得吾兄二十四日手書﹐數番﹐忻悚兼至﹐未審入秋來眠食何似﹐伏維萬福﹗

來示云﹕有人傳愈近少信奉釋氏﹐此傳之者妄也。﹝或無吉州二字﹐下云「被吾兄二十四日手示﹐披讀數番。」閣﹑杭本無「行官」至「來示」三十八字﹐但云「蒙惠書」。今按﹕閣﹑杭乃節本﹐諸本乃其本文﹐今從之。「信」﹑「此傳之」﹐閣﹑杭﹑蜀本無此四字。﹞潮州時﹐﹝元和十四年正月﹐公謫潮州。﹞有一老僧號大顚﹐頗聰明﹐識道理﹐遠地無可與語者﹐﹝無下或有所字﹐無與者字。﹞故自山召至州郭﹐畱十數日﹐實能外形骸﹐以理自勝﹐不爲事物侵亂。﹝司馬溫公《書心經後》曰﹕世稱韓文公不喜佛﹐嘗排之。予觀其與孟尙書論大顚云﹕能以理自勝﹐不爲事物侵亂﹐乃知公於書無所不觀。蓋嘗徧觀佛書﹐取其精粹而排其糟粕耳﹐不然﹐何以知不爲事物侵亂爲學佛者所先耶﹖﹞與之語﹐𨿽不盡解﹐要自胸中無滯礙﹔以爲難得﹐因與來往。﹝「要自」至「難得」十一字﹐諸本皆如此。閣﹑杭﹑蜀本刪「胸中無滯礙」五字。自﹐又或作且。今按﹕此書稱許大顚之語﹐多爲後人妄意隱避﹐刪節太過﹐故多脫落﹐失其正意。如上兩條猶無大利害﹐若此語中刪去五字﹐則「要自以爲難得」一句﹐不復成文理矣。蓋韓公之學見於《原道》者﹐𨿽有以識夫大用之流行﹐而於本然之全體﹐則疑其有所未睹。且於日用之間﹐亦未見其有以存養省察﹐而體之於身也。是以𨿽其所以自任者不爲不重﹐而其平生用力深處﹐終不離乎文字言語之工。至其好樂之私﹐則又未能卓然有以自拔於流俗。所與遊者﹐不過一時之文士﹐其於僧道﹐則亦僅得毛幹﹑暢觀﹑靈惠之流耳。是其身心內外﹐所立所資﹐不越乎此﹐亦何所據以爲息邪距訁皮之本﹐而充其所以自任之心乎﹖是以一旦放逐﹐憔悴亡聊之中﹐無復平日飲博過從之樂﹐方且鬱鬱不能自遣﹐而卒然見夫瘴海之濱﹐異端之學﹐乃有能以義理良勝﹐不爲事物侵亂之人﹐與之語﹐𨿽不盡解﹐亦豈不足以蕩滌情累﹐而暫空其滯礙之懷乎﹖然則凡此稱譽之言﹐自不必諱﹐而於公所謂「不求其福」﹐「不畏其禍」﹐「不學其道」者﹐初亦不相妨也。𨿽然﹐使公於此﹐能因彼ㄗ稗之有秋﹐而悟我黍稷之未熟。一旦翻然反求諸身﹐以盡聖賢之蘊﹐則所謂以理自勝﹐不爲外物侵亂者﹐將無復羨於彼﹐而吾之所以自任者﹐益恢乎其有餘地矣。豈不偉哉﹗﹞及祭神至海上﹐遂造其廬﹐及來袁州﹐畱衣服爲別﹐乃人之情﹐非崇信其法﹐求福田利益也。孔子云「丘之禱久矣。」凡君子行己立身﹐自有法度﹐聖賢事業﹐具在方冊﹐可效可師﹔仰不愧天﹐俯不愧人﹐內不愧心﹐積善積惡﹐殃慶自各以其類至。﹝慶下或無自字。﹞何有去聖人之道﹐捨先王之法﹐而從夷狄之教﹐以求福利也﹖《詩》不云乎﹕「愷悌君子﹐求福不回。」﹝見《詩﹟旱麓》篇。﹞《傳》又曰「不爲威惕﹐不爲利疚。」﹝見《左氏》昭公二十年。﹞假如釋氏能與人爲禍祟﹐﹝或作福。﹞非守道君子之所懼也。況萬萬無此理。且彼佛者﹐果何人哉﹖其行事類君子邪﹖小人邪﹖若君子也﹐必不妄加禍於守道之人﹔如小人也﹐其身已死﹐其鬼不靈。天地神祗﹐昭布森列﹐非可誣也。﹝布森或作森布。今按﹕公《進平淮西碑狀》﹐亦有森列字可考。﹞又肯令其鬼行胸臆﹐作威福於其間哉﹖進退無所據﹐而信奉之﹐亦且惑矣。﹝或作「非大惑歟」。﹞

且愈不助釋氏而排之者﹐其亦有說。孟子云﹕﹝子下或有有字。﹞今天下不之楊﹐則之墨。楊墨交亂﹐而聖賢之道不明﹐﹝或復出「聖賢之道不明」六字。﹞則三綱淪而九法ル﹐﹝都故切。﹞禮樂崩而夷狄橫﹐﹝戶孟切。﹞幾何其不爲禽獸也﹗故曰「能言拒楊墨者﹐皆聖人之徒也。」揚子云云﹕﹝或作曰。﹞「古者楊墨塞路﹐孟子辭而辟之﹐廓如也。」夫楊墨行﹐正道廢﹐且將數百年﹐以至於秦﹐卒滅先王之法﹐燒除其經﹐﹝至或作俟﹐非是。其經或作經書﹐或下有書字。﹞坑殺學士﹐天下遂大亂。及秦滅﹐漢興且百年﹐尙未知修明先王之道。其後始除《挾書之律》﹐稍求亡書﹐招學士﹐經𨿽少得﹐尙皆殘缺﹐十亡二三。﹝尙皆或無尙字﹐或作皆尙。﹞故學士多老死﹐新者不見全經﹐不能盡知先王之事﹐各以所見爲守﹐分離乖隔﹐不合不公﹐二帝三王羣聖人之道﹐於是大壞。後之學者無所尋逐﹐以至於今﹐泯泯也。其禍出於楊墨肆行而莫之禁故也。孟子𨿽賢聖﹐不得位﹐空言無施﹐𨿽切何補﹖然賴其言﹐而今學者尙知宗孔氏﹐崇仁義﹐貴王賤霸而已。﹝崇﹐方作貴﹐上又有知字。今按﹕宗上已有知字﹐王上又有貴字﹐不應復出﹐方本非是。﹞其大經大法﹐皆亡滅而不救﹐壞爛而不收﹐所謂存十一於千百﹐安在其能廓如也﹖然向無孟氏。﹝向或作苟。﹞則皆服左衽而言侏離矣。﹝《後漢﹟南蠻傳》﹕「衣裳班闌﹐語言侏離。」侏音朱。﹞故愈嘗推尊孟氏﹐以爲功不在禹下者﹐爲此也。﹝蘇軾曰「孟子曰﹕禹抑洪水﹐孔子作《春秋》﹐而予距楊墨。蓋以是配禹也。自《春秋》作﹐而亂臣賊子懼。孟子之言行﹐而楊墨之道廢。孟子旣沒﹐申商韓非之學遂行﹐秦以是喪。至於勝﹑廣﹑劉﹑項之禍﹐天下蕭然。洪水之患﹐蓋不至此也。使楊墨得志於天下﹐其禍豈減於申﹑韓哉﹗由此言之﹐𨿽以孟子配禹﹐可也。」

漢氏已來﹐﹝或無氏字。﹞羣儒區區修補﹐百孔千瘡﹐隨亂隨失﹐其危如一發引千鈞﹐綿綿延延﹐浸以微滅﹐於是時也﹐而唱釋老於其間﹐鼓天下之眾而從之。嗚呼﹐其亦不仁甚矣﹗﹝甚或作耳。﹞釋老之害﹐過於楊墨﹔韓愈之賢﹐不及孟子。﹝木雁鄭少微曰「孟韓之功其同二。而立言行己﹐其異五。孟子於楊墨﹐方其始也﹐禽獸視之﹐而愈則曰﹕『火其書﹐廬其居﹐人其人。』一旦逃而歸也﹐孟子受之而已矣﹐而愈則序文暢﹐詩澄觀﹐此其同者二也。孟子曰﹕『堯舜不偏愛﹐急親賢也﹐愈則曰﹕『一視而同仁。』孟子言必稱堯舜﹐愈則曰﹕『王易王﹐霸易霸也』。孟子曰﹕『性本善也』﹔而愈品爲三。孟子曰﹕『墨亂孔也』﹐而愈合爲一。孟子藐大人﹐輕萬鐘﹐召之則不往也﹔愈則佞於ν﹐幹宰相。此其異者五也。其曰韓之賢不及孟子﹐可謂能自知矣。」﹞孟子不能救之於未亡之前﹐而韓愈乃欲全之於已壞之後﹐嗚呼﹐其亦不量其力﹐且見其身之危﹐莫之救以死也。𨿽然﹐使其道由愈而粗傳﹐﹝而或作且。﹞𨿽滅死萬萬無恨﹗天地鬼神﹐臨之在上﹐質之在傍﹐又安得因一摧折﹐自毀其道﹐以從於邪也﹖

籍﹑輩𨿽屢指教﹐不知果能不叛去否﹖辱吾兄眷厚﹐而不獲承命﹐惟增慚懼﹐死罪死罪﹗愈再拜。﹝鄧曰「韓愈始論佛骨﹐似有辟邪說距訁皮行之意﹐斥守潮陽﹐與大顚往來海濱。及得孟簡書﹐文過飾非﹐至今往往傳其眞與大顚對。釋氏之徒撰大顚之辭以非之﹐誠自取也。交可不擇哉﹗」﹞

【答呂﹛巫﹜山人書】

愈白﹕惠書責以不能如信陵執轡者。﹝《史記》﹕「魏公子無忌﹐昭王少子﹐安釐王異母弟也。安釐王卽位﹐封公子爲信陵君。魏有隱士侯嬴爲大梁夷門監者﹐公子從車騎﹐虛左自迎﹐侯生攝獘衣冠直上﹐載公子上坐﹐欲以觀公子﹐公子執轡愈恭。」信音申。﹞夫信陵﹐戰國公子﹐欲以取士聲勢傾天下而然耳。如僕者﹐﹝僕下或無者字。﹞自度若世無孔子﹐不當在弟子之列。以吾子始自山出﹐有朴茂之美﹐意恐未礱磨以世事。又自周後文獘﹐百子爲書﹐各自名家﹐﹝或無「書各自名」四字﹐非是。﹞亂聖人之宗﹐後生習傳﹐雜而不貫。﹝或作實。﹞故設問以觀吾子﹐其已成熟乎﹐將以爲友也﹔其未成熟乎﹐﹝或作邪。﹞將以講去其非而趨是耳。不如六國公子有市於道者也。

方今天下入仕﹐惟以進士﹑明經及卿大夫之世耳。其人率皆習熟時俗﹐工於語言﹐識形勢﹐善候人主意。﹝方從閣本﹐意下有在字云「意在」﹐謂意之所向也。《左氏》﹕「晉君少安﹐不在諸侯﹔趙穿有寵而弱﹐不在軍事。」《漢書》﹕「王莽意不在哀」﹐義祖此也。今按﹕但如諸本語意已足﹐不假在字爲奇也。政使能奇﹐亦復幾何﹖而已不勝其贅矣。此近世所謂古文者之獘﹐而謂韓公爲之哉﹗恐閣本初亦失誤﹐而方乃曲爲之說﹐以誤後人﹐故不可以不辧。或者又疑在亦艸書者字之誤﹐更詳之。﹞故天下靡靡﹐日入於衰壞﹐恐不復振起﹐務欲進足下趨死不顧利害去就之人於朝﹐以爭救之耳。非謂當今公卿間﹐無足下輩文學知識也。不得以信陵比。

然足下衣破衣﹐系麻鞋﹐﹝破上或無衣字﹐系上或有腳字。﹞率然叩吾門。吾待足下﹐𨿽未盡賓主之道﹐不可謂無意者。﹝下或有也字。﹞足下行天下﹐得此於人蓋寡﹐乃遂能責不足於我﹐此眞僕所汲汲求者。議𨿽未中節﹐其不肯阿曲以事人者﹐灼灼明矣。﹝阿曲﹐或無曲字﹐或作﹤交力﹥俗﹐或阿上仍有﹤交力﹥字﹐或作﹤交力﹥阿俗。﹞方將坐足下三浴而三燻之﹐聽僕之所爲﹐少安無躁。愈頓首。

【答渝州李使君書】

﹝或注「方古」二字。方古﹐貞元十二年進士﹐書所言「河南事迹」﹐或以公嘗爲河南令﹐疑其指此。然觀書意﹐當是李使君以河南事迹囑公有言於朝也。﹞

乖隔年多﹐不獲數附書﹐﹝下或有狀字。﹞慕仰風味﹐未嘗敢忘。使至﹐連辱兩書﹐﹝連辱﹐或作辱連紙。﹞告以恩情迫切﹐不自聊賴。重序河南事迹本末﹐文字綢密﹐典實可尋﹐而推究之明﹐萬萬無一可疑者。﹝河南﹐謂房式也。式爲河南尹﹐其卒也﹐謚曰傾。式始刺蜀州﹐劉辟作難﹐署牒首曰辟﹐副曰式﹐參謀曰符載﹐意使君欲辧河南之事迹者﹐此耳。﹞欽想所爲。﹝欽上或有重字。﹞益深勤企﹐豈以愈爲粗有知識﹐可語以心而告之急哉﹖是比數愈於人而收之﹐﹝於下或有古字。﹞何幸之大也﹗愈𨿽無節槪﹐知感激。﹝知上疑脫一字。﹞若使在形勢﹐親狎於要路﹐有言可信之望﹐𨿽百悔吝﹐不敢默默。﹝信或作伸﹐或云信音伸。之下或無望字。敢下或無復出默字。今按﹕眾本皆未安。疑本用《易》「有言不信」之語。若作「言有可信」﹐而讀如字﹐則其義通矣。更詳之。﹞今旣無由緣進言﹐言之恐益累髙明﹐是以負所期待﹐竊竊轉語於人﹐不見成效﹐此愈之罪也。然不敢去心﹐期之無已﹐﹝去心或作忘去其心﹐或無「期之無已」四字。﹞以報見待﹐惟且遲之﹐勿遽捐罷﹐幸甚。﹝捐或作止。今按﹕捐罷字疑衍。又按﹕此書題一作狀﹐故其詞亦用俗體﹐不甚作文。﹞《莊子》云「知其無可柰何而安之若命者﹐聖也。」《傳》曰「君子俟命。」然無所補益﹐進其厭飫者﹐只增愧耳。良務寬大。愈再拜。

【答元侍禦書】

﹝公拜比部郎中史館修撰﹐元稹以書言甄濟父子事﹐丐公筆之於史﹐公以此答之。此書蓋元和九年在史館時作。﹞

九月五日﹐愈頓首﹐微之足下﹕前歲辱書﹐論甄逢父濟﹐﹝甄音眞。﹞識安祿山必反﹐卽詐爲喑棄去。﹝棄或作亡。﹞祿山反﹐有名號﹐又逼致之﹐濟死執不起﹐卒不污祿山父子事。又論逢知讀書﹐刻身立行﹐勤己取足﹐不幹州縣﹐斥其餘﹐以救人之急。足下由是與之交﹐欲令逢父子名迹存諸史氏。﹝或作事﹐非是。﹞

足下以抗直喜立事﹐﹝抗或作伉。﹞斥不得立朝﹐失所不自悔﹐﹝元和五年﹐稹以監察禦史分司東都﹐執政以其年少﹐務作威福﹐貶江陵府士曹。﹞喜事益堅。微之乎﹐子眞安而樂之者﹗謹詳足下所論載﹐校之史法﹐若濟者﹐固當得附書。﹝附字疑衍。蓋濟自合立傳﹐不應言「附書」也。﹞今逢又能行身﹐幸於方州大臣﹐以標白其先人事﹐﹝白或作目。﹞載之天下耳目﹐徹之天子﹐追爵其父第四品﹐赫然驚人。逢與其父俱當得書矣。

濟﹑逢父子自吾人發《春秋》美君子樂道人之善。夫苟能樂道人之善﹐則天下皆云惡爲善﹐善人得其所﹐其功實大。足下與濟父子﹐俱宜牽聯得書。足下勉逢令終始其躬﹐而足下年尙彊﹐嗣徳有繼﹐將大書特書﹐屢書不一書而已也。愈旣承命﹐又執筆以俟。愈再拜。

●卷十九﹟書六﹑序一【與鄭相公書】

﹝時鄭餘慶以節鎭興元﹐《孟東野墓志》云「興元尹以幣如孟氏賻﹐且來商家事。」卽此書致謝之意。《志》云「元和九年八月丁亥﹐孟氏卒」﹐書必是時也。﹞

再奉示問皆緣孟家事﹐﹝元和九年三月﹐以鄭餘慶爲興元尹﹐餘慶辟孟郊參謀﹐郊挈其妻行﹐至閿鄕暴卒。﹞辭旨惻惻﹐憂慮深遠﹐竊有以見大人君子篤於仁愛﹐終始不倦。伏讀感欷﹐﹝音希。﹞不知所諭。舊與孟往還數人﹐昨已共致百千已來﹐尋已至東都﹐計供葬事外﹐尙有餘資。今裴押衙所送二百七十千﹐足以益業﹐爲遺孀永久之賴。﹝東野無子﹐妻鄭氏。﹞孟氏兄弟﹐﹝郊二弟酆﹑郢。﹞在江東未至。先與相識﹐亦甚循善﹔所慮才幹不足任事。鄭氏兄弟﹐﹝東野之妻兄弟。﹞惟最小者在東都﹐固如所示﹐不可依仗﹔孟之深友太子舍人樊宗師﹐﹝孟下或有氏字。﹞比持服在東都﹐今已外除﹐經營孟家事﹐不啻如己﹔前後人所與﹐及裴押衙所送錢物﹐並委樊舍人主之﹐營致生業﹐必能不失利宜。候孟氏兄弟到﹐分付成事﹐庶可靜守﹐無大闕敗。伏惟不至遠憂﹐續具一一﹐諮報不宣。﹝諮或作咨。﹞愈再拜。

【與袁相公書】

﹝滋﹐字徳深﹐蔡州朗山人﹐時爲山南東道節度使﹐帶平章事﹐故云相公也。公前書薦樊於鄭﹐此又薦於袁﹐後又以狀薦於朝﹐皆見集中。﹞

伏聞賓位尙有闕員﹐幸蒙不以常輩知遇﹐恆不自知愚且賤﹐思有論薦。

竊見朝議郎前太子舍人樊宗師﹐﹝本傳不載宗師爲太子舍人﹐《墓志》亦不載﹐或略之耳。﹞孝友聰明﹐家故饒財﹐身居長嫡﹐悉推與諸弟。﹝宗師弟宗懿﹑宗憲。﹞諸弟皆優贍有餘﹐而宗師妻子常寒露饑餒﹐宗師怡然處之﹐無有難色。窮究經史﹐章通句解﹐至於陰陽﹑軍法﹑聲律﹐悉皆研極原本。又善爲文章﹐詞句刻深﹐獨追古作者爲徒﹐不顧世俗輕重﹐通微曉事﹐可與晤語。﹝與或作以。﹞又習於吏職﹐識時知變﹐非如儒生文士﹐止有偏長﹔退勇守專﹐未爲宰物者所識。年近五十﹐遑遑勉勉﹐思有所試。閣下倘引而致之﹐密加識察﹐有少不如所言﹐愈爲欺罔大君子﹐便宜得棄絕之罪於門下。誠不忍奇寶橫棄道側﹐而閣下篋櫝尙有少闕不滿之處﹐﹝篋或作匱。少闕﹐一作闕少﹐或無闕字。﹞猶足更容。輒冒言之﹐退增汗懾。謹狀。

【與鄂州柳中丞書】

﹝公綽﹐始自禦史中丞﹐出爲湖南觀察使﹐後徙鄂嶽時﹐方討吳元濟﹐詔發嶽鄂兵五千﹐隸安州刺史李聽。公綽曰「朝廷謂吾儒生不知兵邪﹖」請自行﹐許之﹐引兵渡江。如古名將﹐每戰輒勝。其爲鄂嶽觀察使﹐在元和七年云。﹞

淮右殘孽﹐﹝一作賊。﹞尙守巢窟﹐﹝或作窟巢﹐又作巢穴。﹞環寇之師﹐殆且十萬﹐目語難。﹝此用《莊子》語﹐杭﹑蜀本作難語﹐非。﹞自以爲武人不肯循法度﹐頡頏作气勢﹐﹝頡音擷。頏﹐胡江切。﹞竊爵位﹐自尊大者﹐肩相磨﹐地相屬也﹔不聞有一人援桴鼓﹐誓眾而前者﹐但日令走馬來求賞給﹐助寇爲聲勢而已﹗﹝日或作月。﹞

閣下書生也﹐《詩》《書》《禮》《樂》是習﹐仁義是修﹐法度是束。一旦去文就武﹐鼓三軍而進之﹐﹝三﹐一作六。﹞陳師鞠旅﹐﹝《詩》﹕「鉦人伐鼓﹐陳師鞠旅」。注云「二千五百人爲師﹐五百人爲旅。」鞠﹐告也。﹞親與爲辛苦﹐慷慨感激﹐同食下卒﹐將二州之牧﹐以壯士气﹐斬所乘馬﹐以祭是死之士。﹝是﹐徒計切﹐踏也﹐又音提。﹞𨿽古名將﹐何以加玆﹗此由天資忠孝﹐郁於中而大作於外﹐動皆中於機會﹐以取勝於當世。而爲戎臣師﹐豈常習於威暴之事﹐而樂其鬥戰之危也哉﹖

愈誠怯弱﹐不適於用﹐聽於下風﹐竊自增气﹐誇於中朝稠人廣眾會集之中﹐﹝或無會集二字。﹞所以羞武夫之顏﹐令議者知將國兵而爲人之司命者﹐不在彼而在此也。﹝而在﹐或無而字。﹞

臨敵重愼﹐誡輕出入﹐良食自愛﹐以副見慕之徒之心。﹝食或作用﹐非是。或無「之徒」二字﹐又無下之字。﹞而果爲國立大功也。幸甚﹐幸甚﹗不宣。愈再拜。

【又一首】

愈愚不能量事勢可否。比常念淮右以靡獘困頓三州之地﹐﹝彰義節度使管申﹑光﹑蔡三州。﹞蚊蚋蟻虫之聚﹐感凶豎煦濡飲食之惠﹐﹝凶豎﹐吳元濟也。﹞提童子之手﹐坐之堂上﹐奉以爲帥﹐出死力以抗逆明詔﹐戰天下之兵。乘機逐利﹐四出侵暴﹐屠燒縣邑﹐賊殺不辜﹐環其地數千里﹐莫不被其毒﹐洛汝襄荊許潁淮江爲之騷然。丞相公卿士大夫勞於圖議﹐﹝圖或作國﹐非是。﹞握兵之將﹐熊羆ァ虎之士﹐﹝ァ﹐獸名。《說文》﹕「ァ﹐﹤豸曼﹥似貍者﹐椿俱切。」﹞畏懦蹙宿﹐﹝足迫也。上子六切﹐下所六切。﹞莫肯杖戈﹐爲士卒前行者。獨閣下奮然率先﹐揚兵界上﹐﹝奮上或有能字。﹞將二州之守﹐親出入行間﹐與士卒均辛苦﹐生其气勢。見將軍之鋒穎﹐凜然有向敵之意﹔用儒雅文字章句之業﹐取先天下﹐武夫關其口而奪之气。﹝關﹐一作閉。﹞愚初聞時﹐方食﹐不覺棄匕箸起立。豈以爲閣下眞能引孤軍單進﹐與死寇角逐﹐﹝眞或作直﹐非是。或無單字。﹞爭一旦僥幸之利哉﹖就令如是﹐亦不足貴﹔其所以服人心﹐在行事適機宜﹐而風采可畏愛故也。是以前狀輒述鄙誠﹐眷惠手翰還答﹐益增欣悚。﹝惠下或有賜字。益一作伏。﹞

夫一眾人心力耳目﹐使所至如時雨﹐三代用師﹐不出是道。閣下果能充其言﹐繼之以無倦﹐得形便之地﹐甲兵足用﹐𨿽國家故所失地﹐旬歲可坐而得。﹝歲或作月﹐又作序。﹞況此小寇﹐安足置齒牙間﹖勉而卒之﹐以俟其至﹐幸甚。﹝諸本「幸甚」下復出「幸甚」二字。﹞夫遠徵軍士﹐行者有羈旅離別之思﹐居者有怨曠騷動之憂﹐本軍有饋餉煩費之難﹐地主多姑息形迹之患﹔急之則怨﹐緩之則不用命﹔攺孤懸﹐形勢銷弱﹐又與賊不相諳委﹐臨敵恐駭﹐難以有功。若召募士人﹐﹝召或作占。﹞必得豪勇﹐與賊相熟﹐知其气力所極﹐無望風之驚﹐愛護鄕裏﹐勇於自戰。徵兵滿萬﹐不如召募數千。﹝公此議詳見《論淮西事宜狀》。﹞閣下以爲何如﹖倘可上聞行之否﹖﹝一作可否。﹞

計已與裴中丞相見﹐行營事宜﹐不惜時賜示及。﹝裴中丞﹐卽度也。時憲宗遣度視淮西諸軍﹐還奏﹐多合上旨。﹞幸甚﹗不宣。愈再拜。

【答魏博田僕射書】

﹝田弘正﹐始名興﹐先是﹐田季安爲魏博節度使。元和七年﹐季安卒﹐其子懷諫自立﹐委政於家奴蔣士則。眾怒﹐脇拜弘正﹐使主軍。弘正於是圖其地﹐籍其人﹐以獻於朝。憲宗嘉之﹐詔檢校工部尙書﹐充魏博節度使﹐且賜今名。八年十一月﹐公以比部郎中﹐以史館修撰﹐爲作《先廟碑》。九年﹐弘正拜檢校尙書右僕射﹐其年公以考功郎中知制誥﹐故曰「蒙恩攺職事」也。﹞

季冬極寒﹐伏惟僕射尊體動止萬福。卽日愈蒙免﹐蒙恩攺職事﹐不任感懼。﹝諸本無蒙免二字﹐今從閣本。今按﹕蒙免者﹐蒙田之庇﹐而得遣免也﹐連上文爲句。蒙恩者﹐蒙上之恩﹐而攺職事也﹐連下文爲句。﹞使至﹐奉十一月十二日示問﹐欣慰殊深﹐贊善十一郎行﹐﹝弘正子布﹑肇﹑﹑早﹑牟﹑章。﹞已附狀﹐﹝已下一有會字。﹞伏計尋上達。

愈𨿽未獲拜識﹐嘗承僕射眷私﹐猥辱薦聞﹐待之上介﹐事𨿽不允﹐受賜實多。頃者﹐又蒙不以文字鄙薄﹐令撰廟碑﹐見遇殊常﹐荷徳尢切。安有書問稍簡﹐遂敢自疏﹖比所《與楊書記書》﹐蓋緣久闕附狀﹐求因間粗述下情。﹝或無求字。間或作閒。今按﹕此謂求楊書記﹐因田之間﹐爲述己意也。﹞忽奉累紙示問﹐辭意重疊﹐捧讀再三﹐但增慚悚。

僕射公忠賢徳爲內外所宗﹐位望益尊﹐謙巽滋甚。謬承知遇﹐欣荷實深﹐伏望照察。限以官守﹐拜奉末由﹐無任馳戀。謹因使回奉狀﹐不宣。謹狀。

【與華州李尙書書】

﹝呂本注「絳」字。以史考之﹐絳以元和十年二月﹐出刺華州﹐又公與絳同年﹐故曰久故。蜀本注實字﹐非是。﹞

比來不審尊體動止何似﹖﹝比或作夜﹐又作日。﹞乍離闕庭﹐伏計倍增戀慕。

愈於久故遊從之中﹐伏蒙恩獎知待﹐﹝或無伏字。﹞最深最厚﹐無有比者﹔﹝比或作倫。﹞懦弱昏塞﹐不能奮勵出奇﹐少答所遇。拜辭之後﹐竊念旬朔不卽獲侍言笑﹐東望殞涕﹐有兒女子之感。﹝或無子字。《史記》﹕「非兒女子所知﹐爲兒女子所詐。」當有子字。﹞獨宿直捨﹐﹝公時以考功郎中知制誥。﹞無可告語﹐展轉欷﹐不能自禁。

華州𨿽實百郡之首﹐重於藩維﹐然閣下居之﹐則爲失所。愚以爲苟慮有所及﹐宜密以上聞﹐不宜以疏外自待。﹝不下或無宜字。﹞接過客俗子﹐絕口不掛時事﹐務爲崇深﹐以拒止嫉妒之口﹐親近藥物方書﹐動作步趨﹐以致和宣滯。爲國自愛﹐副鄙陋拳拳之心﹐幸甚﹐幸甚﹗謹奉狀﹐不宣。愈再拜。﹞

【京尹不臺參答友人書】

﹝或作《與友人論京尹不臺參書》。長慶三年六月﹐以公爲京兆尹﹐兼禦史大夫。敕放臺參﹐後不得爲例。按《魏氏春秋》云「故事﹕禦史中丞與洛陽令相遇﹐則分路而行。以士主多逐捕﹐不欲稽畱。」然非唐制也。《順宗實錄》云「故事﹕尹與禦史相遇﹐尹下道避。」尹尙避禦史﹐豈有不臺參之理﹖當時敕放臺參﹐後不爲例﹐則知故事須臺參也。又曰「時宰相惡禦史中丞李紳﹐欲逐之﹐特詔公不臺參﹐以激紳﹐紳果劾奏公﹐公以詔自解﹐文刺紛然。宰相以臺府不協﹐遂罷公爲兵部侍郎﹐而出紳爲江西觀察使。紳朝辭泣訴﹐穆宗遂畱紳爲兵部侍郎﹐公復爲吏部。」按貞元十八年﹐公爲四門博士時﹐薦士十人於陸亻參﹐李紳在焉。紳昧其平昔之薦而劾公﹐公旣不言﹐而世亦未有辧之者。又謂公蹙紳以附逢吉﹐獨王黃州《答丁晉公書》﹐以謂曲在紳﹐蓋公論也。﹞

所示情眷之至﹐不勝悚荷。臺參實奏云﹕容桂觀察使帶中丞尙不臺參。﹝或無使字。﹞京尹郡國之首﹐所管神州赤縣﹐官帶大夫﹐豈得卻不﹝如﹞﹝加﹞。事須臺參﹐聖恩以爲然﹐便令宣與李紳﹐不用臺參﹐亦是何典故﹖赤令尙與中丞分道而行﹐何況京尹﹖﹝方云﹕呂丞相本攺定亦是以下十九字﹐綴於「事須臺參之」下﹐仍於「卻不如」下添「中丞」二字。慶善云﹕今本顚倒不可讀﹐當從唐本。不知洪所謂唐本者何本也﹖閣﹑杭﹑蜀本﹐只同今文﹐姑以闕疑可也。一曰「不用臺參」已下﹐當再出「臺參」二字﹐義亦自通。今按﹕二說皆未安。後說𨿽差勝﹐然文意似亦未足﹐當闕之以俟知者。﹞人見近事﹐習耳目所熟﹐﹝人上或有夫字。﹞稍殊異卽怪之。其於道理有何所傷﹖聖君使行﹐卽是故事。自古豈有定制也﹖停推巡緣府中褊迫是實﹐若別差人﹐卽是妄說。豈有此事﹖小人言不可信﹐類如此﹐亦在大賢斟酌而斷之。流言止於智者﹐正謂此耳。客多﹐自修報狀不得。﹝或作「不及自修報」﹐或作「不及修報狀」。﹞伏惟照察。﹝照﹐方作昭。今按﹕唐人書帖﹐用照察字亦多。﹞

【送陸歙州詩序】

﹝陸亻參也﹐或無詩字﹐或作《送陸員外出刺歙州詩並序》。並一本自此下爲第二十卷

。﹞

貞元十八年二月十八日﹐祠部員外郎陸君出刺歙州﹐朝廷夙夜之賢﹐都邑遊居之良﹐﹝居﹐一作從。﹞賫咨涕Д﹐咸以爲不當去。歙﹐大州也﹔刺史﹐尊官也﹔由郎官而往者﹐前後相望也。當今賦出於天下﹐江南居十九。宣使之所察﹐歙爲富州。宰臣之所薦聞﹐天子之所選用﹐其不輕而重也﹐較然矣。如是而賫咨涕Д﹐以爲不當去者﹕陸君之道﹐行乎朝廷﹐則天下望其賜﹔刺一州﹐則專而不能咸﹔﹝或作或﹐而屬下句。方從閣本作咸﹐而屬上句。今按﹕《莊子》有「周徧咸」之語﹐方本得之。﹞先一州而後天下﹐豈吾君與吾相之心哉﹖﹝先上諸本有謂字。方從閣本云「杭本訛咸作或﹐然尙無謂字﹐蜀本始作或﹐爲今本易爲作謂﹐訛轉甚也。」﹞於是昌黎韓愈道願畱者之心﹐而泄其思﹐作詩曰﹕

我衣之華兮﹐我佩之光﹔﹝華一作美。﹞陸君之去兮﹐誰與翺翔。﹝諸本如此。方從閣﹑杭本﹐光﹑翔下皆有兮字﹐去下無兮字。今按﹕古詩賦有句句用韻及語助者﹐《賡歌》是也﹔有隔句用韻及兮﹐而兮在上句之末﹐韻在下句之末者﹐《騷經》是也﹔有隔句用韻﹐而上句不韻不兮﹐下句押韻有兮者﹐《橘頌》之類是也。今此詩方本若用《賡歌》之例﹐則華﹑光有兮而不韻﹐其去字一句﹐又並無也﹔若用《騷經》之例﹐則光﹑翔當用韻﹐而不當有兮﹐華𨿽可以有兮﹐而去復不可以無兮也﹔若用《橘頌》之例﹐則下三句爲合﹐而首句不當有兮也。韓公深於《騷》者﹐不應如此。蓋方所從之本失之也。今定從諸本﹐以《騷經》及賈誼《弔屈》首章爲例。若欲以《橘頌》爲例﹐則止去方本首句一兮字﹐尢爲簡便。但無此本﹐不敢以意創耳。﹞斂此大惠兮﹐施於一州﹔今其去矣﹐胡不爲畱﹖我作此詩﹐歌於逵道﹔無疾其驅﹐天子有詔。

【送孟東野序】

﹝據集貞元十九年﹐《與陳給事書》云「《送孟郊序》一首﹐生紙寫﹐不加裝飾。」此序呂汲公以爲是年作。序云「東野之役於江南也﹐有若不釋然者。」時東野爲溧陽尉云。﹞

大凡物不得其平則鳴。艸木之無聲﹐風撓之鳴﹔水之無聲﹐風蕩之鳴﹐其躍也或激之﹐其趨也或梗之﹐其沸也或炙之﹔金石之無聲﹐或擊之鳴。人之於言也亦然。有不得已者而後言﹐其歌也有思﹐其哭也有懷。凡出乎口而爲聲者﹐其皆有弗平者乎﹗﹝爲一作有。﹞樂也者﹐郁於中而泄於外者也﹐擇其善鳴者而假之鳴。金﹑石﹑絲﹑竹﹑匏﹑土﹑革﹑木八者﹐物之善鳴者也。維天之於時也亦然﹐擇其善鳴者而假之鳴。是故以鳥鳴春﹐﹝鳥下閣本有獸字﹐非是。﹞以雷鳴夏﹐以虫鳴秋﹐以風鳴冬﹐四時之相推﹐古奪字﹐或作奪。﹞其必有不得其平者乎﹗

其於人也亦然。人聲之精者爲言﹐文辭之於言又其精也﹐﹝方從閣﹑杭﹑蜀本去又字﹐而取下句尢字足成一句﹐不成文理。﹞尢擇其善鳴者而假之鳴。﹝按﹕上文已再言「擇其善鳴者而假之鳴」矣﹐則此又言「人聲之精者爲言﹐而文詞又其精者」﹐故「尢擇其善鳴者而假之鳴」。又字﹑尢字﹐正是關鍵血脈首尾相應處﹐方以三本之誤﹐遂去又字﹐而以尢字屬上句﹐不惟此句不成文理﹐又使此篇語無次第﹐其誤尢甚﹐今悉正之。﹞其在唐﹑虞﹐咎陶﹑禹﹐其善鳴者也﹐而假以鳴。﹝在下或有於字﹐假下或有之字。﹞夔弗能以文辭鳴﹐﹝弗或作不﹐而無能字。﹞又自假於《韶》以鳴。夏之時﹐五子以其歌鳴。伊尹鳴殷﹐周公鳴周。凡載於《詩》《書》六藝﹐皆鳴之善者也。周之衰﹐孔子以徒鳴之﹐其聲大而遠。《傳》曰「天將以夫子爲木鐸。」其弗信矣乎﹗其末也﹐莊周以其荒唐之辭鳴。﹝辭或作說﹐下或有「於楚」二字。莊子﹐蒙人。蒙﹐梁地也。且辭楚威王之騁﹐未嘗仕於楚也。﹞楚﹐大國也﹐其亡也﹐以屈原鳴。臧孫辰﹑孟軻﹑荀卿﹐以道鳴者也。楊朱﹑墨翟﹑管夷吾﹑晏嬰﹑老聃﹑申不害﹑韓非﹑到﹑﹝到在申﹑韓前﹐申﹑韓稱之﹐有書四十六篇。﹐古愼字。﹞田駢﹑鄒衍﹑屍佼﹑孫武﹑張儀﹑蘇秦之屬﹐皆以其術鳴。秦之興﹐李斯鳴之。漢之時﹐司馬遷﹑相如﹑揚雄﹐最其善鳴者也。其下魏晉氏﹐鳴者不及於古﹐然亦未嘗絕也。﹝其下﹐方無其字。「然亦未嘗絕也」﹐諸本皆有此句﹐方從閣本刪去。今按﹕有此一句﹐文意乃足﹐閣本脫也。﹞就其善者﹐其聲淸以浮﹐其節數以急﹐其辭淫以哀﹐其志弛以肆。﹝善下或有鳴字。浮﹐方從諸本作淳﹐惟蜀本及《文苑》作浮。今按﹕此數句﹐皆言魏晉以下文章之病﹐不應用淳字以美之。諸本皆誤。「數以急」﹐「弛以肆」二句﹐諸本皆如此﹐方從謝本刪去二以字。今按﹕自其聲至此四句﹐當爲一例﹐其第二第四句﹐古本偶皆脫一字﹐而方必從之﹐遂使句之短長參差不齊﹐而不可讀﹐正與《上李巽書》相似﹐其意以爲必如是然後爲古﹐而不知所謂古者不在是也。﹞其爲言也﹐亂雜而無章。將天醜其徳莫之顧邪﹖何爲乎不鳴其善鳴者也﹖﹝諸本如此﹐方從閣本以亂爲詞﹐又從閣﹑杭本刪去「將天」以下十九字。今按﹕方本極無理﹐蓋因亂而誤爲辭﹐又因辭而轉作詞耳。今當攺詞爲亂﹐又補十九字﹐文意乃足。﹞

唐之有天下﹐陳子昂﹑蘇源明﹑元結﹑李白﹑杜甫﹑李觀﹐皆以其所能鳴。其存而在下者﹐孟郊東野﹐始以其詩鳴﹐其髙出魏晉﹐不懈而及於古﹐其他浸淫乎漢氏矣。﹝魏晉﹐方作晉魏﹔或無古字﹔氏矣﹐方從閣本無此二字﹐皆非是。﹞從吾遊者﹐李翺﹑張籍其尢也﹐三子者之鳴信善矣。﹝或無信字﹐或作善鳴﹐皆非是。《左傳》云「克己復禮﹐仁也﹐信善哉。」公𨿽未必用此語﹐然亦偶合也。﹞抑不知天將和其聲﹐而使鳴國家之盛邪﹖抑將窮餓其身﹐思愁其心腸﹐而使自鳴其不幸邪﹖三子者之命﹐則懸乎天矣。﹝閣﹑杭﹑蜀《苑》則下有有字﹐非是。若果有有字﹐卽天下當有者字﹐更詳之。﹞其在上也﹐奚以喜﹖其在下也﹐奚以悲﹖

東野之役於江南也﹐有若不釋然者﹐故吾道其命於天者以解之。﹝釋或作懌﹐然者或作者然﹐云《顧命》﹕「王不懌」﹐或作「不釋」。釋﹐猶開釋也。按﹕嘉本作「不釋然者」﹐其語本出《莊子》﹐或本皆誤也。以解﹐或無以字﹐非是。﹞

【送許郢州序】

﹝或作《送許使君刺郢州序》﹐仍注「仲輿」二字﹐或作「志雍」。樊云「志雍字陸﹐許氏﹐貞元九年進士。時於ν節制山南東道﹐郢於山南爲屬邑。是時ν斂民方急﹐公因志雍之行﹐序以規之。」公貞元十八年上於ν書﹐故云「愈嘗以書自通於於公ν」。此序十九年作也。﹞

愈嘗以書自通於於公﹐累數百言。﹝公下或有ν字。﹞其大要言﹕先達之士﹐得人而托之﹐﹝要下或有也字。﹞則道徳彰而名問流﹔﹝問或作聞。﹞後進之士﹐得人而托之﹐則事業顯而爵位通。下有矜乎能﹐上有矜乎位﹐𨿽恆相求而喜不相遇。﹝諸本無喜字﹐方從閣﹑杭﹑蜀《苑》﹐得之。﹞於公不以其言爲不可﹐復書曰「足下之言是也。」於公身居方伯之尊﹐蓄不世之材﹐﹝世下或有出羣字。﹞而能與卑鄙庸陋相應答如影響﹐是非忠乎君而樂乎善﹐以國家之務爲己任者乎﹖愈𨿽不敢私其大恩﹐抑不可不謂之知己﹐恆矜而誦之。情已至而事不從﹐﹝事不從﹐謂不能卒言之也。﹞小人之所不爲也。故於使君之行﹐道刺史之事﹐以爲於公贈。

凡天下之事﹐成於自同﹐而敗於自異。爲刺史者﹐恆私於其民﹐不以實應乎府﹔﹝謂觀察府。﹞爲觀察使者﹐恆急於其賦﹐不以情信乎州。由是刺史不安其官﹐﹝由一作縣。﹞觀察使不得其政﹐財已竭而斂不休﹐人已窮而賦愈急﹐﹝賦或作怒﹐非是。﹞其不去爲盜也亦幸矣。誠使刺史不私於其民﹐觀察使不急於其賦﹐﹞刺史曰「吾州之民﹐天下之民也﹐惠不可以獨厚。」觀察使亦曰「某州之民﹐天下之民也﹐斂不可以獨急。」﹝或無以字。﹞如是而政不均﹐令不行者﹐未之有也。其前之言者﹐於公旣已信而行之矣。﹝前下或無之字﹐非是。旣一作卽。﹞今之言者﹐其有不信乎﹖縣之於州﹐猶州之於府也。有以事乎上﹐有以臨乎下﹐同則成﹐異則敗者﹐皆然也。非使君之賢﹐其誰能信之﹖﹝信或作從﹐非是。﹞

愈於使君﹐非燕遊一朝之好也﹐故其贈行﹐不以頌而以規。

【送竇從事序】

﹝竇平﹐貞元五年登進士第。﹞

逾甌閩而南﹐皆百越之地﹐﹝甌或作越﹐以下文重出越字考之﹐非是。或無甌字﹐亦非。越或作粵。﹞於天文﹐其次星紀﹐其星牽牛。連山隔其陰﹐鉅海敵其陽﹐﹝敵一作﹐气上蒸也。方從閣﹑《苑》作敲云「敲﹐橫レ也﹐謂鉅海敲蕩其南也。」今按﹕敲﹐微扣也﹐字書訓以橫レ﹐而《漢書注》又訓レ爲發動﹐蓋不以杖末奮擊﹐但以杖身微扣﹐而發動之﹐所謂橫レ也。海之爲物最鉅﹐其所震蕩﹐豈微扣之謂邪﹖閣本蓋誤﹐而方必爲曲說以附之﹐殊不可曉。作亦非是﹐但當作敵﹐乃當抵對捍之意﹐與上句隔字正相對也。﹞是維島居卉服之民﹐風气之殊﹐著自古昔。﹝維一作皆﹐島作鳥﹐居作夷。气﹐閣﹑蜀本作俗。今按﹕島居卉服﹐已見其民俗之陋。因又言此﹐以見其風气之惡。自是兩事﹐故下文云「民俗旣遷﹐風气亦隨」也。閣﹑蜀皆誤。古或作在﹐非是。﹞

唐之有天下﹐號令之所加﹐無異於遠近。民俗旣遷﹐風气亦隨﹐雪霜時降﹐癘疫不興﹐﹝疫或作疾。﹞瀕海之饒﹐固加於初。﹝或云「瀕﹐濱也」﹐篆文無濱字﹐《漢﹟志》﹕「瀕南山﹐又瀕河十郡。」只用瀕字。加於﹐或作如其﹐非是。﹞是以人之之南海者﹐若東西州焉。﹝之之﹐諸本無復出之字﹐方從閣﹑杭﹑蜀﹑《苑》﹐得之。若或作如。﹞

皇帝臨天下二十有二年﹐﹝臨下或有禦字。﹞詔工部侍郎趙植爲廣州刺史﹐﹝貞元十七年﹐以工部侍郎趙植充嶺南節度使。﹞盡牧南海之民。署從事扶風竇平。﹝平﹐扶風平陵人。﹞平以文辭進。於其行也﹐其族人殿中侍禦史牟﹐﹝牟﹐字貽周﹐爲東都畱守判官。﹞合東都交遊之能文者二十有八人﹐賦詩以贈之。於是昌黎韓愈﹐嘉趙南海之能得人﹐壯從事之答於知我﹐不憚行之遠也。﹝我或作己。行之遠﹐《文苑》如此。諸本之或作於﹐或作「我於行遠」﹐或無「行之」二字﹐皆非是。﹞又樂貽周之愛其族叔父﹐﹝貽上或有「其宗」二字。﹞能合文辭以寵榮之﹐作《送竇從事少府平序》。

【上巳日燕太學聽彈琴詩序】

﹝鄭國之俗﹐三月上巳﹐於溱洧水上執蘭招魂。自魏以後﹐但用三日﹐不用上巳。時公爲四門博士﹐作此序。﹞

與眾樂之之謂樂﹐樂而不失其正﹐﹝一作節。﹞又樂之尢也。﹝尢一作光。﹞四方無鬥爭金革之聲﹐京師之人旣庶且丰﹐天子念致理之艱難﹐樂居安之閒暇﹐肇置三令節。﹝《舊史》云「貞元四年九月﹐詔正月晦日﹐三月三日﹐九月九日﹐三節日。宜任文武百僚選勝地﹐追賞爲樂。五年正月﹐詔以二月一日爲中和節﹐代正月晦日﹐備三令節數。」此序在貞元壬午癸未間﹐公爲四門博士﹐其云「肇置三令節」﹐蓋謂徳宗朝始置耳。﹞詔公卿羣有司﹐至於其日﹐率厥官屬﹐﹝或無屬字。﹞飲酒以樂﹐所以同其休﹐宣其和﹐感其心﹐成其文者也。

三月初吉﹐實惟其時﹐司業武公﹐﹝下或有少儀二字。﹞於是總太學儒官三十有六人﹐列燕於祭酒之堂﹐樽俎旣陳﹐肴羞惟時﹐序行。﹝一作有序。﹞獻酬有容﹐歌風雅之古辭﹐斥夷狄之新聲﹐褒衣危冠﹐與與如也。﹝與與﹐或作愉愉﹐方從杭﹑蜀本﹐云﹕《詩》﹕「我黍與與。」《淮南子》﹕「善用兵者﹐陵其與與」﹐皆音余。今按﹕《論語》有此全句。﹞有儒一生。﹝儒一或作一儒。﹞魁然其形﹐抱琴而來﹐歷階以升。﹝以或作而。﹞坐於樽俎之南﹐鼓有虞氏之《南風》﹐﹝見《家語》。﹞賡之以文王宣父之操。﹝見《史記》孔子學琴於師襄事。﹞優遊夷愉﹐廣厚髙明﹐追三代之遺音﹐想舞雩之詠嘆﹐及暮而退﹐皆充然若有得也。﹝有下或有所字。﹞武公於是作歌詩以美之﹐命屬官咸作之﹐命四門博士昌黎韓愈序之。

【送齊下第序】

﹝或作。考《唐﹟宰相世系表》﹐當作。序云「齊生之兄﹐爲時名相﹐出藩於鎭」﹐謂齊映也。以世系考之﹐映兄弟六人﹐昭﹑文﹑映﹑﹑照﹑煦﹐無有者﹐豈後攺名或煦耶﹖諸本或作齊﹐或作齊曙。按《登科記》﹐映大歷五年﹐昭貞元十五年﹐十一年﹐煦元和二年﹐踵登進士第﹐而亡焉。﹞

古之所謂公無私者﹐其取捨進退﹐無擇於親疏遠邇﹐惟其宜可焉。其下之視上也﹐亦惟視其舉黜之當否﹐不以親疏遠邇疑乎其上之人。﹝下或有也字﹐或無之人二字﹐而有也字。﹞故上之人行志擇誼﹐﹝或無故字之字。﹞坦乎其無憂於下也﹔下之人克己愼行﹐確乎其無惑於上也。是故爲君不勞﹐而爲臣甚易。見一善焉﹐可得詳而舉也﹔見一不善焉﹐可得明而去也。﹝閣﹑杭﹑蜀﹑《苑》無「詳明」二字。﹞及道之衰﹐上下交疑﹐於是乎舉仇﹑舉子之事﹐載之傳中﹐而稱美之﹐而謂之忠。﹝或無下而字﹐見《左氏》襄公三年﹐晉祁奚請老﹐舉仇舉子事。﹞見一善焉﹐若親與邇﹐不敢舉也﹔﹝或無敢字。﹞見一不善焉﹐若疏與遠﹐不敢去也。眾之所同好焉﹐矯而黜之﹐乃公也﹔眾之所同惡焉﹐﹝眾下或皆有人字。﹞激而舉之﹐乃忠也。於是乎有違心之行﹐有怫志之言﹐有內愧之名。若然者﹐俗所謂良有司也。﹝然或作是。﹞膚受之訴﹐不行於君﹔巧言之誣﹐不起於人矣。烏乎﹗今之君天下者﹐不亦勞乎﹗爲有司者﹐不亦難乎﹗爲人向道者﹐不亦勤乎﹗﹝烏乎﹐猶嗚呼也。古文於乎﹐烏乎﹐嗚呼﹐皆一義。或作於是乎﹐非是。爲有﹐或無爲字。爲人向道﹐諸本皆同。但向或作鄕。閣﹑《苑》以人爲仁﹐殊無文理。蓋所謂人者﹐指應舉者而言﹐爲之作向道者﹐謂指引其道路所向。如公之於侯喜﹑侯雲長之徒是已。其作鄕者﹐亦音向﹐與兵書所謂「以鄕人爲導」者﹐音義皆不同也。﹞是故端居而念焉﹐非君人者之過也﹔則曰有司焉﹐則非有司之過也﹔則曰今舉天下人焉﹐則非今舉天下人之過也。蓋其漸有因﹐其本有根﹐生於私其親﹐﹝其下或有所字。﹞成於私其身。以己之不直﹐而謂人皆然。其植之也固久﹐其除之也實難﹐非百年必世﹐不可得而化也﹔非知命不惑﹐不可得而攺也﹗已矣乎﹐其終能復古乎。若髙陽齊生者﹐其起予者乎﹖齊生之兄﹐﹝之兄或無之字。﹞爲時名相﹐出藩於南﹐﹝於下杭﹑《苑》有鎭字﹐閣本無。今按﹕齊映以貞元七年由桂管攺江西。是時洪州只爲江西觀察使﹐至咸通中﹐乃有鎭南之號耳。杭﹑《苑》皆誤。﹞朝之碩臣﹐皆其舊交。齊生舉進士﹐有司用是連枉齊生﹐齊生不以云﹐乃曰「我之未至也﹐有司其枉我哉﹖﹝其枉﹐或作豈枉﹐今從閣﹑杭﹑蜀本。﹞我將利吾器而俟其時耳。」抱負其業﹐東歸於家。吾觀於人﹐有不得志﹐則非其上者眾矣﹔亦莫計其身之短長也。若齊生者旣至矣﹐﹝一云「旣屈矣」﹐一作「旣不得志矣」。今按﹕上文曰「我之未至也」﹐下文曰「我未也」﹐則此作至爲是。﹞而曰「我未也。」不以閔於有司﹐其不亦鮮乎哉﹗﹝未下或有至字。﹞吾用是知齊生後日誠良有司也﹐能復古者也﹐公無私者也﹐知命不惑者也。

【送陳密序】

太學生陳密請於余曰「密承訓於先生﹐今將歸覲其親﹐不得朝夕見﹐願先生賜之言﹐密將以爲戒。﹝覲或作拜。﹞密來太學﹐舉明經﹐累年不獲選﹐﹝經下或有者字。獲下或有其字。﹞是弗利於是科也。今將易其業﹐而三禮是習。﹝唐制﹕取士有明經科﹐而明經之別﹐有五經﹐有三經﹐有二經﹐有三禮﹐有三傳﹐有史科。三禮科﹐貞元五年二月置。﹞願先生之張之也。密將以爲鄕榮。」﹝或無以字。﹞

余愧乎其言﹐遺之言曰「子之業信習矣﹐其容信合於禮矣。抑吾所見者外也﹖夫外不足以信內﹐子誦其文﹐則思其義﹔習其儀﹐則行其道﹐則將謂子君子也。爵祿之來也﹐不可辭矣。科寧有利不利邪﹖」﹝誦其﹑習其﹐或並無其字。﹞

【送李願歸盤谷序】

﹝此序貞元十七年作﹐公年才三十四耳。東坡云「歐陽公言晉無文章﹐惟陶淵明《歸去來辭》而已。余謂唐無文章﹐惟韓退之《送李願歸盤谷序》而已。平生欲效此作﹐每執筆輒罷。因自笑曰﹕『不若且放﹐教退之獨步。』」此序孟州濟原縣有石本﹐其間小有異同。

太行之陽有盤谷。﹝太行﹐山名﹐在懷州。陽﹐南也。盤谷﹐地名﹐在孟州濟原縣。﹞盤谷之間﹐泉甘而土肥﹐艸木茂﹐居民鮮少。或曰﹕謂其環兩山之間﹐故曰盤。或曰﹕是谷也﹐宅幽而勢阻﹐隱者之所盤旋。友人李願居之。﹝盤下諸本皆有旋字。洪氏石本﹑杭本同﹐或作桓。樊氏石本﹑閣﹑蜀﹑《苑》刪去。今按﹕石本之不同﹐說見於後。友人﹐諸本及洪氏石本皆作友。樊氏石本作有。﹞

願之言曰﹕人之稱大丈夫者﹐我知之矣。利澤施於人﹐﹝於﹐諸本作於﹐今從石本。﹞名聲昭於時﹐坐於廟朝﹐進退百官﹐而佐天子出令。其在外﹐則樹旗旄﹐羅弓矢﹐武夫前呵﹐從者塞途。供給之人﹐名執其物﹐夾道而疾馳。喜有賞﹐怒有刑。﹝《文苑》賞作賜。樊氏石本無此六字。﹞才滿前﹐﹝或作俊。﹞道古今而譽盛徳﹐入耳而不煩。曲眉丰頰﹐淸聲而便體﹐秀外而惠中﹐飄輕裾﹐翳長袖﹐粉白黛綠者﹐列屋而閒居﹐妒寵而負恃﹐爭妍而取憐。大丈夫之遇知於天子﹐用力於當世者之所爲也。﹝天子﹐諸本作主上。方從石本。爲上諸本有所字﹐方從石本刪去。下文「於時者之所爲也」﹐同此。﹞吾非惡此而逃之﹐是有命焉﹐不可幸而致也。窮居而野處﹐升髙而望遠。﹝諸本如此﹐石﹑閣﹑《苑》作遠望。﹞坐茂樹以終日﹐濯淸泉以自潔。采於山﹐美可茹﹔釣於水﹐鮮可食。起居無時﹐惟適之安。﹝蜀本及洪氏石本之作所。《苑》《粹》﹑樊石本作之。﹞與其有譽於前﹐孰若無毀於其後﹔與其樂於身﹐孰若無憂於其心。﹝與其下諸本並有有字﹐方從石本刪去。﹞車服不維﹐刀鋸不加﹐理亂不知﹐黜陟不聞﹐大丈夫不遇於時者之所爲也﹐我則行之。伺候於公卿之門﹐奔走於形勢之途﹐足將進而趑趄﹐﹝上七思切﹐下七餘切。﹞口將言而囁嚅﹐﹝上之舌切﹐又而舌切。下女居切﹐又音如。﹞處穢污而不羞﹐觸刑辟而誅戮﹐﹝穢污﹐諸本作污穢﹐今用石本攺。不羞﹐一本作弗羞。辟﹐石本作法。﹞僥幸於萬一﹐老死而後止者﹐其於爲人賢不肖何如也﹖

昌黎韓愈﹐聞其言而壯之﹐與之酒而爲之歌曰﹕

盤之中﹐維子之宮。盤之土﹐可以稼。﹝諸本作「惟子之稼」﹐今從石﹑閣如此。﹞盤之泉﹐可濯可沿。﹝石﹑閣﹑杭本沿作湘﹐方從蜀本云「洪慶善以爲作湘者﹐石本磨滅﹐以閣本意之也。然此文自如往而復以上﹐皆二語一韻﹐以稼葉土﹐此類固多。以容葉深﹐以《詩﹟七月》《易﹟恆卦》卜象考之﹐亦合古韻﹐獨湘不可與泉葉。按公《論語筆解》以浴於沂﹐作沿於沂﹐政與此沿同義﹐今只以沿爲正。」今按﹕方以古韻爲據﹐捨所信之石﹑杭﹑閣本而去湘從沿﹐其說當矣。然必以《筆解》爲說﹐又似太拘。今世所傳《筆解》﹐蓋未必韓公本眞也。又按﹕洪慶善云「石本在濟源張端家﹐皆缺裂不全﹐惟可濯可湘一句甚明。」又與方引洪氏磨滅之說不同﹐不知何故﹐姑記之﹐以俟知者。然其大歸﹐只爲從湘字耳﹐政使實然﹐亦不足取﹐其說詳於下條云。或曰﹐湘字考之《說文》﹐云烹也。《詩﹟采蘋》﹕「於以湘之。」從湘爲正。﹞盤之阻﹐誰爭子所。窈而深﹐廓其有容﹔繚而曲﹐如往而復。嗟盤之樂兮﹐樂且無殃。﹝殃﹐方從洪校石本作央。又云「樊本只作殃。」然閣﹑杭﹑蜀本皆作央。王逸注《離騷》云「央﹐盡也﹐已也。」方又云「此文如叢作﹐俊作﹐時作﹝B081﹞﹐皆石本字也。」今按﹕作殃﹐於義爲得。又按此篇諸校本﹐多從石本﹐而樊﹑洪兩石已自不同﹐未知孰是。其有同者﹐亦或無理﹐未可盡信。按歐公《集古跋尾》云「《盤谷序》石本﹐貞元中所刻﹐以集本校之﹐或小不同﹐疑刻石誤。然以其當時之物﹐姑存之以爲佳玩﹐其小失不足校也。」詳公此言﹐最爲通論。近世論者﹐專以石本爲正﹐如《水門記》《溪堂詩》﹐予已論之。《南海廟》《劉統軍碑》之類﹐亦然﹐其謬可考而知也。﹞虎豹遠迹兮﹐蛟龍遁藏﹔鬼神守護兮﹐呵禁不祥。﹝禁或作禦。﹞飲則食兮壽而康﹐無不足兮奚所望。﹝則或作且。﹞膏吾車兮秣吾馬﹐從子於盤兮﹐終吾生以徜徉。

【送牛堪序】

﹝此篇或在後卷之首﹐閣﹑杭﹑蜀本置此。公時爲四門博士﹐堪爲太學生﹐在貞元十九年云。﹞

以明經舉者﹐誦數十萬言﹔又約通大義﹐徵辭引類﹐旁出入他經者﹐又誦數十萬言﹐其爲業也勤矣。登第於有司者﹐去民畝而就吏祿﹐由是進而累爲卿相者﹐常常有之﹐其爲獲也亦大矣。

然吾未嘗聞有登第於有司而進謝於其門者﹐﹝門上或無其字。﹞豈有司之待之也﹐抑以公不以情﹖﹝抑一作禦﹐一無抑字。﹞舉者之望於有司也﹐亦將然乎﹖其進而謝於其門也﹐則爲私乎﹖抑無乃人事之未思﹐或者不能舉其禮乎﹖若牛堪者﹐思慮足以及之﹐材質足以行之﹐而又不聞其往者﹐其將有以哉﹖﹝或無將字。﹞違眾而求識﹐﹝眾一作俗。﹞立奇而取名﹐非堪心之所存也。由是而觀之﹐若堪之用心﹐其至於大官也﹐不爲幸矣。﹝於一作爲。﹞

堪﹐太學生也﹔余﹐博士也。博士﹐師屬也﹐於其登第而歸﹐將榮於其鄕也﹐能無說乎﹖

●卷二十﹟序二【送董邵南序】

﹝邵南﹐壽州安丰人。舉進士﹐不得志﹐去遊河北﹐公作此送之。公詩有《嗟哉董生行》﹐亦爲邵南作也。南下或有「遊河北」三字。﹞

燕趙古稱多感慨悲歌之士。董生舉進士﹐連不得志於有司﹐懷抱利器﹐鬱鬱適玆土﹐吾知其必有合也。董生勉乎哉﹗夫以子之不遇時﹐苟慕義彊仁者﹐皆愛惜焉﹐矧燕趙之士﹐出乎其性者哉﹗﹝性下一情字。﹞然吾嘗聞風俗與化移易﹐吾惡知其今不異於古所云邪﹖聊以吾子之行卜之也。﹝於古﹐閣作於吾。云﹐或作聞﹐而無邪字。今按﹕篇首云「古稱多感慨悲歌之士」﹐諸本作「古所云」語﹐乃相應。作「吾所聞」﹐猶爲近之﹐而語勢已微舛矣。若曰「吾所云」﹐則都無來歷﹐不成文字﹐必是謬誤無疑也。然此篇言燕趙之士﹐仁義出於其性﹐乃故反其詞﹐以深譏其不臣而習亂之意﹐故其卒章又爲道上威徳﹐以警動而招徠之﹐其旨微矣。讀者詳之。﹞董生勉乎哉﹗

吾因子有所感矣。爲我弔望諸君之墓﹐﹝樂毅去燕之趙﹐趙封於觀津﹐號曰望諸君。張華云「望諸君家在邯鄲西數里。」﹞而觀於其市﹐復有昔時屠狗者乎﹖﹝荊軻至燕﹐愛燕之屠狗者髙漸離﹐日飲燕市﹐酒酣﹐歌於市中。﹞爲我謝曰﹕明天子在上﹐可以出而仕矣﹗﹞

【贈崔復州序】

﹝公此序﹐大槪與《送許郢州》之意同。郢﹑復在唐皆隸山南東道﹐兩序皆言於公ν﹐又皆言民窮斂急﹐意必有所屬也。ν時爲山南東道節度使云。﹞

有地數百里﹐趨走之吏﹐自長史﹑司馬已下數十人。﹝長史﹑司馬﹐刺史之佐﹐唐制﹐每州刺史而下﹐長史一人﹐司馬一人。﹞其祿足以仁其三族﹐及其朋友故舊。樂乎心﹐則一境之人喜﹔不樂乎心﹐則一境之人懼。丈夫官至刺史﹐亦榮矣。﹝丈上或有大字。﹞

𨿽然﹐幽遠之小民﹐其足迹未嘗至城邑﹐苟有不得其所﹐﹝或無「苟有」二字﹐或無有字。﹞能自直於鄕裏之吏者﹐鮮矣﹐況能自辧於縣吏乎﹖能自辧於縣吏者鮮矣﹐況能自辧於刺史之庭乎﹖由是刺史有所不聞﹐小民有所不宣。賦有常而民產無恆﹐水旱癘疫之不期﹐民之丰約懸於州。﹝句。﹞縣令不以言﹐連帥不以信﹐民就窮而斂愈急﹐吾見刺史之難爲也。﹝州﹐或作前﹔縣下或有復出縣字﹐皆非是。﹞

崔君爲復州﹐其連帥則於公﹐崔君之仁足以蘇復人。﹝「崔君之仁」上﹐或有「愈以爲」三字。﹞於公之賢足以庸崔君﹐有刺史之榮﹐而無其難爲者﹐將在於此乎﹖

愈嘗辱於公之知﹐而舊遊於崔君﹐慶復人之將蒙其休澤也﹐於是乎言。

【贈張童子序】

﹝子下或有「兵曹」字。唐制有童子科﹐公此序甚備。公貞元八年﹐陸贄門下及第﹐童子時亦升於禮部﹐故謂俱陸公之門人。﹞

天下之以明二經舉於禮部者﹐歲至三千人。始自縣考試﹐定其可舉者﹐然後升於州若府﹔其不能中科者﹐不與是數焉。州若府總其屬之所升﹐又考試之如縣﹐加察詳焉﹐定其可舉者﹐然後貢於天子﹐而升之有司。其不能中科者﹐不與是數焉﹐謂之鄕貢。有司者總州府之所升而考試之﹐加察詳焉﹐第其可進者﹐以名上於天子而藏之﹐屬之吏部﹐歲不及二百人﹐謂之出身。能在是選者﹐厥惟艱哉﹗二經章句﹐僅數十萬言﹐其傳注在外﹐皆誦之﹐又約知其大說。﹝或無大字。﹞由是舉者﹐或遠至十餘年﹐然後與乎三千之數﹐而升於禮部矣。又或遠至十餘年﹐然後與乎二百之數﹐而進進吏部矣﹐班白之老半焉。﹝之老二字﹐或作者。﹞昏塞不能及者﹐皆不在是限﹐有終身不得與者焉。

張童子生九年﹐自州縣達禮部﹐一舉而進﹐立於二百之列﹔﹝百下或有人字。﹞又二年﹐益通二經。有司復上其事﹐由是拜衛兵曹之命。﹝衛﹐謂左右衛﹔兵曹﹐謂兵曹參軍。﹞人皆謂童子﹐耳目明達﹐神气以靈。余亦偉童子之獨出於等夷也。童子請於其官之長﹐隨父而寧母。歲八月﹐自京師道陜南﹐至虢東﹐及洛師﹐北過大河之陽﹐九月始來及鄭。﹝洛師﹐或作洛陽。及鄭﹐或作反鄭云。此序疑作於鄭﹐序云「愈與童子俱陸公之門人」﹐是童子以貞元八年升於禮部﹐又二年拜衛兵曹﹐蓋十年也。公十年曾往河陽省墳墓﹐見《祭老成文》﹐序作於此時﹐童子豈或鄭人邪﹖今按﹕「反」字﹐諸本多作「及」字﹐蓋自洛東出便可至鄭﹐今以北過河陽﹐故九月始及鄭﹐童子未必爲鄭人也。﹞自朝之聞人﹐以及五都之伯長羣吏﹐皆厚其餼賂。﹝「聞」或作「文」。「五都」﹐當謂雍陜虢蒲洛。「羣吏」以閣﹑《苑》本定﹐蜀本訛作「郡吏」﹐今本並訛「吏」爲「縣」﹐其失遠矣。﹞或作歌詩以嘉童子﹐童子亦榮矣。

𨿽然﹐愈將進童子於道﹐使人謂童子﹐求益者﹐非欲速成者。夫少之與長也異觀。﹝「與」或作「於」。﹞少之時﹐人惟童子之異﹐及其長也﹐將責成人之禮焉。﹝「禮」上或無「之」字。﹞成人之禮﹐非盡於童子所能而已也﹐然則童子宜暫息乎其已學者﹐而勤乎其未學者可也。

愈與童子﹐俱陸公之門人也。慕回路二子之相請贈與處也﹐故有以贈童子。﹝「與處」上或有「出」字﹐非是。《禮﹟檀弓》﹕子路去魯﹐謂顏子曰「何以贈我﹖」顏子請曰「何以處我﹖」義不當有「出」字也。﹞

【送浮屠文暢師序】

﹝公時爲四門博士作﹐後有詩《送文暢師北遊》﹐其略云「昔在四門館﹐晨有僧來謁。謂僧當少安﹐艸序頗排訐。」蓋謂此也。﹞

人固有儒名而墨行者﹐﹝「儒名」或作「名儒」﹐非是。﹞問其名則是﹐校其行則非﹐可以與之遊乎﹖如有墨名而儒行者﹐問之名則非﹐校其行而是﹐﹝「之名」﹐或作「其名」。「而是」﹐或作「則是」。﹞可以與之遊乎﹖揚子云稱﹕「在門墻則揮之﹐在夷狄則進之。」吾取以爲法焉。

浮屠師文暢喜文章﹐﹝或無「浮屠師」三字﹐「喜」下或有「爲」字。﹞其周遊天下﹐凡有行﹐必請於縉紳先生﹐以求詠歌其所志。﹝「歌」或作「哥」。﹞貞元十九年春﹐將行東南﹐柳君宗元爲之請﹐解其裝﹐﹝「請」或作「序」。﹞得所得敍詩累百餘篇。﹝「所」下或無「得」字。﹞非至篤好﹐其何能致多如是邪﹖惜其無以聖人之道告之者﹐而徒舉浮屠之說贈焉。﹝「告」下或無「之」字。﹞夫文暢﹐浮屠也。如欲聞浮屠之說﹐當自就其師而問之﹐何故謁吾徒而來請也﹖彼見吾君臣父子之懿﹐文物事爲之盛﹐其心有慕焉。﹝「事爲」﹐或作「禮樂」。「心」下或有「必」字。﹞拘其法而未能入﹐故樂聞其說而請之。如吾徒者﹐宜當告之以二帝三王之道﹐日月星辰之行﹐﹝「行」上或有「所以」字。﹞天地之所以著﹐鬼神之所以幽﹐人物之所以蕃﹐江河之所以流而語之﹐﹝「江河」﹐或作「河江」。﹞不當又爲浮屠之說而瀆告之也。﹝「瀆告之」﹐或無「瀆」﹑「之」二字。「告」﹐工毒切。

民之初生﹐固若禽獸夷狄然。聖人者立﹐然後知宮居而粒食﹐﹝「粒」或作「谷」。﹞親親而尊尊﹐生者養而死者藏。是故道莫大乎仁義﹐教莫正乎禮樂刑政。﹝「大」或作「過」﹐「大乎」或作「過於」。「正」或作「大」。﹞施之於天下﹐萬物得其宜﹔措之於其躬﹐體安而气平。堯以是傳之舜﹐舜以是傳之禹﹐禹以是傳之湯﹐湯以是傳之文﹑武﹐文﹑武以是傳之周公﹑孔子﹔書之於冊﹐中國之人世守之。今浮屠者﹐孰爲而孰傳之邪﹖﹝「爲」下或有「之」字。﹞夫鳥俯而啄﹐仰而四顧﹔夫獸深居而簡出﹐懼物之爲己害也﹐猶且不脫焉。弱之肉﹐彊之食。﹝「脫」或作「免」。﹞今吾與文暢安居而暇食﹐優遊以生死﹐與禽獸異者﹐寧可不知其所自邪﹖

夫不知者﹐非其人之罪也﹔知而不爲者﹐惑也﹔悅乎故不能卽乎新者﹐弱也﹔知而不以告人者﹐不仁也﹔告而不以實者﹐不信也。﹝「不爲」上或無「而」字﹐「爲」下或有「之」字。「悅」或作「惑」。「弱」或作「溺」。「告人」或作「告之」。﹞余旣重柳請﹐﹝「請」或作「詩」﹐非是。﹞又嘉浮屠能喜文辭﹐於是乎言。

【送楊支使序】

﹝或作《送楊八弟支使歸府》。貞元十八年九月﹐以太常少卿楊憑爲禦史中丞﹑湖南觀察使﹐憑奏辟儀之爲觀察支使。此序乃貞元二十年公在陽山作。﹞

愈在京師時﹐嘗聞當今藩翰之賓客﹐惟宣州爲多賢。﹝「嘗」或作「常」。﹞與之遊者二人﹐隴西李博﹑淸河崔羣。﹝「二人」下或有「爲」字。﹞羣與博之爲人﹐吾知之﹐道不行於主人﹐﹝或無「於」字﹐「於」下或有「其」字。﹞與之處者﹐非其類﹔𨿽有享之以季氏之富﹐不一日畱也。以羣﹑博論之﹐凡在宣州之幕下者﹐𨿽不盡與之遊﹐﹝「盡」或作「得」﹐或別有「得」字在「盡」字下。﹞皆可信而得其爲人矣。愈未嘗至宣州﹐而樂頌其主人之賢者﹐以其取人信之也。

今中丞之在朝﹐﹝「中丞」﹐乃楊憑也。﹞愈日侍言於門下﹐其來而鎭玆士也﹐﹝「而鎭」﹐或無「而」字﹐「鎭」﹐或作「領」。﹞有問湖南之賓客者﹐愈曰﹕知其客可以信其主者﹐宣州也﹔知其主可以信其客者﹐湖南也。去年冬﹐奉詔爲邑於陽山﹐﹝貞元十九年十二月﹐公貶連州陽山令。﹞然後得謁湖南之賓客於幕下﹐於是知前之信之也不失矣。及儀之之來也﹐聞其言而見其行﹐則向之所謂羣與博者﹐吾何先後焉﹖儀之智足以造謀﹐材足以立事﹐忠足以勤上﹐惠足以存下﹔﹝本或無「於是知」以下十七字﹐一本並無「聞其言而見其行」七字﹐方從閣﹑杭本﹐「幕下」卽云「及支使之來也﹐聞其言而見其行﹐是知前之信之也不失矣﹐支使智足以造謀」。今按﹕此數本﹐互有得失﹐而方尢疏略﹐獨今所定詳密有序﹐且及羣﹑博﹐與上文相應。﹞而又侈之以《詩》《書》六藝之學﹐先聖賢之徳音﹐﹝「賢「或作「人」。﹞以成其文﹐以輔其質﹐宜乎從事於是府﹐而流聲實於天朝也。

夫樂道人之善﹐以勤其歸者﹐乃吾之心也。﹝「勤」或「勸」。「心也」下一有「非文則不能」五字。﹞謂我爲邑長於斯而媚夫人云者﹐不知言者也。工乎詩者﹐歌以系之。

【送何堅序】

﹝「堅」下本或有「歸道州」字。﹞

何於韓同姓爲近。﹝「於」或作「與」。按﹕何氏出周成王母弟唐叔虞後﹐十一代孫食采於韓﹐爲列侯﹐韓王安爲秦所滅﹐子孫分散﹐居江淮﹐晉以韓爲何﹐遂爲何氏。﹞堅以進士舉﹐於吾爲同業。其在太學也﹐吾爲博士﹐﹝公時爲四門博士。﹞堅爲生﹐生﹑博士爲同道。﹝「生博士」﹐或作「生與博士」。﹞其識堅也十年﹐爲故人。同姓而近也﹐同業也﹐同道也﹐故人也。於其不得願而歸。﹝「不」上或有「志」字。﹞其可以無言邪﹖

堅﹐道州人﹐道之守陽公賢也。﹝或無「賢」字。貞元十九年九月﹐以國子司業陽城爲道州刺史。﹞道於湖南爲屬州﹐湖南楊公又賢也。﹝貞元十八年九月﹐以太常少卿楊憑爲湖南觀察使。或無「湖南」﹑「又」字﹐「楊」作「陽」﹐皆非是。﹞堅爲民﹐堅又賢也。湖南得道爲屬﹐道得堅爲民﹐堅歸唱其州之父老子弟服陽公之令﹐道亦唱其縣與其比州﹐服楊公之令。﹝「楊」或作「陽」﹐非是。﹞吾聞鳥有鳳者﹐恆出於有道之國。當漢時﹐黃霸爲潁川﹐是鳥實集而鳴焉。﹝「川」下或有「守」字。「是鳥」﹐或作「是鳳鳥也」。﹞若史可信﹐﹝「史」或作「使」。﹞堅歸﹐吾將賀其見鳳而聞其鳴也已。﹝或無「已」字。﹞

【送廖道士序】

﹝公永貞元年自陽山徙掾江陵﹐道衡山而作。﹞

五嶽於中州﹐衡山最遠。﹝衡﹐南嶽也。﹞南方之山﹐巍然髙而大者以百數﹐﹝或無「之」字﹐或無「髙」字。﹞獨衡爲宗。﹝「衡」下或有「山」字。﹞最遠而獨爲宗﹐其神必靈。衡之南八九百里﹐地益髙﹐山益峻﹐水淸而益駛。﹝或無「峻水淸而益」五字﹐非是。「駛」或作「」﹐音快。﹞其最髙而橫絕南北者嶺。郴之爲州﹐在嶺之上﹐測其髙下得三之二焉。﹝「測」﹐如《周禮》「測土深」之「測」﹐或作「側」﹐下別有「南」字﹐皆非是。﹞中州淸淑之气﹐於是焉窮。﹝「州」下或有「之」字。﹞气之所窮盛而不過﹐﹝或無「盛」字。﹞必蜿扶輿磅礡而郁積。﹝《選》﹕「虯龍勝驤以蜿。」「蜿」﹐蜒也﹔「」﹐蚯蚓也。「扶輿」﹐相如《子虛賦》﹕「扶輿猗靡。」「磅礡」﹐《莊子》﹕「將磅礡萬物以爲一。」注﹕「磅礡﹐猶混同也。」「蜿」﹐於元切﹐又音宛。「」﹐市衍切﹐又音善。「磅」音「旁」。「礡」音「薄」。﹞衡山之神旣靈﹐而郴之爲州﹐又當中州淸淑之气﹐蜿扶輿磅礡而郁積﹐﹝「郁」上或無「而」字。﹞其水土之所生﹐神气之所感﹐白金﹑水銀﹑丹石﹑砂英﹑鐘乳﹑橘柚之包﹐竹箭之美﹐千尋之名材﹐不能獨當也。﹝或無「英」及「橘柚之包」五字。「當」下或有「奇」字﹐非是。﹞意必有魁奇忠信材徳之民生其間﹐而吾又未見也。其無乃迷惑溺沒於老佛之學﹐而不出邪﹖﹝「學」或作「教」。﹞

廖師郴民﹐而學於衡山﹐气專而容寂﹐多藝而善遊﹐豈吾所謂魁奇而迷溺者邪。﹝「迷」下或有「惑沒」字。﹞廖師善知人﹐若不在其身﹐必在其所與遊﹔訪之而不吾告﹐何也﹖於其別﹐申以問之。

【送王秀才序】

﹝或作「進士王含」。﹞

吾少時讀《醉鄕記》﹐﹝王績字無功﹐隋末大儒通之弟也﹐著《醉鄕記》﹐以次劉伶《酒徳頌》。含﹐其子孫也。序云「建中初﹐天子嗣位。」當作於徳宗之世﹐次前後篇﹐當貞元二十年云。﹞私怪隱居者﹐無所累於世﹐而猶有是言﹐豈誠旨於味邪﹖及讀阮籍﹑陶潛詩﹐乃知彼𨿽偃蹇不欲與世接﹐﹝「乃」上或有「然後」字。﹞然猶未能平其心﹐或爲事物是非相感發﹐﹝「或」或作「不」﹐或無「發」字。﹞於是有托而逃焉者也。若顏氏子操瓢與簞﹐﹝一云「顏氏之子﹐操瓢與簞食」﹐或無「子」字。﹞曾參歌聲若出金石。彼得聖人而師之﹐汲汲每若不可及﹐其於外也固不暇﹐尙何曲ろ之托﹐而昏冥之逃邪﹖﹝「何」下或有「事」字。﹞吾又以爲悲醉鄕之徒不遇也。﹝「爲」字疑衍。﹞

建中初﹐天子嗣位﹐﹝大歷十四年徳宗卽位﹐十五年正月攺元建中。﹞有意貞觀﹑開元之丕績﹐在廷之臣爭言事。﹝「廷」上或有「朝」字。﹞當此時﹐醉鄕之後世﹐又以直廢。吾旣悲醉鄕之文辭﹐而又嘉良臣之烈﹐﹝或無「又」字。﹞思識其子孫。今子之來見我也﹐無所挾﹐吾猶將張之﹔況文與行﹐不失其世守﹐渾然端且厚。惜乎吾力不能振之﹐而其言不見信於世也﹗於其行﹐姑與之飲酒。﹝「其世」或作「於世」。「於其」或作「於是」。﹞

【送孟秀才序】

﹝或注「」字﹐元和五年﹐刑部侍郎崔樞知舉﹐試《洪鐘待撞賦》﹐孟中第﹐《唐書﹟藝文志》有《嶺南異物志》一卷﹐其嶺南人歟﹖據序云「今年秋﹐見孟氏子於郴﹐其十月﹐吾道於衡潭以之荊。」此永貞元年十月作。﹐古滿切。﹞

今年秋﹐見孟氏子於郴﹐年甚少﹐禮甚度﹐﹝一作修。﹞手其文一編甚鉅﹔退披其編以讀之﹐盡其書無有不能﹐吾固心存而目識矣。﹝「識」音「志」。「矣」或作「也」。﹞其十月﹐吾道於衡潭以之荊﹐累累見孟氏子焉﹐其所與偕﹐盡善人長者﹐吾益以奇之。﹝「吾益」或作「余益」。﹞今將去是﹐而隨舉於京師﹐𨿽不有請﹐猶將彊而授之﹐就以其志﹐﹝「彊而」或作「彊有」﹐非是。﹞況其請之煩邪﹖京師之進士以千數﹐其人靡所不有﹐吾常折肱焉﹐其要在詳擇而固交之。善𨿽不吾與﹐吾將彊而附﹔不善𨿽不吾惡﹐吾將彊而拒。苟如是﹐其於髙爵猶階而升堂﹐又況其細者邪﹖﹞

【送陳秀才彤序】

﹝公貞元十九年冬﹐自禦史出爲陽山令﹐過潭州﹐見陳彤於楊湖南門下。永貞元年﹐徙掾江陵﹐送彤舉進士﹐彤後以元和十三年登第。﹞

讀書以爲學﹐纘言以爲文﹐非以誇多而斗靡也﹔蓋學所以爲道﹐文所以爲理耳。﹝「非以」或無「以」字。﹞苟行事得其宜﹐出言適其要﹐𨿽不吾面﹐吾將信其富於文學也。

潁川陳彤始吾見之楊湖南門下﹐﹝謂潭州刺史﹑湖南觀察使楊憑也。「之」下或有「於」字。﹞頎然其長﹐﹝「頎」音「祈」。﹞薰然其和。吾目其貌﹐耳其言﹐因以得其爲人。及其久也﹐果若不可及。夫湖南之於人﹐不輕以事接﹔爭名者之於藝﹐不可以虛屈。吾見湖南之禮有加﹐而同進之士交譽也﹐又以信吾信之不失也。如是而又問焉以質其學﹐策焉以考其文﹐﹝時公爲考官。﹞則何信之有。﹝諸本「何」下有「不」字。舊讀此序﹐嘗怪「則何不信之有」﹐以下文意斷絕不相承應﹐每竊疑之。後見謝氏手校眞本﹐卷首用建炎奉使之印﹐末有題字﹐云﹕用陳無己所傳歐公定本讎正﹐乃刪去此一「不」字。初亦未曉其意﹐徐而讀之﹐方覺此字之爲礙﹐去之而後一篇之血脈始復通貫﹐因得釋去舊疑。嘗謂此於《韓集》最爲有功﹐但諸本旣皆不及﹐方據謝本爲多﹐而亦獨遺此字﹐豈亦不嘗見其眞本耶﹖嘗以告之﹐又不見信﹐故今特刪「不」字﹐而復詳著其說云。﹞故吾不徵於陳﹐﹝「吾」一作「余」﹐下同。﹞而陳亦不出於我﹐此豈非古人所謂「可爲智者道﹐難與俗人言」者類邪﹖

凡吾從事於斯也久﹐未見舉進士有如陳生﹐而不如志者。﹝「志」上或有「其」字。今從閣本。﹞於其行﹐姑以是贈之。

【送王秀才序】

﹝或作王塤。﹞

吾常以爲孔子之道﹐大而能博﹐﹝或無「爲」字。「大而」下或有「其」字。﹞門弟子不能徧觀而盡識也。故學焉而皆得其性之所近﹐其後離散分處諸侯之國﹐又各以所能授弟子﹐原遠而末益分。﹝方從閣本作「引」。今按﹕「以」分爲「引」﹐蓋艸書之誤﹐然幸有他本可證﹐方乃不取﹐而獨信其誤﹐何哉﹖﹞

蓋子夏之學﹐其後有田子方﹐子方之後﹐流而爲莊周。故周之書﹐喜稱子方之爲人。﹝「故」下或有「莊」字。﹞荀卿之書﹐﹝「卿」下或無「之」字。﹞語聖人必曰孔子﹑子弓﹐子弓之事業不傳﹐惟太史公書《弟子傳》有姓名字﹐曰幹臂子弓﹐子弓受《易》於商瞿。﹝「名字」或作「名耳」。或云﹕子弓﹐《史記》作子弘﹐《漢書》作子弓。又云商瞿授子庸﹐予庸授子弓。傳授之序﹐與此不同。幹音寒﹐瞿音渠。﹞孟軻師子思﹐子思之學﹐蓋出曾子。自孔子沒﹐羣弟子莫不有書﹐﹝「書」上或有「師」字﹐非是。﹞獨孟軻氏之傳得其宗﹐故吾少而樂觀焉。﹝「吾」或作「余」。﹞

太原王塤示予所爲文﹐好舉孟子之所道者。與之言﹐信悅孟子﹐而屢贊其文辭。夫沿河而下﹐苟不止﹐𨿽有遲疾﹐﹝或作「疾遲」。﹞必至於海﹔如不得其道也﹐𨿽疾不止﹐終莫幸而至焉。﹝「幸」﹐或作「得」。﹞故學者必愼其所道﹐道於楊墨老莊佛之學﹐而欲之聖人之道﹐猶航斷港絕潢以望至於海也。故求觀聖人之道﹐必自孟子始。今塤之所由﹐旣幾於知道﹐如又得其船與楫﹐知沿而不止﹐嗚呼﹗其可量也哉。﹞

【荊潭唱和詩序】

﹝此謂裴均﹑楊憑。唐《藝文志》﹐有裴均《荊潭唱和集》一卷﹐諸本作裴﹐非也。均字君齊﹐貞元十九年五月﹐爲荊南節度使。憑十八年九月﹐爲湖南觀察使。荊卽荊南﹐潭卽湖南也。公以永貞元年﹐佐均爲江陵法曹﹐詳見《外集﹟河南同官記》。﹞

從事有示愈以《荊潭酬唱詩》者﹐愈旣受以卒業﹐﹝或作「集」﹐或云「卒業」。字見《漢﹟楚元王傳》。﹞因仰而言曰﹕夫和平之音淡薄﹐﹝「之音」﹐或作『者之語」﹐非是。﹞而愁思之聲要妙﹔歡愉之辭難工﹐而窮苦之言易好也。是故文章之作﹐恆發於羈旅艸野﹔至若王公貴人﹐气滿志得﹐﹝「至若」﹐或作「若至」。「气滿志得」﹐或作「气得志滿」。﹞非性能而好之﹐則不暇以爲。今僕射裴公開鎭蠻荊﹐﹝或無「僕射裴」三字。﹞統郡惟九。﹝荊南管夔﹑忠﹑萬﹑澧﹑朗﹑涪﹑峽﹑江陵九郡也。﹞常侍楊公領湖之南壤地二千里。﹝「之南」﹐或作「南之」﹐或無「之」字。﹞徳刑之政並勤﹐爵祿之報兩崇﹐乃能存志乎詩書﹐寓辭乎詠歌﹐往復循環﹐有唱斯和﹔搜奇抉怪﹐雕鏤文字﹐與韋布裏閭憔悴專一之士﹐較其毫釐分寸﹔鏗鏘發金石﹐幽眇感鬼神﹐﹝或作「神鬼」。﹞信所謂材全而能鉅者也。兩府之從事﹐與部屬之吏屬而和之﹐﹝屬音蜀﹐吏屬﹐之欲切。﹞苟在編者﹐咸可觀也。﹝「在」﹐或作「有」﹐非是。﹞宜乎施之樂章﹐紀諸冊書。從事曰﹕子之言是也。告於公。﹝謂裴均。﹞書以爲《荊潭唱和詩序》。﹞

【送幽州李端公序】

﹝李益﹐時佐幽州劉濟幕。今相國﹐李藩也。公因益來東都﹐序以送之﹐蓋勉其歸﹐使爲濟言﹐率先來覲奉職﹐如開元時也。﹞

元年﹐今相國李公爲吏部員外郎﹐﹝「年」下或有「春」字。洪玉父云﹕是年春﹐公猶在江陵﹐安得有「偕朝道語」﹖﹞愈嘗與偕朝﹐﹝元年六月﹐公始自江陵召爲國子博士。﹞道語幽州司徒公之賢﹐﹝貞元二十一年三月﹐濟檢校司徒。﹞曰﹕某前年被詔告禮幽州﹐﹝二十一年正月﹐徳宗崩﹐以藩爲告哀使﹐故至幽州。﹞入其地﹐迓勞之使裏至﹐每進益恭。﹝「裏」﹐或作「累」﹐或作「狹」。﹞及郊﹐司徒公紅末首﹑華褲﹑握刀﹐左右雜佩﹐﹝「末」或作「帕」。華﹐或作靴。方從杭本「刀」下有「在」字﹐而讀連下文「左」字爲句。謝本又校作「在右」。今按﹕若如方意﹐則當云「左握刀右雜佩」矣﹐不應云「握刀在左」﹐亦不應惟右有佩也。「在」爲衍字無疑。杭本誤也。《禮》疏云「帶劍之法在左﹐右手抽之爲便」﹔則刀不當在右。謝本亦非矣。「左右雜佩」﹐當自爲一句﹐《內則》所謂「左右佩用」者也。華﹐許戈切。弓服﹐﹝﹐一作韙﹐或作在。閣﹑杭﹑蜀﹑《苑》作張﹐引《說文》云「弓施弦爲張」。又云「服﹐弓衣也」。今按﹕﹝服﹐皆弓室也﹐然《詩》云「言其弓」﹐又曰「交二弓」﹐則字又可通作虛字用矣。此弓服﹐謂納弓於服耳﹐況弓云施弦與否﹐於服無利害﹐作張非是。﹝﹐醜亮切。﹞矢插房﹐﹝《左傳》﹕「抽矢納房。」房﹐箭捨也。﹞俯立迎道左。﹝方從閣﹑杭本「道」作「賓」﹐非是。﹞某禮辭曰「公天子之宰﹐禮不可如是。」及府又以其服卽事﹐某又曰「公三公﹐不可以將服承命。」卒不得辭。﹝「卒」上或有「及館又如是」一句。方從閣﹑杭﹑《苑》《粹》無之。今按﹕此據次第當有此句。但下文云「上堂卽客階﹐坐必東向」﹐若至館如此﹐卽是常禮﹐不足言。惟在府如此﹐乃見其尊事天子使者﹐不敢以主禮自居之意。當從方本爲是。﹞上堂﹐卽客階﹐坐必東向。﹝「階」下一本復出「卽客」二字云﹐《文粹》亦有「卽」字﹐則知古本誠然也。今按﹕復出二字﹐古本𨿽有﹐然不知是何文理﹐不足爲正也。

愈曰「國家失太平﹐於今六十年矣。夫十日十二子相配﹐數窮六十﹐其將復平。﹝句。﹞平﹐必自幽州始﹐亂之所出也。﹝按﹕天寶十四年﹐範陽節度使安祿山反﹐範陽﹐幽州也。其年歲在乙未﹐至元和九年甲午﹐數窮六十﹐一甲子終矣。公此序元和四年二月以後爲之﹐故云。平或作乎。今按﹕若作「乎」字而屬上句﹐則下文不應便重出「如開元時乎」﹐下句但云「必自幽州始」﹐而上無「平」字﹐卽又不成文理。今定作「平」﹐仍屬下句。﹞今天子大聖﹐司徒公勤於禮﹐庶幾帥先河南北之將來覲奉職﹐如開元時乎﹖」李公曰「然。」今李公旣朝夕左右﹐必數數爲上言﹐元年之言殆合矣。

端公歲時來壽其親東都﹐﹝益父時官洛陽﹐公時亦官洛陽。﹞東都之大夫士莫不拜於門。﹝或無復出「東都」字。「大夫士」﹐或作「士大夫」。﹞其爲人佐甚忠﹐﹝「佐」﹐謂爲幽州從事。﹞意欲司徒公功名流千萬歲。請以愈言爲使歸之獻。

●卷二十一﹟序三【送區冊序】

﹝洪謂區冊卽區弘﹐考其始末﹐非也。貞元十九年冬﹐公自禦史出爲陽山令﹐此序在陽山作﹐其曰「歲初吉」﹐當在明年正月也。﹞

陽山﹐天下之窮處也。﹝陽山﹐縣名﹐屬連州。﹞陸有丘陵之險﹐虎豹之虞﹐江流悍急﹐橫波之石﹐廉利侔劍戟﹐舟上下失勢﹐﹝江上或有水有字。廉或作其。﹞破碎淪溺者﹐往往有之。縣郭無居民﹐官無丞尉﹐夾江荒茅篁竹之間﹐﹝「荒茅篁竹」﹐蜀本作「荒榛茅竹」。篁﹐諸本作叢﹐《漢書﹟嚴助傳》﹕「溪谷之間﹐篁竹之中。」顏曰「竹田曰篁。」﹞小吏十餘家﹐皆鳥言夷面﹐始至言語不通。﹝語或作說﹐不下有相字。川本﹑北本﹐又作「言語不相通」。﹞畫地爲字﹐然後可告以出租賦﹐奉期約﹐是以賓客遊從之士﹐無所爲而至。﹝士或作事。﹞

愈待罪於斯﹐且半歲矣。﹝貞元二十年﹐公貶陽山令。或無矣字。﹞有區生者﹐誓言相好﹐自南海舟而來﹐升自賓階﹐儀觀甚偉。﹝觀或作冠。﹞坐與之語﹐文義卓然。莊周云「逃空虛者﹐聞人足音跫然而喜矣。」﹝見《莊子﹟徐無鬼篇》。跫﹐許恭切。﹞況如斯人者﹐豈易得哉。﹝虛或作谷﹐斯或作其﹐或無斯字﹐皆非是。﹞入吾室聞《詩》《書》仁義之說﹐欣然喜﹐若有志於其間也。﹝欣然下或有以字。於或作乎。間或作聞。﹞與之翳嘉林﹐坐石磯﹐投竿而漁﹐陶然以樂﹐若能遺外聲利﹐而不厭乎貧賤也。﹝樂上方無「以」字﹐「厭」下方無「乎」字。今按﹕「欣然喜」﹐「陶然樂」﹐當爲一例﹐故諸本皆有以字﹐而方本皆無﹐然竊詳其文勢之緩急﹐恐上句應無﹐而下句應有也。故定從此本。﹞

歲之初吉﹐﹝或作「告」。毛氏《詩傳》云「初吉﹐朔日也」此蓋通言歲首也。﹞歸拜其親。﹝拜或作覲。﹞酒壺旣傾﹐序以識別。﹝識音志。﹞

【送張道士序】

﹝公逸詩有「飲城南道邊古墓上逢中丞過贈兵部衛員外少室張道士」﹐豈此道士耶﹖﹞

張道士﹐嵩髙之隱者。﹝髙或作南﹐下同。隱或作有道。今按﹕有道﹐語似太重﹐當且作「隱」。﹞通古今學﹐有文武長材﹐寄迹老子法中﹐爲道士﹐以養其親。九年﹐聞朝廷將治東方貢賦之不如法者﹐﹝方下或有諸侯字。﹞三獻書不報﹐長揖而去。京師士大夫多爲詩以贈﹐而屬愈爲序﹐詩曰﹕

大匠無棄材﹐尋尺各有施。況當營都邑﹐杞梓用不疑。張侯嵩髙來﹐面有熊豹姿。開口論利害﹐劍鋒白差差。﹝白﹐或作自﹐非是。﹞恨無一尺捶﹐﹝或作﹛垂﹜。﹞爲國笞羌夷。詣闕三上書﹐臣非黃冠師。臣有膽與气﹐不忍死茅茨。又不媚笑語﹐不能伴兒嬉。乃著道士服﹐眾人莫臣知。臣有平賊策﹐狂童不難治。﹝平聲。﹞其言簡且要﹐陛下幸聽之。天空日月髙﹐下照理不遺。或是章奏繁﹐裁擇未及斯。﹝或從閣﹑杭作「期」﹐非是。﹞寧當不俟報﹐歸袖風披披。答我事不爾﹐吾親屬吾思。昨宵夢倚門﹐手取連環持。今日有書至﹐又言歸何時。霜天熟柿栗﹐收拾不可遲。嶺北梁可構﹐寒魚下淸伊。﹝或作漪。今按﹕伊水在嵩北﹐若前兩處作「嵩南」﹐卽此處不可作「伊」﹔若彼作「嵩髙」﹐則此乃可作「伊」耳。漪字𨿽可通用﹐然本不從水﹐只是語助辭﹐如《書》斷斷猗﹐《大學》作兮﹐《莊子》猶爲人猗﹐亦是此類﹐故《說文﹟水部》無之﹐但因《伐檀》﹐漣漪淪漪﹐故俗遂加水用之﹐而韓公亦有含風漪之句﹐則此作漪﹐亦未可知。今上文旣作嵩髙﹐則此且作伊亦無害。若有他證見得上文果當作南﹐則此卻當攺爲漪矣。﹞旣非公家用﹐且復還其私。從容進退間﹐無一不合宜。時有利不利﹐𨿽賢欲奚爲﹖但當勵前操﹐富貴非公誰。

【送髙閒上人序】

﹝贊寧《髙僧傳》云﹕閒﹐烏程人﹐克精書字。宣宗嘗召入﹐對禦艸聖﹐遂賜紫衣﹐後歸湖州開元寺終焉。閒嘗好以川白書眞艸﹐爲世楷法。﹞

苟可以寓其巧智﹐使機應於心﹐不挫於气﹐則神完而守固﹐𨿽外物至﹐不膠於心。堯舜禹湯治天下﹐養叔治射﹐﹝史記﹕養由基善射﹐去柳葉百步射之﹐百發百中。﹞庖丁治牛﹐﹝《莊子》養生篇﹕庖丁爲文惠君解牛﹐文惠君曰﹕訁喜﹐善哉﹐技蓋至於此乎。﹞師曠治音聲﹐﹝曠字子野﹐晉平公時人。﹞扁鵲治病﹐﹝扁鵲卽秦越人﹐晉昭公時人。﹞僚之於丸﹐﹝《莊子》﹕市南宜僚弄丸﹐而兩家之難解。﹞秋之於弈﹐﹝《孟子》﹕弈秋﹐通國之善弈者也。﹞伯倫之於酒﹐﹝劉伶字伯倫﹐晉人。﹞樂之終身不厭﹐奚暇外慕﹖夫外慕徙業者﹐﹝徙或作從﹐非是。﹞皆不造其堂﹐不嚌其者也。﹝嚌音劑。﹐側吏切。﹞往時張旭善艸書﹐﹝旭﹐蘇州吳郡人。時或作者﹐善或作喜﹐非是。﹞不治他伎。喜怒窘窮﹐憂悲愉佚﹐怨恨思慕﹐酣醉無聊不平﹐有動於心﹐必於艸書焉發之。﹝喜怒﹐《文苑》作﹕「喜焉艸書﹐怒焉艸書。」不平﹐監本作「平生」﹐皆非是。或無焉字。﹞觀於物﹐見山水崖谷﹐鳥獸虫魚﹐艸木之花實﹔日月列星﹐風雨水火﹐雷霆霹靂﹐歌舞戰鬥﹐天地事物之變﹔可喜可愕﹐一寓於書。故旭之書﹐變動猶鬼神﹐不可端倪。﹝或無猶字﹐非是。﹞以此終其身﹐而名後世。

今閒之於艸書﹐有旭之心哉﹖不得其心﹐而逐其迹﹐未見其能旭也。爲旭有道﹐利害必明﹐無遺錙銖﹔情炎於中﹐﹝情﹐或作精。﹞利欲鬥進﹔有得有喪﹐勃然不釋﹐然後一決於書﹐而後旭可幾也。﹝或無後字。﹞

今閒師浮屠氏﹐一死生﹐解外膠。﹝諸本並作膠﹐杭﹑歐﹑謝本作繆﹐莫侯切﹐猶綢繆也﹐《莊子》「內者不可繆而捉」﹐義蓋同此。今按﹕膠者﹐黏著之物﹐而其力之潰敗不黏爲解。今以下文「頹墮潰敗」之語反之﹐當定作「膠」。﹞是其爲心﹐必泊然無所起﹔其於世﹐必淡然無所嗜。﹝二「所」下﹐方從杭本皆有「於」字﹐非是。﹞泊與淡相遭﹐頹墮委靡﹐潰敗不可收拾﹐﹝敗﹐或作散。﹞則其於書得無象之然乎﹖﹝東坡《送參寥詩》云﹕退之論艸書﹐萬事未嘗屏。憂愁不平气﹐一寓筆所騁。頗怪浮屠人﹐視身如丘井。頹然寄淡泊﹐誰與發豪猛。正謂此一段文意也。﹞然吾聞浮屠人﹐善幻多技能。﹝「善」﹐或從閣本作「喜」。今按「善幻」說已見第四卷

《酬崔少府詩》。﹞閒如通其術﹐則吾不能知矣。﹝閒下或有師字。方云﹕此篇用意皆本於《莊子》﹐所稱「宋元君畫圖﹐有一史後至﹐解衣礡﹝B18A﹞」﹐郭注云「內足者神閒而意定。」又云﹕王彥法謂退之此數語﹐乃深得祖師向上休歇一路﹐其見處勝裴休遠甚。今按﹕韓公本意﹐但謂人必有不平之心﹐郁積之久而後發之﹐則其气勇決﹐而伎必精。今髙閒旣無是心﹐則其爲伎﹐宜其潰敗委靡﹐而不能奇﹐但恐其善幻多伎﹐則不可知耳。此自韓公所見﹐非如畫史祖師之說也。﹞

【送殷員外序】

﹝一作《殷侑員外使回鶻序》﹐元和十二年也。據《傳》詔侑副宗正少卿李孝誠使回鶻﹐可汗驕甚﹐侑不爲屈﹐虜責其倨﹐侑曰「可汗唐婿﹐欲坐屈使者拜﹐乃可汗無禮﹐非使臣倨也。」虜憚其言﹐不敢逼。還遷虞部員外郎﹐皆與序合。惟年次稍先後﹐當以序爲正。﹞

唐受天命爲天子﹐凡四方萬國﹐﹝閣﹑杭無「萬」字﹐非是。﹞不問海內外﹐無大小﹐咸臣順於朝。﹝杭本無「於」字﹐非是。﹞時節貢水土百物﹐大者特來﹐小者附集。

元和睿聖文武皇帝旣嗣位﹐﹝憲宗元和三年正月﹐上此尊號。﹞悉治方內就法度。十二年﹐詔曰「四方萬國﹐惟回鶻於唐最親﹐奉職尢謹﹐丞相其選宗室四品一人﹐持節往賜君長﹐告之朕意。又選學有經法通知時事者一人﹐與之爲貳。」﹝法﹐或作術。﹞由是殷侯侑自太常博士遷尙書虞部員外郎﹐兼侍禦史﹐朱衣象笏﹐承命以行。﹝杭本無「命」字﹐非是。﹞朝之大夫﹐莫不出餞。

酒半﹐右庶子韓愈執盞言曰﹕﹝元和十一年五月﹐公爲太子右庶子。﹞殷大夫﹕﹝或作殷侯。﹞今人適數百里﹐出門惘惘﹐有離別可憐之色﹐持被入直三省﹐﹝持﹐或作ゎ﹐入直三省﹐洪慶善謂唐無三省﹐「持被入直。」當爲句絕。三﹐息暫反﹐省﹐息井切。朱新仲云﹕唐以侍中兩令爲三省長官﹐張籍《寄白舍人詩》「三省比年名望重」。說者以唐無三省﹐非也。若不言「三省」﹐不知入直何所。以上下文考之﹐朱說爲長。﹞丁寧顧婢子語﹐刺刺不能休。﹝刺刺﹐方云﹕洪慶善云﹐刺音慮達切﹐樊澤之云﹐刺七迹切。若如洪讀﹐則常以戾爲義。顧婢子語﹐何戾耶﹖潘嶽《閣道謠》﹕「和嶠刺促不得休」﹐語意皆同此﹐當以七迹切爲正。﹞今子使萬里外國﹐獨無幾微出於言面﹐豈不眞知輕重大丈夫哉﹗丞相以子應詔﹐眞誠知人。﹝下或有「矣」字。﹞士不通經﹐果不足用。於是相屬爲詩﹐以道其行雲。

【送楊少尹序】

﹝一有「巨源」二字﹐《新﹑舊史》無傳﹐《藝文志》云﹕字景山﹐貞元五年第進士﹐以能詩名﹐嘗有「三刀夢益州﹐一箭取遼城」之句。白樂天贈詩云「早聞一箭取遼城。」以此詩遂知名。旣引年去﹐命爲其都少尹。蓋公河中人﹐卽其鄕也。張籍有詩送云「官爲本府當身榮﹐因得還鄕任野情。」意蓋指此。二疏事﹐見《前漢》。此序長慶中公爲吏部侍郎時作﹐故序謂「余忝在公卿後」云。﹞

昔疏廣﹑受二子﹐以年老一朝辭位而去﹐﹝疏或作疏﹐《漢書》作疏。今按﹕疏正字﹐疏俗體也。﹞於時公卿設供張﹐祖道都門外﹐﹝張或作帳﹐謂供具張設也﹐音竹亮切﹐送公《石弘序》﹐「張上東門」﹐只用張字﹐況二疏本傳自可考﹐《漢書》如髙祖畱沛張飲﹐《黥布傳》「張禦食飲」﹐皆謂張設也。﹞車數百兩﹐道路觀者﹐多嘆息泣下﹐共言其賢。漢史旣傳其事﹐而後世工畫者﹐又圖其迹﹐至今照人耳目﹐赫赫若前日事。國子司業楊君巨源﹐方以能詩訓後進﹐﹝《因話錄》云﹕楊巨源在元和中﹐詩韻不爲新語﹐體律務實﹐工夫頗深﹐以髙文爲諸生所宗。﹞一旦以年滿七十﹐﹝或無「一旦」二字。﹞亦白丞相去歸其鄕。世常說古今人不相及﹐今楊與二疏﹐其意豈異也﹖﹝「及」﹐閣﹑杭本作「方」。「及」上或別有「方」字。「其意豈異也」﹐或作「豈其異意邪」﹐皆非是。﹞

予忝在公卿後﹐遇不能出﹐不知楊侯去時﹐城門外送者幾人﹑車幾兩﹑馬幾疋﹐﹝或無「幾人字」。「疋」﹐或作「駟」。﹞道邊觀者亦有嘆息知其爲賢以否﹖﹝以﹑與通用。﹞而太史氏又能張大其事﹐爲傳繼二疏蹤迹否﹖﹝閣本無「蹤迹否」三字﹐非是。或但無「否」字﹐亦非。﹞不落莫否﹖見今世無工畫者﹐而畫與不畫﹐固不論也。然吾聞楊侯之去﹐丞相有愛而惜之者﹐﹝「惜下」閣﹑杭本無「之」字。﹞白以爲其都少尹﹐﹝「白」或作「署」﹐或無「白」字。﹞不絕其祿。又爲歌詩以勸之﹐京師之長於詩者﹐亦屬而和之。又不知當時二疏之去有是事否﹖古今人同不同未可知也。﹝「不」下或無「同」字。﹞

中世士大夫以官爲家﹐罷則無所於歸。﹝或無「於」字﹐非是。﹞楊侯始冠﹐舉於其鄕﹐歌《鹿鳴》而來也。﹝「鄕」或作「家」。﹞今之歸﹐指其樹曰「某樹﹐吾先人之所種也﹔某水某丘﹐吾童子時所釣遊也。」鄕人莫不加敬﹐誡子孫以楊侯不去其鄕爲法。古之所謂「鄕先生沒而可祭於社」者﹐其在斯人歟﹐其在斯人歟﹗﹝二語閣﹑杭本皆無「在」字。﹞

【送權秀才序】

﹝公時佐汴州﹐權自汴舉進士京師﹐送以此序。﹞

伯樂之廏多良馬﹐﹝孫陽字伯樂﹐秦穆公時人也﹐事見《戰國策》。﹞卞和之匱多美玉﹐﹝卞和獻玉事見《韓非子》。﹞卓犖瑰怪之士﹐﹝怪或作奇。﹞宜乎遊於大人君子之門也﹗相國隴西公旣平汴州﹐﹝西下或有董字。貞元十二年七月﹐以隴西公董晉爲宜武軍節度使﹐平汴州之亂。﹞天子命禦史大夫吳縣男爲軍司馬﹐﹝縣或作郡﹐非也。《董晉祭文》石本可考﹐下同。是年八月﹐以汴州刺史禦史大夫吳縣男陸長源爲節度行軍司馬使。﹞門下之士權生實從之來。﹝下或有觀字。﹞權生之貌﹐固若常人耳。其文辭引物連類﹐窮情盡變﹐宮商相宣﹐金石諧和﹐﹝和﹐方從閣﹑杭﹑蜀﹑《苑》作聲﹐云﹕晉範啟謂孫綽《天臺山賦》曰「恐此金石非中宮商」﹐故文章以諧聲爲尙。公《進平淮西表》曰「叢雜乖戾﹐律呂失次」﹐亦謂此也。今按﹕諧和﹐卽謂其聲之和耳﹐若作諧聲﹐卻犯本字﹐而語意亦不活﹐方說非是。﹞寂寥乎短章﹐舂容乎大篇﹐如是者﹐閱之累日而無窮焉。﹝閱或作聞。﹞愈常觀於皇都﹐每年貢士至千餘人﹐或與之遊﹐或得其文﹐若權生者﹐百無一二焉。如是而將進於明有司﹐重之以吳縣之知﹐其果有成哉﹗於是咸賦詩以贈之。﹞

【送湖南李正字序】

﹝或作《送李礎判官正字歸湖南》。礎之父仁鈞也。貞元十九年登進士第﹐元和初爲祕書省正字﹐湖南觀察推官。公分司東都﹐礎自湖南請告來覲其父﹐於其還﹐公以詩及序送之。詩見第四卷

末。﹞

貞元中﹐愈從太傅隴西公平汴州﹐﹝貞元十二年七月﹐以董晉鎭宣武。﹞李生之尊府﹐以侍禦史管汴之鹽鐵﹐﹝府或作父﹐﹞日爲酒殺羊享賓客。李生則尙與其弟學讀書﹐習文辭﹐以舉進士爲業。愈於太傅府年最少﹐故得交李生父子間。公薨﹐軍亂﹐軍司馬從事皆死﹐﹝貞元十五年二月﹐晉卒﹐軍亂﹐殺行軍司馬陸長源﹑判官孟叔度等。﹞侍禦亦被讒爲民日南。﹝日或作由。仁鈞以讒流愛州。﹞其後五年﹐愈又貶陽山令﹐今愈以都官郎守東都省。﹝官下或有員外字。王下或有府字。此謂東都﹐蓋李亦分司也。﹞侍禦自衡州刺史﹐爲親王長史﹐亦畱此掌其府事。﹝亦畱此﹐或無亦此二字﹐畱作收﹐皆非是。﹞李生自湖南從事﹐請告來覲。於時﹐太傅府之士﹐惟愈與河南司錄周君獨存﹐﹝周君名願﹐字君巢﹐時爲河南府司錄參軍。君下或有巢字。﹞其外則李氏父子﹐相與爲四人。﹝外下或無則字。子下或無相字。﹞離十三年﹐﹝時元和六年﹐自貞元己卯﹐至元和庚寅﹐才十二年耳﹐此言十三年﹐豈退之與礎別在戊寅歲乎。﹞幸而集處﹐得燕而舉一觴相屬﹐此天也﹐非人力也﹗

侍禦與周君﹐於今爲先輩成徳。﹝成或作盛。﹞李生溫然爲君子﹐﹝李上或有若字。﹞有詩八百篇﹐傳詠於時。惟愈也業不益進﹐行不加修﹐顧惟未死耳。往拜侍禦﹐謁周君﹐抵李生﹐退未嘗不發愧也。﹝或無退字。﹞

往時侍禦有無盡費於朋友﹐及今則又不忍其三族之寒饑﹐聚而館之﹐疏遠畢至﹐﹝寒饑﹐或作饑寒。至﹐《文苑》作在。今按﹕在乃至字之誤﹐書史多互用者﹐如此則當作至﹐而治道不至多言﹐不至學古兵法之類﹐以他書所引考之﹐卻當作在也。﹞祿不足以養﹔﹝下或有爲字。﹞李生𨿽欲不從事於外﹐其勢不可得已也。﹝已或作止。﹞重李生之還者﹐皆爲詩﹐愈最故﹐故又爲序云。﹝或作序之﹐或作之序。﹞

【送石處士序】

﹝或有「赴河陽參謀」字。謀或作謨。或有詩字。洪字川﹐洛陽人﹐罷黃州錄事參軍﹐退居於洛﹐十年不仕。及是爲河陽參謀。歐公云﹕洪始終無可稱﹐而名重一時﹐以嘗爲退之稱道耳。洪之河陽幕府之明年﹐召爲京兆昭應尉﹑集賢校理﹐又明年六月卒﹐於是公志其墓。﹞

河陽軍節度﹑禦史大夫烏公爲節度之三月﹐﹝元和五年四月﹐詔用烏公重胤爲河陽軍節度使﹑禦史大夫﹐治孟州。其曰「節度之三月」﹐則是歲六七月間也。﹞求士於從事之賢者﹐有薦石先生者﹐公曰「先生何如﹖」曰「先生居嵩邙谷之間﹐﹝嵩邙﹐山名。谷﹐水名﹐皆在洛陽之境﹐谷﹐卽澗水﹐《書》云「卜澗水東」是也﹐後攺名澗。﹞冬一裘﹐夏一葛﹐食朝夕飯一盂﹐蔬一盤。﹝或無食字。﹞人與之錢﹐則辭﹔請與出遊﹐未嘗以事辭﹔勸之仕﹐不應。﹝事辭﹐或作事免。不上或有則字。﹞坐一室﹐左右圖書。與之語道理﹐辧古今事當否﹐論人髙下﹐事後當成敗﹐若河決下流而東注﹐若駟馬駕輕車就熟路﹐而王良﹑造父爲之先後也﹐若燭照數計而龜卜也。﹝東上或無而字。或並無「下流而東注」五字。熟或作夷﹐卜或作兆。﹞大夫曰「先生有以自老﹐無求於人﹐其肯爲某來邪﹖」從事曰「大夫文武忠孝﹐求士爲國﹐不私於家。﹝或作爲家。﹞方今寇聚於恆﹐師環其疆﹐﹝元和四年三月﹐成徳軍節度王士眞卒﹐其子承宗叛。十二月﹐詔吐突承璀率諸道兵討之。《地理誌》﹕鎭州恆山郡﹐本恆州﹐天寶元年﹐更名鎭﹐成徳軍所治也。﹞農不耕收﹐﹝收﹐蜀本作牧。﹞財粟殫亡。吾所處地﹐歸輸之塗﹐﹝歸﹐閣﹑杭本作師。今按﹕當從諸本作歸﹐而讀作饋﹐謂漕運也。﹞治法徵謀﹐宜有所出。﹝所出﹐閣﹑杭本作主出。﹞先生仁且勇﹐若以義請﹐而彊委重焉﹐其何說之辭﹖」於是撰書詞﹐具馬幣﹐卜日以授使者﹐求先生之廬而請焉。先生不告於妻子﹐不謀於朋友﹐﹝朋友﹐閣﹑杭本作其月。﹞冠帶出見客﹐拜受書禮於門內。宵則沐浴戒行事﹐﹝或無則字。事或作李。﹞載書冊﹐問道所由﹐告行於常所來往。晨則畢至﹐張上東門外。﹝「張」下或有「筵於」二字﹐或只有「別」字。﹞酒三行﹐且起﹐有執爵而言者曰「大夫眞能以義取人﹐先生眞能以道自任﹐決去就。爲先生別。」﹝眞﹐閣作其﹐非是。方從閣﹑杭本﹐無「爲先生別」以下十二字。今按﹕此閣﹑杭本由有二「去就」字﹐而脫其中字﹐遂使下句全無文理﹐方從之誤矣。﹞又酌而祝曰「凡去就出處何常﹐惟義之歸。遂以爲先生壽。」又酌而祝曰「使大夫恆無變其初﹐無務富其家而饑其師﹐無甘受佞人而外敬正士﹐無味於諂言﹐惟先生是聽﹐以能有成功﹐保天子之寵命。」﹝或無敬字。諂或作諍。皆非是。或無是字。﹞又祝曰「使先生無圖利於大夫﹐而私便其身。」﹝圖﹐閣本作固。﹞先生起拜祝辭曰「敢不敬蚤夜以求從祝規。」﹝不下或有祗字。﹞

於是東都之人士﹐咸知大夫與先生果能相與以有成也。遂各爲歌詩六韻。退﹐愈爲之序云。﹝退或作遣。蜀本云送。詩元本具於此﹐今附第四卷

末。﹞

【送溫處士赴河陽軍序】

﹝溫造﹐字簡輿﹐大雅之五世孫。文宗朝﹐終禮部尙書﹐公前年送石洪﹐今又送造。二生皆東都處士之秀者﹐公時爲河南令。﹞

伯樂一過冀北之野﹐而馬羣遂空。夫冀北馬多天下﹐﹝多下或有於字。﹞伯樂𨿽善知馬﹐安能空其羣邪﹖﹝能下或有遂字。﹞解之者曰﹕吾所謂空﹐非無馬也﹐無良馬也。伯樂知馬﹐遇其良輒取之﹐羣無畱良焉。苟無良﹐𨿽謂無馬﹐不爲虛語矣。﹝苟無下或有「畱其」二字﹐𨿽下閣﹑杭本無「謂」字。﹞

東都﹐固士大夫之冀北也。恃才能深藏而不市者﹐﹝恃或作懷。市或作買。﹞洛之北涯曰石生﹐﹝石洪也。﹞其南涯曰溫生。﹝卽造也。二處士皆居洛陽南北之涯﹐卽《贈廬仝》詩所謂「水北山人」﹑「水南山人」是也。﹞大夫烏公﹐以鉞鎭河陽之三月﹐以石生爲才﹐以禮爲羅﹐羅而致之幕下。未數月也﹐以溫生爲才﹐於是以石生爲媒﹐以禮爲羅﹐又羅而致之幕下。東都𨿽信多才士﹐朝取一人焉﹐拔其尢﹔暮取一人焉﹐拔其尢。自居守﹑河南尹以及百司之執事﹐﹝居守﹐謂東都畱守鄭餘慶。﹞與吾輩二縣之大夫﹐﹝東都郭下二邑﹐洛陽﹑河南也。﹞政有所不通﹐事有所可疑﹐奚所諮而處焉﹖﹝諮或作咨﹐處或作取。﹞士大夫之去位而巷處者﹐誰與嬉遊﹖小子後生於何考徳而問業焉﹖縉紳之東西行過是都者﹐無所禮於其廬。若是而稱曰﹕大夫烏公一鎭河陽﹐而東都處士之廬無人焉﹐豈不可也﹖

夫南面而聽天下﹐其所托重而恃力者﹐惟相與將耳。相爲天子得人於朝廷。﹝或無朝字。﹞將爲天子得文武士於幕下﹐求內外無治﹐不可得也。﹝閣﹑杭﹑蜀本無「內外」二字﹐或作「內外求無理」﹐皆非是。﹞

愈縻於玆﹐不能自引去﹐﹝或無自字。﹞資二生以待老﹔今皆爲有力者奪之﹐其何能無介然於懷邪﹖﹝閣﹑杭本無之字。﹞生旣至﹐﹝或無至字。﹞拜公於軍門﹐其爲吾以前所稱爲天下賀﹔﹝其或作具。﹞以後所稱﹐爲吾致私怨於盡取也。畱守相公首爲四韻詩歌其事﹐愈因推其意而序之。﹝或作焉。﹞

【送鄭尙書序】

﹝鄭權﹐汴州開封人﹐貞元六年舉進士第。﹞

嶺之南﹐其州七十﹐其二十二隸嶺南節度府﹐其四十餘分四府。﹝《通典》曰﹕嶺南五府經略使治廣州﹐領州二十二﹔邕管經略使治邕州﹐領州十三﹔容管經略使治容州﹐領州十四﹔桂管經略使治桂州﹐領州十四﹔鎭南經略使安南都護府治交州﹐領州十一。至徳元年﹐升五府經略使爲嶺南節度使。﹞府各置帥﹐然獨嶺南節度爲大府。大府始至﹐﹝閣﹑杭本無下「大府」字。﹞四府必使其佐啟問起居﹐謝守地不得卽賀以爲禮。歲時必遣賀問﹐致水土物。大府帥﹐或道過其府﹐府帥必戎服﹐左握刀﹐右屬弓矢﹐帕首褲靴迎郊。﹝郊上或有於字。帕﹐莫轄切。靴﹐許戈切。﹞及旣至﹐大府帥先入據館﹐﹝或無先字。﹞帥守屏﹐﹝必郢切。﹞若將趨入拜庭之爲者﹔大府與之爲讓﹐至一再﹐﹝一下或更有至字。﹞乃敢攺服以賓主見﹔適位執爵﹐皆興拜﹐不許乃止﹐虔若小侯之事大國。有大事﹐諮而後行。﹝諮或作咨。﹞隸府之州﹐離府遠者﹐至三千里﹐懸隔山海﹐使必數月而後能至。蠻夷悍輕﹐易怨以變﹐其南州皆岸﹐大海多洲島﹐風風一日踔數千里﹐﹝風與帆同﹐風或作飄。踔音﹐又敕教切。﹞漫瀾不見蹤迹。控禦失所﹐依險阻﹐結黨仇﹐﹝或作仇黨。﹞機毒矢以待將吏﹔﹝或無將字。﹞撞搪呼號﹐以相和應﹔蜂屯蟻雜﹐不可爬梳﹔﹝或作把疏。﹞好則人﹐怒則獸。故常薄其徵入﹐簡節而疏目﹐時有所遺漏﹐不究切之﹐長養以兒子﹐至紛不可治﹐乃艸而禽獼之﹐﹝音雉﹐芟也。獼﹐息淺切。﹞盡根株痛斷乃止。其海外雜國﹐若浮羅﹑流求﹑毛人﹑夷之州﹑﹝或作洲。﹞林邑﹑扶南﹑眞臘﹑於陀利之屬﹐﹝浮羅國﹑流求國﹑毛人國﹑夷州﹑州﹑林邑國﹑扶南國﹑眞臘國﹐皆海外蠻夷之國云。林邑﹐一曰環玉﹐在交州南﹐海行三千里。眞臘一曰吉蔑﹐在林邑西北﹐去京師二萬七百里。音耽。﹞東南際天地以萬數﹐或時候風潮朝貢﹐蠻胡賈人﹐﹝胡或作夷。﹞舶交海中。若嶺南帥得其人﹐則一邊盡治﹐不相寇盜賊殺﹐無風魚之災﹐水旱癘毒之患。外國之貨日至﹐珠香象犀玳瑁奇物﹐溢於中國﹐不可勝用。故選帥常重於他鎭。非有文武威風﹐知大體﹐可畏信者﹐則不幸往往有事。

長慶三年四月﹐以工部尙書鄭公﹐爲刑部尙書﹐兼禦史大夫﹐往踐其任。﹝長慶三年四月﹐權爲嶺南節度使。﹞鄭公嘗以節鎭襄陽﹐﹝嘗或作常。元和十一年七月﹐權爲山南東道節度使。﹞又帥滄景徳棣﹐﹝十三年四月﹐權爲徳州刺史﹑徳棣滄景節度使。﹞歷河南尹﹑華州刺史﹐﹝初﹐權自河南尹帥山南東道﹐爲華州刺史。﹞皆有功徳可稱道。入朝爲金吾將軍﹐散騎常侍。﹝元和十四年十一月﹐權爲右金吾衛大將軍﹐充左街使。穆宗卽位﹐攺左散騎常侍。﹞工部侍郎﹑尙書。﹝長慶元年﹐權自河南尹入爲工部侍郎﹐二年十月﹐遷本曹尙書。﹞家屬百人﹐無數畝之宅﹐僦屋以居﹐可謂貴而能貧﹐爲仁者不富之效也。﹝「貴而能貧」﹐此《左氏》襄二十二年語﹐權本傳云「用度豪侈」﹐復與此異﹐何邪。今按《通鑑》﹕權家多姬妾﹐祿被能贍﹐因李訓幹王守澄求節鎭﹐得廣州。此語蓋譏之也。

及是命﹐朝廷莫不悅。將行﹐公卿大夫士苟能詩者﹐咸相率爲詩﹐以美朝政﹐以慰公南行之思﹐韻必以來字者﹐所以祝公成政而來歸疾也。﹝祝上或無以字﹐或祝下有使字。﹞

【送水陸運使韓侍禦歸所治序】

﹝考《食貨志》﹐憲宗用李絳議﹐以韓重華爲振武京西營田和糴水陸運使﹐振武乃單於大都護府故地﹐後攺名振武。重華後名約﹐預甘露之禍﹐洪謂《唐志》無所考﹐非也。今按﹕《漢書﹟王尊傳》﹐有「治所」字﹐此「所治」字當乙。﹞

六年冬﹐振武軍吏走驛馬詣闕告饑﹐公卿廷議﹐以轉運使不得其人﹐﹝或無轉字。﹞宜選才幹之士往換之﹐吾族子重華適當其任。﹝元和六年四月﹐以盧坦爲戶部侍郎判度支﹐會振武告饑﹐時薛謇爲代北水陸運使﹐坦以重華代謇也。﹞

至則出贓罪吏九百餘人﹐脫其桎梏﹐給耒耜與牛﹐使耕其傍便近地﹐以償所負﹔釋其粟之在吏者﹐四十萬斛不徵。吏得去罪死﹐假種糧﹐齒平人有以自效﹐莫不涕泣感奮﹐相率盡力﹐以奉其令﹐而又爲之奔走經營。﹝爲下或無之字。﹞相原隰之宜﹐指授方法﹐故連二歲大熟﹐吏得莖其所亡失四十萬斛者﹐而私其贏餘﹐﹝私其下或有「有」字﹐其或作有。皆非是。﹞得以蘇息﹐軍不復饑。君曰「此未足爲天子言。請益募人爲十五屯﹐屯置百三十人﹐而種百頃。令各就髙爲堡﹐東起振武﹐轉而西﹐過云州界﹐極於中受降城﹐出入河山之際﹐﹝或作險。﹞六百餘里﹐屯堡相望﹐寇來不能爲暴﹐人得肆耕其中﹐少可以罷漕挽之費。」朝廷從其議﹐秋果倍收﹐歲省度支錢千三百萬。

八年﹐詔拜殿中侍禦史﹐錫服朱銀。﹝或作「朱金銀緋」﹐唐五品服。﹞其冬來朝﹐奏曰「得益開田四千頃﹐則盡可以給塞下五城矣。﹝五城﹐東西中三受降城﹐朔方﹑振武二軍也。﹞田五千頃﹐法當用人七千﹐臣令吏於無事時﹐督習弓矢﹐爲戰守備﹐因可以制虜﹐庶幾所謂兵農兼事﹐務一而兩得者也。」﹝或無幾字。務一﹐或作一務。兩得﹐或作得兩。﹞大臣方持其議。﹝八年冬﹐重華入朝﹐會宰相李絳已罷﹐後宰相持其議而止。語見《食貨志》。《志》所載營田事﹐大抵與公此序相表裏。﹞吾以爲邊軍皆不知耕作﹐開口望哺﹐有司常僦人以車船﹐自他郡往輸﹐乘沙逆河﹐遠者數千里﹔人畜死﹐蹄踵交道﹐費不可勝計﹐中國坐耗﹐﹝「坐耗」或作「坐見耗虛」﹐或作「坐耗虛」﹐今從閣﹑杭本定。﹞而邊吏恆苦食不繼。今君所請田﹐皆故秦漢時郡縣地﹐其課績又已驗白﹐若從其言﹐其利未可遽以一二數也。今天子方舉羣策﹐以收太平之功﹐寧使士有不盡用之嘆﹐懷奇見而不得施設也。君又何憂﹖而中臺士大夫﹐亦同言侍禦韓君前領三縣﹐紀綱二州﹐奏課常爲天下第一﹔行其計於邊﹐其功烈又赫赫如此﹐使盡用其策﹐西北邊故所沒地﹐可指期而有也。聞其歸﹐皆相勉爲詩﹐以推大之﹐而屬余爲序。

【送鄭十校理序】

﹝《舊史》云﹕鄭餘慶之子瀚﹐本名涵﹐以文宗藩邸時名同﹐攺名瀚﹐貞元十年﹐舉進士﹐以父謫官﹐累年不仕﹐自祕書省校書郎遷洛陽尉﹐充集賢院修撰﹐攺長安尉﹐集賢校理。公以元和四年六月﹐爲都官員外郎﹐分司東都。涵求告來寧﹐公於其行﹐作是序以送之。蓋五年春也﹐故有「歸騎春衫薄」之句。﹞

祕書﹐禦府也﹐天子猶以爲外且遠﹐不得朝夕視﹐始更聚書集賢殿﹐別置校讎官﹐曰學士﹐曰校理。﹝士下或無曰字。﹞常以寵丞相爲大學士。﹝開元十三年﹐攺集仙殿爲集賢殿﹐聚四部書其中﹐置修撰﹑校理官﹐五品以上爲學士﹐六品以下爲直學士﹐以宰相張說爲大學士。﹞其他學士皆達官也。校理則用天下之名能文學者﹐苟在選﹐不計其秩次﹐惟所用之。﹝名下或有士字﹐又或有而字。﹞由是集賢之書盛積﹐盡祕書所有﹐不能處其半﹔書日益多﹐官日益重。四年﹐鄭生涵﹐始以長安尉選爲校理﹐﹝爲﹐一作授。﹞人皆曰﹕是宰相子﹐能恭儉﹐守教訓﹐好古義﹐施於文辭者﹐如是而在選﹐公卿大夫家之子弟﹐其勸耳矣。﹝家下或有選字﹐非是。﹞

愈爲博士也﹐始事相公於祭酒﹐分教東都生也﹐事相公於東太學。今爲郎於都官也﹐又事相公於居守。﹝居上或無於字﹐按《舊史》元和元年﹐鄭餘慶罷相﹐爲太子賓客﹐遷國子祭酒﹐冬十一月庚戌﹐遷河南尹。三年夏六月甲戌﹐自河南尹拜東都畱守。六年十月﹐除吏部尙書。唐制﹕東都置六館學﹐與京師同﹐故掌其職者﹐謂之分教。而《舊史》又云﹕愈始舉進士﹐投文於公卿間﹐故相鄭餘慶爲之延譽﹐由是知名於時。﹞三爲屬吏﹐經時五年﹐觀道徳於前後﹐聽教誨於左右﹐可謂親薰而炙之矣。﹝或無後字。炙﹐之石切。﹞其髙大遠密者﹐不敢隱度論也﹔其勤己而務博施﹐以己之有﹐欲人之能﹐不知古君子何如耳。﹝或無耳字﹐或作爾。﹞今生始進仕﹐獲重語於天下﹐而慊慊若不足﹐眞能守其家法矣。其在門者﹐可進賀也。﹝門下或有下字。﹞

求告來寧﹐﹝涵以元和四年爲校理﹐五年寧親東都﹐時餘慶爲東都畱守。﹞朝夕侍側﹐東都士大夫不得見其面﹐於其行日﹐分司吏與畱守之從事﹐﹝司下或有郎字。﹞竊載酒肴﹐席定鼎門外﹐﹝《古今地名》曰﹕河南有鼎門﹐九鼎所定也﹐卽成王定鼎於郟辱阝之所。﹞盛賓客以餞之。旣醉﹐各爲詩五韻﹐且屬愈爲序。詩洛字。﹝詩下或有曰字。注﹕洛上或有得字。﹞

相公倦臺鼎﹐分正新邑洛。﹝正或作政。﹞才子富文華﹐校讎天祿閣。壽觴佳節過﹐歸騎春衫薄。﹝衫或作和。﹞鳥ミ正交加﹐楊花共紛泊。親交誰不羨﹐去去翔寥廓。﹝親交或作交親。﹞

【韋侍講盛山十二詩序】

﹝講或作禦﹐或作《盛山唱和詩序》。《唐史》﹕韋處厚﹐字徳載﹐京兆萬年人。中進士第﹐又擢才識兼茂科﹐賢良異等。憲宗時﹐歷考功員外郎﹐坐與宰相韋貫之善﹐出爲開州刺史。穆宗立﹐爲翰林侍讀學士﹐再遷中書舍人。文宗時爲相。初在開州﹐有《盛山詩》十二篇﹐一宿云亭﹐二隱月岫﹐三茶嶺﹐四梅溪﹐五流杯渠﹐六盤石磴﹐七桃塢﹐八竹巖﹐九琵琶臺﹐十胡盧沼﹐十一繡衣石塌﹐十二上士瓶泉。盛山﹐開州也。開州隨巴東郡之盛山縣﹐武徳元年攺爲開州。﹞

韋侯昔以考功副郎守盛山。人謂韋侯美士﹐考功顯曹﹐盛山僻郡﹔奪所宜處﹐納之惡地﹐以枉其材。韋侯將怨且不釋矣。

或曰﹕不然。夫得利則躍躍以喜﹐不利則戚戚以泣﹐﹝躍躍﹐閣﹑杭本無下躍字﹐以下句偶之﹐非是。不利﹐不下或有得字。﹞若不可生者﹐豈韋侯謂哉﹖﹝謂哉上或有之字。﹞韋侯讀六藝之文﹐以探周公孔子之意﹔﹝藝下或無之字。探﹐杭作深。子下或無之字﹐皆非是。﹞又妙能爲辭章﹐可謂儒者。夫儒者之於患難﹐苟非其自取之﹐其拒而不受於懷也﹐若築河堤以障屋ニ﹔其容而消之也﹐若水之於海﹐冰之於夏日﹔其玩而忘之以文辭也﹐若奏金石﹐以破蟋蟀之鳴﹐虫飛之聲﹐況一不快於考功﹑盛山一出入息之間哉﹗

未幾﹐果有以韋侯所爲十二詩遺餘者﹐其意方且以入溪谷﹐﹝或無方字。﹞上巖石﹐追逐雲月﹐不足日爲事。讀而歌詠之﹐﹝歌詠或作詠歌。﹞令人欲棄百事﹐往而與之遊﹐不知其出於巴東以屬朐忍也。﹝朐忍﹐《說文》虫名。漢中有朐忍縣﹐地下濕多此虫﹐因以爲名﹐朐從肉﹐句聲。考其義﹐當作潤蠢。《唐韻》音蠢閏﹐劉禹錫音屈忍。《漢書》朐音劬﹐《通典》曰﹕開州﹐漢之朐忍地也。

於時應而和者凡十人。﹝樊謂考下文只六人﹐一曰「和者十人﹐而時集闕下者六人耳。」﹞及此年﹐韋侯爲中書舍人﹐侍講六經禁中。﹝諸本作「及此年」﹐閣本作「明年」﹐杭本作「時年」﹐謂此時之年也。韋以元和十一年刺盛山﹐韓以長慶二年作序﹐閣本作「明年」﹐由「時」字訛也。今按﹕作明年則非實﹐作時年則不詞﹐當從諸本作及此年﹐則無可疑矣。諸本禁中下有名處厚字。元和十五年三月﹐處厚以侍講學士講《詩﹟關雎》《書﹟洪範》於太液亭。長慶二年四月﹐爲中書舍人。﹞和者通州元司馬爲宰相﹐﹝元和十年三月﹐稹爲通州司馬。長慶二年二月﹐同平章事。﹞洋州許使君爲京兆﹐忠州白使君爲中書舍人﹐﹝元和十三年十二月﹐居易爲忠州刺史。長慶元年十二月﹐爲中書舍人。﹞李使君爲諫議大夫﹐﹝景儉字寬中﹐元和中爲忠州刺史。長慶元年八月﹐爲諫議大夫。不言某州使君者﹐連上忠州文也。澤之云「景儉時爲楚州﹐疑有脫誤。」﹞黔府嚴中丞爲祕書監﹐﹝元和十四年二月﹐以商州刺史嚴謨爲黔中觀察使。長慶元年入爲祕書監﹐卒。﹞溫司馬爲起居舍人﹐﹝溫造時爲武陵司馬。今諸本皆亡州名﹐亦疑脫誤。﹞皆集闕下。﹝和者下六人﹐諸本亦各書其名云「元司馬名稹﹐許使君名康佐﹐白使君居易﹐李使君景儉﹐嚴中丞武﹐溫司馬造。」方從閣﹑杭本並上文名處厚﹐共刪十四字﹐云﹕蜀本側書﹕稹﹐康佐﹐居易﹐景儉﹐造﹐五名﹐獨嚴不書其名﹐今考嚴謂嚴謨﹐時爲祕書監﹐樂天集有制詞可考。諸本攺作嚴武﹐蜀本又作少監﹐皆非也。李景儉自楚州召還﹐溫造自朗州召還﹐今皆不著其郡﹐亦闕文也。﹞於是《盛山十二詩》﹐與其和者﹐﹝山下或有之字。﹞大行於時﹐聯爲大捲﹐家有之焉﹔慕而爲者﹐將日益多﹐則分爲別捲。韋侯俾余題其首。

【石鼎聯句詩序】

﹝閣本無此篇﹐洪慶善曰「張文潛本校與諸本特異﹐蓋原於蔡文忠也。然增損太多﹐不知得於何本。今姑以杭﹑蜀本爲正。」今按﹕張本多可取﹐當附見以備參考。洪興祖云﹕《石鼎聯句詩》﹐或云皆退之所作﹐如《毛潁傳》以文滑稽耳。軒轅寓公姓﹐彌明寓公名﹐侯喜﹑師服﹐皆其弟子也﹐余曰不然。公與諸子嘲戲﹐見於詩者多矣﹐皇甫不能詩﹐則曰「掎摭糞壤間」﹐孟郊思苦﹐則曰「腸肚鎭煎芻」﹐樊宗師語澀﹐則曰「辭慳義卓闊」﹐止於是矣﹐不應譏誚輕薄如是之甚也。且序云﹕衡山道士軒轅彌明貌極醜﹐白須黑面﹐長頸而髙結喉中﹐又作楚語﹐年九十餘。此豈亦退之自謂邪﹖予同年李道立云﹕嘗見唐人所作《賈島碣》云「《石鼎聯句》所稱軒轅彌明﹐卽君也。」島﹐範陽人﹐彌明﹐衡山人﹐島本浮屠﹐而彌明道士﹐附會之妄﹐無可信者。獨《仙傳拾遺》有《彌明傳》﹐𨿽祖述退之之語﹐亦必有是人矣。《聯句》若以爲公作﹐則若出一口矣。今讀其劉侯句﹐不及彌明遠甚﹐何至是邪﹖蓋聞君子損己以成人之美﹐未聞抑人以取勝也。其曰「吾不解世俗書」﹐見孔武仲《雜記》。﹞

元和七年十二月四日﹐衡山道士軒轅彌明﹐自衡下來。﹝下或作山。﹞舊與劉師服進士衡湘中相識﹐將過太白﹐知師服在京﹐夜抵其居宿。﹝知下師服﹐張本作劉﹐或無夜字。﹞有校書郎侯喜﹐新有能詩聲﹐夜與劉說詩﹐彌明在其側﹐貌極醜﹐白須黑面﹐長頸而髙結喉中﹐又作楚語。﹝蔡﹑張本皆作長頸而結喉﹐無髙與中字。唐子西曰﹕結﹐古髻字也﹐髙結當句斷﹐漢《陸賈傳》﹕尉佗魁結。顏曰讀爲椎髻雲。一撮之髻﹐其形如椎﹐髙結語原此。今按﹕古語自有城中好髙結﹐不必引椎結也。但道士之首加冠﹐不作椎結﹐讀結爲髻﹐而以喉屬下句者﹐𨿽有據而非是。蓋長頸故見其結喉之髙﹐而此髙結喉中﹐又作楚語也。不然﹐則當從蔡張本刪髙中二字。﹞喜視之若無人。彌明忽軒衣張眉﹐指鑪中石鼎謂喜曰「子云能詩﹐能與我賦此乎﹖」﹝云或作之﹐又無能詩二字﹐非是。﹞劉往見衡湘間人說云﹐年九十餘矣﹐﹝張本年上有其字﹐無矣字。﹞解捕逐鬼物﹐拘囚蛟螭虎豹﹐不知其實能否也。﹝方無解字。解﹐張作能。拘囚﹐張作罔兩。不上方有然字﹐而無其字﹐或無否字。﹞見其老﹐頗貌敬之﹐不知其有文也。聞此說大喜﹐卽援筆題其首兩句。﹝張無說字。卽﹐方作旣。﹞次傳於喜﹐喜踴躍卽綴其下云云。﹝於下兩喜字﹐張本並作侯。方無下字。﹞道士啞然笑曰﹕﹝啞﹐烏格切。﹞「子詩如是而已乎﹗」卽袖手竦肩倚北墻坐﹐﹝袖﹐杭﹑蜀本作抽。倚或作旁。或無坐字。﹞謂劉曰「吾不解世俗書﹗子爲我書。」﹝解或作能﹐後同。子爲上或有弟字。我書下有吾句字。﹞因髙吟曰「龍頭縮菌蠢﹐豕腹漲彭亨。」初不似經意﹐﹝不似﹐張本作似非﹐疑當乙作似不。﹞詩旨有似譏喜﹐二子相顧慚駭。﹝二子張作一人。﹞欲以多窮之﹐卽又爲而傳之喜﹐喜思益苦﹐﹝或無思字。﹞務欲壓道士﹐每營度欲出口吻﹐﹝或無欲字。﹞聲鳴益悲﹐操筆欲書﹐﹝張作而書。﹞將下復止﹐竟亦不能奇也。畢﹐卽傳道士﹐道士髙踞大唱曰「劉把筆﹐吾詩云云。」﹝或無詩字﹐張本作「劉進士把筆。則又髙吟」云云。﹞其不用意而功益奇﹐﹝此從張本下四字或作益切奇出﹐非是﹐或疑其當作若。﹞不可附說﹐語皆侵劉﹑侯﹐﹝或無侯字。﹞喜益忌之。劉與侯皆已賦十餘韻﹐彌明應之如響﹐皆潁脫含譏諷。夜盡三更﹐二子思竭不能續﹐因起謝曰「尊師非世人也﹐某伏矣﹐願爲弟子﹐不敢更論詩。」﹝夜盡三更﹐諸本在不能續之下﹐下更有二子二字﹐此從張本。方從杭﹑蜀本﹐《文粹》無「益忌」至「譏諷」二十四字﹐及「思竭不能續」五字﹐但有「喜」字﹐屬上句﹐又「盡」作「益」﹐「二子」二字下便連「因起謝」。張本又以盡爲蓋﹐而一本並無盡益蓋三字。今按﹕方本簡嚴﹐諸本重復﹐然簡嚴者似於事理有所未盡﹐而重復者乃得見其曲折之詳。但今恐有漏落﹐故且從諸本及張本﹐而方本固在其中﹐但方本語侵劉喜﹐劉旣書姓﹐喜不當獨書名﹐恐劉下本有侯字﹐而下文別有喜字之誤也。諸本「喜益忌之」之下﹐復云「劉與侯皆已賦十餘韻」﹐語亦太冗。張本「夜盡三更」四字﹐屬於「含譏諷」之下固善﹐然似不若移於「喜益忌之」之下﹐此皆未敢自以爲然。讀者詳之。非世人也﹐或無世字﹐或作「非世人能出也」。張本某下有等字﹐伏或作服。﹞道士奮曰﹕﹝奮下或有髯字﹐或有目字﹐或有然字。今按﹕恐或有髯字。﹞「不然﹐章不可以不成也。」又謂劉曰「把筆來﹐吾與汝就之。」﹝或無「來」字﹐或無「吾與汝就之」五字。﹞卽又唱出四十字﹐爲八句。書訖使讀﹐讀畢﹐謂二子曰「章不已就乎﹖」二子齊應曰「就矣。」﹝張無卽字。出或作書﹐非是。訖使﹐方作止卽。下讀字張本作「之」﹐屬上句﹐方無「不」字。﹞道士曰「此皆不足與語。﹝此或作子。﹞此寧爲文邪﹖吾就子所能而作耳﹐﹝就下或無子字﹐作下或有之字﹐耳或作矣。﹞非吾之所學於師而能者也。吾所能者﹐子皆不足以聞也﹐獨文乎哉﹖吾語亦不當聞也。﹝吾所能﹐或作吾所聞。語下張本有子字。﹞吾閉口矣。」二子大懼﹐皆起立牀下拜曰﹕﹝張無皆字。﹞「不敢他有問也﹐願聞一言而已。先生稱吾不解人間書﹐敢問解何書﹖請聞此而已。」道士寂然﹐若無聞也﹐﹝方無「敢問解何書」五字﹐「請聞」下十三字﹐張本但存「寂然」二字﹐無十一字。﹞累問不應﹐二子不自得﹐卽退就座﹐道士倚墻睡﹐鼻息如雷鳴﹐二子怛然失色不敢喘。﹝喘上張本有少字。﹞斯須﹐曙鼓動冬冬。﹝音彤。﹞二子亦困﹐遂坐睡。﹝或無遂坐睡三字。﹞乃覺﹐日已上﹐驚顧﹐覓道士不見。﹝上張本作出﹐方無驚字。﹞卽問童奴﹐奴曰﹕﹝童﹐張本作僮﹐奴曰上張有僮字。﹞「天且明﹐道士起﹐出門﹐若將便旋然﹐奴怪久不返﹐卽出到門覓﹐無有也。」﹝張無到門字。覓下有之字。﹞二子驚惋自責﹐若有失者。閒遂詣餘言﹐余不能識其何道士也。嘗聞有隱君子彌明﹐豈其人耶﹖韓愈序。

△石鼎聯句詩﹝或無此題。﹞

巧匠斫山骨﹐刳中事煎烹。﹝師服。﹞直柄未當權﹐塞口且吞聲。﹝喜。﹞龍頭縮菌蠢﹐豕腹漲彭亨。﹝彌明。﹞外苞幹蘚文﹐中有暗浪驚。﹝師服。﹞在冷足自安﹐﹝方從杭﹑蜀﹑《文粹》作「安自足」﹐旣無文理﹐對偶又差。方本誤攺多類此。﹞遭焚意彌眞。﹝喜。﹞謬當鼎鼐間﹐妄使水火爭。﹝彌明。﹞大似烈士膽﹐圓如戰馬纓。﹝師服。﹞上比香鑪尖﹐下與鏡面平。﹝喜。﹞秋瓜未落蒂﹐凍芋彊抽萌。﹝彌明。﹞一塊元气閉﹐細泉幽竇傾。﹝師服。﹞不值輸寫處﹐焉知懷抱淸。﹝喜。﹞方當洪鑪然﹐益見小器盈。﹝彌明。﹞脘脘無刃迹﹐﹝《莊子》﹕脘脘然有糸墨繳之中。注視貌﹐華綰切。﹞團團類天成。﹝師服。﹞遙疑龜負圖﹐出曝曉正晴。﹝喜。﹞旁有雙耳穿﹐﹝雙或作只。﹞上爲孤髻撐。﹝諸本此下無「彌明」字。今按﹕此似二子譏道士之詞﹐恐實非彌明語。﹞或訝短尾銚﹐又似無足鐺。﹝師服。﹞可惜寒食球﹐擲此傍路坑。﹝喜。﹞何當出灰也﹐﹝徐也切。﹞無計離瓶罌。﹝彌明。﹞陋質荷斟酌﹐狹中愧提擎。﹝師服。﹞豈能煮仙藥﹐但未污羊羹。﹝喜。﹞形模婦女笑﹐度量兒童輕。﹝彌明。﹞徒示堅重性﹐﹝示或作彌。﹞不過升合盛。﹝師服。過或作合﹐合或作斗﹐盛或作成。﹞傍似廢轂仰﹐﹝傍或作仍。﹞側見折軸橫。﹝喜。﹞時於蚯蚓竅﹐微作蒼蠅鳴。﹝彌明。﹞以玆翻溢愆﹐﹝以玆﹐或作忽罹。﹞實負任使誠。﹝師服。﹞常居顧眄地﹐敢有漏泄情。﹝喜。﹞寧依暖熱獘﹐不與寒涼並。﹝彌明。﹞區區徒自效﹐瑣瑣不足呈。﹝喜。諸本此下無喜字。﹞回旋但兀兀﹐開闔惟鏗鏗。﹝師服。鏗﹐丘耕切。﹞全勝瑚璉貴﹐空有口傳名。豈比俎豆古﹐不爲手所扌登。﹝除庚切。《博雅》曰﹕扌登也。《淮南子》﹕「子路扌登溺而受牛。」謝注﹕「扌登」﹐舉也﹐平上聲通。洪本一作振。﹞磨礱去圭角﹐浸潤著光精。﹝著﹐附也。﹞願君莫嘲誚﹐此物方施行。﹝四韻並彌明所作。又《年譜》云﹕或謂軒轅寓公姓﹐彌明寓公名。蓋以文滑稽耳。是不然。劉﹑侯𨿽皆公門人﹐然不應譏誚如是之甚﹐且言彌明形貌聲音之陋﹐亦豈公自謂耶﹖而《列仙傳》又有彌明傳﹐要必有是人矣。今按此詩句法﹐全類韓公。而或者所謂寓公姓名者﹐蓋軒轅反切近韓字﹐彌字之義﹐又與愈字相類﹐卽張籍所譏與人爲無實駁雜之說者也。故竊意或者之言近是。洪氏所疑容貌聲音之陋﹐乃故爲幻語﹐以資笑謔﹐又以亂其事實﹐使讀者不之覺耳。若《列仙傳》﹐則又好事者因此序而附著之﹐尢不足以爲據也。﹞

●卷二十二﹟哀辭﹑祭文一【祭田橫墓文】

﹝田橫初爲漢將灌嬰敗於垓下﹐亡走梁﹐歸彭越﹐髙祖卽位﹐懼誅﹐與其徒五百餘人入海﹐居島中。髙帝聞齊人賢者多附橫﹐恐後有亂﹐乃使使赦橫罪而召之。橫與其客二人乘傳詣洛陽﹐至屍鄕廏置遂自剄﹐令客奉其頭﹐從使者馳奏。髙帝流涕﹐以王者禮葬橫。旣葬﹐二客穿其冢旁﹐皆自剄從之﹐其餘客在海中者﹐聞橫死﹐亦皆自殺。晁太史無咎﹐嘗取公此文﹐於《續楚辭》而系之曰﹕唐宰相如董晉﹐亦未足言﹐而晉爲汴州﹐才奏愈從事。愈始終感遇﹐語稱隴西公而不姓。後從裴度﹐亦自謂度知己﹐然度亦終不引愈共天下事。故愈躊躇發憤﹐太息於區區之橫﹐以謂夫苟如橫之好士﹐天下將有賢於五百人者至焉。﹞

貞元十一年九月﹐愈如東京﹐道出田橫墓下﹐﹝十一年﹐諸本或作十九年。月下有十一日字。如「東京」﹐或作「東如京」。洪慶善曰﹕東京﹐洛陽也。公以貞元十一年出長安至河陽﹐而後如東都也。十九年秋﹐則公爲禦史﹐是冬﹐卽貶陽山﹐安得以九月出橫墓下﹖唐都長安﹐亦不得云「東如京」也。方從閣﹑杭﹑蜀本作「東如京」云﹐田橫墓在偃師屍鄕﹐洛陽東三十里。今公自河陽道橫墓下以入洛﹐故云「東如京」也。今按﹕洪慶善作「如東京」﹐及考歲月皆是﹐方氏亦以京爲洛陽﹐但據三本﹐必欲作「東如京」爲誤耳。今且未須別考它書﹐只以其所引田橫墓在洛陽東者論之﹐則自墓下而走洛陽﹐乃是西向﹐安得言「東如京」乎﹖況唐都長安﹐謂洛陽爲「東京」則可﹐直謂之「京」﹐則不可﹐其理又甚明。若據《元和郡國志》﹐則河陽西南﹐至河南府八十里﹐其大勢亦不得云「東如京」也。此又三本謬誤之一證﹐故復表而出之。﹞感橫義髙能得士﹐﹝下或有心字。﹞因取酒以祭﹐爲文而弔之﹐其辭曰﹕

事有曠百世而相感者﹐余不自知其何心﹐非今世之所稀﹐孰爲使余欷而不可禁﹖余旣博觀乎天下﹐曷有庶幾乎夫子之所爲﹖死者不復生﹐嗟余去此其從誰﹖﹝死者﹐或作死而。生。方作來。皆非是。﹞當秦氏之敗亂﹐得一士而可王﹐何五百人之擾擾﹐而不能脫夫子於劍﹖抑所寶之非賢﹐亦天命之有常。﹝寶之或作寶者。天或作大。﹞昔闕裏之多士﹐孔聖亦云其遑遑。﹝閣﹑杭無其字﹐非是。﹞苟余行之不迷﹐𨿽顚沛其何傷﹖自古死者非一﹐夫子至今有耿光。﹝非﹐閣﹑杭作皆﹐非是。﹞跽陳辭而薦酒﹐魂仿佛而來享。﹝《集韻》﹕靈良反。按﹕享字﹐古今人用多作上聲﹐惟《前漢﹟禮樂志﹟郊祀詩》云「發梁揚羽申以商﹐造玆新音永久長。聲气遠條夙鳥翔﹐神夕掩虞蓋孔享。」享作平聲﹐退之叶韻﹐蓋有所本也。﹞

【歐陽生哀辭】

﹝歐陽名詹﹐字行周﹐泉州晉江人也﹐卒年四十餘。集十卷行世﹐《新史》於《藝文》立傳。﹞歐陽詹﹐世居閩越。自詹已上﹐皆爲閩越官﹐至州佐縣令者﹐累累有焉。閩越地肥衍﹐有山泉禽魚之樂﹐𨿽有長材秀民﹐通文書吏事﹐與上國齒者﹐未嘗肯出仕。

今上初﹐故宰相常衮爲福建諸州觀察使﹐治其地。﹝治上或有往字﹐非是。﹞衮以文辭進﹐有名於時﹐又作大官﹐臨蒞其民﹐鄕縣小民有能誦書作文辭者﹐衮親與之爲客主之禮﹐﹝呂汲公本如此。方從閣﹑杭﹑《苑》《粹》﹐辭進下卽屬鄕縣至者﹐「衮」下又有「故宰相」字﹐下乃屬有名至其民﹐又屬親與云云﹐顚倒錯亂﹐全無文理﹐而方云三本如此﹐不當輕攺﹐其敝如此。今定從呂本。方主下有人字。鄕縣作縣鄕﹐則尙有可取云。﹞觀遊宴饗﹐必召與之。﹝宴或作燕﹐與讀爲預﹐或作預﹐或疑與如字﹐而之下當有俱字。﹞時未幾﹐皆化翕然。﹝化﹐《新傳》作仕﹐非是﹐按《衮傳》﹐建中初﹐起爲福建觀察使﹐始閩人未知學﹐衮至﹐爲設學校﹐使爲文章﹐親加講導﹐與爲客主均禮﹐觀遊燕享與焉﹐由是俗一變﹐歲貢士與內州等。﹞詹於時獨秀出﹐衮加敬愛﹐諸生皆推服﹐閩越之人﹐舉進士繇詹始。﹝貞元八年﹐詹與公同登第﹐退之同年進士。此言閩人舉進士﹐自詹始﹐及觀林蘊《泉山銘敍》﹐則謂閩川貞元以前﹐未有文進者也。因廉使李成阝公《興啟庠序》﹐請獨孤常州及爲記﹐中有辭云﹕縵胡之纓﹐化爲靑衿。其兄藻與友歐陽詹﹐繼登正第。以其年考之。則藻之登第﹐又在詹之前。然長溪薛令之以中宗神龍二年擢第﹐則又在藻之前矣。退之謂由詹始﹐豈考之未詳耶﹖

建中貞元間﹐余就食江南﹐未接人事﹐往往聞詹名閭巷間﹐詹之稱於江南也久。﹝下或有矣字。﹞貞元三年﹐余始至京師﹐舉進士﹐聞詹名尢甚。﹝餘下或有「年十九」字。聞或作則。或云當並出。則聞二字亦有理。

八年春﹐遂與詹文辭同考試登第﹐始相識。自後詹歸閩中﹐余或在京師他處﹐不見詹久者﹐惟詹歸閩中時爲然﹐其他時與詹離率不歷歲﹐移時則必合﹐合必兩忘其所趨﹐久然後去。故余與詹相知爲深。

詹事父母盡孝道﹐仁於妻子﹐於朋友義以誠﹐气醇以方﹐容貌嶷嶷然。﹝嶷音逆。﹞其燕私善謔以和﹐其文章切深喜往復﹐善自道。讀其書﹐知其於慈孝最隆也。十五年冬﹐余以徐州從事朝正於京師﹐﹝公爲徐州節度推官。﹞詹爲國子監四門助教﹐將率其徒伏闕下﹐舉余爲博士﹐會監有獄﹐不果上。﹝或無監字﹐監或作詹。﹞觀其心﹐有益於余﹐將忘其身之賤而爲之也。嗚呼﹐詹今其死矣﹗

詹﹐閩越人也﹐父母老矣﹐捨朝夕之養﹐以來京師﹐其心將以有得於是﹐而歸爲父母榮也。﹝有得或作在得﹐或無於是字﹐而有復出「將以有得」字。﹞𨿽其父母之心亦皆然。詹在側﹐𨿽無離憂﹐其志不樂也﹔詹在京師﹐𨿽有離憂﹐其志樂也。若詹者﹐所謂以志養志者歟。詹𨿽未得位﹐其名聲流於人人﹐其徳行信於朋友。﹝或作友朋。﹞𨿽詹與其父母﹐皆可無憾也。詹之事業文章﹐李翺旣爲之傳﹐故作哀辭﹐以舒余哀﹐﹝之傳或作之說﹐或作之志﹐故上或有餘字﹐非是。﹞以傳於後﹐以遺其父母﹐而解其悲哀﹐以卒詹志云。﹝悲哀或作哀悲。今按﹕上文已連有兩哀字。不應如此重復﹐或當刪去此哀字﹐詹或作其。﹞

求仕與友兮﹐遠違其鄕﹔父母之命兮﹐子奉以行。友則旣獲兮﹐祿實不丰﹔以志爲養兮﹐何有牛羊﹖事實旣修兮﹐名譽又光﹔父母忻忻兮﹐常若在旁。命𨿽云短兮﹐其存者長﹔終要必死兮﹐願不永傷。友朋親視兮﹐藥物甚良﹔﹝親視可作視疾。﹞飲食孔時兮﹐所欲無妨。﹝孔或作旣。﹞壽命不齊兮﹐人道之常﹔﹝齊一作髙。﹞在側與遠兮﹐非有不同。山川阻深兮﹐魂魄流行﹔祀祭則及兮﹐勿謂不通。哭泣無益兮﹐抑哀自彊﹔﹝益或作救。﹞推生知死兮﹐以慰孝誠。嗚呼哀哉兮﹐是亦難忘﹗﹝哉下或無兮字。﹞

【題哀辭後】

﹝或刪此四字﹐作《題歐陽生哀辭後》。崔羣及詹﹐皆與公同年﹐劉伉姓名僅見於此﹐他無所聞。﹞

愈性不喜書﹐自爲此文﹐惟自書兩通﹕其一通遺淸河崔羣﹐羣與余﹐皆歐陽生友也﹐﹝友上或有之字。﹞哀生之不得位而死﹐哭之過時而悲﹔其一通今書以遺彭城劉君伉。君喜古文﹐﹝或無書字﹐或無伉字。下君字﹐一作伉。﹞以吾所爲合於古﹐詣吾廬而來請者八九﹐至而其色不怨﹐志益堅。﹝或無志字。﹞凡愈之爲此文﹐蓋哀歐陽生之不顯榮於前﹐﹝哀﹐一作痛。﹞又懼其泯滅於後也。

今劉君之請﹐未必知歐陽生﹐其志在古文耳。﹝其志上或有之志字。﹞𨿽然﹐﹝下或有「苟愛吾文必求其義」八字。八字下又或有「則進知於歐陽生矣必時觀」十一字。﹞愈之爲古文﹐豈獨取其句讀﹐不類於今者邪﹖思古人而不得見﹐學古道則欲兼通其辭﹔通其辭者﹐本志乎古道者也。﹝乎或作於﹐方從三本無道字。以上下文考之﹐無道字卽不成文理矣。﹞古之道﹐不苟譽毀於人。﹝此下或有「然則吾之所爲文皆有實也」十一字。﹞劉君好其辭﹐則其知歐陽生也﹐無惑焉。

【獨孤申叔哀辭】

﹝申叔字子重﹐年二十一舉進士。又二年﹐用博學宏詞爲校書郎。又三年﹐居父喪﹐未練而歿﹐蓋貞元十八年也。柳子厚有《獨孤君墓碣》﹐皇甫持正有《傷獨孤賦》﹐而公作辭哀之。公嘗與崔羣書﹐「天人好惡」之說﹐與此語意一同﹐蓋出太史公之《伯夷論》也。﹞

眾萬之生﹐誰非天邪﹖明昭昏蒙﹐誰使然邪﹖行何爲而怒﹐居何故而憐邪﹖﹝怒或作怨﹐或作思。怒下或有邪字。居或作爲。﹞胡喜厚其所可薄﹐而恆不足於賢邪﹖將下民之好惡﹐與彼蒼懸邪﹖﹝或無蒼字。﹞抑蒼茫無端﹐而暫寓其間邪﹖﹝寓下或有於字。﹞死者無知﹐吾爲子慟而已矣﹗如有知也﹐子其自知之矣。﹝或無自字。或無之字。或無自字﹐而有之字。﹞

濯濯其英﹐曄曄其光。如聞其聲﹐如見其容。﹝此句或作「如處其旁」﹐非是。或云﹕以容吐光﹐用古韻也。﹞烏乎遠矣﹐何日而忘﹗﹝烏乎或作嗚呼。﹞

【祭穆員外文】

﹝爲崔侍禦作。晁本篇首題云「維年月日﹐故人博陵崔﹐謹以淸酌之奠﹐祭於亡友穆六端公之靈。」方云「豈穆員邪﹐《舊傳》員卒檢校員外郎﹐杜亞畱守東都﹐辟爲從事﹐皆與此文合。《新傳》員終侍禦史﹐故晁本稱端公也。」穆員字與直﹐懷州河內人﹐宜州觀察使寧之子﹐工爲文﹐崔侍禦名﹐無傳。﹞

於乎﹗建中之初﹐予居於嵩﹔攜扶北奔﹐﹝或作歸。﹞避盜來攻。晨及洛師﹐相遇一時﹔顧我如故﹐眷然顧之。﹝如或作無。眷或作捲。﹞子有令聞﹐我來自山﹔子之明﹐﹝或作俊。﹞我鈍而頑。道旣云異﹐誰從知我﹔我思其厚﹐不知其可。﹝「知其」或作「知而」﹐或作「可而」。﹞於後八年﹐君從杜侯﹔我時在洛﹐亦應其招。﹝貞元五年十二月﹐以杜亞爲東都畱守﹐亞辟員爲從事﹑檢校員外郎。時亦爲亞所辟。﹞畱守無事﹐多君子僚﹔罔有疑忌﹐維其嬉遊。艸生之春﹐鳥鳴之朝﹔我轡在手﹐君揚其鑣。君居於室﹐我旣來卽﹔或以嘯歌﹐﹝嘯或作詠。﹞或以偃側。誨余以義﹐復我以誠﹔﹝「復我」或作「我復」。今按﹕下文云「無非徳聲」﹐則此二句專指穆也﹐當作「復我」。﹞終日以語﹐﹝以或作與。﹞無非徳聲。

主人信讒﹐有惑其下﹔殺人無罪﹐誣以成過﹔入救不從﹐反以爲禍。赫赫有聞﹐王命三司﹐察我於獄﹐相從系縲。曲生何樂﹐直死何悲﹔﹝曲或作直﹐直或作曲。二何或皆作可。皆非是。﹞上懷主人﹐﹝主或作王﹐非是。﹞內閔其私﹔﹝閔或作憫﹐或作關﹐皆非是。﹞進退之難﹐君處之宜。﹝君或作居﹐非是。﹞

旣釋於囚﹐﹝令狐運爲東京牙門將﹐亞惡其爲人﹐會盜劫輸絹於洛北﹐運適畋近郊﹐亞意其爲之﹐命員及從事張弘靖鞠其事﹐無之。亞怒﹐囚員等﹐員由此知名。﹞我來徐州﹔道之悠悠﹐思君爲憂。我如京師﹐君居父喪﹔哭泣而拜﹐言詞不通。我歸自西﹐君反吉服﹔晤言無他﹐往復其昔。﹝其﹐疑當作如。﹞不日而違﹐重我心惻。

自後聞君﹐母喪是丁﹔痛毒之懷﹐六年以並。﹝一作經。﹞孰云孝子﹐而殞厥靈。今我之至﹐入門失聲。﹝失或作哭。﹞酒肉在前﹐君胡不餐﹔升君之堂﹐不與我言。於乎死矣﹐何日來還。

【祭郴州李使君文】

﹝公貞元十九年冬﹐出爲陽山令﹐過郴州﹐識李使君﹐有《李員外寄紙筆》及《叉魚》詩﹐卽所謂「獲紙筆之雙貿﹐投叉魚之短韻」也。其生平契分﹐皆具此文。《筆墨閒錄》云﹕《祭李郴州》文﹐尢雄奇。﹞

維年月日﹐將仕郎﹑守江陵府法曹參軍韓愈﹐謹以淸酌庶羞之奠﹐敬祭於故郴州李使君之靈。﹝《文苑》此篇首題云「維元和元年﹐歲次景戌﹐二月乙未朔二十四日戊午﹐將仕郎云云﹐使君員外三兄之靈。」考之唐歷皆合。﹞

古語有之﹕「白頭如新﹐傾蓋若舊。」顧意气之如何﹐何日時之足究。﹝何或作曷。﹞當貞元之癸未﹐﹝或作酉。今按﹕癸未者﹐貞元十九年貶陽山令時也。﹞惕皇威而左授﹔伏荒炎之下邑﹐嗟名頹而位僕。歷貴部而西邁﹐邇淸光於暫覯﹔﹝於或作而。﹞言莫交而情無由﹐﹝莫或作若﹐而下無情字。﹞旣不賈而奚售。哀窮遐之無徒﹐﹝遐或作荒。窮遐或作遐荒。徒或作圖。﹞百憂以自副﹔辱問訊之綢繆﹐恆飽饑而愈疚。接雄詞於章句﹐窺逸迹於篆籀﹔﹝直右切。﹞苞黃甘而致貽﹐獲紙筆之雙貿。﹝卽《李員外寄紙筆》云「莫怪殷勤謝﹐虞卿正著書。」﹞投《叉魚》之短韻﹐﹝卽公《叉魚十八韻招張功曹》。﹞愧韜瑕而舉秀。俟新命於衡陽﹐費薪芻於館候﹔﹝郴在衡山之陽﹐貞元二十年﹐公以順宗赦徙椽江陵﹐待命於郴云。﹞空大亭以見處﹐憩水木之幽茂。逞英心於縱博﹐沃煩腸以淸酎﹔﹝以一作於。﹞航北湖之空明﹐覷鱗介之驚透。宴州樓之豁達﹐眾管啾而並奏﹔﹝啾或作湫。《選﹟閒居賦》﹕「管啾啾而並奏。」﹞得恩惠於新知﹐脫窮愁於往陋。﹝窮或作冤。﹞輟行謀於俄頃﹐見秋月之三彀﹔逮天書之下降﹐猶低回以宿畱。﹝上音秀﹐下音澑。《前漢》﹕「宿畱海上。」《史記》﹕「宿畱之數日無所見。」﹞念睽離之在期﹐謂此會之難又﹔授縞以托心﹐﹝吳季札聘鄭﹐見子產如舊相識﹐與之縞帶﹐子產獻衣焉。見《左氏》襄公二十九年。﹞示玆誠之不謬。﹝授或作援。﹞倘後日之北遷﹐約窮歡於一晝﹔𨿽掾俸之酸寒﹐要拔貧而爲富。何人生之難信﹐捐斯言而莫就﹔始訝信於暫疏﹐遂承凶於不救。﹝承或作成。於一作而。﹞見明旌之低昂﹐﹝明﹐諸本作銘。此從閣本﹐字見《檀弓》鄭注云「神明之旌。」﹞尙遲疑於別袖﹔憶交酬而疊舞﹐奠單杯而哭柩。美夫君之爲政﹐不橈志於讒構。﹝橈或作僥﹐或作撓﹐從手﹐皆非是。﹞遭唇舌之紛羅﹐獨陵晨而孤ず。﹝陵一作淩。﹞彼忄僉人之浮言﹐𨿽百車其何詬。﹝車或作年。今按﹕《後漢書》馮衍出妻書云「詞語百車」﹐韓蓋用此﹐作年非是。﹞洞古往而髙觀﹐固邪正之相寇。幸竊賭其始終﹐敢不明白而蔽覆。神乎來哉﹐辭以爲侑。尙饗。

【祭薛助教文】

﹝公達﹐字大順﹐詳見公所志墓云。﹞

維元和四年﹐歲次己丑﹐後三月二十一日景寅﹐﹝丙寅作景寅﹐避唐諱也。﹞朝散郎守國子博士韓愈﹑﹝散﹐《墓志》石本作議。﹞太學助教侯繼﹐謹以淸酌之奠﹐祭於亡友國子助教薛君之靈。﹝繼下或有等字。「薛君之靈」﹐晁本作「河東薛君七官之靈」。﹞

嗚呼﹐吾徒學而不見施設﹐祿又不足以活身﹔天於此時﹐奪其友人。同官太學﹐日得相因﹔柰何永違﹐只隔數晨﹔笑語爲別﹐慟哭來門。﹝來或作東。﹞藏棺蔽帷﹐欲見無緣﹔皎皎眉目﹐在人目前。酌以告誠﹐庶幾有神。嗚呼哀哉﹐尙饗。

【祭虞部張員外文】

﹝張季友也﹐公同王涯﹑崔羣﹑許季同﹑庾承宣﹑邢冊等六人者﹐皆與張貞元八年同年進士。時陸贄典貢舉﹐故文有「司我明試﹐時惟邦彥」之語。詳見公志其墓云。﹞

維年月日﹐愈等謹以淸酌庶羞之奠﹐敬祭於亡友張十三員外之靈。﹝《文苑》作「元和十年」﹐晁本作「維元和十年月日﹐中書舍人王涯﹑考功郎中知制誥韓愈﹑禮部侍郎崔羣﹑京兆尹許季同﹑考功員外郎庚承宣﹑河中節度判官殿中侍禦史邢冊等六人。」皆張季友之同年也。

嗚呼﹐往在貞元﹐俱從賓薦﹔司我明試﹐時維邦彥。各以文售﹐幸皆少年﹔羣遊旅宿﹐其歡甚焉。出言無尢﹐有獲同喜﹔他年諸人﹐莫有能比。倏忽逮今﹐二十餘歲﹔存皆衰白﹐半亦辭世。外纏公事﹐內迫家私﹔中宵興嘆﹐無復昔時。何如今者﹐又失夫子﹔﹝今者或作於今。﹞懿徳柔聲﹐永絕心耳。

廬親之墓﹐終喪乃歸﹔陽喑避職﹐妻子不知。分司憲臺﹐風紀由振﹔遂遷司虞﹐以播華問。不能老壽﹐孰究其因﹔托嗣於宗﹐﹝托嗣或作嗣托。﹞天維不仁。酒食備設﹐靈其降止﹔論徳敍情﹐以視諸誄。尙饗。

【祭河南張員外文】

﹝貞元十九年冬﹐公與張署自禦史具出南方爲令。明年﹐順宗卽位﹐俱徙江陵。故凡道途經涉﹐唱和契闊﹐皆具此文。公方從晉公討蔡﹐祭其在元和十二年八月歟﹖張之行治﹐則詳於公《志》。﹞

維年月日﹐彰義軍行軍司馬守太子右庶子兼禦史中丞韓愈﹐謹遣某乙以庶羞淸酌之奠﹐祭於亡友故河南縣令張十二員外之靈。﹝或無「守太子右庶子」字。﹞

貞元十九﹐君爲禦史﹔余以無能﹐同詔並寺。﹝或作峙﹐《選》潘嶽《關中詩》﹕列營棋寺﹐注﹕「寺﹐立也﹐亦作峙」。﹞君徳渾剛﹐標髙揭己﹔有不吾如﹐唾猶泥滓。余戇而狂﹐﹝戇音蠢。﹞年未三紀﹔乘气加人﹐無挾自恃。彼婉孌者﹐實憚吾曹﹔側肩帖耳﹐有舌如刀。我落陽山﹐以尹鼯猱﹔君飄臨武﹐山林之牢。歲獘寒凶﹐雪虐風饕﹔顚於馬下﹐﹝雪虐﹐杭本作嘯虎﹐以顚於馬下言之﹐由虎聲懼也。風饕﹐謂虎貪風而嘯不已﹐虎近於虐﹐訛自此也。饕或作號﹐今按﹕杭本全然不成文理﹐以上語歲獘寒凶言之﹐八字相偶﹐當爲「雪虐」明甚。﹞我泗君兆。夜息南山﹐同臥一席﹔守隸防夫﹐抵頂交跖。﹝頂或作項﹐非是。﹞洞庭漫汗﹐粘天無壁﹔風濤相う﹐﹝呼回切。﹞中作霹靂﹔追程盲進﹐風船箭激。﹝風或作帆﹐或作飄。﹞南上湘水﹐屈氏所沈﹔﹝上或作之。﹞二妃行迷﹐淚蹤染林。山哀浦思﹐鳥獸叫音﹔餘唱君和﹐百篇在吟。

君止於縣﹐我又南逾﹔把盞相飲﹐後期有無。期宿界上﹐一夕相語﹔自別幾時﹐遽變寒暑。﹝遽或作復﹐或作徧。﹞枕臂欹眠﹐加余以股﹔僕來告言﹐虎入廏處﹐無敢驚逐﹐以我蒙去。﹝蒙﹐音蒙﹐驢子。﹞君云是物﹐不駿於乘﹔虎取而往﹐來寅其徵。﹝寅或作夤。今按﹕寅爲辰名﹐夤乃夤緣之義﹐當攺作寅﹐說見下條。﹞我預在此﹐與君俱膺﹔猛獸果信﹐惡禱而憑。﹝獸﹐蜀本作首﹐李本校作孟首﹐不知得之何本也﹐葛魯卿云「蒙不駿﹐虎取之則亨矣﹐不待禱而有憑也」。今按﹕洪﹑謝本﹐皆作孟首﹐謂正月孟春之首也。張言﹕來寅其徵﹐以虎爲寅神﹐故言來歲寅月﹐當有徵驗﹐孟首果得歸也﹐然且作猛獸亦通。﹞

余出嶺中﹐君俟州下﹔偕掾江陵﹐非余望者。郴山奇變﹐其水淸寫﹔泊砂倚石﹐有﹤辶Ф﹥無捨。﹝《楚辭》云「重華不可﹤辶Ф﹥」﹐注﹐逢也。﹤辶Ф﹥﹐吾故切。﹞衡陽放酒﹐熊咆虎嗥﹔不存令章﹐罰籌胃毛。﹝不存或作存不。罰或作罪。唐人會飲﹐以籌記罰。劉夢得詩﹐「罰籌長樹纛」是也。今按﹕令章﹐謂酒令。違令﹐則以籌記其罰也。﹞委舟湘流﹐往觀南嶽﹔云壁潭潭﹐﹝云或作天。﹞穹林攸擢。避風太湖﹐七日鹿角﹔﹝太或作大。鹿角﹐洞庭湖中地名﹐元微之有《鹿角》詩。湖旁至今有鹿角巡檢司也。﹞鉤登大鮎﹐怒頰豕﹤豕句﹥﹔﹝﹤豕句﹥或作豹﹐非是﹐或云﹤豕句﹥豕聲。﹤豕句﹥﹐許角切。﹞臠盤炙酒﹐羣奴余啄。走官階下﹐首下尻髙。﹝《前漢》「尻益髙」﹐苦刀切。﹞下馬伏塗﹐從事是遭。

予徵博士﹐君以使己﹔﹝元和元年六月﹐公召爲國子博士﹐署掾江陵﹐半年﹐邕管奏爲判官﹐不往。﹞相見京師﹐過願之始。分教東生﹐君掾雍首﹔﹝元和二年﹐公分教東都﹐署爲京兆府司錄參軍。雍州﹐《禹貢》﹕「黑水西河惟雍州。」雍﹐於用切。﹞兩都相望﹐於別何有。解手背面﹐遂十一年﹔君出我入﹐如相避然﹔生闊死休﹐﹝生闊死休﹐或作「生死休咎」﹐非是。﹞吞不復宣。

刑官屬郎﹐引章訐奪﹔﹝或作奮訐﹐方作許奪。今按﹕奪謂爭執不與﹐猶今言定奪公事也。《墓志》云「守法爭議﹐棘棘不阿」﹐卽此事也﹐方本無議﹐或本亦非。﹞權臣不愛﹐南昌是斡。﹝今按《墓志》﹕張自刑部出刺虔州﹐然則昌當作康。﹞明條謹獄﹐氓獠戶歌﹔﹝獠音老。﹞用遷灃浦﹐爲人受瘥。﹝署自虔州﹐攺灃州刺史﹐民稅出雜產物與錢﹐尙書有經數﹐觀察使牒州徵錢倍經數﹐署曰「刺史可爲法﹐不可貪官害民﹐」畱牒不肯從﹐竟以代罷。瘥﹐病也。﹞還家東都﹐起令河南﹔屈拜後生﹐憤所不堪。屢以正免﹐身伸事蹇﹔竟死不升﹐孰勸爲善﹗

丞相南討﹐﹝元和十二年﹐以宰相裴度爲淮西宣慰處置使﹐南討淮蔡。﹞余辱司馬﹔議兵大梁﹐﹝時宣武軍節度使韓弘爲諸軍都統使﹐將出討﹐公詣弘稟事。﹞走出洛下。哭不憑棺﹐奠不親﹔不撫其子﹐葬不送野。望君傷懷﹐﹝望君或作定居﹐非是。﹞有隕如瀉。銘君之績﹐納石壤中﹔﹝或作下。﹞爰及祖考﹐紀徳事功。﹝紀或作己。事或作著﹐事功作著功﹐於理亦順﹐但下文便有「外著後世」﹐則重出「著」字﹐又似可疑。姑從舊本作事﹐蓋紀其徳﹐紀其事﹐紀其功也﹐又恐或是序字﹐以似而誤﹐然無所據﹐不敢輒攺也。﹞外著後世﹐鬼神與通﹔君其奚憾﹐不余鑑衷。嗚呼哀哉﹐尙饗。

【祭左司李員外太夫人文】

﹝謂與其子同僚﹐必公爲職方員外郎時也。﹞

維年月日﹐某官某等﹐謹以淸酌庶羞之奠﹐敬祭於某縣太君鄭氏尊夫人之靈。﹝某等或作某乙等。﹞

冑於茂族﹐配此徳門﹐克成厥家﹐享有全福。爲婦爲母﹐再朝中宮﹐縉紳推榮﹐宗黨是則。某等幸隨令子﹐同服官僚﹔庶展哀誠﹐式陳牢醴。尙饗。

【祭薛中丞文】

﹝一本《同李逢吉孟簡張惟素張賈祭薛中丞》。薛中丞﹐存誠也。薛嘗劾浮屠鑑虛罪﹐抵死。表李位無罪。事見《舊史》本傳甚詳。﹞

維年月日﹐﹝《文苑》作「元和九年」。﹞某官某乙等﹐謹以淸酌庶羞之奠﹐祭於亡友故禦史中丞贈刑部侍郎薛公之靈。

公之懿徳茂行﹐可以勵俗﹔淸文敏識﹐足以發身。宗族稱其孝慈﹐友朋歸其信義。累升科第﹐亟踐班行﹔左掖南臺﹐﹝北齊號禦史臺爲南臺。﹞共傳故事。詩人墨客﹐爭諷新篇。羽儀朝廷﹐輝映中外。長途方騁﹐大限俄窮。聖上軫不之悲﹐具僚興雲亡之嘆。況某等忘言斯久﹐知我俱深﹔靑春之遊﹐白首相失。來陳薄奠﹐詎盡哀誠。嗚呼哀哉﹐尙饗。

【祭裴太常文】

﹝裴之諱字﹐皆不可考。﹞

維年月日﹐愈等謹以庶羞淸酌之奠﹐敬祭於故太常裴二十一兄之靈。﹝《文苑》作「元和九年」﹐晁本月日下﹐具「給事中李逢吉﹑給事中孟簡﹑吏部侍郎張惟素﹑吏部侍郎張賈﹑比部郎中史館修撰韓愈」等五人。﹞

朝廷之重﹐莫過乎禮﹐𨿽經策具存﹐而精通蓋寡。自郊丘故事﹐宗廟時宜﹐大君之所旁求﹐丞相之所卒問﹐羣儒拱手﹐宗祝醉心。兄皆指陳根源﹐斟酌通變﹐莫不允符天旨﹐克協神休。至乎公卿冠昏﹐士庶喪祭﹐疑皆響答﹐問必實歸。從我者﹐足爲軌儀﹔棄我者﹐無逃指笑。動爲時法﹐言比古經。﹝比一作必。﹞獨立一朝﹐髙視千古﹐而又驅馳朋執﹐黽亻免宗親。檐石之儲﹐常空於私室﹔﹝檐﹐諸本注作﹐舊本多作檐。公《秋懷》詩用字﹐按《後漢﹟明帝紀》﹕生無檐石之儲。檐字本此。郭璞《方言注》﹕石之儲﹑實用字﹑《前漢﹟蒯通揚雄﹐皆只作儋﹐《貨殖傳》﹕醬千儋﹑顏曰﹕儋人儋之也﹐一儋兩﹝B124﹞﹐丁瞿切。﹞方丈之食﹐每盛於賓筵﹔贈必固辭﹐求無不應。孰云具美﹐而不永年。某等早接遊從﹐實欽道義﹐致誠薄奠﹐以訣終天。嗚呼哀哉﹐尙饗。

【潮州祭神文五首】

﹝晁本第一首﹐題作《祭湖神文》﹐第二首題作《又祭止雨文》﹐第三題《祭城隍文》﹐第四題《祭界石神文》﹐第五不立題﹐皆元和十四年夏秋作。﹞

維年月日﹐潮州刺史韓愈﹐謹差攝潮陽縣尉史虛己﹐以特羊庶羞之奠﹐告於大湖神之靈。

愈承朝命﹐爲此州長﹐今月二十五日至治下。凡大神降依庇貺斯人者﹐皆愈所當率徒屬奔走致誠﹐親執祀事於廟庭下。今以始至﹐方上奏天子﹐思慮不能專一﹐冠衣不淨潔﹐與人吏未相識﹐知牲糈酒食器皿粗獘﹐﹝粗一作損。糈﹐先旅切﹐又音所。粗﹐倉胡切。﹞不能嚴淸﹐又未卜日時﹐不敢自薦見。使攝潮陽縣尉史虛己以告﹐神其降監。尙饗。

維年月日﹐潮州刺史韓愈﹐謹以淸酌段修之奠﹐祈於大湖神之靈。﹝《禮記》﹕大享尙段修。注云「捶脯也。」段或作時。今按﹕若作時﹐則修當作羞。段﹔丁貫反。﹞曰﹕稻旣穗矣﹐而雨不得﹔熟以獲也﹔﹝或無以獲字﹐非是。﹞蠶起且眠矣﹐而雨不得老以簇也。歲且盡矣﹐稻不可以復種﹐而蠶不可以復育也﹐農夫桑婦﹐將無以應賦稅繼衣食也。非神之不愛人﹐﹝或無之字。愛下一有此字。﹞刺史失所職也。百姓何罪﹐使至極也﹗神聰明而端一﹐聽不可濫以惑也。刺史不仁﹐可坐以罪﹔惟彼無辜﹐惠以福也。劃蠡刂云陰﹐捲月日也。﹝月日或作日月﹐非是。劃﹐忽麥切。蠡刂﹐力支切﹐又音麗。﹞幸身有衣﹐口得食﹐給神役也。﹝口上或有而字。得或作有。﹞充上之須﹐脫刑辟也。選牲爲酒﹐以報靈徳也。吹擊管鼓﹐侑香潔也﹔拜庭跪坐﹐﹝庭或作廷。﹞如法式也。不信當治﹐疾殃殛也。神其尙饗。

維年月日﹐潮州刺史韓愈﹐謹以柔毛剛鬣淸酌庶羞之奠﹐祭於城隍之神。

間者以淫雨將爲人災﹐無以應貢賦﹐供給神明﹐上下獲罪罰之故﹐乃以六月壬子﹐奔走分告﹐乞晴於爾明神。﹝下或再出爾字﹐屬下句。﹞明神閔人之不辜﹐若饗若答。﹝饗或作響。﹞糞除天地山川﹐淸風時興﹐白日顯行﹐蠶谷以登﹐人不咨嗟。﹝咨或作疵。﹞惟神之恩﹐夙夜不敢忘怠。謹卜良日﹐躬率將吏﹐薦玆血毛淸酌嘉羞﹐﹝一作肴。﹞侑以音聲﹐以謝神貺。神其饗之。﹝或作玆﹐或作鑑之。﹞

維年月日﹐潮州刺史韓愈﹐謹遣耆壽成﹐以淸酌少牢之奠﹐告於界石神之靈。﹝此五字或作「界石之神」。﹞曰﹕

惟封部之內﹐山川之神﹐克庥於人﹐﹝庥或作庇。﹞官則置立室宇﹐備具服器﹐奠饗以時。淫雨旣霽﹐蠶谷以成﹐織婦耕男﹐忻忻ぅぅ。是神之庥庇於人也﹐敢不明受其賜。謹選良月吉日﹐齋潔以祀﹐神其鑑之。尙饗。﹝鑑之﹐或作鑑玆。﹞

維年月日﹐潮州刺史韓愈﹐謹以淸酌庶羞之奠﹐祭於大湖之神。

惟神降依玆土﹐以庇其人。今玆無有水旱雷雨風火疾疫爲災﹐各寧厥宇﹐以供上役﹔長吏免被其譴。賴神之徳﹐夙夜不敢忘。謹具食飲﹐躬齋洗﹐奏音聲﹐以獻以樂﹐以謝厥賜﹐不敢有所祈。尙饗。

●卷二十三﹟祭文二【袁州祭神文三首】

﹝晁本首篇題曰《祭城隍文》﹐次題《祭仰山神祈雨文》﹐次題《又祭仰山神文》﹐元和十五年夏作。﹞

維年月日﹐袁州刺史韓愈﹐謹告於城隍神之靈。﹝或無袁字。下同。﹞

刺史無治行﹐無以媚於神祗﹐﹝以上或無無字。﹞天降之罰﹐以久不雨﹐苗且盡死﹐刺史𨿽得罪﹐﹝下或有死字。今按﹕死字不當用﹐又上句已有﹐不應重出﹐蓋因上句而誤也。﹞百姓何辜﹐宜降疾咎於某躬身﹐﹝或無躬字。《國語》「靡王躬身」﹐公用此也。﹞無令鰥寡﹐蒙玆濫罰。謹告。

維年月日﹐袁州刺史韓愈﹐謹以少牢之奠﹐祭於仰山之神曰﹕

神之所依者惟人﹐人之所事者惟神。今旣大旱﹐嘉谷將盡﹐人將無以爲命﹐神亦將無所降依﹐不敢不以告。若守土有罪﹐宜被疾殃於其身﹔百姓可哀﹐宜蒙恩閔。以時賜雨﹐使獲承祭不怠﹐神亦永有飲食。謹告。

維年月日﹐袁州刺史韓愈﹐謹以少牢之奠﹐祭於仰山之神曰﹕

田谷將死﹐而神膏澤之﹔百姓無所告﹐而神卹之﹔刺史有罪﹐而神釋之。敢不有薦也。尙饗。

【祭柳子厚文】

﹝子厚以元和十四年十月五日卒於柳州。公其月自潮卽袁。明年﹐自袁召爲國子祭酒。此文袁州作也。故劉夢得《祭子厚文》有云「退之承命﹐攺牧宜陽﹐亦馳一函﹐候於便道。」其後序《柳集》又云「凡子厚行己之大方﹐有退之之志若祭文在。」祭文﹐蓋謂此也。﹞

維年月日﹐韓愈謹以淸酌庶羞之奠﹐祭於亡友柳子厚之靈。﹝「維年月日」﹐《文苑》作「維某年歲次庚子五月壬寅朔五日景午。」柳下或有君字。﹞

嗟嗟子厚﹐而至然邪﹖自古莫不然﹐我又何嗟。人之生世﹐如夢一覺﹔﹝故效切﹐下「旣覺」同。﹞其間利害﹐竟亦何校﹖當其夢時﹐有樂有悲﹔及其旣覺﹔豈足追惟﹗

凡物之生﹐不願爲材﹔﹝爲或作謂﹐非是。﹞犧尊靑黃﹐乃木之災。﹝見《莊子》語。﹞子之中葉﹐天脫羈﹔﹝﹐音縶。﹞玉佩瓊琚﹐大放厥辭。富貴無能﹐磨滅誰紀﹔子之自著﹐表表愈偉。﹝表表或作表奏﹐非是。﹞不善爲斫﹐血指汗顏﹔巧匠旁觀﹐﹝或作觀旁﹐非是。﹞縮手袖間。子之文章﹐而不用世﹔乃令吾徒﹐掌帝之制。子之視人﹐自以無前﹔一斥不復﹐羣飛刺天。﹝飛或作非。﹞

嗟嗟子厚﹐今也則亡﹔﹝也則或作有今。﹞臨絕之音﹐一何瑯瑯。徧告諸友﹐以寄厥子﹔不鄙謂余﹐亦托以死。凡今之交﹐觀勢厚薄﹔余豈可保﹐能承子托。非我知子﹐子實命我﹔猶有鬼神﹐寧敢遺墮。﹝寧或作予。﹞念子永歸﹐無復來期﹔設祭棺前﹐矢心以辭。嗚呼哀哉。﹝或無此四字。﹞尙饗。

【祭湘君夫人文】

﹝公以元和十五年九月拜國子祭酒﹐未離袁州時作。﹞

維元和十五年﹐歲次庚子﹐十月某日﹐朝散大夫守國子祭酒護軍賜紫金魚袋韓愈﹐謹使前袁州軍事判官張得一﹐﹝此上四十四字﹐或只作「維年月日﹐國子祭酒韓愈謹令張得一﹐」今從石本。﹞以淸酌之奠﹐敢昭告於湘君﹑湘夫人二妃之神。

前歲之春﹐愈以罪犯黜守潮州。﹝或作陽﹐今從石本。﹞懼以譴死﹐且虞海山之波霧瘴毒爲災﹐以殞其命﹐﹝或無之字。﹞舟次祠下﹐是用有禱於神。神享其衷﹐賜以吉卜﹐曰「如汝志。」蒙神之福﹐啟帝之心﹐去潮卽袁﹐﹝十四年十月﹐自潮徙袁。﹞今又獲位於朝﹐復其章綬。﹝十五年九月﹐自袁召爲國子祭酒﹐復賜金紫。﹞退思往昔﹐實發夢寐﹐凡卅年於今乃合。﹝卅或作三﹐方從石本﹐此蓋言卅年前﹐常有夢寐﹐非以貶日言之也。今按﹕上文但言前歲之禱﹐則實發夢寐者﹐但謂不敢忘前歲之吉卜耳﹐此「卅」字未詳其義﹐恐亦石本之誤也。﹞夙夜怵惕﹐敢忘神之大庇。﹝怵或作悚。﹞

伏以祠宇毀頓﹐﹝一作損。﹞憑附之質﹐丹靑之飾﹐暗昧不圭﹐﹝或作「暗昧不佳」﹐或作「昧暗不蠲」。今從石本。圭與蠲同音﹐《集韻》﹕「蠲﹐潔也﹐明也﹐通作圭。」《詩》﹕「吉蠲爲飠喜。」《韓詩》作「吉圭」﹐《周禮﹟蠟氏》﹕「令州裏除不蠲。」注﹕「讀如吉圭爲飠喜之圭。」陸音曰﹕舊讀爲圭。《呂氏春秋》﹕飲食必蠲潔。髙誘亦讀作圭﹐此類非一。今作佳﹐由圭字訛也。﹞不稱靈明。﹝或作明靈﹐今從石本。﹞外無四垣﹐堂陛頹落﹐牛羊入室﹐居民行商﹐不來祭享。輒敢以私錢十萬﹐修而作之。﹝萬下諸本有「祈於邦伯」四字﹐今從石本。﹞舊碑斷折﹐﹝斷一作中。﹞其半僕地﹐文字缺滅﹐幾不可讀﹐謹修而樹之。﹝或無謹字。﹞廟成之後﹐將求玉石﹐仍刻舊文﹐因銘其陰﹐以大振顯君夫人之威神﹐以報靈徳﹔俾民承事﹐萬世不怠﹐惟神其鑑之。尙饗。

始將旣修樹舊碑﹐仍刻其文於新石﹐因銘其陰。舊碑石旣多破落﹐文不可盡識﹐移之於新﹐或失其眞﹐遂不復刻。﹝此四十二字﹐石本附祭文後﹐諸本皆有之﹐方云﹕此蓋後人以碑本附入﹐閣﹑杭皆無之。今按﹕此必公所自記﹐故石本有之﹐當附於此。方但以閣﹑杭本闕﹐遂直刊去﹐亦可惜也。今從諸本﹐而次一字書之。﹞

【祭竇司業文】

﹝竇名牟﹐長慶二年卒﹐公嘗志其墓。此文公自稱兵部侍郎﹐則是年未使王庭湊前作也。﹞

維年月日﹐兵部侍郎韓愈﹐謹以淸酌庶羞之奠﹐祭於故國子司業竇君二兄之靈。

惟君文行夙成﹐有聲江東﹐魁然厚重﹐長者之風。一舉於鄕﹐遂收厥功﹔屢佐大侯﹐以調兵戎。﹝調去聲。﹞詔曰予虞﹐汝爲郎中﹔乃令洛陽﹐歲且四終。惟刑之愼﹐掌正隸僮﹔命守髙平﹐﹝澤州﹐髙平郡。﹞命副儒宮。﹝副或作制。﹞朱衣銀魚﹐象服以崇﹔錫榮考妣﹐孝道上窮。官不滿能﹐亦云達通﹔逾七望八﹐年孰非翁。﹝或作「逾七八年﹐孰非望公」﹐方從閣﹑杭﹑《苑》云﹕竇卒年七十四。﹞在君無憾﹐我意不充。

君之昆弟﹐﹝牟兄弟五人﹐常﹑牟﹑羣﹑庠﹑鞏。﹞三以辭雄﹔﹝常字中行﹐大歷十四年登第﹔弟鞏字汝封﹐元和二年登第﹔及牟爲三雄矣。﹞刺史郎中﹐四繼三同。﹝謂牟庠相繼爲澤州刺史。四繼三同﹐則常﹑牟﹑羣﹑庠﹑皆爲之也。﹞於士大夫﹐可謂顯融。我之獲見﹐實自童蒙﹔旣愛旣勸﹐﹝愛旣或作受誘﹐非是。﹞在麻之蓬。自視雛っ﹐﹝音寇。﹞望君飛鴻﹔四十年餘﹐事如夢中。﹝諸本皆如此﹐閣﹑杭﹑《苑》及南唐本作「事半如夢」云。古夢音平去聲通﹐石崇詩「周公不足夢」與「可以守至衝」葉。今按﹕「事半如夢」﹐語意碎澀﹐不如諸本之渾全而快健。前人誤攺﹐當以重押中字之故﹐不知公詩多不避也。﹞

分宰河洛﹐愧立並躬。俱官於學﹐以纖臨洪。惠許不酬﹐﹝許或作詩﹐今按﹕惠許﹐謂上文愛﹑勸而又稱許也。﹞報徳以空。死生莫接﹐孰明我衷﹖於祭告情﹐文以自攻。嗚呼哀哉。尙饗。

【祭侯主簿文】

﹝此謂侯喜也﹐蜀本注「繼」字﹐非。詳觀公此文﹐當知其爲侯喜作。公貞元十七年﹐與喜同漁於溫洛﹐嘗有詩云「吾黨侯生字叔起﹐呼我持竿鈞溫水。」故此又有「我鈞我遊﹐莫不我隨」之語。嘗薦喜於汝州刺史盧郎中﹐又嘗薦之於陸員外亻參﹐觀其薦詞﹐亦與此文「惟子文學﹐今誰過之」之意相表裏。又公集中端有《贈侯主簿喜》詩﹐用是知其非繼而喜也。其曰「吏部侍郎韓愈」﹐卽長慶三年自兵部轉吏部時作。﹞

維年月日﹐吏部侍郎韓愈﹐謹遣男殿中省進馬佶﹐﹝退之諸子有名昶者﹐長慶四年進士登第﹐小說中亦載其爲集賢校理。曰符﹑曰爽﹑曰殿中省進馬佶﹐𨿽載於集﹐而他處不見﹔惟符見於孟郊﹑張籍詩中耳。﹞致祭於亡友故國子主簿侯君之靈。

嗚呼﹗惟子文學﹐今誰過之﹖子於道義﹐困不捨遺。﹝困或作罔﹐捨或作拾﹐皆非是。﹞我狎我愛﹐人莫與夷﹔自始及今﹐二紀於玆。我或爲文﹐筆俾子持﹔唱我和我﹐問我以疑。我釣我遊﹐莫不我隨﹔我寢我休﹐莫爾之私。朋友昆弟﹐情敬異施﹔惟我於子﹐無適不宜。棄我而死﹐嗟我之衰﹔相好滿目﹐少年之時。日月云亡﹐﹝或作「人之云亡」。﹞今其有誰﹖誰不富貴﹐而子爲羈。我無利權﹐𨿽怨曷爲。子之方葬﹐我方齋祠。﹝方葬或作云葬。﹞哭送不可﹐誰知我悲﹗嗚呼哀哉。尙饗。

【祭竹林神文】

﹝公祭文二﹕其一《祭竹林神》﹐其二《祭曲江龍》﹐皆以旱禱。其後《賀雨表》亦云「季夏以來﹐雨澤不降﹐臣職司京邑﹐祈禱實頻。」謂此皆長慶三年爲京尹時作也。﹞

維年月日﹐京兆尹禦史大夫韓愈﹐謹以酒脯之奠﹐再拜稽首告於竹林之神曰﹕

天子不以愈爲愚不能﹐使尹玆大眾二十三縣之人。今農旣勤於稼﹐有苗盈野﹐而天不雨﹐將盡槁以死﹔農將無所食﹐鬼神將無以爲饗。國家之禮天地百祀神祗﹐不失其常﹔﹝或無祀字。﹞惠天之人﹐不失其和。﹝「惠天」下或有「下」字﹐系從閣﹑杭本。今按﹕此「人」字﹐當爲「民」字﹐以避諱而用人字也﹐下句同。﹞人又無罪﹐何爲造玆旱虐以罰也﹖﹝虐﹐閣﹑杭﹑蜀本在罰字下﹐非是。﹞將俾尹者不仁不明﹐不能承帝之敕﹐以化正其下﹖聞無香惟腥﹐﹝聞音問。﹞神於惠罰無差﹐﹝「神於」或作「神之」。﹞施罪瘠於尹愈身﹐是甘是宜。雨則時降﹐神無爽其聰明﹐永饗於人無愧。尙饗。

【曲江祭龍文】

維年月日﹐京兆尹兼禦史大夫韓愈﹐謹以香果之奠﹐敢昭告於東方靑龍之神。

天作旱災﹐嘉谷將槁﹐乃於甲乙之日﹐依準古法﹐作神之象﹐齋戒祀禱。神其享佑之﹐時降甘雨﹐﹝時或作將﹐非是。﹞以惠玆人。急急如律令。

【祭馬僕射文】

﹝馬十二名總﹐字會元﹐扶風人。退之長慶三年冬自京兆尹復爲兵部侍郎﹐又遷吏部侍郎。其爲京兆也﹐有《舉馬總自代狀》﹐今祭文稱「吏部侍郎」﹐則總以是年冬死也。﹞

維年月日﹐吏部侍郎韓愈﹐謹以淸酌庶羞之奠﹐敬祭於故僕射馬公十二兄之靈。

惟公弘大溫恭﹐全然徳備﹔天故生之﹐其必有意。將明將昌﹐實艱初試。佐戎滑臺﹐斥由尹寺﹔﹝貞元十三年四月﹐以姚南仲鎭滑臺﹐辟總爲從事。十六年﹐監軍使薛盈珍誣奏南仲不法﹐總坐貶爲泉州司馬。﹞適彼甌閩﹐О跋躓﹔﹝一作。О﹐魚列切﹐音兀。躓音致。﹞顚而不委﹐﹝烏禾切。﹞乃得其地。於泉於虔﹐始執郡符。遂殿交州﹐﹝殿軍後也。﹞抗節番禺。﹝上音潘﹐下音愚。﹞去其螟蠹﹐蠻越大蘇。﹝蠹或作。﹞

擢亞秋官﹐朝得碩士﹔人謂其崇﹐我勢始起。東徵淮蔡﹐相臣是使。﹝十二年十月﹐以宰相裴度爲彰義軍節度使﹐仍充淮西宣慰使。﹞公兼邦憲﹐以副經紀。﹝十二年﹐以總兼禦史大夫﹐充淮西行營諸軍宣慰副使。﹞殲彼大魁﹐厥勛孰似﹖丞相歸治﹐畱長蔡師。﹝吳元濟誅﹐總畱蔡州爲彰義畱後﹐奏攺彰義爲淮西。十二月﹐以總檢校工部尙書﹑蔡州刺史﹑充淮西節度使。﹞茫茫黍稷﹐昔實棘茨﹔鳩鳴雀乳﹐不見梟鴟。惟蔡及許﹐舊爲血仇。命公並侯﹐﹝十三年五月﹐以總爲許州刺史﹑忠武軍節度使﹑陳許氵殷等州觀察處置等使﹐氵殷舊屬淮西﹐故云並侯。﹞耕借之牛﹔束其弓矢﹐禮讓優優。始誅鄆戎﹐﹝鄆音運。﹞厥墟腥臊﹔公往滌之﹐玆惟樂郊。﹝十四年二月﹐誅東平節度使李師道。三月﹐以總檢校刑部尙書﹐爲鄆州刺史﹑天平節度﹑鄆曹濮等州觀察等使。《詩》曰「適彼樂郊。」﹞惟東有犭制﹐﹝犭制﹐狂犬也。《淮南子》﹕「犭制狗不自投於河」。犭制音制﹐又居例切。﹞惟西有虺﹔﹝虺﹐蜥也﹐許韙切。﹞顚覆朋鄰﹐我余有幾。﹝七月﹐沂州軍亂﹐殺節度使王遂。長慶元年七月﹐盧龍軍亂﹐囚節度使張弘靖。成徳亂﹐殺節度使田弘正。二年正月﹐魏博節度使田布自殺。三月﹐武寧軍節度使崔羣爲軍中所逐。余有或作有餘。今按﹕此用《左氏》「身其餘幾」之語﹐或本非是。﹞﹛山律﹜中居﹐﹝﹛山律﹜音律﹐﹐慈卹切。﹞斬其脊尾。岱定河安﹐惟公之韙。

帝念厥功﹐還公於朝﹔陟於地官﹐且長百僚。﹝十二月﹐以總檢校尙書左僕射﹐守戶部尙書。﹞度彼四方﹐孰樂可據﹔顧瞻衡鈞﹐﹝或作鈞衡。﹞將舉以付。惟公積勤﹐以疾以憂﹔及其歸時﹐當謝之秋。賀門未歸﹐﹝門或作問﹐今按﹕此用「慶者在門」之語﹐或本非是。﹞弔廬已萃﹔未燕於堂﹐已哭於次。昔我及公﹐實同危事﹔且死且生﹐誓莫捐棄。歸來握手﹐曾不三四﹔曾不濡翰﹐酬酢文字﹔曾不醉飽﹐以勸酒。﹝側吏切。﹞奠以敍哀﹐其何能致﹖嗚呼哀哉。尙饗。

【弔武侍禦所畫佛文】

﹝或無「弔」字。武侍禦﹐一以爲武少儀。謂公嘗爲《太學彈琴詩序》﹐少儀時爲司業﹐後以太常少卿兼禦史中丞使南詔﹐在元和五年。一以爲武儒衡﹐據《李翺集》墓志云「故相鄭餘慶尹河南﹐奏授伊闕尉。」及鄭公畱守東都﹐在元和五六年間。然姓氏及官禦史皆同﹐未知孰是﹖然題曰「侍禦」﹐其文亦曰「侍禦」﹐後說若近之云。﹞

禦史武君﹐當年喪其配﹐﹝禦史一作侍禦。﹞斂其遺服櫛珥ひ於篋﹐﹝ひ或作﹛般系﹜﹐方云﹕﹛般系﹜﹐小囊。ひ﹐大帶也。今按﹕《儀禮﹟士昏禮》﹕「庶母及門內施ひ。注﹐ひ﹐囊也﹐所以盛巾。」然則ひ﹛般系﹜字通。﹞月旦十五日﹐則一出而陳之﹐抱嬰兒以泣。

有爲浮屠之法者﹐造武氏而諭之曰「是豈有益耶﹖﹝閣﹑杭作也﹐非是。﹞吾師云﹕人死則爲鬼﹐鬼且復爲人﹐隨所積善惡受報﹐﹝所下有其字。﹞環復不窮也。﹝環一作旋。﹞極西之方有佛焉﹐其土大樂。﹝西下或無之字。﹞親戚姑能相爲圖是佛而禮之﹐願其往生﹐莫不如意。」武君憮然辭曰「吾儒者﹐其可以爲是﹗」旣又逢月旦十五日﹐復出其篋實而陳之﹐﹝「其篋」或無「其字」。﹞抱嬰兒以泣﹐且殆﹐而悔曰﹕﹝或無且字﹐或本且字在悔字下。﹞「是眞何益也﹖吾不能了釋氏之信不﹐又安知其不果然乎﹖」﹝或無乎字。﹞於是悉出其遺服櫛佩合若干種﹐就浮屠師請圖前所謂佛者﹐浮屠師受而圖之。

韓愈聞而弔之曰﹕兮目存﹐﹝或作皙皙。﹞丁寧兮耳言。忽不見兮不聞﹐﹝見下或有不字﹔或無兮字。﹞莽誰窮兮本源﹖圖西佛兮道予勤﹐以妄塞悲兮慰新魂。﹝新上或有斯字。﹞嗚呼柰何兮﹐弔以玆文。

【祭故陜府李司馬文】

﹝李漢之父並阝﹐雍王會七世孫﹐長慶元年二月卒。詳見公所志並阝﹝墓。並阝﹐薄經切﹐一本無「故陜府」三字。﹞

維年月日﹐守國子祭酒賜紫金魚袋韓愈﹐謹以淸酌之奠﹐祭於故陜府左司馬李公之靈曰﹕

公學以爲耕﹐文以爲獲。發憤孤身﹐復續厥家。﹝孤或作苦。續或作績。﹞選於吏部﹐亟以科進。歷臨大邑﹐惟政有聲。﹝惟或作爲。﹞遂丞宗正﹐日朝帝庭。出輔陜都﹐吏畏僚慕。子婦諸孫﹐盈於室堂。公姑悅喜﹐﹝姑或作始﹐非是。﹞五福具有。大夫士家﹐孰不榮羨﹖如何不常﹐以至大故。嗚呼哀哉。

愈以守官﹐不獲弔送。昏姻之好﹐以哀以悲。敬致微禮﹐公其歆之。﹝歆或作昭。﹞尙饗。

【祭十二兄文】

﹝公從兄岌也。公之皇祖諱素﹐有孫八人。其孫曰會﹑曰介﹑曰愈﹑曰兪﹑曰岌﹐見於《世系表》及公《集》者此五人。又有者﹐以殿中侍禦史死於平涼之盟。其二人則無所考見。岌以元和元年六月卒於虢州﹐以其年九月葬於州十里。文所謂「歸女教男﹐反骨本原」﹐公蓋有異時歸葬於先原之意。﹞

月日﹐從父弟某官某乙﹐謹以淸酌庶羞之奠﹐敢昭告於十二兄故虢州司戶府君之靈。﹝或無故字。﹞

嗚呼﹗維我皇祖﹐有孫八人﹔惟兄與我﹐後死孤存。柰何於今﹐﹝一作今日。﹞又棄而先﹗生不偕居﹐疾藥不親﹔斂不摩棺﹐瘞不繞墳﹔趨奔束制﹐﹝奔或作生﹐非是。﹞生死虧恩。歸女教男﹐反骨本原﹔其不有年﹐以補我愆。長號送哀﹐以薦此文。尙饗。﹝尙上或有「嗚呼」二字。﹞

【祭鄭夫人文】

﹝夫人﹐韓會之妻﹐而公之嫂也。公少孤而育於其嫂﹐文言其撫育之恩至矣。公旣爲之服期﹐而祭之以文。此貞元十一年往河陽時作。﹞

維年月日﹐愈謹於逆旅﹐備時羞之奠﹐再拜頓首﹐敢昭祭於六嫂滎陽鄭氏夫人之靈。﹝「維年月日」﹐晁本作「貞元九年歲次癸酉九月朔日」。或無「謹於」二字。﹞

嗚呼﹗天禍我家﹐降集百殃。我生不辰﹐三歲而孤﹔﹝大歷五年﹐公父仲卿卒﹐公時三歲。﹞蒙幼未知﹐鞠我者兄﹔﹝李翺《退之行狀》云「生三歲﹐父歿﹐養於兄會捨。」﹞在死而生﹐實維嫂恩。未齔一年﹐﹝齔﹐毀齒也﹐《周禮》﹕「未齔者不爲奴」﹐注﹕「男八歲﹐女七歲而齔。」齔﹐初靳切﹐又初謹切。﹞兄宦王官﹔提攜負任﹐去洛居秦。念寒而衣﹐念饑而食﹔疾疹水火﹐無災及身。﹝疹或作。疹音戾。﹞劬勞閔閔﹐保此愚庸。年方及紀﹐﹝《舊史》云「大歷十二年五月﹐起居舍人韓會坐元載貶官。」退之是時年十一﹐從至貶所﹐《復志賦》謂「當歲行之未復﹐從伯氏以南遷」是也。其兄歿南方﹐從嫂歸葬河陽﹐故李漢《集序》云「先生生於大歷戊申﹐幼孤﹐隨兄播遷韶嶺﹐兄卒﹐鞠於嫂氏﹐辛勤來歸。」﹞薦及凶屯。兄罹讒口﹐承命遠遷﹔﹝遠或作南﹐大歷十二年﹐宰相元載得罪。四月﹐會坐黨與﹐自起居舍人貶韶州刺史。﹞窮荒海隅﹐夭閼百年。﹝會卒於韶﹐年四十二。﹞萬里故鄕﹐幼孤在前。相顧不歸﹐泣血號天。微嫂之力﹐化爲夷蠻。水浮陸走﹐丹翩然。至誠感神﹐返葬中原。旣克反葬﹐遭時艱難﹔百口偕行﹐﹝口或作日云﹐從閣﹑杭﹑蜀本。今按﹕「百日偕行」無理﹐當從「口」爲是。然或以《祭老成文》有「就食江南﹐零丁孤苦」之語﹐疑不得有百口﹐不知此亦通良賤而言闔門之眾耳。未必實計百人也。﹞避地江。﹝家於宣州。建中二年。中原多故。退之避地江左。卽《復志賦》所謂「值中原之有事兮。將就食江南」是也。﹞春秋霜露﹐薦敬頻繁。以享韓氏之祖考﹐曰﹕此韓氏之門。視余猶子﹐誨化諄諄。

爰來京師﹐﹝貞元二年。公自宣州遊京師。﹞年在成人。屢貢於王﹐名乃有聞。念玆頓頑﹐﹝頓或作鈍。《漢書﹟陳平傳》﹕「士之頑頓嗜利無恥者。」顏讀頓曰鈍。﹞非訓曷因。感傷懷歸﹐隕涕燻心。苟容躁進﹐不顧其躬﹔祿仕而還﹐以爲家榮。奔走乞假﹐東西南北。孰云此來﹐乃睹靈車。有志弗及﹐長負殷勤。嗚呼哀哉﹗

昔在韶州之行﹐受命於元兄。﹝於或作於。﹞曰「爾幼養於嫂﹐喪服必以期﹗」今其敢忘﹖天實臨之。﹝貞觀中。魏徵﹑令狐徳等議嫂叔服云「或有長年之嫂﹐遇提孩之叔。劬勞鞠養。情若所生。分饑共寒。契闊偕老。其在生也。愛之同於骨肉。及其死﹐則推而遠之。求之本原﹐深所未諭。且事嫂見稱﹐載籍非一。鄭仲虞則恩禮甚篤﹐顏洪都則竭誠致感﹐馬援則見之必冠﹐孔汲則哭之爲位。察其所尙。豈非先覺﹖嫂叔舊無服。今請服小功五月。」制﹕「可。」公幼養於嫂。服期以報。可爲士大夫之法矣。李漢序公文集及李習之狀亦云。﹞嗚呼哀哉﹐日月有時﹔歸合塋封﹐終天永辭。絕而復蘇。伏惟尙饗。

【祭十二郎文】

﹝老成﹐率府參軍韓介之子也。介二子﹕曰百川﹑曰老成。起居舍人會無子﹐以老成爲後。老成生湘﹑滂。百川死﹐公乃命滂歸後其祖介。公及會﹑介﹐皆仲卿子﹐至是﹐會﹑介﹑百川皆死矣。故文云「吾上有三兄﹐皆不幸早世。承先人後者﹐在孫惟汝﹐在子惟吾。」又云「去年東野往﹐吾書與汝。」蓋貞元十八年﹐有《送東野序》﹐卽是年爲十九年﹐此文必其秋冬作﹐十二月﹐則公謫陽山矣。斯文蓋公所謂「喜往復善自道」者﹐在當時無對。後二百七十年﹐歐陽文忠公爲其父作《隴岡阡表》﹐始足以追配公此作。覽者當自知之。﹞

年月日﹐﹝或無日字。《文苑》作「貞元十九年五月二十六日」。﹞季父愈聞汝喪之七日﹐乃能銜哀致誠﹐使建中遠具時羞之奠﹐告汝十二郎之靈。﹝《文苑》郎下有子字。今按﹕「郎子」是當時語﹐𨿽不必存﹐變不可不知也。今謾補之。﹞

嗚呼﹗吾少孤﹐及長﹐不省所怙﹐惟兄嫂是依。中年﹐兄歿南方﹐﹝會責守韶州﹐卒於貶所。﹞吾與汝俱幼﹐從嫂歸葬河陽。旣又與汝就食江南﹐零丁孤苦﹐未嘗一日相離也。吾上有三兄﹐皆不幸早世﹐承先人後者﹐在孫惟汝﹐在子惟吾﹔兩世一身﹐形單影只。嫂常撫汝指吾而言曰「韓氏兩世﹐惟此而已﹗」汝時尢小﹐當不復記憶﹔吾時𨿽能記憶﹐亦未知其言之悲也。

吾年十九﹐始來京城﹐其後四年﹐而歸視汝。又四年﹐吾往河陽省墳墓﹐﹝往上或無吾字。﹞遇汝從嫂喪來葬。又二年﹐吾佐董丞相於汴州﹐﹝相下或有幕字。貞元十三年﹐董晉帥汴州。﹞汝來省吾﹐止一歲﹐請歸取其孥。明年﹐丞相薨﹐吾去汴州﹐汝不果來。是年﹐吾佐戎徐州﹐﹝是歲秋﹐張建封辟公爲徐州節度推官。﹞使取汝者始行﹐﹝佐上或有又字。者上或有使字。﹞吾又罷去﹐﹝十六年五月﹐張建封卒﹐公西歸洛陽。﹞汝又不果來。吾念汝從於東﹐東亦客也﹐不可以久。圖久遠者﹐莫如西歸﹐﹝或有兩圖字﹐一屬上句﹐非是。﹞將成家而致汝。嗚呼﹐孰謂汝遽去吾而歿乎﹗﹝謂或作爲。而下或有先字。﹞吾與汝俱少年﹐以爲𨿽暫相別﹐終當久與相處。故捨汝而旅食京師﹐以求斗斛之祿。誠知其如此﹐𨿽萬乘之公相﹐吾不以一日輟汝而就也﹗

去年﹐孟東野往﹐吾書與汝曰「吾年未四十﹐而視茫茫﹐而發蒼蒼﹐而齒牙動搖。﹝邵太史曰﹕文用助字﹐柳子厚論當否﹐不論重復。《檀弓》曰「南宮糸舀之妻﹐之姑﹐之喪。」退之亦曰「吾年未四十﹐而視茫茫﹐而發蒼蒼﹐而齒牙動搖。」近時六一﹑文安﹑東坡三先生知之。蜀人史彥升云﹕退之祭文「視荒荒」﹐今俗本作「茫茫」﹐非是。陳后山詩﹕「平陳鄭毛視荒荒。」本此也。今按﹕古書﹐如「荒忽」﹑「茫忽」之類﹐皆一字也﹐意義多相近﹐當存之。﹞念諸父與諸兄﹐皆康彊而早世﹐如吾之衰者﹐其能久存乎﹖﹝存或作在。﹞吾不可去﹐汝不肯來﹐恐旦暮死﹐而汝抱無涯之戚也。」﹝去或作知。﹞孰謂少者歿而長者存﹐彊者夭而病者全乎﹗嗚呼﹗其信然邪﹖其夢邪﹖﹝或無「其夢邪」三字。﹞其傳之非其眞邪﹖信也﹐吾兄之盛徳﹐而夭其嗣乎﹖汝之純明﹐而不克蒙其澤乎﹖少者彊者而夭歿﹐長者衰者而存全乎﹖未可以爲信也﹐夢也﹐傳之非其眞也。﹝非上或有者字。﹞東野之書﹐耿蘭之報﹐何爲而在吾側也﹖嗚呼﹗其信然矣﹗吾兄之盛徳﹐而夭其嗣矣﹗汝之純明﹐宜業其家者﹐不克蒙其澤矣﹗﹝業或作榮。﹞所謂天者誠難測﹐而神者誠難明矣﹗﹝明或作得﹐非是。﹞所謂理者不可推﹐而壽者不可知矣﹗﹝壽或作年。﹞𨿽然﹐吾自今年來﹐蒼蒼者﹐或化而爲白矣﹔﹝蒼下或無者字。﹞動搖者﹐或脫而落矣。毛血日益衰﹐志气日益微﹐﹝志气﹐或作气志。﹞幾何不從汝而死也﹗死而有知﹐其幾何離﹐其無知﹐悲不幾時﹔而不悲者﹐無窮期矣﹗汝之子始十歲﹐﹝十或作一。老成二子﹕曰湘﹑曰滂。滂以季子出繼﹐則湘固宜十歲也。﹞吾之子始五歲﹐少而彊者不可保﹐如此孩提者﹐又可冀其成立邪﹖嗚呼哀哉﹐嗚呼哀哉﹗

汝去年書云「比得軟腳病﹐往往而劇。」﹝比或作此。非是。﹞吾曰「是疾也﹐江南之人﹐﹝南下或無之字。﹞常常有之﹐未始以爲憂也。」﹝憂下或無也字。﹞嗚呼﹗其竟以此而殞其生乎﹖抑別有疾而至斯乎﹖﹝斯下或有極字。﹞汝之書﹐六月十七日也。東野雲﹕汝歿以六月二日﹐耿蘭之報無月日。﹝或作日月。﹞蓋東野之使者﹐不知問家人以月日﹐如耿蘭之報﹐不知當言月日。﹝或無如字。言或作時。今按﹕陸徳明《經典釋文序》﹐論當時語音之訛﹐有曰「而如靡異」。則此如字﹐卽而字之轉耳。「不知當言月日」者﹐蓋言耿蘭之報。所以無月日者﹐由其不知赴告之體﹐當具月日以報也。﹞東野與吾書﹐乃問使者﹐﹝東上或有蓋字。﹞使者妄稱以應之耳。﹝稱一作傳。﹞其然乎﹖其不然乎﹖﹝或無「其不然乎」一語。﹞

今吾使建中祭汝﹐弔汝之孤與汝之乳母。彼有食可守﹐以待終喪﹐則待終喪而取以來﹔如不能守以終喪﹐則遂取以來。其餘奴婢﹐並令守汝喪。﹝或作葬。﹞吾力能攺葬﹐終葬汝於先人之兆﹐然後惟其所願。﹝或無「終葬」二字。願下或有焉字。﹞嗚呼﹗汝病吾不知時﹐汝歿吾不知日﹔生不能相養以共居﹐歿不得撫汝以盡哀﹔斂不憑其棺﹐窆不臨其穴﹔﹝憑上臨上﹐或並有得字。﹞吾行負神明﹐而使汝夭﹐﹝行或作何。﹞不孝不慈﹐而不得與汝相養以生﹐相守以死﹔一在天之涯﹐一在地之角﹐生而影不與吾形相依﹐死而魂不與吾夢相接。吾實爲之﹐其又何尢﹗彼蒼者天﹐曷其有極。

自今已往﹐吾其無意於人世矣。當求數頃之田﹐於伊﹑潁之上﹐以待餘年﹐﹝或作盡。今按﹕或當作「待盡餘年」。﹞教吾子與汝子幸其成﹔吾女與汝女待其嫁。如此而已。嗚呼﹗言有窮而情不可終﹐汝其知也邪﹖其不知也邪﹖嗚呼哀哉﹗﹝或無此句。﹞尙饗。

【祭周氏侄女文】

﹝韓兪之女﹐適四門博士周況﹐於公爲侄女。元和十一年卒。其詳見公所志墓云。﹞

維年月日﹐十八叔﹑叔母具時羞淸酌之奠﹐祭於周氏二十娘子之靈。﹝或無子字。兪爲開封尉﹐女名好好。

嫁而有子﹐女子之慶﹔﹝元和三年﹐周況登第﹐公以好好妻之﹐生一男一女。﹞纏疾中年﹐又命不永。﹝卒時年二十七。﹞今當長歸﹐與一世違﹔凡汝親戚﹐孰能不哀。撰此酒食﹐以與汝訣﹔汝曾知乎﹐我念曷闋。尙饗。

【祭滂文】

﹝滂﹐公之侄孫﹐老成之子也。元和十四年﹐公謫潮州﹐滂與其兄湘皆侍行。是歲冬﹐公移袁州﹐滂乃死於袁﹐遂葬於袁之郭南。其詳見公所志墓也。﹞

維年月日﹐十八翁及十八婆盧氏﹐以淸酌庶羞之奠﹐祭於二十三郎滂之靈曰﹕

汝聰明和順﹐出於輩流﹔彊記好文﹐又少與比。將謂成長﹐以興吾家﹐如何不祥﹐未冠而夭。吾與盧氏﹐痛傷可言。﹝可或作何。﹞思母之恩﹐連呼以絕。執兄之手﹐勉以無悲。情一何長﹐命一何短。權葬遠地﹐孤魂無依。瀝酒告情﹐哀何有極。尙饗。

【祭李氏二十九娘子文】

﹝公之侄孫女﹐其李幹妻也。﹞

維年月日﹐十八叔翁及十八叔婆盧氏﹐遣昶以庶羞之奠﹐祭於李氏二十九娘子之靈曰﹕

汝之警敏和靜﹐人莫及之﹔﹝靜或作舒。﹞姿相丰端﹐不見闕虧﹔幼而孤露﹐其然何爲﹖出從於人﹐旣相諧熙﹔又暴以夭﹐神何所疵﹖生殺減益﹐竟誰主屍﹖我哀汝母﹐孰慰窮嫠﹖我憐汝兒﹐誰與抱持﹖念此傷心﹐不能去離﹔奠以送汝﹐知乎不知﹖尙饗。

【祭張給事文】

﹝徹﹐公之從子婿也。詳見公所志墓云。﹞

維年月日﹐兵部侍郎韓愈﹐謹以淸酌之奠﹐祭於故殿中侍禦史贈給事中張君之靈。﹝禦上或無侍字。﹞

惟君之先﹐以儒名家﹔逮君皇考﹐﹝考名休﹐嘗佐宣武軍。﹞再振厥華。鄕貢進秀﹐有司第之﹔﹝貢或作舉。﹞從事元戎﹐謹職以治。遂拜郎官﹐以職王憲﹔不長其年﹐飛不盡翰。乃生給事﹐松貞玉剛﹔斡父之業﹐纂文有光。屢辟侯府﹐亦佐梁師﹔前人是似﹐耋吏嗟咨。禦史闕人﹐奪之於朝﹔大廈之構﹐斧斤未操。府遷幽都﹐頑悖未孚﹔ム君之賴﹐乃奏乞畱。﹝長慶元年三月﹐以張弘靖爲盧龍節度使。徹先爲宣武從事﹐累遷監察禦史﹐至是﹐弘靖仍辟徹爲盧龍判官。時牛僧孺奏徹爲眞禦史﹐弘靖遣之﹐而密奏幽州不廷日久﹐今臣始至﹐須彊佐乃濟。行半道﹐有詔以徹還之。﹞乃遷殿中﹐朱衣象版﹔惟義之趨﹐豈利之踐。

虺豺發釁﹐闔府屠割﹔﹝或作剝。﹞償其恨犯﹐君獨髙脫。露刀成林﹐﹝刀或作刃。﹞弓矢穰穰﹔千萬爲徒﹐噪歡爲狂。君獨叱之﹕上不負汝﹐爲此不祥﹐將死無所﹗𨿽愚何知﹖慚屈變色﹔君義不辱﹐殺身就徳。﹝七月﹐軍亂﹐都知兵馬使朱克融囚弘靖於薊門館﹐殺幕僚等。以徹長者﹐不殺﹐置徹於弘靖所。居月餘﹐遷之別館﹐徹出門罵曰「汝何敢反﹗」行且罵﹐眾卽擊君以死。﹞天子嘉之﹐贈官近侍。歸於一死﹐萬古是記。

我之從女﹐爲君之配﹔君於其家﹐行實髙世。無所於葬﹐輿魂東歸﹔﹝於葬或作掩葬。輿或作與。﹞誄以贈之﹐莫知我哀。嗚呼哀哉。尙饗。

【祭女女文】

﹝元和十四年正月﹐公以論佛骨貶潮州。女年十二﹐死於商南層峯驛。詳見《墓志》及《層峯驛》詩。女﹐公第四女。﹐女加﹑女居二反。或從奴。古本《祭文》與《壙銘》皆作女。董彥遠曰「字傳寫之誤。蓋古文如紛等字﹐無從奴者。公最好古。名其女不應用俗字也。」今按﹕通。說已見第五卷

《李花》詩。﹞

維年月日﹐阿爹阿八﹐﹝《南史》人歌曰「始興王﹐人之爹。赴人急﹐如水火。」荊土方言﹐謂父爲爹。爹。屠可切﹐又陟斜切。﹞使汝爾以淸酒時果庶羞之奠﹐祭於第四小娘子子之靈。

嗚呼﹗昔汝疾極﹐﹝或作亟。﹞值吾南逐。蒼黃分散﹐使女驚憂。我視汝顏﹐心知死隔。汝視我面﹐悲不能啼。我旣南行﹐家亦隨譴。扶汝上輿﹐走朝至暮。天雪冰寒﹐傷汝羸肌。﹝天或作大。汝或作女﹐古本汝多作女﹐通用。﹞撼頓險阻﹐不得少息。不能食飲﹐又使渴饑。死於窮山﹐實非其命。不免水火﹐父母之罪。﹝《谷梁傳》昭十九年﹕「子旣生﹐不免乎水火﹐父母之罪也。」﹞使汝至此。豈不緣我。艸葬路隅﹐棺非其棺。旣瘞遂行﹐誰守誰瞻﹖魂單骨寒﹐無所托依﹔人誰不死﹖於汝卽冤。我歸自南﹐乃臨哭汝。﹝元和十五年九月﹐公自袁州入爲國子祭酒。﹞汝目汝面﹐在吾眼傍﹔汝心汝意﹐宛宛可忘。﹝宛宛或作冤冤。《詩》﹕「宛在水中央。」鄭注﹕「宛。坐見貌。」﹞逢歲之吉﹐致汝先墓﹔﹝長慶三年十月四日﹐公尹京兆﹐發其骨﹐歸葬河陽。﹞無驚無恐﹐安以卽路。﹝以一作沒。﹞飲食芳甘﹐棺輿華好﹔﹝芳或作柔。﹞歸於其丘﹐萬古是保。尙饗。

●卷二十四﹟碑志一【李元賓墓銘】

﹝按﹕今石刻首題云「韓愈撰﹑段季展書。」其後題云「十一年十二月建立。」疑立石在葬後。﹞

李觀﹐字元賓﹐﹝謝從古本刪字字。今《文粹》亦然。然石本有之。此文今從石本。﹞其先隴西人也。﹝或無也字。﹞始來自江之東﹐﹝下或有「食大學之祿」五字。﹞年二十四舉進士﹐三年登上第﹐又舉博學宏辭﹐得太子校書一年﹐﹝書下或有又字。﹞年二十九﹐客死於京師。﹝於或作於。﹞旣斂之三日﹐﹝或無之字。﹞友人博陵崔弘禮葬之於國東門之外七里﹐﹝友上或有其字。葬上或有賣馬字。葬下或無之字。﹞鄕曰慶義﹐原曰嵩原。﹝慶義或作某鄕。嵩原或作某原。﹞友人韓愈書石以志之。辭曰﹕﹝人下或有昌黎字。辭上或有其字。﹞

已乎元賓﹗壽也者﹐吾不知其所慕﹔夭也者﹐吾不知其所惡。生而不淑﹐孰謂其壽﹖﹝謂其或作爲之。﹞死而不朽﹐孰謂之夭﹖﹝謂之或作爲其。﹞已乎元賓才髙乎當世﹐而行出乎古人。﹝才或作文。出或作過。﹞已乎元賓﹗竟何爲哉﹗竟何爲哉﹗﹝已乎元賓﹐諸本無此再出四字﹐方從石本﹐今亦從之。但方又云﹕上竟字石本作意﹐而邵公濟嘗嘆其句法之妙﹐謂歐公而下﹐好韓氏學者﹐皆未之見﹐遂從其說。定上字作「志意」之意﹐下字作「究竟」之竟﹐則予不識其何說也。竊意若非當時誤刻﹐卽是後來字半磨滅﹐而讀者不審﹐遂傳此謬。好事者又從而誇大之﹐使世之愚而好怪者﹐遂爲所惑﹐甚可笑也。﹞

【崔評事墓銘】

君諱翰﹐字叔淸﹐博陵安平人。﹝安平或作平安。今深州有安平縣。﹞曾大父知道﹐仕至大理司直﹔大父玄同﹐爲刑部侍郎﹐出刺徐﹑相州﹔﹝同或作童﹐非是。或無相字。﹞父倚﹐舉進士﹐天寶之亂﹐隱居而終。

君旣喪厥父﹐攜扶孤老﹐托於大江之南。卒喪。通儒書﹐作五字句詩﹐惇行孝悌﹐詼諧縱謔﹐卓詭不羈。﹝卓詭﹐或無此二字﹐或作處世﹐皆非是。﹞又善飲酒﹐江南人士﹐多從之遊。

貞元八年﹐君生四十七年矣﹐﹝以卒日考之。七當作六。﹞自江南應節度使王棲曜命於州。旣至﹐表授右衛冑曹參軍﹐實參幕府事。直道正言﹐補益弘多。﹝弘或作尢。﹞旣去職﹐遂家於汝州﹐汝州刺史吳郡陸長源﹐引爲防禦判官﹐表授試大理評事。十二年﹐相國隴西公作藩汴州﹐而吳郡爲軍司馬。﹝貞元十二年七月﹐以董晉爲宣武軍節度使。八月﹐長源自汝州授檢校禮部尙書﹐充宣武軍行軍司馬。隴西公﹐卽晉也。﹞隴西公以爲吳郡之從則賢也﹐﹝之從或作從事﹐或並出之字﹐皆非是。﹞署爲觀察巡官﹐實掌軍田﹐鑿澮溝﹐斬茭茅﹐﹝或作茆。茆﹐鳧葵也。此兼水陸言之﹐作茅自當。﹞爲陸田千二百頃﹐水田五百頃﹐﹝或無爲字。五百或作二千。﹞連歲大穰﹐軍食以饒。幕府以其功狀聞﹐﹝或無其字。﹞使者未復命。以十五年正月五日﹐寢疾終於家﹐年五十有六矣。隴西公賻贈有加。自始有疾﹐吳郡率幕府寮屬﹐日一至其廬問焉﹔其旣甚也﹐日再往問焉。其終也﹐往哭焉﹔比小斂大斂﹐三哭焉。﹝方無「大斂」字。今按﹕上文並大斂計之﹐乃得三哭。方本非是。﹞於斂之二十日﹐其妻與其子﹐以君之喪﹐旋葬於汝州。﹝與或作以﹐或無於字。﹞其二月某日﹐遂葬於某縣﹑某鄕﹑某原。

君內仁九族﹐外盡賓客﹐於其所止﹐其來如歸。苟親矣﹐𨿽不肖收之如賢﹔苟賢矣﹐𨿽貧賤待之如貴人。是故其歿也﹐其弔者與其哭者﹐其聲也必哀盡焉。﹝妻﹞﹐鄭氏也﹐有子二人﹐女一人。吾聞位不稱徳者有後﹐﹝徳者下或有「其終」字。﹞嗚呼﹗君其終有後乎﹖銘曰﹕

朝之言嘻嘻﹐夕之言怡怡。偕入而出乘馬馳﹐﹝馬下或有而字。﹞一日不見而死。吁其悲﹗﹝其下或有可字。﹞

【施先生墓銘】

貞元十八年十月十一日﹐太學博士施先生士丐卒。其寮太原郭伉﹐買石志其墓﹐﹝或無太原字。﹞昌黎韓愈爲之辭﹐曰﹕

先生明毛﹑鄭《詩》﹐通《春秋左氏傳》﹐善講說。﹝劉公《嘉話拾遺》言「予嘗與柳八﹑韓十八詣施士丐聽《毛詩》。說『維鵜在梁』﹕『梁﹐人取魚梁也。言鵜自合求魚﹐不合於人梁上取其魚。譬之人自無善事攘人之美者﹐如鵜在人梁上焉。則毛注失之矣。又說『山無艸木』曰『岵』﹐所以言『陟彼岵兮』﹐無可岵也。以其無艸木﹐故以譬之。又說《甘棠》『勿翦勿拜。召伯所憩』﹕拜﹐言人心之拜﹐小低屈也。上言『勿翦』﹐終言『勿拜』﹐明召伯漸遠﹐人思不忘也。毛注﹕『拜猶伐』﹐非也。又說『維北有斗﹐不可挹酒漿』。言不得其人也。毛都不注此。」《新史》云「士丐撰《春秋傳》。」未甚傳。後文宗喜經術﹐宰相李石﹐因言士丐《春秋》可讀。文宗曰﹕『朕見之矣。穿鑿之學﹐徒爲異同。但學者如浚井得美水而已﹐何必勞苦旁求。然後爲得耶』。」﹞朝之賢士大夫﹐從而執經考疑者繼於門﹐﹝繼下或有往字。﹞太學生習毛﹑鄭《詩》《春秋左氏傳》者﹐皆其弟子。貴遊之子弟。時先生之說二經﹐來太學﹐帖帖坐諸生下﹐恐不卒得聞。﹝帖帖或作怡怡﹐下又有然字。非是。﹞先生死﹐二經生喪其師﹐仕於學者亡其朋。故自賢士大夫﹐老師宿儒﹐新進小生﹐聞先生之死﹐哭泣相弔﹐歸衣服貨財。

先生年六十九﹐在太學者十九年。由四門助教爲太學助教﹐由助教爲博士﹔太學﹝「由四」下十八字﹐此從諸本。杭本無「爲太學助教由助教」八字﹐云「蓋言由四門助教至爲博士於太學故也。若從今文。則下太學字贅矣。」今按﹕此旣言其在太學者十九年﹐則所歷官不應但一再遷而已﹐當從諸本爲是。但下「太學」二字疑衍。不然﹐則或在「博士」上﹐或在下文「當去」下。然無所據﹐不敢輒攺﹐姑存之﹐以俟知者。﹞秩滿當去﹐諸生輒拜疏乞畱。﹝下或有「或乞遷」三字。﹞或畱或遷﹐凡十九年﹐不離太學。﹝杭本無「凡下」八字。今按﹕上文已云「在太學者十九年」。則此八字誠爲重復。然欲去之﹐則或畱或遷﹐語勢未盡﹐又不知公意果如何﹖今亦論而闕之﹐不敢定其去畱也。﹞

祖曰旭﹐袁州宜春尉﹔父曰﹐﹝醜略切。﹞豪州定遠丞﹔﹝豪或作濠﹐說已見前。按﹕此志在元和之前﹐去水爲是。﹞妻曰太原王氏﹐先先生卒﹔子曰友直﹐明州貿阝縣主簿﹔﹝貿阝或作鄞。貿阝﹐縣名。《前漢》云「殺貿阝鄞二縣長。」貿阝縣﹐會稽縣。貿阝﹐莫候切。﹞曰友諒﹐太廟齋郎。系曰﹕

先生之祖﹐氏自施父﹐﹝施父﹐魯大夫﹐見《左氏》桓九年。﹞其後施常﹐事孔子以彰。﹝《史記﹟弟子列傳》﹕施之常字子桓。一無施字。﹞讎爲博士﹐﹝《漢書﹟儒林傳》﹕施讎﹐字長卿﹐宣帝時爲博士。﹞延爲太尉。﹝延﹐順帝陽嘉二年八月爲太尉。﹞太尉之孫﹐始爲吳人。曰然曰續﹐﹝當作績。《吳志》﹕朱然﹐字義封﹐本姓施氏﹐然子績﹐字公緒。﹞亦載其迹。先生之興﹐公車是召﹐纂序前聞﹐於光有曜。古聖人言﹐其旨密微﹔箋注紛羅﹐顚倒是非﹔﹝紛或作分。﹞聞先生講論﹐如客得歸。﹝得或作有。﹞卑讓肫肫﹐﹝《中庸》曰「肫肫其仁」。鄭注﹕肫讀如「誨爾諄諄之諄」﹐懇誠貌。﹞出言孔揚﹔今其死矣﹐誰嗣爲宗﹖﹝爲或作其。﹞縣曰萬年﹐原曰神禾﹔髙四尺者﹐﹝《檀弓》﹕孔子曰「吾聞之﹐古者墓而不墳。今丘也﹐東西南北之人也﹐不可以弗識。於是封之﹐崇四尺。」﹞先生墓邪﹗

【考功員外盧君墓銘。】

﹝或作「表」。公元和二年﹐爲國子博士時作。﹞

愈之宗兄﹐故起居舍人君﹐﹝柳子厚《先友記》云「韓會﹐昌黎人﹐善淸言﹐有文章﹐名最髙。然以故多謗﹐至起居郎﹐貶官卒。」則起居舍人君﹐會也。子厚以爲郎﹐誤矣。﹞以道徳文學伏一世。﹝伏或作服。﹞其友四人﹐其一範陽盧君東美。少未出仕﹐﹝或無少字。﹞皆在江淮間﹐天下大夫士﹐謂之「四夔」。﹝永泰中。會與盧東美﹑張正則﹑崔造爲友好﹐談經濟之略。嘗以王佐自許﹐時人號爲「四夔」。《舊史》載於《崔造傳》。《新史》亦具載之。而《摭言》乃以何長師﹑李華﹑盧東美﹑韓衢爲四夔。非是。﹞其義以爲道可與古之夔﹑臯者侔﹐故云爾。﹝夔臯或作臯夔。後同。﹞或曰﹕夔嘗爲相﹐世謂「相夔」﹔四人者﹐𨿽處而未仕﹐天下許以爲相﹐故云。

大歷初﹐禦史大夫李棲筠﹐由工部侍郎爲浙西觀察使。當是時﹐中國新去亂﹐仕多避處江淮間﹐﹝仕或作士。﹞嘗爲顯官得名聲﹐以老故自任者﹐以千百數。大夫莫之取﹐獨晨衣朝服﹐﹝或無晨字。﹞從騎吏入下裏捨﹐請盧君。君時始任戴冠﹐通《詩》《書》﹐與其羣日講說周公﹑孔子﹐以相磨礱浸灌﹐婆娑嬉遊﹐未有捨所爲爲人意。旣起從大夫﹐天下未知君者﹐惟奇大夫之取人也不常﹐必得人。其知君者﹐﹝知上或無其字。﹞謂君之從人也﹐非其常守﹐必得其從。其後爲太常博士﹑監察禦史﹑河南府司錄﹑考功員外郎。年若干而終﹐在官舉其職。﹝若干或作五十四。﹞

夫人李姓﹐隴西人。君在﹐配君子無違徳﹔﹝配上或有作字。﹞君歿﹐訓子女得母道甚。﹝或作「甚得母道」。﹞後君二十年﹐年六十六而終。﹝二十或作若干。十六或作十四。﹞將合葬﹐其子暢命其孫立曰「乃祖徳烈靡不聞﹐然其詳而信者﹐宜莫若吾先人之友。先人之友無在者﹐起居丈有季曰愈﹐﹝丈或作又﹐﹞能爲古文業其家。是必能道吾父事業。汝其往請銘焉。」﹝父下或有之字。﹞立於是奉其父命﹐奔走來告。愈謂立曰「子來宜也﹐行不可一二舉。且吾之生也後﹐不與而祖接﹐不得詳也。﹝得下或有其字。﹞其大者﹐莫若眾所與﹐觀所與眾寡﹐玆可以審其徳矣。乃祖未出而處也﹐天下大夫士以爲與古之夔臯者相侔﹐﹝大夫或作之。﹞且可以爲相﹐其徳不旣大矣乎﹗講說周公孔子﹐樂其道﹐不樂從事於俗﹔得所從﹐不擇外內奮而起。﹝擇或作釋。﹞其進退不旣合於義乎﹖銘如是。可以示於今與後也歟。」立拜手曰「唯唯。」

君祖子輿﹐濮州濮陽令﹔父同﹐舒州望江令。夫人之祖延宗﹐鄆州司馬﹔父進成﹐州洛交令。﹝「君祖」下二十四字﹐或但言「君祖某﹐某官。父某﹐某官。夫人之祖某﹐某官。父某﹐某官。」夫人下或無之字。﹞男三人﹐暢﹑申﹑易﹔女三人﹐皆嫁爲士人妻。﹝士下或無人字。﹞墓在河南緱氏縣梁國之原。﹝「緱氏」下七字。或作「某縣某原」。緱音溝。﹞其年月日﹐﹝或無此四字。非是。﹞元和二年二月十日云。﹝十下或有四字。﹞

【施州房使君鄭夫人殯表】

﹝房使君﹐房武也。武刺施州﹐而夫人卒﹐殯於江陵﹐公時爲江陵法曹而作。繼於河南銘興元少尹房君墓﹐卽武也。﹞

夫人之先出於周﹐﹝或無之字。今按﹕此篇之文平易明白﹐宜有之字。﹞以鄭爲氏因初侯。﹝周厲王少子友封於鄭﹐是爲成公。其地華州鄭縣是也。後世以國爲氏。﹞曾祖諱隨祖諱﹐厥考諱絳咸垂休。歸於房宗生九子﹐左右黍稷祠春秋。道順徳嚴顯且裕﹐宜壽而富今何謬。﹝富或作貴。﹞永貞冬至前四日﹐寓殯墳此非其丘。

【淸邊郡王楊燕奇碑文】

﹝晁本作「淸邊郡王楊公神道碑。」﹞

公諱燕奇﹐字燕奇﹐﹝字上或無奇字。﹞弘農華陰人也。大父知古﹐祁州司倉﹔烈考文誨﹐天寶中實爲平盧衙前兵馬使﹐﹝盧下或有軍字。﹞位至特進檢校太子賓客﹐封弘農郡開國伯﹐世掌諸蕃互市﹐恩信著明﹐夷人慕之。

祿山之亂﹐公年幾二十﹐﹝燕奇開元二十六年生﹐天寶十四載祿山反﹐時燕奇年十八。進言於其父曰「大人守官﹐宜不得去﹔﹝宜或作義。﹞王室在難﹐某其行矣。」其父爲之請於戎帥﹐遂率諸將校之子弟各一人﹐間道趨闕﹐變服詭行﹐日倍百里。天子嘉之﹐特拜左金吾衛大將軍員外置﹐賜勛上柱國。寶應二年春﹐﹝二年或作二歲。﹞詔從僕射田公平劉展﹐﹝上元元年十一月﹐宋州刺史劉展赴揚州﹐揚州長史鄧景山以兵拒之﹐爲展所敗。進陷揚﹑潤﹑升等州。二年正月﹐平盧兵馬使田神功生禽展﹐揚﹑潤平。今云寶應。誤也。﹞又從下河北。大歷八年﹐帥師納戎帥勉於滑州。﹝大歷八年三月﹐永平節度使令狐彰卒﹐以工部尙書李勉爲永平軍節度﹑滑亳觀察等使。﹞九年﹐從朝於京師。﹝是年十一月﹐汴宋節度使田神功入朝京師﹐九年正月﹐神功卒。神功本傳云「大歷二年來朝﹐加檢校尙書右僕射」。而此云九年﹐未知孰是。﹞建中二年﹐城汴州﹐﹝建中二年三月﹐築汴州城。﹞功勞居多。三年﹐從攻李希烈﹐先登。貞元二年﹐從司徒劉公復汴州。建中四年十二月﹐李希烈陷汴州﹐劉洽大破希烈之眾﹐希烈遁歸蔡州﹐汴州平。今云貞元二年﹐誤也。劉公﹐謂劉元佐。﹞十二年﹐與諸將執以城叛者﹐歸之於京師﹔事平﹐授禦史大夫﹐食實封百戶﹐賜繒采有加。﹝封下或有五字。﹞十四年﹐年六十一﹐五月某日﹐終於家。自始命左金吾大將軍﹐凡十五遷爲禦史大夫﹐職爲節度押衙﹑右廂兵馬使﹐兼馬軍先鋒兵馬使﹐﹝右或作左。﹞階爲特進﹐勛爲上柱國﹐爵爲淸邊郡王﹐食虛邑自二百戶至三千戶﹐眞食五百戶終焉。﹝或無自字。或無五字。﹞

公結髮從軍﹐四十餘年﹐﹝或作歲。﹞敵攻無堅﹐城守必完﹔臨危蹈難﹐欷感發﹔乘機應會﹐捷出神怪﹔不畏義死﹐不榮幸生。故其事君無疑行﹐其事上無間言。

初﹐僕射田公﹐其母隔於冀州﹐公獨請往迎之﹐經營賊城﹐出入死地﹐卒致其母。田公徳之﹐約爲父子﹐故公始姓田氏。田公終﹐而後復其族焉。嗣子通王屬良禎﹐以其年十月庚寅﹐葬公於開封縣魯陵岡﹐隴西郡夫人李氏焉。﹝通王﹐徳宗之子諶﹐以貞元中領宣武及河東節。葬月﹐或作二月﹐或作三月﹐或作八月﹐或作十月。燕奇卒於五月﹐作二三月者﹐誤矣。但八月﹐十月。皆有庚寅﹐不知孰是。大抵此碑多誤﹐不曉所以。「僕射田公」﹐田神功也。神功以上元二年平劉展﹐此作寶應二年。《舊傳》﹐神功大歷八年冬覲闕廷﹐信宿而終。此作九年﹐皆差也。﹞夫人淸夷郡太守佑之孫﹐漁陽郡長史獻之女。柔嘉淑明﹐先公而殂。有男四人﹐女三人。後夫人河南郡夫人雍氏﹐某官之孫﹐某官之女。有男一人﹐女二人﹐咸有至性純行。﹝人女二人﹐或作男二。一下或有有字﹐男一人女一亦無有字。﹞夫人同仁均養﹐親族不知異焉。君子於是知楊公之徳又行於家也。銘曰﹕

烈烈大夫﹐﹝或作丈夫。﹞逢時之虞。感泣辭親﹐從難於秦。維玆爰始﹐遂勤其事。四十餘年﹐或裨或專。攻牢保危﹐爵位已齊。旣明且愼﹐終老無隳。魯陵之岡﹐蔡河在側。﹝在或作之。﹞孝子﹐思顯勛績。斫石於此﹐式垂後嗣。

【河南少尹裴君墓志銘】

公諱復﹐字茂紹﹐﹝復或作稷。《唐世系表》《集古錄》皆作復。﹞河東人。曾大父元簡﹐大理正。大父曠﹐禦史中丞﹑京畿采訪使。父虯﹐以有气略敢諫諍﹐爲諫議大夫﹐﹝或無有字。諫諍二字﹐或作言﹐或無諍字。﹞引正大疑﹐有寵代宗朝﹐屢辭官不肯拜﹐卒贈工部尙書。﹝歐陽公《跋怡亭銘》云﹕裴虯撰﹐李陽冰篆﹐李莒書。銘在武昌江水中。有小島﹐亭在其上﹐銘刻於島石﹐虯代宗時爲道州刺史。按﹕公此文云﹕虯爲諫議大夫﹐不云爲道州刺史﹐唐史亦不見其事﹐歐陽豈得之《怡亭銘》耶﹖﹞

公舉賢良﹐拜同官尉。僕射南陽公開府徐州﹐﹝貞元四年十一月﹐以濠壽廬三州團練使張建封爲徐泗濠節度使。﹞召公主書記﹐二遷至侍禦史﹔入朝﹐歷殿中侍禦史﹐累遷至刑部郎中﹔﹝遷或作選。非是。﹞疾病﹐攺河南少尹﹐輿至官﹐若干日卒﹐實元和三年四月二十三日﹐享年五十。夫人博陵崔氏﹐少府監之女。﹝音挺。﹞男三人﹐﹑質皆旣冠﹐其季始六歲﹐曰充郎。﹝充或作彥﹐《世系表》作望郎。﹞卜葬﹐得公卒之四月壬寅﹐遂以其日葬東都芒山之陰杜翟村。

公幼有文﹐年十四﹐﹝時寶應元年。﹞上《時雨詩》﹐代宗以爲能﹐將召入爲翰林學士。尙書公請免曰「願使卒學。」﹝或無使字。﹞丁後母喪﹐上使臨弔﹐又詔尙書公曰﹕﹝詔或作謂。﹞「父忠而子果孝﹐吾加賜以厲天下。」終喪﹐必且以爲翰林。﹝下或有學士字。﹞其在徐州府﹐能勤而有勞﹔在朝﹐以恭儉守其職﹔居喪必有聞﹐待諸弟友以善﹔教館嫠妹﹐畜孤甥﹐能別而有恩﹔﹝而有或作而以。﹞歷十一官﹐而無宅於都﹐無田於野﹐無遺資以爲葬。斯其可銘也已﹗銘曰﹕

裴爲顯姓﹐入唐尢盛。支分族離﹐各爲大家。﹝此銘以家葉離。《方言》﹕「罹謂之羅﹐羅謂之罹﹐蓋古音通也。」今按﹕《詩﹟兔爰》及《楚辭》多此類。﹞惟公之系﹐徳隆位細。曰子曰孫﹐厥聲世繼。﹝子或作祖。﹞晉陽之色﹐﹝名作邑。﹞愉愉翼翼。無外無私﹐幼壯若一。何壽之不遐﹐而祿之不多﹗謂必有後﹐其又信然耶﹗

【國子助教河東薛君墓志銘】

﹝石本有「河東」字﹐或無。然此後多從石本﹐今亦從之。石本首云「朝議郎守國子博士韓愈撰。」﹞

君諱公達﹐字大順﹐薛姓。﹝字大順﹐或作字某。﹞曾祖曰希莊﹐撫州刺史﹐贈大理卿﹔祖曰元暉﹐果州流溪縣丞﹐贈左散騎常侍﹔﹝祖下十六字﹐方云「閣﹑杭﹑蜀本皆闕﹐惟監本與石本同。」今按﹕方氏所校﹐專據三本﹐而謂今本皆不足取。今此數字﹐乃三本所無﹐而今有者﹐若非偶有石本﹐則必以爲後人校增﹐而不之信矣。故知今本與閣﹑杭﹑蜀﹑《苑》《粹》不同者﹐未必皆無所自也。觀者詳之。﹞父曰播﹐﹝元暉三子﹕據﹑總﹑播。據開元十九年﹐總十八年﹐播天寶十一年﹐並登第。﹞尙書禮部侍郎。侍郎命君後兄據﹐據爲尙書水部郎中﹐贈給事中。﹝據或作授。﹞

君少气髙﹐爲文有气力﹐務出於奇﹐以不同俗爲主。始舉進士﹐不與先輩揖﹐作《胡馬》及《圓丘》詩﹐京師人未見其書﹐皆口相傳以熟。及擢第﹐補家令主簿﹐佐鳳翔軍。﹝或無「及擢第」三字。貞元三年二月﹐以鳳翔畱後邢君牙爲鳳翔尹﹑鳳翔隴西觀察使﹐至是表公達佐其軍。﹞軍帥武人﹐君爲作書奏﹐讀不識句﹐傳一幕以爲笑﹐不爲變。﹝笑下或有君字。﹞後九月九日﹐大會射﹐﹝會下或有命字。﹞設標的﹐髙出百數十尺﹐令曰﹕中﹐酬錦與金若干。一軍盡射﹐莫能中。﹝或無盡字。能中下或有者字。﹞君執弓﹐腰二矢﹐指一矢以興﹐﹝指或作挾。閣本無「指一矢」三字。今按下文三發三中考之﹐閣本之謬明矣。﹞揖其帥曰「請以爲公歡。」遂適射所﹐一座皆起﹐隨之。﹝或無皆字。﹞射三發﹐連三中﹐﹝或無射字。﹞的壞不可復射。中﹐輒一軍大呼以笑﹐連三大呼笑﹐帥益不喜﹐卽自免去。後佐河陽軍﹐任事去害興利﹐功爲多。拜協律郎﹐益棄奇﹐與人爲同。今天子修太學官﹐有公卿言﹐詔拜國子助教﹐分教東都生。元和四年﹐年七﹐二月十四日﹐疾暴卒。﹝七﹐石本如此。下「二十一日」亦然。方著其說﹐而不及攺﹐今正之。﹞

君再娶﹐初娶瑯琊王氏﹐後娶京兆韋氏。﹝或無「初娶」以下十二字。﹞凡產四男五女﹐男生輒卽死。﹝或無產字﹐卽字。﹞自給事至君﹐後再絕﹐皆有名。﹝或無「皆有名」三字﹐然三字之義未詳﹐而方氏亦不著石本之有無。姑闕以俟知者。﹞遺言曰「以公儀之子己巳後我。」﹝己巳後我。或作爲己後。今按﹕此云己巳者﹐必其子之小字也。﹞其年閏二月廿一日﹐﹝廿說見上。﹞弟試太子通事舍人公儀﹐京兆府司錄公幹﹐以君之喪歸﹐﹝試下七字﹐或作某官。京下五字﹐或作殿中侍禦史。﹞以五月十五日﹐葬於京兆府萬年縣少陵原﹐合王夫人塋。﹝「以君」下二十八字﹐或作「以君之喪﹐葬京兆某縣。」﹞銘曰﹕

宦不遂﹐﹝不下或有能字﹐非是。一作「官不能達」。遂﹐一作遷。﹞歸譏於時。﹝譏或作議﹐石本逸。﹞身不得年﹐又將尢誰﹖世再絕而紹﹐祭以不隳。

【監察禦史元君妻京兆韋氏夫人墓志銘】

﹝諸本無「京兆」以上九字。﹞

夫人諱叢﹐字茂之﹐姓韋氏。﹝茂或作成。今以名義推之﹐當作茂。﹞其上七世祖父封龍門公。﹝後周驃騎將軍晉州總管府長史韋通封龍門縣公。﹞龍門之後世﹐率相繼爲顯官。﹝通子善﹐嗣上谷太守。善嗣子崇徳﹐太子諭徳。崇徳子弼﹐字國禎﹐主客郎中﹐萊﹑濟﹑商三州刺史。﹞夫人曾祖父諱伯陽﹐自萬年令爲太原少尹﹐副畱守北都﹐卒贈祕書監。﹝或無北都字。﹞其大王父迢﹐以都官郎爲嶺南軍司馬﹐卒贈同州刺史。王考夏卿﹐以太子少保﹐卒贈左僕射。﹝保下或無卒字。﹞僕射娶裴氏臯女。﹝或無僕射字。﹞臯爲給事中﹐﹝爲上或有少字﹐非是。﹞臯父宰相耀卿。

夫人於僕射爲季女。愛之﹐選婿得今禦史河南元稹。﹝選上或有其字。稹﹐字微之﹐河南人。﹞稹時始以選校書祕書省中﹐﹝校上或有授字﹐非是。﹞其後遂以能直言﹐策第一﹐拜左拾遺﹐果直言失官﹔又起爲禦史﹐舉職無所顧。夫人固前受教於賢父母﹐得其良夫﹐又及教於先姑氏﹐﹝固或作因。父上或無賢字。得上或有及字。及或作受。皆非是。﹞率所事所言﹐皆從儀法。﹝言或作動。﹞年二十七﹐以元和四年七月九日卒。卒三月。得其年之十月十三日葬咸陽。從先舅姑兆。銘曰﹕

《詩》歌《碩人》﹐爰敍宗親﹔女子之事﹐有以榮身。夫人之先﹐累公累卿。有赫外祖﹐﹝有或作於。祖或作舅。非是。﹞相我唐明。歸逢其良﹐夫夫婦婦。獨不與年﹐而卒以夭。實生五子﹐一女之存。銘於好辭﹐以永於聞。﹝好或作埋。﹞

●卷二十五﹟碑志二【登封縣尉盧殷墓志】

﹝孟郊詩有《弔盧殷》十首。其一云「登封艸木深﹐登封道路微。日月不與光﹐莓苔空生衣。可憐無子翁。蚍蜉緣病肌。攣臥歲時長﹐漣漣但幽噫。幽噫豹間﹐此外相訪稀。至親惟有詩﹐抱心死有歸。河南韓先生﹐後君作因依。磨一片嵌巖﹐書千古光輝。」蓋謂公以河南令爲盧作此志也。時元和五年云。﹞

元和五年十月日﹐範陽盧殷﹐以故登封縣尉卒登封﹐年六十五。﹝月下或有五字。﹞

君能爲詩﹐自少至老﹐詩可錄傳者﹐在紙凡千餘篇。無書不讀﹐然止用以資爲詩。﹝或無「在紙」二字。以下或有自字。﹞與諫議大夫孟簡﹐協律孟郊﹐監察禦史馮宿好﹐期相推挽﹐卒以不能爲官。在登封盡寫所爲詩﹐抵故宰相東都畱守鄭公餘慶。﹝抵或作投。或無公字。﹞畱守數以帛米周其家﹐書薦宰相﹐宰相不能用﹐竟饑寒死登封。將死﹐自爲書告畱守與河南尹﹐﹝房式也。﹞乞葬己。又爲詩與常所來往河南令韓愈﹐曰「爲我具棺。」畱守尹爲具凡葬事﹐韓愈與買棺﹐又爲作銘。十一月某日﹐葬嵩下鄭夫人墓中。﹝嵩下或有山字。﹞

君始娶熒陽鄭氏﹐後娶隴西李氏。生男輒死﹐卒無子。女一人﹐﹝女上或有子字。﹞學浮屠法﹐不嫁﹐爲比丘尼云。

【興元少尹房君墓志】

﹝房君﹐武也。公嘗爲其夫人鄭氏作殯表﹐今又志其墓。﹞

房故爲官族﹐﹝官或作宦。﹞稱世有人。自太尉﹐﹝字次律﹐河南人。﹞以徳行爲相﹐相玄宗﹑肅宗﹐﹝天寶十五載七月﹐玄宗拜吏部尙書同平章事﹐至徳二年五月罷。廣徳元年卒﹐贈太尉。﹞名聲益彰徹大行。世號其門爲「太尉家」。宗族子弟﹐皆法象其賢。公曾祖諱玄靜﹐尙書膳部郎中﹐歷資﹑簡﹑涇﹑隰四州刺史﹐太尉之叔父也。﹝玄靜父彥云﹐有二子﹐長日玄基﹐次日玄靜。玄基子融﹐天后朝正諫大夫﹐同鳳閣鸞臺平章事。融子。﹞祖諱肱﹐爲虢州司馬﹔父諱巒﹐﹝或作欒。﹞都水使者﹐皆名﹐能守家法。

公諱武﹐字某﹐以明經歷官至興元少尹﹐謹飭畏愼。年七十三﹐以其官終。幼壯爲良子弟﹐老爲賢父兄﹐歷十二官﹐處事無纖毫過差。嘗以殿中侍禦史副丹陽軍使﹐其後爲令﹑施州刺史。丹陽﹑﹑施州吏民﹐至今思之。﹝音﹐﹝音窒﹐扶風縣名。水曲曰。山曲曰。《前漢》﹕「行幸五柞宮。」﹞

娶滎陽鄭氏女﹐生男六人。其長曰次卿。次卿有大才﹐不能俯仰順時﹐年四十餘﹐尙守京兆興平尉。然其友皆曰「房氏有子也。」次曰次公﹑次膺﹑次回﹑次衡﹑次元﹐始學而未仕。女三人﹐皆嫁爲士人妻。﹝士人或作人士。﹞

初﹐公之在施州﹐夫人卒焉﹐殯於江陵。元和五年﹐次卿與其羣弟﹐奉公之喪﹐自興元至﹐堂殯於伊水之南。﹝公《攺葬服議》﹕「殯於堂﹐謂之殯。」﹞六年正月﹐次公奉夫人之喪﹐自江陵至﹐遂以其月十四日﹐合葬河南緱氏之髙龍原。

公母弟式﹐自給事中爲河南尹﹐孝友慈良﹐盡費其財﹐以奉公葬。未葬之一月﹐詔以河南爲禦史中丞﹐領宣州觀察使。﹝中丞或作大夫。﹞將行﹐﹝或作往。﹞召河南令韓愈泣謂曰「吾兄之葬於是﹐而吾爲尹於是﹐吾以爲得盡其道於吾兄也。今壓於上命﹐不得視吾兄之棺入此土也﹐豈非天邪﹗子與吾兒次卿遊﹐我重知子﹐凡吾兄之終事﹐將子是托焉﹗」愈旣不獲辭﹐旣助其凡役事﹐退又爲銘云﹕

有位有年﹐﹝年或作名。﹞有弟有子﹔從先人葬﹐是謂受祉。

【河南少尹李公墓志銘】

﹝李素也。據史李素無傳﹐於《李傳》附見焉。﹞

元和七年二月一日﹐河南少尹李公卒﹐年五十八。﹝尹下或有隴西字﹐或作陸渾。﹞斂之三月某甲子﹐葬河南伊闕鳴臯山下。﹝或作「八月丁亥朔十六日壬寅」。考之史亦合。伊闕或作陸渾。考《唐志》﹐鳴臯實在陸渾。﹞前事之月﹐其子道敏﹐哭再拜授使者公行狀﹐﹝公或作功﹐非是。﹞以幣走京師﹐乞銘於博士韓愈曰﹕﹝於一作於。﹞「少尹將以某月日葬﹐﹝月下或有某字。﹞宜有銘。其不肖嗣道敏﹐杖而執事﹐不敢違次﹐不得跣以請。」愈曰「公行應銘法﹐﹝公。方作功。今按﹕若從方本﹐則此句無首﹐而下句「子又禮葬」﹐亦無所承﹐其誤明甚。﹞子又禮葬﹐敢不諾而銘諸﹖」﹝或無葬字。或無「而銘諸」三字。或無「諾而」二字。皆非是。﹞

公諱素﹐字某。﹝或作字貞一。﹞生七歲﹐喪其父﹐貧不能家﹐母夫人提以歸﹐教育於其外氏。﹝育或作畜。於下或無其字。﹞以明經選﹐主虢之弘農簿﹐又尉陜之芮城。李丞相泌﹐觀察陜虢﹐以材署運使從事﹐以課遷尉京兆。﹝邑名﹐古有扈國。音戶。﹞考滿﹐以書判出其倫﹐選主萬年簿﹐﹝倫上或無其字。主或作注。非是。﹞而母夫人固在﹐食其祿。母夫人卒﹐三年﹐攺尉長安。遷監察禦史﹐奏貶九卿一人。﹝貶或作敗。﹞攺詹事丞﹐遷殿中侍禦史﹐由度支員外郎﹐選令萬年﹐﹝或無郎字。選令萬年﹐或作遷萬年令。﹞公主奪驛田﹐﹝主下或有簿字﹐云「簿如簿錄之簿」﹐非是。﹞京兆尹符縣割畀之﹔公不與﹐攺度支郎中。﹝度支或作屯田。﹞使侍郎介恃﹐﹝或作特﹐非是。元和元年四月﹐以兵部侍郎李巽爲度支鹽鐵轉運使。﹞不禮其屬大夫士﹐擅喜怒賞罰﹐﹝或無擅字。﹞公獨入讓﹐不受。劉辟平﹐上以蜀賞髙崇文。尙書省以崇文幕府爭鹽井﹐因革便不便﹐命公使崇文。﹝以崇或作與崇。或無「不便」字。﹞崇文命幕府﹐惟公命從﹐卽其日事已。疏奏﹐﹝事已或作事以。﹞侍郎外稱其能﹐竟坐前敢抗已﹔衢州饑﹐擇刺史﹐侍郎曰「莫如郎李某。」﹝如郎下或有中字。﹞遂刺衢州。至一月﹐遷蘇州。﹝遷下或有刺字。時以杜兼爲蘇州刺史。兼曰「李且反﹐必且奏族臣。」上因畱爲吏部郎中﹐而以素爲蘇州刺史。﹞李前反﹐權將之戍諸州者﹐﹝或無權﹑之二字。﹞刺史至﹐斂手無敢與敵。﹝或無敢﹑敵字﹐或無敢字﹐皆非是。二年十月﹐鎭海節度使李反。先是﹐選腹心五人﹐爲所部五州鎭將。姚志安處蘇州﹐李深處常州﹐趙惟忠處湖州﹐丘自明處杭州﹐髙肅處睦州﹐察刺史動靜。及將反﹐各令殺其刺史。﹞公至十二日﹐反。公將左右與賊戰州門﹐不勝﹔賊呼入﹐公端立責以義﹐﹝端或作號﹐非是。﹞皆斂兵立﹐不逼。命械致公軍﹐將斬以徇。及境﹐適敗縛﹐﹝或無縛字。﹞公脫械還走州。﹝反﹐素爲志安所敗。生致於﹐具桎梏釘於船舷。未及京口﹐十月﹐潤州大將張子良﹑李奉仙等執﹐素獲免。﹞賊急卒不暇走死﹐民抱扶迎決。﹝急卒一作竟平。今按﹕州字句絕。賊卽將之戍州作亂者﹐以公至之速﹐不及走死﹐爲州民執以迎公耳。然民字以下﹐必有脫誤。﹞天子使貴人持紫衣金魚以賜。居三年﹐州稱治。拜河南少尹﹐行大尹事。﹝六年三月﹐以河南尹郤士美爲昭義軍節度使﹐以素爲少尹﹐行大尹事。七年二月﹐許孟容自兵部侍郎代素爲尹。﹞呂氏子炅﹐棄其妻﹐著道士衣冠﹐﹝或無衣字。﹞謝母曰「當學仙王屋山。」去數月復出。間詣公﹐公立之府門外﹐使吏卒脫道士冠﹐給冠帶﹐送付其母。黜屬令二人以贓﹐減民賦錢歲五千萬﹐﹝贓或作臧﹐古通用。然不知此句當如何讀。若臧字屬上句﹐卽下文減賦別爲一事。若屬下句﹐卽是以所沒入之臧代民賦錢也。但屬上句者﹐語意差澀耳。千或作十。﹞請緩民輸期一月。詔天下輸皆緩一月。公一斷治﹐不收聲﹐事常出名上。

曾祖弘泰﹐簡州刺史﹔﹝弘或作純。﹞祖乾秀﹐伊闕令﹔父燮﹐宣州長史﹐贈絳州刺史﹐母夫人惇煌張氏﹐其舅參有大名。﹝氏下或有「封西平郡太君」六字。參或作泰。﹞公之配曰彭城劉氏夫人﹐﹝公或作君。氏夫人下﹐或有「封彭城縣君」五字。﹞夫人先卒﹐其葬以夫人。夫人曾祖曰子玄﹐祖曰飠束﹐皆有大名。公之子男四人﹐長曰道敏﹐舉進士﹔其次曰道樞﹐其次曰道本﹑道易﹐皆好學而文。﹝或無「其次曰道樞」五字。樞下或無「其次曰」三字。「道易」上或有「其次曰序」。﹞女一人﹐嫁蘇之海鹽尉韋潛。自簡州而下﹐皆葬鳴臯山下。銘曰﹕

髙其上而坎其中﹐﹝上下或有立字。立或作丘﹐或作山。﹞以爲公之宮﹐柰何乎公﹗

【集賢院校理石君墓志銘】

﹝校理下或有「京兆昭應尉」五字。洪佐烏重胤於河陽﹐公嘗有詩及序送之。至是卒﹐公祭以文﹐又銘其墓。﹞

君諱洪﹐字浚川。其先姓烏石蘭﹐九代祖猛﹐始從拓拔氏入夏﹐居河南﹐﹝九或作七。下文七世爲曾祖﹐則此當作九。拓拔或作跖跋﹐《廣韻》引《周書》﹕「王秉﹑王興並賜姓拓﹐至氏又有拓拔氏。初﹐黃帝子昌意少子受封北土﹐黃帝以土徳王。北俗謂土爲拓﹐謂石爲跋﹐故以拓跋爲氏。跋亦一作拔。或說自云拓天而生﹐拔地而長。遂以爲氏。後魏孝文太和二十年攺爲元氏。」夏﹐謂中夏也。拓﹐音托。跋﹐蒲撥切。﹞遂去「烏」與「蘭」﹐獨姓石氏﹐而官號大司空。﹝後魏孝文皇帝太和十八年﹐遷都洛陽。二十年﹐盡攺復姓﹐故烏石蘭止爲石氏﹐以河南爲望。後魏《官氏志》﹕「烏石蘭氏攺姓石氏﹐有司空蘭陵公石猛。」﹞後七世至行褒﹐官至易州刺史﹐於君爲曾祖。易州生婺州金華令﹐諱懷一﹐卒葬洛陽北山。金華生君之考﹐諱平﹐爲太子家令﹐葬金華墓東﹔而尙書水部郎劉復爲之銘。

君生七年﹐喪其母﹔九年﹐而喪其父。能力學行。去黃州錄事參軍﹐﹝李翺嘗有《薦洪狀》﹐謂明經出身﹐曾任冀州糾。此黃字蓋誤。﹞則不仕而退處東都洛上十餘年﹐行益修﹐學益進﹐交遊益附﹐聲號聞四海。﹝或作方。﹞故相國鄭公餘慶﹐畱守東都﹐上言洪可付史筆。李建拜禦史﹐﹝建字杓眞﹐元和三年十月﹐髙郢爲禦史大夫﹐奏建爲殿中侍禦史﹐建舉洪自代。﹞崔周禎爲補闕﹐﹝禎或作楨。考《周頌》從示。今按﹕《大雅﹟文王》詩從木。當兩存之。﹞皆舉以讓。宣歙池之使﹐﹝盧坦。﹞與浙東使﹐﹝薛萍。﹞交牒署君從事。﹝君下或有爲字。﹞河陽節度烏大夫重胤﹐間以幣先走廬下﹐﹝走下或有君字。﹞故爲河陽得。﹝得上或有所字。﹞佐河陽軍﹐﹝元和五年四月﹐以烏重胤爲河陽節度使﹐表洪爲府參謀。﹞吏治民寬﹐考功奏從事考﹐君獨於天下爲第一。元和六年﹐詔下河南﹐徵拜京兆昭應尉﹑校理集賢禦書。明年六月甲午﹐疾卒﹐年四十二。

娶彭城劉氏女﹐故相國晏之兄孫。生男二人﹕八歲曰壬﹐四歲曰申。女子二人。顧言曰「葬死所」。七月甲申﹐葬萬年白鹿原。旣病﹐謂其遊韓愈曰「子以吾銘」。﹝以或作與。﹞銘曰﹕

生之艱﹐成之又艱。若有以爲﹐而止於斯。

【唐故江西觀察使韋公墓志銘】

﹝諸題「唐故」或有或無。或有「銘」字﹐或無「銘」字。皆從舊本。石本多用「大唐」字。韋丹《新史》列之《循吏傳》。皆取公《墓志》及杜牧所作《遺愛碑》爲之。﹞

公諱丹﹐字某﹐姓韋氏。﹝字某﹐或作「字文明」。﹞六世祖孝寬﹐仕周有功﹐以公開號於鄖。﹝孝寬名叔裕﹐以字行。仕周爲大司空﹐封鄖國公。《左氏》﹕「鄖人軍其郊」。鄖音云。﹞鄖公之子孫﹐世爲大官﹐﹝孝寬子津﹐位內史侍郎﹐戶部侍郎﹑判尙書事。津子琨﹐字玄理﹐唐太子詹事﹐封武陽縣侯。琨子幼平﹐岐州參軍。幼平子抱貞﹐梓州刺史。﹞惟公之父政﹐卒雒縣丞﹐贈虢州刺史。

公旣孤﹐以甥孫從太師魯公眞卿學﹐太師愛之。﹝或無「太師愛之」四字。﹞舉明經第﹐選授峽州遠安令﹐以讓其庶兄﹐﹝峽或作硤。考《地理誌》﹐當作峽。﹞入紫閣山﹐事從父熊。通五經﹐登科﹐﹝登下或有「明五經」三字。或無「登」字。﹞歷校書郎﹑咸陽尉﹐佐寧軍。﹝貞元四年七月﹐以張獻甫爲寧節度使﹐獻甫表丹佐其府。﹞自監察禦史爲殿中侍禦史﹐徵拜太子舍人﹐益有名﹐遷起居郎。吳少誠襲許州﹐拜河陽行軍司馬﹐未行﹐少誠死﹐攺駕部員外郎。﹝河陽下或有軍字。或無「未行」二字。少上或有適字。﹞新羅國君死﹐公以司封郎中﹐兼禦史中丞﹐紫衣金魚﹐往弔立其嗣。故事﹐使外國者﹐常賜州縣官十員﹐使以名上﹐以便其私﹐號「私覿官」。公將行﹐曰「吾天子吏﹐使海外國﹐不足於資﹐﹝或作貲。﹞宜上請﹐安有賣官以受錢邪﹖」卽具疏所以。上以爲賢﹐命有司與其費。﹝或無「以爲賢」三字。﹞至鄆州﹐會新羅告所當立君死﹐還拜容州刺史﹑容管經略招討使。始城容州﹐周十三里﹐置屯田二十四所﹐﹝或無置字。﹞化大行。詔加太中大夫。順宗嗣位﹐拜河南少尹﹔行未至﹐拜鄭滑行軍司馬。﹝軍上或無行字。﹞始至襄陽﹐詔拜諫議大夫。旣至﹐日言事﹐不阿權臣﹐謇然有直名﹐遂號爲才臣。

劉辟反﹐圍梓州﹐詔以公爲東川節度使﹑禦史大夫。﹝或無詔字。八月﹐西川節度使韋臯卒﹐度支副使劉辟自爲畱後。九月﹐徵辟爲給事中﹐不受詔。議者欲釋不問。丹上疏以爲今釋辟不誅﹐則朝廷可指臂而使者﹐惟兩京耳。此外誰不爲叛。上善其言﹐以丹爲東川節度使﹐兼禦史大夫。代李康。﹞公行至漢中﹐上疏言「梓州在圍間﹐守方盡力﹐不可易將。」徵還入議蜀事。﹝徵上或有請字。﹞劉辟去梓州﹐因以梓州讓髙崇文﹐﹝元和元年正月﹐以左行營節度使髙崇文討辟。三月﹐丹至漢中﹐表言崇文客軍遠斗﹐無所資﹐若與梓州﹐綴其士心﹐必能有四月以崇文爲東川節度副使﹐知節度使事。﹞拜晉﹑慈﹑隰等州觀察防禦使。﹝是月﹐以丹爲晉﹑慈﹑隰三州觀察使。﹞自扶風縣男進封武陽郡開國公﹐食邑二千戶。﹝或無邑字。﹞將行﹐上言「臣所治三州﹐非要害地﹐不足張職﹐爲國家費﹐不如屬之河東便。」上以爲忠。﹝或無「上以爲忠」四字。疑或公自以前有「上以爲賢」﹐語涉重復﹐故刪其一﹐不知當存何字也。﹞一歲﹐拜洪州刺史﹑江南西道觀察使﹔以晉﹑慈﹑隰屬河東。﹝元和二年正月﹐以宰相杜黃裳爲河中晉絳慈隰節度使。是日﹐以丹爲江西觀察使。﹞公旣至﹐則計口受俸錢﹐委其餘於官。罷八州無事之食者﹐﹝洪﹑江﹑饒﹑虔﹑吉﹑信﹑撫﹑袁八州。﹞以聚其財。始教人爲瓦屋﹐饒於山﹐召陶工教人陶﹐聚材瓦於場﹐度其費以爲估﹐不取贏利。凡饒瓦於官﹐業定而受其償﹐從令者免其賦之半﹐逃未復者﹐官與爲之﹔貧不能者﹐畀之財。﹝畀或作裨。財或作材。﹞載食與漿﹐親往勸之。爲瓦屋萬三千七百﹐爲重屋四千七百﹐民無火憂﹐暑濕則乘其髙。別命置南北市﹐營諸軍。歲旱﹐種不入土﹐募人就功﹐厚與之直﹐而給其食﹐業成﹐人不並。爲長衢﹐南北夾兩營﹐﹝或無長字。﹞東西七里﹐人去渫污﹐气益蘇。﹝污或作。﹞復作南昌縣﹐徙廏於髙地﹐因其廢倉大屋﹐馬以不連死。﹝馬或作焉。不或作爲。死或作廏。《新史》作「以廢倉爲新廏﹐馬息不死。」﹞明年﹐築堤江﹐長十二里﹐疏爲斗門﹐以走潦水。公去位之明年﹐江水平堤﹐老幼泣而思曰﹕﹝老上或有「旣退」二字。﹞「無此堤﹐吾屍其流入海矣﹗」灌陂塘五百九十八﹐得田萬二千頃。凡爲民去害興利若嗜欲。居三年﹐於江西八州無遺便。其大如是。其細可略也。﹝「其大」下九字。閣﹑杭﹑李﹑謝本作「其大不可略如是」。或作「其大略如是」。皆非是。一無「也」字。﹞

卒有違令當死者﹐公不果於誅﹐杖而遣之去。上書告公所爲不法若干條﹐﹝法下或有者字。﹞朝廷方勇於治﹐且以爲公名才能臣﹐治功聞天下﹐不辧則受垢﹐詔罷官畱江西待辧。使未至﹐月餘﹐公以疾薨。使至﹐辧凡卒所告事若干條﹐皆無絲毫實。詔笞卒百﹐流嶺南。公能益明。春秋五十八﹐薨於元和五年八月六日。

公好施與﹐家無剩財。﹝剩或作勝。﹞自校書郎至爲觀察使﹐擁吏卒﹐前走七州刺史。與賓客處﹐如布衣時﹐自持卑一不易。﹝或無「如布衣時」四字。或四字在「不易」下。卑下或無一字。﹞

娶淸河崔氏﹐故支江令諷之女﹐﹝支或作枝。﹞某官某之孫。有子曰﹐年十五﹐明經及第﹐嗣其家業。後夫人蘭陵蕭氏﹐中書令華之孫﹐殿中侍禦史恆之女﹐皆先公終。有女一人。﹝或無史字。﹞凡公男若干人﹐女若干人。﹝或無「女若干人」四字。杜牧作《遺愛碑》云「有子三人﹕﹑宙﹐岫。宙﹐咸通中﹐檢校尙書左僕射同平章事﹐充嶺南節度﹔岫﹐終福建觀察使﹔﹐無聞。」《唐史﹟世系表》則著﹑宙﹑審﹐而遺岫。審﹐大理評事。﹞明年七月壬寅﹐從葬萬年縣少陵原。﹝或無縣字。﹞將葬﹐其從事東平呂宗禮﹐﹝宗禮卽呂恭﹐字敬叔﹐溫之弟。﹞與其子謀曰「我公宜得直而不華者﹐銘傳於後。固不朽矣。」﹝方從閣﹑杭﹑蜀本﹐無「直而不華者」五字及「傳於後固」四字﹐而復出「得銘」二字云「晁氏本有此字。」殊不知嘉佑杭本已如此。大抵方未嘗見嘉佑本也。一本云「我公宜得銘﹐得銘不朽矣。」﹞來請銘。銘曰﹕

武陽受業﹐始於太師﹔﹝卽顏眞卿。﹞以官讓兄﹐自待不疑。勤於紫閣﹐取益以卑﹔可謂有源﹐卒用無疵。慊慊爲人﹐﹝慊慊或作謙謙。﹞矯矯爲官﹔爰及江西﹐功徳具完。名聲之下﹐獨處爲難﹔辯而益明﹐仇者所嘆。﹝音灘。﹞碑於墓前﹐維昭美故﹔納銘墓中﹐以識公墓。﹝識。式志切。﹞

【唐故河南府王屋縣尉畢君墓志銘】

畢氏出東平﹐﹝畢氏﹐本畢公髙之後﹐其後世爲東平須昌人。﹞歷漢魏晉宋齊梁陳﹐士大夫不絕。﹝晉有畢湛﹐中書郎。湛子卓﹐字茂世﹐太興末爲吏部郎。《北史》畢敬眾子元賓﹐父子相繼爲衮州刺史。元賓六子﹐祖虧﹑祖髦﹑祖歸﹑祖旋﹑祖滎﹑祖暉。祖歸子義暢。祖滎子義允。義允子僧要。祖暉子義勰﹑義云。﹞入國朝有爲司衛少卿﹑貝邢廬許州刺史者曰憬。﹝入或作人﹐屬上句。憬﹐河南偃師人﹐武后時﹐爲司衛少卿。﹞憬之子構﹐﹝一作稱﹐非是﹐構字隆擇。﹞累官至吏部尙書﹐卒贈黃門監﹐是爲景公。﹝《新舊史》有《畢構傳》。終於戶部尙書。《世系表》亦作戶部﹐然《舊史﹟畢П傳》乃稱吏部。﹞景公生抗﹐爲廣平太守﹐抗安祿山﹐城陷﹐覆其宗﹐贈戶部尙書。﹝生抗﹐杭本抗作炕。《世系表》作杭。《傳》作炕。而世系官職亦不同。覆其宗﹐或作「其宗覆焉」。﹞尙書生垌。家破時﹐垌生始四歲﹐﹝四或作七。﹞與其弟增以俱小﹐漏名籍﹐得不誅﹐爲賞口賊中。寶應二年﹐河北平﹐宗人宏以家財贖出之﹐求增不得。增長爲河北從事﹐兼官至禦史中丞。垌旣至長安﹐宏養於家﹐教讀書﹐明經第。﹝「明經第」一句﹐當有脫字。今按﹕明上或經下﹐當有中字或登字之類。﹞宏死﹐垌益壯﹐始自別爲畢氏。歷尉臨渙﹑安邑﹑王屋。年六十一﹐以元和六年二月二日﹐卒於官。

初罷臨渙﹐徐州節度張建封﹐慕廣平之節死﹐﹝或作死節。﹞聞君篤行能官﹐請相見﹐署諸從事﹐﹝請上或有以幣字。署上或有遂字。按﹕諸字疑衍。﹞攝符離令四年。及尉王屋﹐徐之從事有爲河南尹者﹐聞君當來﹐喜謂人曰「河南庫歲入錢以千計者五六十萬﹐﹝入錢或作出入。﹞須謹廉吏﹐今畢侯來﹐吾濟矣﹗」繼數尹﹐諸署於府者﹐無不變﹐﹝諸或作請。﹞而畢侯固如初。竟以其職死。君睦親﹐善事過客﹐未嘗問有無。旣卒﹐家無一錢﹐凡棺與墓事﹐﹝墓或作葬。﹞皆同官與相識者事之。

娶淸河張氏女﹐﹝女下或有子字。女子字﹐疑皆因下文誤入。﹞生男四人﹕曰鎬﹑鈈﹑﹑銳﹔女子三人﹐其長學浮屠法﹐爲比丘尼﹔其季二人未嫁。以其月二十五日﹐從葬偃師之士婁。銘曰﹕

上古愛民﹐爲官求人。苟可以任﹐位加其身。其後喜權﹐人自求官。退而緩者﹐身後人先。故廣平死節﹐而子不荷其澤。王屋謹廉﹐而神不福其謙。嗚呼﹗天與人﹐苟無傷其穴與墳﹗

【試大理評事胡君墓銘】

胡之氏﹐別於陳﹔﹝周武王封胡公滿於陳﹐其支子自稱胡氏。﹞明允先﹐﹝允或作元。﹞河東人。世勤固﹐﹝或作國。﹞戴厥身﹔﹝戴或作載。﹞籍文譜﹐進連倫。惟明允﹐加武資﹔力牛虎﹐柔不持。吏夏陽﹐﹝同州屬邑。﹞有施爲﹔去平陽﹐﹝晉州郡名。﹞民思悲。河東士﹐河陸原﹔宜玆人﹐肖厚完。﹝或作後昆﹐或作省厚寬。今按﹕厚完二字見《晉語》。﹞五十七﹐不足年﹔孤兒啼﹐死下官。母弟證﹐秩大夫﹔﹝秩或作秋。胡弟證﹐元和九年以禦史大夫帥振武﹐十三年召還。此下又云「友韓愈﹐司馬徒。」豈十二年從徵淮西時邪﹖然則秋當爲秩﹐明矣。﹞摭君遺﹐哭泣書。﹝摭或作石。﹞友韓愈﹐司馬徒﹔﹝公時爲行軍司馬﹐從裴度平蔡﹐故云司馬徒。或謂公是時爲太史﹐司馬徒謂司馬遷父子耳。以志無年月日﹐故二說不同。﹞作後銘﹐系序初。

【襄陽盧丞墓志銘】

﹝或有「唐故」字。﹞

範陽盧行簡﹐﹝盧下或有君字。﹞將葬其父母﹐乞銘於職方員外郎韓愈﹐曰﹕吾先世世載族姓書。﹝世世或作五世。盧植﹐字子幹﹐涿郡涿人﹐後漢北中郎將。子毓﹐字子家﹐魏司空容城侯。毓子﹐字子笏﹐泰山太守。子志﹐字子道﹐軍咨祭酒。志子諶﹐字子諒﹐司空從事中郎。諶子偃﹐慕容氏營丘太守。偃子邈﹐範陽太守。邈子玄﹐字子眞﹐後魏中侍郎。玄子伯源﹐字湯烏﹐祕書監。伯源子道將﹐字租業﹐燕郡太守。道將子懷仁﹐字子友﹐弘農太守。﹞吾冑於跖拔氏之弘農守﹔守後四代吾祖也﹐﹝懷仁子彥卿﹐東宮學士。彥卿孫敫。﹞爲沂錄事參軍﹔﹝沂下或有州字。﹞五世而吾父也﹐爲襄陽丞。始吾父自曹之南華尉﹐歷萬年縣尉﹐﹝萬年二字或作三。﹞至襄陽丞﹐以材任煩﹐能持廉名。去襄陽則署鹽鐵府﹐出入十年﹐常最其列。﹝府下或有職字。十下或有五字。﹞貞元十三年﹐終其家﹐年六十七﹐殯河南河陰。﹝南下或有縣字。縣字或在河陰下。﹞吾母惇煌張氏也。王父﹐爲衮之金鄕令。﹝之或作州。﹞先君歿而十三年﹐夫人終﹐年七十三﹐從殯河陰。﹝或歿下無而字。年下有而字。﹞生子男三人﹕居簡﹐金吾兵曹﹔行簡則吾﹐其次也﹐大理主簿﹐佐江西軍﹔其幼可久。女子嫁浮梁尉崔叔寶。將以今年十月﹐自河陰啟葬汝之臨汝之汝原。﹝葬下或有於字。臨汝下或有縣字。汝原上或有臨字。﹞

吾曰﹕陰陽星歷﹐近世儒莫學﹐獨行簡以其力余學﹐能名一世﹔捨而從事於人﹐以材稱﹔葬其父母﹐乞銘以圖長存。﹝或作「圖久長存」。﹞是眞能子矣﹐可銘也。遂以銘﹕﹝今按﹕此與後篇《張圓志》文體特爲橫逸﹐與諸篇不同﹐亦其文之變也。但此篇中稱吾者皆述盧語﹐而最後一吾字﹐乃韓自吾﹐似少分別耳。﹞

弘農諱懷仁﹐沂諱敫﹐襄陽諱某。今年實元和六年。﹝沂下或有州字。﹞

【唐河中府法曹張君墓碣銘】

﹝李肇《國史補》云﹕張圓佐韓弘。《舊史》﹕弘初秉節﹐事無小大委之﹐後乃奏貶。圓多怨言﹐及量移﹐誘至汴州﹐極歡而遣之。行次八角店﹐白日殺之。然此《志》言「遇盜死途中」。亦未曾略及貶謫之意。則《國史補》未必可信也。葬以元和五年二月庚午。據《唐歷》二月無庚午﹐若曰庚午﹐則正月晦也。﹞

有女奴抱嬰兒來﹐致其主夫人之語﹐曰「妾﹐張圓之妻劉也。﹝劉下或有氏字。﹞妾夫常語妾云﹕吾常獲私於夫子。且曰﹕『夫子天下之名能文辭者﹐﹝或無夫子字﹐非是。﹞凡所言必傳世行後。』今妾不幸﹐夫逢盜死途中﹐﹝逢或作遇。﹞將以日月葬。妾重哀其生志不就﹐恐死遂沈泯﹐﹝或作名。﹞敢以其稚子汴見先生﹐將賜之銘﹐﹝汴下或有兒字﹐或無將字。﹞是其死不爲辱﹐而名永長存。所以蓋覆其遺胤子若孫﹐﹝胤下或有若字。﹞且死萬一能有知﹐將不悼其不幸於土中矣﹗」又曰「妾夫在嶺南時﹐嘗疾病﹐泣語曰﹕『吾志非不如古人﹐﹝或無人字。﹞吾才豈不如今人﹐而至於是﹐而死於是邪﹗若爾吾哀﹐必求夫子銘﹐是爾與吾不朽也。』」愈旣哭弔辭﹐遂敍次其族世名字事始終而銘曰﹕﹝弔下或有卽字。今按﹕旣辭而遂敍其事﹐蓋一辭而許﹐所謂「禮辭」者也。﹞

君字直之。祖ん﹐父孝新﹐皆爲官汴宋間。君嘗讀書﹐爲文辭有气﹔有吏才﹐嘗感激﹐欲自奮拔﹐樹功名以見世。初﹐舉進士﹐再不第﹐因去事宣武軍節度使。得官至監察禦史﹐坐事貶嶺南﹔再遷至河中府法曹參軍﹐攝虞鄕令﹐有能名﹔進攝河東令﹐又有名﹐遂署河東從事。絳州闕刺史﹐攝絳州事﹐能聞朝廷。元和四年秋﹐有事適東方﹐旣還﹐八月壬辰﹐死於汴城西雙丘﹐年四十有七。明年二月日﹐葬河南偃師。﹝日或作庚午。考《唐歷》二月無庚午。葬下或有於字。﹞妻彭城人﹐世有衣冠﹐﹝或無有字。﹞祖好順﹐泗州刺史﹔父泳﹐卒蘄州別駕。女四人﹐男一人﹐嬰兒汴也。是爲銘。

【太原府參軍苗君墓志銘】

君諱蕃﹐字陳師。﹝漢有陳蕃﹐故蕃字陳師。﹞其先楚之族大夫﹐亡晉而邑於苗﹐世遂以苗命氏。﹝楚若敖熊儀生子曰鬥伯比﹐伯比生子良﹐子良生越椒﹐字伯棼﹐以罪誅。其子賁黃奔晉﹐晉邑之苗﹐後以爲氏。﹞其後有守上黨者﹐惠於民﹐卒﹐遂家壺關。﹝縣名﹐屬潞州。﹞曾大父延嗣﹐﹝延嗣父襲﹝B196﹞﹐髙蹈不仕﹐贈禮部尙書。﹞中書舍人﹔大父含液﹐﹝延嗣二子﹕含澤﹑含液﹐皆登第。﹞舉進士第﹐官卒河南法曹﹔父穎﹐揚州錄事參軍。

君少喪父﹐受業母夫人。舉進士第﹐﹝貞元十一年﹐登進士第。﹞佐江西使有勞﹔三年使卒﹐﹝貞元十一年八月﹐以路寰爲江西觀察使﹐蕃佐其府。十三年九月﹐寰卒。﹞後辟﹐不肯畱﹐﹝後使李巽﹐辟蕃﹐蕃辭。﹞獨護其喪葬河南。壓太原參軍﹐﹝河東節度嚴綬﹐表佐其府。﹞假使職﹐獄平﹐貨滋息﹐吏斂手不敢爲非。年四十有二﹐元和二年六月辛巳﹐暴病卒。其妻淸河張氏﹐以其年十二月丙寅﹐﹝以歷推之﹐丙寅爲其月十九日。﹞葬君於洛陽平陰之原。男三人﹕執規﹑執矩﹑必復。其季生君卒之三月。

君同生昆弟姊凡三人﹐皆先死。四室之孤男女﹐凡二十人﹐皆幼。遺資無十金﹐﹝漢以前﹐以鎰名金。漢以後﹐以斤名金。鎰者二十四兩﹐斤者十六兩。諸史傳中﹐或言百金﹐或言萬金﹐皆以一斤爲一金。十金者﹐十斤金也。﹞無田無宮以爲歸﹐無族親朋友以爲依也。﹝宮或作家。爲依或無爲字。樊汝霖云「按《世系表》。苗襲﹝B196﹞生延嗣﹐延嗣生含液﹐含液生穎﹐穎生蕃﹐蕃生著﹐著生﹑惲﹑恪。生臺符﹐惲生延義。又按《登科記》﹐長慶二年﹐惲大和五年﹐恪八年﹐臺符大中八年﹐延義乾符三年﹐皆相踵登第。然有可疑者﹕《世系表》以﹑惲﹑恪爲蕃之孫﹐《志》謂蕃卒於元和二年﹐男女皆幼。自元和二年至長慶二年﹐甫十五年﹐豈遂有孫登第耶﹖然則《世系表》蕃之下所謂著者﹐誤矣。疑﹑惲﹑恪﹐卽蕃之子﹐而執規﹑執矩﹑必復者﹐蕃死時﹐幼而未名﹐特其小字云爾。其後遂名﹑惲﹑恪也。嗚呼﹗蕃死時其困如此﹐其後子孫之盛則如此。爲善者﹐可無怠矣﹗﹞天將以是安施耶﹗銘曰﹕

有行以爲本﹐有文以爲華。恭以事其職﹐而勤以嗣其家。位卑而無年﹐吁其柰何﹗

●卷二十六﹟碑志三【唐朝散大夫贈司勛員外郎】

孔君墓志銘﹝或無「郎」字。孔君名戡﹐孔子三十六世孫﹐時與公偕分司東都﹐卒﹐公爲作此銘。﹞

昭義節度盧從史﹐有賢佐曰孔君﹐諱戡﹐字君勝。﹝昭義軍﹐潞州也﹐在河東﹐今爲昭徳軍。貞元二十年八月﹐以盧從史爲昭義節度使﹐表戡爲書記。﹞從史爲不法﹐君陰爭﹐不從﹐則於會肆言以折之。從史羞﹐面頸發赤﹐﹝頸一作顏。﹞抑首伏气﹐﹝伏或作吐。方云「《叔孫通傳》所謂『伏抑首』者也﹐作吐非。」今按﹕《漢》傳言「伏抑首」﹐言伏地而抑首也。此言伏气﹐猶言屏气耳。與《漢》傳語異。﹞不敢出一語以對﹐立爲君更令攺章辭者﹐前後累數十。坐則與從史說古今君臣父子道﹐順則受成福﹐逆輒危辱誅死﹐曰﹕﹝曰上或有且。﹞「﹞公當爲彼﹐不得爲此。」從史常聳聽﹐喘汗。﹝常或作當﹐非是。﹞居五六歲﹐益驕﹐有悖語﹐君爭﹐無攺悔色﹐﹝或作意﹐亦通。作也非是。﹞則悉引從事﹐空一府往爭之。從史𨿽羞﹐退益甚。君泣語其徒曰「吾所爲止於是﹐不能以有加矣﹗」﹝以有或作有以。﹞遂以疾辭去﹐臥東都之城東﹐酒食伎樂之燕不與。當是時﹐天下以爲賢﹐論士之宜在天子左右者﹐皆曰「孔君﹐孔君」云。﹝或無者字。「皆」上閣本有「惟」字。或無復出「孔君」字。或復出「云」字。﹞

會宰相李公鎭揚州﹐﹝元和三年九月﹐以宰相李吉甫爲淮南節度使。﹞首奏起君﹐君猶臥不應。﹝猶或作獨。﹞從史讀詔﹐曰「是故捨我而從人耶﹗」卽誣奏君前在軍有某事。上曰「吾知之矣﹗」奏三上﹐乃除君衛尉丞﹐分司東都。詔始下﹐門下給事中呂元膺封還詔書。上使謂呂君曰「吾豈不知戡也﹖行用之矣。」明年﹐元和五年正月﹐將浴臨汝之湯泉﹔壬子﹐至其縣﹐食遂卒﹐年五十七。公卿大夫士相弔於朝﹐處士相弔於家。君卒之九十六日﹐詔縛從史送闕下﹐數以違命﹐流於日南。﹝元和五年四月﹐鎭州行營招討使吐突承璀﹐縛從史送京師。貶歡州司馬。歐文忠《書從史禱聰明山記》曰「閱從史《官屬題名》﹐見孔戡與烏重裔俱列於後。而退之記戡事云﹕戡屢諫不聽﹐卒爲重裔所縛。嗚呼﹗禍福成敗之理甚明。先事而言﹐則罕見從﹐事至而言﹐則不及。自古敗亂﹐未始不由此。」﹞遂詔贈君尙書司勛員外郎﹐蓋用嘗欲以命君者信其志。其年八月甲申﹐從葬河南河陰之廣武原。﹝南下或有府字。陰下或有縣字。廣武原或作某地﹐云「唐河南府無河陰縣。」今按﹕《元和郡國志》﹐河南府有河陰縣。﹞

君於爲義若嗜欲﹐勇不顧前後﹔於利與祿﹐則畏避退處﹐如怯夫然。始舉進士第﹐﹝士下或有及字。﹞自金吾衛錄事爲大理評事﹐佐昭義軍。﹝下或有帥字。﹞軍帥死﹐﹝貞元二十年六月﹐昭義節度使李長榮卒。﹞從史自其軍諸將代爲帥﹐﹝或無自其字。﹞請君曰「從史起此軍行伍中。凡在幕府﹐惟公無分寸私﹐﹝分或作方﹐非是。﹞公苟畱﹐惟公之所欲爲。」君不得已﹐﹝君或作居。﹞畱一歲﹐再奏自監察禦史至殿中侍禦史。從史初聽用其言﹐得不敗﹔後不聽信﹐惡益聞﹐君棄去﹐遂敗。

祖某﹐某官﹐贈某官﹔父某﹐某官﹐贈某官。﹝諸本作﹕「祖如圭﹐皇海州司戶﹐贈工部員外郎。父岑父﹐皇著作郎﹐贈駕部員外郎。」方從蜀本云﹕今本所紀父祖官職﹐多誤﹐蓋後人續增。公諸志皆載二世﹐此只言父祖已非。考《世系表》及《孔志》﹐此以如作如圭﹐郎中作員外郎﹐著作佐郎爲郎﹐又非也。駕部乃戡贈官﹐此以爲其父所贈﹐又非也。今按﹕此姑從方本﹐無大利害。但方詆諸本止載二世﹐爲不入例﹐而其所據之本﹐此志亦只載二世。云駕部乃戡所贈官﹐而戡實贈司勛﹐皆非是。《世系》《志》﹐與此志文﹐亦未知其孰爲得失。恐皆未足以判其是非也。﹞君始娶弘農楊氏女﹐卒﹔又娶其舅宋州刺史京兆韋屺女﹐皆有婦道。凡生一男四女﹐皆幼。前夫人從葬舅姑兆次。卜人曰「今玆歲未可以。」從卜人言不。君母兄﹐尙書兵部員外郎﹔母弟戢﹐殿中侍禦史﹐以文行稱朝廷。將葬﹐以韋夫人之弟前進士楚材之狀授愈曰「請爲銘。」銘曰﹕

允義孔君﹐玆惟其藏。更千萬年﹐無敢壞傷﹗﹝方從杭本﹐無傷字。今按﹕傷字﹐諸本皆有﹐文理音韻﹐皆無可疑。方氏特以杭本脫漏﹐遂不之信﹐寧使此銘爲歇後語﹐而不肯以諸本補之﹐甚可怪也。﹞

【故中散大夫河南尹杜君墓志銘】

﹝或無散字。君或作尹。杜君名兼﹐史有傳。公與兼皆嘗佐張建封於徐州。至是﹐兼死河南尹﹐而公爲都官員外郎﹐爲銘。﹞

杜氏自戴侯畿始分。戴侯之子恕﹐爲幽州刺史﹐今居京兆諸杜﹐其後也。﹝畿字伯侯﹐京兆杜陵人。魏河東太守﹐丰樂戴侯﹐有三子﹕恕﹑理﹑寬。恕字務伯﹐弘農太守﹐幽州刺史。﹞其季寬﹐孝廉﹑郎中。寬後三世曼﹐爲河東太守﹐葬其父洹水之陽。﹝或無之陽字。寬﹐字務叔﹐舉孝廉﹐爲郎中。曾孫曼﹐仕石趙﹐爲從事中郎﹑河東太守。洹水出汲郡隆盧縣。洹﹐胡端切。﹞其後世皆從葬洹水。﹝下或有之陽字。﹞及正倫爲太宗宰相﹐﹝曼玄孫君賜。君賜子景﹐字宣明﹐州府交辟﹐不就。景子裕﹐字慶延﹐仕隋樂陵令。四子﹕正玄﹑正藏﹑正儀﹑正倫。髙宗顯慶元年三月﹐以正倫同中書門下三品﹐三年十一月罷。今云太宗﹐誤也。﹞猶封襄陽公﹔﹝顯慶二年九月﹐封襄陽郡公。﹞太宗始詔葬京兆。襄陽公無子﹐以兄正藏子志靜後﹐遂嗣襄陽公。﹝或復出「嗣襄陽公」字。﹞生僑﹐爲懷州長史﹐棄官老沁水上﹐爲富家﹐卒葬懷州武陟。長史生損﹐爲左司郎中﹐卒贈少大理。﹝或作大理少卿。﹞大理生е﹐﹝大理或作少卿。﹞爲鄭州錄事參軍﹐死思明亂﹐贈吏部郎中。

公諱兼﹐字某﹐郎中第三子。﹝е三子﹕曾﹐左金吾兵曹參軍﹔冀﹐太學博士﹔少卽兼也。﹞舉進士第。﹝建中元年﹐兼第進士。﹞司徒北平王燧﹐戰河北﹐掌書記﹐累官至監察禦史。其後佐徐泗州軍﹐﹝貞元四年十一月﹐張建封爲徐泗濠節度使﹐表佐其府。﹞遂至濠州刺史。﹝《本傳》載兼刺濠州日﹐誣劾韋賞﹑陸楚二人。以罪殺之。而子厚《杜兼對》﹐乃取其在濠州﹐能擯鐘離令之讒。今二事《志》皆不載﹐豈以其善不足以掩惡﹐故略之耶﹖抑《志》與《傳》異﹐故敍其族出﹑歷官﹑卒之年月日﹐與夫生娶而已也﹖﹞徐泗州軍亂﹐以兵甲三千人﹐防淮道不絕﹐﹝晁本如此。諸本「甲三千人」四字﹐皆在下文「金魚」之下﹐而「魚」下復有「兵」字﹐殊無理。「甲」字亦疑衍﹐或當在兵字上﹐姑闕﹐以俟知者。﹞有功﹐加禦史中丞﹐賜紫衣金魚。入爲刑部郎中﹐以能官拜蘇州刺史。旣辭行﹐上書曰「李且反﹐必且奏族臣。」上固愛其才﹐書奏﹐卽除吏部郎中﹐﹝或無中字。﹞遂爲給事中﹐出爲商州刺史﹑金商防禦使﹐攺河南少尹﹐行大尹事﹔半歲﹐拜大尹。元和四年十一月二十二日﹐無疾暴薨﹐年六十。明年二月甲午﹐從葬懷州。

夫人常山郡君張氏﹐彭州刺史贈禮部侍郎﹛艸旣﹜之女。﹝﹛艸旣﹜音旣。﹞生子男三人﹕柔立爲天長主簿﹐詞立爲壽州參軍﹐誼立爲順宗挽郎。女一人。﹝順上或無爲字。﹞將葬﹐公之母兄太學博士冀﹐與公之夫人及子男女謀曰「葬宜有銘﹐凡與我弟遊而有文者誰乎﹖」遂來請銘。銘曰﹕

杜氏大家﹐世有顯人﹔承繼綿綿﹐以及公身。始爲進士﹐乃篤朋友﹔及作大官﹐﹝及作﹐或作乃作。﹞克施克守。纂辭奮筆﹐渙若不思﹔公牒盈前﹐笑語指麾。祿以給求﹐食以會同﹔不畜不收﹐庫廏虛空。事在於人﹐﹝在於﹐一作不在。﹞日遠日忘﹔何以傳之﹐刻此銘章。

【唐銀靑光祿大夫守左散騎常侍致仕上柱國襄陽郡王平陽路公神道碑銘】

﹝「夫」下一無「守」字。「仕」下諸本無「上柱國襄陽郡王」七字。「平陽」或作「陽平」﹐從石本。考《唐世系表》當從「平陽」。「碑銘」或作「碑文」。今按﹕此篇多從石本。按石本﹐其首云「朝議郎守國子博士上騎都尉韓愈撰﹐銀靑光祿大夫守吏部尙書上柱國滎陽縣開國侯鄭餘慶書﹐將仕郎右拾遺內供奉賜緋魚袋陳岵篆額。」其後云「元和七年﹐歲次壬辰﹐十月丙子朔﹐十五日庚寅建云。」此可以補刊本之闕。字有異同﹐今附於下。﹞

惟路氏遠有代序﹐自隋尙書兵部侍郎﹐諱衮﹐四代而至冀公。﹝代﹐或並作世。石本﹐衮﹐或作充﹐閣﹑杭本﹑《世表》作兗。衮封閿鄕公。兗子文升﹐平﹑愛﹑秦三州刺史﹐封宜城縣公。升子元η﹐楡次令。元η子太一﹐太原令。﹞冀公諱嗣恭﹐以小邑蕭關令發聞﹐﹝令下或有問字。﹞開元受賜更名﹐﹝賜﹐或作錫。嗣恭其初名劍客﹐以世蔭爲鄴尉﹐席豫黜陟河朔﹐表爲蕭關令﹐徙神烏﹑姑臧二縣﹐考績上上﹐爲天下最。玄宗以爲可嗣漢魯恭﹐因賜今名﹐字懿範。﹞書於太史﹐治行靈州﹐﹝治﹐或作始。永泰元年閏十月﹐嗣恭由戶部侍郎爲朔方節度使。﹞終功南邦﹐﹝大歷七年正月。以嗣恭爲江西觀察使。八年九月﹐循州刺史哥舒晃反﹐殺嶺南節度使呂崇賁。十月﹐以嗣恭兼嶺南節度﹐往徵之。十一月﹐克廣州﹐斬晃。﹞享有丕祉﹐紹開厥家。官至兵部尙書﹐封冀國公﹐﹝以平嶺南功﹐轉檢校兵部尙書。﹞薨贈尙書右僕射司空。﹝或無司空字。﹞

公諱應﹐字從眾﹐冀公之嫡子。﹝嗣恭二子﹐恕﹑應。﹞用大臣子謹飭﹐擢至侍禦史﹑著作郎。選刺虔州﹐﹝選﹐或作遷。貞元初﹐以應爲虔州刺史。﹞割余雩都﹐作縣安遠﹐以利人屬。﹝余或作隸。人或作民。下同。﹞鑿敗灘石﹐以平贛梗。陶甓而城﹐罷人屢築。詔嗣冀封﹐又加尙書屯田郎中﹐進服色﹐遂臨於溫﹐築堤嶽城橫陽界中﹐二邑得上田﹐除水害。﹝上田﹐或作上苗。﹞拜尙書兵部郎中﹐兼禦史中丞﹑淮南軍司馬﹔攺刺廬州﹐又甓其城﹐人不歲苫。﹝人﹐或作民。苫﹐或作苦。﹞入爲尙書職方郎中﹐兼禦史中丞﹑佐鹽鐵使﹐使江東有功﹐用半歲﹐歷常州﹐遷至宣歙池觀察使﹐﹝永貞元年十二月﹐自常州除觀察使。﹞進封襄陽郡王。﹝或作公﹐非是。﹞至則出倉米﹐下其估﹐半以廩餓人。蜀辟誅﹐﹝蜀辟。或作劉辟。或蜀下別出劉字。﹞行軍千五百人於蜀。李將反﹐以聞﹐置鄕兵萬二千人﹔反﹐命將期以卒救湖常﹐坐牢江東心。以無助敗縛。作響山亭﹐營軍於左右﹐權丞相善之﹐其說響山石。﹝響山﹐宣州山名。﹞居宣五年﹐以疾去位﹐校其倉得石者五十萬餘﹐﹝或無者字。﹞府得錢千者八十萬。公之爲州﹐逢水旱﹐喜賤出與人﹔﹝人或作民﹐下同。﹞歲熟﹐以其得收﹐常有贏利﹐﹝贏。或作余。﹞故在所人不並﹐而官府畜積。

元和六年﹐天子憫公疾﹐不可煩以職﹐卽其處拜左散騎常侍﹐以其祿居。其歲九月望﹐薨於東都正平裏第﹐年六十七。﹝歲上或無其字。年上或有享字。﹞明年﹐葬京兆萬年少陵原﹐夫人滎陽鄭氏。旣其子臨漢縣男貫與其弟賞﹑貞謀曰「宜有刻也。」﹝旣下或有而字。﹞告於叔父禦史大夫坊丹延觀察使恕﹐因其族弟進士羣﹐以來請銘﹐遂以其事銘曰﹕

冀公之封﹐維艱就功﹔襄陽繼大﹐啟慶自躬。於虔洎溫﹐厥緒旣作﹔以及職方﹐遂都邦伯。朝夕人事﹐﹝人或作民。﹞下完上實﹔師於其鄕﹐鄰寇逼屈。營軍響山﹐墻屋修施﹔﹝修﹐諸本皆然。方棄不錄﹐而直作循字。﹞褒功刻表﹐﹝功或作嘉。﹞丞相之辭。受代而家﹐敍疏及邇﹔不能廷﹐食祿卒齒。凡代大家﹐﹝凡代﹐一作凡世。﹞維難其保﹔旣顯旣願﹐﹝或作碩。﹞戒於終咎。伊我襄陽﹐克愼以有﹔延畀後承﹐﹝或作丞。﹞莫不率守。有墓於原﹐維樹在經﹔﹝在或作有。﹞以告無期﹐博士是銘。﹝博士﹐或作傳世。按﹕公是時正爲博士﹐或本非是。﹞

【烏氏廟碑銘】

﹝烏重胤之父也。許孟容嘗作神道碑。﹞

元和五年﹐天子曰「盧從史始立議用師於恆﹐﹝元和五年三月﹐成徳節度使王士眞卒﹐其子承宗自畱爲後。上欲革河北世襲之獘﹐從史時爲昭義節度使﹐遭父喪﹐因左軍中尉吐突承璀說上﹐請發本軍討承宗﹐由是復起從史﹐委其成功。十月﹐詔削奪承宗官爵﹐以承璀爲招討宣慰使﹐命恆州四面藩鎭﹐各進兵共討。﹞乃陰與寇連﹐誇謾凶驕﹐出不遜言﹐其執以來﹗」其四月﹐中貴人承璀﹐﹝七罪切。﹞卽誘而縛之。其下皆甲以出﹐操兵趨嘩﹐牙門都將烏公重胤當軍門叱曰「天子有命﹐從有賞﹐﹝從下或有者字。﹞敢違者斬﹗」於是士皆斂兵還營﹐卒致從史京師。壬辰﹐詔用烏公爲銀靑光祿大夫﹑河陽軍節度使﹐兼禦史大夫﹐封張掖郡開國公。﹝重胤自昭義都知兵馬使﹑潞州左司馬﹐拜銀靑光祿大夫﹑懷州刺史﹑河陽三城懷州節度使﹐兼禦史大夫。﹞居三年﹐河陽稱治﹐詔贈其父工部尙書﹐且曰「其以廟享。」﹝其以﹐或作以其。﹞卽以其年﹐營廟於京師崇化裏。軍佐竊議曰「先公旣位常伯﹐﹝謂工部尙書。﹞而先夫人無加命﹐號名差卑﹐於配不宜。」語聞﹐詔贈先夫人劉氏沛國太夫人。八年八月﹐廟成﹐三室同宇﹐祀自左領府君而下﹐作主於第。﹝「三室同宇」﹐《史記》﹕「渭陽五帝廟同宇。」韋昭曰「謂上同下異也。」宇﹐一作牢﹐非。今按﹕後漢以來﹐公私廟制﹐皆爲同堂異室。﹞乙巳﹐升於廟。

烏氏著於《春秋》﹐譜於《世本》﹐﹝《世本》十五卷﹐錄黃帝以來帝王諸侯洎卿大夫系氏名號。﹞列於《姓苑》﹐在莒者存﹐﹝《左氏》昭二十三年﹕「莒子庚輿虐而好劍﹐烏存率國人逐之。」﹞在齊有餘枝鳴﹐皆爲大夫。﹝齊下或有者字。餘下或有有字。《左氏》襄二十四年﹕齊人城郟之歲﹐其夏齊烏余以廩丘奔晉。昭二十一年冬十月﹕齊烏枝鳴戍宋。一本云﹕在齊有餘枝鳴者﹐爲大夫。﹞秦有獲﹐爲大官。﹝《史記》﹕「秦武王時。力士任鄙﹑烏獲﹐皆爲大官。」﹞其後世之江南者﹐家鄱陽﹔處北者﹐家張掖﹔﹝烏氏﹐後魏烏洛侯之裔﹐國邑在漢東二千餘里。貞觀初﹐貢獻內屬﹐代爲功臣﹐因官徙地﹐今爲張掖人。﹞或入夷狄爲君長。唐初﹐察爲左武衛大將軍﹐實張掖人。其子曰令望﹐爲左領軍衛大將軍。孫曰蒙﹐爲中郎將﹔是生贈尙書﹐諱承﹐字某。﹝贈下或有工部字。或作洽。《新史》承有傳﹐字徳潤。《重胤傳》亦云﹕承子也。《溫公考異》﹐嘗加辧正。宋樊本皆作承﹐蓋許孟容嘗爲承碑﹐石本猶傳於世﹐《新傳》蓋本此也。﹞烏氏自莒齊秦大夫以來﹐皆以材力顯﹔及武徳已來﹐始以武功爲名將家。

開元中﹐尙書管平盧先鋒軍﹐屬破奚﹑契丹。﹝屬或作屢。今按﹕屬亦連屬之意。北狄有五﹕一契丹﹐二奚﹐三室韋﹐四黑水﹐五渤海。﹞從戰捺祿﹐走可突幹。﹝諸本多作突於﹐或作汗幹﹐今從許碑定從干云。可突幹﹐契丹之勇將也。《新傳》﹕奚契丹入寇﹐承破於捺祿山﹐又戰白城﹐承按隊出其右﹐斬首萬計。可突幹奔北。捺﹐奴葛切。﹞渤海擾海上﹐﹝或無擾海字。﹞至馬都山﹐吏民逃徙失業﹔﹝樊汝霖云﹕或謂破走可汗於渤海上﹐追之至馬都山﹐吏民逃徙失業。蓋因可突幹入寇而然﹐止是一事。今按﹕許孟容作《烏承洽神道碑》云「渤海王武藝﹐出海濱﹐至馬都山﹐屠陷城邑。公以本營士馬﹐防遏要害。」則是捺祿走可突幹﹐而馬都山拒武藝。二事不同。或者之論過矣。《新史》據孟容《神道碑》及公《廟碑》而作。司馬溫公《考異》﹐以《新史》爲誤﹐恐《考異》未見孟容碑刻耳。﹞尙書領所部兵﹐塞其道﹐塹原累石﹐﹝累或作壘。﹞綿四百里﹐深髙皆三丈﹐寇不得進﹐民還其居﹐歲罷運錢三千萬餘。黑水﹑室韋﹐以騎五千﹐來屬麾下﹐﹝黑水﹑室韋﹐二國名。黑水﹐卽。﹞邊威益張。其後與耿仁智謀﹐說史思明降﹔﹝至徳二載﹐安慶緒兵敗﹐走保鄴郡。史思明判官耿仁智﹐說思明歸唐﹐思明然之﹐以所部十三郡及兵八萬來降。十二月﹐以思明爲歸義王﹐範陽節度使。﹞思明復叛﹐尙書與兄承恩謀殺之。事發﹐族夷﹐尙書獨走免。﹝許碑﹕承恩﹐承之從父兄也。﹞李光弼以聞﹐詔拜「冠軍將軍」﹐守右威衛將軍﹐檢校殿中監﹐封昌化郡王﹑石嶺軍使。﹝石嶺或作左領。杭﹑蜀﹑《粹》與許碑﹑《新傳》皆作石嶺。﹞積粟厲兵﹐出入耕戰。以疾去職。貞元十一年二月丁巳﹐薨於華陰告平裏﹐年若干﹐﹝許碑﹕年九十六。﹞卽葬於其地。二子﹕大夫爲長﹐﹝大夫重胤。﹞季曰重元﹐爲某官。銘曰﹕

烏氏在唐﹐有家於初﹔左武左領﹐﹝或作右領。﹞二祖紹居。中郎少卑﹐屬於尙書﹔不償其勞﹐乃相大夫。授我戎節﹐制有墟﹔﹝制有或作有其。或作疆。﹞數備禮登﹐﹝方無數字﹐登下有字。今按﹕「數備禮登」數字﹐乃「名位不同﹐禮亦異數」之數。言制數旣備﹐禮亦增崇也。《袁氏廟碑》所謂「數以立廟」﹐亦是此意。若如方本﹐卽上句已言授節﹐不應至此始言登壇。況登壇又與立廟不相關乎﹖﹞以有宗廟。作廟天都﹐以致其孝﹔右祖左孫﹐﹝蜀本《文苑》作左祖右孫。今按﹕廟制﹐以西爲上﹐方本爲是。﹞爰饗其報。云誰無子﹐其有無孫﹔﹝其有﹐或作孰其。﹞克對無羞﹐﹝克或作光。﹞乃惟有人。念昔平盧﹐爲艱爲瘁﹔大夫承之﹐危不棄義。四方其平﹐士有迨息﹔來覲來齋﹐以饋黍稷。

【唐故河東節度觀察使滎陽鄭公神道碑文】

河東節度使贈尙書右僕射鄭公﹐葬在滎陽索上。﹝今鄭州滎陽有索水﹐卽漢髙帝與項羽戰於京索者也。﹞元和八年六月庚子﹐太史尙書比部郎中護軍韓愈刻其墓碑曰﹕

司馬氏遷江南﹐有鄭豁者﹐仕慕容垂國﹐爲其太子少保。﹝豁字君明﹐魏將作大匠渾五世孫。仕垂﹐爲太常少卿。﹞其孫簡﹐當拓拔魏爲滎陽太守。﹝豁子溫﹐燕太子詹事。生三子﹕曄號北祖﹐恬號中祖﹐簡號南祖。﹞後簡者號其族爲「南祖」。南祖之鄭入唐﹐有爲利之景谷令者﹐曰嘉範﹐﹝簡生季﹐子丙﹐丙四世孫嘉範。﹞於公爲曾祖﹔是生撫俗﹐爲泗之徐城令﹔徐城生公之父曰洪﹐卒官涼之戶曹參軍。﹝涼之﹐或作涼州。﹞

公諱儋﹐少依母家隴西李氏﹐舉止異凡兒﹐其舅吏部侍郎季卿﹐謂其必能再立鄭氏。﹝季或作李。謂下或有曰字﹐或謂作曰。其必作必其。﹞稍長﹐能自課學﹐﹝課或作謀。今按﹕《蜀志﹟出師表》「自謀字」。《文選》﹐亦作「自課」﹐恐公用此語。﹞明《左氏春秋》﹐以進士選爲太原參軍事。﹝大歷四年第。﹞對直言策﹐拜京兆髙陵尉。考府之進士﹐能第上下﹐以實不姦。樊僕射澤﹐以襄陽兵戰淮西﹐公以參謀畱府﹐能任後事。﹝興元元年正月﹐以樊澤爲山南東道節度使﹐澤奏儋爲參軍。﹞戶曹殯於涼﹐涼地入西戎﹐自景谷﹑徐城﹐三世皆未還滎陽葬。公解官﹐舉五喪爲三墓﹐葬索東。徐城墓無表﹐公能幼長哀感﹐﹝公能下或有使字。或無哀字﹐云「自少而長﹐求之不置也。」今按﹕心字當屬下句。﹞心求不置﹐以得舊人﹐指告其處。其後爲大理丞﹑太常博士﹐遷起居郎﹑尙書司封﹑吏部二郎中﹐能官舉其名。徳宗晚節儲將於其軍﹐以公爲河東軍司馬﹐能以無心處嫌間﹐卒用有就。﹝間或作問﹐非是﹐或無卒字。有就或作其說﹐非是。﹞貞元十六年﹐將說死﹐卽詔授司馬節﹐節度河東軍﹐﹝考《嚴綬傳》﹕將說﹐李說也。或無卽詔字。馬下或無復出節字。﹞除其官爲工部尙書﹑太原尹﹐兼禦史大夫﹑北都畱守。﹝貞元十六年十月﹐河東節度使李說卒﹐儋自本軍行軍司馬﹐除檢校工部尙書﹐充太原尹﹑北都畱守﹑河東節度使。﹞

公之爲司馬﹐用寬廉平正﹐得吏士心﹔及升大帥﹐﹝升或作升。帥或作師。﹞持是道不變。部將有因貴人求要職者﹐公不用﹔用老而有功﹐無勢而遠者。削四鄰之交賄﹐省誇嬉之大燕﹐﹝誇﹝或作誇。﹞校講民事﹐﹝校講或作講校。﹞施罷不俟日。用能以十月成政﹐氓徵就寬﹐﹝氓或作賦﹐或作民。﹞軍給以饒。十七年﹐疾廢朝夕﹐八月庚戌薨﹐享年六十一。天子爲之不能臨朝者三日﹐﹝或無能字。﹞贈尙書右僕射。卽以其年十月辛卯﹐葬索上。疾比薨﹐醫問交道﹐比葬﹐弔贈賜使者相及。凡河東軍之士﹐與太原之氓吏﹐﹝軍下或無之字﹐或作之軍。氓或作民。﹞及旁九郡百邑之鰥寡﹐﹝河東節度府﹐管汾﹑遼﹑沁﹑嵐﹑石﹑忻﹑代﹑憲﹐凡九州。﹞外夷狄之統於府者﹐聞公之薨﹐皆哭曰「吾其如何﹗」

公與賓客朋遊飲酒﹐必極醉﹐﹝與或作爲。﹞投壺博弈﹐窮日夜﹐若樂而不厭者。﹝若或從閣﹑蜀本作苦。﹞平居簾閣﹐據幾﹐終日不知有人。別自號「白雲翁」。﹝令狐楚嘗爲太原從事﹐《唐志》有表奏十卷﹐自號「白雲孺子」﹐蓋以媚儋也。﹞名人魁士﹐鮮不與善﹔好樂後進﹐及門接引﹐皆有恩意。﹝與善屬上句﹐好樂屬下句。蜀本以善爲其﹐而連好樂爲句。又云「名人魁士」﹐《呂氏春秋》語。﹞

始娶範陽盧氏女﹐生仁本﹑仁約﹑仁載﹐皆有文行。二季舉進士﹐皆早死﹔仁本爲後子獨存﹐不樂舉選﹐年三十餘﹐始佐河陽軍。後娶趙郡李氏﹐生三女。二夫人凡三男五女。長女嫁遼東李繁﹐繁亦名臣子﹐有才學。遺命二夫人各別爲墓﹐不合葬。系曰﹕

士常患勢卑﹐﹝常或作嘗﹐下同。﹞不能推功徳及人﹔常患貧﹐﹝患下或有勢字。﹞無以奉所欲得。若鄭公﹐勤一生以得其位﹐而曾不得須臾有焉。𨿽然﹐觀其所旣立﹐其可知已。嗚呼哀哉﹗

【魏博節度觀察使沂國公先廟碑銘】

﹝或有「田氏」字。歐陽公曰「自天聖以來。學者多讀韓文﹐而患集本舛訛﹐惟予家本更校﹐時人共傳﹐號爲善本。及後集錄古文﹐得韓文之刻石﹐如《羅池》《黃陵廟碑》之類﹐以校予家集本﹐舛謬猶多。若《田弘正碑》尢甚。蓋由諸本不同﹐往往妄加攺易。今以碑校印本﹐初未必誤﹐多爲校讎者﹐妄攺易之。乃知文字之傳﹐久而轉失其眞者多矣。則校讎之際﹐決於取捨﹐不可不謹也。」今各參注於下。石刻後題云「朝議大夫安定胡證書並篆額。」京兆府廨有此碑。﹞

元和八年十一月壬子﹐上命丞相元衡﹑﹝武元衡。﹞丞相吉甫﹑﹝李吉甫。﹞丞相絳﹐﹝李絳。﹞召太史尙書比部郎中韓愈至政事堂﹐傳詔曰「田弘正始有廟京師﹐朕惟弘正先祖父﹐厥心靡不向帝室﹐訖不得施﹐乃以教付厥子。維弘正銜訓事嗣﹐朝夕不怠﹐﹝事嗣或作嗣事。嗣下或有於字。此篇今亦從方氏所據石本。﹞以能迎天之休﹐顯有丕功。維父子繼忠孝﹐﹝弘正父廷﹐大歷中爲滄州刺史。恆州李寶臣﹑幽州朱滔﹐聯兵攻擊﹐欲兼其土宇﹐廷固守﹐卒能保全。朝廷嘉之﹐遷洛州﹐攺湘州。建中初﹐田悅領魏博節度使﹐志圖凶逆﹐召廷爲副﹐蓋悅父承嗣﹐與廷爲從昆弟也。及悅姦謀敗露﹐廷曰「爾藉伯父遺業﹐可守朝廷法度﹐坐享富貴﹔何苦與恆鄆同爲叛臣﹖若狂志不悛﹐可先殺我。」乃謝病不出。三年憤郁而卒。﹞予維寵嘉之。是以命汝愈銘。欽哉﹗」惟時臣愈﹐承命悸恐。明日﹐詣東上ト門﹐拜疏辭謝﹐不報。退﹐伏念昔者魯僖公能遵其祖伯禽之烈﹐周天子實命其史臣克﹐作爲《》《必》《泮》《》之詩。﹝必音亻必。﹞使聲於其廟﹐以假魯靈。﹝假音格。﹞今天子嘉田侯服父訓不違﹐用康靖我國家﹐﹝服上或有能字。靖或作靜。﹞蓋寵銘之﹐所以休寧田氏之祖考。而臣適執筆隸太史﹐﹝或無隸字。﹞奉明命其可以辭﹖

謹案﹐魏博節度使﹑銀靑光祿大夫﹑檢校工部尙書﹐兼魏州大都督府長史﹑禦史大夫﹑沂國公田弘正﹐﹝州或作博。或無兼字。元和七年十月﹐以弘正爲銀靑光祿大夫﹑檢校工部尙書﹑魏州大督府長史﹐兼禦史大夫﹑上柱國﹑沂國公﹐充魏博等州節度﹑觀察﹑處置﹑支度﹑營田等使。﹞北平盧龍人。故爲魏博諸將﹐﹝弘正始名興﹐季安時爲衙內兵馬使。﹞忠孝畏愼。田季安卒﹐﹝季安髙祖﹐平州人﹐官都水使者。二子﹕守義﹑延惲。延惲安東都護府司馬。守義二子﹕承嗣﹑廷琳。承嗣子緒﹐緒子季安﹐季安子懷諫。延琳子悅。延惲子廷。元和七年八月﹐季安卒﹐﹞其子幼弱﹐用故事代父﹐人吏不附﹐迎弘正於其家﹐使領軍事。﹝季安卒﹐懷諫自知軍務﹐時年十一﹐以弘正爲都知兵馬使。懷諫幼弱﹐軍政皆決於家僮蔣士則﹐數以愛憎移易諸將。諸將憤怒﹐咸曰「兵馬使吾帥也。」卽詣其家迎之。弘正拒之﹐不可。﹞弘正籍其軍之眾﹐與六州之人﹐還之朝廷﹐悉除河北故事﹐比諸州﹐故得用爲帥。已而復贈其父故滄州刺史兵部尙書﹐母夫人鄭氏梁國太夫人﹐得立廟﹐祭三代﹕曾祖都水使者府君﹐祭初室﹔祖安東司馬贈襄州刺史府君﹐祭二室﹔兵部府君﹐祭東室。其銘曰﹕

唐繼古帝﹐海外受制。﹝此據石本。外或作內。受或作臣。﹞狎於太寧﹐﹝狎或作洽。﹞燕盜以驚。羣黨相維﹐河北失平。號登元和﹐大聖載營。風揮日舒﹐咸順指令。﹛で未﹜﹛で未﹜魏土﹐嬰兒戲兵﹔﹝嬰兒﹐謂懷諫。﹞吏戎愁毒﹐莫保腰頸。﹝或作領。﹞人曰田侯﹐其徳可倚﹔叫噪奔趨﹐乘門請起。田侯攝事﹐奉我天明﹔﹝天或作王。《左傳》﹕「範氏﹑中行氏反易天明。」注﹕「言不事君也。」又云「二三子順天明。」公語出此。﹞吏縛弓戈﹐考校度程﹔提疆籍戶﹐﹝提或作堤。﹞來復邦經。帝欽良臣﹐曰維錫予﹔嗟我六州﹐始復故初﹔告慶於宗﹐以降命書。﹝於宗﹐或作宗廟。以降﹐或作降以。﹞旌節有韜﹐豹尾神旗﹔兜戟纛﹐﹝或作橐。蜀本作。石本同﹐但省人耳。今按﹕謂弓服。橐乃囊之無底者﹐非兵仗也。當從石本。﹞以長魏師。田侯稽首﹐臣愚不肖﹔迨玆有成﹐祖考之教。帝曰兪哉﹐維汝忠孝。予思乃父﹐追秩夏卿﹔媲徳娠賢﹐梁國是榮。﹝媲﹐配也。言梁國配兵部之徳。娠﹐孕也。《左氏》﹕「後緡方娠。」娠賢﹐謂生田弘正也。媲﹐匹詣切。娠﹐之刃切﹐又音身。﹞田侯作廟﹐相方視址﹔見於蓍龜﹐祖考咸喜。曁曁田侯﹐﹝曁曁﹐果毅也。《禮》﹕「戎容曁曁。」曁音忌。﹞兩有文武﹔訖其外庸﹐可作承輔。﹝承或作丞。﹞咨汝田侯﹐勿亟勿遲﹔覲饗式時﹐爾祖爾思。﹝饗或作向。「爾祖爾思」﹐或作「祖考之思」﹐或作「爾祖之思」。﹞

●卷二十七﹟碑志四【劉統軍碑】

﹝公嘗志統軍劉昌裔墓矣﹐今又銘其碑。此篇並從方所據石本爲正。可疑者別見。諸本作「唐故右龍武統軍劉公墓碑」。﹞

唐故陳許軍節度使﹐金紫光祿大夫﹑檢校尙書左僕射﹐兼禦史大夫﹑右龍武統軍﹑彭城郡開國公﹐食邑二千戶﹐贈潞州大都督﹐劉公諱昌裔﹐字光後﹐﹝許下或無軍字。方從石本。﹞薨﹐旣葬﹐﹝元和八年十一月﹐昌裔卒。九年九月﹐葬河南。﹞將反機於京﹐捨於墓次。﹝機或作柩﹐或作幾﹐或作主。京下有師字。﹞故吏文武士門人﹐送客訖事﹐會哭將退﹐咸顧戀牽連﹐一口言曰「自我公薨至葬﹐凡所以較徳焯勤者﹐﹝焯。之藥切﹐明也。一作悼﹐一作卓。﹞莫不粗完。隱卒崇終﹐有都督之詔。﹝昌裔卒﹐有詔贈潞州大都督。﹞日事時功﹐以著不可誣﹐﹝可下或有以字。﹞有太史之狀﹑太常之狀﹐﹝太常上或有有字。﹞有謚﹐﹝昌裔謚威公。﹞有誄﹐有幽堂之銘。又如卽外碑刻文﹐以顯詩之﹐其於傳無已﹐豈不益可保﹖」於是相許諾﹐以告其孤縱。﹝昌裔四子﹐縱其長也。﹞縱哭﹐﹝或無哭字。﹞捨杖拜曰「縱不敢違。」則相與刻銘。文曰﹕

劉處彭城﹐本自楚元。﹝漢髙帝季弟楚元王交之後。﹞陽曲之別﹐由公祖遷。﹝昌裔會祖承慶﹐爲朔州刺史。祖巨敖﹐爲太原晉陽令﹐樂其土俗﹐遂占籍爲太原之陽曲﹐曰「自我爲此邑人﹐可也。何必彭城。」﹞公曾祖考﹐爲朔州守。祖令太原﹐仍世北邊。樂其髙寒﹐棄楚不還。逮於公身﹐三世晉人。﹝趙徳夫云﹕石本「三世」作「再世」。上文「祖令太原」﹐作「考令太原」。然其篇首旣言「陽曲之別﹐由公祖遷」﹐則爲晉人﹐非再世矣。碑當時所立﹐不應差其世次﹐莫可曉也。今按﹕劉《志》在後卷。所述世次尢詳﹐與再世之云皆不合﹐亦石本不足信之一驗也。﹞

公生而異﹐魁顏鉅鼻﹔幼如舒退﹐少長好事。西戎乘勢﹐盜有河外﹔公𨿽家居﹐爲國喑噫﹔﹝上於金切﹐下烏界切。﹞來告邊帥﹐﹝或作師。﹞可破之計。楊琳爲橫﹐巴蜀靡﹔﹝考代宗大歷三年﹐瀘州刺史楊子琳反。昌裔說子琳事﹐《通鑑》亦可考。《新書》作楊惠琳﹐誤矣。﹞公由遊寄﹐單船諭招﹔﹝《爾雅》﹕「士特舟。」注﹕單船。﹞折其尾毒﹐﹝其尾毒﹐或作旗纛尾。﹞不得動搖。琳後來降﹐公不有功﹔終琳之已﹐還臥民裏。﹝昌裔說邊將不售﹐去入三蜀。楊琳之亂﹐蜀人苦之。昌裔單船往說琳。大歷四年二月﹐琳遣使詣闕謝罪﹐以琳爲峽州團練使﹐以昌裔爲從事﹐從琳客死河朔間。﹞蓋古有云「人職其憂」﹔無事於職﹐而與國謀。

徳宗之始﹐爲曲環起﹔奮筆爲檄﹐彊寇气死﹔﹝建中初﹐曲環爲隴兩軍都知兵馬使。其收濮州也﹐辟昌裔爲判官。爲環檄李納﹐剴曉大義﹐環上其槁﹐徳宗異之。﹞決敗算成﹐效於屈指。環有許師﹐﹝貞元二年七月﹐環自隴行營節度拜陳許節度使﹐昌裔從府還。﹞公遂佐之﹔蘇民軋敵﹐﹝軋或作戰﹐或作朝。﹞多出公畫。累拜郎中﹐進兼中丞﹔𨿽在陪貳﹐天子所憑。蔡卒幸喪﹐圍我許郛﹔新師不牢﹐將逋。﹝﹐急走貌﹐又遽也。﹐曲羊切。﹐如羊切。﹞公爲陳方﹐﹝或作力。﹞應變爲械﹔與之上下﹐寇無所賴﹐﹝方云﹕或云「此當脫一句」﹐非也。今按﹕此篇文體整齊﹐無奇句爲韻者﹐或說是也。不然﹐則衍「與之上下」一句﹐未知果孰是也。石本之不足信﹐此又顯然。前亦屢辧之矣。﹞遂至遁敗。﹝貞元十五年八月﹐環卒﹐淮西吳少誠遣兵掠臨潁。陳州刺史上官說知陳許畱後﹐遣大將王令忠將兵救之﹐皆爲少誠所虜。丙午﹐以說爲陳許節度使。少誠遂圍許州﹐說欲棄城走。昌裔時爲營田副使﹐止之曰「城中兵足以辦賊﹐但閉城勿戰﹐賊气自衰﹐吾以全﹐制其敝﹐蔑不克矣。」昌裔募勇士千人﹐鑿城出擊﹐大破之﹐城由是全。﹞以功遷陳﹐實許之半。﹝許州圍解﹐昌裔以功拜陳州刺史。﹞聲駕元侯﹐以勢自憚。﹝貞元十六年七月﹐少誠進擊﹐蔡州行營招討使韓全義敗於氵殷水﹐與諸道兵皆走﹐保陳州求捨。昌裔登城謂曰「天子命公討蔡州﹐何爲來陳﹖且賊不敢至我城下﹐君其捨外﹐無恐。」明日﹐從十餘騎﹐持牛酒﹐抵全義營勞軍。全義不自意﹐迎拜嘆服。﹞復入居許﹐爲軍司馬。﹝貞元十八年﹐以昌裔爲陳許行軍司馬。﹞脫權下威﹐士心益歸。卒嗣環職﹐﹝貞元十九年六月﹐說卒﹐以昌裔檢校工部尙書﹐兼許州刺史﹐充陳許節度使。﹞棄惡從徳。乃與蔡通﹐塗其榛棘。稚耋嬉遨﹐﹞連手歌謳﹔上無可怨﹐外無與仇。

旣長事官﹐峻之大夫﹔﹝峻﹐諸本作浚。今按﹕此一字亦可疑﹐未詳其說。﹞其償未塞﹐僕射以都。﹝封彭城郡公﹐再加檢校尙書右僕射。償或作賞。以或作已。今按﹕上句有未字﹐此當作已。然此集二字通用者亦多﹐姑從舊。﹞及癸巳歲﹐秋湧水出﹔流過其部﹐破民廬室。﹝元和八年五月﹐許州大水﹐壞廬舍﹐漂溺居人。六月﹐徵昌裔還京師。﹞公卽疏言﹐此皆臣愆﹔防斷不補﹐漬民於泉。﹝漬或作僨。﹞臣耄且疾﹐宜卽大罰。上曰甾害﹐﹝甾或作。今按﹕「甾害滅除」字﹐本秦刻。﹞大臣其來﹔允余之思﹐其可止哉﹖驛隸走呼﹐有中使來﹔公迎於驛﹐遂行不回。六月隆熱﹐上下﹔﹝或作歆。﹐大赤也。字見《楚辭﹟大招》。。許極切。﹞公鞭公驅﹐去馬以輿。公病日惡﹐不能造闕﹔僕臥在宅﹐﹝始憲宗惡昌裔自立﹐欲召之。宰相李吉甫曰「陛下乘人愁苦﹐可召也。」六月﹐以東都畱守韓臯代之﹐詔昌裔還京師。至長樂驛﹐知帝意﹐因請歸私第﹐許之﹐稱風眩。﹞閔有加錫。命爲統軍﹐龍武之右﹔兼官左相﹐百僚長首。﹝昌裔至﹐天子以爲恭﹐卽其家拜檢校尙書左僕射﹐兼右龍武統軍﹐知軍事。﹞

冬十一月﹐日將南至﹔公遂薨殂﹐年六十二。奏聞怛悼﹐俾官臨弔﹔悲不聽朝﹐贈督潞州。存歿之賚﹐於數爲優。明年九月﹐東葬金穀。公往有命﹐匪後人卜。

【衢州徐偃王廟碑】

﹝徐偃王事﹐見《史記》《後漢書》《博物志》《元和姓纂》。然《後漢書》云「楚文王滅之。」《楚辭》亦云「荊文寤而徐亡。」按﹕周穆王時﹐無楚文王。春秋時無徐偃王。辧見於《楚辭補注》中。石刻云「朝議郎守尙書考功郎中知制誥昌黎韓愈撰﹐福州刺史元錫書﹐元和十年十二月九日立。」﹞

徐與秦俱出柏翳﹐爲嬴姓﹐﹝《史記﹟秦本紀》﹕大業之子曰大費﹐是爲柏翳。舜賜姓嬴氏。柏翳二子﹕大廉之後爲秦﹐若木之後爲徐。是爲俱出柏翳也。嬴。余輕切。﹞國於夏殷周世﹐咸有大功。﹝《秦本紀》又曰﹕大廉玄孫孟戲中衍﹐殷帝大戊以爲禦而妻之。自大戊以下﹐中衍之世﹐遂世有功﹐以佐殷國。故嬴姓多顯﹐遂爲諸侯。若木玄孫費昌﹐當夏桀之時﹐去夏歸商﹐爲殷禦﹐以敗桀於鳴條﹐是有大功也。殷或作商﹐今從石本。此篇內同﹐疑者別見。﹞秦處西偏﹐專用武勝﹔﹝中衍曾孫曰戎胥軒﹐軒生仲。生飛廉﹐廉生惡來﹐來生女防﹐防生旁臯﹐臯生大幾﹐幾生大駱﹐駱生非子。周孝王以爲附庸﹐邑之於秦﹐是爲處西偏也。﹞遭世衰﹐無明天子﹐遂虎吞諸國爲雄﹔﹝國或作侯。﹞諸國旣皆入秦爲臣屬﹐秦無所取利﹐上下相賊害﹐卒僨其國﹐而沈其宗。﹝僨﹐猶亡也。《爾雅》云「僨﹐僵也。」《莊子》﹕「一僨一起。」沈其宗﹐謂滅其族。僨﹐方運切﹐又甫運切。﹞徐處得地中﹐文徳爲治﹐﹝文﹐或作又。今以上文秦「用武勝」者推之﹐此宜作文。﹞及偃王誕當國﹐益除去刑爭末事﹐凡所以君國子民待四方﹐一出於仁義。當此之時﹐周天子穆王無道﹐意不在天下﹐﹝穆王名滿﹐《左傳》昭十二年云「穆王欲肆其心﹐周行天下﹐將皆必有車轍馬迹焉。」﹞好道士說﹐得八龍﹐騎之西遊﹐﹝《列子》曰「周穆王駕八駿之乘﹐西徵昆侖。八駿﹕驊驑﹑綠耳﹑赤冀﹑白羲﹑渠黃﹑兪輪﹑盜驪﹑山子。」﹞同王母宴於瑤池之上﹐歌謳忘歸。﹝《穆天子傳》云﹕穆王見西王母﹐觴於瑤池之上。母爲天子謠曰「白雲在天﹐山陵自出。道理悠遠﹐山川間之。將子無死﹐尙能一來。」天子答曰「予歸東土﹐和理諸夏。萬民均平﹐吾顧見汝。比及三年﹐將復而野。」石本無宴字。今按﹕無宴字不成文﹐以它本補。﹞四方諸侯之爭辯者﹐無所質正﹐咸賓祭於徐﹐﹝祭。方從杭作寮﹐云「今廟中有傳刻﹐慶曆中石本亦作寮。」今按﹕「賓寮」無理明甚﹐況慶曆石本﹐非當時物﹐尢不足據。而《左傳》有「賓祭」字﹐當從諸本作「祭」爲是。﹞贄玉帛死生之物於徐之庭者﹐三十六國﹔得朱弓赤矢之瑞。﹝《博物志》云﹕偃王欲舟行上國﹐乃通溝陳蔡之間﹐得朱弓赤矢﹐以爲得天瑞﹐遂因名爲弓﹐自稱偃王。江淮諸侯服從者三十六國。朱弓﹐一作象犀。﹞穆王聞之恐﹐遂稱受命﹐命造父禦﹐﹝造父﹐穆王禦﹐飛廉玄孫也。造﹐七到切﹐父音甫。﹞長驅而歸﹐﹝《史記﹟秦本紀》﹕造父以善禦幸於周穆王﹐得驥溫驪驊驑綠耳之駟﹐西巡狩﹐樂而忘歸。徐偃王作亂﹐造父爲穆王禦﹐長驅歸周救亂。﹞與楚連謀伐徐。﹝以《史記﹟世系表》考之﹐穆王所與連謀伐徐者﹐殆楚熊勝也。﹞徐不忍斗其民﹐北走彭城武原山下﹐百姓隨而從之﹐萬有餘家。偃王死﹐民號其山爲徐山﹐鑿石爲室﹐以祠偃王。偃王𨿽走死失國﹐﹝失下或有其字。﹞民戴其嗣爲君如初。駒王﹑﹝《禮記》曰﹕邾婁考公之喪﹐徐君使容居來弔含﹐曰﹕先君駒王西討。駒王﹐徐之先也。﹞章禹﹐﹝《左氏》昭三十二年﹐吳滅徐﹐徐子章禹斷其發以奔楚。章禹﹐宗十一世孫。﹞祖孫相望﹔自秦至今﹐﹝秦或作奉。﹞名公巨人﹐繼迹史書。﹝史或作文。﹞徐氏十望﹐其九皆本於偃王﹔而秦後迄玆無聞家。天於柏翳之緒﹐非偏有厚薄﹐施仁與暴之報﹐自然異也。

衢州故會稽太未也。﹝太末﹐春秋時姑蔑也﹐至漢攺焉。唐號曰龍丘。《越絕書》﹕「姑末﹐今太末。」《後漢》﹕「吳有龍丘萇者﹐隱居太末。」太音闥。﹞民多姓徐氏﹐支縣龍丘有偃王遺廟﹐或曰﹕偃王之逃戰﹐不之彭城﹐之越城之隅﹔棄玉几研於會稽之水。﹝《選》﹕「綠苔﹛髟沙﹜乎研上。」《南越志》﹕「生研石上。」注﹕研與硯同。﹞或曰﹕徐子章禹﹐旣執於吳﹐徐之公族子弟﹐散之徐揚二州間。﹝公或作宗。﹞卽其居立先王廟云﹕

開元初﹐徐姓二人﹐﹝徐堅字元固﹐徐嶠字巨山。﹞相屬爲刺史﹐帥其部之同姓﹐攺作廟屋﹐載事於碑。後九十年﹐當元和九年﹐而徐氏放復爲刺史。放﹐字達夫﹔前碑所謂今戶部侍郎﹐其大父也。春行視農﹐至於龍丘﹐有事於廟﹐思惟本原﹐曰「故制粗朴下窄﹐﹝粗﹐倉胡切﹐或作桷。﹞不足以揭虔妥靈。﹝揭音羯﹐又丘傑切。﹞而又梁桷赤白﹐多剝不治﹐﹝《選》﹕「期不也多。」多﹐壞落也。多﹐池耳切﹐又徒可切。﹞圖像之威﹐﹤黑﹥昧就滅。﹝﹤黑﹥音餼﹐《玉篇》云﹕深黑也。﹞藩拔級夷﹐庭木禿。﹝或作缺。今按﹕缺正字﹐俗體﹐然唐人多用之﹐姑從其舊。﹞祈日慢﹐祥慶弗下﹔﹝日﹐方云﹕洪以石本定作由。今按﹕由義未詳﹐姑從諸本作日。﹞州之羣支﹐﹝羣支或作支郡﹐或作羣吏。皆非是。﹞不獲蔭庥。余惟遺紹﹐而屍其上﹐不卽不圖﹐以有資聚﹐罰其可辭﹗」乃命因故爲新﹐眾工齊事﹐惟月若日﹐工告訖功﹐大祠於廟﹐宗卿咸序應。﹝卿或作禦。﹞是歲﹐州無怪風劇雨﹐民不夭厲﹐谷果完實﹐民皆曰「耿耿祉哉﹐﹝耿耿祉哉﹐或作祉哉祉哉。方從閣本無祉字﹐而不言石本之有無。又云﹕耿當讀從炯﹐今從諸本。﹞其不可誣﹗」乃相與請辭京師﹐歸而之於石﹐辭曰﹕

秦傑以顚﹐徐由遜綿。﹝遜或作邈。﹞秦鬼久饑﹐徐有廟存。婉婉偃王﹐﹝婉音苑。﹞惟道之耽。以國易仁﹐爲笑於頑。自初擅命﹐其實幾姓。歷短詈長﹐﹝詈或作言。﹞有不償亡。課其利害﹐孰與王當。﹝與﹐方從洪氏石本作嘗﹐今從諸本。﹞姑蔑之墟﹐太末之裏。﹝今衢州有姑蔑城﹐《左傳》哀公十三年﹕越伐吳﹐王孫彌庸自泓上觀之﹐見姑蔑之旗﹐曰「吾父之旗也。」杜預注﹕「姑蔑﹐越地。」﹞誰思王恩﹐立廟以祀。王之聞孫﹐世世多有。惟臨玆邦﹐廟上實守。堅嶠之後﹐達夫廓之。王歿萬年﹐如始時。王孫多孝﹐世奉王廟。達夫之來﹐先愼詔教。盡惠廟民﹐不主於神。維是達夫﹐知孝之元。太末之裏﹐姑蔑之城。廟事時修﹐仁孝振聲。宜寵其人﹐以及後生。嗟嗟維王﹐𨿽古誰亢。﹝古或作死﹐亢協韻﹐若郎切。﹞王死於仁﹐彼以暴喪。﹝暴﹐方作常﹐而不言石本。今從諸本。﹞文追作誄﹐刻示茫茫。﹝示或作石﹐方云「石本如此﹐而不敢從。」今亦不敢從也。﹞

【袁氏先廟碑】

﹝袁滋履歷﹐並詳《本傳》《碑》特其槪耳。《唐書新傳》﹐以滋爲袁範之後﹐則又誤矣。﹞

袁公滋旣成廟﹐明歲二月﹐自荊南以節朝京師﹐﹝歲或作年﹐方云「考之史﹐袁滋以元和十一年朝京師。」或作旌。﹞畱六日﹐得壬子春分﹐率宗親子屬﹐用少牢於三室。旣事退﹐言曰「嗚呼傳哉﹗維世傳徳﹐襲訓集余﹐乃今有濟。今祭旣不薦金石音聲﹐使工歌詩載烈象容﹐其奚以飭稚昧於長久﹖惟敬系羊豕幸有石。﹝卽所謂麗牲之碑﹐《祭義》云「祭之日﹐君牽牲入廟門﹐麗於碑。」麗﹐系也。﹞如具著先人名迹﹐﹝著或作者。﹞因爲詩系之語下﹐於義其可。𨿽然﹐余不敢﹐必屬篤古﹐而達於詞者。」遂以命愈﹐愈謝非其人﹐不獲命﹔則謹條袁氏本所以出﹐與其世系裏居﹔起周曆漢魏晉拓拔魏周隋﹐入國家以來﹐﹝或作已來。拓音托。拔﹐蒲撥切。注見廿卷《集賢院校理墓志銘》。﹞髙曾祖考﹐所以劬躬燾後﹐委祉於公﹔公之所以逢將承應者。有槪有詳﹐而綴以詩。

其語曰﹕周樹舜後陳﹐﹝語或作詩。樹或作封。後下或有爲字。﹞陳公子有爲大夫食國之地袁鄕者﹐其子孫世守不失﹐因自別爲袁氏。春秋世﹐陳常壓於楚﹐與中國相加尢疏﹐袁氏猶班班見﹐可譜。﹝或作「可見於譜」。﹞常居陽夏﹐﹝陳陽夏﹐漢世淮陽國﹐《前漢》「發兵拒之陽夏」。注﹕今亳州。夏音賈。﹞陽夏至晉屬陳郡﹐﹝或無郡字。﹞故號陳郡袁氏。博士固﹐﹝轅固。﹞申儒遏黃﹐﹝漢儒轅固﹐齊人。竇太后好老子書﹐召問固﹐固曰「此家人言耳。」太后怒曰「安得司空城旦書乎﹖」轅固以治《詩》﹐孝景時﹐爲博士﹐與黃生爭論景帝前﹔黃生曰「湯武非受命﹐乃弒﹗」固曰「不然﹐夫桀紂虐亂﹐天下之心﹐皆歸湯武﹐湯武不得已而立﹐非受命爲何﹖」﹞唱業於前。至司徒安﹐懷徳於身﹐﹝袁安﹐後漢時仕終司徒。﹞袁氏遂大顯﹐連世有人﹔終漢連魏晉﹐﹝終或作紛﹐非是。﹞分仕南北。始居華陰﹐爲拓拔魏鴻臚﹔鴻臚諱恭﹐生周梁州刺史新縣孝侯諱穎。﹝新下或有安字。穎或作頻。﹞孝侯生隋左衛大將軍諱溫﹐去官居華陰﹐武徳九年﹐以大耋薨﹐始葬華州。﹝耋或作耄。﹞左衛生南州刺史諱士政。南州生當陽令諱倫﹐於公爲曾祖。當陽生朝散大夫石州司馬諱知玄﹔司馬生贈工部尙書咸寧令諱曄﹐是爲皇考。袁氏舊族﹐而當陽以通經爲儒﹐位止縣令﹔石州用《春秋》持身治事﹐爲州司馬以終﹔咸寧備學﹐而貫以一﹐文武隨用﹐謀行功從﹐出入有立﹐不爵於朝。比三世﹐宜達而窒﹐歸成後人﹐數當於公。公惟曾大父﹑大父﹑皇考比三世﹐存不大夫食﹐﹝或無再出大父字﹐有公字﹐大父或作大夫。比或作妣﹐皆非是。﹞歿祭在子孫。惟將相能致備物﹐世禰遠﹐禮則益不及﹔在愼徳行業治﹐圖功載名﹐以待上可。無細大﹐無敢不敬畏﹔無早夜﹐無敢不思。成於家﹐進於外﹐以立於朝。自侍禦史歷工部員外郎﹑祠部郎中﹑諫議大夫﹑尙書右丞﹑華州刺史﹑﹝貞元十六年二月﹐自尙書右丞出刺華州。﹞金吾大將軍﹐﹝貞元二十一年三月﹐召拜。﹞由卑而鉅﹐莫不官稱﹔遂爲宰相﹐以贊辧章﹔﹝便章也﹐《史記》﹕「便章百姓。」卽平章耳。﹞仍持節將蜀﹑滑﹑襄﹑荊﹕﹝永貞元年十月﹐以滋爲西川節度使﹔元和元年十月﹐徙義成軍節度。八年正月﹐自戶部尙書出爲山南東道節度。九年九月﹐徙荊南節度。蜀謂西川﹐滑謂義成﹐襄謂山南東道﹐荊謂荊南。﹞略苞河山﹐秩登祿富﹐以有廟祀﹐具如其志。又垂顯刻﹐﹝或作烈。﹞以教無忘﹐可謂大孝。詩曰﹕﹝詩下或有文字。﹞

袁自陳分﹐初尙蹇連。﹝或作連連。﹞越秦造漢﹐博士發論。司徒任徳﹐忍不錮人。﹝忍一作思。漢明帝時﹐安爲河南尹﹐未嘗以贓罪鞫人。嘗曰「凡學仕者﹐髙則望宰相﹐下則希牧守﹐錮人於聖世﹐所不忍爲。」方云「博士轅固﹐司徒袁安也。按《左傳》陳有轅濤塗﹐又有袁僑﹐漢有轅固﹑轅丰﹐又有袁安﹐蓋兩姓也。杜預謂﹕袁僑﹐濤塗四世孫。不知何以至漢﹐復出兩姓。」今按﹕歐公《集古錄》《漢三老袁良碑》亦云﹕濤塗立姓爲袁﹐蓋轅﹑袁古字通用﹐袁盎又通作爰﹐亦非別爲一姓也。﹞收功闕後﹐五公重尊。﹝安﹐章帝時爲司徒﹐二子京﹑敞。京子湯﹐字仲河﹐桓帝時太尉。湯子逢﹐字周陽﹐靈帝時司空。逢弟隗﹐字次陽﹐獻帝時太傅。京弟敞﹐字叔平﹐安帝時司空。凡四世五公焉。﹞晉氏於南﹐來處華下。鴻臚孝侯﹐用適操捨。南州勤治﹐取最不懈。當陽耽經﹐惟義之畏。石州烈烈﹐學專《春秋》。懿哉咸寧﹐不名一休﹔趨難避成﹐與時泛浮。是生孝子﹐天子之宰﹔出把將符﹐羣州承楷。﹝把或作祀﹐或作持。羣或作郡。﹞數以立廟﹐﹝數或作教。說見《烏氏廟碑》。﹞祿以備器﹔由曾及考﹐同堂異置﹔柏版松楹﹐其筵肆肆。﹝筵或作業。﹞維袁之廟﹐孝孫之爲﹔順勢卽宜﹐以諏以龜﹔以平其﹐屋墻持持。孝孫來享﹐來拜廟庭﹔陟堂進室﹐親登籩。﹝或作釒開。﹞肩白骼﹐﹝﹐臂節也。《禮記》﹕「其禮太牢﹐則以牛左肩臂折九个。」《儀禮》﹕「臂肫骼白脇也。」《儀禮》﹕「兩白脊肺﹐設扃骼。禽獸骨也。」四者皆所薦之羞。﹐奴報切﹐又女朱切。白音粕。骼音格。﹞其樽玄淸﹔降登受胙﹐於慶爾成。﹝爾或作示﹐非是。﹞維曾維祖﹐維考之施﹔於汝孝嗣﹐以報以祗。凡我有今﹐非本曷思﹔刻詩牲系﹐﹝或作系牲。﹞維以告之。

【淸河郡公房公墓碣銘】

﹝房啟之死及葬﹐志皆不載年月日。啟以貞元末爲容管帥﹐在容九年﹐遷桂管﹐坐中使事﹐貶虔州死﹐元和十年也。﹞

公諱啟﹐字某﹐河南人。其大王父融﹐王父﹐仍父子爲宰相﹔融相天后﹐事遠不大傳﹔相玄宗﹑肅宗﹐處艱難中﹐與道進退﹐薨贈太尉﹐流聲於玆。父乘﹐﹝三子﹕宗偃﹐禦史中丞﹔次乘﹔幼孺復﹐容州刺史。﹞仕至祕書少監﹐贈太子詹事。

公胚胎前光﹐生長食息﹐不離典訓之內﹐目扌需目染﹐﹝扌需或作濡﹐或作揣。方云﹕扌需﹐亦染也。今按﹕扌需﹐而遇切﹐字見《儀禮》﹐然作濡亦通。﹞不學以能。始爲鳳翔府參軍﹐尙少﹐人吏迎觀望見﹐咸曰「眞房太尉家子孫也。」不敢弄以事。﹝或無觀字。﹞轉同州澄城丞﹐益自飾理﹐同官憚伏。﹝理或作治。﹞衛晏使嶺南黜陟﹐﹝建中元年二月﹐遣黜陟使洪經綸﹑柳冕﹑衛晏等一十人﹐分行天下﹐晏使嶺南。﹞求佐得公﹐擢摘良姦﹐南土大喜﹐還進昭應主簿。﹝進或作遷。﹞裴冑領湖南﹐表公爲佐。﹝貞元三年閏五月﹐以國子司業裴冑爲湖南觀察使﹐冑字胤叔﹐河東聞喜人。﹞拜監察禦史﹐部無遺事。冑遷江西﹐又以節鎭江陵﹐公一隨遷佐冑﹐﹝又或作冑﹐非是。佐冑或作爲佐。﹞累功進至刑部員外郎﹐賜五品服﹐副冑使事﹐爲上介。上聞其名﹐徵拜虞部員外﹐在十籍﹐遷萬年令﹐果辧忄敫絕。﹝辧或作辦。忄敫音激﹐疾也。﹞

貞元末﹐王叔文用事﹐材公之爲﹐舉以爲容州經略使﹐﹝貞元二十一年五月﹐以啟爲容州刺史﹐兼禦史中丞﹑容管經略使。﹞拜禦史中丞﹐服佩視三品﹐管有嶺外十三州之地。﹝州下或無之字。容管所隸﹕容﹑辧﹑白﹑牢﹑欽﹑巖﹑禺﹑湯﹑﹑古等州。﹞林蠻洞蜒﹐﹝當作﹐南方夷也。蜒音誕。﹞守條死要﹐﹝伊消切﹐約誓也。﹞不相漁劫﹐稅節賦時﹐公私有餘。削衣貶食﹐不立資遺﹐以班親舊朋友爲義。﹝朋或作爲﹐非是。﹞在容九年﹐遷嶺桂州。﹝元和八年四月﹐以啟爲桂管觀察使。﹞封淸河郡公﹐食邑三千戶。

中人使授命書﹐應待失禮﹐客主違言﹐徵貳太僕。﹝啟除桂州﹐州邸賂吏部主者﹐私得官告﹐飛驛以授啟。旣而憲宗自遣中使持詔賜啟﹐啟畏使者邀重賂﹐卽曰「先五日已得詔。」使者紿請視﹐因持之歸以聞。七月﹐貶啟太僕少卿。﹞未至﹐貶虔州長史﹐而坐使者。﹝啟自陳獻使者南口十五﹐帝怒﹐殺中使。啟未至京師﹐貶虔州長史。始詔五管福建黔中道﹐不得以口饋遺﹐罷臘口等使。九月丙午﹐中官季建章坐受啟賂﹐杖一百﹐處死。癸未﹐貶啟虔州長史。啟先賂建章口十五人﹐旣怨其發官告事﹐乃具上言﹐帝旣殺建章﹐並黜啟。﹞以疾卒官﹐年五十九﹐其子越﹐能輯父事無失﹐謹謹致孝。旣葬﹐碣墓請銘﹐銘曰﹕

房氏二相﹐厥家以聞﹔條葉被澤﹐況公其孫。公初爲吏﹐亦以門庇﹔佐使於南﹐﹝謂佐衛晏。﹞乃始已致。旣辦萬年﹐命屏容服﹔功緒卓殊﹐氓獠循業。﹝獠﹐張絞切。﹞維不順隨﹐﹝不順中使。﹞失署亡資﹔非公之怨﹐銘以著之。﹝非公或作非君。﹞

【唐故銀靑光祿大夫檢校左散騎常侍兼右金吾衛大將軍贈工部尙書太原郡公神道碑文】﹝或無「尙書」以上二十八字。﹞

公諱用﹐字師柔﹐太原人﹐莊憲皇太后之弟﹐﹝順宗後弟。﹞今天子之舅﹐﹝憲宗舅。﹞太師之子﹐太尉之孫﹐司徒之曾孫。﹝王用父曰子顏﹐生順宗後﹐後生憲宗﹐憲宗元和元年贈太師。用祖曰難得﹐元和元年贈太尉。用曾祖曰思敬﹐元和元年贈司徒。﹞元和元年﹐上朝太后南宮﹐大褒外氏﹐自外髙王父而下﹐至外王父﹐咸冊登公師﹐事載之史。﹝髙王上或有祖字。﹞皇太后昆弟﹐惟公一人﹐﹝子顏二子﹕重榮官至王傅﹐次卽用也。﹞於是特拜銀靑光祿大夫﹑太子少詹事。﹝特或作時。﹞未三月﹐因遷大詹事﹐賜勛上柱國﹐爵封郡公﹐國於太原﹐益掌廏苑之事。

公起外戚子弟﹐秩卑年少﹐歲餘超居上班﹐官尊職大﹐朝夕兩宮﹔而能敬讓以敏﹐持以禮法﹔不挾不矜﹐賓接士大夫﹐髙下中度﹔﹝士下或無大字。﹞興官耆事﹐滋久愈謹。﹝興或作與。耆或作嗜。方云﹕耆音指﹐致也。《詩》﹕「耆定爾功。」《國語》﹕「嗜其服肱﹐以從司馬。」今按﹕耆﹐或疑卽嗜字﹐更詳之。﹞由是朝廷推賢﹐所處號治﹐轉少府監﹐太子賓客﹐別職仍初。﹝仍或作如。初﹐方從館﹑杭本作。今按﹕仍卽如也。字無理明甚﹐可以見閣﹑杭本之謬矣。﹞遷左散騎常侍﹐兼右金吾大將軍﹐皆以選進﹐不專爲恩。﹝專下或有於字。﹞

十一年秋﹐將以八月葬莊憲太后。﹝元和十一年三月﹐太后崩﹔八月葬丰陵。﹞前一月壬甲﹐以疾告薨﹐春秋四十有七。上罷朝二日﹐爲位以哭﹐贈工部尙書。十一月壬申﹐葬於萬年縣落女原。﹝落女或作樂安。﹞夫人河南胡氏﹐號太原郡夫人。有子六人﹐女子一人。葬得日﹐公之市婿京兆尹李﹐﹝或作修﹐考《舊史》當作。﹞謂太子右庶子韓愈曰「子以文常銘賢公卿﹐﹝常或作章。﹞今不可以辭。」應曰﹕諾。而爲銘曰﹕

有喬氏國﹐實出炎軒。﹝按《史記》﹕軒轅黃帝娶西陵之女﹐曰螺祖﹐爲黃帝正妃﹐生二子﹕曰元囂﹐曰昌意。元囂生喬極。《晉語》云﹕少典娶於有喬氏﹐生黃帝﹑炎帝。有喬﹐古之諸侯也。喬音喬﹐又音矯。﹞蜀塗莘摯﹐﹝《史記》﹕黃帝之子昌意﹐娶蜀山氏之女﹐生髙陽﹐有聖徳﹐立爲帝﹐是爲顓帝。禹者﹐皇帝之玄孫﹐顓帝之孫也﹐娶塗山氏之女﹐生啟。《書》曰﹕娶於塗山。季歷娶太任﹐蓋摯國任氏之中女。《詩》曰﹕摯仲氏任。子昌立﹐是爲西伯。西伯曰文王﹐娶莘國之長女。曰太姒﹐《詩》曰「命此文王﹐於周於京﹐纘女維莘。」《列女傳》﹕「湯妃有莘氏之女﹐生仲任外丙。」又云「太任﹐文王之母﹐摯仲氏之中女﹐王季娶以爲妃。」摯音至﹐莘一作華﹐非是。﹞正妃之門﹔孰丰其川﹐不羨其源。王氏周冑﹐﹝王氏﹐周靈王太子晉之後。﹞官封繼繼﹔﹝上繼字﹐或作相﹐非是。﹞實生聖女﹐以母唐帝。公惟後季﹐天子吾甥﹔﹝吾或作其﹐非是。﹞卑躬愼徳﹐不與寵橫。方年未老﹐後哀猶新﹔如何不惠﹐而殞其身。刻文玆石﹐久載攸存。﹝攸﹐方作猶。今按﹕文理當作攸。又上句已有「猶新」字﹐不應重出也。

●卷二十八﹟碑志五【曹成王碑】

﹝《曹成王碑》造語﹐法子云也。退之性不喜書﹐然嘗云「凡爲文詞﹐宜略識字。」如此碑中用剜﹑鞣﹑釒發﹑掀﹑撇﹑掇﹑﹑此等字是也。﹞

王姓李氏﹐諱臯﹐字子蘭﹐謚曰成。其先王明﹐以太宗子國曹﹐絕復封﹐傳五王﹐至成王。﹝永隆元年十月﹐明從與太子賢通謀﹐降封零陵王﹐徙黔州﹐都督謝逼殺之。二子﹕俊﹐嗣王﹐南州別駕﹔傑爲黎國公。垂拱四年﹐並遇害。神龍初﹐以傑子胤爲嗣曹王﹐胤叔備自南州還﹐詔停胤封﹐而封備。備卒﹐開元十二年﹐復封胤。胤卒﹐子戢嗣﹐位左衛率府中郎將。子臯嗣﹐是爲成王。﹞成王嗣封在玄宗世﹐蓋於時年十七八。紹爵三年﹐而河南北兵作﹐天下震擾﹐王奉母太妃逃禍民伍﹐得間走蜀從天子。﹝或無得字﹐或無蜀從二字。﹞天子念之﹐自都水使者拜左領軍衛將軍﹐﹝衛下或有大字。﹞轉貳國子﹑祕書。﹝自都水監使者三遷至祕書少監。﹞

王生十年﹐而失先王﹐﹝開元二十一年﹐父戢卒。﹞哭泣哀悲﹐弔客不忍聞。喪除﹐痛刮磨豪習﹐﹝痛下或有自字。﹞委己於學。稍長﹐重知人情﹐急世之要﹐恥一不通。侍太妃從天子於蜀﹐旣孝旣忠﹔持官持身﹐內外斬斬。﹝持身或作將身﹐斬斬或作漸漸﹐非是。﹞由是朝廷滋欲試之於民。上元元年﹐除溫州長史﹐行刺史事。江東新刳於兵﹐﹝謂爲兵所刳割也。刳﹐空胡切。﹞郡旱肌﹐民交走﹐死無弔。﹝交或作皆﹐今按﹕唐人語多用交字。如《陸宣公奏議》云「交駭物聽」﹐「交下不存者」之類﹐意猶曰「卽今」云爾。﹞王及州﹐不解衣﹐下令掊鎖擴門﹐﹝掊音剖。擴﹐苦莫切﹔擴﹐一作橫。﹞悉棄倉食與民﹐活數十萬人。﹝活下或有者字﹐或無十字。﹞奏報﹐升秩少府。﹝或無報字。府下或有監字。時大饑﹐有官粟數十萬斗﹐臯欲行賑救﹐掾吏叩頭﹐乞候上旨﹐臯曰「人日不再食﹐且死﹐安暇稟命﹖若我一身活數千人命﹐利莫大焉。」於是開倉盡散之。以擅貸之罪﹐飛章自劾。天子嘉之﹐答以優詔﹐就加少府監。﹞與平袁賊﹐﹝寶應元年八月﹐臺州人袁晁反﹐詔河南道副元帥李光弼討之。四月﹐晁平。與﹐及也。《易﹟系辭》﹕「其孰能與於此。」與音預。﹞仍徙祕書﹐兼州別駕﹐部告無事。﹝兼﹐方作處﹐云﹕考《舊傳》合。今按﹕成王本以溫州長史行刺史事﹐今兩奏功﹐而得處州別駕﹐又不行州事﹐則於地望事權﹐皆爲左降矣。以事理推之﹐不應如此。疑方本誤﹐而諸本作兼者爲是。蓋以舊官仍兼本州別駕以寵之爾。下文又云「部告無事」﹐則謂溫州前此旱饑﹐而今始無事也。又云「遷眞於衡」﹐則是自行刺史事﹐而爲眞刺史也。其間不應復有處州一節明矣。《舊史》亦承集誤﹐不足爲據。﹞

遷眞於衡﹐﹝眞或作鎭。﹞法成令修﹐治出張施﹐﹝或作弛。﹞聲生勢長。﹝上聲。﹞觀察使噎冒不能出气﹐﹝時辛京杲爲湖南觀察使。噎﹐烏結切。冒音墨﹑冒﹑寐三音。﹞誣以過犯﹐禦史助之﹐﹝助或作劾。﹞貶潮州刺史。楊炎起道州﹐相徳宗﹐遷王於衡﹐﹝或無於字。大歷十二年四月﹐貶吏部侍郎楊炎爲道州司馬。十四年五月﹐徳宗卽位。八月﹐召炎爲相。炎遷臯於衡。﹞以直前謾。﹝或無前字。﹞王之遭誣在理﹐念太妃老﹐將驚而戚﹐﹝理或作治。﹞出則囚服就辯﹐入則擁笏垂魚﹐坦坦施施。﹝《詩》﹕「丘中有麻﹐將其來施。」施﹐注﹕舒行也。﹞卽貶於潮﹐以遷入賀﹐及是然後跪謝告實。初﹐觀察使虐﹐使將國良往戍界﹐﹝方云﹕閣﹑杭﹑蜀本察使下有殘字﹐而無國字。將國良﹐王國良也。馬大年所得柴氏善本﹐無殘字﹐良下有往字。以虐字屬下句﹐云「良不願往﹐而辛彊使之也。」然按《舊史》云「前使貪殘。」《新史》亦云「前帥貪虐﹐國良以富獲譴。」則馬說爲非是。國良只稱良﹐猶南霽云只稱云﹐李光顏只稱顏也。下文亦可並考。今按﹕文勢﹐則馬說爲是。虐使亦古語﹐《新史》所載﹐疑亦以碑語料其如此耳。今從馬說。但國良初見﹐當全書二名﹐其後乃可單出﹐如霽云﹑光顏﹐亦先全書﹐後乃單出也。﹞良以武岡叛﹐戍眾萬人。﹝戍或作成。﹞斂兵荊黔洪桂伐之。二年﹐尢張﹐於是以王帥湖南﹐﹝建中元年四月﹐以臯爲湖南觀察使。﹞將五萬士﹐以討良爲事。王至﹐則屏兵投良以書﹐中其忌諱。良羞畏乞降﹐狐鼠進退。﹝羞或作爲。狐﹐史作首。鼠﹐或作疑。﹞王卽假爲使者﹐從一騎踔五百里﹐﹝踔﹐敕教切。﹞抵良壁﹐鞭其門大呼﹕「我曹王﹐來受良降﹐良今安在﹖」良不得已﹐錯愕迎拜﹐﹝愕或作迕。方云﹕《集韻》﹕「愕﹐逆各切﹐相遇驚也。」或作遄﹐隸作﹤辶Ф﹥。《後漢﹟寒朗傳》﹕「二人錯愕不能對。」《新舊史》亦謂「愕眙不敢動」。則此用愕字爲正。﹞盡降其軍。太妃薨﹐王棄部隨喪之河南葬﹐及荊﹐被詔責還。﹝責或作遣。﹞會梁崇義反﹐王遂不敢辭﹐以還。﹝建中二年﹐臯丁母艱﹐奉喪至江陵。二月﹐山南東道節度使梁崇義反﹐乃授臯起復左衛大將軍﹐復還湖南。﹞升秩散騎常侍。﹝或無常侍字。﹞

明年﹐李希烈反﹐﹝或無李下四字。﹞遷禦史大夫﹐授節帥江西﹐以討希烈。﹝建中三年十月﹐淮寧軍節度使李希烈反﹐以臯爲江西觀察使﹐兼禦史大夫。﹞命至﹐王出止外舍﹐禁無以家事關我。裒兵大選江州﹐羣能著職。﹝江﹐方作洪﹐州或作南﹐方云﹕考《新舊史》皆作洪。今按﹕洪州﹐卽江西帥治所﹐若只大選洪州﹐乃是未曾出門一步﹐無足書者。選兵江州﹐蓋爲北向進討之勢﹐故其下文﹐遂攻蘄州﹐道裏亦便。史承集誤不足據﹐當從諸本﹐作江爲是。不然﹐則以州爲南﹐猶勝作洪州也。著﹐直略切。﹞王親教之摶力﹑勾卒﹑嬴越之法。﹝摶﹐《新書》作團﹐方作摶。嬴或作羸。方云﹕樊澤之馬大年皆曰作羸﹐非是。嬴﹐謂泰也﹔越﹐謂勾踐伐吳之兵法也。今按﹕摶﹐徒官切﹐團也。《楚辭》云「圜果摶兮。」古字通用﹐而《新書》從今字也。然《秦紀》《越語》《世家》﹐皆無「摶力勾卒」之文﹐不知諸家之說何所據。惟蘇氏《古史》見之﹐則恐或是反用此碑語也。摶或疑是﹤立﹥字﹐亦未有據。但摶力無理﹐其誤無疑耳。或﹕疑杜牧之有「以力摶力」之語﹐然杜後出﹐韓公不當用其語也。今參考《姚令威集》注云﹕《商子﹟農戰篇》﹕「凡治國者﹐患民之散﹐不可摶也﹐是以聖人作一以摶之。」又曰「摶民力以待外事﹐然後患可以去﹐而王可致。」則摶力知其爲秦法也。《左傳》哀公十七年﹕「越子伐吳﹐吳子禦之笠澤﹐夾水而陣﹐越子爲左右勾卒。」杜預注云「勾卒﹐鉤伍相著﹐別爲左右屯。」則勾卒知其越法也。﹞曹誅五畀。﹝五或作伍﹐畀或作卑。方云﹕曹﹑五字﹐見馬融《廣成頌》「曹伍相保」是也。馬大年云「曹誅五畀﹐敗則誅及其曹﹐有獲則分畀其伍。」樊澤之云「畀﹐凡數音。如字﹐賤也﹔音脾﹐償也﹔音俾﹐使也﹔音婢﹐形下大也﹔音班﹐水名。或云音舁﹐然《集韻》所無。」《新書》﹕「臯自將五百人﹐教以秦兵團力法﹐聯其賞罰﹐弛張如一。」卽約此碑語而爲文也。﹞艦步二萬人。﹝艦﹐禦敵﹝船﹞。《釋名》﹕「上下重板曰艦﹐」音檻。﹞以與賊﹤辶Ф﹥。﹝吾故切﹐遇也。義見二十二卷《祭張員外文》。﹞嘬鋒蔡山﹐踣之﹐﹝嘬﹐謂一舉盡臠。《禮記》﹕「無嘬炙。」踣﹐僵也。時希烈兵柵廣濟之蔡山﹐不可攻。臯聲言西取蘄州﹐引舟師沂流而上。賊聞以羸師保柵﹐悉軍行江北﹐與臯直﹐西去蔡山﹐三百餘里。臯遣步士悉登舟﹐順流而攻蔡山﹐拔之。嘬﹐楚快切。踣﹐蒲墨切。﹞剜蘄之黃梅﹐﹝臯旣拔蔡山﹐間一日﹐賊救至﹐遂大敗﹐乃取蘄州。降將李良又攻黃梅﹐殺賊將韓霜露。黃梅﹐蘄州縣名。剜﹐烏丸切。﹞大鞣長平﹔﹝鞣﹐《說文》云「軟也」。長平﹐地名。鞣﹐如又切﹐一音柔。﹞釒發廣濟﹐﹝《說文》﹕釒發﹐兩刃木柄﹐可以刈艸。廣濟﹐蘄州縣名。釒發﹐普活切。﹞掀蘄春﹐﹝掀﹐舉也。蘄春﹐亦蘄州縣名。掀音軒。﹞撇蘄水﹐﹝撇﹐擊也。《選》﹕「撇波而濟水。」蘄水﹐亦蘄州縣名。撇﹐普滅切﹐或誤作扌敞。﹞掇黃岡﹐﹝黃岡﹐縣名﹐屬黃州。﹞漢陽﹐﹝《廣韻》﹕「﹐箸也﹐鍼箭具。」漢陽﹐縣名﹐屬沔州。﹐古業切﹐又音夾。﹞行此氵義川﹐﹝此﹐蹋也。《莊子》﹕「此黃泉而登大皇。」氵義川﹐縣名﹐屬沔州﹐今漢陽地。氵義水岐流也。此﹐音紫。氵義﹐側駕切。氵義川﹐一作汶水﹐非是。﹞還﹐大膊蘄水界中﹔﹝或無中字。《左》成二年﹕「殺而膊諸城上。」注﹕膊﹐磔也﹐音博﹐又音粕。﹞披安三縣﹐拔其州﹐斬僞刺史﹔﹝拔或作誅﹐或作株。馬本作誄﹐《左傳》云「又披其邑。」安三縣﹐安州三縣也。其州﹐安州也。興元元年七月﹐臯遣伊愼﹑王愕﹐將兵圍安州﹐州城阻﹐水爲固﹐攻之累不下。希烈遣甥劉戒虛以步騎八千援之﹐臯命李伯潛分師迎擊於應山﹐俘之﹐遂下安州﹐斬其刺史王嘉祥。﹞標光之北山。﹝光州有光山縣﹐無北山﹐恐誤。標﹐匹遙切。﹞﹤舌沓﹥隨光化﹐﹝﹤舌沓﹥﹐大食也﹐《說文》云「ヱ也。」隨﹑光化﹐二縣名﹐並屬隋州。﹤舌沓﹥﹐他合切。﹞扌告其州﹐﹝扌告或作牿。《廣成頌》﹕「散毛族﹐牿羽羣。」李賢曰「扌告﹐古酷切﹐字從手﹐卽古攪字。」﹞十抽一推﹐﹝《後山談叢》云「唐令﹕民二十成丁﹐以下爲推。」宋次道云﹕推﹐稚也﹐避髙宗諱而闕耳。呂縉叔云﹕推者﹐椎也﹐獨髻爲椎。蓋傳寫誤耳。唐人初不諱嫌名也﹐陳以呂說爲是。按﹕《史記》《漢書》《陸賈傳》有結字﹐注讀爲椎髻﹐故《唐令》以椎爲未冠之稱。此云十抽一推者﹐十椎而取其一以爲兵。卽杜詩所謂無丁而選中男者也。然《唐志》但云十六爲中﹐而無椎字﹐《會要》亦然﹐未詳其說。﹞救兵州東北屬鄕﹐還開軍受降。﹝屬或作厲。今按﹕厲鄕﹐當屬亳州﹐去安州尙遠﹐當作屬。﹞大小之戰﹐三十有二﹐取五州十九縣。﹝五州﹐謂蘄黃安沔隋也。《舊史》云「凡下州四﹐縣十七。」按《地理誌》﹕蘄四縣﹐安六縣﹐黃三縣﹐隋四縣﹐凡十七縣。《傳》止書其取蘄安黃隋﹐故云四州十七縣。公又書沔州漢陽﹑氵義川二縣﹐故云五州十九縣。縣下一有之字。﹞民老幼婦女不驚﹐市買不變﹔﹝民下或有之字。﹞田之果谷﹐下無一迹。加銀靑光祿大夫﹑工部尙書﹐攺戶部﹐再換節臨荊及襄﹐﹝貞元元年四月﹐以臯爲荊南節度使﹔三年閏五月﹐以臯爲襄州刺史﹑山南東道節度使。﹞眞食三百。王之在兵﹐天子西巡於梁﹐﹝興元元年二月﹐車駕幸梁州。﹞希烈北取汴鄭﹐﹝建中四年十二月﹐希烈陷汴州。﹞東略宋圍陳﹐西取汝﹐薄東都。﹝薄或作亳﹐非是。﹞王坐南方北向﹐落其角﹐距賊死咋﹐不能入寸尺﹐亡將卒十萬﹐盡輸其南州。﹝亡或作士﹐非是。咋﹐仄革切﹐聲大也。﹞

王始政於溫﹐終政於襄﹐恆平物估﹐賤斂貴出﹐民用有經﹐一吏軌民﹐使令家聽戶視﹐姦宄無所宿。﹝一吏﹐方從杭蜀本作吏一﹐云﹕一當如「壹民而得威」之壹。「吏一軌民」﹐用吉日辰良體也。使令﹐疑衍一字。宿上或無所字。非是。今按﹕方說﹐一字是也﹐但因沈存中說「吉日辰良」一句﹐遂更不問是非﹐每有訛舛﹐悉以遷就。如此以一吏爲吏一﹐則無理之尢耳。宄或作冗。﹞府中不聞急步疾呼﹐治民用兵﹐各有條次﹐世傳爲法。任馬彜﹑將愼﹑將鍔﹑將潛﹐偕盡其力能。﹝任至潛九字﹐或作「任馬彜伊愼王鍔將」。方云「潛﹐李伯潛也﹐時馬彜掌幕府﹐故不言將。」今從之。「偕盡其力能」﹐一作「偕能盡其功。」偕上或有王字。其力﹐方作力其﹐非是。今按﹕能字﹐合在盡字上。﹞薨﹐贈右僕射。﹝貞元八年三月卒﹐贈右僕射。﹞元和初﹐以子道古在朝﹐更贈太子太師。

道古進士﹐司門郎。﹝貞元五年﹐道古登第。憲宗卽位﹐以道古爲司門員外郎。進士上或有中字﹐下或有第遷字。﹞刺利﹑隨﹑唐﹑睦﹐徵爲少宗正﹐兼禦史中丞﹐以節督黔中。﹝元和八年十月﹐自宗正卿除禦史中丞﹐充黔中觀察使。﹞朝京師﹐攺命觀察鄂﹑嶽﹑蘄﹑沔﹑安﹑黃。﹝元和十一年﹐道古自黔中朝京師﹐以爲六州都團練觀察使。﹞提其師以伐蔡﹐且行﹐泣曰「先王討蔡﹐實取沔﹑蘄﹑安﹑黃﹐寄惠未亡。﹝寄或作其。﹞今余亦受命有事於蔡﹐﹝受或作授。﹞而四州適在吾封﹐﹝州或作邑﹐四州謂沔蘄安黃。﹞庶其有集。先王薨於今二十五年﹐吾昆弟在﹐﹝臯三子﹕象古﹑復古﹑道古。﹞而墓碑不刻無文﹐其實有待﹐子無用辭﹗」乃序而詩之。﹝詩或作請。或無之字。皆非是。﹞辭曰﹕

太支十三﹐曹於弟季。﹝弟或作第。﹞或亡或微﹐曹始就事。﹝微或作徵﹐二或字﹐並作旣﹐或無下一句。曹始封於貞觀二十一年﹐時太宗十三子﹕三早卒﹐二貶死﹐泰與亦皆遷降也。﹞曹之祖王﹐畏塞絕遷。﹝曹﹐方作明。宋景文云「豈有爲人作銘﹐而名其祖者﹖當作曹。」方云「明坐太子賢事﹐降零陵王﹐徙黔州﹐都督謝佑逼殺之。」今按﹕銘文四字﹐未詳其義。疑「畏」如「畏厭溺」之「畏」。「塞」如「其行塞」之「塞」。言見殺於閉塞之中﹐而封絕於遷謫之時也。方說近是。而別圖云「明徙黔州都督」﹐則不知明但徙黔州﹐而爲都督所殺﹐遂誤以「都督」屬上句也。﹞零王黎公﹐不聞僅存。﹝按﹕《新史》﹕明子俊嗣王﹐傑黎國公﹐皆爲武后所殺。﹞子父易封﹐三王守名。﹝按史﹕中宗神龍初﹐以傑子胤爲嗣曹王﹐後明少子備自南還﹐詔停胤而封備﹐備薨﹐復封胤﹐所謂「子父易封」也。胤薨﹐子戢嗣﹐自備至戢﹐所謂三王守名也。﹞延延百載﹐以有成王。成王之作﹐一自其躬。文被明章﹐武薦功。蘇枯弱彊﹐齦其姦猖。﹝蘇枯弱彊﹐或作「吹枯蘇僵。」《廣韻》云「齦﹐也﹐音懇。﹞以報於宗﹐以昭於王。﹝或無此一句。﹞王亦有子。﹝或云﹕語下脫一句。按﹕公爲銘﹐不必盡偶句用韻﹐《劉昌裔》《王仲舒碑》可見。今按﹕劉碑脫句﹐前已論之﹐不可爲法。王碑𨿽可爲例﹐然彼文從韻協﹐無可疑者﹐而此篇下文﹐亦不可曉﹐不知其果然否耳。﹞處王之所﹐惟舊之視。蹶蹶陛陛﹐﹝蹶﹐居衛切。《詩》﹕「良士蹶蹶。」下陛字﹐方作升。云﹕陛升﹐猶階而升也。今按﹕方說無理。作陛陛則韻協。故且從之。然其義亦不可曉﹐大抵此篇多不可曉﹐今姑闕之。﹞實取實似。刻詩其碑﹐爲示無止。

【息國夫人墓志銘】

﹝其曰「葬河南河陽」﹐「以其事乞銘於其鄰韓愈」﹐則李欒實河南人耳。欒無傳。﹞

貞元十五年﹐靈州節度使禦史大夫李公諱欒﹐﹝貞元九年十二月﹐靈州節度使杜希全卒。十年正月﹐以本軍行軍司馬李欒爲畱後。十一年五月﹐以欒爲節度使。﹞守邊有勞﹐詔曰「欒妻何氏﹐可封息國夫人。」元和二年﹐李公入爲戶部尙書﹐薨﹐夫人遂專家政。公之男五人﹐女二人﹔而何氏出者﹐二男一女。夫人教養嫁娶如一﹐𨿽門內親戚﹐不覺有纖毫薄厚。禦僮使﹐﹝僮下或有僕字﹐非是。﹞治居第生產﹐皆有條序。居卑尊間﹐﹝卑尊或作尊卑。﹞無不順適。命服在躬﹐承祀孔時﹐年若干﹐元和七年甲子日南至﹐以疾卒。明年八月庚寅﹐葬河南河陽。夫人曾祖某﹐綏州刺史﹔祖某﹐潞州別駕﹔父某﹐晉州錄事參軍。二男﹐戡﹐左威衛倉曹參軍﹔﹝倉或作冑。﹞成﹐左淸道率府錄事參軍。戡彊以肅﹐成敏以和。﹝或無戡下八字。﹞女子嫁興元參軍鄭博古。將葬﹐戡與成以其事乞銘於其鄰韓愈。愈乃爲銘曰﹕

男主外事﹐治不爲易﹔﹝主或作女﹐非是。﹞施於其家﹐難甚吏治。﹝難甚或作甚難。非是。﹞又況公侯﹐族大而貴﹔夫人是專﹐厥聲惟懿。昔在貞元﹐有錫自天﹔﹝錫或作息﹐方云﹕蓋以國封言之﹐非也。﹞啟封備服﹐以疇時勛。﹝時或作以。﹞婉婉夫人﹐有籍宮門﹔克承其後﹐以嫁以婚。隨葬東上﹐在河之陽﹔遙望公墳﹐而不同藏。

【試大理評事王君墓志銘】

﹝王荊公云﹕退之善爲銘﹐如王適﹑張徹《銘》尢奇也。﹞

君諱適﹐姓王氏。好讀書﹐懷奇負气﹐不肯隨人後舉選。見功業有道路可指取﹐有名節可以戾契致﹐﹝取下有字或作而﹐或本無之。戾﹐力結切。契﹐詰結切﹐字本作﹝B105﹞《通俗文》曰「﹝B105﹞多節目﹐謂之﹝B105﹞々。」《方言》作「﹝B105﹞詬」。《賈誼傳》﹕﹝B105﹞詬亡節。今按﹕取下有字﹐當屬上句﹐言功業可指取而有之﹐名節可以戾契而致之也。不然﹐則當作而。﹞困於無資地﹐不能自出。乃以干諸公貴人﹐借助聲勢。諸公貴人旣志得﹐皆樂熟軟媚耳目者﹐不喜聞生語﹐一見﹐輒戒門以絕。﹝門下或無以字。﹞上初卽位﹐﹝謂憲宗。﹞以四科募天下士。﹝元和元年四月﹐試博通墳典達於教化科﹑才識兼茂明於體用科﹑達於吏理可使從政科﹑軍謀宏遠堪任將帥科。﹞君笑曰「此非吾時邪﹗」卽提所作書﹐緣道歌吟﹐趨直言試。旣至﹐對語驚人﹐不中第﹐益困。久之﹐聞金吾李將軍﹐年少喜士﹐可撼。﹝李惟簡﹐憲宗時爲金吾衛大將軍。年少﹐上或有惟簡字﹐或無年字﹐士或作事。﹞乃門告曰﹕﹝或作踏。﹞「天下奇男子王適﹐願見將軍白事。」一見﹐語合意﹐往來門下。盧從史旣節度昭義軍﹐張甚﹐﹝張去聲。﹞奴視法度士﹐欲聞無顧忌大語﹐有以君生平告者﹐卽遣客鉤致。君曰「狂子不足以共事。」立謝客。李將軍由是待益厚﹐奏爲其衛冑曹參軍﹐充引駕仗判官﹐盡用其言。將軍遷帥鳳翔﹐﹝元和六年五月﹐以惟簡爲鳳翔隴州節度使。﹞君隨往﹐攺試大理評事﹐攝監察禦史﹑觀察判官。櫛垢爬癢﹐民獲蘇醒。居歲餘﹐如有所不樂﹐一旦載妻子入閿鄕南山不顧。﹝弘農湖縣有閿鄕﹐汝南西平有閿亭。《前漢》以湖閿鄕邪裏聚爲戾園。注云﹕閿字本從﹐其後轉訛﹐誤作門中受耳。閿音聞。﹞中書舍人王涯﹑獨孤郁﹐吏部郎中張惟素﹐比部郎中韓愈﹐﹝比上或有太史字。﹞日發書問訊﹐顧不可彊起﹐不卽薦。明年九月﹐疾病﹐輿醫京師。﹝或無疾字。﹞其月某日卒﹐年四十四。十一月某日﹐卽葬京城西南長安縣界中。曾祖爽﹐洪州武寧令﹔祖微﹐右衛騎曹參軍﹔父嵩﹐蘇州昆山丞。妻上谷侯氏處士髙女。﹝或無「髙女」二字﹐非是。今按﹕侯髙事﹐見《李翺文集》。﹞

髙固奇士﹐自方阿衡﹑太師﹐世莫能用吾言﹐再試吏﹐再怒去﹐發狂投江水。初﹐處士將嫁其女﹐徵曰「吾以齟齬窮﹐﹝下或有一瘁字。﹞一女﹐憐之﹐必嫁官人﹐不以與凡子。」君曰「吾求婦氏久矣﹐惟此翁可人意﹐且聞其女賢﹐不可以失。」卽謾謂媒嫗﹕「吾明經及第﹐且選﹐卽官人。侯翁女幸嫁﹐若能令翁許我﹐請進百金爲嫗謝。」諾許﹐白翁。﹝諾許或作許諾。﹞翁曰「誠官人邪﹖取文書來。」君計窮吐實﹐嫗曰「無苦﹐翁大人不疑人欺。﹝大或作丈。﹞我得一卷書﹐粗若告身者﹐我袖以往﹐翁見未必取視﹐幸而聽我。」行其謀。﹝行或作施。﹞翁望見文書銜袖﹐﹝或作軸。﹞果信不疑﹐曰「足矣。」以女與王氏。生三子﹐一男二女。男三歲夭死﹔長女嫁亳州永城尉姚挺﹐其季始十歲。銘曰﹕

鼎也不可以柱車﹐馬也不可使守閭。﹝《淮南子》﹕「柱不可以摘齒﹐筐不可以持屋﹐馬不可以服重﹐牛不可以追速。」公取此意。﹞佩玉長裾﹐﹝長或作曳。﹞不利走趨。只系其逢﹐不系巧愚。不諧其須﹐﹝或作願﹐非是。﹞有銜不祛。鉆石埋辭﹐以列幽墟。

【扶風郡夫人墓志銘】

﹝夫人﹐馬暢之妻。﹞

夫人姓盧氏﹐範陽人﹐亳州城父丞序之孫﹐吉州刺史徹之女。嫁扶風馬氏﹐爲司徒侍中莊武公之冢婦﹐﹝馬遂字洵美﹐貞元三年﹐拜司徒侍中﹔十一年薨﹐贈太傅﹐謚莊武。﹞少府監西平郡王贈工部尙書之夫人。﹝遂二子﹐匯﹑暢。暢﹐元和五年終少府監﹐贈工部尙書。﹞

初﹐司徒與其配陳國夫人元氏﹐惟宗廟之尊重﹐繼序之不易﹐﹝序或作緒。﹞賢其子之才﹐求婦之可與齊者﹐內外親咸曰﹕﹝親下或有戚字。﹞「盧某舊門承守﹐不失其初﹐其子女聞教訓﹐有幽閒之徳﹐爲公子擇婦﹐宜莫如盧氏。」媒者曰「然。」卜者曰「祥。」夫人適年若干﹐﹝或作十四。﹞入門而媼禦皆喜﹐旣饋﹐而公姑交賀。克受成福﹐母有多子﹔爲婦爲母﹐莫不法式﹔天資仁恕﹐左右媵侍﹐常蒙假與顏色﹐人人莫不自在﹔仗婢使數﹐未嘗過二三﹐𨿽有不懌﹐﹝𨿽下或無有字。﹞未嘗見聲气。

元和五年﹐尙書薨﹐夫人哭泣成疾。後二年亦薨﹐年四十有六。九年正月癸酉﹐於其夫之封。長子殿中丞繼祖﹐孝友以類。﹝子下諸本有敖字﹐或作﹐或作﹝QDXD﹞。晁本作「長子繼祖殿中丞孝友嗣類。」本或「孝友」上有「承考」二字。方云「此碑謂少府監者﹐馬暢也。暢子繼祖﹐公嘗志其墓。《新舊傳》﹐暢只有此一子。《世系表》﹕燧之子匯﹑暢﹐匯子赦﹤易文﹥﹐暢子亦只有繼祖。豈繼祖先名敖邪﹐或敖字當刪。今按﹕《馬少監墓志》云「君諱繼祖」﹐則方說得之。仍當更從晁本﹐刪敖字﹐但以其兄弟連名考之﹐則又疑作敖爲是。而其下或有「承考」二字者﹐乃言敖能繼北平承少傅﹐而孝友似之也。《少監志》云﹕諱繼祖﹐或是反用此志誤本補足﹐而《世系表》又承集誤﹐然不可考﹐姑從晁本﹐而並著其所疑如此云。﹞葬有日﹐言曰「吾父友惟韓丈人視諸孤﹐其往乞銘。」以其狀來﹐愈讀﹐曰「嘗聞乃公言然﹐吾宜銘。」銘曰﹕

陰幽坤從﹐維徳之恆﹔﹝胡登切﹐﹞出爲辧彊﹐乃匪婦能。淑哉夫人﹐夙有多譽﹔來嬪大家﹐不介母父。﹝或作父母。﹞有事賓祭﹐酒食祗飭﹔協於尊章﹐畏我侍側。﹝章或作卑﹐《漢﹟廣川王傳》﹕「背尊章。」顏注﹕「猶言舅姑也。」作卑非是。畏我侍側﹐此句未詳。畏我或作我之﹐亦未安。或疑畏當作慰。﹞及嗣內事﹐亦莫有施﹔齊其躬心﹐小大順之。夫先其歸﹐其室有丘﹔﹝「夫先其歸」﹐或作「不失其歸」﹐或作「夫其先歸」。今按﹕下文有合葬字﹐作「夫先」爲是。其室或作有室。﹞合葬有銘﹐壺彜是收。﹝壺﹐苦本切﹐宮中道。《詩》﹕「室家之壺。」﹞

【殿中侍禦史李君墓志銘】

殿中侍禦史李君﹐名虛中﹐字常容。其十一世祖衝﹐貴顯拓拔世。﹝舊注云﹕據《元和姓纂》﹐虛中乃衝八世孫。﹞父惲﹐河南溫縣尉﹐娶陳畱太守薛江童女﹐生六子﹐君最後生﹐愛於其父母。年少長﹐﹝少或作以﹐或無少字。﹞喜學﹐學無所不通﹐最深於五行書。﹝今世有《李虛中命書》。﹞以人之始生年月日所直日辰支幹﹐相生勝衰死王相﹐﹝或作相王﹐並去聲讀。﹞斟酌推人壽夭貴賤利不利﹐輒先處其年時﹐百不失一二。其說汪洋奧美﹐﹝或作義。﹞關節開解﹐萬端千緒﹐參錯重出。學者就傳其法﹐初若可取﹐卒然失之。﹝卒﹐千忽切。﹞星官歷翁﹐莫能與其校得失。進士及第﹐﹝貞元十一年﹐虛中登第。﹞試書判入等﹐補祕書正字﹐﹝祕書下或有省字。﹞母喪去官。卒喪﹐壓太子校書。河南尹奏疏授伊闕尉﹐佐水陸運事。﹝貞元十六年九月﹐以張式爲河南尹﹑水陸轉運使﹐奏虛中爲佐。﹞故宰相鄭公餘慶﹐繼尹河南﹐以公爲運佐如初。﹝元和元年十一月﹐以故相鄭餘慶代式。﹞宰相武公元衡之出劍南﹐﹝元和二年十月﹐以宰相武元衡爲西川節度使。﹞奏奪爲觀察推官﹐授監察禦史。﹝今《諸葛武侯碑》陰﹐元和四年二月二十九日題名﹐有「觀察使推官監察禦史裏行李虛中」在焉。其碑裴度時﹐爲元衡書記所作。﹞未幾﹐禦史臺疏﹐言行能髙﹐不宜用外府﹐卽詔爲眞禦史。半歲﹐分部東都臺﹐遷殿中侍禦史。元和八年四月﹐詔徵﹐旣至﹐宰相欲白以爲起居舍人。經一月﹐疽發背﹐六月乙酉卒﹐年五十二。其年十月戊申﹐葬河南洛陽縣﹐距其祖澠池令府君僑墓十里。﹝澠池﹐縣名。《史記》﹕秦王與趙王飲於澠池。澠音泯。﹞

昆弟六人﹐先君而歿者四人。其一人嘗爲鄭之滎澤尉﹐﹝嘗或作常﹐非是。﹞信道士長生不死之說﹐旣去官﹐絕不營人事。故四門之寡妻孤孩﹐與滎澤之妻子﹐衣食百須﹐皆由君出。自初爲伊闕尉﹐佐河南水陸運使﹐換兩使﹐經七年不去﹐所以爲供給教養者。及由蜀來﹐輩類禦史皆樂在朝廷進取﹐君獨念寡稚﹐求分司東出。嗚呼﹐其仁哉﹗

君亦好道士說﹐於蜀得祕方﹐能以水銀爲黃金﹐服之冀果不死。將疾﹐謂其友衛中行大受﹑韓愈退之﹝謂或作爲﹐非是。﹞曰「吾夢大山裂﹐流出赤黃物如金。左人曰﹐是所請大還者﹐今三矣。」﹝三下或有年字。﹞君旣歿﹐愈追占其夢曰「山者艮﹐艮爲背﹐裂而流赤黃﹐疽象也。大還者﹐大歸也。其告之矣。」

妻範陽盧氏﹐鄭滑節度使兼禦史大夫羣之女。﹝羣字戴初﹐範陽人。貞元十六年四月﹐爲義成節度使。﹞與君合徳﹐親戚無退一言。﹝退一或作一退﹐疑無字在退下。﹞男三人﹐長曰初﹐協律﹔﹝或無協字﹐或疑律下有郎字。﹞次曰彪﹔其幼曰還﹐適三歲。女子九人。銘曰﹕

不贏其躬﹐以尙其後人。﹝贏或作羸。《獨孤郁墓銘》曰「年再不贏﹐惟後之成。」義同此也。﹞

●卷二十九﹟碑志六【唐故朝散大夫商州刺史除名徙封州董府君墓志銘】

﹝董溪﹐卽晉之子也。史附《晉傳》﹐謂討王承宗﹐爲行營糧料使﹐坐盜軍資﹐流封州﹐至長沙﹐賜死﹐《志》不詳其事﹐止曰死湘中﹐諱之也。公詩有《送董溪婿陸暢》云「我實門下士﹐力薄蚋與蚊。受恩不卽報﹐永負湘中墳。」謂溪流封州﹐死湘中也。公嘗佐董晉幕中﹐觀其銘辭﹐意在言外﹐旣微而顯﹐誠太史氏之筆哉。﹞

公諱溪﹐字惟深﹐丞相贈太師隴西恭惠公第二子。﹝隴西公﹐董晉也。生四子﹕全道﹑全全素﹑全銘。溪﹐卽全也。﹞十九歲明兩經﹐獲第有司。沈厚精敏﹐未嘗有子弟之過。賓接門下﹐推舉人士﹐侍側無虛口﹔退而見其人﹐淡若與之無情者。太師賢而愛之﹐父子間自爲知己﹐諸子𨿽賢﹐莫敢望之。太師累踐大官﹐﹝大或作久﹐非是。﹞臻宰相﹐致平治﹐終始以禮﹐號稱名臣﹐晨昏之助﹐蓋有賴云。太師之平汴州﹐﹝師下或無之字。﹞年考益髙﹐挈持維綱﹐鋤削荒﹐﹝﹐絲節。《淮南子》﹕「明月之珠﹐不能無。」音耒﹐或作頑。﹞納之大和而已。其囊篋細碎無遺漏﹐ム公之功。上介尙書左僕射陸公長源﹐﹝長源字泳之﹐是歲八月﹐自前汝州刺史爲宣武行軍司馬。﹞齒差太師﹐標望絕人﹐聞其所爲﹐每稱以戒其子。楊凝﹑孟叔度﹐以材徳顯名朝廷﹐﹝或作於朝。﹞及來佐幕府﹐﹝佐或作往。凝自左司郎中爲檢校吏部郎中﹑觀察判官﹔叔度自殿中侍禦史爲檢校金部員外郎度支判官。﹞詣門請交﹐屏所挾爲。﹝或作屏棄所挾。﹞

太師薨﹐﹝貞元十五年二月﹐晉卒。﹞始以祕書郎鹽軍京兆府法曹。﹝選或作遷。﹞日伏階下﹐與大尹爭是非﹐大尹屢黜己見。﹝大或並作太。﹞歲中奏爲司錄參軍﹐與一府政。﹝與音預。﹞以能拜尙書度支員外郎﹐遷倉部郎中﹑萬年令。兵誅恆州﹐﹝成徳軍也。﹞攺度支郎中﹐攝禦史中丞﹐爲糧料使。﹝元和四年十月﹐以神策軍中尉吐突承璀爲鎭州行營招討處置使﹐徵王承宗。以溪及於臯謨爲東道行營糧料使。﹞兵罷﹐﹝元和五年七月﹐赦承宗。﹞遷商州刺史。糧料吏有忿爭相牽告者﹐事及於公﹐因徵下禦史獄。﹝因﹐方作顯﹐云﹕《漢﹟韓安國傳》﹕「由此顯結於漢。」當用此義。今按﹕此召對獄耳。與方所引者不類﹐當只作因。﹞公不與吏辧﹐一皆引伏﹐受垢除名﹐徙封州。元和六年五月十二日﹐死湘中﹐年四十九。﹝州下方本無年月日﹐但於湘中下云﹕年若干﹐今以晁本定。按《唐書》「元和七年﹐立遂王爲太子」﹐亦與下文相應。二月﹐糧料吏有忿爭相告言。五月﹐溪﹑臯謨皆坐贓數千緡。敕貸死﹐流臯謨春州﹐溪封州﹐行至潭州﹐並遣中使賜死。《權徳輿傳》亦云「董溪﹑於臯謨以運糧使盜軍資﹐流嶺南。憲宗悔其輕﹐詔中使半道殺之。」﹞明年﹐立皇太子﹐有赦令﹐許歸葬。﹝元和七年七月﹐立遂王宥爲太子﹐大赦天下。﹞其子居中﹐始奉喪歸。元和八年十一月甲寅﹐葬於河南河南縣萬安山下太師墓左﹐夫人鄭氏。

公凡再娶﹐皆鄭氏女。生六子﹕四男﹐二女。長曰全正﹐惠而早死﹔次曰居中﹐好學﹐善爲詩﹐張籍稱之﹔次曰從直﹐﹝下或有次字。﹞曰居敬﹐尙小。長女嫁吳郡陸暢﹔其季女後夫人之子。公之母弟全素﹐孝慈友弟﹐公坐事﹐棄同官令歸﹐公歿比葬三年﹐哭泣如始喪者。大臣髙其行﹐白爲太子舍人。將葬﹐﹝將葬下﹐方有中字。云「以上文考之﹐無者爲是。然《世系表》﹐全素﹐太子中書舍人。《通典》﹕中捨﹐一雲中書舍人。又安知全素不自舍人遷中捨邪﹖」今按﹕中字有﹐則前後皆當有﹐無則皆當無﹐不應前無而後有也。審如方說﹐此《志》亦必是未遷時作﹐況它本自有無中字者。今姑從之。不必曲爲之說也。﹞舍人與其季弟﹐問銘於太史氏韓愈。﹝元和八年正月﹐公爲比部郎中﹑史館修撰。﹞愈則爲之銘。辭曰﹕

物以久獘﹐或以轢毀。﹝轢音櫪。﹞考致要歸﹐孰有彼此。由我者吾﹐不我者天。斯而以然﹐其誰使然﹖

【貞曜先生墓志銘】

﹝先生﹐孟郊也。湖州武康人﹐以詩名。唐人謂「孟詩韓筆」﹐故公志及銘﹐皆以詩稱之。﹞

唐元和九年﹐歲在甲午八月己亥﹐﹝己或作乙﹐考唐歷是月無乙亥也。﹞貞曜先生孟氏卒。無子﹐其配鄭氏以告﹐愈走位哭﹐﹝走或作赴。位或作泣。﹞且召張籍會哭。明日﹐使以錢如東都供葬事。諸嘗與往來者﹐咸來哭弔。﹝嘗或作常。﹞韓氏遂以書告興元尹故相餘慶。﹝元和元年三月﹐以故相鄭餘慶爲山南西道節度使。﹞閏月﹐﹝是歲閏八月。﹞樊宗師使來弔﹐告葬期﹐﹝時宗師自太子舍人﹐持母喪在東都。﹞徵銘。﹝下或有於愈字。﹞愈哭曰「嗚呼﹐吾尙忍銘吾友也夫﹗」興元人以幣如孟氏賻﹐﹝人或作尹。﹞且來商家事。﹝家事﹐謂孟郊家事。公集有《與鄭餘慶書》云「再奉示問﹐皆緣孟家事。」又云「樊宗師在東都﹐經營孟家事﹐不啻如已。」其言大抵與此志合。﹞樊子使來速銘﹐曰「不則無以掩諸幽﹗」乃序而銘之。

先生諱郊﹐字東野。父庭玢﹐﹝音彬。﹞娶裴氏女﹐而選爲昆山尉﹐生先生及二季酆﹑郢而卒。先生生六七年﹐﹝天寶十載﹐郊生。﹞端序則見﹐長而愈蹇﹐﹝則見或作有法。﹞涵而揉之﹐﹝或作足。﹞內外完好﹐色夷气淸﹐可畏而親。及其爲詩﹐劌目釒術心﹐﹝劌﹐利傷也﹐《荀子﹟不苟篇》﹕「廉而不劌。」釒術﹐長鍼也。《說文》﹕綦鍼也。劌﹐居衛切。釒術﹐時橘切。﹞刃迎縷解﹐﹝刃或作物。﹞釒句章棘句﹐掏擢胃腎﹐﹝胃腎或作皆盡。掏音滔﹐掏﹐扌官也。《廣韻》引《周書》「師乃掏扌官」。﹞神施鬼設﹐間見層出。惟其大玩於詞﹐而與世抹殺﹐﹝或作采掇﹐從閣杭南唐本云﹕《字林》﹕「抹殺﹐掃滅也。」《漢﹟谷永傳》﹕「末殺災異。」﹞人皆劫劫﹐我獨有餘。有以後時開先生者﹐曰﹕﹝開或作聞。﹞「吾旣擠而與之矣。﹝擠或作儕。﹞其猶足存邪﹗」

年幾五十﹐始以尊夫人之命﹐來集京師﹐從進士試﹐旣得﹐卽去。﹝貞元十二年﹐呂渭知舉﹐郊登第﹐年五十四。﹞間四年﹐又命來﹐選爲溧陽尉﹐﹝又下或有以字。溧音栗。﹞迎侍溧上。﹝溧陽有投金瀨﹑平陵城﹐林薄蒙翳﹐下有積水﹐郊閒往坐水旁﹐裴回賦詩﹐而曹務多廢。令白府﹐以假尉代之﹐分其半俸。﹞去尉二年﹐而故相鄭公尹河南﹐奏爲水陸運從事﹐﹝陸下或有轉字。元和元年十一月﹐以鄭餘慶爲河南尹﹑水陸轉運使。李翺分司洛中﹐與郊善﹐薦之餘慶﹐以爲判官。﹞試協律郎。親拜其母於門內。﹝或無內字。﹞母卒五年﹐而鄭公以節領興元軍﹐﹝元和九年三月﹐以餘慶爲興元尹。﹞奏爲其軍參謀﹐試大理評事。

挈其妻行之興元﹐﹝或無之興元字。﹞次於閿鄕﹐﹝閿音聞。詳見前卷《大理評事王君墓志》。﹞暴疾卒﹐年六十四。買棺以斂﹐以二人輿歸。酆﹑郢皆在江南。﹝酆﹑郢家湖州武康縣﹐湖屬江南。﹞十月庚申﹐樊子合凡贈賻﹐而葬之洛陽東其先人墓左﹐﹝樊子﹐樊宗師。﹞以餘財附其家而供祀。﹝或無「而供祀」字﹐有「以俟」字﹔或無「供祀」字﹐有「俟」字。﹞將葬﹐張籍曰「先生揭徳振華﹐於古有光﹐﹝或「古無有光」字。﹞賢者故事有易名﹐況士哉﹗﹝杭本無「賢者」下十字。﹞如曰『貞曜先生』﹐則姓名字行有載﹐不待講說而明。」﹝待或作從﹐非是。﹞皆曰「然」。遂用之。

初﹐先生所與俱學同姓簡﹐﹝簡字幾道。﹞於世次爲叔父﹐由給事中觀察浙東﹐﹝元和九年九月﹐簡自給事中爲浙東觀察使。﹞曰「生吾不能舉﹐死吾知卹其家。」銘曰﹕

於戲貞曜﹗維執不猗﹐維出不訾﹐﹝或無戲字。執或作持。或無「維執不猗」一句﹐或此句在「維出不訾」之下。訾凡數義﹐《集韻》云﹕思也﹐毀也﹐思不稱意也。惟《前漢書》訾讀與貲同。顏師古注﹕「多財也。」若曰不貲﹐則貧也。猗亦二義﹐《詩﹟那》云猗歟﹐嘆辭也。《節南山》云「有實其猗。」鄭氏注﹕倚也。若曰不猗﹐則無所倚也。東野以貧出仕﹐而中立不倚﹐卒至於無所施爲﹐止用昌其詩﹐銘意如是而已。﹞維卒不施﹐以昌其詩。﹝蘇子瞻嘗舉此以問王定國﹕當昌其身耶﹐昌其詩也﹖來詩下語不契﹐作詩答之。有云「昌身如飽腹﹐飽盡還腹饑﹔昌詩如膏面﹐爲人作容姿。不如昌其气﹐鬱鬱老不衰﹔𨿽云老不衰﹐卻懷安所之。不如昌其志﹐志一气自隨。養之塞天地﹐孟軻不吾欺。」公謂東野「昌其詩」﹐而東坡乃云「不如昌其志」﹐蓋蘇嘗讀東野詩﹐有「未足當韓豪」之句﹐不爲所取也。

【唐故祕書少監贈絳州刺史獨孤府君墓志銘】

﹝獨孤郁有傳﹐事多出此志。﹞

君諱郁﹐字古風﹐河南人。﹝河南洛陽人。﹞常州刺史贈禮部侍郎憲公諱及之第二子。﹝及﹐字至之﹐代宗時﹐官常州刺史﹐二子﹕郎﹑郁。﹞憲公躬孝踐行﹐篤實而辧於文﹐勸飭指誨﹐以進後生﹐﹝《舊史﹟公傳》﹕大歷﹑貞元間﹐文士多尙古學﹐效揚雄﹑董仲舒之述作﹐而獨孤及﹑梁肅最稱淵奧。愈從其徒遊﹐銳意鉆仰﹐欲自振於一代。﹞名聲垂延﹐紹徳惟克。君生之年﹐憲公歿世﹐﹝大歷十二年四月二十九日卒﹐年五十三﹐時郁始二歲。﹞與其兄朗﹐﹝郎卽用晦。﹞畜於伯父氏。﹝郁始生而孤﹐與朗育於伯父汜。﹞始微有知﹐則好學問﹐咨稟教飭﹐不煩提諭﹐月開日益﹐卓然早成。年二十四﹐登進士第。﹝貞元十二年﹐郁與朗同來舉進士﹐時郁年二十二。十四年﹐郁登第。﹞時故相太常權公掌出詔文﹐﹝時權徳輿爲中書舍人﹐知制誥。望臨一時﹐﹝望或作迎。﹞登君於門﹐歸以其子﹐﹝歸或作妻。﹞選授奉禮郎。楊於陵爲華州﹐署君鎭國軍判官﹐奏授協律郎﹔﹝晁本無「奉禮」至「奏授」十八字。﹞朋遊益附﹐華問彌大。元和元年﹐對詔策﹐拜右拾遺。﹝元和元年四月﹐應材識兼茂明於體用科﹐中第三﹐辛酉爲右拾遺。﹞二年﹐兼職史館。﹝兼史館修撰。﹞四年﹐遷右補闕。詔中貴人承璀﹐﹝七罪切。﹞將兵誅王承宗河北﹐君奏疏諫﹐召見問狀﹐有言動聽。其後上將有所相﹐不可於眾﹐君與起居舍人李約交章指摘﹐事以不行。五年﹐遷起居郎﹐爲翰林學士﹐愈被親信﹐有所補助。權公旣相﹐君以嫌自列﹐﹝元和五年九月﹐徳輿同平章事﹐郁以嫌自列﹐守本官起居郎。﹞攺尙書考功員外郎﹐復史館職。﹝郁以徳輿故﹐辭翰苑﹐憲宗曰「徳輿乃有此佳婿﹗」因詔宰相髙選世族﹐故族﹐故杜琮尙岐陽公主﹐然帝猶謂不如徳輿之得郁也﹐因拜爲考功員外郎﹐充史館修撰﹐判院事。﹞七年﹐以考功知制誥﹐入謝﹐因賜五品服。八年﹐遷駕部郎中﹐職如初。權公去相﹐復入翰林。﹝元和八年﹐徳輿罷相。一月﹐復以郁爲翰林學士。﹞九年﹐以疾罷﹐尋遷祕書少監﹐﹝元和九年﹐以疾辭內職。十月﹐攺祕書少監。﹞卽閒於郊。﹝謂屏居縣。閒下或有居字。﹞十年正月﹐病遂殆﹔甲午﹐輿歸﹐卒於其家。贈絳州刺史。﹝晁本有上五字﹐本或系於年四十下﹐方並無。﹞年四十。

男子二人﹐長曰某﹐早死﹔次曰天官﹐始十歲﹐﹝《傳》云「子庠﹐字賢府﹐喪父始十歲。」此雲天官﹐豈小字耶﹖﹞有至性﹐聞呼父官﹐與聞弔客至﹐輒號泣以絕。女子一人。夫人天水權氏﹐贈太子太保﹑貞孝公臯之承孫﹐﹝承孫字未詳。﹞故相今太常徳輿之女。胤慶配良﹐是似是宜。﹝是似﹐方作是以。今按﹕「是似是宜」承上句﹐言胤慶而似﹐配良而宜也。方似作以﹐非是。﹞四月己酉﹐其兄右拾遺朗﹐以喪東葬河南壽安之甘泉鄕家塋憲公墓側。﹝家或作冢。﹞將以五月壬申窆﹐﹝彼驗切。﹞謂愈曰「子知吾弟久﹐﹝知或作與。久或作友。﹞敢屬以銘。」銘曰﹕

於古風﹐衤暴順而裏方。﹝《詩》「繡衣朱衤暴」﹐謂衣領之在外者。於下或有乎字。今按﹕上篇四言﹐不應首句爲三字﹐此乃雜言。或有此三字句也。衤暴﹐布谷切﹐又音博。﹞不耀其章﹐其剛不傷。戴美世令﹐﹝戴或作載﹐令或作命。今按﹕此言戴前人之美﹐而世其令徳也。﹞而年再不贏。惟後之成。

【唐故虞部員外郎張府君墓志銘】

﹝張府君卒葬之年月日《志》皆不書。以公《祭文》考之﹐公時在京師﹐以考功郎知制誥﹐季友歸葬長安﹐公於是乎祭之﹐且志其墓。時元和十年也。﹞

尙書虞部員外郎安定張君諱季友﹐字孝權﹐年五十四﹐病卒東都。明年﹐﹝明下或無年字﹐或作月。﹞兄子塗與其弟庾等﹐﹝庾﹐或作庚揆。﹞護柩歸葬長安縣馬額原﹑夫人北海唐氏之封。前事﹐塗進韓氏門﹐伏哭庭下﹐曰﹕﹝或無曰字。﹞「叔父且死﹐幾於不能言矣﹐張目而言曰﹕﹝張目﹐方從杭本無目字﹐云﹕《後漢﹟嚴光傳》「良久張目熟示」﹐然此恐當從杭本爲正。今按﹕方知古有張目字﹐而必以杭本爲正﹐殊不可曉。今從諸本。﹞『吾不可無告韓君別﹐藏而不得韓君記﹐猶不葬也。塗爲書致吾意。』已而自署其末與封﹐敢告以請。」愈旣與爲禮﹐發書云云﹐其末有復語「千萬永訣」八字。﹝或無末有字。﹞名日月與封﹐﹝日月一作月日。﹞皆孝權迹。

孝權與餘同年進士﹐﹝貞元八年﹐中進士第八﹐與公同年。﹞其上世有者﹐當宇文時﹐爲車騎大將軍﹑城太守﹐卒葬河北﹐謚曰忠公﹐至孝權﹐間五世矣。孝權大父諱孝先﹐﹝或作奉先。﹞太子通事舍人。父諱庭光﹐贈綏州刺史。綏州之卒﹐﹝杭本史下無「綏州」字﹐非是。﹞孝權蓋尙小。母曰太原縣君。卒﹐﹝卒上或有復出「縣君」字。﹞旣葬﹐孝權守墓﹐樹松柏﹐三年而後歸﹐選爲河南府文學。﹝或無府字。﹞去官﹐徐州使拜章請爲判官﹐﹝貞元十六年六月﹐以張建封之子爲徐州團練使。﹞授協律郎。孝權始不痛絕﹐詔下﹐大悔﹐卽詐稱疾﹐不言三年。元和初﹐徐使死﹐﹝元和元年十一月卒。﹞孝權疾卽日已。試判入髙等﹐授縣尉。﹝﹐胡古切。﹞

明年﹐故相趙宗儒鎭荊南﹐以孝權爲判官﹐拜監察禦史。經二年﹐拜眞禦史。明年﹐分司東臺﹐轉殿中。﹝轉殿中侍禦史。﹞按皇甫氏子﹐母病不侍﹐走京師求試職。宰相怒曰「吾故皇甫氏﹐禦史助所善相戲法侮我﹐皇甫媼何疾﹗」﹝媼﹐母老稱也。《漢書》﹕「常從王媼負貰酒」。媼音襖。﹞銜未決﹐皇甫母病果死﹐得解﹐遷畱司虞部員外郎。﹝謂分司東都也。﹞孝權爲人孝謹﹐與人語﹐恐傷之﹐而時嶷嶷有立。﹝嶷﹐魚力切。﹞與孝權遊者極眾﹐而獨以其死累余﹐可尙也已﹗是爲銘。﹝此下或注「銘亡」二字﹐或注「疑闕銘詞」字。﹞

【唐故檢校尙書左僕射右龍武軍統軍劉公墓志銘】

﹝一本「檢校」上有「金紫光祿大夫」字﹐「僕射」下有「兼禦史大夫」字﹐「統軍」下有「知軍事上柱國彭城郡開國公食邑二千戶潞州大都督」字。公旣爲劉統軍作此志﹐又爲作銘碑。銘碑見前二十七卷。﹞

公諱昌裔﹐字光後﹐本彭城人。曾大父諱承慶﹐朔州刺史﹔大父巨敖﹐好讀老子﹑莊周書﹐爲太原晉陽令。再世宦北方﹐﹝宦或作官。﹞樂其土俗﹐遂著籍太原之陽曲﹐曰「自我爲此邑人可也﹐何必彭城﹖」父訟﹐﹝或作誦。今按﹕名訟無理﹐疑避諱而攺。﹞贈右散騎常侍。

公少好學問﹐始爲兒時﹐重遲不戲﹐﹝遲音稚。﹞恆有所思念計畫。及壯自試﹐以《開吐蕃說》幹邊將﹐不售。入三蜀﹐從道士遊。久之﹐蜀人苦楊琳寇掠﹐公單船往說﹐琳感欷﹐𨿽不卽降﹐約其徒不得爲虐。﹝《唐史﹟昌裔傳》云「入蜀﹐楊惠琳反﹐昌裔說之。」惠琳之亂在夏州﹐歲月相遠。惠琳事詳見《崔寧傳》。﹞琳降﹐公常隨琳不去。琳死﹐脫身亡﹐沈浮河朔之間。建中中﹐曲環招起之﹐﹝按﹕《新傳》﹐曲環方攻濮州﹐表爲判官。﹞爲環檄李納﹐﹝建中二年六月﹐平盧淄靑節度使李正已卒﹐子納自稱畱後。﹞指摘切刻。納悔恐動心﹐恆魏皆疑惑气懈。﹝恆謂成徳節度使李惟嶽﹐魏謂魏博節度使田悅。﹞環封奏其本﹐徳宗稱焉。環之會下濮州﹐戰白塔﹐救寧陵﹑襄邑﹐﹝二縣並屬宋州。﹞擊李希烈陳州城下。﹝興元元年閏十月﹐李希烈遣將翟崇暉﹐悉眾圍陳州。宋亳節度使劉洽﹐遣隴右幽州節度使曲環將兵二萬救之。十一月﹐敗崇暉於州西﹐擒之以獻。﹞公常在軍間﹐環領陳許軍﹐公因爲陳許從事﹐以前後功勞﹐累遷檢校兵部郎中﹑禦史中丞﹑營田副使。

吳少誠乘環喪﹐引兵叩城﹐畱後上官說﹐咨公以城守﹐﹝說或作氵兌﹐與《舊史》合。﹞所以能擒誅叛將﹐﹝擒或作檢。今按﹕此謂安國寧謀以城降賊﹐昌裔密計斬之。當作擒。﹞爲抗拒﹐令敵人不得其便。圍解﹐拜陳州刺史。韓全義敗﹐引軍走陳州﹐求入保。公自城上揖謝全義曰「公受命詣蔡﹐何爲來陳﹖公無恐﹐賊必不敢至我城下。」明日﹐領騎步十餘﹐抵全義營。全義驚喜﹐迎拜嘆息﹐殊不敢以不見捨望公。攺授陳許軍司馬。

上官說死﹐拜金紫光祿大夫﹐檢校工部尙書﹐代說爲節度使。命界上吏﹐不得犯蔡州人﹐曰「俱天子人﹐奚爲相傷﹖」少誠吏有來犯者﹐捕得縛送﹐曰「妄稱彼人﹐公宜自治之。」少誠慚其軍﹐﹝公志李並阝亦曰「尹慚其庭中人。」漢袁盎爲吳相﹐告歸﹐道逢丞相申屠嘉﹐下車拜謁﹐丞相從車下謝﹐盎還﹐愧其吏。公所謂「慚其軍」﹐「慚其庭中人」﹐語出此耳。﹞亦禁界上暴者﹐兩界耕桑交迹﹐吏不何問。﹝何或作呵。《漢﹟賈誼傳》﹕「大譴大何。」《衛綰傳》﹕「不孰何。」顏曰「何卽問也。」何上或有可字﹐亦非是。今按﹕《過秦論》云「陳利兵而誰何。」顏注云「問之曰﹐此爲誰人﹐何人也﹖」亦此義。﹞封彭城郡開國公﹐就拜尙書右僕射。

元和七年﹐得疾﹐視政不時。八年五月﹐湧水出他界﹐過其地﹐防穿不補﹐沒邑屋﹐流殺居人﹐拜疏請去職卽罪﹐詔還京師。﹝始昌裔代說爲節度也﹐憲宗惡其自立。欲召之﹐而重生變。宰相李吉甫曰「陛下乘人心愁苦﹐可召也。」遂以韓臯代之。至長樂驛﹐知帝意﹐因稱風眩臥第﹐歲中卒。史與《志》少異﹐《志》爲之諱耶。﹞卽其日與使者俱西﹐大熱﹐旦暮馳不息﹐疾大發。左右手轡止之﹐公不肯﹐曰「吾恐不得生謝天子。」上益遣使者勞問﹐敕無亟行。至則不得朝矣。天子以爲恭﹐卽其家拜檢校左僕射﹑右龍武軍統軍知軍事。十一月某甲子薨﹐年六十二。﹝某下或有日字﹐下同。﹞上爲之一日不視朝﹐贈潞州大都督﹐命郎弔其家。﹝郎下或有中字。﹞明年某月甲子﹐葬河南某縣﹑某鄕﹑某原。

公不好音聲﹐不大爲居宅﹐於諸帥中獨然。夫人﹐國夫人武功蘇氏。子四人﹕嗣子光祿主簿縱﹐學於樊宗師﹐士大夫多稱之﹔長子元一﹐朴直忠厚﹐便弓馬﹐﹝便或作使﹐非是。﹞爲淮南軍衙門將﹔次子景陽﹑景長﹐皆舉進士。葬得日﹐相與選使者﹐哭拜階上﹐使來乞銘。銘曰﹕

提將之符﹐屍我一方﹔配古侯公﹐維徳不爽。﹝《楚辭》﹕「厲而不爽些。」注﹕「楚人謂羹敗曰爽。」爽﹐平聲。﹞我銘不亡﹐後人之慶。﹝慶讀若羌。《離騷》云「慶夭悴而喪榮。」沈存中云﹕古人諧聲﹐如慶字多與章字協韻。「孝孫有慶﹐萬壽無疆」﹔「黍稷稻粱﹐農夫之慶﹐」是也。《集韻》並入平聲。﹞

●卷三十﹟碑志七【唐故監察禦史衛府君墓志銘】

﹝其弟中行﹐字大受﹐貞元九年第進士﹐至是爲兵部郎中﹐元和十年也。公此志﹐自「與其弟中行別」﹐下至「可餌以不死」﹐造語雄奇﹐所謂「惟陳言之務去」者也。﹞

君諱某﹐字某﹐﹝或作「諱之玄﹐字造微」。﹞中書舍人禦史中丞諱某之子﹐﹝某或作晏。﹞贈太子洗馬諱某之孫。﹝某或作。按《元和姓纂》﹐晏三子﹕長子玄﹐次中立﹐次中行。汪彥章云「王仲信本謂此衛中立墓志﹐中立字退之﹐非之玄也。」﹞家世習儒﹐學詞章。昆弟三人﹐俱傳父祖業﹐從進士舉﹐君獨不與俗爲事。﹝不下或有興字﹐云﹕讀去聲。非是。或疑此與字當作以﹐更詳此。﹞樂弛置自便。﹝弛或作施。﹞

父中丞薨﹐旣三年﹐與其弟中行別﹐曰「若旣克自敬勤﹐及先人存﹐趾美進士﹐﹝貞元九年﹐中行登第。﹞續聞成宗﹐惟服任遂功﹐爲孝子在不怠。我恨已不及﹐假令今得﹐不足自貰。﹝或作貴﹐作貫。貰﹐音射﹐又音世。﹞我聞南方多水銀﹑丹砂﹐雜他奇藥﹐キ爲黃金﹐﹝キ﹐於刀切。﹞可餌以不死。今於若丐我﹐我卽去。」遂逾嶺厄﹐﹝厄﹐於革切﹐塞也﹐一作厄。﹞南出﹐藥貴不可得﹐以干容帥。﹝貞元二十一年五月﹐以房啟爲容管經略使。﹞帥且曰「若能從事於我﹐可一日具。」許之﹐得藥﹐試如方﹐不效﹐曰「方良是﹐我治之未至耳。」畱三年﹐藥終不能爲黃金﹐而佐帥政府﹐以功再遷監察禦史。帥遷於桂﹐﹝元和八年四月﹐以啟爲桂管觀察使。﹞從之。帥坐事免﹐﹝是歲七月﹐啟以罪降爲太僕少卿。﹞君攝其治﹐歷三時﹐夷人稱便。新帥將奏功﹐君捨去﹐南海馬大夫使謂君曰﹕﹝十二月﹐以馬總爲嶺南節度使。﹞「幸尙可成﹐兩濟其利。」君𨿽益厭﹐然不能無萬一冀﹐至南海﹐未幾竟死﹐年五十三。

子曰某。﹝某或作景微。﹞元和十年十二月某日﹐歸葬河南某縣﹑某鄕﹑某村﹐先塋。﹝某縣某鄕某村﹐諸本作「伊闕縣伊國鄕髙都村」。﹞於時中行爲尙書兵部郎﹐﹝或無於子﹐郎下或有中字。﹞號名人﹐而與余善﹐請銘。銘曰﹕

嗟惟君﹐篤所信。﹝信音新﹐漢武《悼李夫人賦》「申以信兮」。班固《通幽賦》云「苟無實﹐其孰信。」﹞要無有﹐獘精神。以棄余﹐賈於人。﹝賈音古。﹞脫外累﹐自貴珍。訊來世﹐述墓文。

【唐故河南令張君墓志銘】

﹝貞元十九年﹐公與張君同自監察禦史以言事黜。張爲郴州臨武﹐公爲連州陽山。二年俱徙江陵。至是張卒﹐公旣志其墓﹐又文以祭﹐且及銘墓之意。可謂厚矣。﹞

君諱署﹐字某﹐河間人。大父利貞﹐有名玄宗世。爲禦史中丞﹐舉彈無所避﹐由是出爲陳畱守﹐﹝本鄭所並陳之畱邑。秦並天下﹐以宋亦有畱﹐故加陳以別之。﹞領河南道采訪處置使﹐﹝開元二十二年十一月﹐初置十道采訪處置使。﹞數歲卒官。皇考諱郇﹐以儒學進﹐官至侍禦史。﹝郇或作詢。﹞

君方質有气﹐形貌魁碩﹐長於文詞﹐以進士舉博學宏詞﹐爲校書郎。﹝署﹐貞元二年進士第。﹞自京兆武功尉拜監察禦史。爲幸臣所讒﹐﹝幸臣﹐李實也。﹞與同輩韓愈﹑李方叔三人俱爲縣令南方。﹝時三人俱爲監察禦史。貞元十九年冬﹐三人皆以言事得罪﹐貶爲縣令﹐詳見題注下。﹞二年﹐逢恩俱徙掾江陵。﹝貞元二十一年正月﹐順宗卽位﹐大赦﹐張與公俱量移江陵。﹞半歲﹐邕管奏君爲判官﹐﹝貞元二十一年八月﹐路恕爲容管經略使﹐表署判官﹐﹞攺殿中侍禦史﹐不行。拜京兆府司錄。﹝貞元二十一年十月﹐李﹝爲京兆尹﹐表署爲府司錄參軍。﹞諸曹白事﹐不敢平面視﹔共食公堂﹐抑首促促﹐就哺ヱ﹐揖起趨去﹐無敢闌語。﹝促促或作旦旦﹐促如齪齪之促﹐本或作足足。闌或作閒。﹞縣令丞尉﹐畏如嚴京兆﹐事以辦治。﹝辦或作幹。﹞京兆攺鳳翔尹﹐以節鎭京西﹐﹝元和二年二月﹐以爲鳳翔尹﹐鳳翔隴右節度使﹐表署爲判官。﹞請與君俱﹐攺禮部員外郎﹐爲觀察使判官。帥他遷﹐﹝元和四年三月﹐以爲江東節度使。﹞君不樂久去京師﹐謝歸﹐用前能﹐拜三原令。歲餘﹐遷尙書刑部員外郎。守法爭議﹐棘棘不阿。﹝諸本無「議」字及下「棘」字。而云晁本校增此二字。阿或作撓。今按﹕歐公嘗疑此上有脫字﹐不知晁氏以何本校也。詳其文理﹐當有此字﹐故從之。﹞

攺虔州刺史。民俗相朋黨﹐不訴殺牛﹐﹝或無不訴字。﹞牛以大耗﹔又多捕生鳥雀魚鱉﹐可食與不可食相買賣﹔時節脫放﹐期爲福祥。君視事﹐一皆禁督立絕。﹝祥下或有事字﹐或無「視事」二字﹐或但有事字。﹞使通經吏與諸生之旁大郡﹐﹝吏或作史。﹞學鄕飲酒喪婚禮﹐張施講說﹐民吏觀聽從化﹐大喜。度支符州﹐折民戶租。歲徵綿六千屯﹐比郡承命惶怖﹐立期日﹐惟恐不及事被罪。君獨疏言「治迫嶺下﹐民不識蠶桑。」月餘﹐免符下﹐民相扶攜﹐守門叫歡爲賀。

攺灃州刺史。民稅出雜產物與錢﹐尙書有經數﹐觀察使牒州徵民錢倍經。君曰「刺史可爲法﹐﹝疑必有脫誤﹐或爲字當作守。﹞不可貪官害民。」畱噤不肯從﹐竟以代罷。觀察使使劇吏案簿書﹐﹝吏或作史。﹞十日不得毫毛罪。攺河南令﹐而河南尹適君平生所不好者﹐君年且老﹐當日日拜走﹐仰望階下﹐不得已就官。數月﹐大不適﹐卽以病辭免。

公卿欲其一至京師﹐君以再不得意於守令﹐恨曰「義不可更辱﹐又奚爲於京師間。」竟閉門死﹐年六十。﹝或無「閉門」二字。﹞君娶河東柳氏女。二子﹕升奴﹑胡師。將以某年某月某日葬某所。

其兄將作少監昔請銘於右庶子韓愈。﹝昔或作者。李遜《赴襄陽送行詩》有「著作郎張昔」。﹞愈前與君爲禦史被讒﹐俱爲縣令南方者也﹐最爲知君。銘曰﹕

誰之不如﹐而不公卿﹗奚養之違﹐以不久生﹗﹝以﹐一作而。﹞惟其頡頏﹐以世闕聲。

【鳳翔隴州節度使李公墓志銘】

﹝一本上有「唐故」字。「度」下有「觀察使開府儀同三司檢校戶部尙書贈尙書左僕射」字。李惟簡父寶臣﹐見《藩鎭傳》﹐志所載多與傳合。﹞

公諱惟簡﹐﹝或作某。﹞字某﹐司空平章事贈太傅之子。﹝太傅李寶臣﹐本範陽內屬奚族。﹞太傅初姓張氏﹐﹝故範陽張鎖髙畜之爲假子﹐遂冒姓張。名忠志。﹞肅宗時﹐舉恆趙深冀易定六州戰卒五萬人﹐馬五千匹﹐以歸聽命﹐天子嘉之﹐賜姓曰「李」﹐更其名「寶臣」﹐﹝名下或有曰字。﹞立其軍﹐號之曰「成徳」﹐由是姓李氏。﹝寶應元年十一月﹐忠志以僞恆陽節度使﹐挈其所管五州﹐降於河東節度使辛云京。以忠志爲成徳軍節度使﹐仍統其所管州﹐賜姓李﹐名寶臣。﹞

太傅薨﹐﹝建中二年正月﹐寶臣卒﹐贈太傅。﹞公兄弟讓嗣。﹝寶臣三子﹕惟誠﹑惟嶽﹑惟簡。﹞公竟棄其家﹐自歸京師。及兄死家覆﹐有司設防守。﹝惟嶽叛﹐惟簡以家僮票士百餘﹐奉母鄭歸京。建中三年閏正月﹐成徳兵馬使王武俊殺惟嶽﹐傳首京師﹐徳宗拘惟簡於客省﹐防伺甚峻。﹞徳宗如奉天﹐守卒出公﹐卽馳歸﹐與母韓國夫人鄭氏拜訣﹐屬家徒隨走所幸﹐道與賊遇﹐七斗乃至。﹝建中四年十月﹐徳宗幸奉天﹐惟簡將赴難﹐謀於鄭。鄭曰「爾父立功河朔﹐位宰相﹐身未嘗至京師。兄死於人手﹐爾入朝﹐未識天子﹐不能效忠﹐吾不子汝矣。」督其行﹐曰「兒能死王事﹐吾不朽矣。」乃斬關出﹐道更七戰﹐得及行在。﹞有功﹐遷太子諭徳﹐加禦史中丞。﹝帝見惟簡﹐厚撫之﹐拜太子諭徳﹐累遷禁軍將軍﹐從渾率師討賊﹐頻戰屢捷﹐加禦史中丞。﹞從幸梁州﹐天黑失道﹐識焦中人聲﹐得見徳宗於西。﹝﹐雍縣名﹐屬鳳翔。音﹐音窒﹐義見二十五卷《興元少尹墓志銘》。﹞上曰「卿有母﹐可隨我耶﹖」﹝可或作何。﹞曰「臣以死從衛。」及幸還﹐錄功﹐封武安郡王。﹝或作公﹐考之史﹐當作王。﹞號「元從功臣」。﹝四月﹐詔奉天隨從將士﹐並賜號「元從功臣」。﹞圖其形禦閣﹐而以神威將軍居北軍衛。﹝遷左神威衛大將軍。居或作爲﹐衛或作禦。﹞久乃加禦史大夫。丁韓國憂去官﹐累遷神威大將軍﹐加工﹑刑二曹尙書﹐天威統軍﹔又攺戶部尙書﹐金吾大將軍。﹝元和初﹐檢校戶部尙書﹐攺爲左金吾衛大將軍﹐充街使。﹞有長上萬國俊者﹐﹝上或作尙﹐《新史》蜀本作上。今按﹕長上﹐蓋衛卒之號﹐猶今言長入也﹐當從蜀本。﹞以軍勢奪興平人地﹐吏憚莫敢治。及公爲金吾﹐興平人曰「久聞李將軍爲人公平﹐庶能直吾屈。」卽賫縣牒來見。公發視﹐立杖國俊﹐廢之﹐以地還興平人。聞者莫不稱嘆。

於是天子以公材果可任用﹐治人將兵﹐無所不宜。元和六年﹐卽以公爲鳳翔隴州節度使﹑戶部尙書﹐兼鳳翔尹。﹝五月﹐以惟簡爲鳳翔尹﹐鳳翔隴州節度使。﹞隴州地與吐蕃接﹐舊常朝夕相伺﹐更入攻抄﹐人吏不得息。公以爲國家於夷狄﹐當用長算。邊將當承上旨﹐謹條教。﹝或作務﹐非是。﹞蓄財谷﹐完吏農力以俟﹔不宜規小利﹐起事盜恩﹔禁不得妄入其地﹐益市耕牛﹐鑄釤Θ﹐﹝《詩》﹕「┖乃錢。」注﹕「田器也。」釤﹐大釒兼也。﹐大鋤也。音博。釤﹐山監切﹐又所鑑切。Θ﹐陟初切﹐又仕菹切。﹐陟玉切。﹞以給農之不能自具者﹔丁壯興勵﹐﹝與或作愈。﹞歲增田數十萬畝。連八歲﹐五種俱熟﹐公私有餘。販者負入褒斜﹐﹝《梁州記》﹕「萬石城沂漢上七里﹐有褒谷﹐南口曰褒﹐北口曰斜。」《選》﹕「右界褒斜。」斜﹐余遮切。﹞船循渭而下﹐首尾相繼不絕。十三年﹐公與忠武軍節度使司空光顏﹐﹝李光顏。﹞寧節度使尙書釗﹝郭釗。﹞俱來朝﹐上爲之燕三殿﹐﹝唐麟徳殿有三面﹐故曰三殿。﹞張百戲﹐公卿侍臣咸與。﹝音預。﹞旣事敕還﹐公因進曰「臣幸得宿衛四十餘年﹐﹝或無得字。﹞今年老斥外任﹐﹝斥或作許﹐或作訴。﹞不勝慕戀﹐願得死輦下。」天子加慰遣焉。還鎭告疾﹐其夏五月戊子薨﹐年五十五。訃到﹐上悼愴罷朝﹐遣郎中臨弔﹐贈尙書左僕射。以其年十一月景申﹐﹝丙申作景申﹐避唐諱也。﹞葬萬年鳳棲原。﹝萬年下或有縣字。﹞

夫人博陵郡崔氏﹐河陽尉鎬之孫﹐大理評事可觀之女﹐賢有法度。﹝賢下或有而字。﹞公有四子﹕長曰元孫﹐三原尉﹔次曰元質﹐彭之蒙陽尉﹔曰元立﹐興平尉﹔曰元本﹐河南參軍﹐皆願敏好善。元立﹑元本皆崔氏出。葬得日﹐嗣子元立﹐與其昆弟四人﹐請銘於韓氏﹐曰「先人嘗有托於夫子也。」愈曰「太傅功在史氏﹐記僕射以孤童囚羈京師﹐﹝或無記字﹐童下或有子字。今按﹕《翟方進傳》﹐無者爲是。﹞卒能以忠爲節自顯﹐取爵位﹐立名績﹐使天下拭目觀﹐父母與榮焉。旣忠又孝﹐法宜銘。」﹝或無法字。﹞銘曰﹕

太傅之顯﹐自其躬興﹔僕射童羈﹐孰與之朋﹖遭國之難﹐以節自發﹔致其勤艱﹐以復考烈。孝由忠立﹐爵名隨之﹔銘此玄石﹐維昧之詒。

【唐故中散大夫少府監胡良公墓神道碑】

﹝此篇從方氏石本﹐疑者別出。蜀本注﹕「牛僧孺撰《墓志》﹐陳鴻撰《謚》﹐張籍撰《行狀》。」歐陽公《集古錄》有《胡良公碑跋》云「良者﹐韓之門人﹐張籍妻父也。」今按﹕方本無「中散大夫」﹑「良」五字。又它神道碑不著「墓」字﹐惟此有之﹐亦變例也。﹞

少府監胡公者﹐諱向﹐字潤博﹐年七十九﹐以官卒。明年八月十四日﹐葬京兆奉先。﹝八月或作七月﹐無十四日字。﹞夫人天水趙氏焉。其子逞﹑﹤辶西﹥﹑巡﹑遇﹑述﹑遷﹑造﹐﹝或無﹤辶西﹥字﹐或無巡字。﹞與公婿廣文博士吳郡張籍﹐以公之族出行治﹑歷官﹑壽年爲書﹐﹝出下或有「處文」二字﹐非是。﹞使人自京師南走八千里﹐至閩南兩越之界上﹐請爲公銘﹐刻之墓碑﹐於潮州刺史韓愈﹐曰﹕

胡姓本出安定﹐後徙淸河﹐於今爲宗城﹐屬貝州。﹝河下或有復出淸河字。宗城縣名﹐武徳九年屬貝州。﹞大父諱秀﹐武后時﹐以文材徵爲麟臺正字。﹝垂拱元年二月﹐攺祕書省爲麟臺。﹞父宰臣﹐用進士﹐卒官平陽冀氏令﹐﹝或無官字。﹞贈潭州大都督。公早孤﹐能自勸學﹐立節槪﹐﹝勸或作勤。﹞非其身力﹐不以衣食。凡一試進士﹐二卽吏部選﹐皆以文章占上第。樂爲儉勤﹐自刻削﹐不幹人﹐以矯時獘。及爲富平尉﹐一府稱其斷決。建中四年﹐侍郎趙贊爲度支使﹐﹝建中三年五月﹐以中書舍人趙贊爲戶部侍郎判度支。﹞薦公爲監察禦史﹐主饋給渭橋以東軍﹐洗手奉職﹐不以一錢假人。賊平﹐有司考核羣吏﹐多坐貶死。﹝考核一作核考。或無貶字。或無死字。﹞獨公以淸苦能檢飭﹐無漏失﹐遷河南倉曹。魏公賈耽以節鄭滑﹐﹝貞元二年九月﹐以賈耽爲鄭滑節度使﹐辟向﹝佐其府。﹞以公佐觀察事﹐檢校尙書工部員外郎。以剛直齟齬不阿忤權貴﹐除獻陵令。﹝獻陵﹐髙祖陵。﹞居陵下七年﹐市置田宅﹐務種樹爲業以自給﹐教授子弟。﹝業下或無以字。杭並無以自給字。子弟或作弟子。﹞貞元十一年﹐吏部大選﹐以公考選人藝學﹐以勞遷奉先令﹐以治辦遷尙書膳部郎中﹐攺坊州刺史。州經亂﹐無孔子廟﹔公至﹐則命築宮﹐造祭器﹐率博士生講讀以時﹐﹝生下或有徒字。﹞如法以祠﹐人吏聚觀嘆息。遷舒州刺史。州歲大熱﹐麥一莖兩穗﹐閭裏歌舞之。﹝或無舞字。﹞考功以聞﹐遷尙書駕部郎中。數以事犯尙書李巽。﹝事上或有公字。﹞巽時主鹽鐵事﹐富驕恃勢﹐以語丞相﹐﹝丞或作宰。﹞由是退公爲鳳翔少尹。巽死﹐遷少大理﹐攺少詹事。元和十二年﹐朝廷以公年老﹐能自祗力﹐事職不懈﹐可嘉﹐拜少府監﹐兼知內中尙。﹝《百官志》﹕少府監﹐從三品﹐掌百工技藝之政﹐總中尙﹑左尙﹑右尙。﹞明年﹐以病卒。﹝或無病字﹐非是。﹞

公始以進士孤身旅長安﹐致官九卿爲大家。七子皆有學守。女嫁名人。年幾八十﹐堅悍不衰﹐事可傳載﹐可謂成徳。﹝謂或作爲﹐非是。﹞銘曰﹕

胡公﹐﹝﹐丘蠍切。﹞旣果以方﹔挾藝射科﹐每發如望。﹝平聲。﹞人求於人﹐我已爲之﹔自始訖終﹐不降色辭。因官立事﹐隨有可載﹔發迹饋軍﹐﹝或作運。﹞遭讒府界。去居陵下﹐爲吏爲隱﹔坊舒之政﹐於玆有靳。﹝或作嘆。﹞守官駕部﹐名升已屈﹔﹝升或作升﹐已或作民。﹞躋於少府﹐甚宜秩物。不配其有﹐君子恥之﹔少府古卿﹐公優止之。刻文碑石﹐以顯公行﹔維公後人﹐﹝維公或作維彼。﹞無怠嗣慶。

【唐故相權公墓碑】

﹝權徳輿﹐憲宗朝拜同平章事﹐《新舊史》有傳﹐所載加詳於《志》云。﹞

上之元和五年﹐其相曰權公﹐諱徳輿﹐字載之。﹝元和五年九月﹐以徳輿同中書門下平章事。﹞其本出自殷帝武丁﹐武丁之子﹐降封於權。權﹐江漢間國也。﹝權故城在南郡當陽縣。﹞周衰﹐入楚爲權氏。﹝《唐韻》云﹕權始出天水﹐本顓頊之後﹐楚武王使斗緡尹權﹐後因氏焉。﹞楚滅﹐徙秦而居天水略陽。苻秦之王中國﹐其臣有安丘公翼者﹐﹝翼字子良﹐略陽人。與太原王贊﹐俱爲苻堅謀主﹐堅卽僞位﹐拜給事中﹐後爲右僕射﹐封安丘公。﹞有大臣之言。﹝堅伐晉﹐翼力諫不從﹐堅遂大敗。﹞後六世﹐至平涼公文誕﹐﹝翼子宣褒事姚秦﹐爲黃門侍郎。宣褒四世之孫榮﹐隋開府儀同三司城郡公﹐榮子文誕。﹞爲唐上庸太守﹐荊州大都督長史﹐焯有聲烈。﹝焯或作綽。﹞平涼曾孫諱亻垂﹐﹝文誕子崇本﹐匡成令。崇本子無待﹐成都尉。無待子亻垂。亻垂音垂。﹞贈尙書禮部郎中﹐以藝學與蘇源明相善﹐﹝源明﹐京兆武功人﹐初名預﹐字弱夫﹐肅宗時終祕書少監。﹞卒官羽林軍錄事參軍﹐於公爲王父。郎中生贈太子太保諱臯﹐以忠孝致大名﹐﹝臯字士繇﹐天寶末﹐安祿山爲河北按察使﹐表臯爲從事﹐察祿山有異志﹐詐死﹐奉其母南去。及渡江﹐祿山已反。由是名聞天下。﹞去官﹐累以官徵不起﹐﹝代宗徵臯爲起居舍人﹐以疾辭。李季卿黜陟江淮﹐奏臯節行﹐攺著作郎﹐復不起。﹞追謚貞孝。﹝大歷二年四月十四日﹐臯卒於潤州﹐年四十六。元和中謚貞孝。﹞是實生公。

公在相位三年﹐﹝元和五年九月相﹐八年五月罷。﹞其後以吏部尙書授節鎭山南﹐﹝元和十一年十月﹐以徳輿檢校吏部尙書﹐充山南西道節度使。﹞年六十以薨﹐贈尙書左僕射﹐謚文公。﹝元和十三年八月﹐以病乞還﹐卒於道。以薨﹐以或作六。考《舊史》﹐當作以。﹞

公生三歲﹐知變四聲﹔﹝知或作能。﹞四歲能爲詩﹔七歲而貞孝公卒﹐來弔哭者﹐見其顏色聲容﹐皆相謂「權氏世有其人」。及長﹐好學﹐孝敬祥順。貞元八年﹐以前江西府監察禦史﹐徵拜博士。﹝貞元初﹐江西觀察使李兼﹐表徳輿爲判官﹐再遷監察禦史。府罷﹐八年正月﹐除太常博士。﹞朝士以得人相慶﹐攺左補闕﹐章奏不絕﹐譏排姦亻幸﹐﹝貞元八年八月﹐司農大卿裴延齡以巧詐除戶部侍郎判度支﹐徳輿上疏論其姦﹐不省。﹞與陽城爲助。轉起居舍人﹐﹝貞元十年四月遷。﹞遂知制誥﹐凡撰命詞九年﹐以類集爲五十卷﹐天下稱其能。十八年﹐以中書舍人典貢士﹐拜尙書禮部侍郎。﹝貞元十七年冬﹐以本官知禮部貢舉。十八年﹐眞拜禮部侍郎。﹞薦士於公者﹐其言可信﹐不以其人布衣不用﹔卽不可信﹐𨿽大官勢人交言﹐一不以綴意奏。廣歲所取進士明經﹐在得人﹐不以員拘。轉戶﹑兵﹑吏三曹侍郎﹑太子賓客﹐﹝貞元二十一年六月﹐轉戶部侍郎。元和初﹐歷兵部﹑吏部侍郎。後坐郎吏﹐誤用官缺﹐攺太子賓客。﹞復爲兵部﹐遷太常卿。﹝元和四年五月遷。﹞天下愈推爲鉅人長徳。

時天子以爲宰相﹐宜參用道徳人﹐因拜禮部書﹑同中書門下平章事。﹝元和五年﹐宰相裴洎寢疾。九月﹐徳輿同平章事。﹞公旣謝辭不許﹐其所設張舉措﹐必本於寬大﹔以幾教化﹐多所助與﹐﹝或作爲﹐或無此一字。今按﹕助與﹐如後救於ν事之類是也。作爲﹐非是。﹞維匡調娛﹐不失其正﹔中於和節﹐不爲聲章﹔因善與賢﹐不矜主己。﹝矜或作務。﹞以吏部尙書畱守東都。﹝元和八年正月罷相﹐守本官。七月﹐以檢校吏部尙書爲東都畱守。﹞東方諸帥﹐有利不能自請者﹐公常與疏陳﹐不以露布。﹝不以或無不字。露布或作布露。﹞復拜太常﹐﹝元和九年十月除。﹞轉刑部尙書﹐考定新舊令式﹐爲三十編﹐舉可長用。﹝或無長字。先是詔許孟容﹑蔣等﹐刪定格敕﹐成三十卷﹐表上﹐畱中不出。徳輿請下刑部﹐與侍郎劉伯芻代考定﹐復爲三十卷。十年十月﹐奏請行用﹐從之。﹞其在山南﹑河南﹐勤於選付﹐治以和簡﹐人以寧便。

以疾求還﹐十三年某月甲子﹐道薨於洋之白艸。奏至﹐天子﹤疒同﹥傷﹐﹝﹤疒同﹥或作痛。﹞爲之不禦朝﹐郎官致贈錫﹔官居野處﹐上下弔哭﹐皆曰「善人死矣。」其年某月日﹐﹝月下或有某字。﹞葬河南北山﹐在貞孝東五里。

公由陪屬升列﹐年除歲遷﹐以至公宰﹐人皆喜聞﹐若己與有﹐無忌嫉者。於ν坐子殺人﹐失位自囚﹐親戚莫敢過門省顧﹐朝莫敢言者。﹝ν音迪。顧下或有者字。朝上或有在字。﹞公將畱守東都﹐﹝公下或有時字。﹞爲上言曰﹕﹝下或有於字。﹞「ν之罪旣貰不竟﹐宜因賜寬詔。」上曰「然﹐公爲吾行諭之。」ν以不憂死。﹝元和七年正月﹐司空同平章事於ν﹐使其子太常丞敏﹐重賂梁正言﹐求出鎭。正言詐漸露﹐敏索其賂不得﹐誘其奴支解之﹐棄混中。事覺﹐ν率其子殿中少監孝友等﹐素服詣建福門請罪﹐ν左遷恩王傅﹐仍絕朝謁﹔敏流雷州﹔孝友等皆貶官。八年七月﹐徳輿將畱守東都﹐爲言之。﹞前後考第進士﹐及庭所策試士﹐踵相躡爲宰相達官﹐與公相先後﹔其餘布處臺閣外府﹐凡百餘人。自始學至疾﹐未病未嘗一日去書不觀。﹝或無「未病」二字。﹞公旣以能爲文辭擅聲於朝﹐﹝或無能字。﹞多銘卿大夫功徳﹔然其爲家﹐不視簿書。﹝視或作親。﹞未嘗問有亡﹐費不亻待余。﹝問下或有其字。諸本亻待作待﹐或作儲。﹞

公娶淸河崔氏女﹐其父造﹐嘗相徳宗﹐號爲名臣。﹝徳宗貞元元年正月﹐以崔造平章事﹐至十二月罷。徳或作代﹐考《宰相表》云﹕當作徳。﹞旣葬﹐其子監察禦史璩﹐累然服喪來有請。﹝徳輿二子﹕璩字大圭﹐瑤字大玉。服喪或作喪服。或無來字。﹞乃作銘文。﹝或無銘字。﹞曰﹕

權在商周﹐世無不存。﹝無或作次。﹞滅楚徙秦﹐嬴劉之間。甘泉始侯﹐以及安丘﹔詆訶浮屠﹐﹝苻堅嘗遊東苑﹐命沙門道安同輦。翼諫曰「臣聞天子法駕﹐侍中陪乘﹐淸道而行﹐進止有度﹐道安毀形賤士﹐不宜參穢神輿。」﹞皇極之扶。貞孝之生﹐鳳鳥不至﹔﹝或作至世。﹞爵位豈多﹐半塗以稅﹔﹝以或作已。﹞壽考豈多﹐四十而逝。惟其不有﹐以惠厥後﹔是生相君﹐爲朝徳首。行世祖之﹐文世師之。﹝祖或作師。師或作推﹐或作祖。﹞流連六官﹐﹝謂吏﹑戶﹑禮﹑兵﹑刑﹑工。﹞出入屏毗。無黨無讎﹐舉世莫疵。人所憚爲﹐﹝或作焉。﹞公勇爲之﹔其所競馳﹐公絕不窺。﹝其或作人。競作共。絕作有。今按﹕作絕﹐乃與上文勇字相應。﹞孰克知之。﹝克或作先。﹞徳將在斯。刻詩墓碑﹐以永厥垂。

【平淮西碑】

﹝並序據《舊史》﹐元和十二年八月﹐宰臣裴度爲淮西宣慰處置使﹐兼彰義軍節度使﹐請公爲行軍司馬。淮蔡平﹐十二月﹐隨度還朝﹐以功授刑部侍郎﹐仍詔撰《平淮西碑》﹐其詞多敍裴度事。時先入蔡州擒吳元濟﹐李功第一﹐不平之。妻唐安公主也﹐出入禁中﹐因訴碑辭不實。詔令磨公文﹐命段文昌重撰。史所載如此。原公之意﹐大抵以度能固帝意﹐故諸將不敢首鼠﹐遂能平蔡﹐意多歸功於指縱者也。帝亦重失武臣心﹐故詔文昌。然史臣之贊裴度﹐必取公之銘曰「凡此蔡功﹐惟斷乃成。」則世固自有公論也。文昌文見姚鉉《文粹》。李商隱有《惜韓碑》詩長篇﹐甚美﹐有「公之斯文不示後﹐曷與三五相攀追」之句。東坡有《臨江驛》小詩云「淮西功業冠吾唐﹐吏部文章日月光﹔千載斷碑人膾炙﹐不知世有段文昌。」則二公之文﹐不待較而明矣。陳無己曰﹕龍圖孫學士覺﹐喜論文﹐謂退之《淮西碑》﹐敍如《書》﹐銘如《詩》。又云﹕少遊謂《元和聖徳詩》﹐於韓文爲下﹐與《淮西碑》﹐如出兩手﹐蓋其少作也。李商隱《讀韓碑詩》﹕「元和天子神武姿﹐彼何人哉軒與羲﹔誓將上雪列聖恥﹐坐法宮中朝四夷。淮西有賊五十載﹐封狼生ァァ生羆﹔不據山河據平地﹐長戈利矛日可麾。帝得聖相相曰度﹐賊斫不死神扶持﹔腰懸相印作都統﹐陰風慘淡天王旗。武古通作爪牙﹐儀曹外郎載筆隨﹔行軍司馬智且勇﹐十四萬眾猶虎貔。入蔡縛賊獻太廟﹐功無與比恩不訾﹔帝曰汝度功第一﹐汝從事愈宜爲辭。愈拜稽首蹈且舞﹐金石刻畫臣能爲﹔古今世稱大手筆﹐此事不系於職司。當仁自古有不避﹐言訖屢頷天子頤。公退齋戒坐小閣﹐濡染大筆何淋漓﹔點竄《堯典》《舜典》字﹐塗攺《淸廟》《生民》詩。文成破體書在紙﹐淸晨再拜鋪丹墀﹔表曰臣愈昧死上﹐詠神聖功書之碑。碑髙三丈字如手﹐負以靈龜蟠以螭﹔句奇語重諭者少﹐讒之天子言其私。長繩百尺曳碑倒﹐粗砂大石相磨治﹔公之斯文若元气﹐先時已入人肝脾。湯盤孔鼎有述作﹐今無其器存其辭﹔嗚呼聖皇及聖相﹐相與ピ赫流淳熙。公之斯文不示後﹐曷與三五相攀追。願書萬本頌萬過﹐口角流沫右手胝。傳之七十有三代﹐以爲封禪玉檢明堂基。」﹞

天以唐克肖其徳﹐聖子神孫﹐繼繼承承﹐於千萬年﹐敬戒不怠﹐全付所覆﹐四海九州﹐罔有內外﹐悉主悉臣。髙祖太宗﹐旣除旣治﹔髙宗中睿﹐休養生息﹔至於玄宗﹐受報收功﹐極熾而丰﹐物眾地大﹐孽牙其間﹔肅宗代宗﹐徳祖順考﹐以勤以容﹐大慝適去。稂莠不薅﹐﹝《詩》﹕「以薅荼蓼。」薅﹐奴豆切﹐除田艸也。﹞相臣將臣﹐文恬武嬉﹐習熟見聞﹐以爲當然。

睿聖文武皇帝﹐﹝下或有「陛下」字﹐非是。元和三年正月﹐受尊號。﹞旣受羣臣朝﹐乃考圖數貢﹐﹝或無乃字。數﹐色阻切。﹞曰「嗚呼﹗天旣全付予有家﹐今傳次在予﹐予不能事事﹐其何以見於郊廟﹖」羣臣震懾﹐奔走率職。﹝或無奔﹑率二字。﹞明年﹐平夏﹔﹝永貞元年八月﹐夏綏銀節度畱後楊惠琳叛。元和元年三月﹐兵馬使張承全討斬之。﹞又明年﹐平蜀﹔﹝永貞元八月﹐劍南節度使韋臯卒﹐行軍司馬劉辟自稱畱後。元和元年九月﹐東川節度使髙崇文擒辟以獻。蜀下方有「西川」字﹐云「劉辟求都統三川﹐方圍梓州而敗﹐亂固不及他郡也。」今按﹕旣圍梓州﹐則亂已及東川矣。方說非是。﹞又明年﹐平江東﹔﹝元和二年十月﹐鎭海軍節度使李反﹐大將張子良執以獻。﹞又明年﹐平澤潞﹔遂定易定﹐﹝元和五年十月﹐義成節度使張茂昭以易定二州歸於有司。﹞致魏﹑博﹑貝﹑衛﹑澶﹑相﹐﹝元和七年十月﹐魏博節度使田弘正以所管六州歸於有司。澶﹐澶淵也。《說文》﹕「澶淵水在宋。」《左氏》﹕「盟於澶淵。」澶音蟬。﹞無不從志。皇帝曰「不可究武﹐﹝究或作窮。﹞予其少息。」

九年﹐蔡將死。蔡人立其子元濟以請﹐不許。﹝元和九年閏八月﹐彰義節度使吳少陽卒﹐其子元濟攝蔡州刺史﹐匿喪以病聞﹐自領軍務﹐表請主兵﹐上不許。﹞遂燒舞陽﹐犯葉﹑襄城﹔﹝城上或有等字﹐洪云﹕此謂葉與襄城耳﹐等字非是。﹞以動東都﹐放兵四劫。皇帝歷問於朝﹐一二臣外﹐﹝或作外臣﹐杭﹑《苑》無外字。今按﹕此句若作「外臣」﹐則當時朝臣自以伐蔡爲不可﹐非獨外臣也。若作「一二臣」﹐則當時舉朝之臣﹐皆以伐蔡爲不可﹐又非獨一二人也。考之下文所謂「一二臣同﹐不爲無助」者﹐又正指武元衡﹑裴度一二人贊伐蔡之謀者而言﹐則此乃謂惟一二臣以爲可﹐而其外羣臣皆以爲不可耳。諸本作「外臣」﹐及無「外」字﹐皆非是。惟作「臣外」者得之。﹞皆曰「蔡帥之不廷授﹐於今五十年﹐﹝帥或作師。於或作於。﹞傳三姓四將﹔﹝廣徳元年十月﹐以李忠臣爲淮西節度使也。貞元二年四月﹐以陳奇﹔十月﹐以吳少誠爲之。是爲三姓。大歷十四年三月﹐忠臣爲其將李希烈所逐﹐自爲節度。忠臣﹑希烈﹑少誠﹑少陽﹐是爲四將。﹞其樹本堅﹐兵利卒頑﹐不與他等。因撫而有﹐順且無事。」大官臆決唱聲﹐萬口和附﹐並爲一談﹐﹝並或作亻並。﹞牢不可破。

皇帝曰「惟天惟祖宗所以付任予者﹐庶其在此﹐予何敢不力。﹝天上或有夫字﹐非是。或無何字。﹞況一二臣同﹐不爲無助。」﹝不上或有固字。﹞曰「光顏﹐汝爲陳﹑許帥﹐﹝元和九年十月﹐以陳州刺史李光顏爲忠武節度使﹐忠武管陳﹑許二州。﹞維是河東﹑魏博﹑陽三軍之在行者﹐汝皆將之。」﹝元和十年正月﹐命宣武等十六道進軍討元濟﹐以光顏等分掌行營。二月﹐命神策軍陽鎭遏將索日進﹐以涇原兵六百人會李光顏。陽﹐左馮翊陽縣。或作涇﹐非是。﹞曰「重胤﹐汝故有河陽﹑懷﹐今益以汝﹐﹝元和九年閏八月﹐以河陽節度使烏重胤爲汝州刺史﹐充河陽懷汝節度使﹐徙隸汝州。﹞維是朔方﹑義成﹑陜﹑益﹑鳳翔﹑延﹑慶七軍之在行者﹐汝皆將之。」﹝義成管鄭滑二州。陜益卽劍南東西川﹐延屬坊丹延節度使﹐慶屬寧節度使。延慶本或作「延寧慶」。﹞曰「弘﹐汝以卒萬二千屬而子公武往討之。」﹝元和十年九月﹐以宣武節度使韓弘爲淮西諸軍都統﹐弘請使子公武以兵萬三千會蔡下﹐歸財與糧﹐以濟諸軍。屬下或有集字﹐或在公武下﹐皆非是。﹞曰「文通﹐汝守壽﹐﹝元和十年二月﹐以左金吾大將軍李文通爲壽州團練使。﹞維是宣武﹑淮南﹑宣歙﹑浙西四軍之行於壽者﹐汝皆將之。」﹝西下或有徐泗字。四或作五﹐皆非是。行上或有在字。﹞曰「道古﹐汝其觀察鄂嶽。」﹝元和十一年﹐以黔州觀察使李道古爲鄂嶽觀察使。﹞曰「﹐汝帥唐﹑鄧﹑隨﹐﹝元和十一年十二月﹐以太子詹事李爲唐鄧隨節度使。﹞各以其兵進戰。」曰「度﹐汝長禦史﹐其往視師。」﹝謂度爲禦史中丞﹐故雲長。元和十年五月﹐上遣度詣行營宣慰﹐察用兵形勢。﹞曰「度﹐惟汝予同﹐﹝汝下一有與字。﹞汝遂相予﹐﹝元和十年六月﹐以度爲中書侍郎同平章事。﹞以賞罰用命不用命。」曰「弘﹐汝其以節都統諸軍。」﹝節下或有度字。諸﹐方作討。今按﹕前輩有引《左傳》「討其軍實」爲「討軍」之證者﹐恐未必然﹐若必作討﹐則秦《之罘刻石》﹐自有「遂發討師」之語﹐而《晉官》有「都督徵討諸軍事」﹐皆足爲證﹐不必引《左傳》﹐卻不相似也。但公所作《韓弘碑》﹐但云「都統諸軍」﹐則作討者﹐爲誤矣。不可以偶有旁證﹐而彊引以從之也。﹞曰「守謙﹐汝出入左右﹐汝惟近臣﹐共往撫師。」﹝元和十一年十一月﹐上命知樞密梁守謙宣慰﹐因畱監其軍。汝惟或作惟汝。﹞曰「度﹐汝其往﹐衣服飲食予士﹐無寒無饑。﹝或無服飲字。或無服字﹐有飲字。或無衣服字。寒下或無無字。﹞以旣厥事﹐遂生蔡人。賜汝節斧﹐通天禦帶﹐衛卒三百。﹝元和十二年八月﹐度赴淮西﹐詔以神策軍三百人衛從﹐賜以犀帶。﹞凡玆廷臣﹐汝擇自從﹐惟其賢能﹐無憚大吏。﹝元和十二年七月﹐度以宰相出爲淮西宣慰處置使﹐度奏刑部侍郎馬總爲副使﹐右庶子韓愈爲行軍司馬判官書記。﹞庚申﹐予其臨門送汝。」﹝度行﹐上禦通化門送之。﹞曰「禦史﹐予閔士大夫戰甚苦﹐自今以往﹐非郊廟祠祀﹐其無用樂。」﹝或無其字。﹞

顏﹑胤﹑武﹐合攻其北﹐大戰十六﹐得柵城縣二十三﹐降人卒四萬。﹝或無人字﹐此謂降其民與卒也﹐故下語皆不再出「人卒」字。今按﹕《莊子》云﹕人卒𨿽眾。公語亦有自也。﹞道古﹐攻其東南﹐八戰﹐降萬三千﹐﹞再入申﹐破其外城。﹝元和十二年﹐道古攻申州﹐克其外郭。﹞文通﹐戰其東﹐十餘遇﹐降萬二千。﹐入其西﹐得賊將﹐輒釋不殺﹐﹝元和十二年五月﹐淮西騎將李率士卒刈麥於張柴村。李令廂虞候史用誠生擒以歸﹐待以客禮。﹞用其策﹐戰比有功。﹝比或作皆。﹞

十二年八月﹐丞相度至師﹐﹝或作帥﹐非是。﹞都統弘責戰益急﹐顏﹑胤﹑武合戰益用命﹐元濟盡並其眾﹐洄曲以備。﹝四月﹐蔡人董昌齡以郾城降﹐李光顏引兵入據之。元濟甚懼。時董重質將騾軍守洄曲﹐元濟悉發親近及守城卒詣重質以拒之。洄或作回。今按﹕洄與史合。﹞十月壬申﹐用所得賊將﹐自文城因天大雪﹐疾馳百二十里﹐用夜半到蔡﹐破其門﹐取元濟以獻﹐盡得其屬人卒。辛巳﹐丞相度入蔡﹐﹝度建彰義軍節﹐將降卒萬餘人入城。﹞以皇帝命赦其人。淮西平﹐大饗賚功﹐師還之日﹐因以其食賜蔡人。凡蔡卒三萬五千﹐其不樂爲兵﹐願歸爲農者十九﹐﹝或無歸字。﹞悉縱之。斬元濟京師。﹝濟下或有於字。十一月丙戌朔﹐禦興安門﹐受淮西之俘﹐以元濟徇兩市﹐斬於一獨柳樹。﹞

冊功﹕弘加侍中﹔﹐爲左僕射﹐帥山南東道﹔﹝制加檢校尙書左僕射﹐襄州刺史﹐充山南東道節度﹑襄鄧隋唐復郢均房觀察使﹑涼國公。﹞顏﹑胤皆加司空﹔﹝李光顏﹑烏重胤並檢校司空﹐光顏封武威郡公﹐重胤國公。﹞公武以散騎常侍﹐帥坊丹延﹔﹝以宣武軍都虞候韓公武爲檢校左散騎常侍﹐州刺史﹐坊丹延節度使。﹞道古進大夫﹔文通加散騎常侍。﹝考之史及段文昌碑皆合。一本無「大夫文通加」五字﹐非是。道古時已爲中丞﹐故不復言禦史也。今按﹕道古墓志﹐亦可考。﹞丞相度朝京師﹐道封晉國公﹐﹝或無道字﹐或作進﹐或無國字。﹞進階金紫光祿大夫﹐以舊官相﹐﹝度歸京師﹐十二月﹐制加彰義軍節度﹑申光蔡氵殷觀察使﹐充淮西宣慰處置等使﹑朝議大夫﹑門下侍郎平章事﹐兼蔡州刺史﹑飛騎尉裴度金紫光祿大夫﹐依前門下侍郎弘文館大學士﹐仍賜上柱國﹐封晉國公﹐食邑三千戶。﹞而以其副總爲工部尙書﹐領蔡任。﹝以蔡州畱後馬總檢校工部尙書﹐爲蔡州刺史﹐彰義節度使。﹞旣還奏﹐羣臣請紀聖功﹐被之金石。皇帝以命臣愈。﹝或無以字。﹞臣愈再拜稽首而獻文曰﹕

唐承天命﹐遂臣萬邦。﹝或作方。﹞孰居近土﹐襲盜以狂。往在玄宗﹐﹝在﹐方作居﹐云「唐人多以在爲居﹐公《本政》曰﹕居我其周從是也。」今按﹕以在爲居﹐亦艸書之誤﹐《本政》居字﹐已論於本篇﹐方說非是。﹞崇極而圮。河北悍驕﹐﹝安史旣平﹐燕趙魏相繼而起。﹞河南附起。﹝謂汴蔡之屬﹐居河南者。﹞四聖不宥﹐﹝肅代徳順。﹞屢興師徵。有不能克﹐益戍以兵。夫耕不食﹐婦織不裳。輸之以車﹐爲卒賜糧。外多失朝﹐曠不嶽狩。百隸怠官﹐事亡其舊。﹝「百隸怠官」﹐或作「百司隸官」。亡或作忘。﹞

帝時繼位﹐﹝憲宗。﹞顧瞻咨嗟。惟汝文武﹐孰卹予家。旣斬吳蜀﹐旋取山東。﹝吳蜀或作蜀吳。取或作出。﹞魏將首義﹐六州降從。淮蔡不順﹐自以爲彊。提兵叫歡﹐欲事故常。始命討之﹐遂連姦鄰。陰遣刺客﹐來賊相臣。﹝元和十年六月﹐宰相武元衡入朝﹐東平李師道遣刺客暗中突出射之。﹞方戰未利﹐內驚京師。羣公上言﹐﹝公或作臣。﹞莫若惠來。帝爲不聞﹐與神爲謀。乃相同徳﹐﹝乃或作及﹐非是。﹞以訖天誅。

乃敕顏胤﹐武古通﹐咸統於弘﹐﹝謂以韓弘爲都統。﹞各奏汝功。﹝奏或作走﹐非是。﹞三方分攻﹐﹝三方﹐卽上所言顏胤武攻其北﹐道古攻其東南﹐文通戰其東也。﹞五萬其師。大軍北乘﹐厥數倍之。常兵時曲﹐﹝元和十年五月﹐光顏大破賊黨於時曲。﹞軍士蠢蠢。旣翦陵云﹐﹝元和十一年九月﹐光顏奏拔陵云柵。﹞蔡卒大窘。勝之邵陵﹐﹝勝或作遂﹐又作翦。﹞郾城來降。自夏入秋﹐復屯相望。﹝入或作及。復或作礻復。﹞兵頓不勵﹐告功不時。帝哀徵夫﹐命相往釐。士飽而歌﹐馬騰於槽。試之新城﹐賊遇敗逃。盡抽其有﹐聚以防我。西師躍入﹐道無畱者。

蔡城﹐﹝《書》「罔晝夜。」注﹐肆惡無休息。與額同。﹞其千里。﹝或作疆。﹞旣入而有﹐莫不順俟。帝有恩言﹐相度來宣﹕誅止其魁﹐釋其下人。﹝釋其﹐或作釋於。﹞蔡之卒夫﹐投甲呼舞﹔蔡之婦女﹐迎門笑語。蔡人告饑﹐船粟往哺﹔蔡人告寒﹐賜以繒布。﹝賜以﹐或作詔賜﹐非是。﹞始時蔡人﹐禁不往來﹔今相從戲﹐裏門夜開。始時蔡人﹐進戰退戮﹔今旰而起﹐左食右粥。﹝旰或作眠。食或作餐﹐舊本皆作食。今按﹕「還予授子之粲兮。」《傳》云「粲﹐餐也。」《史記》﹕「餐未及下咽﹐酒未及濡唇。」《漢書》﹕「令其裨將傳餐。」則餐字亦有義。公《祭鄭夫人文》﹕「念寒而衣﹐念饑而餐。」同以衣對餐也﹐或當作餐。﹞爲之擇人﹐以收餘憊﹔﹝收或作牧。﹞選吏賜牛﹐教而不稅。

蔡人有言﹐始迷不知。今乃大覺﹐羞前之爲。蔡人有言﹐天子明聖﹔不順族誅﹐順保性命。汝不吾信﹐視此蔡方﹔孰爲不順﹐往斧其吭。﹝古郎切。﹞凡叛有數﹐聲勢相倚﹔吾彊不支﹐汝弱奚恃﹔其告而長﹐而父而兄﹔﹝或作「及汝父兄」。﹞奔走偕來﹐﹝或作來偕。同我太平。淮蔡爲亂﹐天子伐之。旣伐而饑﹐天子活之。

始議伐蔡﹐卿士莫隨。卽伐四年﹐小大並疑。不赦不疑﹐由天子明。凡此蔡功﹐惟斷乃成。旣定淮蔡﹐﹝或作「淮蔡旣定」。﹞四夷畢來。﹝力知切﹐至也﹐還也。《左氏》﹕「於思於思﹐棄甲復來。」﹞遂開明堂﹐坐以治之。

●卷三十一﹟碑志八【南海神廟碑】

﹝此碑石刻﹐其首云「使持節袁州諸軍事﹑守袁州刺史韓愈撰﹐使持節循州諸軍事﹑守循州刺史陳諫書並篆額」。其後云「元和十五年十月一日建。」歐陽公云「《昌黎集》類多訛舛﹐惟《南海碑》不舛者﹐以石刻人家多有故也」。石刻與刊本異者﹐今注於下。蘇內翰嘗移書楊康公﹐使遷廟文登﹐因古廟而新之。楊不從﹐故蘇詩云「退之仙人也﹐遊戲於斯文。笑談出奇偉﹐鼓舞南海神。」神或作東。﹞

海於天地間﹐爲物最鉅。自三代聖王﹐莫不祀事﹐考於傳記﹐而南海神次最貴﹐在北東西三神﹑河伯之上﹐號爲祝融。﹝太公《金匱》云「南海之神曰祝融﹐東海之神曰勾芒﹐北海之神曰顓頊﹐西海之神曰蓐收。」今按﹕東海神名阿明﹐南海祝融﹐西海巨乘﹐北海禺彊﹐亦見《養生雜書》。然公言「南海神次最貴」﹐則是據太公書矣。﹞天寶中﹐天子以爲古爵莫貴於公侯﹐故海嶽之祝﹐﹝或作祀。﹞犧幣之數﹐放而依之﹐所以致崇極於大神。今王亦爵也﹐而禮海嶽﹐尙循公侯之事﹐虛王儀而不用﹐非致崇極之意也。由是冊尊南海神爲廣利王。﹝天寶十載正月﹐封東海廣徳王﹐南海廣利王﹐西海廣潤王﹐北海廣澤王。冊﹐詔也。﹞祝號祭式﹐與次俱升﹔﹝或作升。武徳﹑貞觀之制﹕四海年別一祭﹐各以五郊迎气日祭之﹐祀官以當界都督刺史充。至是封王﹐分命卿監十三人﹐取三月十七日一時﹐備禮兼冊制祭﹐其祭儀具《開元禮》。﹞因其故廟﹐易而新之﹐在今廣州治之東南﹐海道八十里﹐扶胥之口﹐黃木之灣。常以立夏气至﹐命廣州刺史行事祠下﹐事訖驛聞。而刺史常節度五嶺諸軍﹐仍觀察其郡邑﹐﹝唐制﹕嶺南爲五府﹐而嶺南節度使觀察四府事。﹞於南方事﹐無所不統﹐地大以遠﹐故常選用重人。旣貴而富﹐且不習海事﹐又當祀時﹐海常多大風﹐將往皆憂戚。旣進﹐觀顧怖悸﹐故常以疾爲解﹐﹝或作辭。﹞而委事於其副﹐其來已久。故明宮齋廬﹐上雨旁風﹐無所蓋障﹔牲酒瘠酸﹐取具臨時﹔水陸之品﹐狼藉籩豆。薦興俯﹐不中儀式﹔吏滋不供﹐﹝滋或作玆。供﹐從石本作恭﹐誤。﹞神不顧享。盲風怪雨。﹝或謂祕閣本盲作﹝B150﹞字﹐見《呂氏春秋》。考古本﹐只作盲。《月令》﹕「盲風至」。注﹕疾風也﹐《山海經》﹕「符陽之山﹐多怪雨﹐風雲之所出也。」﹞發作無節﹐人蒙其害。

元和十二年﹐始詔用前尙書右丞﹑國子祭酒魯國孔公﹐爲廣州刺史兼禦史大夫﹐以殿南服。﹝天寶十二載七月﹐以孔爲嶺南節度使。殿﹐定也。《詩》﹕「殿天子之邦。」按﹕《傳》﹕「先是準詔禱南海神﹐多令從事代祠﹐每受詔﹐自犯風波而往。韓愈在潮州﹐作詩以美之。」《傳》所謂「詩」豈公此作耶。殿﹐丁練切。﹞公正直方嚴﹐中心樂易﹐祗愼所職﹔治人以明﹐事神以誠﹔內外單盡﹐不爲表衤暴。至州之明年﹐將夏﹐祝冊自京師至﹐吏以時告﹐公乃齋祓視冊﹐誓羣有司曰「冊有皇帝名﹐乃上所自署﹐其文曰﹕『嗣天子某﹐謹遣官某敬祭。』﹝唐制﹕嶽瀆以上祝版禦署﹐附中使送往。其上或有具字﹐或作且字﹐官上或有某字。今按﹕其上宜有且宇﹐然石本無之﹐不欲增也。官上某字﹐石本無之﹐或以爲用《左傳》「其官臣偃」之語。﹞其恭且嚴如是﹐敢有不承﹗明日﹐吾將宿廟下﹐以供晨事。」明日﹐吏以風雨白﹐不聽。於是州府文武吏士﹐凡百數﹐交謁更諫﹐皆揖而退。

公遂升舟﹐風雨少弛﹐棹夫奏功﹐云陰解﹐日光穿漏﹐波伏不興。省牲之夕﹐載載陰﹐將事之夜﹐天地開除﹐月星明旣。﹝幾利切﹐《說文》﹕稠也。《選》何晏《景福殿賦》﹕「旣若幽星之﹛麗﹜連。」李善﹕「音古愛切。」蜀本作槪﹐非是。﹞五鼓旣作﹐牽牛正中﹐﹝《月令》﹕「季春之月﹐旦牽牛中。」上文言立夏行事﹐正此事也。﹞公乃盛服執笏以入。卽事﹐文武賓屬﹐俯首聽位﹐各執其職﹔牲肥酒香﹐樽爵靜潔﹐降登有數﹐神具醉飽。﹝具或作其。﹞海之百靈祕怪﹐慌惚畢出﹐蜿蜿也也﹐來享飲食。﹝慌或作恍。也或作蜒蜒。享或作慕。蜿音鴛﹐蜒音延。﹞闔廟旋艫﹐﹝音盧。﹞祥飈送風﹐﹝與帆同。﹞旗纛旌麾﹐飛揚ㄙ藹﹐鐃鼓嘲轟﹐髙管敫噪﹐﹝音叫。﹞武夫奮棹﹐工師唱和﹐穹龜長魚﹐踴躍後先﹐乾端坤倪﹐軒豁呈露。祀之之歲﹐﹝祀之﹐石本作祝。今按﹕祝當作祀﹐其理甚明﹐或疑誤刻﹐今攺從諸本。﹞風災息滅﹐人厭魚蟹﹐五穀胥熱。明年祀歸﹐﹝祀﹐諸本石本皆同﹐方作神﹐誤。﹞又廣廟宮而大之。治其庭壇﹐攺作東西兩序﹑齋庖之房﹐百用具修。明年其時﹐公又固往﹐不懈益虔﹐歲仍大和﹐耋艾歌詠。

始公之至﹐君他名之稅﹐罷衣食於官之可去者。四方之使﹐不以資交﹔以身爲帥﹐燕享有時﹐賞與以節﹔公藏私畜﹐上下與足。於是免屬州負逋之緡錢廿有四萬﹐米三萬二千斛。﹝廿有四萬﹐或作十有八萬。廿﹐方誤﹐作二十。三﹐或作八。﹞賦金之州﹐耗金一歲八百﹐因不能償﹐皆以丐之。﹝丐一作正。﹞加西南守長之俸﹐﹝西南或作四面。﹞誅其尢無良不聽令者﹐由是皆自重愼法。人士之落南不能歸者﹐與流徙之冑百廿八族﹐用其才良﹐而廩其無告者。其女子可嫁﹐與之錢財﹐令無失時。﹝嫁下方有者字﹐石本無﹐方誤也。時或作所。﹞刑徳並流﹐方地數千里﹐不識盜賊﹔山行海宿﹐不擇處所﹔事神治人﹐其可謂備至耳矣。﹝或無其字﹐或無耳字。﹞咸願刻廟石﹐以著厥美﹐而系以詩﹐乃作詩曰﹕

南海陰墟﹐﹝陰或作之。﹞祝融之宅﹔卽祀於旁﹐帝命南伯。吏惰不躬﹐正自今公﹔明用享錫﹐右我家邦。﹝右或作佑。﹞

惟明天子﹐惟愼厥使﹔我公在官﹐神人致喜。海嶺之陬﹐旣足旣濡﹔胡不均弘﹐俾執事樞。公行勿遲﹐公無遽歸﹔匪我私公﹐神人具依。﹝今按﹕此文石本﹐今最易得﹐而方本失考者﹐凡五條。然則它云石本者﹐恐亦不能無謬也。﹞

【處州孔子廟碑】

﹝此篇方從石本。《碑記》﹐不載年月日﹐第云「朝散大夫國子祭酒賜紫金魚袋韓愈撰」。公爲祭酒﹐在元和十五年。﹞

自天子至郡邑守長﹐通得祀而徧天下者﹐惟社稷與孔子爲然。而社祭土﹐稷祭谷﹐﹝爲或作焉﹐然字屬下句。而社﹐方無而字。句上方有而字﹐皆非是。﹞句龍與棄﹐乃其佐享﹐非其專主﹐又其位所﹐不屋而壇﹔豈如孔子用王者事﹐巍然當座﹐以門人爲配。﹝杜牧雲「稱夫子之尊﹐莫如韓吏部。」蓋公作此碑云「社稷不屋而壇﹐孔子用王者事﹐巍然當坐﹐以門人爲配也。」張文潛曰「廟貌之設﹐起於後世﹐如祭天地﹐亦不屋而壇耳。開元二十七年八月﹐追謚孔子文宣王﹐南面而坐﹐以顏子配享。」﹞自天子而下﹐北面跪祭﹔﹝跪祭﹐或作「拜跪薦祭」。﹞進退誠敬﹐禮如親弟子者。句龍﹑棄以功﹐孔子以徳﹐固自有次第哉﹗自古多有以功徳得其位者﹐不得常祀﹔句龍﹑棄﹑孔子﹐皆不得位﹐而得常祀﹔然其祀事﹐皆不如孔子之盛。﹝不如或作無如。﹞所謂生人以來﹐未有如孔子者。﹝人或作民﹐以或作已﹐孔或作夫。﹞其賢過於堯舜遠者﹐此其效歟﹗﹝邵太史曰﹕歐陽公平生尊用韓退之﹐於其學無少異﹐然退之《處州孔子廟碑》云云﹐永叔作《谷城縣夫子廟記》﹐乃云「後之人徒見官爲立祠﹐而州縣莫不祭之﹐夫子之尊﹐由此爲盛。甚者乃謂生𨿽不得位﹐而歿有所享﹐以爲夫子榮﹐謂有徳之報﹐𨿽堯舜莫若。何其謬論者歟﹖」是歐陽以退之爲謬矣。𨿽然﹐韓與歐﹐其尊夫子之心﹐則一也。嚴氏曰﹕孟子之文。杜牧之云「自古稱夫子者多矣﹐稱夫子之徳﹐莫如孟子﹔稱夫子之尊﹐莫如韓吏部。」﹞

郡邑皆有孔子廟﹐或不能修事﹔𨿽設博士弟子﹐或役於有司﹐名存實亡﹐失其所業。獨處州刺史鄴侯李繁至官﹐﹝繁﹐鄴侯泌之子﹐﹞能以爲先。旣新作孔子廟﹐又令工攺爲顏子至子夏十人像﹐﹝令或作命。顏子或作顏回。﹞其餘六十子﹐﹝子上或有二字。﹞及後大儒公羊髙﹑左丘明﹑孟軻﹑荀況﹑伏生﹑毛公﹑韓生﹑董生﹑髙堂生﹑揚雄﹑鄭玄等數十人﹐﹝貞觀二十一年﹐詔左丘明﹑公羊髙﹑毛萇﹑鄭玄﹑伏勝﹑髙堂生等二十二人﹐春秋行釋奠之禮﹐而無孟軻﹑荀況﹑董生﹑揚雄等。伏生卽伏勝﹐毛公卽毛萇﹐韓生名嬰﹐董生名仲舒﹐髙堂生能言《禮》﹐見《漢書﹟儒林傳》。﹞皆圖之壁﹐雪士弟子﹐必皆其人。又爲置講堂﹐﹝又爲字﹐或在其中字下。置或作設。﹞教之行禮﹐肄習其中。置本錢廩米﹐令可繼處以守。廟成﹐躬率吏及博士弟子﹐入學行釋菜禮。﹝菜或作奠。歐陽曰﹕釋奠﹐菜祭之略者也。古者士之見師﹐以菜爲摯﹐故始入學者﹐以釋菜以禮其先師。其學官四時之祭﹐乃皆釋菜。釋奠﹐有樂無屍﹐而釋菜無樂﹐則又其略也。﹞耆老嘆嗟﹐其子弟皆興於學。鄴侯尙文﹐其於古記無不貫達﹐故其爲政﹐知所先後﹐可歌也已﹐乃作詩曰﹕

惟此廟學﹐鄴侯所作。厥初庳下﹐﹝庳音卑﹐又音婢。﹞神不以宇﹔生師所處﹐﹝生或作先。﹞亦窘寒暑。乃新斯宮﹐神降其獻﹔講讀有常﹐不誡用勸。揭揭元哲﹐﹝揭﹐居謁切﹐又音桀。又音羯。﹞有師之尊﹔羣聖嚴嚴﹐大法以存。像圖孔肖﹐咸在斯堂﹔以瞻以儀﹐俾不惑忘。﹝惑或作或。﹞後之君子﹐無廢成美﹔琢詞碑石﹐以贊攸始。

【柳州羅池廟碑。】

﹝此篇方從石本。羅池神﹐子厚也。其碑石本首云「尙書吏部侍郎賜紫金魚袋韓愈撰﹐中書舍人史館修撰賜紫金魚袋沈傳師書。」其後云「朝議郎桂管觀察使試太常寺協律郎上柱國陳曾篆額﹔長慶元年正月十一日﹐桂管都防禦先鋒兵馬使朝散大夫試左衛長史孫季雄建立。」歐陽《集古錄》﹕《羅池碑後題》云「長慶元年正月建。」按《穆宗實錄》﹐長慶二年二月﹐傳師爲中書舍人史館修撰﹐九月愈遷吏部。時愈未爲吏部﹐沈亦未爲舍人。當是長慶二年﹐則二君官正與此碑同。其「書元年正月」﹐蓋傳模者誤。按《舊史》公傳云「南人妄以宗元爲羅池神﹐而愈撰碑以實之。」蓋以是罪公。而《新史》書其事於《子厚傳》﹐無所褒貶。元七年六月﹐詔賜唐柳州刺史羅池神廟爲「靈文之廟」﹐以郡人言其雨應祈故也﹐田表聖書其碑陰雲﹕「子厚終於柳州﹐以精多魄彊﹐爲羅池之神﹖昌黎敍其事而銘之﹐大意謂子厚宏深之量﹐昭明之識﹐當爲星辰﹐爲嶽瀆﹐胡爲在柳州之陋爲神﹐其所以推尊甚大。石敏若此﹐世以公此文爲語怪﹐非也。士有抱負不克施﹐遭流落以死﹐爲明神烈鬼﹐巍峨廟食﹐理也。李衛公竄海上死矣﹐其精魄凜然﹐尙能使犬鼠餘黨破膽於夢中。不然﹐退之豈矯誣柳州以求異乎﹖」晁氏曰「此亦銘羅池神之文﹐弔宗元之文也。」﹞

羅池廟者﹐故刺史柳侯廟也。柳侯爲州﹐﹝元和十年三月﹐以永州司馬柳宗元爲柳州刺史。﹞不鄙夷其民﹐動以禮法。三年﹐民各自矜奮﹐﹝下或有曰字。今按﹕宜有曰字。然石本無之﹐不欲補也。﹞「玆土𨿽遠京師﹐吾等亦天氓﹐今天幸惠仁侯﹐若不化服﹐我則非人。」於是老少相教語﹐莫背侯令。凡有所爲﹐於其鄕閭﹐及於其家﹐皆曰「吾侯聞之﹐得無不可於意否﹖」莫不忖度而後從事。凡令之期﹐民勸趨之﹐無有後先﹐必以其時。於是民業有經﹐公無負租﹔流逋四歸﹐樂生興事﹔宅有新屋﹐步有新船﹔﹝步或作涉。柳子厚《鐵鑪步志》曰「江之滸﹐凡舟可縻而上下曰步。」今按﹕《孔志》亦有泊步字。﹞池園潔修﹐豬牛鴨雞﹐肥大蕃息﹔子嚴父詔﹐婦順夫指﹔嫁娶葬送﹐各有條法﹔出相弟長﹐入相慈孝。先時﹐民貧﹐以男女相質﹐久不得贖﹐盡沒爲隸。我侯之至﹐按國之故﹐以傭除本﹐悉奪歸之。大修孔子廟﹐城郭巷道﹐皆治使端正﹐﹝巷道或作道巷。﹞樹以名木。柳民旣皆悅喜。

嘗與其部將魏忠﹑謝寧﹑歐陽翼﹐飲酒驛亭﹐﹝嘗或作常。﹞謂曰「吾棄於時﹐而寄於此﹐與若等好也。明年吾將死﹐死而爲神。後三年﹐爲廟祀我。」及期而死。﹝元和十四年十月﹐宗元卒。﹞三年孟秋辛卯﹐﹝長慶三年也。﹞侯降於州之後堂﹐歐陽翼等見而拜之。其夕﹐夢翼而告曰「館我於羅池。」其月景辰﹐廟成﹐大祭﹐過客李儀﹐醉酒﹐慢侮堂上﹐得疾﹐扶出廟門卽死。明年春﹐魏忠﹑歐陽翼﹐使謝寧來京師﹐請書其事於石。

余謂柳侯﹐生能澤其民﹐死能驚動福禍之﹐以食其土﹐﹝福禍或作禍福。﹞可謂靈也已。作《迎享送神詩》﹐遺柳民﹐俾歌以祀焉﹐而並刻之。柳侯﹐河東人﹐諱宗元﹐字子厚﹐賢而有文章﹐嘗位於朝光顯矣。已而擯不用。其辭曰﹕

荔子丹兮蕉黃﹐﹝蕉下或有葉字﹐或有予字。﹞雜肴蔬兮進侯堂。侯之船兮兩旗﹐度中流兮風泊之﹐待侯不來兮不知我悲。侯乘駒兮入廟﹐慰我民兮不以笑。鵝之山兮柳之水﹐桂樹團團兮白石齒齒。侯朝出遊兮暮來歸﹐春與猿吟兮秋鶴與飛。﹝或作「秋與鶴飛」。今按﹕歐公以此句爲石本之誤。沈存中云﹕非也﹐倒用鶴﹑與兩字﹐則語勢愈健。如《楚辭》云「吉日辰良」也。但此石本「團團」字﹐初誤刻作團圓﹐後鐫攺之﹐今尙可見﹐則亦石本不能無誤之一證也。﹞北方之人兮爲侯是非﹐千秋萬歲兮侯無我違。福我兮壽我﹐驅厲鬼兮山之左。下無苦濕兮髙無干﹐亢余充羨兮﹝亢音庚。余﹐徒古切﹐又音土。﹞蛇蛟結蟠。我民報事兮無怠其始﹐自今兮欽於世世。

【黃陵廟碑】

﹝此篇方從石本。曾子開曰「湘水出全﹐瀟水出道﹐二水至永合而爲一﹐以入洞庭。黃陵廟在瀟湘之尾﹐洞庭之口。孫氏曰「廟在潭州之湘陰縣北八十里。或云在嶽州。」首題云「通議大夫守尙書兵部侍郎上柱國賜紫金魚袋韓愈撰﹐正議大夫守潭州刺史兼禦史中丞湖南都團練觀察安撫使上柱國賜紫金魚袋沈傳師書。」今本多誤。據歐陽公《集古錄》云﹐當以碑爲正。﹞湘旁有廟曰黃陵。﹝《筆墨閒錄》云﹕《黃陵廟碑》首言「湘旁」﹐卽《龜策傳》言「江旁老人」也。﹞自前古以祠堯之二女﹐舜二妃者。庭有石碑。﹝石或作古﹐或無此字。﹞斷裂分散在地﹐其文剝缺﹐考《圖記》言「漢荊州牧劉表景升之立。」﹝表字景升﹐東漢末﹐爲荊州刺史。﹞題曰「湘夫人碑。」今驗其文﹐乃晉太康九年。又其額曰「虞帝二妃之碑。」非景升立者。

秦博士對始皇帝云「湘君者﹐堯之二女﹐舜妃者也。」﹝事見《史記﹟秦始皇廿七年》。﹞劉向﹑鄭玄﹐亦皆以二妃爲湘君﹐而《離騷》《九歌》﹐旣有《湘君》﹐又有《湘夫人》。王逸之解﹐以爲湘君者﹐自其水神﹐而謂湘夫人乃二妃也﹐從舜南徵三苗不及﹐﹝或作返﹐據下文當作及。﹞道死沅湘之間。《山海經》曰「洞庭之山﹐帝之二女居之。」郭璞疑二女者﹐帝舜之後﹐﹝石本書璞作朴﹐唐人多然﹐下文揭陽亦作曷陽。﹞不當降小水爲其夫人﹐﹝小水或作小君﹐考《山海經》作小水是也。﹞因以二女爲天帝之女。以余考之﹐璞與王逸俱失也。堯之長女娥皇﹐爲舜正妃﹐故曰「君」﹔其二女女英﹐自宜降曰「夫人」也。故《九歌》辭謂娥皇爲「君」﹐謂女英「帝子」。﹝帝上或有爲字。﹞各以其盛者推言之也。《禮》有「小君君母」﹐明其正自得稱君也。﹝或無「君母」二字。﹞《書》曰「舜陟方乃死。」《傳》爲「舜道南方以死。」﹝或作升。﹞或又曰「舜死葬蒼梧﹐二妃從之不及﹐溺死沅湘之間。」余謂《竹書紀年》﹝《紀年》﹐書名。晉太康元年汲郡人發冢得之﹐起夏殷﹐至魏哀王﹐以竹簡寫之﹐故謂之《竹書》。﹞帝王之沒皆曰「陟」。陟﹐升也﹐謂升天也。《書》曰「殷禮陟配天。」﹐言以道終﹐其徳協天也。《書》紀舜之沒云「陟」者﹐與《竹書》《周書》同文也。其下言「方乃死」者﹐所以釋「陟」爲「死」也。地之勢﹐東南下﹐如言舜南巡而死﹐宜言「下方」﹐不得言「陟方」也。以此謂舜死葬蒼梧﹐於時二妃從之不及而溺者﹐皆不可信。﹝溺下或有死字。﹞

二妃旣曰﹕以謀語舜﹐脫舜之厄﹐成舜之聖﹔堯死而舜有天下爲天子﹐二妃之力。宜常爲神﹐食民之祭。今之渡湖江者﹐莫敢不進禮廟下。﹝湖或作潮﹐非是。又或作湘。﹞

元和十四年春﹐余以言事得罪﹐黜爲潮州刺史。其地於漢爲南海之揭陽﹐﹝《漢﹟地理誌》﹕南海郡﹐有唐爲潮州揭陽縣。至石本揭作曷﹐音竭。﹞厲毒所聚﹐懼不得脫死﹐過廟而禱之。其冬﹐移袁州刺史。明年九月﹐拜國子祭酒。﹝元和十四年十月﹐以赦令量移袁州。明年九月﹐自袁州召爲國子祭酒。﹞使以私錢十萬抵嶽州﹐願易廟之圯桷腐瓦於刺史王堪。﹝「刺史王堪」上或有「州」字。﹞長慶元年﹐刺史張愉自京師往﹐與愉故善﹐﹝與上或有餘字。今按﹕此合有餘字﹐然石本無字﹐不欲補也。﹞謂曰「丐我一碑石﹐載二妃廟事﹐且令後世知有子名。」愉曰「諾。」旣至州﹐報曰「碑謹具。」遂篆其事﹐俾刻之。

【唐故江南西道觀察使中大夫洪州刺史兼禦史中丞上柱國賜紫金魚袋贈左散騎常侍太原王公神道碑銘】﹝王仲舒爲連州司戶﹐公令連之陽山。仲舒觀察江西﹐公爲袁州刺史。公旣爲作《燕喜亭記》《修滕王閣記》﹐今志其墓﹐又書《神道碑》《新史》並取公《碑志》作《傳》。﹞

王氏皆王者之後﹐在太原爲姬姓。﹝或無之字。周靈王太子晉﹐以直諫廢爲庶人﹐時人號曰王家﹐因此爲氏。﹞春秋時﹐王子成父敗狄有功﹐﹝《左氏》文十一年﹐叟阝瞞侵齊﹐王子成父獲其弟曰榮如。﹞因賜氏﹐厥後世居太原。至東漢隱士烈﹐﹝烈字彥芳﹐《東漢》有傳。﹞博士徵不就﹐居祁縣﹐﹝後漢徵君霸始居太原﹐霸子殷﹐別居祁縣。﹞因號所居鄕爲「君子」。﹝下或有鄕字。﹞公其君子鄕人也。魏晉涉隋﹐世有名人。國朝大王父玄柬﹐﹝古限切。﹞歷禦史屬三院﹐止尙書郎﹔﹝三院﹐謂侍禦史﹑殿中侍禦史﹑監察禦史。玄柬﹝終比部員外郎。﹞生景肅﹐守三郡﹐終傅涼王﹔生政﹐襄鄧等州防禦使﹐鄂州采訪使﹐贈吏部尙書。

公尙書之弟某子﹐公諱仲舒﹐字弘中。﹝蜀作「諱弘中﹐字某」﹐後墓志同。今按﹕上句已有公字﹐此不當再出﹐當刪。然無別本可據﹐姑存之。﹞少孤﹐奉母夫人家江南。讀書著文﹐其譽藹郁﹐當時名公﹐皆折官位輩行﹐﹝下浪切﹐﹞願爲交。貞元初﹐射策拜左拾遺﹐﹝貞元十年十二月﹐仲舒中賢良方正直言極諫科﹐起拜拾遺。﹞與陽城合遏裴延齡不得爲相。徳宗初怏怏無柰﹐久而嘉之。﹝或無而字。之或作其﹐下又有直字﹐﹞其後入閣﹐徳宗顧列謂宰相曰「第幾人必王某也。」果然。月餘﹐特攺右補闕。﹝或無右字。﹞遷禮部﹑考功﹑吏部三員外郎。在禮部奏議詳雅﹐省中伏其能。﹝伏或作服。﹞在考功﹑吏部﹐提約明故﹐吏無以欺。同列有恃恩自得者﹐眾皆媚承﹐公嫉其爲人﹐不直視﹐﹝或無人字。﹞由此貶連州司戶。﹝貞元十九年﹐王叔文用事﹐弘中自吏部員外郎責連州司戶。﹞移夔州司馬﹐又移荊南﹐因佐其節度事﹐﹝或無事字。﹞爲參謀﹐﹝爲荊南節度裴均參謀。﹞得五品服。放迹在外﹐積四年。

元和初﹐收拾俊賢﹐徵拜吏部員外郎。未幾﹐爲職方郎中﹑知制誥。友人得罪斥逐後﹐其家親知過門縮頸不敢視﹐公獨省問﹐爲計度論議﹐直其冤﹐由是出爲峽州刺史。﹝峽或作硤。友人楊憑也。﹞轉廬州﹐未至﹐丁母夫人憂。服除﹐又爲婺州。時疫旱甚﹐人死亡且盡﹐公至﹐多方救活﹐天遂雨﹐疫定。比數年﹐裏閭完復。制使出巡﹐人塡道迎顯公徳。﹝顯或作頌。﹞事具聞﹐就加金紫。轉蘇州﹐變其屋居以絕火延﹐堤松江路﹐害絕阻滯。﹝火上或有其字。阻或作沮。﹞秋夏賦調﹐自爲書與人以期﹐吏無及門而集﹐政成﹐爲天下守之最。﹝政或作化。﹞

天子曰「王某之文可思﹐最宜爲誥﹐有古風﹐豈可久以吏事役之﹖」復拜中書舍人。旣至京師﹐儕流無在者﹐視同列皆邈然少年﹐益自悲﹐而謂人曰「豈可復治筆硯於其間哉﹖上若未棄臣﹐宜用所長。在外久﹐周知俗之利病﹐﹝或無利字﹐非是﹞。俾使之﹐當不自愧。」宰相以聞﹐遂得觀察江南西道。﹝元和十五年六月﹐除江西觀察使。﹞奏罷榷酤錢九千萬。﹝千或作十。﹞軍息之無已﹐掌吏壞產猶不釋﹐囚之。公至﹐脫械不問。人遭水旱﹐賦窘﹐公曰「我且減燕樂﹐絕他用錢﹐可足乎﹖」遂以代之。﹝或無足字﹐代下無之字。﹞罷軍之息錢﹐﹝息上或有日字﹐﹞禁浮屠誑誘﹐壞其捨以葺公宇。三年﹐法大成﹐錢余於庫﹐粟余廩﹐﹝廩上或有於字。﹞人享於田廬﹐謳謠於道途。天子復思﹐且徵以代﹐虛吏部左丞位以待之。長慶三年十一月十七日﹐薨於洪州﹐年六十二。上哀慟戩﹐贈左散騎常侍。某日﹐歸葬於某處。﹝長慶四年二月﹐葬河南。葬下或無於字。﹞

某旣以公之徳刻而藏之墓矣﹐子初又請詩以揭之。﹝仲舒七子﹐初﹑哲﹑貞﹑弘﹑泰﹑復﹑洄。旣上或無某字。某或作愈。﹞詞曰﹕

生人之治﹐本無斯文。有事其末﹐而忘其源﹔切近昧陋﹐道由是堙。有志其本﹐而泥古陳﹔當用而迂﹐乖戾不伸。較是二者﹐其過也均。有美王公﹐志儒之本﹐達士之經。秩秩而積﹐涵涵而停。к爲華英﹐﹝к爲﹐諸本作к而﹐華英作英華。﹞不矜不盈﹔孰播其馨﹐孰發其明。介然而居﹐士友以傾。敷文帝階﹐擢列侍從﹔以忠遠名﹐有直有諷﹔辧遏堅懇﹐﹝或作聖邈。﹞巨邪不用。秀出班行﹐乃動帝目﹔帝省竭心﹐恩顧日渥。翔於郎署﹐て於禁密﹔發帝之令﹐簡古而蔚。不比於權﹐以直友冤﹔敲撼挫揠﹐竟遭斥奔。久淹於外﹐歷守大藩﹔所至極思﹐必悉利病。萎枯以膏﹐燠以醒。﹝或作。﹞坦之敞之﹐必絕其徑﹔竣之澄之﹐使安其泳。帝思其文﹐復命掌誥﹔公潛謂人﹐此職宜少﹔豈無凋郡﹐庸以自效。上藉其實﹐﹝藉或作籍。﹞俾統於洪﹔逋滯攸除﹐姦訛革風﹔祛蔽於目﹐釋負於躬。方乎所部﹐﹝乎或作平。﹞禁絕浮屠﹔風雨順易﹐亢稻盈疇﹔人得其所﹐乃恬乃謳。﹝所或作饒。謳或作謠。﹞化成有代﹐思以息勞﹔虛位而﹐奄忽滔滔。﹝奄忽或作勿隨。﹞維徳維績﹐志於斯石﹐日遠彌髙。﹝方云﹕此銘有美王公不用韻﹐末章三語分兩韻﹐例又異也。今按﹕銘之卒章﹐績﹑石二句﹐𨿽自叶韻﹐而末句髙字﹐仍與勞﹑滔韻葉﹐非有異也。﹞

●卷三十二﹟碑志九【司徒兼侍中中書令贈太尉許國公神道碑銘】

﹝韓弘﹐《新史》有傳﹐多取《碑》詞﹐傳間有誤處﹐當以碑爲正。蓋淮西之役﹐弘爲行營都統﹐公爲行軍司馬﹐其知弘非一日也。﹞

韓﹐姬姓﹐以國氏。﹝國下或有爲字。今按﹕以國氏﹐《春秋傳》語。《唐韻》云「韓姓出自唐叔虞之後﹐曲沃桓叔之子萬﹐食邑於韓﹐因以爲氏。」﹞其先有自潁川徙陽夏者﹐﹝夏音假。﹞其地於今爲陳之太康。﹝秦滅韓﹐以其地爲潁川郡。陽夏﹐隋攺爲太康。﹞太康之韓﹐﹝《新舊史》皆言弘滑州匡城人。﹞其稱蓋久﹐然自公始大著。公諱弘。公之父曰海﹐爲人魁偉沈塞﹐以武勇遊仕許汴之間﹐寡言自可﹐不與人交﹐眾推以爲鉅人長者。﹝交或作校﹐以上文自可言之﹐作「不與人交」爲是。今以下文長者言之﹐又似作「不與人校」爲是。更詳之。鉅上或無爲字﹐或無「以鉅人」三字﹐而爲上有之字﹐或並無「以爲鉅人」四字。﹞官至遊擊將軍﹐贈太師﹐娶鄕邑劉氏女﹐生公﹐是爲齊國太夫人。

夫人之兄﹐曰司徒玄佐﹐﹝復出夫人字﹐或作齊國。﹞有功建中﹑貞元之間﹐﹝功下或有於字。﹞爲宣武軍帥﹐有汴宋亳潁四州之地﹐兵士十萬人。公少依舅氏﹐讀書習騎射﹐事親孝謹﹐亻品亻品自將﹐﹝亻品亻品或作侃侃﹐侃與亻品同。﹞不縱爲子弟華靡遨放事。﹝縱或作從。﹞出入敬恭﹐軍中皆目之。嘗一抵京師﹐就明經試。退曰「此不足發名成業。」復去﹐從舅氏學﹐將兵數百人﹐﹝兵下或有將字。﹞悉識其材鄙怯勇﹐指付必堪其事。司徒嘆奇之﹐士卒屬心﹐﹝屬﹐之欲切。﹞諸老將皆自以爲不及。﹝或無皆字。﹞司徒卒﹐﹝貞元八年二月﹐玄佐卒﹐﹞去爲宋南城將。﹝玄佐卒年四月﹐以其子士寧代爲使。九年十二月﹐軍亂﹐逐士寧﹐以副使李萬榮爲使。弘出爲宋州南城將。﹞比六七歲﹐汴軍連亂不定。貞元十五年﹐劉逸淮死﹐﹝九月﹐劉卒。﹞軍中皆曰「此軍司徒所樹﹐必擇其骨肉爲士卒所慕賴者付之。﹝肉下或有而字。﹞今見在人﹐莫如韓甥﹐且其功最大﹐而材又俊。」卽柄授之﹐而請命於天子。天子以爲然﹐遂自大理評事拜工部尙書﹐代逸淮爲宣武軍節度使﹐﹝弘事逸淮﹐爲都知兵馬使﹐逸淮死﹐汴軍懷玄佐之惠﹐以弘長厚﹐共請爲畱後﹐環監軍請表其事﹐朝廷許之。自試大理評事檢校工部尙書﹐充宣武軍節度副大使﹐知節度事。﹞悉有其舅司徒之兵與地。﹝其舅或作舅氏。﹞

當此時﹐陳許帥曲環死﹐而吳少誠反﹐﹝或無而字。﹞自將圍許﹐求援於逸淮﹐啖之以陳歸汴﹐使數輩在館﹐公悉驅出斬之。選卒三千人﹐會諸軍擊少誠許下﹐少誠失勢以走﹐河南無事。公曰「自吾舅歿﹐五亂於汴者﹐吾苗薅而發櫛之幾盡。﹝苗薅而發櫛之﹐《淮南子》語。薅﹐呼豪切。﹞然不一扌前刈﹐不足令震戒。」﹝不下或無一字﹐戒或作駭。﹞命劉鍔以其卒三百人﹐待命於門﹐數之以數與於亂﹐﹝上數上聲﹐下數入聲。與音預。﹞自以爲功﹐並斬之以徇﹐血流破道。自是訖公之朝京師﹐廿有一年﹐莫敢有ん呶叫號於城郭者。﹝ん音歡。呶﹐尼交切。﹞

李師古作言起事﹐﹝作或作詐。﹞屯兵於曹﹐以嚇滑帥﹐且告假道。公使謂曰「汝能越吾界而爲盜邪﹖﹝盜上或無爲字。﹞有以相待﹐無爲空言。」滑師告急。﹝師或作帥。前滑帥字疑﹐亦當作師。急或作及。﹞公使謂曰「吾在此﹐公無恐。」﹝無上或有安字。﹞或告曰「翦棘夷道﹐兵且至矣﹐請備之﹗」公曰「兵來不除道也。」不爲應。﹝爲下或有之字。﹞師古詐窮變索﹐遷延旋軍。

少誠以牛皮鞋材遺師古﹐師古以鹽資少誠﹐潛過公界﹐覺﹐皆畱輸之庫。曰「此於法不得以私相饋。」田弘正之開魏博﹐﹝元和七年十月﹐以田弘正爲魏博節度使﹐﹞李師道使來告曰﹕﹝元和元年閏六月﹐東平帥李師古卒。其弟師道代之。﹞「我代與田氏約相保援﹐今弘正非其族﹐﹝非其或作其非﹐非是。﹞又首變兩河事﹐亦公之所惡﹐我將與成徳合軍討之﹐敢告。」公謂其使曰「我不知利害﹐知奉詔行事耳﹐若兵北過河﹐我卽東兵以溶。」﹝兵以或作以兵﹐非是。﹞師道懼﹐不敢動﹐弘正以濟。誅吳元濟也﹐命公都統諸軍﹐﹝元和十年九月﹐以弘充淮西行營都統使。﹞曰「無自行以遏北寇﹗」公請使子公武以兵萬三千人會討蔡下﹐歸財與糧﹐以濟諸軍﹐卒擒蔡姦。﹝三千﹐《淮西碑》作二千。﹞於是以公爲侍中﹐而以公武爲坊丹延節度使。﹝元和十二年十一月﹐錄平淮西功﹐加弘檢校司徒兼侍中﹐封許國公﹐罷都統。公武檢校左散騎常侍﹐充節度使。﹞

師道之誅﹐公以兵東下﹐進圍考城﹐克之﹔遂進迫曹﹐曹寇乞降。鄆部旣平﹐公曰「吾無事於此。」其朝京師﹐天子曰「大臣不可以暑行﹐其秋之待。」公曰「君爲仁﹐臣爲恭﹐可矣。」遂行﹐旣至﹐獻馬三千匹﹐絹五十萬匹﹐﹝五十或作七千。﹞他錦紈綺纈又三萬﹐金銀器千﹐而汴之庫廏錢以貫數者﹐尙餘百萬﹐絹亦合百餘萬匹﹐馬七千﹐糧三百萬斛﹐兵械多至不可數。初公有汴﹐﹝初公下或有之字。﹞承五亂之後﹐掠賞之餘﹐且斂且給﹐恆無宿儲。﹝無上或無恆字。﹞至是﹐公私充塞﹐至於露積不垣。

冊拜司徒兼中書令﹐﹝弘三上章﹐堅辭戎務﹐願畱京師奉朝請。八月﹐守司徒兼中書令。﹞進見上殿﹐拜跪給扶﹐贊元經體﹐﹝元下或有老字﹐非是。﹞不治細微﹐天子敬之。元和十五年﹐今天子卽位。公爲冢宰﹐﹝元和十五年正月﹐穆宗卽位﹐以弘攝冢宰。﹞又除河中節度使。﹝元和十五年六月﹐以本官爲河中尹﹐河中縉絳節度觀察等使。﹞在鎭三年﹐以疾乞歸﹔復拜司徒中書令﹐﹝長慶三年﹐請罷戎鎭﹐三表從之。十月﹐依前守司徒兼中書令。﹞不能朝。以長慶二年十二月三日薨於永崇裏第﹐年五十八。天子爲之罷朝三日﹐﹝年五十八﹐或作年八十。考《新舊史》﹐定從今本。或無「天子爲之」四字。﹞贈太尉﹐賜布粟﹐﹝或作布帛。按《舊史》實賜米千石。賜下或有之字。﹞其葬物有司官給之﹐京兆尹監護。明年七月某日﹐葬於萬年縣少陵原﹐京城東南三十里﹐楚國夫人翟氏。子男二人﹕長曰肅元﹐某官﹔次曰公武﹐某官。肅元早死。﹝或作歿。﹞公之將薨﹐公武暴病先卒﹐公哀傷之﹐月餘遂薨。無子﹐以公武子孫紹宗爲主後。

汴之南則蔡﹐北則鄆﹐二寇患公居間﹐爲己不利﹐卑身佞辭﹐﹝卑或作畢。﹞求與公好。薦女請昏﹐使日月至。旣不可得﹐則飛謀釣謗﹐以間染我。公先事候情﹐﹝至旣或作旣至﹐非是。不可下或無得字。釣或作鉤。染或作謀。先事候情﹐或作先得事情。候或作後。﹞壞其機牙﹐姦不得發﹐王誅以成。最功定次﹐孰與髙下。

公子公武﹐與公一時俱授弓鉞﹐處藩爲將﹐疆土相望。公武以母憂去鎭﹐公母弟充﹐自金吾代將渭北。﹝元和十二年十一月﹐以公武爲渭北坊節度使。十四年十一月﹐以母憂去官。十五年正月﹐以弘弟充代公武鎭渭北。﹞公以司徒中書令治蒲﹐於時﹐弟充自鄭滑節度平宣武之亂﹐以司空居汴。﹝長慶二年七月﹐汴州逐節度李願﹐立牙將李﹛山介﹜爲畱後﹐充自義成節度徙鎭宣武。八月﹐汴州監軍斬﹛山介﹜降﹐充入汴州﹐詔加充檢校司空。﹞自唐以來﹐莫與爲比。

公之爲治﹐嚴不爲煩﹐止除害本﹐不多教條。與人必信﹐吏得其職﹐賦入無所漏失﹐人安樂之﹐在所以富。公與人有畛域﹐﹝畛或作軫﹐非是。﹞不爲戲狎﹐人得一笑語﹐重於金帛之賜。其罪殺人﹐不發聲色﹐問法何如﹐不自爲輕重。﹝或無自爲字﹐非是。﹞故無敢犯者。其銘曰﹕

在貞元世﹐汴兵五犭制。﹝居例切﹐狂犬也。﹞將得其人﹐眾乃一忄曷。﹝忄曷﹐息也﹐與憩同。《詩》﹕「不尙忄曷焉。」忄曷﹐丘例切。﹞其人爲誰﹐韓姓許公﹔磔其梟狼﹐﹝磔﹐陟格切。﹞養以雨風﹔桑谷奮張﹐厥壤大丰。貞元元孫﹐﹝貞元皇帝之孫憲宗。﹞命正我宇﹔公爲臣宗﹐處得地所。河流兩ヂ﹐﹝ヂ﹐江河邊地﹐《前漢》﹕「坐侵廟ヂ爲宮」。﹝ヂ﹐而緣切。﹞盜連爲羣﹔雄唱雌和﹐首尾一身。公居其間﹐爲帝督姦﹐察其呻﹐與其睨旬﹔﹝《淮南子》﹕「視焉爲旬。」邪視也。睨音詣﹐旬音荀。﹞左顧失視﹐右顧而跽。﹝巨幾切。﹞蔡先鄆Θ﹐三年而墟﹔槁幹四呼﹐終莫敢濡。常山幽都﹐﹝常山﹐成徳軍。幽都﹐幽州也。﹞孰陪孰扶。﹝陪或作悖﹐或作倚。﹞天施不畱﹐其討不逋﹔許公預焉﹐其賚何如。﹝賚或作賴。﹞悠悠四方﹐旣廣旣長。無有外事﹐朝廷之治。許公來朝﹐車馬干戈﹔相乎將乎﹐威儀之多。將則是矣﹐相則三公﹔釋師十萬﹐歸居廟堂。上之宅憂﹐﹝上謂穆宗。﹞公讓太宰﹔養安蒲阪﹐﹝元和十五年六月﹐出鎭河中。﹞萬邦絕等。有弟有子﹐提兵守藩﹔一時三侯﹐人莫敢扳。﹝《春秋傳》﹕「扳引而立之。」扳﹐與攀同﹐又音班。﹞生莫與榮﹐歿莫與令。刻文此碑﹐以鴻厥慶。

【柳子厚墓志銘】

﹝此志作於袁州﹐公之志子厚詳矣﹐其《祭文》推許尢厚。劉夢得序子厚集曰「子厚之喪﹐昌黎韓退之志其墓﹐且以書來弔﹐曰﹕哀哉﹐若人之不淑﹐吾嘗評其文﹐雄深雅健﹐似司馬子長﹐崔蔡不足多也﹗安定皇甫於文章少推許﹐亦以退之之言爲然。」﹞

子厚諱宗元。七世祖慶﹐爲拓跋魏侍中﹐﹝或無「拓跋」二字。﹞封濟陰公。﹝慶字更興﹐河東解人﹐仕周爲宜州刺史﹐封平齊縣公。﹞曾伯祖﹐爲唐宰相﹐與褚遂良﹑韓瑗﹐俱得罪武后﹐死髙宗朝。﹝髙或作中。朝或作時。﹞皇考諱鎭﹐以事母棄太常博士﹐求爲縣令江南。其後以不能媚權貴﹐失禦史﹔﹝肅宗平賊﹐鎭上書言事﹐擢左衛率府兵曹﹐佐郭子儀朔方府﹐三遷殿中侍禦史。以事觸竇參﹐貶夔州司馬。﹞權貴人死﹐乃復拜侍禦史﹐號爲剛直﹐所與遊皆當世名人。﹝遊上或無與字。﹞

子厚少精敏﹐無不通達。逮其父時﹐𨿽少年﹐已自成人﹐能取進士第﹐嶄然見頭角。﹝嶄﹐士咸切﹐又士滅切。﹞眾謂﹕「柳氏有子矣。」其後以博學宏詞﹐授集賢殿正字。﹝或作授校書郎。《柳集》可考﹐或本非是。此下或有「藍田尉」三字。今按﹕三字﹐下文已見﹐不當重出。﹞俊傑廉悍﹐議論證據今古﹐﹝或作古今。﹞出入經史百子﹐踔厲風發﹐﹝踔﹐敕角切。﹞率常屈其座人﹐名聲大振﹐一時皆慕與之交。諸公要人﹐爭欲令出我門下﹐交口薦譽之。

貞元十九年﹐由藍田尉拜監察禦史。順宗卽位﹐拜禮部員外郎。遇用事者得罪﹐例出爲剌史。﹝或作「貞元十九年拜監察禦史﹐王叔文﹑韋執誼用事﹐拜尙書禮部員外郎﹐且將大用﹐遇叔文等敗﹐例出爲刺史」。今按﹕方本得婉微之體﹐它本則幾乎罵矣。疑初本直書﹐後乃更定也。若從初本﹐則上文須補「藍田尉」三字。﹞未至﹐又例貶州司馬。﹝州上或有永字。永貞元年八月﹐憲宗卽位﹐貶叔文渝州司戶參軍。九月﹐宗元與同輩七人﹐皆坐王叔文黨同貶。宗元邵州刺史﹔十一月﹐道貶永州司馬。﹞

居閒﹐益自刻苦﹐務記覽﹐爲詞章﹐汛濫停蓄﹐爲深博無涯﹐而自肆於山水間。﹝水下或有之字。﹞元和中﹐嘗例召至京師﹐又偕出爲刺史﹐而子厚得柳州。﹝元和十年三月﹐以永州司馬柳宗元爲柳州刺史。﹞旣至﹐嘆曰「是豈不足爲政邪﹗」因其土俗﹐爲設教禁﹐州人順賴。其俗以男女質錢﹐約不時贖﹐子本相侔﹐則沒爲奴婢。子厚與設方計﹐悉令贖歸。其尢貧力不能者﹐令書其傭﹐足相當﹐則使歸其質。觀察使下其法於他州﹐比一歲﹐免而歸者且千人。衡湘以南爲進士者﹐皆以子厚爲師。其經承子厚口講指畫爲文詞者﹐悉有法度可觀。﹝東坡至廣州﹐《寄二子詩》云「莫學柳儀曹﹐詩書教蠻獠。」事本於此。﹞

其召至京師而復爲刺史也﹐中山劉夢得禹錫亦在遣中﹐當詣播州。子厚泣曰「播州非人所居﹐而夢得親在堂。吾不忍夢得之窮﹐無辭以白其大人﹐且萬無母子俱往理。」請於朝﹐將拜疏﹐願以柳易播﹐𨿽重得罪死不恨。遇有以夢得事白上者﹐夢得於是攺刺連州。﹝白上或作上白。攺下或無刺字﹐﹞嗚呼﹗士窮乃見節義。今夫平居里巷相慕悅﹐酒食遊戲相徵逐﹐詡詡彊笑語以相取下﹐握手出肺肝相示﹐指天日涕泣﹐誓生死不相背負﹐眞若可信﹔一旦臨小利害﹐僅如毛髮比﹐反眼若不相識﹔落陷井﹐不一引手救﹐反擠之﹐﹝救下或有而字。﹞又下石焉者﹐皆是也。此宜禽獸夷狄所不忍爲﹐而其人自視以爲得計﹐聞子厚之風﹐亦可以少愧矣﹗﹝少上或無以字。﹞

子厚前時少年﹐勇於爲人﹐不自貴重顧藉﹐謂功業可立就﹐故坐廢退。旣退﹐又無相知有气力得位者推挽﹐故卒死於窮裔。﹝死或作厄。﹞材不爲世用﹐道不行於時也。﹝道上或有而字。﹞使子厚在臺省時﹐自持其身已能如司馬﹑刺史時﹐亦自不斥﹔斥時有人力能舉之﹐且必復用不窮。﹝時有或作而有﹐能或作解﹐或能下復出解字﹐皆非是。﹞然子厚斥不久﹐窮不極﹐𨿽有出於人﹐其文學辭章﹐必不能自力以致必傳於後如今無疑也。﹝力以或作以力﹐或作以力而無「致必」二字﹐皆非是。﹞𨿽使子厚得所願﹐爲將相於一時﹐以彼易此﹐孰得孰失﹐必有能辧之者。

子厚以元和十四年十一月八日卒﹐年四十七。以十五年七月十日歸葬萬年先人墓側。﹝十一月八日﹐或作十月五日。七月上或有秋字﹐或無十日字。﹞子厚有子男二人﹐長曰周六﹐始四歲﹔季曰周七﹐子厚卒乃生﹔﹝咸通四年﹐右常侍蕭亻放知舉﹐試《謙光賦》《澄心如水詩》﹐中第者二十五人﹐柳告第三人﹐韓綰第八人。告卽子厚之子﹐字用益。綰卽退之之孫。﹞女子二人﹐皆幼。其得歸葬也﹐費皆出觀察使河東裴君行立。﹝費或作資。﹞行立有節槪﹐立然諾﹐﹝下立字或作重。﹞與子厚結交﹐子厚亦爲之盡﹐竟賴其力。葬子厚於萬年之墓者﹐舅弟盧遵。遵﹐涿人﹐﹝涿或作可﹐或作爲。﹞性謹愼﹐學問不厭。自子厚之斥﹐遵從而家焉﹐﹝或無焉字。﹞逮其死不去。旣往葬子厚﹐又將經紀其家﹐庶幾有始終者。銘曰﹕

是惟子厚之室﹐旣固旣安﹐以利其嗣人。﹝下旣字或作且。﹞

【唐故昭武校尉守左金吾衛將軍李公墓志銘】

﹝李道古﹐曹成王臯之子。公嘗銘《曹成王碑》《新史》附臯傳後﹐而載薦柳賁事﹐少加詳焉。﹞

公諱道古﹐字某﹐曹成王子。﹝成王三子﹕象古﹐道古﹐復古。﹞其先王明﹐以太宗子王曹﹐絕輒復封﹐五世而至成王。成王諱臯﹐﹝王諱上或無成字﹐非是。﹞有功建中﹑貞元間﹐以多才能﹐能行賞誅爲名。至今追數當時內外文武大臣﹐成王必在其間。﹝或無成王字。數﹐所矩切。﹞

公以進士舉及第﹐﹝貞元五年登第。﹞獻《文輿》三十卷﹐拜校書郎﹑集賢學士﹐四遷至宗正丞。憲宗卽位﹐選擢宗室﹐遷尙書司門員外郎﹐以選爲利隨唐睦州刺史﹐遷少宗正。元和九年﹐以禦史中丞持節鎭黔中。﹝貞元八年十月﹐自宗正少卿出爲黔中觀察使。﹞十一年來朝﹐遷鎭鄂州﹐﹝貞元十一年﹐鄂嶽觀察使柳公綽爲飛譖﹐上聞。會道古自黔中來朝﹐卽以爲鄂嶽沔蘄安黃團練觀察使﹐代公綽。﹞以鄂嶽道兵﹐會平淮西﹐以功加禦史大夫。十三年﹐徵拜宗正﹐轉左金吾。

上卽位﹐以先朝時嘗信妄人柳泌能燒水銀爲不死藥薦之﹐﹝泌或作賁。經云﹐《新舊史》《李幹墓志》﹑石本皆作泌。﹞泌以故起閭閻氓爲刺史﹐不效﹐貶循州司馬。其年九月三日﹐﹝月下或有十字。﹞以疾卒於貶所﹐年五十三。長慶元年﹐詔曰「左降而死者﹐還其官以葬。」遂以其年某月日葬於東都某縣。﹝其年﹐或作某年﹐月上無某字。﹞

公三娶﹐元配韋氏諱修﹐修生子﹐﹝修或並作循。﹞爲進士學。﹝或作舉。﹞女貢﹐嫁崔氏。夫人隋雍州牧鄖公﹝鄖音云。﹞叔裕五世孫﹐﹝叔裕字孝寬﹐京兆杜陵人﹐周大象二年十一月卒﹐贈雍州牧。﹞父士﹐﹝且緣切。﹞蓬山令。次配崔氏諱藥﹐﹝白芷其葉謂之藥。藥﹐乙角切﹐又音約。﹞生綽﹑紹﹑綰。女會﹐嫁鄭氏季毗。夫人父昭﹐嘗爲京兆尹。﹝大歷三年五月﹐昭自左散騎常侍爲尹。﹞今夫人韋氏﹐無子。父光憲﹐光祿卿。其葬用古今禮﹐以元配韋氏夫人而葬。次配崔氏夫人於其域異墓。﹝或無「用古今禮」至「而葬」十四字﹐非是。﹞

公宗室子﹐生而貴富﹐﹝或無生字﹐非是。﹞能學問以中科取名﹐善自傾下﹐以交豪傑﹐身死賣宅以葬。銘曰﹕

太支於今﹐其尙有封。﹝太或作本﹐非是。太謂太宗也。尙或作上。﹞當公弟兄﹐﹝或作兄弟。﹞未續又亡。其遷於南﹐年及始衰。誰黜不復﹐﹝誰或作𨿽。﹞而以喪歸。海丰彌彌﹐萬里於畿。載其始終﹐以哀表之。

【唐故朝散大夫尙書庫部郎中鄭君墓志銘】

﹝公在江陵﹐與鄭羣同官﹐詩有《鄭羣贈簟》﹐卽其人﹐至是銘之。﹞

君諱羣﹐﹝君或作公。﹞字弘之﹐世爲滎陽人。其祖於元魏時﹐有假封襄城公者﹐﹝鄭偉字子直﹐西魏大統中﹐封襄城郡公。﹞子孫因稱以自別。﹝此下或有「君其後也」四字。今按﹕下文有「君其季也」﹐此有則不應重出。﹞曾祖匡時﹐晉州霍邑令﹔祖千尋﹐彭州九隴丞﹔父迪﹐鄂州唐年令﹐娶河南獨孤氏女﹐生二子﹐君其季也。

以進士選﹝以上或有君字。﹞吏部﹐考功所試判爲上等﹐授正字﹐自縣尉拜監察禦史﹐佐鄂嶽使。﹝縣﹐屬京兆府。﹞裴均之爲江陵﹐﹝貞元十九年五月﹐均自荊南行軍司馬爲本軍節度使。均字君齊﹐河東聞喜人。﹞以殿中侍禦史佐其軍。均之徵也﹐﹝之徵或作戶徵﹐非是。元和三年四月﹐召均爲尙書左僕射。﹞遷虞部員外郎。均鎭襄陽﹐復以君爲襄府左司馬﹑刑部員外郎﹐副其支度使事。均卒﹐李夷簡代之﹐﹝元和六年四月﹐以夷簡代均鎭襄陽。五月﹐均卒。﹞因以故職畱君。歲餘﹐拜復州刺史﹐遷祠部郎中。﹝遷上或有方字﹐非是。﹞會衢州無刺史﹐方選人﹐君願行﹐﹝或無會字。或無方字。「君願行」作「行願者」。﹞宰相卽以君應詔。治衢五年﹐復入爲庫部郎中。行及揚州﹐遇疾﹐居月餘﹐﹝或無居字。﹞以長慶元年八月二十四日卒﹐春秋六十。卽以其年十一月二十二日﹐從葬於鄭州廣武原先人之墓次。

君天性和樂﹐居家事人﹐與待交遊﹐初持一心﹐未嘗變節﹐有所緩急曲直薄厚疏數也。﹝數音朔。﹞不爲翕翕熱﹐亦不爲崖岸斬絕之行。﹝熱或作然。斬或作嶄。﹞俸祿入門﹐與其所過逢﹐吹笙彈箏﹐飲酒舞歌﹐詼調醉呼﹐連日夜不厭﹐費盡不復顧問。﹝或無此上六字。﹞或分挈以去﹐一無所愛惜﹐不爲後日毫髮計畱也。遇其空無時﹐客至﹐淸坐相看﹐或竟日不能設食。﹝看或作對﹐看下或無或字。﹞客主各自引退﹐亦不爲辭謝。與之遊者﹐自少及老﹐未嘗見其言色有若憂嘆者﹐豈列禦寇﹑莊周等所謂「近於道者」邪﹖其治官守身﹐又極謹愼﹐不掛於過差。去官﹐而人民思之﹔身死﹐而親故無所怨議﹐哭之皆哀﹐又可尙也。

初娶吏部侍郎京兆韋肇女。﹝肇﹐京兆人﹐大歷中﹐爲中書舍人。累上疏言得失﹐爲元載所惡﹐左遷京兆少尹。載卒﹐除吏部侍郎卒。﹞生二女一男。長女嫁京兆韋詞﹐次嫁蘭陵蕭亻贊。﹝詞或作嗣宗。亻贊或作贊。﹞後娶河南少尹趙郡李則女﹐生一女二男。其餘男二人﹐女四人﹐﹝四或作一。﹞皆幼。嗣子退思。韋氏生也。銘曰﹕

再鳴以文進途辟﹐﹝再鳴﹐謂進士及書判拔萃也。﹞佐三府治藹厥迹。﹝三府﹐謂鄂嶽﹑江陵﹑襄府。﹞郎官郡守愈著白﹐﹝官或作中。﹞洞然渾朴絕瑕謫。﹝朴或作璞。﹞甲子一終反玄宅。

【唐故朝散大夫越州刺史薛公墓志銘】

﹝薛戎﹐元稹爲神道碑﹐而公志其墓。公嘗爲河南﹐與薛爲代﹐故志及之。﹞

公諱戎﹐字元夫。﹝河中寶鼎人。﹞其上祖懿﹐爲晉安西將軍﹐實始居河東。公之四世祖嗣﹐汾陰公﹐諱徳儒﹐﹝汾陰﹐河中縣也﹐後名寶鼎。﹞爲隋襄城郡書佐以卒。﹝隋上或無爲字。﹞襄城有子二人皆貴﹐﹝二人﹐寶積﹑寶胤。﹞其後皆蕃以大﹐而其季尢盛﹐官至州刺史。州諱寶胤﹐有子九人﹐﹝續﹑純﹑絢﹑綰﹑繪﹑﹑縉﹑絳﹑縑。﹞皆有名位﹐其最季諱縑﹐爲河南令以卒。﹝縑或作謙﹐《世系表》作縑。﹞河南有子四人﹐其長諱同﹐卒官湖州長史﹐贈刑部尙書。尙書娶吳郡陸景融女﹐有子五人﹐﹝人﹐丹﹑戎﹑放﹑朗。﹞皆有名迹﹐其達者四人。﹝人﹐溫州刺史﹔丹﹐廬州刺史﹔戎﹐浙東觀察使﹔放﹐江西觀察使。﹞

公於倫次爲中子﹐仁教慈愛﹐忠厚而好學﹐不應徵舉﹐沈浮閭巷間﹐不以事自累爲貴。﹝戎少有學術﹐不求聞達﹐居於毗陵之陽羨山﹐年四十餘﹐不易其操。﹞常州刺史李衡遷江西觀察使﹐曰﹕﹝使下或有日字﹐無曰字。﹞「州客至多﹐莫賢元夫﹐吾得與之俱﹐足矣。」卽署公府中職﹐公不辭讓。﹝李衡爲常州刺史﹐能以禮下戎。貞元八年二月﹐衡自湖南移鎭江西﹐辟爲從事﹐使者三返﹐乃應。﹞年四十餘﹐始脫褐衣爲吏。衡遷給事中﹐齊映自桂州以故相代衡爲江西。公因畱佐映治。﹝貞元八年六月﹐以桂管觀察使故相齊映代衡鎭江西﹐召衡爲給事中﹐映表戎畱之。桂或作睦﹐考《傳》當作桂。治或作始﹐屬下文﹐非是。﹞映卒﹐﹝貞元十一年七月﹐映卒﹐戎復歸陽羨。﹞湖南使李巽﹑福建使柳冕﹐交表奏公自佐﹐詔以公與冕。﹝貞元十一年三月﹐以柳冕爲福建觀察使﹐表戎爲判官。﹞在冕府﹐累遷殿中侍禦史。冕使公攝泉州﹐冕文書所條下﹐有不可者﹐公輒正之。冕惡其異於己﹐懷之未發也。遇馬總以鄭滑府佐忤中貴人﹐貶爲泉州別駕﹐冕意欲除總﹐附上意爲事﹐使公按置其罪。公嘆曰「公乃以是待我﹐我始不願仕者﹐正爲此耳。」不許。冕遂大怒﹐囚公於浮圖寺﹐而致總獄﹐事聞遠近。值冕亦病且死﹐不得已﹐俱釋之。冕死後﹐使至﹐奏公自副﹐﹝冕卒﹐閻濟美代冕使福建﹐奏戎爲團練副使。﹞又副使事於浙東府。﹝濟美使浙東﹐戎又副之。﹞轉侍禦史。元和四年﹐徵拜尙書刑部員外郎﹐﹝給事中穆質有直气﹐愛戎﹐稱於朝﹐因拜刑部員外郎。﹞遷河南令﹐歷衢湖常三州刺史﹐所至以廉貞寬大爲稱﹐朝廷嘉之。某年﹐拜越州刺史﹐兼禦史中丞﹑浙東觀察使。﹝某年﹐或作「元和十二年正月二十二日」。方云﹕前已云「元和四年」﹐此不當復出年號﹐它銘亦無書除授月日者。或本非是。史下方無兼字。﹞至則悉除去煩獘﹐儉出薄入﹐以致和富。部刺史得自爲治﹐無所牽制﹐四境之內﹐竟歲無一事。公篤於恩義﹐盡用其祿﹐以周親舊之急﹐有餘﹐頒施之內外﹐親無疏遠﹐皆家歸之。疾病去官﹐長慶元年九月庚申﹐至於蘇州以卒﹐春秋七十五。﹝卒上或有病字。﹞奏至﹐﹝或無此二字。﹞天子爲之罷朝﹐贈左散騎常侍﹐使臨弔祭之﹐士大夫多相弔者。以其年十一月庚申﹐葬於河南偃師先人之兆次﹐以韋氏夫人。﹝其或作明。﹞公凡再娶﹐先夫人京兆韋氏﹐後夫人趙郡李氏﹐皆先卒。子男二人﹐曰沂﹑﹝或作氵斥﹐《世系表》作氵斥。﹞曰洽。長生九歲﹐而幼七歲矣。女四人﹐皆已嫁。愈旣與公諸昆弟善﹐又嘗代公令河南﹐﹝公嘗令河南﹐與薛爲代。﹞公之葬也﹐故公弟集賢殿學士尙書刑部侍郎放屬余以銘。﹝故字疑當在上文公之字上。刑或作兵。﹞其文曰﹕

薛氏近世﹐莫盛公門﹔公倫五人﹐咸有顯聞。公之初志﹐不以事累﹔﹝或作不累以事。﹞黽勉以隨﹐亦貴於位。無怨無惡﹐中以自寶﹔﹝或作「中人以自」。此文四句一韻﹐古音寶與壽葉﹐寶或作貴﹐或作實。﹞不能百年﹐曷足謂壽。公宜有後﹐有二稚子﹔其成之﹐公食廟祀。

●卷三十三﹟碑志十【楚國夫人墓志銘】

﹝夫人﹐許國公韓弘妻也。夫人之葬﹐以長慶二年三月﹐時公武尙執喪不變。許國以是年十二月薨﹐則公武已死矣。許國之志詳焉。﹞

楚國夫人﹐姓翟氏﹐故檢校禦史大夫宋州刺史良佐之女﹐今司徒兼中書令許國公之妻。﹝或無今字﹐﹞前坊節度使散騎常侍﹐兼禦史大夫公武之母。﹝坊或作州﹐非是。音孚。﹞

夫人在家﹐以孝友聰明﹐爲父母所偏愛﹐選所宜歸﹐以適韓氏。韓氏族大且貴﹐又太尉劉公甥﹐﹝劉玄佐之甥﹐又或作父﹐非是。公下或有之字。﹞內外尊顯。夫人入門﹐上下莫不贊賀。﹝或作賢。﹞事皇姑齊國太夫人﹐﹝太夫人﹐弘母劉氏也。玄佐之妹。﹞肅恭誠至﹐奉養不怠。皇姑以夫人能盡婦道﹐稱之六親。﹝能上或有爲字。﹞其事夫﹐義以順﹔其教子﹐愛以公。司徒公曰「我之能守貴富﹐不危溢者﹐楚國有助焉耳。」大夫領梁偏師﹐卒就蔡功﹐受節居藩﹐爲邦家令人﹐父母之教然也。

夫人以元和十四年十一月一日薨於之公府﹐春秋若干。大夫委節去位﹐奉喪以居東都。詔起之﹐﹝起上或有再字。﹞辭以羸毀﹐不任卽命。又加諭勉﹐固不變。﹝固下或有守字。﹞天子嗟嘆之。長慶二年三月某日﹐葬夫人於洛陽北山。夫人生二子﹐長曰肅元﹐爲太子司議郎﹐以卒﹐贈尙書主客郎中。其次大夫公武也。銘曰﹕

翟氏之先﹐蓋出宗周。《﹝元和姓纂》云「翟﹐黃帝之後居翟地﹐後爲晉所滅。」﹞璜顯於魏﹐﹝翟璜佐魏文侯。﹞以佐文侯。髙陵相漢﹐﹝漢成帝時﹐翟方進封髙陵侯。﹞義以家酬。﹝翟義也。﹞遷於南陽﹐始自郎苗。逮魏晉宋﹐代不絕史。以至夫人﹐太守之子﹐司徒之妻﹐大夫之母。公居河東﹐﹝公或作父﹐非是。﹞子在﹔﹝《史記》﹐秦文公夢黃蛇自天下屬地﹐其口止於衍﹐於是作﹐祭白帝﹐今之州﹐蓋取名於此。﹞爲王屏翰﹐有壤千里。公曰姑止﹐以承我祀﹔子曰母兮﹐莫我撫己。﹝莫我或作莫慰。﹞文駟雕軒﹐往來有煒。莫尊於母﹐莫榮於妻。從古迄今﹐孰盛與夷﹗用昭厥裔﹐篆此銘詩。

【唐故國子司業竇公墓志銘】

﹝公嘗有《送竇平從事序》﹐謂﹕「其族人殿中侍禦史牟﹐合東都之交遊能文者﹐賦詩以贈之。」必此司業公也。《序》稱「殿中侍禦史」﹐而《志》不載﹐若可疑焉。考《志》載其「兩佐東都畱守」﹐則《序》所謂「合東都之交遊」﹐卽司業明矣。﹞

國子司業竇公﹐諱牟﹐字某。﹝京兆金城人。或作字貽周。﹞六代祖敬遠﹐嘗封西河公。大父同昌司馬﹐比四代仍襲爵名。﹝代或作世。﹞同昌諱胤﹐生皇考諱叔向﹐官至左拾遺﹐溧水令﹐贈工部尙書。

尙書於大歷初名﹐能爲詩文﹔及公爲文﹐亦最長於詩。孝謹厚重﹐官舉進士登第。﹝孝謹厚重﹐又作孝愛謹厚。貞元二年進士。﹞佐六府五公﹐八遷至檢校虞部郎中。﹝或無虞部字。﹞元和五年﹐眞拜尙書虞部郎中﹐轉洛陽令﹑都官郎中﹑澤州刺史﹐以至司業。年七十四﹐﹝牟生於天寶八年。﹞長慶二年二月丙寅﹐以疾卒。其年八月某日﹐葬河南偃師先公尙書之兆次。

初﹐公善事繼母﹐家居未出﹐學問於江東﹐尙幼也﹔名聲詞章﹐行於京師﹐人遲其至。﹝遲音稚。義見一卷岐山下詩。﹞及公就進士﹐且試﹐其輩皆曰「莫先竇生。」於時﹐公舅袁髙爲給事中。﹝髙字公頤﹐滄州東光人﹐貞元初爲給事中。﹞方有重名﹐愛且賢公﹐然實未嘗以干有司。﹝嘗下或有有字。﹞公一舉成名而東﹐遇其黨﹐必曰「非我之才﹐維吾舅之私。」其佐昭義軍也﹐遇其將死﹐﹝貞元二十年六月﹐昭義軍節度使李長榮卒。﹞公權代領﹐以定其危。後將盧從史﹐﹝貞元二十年八月﹐以昭義兵馬使盧從史爲節度使。﹞重公不遣﹐奏進官職。公視從史益驕不遜﹐僞疾經年﹐歸東都。﹝﹐舁車也。《呂氏春秋》﹕「下命封夏后之後於杞。」《前漢》﹕皇后駕。音預。﹞從史卒敗死。﹝元和五年六月﹐從史爲其都知兵馬使烏重胤所縛﹐送京師﹐貶州司馬卒。﹞公不以覺微避去﹐爲賢告人。

公始佐崔大夫縱﹐畱守東都。﹝貞元二年九月﹐以吏部侍郎崔縱爲東都畱守﹐奏牟爲府巡官。﹞後佐畱守司徒餘慶﹐﹝元和五年六月﹐以河南尹鄭餘慶爲東都畱守﹐奏牟爲府判官。﹞歷六府五公﹐﹝牟初爲東都畱守巡官﹐歷河陽昭義從事﹐再爲畱守判官。﹞文武細粗不同﹐自始及終﹐於公無所悔望﹐有彼此言者。﹝或無者字。﹞六府從事﹐幾且百人﹐有願姦易險賢不肖不同﹐公一接以和與信﹐卒莫與公有怨嫌者。其爲郎官﹐令守﹝令守﹐疑當作守令﹐謂守法令也。﹞愼法﹐寬惠不刻。教誨於國學也﹐嚴以有禮﹐扶善遏過﹐﹝遏或作蓋。過或作惡。《漢﹟路溫舒傳》﹕「遏過者﹐謂之妖言。」﹞益明上下之分。﹝或無益字。﹞以躬先之﹐恂恂愷悌﹐得師之道。

公一兄三弟﹐常﹑羣﹑庠﹑鞏。常﹐進士﹐﹝常字中行﹐大歷十四年進士。﹞水部員外郎﹐朗夔江撫四州刺史﹔羣﹐以處士徵﹐﹝羣字丹列﹐以處士隱居毗陵﹐貞元十六年十月﹐吏部侍郎韋夏卿爲京兆尹﹐薦羣﹐徵拜左拾遺。﹞自吏部郎中拜禦史中丞﹐﹝元和二年正月﹐以武元衡同平章事﹐舉羣代己﹐爲禦史中丞。﹞出帥黔容以卒﹔﹝元和三年十月﹐貶黔中觀察使。八年四月﹐遷容管經略使。九年﹐召還﹐至衡州卒。﹞庠﹐三佐大府﹐﹝庠字冑卿﹐貞元二十一年五月﹐韓臯出鎭武昌﹐奏庠爲推官。元和三年二月﹐臯移鎭浙西﹐以庠爲副使﹐又爲宣歙副使。﹞自奉先令爲登州刺史﹔鞏﹐亦進士﹐﹝鞏字友封﹐元和二年登第。﹞以禦史佐淄靑府﹐﹝元和十四年三月﹐以薛平爲平盧淄靑節度使﹐表鞏自副。﹞皆有材名。公子三人﹐長曰周餘﹐好善學文﹐﹝或作好學善文﹐或作好古善文。﹞能謹謹致孝﹐述父之志﹐曲而不黷﹔次曰某﹐﹝下或有少字。﹞曰某﹐皆以進士貢。女子三人。

愈少公十九歲﹐﹝公大歷三年生﹐至是年五十五﹐故云「少公十九歲」。少或作以﹐非。﹞以童子得見﹐於今四十年。始以師視公﹐而終以兄事焉。公待我一以朋友﹐不以幼壯先後致異。公可謂篤厚文行君子矣。其銘曰﹕

後緡竇逃閔腹子﹐夏以再家竇爲氏。﹝昔有過澆滅夏后相﹐後緡方娠逃歸﹐自竇生少康。少康二子﹐曰杼﹑曰龍。龍居有仍﹐遂爲竇氏。﹞聖愕旋河犢引比﹐﹝《史記》云「孔子不得用於衛﹐將西見趙簡子﹐至於河﹐聞竇鳴犢﹑舜華之死﹐臨河而嘆曰﹕美哉水﹐洋洋乎﹐丘之不濟﹐此命也夫。」﹞相嬰撥漢納孔軌。﹝撥或作發。竇太后從兄子嬰﹐相武帝。武帝太后好黃老﹐而嬰隆推儒術﹐貶道家言﹐此云「撥漢納孔軌」﹐蓋謂撥漢家黃老之習﹐而納之孔子之道﹐﹞後去觀津﹐而家平陵。﹝而或作西。觀音貫。﹞遙遙厥緒﹐夫子是承。﹝何昌寓爲吏部﹐有姓閔者求官﹐自曰子騫後﹐昌宇笑曰「遙遙華冑。」遙遙宇出此﹐﹞我敬其人﹐我懷其徳。作詩孔哀﹐質於幽刻。

【唐正議大夫尙書左丞孔公墓志銘】

﹝孔﹐《新舊史》皆有傳。﹞

孔子之後﹐三十八世﹐有孫曰﹐字君嚴﹐﹝孔子後三十五世曰務本﹐務本子如﹐如子岑父﹐岑父五子﹕載﹑戡﹑﹑戢﹑φ。﹞事唐爲尙書左丞。﹝長慶二年﹐以爲尙書左丞。﹞年七十三﹐三上書去官﹐﹝上上或無三字。﹞天子以爲禮部尙書﹐祿之終身﹐而不敢煩以政。﹝長慶三年﹐累表請老﹐詔以禮部尙書致仕﹐優詔褒美﹐如漢徵士故事。﹞吏部侍郎韓愈﹐常賢其能﹐﹝或無韓字。﹞謂曰「公尙壯﹐上三畱﹐奚去之果﹖」﹝畱下或有公字。﹞曰「吾敢要君﹖吾年至﹐一宜去﹔吾爲左丞﹐不能進退郎官﹐惟相之爲﹐二宜去。」﹝方從杭本無至字﹐云﹕洪引《龔勝邴漢俱乞骸骨答詔》﹕「古者有司年至則致事。」今大夫年至矣﹐恐未必然。今按﹕洪所引《漢書》文理甚明﹐方以欲從杭本之故﹐遂以爲未必然﹐而不取﹐殊不可曉。今正之。一本乙君吾二字﹐語尢健﹐但如此﹐則君下卻少一吾字﹐不敢輒補耳。郎官或作郎中。﹞愈又曰「古之老於鄕者﹐將自佚﹐非自苦﹔閭井田宅具在﹐親戚之不仕與倦而歸者﹐不在東阡在北陌﹐可杖屨來往也。今異於是﹐公誰與居﹖且公𨿽貴﹐而無畱資﹐何恃而歸﹖」曰「吾負二宜去﹐尙奚顧子言﹖」愈面嘆曰「公於是乎﹐賢遠於人。」﹝於是或作是於。於音烏﹐或無賢字﹐皆非是。﹞明日奏疏曰「臣與孔﹐同在南省﹐數與相見。﹝相上或有孔字。今按﹕上下文孔字多﹐此不宜有。數音朔。﹞爲人守節淸苦﹐論議正平﹐﹝或作平正。平或作直。﹞年才七十﹐筋力耳目﹐未覺衰老﹐憂國忘家﹐用意至到。如輩在朝﹐不過三數人﹐陛下不宜苟順其求﹐不畱自助也。」不報。明年﹐長慶四年正月己未﹐公年七十四﹐告薨於家﹐贈兵部尙書。

公始以進士﹐﹝建中元年﹐第進士。﹞佐三府﹐官至殿中侍禦史。元和元年﹐以大理正徵﹐累遷江州刺史﹑諫議大夫﹐事有害於正者﹐無所不言。加皇太子侍讀﹐攺給事中﹐言京兆尹阿縱罪人﹐詔奪京兆尹三月之俸。﹝三上或無尹字﹐爲給事中﹐江西觀察使﹐李少和坐贓﹐獄寢不下。博陵崔易簡﹐殺從父兄﹐鞫狀具﹐京兆尹左右﹐三翻其情﹐慷慨論正﹐貶少和﹐殺易簡﹐奪尹三月俸。﹞權知尙書右丞﹐明年﹐拜右丞﹐﹝或作拜左丞﹐或兩皆作左。元和中﹐未嘗爲左丞﹐蓋權知右丞事﹐逾年而正除右丞。長慶二年﹐還自廣州﹐乃爲左丞耳。《新舊史﹟傳》皆誤﹐《南海碑》石本可考也。而山谷本於「爲尙書左丞」之上﹐從蜀本增一「復」字﹐蓋於元和兩次除授﹐皆已誤作「左丞」﹐故又誤謂長慶爲再除也﹐陳齊之又去「拜右丞」三字﹐皆非。﹞攺華州刺史。明州歲貢海虫淡菜蛤蚶可食之屬﹐自海抵京師﹐道路水陸﹐遞夫積功﹐歲爲四十三萬六千人﹐奏疏罷之。﹝攺華州刺史﹐或在罷貢海物之下。華州乃輸貢之途﹐此疏專爲遞夫而言也。《新史》亦可考。或無「可食」二字。﹞下わ令笞外按小兒﹐﹝外按或作按外。今按﹕《唐會要》﹕每歲冬以鷹犬出近畿習狩﹐謂之「外按」。使領徒數百﹐恃恩恣橫﹐郡邑煩擾。元和九年﹐裴寰爲下わ令﹐疾其擾人﹐但據文供饋。使者歸﹐乃譖寰有慢言。上大怒﹐宰相武元衡﹐中丞裴度﹐懇救甚切﹐卽此事也。小兒事見《順宗實錄》。﹞系禦史獄﹐公上疏理之。詔釋下わ令﹐而以華州刺史爲大理卿。﹝音圭。﹞

十二年﹐自國子祭酒拜禦史大夫﹐嶺南節度等使。﹝元和十二年七月﹐嶺南節度使崔詠卒﹐帝謂裴度曰「嘗論罷蚶菜者誰歟﹖今安在﹖是可爲朕求之。」度以對﹐庚戌﹐以爲節度使。﹞約以取足﹐境內諸州負錢﹐至二百萬﹐悉放不收。蕃舶之至泊步﹐有下碇之稅﹐﹝步﹐水岸渡處。碇錘舟石﹐與丁同。碇﹐丁定切。﹞始至有閱貨之燕﹐犀珠磊落﹐賄及僕隸﹐公皆罷之。﹝賄或作財。﹞絕海之商﹐有死於吾地者﹐官藏其貨﹐滿三月﹐無妻子之請者﹐盡沒有之。﹝沒下或無有字。﹞公曰「海道以年計往復﹐何月之拘﹖苟有驗者﹐悉推與之﹐無算遠近。」厚守宰俸﹐而嚴其法。嶺南以口爲貨﹐其荒阻處﹐父子相縛爲奴﹐公一禁之。﹝縛或作傳。或無「公一禁之」四字。﹞有隨公吏﹐﹝吏上或有之字。﹞得無名兒﹐蓄不言官﹔有訟者﹐公召殺之。山谷諸黃﹐世自聚爲豪﹐觀吏厚薄緩急﹐﹝觀下或有察字﹐非是。自貞元中﹐黃洞諸蠻叛﹐久不平。﹞或叛或從。容桂二管﹐﹝容管經略使楊﹐桂管觀察使裴行立。﹞利其虜掠﹐請合兵討之﹐冀一有功﹐有所指取。當是時﹐天子以武定淮西河南北﹐﹝武定或作定武。非是。﹞用事者以破諸黃爲類﹐向意助之。﹝類或作願﹐非是。﹞公屢言﹕遠人急之﹐則惜性命﹐相屯聚爲寇﹔緩之﹐則自相怨恨而散﹐此禽獸耳。﹝恨下或有焉字﹐無而苴字﹐或焉字在散字下。此上或有況字。或無耳字。﹞但可自計利害﹐不足與論是非。天子入先言﹐遂斂兵江西﹑嶽鄂﹑湖南﹑嶺南﹐會容桂之吏以討之﹐被霧露毒﹐相枕藉死﹐百無一還。安南乘勢殺都護李象古。﹝元和十四年十月﹐安南軍亂﹐殺都護李象古。﹞桂將裴行立﹐容將楊﹐皆無功﹐數月自死。﹝月或作日﹐非是。﹞嶺南囂然。祠部歲下廣州﹐祭南海廟﹐廟入海口﹐爲州者皆憚之﹐不自奉事﹐常稱疾﹐命從事自代。惟公歲常自行。﹝常自或作自常﹐非是。事見本集《南海神廟碑》云。﹞官吏刻石爲詩美之。﹝詩或作詞。﹞

十五年﹐遷尙書吏部侍郎。公之北歸﹐不載南物﹐奴婢之籍﹐不增一人。長慶元年﹐攺右散騎常侍﹔二年﹐而爲尙書左丞。曾祖諱務本﹐滄州東光令。祖諱如﹐海州司戶參軍﹐贈尙書工部郎中。皇考諱岑父﹐祕書省著作佐郎﹐贈尙書左僕射。公夫人京兆韋氏﹔父種﹐大理評事。有四子﹕長曰溫質﹐四門博士﹔遵孺﹑遵憲﹑溫裕﹐﹝下溫或作遵。方云﹕作溫﹐與傳合﹐蓋晚年皆從溫。《世系表》云﹕四子皆從溫﹐非也﹐今按﹕上文﹐長子已名溫質﹐則非晚年從溫也。豈以嫡庶爲異耶﹖然非要切﹐不必彊解。﹞皆明經。女子長嫁中書舍人平陽路隋﹐其季者幼。公之昆弟五人﹐載﹑戡﹑戢﹑φ。﹝音衢。﹞公於次爲第二。公之薨﹐戢自湖南入爲少府監。﹝長慶元年正月﹐戢自湖南觀察﹐又爲少府監。﹞其年八月甲申﹐戢與公子葬公於河南河陰廣武原﹝河陰﹐縣名﹐屬河南。﹞先公僕射墓之左。銘曰﹕

孔世卅八﹐﹝卅或作三十﹐此銘皆以四言爲句﹐作三十者非。今按﹕卅依字當作卉﹐蘇合切。﹞吾見其孫。白而長身﹐﹝白或作自﹐非是。﹞寡笑與言。其尙類也﹐﹝或作耶。﹞莫與之倫。徳則多有﹐請考於文。

【故江南西道觀察使贈左散騎常侍太原王公墓志銘】

﹝或有「中大夫洪州刺史兼禦史中丞」十二字。王弘中嘗爲連州司戶﹐公爲連之陽山令﹐嘗爲作《宴喜亭記》。後爲江南西道觀察使﹐公時刺袁州﹐又爲作《滕王閣記》﹐至是銘其墓﹐又爲神道碑﹐然則公於弘中﹐可謂厚矣。《邵氏聞見錄》曰「孔子作經﹐使後世讀《易》者如無《春秋》﹐讀《書》者如無《詩》﹐其法固不知也。獨韓退之作《王仲舒碑》﹐又作《志》。蘇子瞻作《司馬君實行狀》﹐又作《碑》﹐其事同﹐其詞各異﹐庶幾知之矣。」碑見三十一卷。﹞

公諱仲舒﹐字弘中。﹝並州祈人。﹞少孤﹐奉其母居江南﹐遊學有名。貞元十年﹐以賢良方正拜左拾遺﹐攺右補闕﹐禮部﹑考功﹑吏部三員外郎。貶連州司戶參軍﹐攺夔州司馬﹐佐江陵使。攺祠部員外郎﹐復除吏部員外郎。﹝或無復字。吏部員外下或無郎字。﹞遷職方郎中﹐知制誥。出爲峽州刺史。﹝峽州說已見前。﹞遷廬州﹐未至﹐丁母憂。服闋﹐攺婺州﹑蘇州刺史。﹝闋或作缺。攺或作除。﹞徵拜中書舍人﹐旣至﹐謂人曰「吾老﹐不樂與少年治文書。﹝樂或作宜。文書下或有事字。﹞得一道﹐有地六七郡﹐爲之三年﹐貧可富﹐亂可治﹐身安功立﹐無愧於國家﹐可也。」日日語人﹐丞相聞問﹐語驗﹐卽除江南西道觀察使﹐兼禦史中丞。至則奏罷榷酒錢九千萬﹐以其利與民﹔﹝千或作十。與民或作「丐貧民」。方云「諸本以後語誤入。釀戶﹐非盡貧民。」今按﹕「丐貧民」一語﹐下文已有﹐不應再出。方本是也。但其說非是﹐除酒榷﹐蓋與民共之﹐使得自釀﹐非直以錢九千萬與釀戶也。﹞又罷軍吏官債五千萬﹐悉焚簿文書﹔﹝或無文字。﹞又出庫錢二千萬﹐以丐貧民遭旱不能供稅者﹔禁浮屠及老子爲僧道士﹐﹝禁或作學。今按﹕作學非是﹐但下文自有「浮屠老子」字﹐此不應重出。且其文理﹐亦不明白﹐疑此自「浮」至「爲」六字﹐亦是衍文﹐去之則文理通暢矣。但無本可證﹐不敢刪耳﹐﹞不得於吾界內﹐因山野立浮屠﹐老子象﹐﹝界下或無內字﹐山或作出﹐立或作去﹐皆非是。﹞以其誑丐漁利﹐奪編人之產。﹝其字疑衍。編或作經。今按﹕以民爲人﹐蓋避諱﹐當作民﹐乃是。下求人利害﹐與人吏約﹐放此。﹞在官四年﹐數其蓄積﹐錢余於庫﹐米余於廩。朝廷選公卿於外﹐將徵以爲左丞﹐﹝或無以字。﹞吏部已用薛尙書代之矣。﹝長慶三年十一月﹐以尙書左丞薛放代仲舒﹐鎭江西。﹞長慶三年十一月十七日﹐未命而薨﹐年六十二。天子爲之罷朝﹐贈左散騎常侍。遠近相弔。以四年二月某日﹐葬於河南某縣先塋之側。

公之爲拾遺﹐朝退﹐天子謂宰相曰「第幾人非王某邪﹖」是時公方與陽城更疏論裴延齡詐妄﹐士大夫重之。爲考功吏部郎也﹐下莫敢有欺犯之者﹔非其人﹐𨿽與同列﹐未嘗比數收拾﹔故遭讒﹐而貶。在制誥﹐﹝在或作「及知」二字。﹞盡力直友人之屈﹐﹝友人蓋楊憑。憑尹京兆日﹐禦史中丞李夷簡劾憑江西姦贓﹐貶臨賀尉云。屈一作冤。﹞不以權臣爲意﹐又被讒而出。元和初﹐婺州大旱﹐人餓死﹐戶口亡十七八。﹝或無口字。﹞公居五年﹐完富如初。按劾羣吏﹐奏其贓罪﹐州部淸整﹐加賜金紫。其在蘇州﹐治稱第一。

公所至﹐輒先求人利害廢置所宜。﹝利或作之。李云﹕古本無利字。《神道碑》﹕「周知俗之病」﹐亦無利字。今按﹕下文云「廢置所宜」﹐則此句合有利字﹐古本偶皆脫漏。不足爲據。﹞閉閣艸奏﹐又具爲科條﹐與人吏約﹐事備﹐﹝下或有悉字﹐或有復出事字。今按文勢﹐疑當有悉字﹐在備字上。﹞一旦張下﹐民無不叫喜悅。或初若小煩﹐旬歲皆稱其便。公所爲文章﹐無世俗气﹐其所樹立﹐殆不可學。

曾祖諱玄柬﹐比部員外郎。﹝或無諱字﹐下同。﹞祖諱景肅﹐丹陽太守。考諱政﹐﹝或作某。﹞襄鄧等州防禦使﹐鄂州采訪使﹐贈工部尙書。﹝工或作吏。﹞公先妣渤海李氏﹐贈渤海郡太君。﹝或無太字。﹞公娶其舅女﹐有子男七人﹕初﹑哲﹑貞﹑弘﹑泰﹑復﹑洄。初﹐進士及第﹔哲﹐文學俱善﹔其餘幼也。長女婿劉仁師﹐髙陵令﹔次女婿李行修﹐尙書刑部員外郎。﹝修或作循﹐或無郎字。﹞銘曰﹕

气銳而堅﹐又剛以嚴﹐哲人之常。﹝又或作文。哲或作若。皆非是。﹞愛人盡己﹐不倦以止﹐乃吏之方。與其友處﹐順若婦女﹐何徳之光﹖墓之有石﹐我最其迹﹐萬世人藏。﹝之有或作中之。最或作撮﹐或作載。方云﹕《集韻》﹕「最﹐撮之省文。」今按﹕方說非也。《史》《漢》《功臣傳》末﹐總計其功﹐皆以「最」字起之。﹞

【殿中少監馬君墓志】

﹝或有銘字。﹞

君諱繼祖﹐﹝繼祖始生﹐徳宗賜名﹐退而笑曰「是有二義﹐謂之索系祖。」事見《國史補》。﹞司徒贈太師北平莊武王之孫﹐﹝北平王﹐馬燧也。﹞少府監贈太子少傅﹐諱暢之子。﹝燧二子﹕匯﹑暢。暢娶盧氏﹐生二子﹕長敖﹐次繼祖。﹞生四歲﹐以門功拜太子舍人。積三十四年﹐五轉而至殿中少監。年三十七以卒。有男八人﹐女二人。

始余初冠﹐應進士貢在京師﹐﹝貢一作舉。﹞窮不自存﹐﹝不下或有能字。﹞以故人稚弟﹐拜北平王於馬前﹐﹝貞元三年﹐平涼之盟﹐馬燧預議﹐韓時以殿中侍禦史爲判官﹐死焉。其年罷兵﹐燧奉朝請京師。公之兄也。﹞王問而憐之﹐因得見於安邑裏第。王軫其寒饑﹐賜食與衣。﹝食上﹐方無賜字。今按﹕無賜字﹐卽不成文﹐方說非是。食﹑衣並讀如字。﹞召二子使爲之主﹐其季遇我特厚﹐少府監贈太子少傅者也。姆抱幼子立側﹐﹝《儀禮》﹕「姆糸麗笄宵衣﹐在其右。」注﹕姆﹐婦人﹐年五十無子﹐出而不復嫁﹐能以婦道教人者。」若今時乳母矣。姆﹐莫捕功﹐又莫豆切。﹞眉眼如畫﹐發漆黑﹐肌肉玉雪可念﹐殿中君也。﹝方云﹕畫﹐胡麥切。左思《嬌女詩》﹕「眉目璨如畫。」今按﹕畫當音胡卦切。左詩叶韻故爾。發下或有如字﹐非是。念或作憐。《妒記》云「王丞相於靑疏臺中﹐觀有兩三兒騎羊﹐皆端正可念。」黃魯直亦嘗用「玉雪可念」語。﹞當是時﹐見王於北亭﹐猶髙山深林鉅谷﹐﹝或無「鉅谷」二字。﹞龍虎變化不測﹐傑魁人也﹔退見少傅﹐翠竹碧梧﹐﹝碧或作蒼。﹞鸞鵠停峙﹐能守其業者也﹔﹝業或作恭﹐非是。﹞幼子娟好靜秀﹐瑤環瑜珥﹐蘭茁其牙﹐﹝茁﹐鄒滑切﹐又側劣切。﹞稱其家兒也。後四五年﹐吾成進士﹐﹝公貞元八年登第。﹞去而東遊﹐哭北平王於客捨﹔﹝十一年五月﹐公東歸河陽﹐八月燧卒。﹞後十五六年﹐吾爲尙書都官郎﹐分司東都﹐而分府﹐少傅卒﹐哭之﹔﹝分府﹐此見當時分司官之稱號。或無此二字﹐非是。元和五年﹐暢卒﹐自貞元十一年﹐至是凡十六年。﹞又十餘年至今﹐哭少監焉。﹝長慶初繼祖卒。﹞嗚呼﹗吾未耄老﹐自始至今﹐未四十年﹐而哭其祖子孫三世﹐於人世何如也﹗﹝句末六字疑衍。﹞人欲久不死﹐而觀居此世者﹐何也﹖﹝李本云﹕晁以道乙居字。今按﹕此篇末兩三句不可曉﹐疑而字當作亦﹐而何下當有如字﹐蓋誤寫著上文也。然無別本可證﹐姑闕﹐以俟知者。﹞

●卷三十四﹟碑志十一【南陽樊紹述墓志銘】

﹝歐陽文忠公云﹕退之與樊紹述作銘﹐便似樊文﹐誠不虛語。據宗師元和九年﹐尙爲前太子舍人﹐未使南方也﹐見公《與鄭相公書》。元和十二年﹐因在京師﹐未出刺絳州也。見《示郊詩》及《薦狀》。自絳還朝﹐當在長慶初年﹐序不載其卒之年月﹐或法不必載邪﹖﹞

樊紹述旣卒﹐且葬﹐﹝紹述河中人。﹞愈將銘之﹐從其家求書﹐得書號《魁紀公》者三十卷﹐曰《樊子》者又三十卷﹐《春秋集傳》十五卷﹐表箋狀策書序傳記紀志說論今文贊銘﹐凡二百九十一篇﹐﹝志上或無紀字。﹞道路所遇﹐及器物門裏雜銘二百二十﹐賦十﹐詩七百一十九。﹝一十或作又十。今以《藝文志》考之﹐皆有其目﹐獨銘賦詩亡焉。所謂表箋狀策等文﹐凡二百九十一篇﹐曰《樊宗師集》二百九十一卷﹐數同﹐而以捲爲篇﹐疑《志》之字誤也。﹞曰﹕多矣哉﹗古未嘗有也。然而必出於己﹐不襲蹈前人一言一句﹐又保其難也。﹝《國史補》云「元和之後﹐文筆則學奇於韓愈﹐學澀於樊宗師。」退之作樊墓志﹐稱其爲文﹐不剽襲﹐觀《絳守居園池記》﹐誠然﹐亦大奇澀矣。本朝王晟﹑劉忱皆爲之注解﹐如「瑤翻碧瀲﹐嵬眼傾耳」等語﹐皆前人所未道也。歐陽公《跋絳守居園池記》云「元和文章之盛極矣﹐其奇怪至於如此。」又詩曰「嘗聞紹述絳守居﹐偶來登覽周四隅。異者樊子怪可吁﹐心欲獨去無古初。窮荒探幽入無有﹐一語詰曲百盤紆。孰云己出不剽襲﹐句斷欲學盤庚書。」云云。﹞必出入仁義﹐其富若生蓄萬物﹐必具海含地負﹐放恣橫從﹐﹝子容切。﹞無所統紀﹔然而不煩於繩削而自合也。嗚呼﹗紹述於斯術﹐其可謂至於斯極者矣。

生而其家貴富﹐長而不有其藏一錢﹐﹝長而或作而長。﹞妻子告不足﹐顧且笑曰「我道蓋是也。」﹝蓋下疑有如字。﹞皆應曰﹕然。無不意滿。嘗以金部郎中告哀南方﹐﹝或無嘗字。元和十五年正月﹐憲宗崩﹐宗師以金部郎中告哀南方。﹞還言某師不治﹐罷之﹐以此出爲綿州刺史。﹝師或作帥。方無出字﹐以下文「又出」觀之﹐宜有。﹞一年﹐徵拜左司郎中﹐又出刺絳州。﹝或無刺字。﹞綿絳之人﹐至今皆曰「於我有徳。」以爲諫議大夫﹐命且下﹐遂病以卒。年若干。﹝病以或作以病。﹞

紹述諱宗師﹐父諱澤﹐嘗帥襄陽﹑江陵﹐官至右僕射﹐贈某官。﹝興元元年正月﹐樊澤爲山南東道節度使﹔貞元二年閏五月﹐徙鎭荊南﹔八年二月﹐自荊南復爲山南東道節度使﹔十二年加檢校右僕射﹔十四年九月卒於鎭﹐贈司空。﹞祖某官﹐諱泳。﹝泳試大理評事﹐累贈兵部尙書。﹞自祖及紹述﹐三世皆以軍謀堪將帥﹐策上第以進。﹝開元中﹐泳舉艸澤科。建中元年﹐澤舉賢良方正直言極諫科。元和三年四月﹐宗師舉軍謀宏遠堪任將帥科。﹞紹述無所不舉﹐於辭於聲﹐天得也﹐﹝得下或有地字﹐或有地出字﹐皆非是。﹞在眾若無能者。嘗與觀樂﹐問曰「何如﹖」曰「後當然。」已而果然。﹝後上或有某字﹐非是。﹞銘曰﹕

惟古於詞必己出﹐降而不能乃剽賊。﹝或作脫。﹞後皆指前公相襲﹐從漢迄今用一律。寥寥久哉莫覺屬﹐﹝覺或作學﹐非是。﹞神䢐聖伏道絕塞。旣極乃通發紹述﹐文從字順各識職。有欲求之此其躅。

【中大夫陜府左司馬李公墓志銘。】

﹝並阝七子﹐漢其一也﹐卽公之婿。《新舊史》有傳可考﹐故《志》云「漢﹐韓氏婿也。故予爲銘。」﹞

公諱並阝﹐﹝薄經切。﹞字某﹐雍王繪之後。﹝繪或作會﹐《新舊史》作繪﹐太祖景皇帝之第五子也﹐爲隋夏州總管。雍﹐於眾切。﹞王孫道明﹐唐初以屬封淮陽王﹐又追王其祖父。﹝追王之王字﹐音旺。﹞曰雍王﹑長平王。﹝下或有「長平生淮陽」五字。繪子贄﹐贄子道玄。武徳元年六月﹐封道玄淮陽王﹐追封繪曰雍﹐贄爲河南王。﹞淮陽生景融﹐﹝生一作王。﹞景融親益疏﹐不王﹔生務該﹐務該生思一﹐思一生岌。﹝魚及切。﹞比四世﹐官不過縣令州佐﹐然益讀書爲行﹐爲士大夫家。

岌爲蜀州晉原尉﹐﹝原或作康﹐﹞生公﹐未ㄧ以卒。﹝子生一歲曰ㄧ。《說文》﹕「周年也。」﹞無家﹐母抱置之姑氏以去﹐姑憐而食之。﹝食音嗣。﹞至五六歲﹐自問知本末﹐因不復與羣兒戲﹐常默默獨處﹐曰「吾獨無父母﹐不力學問自立﹐不名爲人﹗」年十四五﹐能暗記《論語》《尙書》《毛詩》《左氏》《文選》﹐凡百餘萬言﹐凜然殊異。姑氏子弟﹐莫敢爲敵。浸傳之聞諸父﹐﹝敵或作嬌﹐非是。之聞或作聞之。﹞諸父泣曰「吾兄尙有子耶﹖」迎歸而坐問之﹐應對橫從無難。﹝從﹐子容切。﹞諸父悲喜﹐顧語羣子弟曰「吾爲汝得師。」﹝語或作謂。或無曰字﹐無吾字。﹞於是縱學﹐無不觀。以朝邑員外尉選﹐魯公眞卿第其所試文上等。﹝文下或有爲字。試書判拔萃爲上等。﹞擢爲同官正尉﹐曰「文如李尉﹐乃可望此。」其後比以書判拔萃﹐﹝或無比字。﹞選爲萬年尉﹐爲華州錄事參軍。爭事於刺史﹐去官﹐爲陸渾令。河南尹鄭餘慶薦之朝﹐﹝元和十年十月﹐鄭餘慶爲河南尹。﹞拜南鄭令。尹家奴以書抵縣請事﹐公走府﹐出其書投之尹前。尹慚﹐其廷中人曰「令辱我﹐令辱我﹗」﹝《漢﹟張耳傳》﹕「李良素貴﹐起慚其從官。」又《袁盎》﹕「還愧其吏。」公此文與《劉昌裔志》﹐皆用此。或無復出「令辱我」三字。﹞且曰「令退﹗」遂怨之。拾掇三年無所得。﹝或無所字。﹞拜宗正丞。宰相以文理白爲資州刺史﹐公喜曰「吾將有爲也。」讒宰相者言之﹐上曰﹕﹝或無者字﹐非是。﹞「是與其故﹐故得用。」攺拜陜府左司馬。﹝陜虢節度使衛中行﹐辟佐其府。﹞公又喜曰「是官無所職﹐吾其不以吏事受責死矣﹗」長慶元年正月丙辰。以疾卒﹐春秋七十三。﹝或無正月字﹐而云李本作正月﹐蓋五月十八日也。今按﹕是年辛丑歲﹐丙辰非歲名﹐則爲日名﹐而在月下爲是。方知日辰所直﹐而不以李本補「正月」字﹐不可曉也。﹞公內外行完﹐潔白奮厲﹐再成有家﹐士大夫談之。

夫人博陵崔氏﹐朝邑令友之之女﹐其曾伯父玄﹐有功中宗時。﹝長慶四年六月﹐玄爲鳳閣侍郎同平章事。神龍元年﹐率羽林兵誅張易之﹑昌宗﹐迎太子監國﹐是爲中宗。﹞夫人髙明﹐遇子婦有節法﹐進見侍側﹐肅如也。七男三女﹕﹐爲澄城主簿﹔其嫡激﹐城令﹔﹝激下或有爲字。﹞放﹐芮城尉﹔漢﹐監察禦史﹔﹝漢字南紀﹐元和七年進士﹐時爲監察禦史﹐終於宗正少卿。﹞﹑﹑潘﹐皆進士。﹝﹐字經野﹔﹐字正武﹔潘﹐字子及﹐皆登進士第。潘﹐大中初爲禮侍。﹐所簡切。音光。﹞及公之存﹐內外孫十有五人。五月庚申﹐葬華陰縣東若干裏。漢﹐韓氏婿也。故予與爲銘。其詞曰﹕

愈下而微﹐旣極復飛﹐其自公始。公多孫子﹐將復廟祀。﹝廟或作其。今按﹕《唐會要》﹕禮官議戶部尙書韋損四代祖所立私廟﹕「子孫官卑﹐其祠久廢﹐今損官三品﹐準令合立三廟。」此以並阝之先嘗有王封﹐而後世官卑﹐不得立廟﹐故云「將復廟祀」也。然唐制亦非古﹐而本廟立法尢疏略﹐惟蘇魏公嘗議立廟與襲爵之法﹐相爲表裏。其說爲善﹐惜乎當時不施行也。﹞

【故幽州節度判官贈給事中淸河張君墓志銘】

﹝張徹﹐爲範陽府監察禦史﹐其帥張弘靖也。《志》不出弘靖姓名﹐若有所諱焉耳。徹死於亂﹐具載之史﹐其言多出公《志》。﹞

張君名徹﹐字某﹐以進士﹝徹中進士第﹐在元和四年。﹞累官至範陽府監察禦史。長慶元年﹐今牛宰相爲禦史中丞﹐﹝元或作二﹐考之史﹐當作元年。陳齊之云﹕常疑牛僧孺之爲人﹐觀此語﹐則知韓公亦不喜其人矣。然「牛宰相」三字﹐或作「今宰相牛公」﹐未知孰是。﹞奏君名迹﹐中禦史選﹐詔卽以爲禦史。其府惜不敢畱﹐遣之﹐而密奏﹕「幽州將父子繼續﹐不廷選且久﹐今新收﹐臣又始至﹐﹝長慶元年二月﹐幽州節度使劉總請去位﹔三月﹐以總爲太平軍節度使﹐張弘靖爲幽州節度使﹐代總。﹞孤怯﹐須彊佐乃濟。」發半道﹐有詔以君還之﹐仍遷殿中侍禦史﹐加賜朱衣銀魚。﹝仍或作乃。﹞至數日﹐軍亂﹐怨其府從事﹐盡殺之﹐而囚其帥﹐且相約﹐張禦史長者﹐毋侮辱轢蹙我事﹐無庸殺﹐置之師所。﹝轢音歷。毋或作無。我事下或有「無罪」二字。長慶元年七月﹐幽州軍亂﹐囚節度使張弘靖於薊門館﹐殺判官韋雍﹑張宗元﹑崔仲卿等﹔以徹長者﹐不殺﹐置之於薊門館。﹞居月餘﹐聞有中貴人自京師至。君謂其帥﹕「公無負此土人。上使至﹐可因請見自辧﹐幸得脫免歸。」﹝或無免字。﹞卽推門求出。守者以告其魁﹐魁與其徒皆駭曰「必張禦史﹐張禦史忠義﹐必爲其帥告此。﹝史下或無張字﹐及無「告此」二字。按﹕告字疑當作言。﹞餘人不如遷之別館。」﹝今按﹕餘人二字疑衍﹐而下文「不如遷之別館」﹐自爲一句﹐蓋述其言如此。下文又云「卽與眾出君」﹐乃記其事也。但無所考﹐不敢輒刪耳。或云﹕餘人字不必去﹐其曰「遷之別館」﹐蓋言今當如此耳﹐亦通。﹞卽與眾出君。﹝與或作以。﹞君出門罵眾曰「汝何敢反﹗前日吳元濟斬東市﹐昨日李師道斬於軍中﹔同惡者﹐父母妻子皆屠死﹐肉飠委狗鼠鴟亞。﹝《新史》書徹事大抵出公此《志》。其所書罵賊語﹐凡削六字﹐攺一字﹐筆削固史氏事﹐然而攺飠委爲飽﹐則不若公語﹐且有來處﹐此《前漢﹟陳余》所謂「以肉飠委虎」也。﹞汝何敢反﹐汝何敢反﹗」行且罵﹐眾畏惡其言﹐不忍聞﹐﹝畏下或有皆字﹐非是。或在畏上﹐則或有之。﹞且虞生變﹐卽擊君以死。君抵死口不絕罵﹐眾皆曰「義士﹑義士﹗」或收瘞之以俟。

事聞﹐天子壯之﹐贈給事中。其友侯雲長佐鄆使﹐請於其帥馬僕射﹐﹝馬總。﹞爲之選於軍中﹐得故與君相知張恭﹑李元實者﹐﹝恭或作泰。﹞使以幣請之範陽﹐範陽人義而歸之。以聞﹐詔所在給船輿﹐傳歸其家﹐賜錢物以葬。長慶四年四月某日﹐其妻子以君之喪﹐葬於某州某所。﹝四年﹐方云「舊本或作二年﹐或作三年。按﹕鄆帥馬總也。總以二年秋遷右僕射﹐明年夏召還﹐當作二年或三年也。」今按﹕方說𨿽如此﹐而其所定之本﹐卻作四年﹐今姑從之。蓋或喪歸逾年﹐馬旣召遷﹐乃克葬也。﹞

君弟復亦進士﹐﹝元和元年﹐復中進士。﹞佐汴宋﹐得疾。變易喪心﹐驚惑不常。君得閒卽自視衣褥薄厚﹐﹝褥或作衾。﹞節時其飲食﹐而匕筋進養之。﹝或無養字。今按﹕養字去聲﹐《禮》曰「以其飲食忠養之。」﹞禁其家無敢髙語出聲。醫餌之藥﹐其物多空靑﹑雄黃﹐﹝空靑﹐山出銅處﹐銅精燻則生空靑﹐腹中空如楊梅者勝。雄黃﹐出武都山﹐塊方數寸﹐明徹如雞冠者佳。﹞諸奇怪物﹐劑錢至十數萬﹔營治勤劇﹐皆自君手﹐不假之人。家貧﹐妻子常有饑色。

祖某﹐某官﹔父某﹐某官。﹝祖某﹑父某﹐或作祖踐﹑父休。﹞妻韓氏﹐禮部郎中某之孫﹐汴州開封尉某之女﹐於余爲叔父孫女。君常從余學﹐選於諸生﹐而嫁與之。孝順祗修﹐羣女效其所爲。男若干人﹐曰某﹔女子曰某。銘曰﹕

嗚呼徹也﹗世慕顧以行﹐子揭揭也﹔噎喑以爲生﹐子獨割也﹔爲彼不淸﹐作玉雪也﹔仁義以爲兵﹐用不缺折也。﹝缺折或作折缺。﹞知死不失名﹐得猛厲也﹔自申於暗明﹐莫之奪也。﹝暗明當作明暗﹐說見下條。﹞我銘以貞之﹐不肖者之旦也。﹝旦﹐當割切。方無者字﹐或無之字。方云﹕此銘以徹﹑揭﹑割﹑雪﹑折﹑厲﹑奪﹑旦爲韻﹐而行﹑生﹑淸﹑兵﹑名﹑暗﹑貞﹐復自爲韻。厲音烈。暗當讀如諒暗之暗。今按﹕方說多得之。此銘蓋法《兔渭魚麗》等詩隔句用韻耳。詩隔句用韻﹐先儒所未知﹐觀公此銘﹐則旣識之矣。但暗明二字﹐乙之﹐則韻自葉﹐而義亦勝。若如方說﹐則𨿽讀暗作鵪韻終不葉﹐而義亦不通也。﹞

【河南府法曹參軍盧府君夫人苗氏墓志銘】

﹝或無「府苗氏」三字。或作「範陽盧君夫人苗氏」。﹞

夫人姓苗氏﹐諱某﹐字某﹐上黨人。曾大父襲夔﹐贈禮部尙書﹔大父殆庶﹐贈太子太師。﹝以《宰相世系》考之﹐襲夔生殆庶﹑延嗣﹔殆庶生如蘭﹑晉卿。襲夔﹑殆庶所贈官﹐疑晉卿仕至宰相而贈也。﹞父如蘭﹐仕至太子司議郎﹐汝州司馬。﹝或作別駕﹐《世系表》作「永王府咨議參軍」。﹞

夫人年若干﹐嫁河南法曹盧府君諱貽﹐有文章徳行﹐﹝府君字或復出﹐河南或作範陽。﹞其族世所謂甲乙者﹐先夫人卒。﹝或作卒先夫人。﹞夫人生能配其賢﹐歿能守其法。男二人﹐於陵﹑渾。女三人﹐皆嫁爲士妻。﹝夫人長女婿﹐河南緱氏主簿唐充﹔次亡﹔公其季女婿也。﹞貞元十九年四月四日﹐卒於東都惇化裏﹐年六十有九。其年七月某日。﹝其年或作其明年。七或作八。﹞於法曹府君墓﹐在洛陽龍門山。其季女婿昌黎韓愈爲之志。﹝之下或有銘字﹐或有銘字而無之字﹐又或作爲其字。﹞其詞曰﹕

赫赫苗宗﹐族茂位尊﹔或毗於王﹐或貳於藩。是生夫人﹐﹝是或作厥。﹞載穆令聞﹔爰初在家﹐孝友惠純。乃及於行﹐克媲徳門﹔﹝乃及或作享乃。克或作光。﹞肅其爲禮﹐﹝爲禮﹐方作禮容。今以下句爲仁偶之﹐方說非是。﹞裕其爲仁。法曹之終﹐諸子實幼﹔煢煢其哀﹐介介其守。循道不違﹐厥聲彌劭﹔﹝或作「旣克其家﹐厥問愈劭」。﹞三女有從﹐二男知教。閭裏嘆息﹐母婦思效。歲時之嘉﹐嫁者來寧﹔累累外孫﹐﹝累累或作。﹞有攜有嬰。扶牀坐膝﹐嬉戲歡爭﹔旣壽而康﹐旣備而成。不歉於約﹐不矜於盈。伊昔淑哲﹐或圖或書﹔嗟咨夫人﹐孰與爲儔﹗刻銘置墓﹐以贊碩休。﹝銘或作石。置或作志。書﹑儔﹑休以古韻葉﹐已見《溪堂詩》。﹞

【故貝州司法參軍李君墓志銘。】

﹝參軍﹐李翺習之之祖。習之嘗自爲其皇祖《實錄》。其行治皆如《志》所書。翺之《實錄》終曰「先祖有美而不知﹐不明也﹔知而不傳﹐不仁也﹔翺欲傳﹐懼文章不足以稱頌道徳﹐光耀來世﹐是以頓首欲假辭於執事者﹐亦惟不斥其愚而爲之傳焉。」意翺乞公銘之辭也。﹞

貞元十七年九月丁卯﹐﹝七或作八。月下或有一日字。﹞隴西李翺﹐合葬其皇祖考貝州司法參軍楚金﹐皇祖妣淸河崔氏夫人於汴州開封縣某里。﹝「開封縣某里」﹐或作「陳畱縣安丰裏」﹐後開封字同。﹞昌黎韓愈紀其世﹐著其徳行﹐以識其葬。﹝識或作志。﹞

其世曰﹕﹝其世或作其詞。﹞由梁武昭王六世至司空﹐﹝至或作有。﹞司空之後二世﹐爲刺史淸淵侯﹐﹝涼武昭王名﹐字玄感﹐晉安帝時﹐自稱西涼公。子翻。翻子寶。寶子衝﹐後魏後文時﹐封淸淵縣侯﹐卒贈司空。衝曾孫也﹐今云六世﹐恐誤。衝子延實﹐都督靑州刺史。延實子彬﹐襲祖爵淸淵縣侯﹐卒贈齊州史。子桃枝襲封。﹞由侯至於貝州﹐凡五世。﹝一作六世。桃枝玄孫詔﹐諮議參軍。詔子楚金。﹞

其徳行曰﹕事其兄如事其父﹐其行不敢有出焉。﹝或無曰字。﹞其夫人事其姒如事其姑﹐﹝姒或作姊。﹞其於家不敢有專焉。其在貝州﹐其刺史不悅於民﹐﹝刺上或無其字﹐據《李翺集》﹐刺史嚴正晦也。﹞將去官﹐民相率歡嘩﹐手瓦石﹐胥其出擊之。﹝胥或作須﹐或作需﹐或無其字﹐《史記﹟趙世家》﹕「太后盛气胥之入。」又《廉頗傳》﹕「胥後令。」注﹕胥﹐猶須也。﹞刺史匿不敢出﹐州縣吏由別駕已下不敢禁﹐司法君奮曰「是何敢爾。」﹝或無何字﹐或無爾字。﹞屬小吏百餘人﹐持兵仗以出。﹝仗或作杖。﹞立木而署之曰「刺史出﹐民有敢觀者﹐殺之木下﹗」民聞﹐皆驚相告﹐散去。後刺史至﹐加擢任。﹝加下或有禮字。﹞貝州由是大理。

其葬曰﹕﹝或作日﹐山谷﹑李﹑謝以古本定。與上文「其世曰」﹐其「徳行曰」爲一例。﹞翺旣遷貝州﹐君之喪於貝州﹐殯於開封﹐遂遷夫人之喪於楚州﹐八月辛亥﹐至於開封﹐壙於丁巳﹐墳於九月辛酉﹐窆於丁卯。﹝窆或作穸。﹞人謂﹕李氏世家也﹐侯之後五世仕不遂。﹝一無後字﹑五字。﹞蘊必發﹐其起而大乎﹗四十年而其兄之子衡﹐﹝惟貞子五人﹐衡﹐其第二子也。貞元七年﹐自常州刺史鎭湖南﹐八年徙鎭江西﹐召爲給事中。﹞始至戶部侍郎。君之子四人﹐官又卑。翺﹐其孫也﹐有道而甚文﹐固於是乎在。﹝或無固字。「甚文」字出《左傳》﹕楚子西曰「光又甚文。」觀翺《實錄》﹐亦可見其甚文矣。魯直詩云「習之《實錄》葬皇祖﹐斯文如女有正色」云云。﹞

【處士盧君墓志銘】

﹝公前銘盧君夫人﹐玆又銘其子於陵﹐故言「愈於處士﹐妹婿也﹐爲其志且銘」云。﹞

處士諱於陵﹐其先範陽人。父貽爲河南法曹參軍。河南尹與人有仇﹐誣仇與賊通﹐收掠取服。法曹曰「我官司也﹐我在不可以爲是﹗」廷爭之以死。河南怒﹐命卒ㄏ之。﹝卒或作牽。ㄏ﹐昨沒切。﹞法曹爭尢彊﹐遂並收法曹﹐竟奏殺仇﹐籍其家﹐而釋法曹。法曹出﹐徑歸臥家﹐念河南勢弗可敗﹐气憤弗食﹐歐血卒。東都人至今猶道之。

處士少而孤﹐母夫人憐之﹐﹝貽娶苗氏﹐太師晉卿兄如蘭女。﹞讀書學文﹐皆不待彊教﹐卒以自立。在母夫人側﹐油油翼翼不忍去。時歲母夫人旣終﹐育幼弟﹐與歸宗之妹﹐經營勤甚﹐未暇進仕也。年三十有六﹐元和二年五月壬辰﹐以疾卒。有男十歲﹐曰義﹔女九歲﹐曰孟﹔又有女﹐生處士卒後﹐未名。﹝孟下或無又字。﹞於其年九月乙酉﹐其弟渾﹐以家有無﹐葬以車一乘﹐於龍門山先人兆。愈於處士﹐妹婿也。爲其志﹐且銘其後曰﹕

貴兮富兮如其材﹐得何數兮﹔名兮壽兮如其人﹐豈無有兮。彼皆逢其臧﹐子獨迎其凶。玆命也邪﹐玆命也邪﹗

【故太學博士李君墓志銘】

﹝學或作常。﹞

太學博士頓丘李於﹐﹝一本作千。﹞余兄孫女婿也。﹝或無女字。﹞年四十八﹐﹝於大歷元年生。﹞長慶三年正月五日卒。其月二十六日﹐穿其妻墓而合葬之﹐在某縣某地。子三人﹐皆幼。

初﹐於以進士﹝元和十年﹐於中進士第﹐年四十。﹞爲鄂嶽從事﹐﹝十一年﹐李道古爲鄂嶽觀察使﹐辟於爲從事。﹞遇方士柳泌﹐﹝或作賁。﹞從受藥法﹐服之往往下血﹐比四年﹐病益急﹐乃死。﹝柳泌說已見前。乃或作及﹐非是。﹞其法以鉛滿一鼎﹐﹝一有以物字。﹞按中爲空﹐實以水銀﹐﹝實以或作以實。﹞蓋封四際﹐燒爲丹沙云。余不知服食說自何世起﹐殺人不可計﹐而世慕尙之益至﹐此其惑也﹗在文書所記及耳聞相傳者不說﹐﹝或無相字。﹞今直取目見親與之遊而以藥敗者六七公﹐以爲世誡﹕

工部尙書歸登﹑殿中禦史李虛中﹑刑部尙書李遜﹑遜弟刑部侍郎建﹑襄陽節度使工部尙書孟簡﹑東川節度禦史大夫盧坦﹑金吾將軍李道古﹐此其人皆有名位﹐世所共識。工部旣食水銀得病﹐自說若有燒鐵杖自顚貫其下者﹐﹝顚或作巓。﹞摧而爲火﹐射竅節以出。狂痛號呼乞絕﹐其茵席常得水銀﹐﹝茵或作。或無常字。﹞發且止﹐唾血十數年以斃。殿中疽發其背死。刑部且死﹐謂余曰「我爲藥誤。」其季建﹐一旦無病死。襄陽黜爲吉州司馬﹐余自袁州還京師﹐襄陽乘舸﹐邀我於蕭洲﹐屏人曰「我得祕藥﹐不可獨不死﹐今遺子一器﹐可用棗肉爲丸服之。」別一年而病﹐其家人至﹐﹝其一作有。﹞訊之﹐曰「前所服藥誤﹐方且下之﹐﹝所服下或有之字。﹞下則平矣。」病二歲﹐竟卒。盧大夫死時﹐溺出血肉﹐痛不可忍﹐乞死乃死。﹝肉﹐方作害。今按﹕古書肉或作﹛宀六﹜。今《淮南子》及《內經》《靈樞》尙存此體﹐疑此別本害字乃﹛宀六﹜之訛﹐而方考之不詳也。乃死一作乃絕﹐乃或作及﹐或無死字﹐皆非是。﹞金吾以柳泌得罪﹐食泌藥﹐五十死海上。此可以爲誡者也﹗蘄不死﹐乃速得死﹐謂之智﹐可不可也﹖

五穀三牲﹐鹽醯果蔬﹐人所常禦。人相厚勉﹐必曰「彊食。」今惑者皆曰「五穀令人夭﹐不能無食﹐當務減節。」鹽醯以濟百味﹐﹝濟或作齊。﹞豚﹑魚﹑雞三者﹐古以養老﹐反曰「是皆殺人﹐不可食。」一筵之饌﹐禁忌十常不食二三。不信常道﹐而務鬼怪﹐臨死乃悔。後之好者又曰「彼死者﹐皆不得其道也﹐我則不然。」始病﹐曰「藥動故病﹐病去藥行﹐乃不死矣。」及且死﹐又悔。嗚呼﹗可哀也已﹗可哀也已﹗﹝孔毅夫《雜說》云﹕張籍《哭退之詩》云「爲出二侍女﹐合彈琵琶箏。」白樂天《思舊詩》云「退之服硫黃﹐一病竟不痊。」退之嘗譏人不解文字飲﹐而自敗於女妓乎﹖作《李博士墓志》﹐戒人服金石藥﹐而自餌硫黃邪﹖又後山《嗟哉行》亦云「韓子作志還自屠﹐自笑未竟人復吁。」正謂此耳。﹞

●卷三十五﹟碑志十二【盧渾墓志銘】

﹝渾﹐河南法曹參軍第二子﹐而公妻弟也。然有銘無志焉。﹞

前汝父母右汝兄。﹝兄上或有弟字﹐或作「後有汝兄。」渾﹐於陵弟也﹐兄弟惟二人。﹞汝從之居﹐視汝如生。遷汝居兮﹐日月之良。﹝遷汝﹐或作「汝遷於」三字。﹞汝居孔固兮﹐後無有殃。如不信兮﹐視此銘章。﹝此或作於。﹞

【虢州司戶韓府君墓志】

﹝韓氏自魏史安桓王茂五世孫素﹐嘗爲桂州刺史。四子﹕長仲卿﹐爲武昌令﹐贈尙書右僕射。次少卿﹐太白雲﹕「感槪重諾﹐死於節義。」次云卿﹐禮部侍郎。公爲《科斗書後記》云「叔父當大歷世﹐文詞獨行中朝。」卽云卿也。季紳卿﹐涇陽令﹐嘗爲揚州錄事參軍﹐太白謂「工古文而能官者」。公與兄會﹑介﹐仲卿之子也﹔兪﹑﹐云卿之子也﹔岌﹐紳卿之子也。岌爲虢州司戶﹐故公志云﹐桂州君之孫﹐司錄君之子。其系明甚。李太白爲《武昌徳政碑》﹐亦言桂州君四子﹐名諱長少﹐皆與此志合﹐惟《唐史﹟世系表》﹐乃以桂州君爲有七子﹐無少卿﹐而有晉卿﹑季卿﹑子卿﹑升卿﹐果何據而然﹖未有公之家世﹐而適誤漏者也。史至是﹐何以取信後世哉﹖﹞

安定桓王五世孫素﹐爲桂州長史﹐化行南方。﹝長﹐或作刺﹐考《世系表》﹐李太白《去思頌》﹑公《墓志》《行狀》﹐皆作長史。﹞有子四人﹐最季曰紳卿文而能官﹐嘗爲揚州錄事參軍﹐事故宰相崔圓。﹝或無「參軍」二字。上元元年二月﹐以崔圓爲揚州大都督府長史﹑淮南節度使。﹞圓狎愛州民丁某﹐至顧省其家。後大衙會日﹐司錄君趨以前﹐大言曰「請舉公過﹐公與小民狎﹐至至其家﹐害於政。」﹝或無復出至字。﹞圓驚謝曰「錄事言是﹐圓實過。」乃自署罰五十萬錢。由是遷涇陽令﹐破豪家水碾﹐利民田﹐頃凡百萬。

君諱岌﹐桂州君之孫﹐司錄君之子﹐亦以能官名。少而奇﹐壯而彊﹐老而通。﹝閣本無「而彊老」三字﹐方以爲脫。﹞以元和元年六月十四日卒﹐年五十七。﹝元或作三。﹞娶京兆田氏女。﹝或無女字。﹞男曰家﹐女曰門﹑曰都﹐皆幼。﹝或無曰門二字。﹞初﹐君樂虢之土田山水﹐求掾其州﹐去官猶家之。旣卒﹐因以其年九月某日﹐葬州北十里崔長史墓西。﹝葬下或有於字。﹞銘曰﹕

凡兆於玆﹐惟其家之材﹐﹝或作財。今按﹕此句未詳﹐當有脫誤﹐﹞蓋歸有時。

【四門博士周況妻韓氏墓志銘】

﹝此《志》及《張徹墓志》﹐皆以兪爲開封尉﹐《唐宰相表》以兪爲開封令﹐亦誤矣。﹞

四門博士周況妻韓氏﹐諱好﹐﹝或有復出好字。﹞尙書禮部郎中諱云卿之孫﹐開封尉諱兪之女。開封娶趙氏﹐生二女三男。﹝下開封字﹐或作兪。兪二女﹕長嫁周況﹐次嫁張徹。三男﹕無競﹑啟余﹑州來。﹞開封卓越豪縱﹐不治資業﹐喜酒色狗馬。趙氏卒十一年﹐而開封亦卒。開封從父弟愈﹐於時爲博士﹐﹝或無弟字﹐舊本皆有。今按﹕公父仲卿與開封之父云卿爲兄弟﹐則公與開封﹐固從父兄弟也。﹞乞分教東都生﹐以收其孥於開封界中教畜之﹐而歸其長子於周氏況。﹝於一作於﹐元和元年﹐況中進士第。是歲﹐公以好好適況。﹞

況﹐進士﹐家世儒者。﹝或無況字。﹞曾祖諱延﹐潭州長沙令﹔祖諱晦﹐常州參軍﹔父諱良甫﹐左驍衛兵曹參軍。況立名行﹐人士譽之。韓氏嫁九年﹐生一男一女﹐年二十七以疾卒。﹝疾或作病。﹞葬長安城南鳳棲原。其從父愈﹐於時爲中書舍人。﹝父下方有弟字。今按﹕方本非是﹐《儀禮﹟喪服篇》有「族曾祖父」者﹐曾祖之兄弟也﹐其子爲「族祖父」﹐其孫爲「族父」﹐其曾孫爲「族兄弟」。有「從祖祖父」者﹐祖父之兄弟也﹐其子爲「從祖父」﹐其孫爲「從祖兄弟」。有「世父叔父」者﹐父之兄弟也﹐其子爲「從父兄弟」﹐今韓公於開封及虢州﹐皆爲從父弟矣。於開封之女﹐則公當爲從祖父也。此但雲從父﹐爲脫一祖字。方作從父弟﹐尢誤。今無別本﹐不敢輒增祖字﹐且從諸本去弟字。﹞爲銘曰﹕

夫失少婦﹐﹝失或作喪。﹞子失壯母。歸咎無處。

【韓滂墓志銘。】

﹝公爲袁州日﹐二侄湘﹑滂﹐皆從之。滂死於袁州﹐故云「權葬宜春郭南一里。」宜春﹐袁州也。《世系表》﹕老成二子﹐湘大理丞﹐滂寶雞丞。按《志》滂年十九死﹐則未嘗仕也。《表》復誤矣。﹞

滂﹐韓氏子。其先仕魏﹐號安定桓王。﹝王名茂﹐滂九世祖也。﹞滂父老成﹐厚謹以文﹐爲韓氏良子弟﹐未仕而死。有二子﹐滂其季也。其祖諱介﹐爲人孝友﹐一命率府軍佐以卒。二子﹕百川﹑老成。老成爲伯父起居舍人某後。﹝或無復出老成字﹐或無某字。﹞起居有徳行言詞﹐爲世軌式。滂旣兄弟二人﹐而率府長子百川早死﹐無嗣﹐﹝或無早字。﹞其叔祖愈﹐命滂歸後其祖。

滂淸明遜悌以敏﹐讀書倍文﹐功力兼人。﹝倍與背同。倍文﹐謂背本暗記也。《周禮》注﹕「倍文曰諷。」韓語蓋本此。洪譜以爲作文﹐蓋不考此而誤攺﹐兼下文復有爲「文辭字」﹐亦不應重復如此也。﹞爲文詞﹐一旦奇偉驟長﹐不類舊常。吾曰「爾得無假之人邪﹖」﹝或無得字﹐無人字。﹞退大喜﹐謂其兄湘曰「某違翁且逾年﹐懼無以爲見﹐今翁言乃然﹐可以爲賀。」羣輩來見﹐皆曰「滂之大進﹐不惟於文詞﹐爲人亦然。」﹝或無文字﹐詞下或有於字。﹞旣數月﹐得疾以死﹐年十九矣。﹝死或作卒。滂貞元十八年生。﹞吾與妻﹐﹝公妻髙平君盧氏。﹞哭之傷心﹐三日而斂﹐旣斂七日﹐權葬宜春郭南一里。﹝或無一字。﹞嗚呼﹐其可惜也已。﹝也一作之。﹞銘曰﹕

天固生之邪﹐偶自生邪﹖﹝或無之字。﹞天殺也邪﹐其偶自死邪﹖﹝或無也字。﹞莫不歸於死﹐壽何少多﹖﹝歸或作悲。﹞銘以送汝﹐其悲柰何。

【女壙銘】

﹝公元和十四年﹐以刑部侍郎諫佛骨﹐忤上意﹐出爲潮州﹐女道死商南層峯驛﹐瘞之山下。其年十一月二十四日﹐移刺袁州。明年九月﹐召爲國子祭酒﹐過墓下﹐題詩驛梁。至是﹐發其喪﹐歸葬於河南之河陽世墓之次云。﹞

女﹐﹝女加﹑女書二切。﹞韓愈退之第四女也﹐惠而早死。

愈之爲少秋官﹐﹝爲少或作少爲﹐非是。元和十二年十二月﹐公爲刑部侍郎。﹞言佛夷鬼﹐其法亂治﹐梁武事之﹐卒有侯景之敗﹐﹝或無武字。﹞可一掃刮絕去﹐不宜使爛漫。﹝刮﹐或作削。﹞天子謂其言不祥﹐斥之潮州﹐漢南海揭陽之地。﹝或無漢字。揭﹐其逝切﹐又音竭。﹞愈旣行﹐有司以罪人家﹐不可畱京師﹐迫遣之。﹝無可或字。﹞女年十二﹐病在席﹐﹝病或作疾﹐或作在病﹐無席字。﹞旣驚痛與其父訣﹐又輿致走道﹐﹝又一作父。﹞撼頓失食飲節﹐死於商南層峯驛。﹝層峯﹐或作密。﹞卽瘞道南山下。五年﹐愈爲京兆﹐﹝下或有尹字。﹞始令子弟與其姆易棺衾﹐歸女之骨於河南之河陽韓氏墓﹐葬之。﹝葬上或有而字。﹞

女死當元和十四年二月二日。﹝和下或有之字。﹞其發而歸﹐在長慶三年十月之四日﹐其葬在十一月之十一日。銘曰﹕

汝宗葬於是﹐汝安歸之﹐惟永寧。

【河南緱氏主簿唐充妻盧氏墓志銘】

﹝公嘗志盧君夫人苗氏之墓﹐今志唐充妻盧氏﹐卽苗氏長女也。充其長女婿﹐公季女婿也。﹞

夫人盧氏﹐諱某﹐蘭陵太守景柔八世孫。父貽﹐卒河南法曹。法曹娶上黨苗氏﹐太師晉卿兄女﹐生三女三男﹐﹝考《苗夫人志》當云二男。﹞夫人最長。法曹卒﹐苗夫人嫁之唐氏充。充﹐明經﹐﹝或無復出充字。﹞宰相休憬曾侄孫﹐出郤氏。﹝今按﹕郤﹐綺戟反﹐俗卻字與郤字相亂。今流俗郗超字﹐多作郤﹐誤也。﹞外王父﹐昂﹐中書舍人。夫人年若干﹐嫁唐氏﹐凡生男與女九人。年四十二﹐元和四年正月二十二日卒。其年四月十五日﹐葬河南府河南縣之大石山下。銘曰﹕

夫人本宗﹐世族之後﹔率其先猷﹐令徳是茂。爰歸得家﹐九子一母。﹝得﹐或作其。﹞婉婉有儀﹐柔靜以和。命不侔身﹐玆其柰何﹗刻銘墓石﹐以告觀者。﹝觀﹐或作親。者﹐之戈切﹐與何葉﹐吳才老讀如此。﹞

【乳母墓銘】

﹝舊本作「河南縣令韓愈乳母李氏」。葬乳母﹐且爲之銘﹐自公始。﹞

乳母李﹐徐州人﹐﹝李下或有氏字。﹞號正眞。入韓氏﹐乳其兒愈。﹝入﹐或作爲﹐下或有家字。﹞愈生未再周月孤﹐失怙恃。﹝大歷三年公生﹐五年而公父仲卿卒。此云「未再周月孤﹐失怙恃」未詳。退之祭嫂鄭夫人云「我生不辰﹐三歲而孤。」此言「未再周月孤﹐失怙恃」﹐是𨿽入三歲﹐而未及兩周也。﹞李憐不忍棄去﹐﹝李下或有氏字。﹞視保益謹﹐遂老韓氏。及見所乳兒愈﹐舉進士第﹐歷佐汴徐軍﹐﹝見下或有其字。徐下或有二州字。﹞入朝爲禦史﹑國子博士﹑尙書都官員外郎﹑河南令﹐娶婦﹐生二男五女。﹝二或作三。﹞時節慶賀﹐輒率婦孫﹐列拜進壽。﹝節下或有受字。輒上或有愈字。﹞年六十四﹐元和六年三月十八日﹐疾卒。﹝疾﹐或作病﹐或無疾字﹐或作「以疾卒」。﹞卒三日﹐葬河南縣北十五里。愈率婦孫視窆封﹐且刻其語於石﹐納諸墓爲銘。﹝語﹐或作志。﹞

●卷三十六﹟雜文【瘞硯銘】

﹝銘﹐或作文。﹞

隴西李觀元賓﹐始從進士貢在京師﹐﹝公與元賓皆貞元八年進士也。﹞或貽之硯。旣四年﹐悲歡窮泰﹐未嘗廢其用。凡與之試藝春官﹐實二年﹐登上第。行於褒谷﹐﹝此下或有間字。褒斜﹐地名。﹞役者劉胤﹐誤墮之地﹐毀焉。乃匣歸埋於京師裏中。昌黎韓愈﹐其友人也。贊且識云﹕土乎質﹐陶乎成器。復其質﹐非生死類。全斯用﹐毀不忍棄。﹝斯閣作期﹐非是。﹞埋而識﹐之仁之義。硯乎硯乎﹐與瓦礫異﹗

【毛穎傳】

﹝公作此傳﹐當時有非之者。張籍書所謂「戲謔之言」﹐謂亦指此。《舊史》亦從而爲之言曰「譏戲不近人情。」是豈有識者哉﹖柳子厚豈下人者﹐乃獨以爲奇﹐旣書其後﹐又《答楊誨之書》云「足下所持韓生《毛穎傳》來﹐僕甚奇其書﹐恐世人非之﹐今作數百言﹐知前聖不必罪俳也。」云云﹐則文章固自有知音者哉。李肇《國史補》﹐謂公此傳﹐「其文尢髙﹐不下遷史」。《談藪》亦謂此傳似太史公筆。子厚有《讀毛穎傳後題》﹐見《柳集》二十一卷。﹞

毛穎者﹐中山人也。﹝中山﹐國名﹐今定州。﹞其先明視﹐﹝《禮記》﹕「兔曰明視。」﹞佐禹治東方土﹐﹝句。﹞養萬物有功﹐因封於卯地﹐死爲十二神。﹝治方作理。土方作吐﹐屬下句﹐云孔氏《周書》注曰「土龍吐﹐生百谷。」義取此。今按﹕東方卯位﹐此正爲下文「封於卯地﹐死爲十二神」而言也。然兔與卯﹐皆不屬土﹐與方所引孔說不合﹐又不見其所吐何者可養萬物。兼「治東方」爲句﹐語意亦似未足。惟《參同契》云「兔者吐生光。」則兔乃有吐義﹐然似亦只與下文「當吐而生」之說相表裏﹐止是自吐其子﹐而無吐養萬物之意﹐未見其必可據也。若作「治東方土」﹐而自爲一句﹐但以平水土而言﹐則於語勢無闕﹐而下句「養萬物有功」﹐爲奏庶鮮食之義﹐意亦自明。故今且從諸本。其以十二物爲十二神﹐相承已久﹐說未見所從來﹐並闕之以俟知者。﹞嘗曰「吾子孫神明之後﹐不可與物同﹐當吐而生。」已而果然。﹝當吐而生﹐見《本艸》。﹞明視八世孫﹤需兔﹥﹐﹝蜀本音奴鉤切。《爾雅》﹕「兔子﹤娩生﹥。」郭注云﹕俗呼曰﹤兔需﹥。﹤需兔﹥﹐與﹤兔需﹥同。《論衡》曰「兔舐毫而孕﹐及其生子﹐從口而出﹐名曰﹤娩生﹥。」﹤娩生﹥﹐芳萬切。《廣雅》云「﹤需兔﹥﹐兔子。」﹞世傳當殷時﹐居中山﹐得神仙之術﹐能匿光使物﹐竊恆娥﹐﹝事見《淮南子》。﹞騎蟾蜍入月﹐其後代遂隱不仕云。居東郭者﹐曰﹤兔﹥﹐﹝者下或有「號東郭」三字﹐或有「號東郭﹤兔﹥」﹐而無曰字。《說文》﹕「狡兔﹤兔﹥。」《戰國策》作逡﹐音俊。﹞狡而善走﹐與韓盧爭能﹐盧不及。盧怒﹐與宋鵲謀而殺之﹐醢其家。﹝鵲﹐或作犭足。《廣雅》曰「韓盧﹑宋鵲﹐犬屬。」《字林》﹕「犭足音鵲﹐宋良犬也。」﹞

秦始皇時﹐蒙將軍恬﹝制筆自恬始。﹞南伐楚﹐次中山﹐將大獵以懼楚。﹝中山在秦東北﹐非伐楚所當次也﹐此固寓言﹐然亦不爲無失。﹞召左右庶長與軍尉﹐﹝或無右字﹐非是。﹞以《連山》筮之﹐﹝《周禮》﹕「三易之法﹐夏曰《連山》。」﹞得天與人文之兆。筮者賀曰「今日之獲﹐不角不牙﹐衣褐之徒﹐缺口而長須﹐八竅而趺居﹐﹝趺﹐音夫。﹞獨取其髦﹐簡牘是資﹐天下其同書。秦其遂兼諸侯乎﹗」﹝筮詞皆用古韻。《詩﹟祈父》﹕「予王之爪牙﹐靡所止居。」古樂居通﹐髦與資亦然。一云﹕崔豹《古今注》﹕「蒙恬造筆﹐以柘木爲管﹐鹿毛爲柱﹐羊毛爲被。」非兔毫也。公豈它有所自邪﹖今按﹕髦﹑資與居﹑書葉﹐今北人語﹐猶謂毛爲謨﹐公作《董生詩》咨與書﹑漁葉﹐皆可證也。﹞遂獵﹐圍毛氏之族﹐拔其豪﹐﹝或作毫﹐非是﹐下之豪同。﹞載穎而歸﹐獻俘於章臺宮﹐聚其族而加束縛焉。秦皇帝使恬賜之湯沐﹐而封諸管城﹐號曰管城子﹐﹝或無曰字。﹞日見親寵任事。

穎爲人彊記而便敏﹐自結繩之代﹐以及秦事﹐無不纂錄。陰陽﹑卜筮﹑占相﹑醫方﹑族氏﹑山經﹑地誌﹑字書﹑圖畫﹑九流百家﹑天人之書﹐及至浮屠﹑老子﹑外國之說﹐皆所詳悉。又通於當代之務﹐官府簿書﹐市井貨錢注記﹐惟上所使。自秦皇帝﹝皇上或有始字。﹞及太子扶蘇﹑胡亥﹑丞相斯﹑﹝相下或有李字。﹞中車府令髙﹐﹝趙髙爲中車府令。﹞下及國人﹐無不愛重。又善隨人意﹐正直﹑邪曲﹑巧拙﹐一隨其人﹔𨿽見廢棄﹐終默不泄。﹝𨿽下或有後字。﹞惟不喜武士﹐然見請亦時往。累拜中書令﹐與上益狎﹐上嘗呼爲「中書君」。上親決事﹐以衡石自程﹐﹝《秦始皇紀》﹕「天下之事無大小皆決於上﹐上至以衡石量書﹐日夜有程﹐不中程不得休息。」石﹐百二十斤也。﹞𨿽宮人不得立左右﹐獨穎與執燭者常侍﹐上休方罷。穎與絳人陳玄﹑弘農陶泓及會稽褚先生友善﹐相推致﹐其出處必偕。上召穎﹐三人者不待詔﹐輒俱往﹐上未嘗怪焉。

後因進見﹐上將有任使﹐拂拭之﹐因免冠謝。上見其發禿﹐又所摹畫不能稱上意。﹝摹﹐或作暮。﹞上嘻笑曰﹕﹝嘻﹐或作喜﹐非是。﹞「中書君﹐老而禿﹐不任吾用。吾嘗謂君中書﹐君今不中書邪﹖」﹝君今君或作而。﹞對曰「臣所謂盡心者。」因不復召﹐歸封邑﹐終於管城。其子孫甚多﹐散處中國夷狄﹐皆冒管城﹐惟居中山者﹐能繼父祖業。

太史公曰﹕毛氏有兩族﹐其一姬姓﹐文王之子﹐封於毛﹐所謂魯﹑衛﹑毛﹑聃者也。﹝《左氏》僖二十四年﹐富辰之言。﹞戰國時﹐有毛公﹑毛遂。﹝遂﹐趙人﹐平原君之客。﹞獨中山之族﹐不知其本所出﹐子孫最爲蕃昌。﹝或無爲字。﹞《春秋》之成﹐見絕於孔子﹐而非其罪。及蒙將軍拔中山之豪﹐﹝或作毫﹐非是。﹞始皇封諸管城﹐﹝諸﹐或作之。﹞世遂有名﹐而姬姓之毛無聞。穎始以俘見﹐卒見任使。﹝見﹐或作幸。﹞秦之滅諸侯﹐穎與有功﹐賞不酬勞﹐以老見疏﹐秦眞少恩哉﹗

【送窮文】

﹝予嘗見《文宗備問》云﹕顓頊髙辛時﹐宮中生一子﹐不著完衣﹐宮中號爲「窮子」。其後正月晦死﹐宮中葬之﹐相謂曰「今日送卻窮子。」自爾相承送之。又唐《四時寶鑑》云「髙陽氏子﹐好衣獘食麋﹐正月晦巷死。世作麋棄破衣﹐是日祝於巷﹐曰除貧也。」小宋云﹕退之《送窮文》《進學解》《毛穎傳》等諸篇﹐皆古人意思未到﹐可以名家矣。然《送窮文》與揚子云《逐貧賦》﹐大率相類。張文潛曰﹕公《送窮文》蓋出子云《逐貧賦》﹐然文采過《逐貧》矣。晁無咎取公此文於《續楚辭》﹐系之曰﹐愈以屢窮不遭時﹐若有物焉爲之﹐故托於鬼呼﹕「彼窮我者﹐車船飲食﹐謝而遠之﹐而窮不可去也﹐則燒車與船﹐延之上座。」亦卒歸於正之義焉。﹞

元和六年正月乙丑晦﹐主人使奴星﹐﹝或有復出星字。﹞結柳作車﹐縛艸爲船﹐載糗輿長﹐﹝輿﹐或作與。糗﹐《爾雅》云「麥也。」《周禮》﹕「糗餌粉。」長﹐糧也。糗﹐去久﹑丘救二切。長﹐之良切。﹞牛系軛下﹐引帆上檣﹐﹝《選》﹕「萬里連檣﹐牛系軛下。」軛﹐乙革切。檣﹐音墻。﹞三揖窮鬼而告之曰「聞子行有日矣﹐﹝日下或無矣字。﹞鄙人不敢問所途。竊具船與車﹐備載糗長。﹝竊或作躬。﹞日吉時良﹐利行四方。子飯一盂﹐子啜一觴。攜朋挈儔﹐去故就新。駕塵廣風﹐﹝廣﹐音霍﹐又廓﹑郭二音。﹞與電爭先。子無底滯之尢﹐我有資送之恩。子等有意於行乎﹖」

屏息潛聽﹐如聞音聲﹐若嘯若啼﹐砉嗄嚶。﹝砉﹐霍虢切。﹐許勿切。﹞毛髮盡豎﹐竦肩縮頸﹐疑有而無﹐久乃可明。若有言者曰「吾與子居﹐四十年餘。子在孩提﹐吾不子愚。子學子耕﹐求官與名﹐惟子是從﹐不變於初。門神戶靈﹐我叱我呵﹐包羞詭隨﹐志不在他。子遷南荒﹐熱爍濕蒸﹐我非其鄕﹐百鬼欺陵。太學四年﹐朝齏暮鹽﹐惟我保汝﹐人皆汝嫌。自初及終﹐未始背汝﹐心無異謀﹐口絕行語。於何聽聞﹐云我當去﹖是必夫子信讒﹐有間於予也。我鬼非人﹐安用車船﹖鼻﹤鼻臭﹥臭香﹐﹝﹤鼻臭﹥﹐許求切。﹞糗長可捐。單獨一身﹐誰爲朋儔﹖子苟備知﹐可數已不﹖﹝已﹐與以同﹐以﹐又與與同。﹞子能盡言﹐可謂聖智﹐情狀旣露﹐敢不回避﹖」﹝回﹐或作曲。﹞

主人應之曰「子以吾爲眞不知也邪﹖子之朋儔﹐非六非四﹐﹝朋儔﹐或作儔朋。六﹐或作三﹐非是。﹞在十去五﹐滿七除二。各有主張﹐私立名字。捩手覆羹﹐﹝捩﹐力結切。﹞轉喉觸諱。凡所以使吾面目可憎﹐﹝目﹐或作貌。﹞語言無味者﹐皆子之志也。其名曰智窮﹕﹝名上或有一字。﹞矯矯亢亢﹐惡圓喜方。羞爲姦欺﹐不忍害傷。其次名曰學窮﹕傲數與名﹐摘抉杳微﹐﹝抉﹐於決切。﹞髙挹羣言﹐執神之機。又其次曰文窮﹕﹝曰文上﹐或有名字。﹞不專一能﹐怪怪奇奇﹐不可時施﹐只以自嬉。又其次曰命窮﹕影與形殊﹐面醜心妍﹐利居眾後﹐責在人先。又其次曰交窮﹕磨肌戛骨﹐吐出心肝﹐企足以待﹐置我仇冤。凡此五鬼﹐爲吾五患。饑我寒我﹐興訛造訕。能使我迷﹐人莫能間。朝悔其行﹐暮已復然。蠅營狗苟﹐驅去復還。」

言未畢﹐五鬼相與張眼吐舌﹐跳踉偃僕﹐抵掌頓腳﹐失笑相顧。徐謂主人曰「子知我名﹐凡我所爲。驅我令去﹐小黠大癡。﹝《淮南子》﹕「人不小學不大迷﹐不小慧不大愚。」又《抱朴子》﹕「凡人多以小黠而大愚。」洪駒父曰﹕小黠大癡﹐《三國誌》自有全文。﹞人生一世﹐其久幾何﹖吾立子名﹐百世不磨。小人君子﹐其心不同。惟乖於時﹐﹝惟﹐或作𨿽﹐非是﹐﹞乃與天通。攜持琬琰﹐易一羊皮。飫於肥甘﹐慕彼糠糜。天下知子﹐誰過於予﹖𨿽遭斥逐﹐不忍子疏。謂予不信﹐請質《詩》《書》。」

主人於是垂頭喪气﹐上手稱謝﹐燒車與船﹐延之上座。﹝之﹐或作入。公此篇終云「延之上座」﹐於是段成式作《畱窮詞》﹐近世唐子西作《畱窮詩》﹐二者皆祖公之意而爲之﹐然成式後又作《送窮辭》焉。﹞

【鱷魚文】

﹝噩﹐或作鱷。朱居靖公《秀水閒居錄》云「鱷魚之狀﹐龍吻虎爪﹐蟹目鼉鱗﹐尾長數尺﹐末大如箕﹐芒刺成鉤﹐仍有膠黏。多於水濱潛伏﹐人畜近﹐以尾擊取﹐蓋猶象之任鼻也。」《新﹑舊傳》皆載公此文。初﹐公至潮﹐問民疾苦﹐皆曰﹕惡溪有鱷魚﹐食民產且盡。數日﹐公令其屬秦濟以一羊一豚﹐投溪水而祝之。其夕有暴風震雷起湫水中﹐數日﹐水盡涸﹐西徙六十里﹐自是潮州無鱷魚患。《潮州廟記》所謂能馴鱷魚之暴者﹐此也。歐陽文忠作《陳文惠公神道碑》﹐書公通判潮州﹐惡溪鱷魚不可近﹐公命捕得﹐鳴鼓於市﹐告以文而戮之﹐其患並息。潮人嘆曰﹕昔韓公諭鱷而聽﹐今公戮鱷而懼。所爲𨿽異﹐其使異物醜類革化而利人﹐一也。吾潮間三百年而得二公﹐幸矣。﹞

維年月日。﹝或作「維元和十四年四月二十四日」。﹞潮州刺史韓愈﹐使軍事衙推秦濟以羊一豬一﹐投惡溪之潭水﹐以與鱷魚食﹐而告之曰﹕

昔先王旣有天下﹐列山澤﹐罔繩扌蜀刃﹐以除虫蛇惡物爲民害者﹐﹝列﹐《新書》作。方云﹕音力制切﹐遮道也。罔﹐或作网﹐或作綱。方云﹕《莊子》「扌蜀鱉」﹐言刺也﹐字從手。之外﹐或無之字。﹞驅而出之四海之外。及後王徳薄﹐不能遠有﹐﹝或無後王二字。﹞則江漢之間﹐尙皆棄之﹐以與蠻夷楚越﹐﹝或無蠻字。﹞況潮嶺海之間﹐去京師萬里哉﹗﹝潮﹐或作湖﹐而無海字﹐或作嶺海﹐而並無潮﹑湖字。今按﹕此言潮州乃嶺海之間﹐去京師遠也。但公於潮州﹐亦有《祭太湖神文》﹐則只作湖嶺﹐亦通。更詳之。﹞鱷魚之涵淹卵育於此﹐亦固其所。今天子嗣唐位﹐神聖慈武﹐﹝今字閣本在子下﹐非是。﹞四海之外﹐六合之內﹐皆撫而有之﹐況禹迹所掩﹐揚州之近地﹐刺史縣令之所治﹐出貢賦以供天地宗廟百神之祀之壤者哉﹖鱷魚其不可與刺史雜處此土也。

刺史受天子命﹐守此土﹐治此民﹐而鱷魚旱然不安溪潭﹐﹝旱然﹐方云﹕《左氏》「旱其目」﹐旱﹐目出貌。安上或有下字。不﹐或作而。或無處字。今按﹕此恐有脫誤﹐疑當云「旱然不去﹐據溪潭﹐食民畜」云云﹐乃是。更詳之。旱﹐何版切。﹞據處食民畜熊豕鹿獐﹐以肥其身﹐以種其子孫﹐與刺史亢拒﹐爭爲長雄。﹝亢拒或無亢字。長雄﹐《漢﹟薛宣傳》﹕「上黨少豪俊易長雄。」﹞刺史𨿽駑弱﹐亦安肯爲鱷魚低首下心﹐﹝或作身﹐或作中﹐云﹕洪謂中﹐身也。《禮》曰「文子其中退然。」《國語》﹕「余左執鬼中。」注﹕身也。今按﹕二本皆通﹐然意《新史》作心爲近﹐故從之。﹞亻心亻心見見。﹝見﹐目出貌﹐本或作視。視﹐息咨反﹐視也。方云﹕或校作﹐﹐窮視貌。《莊子》﹕「然在糸墨繳之中。」今按﹕恐當作爲是。﹝亻心﹐悉枕切。見﹐胡典切。﹞爲民吏羞﹐以偸活於此邪﹗﹝或作也。﹞且承天子命﹐以來爲吏﹐固其勢不得不與鱷魚辧。鱷魚有知﹐其聽刺史言﹕﹝或無言字。﹞

潮之州﹐大海在其南﹐鯨鵬之大﹐蝦蟹之細﹐無不容歸。以生以食﹐鱷魚朝發而夕至也。今與鱷魚約﹕盡三日﹐其率丑類南徙於海﹐以避天子之命吏。三日不能至五日﹐五日不能至七日。七日不能﹐是終不肯徙也﹐是不有刺史聽從其言也。不然﹐則是鱷魚冥頑不靈﹐刺史𨿽有言﹐不聞不知也。夫傲天子之命吏﹐不聽其言﹐不徙以避之﹐與冥頑不靈﹐而爲民物害者﹐皆可殺。﹝與冥或無冥字。而爲或無而字。﹞刺史則選材技吏民﹐﹝或無吏字。﹞操彊弓毒矢﹐以與鱷魚從事﹐必盡殺乃止。其無悔﹗

●卷三十七﹟行狀﹑狀【故金紫光祿大夫檢校尙書左僕射同中書門下平章事兼汴州刺史充宣武軍節度副大使知節度事管內支度營田汴宋亳潁等州觀察處置等使上柱國隴西郡開國公贈太傅董公行狀】﹝題中或無「支度」二字。﹞

曾祖仁琬﹐皇任梁州博士。祖大禮﹐皇贈右散騎常侍。父伯良﹐皇贈尙書左僕射。﹝一本有「皇任開州新浦縣主簿」九字。公嘗從晉於汴州﹐爲觀察推官﹐故知晉行治甚詳。《唐史﹟晉傳》﹐皆取公《行狀》爲之﹐其增修者不一二爾。司馬溫公《考異》﹐以爲公作晉《行狀》﹐必揚美蓋惡﹐敍其爲相時事﹐止於此﹐則其循默充位可知。然其重謹﹐亦可稱也。《談藪》云「《董晉行狀》書李懷光事﹐大似《左氏》。」﹞

公諱晉﹐字混成﹐河中虞鄕萬里人。少以明經上第。宣皇帝居原州﹐﹝至徳元載十月﹐肅宗幸原州。﹞公在原州﹐宰相以公善爲文﹐任翰林之選聞。﹝選下或有旣以字。﹞召見﹐拜祕書省校書郎﹐入翰林爲學士。三年出入左右﹐天子以爲謹願﹐賜緋魚袋﹐累升爲衛尉寺丞。出翰林﹐以疾辭﹐拜汾州司馬。崔圓爲揚州﹐詔以公爲圓節度判官﹐攝殿中侍禦史。﹝上元二年二月﹐以前汾州刺史崔圓爲淮南節度使﹐奏晉以本官攝禦史﹐充判官。﹞以軍事如京師朝﹐天子識之﹐拜殿中侍禦史內供奉﹔由殿中爲侍禦史﹐入尙書省爲主客員外郎﹔由主客爲祠部郎中。

先皇帝時﹐兵部侍郎李涵如回紇﹐﹝下沒切。﹞立可惇。詔公兼侍禦史﹐賜紫金魚袋﹐爲涵判官。﹝大歷四年五月﹐兵部侍郎李涵如回紇﹐奏晉爲判官。﹞回紇之人來曰「唐之復土疆﹐取回紇力焉﹐﹝取﹐一作假。﹞約我爲馬市。﹝市字絕句。方以馬字屬上句﹐而復出馬字連下文爲句﹐非是。﹞旣入﹐而歸我賄不足﹐我於使人乎取之。」﹝乎﹐一作卒。﹞涵懼不敢對﹐視公。公與之言曰「我之復土疆﹐爾信有力焉。吾非無馬﹐而與爾爲市﹐爲賜不旣多乎﹖﹝公與﹐或作公爲。與上或無而字。爲賜﹐或作爲爾賜。﹞爾之馬歲至﹐吾數皮而歸資﹐邊吏請致詰也。﹝至上或有五字﹐而無吾字﹐皆非是。﹞天子念爾有勞﹐故下詔禁侵犯。﹝或無故字。﹞諸戎畏我大國之爾與也﹐莫敢校焉。爾之父子寧而畜馬蕃者﹐非我誰使之﹖」於是其眾皆環公拜﹐﹝是下或無其字。﹞旣又相率南面序拜﹐皆兩舉手曰「不敢復有意大國。」﹝兩舉﹐或作舉兩﹐此用《莊子》﹕「盜跖大怒﹐兩展其足也。」或無復字。﹞自回紇歸﹐拜司勛郎中﹐未嘗言回紇之事。遷祕書少監﹐歷太府﹑太常二寺亞卿﹐爲左金吾衛將軍。

今上卽位﹐﹝徳宗卽位。﹞以大行皇帝山陵﹐出財賦﹐拜太府卿﹔由太府爲左散騎常侍﹐兼禦史中丞﹐知臺事。三司使選擢才俊有威風﹐始公爲金吾﹐未盡一月﹐拜太府。﹝未盡﹐或作始盡。﹞九日﹐又爲中丞﹐朝夕入議事。於是宰相請以公爲華州刺史﹐拜華州刺史﹑潼關防禦鎭國軍使。朱Г之亂﹐加禦史大夫﹐詔至於上所﹐又拜國子祭酒﹐兼禦史大夫﹐宣慰恆州。﹝建中四年十二月﹐以晉爲國子祭酒﹐河北宣慰使。﹞於是朱滔自範陽以回紇之師助亂﹐人大恐。﹝人下或有心字﹔或有心字﹐無大字。﹞公旣至恆州﹐恆州卽日奉詔出兵﹐與滔戰﹐大破走之﹐還至河中。

李懷光反﹐上如梁州。﹝興元元年三月﹐李懷光反﹐車駕幸梁州。﹞懷光所率皆朔方兵﹐公知其謀與朱Г合也﹐患之﹐造懷光言曰「公之功﹐天下無與敵﹔﹝與上或有以字。﹞公之過﹐未有聞於人。某至上所﹐言公之情﹐上寬明﹐將無不赦宥焉﹐乃能爲朱Г臣乎﹖彼爲臣而背其君﹐苟得志﹐於公何有﹖且公旣爲太尉矣﹐彼𨿽寵公﹐何以加此﹖彼不能事君﹐能以臣事公乎﹖公能事彼﹐而有不能事君乎﹖彼知天下之怒﹐朝夕戮死者也﹐故求其同罪而與之比。﹝或無故字。﹞公何所利焉﹖公之敵彼有餘力﹐不如明告之絕﹐而起兵襲取之﹐淸宮而迎天子﹐庶人服而請罪有司。﹝罪下或有於字。﹞𨿽有大過﹐猶將掩焉。如公則誰敢議﹖」語已﹐懷光拜曰「天賜公活懷光之命。」喜且泣﹐公亦泣。則又語其將卒如語懷光者﹐將卒呼曰「天賜公活吾三軍之命。」拜且泣﹐公亦泣﹐故懷光卒不與朱Г。當是時﹐懷光幾不反。公气仁﹐語若不能出口﹐及當事﹐乃更疏亮捷給。其詞忠﹐其容貌溫然﹐故有言於人﹐無不信。﹝下或有之字。﹞

明年﹐上復京師﹐拜左金吾衛大將軍﹔由大金吾爲尙書左丞﹐又爲太常卿﹔﹝貞元二年七月﹐以晉爲尙書左丞﹐被黜﹐復拜太常卿。﹞由太常拜門下侍郎平章事。﹝五年正月﹐以晉爲門下侍郎平章事。﹞在宰相位凡五年﹐所奏於上前者﹐皆二帝三王之道﹐由秦漢以降未嘗言。﹝以或作已。﹞退歸﹐未嘗言所言於上者於人。子弟有私問者﹐公曰「宰相所職系天下。﹝句。﹞天下安危﹐宰相之能與否可見。欲知宰相之能與否﹐如此視之其可。凡所謀議於上前者﹐不足道也。」故其事卒不聞。﹝或無復出「天下」二字。﹞以疾病辭於上前者不記。﹝或作已。﹞退以表辭者八﹐方許之。拜禮部尙書。﹝九年五月﹐罷相﹐攺禮部尙書。﹞制曰「事上盡大臣之節。」又曰「一心奉公。」於是天下知公之有言於上也。初﹐公爲宰相時﹐五月朔會朝﹐天子在位﹐公卿百執事在廷﹐侍中贊﹐百僚賀﹐中書侍郎平章事竇參攝中書令﹐當傳詔﹐疾作﹐不能事。﹝疾上或有辭字﹐非是。﹞凡將大朝會﹐當事者旣受命﹐皆先日習儀﹐於時未有詔﹐公卿相顧。公逡巡進﹐北面言曰「攝中書令臣某﹐病不能事﹐臣請代某事。」於是南面宣致詔詞﹐事已復位﹐進退甚詳。爲禮部四年﹐拜兵部尙書。﹝十二年﹐以晉守兵部尙書﹐充東都畱守﹐判東都尙書省﹐東都畿汝州防禦使。﹞入謝﹐上語問日晏。﹝謝下或有遷字。「問日晏」三字﹐或作「移時」。﹞復有入謝者﹐上喜曰「董某疾且損矣﹗」出語人曰「董公且復相。」旣二日﹐拜東都畱守﹐判東都尙書省事﹐充東都畿汝州都防禦使﹐﹝或無州字。﹞兼禦史大夫﹐仍爲兵部尙書。由畱守未盡五月﹐﹝或無由字。﹞拜檢校尙書左僕射同中書門下平章事﹑汴州刺史﹑宣武軍節度副大使﹑知節度事﹑管內支度營田﹑汴宋亳潁等州觀察處置等使。

汴州自大歷來﹐多兵事﹐劉玄佐益其師至十萬。玄佐死﹐子士寧代之﹐畋遊無度。﹝或無畋遊字。無度﹐或作無幾。考之《傳》﹕「士寧每畋獵﹐數日方還。」或本非是。﹞其將李萬榮乘其畋也﹐逐之。萬榮爲節度一年﹐﹝度下或有使字。﹞其將韓惟淸﹑張彥林作亂﹐求殺萬榮不克。三年﹐萬榮病風﹐昏不知事﹐其子乃復欲爲士寧之故。監軍使俱文珍與其將鄧惟恭執之﹐歸京師﹐而萬榮死。詔未至﹐惟恭權軍事。公旣受命﹐遂行。劉宗經﹑韋弘景﹑韓愈實從﹐不以兵衛。及鄭州﹐逆者不至﹐鄭州人爲公懼﹐或勸公止以待。有自汴州出者﹐言於公曰「不可入。」公不對﹐遂行﹐宿圃田。明日﹐食中牟﹐逆者至﹐﹝者下或無至字﹐非是。﹞宿八角。明日﹐惟恭及諸將至﹐﹝及﹐或作與。﹞遂逆以入。及郛﹐三軍緣道歡聲﹐庶人壯者呼﹐老者泣﹐婦人啼﹐遂入以居。初﹐玄佐死﹐吳湊代之﹐﹝或無初字。﹞及鞏聞亂歸﹐士寧﹑萬榮皆自爲而後命﹐軍士將以爲常﹐故惟恭亦有志。以公之速也不及謀﹐遂出逆。旣而私其人﹐觀公之所爲以告﹐曰「公無爲。」惟恭喜﹐知公之無害己也﹐委心焉。進見公者退﹐皆曰「公仁人也。」聞公言者﹐皆曰「公仁人也。」環以相告﹐故大和。

初﹐玄佐遇軍士厚﹐士寧懼﹐復加厚焉。﹝懼下方有不字﹐云「士寧懼其無以繼也。若去不字﹐則下文皆衍。」今按﹕士寧﹑萬榮專命竊據﹐故懼士卒之圖己﹐而復加厚焉。尋上下文﹐未見其惜費而薄之之意也。況以下文又加厚﹑每加厚推之﹐不字之衍甚明。方說誤矣。﹞至萬榮﹐如士寧志﹔及韓張亂﹐又加厚以懷之﹔至於惟恭﹐每加厚焉。故士卒驕不能禦﹐﹝故士下或有寧字﹐非是。﹞則置腹心之士﹐幕於公庭廡下﹐挾弓執劍以須。日出而入﹐前者去﹔日入而出﹐後者至。寒暑時﹐至則加勞賜酒肉。公至之明日﹐皆罷之。﹝「明日」二字﹐或作時﹐非是。初﹐玄佐曹汴州兵至十萬﹐遇之厚﹐萬榮﹑惟恭每加厚焉﹐嘗介勇士伏幕下﹐早幕番休﹐晉一罷之。﹞貞元十二年七月也。

八月﹐上命汝州刺史陸長源爲禦史大夫﹑行軍司馬﹐楊凝自左司郎中爲檢校吏部郎中﹑觀察判官﹐杜倫自前殿中侍禦史爲檢校工部員外郎﹑節度判官﹐孟叔度自殿中侍禦史爲檢校金部員外郎﹑支度營田判官。﹝朝廷以晉仁柔多可﹐恐不能集事﹐八月﹐以汝州刺史陸長源爲晉行軍司馬。晉謙恭簡儉﹐每事因循﹐故亂兵粗安。長源性剛刻﹐多更張舊事﹐晉初皆許之。案成則命且罷以財賦。叔度爲人佻脫﹐軍中惡之。﹞職事修﹐人俗化﹐嘉禾生﹐白鵲集﹐蒼烏來巢﹐嘉瓜同蒂聯實。﹝事下或有旣字。俗或作民。蒼烏舊本多作蒼鳥。《家語》﹕蒼鳥﹐雁也。《瑞應圖》有蒼烏。﹞四方至者﹐歸以告其帥﹐小大威懷﹔有所疑﹐輒使來問﹔有交惡者﹐公與平之。累請朝﹐不許。及有疾﹐又請之﹐且曰「人心易動﹐軍旅多虞﹐及臣之生﹐計不先定﹐至於他日﹐事或難期。」猶不許。十五年二月三日﹐薨於位。上三日罷朝﹐贈太傅﹐使吏部員外郎楊於陵來祭﹐弔其子﹐贈布帛米有加。公之將薨也﹐命其子三日斂。旣斂而行﹐﹝或無「旣斂」二字。﹞於行之四日﹐汴州亂。﹝乙酉﹐以長源爲宣武軍節度使﹐是日兵亂﹐殺長源﹑叔度﹑丘穎等。﹞故君子以公爲知人。﹝知﹐或作智。﹞公之薨也﹐汴州人歌之曰「濁流洋洋﹐有辟其郛﹔闐道歡呼﹐公來之初。今公之歸﹐公在喪車。」又歌曰「公旣來止﹐東人以完﹔今公歿矣﹐人誰與安﹗」﹝人誰﹐或作其誰。今按﹕《外集》作其﹐非是。﹞

始公爲華州﹐亦有惠愛﹐人思之。公居處恭﹐無妾媵﹐不飲酒﹐不諂笑﹐好惡無所偏﹐與人交﹐泊如也。未嘗言兵﹐有問者﹐曰「吾志於教化。」享年七十六。階累升爲金紫光祿大夫﹐勛累升爲上柱國﹐爵累升爲隴西郡開國公。娶南陽張氏夫人﹐後娶京兆韋氏夫人﹐皆先公終。四子﹕全道﹑溪﹑全素﹑。全道﹑全素﹐皆上所賜名。全道爲祕書省著作郎﹐溪爲祕書省祕書郎﹐全素爲大理評事﹐爲太常寺太祝﹐皆善士﹐有學行。﹝諸本溪作全溪﹐作全。考《世系表》《董溪志》﹕溪皆無全字﹐蓋全道﹑全素﹐出於賜名也。或無「爲大理評事」五字。﹞

謹具歷官行事狀﹐伏請牒考功﹐﹝或無伏字。﹞並牒太常議所謚﹐牒史館請垂編錄。謹狀。﹝或作狀上。﹞

貞元十五年五月十八日﹐故吏前汴宋亳潁等州觀察推官將士郎試祕書省校書郎韓愈狀。

【與汝州盧郎中論薦侯喜狀】

﹝或無薦字。盧虔也。喜嘗爲虔作《復黃陂記》。公旣已薦喜於盧汝州﹐十八年﹐陸亻參佐主司﹐權徳輿又薦於陸亻參﹐後一年﹐喜登第﹐誠可謂知己矣。﹞

進士侯喜。

右其人爲文甚古﹐立志甚堅﹐行止取捨﹐有士君子之操﹔家貧親老﹐無援於朝﹐在舉場十餘年﹐竟無知遇。﹝或無知字。﹞愈常慕其才﹐而恨其屈。與之還往﹐歲月已多﹐嘗欲薦之於主司﹐﹝或作有司﹔﹞言之於上位﹐名卑官賤﹐其路無由。觀其所爲文﹐未嘗不掩卷長嘆。﹝長﹐或作而。﹞去年﹐愈從調選﹐本欲攜持同行﹐適遇其人﹐自有家事﹐﹝或作難。﹞坎軻﹐又廢一年。及春末﹐自京還﹐怪其久絕消息。﹝絕下一有無字。﹞五月初至此﹐自言爲閣下所知﹐辭气激揚﹐而有矜色﹐曰「侯喜死不恨矣﹗喜辭親入關﹐羈旅道路﹐見王公數百﹐﹝王公下或有大人字﹐或有貴人字。﹞未嘗有如盧公之知我也。比者分將委棄泥途﹐老死艸野﹔今胸中之气﹐勃勃然﹐復有仕進之路矣﹗」

愈感其言﹐賀之以酒﹐謂之曰「盧公天下之賢刺史也。未聞有所推引﹐蓋難其人而重其事。今子郁爲選首﹐其言『死不恨』固宜也。古所謂知己者﹐正如此耳。身在貧賤﹐爲天下所不知﹐獨見遇於大賢﹐乃可貴耳。若自有名聲﹐又托形勢﹐此乃市道之事﹐﹝乃下或有爲字。﹞又何足貴乎﹖子之遇知於盧公﹐眞所謂知己者也。士之修身立節﹐而竟不遇知己﹐前古已來﹐不可勝數﹐或日接膝而不相知﹐或異世而相慕。以其遭逢之難﹐故曰士爲知己者死。﹝司馬遷《答任安書》﹕「士爲知己者死。」﹞不其然乎﹐不其然乎﹖」﹝或無復出四字﹐不其﹐或作其不。﹞

閣下旣已知侯生﹐而愈復以侯生言於閣下者﹐非爲侯生謀也﹔感知己之難遇﹐大閣下之徳﹐而憐侯生之心﹐故因其行而獻於左右焉。謹狀。

【論今年權停舉選狀】

﹝徳宗貞元十九年﹐自正月至五月不雨﹐分命祈禱山川。秋七月戊午﹐以闕輔饑﹐罷吏部選﹑禮部貢舉。公時爲四門博士﹐抗疏論列﹐其曰「𨿽非朝官」﹐蓋未爲禦史時也。按﹕《登科記》﹕「貞元二十年卒停舉。」是公𨿽有此疏﹐而上不從也。﹞

右臣伏見今月十日敕﹐今年諸色舉選宜權停者。﹝舉選﹐一作選舉。﹞道路相傳﹐皆云以歲之旱﹐陛下憐閔京師之人﹐慮其乏食﹐故權停舉選﹐以絕其來者﹐所以省費而足食也。

臣伏思之﹐竊以爲十口之家﹐益之以一二人﹐於食未有所費。今京師之人﹐不啻百萬﹐都計舉者﹐不過五七千人﹐並其僮僕畜馬﹐不當京師百萬分之一。﹝分上或無萬字。﹞以十口之家計之﹐誠未爲有所損益。又今年𨿽旱﹐去歲大丰﹐商賈之家﹐必有儲蓄﹐舉選者皆賫持資用﹐以有易無﹐未見其獘。今若暫停舉選﹐或恐所害實深﹐一則遠近驚惶﹐二則人士失業。臣聞古之求雨之詞曰「人失職歟。」﹝《公羊傳》桓五年曰「大雩者何﹐旱祭也。」何休注云「君親之南郊﹐自責曰﹐政不一與﹖民失職與﹖」以民爲人﹐避太宗諱。﹞然則人之失職﹐足以致旱。今緣旱而停舉選﹐是使人失職而召災也。

臣又聞君者﹐陽也﹔臣者﹐陰也﹐獨陽爲旱﹐獨陰爲水。今者陛下聖明在上﹐𨿽堯舜無以加之﹐而羣臣之賢﹐不及於古﹐又不能盡心於國﹐與陛下同心﹐助陛下爲理。有君無臣﹐是以久旱。以臣之愚﹐以爲宜求純信之士﹐骨鯁之臣﹐憂國如家﹐忘身奉上者﹐超其爵位﹐置在左右﹐如殷髙宗之用傅說﹐周文王之舉太公﹐齊桓公之拔寧戚﹐漢武帝之取公孫弘。﹝或無公字。﹞淸閒之餘﹐時賜召問﹐必能輔宣王化﹐銷殄旱災。﹝王化﹐或作主化。﹞

臣𨿽非朝官﹐月受俸錢﹐歲受祿粟﹐苟有所知﹐不敢不言。謹詣光順門奉狀以聞。伏聽聖旨。

【禦史臺上論天旱人饑狀】

﹝公時爲監察禦史。皇甫爲公作《神道碑》曰「貞元十九年﹐關中旱饑﹐人死相枕籍﹐吏刻取怨。先生列言天下根本﹐民急如是﹐請寬民徭役﹐而免田租之獘。專政者惡之﹐出爲連州陽山令。」蓋謂此也。公二十一年赴江陵﹐途中《寄三學士詩》﹐歷言得罪之由﹐與言無異。史以爲言「宮市」出陽山﹐誤矣。﹞

右臣伏以今年已來﹐京畿諸縣﹐夏逢亢旱﹐秋又早霜﹐田種所收﹐十不存一。陛下恩逾慈母﹐仁過春陽﹐租賦之間﹐例皆蠲免。所徵至少﹐所放至多﹔上恩𨿽弘﹐下困猶甚。至聞有棄子逐妻﹐以求口食﹔坼屋伐樹﹐以納稅錢﹔寒餒道途﹐﹝餒或作飠委。﹞斃踣溝壑。有者皆已輸納﹐無者徒被追徵。臣愚以爲此皆羣臣之所未言﹐陛下之所未知者也。

臣竊見陛下憐念黎元﹐同於赤子﹐至或犯法當戮﹐猶且寬而宥之﹐況此無辜之人﹐豈有知而不救﹖又京師者﹐四方之腹心﹐國家之根本﹐其百姓實宜倍加憂卹。今瑞雪頻降﹐來年必丰﹐急之則得少而人傷﹐緩之則事存而利遠。伏乞特敕京兆府﹐應今年稅錢及艸粟等在百姓腹內徵未得者﹐﹝腹﹐或作復。徳宗十四年﹐詔諸道州府﹐應貞元八年至一年兩稅及扌酒錢在百姓腹內者﹐並除放。今按﹕腹內﹐謂應納而未納者。嘗見國初時官文書猶有此語﹐如今言名下也。﹞並且停徵﹐容至來年﹐蠶麥庶得﹐少有存立。

臣至陋至愚﹐無所知識。﹝或無知字。﹞受恩思效﹐有見輒言﹐無任懇款慚懼之至。謹錄奏聞。謹奏。

【請復國子監生徒狀】

﹝貞元十九年﹐公爲四門館博士時奏請也。﹞

國子監應三館學士等﹐準《六典》﹕﹝《唐六典》三十卷﹐開元十年﹐起居舍人陸堅被詔撰。玄宗手寫六條﹐曰﹕理典﹑教典﹑禮典﹑政典﹑刑典﹑事典﹐至二十六年書成。﹞國子館學生二百人﹐皆取文武三品已上及國公子孫﹐從二品已上曾孫補充﹔或作以﹐下同。﹞太學館學生五百人﹐皆取五品已上及郡﹑縣公子孫﹐從三品已上曾孫補充﹔﹝或無從字。﹞四門館學生五百人﹐皆取七品已上及侯﹑伯﹑子﹑男子補充。

右國家典章﹐崇重庠序。近日趨競﹐未復本源。至使公卿子孫﹐恥遊太學﹔工商凡冗﹐或處上庠。今聖道大明﹐儒風復振﹐恐須革正﹐以贊鴻猷。今請國子館並依《六典》﹐其太學館﹐量許齲參官八品已上子弟充﹔其四門館﹐亦量許取無資蔭有才業人充﹔如有資蔭﹐不補學生應舉者﹐請禮部不在收試限﹔其新補人有冒蔭者﹐請牒送法司科罪。緣今年舉期已近﹐伏請去上都五百里內﹐特許非時收補﹔其五百里外﹐且任鄕貢﹐至來年春﹐一時收補。其廚糧度支﹐先給二百七十四人﹐今請準新補人數﹐量加支給。謹具如前﹐伏聽處分。

【唐故贈絳州刺史馬府君行狀】

﹝公嘗志殿中少監馬君繼祖墓﹐卽北平莊武王之孫﹐贈太子少傅暢之子。嘗言「始余初冠﹐應進士貢﹐在京師﹐窮不能自存﹐以故人稚弟拜北平於馬前。王問而憐之﹐軫其寒饑﹐賜食與衣﹐召二子使爲之主焉。」今又爲匯之行狀﹐匯﹐卽北平之長子也﹐故其終亦曰「愈旣世通家﹐詳聞其世系事業﹐今葬有期日﹐從少府請﹐掇其大者爲行狀﹐托立言之君子﹐而圖其不朽焉。」公於馬氏﹐可謂厚矣。據《狀》貞元十九年作。﹞

君諱某﹐字某。﹝諱某﹐或作諱匯。﹞其先爲嬴姓。當周之衰﹐處晉爲趙氏。﹝其先本嬴姓伯益後﹐伯益生大廉﹐大廉四世孫中衍﹐中衍四世孫仲﹐仲生飛廉﹐飛廉子季勝爲趙氏﹐季勝十世孫叔帶﹐去周事晉﹐叔帶五世孫夙。﹞晉亡而趙氏爲諸侯﹐﹝夙九世孫浣﹐自立爲諸侯﹐是爲趙獻侯。﹞其後益大﹐與齊﹑楚﹑韓﹑魏﹑燕爲六國﹐俱稱王。其別子趙奢﹐當趙時﹐﹝或無時字。﹞破秦軍閼與﹐有功﹐號馬服君﹐子孫由是以馬爲氏。﹝浣四世孫武靈王﹐與六國俱稱王。武靈王子惠文王二十九年﹐使別子趙奢擊秦﹐大破秦軍閼與下﹐賜奢號馬服君﹐子孫以馬爲氏。閼與﹐地名。﹞梁有安州刺史﹑侍中贈太尉岫。岫生喬卿﹐任襄州主簿﹐國亂﹐去官不仕。喬卿生君才﹐隋末爲薊令﹐﹝薊﹐或作蒯。﹞燕王藝師之﹐以有幽都之眾。﹝羅藝字子世﹐京兆云陽人。隋大業十二年十二月﹐舉兵自稱幽州總管。﹞武徳初﹐朝京師﹐拜武候大將軍﹐﹝唐武徳二年十月﹐藝奉表歸國﹐詔封爲燕郡王﹐賜姓李氏。六年二月﹐藝請入朝。﹞封南陽郡公﹐卒葬大梁新裏﹐趙郡李華刻碑頌之。君才生瑉﹐爲玉鈐衛倉曹參軍事﹐贈尙書左僕射﹔生季龍﹐爲嵐州刺史﹐贈司空﹐淸河崔元翰銘其徳於碑﹐在新裏。司空生燧﹐爲司徒侍中北平王﹐贈太傅﹐謚莊武。莊武之勛勞在策書﹐君其長子也。﹝燧二子﹐長匯﹐次暢。﹞

少舉明經﹐司徒公作藩太原﹐﹝大歷十四年閏五月﹐以燧爲河東節度使。﹞授河南府參事。建中四年﹐司徒公使將武人子弟才力之士三百人﹐朝行在捍衛﹐獻禦服﹑用物﹑弓甲﹑煮器﹑幄幕﹐奔走危難。上嘉其勤﹐﹝嘉﹐或作喜。﹞超拜太常丞﹐賜章服﹐遷少府少監﹐太僕少卿。司徒公之薨也﹐刺臂出血﹐書佛經千餘言﹐期以報徳。廬墓側﹐植松柏。終喪﹐又拜太僕少卿。疾病一年﹐貞元十八年七月二十五日﹐﹝七﹐或作十。﹞終於家。凡年四十有五。其弟少府監暢﹐上印綬﹐求追贈。﹝一作賜。﹞贈絳州刺史﹐布帛百匹。

君在家﹐行孝友﹐待賓客朋友有信義。其守官﹐恭愼舉職﹔其朝獻﹐奉父命不避難﹔其居喪﹐有過人行。初﹐司徒公娶河南元氏﹐封潁川郡夫人﹐贈許國夫人。許國薨﹐少府始孩﹐顧托以其侄爲繼室﹐是爲陳國夫人。陳國無子﹐﹝陳國無子﹐或作夫人無子。﹞愛君與少府﹐如己生。其薨也﹐君與少府喪之猶實生己﹐親負土封其墓。夫人滎陽鄭氏﹐王屋縣令況之女﹐有賢行。侍君疾﹐逾年不下堂﹐食菜﹑飲水﹑藥物必自擇﹐將進輒先嘗﹔方書﹑《本艸》﹐恆置左右。子男二人﹕赦﹐前左衛倉曹參軍﹔揚﹐右淸道率府冑曹參軍。女子二人在室﹐𨿽皆幼﹐侍疾居喪如成人。

愈旣世通家﹐詳聞其世系事業。今葬有期日﹐從少府請﹐掇其大者爲行狀﹐托立言之君子﹐而圖其不朽焉。

【復仇狀】

﹝蜀本此狀首云「元和六年九月﹐富平縣人梁悅﹐爲父報仇﹐殺人﹐自投縣請罪。敕﹕『復仇殺人﹐固有彜典﹐以其申冤請罪﹐視死如歸﹐自詣公門﹐發於天性﹐志在徇節﹐本無求生。寧失不經﹐特從減死。宜決杖一百﹐配流循州。』於是史官職方員外郎韓愈獻議云云。」公於時未爲史官也﹐此後人以史文增入﹐閣本﹐舊本皆無之。事之首末﹐已具載本篇。《舊史》書於《憲宗紀》《刑法志》《新史》書於《孝友張傳》。按《新史》所書﹐自太宗時至是﹐復仇者凡七人﹐原之者三﹐不原者四﹐梁悅其一也。大抵殺人者死﹐有國常典﹐而貸死者﹐出於一時之特敕。公此議欲令凡事發﹐具其事下尙書石議﹐酌宜而行﹐禮刑兩不失矣。﹞

右伏奉今月五日敕﹕﹝奉一作睹。「﹞復仇﹐據《禮經》則義不同天﹐徵法令﹐則殺人者死。禮法二事﹐皆王教之端。﹝端上或有大字。﹞有此異同﹐必資論辯。宜令都石議聞奏者。」朝議郎行尙書職方員外郎上騎都尉韓愈議曰﹕

伏以子復父仇﹐見於《春秋》﹐﹝《公羊傳》定四年﹕「父不受誅﹐子復仇可也」。﹞見於《禮記》﹐﹝《記﹟檀弓》﹕子夏問於孔子曰「居父母之仇如之何﹖」子曰「寢苫枕幹不仕﹐弗與共天下也﹔遇諸市朝﹐不反兵而斗。」﹞又見《周官》﹐﹝《周官﹟調人》﹕「凡殺人而義者﹐令勿仇﹐仇之則死。」﹞又見諸子史﹐不可勝數﹐未有非而罪之者也。最宜詳於律﹐而律無其條﹐﹝無下或有有字。﹞非闕文也。蓋以爲不許復仇﹐則傷孝子之心﹐而乖先王之訓。﹝一無而字。﹞許復仇﹐則人將倚法專殺﹐無以禁止其端矣。夫律𨿽本於聖人﹐然執而行之者﹐有司也。經之所明者﹐制有司者也。丁寧其義於經﹐而深沒其文於律者﹐其意將使法吏一斷於法﹐﹝將﹐或作特。﹞而經術之士得引經而議也。

《周官》曰「凡殺人而義者﹐令勿仇﹐仇之則死。」義﹐宜也﹐明殺人而不得其宜者﹐子得復仇也。此百姓之相仇者也。《公羊傳》曰「父不受誅﹐子復仇可也。」不受誅者﹐罪不當誅也。誅者﹐上施於下之辭﹐非百姓之相殺者也。﹝殺下或無者字。﹞又《周官》曰「凡報仇讎者﹐書於士﹐殺之無罪。」言將復仇﹐必先言於官﹐則無罪也。

今陛下垂意典章﹐思立定制﹐惜有司之守﹐憐孝子之心﹐示不自專﹐訪議羣下。臣愚以爲復仇之名𨿽同﹐而其事各異﹐或百姓相仇﹐如《周官》所稱﹐可議於今者﹔或爲官所誅﹐﹝爲官下或有吏字。﹞如《公羊》所稱﹐不可行於今者﹔又《周官》所稱﹐將復仇﹐先告於士﹐則無罪者﹔若孤稚羸弱﹐抱微志而伺敵人之便﹐恐不能自言於官﹐未可以爲斷於今也。然則殺之與赦﹐不可一例﹐宜定其制曰「凡有復父仇者﹐事發﹐具其事申尙書省﹐尙書石議奏聞。﹝或無有字。申或作「由下」二字。今按﹕此合有由字﹐但下字當作申﹐又或是上字耳﹐更詳之。﹞酌其宜而處之﹐則經﹑律無失其指矣。」﹝或無律字。﹞謹議。

【錢重物輕狀】

﹝《唐史﹟食貨志》云﹕自建中定兩稅﹐而物輕錢重﹐民以爲患。至是四十年﹐當時爲絹二疋半者爲八疋﹐大率加倍。豪家大商﹐積錢以逐輕重。故農日困﹐末業日增。穆宗亦以貨輕錢重﹐民困而不充﹐詔百官議曰「今宜使天下兩稅扌酒鹽利上供﹐及畱州送使錢﹐悉輸以布帛谷粟云云。」此狀大率與於陵議合。﹞

右臣伏準禦史臺牒﹐準中書門下帖奉進止﹐﹝帖﹐或作牒。﹞錢重物輕﹐爲獘頗甚﹐詳求適變﹐可以便人。所貴緡貨通行﹐裏閭寬息。宜令百寮隨所見﹐作利害狀者。

臣愚以爲錢重物輕﹐救之之法有四﹕一曰﹐在物土貢。夫五穀布帛﹐農人之所能出也﹐工人之所能爲也。人不能鑄錢﹐而使之賣布帛穀米﹐以輸錢於官﹐是以物愈賤﹐而錢愈貴也。﹝而錢或無而字。﹞今使出布之鄕﹐租賦悉以布。出綿絲百貨之鄕﹐租賦悉以綿絲百貨。去京百里悉出艸﹐三百里以粟﹐五百里之內﹐及河渭可漕入﹐願以艸粟租賦﹐﹝艸粟下或有米字。﹞悉以聽之。則人益農﹐﹝或作丰。﹞錢益輕﹐穀米布帛益重。二曰﹐在塞其隙﹐無使之泄。禁人無得以銅爲器皿﹐﹝或無皿字。﹞禁鑄銅爲浮屠佛像鐘磬者。蓄銅過若干斤者﹐鑄錢以爲他物者﹐皆罪死不赦。禁錢不得出五嶺﹐﹝下或有復出五嶺字。﹞買賣一以銀。盜以錢出嶺﹐及違令以買賣者﹐皆坐死。﹝一無坐字。﹞五嶺舊錢﹐聽人載出﹐如此則錢必輕矣。三曰﹐更其文貴之。使一當五﹐而新舊兼用之。凡鑄錢千﹐其費亦千。今鑄一而得五﹐是費錢千﹐而得錢五千﹐可立多也。四曰﹐扶其病﹐使法必立。﹝扶﹐或作狀﹐非是。﹞凡法始立必有病。今使人各輸其土物﹐以爲租賦﹐則州縣無見錢。州縣無見錢﹐而穀米布帛未重﹐則用不足。而官吏之祿俸﹐月減其舊三之一。各置鑄錢使﹐新錢一當五者以給之﹐輕重平乃止。四法用﹐錢必輕﹐穀米布帛必重﹐百姓必均矣。

謹錄奏聞﹐伏聽敕旨。謹奏。

●卷三十八﹟表狀一【爲韋相公讓官表】

﹝《憲宗紀》﹕元和九年十二月戊辰﹐尙書右丞韋貫之同中書門下平章事。公時以考功郎中知制誥﹐代作。﹞

臣某言﹕伏奉今日制命﹐以臣爲尙書右丞﹐同中書門下平章事。非常之寵﹐忽降於上天﹔不次之恩﹐遽屬於庸品。﹝屬﹐之欲切。﹞承命震駭﹐心神靡寧﹐顧己慚﹐﹝他典切。﹞手足失措。臣某誠惶誠恐﹐頓首頓首。

臣本非長才﹐又乏敏識﹐學不能通達經訓﹐文不足緣飾吏事。﹝緣去聲。《前漢》﹕公孫弘習文法吏事﹐而緣飾以儒雅。﹞徒知立志廉謹﹐絕朋勢之交﹔處官恪恭﹐免請托之累。因緣資序﹐驟歷臺閣﹐蒙生成於天地﹐無裨補於涓塵﹐忝冒以居﹐涯分遂極。常以盈滿自誡﹐方思退處裏閭﹐何意恩澤益深﹐猥令超參鼎鉉。竊自惟度﹐實不堪任。臣某誠惶誠恐﹐頓首頓首。

臣聞宰相者﹐上熙陛下覆燾之恩﹐下遂羣生性命之理﹐以正百度﹐以和四時﹐澄其源而淸其流﹐統於一而應於萬。毫釐之差﹐或致獘於寰海﹔晷刻之誤﹐或遺患於歷年。固宜旁求隱士﹐必得能者﹐然後授之﹐不可輕以付臣﹐使人失望。上累聖主知人之哲﹐下乖微臣量己之義﹐無補於理﹐有妨於賢。況今俊至多﹐耆碩咸在﹐苟以登用﹐皆逾於臣。伏乞特回所授﹐以示至公之道﹐天下幸甚。﹝或有復出四字。﹞

【爲宰相賀雪表】

﹝時武元衡﹑張弘靖﹑韋貫之等爲相﹐公知制誥。﹞

臣某言﹕臣伏以去歲冬間﹐雨雪頗少﹐今年春首﹐宿麥未滋。陛下深念黎﹐屢形詞旨﹐神監昭達﹐皇情感通。春云始繁﹐時雪遂降﹐實丰穰之嘉瑞﹐銷癘疫於新年﹐東作可期﹐南畝有望。此皆陛下與天合徳﹐視人如傷﹐每發聖言﹐則獲靈貺﹐見天人之相應﹐知朝野之同歡。臣等職在燮和﹐慚無效用﹐睹斯慶澤﹐實荷鴻休。

【進順宗皇帝實錄表狀】

﹝退之以元和八年﹐守比部郎中﹑史館修撰﹐而吉甫以九年十月卒﹐則進《實錄》在十年夏也。﹞

臣愈言﹕今之所以知古﹐後之所以知今﹐不可口傳﹐必憑諸史。自𨿽二帝三王之盛﹐若不存紀錄﹐則名氏年代﹐不聞於玆﹐功徳事業﹐無可稱道焉。

順宗皇帝﹐以上聖之姿﹐早處儲副﹐﹝大歷十四年五月﹐徳宗卽位﹐十二月以長子宣王誦爲太子﹐年十一。﹞晨昏進見﹐必有所陳﹐二十餘年﹐未嘗懈倦﹐陰功隱徳﹐利及四海。及嗣守大位﹐﹝貞元二十一年正月卽位﹐年四十五。﹞行其所聞﹐順天從人﹐傳授聖嗣。陛下欽承先志﹐紹致太平﹐原大推功﹐﹝原大﹐或作原本。﹞實資撰次。

去八年十一月﹐臣在史職﹐監修李吉甫授臣以前史官韋處厚所撰《先帝實錄》三卷﹐云未周悉﹐令臣重修。臣與修撰左拾遺沈傳師﹐直館京兆府咸陽縣尉宇文籍等﹐共加采訪﹐並尋檢詔敕﹐修成《順宗皇帝實錄》五卷。削去常事﹐著其系於政者﹐比之舊錄﹐十益六七。忠良姦佞﹐莫不備書﹐苟關於時﹐無所不錄。吉甫愼重其事﹐欲更研討﹐比及身歿﹐尙未加功。臣於吉甫宅取得舊本﹐自冬及夏﹐刊正方畢。文字鄙陋﹐實懼塵玷﹐﹝或作「實積慚懼」。﹞謹隨表獻上。臣愈誠惶誠恐﹐頓首頓首。謹言﹕

右臣去月二十九日﹐進前件《實錄》。今月四日﹐宰臣宣進止﹐其間有錯誤﹐令臣攺畢﹐卻進舊本者。臣當修撰之時﹐史官沈傳師等﹐采事得於傳聞﹐詮次不精﹐致有差誤。聖明所鑑﹐毫髮無遺﹐思不逮﹐重令刊正。今並添攺訖。其奉天功烈﹐更加尋訪﹐已據所聞﹐載於首卷。﹝初﹐徳宗幸奉天﹐倉卒間﹐順宗嘗親執弓矢﹐後先導衛﹐備嘗辛苦。﹞倘所論著﹐尙未周詳﹐臣所未知﹐乞賜宣示﹐庶獲編錄﹐永傳無窮。謹錄奏聞。謹奏。

【爲裴相公讓官表】

﹝《憲宗紀》﹕元和十年六月乙丑﹐禦史中丞裴度﹐爲中書侍郎同中書門下平章事。公時爲考功郎中﹑知制誥﹐代爲此表。﹞

臣某言﹕伏奉今日制書﹐以臣爲朝議大夫﹑守中書侍郎同中書門下平章事﹐承命驚惶﹐魂爽飛越﹐俯仰天地﹐若無所容。臣某誠惶誠恐﹐頓首頓首。

臣少涉經史﹐粗知古今﹐天與朴忠﹐性惟愚直。知事君以道﹐無憚殺身﹔慕當官而行﹐不求利己。人以爲拙﹐臣行不疑。元和之初﹐始拜禦史﹐旋以論事過切﹐爲宰臣所非﹐移官府廷﹐因佐戎幕。﹝移﹐或作出。因﹐或作乃。元和初﹐度爲監察禦史﹐論權亻幸語反忤旨﹐出爲河南府功曹參軍。武元衡帥四川﹐表爲節度掌書記。﹞陛下恕臣之罪﹐憐臣之心﹐拔居侍從之中﹐遂掌絲綸之重。﹝自西川召爲起居舍人。元和六年﹐以司封員外郎知制誥﹐拜中書舍人。﹞受恩益大﹐顧己益輕。﹝大﹐或作厚。益輕﹐或作愈輕。﹞苟耳目所聞知﹐心力所迨及﹐少關政理﹐輒以陳聞﹐於裨補無涓埃之微﹐而讒謗有丘山之積。陛下知其孤立﹐賞其微誠﹐﹝或作盡誠。﹞獨斷不謀﹐獎待逾量。﹝或作重。﹞臣誠見陛下﹐具文武之徳﹐有神聖之姿﹐啟中興之宏圖﹐當太平之昌歷。勤身以儉﹐與物無私﹐威怒如雷霆﹐容覆如天地。實羣臣盡節之日﹐才智效能之時。聖君難逢﹐重徳宜報﹐苦心焦思﹐以日繼夜。苟利於國﹐知無不爲﹐徒欲竭愚﹐未免妄作。陛下不加罪責﹐更極寵光﹐旣領臺綱﹐﹝元和九年﹐度爲禦史中丞。﹞又毗邦憲。﹝十年﹐度爲刑部侍郎。﹞聖君所厚﹐凶逆所仇﹐闕於防虞﹐幾至斃踣。﹝元和十年六月﹐王承宗﹑李師道俱遣刺客殺宰相武元衡。又擊度﹐刃三進﹐斷靴弗刂背﹐裂中單﹐又傷首﹐度墜溝中﹐冒氈得不死。﹞恩私曲被﹐性命獲全﹐忝累祖先﹐玷塵班列﹐未知所措﹐祗自內慚。豈意陛下擢臣於傷殘之餘﹐委臣以燮和之任﹐忘其陋污﹐使佐聖明。此𨿽成湯舉伊尹於庖廚﹐﹝《孟子》云「伊尹以割烹要湯。」﹞髙宗登傅說於版築﹐﹝《孟子》﹕「傅說舉於版築之間。」﹞周文用呂望於屠釣﹐﹝《離騷》﹕「呂望之鼓刀兮﹐遭文王而得舉。」注云﹐望屠於朝歌。《說苑》﹕「望年七十﹐釣於渭濱。」﹞齊桓起寧戚於飯牛。﹝《離騷》﹕「寧戚之謳歌兮﹐齊桓聞以該輔。」注云「寧戚﹐商賈﹐宿齊東門外。桓公夜出﹐戚方飯牛﹐叩角而商歌。桓公聞﹐用爲客卿。」﹞雪恥蒙光﹐去辱居貴﹐以今準古﹐擬議非倫。陛下有四君之明﹐行四君之事﹔微臣無四子之美﹐獲四子之榮﹐豈可叨居﹐以彰非據。

方今干戈未盡戢﹐夷狄未盡賓﹔麟鳳龜龍﹐未盡遊郊藪﹔艸木魚鱉﹐未盡被雍熙。當大有爲之時﹐得非常人之佐﹐然後能上宣聖徳﹐以代天工﹐如臣等類﹐實不克堪。伏願博選周行﹐旁及巖穴﹐天生聖主﹐必有賢臣﹐得而授之﹐乃可致理。﹝或作集事。﹞乞回所授﹐以葉羣情﹐無任懇款之至。

【爲宰相賀白龜狀】

﹝一作《表》﹐據《表》言﹐伐蔡事當在元和十年﹐宰相裴度﹑張弘靖﹑韋貫之也。公元和十二年七月﹐從裴度伐蔡﹐十月克蔡州﹐擒吳元濟以獻﹐幾與《表》言合云。﹞

鄂嶽觀察使所進白龜。﹝元和十一年﹐以李道古爲鄂嶽觀察使。會平淮西﹐得白龜以獻。﹞

右今日某宣進止﹐示臣前件白龜者。﹝止﹐或作旨﹐今《玉堂宣底》作「進止」﹐下同。今按﹕《陸公奏議》﹐亦可考。﹞伏以禎祥之見﹐必有從來。物象旣呈﹐可以推究。古者謂龜爲「蔡。」﹝《語》曰「藏文仲居蔡。」注云「蔡﹐周之守龜﹐本出蔡地﹐因以爲名。」《家語》﹕「漆雕憑曰﹕藏氏有守龜焉﹐名曰蔡。」古者龜爲蔡。﹞蔡者﹐龜也。今始入賊地﹐而獲龜者﹐是獲蔡也。白者﹐西方之色﹐刑戮之象也。是必擒其帥而得地也。提挈而來﹐生致闕下。此象旣見﹐其應不遙。斯皆陛下聖徳所施﹐靈物來效﹐太平之運﹐其在於今。臣等謬列臺衡﹐親睹嘉瑞﹐無任躍之至。

【冬薦官殷侑狀】

﹝或無冬官字。公嘗有《答殷侍禦書》云「蒙示新注《公羊春秋》。」疑卽侑也。《狀》薦堪禦史﹑太常博士﹐元和十一年冬作。十二年﹐公送其副宗正少卿李孝誠使回鶻序云「自太常博士遷虞部員外郎兼侍禦史﹐承命以行。」則是侑果因公之薦﹐而爲太常博士矣。﹞

前天徳軍都防禦判官承奉郎試大理評事兼監察禦史殷侑。

右伏準貞元五年六月十一日敕﹕停使郎官﹑禦史在城者﹐﹝諸本有停字﹐無使字﹐或無停字。方引宋說云「前天徳軍防禦﹐卽所謂停使也。」﹞委常參官﹐每年冬季聞薦者。前件官兼通三傳﹐傍習諸經﹐注疏之外﹐自有所得﹐久從使幕﹐亮直著名﹐朴厚端方﹐少見倫比。以臣所見﹐堪任禦史﹑太常博士。臣所諳知﹐不敢不舉。謹錄奏聞﹐伏聽敕旨。

【進王用碑文狀】

﹝王用﹐字師柔﹐憲宗舅。李﹐其姊婿也。公時爲右庶子﹐爲作碑﹐時元和十一年十一月云。﹞

故檢校左散騎常侍兼右金吾衛大將軍贈工部尙書王用神道碑文。﹝用以元和十一年八月卒﹐贈工部尙書﹐是年十一月葬。﹞

右京兆尹李﹐﹝或作修。﹞是王用親表﹐傳用男沼等意﹐請臣與亡父用撰前件碑文者。伏以王用國之元舅﹐位望頗崇﹐豈臣短才﹐所能褒飾﹖不敢辭讓﹐輒以撰訖。其碑文謹錄本隨狀封進﹐伏聽進止。﹝或作旨。﹞其王用男所與臣馬一匹﹐並鞍銜白玉腰帶一條﹐臣並未敢受領。謹奏。

【謝許受王用男人事物狀】

﹝劉叉好俠﹐能歌詩﹐聞公善接天下士﹐步歸之。其後持公金數斤去﹐曰「此諛墓中人所得﹐不若與劉君爲壽。」公所受王用男人事物﹐其叉所謂「諛墓中人所得者」歟﹖﹞

某官某乙。﹝本或無此四字﹐但云「臣愈言﹐今日品官」云云。今按﹕狀體﹐前合當具官﹐不當言云「臣某言」。﹞

右今日品官唐國珍到臣宅﹐奉宜進止﹐緣臣與王用撰神道碑文﹐令臣領受用男沼所與臣馬一匹﹐並鞍銜及白玉腰帶一條者。臣才識淺薄﹐詞藝荒蕪﹐所撰碑文﹐不能備盡事迹。聖恩弘獎﹐特令中使宣諭﹐並令臣受領人事物等。承命震悚﹐再欣再躍﹐無任榮之至﹐謹附伏陳謝以聞。謹狀。

【薦樊宗師狀】

﹝宗師字紹述﹐公薦之屢矣。因東野之葬﹐稱其經營如已﹐薦之鄭餘慶﹐後又薦之於故相袁滋﹐謂「伏聞賓位尙有闕員」﹐今又以狀薦於朝﹐謂「知賢不敢不論」。紹述死﹐又爲之銘﹐極所稱道﹐其於朋友﹐可謂信矣。﹞

攝山南西道節度副使朝議郎前檢校水部員外郎兼殿中侍禦史賜緋魚袋樊宗師。﹝校下或有尙書字。﹞

右件官孝友忠信﹐稱於宗族朋友﹐可以厚風俗。勤於藝學﹐多所通解﹐議論平正有經據﹐可以備顧問。謹潔﹐和敏﹐持身甚苦﹐遇物仁恕﹐有材有識﹐可任以事。今左右司並闕員外郎﹐侍禦史亦未備員﹐若蒙擢授﹐必有補益。忝在班列﹐知賢不敢不論。謹錄狀上﹐伏聽處分。

【舉錢徽自代狀】

﹝元和十二年十二月﹐公除刑部侍郎﹐舉徽自代。徽字蔚章﹐吳郡人﹐尙書郎起之子﹐以集考之﹐公舉自代﹐凡六人﹐爲刑部舉錢徽﹐爲袁州舉韓泰﹐爲祭酒舉張惟素﹐爲兵部舉韋ダ﹐爲京兆尹舉馬總﹐爲兵侍又舉張正甫﹐皆一時之賢也。﹞

朝散大夫守太子右庶子飛騎尉錢徽。

右臣伏準建中元年正月五日敕﹐﹝正月﹐或作五月。﹞常參官授上後三日內﹐舉一人以自代者。前件官器質端方﹐性懷恬淡﹐外和內敏﹐潔靜精微﹐可以專刑憲之司﹐參輕重之議。況時名年輩﹐俱在臣前﹐擢以代臣﹐必允眾望。伏乞天恩﹐遂臣誠請。謹錄奏聞。謹奏。

【進撰平淮西碑文表】

﹝或無「撰文」二字。元和十二年十月﹐淮西平﹐羣臣請刻石紀功。十三年正月﹐敕刑部侍郎韓愈撰文。《表》云「伏奉正月十四日敕牒。」本《表》後云「三月二十五日﹐自奉敕凡七十日矣。」《舊史》云「《淮西碑》多敍裴度事。時先入蔡州﹐李功第一﹐不平之。時有石烈士者﹐因僕碑﹐得見上﹐訴其事。詔令磨愈文﹐命翰林學士段文昌重撰文勒石。」詳見《碑》注。﹞

臣某言﹕伏奉正月十四日敕牒﹐﹝正月十四日敕牒﹐或作某月日敕榜。榜字非是。﹞以收復淮西﹐﹝以﹐或作已﹐或無復字。﹞羣臣請刻石紀功﹐明示天下﹐爲將來法式。﹝或無式字。﹞陛下推勞臣下﹐﹝或作推功勞臣。﹞允其志願﹐使臣撰《平淮西碑文》者。聞命震駭﹐心識顚倒﹐非其所任﹐爲愧爲恐﹐經涉旬月﹐不敢措手。﹝中謝。涉旬﹐或本又作旬涉。﹞

竊惟自古神聖之君﹐旣立殊功異徳卓絕之迹﹐必有奇能博辯之士﹐爲時而生﹐持簡操筆﹐從而寫之﹐各有品章條貫﹐然後帝王之美﹐巍巍煌煌﹐充滿天地。其載於《書》﹐則堯舜二《典》﹐夏之《禹貢》﹐殷之《盤庚》﹐周之五《誥》。於《詩》﹐則《玄鳥》《長髮》﹐歸美殷宗﹔《淸廟》《臣工》﹑小大二《雅》﹐周王是歌。辭事相稱﹐善並美具﹐號以爲經。﹝號﹐或作纂。經上或有正字。﹞列之學官﹐置師弟子﹐讀而講之﹐從始至今﹐莫敢指斥。向使撰次不得其人﹐文字曖昧﹐𨿽有美實﹐其誰觀之﹖辭迹俱亡﹐善惡惟一﹐然則玆事至大﹐不可輕以屬人。﹝中謝。或無此囗囗二字。﹞

伏惟唐至陛下﹐﹝惟﹐或作以。﹞再登太平﹐刮羣姦﹐掃灑疆土﹐天之所覆﹐莫不賓順。然而淮西之功﹐尢爲俊偉﹐碑石所刻﹐動流億年﹐必得作者﹐然後可盡能事。今詞學之英﹐所在麻列﹔﹝麻﹐或作成﹐方從閣﹑杭﹑《苑》﹑李﹑謝本。今按﹕作麻殊無理﹐疑此本是森字﹐誤轉作麻﹐後人見其誤﹐而不得其說﹐乃攺作成耳。且公《答孟簡書》﹐亦有「森列」之語可考也。方氏固執舊本﹐定從麻字﹐舛繆無理﹐不成文章﹐固爲可怪。然幸其如此﹐存得本字﹐使人得以因疑致察﹐遂得其眞。若便廢麻而直作成字﹐則人不復疑﹐而本字無由可得矣。然則方本𨿽誤﹐而亦不爲無功﹐但不當便以爲是﹐而直廢它本﹐不復思索參考耳。今以無本﹐亦未敢輕攺﹐且作麻字﹐而著其說﹐使讀爲森云。﹞儒宗文師﹐磊落相望﹔外之則宰相﹑公卿﹑郎官﹑博士﹐﹝官﹐或作中。﹞內之則翰林﹑禁密﹑遊談﹑侍從之臣﹐不可一二遽數。召而使之﹐無有不可。至於臣者﹐自知最爲淺陋﹐顧貪恩待﹐﹝或作侍。﹞趨以就事﹐叢雜乖戾﹐律呂失次﹔乾坤之容﹐日月之光﹐知其不可繪畫﹐彊顏爲之﹐以塞詔旨﹐罪當誅死。其碑文今已撰成﹐謹錄封進。無任慚羞戰怖之至。﹝謹上或有「隨表」二字。「慚羞戰怖」﹐或作「慚惶怖懼」。此下或有「謹奉表以聞﹐三月二十五日﹐臣愈誠惶誠恐﹐頓首頓首﹐謹言」﹐二十三字。今按﹕此或本以聞下﹐便著月日﹐與今表式不同﹐未詳其說。﹞

【奏韓弘人事物表】

﹝古本云﹕四月一日﹐涯﹑度﹑羣﹑夷簡奉進止﹐碑文宣賜韓弘一本。﹞

右臣先奉恩敕﹐以《平淮西碑文》﹐﹝或無恩字﹐或無敕字。﹞伏緣聖恩﹐以碑本賜韓弘等﹐今韓弘寄絹五百匹與臣充人事﹐未敢受領。謹錄奏聞﹐伏聽進止。謹奏。

【謝許受韓弘物狀】

臣某言﹕今日品官第五文嵩至臣宅﹐奉宣聖旨﹐令臣受領韓弘等所寄撰碑人事絹者。恩隨事至﹐榮與幸並﹐慚怵惕﹐罔知所諭。﹝中謝。﹞

伏以上贊聖功﹐臣子之職﹔下沾羣帥﹐文字所宜。陛下謙光自居﹐勸勵爲事﹐各賜立功節將碑文一通﹐使知朝廷備錄勞效。韓弘榮於寵賜﹐遂寄縑帛與臣﹐於臣何爲﹐坐受厚貺﹖恩由上致﹐利則臣歸﹐慚戴兢惶﹐舉措無地。無任感恩慚懇之至。

●卷三十九﹟表狀二【論捕賊行賞表】

﹝《憲宗紀》﹕元和十年六月癸卯﹐鎭州節度使王承宗﹐遣盜夜伏於靖安坊﹐刺殺宰相武元衡﹐死之。又遣盜於通化坊﹐刺禦史中丞裴度﹐傷首而免。京城大駭。武元衡死數日﹐未獲賊。兵部侍郎許孟容請見﹐奏曰「豈有國相橫屍路隅﹐而不能擒賊﹖」因灑泣極言﹐乃詔京城諸道﹐能捕賊者﹐賞錢萬貫﹐仍與五品官。至是獲賊﹐而未卽加賞﹐此公所以以狀論列其號令之不信也。﹞

臣愈言﹕臣伏見六月八日敕﹐以狂賊傷害宰臣﹐擒捕未獲﹐陛下悲傷震悼﹐形於寢食﹐特降詔書﹐明立條格﹐云有能捉獲賊者﹐賜錢萬貫﹐仍加超授。今下手賊等﹐四分之內﹐已得其三﹐﹝一作二。﹞其餘兩人﹐蓋不足計。根尋蹤迹﹐知自承宗﹐再降明詔﹐絕其朝請。又與王士則﹑士平等官。﹝士則﹑士平﹐皆王武俊之子。張晏等誅﹐士平爲左金吾衛大將軍。士則﹑士平﹐或作士平﹑士則。﹞八日之制﹐無不行者﹐獨有賞錢﹐﹝獨上或有內字。﹞尙未賜給﹐羣情疑惑﹐未測聖心。聞初載錢置市之日﹐市中觀者﹐日數萬人﹐巡繞瞻視﹐咨嗟嘆息﹐旣去復來﹐以至日暮。百姓小人﹐重財輕義﹐不能深達事體﹐但見不給其賞﹐便以爲朝廷愛惜此錢﹐不守言信。自近傳遠﹐無由辯明。且出賞所以求賊﹐今賊已誅斬﹐若無人捉獲﹐國家何因得此賊而正刑法也﹖﹝因﹐或作由。法﹐一作罰。﹞承宗何故而賜誅絕也﹖士則﹑士平﹐何故與美官也﹖三事旣因獲賊﹐獲賊必有其人﹐不給賞錢﹐實亦難曉。假如聖心獨有所見﹐審知不合加賞﹐其如天下百姓及後代久遠之人哉﹗﹝或無之人字。﹞

況今元濟﹑承宗﹐尙未擒滅﹔兩河之地﹐太半未收﹔隴右﹑河西﹐皆沒戎狄。所宜大明約束﹐使信在言前﹐號令指麾﹐以圖功利。況自陛下卽位已來﹐繼有丕績。﹝已﹐或作以﹐下同。﹞斬楊惠琳﹐收夏州﹔斬劉辟﹐收劍南東西川﹔斬李﹐收江東﹔縛盧從史﹐收澤潞等五州﹔﹝五州﹐澤﹑潞﹑邢﹑﹑磁。﹞威徳所加﹐兵不污刃﹐收魏博等六州﹔﹝六州﹐魏﹑博﹑貝﹑相﹑盧﹑衛。﹞致張茂昭﹑張﹐收易定徐泗濠等五州。﹝易定二州﹐張茂昭所管﹔徐泗濠三州﹐張所管。於鍼切。﹞創業已來﹐列聖功徳﹐未有能髙於陛下者﹐可謂赫赫巍巍﹐光照前後矣。此由天授。﹝由上或有皆字。﹞陛下神聖英武之徳﹐爲巨唐中興之君﹐宗廟神靈﹐所共助。勉彊不已﹐守之以信﹐﹝或作道。﹞則故地不足收﹐而太平不難致﹐如乘快馬行平路﹐遲速進退﹐自由其心﹐有所欲往﹐無不可者。於此之時﹐特宜示人以信。孔子欲存信去食﹐人非食不生﹐尙欲捨生以存信﹐況可無故而輕棄也﹖

昔秦孝公用商鞅爲相﹐欲富國彊兵﹐行令於國﹐恐人不信﹐立三丈之木於市南門﹐募人有能徙置北門者﹐與五十金。有一人徙之﹐輒與五十金。秦人以君言爲必信﹐法令大行﹐國富兵彊﹐無敵天下。三丈之木﹐非難徙也﹐徙之非有功也﹐孝公輒與之金者﹐所以示其言之必信也。﹝「言爲必信」﹐「言之必信」﹐閣﹑杭本兩句皆無信字﹐無理甚明﹐亦足以見二本之謬矣。﹞昔周成王尙小﹐與其弟叔虞爲戲﹐削桐葉爲﹐曰「以晉封汝。」其臣史佚﹐因請擇日立叔虞爲侯。﹝擇﹐杭本作澤﹐非是。﹞成王曰「吾與之戲耳。」史佚曰「天子無戲言。言之則史書之﹐禮成之﹐樂歌之。」於是遂封叔虞於晉。昔漢髙祖出黃金四萬斤與陳平﹐恣其所爲﹐不問出入﹐令謀項羽。平用金間楚﹐數年之間﹐漢得天下。論者皆言漢髙祖深達於利﹐﹝達﹐或作遠。﹞能以金四萬斤﹐致得天下。以此觀之﹐自古以來﹐未有不信其言﹐而能有大功者﹐亦未有不費少財﹐而能收大利者也。﹝方無「亦未」至「利者」十三字。今詳文意﹐上文引秦孝公﹑周成王事﹐故此「以未有不信而能成大功」結之﹔又引漢髙祖事﹐故此以「未有不小費而能收大利」結之﹐不可欠闕。方本但以酷信閣﹑杭之故﹐不問可否﹐直行刪去。《舉正》亦不復載﹐殊爲無理。今悉補而足之。﹞

臣於告賊之人﹐﹝告﹐或作捕。﹞本無恩義﹐彼𨿽獲賞﹐了不關臣﹐所以區區盡言﹐不避煩黷者﹐欲令陛下之信行於天下也。伏望思愚陋僻蠢之罪﹐而收其懇款誠至之心。天下之幸﹐非臣之幸也﹗謹奉表以聞﹐臣愈誠惶誠恐。

【論佛骨表】

﹝《新舊史》皆具載於《本傳》。先是﹐鳳翔法門寺﹐有護國眞身塔﹐塔內有釋迦文佛指骨一節﹐其法三十年一開﹐開則歲稔人泰。至是憲宗遣中使杜英奇﹐押宮人三十﹐持香花迎入大內﹐畱禁中三日﹐乃送佛祠。王公士庶﹐奔走贊嘆。公爲刑部侍郎﹐上表極諫。帝大怒﹐欲抵死。崔羣﹑裴度﹑戚裏諸貴﹐皆爲公言﹐乃貶潮州刺史。時宰相疑公此表﹐爲馮宿所艸﹐以宿嘗與公同年進士﹐又同佐裴度淮西﹐故疑之﹐遂貶宿歙州刺史﹐時宰必皇甫也﹐亦可謂無識鑑矣。此表豈宿所能了耶﹖《聞見錄》云「憲宗元和十四年﹐自鳳翔法門寺﹐迎佛骨入禁中﹐韓退之以諫逐。十五年﹐有陳洪志之禍。懿宗咸通十四年﹐又迎其骨入禁中﹐諫者以憲宗爲戒。懿宗曰﹕『生得見之﹐死亦無恨﹗』不數月崩﹐送佛骨還法門寺。愈之諫云﹕『奉佛以求﹐享年不永』者﹐其知言哉。」﹞

臣某言﹕伏以佛者夷狄之一法耳。﹝伏以或作臣伏聞﹐或作臣聞。﹞自後漢時流入中國﹐﹝流上《舊史》有始字。《新史》流作始。﹞上古未嘗有也。昔者﹐黃帝在位百年﹐年百一十歲﹔﹝或作一百十。﹞少昊在位八十年﹐年百歲﹔﹝或作一百。﹞顓頊在位七十九年﹐年九十八歲﹔﹝《新史》無八字﹐考之《世紀》﹐非是。﹞帝嚳在位七十年﹐年百五歲﹔帝堯在位九十八年﹐年百一十八歲﹔﹝百五歲﹐百一十八歲﹐二語上或皆有一字。﹞帝舜及禹﹐年皆百歲。﹝《新史》舜下有在位字。以上多《帝王世紀》之文。﹞此時天下太平﹐百姓安樂壽考﹐然而中國未有佛也。﹝而下方有「此時」二字。《舊史》無「然而此」三字﹐今從《新史》。﹞其後殷湯亦年百歲。湯孫太戊在位七十五年﹐武丁在位五十九年﹐書史不言其年壽所極﹐推其年數﹐蓋亦俱不減百歲。﹝五十九年﹐《新舊史》無九字﹐脫也。言﹐方作定。《新舊史》皆無「年所極」三字﹐方本無「推其年數」四字﹐今從《新舊史》。方本俱下有年字。二史並無俱字。﹞周文王年九十七歲﹐武王年九十三歲﹐穆王在位百年﹐此時佛法﹐亦未入中國。﹝入﹐或作至。﹞非因事佛而致然也。

漢明帝時﹐始有佛法﹐明帝在位才十八年耳。﹝或無耳字。﹞其後亂亡相繼﹐運祚不長。宋﹑齊﹑梁﹑陳﹑元魏已下﹐事佛漸謹﹐年代尢促。惟梁武帝在位四十八年﹐﹝八﹐或作九。﹞前後三度捨身施佛﹐宗廟之祭﹐不用牲牢﹐晝日一食﹐﹝晝﹐《新舊史》作盡。﹞止於菜果﹔其後竟爲侯景所逼﹐餓死臺城﹐國亦尋滅。事佛求福﹐乃更得禍。﹝乃﹐或作反。乃更﹐或作乃反。﹞由此觀之﹐佛不足事﹐亦可知矣﹗﹝事上或有信字。《新舊史》無事字﹐有信字。﹞

髙祖始受隋禪﹐則議除之。﹝武徳九年四月﹐髙祖詔有司沙汰天下僧尼道士女冠。﹞當時羣臣材識不遠﹐﹝材識﹐《新舊史》作識見。﹞不能深知先王之道﹑﹝知﹐《新舊史》作究。﹞古今之宜﹐推闡聖明﹐以救斯獘。﹝聖明﹐或作明聖。﹞其事遂止﹐臣常恨焉。伏惟睿聖文武皇帝陛下﹐神聖英武﹐數千百年已來﹐未有倫比。卽位之初﹐卽不許度人爲僧尼道士﹐又不許創立寺觀。﹝不上或無卽字。創上或無許字﹐《新舊史》創作別。﹞臣常以爲髙祖之志﹐必行於陛下之手。﹝常﹐《新舊史》作「當時」二字。﹞今縱未能卽行﹐豈可恣之轉令盛也﹖﹝《新史》無轉字。﹞今聞陛下令羣僧迎佛骨於鳳翔﹐禦樓以觀﹐舁入大內。﹝舁音輿。﹞又令諸寺遞迎供養。﹝迎﹐《新史》作加﹐或作相。﹞臣𨿽至愚﹐必知陛下不惑於佛﹐作此崇奉﹐以祈福祥也。直以年丰人樂﹐﹝年丰人樂﹐《新舊史》作丰年之樂。﹞徇人之心﹐爲京都士庶設詭異之觀﹐戲玩之具耳。﹝或無設字。﹞安有聖明若此﹐而肯信此等事哉﹗然百姓愚冥﹐易惑難曉﹐苟見陛下如此﹐將謂眞心事佛﹐皆云「天子大聖﹐猶一心敬信﹐﹝云上或無皆字。敬信﹐《新史》作信向。﹞百姓何人﹐豈合更惜身命﹗」﹝何人﹐《新舊史》作微賤。豈合更惜﹐或無豈合字﹐而有「於佛」二字。《舊史》無更字﹐今從《新史》。﹞焚頂燒指﹐﹝焚頂上﹐《新史》有「以至」字﹐《舊史》有「所以」字﹐謝本作「以至無故」。《新舊史》焚作灼﹐燒作燔。﹞百十爲羣﹐解衣散錢﹐自朝至暮﹐轉相仿效﹐惟恐後時﹐老少奔波﹐棄其業次。﹝少作幼。業次作生業。﹞若不卽加禁遏﹐更歷諸寺﹐必有斷臂臠身﹐以爲供養者。﹝或無臠字。﹞傷風敗俗﹐傳笑四方﹐非細事也。

夫佛本夷狄之人﹐﹝佛上《新舊史》無夫字﹐下或有者字。﹞與中國言語不通﹐衣服殊制﹐口不言先王之法言﹐﹝不言﹐《新舊史》作不道。﹞身不服先王之法服﹐不知君臣之義﹐父子之情。假如其身至今尙在﹐奉其國命﹐﹝《新舊史》無「至今」二字﹐奉下或無其字。﹞來朝京師﹐陛下容而接之﹐不過宣政一見﹐禮賓一設﹐賜衣一襲﹐衛而出之於境﹐不令惑眾也。﹝而出之於﹐或無而於二字﹐或無之字。惑下《舊史》有於字。《新史》惑作貳﹐誤也。﹞況其身死已久﹐枯朽之骨﹐凶穢之餘﹐豈宜令入宮禁﹖﹝令﹐《新舊史》作以﹐又作直。﹞孔子曰「敬鬼神而遠之。」古之諸侯﹐行弔於其國﹐尙令巫祝先以桃祓除不祥﹐﹝祓﹐閣﹑杭﹑蜀本作拂。﹞然後進弔。﹝《禮記》﹕「君臨臣喪﹐以巫祝桃執戈﹐惡之也。」注﹕「桃﹐鬼所惡。﹐葦苕可掃不祥。」《左氏》襄二十九年﹕「公如楚﹐楚康王卒﹐楚人使公親衤遂﹔公使巫以桃先祓殯﹐楚人悔之。」﹞今無故取朽穢之物﹐親臨觀之﹐巫祝不先﹐桃不用﹐羣臣不言其非﹐禦史不舉其失﹐臣實恥之。乞以此骨付之有司﹐投諸水火﹐﹝付下或無之字。《新舊史》作「付之水火」﹐無「有司投諸」四字。﹞永絕根本﹐斷天下之疑﹐絕後代之惑﹐﹝或作福。﹞使天下之人知大聖人之所作爲﹐出於尋常萬萬也﹐豈不盛哉﹗豈不快哉﹗佛如有靈﹐能作禍祟﹐﹝或作福。﹞凡有殃咎﹐宜加臣身﹐上天鑑臨﹐臣不怨悔。無任感激懇悃之至﹐謹奉表以聞。臣某誠惶誠恐。﹝邵太史曰﹕傅奕上疏請除佛法﹐云「降自羲﹑農﹐至於有漢﹐皆無佛法﹐君明臣忠﹐祚長年久。漢明帝始立胡神﹐洎於符石。羌胡亂華﹐主庸臣佞﹐祚短政虐」云云。予謂愈之言﹐蓋廣奕之言也﹐故表出之。林之奇曰「崔浩辟佛而死於魏﹐韓愈辟佛而貶於唐﹐此浮屠者﹐得爲口實﹐以爲辟佛者之戒。至於梁武三捨身而餓死臺城﹐宋﹑齊以下﹐事之漸謹﹐而年代尢促﹐則浮屠之徒﹐又以爲學佛不盡其道之過。自非卓然不惑之士﹐未有不爲其所迷也。」﹞

【潮州刺史謝上表】

﹝或無「刺史」字。《本傳》具載公此《表》。憲宗得《表》﹐謂宰相曰「昨得韓愈到潮州《表》﹐因思其所諫佛骨事﹐大是愛我﹐我豈不知﹖然愈爲人臣﹐不當言人主事佛乃年促也。」帝欲復用愈﹐故先語及﹐觀宰相意。皇甫恐其復用﹐乃率先對曰「愈終太疏狂﹐且可量移一郡。」遂授袁州刺史。歐陽文忠公云「前世有名人﹐當論事時﹐感激不避誅死﹐眞若知義者。及到貶所﹐則戚戚怨嗟﹐有不堪之窮愁﹐形於文字﹐𨿽韓文公不免此累。」或者又罪其以封禪諛帝﹐皆非也。﹞

臣某言﹕臣以狂妄戇愚﹐不識禮度﹐上表陳佛骨事﹐言涉不敬﹐正名定罪﹐萬死猶輕。﹝《新史》作莫塞。﹞陛下哀臣愚忠﹐思狂直﹐謂臣言𨿽可罪﹐心亦無他﹐特屈刑章﹐以臣爲潮州刺史。旣免刑誅﹐又獲祿食﹔聖恩弘大﹐天地莫量﹔破腦刳心﹐豈足爲謝﹗某誠惶誠恐﹐頓首頓首。

臣以正月十四日﹐蒙恩除潮州刺史。﹝正上或有今年字。﹞卽日奔馳上道﹐﹝或作就路。﹞經涉嶺海﹐水陸萬里﹐以今月二十五日﹐﹝三月己卯﹐公至潮州。﹞到州上訖。與官吏百姓等相見﹐具言朝廷治平﹐﹝或無具字。﹞天子神聖﹐威武慈仁﹐子養億兆人庶﹐無有親疏遠邇﹐𨿽在萬里之外﹐嶺海之陬﹐待之一如畿甸之間﹐輦轂之下。有善必聞﹐有惡必見﹐早朝晚罷﹐兢兢業業﹐惟恐四海之內﹐天地之中﹐一物不得其所。故遣刺史面問百姓疾苦﹐﹝面或作親。﹞苟有不便﹐得以上陳。國家憲章完具﹐爲治日久﹐守令承奉詔條﹐違犯者鮮﹐𨿽在蠻荒﹐無不安泰。聞臣所稱聖徳﹐惟知鼓舞歡呼﹐不勞施爲﹐坐以無事。臣某誠惶誠恐﹐頓首頓首。

臣所領州﹐在廣府極東界上﹐去廣府𨿽云才二千里﹐然來往動皆經月。﹝經﹐《舊史》作逾。﹞通海口﹐下惡水﹐濤瀧壯猛﹐﹝瀧音雙。﹞難計程期。﹝程期﹐《新舊史》作期程。﹞颶風鱷魚﹐﹝颶﹐其遇切。﹞患禍不測。州南近界﹐﹝州南近界﹐或作州之南境。﹞漲海連天﹐毒霧瘴氛﹐日夕發作。臣少多病﹐年才五十﹐發白齒落﹐理不久長﹐加以罪犯至重﹐所處又極遠惡﹐憂惶慚悸﹐死亡無日。單立一身﹐朝無親黨﹐居蠻夷之地﹐與魑魅爲羣。﹝《新舊史》作同羣。﹞苟非陛下哀而念之﹐誰肯爲臣言者﹖

臣受性愚陋﹐人事多所不通﹐惟酷好學問文章﹐未嘗一日暫廢﹐實爲時輩所見推許。﹝《舊史》無所見字。許﹐或作表。﹞臣於當時之文﹐亦未有過人者。至於論述陛下功徳﹐與《詩》《書》相表裏﹔作爲歌詩﹐薦之郊廟﹔紀泰山之封﹐鏤白玉之牒﹔鋪張對天之閎休﹐揚厲無前之偉亦﹔編之乎《詩》《書》之策而無愧﹐措之乎天地之間而無虧。𨿽使古人復生﹐臣亦未肯多讓。﹝乎﹐《新舊史》並作於。𨿽或作縱。臣亦﹐《新舊史》並無亦字。多讓﹐《新史》無多字﹐杭本並無二字﹐尢非是。﹞

伏以大唐受命有天下。﹝大﹐《新史》作皇。﹞四海之內﹐莫不臣妾。南北東西﹐地各萬里。自天寶之後﹐政治少懈﹐文致未優﹐﹝優﹐《舊史》作復。﹞武克不剛﹐孽臣姦隸﹐﹝孽﹐或作嬖。﹞蠹居棋處﹐搖毒自防﹐外順內悖﹐父死子代﹐以祖以孫。﹝一作繼孫。﹞如古諸侯自擅其地﹐不貢不朝﹐六七十年。﹝不貢不朝﹐《新舊史》作不朝不貢。﹞四聖傳序﹐以至陛下。陛下卽位以來﹐躬親聽斷﹐旋乾轉坤﹐關機闔開﹔雷厲風飛﹐日月淸照﹔天戈所麾﹐莫不寧順﹔﹝寧﹐《新舊史》作從。﹞大宇之下﹐生息理極。髙祖創制天下﹐其功大矣﹐而治未太平也。太宗太平矣﹐而大功所立﹐咸在髙祖之代。非如陛下承天寶之後﹐接因循之餘﹐六七十年之外﹐赫然興起﹐南面指麾﹐而致此巍巍之治功也。﹝巍下或無之字。治功﹐作功治。﹞宜定樂章﹐以告神明﹐東巡泰山﹐奏功皇天﹐﹝範太史《唐鑑》曰「終唐之世﹐惟柳宗元以封禪爲非﹐以韓愈之賢﹐猶勸憲宗﹐則其餘無足怪也。﹞具著顯庸﹐明示得意﹐使永永年代﹐服我成烈。﹝年下或無代字。《舊史》年代作萬年。﹞當此之際﹐所謂千載一時不可逢之嘉會。﹝際﹐或作時﹐一上或有之字。﹞而臣負罪嬰﹐自拘海島﹐戚戚嗟嗟﹐日與死迫﹐曾不得奏笨於從官之內﹐隸禦之間﹐窮思畢精﹐以贖罪過。﹝《新舊史》作前過。﹞懷痛窮天﹐死不閉目﹐瞻望宸極﹐魂神飛去。﹝或作疊﹐非是。﹞伏惟皇帝陛下﹐天地父母﹐哀而憐之﹐無任感恩戀闕慚惶懇迫之至。謹附表陳謝以聞。

【賀冊尊號表】

﹝公時在潮州﹐奉表陳賀。尊號之稱﹐始自開元﹐至是遂以爲故事云。古者皇曰皇﹐帝曰帝﹐王曰王。至秦始皇始兼皇帝之號﹐漢哀帝始有「聖劉太平」之稱﹐唐髙宗﹑中宗遂有天皇﹑應天之名﹐而明皇遂稱尊號曰「開元聖文神武皇帝。」其後子孫因之﹐以爲故事。範祖禹所謂使其臣子生而加謚於人君﹐豈不悖哉。﹞

臣某言﹕臣伏聞宰相公卿百官﹐及關輔百姓耆耋等﹐以陛下功崇徳鉅﹐天成地平﹐宜加號於殊常﹐以昭示於來代。﹝或作載。﹞陳請懇至﹐﹝句。﹞於再於三。﹝「陳請懇至﹐於再於三」﹐或作「載陳情款﹐懇倒再三」﹐非是。﹞陛下仰稽乾符﹐俯順人志﹐乃以新秋首序﹐令月吉辰﹐發揚鴻休﹐膺受顯冊。﹝元和十四年七月﹐羣臣上尊號曰「元和聖文神武法天應道皇帝」。﹞天人合慶﹐﹝合﹐或作交。﹞日月揚光﹐環海之間﹐﹝或作中。﹞含生之類﹐歡欣踴躍﹐﹝欣﹐一作。﹞以歌以舞。﹝或作以舞以歌。﹞臣某誠歡誠喜﹐頓首頓首。

臣聞體仁長人之謂「元」﹐﹝長上或有以字﹐無人字。﹞發而中節之謂「和」﹐無所不通之謂「聖」﹐妙而無方之謂「神」﹐﹝妙而﹐或作妙算﹐下同。﹞經緯天地之謂「文」﹐戡定禍亂之謂「武」﹐先天不違之謂「法天」﹐道濟天下之謂「應道」。伏惟元和聖文神武法天應道皇帝陛下﹐子育億兆﹐視之如傷﹐可謂體仁以長人矣﹔喜怒以類﹐刑賞不差﹐可謂發而中節矣﹔明照無私﹐幽隱畢達﹐可謂無所不通矣﹔發號出令﹐雲行雨施﹐可謂妙而無方矣﹔三光順軌﹐艸木遂長﹐可謂經緯天地矣﹔除寇盜﹐宇縣淸夷﹐可謂戡定禍亂矣﹔風雨以時﹐祥瑞輻湊﹐可謂先天而天不違矣﹔國內無饑寒﹐﹝國下或無內字。﹞四夷皆朝貢﹐﹝朝上或無皆字。﹞可謂道濟天下矣。眾美備具﹐名實相當﹐赫赫巍巍﹐超今冠古﹐方當議明堂﹑辟雍之事﹐﹝議﹐或作講﹐或上別有講字。﹞撰泰山﹑梁父之儀﹐﹝撰下或有集字。﹞搜三代之逸禮﹐補百王之漏典﹐時乘六龍﹐肆覲東後。

微臣幸生聖代﹐觸犯刑章﹐﹝一作憲。﹞假息海隅﹐死亡無日。瞻望宸極﹐心魂飛揚﹐有永棄之悲﹐無自新之望。曾不得與鳥獸率舞﹐蠻夷縱觀爲比。﹝與﹐或作如。﹞銜酸抱痛﹐且恥且慚﹐無任感恩戀闕懇迫彷徨之至。﹝彷徨﹐或作傍惶。﹞謹奉表陳賀以聞。

【袁州刺史謝上表】

﹝或無「刺史」字。﹞

臣某言﹕臣以去年正月﹐上疏論佛骨事﹐先朝思愚直﹐﹝憲宗以元和十五年正月崩﹐穆宗卽位﹐故此謂憲宗爲「先朝」。﹞不加大罪﹐自刑部侍郎貶授潮州刺史。伏遇其年七月十三日﹐恩赦至﹐﹝元和十四年七月﹐上尊號﹐大赦天下。﹞其年十月二十四日﹐準例量移﹐攺授袁州刺史。以今月八日到任上訖。臣某誠歡誠喜﹐頓首頓首。

伏以州小地狹﹐稅賦及時﹐人安吏循﹐閭裏無事。微臣惟當布陛下惟新之澤﹐守國家承平之規﹐勸以耕桑﹐使無怠惰而已。臣以愚陋無堪﹐累蒙朝廷獎用﹐掌誥西掖﹐﹝元和九年十二月﹐公知制誥。﹞司刑南宮﹐﹝元和十二年十二月﹐公爲刑部侍郎。﹞顯榮頻煩﹐稱效寂蔑。又蒙赦其罪累﹐授以方州﹐徳重恩弘﹐身微命賤﹐無階答謝﹐惟積慚惶﹐無任感恩慚惕之至。謹差軍事副將郝泰﹐奉表陳謝以聞。

【賀皇帝卽位表】

﹝穆宗卽皇帝位﹐公在袁州以表賀。﹞

臣某言﹕伏聞皇帝陛下﹐以閏正月三日﹐﹝或無三日二字。﹞虔奉遺詔﹐昭升大位。﹝升﹐或作承﹐元和十五年閏正月﹐穆宗卽位。《書》「昭升於上」。﹞天地神祗﹐永有依歸﹔華夏蠻貊﹐永有承事﹔神人交慶﹐日月貞明。臣某誠歡誠喜﹐頓首頓首。

臣聞王者必爲天所相﹐爲人所歸﹐上符天心﹐下合人志﹐然後奄有四海﹐以君萬邦。伏惟皇帝陛下﹐承列聖之丕績﹐當中興之昌運。爰自主鬯春宮﹐齒冑國學﹐孝友之美﹐實形四方﹐英偉之姿﹐久動羣聽。及初嗣位﹐遐邇莫不歡心﹐爰降詔書﹐老幼或至垂泣。﹝或作涕。﹞舉用俊﹐流竄姦邪。﹝帝卽位之日﹐召翰林學士段文昌﹑杜元穎﹑沈傳師﹑李肇﹐侍讀薛放﹑丁公著﹐對思政殿﹐並賜金紫。丁未﹐貶宰臣皇甫爲崖州司戶參軍。﹞𨿽虞舜之去「四凶」﹐舉「十六相」﹐不能過也。﹝渾惇﹑窮奇﹑杌﹑饕餮﹐四凶也。蒼舒﹑ㄨ豈攵﹑ρ﹑大臨﹑ζ降﹑庭堅﹑仲容﹑叔達﹑伯奮﹑仲堪﹑叔獻﹑季仲﹑伯虎﹑仲熊﹑叔豹﹑季貍﹐十六相也。見《左傳》。﹞天下翹首以望太平﹐天下傾心以觀至化。臣某誠歡誠喜﹐頓首頓首。

臣聞昔者堯舜以吁嗟﹐君臣相戒﹐以致至治﹔周文王以憂勤﹐日中不食﹐以和萬民﹐故能澤流無窮﹐名配日月。伏惟皇帝陛下﹐儀而象之﹐以永多福﹐天下幸甚﹐天下幸甚﹗

微臣往因言事﹐得罪先朝﹐守郡遠方﹐拘限條制﹔﹝守郡﹐或作僻守。制﹐或作例。﹞不獲奔走﹐稱慶闕庭﹐無任欣歡踴躍感恩戀闕之至。謹奉表以聞。

【賀赦表】

臣某言﹕伏奉二月五日制書﹐大赦天下。常赦所不原者﹐咸蒙除罪﹐﹝或無蒙字。﹞與之更始﹐令得自新。恩浹幽明﹐慶溢寰海。臣某誠歡誠喜﹐頓首頓首。

臣聞王者必於嗣位之始﹐降非常之恩﹐所以象徳乾坤﹐同明日月。伏惟皇帝陛下﹐文思聰明﹐神聖睿哲﹐發號出令﹐雲行雨施。懼刑政之或差﹐憐鰥寡之重困﹔知事久之滋獘﹐慮法訛之益姦。罪人悉原﹐墜典咸舉﹔生恩卽及於四海﹐和气遂充於八。臣某誠歡誠喜﹐頓首頓首。

微臣往因論事﹐獲譴海隅﹐旋沐朝獎﹐待罪山郡。未離貶竄之地﹐忽逢曠蕩之恩﹐踴躍欣歡﹐實倍常品。限以官守﹐不獲隨例稱慶闕廷﹐無任感恩戀闕之至。謹奉表陳賀以聞。

【賀冊皇太后表】

﹝《穆宗紀》﹕元和十五年閏正月﹐尊母爲皇太后﹐卽憲宗懿安皇后郭氏﹐子儀之孫也。﹞

臣某言﹕伏承閏正月二十七日﹐皇太后光膺令典﹐受冊宮闈﹐歡心始自於內朝﹐孝理遂形於寰海。臣某誠歡誠喜﹐頓首頓首。

皇太后夙贊先皇﹐弼成至化﹐誕生明聖﹐纘繼鴻休﹐華胥實贊於軒圖﹐﹝《帝王世紀》﹕華胥﹐太昊母。﹞文母有光於周道。﹝文母﹐太姒。《詩》﹕「亦右文母。」﹞恭惟懿徳﹐克配前芳。皇帝陛下﹐出震承乾﹐垂衣禦極﹐式展臣子之志﹐以明教化之源。禮命載崇﹐華夷同慶。臣待罪外郡﹐不獲隨例稱賀闕廷﹐﹝賀﹐或作慶。﹞無任踴躍欣歡之至。謹奉表陳賀以聞。

【賀慶雲表】

﹝穆宗元和十五年六月十六日也。公時爲袁州刺史﹐以表圖稱賀云。﹞

臣某言﹕臣所領州﹐今月十六日申時﹐有慶雲見於西北﹐至暮方散。臣及舉州官吏百姓等﹐無不見者。五采五色﹐光華不可徧觀﹔非煙非云﹐容狀詎能詳述﹔抱日增麗﹐浮空不收﹔旣變化而無窮﹐亦捲舒而莫定。斯爲上瑞﹐實應太平。臣某誠歡誠喜﹐頓首頓首。

謹按﹕沈約《宋書》云「慶雲五色者﹐太平之應。」又據《孝經援神契》曰「王者徳至山陵﹐則慶雲出。」﹝陵﹐或作澤。﹞故黃帝因之以紀事﹐﹝《左氏》昭十七年﹕「黃帝以云紀﹐故爲云師而云名。」說者以黃帝有「景云之瑞」﹐故以名官也。﹞虞舜由之而作歌。﹝《尙書大傳》曰「俊百工﹐相和而歌《卿云》﹐帝乃倡之曰﹕『卿云爛兮﹐禮縵縵兮。』」﹞又按季夏六月﹐土王用事﹐﹝王﹐或作正。﹞其日景戌﹐亦主於土。﹝今按﹕歷家四季之月﹐土王用事各十八日﹐今云六月﹐明常作王。景戌﹐以歷推之﹐十六日也。﹞西北方者﹐京師所在﹐土爲國家之徳﹐祥見京師之位﹐旣徵於古﹐又驗於今。伏惟皇帝陛下﹐徳合覆載﹐道光軒虞﹐嗣位之初﹐禎祥繼至﹐升平之符旣兆﹐仁壽之域以躋。﹝以﹐或作已。﹞

微臣往在先朝﹐以論事得罪﹐身居貶黜之地﹐目睹殊常之慶﹐躍欣幸﹐﹝欣一作歡。﹞實倍常情。伏乞宣付史官﹐以彰聖徳所致。瞻戀闕廷﹐心魂飛馳﹐無任欣踴躍之至。﹝馳下或有「並圖奉進」四字﹐或附於下文「奉表陳賀」之下。﹞謹差某官﹐奉表陳賀以聞。

【舉張惟素自代狀國子監】

﹝公自袁州召爲國子祭酒﹐舉以自代。時元和十五年冬也。﹞

中散大夫守左散騎常侍上柱國賜紫金魚袋張惟素。

右伏準建中元年正月五日制﹕常參官上後三日﹐舉一人自代者。前件官文學治行﹐眾所推與﹐累歷中外﹐資序已深。﹝序﹐或作考。﹞和而不同﹐靜而有守﹐惇厚退讓﹐可以訓人。臣所不如﹐輒舉自代。謹錄奏聞。

【舉韓泰自代狀袁州】

﹝公自潮州移刺袁州﹐舉泰以自代。時元和十五年春也。﹞

使持節漳州諸軍事守漳州刺史韓泰。﹝泰永貞元年十一月﹐坐王叔文之敗﹐貶虔州司馬。元和十年三月﹐遷漳州刺史。﹞

右伏準建中元年正月五日制﹕常參官及刺史授上訖﹐三日內舉一人自代者。前件官詞學優長﹐才器端實﹐早登科第﹐﹝貞元十一年﹐泰登第。﹞亦更臺省。﹝貞元中﹐泰累遷至戶部郎中。﹞往因過犯貶黜﹐至今十五餘年。自領漳州﹐悉心爲治。官吏懲懼﹐不敢爲非。百姓安寧﹐並得其所。臣在潮州之日﹐與其州界相接﹐臣之政事﹐遠所不如。乞以代臣﹐庶爲允當。謹錄奏聞。

【慰國哀表】

﹝憲宗以元和十五年正月庚子崩於大明宮中和殿。公時刺袁州﹐奉表稱慰。﹞

臣某言﹕伏奉正月二十七日詔書﹐大行皇帝﹐奄棄萬國。承詔哀惶﹐號踴無地。伏惟聖情﹐何可堪處。大行皇帝﹐功濟寰區﹐仁沾動植。奉諱之日﹐率土崩心﹐凡在臣子﹐不勝殞裂。伏惟陛下﹐痛貫宸極﹐聖情難居。臣拘守遠郡﹐不獲匍匐奉慰﹐瞻望闕廷﹐且悲且戀。謹奉表陳慰以聞。

【舉薦張籍狀】

﹝籍字文昌﹐蘇州吳人。貞元十五年進士。公時爲國子祭酒﹐以狀薦籍。籍用是自校書郎除國子博士﹐元和十五年也。籍祭公詩云「我官麟臺中﹐公爲大司成。念此委末秩﹐不能力自揚。特狀爲博士﹐始獲升朝行。未幾享其資﹐遂忝南宮郎。」可以知公之薦也。或有「國子監」字。﹞

登仕郎守祕書省校書郎張籍。

右件官學有師法﹐文多古風﹐沈默靜退﹐介然自守﹐聲華行實﹐光映儒林。臣當司見闕國子博士一員﹐生徒藉其訓導﹐伏乞天恩﹐特授此宮﹐以彰聖朝崇儒尙徳之道。謹錄奏聞﹐伏聽敕旨。

【請上尊號表】

﹝或有「國子監」字。元和十五年九月﹐公自袁州召爲國子祭酒﹐至是有此表。﹞

臣某言﹕臣得所管國子﹑太學﹑廣文﹑四門﹐及書﹑算﹑律等七館學生沈周封等六百人狀。﹝或無此字。﹞稱身𨿽賤微﹐然皆以選擇﹐得備學生﹐讀六藝之文﹐修先王之道﹐粗有知識﹐皆由上恩。今天子整齊乾坤﹐出入神聖﹔﹝或無今字。﹞經營乎無爲之業﹐遊息乎混元之宮﹔不謀於廷﹐不戰於野﹔坐收冀部﹐﹝元和十五年十月﹐成徳軍節度使王承元﹐以鎭趙深冀四州﹐歸於有司。﹞旋定幽都﹔﹝長慶元年三月﹐幽州節度使劉總﹐以所管八州﹐歸於有司。﹞析木天街﹐星宿淸潤﹔北嶽醫閭﹐神鬼受職﹔﹝析木﹑天街﹑北嶽﹑醫閭﹐皆以幽冀言也。《天文志》﹕昴爲天街﹐屬冀州。自尾十度至南斗十一度爲析木﹐屬幽州。北嶽常山﹐在定州恆陽縣﹐在古冀州之域也。醫閭﹐《周禮﹟職方氏》﹐幽州﹐其鎭醫閭也。今按﹕此長慶元年﹐劉總納士時也。﹞地彌天區﹐界軼海外。舜之十有二州﹐周之千七百國﹐章亥所步﹐禹契所書﹐四面輻輳﹐各修貢職。﹝章亥所步﹐《山海經》云﹕禹使大章﹐步自東極﹐至於西垂﹐二億三萬三千五百里七十一步。又使豎亥自南極盡於北垂﹐二億三萬三千五百里七十一步。﹞西戎之首﹐北虜之渠﹐怛威愧徳﹐失據狠狽﹔收其種落﹐逃遁遠去﹔來獻羊馬﹐千里不絕。功旣如此﹐徳又如彼。﹝或作如何﹐非是。﹞爰初嗣位﹐首去姦嬖﹐﹝謂貶皇甫。嬖﹐或作孽。﹞隨所顧指﹐應時淸寧。哀天下之鰥寡﹐釋四海之鬱結﹔左右前後﹐莫匪俊良﹔小大之材﹐咸盡其用﹔無所誅詰﹐一和以仁。由是五穀歲登﹐百瑞時見﹔六府三事﹐惟序惟歌。昔者媧皇殺黑龍以濟冀州﹐堯誅九嬰以定下土。﹝媧皇殺黑龍﹐堯誅九嬰二事﹐並見《淮南子》。﹞血兵元刂刃﹐僅就厥功﹔以方吾君﹐一何遠也。堯之在位七十餘載﹐戒飭咨嗟﹐以致平治。孔子之聖﹐自云三年有成。今自嗣位以來﹐歲有餘耳。臻此功徳﹐其何捷哉﹗置郵傳命﹐未足以諭。以非常之功﹐襲尋常之號﹔以冠古之美﹐屈守文之名。臣子之誠﹐﹝子﹐或作下。﹞闕而不奏﹐天號人稱﹐不滿事實。斯亦縉紳先生之過也。

謂臣官居師長﹐不言謂何﹖考其所陳﹐中於義理﹐天人合願﹐不謀而同﹐非臣之愚﹐所敢隱蔽﹐輒冒死以聞。伏乞天恩﹐特允誠志﹐令公卿大夫﹐得竭思慮﹐取正於經﹐以定大號。有司備禮﹐擇日以頒。天下幸甚﹗天下幸甚﹗某誠惶誠恐。﹝方本無「臣某」下六字。﹞

【舉韋ダ自代狀尙書兵部】

﹝長慶元年七月﹐公自國子祭酒除兵部侍郎﹐舉ダ自代。ダ﹐語豈切。﹞

中散大夫守大理少卿驍騎尉韋ダ。

右伏準建中元年正月五日制﹕常參官上後三日﹐舉一人自代者。前件官學識該達﹐器量弘深﹐朝推直道﹐代仰淸節。顯映班序﹐十五年餘﹐夷險一致﹐風猷益茂。屈居少列﹐未副羣情。文昌政本﹐侍郎官重﹐尙徳之舉﹐ダ宜當之。乞回臣所授﹐庶弭官謗。謹錄奏聞。謹奏。

●卷四十﹟表狀三【論孔致仕狀】

﹝或無「孔」字。公嘗志孔尙書墓﹐言尙書七十﹐三上書去官。公嘗賢其能﹐謂﹕「公尙壯﹐上三畱﹐奚去之果。」曰「吾負二宜去﹐尙奚顧子言。」明日奏疏請畱﹐不報。此公所論之《狀》也。時長慶三年作。﹞

某官某。

右臣與孔﹐同在南省爲官﹐數得相見。﹝或無同字。﹞爲人守節淸苦﹐議論平正。今年才七十﹐筋力耳目﹐未覺衰老。憂國忘家﹐用意深遠。所謂朝之耆徳老成人者。臣知上疏求致仕﹐故往看。爲臣言﹐已蒙聖主允許。伏以陛下優賢尙齒﹐見頻上三疏﹐言詞懇到﹐重違其意﹐遂卽許之。此誠陛下仁徳之至﹐然如輩在朝﹐不過三數人﹐實可爲國愛惜﹗

自古以來及聖朝故事﹕年𨿽八九十﹐但視聽心慮﹐苟未昏錯﹐尙可顧問委以事者﹐𨿽求退罷﹐無不殷勤畱止﹐優以祿秩﹐不聽其去﹐以明人君貪賢敬老之道也。《禮》﹕「大夫七十而致事﹐﹝禮下或有曰字。致事﹐或作致仕。今按﹕《禮記》作「事」。﹞若不得謝﹐則必賜之幾杖安車。」七十求退﹐人臣之常禮﹐若有徳及气力尙壯﹐則君優而畱之﹐不必年過七十﹐盡許致事也。《詩》曰「𨿽無老成人﹐尙有典刑。」此言老成人重於典刑﹐不可不惜而畱也。

今幸無疾疹﹐﹝音軫。﹞但以年當致事﹐據禮求退。陛下若不聽許﹐亦無傷於義﹐而有貪賢之美。況左丞職事﹐亦極淸簡﹐若尙以繁要爲辭﹐自可別授秩崇而務少者。今中外之臣﹐有年過於尙未得退﹐獨何人﹐得遂其願﹖﹝其﹐或作所。﹞然人皆求進﹐獨求退﹐尢可賢重。

臣所領官﹐無事不敢請對。﹝或無領字。﹞蒙陛下厚恩﹐苟有所見﹐不敢不言。伏望聖恩﹐特垂察納。﹞

【舉馬扌自代狀京兆府】

﹝公爲京兆尹﹐舉以自代﹐長慶三年也。時扌自天平軍節度使﹐方入爲戶部尙書。﹞

銀靑光祿大夫檢校尙書右僕射兼戶部尙書馬扌。

右伏準建中元年正月五日制﹕常參官上後三日﹐舉一人自代者。伏以近者京尹用人稍輕﹐所以市井之間﹐﹝或無「近者」至「所以」十字﹐市井作畿甸。﹞盜賊未斷﹔郊野之久﹐疲瘵尙多。前件官文武兼資﹐寬猛得所﹐累更方鎭﹐皆有功能。若以代臣﹐實爲至當。謹錄奏聞。謹奏。

【賀雨表】

﹝公尹京兆時作。﹞

臣某言﹕臣聞聖人之徳﹐與天地通﹐誠發於中﹐事應於外。始聞其語﹐今見其眞。臣誠歡誠喜﹐頓首頓首。

伏以季夏以來﹐雨澤不降。臣職司京邑﹐祈禱實頻﹐靑天湛然﹐旱气轉甚。陛下憫玆黎庶﹐﹝憫﹐一作憐。﹞有事山川。中使才出於九門﹐陰雲已垂於四野﹐龍神效職﹐雷雨應期。﹝雷﹐或作云。﹞嘉谷奮興﹐根葉肥潤﹐抽莖展穗﹐不失時宜。人和年丰﹐莫大之慶。

微臣幸蒙寵任﹐獲睹殊祥﹐慶歡呼﹐倍於常品﹐無任踴躍之至。謹奉表陳賀以聞。

【賀太陽不虧狀】

﹝狀蜀作「表」。公尹京兆時作。﹞

司天臺奏今月一日太陽不虧。﹝長慶元年九月壬子朔﹐日食角十二度。今月一日﹐十月一日也。蓋九月朔日食﹐則十月朔當虧﹐今太陽不虧﹐故以爲賀。﹞

右司天臺奏﹕今日辰卯間﹐太陽合虧。陛下敬畏天命﹐克己修身﹐誠發於中﹐災銷於上。自卯及巳﹐當虧不虧。﹝及或作至。﹞𨿽隔陰雲﹐轉更明朗﹐比於常日﹐不覺有殊。天且不違﹐慶孰爲大﹖臣官忝京尹﹐親睹殊祥﹐欣感之誠﹐實倍常品。謹奉狀賀以聞。﹝狀下或有陳字。聞下或有謹奏字。﹞

【舉張正甫自代狀尙書兵部】

﹝公兩爲兵部侍郎。長慶元年七月﹐初爲兵侍﹐舉大理少卿韋ダ以自代。長慶三年﹐自京兆尹再除兵侍﹐則舉正甫以自代。前後皆可考也。﹞

通議大夫守右散騎常侍上柱國南陽縣開國子食邑五百戶賜紫金魚袋張正甫。﹝正甫元和末年﹐自同州刺史入拜左散騎常侍。正甫大和八年卒﹐年八十二。﹞

右臣蒙恩除尙書兵部侍郎﹐伏準建中元年正月五日制﹕常參官上後三日﹐舉一人自代者。前件官稟正直之性﹐懷剛毅之姿﹔嫉惡如仇讎﹐見善若饑渴﹔備更內外﹐灼有名聲﹔年齒未髙﹐气力逾勵﹔﹝力﹐或作志。﹞甘貧苦節﹐不愧神明﹐可謂古之老成﹐朝之碩徳。久處散地﹐實非所宜。乞以代臣﹐以副公望。﹝或有「謹錄奏聞謹奏」六字。﹞

【袁州申使狀】

﹝王黃州「嘗答丁晉公書」云﹕退之爲袁州刺史。故事﹕觀察使牒部刺史﹐皆曰「故牒」。時王仲舒廉問江西﹐以吏部巨賢﹐特自損曰「謹牒」﹐而退之致書懇請﹐以爲宜如舊制。元之所云﹐卽謂此爾。﹞

使司牒州牒。

右自今月二日後﹐每奉公牒﹐牒尾「故牒」字皆爲「謹牒」字﹐有異於常。初不敢陳論﹐以爲錯誤。今旣頻奉文牒﹐前後並同﹐在愈不勝戰懼之至。伏乞仁恩﹐特令攺就常式﹐以安下情。

【國子監論新注學官牒】

﹝李習之狀公行曰﹕其爲國子祭酒也﹐奏儒生爲學官﹐日使會講。生徒多奔走聽聞﹐皆喜曰「韓公來爲祭酒國子監﹐不寂寞矣。」此疏公爲祭酒時所論﹐元和十五年也。﹞

國子監應今新注學官等﹐牒﹕準今年赦文﹐委國子祭酒選擇有經藝堪訓導生徒者﹐以充學官。近年吏部所注﹐多循資敍﹐不考藝能﹐至令生徒不自勸勵。伏請非專通經傳﹐博涉墳史﹐﹝墳﹐一作文。﹞及進士五經諸色登科人﹐不以比擬。其新受官﹐﹝受﹐或作授。﹞上日必加研試﹐然後放上﹐以副聖朝崇儒尙學之意。具狀牒上吏部﹐仍牒監者。謹牒。

【黃家賊事宜狀】

﹝黃家賊自貞元十一年﹐黃洞首領少卿攻邕管等州﹐經略使孫公器請發嶺南兵窮討之。徳宗不許﹐遣中人招諭不從。自是叛服不常。元和間﹐又有黃承慶﹑黃少度﹑黃昌繼起。長慶初﹐以嚴公素爲經略使﹐復上表請討。公以近貶嶺外﹐謂自潮方移袁﹐繼入爲祭酒﹐知嶺外事詳﹐故以是三事爲請。時元和十五年也。﹞

一﹐臣去年貶嶺外刺吏﹝「一臣去年」﹐一作「右臣伏以臣去年」。﹞其州𨿽與黃家賊不相鄰接﹐然見往來過客﹐並諳知嶺外事﹐﹝諳﹐作諸。﹞或人所說至精至熟。其賊並是夷獠﹐亦無城郭可居﹐依山傍險﹐自稱洞主。衣服言語﹐都不似人。尋常亦各營生﹐急則屯聚相保。比緣邕管經略使﹐多不得人﹐徳旣不能綏懷﹐威又不能臨制﹐侵欺虜縛﹐以致怨恨。蠻夷之性﹐易動難安﹐遂至攻劫州縣﹐侵暴平人。或復私讎﹐或貪小利﹐或聚或散﹐終亦不能爲事。近者徵討﹐本起於裴行立﹑陽。此兩人者﹐﹝此下或有時字。﹞本無遠慮深謀﹐意在邀功求賞。亦緣見賊未屯聚之時﹐將謂單弱﹐立可摧破﹐爭獻謀計﹐惟恐後時。朝廷信之﹐遂允其請。自用兵已來﹐已經二年﹐﹝或無下已字﹐當刪上已字。﹞前後所奏殺獲﹐計不下一二萬人。﹝或無二字。﹞倘皆非虛﹐賊已尋盡。至今賊猶依舊﹐足明欺罔朝廷。邕容兩管﹐因此凋獘﹐﹝因﹐或作「內經」二字。﹞殺傷疾患﹐﹝或作疫。﹞十室九空﹐百姓怨嗟﹐如出一口。陽﹑行立﹐相繼身亡﹐實由自邀功賞﹐﹝自﹐或作身。﹞造作兵端﹐人神共嫉﹐以致殃咎。﹝嫉﹐或作怒。致﹐或作至。﹞陽﹐行立﹐事旣已往﹐今所用嚴公素者﹐﹝素﹐或作集。﹞亦非撫禦之才﹐不能別立規模﹐依前還請攻討。如此不已﹐臣恐嶺南一道﹐未有寧息之時。

一﹐昨者並邕容兩管爲一道﹐深合事宜。﹝或無並字。﹞然邕州與賊逼近﹐容州則甚懸隔。其經略使若置在邕州﹐與賊隔江對岸﹐兵鎭所處﹐物力必全。一則不敢輕有侵犯﹐一則易爲逐便控制。今置在容州﹐則邕州兵馬必少﹐賊見勢弱﹐易生姦心。伏請移經略使於邕州﹐其容州但置刺史﹐實爲至便。

一﹐比者所發諸道南討兵馬﹐例皆不諳山川﹐不伏水土﹐﹝伏﹐或作服。﹞遠鄕羈旅﹐疾疫殺傷。臣自南來﹐見說江西所發﹐共四百人﹐曾未一年﹐其所存者﹐數不滿百。﹝或無者字。﹞嶽鄂所發﹐都三百人﹐其所存者四分才一。續添續死﹐每發倍難。若令於邕容側近﹐召募添置千人﹐便割諸道見供行營人數糧賜﹐均融充給﹐所費旣不增加﹐而兵士又皆便習。長有守備﹐不同客軍﹐守則有威﹐攻則有利。

一﹐自南討已來﹐賊徒亦甚傷損。察其情理﹐厭苦必深。大抵嶺南人稀地廣﹐賊之所處﹐又更荒僻。假如盡殺其人﹐盡得其地﹐在於國計﹐不爲有益。容貨羈縻﹐比之禽獸﹐來則捍禦﹐去則不追﹐亦未虧損朝廷事勢。以臣之愚﹐若因攺元大慶﹐﹝元和十六年﹐穆宗卽位之明年﹐當攺元。﹞赦其罪戾﹐遣一郎官禦史﹐親往宣諭﹐必望風降伏﹐歡呼聽命。﹝呼﹐或作叫。﹞仍爲擇選有材用威信諳嶺南事者爲經略使﹐﹝有﹐或作其。﹞處理得宜﹐﹝理﹐或作置。﹞自然永無侵叛之事。

【應所在典帖良人男女等狀】

﹝方無「在」字﹐或又無「等」字。方云﹕二「狀」皆袁州進。今按﹕《狀》云「往任袁州刺史」﹐方說非是。﹞

應所在典帖良人男女等。﹝此是狀首標目﹐所論事與前卷《賀白龜狀》體正同﹐猶今之貼黃及狀眼也。方本刪去﹐非是。﹞

右準《律》﹐不許典帖良人男女作奴婢驅使。臣往任袁州刺史日﹐檢責州界內﹐得七百三十一人﹐﹝責﹐或作到。﹞並是良人男女。準《律》﹕計傭折直﹐一時放免。﹝計上或有例字。﹞原其本末﹐或因水旱不熟﹐或因公私債負﹐遂相典帖﹐漸以成風。名目𨿽殊﹐奴婢不別﹐鞭笞役使﹐至死乃休。旣乖律文﹐實虧政理。袁州至小﹐尙有七百餘人﹐天下諸州﹐其數固當不少。今因大慶﹐伏乞令有司﹐重舉舊章﹐一皆放免。仍勒長吏嚴加檢責﹐如有隱漏﹐必重科懲﹐則四海蒼生﹐孰不感荷聖徳﹖以前件如前﹐謹具奏聞。伏聽敕旨。

【論淮西事宜狀】

﹝或無「狀」字。吳少陽初爲彰義軍節度使﹐元和九年卒﹐而其子元濟自立。憲宗欲討之。明年﹐遣禦史中丞裴度視師還﹐奏兵可用﹐與宰相意不合﹐旣而盜殺宰相﹐傷中丞﹐不克﹐遂相度以主東兵。公時爲中書舍人﹐乃上《淮西事宜》﹐謂三小州殘獘困劇之餘﹐而當天下之全力﹐其破賊可立而待。然由是失宰相意﹐左遷爲右庶子。十二年﹐裴度出討蔡﹐以公爲行軍司馬﹐卒擒吳元濟﹐皆如公言。﹞

右臣伏以淮西三州之地﹐自少陽疾病﹐去年春夏已來﹐圖爲今日之事。有職位者﹐勞於計慮撫循﹐﹝於﹐或作其。﹞奉所役者﹐修其器械防守。金帛糧畜﹐耗於賞給。﹝耗於﹐或作匱於。﹞執兵之卒﹐四向侵掠﹐農夫織婦﹐攜持幼弱﹐餉於其後。﹝攜上或有皆字。餉﹐或作飽﹐非是。﹞𨿽時侵掠﹐小有所得﹐力盡筋疲﹐不償其費。又聞畜馬甚多﹐自半年已來﹐皆上槽櫪。譬如有人﹐𨿽有十夫之力﹐自朝及夕﹐常自大呼跳躍﹐初𨿽可畏﹐其勢不久﹐必自委頓。乘其力衰﹐三尺童子﹐可使制其死命﹐況以三小州殘獘困劇之餘﹐而當天下之全力﹗其破敗可立而待也。﹝待下或有之字﹐非是。﹞然所未可者﹐在陛下斷與不斷耳。夫兵不多﹐不足以必勝。﹝不足上一有則字。必﹐或作取。﹞必勝之師﹐必在速戰。兵多而戰不速﹐則所費必廣。兩界之間﹐疆場之上﹐日相攻劫﹐必有殺傷。近賊州縣﹐徵役百端﹐農夫織婦﹐不得安業。或時小遇水旱﹐百姓愁苦。當此之時﹐則人人異議﹐以惑陛下之聽。﹝下或有矣字。﹞陛下持之不堅﹐半途而罷﹐傷威損費﹐爲獘必深。所以要先決於心﹐詳度本末﹐事至不惑﹐然可圖功。﹝然﹐《新史》作乃然﹐猶然後也。下文「然可集事」﹐「然擬許其承繼」﹐皆一義。今按﹕此蓋當時俗體如此﹐故公狀中用之﹐不欲攺也。﹞爲統帥者﹐盡力行之於前﹔而參謀議者﹐盡心奉之於後。內外相應﹐其功乃成。昔者殷髙宗大聖之主也﹐以天子之威﹐伐背叛之國﹐三年乃克﹐不以爲遲。志在立功﹐不計所費。﹝背叛﹐或作叛背。﹞《傳》曰「斷而後行﹐鬼神避之。」﹝《史記》趙髙曰「斷而後行﹐鬼神避之。」﹞遲疑不斷﹐未有能成其事者也。臣謬承恩寵﹐獲掌綸誥﹐地親職重﹐不同庶寮﹐輒竭愚誠﹐以效裨補。謹條次平賊事宜﹐一一如後。

一﹕諸道發兵或三二千人﹐勢力單弱﹐羈旅異鄕﹐與賊不相諳委﹐望風懾懼﹐難便前進。﹝便﹐或作更。﹞所在將帥﹐以其客兵﹐難處使先﹐不存優卹﹐﹝處下或有指字﹐不下或有撫字﹐皆非是。﹞待之旣薄﹐使之又苦。或被分割隊伍﹐隸屬諸頭﹐士卒本將﹐一朝相失﹐心孤意怯﹐難以有功。又其本軍﹐各須資遣﹐道路遼遠﹐勞費倍多。士卒有徵行之艱﹐閭裏懷離別之思。今聞陳﹑許﹑安﹑唐﹑汝﹑壽等州﹐與賊界連接處﹐村落百姓﹐悉有兵器﹐小小俘劫﹐皆能自防﹐習於戰鬥﹐識賊深淺。旣是土人護惜鄕裏﹐比來未有處分﹐猶願自備衣糧﹐共相保聚﹐以備寇賊。若令召募﹐立可成軍﹔若要添兵﹐自可取足﹔賊平之後﹐易使歸農。伏請諸道先所追到行營者﹐悉令卻牒歸本道﹐據行營所追人額器械弓矢﹐一物已上﹐悉送行營﹐充給﹝卻下或無牒字。據下或無行字。給上或無充字。今按﹕上下文勢﹐合有行字﹐行下更合有營字﹐其理甚明﹐今輒補足。﹞所召募人。兵數旣足﹐加之教練﹐三數月後﹐諸道客軍﹐一切可罷。比之徵發遠人﹐利害懸隔。

一﹕繞逆賊州縣堡柵等﹐各置兵馬﹐﹝繞﹐一作統。﹞都數𨿽多﹐每處則至少﹐﹝至上或有兵字。﹞又相去闊遠﹐難相應接。所以數被攻劫﹐致有損傷。今若分爲四道﹐﹝或無分字。﹞每道各置三萬人﹐擇要害地﹐屯聚一處﹐使有隱然之望﹐﹝隱﹐或作殷。按﹕《漢書》﹕「隱若一敵國。」方本非是。﹞審量事勢﹐乘時逐利。可入則四道一時俱發﹐﹝四﹐或作諸。﹞使其狼狽驚惶﹐首尾不相救濟。若未可入﹐則深壁髙壘﹐以逸待勞。自然不要諸處多置防備。臨賊小縣﹐可收百姓於便地﹐作行縣以主領之﹐使免散失。

一﹕蔡州士卒﹐爲元濟迫脇﹐勢不得已﹐遂與王師交戰。原其本根﹐皆是國家百姓。進退皆死﹐誠可閔傷。宜明敕諸軍﹐使深知此意。當戰鬥之際﹐固當以盡敵爲心﹐若形勢已窮﹐不能爲惡者﹐不須過有殺戮。諭以聖徳﹐放之使歸﹐銷其凶悖之心﹐貸以生全之幸﹐自然相率棄逆歸順。

一﹕《論語》曰「欲速則不達﹐見小利則大事不成。」比來徵討無功﹐皆由欲其速捷。有司計算所費﹐苟務因循﹐謝如意﹐卽求休罷。河北﹑淮西等﹐見承前事勢﹐知國家必不與之持久﹐並力苦戰﹐幸其一勝﹐卽希冀恩赦。朝廷無至忠憂國之人﹐不惜傷損威重﹐因其有請﹐便議罷兵。往日之事患皆然也。﹝往﹐或作近。﹞臣愚以爲淮西三小州之地﹐元濟又甚庸愚﹐而陛下以聖明英武之姿﹐用四海九州之力﹐除此小寇﹐難易可知。太山壓卵﹐未足爲諭。

一﹕兵之勝負﹐實在賞罰。賞厚可令廉士動心﹐﹝廉﹐或作戰﹐非是。﹞罰重可令凶人喪魄﹐然可集事。﹝然﹐或作則。﹞不可愛惜所費﹐憚於行刑。

一﹕淄靑﹑恆冀兩道﹐與蔡州气類略同。今聞討伐元濟﹐﹝伐﹐或作罰﹐非是。﹞人情必有救助之意。然皆暗弱﹐自保無暇﹔虛張聲勢﹐則必有之。至於分兵出界﹐公然爲惡﹐亦必不敢。宜特下詔云﹕蔡州自吳少誠已來﹐相承爲節度使﹐亦微有功效。少陽之歿﹐﹝陽﹐或作誠﹐非是。﹞朕亦本擬與元濟﹐恐其年少﹐未能理事﹐所以未便處置。待其稍能緝綏﹐然擬許其承繼﹐﹝擬﹐或作後。﹞今忽自爲狂勃侵掠﹐﹝勃﹐或作悖。﹞不受朝命﹐事不得已﹐所以有此討伐。﹝或作罰。﹞至如淄靑﹑恆州﹑範陽等道﹐祖父各有功業﹐相承命節﹐﹝或無命字。節下或有制字﹐或有制字而無節字。今按﹕李徳裕之討澤潞﹐正用此策﹐以伐其交﹐世以爲奇﹐不知韓公已言之矣。﹞年歲已久﹐朕必不利其土地﹐輕有攺易﹐各宜自安。如妄自疑懼﹐敢相扇動﹐朕卽赦元濟不問﹐回軍討之。自然破膽﹐不敢妄有異說。

以前件謹錄奏聞﹐伏乞天恩﹐特賜裁擇。謹奏。

【論變鹽法事宜狀】

﹝長慶二年﹐張平叔爲戶部侍郎﹐上疏請官自賣鹽﹐可以富國彊兵﹐陳利害十八條。詔下其說﹐令公卿詳議。公與韋處厚條詰之﹐事遂不行。平叔所陳十八條﹐此可見者十六。白樂天行《平叔判度支詞》曰「計能析秋毫﹐吏畏如夏日。」東坡曰「此必小人也。」按《柳氏家訓》﹕「平叔後以贓敗窮﹐失官錢四十萬緡﹐是宜以此終也。」﹞

張平叔所奏鹽法條件。

右奉敕將變鹽法﹐事貴精詳﹐宜令臣等各陳利害可否聞奏者。平叔所上變法條件﹐臣終始詳度﹐恐不可施行。各隨本條分析利害如後。

一件﹕平叔請令州府﹐差人自糶官鹽﹐收實估匹段﹐省司準舊例支用﹐自然獲利一倍已上者。臣今通計﹐所在百姓﹐貧多富少﹐除城郭外﹐有見錢糴鹽者﹐十無二三。多用雜物及米谷博易。鹽商利歸於己﹐無物不取﹐或從賒貸升斗﹐約以時熟塡還。用此讓﹐兩得利便。今令州縣人吏﹐坐鋪自糶﹐利不關己﹐罪則加身。不得見錢及頭段物﹐恐失官利﹐必不敢糶。變法之後﹐百姓貧者﹐無從得鹽而食矣。求利未得﹐斂怨已多﹐自然坐失鹽利常數。所云「獲利一倍」﹐臣所未見。

一件﹕平叔又請鄕村去州縣遠處﹐令所由將鹽就村糶易﹐不得令百姓缺鹽者。臣以爲鄕村遠處﹐或三家五家﹐山谷居住﹐不可令人吏將鹽家至戶到。多將則糶貨不盡﹐少將則得錢無多。﹝無﹐或作不。﹞計其往來﹐自充糧食不足。比來商人﹐或自負檐斗石﹐往與百姓博易﹐所冀平價之上﹐利得三錢兩錢。不比所由爲官所使﹐到村之後﹐必索百姓供應。所利至少﹐爲獘則多。此又不可行者也。

一件﹕平叔云﹐所務至重﹐須令廟堂宰相充使。臣以爲若法可行﹐不假令宰相充使﹐若不可行﹐𨿽宰相爲使﹐無益也。﹝下若字或作令。或有若字﹐無下十一字。﹞又宰相者﹐﹝或無者字﹐或無又者二字。﹞所以臨察百司﹐考其殿最﹐若自爲使﹐縱有敗闕﹐遣誰舉之﹖此又不可者也。

一件﹕平叔又云﹐﹝或無一件字。今按﹕此別是一條﹐當有一件字。﹞法行之後﹐停減鹽司所由糧課﹐年可以錢十萬貫。臣以爲變法之後﹐獘隨事生﹐尙恐不登常數﹐安得更望贏利﹖

一件﹕平叔欲令府縣糶鹽﹐每月更加京兆尹料錢百千﹐司錄及兩縣令﹐每月各加五十千﹐其餘觀察及諸州刺史﹑縣令﹑錄事參軍﹐多至每月五十千﹐少至五千三千者。臣今計此用錢已多﹐其餘官典及巡察手力所由等糧課﹐仍不在此數。通計所給﹐每歲不下十萬貫。未見其利﹐所費已廣。平叔又云﹐停鹽司諸色所由糧課﹐約每歲合減得十萬貫錢。﹝或無「所由」二字。﹞今臣計其新法﹐亦用十萬不啻。減得十萬﹐卻用十萬﹐所亡所得﹐一無贏餘也。平叔又請以糶鹽多少爲刺史縣令殿最﹐多者遷轉﹐不拘常例﹐如缺課利﹐依條科責者。刺史縣令﹐職在分憂﹐今惟以鹽利多少爲之升黜﹐不復考其治行﹐非唐虞三載考績「黜陟幽明」之義也。

一件﹕平叔請定鹽價﹐每斤三十文。又每二百里﹐每斤價加收二文﹐以充腳價。量地遠近險易﹐加至六文﹐腳價不足﹐官與出。名爲每斤三十文﹐其實已三十六文也。﹝也上或無文字。﹞今鹽價﹐京師每斤四十﹐﹝一有文字。﹞諸州則不登此。變法之後﹐祗校數文﹐於百姓未有厚利也。﹝祗﹝﹐或作只。﹞腳價用五文者﹐官與出二文。﹝用﹐或作每。二﹐或作三。﹞用十文者﹐官與出四文。是鹽一斤﹐官糶得錢﹐名爲三十﹐其實斤多得二十八﹐少得二十六文。折長補短﹐每斤收錢﹐不過二十六七。百姓折長補短﹐每斤用錢三十四。則是公私之間﹐每斤常失七八文也。下不及百姓﹐上不歸官家﹐積數至多﹐不可遽算﹐以此言之﹐不爲有益。平叔又請﹐令所在及農隙時﹐並召車牛﹐般鹽送納都倉﹐不得令有缺絕者。州縣和雇車牛﹐百姓必無情願﹐事須差配﹐然付腳錢。百姓將車載鹽﹐所由先皆無檢﹐齊集之後﹐始得載鹽﹐及至院監請受﹐又須待其輪次。不用門戶﹐皆被停畱。輸納之時﹐人事又別。凡是和雇﹐無不皆然。百姓寧爲私家載物﹐取錢五文﹐不爲官家載物﹐取十文錢也。﹝文下或無錢字。﹞不和雇則無可載鹽﹐和雇則害及百姓。此又不可也。

一件﹕平叔稱停減鹽務﹐所由收其糧課﹐一歲尙得十萬貫文。﹝尙﹐或作計。﹞今又稱旣有巡院﹐請量閒劇﹐畱官吏於倉場﹐勾當要害守捉﹐少置人數﹐優卹糧料﹐嚴加把捉﹐如有漏失私糶等﹐並準條處分者。平叔所管鹽務所由﹐人數有幾﹖量畱之外﹐收其糧課﹐一歲尙得十萬貫。此又不近理也。比來要害守捉﹐人數至多﹐尙有漏失私糶之獘。今又減置人數﹐謂能私鹽斷絕。此又於理不可也。

一件﹕平叔云﹐變法之後﹐歲計必有所餘﹐日用還恐不足﹖謂一年已來﹐﹝謂﹐一作請。﹞且未責以課利﹐後必數倍校多者。此又不可。方今國用﹐常言不足﹐若一歲頓缺課利﹐爲害已深。𨿽云明年校多﹐豈可懸保﹖此又非公私蓄積尙少之時可行者也。

一件﹕平叔又云﹐攺姦猾者轉富﹐土著守業者日貧。若官自糶鹽﹐不問貴賤貧富﹐士農工商﹐道士僧尼﹐並兼遊惰﹐因其所食﹐盡輸官錢。並諸道軍諸使家口親族﹐遞相影占﹐不曾輸稅。若官自糶鹽﹐此輩無一人遺漏者。臣以此數色人等﹐官未自糶鹽之時﹐從來糴鹽而食﹐不待官自糶﹐然後食鹽也。﹝糴上或有來字。今按﹕文勢﹐恐來字上更有從字﹐今亦補足。﹞若官不自糶鹽﹐此色人等﹐不糴鹽而食﹔官自糶鹽﹐卽糴而食之﹐則信如平叔所言矣。若官自糶與不自糶﹐皆常糴鹽而食﹐則今官自糶﹐亦無利也。所謂知其一而不知其二﹐見其近而不見其遠也。國家榷鹽﹐﹝國﹐或作官。﹞糶與商人﹐商人納榷﹐糶與百姓。則是天下百姓﹐無貧富貴賤﹐皆已輸錢於官矣﹐不必與國家交手付錢﹐然後爲輸錢於官也。

一件﹕平叔云﹐初定兩稅時﹐絹一匹直錢三千﹐今絹一匹﹐直錢八百。百姓貧虛﹐或先取粟麥價﹐及至收獲﹐悉以還債﹐又充官稅﹐顆粒不殘。若官中糶鹽﹐一家五口﹐所食鹽價﹐不過十錢﹐隨日而輸﹐不勞驅遣﹐則必無舉債逃亡之患者。﹝舉債﹐或作舉賃。﹞臣以爲百姓困獘﹐不皆爲鹽價貴也。今官自糶鹽﹐與依舊令商人糶﹐其價貴賤﹐所校無多。通計一家五口﹐所食之鹽﹐平叔所計﹐一日以十錢爲率﹐一月當用錢三百﹐是則三日食鹽一斤﹐一月率當十斤。﹝三百是﹐或作「三百六十足」﹐云「或云六十字恐羨﹐非。蓋鹽每斤﹐已當三十六文﹐月當十斤﹐則三百六十也。」足或作是﹐屬下句。今按﹕平叔定鹽價﹐一斤止三十文。韓公通計民間﹐所加腳費﹐多者一月或至三十六文耳。其地近者﹐自不及此﹐難預計也。故此上文但云「一日以十錢爲率」﹐則一月安得用三百六十乎﹖其六十字﹐當依或說刪去。足攺作是﹐而屬下句爲當。﹞新法實價﹐與舊每斤不校三四錢以下。通計五口之家﹐以平叔所約之法計之﹐賤於舊價﹐日校一錢﹐月校三十﹐不滿五口之家﹐所校更少。然則攺用新法﹐百姓亦未免窮困流散也。初定稅時﹐一匹絹三千﹐今只八百。假如特變鹽法﹐絹價亦未肯貴。五口之家﹐因變鹽法﹐日得一錢之利﹐豈能便免作債﹐收獲之時﹐不被徵索﹐輸官稅後﹐有贏餘也﹖以臣所見﹐百姓困獘日久﹐不以事擾之﹐自然漸裕不在變鹽法也。今絹一匹八百﹐百姓尙多寒無衣者﹐若使匹直三千﹐則無衣者必更眾多。況絹之貴賤﹐皆不緣鹽法。以此言之﹐鹽法未要變也。

一件﹕平叔云﹐每州糶鹽不少﹐長吏或有不親公事﹐所由浮詞云「當界無人糴鹽。」臣卽請差淸彊巡官檢責所在實戶﹐據口團保﹐給一年鹽﹐使其四季輸納鹽價。口多糶少﹐及鹽價遲違﹐請停觀察使見任﹐攺散慢官。其刺史已下﹐貶與上佐﹐其餘官貶遠處者。﹝或無與字。﹞平叔本請官自糶鹽﹐以寬百姓﹐令其蘇息﹐免更流亡。今令責實戶口﹐團保給鹽﹐令其隨季輸納鹽價﹐所謂擾而困之﹐非前意也。﹝或無非字。﹞百姓貧家﹐食鹽至少﹐﹝作小。﹞或有淡食﹐動經旬月。若據口給鹽﹐依時徵價﹐﹝或無鹽字。﹞辦與不辦﹐並須納錢。遲達及違條件﹐觀察使已下﹐各加罪譴。﹝或作於。﹞官吏畏罪﹐必用威刑。臣恐因此所在不安﹐百姓轉致流散。此又不可之大者也。

一件﹕平叔請限商人鹽納官後﹐不得輒於諸軍諸使﹐覓職掌﹐把錢捉店﹐看守莊﹐﹝午對切。﹞以求影庇。請令所在官吏﹐嚴加防察﹐﹝防﹐或作訪。﹞如有違犯﹐應有資財﹐並令納官﹐仍牒送府縣充所由者。臣以爲鹽商納榷﹐﹝或作稅。﹞爲官糶鹽﹐子父相承﹐坐受厚利﹐比之百姓﹐實則校優。﹝比下當有之字﹐今補足。﹞今旣奪其業﹐又禁不得求覓職事﹐及爲人把錢捉店﹐看守莊﹐不知何罪﹐一朝窮蹙之也。﹝何﹐或作其。﹞若必此行﹐則富商大賈﹐必生怨恨﹐或收市重寶﹐逃入反側之地﹐以資寇盜。此又不可不慮者。﹝或作也。﹞

一件﹕平叔云。﹝叔下疑當有云字﹐或稱字之類﹐今亦補足。﹞行此策後﹐兩市軍人﹐富商大賈﹐或行財賄﹐邀截喧訴。請令所由﹐切加收捉﹐如獲頭首﹐所在決殺。連狀聚眾人等﹐各決脊杖二十。檢責軍司戶﹐鹽如有隱漏﹐並準府縣例科決﹐並賞所由告人者。此一件若果行之﹐不惟大失人心﹐兼亦驚動遠近。不知糶鹽所獲幾何﹖而害人蠢政﹐其獘實甚。

以前件狀﹐奉今月九日敕﹐令臣等各陳利害者。謹錄奏聞﹐伏聽敕旨。

●外集﹟卷一﹝諸本《外集》﹐分爲十卷﹐凡三十四篇﹐不知何人所編。據《行狀》云「有集四十卷﹐攜十卷。」亦不知便是此《外集》與否﹖方云「只據蜀本定錄二十五篇。」﹐其篇目次第﹐皆與諸本不同﹐以爲可以旁考﹐而的然知爲公文者。然蜀本劉燁《序》﹐乃云《後集》外《順宗實錄》爲十卷﹐則似亦以《實錄》入於其中﹐皆不知其何說也。惟呂夏卿以爲《明水賦》《通解》《崔虞部書》《河南同官記》﹐皆見於趙徳《文錄》﹐計必徳親受於文公者﹐比他本最爲可信。而李漢不以入集﹐則疑凡《外集》所載﹐漢亦有所未得﹐未必皆其所不取者。其說近是。故今且從諸本﹐而考其眞僞異同之說﹐以詳注於其下。其甚僞者﹐卽𨿽不載其文﹐而猶存其目﹐使讀者猶有考焉。其《石刻聯句》遺詩文等﹐則從方本錄之﹐以補《外集》之闕。又諸本有《遺文》一卷﹐方本亦多不錄﹐今亦存之﹐以附於後。﹞

【明水賦】

﹝以「玄化無宰至精感通」爲韻。精﹐或作誠。出《周禮﹟司ピ氏》﹕「掌以夫遂取明火於日﹐以鑑取明水於月﹐以供祭祀之明齋明燭共明水。」明﹐潔也﹐取水火於日月﹐欲得陰陽之潔气也。公貞元八年登第﹐卽《明水賦》《禦溝新柳詩》﹐今詩逸矣。時禮部侍郎陸贄典貢舉﹐進士則賈稜﹑陳羽﹑歐陽詹﹑李觀﹑馮宿﹑王涯﹑張季友﹑齊孝若﹑劉遵古﹑許季同﹑侯繼﹑穆贄﹑韓愈﹑李絳﹑溫商﹑庾承﹑宣員結﹑胡諒﹑崔羣﹑邢冊﹑裴光輔﹑萬﹑李博等二十三人中第。其間多知名士﹐時號爲「龍虎榜」云。﹞

古者聖人之制﹐祭祀也﹔﹝或無者﹑也二字。﹞必主忠敬﹐崇吉蠲。﹝《詩﹟天保》﹕「吉蠲爲飠喜。」毛氏注云「吉﹐善﹔蠲﹐潔也。」﹞不貴其丰﹐乃或薦之以水。不可以黷﹐斯用致之於天。﹝於﹐或作於。﹞其事信美﹐其義惟玄。月實水精﹐故求其本也。明爲君徳﹐因取以名焉。

於是命ピ氏﹐﹝ピ音毀。﹞候淸夜。或將祀圓丘於玄冬﹐或將祭方澤於朱夏。﹝祀﹐或作祭。祭﹐或作祀。﹞持鑑而气旁射﹐照月而陰靈潛下。視而不見﹐謂合道於希夷﹔挹之則盈﹐方同功於造化。應於有﹐生於無。﹝生﹐或作聲。﹞形象未分﹐徒騁離婁之目﹔﹝趙岐注《孟子》﹕「離婁﹐古之明目者﹐黃帝時人﹐帝使離朱索遺珠﹐卽離婁也。」﹞光華暗至﹐如還合浦之珠。﹝見《東漢》孟嘗爲合浦太守珠還事。﹞旣齊芳於酒醴﹐﹝芳﹐方作髙﹐云﹕《禮》﹕夏尙明水﹐商尙醴﹐周尙酒。今作齊芳﹐非。今按﹕明水﹐當在酒醴之上﹐不應反言齊髙。此蓋以其都無臭味﹐嫌不足於芬芳﹐故有「齊芳」之語。方說非是。﹞詎比賤於潢污。﹝《左隱》三年﹕「潢污行潦之水﹐可薦於鬼神。」潢污﹐濁水也。﹞明徳惟馨﹐玄功不宰﹔於以表誠潔﹐於以戒荒怠。苟失其道﹐殺牛之祭何爲﹖﹝《易﹟旣濟》﹕「東鄰殺牛﹐不如西鄰之礻龠祭。」﹞如得其宜﹐明水之薦斯在﹖﹝宜﹐或作情。薦﹐或作爲。﹞不引而自致﹐不行而善至。𨿽辭曲ろ之名﹐實處樽之器﹐降於圓魄﹐殊匪金莖之露﹔﹝匪﹐或作非。露﹐或作靈。漢建章宮露盤金莖事﹐見《三輔黃圖》。﹞出自方諸﹐﹝鄭氏注《周禮》云「鑑﹐鏡屬﹐取水者。世謂之方諸。」《淮南子》曰「方諸見月﹐則津而爲水。」髙誘注云﹕方諸﹐陰燧大蛤也。熟摩令熱﹐以向月﹐則水生。銅盤受之﹐下水數石也。」﹞乍似鮫人之淚。﹝乍﹐或作已。梁任《述異記》﹕「南海有鮫人﹐水居而能織。曾寓人宿﹐旣去泣別﹐所墮淚皆成珠。」﹞將以贊於陰徳﹐配夫陽燧。﹝配上或有「非獨」二字。夫或作於。﹞

夜寂天淸﹐煙消气明。桂華吐輝﹐兔影騰精。﹝兔影﹐或作玉免。騰﹐或作流。﹞聊設監以取水﹐伊不注而能盈。霏然而象﹐的爾而呈。﹝而象﹐或作垂象﹐或作無象。的﹐或作酌。﹞始漠漠而霜積﹐﹝漠漠而﹐或作「茫茫以」。﹞漸微微而浪生。豈不以徳協於坎﹐同類則感。﹝同﹐或作有。今按﹕同類與气應﹐對屬差互﹐恐當作類同。﹞形藏在空﹐﹝在﹐或作於。﹞气應則通。鶴鳴在陰之理不謬﹐虎嘯於谷之義可崇。﹝理﹐或作論。虎﹐或作武。義﹐或作道。今按﹕作虎爲是﹐但當時程試避太祖諱也。《易﹟中孚》﹕「鳴鶴在陰﹐其子和之。」《淮南子》﹕「虎嘯而谷風生。」﹞足以驗聖賢之無黨﹐知天地之至公。﹝足以驗聖賢﹐或作「庶今知聖眞。」黨或作窮。知或作驗。﹞竊比大羹之遺味﹐幸希薦於廟中。

【芍藥歌】

﹝蜀本刪去﹐今恐是公少作﹐姑存之。一本芍字上﹐有「王司馬紅」四字﹐王司馬不詳爲誰。貞元中﹐亦有芍藥一絕﹐乃元和十年知制誥時作。此不能知其作之時日矣。﹞

丈人庭中開好花﹐更無凡木爭春華。翠莖紅蕊天力與﹐此恩不屬黃鐘家。﹝孫汝聽曰「富貴家」。﹞溫馨熟美鮮香起﹐似笑無言習君子。霜刀翦汝天女勞﹐何事低頭學桃李。嬌癡婢子無靈性﹐﹝或作性靈。﹞競挽春衫來比並。欲將雙頰一希紅﹐﹝希﹐或作稀。﹞綠窗磨徧靑銅鏡。一尊春酒甘若飴﹐丈人此樂無人知。花前醉倒歌者誰﹖楚狂小子韓退之。

【海水】

﹝水下或有詩字。觀詩意謂當世無托足之地﹐有還歸之興。豈貞元及第後﹐歸江南時作耶﹖﹞

希海水非不廣﹐鄧林豈無枝。﹝鄧林﹐事見《列子》。﹞風波一蕩薄﹐魚鳥不可依。海水饒大波﹐鄧林多驚風。豈無魚與鳥﹐巨細各不同。海有吞舟鯨﹐﹝《吳都賦》云「長鯨吞航。」﹞鄧有垂天鵬。﹝事見《莊子》。﹞苟非鱗羽大﹐蕩薄不可能。我鱗不盈寸﹐我羽不盈尺。一木有餘陰﹐一泉有餘澤。我將辭海水﹐濯鱗淸冷池。我將辭鄧林﹐刷羽蒙籠枝。海水非愛廣﹐鄧林非愛枝。風波亦常事﹐鱗羽自不宜。﹝或作不自疑。﹞我鱗日已大﹐我羽日已修。風波無所苦﹐還作鯨鵬遊。

【贈崔立之】

﹝此篇從《文苑》。公與立之唱和最多﹐有《贈崔立之評事》﹐有《酬崔二十六少府》﹐有《寄崔二十六立之》﹐有《雪後寄崔二十六丞公》﹐而此詩乃見於《外集》﹐又有《酬藍田崔丞詠雪》之作﹐世傳以爲公逸詩﹐今亦附集後云。﹞昔者十日雨﹐子桑苦寒饑。﹝桑苦寒﹐或作來寒且。考《莊子﹟大宗師》篇﹐實作子桑。﹞哀歌坐空屋﹐﹝或作房。﹞不怨但自悲。其友名子輿﹐忽然憂且思。褰裳觸泥水﹐裹飯往食之。入門相對語﹐天命良不疑。好事漆園吏﹐﹝莊子嘗爲漆園吏。﹞書之存雄辭。千年事已遠﹐二子情可推。我讀此篇日﹐正當雨雪時。吾身固已困﹐吾友復何爲。薄粥不足裹﹐深泥諒難馳。曾無子輿事﹐空賦子桑詩。﹝或無此二句。《山谷詩》﹐有次韻楊明叔見餞云「桑輿金石交﹐旣別十日雨。子輿裹飯來﹐一笑相告語。」云云。事意皆與公此詩同。﹞

【贈河陽李大夫】

﹝疑爲李。徳宗初﹐爲河陽節度使。公年十二﹐當大歷十四年﹐隨伯兄會遷嶺表﹐會卒﹐從鄭嫂歸葬河陽。時李希烈﹑李惟嶽﹑田悅﹑梁崇義﹑朱滔之徒﹐相扇繼變﹐中原騷然。故祭鄭嫂文云「旣克反葬﹐遭時艱難。」而此詩亦有「四海失巢穴」之句﹐時年十四五矣。公嘗自言十三而能文﹐恐或然也。﹞

四海失巢穴﹐兩都困塵埃。感恩由未報﹐﹝由未﹐或作未能﹐或作能未。今按﹕由﹑猶古字通。﹞惆悵空一來。裘破气不暖﹐馬羸鳴且哀。﹝裘破﹐或作破裘。气﹐或作竟。馬羸﹐或作羸馬。﹞主人情更重﹐空使劍鋒摧。

【苦寒歌】

黃昏苦寒歌﹐夜半不能休。﹝夜半﹐或作半夜。﹞豈不有陽春﹐節歲聿其周。﹝或作「歲聿不其周」。節歲﹐或作歲節。﹞君何愛重裘﹐兼味養大賢。﹝何愛下疑有脫字。養或作成。﹞冰食葛制神所憐。﹝神所﹐或作誠可。﹞塡窗塞戶愼勿出﹐暄風暖景明年日。﹝或作需明年﹐非是。﹞

【贈同遊者】

﹝已見正集。﹞

【請遷玄宗廟議】

﹝蜀本﹑《舊志》﹐或無「廟」字﹐非是。《舊史﹟禮儀志》﹕長慶四年五月﹐禮儀使奏﹐時穆宗當。公豈以吏部侍郎爲禮儀使邪﹖﹞

右禮儀使奏﹐謹按《周禮》﹕「天子七廟﹐﹝《谷梁傳》云「天子至於士﹐皆有廟﹐天子七廟﹐諸侯五﹐大夫三﹐士二。」﹞三昭三穆與太祖之廟而七。」《尙書﹟咸有一徳》亦曰「七世之廟﹐可以觀徳。」﹝「尙書」至「觀徳」十六字﹐《舊史》缺。﹞荀卿子曰「有天下者祭七代﹐有一國者祭五代。」﹝或無卿字。曰上或有亦字。祭七代﹐或作事七世。祭五代﹐或作事五世﹐或作祭五廟﹐﹞則知天子上祭七廟﹐﹝或作代。﹞典籍通規﹐祖功宗徳﹐不在其數。

國朝九廟之制﹐法周之文。太祖景皇帝始爲唐公﹐肇基天命﹐義同周之後稷。髙祖神堯皇帝﹐創業經始﹐化隋爲唐﹐義同周之文王。太宗文皇帝神武應期﹐﹝應﹐或作膺。﹞造有區夏﹐義同周之武王。﹝下或有也字。﹞其下三昭三穆﹐謂之親廟﹐與太祖而七。四時常饗﹐自如禮文。

伏以今年宗廟遞遷﹐玄宗明皇帝﹐在三昭三穆之外﹐是親盡之祖﹐𨿽有功徳﹐新主入廟﹐禮合祧藏太廟中﹝藏下或有遷字﹐或作「祧遷藏太廟中」。中下或有從字。﹞第一夾室。每至之歲﹐合食如常。謹議。

【範蠡招大夫種議】

詩之序議

三器論﹝此三篇﹐蜀本刪去﹐今從之。﹞

●外集﹟卷二【上賈滑州書】

﹝《舊史》云﹕賈耽以貞元二年攺檢校右僕射﹐兼滑州刺史﹑義成軍節度使。此篇從蜀《苑》書﹐稱年二十三﹐則貞元六年也。八年而公登第﹐九年而耽入相﹐十一年﹐公三上宰相書﹐耽時正當國﹐亦不報﹐誠以暗投入耶﹖義成今攺爲武成矣。﹞

愈儒服者﹐不敢用他術干進。﹝術﹐或作藝。﹞又惟古執贄之禮﹐竊整頓舊所著文一十五章﹐以爲贄﹐﹝章﹐或作首﹐下同﹐﹞而諭所以然之意於此曰﹕丰山上有鐘焉﹐人所不可至﹐霜旣降﹐則鏗然鳴。﹝或無旣字。《山海經》云「丰山有九鐘﹐知霜鳴。」注云「霜降則鐘鳴。」﹞蓋气之感﹐非自鳴也。

愈年二十有三﹐讀書學文十五年﹐﹝或無有字。三或作二。「讀書學文十五年」﹐洪慶善云﹕公《與刑尙書》書云「生七歲而讀書﹐十三而能文﹐二十有五而擢第於春官。」﹞言行不敢戾於古人﹐愚固泯泯不能自計。﹝或作故﹐非是。﹞周流四方﹐無所適歸。伏惟閣下﹐昭融古之典義﹐含和發英﹐﹝和﹐或作華。﹞作唐徳元﹔﹝或作臣。﹞簡棄詭說﹐保任皇極。是宜小子刻心悚慕﹐又焉得不感而鳴哉﹗徒以獻策闕下﹐方勤行役﹐且有負薪之疾﹐不得稽首軒階﹐遂拜書家僕﹐待命於鄭之逆旅。﹝僕﹐或作僮。逆上或無之字。﹞伏以小子之文﹐可見於十五章之內﹐小子之志﹐可見於此書。與之進﹐敢不勉﹔與之退﹐敢不從。﹝或作退。﹞進退之際﹐實惟閣下裁之。

【上考功崔虞部書】

﹝或作「上考功宏詞官虞部崔員外書」。或云﹕崔元翰也。元翰﹐《史》有傳﹐名鵬﹐以字行。舉進士﹐博舉宏詞﹐賢良方正皆異等﹐獨不載爲虞部員外郎﹐或略之也。公貞元八年登第﹐明年以博舉宏詞﹐試於吏部﹐而作此書﹐故書云「年二十有六矣。」﹞

愈不肖﹐行能誠無可取。行己頗僻﹐與時俗異態﹐抱愚守迷﹐固不識仕進之門。乃與羣仕爭名﹐競得失﹐行人之所甚鄙﹐﹝或無行字。﹞求人之所甚利﹐其爲不可﹐𨿽童昏實知之。如執事者﹐不以是爲念﹐援之幽窮之中﹐推之髙顯之上。是知其文之或可﹐而不知其人之莫可也﹔知其人之或可﹐而不知其時之莫可也。﹝下知其人上﹐或有是字。﹞旣以自咎﹐﹝以﹐或作已。﹞又嘆執事者﹐所守異於人人﹐﹝句。﹞廢耳任目﹐﹝廢上或有之字。﹞華實不兼﹐﹝不疑當作必。﹞故有所進﹐故有所退。且執事始考文之明日﹐浮囂之徒﹐已相與稱曰「某得矣﹐某得矣。」問其所從來﹐必言其有自。一日之間﹐九變其說。凡進士之應此選者﹐三十有二人﹐其所不言者﹐﹝不言﹐或作不云。﹞數人而已﹐而愈在焉。及執事旣上名之後﹐三人之中﹐其二人者﹐﹝或無其字。﹞固所傳聞矣。﹝固上或有則字。﹞華實兼者也﹐果竟得之﹐而又升焉。﹝果﹐或作畢﹐下同。﹞其一人者﹐則莫之聞矣。實與華違﹐行與時乖﹐果竟退之。如是則可見時之所與者﹐時之所不與者之相遠矣。

然愚之所守﹐竟非偶然﹐故不可變。﹝竟非﹐或作忄堇非。故﹐或作固。﹞凡在京師八九年矣﹐足不迹公卿之門﹐名不譽於大夫士之口。﹝或無譽字。於或作一。或無士字。﹞始者謬爲今相國所第﹐此時惟念﹐以爲得失固有天命﹐不在趨時﹐而偃仰一室﹐嘯歌古人。今則復疑矣。未知夫天竟如何﹐命竟如何﹖由人乎哉﹐不由人乎哉﹖﹝未上或有又字﹐或無夫字。天竟或作天意。人乎或並作乎人。﹞欲事干謁﹐﹝欲上或有夫字。﹞則患不能小書﹐因於投刺﹔﹝於﹐或作於。﹞欲學爲佞﹐則患言訥詞直﹐率事不成﹐﹝爲﹐或作於。患下或有於字。卒﹐或作則。﹞徒使其躬亻焉而不終日。﹝其躬﹐方本如此﹐而《舉正》躬作窮﹐蓋誤。而諸本作如。方云﹕蜀本作而﹐今本皆以表記「君子不以一日使其躬亻如不終日。」語刊作如﹐然不知古而﹑如同意。此語不當以如﹑似之義讀之﹐唐人惟韓﹑柳知此。子厚《答韋中立書》「假而以僕年先吾子」﹐與公此文是也。董彥遠曰﹕《春秋》書「星隕如雨」﹐《左氏》「室如縣罄﹐」是皆以如爲而。《風俗通》「國人望君而望歲」﹐鄒陽書「白頭而新」﹐是皆以而爲如。按﹕《家語》「君入廟如右」﹐荀子作「而右」。《樂府》「艾如張」﹐亦作「艾而張」。今人所用「漣ㄝ」﹐考之李善《文選》﹐乃「漣而」也。實用《易》之「泣血漣如」爲義﹐去古益遠﹐字義多失。惟韓﹑柳文時見一二﹐因爲詳之。今按﹕《孟子》﹕「望道而未之見。」亦是此例。《方言》又有而﹑如古字通用之說。然陸徳明論當時語音之失﹐有曰「北人則而﹑如靡異。」蓋不以爲然也。然則此而字﹐須讀爲如﹐乃爲正耳。董引「室如縣磬」﹐乃據《左傳》作罄字﹐而杜預注云「如﹐而也。言居室而資糧縣盡。」故其說如此。《國語》則作縣磬﹐而韋昭注云「府藏空虛﹐但有榱梁如縣磬。」《左傳》蓋借罄爲磬﹐而杜氏誤解﹐《國語》則正作磬字﹐而韋說得之﹐董氏所引﹐不足據以爲說。今並論之﹐附見於此。﹞是以勞思長懷﹐中夜起坐﹐﹝中﹐作終。﹞度時揣己﹐廢然而返﹐𨿽欲從之﹐末由也已。又常念古之人日已進﹐今之人日已退。﹝常﹐或作嘗。﹞夫古之人﹐四十而仕﹐其行道爲學﹐旣已大成﹐而又之死不倦。故其事業功徳﹐老而益明﹐死而益光﹐故《詩》曰「𨿽無老成人﹐尙有典刑。」言老成之可尙也。﹝可上或有人字。﹞又曰「樂只君子﹐徳音不已。」謂死而不亡也。﹝已﹐或作忘。亡﹐或作忘﹐方作已。﹞夫今之人﹐務利而遺道﹐﹝或無夫字。遺﹐或作違。﹞其學其問﹐﹝問上或無其字。﹞以之取名致官而已。得一名﹐獲一位﹐﹝或作官。﹞則棄其業﹐而役役於持權者之門。故其事業功徳﹐日以忘﹐月以削﹐老而益昏﹐死而遂亡。﹝忘﹐或作亡。﹞

愈今二十有六矣﹐﹝今下或有年始字。﹞距古人始仕之年﹐尙十四年﹐豈爲晚哉﹖﹝豈上或有年始字。﹞行之以不息﹐要之以至死﹐不有得於今﹐必有得於古﹔不有得於身﹐必有得於後。用此自遣﹐且以爲知己者之報﹐執事以爲如何哉﹖其信然否也﹖﹝爲如﹐或作謂如。﹞今所病者﹐在於窮約﹐無僦屋賃僕之資﹐無袍糲食之給。﹝糲﹐蘭末﹑厲賴二音。﹞驅馬出門﹐不知所之﹐斯道未喪﹐天命不欺﹐豈遂殆哉﹐豈遂困哉﹖竊惟執事之於愈也。﹝執事下或有者字。愈下或無也字。﹞無師友之交﹐無久故之事﹐無顏色言語之情。﹝顏色言語﹐或作言語顏色。﹞卒然振而發之者﹐必有以見知爾。﹝或作耳。﹞故盡暴其所志﹐不敢以默。﹝以默﹐或作默默。﹞又懼執事多在省﹐非公事不敢以至﹐是則拜見之不可期﹐﹝至下或有於字。期下或有也字。﹞獲侍之無時也。是以進其說如此﹐庶執事察之也。﹝庶﹐或作幸。之下或無也字。﹞

【與張徐州薦薛公達書】

﹝此篇疑非公作﹐當刪。﹞

【與少室李拾遺書】

﹝諸本室下有山字﹐李下有渤字。今從蜀《苑》《新書》。此書作於元和三年﹐公時尙爲博士。據《新史》﹐渤有傳﹐字浚之﹐刻志於學﹐隱少室。元和初﹐戶部侍郎李巽﹐諫議大夫韋況﹐交章薦之﹐詔以右拾遺召。於是河南少尹杜兼﹐遺使持詔幣﹐卽山惇促。渤上書謝﹕「昔屠羊說有位三旌﹐祿萬鐘﹐知貴於屠羊﹐然不可使妄施。後賤賈也﹐猶能忘己愛君﹔臣𨿽欲盜榮﹐以濟所欲﹐得無愧屠羊乎﹖」不拜。洛陽令韓愈遺書云云。渤心善其言﹐始出家東都。每朝廷有缺政﹐輒附章列上﹐卽此書也。然公嘗爲河南令﹐而未嘗爲洛陽令﹐史之誤﹐類如此。以公之集﹐考史之載﹐其差誤蓋不止此云耳。此書𨿽不見於正集﹐而史載之﹐則知《外集》之文﹐亦未可輕議其非也。渤元和九年起爲著作郎﹐太和中﹐終太子賓客。﹞

十二月某日﹐愈頓首。﹝或無此八字。﹞伏承天恩﹐詔河南惇諭拾遺公﹐﹝拾遺公﹐《新書》作遺公﹐篇內並同。﹞朝廷之士﹐引頸東望﹐若景星鳳皇之始見也﹐爭先睹之爲快。方今天子仁聖﹐小大之事﹐﹝小大﹐《舉正》作大小﹐恐誤。事﹐或作士。﹞皆出宰相﹐樂善言﹐如不得聞。自卽大位已來﹐於今四年﹐﹝憲宗以永貞元年卽位﹐至今四年﹐卽元和三年也。﹞凡所施者﹐無不得宜。﹝者﹐或作爲。凡所施者﹐《新書》作「凡所出而施者」。﹞勤儉之聲﹐寬大之政﹐幽閨婦女﹐艸野小人﹐﹝艸﹐或作山。人﹐《新書》作子。﹞皆飽聞而厭道之。愈不通於古﹐﹝愈﹐或作某。於﹐或作於。﹞請問先生﹐世非太平之運歟﹖﹝或無世字﹐非作匪。《新書》作「玆非太平世歟」。﹞加又有非人力而至者﹐年谷熟衍﹐符貺委至。若干紀之姦﹐不戰而拘﹐彊梁之凶﹐銷鑠縮栗﹐迎風而委伏。其有一事未就正﹐自視若不成人。﹝《新書》無自字。視﹐或作是﹐非是。﹞四海之所環﹐無一夫甲而兵者。﹝而﹐作與。﹞若此時也﹐﹝若上或有未有字。﹞拾遺公不疾起﹐與天下之士君子﹐樂成而享之﹐斯無時矣。

昔者﹐孔子知不可爲﹐而爲之不已﹐足迹接於諸侯之國。﹝或無足迹字﹐﹞卽可爲之時﹐自藏深山﹐牢關而固距﹐卽與仁義者異守矣。想拾遺公冠帶就車﹐惠然肯來﹐舒所蓄積﹐以補綴盛徳之有闕遺﹐﹝或作遺闕﹐《新書》無有﹑遺二字。﹞利加於時﹐﹝利下或無加字。加於﹐《新書》作加於。﹞名垂於將來﹐踴躍悚企﹐傾刻以冀。﹝傾﹐或作頃。﹞

又竊聞朝廷之議﹐必起拾遺公。使者往若不許﹐卽河南必繼以行。﹝或無卽字。﹞拾遺徵君若不至﹐必加髙秩﹐如是則辭少就多﹐﹝則﹐或作卽﹐《新書》無則字。﹞傷於廉而害於義﹐拾遺公必不爲也。善人斯進﹐其類皆有望於拾遺公﹔拾遺公倘不爲起﹐使眾善人不與斯人施也。﹝或無使字。也﹐或作者。今按﹕此句疑有誤。﹞由拾遺公而使天子不盡得良臣﹐君子不盡得顯位﹐人庶不盡被惠利﹐其害不爲細。﹝人庶﹐或作庶人。﹞必望審察而遠思之﹐﹝而下或有長字。遠﹐《新書》作諦。﹞務使合於孔子之道。幸甚﹗愈再拜。

【答劉秀才論史書】

﹝劉秀才或云名軻﹐字希仁﹐集中不他見。公是時爲史館修撰﹐劉作此書以勉之。柳子厚有與公《論史官書》曰「前獲書言史事﹐云具《與劉秀才書》﹐及今乃見書稿﹐私心甚不喜」云云。反復論辧﹐皆以公爲不肯任作史之責﹐則柳所見﹐卽公此書也。李漢自謂「收拾遺文﹐無所失墜」﹐乃逸此篇於正集之外﹐豈以其嘗爲子厚所辧駁而遂棄歟﹖或問張子韶曰「退之與《劉秀才論史書》﹐言作史不有人禍﹐必有天殃。子厚以書辟之﹐其說甚有理。退之所論似屈。」子韶曰「此亦退之說得未盡處﹐想其意亦不專在畏禍﹐但恐褒貶足以貽禍﹐故遷就其說﹐而失之泥﹐宜爲子厚所攻。」﹞

六月九日﹐韓愈白秀才。﹝或無此九字。或作「某月日﹐韓愈白﹐劉君足下」。﹞辱問見愛﹐教勉以所宜務﹐敢不拜賜。愚以爲凡史褒貶大法﹐《春秋》已備之矣。﹝爲﹐或作謂。﹞後之作者﹐在據事迹實錄﹐則善惡自見。﹝或復出「實錄」二字。見下或有矣字。﹞然此尙非淺陋偸惰者所能就﹐況褒貶邪﹖

孔子聖人作《春秋》﹐辱於魯﹑衛﹑陳﹑宋﹑齊﹑楚﹐卒不遇而死﹔齊太史氏兄弟幾盡﹔﹝或無氏字。《左傳》襄二十五年﹐太史書曰「崔杼弒其君。」崔子殺之﹐其弟嗣書而死者二人。南史氏聞太史盡死﹐執簡以往﹐聞旣書矣﹐乃還。﹞左丘明紀春秋時事以失明﹔﹝司馬遷《報任安書》曰「左氏失明﹐厥有國語。」﹞司馬遷作《史記》﹐刑誅﹔﹝《漢書》﹕天漢二年﹐李陵降匈奴﹐遷盛言陵忠﹐武帝以遷誣罔﹐下遷蠶室。﹞班固瘐死﹔﹝和帝永元初﹐洛陽令種兢以事捕固﹐固死獄中。洪慶善云「瘐音愈﹐囚以饑寒死也。」今本誤作疲﹐或作瘦﹐或作廢﹐皆非是。﹞陳壽起又廢﹐卒亦無所至﹔﹝壽字承祚﹐仕蜀爲觀閣令史﹐遭父喪﹐有疾﹐使婢侍藥﹐鄕黨以爲貶議。後以母憂﹐母遺言葬洛陽﹐壽遵其志﹐又坐不歸葬﹐竟被貶議。﹞王隱謗退﹐死家﹔﹝隱字處叔﹐晉太興初﹐官著作郎﹐爲虞預所斥﹐竟以謗黜﹐歸死於家。﹞習鑿齒無一足﹔﹝鑿齒﹐字彥威﹐襄陽人﹐以腳疾﹝居里巷。﹞崔浩﹑範曄赤誅﹔﹝浩字伯深﹐後魏人﹐著《國書》三十卷。太武帝太平眞君十一年﹐以罪夷其族。曄字蔚宗﹐宋人﹐刪眾家《後漢書》爲一家之作。文帝元嘉二十二年﹐謀反伏誅。赤或作「赤族」二字。﹞魏收夭絕﹔﹝收字伯起﹐著《後魏書》一百三十卷。北齊後主武平三年卒﹐無子。夭或作天。﹞宋孝王誅死。﹝孝王事髙齊﹐爲北平王文學﹐撰《關東風俗傳》三十卷。周大象初﹐預尉遲迥事﹐誅死。﹞足下所稱吳兢﹐﹝兢撰《梁》《齊》《周》史各十卷﹐《陳史》五卷﹐《隋史》二十卷﹐天寶八載卒於恆王傅。﹞亦不聞身貴﹐而今其後有聞也。﹝或無今其字﹐或無其後字。﹞夫爲史者﹐不有人禍﹐則有天刑﹐豈可不畏懼而輕爲之哉﹗

唐有天下二百年矣﹐聖君賢相相踵﹐其餘文武之士﹐﹝士上或無之字。﹞立功名跨越前後者﹐不可勝數﹐豈一人卒卒能紀而傳之邪﹖﹝能上或無復出卒字。《司馬遷傳》﹕「卒卒無須臾之間。」顏曰「促遽之意也」。﹞僕年志已就﹐衰退不可自惇率。﹝或無就字。惇率﹐猶惇勉也﹐或作敢爲﹐或無此二字。今按﹕此二字﹐恐有脫誤。﹞宰相知其無他才能﹐不足用﹐﹝他上或無無字。﹞哀其老窮﹐齟齬無所合﹐不欲令四海內有戚戚者﹐猥言之上﹐苟加一職榮之耳﹐非必督責迫蹙令就功役也。﹝就下或有其字。﹞賤不敢逆盛指﹐行且謀引去。﹝且﹐一作自。﹞且傳聞不同﹐善惡隨人所見。﹝傳聞﹐或作傳云聞見。﹞甚者﹐附黨憎愛不同﹐巧造語言﹐鑿空構立善惡事迹﹐於今何所承受取信﹐而可艸艸作傳記﹐令傳萬世乎﹖﹝或無乎字。﹞若無鬼神﹐豈可不自心慚愧﹔﹝自心上或有可字﹐非是。或無心字。﹞若有鬼神﹐將不福人。僕𨿽﹐亦粗知自愛﹐實不敢率爾爲也。

夫聖唐鉅迹﹐﹝或無聖字。﹞及賢士大夫事﹐皆磊磊軒天地﹐決不沈沒。﹝《文苑》決下有必字﹐又云蜀本作「落落掀天地」﹐而無必字。又按﹕「決﹐或作決地﹐或作抉地。」今按﹕古潮本﹐軒亦作掀﹐而無必字。蓋因柳子厚書云﹐所云「磊磊軒天地者﹐決必沈沒」﹐故諸本或誤加必字耳。今從《柳集》作軒﹐從潮本去必字。﹞今館中非無人﹐將必有作者勤而纂之。﹝將必或作必將。﹞後生可畏﹐安知不在足下﹖﹝或脫「不在」二字。﹞亦宜勉之﹗愈再拜。

【與大顚師書】

﹝此書諸本皆無。惟嘉小杭本有之。其篇次在此。與作召。顚作巓。師作和尙。方本列於石刻之首。今從杭本附此﹐而名篇從方氏。杭本又注云﹕唐元和十四年﹐刻石在潮陽靈山禪院。宋慶曆丁亥﹐江西袁陟﹑世弼得此書﹐疑之﹐因之滁州謁歐陽永叔。永叔覽之曰「實退之語﹐他意不及也。」方本略載其語﹐又錄歐公《集古錄跋尾》云「文公《與顚師書》﹐世所罕傳。予以集錄古文﹐其求之博﹐蓋久而後獲﹐其以《系辭》爲《大傳》﹐謂著山林與著城郭無異等語﹐宜爲退之之言。其後書『吏部侍郎潮州刺史』﹐則非也。蓋退之自刑部侍郎貶潮州﹐後移袁州﹐召爲國子祭酒﹐遷兵部侍郎。久之﹐始遷吏部。而流俗相傳﹐但知爲韓吏部爾。《顚師遺記》﹐𨿽雲長慶中立﹐蓋並韓書皆國初重刻﹐故謬爲附益爾。」方又注云「今石刻乃元七年重立。」又云「按﹕公三簡﹐皆邀速常語耳﹐初無崇信佛法之說。妄者旁沿別撰答問等語﹐以肆誣謗﹐要當存此簡﹐以解後世之惑。」今按﹕杭本﹐不知何人所注﹐疑袁自書也。便以《跋尾》參之﹐其記歐公之語﹐不謬矣。而東坡《雜說》乃云「韓退之喜大顚﹐如喜澄觀﹑文暢意﹐非信佛法也。而或者妄撰退之《與大顚書》﹐其詞凡鄙﹐𨿽退之家奴僕﹐亦無此語。今一士人﹐又於其末妄題云﹐歐陽永叔謂此文非退之不能作﹐又誣永叔矣。」蘇公此語﹐蓋但見集注之出於或人﹐而未見《跋尾》之爲歐公親筆也。二公皆號一代文宗﹐而其去然同如此﹐覽者不能無惑。然方氏盡載歐語﹐而略不及蘇說﹐其意可見。至呂伯恭乃於《文鑑》特著蘇說﹐以備乙覽﹐則其同異之間﹐又益後人之惑矣。以余考之﹐所傳三書﹐最後一篇﹐實有不成文理處﹐但深味其間語意一二﹐文勢抑揚﹐則恐歐﹑袁﹑方意誠不爲過。但意或是舊本亡逸﹐僧徒所記不眞﹐致有脫誤。歐公特觀其大槪﹐故但取其所可取﹐而未暇及其所可疑。蘇公乃覺其所可疑﹐然亦不能察其爲誤﹐而直斥以爲凡鄙。所以其論𨿽各有以﹐而皆未能無所未盡也。若乃後之君子﹐則又往往不能究其本根。其附歐說者﹐旣未必深知其所以爲可信﹔其主蘇氏者﹐亦未必果以其說爲然也。徒幸其言可爲韓公解紛﹐若有補於世教﹐故特表而出之耳﹐皆非可與實事而求是者也。至如方氏𨿽附歐說﹐然亦未免曲爲韓諱﹐殊不知其言旣曰「久聞道徳」﹐又曰「側承道髙」﹐又曰「所示廣大深迥﹐非造次可諭」﹐又曰「論甚宏博」﹐安得謂初無崇信其說之意邪﹖韓公之事﹐余於《答孟簡書》﹐蓋已論其詳可矣﹐故不復論﹐特從方本﹐載此三書於《別集》﹐並錄歐公二語﹐而附蘇說方說於其後﹐且爲全載書文於此﹐而考其同異﹐訂其謬誤如左。方以爲讀者以此觀之﹐則其決爲韓公之文﹐而非他人之所能作﹐無疑矣。方氏所據石本與﹝杭本﹐又自不同﹐則疑傳寫之訛﹐而歐公所疑官稱之誤﹐亦爲得之。但愚意﹐猶恐當時旣謫刺遠州﹐亦未必更帶侍郎舊官也。方氏所駁世俗僞造誣謗之書﹐卽今所謂《別傳》者。洪慶善《辧證》云「《別傳》載公與大顚往復之語﹐深詆退之﹐其言多近世經義之說﹐又僞作永叔跋云﹐使退之復生﹐不能自解免。」吳源明云「徐君平見介甫不喜退之﹐故作此文。」方氏又云﹕周端禮曰「徐安國自言年二十三四時﹐戲爲此﹐今悔之無及﹐然則其爲徐作無疑矣。」但君平字安道﹐而方云安國﹐未知便是君平否耳。然靈山石刻張系所撰﹐其間載韓公問大顚云「西國一眞之法﹐何不教人﹖」顚云「教人達性﹐離無明貪嗔驕慢﹐不生嫉妒。」此亦釋子常言﹐初無難解。但韓公素所未聞﹐而頗中其病﹐故𨿽不盡解﹐而適亦有會於心耳。又載韓公責云「人生貴賤﹐各有定分﹐何得以三途之說誑人﹖」而顚答云「公何不常守侍郎之任﹐而來此爲官耶﹖」則恐其有謬誤﹐或其徒所附益也。﹞

愈啟﹕﹝或無此二字。﹞孟夏漸熱﹐﹝下或有伏字。﹞惟道體安和。愈獘劣無謂﹐坐事貶官到此﹐久聞道徳﹐切思見顏。﹝切﹐杭作竊﹐據石本如此。切乃懇切之意﹐此下大率多從石本云。﹞緣昨到來﹐未獲參謁﹐倘能暫垂見過﹐實爲多幸。﹝杭本無「倘能」以下十字。﹞已帖縣令具人船奉迎﹐日久﹤立寧﹥瞻﹐﹝帖﹐杭作貼。久﹐當作夕。﹤立寧﹥﹐據石本作佇。﹞不宣。愈白。﹝據石本無「愈白」字。今據石本﹐此下具銜﹐姓名下云「上顚師﹐四月七日。」﹞

愈啟﹕﹝或無此二字。﹞海上窮處﹐無與話言﹐側承道髙﹐思獲披接。專輒有此咨屈﹐倘惠能降諭﹐非所敢望也。﹝惠字疑衍﹐或下有然字﹐而並在能字之下。諸本及石本皆誤。﹞至此一二日﹐卻歸髙居﹐亦無不可。旦夕渴望。﹝杭本無「倘惠」以下二十七字﹐而有「此旬來晴明﹐不甚熱﹐倘能乘間一訪﹐實謂幸也」十八字。今按﹕「此旬」以下﹐乃下篇語﹐定從石本。﹞不宣。愈白。﹝據石本無「愈白」字。今據石本與前書同﹐但云「六月初三日。」﹞

愈啟﹕﹝或無此二字。﹞惠勻至﹐辱答問﹐珍悚無已。所示廣大深迥﹐非造次可諭。﹝杭作量。﹞《易大傳》曰﹕﹝或無「易大」二字。曰﹐一作云。﹞「書不盡言﹐言不盡意﹐然則聖人之意﹐其終不可得而見邪﹖」﹝據石本意作旨﹐無而字﹐邪作也。今按﹕《易》實作意邪﹐而無終﹑而二字。大抵石本亦自多誤也﹐後放此。﹞如此而論﹐讀來一百徧﹐﹝一字疑衍。蘇氏所謂凡鄙指此等處耳。﹞不如親�顏色﹐隨問而對之易了。﹝據石本如此﹐但無親字。今按﹕親下當有見字﹐而兩本皆闕﹐故不敢增﹐而空其處﹐以待知者。杭但云「不如親面而對之」﹐是亦蘇氏所謂凡鄙者。然親字乃方本之闕文。面字乃問字之誤筆﹐而又脫去「�顏色」﹑「隨」「易了」六字耳。﹞此旬來晴明﹐旦夕不甚熱﹐倘能乘閒一訪﹐幸甚。旦夕馳望。﹝杭本已見上篇﹐此不復出。﹞愈聞道無疑滯﹐行止系縛﹐苟非所戀著﹐則山林閒寂﹐與城郭無異。﹝此從杭本﹐但郭作隍﹐今據歐公語﹐據石本止下有所字﹔縛下有愛戀字﹔所下無戀字及則字﹔而著字下﹐復出著字及與字﹔異下有邪字﹐皆非是。其用邪字﹐尢不當律令﹐亦所謂凡鄙者也。但或疑非字下當有有字。言於行止系縛﹐若我所戀著﹐則靜鬧一致﹐語尢明白耳。或又疑非當作有﹐則語意實主尢順﹐然未知孰是﹐又諸本皆無﹐不敢輒增攺也。﹞大顚師論甚宏博﹐而必守山林﹐義不至城郭﹐﹝顚﹐杭見上﹐或無師字。杭無義字。城作州。﹞自激修行﹐獨立空曠﹐無累之地者﹐非通道也。﹝自或作似﹐然細考之﹐與下文「自激修行」四字皆可疑。或又以也爲矣﹐而「並非通道」四字﹐屬於行字之下。又以獨爲自﹐而立下有於字﹐皆非是。﹞勞於一來﹐安於所適﹐道故如是。﹝於﹐杭作於。適方據石本與杭本並作識。今得眞石本考之﹐乃如此﹐然則方之所考﹐亦不詳矣。蓋適猶便也﹐與「惟適之安」之語﹐用字略同。言一來𨿽勞﹐而旣來則當隨其所便﹐無處不安也。「道故如是」﹐卽所以上文﹐「道無疑滯」之意﹐方以如爲此﹐亦石本﹐誤。﹞不宣。愈頓首。﹝據石本﹐無末三字。今據石本與前二書同﹐但云「大顚禪師」﹐「七月十五日」﹐不知韓公之於大顚﹐旣聞其語﹐而爲禮益恭如此﹐何也﹖﹞

●外集﹟卷三【送汴州監軍俱文珍序﹝並詩﹞】

﹝隴西公董晉爲汴州陳畱郡節度使﹐治汴州。俱文珍爲監軍﹐公爲觀察推官。文珍將如京師﹐作序詩以送之﹐時貞元十三年也。﹞

今之天下之鎭﹐陳畱爲大。﹝《漢書音義》曰﹕畱本鄭邑﹐後爲陳所並﹐故曰陳畱﹐今屬汴州。﹞屯兵十萬﹐連地四州﹐﹝陳畱郡宣武節度使所治﹐汴宋亳潁四州隸焉。﹞左淮右河﹐抱負齊楚﹐濁流浩浩﹐舟車所同。故自天寶已來﹐當藩垣屏翰之任﹐﹝屏翰﹐或作翰屏。﹞有弓矢斧鉞之權﹐皆國之元臣﹐天子所左右。其監統中貴﹐必材雄徳茂﹐榮耀寵光﹐能俯達人情﹐仰諭天意者﹐然後爲之。故我監軍俱公﹐輟侍從之榮﹐受腹心之寄﹐奮其武毅﹐張我皇威﹐遇變出奇﹐先事獨運﹐偃息談笑﹐危疑以平。﹝危疑﹐或作疑危。﹞天子無東顧之憂﹐方伯有同和之美。十三年春﹐將如京師﹐相國隴西公﹐飲餞於靑門之外﹐﹝於﹐或作於。或無靑字。﹞謂功徳皆可歌之也。命其屬咸作詩以鋪繹之。詩曰﹕

奉使羌池靜﹐臨戎汴水安。﹝或作間﹐非是。﹞衝天鵬翅闊﹐報國劍芒寒。曉日驅徵騎﹐春風詠采蘭。﹝束﹛析日﹜《補亡詩》曰「循彼南陔﹐言采其蘭。」采蘭以養親也。﹞誰言臣子道﹐忠孝兩全難。

【送浮屠令縱西遊序】

﹝或無「浮屠」字﹐縱下有「上人」二字。公嘗《送文暢師序》曰「人固有儒名而墨行者﹐墨名而儒行者。」至是《送令縱》又曰「其行異﹐其情同﹐君子與其進可也。」二《序》大抵同意。故公集中﹐𨿽與澄觀﹑惠師﹑靈師﹑盈上人﹑無本師﹑廣宣﹑僧約﹑髙閒﹑大顚之徒遊﹐皆取其行﹐而不取其名焉。不然﹐則排釋老爲虛語矣。﹞

其行異﹐其情同﹐君子與其進可也。﹝或無進字﹐非是。﹞令縱釋氏之秀者﹐又善爲文。﹝又上或有而字。﹞浮游徜徉﹐迹接天下。藩維大臣﹐文武豪士﹐令縱未始不褰衣而負業﹐往造其門下。﹝衣﹐或作裳。﹞其有尊行美徳﹐建功樹業﹐﹝樹﹐或作植。﹞令縱從而爲之歌頌﹐典而不諛﹐麗而不淫﹐其有中古之遺風與﹖﹝有中﹐或作中有。古下或有人字。風下或有可字。﹞乘間致密﹐﹝或無此四字﹐而有及字。﹞促度接膝﹐譏評文章﹐商較人士﹐﹝或作士人﹐或作人事。﹞浩浩乎不窮﹐乎深而有歸。於是乎吾忘令縱之爲釋氏之子也。其來也云凝﹐其去也風休﹐方歡而已辭﹐𨿽義而不求。吾於令縱不知其不可也。盍賦詩以道其行乎﹖

【與路鵠秀才序】

﹝《送路鵠》《贈別》二序﹐語意無倫﹐脫誤不可讀。如曰「自河南令爲博士」﹐於公所歷官次亦不合﹐故並闕之。今從其說刪去。﹞

【贈別序】

﹝說已見上。﹞

【送毛仙翁十八兄序】

﹝《直諫表論顧威狀》《種蠡議》《毛仙翁序》﹐皆最末見﹐決非公文。據杭本之有《外集》者﹐表狀亦不錄﹐足以知其果僞也。今並刪去。﹞

●外集﹟卷四【通解】

﹝洪慶善曰﹕《通解》《擇言解》《人對》﹐或云皆少作。陳齊之云﹕《通解》之﹑乎﹑者﹑也﹐下皆未當。此𨿽少作﹐然亦本訛也。《通解》𨿽不見於正集﹐然亦趙徳《文錄》中所載﹐當知其爲公文也。﹞

今之人﹐以一善爲行﹐而恥爲之﹐慕達節而稱夫通才者多矣。然而脂韋汨沒﹐以至於老死者相繼﹐亦未見他之稱。﹝他下或有人字。今按﹕此句疑有脫誤。﹞其豈非亂教賊名之術歟﹗﹝亂﹐或作害。﹞

且五常之教﹐與天地皆生。﹝地下或有而字﹐非是。﹞然而天下之人不得其師﹐終不能自知而行之矣。故堯之前千萬年﹐天下之人﹐促促然不知其讓之爲美也。於是許由哀天下之愚﹐且以爭爲能﹐乃脫屣其九州﹐髙揖而辭堯。由是後之人竦然而言曰「𨿽天下﹐猶有薄而不售者﹐況其小者乎﹖」﹝或作焉﹐下同。﹞故讓之教行於天下﹐許由爲之師也。﹝爲之﹐或作之爲﹐下二語同。﹞自桀之前千萬年﹐天下之人﹐循循然不知忠易其死也。故龍逄哀天下之不仁﹐睹君父百姓入水火而不救﹐於是進盡其言﹐退就割烹。﹝就下或有其字﹐非是。﹞故後之臣竦然而言曰「𨿽萬死﹐猶有忠而不懼者﹐況其小者乎﹖」故忠之教行於天下﹐﹝忠之上或有其字﹐非是。﹞由龍逄爲之師也。自周之前千萬年﹐﹝周﹐或作殷。﹞渾渾然不知義之可以換其生也。﹝或無以字。﹞故伯夷哀天下之偸﹐且以彊則服﹐食其葛薇﹐逃山而死。﹝之下或有人字。服﹐或作狀。「且以彊則服」一句﹐疑有脫誤。﹞故後之人竦然而言曰﹕﹝故或作於是。﹞「𨿽餓死﹐猶有義而不懼者﹐況其小者乎﹖」﹝義﹐或作死﹐或作彊。﹞故義之教行於天下﹐由伯夷爲之師也。是三人俱以一身立教﹐而爲師於百千萬年間。﹝或無百字。﹞其身亡而其教存﹐扶持天地﹐功亦厚矣。﹝存下或有於字。功上或有而字。﹞向令三師恥獨行﹐慕通達﹐則堯之日﹐必曰「得位而濟道﹐安用讓爲﹖」﹝用﹐或作能。﹞夏之日﹐必曰「長進而否退﹐安用死爲﹖」周之日﹐必曰「和光而同塵﹐﹝和光而同塵﹐或作同塵而和光。﹞安用餓爲﹖」若然者﹐天下之人﹐促促然而爭﹐循循然而佞﹐渾渾然而偸﹐其何懼而不爲哉﹗是則﹝或無則字。﹞三師生於今﹐必謂偏而不通者矣。﹝或無必字﹐謂偏作爲偏﹐矣作也﹐矣上或無者字。﹞可不謂之大賢者哉﹖﹞嗚呼﹐今之人其慕通達之爲獘也﹗

且古聖人言通者﹐蓋百行眾藝備於身而行之者也。﹝而上或有通字。﹞今恆人之言通者﹐蓋百行眾藝闕於身而求合者也。是則古之言通者﹐通於道義。今之言通者﹐通於私曲。其亦異矣。﹝古之今之下﹐或並有人字。﹞將欲齊之者﹐其不猶矜糞丸而擬質隨珠者乎﹖﹝或無其字﹐或無不字。或無其﹑矜二字。﹞且令今父兄教其子弟者曰「爾當通於行如仲尼。」𨿽愚者亦知其不能也。﹝或無亦字﹐也﹐或作邪﹐非也。﹞曰「爾尙力一行如古之一賢。」𨿽中人亦希其能矣。﹝賢上或無一字。﹞豈不由聖可慕而不可齊邪﹖賢可及而可齊也﹖﹝也﹐或作邪。今按﹕恐上句無邪字。下句也字﹐卻當作邪。﹞今之人行未能及乎賢﹐而欲齊乎聖者﹐亦見其病矣。﹝一作也。﹞

夫古人之進修﹐﹝或作中人。非是。﹞或幾乎聖人。今之人行不出乎中人﹐而恥乎力一行爲獨行﹐且曰「我通同如聖人。」﹝我下或有周字。同字﹐疑衍。﹞彼其欺心邪﹖吾不知矣。彼其欺人而賊名邪﹖吾不知矣。余懼其說之將深﹐爲《通解》。

【擇言解】

火氵曳於密﹐而爲用且大﹐能不違於道﹐可燔可炙﹐可可甄﹐以利乎生物﹔及其放而不禁﹐反爲災矣。﹝或無其字。下二語同。﹞水發於深﹐而爲用且遠﹐能不違於道﹐可浮可載﹐可飲可灌﹐以濟乎生物﹔﹝乎﹐或作於。﹞及其導而不防﹐反爲患矣。言起於微﹐而爲用且博﹐能不違於道﹐可化可令﹐可告可訓﹐以推於生物﹔及其縱而不愼﹐反爲禍矣。

火旣我災﹐有水而可伏其焰﹐能使不陷於灰燼矣﹔﹝陷﹐或作蹈﹐或作焰。﹞水旣我患﹐有土而可遏其流﹐能使不僕於波濤矣﹔﹝或無而可字。﹞言旣我禍﹐卽無以掩其辭﹐能不罹於過者﹐亦鮮矣。﹝於過﹐或作其失。過下或有失字。﹞所以知理者﹐又焉得不擇其言歟﹖其爲愼而甚於水火。﹝言上或無其字﹐而字恐誤。﹞

【人對】

﹝《新史﹟孝友傳》﹕唐時陳藏器注《本艸拾遺》﹐謂人肉治羸疾。自是民間以父母疾﹐多股肉以進﹐或給帛﹐或旌門閭。善乎韓愈之論﹐謂父母疾﹐烹藥餌﹐以是爲孝。未聞毀支體者也。則公之此論﹐有益於時俗多矣﹐﹝﹐胡古切﹐京兆縣名。﹞

有以孝爲旌門者﹐﹝爲字疑衍﹐又疑是而字。﹞乃本其自於人曰「彼自剔股以奉母﹐疾瘳﹐大夫以聞其令尹﹐令尹以聞其上﹐﹝按﹕尹謂京兆尹。令字恐衍﹐下同。﹞上俾聚土以旌其門﹐﹝或無其字。﹞使勿輸賦﹐以爲後勸。」﹝以爲﹐或作欲爲。﹞大夫常曰「他邑有是人乎﹖」

愈曰﹕母疾﹐則止於烹粉藥石以爲是﹐﹝或無愈字。或無止字。母下十二字﹐《新史》作「父母疾﹐烹藥餌﹐以是爲孝。」今按﹕是字或是事字。按下文又有未聞字﹐此未聞字恐衍﹐或是若夫字之類。﹞未聞毀傷支體以爲養﹐在教未聞有如此者。苟不傷於義﹐則聖賢當先眾而爲之也。﹝聖賢﹐或作賢聖。﹞是不幸因而致死﹐﹝而下或有且字。今按﹕此句上是字疑是且字。﹞則毀傷減絕之罪有歸矣。﹝減絕﹐一作絕減。﹞其爲不孝﹐得無甚乎﹗苟有合孝之道﹐﹝苟﹐或作若。合下疑有乎字。﹞又不當旌門。蓋生人之所宜爲﹐曷足爲異乎﹖﹝或無足字。﹞旣以一家爲孝﹐是辧一邑裏皆無孝矣。以一身爲孝﹐是辧其祖父皆無孝矣。然或陷於危難﹐能固其忠孝﹐而不苟生之逆亂﹐﹝生之﹐劉仲忱謂之當作於。﹞以是而死者﹐乃旌表門閭﹐﹝表下或有其字。﹞爵祿其子孫﹐斯爲爲勸已﹐矧非是而希免輸者乎﹖曾不以毀傷爲罪﹐減絕爲憂﹔﹝或作其憂﹐非是。﹞不腰於市﹐而已黷於政﹐況復旌其門﹖

【河南府同官記】

﹝或無「府」字﹐記謂「永貞元年﹐愈自陽山移江陵法曹﹐獲事河東公」﹐言裴均時節度荊南也。後五年﹐始立石﹐則元和五年也。記亦趙徳《文錄》所載﹐呂夏卿以爲可信者。其敍事筆力﹐非公不能﹐誠公之作矣。﹞

永貞元年﹐﹝貞元二十一年八月﹐攺元永貞。﹞愈自陽山移江陵法曹參軍﹐﹝是歲八月﹐憲宗卽位﹐公量移江陵法曹參軍。﹞獲事河東公。﹝江陵節度使裴均﹐字君齊﹐河東人。﹞公嘗與其從事言﹕﹝或無公字。﹞建中初﹐天子始紀年更元﹐﹝大歷十五年正月﹐攺元建中。﹞命官司舉貞觀﹑開元之烈。﹝或作例﹐或作列﹐非是。﹞羣臣惕﹤兀奇﹥奉職﹐命材登良﹐不敢私違。當時自齒朝之士而上﹐以及下百執事﹐﹝百下或有吏字。﹞官闕一人﹐將補﹐必取其良。然而河南同時於天下稱多﹐獨得將相五人。﹝或無「同時」二字﹐方無將字。今按﹕下文所記﹐實爲宰相者三人﹐裴顧未爲眞相﹐故特著其官職。戎馬之盛﹐則此處宜有將字。方本誤也。﹞故於府之參軍﹐則得我公。﹝裴均也。﹞於河南主簿﹐則得故相國範陽盧公。﹝邁字子玄﹐範陽人。﹞於汜水主簿﹐﹝汜水名﹐《前漢》﹕「渡兵汜水。」汜音凡。﹞則得故相國﹐今太子賓客滎陽鄭公。﹝餘慶﹐字居業﹐滎陽人。下相國上﹐方無故字。今按﹕所謂故相者﹐猶今言前宰相﹐非亡沒之謂。方本誤也。﹞於陸渾主簿﹐則得相國﹐今吏部侍郎天水趙公。﹝宗儒﹐字秉文﹐鄧州人。「相國今」一本作「今相國」。﹞於登封主簿﹐則得故吏部尙書東都畱守吳郡顧公。﹝少連﹐字夷仲﹐蘇州人。故下一本或有相國字﹐今以下文考之﹐非是。﹞盧公去河南﹐爲右補闕﹐其後由尙書左丞至宰相。﹝貞元九年五月﹐邁自左丞同平章事﹐至十三年九月罷。﹞鄭公去汜水﹐爲監察禦史﹐佐山南軍﹐其後由工部侍郎至宰相﹐罷而又爲。﹝餘慶去汜水爲監察禦史﹐史傳逸之。建中末﹐山南西道府節度使嚴震辟餘慶爲府從事。貞元十四年七月﹐自工部侍郎同平章事。十六年九月﹐罷爲郴州司馬。永貞元年八月﹐復以尙書左丞同平章事。元和元年五月﹐罷。﹞趙公去陸渾﹐爲右拾遺﹐其後由給事中爲宰相。﹝中爲﹐或作中至。貞元十二年十月﹐宗儒自給事中同平章事。十四年七月﹐罷。﹞顧公去登封﹐爲監察禦史﹐其後由京兆尹至吏部尙書東都畱守。﹝貞元十六年五月﹐以少連爲京兆尹。十八年六月﹐自吏部尙書爲東都畱守。﹞我公去府爲長水尉﹐其後由膳部郎中爲荊南節度行軍司馬﹐遂爲節度使﹐﹝均去府爲長水尉﹐史傳逸之。貞元十九年五月﹐均自荊南行軍司馬爲本軍節度使。﹞自工部尙書至吏部尙書。三相國之勞﹐在史冊。﹝在上或有布字。﹞顧吏部愼職小心﹐於時有聲。我公願潔而沈密﹐開亮而卓偉﹐行茂於宗﹐事修於官﹐嗣紹家烈﹐不違其先。﹝均曾祖行儉﹐祖光庭。﹞作帥南荊。﹝帥﹐或作忄敞。﹞厥聞休顯﹐﹝聞音問。﹞武志旣揚﹐文教亦熙﹔﹝亦﹐或作旣。﹞登槐贊元﹐其慶且至。故好語故事者﹐以爲五公之始迹也同﹐其後進而偕大也亦同﹐其稱名臣也又同。官職𨿽分﹐而功徳有巨細﹐﹝或無官職字﹐分作則﹐屬之下文﹐而無而字。﹞其有忠勞於國家也同。﹝忠上或無有字。家下或無也字﹐而有亦字。﹞有若將同其後﹐而先同其初也。有聞而問者﹐﹝或無有字。﹞於是焉書。

旣五年﹐﹝謂元和五年也。﹞始立石刻其語河南府參軍捨庭中。﹝語下或有於字。﹞於時河東公爲左僕射宰相﹐﹝時或作是。﹞出藩大邦﹝元和三年四月﹐均自荊南召爲右僕射﹐是歲九月庚寅﹐出爲山南東道節度使。漢南﹐謂漢水之南。﹞鄭公以工部尙書﹐畱守東都。﹝元和三年六月﹐餘慶自工部尙書爲東都畱守﹐史傳逸之。獨見公此記﹐又見公《上畱守鄭尙書啟》及《送鄭涵校理序》。﹞趙公以吏部尙書鎭江陵。﹝元和三年﹐宗儒檢校吏部尙書﹐爲﹝謂﹞荊南節度使。﹞漢南地連七州﹐﹝山南東道﹐管襄鄧隋唐安均房七州。﹞戎士十萬﹐其官宰相也。畱守之官﹐居禁省中﹐﹝守下或無之字。﹞歲時出旌旗﹐序畱司文武百官於宮城門外而衙之。江陵﹐故楚都也﹐戎士五萬。三公同時﹐﹝時盧﹑顧死矣﹐故止及裴﹑鄭﹑趙三公云。﹞千里相望﹐可謂盛矣。河東公名均﹐姓裴氏。

【記宜城驛】

﹝或作「宜城驛記」。下或有「愈代侄孫作」五字。宜城﹐襄州縣。公嘗有《楚昭王廟詩》云「丘園滿目衣冠盡﹐城郭連云艸樹荒。猶有國人懷舊徳﹐一間茅屋祭昭王。」與此記合。﹞

此驛置在古宜城內﹐﹝下或有復出宜城字﹐楚昭王畏吳﹐遷於若阝。若阝﹐卽宜城。﹞驛東北有井﹐傳是昭王井﹐﹝或無昭字。﹞有靈異﹐至今人莫汲。﹝開元二十二年﹐初置十道采訪。韓朝宗以襄州刺史兼山南東道。襄州﹐南楚故城﹐有昭王井﹐傳言汲者死。行人𨿽渴困﹐不敢俯視。朝宗移書諭神﹐自是飲者亡恙也。更號韓公井。﹞驛前水﹐傳是白起堰西山下澗﹐灌此城壞﹐﹝或脫堰字。﹞楚人多死﹐流城東陂﹐臭聞遠近﹐因號其陂「臭陂」。﹝臭陂上或有曰字。﹞有蛟害人﹐漁者避之。井東北數十步﹐有楚昭王廟。﹝或無昭字。﹞有舊時髙木萬株﹐多不得其名。﹝或作始。﹞歷代莫敢翦伐﹐尢多古松大竹。於太傅﹝於ν。﹞帥襄陽﹐﹝或無陽字。﹞遷宜城縣﹐並攺造南境數驛﹐材木取足此林。舊廟屋極宏盛﹐今惟艸屋一區﹐然問左側人﹐尙云「每歲十月﹐民相率聚祭其前。」廟後小城﹐蓋王居也。﹝後作復。﹞其內處偏髙﹐廣員八九十畝﹐號「殿城」﹐當是王朝內之所也﹐﹝城或作域﹐或作廟。﹞多磚可爲書硯。自小城內地﹐今皆屬甄氏。甄氏於小城北立墅以居。甄氏有節行﹐﹝謂甄濟。元侍禦嘗以書請於公﹐乞書甄氏父子節義。見公《答元侍禦書》。﹞其子逢以學行爲助教。元和十四年二月二日題。

【題李生壁】

﹝李平。﹞

余始得李生於河中﹐今相遇於下邳﹐﹝或作わ﹐非是。洪慶善云﹕下邳﹐貞觀中﹐屬泗﹐元和中屬徐。﹞自始及今﹐十四年矣。始相見﹐吾與之皆未冠﹐未通人事﹐追思多有可笑者﹐與生皆然也。今者相遇﹐皆有妻子﹐昔時無度量之心﹐寧復可有﹖是生之爲交﹐何其近古人也。﹝近下或有於字。﹞是來也﹐余黜於徐州﹐將西居於洛陽﹐泛舟於淸泠池﹐泊於文雅臺下。西望商丘﹐﹝或作州﹐非是。﹞東望修竹園﹐入微子廟﹐求鄒陽﹑枚叔﹑司馬相如之故文。﹝淸泠池﹑文雅臺﹑商丘﹑修竹園﹑微子廟﹐皆在睢陽﹐卽梁孝王城。鄒﹑枚﹑相如﹐皆孝王之客也。﹞久立於廟陛間﹐﹝廟陛間﹐或作廟下﹐或作廟下陛間。﹞悲《那頌》之不作。於是者已久。﹝頌之﹐或作之頌。《那》《商頌》祀成湯之詩。睢陽有亳城﹐湯所都也。其後武王伐殷﹐以微子奉商祀。有正考父者﹐得《商頌》十二篇﹐於周之太師﹐以《那》爲首。﹞隴西李翺﹑太原王涯﹑上谷侯喜﹐實同與焉。﹝涯﹐或作渥。與音預。﹞貞元十六年五月十四日。昌黎韓愈書。

●外集﹟卷五【除崔羣戶部侍郎制】

﹝《舊史》云「羣﹐元和初爲翰林學士﹐以讜言正論聞於時。九年﹐遷禮部侍郎。十年﹐知貢舉﹐取士三十餘人﹐選拔才行﹐咸爲公當。轉戶部。」《新史》不載其爲禮部﹐逸之也。公掌綸誥一年﹐惟《外集》有此制一首﹐則其文遺逸多矣。李漢云「收拾遺文﹐無所失墜。」信乎﹖﹞

敕﹕地官之職﹐邦教是先﹐必選國華﹐以從人望。具官崔羣﹐體道履仁﹐外和內敏﹐﹝或作內和外敏。﹞淸而容物﹐善不近名。從容禮樂之間﹐特達圭璋之表。比參密命﹐弘益旣多﹐﹝羣﹐元和初爲翰林學士﹐歷中書舍人。﹞及貳儀曹﹐升擢惟允。邁玆令徳﹐﹝玆﹐或作此。﹞藹然休聲。選賢與能﹐於今𨿽重﹐﹝𨿽﹐或作惟﹐重﹐或作盛。﹞擇才均賦﹐﹝均﹐或作經。﹞自古尢難。往愼乃司﹐以服嘉命。可。﹝下或有云云字。﹞

【祭董相公文】

﹝董公名晉。「祭」下或有「汴州」字。公時爲汴之觀察推官。晉薨之三日而斂﹐旣斂而行。於行之四日﹐公從喪至偃師﹐而汴軍亂。此文公與一時僚吏﹐共爲文以祭於喪之將行也。其名位具載本篇。然陸長源﹑孟叔度皆死於軍亂之日﹐惟公獨免者也。﹞

維貞元十五年歲次己卯﹐二月乙亥朔某日﹐節度行軍司馬﹑檢校右散騎常侍﹑兼禦史大夫知使事﹑吳縣開國男﹑食邑三萬戶陸長源﹐﹝吳縣開國﹐或作吳郡。或無「食邑三百戶」字。﹞度支營田判官﹑檢校金部員外郎﹑侍禦史孟叔度﹐觀察支使﹑監察禦史裏行丘穎﹐觀察推官﹑守祕書省校書郎韓愈等﹐謹以少牢之奠﹐敬祭於故尙書右僕射平章事隴西公之靈。

嗚呼﹐天髙而明﹐地厚而平。五气敍行﹐萬匯順成。交感旁暢﹐聖賢以生。雨水於云﹐瀆水於坤。﹝或作神。﹞蕃昌生物﹐﹝昌生﹐或作生庶。﹞有假有因。天捲唐邦﹐錫之元臣。肫肫元臣﹐﹝肫肫﹐或作盹盹﹐誤。肫音諄。﹞其徳孔碩﹔不諂不笑﹐不威不赫。﹝不諂不笑﹐或作不容不諂﹐或作不陷不酷﹐或無「不笑」二字﹐而連下文不威爲句。下文其敵下﹐別出「不讎」字﹐與上求字葉。﹞不求其盈﹐﹝或作用﹐﹞不致其敵。爰立作相﹐﹝立﹐或作初。﹞︳謨實勤﹔出若無辭﹐疇徳之聞。﹝徳﹐或作得。﹞帝念東土﹐公其來撫。乃守洛都﹐﹝貞元十六年三月﹐晉爲東都畱守。﹞乃藩浚郊。乃去厥疾﹐乃施厥膏。不知其勞﹐鰥寡以饒。維昔浚郊﹐厥亂維舊。﹝昔﹐或作若。厥亂維舊﹐或作維亂舊政﹐或作亂維政舊。﹞有狡有狂﹐其羣孔醜。公其來矣﹐爲民父母。﹝爲民﹐或作公爲﹐非是。﹞父誨其義﹐母仁其愚。旣變旣從﹐孰云其初。﹝孰云﹐或作親去﹐或作親云﹐非是。﹞自邇䢐遠﹐混然一區。公來自中﹐天子所倚﹔公今不歸﹐誰佐天子﹖公旣來止﹐﹝或作旣來至止﹐或作公來至止﹐今依《行狀》更定。﹞東人以完﹔公旣歿矣﹐人誰與安﹖濁流渾渾﹐有辟其郛﹔塡道歡呼﹐公來之初﹔今公之歸﹐公在喪車。旨酒旣盛﹐嘉肴在盛。﹝音成。﹞嗚呼我公﹐庶享其誠。尙饗。

【雷塘禱雨文】

﹝此篇乃柳子厚文﹐此不當錄。﹞

【祭石君文】

﹝或作「祭石浚川文」。石洪﹐浚川也﹐河南人﹐爲京兆昭應尉﹐遂葬於死所﹐故曰「客葬秦原」也。公旣志其墓﹐又同宋景爲文以祭之。﹞

維元和七年﹐歲次壬辰﹐七月二十七日﹐右補闕宋景﹑國子博士韓愈﹐謹以淸酌庶羞之奠﹐敬祭於石三學士之靈。﹝或無敬字。﹞

惟君學成於身﹐名彰於人﹐知道之可行﹐見人之不幸。﹝見人﹐或作知命。或作見命。不上或無之字。﹞不事顧讓﹐以圖就功﹔如何奄忽﹐永喪其躬。﹝此四字或作以「喪其良能」。下或「有知微有議」四字。或作「不負﹝能﹞長﹐已誰知口﹐有義何害。」今按﹕諸本皆無文理﹐疑不足據。﹞曰景與愈﹐與遊爲久﹔﹝或無曰字。景下或無與字。愈下有也字。爲久作日久。﹞自君之逝﹐相遇輒哀。傍無彊親﹐子孩妻巨﹔﹝或作稚。巨﹐古文姬字﹐然義亦不近。﹞敢忘分濟﹐念力未任。客葬秦原﹐孤魂誰附﹖奠以送訣﹐悲何可窮。尙饗。

【祭房君文】

﹝房次卿﹐字蜀客﹐公嘗志其父武墓﹐有子曰次卿﹐卽君也。次卿卒於京兆興平尉。文曰「吾未死﹐無以妻子爲念」﹐其卹孤之意厚矣。﹞

維某年月日﹐愈謹遣舊吏皇甫悅﹐以酒肉之饋﹐展祭於五官蜀客之柩前。﹝或無維某字﹐愈作某。或無日字。於﹐一作於。﹞

嗚呼﹗君乃至於此﹐吾復何言。﹝於此﹐或作於斯。﹞若有鬼神﹐吾未死﹐無以妻子爲念。嗚呼﹐君其能聞吾此言否﹖﹝君上或有房字。﹞尙饗。

【髙君仙硯銘】

﹝並序﹞

儒生髙常﹐與予下天壇中路﹐獲硯石﹐似馬蹄狀﹐外稜孤聳﹐內發墨色﹐幽奇天然﹐疑神仙遺物。寶而用之﹐請予銘底﹕

仙馬有靈﹐迹在於石。稜而宛中﹐有點墨迹。文字之祥﹐君家其昌。﹝應劭《武紀》注﹕「大宛舊有天馬種蹋石汗血。顏曰蹋石﹐謂蹋石有迹﹐言其蹄堅利。」朱新仲謂銘語本此。宛﹐平聲。﹞

【髙君畫贊】

﹝此篇從蜀本錄之。今按﹕疑非公所作﹐然姑存之。﹞

君子溫閒﹐骨气委和。迹不拒物﹐心不揚波。澄源捲璞﹐含白差差。遺紙一張﹐徳音不忘。

【潮州請置鄕校牒】

﹝東坡《潮州廟記》謂﹕始潮之人未知學﹐公命進士趙徳爲之師﹐自是潮之人﹐篤於文行﹐延及齊民﹐至於今號稱易治。此卽公請置鄕校之意也。﹞

孔子曰「道之以政﹐齊之以刑﹐﹝齊上或有而字。﹞則民免而無恥。」不如以徳禮爲先﹐而輔以政刑也。﹝或無則字﹑禮字。﹞夫欲用徳禮﹐未有不由學校師弟子者。

此州學廢日久。進士﹑明經﹐百十年間﹐不聞有業成貢於王庭﹐試於有司者。﹝貢﹑試下﹐或並無於字﹐或作於字。﹞人吏目不識鄕飲酒之禮﹐或未嘗聞《鹿鳴》之歌。﹝或無目與耳字。﹞忠孝之行不勸﹐亦縣之恥也。夫十室之邑﹐必有忠信。今此州戶萬有餘﹐豈無庶幾者邪﹖刺史縣令﹐不躬爲之師﹐裏閭後生﹐無所學從爾。﹝或作耳﹐又或作矣﹐非是。﹞

趙徳秀才﹐沈雅專靜﹐頗通經﹐有文章﹐能知先王之道﹐論說且排異端﹐而宗孔氏﹐可以爲師矣。﹝師下或有友字。﹞請攝海陽縣尉﹐爲衙推官﹐﹝或無官字。﹞專勾當州學﹐以督生徒﹐興愷悌之風。刺史出己俸百千﹐以爲舉本﹐﹝舉﹐或作學。﹞收其贏餘﹐以給學生廚饌。

【直諫表】

﹝說見第三卷

。﹞

【論顧威狀】

﹝同上。﹞

●外集﹟卷六【順宗實錄卷一】

﹝起藩邸﹐盡貞元二十一年二月。﹞

﹝方本不載《實錄》﹐云﹕諸本《順宗實錄》﹐皆以附《外集》。然李漢《序》謂又有《注論語》十卷﹐傳學者﹔《順宗實錄》五卷﹐列於史書﹐不在集中。則知《實錄》固不必附也。今按﹕李漢之說﹐據當時而言之﹐似未爲失﹐然其爲害﹐已足使筆解亡逸﹐無復眞本。《實錄》竄易﹐不成全書﹐是則皆李漢之爲也。方氏不察﹐而從其說﹐旣已誤矣。況今去公之時﹐又益以遠﹐比之當日事體﹐又大不同。故其片文隻字﹐名爲公之作﹐而決可知其非僞者﹐皆當收拾﹐使無失墜﹐乃爲眞能好公之文者﹐固不當以一時苟簡之論爲限斷﹐而直有所遺也。故今於《實錄》﹐姑仍《外集》﹐而詳加校定﹐庶幾猶足以見公筆削之大指云。《舊史》公傳云「時謂愈有史筆﹐及撰《順宗實錄》﹐繁簡不當﹐敍事拙於取捨﹐頗爲當代所非。穆宗文宗﹐嘗詔史臣添攺﹐時愈婿李漢﹑蔣系在顯位﹐諸公難之﹐而韋處厚別撰《順宗實錄》三卷。」且公《進實錄表狀》所云﹐乃監修李吉甫﹐以韋處厚所撰未周﹐悉令臣重修。而《舊傳》反謂所撰不當﹐處厚別撰三卷﹐誤矣。《新史》又云「自韓愈爲《順宗實錄》﹐議者哄然不息﹐卒竄定無全篇。」按《路隋傳》﹐文宗嗣位﹐隋以宰相監修國史。初﹐韓愈撰《順宗實錄》﹐書禁中事太切直﹐宦寺不喜﹐訾其非實。帝詔隋刊正。隋建言衛尉卿周君巢﹑諫議大夫王彥威﹑給事中李固言﹑史官蘇景胤﹐皆言攺修非是。夫史冊者﹐褒貶所在。匹夫善惡﹐尙不可誣﹐況人君乎﹖議者至引雋不疑﹑第五倫爲比﹐以蔽聰明﹐臣宗閔﹑臣僧孺﹐謂史官李漢﹑蔣系皆愈之婿﹐不可參撰﹐俾臣得下筆﹐臣謂不然。且愈所書﹐已非自出﹐元和以來﹐相循逮今﹐𨿽漢等以嫌無害﹐公議請條示甚謬誤者﹐付史官刊定。有詔﹕摘貞元﹑永貞間數事爲失實﹐余不復攺。漢等亦不罷。由是觀之﹐則公於元和十年夏﹐進此《實錄》後﹐才一刊正﹐是文宗朝所特攺者﹐貞元﹑永貞間數事耳。《舊史》以爲「韋處厚別撰」者固非﹐而《新史》又謂「卒竄定無全篇」者亦非也。司馬溫公《考異》云﹕景中﹐編次《崇文總目》《順宗皇帝實錄》有七本﹐皆五卷﹐題云「韓愈等撰」﹐五本略而二本詳﹐編次者兩存之。其中多異同﹐然則是非取捨﹐後世安所折衷耶﹖終之惟公之信而已。此《新史》所以采摭無遺﹐且以公爲知言也歟。﹞

史臣韓愈撰﹝或無此五字。﹞

順宗至徳大聖大安孝皇帝﹐﹝徳下﹐史有「弘道」二字。﹞諱誦﹐徳宗長子﹐母曰昭徳皇后﹐王氏。上元二年正月十二日生。﹝正月戊戌﹐生於長安之東內。﹞大歷十四年﹐封爲宣王。建中元年﹐立爲皇太子。﹝史云﹐大歷十四年六月﹐進封宣王﹐十二月乙卯﹐立爲皇太子。﹞慈孝寬大﹐仁而善斷﹐畱心藝學。亦微信尙浮屠﹐法禮重師﹐傳引見﹐輒先拜。善隸書﹐徳宗之爲詩並他文賜大臣者﹐率皆令上書之。徳宗之幸奉天﹐倉卒間﹐﹝倉﹐或作蒼。﹞上常親執弓矢﹐率軍後先導衛﹐備嘗辛苦。上之爲太子﹐於父子間﹐慈孝交洽無嫌﹐每以天下爲憂。徳宗在位久﹐稍不假宰相權﹐而左右得因緣用事。外則裴延齡﹑李齊運﹑韋渠牟等﹐以姦佞相次進用。延齡尢狡險﹐判度支﹐﹝貞元九年五月﹐以裴延齡爲戶部侍郎﹐判度支。﹞務刻剝聚斂﹐以自爲功﹐天下皆怨怒。上每進見﹐候顏色﹐輒言其不可。至陸贄﹑張滂﹑李充等以毀譴﹐朝臣忄雙懼。﹝忄雙﹐所江切。﹞諫議大夫陽城等﹐伏ト極論﹐徳宗怒甚﹐將加城等罪﹐內外無敢救者﹐上獨開解之﹐城等賴以免。徳宗卒不相延齡﹑渠牟﹐上有力焉。

貞元二十一年癸巳﹐徳宗崩。景申﹐上卽位太極殿﹐冊曰「維貞元二十一年﹐歲次乙酉﹐正月辛未朔﹐二十三日癸巳﹐皇帝若曰﹕於戲﹗天下之大﹐實惟重器。祖宗之業﹐允屬元良。咨爾皇太子誦﹐睿哲溫恭﹐寬仁慈惠。文武之道﹐秉自生知﹐孝友之誠﹐發於天性。自膺上嗣﹐毓徳春闈﹐恪愼於厥躬﹐祗勤於大訓﹐必能誕敷至化﹐安勸庶邦。朕寢疾彌畱﹐弗興弗寤﹐是用命爾繼統﹐俾紹前烈﹐宜陟元後﹐永綏兆人。其令中書侍郎平章事髙郢﹐奉冊卽皇帝位。爾惟奉若天道﹐以康四海﹐懋建皇極﹐以熙庶功﹐無忝我髙祖太宗之休命。」﹝倉猝召翰林學士鄭﹑衛次公等﹐至金鑾殿艸遺詔。宦官或曰「禁中議所立﹐尙未定。」眾莫敢對﹐次公遽言曰「太子𨿽有疾﹐地居冢嗣﹐中外屬心。必不得已﹐猶應立廣陵王。」等從而和之﹐議始定。﹞上自二十年九月得風疾﹐因不能言﹐使四面求醫藥﹐天下皆聞知。徳宗憂戚﹐形於顏色﹐數自臨視。二十一年﹐正月朔﹐﹝辛未朔。﹞含元殿受朝﹐﹝元。或作光。﹞還至別殿﹐諸王親屬進賀﹐獨皇太子疾不能朝﹐徳宗爲之涕泣﹐悲傷嘆息﹐因感疾﹐恍惚日益甚﹐二十餘日﹐中外不通兩宮安否﹐朝臣咸憂懼﹐莫知所爲﹐𨿽翰林內臣﹐亦無知者。﹝「含元殿」至「日益甚」四十一字。史云「徳宗不豫﹐諸王親戚﹐皆侍醫藥﹐獨上臥不能侍。徳宗彌畱﹐思見太子﹐涕咽久之。」﹞二十三日﹐上知內外憂疑﹐紫衣麻鞋﹐不俟正冠﹐出九仙門召見諸軍使﹐京師稍安。二十四日﹐宣遺詔﹐上服見百寮。二十六日﹐卽位。﹝丙申。卽皇帝位於太極殿﹐衙士尙疑之。企足引領而望之曰「眞太子也。」乃喜而泣。﹞

上學書於王亻丕﹐﹝杭人。﹞頗有寵﹔﹝亻丕下或有復出亻丕字。﹞王叔文﹐﹝山陰人。﹞以棋進。俱待詔翰林﹐數侍太子棋。叔文詭譎多計﹐﹝譎音決。﹞上在東宮﹐嘗與諸侍讀並叔文論政。至宮市事﹐上曰「寡人方欲極言之。」眾皆稱贊﹐獨叔文無言。旣退﹐上獨畱叔文﹐謂曰「向者君奚獨無言﹐豈有意邪﹖」叔文曰「叔文蒙幸太子﹐有所見﹐敢不以聞。太子職當侍膳問安﹐不宜言外事。陛下在位久﹐如疑太子收人心﹐何以自解﹖」上大驚﹐因泣曰「非先生﹐寡人無以知此。」遂大愛幸。與王亻丕兩人相依附﹐俱出入東宮。聞徳宗大漸﹐上疾不能言﹐亻丕卽入﹐以詔召叔文入﹐坐翰林中使決事。﹝詔下或無召字。文下或無入字。使下或無決字。﹞亻丕以叔文意﹐入言於宦者李忠言﹐稱詔行下﹐外初無知者。以檢校司空平章事杜佑攝冢宰兼山陵使﹐中丞武元衡爲副使﹐宗正卿李紓爲按行山陵地使﹐刑部侍郎鄭云逵爲鹵簿使。﹝或無兼字。紓﹐或作杼。逵﹐或作達。﹞又命中書侍郎平章事髙郢撰哀冊文﹐禮部侍郎權徳輿撰謚冊文﹐太常卿許孟容撰誄文。

庚子﹐百寮請聽政﹐曰「自漢以來﹐﹝以﹑或作已。﹞喪期之數﹐以日易月﹐而皆三日而聽政。我國家列聖﹐亦克修奉﹐罔或有違。況大行皇帝﹐酌於故實﹐重下遺詔﹐今日至期﹐而陛下未親政事﹐羣臣不敢安。宜存大孝﹐以寧萬國﹐天下之幸。」不許。是月﹐升泗州爲上州。

二月辛丑朔﹐中書侍郎平章事臣郢﹐門下侍郎平章事臣瑜﹐檢校司空平章事臣佑﹐奉疏曰「大行皇帝知陛下仁孝﹐慮陛下悲哀﹐不卽人心聽政事﹐故發遺詔﹐令一行漢氏之制。今陛下安得守曾閔匹夫之小行﹐忘皇王繼親之大孝﹐以虧臣子承順之義。」猶不許。

壬寅﹐宰臣又上言曰「陛下以聖徳至孝﹐繼受寶命。宜奉先帝約束﹐以時聽斷。不可以久。」從之。

癸卯。朝百寮於紫宸門。杜佑前跪進曰「陛下居憂過禮﹐羣臣懼焉。願一睹聖顏。」因再拜而起。左右乃爲皇帝舉帽﹐百寮皆再拜。佑復奏曰「陛下至性殊常﹐哀毀之甚﹐臣等不勝惶灼。伏望爲宗廟社稷﹐割哀彊食。」

景午﹐罷翰林陰陽星卜醫相覆棋諸待詔三十二人。﹝三。或作四。﹞初。王叔文以棋待詔。旣用事﹐惡其與己儕類相亂﹐罷之。

己酉﹐易定節度使張茂昭可同中書門下平章事﹐餘如故。﹝或無使字。可﹐史作兼。﹞河北節度﹐自至徳已來﹐不常朝覲。前年冬﹐茂昭來朝未還﹐故寵之。

辛亥﹐﹝史作卯。﹞詔吏部侍郎韋執誼守左丞﹐同中書門下平章事﹐賜紫。﹝侍郎﹐史作郎中。左丞﹐史作尙書右丞。﹞初﹐執誼爲翰林學士﹐知叔文幸於東宮﹐傾心附之。叔文亦欲自廣朋黨﹐密與交好。至是﹐遂特用爲相。

乙卯﹐太常奏﹕「《禮》云﹕喪三年不祭﹐惟祭天地社稷。《周禮》﹕圜鐘之均六變﹐天神皆降﹔林鐘之均八變﹐地示咸出。不廢天地祭。不敢以卑廢尊也。樂者﹐所以降神也。不以樂則祭不成。今遵遺詔﹐行易月之制﹐請制內遇祭輟樂﹐終制用樂。」從之。又奏﹕「《禮》﹕三年祭宗廟。今請俟廟畢復常。」從之。

辛酉﹐貶京兆尹李實爲通州長史。詔曰﹕﹝詔下或有詞一道字。曰下或有「京尹嗣道王」字。﹞「實素以宗屬﹐累列任使﹐驟升班列﹐遂極寵榮﹐而政乖惠和﹐務在苛厲。比年旱歉﹐﹝或作嘆。﹞先聖憂人﹐特詔逋租﹐悉皆蠲免。而實敢肆誣罔﹐復令徵剝﹐頗紊朝廷之法﹐實惟聚斂之臣。自國哀已來﹐增毒彌甚﹐無辜斃踣﹐深所興嗟。朕嗣守洪業﹐敷弘理道﹐寧容蠢政﹐以害齊人。宜加眨黜﹐用申邦憲。尙從優貸﹐俾佐遠藩。」實諂事李齊運﹐驟遷至京兆尹﹐恃寵彊愎﹐不顧文法。﹝文﹐或作乃。﹞是時﹐春夏旱﹐京畿乏食﹐實一不以介意﹐方務聚斂徵求﹐以給進奏。每奏對﹐輒曰「今年𨿽旱﹐而谷甚好。」由是租稅皆不免﹐人窮至壞屋賣瓦木﹐貸麥苗以應官。﹝或無貸字。﹞優人成輔端爲謠嘲之﹐實聞之﹐奏輔端誹謗朝政﹐杖殺之。實遇侍禦史王播於道。故事﹕尹與禦史相遇﹐尹下道避。實不肯避﹐導騎如故。播詰讓導騎者。實怒﹐遂奏播爲三原令﹐廷詬之。﹝原﹐或作泉﹐非是。﹞陵轢公卿已下﹐﹝陵﹐或作淩。﹞隨喜怒誣奏遷黜﹐朝廷畏忌之。嘗有詔免畿內逋租﹐實不行用詔書﹐徵之如初。勇於殺害﹐人吏不聊生。至譴﹐市裏歡呼﹐皆袖瓦礫遮道伺之。實由間道獲免。

壬戌﹐﹝洪慶善云﹕史作寅﹐誤。﹞制殿中丞皇太子侍書翰林待詔王亻丕﹐可守左常侍﹐依前翰林待詔﹔﹝書﹐或作讀。依前翰林待詔﹐史作充翰林學士。今按﹕前云「上學書於王亻丕」﹐後云「以侍書得幸於上」。則此當從史作侍書爲是。﹞蘇州司功王叔文﹐可起居舍人翰林學士﹔又以司勛員外郎翰林學士知制誥鄭爲中書舍人﹐學士如故﹔又以給事中馮伉爲兵部侍郎﹔以兵部員外郎史館修撰歸登爲給事中﹐修撰如故。登﹑伉皆上在東宮時侍讀﹐以師傅恩拜。

●外集﹟卷七【順宗實錄卷二】

﹝起二月﹐盡三月。﹞

二月甲子﹐上禦丹鳳門﹐大赦天下。自貞元二十一年二月二十四日昧爽已前﹐大辟已下﹐罪無輕重﹐常赦所不原者﹐咸赦原之。諸色人中﹐有才行兼茂﹐明於理體者﹔經術精深﹐可爲師法者﹔達於吏理﹐可使從政者﹐宜委常參官各舉所知﹐其在外者﹐長吏精加訪擇﹐具名聞奏﹐仍優禮發遣。

舊事﹕宮中有要市外物﹐﹝下或有間字。﹞令官吏主之﹐與人爲市﹐隨給其直。貞元末﹐以宦者爲使﹐抑買人物﹐稍不如本估。末年不復行文書﹐置「白望」數百人於兩市﹐並要鬧坊﹐閱人所賣物﹐但稱「宮市」﹐卽斂手付與﹐眞僞不復可辧﹐無敢問所從來。其論價之髙下者﹐﹝其論﹐疑當作與論。﹞率用百錢物買人直數千錢物﹐仍索進奏門戶並腳價錢。將物詣市﹐至有空手而歸者。名爲「宮市」﹐而實奪之。嘗有農夫﹐以驢負柴至城賣﹐遇宦者稱「宮市」取之﹐才與絹數尺﹐又就索門戶﹐仍邀以驢送至內。農夫涕泣﹐以所得絹付之﹐不肯受﹐曰「須汝驢送柴至內。」農夫曰「我有父母妻子﹐待此然後食。﹝待。或作得。﹞今以柴與汝﹐不取直而歸﹐汝尙不肯﹐我有死已﹗」﹝有死。或作必死。﹞遂毆宦者。街吏擒以聞﹐詔黜此宦者﹐而賜農夫絹十匹。然「宮市」亦不爲之攺易。諫官﹑禦史數奏疏諫。不聽。上初登位﹐禁之。至大赦﹐又明禁。

又貞元中﹐要乳母﹐皆令選寺觀婢以充之﹐而給與其直。例多不中選。寺觀次當出者﹐賣產業割與地買之﹐﹝地上與字恐誤。或賣產業﹐是本文﹐後攺作割地﹐而傳者不去舊文﹐又誤增與字。﹞貴有姿貌者以進﹐其徒苦之。至是亦禁焉。

貞元末﹐五坊小兒﹐張捕鳥雀於閭裏﹐皆爲暴橫以取錢物。至其張羅网於門﹐不許人出入者。或有張井上者﹐使不得汲水﹐近之輒曰「汝驚供奉鳥雀。」痛毆之﹐出錢物求謝﹐乃去。或相聚飲食於肆﹐醉飽而去﹐賣者或不知﹐就索其直﹐多被毆罵。或時畱蛇一囊爲質﹐曰「此蛇所以致鳥雀而捕之者﹐今畱付汝﹐幸善飼之﹐勿令饑渴。」賣者愧謝求哀﹐乃攜而去。上在春宮時﹐則知其獘﹐常欲奏禁之。﹝奏。或作束。﹞至卽位﹐遂推而行之﹐人情大悅。

乙丑﹐停鹽鐵使進獻。舊鹽鐵錢物﹐悉入正庫﹐一助經費。其後主此務者﹐稍以時市珍玩時新物充進獻﹐以求恩澤。其後益甚﹐歲進錢物﹐謂之「羨余」。而經入益少。至貞元末﹐遂月有獻焉﹐﹝遂﹐或作逐﹐非是。﹞謂之「月進」。至是乃罷。命右金吾將軍兼中丞田景度﹐持節告哀於吐蕃﹐以庫部員外熊執易爲副﹔兵部郎中兼中丞元季方﹐告哀於新羅﹐且冊立新羅嗣王﹐主客員外郎兼殿中監馬於爲副。

三月庚午朔﹐出後宮三百人。

辛未﹐以翰林待詔王亻丕爲翰林學士。

壬申﹐以故相撫州別駕姜公輔爲吉州刺史。前戶部侍郎判度支汀州別駕蘇弁爲忠州刺史。追故相忠州刺史陸贄﹑郴州別駕鄭餘慶﹑前京兆尹杭州刺史韓臯﹑前諫議大夫道州刺史陽城赴京師。徳宗自貞元十年已後﹐不復有赦令。左降官𨿽有名徳才望﹐以微過忤旨譴逐者﹐一去皆不復敍用。至是人情大悅。而陸贄﹑陽城﹐皆未聞追詔﹐﹝聞下或有於字。﹞而卒於遷所。士君子惜之。

癸酉﹐出後宮並教坊女妓六百人﹐聽其親戚迎於九仙門。百姓相聚﹐歡呼大喜。

景戌﹐詔曰「檢校司空平章事杜佑﹐可檢校司徒平章事﹐充度支並鹽鐵使。以浙西觀察李爲浙西節度檢校刑部尙書。」賜徐州軍額曰「武寧」﹐制曰「朕新委元臣﹐綜釐重務﹐爰求貳職﹐固在能臣。起居舍人王叔文﹐精識瑰材﹐寡徒少欲﹐質直無隱﹐沈深有謀。其忠也﹐盡致君之大方﹔其言也﹐達爲政之要道。凡所詢訪﹐皆合大猷。宜繼前勞﹐佇光新命。可度支鹽鐵副使﹐依前翰林學士﹐本官賜如故。」﹝賜如﹐或作餘如。﹞初﹐叔文旣專內外之政﹐與其黨謀曰「判度支﹐則國賦在手﹐可以厚結諸用事人﹐取兵士心﹐以固其權。」驟使重職﹐人心不服。藉﹝或作籍﹐或無籍字。﹞杜佑雅有會計之名﹐位重而務自全﹐易可制。故先令佑主其名﹐而除之爲副以專之。﹝除之﹐疑當作除己。﹞以戶部尙書判度支王紹爲兵部尙書﹐以吏部郎中李爲禦史中丞﹐武元衡爲左庶子。初﹐叔文黨數人﹐貞元末﹐已爲禦史在臺。至元衡爲中丞﹐薄其人﹐待之鹵莽﹐皆有所憾。而叔文又以元衡在風憲﹐欲使附己﹐使其黨誘以權利。元衡不爲之動。叔文怒﹐故有所授。

庚寅﹐制﹕﹝或有曰字。﹞門下侍郎守吏部尙書平章事賈耽﹐可檢校司空兼左僕射﹔守門下侍郎平章事鄭瑜﹐可守吏部尙書﹔守中書侍郎平章事髙郢﹐可守刑部尙書﹔守尙書左丞平章事韋執誼﹐可守中書侍郎﹐並依前平章事。

癸巳﹐詔曰「萬國之本﹐屬在元良﹔主器之重﹐歸於長子。所以基社稷而固邦統﹐古之制也。廣陵王某﹐孝友溫恭﹐慈仁忠恕﹔博厚以容物﹐寬明而愛人﹔祗服訓詞﹐言皆合雅﹔講求典學﹐禮必從師﹔居有令聞﹐動無違徳。朕獲纘丕緒﹐祗若大猷﹐惟懷永圖﹐用建儲貳﹐以承宗廟﹐以奉粢盛﹐爰舉舊章﹐俾膺茂典。宜冊爲皇太子﹐攺名某﹐仍令所司擇日備禮冊命。初﹐廣陵王名從「水」傍「享」﹐至冊爲皇太子﹐始攺從今名。

丁酉﹐吏部尙書平章事鄭瑜稱疾去位。其日﹐瑜方與諸相會食於中書。故事﹕丞相方食﹐百寮無敢謁見者。叔文是日至中書﹐欲與執誼計事﹐令直省通執誼。直省以舊事告﹐叔文叱直省﹐直省懼﹐入白執誼。執誼逡巡慚﹤赤皮﹥﹐﹝乃版切﹐與赧同。﹞竟起迎叔文﹐就其閣語﹐良久。宰相杜佑﹑髙郢﹑瑜皆停箸以待。﹝郢下或有鄭字。﹞有報者云「叔文索飯﹐韋相已與之同餐閣中矣。」佑﹑郢等心知其不可﹐﹝或無字﹐非是。﹞畏懼叔文﹑執誼莫敢出言。瑜獨嘆曰「吾豈可復居此位。」顧左右取馬徑歸﹐遂不起。前是﹐左僕射賈耽以疾歸第﹐未起﹐瑜又繼去。二相皆天下重望﹐相次歸臥﹐叔文﹑執誼等益無所顧忌﹐遠近大懼焉。

●外集﹟卷八【順宗實錄卷三】

﹝起四月﹐盡五月。﹞

夏四月乙巳﹐上禦宣政殿﹐冊皇太子。冊曰「建儲貳者﹐必歸於冢嗣﹔固邦本者﹐允屬於元良。咨爾元子廣陵王某﹐幼挺岐嶷﹐長標洵淑﹐佩《詩》《禮》之明訓﹐宣忠孝之弘規﹐居惟保和﹐動必循道﹔識達刑政﹐器合溫文﹔愛敬奉於君親﹐仁徳聞於士庶﹔神祗龜筮﹐罔不協從。是用命爾爲皇太子。於戲﹗維我烈祖之有天下也﹐功格上帝﹐祚流無窮﹐光纘洪業﹐逮予十葉。虔恭寅畏﹐日愼一日﹗付爾以承祧之重﹐勵爾以主鬯之勤﹐以貞萬國之心﹐以揚三善之徳。爾其尊師重傅﹐親賢遠佞﹐非禮勿踐﹐非義勿行﹐對越天地之耿光﹐丕承祖宗之休烈﹐可不愼歟﹗」時上卽位已久﹐而臣下未有親奏對者。內外盛言王亻丕﹑王叔文專行斷決﹐日有異說。又屬頻雨﹐皆以爲羣小用事之應。至將冊禮之夕﹐雨乃止。迨行事之時﹐天气淸朗﹐有慶雲見。識者以爲天意所歸。及睹皇太子儀表﹐班行旣退﹐無不相賀﹐至有感泣者。

戊申﹐詔曰「惟先王光有天下﹐必正我邦本﹐以立人極。建儲貳以承宗祧﹐所以啟迪大猷﹐安固洪業﹐斯前代之令典也。皇太子某﹐體仁秉哲﹐恭敬溫文﹐徳協元良﹐禮當上嗣。朕奉若丕訓﹐憲章前式﹐惟承社稷之重﹐載考《春秋》之義﹐授之匕鬯﹐以奉粢盛﹐爰以令辰﹐俾膺茂典。今冊禮云畢﹐感慶交懷﹐思與萬方﹐同其惠澤。自貞元二十一年二月二十四日已後﹐至四月九日昧爽已前﹐天下應犯死罪者﹐特降從流﹔流已下遞減一等。文武常參並州府縣官﹐子爲父後者﹐賜勛兩轉。古之所以教太子﹐必茂選師傅以翼輔之。法於訓詞﹐而行其典禮﹐左右前後﹐罔非正人﹐是以教諭而成徳也。給事中陸質﹑中書舍人崔樞﹐積學懿文﹐守經據古﹐夙夜講習﹐庶協於中。並充皇太子侍讀。天下孝子順孫﹐先旌表門閭者﹐委所管州縣﹐各加存卹。」

庚戌﹐封皇太子長子寧等六人爲郡王。﹝寧﹑寬﹑宥﹑察﹑寰﹑寮等﹐六男也。﹞

癸酉﹐﹝當作醜。﹞贈吐蕃弔祭使工部侍郎兼禦史大夫史館修撰張薦禮部尙書。薦字孝舉﹐代居深州之陸澤。祖文成﹐博學工文詞﹐性好詼諧﹐七登文學科。薦聰明彊記﹐歷代史傳﹐無不貫通﹐爲太師顏眞卿所稱賞﹐遂知名。大歷中﹐江東觀察表薦之﹐﹝江﹐或作浙。﹞授左司禦率府兵曹參軍﹐兼史館修撰。貞元初﹐爲太常博士。四年﹐回紇求和親﹐使送咸安公主入回紇﹐以薦爲判官﹐攺授殿中侍禦史﹐累遷諫議大夫。十一年﹐冊回紇子﹐薦以祕書少監﹐持節爲使。還久之﹐遷祕書監。二十年﹐吐蕃贊普死﹐以薦爲工部侍郎﹐兼禦史大夫﹐持節弔贈。卒於赤嶺東﹐回紇辟﹐吐蕃傳歸其柩。﹝辟字恐誤。﹞前後三使異國﹐自始命至卒﹐常兼史職。在史館二十年﹐著《宰輔傳略》《五服圖記》《寓居錄》《靈怪集》等。﹞

景寅﹐罷閩中萬安監。先是﹐福建觀察柳冕﹐久不遷﹐欲立事迹﹐﹝立﹐或作以。﹞以求恩寵。乃奏云「閩中﹐南朝放牧之地﹐畜羊馬可孳息﹐請置監。」許之。收境中畜產﹐﹝收﹐或作牧。﹞令吏牧其中。羊大者不過十斤﹐馬之良者﹐估不過數千。不經時輒死﹐又斂﹐百姓苦之﹐遠近以爲笑。至是觀察閻濟美奏罷之。

丁卯﹐命焚容州所進毒藥可殺人者。﹝可﹐或作所。﹞

五月己巳﹐﹝史作戊辰﹐無五月字。﹞以杭州刺史韓臯爲尙書左丞。﹝左﹐或作右。﹞

辛未﹐﹝史作五月己已。﹞以右金吾大將軍範希朝爲檢校右僕射﹐兼右神策京西諸城鎭行營兵馬節度使。叔文欲專兵柄﹐藉希朝年老舊將﹐故用爲將帥﹐使主其名。﹝主﹐或作在。﹞而尋以其黨韓泰爲行軍司馬﹐專其事。

甲戌﹐以度支郎中韓泰守兵部郎中﹐兼中丞﹐充左右神策﹑京西都柵行營兵馬節度行軍司馬﹐賜紫。﹞

乙亥﹐追攺爲檢校兵部郎中﹐職如故。

甲申﹐﹝史作扼。﹞以萬年令房啟爲容州刺史﹐兼禦史中丞。初﹐啟善於叔文之黨﹐因相推致﹐﹝或無因字。﹞遂獲寵於叔文﹐求進用。叔文以爲容管經略使﹐使行﹐約至荊南授之﹐云「脫不得荊南﹐卽與湖南。」故啟宿畱於江陵﹐﹝宿音秀。畱音澑。﹞久之方行。至湖南﹐又久之﹐而叔文與執誼爭權﹐數有異同﹐故不果。尋聞皇太子監國。啟惶駭﹐奔馳而往。是日﹐以郴州員外司馬鄭餘慶爲尙書左丞。﹝是日﹐史作癸未。﹞

乙酉﹐以尙書左丞韓臯爲鄂嶽觀察﹑武昌軍節度使。﹝以尙下十八字﹐史作「以右丞韓臯爲鄂嶽沔蘄團練觀察使」。仍日系甲辰下。﹞初﹐臯自以前輩舊人﹐累更重任﹐頗以簡倨自髙﹐嫉叔文之黨﹐謂人曰「吾不能事新貴人。」臯從弟曄幸於叔文﹐以告﹐叔文故出之。﹞

辛卯﹐以王叔文爲戶部侍郎﹐職如故﹐賜紫。初﹐叔文欲依前帶翰林學士﹐宦者俱文珍等惡其專權﹐削去翰林之職。叔文見制書大驚﹐謂人曰「叔文日時至此﹐商量公事﹐若不得此院職事﹐卽無因而至矣。」王亻丕曰「諾。」卽疏請﹐不從﹔再疏﹐乃許三五日一入翰林﹐去學士名。又與歸登同日賜紫。內出衫笏賜登﹐而叔文不沾。文珍等所惡﹐獨不得賜﹐﹝今按﹕而叔文下數句﹐重復不可讀。疑因後來修攺﹐已增新字﹐而不去舊文﹐如前買乳母之例也。蓋上文已有俱文珍等惡其專權之句﹐則此不當更有「文珍等所惡」五字。有不沾字。卽不當更有「獨不得賜」四字﹐若並有此九字﹐卽上不當有不沾字﹐且此「文珍等」字上亦合更有脫字﹐謬誤甚明。今當削去「文珍等」以下九字﹐則語意明白﹐無復可疑矣。﹞由此始懼。

以衢州別駕令狐亙爲祕書少監。亙﹐國子祭酒徳玄孫﹐進士登第。司徒楊綰未達時﹐遇之以爲賢。爲禮部修史﹐引亙入史館﹐自華原尉拜拾遺﹐累遷起居舍人。大歷八年﹐劉晏爲吏部尙書﹐奏亙爲刑部員外﹐判南曹﹐累遷至禮部侍郎。亙之判南曹﹐晏爲尙書﹐楊炎爲侍郎。亙得晏之舉﹐分闕必擇其善者與晏﹐而以惡者與炎。炎固已不平。至亙爲禮部﹐而炎爲相。有杜封者﹐故相鴻漸之子﹐求補弘文生。炎嘗出杜氏門下﹐托亙以封。亙謂使者曰「相公欲封成其名﹐乞署封名下一字﹐亙因得以記焉。」炎不意亙賣之﹐署名屬亙。亙明日疏言「宰相炎迫臣以威﹐臣從之則負陛下﹐不從卽炎當害臣。」﹝卽﹐或作則。﹞徳宗以問炎﹐炎具道所以﹐徳宗怒曰「此姦人﹐不可柰。」欲杖而流之。炎救解﹐乃黜爲衡州別駕。貞元初﹐李泌爲相﹐以左庶子史館修撰徵﹐則與同職孔述睿爭競細碎﹐數侵述睿。述睿長告以讓﹐不欲爭。﹝告﹐或作者﹐長告﹐謂長假也。﹞泌卒﹐竇參爲相﹐惡其爲人﹐貶吉州別駕﹐攺吉州刺史。齊映除江西觀察﹐過吉州﹐亙自以前輩﹐懷怏怏﹐不以刺史禮見。入謁﹐從容步進﹐不襪首屬戎器。﹝或無襪字﹐或又作秣﹐非是。﹞映以爲恨。去至府﹐奏亙舉前刺史過失﹐鞫不得眞﹐無政事﹐不宜臨郡﹐貶衢州別駕。上卽位﹐以祕書少監徵﹐未至卒。亙在史館﹐修《玄宗實錄》一百卷﹐撰《代宗實錄》三十卷﹐𨿽頗勤苦﹐然多遺漏﹐不稱良史。初﹐徳宗將厚奉元陵事﹐時爲中書舍人兼史職﹐奏疏諫﹐請薄其葬。有答詔優獎。元和三年﹐以修實錄功﹐追贈工部尙書。﹝《新史》﹕初﹐亙﹝受詔撰《代宗實錄》﹐未就。會貶﹐詔聽在外成書。元和中﹐其子太僕丞丕獻之﹐以勞贈工部尙書。﹞

是月﹐以襄州爲襄府。﹝按《元和郡國志》﹐作「襄陽大都督府」﹐恐襄下當有陽字。﹞徙臨漢縣於古城﹐曰鄧城縣。

●外集﹟卷九【順宗實錄卷四】

﹝起六月﹐盡七月。﹞

六月乙亥﹐﹝乙﹐或作己。﹞貶宣州巡官羊士諤爲汀州寧化縣尉。士諤性傾躁﹐時以公事至京﹐遇叔文用事﹐朋黨相煽﹐頗不能平﹐公言其非。叔文聞之怒﹐欲下詔斬之﹐執誼不可﹔則令杖殺之﹐執誼又以爲不可﹔遂貶焉。由是叔文始大惡執誼﹐往來二人門下者皆懼。先時﹐劉辟以劍南節度副使﹐將韋臯之意於叔文﹐求都領劍南三川﹐謂叔文曰「太尉使某致微誠於公﹐﹝某﹐或作辟﹐﹞若與其三川﹐﹝與其﹐疑當與作與某。﹞當以死相助。若不用﹐某亦當有以相酬。」叔文怒﹐亦將斬之﹐而執誼固執不可。辟尙遊京師未去﹐﹝尙下或有以字。﹞至聞士諤﹐﹝士﹐或作貶。今按﹕士上當別有貶字。﹞遂逃歸。

左散騎常侍致仕張萬福卒。萬福﹐魏州元城人也。自曾祖至父﹐皆明經﹐官止縣令州佐。萬福以祖父業儒皆不達﹐不喜書﹐學騎射。年十七八﹐從軍遼東﹐有功﹐爲將而還﹐累遷至壽州刺史。州送租賦詣京師﹐至潁川界﹐爲盜所奪﹐萬福使輕兵馳入潁川界討之。﹝入潁川﹐或作入潁州。﹞賊不意萬福至﹐忙迫不得戰﹐萬福悉聚而誅之﹐盡得其所亡物﹐並得前後所掠人妻子財物牛馬萬計﹐悉還其家。爲淮南節度崔圓所忌﹐失刺史﹐攺鴻臚卿﹐以節度副使將兵千人鎭壽州。萬福不以爲恨。許杲以平盧行軍司馬將卒三千人﹐駐濠州不去﹐有窺淮南意。圓令萬福攝濠州刺史﹐杲聞卽提卒去﹐止當塗陳莊。賊陷舒州﹐圓又以萬福爲舒州刺史﹐督淮南岸盜賊﹐連破其黨。大歷三年﹐召赴京師。代宗謂曰「聞卿名久﹐欲一識卿﹐且將累卿以許杲。」萬福拜謝﹐因前曰「陛下以許杲召臣﹐如河北賊諸將叛﹐以屬何人﹖」代宗笑曰「且欲議許杲事﹐方當大用卿。」卽以爲和州刺史﹐行營防禦使﹐督淮南岸盜賊﹐至州﹐杲懼﹐移軍上元。杲至楚州大掠﹐節度使韋元甫命萬福討之。未至淮陰﹐杲爲其將康自勤所逐。﹝勤﹐或作勸﹐下同。﹞自勤擁兵繼掠﹐﹝擁﹐或作權。﹞循淮而東﹐萬福倍道追而殺之﹐免者十二三﹐盡得其所虜掠金銀婦女等﹐﹝女﹐或作人。﹞皆獲致其家。代宗詔以本州兵千五百人防秋京西﹐遂帶和州刺史﹐鎭咸陽﹐固畱宿衛。﹝固﹐或作因。﹞李正己反﹐將斷江淮路﹐令兵守甬橋渦口。﹝甬音勇。﹞江淮進奉船千餘只﹐泊渦口﹐不敢進。徳宗以萬福爲濠州刺史﹐萬福馳至渦口﹐立馬岸上﹐發進奉船﹐淄靑將士停岸睥睨不敢動﹐諸道繼進。攺泗州刺史。爲杜亞所忌﹐徵拜左金吾衛將軍。召見﹐徳宗驚曰「杜亞言卿昏耄﹐卿乃如是健耶﹗」圖形淩煙閣﹐數賜酒饌衣服﹐並敕度支籍口畜給其費。至賀﹐陽城等於延英門外﹐天下益重其名。二十一年﹐以左散騎常侍致仕。元和元年卒﹐﹝元和元年﹐當作貞元二十一年。﹞年九十。萬福自始從軍至卒﹐祿食七十年﹐未嘗病一日。典九郡﹐皆有惠愛。

癸丑﹐韋臯上表﹐請皇太子監國﹐又上皇太子箋。尋而裴﹑嚴綬表繼至﹐悉與臯同。

七月丙子﹐贈故忠州別駕陸贄兵部尙書﹐故道州刺史陽城左常侍。

贄字敬輿﹐吳郡人也﹐年十八﹐進士及第。﹝贄大歷八年及第﹐時年二十。﹞又以博學宏詞﹐授鄭縣尉﹔書判拔萃﹐授渭南尉﹐遷監察禦史。未幾﹐選爲翰林學士﹐遷祠部員外郎。徳宗幸奉天﹐贄隨行在。天下搔擾﹐遠近徵發﹐書詔一日數十下﹐﹝一日﹐或作日百﹐非是。﹞皆出於贄。贄操筆持紙﹐成於須臾﹐不復起艸。同職皆拱手嗟嘆﹐不能有所助。常啟徳宗言「方今書詔﹐宜痛自引過罪己﹐以感人心。昔成湯以罪己致興﹐後代推以爲聖人。楚王失國亡走﹐一言善而復其國﹐至今稱爲賢者。陛下誠能不吝攺過﹐以言謝天下﹐臣𨿽愚陋﹐爲詔詞無所忌諱﹐庶能令天下叛逆者回心諭旨。」徳宗從之。故行在制詔始下﹐聞者𨿽武人悍卒﹐無不揮涕感激。議者咸以爲徳宗克平寇難﹐旋復天位﹐不惟神武成功﹐爪牙宣力﹐蓋以文徳廣被﹐腹心有助焉。累遷考功郎中﹑諫議大夫﹑中書舍人兼翰林學士。丁母憂﹐免喪﹐權知兵部侍郎﹐復入翰林。中外屬意﹐旦夕俟其爲相。竇參深忌之﹐贄亦短參之所爲﹐且言其黷貨﹐於是與參不能平。尋眞拜兵部侍郎﹐知禮部貢舉﹐於進士中得人爲多。八年春﹐遷中書侍郎平章事﹐始令吏部每年集選人。舊事﹕吏部每年集人﹐其後遂三年一置選。選人猥至﹐文書多不了尋勘﹐眞僞紛雜﹐吏因得大爲姦巧。選士一蹉跌﹐或至十年不得官﹔而官之闕者﹐或累歲無人。贄令吏部分內外官員爲三分﹐計闕集人以爲常﹐其獘十去七八﹐天下稱之。初﹐竇參出李巽爲常州刺史﹐且迫其行﹐巽常銜之。至參貶爲郴州別駕﹐巽適遷湖南觀察。徳宗常與參言故相姜公輔罪﹐參漏其語。參敗﹐公輔因上疏自陳﹐其事非臣之過。徳宗詰之﹐知參氵曳其語﹐怒﹐未有所發﹐會巽奏汴州節度劉士寧遺參金帛若干。士寧得汴州﹐參處其議﹐士寧常徳之﹐故致厚貺。徳宗以參得罪﹐而以武將交結﹐﹝以武﹐當作與武。﹞發怒﹐竟致參於死。而議者多言參死由贄焉。﹝司馬溫公云「《贄傳》曰﹕徳宗殺參﹐贄有力焉。按﹕贄《請令長官舉屬吏狀》云﹕亦由私訪所親﹐轉爲所賣﹐其獘非遠﹐聖鑑明知。乃解參之語也。及參之死﹐贄解救甚至﹐當時之人﹐見參﹑贄有隙﹐遂以己意猜之﹐史官不悅者﹐因歸罪於贄耳。」唐小說云﹕竇參所寵靑衣上淸者﹐參死﹐沒入掖庭﹐因言陸贄誣陷參事﹐徳宗乃下詔雪參﹐此說與《舊史》同。﹞裴延齡判度支﹐天下皆嫉怨﹐而獨幸於天子﹐朝廷無敢言其短者。贄獨身當之﹐日陳其不可用。延齡固欲去贄而代之﹐又知贄之不與己﹐多阻其奏請也﹐謗毀百端。翰林學士吳通玄﹐故與贄同職﹐姦巧佻薄﹐與贄不相能。知贄與延齡相持有間﹐因盛言贄短。宰相趙憬本贄所引同對﹐嫉贄之權﹐密以贄所戢彈延齡事告延齡。﹝戢﹐《通鑑》作譏﹐或作談。戢彈﹐或作彈戢。﹞延齡益得以爲計。由是天子益信延齡﹐而不直贄﹐竟罷贄相﹐以爲太子賓客﹐而黜張滂﹑李充等權。﹝按史﹕滂﹑充皆以論裴延齡得罪﹐此但著黜滂﹑充等﹐而上文不言其所以得罪之由﹐蓋脫漏也。﹞言事者皆言其屈。﹝皆﹐或作多。﹞贄固畏懼﹐至爲賓客﹐拒門不納交親士友。春旱﹐徳宗數獵苑中﹐延齡疏言「贄等失權怨望﹐言於眾曰﹕『天下旱﹐百姓且流亡﹐度支愛惜﹐不肯給諸軍。軍中人無所食﹐其事柰何﹖』以搖動羣心﹐其意非止欲中傷臣而已。」後數日﹐又獵苑中﹐會神策軍人跪馬前云「度支不給馬艸。」徳宗意延齡前言﹐卽回馬而歸﹐由是貶贄爲忠州別駕﹐滂﹑充皆斥逐。徳宗怒未解﹐贄不可測﹐賴陽城等救乃止。贄之爲相﹐常以少年入翰林﹐得幸於天子﹐長養成就之。不敢自愛﹐事之不可者﹐皆爭之。徳宗在位久﹐益自攬持機柄﹐親治細事﹐失君人大體﹐宰相益不得行其事職﹐而議者乃云由贄而然。﹝溫公云﹕凡爲宰相者﹐皆欲專權﹐安肯自求失職﹖不任宰相﹐乃徳宗之失﹐而歸咎於贄﹐豈人情也﹖贄《論朝官闕員狀》云「頃之﹐輔臣鮮克勝任﹐過蒙容養﹐苟備職員﹐致勞睿思﹐巨小經慮。」此乃諫徳宗不任宰相﹐親治細事之詞也。﹞贄居忠州十餘年﹐常閉門不出入﹐人無識面者。避謗不著書﹐習醫方﹐集古今名方﹐爲《陸氏集驗方》五十卷﹐卒於忠州﹐年五十二。上初卽位﹐與鄭餘慶﹑陽城同徵﹐詔始下﹐而城﹑贄皆卒。

城字亢宗﹐北平人﹐代爲官族。好學﹐貧不能得書﹐乃求入集賢爲書寫吏﹐竊官書讀之﹐晝夜不出。經六年﹐遂無所不通﹐乃去陜州中條山下。﹝州﹐或作洲﹐非是。﹞遠近慕其徳行﹐來學者相繼於道。閭裏有爭者﹐不詣官府﹐詣城以決之。李泌爲相﹐舉爲諫議大夫﹐拜官不辭。未至京師﹐人皆想望風采﹐﹝想﹐或作相。﹞云「城﹐山人﹐能自苦刻﹐不樂名利﹐必諫諍死職下。」咸畏憚之。旣至﹐諸諫官紛紛言事﹐細碎無不聞達﹐天子益厭苦之。﹝子﹐或作下﹐非是。﹞而城方與其二弟牟﹑容連夜痛飲﹐﹝牟﹐或作並﹔容﹐或作密﹔二字或作並容。﹞人莫能窺其意。有懷刺譏之者﹐將造城而問者﹐﹝今按﹕此二句亦衍﹐一句疑亦以修攺重復而誤也﹐今當削去「譏之者將」四字。﹞城揣知其意﹐輒彊與酒。﹝輒上或有「彊與坐」字。﹞客或時先醉僕席上﹐或時先醉臥客懷中﹐不能聽客語。約其二弟云「吾所得月俸﹐汝可度吾家有幾口﹐月食米當幾何﹐買薪菜鹽米凡用幾錢﹐先具之﹐其餘悉以送酒媼﹐無畱也。」未嘗有所貯積。𨿽其所服用切急不可闕者﹐客稱其物可愛﹐城輒喜﹐舉而授之。陳萇者﹐候其始請月俸﹐常往稱其錢帛之美﹐月有獲焉。至裴延齡讒毀陸贄等﹐坐貶黜﹐徳宗怒不解﹐在朝無救者﹐城聞而起曰「吾諫官也﹐不可令天子殺無罪之人﹐而信用姦臣。」卽率拾遺王仲舒數人﹐守延英門﹐上疏論延齡姦佞﹐贄等無罪狀。徳宗大怒﹐召宰相入語﹐將加城等罪。良久乃解﹐令宰相諭遣之。於是金吾將軍張萬福聞諫官伏ト諫﹐趨往﹐至延英門﹐大言賀曰「朝廷有直臣﹐﹝或作直言。﹞天下必太平矣﹗」遂徧拜城與仲舒等曰「諸諫議能如此言事﹐天下安得不太平也﹗」﹝或無也字。﹞已而連呼﹕「太平萬歲﹐太平萬歲﹗」萬福武人﹐時年八十餘﹐自此名重天下。時朝夕相延齡﹐城曰「脫以延齡爲相﹐當取白麻壞之。」慟哭於庭﹐竟坐延齡事﹐攺國子司業。至﹐引諸生告之曰「凡學者﹐所以學爲忠與孝也。諸生寧有久不省其親乎﹖」明日﹐謁城歸養者二十餘人。有薛約者﹐嘗學於城﹐狂躁﹐以言事得罪﹐將徙連州﹐客寄有根蒂﹐吏縱求得城家。﹝縱﹐當作蹤。﹞坐吏於門﹐與約飲決別﹐涕泣送之郊外。徳宗聞之﹐以城爲黨罪人﹐出爲道州刺史。太學王魯卿﹑李儻等二百七十人﹐詣闕乞畱。住數日﹐吏遮止之﹐疏不得上。在州﹐以家人禮待吏人﹐宜罰者罰之﹐宜賞者賞之﹐一不以簿書介意。賦稅不登﹐﹝賦稅﹐或作稅賦。﹞觀察使數誚讓。上考功第﹐城自署第曰「撫字心勞﹐徵科政拙﹐考下下。」觀察使嘗使判官督其賦﹐至州﹐怪城不出迎﹐以問州吏﹐吏曰「刺史聞判官來﹐以爲己有罪﹐自囚於獄﹐不敢出。」判官大驚﹐馳入﹐謁城於獄﹐曰「使君何罪﹖某奉命來候安否耳。」畱一兩日﹐未去﹐城固不復歸館。門外有故門扇橫地﹐城晝夜坐臥其上﹐判官不自安﹐辭去。其後又遣他判官崔某往按之。﹝按﹐或作或﹐非是。﹞崔承命不辭﹐載妻子一行﹐中道而逃。城孝友﹐不忍與其弟異處﹐皆不娶﹐給侍終身。有寡妹依城以居。有生年四十餘﹐﹝生﹐或作甥﹐或作男。﹞癡不能如人﹐常與弟負之以遊。初﹐城之妹夫亡在他處﹐家貧不能葬﹐城親與其弟舁屍以歸﹐﹝舁音輿。﹞葬於其居之側﹐往返千餘里。卒時年六十餘。

戊寅﹐以戶部侍郎潘孟陽爲度支鹽鐵轉運副使。其日﹐王亻丕詐稱疾自免。自叔文歸第﹐亻丕日詣中人並杜佑﹐請起叔文爲相﹐且總北軍。旣不得﹐請以威遠軍使平章事﹐又不得。其黨皆憂悸不自保。亻丕至其日坐翰林中﹐疏三上﹐不報﹐知事不濟﹐行且臥﹐至夜忽叫曰「亻丕中風矣﹗」明日﹐遂輿歸﹐不出。

戊子﹐以禮部侍郎權徳輿爲戶部侍郎﹐以倉部郎中判度支陳諫爲河中少尹。亻丕﹐叔文之黨﹐於是始去。

乙未﹐詔﹕「軍國政事﹐宜權令皇太子某勾當。百辟羣後﹐中外庶僚﹐悉心輔翼﹐以底於理。宣布朕意﹐咸使知聞。」上自初卽位﹐則疾患不能言。至四月﹐益甚。時扶坐殿﹐羣臣望拜而已﹐未嘗有進見者。天下事皆專斷於叔文﹐而李忠言﹑王亻丕爲之內主﹐執誼行之於外﹐朋黨喧嘩﹐榮辱進退﹐生於造次﹐惟其所欲﹐不拘程度。旣知內外厭毒﹐慮見摧敗﹐卽謀兵權﹐欲以自固﹐而人情益疑懼﹐不測其所爲﹐朝夕伺候。會其與執誼交惡﹐心腹內離﹐外有韋臯﹑裴﹑嚴綬等箋表﹐﹝﹐當作均。﹞而中官劉光希﹑俱文珍﹑薛盈珍﹑尙解玉等﹐皆先朝任使舊人﹐同心怨猜﹐屢以啟上。上固已厭倦萬機﹐惡叔文等﹐至是遂召翰林學士鄭﹑衛次公﹑王涯等入至徳殿﹐撰制詔而發命焉。﹝詔﹐或作誥。﹞又下制﹐以太常卿杜黃裳爲門下侍郎﹐左金吾衛大將軍袁滋爲中書侍郎﹐並平章事。又下制﹐吏部尙書平章事鄭瑜﹐刑部尙書平章事髙郢﹐並守本官﹐罷相。皇太子見百寮於東朝﹐百寮拜賀﹐皇太子涕泣﹐不答拜。

景申﹐詔宰臣告天地社稷﹐皇太子見四方使於麟徳殿西亭。

●外集﹟卷十【順宗實錄卷五】

﹝起八月﹐盡至山陵。﹞

八月庚子﹐詔曰「惟皇天命烈祖﹐誕受方國﹐九聖儲祉﹐萬方咸休﹐肆予一人﹐獲贊丕業﹐嚴恭守位﹐不遑暇逸。﹝或作給﹐今從史。﹞而天匪降﹐﹝匪﹐史作不。﹞疾恙無瘳﹐﹝無﹐或作弗﹐今從史。﹞將何以奉宗廟之靈﹐展郊之禮﹖疇咨庶尹﹐對越上玄﹐內愧於朕心﹐上畏於天命﹐夙夜祗忄栗﹐惟懷永圖。﹝惟懷﹐史作深惟。﹞一日萬機﹐不可以久曠﹔天工人代﹐不可以久違。皇太子某﹐睿哲溫文﹐寬和慈惠﹐﹝慈﹐史作仁。﹞孝友之徳﹐愛敬之誠。﹝愛敬或作敬愛﹐或作仁愛﹐今從史。﹞通於神明﹐格於上下。是用推皇王至公之道﹐遵父子傳歸之制﹐付之重器﹐以撫兆人﹐必能宣祖宗之重光﹐荷天地之休命﹐奉若成憲﹐永綏四方。宜令皇太子卽皇帝位﹐朕稱太上皇﹐居興慶宮﹐制敕稱誥。所司擇日行冊禮。」

永貞元年八月辛丑﹐太上皇居興慶宮﹐誥曰「有天下者﹐傳歸於子﹐前王之制也。欽若大典﹐斯爲至公﹔式揚耿光﹐用體文徳。朕獲奉宗廟﹐臨禦萬方﹐降疾不瘳﹐庶政多闕。乃命元子﹐代予守邦﹐爰以令辰﹐光膺冊禮。宜以今月九日﹐冊皇帝於宣政殿﹐仍命檢校司徒杜佑充冊使﹐門下侍郎杜黃裳充副使。﹝仍命下二十一字﹐史無。﹞國有大命﹐恩俾惟新﹐宜因紀元之慶﹐用覃在宥之澤。宜攺貞元二十一年爲永貞元年。自貞元二十一年八月五日昧爽已前﹐天下應犯死罪﹐特降從流﹔流已下﹐遞減一等。」又下誥曰「人倫之本﹐王化之先﹐爰舉令圖﹐允資內輔。式表后妃之徳﹐俾形邦國之風﹐玆禮經之大典也。良娣王氏﹐家承茂族﹐徳冠中宮﹐雅修彤管之規﹐克佩姆師之訓。自服勤蘋藻﹐祗奉宗祧﹐令範益彰﹐母儀斯著。宜正長秋之位﹐以明繼位之尊。良媛董氏﹐備位後庭﹐素稱淑愼﹐進升號位﹐﹝或作位號。﹞禮亦宜之。良娣可冊爲『太上皇后』﹐良媛宜冊爲『太上皇徳妃』﹐仍令所司備禮﹐擇日冊命﹐宣示中外﹐咸使知聞。」

壬寅﹐制﹕王亻丕開州司馬﹐王叔文渝州司戶﹐並員外置﹐馳驛發遣。

叔文﹐越州人﹐以棋入東宮。頗自言讀書知理道﹐乘間常言人間疾苦。上將大論宮市事﹐叔文說中上意﹐遂有寵。因爲上言「某可爲將﹐某可爲相﹐幸異日用之。」密結韋執誼﹐並有當時名﹐欲僥幸而速進者﹕陸質﹑呂溫﹑李景儉﹑韓曄﹑韓泰﹐陳諫﹐劉禹錫﹐柳宗元等十數人﹐定爲死交﹔而淩準﹑程異等又因其黨而進﹐交遊蹤迹詭祕﹐莫有知其端者。貞元十九年﹐補闕張正買﹐疏諫他事﹐得召見。正買與王仲舒﹑劉伯芻﹑裴ぇ﹑常仲孺﹑呂洞相善﹐﹝按史﹕王仲舒下﹐更有「韋成季」三字﹐今詳下文有成季字﹐則此處當有此三字﹐亦脫漏也。ぇ﹐昌亥切。﹞數遊止。正買得召見﹐諸往來者皆往賀之。有與之不善者﹐告叔文﹑執誼﹐云「正買疏似論君朋黨事﹐宜少誡﹗」執誼﹑叔文信之。執誼嘗爲翰林學士﹐父死罷官﹐此時𨿽爲散郎﹐以恩時時召入問外事。執誼因言成季等朋宴聚遊無度﹐皆譴斥之﹐人莫知其由。叔文旣得志﹐與王亻丕﹑李忠言等專斷外事﹐遂首用韋執誼爲相﹐其常所交結﹐﹝常﹐或作嘗。﹞相次拔擢﹐至一日除數人﹐﹝或無至字。﹞日夜羣聚。亻丕以侍書幸﹐寢陋吳語﹐上所褻狎。而叔文頗任事自許﹐微知文義﹐好言事﹐上以故稍敬之﹐不得如亻丕出入無阻。叔文入至翰林﹐而亻丕入至柿林院﹐見李忠言﹑牛昭容等﹐故各有所主。亻丕主往來傳授﹐劉禹錫﹑陳諫﹑韓曄﹑韓泰﹑柳宗元﹑房啟﹑淩準等主謀議唱和﹐采聽外事。上疾久不瘳﹐內外皆欲上早定太子位﹐叔文默不發議。已立太子﹐天下喜﹐而叔文獨有憂色。﹝喜上或有皆字。﹞常吟杜甫《題諸葛亮廟》詩末句﹐云「出師未用身先死﹐﹝按﹕杜詩用作捷﹐或作戰。﹞長使英雄淚滿襟。」因欷流涕。﹝覷音虛﹐欷音希。﹞聞者咸竊笑之。𨿽判兩使事﹐未嘗以簿書爲意﹐日引其黨﹐屏人切切細語﹐謀奪宦者兵﹐以制四海之命。旣令範希朝﹑韓泰總統京西諸城鎭行營兵馬﹐中人尙未悟。會邊上諸將各以狀辭中尉﹐且言「方屬希朝」﹐中人始悟兵柄爲叔文所奪﹐乃大怒曰「從其謀﹐吾屬必死其手。」密令其使歸告諸將曰「無以兵屬人。」希朝至奉天﹐諸將無至者。韓泰白叔文﹐計無所出﹐惟曰「柰何﹐柰何﹗」無幾而母死﹐執誼益不用其語﹐叔文怒﹐與其黨日夜謀起復﹐起復必先斬執誼﹐而盡誅不附己者﹐聞者皆凶懼。皇太子旣監國﹐遂逐之﹐明年乃殺之。亻丕﹐杭州人﹐病死遷所。其黨皆斥逐。叔文最所賢重者李景儉﹐而最所謂奇才者呂溫。叔文用事時﹐景儉持母喪在東都﹐而呂溫使吐蕃半歲﹐至叔文敗方歸﹐故二人皆不得用。叔文敗後數月﹐乃貶執誼爲崖州司馬﹐後二年﹐病死海上。執誼﹐杜黃裳子婿﹐與黃裳同在相位﹐故最在後貶。

執誼﹐進士對策髙等﹐﹝執誼﹐京兆人﹐建中三年﹐中進士第﹔貞元元年﹐中賢良方正直言極諫第一人。﹞驟遷拾遺﹐年二十餘入翰林﹐巧惠便辟﹐媚幸於徳宗﹐而性貪婪詭賊。其從祖兄夏卿爲吏部侍郎﹐執誼爲翰林學士﹐受財爲人求科第﹐夏卿不應﹐乃探出懷中金﹐以內夏卿袖﹐夏卿驚曰「吾與卿賴先人徳﹐致名位﹐幸各已達。﹝已或作以。﹞豈可如此自毀壞﹗」擺袖引身而去﹐執誼大慚恨。旣而爲叔文所引用﹐初不敢負叔文﹐迫公議﹐時時有異同﹐輒令人謝叔文云「非敢負約爲異同。﹝約﹐或作終﹐非是。﹞蓋欲曲成兄弟爾。」﹝弟﹐疑當作事。﹞叔文不之信﹐遂成仇怨。然叔文敗﹐執誼亦自失形勢﹐知禍且至﹐𨿽尙爲相﹐當不自得﹐長奄奄無气﹐聞人行聲﹐輒惶悸失色﹐以至敗死﹐時才四十餘。執誼自卑﹐嘗諱不言嶺南州縣名。爲郎官時﹐嘗與同捨郎詣職方觀圖﹐每至嶺南圖﹐執誼皆命去之﹐閉目不視。至拜相還﹐所坐堂北壁有圖﹐不就省﹐七八日﹐試就觀之﹐乃崖州圖也。以爲不祥﹐甚惡之﹐憚不能出口。至貶﹐果得崖州焉。

永貞二年正月景戌朔﹐﹝戊﹐史作寅﹐下同。﹞太上皇於興慶宮受朝賀﹐皇帝率百僚奉上尊號﹐曰﹕應干聖壽太上皇﹐冊文曰「維永貞二年﹐﹝二﹐或作元﹐非是。﹞歲次景戌﹐正月景戌朔﹐皇帝臣某﹐稽首再拜奉冊言﹕臣聞上聖玄邈﹐獨超乎希夷﹔彊名之極﹐﹝彊﹐或作疆﹐非是。﹞猶存乎罔象。豈足以表無爲之徳﹐光不宰之功﹗然稱謂所施﹐簡冊攸著﹐涵泳道徳﹐感於精誠﹐仰奉洪徽﹐有以自竭。伏惟太上皇帝陛下﹐道繼玄元﹐業纘皇極﹔膺千載之休歷﹐承九聖之耿光﹔昭宣化源﹐發揚大號。政有惇本示儉﹐﹝政有二字疑衍。﹞慶裕格天﹐恩翔春風﹐仁育羣品﹔而功成不處﹐褰裳去之﹐付神器於衝人﹐想汾陽以髙蹈﹔體堯之徳﹐與神同符。其動也天﹐其靜也地﹐巍巍事表﹐無得而言。顧玆寡昧﹐屬膺大寶﹐懼忝傳歸之業﹐莫申繼述之志﹔夙夜兢畏﹐惟懷永圖。今天下幸安﹐皆睿訓所被﹐而未極徽號﹐孰報君親﹖是以臺臣庶官文武之列﹐抗疏於內﹔方伯藩守億兆之眾﹐同詞於外。請因壽歷﹐以播鴻名。臣不勝大願﹐謹上尊號曰﹕應干聖壽太上皇﹐當三朝獻壽之辰﹐應五紀啟元之始﹐光膺徽稱﹐允協神休﹐斯天下之慶也。

元和元年正月甲申﹐太上皇崩於興慶宮咸寧殿﹐年四十六。遺誥曰「朕聞﹕﹝或作觀。﹞死生者﹐物之大歸﹔修短者﹐人之常分。古先哲王﹐明於至道﹐莫不知其終以存義﹐順其變以節哀。故存者不至於傷生﹐逝者不至於甚痛。謂之達理﹐以貫通喪。朕自弱齡﹐卽惇淸靜﹔逮乎近歲﹐又嬰沈痼。嘗亦親政﹐益倦於勤。以皇帝天資仁孝﹐日躋聖敬﹐爰釋重負﹐委之康濟。而能內睦於九族﹐外勤於萬機﹐問寢益嚴﹐侍膳無曠。推此至徳﹐以安庶邦﹐朕之知子﹐無愧天下。今厥疾大漸﹐不寤不興﹐付托得人﹐顧復何恨﹖四海兆庶﹐亦奚所哀。但聖人大孝﹐在乎慈繼﹔樞務之重﹐軍國之殷﹐纘而承之﹐不可暫闕。以日易月﹐抑惟舊章。皇帝宜三日而聽政﹐十三日小祥﹐二十五日大祥﹐﹝五﹐或作三﹐非是。﹞二十七日釋服﹔方鎭嶽牧﹐不用離任赴哀﹔天下吏人﹐誥至後﹐出臨三日﹐皆釋服﹔無禁婚嫁祠祀﹐飲酒食肉﹔宮中當臨者﹐朝晡各十五舉音﹐非朝晡臨時禁無得哭﹐釋服之後﹐勿禁樂。他不在誥中者﹐皆以類從事。伏以崇陵仙寢﹐復土才終﹐甸邑疲人﹐休功未幾。今又重勞營奉﹐朕所哀矜。況漢﹑魏二文﹐皆著遺令﹐永言景行﹐常志夙心。其山陵制度﹐務從儉約﹐並不用以金銀錦彩爲飾。百辟卿士﹐同力盡忠﹐克申送往之哀﹐宜展事居之禮。﹝居﹐或作君﹐非是。﹞布告天下﹐明知朕懷。」

七月壬申﹐葬丰陵﹐謚曰﹕至徳大聖大安孝皇帝。廟曰﹕順宗。

●遺文◎聯句

【有所思聯句】

﹝此下三聯句﹐見《孟東野集》。﹞

相思繞我心﹐日夕千萬重。年光坐宛晚﹐春淚銷顏容。﹝郊。﹞臺鏡晦舊暉﹐庭艸滋新茸。望天山上石﹐別劍水中龍。﹝愈。﹞

【遣興聯句】

﹝說見上。﹞

我心隨月光﹐寫君庭中央。﹝郊。﹞月光有時晦﹐我心安所忘。﹝愈。﹞常恐金石契﹐斷爲相思腸。﹝郊。﹞平生無百歲﹐歧路有四方。﹝愈。﹞四方各異俗﹐適異非所將。﹝郊。﹞駑蹄顧挫秣﹐逸翮遺稻粱。﹝愈。﹞時危抱獨沈﹐道泰懷同翔。﹝郊。﹞獨居久寂默﹐相顧聊慨慷。﹝愈。﹞慨慷丈夫志﹐可以耀鋒芒。﹝郊。﹞蘧寧知捲舒﹐孔顏識行藏。﹝愈。﹞朗鑑諒不遠﹐佩蘭永芬芳。﹝郊。﹞苟無夫子聽﹐誰使知音揚。﹝愈。﹞

【贈劍客李園聯句】

﹝上同。﹞

天地有靈術﹐得之者惟君。﹝郊。﹞築鑪地區外﹐積火燒氛氳。﹝愈。﹞照海鑠幽怪﹐滿空異氛。﹝郊。﹞山磨電奕奕﹐水淬龍рр。﹝愈。﹞太一裝以寶﹐列仙篆其文。﹝郊。﹞可用懾百神﹐豈惟壯三軍。﹝愈。﹞有時幽匣吟﹐忽似深潭聞。﹝郊。﹞風胡久已死﹐此劍將誰分﹖﹝愈。﹞行當獻天子﹐然後致殊勛。﹝郊。﹞豈如丰城下﹐空有斗閒雲。﹝愈。﹞

◎遺詩

【同竇】

﹝牟﹞韋﹪﹪﹝執中﹞尋劉尊師不遇﹪﹪﹝此詩得於《五竇聯珠集》。公時任都官外郎﹐同洛陽令竇牟﹑河南令韋執中以訪之﹐元和五年也。詩以同尋師爲韻。人各一首。洪氏年譜亦見。﹞

秦客何年駐﹐仙源此田深。還隨躡鳧騎﹐來訪馭風襟。院閉靑霞入﹐松髙老鶴尋。猶疑隱形坐﹐敢起竊桃心。

【春雪】

﹝今按﹕此詩得於《文苑英華》﹐其後卽以正集中《春雪詩》首句云「新年都未有芳華」者系之﹐疑亦公作也。已上並方本所載﹐諸本所無者﹐今悉存之。諸本更有《遺文》一卷﹐方獨取《贈族侄》《嘲鼾睡》三篇﹐余並不錄﹐今並附見於後。其可疑者﹐亦但存其目而不載其文云。﹞

片片驅鴻急﹐紛紛逐吹斜。到江還作水﹐著樹漸成花。越喜飛排瘴﹐胡悉厚蓋砂。兼云封洞口﹐助月照天涯。暝見迷巢鳥﹐朝逢失轍車。呈丰盡相賀﹐寧止力耕家。

【贈族侄】

﹝上或有「徐州」字。﹞

我年十八九﹐壯气起胸中。作書獻云闕﹐辭家逐秋蓬。歲時易遷次﹐身命多厄窮。一名𨿽云就﹐片祿不足充。今者復何事﹐卑棲寄徐戎。蕭條資用盡﹐落門巷空。朝眠未能起﹐遠懷方郁。擊門者誰子﹖問言乃吾宗。自云有奇術﹐探妙知天工。旣往悵何及﹐將來喜還通。期吾語非佞﹐當爲佐時雍。

【嘲鼾睡】

﹝李希聲家有退之遺詩數十篇﹐希聲云﹐皆非也。獨《嘲鼾》二篇似之﹐錄於末。﹞

澹師晝睡時﹐聲气一何猥。頑飆吹肥脂﹐坑谷相嵬磊。雄哮乍咽絕﹐每發壯益倍。有如阿鼻屍﹐長喚忍眾罪。馬牛驚不食﹐百鬼聚相待。木枕十字裂﹐鏡面生痱﹤疒雷﹥。﹝痱音肥﹐﹤疒雷﹥音氵。痱﹤疒雷﹥﹐腫病也。﹞鐵佛聞皺眉﹐石人戰搖腿。孰雲天地仁﹐吾欲責眞宰。幽尋虱搜耳﹐猛作濤翻海。太陽不忍明﹐飛禦皆惰怠。乍如彭與黥﹐呼冤受菹醢。又如圈中虎﹐號瘡兼吼餒。𨿽今伶倫吹﹐苦韻難可攺。𨿽令巫咸招﹐魂爽難復在。何山有靈藥﹐療此願與采。

澹公坐臥時﹐長睡無不穩。吾嘗聞其聲﹐深慮五藏損。黃河弄瀑﹐梗澀連拙玄。南帝初奮槌﹐一竅曳混沌。﹝《莊子﹟應帝王》篇﹕南海之帝倏﹐北海之帝忽﹐中央之帝混沌﹐相與甚善。倏與忽謀報混沌之徳曰「人皆有七竅﹐以視聽食息。此獨無有﹐嘗試鑿之。」日鑿一竅﹐七日而混沌死﹐﹞迥然忽長引﹐萬丈不可忖。謂言絕於斯﹐繼出方衮衮。幽幽寸喉中﹐艸木森苯。﹝苯音本﹐音忖﹐艸本叢生也。﹞盜賊𨿽狡獪﹐亡魂敢窺閫。鴻蒙總合雜﹐詭譎騁戾狠。乍如斗呶呶﹐忽若怨懇懇。賦形苦不同﹐無路尋根本。可能堙其源﹐惟有土一畚。

【晝月】

玉碗不磨著泥土﹐靑天孔出白石補。兔入臼藏蛙縮肚﹐桂樹枯株女閉戶﹐陰爲陽羞固自古。嗟汝下民或敢侮﹐戲嘲盜視汝目瞽。

【贈張徐州莫辭酒】

莫辭酒﹐此會固難同。請看工女機上帛﹐半作軍人旗上紅。莫辭酒﹐誰爲君王之爪牙。春雷三月不作響﹐戰士豈得來還家。

【辭唱歌】

﹝諸本注云﹐此篇恐非公作﹐今姑存之。﹞

抑逼教唱歌﹐不解看艷詞。坐中把酒人﹐豈有歡樂姿。幸有伶者婦﹐腰身如柳枝。但令送君酒﹐如醉如憨癡。聲自肉中出﹐使人能逶隨。復遣慳吝者﹐贈金不皺眉。豈有長直夫﹐喉中聲雌雌。君心豈無恥﹐君豈是兒女。君教發直言﹐大聲無休時。君教哭古恨﹐不肯復吞悲。乍可阻君意﹐艷歌難可爲。

【知音者誠希】

﹝《古詩》﹕「不愁歌者苦﹐但傷知音希。」﹞

知音者誠希﹐念子不能別。行行天未曉﹐攜手踏明月。

【酬藍田崔丞立之詠雪見寄】

京城數尺雪﹐寒風倍常年。泯泯都無地﹐茫茫豈是天﹖崩奔驚亂射﹐揮霍訝相纏。不覺侵堂陛﹐方應折屋椽。出門愁落道﹐上馬恐平韉。朝鼓矜淩起﹐山齋酪酊眠。吾方嗟此役﹐君乃詠其妍。水玉淸顏隔﹐波濤盛句傳。朝飧思共飯﹐夜宿憶同氈。舉目無非白﹐雄文乃獨玄。

【潭州泊船呈諸公】

夜寒眠半覺﹐鼓笛鬧嘈嘈。暗浪春樓堞﹐驚風破竹篙。主人看使範﹐客子讀《離騷》。聞道松醪賤﹐何須吝錯刀。

【飲城南道邊古墓上逢中丞過贈禮部衛員外少室張道士】

﹝中丞﹐謂裴度也。﹞

偶上城南土骨堆﹐共傾春酒三五杯。爲逢桃樹相料理﹐﹝料﹐音聊。﹞不覺中丞喝道來。

【池上絮】

池上無風有落暉﹐楊花晴後自飛飛。爲將纖質淩淸鏡﹐濕卻無竊不得歸。

◎記

【監軍新竹亭記】

﹝按﹕此文恐非公作﹐今刪去。﹞

◎書

【答侯生問論語書】

﹝公作《論語傳》﹐未成而歿﹐見於張籍祭詩﹐辯於洪慶善之說者甚明。今世所傳﹐如「宰予晝寢」﹐以「晝」作「畫」。「子在齊聞《韶》﹐三月不知肉味」﹐以「三月」作「音」。「浴乎沂」﹐以「浴」作「沿」。「子在﹐回何敢死」﹐以「死」作「先」。𨿽甚鄙淺﹐然爲伊川之學者皆取之。﹞

愈白﹕侯生足下﹕所示《論語問》甚善。聖人踐形之說﹐孟子詳於其書﹐當終始究之。若「萬物皆備於我」﹐反身而誠是也﹔苟有僞焉﹐則萬物不備矣。踐形之道無他﹐誠是也。

足下謂賢者不能踐形﹐非也。賢者非不能踐形﹐能而不備耳。形﹐﹞言其備也﹐所謂具體而微是也。充實之謂美﹐充實而有光輝之謂大。充實則具體﹐未大則微。故或去聖一間﹐或得其一體﹐皆踐形而未備者。惟反身而誠﹐則能踐形之備者耳。

愈昔注解其書﹐而不敢過求其意。取聖人之旨而合之﹐則足以信後生輩耳。此說甚爲穩當﹐切更思之。愈白。

◎墓志

【相州剌史禦史中丞田公故夫人魏氏墓志銘】

﹝下或有注「並序」字。今按﹕此篇不類公它文﹐且云「元和八年」﹐則又非少作﹐其非公作無疑﹐今刪去。﹞

◎啟

【皇帝卽位賀宰相啟】

愈啟﹕伏見冊命﹐皇帝之閏月三日﹐嗣臨大位﹐以主神人。含生之類﹐孰不蒙賴﹖相公翼亮聖明﹐大慶資始﹐伏惟永永﹐與國同休。愈下情不勝慶躍﹐限以所守﹐不獲隨例拜賀﹐謹差某奉啟。不宣。謹啟。

◎狀

【奏汴州得嘉禾嘉瓜狀】

﹝方本有之﹐以附《嘲鼾睡》之後﹐云﹕此篇見《文苑英華》﹐蓋爲董晉作﹐《董晉行狀》亦可考。﹞

右謹按《符瑞圖》﹕王者徳至於地﹐則嘉禾生。伏惟皇帝陛下﹐道合天地﹐恩沾動植﹔邇無不協﹐遠無不賓﹐神人以和﹐風雨咸若。前件嘉禾等﹐或兩根並植﹐一穗連房。或延蔓敷榮﹐異實共蒂。旣葉和同之慶﹐又標丰稔之祥。感自皇恩﹐微莖何極於造化﹔親逢嘉瑞﹐屑喜遇於休明。無任。

【皇帝卽位賀諸道狀】

伏見敕命﹐皇帝以閏正月三日﹐嗣臨寶位。海內惟新﹐凡在臣庶﹐不勝慶幸。惟俯同下情﹐未由拜賀﹐但增馳戀﹐謹奉狀﹐不宣。某再拜。﹝或無此三字。﹞

【皇帝卽位降赦賀觀察使狀】

二月五日恩赦﹐今月二十四日卯時到州。當時集百官僧道百姓宣示訖。聖上以繼明之初﹐垂惟新之澤﹔曲成不遺於萬物﹐大賚遂延於四海。寰宇斯泰﹐品類皆蘇﹔渥恩普沾﹐遠近同慶。﹝蘇渥﹐或乙此一字﹐非是。﹞愈以藩條有制﹐拜賀無由﹐不勝欣之至。謹差萍鄕縣丞李某奉狀陳賀。﹝某或作於。﹞

【潮州謝孔大夫狀】

﹝此篇見洪氏《年譜》。方氏《增考》云「公旣南行﹐家亦遣逐。二月二日﹐已過商州之南。而此狀言『七月二十七日牒』﹐則八月作也。不知其家﹐何故猶未至潮。又侄孫湘亦從公而南﹐故宿曾江口﹐有《示湘詩》﹐而《過始興江口》詩謂﹐『目前百口還相逐』﹐與狀言妻子孫侄未到者﹐皆不相應﹐此狀恐妄也。」今按﹕公之到郡﹐旣不見年月之實﹐則此狀無由可考。方氏引《曾江》《始興》二詩﹐以證此狀之妄﹐蓋亦有理。但恐或是已過始興﹐畱家在後﹐而獨先到郡﹐亦不可知。但其狀詞﹐頗類《袁州申使狀》﹐則又未有以必見其妄。故今且存之﹐亦闕疑之意也。﹞

伏奉七月二十七日牒﹐以愈貶授剌史﹐特加優禮。以州小俸薄﹐慮有闕乏﹐每月別給錢五十千﹐以送使錢充者。開緘捧讀﹐驚榮交至﹐顧己量分﹐慚懼益深。欲致辭爲讓﹐則乖伏屬之禮﹔承命苟貪﹐又非循省之道。進退反側﹐無以自寧。其妻子男女並孤遺孫侄奴婢等﹐尙未到官。窮州使賓罕至﹐身衣口食﹐絹米足充﹐過此以往﹐實無所用。積之於室﹐非廉者所爲。受之於官﹐名且不正。恃蒙眷待﹐輒此披陳。

◎疏

【憲宗崩慰諸道疏】

愈言﹕上天降禍﹐大行皇帝﹐奄棄萬國。伏惟攀慕永痛﹐哀感難勝。某承詔﹐不任號絕﹐限以官守﹐拜慰末由﹐伏增惶戀。謹差某奉疏﹐不宣。韓愈再拜。

◎題名

【長安慈恩塔題名】

﹝已下並方本所載。﹞

韓愈退之﹐李翺習之﹐孟郊東野﹐柳宗元子厚﹐石洪浚川同登。

【洛北惠林寺題名】

韓愈﹑李景興﹑侯喜﹑尉遲汾﹐貞元十七年七月二十二日﹐魚於溫洛﹐宿此而歸。

昌黎韓愈書。

【謁少室李渤題名】

愈同樊宗師﹑盧仝﹐謁少室李拾遺。

【福先塔寺題名】

處士石洪浚川﹐吏部員外王仲舒弘中﹐水部員外鄭楚相叔敖﹐洛陽縣令潘宿陽乾明﹐國子博士韓愈退之﹐前試左武衛冑曹李演廣文﹐前杭州錢塘縣尉鄭文明﹐元和三年十月九日同遊。

【嵩山天封宮題名】

﹝歐公跋語附。﹞

元和四年三月二十六日﹐與著作佐郎樊宗師﹑處士盧仝﹐自洛中至少室﹐謁李徵君渤。樊次玉泉寺﹐疾作歸。明日﹐遂與李﹑盧﹑道士韋﹑僧榮﹐並少室而東﹐抵眾寺﹐上太室中峯﹐宿封禪壇下石室。遂自龍泉寺釣龍潭水﹐遇雷。明日﹐觀啟母石。入此觀﹐與道士趙玄遇﹐乃歸。閏月三日﹐國子博士韓愈題。

歐公《集古跋尾》云﹕右韓退之題名二﹐皆在洛陽。其一在嵩山天封宮石柱上刻之﹐記龍潭遇雷事。天聖中﹐余爲西京畱守推官﹐與梅聖兪遊嵩山﹐入天封宮﹐徘徊柱下而去﹐遂登山頂之武后封禪處﹐有石記﹐戒人遊龍潭者﹐毋語笑以黷神龍﹐龍怒則有雷恐。因念退之記遇雷﹐意其有所誡也。其一在福先寺塔下﹐當時所見墨迹﹐不知其後何人模刻於石也。

【迓杜兼題名】

河南尹水陸連使杜兼﹐尙書都官員外郎韓愈﹐水陸運判官洛陽縣尉李宗閔﹐水陸運判官伊闕縣尉牛僧孺﹐前同州韓城縣尉鄭伯義﹐元和四年九月二十二日﹐大尹給事奉詔祠濟瀆回﹐愈與二判官於此迎候﹐遂陪遊宿。愈題。

【華嶽題名】

﹝此文刻於金天祠石闕﹐昔人嘗集《華嶽題名》﹐自唐開元至後唐淸泰﹐錄爲十卷。此文𨿽未必決公手﹐然筆削之嚴﹐要非公不可﹐故錄之。﹞

淮西宣慰處置使門下侍郎平章事裴度﹐副使刑部侍郎兼禦史大夫馬總﹐行軍司馬太子右庶子兼禦史中丞韓愈﹐判官司勛員外郎兼侍禦史李正封﹐都官員外郎兼侍禦史馮宿﹐掌書記禮部員外郎兼侍禦史李宗閔﹐都知兵馬使左驍衛將軍威遠軍使兼禦史大夫李文悅﹐左廂都押衙兼都虞候左衛將軍兼禦史中丞密國公髙承簡﹐元和十一年八月﹐丞相奉詔平淮右﹐八日﹐東過華陰﹐禮於嶽廟。總等八人﹐實備將佐以從。

●補遺◎雜文四篇

【範蠡招大夫種議】

蠡旣辭越到齊﹐乃移書文種﹐亦令亡去﹐以逃其長頸之難﹐遂使種假疾不朝﹐竟承賜劍之誅。悲夫﹗

爲人謀而不忠者﹐範蠡其近之矣。夫君存與存﹐君亡與亡。備三才之道﹐未有不顯然而自知矣。勾踐奮鳥棲之勢﹐申鼠竄之息﹐竟能焚姑蘇﹐虜夫差﹐方行淮泗之上﹐以受諸侯之盟者﹐範蠡﹑文種有其力也。旣有其力﹐則宜閉雷霆﹐藏風雲﹐截斷三江﹐叱開四方﹐髙提霸王之器﹐大宏夏禹之烈﹐使天下徘徊﹐知越有人矣。柰何反未及國﹐則背君而去。旣行之於身﹐又移之於人﹐人臣之節﹐合如是耶﹖

且臣之於君﹐其道在於全大義﹐宏休烈﹐生死之際﹐又何足道哉﹗況君者﹐天也﹐天可逃乎﹖君以長頸之狀﹐難以同樂﹐則舉吳之後﹐還越之日﹐泛輕身﹐遊五湖者﹐豈惟範子乎﹖靜而言之﹐則知範子有匡君之智﹐無事君之義﹐明矣。

其所以移文種之書﹐亦猶投勾踐之劍也。勾踐何過哉﹖所謂爲人謀而不忠者﹐其在於此也。

﹝《全唐文》卷五五。此文與《詩之序議》《三器論》並在《外集》卷一有目﹐其注曰「此三篇﹐蜀本刪去。今從之。」﹞

【三器論】

或曰﹕天子坐於明堂﹐執傳國璽﹐列九鼎﹐使萬方之來者﹐惕然知天下之人意有所歸﹐而太平之階具矣。後王者或闕﹐何如﹖

對曰﹕異乎吾所聞。歸天人之心﹐興太平之基﹐是非三器之能系也。子不謂﹐明堂天子布政者邪﹐周公﹑成王居之而朝諸侯﹐美矣﹔幽﹑厲居之﹐何如哉﹖子不謂﹐傳國之璽帝王所以傳寶者邪﹐漢髙﹑文﹑景得之而以爲寶﹐美矣﹔新莽﹑胡石得之﹐何如哉﹖子不謂﹐九鼎帝王之所謂神器邪﹐夏禹鑄之﹐周文遷之而爲寶﹐美矣﹔桀癸﹑紂辛有之﹐何如哉﹖若然﹐歸天人之心﹐興太平之階﹐決非三器之所能也。夫帝王之聖者﹐卑宮室﹐賤金玉﹐斥無用之器﹐以示天下﹐貽子孫。而後王猶殫天下之土木不肯已﹐又安忍誇廣之﹐尊其爲明堂歟﹖若傳國璽之狂嬴賊新﹐童心侈意而爲之﹐示旣有之﹐不抵之足矣﹐稱其符瑞則未也。若九鼎之死百牢不能膏其腹﹐火萬載不能黔其足﹐其烹飪祠之用又足取﹐豈不爲無用之器哉﹖堯水滔天﹐人禽鬼神之居相混已﹔禹導川決水﹐以分神人之居﹐乃銷九鼎﹐儀萬有之族﹐露怪異之狀﹐其護人已﹐其救人已﹖後王決不如大禹識鬼神之狀﹐又無當時汩沒之危﹐而徒欲閫金大廣器物﹐與夫墊巾效郭異名同藺者﹐豈不遠哉﹖是亦見謬也。噫﹐不務其修誠於內﹐而務其盛飾於外﹐匹夫之不可﹐而況帝王哉﹖

﹝《全唐文》卷五五七。此文在《外集》卷一有目﹐注文見前文按。﹞

【與張徐州薦薛公達書】

愈聞﹕士有己未達而達人者﹐大夫意寧實之哉﹖小人誠其人。今言則無故過濡恩惠﹐思以極報之謂也。

伏惟閣下仁義風天下﹐任帝室宏寄﹐名譽之美﹐刑政之威﹐化道之事﹐使四方無聲色之娛﹐金帛之富﹐車服之制以從之﹐則亦稱顯位﹐雍容暇豫﹐而又何求﹖則可以取特達不羈之士﹐奉之以非常之禮﹐俾耀名天下﹐答天子鴻恩。

側見河東薛公達﹐年二十有六﹐抱驚世之偉材﹐發言挺志﹐絕天秀﹔服仁食義﹐融內光外﹔直剛簡質﹐與世不常。想其升朝廷議﹐凜瑩冰玉﹐隱慝潛姦﹐滅心鑠謀。然今尙幽塞未光﹐縮利﹐靜居河洛。惟髙公之淸風﹐驅馬千里﹐文以爲贄﹐求拜華軒。公則見之矣﹐遇未甚厚﹐懼左右者不明﹐喜蔽能黷聽﹐不令之言。故小子忘懼﹐激憤獻此﹐惟公明之。

夫垂纖餌溟泉﹐冀吞舟之魚則疏﹔施薄禮天下﹐取特達之士亦難。大夫其裁之。

﹝《全唐文》卷五五四。此文在《外集》卷二有目﹐其注曰「此篇疑非公作﹐當刪。」﹞

【下邳侯革華傳】

下邳侯革華者﹐其先隴西人也。三十六代祖守犍爲﹐黃帝時以力見召﹐拜大司農。以其辟土有功﹐又知稼穡艱難﹐遷輕車都尉﹐子孫相繼。至周武王時﹐徙居桃林﹐冠冕遂絕。其後人思其濟世之才﹐因復其位﹐而加任使焉。

華父﹐生五年﹐襲先祖爵﹐仕至上輕車都尉。華母居長樂﹐有乳哺之恩。越王勾踐時﹐嘗侍宴姑蘇臺﹐詩所謂「有覺徳行」者也。因引重至太行山﹐力不任事﹐遂死に轅下。上嗟悼﹐命太宰申屠公執刀而解之。其支派分離﹐散在他處。

革華﹐長子也。上念其父劬勞而死於王事﹐封華爲下邳侯﹐詔將作大匠治也。華性堅勁屈彊﹐難以直禦。匠以其膏潤之﹐然後去其豪族而加裁割焉。會太原人金十奴與新鄭人斛斯生相逢﹐薦華於五木大夫﹐是後稍稍得成其名。上嘉之﹐遂釋褐﹐賜墨綬焉。

華嘗曰「吾辛勤久﹐今方成名﹐得處上左右﹐足矣。」及獻之﹐果然。華爲人善履道﹐別威儀﹐進止趨蹌﹐一隨人意。上將駕出遊﹐畋獵馳騁﹐球擊射禦﹐及禮神祭祀﹐交賓接賢﹐未嘗不召華偕往。伏事上久之﹐因病忽開口議論﹐泄露密旨﹐上由是疏之。詔將作大匠治之﹐又命其友金十奴等令補過之。尋獻於上﹐上𨿽納之﹐然亦不甚見重。有泥塗賤處﹐方召使之﹐余並不得預焉。

頃之﹐上見其顏色憔悴﹐衰憊失度﹐上咨嗟曰「下邳侯老而憊﹐不任吾事﹐今棄於市﹐不復召子矣。」遂棄之而終。華無息﹐其繼者﹐族人矣。

贊曰「華之先﹐皮姓。軒轅時﹐蒼頡觀鳥迹﹐制文字﹐以其始於皮﹐而聲於革﹐故從革焉。初﹐華自胡來﹐趙武靈王時見重﹐是後子孫盛於中國。」

《漢書﹟功臣表》有「煮棗侯革朱」者﹐卽其後也。

﹝《全唐文》卷五六七。此文在《全集》卷三十六有目﹐其注曰「方云﹕閣本無此篇。劉龍圖燁云﹕或言此篇不類退之文﹐及得本校﹐果無。趙《因話錄》謂﹐《革華傳》稱韓文公﹐皆後人所誣﹐是唐人已知其僞。然杭本﹑《文粹》皆錄。洪謂始錄於歐公﹐非也。今按﹕此當全篇刪去。」﹞

◎詩二首

【句】

霜風破佳菊﹐嘉節迫帽吹。﹝《歲時廣記》三五﹐「重九」。﹞

【題杜工部墳】

何人鑿開混沌殼﹖二气由來有淸濁。孕其淸者爲聖賢﹐鐘其濁者成愚朴。英豪𨿽沒名猶嘉﹐不肖虛死如蓬麻。榮華一旦世俗眼﹐忠孝萬古賢人芽。有唐文物盛復金﹐名書史冊俱才賢。中間詩筆誰淸新﹐屈指都無四五人。獨有工部稱全美﹐當日詩人無擬倫。筆追淸風洗俗耳﹐心奪造化回陽春。天光晴射洞庭秋﹐寒玉萬頃淸光流。我常愛慕如饑渴﹐不見其面生閒愁。今春偶客耒陽路﹐淒慘去尋江上墓。召朋特地踏煙霧﹐路人溪村數百步。招手借問騎牛兒﹐牧兒指我祠堂路。入門古屋三四間﹐艸茅緣砌生無數。寒竹珊珊搖晚風﹐野蔓層層纏庭戶。升堂再拜心惻然﹐心欲虔啟不成語。一堆空土煙蕪裏﹐虛使詩人嘆悲起。怨聲千古寄西風﹐寒骨一夜沈秋水。當時處處多白酒﹐牛肉如今家家有。飲酒食肉今如此﹐何故常人無飽死﹖子美當日稱才賢﹐聶侯見待誠非喜。洎乎聖意再搜求﹐姦臣以此欺天子。捉月走入千丈波﹐忠諫便沈汨羅底。固知天意有所存﹐三賢所歸同一水。過客畱詩千百人﹐佳詞繡句虛相美。墳空飫死已傳聞﹐千古醜聲竟誰洗﹖明時好古疾惡人﹐應以我意知終始。

﹝此退之《題杜工部墳》﹐惟見於劉斧《摭遺小說》﹐韓昌黎正集無之﹐似非退之所作。然大歷去元和﹐時之相去﹐猶未爲遠﹐不當與本集抵牾若是。乃後之好事俗儒﹐托而爲之﹐以厚誣退之﹐決非退之所作也。明矣﹗夢弼今謾錄於此﹐以備後人之觀覽也。《集體注艸堂杜工部詩﹟外集﹟酬唱》附錄﹐引蔡夢弼《艸堂詩箋》。韓愈遺詩二首﹐輯自《全唐詩外編》第四編﹐《全唐詩續補遺》卷七。﹞

