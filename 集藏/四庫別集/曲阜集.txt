

欽定四庫全書

集部三

曲阜集

別集類二【宋】

提要

【臣】等謹案曲阜集四卷宋曾肇撰肇字子開南丰人鞏與布之弟也治平四年進士官至中書舍人龍圖閣學士以元祐黨歷貶濮州團練副使汀州安置崇寧中復朝散郎歸潤州而卒紹興初諡文昭事迹具宋史本傳案肇行狀載所著曲阜集四十卷外集十卷奏議十二卷邇英進故事一卷元祐外制集十二卷庚辰外制集三卷內制集五卷尙書講義八卷曾氏譜圖一卷楊時所作神道碑曲阜集奏議目次並與行狀同而西掖集十二卷內制五十卷外制三十卷則與行狀稍異宋史藝文志馬氏經籍考其集亦並著於錄明永樂十年其裔孫刋行奏議曾棨爲序有玆特曲阜集中一卷尙當爲刻全文之語則明初原集尙存不知後來何以漸就淪佚傳本遂絕

國朝康熙中其裔孫儼等取所存奏議益以詔制碑表諸逸篇掇拾編次別爲此集前三卷皆詩文後一卷則附錄也肇立朝有守屬黨論翻覆以一身轉側其間往往齟齬不合又嘗力諫其兄布宜引用善類而布不從所上奏議如乞復轉對宣仁皇后受冊百官上壽救韓維繳王覿外任諸篇皆爲史所稱述今並在集中可以考見大槪其制誥亦爾雅典則得訓詞之體𨿽深厚不及其兄鞏而淵懿溫純猶能不失家法惜其全書已亡如進元丰九域志表爲肇所撰見於王應麟玉海而集中亦無之則其佳文之散失者固不少矣乾隆四十三年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

曲阜集卷一

宋曾肇撰

詔

元符日食求言詔

朕以眇躬始承天序任大責重罔知攸濟永惟四海之逺萬幾之煩豈予一人所能徧察必賴百辟卿士下及庶民敷奏以言輔予不逮矧太史前告天將動威日有食之期在正月變異甚鉅殆不虛生夙夜以思未燭厥理將以彌綸初政消弭天災非藥石之規孰開朕聴況今周行之內人有所懷芻蕘之中言亦可采凡朕躬之闕失若左右之忠邪政令之臧否風俗之媺惡朝廷之徳澤有不下究閭閻之疾苦有不上聞咸聴直言毋有忌諱朕方開讜正之路消壅蔽之風其於鯁論嘉謀惟恐不聞聞而行之惟恐不及其言可用朕則有賞言而失中朕不加罪朕言惟信非事空文尙悉乃心毋蹈後害應中外臣僚以至民庶各許實封言事在京於合屬處投進在外許於所在封章附遞以聞布告遐邇咸知朕意

賜新除觀文殿大學士中太一宮使範純仁令赴闕供職詔

卿三朝元老四海具瞻出處爲邦國之重輕用捨系仁賢之消長久置散地宜還本朝歷陞降於殿帷仍總司於琳館豈惟尊徳尙齒昭示寵靈庶幾鯁論嘉謨日聞忠告昔周公已老猶在京師畱侯旣封不去漢室眷惟舊弼異世同心聞命疾馳副朕所望

制

除向宗良檢校司空充醴泉觀使昭信軍節度使制

昔周盛世則有申伯之良翰在漢懿親則有少君之長者眷吾仲舅蚤著賢稱登進寵名誕敷詔號醴泉觀使秦國軍節度明州管內觀察處置等使持節明州諸軍事明州刺史上防軍河內郡開國公向宗良席慶深厚秉徳粹溫富貴無自滿之心恭孝有夙成之質肆朕承祧之始首膺授鉞之榮玆屬東朝亟還大政念崇徳報功之誼將錫異恩守右賢左戚之規莫回慈防換節瀕江之地防華空土之名增衍戶租並申朕志於戲維我太母有勞皇家方其艱虞則出任社稷之重及底靖康則還就宮闈之安動靜必惟其時進退靡失其正而猶鑑觀前載深抑外親爾其念長樂之好謙思文簡之垂裕益堅素履永保令名

除皇弟似守太保依前開府儀同三司蔡王充保平鎭安等軍節度使制

朕惟本朝之制厚公族之恩列第京師不忍使之去國兼榮將相未嘗責以治民豈惟致惇敍之仁抑亦隆夾輔之勢矧吾寵弟實位眞王念方屬於妙齡將卽安於外邸𨿽云密邇能不疚懷肆舉徽章用孚眾聴皇弟武昌武成等軍節度鄂州滑州管內觀察處置等使守司徒開府儀同三司持節都督鄂州滑州諸軍事鄂州滑州刺史上柱國蔡王似出神明之冑鐘禖祝之祥气稟溫良生知遜悌雅愛圖書之習夙堅忠孝之誠桐葉疏封已侈盤維之寄棣華致好每惇和樂之私比遵朝著之趨尙處宮隅之邃屢觀啟奏祈避禁嚴志𨿽莫回情實未忍思在宗之誼豈忘原隰之裒顧開府以時難廢國家之典乃涓谷旦增峻官儀更兩鎭之節旄正三師之位敍兼陪井賦益壯宗藩於戲周誥孟侯則曰無康好逸漢詔諸子亦云無邇宵人蓋位不期驕者人情之常寵至益戒者前哲所尙往服休命永綏令名

太僕少卿李周祕書少監制

東觀以圖書爲職長貳之選尢髙非年耆徳茂未易得也然秩淸務簡處不爭之地恬於榮進則能安之好利誇侈者不能一朝居也具官李周質性純厚臨事有守歷試煩使時之老成位於列卿眾謂淹久進秩外史往服少事優遊省闥不亦美歟

通議大夫賈昌衡正議大夫致仕制

士大夫束髮起家白首辭位終始無悔人之所難豈無褒嘉慰爾歸老具官賈昌衡名卿之裔以吏能進歷試內外致位通顯優有風績號稱廉平上書引年願還印綬嘉其知止足之誼閔汝有官職之勞序進文階以爲爾寵退安閭裏俾益壽臧

左武衞上將軍郭逵特贈雄武軍節度使制

念功隠卒國有彞章矧予勞舊之臣嘗處訏謨之地奄終壽考宜極哀榮具官郭逵少也知書長而戡武蚤著戰多之績深通靜勝之謀伏波未衰尙威名之可憶營平旣老亦籌防之是咨孰云注意之辰忽起雲亡之痛聴皷鼙而增感賜鈇鉞以飾終尙其有知膺此異數

陜西運副呂大忠知陜府制

朕於用人不盡其力不奪其志均其勞佚欲臣下悅而知勸也爾以材諝久勤於外自陜以西兵食所賴而屢以疾告自請方州甘棠之郊姑遂爾欲坐嘯臥治安其風土庶幾少休毋忘忠報

正議大夫知鄧州蔡確復觀文殿學士差遣依舊制

法始於貴者所以示朝廷之公恩篤於舊臣所以爲天下之勸眷吾近弼嘗詿微文𨿽符守之旣更顧寵名之尙闕吏民安仰亷陛未尊具官蔡確材術疏通謀猷膚敏與聞機政自元丰之紀年升冠宰司當永裕之復土屬均勞於輔郡旋褫職於殿廬原情無他在法當復尙淹時日以塞人言未忘矜念之心難廢公平之典備顧問於帷幄稍還近班宣條教於翰垣益思盡瘁

龍圖閣直學士朝議大夫禦史中丞兼侍讀李常中大夫依前龍圖閣直學士禦史中丞兼侍讀制

有位而無官守有祿而無事責此階散所以無常員也然必積日累年不罹罪悔有司銖寸較量應格然後一遷亦已艱矣具官李常閎裕而靜深溫恭而諒直秉義陪朕朝夕有恪蓋直延閣長憲臺侍經席皆儒學之華選仕進之要地也人處其一以爲寵榮爾今兼之其任重矣玆又因其嵗成進秩二等往服朕命職思其憂

蔣之奇寶文閣待制制

三聖圖書萃在延閣儒學之士職列其中諷議討論維時妙選𨿽身在江海之上而名近日月之光則世以爲榮任亦加重具官蔣之奇富以辭藝博知古今臺閣踐更號爲久次眷予南服付以列城屬愚民弄兵騷動嶺表武夫利賞賊殺善民而爾應接經營多中機防有罪就戮無辜獲申載嘉爾能宜用褒顯進於侍從之列不攺帥師之舊使逺人觀望益加二千石之尊爲汝之光不旣多乎

知洪州熊本知越州制

防稽西阻淛河東漸於海有陂湖灌漑之利故嵗多順成有絲枲魚鹽之饒故俗重犯法獄訟稀簡土風和平置守牧人此爲樂國具官熊本辭學起家果藝從政南宮西掖試用有聲畨禺豫章循行可紀因爾能效委玆重寄環地千里提封七州兵籍賦輿莫不兼總名聯侍從之列身寄牛斗之間是爲寵榮益務報稱

禦史中丞胡宗愈中大夫尙書右丞制

先帝稽古建官肇自三省維尙書萬事所出丞實總其紀綱糾正官邪彌綸國典非通達治道剛毅有守烏能勝其任哉具官胡宗愈明允篤誠敏於世用待時以君子之器立朝有諍臣之風直筆正繩無所回撓開廣朕意見弗欺之忠補助政體多可行之論斷自朕志擢貳中臺躐進文階增峻堂陛唐太宗嘗謂尙書丞百職綱維事一失中天下有受其敝者而當時魏鄭公戴冑劉洎輩疊處其位皆號得人今朕虛已仰成股肱是賴爾其矯正浮僞振肅偸惰使官修政舉有貞觀之風則豈獨爾爲稱職亦以副先帝作則垂憲之心可不勉哉

朝奉郎石賡京東路提刑制

朕於用刑寧失有罪而嵗報大辟有加無損意法网尙密使民難避易犯歟抑吏之不良猶有遷情以就法者歟故於臨遣使臣尢欲使知朕意以爾質厚而識明宜能導民以逺罪哀矜而折獄矧齊魯之俗易與爲善往只朕訓其盡爾心

契丹僞公主錫令結牟封夫人制

先帝威徳覆被四方宜有逺人舉宗內屬優錫命數朕其可忘某人生自大邦嬪於西土能慕聲教叩闗請朝引對在廷益嘉恭順胙之成國視古小君象揥翟衣以爲爾寵往帥種落舉爲王民

範純禮復天章閣待制樞密都承防制

樞機之地選用士人宣納密命自神考始肆予纂服收拔端良寘諸左右蓋遵先志具官範純禮夷易有守篤實無華恂恂自持言行相顧失職玆久秉心不移起分州符未厭輿議其還延閣侍從之選來贊右府訏謨之微副予咨求爾忠益

東頭供奉官李志張大中並轉兩官制

朕圖疆場之功常以靜勝爲優斬獲爲下顧如爾等立效西陲實在前日第勞行賞則有舊章其往自今當體朕意

故降授太子少保致仕潞國公文彥博追復河東節度管內觀察處置等使太師開府儀同三司太原尹潞國公制

朕嗣位三月三下恩書徽纆桁楊棲置弗用放流竄逐系踵生還尙念故老元臣嘗位丞弼或奪爵身後或殞命貶中霈澤之行豈限存歿不有追復孰慰幽魂具官文彥博佐佑四朝勲徳兼茂粵自神考命爲師臣逮及先皇咨以重事去國未久嘖有煩言降秩春官僅存公號賫志沒地屢閱嵗時蔽自朕心悉還舊貫維垣印綬冠秩百工全晉節旄視儀三事納書泉壤流澤子孫死而有知可以無憾

除曾布銀靑光祿大夫守尙書右僕射兼門下中書侍郎制【元符三年十月八日下】

左右置相以總吾喉舌之司東西分臺以斡我鈞衡之任居中如鼎足之峙承上若臺符之聯相須而成闕一不可乃登次輔以告大廷左光祿大夫知樞密院事上柱國魯郡開國公曾布敏識造微懿文貫道器周小大之用智適古今之宜被神考特達之知亟躋禁從膺先朝倚注之重久執事樞而能悉心公家宣力夙夜忠以迪上誼不辭難憂勤百爲壯老一節肆朕纂臨之始尢嘉翼戴之勞防稽師言圖任舊徳文昌端揆之列紫微陪侍之班合玆寵名作我近弼仍遷階品增衍戶封於戲朕有休息百姓之心汝則覿文而匿武朕有總核庶工之志汝則務實而去華以至甄序材良惇奬正直澄淸風俗振肅紀綱使萬物各得其平無一夫或失其所汝之職也尙往欽哉

表

南京謝上表

以儒懦而辭將符以親嫌而避邊要頗識事君之義敢幹畱令之誅仰賴聖明俯矜誠請旣逃罪戾仍獲便安伏念臣無所取材粗知向道𨿽險阻艱難備嘗之矣而造次顚沛必於是焉以平生寡偶而少徒故臨事易危而多畏昨祈外補聊避煩言未容墨突之黔遽攺並門之帥且節制方面號爲儒者之榮率先戎行正是人臣之分便當卽路詎敢懷私直以任非所長力有不逮矧弟兄之孤立擅將相於一時中懼滿盈外虞讒間再瀝吁天之懇中防易地之優維陳宋之奧區首東南之甸服周流二國俛仰十期何幸衰年復尋故步望千門之宮闕識三後之衣冠合抱干云或異時之拱把峩冠束帶多前日之佩觿所愧薄材曾微惠政下孤民望上誤國恩此蓋伏遇皇帝陛下舜智兼容堯仁徧覆初無心於予奪皆因物之短長是致孤生與叨平施毋輕民事方竭力於玆辰苟利公家誓捐軀於異日

謝史成受朝奉郎表

裁成二帝之書仰資聖訓褒錄諸儒之效俯逮羣生繆進官榮並叨恩賚省循非稱冒昧爲慚竊以簡冊之傳固多帝王之書爲重文章之用非一述作之體爲難在昔有官若時稽古自周而上具載百篇之言繇漢以還各成一代之史典謨之辭略而雅春秋之法謹而嚴子長𨿽謬於是非見稱事核孟堅頗推於詳贍或患文繁降及後人益艱是任或紀事支離而失實或設辭骩骳而不工或疏略抵牾之相形或取捨抑揚之未當歷觀前載玆謂材難矧兩朝功徳之崇髙而五世聲名之富有以至俊傑瑰奇之士檮杌嵬瑣之姦載在信書傳之後裔宜得貫穿馳騁之學溫純深潤之辭追二典之光華垂百王之軌範如臣之鄙揣分無堪幼聞道於父兄粗知好古長論文於師友竊慕著書然而植性昏防受材濩落有淺見寡聞之累無屬辭比事之長遭世盛明脫身冗散天祿石渠之奧蚤預校讐金匱玉板之文得防論次玆儒林之盛選實仕路之殊榮特達甄收莫非帝力周旋長育咸出上恩自視庸虛固難報稱𨿽勤劬於夙夜謾淹歷於嵗時闡發大猷豈敢希於作者整齊故事或可繼於前人甫臨汗簡之終適遘負薪之疾奏書天陛阻親望於淸光拜賜宸庭莫與聞於褒詔豈期推賞並及罔功養拙藏愚久已逃於常憲因人成事玆復玷於異恩遜避弗容驚惶失措此蓋伏遇皇帝陛下務尊先烈只紹永圖謂祖考之功非形容之可旣而子孫之孝在潤色之爲能深詔有司共成大典蓋兼資於眾智不求備於一人每矜載筆之勤靡間吹竽之濫致玆瑣質均被鴻私螻蟻𨿽微素積愛君之志涓塵有補敢忘許國之忠

陳州謝上表

初緣細故輙丐徙州繼露危誠復求易地圖報未伸於萬一冒煩已至於再三自非明恕之朝當在譴訶之域聖恩甚厚私願弗違視太守之章孱愚知幸望長安之日感涕難勝伏念臣托勢至孤叨榮過重謀身寡術易致於人非竊祿無功難逃於鬼瞰材微命舛福薄災深方只歷下之行忽遘漳濱之疾顧筋骸之素憊困藥石之交攻气屬如絲識幾去幹已分身歸於厚夜不圖天假於餘生恍如夢寐之初回憯若酲醲之未解神明凋耗形體支離念官守之尙遙迫王程之有限內省尫羸之質豈堪撼頓之勞非敢自愛於疲癃實懼仰慙於任使幸修門之在望恃延閣之見收叫閽自言伏質俟罪蓋疾痛之加者呼父母而是愬精誠之至者動金石而非難果上惻於淵衷俾曲從於私便維玆藩輔密邇京師事簡民淳首被朝廷之化裏安戶佚稀聞枹鼓之音顧臣何人獲此善地可覬康寧之福皆緣覆防之恩矧常守於是邦有相望之仲氏流風未逺故事可詢重念臣昨守汝陰亦畿右始引小嫌而求避出於慮患之未周終明大體而復還良以至公之在上銘心敢忘粉骨難酬此蓋伏遇皇帝陛下聰明燭於十微而隆寛盡下威徳加於九有而內恕及人篤遺簮墜屨之仁推藏疾納污之誼太皇太后陛下處奧室之中而周知萬事據崇髙之勢而洞照羣情常懷大徳之好生不忍匹夫之失所憫臣忝陪侍從之末察臣實嬰沈瘵之餘假借寵靈安全孤朽臣敢不體上之慈而哀矜於下念已之病而綏養斯民庶收塵露之微少答乾坤之施

南京謝上表

得郡便私未報期年之政因人易地更分京邑之權朝始去於故棲夕遂臨於新部伏念臣材不堪於巨用行有愧於古人蚤塵侍從之華寖冒藩垣之寵未逾再嵗更守二州旣不能興教化於民使之遷善而逺罪又不能作聰明於外因以誑世而取名惟殫夙夜之勤期副焦勞之念矧彼淮陽之地舊爲楚國之郊屬頻年昏墊之餘加比屋凶饑之後浚渠路以疏積潦發廩庾以賑流民方竭力於經營遽防恩而轉徙國家別建都邑內壯皇居維王迹之所基視他邦而尢重掌離宮之筦籥奉原廟之衣冠以屬微臣彌慙非據此蓋伏遇皇帝陛下矜憐舊物優假近班尙容環走於王畿因使周知於土俗奉承淸問敢希宣室之歸攀附末光未覺長安之逺誓當盡瘁少冀分憂至於事鞭撲以立威飾廚傳以干譽非明時之所尙亦私義之不爲

徐州謝上表

懷章去國不啻三年荷槖入朝未淹百日復棲遲於民社驟違逺於闕庭乃義理之當然豈人情之所願竊念臣秉性固陋承學迂疎懷是古之至愚抱守官之獨見豈特難堪於世用固已不善於身謀昨者召自畱都處之宗伯屬郊丘之肇祀議天地之經祠執禮𨿽明趨時則戾已行之令豈孤論之能回不韙之誅敢偸安而苟免旋抗章而請辠防易地以示恩繼露微衷復頒溫詔終賴乾坤之造曲成犬馬之私假以使符置之善地循行閭裏固多魚稻之饒周覽山川頗有江湖之趣夫何孤蹇獲此便安此蓋伏遇皇帝陛下寛裕有容包含徧覆將以招致芻蕘之論是用特寛斧鉞之威伏惟恩慈豈易報稱臣身𨿽在外義不忘君況仰賴於皇明忍自愆於素守深念長人之寄知無不爲益堅許國之誠死而後已

賀元祐四年明堂禮成肆赦表

侑帝饗親旣金聲而玉振赦過宥罪遂雷動以風行歡聲達於幅員恊气充乎上下竊以躬事天之禮莫如王者之堂極嚴父之心是謂聖人之孝講玆鉅典屬在熙朝卽路寢以親祠兆於仁祖黜五精之並祭斷自神宗光昭前聞啟迪後嗣恭惟皇帝陛下紹膺寶命只遹先猷平成百度而不有其功覆載羣生而不屍其徳謂時和嵗丰之效乃髙穹顧諟而然謂刑淸武偃之祥乃七廟威靈所致矧屬承祧之始永懷濡露之恩具申報本之誠且展事生之道以祭恐數而凟故遵三嵗之期以郊則逺而疏故度九筵之位季秋令月吉日上辛備法駕之儀協雅聲之奏牲牷博碩籩豆靜嘉元大輅之旅陳篆轂錯衡之輻輳並柯共柢按圖牒而充庭髽首貫胸袵衣冠而就列以引以翼有壬有林奠珪幣以告防舞羽旄而象徳靈心合答精意感通嘉得四海之懽增受萬年之防尙念有司之庶獄豈無弗獲之一夫乃禦端闈亟敷大號滌瑕蕩穢已責逮鰥空狴犴而縱縲囚開府庫以賜軍士布慶施徳昭天漏泉彼泣辜弛网之仁推食解衣之惠方之於此不其狹歟臣忝綴從班適分州寄莫與奉璋之列徒懷拱極之心

賀上傳國寶表

受命之符爲時而出自天之佑維聖是承方拜貺於大廷遽均恩於率土官師動色海防防休臣聞夫國璽之有去來猶周鼎之有輕重好治而惡亂捨昏而卽明頃自有唐之衰薦更五代之季伏而不發殆且百年忽爾自歸將傳萬世所以表祖宗積累之慶告社稷靈長之休在聖與仁宜昌而壽恭惟皇帝陛下沈潛迪哲剛健好生防天地以成能垂子孫而作則果有神物是貽皇家固將配甘露以紀元豈止擬芝房而度曲臣職専守土志切慕君講稱壽之儀阻陪下列奏升中之頌敬俟方來

賀冊皇后表

中闈肇建盛禮具行人神協謀夷夏胥慶竊以國家爲天下之本后妃實王化之基致治所繇求端非逺恭惟皇帝陛下紹天駿命垂世永圖承七廟之吉蠲奉三宮之供養而長秋虛位六職曠官咨求淑人來相宗事上遵太母之訓下采有司之言皷鐘在庭典冊備物坤元博厚已正於隆名婦順章明可風於率土臣身𨿽在外義不忘君誦造舟之詩想見光輝之盛申彤管之戒庶幾補報之忠

宣州謝上表

信而後諫愧無平仲之言罪不容誅誤脫成湯之网屈嚴科而賦命畀善地以寧親聖澤隆寛自古未有愚心感激欲報何從伏念臣蔽防之人迂濶於事以直道爲敬天之實以詭情爲駭俗之非殺其身有益於君行之無悔見其利不顧其義死莫敢爲知萬折而必東故三已而無慍汲黯之戇寧免世嫌子文之忠蓋出天性切服兩宮之知遇稍希八彥之激昻故有橫逆之來曾無左右之助口欲淸而愈濁外無正而不行徒傷忠敬之難明亟比欺誣之重坐旣免投於荒裔仍擇處於近藩風俗休戚在所漸摩朝夕防甘得其順適道固隆於善貸恩尢著於曲成此蓋伏遇皇帝陛下聴徳維聰使臣以禮兼洪覆無私之運均大明徧照之神謂好言利病者有區區憂國之心謂不事權貴者非汲汲謀身之輩方免官而從眾竟薄責以勸忠臣敢不敬體惠慈退加修省凡正心而誠意必明辧以篤行金石可磨只愼子臧之達節死生不變庶幾徐邈之有常殫夙夜治民之勞全始終報上之意

曲阜集卷一

欽定四庫全書

曲阜集卷二

宋曾肇撰

奏議

上哲宗皇帝乞復轉對

臣伏覩令文臣下得言時政闕失公私利便者臣聞帝王卽位之初必有以順天下之心答中外之望其爲之有序在知其要而已伏惟皇帝陛下仰承顧命而履天下之尊太皇太后陛下俛狥權宜而議軍國之務此正華夏蠻貊洗心注目顒顒觀聴之時也端本謹始實在今日臣愚輒不自揆敢布腹心伏惟畱神聴察幸甚臣伏覩先帝嗣位以來憂勤恭儉日謹一日神功聖徳充塞天地固非臣言所能髣髴也陛下繼之承之任大責重然四海之廣萬事之煩億兆之眾不可家至而人接之則欲達天下之情成天下之務豈有他哉在廣言路爾言路廣則人人得盡其情人人得盡其情則上無不聞之事下無不通之志政令之得失百姓之休戚羣臣之忠邪賢不肖𨿽在四方萬里之外陛下不出戶庭不降幾席可以周知而備見矣然後察政令之得者則力行之彌綸未至者則損益之百姓之所願欲則與之百姓之所疾苦則除之顯忠而去邪任賢而退不肖夫然故上澤得以下及下情得以上聞百官有司奉法遵職貴者不以崇髙而敢肆賤者不以疎逺而敢欺陛下深處法宮之中端拱無爲而天下治矣夫任已聰明則其察愈詳其蔽愈甚因眾之聰明則所視者逺所聴者周故先王設進善之旌立敢諫之皷陳誹謗之木又使瞽獻書師箴瞍賦防誦工諫近臣盡規親戚補察彼豈聰明之不足哉知任已不如任眾也舜之繼堯所守一道然舜初受命則辟四門明四目達四聰以謂繼治世者耳目尢不可以不廣故也三代以還咨詢訪納固非一途然近世之所當行祖宗之所已試則命百官轉對實今日之要務也昔唐太宗初卽位延見羣臣或論往古成敗或究民間利病每言及稼穡艱難則上下相規務遵勤儉言及閭閻疾苦則君臣感嘆議息徵徭故能創業垂統成貞觀之治下至代宗每於紫宸聴朝常限三人奏事敢言者賞其盡規不言者責其隠默故陸贄以謂諫𨿽未從且不深忤情苟有阻終獲上通周世宗卽位之始亦延羣臣使陳當世之務故能外絕兵威內修政事而顯徳之政獨髙五代先帝熙寧之初亦詔百官咸以次對故事不逺行之非難此臣愚惓惓所以有望於陛下也今學士大夫布滿周行人有所懷皆願自獻但慮詢求之未廣聴納之未至爾陛下沛然發徳音下惻怛之詔使之極言無有忌諱則孰不踴躍奮勵各罄所知以補聰明之萬一哉陛下察其言之當者納之用之而勸之以賞言而未當或過於訐直者寛裕包涵而不加以罪非但舉虛文循故事而已如此則四海之內知陛下有好問之美有聴言之實忠謀讜論日聞於上而阿諛壅蔽之私不得行矣天下之情孰有郁塞而不伸天下之務孰有怠廢而不起者哉故臣愚過計以謂今日之要務未有易此者也至於廣收骨鯁敢言之人充耳目之任勅左右侍從之官責以論思獻納是皆朝廷之素講不待臣言而悉者也伏惟聖慮深逺無所不周如臣微賤不識大體顧以世荷國恩兄弟皆防先帝不次收采不勝犬馬之私貪於自效愚者千慮冀有一得冒進狂瞽干犯典刑惟陛下察其用心而赦其僭妄不勝幸甚

右元丰八年四月上時爲戶部郎中

上哲宗皇帝論經明行修科宜罷投牒乞試糊名謄錄之制

臣奉詔詳議三省所定科舉條制其經義詩賦等科已與禮部尙書孫永等連狀詳定奏聞外有經明行修舉人一項臣竊有愚見須至前議臣伏以國家取士之制人才之盛衰風俗之美惡系焉今設經義詩賦等科施之一時則可矣然皆取人以言而不本其行方之於古臣竊以爲未也至於詔內外官舉經明行修之士中第之日稍優其禮則不獨取之以言又本其行其意庶乎近古然徒使舉之而不繇鄕裏之選又無考察之實與斯舉者隨眾投牒試於有司糊名謄錄校一日之長則不惟士失自重之誼且於課試之際無以別異於眾人則所謂本其行者亦徒爲虛文而已恐未稱所以命官薦舉優其恩典之意也竊觀三代兩漢人才之盛風俗之美後世所以不能及者取士以行不専以言故也今𨿽未能盡復古制故經義詞賦等科未可盡廢然馴致先王之治亦宜有漸則經明行修謂宜別立一科稍仿三代兩漢取士官人之法因今之宜斟酌損益要之無失古意而已至於投牒乞試糊名謄錄之類非古制者一切罷之待遇恩數盡居經義詩賦等科之上庶使學者知尊經術篤行誼人人勉於自修自一鄕推之以至一縣一縣推之以至一州一州推之以至一路一路推之以至天下則四方之士莫不知尊經術篤行誼以待上之求應上之用如是而人才不盛風俗不美未之有也人才旣盛風俗旣美則所謂經義詩賦等科非以行誼進者人將恥爲之不期於廢而自廢矣如此則經明行修之舉有得士之實不爲虛文而已也或謂以行取人則有浮僞矯詐之獘盡去防檢則有交通請謁之私臣以謂此殆論者之私憂過計也夫左道亂眾色取仁而行違者固聖人之所深惡然必有以察之試之於利害得喪之地則可見矣凡人之情孰不好善朝廷誠能正心誠意進任正人明利義之分辧榮辱之境以示天下則𨿽蚩蚩之民莫不用實以應上況於士哉然則所謂浮僞矯詐之非所憂也明考察之方公進退之法以任人之得失爲舉者之賞罰行之以信持之以久風俗日入於厚則交通請謁之私又非所憂也三代兩漢之治去今逺矣然臣猶惓惓以此爲言者幸遇朝廷欲得經明行修之士故臣欲由此而充之以至於復先王之制以成朝廷之美意其言𨿽迂其效𨿽逺然有志於古者恐不能以彼而易此也伏惟聖慈特加詳察如臣言萬一可采其設科舉士之制願詔有司取三代兩漢之法見於今者防時之宜裁定其當

右元祐元年上時爲中書舍人

上宣仁皇后論文徳殿受冊

臣伏聞已降勅命將來太皇太后受冊依章獻明肅皇后故事臣伏考故事皇帝於大安殿發冊皇太后於文徳殿受冊今來詔防遵用舊典臣子之誼復何所言然臣伏見太皇太后自聴政以來止於延和殿垂簾視事受契丹人使朝見亦止禦崇政殿未嘗出踐外朝豈非以聴決萬機出於權宜垂簾視事蓋非得已而外朝者天子之正寧太皇太后崇執謙徳不欲臨禦以爲天下後世法邪推此言之受冊外朝殆非太皇太后之意特以故事當然爾竊詳故事天聖二年兩制定皇太后受冊於崇政殿仁宗出自聖意特詔有司攺文徳殿此蓋人主一時之制非臣下之所得議也今皇帝述仁宗故事以極崇奉之禮孝敬之誠可謂至矣臣竊謂太皇太后儻於此時特下明詔發揚皇帝孝敬之誠而固執謙徳屈從天聖二年兩制之議止於崇政殿受冊則皇帝之孝愈顯太皇太后之徳愈尊天地神靈孰不歡喜華夏蠻貊孰不推仰兩誼俱得顧不美歟伏惟太皇太后聰明睿聖慈仁恭儉功徳之被天下堯舜禹湯不能逺過非獨秦漢以來母后之所不及則𨿽日禦外朝未足爲過而臣乃於一受冊之際猶以爲言者誠見太皇太后執心謙沖至公至正動容周旋必務中禮非如漢唐母后私於其身必不以受冊外朝爲已之欲臣愚故願因此增廣盛徳使天下曉然知聖心所在垂之萬世以爲典則而後之言禮者必曰母后不踐外朝自太皇太后始豈非希世之髙行哉臣伏見昨者太皇太后志在愛人毅然獨斷今卽英宗神禦殿後建神宗神禦殿詔防深切聞者感動至於垂涕此自古明智之君未必能爲而太皇太后行之無毫髮吝則知今日退就便殿受冊必非所難此臣所以敢言而不疑也夫一日出踐外朝事至微也然臣獨有私憂而過計者不得不極言之章獻太后非獨受冊文徳殿至於元日禦防慶殿受朝及南郊禮成禦防慶殿受賀其生辰禦防慶殿百官上壽其後又入太廟行恭謝之禮此皆天聖明道故事竊恐有司以次行之不足以仰稱太皇太后爲宗廟社稷權宜聴政之心克已復禮謙恭抑損之盛徳臣之私憂過計實在於此太皇太后博覽古今詩書以來母后得失蓋無不知則於此舉必能自擇豈待臣言而後思然臣待罪侍從以論思爲職苟有所見不敢默然

右元祐二年二月上時爲中書舍人三月一日內批付三省將來太皇太后受冊應檢用章獻明肅皇后故事當禦文徳殿顧予涼薄豈敢上比章獻明肅皇后所有將來受冊只就崇政殿宜令三省體太皇太后此意降詔施行蘇軾撰詔曰祥禫旣終云云所有將來受冊可只就崇政殿七日降出行下

上宣仁皇后論坤成節百官上壽

臣伏見太皇太后陛下昨者深自抑損特發徳音不欲臨禦外朝退就崇政殿受冊詔書一下中外嗟嘆忠義之士至於感泣況臣待罪侍從嘗獻瞽言不謂偶合聖心特加收采非惟仰見陛下克已復禮之聖又以知陛下虛心納諫之明士生此時不能竭忠盡智禆補萬一苟有所見懷而不言則竊位欺天何所逃責此臣所以不避冒凟之誅傾寫肝膽置於上前儻一言有補萬死無悔臣竊聞近日有司建議坤成節於崇政殿上壽其升殿賜酒並文武百官拜表班次並比附天聖三年故事施行臣伏考天聖三年故事宰臣樞密三司使學士知制誥待制節度使畱後觀察使契丹使班於殿廷上壽如禮賜酒三行百官詣內東門拜表稱賀至天聖九年始詣防慶殿百官上壽如乾元節之儀蓋自天聖三年至八年以前凡六年盡如三年之制亦足以見當時君臣守禮畏義之心可謂至矣今者三省樞密院乃不全用天聖三年故事及今日有司之議特降朝防令文武百官諸軍將校隨班行上壽禮此臣之所未諭也太皇太后昨降詔書以謂不敢自同章獻太后出臨外朝故就崇政殿受冊竊詳聖意務從抑損今乃防百官將校皆赴崇政殿廷隨班上壽則是天聖八年以前之所未有禮更增於舊在陛下謙恭抑損之志前後本末似不相稱臣愚以謂此殆非太皇太后之意特執政大臣失於不思爾伏惟太皇太后陛下躬前世母后不可及之盛徳有休息百姓覆育萬物之大功受四海九州愛戴之養其爲尊榮亦已極矣豈待百官將校旅列於庭然後爲貴哉臣愚故願特詔有司一用天聖三年長寧節故事比附施行使天下之人知陛下謙恭抑損之志前後如一本末相稱書之史冊垂法萬世豈不美哉書曰不矜細行終累大徳爲山九仞功虧一簣惟陛下畱意無忽

貼黃臣竊見崇政殿廷不至寛廣遇雨久須經繇延和殿前檐赴坐竊聞議者謂百官不赴則夏國使人亦不得與上壽賜酒臣愚以謂天聖中非無夏國使人自可遵用故事若以其外夷逺來奉貢特許入與上壽賜酒出自恩防宜亦爲可更自聖意裁酌禮部符準太皇太后已降防揮長寧節故事文武百官諸軍將校隨班上壽禮緣系天聖九年章獻明肅皇后禦防慶殿典故今來豈敢比用所以將來坤成節崇政殿上壽可只依天聖八年以前章獻明肅皇后禦崇政殿行上壽禮典故施行七月十日三省同奉聖防依今來所得防揮施行

時爲中書舍人

上哲宗皇帝論韓維不當罷門下侍郎

臣前日輒違詔命妄陳所見退省僭冒恭俟刑誅不謂陛下赦其狂愚特賜詔札委曲誨諭如父訓子臣豈不知從命順防爲得理逆命忤防爲有罪然臣一門之內世受國恩陛下擢臣備位近侍保全長育徳澤深厚臣儻貪於承命懷不盡之心致天下之論謂陛下聴決萬機三年於此辧別忠邪賞罰功罪無不曲當而獨於此有過舉之累則臣之負國罪何可逃臣之報君義將安在此臣所以不避萬死之責傾寫肺肝冀有補於萬一也臣前奏乞令韓維指陳範百祿所爲不正非欲令維與百祿較正是非止欲考覈維之欺君與不欺君爾若維所陳皆中百祿之病則是維爲執政敢爲朝廷別白邪正是非眞得大臣之體𨿽案牘不具出於口奏豈可謂之欺哉若維所陳皆失事實則其欺君罔上事理灼然明正典刑人心自服蓋執政大臣防預國論其於論議臧否人物不一一須形文字但顧所言當與不當推而行之人心服與不服耳豈以一無文字便謂之欺惟是百官有司有所陳列須具札子奏狀自達非如執政大臣朝夕進見故不得不然也古者坐而論道謂之三公豈以具案牘爲事哉今陛下責維徒口奏而已遂以謂有欺君之意臣恐命下之日人心惑以謂陛下以疑似之罪而逐大臣恐於陛下盛徳不爲無損也執政大臣自此以維爲戒無敢開口議論臧否人物君臣上下更爲形迹恐非陛下推赤心以待大臣之誼亦非大臣展布四體以事陛下之道也夫執政大臣天子之所禮貌所以共安危治亂者也古人以謂人主之尊如堂羣臣如陛陛亷逺地則堂髙又言二千石尊重難犯乃能使下夫二千石蓋一郡守耳猶不可輕易去之況陛下左右執政之臣有堂陛之勢者乎臣防陛下厚恩食朝廷厚祿豈有私一韓維以負陛下然臣惓惓不能自已者爲朝廷惜進退大臣之體爾伏望陛下察臣心澄神熟慮儻防采錄乞如前奏施行所有誥辭未敢修撰

右元祐二年十月上時爲中書舍人

上哲宗皇帝繳王覿外任詞頭

臣今月十八日吏房送到詞頭五月十五日奉內降防揮王覿言事不當與一外任合入差遣不得帶職十八日三省同奉聖防差知潤州者臣承乏近侍職在訓詞理有未安合具敷奏臣伏見陛下臨政以來開廣聰明大辟言路𨿽拂意逆耳詆訐狂妄常人之情所不能容者莫不虛心克已溫辭降色以受之天下之人歌詠頌嘆以謂古之聖帝明王不過如此二三年來不惟朝廷政事人情以至四方萬里幽深隠伏之利病莫不畢聞於上者言路無壅故也是以在廷之臣人人勇於自效至不以出位爲嫌而以不能盡言爲恥振起天下敢言之气始自今日故如覿者身在言責有所聞見不得不爲陛下盡言而無隠也陛下未以其言爲然猶當寛大含容未宜遽棄何則以言賞人猶有觀望畏縮而不敢進者以言罪人人將鉗口結舌望望然去矣其肯以身陷禍而覬萬一之聴察哉故覿之一身出入內外不足爲重輕而陛下言路之通塞人情之伸屈在此一舉此臣不得不爲陛下慮也陛下寄腹心於大臣寄耳目於臺諫二者相須不可闕一今覿一言論及執政卽去之是何異愛腹心而塗耳目豈不殆哉且執政大臣朝夕在人主左右據利勢國柄人情之所難言者也導之使言猶或不聞其過今一言及之遂至逐去臣恐在廷之臣以覿爲戒依違顧望莫肯正論執政大臣𨿽有罪惡陛下亦將不得聞矣此可爲寒心者也陛下臨政以來何獨至於覿一言之入遽不能容示天下以不廣也覿以小官不二三年拔擢至此今以言獲罪猶補便郡於覿何損臣所惜者於聖政不爲無累耳伏望陛下深念祖宗付托之重愛惜朝廷臺諫之體不以容納狂直爲難而以壅塞言路爲惜以覿所論質之公議苟其言可取固當行之如無足采亦願陛下容之度外使天下之人知朝廷不罪人言終始如一而執政大臣有所畏懼增益陛下虛心納諫之明是一舉而數美從之也其可忽哉臣備位侍從首尾三年常恨不能補報萬一今輒緣職事冒進狂瞽惟陛下畱神省察幸甚所有制辭未敢修撰

貼黃臣伏見丰稷昨任諫官所論者陛下骨肉間事猶且含容矜貸更獲美遷聞者皆服陛下仁慈寛厚有天地之量豈獨於覿而不能容伏望聖慈更加省察

右元祐三年五月上時爲中書舍人

上哲宗皇帝進仁宗朝戒飭內降詔書事迹乞禁止請謁

臣伏見太皇太后陛下皇帝陛下自臨禦以來正身率下杜絕請謁裁抑恩幸凡自內出無非徳政未嘗以私撓公以人亂法親戚近習斂衽安分退就繩墨朝廷淸明紀綱肅然論者以謂秦漢以來母后共政未有若斯之懿非二聖一心秉誼克已何以致此謂宜終始守之貽則萬世而近日以來頗有干求內降特與差遣者𨿽其事至微未足仰累二聖大公至正之盛徳然竊恐僥幸之人乘間伺隙轉相攀援煩瀆聖聴𨿽二聖天地之度坦然無私但慮左右幹祈迫切不免曲狥其意杜漸防微宜在今日此臣之蠢愚竊抱惓惓愛君之心傾竭肺肝庶有補於萬一也臣竊觀前史伏見仁宗在位四十餘年詔書約束臣下干求內降合中書樞密院如內降與臣僚遷官及差遣者並具條執奏以聞推劾干請之人明正其罪下禦史臺閤門牓諭仍著爲法丁寧懇至出於誠心當時羣臣亦每以禁止內降爲言輒見納聴故一時朝廷號爲肅淸𨿽間有干請而不能虧損聖政者臣下維持之力也大抵人情苟務便私樂於僥幸此門一開浸淫不止始自一二至於三四至於五六漸無紀極則朝廷名器由此輕矣朝廷百度由此墮矣其源至小流至大此臣之所大懼不得不爲陛下極言之也且朝廷爵祿有限人之私欲無窮苟不持之以公因緣請托將至於不勝其煩陛下亦將厭之矣伏望聖明不以臣言爲狂妄試加省察若有人才可用或聯近親出自聖意欲與恩澤者自可明諭輔臣度其所宜公行除授其餘一切禁止無得私請仍諭輔臣如有內降與臣僚遷官及差遣者並執奏以聞推劾干請之人明正其罪下閤門禦史臺常加覺察牓諭朝官使人明知上意如此則聖徳日新朝無粃政邪枉之門塞公正之路開逺繼祖宗之明實社稷無疆之福也臣備位侍從以論思爲職竊有所懷不敢隠默謹並錄上仁宗朝緣內降戒飭詔書事迹凡八條別爲一通伏乞置之座右少助省覽

右元祐三年八月上先是內降左班殿直錢玨特差幹當牛羊司內殿崇班劉言特差幹當翰林司公上此奏時爲中書舍人詔書八條具列於後

天聖九年十月詔曰朕遵列聖之謀荷慈宸之教於玆八載𨿽至小康而縉紳之間名節罔勵致臺文之上奏謂吏議之不容矜勞者掠美以近名希進者行險以徼寵詆誣執政幹撓有司分屏翰者或奏請之靡厭主按察者或寛縱之爲得貪而無恥姑務營私老而非賢曾不知退由亷恥之未飭致風化之靡純臨朝以思於朕何望用稽彞訓申儆羣倫苟少冒於官箴將自投於公憲布告遐邇體朕意焉侍禦史知雜事劉隨言近年內外庶官多營求內降公行請托至有涕泗上前以希恩澤者請指其事以申戒之故降是詔

明道二年四月詔比來臣僚宗室外戚命婦多以進納爲名幹祈恩澤自今非著例一切罷之凡表奏毋得緣親戚投進禁中事有傳宣令有司實封覆奏內批攺官及與差遣未得卽行委中書樞密院審取處分天下毋得創修寺觀所進乾元節香合及山儀並停罷惟功徳表疏聴附驛以聞例有賜者合內東門司取防

康定元年十月詔如內降指揮與臣僚遷官及差遣者並合中書樞密院具條執奏以聞

慶曆四年十二月諫官余靖言太常博士王翼西京案事回上殿求攺章服請自今臣僚入對有輒求恩澤者合有司劾其罪從之

慶曆六年四月權禦史中丞張方平言中書樞密院比嵗以來除授多預批聖防俟半年或一年後與轉官或攺職且遷除之體率有常規若因勞賞擢之不次孰曰不然事出僥幸縱賖嵗月曷厭羣議譬之賈人交易於市作爲契券立時待價非惟滋長濫恩實亦有虧治體請自今文武官輒依前比而希遷攺者並明行責降從之

皇祐二年九月賜中書門下詔曰朕躬庶政之機持大公之柄而比有憸幸肆興妄圖或違理覬恩或負罪希貸率求內出間亦奉行蠧政虧風莫斯爲甚𨿽屢頒於詔約曾未絕於私求兼慮臣庶之家貴要之列交通請托巧詐營爲陰致貨賕密輸珍玩夤緣結納侵撓權綱矧宗祀之涓成屬祥釐之均被嘉與中外絀此非宜勉於自新以底於治自今內降指揮仰中書樞密院並所承受官司執奏毋得施行敢以貨賂結托貴近者令諫官禦史劾奏之先是上謂輔臣曰比有貴戚近習夤緣請托以圖內降𨿽頗抑絕然未免時有侵撓可於赦文中禁止之庶澄淸宿示信天下輔臣等對曰陛下躬行大祀以新庶政辟至公之路杜私謁之蹊實天下幸甚然載之赦條恐未盡聖意上乃別爲手詔與赦同降

嘉祐二年八月知諫院陳升之言比日內降營求恩賞者𨿽許執奏而有司時有奉行自今請令中書樞密院推劾以正干請之罪從之

嘉祐二年十月鎭海軍節度觀察畱後李璋罰銅三十斤初璋求內降轉官而爲知諫院陳升之引近詔劾奏之也

上哲宗論亢旱乞罷春燕

臣伏見去年諸路災歉京西陜西人至相食冬間屢得嘉雪粟麥甚茂饑民嗷嗷待此以濟而雨不時應旱气已成麥苗萎黃勢將槁死𨿽有收成之處所得固已無多若饑饉薦臻公私受有不可言者此正君臣側身畏懼憂卹百姓之時而恬然莫以爲意此臣之所未諭也皇帝陛下太皇太后陛下畏天愛民海內所知豈忍生靈轉徙溝壑恐是上下防蔽苟寛聖心但雲雨澤小愆未至害事九重深逺何由盡知臣等承乏從官不敢雷同隠默敢效小補仰禆萬一伏見已定今月十七日春燕臣愚切謂天菑方作民食未充乃於此時君臣相與飲食燕樂恐無以消伏天災導迎和气伏望特賜徳音爲罷春燕使百姓咸知陛下憂卹民窮則天意亦順必有膏澤應聲而至猶足以蘇枯槁以答生民之望蓋輟一日之適而成終嵗之功在陛下之甚明辧也惟畱神無忽天下幸甚右元祐四年上時爲中書舍人右公與彭汝礪同上此奏十六日批出罷宴分祭郊社議

謹按周禮天子親祀上帝凡九國朝三嵗一郊固已疏闊豈可因循謬誤不加考正古者求神以類天陽物也地陰物也嵗月日時方位牲器樂舞皆從其類今議者於聖人成法則棄而不行猥用王莽不經之說至引夫婦同牢私防之語黷亂天地又引昊天有成命之詩以爲證臣等切詳此詩終篇未嘗有合祭之文序乃後儒之謬亦謂成周之世圜丘方澤各歌此詩以爲樂章耳如潛之序曰季冬獻魚春薦鮪也丰年之序曰丰年秋冬報也噫嘻之詩曰春夏祈谷於上帝也如此之類不知爲一祭耶抑二祭也若郊祀賜予乃五代姑息之法聖朝寛仁不欲遽罷若分而爲二何所不可議者乃欲因此造爲險語以動上聴又引禍福殃咎之說劫持朝廷必欲從已甚無謂也大抵臣等所守乃先王之正禮蘇軾之議皆後世之便宜權之與正決不可合伏望聖慈詳審其當上以體神考之志下以正千載之惑不勝幸甚

上哲宗皇帝乞分祭

臣近奉詔集官議南郊合祭天地事已具議狀奏聞然臣職在典禮再三思維此天地大祭國家重事況當陛下郊祀之初尢宜敬重舉措一有未安貽議萬世尙慮前狀開陳未盡敢再冒昧以聞伏以天地合祭非先王之禮學士大夫所共知之不待臣言而信也然使合祭於承事神只無不順之理𨿽非先王之禮何爲而不可行蓋以聖人之於祭求之茫昧不可知之中故必因其方順其時而用其類以致之是以因髙以事天因下以事地兆五帝於四郊朝日於東夕月於西兆司中司命於南兆風師雨師於北兆山川丘陵墳衍各因其方而春夏秋冬各順陰陽之性其於祭祀或燔或瘞或埋或沈以至圭璧幣牲坎壇樂舞各從其類先王非苟爲之以謂求之如此之盡然後庶幾神之來享也苟爲反是則其於格神也難矣今論者以罷合祭則天子未有親見地只之時夏至親祀北郊則以五月行禮爲難欲因南郊並舉地祭此於人事以求自便則可矣以此爲親見地只之實則未也何則事之非其方致之非其類又違其時施於羣小祀猶且不可況地只之尊乎以此事地地只未必來享而便謂此爲親見地只之實此臣之所未諭也且屈已從神與屈神從已二者孰安今以五月行禮爲難而引地只以就夫已苟從人事之便恐失陛下恭事地只之意此又臣之所未諭也聖人之事神洞洞乎其忠屬屬乎其敬捨忠捨敬常禮所不肯爲而謂陛下肯安之乎臣愚故謂合祭不可復親祀不可廢但當斟酌時宜省去繁文末節則親祀之禮無不可爲已於前狀論之矣惟陛下畱神省察逺惟先帝復古之心持以至誠不倦之意無從苟簡自便之說以成躬事地只之實則上下神只孰不顧享天下後世孰不稱頌臣以職事誼當罄竭伏望聖慈詳加采擇幸甚

右元祐七年五月上時爲禮部侍郎初詔集議顧臨蘇軾範祖禹等八人主合祭範純禮曾肇劉安世等二十二人主分祭肇又獨上此奏至九月宰臣呂大防進呈卒從顧臨等議於是下詔曰祖宗以來郊廟常祀皆以時遣官攝事惟三嵗一行親郊之禮因祫享廟室並祭天地於圜丘昨因詳定郊廟禮文所建議見行合祭不應古義先帝有詔定親祭北郊之儀命下而未舉行是嵗圜丘罷設皇地只位而廟享尙循權制今朕以臨禦之初郊見上帝因得躬享太廟然地只大祀獨闕不講恐於王者察於事地義不可緩其今嵗圜丘宜依熙寧十年故事設皇地只位以申始見之禮候親祀北郊依元丰六年五月八日指揮宜令有司擇日遣官奏告施行仍候禮畢日依前來指揮集官詳議將來親祀北郊合行事件及郊祀之嵗所享典禮奏聞

上哲宗皇帝乞分祭

臣伏覩詔書冬日至南郊宜設皇地只位以嚴並祀之報此蓋皇帝陛下急於親祭地只不待考正典禮遽下此詔然臣切詳詔防亦云合祭不應古義今則設皇地只於南郊乃是復行合祭之禮旣以爲非又自行之一詔之中前後違戾詔書又云厥後躬行方澤之祀則修元丰六年五月之制是則異時北郊禮行合祭復罷天地大祀國家重事而輕易變更頗同兒戲廢置神位幾於奕碁此臣所以聞詔愕然不知所措也臣伏思陛下之意無他以謂王者父天母地尊親並行卽位以來親見上帝而未及地只恐乖明察之義又爲議者所惑以謂五月祭地必不可行則是長闕事地之禮故因南郊並舉地祭欲以致誠敬於地只爾以臣所見欲以致誠反近於怠欲以致敬反近於瀆何則南郊非祭地之處冬至非見地之時樂以圓鐘爲宮其變以六非祭地只之音燔柴升煙非祭地只之禮不問神之享與不享姑欲便於人事不近於怠乎今世之人家有尊長所居異宮子弟致敬必卽其處尙不敢屈致一堂況天子事地可不如家人之禮哉前日以合祭爲非而罷之今日復行異日復罷謂神無象廢置自由不近於瀆乎陛下志在誠敬而所行反近於怠且瀆此無他爲陛下謀者以古爲迂率意攺作務從苟且趨便一時故也臣愚不達時變竊爲陛下痛惜之陛下卽位八年兩行明堂大享之禮今玆有事南郊凡與天神舉皆從祀次第行之則將來郊祀之嵗親祀北郊並及諸神固未爲晚何苦遽爲此舉以涉非禮之議哉況五月祭地前世之所常行本朝開寶中亦曾四月行雩祀之禮古人尙以六月出師誰謂夏至有不可行禮者哉臣愚伏望陛下速降徳音收還前詔今冬南郊禮畢卽命有司詳定親祀北郊儀物仍令斟酌時宜省去繁文末節以從簡便俟至郊祀之嵗斷在必行如此則於承事神只不失誠敬先帝已正禮文不至無名攺作使萬世之後以謂復行先王祭地之禮自陛下始不亦善乎臣防恩擢備從官職在典禮朝廷舉措得失臣與其責故自聞詔以來徬徨累日言之則爲逆防不言則爲失職熟慮再三寧以逆防獲罪不敢失職以負陛下任使也是以罄竭狂愚觸犯忌諱庶幾萬一有補聖明則臣𨿽受重誅所不敢避惟陛下畱神省察不勝幸甚

右元祐七年十月上

上哲宗皇帝議明堂祀上帝及五帝

臣謹按周禮稱昊天上帝稱上帝五帝文各不同昊天上帝則一帝而已五帝則五方之帝理自明白不待辧而知惟上帝之稱世或専以爲昊天上帝或専以爲五帝然以周禮考之肆師之職類造上帝對於天神按周禮凡稱天神皆謂天也以上帝爲天則不應復云對於天神矣又典瑞四圭有邸以祀天旅上帝兩圭有邸以祀地旅四望先儒以爲四望非地則上帝非天斷可識矣而孝經亦曰郊祀后稷以配天宗祀文王於明堂以配上帝正與祀天旅上帝之文相合蓋郊明堂異祭后稷文王異配則天與上帝亦宜有異以此推之謂上帝専爲昊天上帝者非也又掌次王大旅上帝則張氈按祀五帝則張大次小次上帝五帝所張不同則謂上帝専爲五帝者亦非也然則上帝果何謂與按書稱類於上帝孔安國以謂昊上及五帝孔穎達從而釋之曰昊天五帝上帝可以兼之由是推之所謂上帝者蓋兼昊天五帝言之西漢已有是說矣故安國用此以解經文至鄭康成始引讖緯之書傅防以爲六天乃謂昊天上帝爲北辰之星五帝爲太微宮中五帝座星此則康成解經之罪非先儒之說本然也然則不曰昊天五帝而曰上帝何哉蓋言昊天上帝則不及五帝言五帝則昊天不與舉上帝則昊天五帝皆在其中以昊天及五帝皆有帝之稱故也按周禮王祀昊天上帝則服大裘而冕祀五帝亦如之蓋先王尊事五帝與昊天同服冢宰掌祀五帝與祀大神只之禮同則明堂並祀昊天五帝不爲過也秦祀白靑黃赤四帝揚雄以爲僭祭天之禮漢武帝祀泰一五帝於明堂合髙皇祠坐對之蓋天神貴者曰泰一其佐曰五帝𨿽出於方士之言然所謂泰一卽昊天也故武帝皆祀於明堂以髙帝配食則明堂並祀昊天五帝於此可見歷代明堂或並祀昊天五帝或止祀五帝其去五帝座専祀昊天上帝者惟晉太始唐顯慶中爾本朝皇祐中大享明堂參用南郊蠟祭之禮嘉祐七年禮官始議攺正設昊天上帝位以眞宗配次設五方帝位次又設五人帝位以五官從祀自是遵行遂爲故事至元丰中始詔祀英宗於明堂惟以配上帝而五帝不與論者以爲未安詔臣等集議臣等稽之經典旣如彼迹之故事又如此伏請自今宗祀神考於明堂以配昊天上帝並祀五方帝五人帝五官神以稱嚴父之孝以成大享之義

右元祐七年上時爲禮部侍郎

上哲宗皇帝論選忠良博古之士置諸左右

臣聞玉𨿽美追琢然後成珪璋金𨿽堅砥礪然後成利器人主𨿽有自然之聖質必賴左右前後磨礱漸染所聞正言所見正行然後徳性內充道化外行以之知人則無不明以之舉事則無不當故周公之戒成王自常伯常任至虎賁綴衣趣馬小尹左右攜僕百司庶府必皆得人以爲立政之本穆王之命伯冏亦曰命汝正於羣僕侍禦之臣懋乃後徳交修不逮愼簡乃僚無以巧言令色便辟側媚其惟吉士下至西漢猶詔郡國嵗貢吏民之賢者以給宿衞則虎賁之任也出入起居執器物備顧問皆用士人如孔安國之掌唾壺嚴助朱買臣之専應對則左右攜僕之任也𨿽用人有愧於古亦一時之盛矣其後唐太宗平定四方有志治道則引虞世南等聚於禁中號十八學士退朝之暇從容燕見或論古今成敗或問民間事情每言及稼穡艱難則務遵勤儉言及閭閻疾苦則議息徵徭以至諷誦詩書講求典禮咨詢忘倦或至夜分若夫軍國機微事務得失則責之輔相悉不相干截然不紊相與之際如此是以後世言治獨稱貞觀惜其一時之士不以堯舜三代之道啟迪其君故其成就止此矣夫以貞觀之治猶須招集賢能朝夕親近然後成功又況有志於大者乎伏惟陛下聰明慈惠有君人之徳沈靜淵默有天下之度方且躬親聴斷勵精爲治其志大矣臣謂宜於此時愼選忠信端良博古多聞之士置諸左右前後以防諷議以備顧問陛下聴政之餘引之便坐講論經術咨詢至道不必限其日時煩其禮貌接以誠意假以溫顏庶使人得盡情理無不燭於以增益聖學裨補聰明漸染磨礱日累月積循習旣久化與心成自然於道不勉而中於事不思而得非僻之習異端之言無自而入矣如是而施之任人則邪佞者逺忠直者伸以之立事則言而爲天下則動而爲天下法其於盛徳豈曰小補之哉與夫深處法宮之中親近禦之徒其損益相去萬萬矣惟陛下畱意毋忽

右元祐七年上貴近惡公語切直出知瀛州薦徐積爲太學官狀

臣待罪從官職在薦士有所聞見不敢以中外爲閒臣伏覩楚州學教授徐積居今之世行古之道安貧守約垂四十年其稱於天下不止一善而於事親最爲篤至力行之外讀書爲文𨿽處閭閻有志世務察其所存蓋非山林之士沈溺枯槁者之所爲也不幸耳疾不能出仕朝廷昨用舉者處以學官一州之人賴其矜式然臣竊謂如積之賢不獨可教一州宜置之太學使太學諸生朝夕親炙而則效之自然四方成風逺近知勸其於補助教化成就人才得積一人所補多矣伏望聖慈因臣之言詢訪近臣如臣言不妄乞優加官秩授以太學職事然恐積安於鄕裏未易輕致乞勅本路監司守長惇遣就道量給裝錢及具人船送至闕下如此則朝廷待遇之禮已周積自無名辭避昔唐用陽城爲國子司業而諸生歸養者一日至二十餘人得一何蕃爲太學生而六館之士不從亂蓋賢之所在必有宏益況今風俗陵遲士節不勵如此等人尢當崇奨此臣所以惓惓懇懇爲朝廷言之忘其身之疎逺也臣與積皆治平四年進士𨿽知其人初未識面昨過楚州入境稱積之賢者眾口一辭旣見其貌聴其言與眾之所稱者同惜乎尙滯一州掾如太學風化之地最其所宜而未有以上聞者輒冒昧以言仰瀆天聴臣無任戰汗隕越之至伏候勅防

右元祐八年九月初三日上時知江寧州

薦章處厚呂南公秦觀狀

臣竊見朝請大夫新差知永州章處厚才足以辦事而持以寛厚智足以繩姦而不爲苛察老於吏事風裁甚優見系第二任知州資序臣今保舉堪充監司科建昌軍南城縣布衣呂南公讀書爲文不事俗學安貧守道志希古人常舉進士不合退處畎畝躬耕著書不求人知自足丘壑江南素稱多士如南公言行卓然少有其比臣今保舉堪充師表科蔡州學秦觀文辭瑰瑋固其所長而守正不回兼通世務臣自熙寧中識之知其爲人實有可用非但采聴人言塞明詔而已臣今保舉堪充著述科如防朝廷擢用不如所舉及犯正入已贜臣甘伏朝典不辭謹錄奏聞伏候勅防

右元祐八年十月上

上哲宗皇帝乞詔天下皆得直言及百官次對

臣聞自昔有爲之君欲以收攬威柄修立政事一新海內之耳目則必公聴並觀大開言路使朝廷得失民情利病百官忠邪賢不肖畢聞於上然後虛心審察揆以古誼防以時變出於天下之公而無悖於前可施於後者則斷而行之出於一人之私而於前爲無稽於後爲有者則絀而不用以此經綸天下之務酬酢萬物之變故能所爲必成所欲必獲古之興王所以功施一時澤及後世未有不出於此者伏惟皇帝陛下躬至徳開大明方且夙寤晨興以總覽權綱更革時爲志然後發徳音下明詔使人人得直言時事無有所諱以廣聰明以通壅塞正在此時而中外寂然未聞有所諮訪此臣之所未諭也論者或曰方今宇內無事朝廷淸明陛下循守舊章足以稱治尙何事於言哉臣竊思之斯言過矣何則舜之繼堯無異道也方堯老而舜攝固已辟四門明四目達四聰及其命九官則天地人神艸木鳥獸之政無所不舉而終之命龍作納言蓋𨿽堯舜之盛徳又當極治之世所以通天下之情者猶不敢不以言爲急又況徳未臻堯舜之盛世未若唐虞之治者乎惟是臣下用事則或蔽於自私而惡聞其過於是多爲闗防杜塞言者指鯁言正論爲矯激以循默取容爲忠厚此則任事者之所便非爲朝廷之忠計也昔漢宣帝之初上書者皆爲二封領尙書者先發副封所言不善屏去不奏及魏相執政白去副封然後天下之情無不上聞宣帝所以知人疾苦成中興之功魏相所以總領眾職號稱賢相者能去壅蔽故也在陛下無有爲之志則已苟有志焉而不廣開咨詢訪納之路臣未見其可也臣愚欲願陛下明詔天下皆得直言又詔百官使以次對諭以至誠求助之意責以盡忠無隠之誼其言而有益則不惟納用且加以賞言而無益則一切包容置而不問如此則逺近之人知陛下有求言之實有聴言之明孰不感激奮勵應上之求哉𨿽然四海之大士民之眾不必人人皆知義理方陛下虛已下問之時豈無乘間投隙以姦言私說惑亂聖聴者此則在陛下聴納之際有以辧之而已孔子曰將叛者其辭慙中心疑者其辭枝吉人之辭寡躁人之辭多誣善之人其辭遊失其守者其辭屈孟子曰詖辭知其所蔽淫辭知其所陷邪辭知其所離遁辭知其所窮孔孟所以知言用此而已蓋人之以言接於我者不能使之齊而能使吾不爲彼之所惑者辧之有道故也辧之有道則𨿽姦言私說雜陳於前安能移我之意哉苟畏其惑亂而遂廢咨詢是何異憂噎而廢食也臣愚待罪從官轉徙五郡道路傳聞皆謂陛下聖質髙明濟以果斷其志將以有爲於天下日夜傾耳以聴徳音而久之未有所聞輒因賜對首敢以是爲獻伏爲畱神采擇

右紹聖元年閏四月上時除知杭州過闕

上徽宗皇帝乞修轉對之制詔百官民庶極言時政

臣伏讀詩書見周成王卽政之初咨嗟求助至於再三羣臣進戒亦皆至誠懇惻無所諱避然考其時猶在除喪朝廟之後及康王嗣位自乙丑至癸酉才九日而君臣更相訓吿如恐不及夫詩書所載固非空言而康王累然在喪服之中上下相飭如此其急豈非天位至重守之至難只畏恐懼尢在其始故𨿽宅憂之際虛心納善亦不敢以已乎恭惟皇帝陛下聰明恭儉天質夙成孝友慈仁形於言動自出居邸第𨿽未能有所施爲而天下稱頌以爲賢主及踐阼數日弛張廢置出於獨斷者莫不曲盡物情大慰民望則又天下歡呼以爲英主此誠宗廟社稷之福夷夏生靈之慶也然臣以謂四海之逺非一人視聴之所能周萬幾之眾非一人思慮之所能給必須合天下之目爲之視合天下之耳爲之聴合天下之心爲之思慮如是則陛下不視而明不聴而聰無思無爲而天下治矣夫爲此者非他在開言路而已言路開則上無不聞之事下無不達之情以之振舉敝壞蠲除疾苦考覈能否判別忠邪惟陛下之所欲爲無施而不可也昔者以舜繼堯所守一道然猶明四目達四聰及禹繼舜亦拜昌言在漢宣帝始親政事則詔臣民上書去其副封以防壅蔽唐太宗初卽位孫伏伽以小事諫太宗厚賜勉之以誘言者至於本朝可謂平治而祖宗以來數詔百官使以次對神考舉而行之於熙寧之初以興起事功爲後世法臣願陛下逺觀舜禹成康之所行近迹神考之故事修轉對之制下不諱之令明詔百官下及民庶使得極言時政無有所隠然後陛下擇其所善者而行之且報之以賞大則加以爵秩小則予之金帛其言不足采若狂妄抵牾者一切置之不以爲罪庶以鼓動天下敢言之气紓發鬰堙壅塞之情當今先務莫大於此願陛下亟行之

右元符三年二月十九日上時爲中書舍人上徽宗皇帝論減罷監司守臣上殿

臣聞朝廷政事以民爲本與民親者莫如逐路監司及州長吏祖宗以來常重其選故監司辭見皆得上殿而州長吏人數猥多不可人人延見則擇其州之要重繁劇與夫沿邊守禦之地爲長吏者則許上殿舉天下之大無慮三百餘州而長吏得對淸光親承敕防不及百人不爲多矣近者伏覩詔書知州軍辭見合上殿者減罷其半於半之中又減朝辭上殿者二十有二州其辭見得上殿者才二十有三州而已紹聖四年文臣一路兵鈐及監司職任並許上殿指揮又罷不行臣愚竊所未諭也夫祖宗必令監司知州軍上殿者豈苟然哉視其貌則疲癃老疾無所揜與之言則能否邪正莫能欺因此以察執政用人則精粗得失無不見矣爲監司長吏者受命而行躬聞徳音則人人曉達上防有所遵守政成而歸親面天顏則人人各述所知口陳指畫而上下之情無有不通者矣非獨如此躬親庶政收攬威權者人主之大柄延見臣下咨詢不倦者人主之盛徳祖宗以來所以不憚日昃之勞不厭應接之煩蓋有以也今陛下初卽寶位方當勵精爲治日接羣臣以廣聰明以通眾志之時而遽有此變更臣愚竊恐四方聞之或意陛下倦於咨詢或意陛下略於待士而爲監司長吏者亦將苟且因循無自勵之志非所以崇徳美興治功也夫自古帝王有志於治者未嘗不廣延羣臣博問兼聴而於治民之官尢所注意在漢宣帝每拜刺史守相輒親見問觀其所繇退而察其行以質其言有名實不相稱必知其所以然嘗曰庶民所以安其田裏而無嘆息愁恨之聲者政平訟理也與我共此者其惟良二千石乎故西漢二百餘年獨宣帝之世循吏爲盛漢之刺史卽今監司之任也漢之守相卽今知州軍之任也宣帝所以綜覈名實爲漢賢主其本在此以陛下明聖方將興建徳業比隆三王如宣帝所行爲之甚易臣愚欲願陛下近守本朝成憲逺稽漢宣帝故事出自聖意申命輔臣自今監司知州軍辭見上殿並如舊制內監司及帶一路兵鈐仍依紹聖四年指揮其餘則依今年六月十六日詔書施行所貴上循祖宗之典下貽子孫之法其於政體蓋非小補惟陛下畱意無忽天下幸甚

右元符三年七月上時爲中書舍人

上徽宗皇帝論中書舍人不當書門下錄黃

臣伏見神宗皇帝大正官名始於三省詔令所出則自中書審覆駁正則繇門下受而行之則在尙書三省相成不可缺一中書則有舍人主行門下則有給事主讀尙書則有左右司郎官受付使之更相彌縫更相可否然後發號施令岡有不臧立政官人舉無過事此祖宗設官分職之本意也蓋三省各有分守不相侵逾而門下一職近取諸身則爲咽喉逺取諸物則爲門戶所以駮正中書違失故自來舍人不兼給事之職伏見近日給事中封駮中書錄黃三省進呈卻令舍人書讀行下臣愚竊恐因此隳壞官制有損治體寖漸不已遂成大敝此臣夙夜熟慮不得不爲陛下言之也伏望聖明戒飭執政大臣謹守神宗所定官制勿使三省屬官得相逾越而中書詔令必由門下方得行出以明職分以正紀綱以爲天下後世之法惟陛下畱意無忽

右元符三年八月中批鄧洵武爲史官給事中葉濤龔原封駁乃命中書舍人徐勣書門下錄黃行出公上此奏時爲中書舍人

上徽宗皇帝論龔原罷給事中

臣伏聞給事中龔原以妄議政事罷職降官差知南康軍臣初聞之意謂原資性山野不善爲辭冒犯天威自取黜逐陛下寛仁大度優容直言初𨿽震怒終必矜赦傾聴數日未聞別有指揮臣愚竊有所懷不敢隠黙茍止惟陛下畱神聴察臣伏惟陛下卽位之初深懲前日羣臣阿諛壅塞之獘收錄廢錮召還朝廷又命近臣選舉臺諫官以補缺員仍下詔書許人直言時政闕失中外歡呼以謂堯舜之治指日可待故四方之士聞風踴躍爭獻所聞以禆聖政況於朝廷之內有官守言責之臣孰不激勵自奮欲以仰副陛下虛心納善之誠哉是以期月之間近者獻其明逺者通厥聰其有官守言責之臣則遇事輒發無所顧避比之前日論事之人其多何啻百倍非皆好黙於前而好辧於後其所以誘之者然也古人所謂主聖臣直豈非信哉矧如原者素以學行知名頗識事君之義昨防陛下取於疏逺之中驟置侍從之列其設心以謂非傾竭忠誠有犯無隠不足以當陛下拔擢委任之意是以自入東省數有論列𨿽未必皆當聖意然比之前日偸安苟容以保祿位者誠有間矣以陛下之明聖豈不察其用心以陛下之寛仁豈不容其冒瀆遽然黜逐實駭眾聴況當獨斷之初而近臣以言得罪臣恐在位之人自此以言爲戒謇諤之風寖微阿諛之俗滋長小人觀望復萌僥幸之心所系甚重不可忽也臣受陛下厚恩而以論思爲職苟有所見輒以上聞每防優容未賜誅斥今玆所論非獨爲一龔原實以上系國體伏望陛下少霽雷霆之威俯納芻蕘之議萬一可采乞出自中批寛赦原罪或令降官供職以責後效或別移在京差遣使之自圖去就庶免朝廷有因近臣論事遽行黜逐之名不勝幸甚

右元符三年九月上時爲中書舍人

上徽宗皇帝論內降指揮不可直付有司

臣伏見陛下卽位以來更張政事除民疾苦開廣言路收拔滯淹每一令之出內外無不歡呼相慶以至未明求衣辧色臨朝躬親聴斷夙夜不懈推今日欲治之心爲之不已太平之功指日可待然臣竊有所見不敢緘黙苟止臣待罪右省伏覩內中時有批降指揮除付三省樞密院外亦有直付有司者𨿽陛下睿明必無過舉然忖之事體終有未安蓋帝王號令不可輕出必經中書防議門下審駮乃付尙書省施行不經三省施行者自昔謂之斜封墨勅非盛世之事神宗皇帝正三省官名其意在此臣愚伏願陛下凡有指揮須付三省樞密院施行更不直付有司以正國體其三省樞密院若奉內中批降防揮亦須將前後勅令相參審度可否然後行下不可但務急速奉行以爲稱職蓋三省樞密院皆執政大臣陛下委以平章朝政之人其任非輕不同胥吏但以奉行文書爲事又帝王號令務要簡大若夫立法輕重委曲闗防皆有司之職非人主之務書曰文王罔攸兼於庶言庶獄庶愼惟有司之牧夫蓋謂此也至於內外臣僚干求內降恩澤侵紊紀綱增長僥幸以陛下聖明必不容許臣亦不復以爲言更願陛下戒之嚴行杜絕無使小人乘間得入天下幸甚

右元符三年上時爲中書舍人

上徽宗皇帝乞法仁宗下詔禁絕干求內降

臣伏見仁宗皇帝在位四十二年屢下詔書約束臣下干求內降令中書樞密院如內降與臣寮遷官及差遣者並具條執奏以聞推劾干請之人明正其罪下禦史臺閣門牓諭仍著爲法皇祐二年因祀明堂肆赦嘗諭輔臣曰比有貴戚近習夤緣請托以圖內降𨿽頗抑絕然未免時有侵撓可於赦文中禁止之庶澄淸宿示信天下時輔臣對以載之赦條恐未盡聖意乃別爲手詔與赦書同降蓋仁宗之仁如天於人之欲有不能違然一切狥情則侵紊紀綱虧損刑政故令執政大臣具條執奏人主致恩人臣守義上下維持交相儆戒又令推劾干請之人明正其罪則人自不敢夤緣請托故一時朝廷號令肅淸間有干請之人輒爲諫官禦史所劾仁宗𨿽有不忍人之心而終不至於優柔牽制者其術蓋出於此也恭惟陛下天資寛仁正身率下論者謂有仁宗之徳矣寛則無所不容仁則有所不忍臣愚竊慮內外之人因此必有幹祈陛下𨿽正身於上而迫於請禱無以卻之執政大臣又或不能一一執奏日積一日則侵紊紀綱虧損刑政其爲禍患有不可勝言者矣臣愚伏願陛下監觀仁宗所以防制左右杜絕恩幸之意特下詔書戒飭內外之人不得干求內降防揮非憲章所存者令執政大臣具條執奏推劾干請之人明正其罪仍責諫官禦史常加覺察牓諭朝堂著之於法使內外明知聖意所在如此則聖治日新朝無粃政小人安分於私室請謁不行於公家以成陛下寛仁之徳以稱陛下正身率下之意垂之萬世貽訓子孫豈惟天下之幸實社稷無疆之福也惟陛下裁擇

右元符三年十月上時爲翰林學士兼侍講上徽宗論日食赤气之異

臣伏見陛下卽位之初首罷後苑工巧之技放免京城末作之人數百家使得衣食其業又罷皇城司探報公事以省刑獄滋彰之又罷逺方收買珍珠翠羽之類宮室服玩淫侈過甚者屏而弗禦數月之間內外歡呼震動都邑旣又振拔滯淹申理無告流放竄逐皆得生還增耳目之官以廣視聴下不諱之詔以開言路仁心仁聞洋溢方外逺人聞風咸知敬慕宜其上應天心和气充塞災害消弭符瑞日臻而乃連年日食皆在正陽之內今嵗正旦赤气亙天變不虛生必有所自意者陛下簡儉淸靜之化或衰於前而宮室服玩之侈聲色技巧之好或萌於心與抑刑獄滋彰之復生而閭裏有不安者與不然則朝廷上下忠邪賢不肖未辧而政令賞罰有未當與抑左右前後有阿諛壅蔽竊弄威福之人而四方萬里銜寃失職之民有不得申者與此宜陛下反復循察一日三省萬一有纖毫之失固當痛自刻責攺過不吝使皆無之猶當戒謹乎其所不覩恐懼乎其所不聞博延忠良使之交儆庶以答塞天變轉災爲祥至於備邊鄙之虞防姦宄之發在於今日皆不可緩然蕭墻之內則所當先未有腹心和而四肢有疾朝廷正而四逺不治者也在昔太戊以桑拱武丁以鼎雉中興商邦宣王以旱災中興周室天人相與之際敏於影響災異之來未必不爲福也董仲舒所謂天心仁愛人君欲止其亂乃出災害以譴告之不知自省又出怪異以警懼之尙不知變而傷敗乃至推此言之今日之變豈非天意欲以覺悟陛下增益聖徳以爲宗廟社稷無疆之福哉此正陛下正心誠意恐懼修省之時也若夫避殿損膳寛宥縲系此特歷世相承之故事耳非應天之實也惟陛下不以臣言爲狂妄深思而省察之天下幸甚

右建中靖國元年三月上時爲翰林學士

曲阜集卷二

欽定四庫全書

曲阜集卷三

宋曽肇撰

啟

謝校勘啟

叨榮非據循分起羞竊以道有降升得人則舉士之貴賤繄上所行國家稽古尙賢因能任職尊朝廷以待非常之豪傑虛館閣以収未試之英才凡預詳延畢歸遴柬豈容積累輙冒甄升如肇者稟生多艱受性不敏防賴父母之教育長聞師友之緒餘竊玩文辭居有顓防之累欲追時俗故無防給之材知直道而事人恥曲學以阿世因緣幹祿黽勉入官顧山林獨往之姿乏左右先容之助分甘流落望絕亨嘉豈圗日月之餘光不間塵埃之末路濫姓名於冊府屍文教於上庠誦陳言於新學之前處無用於有爲之防每見譏於迂濶愈自信於行藏迨此嵗成亦皆序進此蓋伏遇史館相公秉心愷悌爲世典型樂育人材奬成士類顧惟弱質久玷下陳徒窺夫子之文章豈識周公之制作蚤防収引曲荷並包致葑菲之弗遺實陶鎔之有素敢不防繹舊學尊信所聞不忮不求肻易終身之守無適無莫庶幾惟義之從非徒成自愛之私亦以答大公之施

謝中書舎人啟

叨居近署與典贊書自顧無堪將何以稱歷觀虞夏商周之盛則有典謨訓誥之傳肆筆矢言之文是爲歷代之寶豈獨一時之士莫非聖賢之徒蓋其四海食味別聲之倫皆知一本道徳文章之意迨夫王迹旣熄流風僅存射父之作訓辭安於之贊名命猶能稱厥前世行於諸侯至兩漢之興文章爲盛而三王之冊簡牘具存自玆以還去古彌逺然而誦美陽之誥則文士爲之變風讀奉天之書則武夫至於垂涕蓋以用人之得失系於斯道之盛衰豈玆妄庸可備任使如肇者學𨿽有志才不逮人聞詩禮之緒餘僅傳糟粕議帝王之制作未及門墻蚤緣雕篆之科遂齒縉紳之末越從州縣入校圖書鄧髙宻之素心止希文學應汝南之自媿驟玷承明嵗月屢遷寵靈寖厚紀三朝之功徳書二聖之緒言徒竊食於太官每靦顏於文陛固合投身於冗散豈堪厠足於凝嚴冒居四禁之聨分押六司之事伶俜弱質從屬車之淸塵蹇淺寡聞外廷之末議𨿽云榮耀更積驚憂重念肇出自寒鄕幸逄聖代維是一門之內實防六帝之恩舉沐造化之仁亦賴陶鎔之賜此蓋伏遇大人先生輔成世敎協贊人文欂櫨侏儒𨿽小不廢狶苓雞壅有用必收遂令一介之愚獲出羣賢之後敢不勉進薄技力行所知潤色乾坤之容辭𨿽不逮委輸海嶽之廣志則有餘冀收效於毫釐庶酬恩於萬一

回馮如晦學士啟

竊審擢自南宮進陞東觀增重藩垣之寄允爲簮紱之光伏惟慶慰學士賦性中和受才閎廓質直好義久見推於士林平易近民矧廉明於吏道蘭𨿽幽而自媚玉愈久而彌溫騎尉卽潛乏懷鈆之遞直黃門久次微負弩之榮歸兼是寵光可稱宦達未展及門之慶忽防慿幾之辭服誼甚髙銘心敢怠

狀

賀提刑上官正言狀

審奉詔書攺臨淮甸端人所至善類交欣竊以提刑先生學有淵源行無淄湼鴻筆麗藻兼大夫之九能直道正言過士師之三黜少緩追鋒之召復爲攬轡之行內顧缺然居常仰止豈意偸安之迹獲依善貸之仁未卽趨風罙深仰徳

論

漢文帝論

予嘗謂治天下本於躬化及觀漢文帝躬行節儉以徳化民宜其有以振起衰俗而賈誼以謂殘賊公行莫之禁止其說以背本趨末者爲天下之大殘滛侈之俗爲天下之大賊則當時風俗可謂敝矣豈所謂躬化者果無益於治哉蓋文帝𨿽有仁心仁聞而不修先王之政故也先王有不忍人之心則有不忍人之政而其政必本於理財理財之法其定民之大方有四而任民之職有九士農工商以辧其名九谷艸木山澤鳥獸材賄絲枲聚斂轉移以辧其職又爲之屋粟裏布夫家之徵以待其不勤是故天下無遷徙之業無防惰之民其於生財可謂眾矣至於愛飬萬物必以其道故罻羅网罟斧斤弓矢皆以時入而覆巢麛卵殺胎伐夭皆爲之禁取之又有其時也於是制禮以莭其用天子都千里之畿諸侯各專百里之國卿士大夫至於庶人莫不有田而視其位之貴賤稱其入之厚薄而爲之法制度數以待其冠婚賔客死防祭祀之用者隆殺多寡各適其宜爲上者謹名分以示天下而人人安於名分之內無覬覦於其外是以淫僻放侈之心不生而貧富均一海內充實無不足之患然後示之以廉恥興之以徳義故民之從之也輕方此之時遊惰無所容而𨿽有僭侈之心亦安所施於外哉教化之所以成殘賊之所以熄蓋出於是也自秦滅先王之籍而漢因之務爲一切之制由天子至於庶人無復有度量分界之限而人人去本趨末爭於僣侈髙祖嘗禁賈人不得曵絲乘車其令卒於不行至文帝之時商賈富厚力過吏勢而末技遊食害農者蕃庶人墻屋之飾僕妾之衣皆宗廟之奉天子之服則其俗之不善可知矣而文帝不知修先王之政以救其方其開籍田以勸耕者衣弋綈而斥文繡以示惇朴爲天下先其意美矣然法度之具不行而欲以區區之一身率四海之眾豈非難哉孟子曰徒善不足以爲政非虛言也𨿽然以彼之徳成之以先王之政則庶幾三代之賢主哉

序

王補之文集序

補之歿二十有八年二子絪緼旣仕乃克集其遺文以授其舅南丰曽肇且泣而請曰先人不幸早嵗文字散逸今其存者才若干篇離爲若干捲願有以發明先志於其篇首予不得辭蓋宋興百年文章始盛於天下自廬陵歐陽文忠公臨川王文公長樂王公深甫及我伯氏中書公同時並出其所矢言皆所以尊皇極斥異端明先王道徳之意爲主海內宗之於是學者能自力以追數公之後卒成其名者相望補之一也補之始起窮約之中未有知者我伯氏一見異之歸以其妹其後歷抵數公而從王文公遊最久至棄官積年不去以迨於卒今其見於集者質疑問難於數公爲多因其言可以知其學也補之之於斯文非苟然而巳蓋其於書無所不讀於聖人防言奧防精思力索必極其至於諸子百家歷代史記是非得失之理必詳稽而謹擇之本茂華韡源深流駛故其爲文貫徹古今反覆辧博而卒歸於典要非特馳騁虛辭而巳充補之之志蓋將著書立言以羽翼六經而不幸死矣獨嘗解論語十卷行於世補之南城人姓王氏諱無咎補之字也平生喜飲酒遇酒輙醉稍醒𨿽暮夜眾人熟寢必自起吹燈讀書逹旦終身常然不爲寒暑輟也蓋其勤苦自奮故其成就如此二子能世其學者補之之王文公爲之銘云

碑

東嶽廟碑【奉勅撰】

宋興百三十有八年海內又安符瑞畢至哲宗皇帝推功神明報禮上下旣作齊宮於南北郊以追述神考親祠天地之志廼謂山川之神五嶽最巨而岱爲其宗靣命守臣往視廟貌撤而新之詔京東路轉運司給其工費以轉運使若判官一員防作先是魯人相率出財爲正殿重門頗極壯麗而他殿若門若廊制度庳隘不足以稱𨿽有囿遊而無亭觀以待神禦廼因舊益新南爲臺門一曰太嶽爲掖門二曰錫符錫羨直太嶽爲重門二曰鎭安靈貺東西北爲門各一曰靑陽素景魯瞻中爲殿三曰嘉寧蕃祉儲佑旁爲殿堂二十有三爲碑樓四後爲殿亭五以臨池籞殿曰神遊飛觀列峙修廊周施總爲屋七百九十有三區繚以崇墉表以雙闕積工五十四萬有奇用錢六千八百萬有奇攺作於紹聖四年六月至今皇帝卽位之明年實建中靖國元年十月告成前詔翰林學士臣肇爲之記臣肇皇恐奉詔旣書其本末廼拜手稽首而言曰自古帝王受命吿代必於泰山功成道洽符出刻石紀號昭姓考瑞必於泰山嵗時巡守防諸侯協制度秩羣神必自泰山始其著於詩書載在史官雜見於傳記豈獨髙明俶詭瑰傑秀異爲天下之奇觀哉蓋其位則東其徳則仁其气則生膚寸之云澤及萬國功利之博如此固非他山可望而其威靈烜赫以驚動禍福於人者亦非眾神所得而儕故𨿽作鎭一隅而萬乘之君莫不尊禮四方士民𨿽荒獷悖傲咸知敬畏豈苟然哉本朝自太祖太宗繼詔有司增大神宇逮眞宗朝修飾禮樂懷柔百祥而山爲效符命出醴泉神芝僊禽前後萬計天子親奉玉檢登封降禪禮成臨拜嶽祠猶以爲未足又加天齊王以帝號廟制祠具與次俱升厥後三宗崇奉祗恪不懈益防而於斯宮則先皇帝經其始今皇帝發其成土木采章極其輪奐以重神威以壯東夏可謂盛矣𨿽然祖宗所以綏萬邦和兆民國家所以安富尊榮蕃衍盛大者豈專以神事爲哉蓋出於巳者盡其宜施於人者致其厚然後接於神者無所不用其極故聲色所向號令所加天且不違而況於人乎況於鬼神乎今皇帝仁孝聰明格於上下薄海內外無思不服方且嚴恭寅畏以交神只卑宮菲食以崇廟祀率是道也行之不巳徳日新又日新則豈惟艸木虫魚罔不咸若雨暘寒燠各以序至哉將有貫胸跂踵之長不約而咸賓象輿丹甑昭華延喜之珍不求而自至然後增封廣禪以侈先烈駐蹕新宮以答神貺於斯時也則有儒學宗工作爲聲詩如吉甫頌周史克頌魯被之弦歌勒之金石昭示萬世與詩書俱傳顧如臣者烏足以與此哉若夫今日之事臣職也不敢以淺陋辭謹爲銘曰

巖巖泰山羣嶽之長豈止齊魯四方之望維昔帝王是宗是仰告代勒成百靈咸享圖書所記七十二家增髙廣厚匪以爲誇降及秦人矜功變古驅車中途則窘風雨豈伊崇髙人莫敢侮有神司之惟徳是輔阿閣石闕維神之居金篋玉防維神之符崇朝之雲徧雨天下非神之力誰能爲者周商之前視秩上公至於有唐王爵是崇誰帝其號自我眞宗維我眞宗乘時治平櫜弓束矢奠枕於京雨暘以時百谷用成航浮索引萬國來廷仁獸一角靈芝九莖應圖合諜不可殫名天子曰嘻維天錫予何以報之封禪是圖升中告成幽顯來相回輿廟廷以答神貺備物典冊往崇號諡棟宇衣冠罔非帝制煥乎文章愈久益備成此新宮維今天子百常之觀萬雉之墉黼扆龍章巍然殿中神旣安止人斯受祉豈惟一方燕及四海維今天子仁孝儉勤緝熈光明徳藝日新荒遐驁奔走來臣上帝所怙匪惟爾神俾壽而臧俾昌而熾俾我子孫本支百世延及動植有生咸遂授我神防周而復始神亦萬年爲宋望祀

南丰軍山廟碑

禮山林川谷丘陵能出云爲風雨見怪物皆曰神諸侯在其地則祭之又曰山林川谷丘陵民所取材用也非此族也不在祀典夫谷卑於川丘陵卑於山苟有益於人皆防報禮若崇髙廣大防出其類而能禦災興利爲一鄕一邑之望者其受命天子享有廟食豈非稱哉軍山南丰之望也考其圖記其髙十有九里餘二百步其上四峯崛起望之蒼然其傍飛瀑一瀉千尺其下龍穴投以鐵石雨輙隨注其產竹箭材章利及比壤縣固多大山而玆山傑出見於百里之外其勢雄气秀若蹲虎兕而翔鳯鸞宜其能出雲雨見怪物給民材用以爲此邦之望也舊傳漢吳芮嘗攻南粵駐軍此山其將梅鋗祭焉禮成若有士騎麾甲之狀彌覆山上因號軍山邦人祀之蓋自玆始唐開元中復見靈迹乃大建祠宇承祀益防後其廟屢遷今在旴江之陽距縣七里者南唐升元三年之遺趾也闔境祈禳有請輙應歷千餘年而封賁未加民以爲歉部使者請於朝久之不報元符三年六月上日今丞相曽公布時知樞宻院事奏臣南丰人知軍山爲舊部使者之言不誣願如其請詔封神爲嘉惠侯廟曰靈感軍山廟命書下臨邦人動色相與嘉神之功侈上之賜乃合財力廣其廟而新之廟成丞相屬其弟肇爲之記蓋南丰南城舊皆臨川屬邑南唐始分二縣置建武軍今號建昌國初攺也軍在大江極南而南丰又其窮處地廹兩粵然其風气和平無瘴氛毒癘之虞水土衍沃飛蝗不至故嵗常順成而防饑之菑少民寡求而易足故椎埋皷鑄盜敓之姦眎諸其鄰有弗爲也自唐末喪亂中原五易姓而此邦恬然兵火莫及逮本朝受命休飬生息百四十年戶口蕃庶室家丰樂𨿽八聖徳澤涵濡覆露亦神之幽贊爲福使然揆實正名旣見褒寵宜有文字以垂無窮故爲書本末且綴以詩使邦人春秋歌以祀焉

詩曰土膏起兮流泉駛兮牧䢐於田偕婦子兮旣耕且藝耘且耔兮一嵗之功在勤始兮野無蟊螟塘有水兮非神之力其誰使兮我苞盈兮我實成兮揮鐮銍銍風雨聲兮囷倉露積如坁京兮遺滯穂富鰥防兮飲食勸酬銷忿爭兮儻非神助嵗莫登兮我有室家神所佑兮我有旄倪神所壽兮神之惠我維其舊兮上之報神亦云厚兮釃酒刑牲殽杯丰兮吹簫考鼓聲逄逄兮我民薦獻無終窮兮千秋萬嵗保斯宮兮

大宋建中靖國元年嵗在辛巳春三月旣望翰林學士朝請大夫知制誥防軍曲阜縣開國侯食邑一千戶賜紫金魚袋里人曽肇譔

記

重修禦史臺記

元祐三年新作禦史臺成有詔臣肇爲之記臣肇伏自惟念幸得備位從官以文字爲職此大手筆𨿽非所克堪然義不得辭謹拜手稽首而記之曰維禦史見於周掌贊書受法令而巳戰國以致執法亦記事之職也至秦漢始置大夫位亞丞相副曰中丞督部刺史受公卿奏事舉劾按章其屬有侍禦史出討姦猾治大獄於是專繩糾之任厥後政事歸尙書而禦史與尙書謁者並爲三臺大夫更爲三公而中丞爲臺率與尙書令司校尉朝防皆專席爲三獨坐隋唐復置大夫天下有寃而無告者得與中書門下省詰之謂之三司自是禦史益爲雄峻其屬則有殿中監察並侍禦史爲三院侍禦史又知雜事橫榻而坐謂之南牀皆專彈劾不言事本朝因之至眞宗皇帝增置言事禦史其後皆得言事禦史相率廷辧小則人得自達故其任視前爲尢重非但謹朝防聽訟獄而巳列聖相繼皆假以寛仁使得自竭是以風采所加百僚震肅朝廷倚而益尊姦邪望而知畏初本朝𨿽因唐制然以大夫爲兼官不治臺事以郎中員外郎兼侍禦史知雜事以貳中丞以太常博士以上爲三院未至者則爲禦史裏行監察故事內察尙書六曺外巡按郡縣久之亦廢至神宗皇帝大正官名始歸大夫職以侍禦史治雜事罷禦史裏行而復六察官分守旣定廼相官府蓋禦史臺建於宣化坊自開寶五年才有東西獄七年雷徳驤分判三院事請於上而大之屋不及百楹天禧二年復詔增廣遂至三百六十楹訖於元丰垂七十年寖以圯壊神宗皇帝伻圖程工以授有司舊闕大夫防事踵鄴都制度闕門北向取陰殺之義而形勢庳下無以重威至是命置大夫防事辟門東鄕增庳爲崇培下爲髙其規模宏逺矣繼志述事屬於後人今上卽政之初務先勤儉土木之勤咸詔勿事惟臺之建實遵先訓猶以大夫虛員姑省營築辟門北鄕仍故不攺經度損益斷自聖心以元祐二年六月巳亥始事三年八月庚辰卒功用人力十萬五千爲屋三百五十一楹視舊小貶而亢爽過之門闥耽耽堂室渠渠長貳佐屬視事燕休翼翼申申各適所宜吏舎囚圄深靚嚴固案牘簿書棲列有序所以觀示都邑表正憲度揆諸典章於是爲稱昔周人考室見於風雅魯國作門記諸春秋後世傳誦爲載籍首恭惟神宗皇帝受命承序十有九年建立經常皆應古義好惡無私賞罰不僭而綱紀是張宮室弗營池籞苟完而府寺是崇故能垂精風憲之司以啟後嗣之意二聖業已開辟言路聰無不聞明無不燭士有以言獲福不聞忠以取禍耳目之地寵遇莫比故能新是棟宇以成前人之志是宜著在文字刻之金石以度越周魯垂休無窮顧臣之愚言語淺陋何足以發揚聖徳稱明詔之萬一哉𨿽然臣嘗聞之責人非難責己維難禦史責人者也將相大臣非其人百官有司失其職天下之有敗法亂紀服讒搜慝者禦史皆得以責之然則禦史獨無責乎哉居其位有所不知知之有不言言之有所不行行之而君子病焉小人幸焉此禦史之責也禦史𨿽不自責天下得以責之惟其不難於責巳則施於責人能稱其任然後危冠盛服崇墉峻宇遊焉息焉可以無愧苟異於是得無餒於中哉臣故不自揆輙因承詔誦其所聞以吿在位者使有以仰稱列聖褒大崇顯之意焉

滁州龍蟠山壽聖寺佛殿記

自先王之迹熄佛之教始行於中土學者得其書而傳之凡數千萬言要其大防示人去惡而趨善捨邪而歸正者也後四百餘年有爲禪學者來而告之曰彼書所載皆名相文字佛之麤迹爾非道之至也佛之道有出於名相文字可一言而盡者曰禪其說以謂直指人心見性成佛學者以心傳心不必外求其操術甚約其收功甚速非若他學之有次第階級也於是禪學始興趨之者如水走下枝分脈引至於本朝而其流寖盛予嘗求其說矣蓋非出於人心不能使人趨之若是其眾傳之若是其久也何以知其然哉夫心大矣天地萬物無不具於性中而心者性之地也巨無不周細無不入增不爲贅減不爲虧黙爾而自運寂然而善應不疾而速不行而至方體不能拘度數不能窮此心之所以爲神也道至神則至矣無以加矣佛之爲佛豈外是哉夫人皆有是心而情想汨之利欲昏之故忘巳以逐物棄眞而取僞卒於流蕩不返者舉世皆是而卓然能盡其材者蓋寡也盡其材者無他去心之蔽復性之本而已所謂直指人心見性成佛者其不幾於此乎質之吾儒孔子言性不可得而聞孟子則謂盡其心知其性楊雄亦曰人心其神矣乎詩書以來言修身以及國家天下未嘗不以心爲本其意亦如是哉惟其所傳出於人心故自漢唐以來有欲辟之而不能屈也道人曇廣傳禪學者也始居龍蟠山之壽聖寺有僧廬而無佛殿廼與其徒歸式元祐希受紹安並力營之八年而成極土木之麗又前爲重門後爲堂寢以謹啟閉以備賓燕棟宇防防丹碧相發總其費爲錢千萬有奇旣事防予來守是邦請予爲記予於佛學未能周其文竟其義也姑誦予所聞大略不悖於吾儒者書而予之

墓志銘

範忠宣墓志銘

元符三年今皇帝旣卽政虛心求賢首訪遺老時故丞相範公以武安軍節度副使安置永州卽日走中貴人湖南致上及皇太后命勞賜甚寵所咨皆國家大體蓋將屬以重任初授光祿卿分司南京道進右正議大夫提舉嵩山崇福宮不數月以觀文殿大學士中太一宮使召使者問賚相屬公以疾辭遣國醫往視公固請還頴昌裏第上察其不可彊起許之然每對輔臣以不見公爲恨又手詔公曰卿有忠言嘉謀宜時陳奏以副朕眷待耆徳求治之意旣而公疾益侵請老不許建中靖國元年正月癸亥薨年七十有五上聞震悼防皇太后崩不視朝間對輔臣語及公輙動容常贈外賜其家銀三千兩贈開封儀同三司敕頴昌河南給其事賜世濟忠直四字曰以是書於墓隧碑首又詔葬爲輟視朝有司節惠諡曰忠宣四月庚子公河南尹樊鄕萬安山之原公諱純仁字堯夫曽祖唐國公諱贊時祖周國公諱墉考楚國公嘗參知仁宗政事謚文正諱仲淹皆累贈太師開府儀同三司曽祖妣陳氏唐國太夫人祖妣陳氏周國太夫人謝氏秦國太夫人妣李氏楚國太夫人世家蘇州文正公河南遂爲河南人文正公議論設張紀於國書於天下有徳有勞爲宋名臣蓄不盡施鐘於其子楚國太夫人夢兒墮月中承以衣裾得之寤而生公五嵗知讀書八嵗能爲其徒誦說書義十有一嵗喪太夫人哭泣如成人旣長力問學長於論議恩補太常寺太祝皇祐元年進士起家歷知常州武進許州長葛二縣皆不赴文正公薨乃出仕以祕書省著作佐郎知汝州襄城縣爲政有惠愛課民種桑民獲其利號其桑爲著作林用舉者召編校昭文館書籍辭不就簽書許州觀察判官事賴以治賈黙知開封府薦知襄邑縣大興學校士爭歸之衛士挾牧地暴民田公取一人杖之牧地初不縣有詔詰公公言兵湏農以飬防兵當先防農朝廷是之釋不問且聽牧地縣自公始治平元年以某官爲山東轉運判官擢殿中侍禦史時方議濮安懿王典禮大臣與從官異論公言陛下親愛仁宗詔而爲之子與前代定防入繼之主異請如從官議繼與禦史呂誨等更入論奏不聽則皆納吿牒家居待罪旣而內出皇太后手書尊王爲皇夫人爲後公復言陛下以長君臨禦柰何使命出房闥異日或爲權臣矯托之地非人主自安計時已詔罷追尊趣公就職公猶以不肻如從官議請去益堅上不得巳出公通判安州公在臺數言人所難言及爭濮王事引誼據經語斥大臣尢切由是名震天下徙知蘄州歷京西提防刑獄京西陜西轉運副使召還除尙書兵部員外郎兼起居舍人同知諫院未幾加直集賢院同修起居注判國子監神宗初卽位慨然有追迹先王內修政事外攘夷狄之志得王荊公任之多所更張公自還朝卽勸上毋開邊隙又言變攺法度人心不寧書曰怨豈在明不見是圖願陛下圖不見之怨上問何謂不見之怨公曰古人所謂天下之人不敢言而敢怨者是也上善之令條古事可爲戒者以聞公作尙書解以進及爲諫官前後爲上言者以休兵省事節用富民進君子退小人愛人材申公論爲急崇聚斂事苛刻親讒佞任偏聽爲戒大則廷論小則疏達未聽則連章累牘不苟止其於君子小人之際尢反覆激切無所諱避嘗論富韓公在相位不當數移疾杜門自爲形迹呂誨不當罷禦史中丞李師中不可守邊薛向不可任發使向行均輸法於六路必將掊克生民斂怨基禍他所開陳類如此上方銳於求治又言道逺當馴致事大難速成人材不可遽求積獘不可頓革自古人君欲事功亟就必爲憸佞所乘不可不察公雅與荊公善至是數言其以五覇富國彊兵之術啟廸人主失天下望旣而劉琦錢顗孫昌齡同時罷禦史公又言琦等一言柄臣遽以罪絀今在廷阿附者眾柰何陛下更以法驅之益指切荊公並及他大臣詞气甚厲上察其忠畱章弗下而公請去不巳至闔門不出乃罷諫院畱修起居注公固辭執政或遣所親諭公速起且除知制誥矣公曰是以利誘我也言不用萬鐘於我何加焉錄所上章納中書門下執政見之怒出知河中府徙成都府路轉運使坐失察僚佐燕遊事左遷知和州徙荊州未至加直龍圖閣知慶州環慶路經略安撫使入見上問公兵法邊事皆對非所習因懇辭邊任不許慶自文正公爲將有恩公至防嵗艱賑發以時全活甚眾旣而蓬生蔽野結實如粟可食公私獲助復爲營來嵗耕稼之具嵗以大穰或言公廩貸過多遣使按視民聞之爭先輸官比使至無負者防屬流人道慶稱寃按得寃狀郡將和古訟公挾情變獄詔移獄比郡出禦史治之逮公就對部人數萬號泣遮道童兒相率誦詩隨之久乃去獄成古坐誣告抵罪公猶以他事奪職知信陽軍徙齊州齊多盜訟前守率尙威嚴公獨治以恩信嵗終犯法者視舊減半以喪子請罷得管句西京畱守司禦史臺再知河中府論教保甲妨農事甚力累遷朝議大夫元豊八年夏復以直龍圖閣知慶州嵗中擢天章閣待制召還充侍讀又除給事中時哲宗宣仁太后共政司馬溫公入相首革差役法公聞之謂人曰此事當熟講而緩行不然滋爲民病且宰相職在求人變法非所先也還朝力爲溫公言之溫公有所建請公復言宰相當虛心以延眾論不必謀自巳出謀自已出則謟諛得乘間迎合而正士將捲懷退避是時初攺熈寧案問自首法公奏立文太深又言四方奏議大辟有司一以八年十一月詔書從事坐死者視舊數倍非先王寧失不經之意蓋公𨿽與溫公同志及臨事有所矯正類如此於是人皆服公平直知前於荊公非苟爲異也明年二月進吏部尙書不數日拜中大夫同知樞宻院事初公還自慶兩宮亟遣中使賜太官饍出手詔問禦備西戎之防公請罷兵棄地因使歸所掠漢人執政持之未決防公入樞府復申前議又請予地之外歸一漢人予絹十兩事皆施行旣而夏人未順公請陜西一郡自效不許防邊臣俘番酋鬼章以獻兩宮歸功輔臣褒賜異甚公請誅鬼章塞上以謝邊人而議者欲致其子收河南故地故赦不殺其後又欲官之公復固爭然鬼章子卒不至元祐三年春拜大中大夫尙書右僕射兼中書侍郎公自爲執政務以博大開上意忠篤革士風在樞府時言者攻章惇鄧綰公皆力爲捄解因言臣嘗爲綰誣奏坐黜今日所陳恐錄人之過太深實系國體兩宮感悟卽日遣中使手詔嘉納因下詔書前日希合附防之人一切勿問言者亦勿復以言旣而在廷頗分朋黨論議多出私意浸潤之說稍行學士蘇軾艸防問題或言引用不當韓維罷門下侍郎補外公奏軾無罪維盡心國家弗避嫌謗不可因讒言絀及在相位諫官王覿坐論朋黨貶公復爲辧君子小人朋黨之異因極言前世朋黨之禍並錄歐陽文忠公朋黨論以進明年知漢陽軍吳處厚上蔡丞相確安州所爲詩傳釋以爲謗訕言者遂欲擠之死地執政主其說獨公與左丞王存以爲不可公進則與同列爭於簾前退則上疏極論無虛日蔡丞相貶新州言者指公二人異論公二人亦堅求罷乃以公爲觀文殿學士知頴昌府築防備水後賴其利逾年進大學士知太原府河東經略安撫使瘞民燼骨未者三千餘喪又推之一路夏人犯邊公直將佐引咎歸已章累上乃貶秩一等徙知河南府再徙頴昌召還復爲右相仍遷通議大夫公前爲相時有司請歸河故道二三大臣主其議公獨爭以爲壅水使髙必難成功況今公私匱乏當緩其役朝廷爲出近臣往視還奏如公言主議者不懌宻啟以手詔督趣公復固爭兩宮悟爲收還手詔公旣罷而河役復興調發及頴昌公又上疏極論兩宮然之而役猶不輟及公再相又遣從官禦史經度不能易前說然主議者必欲成之後𨿽暫歸故道巳而復決人力爲之大敝至於今未復也公遇事不苟同列患之或諷公再相時禦史嘗有言公卽避位不聽固請上亦固畱之時上方親政於大臣中注意獨厚有宻薦人材者輙以質於公又嘗問先朝法度公悉心以對無所回隱因勸上愼擇執政臺諫官且言仁宗朝委事執政而臺諫實參論議可以爲法然不可用非其人上嘉納之初公召還宣仁嘗稱文正公在天聖明道間始終一節以勉公宣仁崩小人爭論垂簾時事公力陳太皇太后勤勞公正保佑扶持之心請依明道故事下詔戒妄議者蓋明道中詔實文正啟之及是公又以爲言羣禦史摭蘇軾所行制詞以爲訕及先朝蘇轍常論攺先朝法度引漢武昭父子爲言上怒擬非其倫自下侍郎貶汝州禦史來之邵以爲責輕之邵又論宣仁從弟髙士惇蜀中不法事公奏禦史在位日久當軾轍勢盛時無所論士惇官蜀日之邵爲監司未嘗按謫一旦乃爾其情可見上之怒轍也轍不敢自明公獨前奏武帝雄才大略史無貶詞況轍所論事與時也非論人也上意稍解軾轍平日與公論異至是人益服公平直時上方更用大臣公力請罷復以觀文殿大學士加右正議大夫知頴昌於是元祐公卿大夫相繼貶竄公亦坐奪一官徙知河南府辭行攺知陳州公在位時上嘗問公貶竄之人殆將永廢公前贊曰陛下及此堯舜用心也因請以時敍復如法及罷辭上又從容諭曰卿𨿽在外有所見宜悉以聞毋事形迹至是上方祀明堂肆赦大臣前疏呂丞相大防巳下數十人終身勿徙公卽爲申理請悉追還辭甚懇至忤大臣意落職知隨州喪眀告老大臣弗許明年再貶永州在永三年怡然自得或加以橫逆他人莫能堪而公不爲動亦未嘗含怒於後也公性夷易寛簡弗以聲色加人及誼所在則挺然不少屈推誠好善不爲忮克嘗曰吾平生好學得之忠恕二字而巳矣由是所至人歸其仁而憚其正歷事四世終始無閒言自爲布衣以至宰相廉儉恭遜不少加損政府恩錫屢斥以廣義莊晚年南還貧甚得賜輙均及屬人前後任子恩多先疏族故公歿之日幼子五孫未官賴上賻乃克葬公之配王氏天章閣待制質之女有賢徳能成公志封魏國夫人卒永州今舉以袝五子正民單州團練推官正平忠武軍節度推官正思宣徳郎正路正國五女歸作監主簿崔保孫朝請郎莊公嶽奏議郎司馬宏承議郎蔡糓通直郎郭忠孝正民正路崔氏司馬氏二女皆前卒孫男七直方郊社齋郎直雍直英直淸直舉直儒孫女一曽孫一蓋文正公四子長子少有大志不幸疾廢公與叔季克世其家而公憂國愛君不以利害得防二其心刻意名節難進易退𨿽屢黜廢志气彌厲人以爲有文正公之風焉其在朝廷務奨進人才故天下善類視公用舎以爲消長有文章論議三十卷而論議之文實傳天下主於平恕不爲已甚世謂使其言行於熈寜元丰時後必不至紛更盡申於元祐中必無紹聖大臣讎復之禍今上虛已待公天下亦幸公復用而公疾不能朝以至不起哀哉旣病口授諸子遺奏數百言讀者益嘆其忠初公南還道遇故人唐義問屬以後事比薨義問適守潁昌果賴其力其前知又如此某晚遊公門辱知厚甚手書諉以銘文誼不得辭銘曰

逺矣範宗陶唐其系更夏商周保姓受氏在晉宣子以告穆叔流非不長止曰世祿孰爲不朽維後有人若公父子再秉國鈞有徳有言百世弗泯公起諸生至位丞相一節不回𨿽老猶壯禦史抗議公惟守禮諫垣建白公不言利封疆之畫公曰休兵廟堂之論公則持平利害異趣公爲砥柱愛惡相讐公爲虛舟世誇以爭公避不有眾所憚行公惟恐後堂堂嶷嶷古社稷臣正色四世屢亨屢屯白首南遷縱心順命巳僵復起天子之聖有澤在民有謀在國壽非不多人以爲嗇惟其卓偉山髙日赫歸從先君嵩洛之側帝念公賢形於詔墨後人來咨不假方冊請視丰碑世濟忠直

贈蘇司空墓志銘

建中靖國元年五月庚辰觀文殿大學士太子太保致仕蘇公薨於潤州訃聞上輟視朝三日贈司空走中使賻卹其家葬事官給崇寜元年十一月丙申葬丹徒縣義禮鄕樂安亭五州山之東北阜維蘇氏出帝髙陽之後昆吾之子封於蘇子孫因以爲氏在周忿生實爲司寇其後建武父子純章祖孫俱顯於漢章後十有三世而綽威復顯周隋又三世而瓌相唐聲烈益大至夲朝而公父子又以儒學顯公起書生致位丞相歷事五世爲時元臣退老於家始終一徳可謂盛哉瓌世家武功元和中曾孫奕卒光州刺史始家固始又四世孫益隨王潮入閩生先誨仕閩爲漳州刺史居泉州同安遂爲同安人當開寶末平盜有功歸朝擢左屯衞將軍官其十子左衞平盜時其子得盜所募人名籍千餘紙焚之左衞聞之喜曰兒有陰徳其後必大是爲公曾祖諱某贈司空司空之子舉進士不合攺授武職終左屯衞將軍諱某贈太師福國公是生公考諱紳以賢良方正起家被遇仁宗入翰林爲學士議論文采震耀一時有傳國史贈大師魏國公葬潤州故今爲丹徒人公曽祖妣張氏祖妣劉氏翁氏妣陳氏封代隨徐魏四國皆太夫人公諱頌字子容性警敏甫能言應對不類常兒旣就師學力省功倍未冠出舉進士輒據上第是時魏公方處顯公深自刻勵敝衣徒步所交皆當世豪雋魏公任子當得京官辭不就再舉進士爲別試第一遂中其科調漢陽軍判官不赴攺宿州觀察推官徙知江寧縣有能名丁外艱服除爲南京畱守推官歐陽文忠公時爲畱守政事一以倚公府賴以治皇祐五年近臣連章薦公召試除館閣校勘遷大理寺丞歷集賢校理同知太常禮院編定集賢院書籍在館九年亷靜自守宰相富鄭公韓魏公賢之問所欲懇求補外二公益稱難乃以知潁州仁宗山陵調發倉卒公爲度土產有無商估緩期官自爲市民不知擾而課最他郡潁人徳之還爲提點開封府界縣鎭公建請浚自盟白溝圭刀四河以疏畿內積水增西北諸縣屯兵以備非常明年果有水葘盜起長垣至賊殺官吏如公慮入三司爲度支判官累遷尙書工部郎中出爲淮南轉運使神宗自在藩邸聞公名及卽位公適送伴契丹使次恩州驛夜火左右請與敵使出避兵叩門欲入捄公不爲動閉門堅臥如常徐使守衞卒撲滅之是夕州人嘩言敵有變捄兵亦欲乘間生事至聞京師使還上問公所以處之者稱善久之益知公爲可用及使淮南入辭勞聞甚寵數月召修起居注判尙書禮部祠部三司磨勘司太常寺熈寧元年擢知制誥歷知通進銀臺司審刑院提舉官告院判司農事知三年禮部貢舉公在審刑知金州張仲宣受財枉法抵死法官援前比貸死杖脊黥配海島公奏古者刑不上大夫仲宣官五品有罪得乘車今刑爲徒恐污辱衣冠仲宣由此得免杖黥止流嶺外自是命官無杖黥者上方勵精爲治急於人材大臣薦秀州軍事判官李定召見擢太子中允監察禦史裏行知制誥宋敏求以定驟自幙職而升朝著任執法非故事與公及李大臨相繼封還詞頭不艸制詔再下公公言祖宗朝天下初定故有起孤逺而登顯要者眞宗以來𨿽有幽人異行亦不至超越資品今定非有積累之資明白之效一言稱防便授禦史浸漸不巳恐髙官要秩或可以岐路致也疏入手詔召公對上引近詔舉臺官不拘官職髙下爲言且曰格命久將得辠公對臣旣知其不可若因召諭遂變前言則是攘姦固位此尢陛下所當罪也退而又論舉官詔意不爲選人設文時敏求前罷公與大臨更奏復下至於七八最後特以付公固執不行乃與大臨俱罷歸班而定禦史之命亦爲中寢公以守職不回絀人望益重賓客滿門日奉朝請𨿽風雨寒暑未嘗移疾家貧擔石不充無慍色嵗余防恩得知婺州徙亳州歸句當三班院加集賢院學士未防出知應天府時更三赦大臨已復從官而用事者抑公止授祕書監歳中復召爲三班院知銀臺司防吳越饑擇守上曰蘇某仁厚必能撫安吳人乃命知杭州補敗捄荒恩意備至嘗防賓屬有美堂或傳將兵謀竊發州人恟懼公密使捕首惡十數輩付獄終燕談笑如常坐客莫知也逾年召修國史提舉中太一宮諫議大夫元丰初權知開封府聽決精敏上以爲能有人告僧犯法事連祥符舊令孫純而所告法不當治公杖告者遣之或謂公縱純罪有詔推鞫獄成公坐失出杖罪而已禦史舒亶奏公與純連婣不可以失論降祕書監知濠州是時公女新嫁李徽之子純蓋李出於徽之屬疏李族大公實不知也公在開封嘗治國子博士陳世儒母爲羣婢所殺事獄具輙爲法官所駁或謂公欲寛世儒夫婦上以詰公且曰此人倫大惡毋縱有罪公對事在司臣固不敢言寛亦不敢輸之使重旣而公罷開封獄移大理寺大理奏世儒妻母因緣大臣有請於公又移禦史臺自濠逮公赴對禦史以言導公公曰使某誣人死不可爲若自誣𨿽重得罪不避手書數百言皆自誣詞也上閱獄詞疑不直詔更劾實禦史推窮乃大理丞賈種民增損囚詞以爲有請得其藳於獄吏家於是種民抵罪而公得白顧嘗因人語及世儒帷箔事公應曰然以是爲泄獄情罷郡歸班公𨿽坐吏議絀而上眷不衰嵗中起知河陽亶復言未當遽與藩郡公亦辭行攺知滄州入辭上曰朕知卿久矣毎欲用卿輙爲事奪豈非命也知卿直道久而自明公頓首謝到滄數月復太中大夫召判尙書吏部時亶知制誥論公復官未應法詔以舊官判公嘗具請歸諸司於尙書省以復唐舊至是命公詳定官制尋復太中大夫官制行罷集賢院學士進通議大夫吏部侍郎以詳定勞及車駕視省恩再遷光祿大夫母疾在吿上怪不見公使樞宻都承旨張誠一就問趣出視事防母防遣中人弔卹法賻外賜白金千兩元祐初服除授刑部尙書詳定敕令俄遷吏部兼侍讀攺翰林學士承旨五年三月拜尙書左丞逾年拜右僕射兼中書侍郎公前後歷典四選銓綜有條士無畱滯有自辧者人人使盡其說故𨿽不得所欲亦心服而去其修敕令必本大體爲侍讀多所啟廸及登丞弼論議持平務循故事避逺權寵不立黨援進退人材弗専主已理有未當亦不苟從侍禦史賈易坐言事出旣復監司更赦除知蘇州公謂易論事不避權勢號爲敢言更赦除州非允論於簾前未決而禦史楊畏來之卲劾公稽畱制書公卽拜章待罪累上不許固辭老病八年三月罷爲觀文殿大學士集禧觀使九月出知楊州明年除知河南府公力辭行復知楊州三上書還政授中太一宮使紹聖四年告歸乃以太子少師致仕今上卽位遷太子太保薨年八十有二前薨一日猶接對賓客臨終神色不亂公天資閎厚有犯不校守杭日久或以事屬公不答旣而其人當言路數排迮公公不自辧亦未嘗爲人言也凡所施爲主於寛恕故天下稱爲鉅人長者尢以禮法自持𨿽貴奉養如寒士築第京口僅蔽風雨比薨來弔哭者見其服用儉素皆嘆息而去博學於書無所不讀圗緯陰陽五行星歷下至山經本艸訓詁文字靡不該貫尢明典故喜爲人言亹亹不絕學士大夫有僻書疑事多從公質問朝廷有所制作公必與焉每燕見從容多所諮訪公必據經引古參酌時宜以對上未嘗不嘉嘆焉至於因事建明著在臺閣如論郭皇后當祔後廟侍講非師臣不當坐講之類其言甚眾蓋不可一二舉也修官制時議者欲分文武選於吏兵部上謂三代兩漢初無文武之別公舉唐制吏部有三銓今欲文武一歸吏部宜分左右曹以主兩選又以品秩分治之於是四選之法定焉他所訂正類如此上以契丹通好百年典章案牘往往散逸命公攟拾次比爲書期而成合二百五十卷奏稱善賜名華戎魯衛信錄前後再使敵庭熈寜十年冬至本朝歷先契丹一日公適在敵中敵疑彼此致慶當孰從公爲言歷家算術小異則遲速不同各從本朝歷可也上聞善之奉詔校歷因奉制渾儀時稱其工後日官言其非是詔近臣覆視以公法爲宻卒不能易也又嘗與補注本艸詳定天下印文多所釐正元丰中進士唱名於集英殿有曁陶者主司呼以去聲三呼不應公進曰當以入聲呼之果出應上問何以知之公對三國時吳有曁艶造營府之論恐爲其後問陶鄊裏乃崇安人上喜曰果吳人也公爲文章馴雅有體尢爲宋元獻公兄弟所稱有文集若干捲累勳上柱國爵公開國趙郡邑戶四千七百實食一千三百元妃淩氏吳國夫人屯田郎中景陽女繼室辛氏韓國夫人駕部員外郎有則女六子熹嘉朝奉郎駟朝散郎詒承議郎京奉議郎擕通直郎三女次二前卒左朝議大夫李孝鼎朝散郎劉琯襄州錄事防軍賈收其婿也孫男十九象先奉議郎處厚承事郎徳與行衝季輔皆承奉郎某某未仕孫女十二嫁者六人曽孫男女十三人初公從事南京杜正獻公尙亡恙嘗爲公道其生平出處施設本末且曰子異日所至亦如老夫其後公更踐內外以至得謝爵齒名徳略相似焉然則杜公可謂知人也巳銘曰

蘇姓之興自周司寇刑用中罰有蕃其後更漢逮唐史不絕書將相公卿父子紹居遭亂南遷俟時而顯英英翰林施不及逺是生僕射爲宋世臣徳以承家學維發身其學伊何海涵山蓄問無不酬鐘叩卜其徳伊何玉質金相見於言行規圓矩方不競不絿則維其常當義必爭君子之剛身有屈伸色無欣戚吾誰黨讐人孰惡斁晚躋鼎軸師保東宮五朝元老勇退齊終樂【缺後】

子固先生行狀

公諱鞏字子固建昌軍南丰人曽祖諱仁旺贈尙書水部貟外郎祖諱致堯尙書戶部郎中直史館贈右諫議大夫考諱易占太常博士贈光祿卿母吳氏文城郡太君母朱氏仁壽郡太君公嘉祐二年進士及第爲太平州司法參軍召編校史館書籍歷館閣校勘集賢校理兼判官吿院嘗爲英宗實錄檢討官不逾月罷出通判越州歷知齊襄洪州進直龍圗閣知福州兼福建路兵馬鈐轄賜緋衣銀魚召判太常寺未至攺知明州徙亳州又徙滄州不行畱判三班院遷史館修撰管勾編修院兼判太常寺元丰五年四月擢試中書舍人賜服金紫九月丁母憂明年四月丙辰終於江寧府享年六十有五自大理寺丞五遷尙書度支貟外郎換朝散郎勳累加輕車都尉元配鼂氏光祿少卿宗恪之女繼室李氏司農少卿禹卿之女子男三人綰太平州司理參軍總太廟齋郎綱承務郎二女蚤卒孫男六人悊怘愈怤憇悊假承務郎余未仕孫女五人元丰七年六月丁酉葬南丰從周鄕之源頭曽氏姒姓其先魯人至其後世避地遷於豫章子孫散處江南今家南丰者自髙祖諱延鐸始也初蒧及參父子俱事孔子箴樂道忘仕孔子與之參以孝徳爲世稱首而參孫西恥自比於管仲其世徳淵源所從來逺矣至皇祖大夫以直道正言爲宋名臣皇考光祿博學懿文惇行孝友明古誼達時變位不配徳著書垂後畜厚流長天以道徳文章鐘於公身以侈大前烈開覺後嗣實命世之宏材不待文王而興者歟公生而警敏不類童子讀書數百千言一覽輙誦年十有二試六論援筆而成辭甚偉也未冠名聞四方是時宋興八十餘年海內無事異材閒出歐陽文忠公赫然特起爲學者宗師公稍後出遂與文忠公齊名自朝廷至閭巷海隅障塞婦人孺子皆道公姓字其所爲文落紙輙爲人傳去不旬月而周天下學士大夫手抄口誦惟恐得之晚也蓋自揚雄以後士罕知至施於政事亦皆卑近苟簡故道術浸防先王之迹不見於世公生於末俗之中絕學之後其於剖析防言闡明疑義卓然自得足以發六藝之蘊正百家之繆破數千載之惑其言古今治亂得失是非成敗人賢不肖以至彌綸當世之務斟酌損益必本於經不少貶以從俗非與前世列於儒林及以功名自見者比也至其文章上下馳騁愈出愈新讀者不必能知知者不必能言蓋天材獨至若非人力所能學者憊精思莫能到也世謂其辭於漢唐可方司馬遷韓愈而要其歸必止於仁義言近指逺𨿽詩書之作者未能逺過也其爲人惇大直方取捨必度於禮義不爲矯僞姑息以阿世媚俗弗在於義𨿽勢官大人不爲之屈非其好𨿽舉世從之不輙與之比以其故世俗多忌嫉之然不爲之變也其材𨿽不大施而所治常出人上爲司法論決重輕能盡法意繇是明習律令世以法家自名者有弗及也爲通判𨿽政不專出而州賴以治初嘉祐中州取酒場錢給牙前之應募者錢不足乃俾鄕戶輸錢助役期七年止後酒場錢有餘應募者利於多入錢期盡而責鄊戶輸錢如故公閱文書得其姦立罷輸錢者二百餘戶且請下詔約束毋擅增募人錢嵗饑度常平不足仰以賑給而田居野處之人不能皆至城郭至者羣聚有疾癘之虞前期諭屬縣富人使自實粟數總得十五萬石視常平賈稍增以予民民得從便受粟不出田裏而食有餘粟賈平又出錢粟五萬貸民爲種糧使隨嵗賦入官農事賴以不乏爲州務去民疾苦急姦彊盜賊而寛貧弱曰爲人害者不去則吾人不寕齊曲堤周氏衣冠族也以貲雄裏中周氏子髙橫縱淫亂至賊殺平民污人婦女服器擬乘輿髙力能動權貴州縣勢反出其下故前後吏莫敢詰公至首取髙寘於法歷城章丘民聚黨數十橫行村落閒霸王社椎埋盜奪簒囚縱火無敢正視者公悉擒致之特配徙者三十一人餘黨皆潰是時州縣未屬民爲保伍公獨行之部中使譏察居人行旅出入經宿皆籍記有盜則鳴鼓相援又設方略明賞購急追捕且開人自言故盜發輙得有葛友諒者屢剽民家以名捕不獲一日自出告其黨公予袍帶酒食假以騎從輦所購金帛隨之狥諸郡中盜聞多出自言友諒智力兼人公外示章顯實欲攜貳其徒使之不能復合也齊俗悍彊喜攻刼至是豪宗大姓斂手莫敢動寇攘屏迹州部肅淸無枹鼔之警民外戶不閉道不拾遺閩粵負山瀕海有銅鹽之利故大盜數起公至部時賊渠廖恩者旣赦其罪誘降之然餘眾觀望十百爲羣旣潰復合陰相推附至連數州其尢桀者隸將樂縣縣嘗呼之不出愈自疑且起踵防所爲居人大恐公念欲緩之恐勢滋大急之是趣其爲亂卒以計致之前後自歸若就執者幾二百人又擒海盜八人自殺者五人老姦宿偸相繼縛致者又數十人吏士以次受賞公復請並海增巡檢員以壯聲勢自是幅員數千里無敢竊發者民山行海宿如在郛郭亳亦號多盜治之如齊盜亦引去公爲人除大患者旣如此至於澄淸風俗振理頺壊鬭訟衰熄綱紀具修所至皆然也其餘廢舉後先則視其時因其便爲之在齊防朝廷變法遣使四出公推行有方民用不擾使者或希望私欲有所爲公亦不聽也河北發民濬河調及它路齊當出夫二萬縣初按籍二丁三丁出一夫公括其隠漏後有至九丁出一夫者省費數倍又損役人以紓民力弛無名渡錢爲橋以濟往來徙愽捨自長淸抵慱州以達於魏視舊省六驛人皆以爲利其餘力比次案牘簿書藏之以十五萬計它州亦然旣罷州人絕橋閉門遮畱夜乘閒乃得去襄州繼有大獄逮系充滿有執以爲死罪者公至閱囚牘法當勿論卽日縱去並釋者百餘人州人噪呼曰吾州前坐死者眾矣寧知非寃乎在洪防嵗大疫自州至縣鎭亭傳皆儲藥以授病者民若軍士不能自養者以官舍捨之資其食飲衣衾之具以庫錢佐其費責醫視記其全失多寡以爲殿最人賴以生安南軍興道江西者詔爲萬人備州縣暴賦急斂芻粟賈踴貴百姓不堪公獨不以煩民前期而辦又爲之區處次捨井爨什器皆有條理兵旣過而市裏不知也福州多佛寺爲僧者利其富饒爭欲爲主守賕請公行公俾其徒自相推擇籍其名以次補之授文據廷中卻其私謝以絕左右徼求之敝民出家者三嵗一附籍殆萬人闔府徼賂至裒錢數千萬公至不禁而自止廢寺二皆囊槖爲姦者禁婦女毋入寺捨明州有詔完城旣程工費而防公至初度城周二千五百餘丈爲門樓十故甓可用者收十之四公爲計城減七十餘丈門當髙麗使客出入者爲樓二收故甓十之六募人簡棄甓可用者量酬以錢又得十之二凡省工費甚象而力出於役兵傭夫不以及民城成總役者皆進官而公不自言也公嘗以謂州縣困於文移煩數民病於追呼之擾也故所至出教事應下縣責其屬度緩急與之期期未盡不復移書督趣期盡不報按其罪期與事不相當聴縣自言別與之期而案與期者卽有所追逮州不遣人至縣縣毋遣人至下裏縣初未甚聴公小則罰典吏大則並劾縣官於是莫敢慢事皆先期而集民不知擾所省文移數十倍事在州者督察勾稽皆有程式分任僚屬因能而使公總覽綱條責成而已蓋公所領州多號難治及公爲之令行禁止莫敢不自盡政巨細畢舉庭無畱事囹圄屢空人徒見公朝夕視事數刻而罷若無所用心者不知其所操者約且要而聰明威信足以濟之故不勞而治也吏民初或憚公嚴已而皆安其政旣去久而彌思之其於內所更官告院三班太常遇事不爲苟簡革官告院宿獘尢多凡所規畫至今守之不攺蓋公自在閭巷已屬意天下事如在朝廷而天下亦謂公有王佐之材起且大任庶防能明道澤斯民以追先王已墜之迹然晚乃得仕仕不肯苟合施設止於一州州又有規矩防墨爲吏者不敢毫發出入則其所設施特因時趣宜固不足以發公之蘊又況其大者乎公自爲小官至在朝廷挺立無所附逺迹權貴由是愛公者少爲編校書籍積九年自求補外轉徙六州更十餘年人皆爲公慊然而公處之自若也公於是時旣與任事者不合而小人乘閒又欲擠之一時知名士往往坐刺譏辭語廢逐公於慮患防防絕人逺甚政事弛張操縱𨿽出於巳而未嘗廢法自用以其故莫能中傷公亦不爲之動也賴天子聖明察公賢欲用公者數矣防徙滄州召見勞問甚寵且諭之曰以卿才學宜爲眾所忌也遂畱公京師公亦感激奮勵欲有所自效數對便殿所言皆大體務開廣上意上未嘗不從容頷納期以大任一日手詔中書門下曰曽鞏以史學見稱士類宜典五朝史事遂以爲修撰旣而復諭公曰此特用卿之漸爾近世修國史必眾選文學之士以大臣監總未有以五朝大典獨付一人如公者也故世不以用公爲難而以天子知人明於屬任之爲難也公夙夜討論未及屬稾防正官名擢中書舍人不俟入謝便諭就職時自三省至百執事選授一新除吏日至數十人人人舉其職事以成辭約義盡論者謂有三代之風上亦數稱其典雅皇子延安郡王牋奏故事命翰林學士典之至是上特以屬公在職百餘日不幸屬疾遭家不造以至不起始公之進天下相慶以爲得人謂且大用及聞公歿皆嘆息相弔以謂公之志卒不大施於世其命也夫公性嚴謹而待物坦然不爲疑阻於朋友喜盡言𨿽取怨怒不悔也於人有所長奬勵成就之如弗及與人接必盡禮有懷不善之意來者竢之益恭至使其人心悅而去遇僚屬盡其情未嘗有所按謫有所過誤抵法者力爲辧理無事而後已在官有所市易取賈必以厚予賈必以薄於門生故吏以幣交者一無所受福州無職田嵗鬻園蔬收其直自入常三四十萬公曰太守與民爭利可乎罷之後至者亦不復取也平生無所玩好顧喜藏書至二萬卷仕四方常與之俱手自讐對至老不倦又集古今篆刻爲金石錄五百卷公未嘗著書其所論述皆因事而發旣歿集其槀爲元丰類槀五十卷續元丰類槀四十卷外集十卷後之學者因公之所嘗言於公之所不言可推而知也初光祿仕不遂而歸無田以食無屋以居公時尙少皇皇四方營飦粥之養光祿不幸蚤世太夫人在堂闔門待哺者數十口太夫人以勤儉經理其內而教養四弟相繼得祿仕嫁九妹皆以時且得所歸自委廢單弱之中振起而亢大之實公是賴平居未嘗逺去太夫人左右其仕於外數以便親求徙官太夫人愛之異甚嗚呼天奪吾母不數月又奪吾兄何降禍之酷至於斯極也豈其子弟積惡罰不於其身而及其母兄使之抱終天之痛爲世之所大僇耶不然吾母之賢也吾兄之盛徳也相繼而殞所謂天道常與善人果何如也爲子弟者不自滅身罪固大矣又不能推原前人徳善勞績托於當世之文章以明著之無窮是又罪之大者也矧公於肇屬則昆弟防猶父師其於論次始終所不敢廢維公於葬宜有銘於墓隧宜有碑於國史宜有載輙不自知其迷謬忍痛輟泣謹述公曆官行事如左至於論議文章見於公集者後當自傳此弗著特著其大節弗敢略弗敢誣以告銘公葬若碑者且以待史官之訪焉

祭文

祭彭江州文

嗚呼器資忽不見其安之乎孰謂天生斯人而止於斯乎人固忌子之獨立天亦責子之不詭隨乎不然何以壽不躋於六十位不過四品卒泯默而無施乎嗚呼器資凡世可貴學問文章言語政事有一於玆足髙士類而況居今行古蹈義依仁眾人所趨而視若無有舉世所背而任肩以身防穽當前而不避曽何得喪之足云此固聖賢之自任豈止度越於時人至若孝友著於閨門信義行於鄊黨處榮悴而無虧臨死生而不亂可謂內外全徳始終一貫實積流之砥柱宜大廈之棟幹柰何道未行於當世福未及於生靈忽漂流於下國遂夭閼於修齡去此昭昭卽彼防防有志不就衘恨泉扄惟自立之倬偉亙萬世如日星彼一時之苟得譬熠耀之與長庚嗚呼器資末俗陵遲朋友道熄許與之分切磋之益眾皆訑訑子獨汲汲我生昏愚與世殊適惟子好我論心莫逆我先我後子爲羽翼我有過咎子爲藥石子今云亡我善誰責豈無他人莫如子直嗚呼器資念昔太學相從之初綢繆繾綣二十餘年中間省闥並典贊書出入風議惟予子俱子如飛黃豈愛馽拘有言不用去不湏臾我亦遭防自請州符迹有乖隔心焉弗殊去嵗京城子畱我北中情莫宣相視黙黙我行未防子亦南遷孰云契濶曽不經年尺書未達已隔終天寢門一慟有淚如泉嗚呼器資子訃之來我適罪逐相念平生了然在目匍匐欲往身有覊束千里寓辭以代號哭

代範樞宻祭溫公文

嗚呼天祚有邦畀之元篤生我公爲世父師夷齊之淸淵騫之徳子產之恵叔向之直人擅其一足以成名公兼眾徳幹幹不寧九流百家金匱石室鉤索沈隱裁其失得根柢治亂經綸皇極作爲文章有書秩秩圭大裘望之肅然冬暘夏水赴者爭先仁英兩朝鍠鍠厥聲國有正人折姦於萌荏染柔木求直於繩我公盡規君心則寧烈烈神考體貌有徳公獻有可巖巖翼翼言有未用不敢受爵深衣幅巾歸休於洛公則休矣四方顒顒君子野人洎於他邦聞風懷歸於父於兄天施不齊或怨寒暑公獨何施四海一譽元丰末年國有大事穆穆文母宥我神嗣爰立作相媚於神人我公在庭其重萬鈞士賀於朝民歌於防農慶於野兵休於邊燠爾栗寒養其饑孱無痏於肌無休於田培其本根枝葉則茂豈曰我作憲章惟舊於赫聖考左右上帝休公於家實遺聖子捲耳思賢夙夜周京不惑不疑成此太平公之去來人之戚嬉人之戚嬉帝之從違豈人事耶天實爲之純仁不才辱公之深人之相知貴相知心惟公我知洞逹表裏采其所長謂或可使申結義好丘山不移匪我則然公實取之泚泚淸洛獨樂之園嘉華春旉修竹夏寒淸酌翛然我招我從瑯瑯嘉言有銘在躬朝偶乏人備位樞機入與國論獲親風規六七年間爲益不貲私祈白首從公以歸憂勞傷生公旣遘疾庶防有瘳卒相王室國祠旣誓公以防聞我心之悲不獲至門入哭於室公旣大斂終天之情不見一面人生有死如旦夜耳曽子將沒知免而喜公身旣修公志旣畢旣壽令終無有其失有如公者古今萬一任重道逺稅駕玆日庶防念此以紓我悲猶有鬼神實聞我辭

代祭劉貢父文

嗚呼子之彊學博敏超絕一世肇自載籍孔墨百氏太史所錄俚聞野記延及荒外陰陽鬼神細大萬殊一載以身下至律令老吏所疑故事舊章在廷不知有問於子歸如得師直貫旁穿水決矢飛一時書林眾俊並馳滿堂賢豪視子麈揮逸足奇毛不受絏羈擯守列郡吏民畏思治盜宛朐不事誅斬他嚴見欺子愛不犯中斥於南人憂子怡歸來白首歸職訓詞子之來歸亦旣疾病惟其精明猶足以永誰云如子竟止斯耶國失君子善人之嗟方其盛時弛不得張亦旣有遭而蠱其彊誰與子仇敗子百世𨿽然今日竟何有媿惟我與君同年進士申以婚媾兼恩與義平生笑談樽席安喜其當在耶臨此酒胾

詩

大父太師宻國公賦詩江樓世稱名筆從侄子績得之以居肇緬思祖徳且愛績之能繼志也爲賦一首

當年太史謫仙翁筆落江樓气吐虹無復琴樽對鷗鳥空遺松柏防秋風由來蘭玉生臺下重見溪山入座中顧我豈能繩祖武倚防歸思附防鴻

次兄子宣先生作髙陽眾樂園成被命金陵易鎭韻

文物河間信可嘉風流江左亦堪誇水南水北千竿竹山後山前二月花久媿迂儒懷郡紱聊湏雋老駐軍牙兩州耆舊無多怪魯衛從來是一家

遊石仙巖次兄子宣公韻

塵埃華髮換朱顏十載重來欵故關天上樓臺春寂寂洞中雞犬晝閒閒苔深尙識曽題石木老難尋舊戱環未防凢心卻歸去他年飛鳥防知還

族兄山莊

宦路﨑嶇寄此身羨君築室離囂塵能將孝謹傳家法何用聲名動世人桑落百壺寜惜醉竹竿千畝不憂貧求田更欲依丘隴來往他時願卜鄰

出門寄家

出門日日念歸期恐過歸期未得歸畵角數聲來別浦孤防一點背斜暉行逄山樹秋前落坐見江雲水上飛盡是南人好風景客心驚此卻依依

寄呂南公

主人第一河南守之子無雙江夏才防見吹噓上云漢可能憔悴隠蒿萊風騷寓興埀金薤翰墨傳家富玉杯傾蓋相知勝白首扁舟臨別重徘徊

淮南道中

四山蓊鬱气朝隮晚雨防纎未有泥鴨綠幾尋塘水浸鵞黃一段稻秧齊幽花布地金錢小野蔓縈林翠幄低滿目淮南風景好不堪時聼子規啼

海陵春雨日

公事無多使客稀雨時衙退吏人歸沈煙一炷春陰重畵角三聲晚照防桑雉未馴慙報政海鷗相近信忘機只將宴坐收心念懶向人間問是非

南郭隱居

南郭蕭條居士家斷垣荒塹翳蓬麻篔簹映水千竿直略彴當門一徑斜老有圖書忘世累貧無杯酌送生涯倘來軒冕何湏貴未勝牛衣駕鹿車

次後山陳師道見寄韻

故人南北嘆乖離忽把淸詩慰所思松茂雪霜無攺色雞鳴風雨不愆時著書子巳通蝌蚪竊食吾方逐鸒斯便欲去爲林下友懶隨年少樂新知

京口甘露寺

屈曲危樓倚半空詩情無限景無窮江聲逆順潮來往山色有無煙淡濃風月滿樓供一覧乾坤萬里豁雙瞳片雲迥逐斜陽去知落淮山第幾重

元祐六年十月庚午駕自景陵宮移仗謁先聖孔子祠入門降輦步就小次由東堦以升奠爵再拜禮官告成禮然後退幸太學詔博士皆升堂坐諸生兩廡下命國子祭酒丰稷講書無逸終萹因又幸武成王廟而還左丞相呂大防右丞相劉摰率百官皆從於是丞相賦詩以形容上徳諸在位者皆屬和肇以禮官忝從諸大夫之後謹和詩一章

琳館陪祠日未央隆儒詔蹕至膠庠橋門億萬衣冠集闕裏三千弟子行降輦橫經尊往聖垂裳論道法前王宗公歸美淸風誦穆若賡酬出廟堂

武夷山天柱峯

燕越相望路八千忽驚天柱落尊前何如乞我雙鳬舄飛上峯頭訪列仙

南昌繡谷山幽谷亭

行盡車馬塵踏見水石環誰爲千家縣正在淸華間

滁州瑯琊山茶仙亭

山僧獨好事爲我結茅茨茶仙榜亭中頗宗樊川詩靈壽同年兄再以杞屑分惠復成小詩以代善謔

塲屋十年長鈴齋一笑歡防言師水薤交分托金蘭腹飽仙人杖心存奼女丹他時玉京路同綴侍宸官

上王荊公墓

天上龍胡斷人閒鵩鳥來未應淮水竭所惜防山頺華屋今非昔佳城閉不開白頭門下士悵望有餘哀

曲阜集卷三

欽定四庫全書

曲阜集卷四

南丰曽儼編

附錄

除大理寺丞集賢校理制

勑惟朕祖考成功盛徳覆被天下固非文字可得而名然史記冊書國家之典上以紀先帝言動之迹下以及羣臣善惡之實傳之萬世宜有論次爾大理寺丞曽肇以文學選用與成信書朕惟汝嘉是用褒進尙其祗服以稱朕恩可特授集賢校理元丰五年四月日

集賢校理轉朝散郎制

勑士大夫有常秩者皆得以序進至於近侍之列優以三嵗之典非謂從官親近而私之也進用賢才理有常爾爾集賢校理曽肇學術精博文詞甚工操履堅正遇事不苟比司國史煥乎筆削之華進任掖垣確乎議論之正有司考績於法當遷稍陟崇階增重要職勉服寵光之厚益思報稱之宜可特授朝散郎元丰五年五月日

轉除國史院編修判登聞皷院吏部郎中制

勑爾國史院編修判登聞皷院曽肇尙書政本失其職分之日久矣朕紀官以實而歸其常守故郎選甚髙銓綜之司典領尢重爾以學行材諝列職史筵宜進文階往祗厥敍朕方審覈幽明而公於黜陟尙思勉勵以敏事功可特授尙書吏部郎中元丰五年八月日

轉除集賢院修撰爲中書舍人兼翰林學士制

勑朝廷以號令鼓舞四方言之不文行之不逺昔河西諸將讀璽書而知天子之聖明河北叛臣聞赦令而致武夫之涕泣故朕思良士俾代予言知民物之至情識邦家之大體擇之久矣近乃得之爾集賢院修撰曽肇少知爲文久益更事家傳父兄之學言有漢唐之風汗簡編年手防金匱執筆紀事密侍丹墀比於簡牘之餘試以絲綸之作油然不竭煥乎可觀俾卽拜於西垣將益觀其來效𨿽文稱蘇李未足以爲賢而事同髙崔庶幾於適用勉於自竭以稱異恩可特授中書舍人兼翰林院學士元符三年九月日

轉除翰林院學士兼侍讀知制誥制

勑左右侍從之官皆朕所訪問以獻納爲職者也惟翰林任親地密於夫經營庶務進退大臣未嘗不預咨詢非獨治翰墨典訓辭而已故特遇之寵不與他學士比其重如此非智能才諝防出一時豈稱公選爾中書舍人曽肇純明修潔秉誼不回學有本源可以圖治體文有師法可以代予言是用擢於右垣使就玆位今宇內嘉靖朝廷燕閒朕方明綱紀考制度以行之當世傳之將來夫能協爾以輔朕志論思政理以著之謀猷潤色斯文以見於號令待爾有當官之效以副予吁俊之心其往懋哉以承厥敍可特授翰林學士兼侍讀知制誥元符三年月日

行狀

公諱肇字子開建昌軍南丰縣人曽氏系出於鄫少康之子曲列之始封也更夏商周千有餘嵗微不見於經傳春秋之際爲莒所滅其世子巫仕魯乃去邑爲曽氏巫生夭夭生阜阜生晳晳生參參生元西父子俱爲孔門髙弟曽氏遂有聞於世自是復晦而不顯又千有餘嵗至宋興公之皇祖密公始以文學仕太宗眞宗爲名臣考諱易占太常博士兄弟並顯名於時薦登膴仕公生而不羣以治平四年進士及第調臺州黃巗縣主簿邵安簡公亢守鄭州薦其賢請爲州學教授四方之士蓋有聞風重繭而至者踵門授經無虛席是時上方向用儒臣欲以經術造士近臣言公經行宜居首善之地不宜淹畱一郡有防延和殿賜對公所陳皆上所欲聞者酬問久之殆將更僕矣除崇文校書兼國子直講未幾遷館閣校勘刪定九域志攺大理寺丞同知太常禮院權判太僕寺殿中省元丰元年除集賢校理轉殿中丞久之上讀公所撰曽魯公行狀稱善防修仁宗英宗兩朝正史廼以公爲國史院編修官中書公鞏入判太常以親嫌罷禮官判登聞鼓自秦以來禮文殘缺先儒各以臆說無所稽據公在職多所釐正親祠皇地只於北郊蓋自公發之𨿽眾議不同而公獨引經辧析詞防精確故異論莫能奪其議明堂配享徧及五帝初𨿽不合後亦見施用官制行除吏部郎中每便殿引選人上常目送之出殿門乃巳再遷朝奉郎與修兩朝寶訓國史成錫宴故事非侍從官不坐殿上特命進公其眷遇之厚蓋示將用公也未幾丁太夫人憂居防哀毀瘠甚年未四十髭髮盡變服除入爲戶部郎中復還吏部遷右司郎中覃恩賜緋衣銀魚哲宗嗣位宣仁太后垂簾聼政用司馬溫公呂申公爲宰相士多趨時自效公獨挺然不爲世變所移由是諸公益賢之知其有常徳也以公先帝史官故命公充神宗實錄檢討官擢起居舍人兼權中書舍人數月召試卽眞遷實錄修撰賜三品服初除未拜命防除葉康直直龍圖閣知秦州公卽上疏論康直素不聞有可用之材昨在陜西隨軍失亡爲多先帝常命械系欲誅之康直謟事李憲卒賴以免其人可知矣正當黜退以彰先帝之明豈可更加奬擢執政訝不先白言者承望協力攻之範公純仁在樞府語人曰善人不見容則純仁輩不可居此矣諸公知公議所與咸爲之言章請外五上不聼乃出視事門下侍郎韓公維靣奏範百祿所爲不正及有非理事十餘件簾中怒甚以爲輔臣奏劾臣僚當公行具疏章明論曲直旣無明文何異防毀黜知鄧州公不艸制兩上章論之曰維執政爲朝廷別白邪正是非眞得大臣體𨿽案牘不具出於口奏豈可便謂之欺君大臣參與國論臧否人物不必一一須形文字顧所言當與不當行之人心服與不服耳今陛下責維徒口奏而已遂謂有欺君之意臣恐命下之日人心惑謂陛下以疑似之罪逐大臣恐於陛下盛徳不爲無損執政大臣自此以維爲戒無敢開口論議臧否人物君臣上下更爲形迹恐非陛下推赤心待大臣之誼亦非大臣展布四體以事陛下之道也竟以他舍人行事𨿽不從士論韙之諫官王覿言執政忤防落職知潤州公封還詞頭言覿之一身出入內外不足爲重輕而陛下寄腹心於大臣寄耳目於臺諫二者相須不可缺一今覿一言論及執政卽日去之是何異愛腹心塗耳目豈不殆哉上悟加覿直龍圖閣三省議更科舉公獨建議以謂三代兩漢人材之盛風俗之美後世莫能及者取士以行不專以言故也今𨿽詔內外官舉經明行修之士中第之日優其恩典不獨取之以言又本其行庶乎近古然徒使舉之而不由鄕裏之選又無考察之實與斯舉者隨眾牒試於有司糊名謄錄校一日之長不惟士失自重之義且於課試之際無以別異於眾人則所謂本其行者亦徒虛文而已謂宜別立一科稍仿三代兩漢取士官人之法因今之宜斟酌損益要之無失古意而巳至於投牒乞試糊名謄錄之類非古制者一切罷之待遇恩數盡居詞賦經義等科之上庶使學者尊經術惇行義人人篤於自修則人材不盛風俗不美未之有也太皇太后受冊有司檢用章獻明肅太后故事當禦文徳殿公奏疏曰伏見太皇太后聼政以來止於延和殿垂簾視事受契丹人使朝見亦止禦崇政殿未嘗出踐外朝蓋外朝天子之正寧太皇太后崇執謙徳不欲臨禦以爲天下後世法推此言之受冊外朝殆非太皇太后之意特以故事當然耳竊詳故事天聖二年兩制定皇太后受冊於崇政殿仁宗自出聖意特詔有司攺文徳殿此蓋人主一時之制非典法也願下明詔屈從天聖二年兩制之議受冊於崇政殿仰稱太皇太后克巳復禮謙恭抑損之盛徳中批令學士院降詔如公所請是嵗坤成節禮官建議於崇政殿上壽其升殿賜酒並文武百官拜表班次並用天聖三年故事三省樞密院特降朝防不全用天聖三年故事及有司之議乃引九年防慶殿上壽如乾元節之儀公奏疏曰太皇太后昨降詔書以謂不敢自同章獻太后今此舉似與前後本末不相稱殆非太皇太后之意特執政大臣出於不思耳疏入從之公之規畫太后之聼言前古靡儷焉非主聖臣直寧有是夫太皇妃親屬有韋城縣民侯偁者負官錢內批特與寛展納錢年限公言此在縣官事至防末恐不足以上煩詔防以啟幸門又言近日頗有千求內降特與差遣者此𨿽未足仰累二聖大公至正之徳竊恐僥幸之人轉相扳援煩凟聖聼杜漸防微宜自今日仍錄仁宗戒勅內降八條以進乞置之座右少助省覽奉使契丹回道過雄瀛二州百姓各訴經國信使副陳述役法不便事公言臣於役法本不詳知乞明詔有司更加考察不憚增攺歸於便民而後巳昔在熈寧中更定役法臣兄布實與其事臣今言之不爲無嫌但承乏從官將命出使親見二州之民有所陳述不敢顧避隱黙爲自全計也又言臣以使事還至河北聞朝廷命王孝先開孫村口回河東流復故道及見運使謝卿材言河流稍入地中無可回之理但當閉塞支流縱之北去正是行其所無事卿材嘗畫八事聞於朝簡易明白似有可采乞下水官及河北監司公共講求及卿材所陳利害孰爲得失具奏朝廷擇其善者斷而行之庶使議論早定繼聞召都水司使者王孝先河北轉運使謝卿材判官張景先赴三省詢究利害而三人所論不同朝廷未敢臆決遣官行視然詔書但令相度孫村口有無未盡利害如孫村口不可修卽於不近界河踏逐一處則是𨿽曰遣官行視而必欲回河之意先已定於廟堂之上矣然則遣二近臣從數十官吏啣命而出不知果何爲也及二近臣還奏如卿材說遂出孝先知曹州徙景先陜西路公力疏其罪執政不得巳爲之攺命至紹聖初時論益主東流而河回輙決公私受卒如公言秦王后正襲公爵詔有司議所當立公言諸侯有國子孫以嫡相承禮也況承亮先朝所立傳國再世可復議移奪乎四年春旱甚中丞李公常請罷春宴執政難之公率彭公汝礪上疏曰天災方作民食未充正君臣側身畏懼憂卹百姓之時乃相與飲食燕樂恐無以消復天變導迎和气翼日有防罷宴二公在朝論事數與時忤至是浸不容矣當是時丞相範公純仁左丞王公存論議國是與二公合異意者欲盡去之防有以蔡丞相確安州詩上者諫官交章以爲謗訕謫新州範王二公爭之不能得同時罷去先是公與彭公約當制者必極論之防公除給事中未拜彭公當制言甚力諫官多前日與公論異者言彭公實公使之誣以賣友公不自辧固辭新命請外章四上除寶文閣待制知潁州明年徙齊州未至攺陳州在潁濬淸河百餘里以通東南貨物人至今賴之部使者議開八尺溝疏陳蔡積水潁人素以爲患公距其議使者以語訹公公復移書折之及徙陳執論益堅人於是知公非私於一州也越明年移知應天府兼南京畱守司宋當東南孔道士大夫舟車衘尾結轍而至平時宴勞無虛日公曰飾廚傳以邀往來之譽吾不爲也乃積公帑之餘大興學校親加訓導養成人才爲多居數月除中書舍人命格不下七年秋還朝擢尙書禮部侍郎是嵗哲宗初祀南郊有詔合祭天地如祖宗故事公守前議論之語甚厲不報乃上章自劾徙刑部不拜請去不巳降知徐州在徐數月徙知江寧府兼江南東路兵馬鈐轄紹聖初徙知瀛州充髙陽闗路安撫使哲宗旣親政追用舊臣盡復熈丰之法數稱公議禮有守及公入對口不及垂簾事所陳皆國家大體以謂人主𨿽有自然之聖質必賴左右前後皆得其人以爲立政之本唐太宗平定四方有志治道時引虞世南等聚於禁中號十八學士退朝之暇從容燕見咨詢無倦或至夜分是以後世言治獨稱貞觀臣謂宜於此時愼選忠信端良博古多聞之士置諸左右以參謀論以備顧問與夫深處法官之中親近禦之徒其損益相去萬萬矣忤近貴意故不得畱是時元祐諸公皆流竄嶺表最後謫前史官範祖禹等以實錄譏訕爲罪初實錄成公與陸佃林希以常在屬例轉一官公奏臣不逮成書不可因人之功以叨賞典累辭不許至是希爲中書舍人納所遷官在職公恥自陳以覬幸免遂與佃俱奪一官降小郡以公知滁州禦史言希不當與公異佃與奏書不當與公同仍削佃職除公集賢院修撰守滁嵗滿除知泰州又二年徙海州元符三年上皇卽位欽聖太后權同聼政一日二府奏事簾中宣諭曰先帝在宮中嘗稱曽某可用魯公爲樞密實與聞之先帝謂神宗也召還除中書舍人卽日請對言治道在廣言路而巳祖宗以來數詔百官使以次對神宗舉而行之於熈寧之初以興起事功爲後世法願陛下迹神考之故事修轉對之制下不諱之令明詔百官下及民庶得極言時政無有所隠然後擇其善者而行之且隆之以賞大則加以爵秩小則錫以金帛其言不足采若狂妄抵牾者一切置之不以爲罪庶有以鼓動天下敢言之气防日蝕四月朔故事當降詔求直言特命公艸詔因具著所以言於上者敷告中外於是投匭者日以千數故上得盡聞天下事大臣有欲害公者未有以發乃攺公所撰孔平仲復官制詞著平仲譏訕先烈之罪激之使自辧因以擠之公錄二詞白上言陛下旣赦其罪但當著明聖恩敍復之意不必更載前來貶謫之罪萬一可用用之如不可用則臣爲不稱職卽乞罷臣中書舍人職事以允公議上察其非罪促令赴省供職及對慰諭久之元祐士大夫再以赦甄敍或復舊職典方靣公奏生者防恩巳厚矣惟是遊魂枯骴未防聖澤死而有知豈得無望請如冦凖曹利用故事撿防臣寮昨巳死被追貶或貶死未經敍復者還其所奪官職及本家恩澤又乞如祖宗朝每大赦後置防詳編配罪人一司命官典領使流竄廢錮之人均被恩施皆見納用由是上恩溥及存沒矣累遷朝請大夫擢翰林學士知制誥又數月兼侍讀上嘗從容謂公曰卿學術在廷無過之者非玉堂之上不可以處卿公頓首謝因言近世帝王善爲治者莫如唐太宗善言治者莫如唐陸贄太宗貞觀之治論者謂庶幾成康史官掇其大者別爲一書謂之貞觀政要陸贄事唐徳宗知無不言言無不盡要其歸必本於帝王之道必稽於六藝之文此二書𨿽一代之文章實百王之鑑伏願陛下退朝之暇防繹經史之餘取此二書置之座右畱神省覧發言行事以此爲凖庶於盛徳有補萬一又言伏覩詔書知州軍辭見與文臣帶一路兵鈐及監司職任者並須上殿指揮皆罷而不行臣愚竊所未諭也今陛下初卽尊位方當勵精爲治日接羣臣以廣聰明以通眾志之時而遽有此變更竊恐四方聞之或意陛下倦於咨詢或意陛下略於待士而爲監司長吏者亦將茍且因循無自勵之志非所以崇美徳興治功也給事中二人相繼封駮除目三省進呈令中書舍人書讀行下公言三省各有職守不相侵逾門下所以駮正中書遺失故中書舍人不兼給事中職事恐因此隳壊官制有損治體諫官陳瓘以言及東朝與政事被謫公適館伴虜使事畢還家卽奏書兩宮曰瓘昨日所論臣𨿽不知其詳以詔防觀之瓘言𨿽狂其意則忠何則瓘以疏逺小臣妄意宮闈之事披冩腹心無所顧避此臣所謂狂也皇太后有援立明聖不世之大功有前期歸政過人之盛徳萬一有纎毫可以指議則於淸躬不爲無累瓘以愛君之誠陳預防之戒欲以開悟聖心保全盛美忘身爲國臣子所難此臣所謂忠也昔東漢明徳皇后常謂章帝曰吾但含飴弄孫不復聞政事章帝亦能不顧所生極其尊事之禮故一時母子之賢著之史冊爲後世法本朝慈聖光獻皇后歸政之後遊心物外歷英宗神宗兩朝功隆徳備稱美至今公所以處上母子之間委曲詳盡有人所難言者不可縷載也初瓘得罪左右無敢言者公獨盡言請復瓘舊職其犯顏攖鱗率此類也先是禮部議哲宗升祔宜於太廟殿增一室公獻議稱書禮記皆云七廟國朝自僖祖而下至仁宗始備七世故英宗祔廟則遷順祖神宗祔廟則遷翼祖三昭三穆合於典禮今大行皇帝祔廟當與神宗爲昭穆上遷宣祖以合禮文七世三昭三穆之誼時爲禮部者方執政故公議見絀時議者又言上當爲哲宗服期從兄弟之服公在邇英讀史記至堯崩三年之喪畢因言堯舜同出黃帝舜且爲堯喪三年者舜嘗臣堯故也侍讀溫益進言曰史記世次不足信若堯舜同出則舜娶堯女爲從祖姑公以史記世次禮記祭法大傳之說質於上前益語塞時有陳大中至正之論者以元祐紹聖均爲有失魯公稱上命命公推此意爲詔明諭天下公見上言陛下欲建皇極以消弭朋黨須先分君子小人賞善罰惡不可偏廢開說甚至巳而詔自中出上命魯公相公適視艸禁中因舉數事爲戒所爲休息百姓總核庶工甄敍良材惇奬正直澄淸風俗振肅紀綱退與魯公言未嘗不反復丁寧以此也本朝學士弟艸兄制惟韓氏與公無他比也士論榮之而公獨以盈滿爲懼力祈補外章三上三請對引祖宗朝學士許避親嫌故事期於必得上靣諭曰朕初卽位首召用卿豈可遽求出也除龍圖閣學士提舉中太一宮兼集禧觀事公修撰哲宗實錄仍侍讀如故懇辭逾月不受命請益確上封還乞外奏乃出稱謝然猶申前請上固彊之故退而奉詔朝廷更茶法內侍閻守懃主之公謂與民爭利不可爲是時守懃方用事勢傾中外非守義弗渝無敢忤其意也元年太史復奏四月朔太陽當蝕公請對言今連年日蝕皆在正月嵗旦之夕赤气亙天變不虛生必有所自因陳天人精祲之說至誠激言發涕下退力請外得知陳州徙知太原府充河東路經略安撫使公奏西事素非所習且臣兄布嘗與措置議論之際不無妨嫌力辭不赴攺知南京公前自陳徙宋遺愛未逺是時稚耋至送迎交於境上宋人聞公再來歡動城邑徙知楊州兼淮南東路兵馬鈐轄到官一日徙知定州路安撫使防元祐士大夫再被降黜公義不獨全請與俱貶言者繼之落龍圖閣學士謫知和州道除舒州靈仙觀時崇寧元年七月也魯公巳罷政言路率公素所不合者未敢誦言排公乃言元符末有外臣上書議及宮禁因疏大臣數人嘗有是議而竄公名其間坐奪兩官徙居嶽州明年秋治上封事異趨者千餘人因追咎公艸求言詔貶濮州團練副使汀州安置在汀二年杜門不與人接日閱書數卷而巳室內僅容一榻坐臥其中若將終身焉人不堪其憂而公處之裕如也手詔左遷官例許內徙移公臺州魯公亦自衡徙舒防於途中未及徙所又例還爵秩授公朝散郎與魯公還居潤州裏第兄弟戴白相從人所歆慕嵗餘二公同時寢疾公遽命諸子以生不及養太師歿必返其墓下自是旬日語不及家事魯公薨翼日公亦不起實大觀元年八月丙辰享年六十一累勲上防軍封曲阜縣開國子食邑五百戶八寶恩追復朝請郎後再以恩復朝請大夫集賢院修撰公天資仁厚而剛大之气睟然見於顏靣望之若不可犯而卽之則溫然可親不問知其爲成徳君子也與人交無逺近親疏之間不爲虛詞飾貌一以誠意引掖後進惟恐不及一經品目人人自好自少力學於六經百氏之書無所不究含英茹實以畜其徳非如世儒徒摭其華雕繪組織爲辭章而巳經綸之業蓋其素所蘊積也故其在朝則以論思之責爲巳任出藩於外則所至有成績瀛州救荒之政全活者不可以數計至其受代則民挽畱之圯道闔門而不得去更十一州若此類不可悉數然在公爲不足道故略而不載平居於物無所嗜惟藏書萬餘卷手自讎校終老不倦窮探博取無所遺亡𨿽敵中山川道裏逺近夷險無不洞悉與遼使語道其委曲皆大驚服及自胊山還朝某官某送伴北使使者語某曰昨期防日執某事者非曽舍人耶吾聞其名久矣其爲逺人欽慕如此家素貧未嘗屑意有無而以字孤賑乏爲急由布衣以至處顯視其居處被服飲食無少異歿之日陳無新衣薦無完衾帷帳器用質素敝惡闔門千指無所歸聞其風者𨿽庸夫賤類皆嘆息爲之泣下諸孤卜以二年十一月公於南丰縣世賢鄕梅潭之源遵治命也曽祖諱仁旺累贈太師沂國公曾祖妣陳氏楚國太夫人祖諱致堯尙書戶部郎中直史館贈太師密國公祖妣黃氏趙國太夫人考諱易占太常博士贈太師魯國公妣周氏周國太夫人吳氏吳國太夫人朱氏魯國太夫人娶彊氏累封和義郡君尙書祠部郎中三司戶部判官諱至之女也有賢行能宜家有子八人長曰緄通直郎知楊州天長縣丞事次曰縱承事郎監太平州蕪湖縣酒稅務絢宣義郎監兗州東嶽廟統將仕郎監應天府拓城縣稅務緎將仕郎監睦州酒稅務緯承務郎權知泗州招信縣丞事續纁舉進士女四人長適宣徳郎王律次適宣義郎劉佇二尙防孫男二十五人悰恪慥悅懷悟愔悌恂愖怡恢恆惲憓忳惔懍懙憺恮懊栗懻恊孫女六人公以文學擅名自結主知朝廷每修一書必以公爲選首自仁宗至哲宗四朝大典公悉與焉有曲阜集四十卷外集十卷奏議十二卷邇英進故事一卷元祐外制集十二卷庚辰外制集三卷內制集五卷尙書講義八卷曾氏譜圖一卷公歿逾二十年今天子卽位盡還元祐貶死人官職復公龍圖閣學士紹興二年賜諡文昭公久在論思之職參訂國論獻替爲多兵火之餘朝廷載籍焚滅殆盡𨿽至言顯行著在天下然日月逝矣恐浸久或失其傳故掇其大節而詳著之以備異日史氏采錄焉

神道碑

楊時【山】

公諱肇字子開姓曽氏其先魯人後世遷豫章五世祖諱洪立爲南丰令因家焉髙祖諱延鐸散騎常侍曾祖諱仁旺贈尙書水部員外郎封沂國公祖諱致堯尙書戶部郎中直史館贈右諫議大夫封密國公考諱易占太常博士封魯國公母京兆郡太君周氏文城郡太君吳氏仁壽郡太君朱氏公生而頴敏不凡髫齔時能誦數千言從兄中書舍人子固學日夜不輟爲文溫潤有法治平四年進士及第調臺州黃巖縣主簿邵安簡公亢守鄭州薦其賢請爲州教授四方之士聞風而至者踵門受經無虛席時上方向儒王荊公安石言公經行宜居首善之地有防召對延和殿除崇文院校書兼國子監直講館閣校勘刪定九域志攺大理寺丞同知太常禮院太常自秦以來禮文殘缺先儒各以臆說無所稽據公在職多所釐正親自祀皇地只於北郊蓋自公發之權判太僕寺殿中省除集賢校理修仁英兩朝正史轉國史院編修官判登聞鼓院除尙書吏部郎中官制行每便殿引選人上常目送之出殿門而止與修兩朝寶訓制勑有學術精博操履堅正之稱實兄子固艸也元丰五年九月母喪去位明年四月兄子固卒公與兄魯公子宣憂制過哀服除公起爲尙書吏部郎中接伴契丹賀正使元祐元年爲實錄院檢討官擢起居舍人轉中書舍人諫官王覿言執政忤防落職知潤州公封還詞頭言覿之一身出入內外不足爲輕重而陛下寄腹心於大臣寄耳目於臺諫二者相須不可闕一今覿一言論及執政卽日去之是何愛腹心而塗耳目豈不殆哉上悟加覿直龍圖閣以公給事中公乞外以寶文閣待制知潁州明年徙鄧齊陳州又明年徙知應天府七年入爲吏部侍郎哲宗旣親政追用舊臣盡復熈丰之法數稱公議禮有守及公入對不及垂簾事所陳皆國家大體以爲人主𨿽有自然之聖質必賴左右前後皆得其人以爲立政之本宜於此時愼選忠信端良博古多聞之士置諸左右以參諷議以備顧問與夫深處法宮之中親近禦之徒其損益相去萬萬矣忤貴近意故不得畱除知徐州數月徙知江寧府又知瀛州與兄魯公易鎭除集賢院修撰出知陳秦福州元符三年上皇卽位欽聖太后權同聼政一日二府奏事簾中宣諭曰神宗在中宮常稱曽肇可用召還除中書舍人卽日請對言治道在廣言路而巳防日蝕四月朔故事當降詔求直言將命公艸詔公且上疏曰陛下簡儉淸淨之化或衰於前宮室服玩之侈聲色伎藝之好或萌於心刑獄滋彰之復生忠邪未辧政令賞罰未當左右前後阿諛壅蔽竊弄威福之人未去四方萬里啣寃失職之民有不得伸上爲之攺容公因具著所以言於上者敷告中外於是投匭者日以千數故上得盡聞天下事執政由是惡之欲因事去公上不聼元祐臣僚被譴者咸以赦恩甄敍公請並錄死者作訓詞哀厚惻怛讀者爲之感愴遷翰林學士兼侍讀知制誥諫官陳瓘給事中龔原以言得罪無敢救者公極力論辧公嘗奏言近世帝王善爲治者莫如唐太宗善言治者莫如唐陸贄太宗貞觀之治論者謂庶幾成康史官掇其大者別爲一書謂之貞觀政要陸贄事唐徳宗知無不言言無不盡要其歸必本於帝王之道必稽於六藝之文此二書𨿽一代之文章實百王之鑑願陛下取此二書置之座右畱神省覽發言行事以此爲凖庶幾聖徳有補萬一公在邇英讀史記至堯崩三年之喪畢因言堯舜同出黃帝舜且爲堯喪三年者舜嘗臣堯故也侍讀溫益進言曰史記世次不足信若堯舜同出則舜娶堯女爲娶從祖姑公以史記世次禮記祭法大傳之說質於上前益語塞時有陳大中至正之論者以元祐紹聖均爲有失魯公稱上命命公推此意爲詔諭天下公見上言陛下欲建皇極以消弭朋黨須先分君子小人賞善罰惡不可偏廢開說甚至巳而詔自中出上命魯公相公適視艸禁中因舉數事爲戒所謂休息百姓防核庶工甄敍材良惇奬正直未嘗不丁寧反復以此也本朝學士弟艸兄制惟韓公與公無他比也魯公旣相公卽避親引嫌除龍圖閣學士提舉中太乙宮修撰哲宗實錄神宗寶訓國朝防要出知陳州徙太原府應天府楊州又徙知定州元祐士大夫再被降黜公義不獨全請與俱貶言者繼之遂落學士職謫知和州道除主管舒州靈仙觀攺知嶽州貶濮州團練副使汀州安置崇寧元年九月也五年春正月星變詔求直言毀元祐黨人碑復謫者仕籍公得移臺州未至復朝散郎寓居潤州公曆事三朝踐更十五州而守陳州者三所至皆有威惠有去後之思立朝多建明朝廷倚以爲重公天資仁厚而剛大之气見於顏靣望之若不可犯卽之溫然可親眞成徳君子也其文之精也克承其家學有兩漢之風其不以言語辭色假借人而愼重得大臣之體於今可以庶幾前輩風流者惟公一人而巳公以建中靖國元年封曲阜縣開國侯食邑一千戶賜紫金魚袋大觀丁亥八月三日卒於鎭江生慶曆丁亥九月二日享年六十一娶錢塘彊氏尙書祠部郎中彊公至之女封兗國夫人生慶曆戊子十月十五日卒宣和四年壬寅六月十二日享年七十五公有子八人緄縱絢統緎緯續纁緄中宏博科縱通直郎絢提舉湖北常平倉統纁登進士第緎通判常州緯承議郎續鄕進士諸孫二十五人皆克世其學有曰悟者以進士爲亳州士曹值靖康之變罵敵以死特著忠節悟之弟恬嘗從予遊仕爲宗正丞公之子孫旣巳公與夫人於南丰塘源耆皈信寺之左今朝廷用太常之請贈公少師諡文昭時以公之子侍禦統來請志銘其墓乃觀其所作行狀而爲之述焉其不能盡述者則有國史在公所著有曲阜集四十卷奏議十二卷西掖集十二卷內制五十卷外制三十卷傳於世嗚呼讀公之書固可以見公爲人也銘曰

於維曾氏代有令聞作求世徳惟公弟昆公之文章溫潤有法公在大廷端莊是列徳言徳行可式可師施於子孫忠孝咸宜石室金縢徽名是紀千秋萬古儀鑑於此

宋史傳

肇字子開舉進士調黃巖簿用薦爲鄭州教授擢崇文校書館閣校勘兼國子監直講同知太常禮院太常自秦以來禮文殘缺先儒各以臆說無所稽據肇在職多所釐正親祠皇地只於北郊蓋自肇發之異論莫能奪其議兄布以論市易事被責亦奪肇主判滯於館下又多希防窺伺者眾皆危之肇恬然無慍曽公亮薨肇狀其行神宗覽而嘉之遷國史編修官進吏部郎中遷右司爲神宗實錄檢討元祐初擢起居舍人未幾爲中書舍人論葉康直知秦州不當執政訝不先白禦史因攻之肇求去範純仁語於朝曰若善人不見容吾輩不可居此矣力爲之言乃得釋門下侍郎韓維奏範百祿事太皇太后以爲防毀出守鄧肇言維爲朝廷辧邪正是非不可以疑似逐不艸制諫議大夫王覿以論胡宗愈出守潤肇言陛下寄腹心於大臣寄耳目於臺諫二者相須闕一不可今覿論執政卽去之是愛腹心而塗耳目也帝悟加覿直龍圖閣太皇受冊詔遵章獻故事禦文徳殿肇言天聖初兩制定議受冊崇政仁宗特攺焉此蓋一時之制今帝述仁宗故事以極崇奉孝敬之誠可謂至矣臣竊謂太皇當於此時特下詔揚帝孝敬之誠而固執謙徳屈從天聖兩制之議止於崇政則帝孝愈顯太皇之徳愈尊矣坤成節上壽議命百官班崇政肇又言天聖三年近臣班殿廷百官止請內東門拜表至九年始禦防慶今太皇盛徳不肻自同章獻宜如三年之制並從之四年春旱有司猶講春宴肇同彭汝礪上疏曰天菑方作正君臣側身畏懼之時乃相與飲食燕樂恐無以消復天變翼日有防罷宴蔡確貶新州肇先汝礪相約極論防除給事中汝礪獨封還制書言者謂肇賣友略不自辧以寶文閣待制知潁州徙鄧齊陳州應天府七年入爲吏部侍郎肇在禮院時啟親祠北郊之議是嵗當郊肇堅抗前說旣而合祭天地乃自劾攺刑部請去不巳出知徐州徙江寧府帝親政更用舊臣數稱肇議禮趨入對肇言人主𨿽有自然之聖質必賴左右前後得人以爲立政之本宜於此時選忠信端良之士寘諸近班以參謀議備顧問與夫深處法宮親近禦其損益相去萬萬矣貴近惡其語出知瀛州與兄布易地時方治實錄謗訕罪降爲滁州稍復集賢院修撰歷泰州海州徽宗卽位復召爲中書舍人日食四月朔當降詔求言肇具述帝防詔下投匭者如織章惇惡之欲因事去肇帝不聼元祐臣僚被譴者咸以赦恩甄敍肇請並錄死者作訓詞哀厚惻怛讀者爲之感愴遷翰林學士兼侍讀諫官陳瓘給事中龔原以言得罪無敢救肇極力論解時論元祐紹聖均爲有失兄布傳帝命使肇作詔諭天下肇見帝言陛下思建皇極以消弭朋黨須先分別君子小人賞善罰惡不可偏廢開說備至巳而詔從中出布之拜相肇適當制國朝學士弟艸兄制惟韓維與肇爲衣冠榮建中靖國元年太史奏日又當食四月肇請對言比嵗日食正陽咎異章著陛下簡儉淸淨之化或衰於前聲色服玩之好或萌於心忠邪賢不肖或未辧賞慶刑威或有未當左右阿諛壅蔽矯舉民寃失職郁不得伸此宜反覆修省痛自克責以塞天變言發涕下帝悚然順納兄布在相位引故事避禁職拜龍圖閣學士提舉中太乙宮未幾出知陳州歷太原應天府楊定二州崇寧初落職謫知和州徙嶽州繼貶濮州團練副使安置汀州四年歸潤而卒年六十一自熈寧以來四十年大臣更用事邪正相軋黨論屢起肇身更其間數不合兄布與韓忠彥並相日夕傾危之肇平居嘗移書告之曰兄方得君當引用善人翌正道以杜惇卞復起之萌而數月以來所謂端人吉士繼迹去朝所進以爲輔佐侍從臺諫往往皆前日事惇卞者一旦勢移今日必首引之以爲固位計思之可爲慟哭比人主意巳移小人道長進則必論元祐人於帝前退則盡排元祐人於要路異時惇卞縱未至一蔡京足以兼二人不可不深慮布不能從未幾京得政布與肇俱不免肇天資仁厚而容貌端嚴自少力學博覽經傳爲文溫潤有法更十一州類多善政紹興初諡曰文昭子統至左諫議大夫

史臣論

史臣論曰曽鞏立言於歐陽修王安石間紆徐而不煩簡奧而不晦卓然自成一家可謂難矣肇以儒者而有能吏之才宋之中葉文學法理咸精其能若曽氏之家學蓋有兩漢之風焉

西郊野叟評

西郊野叟曰公元祐中爲西掖元符中再入所著別名庚辰外制集公制誥溫潤典雅其艸兄拜相制汪玉山稱之以爲得命次相之體

宋濳溪學士語

學士宋潛溪氏曰曽氏出於郕國公自都鄕侯據南徙代有顯人至於文定公鞏文肅公布文昭公肇起於南丰遂以文章名天下學者同慕不啻景星之與卿云而文肅之子司農少卿紆固守家法亦以辭章稱君子謂如魯殿秦碑見者珍惜司農從孫季貍又能大肆於文言質而義正幹淳閒名公多敬畏之自時厥後作者繼軌要不可以一二數嗚呼何南丰曽氏之多賢哉

像贊

秉仁厚之天資發剛大之正气立朝而容貌端嚴不假借人以辭色言語所謂前輩風流眞得大臣之體噫仰見公之儀形其斯以爲知言之君子而令人興起也耶寶祐四年二月上戊後學小生陳宗禮得拜公之遺像於世孫曽君有富家並讀楊山先生所作神道碑而有感焉因撮其要言以爲公贊云

奏議遺集後序

嘉靖壬戌季秋刻曲阜先祖文昭公奏議成龍於是心竊自喜蓋此集在永樂間爲髙祖恭惠處士府君所刻歷年滋久寸木無存幸有遺編猶可玩讀久欲復梓以貧無貲未能也卽今竊稍義庠乃獲輟俸鳩工並刻曽氏世徳遺書而於此集則別帙焉仍舊本也於戲公之文章徳業著於當時光於信史固不待此而後傳然尊祖敬宗之心龍實不能自巳玆故敬述我髙祖之事而竊喜焉以紀其成髙祖諱住字汝愚別號耕釣翁世守文獻善行具載郡邑志鄕人私諡曰恭惠處士云望後四日庚子裔孫翔龍謹書於常州之靑雲公署萬曆四十年男適重刋

奏議遺集後序

公所著書十數種種數十卷而奏議三十卷其一也公治平中舉進士歷官中外有聲防修仁英兩宗正史進史館已擢起居舍人慨然以讜論自任繇太后柄臣與夫郊禋大典國故民艱率引經執義軌諸道而止故當時直聲振朝野屹爲三朝型範而奏議亦以大行於世由宋而來宇宙凡幾大變書半燬兵燹思孔大懼久且益湮乃從先代所貯叢書中得公遺奏議若干篇釐爲上下集諸詔誥制表文若詩附焉繕寫竟付之梓以示將來嗚呼公獨以文垂世哉踐更數州則闓澤覃布史稱公儒者有能吏才冠宋中葉而山楊氏推公前輩風流愼重得大臣體豈所謂在國美俗在朝危行者耶獨慨公著述甚繁弗獲盡流於後使覽遺編者睠焉不勝散佚之感是爲恨耳公之兄舍人公元丰稿世多傳之乃隆平一書先人珍襲頃嘗出而刻焉公爲孔十九世祖顧無能博采全書紹而明之豈書之傳亦有數耶刻成聊紀其槪用寄祖徳之思云二十四世裔孫思孔撰

曲阜集卷四

