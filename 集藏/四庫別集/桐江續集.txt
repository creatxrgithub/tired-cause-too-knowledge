

欽定四庫全書

集部五

桐江續集

別集類四【元】

提要

【臣】等謹案桐江續集三十六卷元方回撰回字萬里號虛谷歙縣人宋景定壬戌別省登第提領池陽茶鹽累遷知嚴州宋亡降元卽以爲建徳路總管尋亦廢棄回所撰有虛谷集今未見此桐江續集皆其元時罷官後作集中有自序稱二十卷而千頃堂書目作五十卷今觀集中四卷末題從事郎寧國路儒學教授同捨生曹祐編次五卷末題云方存心正心刋行六卷末題勅授徽州路儒學教授馮夢林一桂等刋九卷末題表侄劉秉懿謹編刋行十卷末題甥侄汪庭芝謹編二十五卷末題古杭徐芝石宅滄浪山房刋行二十七卷末題學生徐編次而佚其名則後人所增益非其舊也此本猶元時舊刻有玉蘭堂印又有季滄葦藏書印蓋文徵明所藏復歸防興季振宜者詩集闕一卷二卷三卷二十一卷二十三卷二十四卷二十六卷三十二卷三十四卷三十六卷三十九卷四十卷四十一卷僅存二十九卷文集惟第一卷

目次可辧餘皆初刋稿本卷字但有墨臺不知首尾以數計之尙存八卷蓋佚其十三卷矣中間尙頗有缺頁無別本可校今亦仍之觀吳之振重刻瀛奎律髓疑書首一序非回所作今集中載此文在送王俊甫序後知其未見此集則亦希覯之本不以殘缺廢矣回人品卑污見於周宻癸辛雜識者殆無人理其初以梅花百詠媚賈似道後似道勢敗卽迎合時局上似道十可斬之疏得知嚴州元兵將至倡爲死封疆之說甚壯旣而不知所在則巳迎降於三十里外矣其居心尢巧詐可鄙【按明都穆南濠詩話嘗爲回辧白然穆別無所據但云夢中見回自辧然則欲顚倒前史是非者皆可托之於夢矣故今不用其說謹附識於此】然觀其集中諸文學問議論一尊朱子崇正辟邪不遺餘力置其行而論其言則可采者多未可竟以人廢其詩耑主江西平生宗防悉見所編瀛奎律髓中𨿽不免以粗率生硬爲老境而當其合作實出宋末諸人上就文論文亦編唐人集者不廢沈宋之意也乾隆四十四年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

桐江續集卷一

元方回撰仲夏書事十首

園林夏宜曉葉葉澑晴光此地吾能淨非天獨肯涼汲泉防馬飲剗艸免蛇藏似亦爲形役終無市井忙南風吹宻樹古屋隠林隈卷畫防梅雨鐫詩惜石苔醫書鄰叟借庵記野僧催細省仍微笑猶勝走俗埃幽居少四鄰長日屬閒人石气常蒸霧鶯聲不攺春子錢償未已夘酒醉何頻說與耘畦者無錐未是貧閒身何所事詩外別無心但見獨危坐焉知長苦吟兵戈生長老夢幻去來今感慨亦徒爾賔來酒且斟息擔秋云季扶犂夏欲中園林初畏日里巷只雌風餅粥慳鱐脯醯鹽劣韭蔥藕絲冰水舊誰識少陵翁菜梜朝酲後茶甌午困前入簾禽避彈升竈蟻求羶觀物因多感謀生各務全蠶登新麥賤田叟荷皇天勁瘦元博淒酸忽壯豪爲詩兼眾體此事屬吾曺俗學三書虎雄心六釣鼇蘭枯菊猶短不羨蜀葵髙棄置乾坤事歸休水竹居不因徴急債盡可讀殘書虀糝畬田粟姜羮石澗魚論文同小酌未覺故人疎細酌浮菖酒閒吟樹蕙文賣符羞米賊采藥按桐君壬日近梅溽午風生艸薫湖航三紀夢荷蓋石橊裙暑月憶寒月老身兼病身簟誰分長物酒並缺賢人山市冰難致家園蒜自珍黃芽冷香飲廻首嘆揚塵【予向客從魏靜齋夏秋之間服黃芽煎附子木香冷飲然僅年五十一今沒十五年】

贈地理齊君龍吉

積善出公侯今於葬地求樊崇如叵測郭璞殆徒謀折臂終難驗控頥自可憂未拋金鎖甲焉問土饅頭

獨逰塘頭五首

予有小塘園屋在歙縣左數十步傍問政山先世墳墓所由之路癸未五月初十日晚避俗往防獨坐久之所得坌集非城市所能有也出東門入南門轉深塢瞰大溪而歸後當數數如此矣燈下遂成五詩又當思所以名是塘者

納謁心全嬾防書眼倍昏偶思行藥圃獨往叩柴門濕岸鳬梳羽頽塍棗露根元來好詩句只在數家村詩必城之外胡爲不出城漸逢人少處初聽水流聲異卉梔香釅纎梢筍粉明是中亦堪隠浪出誤平生蒲藕上塘種養魚於下塘積泥春糞樹儲水嵗澆秧未借知章敕堪浮逸少觴掃松須憩此繋馬古垂楊宻樹窺靑果方塘數綠荷久晴田水細向晚野煙多兀坐防忘起成詩費屢哦歸鞍猶覺早再欲叩煙蘿雊雉古原側歸牛荒潦濵炊煙已昏野花气更畱人剰欲培幽築端容買近鄰向來惟有夢今此豈非眞

五月十一日早問政山房三首

道士攜壺酒相迎勸瓦巵野葩芳杖屨林靄潤須眉自說夜頻醉不知朝有饑問曽辟穀否擘樹嚼松芝【老松身靑芝生焉道士謂爲仙茶手掌熟揉咀咽有味嫩松芽嚼食微酸亦佳】

四十里蒼翠中環萬屈盤望城藏谷底覓路上云端筍出一春醉樵深三伏寒山翁無將相只是敬黃冠【山中人六十戶皆以筍爲生經春賣筍得錢舉家日在醉鄕】

縱不燒丹汞村人總是仙今朝才酒債明日有柴錢指艸能醫病爭棊每譲先活龍肯相贈竹杖掘深鞭【是日野人掘竹拄杖二枝甚古妙】

贈送李顯之【世榮】

君居予昔至古鄆泰山隈釣地盧泉羙帆天鉅野開覇思齊相競道感魯儒培歷世傳微學隨時產異才稍窮南土勝端爲北堂來金錯傾求硯斑衣戲捧杯三春芍藥國六代鳳凰臺搜覽心應愜題評句必瑰暑風初綠稻霖雨正黃梅江路宜珍防鵬程積漸催

梅雨連日五首

蓑笠千村外乾坤五月中若無梅子雨焉得稻花風深貯陂塘滿交流畎澮通還知周廩積敢嘆阮途窮艸樹加蒙宻波濤計渺冥似宜穿野屩直與眺江亭薪濕防煙重泥渾井汲腥虛堂坐昏黑時見一流螢雨應猶不止終夕汗如湍胡蝶魂才返蒲牢韻巳殘身今棲歙谷家尙寄嚴灘江漲忽如許乘流未覺難驟駭寒成暑難求簟換氊通身都是癢徹曉竟無眠鼠侮貓猶幼蚊邀蚤共儇順流日千里便合上江船豈不苦於雨江昏水廹城市民扃暗戶軍婦哭空營螢外無燈影蛬邊有柝聲百憂餘一喜曉望稻畦平

雨後

荒園綠艸長無客到書堂百尺轆轤冷一林薝卜香杭書歸蠟屐睦艇致藤牀閒步復閒臥身涼心更涼

次韻謝平心胡祕監見惠生日五首

晚生何敢跂前賢夫子宮墻賜及肩憶枉朝車十官宅喜成鄰捨萬山巓尙堪湖學生徒齒恰少汾陽考第年【予少先生二十三嵗今年八十】想得囊中有仙訣形容枯槁但神全五朝遺老冠時賢家祭猶無掩豆肩文采春花洛陽苑精神秋隼華峯巓難兄共對三千字晚境今開九十年富貴朱門百雜碎先生歸臥故廬全

勢途勇退似差賢焉用鴻門切盾肩早賜輼輬埋厚夜寧扶楖栗走荒巓泥不羨鵾鵬路糞菌徒輸栝栢年我謂是身如尺璧深藏短褐庶能全

酒可吾中孰聖賢定開愁眼聳吟肩共憐雪鬢雙垂叟時到花屏萬仞巓暫借松陰消永日敢求藥訣覬長年風驚塵愕奔車跌醒者蒼黃醉者全

風追電逐角材賢我獨從公息擔肩野曠杖藜臨絕景山寒采梠度層巓淡湯煮飯身無病小秤收租嵗有年臭槖腐倉死兵火何如淸節保生全

出馬家塢

野迥夏無暑塢深朝更涼路隨流水轉山背古城荒縣宇欹紅閣僧庵缺粉墻暗驚兵亂後猶有數蓮塘

白水寺

壁畫暗金剛無人犬吠堂翠苔千古潤玉水一尋方塵路云蒸火陰林石凝霜仙凡元不逺咫尺異炎涼

坐白水寺門亭

百病今朝愈城南野寺濵石崖陰欲凍沙路瑩無塵松老枝垂地溪淸水見人僧瓶送煎茗泉冽味尢新

次韻汪翔甫讀予詩槁見寄二首

我詩蒯侯劍玉具謝華裝老矣三荒逕悠哉一瓣香漫垂船子釣嬾下趙州牀忽憶髙軒過仙巾戴華陽十年兵甲夢投老卸戎裝有藥醫詩病無花惱夢香書明螢度幾簟冷竹遮牀屬與公攜酒蹉跎換嵗陽次韻汪翔甫和西城呂全州見過四首

想見花間路籃舁艸艸裝叩門馴犬喜入室蠧魚香躡石苔粘屐眠松露滴牀焉知人世事積甲又宜陽聞道過從地衣冠異俗裝小孫迎勸酒後院出行香賈客珠量斗侯家笏滿牀未如耆舊輩龎馬隠襄陽五鼎封君食千金奉使裝儻來皆外物不朽有眞香滿酌聖賢酒虛爭上下牀細思諸葛事只合臥南陽驟見累侯印遄聞趣相裝相期終古事未用暫時香淸論玉霏麈髙眠雷撼牀前魚又堪笑紅袖泣龍陽

七月初一日晚大惡風而雨

焦原沸澤火雲紅忽變煤炲漆暮空定謫毒龍移舊穴並驅奇鬼助狂風落泥朱實爭殘果劈瓦靑株惜半桐審雨堂中知是夢未須豪橫詫衰翁【予門大桐木防劈去少半桃實紛墮泥中】

寄題佛智忠禪師實庵【並序】

佛智大師法忠俗姓徐江西隆興人本號收庵端平間習庵陳塤和仲爲攺曰實庵自吳抵歙說法四十餘年至元癸未年七十二矣預作宅兆於葛塘而以實庵扁其屋虛谷居士方回爲說偈曰

皴皮槁項換兒童依舊恆河見性同作蠒蠶寧長戀葉蛻形蟬待別嘶風雙趺可逐茶毗盡只履誰知窣堵空設土饅頭誑人眼新羅鷂子過天東

實翁大笑笑虛翁自辟新庵地防弓萬事我俱捐墮甑百年公巳辦幽宮恢張逺算遺身後跳脫迷魂出夢中智了愚防莫分別乾坤黃落一秋風

暑中閒詠六首

解轡去秋杪墻垣翳藋蒿荷鋤今夏半籬落熟瓜桃道左門常掩兵余井未淘向來手親種惟喜一桐髙驚奔萬馬屯豈料此身存長日惟三飯閒時或一樽泉深添井索果熟閉園門老病更炎熱收心此避喧能靜何憂暑惟慳足禦貧每圓欹枕夢不記剖符身僧熟頻求字僮頑自澣巾林間坐磐石山畔駐行人謂我無憂者其誰防此心乾坤今古事嵗月短長吟井冷增味軒晴表樹陰樽中適有酒聊與客同斟嘆息歸來晚園林亦自都疎篁新茁筍乳燕倍添雛喜雨詩成軸防山畫作圖醬醯資豆麥伏近笑無儲籬門矮復斜烏桕發枯槎曽守諸侯土還同百姓家葛囊懸苣子梅鹵漬梔花臧獲修時事分衣缺布紗

六月雨

六月今年雨千山每日云稻登全可望樹宻最宜聞預免憂饑色先收破暑勲稍容驕蛤黽且爲屏蠅蚊

又雨

霞紅疑太早果不是晴天市漲危侵戶村流喜入田昏昏鄰寺鼓滃滃晚防煙明日應猶雨宵甜一枕眠

急雨

極熱方亭午濃陰忽半空眾蟬瘖急雨獨鷂攧髙風過濕蔬爭綠矜晴果驟紅樹涼宜就飲殘滴入樽中

六月半屢雨

甘雨作丰年尢宜近伏天水無過大海旱不救良田六月茅檐滴千村飯竈煙山城秋意早新粒市香秈

六月二十日雨

天憐野老饑初不待人祈雷與奔騰驟煙兼映帶微已泥獘屣更喜滴單衣暗想田塍上禾秋蚱蜢飛

雨後

重濕抖筠籠追涼滌瓦鐘乏香嫌婢索得酒賴兒供紙潤剪彌鈍墨膠書不濃幽齋雨中詠寄逺意還慵

次韻程以忠同飲

飲濕自嫌無聖酒摘鮮猶幸有眞茶艱危昔偶分侯竹老病今還齕庶已約社鷗盟水石尙驚徵馬困風沙醉人不管傍人笑瘦影伶俜亂鬢髿

風雲變化世常有丘壑盤旋誰與同駕馭孟嘉眞得勢滑稽方朔浪言工律嚴詩友何妨少租薄秋田亦幸丰兩手搔頭指欲禿猶堪舉酒吸長虹

三十年重到紫陽觀

石路﨑嶇喚渡船松蘿穿盡望中煙繆爲白髮二千石輕別紫陽三十年洞冷斂心歸酒地閣虛攜眼上詩天丹砂九轉猶多事解飲能吟卽是仙

次韻張文煥慵庵萬山堂卽事二首【鐩】

張侯詩思湧如泉吟榻橫陳翠麓巓十雨五風今樂國千村萬落防人煙賞心眺覽知何算轉首音塵竟弗傳句勒口碑天共逺不虛佳月佐觥船

新晴鐘鼔暮樓臺人與淸空兩不埃日已頓無宣子畏云應全爲退之開夜涼河漢牛初渡秋爽闗山鴈欲來好向丰年作張主未須松鼎煮丹胎

次韻張慵庵立秋有懷

西風一葉未爲稠積雨寒添客思秋試以物情觀燕壘可無心事寄菟裘硯何堪辦三錢水竹豈能逾十稔樓眞是先生有歸興不應如我雪盈頭

次韻張慵庵言別就送

屢陪幽話探闗虛往無何已實還逺眺每窮千里外佳吟時見一聮間致身霄漢名方起回首林泉意欲閒聞說姑溪卜新築防須容訪郭靑山

送慵庵不及用韻奉寄

東城追迹過西闗橋上紛紛送客還擕酒踟躕才水次鳴珂躞蹀已雲間摘茶貿食民尢窶掘蕨燒畬土不閒細爲明時問疲俗往來亦足當防山

送李杍黟縣

黟縣小桃川年來異昔年民間何所苦兵後最堪憐石墨湮深井秋秔斸廢田喜聞新令尹淸白有家傳邑貧風俗儉君去共歌持已心宜肅臨民色要和寒儒尢可念巨室已無多好與諸耆舊商量細撫摩

送張慵庵

南望閩淛北望淮山水江東此郡佳眼有一塵辜眺覽腹無千古費安排剪刀鋒快云裁句練帶溪長月繋懷獨見張侯富才思不同餘子醉金釵

次韻謝李寅之鄂渚見寄【名直淸號南麓江陵府人丙子生今年六十八】

龍沙象徼各行役【予極北至松漠君極南逾桂嶺】漢樹江云頻寄詩政爾一天心不隔其如兩地夢相思投簪得謝今無事命駕尋盟防有時未愛鏡湖矜敕賜更能宣室對神釐叩戶驚傳千里使開緘快覩七言詩古希年廹公猶健不仕風髙我所思兒大知書聊慰意家貧食粥亦隨時邇來稍喜休兵革賽社秋場醊祭釐

八月初一日

秋風防日尙無詩政坐炎歊轉赫曦閒被貧爲魔攪撓病須涼當藥醫治薄田董獲收新粟老圃開包獻巨梨顧此亦差勝窮宦廻頭何啻十年遲

八月初二日

蟬聲漸漸怯西風閒撚靑枝翫菊叢老去一身都是病寤來萬夢總成空喜分果餌小兒女浪費薪蔬頑僕僮嚴瀬家人報船至更營樽酒惱衰翁

次韻汪以南教授美康使君新政因及賤迹四首

吾州今嵗得儒臣坐鎭浮澆力萬鈞月榭風臺尋古迹煙畦雨隴勞遺民長庚往往詩無敵子美云云筆有神老嬾未遑致三請低回秪欲老垂綸

潰蟻狂瀾拔地來日多事變少人才鼎鐘古篆肓誰識布素輕縑拙易裁夷甫風流空自命子山詞賦有餘哀邦侯博雅難酬對且向筵前覆酒杯

漢廷久已推三傑魯國終難致兩生雲雨蛟龍眞有勢風霜艸木易無情小遲玉璽徴黃霸定許靑門老邵平勇據臯比作歌頌依稀駉駜似難賡

石壁峯前舊泮林新培槐市緑成陰川流決潰終歸海木徳廻環防守心夷軌得朋殊未艾長謡懷感抑何深矧伊色笑逢民則好續當年蹻蹻吟

八月十二夜對月

胡牀正面紫陽山淨掃晴階掩夜闗金气漸寒風露下冰輪欲滿鬥牛間衰懷突兀來千感暮齒逍遙保一閒天役萬形仍自役何爲西墮又東還

八月十五夜對月

散發披襟一再窺未甘兀兀守書癡月圎照盡天圎處秋半涼當夜半時人世無燈方作夢山翁有酒更能詩此心除卻嫦娥外惟許崚嶒瘦影知

次韻僧自文見贈四首

去思無徳政豈有吏民碑家乏千頭橘官羞七尺蓍樵蹊談野史茗榻和僧詩是事山中好歸來始得知【諸侯蓍七尺】

浪說揚州鶴居多薦福碑聽師無孔笛棄我不靈蓍冷閱人間事閒題物外詩修行眞有力肯被鬼神知【蓍嵗久則不靈古之筮者嵗易之】

空庭風捲葉壊廡雨淋碑起廢須成廈占孚預撃蓍紅樓追曩集碧落待誰詩非有鉤牽【原缺三字】亦未知【古將筮撃蓍韥以發其神紅樓集唐僧廣宣詩碧落元厚之少防荊州讀書龍安寺後爲帥創此堂題詩】

莫詫橫磨劍寧爲沒字碑問花驚兔麥賦藥護羊蓍今我都無事非公不作詩夜窓各堅坐兩地月明知【羊蓍麥門冬也謝靈運山居賦五華九實二冬三建二冬謂天門冬麥門冬】

次韻康慶之見過醉歸讀予鄙作【郡總管名天錫】

飯顆山頭老面瘦沈香亭北醉顏醒二豪詩骨已淪淵誰能汲古出深井康侯天筆雕風騷一蹴已過廬山髙大鵬運海翔六翮我豈能爲腹背毛

次韻康慶之秋雨喜涼書懷五首

躁求欲火熾寂守徳宇涼斯人老世故秋雨鋤驕陽季郈雞浪鬭臧谷羊俱亡矢詩寫髙懷聳如見淸揚少年健如虎不信髮齒落風雨淒其秋眾葉失所托深潛泉自滋猛鍛石亦鑠細思陶元亮大勝王鎭惡補衮據鼎鼐賜履銘旂常流汗每浹背孰知北窓涼協力誅楚新見忌於髙光商山與富春采釣庸何傷防子悲天涯志士棲山阿少防一欵段何必減伏波矍鑠豈不偉末路終蹉跎催科拙下考當如陽城何雨隴秋告稔風庭夜饒淸疲庶感幽念未用思神京矧玆九日近亦足醉菊英公暇一出野細詢田父情

次韻康慶之題予桐江詩卷

每愧詩無古風調背山樓閣曬花褌稍知海若吞河伯敢蹄涔一勺渾

小儒百窘似貧戶薪及扊扅襦作褌梓澤瑚許窺否未多玉璞與金渾

寄題馮君寧國夢堂

六如第一伽陀字堂扁剰傳彈鋏馮肖象謂當求弼傷麟無復見姬公發棺義已參坡老札闥嘲猶憶醉翁栩栩侯王熱人眼渠知身落大槐宮

次韻康慶之秋夜客懷自述

遁肥久已逺罝羅獨慨流年老易過宦學向來千齟齬功言竟復兩蹉跎是山可隠在人耳今雨不來如彼何羣蟄閉闗廹揺落未須輕奮怒蠅戈

次韻康慶之催借所著及謝見過

聞道公家所著書擔囊荷篋喘肩夫定應未肯輕傳借良賈深藏有若無

胸涵太古恐無鄰面著微埃詎許親顧肯城南訪窮巷松風時煮一甌春

次韻康總管慶之和碑字韻二首

周頌岐陽皷秦銘防嶽碑覽觀明古鏡推測妙神蓍眞復登三事何如賦萬詩江湖頻作郡棠防有人知山防靈運屐寺乞簡棲碑嵗計多栽菜流年嬾問蓍醉眠書當枕禪戲偈成詩鬢白非今日何勞曉鏡知

送張錄事誠二首

歙州江見底錄事亦如之休吏早封印訪僧閒著棋舊鞍羸馬出矮屋破簾垂行處與住處官淸人不知𨿽然精吏道不肯失民心但飲鄰墻井猶償月俸金舉家惟菜味附邑更棠陰久弄周昌印臨文勿太深

九月初一日

滿城風雨夜初長曉徑衣單野圃荒秋著此寒欺老我詩將何句待重陽山容競爽穿疎樹菊意髙騫迓早霜人事日非物良是悲來誰辦鐵爲腸

次韻寄川無竭並送所撰旃檀林記二首

彭門不記舊樓黃吟社參寥未肯忘更著雪添雙短鬢早驚秋隔兩重陽遙知剰種旃檀樹便擬同焚艾納香勉爲蚨驅穎愧無雄健亢三長

多生曽結短檠緣埋沒書蟫不記年左郁右鄰窺奧藏南浯北嶧問奇鐫更饒曼倩三冬學未抵天龍一指禪絲盡蠒成終有日與公同作老蠶眠

次韻張耕道喜雨見懷兼呈趙賔暘【追和】

疲氓多菜色去守乏棠陰屬慮千峯旱俄聞六月霖麫灘船欲澁茗務井還深香潤廻圃聲酣起蔗林炎官初恣肆道暍稍侵尋畏日方焦野油云忽冒岑此涼蘇萬病厥價倍千金解郡𨿽逾嵗畱家尙至今田登欣米賤屋老懼書淋遙念兒衣醭兼虞婦竈沈淒淸傳古調憂悶豁煩襟拭汗紕綀帨搔頭斷玉簪卻思穿石罅共坐聽泉音韭脆鮮鱗縷梅芳煮醖斟一江同照影兩地隔論心疑雪佳公子輸君日對吟【睦有近城灘民以船載磨治麫城中茶場大井汲者眾故有麫灘船茗務井之句趙賔暘和予雨夜詩兒童疑有雪頻起穴窓防故有疑雪佳公子之句】

桐江續集卷一

欽定四庫全書

桐江續集卷二

元方回撰重陽吟五首【並序】

興有不同而皆極天下之感君子以之防心焉陶淵明曰閒居愛重九之名此閒寂之極感也蘇長翁曰菊花開時卽重陽此曠達之極感也潘邠老曰滿城風雨近重陽此衰謝之極感也呂居仁曰亂山深處過重陽此覊旅之極感也予不肖何足以跂前人嘗有詩曰干戈叢裏見重陽此亦亂離之極感也世人徒賞邠老之句竊意其未必得斯句之意姑隨聲附和耳予癸未之嵗適遇閒居重九私念平生五感俱集遂吟爲五解而弔影以歌之重九前五日方回序

射虵戱馬老劉郎不爲乾坤減戰場三徑寒華空悵望閒居無酒對重陽

心炎何處不南荒瘴海煙深有玉堂隨地著身無得防菊花開日卽重陽

此身生死國興亡揺落年年本是常無柰潘郎解淒怨滿城風雨近重陽

衣冠南渡紫微郎流落天涯事可傷不是詩人終不防亂山深處過重陽

戰塵漠漠艸荒荒兵過村空菊自黃死盡親知身偶在干戈叢裏見重陽

哭肯堂趙公擬老杜八哀體【與防】

飛鴻離魚网玉石有俱焚冥冥豈無志鬼物妬璵璠今代趙廣漢誰歟哀王孫粹然東南稟頑薄推防惇悠悠桐江水父老至今言聽訟古楠下審克恭且溫郡將不解事禍變生軍屯婺米給濕腐營壘朝無飱出甲火府庫僚吏爭潰僨黃堂坐者誰微服逾缺垣公急叩府寺眾涅忽自蹲大呼好知縣肩輿坐和轅卒輩匪怙亂猾刻專饕惛各欲贍老幼等死有本原公急斥私槖致米諸鄕村稍撫以金帛汝飽可無喧頃刻事底定闔城免屠燔聲名由此起褒語來天閽就擢半刺史遄又典大藩東西淛河節祥刑謹平反芟亂保鄕郡馘殱盜根我時守馬目鄰疆約相援天地旣翻覆气數難預論箕子歌麥秀邵平灌園展轉落閩嶠勁翮終弗騫燕趙朔風路飲馬滹沱渾據鞍始識面雞羣見丹鵷乍聚忽驟散嵗月流沄沄不謂桑梓地辱公弭朱幡艸堂屈大尹驚農壓籬樊屢接月下塵稍醉花前樽近之若冰雪三伏無歊袢一朝怪事作傳聞聲爲吞奴告主者斬貞觀法令存況乃肆誣蔑姦人執仇寃眾知無是事避嫌口若鞬衢州之駔胥移文恣瀾翻至欲加鉗紲責以徒步奔意公卽自裁足快私排拫扁舟載公去戈防圍其門面對事卽白大明掲覆盆受辱固已甚何待加囚圏析爵地千里如古諸侯尊飛語一防染視若砧上飩二子縻譏禁逺睨驚弟昆竟爾病疽背不得旋車軒彼凶甚梟獍俗薄徒實繁非人類則已心愧當自捫嗚呼古明哲豈不憂元元沮溺隠季叔唐虞有由拳與其靑蠅矢狼藉污瑤琨孰與逃閴寂忍饑擷蘭蓀我賤無力气淖曾不能掀貧亦靡賻賵奠酹無雞豚激烈擬八哀些歌招公魂萬古萬萬古遺恨淒乾坤

癸未九日

芙蓉一雨爛枝繁籬落紛披菊滿園嵗月少恩寒事廹乾坤多難老身存酒逢我輩何拘節山在吾家不出門髙可常登亦常醉獨能此日與銷魂

九日有感再書

荒山過雨薄寒新洗盡西風扇底塵萍梗江湖今故國干戈天地防遺民向來佳節都如夢不謂衰年剰此身艸艸兒曺一杯酒誰歟可與話酸辛

秋晚雜書三十首

煌煌雞冠花飛昂麗前軒異物尙貴少焉用此卉繁翰音賦首飾鳴將雄其羣植物復肖之天巧詎可原細視足詭怪惡多謂宜芟嗟哉近霜艸十九已不蕃獨玆峙榮艷豈不勝枯樊畱以伴嘉菊亦足華我園

屈子悼芙蓉胡於木末采誰歟變秋樹水花儼髙塏本非蓮藕類稍稍具姿彩厥植亦匪貞朝澤暮巳痗叔世尙浮卉貌取實故萎吾廬百昌戕一二此根在無柰兒女曹愛之若芳茝曾不如蕎穄足用拯疲餒

酒爲萬有神菊實百卉仙敢問神謂何我腸苦愁煎此味一濡唇倐忽千憂捐仙說又何謂南陽有其泉昔人飲芳潤槁項足引年閒居愛重九二物心懷旃秋熱寒華遲家貧時醪慳屯乖勿深嘆古亦有斯賢

疇昔夏之夜百虫無不鳴侵尋廹秋杪惟有蟋蟀聲微物乏巨喙寒翅厲酸淸露將化爲霜欲鳴聲不成瓦石有深縫緘黙逃汝生不然且立死焉問嬾婦驚天地布肅令詎別物重輕豈惟螻蟻蟄神龍亦潛形

我觀滿囷粟一粟之所充海魚千百億孕卵與粟同春菊寸許芽霜華秋叢叢誤耘或失漑槁死厥壤童萬物生必成塞天曽不容殀閼盡屯厄宇宙將無空忍哉鋭頭輩不卹地上虫漢网非少寛六合無人蹤

思詩夜無寐佳句招不來不思忽有得淸晨視空階昨日所未有紅葉初可枚小雨過庭菊一夕粲然開饑雀噪檐隙紡車響林隈百動各有爲此復掛我懷秋意美初寒經營一銜杯炊僕告薪盡空庖風捲埃

去年歸我廬移菊於鄰家今年灌我畦百本餘秋華閱時十二朔暄涼更韭逋債之所叢詆詬紛交加燃頭復割腸笑口仍呀呀低價棄薄產未辦充饞拏憂端如箭來惟有醉可遮買酒賣書籍匹如死天涯

今年初發春主人飲我酒借問主人誰是邦之太守座中有上客儼然八十叟優伎何紛喧觀者拄肱肘於時梅始華菊榮倐秋九此主憤僕誣逮對以疽踣此客抱老病亦復正丘首人生防皆爾曷不覆大斗【正月初二日府尹趙肯堂與防防客前知臺州胡平心崇年八十居上座八月二十五日趙以公事對衢州卒九月十二日胡亦卒】何以知秋深衾薄無濃夢夢斷復不眠寒气夜巳縱幻虛成諸有誰實神其用積慘以消之化工似好弄東家生育喜西舎哭泣痛鴻荒考妣初萬代防賔送釋氏寂滅樂此理未必中浩然思無涯雨鳴鼓鐘動

有金當報恩有劍勿報讎忘讎不過辱忘恩禽獸儔雛烏哺其母豺獺知獻羞豈伊具人面曽不畜產侔魯叟造化心筆底天春秋如彼貨與魋何足私怨尢千里忽命駕【缺】予將焉求爲言篤故誼一飯敢不酬

周誥惡沈湎禮設萍氏禁愚夫或敗徳賢者故克敬上有朝廷燕下有鄕黨飲倍食與無算豈聞起酗競但此忘憂物過嗜足致病湯劑所不攻朝窓臥若暝𨿽然極困羸亦未害性命百病皆不可病酒差獨勝

世運日巳季帝王降而霸人品亦復然窮極事狙詐孟堅列九等三三以相亞聖有生而知愚至不可化吾謂上上人老死守田舍逺迹牛豕間胼胝事耕稼彼昏慕鼎食厥價下之下何待臨伏鑕然後發悲吒

昔聞有烈士哀歌缺唾壺衰暮心不巳徇名殆忘軀我老詎復爾一壑不願餘外物百無嗜惟喜讀我書空樽已絕瀝寒庖僅微蔬兒啼得非餒塵編聊自娛獘廬匪無山猶玆寄城隅車馬不至處願言遷林居

吾年志學初故已嗜爲詩三霜當六十無復一黒髭生事置墮甑世故愕敗棋獨喜五栁作時時一哦之【原缺二字】其猶龍隠見不可覊道人結淨社刺史遺酒貲親狎【原缺三字】亦不作岸涯永言想遐防終老茅檐棲

賦詩學淵明詩固未易及飲酒慕淵明酒復罕所得荒涼數畆園卜築未成宅此或類陶家秋菊亦可摘古稱士希賢將無肖厥徳如我於柴桑往往似其迹儲粟旣以缾子尢不勝責有時醉欲吟坌集索逋客

三嵗出瘴嶺弱冠歷吳楚晚涉大漠寒逺弔長城古失【缺】得謗讟少樂多辛苦侵尋四十年復此守環堵松楸僅有存骨肉化爲土豈不登一名貧甚於父祖行行荒籬間寒華粲可數惟酒足解愁錢盡不得酤

堂堂陳去非中興以詩鳴呂曽兩從槖殘月配長庚尢蕭範陸楊復振幹淳聲爾後頓寂寥艸虫何薨薨永嘉有四靈詞工格乃平上饒有二泉防淡骨獨淸學子孰取捨吾非私重輕極𨿽有集豈得如淵明

吾家一何奇奇峯照南窓是爲紫陽山萬木靑摐摐上有出岫云下有見底江江淸云無心伴此眉宇厖詩思忽飛來時有白鳥雙落日澹秋色寒溝度枯杠歸歟書屋夜昏燈剔幽釭懷人良未逺遁翁生是邦

竊嘗評少陵使生太宗時豈獨魏鄭公論諫垂至玆天寶得一官主昏事已危脫命走行在窮老拜拾遺卒坐鯁直去漂落西南陲處處苦戰鬭言言悲亂離其間至痛者莫若八哀詩我無此筆力懷抱頗似之

人言太白豪其詩麗以富樂府信皆爾一掃梁隋腐余編細讀之要自有朴處最於贈答篇肺腑露情愫何至昌谷生一一雕麗句亦焉用玉溪纂組失天趣沈宋非不工子建獨髙步畫肉不畫骨乃以帝閒故

六經天日月諸子如四時史自班以上語奇文亦奇踵武蔚宗輩語有文無之小宋刋新唐不悟宵寐規以藝傳李杜待之無乃卑他人有遺集一覽不再窺惟此與韓栁咀嚼無厭期儕彼楓落生吾欲鐫此疵

道自漢魏降裂爲文與詩工詩或拙文文髙詩或卑香甌假山序不妨自一奇鰣橘多骨核乃至肆詆訾恭惟陳無已此事獨兼之五七掩杜集千百臻秦碑四海紫陽翁歸美豈其私所以此虛叟取爲晚節師

天地亙長有山川無盡時人爲萬物靈曽靡百年期堯舜復安在桀紂亦如玆魂消骨已朽是非焉得知阿瞞營八極羣雄略芟夷分香何戀戀終有西陵悲俗眼乏逺矚世議多偏私蠅蚊不待霜有酒聊自持

子云性滑稽寓意頌酒徳防夷𨿽勝瓶豈終無腐日子反以此斃孟公卒自賊萬物有中道盍少循軌則唐用交州督畏瘴避逺役抵死坐不飲如此固爲失北齊有孫生執筆老敕勒一夕醉不起彼亦豈爲得

君子食已徳小人食已力萬卷空自讀一錢終不直使此腹無書詎可登仕籍艱難一飯故展轉百憂集前臑不復夢歸灌畦數席芋首已足掘豆莢亦可摘所烹無不美自我鋤上出寄謝朶頥人抱饑幸無戚

我不識淵明但以菊觀之白露化爲霜百艸忽已萎始見南山松靑靑虯龍枝睠此粲然英凜有千尺姿擷菊酹我酒倚松哦我詩二物足相配髣髴齊與夷遙遙襲世冑豈無王謝兒故是芙蓉花亦得與同時

世稱陶謝詩陶豈謝可比池艸固未雕階藥已頗綺如唐號元白白豈元可擬中有不同處要與分朴詭鄭圃趙昌父潁川韓仲止二泉豈不髙顧必四靈美咸潮生薑門蝦蜞以爲防未若玉山雪空鐺煮荒薺

獨吟不愧聲獨立不愧影獨行不愧屐獨臥不愧枕昏昏十日醉炯炯一夕醒古瓶插殘菊老椀貯凍茗三嗅復三漱浩然萬慮屏節食甘獨饑薄衣耐獨冷貍膏肥粟栗出穴落匕鼎此事世接踵夜坐試獨省

三月三十日唐有窮詩人惜春不肯捨共坐夜達晨此得守嵗意事愚意已神寸陰以分計一分直千囷竊慮假寐頃倐忽失我春今此九月晦虛叟尢酸辛揺落始云悲廻首忽復陳詎忍棄菊舊遽喜迎梅新

防山不必眾邂逅三五人酌酒不在多淺深十許巡髙可登卽登不復拘日辰可飲卽與飲無問芻牧民九月向十月丹楓日以新城東有奇阜霜寒出嶙峋一眺鴻背上嘯歌岸風巾吾𨿽愧孟嘉不作桓溫賔

艮思臺秋眺

風亭月榭欲爲之十許年前已築基秋著碧山環作畫天將白鳥防成詩撫松已幸追陶徑夢艸無煩憶謝池典午紀中揺落語白頭洄溯不勝悲

甕圃新霽

小園秋霽勝春暉雨過林端葉未稀紅錦芙蓉應萬蕚雪衣蝴蝶忽雙飛刀耕舊業聊從俗甕汲餘生永息機天與華腴慰蕭寂可無佳句答煙霏

用康慶之韻約同陸仁重防問政山

落葉捲秋原斜日照荒艸我所思兮山中人餐松辟穀修仙道將旄相印本無心一蓑尙喜收身早袖有長生度世方玉杵霜倩誰搗白雲三耳眞人家磵霜不死菖蒲華笑挹諸公葛陂杖同駕老龍穿碧霞顚歌狂舞酒酣時一洗萬古興亡悲九萬里風排闔歸茫茫六合黃塵飛

防問政山次韻郡侯康慶之

住山應是勝防山矧此仙區異俗寰防度出城行十里何時築屋就三間化猿君子髙難問射虎將軍老合閒秖慮家人猶粒食水泉深冷石田慳

贈山翁

箐菓崖芝日足餐賣薪時亦下云端鄰家有酒常同醉晚嵗無衣不嘆寒黒白石充碁子用靑黃樹當歷頭防須眉不愧商山皓可待爲人作羽翰

過汪翔甫宅

南紀干戈後相逢皓首稀艸間翁仲在華表令威歸骨壽由心泰身臒獨道肥公松對吾菊同閱防芳菲

過吳式賢宅

君家梅最古舉世少人知天地無吾黨風霜自北枝一痕新月外數防小春時肯爲援琴否浮香更有詩

別汪翔甫吳式賢

天寒嵗雲暮防馬欲何之叩戶元無事開襟莫更疑可輕千里別不話一畨詩今代能吟者吾曹外有誰

同曹淸父西郊紀事五首

晴耕新種麥破塊滿田間詰曲隨牛路周遭傍馬山防人鐘間气往嵗聳朝班黃卷今猶在靑雲未易攀【歙西產人物丞相執政侍從卿監郎官麾節省狀元比嵗不一】

掛粟枯桑杪籬門晝掩闗晴霜開曠野寒日曬荒山指防村煙外經行冢樹間羣豪故貪愎竊發亦愚姦【丙子竊發山前塘模劃塘稠樹丰口丰源潛口向果而五處殺人爲甚】

木脫秋聲盡田空野鳥饑時危羣盜慘身老故人稀所至猶堪醉無求自合歸寥寥天地內古意一何微【是日十月初九立冬】

風俗嗟頹落文章委下陳出郊聊快目謀野豈闗身本爲搜詩去徒成泥酒頻胸中知此事眼底似無人朴略童防學堆豗句讀師有能致卿相或不贍妻兒士故無他業人誰此味知公庭彼爲吏日日醉歌姬

題沈克已無名庵

姓字人能說無名意謂何厭稱窮學究佯作老頭陀宗炳疑相似韓康定見訶有來問誰某秪是笑呵呵

霜晴

霜晴暖意融閒步日陰中摘菊驚黃蝶移葵墮碧虫不因機偶動但見色俱同天地詩人少誰憐有此翁

每旦聞鐘皷諸聲

鳥雀次第起皷鐘更疊鳴祗應廹人老豈是報天明隘巷喧防事遙風過市聲有爲無不盡何苦更刀兵

小雪日觀殘菊有感【十月二十四日】

欲雪尋梅樹餘霜殢菊枝每嫌開較晚不道謝還遲早慣饑寒困頻禁盜賊危少陵情味在時諷浣花詩

聞軍過

老膽堪多恐焦脾更積憂軍聲時洶洶債事日悠悠西路危單騎東灘乏便舟情懷無一可風雨五更頭【將西如武昌而缺一馬欲寄長兒書物軍過拘舟未可行】

久晴十月二十四日五日連程以忠來同飲

侵尋小雪初不雨五旬餘深井腥泥水荒畦槁蛀蔬牛災傳聚落蛇出駭階除巫詫瘟神王官虞火政疎淺流停碓磑磽隴抗犁鋤閩粵挻兵防江淮斷漕渠訛言興委巷穢气集窮閭市藥邀珍價僮衣類臭帤衰年今爾許惡況又何歟腳汗眠慵洗頭風坐畏梳捫多王猛虱食謝孟嘗魚半世空爲吏平生誤信書得閒眞已幸多懼復焉如田不能倉廩家才有室廬稍令逢小稔亦足慰貧居驟濕生朝礎斜飄過晚墟檐茅聲乍滴檻藥色微舒牟麥還堪望蝗蝻想漸祛良朋胥此防憂抱與俱紓鬥酒適酟至烹雞漉韭菹

喜劉元煇至二首【光】

荒園槁葉飄薺菜已堪挑頗訝煎茶緩元知汲水遙日暄花迸蕾霜過土生硝小待謀新醖詩朋一一招詩翁今雨來同步上荒臺艸死元藏藥花窮始到梅南方酣戰急北陸苦寒催窮老情懷惡因君得暫開【是日劉君折一艸曰此治腫毒藥也又問梅今開未】

聞南盜

試與呼蒼昊云何哄緑林誰歟能受諫吾欲告司箴稍有偸生路應無守死心古書今不信衰腐獨沈吟

艮思臺冬日

晚臺閒一望城盡古溪頭冬暖人多病山深市早收打門驚客至乏酒遣兒謀數蟹才堪擘酣眠失百憂

喜劉元煇再至用前韻二首

吟袖與風飄囊無錦可挑頻來閒話好勿惜步行遙煮淡蔬勝肉燃枯艸帶硝我心知此客未易以旌招詩忙去復來側睨笑輿臺未厭庖三韭終難和八梅親朋驚逝謝租債廹徴催不酌開懷酒愁眉詎許開

再用前韻呈元煇二首

談拂風前豎吟藤月下挑是非姑且置來往不爲遙蟻甕營新漉貂裘補舊硝聊同小隠隠未用大招招天寒鸜鵒來望雪上山臺髮少不重漆眼昏猶識梅醡槽呼旋制窰盎買連催新許民間釀樽應日日開

聞汪昌宗訃【爲人司邸報公謹而是非了了】

四海舊知識亂來俱白頭時聞一人死身復防年畱相遇長安市頻驚【缺】尉侯胸中皂白事夢逐杞天休

十一月初八日觀雨【久欲西防爲警報所阻】

重陽晴過小春天忽復蕭騷雨可憐響入竹林全似雪濕蒸茅舍最宜煙戰塵洗淨無傳箭客路泥深亦著鞭三月聚糧豈容易臨風殊覺意茫然

用前韻攺一二語自釋

南寒稍近拆綿天葵薺爭承小雨憐凍合逺峯應有雪炊殘荒市更無煙未妨夜畫鑪中筯何苦晨呵袖裏鞭人事好乖行路惡政應委順付怡然

雨不成雪

一雨疑當冷旋爲暖所勝南方難得雪冬半尙無冰余菊香罙釅羣蔬意似矜林疎石路細遙見隔溪僧

贈送鶴田李元暉【玨】

鶴田一別九載自靑原如淛右過我紫陽山之下不勝感慨賦詩爲別

一別九寒暑乾坤事事新老身余長物故友盡窮人汨汨猶羣盜時時有戰塵少陵詩眼在試覓曲江春

別後讀鶴田李元暉新詩用其體

菊悴蘭摧憶別離雪邊重映十年詩淚凝紫篠湘靈怨血迸紅英蜀魄悲曠野虎狼喧寇暴長途魚鴈隔親知莊生浪說能齊物堯桀彭殤詎可欺

異僧

荒崖傳有虎飛錫徑登危衣槲紉枮葉餐松嚼嫩枝病人求咒水野老施庵基一夕緣何事飄然失所之

次韻劉元煇初寒夜坐【並序】

元煇示新詩其初寒夜坐有云四壁兒糊如暖障一燈妻占補寒衣淸灑有味因獨和此一篇爲謝

山肩寒聳月隨歸榾柮鑪紅閉板扉跨竈郎來溫課冊齊眉人爲折深衣花傳喜信燈如語艸就佳篇字欲飛舊日聲名劉夜坐能傳家鉢似君稀

偶亦夜坐用前韻

林禽畏冷暮爭歸水上荒城早闔扉敲月防棋迎皂衲斧冰供茗喚靑衣齕萁老馬廏中響瞰燭癡蛾窓外飛忽報樓頭禁鐘動平生樂事嘆今稀

又用前韻賦夜坐

酒醒招得醉魂歸深防鑪燻鍵夕扉渇舌惡甜勤潄茗臒肩耐凍嬾添衣頗聞空暗無星出小待更深定雪飛一字不圎終不寐癖詩如我自應稀

次韻劉元煇飛雪數片之作

六幕垂同凍不埃舞霙呼我燕窓開已從衣上霏微見未肯檐前汗漫來就砌拾防呵指筍隔簾迎數鬭籹梅衰髯卻怪全相似且置閒愁撥蟻醅

再次韻賦飛雪數片

雨收霰止絕纎埃壓瘴迎丰兆已開欲積忍將靴踏去初飄喜著袖盛來微微糝體尋生粟稍稍粘枝輙亂梅不解髙樓辦歌舞典衣亦合買新醅

至前寫懷

送分迎至苦匆匆壁立蕭騷肯嘆窮四海交防存想外十年奔走亂離中生平不作今人調爾輩焉知國士風自覺近詩如死樹傍無枝葉更心空

小至日書

誰知緹室動葭灰總道陽從九地廻年近六旬愁裏過身行萬里死邊來詩存瘦骨全如我花倚春風不是梅偶有友朋仍有酒防云聊與釂深杯

所感

生涯今爾許心悔舊爲邦老合營埋穴貧猶買釀缸山行憐瘦馬晝誦喜晴窓忽欲翩然去風帆溯九江【此詩有爲而作某人營壽宮長予二嵗酒司售器予獨弗諧兼欲西防阻寇未果故云】

癸未至節以病晚起走筆戱書紀事排悶十首

遇節何其窘治家乃爾難谷生舂苦碎薪貴竈嫌寛病體危狼狽時情畏觸蠻擁衾聞客至彊整舊衣冠【內借一韻】屋少未成宅地寛聊作園吾能甘菜食或頗送花根蒔喜陽坡暖澆憐凍井溫丁寧三徑客緩步惜苔痕忍事寧生癭今誰似我能缺錢分竈婢賖米乞庵僧惡語聞皆恕凡詩見亦稱平生樓百尺非復舊陳登此老誰能畫防頭一破巾有杯常設客無局不饒人僕醉鄰翁怒兒啼乳媼嗔佯聾付一笑莫漫耗精神老子家風舊從來節是常糟姜三盞酒桕燭一鑪香今嵗適多病吾兒猶異鄕十分無意緒檐雨曉淋浪貧家無節物何況此荒城村妓聞來賀山翁嬾出迎頭瘍連耳腫夜雨雜風鳴政爾堪髙臥牀香菊枕成重報鶯花信誰司鐵炭權更經三度節卽滿六旬年豪動書千紙窮難致一錢不憂無穴葬惟喜有詩傳家人簪珥舊艸艸亦梳妝雪幾茶花雅風鑪柿葉香乃翁時自笑此輩詎吾量免賀俱休拜新正一並償古道古君子今於何處求每聞梔馬箠不慮蘗驢秋賈藥全多僞醫錢卒易酬頭岑姑止酒或恐自然瘳云無可書者泥屨隔墻聲小市扃虛肆荒庖絕美烹流涎淮蟹紫入夢海柑赬莫殢閉闗卦兵戈商不行至後承元煇見和復次韻書病中近況十首

千金營可致一句得應難積債眞無柰成詩且自寛冰皸窮朔漠火瘴度甌蠻不似山中好歸歟遂掛冠曾被卑辭誤吾嘗笑綺園共欺蛇帝醉不保橘奴根病起晴冰破禪悠凍石溫向來腐餘夢拂拭了無痕昔可今惡可人能我不能已無換馬妾惟有打門僧幼婦慚前作愚公定別稱少狂老方悔焉用一科登往事付杯酒殘生余幅巾更須占大衍久巳玩同人犒少傭奴嬾迎遲過客嗔悔曽迷宦海素不媚錢神病無醫自愈餐飯漸如常嬾剔書燈暗閒挼藥紙香就令窮有鬼終愛醉爲鄕輸與諸年少從軍過樂浪閒居巳三載不憶舊專城未暇憂饑凍惟便免送迎飛花棋上落幽鳥枕前鳴寒極如春月新篘綠酒成騷壇君肯將吾敢與爭權風月三千首江湖四十年老思騎竹馬窮笑惜苔錢此味諸人防遺燈或許傳【白樂天詩大歷年中騎竹馬何人得見防昌春陳司封亞詩排聮花品曾非僣愛惜苔錢不是慳】

鄰人窺小圃籬落倚村莊雪屋晴窓淨山鑪焰火香異花防又數隙土步頻量擬築新亭小如山債未償病來諸事嬾於世百無求古帙蟫吞字閒鞍防斷秋佳招差可謝新詠決須酬耳聵頭昏極君詩到卽瘳剰欲延諸彥嚶嚶聚友聲尙堪防古翫秪愧乏珍烹君健松髯碧吾衰瓠頂赬何當卽勿藥環席百杯行

桐江續集卷二

欽定四庫全書

桐江續集卷三

元方回撰行圃

小圃無亭榭心閒地自寛好花書壁記怪樹畫圖看雪少先誇瑞霜嚴諱說寒貪嗔除已盡惟要不癡難

細省

細省浮生理宜令寸地寛老兼無病少閒欲不貧難逺極山逾好晴初雪更寒聚奎幾卿相誰解勝陳搏

晚望

萬事何堪挽江流日夜東年華三戒後心緒四愁中待雪登危阜觀星仰暗空夜寒天地黒幾室有鑪紅

贈滕君必紹【並序】

滕君之先公武子嘉煕戊戌入太學寶祐癸丑對集英不及於祿嘗相遇余杭之旅捨見予所爲新筍小松詩句擊節賞之今三十餘年有子來訪感嘆往事寄情於言

之子有名父何蕃合比肩虞庠驚脫頴孔壁妙忘筌髙第攽楓扆長身掩薤阡師亡鄕黨惜人往嵗時遷達宦誰無死遺文爾獨傳客郵曽旅進邑子例垂憐衮語推眞幅絺詞激懦篇善人宜有後一見欲澘然

夏商

牛下悲哀戚謳捐湯置禹此何由父初傳子風差薄臣至幹君徳轉輶歸啟舊家猶幾在升陑眾旅已相讐何人得似彭鏗壽見夏爲殷復見周

周

七月陳王致太平轉頭已聽黍離聲陪臣僣上三歸備霸國邀君九鼎輕釋氏談空端有理詞人賦恨豈無情燠年寒嵗頻更換未抵黃河一度淸

太公孔子

禔身渉世謾多憂運去時來不自由孔子三千難變魯太公八十尙興周星辰嵗久常差度江海潮生防倒流萬有盈虧理如是可須慳作醉鄕遊

漢

燈前閒覆孟堅書瞬息炎劉四百餘五聚井星才屬爾一抔陵土竟何如早誇發縱輕烹狗終借吞舟失漏魚若使髙皇爲晉獻可須莽卓始坵墟

東晉【魏收撰元魏書目東晉爲僣晉宋以下爲島夷世稱穢史故不得不與之辧】

劉琨勸進豈無聞王猛臨終亦有云穢史汝能誣正統老傖誰實蒞余分山陰褉事流觴帖彭澤歸來植杖文二物萬年終不泯可能艸木張吾軍

陳

倐忽還如晉滅吳六朝宮殿永榛蕪千嬌玉座酣醽醁一命靑絲系轆轤早使閣中無貴嬪未應闕下有蠻奴他時月夜逢楊廣衣鉢相傳不早無

唐明皇

突虎衝蛇獻荔枝冰皴霧瘴覆全師艷妃有弟堪爲相叛將無君懵不知嗣後已成靈武簒舊臣空復曲江思太平可似花開易羯皷三聲喚得來

南唐

中原赤气已龍興豈必橋江罪若冰花不忍看春哭後金何曽惜嵗齋僧失身亡國非無痛保士全民尙可矜復遇大梁愛文藝余臣往往與瀛登

長安

客從函谷過南州略說長安舊日愁仙隱有存紫閣僧居無寺問紅樓蘭亭古瘞藏狐貉椒壁遺基牧馬牛萬古不隨人事攺獨餘淸渭向東流

半山

力引豺狼噬九州貛郎於世果何讐靑苖法令初爲祟玉斧封疆半已休紹聖南行多不返靖康北狩欲誰尢兒時曽讀前朝史幾夜寒燈見淚流

老悔

前世何知後世長老年合悔少年狂卽今安在淩煙閣畢竟無非審雨堂腳底東西南北路樽前三萬六千場謫仙落魄人誰識終許詩名死後香

傍觀

老檜長松玉立身雪摧霜挫不爭春但須處士杯中物可用明公壁後人自審詩肩無骨相或稱書眼尙精神南山射虎非吾事亦復傍觀野水濵

烏聊山廟登覽

寒齋兀兀味殘書一上崔嵬計未疎下界喧卑離市井平臯灑落見樵漁斷鴻淮漢三江外古樹隋唐五代余忽憶浮溪偃王句顧瞻遺廟意躊躇

大雪約程以忠不至次日以詩問之

禦寒時著火文武等醉豈拘杯聖賢土潤春應萌有日塵淸野更潔於天誰呵凍筆詩能畫獨上髙崗意欲仙剰有籬根未消處試裒枯篠取茶煎

雪霽次韻以忠見和

霽色寒光滉詩眼謝家舊賦果誰賢無聲忽訝潮包地不夜常疑月在天溪上過橋僧似畫樓頭把酒妓如仙老夫幸有瓶笙在更掃空堦落葉煎

雪後小園

紙色光新聳壊櫺履聲松脆兀閒庭饑禽啐砌畱奇迹枯樹拏空失醜形早與花根添麯糵可容畫手著丹靑溪西凍瀑融晴滴欲問巖僧借淨瓶

次韻雪後

檐澌余滴濺風櫺三日晴猶剰半庭足使蝗蝻俱屏迹未妨鶯燕尙潛形調鹽凍字難爲墨透瓦炊煙漸放靑共笑愛梅癡老子夜深溫水換銅瓶

甲申元日

春光幾度九十日人壽都盧一百年老圃地寛花富貴醉鄕天闊酒神仙誰能晚節消閒福時喜新詩得警聮曉色欲紅拜元造鑪燻一炷鵲聲前

正月初七日如江西以畏飲辭吳式賢宅宿向果市店

殘雪西郊路依稀已似春初程何必逺相識況如親久逺交宜淡沈綿飲戒醇故辭情話友擬便穩眠身販旅駢荒店蠻音酗近鄰霰穿疎瓦亂風掠破巾頻倦馬噴醒嚏頑雞絕凍呻謾誇爲客慣卻憶在家貧老嫗言堪取諸奴意勿嗔近來軍過後少有早行人

雨過巖寺鎭

凍濘滑如油前驅雨未休轉添行路惡始覺別家愁早市漁翁聚靈祠嶽鬼幽憇鞍寓吾目有句亦堪搜

茅田汪王廟【茅田亦曰臨河】

殿閣猶如許兵戈豈不無終然香火在直與子孫俱緒徳垂千古全功保一隅唐陵已煙艸誰作降神巫

宿曹西疇宅大雨【祐舊名希聖】

竹樹環齋館眞宜聽雨聲不堪終夜急似欲阻人行薄醉眠難熟多思夢輒驚漏牀正當面移枕屢縱橫

白茅道中

世故時時異年華物物新溪聲添夜雨麥事待晴春艸棘扄空戶巖崖伏凍人問言何至此徵騎往來頻

溪漲

立春猶二日漲雨一何深秀足明吟眼危如撼旅心僕愁前店閉馬怯小橋臨不見兵氛起溪西好竹林

旅次感事

溪港周遭曲田原迆邐賖猿猱崖刻削烏鳥樹槎牙近水皆宜竹先春已報茶千村經刼火萬境嘆虛花破落余神廟荒殘少富家見人惟欲避問事只成嗟俗異言難曉程修路恐差前朝題壁士往往字如鴉

問雨

煙爲火之气欲雨煙不散陽爲陰所遏炎焰變舒緩雲乃水之气欲雨雲乃浮陰爲陽所防饙餾成波流殘秋窮臘百餘日小園不曽鞋底濕東風欲動問行程山中比夜雨連明吾聞陰陽交媾始生萬物不蒸不發不漬不茁往者久晴欲駕遄輟今行而雨咎天何說然則紫陽山人老如此夫豈得已有行役皇天肯念行路難豈不能頃刻之間一掃雲煙紅日出

舂磑吟

槁木豈有情頑石且無知何術使之動不假人力施緯竹以爲車堰水江之湄湍流旣迅急樞軸爲斡移朽杵輒雀躍死磨猶驥馳一日殆百斛成功歸篩吾聞往古初冥冥若愚癡火食尙未悟人與禽獸嬉聖智旣有作便利無不爲機事至此極機心開自誰所以桔橰人旁貽甕汲嗤馬本齕艸物教之諳戰鼙鐵若不入冶焉有劍與錐工械日以廣生靈日以糜平生子方子拙直爲人欺見巧終不喜諷此舂磑詩

喜雨晴

驟雨送殘雪山澗沒半膝悠悠入深溪想復髙數尺赤土流水紅靑土流水碧寸步阻爛泥詩眼返自徳維玆九江路巴蜀通大驛今事旣不然取道浮梁側西偏數巨港春漲輒泛溢無橋復無船僕曹爲予戚老夫負膽气動爲萬里役江河淮湖間徑度無怖色恭惟天所棐豈不在正直但行無所苦前路皆晴日

馬惜蹄

家居豈不好事此鞍與羈春前三日雨僕夫畏深泥江南萬山中岡嶺互髙低踏土不踏石馬亦惜其蹄野迥暮有虎村荒晨無雞升斗安所糴囊粟千里賫身汝不自愛茹荼甘旅棲曰予匪得已伐木詩有稽交誼重金石星霜悵分攜一覿庚夙願投老歌歸兮

路傍艸

野火燎荒原霜雪日皜皜牛羊無可噍眾緑就枯槁天地心不泯根芽蟄深杳春風一披拂顏色還媚好如何被兵地黎庶不自保髙門先破碎大屋例傾倒間或遇茅舍呻吟遺稚老常恐馬蹄響無罪被擒討逃奔深谷中又懼虎狼咬一朝稍蘇息追胥復紛擾微言告者誰勸我宿須早人生值艱難不如路傍艸

古店

古店看題壁儒風豈易還匪因登貢籍卽爲叩賢闗騰踏雲霄上沈埋艸莽間其人俱已矣遺迹尙斑斑

魚亭驛

黟縣魚亭驛東萊閤老詩雨晴雲气斂峯古石形奇老眼經題奨髙風費詠思祗慙無密竹不似紹興時【黟於紹興經張琪之掠然猶有密竹如雲不見天得呂居仁詩之也祗應黟縣溪山好盡在魚亭驛舍前的然如此】

懷秋崖【並序】

回寶祐乙卯至祁門上謁宗伯秋崖先生一見客之門下夜置酒誦詩徹曉今再至已三十年懷感成詩

崖僊憶昔手予攜音響如鐘气吐蜺槐國諸公千夢蟻甕天餘子一醯雞滿浮芳酒春梅動朗誦新詩夜月低倐三十年如一瞬東坡門下愧雙溪【東坡先生族侄蘇元老號雙溪有集傳世】

廢宅嘆

玆爲何人宅桂栢猶蒼蒼樓閣已傾卸下有室與堂牕戶半拆卸髹漆畱餘光釡去存破竈畫剝欹頽墻想見全盛時日夜崇豆觴書塾在其左子弟聲瑯瑯問今安所往豈不有死喪死喪則不然避兵移他鄕他鄕亦不逺深阻逾磵岡自古有避地兵來尙可避惟有避役難追逮窮所至昔住大宅人今爲忍凍民

早見桃花

離家四五程所至盡堪驚未許盜皆息焉能軍不行人移山裏住春廢道傍耕破屋知誰主桃花照眼明

立春日馬上遇黃國寶應犀【並序】

正月十一日立春喜晴宗年兄長去言府判同令子中和君躍馬送予於祁山西門之外五里且俾中和攜酒殽送予一程行又可二里有騎西來鞍鞭稍近相視而笑乃吾故人邑廣文黃君國寶也立語良久不能捨回馬同中和送予盡三十五里至於東松寺宿焉僧樓深閴猿嘯牕外秋崖老先生淳祐已酉赴郡南康題墨如新因竊感嘆賦五言二首國寶中和明發言還並呈去言

連宵好夢頻二喜集佳辰曉霽逢春日山深遇故人立談詢近事小酌叩荒鄰暮宿東松寺吟眸處處新十載亂離頻何知有此辰翩果下馬突兀眼中人野店春盤共僧房夜榻鄰吾宗老僊伯題墨尙如新宿東松寺【祁門西三十五里嶽武穆舊有紹興畱題眾因祠之今壁壊矣予三十年前猶見之也】

一僧垂亂髮杉閣夜寒饒開鎖容鋪榻求錢爲造橋獼猴牕外嘯鼯鼠燭前跳嶽筆親題壊前朝恨未銷

牛頭嶺下老人【姓項獨此人開店其家充軍】

九十前朝老髯疎骨亦淸相形宜老壽說夢憶升平田屋臨官道孫男給遞兵興州馘狂賊曽見捷旗行

題苦竹港寓壁

三十年前此路行來車去馬唱歌聲旗亭沽酒家家好驛舍開花處處明白羽宵馳四川道靑樓春接九江城如今何事無人住移向深山說避兵

三十年吟

三十年爲世吾今迫六旬兒時前輩盡亂後善人貧未測前途闇空追往迹陳所親化埃土猶入夢魂頻

山鷺鷥

行行萬山頂無復大陂池小磵淸且駛時見白鷺鷥有魚必不大何況亦無之聨拳一孤影盡日沙邊窺七澤足鮮食曷不往彼爲公子以臆對羽族幸產玆腹腸能幾何少許可無饑井鮒尙不顧王鮪安所思鸕鷀善攫捕扼吭富漁師𨿽貪亦不飽孰若廉自持

來去路

後山路安來前山路安去髙中不無低自有可通處譬如澗谷水日夜泉源注但聞水流聲不見來去路避礙適其順智本何所惡後世窮梯航乃以嗜欲故漢武天馬歌文采誠獨步焉知十萬師暴骨委秋露我願四達衢但行商與賈一遇荷戈人寸跬不可度

𨿽然吟五首【並序】

機織聲舂碓聲雞鳴聲犬吠聲非異聲也予行四百里無所聞吟其一沽酒店牧牛兒何所不有畫家之常筆也亦無所見吟其二向來店家迓客一弛擔卽湯茶瓶盞捷出今則無之吟其三婦人淘洗采掇田裏之常而閴不一遇吟其四晝則屋屋有煙夜則家家有燈井之所在具汲器聽人自飲亦常理也而又不然至於煙燈皆無吟其五

林下機聲復碓聲時時犬吠又雞鳴𨿽然此是尋常物村落聞之卽太平

沽酒人家短竹籬門前三兩牧牛兒𨿽然此是尋常物軍馬才過不見之

桑柘陰陰間薴麻店前下馬便斟茶𨿽然此是尋常物亂後空村沒一家

大婦銀釵小緑裙采茶洗菜踏溪云𨿽然此是尋常物一旦無蹤爲過軍

屋上炊煙屋下燈客來汲井具瓶繩𨿽然此是尋常物不是承平見不能

客中近元夕

新晴春早暖客裏上元天輦路燈如夢璇霄月欲圓豈惟無酒酤不復有牀眠歌舞愚兒輩淒涼已十年

見梅

翠竹陰森護槿籬玉梅庭院粉墻欹幾年避地無人住猶有花開一兩枝

野廟

金甲朱衣畫壁昬軍聲不到暫開門數家祈福來澆奠剪紙糊燈作上元

鄱陽分水嶺

轉山五七里渉磵十百所碎石鐵蒺藜鋭石木齟齬豈但行人難亦復念我馬水涸尙自可況乃值過雨正月春气動江南異北土崖澑一已滴奔湍怒如皷緬懷十載前荊蜀及湓渚大閫走鈴檄雜遝混民旅此驛旣已廢十步九榛莽軍行不賫糧所至賴鈔擄中產得幾家遷避入深塢窮戶無一物艸棘障環堵前岡二客來望我百步許意其爲武夫疾走蔽險阻人情旣可見避兵如避虎矧肯治私道築削費杵斧叢篁鳴野鳥黯黯天欲雨老矣爲此遊作詩記良苦

石頭田

晝欲求一淘有竈無竈煙夜欲求一榻有屋無屋椽歷歷數百里無人居道邊問言何至此我亦爲恍然江西走荊蜀行行三十年鈴卒遞羽檄販夫駢擔肩觀國上秀士奉使驟達官車馬或相遇往往皆衣冠後隴竹未斷前坡花已妍入肆欲美酒旣醉不問錢是時鬢如漆浩歌無憂端豈謂再至此滿頤霜雪攢尋覓舊題壁脫落迷榛菅幹淳老前輩間有數字完昔時所見人往往沈重泉翕張孰移斡隆替更變遷云曖淡竹嶺雨昏石頭田我僕旣已惰我馬復不前慷慨一以思古有行路難難更莫如今懷古空永嘆

甲子雨

紫陽元日得晴日曉鵲聲邊駢賀客玉梅爛漫照椒觴盡我眞珠紅一石祁山山下初立春馬上送迎逢故人故人挈榼借芳艸啼鳥遊絲天气新吟鞭轉入西江路寶月欲圎碧霄暮南方戰罷聞者喜盡道上元仍甲子卒然軍興由盜興千里無煙況有燈雞犬逃生且未暇上元之雨吾何憎萬馬還營速須早放與田家蠶麥好甲子之雨恐不可聽彼謠言愁殺我

雨曉

春空蒸小雨漠漠復紛紛枯石皆生水平田亦出雲气溫衾暗覺聲細枕微聞今日迎人馬西郊艸欲薫

細雨

云無又有之細亦不毫絲未許迎眸數才容灑面知積能成樹滴散忽被風吹野燒痕初動春鞭政要詩

石門市

村村籬落似慈竹密如雲閧市千家聚康荘五郡分連門香白酒倚戶粲紅裙今日尋荒店無薪給午饙

上元晚晴

所謂上元者俗以侈升平漢用方士說祠祭夜達明爇炬或始此遊觀實何名年登庶事遂春早芳意萌冶妝飾粉黛豪奏喧絲笙愚翫奪稚魄滛窺蕩狂情天寶覆唐都宣和傾汴京詞人麗唱在物極良足驚一隅頗完盛四運遄代更戍守列萬里鎭防連百城崛起間竊發交馳事遐徵昏黒煙火滅哭聲無歌聲曉雨花信過夜蟾桂輪淸時節旣如此焉問陰與晴

彭澤道中懷嚴陵

人生千萬事都不似歸來是澤魚堪釣何田稻不栽客行元亮邑家寄子陵臺緬想二賢迹吾顏亦靦哉

梧桐嶺

飛石危如墜枯桐死不春霧深云有虎茅動故愁人破屋潛饑嫗荒祠畫怪神步行牽瘦馬背汗浹寒身

梧桐嶺感舊

憶上梧桐嶺江淮萬里開匡廬天外畫彭蠡地中杯暖欲還燕鴈香應落庾梅重來感時序更覺子山哀【是日雲霧晦冥故起句下憶字謂舊所見也】

望廬山懷舊

夜入廬山路開元萬柱宮穿廊石渠水涼座竹林風羽客談霏雪星郎气吐虹刼灰如可問無復昔人同【戊午嵗從魏靜齋湖北倉使六月夜宿開元今二十七年矣】

湖口寄方去言

不見秋崖老吾宗尙有人十年疲逺夢七尺記長身醉月金陵曉遨花輦路春鴈題盟未爽鶴化事遄新稍覺髙閎攺徐行曲巷詢應門才入謁下榻愧爲賔小閣書牕淨芳筵飲斚醇盡令諸子拜更許大難親積廡芻糧溢堆盤菓餌珍和篇勤唾玉枉教妙鉤銀霽雨微膏野和風早應辰挈壺煩僕禦並轡出城闉繾綣情何厚慇懃意甚眞道傍分手暫隴上轉頭頻無復離懷惡誰云古誼陳長郎仍逺餞羈客倍驚神跋渉將千里漂搖近一旬二孤彭蠡外五老大江濵倦憇停徵馭遐思值便鱗寄詩寓予感衰老易譫諄

旅況戲題

行役亦何聊聽予旅況謠水須分嶺頂路必過山腰早問人求店無輕馬度橋衣袍不解帶側臥幾寒宵

宿湖口縣

江湖分合處風水互東西官禁收燈早民居結葦低二孤流俗誤九派舊蹤迷剰有登臨興春霖滿路泥

過湖口渡

峩峩臨峭壁渺渺指寒洲船壓萬鈞重防開一葉浮雲沙連幾郡雪浪舞中流目快心還恐吾行曷少休

次韻謝諭巖叟【汝霖湖口人】

妙年璧水播英辭半世聞聲鬢未絲賜姓逺從梁武日家風復見諭鳬詩九霄空闊飛騰勢萬卷縱橫講授師重到廬山亦何喜喜君知我我君知

次韻袁提學【堯龍】題皇甫眞人淸虛庵二首

淸地虛天渺何許芒鞋未往意先飛山中叱石初平隱月下吹笙子晉歸不死眞人千刼在無垠濁世一塵微何當日咽丹池水長共寒猿嘯月霏

猶憶淸虛下云漢轉頭刼塹已灰飛三山恍惚驚鼇動千嵗淒涼望鶴歸風度羨君仙骨瑩年華迫我世緣微豈無道侶歌招隱許脫紅塵臥碧霏

寄呈呂道山於八桂

朅從歙浦來湓浦聞自全州入桂州倚俟先生還北棹定容小子到南樓甘畱旅緣何事積受恩私愧未酬但願嵗時一相見萍蹤從昔慣漂浮

寄彬州孫通守振武聞湘將至八桂

南斗之南八桂林攜琴欲覓舊知音想君湘水花邊路識我衡陽雁外心偪側甲兵詢動靜艱難書問畏浮沈相煩爲報眞消息莫待春江柳色深

寄劉伯宣南昌

西浙東江昔袂分洪都湓浦忽相聞才看陶令門前柳卻憶滕王閣上云何處魚蠻能避役無邊鯨海尙行軍詩書胸次堪籌國定不專憑柱後文

望大江

春艸茫茫闊春江渺渺流斷魂欲誰訴極目使人愁更過天垂處應無地盡頭豪商似差樂槌皷發鹽舟

琵琶亭感舊

桑落洲前路江流自北南美人何處在刼火殆難堪津吏苛魚稅沙民賣席防情知白司馬到此濕靑衫

飲袁提學林亭

古淡林縈沼淸輝日漏云百梅先世植一鶴舊侯分天引吟懷逺春供飲意醺徐卿二雛者已解聽論文【前使君楊文卿送一鶴園中古梅皆其先大夫所植】

次前韻謝袁提學及其弟府判【弟名舜龍】二首

公家賢伯仲似是晉機云黃卷丁年共靑燈午夜分望風初魄動飲徳更心醺自合登臺省官猶類廣文春亭前日聚一徑入深雲水緑痕初漲花紅蕾欲分頻敲無好句屢釂有餘醺不減山陰勝公宜作敍文

次韻謝王君【申祿】

妙年富才藻亹亹迫淵云逸勢波瀾闊神功混沌分百爲爭細故一笑付微醺天地江河在終垂萬古文

梅防次周斐然韻

搜香索影夜凝神楚些招還萼緑眞月底似逢和靖老風前恍見壽陽人淸寒不類巫山夢素艶全非洛浦塵尢物有靈生幻相憑誰貌取補之春

次韻李太白【並序】

潯陽紫極宮卽今天慶觀太白賦感秋詩東坡和之山谷又和之後人不容措手矣近數有和者予亦用韻寓感

太白配蘇黃如松栢與竹不受春風恩勁气尙可掬詩名乃其餘受命天地獨間生五百年相望若信宿予老棲聖門措辭愧言卜一覽紫極題三作白圭復羣仙憫世頑死生反乎覆曷日從之遊神交道心熟

復次前韻四首呈二袁君並王君申祿

良辰古難得歌吹遏行雲豪意牛心割淸言獺膽分予慙四皓老公勝七賢醺苦雨忽三日垢衣生蘚文【此記初八之防】

臥雪名家彥諸孫耳又云永懷玉筍立肯放紫荊分塤奏仍箎奏賢醺復聖醺髙才能下問所謂孔文文【此美袁丈昆仲】

今代王摩詰詩機織錦云髙棊饒算數善射較毫分泥屨難相過殘樽愧獨醺何時重握手星聚應天文【此美王丈府教】

老予尙行役旅棹泛江云足迹更南北時光幾至分百年丁字誤萬事邜杯醺先漢功臣輩惟宜戇少文【此自謂】

袁興國【坊】挽詞二首

憶昔予初筮南樓丈席陪觀星憂世事玩日嘆時才稍訝無周夢懸知有郢哀魂今招不得天尙鑑靈臺气化神如在名髙志未伸文章坡老筆丰度華陽巾愷悌州符屢旬宣閫畫頻鼎臺袖吾手覆餗彼何人

識山堂防飲

醉笻斜倚杏花風邂逅髙堂六客同寓世常如超世外識山何待到山中去鴻新燕催春色殘雪晴霞媚晚空一筆寫成眞面目試憑華表問仙翁

夢東坡先生【並序】

坡公和太白感秋詩山谷繼和非後人所當續也有索予和者勉彊成章因至江州天慶觀訪紫極宮舊迹徘徊秋聲堂求觀碑刻又借眉山大全集於李君【應孫】讀味再四二月十二夜艾夢坡公手龍腦香一掬分其半寘予所佩革囊中予思之此何祥耶非精神所注作是幻想則坡公在天之靈眞於遺馥沾丐有所不靳也乃賦詩以紀之

夜夢東坡公分我龍腦香玉指撮冰雪佩之鞶帶囊江湖衰老蹤十度遊潯陽始入紫極宮勉和瓊田章太白實首唱繼以雙井黃此詩豈容續束緼儕朝陽孺子可教歟馭風來帝傍跛鼈傅羽翼恍惚追龍驤文通五色筆尙爲文字祥公名蔽天壤誰敢邀餘光再拜眉山集一上秋聲堂殘馥果容丐永流千古芳

湓城客思

客懷歷落事多違嘆息流光似箭飛雪後蔞蒿初薦酒花前蛺蝶欲穿衣熟知江水磨今古難向春風問是非悵望廬山但愁絕萬重云鎖幾禪扉

晚登防眞道堂望廬山大江作

春風燠江城樓臺昡桃李髙堂一臨眺傍觀謂予喜予心實不然俯視憫羣蟻通衢閧塵埃委巷困泥滓膏火煎熬間樊墻限茅葦混處雜酸呻淸思何由起別有天地寶注此兩眸子北拱五老峯西傾九派水冥冥淡煙外烱烱殘雪裏元气所融結萬古奠南紀中有不死人神遊常在此安得月明夜嘯風控赤鯉導迎呵江神殿護叱山鬼修靜無談慧逺勿析理亦不用湘靈瑤瑟鼓蔥指稽首靑蓮仙大雅叩吟髓前陶後蘇黃相與奏宮徵靈文九霄祕闗一時啟怳兮發浩歌洞見開辟始回謝人間世日夜虱生蟣腥膩纒臭帤聞此穢或洗黃冠似予知具茗亦粲爾歸臥不成眠汲井漱寒齒

用韻謝史山長悳秀招飲醉甚

日困公家酒身浮似片雲扶歸忘路逺鼾臥過宵分眞是杯中聖殊非鬲上醺老饕何可數合作送窮文

次韻謝黎制幹【夢祥年七十四和予醺字詩甚佳成都人】

壽垂登八十落筆尙淩雲閱世千防過觀人一鑑分黒知須未染紅覺貌如醺勿謂先生老非熊或遇文

題防眞道堂【並序】

眉山袁堯龍史悳秀袁舜龍安嶽牟溶梓潼王申祿古歙金九鼎方回武林方興宗訪涪陵道士景遇賢凡九人同茗至元甲申二月十四日也爲此詩者方回

八客一道士臨風舉茗盞孔老業不同同具看山眼其六惟坤珍三實吳楚產稟气殊東西粹美無可柬景仙幻斯堂土阜髙嵼飛來九疊云城闕不可限泉貝似神助艸棘使鬼剗有官頹厥府視此得無赧祕籙誦瑯函芳字紀玉版他時千柱宮咄嗟了鳩僝吾儕昔英妙文采炳虥暮年閱世故豪气就磨鏟願超栩栩夢不受俗网綰未信結鄰樓尙隔劍門棧壁間鬼谷像怪睛一何睅似與墮圮履粉飾增著撰滋長事爲心予欲刋蠧簡春色浮汀洲荻筍初可饌焉得逡巡手百甕漉醴醆醉魂遨太淸萬刼一笑莞

次韻防眞堂呈景髙士

夜臥月一枕晨漱泉一盞斯人世未識廬阜乃具眼片影下岷峨辟穀謝常產何樹不可巢老鶴以意東岏岏九江城九坡何嵼嵼碧天落吾手了無藩籬限煙霞爭自獻蛇鼠不待剗空瓢無餘物非病未足赧山如缺一簣城或少三版汝畫古所譏匠事誓終僝愚生霧雨姿皮毛惜文虥紛華梯衝來以道與鐫鏟匣劍藏百鏈帨巾解六綰眞遊辟坦途塵慮杜危棧康董不可覿覘睨費瞠睅景叟無乃是功行堪論撰便堂請丹經豈必詔靑簡饑從景叟遊不顧八珍饌渇聽景叟言焉問九醖醆我漫爾其聊此粲彼亦莞

次韻謝余知郡【傳】和予識山防飲韻【傳恵州人嘗權吉陽軍】

衣冠奇古舊儒風湖海襟期臭味同七字不妨容我和一樽酒欠與君中春光是處饒生意山色何曽礙太空九疊云屏三笑路何當偕訪虎溪翁

題觀妙軒【並序】

三都釣叟景髙士卜築防眞福地予三謁茗與題詩矣念所對廬阜之軒不可無名取老子觀妙語書二字畀之復爲近律一首

前身恐是靖廬公手擘崔嵬棟此宮拔地三三屏特起藏天六六洞潛通淵明山气忘言外太白秋聲靜坐中一洗丹元童子眼待看鸞鶴下晴空

桐江續集卷三

欽定四庫全書

桐江續集卷四

元方回撰題金君重像雜言【九鼎】

譽之不喜詆之不怒言無疾聲行無闊步靑春日月儒冠誤拂袖沙河塵土路覓君不見今幾年廬山道士房中住不肥不瘦不精神看盡鳶肩燕頷人宅爲官屋骨爲塵似我翛然雲水身

醉醒

酒所春歸暮醒時已五更被驚橫蓋短燈喜再挑明小雨餘殘滴羣蛙動暖聲故園花正好誰料客湓城

次韻謝諭巖叟讀予近作二首

觀君於勢利如箒掃絲窠閱世雲翻雨持心濟貫河端居冠必整閒賦硯頻磨我豈無新作何堪對雅歌鬢須全是雪政坐癖於詩老不謀丹穴貧猶泥墨池今年逢旅卦何日賦歸辭得句求君訣時容詣講帷

次韻謝呂君【元方】見寄二首

弱冠淸修更老成詩來重慰故人情向曽屢共阿戎語今乃新聞侯喜聲材大君當爲杞梓器微吾僅比缾罌平生吟社雕零盡合許忘年友與盟

鄂城未至客湓城誰識惓惓欲見情端肯寄書憑鴈足遙知求友認鶯聲論心政願投膠漆臨路良難渡水罌江海一生今老矣待來重結嵗寒盟

夜大雷雨雹

甲申春仲夜廿六怪事可無詩史書星斗橫陳九霄上風雷鼎沸一更餘雹聲擊瓦疑皆碎電影穿帷恍似虛明日麥摧桃李僕更驚無葉剰園蔬

病酒良苦

一醉幾於死人疑嘔出肝渇燒唇舌破毒攪胃腸酸寢不知雷響愁偏怯雨寒狎徒聞必哂醫叟療應難冰水差能咽糜羮屢廢餐從今對花處止可啜茶看

社日風雨病酒

怱怱社燕時此況豈前知道左家書斷春蒸客捨卑醉成難治病悶賦不工詩塊臥聽風雨吾兒亦見思

二月三十日

酒病專欺老詩材苦欠新客牕廬阜雨故圃洛花香嵗運江聲急家人夜夢頻遙知掃松處筍茗正芳辛

酒戒

老身偶不飲終夜不能眠客枕味最惡客腸思欲穿一夕飲逾量終日不能起𨿽非必死病亦有可死理愚者稟气濁賢者稟气淸保此元神者無以物喪精惟酒足忘憂無之固不可少飲固自佳過飲將殺我

過社

來時猶見雪飛花花落今成雪委沙旅捨燕聲春過社禪牕蝶夢客思家貓頭味薦廉泉筍雀舌香分淨社茶豈謂故園無此物直煩博望泛僊槎

曉枕

春來何事客江城欹枕懷人意屢驚遙夜欲明風雨止老人無睡皷鐘淸苦難辭酒眞成病彊欲酬詩曲徇情竹密花濃歸去好萬山深處聽鶯聲

三月旦晚晴

社雨彌三日先之雹與雷已疑春色盡忽逐晚晴回佳筍常遲出奇花每後開微寒勝驟暖更莫十分催

晚晴又賦

疾風吹怒雨天地閉靑春眼忽驚晴色心如見故人遷鶯元未老戰馬漸無塵黃鶴樓前路輕防好問津

初晴

雨與花無怨何其气候乖寒於春不便晴以晚爲佳防落北風舫牕明西日齋意行適鄰圃可免污吾鞋

復雨

三月寒如臘綿袍脫又添摘花誰過戶觀雨獨垂簾伐病思奇劑稽疑望吉占客懷悶良極晴暖亦何嫌

李寅之招飲同登九江城【並序】

南麓李使君直淸相別十六年初兩家子九嵗十嵗今皆娶而見孫重防湓浦恍若再生置酒將半同登江城眺覽感慨賦是詩八章章五韻以道心素甲申三月初四日也

其一

明年公七十我老眉亦厖一防豈易得招呼酒盈缸慷慨上髙城惻愴臨大江雪水傾蜀峽煙樹連淮邦風景故不異愁心私自撞

其二

契闊幾何時六閏過如矢九嵗十嵗兒婚娶見孫矣皂忽鼎貴王侯或橫死前輩亡典刑後生蕩廉恥晤言何用多感嘆不能已

其三

顧此昧陋質昏冥蹈危機一麾繆析土三命空登畿屢激馬援謗終成馮衍歸長騖厄道左力耕逢嵗饑置之勿復道觴來暫同揮

其四

淸湍嚴子灘僻塢任公寺荒涼茅屋居蹇淺石田蒔危蹤璧偶完暮景駕已稅閒門幸常闗奧帙尙多味遙遙匡廬山久客果何謂

其五

覆卻罔攸測理亂非所任兀兀兔株意哀哀鸎谷音識驥伯樂眼放麑西巴心懷恵在夙昔觀過匪斯今賴公極忠厚良用開我襟

其六

兄事一紀長矩度竊願學智圓飽渉難仁靜耐處約厭事晚微聵休官老罙樂逺追邴尙蹤髙謝耿鄧略還觀鼎渥爻何止萬夫怍

其七

恭惟天所賦知命良獨難度索侈琛玩蒸乳甘珍餐小迷積巨悔近逸生遐患寡疾骨健壽少營神閒安若有物見畀乃非彼能幹

其八

理本甚察悟見獨何鮮請看小丙子跪拜防衣展荻芽薦鮓脯緩醉味豈淺鞭轡慣馳奔戈鎧覬息偃我歸當復來豈憚僕足蠒【寅之丙子生小令郎亦丙子生】

此詩牟徳範擊節以爲似謝康樂予謂蘇李體至陶謝而極陶勁謝婉後乃有杜李韋柳第八卷

和陶飲酒二十首仇仁近謂決非後學可及趙賔暘謂日和一首當費二十日遂不和然豈能近陶哉

虎渡亭觀江浪【漢九江郡不治盆口此名非】

春風鼓大江孰能度廣陿似覺海東濤頃刻上三硤玆辰當攺火每嵗已衣裌豈意九派天故絮未可匣北顧馬當磯西睨鴻宿夾雪浪欲沃城無復一鳬鴨釘纜虞岸裂閣舫懼崖壓天吳政爾驕水伯詎敢狎津亭嘆逝翁衰鬢側烏幍旣昧升天行亦缺縮地法故疇秧麥交田事失鋤鍤兒曹豈不思杳不寄書札意所欲見人久俟庚復甲音問苦遼緬貲用迫空乏何當乘安流平沙暮篙揷歸歟招白鷗盟血尙可歃

淸明書夜大風

春來不住聽檐聲日色何曽作好晴縱有花應欺老病偶無酒亦過淸明疾風惡浪揺孤壘危枕昏燈寄此生西上東歸皆未可客懷端復向誰傾

登髙臨大江

客思忽不樂登髙臨大江風湍睇遙席云岫思幽牕淮蔞昔未茁廬瀑今已淙我本休官人曷爲棲是邦中腸有所思所思渺天末戎徼融古雪波浪日以闊西從巴硤下南與洞庭合身無黃鵠翅九疑不可越宿負子錢急嵗收南畝稀兒女望我還豈不歌式微髣髴漢陽樹突兀吳王磯佳音或跫然未忍輕言歸鄰墻善蓍翁盍往決咎吉鬼神素所昧忠信詎云忒聚糧別裏門業已掉臂出小俟麥風涼馬蹄患不疾

客捨讀書

客捨何所爲流光坐飛騰出遊足風雨對晤乏友朋書鴟幸輿致懽言啟緘縢拂拭蛛與蟫曲此幾上肱暗眼閱細字未覺如蚊蠅刮土辧古鼎理絲梳亂繩領防劃有得意色若自矜蕓香入漢室竹簡發魏陵勺飲一以醉焉事誇如澠幽牕捲且舒倦榻臥復興匪欲備顧問詎將幹召徵濟物剗稚念治生頹俗能惟學足娯老賢哲梯可升忍窮定力見返照浩气增童子未識察招邀荒隴登江之水浩浩楚山何層層歸思忽攪擾腸肺攢鋒稜行止分已定大方無滯凝一旦決云漢誰識天池鵬且復挾我冊掩闗明孤燈

送呂才甫之官合肥【元愷】

妙年半五十分刺合肥城楚俗𨿽尊武淮鄕已息兵艸霜校秋獵花雨課春耕退食應多暇書燈夜夜明

春江多大風

春江多大風每盛肯遽微吹人𨿽不寒崩浪良足唏嗔讀掲幾帙妬夢搖齋扉況乃駕艫栧敢與爭狂威鬱鬱羈思倦寥寥遨侶稀危陟據隄阜遐眺窮灣圻引雛鵲始大長筍荻已肥艸逺安所極絮殘猶自飛睠此惜暮景感愴將疇依去國候屢攺懷人事多違袍獘苦膚汗藥覂懼脈痱豈無一杯酒脯茹與同揮道契詎易致心賞何可幾天地身一蟻舉動有是非洶湧復洶湧四顧吾安歸

晚春客愁五絕

江外蘆芽老城中柳絮飛春風猶幾日誰與濯徵衣春老魚苖動江肥雪水來大孤山下路何日泛舟回想歸歸未得悔醉醉還頻不料湓江上題詩送晚春十載干戈後辛勤蒔牡丹豈知身是客借與別人看老身何可病客捨只宜晴曉鼎催煎藥牕間又雨聲

薄遊嘆

薄遊庾公樓俛仰三十載觸目昔人非惟有廬山在巴峽挾洞庭彭蠡注滄海奔濤何時休故道終不攺扁舟事如昨緇鬢忽已皠俗隘路方棘體病气未餧春盡困旅此意果誰待欲見湘南人問之以蘭茝川途恐冦暴徒禦鮮資賄危腸日九回山茹且歸采

防眞吟

俗緣罥區中幽意傒方外玆坡一褰裳萬事忽蟬蛻心與江流逺眼逐天宇大小軒納空明坐覺眾眞防獨樹表髙原遙峯淡微靄倦喜牀座穩渇賞茗味最道人有神丹一撮似可丐愧我屋宅老朽壁詎堪繪思歸僮僕嗔忍饑兒女嘅云臥殊未可當且還釣瀨

四月一日早聞鶯

客裏花都盡初聞曉樹鶯鶯聲𨿽已老畢竟是鶯聲

江望

晴江望不極滉漾照愁人黃鳥聲初動靑梅味已新越鄕慙古節樂事負良辰獨立髙原上霜毛颯墊巾

春殘歸思

春殘江水匝江城尙憶初來雪未晴菓菜芳辛頻代謝禽魚孕育各生成晝長獨坐拍棊子夜靜不眠欹柝聲南望湘漓杳無耗黟峯桐峴最闗情

四月十三日立夏

百年春一年四月月將圓客邸淹長日歸途逼暑天鶯聲時一囀蠶事欲三眠節物還如舊情懷自可憐

牟徳範題範石湖墨迹次韻

亨衢進補華虫衮暮景歸調奼女鑪此老筆端今或有幹淳蹉了後來無

贈髙相士【饒】二首

武安何謂鋭頭將貞觀才無福手民世上封侯人不少封侯人是殺人人

販商公事名才吏鈔掠平人號戰多相貌奇厖心慘刻天生此輩欲如何

爲牟徳範題石湖遺墨意有未盡復賦五首

靑春日月羈塵鞅朱夏乾坤熾暑鑪略對風檐防古卷閒愁吹得一星無

漢陵往事餘金椀湘步空名尙鐵鑪地下中郎今不作典刑眞屬虎賁無

不尋蓬島求仙藥肯羨銅山侈賜鑪獨有平生嗜古癖誰知東郭履全無

傳道府中澆茗椀靈堅隴畔炷薫鑪銀鉤蠒紙閒舒捲錐也無時未是無

日長饑雀窺鐺釡雨過跳蛙上竈鑪莫笑曬書亡玉軸荊州還識半人無

夢覺聞舂

湖海餘生在桑楡暮景閒祗堪娯老圃焉用訪名山鄰屋曉舂急客牀鄕夢還江天啼鴂處殘月幾回彎

飲商氏普安堂【大震】

仙家天地在壺中誰到壷中識此翁一念人人皆上壽四時日日是春風偶開古畫驚神品頻換佳花翫化工玉醑金釵香夢斷歸來晴月掛梧桐【三四以供桃符之用】

四月二十二日別江州謝送者

出城煩送客童稚亦相隨貌比初來老行因共語遲橋邊分手後馬上轉頭時欲識陽闗曲惟須誦此詩

唁織簔翁

系馬籬邊樹春初此叩扉行人求茗飲老父售簔衣忽已空無物云何去不歸杵亡石臼破殘麥化蛾飛

湖口阻風

濤江白雪噴蒼旻晚日紅金緣翠雲天著此奇刮詩眼略須掇實張吾軍

過湖口望廬山

江行初見雪中梅梅雨霏微棹始回莫道無人肯相送廬山猶自過湖來

繅絲吟

行役過桑野適值絲事成繅者無勞色繅車無怨聲彼美冶容子髙樓吹玉笙一夕缺儷偶憤切含離情被綺食珍鼎疊欲生驕盈蠶婦𨿽防縷君子未可輕所以不可輕能保秋霜貞

彭湖道中雜書五首

一夜大雷電神喧復鬼嘩橫岡風折樹漲路雨頹沙小小閒籬落依然自野花

近傳羣盜息稍免大軍興閉戶聞村學挑包遇野僧籬間犬見客狂吠極堪憎

陰風號亂樹薄日照荒原古堠泥埋字空廬棘障門無人天欲暮誰謂不銷魂

四月農家雨新晴冷似秋炊煙籠屋潤田水破塍流老父攜孫子牽耕教小牛

每逢田野老定勝市防人𨿽復語言拙終然懷抱眞如何官府吏専欲困農民

泥行嘆

一彀十石弩一吸三斗醋叵堪寧可耐莫行爛泥路江臯一夜雨田水縱橫注深泥三尺餘淺泥沒艸屨大似叱犂耙濺靣涴袍袴今年命大乖十事九謬誤昨日湖口西欲渡不得渡今日湖口東一步成十步最念荷擔夫馬上屢回顧我馬亦虺隤臨危更多怖誰使汝爲客可嘆不可怒

陳家岡

倦馬鞍韉破傭奴糗茹陳不爲終老計猶作逺行身惶惑逢岐路遲畱俟過人經時無可問極目盡荊榛

鄱陽道中

舟楫仍鞍馬年年事逺徵長禁波浪惡罕見道途平詩酒惟疎放乾坤尙甲兵吾衰甘已矣正爾負平生

淡竹嶺農家

茅塢石巉嵒無雲亦有嵐紙材槌稚竹泉筧穴枯杉跣足何曽襪赬肩或不衫鄰家石茶磨婦借自能擔

牛觸馬

誰家一大樹系者水牯牛我馬過其側道狹還無由牛輒奮雙角直前舂馬喉傷馬已不可傷人吾何仇鼻繩忽迸決驚墮荒泥陬我急防馬去牛尙瞠怒眸事有出不意君子焉所尢古來行路難曷不偃舊丘歸歟偃舊丘無爲牛所樓

店紿嘆

均爲橫目民賢否天壤異苟懷長者心必徇君子義道途分兩岐書木立標識行人免顚迷豈不亦一恵大澤陷項王亡楚固天意柰何效田父動以紿爲智軍旅比騷動所至盡遷避有屋空無人有人門亦閉隔籬繆云云前有佳店肆荒榛狼虎間日暮竟無詣嘻其孰使然險薄乃至是試嘗評往冊匪敢立怪議友或失之初絕交宜早計臨危乃賣之吾終罪酈寄嗚呼今之人此輩殆滿世

祁門界

辛苦營花圃他鄕過一春馬兼人並老僕笑主何貧尙憶桃符攺俄驚麥飯新吾州才入望山色碧無塵

大北早行

重霧須髯濕深林艸樹香山中人未起馬上曉偏涼晴屋懸新麥寒田蒔晚秧近來兵事息煙火漸微茫

早過牛頭嶺

吾行十餘里未有一人行不見炊煙起惟聞野水鳴日輪山罅出露防艸頭明處處防豺虎田家晏始耕

魚亭觀山

人間第一歙州山絕妙魚亭古道間描取此奇入詩句西遊端的不虛還

魚亭再賦

山好如斯極吾歸亦可遲人間好吟者馬上細看之莫訝回頭數端能具眼誰不隨時事攺三嘆紫微詩

五月旦抵舊隱

柳萌整徵鞍杏熟卸歸防風防輟湘遊雲屋返黟臥天暑室人瘦地荒園叟惰長男近弄瓦累重詎足賀次男久投筆學廢不堪課阿髙兄子之性剛未少剉阿明垂四齡語遲無可柰一事獨慰意添竹逾百个碧玉韻涼颸我倡此君和鄰友各有攜野僧亦見過陶門故常關孔客復滿座微言訂近役何苦觸塵堁筋骸已衰老蹤迹尙奔播八字馬交馳一生蟻旋磨晚節休官心悼猛就新愞豈其尙有求未甘忍寒餓神魂倘可收焉俟賦招些

甲申生日

劬勞永感正闗情厚意慇懃荷友生隔日移庖成劇醉終朝欹枕困余醒略加芎煮香蘇飲少著鹽庖苦蕒羮數首詩詞懶酬和杜門止酒始神淸

生日戲歌【並序】

予生以丁亥前五月十一其日己未今閼逢涒灘之嵗年五十八良遇家兄來言是日亦適值已未又適有閏五月乃戲作此歌紀之

予生寶慶之三嵗五月十一日己未五十有八甲申年其日己未亦復然天支地幹標六秀四柱得一文且壽陽火在天爲太陽陰火爲月受日光將望之前四日夕十分圎光已八七常聞人生不滿百何幸七十且八十文章學問七八分亦勝愚夫老無聞古之五月而生者後有胡廣前田文予賤不敢望漢相貧亦不能孟嘗君借使時人不比數自有詩名照千古垂弧之月至於今適逢前五仍後五稚女簪橊花小兒著艾虎宿酲困不解依舊醉起舞不妨一年兩度作生朝更造菖蒲酒飲過閏端午

虛谷志歸十首

聞我解徵鞍相看喜復嘆主貧奴僕傲兵起道途難藥許求鐘乳花先問牡丹親朋聊共醉老幼幸俱安足欲周寰宇心終喜故鄕溪居晨漱潔山臥暑絺涼村酒時時醉園花日日香髙曾先壠在死卽葬其傍奔走眞何謂衰頹恐不應炙瘢疼怕雨渇臥夢思冰端午宜觴客生辰欲飯僧乍歸兩皆省自笑一無能浪走千山外幹忙四月餘隔籬分濁蟻共座擘枯魚婢瘦慵施粉兒頑失寄書少陵亦曽爾來往浣花居園林百種花更著竹交加逕別君臣藥畦連子母老夫元是我長息最憐他擬賣嚴州宅歸來共一家【他字借一韻】

共道歸何晚猶能喜欲狂幼兒初拜揖癡女僅梳妝有筆修花譜無錢辟艸堂新添竹逾百風逕細尋香餽篚承先問吟牋辱暗投駟車端肯顧貳缶尙能謀官妓呼難至家姬出似羞但令賔客喜吾亦可忘憂一出春連夏新詩幾首成多因書土俗稍亦記途程刪削猶無暇傳抄未可輕近來多少俊何敢與爭名月旦須終定陽秋豈易評麈毛空自落牛耳可誰盟好惡不相似是非無太明客來倦酬對堅坐聽松聲衰晚眞當戒疎慵竟未能病專從酒得謗輒爲詩興每悔居城市常思絕友朋誰來敲竹戶又見醉吟僧

次韻志歸十首

逺望舒長嘯幽跧發永嘆能詩今不少得句古云難渉世顚毛白希賢寸腑丹他鄕仍故國何處可求安老不任時棟窮猶宅士鄕端能甘澹泊未覺厭荒涼古井深泉冷閒庭異艸香田翁來問字略爲說偏傍癡與狂皆有貧兼病亦應屢嘗三斗醋不夢一條冰買藥憑船賈分茶謝塜僧短衣射猛虎老矣竟無能還家五月初倐忽又旬餘涼劑醫羸馬塵編磔蠧魚小遲延客飲作急報兒書歙睦頻來往何時永定居添竹復添花淸陰一倍加病身思灼艾暑節近浮晚景今如許初心豈有他甘貧仍守拙肯羨五侯家解語鶯能巧交飛蝶許狂苔紋深碧毯橊靨競紅妝粗已成幽圃猶當築小堂未妨無暑藥熟水紫蘇香楸局堪誰對銅壺擬共投髙軒能坐致濁酒豈難謀林鳥供歌吹園蔬當饌羞謂無憂不可聊以此消憂譙國資深入彭門納晚成至今爲癖習自幼有常程朽老寧孤瘦飛揚勿剽輕懸知千載士肯競一時名書盍多多讀詩須細細評後生才染指半道遽寒盟直取珊瑚出寧爭熠燿明伯牙弦已絕舉世喜箏聲近城一耕叟僅有使牛能人似愚偏壽家由儉故興不知求仕宦未省結交朋笑我儒冠誤今如退院僧

次韻謝兪山長【希聖】見贈

年衰才盡懶揮毫定有移文責魯臯學到紫陽今欲絕詩如淸老子能髙棲遲矮屋官猶冷傲睨芳樽气自豪試遣俚音辱聰聽未應堪比郁輪袍

賀陳正之得男【忠】

初喜明珠入掌中良由善念與天通吉祥預報長庚夢福徳應臨長子宮急寫賀書端不錯濫叨佳集顧何功此詩特爲髙門慶大似麟經記魯同

復如嚴陵就省先墓

暮景能幾何行役復行役薄命不由人豈不願休息江鄂訪知舊不遇悔浪出子捨寓嚴瀨逋負日夜迫老夫匪親往未易紓此急買舟更東下貲糧費捃拾是時梅雨已巨浪百谷集深江水气涼古岸樹陰密壯觀足忘憂飛泉落奇石晚拜先子墓舊廬化榛礫惡鄰肆焚燎用意甚冦賊大木幸俱全不至損塋域其人偶遇赦罰不毫毛一予亦持恕心詎敢太刻覈村民陸續至樵茗弛擔笠杯酒先癃耄幼稚與菓核一僧獨霑醉座間具紙筆索詩苦不已佳句豈易得松風雜灘聲睡醒殘月白明發鼓徵棹矯首望靑壁山川信佳哉紆余繞崷崒何當卽歸來於此築書室

出歙港入睦界

嵐气濕徵衣千灘落翠微懸崖樵屋小破廟祭人稀岸犬看船立溪禽貼水飛鄕心與客思向晚重依依

舟中觀馬目烏龍山

一從爲郡後來往十年間自笑成何事猶容看此山舊人多粗給老子願常閒今晚歸書屋溪僧定叩闗

將至嚴陵

汀洲渺渺長野牧縱牛羊島寺林間塔溪船郭外檣得詩眞是畫聞酒忽能香新屋誰家者髙樓四靣涼

桐江續集卷四

欽定四庫全書

桐江續集卷五

元方回撰送趙仁則官滿西歸三首【崇榮】

稼軒賢帥有甥氏梅埜倫魁之里人春水江湖寛度量秋天霜月瘦精神三年郡政彌縫密四海詩朋燕笑頻題浣花牋當折栁預愁船鼓轉東津

妙年意气日方中致有前賢長者風言未始輕常簡潔飲𨿽甚醉愈溫恭此邦小屈爲通守吾老相逢已禿翁自笑全家歸未得悵然寥廓羨防鴻

宇宙今年气數新不愁無地著閒身西成稼穡占魚夢南紀干戈息馬塵隨分田園勝仕宦及時兒女了婚姻細思便合從君去龍虎山中作道人【唐人詩用勝常之勝爲平聲】

移具飲賔暘宅次韻二首

垂門老栁系靑驄夢裏先曾訪此翁謝朓逺牕分絕景郝隆幽腹對晴空偕來眾客無官位拱立諸郎有父風我寓秀山十年矣艸堂始得一樽同【嚴武詩腹中書籍幽時曬】六橋花絮驟嘶驄豈料如今兩鬢翁痛飲竹林眞得計望塵金穀總成空吾廬寂靜專云岫公屋寛涼傲暑風東下西還俱未定不妨時許笑言同

次韻謝夏自然見寄四首【希賢】

與子俱逢掖寒瓢共碧流歙今全似魯睦亦盛於鄒竹屋南溪外風帆古渡頭相尋欠相遇遄復墮音郵門人浮小艇不比舊專城自愧頻來往何煩數送迎病身緣畏飲去路似貪程別後君詩進他時定有名通經聞大道餘事始爲詩初或無人識終須有已知眞能深造否孰謂晚成遲小袖朱手何憂乏子期士气兼文脈湮微復幾年淺膚專徇俗髙亢類談禪春動霆聲起雲開月體全古人方冊在達者以心傳

次韻謝魏公輔二首【天祐】

之子如天馬終歸十二閒相期作名士不厭坐窮山師席摳趨際親庭定省間鶴仙門戶冷今喜一珠還男兒初嗜學如日曉行天意气無餘子詩書有夙緣果能知此道深欲吾船夢心常在孤燈可不傳

登秀山至半而還有懷賔暘

擁書終日汗如漿試上崔嵬覓晚涼忽喜孤煙支拄杖偶逢平石寘繩牀十年世事頭須白六月江城艸樹蒼莫盡山顚且山半待攜詩友共淸觴

賔暘來飲秀山予醉小跌次韻爲吳體

無冰爲水柘爲漿深入醉鄕心自涼微官誤身魚中餌俗士防禮榰牀未妨賣書笑杜甫寧能食乳羨張蒼顚崖僕樹幸無損當復與君浮萬觴

次韻謝董君【敬義】讀予詩槁

少年客洛走緇塵自倚詩才敵萬人嶽聳河奔爭气勢霜嚴月朗借精神鏡中顏狀驚非昔筆底工夫苦不新辜負桐江好山水花開葉落十秋春

宇宙茫茫戰馬塵中原文獻不無人詩裁防筆天公妬書擁靑燈夜气神簁雨簸風六月冷磔雲裂霧千峯新何當君病早勿藥共倒松陰百甕春

夏夜聞雨

可以逃袢暑徵徒盍少休病多全爲老醉極暫無愁雨气昏燈夜蛬聲古屋秋錢塘湖上路到日與誰遊

讀書遇難字

癡癖好防搜忘憂亦解愁劃逢難字窘徧取韻書求忠恕聞何博昌朝辧亦優孚尹能進業燠休勿包羞【郭忠恕佩觿書賈昌朝羣經音辧皆不可忽玉徳孚尹音浮筠燠於諭切休音煦】

雨涼曉思

一榻涼如水空山夜雨聲病身筋骨在往事夢魂驚老壽知何益憂危半此生吾窮終不怨稍巳竊詩名

立秋久無詩

三伏厭厭病欲萎可能秋後尙無詩連宵急雨涼如洗貪衰翁醉不知藥餌誰精寸關尺文章空說鬥牛箕西齋池上堪逃暑木落吾將信所之

典秀山宅半

半宅分僚友門開別向西送書人未識歸舍犬猶疑老喜吟窄廉從典價低余山兼剰沼亦足杖吾藜

再賦典半宅

屋以多爲貴思之亦太愚燈膏徒重費庖膳卒難呼榻外知何用杯中不可無質錢分客住得醉且頻沽七月三日朱用和羅道同訪南山無竭師【用和名道名祖宏】

振騎出喧闠搒舟浮廣川冠蓋二三子謂我揚先鞭翳翳杉漆塢膴膴禾黍田籬闖擁稚髻擔觀駢旅肩是日告秋朔暑絺稍輕便矚逺喜野曠討幽忘道綿維南孤崒嵂中有西方仙鐵幹萬樹古金界千柱堅濕蘚滑側磴密荔涼深泉道人瘦如臘不見今三年翠琰壁奇刻丹塗架穹椽修竹洗人心焉知紅塵天謔劇酒若失機捷詩易圓致爽瀟灑閣俯視烏龍顚過帆倐滅沒聚市常熬煎臨軒十八公老壽藤蘿纒與語若未對風至忽粲然斗牛之所蒞吳越封疆連自泰伯勾踐以至衣錦錢成敗亦屢矣變化若浮煙嗟哉聲利徒羣蟻爭微羶吾儕方寸中皎月澄寒淵少迷逐眾嗜晚悟羞前愆防當擺俗鞅來此禪牕眠

朱用和用予南山舊韻次韻謝並呈羅道

妙論劇談逢大敵深林防樾尾淸逰柳州先記知非偶陸相荒莊愧不秋似舅逺尋昆弟好老生猥與介賔謀淒其廿載龍門夢墊角曾登李尹舟【用和先公參樞宣撫諱禩孫嘗以江淮提領所攺官狀舉予道乃用和姑之子嘗爲掌故任荊閫內幕鄕飲酒禮主人見先生而謀賔介】

送羅架閣道【並序】

詩之音安以樂吾儕之所願也不得巳而至於哀以思豈詩人之所願哉蓋成敗興替天也而人不能無情予嘗因是想夫商周之間以擬乎今之人其以大惡殛者飛廉惡來之徒也其隆盛者或已不啻夫微子箕子之封其次則祼京之士也又其次則亦不能無南冠越吟之儀舄焉懷昔悼今其音哀以思哀而傷亦人情之所不能巳也故荊蜀宣撫大使參預機宻朱公歿於燕之四年予始識其甥架閣羅君道於嚴陵君比嘗爲澧陽教代去弗調公之子通守此郡而予以前守退休於此相與把酒論文君出近詩相磋切如長沙過公第以生存華屋處零落歸山丘賦五言五韻詩十首明公之心事以吿夫後之不知者其音不得不哀以思至於哀而傷深得詩人之防夫哀以思哀而傷非詩人之罪也可以哀而哀可以傷而傷也予送君於江之濵書是說且爲詩以別云

六籍討雅奧百家窮怪奇江沱馬塵合毛釐無所施不自我後先逢此澤火時固巳殛來惡尙乃存微箕黼哻祼於京越吟亦淒其冠冕垂纓紞履屨飾純綦褒博士服制揖讓公食儀前輩略巳盡後進漸不知老夫愧每生骨立雙鬢絲十年日夜醉萬里南北馳休官此山中可與語者誰堂堂朱荊州遺恨浮防夷有甥何其賢酷似劉牢之貞元舊朝士顧肯文學爲出蜀賦八陣遊吳歌五噫酹月客星閣吟風桐川湄湖海有此士始見詩人詩惜往節誼鮮嘆今文獻衰論議吐一二已覺餘子卑宇宙不一姓牛山空漣洏後周庾子山北齊顏之推斯文天未泯終古淸名垂年可里社老行足鄕黨師書癡俗所哂各且教其兒虎頭詫肉食寧當朶吾頤路棘齒髮暮語離不能悲

送周府尹【克敬】三首

瀟灑名州吏事門公餘應已盡躋攀鐘魚寺寺藏深樹樓閣家家見好山幾許煙雲藜杖外無邊風月錦囊間俸錢節縮餘多少只買奇書數種還

樂土丰年舊觀還使君心事最相關秖因標致淸於水便有聲名重若山一室鑪香書史畔萬家杯酒管弦間漢庭選表虛公府白玉鳴珂未許攀

詩家周賀與方幹三載同吟七里灘晚節我惟甘豹隠妙年公合快鵬摶昔叨舊尹迎新尹今愧前官送後官朔野炎陬天地闊寄書會面兩應難

西齋秋日雜書五首

居城近城門前市後山郊質明沸柩鼔徹夜喧僧鐃暑病人死多當此秋夏交鹽米哄賈販杖絰酸哀號倐忽異存歿所爭常毫毛

髙樹夕影疎老荷秋气馥雨餘絢斜照寓此池上目鳴蟬一何厲坐嘆白日速東家失其兒忽駭鄰婦哭歸兮空山中幽嘯抱吾獨

閒閒閉園門黙黙坐書室幽幽絕來人寂寂度長日苦桃何累累秋顆壓枝密桃苦不可食熟爛未忍摘時聞落地聲詩思若有得

百間以買屋萬卷以買書書多讀不旣屋寛住有餘彼索子錢者日夜號庭除勇銳割此物煎迫姑少紓老勿費眼力村墟亦可居

對奕不如觀觀不如聴聲獨坐無來客小軒秋雨晴思之有百憂不思了無情萬有皆外物世重我所輕黙數前死者愧玆今獨生

存心具飲

朝雨復暮雨暑气日已微涼軒水【字闕】爽幽坐延秋暉孤抱無一愜前事有百非可讀書本少能言士尢稀積倦蠧帙翻久輟犀柄揮吾兒忽具飲山茹姜葖肥靑甆古茗器十觴聨若飛此生老且死所幸嵗不饑似聞吳中潦米價良足唏東遊豈不快何如且言歸一醉未易得家貧今典衣典衣亦常事防心甘息機

釋臨卭記方物戲作【並序】

甲申七月十九日偶讀宇文紹奕臨卭記所書方物多用雅名奇字予因取經史爾雅本書字書諸雜小說爲訓釋凡三日乃巳

昔人注爾雅大儒以爲誚學詩貴多識聖言厥有詔下慱梯上約後進曷克劭矧於防間懵弗省體要俗喙僅能【字闕】古吭略未剽四聲故防拘六書本幻妙嘑姓駭厙曁辯義謔篤笑往訛足可戒夙是政宜肖郊霓縱劣約窻岫寧蹈眺鮿也缺玆析寸抱踏探架獲塵帙偶幸脫斯燎壁蟫蝕心胸不受兪扁療糲食忘調饑微膏戀殘照幽暗發防篰乖刺合劵約稍免杖杜辱敢倚陬隅俏虛空了無味彊作吳牯噍稅駕如還鄕捨爵欲告庿一方筆千名擬謨貯深嶠桑楡老禿翁廊肆付用召詎思玉豉餌豈羨金鹽釂庶異速朽子霜原委荒燒眼前黃口兒曲踴詫壯少但喜觥醽醁靡肯囊熠燿吾衰【原闕二字】苦汝健騁輕趬布糓會有時焉得常鸇鷂【玉防者地楡金鹽者五加皮見本艸】

池亭秋思

憶昨困炎蒸衣單猶欲羸秋气【原闕二字】涼飲可讀亦可稍久罄瓶罌猝難致肴果亦欲理蠧捲未易啟澁鎖剛腸惡充飫病骨嗜慵惰饑渴已兩忘豈較立與坐前除水滿池有亭窄如舸頹然一釣翁照影媿巾裹魚負密萍行蛙升側荷墮蛬蚻韻淒鏘螽蜢跳細瑣函靈各肖形品物一何夥气動不自由孰非大專播沮洳伏污濕糞壤孕麼麼詔以南面王豈復知忖揣【亦作挅度也】私獨念橫目識性異螟蠃何謂等逍遙弗更諏坎軻市斛陡翔踴旅郵欠貼妥門楗敬逋籬岸閣子美柂鈞天奏萬舞遑卹下民癉排閶宜一叩有客答曰叵腐儒叢百憂曷不自憂我

次韻寄題堪上人云外軒

萬重云外一蘧廬想見降龍長者居溪上過橋誰覓路峯頭飛錫已淩虛漢臺列像焉知許陶岫吟歸孰起予儻憩夜鑪煨芋處可能更讀鄴侯書【唐李泌事衡嶽瓉禪師瓉云欲學者當將筆硯來碎泌遂出碎之】

冰崖楊明府徳藻攜紅酒殽果來飲歸舟獨坐熊皮索筆作字且出示篋中書爲賦吳體

有美一人升秋堂木犀花中淸言香熊皮端坐雪衣潔兔穎疾揮蔥指長琥珀味濃酒溢【原闕三字】價重書盈箱炰羔剪韭兒輩問此豈拜石米元章

三日【字闕】陪楊明府飲次前韻

閴其禪老居西堂豈有門人拈瓣香葛巾漉酒笑元亮石室防書輸子長勿嫌臨卭家四壁猶堪樊川月一箱寄書麒麟閣上客我自蓑衣君金章【近人專學許渾乃爲此老杜山谷變體以矯之】

八月二十日曉起

夜防不能寐雞鳴垂欲三起步秋月影寒髮何斗柄落山北參旗掛庭南三五忽四五蛙蚓眾喙緘獨有絡緯聲催織何喃喃祿仕心已息愧未任桑蠶昨暮缺薪米質以衾及縑七年爲此郡忍人所難堪焉知窘至此不給石與甔獨坐老樹下暗撚霜須髯墻外行人動喪事簫鼔酣生之必有死如嵗代涼炎但頗訝薄俗不復甄亷貪鄙誚采芝餒歆羨膾肝饞想見攫奪子櫪馬已就銜豈識有幽人茹苦如飴甘念𨿽乏智計識度終不凡兒女亦可割深山建茅庵

是日天明復書

一夕不飲酒至曉不能眠無瘡體自癢若有虫嚙然黠防肆侮慢鳴鬭窺余饘書燈稍已暗一螢牕隙穿我興視星斗行行空庭間【字闕】樹寂無風斜月【字闕】缺環寓此百餘日寒迫暑已還門有索逋客無日不煩【原闕二字】是窮骨健兼亦苦節堅比所讀何書髙堂十七篇最【原闕二字】服傳纂抄續殘編此物付兒子將來汝謹旃儻我壽【字闕】十不過十二年人豈有不死但有傳不傳

示長兒存心

我家歙山下不滿五頃田捐棄巳過半豈不爲子錢兵甲跨江海喧豗逾十年零落殆萬卷荒涼餘數椽借使盡售之事亦關諸天平生鄙貨殖黃金散如煙孰知兩鬢雪枯腸幾不饘無憂恐難老故遣百慮煎樂者未必壽死返在我先屬有客語我法當營冢阡兒曹勿過計穴自有緣只雞可以祭故絮亦足纒但戒效俚俗佛事徒喧闐文公有家禮夙巳書諸篇父貧至累子能不心惻然揣量內無愧視世差獨賢囊中了無物積槁詩三千詎敢望放翁至有萬首傳嚴陵所寓屋稍已割東偏鄰翁覓菜地更當乞西壖今我欲裹糧一泛濤江船永謝麟閣夢寧垂黿鼎涎故人儻相濟匪伊歸棹旋紫陽政自佳攜汝追羣仙【楊華父問予穴予曰未也】

秀亭秋懷十五首

髙臺何巍巍逺眄千里道長夏絕遊朋荒逕丰茂艸菑翳一以翦秋意豁幽抱能賦昔爲誰今死骨已槁魂兮果何之言語空媚好我欲有所酌適值樽中燥焉得瓢天漿伊人共傾倒【呂居仁有秀亭詩】

癡癡誰氏子晝夜安以偸其人一何樂惟我攢百憂憂者謂速朽頑骨病復瘳樂當必老壽顧巳歸山丘饑生支牀飽死豺虎儔天道匪易測人事諒難籌生死吾不知及辰爲玆遊

天欲興蒼姬一家三聖人扶持用禮樂行葦於焉臻有國八百年終亦化爲秦末俗誇神仙吐故以納新彭門訖有冢瀛洲浩無津羽衣還緱山舉家不得親君幸有美酒何不頻沾唇

秋風西北來一夕幾萬里湛湛長江楓落葉逝流水自非貞勁艸顏色槁欲死時當蟄蛟龍麼麼況螻蟻塞墐非不可防蓄焉所恃空褚乏裳衣敝絮誰與理陽春何日還悲哉逺遊子

一室局戶牖古籍勤討刪鬱鬱忽不樂扶杖登東山莽蒼何所極秋色天地間我欲出塵世黃鶴無由攀憂端從空來嵂矹未易宣意闊步武窄四顧盡險艱不如復我所陶此靈府閒

宣父老於行苦辛定六藝至今峩冕旒萬國奉烝祭當時困在陳粒粟不能致宰割諸侯王重瞳气蓋世燒紀不啻虱烹周僅若彘焉知千金首乃爲馬童利此口酒可澆是事可以置

一鍼落大海萬古無還期纎纎刺繡女斷腸終爾思物重幹將去心願精衛爲鄰嫗適有此慇懃來獻之銛鋒貫防縷縫紉實所宜匪妾舊時物愴然雙淚垂如何大丈夫忘恩忽如遺

積悶何可遣髙峯上雲端水南彼何所縹渺浮孤煙郁塞樹木古深幽牕戶妍一楫往從之豈無淩波船絕景未易寫良朋求亦難獨往或興盡空叩林下關不若遙相望聊寄吾意焉

登髙見佳句意防無非詩顧視不卽收頃刻已失之老樹踞崖石腹空猶有皮顧此有何好愛翫頻嗟咨侍者一童子髧如枯髮垂從我僅一飽萬事無所知豈不亦怪我徘徊將奚爲

樂莫樂登髙亦復悲莫悲樂兮攜佳人樽酒相追隨慘慘古戍暮煙寒秋角吹悲從此中起孤遊偶臻玆城南百尺樓前是未有之城外兩三冢新復是誰往者已足鑑百世懸可知

家富敵萬乘吾嘗見其人生死握國柄不復如人臣自謂磐石安掃滅隨埃塵豈不恃狙詐政用禍爾身爾身一腐防原野何足陳歌姬事別主畫堂生荊榛我嘆匪爲此遺禍殃齊民

去年醉家山有菊餘千本客中今亡是所至艸�防涼風迫九月暇日上崖巚野芳一二卉亦足擷婉娩焉所得美酒慰此嵗年晚市荒苦貴糴庖凊彊疏飯薄暮歸空齋聊與蠧帙偃

茫茫六合間孰是身自由貧賤不遑安故迫口腹謀萬事已云足心火炎不休朝服寒食散夜夢郁儀樓鄙哉齊公子淚下雍門周萬世一陶叟浩歌歸故丘有酒醉卽眠無酒亦不求

薜荔絡奇石芙蓉艶荒垣寓目信所之行行陟秋原南州八九月已涼仍復暄林樹略攺色沙湍才減痕憶在朔漠日疲馬風塵奔夜汲長城窟曉涉灤河源老身凍欲死其勞不可言

老懷幸無事何用知秋風團團烏桕樹一葉垂殷紅爲此有所感長吟敲虛空城市了在目心隔云萬重燕席鼓吹急遊騎呵殿雄亦各適爾適擾擾塵堁中焉知天地外有此頹然翁

八月二十四日賔暘華父同登秀亭二首

垂垂三徑晚香開二妙端能爲我來老瓦尙堪沽濁酒破鞋何惜上髙臺十年心事霜髯短萬【字闕】秋聲畫角哀海內詩人有公等懸崖待與斸蒼苔

兩公詩思欲飛揚頗似繁臺俯大梁瀟灑道裝衣袖闊昻藏壽相耳毫長持身未慣全隨俗玩世何嫌略放狂我有平生八義手興來舉酒尙洋洋

九月八日賔暘攜酒西齋晚登秀亭次前韻

深箝笑口似難開頓喜詩僊載酒來此道孰爲今老筆吾廬適有古荒臺焉知晚節逢陳厄忽聴髙歌類郢哀倚石自憐吟不就頻將拄杖劃莓苔

楚調悠然抑更揚四愁平子五噫梁身同落葉常無定【字闕】比寒花似較長但喜有鄕頻得醉不知何藥號爲狂芬香臭腐俱塵土莫問桑田與海洋【是日賔暘歌楚辭】

九日北山寺二首

松陰佳處路宜遲裹袖寒鞭馬上垂邂逅同傾九日酒淒涼暗誦十年詩試回白首思前事未覺靑山減舊時節後騷英應好在煮茶更與野僧期

白雲蒼蘚尙知心野徑荒泉許重尋一馬出城元近近萬松藏寺巳深深同遊似覺無先到半醉誰知政獨吟十度重陽如瞬息足知往古與來今

秋晚感懷

脫絺著褐事如何嗇暖饒寒嵗易過【闕】喜晚芳憐早謝細看園菊驗塘荷風霜天地秋聲急老病心情醉日多讀破少年三萬卷枉將身世墮南柯

和陶淵明飲酒二十首【並序】

和陶自蘇長公始在揚州和飲酒二十詩又爲和陶之始是二十詩者子由無咎文潛相繼有和然長公典大藩子由居政府無咎通判揚州皆非貧閒之言惟文潛所和在紹聖丙子罷郡宣城奉祠明道閒居宛丘之時近世嚴陵滕元秀家貧嗜酒亦嘗和焉予以嚴陵舊守復至秀山甲申九月九日屢飲之後因亦用韻賦此有文潛之閒而又有元秀之貧感興言志冝也

生死乃常理興亡殊似之火烏化王屋鼎遷亦有時驪山發金雁漢陵復如玆丹成云得僊虛冢令人疑杯酒幸到手無螯亦當持

康廬挿南斗其西柴桑山我往挹風竹如聴淵明言作歌以自挽於今垂千年有口可與飲公心誰其傳【宋元嘉四年丁夘九月淵明卒其生晉興寧三年乙丑至今甲申九百四十年】

立功亦云可於世能無情屈體喪厥節寧若埋我名極不過餒死餒死勝飽生是翁醉中語細味足嘆驚寄奴復典午吾其無目成

黃雀啐野田見人輒驚飛飛飛一不早恐有虞羅悲瞇目饕餮子繆謂得所依豈不知必爾甘往終無歸志士餒欲死未覺勁气衰手口自斟酌勿令心事違

羊車一失馭天地兵甲喧中國不自正王業東南偏運甓有貽厥臥龍康廬山使處王謝位大物豈不還千載飲酒詩醉吻謡醒言

子云艸太萬言無一是惟有防夷篇千古不可毀太上立酒徳餘事徒爲爾酤盡捐我衣防縷勝繒綺九日戲馬臺二謝詞翰英良辰各有句得無差過情元嘉事其子不救巢卵傾淵明東籬下焉識笳鼔鳴兀坐把寒菊竟亦了一生【義熙十四年九月九日宋公裕於戲馬臺置酒送尙書令孔靖休官南歸謝宣逺詩曰聖心眷良辰謝靈運詩曰良辰感聖心裕果可以聖稱之乎宣逺後𨿽避弟晦權勢爲豫章太守卒元嘉三年文帝誅晦兄弟子侄俱不免元嘉十年靈運亦坐誅淵明乃至閒居九日無酒也】華鬢極老態醜面乏妍姿挿花已不可可挿惟菊枝【原闕二字】偶有酒此事竟大奇連作數日飲詩亦未暇爲忽思往日過何事馬受羈

髙臺翳榛棘荷鍤岡路開振衣陟云端朗然豁秋懷言念半死樹類我晚節乖風雷劈半腹葉落禽不棲幸不爲薪槱燒之化塵泥謂可材爲琴於調恐不諧醉抱作此感暝色南北迷下山不可急小僮扶我回

此邦最佳處乃在城北隅野田蕎麥傍松下復問塗酷愛古石峙故緩羸驂驅一生能幾許於玆十載余夜榻醉臥穏何殊故園居

明年五十九早嵗巳聞道憶昔初逺遊豈信今遽老暇日一醉娛往事萬念槁懸知身死後豈無數詩好心欲刋晉史罪匪一靈寶陶翁焉得作細與問江表

行樂忽有感當此窮秋時吾生會亦爾落葉與樹辭田父屋頗寛生理僅存玆積逋旣已迫悉售不復疑寧免世人笑且復相輕欺兒輩勿戚戚酒至姑飲之

士本不畏貧所畏迫老境百憂無一樂可醉不可醒寒風頗欲霜縫補闕袍領酒膽一何大和陶效坡頴詩成間亦佳未忍一炬炳

重五去未逺重九倐已至不論家與客遇節必爛醉前日朝未興有謁入客次病酒不遑肅匪敢挾長貴知我【原闕二字】我艸木故有味

秋風吹古城亂山繞荒宅樹影日以疎沼落見萍迹客來觴我菊獻酬殆至百斜照未云夕艸端露已白遷化每如此不飲眞可惜

早省防徑惡荷鋤寧帶經豈不嘗守郡生涯百無成一夕偶不飲鰥枕聴遙更殘燈暗虛牖落葉鏘空庭鼠囓叱不止呼奴效貓鳴孰與醉臥熟萬事忘吾情

一日不舉酒卽患偏頭風明日忽不患乃在酒一中人言飲致疾此理恐未通杯我自酌我壁間幸無弓三戒二已亡所戒惟在得大道辟我前幸無兩岐惑誰歌返招隠口待穢襪塞身爲葛天民宅在建徳國努力築糟丘萬感付一黙

气豪心未平三已復三仕毫髮志不伸所至但屈已屢觸灸眉怒詎啻折腰恥七年困江國脫身走故里欲著藏山書實錄立傳紀往事邈難問毫簡遽云止不如一杯酒此亦焉足恃

天命孰爲之萬有凝精眞變气間龎雜未嘗泯其淳風雨驟防晦暘烏出還新聖孔昔云沒楊墨仍儀秦復生一辯孟掃之如遊塵諸老自有宗鑽研患不勤彼以頓自詫所見特未親月晦有死魄潦涸無迷津天定盍少俟屨【原闕二字】於巾不飲但多憂無乃眞癡人

憶我二首各三十韻

憶我幼時事南歸自番禺三邊已洞內郡猶無虞故居山城間四面闤闠區東西萬貨集朝暮百賈趨諸父領賔客衣冠一何都觴豆日談笑往往皆文儒比屋有髙樓其上娉婷姝俠少喜酒賤歌呼間笙竽無何郁攸作一夕化爲墟朝廷易楮幣百姓駢嘆吁物價漸踴貴饑剽多流俘我家眾長上生近幹淳初曰此風俗降嵗嵗有不如老者遷化去少者分馳驅生理益艱窘口腹各自圖書囊裹筆硯扁舟落江湖苟且祿仕齒荏苒嵗月䢐乍得返鄕裏驚怛心若刳前輩盡黃壤小兒皆白須屢火不一火坊巷非舊閭上冢享亭僕訪寺詩壁污向之紅粉面蟻穴髑髏枯乃知宇宙內萬有皆空虛我生逼六十偶幸全頭顱身閱大兵革一思一欷歔懷舊夢恍惚弔往腸郁紆六十年間事歷歷尙可模我所見之人百萬泉下俱神仙謂不死終久歸於無寄語肉食子無以智誚愚

憶我弱甫冠束書如錢塘中興百廿載行都滋浩穰𨿽已劣幹淳尙可云小康巴蜀駭破碎淮襄傳擾攘腹心輦轂地按堵如故常於時數萬士雲集升上庠艸茅起窮谷拭目觀國光出門不識路天街何其長俠士劇燕趙佳人【字闕】姬姜五鼓夜燈燭萬樓春絲簧吳米白如雪奚啻千斯倉縹緲湖山間畫船嬌紅妝六橋楊栁岸荷花雲水鄕四時無不宜莫若僧夏涼小儒苦乏貲冷眼看豪彊托迹朝士館竊睨鵷鷺行臺評或非是廟論有不臧相與讀邸報憤悶塡中腸僥幸江漢靜姦凶殛炎荒禮闈采芻言始得伸名場豈謂邊功相曽不監彼狂驕淫無比倫虐毒尢披猖未聞古天子買田自置莊羣小附鬼蜮國脈內已戕虱臣頗有膽四被言者章最後得拜疏逋誅逃維揚萬古木綿庵不愧趙韓王艸茂復古殿雨淋集賢堂靑史孰可【字闕】念此心神傷焉得陸士衡復與作辧亡

次韻賔暘梅氏山居訪茱茰

癖習嗜幽討剛气負殊稟寂寥荒山中十載賦招隠偶逢梅尉孫漢事一暗省斯人縱非仙英槪故不泯是日秋【字闕】霽村塢足淸景葉脫髙木疎云淨逺岑逞田家竟收獲豈復有遺秉芳茰摘並空戍卒亦太甚懷古兼嘆今野老僅能茗此心誰當知應有月中影

次韻賔暘某氏墳庵

讀君古墓作因之懷抱縈老夫九年前小雛憐寧馨一夕病弗起殤車出北城卜兆鄰古寺守訶乏村氓去嵗罹發掘盜蹤無由明跋馬近往視壊垣環枳荊藏中本無物【字闕】至睨玆塋玉匣患不侈宜爾巢鼯猩楊生昔臝漢傳畱佳評世事可以鑑悲哉聊此吟

次韻賔暘桂枝塘

吳越玆上游一江貫千山山峻江更急力耕雲霧間民窮實可憫俗儉無與班甕灌旣已拙斗糴彌足嘆十日天不雨魃也肆厥姦吾昔忝長吏郡圖朝夕看水源淺易涸無地施防關此陂築千所嵗事或苟完幽人采荷衣隄岸窮躋攀更覺滄浪篇萬頃吹波瀾

次韻賔暘觀陸右丞【佃】王葆眞【升】二像

出城挾一兒策杖極幽邃村俗諗父老古迹按圖志平生丘園心賁趾逺朝市行行墟墓間是亦有何味陸家三太守此邦榮世仕舊祠附學宮緣情頗應義柰何埤雅公像於王氏置君不平其然似欲刪厥位俚舛聊舉隅諂媚【字闕】觸類一一口舌爭何事如人意

次韻賔暘張氏山園紅菊

惟菊可配松受命天地正吾家植千本朝耘暮灌潤未言制頽齡且用樂野性嚴霜百艸死後皇布肅令始知貞勁節老硬異脆嫰俗圃蒔紅卉賴君古道振斥謂非其類一洗靈均恨騷人昔所餐此輩何敢競惡紫如惡莠魯叟遁無悶世眼重脂粉君子故安命

次韻賔暘張考塢觀茶花

頭上漉酒巾吹風行欹斜野徑政自穏世途殊未涯禮能致商皓勢足屈孟嘉君身獨自由時到山人家播植話禾稻績紡詢桑麻側聞此一塢村酤亦易賖芙蓉萬紅萼錦綉紛交加掉頭不肯顧特往觀茗葩嗅芳摘苦葉咀嚼香齒牙利至此物誰爲疲氓嗟

次韻賔暘龍泉

小國號瘠土根據千巖隈泉味天下最莫許他郡偕寧當飲此淸饑腸鳴如雷廣斥豈不富咸濁良可咍謂玆大龍窟無乃由齊諧患不甘且冽榛莽能久埋心惻或不食汲路荒蒼苔防養內自充何嫌世好乖君子有本性勿問塞與開成功故偶耳隠徳彌佳哉

同楊明府華父夜宿鸕鷀源【並序】

桐廬前令楊君徳藻訪予秀山同泛小舟下釣臺夜扺鸕鷀源亦曰白雲村卽吾家唐英詩翁之故居也其宅乃英逺孫提幹君祕之家登開禧乙丑毛榜今僅餘一老年八十四臥病不出一僧年八十曰包妙融釣臺寺之舊長老避地寓焉小酌畱宿賦古詩二十韻

桐廬楊明府髙誼有緩急淩江每見訪爛醉必旬日知我欲東遊相拉過其宅城南登小舟僅闊六七尺岸人觀不退莫知孰主客西風篙工喜布被當帆席靑蔬煮豆乳灘轉竈釜仄更覺气象古酌酒甆盞碧千山霜葉紅綿綺天組織郊坰有此奇闤闠苦未識明府眼力髙心賞寄絕壁指似掛篰巖茅屋擬便葺老夫今十年往來釣臺側汗顏不敢登人品霄壤隔夜宿鸕鷀源犖確陟危石吾家三拜公晚唐老詩伯衣冠世不墜奕葉紹桂籍避地館者誰一僧年八十嗚呼窮谷中亦復有馬迹紀事聊此吟續燭借紙筆

喜趙賔暘楊華父兩兒兩女互姻

十年役嚴陵心服趙賔暘絕口不言貧其气常揚揚一誦貫千古一醉舉百觴俗士或近之白眼視昊蒼包山何巍巍子云孫姓楊江海一扁舟倒屣傾侯王見人有疾病賜以藥餌良朋友負防過責善尢諄詳兩翁我獨識非狷亦非狂兩家結姻好古道顏色光趙男與楊女年向十五彊一朝馳聘幣互寫紅箋長趙有五嵗女楊有五嵗郎是日並納采酒雁塡髙堂兩翁自爲媒兩家門戶當匪爲門戶當芝蘭同一香不羨積金璧不受丰縑緗各喜所臠壻誦書聲瑯瑯已能臨法帖已解工詩章何慚昔羲之坦腹雙東牀

題戚子云五雲山圖

不濃不淡煙中樹如有如無雨外山尺素展看空想象何由身著畫圖間

贈小牕黃君

渾天星斗胸中轉動地風雷舌上生想見少年讀書夜短檠膏盡小牕明

三橋旅邸遇雪

醖雲蒸霧暖如烘一夜南風變北風不似尋常響牕紙漸驚分寸壓船篷粉籹已鬭佳人白酒面還輸老子紅記取今年呵凍筆三橋西岸小樓中

桐江續集卷五

欽定四庫全書

桐江續集卷六

元方回撰十二月十五日晚宿余杭步

孰令牽率到錢塘朝暮隨人作酒狂蛻殻喜離城市路發防驚見水雲鄕四方上下乾坤闊萬里東西日月望向來樓居不得句此夕葉舟吟興長

靑山道中

挿天天目隠雲中但見苕溪緑向東半折竹初經臘雪爭妍麥巳春風翻飛水鳥偏饒白窄小村船亦畫紅聞說南塘趙書宅近來毀賣與琳宮

訪唐師善山居【侯舉】

苕溪南問舊長橋渡水穿雲不作遙迂道徵鞍何自苦隔林吟屋屢相邀晚晴濃淡煙俱好春近髙低雪盡消尙覺麄材欠詩料政須餘馥乞唐瓢

夜飲唐子云宅別後簡師善【師善父名從龍】

幽居尋未得下馬揖比鄰指我道傍叟卽君堂上親儀刑全古雅談笑極淸眞匕箸山殽美樽罍臘釀醇扁門稱道院辟館養詩人得句揮毫疾論文剪燭頻乾坤百戰定父子一家春地僻過從少誰歟此問津

昌化道中

縣街長五里當路臥耕牛民戶時常閉官徵瑣屑收永無燈火市況有管弦樓崖石偏欺馬湍溪不受舟葷羶何可致蔬茹尙難求客糴珠同價村沽水雜篘采樵多遇虎防菓最防猴煙火銷荒店茅茨潰廢郵兵戈𨿽幸免賦役更深憂不是山堪賞行人步步愁

春前一日還家【十二月廿一日】

最險王幹三嶺路加之雨滑馬行遲忽驚山客俱來迓誰報家人已預知飣菓待斟分嵗酒剪蔬先賦立春詩舊聞六十猶癡諺尙少一年焉不癡

虛谷志歸後賦十首

夏五月初一自湓城還家賦虛谷志歸十首冬十二月二十一日錢塘還家趙達夫見和前韻予續爲志歸後賦云

卦揲家人吉門迎稚子歡始知鄕國好全勝道途難砌艸陳根緑庭花凍蕾丹春園容日涉更敢上長安【和者易嘆爲歡今因之】

萬事何時足不如歸故鄕眞能主東道未愛博西涼雪後春臺暖梅邊夜枕香孰堪思曠友共隠剡溪傍涉世癡何甚休官老自應閒蹤今野鶴榮念已春冰頻報宣麻相新交辟穀僧微吟時得句此外別無能【僧宗一近贈予休糧藥】

買宅嚴灘上幽棲十載余共憐翁失馬獨喜我知魚賔客千鐘酒兒郎萬卷書須移歙州住緣此是鄕居年將盈六袠禮尙記三加北闕昔分竹東陵今種閒吟聊復爾爛醉豈知他海內能詩者時來問我家【他韻從俗用】

四十載錢塘詩狂復酒狂湖山空禦苑市井尙宮妝冶肆淆禪剎勲門賣節堂歸來念前事朽骨果誰香艶冶千金笑喧呼六博投不因槐枕窹未暇艸堂謀啖菜貧猶健簪花老自羞五更山酒醒何樂亦何憂薄俗多端忤殘生底事成千年驚鶴化萬里厭鵬程能保中心定懸知外物輕秖嫌覓句苦四海有詩名倚樓趙公子可與共詩評道故無終極文須有主盟轟雷春蟄動貫月夜珠明髙作令吾愧銷光更屏聲樂天在知命行止豈人能元亮歸廬阜延之牧始興時才宜政柄老我只詩朋何日攜君手西湖共訪僧

春後喜晴

挈身歸臥萬山中多謝燈花夜夜紅老病面顏開喜色雪霜天地轉春風菜鮮菓脆深杯酌衾汗鞋泥慢火烘寛著心腸任時運一頑能禦百憂攻

除夕前大雨雪立春已八日

行園似覺褐袍單防好梅枝子細看節近年年多雨雪客來艸艸治杯盤故知更事無如老豈謂交春便不寒气數已回終是好明朝紅日上云端

除夕前一日記事

殘臘先班隔嵗春忽忽五十九年人一朝一暮卽除夜萬是萬非余病身老子附鑪無柰癢小兒索紙卒難嗔僕衫婢粉猶閒事欠餽時官欠飲鄰

錢塘人來

宿收家信醉傭開早報潮船泊岸隈釣瀨兒將詩篋至錢塘人索酒錢來道途奔走動千里時節挨排聊一杯新嵗雪晴看吾圃歙城亦有馬城梅

嵗除

親情鄰里喜歸來依舊柴門僻處開縱是桃符無可筆未妨菜餅亦堪杯著寛毛褐觀殘雪洗古銅壺浸老梅賀客明朝有詩客踏靑同與眺春臺

郡送桃符戲書

狂頗如豪拙似癡人難忍者我能之六旬老境三椽屋四海虛名萬首詩不惜黃金償酒債猶將白髮綴花枝兒孫十輩誰家有心事惟應造物知

乙酉元日

摩挲老面受春風肯爲吹將鬢雪融自合居鄕充父老尙堪開學教兒童官身歷險元如夢詩律從寛漸不工有菜可羮花可賞未妨日日酒頻中

次韻劉元煇元日

九十日春已十日淸晨閒步小園中池痕欲漲去年水栁色漸回東畔風砥道歌遊全似夢專槃生化本無窮陰晴寒暖頻占相世事惟宜嵗事丰

正月十日始晴

穗歷桃符漫告新漆肌蓬鬢轉成陳暮年多病全無賴積雨初晴略似春香火荒山猶古廟兵戈故國僅遺民承平舊俗吾能憶差勝如今一輩人

元夕晴

漸暖風煙添軟媚新晴艸木光晶天回地轉春猶在物是人非意自驚晚輩未宜欺老病早年猶及見升平山城舊與錢塘似燈火笙歌徹五更

約客未至偶書

一半溪梅防緑苔妖紅移向小桃開稍晴欲暖春猶嫩解賞能吟客肯來少頃焉知千萬古吾曹難少兩三杯嘶驄未到柴門靜蛺蝶雙飛去又回

葺圃

山水淸音屢見招經丘尋壑尙逍遙宅門南北雙桐木籬徑髙低萬菊苗特創小亭觀蘚石待穿枯沼架茒橋忽思萬事皆虛幻何苦空將百慮焦

春晴

饕風虐雪到家林才喜春晴春已深花片紛紛飛蝶亂樹陰漸漸早蟬吟貧寧不仕元知命老尙能詩懶用心忽喜客來對碁局旋沽村酒與同斟

一笑

棘爲籬落板爲扉堂上春山碧四圍前後相承花百種往來自在燕雙飛賣田不恥因償債耽酒無厭更典衣人道家貧詩卻富先生一笑久忘機

頻醉

紅塵謫墮侍晨仙屈指明年六十年身後不營埋骨地春來頻醉賞花天屢聞漢相誅東市深羨周農服下田烜赫豈如常寂靜山中幸有酒如泉

春日俳體

气至時來物不違小園閒步見天機荷錢欲出鳴蛙出栁絮才飛乳燕飛屋少地寛何不可家貧春好未全非莫欺白髮渾如雪杯到猶能疾手揮

二月十五晚吳江二親攜酒

今日山城好事新客來誇說齒生津喜晴郊外多遊女歸暮溪邊盡醉人鮮筍紫泥開玉版嘉魚碧栁貫金鱗一壺就請衰翁飲亦與花朝報答春

春日小園卽事十首

閒園艸艸欠樓臺一紀干戈夢裏回盡失牡丹三百本新移初見一枝開

小亭新築賞天香恍惚春風舊洛陽人道此翁畦菜手元來亦解種姚黃

長憶江湖看雨時挿天掛尾玉龍垂歸來老手今無用養小魚蝦掘小池

摘花不卹種花難幾日工夫一日殘最是好花畱不得不如只種菜花看

城中誰道有花村吟出園門醉入門共笑老人騎老馬病身俱瘦壯心存

傍宅荒山幾許長蕘夫蕓子縱牛羊何當盡與栽桃李疊石周遭築短墻

頽然無用一憨癡𨿽老元來未可欺鼻涕垂頥病擁塞幽花香處最先知

蒔藥移花撰石名稍加心匠可經營天眞不假人爲力緑樹啼鶯一兩聲

四十九時初作郡帆風笠雨十餘年野花山鳥應相笑依舊歸來無一錢

身隠山中聊復爾詩傳海外豈其然【字闕】間日有人攜酒【字闕】惱如天亦醉眠

問政山拜墓

五十年前幼學時登山諸父許追隨兩人兄弟身俱老萬古乾坤事可知守墓鄰翁姑與酒傳家後嗣孰能詩獻花餽筍爭歡醉風樹茫茫意自悲

飲興道觀有感五首

十萬長松五百年今其餘幾亦堪憐霓旌恍惚剛風外蘂殿崔嵬刼火前題墨八分吾獨識藏丹九轉後誰傳山中是事皆非昔惟見新墳掛紙錢【觀未火前有八分書絕句二首佳】仙洞春深長薜蘿杜鵑花發蕙風和善門有後澆松早貧戶無憂賣筍多萬古銷沈終冢墓二儀開辟幾干戈情知來去皆非實醉後猶能作此歌

戍壘兒郎意气雄羣腰刀斧薄榛叢尋眞亭僕長松少禮斗壇荒苦竹空菜色可憐窮道士樵歌不見舊鄰翁存亡得喪知何極天地悠悠感慨中

山門蘚獸石嶙峋三耳翁今去幾春螻蟻與誰頻作夢茯苓應更長如人土饅頭裏無仙骨金僕姑邊尙戰塵焉得亦如酒家叟一茅庵住自由身

爾時儒者定應無問政胡爲不問儒五代亂離千血陣萬山深杳一丹鑪能容隠遁猶難必遽謂飛升豈不誣我欲卜鄰聊避俗未須跳入長房壺

送譯學靳教授【大中】

魯國多逢掖周官設像胥精言通九譯博學本三餘職冷冰相似心淸水不如負才宜大用別有腹中書

酴醿盛開二絕

羅雀閒門未寂寥小園花事自春饒日葵霜菊逾千本更有酴醿十萬條

雪色聨飛蝶過廊烏衣交語燕歸梁酴醿花下午酲解春靜人閒白日長

孚舟亭新成賦十絕

岸人膽落傍船看鼉吐鯨吞一葉寒鬼伯神官莫狂蕩靈臺無愧自平安

南北東西四面看舸軒𨿽窄自心寛永無金馬門邊夢豈有黃牛峽裏灘

春濃面面透花香秋皎團團轉月光牕戶總空天是壁如吾肺腑沒遮藏

六爻虛實相爲用二位髙卑各有宜順撫說隨心不爽風漂羅剎有還時

傍石橫陳八柱亭一篷撱矮似船形松聲浪作風濤吼何處風濤不慣經

心許天知不媿天酣風醉月仰天眠自疑略似知章馬人道還如太乙蓮

不須有客問張憑且要無人覓庾冰好是夜寒風浪靜月明空載一孤僧

人間踏地有風波歸老山林莫問他身是我船心是柁早尋岸泊柰儂何

向來人喚老梢工解使帆檣八面風今日釣魚亦無力劣能聴雨臥船篷

不待圓【原闕十一字】棲梁燕乳春聲豫細玩天機坐此亭

謝張慵庵文煥見訪

兩年夢寐記冰姿再挹丰標勝舊時形穢自憐吾更老味同乃幸獨相知幽花野竹頻移座薄酒淸茶共說詩晚色柴門掛新月玉驄欲上步猶遲

贈數學吳桂子

先天有數妙蓍詫鬼誇神滿卷詩獨一許翁可吾意預占晴色賞酴醿【許堯舉詩如此】

春晚雜興十二首

七年守郡罷三年賣盡山中五頃田書籍可捐衣可典猶能醉面仰看天

林下蕭然一禿翁吟髭全白醉顏紅米鹽薪炭時時絕自古詩人例合窮

賣茶猶說有徵譏蕨菜何爲入市稀往往提籃采山者怕逢猛虎竟空歸

午亭春醉聳吟肩終是風流不愧天屑麥調酥慢熬火牡丹花共菊芽煎

漫浪桐江一把麾往來今積十年詩次山自序舂陵集豈望防州杜二知

豈有耶溪父老錢無朝無暮在樽前櫻桃豌豆分兒女艸艸春風又一年

隨分栽蔬復種花逐時溫酒又煎茶兩兒能售嚴州屋便可歸來共一家

尫羸老馬尙堪騎象笏金章已屬誰政使死時無一物淸心壯膽有天知

溪魚山筍佐新篘大勝長安上酒樓春老猶寒宿酲困酴醿花下擁綿裘

桐花落盡熟朱櫻無數珍禽繞樹鳴繡羽翠衿政堪玩伊誰輕著彈丸驚

城市塵埃不見詩西村東塢可尋誰夏前十日嘗新麥政是江南最好時

芳艸茸茸沒屨深淸和天气潤園林霏微小雨初晴處暗數靑梅立樹陰

漫興九首

索文僧送紙賭酒客爭棋定要全無事何由更有詩老豈堪從仕窮應不爲詩死生元有命病亦莫求醫我欲培修竹新添筍幾根徘徊看不已愛惜似兒孫半落酴醿雪微舒芍藥丹薫風交割近特地更春寒靜院幽花馥空庭皓月明春寒夜更好未有一虫鳴索菓嬌兒怒胹羮老僕頑欲嗔仍復笑掩卷看南山袍絮無堪換柴錢久未還有人來問字賖酒醉花間淡虀淘大麥甘酪薦含桃風調誰優劣田家似頗髙欲跨羸驂去江村訪酒家杖頭無阿堵肯聴錦囊賖

殘春感事十首

寒暑元如故乾坤豈不寛時情工刻薄生理轉艱難遑卹諸兒笑終憑後代看淵明詠貧士感慨異悲酸守郡艱危日還家老病時僮奴驚逝謝賔客聴分離耨艸泥霑手煎茶火燎髭固窮終不怨百錬出新詩靑簡興亡驟蒼規代謝頻懸知千古恨政似一年春甫換鐘馗舊俄聞杜宇新梨花自寒食誰酹石麒麟登髙髙處望萬嶂一溪橫不滿千家市今休十載兵訓狐號永夜猛虎迫荒城此亦關人事憂端未易平學易何須博乾坤第一爻兩儀能細察萬象巳並包枯稭供羸馬纎鱗餵乳貓吾衰有三韭端勝易牙庖菓熟攜竿撲禽鳴挾彈窺自憐多病叟無柰近鄰兒排闥寧容鎖逾垣更問籬牡丹才半折摘去最紅枝底用春風急詩肩暖亦寒兒曹如筍長吾事只梅酸後死猶容健餘生愈覺難一瓢自窮巷何止此堪嘆春雨溪橋斷才晴又淺流端能操古節何至墮窮愁馮衍嘗爲郡田丰不願侯吾兒猶未解餘子復奚尢格磔禽穿戶延緣蟻上衣雨來山气潤花過樹陰肥去去春如夢行行暮獨歸偶無賔友至自取一杯揮身起眞寒士名成老腐儒暫時金馬署終世石魚湖舊種花猶有新畬粟已無傍人憂餓死吾自典衣酤

次韻送張文煥

廊廟端非巖壑姿慵庵未是可慵時浮榮故自無心向素抱其如有已知天上要途終一武江南絕景已千詩欲從逺祖赤松子小待功成亦未遲

深愧衰殘蒲栁姿忽思同眺萬山時各將谷雨崖煙寫獨許溪鷗野鷺知兩載再逢憐我老五更不寐和公詩願聞事業如房杜一曲淸商自尉遲

芍藥十叢近千蘂客飲散一夕而空

𨿽微風物似揚州蠒栗初紅已遽休挿戴端宜誰粉面奪攘無柰眾蒼頭未知相謔眞何謂不許當階略少畱玉爵彩雲諳往事可因尢物作閒愁

惜芍藥再賦

元方除卻牡丹兄俗紫凡紅敢競名天女散花𨿽不染道人養馬豈無情一芽才動看承久千蘂俱空斷送輕三萬卷書總零落匹如風雨未須驚

計桐江續槁九卷卷百首書其末

詩律中年悟嫌工更恐肥獨行無與語每出又空歸姜棗頻煎藥袍衫屢換衣病身自無賴猶忍泄天機

桐江續集卷六

欽定四庫全書

桐江續集卷七

元方回撰先天易吟三十首【原缺第十九首】

不識第一書羲皇運腕初憑空說儀象枉著汗牛書舜禹昔禪位曽將易問蓍卽知重八卦已自伏羲時髙下乾坤位東西日月門正身當午立一防認心源【方位圖】

太極元無物羣生性命根一奇仍一偶萬象滿乾坤【初畫起】

四象冩老少兩儀書偶奇四從兩上判惟一邵翁知【二畫分】

八卦各爲八枝從榦上橫厥初有何物萬物一根生【三畫加六畫橫圖】

鐘律及星歷軍師兼井田方圎兩圖在萬古立鼇天【內方圖外圎圖】

從來二生四誰謂二生三迷路求牝精微未許探【天地生物易象體之加一倍法二四四八老子謂二生三非也牝之門似謂太極亦非也故朱子曰一每生二】首言天地易次語贊羲皇系傳誰精玩先看第一章

【天尊地卑謂天地易乾坤定矣謂伏羲易卑髙以陳而下仿此第一章

便合細玩也】

子半至午半南方旋北方往來分逆順治亂判陰陽【往者順自子而午震離兌乾治之象知來者逆自午至子巽坎艮坤亂之象當背北面南觀之卽見順逆康節先天圖卽此】

有畫無言語斯文豈易知人心對天一更向畫前窺【謂天向一中分造化人於心上起經綸】

天地有定位地天陽泰三更於通气處細認澤山咸乾坤坎離位元防運世篇三百六十嵗才似一周年【十二世象十二月北而南爲治午而子反之】

瀛登唐治日奎聚宋興年子午復南北一聲啼杜鵑【唐至五代包六甲子半治半亂宋幹徳迄今又六甲子中經南人用事南禽隨气過北而亂】

圎象天儀轉方侔地裏分獨超形器外寂感一靈君河圖天地數五與十居中所拱中一防心爲八位宗六爻六畫後六位六虛中此處曽著眼哉無極翁【未有六畫爲爻先有六虛爲位卽無極也】

萬世復萬世人心無攺時此理本非古伏羲先得之先覺欲覺後三峯列四圖求精由蘊入言說本來無【周子語聖人之精畫卦以示謂先天也聖人之蘊因卦以發謂後天也由蘊求精精至於無則不畫亦可也】心法先天易盍於離位求儻非明出地長夜使人愁【八卦皆心法也乾健坤順爲心之仁義離明其尢心之赫然而光者乎天地月星非日無光日之出也旦气淸明乃心之全體也離外明坎內明坎水根陽又所以爲心之本體】

天地囿於气聖賢修此心範圍非有許生聚尙斯今水旱堯湯有先天數可推聖君得賢相翻是太平時神農嘗毒藥軒後設難經認取卦中意仁心救未形【人未必皆有此病而豫定伐病之藥制治病之方本艸素問難經亦先天易也】

水平民不溺谷播世無饑气數如寒暑能無理轉移誰識歸奇意専爲禦患謀將寒儲纊絮未暮貯膏油兩重三畫卦半束百莖蓍避就殊防吉元無巧與奇畫處本天地占時通鬼神自然大道理絲髮不由人嗜欲損爲益榮華降是升圎圖觀起處生意伏陰凝獨妙先天學恭惟擊壤翁返觀心是易萬化出胸中

後天易吟三十首

萬古未來事先天逆已知卦中無不有卻要後天推位須分對待气卽驗流行羲體兼文用俱由造化生世治常無亂民安永不危尙須西伯演羲畫可無之易名緣變易周義取周流出震始終艮當於此處求【周流變易義與歸藏雙字同謂爲周家之易先儒似未攷也】

震位東方木胡爲以帝言一芽觀出處主宰見天根萬物皆相見文明午日中聖人南面立品彚各亨通兌澤何言說秋成看水田黃雲萬萬頃滋潤作丰年【兌止水田亦然】

天一實生水冬藏坎次乾精神要休養醖釀出春天萬物天爲大中間地次之成功付諸子父母似無爲【康節以退幹西北退坤西南爲不用之地而謂六子代父母程子不甚然之回謂天運行於上地發生於下日夜不息非無爲也六子乃天地之妙用天地不自以爲功而付諸六子則似乎無爲耳已成功者君逸而臣勞然君豈可逸哉】

雷風火澤水獨艮不言山朔易指方位萬形消息間【易卦所言不同文王易以六子爲用動橈燥說潤言气也艮不言山而言終始指其方位而言也物有終復有始藏於坎方終於艮位而始則又起乎此然後於震而出焉形气道理各有所爲而言】

君知已似嗣音義古來同萬物生相續南薫鼓巽風役物至未極分明土王時嗣火孕金气秋成方在玆陽生在十月亥謂之天門戰乎幹者物幹實戰於坤八列方隅位四周分至時畫疆興庶務地矩囿天規宗廟烝嘗禮朝廷覲見儀無窮天下事不過似農時細玩文王卦如何法地方田從一井起鄕遂及要荒觀身不見背動體悉由心向陽負陰處離坎細推尋次謙終以巽九卦至三陳聖人有憂患何況是凡人元亨猶利正始可用純乾未了一貞字何由保性天亨到離時見貞從坎處來歸根培養熟方解鼔風雷背於身不見亦不見庭人物我俱無與方知止處眞乾坤始開辟六坎首經綸士不知憂患焉能免世氛始屯終未濟世故信多艱維坎剛中吉周旋險難間彖辭六十四三十四言貞幹事匪正固難求心外亨亨嘉誰不願貞固士之常幹體充剛健坤爻認直方祖考精神散子孫能聚之滛祠祭非鬼萃渙義何居卦之凶者五否剝未濟三如姤與歸妺深防女敗男【姤一女五陽歸妺少女說老陽】

易經之下卷何以始咸貞女家人利如詩有二南二五時難遇沈淪下位多乾潛與坤履退謹養天和學者欲學易當觀羑里時如何是敬字恐懼畏憂危【學易當從敬入敬之訓恐也懼也畏也憂也危也如戒愼如貞固如惴惴栗栗戰戰兢兢皆是也易所以處患難窮困者也】

大衍易吟四十首

卦下觀一彖卦中求六爻今人僅知此著眼未爲髙【今人讀易只解得六十四彖三百八十四爻大綱領全不通悟卽將易作四百四十八事看而已】

太極元無極先天異後天今人不識此讀易豈其然謂今三畫卦不自偶奇生便指三爲八徒勞口舌爭【伏羲畫卦自一奇一偶始是爲兩儀而後生四象生八卦惟卲康節識之朱文公申明之諸儒皆謂一下手便畫成八个三畫卦所以解太極儀象全不通了如葉水心習學記言彊辧蓋全無識也】

乾坤用九六義例析爲三朱子申歐說開編請細探【周易用九六不用七八一也凡用九不可爲首凡用六須永貞二也占得幹六爻俱變則用此無首之說卽乾之坤也坤卦仿此諸儒不曉惟歐陽公知之朱子申明之呂與叔亦曉也】

陽爻極六位進退貴因時徳則何憂亢神而不可知六陰升已極坤下戰乎幹建亥陽生處居然復卦前【文王易所謂戰乎幹曰陰陽相薄者蓋剝於上則復於下剝卦至十月半方盡十月半則陽已生矣故日戰而坤之上六亦有龍戰之象至十一月半復卦成後天易處幹於亥日天門而居坤之位乃坤中伏乾也十月之日陽月亦本乎此】

用九不爲首陽畫位屯初百八十五變剛爻可捨諸【屯下第一爻以剛陽應四之柔是謂以貴下賤卽用九無首之義聖人於此發一百八十六陽爻之例也】十年女乃字守節以勝情凡諸卦用六觀玆利永貞【屯六二乃一百八十六陰爻之首聖人於此又以女之貞發用六永貞之例】

屯初康險難防上覺昬童開辟乾坤後君師大有功【屯初君道防上師道大象經綸果育亦然所以繼乾坤也】

徳盛時逢險乾剛坎在前諺云姑少待樂飲豈徒然訟吉觀西伯師中驗太公得人師不戰反已訟無終小畜過無坎胡爲以雨雲互觀藏兌澤止水亦興雲【此言互體小畜小過無坎而小畜二剛乘兌小過但當兌口皆爲雲雨之象暌九之雨一剛乘坎然其內自有正兌體上應三也】

履若蹈虎尾五剛亨厥躬幹三獨柔變是以咥人防盛夏靡艸死嵗寒松栢貞防須防陂復否有大人亨大有同人盛離柔寓戒辭無威斯近弱不廣卽爲私謙卑六位得豫樂四爻非莊敬與安肆冥防禍福防【豫二四吉外自樂之爻皆失之】

泰變卽爲蠱否變僅爲隨元祐紹聖事至今心骨悲俯下知臨吉其如仰觀何相孚不待薦一盥已爲多【以上俯下謂之臨五知柔中有應可矣以下仰上謂之觀五剛中而孚如祭祀燕享不待薦爵爼而後爲敬一盥手之頃民已知其爲敬之至矣言化之速也】

離明用獄四噬嗑賁旅丰中孚夾離卦兩畫玩虛中【易道無窮五卦言獄事其四取離中孚二畫虛中乃夾離卦也】

剝三與復四皆處五陰中自拔棄其類吾推道是從仁道成已極體元幹長人獨休不逺復當且學回仁【四獨復二休復所謂從道下仁從乎初下乎初也初顏子也】

午月至子復書云七日來六日七分說觀天何隘哉【午至子七月而爲復子至午七月而爲姤聖人書復之七日不書姤喜陽來也京房卦气六日七分之說甚巧歷家一事不足以盡易之理】

無妄均所與大畜患不多性豈無知者心如未盡何艮上戒舌駟震初羞指黿細觀頥內外口是禍之門大過本末弱厄運逢瞞奴文舉有死耳淵明其歸乎習坎徳天險重離文日新明內始照外亨心方發身【水內明火外明】

咸取男下女言婦事夫始感終當【字缺】君臣其謹諸姤陰進不已吾遁其奚言陽壯過於泰【字缺】虞羝觸藩夜闇勿遽戚畫光無疾行自昭惟進徳用晦豈傷明一女卦反對不同而後同始知天下事苟合最爲凶【家人暌皆二女嗃嗃吉嘻嘻防豕鬼之怪遇雨而亡故云】

在險惟反已出險卽及人讓夷急病者蹇解二忠臣損其不善者惟善則益之自然獲天祐可受十朋五王復唐祚不殺武三思莧陸察爻義惜哉張柬之六籍火未熄龍興芒碭云呼韓朝渭上已納王政君【謂復姤】

原筮而後比無疑方可升不食匪井患有言奚困亨【四卦皆自守之意】

震動對艮止革故繼鼎新飲啐隨時義天機信屈伸屢厄未濟旅難逢旣濟丰巽謙能自降蹇困詎爲窮易乃一量秤銖銖分重輕百千億萬事義理是權衡全卦定防吉逐爻殊否臧頃刻有變易縱橫無典常凶人凶其吉吉人吉其凶曳輪能自信揲防勿求通

桐江續集卷七

欽定四庫全書

桐江續集卷八

元方回撰醉翁亭圖引爲趙達夫作

識本色人須本色臭味論心不論迹靑蓮居士浣花老畫像有人能畫得非陳無已黃魯直看畫題詩難落筆醉翁萬代文章伯中年偶墮滁陽謫瑯琊山亭釀泉酒翁心不醉醉賓客慶曆朝廷天淸明誰張黨論搖升平禽鳴不知人之樂黨論無乃猶禽鳴一時人樂從太守交錯觥籌送杯酒樂其所樂翁來思賓客讙嘩終不知旣是賓客尙不知畫工焉得而畫之彼弈者弈射者射搖毫臆度丹靑解醉翁醉態尙難摹翁心樂處如何畫皆山一曲吾能歌童而習之今鬢皤翰墨世無蘇老坡柰此圖中風景何【陳后山字無已山谷集有字說謂無我而師道也】

讀張功父南湖集【並序】

詩至於老杜而集大成陳子昂沈佺期宋之問律體防而下之麗之極莫如玉溪以至西昆工之極莫如唐季以至九僧三百五篇有麗者有工者初非有意於麗與工也風賦比興情緣事起雲耳而麗之極工之極非所以言詩也謂如老杜七言律詩魚吹細浪搖歌扇燕蹴飛花落舞筵自去自來堂上燕相親相近水中鷗林花著雨胭脂落水荇牽風翠帶長風含翠篠娟娟靜雨裛紅蕖冉冉香學者能學此句未足爲雄撲棗詩云不爲困窮寧有此祗緣恐懼轉須親憶梅詩云幸不折來傷嵗暮若爲看去亂鄕愁春菜詩云巫峽寒江那對眼杜陵野老不勝悲送僧詩云念我能書數字至將詩不必萬人傳此等詩不麗不工瘦硬枯勁一斡萬鈞惟山谷後山簡齋得此活法又各以其數萬卷之心胸气力鼓舞跳蕩初學晚生不深於詩而驟讀之則不見奧妙不知雋永乃獨喜許丁卯體作偶儷嫵媚態予平生不然之而江湖友朋未易以口舌爭也幹淳以來稱尢揚範陸而蕭千巖東夫姜梅山邦傑張南湖功父亦相伯仲梁溪之槁淡細潤誠齋之飛動馳擲石湖之典雅標致放翁之豪蕩丰腴各擅一長千巖格髙而意苦梅山律熟而語新南湖生於紹興癸酉循忠烈王之曽孫近得其前集二十五卷三千餘首嘉定庚午自序蓋所謂得活法於誠齋者生長於富貴之門輦轂之下而詩不尙麗亦不務工洪景盧謂功父深目而臒予謂其詩亦猶其爲人也溪淸花鴨聚岸綠艸虫多燕子初歸曽識靣牡丹未放已知名不知何人以朱筆加防專取此等句予亦謂不然且如人生守定梅花死此句殊佳何人輒用朱筆圏攺予竊謂朱筆之人未得所謂正法眼藏也功父預謀誅韓而史忌之韓旣誅卽有桐川之謫後得歸坐前憾謫死象臺天下寃之言官程松嘗論功父謂將家子彊吟小詩此乃刻薄無忌憚之言不足與校其詩活法妙處予未能盡舉當續書之今且題八句以寄予心

生長勲門富貴中粃糠將相以詩雄端能活法參誠叟更覺豪才類放翁舉似今人誰肯信元來妙處不全工鏤金組繡同時客合向南湖立下風

功父盡交一世名彥詩集可攷然南渡以來精於四六而顯者詩輒凝滯不足觀駢語橫於胸中無活法故也然則紹聖詞科誤天下士多矣

夜吟

昔遇孫眞人授我服气訣幼讀先子書亦嘗窺祕說受持苦不堅兩鬢忽已雪謂當屏孥累兼復斷葷血千息咽子夜顏色日腴恱柰何墮醉夣百病暗蟠結幽抱誰實知俗流每見防城市不可居去去之巖穴

劉元煇來三首

君宅蒲荷岸吾廬槿菊籬相望能防步不見動逾時老更甘淸苦閒應笑拙癡門迎到花底銜袖有新詩浪出慙何益深居悔已遲積憂【原缺五字】定非癡暗事人能料幽懷世不知叩門有斯客急以酒澆之

聞築船亭就能來共看花鮝枯庖海物豆乳買鄰家稍可從容飲猶當委曲賖歸途有底急不肯後昏鴉

萬山堂飲歸

追懷往者數賢侯得得經營續續修依舊夜欄低北斗防畨春絮委東流同逰盡道山能好半醉誰知我獨愁乃後吾徒身亦死題詩更有昔人不【爲太守饒公虎臣魏公克愚宇文公十朋】

立夏明日行園無客五首

衲朝裌暮午衫單始覺春歸不再寒些子幽花三兩畝霎時啼鳥百千般世情落落全相背詩律平平略放寛連日飲徒偶焉往自炊香薤五盤餐

春來何啻酒千瓶百日醺醺一日醒朱筆防詩垂欲困黃鸝啼樹急須聴霑沙不濕収防雨倚柱無言立小亭芒屨犒僮人一緉爲耘惡艸莫教靑

尙欠佳篇與送春只緣醉臥動經旬偶無載酒相過客始是吟詩自在人喜見筍芽穿瓦石都忘雨防漬衣巾園林全賴東風力莫道南風便有神

愛栽竹樹愛栽花新築舡軒傍石斜古廟炷香知某客半山搖扇望吾家間看紅袖穿林去可著冰紈作畫誇說似渠儂應未信詩翁煩惱政如麻

葺圃防畦日荷鋤六旬老叟尙何圖臥牀迫夏猶氊褥宴幾經春只藥鑪羣竊花枝相侮易合擕竹杖與驅除千金萬卷皆捐棄更有心情計較渠

初夏

忽復荒山喚子規來歸已是臘殘時人窮怕老吾何愧夏淺勝春古有詩艸靸紵衫並竹扇石橊罌粟又戎葵貓生三子將逾月臥看跳嬉亦一奇

雨餘早起五首

燈暗牕明暖又寒破鞋不待蘚痕幹惜花愛筍人誰解冒雨行來百匝看

枝枝紅藥蕊頭偏應是難禁宿雨湔好物不扶扶惡物已耘死艸更昂然

宻樹陰陰小石臺雨餘更綠防痕苔蝸牛上到葵花頂日出如何下得來

濃綠園林曉雨新鶯啼近樹不疑人千枝罌粟紅如錦誰謂儂家已送春

懶照靑銅雨墊巾試將欹正問傍人含羞小婢無言去應笑髭須緫似銀

園感

栽培逾一紀補苴又三年樹倚根株在花憑種子傳斡移隨變幻顚倒恣頗偏縱不經兵革誰能保十全

早起

牕曙書燈暗閒居免報衙爭鳴百舌鳥各占一枝花內兒猶睡廚中物未賖露寒衫袖濕倚徧石欄斜

感昔

古郡峯巒擁吾家望最奇水疑無去處樹少不陰時峴首名猶在西州意自悲典刑與風景寧復後人知【此爲舊知已】

回愚

人云回也樂愚亦定何如瘠產今無防荒園尙有餘離騷香艸木爾雅古虫魚名數誰能記年來嬾著書

感嘆三首

浪說千軍戰空登二紀名乾坤恩甚大毫髮事無成長日柴門掩閒人俗眼輕竊花無力護笑道近專城長歌歸去來無乃已遲哉遇事佯如聵從人喚作獃胡僧需酒肉戍卒借亭臺豈不二千石閒居自可咍孰識維摩病猶疑子夏肥少曽逢順境動輒履危機奕局雨斜濕吟牋風急飛夜寒逢惡客酒盡未雲歸

觀圃

行行觀我圃物理析秋毫日夜新花發春秋老樹髙力耕何所獲甕灌未爲勞天地一樽酒螟蛉視爾曹

首夏二首

曬繭未繰絲晴天麥最宜樹陰常獨立禽語不吾疑苦筍烹勝肉新茶嗅醒脾薫風吹此句突過一春詩寒燠分時序生成續化工竊遲登麥日肯怨落花風春气何曽絕天機豈易窮誰云老圃淡早著石橊紅

次韻齊君【淵】見過【近棄將印】

從容談笑獵文場焉用椎鋒更挽彊政使成功能裂土未如聞道許登堂勇捐將印機心息深隱書帷古味長我亦暮年懶幹祿肯來同醉簡編香

次韻唐師善見寄

聞風足使鄙夫寛家世言詩自杏壇萬卷古書侔藏室十年深谷隱王官大材益厚楩楠植至寶終垂琬琰刋媿我老衰已無力靑雲中道鎩飛翰

歸來數畝小園寛風有軒櫺月有壇總爲才疏能忤俗兼緣興盡合休官空山老死知無補往代興亡稍欲刋洛下寄書借黃犬蒓鱸終恐愧張翰

次韻陳正之團扇畫一魚二首

莫想銀絲膾冰盤一醉吞好爲玉帶佩朝謁九重門妙得濠梁趣任公犗肯吞【字缺】泉如有待頭角上天門

送前歙黟【原缺三字】五首【思義】

歙山瘦露骨歙水【原缺三字】歙尹淸瘦人意與山水淡居官儉以廉飯茹或不糝解官卒難去抱疾偃破毯凍僮僅縫補羸馬缺灌啖客至碁一局無客書自覽俗盲鬼神聾跖徒肆豪敢害盈殊不驗君子例坎九闗今可排勿待雪生頷去去翺天衢離別何足慘

歙三萬戶多黟戶減半少君才冝大用何乃易而小易邑不易心千江一月皎歙民時有謠奪堇茹我蓼黟產足筒布麄綌自纒繞黟之酒良佳樽中無淸醥歸來臥城東賃閣臨木杪惟有一卷梅古色暗錦褾髙官躍大馬皷吹日擾擾亷吏無人知酸吟夜連曉

吏方居官時美譽無不有及乎惡聲出乃在解官後有勢易爲好無勢易爲醜萬事要諸終公論翻覆手請看楚大夫得代數年久兩邑父老言至今不攺口予決未始私餽獻無所受不爲病畱此熱官已唾取鼎貴何足云人當論賢否黟歙君桐鄕此亦足不朽

天王理萬國勢必委諸吏制字從一史執法不可二柰何雍也面胸臆伏私意兩訟一求防兩役一求避含糊卒未決徐徐較餽遺酒菓若羔鴈書畫及獘器到官一物無去官百需偹此縣與彼縣大率不相異獨有楚縣尹不肯作此事無錢買歸舟僕馬亦顦顇

儒者書隱公昔持浙西節按一靑溪令聞者膽爲裂先聲到江東庶亦有旌別似聞復畱中駸駸管喉舌君可持我詩叩門細自列貪吏劇百巧亷吏抱一拙拙亷名弗彰巧貪位罙竊何啻萬蚊防日咂生民血我老死已近分甘糧欲絕此公能薦君長鬛幸未雪

戲書

萬有非眞偶有之倐無合悟本無時伯夷季紮輕千乘肯著春風護柳枝

詩思

野眺荒山外詩愁細雨中肯令一字俗已百年窮病體皮膚皺寒庖糗餌空戎葵獨何事故作向人紅

百憂

病骨眞如削耕疇己盡捐終隨萬形獘何用百憂煎常肯事如意恐無詩可傳屈伸判成敗吾亦聽之天

解悶

苦吟成癖習多難迫衰年生理終無賴詩名似許專剛腸百鏈勁老筆萬鈞懸得失元相半乾坤本不偏

夢作

防年於此矣愁鬢雪垂垂已悟身爲幻猶能夢作詩百骸誰不朽一念未全衰用盡平生力惟吾影自知

灰心

志大終癡拙年衰合老成口無談世事身不要時名偶後諸人死猶餘防日程灰心良已是拊髀未須驚【髀四紙五防十一薺皆上聲】

謝康使君見訪示詩觀奕【天錫】慶之

妙年曽到鳳凰池五馬能臨六枳籬量淺最難勝滿酒著低何敢抗髙碁森嚴法度蠶頭字瘦硬丰標鶴膝詩自笑書癡了無得文章太守是吾師

謝汪以南借書恵米

政是黃梅欲近時山城雲滃雨垂垂斷橋沒碓驚新漲濕槁泥蔬續晚炊乞米已慙顏氏帖賣書還笑杜陵詩廣文絕少充枵甑更肯蕓籖借一鴟【一作瓻與鴟夷皆酒器以盛書】

三弔吟四首【並序】

近有陳印書一夕醉死有姚梢工以小舟下汝灘鄰家僮浴馬犯漲潦皆溺死予聞之爲三弔吟其四則嘆夫兵死者之眾而世人莫之憫云

市有印書叟日印可千紙間得工墨錢苟足贍妻子近欲役其人告者謂己死醉歌夜徹曉熟臥呼不起人鬼頃刻分火葬骨骸燬豈不謂達生誰獨能免此

險有不可測能有不可恃善泅狎波濤篙工死於水歙南百里許有灘一何駛昨日索我書辭我庭下跪明日淪小舟膚髮飫鱣鮪寄言得志者徼幸未必是

湍溪漲梅潦一夕十丈彊愚哉浴馬僮視之如尋常髙岸一失足馬尙能騰驤僮屍不可得漂流落何鄕握轡徒自謹墮穽已足傷人間平坦途中亦有海洋

偶聞一人死惻怛吁以驚千人萬人死能不愴厥情長平防性命銳頭付一坑亡者抱永痛勝喜功名成功名豈不成機心何時平人心苟若此誰謂天好生

夏日

多病情懷懶新晴艸木光倦骸扶老瘦幽逕息陰涼家瘠盤餐儉村荒糴價昂豈無可憂者得句暫能忘

說詩

齒髮侵尋落風霜取次秋口須湔乳臭川合向東流沈宋中嘗悔江湖晚更羞此聲專老杜猶俟到防州

晨起二首

近市招醫士空庖督防奴羶葷猶可絕藥餌豈容無旣欲營貓飯仍當續馬芻晨興百需缺獨喜見吾雛蚊蚤宵爲梗葵橊曉可觀偶無酲待解自覺寢難安深癖穿防宻幽陰度屈盤忽驚一防露滴人髮間寒

日長三十韻寄趙賔

栗裏淵明徑榿林子美堂亂離容不死窮乏果何傷紅粒炊秈飯靑薹煮菜湯甲兵才偃息城市轉荒涼最苦樵蘇貴曽防藥餌良頻仍賖酒飲卒急賣書償敗絮燻還曝麄絺洗更漿炎蒸𨿽漸迫寒冷尙冝防瀹茗徵甆盞包梨集紙嚢頭昏修菊枕膚汗拭藤牀困倦成衰懦疏慵欠激昂廐空需馬槁碓淨缺雞糠思慮徒迃闊營求竟茫憶兒觀燕乳懷友聴鶯吭守分甘邱壑逢時付廟廊骨骸同朽腐名字孰芬香但握鋤犁柄終逃鈇鉞鋩交逰多豎褐談話止農桑應俗循中道頥生寶袐方鄰僧營藏字俠士戲毬場角武焉能往摛文或可當病稀摩詰問歌類接輿狂舉世嘲癡叔何人識漫郎北轅回朔漠南棹輟沅湘誼气知猶壯頽齡懼不遑六旬過眼電萬事滿頥霜靜樂非無動閒遨卻似忙連苔移巨石帶露數新篁天地詩人少山林夏日長此心無別路一武到羲黃【近鄰寺僧求爲撰藏殿防予家近山其上日有武士擊毬】

次韻謝胡子遊學正二首【泳】

瞻紫陽山日仰髙此翁暮景亦云勞一爻變卦逢初遁萬古哀心寄續騷倬彼大賢猶蠖屈矧予小技僅蟬號竹林書在吾能讀不厭千周更百遭

泮宮分席佐邦侯免使詩人諷不求九轉定應能防鐵一何可著吞舟稍知今是山林晚獨柰吾衰嵗月流徑欲爲君賦招隱朝簮竊恐未容抽

讀子遊近詩復次前韻二首

江湖流輩互相髙刻楮摶沙漫自勞孰肯剖腸湔垢滓始能落筆近風騷通防障礙河東注剔抉幽防鬼夜號漢魏以來數人耳曲湏和寡始爲遭

射至於侯又中侯盍求諸已勿人求欲升海底瑚樹不籍沙邊舴艋舟急要瑳磨刪俚語可容藻鑑徇常流端能過我論玆事一聴盆繅軋軋抽

次韻汪以南閒居漫吟十首【並序】

以南廣文見教十詠其一閒居觀元工閱往古而厭世故也其二太白眞天才望黃山而懷謫仙也其三采采芙蓉花借芳卉以諭養心也其四大雅久不聞思古文而美昌黎也其五爲詩必知道溯騷雅而嘆近作也其六團團木蘭樹想甘露而咽華池也其七三才具方寸求諸內而養黃庭也其八聖門大於海言聖門之無棄人也其九仙都著兩翁謂康使君爲文章伯一翁可也以予並稱兩翁未也其十百川必歸海悟夫運世變之代謝而從心以自適也

呈而意或有不能必同者焉

恭惟天地心物物息相禪詩人卜丰年生意寓雪霰彼但言其消譬夢幻泡電癡憫狙公賦忿斥蝸國戰焉知往聖作視世豈郵傳向明贊化育司牧必南面寸丹對上穹退以學自練至其出爲物遇暍忍不扇吾目故未瞽此道若有見自養非所養焉敢事荒燕

渴心望古人無井可不鑿但勤駑馬駕定勝屠門嚼長懷謫仙翁英爽謝冥漠玆山肯神遊曷日旌落惚恍琴髙魚飄揺子晉鶴空餘泣鬼詩光焰耿如昨升天人有分換骨豈無藥防鼎化雞犬此語君勿噱讀書三萬卷太白亦可學

采芑采於田采芹采於水豈弟君子心作人豈異此神農昔嘗藥志在起人死百聖一樂育亦如嘗藥然醫國得一士億萬性命懸詭誕王母桃幻虛太華蓮孰爲返魂艸足扶天地顚嗟嗟燕昭王海上求神仙不務長爾國徒欲長爾年

何人不骸骨龍蟻共一朽聖賢獨不死天若顧之厚太昊初畫卦迄周興井栁經制斯大偹中墜賴魯叟立言棟綱常萬古絕夷丑荀揚猶防疵晚出揭韓鬥力禦異端侮聖門儼先後末學能臻玆身泯譽常有

晉季有詩人忽如古伯夷其人果爲誰請讀淵明詩同時顏謝流望風悉披靡東阡西陌間黍稷何薿薿烹葵酌濁醪世味無復美百萬呼盧公枉爲寄奴死漫仕心未安托辭避郵史自挽何謂亡宇宙與終始眷言塵纓客試問滄浪水

夏葵時丹卉秋菊培金蕤曷不蓻菽粟猶足療調饑曰予心不然求飽何黨之傾日與傲霜志定節不移懷古睇此物聊足慰我思不見恩澤侯崇侈事臺池失勢一蹉跌書堂荊棘滋豈復有緋紫走趨列賔墀小圃異金穀應無墜樓悲

占易用九六初爻變乾坤時當退且愼復命歸厥根渾天日夜轉中星異旦昏北辰儼不動帝居華蓋尊於人是爲心君子嚴操存肯受外物汨澡擾揺精魂皇澤蘇旱暵時雨翻天盆敢不效微力先後風雷奔九關守虎豹崇墉方言言餒也自其分秉耒耕荒原江左瑜蓋輩豈必賢虞翻湯网無厄羽文治無困麟一物有疾痛聖王視猶身如何杏壇上鳴鼔攻門人材有善不善大匠嚴選掄所以獲麟筆有秋斯有春

魚龍古仙翁諸人賴私淑五教紹虞敷六藝極周郁邦侯絕相知異君大雅姿胡欲撤臯比不願爲人師老我羽已鎩棲此鷦鷯枝君當上靑雲阿閣巢長離

億刼日月曜萬古河江流惟有人壽短況不皆白頭石火僅微吐艸露已遽収下士惑齊物祖述逍遙遊說夢悔蟻國悟空驚蜃樓實踐我異是鑽仰師尼丘志學至從心絕筆於春秋相魯故匪泰厄陳初何憂比彭十不一聘轍半九州中道嘆不行嘗欲乘桴浮顏子夭窮巷季路戕凶矛是亦各有命豈伊聖門羞人生苟聞道寒肌勝王侯修身以俟死言行無悔尢寄語夜讀子繼晷崇膏油

力學

力學衰猶進治生晚不讎操心元自定忤俗果何由塗抹餘千紙浮沈等一漚忍窮兼耐辱失笑未包羞

贈孫元京【嵩】近以詩見示二首

道豈與身窮相逢兩禿翁髙懷眞悃悃薄藝媿空空同谷吟山雪愚溪感候虫斯人何可作尙獲見余風舉世無髙見斯文有正音稍工仍要拙寧古不爲今末俗難容喙空言苦用心未妨全瘦勁卻恐太幽深

送陸君重【垕】五首

胥謂眞英妙元來極老成詩書裁簿領忠厚勝聰明熟料乾坤事難窮九萬程吾衰今已矣公等付蒼生謂世無廉吏吾猶見此人政聲口碑在陰徳【原缺二字】新薄俗難開眼亨途易致身一淸當百濁端肯混光塵豈不亦分符圭田廨宅無一樓棲僦寓百費仰家租琴韻消長日詩盟許老夫用心自塵外未覺與同途四寶堂空後歸舟有底珍惟將好山色可語故鄕人他日公能憶吾邦俗尙淳信難臧否遽早覺是非眞起伏難前定行藏喜自由足堪娛壽母幸不乏先疇酒具饒魚蟹郊居少應酬兩無慙事育何用到壺頭

病因飲致

痰鎖封喉管瘡釘突齒齦猥勤無算爵肯顧不貲身未卽容殂謝徒令受楚辛果能深避地何敢妄尢人

悔少作

崛彊輪囷謂絕奇刮摩剔抉更多疑彭門峻步勤除道栗裏髙風晚得師乃後容賖十年死定應全廢一生詩根柯直待如銅石始是參天澑雨時

入五月病二七日

病已捐蒲酒寒猶擁絮衣形骸元自劣气候每相違人死朝朝有吾衰事事非尫羸存喘息聊復信天機

生日病中

偶復逢生旦何知迫死期老眞難嚲病貧實怕迎醫自擬修埋志誰猶【字缺】壽詩不應六旬叟未減一分癡

病稍愈戱書三十韻

藥滓棄盛鉢藥貽堆滿案藥價殊不廉藥效一何緩身昔未病時飲啖百無憚一病半月餘食味等土炭晝睡反多夜夕呻每徹旦席硬骨加痛衾垢膚轉汗三更渴吻急彊起揭書幔燈暈大如盆故作紅碧爛年今五十九溘死詎足嘆先君抱幽憤較玆減三算杜梅兩詩老聲價百代冠享壽僅及此官職亦云漫又如同學生何止夭閼半中道或無成萬事春淩泮老我幸己多苟脫兵火難剝膚極朘削糊口就退愞造物屢見赦得失互驚惋未容遽朽腐更遣足憂患假如卽不起遊魂去常榦殮具無可陳襄事孰與贊二兒寓鄰州兩月消息斷何時捐別業理舟抵歸岸人生良艱哉受此世緣絆搶楡及摶風各各慿羽翰至靈可不如外攻乏中捍自非有仙骨寧免寒暑鍜彭殤終同途顏跖匪殊貫形凝靡不銷气聚防有散達者悟斯理盧胡一笑粲排悶冩心謡治命實非亂

次韻趙達夫問疾

煩君遣信問何如霖雨無人叩陋居孰信著綿當夏半自驚伏枕己旬餘百年未辦書傳後一壑猶欣服返初處約得衰更多病從今誓與酒杯疏

次韻趙達夫過訪

無限溪山畫不如特尋花竹到貧居相迎具茗涼堂上獨肯衝泥苦雨餘伐病政思翻素問論詩徒覺過黃初脫然百脈俱蘇醒藥餌登時已可疏

次前韻賦隱居二首

昆岡玉火脫焚如萬事灰心此定居今古眞成一夢耳行藏略算十年餘曽微實譽歌來暮豈可虛言賦遂初邂逅乘車還戴笠未妨多病故人疏

舉世紛如自泊如荒園僻巷閉門居總幹和鼎非吾事啖茹燃萁不願余林下一聲蟬噪處山間十日雨晴初空階剰放苔痕長始信先生屐齒疏

斷酒半月餘

毒手遭風伯危機伏醉鄕不成摩詰病未悔次公狂飲器質錢盡酤壚添價昂酒徒容攺事瓦椀茗芽香

送陳正之三首

老筆文無害升堂指顧間才髙心每恕事遽色常閒碁局消長晝詩嚢括好山去時似來日添得令名還婉畫循中道亷名集美譽直知能解事元爲飽看書用法何庸盡頒條本自疏鄼侯端許繼不問吐茵車昔在東原北髙唐一再行金書儒廟壯畫壁驛亭淸仕宦中年達親知逺道迎江南何處好細話紫陽城

夜雨

樹與山同黒聲喧瓦欲飛雷行無蚓喙電起更螢輝小市収燈早荒城擊柝稀平生聴雨意終恐壯心違

驟雨

道妙無生有神凝气孕形爲誰膏艸木何物起雷霆本質端能受元功豈獨靈老夫已枯槁衰白肯新靑

連雨

下潦多成疾荒墟或告饑夏寒防閱月晝晦動逾時墜果全無味新禾間欲萎可能畱少許庚伏灑炎曦

復雨

鬰蒸終不解白晝忽昬迷樹暗全如暮禽驚誤欲棲銀絲斜翠壁雪練墮靑梯壯觀何須數茫茫后土泥

怒雨

今嵗黃梅雨龍公剰作威雷抨山欲碎風掣樹如飛患濕憎泥屨聞腥嘔垢衣饑貓避誰屋竟夜不能歸

淫雨

城撼濤聲上山埋霧气中郊原成澤國舟楫羨魚翁浙右田應沒巴西雪更融斯民恐魚鼈孰爲訴蒼穹

苦雨

苦雨何其久山鄕化水鄕月餘沈碓磑天半起防檣孰不思神禹疇能餉子桑溺饑非已責愁絕望朝陽

久雨

肺病兼脾病葵花復槿花閒猶常不樂老欲更何加客訝添新犬童喧斷小蛇窮居非得句持底謝年華

桐江續集卷八

欽定四庫全書

桐江續集卷九

元方回撰始晴至城東別墅二首

逾月黃梅雨河流屢溢涯蟻宮危智伯螢燭困欒巴忽喜迎初日猶嫌見早霞淡晴城外路緩馬過荷花不堪一月雨才得一朝晴漲水聲猶悍初蟬語未成目專便曠野身偶出荒城無客仍無酒林塘覺更淸

題牧牛小捲

一童縱牛眠桞陰一叟渡牛陂水深此眠定無南柯夢此渡不憂人鮓甕蓑風笠雨開荒寒是誰幻化生毫端嘻其太平古天下不然人牛兩奚暇

紅雲亭卽事五首【並序】

歙邑之左屏山之下舊柯氏小墅前三十四年壬子予爲名曰紅雲亭谷中有水三塘環以花卉後歸之予旣經兵革非復疇曩而林泉映帶之間每至不能無詩近數小憇故屢賦之

一行城外路事事勝城中是處稻爭綠誰家蓮忽紅深籬幽戶閉小水暗渠通獨坐謀詩句何人識此翁遊觀不在大但取意疏恢積雨欣初霽閒人偶獨來目隨新句轉萍殿去鳬開無酒勝於酒移時再茗杯三十餘年事千紛復萬紜戰塵飛白羽花事夢紅雲園契更爲主州符閱防君池聲送今古猶似舊時聞江湖垂老死天地忽風塵豈不多華屋何曽屬主人此亭聊著眼數口僅容身雞犬桑麻裏侯王愧小民池塘通磵水籬落防柴門昔在承平日誰知化育恩艱危多死徙僥幸或生存予亦間闗久頻來憇此村

水亭待孫元京遇之歸途

獨向水亭坐未聞詩友來入城還偶遇下馬與同回各已泥雙屨終難致一杯菇蒲偃微雨忽見野蓮開

屢至紅雲亭並苦無酒

小閣虛牕手自推碧池天淨鏡奩開深涵樹影無風動驟唼魚聲似雨來六月今年全未熱一詩吾輩易爲才欲呼鄰友相酬唱官禁何由致酒杯

小樓

乾坤今古事盡在倚欄間初上似登塔忽髙都見山醉眸天共逺吟思暮忘還城市如巖壑誰能共此閒

州學遇劉元煇胡子遊二首

五十年前幼學兒讀書窻下此從師前修何限驚埋沒往事無蹤隔亂離蟬挾晚風穿故閣蝸憑宿雨蛀殘碑誰憐昔日垂髫友白首相逢共賦詩

小兒今忽六旬翁尙憶無人鬼嘯風【學捨食已空齋而出】三歳棘闈懸造化兩時飯鼓老英雄致身卿相談何易責傋春秋論亦公磨滅山林心不愧豈無窮者勝於通

次韻感學事二首

風雩誰識舊童兒法令今惟柱後師刻棗誰書驚蕩盡踏槐遺老嘆崩離堂中授講亡髙座廡下題名剰續碑奎壁不存齋捨攺端能爲泯少年詩

戰鼙驚倒白頭翁慨想靑衿舊日風或厭三場爭小技孰知一目网羣雄虀鹽此地涵濡久藻鑑他時賞防公松老槐顚異疇昔定應窮極道還通

東山廟【在報恩寺之側】

靈迹從來擅勝遊玆山亦復甲吾州杉腰一殿懸金屋云腳千家聳畫樓鐘鼓鄰僧新院宇桑麻平世舊田疇乾坤大數誰能問生者聊存死卽休【用新舊字一聫極平平而意味似逺平生不肯如此作詩也】

送孫元京還講捨

防有銛鋒日夜磨刻雕宇宙柰君何俗談世念神山隔人品詩評白眼多大似石宮元子詠更能銅斗孟生歌暮年我亦詞華落欲卜溪鄰買釣蓑

題孫元京近詩

後生如蝟總能詩骨弱瞳昏俗不治忽似再生蕭徳藻已應突過李之儀掃紅紫陣觀黃落懸萬千鈞系一絲精刮潔磨猶未已直須陶謝與同時

次韻贈道士汪庭芝二首【並序】

予先姊之子曰汪舜卿庶子庭芝始生嫡怒弗舉再從叔父漢卿與族人共藏而乳之少長令著道士服棲歙之幹明觀年二十有三矣詞翰已若老成亦知命隱迹以修身可也贈詩盈捲多失初意予因用韻寓規焉

鳲鳩不遇豈非天鬭糓於菟亦偶全中野履霜寧怨命通宵煮石且隨緣此身幸是無還有所學當令後勝前肯復杏壇聞木鐸可能蓬島問風船

七葉衣冠尺五天赤眉兵起竟誰全傋嘗庶孽流離【原缺二字】防仙眞接引緣身世萬端艱苦後家門十載變更前操持正要看帆柂勿便誇爲到岸船

次韻汪庭芝投贈

魚龍仙派古來聞南渡樞臣七世孫幸不幸間身且隠之處道常尊惜閒剰讀眞書傳入靜時思舊戶門送往卹孤尙畱意亦防公議恐無恩【庭芝去樞密勃七世丙子盜起汪氏死者僅三百人父舜卿善人也羣僕不忍殺引避使活而掠焚其家皆今夏始以病卒庭芝尙有二弟當畱意意者也近見予神仙傳欲借讀內劉向列仙傳非向所著有曰武之不達漢儒豈敢斥宗廟乎故欲其讀眞書也】

秋暑家多病者

酷暑端何物窮居值此辰交秋六七月連病兩三人虛屈名醫至深憐老子貧婢慵吾亦愧煮藥缺烏新

早起煮藥

五更鐘已動起步望中庭東壁忽聞雨西牕猶見星【原缺二字】燃小竈汲水淨空瓶兒子歸來好年來乏使令

嘆笑

意外無憂惱予心豈厭貧索錢紛債主賖藥媿醫人坐喪髙標盡時驚俗態新殘書亦懶讀滿架付埃塵

七月十日有感

十年前此日視篆上嚴州借服初金佩峩冠尙黒頭乾坤誰失馭江海已橫流保土𨿽無恙忘家弗自謀寒門驚瓦裂癡子困萍浮追憶危阽急都忘屈辱羞眾推眞膽大孰察暗眉愁盜賊誅鋤定租傭減閣優民功差稍稍已事太悠悠綿薄稀儲峙貪婪恣取求防懷隨命運失意起寃讎屢跋三闗馬更乘四瀆舟【謂江淮河濟皆至今黃河入淮】長城靑塜月大漢黒山秋甫息臺卿擔空餘季子裘解官終欠早破產復奚尢酹柏悲先壠畦蔬偃故丘信書無一得負債有千憂倒篋衣俱典連牀藥未瘳不如窮百姓何謂古諸侯公論誰詩可蓮花博士儔

送曹鼎臣君鑄二首

上下房曹氏嘗從譜系知科名凡防榜家世例能詩文獻風流在才猷仕宦冝速須旁郡祿歸慰老親思气骨今年攺除綸定不難勿言官職小足庇戶門寒楚雨禾猶綠燕霜樹已丹故人如見問家尙寄嚴灘

秋到

秋到山居僻貧無異味嘗擘黃新栗嫩炊白早秈香漸減家人病徐添夜气涼慿誰理荒穢籬菊苖長

涼夜

掛屋星河淡環牕艸樹幽燈昏天欲雨簟冷夜初秋尙覺孤身健能忘滿腹憂去年田事薄猶復有防収

無物

一屋無他物荒山此僻居小兒差類我老馬最憐渠久絕樽中酒空堆架上書頑軀猶不死晚節竟何如

憇老

憇老千山裏投閒五載余直令艱日糴何用戀鄕居白傅欲賣宅虞卿空著書秋園菊籬好荒艸欠人鋤

觀食嘆

里巷有窮叟頽屋僅四壁晨出暮乃歸升合賴筋力何能致大嚼所具但糲食上以飫老妻下以毓子息每飯焉得飽醯醬或弗給懽然咀啖間相對無戚色誰家粗祿仕梁肉頗丰殖至親本不多辛苦養奴客雕盤割玉脂香甑淅珠粒精暇及美糗俊味豈易得大姬挾怨怒不舉至日昃小婢亦仰面屏置若棄擲政爾萬金重不作一錢直主人敢興問翠眉愈煩嘖乃知鐘鼎門庖宰刀機赤不如【原缺二字】底破鐺煮蕎稷

老馬行

十年何啻騎千馬望風此馬甘爲下老夫與爾共艱難定非苟且相逢者憶昔專城鬢欲霜宇宙茫茫成戰場指呼壯士斬羣賊蹀濺血霑靴裳廐中始與駑駘列夜夜向風嘶曉月咆哮跳躑不受鞍獨我乘之心妥帖韓榦曹覇畫圖同耳小胸開蹄踣鐵吳隄朝望海門潮薊門暮踏燕山雪黃雲衰艸出長城碧眼虯髥逢者驚百人走驛落喘汗力追不及猶緩行痛飲爛醉仍宵徵了無傾側肩輿平髮雕齒鈍兩衰暮重到江南如隔生我閒解官甘寂寞爾病良醫頻灌烙去年西湖往探梅雅稱是翁俱矍鑠陌上誰家年少郎千金美妾規紫光謹營芻豆尙努力永伴殘年田子方

編續集戲書

朝衣已當酒家錢更賣山中二頃田盡聴小姬辭別院單畱老馬伴殘年假令埋骨終無地斷許知心獨有天一事差彊今晚輩桐江續集又千篇

隠者

土木形骸八尺身碧眸如電气如神笑拈艸化燒金藥狂折花簪漉酒巾百萬生靈枯冡骨三千世界戰場塵【原缺二字】生死閒中看聞說蓬萊淺又新

閒居

疊嶂層巒畫不如𨿽貧未死比閒居舊移一紀桐初大重種三年竹尙疏定借厄窮延老壽敢禁桀黠笑癡愚鄰家夜夜誰吹笛每輟燈前數葉書

登屋東山作

我生篾拘束萍梗墮遊宦遲暮齒髮落歸來嵗已晏【原缺二字】一紀前罷官避防訕故人爲買地誅茅偃巖澗忍饑苦不堅浪出蹈憂患繆遭千騎擁動閱萬甲擐亦嘗排九閶稍納小臣諫途窮事已去運盡淚空潸狼虎恣吞噬鬼蜮肆防嫚豈料全性命復此蒔葵莧壊屋如敝衣隨意補破綻北檐著馬槽南墻葺羊棧東山一何髙癖習喜登覸荒蹊乏耘丁褰裳現骭百谷鎖宻霧秋陽一除鏟聚落艸樹分耕畬岡陂間淒其寒事廹天意欲過鴈蘊隆玆可慮防蓄焉所辦曰予本寠士枯淡少小慣但恐涸轍魚生望絕罩汕貲用儻粗給終老寄衰慢不然棄去之七澤釣葭薍蛟龍無定宅麒麟不受豢瞇目埃堁兒孰能判眞贗

讀放翁詩作

放翁六十二起家守嚴陵三稔卽秪召禮闈直靑綾虛翁四十九外補當兵興七稔始受代萬死脫怨憎放翁【原缺二字】豪決起天池鵬短章異大篇往往蛟龍騰虛翁亦嗜詩瘦骨枯崚嶒欲和郡中作百冗嗟弗能曩讀劍南集防夜挑孤燈今玆一讀憤气塡我膺公昔承平日從容泥軾憑嘯詠徧泉石醉樂多賔朋而我值變故禍患來相仍撚須意少暇曉夕惟戰兢拙槁千取百秋暮號蟬蠅仰望子陸子絕意天階升忽夢一老仙電眸齒如冰手執玉如意坐控琴髙鯪指麾若講授揖我謂我譍大道有壇陛所【原缺二字】級登汝年故未耄亢健侔霜鷹乞汝九萬牋但勤攻剡藤異日大羅天后車許汝乘西風蕭蕭涼桐江碧澄澄祕訣隱舟崖古刻刓蒼稜萬重雲霧間往問南山僧

得老

方腴前臑與同甘茄瓠朝朝滿菜籃萬馬昔從行漠北一蓑今得老江南將軍夜度彈箏峽處士秋棲掛篰巖予奪喜嗔兩堪笑暮三何必勝朝三

次韻張慵庵觀予奕棋

與牧豬奴可不同嗟予老矣尙心童戲拈玉子鳴飛雹良喜靑裾駐織蔥浪設機闗何所益僅存邊角未爲雄小鬟有著能相恕冷被傍人笑此翁

秋風

剰喜秋風起空庭老樹間夜涼瞻北斗晨爽對南山【原缺二字】黃花近今年白羽閒未妨缺耕斂尙覺老軀頑

寄康慶之錢塘二首

奕品深參古爛柯筆蹤傍出舊臨河詩成不覺千篇易書讀曽逾萬卷多壯士玉闗汗血馬美人南國采蓮歌俊遊奇觀平生事將相其如此老何

暮年生計乏從容六秩臨頭萬事慵官酒河豚如有毒故姬秋燕已無蹤往來迎送猶多事俯仰炎涼竟少悰【原缺二字】己知心欲去西湖同賞木芙蓉

估客樂

爲吏受賕嬰木索漢相忽遭東市斮不如估客取邪贏居貨罔人人不覺布素寒儒守鄕學夜夜孤燈同寂寞不如估客醉名倡百萬呼盧投六愽估客樂哉眞復樂大舶飛山走城墎珊瑚未數綠珠樓家僮多似臨卭卓十牛之車三百車雪象紅牙水犀角養犬餵肉睡氊毯馬廐驢槽亦丹雘生不羨鳳凰池死不愛麒麟閣估客樂哉眞復樂邇來六月錢塘潮一估傳呼千估愕大風來自度朔山吹倒岷峨舞衡嶽一江一日殞千艘四海五湖可隃度諸寶下輸龍王宮鰕蟹黿恣吞嚼人言估客樂估客有時也不樂百年計較千年心不禁一日風濤惡【近六月浙江風潮失舟六百艘】

六十吟五首

六十衰年萬事嘗西風回首戰爭場科名官職俱虛幻學問文章總廢忘死見防人饒酷毒生憐此老尙昂藏故應許似籬邊菊百種花殘獨傲霜

六十曰耆七十稀西山能有防【原缺二字】賓鴻蟄燕秋如故朗月淸風事總非美酒難求周九鼎麗人多僣管三歸衰榮顚倒知何意艸上誰家露不晞【近來酒極難得而一人有娶數妻者】開嵗當爲耳順翁知非又過十秋風尙多兒女婚姻【原缺二字】使田園伏臘空迎菊作詩先自喜設茶當酒未爲窮頑軀定不緣愁死縱死還如不死同

三十年將一世論繆悠兩世見兒孫紛紜往事皆如夢漫浪虛名獨許存蚤遣候虫憂敝絮懸知壽客笑空樽徑蕪階葉無人掃臥聴秋風晝掩門

晝暑微遒暮已涼中秋【原缺三字】重陽少時痛飲不勝樂老病積憂無此狂嵗六十翁扶藥餌家三百指望裘裳空庭月側荒山悄起望星河夜慨慷

覽古五首

人有好與惡造化無頗偏種谷匪種稗稗實在谷先謂天不佑惡細察似不然麟鳳世罕識蛇虎動百千泗水兩師生萬古大聖賢瓢飲短命死絕糧陳蔡間雍徹柄魯政膾肝延天年气運苟如此周衰何足言

讀書以修身末惟利之漁夏侯詫拾芥桓榮陳其車初學瞇訓詁利心已炎如爲吏未識字嗜賄不顧軀靑靑淩陂麥歌聲何舒舒金椎勿造次恐傷口中珠豈不事詩禮所爲乃凶渠用世率此輩生靈夫何辜

父子具曰聖相謂爲仲尼獨於春秋學盲心無能稽僻說竺老滓苛政斯鞅靡神天有弗察大柄斯人屍典午起九死眾鬼宗魔師紫宮坐張楚赤縣生劉齊鏐帥豈辦【原缺】阜實召之至今二百年遺禍殃蒸黎

賢者儻畏死世論終不公古若不置死何借誅妖凶荊舒底姦鬼廟食丘軻同舉世知其非囁嚅不敢攻著書斥日錄獨一陳了翁禍至裂宇宙板蕩中原空筆削討厥罪乃在幹淳中我讀四朝史方知天聴聰【四朝國史王安石傳最佳文𨿽簡而能盡其罪】

六經樂故亡三禮復不完名數頗舛刺或亦疑同官易詩書春秋論孟庸學篇彌縫救破斷誰實心斯傳始以營道翁終之紫陽僊堂堂七君子如日常在天有暮必有旦豈無來者賢大匠一朝作繩墨其捨旃【周王程張四人文公宣公成公三人爲近世七君子】

北珠怨

北方有奇蚌產珠紅晶熒天鵝腹中物萬仞翔防防此貪孰能致俊鷹海東靑鉤防爲喙利刀以爲翎采之肅愼氏扶桑隔滄溟無厭耶律家苛取不暫停中夏得此珠艷餙生芳馨遼人貿此珠易寶銜【字缺】軿東夷此爲恨恥罍嗟罄瓶渡兵鴨綠水犂掃黃龍庭夾山一以滅河朔無鎖扃幽燕及淮江赤地戰血腥徒以一珠故百億殃生靈兩國失宗社萬乘棲囚囹旅獒戒異物聖人存爲經徒以一珠故天地生虫螟此事有本原防郎柄熙寧力行商君法詭勒燕然銘延致眾姦鬼壊敗先朝廷焉得致渠魁轘裂具五刑鐘山有遺瘞漾之江中泠我作北珠怨哀歌誰忍聴

戲詠老農觀稻以秋字爲韻

扶杖行阡陌秔秈極望秋兒孫邀按視父宿聴分抽村佃同黃馘山妻對白頭負禾難努力拾穗尙明眸糞薄嫌苖瘠耘遲訝艸畱後生無【字缺】懶今嵗更奚尢糴價先朝賤租期舊尹優邇來非昔比誰復爲儂憂路逺筋骸倦風涼咳唾稠采壺炊破甑啖茹薦新篘一飯都能防三杯卽告休堆場喧鳥雀隘巷集羊牛幼稚茅茨候驩呼菓栗求𨿽無玉鳩賜端勝富民侯

又七言

久無筋力荷鉏耰坐閱千畦防防秋又喜黃雲今滿眼不知白雪已盈頭丁寧防稚頻驅雀約敕比鄰逺放牛及早兒孫了租稅頽齡一飽更何憂

夜起有感

古人所願爲莫若言事官前後五百輩風節何索然士所甚榮者艸詔登金鑾繆妄或預選文章何足傳又如相人國操秉中書權姦邪雜庸儒覆餗鼎實顚代天分百工設此三要職我𨿽幸登名三不踐其一嘗叨臺諫命大臣陰見柅擊搏非所能甘受一麾斥於時已潰亂竟不保宗祏論罪誅枯孰可付史筆星河夜西流看天徒嘆息

聞笛嘆

讀書夜倦燈影暗屋外笛聲何處來鄰翁吹笛意本樂聞笛如我心何哀如說生離苦天涯海角無由廻又如訴死別委骨黃壤埋蒿萊失身覊婦過昭君塜僨軍老將上李陵臺東坡澹庵惠州新州更海外經義字說蠱場屋格天之閣髙崔嵬元祐太母地下負廢立之謗昭慈再廢入道冷屋扄荒苔濟陽一去飲霅水不得其死二十七年老姦擅位污公臺分明歷歷道此事使我顏色黯然如死灰豈止山陽向秀感徒爲嵇呂二子空徘徊平生不識音與律但喜樂工奏曲作技傾金罍不謂今夕此何夕江淹別恨二賦盡到眼玉川子涕泗蝦蟇食月萬古不可開鐵腸石肺百雜碎驚魘不顧閨中孩壁下偶有酒顧謂斟一杯一杯薄酒何足禦此大憤怨不如愚無知者酣臥鼻息長如雷湏臾笛聲寂無有出視空庭但星斗

令狐信芳招飲天慶呈張文煥

仲秋久不雨殘暑气猶郁晝夢化飛鴻靑冥脫羅罻果有叩門者嘉招爲湔祓林下見髙人杯中得佳物世故萬不平如利劍一刜何況詩家流談鋒出奇倔味同本道合心敬匪貎屈維玆古琳宮巋然金碧屹生云石防岏防日樹蓊蔚更有竹萬竿風梢互披拂黃冠作何行享此傲簮紱吾儕許借景仙意亦髣髴其徒傳異書升空白日歘腐儒早知命靈丹未甘乞座間亦有賦腸枯語言喫崖根茗泉深尙畱一再掘

同張文煥過吳式賢二十六韻

退居乏晤語蒿萊翳荊扉闉闍一以出秋色饒淸輝東魯有名士勲庸厭常旂懽言撥簿領宿約尋郊圻小輿信自逸寧知勞者唏遐眺豁防蔽未若聫鞍鞿淪漪渉淺瀬杳窕穿晴霏西成禾稼熟南賓鴻鴈飛嵗晏苦不樂來日【字缺】己希懷人況有願渴心奉容徽丘園隱君子結佩紉芳菲恬養足道气悟悅通禪機渠石轉流水築埭臨彎﨑檉櫸防書艇芰荷環釣磯復有蘆葦叢江湖思依依起予一襟風萬有浮埃防設禮古爼豆執事儒冠衣兒侄亦敬客走趨色無違緬懷十年前傑閣何巍巍幻境值革故髙蹤甘遁肥利逹被鼎貴朝露終易晞孰能保令名百世無評譏莊叟適遊濠曽生傲浴沂俛仰宇宙間此防應復稀防剎玩奇刻喬林媚餘暉防防塵外心澹然暮忘歸

訪吳式賢歸賦詩復以未用韻成篇如前數

秋仲已數晨殘暑饕餘威兩旬赫斯旱嵗事將吿饑五穀旣不熟百卉亦具腓白露輟救田巫祝絕禱祈泱漭原野間行行策徵騑所至問父老最苦螟與蜚官府發令寛疲甿猶庶幾柰何迫賦役有終無韋初筮或金紫不復先綠緋牛羊爲求芻今乃如獵圍戚吁良易察厥病不在厞適我故友家美奐思如翚謂言綠林輩秉畀灰炎煇別墅今尙佳細故未足欷明牕可教子辛苦出螢幃地出禁酒界煮魚刲豪豨飣菓燦【字缺】棗芼羮芬藿薇老衰感嘉意滿斟餘十揮繆忝五年長一命先登畿三益夙好在萬事危途非此來聴所談字字侔珠璣終當簉鳳沼否亦齒虎闈民瘼熟覽采一一牋斧扆何乃懷其寶不受良工晞昔【字缺】更四稔泮水擷藻芹晚節豈倦遊故托左臂痱

再簡吳式賢

郊居縱復逺康莊如許詩名許遁藏有客逺來期識面不吾遐棄例登堂眼髙心逺乾坤窄樹宻泉深上下涼誰與圖成後三笑陶巾底用間緇黃

遇李尊師

東城焉所適有此松下風更有竹萬計連山翠如蔥長廊無人白日靜古壇髙殿秋陰中云房鎖扄簾幔捲久乃忽遇星冠翁一笑呼茗茗立具坐對井邊驤首龍五十餘年閱此畫偶許後死頻過從疇昔共飲徒十不見八九升天豈其然冡骨今定朽老夫起立意欲去尊師顧謂已溫酒人生一刻快意難何幸有酒澆此口屢勸不容遽上馬上馬出門卻回首

秋日

盡日秋園掩竹扉小堂臨砌坐斜暉有心覓句無心得【字缺】叟澆花蚱蜢飛

探菊二首

秋旱今年冷意乖將無斷送老生涯山田百谷俱焦槁一雨何妨爲菊花

心最憐渠旱菊苗蘂靑如粟間如椒小勞汲井何妨事有酒吾當著酒澆

中秋前夕三首

中秋無酒定醒然淸賞今宵月已圓喜我小兒才五嵗猶能倚戶望髙天

稍穿疏樹殘光碎徐碾晴空素艷流交過子時是明日攙先半夜賞中秋

山頭月到天心小林下秋生夜半寒不待明朝已三五四更仍續五更看

中秋夜有客攜酒

中秋謂無酒忽有攜酒者聫翩二三客柴門系嘶馬膨脝兩大甕待月列堂下空庭碧天闊秋色極瀟灑皓魄初未出稍覺云暗野須臾冰團掛細字可讀冩琵琶撥旁行此曲豈和寡村伎雜南北焉有容色冶老夫但滿飲不復記杯斝嘲詼頗惡劇罸籌不吾捨自從歷防亂萬事付苟且應接日紛糅口耳似聾啞久旱百谷死心望時雨防𨿽逢芳醑溢更著纎指把丈夫忽有念外物皆土苴客去欲夜半一笑眞醉也

社前一日用中秋夜未盡韻

淸晨視園樹槁葉脫梧檟鄰家餽彘肉里巷作秋社報賽有故常民俗其敢罷勾龍得無羞土毛旱欲赭貧家節【字缺】常素不徼福嘏又況禁酒嚴罄室覆老瓦兩男隔鄰郡久未泛歸槎小兒及二女嬉戲粗婭奼叫啼索棃栗短裳或露骻乃翁老鈍極久困防口哆下體毒痔漏中脘痼癥瘕舂秫裹靑篛杵臼亦旋假意以娯防稚鮮歡類炙輠東墻掘小池南榮續前廈明旦宜鳩匠窘局笑窮排悶賦此作鄙俚媿不雅

八月十八社不雨得酒

近社當有雨至是終無之家貧久無酒忽有社酒持萬事不可料人生難前知窮山旱已甚園艸日就萎重九倐復近睠焉顧東籬稼穡不我與灌此靑蘂枝幽賞心所寄曽不憂朝饑菓茹媿云鮮聊玆撫防兒扁舟欲有適矯首空遐思

社後巳未始雨酒邊書

今年五月梅晝夜雨不止及玆七八月一旱乃如此古言了無驗社公飲舊水豈其世俗移難復論常理裏門分內竟誰記戊與己詰朝始霢霂漸作霈然喜破靴行荒園沙泥濡足指蕉扇戴頭歸聲類釣蓬底有田谷不登無田吾何恥荷鋤蒔蔬者告謂土潤咫芙蓉一二開紅蓼亂紛委木落樓閣出風物甚淸美偶玆樽酒具小醉亦可爾土木愚頑姿頽然隱吟幾天地萬古悠微軀一稊蟻區區曷足云後當知此士

社後復晴

無租猶欲望丰年豈不差於酤糴便浪說嵗星守南斗略微社雨潤秋田異哉古語俱難信老矣餘生益自憐已近重陽更晴旱潘郎佳句亦虛傳

小園

累土爲臺就浚池小園聊爾寄娯嬉栽花誰覺似貧戶煮菜自量無厭時月下秋聲長不寐水中樹影最宜詩客來客去頻歡喜只爲能饒一著碁

擬詠貧士七首【並序】

淵明有詠貧士詩七首前二首自謂後五首引古賢士七人亦借以自謂也東坡遷惠州一年九日無酒乃追和淵明詩以寄意夫以侍從偃藩謫僅一年已云衣食漸窘樽爼蕭然且有典衣作重九之句況予多歷患難休官五年者乎不敢如東坡和淵明韻姑以江淹雜擬體賦之非於貧有憾也以貧爲悅而甘之者也乙酉九月八日方回序

陶漁起畎畝在野賢無遺世豈有貧士貧民且無之鰥寡不敢侮俊乂斯可知末季尙貪欲髙位多窮奇有如元愷者豈不寒與饑寒饑士之常蒼生良足悲

生不逢堯舜夜歌齊國門短布適至骭顧此何足言得無慕反坫頗欲致飽溫區區覇者佐治躬乏本原易地可禹稷獨許陋巷顏管卑況彼寗人品當爾論

周公昔下士一飯不遑餐四海頌聲作白屋無復寒三家柄魯國陽虎盜嶼璠曽原二三子忍饑依杏壇士當察時命固窮心所安何至挾長鋏特爲無魚彈

昔在馮敬通晚節極窮困豈不嘗專城肥遁故無悶如何彼江生賦此以爲恨政坐不能隱揣謂意有怨與世一不合心迹當兩逺豈容近市朝尙與俗物混

堂堂孔北海不憂樽酒空一旦坐口語老瞞不見容危行言未遜難保明哲躬虞翻落日南管寧老遼東事至於此極豈願飄孤蓬所以焦光者愧處蝸廬中

少陵走西蜀坡仙謫羅浮暗與淵明合九日無新篘兒曹處此境四顧定復愁惟此三老翁浩然無所憂作詩配日月萬古長空流寄謝酩酊子詎識黃花秋

龔夬坐何罪持扇行覓錢唐意介之孫忍餓死空山我嘗讀史冊悵望南渡前似玆良亦多晚輩未可姍此責有所歸冠裳天地顚禍至崩杞國彼悔其奚言

九日無酒【並序】

塵爵恥虛罍寒華徒自榮淵明詩也如今九日至自覺酒湏賖少陵詩也典衣作重九䢐嵗慘將寒無衣粟我膚無酒顰我顏東坡惠州詩亦然予乙酉九日前以衣袍典錢不能得遂成無酒詩瞠若乎三大老之後可笑也已

陶杜休官窘可知更憐坡老惠州時三人九日俱無酒一笑千年各有詩我輩固窮生事拙今秋慳雨菊花遲典衣不辦杯中物空嗅靑英有所思

九日烹二雞終不得酒

長女近歸寧念母省所患臨別無可烹僅餘一老鴈玆辰遂重九空庖絕芻豢伏雌劣足膳時醪靡由辦平生萬卷腸半世飫藜莧中嘗長軍府豈不防集慣晚年畏禍機棄官老林澗賣書輟架籖典衣解袍襻佳節無一錢終不羨朽貫瓶罄何恥爲更用奴訕但甘顏樂瓢宜免周誓轘粲粲東籬英聊與嵗同晏

九日用淵明韻二首

窮山豈有節疲氓不聊生比戶廹凍餒九日存空名旦視觜參中斗極南北明知我乏機杼促織亦銷聲昔健酒易得痛飲倚妙齡焉知齒髮暮壺盡無可傾寒英粲荒圃槁葉鏗前榮堅忍驗學力乖離悵時情死也諒不磨可惜百無成

淵明謝督郵猶有金石交故人篤古誼未隨霜葉雕把菊東籬下气與南山髙顏生忽至止雙鳳鳴靑霄我誓死巖穴甕灌詎云勞柰何今年秋一旱川原焦酒錢蔑由致擬坡聊和陶索寞世所賤由來非一朝

復記乙酉重九

無酒無錢不可賖窮居猶勝走天涯晴軒小圃籬門掩時有人來覓菊花

送汪以南教授

郡文學掾未冝卑四七元勲所願爲歸興忽如憶鱸鱠閒心肯復戀臯比鄭防梁肉非無分薛令桑楡竟自奇想見田園有餘樂時能寄我和陶詩

未至無氊坐客寒興防自欲早休官新下澤車欵叚馬舊逢掖衣章甫冠冷看羣飛終可愕眞能勇退豈爲難人生底是門居好心穏神淸夢亦安

獨冷儒官亦獨淸前賢補處詎雲輕後山三任入東觀修水七年畱北京底用過多求美宦自應垂後保香名贈言我竟無堪說笑指籬邊秋菊英

次韻汪以南歸途見寄

身輕更覺馬蹄輕倦聴昕堂講皷聲示病早能效摩詰賦歸眞復繼淵明食租近郭膏腴足卜築依山爽塏成疾寄新詩似憐我棄田捐宅不聊生

桐江續集卷九

欽定四庫全書

桐江續集卷十

元方回撰村路有呼予老朝奉者

眞公眞相自難誣非相非公亦好諛誰忽謂予老朝奉心知不是贗稱呼【予舊守郡階官朝奉郎】

王幹三嶺

澄練平臯水屈盤靑蒼松櫟擁峯巒霜晴村落全如畫一見都忘上嶺難

戲詠昌化縣土風二首

闊衣男子荷薪樵癭頸婦人昻髻髫巨石塞途饒犖確荒村扃戶故蕭條水風騷屑雨非雨溪澗復重橋復橋授粲割鮮何敢望尙無漓酒與儂澆

富有大山無廣川積多冢樹少炊煙絕奇車盤嶺上石稍闊走馬平東田竹筐曬穀爭晴日瓦甕淹虀及凍天未信蘇湖萬頃室數家蕎穄樹頭懸

三貪嘆【並序】

行昌化縣西道見一死蛇一死防久之村落頗喧獵戶舁一死豹解縣賦三貪篇

十月蛇當蟄錦文遨道邊碎首斃農梃人蛇胡不然防竊不以夜腐屍供防鳶白晝自掇禍人防宜戒旃猛豹落檻穽割皮充席氊人中亦有豹勿恃多金錢虵防諭官吏豹以諭將焉三貪逭天誅聽此三嘆篇

村女

靑荷葉傘茜裙紅隨母歸寧省外翁莫笑梳裝未京樣兵余猶見太平風

下營曉行二首

霜鍥駞裘耳欲冰誰家先我已宵興道傍籬落遮叢篠隔火熒熒見一燈

月澹雲濃弄曉晴艸中白處路微明垂鞭緩轡十餘里始聽鳴雞第一聲

行於潛縣南田中

曽躡危橋入縣行蕭然無處覓詩情不如涉淺田南過天目山長一抹橫

燥溪曉行

旅宿殊難穏宵徵敢告勞三聲雞未動五丈月猶髙險路紆羸馬寒飈宂敝袍枯林影中過恐或有梅梢

過畫龍天始明

落月猶餘彩荒村已幾過店明燈透壁石響馬升坡起早寒多嗽忘勞暗自歌老夫亦小憇霜重手頻呵

丁橋曉行

苕水無聲鏡面光漁家孤艇泊中央十幅生綃誰畫得一輪斜月一篷霜

贈地裏周國祥

存衛府勲有是事下婢子品斯何心多少幽明不平處煩君端試指南鍼

再贈周國祥言相

紛紛世上少全人鶴睫分光照始眞李相頭顱君莫笑神仙猶現羽禽身【小說唐相李石入嵩山遇一病鶴損足呻吟人言謂石得人血五合傅之可愈石卽欲刺血鶴謂汝亦非全人也拔一眼睫與石自照乃驢首耳石至洛陽天津橋以鶴睫照無全人者一賣薪翁乃全身人也石拜之以告得血入山傅鶴愈而飛去】

贈五星梅獬孫

運極螟蛉紹雀兒太平早有竇郎知市門屠販規溫飽何足煩君子細推

晚登湧金門城望湖

煙昏日落更誰知四十流年一餉時水次梅花應獨笑城頭老子尙能詩畫船緑幕今如夢雪鬢蒼顏只自悲淡抹濃妝有餘態西施終是老西施【予二十一至杭倐四十年】

次韻酬郝潤甫【彥澤】二首

與君山澤兩臞僊浪走塵埃汨市防老貌相逢今又別餘生更覺不如前孰追赤制春秋筆稍悟黃庭內外篇俯仰此心了無媿冷看舉世售梔鞭

幸君三復甫田詩髀肉空消萬里馳直與羣飛爭勇往可能小退入深思古人未必成功昜智士寧無見事遲海闊天長一翹想搏鵬豈料竟低垂【謂南徵而歿者】

喜趙賔暘至次韻舟行二首

別後生涯兩更微褁糧東路是耶非我才疋馬荒山出公亦輕帆下水飛市酤未成投轄飲閒枰聊解爛柯圍防須一騁吳山目同上嚴家九隴磯

憶泛桐江水眞成照膽淸熟知漁父樂恨乏釣船輕身老不重少潮平還復生誰能似沙鳥興廢了無情

題陸君【傳亨】鴈鷺圖

菇米飄香白小肥汀鴻沙鷺狎晴暉太湖天接吳松闊莫近能言鴨畔飛

次韻賔暘令郎【瑱】見示二首

盛名從昔起寒微逆旅蕭條未必非政可夜樓觀月落不應曉枕嘆霜飛妙年振鬛思千里他日幹霄會百圍通介隨時有中道稍容衰老擅漁磯

老我泥塗久郎君玉雪淸百年雙鬢謝一醉萬緣輕孰肯延枚叟端難少賈生修程未可料聊此慰詩情

湧金門城望五首

蕭條垂栁映枯荷金碧樓空水鳥過略剩繁華猶好在細看冷淡柰愁何遙知堤上遊人少漸覺城中空地多回首太平三百載錢王納土免干戈

左看城闕右看湖輾翠蹄紅路欲蕪君子頗聞梁上有麗人何至水邊無他時公論誰良史往日虛名幾腐儒地下西施應冷笑不緣紅粉解亡吳

天回地轉事雲輪湖葑山榛色漸陳墜珥遺鈿如隔世欹樓傾榭最愁人一錢物變千錢直十戶民驚九戶貧猶有沙河塘上路賣花聲作舊時春

曽向西湖醉寫詩衰年六十嘆飈馳一毫無補承平世萬事俱非老死時三竺禪牕猿已化八梅吟冢鶴應悲花穠月艷今如夢臥聽長橋笛夜吹

風入松詞萬口傳翻成餘恨寄湖煙難尋舊夢花陰地剰放新愁雪意天戰罷閒堤眠老馬宴稀荒港泊空船此心擬欲爲僧去政恐袈裟未慣穿

趙賔暘唐師善見和湧金城望次韻五首

猶存徑菊已無荷城上霜風匹馬過廝養前行疑叵可徼巡側睨暗誰何感時詩客推敲苦逃俗編氓剃落多秖爲湖山豢佳麗水犀十萬競投戈

頽城磚甓墮平湖禁籞雕殘故苑蕪戚畹換班言肯用邊庭入相事應無福威玉食欺孤主詩禮金椎黨盜儒喪亂誰憐杜陵老嬌兒短褐倒天吳

玉斧難修舊月輪淒涼沙鳥犯鉤陳總因燕頷多庸將卻誤蛾眉事別人一紀於今兵粗定四民莫若士猶貧酒壚髙李能同醉老眼昏花暫覺春

主人攜妓我題詩三十年如一瞬馳尙想泊船行馬處不殊衝雪探梅時相君已抱犧牛悔京兆空餘鵩鳥悲誰會此懷同向秀夜鄰橫玉起孤吹【丙辰丁巳間魏公明已爲丞郎所謂同探梅雪時也尋忤丁去國後尹京忤賈謫死嚴陵】

臚唱曽叨殿上傳末班遙望禦鑪煙貂蟬公不施霖雨蟣虱臣能補漏天羞見稗官成野史懶攜艸具問湖船【原闕二字】燈火元宵近無復遨頭夜市穿

次韻謝曹之才見贈【良史】

崦嵫苒苒迫斜暉夢斷銘功十二旂鄰曲過從穿不借故鄕書問寄當歸固窮敢向中途悔小隠無令始願違萬境皆空心已死霑泥落絮肯重飛

寓樓小飲【並序】

十一月十二日趙賔暘仇仁近曹之才張仲實道士王子由會於方回之寓樓以西湖客北海樽各賦五言一首賔暘子伯玉侍

六賢一道士邂逅及吾門借甚西湖客慙無北海樽雪堂副團練石鼎老軒轅歌杜詩奇絕誰能效許渾【賔暘歌大江東去詞】

次韻仇仁近謝詩跋

羈角朋從飾帨觹成人可更戲桐圭萬鈞致力終能舉一字爭工未易題魯頌向來晞考父雩風元自異公西長江破浪輸君手肯學村船逆上溪

次韻權季玉枕上偶成

邇日屢聞親藥鼎客懷沈鬱與誰論細參素問心無病勤剔靑燈眼未昏九折政思爲孝子七襄未用乞天孫察君詩味如枯淡中有無窮古意存

次韻胡正卿

長途疾足詎容休政是嘶風抹電秋小復低回從吏隠未應拘窘嘆官囚聲名甫逐濤江起魂夢空隨沁水流一顧卽看逢伯樂直須晝繡問刀頭

次韻仇仁近至日

浪說春回地底陽駞裘正怯北風涼未來事甚云難測已老身無日再長紫邏招魂千里雪彤庭待漏五更霜閒人幸脫拘攣外客枕何庸早起忙

次韻仇仁近晴窻二首

澗毛足可繼晨羞牕暗牕明日去畱古道海深磐石墜時情風緩暖絲遊天淵有間終何恨人我相違各不求四顧茫然欲焉往一寒端爲效忠謀

往時淟涊玷蕃宣處士名聞積有年甚欲同傾彭澤酒未能略送始興錢細看好句無疵處時出名言亦自然苦海愛河爭沒溺禪窻一榻篆茶煙

次韻仇仁近見贈

霜削風朘緼絮輕忍能弔古上頽城窮途我輩俱相似老態今年轉可驚差喜有兒勝伯道故知無婢效康成紫陽溪上余茅屋終與沙鷗不負盟

次韻張仲實見贈

久縻官務費爬梳一旦投閒得自如紫綬金章巳髙閣靑鞋布襪是安車漫郎心事詩能說散聖禪流髮未除物我重輕中了了可能秤象待蒼舒

至日後吳山城隍廟

磴石梯飈俯去鴻湖江左右海西東冥冥煙霧已難辧杳杳樓臺猶未窮搖翠步蓮來陌上褰紅指筍出輿中誰知夜靜狐貍吼粉黛還如舊六宮

會張仲實宅得天字

兵甲更多難桑楡迫暮年孰能容此老猶得並諸賢空闊瞻喬木推移嘆逝川醉鄕春有路暫覺異寒天

喜鶴田李元暉至

江海逾千里春秋近七旬盜兼兵塞路貧與病隨身行李奔窮嵗生芻奠故人論文豈知許但喜酒杯親【來弔趙總使孟奎】

次韻仇仁近用韻見示五首

時驚驛走聽庭宣老朽於予孰使年鳴玉久忘綪結佩穿花空憶錦連錢愧非今代王摩詰許識能詩孟浩然野服幅巾亦堪畫丹靑何必上淩煙

眼過登伽皺面羞湖山信美爲誰畱開通不辦多王老下澤惟思侶少遊行役自量非得巳食貧能忍復焉求餘生至此當知命壯事虛拋更老謀

久已休官臥紫陽故園稍復葺荒涼𨿽無廈屋千間廣尙有書檠二尺長淸賞五更花過雨珍烹十月菜經霜客遊漫惹興亡恨早覺歸心曉夜忙

治任猶近旦中觿旅次今移日至圭惡況味逢佳節序懶情懷怯好詩題向來守黒元知白幾輩平東復鎭西定是仇仙知此意卜鄰端欲共花溪

褒衣全覺近人輕擊柝鳴鼙滿萬城士气欲如枯艸死文聲未見蟄雷驚絳侯豈識長沙傳秦宓能非棘子成當復夜牕抱吟膝百年長與一燈盟

別後寄趙賔暘並楊華父二首

虛翁眼暗魯翁聾聚散匆匆老病蹤近已有人傳我死何期此地與君逢兩窮未必時流識一笑猶爲造物容自覺平生豪故在能揮萬字飲千鐘

貌顚神定楊明府聽聵思聰趙廣文此老足成三釣叟相望各占一谿云賔暘客邸偶胥防華父家園誰共醺爲報包山舊喬木欲來系馬說新聞

次韻張仲實嵗晚

老窮勝殀達敢惜嵗時遷食玉多憂死披簑且醉眠西湖非昔者南雪尙春前稍足陶缾粟諸公不用憐送髙險崖一直翁二上人還揚州【來杭聽西僧說】

嵗晚江湖尙此行從今一鉢老淮城聞聞見見元無法去去來來豈有情肯復餐鍼效羅什獨能沽酒致淵明風吹雲散各南北我亦歸尋釣石盟

次韻酬劉彥直

稷下先生舊老成十年江表聳雄名觀星南極孤槎逺賞月西湖獨榻橫筆底篇章追夢得樽前風味勝公榮酒樓一誦驚人句四座如聞霹靂聲

十二月十三日三橋小雪

曉樓衾薄夢回頻辟戶寒光絕防塵各各一篷船未動差差萬瓦屋如新髙門定有丰醪餼下裏疇能餽粲薪鄰叟踏泥共煎茗早云多有望晴人

次韻張仲實讀予近槁

平生窮到骨不受世人憐腸倒三江洗詩憑萬口鑴旂常無可紀衣鉢尙堪傳今日如斯者輸君獨妙年

十二月十五日去年以此日歸

日月相望夕西歸昔問途焉知窮嵗迫重寓客樓孤壓雪彌河舫膠冰噤樹烏遙憐萬山裏兒女乏寒襦

十六日

來往江復浙擾擾一年間有子猶相隔無官亦未閒病嫌眞藥少債凖舊書還霽雪樓前立依依憶故山

遇仇仁近出齋小飲次前韻五首

貧何所惡賤何羞寓物無心任去畱尙有可人同臭味足相間處與交遊銜杯痛飲眞吾事挿架多書不外求頗欲買鄰今已晚石田茅屋仗誰謀

萬端【原闕三字】難宣此腹便便六十年寧作防夷長貯酒可能【原闕三字】名錢一瓢陋巷應常事駟馬髙車特偶然潦倒【原闕五字】猶勝苔骨臥荒煙

知君胸次藹春陽與世多炎豈有涼書室相迎黃卷積羽人同坐白須長此翁久客貧兼病今嵗奇寒雪更霜一餉淸談百憂絕故知退靜勝奔忙

是日遇董靜傳道士

百斛明珠價尙輕新詩倍蓰幾連城卽今自愧才將盡如我初無語可驚涉世磨治良玉出刀圭防化大丹成豈徒麗習資朋友定霸須君主夏盟

我詩市匠制錐觿君集王朝粲璧圭奇語時常欹枕詠佳聨直欲徧窻題猥思駑駕能追驥終愧東顰敢效西赤甲白鹽三峽路無人肯溯浣花溪【仁近謂人不肯學李杜】

嵗除日陳正之劉彥質來奕

明朝六十遂平頭豈料耆年尙百憂逺憶兒孫兼婢僕欠賷褁餌與衣裘倩人賖酒聊堪醉看客枰碁卒未休旅【原闕一字】鄕心記今夕北風吹雪滿寒樓

大雪出三橋寓樓

凍雀愁鳶噤不嘩漫天浩瀚逐風斜映樓橫過三千丈接屋平鋪十萬家靜夜有窻皆貯月寒空無樹不開花詩成欲撚冰須斷聊舉深杯答嵗華

丙戍元日二首

猶憶兒時𦇤褓中天南跋涉到江東間關嶺海三千里倐忽星霜六十翁追逺無涯心事苦苟生何益暮途窮雪消日薄寒尢力獨倚危樓數過鴻

歙山嚴瀨寄荊扉想見同時雪正飛栁動梅殘驚嵗換兒寒女瘦望予歸百年偏許詩名在雙鬢能知世事非社友踏泥肯相顧酒錢更欲典春衣

正月三日立春

曾戴金幡勝如今有幾人尙能容白髮屢得見靑春定力忘寒燠冥懷任屈伸遙知殘雪地卽復化爲塵

感舊

春暖鶯簧絕宵寒鬼燐微美人應骨朽華屋已灰飛巷陌名空在毗鄰事總非昔賢歌麥秀不必淚霑衣

杭正月十三夜

歌皷猶聞治世音逃喧愛寂自沈吟九衢翠防春【原闕二字】一室靑燈夜獨深豈不凍雲開霽月其如老眼異童心【原闕二字】變幻涼州夢便覺繁華勝似今

杭正月十五夜用韻

隨緣徇俗豈知音戲隊遨朋舞間吟但信金鞍忘路逺不知玉漏早更深春光月色相爲賜公子佳人別有心舊觀依稀百分一十年兵甲到如今

杭正月十七夜用韻

歌詞南北混鄕音猶憶仙臺萬燭吟俗侈觀優無不笑令嚴罰飲必須深未防曉闕落梅曲巳動春郊芳艸心四十年前政如許白頭淒愴忽斯今

訪西湖鄭髙士【眞一】

不爲尋仙子吾能逺出湖水濵維舴艋屋角認防櫚漉甕分紅酒揮毫寫白須思詩看素壁待與再來書

喜賔暘再來三橋次舊韻二首

擬撩社甕共治聾難向春泥覓鴈蹤每嘆寄書多不達孰知行役巧相逢道衣染褐驚新制醉鼻添皻失老容盡日攜兒往何處歸途燈暗夜鳴鐘

城頭霜樹回春色樓下冰河動水紋聨步卽堪同拾翠分攜猶記欲書云祝摩膚髮終須盡【兩日予左肩痛且髮瘍祝音咒音注】質粥書衣尙可醺彼我相防兩難判未知百世果誰聞

喜寓軒張夢符侍郎下訪

事業更篇章從來例姓張茂先同晉軌【晉平吳張華贊之】子壽振唐綱【張九齡相開元】已樹旂常績仍專翰墨場云仍今接踵月旦早名揚神劍幹將出髙冠獬豸昻褰帷初鄂渚杖斧復錢塘士類星杓仰文聲電澤滂四愁肩慷慨七命敵鏗鏘暖酹梅邊塜春遨栁下航畱題存感慨屬和笑奔忙羸劣慙形穢含賴疾藏一離湖曲路五換嵗幹陽誦句思詩伯除官說侍郎班聨參冢宰銓部佐文昌北壤蠙蛛割南邦翠蕩翔雪尋浮玉渡月認湧金墻不鄙僑棲陋來同雅話長有書兼筆硯無酒但茶湯衰謝時維邁羈窮气尙剛斯人一靑顧懷古視穹蒼

淸湖小酌得生字

泯黙抑幽抱低回挫髙情肥遁夙果決羈旅猶牽縈華摭有舊習冷嗜無新營醲鮮世所競褒愽日以輕小人徇流俗君子懷友生浮豈不濁澄淵元自淸丹楓昔鴈落緑栁今鶯鳴蟄潛脫寒語孳乳陶舒明推排故已順會合詎易並燠景敞重屋芳物綿修城愧乏絲竹奏劣奉殽蔌擎張子霏玉屑趙老宣金聲予辯亦稍縱遑卹聽矚驚邂逅一玆醉逝之南山耕瞇目迅轍剛心謝塵纓彼我跬步間奚翅重溟瀛

次韻賔暘池字

鴻鴈逐稻粱飛飛無定時槁艸火不燼層冰風巳漪觀化悟玆理久甘鬢絲良願息我影不復天之涯云何事行役黽勉營所私仰睇鬥牛分俯觀朝夕池王气忽澌盡侲子猶讙嬉酸感諒徒爾得酒竟大奇是日春霧霽西樓晝陰遲云落蠒楮墨雹響紋秋棋幸喜暫合聚寧忘倐乖離舟楫集津岸焉得長縶維前謝後花發東起西星移爛醉未失策螺螟彼何知防防失馬福昧昧亡羊岐終當蛻闤闠秉耒依農師

次韻賔暘子瑱艸字

平生挾壯心長劍倚晴昊豈意日歌髙臺化爲沼沈蛟九淵底翔鳳千仞表永言遁遐迹未覺郁孤抱良辰值佳友忽若詠鳬藻大勝新亭集洪流吟浩浩初筵客或訝酒資焉所討曰予貸諸鄰趁此風日好君看萬金室一朝不自保何如酣中隠忘憂且娛老趙翁玉雪郎弄翰頡頏早譽兒未妨癖長松緣小艸

次韻劉君鼎見贈二首【汝鈞】

厭聞世態已如聾舊雨人來久絕蹤自笑云萍無定止不圖鍼芥有奇逢侯門列鼎三牲奉田舍巾車一鹿容試問吟懷欲何向定應羞傍馬醫鐘

眞復多多窮傳記端能亹亹著詩文名場早捷千軍陣臚陛應符五色云亂後湖山今稍稍閒中賔主幾醺醺衰遲亦欲陪賡唱未必當筵逮所聞

次韻連伯正見贈

古調於今底所尋麟膠忽嗣絕音驟觀布置如平易徐認縈回極杳深露下九臯秋鶴唳月寒三峽夜猿吟寧爲淸絕更淒楚肯弄文君戶外琴

斷河酒樓得花字落字二首

忽此四十載弱冠來京華繆乘朝士馬偶駕刺史車謗墨滿禇笥戰血腥千鎁良喜返初服艸屩牧羜豭曷乃浪復出頭雪眼已花市人幸不識徒步趨酒家驚倒道上客髙樓何讙嘩醉臥忘解衣巷甌朝鳴茶

六客三老翁範張雅善謔逆耳兩能受傍觀殊錯愕當其未醉時容言極溫恪美俗誇英多理探敷落罰弗少恕談鋒遂相斫儻非徳將之豈不咎狂藥紅塵都觀玉樹臨春閣此感獨嘅予黙然引深酌【範景文張性之】

次韻賔暘啼字猶字二首

醉眼看東誤作西衣緇巾醭屨拖泥身無卻少心徒壯花自重開艸更萋信馬舊痕今已滅幹虹老气似宜低樓中是日喧呼甚聞說鄰兒亦止啼

往年燈火醉樊樓月落吹簫未肯休不惜黃金追勝事肯回靑眼顧時流燕來鴻去春光在死易生難病脈浮更問西池賞花約心𨿽欲往豫兮猶

次韻範景文鶯字早字二首

醉眼無國色醉耳無霆聲醉臥亦無夢一醉泯七情宿醉魂死矣誰歟奠孔楹酒醒魂忽還里巷無不驚決定一鍤埋絕勝五鼎烹詩人張公子中年捐燕鶯獨肯從我輩共醉爭籌觥果能再一醉勿爽遊金明

深衣講儒業羽衣學仙道變性欲變衣又謂田衣好三義路口人左右惑憂抱不如從我遊一醉玉山倒美豈無蘇小富亦有王老誰能一鬥間百篇挺華藻範侯詩酒流觀國聲譽早睥睨蛉蜾豪百萬可一掃

二月十六日夜獨酌思歸四首

閒憶山中一片雲歸歟莫待艸風薫老身豈可爲形役俗語何堪著耳聞乍醉乍醒終鬱鬱孰非孰是幾紛紛顚寒踣餓男兒事已辦淵明自祭文

聊復埋身麯糵昬倘來倘去肯銷魂瓦猶幸有三間屋絹可全無二丈褌壯士笑談躋將相寒儒衰老誤兒孫社公雨作春燈暗獨盡花前酒一樽

不謝車塵覓餉偎前行後指亦危哉一貧牽絆似繩縛百怪攻攢如箭來自倚此中惟拙直未知何故毎驚猜是堯非桀俱塵土且可深杯更淺杯

樓前春水欲生蛙樓上無眠夜憶家官道靴鳴知有雨故溪船去好移花耆年極荷神只借直性難禁世俗嘩便可眞歸不須夢爛烹新筍煮新茶

二月十七日偕賔暘市飲二首

誤著儒冠玷甲科休官重到舊沙河未妨緩步微行好猶恐傍觀竊議多我輩相逢惟酒可桃花如許柰春何雪兒人物今難得一曲離騷醉自歌

無官豈畏犯金科飲量眞能海納河人老自於春色淡花開最恨雨聲多向來伴侶今都盡乃後光陰復幾何更挈殘樽趨曲巷小姬摘阮和燕歌

雨中飲賔暘次前韻二首

早欲升堂學四科晚年萬事已談河花時气色晴明少海內交遊老死多徑醉不須商可否急歸猶欲避誰何春衣難典黃金盡尋紫陽溪理櫂歌

胸中了了詎同科混合光塵濟貫河割據市樓才斗大懸知官酒太灰多足相娛樂惟君耳不少盤旋謂我何勿笑詩成欠流麗予官采取可歌

桐江續集卷十

欽定四庫全書

桐江續集卷十一

元方回撰朱橋早行

田間夜打稻茅茨耿明燈客行過籬外吠犬似可憎放馬囓露艸小憇寒塘塍坐念今民間貪吏無與繩幸此嵗稍稔庶足供科徵不然豈不窘況乃軍旅興往者孰柄國未謂杞遽崩僞心感咎證水旱常頻仍玆獨有年屢天仁良可憑緩轡忽得句數星陂水澄

楊村秋曉

今日定復熱月落色亦紅東方垂欲明忽被林霧濃已有牧牛兒出沒黯淡中暗行三十里兀兀視馬鬃天宇悉已白始見眞秋容宿鷺起空際鳴雀出林叢何所最可喜稻熟嵗粗丰人世彊食弱生生終不窮干戈洶海宇幸存玆老農古來幾魏徵死爲田舍翁

富陽田家

自從喪亂來嬾復治生事行行過田家因之動幽意早稻靑已黃晚稻亦垂穗霅霅割稻聲自與割艸異是時秋欲半蒲栁風日脆兒臥牛自行客熟犬不吠螃蟹出籬間茅茨臨水際使吾劣有此亦足活老稚宦學四十年進退兩不遂扶犁手尙可柰無可犁地

早發新城港

月暈竟無風亦復無社雨俗諺猶不驗況乃古書語客子上桐江淸曉發鳴防如何秋令半猶此苦劇暑爬膚垢滿爪汗流如炊煮今年夏苦寒懸知當有許二僧昨同舟鬥酒取無所竟夕臥復起饑渴相爾汝向背迷星辰回環莽洲渚誰家火獨明浩嘆感今古

過楊華父宅與二僧同舟不及訪

每喜佯狂叟窮途說共財忽辭酒仙市徑上客星臺鼔枻攜支遁過門憶老萊恐勞雞黍具或可致新醅

秋大熱上七里灘【俗名漏港灘】

吾生所未見自古恐亦無秋半不肯涼赫日炎洪鑪沸湍七里灘觸熱乘畏途坐船汗如漿況彼牽挽夫一檣合眾力至數十輩俱踏竿气欲絕沙立僵且枯西足解渴割裂靑瑤膚焉得大冰盤霑丐及此徒僥幸據勢位極意求所娛願回君子心略念小人軀

大浪灘步至東館

瞬息閱一紀作郡初此來小城𨿽寂寞尙復具輿臺患難偶未死覂乏良可咍夜泊大浪灘沽酒登崔嵬隨我別無物但有雙破鞋破鞋足徒步何必車中棲質明日尙涼行行髙峯西秋暑艸不露腳脛黏灰埃破屋一小憇老嫗若見哀萬事豈可測熙怡付齊諧

八月十五日二十日兩至南山飲瀟灑亭

悠悠桐江水寓廬十二年重來六日內兩日登南山南山有何好髙閣西北偏隔江三千家一抺煙靄間閣檻一巨松挺出眾木前野性所酷愛老藤相糾纒亦如我與僧相對談幽禪稍遂物外性屢寫酣中篇故侯復齊民鬒髮成華顚念當捨此去焉得長周旋

西齋不寐三首【八月二十二日夜五更】

夜臥戶不閉夫豈無窺覦偸兒定知我空室一物無向來窮太守解官五載余小兒近挈累故鄕已寧居棄屋竢買【原闕一字】竣事將屆途囊中米幾斗案上數帙書獘衣及破褐載之不盈車饑寒久安命不寐何所謨欹枕背暗燈自笑如鰥魚早知事乃爾曷不傾我壺

午醉稍就寢甜夢何翩翩晚醒潄茗飲終夕斯無眠初數一二鼓乃至三四遷艸根沸蟋蟀防鴞號樹顚眾靜汝獨否誰實使之然聚螢車生憤飯牛子嘆吾衰百念灰曷爲不遑安天宇未肯白秋气令人酸孰是無憂者【原闕一字】然衾帷間鬼神知此心起盥書短篇

寒近衣猶單暑退扇已擲生世成何事臥念夜嘆息四壁虫鳴不啻千且百其鳴果何謂霜【原闕一字】還復蟄大塊【原闕二字】民生死互促迫嗷嗷食土毛滅去竟無迹髧髦昔何【原闕二字】今防六十於道粗有聞屢空未爲厄意長嵗年短慮闊世俗窄欲爲熟睡謀可無伯倫徳

與起來芳三上人遊北山寺

癖性愛古寺鬱鬱烏龍山癖性愛古樹萬松擁禪關偶與二三僧共此一日閒索茗古寺裏系馬古樹間樹古生涼飈寺古殊塵寰古貌各淸怪古心俱恬忽有古笛聲牧兒度前灣古人謂不足古風斯已還

戲簡楊華父

落筆知學力開口見心事吾嘗持此說以閱天下士楊侯老病軀斗膽傲一世王公敢唾罵聖賢自位置貧至典深衣猶抱禹稷志立論無今人作詩有古意半夜起醉歌達旦不肯寐佯狂未爲非賈禍亦可畏築屋五百間誓言恢講肄何如覓皁角浣濯暑服膩

南山寺瀟灑閣呈川無竭二首

獨騎瘦馬破枯苔要與髙僧共茗杯山閣云晴天【原闕三字】帆潮日邊來藤陰樹影東西缺野色秋光左【原闕四字】中間無障礙豁然宇宙一靈臺

每從水際上山巓歷磴攀梯欲到天北岱南嵩前後閣東吳西楚去來船詩牌字沒先朝蘚梵磬聲飄下界煙【原闕二字】登臨定分首不知重防是何年

同川無竭觀旃檀林東窻見婺州港定此爲句

心欺勁竹傲長松鐵面霜嚴舌有鋒遙指水光來婺【原闕二字】聽鄕語半吳儂貼詩滿壁誇佳句答話當機破【原闕四字】歸來大風雨定知一鉢巳降龍

題魏公輔詩卷【天佑】

年少學詩歌悲歡忌太過未能全勁瘦已覺近平和嫩蘗隨時摘微瑕極力磨成名待三十存槁不須多題徐子愚道悅堂二首【師顏繼母年七十三分教信州歸作是堂予爲作記】

往年辭膝下侯頖領儒冠逺憶門閭望遄歸澗谷盤卽今惟教子不肯更求官何限公臺貴親顏未必歡髙門可旌表瀟灑郡城西沼有王祥鯉塒無郭泰雞寒衣催婦織奇字課兒題堂上慈顏近家人語亦低

重至秀山售屋將歸十首

無復黃金帶空餘白雪須滿城驚再至一馬與同臒意廣輕餘子時難老腐儒故園猶可灌終不嘆窮途秀山山下榻欹枕肯重來醉任門無掩貧知盜【原闕四字】終夜聽老樹幾年培歸槖殘書少舟輕亦快哉

髙下花千樹東西屋百間一毫非昜得雙手竟空還勇銳傷輕脫愚冥昧險艱全城保生齒終覺愧衰顏全家先去盡父老莫依依故是猶相愛其如自合歸亂山回醉眼急雨迫寒衣不用空惆悵初來計已非賃舟歸亦易猶欠賃舟錢殘闕書難售空寛宅盡捐俊【原闕一字】吾所慣幼稚自堪憐生世都能幾嚴州十二年本謂馳亨軔焉知蹈駭機七年當郡寄一物不家歸池【原闕一字】魚猶聚庭看竹未稀後人低價得應免苦相譏百戰黃塵裏偸閒我亦能隔墻呼酒友過渡訪詩僧謾說銅分虎寧防玉防蠅千金牘背事空復憤塡膺𨿽曽爲太守過似布衣貧未足肩前輩猶應勝近人苦吟常不寐得句忽如神玉食轘東市何如保幅巾離亂斯人致艱危我輩當渾淪俄破碎桀黠盡飛揚吐舌何能已捫心肯自量忍窮非左計天象看弧狼田園亡失後兒女長成時救急終無策紓憂漫有詩數年爲去計今日是歸期把酒東籬處黃花賸幾枝

秋夜聽雨

騷騷從何來髙樹暗淅瀝颯颯未云已虛檐微防滴【原闕二字】忽遽作稍疏仍驟密寒飈尋侑之浩洶陣馬只【原闕四字】翻濺瀉類朴擊決渠落深沼鞺鞳激水石衾薄四體【原闕二字】滅百慮寂閉目觀我身未覺白勝黑已而悄然靜鳴聲惟蟋蟀質明靸破鞋滿砌落葉濕

八月晦甲子雨至九月二日懷同來二僧及兩子【明孫生日】

今年夏潦甚秋暑亦云劇幽霜屆授衣垢汗著單浴園渴困力灌井竭疲逺汲甲子似宜晴一雨竟三日【原闕四字】僧溪漲渡欲隔頗復念幼子餅蔬誰與摘此地非我家暫到猶是客歸舟可上灘深湍沒巨石貲費殊未辦褐粟闕補糴空庭無來人爬癢看檐滴

九月三日晚登秀亭分韻得七字

登髙佳辰近暗數屈指七古郡擁亂山危亭低落日未堪摘嘉菊亦且醉新矢詩記同遊是嵗實丙戌

分韻實得閒字再賦

一城最髙處晚色引躋攀莽莽鬥牛野重重吳越山秋將佳句畫人共老僧閒聚首非容易何妨酩酊還

九月五日所乘小驄不起

瘦骨如山老病驄圉邕治藥竟無功豈徒倜儻權奇惜曽與艱難險阻同萬里風沙來往外十年賔旅送迎中【原闕二字】一失眞難得寧少人間女頰紅

再賦惜小驄二首

駿駛元奇崛馴良蔑等倫窮途曽盡力徒步始傷神未易營阿堵何由肖乞銀佛書端可信當復轉人身【元和郡國志乞銀城北語驄馬也】

駿骨直千金難求起死鍼𨿽云爲馬【原闕一字】卻似有人心氊帳長城逺旗亭委巷深老身全賴此完璧到如今

九日南山寺

佳節攜壺意全如杜牧之百年誰不死九日可【原闕四字】差能飲平生政坐癡胸中不酩酊未許野人知

九日歸自南山

山寒小雨晴落葉獻秋聲酒可諸僧共詩須此老評鉤簾修竹淨辟戶逺江橫相送依依意丹靑畫不成【四僧送至石橋】

寒士吟

小貪咂蚊蠅大貪噬豺狼此類殊不少毒虐紛披猖獨彼寒士者自身無衣裳喞喞如蟋蟀與人憂雪霜平生謹繩墨絲銖較詞章寒士苟無命低垂困名場風塵一以起盜賊腰金章寒士但忍餓顏色無晶光豹胎紫駞峯不到寒士腸斧碪斫將相寒士亦不忙

十一夜無寐懷九日南山之遊

代步僅一馬奄忽乏敝帷扶輿陟南山幸有淵明兒樹陰玩苔蘚稍讀古板碑江湖豈無人不如僧能詩【原闕四字】杪竊慮髙必危穏坐勿競險羲農端在玆歡伯偶就招引滿奚容辭未飲覺秋寒旣飲忘百爲何以得渡江醉中初不知至今酒醒夜絕嘆斯遊奇

西齋秋感二十首【並序】

前輩有秋懷有感興予將歸紫陽畱秀山寓居之西偏九月欲望合秋與感吟【闕】

少年妄有意與世扶危顚神遊渺八極詎嘗【原闕五字】覆天地鼎沸同熬煎勺水空自揚偶玆微命完貪夫遂【原闕一字】欲得所恬以安君子抱古見十事十不然觀人眼難開不如返自觀此心旣巳了口亦何必言

尼父嘆逝川匪惜嵗月流斯道未嘗絕是身當自修蒼姬尙可爲遽已云繼周代謝理必爾天命夫何尢騷人痛楚亡哀怨悲凜秋汝能防靑陽終不黃落不至人盡其心分外非吾憂所以牛山淚徒爲晏子羞

寂靜無所爲宴坐觀我天此心儼不動豈卽非聖賢孰謂軻也死斯文遂無傳鳳麟有觜角煎膠寄遺編斂之入方寸可續千古弦世人不識察自良獨難仲舒聊下帷子云姑艸與世畱醫方良醫其捨旃

血气少未定所見恨淺局百鏈至老成精力已不足【原闕二字】著法言紀事纂實錄向來竊有志遲回未欲速【原闕四字】盡斷簡浩難續意長嵗月短雪髮忽已禿徳功兩莫攀其次當自勗山中假餘年不逺尙可復

蛇防必夜出防鴞以暗鳴有時亦不然白晝或縱橫風俗昔忠厚文物當承平一夫負微慝不逃淸議評古道【原闕二字】喪時危驚亂兵姦黠逞所爲气驕貨寶盈一有指與譏禍患可立生儒士菜色面仰天但吞聲

老態夜乃見終無甜夢期西齋臥空壁適值殘【原闕四字】寒雨來此聲世誰知四更逺雞鳴披衣起題詩舌根涎唾盡汲泉潄空頤聊寫鬱結心稍寄幽婉辭量近何所苦騖逺將焉思一夕漏鼓五不寐常四之

孤燈閱近史傷哉宣靖中起兵破中原不在鴨緑東乃在江之南臨川一老翁文髙學本僻行急名驟穹性命了未諳物務藐弗通聚斂攺法度開邊興兵戎祐符不坐黨粘斡焉來攻朽骨諒巳盡遺禍猶無窮【治平丁未靖康丁未淳熙丁未淳祐丁未人四十年】

明年七袠開頭白焉用悲佚樂或早死老窮君勿嗤幼小入學堂憶我十嵗時堂宇化爲灰無復同學兒二十上京華生齒何熙熙千萬骨巳朽世換朝市移夜枕念此事百感心自知颯颯落葉墮浩浩寒風吹

我家淸溪上門臨紫陽山有一不死人垂云遨其間【原闕二字】所著書隻字不可刪上言造化樞下述性命關【原闕四字】病再讀開心顏讀之三十年騎鵠超塵寰蒼生苦無福朽竹秋苔斑浪求西王母八駿空回環

聴雨勝觀雨觀雨須髙樓細雨或終日髙樓令人愁不如空齋夜聴雨詩思幽雨作樹聲洶萬葉鳴颼飅雨止檐聲絕忽續一滴秋此時佳句來自得不待求暮年識此味【原闕一字】廬眞宜休何如大醉眠紅日生牀頭

鐘動市聲絕夜禁嚴鞭笞獨許浮屠氏鐃唄恣【原闕四字】有病死信巫不信醫旣死又信佛佛事殊不貲兒女數歡戲頓失哭泣悲一家不若是里巷訕笑之髙堂十七篇豈不存喪儀世事無一古儒業偏獨衰

靈連永嘉日暉宣城時池艸旣淸唱窻岫亦妍辭郡勝山水媚心賞良足怡廟廊有顏沈味合深巳知桐瀨較二【原闕一字】川嶺信復奇拙陋方二謝豈不粗能詩兵革值遷變衣冠逢亂離巳矣莫我識悵焉歸棹遲【池塘生春艸窻中列逺岫二謝兩郡絕唱時有顏延年沈休丈在廟堂】

木落雨淅瀝燈昏防窺覦早臥定不寐魯經略捲舒共姬一婦人與嫁之初四十三年間九見褒筆書傳母夜闕一甘就焚如枯表此以愧彼有軀不如無西子沼人國攺事遨五湖嗟嗟東昏侯猶不失玉奴【是夕讀公羊傳得闕】如仁故宜褒小器自當貶聖言存至公功罪豈相【原闕三字】微此人孰禦匪茹玁歸坫備大夫亦已越繩檢末季饒檮餮妄自作崖廣聘室至無算食玉不云忝絲毫靡建立日夜煽虐熖攫啖知飽足曽不如猿嗛

裏選出井田賢能貢王都亦有起農畔在官爲胥徒河汾著中說明明析二途鞭算尙察此廢吏寧用儒顧義不顧利可與論唐虞識字不識理止合供走趨一日抱公牘千金肥爾軀槁項泥六籍嵗晏寒無襦

欲雨雨不墮謂晴晴無期秋陰白日暗黯淡寒云垂華盛不長保百卉忽已衰蕭颯枯艸中嘉菊遺妍姿淵明但熟醉不作騷人悲悲更盛於騷俗士焉得知感極每欲死惟酒能寛之幸有杯中物勿惜時一持

齊梁陳隋詩眞可以不作至如晉宋間淵明可無學盲統集文選似以刖報璞後生今寒蟬焉識獨唳鶴緬懷東籬間用意極邈筆勢所到處足與二雅角心期重華並襟度大庭朴瓶空無酒斟肯受寄奴托

寒士足奇士貴人多俗人俗人尙自可盜賊乘風塵子美客長安悲歌驚鬼神柄國者誰子曲江近前嗔逆臣自此起彊藩由是振乃至餓輩貂冕垂長紳狼狽老拾遺拾橡逃隴岷我每讀其詩吞淚聲酸辛

吾所學詩伯近世惟二陳稍換後山骨復寫簡【原闕四字】足活法亦復窺天珍妙年張文潛晚節呂居仁書名始畫屋但疎勿與親雍容曳紳裾彼爲何等人去去白雲外保此詩酒身我死或不死汝死爲埃塵

江上楓已丹林中橘猶緑天寒百骸痛抱膝玩幽獨生世六十年鮮榮足憂辱賦歸棄空廬惜此數竿竹兒孫共十輩何計給饘粥萬事不如人惟詩尙可讀秋感二十篇夜斷朝復續開樽寘前庭一杯歌一曲

喜賔暘歸

魯翁秀山歸虛翁錢塘畱虛翁秀山來魯翁錢塘遊中秋前三日西東各登舟及至中秋夕兩翁空相求是夕亦無月欲飲無朋儔重九謂胥會獨醉南山秋風雨更旬餘掩關空室幽忽聞落葉響野屨穿林陬驚視乃魯翁虛翁失百憂急呼一斗酒菓茹與兒謀俗態定難詰時事勿浪籌黙酌無一語世人知此不

送起上人【嘗徒步遊五臺至松漠同予至嚴瀨畱南山兩月還徑山福唐人孫氏】

五臺秋雪外一鉢幾年歸名剎今無數眞僧似此稀萬山供破屩九月耐單絺定憶穿南麓同聽落葉飛

送來上人【臺州人汪氏律行甚精】

同公遊兩月語少道懷深自了爲僧事終無住院心【原闕二字】攀老樹蘚石上危岑蕭閣題詩處何時肯重尋

次韻賔暘齋中獨坐五首

舞燕歌鶯子所無不無燈照短檠書酒來形影相酬酢詩就煙霞共捲舒八極渺茫供傲睨一襟空洞極恢疎世間底是英雄物未許曹瞞笑本初

詩來似訴屈原醒阿堵於公頗不庭白水眞人從斷絕丹元童子尙神靈秋眠簟未捐桃竹晚食韲應勝韭萍肯美張蒼肥若瓠從來吟影只伶俜

蟻潰金隄薄俗頽聖門誰與嗣云來良難托諷追風雅只可微辭紀定哀有志向能穿虎石無疑今始悟蛇杯掀天气焰吾嘗見轉首空成一聚埃

誰歟載筆掌絲綸霧雨何傷隠豹文絕望都兪參稷契劣能損益記周殷蠧殘書冊猶堪覷艸沒堦除盡不耘鄭老襟期少陵解從渠衮衮更紛紛

慣忍饑窮卽聖賢松心玉質未貞堅苦無知己庸何憾斷不逢人便乞憐鶴算髙終老死星辰位定有推遷味公獨坐詩中意可惜侵尋絳縣年

十月三日秀亭二首

天憐遲莫與淸閒閒上髙山看逺山世味已如元酒淡名場肯復左輪殷千爭萬競塵埃裏古恨今愁莽蒼間【原闕二字】誰來問詩叟應輸老樹識蒼顏

亂峯古壘一荒臺自笑衰翁去復來石怪更宜添薜荔樹枯猶許寄莓苔四天無壁供詩眼萬古皆空付酒杯惆悵逺慙羊叔子秋陰欲暮角聲哀

不寐

眇忽微茫一入思穿天匝地徧垓維殘秋夜靜山深處孤客燈昏酒醒時自寶此身方有壽不窮我輩更無詩少陵同谷七歌在每一歌之淚欲垂

十月六日小酌以自寶此身方有壽分韻得身字

一從鼙鼓沸煙塵十士相逢八九貧夢境誰能爲達者醉鄕猶幸屬閒人剰畱佳句傳來世謹護風寒養病身歸去吾家有何物豈無江水濯緇巾

次韻謝河內張明府【徳徽】來訪

此老良髙誼能來問故侯人淸嚴瀨水家住沁園州兀坐元無事閒談幸少畱重逢定何日歸夢在疇

別秀亭五首

秀亭亭上果何似兩水萬山圖畫開霜入川原疎艸木煙銷城市出樓臺半空鷺防客愁破何許笛吹詩句來異日夢魂應歷歷醉僧同此借莓苔

七載專城閒五載賴逢此地足娛賔髙憑逺眺最佳【原闕二字】飲能吟凡幾人晚輩漸催前輩老來時豈料去時貧是身朽腐心無愧他日誰能踵後塵

醉翁亭記四時樂我樂謂何寧不慙滿地落花供妓席隔江殘雪認僧庵邦人解學推敲勢野叟時同爾汝談盜賊猖狂兵革沸誰憐此老苦中甘

市人指防應怪訝拄杖倚空何所爲戍角徵鼙曽洶洶樵歌牧笛尙熙熙風流剰有登臨興搖落寧無代謝悲【原闕二字】翁詩吾解賦升平不似放翁時

作郡說貧人肯信屋今售矣亦無田囊中詩槁三千首案上書燈十二年馬死尙難求別馬船歸不過駕空船秀亭手種花如錦回首春風一惘然【予往來嚴陵十二年得詩三千餘篇】

乳虎行

伏雞防窠能搏貍人物一理誰無兒南山斑寅產三稚野人采樵遙見之蕭蕭落日黃茅塢睥睨田家窺水牯歸穴中哺爾雛豈不此心慈父母射石沒羽李將軍兩老於莵如有聞倀鬼夜報旦出獵遁逃逺入千重云縱火鳴鼙括原隰生擒二彪逸其一食肉寢皮勿遺患壯士揮戈血鮮滴滴血滿地遺腥臊頑嚚昬暮來咆哮防沙齧土擦樹木如哭如泣空哀號君不見楚靈投車痛子死爾殺人子亦多矣又不見祿山反噬逆天理逆雛先斮長安市渠魁未防嫗與翁凶酋肆虐焉可容安得馮攘卞刺掃此輩假威之狐羣亦空

夜思

讀書不見理作詩欲求名定非百世士苟且誑此生蹇予脫萬死老气空崢嶸莫年識見進深夜精神淸一燈何可暗防輩將肆行不惜三披衣續膏挑復明

鄰飲

鄰壁偶過從舉杯相爾汝初筵供園蔬咸韭最爲美稍【原闕一字】始進果漧栗頗便齒數十至無算醒已五鼓矣問言案酒何惟獨螃蟹爾萬事不稱意此乃差可喜

餘生

餘生如涸魚斗水足可活父子自相濡不望江湖闊使吾道當亨時平巳身達運往年嵗莫滋厭耳根聒與其彊磬折孰若謹囊括心憐童穉饑此事亦已末

少戇

少戇不識事誤以仕爲生三已至四五貲用都不營兒累僅十輩捐田無可耕傍觀不勝憂餒死諒亦輕肉食或色墨夢寐心膽驚田良寂寞當無走狗烹

夫容

粲粲夫容花昨日猶鮮妍顦顇忽乃爾霜實使之然南山有松柏初未見貞堅弱艸一已萎獨立眾木前世不逮王覇天猶生聖賢君諒達玆理何用常憂煎

稚虎

檻車二稚虎舁者過墻外犬何自知之怖栗竄墻內萬物各有气遙感不待對玉寶潛地底九霄露光怪一夫全其神山靈百妖退矧乃重華時濟濟防龍會

寒燠

仲秋帆【去聲】淸湍單衣滴垢汗曽不兩朔望擁綿熾鑪炭萬古正如此寒燠頃刻換愁人苦夜長志士惜日晏何似酩酊翁懵不辧昬旦百年會有盡一朝非所患

十月十九日小酌分韻得裏字

奠國荷隆棟扶世納夷軌勲庸書盟府名氏垂信史畫餅旣無成墜甑亦云已幽哦陶倦情間讀探理嗜古植雅正憤俗馘淫靡尙堪輩前哲未屑睨餘子寒門車馬絕良月風日美旁近東西鄰邂逅二三士無錢焉能神有酒猶粗防炙臠割肥羊鱠材斫長鯉隨分匪彊致乘興肯中止鉤深出該洽砭疾伐鄙俚縮頸罰令苛撫掌戲語綺豪歌眇羣兒大笑驚數里一翁醉而踣兩生掖不起心廣窮亦樂气衰老且死生生天壤間知命者罕爾予將歸萬山後日當憶此【賔暘甚醉而僕】

讀宣樞南山朱公【禩孫】遺集二首【呈朱用和】

疽根蟠閫內命也可由人蜀雪猶堅壁江風巳震鄰功名拘气數文字見精神仰藥臨危日何曽愛此身【公爲京湖四川宣撫使陽羅之失乃中流蜀猶至庚辰也】

廿年前一見池口卸帆亭老子髯初雪門生鬢未星漢衰諸葛死楚恨屈原醒惻愴觀遺集猶欣有寧馨同年常簿吳次翁【雄飛】子萬之【必大】萬之子直卿【端孫】將爲分水學官喜而賦之

一防書燈傳不絕王侯卿相復何加追惟大父同科第喜見聞孫紹世家奧賾蚤能探理窟芳妍孰敢競詞華勿言小邑靑衿少要使人人讀五車

夏自然【希賢】惠五言古體久之以律體和謝

古五言詩今罕見把看愈久愈精神何能筆下有斯作似覺眼中無此人政用整嚴藏細潤元從冷淡出淸新著鞭更與追陶謝莫向齊梁踵後塵

贈徐可大【洪父】近旌表門閭

畬粟鋤山稻田少嵗常平價發倉儲鼎來官職諸公有特表門閭近世無甚至不乘果下馬自應早獲掌中珠端能賑施終如始定見階除曳紫朱

十一月旦泊大浪灘下甚雨醉臥次日乃知

夜雨徹五更江水長三尺醉臥了不知開篷灑餘瀝蕭瑟復未已北風阻行色篙師請祭神索我畱半日牲酒豈敢靳望山頭屢側俯船勢欲壓檣頂立峭壁何物野人家奄有此奇石長安車馬塵兒生初未識雞犬巉巖間亦各適其適休官窮太守久混漁樵席顧影嘆須鬢向來無此白一瞬十二年夢過竟無迹

初二日甲子雨阻風自次韻

居民汲江水上下幾千尺麯糵化爲酒不肯賖一滴髙林墮黃葉艸樹黯無色詎意阻風人於此費永日篷低首難擡薪重舟頗側醉鄕失樂土愁城遇堅壁呻吟得新句欲往題蘚石岸滑不可登縱寫復誰識故廬百灘西何事乃東適兀坐但黙然順走閱健席豪舉與時會洶湧浪頭白及夫气勢盡泡滅豈有迹

初三日水長二丈早行

夜聞舟人呼江水溢二丈岸薪隨波流救者何擾攘亥子十月交地气不當上十日柱礎汗蠅蚊哄帷幌此時肯爲雪豈不兆丰穰積熱化滂沱傾空瀉盆盎前夕適醉臥不省船背響濤聲撼醒枕於玆發孤想炎方節乖病叟體膚癢遑遑欲何之曷日中園仰星斗猶粲然曉徵發雙漿起視所泊處余燈煜莽蒼

新晴過張村舊巡檢寨

干戈逾一紀幾度此江邊近覺全無盜仍欣粗有年炊煙生古屋晴日照新船猶憶紛紜際偸生盡可憐

過釣臺

眞人飛白水屏迹獨蒿萊漢祀無宗廟嚴家有釣臺髙風眞可仰逝水自堪哀擾擾俱澌盡千帆日往來

夜發長山豅

水面浮暗山沙頭耿微火好奇引吭窺畏寒縮頸坐首取帛爲袱體用衾自裹篙師喜風定半夜起勁柁平生江海耳最與櫓聲可詩從是中來孰謂此計左起視何茫茫未覺萬有夥浩然天地間身世寄一舸恭惟百鏈心用世亦云頗早乖晚彌誤遲莫困旅瑣饕婪忌潔淸軟媚惡剛【原闕一字】殘生信已矣古來豈獨我

夜下富陽不寐二首

夜寒吟至曉獨立思冥冥浪聒風兼水光搖火似星微勞何足嘆大患累曾經更念行船者筋骸不暫停櫓聲戛鵝鸛風已爲霜少假愁人寐焉知旅夜長天寒星煜江闊樹微茫底用胥濤急吳亡越不亡

桐江續集卷十一

欽定四庫全書

桐江續集卷十二

元方回撰丙戌十一月二十八日南至寓杭

臥厭鄰人聒晨興亦喜晴心知雲气好眼日華明吾事元無節南方暫偃兵新妝小兒女誰識舊承平

至後

三歷推周正今當七袠開不應嫌老迫更用著愁催酒竭傾渾滓鑪殘戀暖灰故園歸去好移樹及春栽寓杭久無詩長至後偶賦懷歸五首呈仁近仲實

嚴灘合問紫陽津誤簉西湖寂寞濵老子通身惟是骨梅梢作意爲誰春飽更世故全如夢慣忍霜寒最益人莫笑龍鐘開七袠含珠何限已成塵

天應知我厭驅馳故遣虺隤掩敝帷【舊馬僅存其一今秋亦失之】一紀窮愁嚴瀨夢三年長至武林詩山深無事尙堪隠嵗暮不歸何所爲此世與身總非昔可能杯酒答深悲同云欲雪暮天陰濁酒樓頭手自斟漫仕偶嘗叨五馬倦遊何止喪千金盡捐寓宅償逋負僅保殘書伴嘯吟從此日長夜應短未妨防耐曉寒侵

荒城夜悄不聞更小閤藏燈暗復明酒巳半消詩未就雪應欲下雨防鳴漫欣短晷回長至轉覺前修愧後生歸與兒曹煮春薺故應有味勝黿羮

酒朋詩友徧人寰大半雕零喪亂間野曝尙分黃道日春耕欲老紫陽山少年多病豈知壽晚節忍窮才得閒身隠亂雲萬重外誰能書札問柴關

飲歸

防灔紅深百盞澆醉歸不覺路迢迢臨分情味慇懃甚暗遣人扶過畫橋

雪後樓望

健走看肥馬饑號念凍烏聊須辟窻戶何敢犯泥塗枯木癡如死遙山淡欲無寒天古城外誰共醉澄湖【丙辰靜齋魏公克愚明已爲司農寺丞雪中攜小姝醇酎泛湖今忽三十一年魏公物故十八年矣】

送師好古歸靑社

姓字喧吟社吟須亦未生更能十年讀詎止一時名政爾推英俊終然要老成聞韶問遺俗肯學飯牛聲

雪霽冒寒

苦寒猶彊忍空闊倚樓前春欲回江國人皆喜雪天病須攻此老窮已極今年乘興吾何往西歸問釣船

武林書事九首

明年老子六十一最憶隻身三十時豈料衰遲脫離亂三孫三女四男兒

竹林七賢六有子何獨無聞劉伯倫夢想先師授書處城東風雨臥荒墳【林下惟劉伶子無聞先叔父八府君瑑字元圭回師也立後而絕歙邑東】

金石典古呂伯可風霜淸聳方巨山尙見八音合韶樂早能九鼎象神姦【吾州左史竹坡呂公午文有朱晦庵風吏部秋崖方公嶽早斥荊州牧者二老先生皆謂回可教】

公田坐謫魏京兆一往不招江上魂天道無知善人啞全家死盜五孫存【府卿京尹魏公克愚】

狐貍夜號歌舞地荊棘非復向朱門有人政自不可測一斛防榔五百禈

嵗在戊午正月五代宰臣供萬壽詩鳳凰山下芙蓉閣龍礎無蹤世不知【寶祐丁巳冬代丞相訥齋程公元鳳爲明年天基節詩十首稱防】論斤買虀遺俗在街頭商賈問童兒不知此菜從何采指似深宮故殿基

蘭闍蘭闍一彈指髙鼻人人俱喜歡北客近知郎罷語南人許拜乞銀官【乞銀驄馬出元和郡國志】

我有敝廬在何許南紫陽山北黃山煙耕雨釣付兒輩一榻髙枕松聲間

次韻仁近見和懷歸五首

諸公合沓據天津往事防茫問漢濵老病腐儒無可意雪霜死艸有重春散花不復來天女中酒焉能致聖人誰且生塵賦羅襪吾家已恐甑生塵

輪蹄追想禁街馳尙有君平賣卜帷遁世久忘三接卦懷人空賦八哀詩斂華就實嗟何及悟往知來尙可爲歸去井梧應好在白頭江令自堪悲

日短晴窻頃刻陰乾坤萬慮入孤斟故交剰見車逢笠初學誰羞屋畫金菱鏡豈堪朝幌覷茗鑪聊伴夜瓶吟生平不倚心如鐵似覺難禁世故侵

萬險千艱歷歷更是非他日仗誰明著書何用心徒苦欹枕無眠耳自鳴刼火不虞逃厄運浮漚亦復任殘生說與稗官應末減堂廚初未識魚羮【簡齋謂此書生便宜】

端能何地脫塵寰萬壑松風夢寐間無限三槐仍九棘孰知東國與西山聲名赫奕終非福滋味悠長莫若閒馬足車輪不到處陶門惟有晝常關

送程侍禦【文海】二首

乘傳來江表觀風徧斗南年丰仍物貴民瘠爲官貪浩浩良難測元元恐弗堪二星奏天陛勿謂此常談大門賢叔父共載曲江春談笑今如夢東南有此人竹林猶小阮蓮社已遺民老死看公等煙霄要路津

贈鮮於伯幾【樞】

聞名今子駿所至見公詩數步元非逺相看豈可遲吟鞍霜跌後談麈日閒時此客差同味蕭齋許一窺

送趙子昻【孟頫】

文賦早知名君今陸士衡眞能辧龍鮓未可忘蒓羮剰喜修途辟深防俗目驚時聞黃耳信緩步取公卿

送劉元鼎【鉉】

髙密非逢世才堪學掾爲稍容請祿米聊復隠書帷要路終多險淸官未覺卑蒓絲春正美早寄鑑湖詩【請平聲】

次韻仁近訝約予不至

風塵矯防稱寡孤疲甿暴骨紛痕瘏驟得如願宮亭湖鬼妾色悲充爾娛老夫旅庖慳薪蔬爨僕揶揄朝連晡疇昔過君觀異書誶語謂爲饑所驅前二千石出無驢徒步亦無傍人扶忽往倐還元不拘休官解縛身自如有酒可再折簡呼索詩卽恐技如鼯歸與歸與巾柴車不用祖席歌驪駒靑山白雲落吾手春天夢斷章臺栁

丙戌除夕次韻仁近二首

嵗窮猶此客不早見幾防豈易賖鄰醖何慙典故衣餘寒當有幾小忍未爲非野燒回靑潤春山飽蕨薇盆梅開欲盡翠榦已苔深物極容春蟄人窮自陸沈鐘知浮世事燈識老儒心冶陌饒芳艸衰遲肯重尋

除夕再用韻答仁近二首

多公二十嵗筋力早衰防棄物猶殘歷童心更美衣春光終古在人事逐時非但願干戈息無庸詠戍薇多公二十嵗此夕感尢深頗覺北風轉不堪西日沈醉喧鄰巷語愁動故鄕心七袠從今始菟裘可緩尋

丁亥元日二首

丙戌元日亦寓杭有栁動梅殘驚嵗換兒寒女瘦望予歸之句春如越秋如睦今猶未能歸有感賦此

元日如常日閒人更老人後杯眞壽酒便服勝朝紳何物稱三品今朝過六旬門憐稚子莫放杏梢春孰不聞鐘起吾猶擁褐眠家人分兩地客邸跨三年果蓏思攜幼粢盛憶祀先故山歸去好當及掛燈前

初三日甲子雨次日雪上元方立春

我比絳老今何如甲子三百六十餘雨多晴少幾水旱往往咎證符占書新正三日甲子雨殘臈未春何所主通理三白妄自寛明旦寒檐雪寸許耳順已過從心前平生目擊眞可憐兵戈屠斫骨骸拄疾疫埋墟墓連偶容脫遺鬼錄內貧無人知窘無對至此豈可逢歉嵗夜枕夢驚心欲碎𨿽然愼勿尢天公邇年米價元不穹汝自不肯學貪吏攢眉聳肩甘詩窮

哭周子弌二首【緒入燕死邳徐間】

欲極雲霄闊焉辭道路長早知當飯含寧肯尙賫裝瘦馬嘶荒廏殘書閣故房絕憐聞訃日妻子哭空堂渡淮才幾日道死近徐州藥有何人進棺於底所求本期紆紫綬豈料殯黃樓窮者窮如此紛紛燕頷侯

或獻髭藥卻之

行路乾坤半流年六十彊不營埋骨穴更用染髭方政使飛升可猶難服食良養生或攻外曽否鑑嵇康正月初四後十餘日病嗽不能出雜書十首

僦居背古城樓西聳喬木兩年見黃落雪盡欲再緑往時春鵲雛理巢乳哺續不歸視吾兒於此捧饑腹窮山況味等差勝客影獨

獻嵗亦未春驟暖似炮烙衣汗欲索扇一變雪霰作頭岑萬鈞重喉棘痰屢殻旬日不能出如虎坐受縛脫或死客中何異紇幹雀

西鄰幾老革六博喝雉盧倚樓俯長道飲豪語言麄東鄰乃販子遇夜召朋徒大皷恣考擊吹彈更歌呼書室一燈暗笑此寒老儒

客久已無味更苦貲用乏年邁欲不競仍著疾病壓相望五百年老杜臥夔硤疲瘵困蠒絲遐荒敝戈甲誰方擁傾城樂死有玉柙

夏日客此樓買冰敵炎暵沍寒不買冰輟費用買炭冰炭役浮生倐忽涼燠換故山饒甘泉落葉足炊爨曷不歸去來作此瑣屑嘆

有馬可代步無馬徒步行有酒醉亦佳無酒神思淸客樓臥病中日夜惟雨聲此病尙可起當如雨復晴气盡死期至豈容彊求生

炯炯君子心至死能忍貧炎炎小人膽爲利寧殺身我年三紀後登朝忤權臣逮逾四五紀破家防戰塵縱不當君子終當非小人

近代一人耳吾鄕老朱先甲子如我今猶活十許年漳州復潭州說經入從班無何黨禍作委順不怨天餘生幾明日小子其勉旃【晦庵紹熙元年庚戌六十一嵗後爲漳州潭州及入侍經筵六十五矣慶元遭學黨之禍七十一卒以隆興乾道淳熙之盛際二十八年間不能一立朝始終避逺近習甲寅內禪事未可知也七日而召不兩月而至乃厄於侂冑而無所復伸出處之際豈非天哉朱先者謂朱先生也本漢書例】

無一日不醉未嘗見有疾三日偶無酒咄咄怪病出肺壅鼻垂涕不飲逾十日醉死政自佳性命安足惜柰何官價貴典衣買灰汁

江臯殘雪霽想見東風還可覽不可拾春容有無間城市哄燈火彊作元夕天亂離痛甫定物華非自然棲棲坐羈旅嘿嘿悲䢐年

夜寒

夜寒眠不著吾道竟何如世事良多故身謀似太疎醉從添酒債病始愛醫書雪霽尋僧去誰家借蹇驢

上元立春

華燈防勝兩逢迎美景良辰未易並花信風初回肅殺栁梢月豈異承平神鼇觀闕山何在旅鴈汀洲水復生可待紫姑問休咎買牛西崦課兒耕

題郭熙雪晴松石平逺圖爲張季野作是日同讀杜詩

書貴瘦硬少陵語豈止評書端爲詩五百年間會此意畫師汾陽老阿熙嵬詩瑣畫世一軌肉腴骨弱精神癡明窻共讀杜集竟兩幅雪霽義橫披前幅長松何所似鐵幹皴澁撐霜皮其下怪石臥狻兕突兀崷崪凝冰嘶後幅漸逺漸迆邐一往不知其幾里目力已盡勢未盡平者是沙流者水人物如指或如蟻戴笠騎驢者誰子顧此定是覓句翁羸僕縮首襆凍耳欲渡未渡溪阪間啐野寒烏忽驚起自非布置奪鬼神焉能揮掃到骨髓郭生此畫出自古心胸亦如工部百世詩中龍淸臒勁峭謝嫵媚略無一防霑春風市門丹靑紛俗工爲人塗抹杏花紅老夫神交此石與此松畱眼雪天送飛鴻

次韻仁近客興二首

閱世紛如起滅漚可須金羽較沈浮自知人老宜堅坐更爲春寒倦薄遊羌蹇尙能哦楚些儀鄰不復夢唐樓載書歸老黃山下待喚溪翁賃半舟

華年君欲隠山村如我彌當杜篳門落落筋骸余老病奄奄气息僅生存黃精滿谷春苗嫩丹卝藏山石澑溫足可無求度殘嵗自編詩集教兒孫

寄伯宣尙書士常吏侍二首

林下休官已七年新聞偶到白雲邊一時人物歸司命二老儒臣筦吏銓嚴子釣臺跧舊隠山公啟事玷羣賢【聞二公以回保舉】驅馳力盡心徒在聊信歸鴻寄短篇

貧與身仇病作魔春來爲況復如何梅花未了桃花動詩債猶稀酒債多剰喜故人躋要路稍令閒客借餘波吏廉嵗稔兵氛寢是處江湖可一蓑

靈隠寺行呈伏虎巖

蓬萊水淺塵幾揚歷刼不動此道場黃金何年佛氏土白雲自古仙人鄕吾故不能知鴻荒嘗聞許由避陶唐南巡會稽憶夏后西渡浙水傳秦皇欲鑴文字示萬世想曾摩挲崖蘚蒼君臣豈不亦一到父老失記書傳亡思蒓人歸亂聰勒衣錦軍起誅宏昌教士四萬虜吳友子弟八千從項梁鋒攢鏑飛沸如湯冷泉之冷常冰霜風濤洶地保恬靜火雲爇天饒淸涼寺門奇石萬鬼鑿霹靂穿洞龍騰驤偃如未射李廣虎突如乍叱初平羊漫山鉅竹不知數百圍防立松杉樟野猿攫菓就人手山客貿薪充日糧艶浮凡俗花卉絕毒螫獰惡虫豸藏竺峯飛來夜著翅桂子墮落秋飄香覩史陀宮足髣髴摩羅耶山非渺茫色究竟界掃蜃气給孤獨園堪雁行遊屐屢破壁疥落優波度籌千萬彊老樹一株臥磵上向來未有如許長有能直上北髙塔一覽弱水窮扶桑織女機邊拂衫袖老人星外來帆檣金碧殿閣鐘魚廊飽饘衲叢蜂房毗盧遮那明正徧散脂修摩森防防長明燈籠照十方胸中亦復作是光纎蠅麼蚋不到處三千大千禪那牀遊戲伽陀只夜章豈無一人駱賔王摩訶師子今僧王一奮迅失千狐狼

仇仁近母邢夫人挽詩

慈顏才一識近獲拜書樓忽化金棺火應添石室籌鄕鄰傳閫範弔祭盡儒流令子今和靖詩名甲此州

閏二月十六日淸明

日日樓頭栁色濃年年爲客負春風鶯花時節兵還動詩酒生涯老更窮逆料未來猶有幾懸知所過卽成空故鄕寒食澆松處亦想兒曹念乃翁

春思

枯樹重看發刺桐似聞陌上已殘紅多端世故干戈後大好春光老病中萬戶獨難侯李廣兩生寧肯聖孫通畫樓著燕朱簾捲別有防防物外鴻

戲書

春天晴更好無柰惡情懷馬死鞍空在花開酒欠佳鄰醫賖藥餌侍婢典簪釵倚杖吟還喜新分孔墓楷【鮮於伯幾分惠】

送【原闕一字】景文長興丞【晞文】

太湖之岸環【原闕一字】縣君所佐縣爲最雄其民無不挾利刃往往殺人白晝中荻浦鹽丁更獰惡輕舠出沒洪濤風邇來淸霜凍天地一掃蚊蝱銷昏雺承平難治亂後易況今官制權任同監尹丞簿設四職圜坐決事皆宰公三可一否或二否掀按擲硯紛相攻北人欺南恃气力但亦頗畏明與聰君才如此彼定服豈敢專輒關節通獘根安在在俸薄所至貪吏如蝗螽上徵下取至民極何異大虫食小虫百姓把盞長官受餼牲器幣廏宇充自古書傳未之見具人眉目心防熊甚至惟恐盜不作誣謂叛逆興兵戎村落讎殺小鬭防一室作過千室空君昔茌平鳶肩翁鬥酒濯足遊新丰略與常何艸封事便應入侍丹墀楓昌黎調笑崔藍田哦二松間何匆匆敇君就此豈不屈徑欲一往蘇疲癃僚友二三戶七萬照以胸次百鏈銅升堂熙怡一署字鼔舞父老歌兒童書畫船過水晶宮楊栁正緑花正紅且爲老夫寄詩筒

全州呂農簿【沆】挽詩三首

誰實柄咸淳無君欲不臣舉朝皆謟子此老獨全人去國獒頻嗾居村虎自馴傷心諸狎客容易竟亡陳公田怨已盈關幣出尢輕稍欲輸忠欵初非賣直聲二千垂郡祿五百存臺評舊日朝天路端門野艸生先公與進時早誦小坡詩晚節遭多難耆年對耄期家貧從俗笑國破任身危後死元非福前途未可知

故太學徐君【應鑣】哀辭【並序】

丙子二月二十八日迫太學生上道北行有日經徳齋徐君應鑣字巨翁三衢人爲文祭告土神攜三子登樓縱火自焚不克乃自沈公廚之井長男琦二十一次男崧十一女元娘九嵗同溺死後十年丙戌三山劉汝鈞君鼎連文鳳伯正率同捨舉四喪焚而於南山棲雲蘭若之原私謚曰正節先生

蹈海沈江合比蹤子陽蛙坎可能容自聞門外韓擒虎豈乏雲間陸士龍信矣百年誰不死哀哉三子亦相從爛爲井底泥無恨肯顧區區馬鬛封

家書

倚樓閒看雨已下又重登困入春深劇愁逢日暮增家書聞子病時事說兵興流汗才揮扇風寒忽似冰

晚春

典盡寒衣未覺貧獨畱破硯伴頑身不堪苦雨思晴日肯爲殘花怨晚春驅逐憂愁如有道脫逃老死可無人懸知興壊皆常理且喜朱櫻又食新

次韻鄧善之論詩【文原】

未極皮毛落端難頰舌傳夔音諧柷敔岐脈按鉤弦舉目常如見關心或不眠江湖無正色齲齒亦嫣然

春盡

時時屈指春餘幾日日攢眉雨不晴邂逅三年爲此客蹉一事竟何成牡丹花過勞鄕夢石首魚來聴市聲自古忍窮盡豪傑囊無挑藥未須驚

讀素問十六首

晝夜雨不止旬餘復旬餘垢衣褁獘絮念已朱夏初逆旅何可處出門但泥塗屬時乏美酒積悶無由除翻閱故篋中偶得黃帝書維昔世未季曰土牧田駒五運今未測飄驟將焉如大谷十二兪【音庶】孰砭斯民瘉【砭鍼也古以石爲釙】

眞人古不死變形能登天聖人乃其亞在宥亦長年堯舜壽逾百猶若腒臘然後世妄庸子多欲求神仙上古僦貸季色脈通神明人處禽獸間於物澹無情鍼石有不用祝由足移精世降尙毒藥一誤百禍生【祝由者王冰謂祝說病由而已周官音咒或音注謂傅藥非是上古未有也酒醪湯液猶備而不用】

煌煌金蘭室歷歷玉版文伏羲之所爲傳逮軒轅君妙測天人際豈徒鍼藥云予實有左癖此豈非三墳素問𨿽醫書讀之患不精大可用人國小亦可用兵行所勝不勝逆從決死生勿待陰陽間關格不相營反治非反治繆刺豈繆刺不同將無同不異所以異寒熱故殊途左右肯易位聖賢善用權初不失經意窶人冒殺气感寒多兩傷貴者不其然所患由髙梁美石能發瘨芳艸能發狂喜怒不中節邂逅身亦亡【髙梁卽膏粱】

方隅各有四明堂朝八風聖人以治世不受外邪攻方士祠太一貴神分九宮禍福初不驗徒用欺盲聾病人有穀气面黃無不瘳黃不欲太明如縞裹括樓相工摭緒餘喜色占眉頭得非許負術亦從岐伯求嘗富後乃貧其病名失精嘗貴後忽賤病又名脫營區區得喪間性命系死生不有窮愁者著書如虞卿故貴或脫勢封君有敗傷良醫所不治其人神已亡秦漢以至今此事紛披猖失侯可種柰何失國王凡火以水沃無不立銷滅龍火行雨中沃水乃愈烈甚者則從之不以寒治熱後主先所因神聖有祕訣三陰與三陽應天之六气五行加相火於地分六位羲畫箕子疇恐亦出此意漢儒災異學可擇但勿泥用鍼取工巧用藥稱聖神伯髙不盡言極藝未易臻鍼法今鮮傳甚於藥殺人與落庸醫手寡欲全其身鬼防區所陳太始天元冊後世言陰陽胥於此焉出九星首天蓬遁甲云古術要是秦漢間良醫所祖述三品別貴賤四制定奇偶主病則用之上藥或弗取得士寒畯可量才世冑否豕苓雞壅言吾亦聞莊叟

辧淵明詩

淵明讀山海經詩精衛銜微木將以塡滄海形天無千嵗猛志故常在此四句皆以指精衛也謂此禽之壽焉有千年而報寃之意未嘗泯耳若所謂形天獸名口中好銜干戚而舞者山海經信有之曽紘偶見此卽攺形天無千嵗爲刑天舞干戚然辭意不相諧合蓋近世讀書校讎者好奇之過也予謂形天無千嵗爲是不當輕攺

微禽移木石欲以塞東洋賦壽何能逺銜寃未始忘起脾訛越婢澎浪轉彭郎輕攺刑天字於文恐未詳

苦雨

擬勒移文問雨龍麥秋忍不念吾農黃雲萬頃成泥爛偏與閒檐活瓦松

蠨蛸

牕眼蠨蛸粟許微早能結网伺虫飛都來口腹容多少狼虎操心伏殺機

謝張師道廣文見過二首【伯淳】

曩讀登科記髙標我已驚名如程子字字是後山名可但於詩妙終當以道鳴將無嫌落殖亦許定交盟爽气橫空闊淸談絕輩流嘶驄能枉顧漫刺肯輕投敢謂官無冷其如學更優榮途未須捷恐隔舊交遊

題朱仲華百牛圖【玉】

以棟梁成廈屋萬牛不足以耒耜命巾車一牛有餘畫師幻此沮洳澤若牯防犢輩且百太平村落丰年秋只欠耳邊聞晚笛老身元是牧牛兒慿誰寫作劉凝之

約端午到家復不果賦吳體

略無一防南來風日日褰裳泥雨中端午到家復失約良辰闕酒非眞窮世情故宜俗眼白時事不攺戎葵紅三年爲客可歸矣亦念兒曹思乃翁

丁亥生日紀事五首

千世謀生百念捐窮空肯復受人憐九還未悟長生訣七袠初開本命年寡欲自來甘淡薄忘機時或放狂顚歸丹已辦賫糧絕猶欲經營買鶴錢

山路訪僧規已定曉樓聞雨事還非今年生日無人識幾度兒曹望我歸淸茗半甌浮雪乳古香一劑炷煙霏割牲釃酒貧難辦只待天晴浣虱衣

我生之日憶我父痛甚少遊眠古藤忍見金湯今墮甑劣容詩禮尙傳燈策名作郡了無益罔利肥家終不能決定歸歟守先墓種聊得似東陵

先君俊譽早飈馳晚落蠻陬禍事奇六十年前生子日三千里外憶親時霍光擅漢人皆恐侯景歸梁國欲危埋骨瘴煙抱寃憤蓬萊水淺定前知【先君生回之年始哭二親謫臨封之年在乙酉時逺相當國李全在邊】

杯酒誰歟可共揮殘年心事轉多違頗聞銅柱徵蠻急孰念葵丘遏糴非【連日市中絕米麺欲作湯餅亦無之】典質衣裳今已盡畱連舟楫可無歸故園堪共吾兒灌政恐淫霖嵗亦饑【重梅驟雨無晴日買歸舟江滸已旬日矣】

次韻謝洞霄兪仲囦【君玉號竹所有倚竹吟集】

捲舒來捲徹初終物象惟君指呼中夜鶴一聲醒閴寂晚霞千變繪虛空市朝往事驚陽焰林壑幽居勝閬風如許髙流吾未識半生湖海浪萍蓬

桐江續集卷十二

欽定四庫全書

桐江續集卷十三

元方回撰次韻仇仁近梅雨

客心何日渡桑幹良難雨更難途潦家家逾戶限檐聲夜夜過更防歸舟屢阻千灘漲暑簟頻驚五月寒防許燈花報晴信書帷新照玉虫丹

苦雨行【並序】

丁亥五月初三日夏至雨已月餘初四五六粗晴初七夜復大雨至十三日晝夜不止初六米價十二劵初十至十七劵十二至二十劵市絕糴民初爭食麵尋亦無之

泥污后土逾月餘四月雨至五月初七日七夜復不止錢王舊城市無米城中之民不饑死亦恐城外盜賊起東鄰髙樓吹玊笙前呵大馬方橫行委巷比門絕朝飰酒壚日徵七百萬【十貫爲萬錢】

雨不已

空堦日夜梅霖滴滴碎人心未肯休山郡城沈遙可駭水鄕田沒更勝憂民饑盜起關時事米盡薪殫滯客樓燕玊誰家政微醉倚欄撩鬢插紅橊【壬子年嚴陵水冒城予往來十二年幸無水近聞梅漲入城深八尺】

後苦雨行

五月十四日爲雨八晝夜三橋官河水溢登街予數日不下樓糴於市則無借於人不答

七晝夜雨可已否五更屋角萬馬走擊碎屋瓦如拳然三橋街中人乘船五斗陳米已萬錢糴且無之矧借旃一檐十蛛不成网億萬萬喙饑可想乘夜飛虫蚊愈多蘇湖秀州秧柰何

續苦雨行二首

雨遂至九日得米一斗鄰翁爲告糴夜密致之恐羣軰攘刼也

龍至六爻爲亢龍三三爲九其數窮三日爲霖今九日便晴田事亦無及全吳冨庶推第一誰信杭州無米糴鄰翁耳語某所有夜持布囊分一斗老夫但笑不敢嗔堯九年水無饑民

憶昔壬午杭火時焚戶四萬七千奇焮死暍死橫道路所幸米平民不饑火災而止猶自可大雨水災甚於火海化桑田田復海龍妬倮虫規作醢定嗔网罟欲取償稍借人充魚鱉餒

再用雨不已韻答仁近

良苗所至已沈沒寄語云師盍少休暮境豈堪逢嵗惡腐儒可但爲身憂敗墻蛇出頻穿戶濕柱蝸升欲上樓擬問鄰酤破岑寂督郵聞說酢如橊【蛇出寓屋之主人家】

唐閤門【從龍】挽詩三首

除布何飄驟僨亡足敗傷寧歌紫芝曲自老白雲鄕兵息潢池弄書全屋壁藏銘碑端不愧今代蔡中郎【文樞爲銘】兒子與門生東籬憶送迎吾𨿽愧光祿獨幸識淵明愛酒終成疾工詩早得名晁家雞肋集已足繼新城【予甲申嘗訪公】

異日煙霄夢終身水竹居早交天下士盡讀世間書漢祚金刀末江流玉樹餘興亡較功罪元不渉樵漁

次韻仇仁近暑中二首

初減官河防許深向來惟恐百城沈晴堦近喜収檐滴暑屋殊嫌乏樹陰妾婦齒牙工鬭防比鄰瘧癘厭呻吟懸知壯士無顏色賴有同心可斷金

瞬息涼炎代謝頻沈冥自飬靜中身讀書快意如抓癢得句言懷當寫眞幸不與聞當世事可須常作半途人忽思秦漢干戈際商嶺猶堪避戰塵

鮮於伯防舉近詩有一官屢厄黃楊閏之句忘其全聨因賦呈之

與世相違已背馳樽前各舉近吟詩一官屢厄黃楊閏萬卷難充畫餅饑浪說炎蒸今可畏懸知揺落卽堪悲山潛澗蟄吾當去自有髯侯奮迅時

種稗嘆

農田插秧秧緑時稻中有稗農未知稻苗欲秀稗先出抜稗飼牛惟恐遲今年淛西田沒水卻向淛東糴稗子一斗稗子價防何已直去年三斗米天災使然贗勝眞焉得世間無稗人

湖上晚歸

此身閒一日足使百憂忘城外天能大山中地許涼喧呼經妓舫寂靜憶僧房薄暮歸窮巷誰家正絕糧

立秋【六月十九日】

斗杓忽又指西樓我獨何爲此滯畱多事心情人轉老荒城風雨夜爭秋一蓑屢費漁樵夢杯酒難湔宇宙愁好趂防涼便歸去豆花籬落荻花洲

立秋病中再賦

亂蛬號蟬孰賞音汝吟豈似我能吟風聲雨气涼秋夜世故時情病客心爛醉無求甘老死菊花有約合山林一庵異日歸何處萬疊寒云未覺深

旅悶十首【並序】

五月中旬至六月下旬糴絕物貴身病窮極然所感不止是而已爲旅悶詩十首

病恐醫難謝貧驚糴愈昻未甘頻餌藥只欲暫休糧暑殆無涼處饑容有熟鄕歸歟謀藿食不敢畏秋陽久閒仍久客焉敢罪奴僮竈下橫蛇蛻門前積馬通分衣猶惡敝徹饌卽聞空兒子扶行好秋溪望乃翁舊觀繁華絕余風巧僞滋人窮何不至俗薄故堪嗤敝帚猶艱借勞薪自暗炊扶揺九萬里遙謝庶風雌彼姝復此粲人面外堪防鸚鵡𨿽能語芙蓉豈耐寒舌甜元可畏背毀更多端暱暱徒爲耳雲龍許控摶吟窗委巷間四顧盡塵闤屋角才孤樹樓西僅逺山羣饑烏謾噪髙舉鵠容攀夜靜看星斗秋風喜漸還年饑身復病食盡藥無良此老何其窘於詩自不妨暑牎從紙破晴井放繩長稍覺愁眉展初秋夜欲涼運啟奎占瑞途殫彗告危晚生違盛際後死值衰期何啻三歸備寧虞九鼎移焉知專夜妾竟孕別人兒西湖西畔路死魅復遊魂早作千年調能容一尺渾國刑修已怨王爵報私恩縱許畱遺孽終無令子孫升沈元有命不在巧謀身政使魁廷彥兼能位諫臣一時儕惡黨百世號憸人所得都能防風花瞬息春【予廷對爲首賈相易之兩除言路王相格之】

浩浩觀今古憧憧角利名學如未聞道死似不曾生碎禽虫語芳鮮艸樹榮過時隨變防歷代幾公卿

望湖

湧金樓下路小艇尙堪呼衰疾吾如此湖山了不殊興亡忽今昔紅緑自蓮蒲近說遷漁戶窮鱗气稍蘇【新禁綱釣舊漁戶四百四十家寸鱗不畱也】

讀旅悶詩再賦

身心喜自如賁趾出無車官職休停後田園廢蕩余寧從若敖餒不奉子公書折檻今煙艸朱雲气未舒

題吳仲逺遊淮送行詩卷【宏】

昔有大丈夫萬里事逺遊逺遊何所極飄若孤云浮歐冶淬利劍造父翼華輈東睇薄瀛島西顧羞昆邱長嘯首陽巓悲歌湘水流九疑叫虞帝三川哀宗周世人不之識問之將焉求曰有弔古意聊以消幽憂之子方盛年菽水亦易謀朅從淛河濱言邁淮壖州兒女競執摻親朋相謡謳鴻鵠眇四海顧此焉足愁已矣勿復道朂哉企前修

贈胡直內【方】並寄夏自然【希賢】

直內苦吟今賈孟自然近作欲韋陶【去年見寄古詩二十五韻良佳】曩時場屋猶無恙前輩科名許獨髙詩句孰能傳海內官銜僅足詫兒曺鴈門太守何爲者爲道深衣勝紫袍山中之樂三章送徐明叟胡直內蘇徳翁歸嚴瀬並寄夏自然

山中之樂兮樂可忘饑飲有菊水兮茹有芝辟穀孔易兮何澇何旱漱咽沆瀣兮曷其耘菑野粟稔兮釀酒醉而歌兮樵者和之分半桃食未旣兮爛彼斧柯於局棋憫閧市之遏糴兮形或鵠而腸龜誰獨有此山中兮我將焉追送子於歸兮聊聲我詩

山中之樂兮樂可忘憂艸木春靑兮黃爲秋云出云還兮人世晴雨寒拾槲葉兮以以裘顧獨影兮無媿意行小倦兮防樾以休天四壁以爲家兮戶無可閉其奚偸何兩角之有國兮戰塵紅而血流誰獨有此山中兮我將焉求送子於行兮聊賡我謳

山中之樂兮樂可忘老匪塩匪酪兮飬梨棗曾髙云仍兮動閱數世手樹成棟兮鬢猶未槁一屈肘兮代謝一寤寐兮諌夷歌晧耿客星猶在天兮鄗壇洛廟餘煙艸將相豈不鼎貴兮曽腰領其未保子獨有此山中兮作室已考去不我顧兮我將焉討

暑退

逆旅朝難夕更生暑忽涼自能捐嗜欲足可看奔忙卽恐來鴻鴈翻成畏雪霜去年防人健同與嗅秋香

市行

徒步無車馬頽然一禿翁早班朝士底還雜市人中所向都非舊焉能獨不窮否臧元自在芳穢未俱空

喜劉伯宣尙書至五首【宣】

聞說尙書至歡聲沸道傍饑民應復飽暑气頓成涼此老今能防吾徒尙有望略容對談麈小緩理歸航湖濵文字飲一別五年餘未死須重見將詩屢當書事元無可說意自不能疏近日知來信頑軀百病除所至無嚬蹙當今亦鮮哉名譽非易致恱服有從來漢令更泉幣吳儂告水災忽聞自天下何策可春回湖海襟期落山林骨相寒自慙知道晚未覺忍窮難缺米臨炊糴逢花就擔防尙能中酒聖肯諱作詩酸於世已無求公來特少畱相期一防面動隔防年秋鼎貴曽何樂常饑亦不憂端能專鳳沼未必勝漁舟七月二十三日聞城南火午至夜半懷歸

月近參旗欲下倚樓半夜獨防天故園入夢將千日朝服離身已七年洶洶火驚何不去嗸嗸糴貴更堪憐漢庭使者求民瘼汲黯應須識後先【伯宣將至】

倚樓二首

西風迎面晚涼新略展靑銅正幅巾獨倚防幹偶無事閒防樓下奕碁人

樓頭獨立到昏鴉盡日絲空小雨斜何補乾坤浪生死靑靑無數瓦松花

自勉

有路今平坦無心復怪奇盡嘗艱苦後始到老成時細讀驚前誤精思決舊疑端能吾事了可用此曹知

八月初一日

吾生遽如此六十一衰翁功過差相掩時防大不同冥冥終日雨忽忽半秋風食盡囊無物今年始是窮

夜讀

樓西落照炫新晴檐雨猶餘防滴聲信手取書開數葉秋涼初喜夜燈明

夜思

買菱沽酒意欣然中輟畱爲斗糴錢委巷屐聲駢雨後破牕燈影颭風前在家兒女應饑瘦久客衣裳盡穴穿忽憶厄陳如孔聖感麟猶過從心年【孔子年六十八始反魯刪詩定書七十一始作春秋前此厄陳蔡猶久客宋衛予六十一不能卽歸蓋亦無足嘆云】

雨夜懷仁近二首

平生湖海气嵗晚可誰鄰朋友非難得情懷未必眞孤燈昬夜目破衲冷秋身明日天晴否過從僅此人料我今誰識交君日漸深相看如骨肉有志各山林佐酒無珍具成詩每痛箴晝逢常夜別雨阻定晴尋

所覩

形泰神勞極心非貌敬多甘從道左避肯羨馬前呵雪屋聽兒讀花房顧妾歌同聲不同調末後防如何

題唐師善洪崖圗【侯舉】

其說謂洪崖者三皇時有道之士唐明皇時張氳召見卽其人端明洪公舜兪集中有此詩予不敢信今俗畫非止一本

太白尙不識洪崖焉肯來一蹇五獠奴姦人之所爲得非成方遂獨無雋不疑至今好仙者猶爲圗畫欺

冷泉亭

寺門不須入林磵瑩淸襟老樹幾前代冷泉如我心縋蘿猿接菓龕石佛添金別有眞天趣月寒秋夜深【靈隠寺之勝不在寺內在寺門此亭耳猿就手取食崖鑿佛飾金車馬憧憧皆俗玩也絕勝其在月明夜靜時乎】

木綿怨【並序】

故亡國權臣乙亥南竄猶攜所謂王生沈生者自隨他不止是此二生者天下絕色也漳州城南木綿庵旣殂二生入烏衣樞使家丙子謝北行其年十月天臺破淸河萬戶得之挾以俱北庚辰正月張卒久乃南還謂慣事貴人巧伎藝拙女功仍願粥爲人妾或競闚垂涎惟健者是歸故冩之古樂府以爲世戒焉

湖山一笑乾坤破欺孤弱寡成遷播不念六宮將北行太師防擁嬋姢臥甬東香艷到漳南爭防並蔕芙蓉過天兵及頸幸全屍想見駢肩淚珠墮木綿花下痛猶新已向誰家踏舞茵長頭未及死肉冷折齒遽專籹面春赤城戰場夜避火萬里又隨燕塞塵肉食酪漿更苟活不慙金穀墜樓人萬戶郎君遄卒死卻自金臺還故里嗟爾薄命兩佳人三爲人妾亦可已巧畫蛾眉拙鍼綫空自纎纎長十指後堂執樂換小名更事少年貴公子憶昔軍中入相時潛搜宻邏漁妖姬民間妻女凜不保何啻如花三五枝曲江近前少陵恐今日揔孕他人兒賤獲淫婢何所知但爲權臣深惜之

聞盜

全吳稱富庶一水忽蕭條稍辱君公察焉容盜賊驕浦荒櫜物謝田落介虫饒見說塘西路人家緫被燒【稻沒矣蓮芡亦鮮徒多螺蚌】

八月朔後雨晝夜不止

【原缺一字】蔑絲毫暑何庸一再霖秋陰酸病骨夜滳碎歸心劇盜應旁睨余田或盡沈無燈黒如漆臆度近更深

小飲張季野宅分韻得張字【並序】

仇逺仁近屠約存博張埛季野方回萬里以姓爲韻回分得張字是日訪劉伯宣尙書遇史紫微參政言捄荒事而退故詩中及之

塗潦訪逺客未免褰我裳同行二三子先後相扶將逹官肯忘勢鱗次升髙堂具言大雨水民饑糴估昻西成已無望顏色俱惻愴斗升棄孩穉此事眞可傷今年劣足支所慮明年荒肉食念溝瘠豈無籌策良有司執所見猾吏尢不臧老夫頗渉歷意欲輸毫芒竊虞水投石徒用熱中腸不如歸去來滌悶尋杯觴平生濟物心已防不復張尙於朋友間未減詩酒狂華屋舊公孫燕室書畫香娛琴適情性悟碁知興亡萬事不掛口逍遙參蒙莊繆忝相如右終慙思曠傍淫霖苦未已積陰翳秋陽時艱近至此盜賊將披猖一醉豈易得悲歌成短章邂逅卽分首相思雲樹長

丁戊行【八月己未朔初六甲子秋分初九丁卯釋奠初十戊辰祀社雨不止凡十日】

丁日釋奠集儒士戊日賽社驩農民四海干戈萬事革獨此髣髴殷周因古禮僅存吏治落農極憔悴儒尢貧章甫【原缺二字】笑罵眾夫須服田科斂頻今年五月大霖雨舊谷已【原缺一字】新【原缺二字】精鑿有之敢靳價萬錢不得五斗陳靑衿生徒【原缺一字】困餒白首父老空嚬呻仲秋甲子雨益甚山懷河溢陰逾旬庭酹壇獻想艸艸瘠牲酸酒羞明神一旦警急盜賊起生聚未保明年春錢塘兒女長市井書燈耕耒兩不親但知佚樂逐浮末豈料離亂遭風塵丁戊二祭實素昧競詫潮過天涼新肯念道傍橫死人芙蓉金菊迎佳辰

今秋行

八月十五夜賞月樓臺絲管沸金穴百萬珠簾捲嫩涼茉莉花防木犀發八月十八日觀潮幕帟粉黛迎蘭橈雪山沃天雷動地出沒紅旗爭錦標此是錢塘舊風俗驕貴小兒生華屋四時有春無秋風常知歌笑不識哭一年不似一年秋漸衰漸老成白頭去年之秋尙云樂今年之秋何其愁中戶田租三萬石水不容収一粒況從兵亂窘避地白璧黃金俱防失前朝後市舊冨人半作道傍藍縷身委巷小民或絕食粥賣伉儷捐僮侲一切時節不復講履長賀嵗猶鹵莽淫雨連旬未必晴潮何人觀月誰賞月缺月圎宵復宵潮落潮生朝又朝事與承平不異處惟有南來秋鴈飄

中秋

去年有酒苦無月今年有月卻無酒睦齋杭邸兩中秋依【原缺一字】懷人夜搔首有酒無月猶自可有月無酒愁殺我餘生歸老紫陽山無酒無月俱等閒

寒早

春閏秋寒早人窮物議多孰非愁裏老聊且醉時歌輕防矜乘跨張皇侈殿呵老夫自髙臥風雨夢漁蓑

醉吟五首

積金至充棟量珠動論斗甚者愛玩具日夕不離手匪徳身不保徒爲他人守吾嘗蓄萬書田亦殖數畝一旦忽破散此事悟已久醉臥一衾外餘皆非我有無錢不必憂有錢卽沽酒

去年所見人今年忽無之何況六十年追憶童兒時三皇及五帝安在堯與羲謂古有不死學仙眞愚癡崇髙易深拱防亂難前知气力儻可恃不歌陰陵騅吾手幸未廢杯來何不持

有興雲不亡謂晝無夜時逹人悟玆理何用浪自悲姬周過八百再傳嬴秦萎彭殤共一盡修短何議爲屋角鴨腳樹開戶閒觀之昨者見生葉丹實今離離老夫欲不飲柰何霜鬢催

竊評先民詩尙復有長短後進與玆事我意終不滿語言豈不工良欠旨意逺音節混淫哇气習泥季晚顧於五栁公獨左爲劉袒異哉晉宋間有此昭華管日以酒酹之一【原缺一字】或百返

淵明年十九謝公破苻堅此時尙可爲未及出仕年太傅一邱志永言負東山道子國寶輩日趣晉祚遷參軍與百里黽勉一紀間典午竟已矣於玆遂歸田至今防心人仰髙醉中言

次韻鮮於伯防秋懷長句

逾燕渉漠將十霜西風滿眼楡林黃時逢北客話圍場鞍馬意气猶揚揚駱駝紅乳蒲萄酒袒割一醉千百觴君今病痁臥南方掉頭不顧尙書郎紫陽山人餓欲死江湖一壑秋田傷哀歌相和意慘愴夜視宇宙何茫茫

次韻鮮於伯防秋懷古體

斯人晚始識浪走天下半旣將防爲髯更用田作面大材異拱把勁翮謝籠絆去年主糟邱稍厭盆盎亂忸怩較毫釐踴躍淩汗漫今年竈產蛙田裏足咨怨民窮如受圍合遣老將援醫王殊不靈瘧鬼未卽竄臥念爲魚者厄運孰與逭羸馬僅芻秣稚子且葵莧大似周南畱寧有東平戀或報禦史除揺首亦弗願防勘篆籕古掇拾簡編斷秋雨吟齋燈夜月鄰砧練一醉洗抑鬰豈無愛酒伴蠖屈未可欺鵬摶詎能算

旅窮中報生孫名曰守【八月初八日卯時存心子】

瘦面皴肌暗自捫薪殫粲盡復空樽浪言官至同三品且喜家生第四孫孰謂將軍騅不逝其如處士菊猶存忍窮守道吾心定胙土専城莫更論【舊制節度州同三品】

俗嘆

六十餘年老病身少曽識破世間人俗碁幸勝元無著市藥多誇摠不眞傅粉塗脂何可近藏機伏穽未須嗔蓮華嶽頂防秋月莫向長安踏市塵

歸興

投老深知萬事難骨骸熬暑又煎寒暗量已覺窮無敵退省猶須彊自寛稚子能吟靑玊案異人初付紫金丹先生歸去山中好剰有閒雲許細防

八月三十日曉晴

髙樹號風始欲丹秋晴詩老試憑欄食貧破硯驚猶在身瘦寒衣覺漸寛家裏兒孫音問好客中僮僕使令難雪前霜後歸吾圃瘦菊疏梅盡耐防

獨酌有感

破牕枯葉共秋聲寒近貧人共喜晴守道故知終有命感時焉得便無情今年浙右全傷水何日天涯盡寢兵聞道街頭賣黃雀且須沽酒作南烹

始寒

與客觀碁日又晡佯狂落魄老江湖未妨行事諸兒笑敢謂知心舉世無幣竭並將空槖售衾寒兼著破氊鋪還家爛醉東籬菊猶有兒能爲我酤

自釋休官之意

七載休官學老農間關垂死脫兵鋒折腰早覺身難屈饒舌懸知世不容已幸櫟陽歸舊質可能稷嗣冀新封時淸猶作茹芝老杜叟斯言我願從

寄題趙髙士委順山房

紅塵回首卽蓬萊辛苦龍門枉曝鰓道與時行誰不願心爲形役自堪哀閒觀劉項臨棊局笑挹羲農入酒杯欲乞長年仗靑鳥三危天逺肯重來

簡鄭髙士【眞一】二首

憶昔西湖北閒尋隱士廬水濵維舴艋屋角認棕櫚紅出仙人酒黃披老氏書冩眞元有約隔嵗定何如再見湖東岸遷居傍廢城鷺羣窺釣石荷气馥棊枰歉嵗難覊旅泥途厭步行幽懷徯淸話豈不向君傾

爲陸元徳題防謙齋【彥若】

四體非槁木焉得常無爲下士蔑軌則徳人愼容儀屈伸一時間良復關安危舉手一不當尙難令童兒橫目愚而神豈可易指防造次肆防慢合防來輕欺臂且有所使衘防未出時恂恂君子心於此先有思脫若役吾僕未容盛气施剛桀世詎乏受侮寧無辭畫一發狗縱厥規曹也隨年老益畏謹請苑猶召疑捉麈授生徒秉鉞行軍師一如執玊恭庶幾無悔追

贈沈【復亨】雷陽【其父沈愚庵注易】

乃翁辛苦注周易曾夢神人談太極淸泉煮蔬啖糲飯醯塩醤姜俱不食迎霜獵獵緼袍靑映日蕭蕭頷須白自云今代王輔嗣憔悴形容人不識有子有子狂非狂其名復亨字雷陽十五早學張道陵二十已成費長房篆符咒水逐鬼物朝遊燕齊暮衡湘信奇喜異世不少指空說無饒衣糧讀古人書識道理定復在陳饑欲死不如沈家跨竈郎恍兮惚兮行怪詭村驚郭駭爭贈詩我亦徇俗書此紙萬事宜假不宜眞往往神仙亦如此

送周君【暕】之餘姚講授

絳帳飄然適海涯月明任意揀南枝腹中書不煩行李牀上琴堪當侍兒馬隊定無元亮句艸堂寧有稚珪移他年防作安劉事且向深山茹紫芝

次韻仁近九日予病不出

炎涼飄忽嘆如流久客仍逢嵗不秋髙處未應堪著眼悶中惟可獨搔頭市酤太惡難霑醉晴色良佳竟倦遊戱馬龍山摠灰防兒曹焉悟此身浮

舟出東新橋

市聲巷語哭還歌客舎喧啾柰汝何才出城闉愁眼豁適逢秋霽病身和力行古道於時背心感皇天所相多鴻鴈稻梁焉用足政須寥廓謝虞羅

泊臯亭山下

艸艸供行役奇奇就苦吟飯遲緣共竈舟窄僅容衾稍冷天須霽將明夜已深江湖四十載空負一生心

過臨平鎭

樓船載甲曉聞鉦知是何營將校行百五十年興廢事韓家軍馬戰臨平

過長安市

算橘租菱小市嘩堰頭橋尾約千家人家已盡無人處時見芙蓉一岸花

過崇徳縣

枯栁無風影不揺敗墻頺屋意蕭蕭忽然喚醒承平夢猶有紅欄夾畫橋

過石門

麥田下種稻田幹秋盡江南亦未寒水淨風微舡牽慢蒓花薀艸盡堪防

泊皂林

破皷如敲板荒營野市邊地平天四覆月望日防圎䢐謝悲人物災傷惜嵗年吾行爲何事洛詠不成眠

聽航歌十首【或節其私語爲之】

北來南去鴈還飛四十年間萬事非惟有航船歌不攺夜深老淚欲霑衣

莫笑船家生事微新紅米飯緑蓑衣一聲欵和一聲乃誰識人間有是非【欵音靄乃音襖】

家住斜塘大戶邊時荒米貴欠他錢從此駕船歸不得無錢且駕小航船

四千五百魏塘船結拆船牙觧半千一千修柁貫三米三日盤纒無一錢【予所雇船如此】

十千債要卄千償債主仍須數倍彊定是還家被官防且將貫百寄妻娘

南到杭州北楚州三江八堰水通流牽板船篙爲飯椀不能辛苦把鋤頭【舊航船不過揚子江今直至淮河三江者錢塘江吳淞江揚子江八堰者杭州蕭公閘北關堰常州犇牛堰呂城堰潤州海鮮河堰揚州州閘而召伯堰小不與其一楚州北神鎭堰】雇載錢輕載不輕阿郎拽牽阿奴撐五千斤蠟三千漆寧馨時年欲夜行【載音在】

南姚村打北姚村鬼哭誰憐枉死防爭似梢工畱口喫秀州城外鴨餛飩【秀之南門至海塩縣古塘八十里人人帶刀讎刼十二年間私殺官誅骸骨如邱】

賭錢輸了阿儂哥黃艸單衫破孔多相趂縮砂紅豆客霜風九月上淮河

船頭船尾唱歌聲蘓秀湖杭總弟兄喝攏喝開不相照阿牛賊狗便無情【阿皆音押】

柵堰二嘆

船行三五日不得不思家索米開橋柵徴錢運堰車於官何所補爲客自堪嗟況復饑荒後羣偸沸似麻

桐江續集卷十三

欽定四庫全書

桐江續集卷十四

元方回撰過秀州城東

海邑防囚昔此過鳴榔未了又漁歌重來野色秋如許似覺人家舊更多晴日茅檐橫曬布水田竹架倒扡禾吳儂苟且度饑歲焉得官廉吏不苛

將至魏塘鎭

客路晴爲最舟行穩似車天形環澤國秋色畫田家未用憐霜艸猶時見水花鴈過知已近鵲語故微嘩

爲魏塘王居士畱三日二首【文政】

水鄕熟處未全饑舟楫安行盜亦稀乘興聊爲三日客魏塘酒賤蟹螯肥

魏塘酒賤蟹螯肥久要人情忍重違呼妓訪僧俱不必醉三晝夜可言歸

曉發秀州城南

較似蘇湖郡無山四然近城先見塔出戶卽乘船曉澤升紅日秋光際碧天稻粱無不足最憶舊丰年

漁家

全家居小艇面色總成黧何事偏多子平生僅一妻螺羮兼蜆肉稗粥和秔粞細省莊周語逍遙理未齊

復過臨平

岸上頻呼喝船中劇蕩揺倒桅將過市落牽爲逢橋蠏斷非羲卦漁榔卽舜韶客愁元歷歷詩思亦飄飄

過許村

長安才上堰風物似微饒野老能相認輕船不待招炊菱開甑熱秤鯽滿籃跳偶有樽中物何爲靳一澆會鶴臞鄭髙士【眞一】庵爲予冩神走筆賦雜言

我不羨渠乘大馬食肥肉我不羨渠寢細氊居華屋冨貴兩字輸與渠柰渠未免一字俗我有詩膓如月朗三秋我有酒膓如海吞百瀆西湖之水足供酒一杯西湖之山可作詩千幅羽客冩我醉吟意雪爲長髯電爲目豈知天上三臺星焉用人間九州督仕防不達坐多言衰老未死緣寡欲眉毛及須尙如漆此爲壽相萬事足莫言不智又無福寧當忍窮勿受辱气豪未減天外鴻神淸差似霜前菊有人指防問爲誰云是紫陽方虛谷欲求我者南山之南北山之北

鄭無貳和予雜言有緣督之句用韻謝之

可食不必駝峯肉可居不必鴟尾屋竹籬菜羮人得知此中有士定不俗東裏先生臒似鶴閒門不受童防瀆七弦琴外碁一枰七星冠上巾一幅忽然一日紫陽虛叟來暫肯朦朧開睡目朝聞客子代穰侯暮見河陽誅汧督居然鵬鷃自不齊孰謂熊魚俱所欲平生此老世人嫉若讎至此方知防一足無心敢徼失馬福勿用小榮包大辱冨兒貴公百花盡吾曹冷落如殘菊君不見老氏故書教我云守雌守黒爲谿谷會當訪公更謀一大醉幕天席地鼾臥無南北

次韻贈仇仁近

如池之酒如林肉不與寒士作廈屋馬畜彌山金滿堂此但可以駭愚俗得時引類上雲霄失勢舉族塡溝瀆曾不若仇翁方叟兩窮交相與坦蕩忘邊幅知我無錢借書令我典至今市井小兒相指目嗟今之人我未識可魯陽虎宋華督屈心抑志諒未能及物濟人非不欲古人胸次一相知劉文叔忘其腹嚴子陵忘其足後之君子莫若自求福考槃遁肥逺匪辱檀道濟號爲萬里之長城何似陶元亮醉臥一籬菊危途所至太行阪深坑莫測沃焦谷我將歸老紫陽山尙恐烏大夫之馬幣聘溫生洛之南聘石生洛之北

次前韻述將歸

我𨿽無絲無竹亦無肉猶有杜子美萬卷書猶有陸士衡三間屋作詩寧作郊島之寒瘦終不屑元輕而白俗文章雜在眾人中大似濁河橫濟瀆平生浪費防吟牋何啻右軍九萬幅旣甞注漆園之十九言又頗擬栗裏之四八目道眼一照百皆妄未若奴耕婢織躬課督江湖落魄但欠一歸耳休官已幸天從欲子男女七孫四人有菜共羮吾亦足過此更徼非妄福政恐招憂復招辱宅門夏防防髙桐園徑秋香萬叢菊於是自歌招隱歌歌曰鶴怨猿驚兮在空谷四十餘年萍蓬將七十又何必越之南燕之北

十月初六日同仇仁近至王子由庵遂飲白雲李居士宅書事

初上吳山北遂過吳山南茂樹悉剪薙餘石空巉巖向來華屋處十不存二三忽如入壺天偶得羽人庵閱畫有逺意評詩無俗談背湖萬松嶺靣江三茅觀人煙向如織今者篁竹半獵士捕乳虎伏弩行者斷野獸出城市白晝無忌憚昨僅獲其一此事可三嘆誰家有幽居下瞰煙雲洲西極夕陽外東窮滄海頭一覧不欲盡翠樹蓄其樓主人雅好事置酒更獻酬禹穴渺何許指視令人愁酒中泛酥椒酒味彌芳烈菓蔬無不佳霜螯風味絕卜夜意未防醉歸步微月人生了一日世故劇屑窮逹不足云興亡詎須說

見李提學【景安】所和詩次韻

南來借借已聲先遙挹淸揚意謂然果見新詩金擲地始知餘子管窺天三書光範門前拜一斗長安市上眠舊日猖狂俱已矣輸君衡鑑政髙懸

題仇仁近白駒詩圖趙子昻畫及書

至防不見取此責自有人縶維幸不及遁野醉自珍上下不相求於中歌者頻歌者誠愛賢賢者亦愛身

次韻李景安提學同過伯防

萬卷蕓香擁燕居客來談論洶淮湖精言琴律根前輩朗誦詩篇壓老夫胥謂買鄰遷爽塏祗應負郭欠膏腴眞能隠處非難事恐有天邊尺一呼

宦學因之當卜居定能騎舫徧林湖遺編早已探千古緒論何難奪萬夫近日人才愁閴寂此君風味極芳腴香山老子閒無事張丈殷兄或許呼

同伯幾過張子範子周兄弟園池【鎔鎬】

堂上琴書間鼎彛檐前金鯽映冰池園林花木初容見家世衣冠便可知熟識二難俱好事偶來兩客各能詩一時觸目多佳思爛醉如泥竟未奇

何處消除半日閒看朱成碧夜扶還定知此意風塵表能致吾曹水竹間孝友門防佳子弟承平人物舊湖山飲多過量成詩緩酒醒思之亦厚顏

畱題槃隱髙士王子由書齋

萬宇橫陳碧瓦齊濃嵐淡靄總詩題隔江煙樹牕中細過海風檣檻外低琴僅可弦星半缺壁應欲畵雪新泥南華臥讀兩三卷猶喜晴檐日未西

次韻仇仁近題王子由隱居

涼牕暑卻扇燠閤寒謝裘主人一不凡永無俗客遊地髙山使然十倍百尺樓人品似更髙不識王公侯是中卽洞天何所復昆邱靈府能自超關元不幽染腴匪道味渉累非仙流寂靜保此室毫髮不外求有書亦時讀一日逾千秋

頻至子由書齋追記遊事

行山稍已倦徑作坦腹臥茗至卽仰啜卽復起端坐拓牕眼豁然如見天宇大金碧何太麗玉雪不受涴向來宴豢人魂兮復誰些積沙東西移怒潮日夜簸煙表越樹細云端海鵲過人生僅如尺倐忽分寸挫萬古一悲歌悲歌孰予和

仇仁近之姑蘇別後奉寄

詩眼到姑蘇今愁古恨俱臺驚吳后鹿江問漢時鱸矯奪風應息懷襄气未蘇梅邊早回首飛鶴望林逋白雲李處士於大樗下築小庵用題王子田書齋韻賦之

天地元知一指齊樗庵小小架榱題故應懶散身常健孰謂昻藏意未低神气自調丹鼎火僊班不借紫芝泥落成此老來酣飲酬爵端容據席西

白雲山房次韻馬道士虛中三首

閒愁不斷連天逺濁醪快似並州翦興亡得防橫胸中冰消雪釋春風轉我本不學抱朴翁何修致此丹砂容服食呼吸能還童不如但飲璢璃鐘寶蓮山南屢簮聚醉鄕不省歸來處東鄰西舎姓名誰但記門前大樗樹意所欲往路無逺暖韭早梅政堪剪相逢不少酒一杯大勝能成丹九轉爭席者誰斯薪翁何至帖奉魚軍容我一山僕君一童亦無娥眉間歌鐘忽如雲散倐萍聚無何有鄕是歸處寄聲爲謝黃面仙焉用七重圍寶樹霜淨天空心共逺一縷遊絲無可剪欲識人間眞道人眼近紅塵念頭轉歷歷落落一禿翁取數過多邴曼容從今教子爲牧童豈復敢望銘鼎鐘閒朋冷友時相聚方寸不無暗合處谷神牝要深知釣竿須拂瑚樹

次前韻將歸隱黃山

我家黃山百里逺兩峯揷天翠如翦歸心久落故溪云柁轉不由船不轉采茶斸藥呼鄰翁借艸地寛何不容挾兔園冊教兒童菜飽無異祿萬鐘底須太史占星聚世人尋覓無知處海內故人脫相思江東渭北空雲樹

追次仇仁近韻謾成三首

儒冠誰使著何至動言貧此事須吾黨相期到古人衰顏猶可鏡短髮僅堪巾舉世無知者孤燈夜獨親臥思身世事無夜不更深脫難泅登岸逃名影就陰樽中醉魯酒外自陶琴詩就誰能賞徒勞太古吟風雲乘變化防賤忽公孤內足窮過達多求智返愚談鋒椎衍奭筆陣掃孫吳時彥當如此吾歸釣雪鱸

送杜景齊歸平陽二首

每憶東甌郡柑花入夢香市人無素服田婦亦紅妝鱟蠏丰漁戶犀珠聚防商年登猶足樂何必殢錢塘君住平陽縣無家不讀書計偕今已廢師授未應疏兵革崩騰後衣冠防蕩余別懷似難寫吾道竟何如

贈徐瓢翁【孚】二首

碧眸冰齒壽眉厖誰識前朝老雪江指下七今第一豪端行法更難雙向來屢獲觀詩卷恨不相從倒酒缸深愧後期似圯下雲間防度拓吟窻【君屢於李白雲王磐隱山房予不至】

六十年前欲冠時江湖聲價巳飈馳四靈在昔三曽識八袠於今百可期多難漸驚前輩盡老懷那許後人知何當琴酒燈牕夜莫說興亡但說詩

丁亥十一月初八日南至二首

閒客何庸早起忙髙眠懶復問云祥宦情不作葭灰動吟筆寜爭繡綫長逆旅四年逢此節徒行六日可吾鄕衝風踏雪須歸去薺菜肥甜白酒香

渉險騎危一紀彊四驚陽復寓錢塘山深黝歙生涯薄水溢蘇湖嵗事荒暫遣歸寜憐小婢尙遲絕少撫諸郎官壺豈似無灰酒有客攜來亦盡觴

至後有感

秋來意欲過江東建子侵尋月已中晴日久之今雪作老夫於此豈途窮未嫌江泌衣生虱尙許嵇康目送鴻可怪平生非一事無勞咄咄漫書空

喜雪

寒空雨止暫霏微積漸隨風散亂飛夜气直能欺毯纊晨光不待啟牕扉兒童踴躍歡聲起鳥雀摧藏過翼稀想見竹稍亞梅處家人掃徑望予歸

雪中憶昔五首

丙辰雪天遊湖歌晁無咎摸魚兒今三十二年乃後亦往來不一所以興懷

憶昔浮蛆醉玉醅天寒一日飲千杯危樓擁妓臨晴雪聨馬呼僧認野梅豈料暮年紉敗絮尙容永夜畵殘灰間關幸脫干戈死落魄佯狂自可哀

憶昔繁華侶俊遊寜知後死掛閒愁無人復唱魚兒曲何處重尋燕子樓張敞空思前漢尹邵平誰識故秦侯定應冥漠猶遺恨蔗節犀啟夜邱【魏京尹墓亦爲盜所發】憶昔華年气似云雪湖終日醉醺醺室家未有兒和女賔主相忘我與君豈信亂離生白髮猶思歌笑調紅裙扁舟一問桃源路治亂當時自此分【予三十一嵗丁巳始生女時程相當國戊午相丁予從魏尹如武陵世事頓異】

憶昔淩晨泛雪湖明天淨地一塵無略聞倩盻歌金縷盡聳淸揚倒玉壺屢造廟朝終擯逐偶登名第自囚拘卽今忍索梅花笑死徙流離足嘆吁

憶昔湖天雪最奇畫船朝出暮歸遲忍寒賞竹憐髙節踏濕尋梅致好枝熟醉何嘗知病酒狂吟所至動成詩防褷凍雀今相似心欲髙飛翅已垂

寒夜

薪薒常相迫衾裘本自單至分驚寠攺去住覺俱難愁與思妨寐霜兼雪倍寒百年誰不盡一夕獨堪嘆

寒朝

甚欲常晴日何堪復暗雲樹寒禽縮項雨凍瓦成紋歸路非嫌濘行庖豈厭葷獨能知此意朝鏡白紛紛十一月十四夜聽雨爲霰聽霰爲雪久之雪復爲驟雨自昏達旦無寐

雨聲更霰雪昏聽達淸晨自笑能吟客常爲不寐人絮寒勤拭涕簀響懼翻身苦語知誰防應堪泣鬼神

過李景安論詩爲作長句

三百年來工五七追雅嫓騷誰第一獨聞彭城凍正字向來得法金華伯終古不朽語言在以詩教人人不識善學少陵而不爲殆如孟子不言易世人往往談神僊便欲揷翅登靑天邀尋道士學服餌朝呼暮吸夜煉煎換骨一語曽未悟未辦黃庭修內丹俗流無骨但有肉蝦蟆敢競驪龍先姚合許渾精儷偶靑必對紅花對栁兒童效之易不難形則肖矣神何有求之雕刻繪畫間鵠乃類鶩虎勝狗由陳入黃據杜壇當知掬水月在手後生可畏嘗聞之君友何人師者誰雙井白門浣花脈實字用正虛用奇郁輪袍曲異箏笛藐姑射姿無粉脂梯危磴絕不可近尙有簡齋橫一枝

十一月十五日

倐忽何庸詰參差未易齊樹枯元不死雪盡竟爲泥豈謂身才老從來意欲西一窮寜骨立九殞未頭底

十一月十五夜

竟與鰥魚似無由濁蟻持百爲元有命一往復何疑殘夢終難續深憂暗自知鄰雛夜啼急吾亦憶吾兒

得存心書訴貧

務得終多懼圖全敢嘆窮懶能爭口腹差覺負兒童客久叢咨怨年衰絕變通雲臺少馮衍未必盡人雄

再讀存心書

每報家書至心如喜懼何欲開疑有故已讀幸無他典粥貲財罄寒饑幼稚多衰門眞可嘆兩世誤儒科

次韻景安提學謾成三首

敢著尋常白眼看壑冰峯雪照人寒言詩已是登壇將勸學聊爲祭酒官士類相推無異論親顏遙覺有餘歡卽今人物皆公等豈不憂時意稍寛

豪釐俗事不畱情詩律崢嶸骨骼淸初僅傳聞心已服每當展玩眼尢明笑談足使千軍掃移斡眞能九鼎輕焉得夜檠對吟影同聽急雪打牕聲

嵗晚江空野泬寥衝寒訪我不辭遙褰裳卻馬從泥濺掬水烹茶待雪消百戰奚爲蝸左角一炊未辧米長腰尋梅端許忘車笠握手城西徧六橋

景安錄示舊雪詩擬簡齋走筆賦所感奉謝

名都十萬戶擁貂者爲誰一二達官外絮纊或無之南雪壓瘴癘此事不可遲寠人旣云眾速霽斯爲宜天公作惡劇十日韜晴曦平地尺未巳塞門湮途岐少年未更事駭謂如此奇危登或深泛一酣傾百巵今年老更窮客鑪擁尫羸稍稍穴牕隙縮首略一窺未卜麰麥王但憫烏鳥饑大兒寄書來土凍菜本萎歸家煮荒薺一飽亦肉糜寜當臥袁安何用訪戴逵答云有故人貽我防婦詞未妨三十韻一酬帶間詩

次韻景安吳山觀雪

盡洗眼底塵頓寛胸中憂此雪端爲誰奇哉君之遊平步飛鳥背長嘯孤峯頭恍惚閬風苑嫖姚結鄰樓了不異天上培塿視九州北方當此時如蝟縮馬牛南方幸不然但覺瑞彩浮晴日一以出壯觀挽不畱作急著妙句小費靈府謀老夫儻可從亦足祛窮愁凡骨絕仙分勝覽輸髙流乃後有佳集次第或見収冰解燒防靑問梅孤山幽

雪中兪仲囦寄詩見懷次韻

客嚢單乏去途悠欲詣髙人未有由如許江山明霽雪與誰詩酒共危樓忽驚天外來雙鯉自笑人間寄一鷗舟滯楫膠肯予相官河冰解卽乘流

畱杭近三年得去賦不可不出城

不可不出城頑軀百無病不可不出城老眼亦何淨第一脫俗塵最便於野性第二井不咸所至水可飲第三魚價賤第四酒味勝第五無火驚第六無燈禁第七航船歌欵乃亦可聽爾曹居城中小屋如敗甑臭穢之所蒸靣靣環厠圊五更聞防鼔骨肉付煙燼巧僞以爲生語無一可信婦女狐媚繁商賈狙詐競天下不皆然杭城爲特甚我今才出城七美一朝並眺望心神淸眠臥魂魄定空濶水雲間孰謂雪風勁寄語城中人何時免闂穽不可不出城所以發玆詠

泊赤岸微曉

今年夏雨水浙右嵗事失五月客杭城市民防不粒逮乎書云前稍稍喜晴色轉手又不然一雪二十日豈止閭巷窮大半缺衣食我窮尢自笑亦嘗二千石今如故將軍俗眼不見識下舟北關埭泥水何狼籍離披一破傘杌兩敗屐俗諺雨夾雪未易得休息大雪復大雨造物詎容詰柂師所見賃修廣僅數尺而我凡五人臥處殊太窄初過臯亭山垂近臨平驛有酒二三壺聊以慰僕廝吁嗟嵗雲暮何苦事行役馬援壯志巳阮籍窮途迫永夜不復眠孤篷滴復滴天地豈不大一葉寄玆夕

下長安堰

已雪又復雨天寒行路難船中寒尙可未若堰頭寒已雨又欲雪泥深行路迷岸邊泥尙可未若堰頭泥官船買船逾十丈終日牽攀僅能上小船不濶五尺者大船塞之不容下堰夫慣見甘途污軸膠纜斷相號呼得錢贍家計未愚不惜身如牛與豬人生劣可足衣食何必來此堰頭立

泊崇徳縣曉作

岸上馬蹄響縣中更皷淸篷背雨亦止意當明旦晴夢記所泊處喬木枯崢嶸天色果開否浩浩惟風聲篙師夜先起船尾燈火明苦寒未可發婦爲治飱烹咀嚼似有味宿昔余蔬羮人世如此耳役役一飯營負販規貨利幹祿求榮名斯人以家浮止爾了一生大者據疆土以國相攻爭至微若螻蟻行陣有戰徵我臥思此事究竟終何成頑僕懵無知鼻息如雷鳴

過嘉興道中接待寺丁丑十二月赴逮揚州遇雪畱宿愴然有感

疇昔畱此寺亦玆臘雪天天寒了不異俛仰十一年是時尙守郡赴逮趨淮壖不知坐何事自省無尢愆家有屋防間亦有數頃田書生未甚窮不憂無酒錢事白夏至秋然後得南旋卽今身自由幸已不屬官客貧一物無駕此如葉船四僕色常饑況望酣與羶家人九霄外何由致槖饘豈不亦念我逢麯流饞涎我非不欲仕危途畏隮顚勢𨿽已窘迫心終無憂煎新嵗六十二白髮被兩肩尙堪屈此膝跪起貴要前訪舊非得已誰當佐腰纒尅日可以歸小俟春牛鞭

永樂沽酒

大寒豈可無杯酒欲致多多恨未能楮幣破慳捐一劵瓦壺絕少約三升村沽太薄全如水凍靣微溫尙帯冰防僕篙工莫相訝向來曽有肉如陵

泊嘉興城北門外

老病今如許江湖豈所宜未妨寜過計不是故多疑歉嵗眞難度姦人或見窺移舟入城泊何敢彊違時

聞舟人旣畏寒復畏盜

縹緲淩空一葉船閉篷端類管窺天千林盡赭當寒月萬室俱枵更儉年未必風饕眞墮指其如艸竊正垂涎瓶梅斗汲山齋夜曷不歸歟枕石眠

觀岸樹

行舟觀岸樹意若有不足豈惟檉栁楊亦頗間篁竹猥匪大材誰謂眞不曲北風稍向南南風稍向北弱質不自由隨風作反覆我家有喬松似是千秋木下無藤蘿纒上無禽鳥宿淸陰防百畆毅然立於獨八風吹不動矧肯變寒燠是可托吾廬隱居於此卜焉能江湖間浪與此輩逐

驛馬嘆

鐡陣突萬人覂駕行九軌聖門稱其徳成功亦云偉嗟爾驛騎者售身墮泥滓朝才南一程夕又北百里鞭走不暫停脊背作瘡痏爾生旣無知爾死然後已塩車未爲甚敝帷無復擬惟人役萬物致用斯爲美用之失其所益此卽損彼服牛利播種鉆卜休徵牛何不幸爲人謀何矣釋氏欲無生厥意殆見此柰何說輪廻俗滋譎詭人畜互相爲萬萬無此理皮毛受困苦王侯享華侈謂皆前世事夙業之所使我獨謂天性豈各私一已生囿形骸間死散虛空裏性同質不同竄易烏有是愛人而愛物人當近仁耳使其一不愛何惜一馬死我賦驛馬篇哀歌有深防

大風寒防晴

窮旅寛愁思嚴寒作淡晴終須開日色何可欠風聲地白猶含凍天靑漸放明吳門稍和暖應有故人迎

大雪泊平望買酒戱書

天若不產綿世多凍死民世若不醸酒亦復愁殺人凍靣無人色泊舟下塘側綿衣旣云薄酒亦何可得妙絕少陵句舟重欲無聞袖手復縮腳意終思一醺試一問篙工酒自此間有柰何泥滑滑寸步未易取不恨衣綿少但愁無酒錢能將錢致酒卽似衣添綿忍凍至於此猶喜肆嘲弄此雪遂大作不凍復誰凍

書所見

春風元在眼雪定不難消凍杞垂紅子晴麰動緑苖行人相叫喚旅鴈忽驚飄古柱鐫年號承平舊石橋

小長橋書事

似覺晴光稍不同天成奇句與衰翁雪滋死艸芽先緑冰浴新鵞掌倍紅荏苒客途驚嵗暮淒涼家事憶江東小長橋畔誰知許一棹孤舟萬籟風

太湖觀雪

平生不信有升天今日臨風似欲僊海內百年詩客眼雪中一葉太湖船綿綿艸樹漁汀逺續續茅茨野屋偏定是丹靑不能畫一澆殊欠酒如泉

步雪過長橋

太湖三萬八千頃物色分明爲我饒風急落帆臨古防雪深著屐渡長橋一蓑滅沒漁家樂數字欹斜鴈路遙小立忍寒不能去百年壯觀盡今朝

晴過常州

雪霜何太甚寒意極今年紅早迎初日靑還見舊天晴光明艸屋暖力破冰田堰路應無礙頻頻問過船

洛社曉行

船揺不能臥起問夜如何煜煜明鄰火遙遙起暗歌暖知殘雪盡晴見大星多良喜前程穩無風水不波

丹陽道中大雪

輕船揺兀涕垂頤我見人船更謂奇細穿篷仍急舞迷漫渡水故斜吹孤村茅屋炊煙絕匹馬氊衫凍僕隨此是老夫有聲畫丹陽道上雪天詩

奔牛呂城過堰甚難

君不見奔牛呂城古堰頭南人北人千百舟爭車奪纜塞堰道但未殺人舂戈矛南人軍行欺百姓北人官行气尢盛龍庭貴種西域賈更敢與渠爭性命叱吒喑嗚慿气力大挺長鞭肆鏖擊水泥滑滑雪漫天歐人見血推人溺吳人愚癡極可憐買航賃客逃饑年航小伏岸不得進堰吏叫怒需堰錢人間官府全若無弱者殆爲彊者屠彊愈得志弱惟死無州無縣不如此

阻雪畱丹陽苦寒

雪沒無行路風吹欲倒人豈堪猶作客忍負不貲身似水驚衣被如金議炭薪從來無許冷此際豈宜貧

丹陽苦寒再賦

凍雪猶凝滯陰風欲怒號樹稍棲鳥墮船底積冰膠孰匪焦光室誰能範叔袍竟無霑醉防足與苦寒鏖

畱丹陽三日苦寒戱爲短歌

自從書云入嘉平一月間無三日晴大雪二十五六日漫天塞地冰崢嶸吳江渡橋意頗快呂城爭堰心還驚丹陽古縣暮落牽凍人欲死無人行夜投孤店風更緊燃艸不煙燈滅影北人下馬驚相問自古江南無此冷求薪不可炭更難僕禦告餒衾禂單我生南土六十二自古江南無此寒臥不脫衣袍帶斷濕靴破韈泥袴綻焉得閨人呵手縫可向誰家借鍼綫船路不通驛路泥田家閉戶如雞棲推車荷擔喚不去寜煨藳稭烹糠粞可以我而返不如乾坤浩蕩嵗雲暮豈無擁鑪畫灰處焉用遑遑問徵路

喜晴行

漂零蹤迹客嚢空迅駛光陰嵗律窮野次忽驚三夜雪林端初住五更風斗杓南指天猶黒海气東升日已紅稍借晴光動楊栁歸心肯復後春鴻

白土道中

雪後江南路新晴野日濃車輿通旅客籬落聚村僮澌解波【原缺二字】泥漧土未松吾家有春酒歸斸故園菘

夜宿白土市

雪路岡泥滑無過亦緩行丹陽朝冒凍白土暮逢晴俗織紗爲業村簾酒有名販商非我事一醉客心驚

過句容縣

王气金陵宅僊家句曲山興衰頻返掌寒燠互循環雪沒陂塘裏春生花樹間頗聞糝羊美無酒破愁顏

建康道中

土入江東厚民方浙右醇疏松岡路雪晴麥野田春往事更離亂衰年厭苦辛興亡不須嘆請看石麒麟

次韻許大初見贈【種元】二首

相逢未覺道途難把酒論詩數夕間磊落胸襟開古誼從容色笑借和顏長年役役魚千里末俗悠悠虎九關賴是同鄕復同味一寒如此遽春還

風燈雪屋話艱難各喜詩成咳唾間早幸淵騫同闕裏終當園季隱商山艸執防空投閣枕麯參軍善閉關祗恐傍人足嘲訝如泥爛醉不知還

贈江東李提學【浩】

小難和气如三春大難色瑩淸無塵小難作詩到聖處大難更自髯絕倫天憐今年窮已極稍慰蒹葭霜露身惡風劇雪走千里一識頓有兩玉人西岡李氏自五代彩棒作尉金沙津神堯之子太宗弟鄭王枝葉元至親衣冠不絕七百嵗至今寶藏唐告綸吾家秋崖與題防樂石刻玉髙嶙峋龍凖子孫鴻鴈行髣髴猶見靑蓮眞江東浙右喬木國小卻管領儒簮紳雅衰風息離騷降邇來此道尢荊榛少陵一老擅古今學所從入須黃陳后世口耳逐世好九苞一角誰鳳麟君家兄弟名驟起傳者驚嘆筆有神門第旣巳推第一人品學問俱不羣嗚呼宇宙之大我輩未嘗少髙歌一曲吾气其庶伸

寄許太初【並序】

十二月二十八日行七里八岡泥甚至句容縣爲店嫗所詈夜宿無牀二櫈一氊危坐終夕二十九日嵗除寄許太初一笑

憶昨與君同榻時奇溫疊重狨豹皮醉臥嘔吐污茵帳君不誚責予不知一從建康出城去七里八岡泥渉路一步一滑不可度始復思君寢處處幸有筍輿猶得乘其實不勝其戰兢句容破店無臥榻一夜打坐如禪僧老頑窮健耐辛苦地角天涯迷處所客中知我何如人店嫗無賴肆譏侮蹉跎六十二年身明日又見新年春祗應獨坐思鄕客猶勝孤徵失路人

句容道中

陂滿風初漾林明雪未殘路泥尢覺逺野閣不勝寒軍過開門少村稀覓店難忽逢新日色久別喜相看

過白土市

椒頌無聞不見儺客途如此寂寥何丙寅小運流年換丁亥當生本命過白土市荒沽野醸紫陽山逺夢吟窩還家要及春猶早花滿千山筍滿坡

嵗除夜過白土市不宿夜防失道田家地臥四十韻

臘月廿九日丁亥之嵗除朝發句容縣寒空晴色初初晴信可喜泥深猶尺餘午憇白土市暮指丹陽湖未至四十里落彩沈金烏泥晝尙可渉泥夜何可逾況乃岡阪間十步千盤紆積雪五十日凍塊始半蘇雪中間以雨野澑成溝渠埂塍或斷缺下有不測淤江南舊行役兩夫肩竹輿與其一跌三不若捨而徒芒鞋旣已著豈復惜衣裾黒者爲水潦白者爲路途暗中相摸索前行後號呼右手拄我杖左手一僕扶逺村坎坎皷守嵗以自娛荊棘莽蒼中焉從造其廬前導忽還迓道逺店亦無求宿一農家地臥用艸鋪於此得偃息豈敢過有圖暖湯濯倦足濁酒斟浮蛆意色黙相賀天其念無辜幸無坑穽墮險不狼虎屠燈下見異物非馬非騾驢藏牛於屋內云以避穿窬終夕噍艸聲去枕才咫且從者各僵僕不異犬與豬平生防今夕亦嘗分郡符軍府熾庭燎麗譙侈門符賔客兵衛兒童奉屠蘇焉知窮且老狼狽逃村墟瘡痏腰膂破癢痛皮膚枯大風皷天地嘯鬼號鼪狐使其伏榛莽豈不戕厥軀遙遙烏聊山有竹有琴書我故念我家兒女亦念予目睫竟不交炯然如鰥魚曉行付一笑終夕空嗟吁作詩紀此事異時示吾雛

戊子元日丹陽道中二首

夜臥田家牯犢傍晨興秈飯煮蔥湯阨窮未覺英豪恥淸苦應容壽命長客路天晴聊可喜家園春動自難忘已欣舊嵗交新嵗卻向丹陽憶紫陽

軋軋箯輿獵曉霜孤徵無復共椒觴浮生物物身爲累垂老年年節是常稍聽村田喧皷笛遙憐兒女欠衣裳於潛西上王幹路苦憶茅柴白酒香

戱書旅況

垢癢頻搔虱欠烘泥行艸宿嘆匆匆欲紉衣苦無鍼綫每煮羮難得菜蔥險惡固宜防賊盜愚頑莫可恕奴僮閒人況是身爲客是事難將昔日同

正月初二日晴過常州

客裏三年問嵗除毗陵歸路又正初自憐嚢澁難沽酒猶喜船寛可讀書艸比舊痕靑已倍雪成陳迹白無餘脫寒就暖眞奇事差覺窮途意气舒

早風未順喜晴

數星猶自耿寒空海气彌天曉日紅沒脛巳無當路雪打頭不過暫時風鄕情客思鴻飛外春色晴光鵲語中臨酒對花猶健在誰云矍鑠一衰翁

桐江續集卷十四

欽定四庫全書

桐江續集卷十五

元方回撰二月十一日曉發龍山風順

繁華銷歇市朝空此地何堪著固窮久似坎蛙居井底忽如野鶴出籠中宿酲夜解催花雨歸棹春乘上水風及得淸明到家否新芽茶緑牡丹紅

泛浙江二首

不爲潮從海上生元來水淺浪波平屈曲盤旋船百轉始知從古浙江名

海門山到富春山礙石衝沙水幾灣不是此江故盤屈雪濤何得詫吳蠻

曉發富陽縣

長山礲石片帆斜小雨初晴日昡沙回首遙防富陽縣靑煙低罩一叢花

淸江濯手

屬鏤憤气巳銷平江入新安水至淸淨洗長安遮日手更容塵土到冠纓

簡趙賔暘

書生豪俠味終酸詩客顚狂骨本寒趨就坦夷非不欲屈蟠老硬亦良難故將軍巳編民伍冷廣文猶齒學官何處濁醪謀一斗能來相送上嚴灘

簡張中白

疇昔兵興豈料今朱幡猶憶對靑衿棠郊自愧無遺愛芹泮遙知有好音練水招予歸舊隠錦峯輸子擅淸吟豈無樽酒能娛客黃浦門頭一再斟

黃浦門解防有懷川無竭

舊守煩人送酒錢江邊五夜泊歸船就中最憶南山好一老臒僧伴醉顚

始暖

垢汗燻蒸蟣虱肥花前未洗雪泥衣到家兒女應相訝四載漂零僅一歸

別後

朋簮連日醉如泥別後臨流意自迷語燕駐空相爾汝飛花吹岸各東西

江行大雨水漲四首

客路由來但喜晴山深何況更舟行孤篷酒醒三更雨滴碎愁腸是此聲

一夜水髙丈五六移舟穩傍漁家宿磯頭浪急上灘難舟子索錢賽神福

踏竿倒掛似飛猱水長船行拂樹梢忽訝平途成峻瀨更憐危石沒深濤

何處岸頽漂大樹明朝水落閣平灘村民爭翦爲薪去萬事従前預料難

舟行靑谿道中入歙十二首【並序】

睦州靑谿本歙州歙縣之東鄕吾逺祖東漢賢良方公儲墓在焉溯流而上湍石奇怪沈約所謂新安江水至淸是也睦攺爲嚴州歙州攺爲徽州靑谿縣攺爲淳安縣而歙縣獨存漢時舊名

覆野春陰不肯晴舟中無酒亦無故教客子知寒食時有梨花一樹明

立岸兒童防客過人煙近處放牛多萬株漫自栽桑柘一縷何曾織綺羅

乘時盜賊起風塵戰血苔防幾度春古廟僅能存大樹荒山猶自少行人

水楊梢上欲綿飛猶覺春寒未解圍爲怕江風吹客夢船篷缺處塞蓑衣

晚風微勁喜新晴夜半船窗漏月明臥防孤篷揺水影悠然枕上一詩成

夜寒如覺有猿吟積翠重蒼萬壑深下水輕舟脫箭盤山細路綫穿鍼

刺桐花發艸如藍欲卸綿袍剪紵衫一夜春霜忽如雪江南天气不宜蠶

野桃籬落鵲雙鳴春曉微寒放嫰晴汛掃松楸家巳近猶餘七日是淸明

花間預想到家時筍蕨堆盤薦酒巵防檢兒童防小學招呼朋友說新詩

靑谿元是歙東鄕吾祖於時肯寶黃避地江南結廬處同時鄰舎有嚴光【爲方仙翁之祖曰紘避王莽亂】

蕨拳欲動茗抽芽節近淸明路近家五日緩行三百里夾溪隨處有桃花

歙州民與睦州民比似吳兒大較貧爲問山中有何好山中剰有讀書人

次韻劉元煇喜予還家擕酒見訪三首

白紵烏紗巾久不見此客眉長耳有毫眸子秋水碧惠然顧柴門坐對山气夕荒蕪淵明徑寂寞子云宅擕酒意殊厚細酌話宿昔袖中出新作關鍵有闔辟五十始學詩定復笑髙適繄予骨相屯年年困行役里社何幸還尾君杖屨迹苦辛厭奔馳憂患飽閱歷胸中萬不平一笑春冰釋雙雞古侯膳拜賜書之策顧無明月珠何以報私覿

我其方英君可劉賔客年皆七旬近相對詩眼碧向來每過從劇談動至夕久別坐何事蓬蒿翳荒宅歸舟落孤帆曾未逾信昔空庭遲汛除野徑缺鋤辟便能致果饌共此片時適萍氏寛徵譏章甫復力役尙可卜孟鄰未至削孔迹飄芳漸紛紛晴巘正歷歷此酒不快飲憂抱何由釋但願長窮健縦無馬可策徒步頃刻間亦足奉良覿

死者巳無知生者暫爲客三年歸故廬松竹元自碧屢驚山中人永臥泉下夕一二老朋友何處卜兆宅【近許太空汪晞顏許堯舉許豫立程以忠皆卒】獨君有壽相气貌不異昔冷官故稍卑良疇焉従辟幽抱能自寛勝味各有適中守神旣全外物至莫役未悟如夢寐忽覺無防迹眼明逺堪眺腳健險可歷萬重煙霞間不乏僊與釋吾儕數老翁撰日散遊策當有佳詩篇付與來者覿

三月初五日同諸友自城南遊水西書事

步出城南門衣袂飄和風風中有花香不問紫與紅萬山似無罅一水能自通插云石色古噴雪灘聲雄夙聞長庚伯來訪宣平翁想見巉巗間悠然支孤笻吾儕復此遊嘯歌渡船中未渡東望西旣渡西眺東東西互眺望所至隨不同乃知佳山水變態焉可窮犖確陟層巘茂宻穿深叢倉卒未暇往虛皇紫陽宮僧窓亦可人修竹攢靑空足用展極目遙天送歸鴻更有眞趣泉一磨精銅扁故自佳韻語亦大工【眞趣二字司戶建安江疇書二絕句嘉定壬申推官李直節亦書皆佳】至寶識者少煙雨埋昬雺英气決不泯定復月貫虹萬世永無極百年俱有終爲問羊叔子何如王無功晚生未聞道邂逅華顚童酒酣詩不成歸途竟匆匆但苦嘲詼劇談鋒森戰攻達人當兩忘一付亡是公

三月十一日問政山次劉元煇韻

禊節去未逺是日天更朗微寒護餘芳春野緑渺莽爰従峻嶺登豈殊茂林賞支策拄云漢舉袖拂星象遐矚兩眸豁徐步一足往年邁忽臻玆時平猶憶曩譽竹談亹亹弔松色怏怏靑空鸛鶴唳碧甃蝸牛上龕金窺扁顏簮玉觀塑像孰謂幽谷僻有此殊庭敞豪飲杯杯滿淸吟字字響佳兒奉親老髙第事師長考擊謝鐘鼓傾寫竭甕盎自可作畫圖未易絕夢想吾家酴醿花髙架政堪仰能來一中之勿待南飈爽

次韻贈趙豈卿【應元】吟嘯公【戣】之孫乃父亦能詩

大門祖父昔聞聲交臂差池恨晚生欲與萬山修郡誌誰能三世擅詩名故知龍頷無魚目更覺松心異舜英字穩句圓經幾煉定應九轉巳丹成

和陶詠二疏爲郝夢卿畫圖盧處道題防作

彭澤五防米竟爲督郵去動幹寄奴誅孰識日渉趣漢元潛震宮廣受忽髙舉心巳料恭顯定至殺蕭傅事君義當死肯復問生路威福弗惟辟明哲有回顧淵明詠二疏寄意匪自譽喪元辱先體貪位綜世務未若見幾微政爾養髙素展畫讀瑰染公等各超悟風霜斂勁气泉石入幽慮足可休餘年何用簉朝著

題孝猿圖

鄂有養子母猿者母死子抱屍哀號不食至肉腐皮存猶抱其皮不食或繪爲圖郝夢卿俾賦之

攫果實饑嗛三聲淚霑裳尼居曾子侍寧甘讀此章不食痛所生乃能善居喪林端有返哺未敵烏衣郎面故可顏彪臂豈徒李廣泣血同髙柴托音異原壤謂當葬其母山林縦之往勿復絆諸籠充此兒女賞

次韻贈上饒鄭聖予【沂並序】

上饒自南渡以來寓公曽茶山得呂紫微詩法傳至嘉定中趙章泉韓澗泉正脈不絕今之學永嘉四靈者不復知此貴溪鄭君【沂】聖予過我論詩所謂得正脈者也貌瘠而气腴年妙而詞老令予求其聲於徽弦之外豈借聽之誤歟於其行次韻送之曰

鄭裏茶山乃詩祖繼之章澗兩泉吟端能防疾追芳躅當復幽防入苦心力到光前還絕後事殊思古定傷今兒啼可止有新樣黃葉元來不是金

宿西疇曹教授宅

宿羽同夜林天明各分飛人生塵土內別易防合稀我自錢塘來君從宣城歸初喜望顏色昔臒今似肥細視久乃覺翛然不勝衣老至故當爾閒心厭塵鞿戶門豈可忽仕宦未爲非邇來三徑荒園花減芳菲政坐行作吏耕稼始願違子壻環我前設席燈燭煇防廡考畫鼓崇盤薦瓊蕤友道比衰喪聞客扃重扉獨此意不然壺倒觴屢揮酒醒日巳出行行穿山圍回首重回首晴川渺煙霏

行休寧縣南山中

我非塵中人素心在塵外深谷行人稀幽賞與心防原疇薴苖肥嶺塢杉木大女績男斧斤生理於此賴稲畦無凶年山泉百道漑水滿時自舂奇哉澗邊碓惜我乏寸土把茅不容蓋老矣徒空談惘惘發深嘅

溯行回溪三十里入婺源縣界

軍馬所不到大山夾長谷千載幾離亂不知有殺戮雞犬何晏然未羨鄠杜曲連林望不極春晚蓊以緑其大至如椽謂之貓頭竹苦竹尢淸嚴翠葆森矗矗厥土最宜杉彌嶺亙岡麓種杉二十年兒女婚嫁足杉杪以樊圃杉皮以覆屋豬圏及牛柵無不用杉木聫筏下浙河善價不輕鬻山髙髙至天爇灰蓻畬粟又有茗荈利啇販給南北憂旱不憂潦脫如嵗不熟蕨萁與葛粉槌搗代糜粥豈若水鄕人動至售骨肉醜陋羞冶容健壽由寡欲定非私此邑大言誇美俗行腳徧海內久久寓輦轂萬端墮姦欺往事杯水覆曷不歸乎來於此擅幽獨﨑嶇犖確間數步一匍匐猶勝見貴公膝行受恥辱寒泉洗塵心怪石醒醉目野叟茅廬邊買鄰願玆卜

上回嶺

兒時度大庾未識險與艱劍閣天下壯老矣無由攀玆嶺同我名窮源路如環一重復一掩千彎仍萬彎怒石躍奇鬼淙流出其間髙處望來處井底忽升天爲言上復上何如居庸闗

下回嶺

上嶺何所苦一步一气喘下嶺何所苦一步一腳軟直視三千丈石梯落層巘終湏到平處尙作屈曲轉彼猶可通車太行羊腸阪此乃不容步險甚蜀道棧回首望木杪千里百里逺

畱回嶺汪明府宅【元圭】

仇池非僊境商嶺在人世詎必深且僻而後兵可避大物有轉移戈甲滿天地城郭非云逺馬迹竟不至蓊蔚樹木宻復重澗谷閟中有長者家累葉重名誼積徳服里社故非一朝致園池旣顯敞棟宇亦防文甃洛花紅雕籠隴禽翠恍然壺中天迥與塵界異崇觴延老夫子侄盡擎跽豈惟授之粲抑且侑以幣客來無不速各各滿其意居多章甫冠憲憲潔衿佩如聞築精舎徽國嚴祀事紀載儻予屬庶用報嘉惠

婺源道中

盤山莫訝去程賖風俗眞淳尙可嘉行客門前方下馬主人店裏巳烹茶百泉怒噴常疑雨萬木陰森不見花倚杖蒼崖憶何事白雲深處晦翁家

次韻謝遁翁吳山長孔昭三首【覺】

筆追古作未云賖正始遺音到永嘉諫列合騎沙苑馬従臣宜賜壑源茶吟邊彭澤先生栁夢里長安進士花不朽故知非爵位文章海內舊名家

幹淳一老去非賖里社遊談亦孔嘉僊馭不還緱氏鶴禪機空說趙州茶神農爲我先嘗藥迦葉誰今又笑花欲向君侯問端的流風應謝魯東家

降原陟巘敢嫌賖風物元従僻處嘉晴日緩行果下馬春山初試雨前茶野橋瀟灑泉如雪石壁巉巗蘚自花剰欲移居此中住便依詩老作鄰家

次韻謝徐贊府【辰起】

越燠燕寒萬里賖相逢重接話言嘉乘車君不輕予笠缺酒吾惟啜子茶斯立官衘淸似水叔原樂府麗於花內交儻許如元白各賦春深二十家

次韻謝吳太初【與祖遇龍太學博士所生父覺】

落筆誰云古意賖四靈何得擅東嘉跨鸞未斫吳剛桂對鶴頻烹魏野茶商略春詞犀墮雪畱連夜酌燭生花如君三世工文墨江左於今有幾家

再次韻謝吳遁翁【有句云燕頷英姿宜食肉羊腸險韻且煎茶甚佳】

一自爲農去國賖九天無路獻忠嘉不爭老杜廣文飯且共仰山鶖子茶【君寓普濟寺】字畫故家元佑腳篇章時樣鄂州花它山待刻鐘樓作震撼煙霞十萬家【近爲普濟作鐘樓記見示】

復次韻吳遁翁

乾坤磔裂嵗年賖忽復中原慶獲嘉雷煥竟能出神劍張華才許識眞茶一身北去南來鴈萬事朝開暮落花詩句辱公過相奬巳甘終老作田家【以紫薇花見許故云】

次韻王君【鼎龍】偕子同來訪【住黃家塢俗呼相撲塢】

愧子初來塢路賖曾防酒防與殽嘉答詩輙便拈枯筆接話才能供淡茶膝上佳兒如玉雪山中春事幾風花良疇世世勤菑播終待明時遇宅家

次韻前廣徳趙教授【良鈞】

修程萬里未爲賖年少曾逢世運嘉早擢髙科題鴈塔合班邇列饜龍茶宦情劃似雲歸岫時事驚如雨送花書林寶藏饒詞藻肯羨靑霄富貴家

次韻滕君賔日【嵎並序】

其先四人登科愷璘珙武子有四桂堂璘曰溪齋祖也父嶧曰切齋至邑宰叔父堂長鈞作晦翁亭於其家之朱塘文公嘗偕蔡季通來逰之地云

數步朱塘路匪賖晦翁亭創自端嘉遙聞古屋環修竹擬汲寒泉薦苦茶萬鎰黃金何足寶四枝丹桂有餘花諸孫風骨今猶別師友淵源自一家

遁翁賜詩不巳復次韻二首

登畿稍借隙陰賖告後謀猷豈不嘉未斷周妻及何肉巳忘黨酒與陶茶病軀度日惟憑藥禿鬢經春不識花賴有公詩滿歸槖定成多寶駭貧家

極知旅酒難賖亦欠魚如丙穴嘉稍向市工求舊硯更従山戶覓新茶芙蓉欲度崔嵬嶺芍藥猶餘爛漫花但恐歸途別懷惡時湏回首故人家

題金明府平易堂【訥懷】

桑疇麥隴頌聲歡競說琴書政事寛方寸惟知存豈弟絲毫不肯作艱難愛民何啻如兒子行路休教避長官來往星源凡幾嶺従今都作坦途防

題徐贊府不負堂【辰起】

哦松人與職俱淸時見春郊雨又晴所學政應如陸九隻消一語了平生

官無大小各分憂可但專爲七尺謀說著此身便非是寄聲多謝薛嘉州【薛能詩不負嘉州只負身】

爲吳太初題初鄰齋二首

此宅元無一物遮問君隔壁是誰家伏羲未畫前頭事籬落傍邊靠得些

三兩茅廬一徑深略知住處未知心元來有物先天地難向君家屋畔尋

跋張明府獨樂園圖二首

熙寧相住半山寺元祐人宗獨樂園早起庵中釣魚手未應宣靖失中原

獨樂人聞新法新定應翻作獨愁人墓碑一僕黨碑立巳覺園花埋戰塵

題張明府淸風堂【元佐】三首

麥隴初秋曉吹寒新篁揺動碧瑯玕滌煩解慍誰相似父老人人說長官

素紈揺月坐髙堂病暍應無困道傍好倩丰隆吹火傘人間各受一襟涼

萬疊春山積雨晴新茶處處煮車聲不應獨送月團片偏與盧仝兩腋生

題江君天澤古修堂【靁】三首

大虛空重片光懸何異初開混沌天能辦辛勤磨玊斧不愁缺月不團圓

堯付諸馮藥一丸養心誰續執中丹三千年後人能服聖處工夫似不難

文言當日演韋編夕惕爻觀變兌干進徳立誠說方法定曾參到杏壇前

跋吳初鄰山谷臨風笛眞迹

臨風玉笛調孫郎百字塵昬紙尙香細認黃家元祐腳似人殊喜見他鄕

跋徐蜚英四世祖神童事【祖名大成】

【闕】

軍不復過前村

句圓字穩削陳言詩律吾曹合細論五槁端能壓南嶽後村死後有前村

贈刋工程禮

鏤金鐫石切瑤琨深入詩家不二門刻畫工夫初亦苦終然芒角了無痕

贈硯工楊全

人間漸少老書生眞贗誰能別舊坑磨墨揮毫自奇怪可湏一硯苦求精

再贈硯工楊全長句

誰鑿山中龍尾石徧與人間供翰墨蛟螭妬嫉互盤踞鬼神守防勤呵叱苟非其人不輕出似覺天公深愛惜磨硯輕寫俗文章豈不靑蠅污白璧硯工具眼如玉工千巖夜見月貫虹懸崖深淵致巨璞氊包蓆裹箱奩中深藏不敢防天賜脇取豈無王與公脫使捐金動至百卒未肯售寧固窮客行何來身突兀作字不媚詩有骨此翁謂是謫仙人開匣再拜獻此物乃知楊翁亦奇崛气髙肯爲勢力屈劍與烈士得所歸天下之寶不可忽

題黃君以發擬文公書院梁文及賦

滔天筆勢百川東小待淸霜萬壑空能艸子虛上林賦更湏收斂入檀弓

追和艮軒兪同年【君選】題程一甫【冕】詩卷

人物眞髙絕何徒上下牀轉頭異今古翻手變炎涼應禽虫語知時艸樹香吾曹能不朽宇宙與俱長

文公故居有懷

慷慨懷人獨倚樓定應故國此神遊共知道派傳洙泗猶覺文星貫斗牛八佾舞移誰有魯兩楹夢斷巳無周先生不遇闗何事更作離騷一叚愁

文公書院新創

新堂育士煥榱椽突起文公故宅邊孟子向來推亞聖鄒人誰不企先賢遺書防萃垂千古缺典因循近百年爲問杏壇舊鄰里顏曾以後豈無傳

婺源邑中

天地初開孰結融一溪千折萬山重縣城似繞流觴水郡路多由對鏡峯祠廟駿奔幹竺防鄕邦鴻碩兗鄒封版圖三萬東南有二事無能可比蹤

離婺源過古薦注口張村三渡遂登五嶺

臥聞鄰客曉先發亦束寢衣辭旅榻急雨防止風稍動空山微涼路不滑溪流向西吾適東舟渡者三更橫縦人心最險天自易左路欲窮湏右通蠶放三眠大麥熟含桃爛紅豌豆緑野次思之不可致七日菜食市無肉南山之北歸去來摘菊翦韭手所栽說詩命酒花當開焉用捨是登崔嵬

過芙蓉嶺對鏡嶺羊鬭嶺新嶺塔嶺賦短歌五首

平生所聞芙蓉嶺上如攀天下入井老乃來遊殊不然褰裳頃刻升絕頂南逾大庾鷓鴣啼北度居庸朔風客行到彼例淒酸我巳恍惚夢中景視險如夷兮要深省君不見芙蓉一嶺今巳過我但慢行君柰何

千鈞巨石百十萬亂堆橫峙塞山澗故今流水作嗚咽行人厭聞猶喜闞芙蓉非花鏡非鏡無可充君耳目玩第一嶺望二三嶺蜿蜒似作長蛇緩努力向前兮不湏嘆君不見老夫足垠半天下臨危豈是趦趄者

客謂老夫今老矣胡爲尙落空山裏千艱百難萬不平上嶺下嶺不肯巳此嶺第三未爲險人靣獸心險於此乾坤一紀戰旗紅偶脫亂離身不死流可無行兮坎卽止君不見羊化爲石鬭卽休兩角蝸爭何所求

第四嶺頭分兩邑相背無情水流急淛河東下彭蠡西到海終湏合爲一海東聞有沃焦石萬國之水不供吸世故人心千百岐有生必死終無迹焉用皇皇兮仍汲汲君不見塔嶺之塔焉在哉不如有酒斟一杯【塔嶺頂分休寧婺源界】

混沌何年分宇宙天地日月常如舊如舊之中卻常新何曾一防受塵垢誰鑿此山爲防徑爭利奔名足馳驟新嶺終無可舊時燠不加肥寒不瘦行人自無兮百年壽君不見嶺頭日日吹徵塵剰有新人無舊人

畱吳田霜崖吳居士宅【夢龍】予仲女許其孫姻

眾山環如規中有一川水山腴翠樹圎水潔玉石峙居人近百家耕余習文史此翁獨能詩早充賔貢士平生宦情薄一試倉庾氏中年厭兵革肥遁白雲裏時時吟一篇自教孫與子滿屋讀書聲萬事不到耳問途訪幽居曲折十餘里麥天小雨霽初夏風日美逺迓擕飲壺劇談並宴幾門帖句句佳字畫亦勁偉盡出名畫掛頻共髙閣倚烹煎茗筍良飣餖蔬果防鼓吹防深夜酒酣未容起寒薄攀華盛兩姓合嘉禮東牀向志學骨相良可喜積徳貽後人方興未云巳發稟濟靑黃垂紳曵朱紫天人幽顯間施報有玆理略窺宅邊園培芳茂花卉黃鶯殆無數白鷗不知幾山茶及巖桂葉葉瑩如洗間气鐘人物吾故卜諸此老夫托姻好悠逺自此始定當繼朱陳何但誇孔李

乍歸呈許君公度【楫】號防泉

東南天地早聞名三載吾邦沸頌聲山好更饒詩句好江淸未抵使君淸涓涓流水秧田足細細吹風麥隴晴客子歸來問耕獲故園似可養殘生

同金漢臣徐蜚英小飲傍溪寺二首

萬峯奇峭一川平四月淸和十日晴蠶麥丰登宜把酒山城只欠艶歌聲

髙憑逺眺酒頻斟誰識風前快飲心州縣長官勝鄰境秧疇水滿樹林陰

桐江續集卷十五

欽定四庫全書

桐江續集卷十六

元方回撰送胡子遊學正【泳】

俗徒紛云云章甫殊不競不競何以故無柰二氏橫予曰實不然請各言其行開辟古至今儒道獨也正柱史牡門專气保淸淨末流詭長生妄欲奪天命靈山見作用誤認气爲性輪回豈有之怪繆莫究竟兩俱可鄙者巫覡事禳禜愚氓惑幻說往往墮坑穽旣曰身出家粉黛侈婚娉豈不交鬼神酒肉厭羶醟此曹浪誇毗內衰外徒盛吾儕讀何書堯舜至孔孟搶攘干戈後學校幸未屏窮者伏閭閻甘忍饑寒並仕或爲冷官官冷亦何病寗戚半夜歌曽防暮春詠求巳勝求人自重豈容輕東家子朱子述作貫百聖遺言一一在足可雪幾映省察中爲和存養義由敬上溯周程張例不顓宰柄乃有功斯文如揭日月鏡韶音一以還二氏噪衛鄭榛蔓彼自迷我此松栢勁歷觀史傳間不學行國政喪亡竊威福依附渉巧令異端伺罅隙磨牙騁譏評前哲貴內修韞匵寧待聘信有飯不足未羨庖欲淸勉哉子此行始終抱淵靚萬一際奇逢定作蒼生慶不然歸去來預戒菊徑迎

次韻徐贊府蜚英八首【並序】

蔡季良從許公度使君行縣倡和詩各四首婺源丞徐君辰起入郡城和以見示其出入阡陌陟降川嶺可想見也予此和亦以紀吾鄕州縣官多賢者云耳

長官行縣課農書耕叟治田賈趂虛上到嶺頭望應喜人煙今宻舊時疏

髙低田水入溪流溪岸閒橫野渡舟麥飯家家甑中有永無犢佩起山頭

樹形萬怪石千奇我亦曾行亦有詩焉得一官如長吏出郊長是防山時

懸崖復嶺間岡坡如此天邊逺碧何誰道此中曾得句道傍老樹閱人多

騎入州城出縣城不湏人送不湏迎連峯峻嶺﨑嶇極政自胸中掌樣平

摩拊惸嫠達下情領州作縣緫書生淸詩要自淸心出比自新安水更淸

屏除呵殿少人知隨馬囊詩更有誰五百不來村落靜自然生齒似螽斯

老農持底報君公十日甘霖五日風夜靜山中看天象福星偏許照江東

次韻金漢臣喜雨

山髙田易旱巳過一旬晴豈止商饑飽眞成決死生甘霖三尺透病體十分輕想見琴堂老催詩意倍淸

夏日小園

山中豈不樂柰無田可耕傍宅蒔荒圃長夏日閒行行倦卽獨坐時聞幽鳥鳴剪花汰葵冗防筍觀竹成詩就意偶到事罕心無營忽復佳客至取酒相與傾熟醉徑髙臥頽然忘送迎餘齡能幾何聊用遨此生

戊子生日

去年苦雨客西湖湯餅經營至午無窮老復能逢順境歸林聊得保殘軀親情飲食煩相問朋友歌詩似稍腴永感情懷更衰病可憐兒輩事庖防

生日病腹疾書事

今年六十二棄官八年矣生世業巳休來日凜無幾孰謂嘗作郡旦暮窘薪米少時頗豪宕晚乃窮如此此事非所憂所憂學業圯孤臥僅一榻疾讀動千紙積迷如望洋頓悟不違咫深井朱夏寒自汲洗手水心更潔於手時以理趣洗平生大繆誤豈不習經史搜覧浪該博著述墮浮靡詩𨿽稍得名往往語多綺夙愆奚庸追舊嗜差可止回車遵大路千聖同一軌玆晨記吾降益復感髮齒忽虛苦下泄乍實結中痞道在果何懼朝聞夕可死朋友挾壺酒卒爵彊告旨惇篤謝親姻輯睦賴鄰里人情不容拒羔鴈間豆篚酢賔有故常勿藥姑少俟淸庖作湯餅霑丐兒女子菲饌徹餕余稍亦及僕使老夫且伏枕萬事莫掛耳處約猶處樂可不省諸巳俗競徒朶頥退修寧賁趾幼者日以長衰邁斯可揣要令百禩後知有老居士

五月十四日梅雨始通走筆二十韻

邇日豈無雨東有西或無有亦僅鳴瓦不肯鳴庭除檐聲尙難滴況望浮溝渠滂沱靡後繼霹靂空先驅山田半未蒔蒔早靑苖枯切慮旱勢迫莫辦暑气蘇去嵗當此際浙鄕渺爲湖窮冬六十日所至雪塞途無乃天力竭有如酒家壚甕盎夙傾倒遂絕來者沽或謂帝有赫豈忍氓畢屠久蓄必大泄勿遽宜少湏鄰寺鐘鼓晦頓與常時殊果卽驟傾注屋漏衣巾濡平明視荒園破鞋渉泥途詎惜葵卉僕但喜豆葉腴西溪報橋斷渡舫若小紆遙想農出野蓑笠爭奔趨吾𨿽乏良疇窘饑意巳紓天下免溝瘠敢嘆瓶無儲

五月二十八日塘頭小集呈同遊劉元煇楊復之

山中五日寒霖雨久不止稍稍云意開駸駸日色美駕言出東城道傍翫流水胸次積滯悶一見似可洗問訊元方兄太息雍端子養性在知命制事當達理病乃老人常貧非志士恥時運縦衰謝見趣肯卑鄙荒野叩槿楥幽軒俯蓮沚吾友跫然來君子有酒防靑甘剖嘉碧脆摘新李加籩何必多眞率故佳爾學道气臭合成文笑談綺鳴禽窺林間跳魚出波底驚見我輩人未有客如此良晤匪易得淺醉彌可喜防當時盍簪斯樂未云巳

六月初一日次韻酬元煇

吾不及淵明愛酒未能止不仕亦有祿賴此天之美年年攪饑腸憂旱復憂水邇來甘雨調惡況巳一洗【原缺二字】佳人葠古綿眞附子服藥焉用多寡欲卽將理固窮豈無說屢空詎足恥彼以盜賊富乃玆所深鄙懷人渴儀刑秉芳在中沚心賞於焉臻酌水味亦防況有杯中物侑以來禽李淸談有餘韻艸木亦側耳雲霄自旦奭丘壑且園綺向來榮進念腐泥沈井底相與賡醉吟所樂不過此寄語亨衢人可弔不可喜猗嗟楚子文庸肯慍三巳

送嚴陵汪學正巽元並寄趙賔暘

子去桐江路諸生迓水濵爲言前郡守獨憶老詩人揖拜衣冠古歌遊棟宇新故吾誰見念辛苦戰塲塵

次韻元煇昨遊

藕花茭葉忽明眼此地聊乘解慍風無酒尙堪翻作有蒼顏終不變爲紅虛聲浪漫盈天下急景奔騰過日中萬事可容著心力邇來詩句亦怱怱

贈程山人【永昌】

靑囊遺論究幾深屋宅爲陽墓宅陰元出易中後天卦更憑心上指南鍼故知形勝従來有難必榮華此處尋周洛秦函倐興廢豈虞山水喚之今【風水家之字水今字山】

五月六月雨寒二十餘日

五月今年更索裘窮山積雨冷於秋斯湏變化眞難料宿昔沈綿幸少瘳老彊讀書猶有益貧因知道故無憂葵花零落渾閒事且望田家早稲收

慵起

慵起披衣出戶遲今年最喜免招醫粗容破竈炊云子可用芳筵佐雪児醉後作詩多不記夢中讀易了無疑雨晴風爽園林宻獨立淸陰過午時

次韻金漢臣雨後病起見寄【故鄕萬里思親逺客館孤身度日長佳句也】

一自蒲杯弔楚湘倐成炎溽乍陰涼恨無櫪上如飛馬往問齋中獨宿牀病起精神如雨止懷歸愁思與天長何時共【原缺二字】詩說直上髙峯防夕陽

暑天

暑天無暑荷天公似覺吾家亦未窮防傍漢朝名將樹涼分楚澤大王風洛遺書訂三焦誤河負圖觀一防中忽借流螢足詩句黃昏熠起林叢【五格物六養心】

次韻金漢臣喜晴

雨足秧疇始放晴鄕鄰所至有歡聲宰公明察無寃獄太守辛勤自勸耕我昔黃童成白首誰今赤子視蒼生定知米價秋來減徧買村醪處處行

夜望

夕陽巳下月初生小暑才交雨漸晴南北斗杓雙向直乾坤卦位八方明古人巳往言猶在末俗何爲路未平似覺艸虫亦多事爲予淒楚和吟聲

早起

萬事崢嶸入夜思稍欣無病且無饑山田望稔秋收近暑月乘涼早起宜暗撚須髯驚露濕倦爬疥癬喜風吹買薪汲水營蔬茹艸艸盤飡了一炊

次韻送胡教諭炳文如金陵二首

子有山中田何不力自耕曰予抱奇志犯軷爲此行於玆匏系曷若鳳凰鳴徒步未可料一日秉國成老夫察時義不待易四營大物苦難運髙位防易傾苟且忝一命奔走疲送迎鄕裏政自佳歸來訓諸生

治郡愧坐嘯歸田服躬耕始覺少年誤浪作萬里行書傳極古汲詞藝爭先鳴豈知老欲死一事終無成之子初遊逺物務思經營北望中原濶東視長江傾金陵冠蓋地豈無倒屣迎心賞少不至謹無負平生

送金漢臣明府徐蜚英贊府還婺源

星源長貳兩賢者丰采精神玉不如詩外更工長短句腹中何限古今書平生事可心無愧我輩人常气有餘記取孚舟亭上語定應時復寄魚書

哭從兄良遇

先叔父九貢元琛字元獻子也名【缺】年明毛鄭詩兩請漕舉甲申生近六月十五日卒年六十五嵗長回三嵗

先祖五男子其下八男孫白首渉患難僅餘二老存兄昔健如虎行步疾飛奔長眉具壽相修髯當風掀千丈聳巨棟一朝成枯根彊者尙若此弱又其奚論惟兄負剛勁臨事簡不煩可否率正色臧否多直言談笑無城府其實春和溫憸壬有弗察平地生讎寃惟揚赴逮對乃用怨報恩十年歸來乎下帷董生園此死幸無愧彼生非遊防春官一再上科名合髙騫世事旣鼎革何如偃丘樊百里許起家性終不耐喧軍馬塵未巳朝夕常閉門劣弟解雕郡生理古井眢時復造兄室釃酒崇盤飱二月近生日爛漫傾芳樽豈謂三四月醫藥昧病源平生無妾侍寡欲培眞元焉用艾與附內外加炮燔五月二十八了了語不昏爲後取猶子愚哉眞犬豚此事未稱意似難它選掄委曲進寛譬且望進粥飦乃後宻探問不敢逾闥閽諸幼日傳報精神稍昂軒奄忽季夏半長往遊厚坤走赴气巳絕號慟書靈幡【回書其靈幾之幡曰全而歸之歿吾寧也】憶兄舊論議亹亹防袖揎口齒未卽閉飯含莫咽吞蓋棺一何速迫此炎暑袢衰薾抱怛痛哀聲嘶霜猿人生孰不爾屈伸手覆翻考終亦一福拱璧無瑕痕丘嫂撫孤穉匪伊將冠婚或者气質變培壅成蘭蓀寒宗弱一个繆居昭穆尊上當相宅兆安厝居髙原下當教貽厥敬恭奉蘋蘩秋風幾黃落我亦超昆侖焉得天地間長掛扶桑暾

坐防南山云二首

晨起無一事坐防南山雲爲雨殆可必盎然心自欣耕疇巳久捐稔嵗猶願聞匪惟救阨餒兼足蘇惔焚升降地天泰兌艮通氤氳髙能以虛受能下斯爲君宇宙儻非爾函靈焉不僨吾生與艸木幸玆同芳芬

幽林響欲滴夜色始欲分扶桑定巳紅星象收其文尙復有飛防撲擊空中蚊湏防兩滅迹寂然藏紛紜鄰煙气稍上谷禽聲漸聞七月入伏末未減炎暑燻皇后漏雨意似閔黎庻勤此心誰予知坐防南山云

早起

調和風雨順星辰幸是人間自有人老賴獨眠無疾病閒能早起更精神胸中羲後先天易物外無懷太古民頗怪吾廬舊山色不隨時世與俱新

野趣居士楊公逺令其子依竹似孫爲予寫眞贈以長句

爾來畫工工畫花俗眼所識惟紛華牡丹百卉閧蜂蝶芙蓉鴛鴦相交加大爲屏帳小卷軸堆紅積緑供【缺】奢髙人瞥見付一笑婦女小兒爭驚誇我愛楊君畫山水要自胸中有妙理巴東巫峽猿夜鳴洞庭瀟湘鴈秋起皓月明河萬里天淡墨掃成頃刻耳舊與結交三十年今老而歸識其子是父是子皆詩人每一相逢佳句新西風蕭寺父謂子寫此前朝朝士眞自言畫是作詩法狀貌之外觀精神忽似老夫對明鏡翛然雪鬢烏紗巾野態愁容本難畫問言何得此奇怪得諸苦心熟在手郢人斤斧由基射腰圍不用黃金帶象笏紫袍貧巳賣只消結束作樵翁防山獨立長松下大楊居士醉曰然小楊居士呼來前眉間更著【缺】毫一縹緲詩仙仍酒仙汝不逢我作郡年此直當酬百萬錢今旣無此無可言聊復贈之歌一篇

守孫滿嵗【長子存心之子八月八日】

升沈榮瘁可湏論古鏡當空了不昏莫笑今逾六旬叟頗欣巳有兩男孫特牲與子羞家廟聨騎何人叩圃門急掃秋亭具殽果涼邊爛漫倒淸樽

贈刋印朱才俊

科斗何年變篆字至秦程邈翻爲今人但習眞艸行誰防六書三耦意篆所最難柱與圈學打一圏費三年豈容臆決蔑師授汨沒形象迷傍偏九江法帖鐘鼎刻兵火以來猶可得人間亦有說文本臣翺反切臣鍇釋朱生贈我古印章奎躔璧度森開張自言少小嗜此藝意欲徑上陽冰堂細觀刀筆最佳處頗識傳箋通訓故苟焉糊口棲此身元來亦是知書人

不寐

孤燈獨榻夜難晨秋气初寒展轉頻每怪未嘗成夢寐自憐何苦費精神非闗世事兼身事欲學賢人與聖人更著冰霜當七十向來虛費幾靑春

中秋前一日雨送罌粟戎葵子與劉元煇

小雨翻鋤土帶沙戎葵罌粟送詩家敢爭天上中秋月且種人間隔嵗花小稔米今猶未賤固窮酒可不湏賖乘閒儻肯來相過有水吾能自煮茶

次韻元煇中秋雨

良辰合與一樽酬有酒無朋也自愁萬事只堪花老眼一年又過雨中秋鳴砧處處淒鄰巷擊柝相望起戍樓更著亂蛩環獨榻平生天地付神遊

題汪氏孝節堂【汪逢辰母張氏嫁五十三日寡時年二十二守志今三十一年矣有司表其門曰孝節張氏】

三從分定付之天捧案曾無月再圓萊子方同防衣舞風忽賦柏舟篇頻年兵革經多難奕世門閭喜獨全孝節從來足陰相兒孫衮衮壽眉前

喜馮伯田至【坦】

扁舟相送浙河濵又向苕溪住幾春雨路逺來應跋渉雪眉聞說尙精神山城風物非他日詩社交朋不數人略遣後生識前輩揮犀爲洗庾郎塵

夜思

夜气侵寒薄寢衣回頭六十二年非直能欹枕思時透始覺挑燈得處微百蛬漸侵牀畔語一螢忽入帳前飛研朱防墨皆陳迹見道元來自有機

防韻伯田見酬四首

久缺牋筒到霅濵相逢依舊气如春深藏尺璧元無價時擊圓蓍尙有神桑梓兵戈三峽路衣冠文物五朝人片時略得陪淸話一掃胸中萬斛塵

世故吾其問水濵向來不合典班春一従去作滄浪客幾度重題欝壘神垂死豈堪思往事忍窮方欲作閒人喜公彊健猶如故未有淸樽可祓塵

半年洄溯越江濵每愧羊裘老富春歸隱尙能聫比長出遊復肯祭行神枯腸近飽三爻夢宿齒宜肩四豆人能顧寒齋共芳茗蠧編時爲拂蛛塵

六橋久客舊湖濵春日花開不似春遊學頓無福建子科名更說梓潼神暗驚淵實丘夷事枉作書癡傳癖人辛苦湘累辧蘭艾莊生齊物等埃塵

次韻仇仁近有懷見寄十首

我能納祿君辭聘大覺蓑衣勝衮衣有徑弗行緣畏險無形可見要研幾就令枵腹常亡賴盡勝枯骸永不歸何限防門委荒艸髙堂猶記舊巍巍

誰識虛翁此一虛歸來不嘆食無魚早聞曾撰異三子近喜陶詩賦二疏但苦老身多疾痛時呼醫士問方書君知湖海元龍否豪气年來巳盡除

老玩韋編尙可爲復能喫口對期期離明偶剔書燈見坎止因斟硯水知豈厭微塵裨泰嶽只愁殘照近咸池兒曹未悟侯王夢不了邯鄲黍一炊

身歷干戈百戰塵休官仍似布衣貧每防事有難行處未見心無不愧人秋稔粥饘猶可繼夜涼燈火巳堪親閉門讀易吾謀決莫用蓍問鬼神

寄來詩卷了無塵想見家貧道不貧眞復逺追前輩味頗驚頓異去來人驅車蕩蕩行湏至破的遙遙見巳親換骨得仙內丹熟可湏浮海望三神

少年忽作白頭人慷慨悲歌豈爲身屈子獨醒天可問重華久去士常貧缾無儲粟陶元亮馬似乘船賀季眞此味孰能相識察隕霜碩果有餘春

漢廷簪紱簉金張初服逡巡返士鄕勇退能爲疏傅去過剛似勝次公狂庭梧隕葉元非死秋燕辭巢不待涼玩物察時逺災咎不湏空熱九回腸

守雌甘似不鳴將靜防無庸手腳忙沮溺故難同孔子【孔子可沮溺則不可】綺園何獨避髙皇【做不得不敢出】星移斗轉光陰疾林宻山深气味長萬事灰心如嚼蠟惟餘杯酒未相忘猶喜防書懶作詩暮年自合省云爲預知陰雨骨骸痛怯上好山筋力罷不寐有時忘數息無疑焉用扣歸奇寄聲爲報仇香道近日交朋獨爾思

相從汨沒走泥塗忽又還家半載余把盞何由嘗我酒典錢猶憶借君書兒孫十輩娛詩老梅竹千株防野廬東望懷人屢搔首能來相訪定何如

訪臨川楊仲權於天慶

隠居何所爲性懶絕造請駕言東城東恍兮異人境修廊寂無聲未忍踐竹影獨立味澹徐步入深冷秋光照虛庭拱揖冠服整中有專气翁學道早脫頴誠極語謝飾幾動意潛領煮茶雜椒榝案酒粲梨梬恱神良防稀遺物閒晷永休官陶元亮遁世陸修靜異代復同調霞外玆可騁研幽挹髙致探妙發遐省何言壺中天心逺塵自辟【音丙】

九日約馮伯田王俊甫劉元煇

山雨初開一望之似無筋力可登危每重九日例淒苦垂七十年更亂離今嵗江南猶有酒吾曹天下謂能詩肯來弔古酣歌否恰放黃花一兩枝【兩日前私忌】

次韻王俊甫山長九日登烏聊二首

山色初明小雨開可容無地拓襟懷荒寒試與登臨去奇崛能隨感慨來何限詩愁闗世故終憑爛醉了生涯風流二謝猶堪恨俛首劉郎戲馬臺

江邊危阜俯江臯去馬來牛細若毛古道向來元寂寂俗流何處不防防漫拈老筆雕空濶徑命芳樽洗欝陶天地年年有揺落悲秋端謝楚人騷

次韻孫元京見過言詩

騷壇爭長各稱兵未卜誰歟覇業成欲療左盲治谷廢合除白俗掃元輕屢更落落心猶壯常恐空空气驟盈據險作難終未是賴公指示軌圖平

眼底驚嗟見此流祗嫌接對未云稠蘇門逸響追長嘯湘浦餘情續逺遊新息今湏乘果下襄陽誰漫釣槎頭吾衰久矣公猶健好控飛車跨九州

九日詩馮伯田王俊甫劉元煇楊防之見和復次韻二首

空經虛緯費來之急常由瑟柱危壯似陰山歌敕勒悲於易水和漸離﨑嶇萬古無窮事酩酊重陽幾句詩剰喜故人防吾意東籬何日酹殘枝

歸來誓墓學羲之政坐機張觸處危久巳光芒韜巨闕更能文采長離奏書方朔三千牘飲酒淵明二十詩索米長安饑欲死何如終保傲霜枝

寄還程道益【直諒】道大【直方】昆季詩卷

朱文公謂吾州山峭厲水淸激故其人物亦然而文章亦然婺源之山尢其峭厲者也其髙爲江東之脊而水之淸激者分而爲二東爲揚之水由富春瀨錢塘江入於海西曆彭蠡大小孤揚子江入於海予讀程君直諒道益直方道大賢昆季詩殆猶水之出於是山也其二其歸一其淸激本於峭厲而其渾浩汪洋極於海則不見其迹矣因賦吳體寄之曰

山水吾州稱絕奇間生傑出當如之不行天上五嶺路焉識人間二程詩無逸幼槃金華似才翁子美歐陽知怒流洶湧各分派萬折到海夫奚疑

爲黃仲宣賦山中四章章四句

山中之朝有溪可瓢飲我之水亦逍以遙山中之暮豈不風雨心與一燈耿耿千古山中之人耘夫耕民鯖厥五侯其如子眞於防於蹻朋來其學彼惡知玆山中之樂

承金漢臣寄詩將及一月次韻奉酬並呈徐蜚英

千里秋光一倚欄危樓四望碧雲寛遙知對壘分詩將未覺同舟怯縣灘九日與誰同把酒八年如我倦彈冠防難別易駒陰迅時展來篇細細防

張滁州【庭簡】挽詞二首【迪之號古崖年七十五令祖與先君同榜入上庠】

世變古來有人才時豈無已移甄井璽猶握釀泉符壽及周三老名成漢八廚彼哉武斷者盜起欲全軀上庠同補處祖父昔通家書在燈俱續舟移劍共差故都箕子麥晚憶邵平五福公無恨吾生自可嗟漢臣明府與公度使君話吾州山水之勝有詩次韻二首

繡作羣峯玉作川筆端秋思浩無邊賜金增秩從民借防費將軍九萬牋

秋容洗雨鴈浮空牛斗之南江以東是處皆爲羣玉府誰家不似水晶宮君侯總是文章伯文物差宜錦繡胸緩馬倚樓隨所適髙情長在醉吟中

次韻金漢臣五城道中

郊行胸次爽於秋嵗稔天寛百姓憂但有樵人歌隴上永無廷尉望山頭最宜曠野開詩思未覺他鄕動客愁想見霜林疎更好緑陰時節憶曾遊

次韻漢臣閔口渡

嵗月匆匆鴈往回馬頭西去又東來不知自有乾坤後幾度蘆花謝復開

九月三十日漢臣置酒次日有詩次韻

槁梧防防晚風秋始覺天邊雨意休掃盡陰霾供一醉豁開空濶慰雙眸靑銅未至無王老紅袖何嫌有莫愁我亦放顚插殘菊不羞衰老雪盈頭

贈壽昌墨客葉實甫

古人削竹以爲筆木板爲方竹爲防其字科鬥或鳥迹或篆或籕煤傳漆未有今人所謂墨晉發汲冢尙可識地中間獲鐘鼎刻文爲之具未爲極何其妙哉善摹畫束縛毫管備肸飾鶴眼鳳咮鑿湍石黟楮剡藤搗成足松煙魚胞和堅宻誇精鬭巧不遺力眞行艸最後出萬乃不能及古一有良弓矢無良射器利工拙繆繩尺風頽俗降嘆近日四寶往往俱難得尢艱得者墨一物燃爇膏脂磔桐實非膠太燥則太溢髙價圭詭蒼璧其實不直瓦與礫羲獻不起歐禇畢亦無李杜大詩伯顚倒吏牘冒儒籍乳臭小兒僅甲乙苟且研磨暗竄易奚李縦生懼稱屈壽昌葉老獨奇劀陟阪渉澗負囊笈直笏圓丸動盈百病風手試銅蟾滴防灔龍光浮五色便覺硯中轟霹靂金錢亦不過求索但欲流名寄篇什噫嘻此一怪墨客作書轉送三嘆息物有當黒不肯黒事有當白不肯白

題吳山長文英野舟五首夢炎【並序】

江東祥刑使者盧處道取韋蘇州七字防巴東十字爲紫陽書院山長吳文英作野舟扁將爲亭於其所居之溪上郡人方回萬里咀二老詩下一轉語仍以巳意續之成詩五首

春潮滯雨橫舟晚成就蘇州一叚奇向使有人爭此渡韋郎眼底定無詩

下邽老子扶黃屋直上澶州城北樓遼陽鐵騎驚相問舊日巴東野水舟【此詩謂宼公晚節大用成此大功其初乃巴東小邑耳】

我有孤舟自天地沙頭問渡苦無人誰家賈舶浮溟渤脫命蛟龍亦損神

大才定復不求售至寶政湏能自珍一篙用著方知貴只恐悠悠懶問津

世多漢水昭王事誰辧烏江亭長心君知此處眞堪托天卞無波可得深

喜程道大至【直方】約諸友二首

東籬殘菊未成塵所見悠然意尙眞玉瓉常聞歌旱麓白顚何得賦車鄰欲遵飯顆山頭路合問深明閤里人賴是吾徒不全弱能來爾汝話酸辛

攢眉抱膝一衰翁豈爲區區口腹窮早向前朝閱諸老曾微晚輩紹遺風艸堂詩到防州後竹馬年思大歷中略共淸談商此事未妨傾倒一樽同

次韻金漢臣見雪聞鴈二首

山城酒薄客愁濃臥厭秋霖萬事慵九月十月忽飛雪北人南人俱笑容

月暗云迷度杳冥飛鳴未肯落寒汀得無田裏聲相似獨此長官能細聽

寄題汪君【若楫】秀山髙處

秀山髙處我未到想見斯人獨嘯歌靜賞奇云臨翠巘醉吞朗月上銀河異香染筆花間寫淸影揺衣竹裏過愧無健句淩空濶柰此天邊絕景何

十月中澣酒熟客至分韻得菊字【采菊東籬下悠然見南山】

亂離脫此生眞復類殘菊嚴霜百艸死愧我一影獨鄕鄰豪奪兒豈不金滿屋或乃盜賊起全家被屠戮賈禍由稔惡寡悔勝幹祿聊保兩鬢白時倒一樽緑客有可人至酒適今朝熟隔墻馬蹄響呵殿盛騶僕天邊夲無物眼若送鴻鵠

以采菊東籬下悠然見南山爲韻賦十首

九日巳過一嘉菊無人采晴軒醉餘芳賴有我輩在胸著酒斗許意濶浩如海誰能起九原共與推千載兒女較唇舌我豈爾能凂

生者不聊生死者巳鬼錄死視生或優防黙謝恥辱側聞田野間十人九饑腹柰何值狼貪尙欲肆荼毒客去醉眼冷獨坐數殘菊

我詩無所師意略與古同豪士見之笑寒苦啼秋虫采菊忽見山不辧南與東奇句忽天來目斷孤徵鴻豈有學聖賢而不忍饑窮

移石甃缺路折竹樊疏籬檐間見一蛛懸身墮長絲隨風有所罥羅絡縦橫施胸中宻經緯似不過一饑用意爾許惡何待网成時

平生天外心異乎諸子者著鞭無前途焉用取竹馬乍爭祖逖先肯出桓溫下黃鐘晚遭毀轟雷釜鳴瓦細玩郊沙爻可不舉需疋【音雅韻略三十五馬】

不謂予坦率卽謂予繆悠冷官尙難爲熱官何可求寂寂雀羅門無復車前騶但恐嚴光足終勝張禹頭客來且一觴十觴未遽休

士衡怒鬼子仲氏不謂然雲間對日下此語亦淺旃丈夫貴有立聲名動萬年靑蠅能肆污白璧詎攺妍君但滿酌我一笑吞靑天

不見淵明面淵明心可見問何以見之老菊耐霜霰尙欲招祖謝豈不鄙湛羨市朝紛屠剝祿位甘苟賤髙舉能免此學陶亦云善

正始有遺音衣冠落東南典午賴羣賢歷年百有三吾聞運甓人功與王謝防晦儉佐宋齊賣國爾乃甘陶氏獨有孫饑死終無慙

今日見此山明日見此山有時或不見乃在雲霧間世事亦如此反覆多阻艱陰晦待其晴山色終當還俗誚勿與競誓死保此間

贈相士李山屋

四十五萬坑長平五十六萬敗彭城頭小而銳重瞳子可謂善戰能用兵殺人何得慘如此不知天亦還殺爾世間產一虎頭相幾陣生靈爲渠死韓擒彭醢不足悲無辜性命供娛嬉漢家宗社計未定商山老人歌紫芝相人相窮不相達天道好生不好殺豈無袖手閒書生一著滿盤死碁活

贈朱師裕【並序】

咸淳宰相大觀文馬先生【廷鸞】予春官座主也庚午去國未獲再面戊子冬外孫霅川朱師裕乃父前池州教煥文實甫擕以過予感慨不巳因賦此詩

相府違離二十年弁兮突見外孫賢故因髙韻如袁粲豈但雄文似史遷兵甲喧豗徵馬地音書斷阻去鴻天因君略得平安信諸老無多重愴然

十一月二十日南至二首

風吹六十二年春又見陽和一夜新興廢親更三國事死生暗易萬城人種花縦好誰同賞置酒良難自慣貧今獨身爲本宗長思兄臨節倍悲辛

至節今年始得歸祀先牲酒亦無幾兒孫長大衣裝少婢僕頑慵廩餼微交阯虞翻猶不死荊州王粲竟何依玉筩巳想黃鐘動只有心灰自懶飛

桐江續集卷十六

欽定四庫全書

桐江續集卷十七

元方回撰馬軍自杭至雨少止【三月十五日】

春盡雨還雨山寒云更云晝常無日色夜不見星文蜂起此狂賊馬來皆勁軍尅期可平盡玉石恐難分

予甞治郡屢平賊嘆今所見不然

昔在専城日吾甞破賊時土豪勤問探民戶感恩私公論必旁采下情須盡知騎軍逺迎擊孰識一先碁【賊巢穴深湏合軍力一舉必取乍進忽退徒掠平人則賊得志矣賊乏食必出巢四刼須土人謹探而先報我出馬軍迎擊之逺郊不使近吾城必捷步兵難用惟馬軍可以少勝眾一二箭可走萬眾也】

十九日斬賊十二人始明正典刑

兵興欲兩旬三載气初伸汝旣甘從賊官非樂殺人早知膏白刃何忍效黃巾拙速無奇防登城悉市民

早大霧午大風冦銷兵解之象

驟合公超霧俄飛禦冦風大聲千里動陰翳一時空逺睇烽樓外愁吟戰鼓中所思何日見還得一樽同

二十一甲子晴

昨日大風聲今朝甲子晴整襟衣防爽開匣鏡偏明早就鯨鯢築終全燕雀成淸和舊時節新面入山城二十三日天气絕佳西軍還二十四日東如績溪

獨坐綠陰下追思秋日春眠蠶方放大早麥欲甞新豈意賊生賊忍聞人食人何時兵遂解縱遣上城民四月初二日出兵恰滿一月百姓未得下城

久謂兵當解何知戰未休屬方甜筍蕨遽已艷葵橊【是日始見葵花紅橊尢早】骨痛金瘡作心煩火色浮滿城俱閉戶不但一人愁【予甞於眞州泛江大風跳船爲桅竿之鐵鍵傷腰骨將風雨則破而痛又嘗他有所傷天陰則骨痛】

四月初四日聞績溪凡十五都賊焚欲盡傍出焚歙縣之南鄕遂焚至昌化

昔日初聞冦諸人早出師焚燒寧太廣收勦已無遺斧鉞何曾鈍雷霆豈肯遲遷延非決防那得更狐疑四月初九日淸和絕佳聞賊焚歙南路蔓延五十餘里

小園無客至獨坐一繩牀霽日千林淨薫風四月涼禽魚完孕育艸木競芬香姓命人難得何爲有戰場

四月初十日得蜂蠆繭絲之句

深言懼忤時聊復一評之靡暇防蜂蠆惟工竭繭絲因循終不卹平定豈無期麥赭秧田廢人家半忍饑

聞移東兵勦南賊

破賊須先易行軍要出奇霆轟當不測烏合本無知夏稅催科日秧田挿蒔時掃除如少緩兩不便公私客謂橊花早而多竹筍少嵗旱【乃返大潦】

客憂今嵗旱事已見幾微早早橊花宻遲遲竹筍稀卽今防黠賊已若墮重圍更使逢荒歉嗚呼萬事非【艸賊作耗四十餘日東北西南四面起斷金陵錢塘路略計五大縣被焚太平宣徽三郡城守如被圍然也】四月二十日客言兵所不至麥有黒虫食之

望望遙峯外行行茂樹中愁添詩鬢白旱覺戰塵紅已嘆桑無繭何期麥有虫南薫元不攺千古舜弦風

觀蟻遷知雨

行行宻宻復疏疏銜子沿階粟粒如幾夜夏寒疑未雨槐安國有五行書

四月二十六日雨後添嚴軍南擊賊寨

端許憂差減寧容病寖侵添兵薅艸防垂早降梅霖寨破山無險田髙水亦深著書垂不朽或可遂初心

四月二十七日梅雨甚驟

黃梅三日雨漏屋使人愁無飯不遑卹有書猶欲修綿延蜂蠆賊震動犬牙州【冦在太平宣徽三州境而杭嚴池饒之接境皆警】兵甲從今洗民窮尙可憂【是日祁門水沒縣休寧江潭等處漂溺二三千人】

四月二十九日早起行園

白髮蕭蕭一禿翁披襟扶杖早涼中偶因不飲全無寐自笑能詩例得窮梅雨園林江橘綠竹風庭院海橊紅若非守禦孤城閉誰有幽居似此公【白髮蕭蕭言老一禿翁言無版位江橘綠海橊紅一作吳橘綠蜀橊紅】

五月初二日聞祁門縣四月二十七日大水沒皷樓蛟龍鬭爭溺死者多休寧縣江潭等處亦多漂溺

今嵗知何處天刑亦慘哉潢池猶未靜洚水復爲災民叛非無說官貪有自來祁門鄭龍鬭此禍又誰胎

五月初三日雨寒痰嗽

門外葵花一丈髙詎期端午更綿袍佩符豈有玉剛卯挑藥久無金錯刀人老形骸宜瘦劣時危心肺倍焦勞柴門晝掩身多病聴雨寒牕首屢搔

五月十一日生朝三首

濁醪兒輩尙能謀且勿驚憂且勿愁不肯前朝峩豸角【乙亥年除監察禦史右司牒皆不就】可於當世較蠅頭永無紫綬金章夢甘與靑鞋布襪休旦夕賊平嵗中熟茅柴杯外更何求本非髙蹈掛朝冠自是危途舉足難世上十年人不識山中五月夜猶寒感風垂死骨骸痛止酒近旬杯杓幹牽率親朋致嘉惠時危敢作等閒看

彊展愁睂進一杯年年紅熟見楊梅至親阻冦全無信時貴嫌貧近不來京兆舊遊張敞馬督亢遙望劇辛防華榮寂寞手翻覆好在徉狂老萬回【予歸自廣南竹坡先生字以萬里名則先君所命也故或以萬回戱之】

五月二十一夜雨未止六晝夜水漲冦阻無人入城

晝夜雨滂沱平疇變海河地如隨水去天豈厭人多討叛猶輸粟攻堅未掩戈積陰凝殺气造意如何五月二十三日甲子交六月節稍晴三四五復大雨賊寨未下

每日看天色今年厭雨聲重新六甲換喜得一朝晴疲卒淹窮谷饑民守壞城竹深荷淨處猶憶舊承平初二日許公度使君來自西坑賊寨見訪

曰予視賊壘雨且二十日山行屢顚僕泥行馬沒膝火攻未可施諸軍睨空碧小醜膽气麄亦有炮與石持榜以招之貸命續糧食彼謂一下山求活豈可得使君防且慈睂攢咽爲塞未必皆凶徒脇從十有七暴露數月矣武將正憤悒合圍焉肯退但欲事鏖擊天意不肯晴詎不念寃抑渠魁謀遁逃所幸已就執焉得遂兩解曲赦與抆拭

六月初七日雨始止初八日始晴

昨夕星初見玆晨霧亦披徯聞平賊報先賦喜晴詩【缺二字】猶如舊新蟬未覺遲皇天已悔禍小醜復奚爲

六月十七日十八日大雨聞賊欲降

誰遣靑天變漏天人閒無復有平田女媧鏈石端何物子產禜龍未必然死徙銜寃終不雪生存忍餓更堪憐腐儒自笑窮今極旬月曽無一醉眠

六月二十二日守陴百姓始下城

本不食官粟亦令登敵樓鳴桴木杪急傳箭夜深愁暗躡蛇纒膝塵搔虱滿頭傳聞賊寨破今日得歸休六月二十三日立秋喜聞賊平鎭將凱回歸府官俱還

亂起杏花落賊平梧葉飛頓忘三伏暑竟解萬山圍大將傷流矢諸軍曳血衣先登不如此焉得凱歌歸寄題婺源程氏得寓亭【羲叟年六十九子龍乙丑榜】

今醉翁遨古醉鄕斯亭有路到羲皇九流人品杯中物萬卷家書膝上郎山意相迎隨步好花陰獨立滿身香臨風詩思誰能畵想見津津喜色黃

送歙尉牛寶臣【璧】

身騎瘦馬著練衣能儉誰云俸入微延禮老儒令子拜束鈐蠻卒到村稀向來髯漆今成雪此去袍靑合換緋爲報鄕鄰索南物錦囊惟有好詩歸

孚舟亭獨坐

犖確蒔秈米淺淸釣鯈魚玆事不在多克儉卽有餘俛仰六十載山城八遷居【予前庚寅四嵗歸鄕祖居大街一先叔父上北市居二先人上北市居三紫陽門外居四東門外居五山腳下居六忠節營前居七最後買宋尙書家空地造居八】憶昔罷閫幕始有此屋廬鞠躬畚瓦礫流汗薅茅苴前後列花菓左右環圗書誰令厠朝士又駕太守車大兵革宇宙乘時沸猱狙斸掘壞畦逕抉偸夷庭除廚荒敗炊爨室空移貯儲歸來問鄰舊死徙徒欷歔募工淘穢井課僕通污渠旋理短檠燈復荷長柄鋤倐忽九寒暑出入無驢輿忍貧不肯仕人謂回也愚今嵗事大謬羣賊屠郊墟古樹伐作薪野茹挑爲蔬淡食已數月窮乃至此歟筋力旣衰劣鬢毛苦凋疏以今較疇昔百事皆弗如弗如又何嗟不系天命且柴荊永日閉池亭秋霽初朝看白雲起暮對丹霞舒獨坐心自賞是身如空虛

送郭伯川

皓首厖睂話昔遊隙陰俛仰嘆如流萬山中遇驅駰轡十載前同上鶴樓洚水余氓猶粥飯潢池小醜更戈矛紛紛貪吏甚狼虎盍與驅除絕後憂

初涼

餘民脫死初平冦歉嵗逢秋亦喜涼止水池邊臨樹影逆風林下遡花香尙欣鄰壁肯賒酒不管空庖無宿糧已往可驚來未測延緣聊得撫流光

懷慙

逃生何處可茅庵城市山林總不堪人莫我知姑用六今非昔比更緘三擘麟行酒海深淺系鴈傳書天北南數月兒曹盡饑瘦無能衰叟但懷慙

望南山別峯見樹閒煙出知有隠者

南山有別峯石樹相因依玆晨偶流目遙見靑煙微未知此林下誰家掩荊扉我亦欲一往結茅紉槲衣秋飯所種粟春羮自生薇今年四閱月孤城閉賊圍當其薪粲絕無翅何由飛客謂郊闗外似覺事轉非嵗儉剽奪急村荒遊徼稀豺狼方磨牙擇人以自肥市隠世態惡巖棲心事違四海豈不廣惆悵將焉歸

去萍艸

童子攜竹器摝去池中萍見魚故已佳水底林巒靑復呼荷鋤者薙艸汛我庭蛇蚓無畱藏行徑免露零剗穢致潔淨撥翳生皛熒朗月明其摶古鏡還精靈語寂理已會慮澹神自冥白髮一老翁兀然坐孤亭

送黟縣學官江【浩】歸上饒石湖精舎

小桃源住飯不足夜鶴傳聲趣駕還細嚼紫陽山色飽饞涎猶睨應天山

有感三首

倉皇得郡免朝辭十六年間老轉癡一角未堪峩獬豸二螯敢笑食蟛蜞刋摩於寶搜神記嘯詠陶潛責子詩格是世人無識者可能更索樹神知

十年歸把釣魚竿萬變惟憑冷眼看白髮相尋防鬼簿紫金焉得返魂丹漸驚老舊遺民盡欲問承平往事難秋日未湏畏殘暑浙江潮退卽天寒【聞故舊多死者】

今沿古溯醉眉攢堪轉輿旋老眼寒晝靜倚楹常獨立夜深撫幾忽長嘆關張運去金刀絕王謝聲沈玉樹殘欲淬筆鋒刳鬼膽生寃死恨海漫漫

聞汪翔甫八月十日卒去曹元防五月三日之報僅三月餘兩翁皆年八十四

甫作詩爲兩翁壽豈虞相繼駭予聞八旬已過太公望一旦俱爲冥漠君場屋少時嘗張王兵戈晚嵗忽紛紜全天所賦無遺憾端復眞修地下文

悲歌五首

三十年前樂事饒閒身無事暑初銷攜琴嶽寺延秋月吹笛江樓過夜潮自倚豪狂詩句疾豈虞離亂鬢毛凋故人死盡身猶在交道生涯兩寂寥

更問公裳與襆頭披襟散發十年秋郭郎鮑老元相【缺】張丈殷兄且自由善樂神仙惟有醉算知天地本無愁柰何尙欲誅姦鬼亹亹寒牕筆不休

獨立蕭蕭落葉風閒居已忍十年窮幸猶張籍不終瞎未必杜微眞是聾瑣事可容知較盡塵編敢謂讀皆通骨骸欲朽心神在未害藏山待至公

憂驚喜愕夣紛紛了了誰能白黑分晝夜星辰常轉換春秋艸木互芳芬姬昌秦政今誰諱呂洞鐘權近不聞气盡勢窮終變滅世間萬事總浮雲

窮凶極詐肆淫貪賓主湖山晝夜酣世事可欺沙武口天誅難免木綿庵貲財已籍宮宜赭腰領猶全首欠函地下麗華應有語不因玉樹失江南

贈黟縣星學舒碧雲【俊臣今俊民】

原夫官賦省題詩何乃甘心攺業爲場屋久忘塗注乙星辰閒測鬥牛箕細防肖貌殊淸徹徐翫揮毫亦怪奇聞道天文修晉志淳風防有立朝時

九月初五日

暮雨蕭蕭皷角風艸枯木落鴈橫空每逢九日不勝感垂近七旬無柰窮螃蠏今年猶未有茅柴我輩亦堪中籬邊瘦菊靑如粟已勝芙蓉萬朶紅

庚寅

江湖秋水事茫茫【是年大水】近縣猶聞有戰場多病多憂欺此老半醒半醉了重陽見山籬下無人至戲馬頭幾客忙萬事不同時節似感今懷古倍悲涼

美許孝子【幷序】

許公度使君悼亡後亦有疾第三東閣居母防侍父藥餌極勞悴迎公度寓竹所道院當暑躬執爨治膳及秋涼父病遂愈府判孔公美之以詩韻險難賡以意和焉命題曰美許孝子云

聖善已云逺義方猶此親湏甞許止藥未老竇郎椿竹院深牀穏煙庖垢面塵曽參養曾皙剩閱舞雩春孔府判埜耘甞宦雲南今以余瘴多病意欲休官因讀唐書南詔傳爲此二詩問其風俗【璠邢州人】

萬里蠶叢國西南出漏天吐蕃唐徼接越巂漢疆連參井星躔外岷峨雪界邊防船元下粵劍棧忽朝燕驃信狂圗歇苴咩險要鐫稱元更號謂督爽革官聨慰諭開行府咨諏肅使權貝仍通一覓土尙錫雙田飾齒金兼漆充衣卉與氊匏冬更實桃杏臘尢妍混壹良堪喜誅求或未悛霜威才蒞止輿誦總驩然歸槖無蠻貨徵袍有瘴煙【缺】曾甘鞅掌由此困沈綿柔逺華風浹同文譯史傳願聞談土俗王防纂周篇

漢代哀牢種瀘南大渡河其都居善闡有水號牂柯丞相祠諸葛將軍畏伏波石扶碑故在銅作柱難磨古但覊縻耳今如震懾何一戎平六詔萬旅削三峩跣足遑機弩氊頭敢荷戈鬼王牽駿駔冺國效文螺梵供花優鉢經傳葉貝多異香燃篤耨碩果噉波羅碧鈿懸珠珥銀鉤摘象防深秋如夏熱窮臘亦春和霧毒飛鳶墮風腥巨蟒過已還生定逺猶類病維摩宦思輕髦梗閒心願澗阿此鄕非瘴土何幸小婆娑

丞相大觀文馬公先生【廷鸞】挽詞三首【並跋】

四載咸淳相艱哉去國情極知幾事宻或遂好謀成董卓徴荀爽陳桓免晏嬰爲公翻左漢尙覺寸丹明病篤辭臺席明年遂失襄少容公展布豈遽國危亡此老爲微子吾君類偃王欺孤木綿鬼寸斬亦何傷天地干戈阻門生合防防謂傳和相鉢有靦陸公莊衰鈍辜陶冶危疑去廟廊空懷精衛意無柰海茫茫晏平仲納邑與政因陳桓子得請免於欒髙之難公之退似之矣然木綿老鬼私以爵祿餌士大夫人貓蜜劍朝膝暮淵人亦不感其恩荀慈明潛圗董氏豈特陳靜觀王修齋畱中齋王厚齋有是心哉顧時機未可耳回學官數除皆公委曲啟擬扼於噬吠不能少效愚忠而公壬申之病彼老姦怵迫之危懼之無所不至一去不再起而陳橋之業爲葛嶺所掃矣甲戌乙亥丙子以來書問阻絕第從人問安否今聞葬又不能赴乃爲是此三詞以寫無窮之哀雲門生方回謹跋

上南行十二首【並序】

何以謂之上南行吾州城南有三路右曰上南路左曰下南路中曰水南路嵗庚寅十二月初五日甲戌予偕紫陽精舍王博士俊甫出上南路訪吾友曹淸父故曰上南行也平明出城卽渡溪曰古航渡爲詩一行五里曰分流嶺爲詩二行七里曰南山許宣平老仙故居在山上予癸丑從郡守魏公靜齋來遊今三十八年復過其下魏公所築翠微亭近亦不存爲詩三舊官酒出城十里始飲村醪雙橋酒稍佳今無復有爲詩四行十五里岑山渡渡旁有一山防立溪中爲休寧縣港之水口山上有道人庵老樹蔥菁頗可觀爲詩五行二十里杏村溪南北西有村名曰富登富代澤富而不見富人猶杏村未必有杏花也爲詩六行二十五里牛屎嶺嶺之得名不知其故金陵王謝故居在馬糞巷而予將訪淸父乃不免過牛屎嶺乃以王謝馬糞方之爲詩七淸父所居地名曰葉有莫詳意義過一嶺稍穹計行三十里矣亦曰葉有嶺彊爲分別以爲有根卽有葉爲詩八行三十五里至淸父宅淸父先尊公敬齋先生字元防鄕邦老儒年八十有四近物故予同俊甫炷香奠拜幾筵髙山景行有懷徳人曹氏世登科者九人淸父咸淳戊辰進士其一也爲詩九終夜劇談淸父弟淸叟與焉予偕俊甫對榻而淸父襆被以來臥語至曉燈火明暗間不知身世之在斯深谷也爲詩十初六日乙亥淸父苦相畱力辭得請還至吉林塝去岑山渡可二里俊甫曰此劉堂錄子文宅也予下車於外子文適開戶於內驚相視畱僕主飯俱饜飫爲詩十一旣渡岑山又有畱飯者三酌而辭斯遊多有談諧嘲謔樂而忘勞入城適欲暮矣爲詩十二各章八句或可相與賡和以識一時乘興之適云淸父名涇年五十七淸叟名防年五十三子文名演年六十一俊甫名國傑年三十八予爲方回字萬里年六十四初七日丙子書於家之孚舟亭

初過城南門卽過城下渡豈無小筍輿未若且徒步霜重船板滑水涸岸石露我老人不識小讓樵者路

右過古航渡

歷險極可畏升髙宜少休嶺水東西分終亦歸同流臧獲相爾汝借竈燃枯槱五里一酌酒聊以娛玆遊

右分流嶺

我不上南山垂近四十載山中花瓢翁尙與山俱在據髙瞰人世昔田今爲海道傍魏公亭柱化礎亦敗

右過南山

七里南山邊更作三里程十里舊界雙橋酒有聲身老友朋盡事殊時代更茅店迷處所飲徒眠九京

右過雙橋

金焦大小孤號爲天下奇繄此水中岑突兀頗似之千古幾洚水蛟龍不能移寄言甕牖士守道當如玆

右過岑山渡

溪北曰富登溪南曰富代其西曰澤富富固人所愛民貧今巳極名實殊不對此村名杏村杏花果安在

右過杏村

昔聞馬糞巷今涉牛矢嶺無牛亦無矢步步入佳境望我端人居時焉一引領亦如馬糞邊王謝芳更永

右過牛矢嶺

葉有義謂何根有卽葉有登嶺問地名彊辧果是否我觀松栢竹靑靑黃落後葉有有此葉可以觀此守

右登葉有嶺

斯人近云亡華算八十四登堂拜畵像衣冠昂古制有子身不死科名今九世焉知三家村乃見萬乘器

右拜敬齋先生曹元防畫像

棄官逃世名居此深谷中谷深夜更深劇談滋無窮照壁書燈靑煨鑪茶火紅門外曉雞鳴天地號霜風

右宿曹淸父宅夜話

君子貴淡交不在杯炙間主人苦畱客因辭乃得還中道逢故舊酒肉又如山半醉可以去豈不知時艱

右飯劉子文宅

談笑復談笑竟忘早與晚翩翻淩深波恍惚度層巘醉身但覺輕歸路不知逺人生常如玆百年亦易遣

嵗盡卽事三首

久晴忽金瘡作楚曩時眞州江上遇大風因躍入舟爲鐵桅軸創其腰骨遇天陰欲作風雨卽先腫後潰而天色始變必欲用金瘡二字成句而數日不能成聨徧思用事屬對如歐公玉顏自古爲身累肉食何人爲國謀此例也排奡帖妥得三詩以見無所用心之一癖云

閒門空宇日蕭蕭天地無情鬢轉凋政使面顏成菜色未應官職愛冰條藏山竹簡光陰短寄隴梅枝信息遙不寐夜牕聴風雪枯腸殊欠一樽澆

七里灘西更上灘十年生事一漁竿故人共駭霜毛短俗子猶嫌鐵面寒雪屋五更天地獨梅詩一句古今難虛名浪得眞何用空使先生刻肺肝

干戈洶湧一年間酒債何時可盡還盜起屢煽鄰縣火軍興全赭近城山天陰體倦金瘡痛嵗儉家寒藿食艱最苦梅開厭求索柴扉艸舍不容關

倚梅觀雪

空山浩浩朔風吹蕭颯如蓬兩鬢垂獨倚寒梅看逺雪合呼美酒賦新詩剡舟地迥何由往隴驛天遙亦謾思忽憶立年湖上事金樽銀筆永無期【剡舟因雪隴驛因梅有所思欲有所往也然所感有大於此丙辰年予三十魏靜齋明已爲司農寺丞嘉平湖上泛雪賞梅小姬年可十五六歌晁無咎買陂塘詞樂甚今席上客及主人俱死朽久矣獨予僅存】

再賦倚梅觀雪以前詩太哀故

淸莫淸哉亦壯哉茅廬何自致瓊瑰江南勝賞無如雪天下難題最是梅剪水玉蛾能送瑞司花靑帝想憐才老臣詩就天顏喜叩齒當空酹一杯

梅

玉樓仙去老逋坡天下詩人柰爾何茅舍一枝元不少水村千樹未爲多力排殺气回元造善保陽神養內和暗處尋香疏認影可容冶思羨淩波【和靖東坡千樹一枝暗香疏影之句後無能追者予以一枝不少千樹不多暗處尋香疏處認影與兩公申明一畨五六一聨則自得之】

雪

老面臨髙不畏風塵寰一變蘂珠宮驟難金碧茅茨別預喜蝗螟瘴癘空至防獨凝羣物表太和元在極寒中絕憐詩骨能禁許惟有梅梢肖此翁

十二月二十八日立春次韻王山長俊甫

餘生橄欖蠖求伸久作屠酥最後人萬事不關閒處眼三朝聊喜嵗前春艸芽地已回生意雪霽天應念小民船活東遊君決計何當同載自由身

辛卯元日三首

六十年前五嵗兒夣魂歷歷萬艱危數聲春雨微中酒絕好梅花大欠詩老病自應無世味退修焉用要人知十兄弟行惟身在未可全狂且半癡

回首同庚五嵗孫老夫老矣尙何言一生酒債兼詩債數畆花園半菜園雨濘謂難來賀客馬嘶誰忽顧閒門倐無驟有眞天相徑爲茅柴覆瓦樽

十年爭席聴漁樵辦著心情耐寂寥老覺嵗華殊易邁愁嫌日晷似難消縱無詩句題桃板也有春光到柳條何限貴人近俱殀鎭長窮健不逍遙

寄題九華蘇君明甫夣牛亭【錢塘丞志亭記兪宗大徳鄰作】

融融泄泄非煙霧金門玉堂嚴陛枑上帝髙居朝百靈神人眞官儼無數九華種徳萱堂仙許傍紅雲聴韶頀瓊林宴罷偃霓旌詔賜麒麟引歸路似牛非牛斯何祥夣覺生此玉樹郎渥窪汗馬實非馬洛洞髯珠誰謂羊天上眞龍世莫測例晦頭角韜晶光夣中之牛頗類此豈果噉芻甘服箱忠臣事君比螻蟻慈父愛子號豚犬鳩雎夫婦鴈兄弟托物取象意微婉冉耕伯牛司馬牛大賢名字何赫烜得非此母奇此兒他年負重能致逺繡輿羽衛歸蓬萊奇徴異兆猶昭回作亭大刻夣牛記銀黃上冢兼榮哀函關道士駕西邁萬嵗樹精焉在哉邂逅便當知止足拽轉鼻頭歸去來

寄仇仁近白廷玉張仲實京口當塗江陰三學正兼述新嵗陰雨春寒有懷

同時糾正諸侯學鐺腳相鄰總鉅邦足可養防三斛米未妨溫故一燈牕有人北面求宗防無事東流送大江向道紫陽山色好何爲不肯溯溪瀧

六十五春寒吟七首

日日春寒晝掩扉驚嗟六十五年非未爲白傅同州起猶勝坡翁海外歸斗分軍興羣盜作浙鄕水患細民饑忍窮苟活猶閒管痛惜殘梅萬防飛【白樂天六十五同州刺史不赴封馮翊縣侯自此分司告老東坡六十五元符庚辰自儋耳北歸】

當是平生取數多窮途無力戰羣魔二千石濫知州事三十年羞進士科人老決難重少壯春寒畢竟漸晴和籌來算往終無益且傍殘梅作醉歌

老眼閒中子細看天公作劇故多端雪占嵗稔何曽稔雨作春寒斷是寒酒盡悶多歡笑少花開折易長成難暮年不喜金仙說到此心才悟六觀

病骨春寒欠酒澆關山滿眼鴈程遙有人恨過江淹賦何處魂堪宋玉招六十五翁來日短百千萬事迅風飃平生知己驚俱盡一影窮山伴寂寥

淸曉林禽百種鳴春寒漸暖變新聲向陽死艸靑先茁解凍枯池綠再生太子四門何足怪麻姑三海自堪驚回頭最念兒童輩不識燈宵舊太平【麻姑謂王逺曰接待以來見東海三爲桑田】

性癖耽吟本不工平生竟復坐詩窮狀頭浪說三千字舉手行爲七十翁夜永自憐燈是伴春寒最苦酒難中王侯螻蟻終同盡便出陽神也落空【予昔廷試初取爲首舉手謂五指爲五嵗也】

知舊驚嗟踵防亡劣容此老據藜牀六旬有五猶窮健百拙無雙但醉狂蒔菜連畦終嵗飽種梅匝屋滿家香不須苦怨春寒惡榾柮鑪邊味最長

上元再題

梅殘萬防路傍雪桃露一班梢上紅惆悵六鼇山已去了無情緒答春風

送紫陽王山長俊甫如武林五首【國傑】

幹淳以後學無師嘉紹厭厭士气衰何等淫辭南嶽藳不祥妖讖晚唐詩三風盍遣鄭聲放一日忽驚周鼎移歐九登庸柳七棄昭陵曽築太平基【幹淳以後葉水心倡率四靈爲晚唐詩劉后村亦爲之宋此時未爲晚在今日觀之乃晚宋詩也此詩讖之大不祥者其老妓尋風水僧詩大鄙俗】紛紛肉食笑儒冠賴有吾徒耐嵗寒心逺要期來哲共眼髙不受俗書瞞樽前笑語窺胸次燈下工夫見筆端好向故都求益友歸時敢作去時看

戰鼙徵騎洶人寰此道煙昏霧晦間萬世難磨朱氏學一官來管紫陽山窮冬碩果何曾食滄海明珠不再還能作春霆啟幽蟄終身我亦巷瓢顏

儒風掃地久堪哀誰與前朝養禍胎眞魏無年喬鄭壽杜遊不作董丁來遊魂葛嶺人方醉轉眄陳橋業遽灰賴是紫陽書尙在不隨遷鼎委蒿萊【眞西山魏鶴山不壽而喬行簡八十六鄭淸之七十六再相五年天下大壊其死也將再相遊果山似而亦死於是董宋臣丁大全用事以訖似道】錢塘湖上試經過便似秦淮玉樹歌突兀樓臺新佛剎依稀燈火舊沙河士皆戎服駢鞍馬女尙宮妝拂黛蛾我欲同君理輕棹蘇堤呼酒酹東坡

寄趙賓暘二首

秀亭山下舊吾廬十二年鄰長者居近別復經三換歷相疏不寄一行書諸郎已了婚姻未所至堪憐盜賊余老我種生事拙想君更苦食無魚

才疏意廣道難行深入窮山隠姓名自分一瓢終陋巷誰知五馬昔専城去年是處興兵甲此老無人問死生忽憶杜微今七十寄聲聊見不忘情

桐江續集卷十七

欽定四庫全書

桐江續集卷十八

元方回撰不寐十首

淸寒雪夜天欹枕暗燈前總爲多思慮常令少睡眠著書傳後世講學紹先賢老死將無日空閒十二年【辛巳休官今壬辰】

孤燈深夜半何乃撫牀爲道左時難料心方世豈知孰刋前代史肯作近人詩黠鬼應相笑乾坤一老癡暮年無寐意燈與影應知誰復名三叛空勞賦五噫今人難與語來世尙堪期準易揚雄業眞成覆瓿爲無寐復無寐自知仍自知少狂今始悔宿疾尙堪醫雪水消殘酒燈花送好詩元龍湖海气老矣復何施世間無限事總不屬閒人必欲伸公論寧如愛老身武成難盡信泰誓尙非眞衞府公閭語何哉彼鬼神夜眠才合眼卽見此諸公骸骨已應朽精神猶自通老懷常忽忽暮景極怱怱知己恩難報皇天識寸衷【先七叔父珌元善八叔父瑑元圭魏府卿靜齋克愚陳提刑自堂傑姊壻汪且齋濟之馬章二丞相深知己者皆卒今僅餘道山呂公一人】

雪聲兼雨聲靜聴到殘更爲底常無寐寧當有不平食多嫌气濁衾薄覺神淸萬古書燈眼心常與共明涉世形容悴違時嗜好偏偶猶身未死豈爲已無眠道防文趨刻談髙學類禪申生眞斃犬望帝竟啼防竺國輪回說誣民斷勿疑還知己死後卽是未生時六道何憑攷三身故彊推反終更原始不寐試深思細字昬難讀孤燈冷獨挑黃虀余口味白豆驗心苗玉枕方春夢金門正早朝先生惟黙坐牕外雨蕭蕭

寄題桐君祠

余守桐江七年解官畱居五年凡一紀而後去猶數往來桐君祠下然未甞一登所謂小金山致瓣香焉蓋缺典也邑人盤峯居士孫君【潼發】君文甲科進士近郡職曹前朝京局不仕近二十年防稡桐君山題詠冠以攻媿樓公鑰記文將刻梓傳永久謂予以桐江名詩文之集而於桐君忘其所自可乎予於是亦題詩焉然則孫君之志可知矣其有所感慨也夫其有所健羨也夫夫不願以姓名傳於世者桐君也姓名曄然在戊辰登科記而卒能自晦其姓名不仕者孫君也焉知孫君不甞見桐君於山中而授其書乎壬辰嵗十二月前郡守紫陽方回

問姓雲何但指桐桐孫終古與無窮遙知學出神農氏獨欠書傳太史公可用有名畱世上定應不死在山中休官老守慙髙致政恐猶難立下風

徐制準挽辭【坦似之乃尊】

紛紜鐘鼎誤公卿孰與山林保令名不共鵠袍爭舉業早令熊轡紹詩聲人間倐忽驚興廢物外從容了死生何限貂蟬無葬地一丘風月自佳城

十二月二十日立春系癸巳嵗予年已六十七白劉唱和有云共把十千沽一斗相看七十欠三年因此遣興

客途窮極亦陶然自覺平生媿樂天能辦十千沽一斗何知七十欠三年日晴雪路初行處春到椒盤未頌前好念故園小兒女團欒聞早醉花邊

癸巳元日年六十七

生平矻矻短檠牕晚節灰心殢酒缸百嵗三分新過二十行一目無雙又驚客枕聴春雨卽合歸舟上浙江未必樊遲劣顏子故應學稼勝爲邦

元日小雨

紅垂燈穂倍常眀緩緩晴須作好晴著柳春風微有色催花夜雨細無聲鑪香早起蹣跚拜杯酒朋來瀲灩傾一日一詩舊年例新年一日兩詩成

初六日過湖

長於花擔看梅花不訪山巓問水涯世換湖光無減少時來春色與增加荒榛徳祐權臣宅老樹咸平處士家一醉第三橋畔酒佳蔬菜更美魚蝦

放夜

深夜樓前笑語嘩禁街鐘鼓暫停撾冶遊謔浪非吾事富足懽娛有幾家春酒可能融鬢雪書燈獨自照梅花黃柑猶見升平物四十年前客永嘉【予甲寅年二十八往溫州訪魏靜齋畱郡塾見乙卯元宵因食黃柑痰疾今四十年矣】

觀燈小酌十四夜半大風而雨

皓月微紅映落霞試呼樽酒答年華柑爲天下無雙果梅是春前第一花自古良辰難得友暫時老子不思家夜深忽作大風雨樂事元來亦未奢

追懷甲戌淸眀宇文信仲知郡大卿同尢張二倅過予小園賞花【十朋藻果】

甲戌淸明鬢未翁【予時年四十八】邦君過我小園中牡丹初喜開千朶刼火何知付一空展轉干戈春夢斷淒涼風雨客途窮九原可作應垂涕今日前時事不同

數日項頰顴咽腫痛髮中有瘡

有生必死理之常酒到何爲不舉觴未問劉伶墳上土何妨張詠鬢邊瘡叔和解訣行屍脈仲景工言越婢湯知命吾當謝醫藥服膺參也戰兢章

春寒久病

似覺今年太坎軻春寒無策與降魔斷支酒費貧如故細讀醫書病更多客夢鄕關心破碎好花時節雨消磨時人豈識衣冠防淸朗蘭亭晉永和

送徐如心如婺源三十韻【恕】

之子成春服懽言駕出遊殘紅三月路疊翠萬山州夏后乘輴澤軒皇煉藥丘曠平初渺莽屈曲漸深幽比縣干戈偃諸村盜賊收室廬還舊貫邸店競新修蠶月門多鐍秧田艸盡耰畵龍沽肆古檻虎驛程修天目蟠根逺王幹設險遒徑紆橫巨石防潔見遊鯈嶽勢攀衡霍星文摘鬥牛桑麻惇本業筍蕨勝珍羞谷冷長杉密岡溫早茗抽宣平何處在太白此中求仙墅丹池火僧廬野竹秋農談通稗史騷詠入樵謳楚雨三江外吳云五嶺頭夕陽彭蠡浦潮水淛河流西望番君國東思越相州孰云民俗儉政爾士風優輿知周孔章縫盛魯鄒聖賢一道續天地四書畱闕裏瞻庠序師臣拜冕旒永懷枌梓故能奠藻芹不靈順王封廟華光佛氏樓端能無鬼責焉所匪神庥矧是儒家彥初非賈客儔詩材工捃摭意匠極雕鎪佳句垂千古浮榮等一漚吾家紫陽下肯作寄書郵

三月三日西湖第三橋四首

北曲南歌日日新紅妝不逐落紅春网魚野老何曾覷豈是心腸木石人

正月橋西賣酒家柳初靑眼艸初芽重來紅紫隨風雨猶有野田黃菜花

盡道西湖久寂寥紅欄幹落但空橋細思未有蘇隄日且把閒愁著酒澆

野防隨宜酒半醺富兒盤饌擁紅裠蘭亭防上無絲竹芥蔕區區笑右軍

寒熱不調病一月餘

不肯中和按故常膈痰鼻涕更頭瘍塵飛泥涴三春盡熱熯寒僵一月彊乍把酒杯嫌藥气屢翻詩卷寫醫方年年憶得古人語端午綿衣未可藏

病後夏初雜書近況十首

含桃豌豆喜甞新罌粟花邊已送春豈謂單衣揮扇手仍爲敗絮擁鑪身唾壺甫換痰仍滿藥貼多誇料不眞火熱冰寒但絕欲世間疫癘本無神

怯寒重著舊綿裘已見盆栽坼絳橊自厭一春常服藥忽驚半月不梳頭畫評懶與癡兒辧詩序難禁晚進求帶礪有盟猶未保當時誰識種侯

駸駸七十保餘齡魚眼無眠夜夜醒魂夢不迷神女雨形容欲似老人星參同契注房中術歸去來辭座右銘卻笑空王太膚淺張皇浪說八師經【朱文公注參同契托曰鄒防】客樓臥病過花時老態如狂復似癡甚欲不餐煙火食頗能時賦艸茅詩餘生自曉寸闗尺他日誰傳髄骨皮少許靑梅傾鬥酒心醒貌醉爾焉知

初掃蠶今欲蠒時無朝無暮雨垂垂漁家長價蓑衣貴種戶流涎麥飯遲跬步過從難跋涉等閒脫著系安危肉芝石髄身中有可向山靈遽朶頥

六年三潦困余黎【丁亥庚寅壬辰】誰識他年舊浙西靡有孑遺何可忽不知歸去果安之【出入韻】屬方理屋又聞漏垂欲出門仍畏泥家在窮山亂雲外自慚無策救兒饑今年春夏極窮忙日檢醫書校藥方甫得木治膝腫又湏荊芥沐頭瘍一生辛苦身多病四至平和脈尙彊壽及堂老睦守不難萬首富詩囊【陸放翁又號堂平生詩萬首嘗守睦】

富兒肥馬躍雕鞍同伴何由識木蘭拄杖扶攜元未老交牀隨逐本無官三義路口人心異百尺樓頭客眼寒黠鬼老狐足妖怪架中閒摘舊書看

妙年剛謂世無愁汗漫猖狂萬里遊夢裏講經天竺國醉中橫笛嶽陽樓散花女已無蹤矣老樹精今尙在不咋舌噬臍更揺手顏瓢曽瑟外何求

一切牽纒斷孟勞何金爲帶紫爲袍老從楊柳櫻桃去醉肯螟蛉蜾臝豪共慶龍從幹五防誰工雉食鼎三膏折腰彭澤不歸去未必東坡肯和陶

有感

玩透羲爻未畫前今時天卽古時天回空其庶亦其庶軻死不傳焉不傳積憤滛傷詩未削暗籌微婉史誰編繼周百世民彜在豈爲興亡有變遷【原道曰軻之死不得其傳然濂洛至朱文公七君子從祀孔庭乃得其傳則文公之後未可知也顏子惟不仕大夫之家一瓢忍窮以得聖道未可謂來世無斯人夫子謂其或繼周者百世可知當周之未亡而爲此語有興必有亡所不可諱也有物必有則豈以興亡而攺哉苟知乎此則近世不平之事文衰詩落淫防悲傷將不復變而雅乎一代未修之史弒奪専權之大惡權姦官侍戚裏女謁相與亡國之大罪將終於不明乎以斯道之不傳而復傳者觀之則有志之君相亦不必熱中扼腕爲是遑遑然也噫斯民也三代之所以直道而行也卽此意】

呈閻子靜防訪翰學二首【復】

先生誰解與傳神寫向吾詩似亦親文字老坡眞學士丰姿太白謫仙人明庭瑞彩陳圭璧治世奇祥出鳯麟一道澄淸非所凂湖山暫此岸綸巾

文星炯炯照勾吳艸詔金鑾舊老儒今【原缺二字】公髙北斗後身白傅到西湖要途未若閒官樂心服【原缺二字】貌敬殊臭味果能有投合及門豈在急摳趨

送醫工郭耕道

上古三皇軒農羲天始有柱地有基腹虛與實療民饑心塞與開植民彛保民性命専厥司握生殺權名曰醫萬事萬物有偶奇一陰一陽之所爲五運六气相參差流行百骸敷四肢河隄蟻竅如鍼錐榮衛微爽顚不治沈裏浮表數及遲指下難明審毫釐能肉其骨扶其危神聖工巧古所推汴梁凱旋並門師代州之郭天下知半畱中原半南移大方脈科三百期黃金臺邊驛騎馳大樹古巷傳言絲趣裝北上揚喜睂藥囊香細溫風吹肘後之祕神防持本艸我亦一二窺素問難經手曾披但於一事似有疑左右心肝腎肺脾女人反此背看之叔和脈經無此辭托名爲訣翻支離尺盛尺弱分兩岐句拙語俗意有疵舉世附和莫鉗錘惟晁公武能辧玆欲攀易牙別澠淄郭侯去矣不可羈丹砂赤箭參術芝豕苓雞壅敗皷皮百發百中謹所施樓護侯鯖勿涎垂景當有還山期贈行聊效黃庭詩

四月十二日飲陸君用見山堂

硯幾書牀茂樹間花深竹宻地寛閒綠陰正是濃時莭遮盡人家只見山

何仁甫作室日生男【國寶】

築室肇聞開吉卜弄璋恰喜共良辰千間廣廈連雲起一顆明珠入掌新撰上梁文焉用我作湯餅客可無人門閭如此須髙大他日能容駟馬輪

送徐似之歸新城【近閻徐二公爲詩贈之】

趂潮小緩轉船頭不枉湖山十日畱喜得閻徐二學士爲傳佳句過中州

午節

年年節與物相符筍已成竿燕欲雛客裏不知端午近賣花擔上見菖蒲

送和仲寛壽陽尉【裕洺州人】

靑衫淝水去亦足慰髙年縣以州名壽官於尉號仙戰場潛鬼火耕野起人煙防棒無勞設蒲輪下九天

五月初十日病體少蘇

仙棊一局爛樵柯塵世紛紛夢幻多病起鏡中非復我愁來酒外更無它逍遙悟解參莊叟矍鑠形容謝伏波忽省明朝又生日暮年歸計欲如何

是日大雨水漲

三橋北畔淸湖水雙塔西邊曉日樓展轉愈知吾事拙因循復作半年畱海風石首隨潮上梅雨航船入市浮時節不殊榮悴異腐儒杯酒暫忘憂

癸巳生日二首

夜來終日雨如傾曉起樓頭喜漸晴血气衰微吾道勝欲心死絕此身生一區宅愧先人業萬首詩垂後世名蚊喙收聲蛙不吠忽聞鄰栁送啼鶯【道勝之勝用文公集血气集注心死則身生太平廣記神仙語胡借溪舉以敎學者】

倚樓歷歷算行藏囏阻顚危暗自傷垂近七旬天所借孰憐三嵗父云亡嶺南蠱毒千山霧燕北氈寒六月霜殿牓郡符皆畵餅空餘骨痛似金瘡

生日再書

湯餅隨緣和醬醯六年三潦念民饑重逢白髮人生日願見黃梅雨止時詩好逺過千嵗壽家貧深負五男兒許身稷契杜陵老豈謂殘生乃至斯

用五男兒再賦

每於生日賦新詩似覺今年老更癡竊謂齊公千駟馬豈如陶氏五男兒能拚久客常沈醉不念全家慣忍饑七十尙爭三屈指掛冠一紀此差奇

贈醫士淸溪居士丘通甫【震亨乃父呂兩府文徳客通甫爲呂壻吳兵部日起客】

乃翁挾藝専淮鄕使死者生危不亡逺如扁鵲師長桑又如近世龐安常所交者誰龍虎驤眞李臨淮郭汾陽軍門出入一藥囊精兵十萬無金瘡參苓硝石雄附姜補瀉虛實調炎涼晚擇所從遨眞揚郤家太尉王東牀有子有子跨竈郎半夜衣傳肘後方淸溪居士淸名香心欲識面形參商邇來解後古余杭其言亹亹慨以慷七表八里誰能詳三部九吾獨臧八十一難聲瑯瑯素問靈樞腹爲箱望形察色起僕僵馘俘二防完膏肓傷寒足脈根膀胱過經七日妖災禳度彼沒溺君爲航淺學不識空望洋若有人兮云錦裳飲君一劑壽而康【徐容齋眞州服君一劑末疾愈】贈君詩篇金玉相貫月夜虹光焰長乾坤六合何茫茫生民性命孰翕張惟將惟相惟醫良良將無人戰卒戕良相無人賢士藏良醫無人彭作殤焉得萬筆千縑緗屈君著書肩岐黃

次韻徐容齋贈丘通甫

絕如山谷贈初君奇絕新詩妙絕文斥逐三彭精異術破除二豎奏元勲千莖白雪難重少一匕霜幸見分可惜向來缺參請按摩搬運漫辛勤

梅雨大水

積年梅雨動兼旬咎證源源殆有因狐假虎威饒此輩防穿牛角念吾民涎流白飯難僥幸汗滴靑秧浪苦辛曲許乖龍啖梁燕何如饑溺拯窮人

五月九日甲子至月望庚午大雨水不已十首

夜半觀天象無星定肯晴河流兼市沒船勢與樓平未殺漂揺意仍添颯灑聲人膏飫魚鼈眞宰忍忘情波浪冒原田羣魚不自全返常眞足怪行險絕堪憐驟作乘時快遄成失勢顚兒童拾鰻鱔爭著柳枝穿陸走無非水樓居並是泥褰裳難跋涉執蓋困扶攜國慮白圭壑城危智伯堤暘烏果安在轉覺漏天低江南梅子雨騷客古今愁豈意連年夏頻妨庶事秋爲魚民自痛食肉爾何憂衰老那禁得看天獨倚樓能免堯捐瘠端由稷播艱民生頻不競世故政相闗穴蟻移樓杪田蛙產竈間丰防卜檐澑半月響潺湲眼待稻花看靑苖浸急湍萬家應慟哭五月更恆寒政爾千倉足猶云一飯難防災忽如此容易便平安蒸漬衣巾醭拘攣臂膝頑老身何足卹時事自多艱井滿瓢堪汲船髙樹可攀蒼生百萬億性命雨暘間平地驚胥怒滔天類鯀湮稍低三板水不活百城人已過從絕徒工徙倚頻鵠形無白粲蜂起有黃巾今日雲霄客何人禹稷思樹髙堪避溺稻盡防充饑苦口非吾事衰軀異昔時東溟容有限細讀後山詩西湖湖外水洶湧入城流比戶升髙閣通衢塞大舟學泅兒輩喜絕爨老夫憂會見蹄涔涸魚蝦悔浪遊

十六日水退雨不已次受益韻二首

暑雨民咨怨由來直匪今濕能蒸病骨滴欲碎歸心積水連邨郭前途昧淺深雄風楚上誰且獨披襟七年逢四潦苟活到於今每值月離畢難逢木守心江兼湖共滿憂與恨俱深萬頃靑秧沒田家淚濕襟

再用前韻

此事誰知我他年豈料今棊殘才有眼燈暗欲無心衰老常爲客山林故自深忘形侶猿鶴可待整冠襟

十七十八日猶雨

浮雲幾萬里白日悶晴暉稍覺波濤縮猶聞防滴微兩旬捐破扇五月著寒衣老病憂時事髙門馬自肥

十九日始晴

今日檐仍滴何人膽不寒曬帆船尙濕掃市路才乾造化機轉生靈死命完傳聞睦東館樓閣付驚湍

次韻受益苦雨二首

乃者黃梅近朝朝以雨書將無作人鮓孰不困河魚近郡淹城郭連村浸室廬何當與奇術辟穀駕飛車甘澤闗民命隨時不在多滴穿檐下石爛倒水中荷天有防荒嵗人無政事科誠心能撫字乖气轉爲和

湖上喜晴

人閒塵不到別是一淸涼雨足千峯淨風薫百艸香陰森穿茂宻汨防溯深長想見吳中路連天盡綠秧

次韻受益喜晴二首

誰扶一輪日與掃萬重雲水已落數尺田猶收防分大鈞回葉气疏网削深文爾飯堪糊口忍爲梁上君髙樓曉气淸鐘鼔報新晴乍覩陽烏色頻聞喜鵲聲縱難期上熟差足慰深耕忍見民窮極惟宜嵗事成

次韻閻學士靖軒贈受益山居二首

十里方諸影綠鬟空蒙瀲灔一窗間天河不洗讀書眼未可同君上此山

八月濤江五月湖畫圖一見粟生膚君家奄有兩奇觀更覺天眞勝畵圗

十九日甲戌晴己卯晚又雨二首

稍復橋痕舊俄驚礎汗非豈宜眞洶湧止可略霏霺河伯毋流毒云師幸霽威劣能驅暑气卽願吐晴暉吳郡傳猶庶嚴灘報可驚田中車水出城上駕船行旅屋仍簁漏窮櫩用盎盛幸而有雷電此雨不難晴

二十五日庚辰連作暴雨卽霽

昨日占天色心知有異同甫能湖水綠不合曉霞紅龍挾滂沱過蠅驚霹靂空斯湏卽開霽共快楚防風

贈淳邑風水山人何君

誰保南陽百世阡控【平聲】頤別頬每堪憐發丘郎將焉容禦裸葬王孫幸獲全何所不如圍卽墨厥今安在像祁連小詩更舉樊崇事好與慈孫孝子傳

題陳正之蘭亭【晉穆帝永和九年癸丑至今癸巳適九百四十一年】

十六回更癸丑春蘭亭臨本尙如新學書良易人難學聊喜他鄕見似人

病中夜思

垂及七旬叟行將三伏時歸期秋未定病勢夜尢危眼困終難寐心明尙可醫陰寒伺陽燠間隙不容絲

次韻金直卿夏夜

樓髙夜獨吟鑑古復籌今不競當知命無瑕在養心人聲鐘後絕天影水中深風檻微涼處時時一正襟

題李提舉心逺軒【壽卿】

心逺淵明擬問之悠然身世見山時彊名眞意元無物緣底忘言更有詩宇宙襟懷千斛酒王侯勲業一枰棊古來大隠在朝市可待休官辦菊籬

題張長卿竹梅用蘇黃各二句

西湖處士骨應槁不復龍蛇看揮掃是誰招此斷腸魂竹外一枝斜更好

六月二十九夜

小閣微涼上閒人半醉中雙明螢度水一向柳拖風委曲聊隨俗艱難敢諱窮香山吾不逮猶勝杜陵翁

七月初一日早起

太白星初上參旗井鉞連新秋知幾日酷暑極今年足不能離地心常欲契天水鄕差得稔亢旱念山田

樓夜

危欄空濶上牛斗轉天心爲底常無寐頻來故獨臨船聲終夜靜樓影半河陰詩就忘工拙隨宜莫苦吟

呈趙左丞【仁榮】

邇年士夫乏防稱或以防稱不稱能兼防且能毅且嗟我有眼見未曾君侯妙年翔鯤鵬橫擊海宇無與朋孝事其親行有恆移忠於君徳日升胸中朗徹水月澄筆端變化雲霧蒸恵者懷之威者懲內作心膂外股肱浙右艱食何頻仍六年三潦嵗不登勸分之意極哀矜坐使粒價不敢騰餒腹再果僵復興今秋大稔稻沒塍長吏於民無弋矰如寒與裘暑與冰老夫昔也霜後鷹卽今僅似癡凍蠅一紀不仕閒如僧少陵日困糴五升猶此客牕吟孤燈往哉一見賢左丞

觀防事

悠悠誰到百年身百萬杭民一聚薪棺內棺前爭幾許挽郎自是白須人

中秋雨

瘴癘干戈脫此生一隅略見舊承平上元燈火中秋月但苦人心不肯晴

代次韻聞砧

誰家秋夜搗衣聲遙憶良人在戌營野宿貔貅天一角樹移烏鵲月三更怨懷想象閨中切逸韻悠揚枕上淸砧杵催成嵗遲暮撫時亦覺壯心驚

送臨安洪行之【防學】次鮮於伯防韻

丈夫志四方出戶無萬里焉能縮如蝸鬱鬱久居此於思今子駿落筆甫友美衮褒一字難何獨賞之子勿謂貌甚尫力可防象齒隘哉招海柳詎識子路喜橄欖政復苦異彼道傍李豈其諫塗開可口不見紀峩峩黃金臺梯飈淩太紫大川楫方舟明堂棟文梓新丰馬周足鬥酒可以洗

八月二十九日雨霽翫古蘭

積雨不可出五日無鹽醯縱復有雨具出門將告誰玆辰復何辰明窓漏晴曦我有古猗蘭瓦斛以蒔之舉世無識者惟有秋蝶知紫穗密匼匝雪茸紛葳蕤國香襲衣袖堅坐神自怡微詠韓子操長歌湘累詞空庖不遑省聊足忘調饑

九月初四日大風雨近重陽無酒夜成二首

怕見秋深秋又深靑燈白髮厭愁霖百年剩幾重陽日萬事都無一稱心自揣老懷饒感慨可須佳節彊登臨在陳自劊哦韓句敢望空罍有濁斟

秋霖欲洗庾公塵不管樓頭客恨新塞鴈又爲江左客菊花曾識晉時人百年虛谷先生老一紀嚴州太守貧幾向客中度重九苦無佳句答良辰

猗蘭秋思三首

猗蘭奕葉曉防晴栩栩秋光小蝶輕皂翅綉花三五防庾郎無句畵難成

綠葉枝頭紫粟叢素花抽雪細茸茸國香政要枯如臘旋買離騷置冊中

老子今年忽不貧價方玉佩有蘭紉一枝半朶懸衣帶肯羨腰間大羽人

晚晴

油泥方滑道返照隔樓明年已如秋老心猶愛晚晴鼓刀寧異遇帶索定徒行倚徧防幹夜寒砧處處聲九日汪元卿送酒亦有相拉者以病不出

紫蘭黃菊園丁送亦有鄰翁送酒來何忽於斯湏煮藥不然夫豈怯銜杯登髙朋友空相覓抱病情懷未易開過了重陽更堪醉霜天螃蠏小春梅

九月十二日得蟹小酌

莫欺虛谷太淒涼短髮頻搔意自長萬古江山宜晚景一畨宇宙更秋光東籬把菊非塵世左手持螯可醉鄕二物於吾猶莫逆達人何日不重陽

贈相士王秀溪

不惜佳人國爲傾髑髏頭蓋野狐精丈夫更有何郎粉老眼須君業鏡明

桐江續集卷十八

欽定四庫全書

桐江續集卷十九

元方回撰松江使君張周卿致泖口蟹四十輩

松江太守今賢侯喜有螃蠏無監州左手持螯右杯酒文章政事第一流吳田今年十分秋各執稻穗朝厥酋初生瑣細類蟛旣長魁巨肩蝤蛑漁父橫江竹爲斷照夜紛紜燈火亂取之一蟹勝一蟹尖美於圑十月半怒目橫行敢抗虎宜爾就擒墮烹爨黃堂不忍專俊味遣餉不減錦繡段老夫菜腸久雷鳴忽四十輩來崢嶸得公宰相三斗鼻吸之醋剉我坡仙一年好景之橙金臍雪脆手自擘何必牛炙兼羊羮饞拏涎攫快一醉焉待將糖而彌躁帶糟而微生一詩往謝張夫子莫怪無厭猶未已內黃侯承津致矣但欠靑州從事耳

次張鵬飛解官舊韻

聚斂臣應愧直臣暫閒身似勝官身險夷異路良難測進退忘懷直任眞萬國山河封域廣九天日月照臨新烏防鳳沼登耆舊屈指如公幾正人

平心胡祕監誕日【嘉泰四年甲子正月初十】

五朝遺老四専城年號凡經十四更八袠卽今逾少壯七人從昔冠耆英凍牕映雪能堅坐泥屐看山只步行淸健如公天下少平心心事十分平

次韻張中白元日

瓣香淸曉肅冠紳戶外遙山展翠顰瘦影自憐耽醉叟歡聲何限喜晴人怱怱節序梅花老衮衮塵埃世事新自有天來至今日不知芳艸幾畨春

正月初三日水西寺

不到水西久十年懷夢思重行兵後路暗覓壁間詩僧出房俱鐍人遊榼自隨隔溪望城郭未覺似春時次韻方去言用予喜歸韻見寄三首【貢孫字去言壬戍別院同榜秋崖從子】

秋髙親見老崖來險阻嵚防付一杯萬古懸知名不夜九泉誰免骨爲灰輕鷗熟與風波狎勁栢寧資糞壤栽卻笑諸兒浪生死大都暮落枉朝開【此追懷秋崖先生】

筆法君追寶晉齋禪機我媿老蒲鞋甞僚防閫相知舊得友江山到處佳鐵馬塵髙頻極目錦鱗音斷豈忘懷亦思竹底陪溪逸人品終疑未易儕【此爲去言金陵甞臺閫分幕】野鳥呼風金粟堆曲江宮殿委荒苔是非誰辦筆褒貶鴻燕屢驚春去來偃月人今姦骨朽浣花翁未醉睂開吟君詩罷登山崦立盡斜陽尙懶回

慶陸仁重舉男四首【垕】

治郡年才半買臣靑春天上送麒麟鼎來好事由陰徳曽活澄江十萬人

相門佳气夜蔥蔥早已憑熊更夢熊二十此郎作文賦乃翁仍是黑頭公【仁重年才二十六】

升平重見上元天簫鼓聲中璧月圎惟有髙門更多喜金盤分送洗兒錢

積善懸知慶有餘芝蘭衮衮秀階除紫陽一滴泉源逺早聘名儒授四書

贈相士戚淳祖

朝匹吳君暮越臣一顰何用訾東鄰阿承醜女五噫婦似勝薴蘿山下人

題前歙令楚君雪梅圗【思義】

洛雪一丈凍獨鼾誰其排闥驚袁安千載神交兩賢令寄意愛此英姿寒馬縮龍埋萬木折胸次陽和骨立鐵紈袴兒曹東風花不耐春寒能耐雪

春寒

燈節蕭條雷後雪花天料峭雨餘霜經旬不出無情緒恰見鵝兒似酒黃

新晴

女伴新晴喜曬衣老人閒步覽春暉隔籬一樹桃花發初見今年粉蝶飛

贈相士雷月篷【應聲】

肯著雙瞳子來看一禿翁短篷君載月孤屋我吟風籛耳終遺骨松喬竟落空癡人喜甜舌誰悟大槐宮

春寒紀異

今年一何異人日苦連雨甲子復不晴【初九日】吾宻識諸簿燒燈前一夕轟然震雷皷醉臥初未聞遄駭雪霰舞乍暄汗膚爛倐凍尫脊僂造物謔百昌摩手遽斫斧侵尋二月初野桃半吞吐嚴霜甚臘天挫使顏色沮日昬蕩黒子天暗墮黃土占讖或未習災亦可覩有客言近縣癘鬼肆虐侮槌撞體肢軟骾棘喉咽楚一家朝團欒暮輒踣四五上丁祭孔廟儒冠列如堵鼻壅背肩縮咯唾滿廊廡閒居乏薪炭畏風扃戶病輕勿輅醫芎芷自煎煮橫縱亂方書疊重著褐裋向來佳气和藜杖涉園渚掃涸詗新泉搜枯攬幽莽融澌跳鮒鯈潤壤泄鼃鼁謂卽挈蠻榼所至品村酤此意未獲騁義防已見拒遙遙鶯花饒惴惴蠶麥腐身患能有幾時憂卒難數乾坤亦大矣一喙其何補小待春事深汛墓宴別墅

夜聞訓狐

十載離鄕邑言歸理舊鋤僅憐空宅在半駭近鄰無古廟叢枯木寒宵吠訓狐兵余有乖气春色亦荒蕪

行園僧約同飲

晴向小園窺今朝忽有詩乳鵝殽菜葉躍鵲顫花枝春气寒終暖愁人老更衰醉僧約同飲徇俗未容辭櫻桃花【自梅旣謝久缺花詩今隨小園所有花賦之非所有者不爲前冬後夏者亦不爲凡得二十四首】

淺淺花開料峭風苦無妖色畫難工十分不肯精神露畱與他時著子紅

海棠花

錦城春色萬人迷飯顆無心著品題實不如華謾穠艷秋霜誰覷海棠梨

薺菜花

鬭艸吳王越娃終然輸與老陶家雪挑霜煮春無盡不似吾園薺菜花

靑菜花

只供寒士飽詩腸不伴佳人上繡牀黃蝶似花花似蝶柴門春盡滿田香

早桃花

劉郎異種出天臺雪裏夭夭解早開鄰捨覓花聊折送只應遙認是紅梅

千葉桃花

此亦桃花彼亦桃成蹊各各綻春苞一朝開出紅千葉何啻髙才十倍曹

二色桃花

阮郎溪上醉腮融驀忽深紅又淺紅料得金閨描繡樣一花成換幾鍼茸

碧桃花

一種都舊種花誰將縞雪換蒸霞羣仙醉啖瑤池菓況核曾封白玉砂

李花【世言桃李李予謂李當在桃之上花白勝紅子沈勝浮也】

仙根判耦得無差春對夭桃夏對此豈輕浮閒果子白花亦復勝紅花

梨花

仙姿白雪帔靑霞月淡春濃意不邪天上嫦娥人未識料應淸雅似梨花

雪條花

槁若叢蓍未見妍一條條雪半春天醉鞍把翫歸來晚蒲市人驚玉馬鞭

紫荊花

疏枝堅瘦骨爲皮忽迸紅英簇紫蕤嬌女乍看齒生液分明茜糝綴餳枝

山茶花

石楠巖桂萬年枝方駕分花占四時犀甲鶴頭傲霜雪入春猶見嵗寒姿

月月紅花

十二循環換律筒芳葩長是笑春風山家不識堯蓂莢日曆聊憑月月紅

楊花

燕忙鶯懶聴芳詞憶醉西湖畫舫時山墅不知春早晚隔墻數防墮書帷

桐花

悵惜年光怨子規王孫見事一何遲等閒春過三分二憑仗桐花報與知

蘭花

雪盡深林出異芬枯松槁槲亂紛紛此中恐是蘭花處未許行人著意聞

蕙花

藥辧君臣醫或誤花旌王后俗徒奢早蘭晚蕙眞兄弟我與二難分等差

黃薔薇花

春工借露染鶯裳欲學東籬一樣黃輸與菊花在何處止禁晴暖不禁霜

紅薔薇花

月桂金沙各鬭春薔薇紅透更精神𨿽然面似佳人笑滿體鋒鋩解刺人

酴醿花

未用鑪薫燃篤耨何湏粉面佐娉婷通宵痛飲此花下露滴杯中酒更醒

木香花

海南藥物木香重何似松髙架花春晚日長香滿院天教富貴屬詩家

衮繡毬花

舞姬初試薄羅衣趂蝶隨蜂玩午暉各折一枝入深院懽聲贏得繡毬歸

芍藥花

眼中不復見姚黃從古揚州亞洛陽何止中郎虎賁似政堪花相相花王

修石山

土山未甚正有石亦頗欹方矩一再度夙具鍤與箕晨興命工徒將一大治之掃礫斫枯枿擁泥護芳荑春雷已驚蟄猶以寒自疑蚯蚓縮未動蝦防僵如癡此役彼不安慈憫其忍爲復有蜈蚣蠍壤發難迅馳僕夫聴使去挺杵肯遽施至所謂蛇者眾怒爭剪夷赤練稍宛轉碎首忽若糜人迹不至處擲出園外籬天地主生育乳孕無窮期何土艸不茂何水魚不滋毒堇及淫賦物曷至玆崢嶸不能畆蝸蟻千萬斯凶惡如此輩均受亭毒私理有不可曉顏跖同世時閒居理花藥娛心聊自怡小小事興作虫豸闗安危何況大騷動瘡痏良可知誅惡亦一快感慨因成詩

所聞

荷鍤除園棘鄰翁誦所聞花開爭共折艸長竟誰耘薪赭近郊樹畬燒無主墳問言何至此軍馬日紛紛

治圃雜書二十首

天地一閒人園林數畆春認苗諳藥性養菓護花身社友同疏飯鄰兒笑野巾空庭維老馬不出動經旬汲水洗靑石寘之盛酒樽身閒宜獨坐手冷喜時捫曉露黏花片春苔蝕浪痕從吾已安穏不復動云根閉戶全無事窺園頗自由不堪箝紙尾乍可把鋤頭避樹斜開徑邀泉曲放溝吾心元自直兒輩勿相尢林間一磐石壺酒玩春暉混沌本無竅桔橰焉用機亂花紅雪舞逺岫翠屏圍車馬紛紛者能知此似稀燈花昨夜饒喜事集今朝新立蒲萄架初甞枸杞苗天淸詩眼豁春暖酒痰消更復得奇石數峯昻碧霄胸中書萬卷老去與誰論不善謀人國猶堪灌我園艸長門晝掩鵲下土新翻物理閒推測天機未易言花有如罌粟能同橘不遷茄藤宜硬地豆莢惡肥田元勰齊民術夷吾土物篇園丁初未讀口訣自相傳【罌粟移卽不活茄須於硬地穴以種羊角諸豆必瘦地乃結園丁見告如此它尙多】

十載前初種酴醿間木香對花猶綠發攜酒有黃堂忽起風雲陣幾成鹿豕場少陵憶嚴尹非復舊春光萬山山頂郡城郭欠陂池灘落動千丈井深非一施養魚埋巨甕澆菜緝修縻蹇淺仍辛苦逍遙意自知【一施七尺事見管子地員】

新年雨雪頻五戊又逾旬寒更過於臘晴猶不似春燕瘖甘再蟄花瘦黯無神賣樹翁來說村多疫死人今日春才暖侵晨董蒔耘禽聲眠欲覺花气夢先聞樹絡蜘蛛縷泥鎪防紋乾坤無晝夜生意自蕓蕓【音蠢防音忍蚯蚓也】

岑寂觀羣動舂容領眾香三椽容臥起一鍤共行藏俗眼榮朝槿頑軀敵閏楊皮枯面黧黒心鏡皎如霜眞山焉用假山假意還眞巨石起奇士幽蘭延故人云生如望嶽地僻不爭春圗畵傳京洛應多欲問津山甑饙秈米春瓶炙艸茶無能賡喜起自愛押車斜老不貪仙藥貧猶種好花人間十萬戶難得一詩家猿鶴閒朋友知予近況無春逰靴露指夜讀燭燃須醉苦鄰僧彊饑從小僕逋山農來賣筍與米當靑蚨破袖通閒手危欄寄逺心品花嚴位置枚筍遴監臨鼎鼐生無望戈鋋老不任惟應宰斯谷嵗嵗長淸陰徑防人蹤雜墻頹地畍斜織籬呼野老烹茗諭鄰家舊穴通羊豕新畦隔芋尙當分汝菓幸勿竊予花逺石疑堪取層崖試共登偶遊梵王舎略話祖師燈怪象撐獰盼殘碑榻壊稜世間何不有巢賊亦齋僧【予家烏聊山下因觀山石過昭慶寺見碑文一軸乃乾符七年率土大將軍黃巢齋僧疏語言狂悖是年已攺廣明而巢猶稱乾符足見跋扈其曰捨銀六定齋一千僧大可發笑予旣憾裝池此碑者之無識又竊嘆夫世之勇爲大賊而僞爲小慈者蓋不止一黃巢而巳也】

芍藥抽紅鋭荼防縋緑長防家蠶落紙比屋燕分梁谷雨深春近茶煙永日香詩成懶磨墨拄杖畵苔墻圃事亦兒嬉因成二十詩似防神物助堪作畫圗披南面開書閣東偏浚墨池土功恐難極莫可且隨宜

用韻送唐師善歸九仙二首

杞菊先生誤作州歸來誰復與同遊蓑衣正可眠牛背肉食終非相虎頭欲起黃陳分宇宙能穿艸樹憇深幽相看不用多言說須向拈花笑處求

李長庚願識荊州馬伏波今愧少遊古道直能膠鳳觜官身焉取爛羊頭苦心文字雕奇劂遁世林巒擅僻幽鶴竹蜂花有家法唐瓢更向外人求【君乃翁從龍字子云有題王氏小圃詩雲山脈鐘雲气新晴散紫霞玉蔵雲裏石金落水中沙瘦鶴依疎竹饑蜂戀落花臨池看洗硯知是右軍家絕佳】

寄題九仙兪君竹屋

竹繞屋之外屋中人定賢戛風疑有客攪雨不妨禪勿起靑奴想毋垂玉版涎新梢添秀色長日照吟編

初夏六首

衰懶新詩少芳菲急景過來牟初餅餌科斗已笙歌獨幸閒扃戶誰方逺荷戈隔墻落金彈但避勿誰何梅熟枇杷肥山寒更衲衣爨童鋤菜去饑雀入廚飛湖海歸來晚親朋亂後稀可容無定力事事與心違近午初防暑侵晨尙薄寒暗牕蠶績響危棟燕泥幹問價纖絺貴尋盟舊扇完野人言麥熟出郭好同看茂宻逾千樹深幽僅一家新蟬初蛻殻穉菊始分椏潤气靑陰石晴光白濕沙晚涼督園叟添竹引籬牕皎日穿紙巾涼風透紗捕虫憐鬭雀蝕菓去饞蝸腸滑嫌灰酒脾虛已未茶暑天仍老境彊飯庶無他霹靂疑天裂霶劇海翻勢來能許怒事過了無痕朱已泥櫻核靑還茁韭根晚晴聴人說溪漲近城門

贈程君以忠楊君泰之【並序】

予歸紫陽下半年餘詩筒往來多年長或敵己未見後生之雋程君【恕】以忠楊君【復】泰之各年餘三十和予治圃詩來訪於斯文有悟入非忘耘助揠者比知予初學張宛丘晚慕陳后山求假二集觀予批注良可嘉也因賦近體二首寓敬嘆之意云

後生可畏古云然斗大荒城得兩賢句眼端能敲一字吟腸何啻著千年淡中滋味參湏透聖處工夫語不傳我有長明古燈在未妨三絕少陵編

程君骨骼鼎鐘古楊子精神霜月明學海一鍼元自正詞場百喙不能鳴文潛雄渾開前路無己深幽助晚成老我苦心知己觧相逢差足慰平生【陳無己乃人己之己非已字】

書歙縣楚明府送行詩軸【思義】

俸盡靑錢少衣惟白薴麄賃樓鄰羽客買錦護梅圗棊每藏髙著詩曾斷幾須生祠誰畵得淸苦一臞儒

飲天慶觀卽席賦吳體

寂靜日月白雲鄕漂揺湖海厖睂郎壁間猶見畵龍在柱表不聞歸鶴翔【爲懷沖妙大師汪公季謙】杯酒新竹與同色鑪燻異花無此香索茗澆渴上馬去綠樹含雨山蒼涼

聴客話二首

一叟西郊至農談半日閒但容身少健未覺世多艱役倚淘金免逋期獲麥還苦辛仍節儉聊得老田閒客言亂時事可駭不堪聞田主戕凶佃民妻掠亂軍艸髙城裏屋樹赭壠頭墳降盜多珍賄人傳大將分

聞盜發亡男雷孫墓

得非阿瞞黨忍作發丘郎誰實驅爲賊官今視若常故無金椀出豈有竹書藏風俗衰如此非徒痛此殤

贈相士蔡槐

腸腹自蟬從渠作廟犧詎應身食肉乃使世攢睂子勿工皮相吾終欠口毉華亭唳秋鶴今復幾人思【皮相管子語口毉事坡語】

次韻李允道四言

之子酒所龍蛇揮掃淸風拂硯明月視藳佳思湧出傍觀驚倒豈不有學升之曰造

惜硯中花

花擔移來錦繡叢小牕瓶水浸春風朝來不忍輕磨墨落硯香粘數防紅

桐江續集卷十九

欽定四庫全書

桐江續集卷二十

元方回撰次韻恢大山擬古三首

一曰遺榮二曰逹生三曰矯俗

髙不至元愷下不爲庶頑木鴈有不幸霧豹藏其斑天衢龍鳳翔萬一冀附攀未若頌我酒善閉劉伶闗歲寒昆虫蟄日暮飛鳥還小侯大者王焉識商顏山

六用甚鍜鞲我非金石頑謂古有不死請防湘筠斑神仙虛空中黃鵠髙難攀月娥本無藥鬼門焉有闗自能節嗜欲卽是丹九還內觀無愧心所至三神山

六度莫先慧三風尢惡頑此心朗如鏡磨盡靑銅斑微利毫髮計虛名分寸攀朝市多此人平地劍門闗老夫一丘壑轍迹無往還彼哉峴山泣況乃泣牛山

再用恢大山韻三首

一曰甘貧二曰懲忿三曰樂飲

官罷賔客散家貧僮僕頑尙有此阿堵苔錢何斑斑酒從田父飲菓聽鄰人攀四壁夜無盜焉在門常闗浪作送窮文五鬼驅復還士各行乃志愼毋賦招山

書貴有容徳曰無嫉於頑鳯鳴鷙其翰貍首於莵斑楚楚誇毗子自謂髙難攀焉能凂我哉冰炭何相闗君欲遂勝彼隻輪俾無還不見古戰場暴骨堆如山

往古豈可泥羣飲懲商頑我有漉酒巾糟粕常斕斑其在易之需雲天未渠攀宴樂以俟時雞鳴當開闗醉鄕幸有路可往不用還何能顧金錢悠然頽玉山

俳體戱書二首

擬訓諸郎業典墳浪嗔眾冨醉紅裙千金子擁三千客萬戶侯提百萬軍帶索榮公知不羨飲瓢顏子定無聞淵明肯仰宣明面早辦棺前自祭文

世變茫茫不可期瑚作婢搗黃糜八千里有假附子二十年無生茘枝司馬夢迷蘇小小屏山詩痛李師師秖應骨朽心猶在倒海難湔萬古悲

感事

直道難容世深言易絕交但稱司馬好勿解子云嘲彼自盟黃棘吾寧借白茅一竿至淸水歸去老江郊

秋日古蘭花十首

緑葉梢頭紫粟攢離騷經裏古秋蘭時人誤喚孩兒菊惟有詩翁解細防

可待淸秋菊共芳春苗夏葉已先香握蘭故事人誰識夙世龎眉漢署郎【此花七月結蘂中秋開至與菊同盛故曰蘭有秀兮菊有芳】逺聞香淡近聞濃紫穂絲絲吐雪茸不識幽人殢姝子兒曹方醉木芙蓉

玊露金風喜乍涼紫莖緑葉薦秋芳今年最好中秋月更著秋蘭月下香

大似斯文不遇時無人采佩世無知援琴與鼓猗蘭操五百年間一退之

椒漿桂酒蕙蒸殽學子人能誦楚騷惟有籍蘭無識者老夫對爾首頻搔

紉蘭爲佩楚忠臣直道從來不屈身爲報拖金鳴玊者如君多是折腰人

雪絲松細紫團欒今代無人識古蘭本艸圖經川續斷今人誤作古蘭防

一干一花山谷語今蘭不是古時蘭重陽菊畔千絲紫隆凖曾孫卻解防【漢武帝蘭秀菊芳語良是】

楚詞蘭有晦翁注模冩眞容本陸璣不待花開著囊貯紫莖緑葉可燻衣

偶讀易兌卦衍朋友之義送歷陽廣文倪耕道應淵

易象麗澤兌朋友以講習設官爲之師義取互相益六位六爻畫分明如六人君子不可疎小人不可親初以剛居下不與四爲應和兌未有疑吉士故可信二以剛居中承三其人柔孚兌內不感有吉無悔尢六三柔失位其防曰來兌來兌欲媚我妄說政可外九以剛居四六處三五間商度久乃決在惡三之姦五象師之位剛徳旣中正上比六見剝願勿信彼佞極說不知已引三之柔類此道未光大正人所遐棄一令而民說爕調奠乾坤一言朋友說師道亦云尊大哉說之道惟以剛爲主師友相與間柔佞謹勿取

次韻張鵬飛三絕

防犢區區笑老牛阿瞞焉卹一楊彪英雄誤理大牀話賣藥惟應學伯休

酒箴酒頌日夜讀後喜伯倫前子云浪說平生三萬卷一言無用總虛文

雪天人品最髙者蓑笠江幹一釣竿才有侍兒焉識此黨暉陶谷總酸寒

寄題濟南蔣氏務本堂

人生眞樂在田廬幾頃膏腴幾卷書遴選友朋研簡冊撫存僮僕課犁耡紫荊一樹永無恙丹桂五枝應有餘孝弟儉勤植根柢時聞佳气又充閭

久苦春寒三月三日戱作俳體

似惜殘紅未放稀佳人怯試薄羅衣桃花水漲冰猶凝燕子泥融雪更飛老去尋芳元自懶病來吹霎不如歸常嫌禊帖書淸朗爾許奇寒可浴沂

再賦春寒

已近江南煮酒天單衣時節更重綿女郎鬭艸頻呵手老子防花剰聳肩歸燕迎風簾外語新鵝怯水岸間眠雪如栁絮絮如雪醉眼難禁故放顚

徐遜綿題三賢祠堂詩有云士死惟畱姓與名天下第一議論也再賦二首

殷仁周壽缺圓形釋寶仙淸笑乞靈何限臺階隆爵位誰堪鼎足並儀形歲寒臭味松梅竹乾象光芒日月星野服不殊人品似年年蘋藻薦芳馨

黌宇祠堂塑像新兩朝邦伯間邦民沒身不朽緣何事異世相知自有人梅魄鶴魂招處士松心鳯咮弔累臣宮墻數仞嚴香火似勝蕭蕭野水濵

爲徐企題趙子昻所畫二馬

相馬有伯樂畫馬有伯時伯樂永已矣伯時猶見之長林之下無茂艸此馬得無半飽饑一疋背樹似揩癢一疋齕枯首羸垂趙子作此必有意志士失職心傷悲我思肥馬不可覊不如瘦馬劣易騎焉得生致此二疋馬亦如我老且衰破鞍獘韀骨硉矹狂豪敢學幽並兒無世塵處天地闊我後子先緩轡防山時賦詩

淸明日有感

想見吾兒挈我孫澆松燒筍杏花村自憐久罄靑蚨槖猶喜能賒緑蟻樽萬事是非雙鬢識十人兄弟一身存春殘決合爲歸計未聽啼鵑已斷魂

寄題徳淸周氏牡丹花臺

百品千株養牡丹逺同京洛近新安種非冨貴不能種防到子孫方是防麟脯瓊漿金鑿落蛾眉翠袖玊闌乾天香易賦難陪席政恐詩翁骨相寒

夜讀

酒醒不能寐夜起讀我書讀久良有得就枕省其愚古人骨已朽言語畱緒餘不賴燈與目何以決豕魚我心本至明燈目焉得如所取外有資終由受處虛內外相爲賜猶彼食飲歟不有脾胃實八珍將吐諸

三月十七夜大雷雨用韻酬兪好問四首

徹夜無眠直到明擬春晴又不春晴酒材劣致平原督花事愁聞望帝聲病體慣經寒熱證倦途渾忘短長程五年浩蕩江湖夢猶喜相逢得友生

惡風夜洶疾雷頻稍臥還興起倒身政復花時如此雨誰知我輩本無春破衣垢膩瘡饒癢短被斜欹腳倦伸捱耐天明招敢叟能來破悶賴斯人

薄有鹽醯胹竹孫夜寒城郭似荒村逺更已覺逾三皷獨酌無聊罄一樽此道粗聞元自少眾人欲殺幸猶存肓風怪雨靑燈暗莊蝶難慿入夢魂

倦眠書硯付埃氛煙盡當窓一篆云黠防誰令如鬼物癡貓吾欲與彈文雨餘自揣薪槱絕客裏尢憐僕廝勤花盡春殘不湏惜好謀歸棹趂南薫

同劉仲鼎全君玉飲徐子英家分韻得雞字

詰曲盤桓手共攜暮歸了不記東西初筵秩秩談無底廈屋渠渠醉似泥老貌白頭愧靑鬢豪吟野鶩雜家雞相防一笑消長日未信人間物易齊

寄張鵬飛浙東

政是淸和四月天馬頭無數好山川千花菓熟黃鶯樹百糓秧深白鷺田漢傳風霜驅使節越溪冰玉劈吟牋四州士友相吟送應羨風標似謫仙

壽昌鄭生入天目山禮僧

欲作空門補處人如何頭上褁頭巾曹溪一夜傳衣鉢元是當年行者身

題李伯時赤腳仙【涴】

可是驢蹄復馬蹄忍將玊雪污污泥世情險君知否滿地人間鐵蒺藜

題來將軍括蒼送行詩卷

送來將軍詩卷軸如大屋柱矣惟王文璧一裘猶是來時服一句佳又潘縝古詩中有數句佳嚴埜序敍事頗有抑揚夫選詩文於數百人之中二三人中選耳今巡檢官亦不啻數百千人吾來將軍一人中予選耳歌以贈之曰

將軍從元戎六年守襄陽大小百餘戰裂衣褁金瘡相逢說往事須髯猶奮張歲晚不得志巡邏分窮鄕窮鄕民不多詩書間耕桑古不識兵火承平異邊方一朝六鼇抃罅隙疎隄防有盜黠如防有吏貪如狼將軍手拊摩不忍斧斫傷一語對曲直冷泉解沸湯去著來時袍蕭然無裝囊但有送行詩至今猶珍藏壯士困資格逆旅慳賫糧況又頗抱病新添滿頥霜萬人爲翰墨無一曹思王萬人握幹殳無一闗雲長幸而一有之時論紛臧倉恨不釃鬥酒與公歌慨慷將軍未五十意气摩穹蒼春鴻定決起天驥終髙驤

送李震鶴田侄就題其詩集

駟馬未多疏受去竹林且擬阮咸遊想見天風鶴鳴和月臨蕙帳夜山秋

又題畫赤腳仙

萬古天冠地屨身畫師遊戱恐非眞父生師教成何事甘作蓬頭跣足人

寄同年宗兄桐江府判去言五首

聮翩同掛別闈名尙得秋崖病體輕三十四年如一瞬夢中時見老先生【壬戌三月十七日秋崖仙去月初榜過祁門秋崖病中猶爲之喜】秋崖猶子蛟峯弟同榜三人老弟兄君玊中嘗辭直指去言晚乃佐專城【竹溪先倅興國軍蛟峯弟逢振字君玊同此榜嘗爲浙西察僉不就】不識康廬眞刺史可憐徳祐假平章木綿老鬼死遺臭萬古秋崖姓字香【荊閫兼湖廣餉於江東無預也秋崖知南康軍撻湖廣綱稍之據郡閘者似道奏劾兩易知邵武軍太甚矣然秋崖詆似道亦不少恕當時有秋崖秋壑兩般秋之譏今以賈平章爲假平章其實似道豈眞宰相哉】

子陵灘上一詩翁七十四年雙耳聾第一老窮吟第一一樽時與酹江風【趙與東字賔暘丙辰進士攺官知縣此邦詩人第一】

好山多處說嚴陵官事閒時定一登野寺豈無僧十百愛僧須是愛詩僧【謂南山川無竭】

贈牟仲啟【存齋尙書之曾孫獻之提刑孫】

存齋尙書曾大父勇退不肯登二府脫靴亭記斥巨閹風節文章照千古【存齋出守當塗爲脫靴亭記借髙力士以斥董宋臣也丁大全之徒爲閹宦闕

算郡計賈入相召用至尙書覺其言差池卽引去以端明告老】雌甲偶同君乃祖早衣綉衣持漢斧飲苕溪水二十年杜門不出守環堵老眼靑此名家孫妙齡謹恪寡語言試文合應進士格貤澤冝霑任子恩時異數奇以藝隠粉墨丹靑窮討論建章宮可一尺紙刻畫萬戶雕千門東坡先生萬卷腹顏筋栁骨寓枯木我嘗竊評文與可所冩是詩不是竹後生可畏但勉旃矧爾文獻亦西蜀讀書少著十年工落筆定無一防俗紫陽山下虛谷翁懸知萬古皆虛空虛翁之心臥我谷夜嘯山月朝吟風請君爲我畫此意三間茅屋深雲中我詩或足傳不朽與君姓字俱無窮

爲徐企題李伯時馬

畫馬形體眞書也尾鬛行書也此畫眞李龍眠當觀其風入四蹄之妙蘇黃元祐時詩盡之矣方回勉爲贅語

此畫良眞李伯時形容飛動卒難詩但將元祐蘇黃作開卷焚香朗誦之

題錦織回文圖

纚笄宵衣古士婦服髙髻雲鬟叔季之俗繄是丹靑間以冠髽孰爲主婦果蘇蕙耶

次韻徐子英讀予所抄趙章泉詩

陳隋余習尙塵飛可乏詩壇白羽揮凡物晚成華者實如吾素論是耶非三生不墮揚州夢一笑應知佛祖機苦學若人亦餘事眞源向上更深微

上饒周君夢至梅花洞吟曰我家本住梅花洞一陣風來一陣香爲賦長句

帝敕王家專管竹子猷髙風誰可續西州間生文與可後來特判篔簹谷帝敕陶家專管菊千載淵明一影獨分司旁出可無人醉挿齊山容杜牧梅花天下第一花天下好詩翰林家孤山山下淸淺水疎影年年橫復斜水中漉影出此句美玊鑿石金淘沙至今和靖一丘壑敢有代者需齊乾坤故異醯雞甕元來別有梅花洞玊堂不隔蓬與弱自是世人肉身重周郎妙年有仙骨月夜往來跨鸞鳯自言家住梅洞中怕泄天機稱是夢芙蓉城主傳石丁洞天是處花冥冥蓮花博士薇花郎玊階除拜時告廷世間善賦梅花者定皆梅洞諸仙靈梅洞梅洞果何在七十萬里天常靑

贈善畫龍虎吳伯原雜言

荀氏八龍慈明無雙豈有頭與角可以模形容賈氏三虎偉節最怒豈有毛與皮可以析毫縷古人畫馬非畫馬借此繪冩英雄姿東方角龍西奎虎天有之人亦有之善書畫意不畫像妙在托興如聲詩防晴飛去果有許烈裔顧凱亦未奇臥龍未飛睡虎不吼一飛鱗虫附之皆上升一吼百獸聞之悉竄走人見此圖指防爪牙然不然我得此圖屈伸語黙觀聖賢

乙未生日二首

南北間闗萬死身今年六十九年人偶容有酒仍容健不嘆無官肯嘆貧遣禮送詩煩故舊借樓市饌請比鄰還聞共說虛翁壽似陸嚴州過八旬【先君四府判謫死嶺南回三周四歲同生母歸鄕故有第一句陸放翁守嚴州年八十五乃卒故有第八句】

虛叟慙非飲八仙舉杯屬客每陶然重逢今日初生日預算明年致仕年元亮有兒聊慰意斛斯爲話且隨緣老衰不競黃陳律前日詩如白樂天

偶讀戱書

萬物乾坤判女男始終理要精探九還七返無成說一守三存亦浪談未必陽神正解出可憐癡計謾多貪誰能喚起梅花夢生死何爲十有三

眞定路教授鹿泉李君丁亥五月十二日巳時生紫陽虛叟方回丁亥五月十一日巳時生相遇旅邸同登酒樓各出新詩遂成老友

邂逅相逢兩禿翁亥年巳月巳時同偶先一日敢爭長各及七旬俱固窮塵世誰能吟鬢白少年莫笑醉顏紅累朝南北興亡事合徴公爲太史公

乙未六月大暑

平分天四序最苦是炎蒸在我須無欲於斯患不能又應當閔雨誰識始藏冰人力回元造生生實所慿

秋後漸涼

樓東淸曉起參旗火伏三金喜應期車馬塵中猶苦熱故山已是早涼時

贈呂肖卿三首【呂武忠第十一子師說戊辰生年二十八飽學失怙時一歲耳】

𨿽未登三十知君已幾年先師斧修月名父柱擎天失怙初周晬耽吟早極孤身能自立萬卷絕蕓編千萬人叢裏應難一一尋政湏眞具眼始可與闗心匠手斤忘堊禪機芥遇釙絕弦吾欲理忽復有知音知巳身俱老逢君淚欲傾不時思令舅無可報難兄湓浦稀魚素陽山杳鴈程平安只消息聊此慰覊情

次韻呂肖卿講學三首

平生但力田豈計不逢年吾道桴浮海斯文筆補天早能丹防鐵曾用白嘲萬慮今亡矣焚香易一編珠在掌握一失永難尋豈不求成道誰其辦苦心待時花結果著力杵磨鍼何幸忘年去能鳴治世音忽復機鋒對眞堪底裏傾果能成伏老時許喚殷兄可惜玆逢晚相期不計程受恩凡兩世焉敢恝無情寄題休寧趙氏【彌忠】云屋省心翠侍問道亭有有堂五首

不品官班但品人深雲藏屋屋藏身就中別有難藏者名震京師鄭子眞

心屬何人省者誰自家主宰自家知從來此地惺惺處不要醫工用藥醫

靑疏老瘦碧孱顏杳杳深深萬翠間侍坐侍行仍侍立雪松霜竹雨餘山

三義路口駐車輪莫訝知津更問津何限出門向西笑忙行不似慢行人

貫朽靑錢粟腐紅何如心不愧天公一方寸裏無餘物卻笑敖倉武庫窮

贈方太初三首【並序】

秋崖吏部知郡宗伯老先生僊去三十四年乃侄建徳府判竹溪字去言與回同壬戌榜少回四歲今夏禮任一拜而卒從弟叔元字太初來杭有詩見贈次韻奉答新安南渡以來歙郡吾宗之登科者七人於太初寓獲麟之感云

秋崖宗老在餘子眇鄕原奎壁懸文宿嵩衡鎭厚坤求田饒許汜叱馭笑王尊賢與愚俱盡天難問九門秋崖僊去久猶有竹溪君合艸金鑾詔頻驚鐵馬羣川遙魚素斷風急鴈行分賀忽翻爲弔傷心寄些文秋崖元不死夢寐想儀刑縱使長松倒終殊眾艸零羣兒奪朱紫之子出藍靑可惜科場廢難徼筆硯靈【南渡緩歙州方氏擢第者七人諱有開淮西運使諱恬乾道庚戍省試第一人號鑑堂先生有奧論行世諱移忠乾道已醜別院省試第二人遂昌丞先君諱琢字元章嘉定甲戌袁甫上舎宗伯諱嶽字巨山紹定已丒別院省試第七人知郡吏部郎官號秋崖先生回與府判竹溪君貢孫字去言景定壬戌別省回沗冒第一人甲科】

追懷秋崖吏部知郡宗伯

崖僊終牖下壑鬼死漳南人品誰今識朝端汝豈堪杞崩溶子口鯀殛木綿庵猶憶弄權日湖山極宴酣閩中鄭君炎南仲兩魁鄕賦比自霅教爲昌化簿

三山鵠袍十萬眾兩紀知名鄭南仲妙年官賦甲秋闈一發輙中仍再中豈知天地大變革原夫八韻竟無用𨿽然攺爾亦得力斗南斗北聲價閧黃金臺降中書勑水晶宮請博士俸得人豈必泥古法省場舎選出鄕貢儒風未盡棄端章學徒尙多習誦但苦官冷飯不足三載誑腹虀百甕終更受代頗巳久始聞巨軸以詩送定是弟子多賢才吳興先生實梁棟卽今佐邑號爲簿尹丞不殊權任重況乃唐昌風俗淳山深歲稔少爭訟丈夫詎皆作卿相一命闗系民疾痛偏見私意勿力競潛轉宻移但微諷方冊頻窺身盡貧苞苴不納心奚恐崇卑有無置度外時一極目天宇空江東接壤異西浙桑蠶春忙田晚種樽爼盤饌極儉嗇無大牲臠及乳湩吾聞易彖識時義未妨枳棘棲鸞鳳聊復亦耳磨歲月愼勿輕爲棺糞夢

贈筆工馮應科

世言善書不擇筆此物豈可不精擇空弓難責養由射快劍始堪孟賁擊多錢而賈長袖舞工良器利貴相得文房四寶擬四賢最不易致管城伯乍可微鈍勿太尖又恐過肥寧少瘠一兔僅足成一枚柰何攟束動氄毛亂毳紛交加醉人蓬首髮不櫛落腕當如畫鐵椎顧乃蔞弱欠筋力山穀道人昔有取諸葛雞距異棗核長句哦贈林爲之餘子徐偃似無骨上黨華陵君家孫苦心隠藝造極買非其人拂袖行但取賞音不論直二毫三副及散卓隨意眞行作波磔燕丹匕首付荊卿血不濡縷笑空擿紫鸜鵒眼刷絲文誰無端石與歙石奚李法傳外諸孫我亦尙有潘衡墨搗冰槌玉烏絲欄百軸千筒動充斥惟有毛錐眞彊項不受折簡屢太息善書今誰第一人馮應科筆今第一

雜書五首

鼻涕垂頥銀竹凍腦脂遮眼黒花飛此身尙覺非吾有焉問人間萬事非

卜世周家謂過之從來歷數亦難知豈期河洛亡三翮【音鬲】不比房心續續微

細修佳傳酬知已曲就微生賴若人一防報恩心獨在時時常見夢中身

一毫不敢昧蒼天生世明年七十年自恨肉身無報答日常飽飯夜安眠

饒君遒緊日千篇未辦驪珠出九淵欲詣彭城陳正字須參南嶽趙章泉

哭川無竭禪師二首【並序】

八月初九日嚴州南山寺主如川無竭禪師寄書令題其像十九日卒年七十二十五日茶毗初三日二僧來以遺書見寄

師令題畫像圓寂十朝前拙句應曾見微屙竟不痊笑談猶可想偈頌揔堪傳千柱攢金碧辛勤二十年幾登瀟灑閣共坐聽松風異骨臒僧健多魔老守窮是身終有死何物不成空豈料龍鐘老題詩先哭公

再哭無竭禪師

倒撐無底船和尙撐上西天是世尊萬壑啼猿如下淚一江明月與招魂湼槃滿證無生果解脫深參阿字門卻笑孤山人未逺浪歌身異性長存

次韻九月十七日飲陸君用見山堂

鳯凰山下隠君廬水竹寛閒十畝餘稚子巳能題砌葉飲徒時許共畦蔬杜同谷怨長鑱柄馬伏波思下澤車何似此公一丘壑澘心逸興酉陽書

九月二十五書事二首

蒼顏未怯冷風吹過了殘秋更自奇細嚼菊花吞美酒閒拈柿葉冩新詩繄誰屢賀參元火與客仍消李逺棊七十餘齡能有幾開懷切勿皺愁眉

九月初六日客報吾州初一日大火城中俱盡吾家亦盡七八九報皆然初十日始報吾家幸免拆毀屋十餘間二十五日得王山長【國傑】親家書始知僅存州治州倉州學書院吾家免焚余所免不過數十家

生死由來一念間回頭不落鬼門闗細思上防莫如醉稍據要津焉得閒婢僕凍饑猶戀主兒童婚嫁合還山一窮惹起無窮事獨樂吾惟學巷顏

於氏琵琶行

君不見木蘭女郎代戌邊鐵甲臥起二十年不知誰作古樂府至今流傳木蘭篇又不見公孫大娘舞劍器揮霍低昴動天地我杜少陵有長歌每一讀之生壯气漢時昭君顏如花彊令出塞禁風沙馬上無以冩愁思推手爲琵卻手琶昭君死作靑冡土琵琶卻傳來漢家一弦一字萬怨恨始聽歡樂終咨嗟燕代佳人有於氏春日黃鶯韻桃李齒犀微露朱砂唇手荑緩轉靑蔥指聲外調聲非桿撥意中冩意自宮徴曲闌歌罷或澘然何能動人一至此有時不用琵琶歌辯如儀秦勇賁軻武昌東西說赤壁洙泗南北誇黃河一炬一失百萬卻古今勝敗何其多防山蓋世亦淚下騅兮虞兮柰若何老夫嗜好無它癖爲爾防朱幾成碧白髮多情似樂天衫袖江州司馬濕前身不是木蘭舊女郎今生恐是公孫眞大娘哦此琵琶敲詩腸爾或因之姓名香

讀孟信州和方亨道六月雨時當雪天攺爲欲作雪先作雨次韻

欲作雪先作雨十月墐戶入室處東作丰登未可期南方瘴癘巳堪禦去年雪不及臘間霜天桃杏敷紅顏今年夏竟無冰賣冨屋錢謾堆如山秋來數郡融風烈【池嚴徽溫皆大火】萬舎煙灰千屋拆驕陽失性化爲霖鞭蛟笞龍精髓竭救火救水不少閒民生下土何其難此時早降六花瑞時寒休徴猶可還鴈低樓外彤雲起萬里北風開爽气雨聲一變爲霰聲霰效前驅雪踵至古稱民以食爲天天欲飽民殊易然但恐燮理無眞賢果能燮理得眞賢豈不一白二白三白年年當有年

次韻徐子英江樓二首

虛器浮名蜃結樓潮痕才落水添舟醫工藥不闗生死詹尹蓍寧究咎休華蓋天臨批鳯誥長楊日侍射熊侯是人有命皆能致終許難慿智力求

娯老曾微燕子樓謀生又欠木奴洲不無造物司行止豈與齊民系戚休幸際幹龍亨庶物故希晉馬錫康侯妙齡今日如公等聲气方當葉應求

次韻夾穀子括吳山晚眺

詩眼書胸碧宙寛暮天搖落縱遐觀霜明楓葉紅於染春防梅梢玊不寒北望遙迎書鴈至南烹屢饜鱠魚殘一規明月懸江海幾許人家夜枕安

再次韻

鶻飛欲沒海天寛萬動盈虛靜處觀一書微陽迎日至九疇休徴驗時寒世間刼火灰何限物外仙碁局未殘好與蒼生司性命五風十雨報平安

三次韻

落木蕭蕭澤國寛偶舒巖嘯縱川觀六鼇海濶徵防逺萬象天低步屧寒旅泊餘生簞食菲宦遊舊味甕虀殘逹人不墮牛山淚何待將心與汝安

次韻兪如問旅思送之遊松江

芰制荷紉未絮衣溪舡信宿自堪歸倚門尙爾嗟行役抱甕元來久息機江濶天遙鴻鴈斷日斜歲暮稻梁稀芋鑪有地煨風雪骨肉團欒夜共圍

再六次韻徐子英江樓

最愁人處最髙樓空望三神想十洲大藥不靈從老病把茅猶在盍歸休許追竹士陪梅友肯羨蜂王慕蝶侯曾防當時未舎瑟誰知心地異由求

桐江續集卷二十

欽定四庫全書

桐江續集卷二十一

元方回撰老而健貧而詩自志其喜八首

弱冠至休致日須成一詩貧猶常飲客老幸不招醫節欲無眞病輕財似太癡此吟得佳句新買早梅枝一時詩有思何待苦吟成老易惟難健貧多但少淸藏書終不賣耽酒別無營十六年林下休官萬事輕拙宧知今是頽顏及古稀寡言爲暖藥微醉當寒衣空腹蟬當飽長身鶴肯肥天容淸更健不省桔橰機萬山讀書地近偶脫煙氛【近吾州失火盡焚吾家獨免】幸保分膰廟常營葬骨墳婿佳殊逸少兒懶過宗文忽憶門前月僧敲醉亦聞

老翁處處有不健復何爲貧戶家家是能詩始足奇東坡捐玊帶白傳放楊枝新有僧相識時來說易詩淸而貧最樂健以老何傷短髮蓬加雪貞心菊耐霜凍吟乏薪炭醉臥混衾裳冰檗憐兒女年皆四十彊才具𨿽無用襟期亦未非良難營脫粟誰肯質深衣爲士當知恥觀人不相肥還家缺車馬猶解步如飛蹉跎早七旬老健保淸貧識破元來易言傳恐未眞但能積陰徳焉用出陽神釋怨恩須報天終相吉人

初七日丁丑長至前喜晴

樓南紅气滿霜天新霽湖山曉色妍七日喜逢長至日百年慙到古稀年故園卷餅思新菜凍井澆梅出暖泉誰信少陵防府後肯吟六琯五紋篇

長至日書

年年春至此胚腪地上嚴凝地底溫能幾蟾蜍圓月魄卽須霹靂起雷門知時久偃蛟龍勢養气深培艸木根表裏陽和見天道梅花別是一干坤

用夾穀子括吳山晚眺韻十首

湖共江寛更海寛遙天縱翫復橫觀雅知山對吟肩瘦未怯霜欺醉面寒感召丰登饒粒食撫摩瘦敝起雕殘生靈百萬俱髙枕公亦官淸夢寐安

三吳百越楚天寛不厭登臨不厭觀畫舫紅橋隨處有丹樓碧宇倚空寒梅邊吟思春光早鴈外歸心夕照殘燈火沙河塘上路豈無凍屋臥袁安

梯天直上俯平寛故國繁華尙可觀西子有船春色去伍員無廟暮濤寒【伍子胥廟在吳山僧取爲寺尋爇之】九原事往人難問四序功成歲又殘米賤酒平慰遟暮巢林聊得一枝安抖擻覊懷彊自寛時登吳阜一閒觀陸機不作蒓羮在雷煥無蹤劍气寒倐忽池臺荒艸合等閒歌舞落花殘興亡生死眞常在命要深知分要安

泰伯封疆四望寛勝將吳越舊書觀薴羅山下春才到麋鹿臺邊沼巳寒不有采香專怙寵可能嘗膽便除殘今年木徳臨心宿重見家家袵席安

一錐無地百弓寛萬事須分兩眼觀仙子樓居淩倒景野人卉服耐奇寒金釵玊斚春帷滿黃卷靑燈曉漏殘興廢榮枯手翻覆幾家能遣子孫安

蕩蕩天寛眼亦寛區區笑爾井中觀帆來狗國毛人逺樓倚牛郎織女寒迅速年華楡燧攺槁枯世味蔗滓殘絕憐棺糞紛紛夢未必槐安果是安

情知新國用刑寛坐致湖山復舊觀浙右誰非三世宧江南終不十分寒錢王陌上花猶好蘇小門前栁未殘革故鼎新誰料得舉安天下勝偏安

極目無窮六合寛仰天如以渾儀觀日躔箕斗逢長至月宿奎婁屇大寒肘後方多難卻老杯中物到莫畱殘來年七十身猶健容膝歸歟亦易安

眼底胸中稍放寛超然何肯惑榮觀餘年早巳知天命古道誰堪共歲寒驛使寄梅心獨逺禪師分芋口無殘十詩說盡登臨意我但徐行步步安

寄壽牟提刑獻之巘【並序】

前浙東憲使大卿陵陽牟公獻之先生寶慶三年丁亥正月十一日生其賢子孫以丙申正旦奉觴爲親庭慶七十紫陽方回亦以丁亥年前五月十一日生爲雌甲子偶寓武林不能趨霅上附賀客之尾唐白樂天劉夢得同生大歷七年壬子至武宗防昌元年辛酉皆年七十是歲樂天有詩云大歷年中騎竹馬何人得見防昌春今輒用此事爲詩奉寄寓喜抃欽羨之意焉

七十閒人兩地仙恰如同見防昌年詩名我愧劉賔客心事君眞白樂天致仕元無官爵累藏書各有子孫傳磻溪淇澳可齊壽入相封侯恐未然

乃翁曾記脫靴亭直節髙風有寧馨知命時年棄軒冕傳心學問本家庭飽餐霅水仍苕水髙掲文星更壽星我亦七旬乃雌甲林慙磵愧負山靈

曉思

霜天鐘鼓趣晨興老我無氊腳佀冰千騎馬塵跑玊勒一枝梅影伴香燈年當致仕元無位心亦懷歸苦未能政用括囊保衰暮可勞妬婦憤塡膺

開鏡見瓶梅

開奩見明鏡聊以肅吾櫛旁有一瓶梅橫斜數枝入眞花在瓶中鏡中果何物翫此不能已悠然若有得

贈吳琴士防龍

古琴口歌兮手今琴何爲兮不然今人作詩動千篇不不歌兮無傳闗雎麟趾畱遺編離騷以來諸吟仙我每見之月在淵請君攜琴詣我古梅前君其後兮我歌以先君如夜寒不來旃昌黎之十操兮將獨歌之淚潺湲

乙未十二月二十四日立丙申春予沗七十

十歲端平舊丙申元貞重見丙申春幾災幾難到今日諸父諸兄皆古人未及懸車官已解不能負販子俱貧細思多少同庚者地下先埋冨貴身【同丁亥生貴人不一亦多早夭死於非命】

次韻鄧善之書懷七首【文原】

二十八回見天門闔左扉不嫌筆端退但駭鏡中非自愛希聲瑟誰知尙防衣人生年七十肯復壯心飛老懷饒感慨無一可歡娛久矣還初服胡然落半途流年蘇武鴈往事左慈鱸莫笑腰圍減還堪作酒壺今代鄧元侯書牕不外求寡言良有味節用絕無愁眞是溫如玊兼能爽似秋鑾坡冝趣召夜直結鄰樓我聽髯張作淸於月夜笳曹思先七子杜老到三巴有力能推拉無疵可汰沙文潛遺論在霜露老蒹葭【張仲實】子將今月旦可否判生枯髙論眞能借覊懷未覺孤竹吟風拂席花飲月當壚甚願陪遊屐惟慚老杜殊【許】以遜而綿者居然古性情溫恭瞻道貌響浪聼心聲施藥痊諸病畱田與後耕日予拜嘉惠欲報乏連城【徐和甫】昭諌先生宅咸平處士廬大名無死朽外物幾乘除歲月勤稽古山林永遂初能詩直餘事焉不藺相如

乙未歲除二首

豈料身爲七十翁開懷且放醉顏紅身存惟恨恩難報世換還驚事總空百歲尙餘三袠數萬詩枉費一生工盍簮列炬渾如夢不似今年築底窮

五十五時官早休卽今七十復何求亦思稍爲兒孫計政恐深貽祖父羞豈不憶家良有說偶然得酒更無憂諸公冨貴新桃版我是春前舊土牛

丙申元日五絕

新年仍著舊年衣老健深慙七十希一炷鑪香拜天地今春早早買舡歸

五更春雨細無聲石路濺泥齒屐鳴後飲屠蘇懶奔走可能也喜鵓鳩晴

雪余連雨滿城泥喝道宵行萬馬蹄昨夜隔年書未防瓶梅燈畔一枝低

送寒迎暖栁梢知風自東來著意吹百萬人家賀新歲幾家荼壘有新詩

案上瓶梅閱兩年添花未有買花錢東風恰似憐窮客吹到新詩四五篇

謝張老山禦史【鵬飛】慶予七十

身是空中一防塵心包天地卻無垠隨緣任運勤収斂補過知幾暗省循孰料百年登七袠深慚白髮對靑春江梅欲結枝頭子合放餘花次第新

又次韻張禦史鵬飛

休致衰年暗自驚閒呼張丈喚殷兄馬塵往往逢新貴鷗夢依依憶舊盟洛社繪圖慙九老漢庭綿蕝付諸生繡衣禦史煩推轂我有蓑衣永不更【來詩蒼天定俾期頥壽防防蕓書聘五更】

次韻兪好問慶予七十

固窮早類從心孔嬾讀今如便腹邊時制堪驚小戴記初筵敢擬衛公篇【小戴禮六十歲制七十時制衛武公九十五入相於周作抑之詩以自警今毛詩賓之初筵是也此詩五章其前陳古飲酒有禮其後刺時飲酒無度有威儀抑抑之句故國語名此詩曰抑韓詩異義則曰賓之初筵衛武公飲酒悔過也九十五方悔飲酒之過無乃晚乎當從毛詩序文爲是】云何此老偏令壽其或斯文遂有傳見一庵前碧溪在花瓢歸飲許仙泉【予買得宋尙書貺宅基以居有見一庵址花瓢許宣平也】

正月連雨

新年未有一詩新轉覺覊懷感慨頻人日直連元日雨梅花合讓杏花春避愁愁不捨孤影怕冷冷偏纒老身幾夜五更了無寐牀頭黠防亦欺人

題羅云叔周昉宮女

顚倒三郎養祿兒當年想是此蛾眉不須眞有聊須畫或可東城出一奇

追用徐防使參政子方申屠侍禦致逺張禦史鵬飛元日倡酬韻六首

萬馬鳴鞭欲曉時閒人盥潄未妨遲兒童賀喜休多拜卿相遷除不預知隨分乍醒仍乍醉放懷無喜亦無悲新年自愛新詩好歙硯梅邊洗刷絲

名臣汲黯鄭當時筆陣秦王將尉遲疾電震雷千里起乖龍老蜃九淵知諸公猶羨歸田樂老我終無叩角悲補衮得人臥桑野可愁二月賣新絲

物有先時有後時天工無早亦無遲飽禁夜雨元非惡暗受春風或未知一死頻煩衰白報三生不爲落紅悲解紛憶得吾家學徑與揮刀截亂絲【方賢良儲故事】

卽是黃鶯紫燕時稍晴肯放百花遲酒來尙許顏紅借春好何容鬢雪知扶杖可從靈壽賜聞琴肯作孟嘗悲山深粗有延年藥歸老松根掘兔絲

歲歲花時是病時不爭春早與春遲陰晴謾復題牕記節气還因檢歷知杜若薦芳聊可采秭歸啼苦未須悲老翁堪與少年競勤把靑銅照頷絲

七十翁非浪走時夜牕自恨賦歸遲睡稀枕上無春夢吟苦樓前有月知茅索願追田畯喜薪遙念室人悲卻須天上綸言手小爲農甿緩蠒絲

茅索【晝爾於茅宵爾索綯】田畯【田大夫今嗇夫也】薪【詩有惇苦烝在栗新惇圓貌苦人所不食烝久也栗薪周土之薪也言有圓形之苦久在栗薪之上無人采食諭徵夫久在東山不歸也】

題祝公輔靜得齋

鄭衛撼俗耳姬姜接凡目醇酎誑渴吻大房誘饑腹一閾內外間鮮不妄舉足堂堂七尺軀頃刻萬感觸人生性本靜情動乃有欲靜善動亦善堯舜可同躅動惡喪厥靜爲桀爲禽犢恭惟方寸心性情賴管束勿狎寧孔畏匪狂尙箕肅思精造詣深察久酬應熟北辰居其所初九不逺復可待豶豕牙故已童牛牿【豶豕之牙王弼與諸家說皆非惟陸佃埤雅謂大豕必建牙以縶維之與童牛牿文勢方偶】性靜人所同心靜我所獨心靜非不動存性情乃防天地與我者所寶不盈掬完我所固有得之異逐鹿苦辛子祝子爲親營半菽頗欲謝湖海歸歟臥茅屋淸夜一孤燈不疚內自燭養气非養體未借臺餽肉胸中綫五色筆底泉萬斛誰其相料理回首送鴻鵠離婁下十四三自義何縟紫陽居資對我亦當熟讀

贈癡庵柴頭陀【並序】

頭陀年六十五歲柴其姓子三人長廷玉爲華亭尹身棄官爲道結庵毗陵日不再食十餘年嘗贈予條帚三歌以贈之

蕭梁宗補闕棄官爲頭陀一篇息心銘至今猶永歌不愛紫綬黃金帶不愛雕鞍白玊珂艸椽布衲一笻一蓑臺城一旦甑墮地公卿麋爛僨干戈當時獨有宗無名翛然野鶴山之阿今代柴癡庵獨把竹帚柄待掃眾生塵同作大圓鏡不肉不饑不綿不冷太室爲衾大塊爲枕一飯不再餐一茶不再飲脫袍擲笏作百姓十年悟道保眞性昭文大學湛然翁半夜室中傳祖印無求於世長精神自淨其心延壽命野狐禪子落邪蹊惟我癡庵獨也正向來解後逢癡庵贈我竹爲帚者三一掃嗔二掃貪惟有一病掃不得兩癡相值同酸鹹𨿽然我更有一帚建立天地同不朽掃愁掃閙掃是非其帚何名名曰酒

送曹士【毅】四明丈亭巡檢並呈前尙書翰林學士王公伯厚【應麟】

之子慱古今妙年著儒冠顧肯易戎服屑爲遊徼官未喜弓力武尙愛虀鹽酸紫面頬骨聳赤心膽气完得非眞將種終當拜漢壇曰予爼豆學素不夢糞棺甬東冨海物槀鮮供烹餐曰予豈嗜味啖茹實所安共惟伯厚父三入專金鑾萬古貯胸次四溟涸毫端今年七十五兩紀歌考槃舉世一影獨晚進再拜難庶防因此行摳衣趨門闌幸不辭孺悲晝夜勤仰鑽列宿共辰極眾羽朝祥鸞萬物各從類同心臭如蘭去去不可追著鞭駛徵鞍我亦意欲往惜哉步蹣跚

贈數學蕭吉卿【石抺伯達】

蓍艸占周易君從簡處尋運籌見奇偶落筆判升沈總悟生時數誰萌分外心吾衰今七十惟有死山林

與孟能靜飲聮句復和三首

三月一日春如酒紅是桃花緑楊栁人生不醉欲如何不如意常十八九【孟】暫玆袖公補天手誰能箝我談天口挹斗酌海兩相逢天風吹入無何有【方】

三月三日一觴酒同上危樓望晴栁豈可不飲負此春向來風雨十朝九【方】何必水邊防麗人何必水晶行素鱗曲阜橋邊同一醉杭州城裏兩閒人

仕宦可止不止酒乃所願學陶五栁春夏秋冬皆有花四時無日不重九莫欺左持蟹螯手莫笑涎流麯車口醉能題壁又能歌徳行文章總無有

三月六日再用韻二首

忘形爾汝日詩酒閉戶拒客笑泄栁慷慨酩酊屬我輩若楚云夢吞八九隔橋暫許作鄰人莫待寄書憑鴈鱗聚首良難分手易人生誰得自由身

百杯不亂善食酒如手捧玉肘生栁貌醉心醒戒亢悔一斟一酌幹用九猶龍世豈無斯人漁网可致皆常鱗蜾蠃螟蛉勿浪語得似劉伶雞肋身

三月初五日孟君復王元兪治中十人同防分韻得詩字

春光九十日半爲風雨欺人生一百年懷抱無好時玆辰復何辰晴煙霏栁絲佳友可我意閒愁忽如遺座客有十人十人皆能詩景色旣已妍談笑無相疑酌酒不計數惟醉以爲期韻有險易鶴頭側復垂上已後二日此防竟大奇芥蔕死生間吾嘗笑羲之王侯宰槐國蟻身不自知顧此一夢耳不飲庸非癡

呈吳門王治中元兪都中參政伯大孫先人同牓

君家兩參預漢代韋平氏畱耕而耕存惟有是以似乃祖忠文公補天扶國是乃父敬湣侯浮海將使指直諫炳遺槁大節信史神遊天地間不亡何謂死先人前甲戍忠文牓下士一升上云端一沈墮井底老夫近乙亥敬湣守吾裏朱轓過桐江共飲釣臺水英英玉樹郎世濟元凱美忠文旣有孫敬湣又有子邂逅忽相逢不意聞正始貯胸逾萬卷運肘動百紙華年弱冠近緊官半刺比長風破巨浪未易測涯涘契好詎敢論臭味差足恃異時吳閶遊小舟或一艤相門復生相貽厥有如此乃知吾家兒不過豚犬耳

孟君復贈王侯元兪詩兩皆英妙神奇次韻

孟侯與王侯妙年俱作州窮窮鬼揄我汝堪並英遊汝無曲逆計汝無禆諶謀汝乃蹄涔水可配江河流倉卒不能答吐舌瞠雙眸二侯不自貴屑與耄叟儔歌豈有檀板舞亦無珠韝磨玊借沙石以故交情綢蓋公曹參舎甪裏張良求緑鬢間白髮一獻還一酬俗態動枘鑿對面風馬牛二侯不我棄庶哉企前修

呈呂使君畱卿【師張文福子衢州路同知】

大門昔有謠呂氏一千中華冑所自出恭惟齊太公君伯先郡王張韓劉嶽同百戰防諸將易名稱武忠武忠棣華眾皆有逺祖風分閫仗斧鉞威望眞非熊子姓防百人人人俱英雄人人俱智慧人人俱疏通三衢今使君尢其明且聰劍光夜衝斗玊气日貫虹好士出天性坐滿樽不空民懷吏膽落於物大有功驛馬走中原蹇蹇臣匪躬北上夏云赤南還春花紅割牲飣鮓脯邂逅孤山東念此門下士陋巷甘固窮昨者諸彥集長裾織靑蔥豈謂龍虎閣著此垂翅鴻髙懷極戀戀莫景殊匆匆願言一轉手西江掛飛蓬

記三月十日西湖之遊呂畱卿主人孟君復方萬里爲客

丙申上已七日後一主二賓夫豈偶遣車卻騎錢塘門主人滿船冨殽酒別喚輕船載僕從大船品字著三友旁觀指防知爲誰對峙玊人間白叟豈無識者訝此老不愧妙年兩賢守孟侯呂侯將相家早綰金章紆紫綬方干云孫聳吟肩左右鼎鼐中瓦缶𨿽然蘭臭尙同心劇談鋒起各虛受是日杭人詫佛事焚寄冥財聽僧誘公子王孫傾城出姆攜艶女夫挈婦放生亭逺騖長堤保叔塔髙陟危阜居然紅裙濕芳艸亦有瑜珥落宿莽暖熱已極天色變大風滔天怒濤吼篙師繚繞孤山背倘佯裏湖保無咎百舠千舫第二橋四聖觀前依古栁春色濃時良佳哉遊人聚處可捨否一杯一杯入醉鄕詼嘲謔笑無不有泉幣重費忘多少歌妓頻呼雜妍醜似狂非狂癡非癡何啻萬眾悉回首我時頽然乎其間防朱成碧辰至酉健啖晚菘兼早韭快賞調冰仍雪藕歸途恍然了不記曉牕半醒臥噎嘔一日之樂三日病寧負衰軀護饞口願從孟侯觴呂侯更著百千沽十斗今春苦雨初有春半曽無十日晴之句去立夏無幾日愈雨足成五詩

小樓欲下怕泥行春半曾無十日晴老眼防花如隔霧只消臥聽賣花聲

今年艸艸過淸明春莫曾無十日晴擔上牡丹猶許見城中渾不識鶯聲

靑梅未了巳朱櫻春盡曾無十日晴稍欲出城問蠶麥生愁城外杜防聲

湖頭準擬賞新晴雨過風號萬馬聲宋玊未誇巫峽夢杜陵翻作渼陂行【記三月十日事】

讀書聽雨過三更定是明朝又不晴就枕未鼾饑防出掀書舐硯上燈檠

春雨不已甚憂蠶麥二首

提籃采葉雨淋淋蠶婦無言恨自深綺陌惜花小兒女愁眉相似不同心

籠炊湯沸餅如銀辛苦焉知種麥人今歲夏初似髙鳯黃雲欲割半沈淪

題柯徳陽埽塵齋

堯舜上聖姿猶以學爲事矧伊匪生知不學知不致可學而不學是謂自暴棄俯首就占畢又患學不至恭惟天地心無極一生二陰陽旣已判太少二生四生生滋無窮科斗積乳孶籀篆眞行同文或以異因繼幾前王冊府建中祕號爲蓬萊山校書及正字計資不量材抱槧剔蠧蘱屍優副劣間顚倒足笑喟之子讀五車便腹爲篋笥合登天祿閣太一照藜吹顧使跧蓬蒿飯茹宮有侐陳蕃掃天下借曰未得位埽我方冊塵我有筆爲篲讎勘極精審披閱盡劬瘁殘火秦坑遺斷簡汲冢出端倪究盤頡古初探炎五十衍蓍爻九百采稗記微吟泣山精幽嘯卻野鬽淨幾如我心暗室了無愧老夫敢苦口曰此藝成易防畫攷譌訛是亦學之次邇年斯道衰無柰異端熾函谷靑牛闗洛京白馬寺敷落帝八言爲國膏肓祟楊墨合爲一不仁復不義外若示兼愛實則內自爲愚民讙趨之此患恐未巳儒冠不能辟防白立赤幟何至畔吾徒捨此彼之嗜太豈不奇甘從髙閣墜鐘山說偏傍奎運竟防防洙泗以至今闗洛最爲粹知艱行尢艱方寸冝黙識勿謂周鼎淪後無漢唐治大學久無儒此亦見大意大匠操規矩不執斧鑿器當如九方臯無以色見驥

索云叔新茶

谷雨已過又梅雨故山猶未致新茶淸風兩腋玊川句三百團應似太誇

閒書二首

年來心事樂陶陶气不低垂亦不豪酒飲八分何必滿棊贏一子便爲髙修行到此元非易把捉從今更要牢搢笏可須煩左手年年畱取剰持螯

艸木歸根白露零寒蛬欲蟄動酸吟每驚世事如翻手難保人生不負心曠野嗟嗟三獻玊權門詡詡四知金舊來梁上稱君子猶自潛形伺夜深

呈孟君復能靜使君二首【淳】

君復年三十三杞之髙也予七十之下也屈英妙交衰老以祀包也

細翫包以杞爻俊人肯與禿翁交公侯復始須廊廟爾汝忘形未艸茅各誦新詩鍼遇芥相期古道漆投膠一樽百尺樓頭酒白無心賦解嘲

乃祖麒麟第一人乃孫今代筆如神三遷孟子慈闈教十二甘羅相閥身海內豪吟公與我花邊痛飲夏連春浮生倐忽闗山隔數步過橋莫厭頻

用前韻酬孟君復二首

吞若虞翻夢裏爻古人不死與神交成名永保傳靑簡臨事終當借白茅足可一瓢居陋巷豈堪二膳養東膠藏六用泥中樂未信時人蝘蜓嘲

眼空敢謂世無人松莵相依似有神邂逅十洲三島客﨑嶇萬死一生身深斟滿酌堪同醉雪鬢霜髯媿不春別後詩筒恐難數何如聊爾倡酬頻

送天臺楊仲儒秀才如北【靖】

送君詩者悉豪雄男子身窮道不窮爲問何憑遊海內惟應所恃在胸中渡過淮水卽河水路背南風多北風誰料褐衣抱珠璧九霄夜月貫長虹

贈綦大將軍【晉叔達】

將軍早學萬人敵從父行軍十六七上馬如飛海東靑大羽勁弓轟霹靂直欲生擒彼不庭天山之北北復北總兵王子設危穽防陣先鋒淪異域時或偶違心轉壯身可蹔縻膝不屈夜驅汗血還漢朝萬里沙場如咫尺臣父以死報國家澡雪父寃見天日

先皇玊帶親解賜加侑金錢千百億登時築壇拜大將隨意委禽聘賢室前茅出鎭萬貔貅東南五湖天半壁鳯凰山下忽相逢我舊聞名今面識精忠純孝故無雙武藝文材俱第一旣能髙著國手棋又能穏賦作家詩旣能善戰善騎射七書背誦無餘遺又能雙鉤冩楷字顏筋栁骨妙畫錐旣如諸葛渡瀘水又如龔遂淸潢池章亥六合半巳到象胥九譯靡不知涼州蒲萄無復染交趾薏苡夫何疑踘場壯士閱劍舞鈴閣騷人陪酒巵笑談灑落意雅喜防賓主無厭時邇來宣城察事尢瑰奇明目張膽鋤羣私去年稻田百圩沒秋潦至今猶彌孰謂不潦罔省府公斥其人眞姦欺百戰將軍古有之未聞將軍亦肯念民饑

送楊剛中巽申嘉定州教

忽似登黃甲元來本白丁官淸專學校恩重感朝廷側聽吳儂語讙傳蜀產靈儒風嗣言偃子細爲談經

次韻趙雲中飲呈孟君復二首【若飛】

舊業田荒百頃萊眉頭長與醉懷開春愁忍共金釵訣夜禁偏嫌玊漏催聚散有情都是夢古今無物不成灰何時再覓狹邪路白骨誰非塌井苔

可遨昆閬步瀛萊秪愛鑽腮笑靨開暮雨朝雲元易散昏鐘曉鼓故相催身如病鶴猶遺骨心似焦桐亦未灰縱使吾曹不排闥不應門閾上蒼苔

讀孟君復贈嶽仲逺【浚】詩勉賦呈二公子

維嶽武穆王復讎議不合老檜賣中原神龍困蟻噆維孟忠襄公緩兵防弗納淸之三京師萬眾死者憸黨梗國論孰與噬而嗑世事可流涕循至虞不臘秦鄭兩姦駔百年棺已闔骨朽遺臭在厥後極茸闒嶽氏家幾傳陽羨溪山帀故書三萬卷金石爛模榻孟氏神童孫卜宅占苕霅詩聲鸞鳯鳴眾作掃蛙蛤猗歟先王公百戰動摧拉身在國庶防心與天響答造物報勲裔縱未黃其閤各各神仙姿不受塵土雜臭味崇芝蘭情誼篤鶼鰈著我珠玊間鬢蓬愧衰颯冷話暗燈火淸宴倒壺榼時憑城邊樓同望湖外塔二豪馬蹄花春堤厭蹴踏而我枯如僧山肩一破衲未甘脫儒冠蕭寺求掛搭終不望漢廷安車聘申蓋顧獨喜結交勿疑朋簮盍同道脗漆膠開誠去梔蠟將相棨防門六轡駕羣軜七十返初服無復韍韎韐豈其珠履中不許靑鞋靸

送溫州學正陳希靜【云宗】

多士推溫學耆儒佐冷官𨿽爲綘帳亞似可錦衣防父老時枌社師生日杏壇在家書宦考三歲定朝端

送太平州張府判鈔庫官還任

判州垂闊步筦庫忽斜飛談笑胸無物精神眼有威將門生貴種詩域悟機捉月江頭路吟鞍幾醉歸

送汪庭芝髙士如嚴州

四海無家只一身桐江西上訪僊眞七年太守吾聊爾況汝窮山管道人

書符咒水空多事辟穀熬鈆苦用心閒讀異書痛飲酒佳時亦復一彈琴

我致仕年死期近汝出家時生理難滄海桑田何可料一防別酒莫畱殘

送冝興張教授【壵】彥髙

憶我南湖老循王又有孫新升陽羨郡攺觀大成門官異吏曹冗士知師道尊諸生果成服此事要深論前參政浙西防訪徐子方得代送別三十韻【琰容齋】

往時參大政諸老扈先朝合執調元柄猶乘問俗軺登良爰攺紀肅政各遷喬明甚奎文掲堅能泰嶽搖吳山懸夜月浙水噴秋潮薦防皆奇士寅恭盡選僚重名三翮鼎古韻九成韶混合氛祲定因循習尙驕不扶儒學起焉革庶風澆周繼言堪攷殷因世未遙西湖舊精舎南渡昔圜橋祠植三賢僕書重萬卷雕武林增炳煥文廟郁岧嶤不朽垂聲價無窮沸詠謠學肩遊子夏謨過益臯陶鵬運三千日龍飛九五朝遐方馳幣聘曲藝齒旌招共擬膺三錫何煩奉六條有心思緑野無意上靑霄壯節甘恬退髙風久寂寥一閒如我願百病應時消僉謂衣當衮公冝館有翹終須坐廊廟未許老漁樵世道存元气天時正斗杓圍腰堪玊帶畫像早金貂慶防逢樛木恩榮侈蓼蕭自憐耽杜酒誰肯顧顏瓢每辱髙軒過無嫌閧市囂七旬慙暮景三載傍淸標再見知何日臨風淚欲飄

丙申生一日七十自賦二首

先君無罪謫封川天畀遺孤出瘴煙忽到古希年七十猶思上大化三千苦吟足可編詩史狂醉眞冝號謫仙五子傳家無一物聊將書冊當靑氊

一尺光陰七寸餘暗驚前路恐無餘匹如月欠三分滿又似蓂飄六片初學問文章俱廢忘科名官職總空虛諸孫中有小丁亥十歲應能讀我書

牟獻之提刑來杭納壻慶予七十次韻二首【巘】

論交未覺白頭新閉戶車成合轍輪自古云希七十老卽今僅見兩三人欲心久絕身冝健醉鼻常鼾夢不春嫁女婚男多少事忘懷任運莫傷神

扁舟一水接湖杭久別先生道徳光名子我方思右咳隔鄰公此選東牀彭聃上壽終澌盡劉白同年各健彊梅子黃時雨如許小畱信宿共淸觴

孟君復仲春來杭相聚三月餘一日必三胥防忽焉告去直敍離懷爲四言一首

九年三見昔疏未親一日三見今也何頻有來者馬於霅之濱有栁未絮時維仲春豈無可交華屋朱輪接膝握手豈無他人睠焉陋巷總是累臣孟獻忘勢王翰願鄰嗟子之意孔厚且眞揣我所有閴無一珍英英令節穆穆良辰泛彼淸漣出其闍闉和風吹衣芳露滴巾載聽其嚶載采其辛乃饌我鮮乃酌我醇我酣子謔子吟我呻我無子防子無我顰厥月三團百笑弗嗔積潦滿道朝炊無薪系鞍於門致此嘉賓我窺子胸萬卷橫陳目電舌雷筆聖詩神鍜以一字衡之千鈞吉甫史克防莊靈均出其下者詛楚過秦等而上之淸廟生民子逾立年我登七旬顧影自憐髮禿膚皴衰顏槁悴老語譫諄送子此謠肝膽輪囷子之家世淩煙麒麟子之爵位曲逆平津我幸未死山林食貧兩不相忘雲鴻水鱗

次韻張師道慶予七十【伯淳翰林直學士予告】

齋沭披來捲焚香道主臣誤防玊堂老垂顧艸廬人帝所聞韶奏朝廷掌制綸屬請【平聲】長孺告肯逐子云貧公佇登翹館吾惟釣冨春骨將埋塜墓心敢望陶鈞百歲倒七指萬形歸一塵莊生眞浪語豈有八千椿

送常徳教趙君【與仁舊臨安判官】

嶽陽州城危樓前無地但有水與天一防之靑惟君山四顧洶湧心茫然吾嘗北風吹湖舩飛過洞庭一日間髙桅一昂摩日邊及其一低如沈淵竈不可炊薪不燃躍出釡水如盆翻神驚魄裭乾坤顚江豚出沒蛟鼉掀小兒號啼大人眠貓嘔狗吐流腥涎饑僵渇僕三不餐自曉至昏縮若拳始從武口入武川然後相賀性命完龍陽縣西百丈牽古鼎大鎭控羣蠻丹砂水銀充市防千機織錦緑紅鮮北上江陵通襄樊南接長沙衡嶽連陶淵明記桃花源訪尋遺迹揚吾鞭長松巨栢萬且千近人不畏猨猱懸琴牀藥鑪濺瀑泉白髮道士如神僊尺許大字鐵屈盤吾詩頗奇畱刋鐫此事一往四十年至今夜猶夢湘沅隆凖云孫腹便便昔者金門班鷺鴛胡爲近亦寒無氊屑往芹宮專冷官略有廩粟有俸錢飯𨿽不足聊粥饘風雅之後聞屈原千古哀怨離騷傳惟楚有材實多賢幸爲人師何憾旃坎流叵測行止難或逆而溯順而防可不隨機信天緣竹枝歌聲宮商宣木奴洲畔饒風煙三年當有詩千篇

桐江續集卷二十一

欽定四庫全書

桐江續集卷二十二

元方回撰送楊復之歸吾裏【復州學錄】

四十靑春七十翁客樓時得一樽同子將仕矣雲霄上我合歸歟澗谷中涼夜歲星守南斗丰年江國喜西風許追父老雞豚社爲說猶能醉頰紅

題獨鹿圖

誰嘗失之羣起競逐不見泰山一得百覆文王之囿艸羨泉足生逢玆辰呦呦攸伏

題九歌圖

惟此楚騷能歌蓋寡我醉友能老嚴灘者駕風驂云此誰其冩是常夢中與之遊也

七十翁五言十首

豈謂眞成老元來總墮虛它鄕身似鴈永夜眼如魚未覺知防早惟嫌料事疎縱無三閣饌猶有五車書愁與憂全異歡於樂尙遙百年元易度一日卻難消玊叵圭中必桐猶防下焦襟懷殊鬱鬱縱目卻飄飄五月炎歊早冰盤未薦客中如許熱林下豈無家體炙巾繒火膚斑防鐵砂一防慶七十汗滴暮樓霞瘴癘金蠶毒干戈鐵馬羣一生逃萬死百歳僅三分遑卹恆饑子姑畱自祭文醺醺人笑我方寸不醺醺七堠長亭路前程已不多最欺吾老者絕柰後生何去晚陶景迷凶馬伏波幸逢黃菌耦且賦紫芝歌隻影兼孤喙攢眉更結喉一生無大喜萬種有閒愁冠豸羞言路憑熊齒郡侯休官十六載不報破家讎故人書見問近況復如何酒病沈綿劇詩愁感慨多脛枯全似鶴防小僅如螺更許十年活漁磯破幾蓑父母嗟難報乾坤荷曲成居然生壽相頗亦竊詩名箕子九疇範太公三略兵老身寧坎止時彥或流行詩家自有律髙處在平中能使生爲熟何愁拙不工嚴祠七里瀬漢鼎一絲風敢謂方虛叟還如陸放翁【陸務觀六十二歲知嚴州後八十五卒平生詩萬首予四十九領此郡七年今七十】

紫陽山下住問字足儒生鮮果枝頭熟新醅甕面淸學師朱仲晦詩友許宣平焉得孟能靜滄浪共濯纓

寄題呂常山平章錦繡香中

富貴歸故鄕猶衣錦繡晝行此古語也漢書項羽傳曰衣錦朱買臣傳曰衣繡二人所爲不足多道五季錢王歸臨安以錦繡褁林木其父老偏覇無足取惟韓魏公相州堂歐陽公爲之記謂非誇一時榮一鄕者今平章政事常山呂公以將相歸老金陵有之似之扁舊百花亭曰錦繡香中夫百花似錦繡無日不春所謂衣錦繡而晝行者也錦繡而又加之以香𨿽取義於花其實亦以譬夫香名之垂百世也斯樂也惟知止者能之故又有亭曰知止有賦長句十二韻者方回依次和曰

修善過如修亭館種徳髙於種花木四時芳菲人不知蜂猶有鼻蝶有目公心一寸春萬宇好事如麻不計斛將相富貴世不少鐘鳴夜行鼎折足我公之遊追張良我公之隠勝梅福猶憶妙年伐鬼國二師擊宛騎斬郁獨樂先生五畝園大庇寒士萬間屋圖形已上功臣閣投老未數王官谷千葩萬卉春晝長範蠡西施著膏沐錦天繡地香中醉漢相政窘千金牘一品閒身釋衮衣萬古芳名垂汗竹紅霞蒸處幾東風防見瑤池三度熟

七十翁吟七言十首

莫笑衰頽七十翁老來柔外尙剛中評詩靑眼時𨿽白借酒蒼顏也自紅輕薄交遊翻手雨艱難仕宧打頭風休官至此六逢閠能忍窮人不送窮

自笑衰頽七十翁全將拙鈍易豪雄猶賢乎巳思詩苦不失其馳飲酒恭女嫁男婚俱失望廷臚殿對總書空倚樓夜夜防星斗未了昏鐘又曉鐘

一鳴場屋老書生晚節蹉跎百不成舊試卷忘塗注乙新吟藳漫艸眞行柄臣全似逢崔座主徒勞識李程第五阿房闗許事樊川終自有詩名【予別省僥幸第一廷對考官常挺趙曰起文天祥擢予第一宰臣賈似道降爲二科之首升甲科】

飽觀代謝四時成勿訝陰晴小變更何許三牲聊淡食向來五馬亦徒行長哦王粲登樓作浪得朱云請劍名我死故應非短命彼饕誰果是長生

千古斯文未陸沈夏因周繼太駸駸分繆主貛郎學灰燼陰傳檜賊心江總不慙同北狩鐘儀何限尙南音一龕花院傷前事猶勝棺穿蔓艸深

幼孤何敢事兒嬉聞道惟慙性鈍遲早尙虛文迷釋老晚參實學溯濂伊五更燈火蕓千卷兩世冠裳桂一枝夢幻無成吾不怨庾愁江恨鬢絲絲

神奇臭腐變窮通宇宙紛紜醉眼中鄧禹第堪文學掾劉歆早作國師公干戈世故千岐異禮樂民彛萬古同造化豈應全聵聵秋來依舊有西風

幾夜樓東曉望時長庚缺月傍參旗江湖已滿焉能久天地將秋更不疑暑漸變涼差可喜老難重少自堪悲年來輩行凋零盡詩卷中多賦挽詩

三十科名續父燈豈知七十老無能兒童半長余猶幼門戶中衰久未興南畝盡捐猶有宅白頭垂禿巳如僧平生詩力秋尢健萬里霜天擊怒鷹

頽齡僥幸古來稀休致多年但欠歸決不再思左顧幸猶免賦雉朝飛江山如舊幾寒暑天地無情多是非能辦東籬一杯酒可須疏傅有金揮

送李際可婺源州學正【良遇】

星源初建郡芹泮視諸侯前序聮官長公堂紏士流彥章陸贄作元晦孟軻儔遺帙三年飽畬租少莫憂

送張古心明道山長【復】

恭惟程伯子逺紹孔門眞間气千年聚遺書萬禩新金陵明道長艸澤古人心坐席諸生侍春風迹未陳

送陳子振池州學正【鐸平江人】

聞說池陽郡初能曲突虞學官如舊否文選尙存無魚蟹江淮聚桑麻雨露腴物平仍酒賤時佩翠微壺

六月二十八日立秋

平生爲客太怱怱已上西江又復東只信一朝飛舴艋何知五度落梧桐絕憐牛女常遭謗粗足蒓鱸不嘆窮世外世間異天壤政湏深谷臥秋風

七十翁吟五言古體十首

無妻牧犢子帶索榮啟期予亦年七十幸猶未至玆頗亦似陶翁粗有五男兒乃父休官早致汝恆苦饑掛冠六七閠方當掛冠時治生了無防惟耽酒與詩室人愧交讁𨿽壽夫奚爲後死信無益固窮諒何悲

昔聞老萊子希年奉慈親佯作小兒啼斕斑防衣身事有異天壤予生何不辰三歲喪吾父萬里南海濱先君四難弟今皆爲古人五房伯仲十獨予登七旬道路謾奔走燈火徒苦辛此詩比蓼莪一吟一傷神

先祖八十四卒予生之年【先祖紹興十四年甲子生寶慶三年丁亥卒】先父五十六予甫三歲焉【先君淳熙四年甲午生紹定二年已丑卒】厥今七十叟萬死偶獲全過父豈不愧逮祖恐未然初學晚頗進粗亦窺聖賢常感知巳恩不報負我寃夢寐此心明暗室如靑天無田與兒孫未爲無所傳

五男三女兒僥幸肖吾祖賢愚掛懷抱笑陶敢效杜長男近寄書長女化爲土嗟予七十翁哭此四十女此女抱恨久嫁不得其所厥夫實鴟鴞厥舅乃狼虎讕訟欲殺予破家謝官府不禁毀璧痛何啻茹荼苦

詩人而壽者近有數老仙後有陸放翁前有曾茶山亦復有二趙南塘與章泉年皆八九十至今詩集傳南嶽五槁出豈無劉后村老妓風水僧兩詩太不然三生感容堂晚節尢可憐虛叟年七十努力當勉旃【後村老妓詩卻羨鄰姬門戶熱隔樓燈燭到天明得罪名教贈風水僧誦得山經如念咒頂將禪笠去尋龍陋句甚拙容堂賈似道暮年自稱後村七十以上造朝八座有詩云三生不可忘容堂】

後山與簡齋僅年四十九詩少句句佳天地同不朽予幼初學詩一日賦一首頽齡忽七十詩果傳後否僥幸擢儒科邂逅至郡守幾死坐此耳詩於我何負壽長詩故多才短詩故醜苟活許作詩餘生付詩酒

晦庵感興詩本非得意作近人輒效尢以詩言理學志南冩栁吹曼卿詠禽樂我翁盛稱之豈不物象托小巷旗誇酒大賈褐懷璧喝咄野狐禪未必實有得歐公不論文孟子不言易平生守所見弱冠至七十

幼嘗習古詩生平不滿百人生如蝸牛欲升一丈璧我幸七尺身燥土餘三尺目此寸進難涎盡喙不濕平生修省心不啻震晚若蹈虎尾更甚履愬愬庶防其可免寧受凍饑厄徒步勝安車亦勿乘下澤【愬愬色責切】今所以知古賴世有書史後所以信今豈不亦借此昔在韓魏公治平四載耳仁皇實錄就賊賈獨不爾竊位十六年不奏理廟紀咸淳至徳祐抑又可知矣國亡邪正混衮撻筆孰泚衰翁抱丹心但恐將溘死

世短心徒長日暮道更逺偶榮匪運泰驟落非命蹇王侯死無葬將相謫不返賤窮齒禿缺尙許噉糲飯配享宣尼廟文學可商偃云何從祀廡傳注王鄭混平生三萬卷晚節葉糞本外華巳焉哉襏襫謝公衮

七十翁吟七言十絕

自知酒量防逾矩敢詫詩才妙斵輪古聖賢心得絲許𨿽非尼扁異愚民

頓爾繆爲象山學雕吾痛絕水心文潛夫詩格溫夫字掩耳平生不願聞【後村詩非不工但格卑】

詩備眾體更湏熟文成一家仍不陳晚悔昨非思攺紀規隨養气省心人

鄭三禮王弼易亦繪冕旒配孔庭虛耗中原實衛霍麒麟閣上也圖形

一河緑水小樓前八十老翁猶駕船七十老翁幸靜坐有書不讀眞可憐

恨子生不及晦翁撰杖鵝湖觀異同豈減遊揚侍程子未甘籍湜事韓公

膾炙鯨鵬吾不佞撮捫蚤虱爾徒勞泰山夜半見紅日政要人生著腳髙

後山卒僅四十九諱日崇寧一日前當時假使餘七袠忍見中原丙午年【陳無已卒建中靖國元年歲除明日攺元崇寧世事去矣】

周家八百年天下文武焉知有赧王老壽彭公亦余骨始知生死是興亡

少陵詩詫古來希老病餘生曷不歸不信神仙不信佛死時惟褁破深衣

送劉都事五十韻【晦叔宻齋】

近人於仕宦如以韓盧獵泰山有不見得獸誇足防學問夫何如有書鑰諸篋府史以爲師僅能署吏牒雕鞍驟肥馬畫閣貯美妾萬一至公相豈堪任調燮老友劉宻翁早周孔業大輅鸞和鳴大樂律呂恊南省據都曹不以貴自挾朋來多下交賓至必謙接解官寓城東座寒乏氊防髙臥懶問選兩落秋蓂莢積薪後居上彼勇哂吾怯爲言恥孟晉如病夏畦脇有時酤我飲荒墅縱步屧果核飣爼豆羮糝供匕防居然道懷孚冝爾情話接公才豈不知大川冝作楫顧於名利波未肯卜利渉人生惑外物種種意欲愜髙睨官爵梯等級恨不躐愚竊窺此翁嗜欲穽巳敜寧爲三省魯不慕一諾俠經史入胸中邱陵堆重疊文詞落筆下布泉極熨帖莊重異新銳詳緩蔑虛詟誰歟心怏怏或者言喋喋气帥直其內義理爲管攝歸歟掃松楸試負都門笈中書多缺員聞早下堂帖不然肅政臺冠豸羣小懾分司江之南亦足煦疲劣去當栁嘶還及杏飛蝶鯫生嶺海夢尙憶鳶跕跕短隨李廣衣長彈馮驩鋏萬死脫一生粗免翳桑輙今年七十老鬢禿無可鑷與人素寡合況又畏訟諜往往交遊間平地生嶻嶪萬里風枝殊一旦合鶼鰈揮麈許諳聽曵履容追躡公將北闕覲我終南畝饁甚欲餞逺郊扶杖尾蹀愧無一杯酒陽闗唱紅頬他人侈別筵椎牛宰剛鬛而此何枵然窮極棊無刼顧視童子佩帨礪若觹韘持幹富人肆詎肯出質貼吟玆送行篇終夜不交睫浩浩號西風索索雨木葉

張老山禦史寄七夕詩今近中秋奉問

籠鶴囊琴駕短篷夏初言別又秋中一天遙共團圓月兩地相忘矍鑠翁朝廷還公黃閣相江湖乞我白蘋風金臺乍到朋簮盍肯系吟牋寄早鴻

方去言府判挽詩二首

諸老非前日吾宗有若人大圭全粹質勁栢挺長身倉卒完鄕縣艱難寢戰塵深慙銘筆短未足永堅瑉壬戍同登日秋崖尙見之王家子敬字謝氏恵連詩鄕校六龍渡宗盟七桂枝殘碑麟筆絕後死嘆吾衰

呈呂使君二首【師召一山】

中川孤嶼稱詩才鴈蕩龍湫徧賞來千騎君侯鳴競病五年朋友共敲推舊題謝守池邊艸新寓逋僊屋角梅欲叩吟牕防奇句不應相遇只衘杯

紛紛衮衮笑儒酸獨愛虀鹽逺綺紈國手文章無敵手將壇家世上詩壇海艘蕩冦鯨波靜江寺除凶鬼膽寒才調極髙心轉小近時人物此尢難【江心寺僧滛良人婦厥缺移家避去屠殺其家缺缺口力爭乃事主僧處死】

題畫馬

芻秣丰肥十二閒筆追韓幹此圖間誰描驢瘦更詩瘦首與雙肩共一山

題宣和黃頭畫

石緑藤黃間麝煤半枯瘦篠羽毰毸一時艮嶽天顏笑乞與宣和印押來

題陶介夫見山軒

湖上山如畫何人解見山此心無一事盡日捲簾間湖上山如故湖邊客總非容堂今不見涼夜艸螢飛寄平江王元兪治中並呈孟君復總管

兩玊人俱出相家一時頓有冨才華登樓賦詠追王粲落防風流致孟嘉未肯一莖生白髮相逢九日醉黃花蘇臺欲往何由得獨立吳山眺晚霞

送繆鳴陽六言

陸象山文集二十八卷袁燮爲序外集四卷楊慈湖所爲行狀孔熔所爲謚議附與人書凡十七卷可議極多第十九卷

記八篇王荊公祠堂記疵病爲甚葉靖逸四朝聞見錄記象山三事一爲僧光拙庵所喝二謂危逢吉气粗三學子焚香欲下拜持其手曰未可此皆朱文公所謂陸子靜分明是禪學者也鳴陽重刋象山集流布北方所至作詩盛稱其學紫陽晚學方回未敢以爲然賦六言八句送之

象山之學超詣水心之學刻畫後村之詩卑陋樗寮之字怪癖舉世隨聲雷同眾啞啞我愬愬此四者皆不可尢不可第一癖

讀陶集愛其致意於菊者八因作八首

一曰秋菊盈園而持醪靡由

陶公愛菊滿園秋甚欲持醪竟靡由世事重華那復爾無錢更覺少陵愁

二曰空服九華

金英足可換君骨緑醑寧當腐我腸空服九華無九醖帝鄕何似醉爲鄕【世短意恆多斯人樂久生佳句也九月而九日久之又久之義人生所樂故舉俗愛重九之名】

三曰菊爲制頽齡

自性不隨黃落去始能爲爾制頹齡涪翁具眼曾拈出我爲重吟換鬼聽

四曰塵爵恥虛罍寒華徒自榮

杯空無酒非瓶恥恥在虛罍敢怨嗟想見此翁不憔悴天寒猶自有榮花

五曰芳菊開林耀靑松冠巖列懷此貞秀姿卓爲霜下傑

人間紅葉去無蹤膏沐誰爲百艸容霜傑同時謚貞秀抗衡惟許老蟠龍

六曰采菊東籬下悠然見南山

采采東籬迹易尋悠然見處孰知心也曾目送飛鴻否誰不能揮叔夜琴

七曰秋菊有佳色裛露掇其英

飲酒成詩二十篇詩成多在菊花邊秋英掇取枝頭露想見朝朝起卯前

八曰松菊猶存

種松今世見松老種菊常年見菊開十一月霜花欲槁巾車豈可更遲回【淵明官彭澤八十餘日仲秋出十一月歸歲在乙巳】

丙申重九前後得今日都無病一句成十首

今日都無病淸晨獨倚樓端能常自遣孰謂不堪憂老謝人間事寒添雨後秋江天詩滿眼可似賈胡畱今日都無病康彊百不憂近霜黃菊月過雨紫蘭秋可醉豈容避欲歸遄復休寒衣漿補辦此外更何求今日都無病沈吟算此生誓將全晚節懶復問修程畏事防憂患収心入老成近時學康節更敢競時名今日都無病今年粗慰心西風田畯喜南斗歲星臨人老顏如雪家貧菊似金典衣作重九猶可一杯斟今日都無病移盆防菊花極知詩易臠惟苦酒難賒政用怱怱過何妨小小差重陽七十度大半在天涯今日都無病重陽酒滿樽淺斟聊慰意髙枕恐消魂杜老茰難得陶家菊尙存鄰人送糕果遙憶小兒孫今日都無病黃花酒一觴登臨憐老者風雨過重陽稔嵗眞希有南天始欲涼餘生容苟活不敢昩蒼蒼今日都無病重陽倐又過濁醪常醉好佳菊未開多豈必皆時節焉容不嘯歌一樽二三友風雨柰予何今日都無病持杯得自如空行萬里路枉讀一生書可柰多魔障眞當棄腐余休官十六載此計未全疎今日都無病閒將往事思不爲一已計寧受百人欺老鈍文章拙溫恭禮數卑臨風一杯酒此意未全衰

趙氏鄮山書院詩並序【必】

嘗攷古學校庠序塾之制以國學教冑子自唐虞始三代以來天子諸侯皆有之而天子曰大學萬二千五百家爲鄕鄕置校自夏始故夏曰校二千五百家爲州萬二千五百家爲遂遂置序州亦有序自殷始故殷曰序五百家爲鄕之黨二千五百家爲遂之縣黨置庠縣亦有庠自周始故周曰庠天子六鄕六遂諸侯三鄕三遂學之可攷者如此惟都鄙之學無可攷國學者天子諸侯國中教士之所公卿大夫之子弟元士之嫡子在焉校庠序之學在卿遂六徳六行六藝教其士以興賢而士之子恆爲士者在焉至於家有塾則二十五家門之左右致仕而歸者爲之師以教其子弟者是也是故周之教士爲最詳且宻今天下所至皆有學而東南書院尢多然風俗猶不及古何也有學之名而無教之實故也四明趙公伯崖父法從名門年六十餘自稱最樂翁不以世故縈懷而獨有志斯文割大廈腴田創鄮山書院聞於有司設師弟子員以學以教以厚風俗之本紫陽晚學方回爲賦四言詩二十韻紀之曰

國學在國鄕校在鄕在遂曰序在黨曰庠虞夏殷周厥制彌詳家亦有塾以修以藏防而巳養長罔不臧下而爲士上而侯王莫不有師扶綱植常生人之類賴此以生四海九州以治以平家徳戶行靡刑靡兵豈若後世喪實存名業豈無齋論亦有堂所習伊何止於詞章剽竊掇拾靑紫爲榮髙虛卑淺燭理弗明亦儒其冠亦公亦卿鄮山之塾誰實成之匪有所覬而斯營之一聖百賢厥廡煌煌晞之則是景行是行

呈李讓臣就寄翰林閻學士

鞭霆來自紫皇宮天上綸言播徳風爲報玉堂眞學士猶憐雪鬢老詩翁星明斗極璇霄北水注蓬萊碧海東身不能飛心獨往承顏常在夢魂中

久過重陽菊英粲然卽事十首

早伴茱茰挿防紗尙堪薦酒更堪茶花邊行立花邊坐不是閒花是菊花

種就株株攢萬蘂摘多榦榦茁三椏此詩兩句煩君聽不是閒花是菊花

倐過重陽防一月菊花更覺有精神必重陽日始賞菊此是人間最俗人

紫陽山下園五畝一半教兒種菊花霜漸濃時花更好六年何事未還家

平生我解量人品元亮眞成晉伯夷我欲招魂無別物剰將酒灑菊花枝

菊芳蘭秀幸同時汾水劉郎語最悲誰果肖蘭誰肖菊未知黃落又爲誰

風霜無畏最耐久糞壤不資眞自然正則夕餐骨巳換淩江端作跨鰲仙

把之手香嚼齒香飫之燕之香肺腸金英滿泛日百盞何必帝鄕姑醉鄕

有酒泛菊嚼美酒無酒嗅菊倚闌干時人誰防先生意常把霜枝子細防

江南菊花差晚開把酒前蘭復後梅天公何嘗負此老天下腐儒臣方回

喜宗兄端叟再防武林還曁陽二首

我亦七旬老公爲兩歲兄共知吾輩拙各賴此心平江海逃簮紱乾坤寢甲兵喜逢又惜別久幸防宗盟兵間曾脫死不意各年髙未覺才全盡猶能气頗豪有詩嘗互防無酒可同遨吳越相思夢誰云隔夜濤

漫興九首

吐納誰能較故新更湏大藥鍛金銀有詩傳世書傳子自是人間不死人

洶洶戰場元不懼恓恓貧巷亦無憂千金浪費如泥土今日何人識故侯

才到黃花有酒傾今人動欲作淵明缾無儲粟夜無被此事知君學未成

餓信黥英遇漢皇攀龍附鳯化侯王河豚魚毒亡身耳何至身亡族亦亡

陰陰白晝似昏黃平地愁城萬里長稻臥三秋常是雨菊殘十月尙無霜

枕上半醒中酒病樓前時過賣花聲千門萬戶俱更換惟此依稀舊太平

向人開口便言閒每一題詩便說山請俸坐曹食梁肉又聞滿考轉官班

興賦雍容誦麥陂徐徐別頰用金椎通身都是藏污罪揖讓如儀解說詩

新莽窮姦卓極凶姦人更有阿瞞雄紛紛竪子成何事野火山林一燒空

記火

吾州斗大城辛丒爇於火予時年十五天地一蜾臝竄身城北門尙憶雙髻鬌秋暑七月半洶湧沸炎堁日午饑無食枝頭得梨果不謂心尙孩析薪未克荷先君儒起家負寃踣奔播赭垣獲苟免小宅亦云頗先祖之舊居竟弗脫此禍二三叔父家貲產素不夥焚如旣巳酷生理各坎軻老者漸喪亡賴嘗教勑我田屋悉破散江湖走一舸掇科敭歷久身幸靑紫裹中年營一區稍於巳意可紫陽正面南烏聊在其左前榮藝花木後圃蒔菜蓏軍興盜賊起萬卷破甑墮乙未九月災天特赦麼麼巋然七十翁吾其理歸柁

桐江續集卷二十二

欽定四庫全書

桐江續集卷二十三

元方回撰雜興十二首

生世六六載始獲玷末科選官六六載仕少閒日多逆旅脫兵火専城免干戈中原久隔絕忽焉得經過水涸梁山泊淮流受黃河往者故巳矣方來將若何開歳七十一聊擬自挽歌

十月菊半槁垂廹長至節炎州天气殊蟄戶猶未閉【合也】北方當此時無雨有爲雪吳霖百晝夜不見霜露結瘦馬濺腐泥裸袒舟子熱老子所居隘糞穢足嘔泄西望萬重山中有茅宇潔何當歸去來獨臥一榻設

淵明癸卯歳十二月中作用雪字凡十韻在十六屑十七薛內不出本韻則音切之分不始於陸徳明矣惟和郭主簿節徹絕列訣六韻外月字一韻別在十月古詩不必拘也所以悠然見南山五聯犯三韻

詩禮以發冢非獨王莽然手不離珠玉世豈一桓昔在魯聞人匪值孔聖旃焉得兩觀誅破彼辧與堅子陵湍石上元亮菊籬邊夷齊不可跂賴有此二賢

風髙紫蘭摧雪近黃菊槁物理有代謝焉得長美好古聖毓庶物必欲使壽老不幸凶短折豈若保終考莊生彊齊物妄謂彭聃夭龜鶴動千齡難與蜉蝣道什襲夜光璧誰忍碎玆寶我評菊與蘭終勝百凡艸

古人謹廟萃後世重墓藏埋骨冀裕後其術傳靑囊富貴出葬穴此說何渺茫含襚富珠玉所見尢不長自從開辟來天地幾戰場禍亂遭發掘不免帝與王甚者有逆孫暴其先世防何由系彼頸巨刃揮天揚

吳中魏文靖公父子三防皆發建寜眞文忠公盜有所得卽復掩之朱文公深衣不損道貎儼然賊徒憤無所得所不忍言黟之汪氏孫發樞宻汪公勃之妻唐氏凢十四穴獄未竟績溪西坑賊暴七軍攻之四五十里墓皆發名曰取棺板爲攻具

七十合致仕已閒十六年不謂得此壽念之豈非天固窮甘蔬飯窒欲省藥錢脫遇人負我微慍遄釋然豈無不朽句作詩垂萬篇人品𨿽中中此心無媿焉

玆辰何太喜久雨見紅日當其陰晦時日未嘗不出有物苦障之雲霧暗如漆讒夫蔽天明忽去巷伯嫉泥污后土幹歸路賃驢匹山中可釀酒自舂元亮秫預量小兒孫時索梨與栗茅檐得霜晴炙背閱書帙【質述節韻難押】稻熟苦淫雨九月盡十月已刈及未刈半芽半漂沒饑飽系民命此變豈可忽云師如葛伯仇餉佚天罰死木生菌蕈化螢艸未歇恆燠繆爲恩乖气一何悖何如時寒風霜晴大明揭田父得舂枕一飯肉白骨【十月韻尢難押】人固有倒行天亦有逆施膾肝富且壽沴气乃至玆歳旱茂稊稗夜暗號鴞鴟正夘宜一律遇塗姑巽辭麟經沒其名直以盜書之萬古流惡聲榮華能幾時

勢位髙於已謟子奴事之虎後狐前行假威將誰欺才藝卑於已苟且相追隨庶幾不見軏延譽借諛辭老夫久擇交此心故異玆勿攀勢位髙毋友才藝卑章惇招不往丰谷以爲師彭城陳正字貽我有良規【南丰山谷】請托或有求攀附謂可羨不羨復不求貴公何必見恥折元亮腰免向宣明面江淹所賦恨未必識馮衍甘從伯倫醉久忘子夏戰白首爾同歸自作豈天譴

三十三綫韻亦難押五十五艷六防七釅𨿽險而易念占厭窆塹玷歉僣欠驗是也

魯論安昌侯田至二百頃後堂羅曲旃女樂極妍靚晚愛肥牛亭僣上輙有請行內憂外家略不效忠鯁口張理義門胸裹利欲穽持國送與人獨欲保首領焉知赤眉禍暴屍肉未冷寄言發冢儒厥報捷響影

送述明居士燕道覺歸東林

君不見錢塘西湖三賢堂林蘇宋人白傅唐三賢生本不相識死乃異代同烝嘗又不見吳江垂虹三髙祠鴟夷一舸浮西施天隨陸子眞子求志逃名非一時何似廬山東林三大老生偶同時不同道道若不同同中心香鑪峯下足幽討鴈門法師禪非禪虎溪道士僊非僊栗裏先生醉非醉三方寸地通一天妥靈猶想當時笑鼎立宇宙膽相照借問此笑笑者何別有丹靑不傳妙述明棄官歸東林玉帝降敕榮冠簮羽衣似與儒釋異所不異者胸中心我謂不須較同異亦勿彊求笑中意天下至今知幾晉法當忘言祖述淵明醉還醉

循分

閒與蒼穹酹一杯誓將坦蕩答疎恢誰非身住蓬萊島汝自心生灔澦堆事久終難逃定論運亨豈必借髙才墮膚裂指河冰合自有春風到早梅

挽分水栁溪何處士二首

太學師名士初逾志學年樹蘐竭甘旨肯室擅林泉盜踵兵戈起家並里社全陳蕃舊懸榻惜未致斯賢歷數更端後英雄崛起間子眞逃谷口甪裏老商顏徳共三槐逺名堪五栁攀知賢慙拙守論譔幸藏山【予銘墓】

日長至寓杭

閒身不想入鵷行家近何分客與鄕所喜今年年最稔又逢此日日初長云容頓攺不爲雨雪意尙慳仍作霜豈意老翁開八袠朋來聊與共淸觴

自從丱角至童顚是事無心總聴天今日喜逢長至日來年恰遇古希年一官三紀閒居半萬馬千軍命偶全適有蜜蜂肯伴我晴香爛醉玉梅前

送張子敬湖南宣慰司都事【並序】

昔歳在戊午予生三十二周星矣年壯气盛視萬里路如跬步春夏自杭蘇常潤遊軫翼之野金焦山下乘大風溯長江一日間過儀眞朱金沙至金陵龍灣而上雨花臺未暮心大快之梅潦江漲采石濡須塢以上寸寸攀挽甚難且隆暑抑鬱秋夜泛湓城馳小肩輿入九天采訪使者宮萬竹皆大如椽水曲折流其間涼徹骨髓心又大快之興國大冶路渉泥濘良苦出壽昌抵武昌吟崔顥晴天樹芳艸之句心又大快之又久之始登嶽陽樓東下君山僧迎飯古木隱映猿猱騰躍心亦以爲大快非也蓋行旅以遲滯爲愁悶不愜意而山川林壑之奇邑屋人物之盛風濤云物變化之不同故國遺墟成敗興亡之所以異有感於外有發於中觴古詠今亦不能不無所快也時獲從湖北常平使者魏公戶部行尢莫快於洞庭四大舟發君山西雪浪際天惟遙見桅杪出沒其間炊釜水躍出人臥不可起貓犬皆吐頃刻抵鼓樓山落防數鹽客告曰防不可落今暮舟不能入武口則殆矣再掛防入武口大雨作風止日甫暮是日不飯不知饑窘廹艱險同行詈之心獨以爲大快旣而自常武應舉如長沙大郡壯邑甲於南邦嘗至丞相張魏公府與潭府不殊西廊下面東屋三楹扁曰南軒宣公先生讀書之所也今垂四十年如夢向之所謂大快者衰老鈍怯不復萌此心矣獨憶南軒先生之軒今兵後尙無恙否湖南宣慰使司都事張君子敬將之官煩問訊此軒幸因便風垂報以慰髙山仰止之思云元貞二年十二月紫陽山方回序

湘水緑湘山靑南衡嶽北洞庭太微翼軫相緯經上直長沙老人星其下潭府甲南溟有芷彌岸蘭彌汀騷人墨客紉芳馨丹砂黃金翡翠翎日中百賈喧雷霆艷舞皓歌酣旗亭王宮細腰誇娉婷如斗如蜜餐楚萍誰其能賦弔獨醒厥今宣幕小朝廷如君人物猶典刑可振儒鐸鳴道鈴無使斯文淪晦冥南軒大名揭南斗南軒舊軒無恙否君能一出扶顚手亦足與之同不朽

追次郡君【宗偉】至節韻

天地育萬物風霜非作威陰陽互闔辟造化潛機凍樹根本固宿莽芽甲微外貎若槁死其中春已歸志士甘隱處棲棲將疇依龍蛇蟄深窟肯嘆寒無衣三變復爲泰鬼神不能違雷霆行且起梅邊玩晴暉

寄老山張鵬飛禦史

通袖風霜手揮毫雅頌音柄臣曽見憚素士許同吟包括滄溟淺蜚騰歲月深一朝夢惟肖槁艸仰商霖

寄集賢閻子靜學士

新年七十一衰翁此道心知萬折東名位集賢唐學士文章內相陸宣公兩朝綸綍傾前古四海紳緌立下風手把一枝梅欲寄江南歳暮待春鴻

紙

梅水仙花插古銅紙通日不通風天香何假龍涎爇地暖無勞獸炭烘

閉戶

閉戶瓶梅滿屋香小樓微醉月昏黃三更獨坐猶無寐更欲移花近枕傍

題譯學張提舉乃尊開封府尹張彥亨所藏郭熈盤車圖

車轣轆牛觳觫積雪皚皚飛雪防防前車上嶺後車續老牛服箱顧寒犢髙雪彌山低雪滿谷戴笠執鞭凍腰局曲畵師畵此何年事闗塞逺徵挽芻粟莫道牛疲項領禿人疲於牛痛欲哭峻嶺之下舊村落蕭灑人煙知幾簇莫道餉車過門外門內田家眠正熟百車千車過不巳敲門乞索何時足牛豈不需槁一束人豈不取一匙粥雞犬不可保妻子或竄伏畵中水閣爾整齊焉知不是逃亡屋我聞造化心至公人間乃有兩般風庶民雌風扇臭穢何獨楚王之風雄天地山川同一雪眼見雪同心各別梁園才子簡欲授栘監老臣氊自齧貧人閉戶洛陽臥壯士銜枚蔡州滅紅鑪錦帳羔酒斟豈識盤車圖中意愁絕春日陌上花同遨擲果車不爾鰥翁婦對花成咨嗟秋夜樓上月同醉生塵襪不爾覊臣逐客對月翻淒咽嗚呼身在雪嶺盤車圖還知世有子猷訪戴無

二十三日大雪彌甚

壓船塞戶路迷途絮防氊衣馬緩驅一夜遽然三尺許萬家歡謂幾年無美觀頓覺湖山攺生意潛廻艸木枯面賤米平來歳事饑民誰與續朝晡【予庚戌年二十四喜雪有云平明萬人喜此雪幾年無左史竹坡先生呂公取之爲序美之今忽四十六年學不加進仍用前意爲第二聯云】回生丁亥方端叟【召乙】酉長二嵗其弟名萬里庚寅少三嵗用予舊韻來訂兄弟之盟依韻奉答二首

聞說庚寅弟兼思乙酉兄樓髙江樹逺防去暮潮平藥豈能延壽符焉可避兵各憑心事好共保歳寒盟越州兄弟好年與徳俱髙未覺同宗吝寜須蓋代豪雪鑪稱夜坐花墅接春遨何日成三老茶甌瀹碧濤

二十七日又大雪凢半月

茂林枯樹縂糢糊半月檐聲乍有無天鼔北風神轉王地窮南海瘴全蘇戰鼙戍角夜烽火旅棹徵鞍朝道途辛苦一生亦奇絕暮年猶許畫寒鑪

二十八日殘雪不消懷舊

老眼今猶見雪明幾番絕景慰生平三髙祠畔吳江棹百戰軍前鄂漢城顚沛艱難垂欲死登臨慷慨謾多情駱駞乳紫靑貂暖老矣無由再玉京

二十九日歳除

六十年前幼學兒端平明日攺嘉熈黟川亡妹來歸日歙隴先君攺葬時學問文章成畫餅科名官爵著饒棋細思未覺家聲墜能忍窮人不是癡

丁酉元日年七十一

晚節詩如白樂天每逢元日有新篇九臚唱第今三紀七袠開端又一年風雪五更憐過馬兒孫百指望歸船老身窮健無煩惱猶倚文章賣酒錢【去年防長女今有五男子二女子三男孫七女孫百指言大槪】

扶胥灣口鐵山頭汗漫空爲萬里遊一第僅如晁濟北萬詩堪繼陸嚴州可用老扶靈壽杖也曽親到結鄰樓餘生無所求於世今世何人識故侯【晁無咎別省第陸放翁詩萬首】

元日感事

羞將白髮見靑春世事何闗蟣虱臣去就時難千里夢是非論定百年身偶然不死由天地尙可無慙對鬼神敢問名垂漢唐史蕭曹房杜本何人

贈方童子【燧去年歳暮詩】

我年五十九門弧子垂左我今年七十見子雙髻鬌腹僅椰子大貯書一何夥疾讀建瓴水響應炙車輠光怪蟠肺腸不啻珠萬顆小松三尺許千丈气磊砢近笑韓氏子瑟僩了細瑣逺笑陶翁兒但解覓梨果我年如子時記誦亦云頗舉苕乃遺帚一懶萬事墮願子於心田及時勇耕播秋成斂精鑿糠粃勤篩簸子之名曰燧此語本宰我捨舊新是圖學問甚攺火字之曰又新進業幸勿惰譬如萬里途幸巳餱糧褁一旦輟於行駿馬同鱉跛近世文字繁動輙百篋鎖誰能發蠧魚丹鈆拂埃堁手之而口之五夜孤燈坐林下時思之解衣盤薄嬴六經四書外一一與探揣鵬鯨大胾嘬餘子或螟蠃又新有如此名世豈不可江之水湯湯念子駕歸舸溯源尋紫陽子其正防柁

元夕前雨不巳二首

節屆燒燈柰若何客樓三夜聴霶春風有意催花信小雨如酥不用多

蘭膏畵炬出貧民寶馬香車屬貴人月姊雨師暗商確不須妝防上元春

淸湖早春

曉初起望春雲天色陰晴未十分小雨漫空渾不覺平湖防防見圓紋

岸邊老樹栁猶枯紅入桃花果有無一夜緑從冰底起誰將藍汁染晴湖

湖曲細嚼梅花咽酒

梅心微苦似梅仁細嚼香須酒入唇笑指逋仙墳上土一杯好與酹芳辛

飲孤山六一泉有感亭以太湖石爲柱梁

解後猶存石柱梁周家九鼎尙淪亡此泉只是尋常水爲有歐蘇姓字香

兩鄰家一主人羣姬歌飲至夜半一母妻哭官檢魘死者

歌喉弦指粉紅腮羣擁山翁醉玉頽政恐眞懽猶是假不如鄰婦哭眞哀

記正月二十五日西湖之逰十五首

來輿去馬禁城空丰樂樓消一炬紅說與吳儂莫惆悵龍墀猶化梵王宮

右丰樂樓

情知太乙巳西逰築館焉能彊挽畱此老平生讓人者佛來我去尙何求

右舊西太乙宮攺寺

一夜緇郎剗醮壇三淸四聖化泥團也曽輸與林靈素頂上曽纓徳士冠

右舊四聖觀攺寺

千樹梅花斫半無有人更欲涸西湖曽思愼勿近前日不看老彭觀井圖

右孤山梅多無枝

石梁石柱石爲碑山防泉飛石可移兩玉堂僊一髠叟自應名字萬年垂

右六一泉存

空埋貞觀蘭亭字再出文城玉枕書想見八梅冢無物生前曽笑馬相如【無封禪書之詩乃自爲生墳詩】

右林和靖墓存

身爲帝傅辯章公愼卹奇丸侈後宮更欲長生汲丹井山中笑倒葛仙翁

右葛嶺名存

炎炎赫赫忽荒寒敗瓦頹墻百頃寛誰識舊朝大丞相手攜紅妓倚防幹

右舊賈府無

容堂何地可容人一語忠規坐殺身母死明年爾亦死盜名猶謂再庚申

右容堂無

一犁酥潤萬牛耕飯碗人間系死生公子樓頭賞春雨杏花樹上聴新鶯

右春雨觀存

千山斫入亞夫營佳墅名園怕近城賴是白公資佛力小畱蒼翠作秋聲

右竹閣僅存

業巳通名敢退無小爲性命忍須臾十年朝士知何限不許遊湖許見湖

右壽星多寶瑪瑙寺皆候謁舊臺客次

相逢劍客曳長巾曽道西湖看盡人石屋雨來春樹暗人琴兩已作埃塵【予二十五歳飲此戚秋磵黃吟隱賞予絕句見舊集第一首劍客戚也】

右江湖偉觀久無

六橋簫皷日喧天誰料年來漸索然興廢榮枯都不識一家活計一漁船

右孤山漁戶

蘇公堤畔水如天乂見侵疆築葑田遙望橫斜似碁局飛烏翹鷺自爭先

右湖裏葑田

淸湖春早二首

半河樓影半河天未有行人趂早船閒聴賣花聲自好可須多費買花錢

樓上春陰覆曉云一河天淨碧沄沄雨宜不驟風宜細閒倚防干看水紋

二月十五日趙君實南山別墅俟主客俱不至

籬落梅殘野菜靑田間閒看鶴梳翎主人不到客且去細雨南山暗畵屛

垂欲歸主客皆至

荒林野冢古原頭倚樹何人識故侯幽僻閴寥變歡笑鍼鋒芥子忽相投

三賢堂已無官賣其址

三賢無像亦無堂敗栁猶垂赤土墻官賣神祠有前例熈寜丞相起坊場【江南賣酒謂之春場近日有買丰樂樓基者倉屋萬間者民得買之】

三賢堂移入西湖新書院

湖邊莫怪舊祠荒士女何曽炷瓣香賴是人心猶未泯深衣迎奉入書堂【徐亷訪子方新作西湖書院祀三賢孔廟後甚盛徳也】

集賢堂已無

舊日三賢又集賢看人歌舞過湖船一時去取非公論到底終難昩老天

湖山堂再修僅有

飛鳥穿堂柱半欹春晴猶不似春時上梁文記臨卭魏天目洪家卻立碑【魏靜齋所建權臣惡之乃勒碑爲洪雲巖所建】

南髙峯至其下不髙

逺望生愁陟降勞崢嶸窣堵據金鰲今朝身到南山下漸近元來總不髙

北髙峯屢欲登而輟

擬上髙峯最上頭籃輿已賃又還休舊來詩眼如今別添與江南一段愁

左顧保叔塔右顧雷峯塔並南北髙峯塔爲四

四山角立四浮屠絕似雙林競寶珠萬古一丸拏不去夜深朗月浸澄湖

中望吳山下一汀是爲杭州

秦皇系纜北山頭一抺江邊海變洲百萬生人無葬處蝸爭蟻戰不如休

哭鮑景翔魯齋【並序】

鮑景翔諱雲龍歙縣北鄕人長回一歳嘗以易魁鄕舉著天原發微二十五篇首曰動靜次曰靜動深得周子所謂動靜無始陰陽無端之奧周易乾卦從元起而元之前已有貞所謂誠之通誠之復蓋如此歸藏首坤亦此之謂丙申歳卒壽七十一提學鄭君【昭祖】許刋其書傳世

學從元字起貞實已先元宻玩坤乾易精探宇宙根與公傳後世有客踐前言萬古立鼇極惟思夜气存髙年開八袠細字尙親抄已矣蠅頭筆誰其鳳觜膠能傳言外意始識畫前爻此老埋黃壤紛紛嘆面交

送孫君文還桐廬二首【潼發戊辰甲科】

談笑丁年取甲科一官淹倒鬢今皤飛騰尙覺聲名在枯槁其如骨相何舌皷風雷無與敵胸吞海嶽未爲多向來一紀桐江上殊欠先生共切磨

時違運往豈無才老气崢嶸隘九垓漫仕有聲徐偃國賦歸不愧子陵臺相逢苦雨泥雙屐可及晴湖泛一杯忽又趂潮上桐瀬山中春筍正堪煨

種花

平生無嗜好有地種花看萬玉梅成列千金菊作團秋宜鴻後冷春惜燕前寒更喜薫風好靑靑筍上竿

買花

客中無玩好日喜買花看酒債千金易春晴一刻難擔驚紅杏過案惜玉梅殘蜂蝶知何處猶應怯曉寒

題陳學正巨源萬竹【濤遂安人並序】

或問種竹之法少爲貴歟多爲貴歟曰皆可也屋之外僅有隙地數竿可數百竿亦可其或長林巨麓流泉飛瀑間則千竿亦可萬竿亦可猶若讀書然緊切之書能消幾卷不逺復爲三字符一句亦足以終身矣然古之博洽之士或讀至萬卷不厭竹所以淸世之塵俗書所以神人之智慮少有之不爲少多有之不爲多今之人家旣有竹腹又有書者蓋寡遂邑陳君【濤】巨源徙家睦城種竹至萬予舊太守解郡十七年始再見之𨿽未嘗造其竹所而窺其胸中多書足以稱是云多竹故喜而賦之

種竹種竹種愈多愈不俗種至萬竿猶不足讀書讀書讀愈多愈不愚讀過萬卷非有餘竹萬竿環我屋書萬卷遮我目書在竹中身書中竹風吹書沃心胸倚竹挾書送飛鴻不識人間有王公

題一家淸雅集送植蕓胡直內【方】

累朝科第總名臣四世能詩才二人參透雄深兼雅健鍛成俊逸更淸新馬班翁季羞前躅王謝云仍踵後塵頗恨昔叨桐瀬守未能繡梓勵儒紳

寄題云屋趙資敬啟防亭風雩亭二首【彌忠並序】回爲作翠侍題詠序矣又爲題云屋省心亭翠侍亭問道亭有有堂五絕矣又爲作問道有有二記矣詩文凡八首梓行士大夫觀之醜形莫遁乎明鏡拙手見嗤於巧斤者也尙有啟防風雩二亭未之賦輙再呈醜防拙奉一笑

坤三變艮山天一生坎泉注谷未浩浩滴石初涓涓君子觀厥象有若童穉然更歷幾險阻然後爲巨川始教及齠齔成功從心年夫人可爲聖往聖敢自專果行誓必往江海迷溯沿育徳滋無窮晝夜鳴潺湲云屋有遺老鑿渠玩淸漣時時泛羽觴坐致蘭亭賢曷時亦酌我同賦臨流篇

右啟防亭

昔人築雩壇羣巫此歌舞驕陽煽蘊隆吁嘆以降雨良辰歳時和遺迹林壑古枯枿換槁葉芳荑抽宿莽徜徉沂水上童冠七或五春袖風乎玆繢繡無火黼千載想佳人不仕東國魯異彼三子撰聖師獨予取吾友趙隱君笑唾卿相組猿鳥聴新詠防瑟時一鼔漢歌曽罔聞楚臺未渠數冷冷列禦冠肯爾噲等伍

右風雩亭

送鄭君舉宣城教諭

宣城畵虎徧天下葉公好龍龍之假百儒願陶一眞者紅花木瓜銀杏園年年包貢入中原何如興賢起邱樊學徒尙有老梅否詩聲千古捋歐九子其作人舉薦口

送劉叔有還古鼎【三畏】

我嘗飛過洞庭湖但有靑天地欲無出峽蜀人趨鼎澧溯江荊閫救巴渝飄零詩酒全如夢流落兵戈剩此軀今日升平歸去好泛洲應有橘千株

題詩曽到古桃川回首驚嗟四十年畫省郎官領賔客白須道士似神仙合城圍解江流沸鄂渚兵豗廣徼穿此處與公已相識時籌前事一茫然【予戊午從魏靜齋戶部湖北倉使至常武己未合圍解鄂州急廣西透嶽間幸免今四十年】

題趙循老立齋

是身猶廈屋下棟乃上宇一旦賀燕雀千闗庇風雨輪奐易翚飛難致礎上柱桓楹一以植次第萬厥戶尼父早志學更加歳十五生知幼至壯始以此自許父師宿培壅忍作籧篨俯貞固軀峙幹幸不夷左股立斯以行斯萬里在接武務本果焉賴腸書飽撐拄

題趙繼孫拙齋

曽顏得聖傳何謂魯與愚外察若不足內朗實有餘擇樹鵲巢髙罥防蛛网虛曲士挾小智豈不雄裏閭之子息機心抱甕灌園蔬晚食足當肉賁趾寜捨車九卿彼四至惡名垂簡書天孫夜乞靈悔不伾文疎眾人笑我拙囊螢披蠧魚我亦笑爾巧技止黔之驢

午困

老人無所嗜惟書尙喜讀矧又晝正長聊此展卷軸閱久困已極端坐閉我目稍稍收神明內觀黙往復謂可略欹枕童子致委曲心懼聖師責美材化朽木倦憊不可柰一偃寐輙熟何事忽驚覺客至義當速與語了無味退就一影獨【原本缺五字】尙賴有脫粟朱墨工未竟防勘繼以燭還將夜有餘用補日不足行年過七十焉用彊自朂起倒不由人曷不返空谷

三月二十日張君輗約飲王子由紫霞道院酒字爲韻

城中殘春未識春城外心賞無不有今年春寒晚乃暖尙餘飛絮忘髙栁西湖孰謂西子老𨿽老絕勝登徒丑刺水乍見新荷翻銜泥莫辧乳燕耦兒曹惡陳爭喜新好以鬢嘲白首遮莫少年自得志看人輕肥但袖手今朝天色適可意張丈殷兄總閒叟此一禿翁許追隨琳宮菊花問開否主客十人人能詩冥搜逺討心欲嘔何如平易任天眞索紙便作龍蛇走仇仙笑指臯亭山橫塞武林當水口不爾歌舞百萬家焉能奕世長保守我獨睥睨壽星寺欺孤柄臣據其右一朝擊死木棉庵頭驢可朽臭不朽向來世故未深識折腰此人覬升斗追憶謝傅小忍語竊虞桓錫命九山河變幻泗鼎沒脫身萬死亦云偶升沈得防俱置之天地古今一杯酒乍聚忽散醉忽醒浮生邂逅理難久王侯皂浪分別頃刻白衣化蒼狗

記遊自次前韻

百歳十分過七分僥幸古來所希有尋壑經邱詎得知揣謂偸閒問花栁未暇扶杖支疲癃每羞照鏡現老醜商洛隱遁似軰行幽並遊俠豈朋耦朝哦雅什諷騷些夜玩易爻測首焚膏空餘冰檗心補衮不到犁鋤手驚思此生如掣電昨日黃童今白叟炙眉折肱了不悔愛評文字判是否包藏彼且城府深骾直我乃肺肝嘔爾來何止師左次三十六防上防走況如韓子生之辰牛奮其角箕張口梯衝百道公輸攻一黙不答堅墨守城西俊遊小不忍焉能軒左復輊右蘭亭梓澤座有人足與徳功參不朽是日已嘗谷雨茶是歳木星守南斗是集舉杯各見釂淺量可能一敵九坐視喧嘩醉愈恭不記俎奇忘豆偶麥熟在卽麯蘗富更願所至可賒酒情懷坦蕩尙眞率滋味淡薄保長久寜從散人盟狎鷗勿作功臣烹走狗

次韻全君玉和髙士馬虛中道院【並序】

後生晚進不識文字見朱文公所注參同契卽同美之本無識也其一環圖言震至乾防至坤與康節先天圖合康節以此圖窮易學之奧魏伯陽何人哉進火退火欲三年而成仙乃一己之私也回以爲淺之又淺非立之立者也諸人閧然見罵謂回不識參同契背朱文公之說回敢謂汝小子不識回之說回之說先天圖心法學聖賢也伯陽道家學偸生逃死淺之淺者也世人讀書不究義理哀哉

古人無欲非引年古無有欲之聖賢曰無欲者無私欲昊皇魯叟畫系傳柱下木子知止足豈謂出神淩紫煙驂鸞駕鶴事恍惚別異道家分神仙淺之又淺伯陽契癡兒妄詫又內丹水火一升降髑髏立變童顏妍三載告成奪天地汝拖腸鼠能攀牽私欲如此大莫大破入寒獄赦倒懸遨昆登閬謂不死終然白骨埋黃泉腐儒一笑了萬事何謂赤明龍漢前號召風師呼雨伯杖劍叱喝急急律四時飯噉百花香萬間廈入一壺窄洞天有天魂兮來弱水元無跬步隔拄杖化龍舄作鳬意所不求忽自得醉眼暫作如是觀誰識詠歸暮春瑟和同光塵亦一法豈敢訑訑見顏色爲問今生賀知章孰兩杜甫雙李白【參同契五環圖共似先天圖而以求長年乃私心也學易爲聖賢方是天地之公是】

冩心五首

見惡巷伯嫉聞善臯陶都空言非衮撻焉有賞與誅君子定相忘小人將見圖口過信未免心過吾實無浪自作臧否了不闗生枯龜殻愛鑽灼何如伏泥途今日忽不愁脫然體無病糊飾櫺明整齊書冊正生無快意事適此悅我性雨足明當晴更喜天宇靚世人好圖畫山水及動植墨煤與粉繪軸而掛之壁畫豈有天趣識假眞不識我有古盆瓶淸晨井自汲時花簮數枝悠漾詠金鯽靜坐玩生意黙然若有得此見亦淺狹撫幾忽起立我家山水鄕鶯啼春艸碧

我旣不幹世人故不我知我能自不輕人亦莫我欺夏潦江湖溢雲雨翔蛟螭兩涯一以涸豈無藏蟄時外凍內不死復雷潛地維何必慕薺菜竊借春風吹

此身修至此尙恐玉有瑕自玆修更修庶幾寛我涯不然輪生角豈不柅厥車故無熊虎卜亦未夢龍蛇學不取臨川文不取永嘉詩不取晚唐有正寜無葩眞魏吾所師未覺朱程賒此身修至此餒死曽何嗟

題陳宗魯東山書塾【登】名醫

芳艸謂發顚美石謂發狂自賢與自智豈必艸石嘗勿以夫子廟而欺賜也墻勿以聖人室而鄙由也堂楛庭有逺孫美玉深匵藏姓名似元龍家無上下牀收斂河海气遁逃聲利場眾謂陟泰嶽六合視茫茫我之魯東山亦可小靈光不患見不穹但患行不彊十駕日不已突過騏驥良美酒無深巷苦李遺道傍四益視乃叛蘇合殊糞蜣

唐侯舉摹刋詩卷牟獻之文趙子昂字

金馬文章坡頴氏玉堂字畫獻羲之得兼裒施棗此刻價倍湖州校正詩

孟浩然雪驢圖

往年一上嶽陽樓西風倐忽四十秋詩牌髙掛詩兩首他人有詩誰敢畱其一孟浩然解道气吞云夢澤其一杜子美解道吳楚東南坼浩然詩不多句句盡堪傳天下詩人推老杜老杜又專推浩然我亦嘗遨江漢邊梅花臘月猶年年一句新詩學不得謾飽槎頭縮項鯿雪天誰冩詩窮狀凍合吟肩神气王短褐長夜死不朽貂蟬何必淩煙上偶隨故人直玉堂龍鱗不顧嬰君王李太白賀知章三郎不識放歸雲水鄕子美先生餓欲僵浩然先生不直內廐一疋馬可是蜀棧騎驢山路長

丁酉生日二首

今年五月冷非常擁袖無聊一老尫應俗但宜司馬好全生不必次公狂絳人甲子差相近皇考庚寅暗自傷病酒客樓聴泥屐愁邊更用雨淋浪

未蘇殘醉茗頻煨夙荷諸公載酒來照鏡所存惟雪鬢典衣已盡況銀杯色嬰單豹偶然耳帶索啟期焉怨哉弱水元無三萬里此心安處是蓬萊

生日又二首

畏途偶許玩餘生晚節尢難保令名一禿翁眞韓長孺五男兒可晉淵明淒風開戶綿重著漏雨濺牀酒懶傾俗事防來敗人意且須堅坐待天晴

豈料生逾七十年孩提脫死瘴鄕煙未能湯餅觴朋友秪合鑪香拜祖先養性有書知道理奪胎無藥學神仙天都峯下舊茅屋消得嚴灘十日船

桐江續集卷二十三

欽定四庫全書

桐江續集卷二十四

元方回撰戊戌元日三首

班春逾半月獻歳換新正馬動人聲喜星明曉意晴寒袪和气勝病愈老身輕七十二年事沈吟暗自驚鑪香禮天地再過古來稀此日仍逢節何時定許歸年髙還拜怯客窘久畱非遙憶小兒女新春只故衣髣髴曉鐘鳴家家起五更物宜春後暖人喜歳初晴衰老猶能飲虛空誤得名題詩思舊日無此好新正

誰識

梅花香未已早是杏花時身老春遊倦心恬夜夢知百杯聖兪酒萬首放翁詩肉眼今誰識神仙世有之

不恨

鼔腹千年有平心一物無粗能全晚節不敢恨窮途豈少眞君子何求老腐儒春風香百艸千丈古松枯

題丁適之菊莊

令威舊主芙蓉城上帝謂此職未淸敕賜別業非菽粟屈餐陶采餘秋英菊莊先生拜新號掌管黃花躬播耕莊田莊屋幾頃畆莊官莊佃無姓名只如天隨自荷鋤兼味佐以仙犬精乃餱乃糧不過許春苗夏葉俱可烹木蘭墜露滋上池亦復樽酒東籬傾人愛熱官我寜冷粗有菊譜傳諸生南陽月輸三十斛汝眞糞土之朝榮

送林學正愛梅二首

早與梅花歃血盟歳寒同社保幽貞八詩共識林和靖一賦誰知宋廣平邂逅老夫傳此本慇懃今日送君行開元宰相和羮事鐡石心腸待晚成

平生自號愛梅人家住江南野水濵屋角暫辭千樹雪馬頭猶帶一枝春馨香事業終須在酸苦工夫盍少伸莫學君家舊處士西湖空老太平身

送邱子正以能書入都並呈徐容齋閻靖軒盧處道集賢翰林三學士

君不見古來九闗虎豹守入仕艱難無不有興能一札秋槐黃芒鞋布裙天下走攀援龍鱗萬萬手咳唾驪珠萬萬口蓬萊無路弱水隔七上十上空白首邂逅登名豈不偶選坑沈淪十八九光範三書徒爾忙子公一紙焉所取書生身體縱著翅飛聲未辦廷臣右還知气至天地春花者必花栁必栁中庸末章八引詩三詩首言士所爲衣錦尙防潛𨿽伏屋漏不髙天聴卑至隱至微至顯見鬼神森列何可欺鬥間有气射古劍石上無根生瑞芝快雨乍晴虹霓起蟄虫欲振雷霆馳靜中根本動中發防處精神明處知禊帖昔祕永禪師不過紙上王羲之禦史蕭翼百計取公等乃有胸中奇胸中奇者五色筆可以補天可活國宗彛作繪衮作火可但能書梵王譯此之所寶玉非石求而不藏卞和泣良賈韞匵什其襲藏而不求價倍百公等翰墨今第一誰云識字不得力借逕文藝以致身勲名政要無心得九萬里迅扶搖風今日朝廷貞觀同聯翩房杜肩王魏試代常何艸封事

送趙子昂提調冩金經

靑藜夜照玉堂直外補已至二千石不合自以藝能累天下善書今第一魏晉力命王略帖摹臨有過無不及眞行艸外工篆兼有與可伯時癖小者士庶攜卷軸大者王侯擲縑帛門前踏斷鐵門限苦向王孫覓眞迹有時乘興掃龍蛇圖畫紙素動成疋有時厭俗三嘆息何乃以此爲人役如池如溝棄殘墨如冢如陵堆敗筆太湖西畔松雪齋七弦風淸碧山碧桃花水肥釣鱖魚春雨春風一蓑笠胡爲捨此復塵埃鳴鞭更上金臺驛白馬四十二章來一大藏今五千帙訂訛補譌重繕寫金字瑯函較甲乙考工記屬冬官卿潤文使專宰相職北門學士董此事一儒迥勝緇軰百精神如玉鬢如漆天上知已宻如櫛省臺要官俱可得還自管城子中出右軍冩經博白鵝孰與明時見數多

送鄧善之提調冩金經

二三十載鄕閭師黃紙初除專講帷溧陽𨿽小亦新郡學廩粗足晨昏炊曰事未然缺次逺槐宮尙需蟬再嘶士食天祿行或使暗中自有神扶持我昔識君初未髭犀角雙盈方顙頥飽學武庫富蓄貯粹行桓璧微瑕疵過市目不視左右何啻董生園不窺含章晦美抱素蘊修之於家朝廷知一室萬里限戶閾腳跟不動名四馳譬諸丰城瘞寶劍紫气貫斗當有時平生識字乃餘事倉頡科斗揚雄奇飾翠泥金冩梵夾凡善書者能辧之至用儒流董厥役借此進賢培邦基晦翁豈止能詩者澹庵胡公薦以詩唐栁公權以筆諫忠鯁隨事堪箴規去去行行勿復遲未至烹雌炊扊扅白玉之堂鳳凰池不著君軰當著誰

送滕玉霄張元朴管押地理書入都

滕侯酒酣宇宙窄長嘯詩成鬼神泣謫仙後身今李白一錦宮袍猶未得張侯乃翁官鼎軸蕓香家藏百萬牘朝夜檠吟不足政須天下書徧讀四海萬國天一家東盡蟠木西流沙貢珍未貴貴圖籍卉服風窮島涯玉堂眾雋修國史搜書北方遣名士若欲講知南地理亦合南州起才子所以滕侯曁張侯聯翩同作中原遊夜靜長虹貫明月春風穩送江天舟張侯富貴素所有相門防見魯拜後滕侯遭遇夫豈偶飄然掉臂奮空手金匱石室防瑤編大書特書筆如椽成就堯典禹貢篇不數班固司馬遷

爲合宻府判題趙子昂大字蘭亭【並序】

人之身天地之一物耳而人之心包乎天地之外故曰方寸之中有六合君子之道可大可小唐太宗命禇遂良等臨禊帖賜羣臣予嘗見減小字本極精妙今見學士趙子昂疋紙大字蘭亭本尢神奇而妙斂之可擴之亦可𨿽筆法亦心法也歟

神奇變化莫若龍屈蟠可藏螺殻中一聲霹靂起頭角金鱗萬丈橫蒼空右軍禊帖不盈咫善臨摹者子趙子一觴一詠十九之方如帶玉滿匹紙小字古稱黃庭經大字焦山瘞鶴銘小斂大縱出一手譬如冩眞妙丹靑冩眞但要冩得似小纎大濃皆可喜小如眼中見瞳人大如鏡中見全身

題畫盧仝長須赤腳

玉川破屋數間洛城中一時際遇赤尹昌黎公贈以大篇意甚侈不數李渤溫造兼石洪買羊沽酒分俸給時攀緑駬下虛空月天桃李醺春風豈惟百世之下知盧仝並使長須赤腳名無窮誰其畫者善遊戲不畫盧仝畫奴婢想見煎茶七碗時此曹頗亦霑餘味

平章呂公挽詞二首【文煥】

難兄捐閫寄無復救襄人半紀嬰孤壘中朝扼柄臣秦非裏奚智徐爲偃王仁萬事由天命乾坤歷數新燕頷逢荊鄂於今四十秋始聞降鬼國遄見防瀘州廟議顓私意邊圍墮詭謀棄襄不令守鐵鎖靠江流

送金壽之江正冩金字經

碧落金仙躡漢庭梵書翻冩過東溟宰官嘗領潤文使法帖尙傳遺教經子敬比蹤洛神賦率更嫓美醴泉銘夢中五色文章筆視艸鰲扉趂妙齡

題廬山白蓮社十八賢圖【並序】

李伯時畫六士十二僧共十八賢外有籃輿自隨者陶淵明道冠者陸修靜一人下馬致敬向陶語其江州刺史將命之人乎淵明實未嘗入社爲題詩曰

六老臞儒十二僧柴桑醉士肯爲朋葫蘆自與葫蘆纒更要閒人纒葛藤

題淵明像

慧逺無此冠修靜無此巾此巾要亦有無此漉酒人

題徐仲彬達觀亭【並序】

以上視下曰觀【去聲】以下視上曰觀【平聲】易觀卦上二爻以上視下下四爻以下視上初六六二逺於九五而所觀猶有所隔可進可退惟六四一爻最吉人臣之近君位而觀國光者也九五以上視下乃堯舜禹湯文武之事上九無位而亦爲下所觀乃孔孟之事漢書賈誼傳達人大觀史記作通人大觀索隱師古並無其音則平聲去聲讀之皆可義與易不同而通達道理太史公以爲同死生輕去就於此爽然自失後人所學未至賈傳不可訾也兼此一達字非晉人放曠之達徐君仲彬利用賔於今日而有取於賈傳之所觀其旨逺矣予不揆輙用以聖賢之意廣本旨爲仲彬賦之

乾涵坤毓萬彚夥獨得爲人賴鈞播八尺身爲天地贅一寸心將天地褁道眼自應非肉眼以心觀物無不可靈台光潔日月懸肯使一絲掛塵堁老壽龜鶴夭蠛蠓博大鵬鯤小蜾蠃王侯雲霄縱翶翔奴泥塗淹坎軻雷霆起蟄春生兒霜露斂華秋結果防風九畆覇十圍痿痺支離蹣跚跛二五之精形相禪彼胡魁梧此麼麼天所賦予各有命女子豈羨弧矢左螻蟻君臣鴈弟兄道理大處無細瑣洪纎各遂逍遙遊續鳬之頸爾其叵徐侯讀書得玉匙聖人門戶啟闗鎖用賔屢揚北上鞭大隱薦鼔南遊柁築室金陵割鐘山臨川僻學百義墮千古子在川上心想見解衣盤礡臝梧桐楊栁竹陰間菱荷疊重花婀娜防丸一卷經世書內篇外篇夜燈火靜寂動感來無窮昭布森列俱帖妥通達居然今賈傳豈容棲遲老江沱乘流止坎大厥觀進退久速不預揣燻天富貴臘毒味涎詎肯流頥敢朶前艸靑鹿共眠檻外沙白鷗同坐忘機得意茅三間焉用陶朱西施舸況又義方延碩師乃父析薪子克荷此詩擿抉宇宙祕察君襟抱吾亦頗世問俗物未必識我知魚樂子非我

淳熈甲午東陽郡齋蘭亭

大唐天子紿孤僧轉瞬人間幾廢興一幅永和故蠒紙入昭陵又出昭陵【唐太宗以禦史蕭翼取永禪師禊帖已入昭陵溫韜發之再出人間定武梅花本予舊有之今不易得此韓元吉摹本也】

淳熈癸卯錢伸東陽本

永和貞觀晉沿唐奉詔臨摹老遂良展轉流傳非一手虎賁猶得似中郎【太宗使起居郎禇遂良檢校馮承素韓道政趙模諸葛貞之流摸賜王公見張彥逺法書要錄蘇才翁云】

淳熈戊申邱壽雋新昌石氏本

頗如畵手善傳神絕喜他鄕見似人俯仰之間已陳迹如何千載尙如新【江陰邱府此本甲於東南永和九年癸丑至今大徳戊戌九百四十六春矣】

張楧仲實見惠江陰邱本

絕喜他鄕見似人頗如畵手善傳神忽思今昔無窮事十五廻經癸丑春【永和九年癸丑東晉穆帝在位之九年元帝睿建武丁丑中興之三十七年貞觀八年甲午遂良摹本去修禊時二百八十一年修禊至今戊戌九百四十六年凡十五癸丑矣】

小本蘭亭二種

子云可擬易論無頗似蘭亭細字模始信聖經非小藝不羞依樣畵葫蘆【文武之道或識其大者或識其小者此禊帖巧矣太元法言亦周易魯論之小者歟逸少字可擬也聖人之經不可擬也趙子昂衍匹紙蘭亭回曰此如冩眞小如眼中見曈人大如鏡中見全身】

北本蘭亭

一千年想永和防十九之傳貞觀摹此本中原今第一眞成一字一驪珠【近得此本乃中原本也𨿽定武本不可復得此亦近之】

朱字蘭亭

傾城國色著胭脂紅字蘭亭又出奇比換鵝書更姿媚一杯卯酒醉西施【相傳以爲賈葛嶺石本如書板覆印用硃爲之臨冩者頗放縱沓施以其異也姑存之】

題王春陽效王晉卿山水圖

煙江疊嶂子能學都尉後身王姓同詩畵驚逢兩奇麗賞音吾媿玉堂翁【東坡大全集第十七卷

爲王詵晉卿都尉賦煙江疊嶂圖十四韻晉卿和之東坡賞其奇麗蓋畵與詩俱奇麗也古杭東衢王君效晉卿著色山水翠峯碧澗丹樓粉墻極一時之美而自題之詩亦佳豈果晉卿後身歟惜乎所遇之老夫不能如玉堂蘇公也】

題李仲賔竹二幅

可是筆端如與可亦須胸次有東坡自從舉世誇崔白似覺無人識李頗【李頗五代時南昌人墨竹自此人始畵譜僅取十二人有文同無東坡禁元祐學也是時已有墨梅山谷花光詩亦不取陳簡齋所和張規臣墨梅五詩見知徽廟擢登冊府而畵譜不錄墨梅何也】

次韻受益再題荊浩山水圖當是洪穀子自冩所居

太行荊浩之鄕裏佳處立參仍坐倚崖樹澗石皆冩眞想見含毫吮沁水當年自號洪穀子畵成署名細如蟻此豈自圖其所居屋上峯巒插天起柵門雞犬鎖寒林僮馬盤山暮煙紫髙者佛寺平者川闗全範寛焉得比我少學畵中棄之時到古齋漫隨喜好古人多識古希不意永嘉聞正始

戊戌端午

退休敢望賜宮衣破篋重尋舊暑絺梅子黃時端午又葵花紅處故園非畵符焉用元無病標錦休爭但合歸賴有故人餉新煮一杯艸艸勒魚肥

次韻文蔚約梅上人來訪【越人能詩】

慙非好客鄭當時猥荷髙人不見遺頓悟可能參佛理淡交誰是喜僧詩過從未許泥行數屬和多因險韻遲彼此緘縢各收拾他年開卷兩相知

戊戌生日二首

貪得眞迷境持平實悟門未妨人負我各要子生孫動輙聞誰死猗嗟幸獨存榮華何足記衰悴不須論客捨逢生日鄰家送壽星循彜須答禮恃熟莫忘形把筆遲賡和開樽共醉醒五兒一隨侍心竊愧椿庭

兪鑑山月歌

詩人詩向虛空攫平地望月不可摸或謂髙山去天近好登東嶽陟西嶽嶽峯峻極未到天仰面難防兔臼藥末由手挽月娥衣詩思肯從天上落不如斟月入杯中詩酒腸吸杯月空一杯一首百杯百天送佳句來長風仙人輕舉跨飛鶴遊子歸思隨徵鴻扶搖直上九萬里未辦頂摩丹桂宮所以詩人世難得倚靠梯凳探月窟山頭拏月月愈逺塵裏抉詩詩不出大江洶湧波跳金謫仙捉月淪采石是爲詩人善搜詩何知君非今李白

送家自昭【晉孫】慈湖山長【號白庵】

我身卽此庵要識一个自自心爲庵主太陽了不二太陽本常明天半隔以地朝紅正晝白暮夜黃黒異其明未嘗減西沒復東出此心亦如此外物爲之累去蔽實在我豈可自壅閟日能自用力疾鞭扶桑轡心可自用心明徳永弗墜節飲自少醉寡欲自少寐自己有此寶碎璧肯自棄慈湖言本心似亦無可議未發缺存養所見恐未粹子往拜其祠於焉設講肆長短審取捨予奪謹廢置天日揭義理愼勿狥私意厚土理金烏吾說可一篲大明曉常升難瞇萬目視老禪罵祖法不妨略一試

送天目吳君實館越【鼎黟汪綬外甥】

天目山人客鑑湖請言近世兩鴻儒洪平齋集親抄否陸放翁詩背誦無緑芡紫蒓乘月采黃精白術入云鋤土毛未負將軍腹萬卷撐腸定不枯

試問推潮鬼定知幾吳幾越幾西施八千乂見陰陵十九終存曲水之我軰不當爭外物如君可用要人詩勉哉往學南山豹端復深藏霧雨姿

題布袋和尙丰幹禪師寒山拾得畵捲【並跋】

丰幹禪師降猛虎布袋和尙愚小兒老夫見畵未親見惟喜寒山拾得詩

今有二異僧一虎隨之入城市一拽布袋引羣小兒民間不鼎沸喧閧乎以人情觀之書本相傳如此旣未親見不可信也惟寒山拾得有道之士實有其人有其事有其詩數十百篇如秦樓有美女雜佩何鸚鵡花間養琵琶月下彈長歌三月響短舞萬人看未必常如此芙蓉不耐寒詩律精妙尾句有開有闔朱文公深賞之愚亦賞之故作如是題

題沈伯雋所藏趙子昂墨闌【並序】

今之墨蘭山谷之所謂蘭也一干一花古之蘭根枝葉花皆香一樹而千萬蕊離騷曰紉秋蘭以爲佩秋蘭兮蘼蕪漢武曰蘭有秀兮菊有芳今八九月開與菊同時淵明詩曰幽蘭生前庭含薰待淸風淸風脫然至見別蕭艾中東坡詩曰幽蘭如美人不采羞自獻時聞風露香蓬艾深不見今之蘭十二月正月開若蕭若蓬若艾皆枯槁未芽陶蘇詩指屈子之蘭耳然山谷之蘭盛行近世墨竹墨梅之外加以此品古畵譜亦所未有隨時之義一可賦趙子多能善書二可賦沈子嗜學好事三可賦詩曰

今蘭春秀異秋蘭世事隨時豈一端別有古人不死處陶詩晉字要人看

立秋

暑赦如聞降徳音一涼歡喜萬人心𨿽然未便梧桐落終是相將蟋蟀吟初夜銀河正牛女詰朝紅日尾觜參朝廷欲覓眞子蟹捨漁蓑煙雨深

曉起

夜涼無寐起吟詩正是秋風欲動時百尺樓髙蟾獨掛五更鐘過馬交馳道懷了了元無事世故紛紛總不知但欠山頭埋骨穴歸歟分付與諸兒

瑞云院大樹林中二首

城中遙望萬重云今日蟬聲始一聞略計此山松竹數漢時應比百封君

萬萬松杉萬竹枝人間應是少人知數僧瀟灑相逢處一鶴昂藏獨立時

三竺道中三首

武林風物異他鄕三竺山行艸亦香村落尋常績麻處隔簾時復見紅妝

少人行處路方佳半著僧鞋半艸鞋直到全無馬糞處山僮竹箒掃松釵

石溪淸淺不容舟但有常常緑水流莫道江湖風浪濶此中涓滴是源頭

斷橋西人家三首

無數菇蒲間藕花萬絲垂栁曳風斜竹籬茅舍渾如畵最愛橋西第一家

主人儻不粗能吟辜負湖天水竹林我若移家來此住詩人無數日相尋

望極蘇堤欲盡頭叢篁老栁水天秋船中遙看家家好卻恐君來住亦愁

聞過

秋來火傘尙髙張心定還能熱處涼自古及今誰不死寜人負我亦何傷緡錢瑣碎爭多少杯酒紛紜說短長舊管釣臺時入夢人間未有兩嚴光

自覺二首

還將短鬢受秋風倐忽炎涼事不同靑史合居人品上白雲肯到市聲中蕙肴蘭借何須飽芰制荷衣未覺窮駟馬髙車足憂患五湖歸作釣魚翁

忍垢包羞混世塵胸中無物只天眞平生我亦輕餘子此日君當恕醉人鐘乳金釵空防志鱸魚蒓菜尙知津中行獨復𨿽差晚猶與初爻不逺鄰

問西湖

誰將西子比西湖舊日繁華漸欲無始信坡仙詩是防捧心國色解亡吳

西湖答

濃妝淡抹比蛾眉多謝蘇仙內翰詩若使朝廷無宰嚭未妨宮掖有西施

送王宣慰中齋上溫州【剛中兄積翁父伯大先君同甲戌袁榜】

兩朝參預慶源長愧我蒹葭玉樹傍先世幸聯龍虎榜難兄復接鷺鵷行江東連帥迎前纛淛左侯藩餞去艎每愧淡交無以報願聞所至有甘棠

夢艸堂邊下榻時隙駒四十五年馳東嘉太守眞知己西裏先生共賦詩前軰風流元不逺故家文獻未全衰畱耕相種書元帥好與儒壇建鼔旗

次韻酬吳僧一山行魁

爲僧應勝我可惜墮禪林鑄錯剪須髮書癡雕肺心聞名梅止渴晤語旱逢霖一句詩傳世猿邊幾夜吟

八月五日病中

於心敢自欺但恐不精思未覺扶顚易方驚悔過遲病堪長作客貧可薦招醫觀井如彭祖聞諸丱角時【先師八叔父元圭言有彭祖觀井圖】

送仇仁近持山村圖求屋貲

浪多年二十是事弗如之老我初登第聞君早解詩風霜懸齒頰錦繡簇肝脾才是通漫刺誰非獻屈巵貴人遺世患寒士扼時危道泰官猶冷身窮气未衰𨿽無間屋妾已有肯堂兒村擬茅齋卜山將畵捲隨賀成良匪易裒益復奚疑歳稔田收倍秋涼渚泛宜定應爭倒屣不惜共捐貲千斛歸舟駛梁文想預爲

八月十二日過湖

荷已無花栁欲陳秋風颯颯水粼粼湖山慘淡西施老細看終於勝醜人

望西太乙宮四聖觀半爲僧寺

紅墻半舊粉墻新泥塑金塗各有神僧道不須閒計較等爲和靖守墳人

三天竺道中

三天竺路漸平登髙似雷峯塔幾層山到無人行處好松陰萬樹立孤僧

登上竺興福寺新閣五首

獅子峯髙側見巓怒飛危欲墮檐前千松萬竹防幹畔瘦骨秋寒似雪天

面面峯巒傑閣新好山借我倚欄身商量壁記畱名易未是題詩第一人

跳過西湖萬萬重半天蓬鬢洗松風自慙不得畱終日又向船中入市中

乳竇峯前路不窮穿林逾嶺浙江通紫陽山雨釣臺月消得潮頭幾信風

燕蟄蜂瘖菊始開秋涼入骨病堆豗吟僧欲約山中宿後夜須攜絮被來

三天竺還五首

城中決定少新詩便向湖光也未宜我有新詩無數處三天竺路筍輿遲

松枝垂地防松身恨不移家此卜鄰石上一根長數丈似吾細看更無人

澗晴石出水穿沙萬樹松杉隱數家一鳥不鳴風不動忽聞林下響繅車

山中事事勝人間莫怪山翁喜入山才說出山心不喜又將身世墮塵寰

七十二翁頭雪白弱冠初遊鬢如漆除卻一二老山僧獨來獨往無人識

送周漢東入都【鮪】並呈徐學士子方閻學士子靜盧學士處道

同是黃山采藥人相逢十載客中身贅疣天地吾無用萍梗江湖子亦貧曳組定趨金馬署揚鞭初闖玉京塵徐閻盧老如相問向道猶餘漉酒巾

次韻受益九日

歸歟豈少舊林塘何用痛瘏陟彼岡白髮轉添吾軰老黃花不減去年香每嫌佳節多風雨猶喜炎陬緩雪霜典盡寒衣償酒債衰翁聊以醉爲鄕

聞謗

修身可用要人知暗室孤燈敢自欺赤口燒城市有虎熨平寸地聽羣兒

寓意

季路三都不盡隳城狐尙許脫阽危一日西家鼠運去太邱忽有社亡時

寄題曹氏居竹

維古修竹鄕君子世此居厥壤旣宜竹種竹環其廬根不取馬箠筍不供盤蔬永保歳寒盟子孫樂只且老夫何當曳長裾一窺旌節舊門閭華亭豈羨揚州鶴松江自足馮驩魚田園伏臘頗有餘竹中明燈夜讀書

送西湖書院趙山長【良祕】

東南大郡莫如杭其西有湖誇錢唐兩賢刺史一隱士春秋祠祀専烝嘗芙蓉楊栁鷗鷺傍四時不絕炷瓣香後來好事者不作屋摧階圯莓苔荒錢唐城中十萬戶自古無人興書堂一朝書堂突兀起鴟吻大殿環修廊其上髙閣觚稜驤其下丰碑鐫琳瑯香山東坡和靖叟三像野服無金章寓意貴徳不貴爵髙風大節遙相望諸生大帶冠昂昂遴選師儒恢典常文星焴教雨滂誰其爲此參預老百世不朽徐子方趙君牽聯同不朽首助膏腴五百畆

題王起宗小橫披水墨作工宻勢

秋光一片冷於冰山寺云深隱幾僧畵出江村太平意漁樵無事歳丰登

題王起宗大橫披水墨作逺淡勢

臥龍峯下艸廬幽門外橋橫水自流瀟灑王郎只數筆澹雲疎樹一天秋

臘月菊【並序】

江南十二月見菊花常事也淵明乙巳十一月賦歸去來雲松菊猶存可想也其間有一種開遲者十一月十二月始開然極寒多不能開而槁枯仍須向陽爲上今廉司韋僉事出此題下杭學眾皆賦之亦擬作

九日侵尋蠟日䢐金鈿尙可泛屠蘇鑿冰池畔枝尢勁栽竹林邊蕊不枯同味遲生新枸杞齊名久謝舊茱萸土龍棄我登髙侶端肯趨時媚我無

送宋昶明仲湖州學錄【小山防之之孫恱齋和中之子】

爲學有本末根固枝必稠又如水有源源淸無濁流顏子先四勿韶冕患不優曽子貴者三豈於籩豆求九經始愼獨八目正乃修我嗟半山學不識濓溪周逺取湖學意麄迹窮雕鎪邊防與水利講諸螢案頭是致靑苗法規摹國師劉汲汲淬事功方寸俱繆悠堯舜不牧羊羿射奡蕩舟農圃有弗如問陳有弗酬國定一正君此道軻傳邱茂叔二程張貛郎疾如仇永樂西事敗談兵玆可羞陵夷至宣靖地下噬臍不此心主精一焉用功利謀所以汗背勃見嗤戶牖侯君今錄泮事往遨白蘋洲臆對議湖學豈無苕溪鷗

寄撫州呂使君【元愷】索李鴈湖注王半山詩

一別龍門十五期湓城日夜夢魂馳歸裝初解臨川印注本應多介甫詩定復一鴟能見惠遙知五馬未相遺鯉魚直下西江水兼有書來慰我思

次韻髙子明【升】投贈二首

中原從昔信多艱尙有文才與古班詩律規隨元好問樂章雋永蔡蕭閒要知精防神全處須到聲銷色泯間此話無人膠鳳觜一蓑煙雨紫陽山

四時天地共成春千古羲黃寸壤鄰空復飛車行萬里本無弱水隔三神大人尺蠖同伸屈俗物羣狙易喜嗔子欲從吾參此妙倒翻銀漢洗塵巾

寄贈集虛孟髙士

天地春藏凍核中時來蜂蝶閧東風萬端變化根無極一寸靈明褁太空妙處千江分朗月飄然六合防飛鴻守知黙交龍虎肯泥丹鑪子午紅

寄贈介石沈髙士【並序】

字書介訓間予防年讀易有一家說謂介乎兩石之間恐左觸右捺卽去之不可緩也今諸家或謂豫之六二其介也過於石似乎石乃堅勁之義恐未必然細味之介於石與困於石文法同不待築磕而逺引是爲知幾敬爲洞霄沈髙士賦之

犖確﨑嶇峭壁間險過巫峽更潼闗石頭莫待微相磕便合收心早早還

兩邊巇險我居中豈可挨西又捺東冷笑主人忘曲突泥梁燕燕說春風

題東坡先生惠州定惠院海棠詩後趙子昂畵像【並書】

五季乾坤混爲一艱難得之容易失一拳槌碎四百州新法宰相王安石二蘇中尢惡大蘇周二程張俱不識紹聖姦臣講紹述元祐諸賢紛竄斥東坡飽喫惠州飯心知惇卞乃國賊恍惚他鄕見似人海棠一株困荊棘海內文章蜀黨魁蜀第一花世無匹邂逅相逢心相憐瘴雨蠻煙污玉質憶昔蒟醬笻竹枝適與張騫遇西域彼徒生事勞逺人此感與國同休戚屈原放廢郢都防箕子囚奴殷錄訖惠州未巳更儋州必欲殺之至此極立黨籍碑封舒王竟使大梁無社稷此詩此畵系興亡可忍細看淚橫臆【東坡先生惠州海棠詩十四韻趙君子昂所書仍畵東坡像於後以歸竹軒盛君紫陽方回獲觀題詩十四韻識之】

十月二十二夜三更讀淸波雜誌至五更

逺書答一封近詩冩數首小雨客不來我亦厭奔走茗罷午倦艸艸具杯酒獨酌政自佳啖茹聊誑口人生一日事忽巳卯至酉就枕不解衣須臾鼻雷吼起問夜何其禁鐘云已扣頗欲復謀飲牀下但空缶再臥臥不成燈膏幸猶有坐至五更轉讀過一寸厚是書必有益但當審去取著此者爲誰未欲斥氏某金陵三不足奎聚天地剖尊之配孔庭邪說陰授受後世公論定馨穢兩不朽未知八寒獄惇卞果入否

夜夣呂洞賔仙翁忽憶戊午西遊嶽陽樓老木居士祠觀洞賔像與今南谷髙士巾褁政如此奇曉起再賦

夜來忽夣洞賔仙四十年前戊午年老樹精祠觀畵像嶽陽樓醉誦詩篇喜逢巾褁眞相似獲接杯行豈偶然喚起沅湘舊遊興洞庭飛過水如天

題苖經歷耕野

士以仕爲業野處無所耕近世所大患苟進頹厥聲蘇子佩六印相國不爲榮坐乏二頃田此事誤平生廓然天壌間一犁早經營春夏刈麻麥秋冬獲稻粳蓋頭有把茅糊口有杯羮豈肯捨此去垂涎公與卿不遇湯先主伊葛亦何成聘顧不至三寜爲畎畆氓駟馬髙車間一跌足可驚豈如牛背上穩臥無欹傾調鼎與荷鋤心手自權衡我有一飽資去就萬事輕

十一月二十九日壬子喜雪

撚冰驚起凍髯翁一色樓防曉未融酤肆定應昂酒價篙工是處打船篷讀書牎上紙偏白躍馬街頭塵不紅憂國願丰心絕喜可能兒女絮因風

雪後

誰呵凍筆解吾愁畫到寒天欲盡頭漁子一蓑垂野釣詩翁百尺倚江樓光添防夜梅防月暖望明年麥隴秋卻憶半山服坡老義魚奇韻費雕鎪

題醉仙圖【醉者十九人僮七人】

晉七賢歟唐八仙歟胸吞萬古气髙九天糞土軒冕膏肓林泉造性命之閫奧眇文章之蹄筌見李耳於樹下參伏羲於畫前爰養素於黃庭亦存神於丹田旣萬累之盡掃惟一眞之獨全生涯無他糟邱酒船畫史遊戱醉態蹁蹮或相舁扶或相攀牽或袒而舞或跣而眠堂堂八尺如頹玉山烱烱一寸如珠在淵老夫一笑知其然非愚非癡非狂顚

宗陽宮訪葉西莊亨宗飲尋杜南穀道堅不值畱詩並呈戴帥初

我不識南谷亦不識西莊偶然詣仙境一舉數十觴南谷出何之童子煎茗忙栢林中有梅不見惟聞香

丹靑歌贈王春陽用其神丹歌韻

世上若無鐘子期破琴勿爲俗子嗤人間亦有王昭君柰何眾女嫉蛾眉我粗能詩子能畫筆力豈不山可移希聲絕色識者少妾婦嗃嗃仍嘻嘻宣和畫史我嘗讀山水王詵並郭熈儋州禿翁早題品元祐文章眾首推坡詩一句不收拾熈丰孽黨遺羣兒大坡小坡俱冩竹黜不登載無一枝河東顓徵領節度賊貫時實籌兵帷謂此昬椓亦善畫繆取人主玉色怡畫之是非且不辧國勢竟隨閹宦痿花光墨梅方盛行乃坐山谷屏斥爲簡齋五詩動萬乘此等佳作亦棄之五日十日一水石王宰見賞杜拾遺如許名手無其名可謂世衰人才衰筒不肯破菜不潑朝士閎籍塗粉脂靑城北轅五馬渡正邪稍稍分荼飴萬事盡如畫譜意焉得炎正不中微雪蘇黃寃尙伊洛始覺七政齊衡璣錦囊玉軸鎖禦府徑與宗祏同灰飛米元章史論稍公遺物太倉存一稊子能畫亦能詩眾人不識不必疑相逢但當醉如泥次韻受益題荊浩大行山洪谷圖五言

畫聞與畫見巧拙不同科譬如未入蜀想象圗岷峨可以欺他人不可欺東坡又如冩神女瞥然巫山阿宋玉一防筆眸子橫淸波上黨太行山懷孟逾黃河水落天井關長劍垂新磨昌黎尋李願借車方口過劈斫開崖壁巨扁侔斧戈荊浩家其間煙霞恣麾呵親見勝剽聞胸次所得多天亦寶此畫易世終無他退之太行詩防誦今鬢皤洪谷太行畫怳兮聊浩歌

題劉養晦練江並序【文炳】

謝朓詩澄江靜如練本謂宣城今江陰曰澄江因而稱曰練江黃臺詩千尋練帯新安水予所居新安江水至淸亦曰練江劉君文炳養晦江陰人也而寓毗陵名其室曰練江詩曰維桑與梓必恭敬止不敢忘父母之邦也予新安人而寓武林見養晦練江之名喜而賦詩傳曰適他鄕者見似人而恱偶有契於予心亦不敢忘桑梓也

朝爲練江吟暮爲練江吟練江果何在曰在江之陰練江不在眼練江常在心譬之古君子土思操南音褰裳渉其淺拏舟濟其深練江可以釣得魚沽酒斟季子佩六印陶朱賈千金此事決失望鷗盟難重尋【缺】落糞本木春返來賔禽矯首天都峯吾亦辭武林

次韻許瑞石送邵容齋見寄【應元宗偉】

欵叚餘生謝伏波詠歸心事竟云何藕花又趂橊花發詩債仍兼酒債多擊壤先生黃色論賣薪老子翠微歌吾儕胸次元相似誰道金章勝釣蓑

【東赤南白西黃北黒此正色也曉午暮夜見之矣吾終日言而未嘗離於是蓋天地萬物之理盡在是矣邵康節觀物外篇語回嘗嘆服至妙至妙東日曉而紅赤日午正南而白晝萬物仰覩天下同一光明至於西則黃昏矣夜則爲亥子丑天地黒矣日在地下所以世界全黒人生百歳亦有此赤白黃黒之限過午則日昃也元防運世一年百年千年萬年只於此處玩之見天地萬物之理第五句引此事邵君家故事也】

嘆士行

學問何難博文詞亦易工自非知道理更是長姦雄餙首冠章甫操心竊大弓金椎發塜軰張竦與陳崇

桐江續集卷二十四

欽定四庫全書

桐江續集卷二十五

元方回撰老矣

倚樓開戶展靑銅老矣猶能酒面紅浪許滿頭生壽發防堪落葉見秋風每思舊事全如夢自喜新詩漸不工棺槨衣衾俱未辦他年何處葬虛翁【老人髮落復生是爲壽髮】

送溪堂方先生五世孫觀歸馬金

鑑堂先生省元太博恬弟別省第二縣丞移忠茅田方氏十世也溪堂先生淮西運使寺丞十一世也先君上捨經乾元章十二世也回十三世也秋崖先生知郡吏部嶽侄貢孫末攷觀溪堂五世孫也皆西漢方公紘東漢賢良洛陽令仙翁儲之後

河南遷漢歙東鄕遷歙西鄕自有唐溪老堂堂首科級茅田亹亹冠文場考亭郢鄂桑梓友孝廟幹淳鴛鷺行五世賢孫吾獲識根源同是洛陽方

次韻贈吳羽士月湖大椿【前閤門宣贊舍人嘗爲羅殿國安撫使】

萬事平生大道杯恍然曾過望鄕臺榮華外物毛端細飄忽陽神頂上回羅殿堪思蠻嶠瘴鬰儀永謝劫池灰何【缺】乞我刀圭劑同見蟠桃防度開

醉贈宗陽寓居九江道士胡虛白祈雨感應

欲血蛟螭出太阿巳翻銀漢下天河築場預覺人人飽賽社應聞處處歌彈指三聲轟霹靂張頥一噴響滂沱何曽別有神仙術止是精神感格多

攺白雲庵疏語爲李道大

昔有隠君子中年洛陽居撃壤歌太平洛人爲結廬名曰安樂窩花間行小車昔有賢宰相退休寓洛都心乎愛此老卜鄰同裏閭買園廣其宅至今傳畫圗賢宰富彥國隠君邵堯夫走也非隠君賢宰今不無艸艸白雲庵隙地日自鋤欲築三兩亭冠蓋延朋徒勸君可綠蟻揣已無靑蚨解劍肯指廩芳名宜大書

重陽後三日猶熱多病者死者

重陽已過兩三日眞好菊花全未開合已樓前橫鴈字卻於地上洶蚊雷爬搔最苦瘡瘍癢擗踴時聞哭泣哀南客不堪況北客生民何罪降天災

題錢選木芙蓉

東籬相伴殿西風我識花神品藻公秋老別無第三品傲霜黃處拒霜紅

題達摩渡江畫

祖燈傳到老盧奴解道元來一物無蔥嶺笑伊攜只履渡江更要一枝蘆

九月二十二日曉倚樓

北斗掛樓北曉柄正指東乃知今夕昏移以招西風南州霜未降九月巳過中虫旣無聲天猶遲過鴻一嵗事垂了吾生將無同春艸百種死夏木千林空依依墻壁間獨剰殘菊叢日出萬馬動誰其知此翁

九月二十六日雪予未之見北人云大都是時亦無此寒

立冬猶十日【十月初六日癸丑立冬】衣亦未裝綿半夜風翻屋【兩夜大風而雨】侵晨雪滿船【寸許惟船篷最厚】非時良可怪吾老最堪憐通袖藏酸指慿欄聳凍肩枯腸忽蕭索殘菊尙鮮妍貧苦無衾者應多疾病纒

十月七日早起

巳亥十月六是爲立冬日是日晴頗暄虛叟偶飲客醉臥二更醒起視天宇黒三更至四更大風一何急吼哮甚江潮十屋九僕壁五更再倚樓云掃眾星出我樓正向東北斗掛東北其杓漸指南正東起太白日躔氐近房紅气卜晴色萬馬漸次動鐘鳴戍鼓鼜今年未有霜貧民或絺綌忽念十日前霰雪巳坌集痢瘧死者夥咎徴復不一所喜浙田登百姓不憂食

次韻吳僧魁一山十絕

百結袈裟破唐帽子爲何物我爲誰孰知各有直鉤釣解出瑚海底枝

天河瀉水洗心君瞎眼能觀聵亦聞不是唐皇迎佛骨大顚焉得見韓文

潘江陸海一笑唾暫借禪衣隠此身坡谷兩翁合爲一座間始可著斯人

七十三廻生一陽子年未半升我堂筠溪牧潛卽汝是一繋驢橛須耐霜

筠溪四十三嵗殀師弟與兄傳夜衣國手碁髙更有著百年政恐疾於飛

已學故學天隠說多因誤剃鏡中頭戲拈當日顏良案兩足何堪踏兩舟【未出家前讀孔孟書爲故學出家後曰已學】

長安應制住紅樓浪惹都紫陌愁天目有山無捷徑落花莫放出溪流

隋朝檜下訪仙眞五十年前夜榻身至道宮前天目頂羨公去作臥云人【予辛亥年二十五以呂竹坡先生午薦訪洪中書後峴先生勲問學宿天目山下道宮今忽近五十年云】

東南衲子宻如雲何限參寥與惠勤泉下歐蘇今不作伽佗秪夜亂紛紛

髙安僧寶姚圓至鹽水誰其成醬冰莫爲猢猻打筋斗廻頭不記讀書燈【前住建昌軍能仁禪寺僧圓至字天隠古筠州人癸丑廷魁姚公勉之猶子寶祐丙辰生咸淳甲戌年十九出家至元元貞間住前寺二年棄去臥廬山大徳二年丁酉圓寂年四十三有天隠禪師文集若干捲又曰筠溪牧潛集文近世僧之所無而殀可痛也其友吳僧行魁一山上人朱姓咸淳戊辰生年三十二求予序其文且賦十絕辭去將隠於天目山之西峯依韻和以送之云】

鄱陽湯仲材以其家息庵存齋東澗三大老鄂州黃龍寺僧惠璋入石詩裝爲一軸求士大夫贊頌紫陽山下方回之先人字元章嘉定甲戍與晦靜先生同年爲下偈言而不及此意可乎仲材能作秪夜回作伽佗可也

黃鶴磯頭百戰塵黃龍詩刻尙如新終然峴首碑安在羊祜元非死朽人

息存東澗三湯老文我平生盡見之身到黃龍山防度卻慙欠讀惠璋碑

晦靜先生甲戍榜元章先子幸同年升沈一付六如夢休賦靑雲紫陌篇

水繞芝山過紫陽倒流不解上南昌兩家俱有傳燈子始信眞源气脈長

送昆山州教劉表侄

紫陽山下世婚姻防度家因火後貧早是前修曾種徳政須後嗣更禔身秋霜白筆辭臺掾夜雨靑燈管士人碩果元來眞不食未妨徐動蟄雷春

九月雪十月雷記異

九月二十五夜雪南天稻粱未全結十月二十五夜雷東風桃李俱誤開七十三翁駭何謂雷舊慣聞雪則未水旱國家有倉儲人能寡欲疫癘無

題鄭提學孔明敬齋【昭祖】

恭惟方寸心表裏無將迎妍醜物不逃宇宙大明鏡時開復時闔靜定動亦定孰爲磨且奩塵垢敢吾競徐步衝牙和儼立章甫正威嚴修徳容戒懼毓景行典謨冠百王首言欽恭敬愼寅與祗讓惴惴逺機穽怠慢惟不敢玆其所以聖三畏四勿傳孔顏曽思孟洛學至正叔主一肅正命幹淳朱逮張銘箴互規詠奧室鬼神臨寐枕雷霆迸凜若對廟祭嚴於聽軍令古君子必爾持身以蒞政保家云仍長理國彊以靚繄予幼不學乃有東家鄭一謹禦萬邪道涯自孤泳何當躋公堂幽話聽犀柄師授分所聞庶盡人己性

巳亥十一月二十一日長至前一旬書

北極地上三十六度出南極地下三十六度入四海之內居中國不見南極見北極東生西沒一輪日西沒昏黒東生白春分秋分晝夜中天上地下度數同地上天少日晷短子月日南而北返地上天多日晷長午月日北而南行四時成嵗嵗如此日南日北而已矣一百八十度有奇不過一往一來耳或謂四防升降殆不然所以景祐新書刪其篇

信州道士蕭了空坐逝或見其在湘潭總府貳蕭公用之爲作贊亦自號悟空

了了了了空空空空心肝不在臭皮袋中想見出神似蟬蛻可能吸露更餐風可能吸露更餐風一悟懸知了萬空何似老夫酒肉漢死時合眼閉棺中

送胡仲虎歸婺源並呈江山長靁

大儒疇昔起幹淳天地星源一脈眞肯使我爲修學記始知君是讀書人流泉要驗胸中活死艸無拘紙上陳太極初生第一防尋根細認古今春

題東平張智卿梅軒嘗以墨梅一幅自隨【汝智年五十五兩入交趾】

大庾嶺頭江南北生平走徧梅花國天下梅花詩最難和靖居士占第一七十四翁詩萬篇一句梅花吟不得譬如江夏黃鶴樓旣有崔顥無李白何人幻出一橫枝毛頴陳塗側釐不丹不靑逞妙手月窓瘦影吾能移眞梅難賦賦寫梅虛叟大叫尢難之前身相馬九方句焉能壓倒簡齋詩張侯隨軒梅一幅什襲珍藏過寶玉南徵不取萬戶侯北歸未卽九州督借梅爲題求詩人中原名士詩滿軸和靖簡齋亦不無顧慙才盡難貂續張侯今在西湖隈竹籬茅屋扃蒼苔我亦自有梅世界紫陽山中歸去來梅花開時防梅開花未開時防畫梅不用雕肝刻肺被梅惱但當一杯一杯復一杯戴帥初賦道人蕭了空坐逝出神事借韻

漆園老子蝶魂飛緱氏仙人鶴馭歸往事何慿煙漠漠餘生防度雪霏霏早容身厠三千列偶許年過七十稀籍湜叛韓吾豈敢平生不慣食言肥

臘八日未雪不寒

寒暖違時節於民有弗堪豈應今臘八恰似舊春三夜【缺】蒸膚汗朝壺溢唾痰渾疑北風雪不肯到江南十二月大暖雨二十四晝夜二十五日始雪

夜來聞祭竈猶賣膠牙餳雪欲爲南瑞風才作北聲今年全不冷此月未嘗晴造化難窺測神奇易變更淫霖過夏澇槁樹迸春英熱熱如三伏飛飛忽六霙花瓶梅盡落虀甕菜尢平欲掘餛飩薺嫌泥嬾出城

嵗除次韻全君玉有懷二首

心事天涯客海涯自籌何止一毫差枕詩夜夜欹檐澑濁酒朝朝漉井花元日慣曽經百窘幼男勉爲講三加揚揚喝道樓前過肥馬輊裘防子華

全老忽貽寒夜句嵗防吾黨久離羣一場噩夢三千字百載頽齡七八分孰與挽前軒此士端能殿後棟斯文鄕儺禮失求諸野小鬼應猶畏竈君

庚子元日

臘天何故燠於春恐爲衣單念小民略見雪才餘一寸【十二月二十六日】叵堪雨卻過三旬野中薺麥不勝旺市上杏桃無數新白盡此頭浪多事可憐七十四年人

以桐江舊詩十五卷呈範君澤

人品懸知大不同一絲羞見釣臺風七年假守如虛叟萬首新詩似放翁貸死偶余唫鬢白每生猶想戰塵紅範侯胸次秋天碧好借寛閒翼斷鴻

正月四日大雨不已愈暖不寒

吳山勝槪甲杭州正旦晴明到上頭紅袖南人簮翡翠金鞍北客驟驊驑丰年似覺春尢好新嵗何爲雨不休自笑詩翁百念冷尙儕癡子說閒愁

次韻全君玉元日二首

五更皆早起惟我是閒人展鏡須仍雪添杯臉暫春有終還復始無舊不成新萬古燒痕意陳根豈盡陳春攽諸郡國漢守喜惟良旦宿重中尾時花競向陽古今新舊曆老少後先觴萬事皆如此無如且醉狂

次韻君澤正月五日早見示

人人有此珠萬古天地寶法當潛厥光蚌殻護其表能使華嶽移可叱峽流倒未若牀缺足梓匠不自造脫華培深根屏翳返內照與辧以興戎寧訥而出好恭惟羲皇心豈有夜與曉我眼徹地防常見日皎皎爰自彖及繋纂述屢脫槁仙防慕升飛佛障怯煩惱九轉與八解終不擺纒繞彼豈知吾學往來玩大小艮止體陰負離明決陽抱平生無所媚不竈亦不奧突過子云眇視老氏妙愼察進退間以爲先師報宜耦長沮耕遑待方朔詔黑頭气公旺黃馘項吾槁一當蟄幽閴一當翔穹昊何以明其然【原缺三字】衰老

次韻君澤夜坐示子侄三首

燈影稀疎兩岸樓市聲已寂睡聲防家夢斷三更過此老心窮八極防服气仙人吾不學坐禪釋子彼何求夜思晝讀諸郎識俛仰靑春鬢忽秋

一樣乾坤防樣人甑生塵異襪生塵寒牕黃卷靑燈雨暖閣金釵玉斚春誰同公子夢方魘我與先生詩又新【原缺二字】兒曹供筆墨爲言不是寫眞眞

兩腳如麻坐到明雨樓聽盡五更聲無人共唱尋尋覓有子聊教仄仄平淩室不能藏臘凍稼場或至誤秋成誰知憂世書生意惟願天階正玉衡

人日立春記苦雨無冰

三十七日晝夜雨中間一雪終無冰今日立春遇人日問天肯晴天不譍東南我記前庚子徽城紙包餽杭米乞人搶奪人食人旱極西湖幹見底今我七十四嵗翁苟全性命遨春風略雪不冰又庚子幸而去年秋猶丰西湖莫作癡貓守紫陽山下可歸否天終不殺好心人有錢買花仍買酒

正月十九日四更起讀朱文公年譜至天大明賦十二首

夜寐若無三斗酒夙興不待五更鐘浩歌閒把鐵如意【缺】慕先生憶臥龍

顚楊僕墨詆蘇張推挽時君可帝王軻死不傳今再見一時無數起臧倉

獨能有眼識延平濂洛淵源集大成早負性資專問學後生豈可少先生

鄕國追封初豈意師垣極品亦何心考功郎議一字【原缺二字】相斯文上帝臨

王道浪談行霸說儒言陰用佐禪機貪狼弧矢觀星象天遣吾公辟此非

本無極老謂主靜不逺復翁言內腴紙上仙方誰觧服尾公羽化上天衢

艸制無知傅伯壽問詩不答陳傅良王淮林栗胡紘輩仲尼日月曽何傷

孟子告子辧內外漢王項王爭雌雄誰歟著定防陔錄梭象終輸與遁翁

四世東南保太平有君無相廟堂輕具知人眼識朱子獨趙汝愚陳俊卿【紹興至慶元宰相皆不知文公】

澹庵老薦此詩人屈道何妨可致身負鼎幹湯公豈肯本來餘事壓黃陳【文公詩絕妙在黃陳上】

考官蔡玆取三策三奏賞音汪應辰天下未嘗無識者近來識者亦無人

開禧嘉定擅權臣地下眉頭想更顰侂逺傳衣至亡國止緣不用讀書人

久不作詩非避俗議偶老嬾耳次範君澤韻

俗坌蝟毛奮老倦殻縮閉門自著書此外百無欲試將雙鬢比我白君尙綠固宜斗百篇醉不問今昨異端朱翟徒孟子辟之廓傲睨則有之未必果落魄焉得百尺樓與公共盤礡坐令許汜輩螟蟭仰黃鶴

讀魏鶴山先生渠陽集五首

登門四十九年多細讀公書百徧過今嵗摘抄靖州作遁翁堪配不傳軻【回壬子年二十六靜齋先生知徽州十二月先生以回詩請入書院】濂翁傳到紫陽朱復見嘉端此大儒一論道原一原道他求倫擬漢唐無

漢唐臺閣畫功臣何似宣尼從祀人欲繪兩賢繼張呂臨卭魏老建安眞

投荒彌逺凶徒熾出督淸之狡計行得柄欺君例如此國亡徒剰正人名

瀛登湘渡偶皆同一了乾坤此兩翁【元丰二年已未陳忠肅公進士第三慶元二年已未鶴山亦進士第三崇寧五年丙戌四月七日陳忠肅自謫廣西還渡湘鶴山謫靖州亦以寶慶二年丙戍四月七日渡湘先是魏之家人夢忠肅來降生故名了也】前後身吾𨿽未信俱遭權孽肆姦凶

範文正公楷書昌黎伯夷頌平江李使君信之久藏眞本以歸文正逺孫族長士貴祠以少牢復其家

班固人表吾嘗疑第一武王二伯夷我謂伯夷可第一武未盡善宜二之退之第一唐文人希文第一宋輔臣韓爲夷頌範爲寫三絕誰爲什襲珍星奎運逾三百年皇祐慶曆諸鉅賢逮至渡江幹淳後珠題玉跋盈長篇範氏衮衮饒公侯幽州栝州至蘇州行軍元昊驚破膽義莊睦族春復秋子子孫孫居吳中【範丞相純仁以下皆是】指李後人今黃龔【謂平江使君李公信之逸甫】錦囊偶貯此三絕燕香夜寒吐長虹衮衣繡衣觀且誇【衮衣謂馬右丞繡衣謂完顏防訪】故國喬木興咨嗟大尹不吝歸趙璧祠以少牢復其家提學翰林索我詩【謂範公君澤】肯捐此寶眞復奇授者良難受者易卽此可刋遺愛碑

送張伯起入都二首

鄧禹雲臺功臣年二十四爲三公然自量其才可平世文學掾耳杭張君伯起任桐川學正滿始入都問文學選使之年七十矣遇不遇之分如此予謂絳縣老人過君三嵗始有趙盾之遇士不可以老自棄也

元侯可文學未壯冠貂蟬之子觀光日前修致政年芹宮堪注擬戍尙遲延定有羣公薦班行綴集賢西湖風景異因仕住桐川太守令求宅諸生爲買田冷官淸可喜逺道老堪憐何似嚴灘守投簮二十年

二月朔大雪已五日三首

侵尋半月是花朝大雪漫天五日飄臘月如春眾芳吐繁華時節卻蕭條

燕山雪花大如席豈料江南亦見之臘前六出知焉往卻在春風二月時

牛馬毛寒縮如蝟古今此句絕奇奇今春大雪亦將爾鶯死無聲社燕遲【燕山雪花大如席牛馬毛寒縮如蝟此李杜所以爲李杜也二句奇怪相敵故拈出用之】

題趙子昂摹唐人二戱馬駒

我嘗逺過燕山北樹木巳無艸一色騏驥驊驑動萬匹互囓交蹄戱跳躑誰歟畫此雙名駒似鬭非鬭相嬉娛唐人遺迹趙子摹善書善畫今代無善書突過元章米善畫追還伯時李先畫後書此一紙咫尺之間兼二美元章伯時兩人合一人媿我一詩難寫兩人眞

送白廷玉常州教二首

世間可讀不多書豈但撐腸似蠧魚小技僅能攻淺近大言徒用騁髙虛道心切戒偏忘助義事毋先計毀譽我學暮年方見此毗陵博士比何如

詩酒論交防嵗寒更無我輩甕虀酸劇談公每掀髯笑偉幹人皆仰面防縱使未前乙夜席何妨暫作甲科官祖風雅肖香山白白玉堂登未是難

送男存心如燕二月二十五日夜走筆古體

我年三十四鄂漢脫戰場四月扁舟東生汝於建康九載鶴山門靜翁還鵷行實爲舊主人別意殊徊徨爾時京湖閫開府羅才良呂氏賢父子欲我髙騰驤補以【原缺三字】江岸司徵航【嵗庚申辟武節郎鄂州排岸不就】旣而今左轄千騎如池陽【缺左丞道山先生知池州前知萬州漢陽軍年三十一】攜我一家往郡齋代表章汝姊始四嵗同爾歸南堂【姊禾娘後嫁程氏年四十卒已五年】明年辛酉秋浙漕鶚薦翔道山此大恩給我鬻爵郎【是舉軍功官不放試登仕郎萬五千人緡十人取一】別省第一人見知梧與杭【碧梧先生馬丞相廷鸞時以缺司主文取義杭山先生章原缺鑑時以常丞爲考官取防】不學執國柄似道貪如狼其客福建子瑩中狼如羊厥子偶不第乃獨憾老方讒之於似道陰幽弩機張【賈似道不學貴妃弟至相位其客廖瑩中不識時文體以君親師三腳爲書義故黜瑩中肆其誣蔑似道謂方山武官門下人不文欲行駁放然尙云不是馬仲翔取此人決是不放過】廷試復第一考官文趙常【文公天祥趙公日起常公挺擬爲第一似道降爲乙科首】易置乙科首爾豈識臭香蕭艾壓蘭蕙我心亦不忙【易方山京爲第一謂越州出帝王后妃未出狀元以爲上意】仕宦天有命豈由人低昂不意毒愈盛廖眞嬖人倉五百彼何知四遭白簡霜故嘗忤林秴何至嗾郭閶【林秴知徽州回江東倉幹配其都吏猶曰忤之禦史郭閶廣東人廖瑩中引之言路下短捲嗾論回人皆知之】魯港出師敗蟣臣叫九蒼數其十可斬乃先竄炎荒誅之木綿庵身死國亦亡爲相亡人國自合以命償匪我快私憤人欲抽爾腸臺諫我不就出守鄰故鄕【兩除禦史諌官欲撃王爚議不從出回知建徳府】大物旣歸周祼士來殷商夷齊與箕微均爲識三綱【歸附已無廟社之後者持塊土欲安往乎】我所領小壘可容久徜徉亦欲捨之去羣盜紛冦攘勉彊不得已芟惡完善良完國非我責完郡亦何傷幸保千里民不爲劍防戕姦鬼伏肘腋兩賊程與黃【親家程淳祖門生黃斯覺】門生訐座主壻不顧糟糠妄告無反坐官吏飽賄贓一朝擲笏綬僅有書防囊辛巳至庚子闔門饑欲僵二十年不仕愚意誰揣量苟生內自愧一思汗如漿焉得掛海席萬里窮扶桑茅屋防松菊槿籬畦芋姜讀書粗知道晦遁攀餘芳詩文亦不俗千篇垂琳瑯今汝往筮仕巳逾四十彊蕭然乏行李艱甚謀聚糧此皆我之過棄官畏禍殃以致兒女輩無不羸以尫行行燕山下悠悠易水傍北風無時無南人少裘裳汝父近八袠汝母七旬將苟可得一職歸甘泌之洋生理我無防徒此歌慨慷壯士一大笑出門靑天長

送方復大宣城學錄

莆田鄣郡本同宗更著深衣臭味同禿筆有天猶易補孤燈無地可能容不趨宰相翹材館寧糾諸侯泮水宮十載鳳池科尙在已應一舉首登龍

方氏來南漢閏時烝嘗所在富孫枝歙溪眞應仙翁墓嚴瀨英處士祠邂逅弟兄元共祖慇懃子我總能詩因風不要花顆梅老遺篇幸寄之

再送羅云叔

欲共君歸未有緣春風奪我紫陽天牡丹富艷花如洛煮白香濃酒似燕細防貌非寒士相隨宜班亞冷官貟人間第一好山處賦防篇詩醉防筵

題龍虎山髙士毛和叔愚泉詩槁

暫住身如鶴在松忽然飛去又無蹤閤皂山頭曾不睡夜寒防月到晨鐘

宗兄端叟年七十六來訪二首

年才逾壯早相知北騎南船防別離二老皆鄰八旬壽一生誰賦萬篇詩特承枉顧元無說獲侍同行識者誰流水桃花別天地碧山許到果何時

遼廣歸來二紀彊脫身煙瘴逺沙場僧多吟友詩常淡家見孫壽且康殘月夜潮渡漁浦飛花春雨客錢塘西山後防何妨數管趂年年早茗香

三月八日百五節林敬輿攜酒約盛元仁戴帥初方萬里訪趙仲實宣慰於西湖第五橋之曲港南山書院五首

第五橋通曲港船直揺春水到門前休官久作漁竿客扶老來尋鶴氅仙疇曩歡娛如昨日今吾衰颯最髙年舊墳新塜石羊馬且舉殘杯莫愴然

湖山春色已如斯城市原來了不知百五韶華全似畫二三名勝總能詩忽驚我輩相攜處誰識吾人始到時五十四年前弱冠設盆猶憶唱閩詞

暮年無不與心違節物過從事總非何處靑梅嘗煮酒誰家紅藥試單衣半酣便合拏舟去驟熱猶容借扇歸忽憶向來獨立處雪天閒防白鷗飛

生長西湖死葬湖興言舟子與農夫全家衣食慿揺艣歷世兒孫學荷鋤布衲劣兼蓑笠有虀湯恐並醬醯無金盤玉筯環歌舞午哄昏空一任渠

後生誰識舊西湖除卻山僧樹總無何至梅仙墳亦掘惟應葛嶺鬼當誅【林和靖墓楊連旃迦發之】紅裙鞭鐙追防女白首端章笑腐儒兩盞三杯更多感不如爛醉眼模糊

送徐君奇入燕【並序】

吾聞防京師取富貴者必年若甘羅終軍辯若季子方朔貌若賀知章李太白貲若龎居士王參元猶患其不得志君有一於是乎笠北風之前昂頭長嘯棹南斗之下鼓臂疾行是特其胸中有過人者耳詩曰

貌寢如孫叔貲單未計然曽微方朔辯已過買臣年插翅能逾海乘槎可上天問君何所恃珠玉富千篇

贈筆工楊日新

黃鐘九寸裁爲律六呂六律相配匹嶰谷參差十二筩猗管城子從此出上古蒼頡初制字後人防恬始造筆吳云不律燕云弗韻書又以律爲聿曰方曰冊刀削之削之筆之作以述析竹蘸墨絲其端龍圖書就篇帙秋拔毛號毛頴愈奇愈巧愈精宻修管執之以爲柄短管竅之以爲室其實不過一毫端良工於此有神術鋒但欲齊忌太尖翠羽鼠須俱不必老夫平生學歐顏晚脫場屋塗注乙著書棄筆如丘山使年將及三萬日眼花尙能寫蠅頭筆不如意輙怒叱江淮筆工千百家孰甲孰乙我所悉雞距散卓楊日新不落第二亦第一

次韻謝嚴養晦酒邊說易

四正爲奇偶四隅舊窺七七古河圖易𨿽未畫元知有極果何形孰識無方寸天開通造化半生夜坐下工夫老衰多學精專少病體摳趨但要扶

送紫陽趙山長治臺叟三首

昭代英髦盛文儒气數還天明黃道日地重紫陽山斗食三年內孤燈午夜間晦翁元不死鑽仰定睎顏山好鄰書塾溪翁割釣磯許時爲客久長是送人歸子去靑衿喜吾衰白髮稀防須桐防底酬唱羽觴飛【予家有大桐】

昔年初弱冠丙午創書堂四海仰朱子萬山環紫陽工夫誰久大防宻要商量舊日鵝湖語端能子細詳【淳祐郡守上饒韓公補丙午創建紫陽書院於城南門外舊尉司衙桃符二句曰四海共宗朱子學萬山環繞紫陽祠佳句也兵後遷入城南門內至今無以易之而規模不及前矣】

怪夢十首【三月二十五日曉夢有人擒二士生納棺中尋有長大人欲脇予以此以求金帯謝無之】

髙枕非難就深杯未易謀可須疑噩夢久已慣窮愁老矣何嫌死歸歟豈願畱曉梁數聲燕搔首倚吾樓

自和

倜儻千金盡艱難鬥酒謀有生誰不死惟醉暫無愁彭澤先生去周南太史畱誰家錦步障還墜綠珠樓

再和

休官二十載絲髮不身謀肯顧江淹恨焉知庾信愁但當思反魯何必望封畱閉目常危坐胸中百尺樓

三和

身謀曽不暇何況子孫謀我老宜多病癡人豈識愁管窺天謂小繩挽日難畱將騎言何猥蒼茫下白樓

四和

勤能將拙補命輙與仇謀尙有江湖債終無世俗愁已衰猶未死欲去又還畱萬事鵝兒酒諸公燕子樓

五和

文宗韓吏部詩學杜參謀餘子焉能凂吾徒別有愁潮陽寧逺謫補闕肯中畱往事驚棋局餘生付酒樓

六和

子午參同契春秋類是謀生前焉用學死外別無愁豈料猶窮健胡爲此滯畱客懷誰可比王粲賦登樓

七和

三朝前谷雨寒甚過時謀夜短雞聲早春闌燕語愁獨行仍獨坐難去又難畱粗守持身法堅城護百樓

八和

萬變觀時事誰其肉食謀乾坤一儒腐今古兩眉愁白首生何益靑春逝不畱孤燈夜夜坐曉角動軍樓

九和

昔日顓朝柄何人誤廟謀漸驚吾輩盡誰識向來愁忠鯁芳香在姦邪臭穢畱一時窮富貴蜃气結成樓三月二十九夜二更杭火焚花巷壽安坊至四月一日寅夘止

傾國傾城誇美色千金萬金供首飾武林城中花巷名紹興年前人未識亮死洲再講和巷名不爲栽花窠象珠翠玳玉笄外紫紫紅紅裁綺羅是時永嘉有佳士嘆嗟花巷名太侈繁華漸盛古朴衰書謂鄕人非美事誰知驁集一朝非婦鬟女髻彌芳菲冠梳簮珥向曉賣百僞一眞無闗譏戊戌年冬十月十爇此闤闠成瓦礫豈料郁攸再作祟庚子春殘小盡日一十六度蓂莢新兩見焦頭花巷人買賣假花牟厚利坐此得罪於神明君不見九重一言軒輊易頭白紛紛無忌諱人人一朶牡丹春四海太平呼萬嵗

次韻王起宗勉爲髙子明繪松巖圖

松下客攜琴巖中人讀書聲气相應求妙寫入畫圖灑落眞意趣冷淡閒工夫體中脫不佳明牕時自娛誰方策龍驤萬里籋云衢卿自用卿法未用輕賢愚

鈆山虞華甫往謝疊山枋得君直爲書耕隠二字今年八十一其子舜臣字舜民來見嘗師君直年四十九求賦耕隠詩【有陳鉞湯炳龍張謙陳應子白珽舊詩】

君直不可見見此長虹吐使其尙未死年始七十五當時書此字贈我老華甫今年八十一仍臥舊處所謝公名太盛殺身甘荼苦虞公不競名躬耕隠村塢有名無名間俛仰隔今古直木先翦拜明膏自煎煮何如牛背上一蓑弄煙雨所以馬少防伏波非所取

桐江續集卷二十五

欽定四庫全書

桐江續集卷二十六

元方回撰跋郝仲雨防梁百韻

讀君百詠魏中梁始僣諸侯又僣王孟子兩言無識者六王亡更七王亡

偶書

忽明詩眼一螢飛夜讀樓頭暑暫微多醉少醒忘世故易消難長察天機郭中令考書防隠公冶長篇過古稀正爾山林可投老果何所戀不思歸

讀方處士【徳亨名泰中】墓志挽詩題其後閻集賢承防【復】文趙翰直【孟頫】書傳學士序

瑰文寶翰勒堅瑉薤露諸篇序更新鳳閣鸞臺三學士羊裘魚釣一詩人登金競奮淩雲筆埋玉如【缺】墊雨巾逢掖的過二千石九原不死气如神

題程氏麟嘉壽域【克紹】

當年此地瑞麒麟預卜佳城壽檟春早把一官爲長物永期千嵗作全人盈消虛息知時命戰履兢臨保性眞馬革裹屍空志大寧騎欵段了閒身

送趙無已之臨川

古之諸侯公侯伯今之諸侯二千石建邦作郡事不同後車皆當載賔客釣魚呂望朝棄竿飯牛寧越夜辭軛雲龍風虎機防偶赫奕功名垂竹帛原嘗春陵四公子珠履三千分鼎食馮讙市義薄聚斂毛遂歃盟卻彊敵梁王兔園禮詞人相如之賦枚乘七平津更有翹材館大開東閣英彥集徒步常何起馬周落河房琯任劉秩嚴鄭公延杜子美郭汾陽遇李太白朱門若止藏歌舞無一措大研文墨不知稼穡友朋闕儻非癡物亦俗物臨川太守千騎行誰董琴瑟護書冊吾子從之大江西訓誘諸郎據師席王介甫之學誤人國家陸子靜之學雜彼禪佛四海公論有如此讀書豈可無揀擇若夫擬峴臺登臨而賦詩不妨寄我淸江紙一疋

次韻象山書院山長汪徳載垂訪【名垕績溪人】

古學非如進士場淵乎深處海難量善藏未用爭飴利中立懸知異狷狂度逺出寒公案在漸修頓悟話頭長公【缺】與我評玆事一洗人間粉黛妝

吾鄕朋友比多詩人宜進一步大則文公小亦龍溪可也於汪徳載楊復之歸賦此意並寄劉元輝黃仲宣

吾鄕南渡有儒眞二百年來兩絕倫繼聖幹淳綿道統代言炎紹冠詞臣紫陽山可搜遺老白玉堂堪踵後塵【原缺二字】苕溪漁隠學單傳詩話作詩人

六月二十四日秋夜書

昨朝交末伏今日立新秋故是涼猶未終須熱漸休酒醒興午夜月上倚西樓暍死端能免江天問去舟

連夜書

獨倚西樓夜漸深下月欲近觜參立秋是日微微雨病暑衰翁稍慰心

斜向西南月半彎五更正值畢義間朝來驟有風兼雨紅暈饒添一大環

秋涼斷是合還家三伏今年暑倍加病痛百般營藥艸精神一半減菱花

腐儒休致懶彈冠樓倚新秋午夜闌木徳臨參照南斗江湖一稔百憂寛

再題通政院王榮之八月杏花

紅閙枝頭二月寒中秋還許兩廻防君家泮水宮墻畔吾道重春孔子壇

半秋涼意轉春寒似曲江頭紫陌防霜近核中仁再結多調餳酪奉新歡

早開菖葉勸耕辰八月繁華又一新舊日舉人應最喜桂闈秋報杏園春

簡齋詩老不重生流月無聲句絕淸好个杏花疎影裏秋空吹笛到天明

種傳董奉術韓湘頃刻能開錦繡香好畫團圓明月夜中秋天色變春光

七月初一日淮浙大潮巨風亙古所無二首

等是耕王土誰令住海濵死沈凡防屋生哭並無人可痛淮連浙兼憂廣及閩鯨鯢容此物螻蟻視吾民浪祭推潮鬼虛祈主地神懷襄吾未見七十五年身

江海諸州縣新秋捲颶風樓臺漂燕廈城市化龍宮舶寶千艘覆亭鹽萬竈空直令無片瓦更許有孤篷徹底沙洲掃連根樹木童骨骸誰與殯腐爛出屍虫

送趙掲陽北上

去嵗別新正今秋尙未行求書何太數問選竟無成鱷海眞曾到龍沙果欲徵恐如吾所料姑用此爲名先世聮龍榜難兄接鷺班時移誰念舊身老各投閒吾已謀周翣君猶戀漢綸與其奔赤日何似臥靑山

七月十五日書

家貧難辦素食事忙不及艸書今日果然如此古人可信非歟

偶書

一日無酒飲一日意不樂一夜無酒飲一夜睡不著後生殊未知老人今始覺萬卷漫讀書千金空服藥我有一杯酒大勝淩煙閣酣歌脫頭巾毛發動襃鄂

一夕五七起起輙搔我頭明月掛檐前獨飲慿危樓淸曉上參井黃昏移鬥牛殘暑未云退幸巳臻新秋天上有銀河化酒還肯不大醉更無夢小醉亦無愁

寄題張受益防淸堂【謙】

伏生年九十腹貯秦坑書終童年十八手擲漢闗繻一老一妙年智勇夫何如兩皆濟南人稟受風气殊乾坤妙融結山水淸有餘鐘賢代不乏一變可魯儒吾友子張子世於此焉居烏哺奉甘防鵷行贊都兪將指許假道榮哉兼熊魚甲此一都防築堂冠蓋趨萬象納戶牖八荒來庭除陽丘古邑南均是宅一區麄中必有精所見獨異諸人見花與竹我見皆道腴彛鼎日玩弄簡冊日捲舒拔出形器上漉水月本無譬若椰子腹中有萬卷儲何必西域賈剖股藏明珠矢詩說解悟指天撮空虛何如登君堂嘯傲【缺】觴壺

七十五翁吟

衰翁七十五猶有身世憂暑不辦寒計朝始爲夕謀海若挾風伯掃蕩數十州錢塘幸而免湖巳入城流吾𨿽偶不死生涯殊苟偸米價不少減錢刀何所求長女亡六載次女病未瘳假使卽勿藥嫁奩將焉籌五男防其幼餘皆隠林丘憶昔年十五七月辛丑秋郡治及祖居一夜灰郁攸倐忽六十載將無墜箕裘僥幸登一第患難何其稠濵死者累矣尙存鏡中頭行善叢謗議施徳招寃讎久已致其仕此生行且休半飽半饑間陳粟虀一甌鼎食鼎烹吾非斯人儔萬事不如意自取何怨尢折腰復仰面防痔而封侯何如醉茅柴霞外鼾鼻

偶書二首

磊落終休矣艱難晚見之罔知當世事殊悔少年時一昨懸車後蹉跎又五年常書乞米帖猶費買花錢

故王氏安人挽辭

淑配生同邑錢王錦繡鄕甫登重卦壽遽掩若堂防桑梓推眞節芝蘭篤義方防防資佛力長子作緇郎

次韻沈茂實小園偶書

人因雅俗分髙下同是園林興不同時覺燕鶯相爾汝焉知蜂蝶有雌雄豈惟酒可兼詩可常在花中與竹中秋老紗牕猶未換要令深夜月華通

秋風稉稻又嘗新續食年年肯濟貧逺學佺期響【原缺二字】近同東老致仙人貴公勲業一杯水俗子面顏三斛塵流火授衣誦什戒寒深恐雁來賔

題淵明采菊圖

東籬東籬所至有南山南山古至今東籬之西拄我杖秋菊千叢開黃金南山之北送我目鴻飛山陽我山陰今是昨非栗裏宅三徑就荒猶可尋畫工可寫淵明面政恐難寫淵明心淵明面匪宣明面誰歟障我西風扇翁醉欲眠遣客去淵明此心我常見歸去來兮歸去來淵明方寸焉在哉寧入柬鄰白蓮社不上徐州戱馬臺

秋風歌【記七月一日淮浙潮變】

君不見七月一日海上風浙水西東淮水東鹽亭网戶十萬許潮頭三丈一掃空髙門大屋聳金碧瞬息浮入龍王宮官吏軍民不知防肉無肥瘦魚腹中縱屍橫骨互撐拄蠅蚋姑嘬鷹鸇同人家婦女金纒臂惡少斫之殘血紅富商大賈浮巨舶犀象珠璣誇豪雄三五百艘【原缺五字】紙船紙梢工善登髙樹毒蛇滿善泅有蛇纒其躬【原缺三字】家無一口甚寇屠戮兵戰攻我憶淳熙前辛丑赤地【原缺二字】飛蝗虫江南人才殊未少南康救荒賴文公我憶嘉熙【缺】辛丑西湖涸底舟不通人肉饅頭市肆賣艮山門潮【缺】水洪水旱厄運古來有皇天得不憐民窮辛丑定數不可免願言少殺神怨恫七十有五衰病翁未卽就木猶轉蓬【缺】幸米價不長年嵗丰

五湖空蒙圖

五湖之水何防防五湖之山何靑靑煙雨空蒙寄絹素吾聞善畫不畫形畫山畫水畫煙雨界畫防綴分秤星寓意托興有所主人品髙絕名芳馨鬥牛分野古彭蠡橘柚包貢今洞庭史傳同異不可攷靑艸丹陽兼官亭諸老英魂可招否亡吳霸越攜娉婷三致千金變名姓槖裝恐帶戰血腥陸防張季鷹無功可上彞鼎銘江湖粗有蒓可羮何必石崇虀韭萍滿身花影醉歸夜何必涯訓居朝廷三髙之中去一髙似於人物太渭涇鴟夷子者非我侶焉得張陸二髙復起與我共揚舲

送祕書監丞張受益還都效山谷體

君家所有吾弗如價估萬金猶有餘科斗字前古彞器椰子腹中行祕書楚吳閩粵吏狼虎淮浙海江民【原缺二字】歸闕一言動天聴生靈百萬免淪胥

送鄧善之翰林應奉並呈交代汪親家【漢】

海內師儒四十彊臯比一撤卽鵷行聲名久動黃金闕相貌宜登白玉堂眞學士當專翰墨寡言人定鎭巖廊交承正是吾姻婭爲謝魚龍老子汪

辛丑中秋曲阜橋倚樓

月漸髙𨿽小星全隠不明老夫偶有酒獨酌過三更世間千萬戶誰是倚樓人今夜中秋月危欄一病身

送福州謝學正無疑歸南劍州【中】

承見贈云十年太守桐江郡萬首新詩陸放翁不敢當此佳句

問知桑梓處師祖李延平往正三山學防馳四海【缺】新吟嚴更典老貌古兼淸上水過衢信閩溪卻順行

秋思七言八首

久不作詩詩律廢時須飲酒酒皆慳翠微云外宣平宅一棹歸歟隠此山

重陽時節黃花近老子情懷白髮新防檢客囊無一物江湖七十五年身

大庾嶺頭梅掛月居庸闗外艸連天馬牛風古不相及【缺】霧饕風一夢然

將相共扶黃道日神仙獨隠紫陽山云深夜注參同契身在虛無縹緲間

郎官已未老秋崖丞相庚申老訥齋已亥【缺】螭竹坡老吾鄕三老掛予懷

早遇鶴山先生子晚登和義郡王門靜翁道翁兩知巳慟哭新墳接舊墳

七旬有二傳防問九月初三記誕辰客裏偶然逢此日淮思江望淚痕新【道山訃音自寶應來江謂九江府第】

菊殿百花梅第一重陽節過小春來年年嵗嵗身長健擺去窮愁醉防杯

後秋思五言五首

多病全然嬾微涼尙未寒偶然無一事蛛网雨中防詩老吾衰矣秋風又颯然黃花香五度八十太公年黃陳今不作天地少詩人不是詩人少詩人未必眞詩與風騷廹文兼史漢長半山非不爾僻學汴梁亡五房十昆仲獨許一身存今日重陽日登樓欲斷魂

辛丑九日五首

政恐登髙枉斷腸今年恰值雨重陽晨興中酒情懷嬾滿眼黃花滿屋香

世間何事不空無萬古年年九日䢐最憶吾家先叔父塘頭一樹紫茱茰【先七叔父北門外小園茰一樹】

五度秋光過古希節名良是嘆人非吾州大火前辛丑問政山頭伐木歸【吾州前辛丑七月十三夜大火焚州治及祖居八九月先七叔父造屋獨俾回往問政山缺號伐木每夜一更乃歸】

何事淸秋已衣綿微寒最怯倚樓天江南今嵗黃花早醉嚼重陽半月前

往嵗金臺屢據鞍居庸鴈字仰天防中秋蟹斷【缺】花絕紅葉西山九日寒

爲孫同簽瓚題趙子昂馬

畫馬當年李伯時長懷魯直子瞻詩朝廷【原缺三字】才盛元祐風流再見之

爲張都目益題哇王后將相圖

闍婆之國古來有其人躶體蓬厥首後來攺號作哇君僣稱王妻僣後跣足露乳布纒腰往往自妍不知醜千島萬島南海南謂逺無虞險可守成周通道八蠻朝旅獒越裳孰敢後眞臘彭亨皆入貢巴尙答洽爾獨否壬辰臘月明日望三平章往命招誘泉州出門七州洋飛檣舞帆朔風吼五旬有餘至其境驚禽駭獸破膽走前主初防後主立國亂未定內掣肘生擒瞎直喫當王癸巳三月之十九先降土漢必者牙水陸引道分左右繼獲昔刺小大子【原缺二字】畱屯豈容久所俘病亡或逋逃窮則反噬如野【原缺二字】秋班師防占城諸國降表肯相受梢工滿載防榔果徵夫爛醉椰子酒生金銅錢曁百寶捜山討擄恣意取蝤蛑蝦蟹玳瑁螺芭蕉豆蔲皆可口風俗可怪亦可憐食無匕筯但用手生年月日都不記淫亂混雜忘牝牡得此詩料吿者誰滕良伯父乃吾友我賦長篇當凱歌甘誓徵同不朽

九月一日稍佳演作五十六字終不及少陵牧之

少陵哦後牧之【原缺三字】篇章可謂過眞是能專詩筆否似應無柰菊花何鴈來秋老江湖落病感風寒涕唾多自古死生元有命滿斟且復醉顏酡

重陽後秋感

盛夏闗防少深秋證知脂寒饒涕唾膚癢困瘡【原缺三字】山千疊重陽菊一枝醉鄕差可可歸路尙遲遲

送胡雲峯炳文錄廣信二首

蓋輿上下立乾坤眼底無人可與論分數不難升地位絲毫未易見天原因重文字窮羲畫速肖生徒半孔門斗食泮池何足凂晦庵異姓要云孫

近沿闗洛至幹淳逺探羲圖未畫眞自古斯文元有種卽今所學不無人轉移鴞泮希聲起判斷鵝湖正論【原缺三字】諸生仕鄰國變齊同囿杏壇春

題楊仲謙走馬牽犬圖鄭某畫

渥生漢馬眞龍種旅獻周獒敵虎威時節太平哄花栁平川牽鞚走如飛

題錢舜舉著色山水

堆靑積翠聳【原缺四字】崢嶸古寺深此畫老錢暮年筆眞成一紙直千金

次韻郝元隠浙西山【彥澤】

疎處溫涼宻處寒未須向背問支幹猿閒配偶雙嬉戱樹古根枝萬屈盤何限樓臺荒宿艸防年歌舞罷鳴鑾賴天獨肯扶僧剎佛大泥多許共防

挽艮巖梅府卿【應發廣徳軍人】

庚午昔同朝權臣狠且驕至尊俱芥視大物遽冰消宻勿毗廊肆艱難駕使軺絲毫心有愧壽肯到今朝往事括囊坤元魁罪忍論咸淳君蔑有徳祐國能存委曲都司筆侵尋亞從門惟公獨不肯手板倒桓溫攺卜圖後閒居二十年商顏才聘幣剡曲竟回船【原缺二字】無虛日粢盛有薄田何須似裴李綠野及平泉寄董總管文卿精春秋連爲太平姑蘇二大郡【名章字文卿號小庵眞定人】

春秋家學漢醇儒才尹當塗又尹蘇光價九霄懸日月愛思兩郡甲江湖蛾眉采石風前笛橘里長橋【缺】後鱸太白季鷹俱不及【原缺四字】擁菟符

送方巖夫四首

河南徙歙徙浮光逮徙莆田派愈長六出長官刺史百端平最數鐵庵方

同姓同年綰左符嶺南萬里送孀孤先君遺墨今猶在爲問封州有後無

巨山防仲昔同官對峙詩家兩將壇昭武卽今聞有子文星髙照七閩寒

紫陽山下一燈寒曾守桐廬七里灘空手去官【原缺四字】名聊得繼方幹

送李君佐防浙東

鑑湖北棹迓徵鴻昭代乾坤靡不容運際包荒連茹泰時當養正出泉防暫爲掾史司刀筆遄許勲名上鼎鐘防取漢家有故事趙堯猶得拜三公

贈李得甫寄拙軒

吾嘗鄙文賦陸機自衒鬻濬發誇巧心見唾憾拙目【原缺二字】淵明詩莫若黃山谷或者巧斧斤疑謂拙不足詩文較巧拙議論黃勝陸人才亦復爾世事可類觸善宦司馬安四食九卿祿百世名不馨史筆有餘戮大匠公輸子繩墨萬廈屋規矩方圓外何必續土木李子寄此軒一【缺】夜檠獨未入巖野夢【原缺四字】卜焉知千駟馬豈慕萬鐘【原缺三字】蠧書魚惄如饑亦讀掛檐飽飛虫彼哉蛛网腹

用韻謝湖州總管李才甫附周漢東寄聲

文章太守與誰防山水江南第一州試向淸風明月內得非與可子瞻不生徒時喜髙軒過英俊多防【原缺三字】冷掾能言修學事殿堂新葺更書樓

重贈王相士【並序】

九江相士王云屋舊贈之詩曰金馬玉堂步決不到寒生我有雲中屋如君豈可爭吳山相逢言已失去再贈七言一絕

是人家有些兒屋何處山無這个云浪走江湖【原缺四字】邊云肯彊隨君

偶題五言絕句五首

不寐常欹枕無言獨倚樓江淹猶匪恨庾信始爲愁落木包生意來鴻定去期如何蕭瑟气有許楚臣悲春秋逾致仕南北粗知名有客來相問如何不治生爲客彈長鋏【原缺三字】短衣柰何年不肯五過古來希自古有治亂誰家無是非曉牀聽鄰語瑣瑣訴寒饑

客況六言五首

狐白裘玉作帶汗血馬金爲鞭雪髮河中老叟霜天躶體撐船

一瓣香陳無已萬首詩陸放翁借問老夫年紀五屈指姜太公

善揮金粗豪傑痛飲酒眞神仙身外別無一物胸中略有千年

輔嗣元不識易安國未嘗傳書周官謬釋揆嶽【原缺四字】魚【王弼易暌卦包魚音庖大謬以杞包卻解爲瓠尢不通杞亦未是】

大矣哉十二卦有義有用隨時世故蓍艸萬變心事梅花一枝

送來巡檢通

鐵甲金戈百戰攻將軍未老紫髯穠早依討粵【原缺四字】受從驃合騎封驚邏三年微竊鼠飛騰一日定【原缺四字】訪舊燕臺去誰采吾詩當菲葑

松下茅屋圖

一株松下一茅屋何處山中此景無煨芋老翁常閉戶世人從此畫成圖

水仙花畫

【缺】繪水仙陪魯直梅邊更有子瞻形蘇兄黃弟神防處重築人間頓有亭

猿獐圖

西徵君子化爲猿似覺獐頭未足倫叫月三聲萬松外可能淺艸走平原

猴牛尾貍圖

宣城牛尾雪天貍梅老饞涎爲賦詩曽與沐猴戱相得脂膏爭柰獵人知

東坡眞迹

歐蘇一代兩文忠賴是滁陽起醉翁誰欲儋州殺坡老靖康戰血鼓腥風

錢舜舉畫

老錢工作趙昌花殘緑依稀姤五正叔晦翁凡六說始知輔嗣大爭差

送廣信山長趙然明

宅本詞人傑祠今學者宗才華明斧藻師範服章縫竭力鑽書蠧乘時補衮龍勉旃企鄕達徽國荷堯封

擬古五首

達人安天命養器以待時匪謂閉其門端坐無所爲東家田中苗旣種且漑之西家不復爾秋至或忍饑一得異一失非天有偏私口實云自求曷不觀諸頥

髙臺垂釣竿不過一漁翁三逕連東籬略與寒士同何獨嚴與陶百代流淸風文叔本僥幸寄奴非英雄我評夷與齊大勝營丘公

江南九月後無日非重陽十月十一月豈不雪且霜嚴【缺】殺百艸菊花彌更黃於玆偶有酒十觴至百觴【原缺四字】了復醉梅花傍

騷人稱屈宋宋豈敵子平詩家推陶謝謝豈肩淵明魯直愛水仙以梅爲其兄梅似可祖父吾今攺玆評知十與知二回賜同補哲所以孟堅表九品較優劣人貌無明鏡妍醜孰分別物無權與衡輕重亦不決

題禊帖圖【並序】

觀禊帖圖二十之帖前六之敍視聽娛樂耳後【原缺四字】其感慨樂過而悲生盡而死常理也晉人之學所懼止【缺】漆園齊彭殤羲之斥爲妄作深以之感爲痛夫情逐事移形隨气化焉有樂而無悲生而無死者似不必過於痛也

永和九年晉癸丑禊帖至今家家有遺墨一紙出昭陵摹本宇宙同不朽甲子循環十六周甫近千嵗未爲久之字二十我諦觀誰繪此圖誇妙手晉人之學吾能【原缺二字】以莊子爲六經大同小異立議論漆園遺意入蘭亭七情靜動應萬事一气聚散鐘千形樂極必悲生必死倐開忽闔風天螢豈不痛哉逸少語畏怖生老病死苦掇拾釋氏之緒餘惴惴其栗有如許顏瓢致樂悲安在曾簀臨死生焉【缺】短中求長斷斯文翰墨髙名萬萬古

離騷九歌圖

正則靈均皇揆余屈子文章古所無我嘗痛飲讀【原缺三字】乃復覽九歌圖九歌根源何所自羲文周孔易【原缺四字】坤馬中孚鶴鼎虎革豹未濟狐載鬼一車豕負塗先張之弧後說弧奇奇怪怪浩以博湘累取以爲範模東皇太一九霄下百靈護駕飛龍趨雲中之君儼帝服眇視四海翔天衢堯女舜妃兩嬋姢想見當年泣蒼梧太少司命尾東君倐來忽逝紛馳驅河伯白黿弭英輔山鬼赤【原缺四字】桂酒椒漿奠瑤玉鼔迎簫送鸞鳳輿佳人在望【原缺四字】君不見心躊躇采芳馨兮日將暮有所思兮甘糜軀吾王不寤娥眉嫉知心惟有寡女嬃一士葬魚亡楚國而況他日秦坑儒我詩頗似賈誼賦敬弔先生空嗟吁

題淵明歸來圖

人以心役形方寸有所主陋巷足簞瓢外物肯妄取心或爲形役饑腸內煎煮未必得鼎食湯鑊巳烹汝淵明歸去來妙甚第三語自形役自心何乃浪自苦此理一以悟公相亦糞土而況折我腰不過米斗五昨非謝督郵今是睇衡宇易有不逺復艮曰止其所聖之淸若和髙風夷惠伍懦立薄夫惇仰止邁終古

題家慶圖

昔在成周與唐虞比屋可封人懽娛臯防稷契贊帝兪周有閎顚廟謨太平之世與同符四海朝車同軌【原缺三字】有慶萬姓蘇天下家家家慶圖

題唐人按樂圖

鼓笛笙簫哄舞茵伶官和尙雜宮人黃畨綽共唐三藏髣髴相傳未必眞

哭方碧山前惠州同知【召字端叟】

同宗多兩嵗官學幸同門去夏才相別逾旬遽【原缺四字】淹逆旅公已見曽孫二子言將葬驚嗟欲斷魂

四年登八十壽過古來稀辭郡非闗瘴思親自合歸千詩存老筆二紀掩閒扉雞絮臨筵幾隨潮夜夢飛

送葉茂叔淮安教

爲儒元匪易入仕似無難防疾非科第飛騰卽教官梁城依汴古楚郡號淮安臺省多知己書燈莫遣寒

送淩應蘭玉傳詩序

前朝景定三年壬戍進士𨿽孽賈當國猶畏英主未敢陰取私人號爲得士今四十載見同年毗陵淩公上萬下頃之孫玉傳多材好修能詩善書從昆山州貳車常公濟川來訪贈以二詩且爲之序

壬戌同先祖登名四十年吾衰逃世网子學紹家傳好作聲名計姑隨仕宦緣王奇有故事卽見旅朝賢保舉甘年進何妨緩致身暫時刀筆吏他日腹心臣【原缺二字】全相似唐詩更逼眞多能乃畏謹誰不與斯人送李伯英【孟淳鶴田防弟乃叔深齋之子】

八十三嵗李鶴田我兄事之後八年有弟有弟來見我我亦待之如弟然鶴田鶴田眞神仙讀萬卷書忘蹄筌鉤銀畫鐵筆下字咳珠唾玉胸中篇維伯英甫父深齋我未識之人稱賢相觀骨骼聽議論九臯之鳴紹家傳【原缺四字】我所敬論宋勿論唐以前文名第一歐永叔詩名第一黃庭堅節義第一文丞相三士鼎峙撐靑天隠逸第一【原缺二字】人捨吾鶴田其誰旃君不見西漢四皓起商顏羽【原缺三字】劉氏綿又不見東漢子陵臥嚴灘足加帝腹揺星躔鶴田爲嚴之處則九鼎重鶴田爲皓之出則九鼎安吾將以子伯英之行卜之焉

寄閻承防靖軒

相逢偶值寄梅人今嵗江南暖未勻報與玉堂眞學士小詩聊當一枝春

題三蘇先生族譜後【戴帥初爲其七世孫撰序】

眉山萬古老蘇仙坡頴兒孫世世賢尙想九闗排【原缺三字】須七葉珥貂蟬何人不作無窮地今日才知已定【原缺三字】姦朋市朝撻剡源學士筆如椽

至前偶書

江南子月巳春廻一日堪傾一百杯朝飯太牢【原缺四字】窓西子月中梅閒心自得無窮趣老气猶誇未盡才我近八旬經萬變傍觀嬉戱小嬰孩

湖州推官史彥明碎妖石

君不見杜子美搜詩益州城西門所見石筍雙髙蹲欲募壯士擲天外使人不疑見本根又不見韓退之【原缺四字】憐愚民枯株朽木事爲神偶然題作木居士便有【原缺三字】福人安吉古廟李衛公有一怪石左廡中不知始初孰舁致矯誣妄誕欺吳儂諸欲殺人劫盜者牲酒奠祭駢羣凶狂魂滯魄詫慿附乞靈徼福撐虛空忽值湖州推官史【缺】如明月淸如水集眾捶之百雜碎棄置溝渠同糞矢南方淫祠百且千焉得一一皆若此

次韻送郝同知還閩二首

平生奔走徧區中老尙流離作寓公合坐黃堂稱太守願求丹劑學仙翁繄誰虎豹占文變何限貂蟬出武功可似有心隨李耳流沙西邁過崆峒

字畫多年逼獻之髙材天賦豈人爲一枝禿筆無能敵百尺名樓有所思磧馬塞鴻忘舊夢建茶閩荔富新詩皇天具眼終徼福多病從來喜讓夷

十四日至節

錢塘多少富豪家酒肉如山賞物華野老入城【原缺四字】蘿卜菜臘梅花

十六日大雪

長至前逾一月晴忽然細細雨無聲中宵變作今【原缺三字】得樓頭鼔角淸

十七日大雪

扁舟未覺出城難訪舊情知老畏寒七十五翁無【原缺三字】樓聊且隔簾防

寄題朱信州自閒堂

吾師魏華父庵以自爲名自庵有類槁其文世盛行吾友陳壽夫堂以自爲號謂予可言詩玉成有大造上饒朱使君燕居題自閒此自指何處專指方寸間閒眠與閒防暇字匪二義自防乃自暇只是一个自子思愼其獨使君資之深自身閒不難先當閒自心【魏鶴山自庵類槁專刋靖州所爲文回至永嘉郡齋次令嗣知州靖齋先生俾回監刊總爲大全集南昌陳壽夫名傑爲江西提刑有詩聲號自堂】

贈學易畊心

佛書曽畫牛犁舌以易耕心卻不然一寸地中栽【原缺三字】將三寸舌談天

和李鶴田乙未贈李个庵

這个庵中這个人莫將兩个認心身一个亦無羲【原缺三字】於此處玩天眞

全眞教隨喜

全眞遺教契淸寧蕭散無爲養性靈百嵗萍蓬無定迹一身土木巳忘形陳言不用參同契袐法何須急律令中有異人殊未測倐然輕舉上靑防

雪中泛舟

詩翁泛雪船動趣兩三篇未快防梅眼空流憶酒涎【原缺二字】衝凍淩饑鴈起荒田兒女牽衣處新春入暮年去姑蘇

雙臉殷紅捧玉尊陽臺髣髴見香魂一生心道蘇州【原缺二字】事揺船出葑門

過臨平二首

臨平山下泛歸船何必荷花五月天記取五更霜【原缺三字】芳橋買小魚鮮

行在名存一夢惺西湖路近六長亭陳橋驛與臨平鎭興廢何人了汗靑

寄魏珍卿

五十年登靜老門八男今見九曽孫浮生變幻【原缺四字】事艱危詎忍論三級浪知龍有種九臯聲喜鶴猶【原缺三字】舟畔書帷舊酒醒燈前欲斷魂

寄魏鶴臺並呈虛舟

損益相因俯仰間人才世事頗相闗熈丰消息黃龍府濂洛源流白鶴山此道不隨髙岸攺吾徒寧作野雲閒世家但保書燈在莫羨雲霄玉筍班

寄魏景山

長橋身作長城夢南五湖天北濟淮重聽吳歈憐我老憶騎塞馬與君偕田園粗有何須侈子壻俱賢豈不佳七十六翁如未死便郵一紙更忘懷

桐江續集卷二十六

欽定四庫全書

桐江續集卷二十七

元方回撰壬寅立春在辛丑十二月二十九日歸【缺】

三宿

隔日春先立崇朝嵗始除去來身不定好惡夢皆【缺】千山外舟車一月餘豈眞休客擔【客中之客未弛擔也】猶【缺】

家書

予丁亥生壬寅年七十六畱杭十二年

吾生已是三分過此地胡爲一紀畱萬事無心偶然耳久將身世付浮休

送鮑子壽寶慶教授

吾聞陳后山兩爲彭城教先生新安人歷歲董卿【缺】晚頴州日與坡老樂君今實似之往食邵陽稍【缺】吾聞徐孝節教授家山陽其名聞於朝其行髙【缺】大書之特褒宣徳郎君今詎止此卽日鵷鷺行

【缺】

戌午秋七月予泛洞庭湖君山朝欲曙武口日未【缺】

怒蛟龍忠信堪支吾君胸有所挾浮湘弔蒼梧【缺】

長沙十二縣東西湘江夾君才嶽麓髙君心洞庭【缺】

古卲州靑燈萃儒帢循循善誘人不

必劍【缺】

君往卲學近接濓翁州君居長徽學晦翁之故丘顏曾思生魯孟子生於鄒君其鄒魯人天畀鄒魯遊

六言四首

馬文園消渇病嵇中散絕交書未害子虛烏有可【缺】才疏

樓中老子無事座上梅花盛開閉目不閉鼻孔暗【缺】自來

讀萬卷行萬里酌一杯題一詩頽齡如此如此豪气已而巳而

傳燈錄第一卷

我佛世尊如來自謂寂防樂巳誰不嗚呼哀哉

題王起宗畫雪扇六言

何必見戴安道月圓夜雪晴時烏府王起宗畫【缺】虛谷詩

送郝同知

僕昔塵忝歲壬戌甲科爲首降爲乙宰相謂已【缺】實見怒出私臆漢東掌教大洪山寄名帥幕【缺】陵還卾艤安陸燃火髙岸夜伐荻是時約近一二

【缺】

書有來遞鈴急閫公拆觀眾太息郢州新喪二千石【缺】蓋代眞人豪養士萬數馬千疋邊頭失此老

【缺】

以致襄陽失世事輪云勿嘆嗟郢州諸子吾皆識伯仲【缺】落雕手舞騎彎弓轟霹靂黃金鎖甲靑油幕黃卷靑燈從此出能爲橫槊建安詩不減修禊永和筆難弟兄中屈指三漳州半刺今第一黃閤紫樞烏臺官有求可以【缺】手得邂逅一閒二十年髭雪鬢霜慵不摘我老我【缺】於公公獨枉駕顧此客旣觴我酒爼豆之又厪珠【缺】

什一別千門換桃符梅初未白柳遄碧人生有若鴻【缺】銜蘆一枝食數粒往來去就無定所寒避江湖暖沙磧此心與彼獨不同睡裏有情夢相憶

次韻趙朴翁赴衍聖公嶧山書院之招

鄒魯相望擊柝間亦顏誰許獨晞顏同源泗水別沂水接壤嶧山連泰山萬世元勲辟楊墨一時浮論主癰環七篇事業君能講男子臨岐淚肯澘

正月二十一日偶題

樓頭日日倚危欄來往人忙許靜看老子無聊常【缺】杏花欲動更春寒虛名疇昔三千字險路平生百八盤揮翰玉堂有公相閒人贏得把漁竿

題王瓛王珪母郭氏義節記

年二十嫁四十歲王生儒士教其二弟成人年二十七而王生亡守寡教【缺】

一江東憲幕一財用所勾當

老儒致防女師儒二十言歸四十夫令弟階庭駢兩玉賢郎門屍儼雙珠摽梅迨吉年𨿽淺泛栢維儀志不逾冠帔笏袍相照映稱觴眞可畫成圖

題郎川紀勝圖【並序】

燕然張暠汝明岱宗王勉起宗十【缺】

屬大司農嘗寮古潤汝明還家有潁灣田十五頃母及子孫眷聚六百指讀書賦詩自樂久不知起宗官況後乃知其爲【缺】西廉訪僉事行臺禦史俯就建平【缺】

相思自大都過江南訪之桐川道中鞍馬不期而遇相從爲十日遊起宗善畫繪【缺】郎川紀勝圖各爲長句紫陽方回亦尾而歌之

維汝明父起宗父古潤嘗僚佐農扈釃酒金山焦山寺【缺】馬升州揚州府歌詩千百南北傳一別十年散還聚駸致五袠知天命雙鬢更無絲一縷昔賢相思卽命駕車而不笠莫敢侮汝明家在軍都山田十五頃淸潁灣母及子孫六百指仰事俯育身久閒大江之南鴈北向故人聞綴行臺班合眼有時得相見不過夢中空往還起宗籍籍【缺】史【缺】易退仕如止桐川大邑當孔道歌聲【缺】

斷橋流水來者誰兩轡相逄各驚喜丹靑慘澹繪爲圖防【缺】幽穿知幾里右軍蘭亭未足誇摩詰輞川焉可擬紫陽洞天虛谷春亦荷老筆爲冩眞逾七望八盍早往滄浪日濯冠纓塵二公妙齡挾才藝往往見知今宰臣省【缺】

夕有命再使堯舜風俗醇錦囊此軸且捲起未可【缺】鱠蒓

春半久雨走筆五首

月餘不浴不梳頭垢服埃巾獨倚樓萬古事銷閒裏醉一年春向雨中休天時才暖又還冷人世少歡多是愁治亂無窮如糾纒華山髙臥最爲優

早從師讀易乾元晚乃微探性命源道在一前包宇宙心無二處契羲軒行將死矣依先冢卽合歸歟理故園二十餘年復韋布人生焉用兩朱轓

才喜晴明又雨陰尋春未了早春深牡丹芍藥【缺】寒食淸明上冢心詩癖已應吟萬首酒狂何止費千金【缺】百嵗三分過屢死焉知活到今

萬事心空口亦箝如何感事气猶炎落花滿硯慵磨墨乳燕歸梁急捲簾詩句妄希敲月賈郡符深愧釣灘嚴千愁萬恨都消處笑指鄰樓一酒簾

耳焦髮禿四肢枯年近非熊異壯圖見識漸髙詩【缺】精神常好酒相扶地輿茂育元非有天宇空虛不是無自笑太倉中一粒夢防夜夜侍都兪

回二十學詩今七十六矣七言決不爲許渾體妄希黃陳老杜力不逮則退爲白樂天張文潛體樂天詩山谷喜之摘其佳者在集文潛詩自然不雕刻山谷不敢【缺】也五言回慕後山苦心久矣亦多退爲平易中有閬仙之敲而人不識也

醉題二首

倐忽侵尋八十翁平生學問見詩中可因道術仙能到何用禪言佛不同是是非非雙鬢白鶯鶯燕燕百花紅太歲壬寅題此句小樓買酒酹東風

賣花人憩小樓前買幾枝看日典錢詩向夢中頻【缺】才醉後便如仙貧閒略比陶元亮老壽將過白樂天

【缺】定爲林下計嚴灘西向練溪船

道山座主先生平章呂公挽歌辭五首【庚寅九月初三日生辛丑七月十六薨】

一門眞將相天地間生之表海太公望封王郭子儀【缺】堪襲閫跨竈早持麾福壽完終始人【缺】

乃翁同此老兩柱共擎天初作二千石才生十九年漢陽【缺】最大嶺外帥何緣極恨湖濵相姦臣喜弄權【缺】公三十嵗死守漢陽城焉得江陵閫能支鄂渚兵椿庭才不起槐府已無情最恨木綿鬼乾坤一擲輕昔僕叨名第繄誰極作成首捐登仕誥誤掇別闈【缺】人皆喜權臣獨不平可憐身欲死無以報平生

大別登秋興南樓望戰塵興亡元有數生死不無神將相名千古兒孫近百人生靈活億萬報豈止公身

次韻謝周兄【士俊】見訪

弱壯之間幾輩流不凡已與老成侔筆端可挽千鈞弩胸次如登百尺樓良木政須資長養芳蘭未厭【缺】

衰晚不聞道幸早專心似奕秋

贈兪碧巖體仁刋圖書【文元婺源人】

上古包羲卦初畫五行之金刀爲革兩儀四象生【缺】初一圏爲太極八卦之上六十四右乾左坤名曰易

因重【缺】定科斗書削木爲方竹爲冊搗紙束毫冩今字世降俗【缺】動山積何如簡徑卻艱難篠簜梓桐事雕刻所以近人刋圖書篆籒依稀規鳥迹博雅君子具老眼爾【缺】生者【缺】不識紫陽山西星源州遙見長虹【缺】日伊人【缺】

間雲气開晴碧巖碧一旦飄然【缺】湖

硎刃如【缺】

嘗石鼓玩陳倉忽似野碑掲鄒嶧贈我三印紅屈蟠細【缺】遊絲疏復密侯王黃金槖駝紐韓彭何曾得渠力如我【缺】緑綬亦無不過小匣藏寸物閒詩倡和外謹封家書時用報兒侄佩之如寶漢剛卯不懼取將轟霹靂

淸明大雪三日

半月雕梁燕子歸怯寒著盡舊綿衣何人醉眼西湖路錯認楊花作雪飛

跋髙舍人錢舜舉君選著色山水

堆靑仍積翠山與水俱奇毫髮漁船逺尋常艸舍卑喜君眞好學索我細題詩卷軸頻舒捲明牎肯見思

送戴帥初信州教授

伏羲之後幾萬年堯舜八聖孟一賢誰學其學傳其傳【缺】明間气生戴先上庠文聲撐靑天髙掲蘭闈十名前【缺】隻字宮商宣豈但場屋著祖鞭早合玉堂照金蓮【缺】

衣常退然擢第三十二載間昔日朱顏今蒼顏逾冠【缺】

班垂迫耳順猶在閒一任金陵絳帳還近始再調【缺】山得非世道多間關乍可不仕避險艱四男二女膝【缺】環束脩糊口萊衣斑我宿冒忝博士官

稠眾中【缺】

直上秋天寒得公老筆不厭看雄

文兩魁【缺】

柄國韜禍端老夫尋遭霜簡彈白

首相逢徒【缺】

給甕虀酸人生出處如此難

畫觀世音贊

【缺】見呻吟我砭我鍼人有此心卽觀世音

題曹舍人文龍墨竹扇【禾興同知缺仲賓息齋冩】

文湖州筆欠坡詩便面瀟瀟雨一枝暑汗輕揺骨【缺】間誰識庾元規

題陳仲良宅觀古物及徐熈來禽捲

車書一統混乾坤福地錢塘戶口蕃治世【缺】

室吉人冝爾保名門金玉印章文物古丹靑圖畫典刑存來禽幾顆徐熈筆欲摘紅鮮薦酒樽

送吳僧慶閒上人【姓白字無逸年二十九】

唐僧窮島可應是筆能追投卷初來此回船忽去之味【缺】工防合情淡慣分離許讀紅樓集昌黎亦贈詩韓文公有贈廣宣上人詩【缺朝士】無禆【缺】空媿髙僧數往來宣有紅樓【缺】世宣宗許入禁中賦詩

觀世音像贊

觀見世間苦痛之心而往救之脫彼呻吟咄千【缺】

隻眼曰何以故以心觀心

五月二夜聞雨大【缺】日至杭

【缺】涼喚起酒醒人聽雨更闌得句新兒子逺來作生【缺】

十六年身

送汪復心【巽元】饒州教

出魚龍氏聲揺虎豹關兩司千里泮一退四年閒學孔誰如孔晞顏我亦顏不應但攜酒日日看芝山

送畢用虎談星命

知君家世擅儒風不與江湖術士同季主市占排賈誼【缺】平肆卜服揚雄言談簡淡非長古揖讓雍【缺】鞠躬甲子支幹五星說源流本出六經中

題凍雀著色梅花

一枝玉蘂艶【缺】

雀雙跧凍翼香誰識緑毛掛【缺】鳯坡仙詩眼醉南【缺】

壬寅生日楊廣文攜示壬辰生日詩次韻

方寸天知地亦知昂藏胸次了無奇山林獨樂休官早【缺】縣徒勞見事遲一影浪行千萬里十年未朽兩三詩故【缺】

驚陳迹旅次傳抄付小兒

壬寅生日【缺】

南逾梅嶺北冰天跋渉艱危【缺】憐頗賴靑州從事力【缺】過絳縣老人年稍【缺】

旬苦多病且須爛醉海橊前

生日後三朝又書

【缺】七十六年春湖海飄零一病身相愛故人誇壽相逺【缺】兒子作生辰齒浮聲嗄調涼劑髮少頭瘡爪破巾只合歸歟辦棺冢斷無華表石麒麟

送丘正之海鹽州教授二首

而立年前髭未長金臺早已擅名場法書筆下蛟龍【缺缺】句胸中錦繡腸斧藻一州專學校枌楡卜捨近家鄕【缺】講道相傳授不在槐花舉子忙

去年七月朔風潮倒海排山蜃鱷驕亭【缺】

宮未必盡飄颻隨冝補葺燈牎破循序扶持粟廩【缺】友一心研義理浙鄕風俗未蕭條

送張仲實冝興州教授

天未喪斯文遁翁續思孟戒愼恐懼傳源流獨也正【缺】中節情未發爲善性人己不睹聞了無一可偵上璧

【缺】朗下譬深淵靚尙復有形迹兩物相照映人心統性情本【缺】垢可淨鬼神不能知匣中未開鏡所以古君子一恬【缺】

學者當此時養之惟以敬述者於玆明作者於玆聖三畏孰爲首戰兢保天命武林子張子早執文【缺】

將相家炎紹四大姓未應釣渭【缺】

見退之病中年有省悟坐

覺【缺】華屏冝興【缺】

聞且榜諸生望絳帳【缺】以慰郊迎朱子所著書率【缺】

當於謹獨上有法更究竟

題孫廷玉藏李仲賓墨竹【孫瓉通政同僉仲賓號息齋】

仲賓筆底招君子廷玉胸中敬正人更著紫陽虛叟句兩公烱烱見精神

寄題感應夫人廟

觀世音化馬郎婦西王母嘲方朔兒乾坤大幻萬千變【缺】我敬之而逺之

五月二十三日懷歸二首

【缺】茅猶在盍歸休何事淸河日倚樓百歲四分三已過十朝九醉一無愁獨遺蕙帳容逋客誰向瓜田識故侯定是紫陽山下路西風仙袂揖浮丘

生紅一簇海橊枝慙愧虛翁兩鬢絲久客湖山何足戀【缺】父子自相知江南江北千鐘酒身後身前萬首詩連【缺】霖忽開朗人生亦有晚晴時

題答祿章瑞淨香亭【名文圭號橫溪蒙古人臺州守子】

【缺】成都府治元帥堂緑竹含籜新出墻今古詩人第一【缺】幕屬工部員外郎【缺】酒樽主賓遨晚涼上句雨【缺】

淨一掃人間塵土黃下句嚇破嚴武膽解道【缺】竹淨易見香難說此【缺】撩天鼻孔長我知橫

溪【缺】

少陵先生鼻不徒【缺】此君之佳色又能識此君至淸之【缺】然則是又不徒識此君之淸气而能識此君之眞味識此君之深意者歟下一轉語參此禪敢問竹香雲何細而細

題範陽祖澤士榮松齋【祖無擇之後】

九天風雨歲寒頻十八公邊夜讀身气味菟【缺】

朋栂竹可三人秦皇愛防加封爵夏后栽培作社【缺】書燈照吟榻落毛掃石當茶薪

【父通議大夫工部尙書缺六人五出仕有至二千石者此君缺五十二年客於金玉府石抹同知其姻也】

六月八日遷寓侍郎橋

梧桐樓外雨蕭蕭客裏遷居意不聊淨土偶鄰羅漢洞閒人肯羨侍郎橋蠧魚書少家何窘行李船輕路匪遙此【缺】十翁肯相送典錢沽酒了今朝

苦雨半年

【缺】海蛟龍睡不鼾半年晝夜雨漫漫何曾略識三春暖更【缺】難禁六月寒孰感神明回葉气忍聞生聚落深湍鼇【缺】擲將期矣不許【缺】

日安【去年秋孟朔防海潮缺地丈八殺民數十百萬缺年正月至六月無時不雨】

六月十二日侍郎橋感事

【缺】大歷歷七南朝幾【缺】潮夜復潮湖上已無【缺】有侍郎橋官同謝傳慙髙潔位過周公肆吝驕

【缺】

心木綿鬼穢聲不與骨俱銷

題郭元徳寓意齋槁後

一硯隨身一棹輕斗南斗北仰詩名豈眞寓意不畱意【缺】恐無情還有情痩島獨敲逢尹詰癖陵寧死要人驚【缺】自號異商隱妥律平平仄仄平

題施好古示龔學古瘦馬六言

畫馬不學韓幹我知八十翁心使皆肥【缺】

可斟

送江泰發晦庵書院小學教諭

翩然歸去兩芒鞋朱子書堂小學齋好向四書尋骨髓敢辭五嶺役筋骸晦傳可是終無愧【用屏山祝辭】遁筮誰知晚【闕】佳前哲持身但如此知時豈不有吾儕

次韻曹淸父營生墳追和範石湖韻四首【涇】

桑楡未迫尙東隅諸子盈前返哺烏早檢靑囊營【缺】丹竈著工夫無生話可忘言了自祭文能信手摸

【缺】

年未遑辦一抔【缺】

良圖

古來奕世保松楸八百姬周四百劉今代未聞【缺】時尙想引魌頭干戈蒿裏無完穴【缺】蘭亭有【缺】

誰可免一杯聊【缺】祝千秋【今人舉酒必曰千歲】

【缺】如斯舉一隅誰非長夜閟金烏裹屍馬革眞【缺】山淺丈夫羽化苦無仙伎倆茶毗別是佛規模

【缺】彭祖終須爾匪悟浮休肯豫圖

殺心奕局響紋楸雞肋何如酒徳劉世事但堪常防手人生政要早回頭誰能卒辦魚千里自笑終成貉一丘【缺】明年才七十商山剩飫紫芝秋

贈胡端本顯伯教諭二首

【缺】

諸胡鄕里人人仰範模韜養沈潛求大【缺】揮【缺】號通【缺】生不出跧吟屋垂老【缺】

舊坑硯中覓浮溪汪氏遁翁朱

芙蓉嶺外矮開夜讀燈從祖父來四海八荒【缺】山一壑絕塵埃生涯晚節香黃菊世徳淸陰映緑槐

【缺】仲車教鄕裏何時除目下行臺

送劉仲鼎瀏陽教四首【鉉前紫陽缺】

【缺】今名郡劉公昔碩師山畱黃帝蹕水繞紫陽祠遣【缺】

足陳言講說疲【缺】曾參到否未有四書時【缺】向湖南去衡湘剩【缺】淚凝斑竹恨骨冷葬魚悲學【缺】循常式師生整舊現【缺】軒何故道無所爲而爲瀏陽吾未到疇昔到長沙文定諸胡子宣公故相【缺】已化心皎月無瑕【缺】尋方冊燈昬眼易花

【缺】湘江潔名應嶽麓齊扁舟先浙左匹馬次江西眼可【缺】今大詩須到處題世人無陸學一笑過金谿

贈秋蓬王相士

人生兮若蓬揺落兮秋風或南兮或北忽西兮忽東【缺】兮潦水髙之兮太空天翔兮徵鴻地泄兮鳴蛬皆一

气【缺】所使兮曾不由夫我躬焉得三萬六千日無盡無藏兮惟杯中

贈範君用筆工五首

漢庭上方斬馬劍子制毛錐端似之未辦朱云請此物筆誅市撻佞臣誰

世上豈無千里馬能騎千里馬何人直須讀書破萬卷始用子筆如有神

畫工如山赤墀下調子之筆丹靑勻一洗萬古空凡馬曹將軍外更無人

未誇長管入手便政須短管護銛鋒未染濡時常著防【缺】脫防走蛟龍

善舞吾聞霓裳曲【缺】音有陶朱公長防多錢世豈少鐵鞭難得尉遲恭

贈馬唐卿數學環中吟

揚子云易爲太邵堯夫易爲皇極溫公之易曰潛虛觀物行成有七易環圓其形刳其中圓則能轉中則容譬如門牡必有牝環中居士心與同車各雙輪三十輻與之運行謂之轂轂之兩端鑿竅宂良工於此膏其軸老子教人舉一隅莊子推廣言戶樞圓而能容無滯礙大徳若容百川輸居士易應有師授言人咎休頃刻究厥祖三世登巍科乃翁八旬享髙壽環外人賦環中篇何時吳門吾過船防酒與汝談此事月窟天根又

蘭亭【有僧字好本】

細看僧字永和碑誰見山陰落筆時想象捧心【缺】間幾本話西施

中秋夜喜晴

秋來剩賦倚樓吟天慰衰翁此夜心霽色一輪升白玉【缺】聲萬鎰價黃金酒才半醉吾忘我詩最難題古到今日【缺】西流聊困臥不知更淺與更深

八月十八日天曉二首

木犀花正盛吹入滿樓香不是人無寐焉知夜已長樹鳴秋雨急潮過海天涼【缺一句言風聲雨非雨也】自覺衣裘少侵尋近肅霜

河中船巳動岸亦有人行城北鐘聲斷樓東鬼宿明倚【缺】酒醒搔首小詩成【缺】中秋熱今朝始漸淸

寄題陳公輔聽雨軒【良弼宣州人】

聽雨寒更盡開門落葉深此賈浪仙詩也開門知有雨老樹半身濕此陳去非詩也二詩翁可謂善於聽雨者矣公輔聽雨軒題者軸將牛腰紫陽山人方回贅以一絕

知時潤物最關心不作珠簾暮捲吟龍過驚回欹枕夢檐聲防防是商霖

八月二十日天曉

淸曉潮初過西風獵獘裘肯爲貧士地偏覺老人愁蟋蟀聲彌急梧桐色漸愁殘星餘幾防吾獨倚吾樓八月二十日趙西湖防酒夜醒二更記事

社襖初穿暑气収今朝五日過中秋隔湖我每思【缺】市公能顧小樓鬥酒只雞承厚意扁舟匹馬約閒遊吾

儕不與人間事肯掛眉頭一防愁

酒醒更深獨倚樓天淸地靜俯河流梧桐影轉三更月蟋蟀聲催萬象秋自古有生皆有死卽今無喜亦無憂更著四年當八十我於人世復何求

八月二十三日早起

不寐緣何事無言試自思百年欹枕裏五夜倚樓時天下奇才少人中間气誰洗心方見易知道始能詩可用黃庭演何勞素問醫儻來縻爾爵小事惄如饑栗裏淵明菊商山綺裏芝乾坤萬萬古達者姓名垂

贈存古楊茂盛卿【杭表背工第一】

卷軸年深碎破時我能補苴以完之驚逢大桁重華典喜見由庚束晳詩王防周篇汲郡冢儒生秦頌泰山碑裝潢作手今無敵消得朝天馹騎馳

贈葉宗貴一山

一山葉翁七十二齒牙禿缺面不媚忽然防詩叩我門【缺】貝疇能辦玆事才徳豈關貌妍醜西子【缺】孟光膩三十年許舊相識翁攝官霅我半刺兵銷甲解各不死我嘗作郡翁弗至鴻翔燕蟄蓬飄風防合良難別離易往不可追來叵測人生恍惚如夢寐邂逅尙肯匡解頥當爲酒樓謀一醉雙臺方叟七十六二十七霜絕俸祿【缺】陵陽牟先生丁亥同生共星宿先生擘箋介翁來筆勢雲煙字珠玉翁索我詩紙七尺見示諸公詩一軸孟能靜吟我所畏趙子昂冩我所服我詩初學張文潛晚悟後山拜山谷頗通大道合自然拙朴有餘巧不足近世後生宗許渾可謂諺云狗尾續至當之論天地中不可違異必合同詩自明良賡歌起以至孔刪雅頌風蘓李曹陶唐甫白慶曆元祐幹淳宗是爲四始大正姓名太陽燭天紅軻死不傳忽復傳道學一燈垂天窮二程張子之所得南渡前有濂溪翁何人實編道命錄南渡後有張宣公南渡後有朱文公學詩本是一小藝彼哉自謂晚唐夜雨鳴秋蛬

畱錢塘十二年

一紀錢塘去未能寒梅涼菊暑天冰春風七寶山頭寺夜雨三茅閣上燈和靖不生無隱士道潛如在可詩僧大船相聚惟歌舞小舫漁翁采芡菱

題立上捨【極】艸意

萬派江河盡向東秋風揺落又春風性靈根本元相似軀殻胚胎偶不同螻蟻階前藏窟穴蜘蛛檐外掛虛空家中子女兼雞犬爾我無非樂意中

九月初八日

今年未見菊花枝老恐登髙亦不冝但得明朝須有酒可能我輩更無詩身閒天下朋遊少秋暑江南雁到遲宗武宗文佐觴詠幾家伯道嘆無兒

九日早起

今日眞當爛醉時丁牀搔首便吟詩擬斟白蟻元來少旋典靑蚨亦未遲萬事茫茫先卯飲一家艸艸僅晨炊紙日上微風冷斜倚危樓有所思

九日卽事

閒居九日意何窮落木長江感舊同佳句致多惟杜老良辰專美只陶翁爲問從人遊戱馬何如對物詠來鴻無萸無菊無螃蠏亦可隨冝酒一中

次韻靈鷲淸長老二首

粗讀書難盡信書世誰鯁直但阿諛平生湖海悲遊子晚歳乾坤老腐儒知己尙堪擡醉眼從僧似欲剃吟須何當靈鷲兼三竺日伴猿饑侶鶴臞

得句無僧字不淸公來一日兩詩成龍雷珠浦東坡和海日江潮老宋驚魯直尙能推大國長卿誰可詫長城二桃三士抱吟膝我所師兮葛孔明

重陽後絕句五首

梧桐疎葉間微黃年例江南未肯涼菊自此花三兩月樽前日日是重陽【大都菊止中秋江南菊至十一月十二月】

昨朝卯酒醉至酉不記滿斟凡幾巡莫問擔頭靑蘂菊且迎座上白衣人

九日若無詩與酒人生如此定凡人我師子美牧之者郪縣齊山句尙新

難開笑口憶小杜今歲江湖鴈未飛政使菊花無可【缺】當爛醉更忘歸

九月重陽菊未開十月小春梅又來賞過日長添一綫一瓶菊伴一瓶梅

桐江續集卷二十七

欽定四庫全書

桐江續集卷二十八

元方回撰乙巳三月十五日監察禦史王東溪節宿戒方回萬里飲靈隠冷泉亭趙宣慰君實趙提舉子昂靈隠寺知事晦壇治具西方僧四人兩提領北人放泉噴雪觀猿擲菓予醉先退賦詩五首記之

年年時節美春三誰識湖山緑似藍萬戶棟梁雙語燕千村桑柘兩眠蠶鼓鐘下竺寺連上香火北髙峯勝南除卻咸平處士外何人更此築吟庵

淵靜濤飛亦壯哉冷泉亭右閘初開一時變作跳空雪萬眾驚聞噴壑雷老鶴逺過彭祖壽巨杉何啻盛唐栽吾生八十重遊此身健猶堪酒一杯

世間春暖此間寒萬樹陰陰萬竹攢騘馬來遊人不避畫龍誰冩我頻看餘生久已忘三黜髙防猶容預四難閒賞孤山梅五絕樽前剰愛一枝酸

休兵三十有餘齡鐵馬曾來似不曾寒士喜從賢禦史閒人許識老名僧畫船處處歌春雪廈屋遙遙貯臘冰保得西湖如此好心知明首遇良肱

三月晴過半月春眞成好景與良辰簮花騎馬多遊女擲果呼猿不畏人湖山行樂有心賞天地太平無戰塵兩紀逃名作閒客樂哉七十九年身

三月十八日甲子晴

夜夜春寒漸覺輕桐花十日過淸明去年稔更今年稔壬子晴兼甲子晴樓閣相望饒客醉干戈不用保農耕老儒八十心無事依舊吟剔短檠

寄題畢氏鯉潭壽藏

陰徳防泉日夜流使君鄕社號千秋方聞壽倒三松詠遽作身隨一鍤謀誰謂滕公居此室何云文子樂斯丘穴中得石如金槊定有人封萬戶侯

讀太原王氏家記二首

臥冰公相舊家聲紀載鏗鏘樂九成大姓江山同久逺雄文日月競光明雙親彊健躋髙壽兩紀休閒致盛名冠豸澄淸聊一出萬鐘千駟未爲榮

中原表表日星垂積善傳家泗水湄一瓣心香鄒國廟八分手筆嶧山碑檢身粹行言相應報國精忠孝可移千萬人中無一二庭闈偕老及期頥

三月二十九日飲杭州路耿同知花園

巢燕春泥久巳融虞弦節近鼓薫風枝枝爛熟櫻桃紫朶朶爭妍芍藥紅冠豸霽威賢禦史雕虫得雋老詩翁十分蠶麥今年稔我輩何妨酒一中

立夏五首

吾家正對紫陽山南向冝添屋數間百歲十分已過八隻消無事守窮閒

齊侯北海楚南海匹馬扁舟我過之一事略如陸務觀囊中眞有萬篇詩

說與江湖故舊知不曾得句未爲詩一更一至五更五半是搔頭不寐時

路過偏嶺暑風涼艸色連天七寸長無限牛羊無樹木靑靑六月地椒香

南華六祖老盧能宇宙千燈復萬燈佛法平生吾不信神交一二老詩僧

李仲賓墨竹四首

乾坤各各變三爻坎兌相依似泰交認得易中甘節卦籜龍貞幹冩梢

春生夏長出墻頭含籜新梢玉版抽冝雪冝霜無不可如椽且與貌冝秋

心空節勁翠筠濃冷笑凡花誨冶容可是人間秋水碧東方七宿應蒼龍

渭川千畝入毫端子美臨風野色寒不是畫師卽詩客可能収拾與人看

送方仲和信州學正二首【洽曉山竹溪子秋崖侄】

公論乾坤萬古畱秋崖秋壑兩般秋尙思下惠甘三黜肯向新都羨五侯籍甚故家佳玉樹彼哉亡國阽金甌同鄕同姓仍同牓喜見煙中跨竈樓

科第官資異昔年束書聊憩玉山前師生講暇臯比地兄弟吟髙鴈字天虛谷宗生雙鬢禿秋崖家學一燈傳向來晦靜相逢處諸老猶應有斷編

送柴廷玉靜得

爛柯峯下碧溪云元自山一派分羅仲素初同此脈朱元晦始張吾軍儻知柴氏潛心學未數徐魁徑畈文近喜識荊靜得老名家知道更多聞

義犬行

古滕東溪禦史王公之先公豢一獒十五載東溪廬墓從至其地不食而死以古禮埋之紫陽山方回賦義犬行

君不見周興西旅貢厥獒今日天下新建櫜遠方不許進異物閒卻三略兼六韜又不見王孫昔嘆走狗烹今日天下永太平保全功臣決無此花村夜不爭雉鳴陸平原家飬黃耳系書不隔江淮水金陵音問還洛陽往來何啻萬餘里杜少陵寓鄜州居舊物低徊入衣裾宗文宗武共入蜀愛憐想亦如相如古滕東溪王禦史先公豈弟世無比一犬育之十五年送葬至墓不食死一飯糟糠何足論恆飽不饑謝乾坤垂深井韁馬救主銜明月珠蛇報防世上紛紛輕薄子翻雲覆雨喪廉恥動輒反噬不識人可似韓盧烏喙之徒知義理

送程桂軒子方還蜀治先墓

周宣中興常武雅程伯休父爲司馬其先重黎掌天地此佐尹氏徵伐者顏曾思復有七篇孰云軻死道不傳洛中二程忽突起乃有明道與伊川西蜀名士古相繼東坡外家亦程氏吾州紫陽此姓多宰相訥翁顯近世猗哉古渝程子方年髙七十彌健彊子公禮甫侍入峽灑掃松楸修墓藏孝思祖考安遺體何惜往來萬餘里曵裾岷峨山上云鼓棹灔澦堆前水儒流不與常人同何況此郎娛此翁自古搜詩得句處往往車中與舟中防州十歌劉賓客百花潭北子美宅二老遺蹤可訪尋飛龍舞蛟轟霹靂五月重午離西湖九月重九趍成都盍簮之別澆菖蒲若堂之封酹茱茰小春早梅仲春柳蜀地吳天兩俱有古渝何必卜故廬不如再飲西湖酒

走筆送吳僧慶間遊明越

挑包前日過埀虹明旦乘潮向浙東兩防虎丘山上月一竿漁浦渡頭風乾坤佛法元來盛湖海詩僧到處雄而立妙齡廣長舌肯參八十紫陽翁

送康彥博文夫吉州教長句二十韻

廟廊謁賢飯吐哺畱子翰林不肯住閻公大學今儒宗邀子同宿玉堂霧曰我天南有嚴親滫瀡防甘奉朝暮得一泮水廣文官匹馬扁舟遂南渡未愛紅藥當堦翻但憶芝山防酒句江東自鄱溯江西郡曰靑原洲白鷺歐陽文逮周益公誠齋詩傳楊長孺比戶弦誦家書燈子往爲師異戍人才鑪冶入老手鏌鋣幹將由我鑄卽今場屋已無用五言省題八韻賦人心天理不可磨秉彛物則常如故五天竺國身出神三蓬萊山臂生羽緇黃引之入迷途殘魄零魂應悔誤昌黎原道孟七篇除蚘剗蟯剔魚蠧子當以此據臯比正正邪邪明舉錯本根樹立謹心術節目設張行法度子曾精讀萬卷書子又逺遊萬里路諸生北面孰不服窮理盡性擺傳注天民先覺敢自許作成後進定無數

學詩吟十首【並序】

小子何莫學夫詩伯魚承過庭之問退而學詩三百五篇之詩也詩亡然後春秋作詩有美有刺導人爲善而遏其惡詩不復作孔聖懼焉故寓褒貶於春秋以爲賢君良臣之勸而破亂臣賊子之膽後世之詩自楚騷起漢晉唐宋至於今日得洙泗之遺意否乎𨿽然天理人心一也回近詩十首名曰學詩吟所見並具詩中或者亦粗得前輩心傳之一二大徳九年乙巳七月初八日方回自序

我陟匡廬山想象淵明廬我遊永嘉郡康樂玆佩魚學詩六十載鑽仰二老且白首恐無成嗟哉腹空虛邇來擺百務糲飯幾無蔬朝吟極摹仿夜詠加勤渠不必一字工意味但舒徐比陶似不足方謝尙有餘舉世無人識歸歟吾歸歟

三百篇旣絕孔聖作春秋榮辱系褒貶與詩美刺侔楚騷降一等尙可風雅儔漢盛出蘇李魏興起曹劉歷覧逮六朝仰止玆爲優獨一陶元亮龍鳯翔九州韓柳繼李杜黃陳紹蘓歐江湖近一種禽虫鳴啁啾

我讀淵明詩不忍復去手休官四十一不肯戀五斗二十三霜秋籬下作重九朝亦一杯酒暮亦一杯酒南北幾防紫能爾一醉否義熈所以立寄奴幸而偶牧野誅獨夫夷齊尙弗取竊評首陽山乃後有五柳

我愛眞西山讀書有甲記首論天命性豈可不論气【程張二說宋始有之】我愛魏鶴山周易輯集義濂洛十七家一貫六十四有寂卽有感槁死笑釋氏無气欲爲人瓦礫棄骸胔復見天地心有處起生意王弼獨云無此語決非是楊氏昔爲我老子實似之墨氏昔兼愛釋迦亦如之孟子辟楊墨有功此一時似仁與似義暗傳匪明垂梵語東漢譯門西晉師迄爲萬世害三教乃並馳獨一韓文公張我正正旗濓洛有諸老此盛彼遂衰

離騷謂絕響此道傳人心外物有鼎革能言無古今曹劉與陶謝五柳擅正音李杜與韓柳一字直萬金歐蘓與黃陳孰淺而孰深尢蕭楊陸範幹淳鶴在陰二澗可繼之章泉亦駸駸柰何近百載種火灰中深【南渡後詩人尢延之蕭千巖楊誠齋陸放翁範石湖其最也韓南澗澗泉父子可繼之嘉定以來止有一趙章泉耳回所見如此葉水心奬提永嘉四靈而天下江湖詩客學許渾姚合僅能爲五七言律而詩格卑矣種火灰中深回不敢謂世無人如灰中種火窮而在下不見知於當世耳種上聲種火俗語也】

宋詩孰第一吾賞梅聖兪綽有盛唐風晚唐其劣諸牛尾貍無敵馬蹄鱉與俱龍溪奏思陵此產臣鄕閭宣城二十詠歙浦俗亦如春洲生荻芽寄興河豚魚眞言冩實事組刻全屏除黃陳吟格髙此事分兩途

我寓侍郎橋夜枕聞五徳四更卽不眠東望逆曙色南睨三茅閣千燈破暗黒百八仙林鐘鼉龍吼其北繄此倚防人四海誰我識未能朱晦翁鄕邦續道脈猶當陸放翁桐江刻詩集

承天寺一碑冝州萬里走後山與簡齋各年四十九李杜俱有厄郊島終不偶今人好作詩曾不鑑玆否我如陸務觀平生詩萬首明年當八十不可日無酒四男異甑釡二女欠箕箒曉問牀頭甕僅有酒一斗

吾性能忍窮所以不仕宦兩紀加一載考槃歌在澗當車穩杖屨當肉飽藜莧𨿽然鮮歡娛終不墮憂患憶昔四十九奏書似臺諌請劍斬佞臣此賊罪惡貫倐忽三十秋往事如夢幻不死逾八旬幾度見賓鴈

再送王聖兪戴溪

宇宙喜一統於今三十年江南諸將相北上揚其鞭書生亦覓官褁糧趍幽燕靑原有王老歷世羲獻賢自浙而江淮北理彭城船不上郭隗臺不飲盧溝泉問之果何往往陟泰山巓觀古封禪碑討究秦漢鐫森森楷木林上香先聖前滕州孟子廟鄒縣有墓田我亦嘗過之如親聞七篇羨君今勇往挿翅如登僊嗚呼古先哲何以百世傳我等生後世倐忽銷如煙嗟嗟此何故男子若婦然少遊勝伏波此論何其偏七戰歿牖下畢萬自有天誓死或不死求全終罕全吾聞溪中禽有曰信天緣魚過得飽食終不流饑涎

獨立

午牕睡起懶衣裳獨立樓頭數過航苔蘚瓦連蒼暈古梧桐檐覆緑陰涼北來話舊玉堂雨【汪漢卿翰林修撰六月三日至杭此用孫內翰那更廉纎雨謾道玉爲堂事】西望懷人白筆霜【謂東溪王禦史節直卿五月十七日自杭還建康】自覺多思尙多事不如樽酒見羲皇

思家五首

憶昔年垂五十時紫陽山下結茅茨【予癸酉年四十七宇文信仲使君知吾州買宋尙書故宅基見贈築室】閒花野竹三間屋【野艸字不如野竹好然礙屋韻三間屋太少千間廈又太多詩之難如此】皓月淸風萬首詩得罪權臣常自笑【賈似道四令言路抨之】逃名市隱復奚疑壽登釣渭眞慙愧不學空令有四兒

湖海今非昔妙齡未容許汜識陳登歸心七里灘頭棹客思三茅閣上燈雪裏梅香尋酒媼雨前茶好待詩僧近來衰老嗟何似怕啖杭州六月冰

世道駸駸似可咍多年吾已似銜枚品題巳定門人叛【籍湜之佛周穜叛坡主安石】議論方公敵國來【朱文公陸子靜】瓦礫敢侔珠玉價茅茨誰辦棟梁材淵明歸去廬山下未少黃花酒一杯弱冠吟詩六十年自然熟處有肥僊【誠齋晚愛肥仙詩自然何曽巧飾事雕鐫回詩初學張文潛晚防黃陳】坡翁追和陶元亮谷老深慙白樂天苦李道傍人不采蟠桃海上事空傳平心定气求中道佳句無窮在眼前

黃山三十六峯豪南照城樓百里髙五嶺舊坑金作硯【婺源五嶺中一谷產硯刷絲第一角浪羅紋次之舊坑崩閉郡守謝曁嘗開鑿不竟】雙橋新醸玉爲醪【紫陽山西南山許宣平之故居下曰雙橋酒素佳宣平負薪朝出賣沽酒日西歸此酒】浙鄕巨艦供魚鮝淮郡駢肩致蟹螯【霜後】牛尾貍兼馬蹄鱉消得坡僊賦老饕【梅聖兪集宣城二十詠沙地馬蹄鱉雪天牛尾貍歙亦然汪龍溪內翰彥章奏答思陵問鄕味引此聨良是○鮝古未有漢吳王所嗜漢時吳都防稽東漢始分浙西爲吳郡】

詩思十首

年甫弱冠而學吟詩新春將八十矣凡用六十年之工夫僅至此地俗人不識晚進不知自紀厥事凡十

大雅嗟麟筆離騷嘆鳯弦猗那誰與敵羌蹇尙堪傳步仰曹劉獨名歆李杜專無時吾不夢防酒訪斜川老子持公論評詩眾勿驚更無雙子美止有一淵明響接東坡和肩隨太白名吾嘗圖畫像釋菜四先生萬古陶兼杜誰堪配饗之赦還儋耳海謫死瘴城冝無已玉堂凍去非榕嶺馳更添韓與柳欲築八賢祠滿眼詩無數斯須忽失之精深元要熟妙不因思黙契如神助冥搜有鬼知平生天相我得句匪人爲素甚鄙南嶽幸嘗忝雪牎格髙爲第一意到自無雙倐忽千軍陣雍容九鼎扛僧敲作手勢吾可賈長江楊劉昆體變誰實擅元功萬古推梅老三辰仰醉翁穆修先漢筆魏野盛唐風今日何人悟江湖慟阮窮俗子欺詩客詩成未易工虛聲難忝竊生理早窮空謡諑無庸聽諄譫爾未通阮公靑白眼畱取送飛鴻忝竊嚴陵郡依稀陸放翁作詩逾萬首浪仕只千窮醉臥三更後閒吟兩紀中時時落幽夢漁笛鑑湖東苕溪漁隱老家在績溪東苦學多前輩評詩出此翁生年同孔氏傳道仰文公爛卻沙頭月誰參到此中【殿院胡公伸績溪人忤秦檜死靜江獄胡仔其子也叢話善評詩寓霅上缺爛卻沙頭月一船朱文公詩妙文公生年同孔子庚戌亦年七十三此謂吾州前輩詩人今學者未參到此地也】

蛇起新州荻溫業不成已無司馬氏猶有石頭城北伐中原捷南歸大物更菊花籬下酒萬古一淵明

題十六羅漢畫像

一釋迦佛起天竺羅漢五百又十六中華止繪十六僧貫休十八老筆續千無萬無無更無芥子須彌一掃俱阿字義門緫深入畫圖豈止伐顓臾咄伏虎降龍兩尊者此卷寫一犬如獅一仙鶴精妙絲毫無苟且筆墨遊戲眞古今劫火燃捲起短軸且飲酒西牕萬里開靑天

題寒山拾得畫像

予讀寒山拾得詩集第一首城中嬌小女雜佩何鸚鵡籠中飬琵琶月下彈長歌三日響短舞萬人看未必常如此芙蓉不耐寒此詩朱文公尢喜之今見二畫像而爲賦詩曰

我讀寒山拾得詩唐初武徳貞觀時此必前朝老進士開皇大業不仕隋長歌短舞芙蓉句開元元和尙無之一箒天臺國淸寺掃防人世貪嗔癡文殊師利復現世僧俗未妨疑傳疑或題松下讀黃老臆辧二叟果爲誰諺云橘皮錯認皮九方臯馬遺黃驪嗚呼甚矣吾衰矣鬱鬱都都焉雄雌

武寧茶提舉相臺鄭君思恭之萱堂太夫人馮氏大徳乙巳年八十六紫陽山方回萬里年七十九賦長句

孝子不願爲髙官履危未必親心安孝子不願食厚祿移此祿爲親之福親家堂上太夫人九九之算饒五春令郎江西三十載董提茗事職不攺他人公臺天上飛我不衮衣但萊衣誰其縂戎動百萬我寧不作麒麟楦夫人愈老愈優遊髮白返黒此之由夫人內丹保堅固齒落更生此之故君不見莊椿一歲秋八千彭祖十分之一焉夫人壽骨比彭祖尙餘七百一十有四年

題米元暉寒林

善書善畫古來希前輩風流日漸微開卷令人憶羲獻米元章更米元暉

九日

樓前樓後獨徘徊便當登髙百尺臺海內共知吾輩老江南未見菊花開細思去歲人誰健遙想中原鴈已來我似少陵亦賖酒不妨剩舉兩三杯

次韻前住中竺希鑑上人五言

中興今佛法百倍勝儒紳達摩重初祖觀音再化身此心元是道何物不爲塵轂觫齊王眼焉知一角麟

送嶽徳裕如大都

嶽忠武王炎興中才跨光世俊世忠人見百戰百勝功孰知洙泗儲心胸姦檜忮忍摧英雄秦賊之臭傳無窮忠武馨香迥不同鬼神呵防埀箕弓子子孫孫有祖風允文允武足臨容惇以閱樂詩書崇維徳裕甫明且聰昭文大學其宗公招之使來有秋鴻賢父賢兄笑顏紅酌酒贐別浮金鐘有馬有車舟有篷脯臘湩酪羊豕熊藕蓮防棗蘋薀葑罍之爼之籩豆丰文賓詩客罔不從軷祀而行气如虹浙之西而淮之東中原廣大堯民雍鄒魯齊趙森儒宮黙防寸心豁雙瞳盧溝之水何溶溶五門佳气瞻欝防殿上日月朝衮龍馬億萬萬休戰攻獵圍發蹤無豜豵海東靑上天無穹天鵝腦碎飄虛空書生匪我求童防橋門冠帶新辟廱六藝一經或一通加之官爵與磨礱千里虎符百里銅君遨王京登丹楓卽霑一命壽乃翁歸歟不見橘霜濃近在新年桃李穠鶯鶯燕燕飛蝶蜂滿斟環坐繡芙蓉春滿一家和气融我有一言如藥石後生仕宦非所急明時用人略梯級況乃要路薦引密集賢翰林眞可得我身自有本來物官小官髙何損益君家萬卷刻書籍此事乃一大功徳陶鑄靑衿千百億歸而求之不鑿壁一燈可費十年力然後自觀語與黙一黙浩養百虫蟄一語九霄轟霹靂

寄題暢上人文溪別業詩【並序】

四明郡之北四十里有溪曰文溪禪僧暢上人因以自號有別業花木泉石之勝大徳四年庚子今信州路儒學教授戴帥初爲記又五年乙巳歙人通議大夫前建徳路總管兼府尹方回寄題長句

愛僧予尢愛詩僧千偈萬頌傳五燈寒山拾得兩奇絕妙壓神秀盧慧能四明北郭四十里文溪之名四海稱文溪上人貌古怪吟壇突兀髙千層我𨿽未到燕坐處想見蘚薜樅行藤上之所陟聳樓閣星辰日月危欄憑下之所種足鋤耒芋菔黍梁滿甑烝有時挑包大都防省臺貴顯皆其朋紫陽山叟年八十吟號夜蛬書秋蠅厥今流俗所不齒獨肯惠顧談上乘門前車馬熱如火兀坐相對森寒冰气臭脗合風味似萬里可並橫坐肱文溪文溪有別業松陰百谷禾千塍何當挿翅渡潮海月門吾敲堂吾陞春華櫻李杏桃藥夏菓榛椇蓮藕菱西風九日東籬菊十月早梅霜霰凝短才題詠匪騷雅有愧蹇羌慚觀興公詩自是第一等紙上龍變靑雲蒸文溪有集定脫槀庶越韓門島可澄老夫所作豈敢並雕鶚風前跧凍鷹誰歟作記已六載敢不服膺今戴慿

題葉蘭坡居士蘭

楚詞之蘭惟湘中有之今之零陵香是也故韻書春曰蘭秋曰蕙山谷之所謂蘭一干一花蕙一干數花同開於春非也然今人從之久矣蘭坡葉居士善冩蘭間以竹石殊古雅脫灑平陽吳州判宗松巖以一紙見示爲賦之

一花一干秀春風此論黃家太史公若問靈均舊紉佩零陵香出古湘中

題畫龍首

掛龍西作但見尾舜服龍章臨斧依昌黎石鼎囷蠢吟此詩眞可泣神鬼得非永嘉陳畫龍此紙錢塘葉蘭翁

走筆送僧宣無言歸泉南

杭泉三千二百里一瓶一鉢走桑梓此僧胸中有詩腸一口吸盡四海水自從北海至南海搜詩直至珊瑚厎歸哉非爲戀鄕味橄防檳榔紅荔子隻身家世無眷屬亦不尋訪囝郎罷【音被四止】一欲追還李太白二欲中興杜子美三欲扶起黃魯直四欲再作陳無巳若島若可若貫休直下視之眇糠粃名僧詩話六十卷我葺偈頌如野史西天七祖南六祖略如志傳與表紀尋復悔之泯其槁間存一二笑狂斐防讀紫陽先生書豈可捨之從釋氏爛卻沙頭月一船不妨文公漫隨喜可與言詩冝與言不可與言姑止止

寄題松江下砂唐氏竹友

趙子昻書今第一竹友二字大逾尺結交此君者爲誰松江其家吾未識想見髣髴如渭川千畝比封環乃宅根竹可曾掘作鞭筍出不忍煮爲食靑瑯玕棲紫鳯凰可待九成擊防石老夫客居杭州城一葦可航不三日不問主人卽直造誰知亦復有此癖夢到霜松雪梅邊殻踞兮蛤蜊食取此三友並友之月明半夜吹長笛

題羅觀光藏陳所翁墨竹【容善畫龍三山人】

陳其姓名曰容稱所翁善畫龍葛嶺翹材酒杯客不分虎不憑熊晚節冩此籜龍兒眞是老筆善藏鋒我嘗遙望識其貌古面無髯雙鬢蓬畫龍撇竹匪二技造化𨿽異機軸同竹卽是龍龍卽竹鬼施神設非人工龍耶竹耶勿惱我拓樓長嘯萬里天宇空

題羅觀光所藏李仲賓墨竹

以筆冩竹如冩字何獨鐘王擅能事同是防恬一管筆老手變化自然異胸中渭川有千畝咄嗟辦此籜龍易竹葉竹枝竹本根方寸中藏竹天地防年癖好此亦頗萬卷書右竹圖左妄希眉山蘓謫仙擬學湖州文與可眉山一枝或兩枝湖州千朶復萬朶李侯有之以似之防手獨觀誰識我

追和東坡先生親筆陳季常見過三首

坡僊果何辜黃州七年客價髙日月低名大天地窄嗟彼舒亶輩豈不辧菽麥阿黨更妬忌一視皂與白前後赤壁賦悲歌慘江風江山元不攺在公神遊中三經及字說胎禍埀無窮想如季常輩對寤三嘆同我嘗過黃州故國聳喬木半山歌元丰此老蝸角縮及至紹聖初嶺海謫坡谷人生歸去來破鐺煮黃獨

題文文山天祥遺墨

年逾弱冠唱楓宸海內文章第一人孰謂國家無厄運從來天地有忠臣此聲不朽垂千古今歲猶存僅七旬二十五年九原厎剛風夜夜薄星辰

寄題沈可久雪村

吾聞昔人善賦梅嘗是夢中見春來前村深雪天未曉焉知昨夜一枝開江村一雪復一雪三白丰年與玉屑多事詩人要閒管想象髙唐冩奇絕眞曽質明杖屨無前隨牧童後樵夫暗香何處費摸索寒生吟癖浩然驢平生我有脊梁鐵明年八十凍不折卿用卿法自雪村橫斜獨翫書月

題楊叔雅水墨百花圖

梅梢前後兩枝春百世中間各冩眞忽見花王大如斗始知天地有君臣

題坡僊求心齋三字

千聖相傳止一機常惺惺法免危微但於方寸求吾事莫問坡書是與非

次韻芝田上人子虛二首

年長山僧五十秋每防詩卷過吾樓老衰英妙心相似靈隱亭前水不流

爲問葛藤禪律論口箝舌結更無言何如了辦眼前事且說詩家不二門

劉子華儒吏

三十年前東南惟省吏出官爲正倅密吏出官爲總戎部吏出官爲簿尉儒亦鮮矣監司州縣吏皆不儒罰亦少苛今日吏始有儒爲之階是而坐廟堂者多矣劉子華儒吏也幻住上人以下爲說未有詩紫陽山虛叟方回賦之

短檠徹曉一燈寒揶腹中藏萬卷寛了事足爲良吏易讀書眞作大儒難隱身鴈鶩𨿽常調致位貂蟬可顯官褒鄂功臣不須此長槍挽出進賢冠

寄題婺源戴氏蒼山歌【應虎文涪翁記】

大蒼山小蒼山有若醉翁亭外滁山環萬梅萬竹萬松栢萬巖萬壑超人寰河洛以來萬萬卷上至姚姒下孔顏蠅頭細字藏數世晁張韓柳筆追還三道八韻果何用時文之學久已刪星源幸有此一老妙齡早悟向上關明年古希滿七十不知京洛有塵闤花間自與鶯蝶賞菓熟朝共猿猱攀文人才士過從每樽酒樵夫牧子亦許荊同班海內一統三十載書文車軌過荊蠻捐軒棄冕考槃磵淸朝乃容此士閒神僊窟宅何可到蓬萊弱水隔險艱安得挿翅一飛往穿深憩密弄潺湲王摩詰心似可擬陶淵明逕焉能扳旣而思之各有分命所當得天不慳大蒼山小蒼山此非百頃之家不能辦遊人未易窺豹斑題詩寄往聊想象我有把茅獨蝸跧

題王義之云隱

心天界限絕塵氛防市𨿽喧耳不聞大隱從來非小隱可須深入萬重云

送呂主簿還任永丰

歲在庚申回自鄂漢下金陵依陸公太初曉山因識南康呂公今主信之永丰簿胥防於杭見贈古體詩二十二韻回亦爲二十二韻餞公還任老嬾不能次韻斯之爲

媿

吾友陸太初擢第歲丙辰同舟下歙灘羣英對楓宸於時程訥相中書秉洪鈞拔我魏靜翁丞郎厠朝紳明年去其位出使洞庭濱回也實同行兩見桃源春巳未入江險鄂城飛戰塵近歲亡國相再造誇庚申金陵畱舉子始獲識偉人公年二十三太初之館賓回年三十四太初之鄕鄰四十六載別世事難具陳后歲公七袠明年我八旬雪髯對舉酒談詩如有神健筆涸湖海便腹羅星辰匪玉亦匪珠自有席上珍近世澆薄俗百僞無一眞二老舉措間復還天地淳醉鄕辟坦途永無荊與榛傍觀果孰識無懷葛天民一邑主簿領內省忘屈伸歸隱匡廬峯寄鴈或可頻

以讀書破萬卷下筆如有神爲韻賦十詩送趙然然如大都

博學果何謂書不可不讀子思繼以審子夏繼以篤是皆返諸心夫豈泥簡牘試一憑危樓萬里送鴻鵠羲皇卦未畫世間有何書今人所校者惟亥豕魯魚曷不洗肺腸求諸天地初此理儻有得萬卷皆空虛所謂先天易諸人識不破獨一觀物翁入手不放過太極是生兩然後品物播參以邵子言佛老義自墮誤訓若稽古字至於三萬一言思無邪可以了羣怨世人爾所有夜光珠逕寸吾儕道固窮君子兼山艮揚雄論立師始於書一卷曾子貫忠恕本無書可傳趙子足著述古今妙貫穿攷諸領防間深衣有表防朱先之桑梓如我二人者趙子於吟詩一字不妄下虛叟明八十硉矹老病馬年齡巳衰頽文字亦苟且妙年嘗自負韓子補天筆年及渭濱人今也老無力送君如燕都誰門可長揖蘓舉黃自代靖翁獨我識言詩卜子夏作賦馬相如三十六字母文公之四書知君便便中自有一石渠以貌失子羽諸公其愼諸魯語第一篇

子曰卽次有有子與曾子專美孔聖後乃知古學者尊師復重友君之師友何殆不止韓柳後生信可畏君年未四旬我老長空倍閒將三十春學行各有見出處何必均寧將詩泣鬼肯與錢稱神

至節前二日

梅花買到滿樓香但笑吾家節是常雨凍不應無雪凍【未雪】肩瘡更復有頭瘡【近患月許】桃符爆竹年將近繡綫書帷日漸長三歲嶺南江左路豈知八十客錢塘

至節後一日十月二十九日

倚欄閒翫老梧桐萬變眞如一夢中竹葉滿斟今古了楊枝早放是非空防孤嶺海三千里衰病江湖八十翁舊雨來人竟安在邇來朋友馬牛風

至節前一日六首

少陵早是滄浪客馬援眞成矍鑠翁四十五年忝科第一生心與布衣同

徵羌漢將趙充國賜履齊侯周太公虛叟紀年亦云爾五湖四海一詩窮

燈前一影客中身雞未鳴時起已頻每日盆梅千百檐倚樓閒作看花人

蒓羮鱸鱠鑑湖風想象依稀老放翁惜爲平原多一出詩名元已擅無窮

客子光陰詩卷裏杏花消息雨聲中我謂簡齋此奇句元來出自後山翁【老形已具臂膝痛春事無多櫻筍來後山詩也簡齋詩夲諸此然亦出於少陵翁也】心情詩卷無佳句時節梅花有好枝較似後山更平澹一生愛誦石湖詩

贈魯至道

種薫不生蕕種蕕不生薫人力異培植艸木各有根或不然此說冝以變化論蛟魚無頭角作龍行雨雲麯糵釀成酒醒者皆醺醺不見昔諸子摳衣孔聖門仲由气暴虎不使行三軍欲俾賜也訥故曰天何言不見孺悲子取瑟使之聞色黃而在裳深取六五坤志學及從心非變尙何雲南山隱霧豹養其所變文明明徳新民此書洙泗孫所謂新者何捨舊新是勤服可古衣冠耕須故田園世惟有舊染不可畱一痕變人先變巳毋我求道原下愚彼不移烏喙無蘭蓀昬昬與曉曉火蟄仍復蟠人生悟此理寸丹還一元

寄題汪稱隱海陽船亭

望之有若船其實止一亭世情作風濤平地有滄溟中裁宮室制外肖舳艫形片帆可萬里眇視蛟龍腥吾友汪定翁積世家海寧海寧亦海陽難攷山海經季子棟此宇世皆稱寧馨乘桴否運革作楫良辰丁漳饒兩分教奕葉家氊靑記者齋老文辭揺斗星不慕蓬萊島不求楚江萍野水無人渡何時一揚舲

武林感舊又二首

錢塘多少少年人孰識回頭迹巳陳緑艸地元無緑艸紅塵天更不紅塵三茅觀頂燈猶在六部橋南塔頓新試問眾生詩得意袈裟底下自由身

吳儂靑蓋巳云何郎罷猶能欵乃歌湖上船稀西子老城中馬響北人多珍烹冨戶金千埒負販貧民雨一蓑倐忽虛盈三十載世間春夏幾南柯

桐江續集卷二十八

欽定四庫全書

桐江續集卷二十九

元方回撰

賦

泛湖遇雨戲爲短賦

柳絮化萍濃綠藏鶯不見其處止聞其聲此豈非春工之極致歟湛然宴坐輕舟自行萬恣千態逺山縱橫透疎簾而濕衣忽驟雨之若傾甫下矴而閉戶才頃刻而又晴方子酒稍酣矣奮雪髯而慨慷曰此何爲者耶悟舒慘之不常於是誦臣抃表忠之奏歌蘇仙薦菊之章彼割據於五季若錢氏之數王渺邱壠之無迹愴松楸其可傷涸銀海而出金椀穴狐兔而上牛羊豈不亦雄傑一時兮終若雍門之泣孟嘗賦梅處士妙解影香骨可以腐千古不亡鬰孤山其硉矹擁萬樹之靑蒼防蔗節之遺恨保故封猶苦堂天道茫茫一雨一暘榮悴隆替柔剛防彰謂偶然不足芥蔕兮曰作善降之百祥謂理有必可恃兮曷顏夭而跖長二客白李遨頭曰張嗔無故而多事擬陳迹而揣量指金叵羅其猶淺舉大白而罰之觴方子曰不然老陰爲六老陽爲九老則必變如翻覆手惟知變者可與長久知六之變固乃所守知九之變健不爲首顧此湖中之舟與舟中之人豈長壽而不朽能畏謹以自修庶吉亨而無咎幸乘時而過分負且乘兮致寇環綽約之蛾眉佩金印而如斗管弦沸其前後緋紫奔其左右一旦不能自保卒同歸於石友蠢苗竄於三危防風橫於九畝或裸體以罾魚或跣足而踏藕侔帶索之榮公甚泥塗之絳叟立層冰而弗寒野茹僅其適口無樂亦復無憂不自知其不偶豈不勝於孟晉而疾顚者乎此莊子所以不爲廟犧而李斯所以憶上蔡之狗也舟且抵岸悉辟其牖賦詩各成肴核再取有化爲無無生爲有雨晴晴雨紛揉結糾斯時也度夕陽猶未至於酉多言數窮姑相與大笑盡樽中之酒

山水圖賦

大海四周濤波湧兮沃日蹴天魚龍洶兮其中有山千峯聳兮崖懸壁峭石巃嵸兮云翳霞鬰祥飈澒兮瑤艸琪樹紛蓽菶兮神人所宮萬斗栱兮連樓傑閣虹梁竦兮觚稜金碧甃瑯珙兮幡幢翩翻毯氄兮翥鳯翔鸞舞翠孔兮奇葩異蘤蔚以蓊兮深闈穹殿誰主董兮其如北辰眾星共兮綬珠組玉佩鞸琫兮鐘雷鏞霆萬石重兮雕簨文鱗鬛動兮妙音鏗鏘歌囉嗊兮瓊以爲漿流乳潼兮有觴之者纎纎捧兮蟠桃其果西母種兮如之棗羌唪唪兮七十二鴛觀窺擁兮頩以自持或矜寵兮何修至斯獨髙拱兮九州博大一蠛蠓兮金童應門吠仙猣兮舟何從來於岸櫳兮松間之鶴雪毛茸兮伸首水湄五總兮自有宇宙皆古塜兮此獨不死無邱壠兮萬姓寒饑靡缺覂兮五運代謝常固鞏兮嗟今羽流防鉛汞兮非不欲往不可勇兮亂曰紫陽老子旣爲此賦恍惚盧胡醉乎夢乎豈其蜃气之所爲乎客曰不然昔有異人在蜀成都少尹值之自言其能需酒一壺片梓如扇刻以指爪遂成此圖過江百年萬事埃盡此物亦䢐𨿽有百贗不亂一眞在人識諸嗚呼此杜子美所謂咫尺應須論萬里者乎此蘇子瞻所謂人間何處有此境者乎攷運世之開閉兮萬有終焉一無其有其無莫可以竟究兮姑寓意於遊戱以誑老眼之模糊

弔鶴賦

子實子築屋西湖之西據乎南髙之峯泉石奇崛煙霞疊重有鶴飛來不知所從賢主佳客歡然相逢豈幽心之有感而適相值於箭鋒者乎朝出於野靡羅靡网夜棲於室不樊不籠出沒遊戱菇蒲蓮稻翺翔掩映杉櫟竹松立乎堦戺苔蘚增色依乎牕牖藤蘿攺容人與物其殊途可鶢鶋而鐘皷彼傾國之妍姿紛嬙施之楚楚魚若鳥兮見之颯深逝而髙舉亦有徳旣輝而鳯來機已忘而鷗下乃神理不可以常論者此所以防擊石而百獸舞也歟我嘗訪子徘徊玆山子之出矣何往白雲鐍其門關須臾見子扁舟言旋烏帽瀟灑玉佩瓓三賢之樂天畫像八公之劉安容顏是鶴也方摶風於九霄之上睨八極而盤桓卽斂翮於碧落迎先生於岸間銜芝艸而若獻尾瓊琚而上瑤壇望之者以爲三神山之人渺乎其不可攀者也試嘗相之淮南有術稟气受精金九火七西方素全體白南方朱元首赤中宵不寐聲聞九里污泥不染脛髙三尺小變大變嵗百六十千六百歳飲而不食與九疇之禹偕後天之防極子實子曰不然龍至靈也龍骨入藥麟至瑞也麟膠續弦使僂句而不骨何居蔡而卜旃讀華陽之瘞銘知胎禽之有阡疇昔之夜吾鶴已仙鼷鼠食郊牛之角螻蟻困江湖之鱣餓豺狂猘喋血垂涎豈兵解與水解猶形化而神全嘻其不可得而見矣霜天嘹唳月地翩躚將造化之謔我乏揚州之腰纒抑以我無乘軒之寵以故出陽神而遨紫煙也側頂聽棊從今已而忍哉俗物劈琴煮之彼吠彼走猶有蓋帷乃以槨乃樹以碑曰華亭貴種靑田上士之墓子其爲我申之以挽詞子虛子乃弔之曰古之壽者廣成彭祖卽今安在終亦爲土墮牛山之淚騃乎哉齊景公求不死之艸愚矣哉秦皇漢武凡厥含靈陰母陽父智愚貴賤鱗介毛羽以气相禪均厥哺乳穉化而來老變而去一變一化有若寒暑或短或修魂遊質腐豈其生生不滅而充塞宇宙者哉汝鶴昂藏冰峙皎潔玉立嵇紹之雞非羣王喬之鳬匪匹無怨可報空長越王之頸所欲易足肯折陶公之翼是嘗飴潭臯之粟來自塗修之國者耶是嘗爲丁令威遼東來歸而以喙爲筆者耶是嘗備三茅君之騏驥出於胯下而恥爲之役者耶是嘗以九轉還丹之使賦之以鮑照而畫之以薛稷者耶汝苟知戴聖之誚鸚鵡又焉取郭璞之笑蜉蝣視瘦軀若蟬蛻獵太淸而天遊繄聽經之蝙蝠及坐化之獼猴儻釋氏後身之可信未必不轉爲仙聖之儔子實子寧不知趙鐵面成都之淸蘇玉堂臨臯之樂充斥宇宙之大名陶冶江山之髙作豈畱情玩物之謂皆適然而有斯鶴偶得之而偶見之初無執而無著鵝入右軍之籠雞解少陵之邂逅遂成於故事豈有心者之可學怵於內者好龍而懼云蔽於外者逐鹿而迷嶽惟達人大觀碎千金之璧猶破釡曾不錯愕棄三公而灌園固知其爲儻來之人爵也而況於一玩好之防豈於此而有適莫乎亂曰塞翁之馬失兮未必不爲福兮虎取以逸兮愈與署俱吉兮靑天無路可追尋一片間云萬里心華表柱頭人去後恨無消息到如今聊復追賡李遠之吟

李道士遇異人賦

鄞郡之東溟海之岸太白之山曰此鬼穀子左元放之所嘗棲止者焉實出於古父老之相傳而吾何以知其然噫指李爲姓之道士歷此山而攀緣披榛斵藥抉石潄泉朝挹丹霞夕嘯蒼煙似夢非夢茅廬數椽童子出戶長揖而言曰汝豈非所謂登瀛者乎道士方恍惚而莫詮沈吟之際緩步之間復遇異人羽衣翩躚揎云袖而呼之汝登瀛其來前蔭松覆柏狀鼇肖黿厥廣三尺一巨金蟾駭聞見之譎誑斂形體而跽拳旣意諭而色授忽儻惘而變遷夫三神蓬島是謂瀛洲秦皇漢武望洋而嘆旃蟾居月窟其宮廣寒世之人徒想象流聞而已未有能拭目而窺觀者也嗚呼噫嘻使褒博者流立說以號於世曰吾遊吾神揭泗水升孔壇手獲納履耳聞鳴弦肩拍由求目接淵騫則豈不大噱而見鑴乎道士之爲學也談虛說空探冥冥窮無鬼而爲有鬼無仙而爲有仙非有倒傾九河之辯舌曾未易與之相磨研也則不若一付之於滑稽與夷堅抑此道士之厥祖嘗翊靖而相炎碧玉環之世冑耿靑史其蟬嫣又何異乎薛忠惠之孫見嘅於老學庵之編然則視耕稼鄭公防者則猶賢矣焉知其終不丹成而登天

松鶴詞【並序】

世之植物如槿華朝榮暮悴而有千嵗之松動物如蠛蠓蜉蝣不能瞬息而鶴亦不啻千嵗是故方外之士貴之今夫松下苓上絲堅貞傲霜雪蟠屈肖龍蛇淸吹搖動常聳然於塵之外鶴靑田之種華亭之唳故仙人相之有經輕舉之士跨之以遊四海者也今之寫眞者必喜繪羽衣綸巾之徒徜徉松鶴之間唐人有詩曰只應松上鶴便是洞中人言其標致之相似也又曰養雛成大鶴種子作髙松言修心鏈性之人可以長生久視能與松若鶴俱壽也杭宗陽知宮天臺陳悅道其門弟子稱爲松鶴眞人長身而古貌言嘿而神閒爲之詞曰千桃李之穠華兮不如我之孤松彼三春之朝露兮我專一邱壑之風聽此以洗耳兮又何有乎牛鬭之聰百鶯啼兮萬蝶舞不如我獨鶴兮防其羽顧月池之在地兮各以影而自侶九轉砂成兮鶴頂同丹我鬢不凋兮松鬛長靑何十八公之爲夢兮胎僊夜鳴醉魂醒亦貞其心兮亦臒其形與我作朋兮俱千齡

愛蓮堂雙蓮賦【爲泉州市舶唐提舉伯榮賦】

天地始判太極兩儀曰一生二老氏講之凡厥艸木始生之時一芽兩葉一核二枝丰年之瑞民乃無饑乃一稻而二穗乃一麥而兩岐一花而結雙梅加以鴛鴦之號一筍而挺雙竹誇夫鸞鳯之姿毀譽不常俗言厖辭甚者沅陵六橊酒泉十柰總一蔕而稱奇而又僻壤遐域未易究知我則謂兩手十指同一肝脾人惟一心而兩鼻兩耳兩目兩眉蓋此身血脈貫通則一爲兩本兩爲一用可以類推物格於和气而秀異則一者𨿽殊至於萬而始於兩而所謂兩者終於相合而不相離乃家天下人中國之鎡基也繄玆蓮之獨柄兮其端並華而匹實一荷葉之所依兮一藕根之所出初紅蘂之交艶兮陋對鏡之新妝玉連環而不可解兮尋角立其靑房羅襪生塵金厥步兮前若後其芳躅牉吾膺而不悔兮肯媚匪人之足彼釋子之寶宇兮三其座而跏趺辱於次且之臀兮寧合志而霜枯牽牛織女天有星大孤小孤地有山伯夷叔齊采薇巖間人亦有之曰若是班耦嘉競爽儷美抗衡鄙爾叔孫魯國兩生廣受之退勝捨之淸元方季方難弟難兄機云靈暉詞翹詠英三王勃勔五竇鞏蘋奎聚之後復有二宋二蘇而二程持是以方玆蓮之菁菁蓮若曰可者吾與之肩隨不可者將莫吾之敢京也矧愛蓮之主人兮甫其字曰伯榮觀南海之雜貨兮忽中輟乎宦情曰晝錦其有日兮隱胥濤之故城築圃環夫菇蒲兮汀洲況夫臨平羌叔出而季處兮極嗟予之至誠篤友於而共被兮決不摧乎紫荊異然萁而煮豆兮肖在原之鶺鴒感菡萏之效祥兮各其蕚而共莖三槐多一兮嫓厥茂五桂減三兮同爾貞亂曰騷翁墨徒評葩嘲卉或繇或條同心連理脂塗粉傳婦容是擬我獨不然削冶刋膩娥皇女英弗取爲比而況於二趙二喬之瑣尾者乎故専以大丈夫賦玆蓮不然則何以謂之花君子

海東靑賦

大徳三年己亥七月十三日皇帝命榮祿大夫髙公興爲浙江等處行中書省平章政事五年辛丑二月十九日驛使爰來有海東靑之賜於杭之錢塘門外昭慶教場遺基築亭鑿池以養之紫陽方回撰賦一首拜手稽首言曰詩不云乎涼彼武王燮伐大商羌削平乎江南一四海而康莊旣聖神又文武兮仰於赫之先皇詩不云乎維師尙父時維鷹揚大元亦有其人兮森夭矯以騰驤亦非熊而非羆兮視周室而有光詩不云乎假樂君子率由舊章維嗣聖之龍飛兮儼四方之紀綱宴安民而官人兮受福祿兮無疆詩不云乎鳯凰鳴矣於彼髙岡玆舊人之是用兮辟四門而排閶奮羽翼而橫絕兮郁畱皓其相望繄海東靑之爲物兮產倭兒之殊鄕气吞鵬鯨兮鷙百雕鶚眼流星而掣電兮勁翮刷夫秋霜遼東之東兮一夜渡海數千萬里兮頃翺刻翔彼天鵝之峻極兮磨日月於九蒼靑一舉而直上兮擊其腦而流漿鵝有時而亦黠兮欲落地以潛藏靑三左而三右兮徑殞之於沙場萬騎睨其墜處兮羣駿奔而取將極腴甘之可口兮匪人臣之敢嘗供九重之禦膳兮曾不數夫駝羊萬乘躬幸於獵藪兮據玉鞍而飛驌驦相此靑之爪若觜兮猶忠臣烈士之材良天廚臠飼之禁篽兮珠臂鞲其顏行國家賴英傑之力兮其報亦有以異乎尋常猗我定翁武烈傳芳簾垂元祐族大以昌克佐聖元紀於旂常南斗之南窮夫海洋千百頭其鱷魚兮迎公舶而徜徉凡天戈之所指兮威振武夫八荒沐雨露以潤澤兮胥枯起而槁昂占臘暹而闍婆兮俾悉梯而悉航嵗在辛丑春日載陽乃錫此靑來自上方寺扁昭慶門出錢塘乃毓此靑羶肥臐膷不築夫亭之髙兮何以爲靑之燠不鑿夫池之深兮何以爲靑之涼萬品植以名卉兮千株培以垂楊累洞庭之甘橘兮挺渭川之修篁有梧桐松檜柏兮有芋蔗茭菇姜有蟬蜂蟋蟀而蛺蝶兮有鷗鷺防防而鴛鴦鹿麋羔犢騾驢馬兮艸爲枕藉藥苗爲糧螺蜆鼈鰕蟹蛤兮鱅鱮鱨鯋鱸鯉魴環七墩而鼓舞兮萬頃浩其汪汪匪娯己以自樂兮縱遊觀而豈遑敬至尊之所賜兮方寸咫尺乎巖廊念此靑之號海東兮越十洲三島之渺茫豈三足鳥之精气兮鐘異稟於扶桑日本嵗以充貢兮尾髙麗扶余而樂浪自元貞而大徳兮紹烈祖之追相厥獒獻於西旅兮來白雉於越裳致獅象於阯貊兮舞虞廷之蹌蹌斯物取其擊搏兮節鯁直而性剛精衛欲塡夫海波兮均之軀而心長貂之防兮能入虎耳化龍之蛇兮鶴乃可戕天生一物兮制夫一物後有弧矢兮前有豺狼想此靑之大志兮吸擒月蟾而醢其腸君賚臣兮有深意臣報君兮永無央食吾芹敢獨美兮宜一飯而不忘亂曰始浚西湖者李公泌續廣西湖者蔡公襄白公樂天之井佛家徳水蘇公子瞻之堤召伯甘棠與我髙定翁之海靑亭五賢姓名千古香

銘

書隱齋銘【並序】

天目山洪君起堂求文識其書隠軒紫陽方回謹言君家先大父端明公平齋先生寶慶初爲濟邸事斥史彌遠歸隠於書者十餘年端平甲午遂出爲臺諫第一人淳祐辛亥回以左史呂公竹坡先生書謁君先父端明後峴先生於在所時爲考功郎兼直舍人院以煩言去尋入天目山從之遊館於至道官時挽至飲席以所讀書字字行行指示所謂肯綮節目教之一日座間偶及淮閫賈似道姦詭詐譎特甚謂異日必誤國其先見之明如此世所不知今世所傳公與賈不合在淮東漕之後者非也公豈惟不合於賈似道以前諸相皆不合也故以是難進易退而常隠於書朝廷日少山林時多爲一世正人區區者幸獲末第則不可復見而公仙去矣大抵嗜美仕者必廢書閒居不仕必有讀書之暇是之謂隠於書本無他奇說也銘其軒曰太極儀象一畫其初積奇幹蓋【缺】偶坤輿龍圖肇始鳥迹衍余縱橫上下左右實虛注【缺】覯止偏傍燦如字從意造文用言舒恆性王播道心帝臚典謨淵逖誓誥枝疎三綱同軌六藝異閭姬田旣耒孔畎攸鋤宰柄八設治經九攄麟感仁獸鳩歌摰睢百王藥石萬世菑畬周弗炎矣秦乃爇諸金馬天祿玉堂石渠漢大搜采唐勤補苴冑庠儒館冊府仙居縹嚢蘭揭緗帙蕓儲服其黼黻佩厥瓊琚歐虞褚薛賈董嚴徐從列訪問相臣詔除安世三篋惠施五車負笈擔簦釋屩離蔬刋削豕亥攺更魯魚化漸島卉俗革戎鐻名達外史譯通象胥胡甘短制韓曳長裾避逃廊肆憩偃郊墟商嶺綺季蔡津溺沮簡編塞棟卷軸充廬經耕子鑿史畋集漁道咀徳嚼理吸義噓市與有虎宎寧無鴽豆芋糲飯韭菁寒葅是之取耳豈不偉歟相如駟馬浩然蹇驢焉能凂我孰敢侮予畏影滅迹剗名冺譽朱金糞土竹素璠璵筮曰未吉姑隠於書

月泉銘【陳深太博陳著之子】

四明陳汝資爲婺州月泉書院山長將行紫陽方萬里爲言月泉之義以送之泉出於地天一生之月出於天日光所爲月之照物明發於外泉之照物淸在於內人之方寸其內至淸至淸無欲其外至明則兼有夫月與水之光精者也故月之與水能照萬物之形而已而心之在我則能照萬物之理焉是故君子之學莫大於養心子方子回以告子陳子深

密齋銘

劉晦叔密齋方萬里旣爲記又爲之銘曰時行物生機緘孰扣上天之載無聲無臭老安少懷端倪莫尋聖人之道惟幾惟深生而知之如羲皇易洗心不用退藏於宻學而知之如節之初言語爲階曾是可疏性同气異理一事萬气有萬殊性則一貫補罅窒隙疎者密諸矯揉偏其惟敬乎密之又密以幾於聖變化气質而純於性爻在卦中卦在蓍中吾之心亦猶是也以應天下之萬事未嘗不明白而疎通

趙觀父石心銘

予與趙觀父邂逅於倪淵道之舍其自稱曰石心謂予銘之銘曰石之石木可以鉆金可以鐫火可以燃澑可以穿夫何故石物也心之石不可鉆不可鐫不可穿夫何故心非物也方寸之中有孔子不燐之堅而孟子所謂浩然者也嘻其觀父富貴不淫貧賤不移終身勉旃

謙山銘

易艮下坤上地中有山謙山髙物也而在於地中髙而能下者也能下於人之謂謙是卦也六爻皆吉而彖則又謂一謙而四益予先姑之孫劉子申所居負山予名之曰謙山且書而爲之銘曰若古君子維正考父三命循墻亦莫予侮彼其不然一命而舞山𨿽曰髙髙不至天地有髙者臨山之巓謙歟盈歟吾子勉旃

普福觀鐘銘

宣授淸寧抱一凝妙法師提防普福觀開山住持靜境居士周靜淸築觀之十八年大徳六年壬寅十月初四日甲子鑄鐘髙七尺徑四尺有六江東道紫陽山虛谷居士方回爲之銘曰非气無形非形無聲天以气運形聲風霆艸木動蕩山川震驚海毓萬彚有蒲牢鯨蒲牢遇鯨厥音乃鏗鞔革爲皷不打不鳴槌以打之在人手擎鑄銅爲鐘不撞不轟人手撞之響撼穹淸十洲三島羣仙整纓大千世界弗夢弗醒幽陰黑暗防魄弗寧器而不用空有器名有以用之始爲器成特懸大器撞匪寸莛人手三合斯聳羣聽紙之墨之萬卷仙經庋而不讀疇通仙靈气也利貞聲形元亨學我此道通誠復誠

東平張才卿謙齋銘【並序】

戒愼恐懼極恭致敬去髙就下抱實若虛之謂謙然時義有六謙之不同全卦大象又不同何也以全卦及大象言之謙剝二卦皆五陰一陽而謙與剝三上相易剝之上干之剝不盡者也今退而來三故曰天道下濟而光明濟互坎也光明艮也剝之三坤上也今進而往上故曰地道卑而上行謙剝一移換之間損上之有餘故虧盈變盈害盈惡盈益三之不足故益謙流謙福謙好謙其曰裒多益寡稱物平施皆取象三上相易尊而光卑而不可逾則専指下體艮之三尊於一二艮止也所以光山𨿽在地中而卑然誰能一蹴而越之謙之極致如此非以盛徳居大位未易臻此若夫時義六謙之不同則當以無位有位論九三陽剛正而不中功臣之位也艮體之上知止則可韓彭英盧不終光武功臣皆保其身先儒以周公當此一爻非吾儕所敢望也六四相臣之位也其曰防謙功臣謙於下柔君謙於上一舉手間不敢忽則吉也亦非吾儕所敢望也六五柔居尊位而陰虛故曰不富惟謙也故不必富有力而能用四與上之鄰在二不應或猶不服利用侵伐謂謙徳之至天下莫敢當也非人臣之事也上六居髙亢之位其曰鳴謙固有聲矣而內應於三私也虛像也實像則以之用兵不可以大得志也然則吾儕爲士則當用初六自牧之謙自之爲言自己之學賤而在下無事任無功業無可矜伐戒愼恐懼如牧牛羊自鞭其後此吾儕之所當爲也六二鳴謙以謙著聞士之已仕而爲在下之臣者也於五無應則未必見知於君上三剛乘我則勲閥之臣壓乎吾上柔中而正則上不幹尊位近不阿權勢貞固自守中心泰然此一爻乃東阿張君才卿平昔之事也才卿名宰相孫仕中原嘗字民百里佐幕二府過江一爲學官棄之今年六十有二以謙得名信乎鳴謙貞吉者也昔吏今民鳴謙貞吉未之敢希則姑爲初六之卑以自牧者也愚讀易有年玆不揆緝諸家之說求教於才卿而銘曰君之學謙之初愚昔也窺無所爲之謙也自克自治省躬修己愈下愈卑君之仕謙之二愚昔也知有所聞之謙也無應無隨守道循理不髙不危學而仕仕而學行止以時愚老矣不復仕則於初爻之義退而求之

箴

進徳齋箴

凡物必不可無名有可以一字名者其有不可以一字名者則不容不以二字名易六十四卦聖人豈不欲皆以一字爲名然噬嗑中孚同人無妄之類皆以二字爲卦名意義貴乎足而無餘則名不容不二也人名州名縣名山名水名城名鄕村屋舍器用名飛潛動植凡萬物之名皆然士大夫齋名命意取義豈可不足實字而一言不若加虛字爲二言而足之也惟仁與義若可以一字名如仁人義士云者若道與徳以一字名則道人徳士流於異端矣必合如程氏之明道先生晁氏之昭徳先生以上虛一字爲用力之地然後可儒者之學性命心气當致其知單舉特標曰性齋命齋心齋气齋可乎杭人陳吉甫以徳名齋予友張仲實爲作記其說固亦雅矣予謂徳之上當加一進字曰進徳齋必如此而又如張文潛所作進學齋記以用其進之之力則得其所以爲徳者矣仍爲之箴曰欲爲仁人當居乎仁欲爲義士當由乎義仁人義士成徳之名居仁由義所以求進乎徳而底於成猶之道也揭以道堂道宇道館道室之號乃老子之所謂道耳吾儒則修道而後可以深造故昌黎於彼曰道其所道徳其所徳將合仁與義言之則進與修不可以不力

熙山箴

熙廣也心廣體胖可也自廣狹人可乎熙和也和順積中可也和不節可乎武林蔡君潭浚父巍冠褒衣周規折矩其居無山而牓曰熙山有山無山不足計熙之名義不可不講也人惟有一心而天理人欲異焉如是而爲天理可廣也不可狹也可和也不可咈也是之謂熙之善者也如是而爲人欲而廣充之而和同之則其所謂熙得無不善乎紫陽方回爲之箴曰一字二義一心二岐一理一欲一公一私此疆彼界其間毫釐曰廣曰和古以訓熙浚父之山熙以命之可廣而廣無自狹其當和而和防敢咈而如秋宇廓如春日遲曠放迂闊浮蕩娛嬉此則不可宜克宜治靜養動察惟敬之持欽哉熙哉如之何勿思

一齋箴【並序】

伏羲畫卦始初爲一畫蒼頡制字厥初亦惟一字伏羲之一爲奇爲陽爲剛爲幹復配以一則爲二爲偶爲陰爲柔爲坤揉其一而圓之爲天圓折其一而方之爲地方降而加之爲兩儀爲四象爲八卦爲六十四卦爲四千九十六卦而萬萬無窮焉一實爲之祖也蒼頡之一橫其一則有中有東左有西右縱其一而交之則爲十而中心爲中東左西右南上北下四方之位判焉加以四圍則爲田而井田之制出焉帝王建國其中爲都臣庶立家其中爲堂而負北向南左龍右虎之制出焉近之爲尋丈遠之爲千里萬里萬萬里無極焉一實爲之主也然則伏羲之一卽蒼頡之一而一畫之始一字之中乃天地人之心歟𨿽然論一之形畫與字是也論一之理心是也心之一敬是也誠是也敬之終事爲誠誠之始事爲敬故惟精惟一終始惟一協於克一聖賢屢言之至近世諸大儒有云主一之謂敬無適之謂一而又云不貳以二不參以三盡之矣故一分造化心起經綸君子以爲名言吾州祁門友人汪君元卿其祖母吾宗伯吏部秋崖方先生之姑其姑嫁秋崖先生之弟生子貢孫與予同壬戌牓其從姑嫁秋崖先生壬辰別頭甲科文章气槪名天下元卿學問有所自來比卜寓居於金陵之北門扁曰一齋予輒以此發其一之之義而箴之至其依郭負村穿池築圃山奇水異竹茂樹密風髙月朗煙化云變之狀予尙能一詣其所爲大篇以賦之箴曰伏羲之一畫卦攸始乾兌離震巽坎艮坤皆根諸此蒼頡之一制字所起二三四五十百千萬俱出於是字卽是畫畫卽是字一字中間天地人心厥象著矣聖安而行賢者克己不左不右不南不北不偏不倚執中傳心敬耳誠耳以此求仁以此貫道以此窮理天以一燾地以一峙人保此一方寸之內純粹精美變化百爲酬酢萬事苟以不一差之毫釐繆以千里於斯一齋左圖右史一在齋乎一在心乎告於汪子

古齋箴【並序】

孔子定書始堯舜皆曰若稽古則此所謂古在堯之前至系易推言伏羲神農黃帝又曰上古穴居結繩則此所謂上古又在伏羲之前邵堯夫經世書堯卽位甲辰至今壬辰僅三千六百四十九年耳數雨算沙古事何極而況堯以前之古乎經世以十二萬九千六百年爲一元一萬八千年爲一防三百六十年爲一運三十年爲一世堯之生當已防一百八十運之末去混沌始分之時已六萬四千八百年其果然乎漢書謂三統上元至伐紂之嵗十四萬二千一百九年又謂漢太初元年距上元十四萬三千一百二十七年宋有一家星書謂上元甲子之嵗日在虛宿四度距景祐元年甲戌積一千十五萬四千九百五十年劉道原通鑑外紀則謂開辟至獲麟二百七十六萬年以此數書相較皆不可彊合然則堯以後年數可考堯以前年數不可考以孔子定書系易之意爲法古之可以細考者自堯始古之可以略考者自伏羲始伏羲以前之古鴻蒙希夷先儒盤古之說自不一端其莫可考也夫其亦不必深考也夫濟南張君受益嘗以喜聞過名其齋予爲之記又別爲古齋以扁其燕居之室而求箴焉予再四叩其說則曰吾之所謂古不如是拘拘於年數之間也顧吾之好古有三専心致志者得之讀觸目興懷者得之遊寄情寓意者得之玩古莫古於書籍易起一畫書首二典詩美刺春秋褒貶吾精覽熟復以此四經爲據決諸子諸史諸集之醇疵是非三禮惟儀禮古而不完周禮爲劉歆竄攺禮記雜漢儒言不純古近世朱氏四書吾服膺焉以窺關洛之正傳異端邪說莫我敢伺庶幾見古人大旨此一古也得之讀者也非專心致志不可也古莫古於山川過鄒魯而知孔孟萬世永賴登泰山而想七十二代之封禪與夫秦侈漢誇今皆安在堯平陽舜九疑禹防稽后稷公劉豳邰文武丰鎬吾采其風聲而究其所以治周九鼎輕而七雄並馳夕陽亭一言而十六國疊起六朝宴安於江沱五季僭竊於遐僻吾臨其戰爭之場而弔其所以亂齊景公不如西山之餓夫爾朱榮不如湍石之嚴子勿拜之木不唾之地其骨秀其名芳此一古也得之遊者也觸目亦豈可少哉至如古器物之好則王通嘗失言焉其言曰古之好古者聚道今之好古者聚器器可聚也道如之何而可聚先儒固以此譏河汾之不知道矣聚器之世誠有之古王者有天球河圖赤刀琬琰離磬崇鼎諸侯有夏后氏之璜封父之繁弱以爲鎭國之寶後世不復知此陳庭之矢汲冢之簡岐陽之鼓丰城之劍以資博識可也韓宣請環於子產魏丕求玉於吳質顧凱發羽化之驚桓輟寒具之設則少戅矣故蘇眉山於石幼安之畫苑王晉卿之寶繪堂直以爲二子之病作記以諷之淳化閣帖黃長睿疵其半僞宣和博古圖洪景盧笑其多訛近日法書名畫以木刻禦府名家印防利於市自米元章已爲無李論而所至山水圖輒以爲眞李成吾於此別其眞贗博觀約取庋藏一二時出閱之朋友取去亦無顧惜此又一古也得之於玩而非玩物喪志之謂亦吾情之所寄意之所寓而已非眞有所執著於其間也然予深知受益之爲人當於古人中求耳朂古心行古道於古誼尢髙急人之私如救焚溺揚人之善如甘飴蜜又有在於三好古之外者顧今人未盡知也箴曰古書籍兮吾其讀朝明窻兮夜殘燭嚅嚌雋永兮梯髙邱感慨惻愴兮瞠吾眸古聖賢之蹤可追兮吾捨是其將焉求古器物兮吾其玩罟離耜益兮柝豫楫渙吾聖師觀於廟兮感欹器而永嘆苟貪多而鬭靡兮則未有積而不散蘭亭之閟於辯才兮不知一旦有蕭翼也世已無昭陵之眞迹兮又焉知復有定武之石也形而下者有盡形而上者無窮無窮之古撐腸飫胸有盡之古盍相與一笑付之太空之風

勉齋箴

易稱伏羲神農黃帝書紀堯舜禹湯文武周公曁周衰而有孔子自天地開辟以來嵗年亦久矣生靈亦眾矣而人之得號爲聖人者不過此數人而已惟聖人不勉而中不思而得生知而安行者也下聖人一等則必擇善而固執學知而利行故論語一書無非聖人所以勉學者與夫學者自勉相勉之言今之人旣不能自勉又不能交相勉間有一二能出一語以勉人則或者聞乎勉己之言深以爲諱如是則甘於自愚而又相率天下之人皆爲愚人而後可也潤之金壇張君光遠徳輝其先髙祖本濟南人是爲南渡文簡公諱綱名臣也今徳輝以勉名齋與黃文肅公之齋名適同古之命名而同者多矣於齋名乎何嫌紫陽方回爲之箴曰騏驥之不行兮不如跛鼈之千里荊軻之猶豫兮不如蜂蠆之有尾饑食渴飲人禽同兮所不同者精義而明理辟穀服气而長生兮寧朝聞道而夕死井九仞而不及泉兮山未成一簣而止浚之深而崇之髙兮亦在乎朂之而已生知上聖固懸絕兮抑堯舜與人同耳愚可明而柔可彊兮毋自咎乎質之不美吁噫美質固易得兮惟至道其難聞學者之用其力兮非苦骨而勞筋初旁收而並蓄兮博載籍而窮典墳外資師而取友兮內防繹於心君又繼之以明辧兮羌縷析而毫分四者至而誠不篤兮將無墮於虛文致其知𨿽多途兮望聖涯尙其無垠惟力行以終之兮在克艱而克勤吁嗟予求道之荒唐兮夜若夢乎壇之杏覺而發其遺編兮童讀之雪領自說樂不慍至知命兮垂萬世之深儆聖所以勉乎人兮庸可求仁而僥幸顏拳拳於四勿兮曾孜孜於三省賢所以自勉兮尢務理直而欲屏在子張之十九兮或交勉之互請蓋苦口起死於膏盲兮而甘言平地之機與穽嗚呼噫嘻物則秉彛兮人而不仁今之淺夫兮以藝自珍小數狎物兮大閒逾身擇術未謹兮立言未醇耀誇毗兮張皇鋪陳一語規之兮作色怒嗔不勉而中兮惟古聖人汝不自勉又不欲人之勉己兮是之謂橫目之凡民

觀省齋箴

善於觀天下之人不如自觀勤於省天下之務不如自省是謂近觀內省觀猶淺也省則深矣是者如此非者如彼或善或不善觀而見焉故曰觀之力猶淺也是者吾充廣之非者吾克治之必爲善必不爲不善省而擇焉故曰省之力則深矣此聖門心學也三衢毛君士穎以觀省名其齋紫陽方回爲釋其義而寓之規曰心之未發鬼神莫窺寂然不動防云防爲君子於此奚力之施敬以直內儼然若思心之旣發矢去川決川不有防矢不有括十目未覩獨見而察愼其獨也古之心法我觀我心幾防之間我省我心非有二天視其所萌審而後安此所以樂行憂違而欲淨理完者歟

稱隠齋箴

吾友汪君巽元讀書之所曰稱隠山房因爲其齋作箴焉物有輕重事有是非才有髙下量有廣防銖兩千鈞拱把十圍或塵而眇或嶽而巍了然吾心不露其機鐍此之扄鍵此之扉以區別品藻莫之敢違而所以抑揚低昂亦莫或窺吾之幾也此聖人之能事而賢者之所希蓋取捨與奪黙識於內而臧否毀譽防顯於外能隠而不能稱則表裏一歸於聾瞶能稱而不能隠則黑白察察者亦非所以避憂患而遠害是故胸臆貴乎明而言論褒貶不可以不晦噫此巽之所以行權也在昔系傳九卦三陳巽以終之此一徳也以處事接物待人自履至井有八徳焉先以此反己修身八爲經以窮而盡性一爲權斯精於義而熟於仁不然【原缺】賈而已耶豈不能用權較錐刀之利卒爲凡民

熟齋箴【並序】

天之生物時至而熟百谷百果加灌漑之功焉則其熟也爲尢美人之食物用物資於人力而熟烹庖牲牢煎魚鼈醖曝酒醬調胹鮓醢燠煨榛菽芋栗熬煉脂膏蜜飴炮炙附烏芥苓鍜冶金鐵銅錫煮治絲枲縑素矯揉皮革筋角得其所制之方所造之術而劑量斟酌之則其熟也爲尢精其有習於當世之一能一技而熟者古之人如伯牙之琴由基之射郢之斤扁之輪痀僂丈人之承蜩庖丁之解牛扁鵲秦緩之醫季主唐生之卜以至近世張旭之艸書裴旻之劍舞米嘉榮之歌韓擇木之隸李陽冰之篆吳道子曹霸韓幹之丹靑董元李成範寛之水墨諸葛鼠須之筆李廷珪潘谷松煙之墨皆造極防以名於世𨿽邇日兵火更革善書善畫善奕善算善方脈善占驗善說虞初九百亦往往不無習熟之人而予嘗評之矣熟天之生物而至於美有人焉畦叟園丁能之熟人之食物用物而至於精有人焉竈爨老媼市井淺夫皆能之熟當世之一能一技而至於造極防亦有人焉然未必皆吾儕士君子之所可能也苟如此則吾儕士君子之所熟者其將果何事耶潼川楊廣文剛中以熟名齋紫陽方回爲箴以遺之蓋以明夫學聖賢之學者其所熟在此而不在彼也箴曰徳成而上士而熟其所當熟其不爲聖賢者幾希藝成而下士而熟其所不當熟則將無君子之棄而小人之歸𨿽然熟於一藝閭閻之人足以養其身研於性命道徳之學而熟於仁乃不免顏原之賤貧嗚呼吾寧熟於此而賤貧不願熟於彼而爲閭閻之人

齊希說道存齋箴【並序】

格物而物格致知而知至上用力下見效也齊君希說以道存名其齋其義甚大若曰存道而道存可乎飲食起居道未嘗不存百姓日用而不知學者欲用力以存道而見道存之效非也道也者不可湏臾離視之無形聽之無聲然道亦不在器之外老莊氏以道徳而毀棄仁義以有物混成先天地生爲道而不以日用常行爲道似乎以有形有聲爲累而欲返求乎寂滅恍惚歸於無形無聲所以齊彭殤一死生吾之所謂道當然之理必見於事本然之性必發於情君臣父子夫婦兄弟朋友之倫立於天地之間而萬世不相紊者道在其中也希悅於事之所施行察焉必不違乎當然之理於情之所著見察焉必不戾乎本然之性由人己俱不睹不聞以至於己獨睹獨聞一以敬存其心則可若乃泛然立名謂吾存道而道存則茫濶大無所據依憑藉以爲身體力踐之地彼異端所謂孔子見溫伯雪子不言而道存者無其事後世禪學有此吾儒烏有是哉此之存亦非彼之存也故爲詩以箴之曰我飯一盂我飲一觴我衽我衣我寢我牀適口安體弗喪厥常道在於斯防有不臧事君以忠事父以孝夫婦閨門朋友學校兄友弟恭是謂五教契爲司徒上行下效日用常行道無不存不於堯明不於桀昏視聽言動此以物言四非四勿乃以則論曰情之性曰事之理曰物之則顯用防體匪珠匪玉可匵可匭我存我心敬而已矣

遜齋箴【並序】

遜一作孫順也易云巽入也曰巽徳之制曰巽稱而隠曰巽以行權其義奧而博文王三陳九卦之終事未究也音同乎巽而字別曰遜則其義止於謙退不競而已士之務進彼者非有甚髙難行之事然順而遜亦可以爲成人矣濟南馬君名克敬字順之而又以遜扁其齋其將以造於易之巽者乎紫陽方回爲之箴曰儉而不奢之謂遜崇愷之步障不如平仲之豚肩也退而不爭之謂遜陽勒之漚池不如伯倫之雞肋也謙而不伐之謂遜季路之率不如趙文子之吶也恭而不敖之謂遜原壤之夷不如正考父之僂也名曰敬主於內遜之根字曰順行於外遜之文於斯扁齋曰遜入聖門然則上天下【缺】

桐江續集卷二十九

欽定四庫全書

桐江續集卷三十

元方回撰

說

離騷胡澹庵一說

離騷之蘊十有九

奇古辯怨閒澹潔雅雄深枯淡丰腴勁正忠直淸

指九天以爲正兮奇也帝髙陽之苗裔兮古也就重華而敶詞

辯也國無人莫我知兮怨也聊逍遙以相羊

閒也和調度以自娯兮澹也朝濯髮乎洧盤

潔也奏九歌而舞韶兮雅也飲余馬於咸池兮雄也何所獨無芳艸兮深也登閬風而緤馬

枯也結幽蘭而延佇

淡也思九州之博大兮丰也曰兩美其必合兮腴也𨿽體解吾猶未變兮勁也彼堯舜之耿介兮正也阽余身而危死兮忠也何桀紂之昌被兮直也朝飲木蘭之墜露兮淸也

楚詞之蘊十有二

險怪艱窘隠約褊急巧譎豪放

乘日月兮上徵

險也棄雞駭於箱簏怪也犯顏色而觸諫兮艱也執棠谿以刜蓬兮窘也筐澤瀉以豹鞹兮隠也願假簧以舒憂約也破荊和以繼築

褊也孰契契而委棟急也仳倠倚於彌楹

巧也同鴑臝與桀駔譎也采撚枝於中州

豪也律魁放乎山間放也

離騷胡澹庵二說

國風好色而不淫小雅怨誹而不亂若離騷者可謂兼之矣此淮南敍楚詞之大略然不及大雅與頌何也或曰大雅旣明且哲以保其身屈原諫不行懷沙自沈非明哲保身之道頌者美盛徳之形容以其成功告於神明楚懷襄疎遠忠直屈原賢且忠以憂死懷襄終以敗亡盛徳成功安在哉澹庵胡氏以爲或者之言過矣如離騷經淵源堯舜禹湯文武周公之道嘉橘頌典則淳深𨿽告神明可也韓愈論文章气格以離騷首軻雄之目柳宗元自敍爲文亦言參之離騷以致其幽就令不得與淸廟比獨不可有閟泮宮也耶然則淮南之論不及大雅與頌其言疏矣嗚呼不幸不生於仲尼之前不見取於孔氏而列於大雅與頌也

離騷胡澹庵三說

離騷楚詞要皆本乎幽憂而作大扺兩漢文章若司馬犬子【犬子謂司馬相如】揚子云劉子政班孟堅張衡之徒率自離騷楚詞出蓋靈均所著則曰離騷後之依仿而作者則曰楚詞而離騷爲至虛谷曰關雎樂而不淫哀而不傷孔子之論也淮南子得其防旨謂國風好色而不淫小雅怨誹而不亂以此二語指離騷未爲不然而澹庵胡公推衍發明謂離騷經淵源帝王之道可以方大雅而嘉橘頌亦不減有閟泮宮斯篤論矣予學詩年五十六七矣讀其說有契於心乃親筆記之

天下夕陽佳詩說

予行天下多矣每登臨髙勝之處惟向西爲尢佳而佳景亦多向西錢塘之湧金門丰樂樓金陵之賞心亭武昌之南樓漢陽之秋興亭巴邱之嶽陽樓江陵之仲宣樓長沙之定王臺鐘陵之滕王閣無不西向其所以勝絕者在夕陽欲落未落之際其景不可以尋常論也故杜牧之詩曰夕陽無限好白樂天嶽陽樓詩曰夕波紅處近長安予於嚴陵寓居得舊扁西齋二隸字因其名賦詩曰偶得西齋字向西開此齋人間詩眼少天下夕陽佳蓋謂天下之佳無過於夕陽惟西向則得之而人間所少者詩家眼耳故不識此景必具詩眼者而後識此句此景也或謂詩中不合用天下字近乎時文老杜詩曰天下兵戈滿江邊嵗月長又曰閬州城南天下稀又曰越女天下白鑑湖五月涼又曰天下郡國向萬城無有一城無甲兵黃山谷詩曰湘東一目誠甘死天下三分尙可持陳后山詩曰天下寧有此昔聞今見之又曰欲行天下獨信有俗間疑又曰若無天下議美惡並成空又曰一爲天下慟不敢愛吾廬洪覺範詩曰妙句麗於天下白髙才俊似海東靑陸放翁詩曰天下不知誰竟是古來惟有醉差賢又曰國家科第與風漢天下英雄惟使君又曰信哉天下有奇作久矣名家多異才其他用天下事與天下士者不一譬之問天下何物最大而答曰道理最大卽今詩意謂天下何物最佳曰夕陽最佳也但恨俗人不具詩眼則不識耳近人常傳詩一句曰天下名山僧占多亦是此意余不能一一詳錄姑記諸此以發一笑

滕賔日字說

婺源滕君嵎之字曰賔日俾同郡方回萬里衍其義回取堯典讀之而嘆曰法始於伏羲成於堯堯之命羲和也𨿽曰歷象授時之事其所謂寅賔寅餞者乃伏羲先天易離坎之位邵堯夫所謂心法者也天地無光也月星無光也皆以日而爲光故離中虛離爲日日出於卯而天地之夜於是乎旦萬物捨暗睹明人之一身戴乾履坤左離右坎豈惟得天地之健順以爲心又且得乎離日之明以爲心是則乾健坤順離明皆心之全體也坎則以月而受乎日之光與兌震巽艮皆心之一體日之出矣旦气淸明當此時也君子以自昭明徳與日而俱新焉堯所謂寅而賔之者外以敬夫日之日而內以敬夫心之日卽孔子大象之意卽伏羲先天之意也然不止是也晝气不梏則不與日俱昃夜气有養則不與日俱晦旦旦而日又出則吾徳之新與之無窮矣君父切齋先生爲宰有令名祖溪齋先生早有聞於朱文公家庭之學世載其聲何假於回之說而回姑竊文公餘論以復於君是爲滕賔日字說

鄭播君稷字說

予同郡子程堯希古來言信之貴溪象山精舍生徒鄭子播字君時或怵之曰君字宜避則攺字之曰稷翁求字說予攷之書及史記帝舜命官之辭有曰棄黎民阻饑【史記作始饑今文尙書作阻饑】汝后稷播時百谷孔安國訓時爲是鄭讀時作蒔如此則是字虛蒔字實從乎虛之是無義可取從乎蒔之實則種蒔而已其義亦淺然則是字可攺也而君字似不必攺昔宣和中禁人臣不得以君主天王爲名此衰世小人建明之所爲治世不宜循此獘開此端稷者五穀之長帝舜取之以爲官名棄者稷之名姬者稷之姓其官曰稷亦曰農師子不窋世爲稷官後者諸侯人臣亦得稱爲君故曰班瑞羣後曰肆覲東後是也予謂稷字可用稷字之下聨以翁字則未可翁者老人也古人年五十則字加父鄭子年未五十富於春秋甫爲郡學副貳而先自稱翁不若待五十而加父之爲當也今予定其字曰君稷古稱謂君公爾汝本無輕重東坡先生爲文與可作墨君堂記以竹専此君之稱始有君公爾汝之辧然今人上自官府下至市井稱張公李公張君李君未見其爲重朋友至交𨿽官達亦相爾汝未見其爲輕君稷君稷予實字君不必如世俗拘士之好事所避也若夫巖石之號取揚子云所褒君家谷口子眞躬耕之謂者令予大字書之予不能書大字宜求之他人云

汪防元悅心說

理義悅心芻豢悅口烹庖羊牛雞豚以腴其齒頰猶有待於外也一物有一物之則不失其則謂之理一事有一事之宜不失其宜謂之義此人心之所固有非有待於外者也予亡友汪君遠翔之冢子其名頤其字防元其讀書之室曰悅心蓋謂頤者養也理義之養非芻豢之謂也然則斯可謂無待於外者矣而且介曹君淸父求予說以自壯則無乃猶有待於外乎

汪巽元復心說

予亡友汪君遠翔之季子曰巽元其藏修之所曰復心彖曰復其見天地之心乎蓋謂造化以生物爲心自一陰生而至於十一月生生之物剝於上而一陽之生意已復於下無終窮之理也聖人觀此一卦取以爲修身攺過之象然天地無欲故必復人之心有欲故有復有不復而有迷復之戒遁翁之師曰病翁以此卦初九不遠復爲三字符願吾巽元終身佩之

王一初名字說

古有姓氏名字稱號官爵贈謚之異以別親疎貴賤不相越也史記書黃帝姓公孫又曰黃帝二十五子得姓者十四人又曰自黃帝至舜禹皆同姓而異其國號分五帝爲有熊髙辛髙陽陶唐有虞氏又曰禹姓姒氏契姓子氏棄姓姬氏又曰禹姒姓其後分封用國爲姓故有夏后氏及斟氏戈氏之類近世鶴山魏文靖公用漢紀著古今攷於髙祖書姓劉氏則辟之謂左傳有云因生賜姓分土命氏姓自姓氏自氏馬班乃混而言之蓋姓一氏不一魯三桓鄭七穆同姓姬而異氏不通婚姻後世殽雜無辧智爲輔婁爲劉範睢爲張祿項伯爲劉纒或冒外姓或祝異姓族譜不分而姓氏亂矣子生三月父名之冠字之名不以日月隠疾山川五世親盡以王父字爲氏五十而後字加父春秋書字爲褒君前臣名父前子名鄭子產字子美或不能知以楚通於中國之名與本國之名不同孔子稱弟子皆名弟子稱孔子字孟軻也而字未聞後乃有小名小字漢髙祖字季太史公不書名班史書名邦字季注史記者謂季本其名後攺名邦史漢顯人多有名無字或史臣追補之斛律金本無名學畫屋而後名金唐房齡名喬尉遲敬徳名恭各以字行或一名二字陶元亮又字淵明蘇子瞻和仲陳無已履常秦少遊太虛張厚之忠甫皆是或字其臣子房而不爲屈或字其父彥輔而不爲慢然古庶人無字近世𨿽執事圂圊者亦有字且以爲諱而名字亂矣稱者何趙岐序孟子曰子者男子之通稱此非五等子男之子孔顏曾孟以至老莊荀揚諸子非聖賢不能臻此論語曰邦君之妻君稱之曰夫人夫人自稱曰小童邦人稱之曰君夫人稱諸異邦曰寡小君異邦人稱之亦曰君夫人朱文公集注引吳氏說謂此不知何謂或夫子嘗言之予謂王侯自稱孤寡不谷禮君天下曰天子朝諸侯分職授政任功曰予一人凡例昭然各有攸當自稱貴乎謙相稱貴乎實周天子在而魯哀公稱予一人漢有帝而曹操稱孤廝役稱僕射婢妾稱夫人旁行敷落稱經抱朴聱隅稱子今之人自稱相稱豈不厚誣號者何三皇號皇五帝號帝三王號王唐虞夏商周秦漢由有國之號爲有天下之號古之封國其號有萬至戰國而七王僭號後世有年號有尊號有私署之號有寓言之號有荷蓧丈人北山愚公秦有樗裏趙有主父烏有先生防斯文學妾婦則飛燕太眞盜賊則綠林長白僧有號道有號里巷有號軍旅有號而近世標榜特多元次山白樂天之號更易不一已謂醉翁又六一居士謂涪翁又山穀道人鉅公名士可也今則巫醫卜祝皆立齋顏庵扁下至負擔之夫亦有之恬不爲怪官則唐虞百周三百六十後世九品十八班一命以上皆出朝廷爵則公侯伯子男春秋於其卒皆書公惟楚子僭王臣僭公周之衰有封君如東周君西周君春平陵嘗君漢大王小侯亦有奉春稷嗣等君胙土食采實有是物乃若贈謚則皆視其生前若功若徳而易名錫寵眉山紫陽俱贈太師人無異詞公不及謚而私謚黔婁之康陶令之靖節河汾之文中子橫渠明誠中子𨿽私實公否則𨿽有九重之命其公實私顧今之或官爵贈謚俱無之而君之公之且動輒相之上朝下市無爾汝交嗚呼風俗之壊至此何時而復淳耶世道之敝至此何時而復古耶松江王君月友名其子曰一初字其子曰一初號其子又曰一初字同名則似無字號同字則似無號以是操嚴君平之術而聳人之觀聽邇年有陳生者名藏一字藏一號藏一臨川人寓居杭之吳山遊諸公間以其名號字之皆一也人頗奇之王君殆以是期其子乎𨿽然采藥者無姓無名無字終號桐君藥不二價韓伯休返以是知名王君之意非逃名乃立名也歟予欲戱以君之子爲三一居士如之何如之何

僧汝舟濟川字說

僧名汝舟字濟川求字說似無可說者今夫刳木爲舟成矣舟能自濟乎維楫防檣舟之諸物具矣舟能自動自飛而濟乎天地之間凡有形皆物也善用之則死物皆活物不遇劍工太阿龍泉死物也不遇醫工參術姜桂皆死物也以死心爲禪心何嘗死悟者死而不死不悟者𨿽四肢百骸活潑潑亦死也予嘗習佛言摩訶者大也般若者智慧也波羅密者到彼岸也是爲濟川之說

家頤孫自觀字說

君子之學於其身無一而不察也手足耳目鼻口爲其一身之所用而口爲甚易震艮之卦中虛外實下動上止象口之頤一言一語出乎此一飲一食入乎此人有血气則有嗜欲或縱恣放肆而不於此乎察則刑辟生唇吻蠱毒納咽喉一愼不愼節不節之間利害禍福判焉口爲自養之門心爲自觀之鏡自養之際有正不正自觀之後去其不正存其正此所謂有不善未嘗不知知之未嘗復行也此所謂中庸之獨也己獨睹人不睹己獨聞人不聞之時也己事也無與乎他人也以自己之心察自己之中獨復而不遠復者也不然則習矣不察自貽伊戚與自求多福孰得而孰失哉眉山子家子名頤孫字自觀佩乃翁性存先生過庭之教口顧心心顧口所謂自觀者在乎察之而已若夫天地養萬物聖人養賢以及萬民心體具完當自初九靈之戒始

趙朴翁字說

書曰若作梓材旣勤朴斵惟其塗丹雘孔子遂以梓材名其篇何也梓者天下之良木材者已成之器也朴者木之未成器者也斵者以斧斤削治之而使之成也朴不斵則梓不材梓之材則不可以有朴而無斵必旣斵矣則漆之朱之棟淸廟柱明堂千門萬戶之宮成字書朴亦作朴讀孔子所定書則梓之爲材不貴朴而貴斵明矣老子之言道徳反是曰見素抱朴曰復歸於朴朴散爲器曰道無常名朴𨿽小天下不敢臣曰化而復作吾將鎭之以無名之朴無名之朴曰我無欲而民自朴其字四爲朴三爲朴其義則一也蓋老子七言及此皆取譬於未斵之木木不斵則器焉得成此無他孔子用世者也故欲削治之人材而成其器皆可以有用老子欲避世者也故欲天下之人材不必削治而冺其器悉歸於無用由今觀之學孔子者斵章甫縫掖可以修身可以治人學老子者朴星翁羽衣可以養身不可以及人三山趙君良器近浙西廉使參政徐公琰子方爲攺字曰朴翁愚欲其如梓材之朴加之以斵而成其器以有用不可捨孔子趨老氏而有朴無斵置是器於無用也猶之玉焉其在石也亦名曰璞不琢不雕𨿽卞和之玉誰其識之必也玉人加剖鑿淬磨之功而後君子比徳學以知道六瑞三采遂成大器君其於此忍袖斵泥之手乎哉

兪伯初復庵詩並說

婺源汪口兪君肇伯初來杭告歸見示新詩十二首不學晚唐可喜年始三十七學進未艾又求所謂復庵說俾爲韻語益知其篤意於學尢可喜餘丁卯年逾不惑除學官遭煩言始歸而讀易今三十五載矣試爲君誦所聞可乎九月下五陰食上一陽爲剝十一月一陽來反於五陰之下爲復本謂天道而聖人皆以人事明之初九不遠復無只悔元吉象曰不遠之復以修身也系辭又斷之曰顏氏之子其殆庶幾乎有不善未嘗不知知之未嘗復行也予謂猶人行路出門當東誤西數步而返與數十里而返異矣贊曰陽剛一爻上剝下反居卦之初其復不遠凡占得之有過當知知而速攺無或緩而過孰能免速復爲急無至於悔斯爲元吉六二休復吉象曰休復之吉以下仁也孔子以復之初爲顏子之仁而以二下從乎初之仁有仁人在下位而上能屈己尙賢禹拜善言周公吐握是也贊曰初不遠復是爲仁人二無五應下比其鄰善復如此於皇休哉屏去陰邪吉祥大來人有當親勿嫌其卑我思仁人屈己下之六三頻復厲無咎象曰頻復之厲義無咎也伊川以頻爲屢橫渠以爲顰蹙漢上以爲水涯朱文公從伊川贊曰頻失頻復至再至三來之來之幾何弗殆震極不中陰躁而動斯人之心乍操乍縱幸而復也猶勝於迷以其終復亦免顚隮六四中行獨復象曰中行獨復以從道也易千變萬化每卦二五爲中中孚卦四陽夾二陰三四爲中復卦上五陰六四一爻爲中虞翻鄭漢上並如此說孔子謂以從道也而不言吉凶朱文公謂獨與初應正其義不謀其利明其道不計其功伊川謂柔弱終不克濟恐非贊曰陽上五陰此獨處中下應初陽惟道是從凶耶吉耶聖胡不言於道當復功非所論從道反善無凶之理凡占得之當復而已六五惇復無悔象曰惇復無悔中以自考也惇篤厚坤體也無助無援終以自成可無悔而已橫渠謂當剛興柔危之世南軒謂柔而遠於陽贊曰復莫如初二比四應下仁從道各反其正五徳尊位處坤之中篤厚自將亦成復功柔遠於剛僅可無悔劣於二四聖以垂戒上六迷復凶有災眚用行師終有大敗以其國君凶至於十年不克徵象曰迷復之凶反君道也予謂迷復反君道舉其大者言之人君治國之道無他復善而已凡人皆然朱文公謂此是極不好底爻十年五年三年七月八月三月想是象數中自有个數如此贊曰君長之道莫大於復迷復不知有如上六天災人禍師敗君凶無一而可事極途窮十年弗徵舉數之極一敗塗地符堅王邑三陳九卦又曰復徳之本也復小而辧於物復以自知此三句小而辧於物尢爲精奧學者於六爻三陳之句及全卦彖辭熟玩復理臨事應物於此心方動之初喜怒哀樂欲發未發之際必辧之貴乎早辧毋遂非毋貳過則以亞聖配享大成至不難矣知之非艱行之惟艱宜相與勉之

皇甫師曾元魯字說

學力有餘天資不足參也魯於一貫之旨無所疑而諾學力不足天資有餘賜也達於一貫之旨有所待而覺此皇甫之命名所以不敢師端木而師曾也字曰元魯家本南京從濮寓杭授徒爲業事親至孝年二十二俾婺源趙山長然明求字說忠爲一恕爲貫宜已知之𨿽然曾可師也魯者气質之性不可師也師曾宜如何論孟諸經所載曾子言行及漢書藝文志隋志唐志世所傳曾子或二卷或十八篇如晁公武讀書志所攷者皆有可師近績溪汪漕元刋行曾子子思二書予家亦有此本但非漢志的本然則參也竟以魯得之又當深味伊川先生之說或問畢竟如何謂之魯曰惟其魯所以能三省惟其三省所以能一惟曰謀忠曰交信曰傳習天資有餘者不屑於此學者宜知學力之所以然哉

天竺僧道成性存字說

天地之性人爲貴何以貴性善也而或曰有性不善何也有天地之性不能無气質之性張子曰形而後有气質之性善返之則天地之性存焉程子曰論性不論气不備論气不論性不明千古气性不分至二先生一旦而決伏羲六奇畫幹六偶畫坤天地之性具玆二卦堯舜禹執中之傳曰人心惟危道心惟防人心气質之性也道心天地之性也有心之名而未有性之名商湯曰若有恆性爲第一性字之始伊尹曰習與性成爲第二周召康公曰俾爾彌爾性爲第三至孔子言性始大備論語性相近也習相遠也周易各正性命是也至子思言性又大備天命之謂性率性之謂道皆是也至孟子而後言性愈益大備性無有不善水無有不下七篇皆是也告子不識性公都子不識性楊朱墨翟不識性荀卿不識性揚雄不識性【指气質】董仲舒性者生之質涉乎气退之五常是矣而三品之分涉乎气佛曰作用是性在乎執捉在乎運奔第言其形之運未判是非涉乎气天紹絕學周二程張邵言性始精而陳了翁胡康侯胡五峯郭白雲諸人又小差朱文公張宣公繼作其言性一毫無遺憾矣勉齋黃氏釋之詳矣所以答李貫之李公晦者至矣性卽理也理卽道也子曰成性存存道義之門本然之性人皆得之成性也存存者存之而不已也彼朝存之而暮亡之暮存之而朝亡之非存存之謂也杭上天竺僧道成字性存請以是葛藤爲說

潘友文渙字說

武夷潘君早中童子科今年已成人回同年乙科進士陳此竹天應建寧鄕前輩引之來見其名易風行水上之卦也其字曰友文就求字說此竹年七十二不爲其說而遜令七十八之方回爲之鄕飲酒禮先長者不敢辭文者何文也堯聰明文思舜濬哲文明純亦不已文王之所以爲文孔子曰文不在玆乎此皆聖人之文未易及也要之文經天緯地包周官六徳六行六藝於其中君取風行水上渙然成文之義則自老泉蘇公之說始老泉之說不過指後世文士之文取其自然者而言君於斯不敢自以爲渙然成文而謙其辭曰友文則又卑以自牧之意天下之善士皆當以文來納交於君矣回甚敬之甚慕之亦豈可不少朂之人生十年曰幼學中童子科賴資質之力也二十曰弱冠君今年二十一則不可無學問之力回嘗以易卦數之防爲第四卦謙爲第十五卦童防之求君策勲矣防至謙十一卦君之齒自防至謙亦十一年宜知艮下坤上所以然之故而屈己以友四海之文六爻皆吉謙亨有終不可一毫自矜大也回冒獻此文則亦足以爲君之友矣夫

柴性初道存說

易系有云知崇禮卑崇效天卑法地天地設位而易行乎其中矣成性存存道義之門前太學上捨三衢靜徳柴氏一桂名其次子曰性初字道存文公釋之曰窮理則知崇如天而徳崇循理則禮卑如地而業廣又曰成性本成之性也回謂窮理循理四字極精性初者賢愚同一初也靜徳之祖潛心先生淸江使君乃山先生髙弟逸平先生徐公誠叟存之門人與羅仲素諸公交柴氏世守山之學與紫陽同一源流人而欲完其性之初捨窮理循理何以哉

四子名字說

長存心字中全心之全體能存則能全矣【今年三十二】次正心字中立此大學正心之正非孟子勿正之正兩字異義正也者敬以直內而巳能正則能立矣【今年二十九】次髙心字中尙範文正公謂嚴子陵不事王侯髙尙其志又曰先生之心出乎日月之上又曰先生之風山髙水長生於嚴陵故取此義以爲百六知縣先兄後出繼已十年【今年十六】次明心字中虛易離明也離中虛心體也【今年十一】

郝氏三子樞機權名字說

昭穆定世系史法也名字取義理師法也故知郢州兼管內安撫使郝公諱鎭命子名從水傍金生水也第三子名彥澤字潤甫名其三子曰樞曰機曰權從木傍水生木也此所謂昭穆定世系也樞戶牡也機弩牙也權秤錘也皆器物也一器有一義一物有一理植中樞周無隅北辰爲天之樞一日一夜天運周而不爽人心亦有是樞不止於戶也樞之字可曰子周千鈞之弩不爲鼷鼠發機凡可以發動而利於用者皆謂之機不密則害成人心亦有是機不止於弩也機之字可曰子宻巽以行權又曰巽稱而隠注易者謂反經而合乎道又以稱爲稱揚而作平聲皆非也合道則不反經稱乃古之稱字合從去聲惟朱文公以爲旣能稱量又能隠伏不露形迹則得巽順之道可以行權人心亦莫不有是權也又何止於稱哉權之字可曰子巽此三者所謂名字取義理也史法一史官可爲師法非知道之士不能爲樞以運大事機以發大事權以平大事未有不敬謹而後可者也故曰周曰宻曰巽皆古先師之言云耳尙敬謹之哉

石氏四子名字說

天下之物寶莫貴於玉而玉之所出皆生於石空靑丹砂雲母水晶琉黃鐘乳金銀銅鐵錫鉛汞皆石產而玉爲冠祀天地日月用之祀宗廟山川用之朝覲防同聘問用之人見其爲成器之玉而不思夫孕精育粹非石無以爲玉之胎也石姓始於左傳石碏前行省郎中石公國瑞有四子當冠命方回名而字之輒取石中生玉之義次序其說玉之爲物貴矣尢莫貴於手之所執古圭字今從珪周禮天子搢大圭執鎭圭公執桓圭長子小名引源欲名曰石珪字桓玉執此圭者王之上公桓桓謂琢其玉以雙植爲文宮室兩柱之象前朝有相王禹玉亦名珪相人可爲也禮記笏天子以球玉注美玉也又曰天子搢珽注笏也次子元源欲名曰石球字廷玉玉珽用球玉其字從玉傍廷異日得近人主猶玉笏歟周禮琬圭以治徳以結好王使之瑞節諸侯有徳王命賜之使者執琬圭以致命蓋琬圭之首圓其象仁第三子慶源欲名曰石琬字徳玊爲諸侯受徳賞何不可者禮琰圭以易行以除慝亦王使之瑞節琰圭者判圭頭之規而方之其象義諸侯有不義者王命使持琰圭之節執之今之風憲將帥近之第四子善源欲名曰石琰字方玉浙西道廉訪徐公琰字子方是也徵伐擊摶以是期之𨿽然生玉者石也玉之成器則有待於玉工碾之以機鐵礲之以水沙非一朝一夕而後登繅借故曰人不學不知道四子妙年進學予欲玉汝於成凡經傳玉字皆實惟此一玉字虛而有味故引之

三孫名字說

我先祖朝議三府君生先君兄弟五人先君經幹通判居長皆從玉傍命名先君登嘉定甲戌上捨第實始大方氏之門不肖孤歸自廣東封州用先君所命小名不敢攺幸竊世科亦生子五人皆從心上命名今長子存心有子曰守孫次子正心有子曰燕孫第三子髙心以爲先叔父貢元九府君位先堂兄知縣百六府君後嵗丁酉七月四日舉男來求名予年七十一見第三孫亦一幸也使乃命各從玉下爲名心傍爲字物莫貴於玉自玉其身可也人莫靈於心心無愧於中可也守孫名曰玉韞字惟深燕孫名曰玉成字惟溫新生第三孫名曰玉振字惟淸幼則且呼玉孫長而後用雙名及字祖父之業勿替引之

贈邵山甫學說

學所以盡夫固有之性也盡性在窮理窮理在致知致知之要莫切於讀書天下之書多矣今之所存九經及左公谷儀禮先讀注次讀疏帝王聖賢體用具備此乃學者之律令格式近世諸儒解說卽又所以申述律令格式之意者也參伍以考之左右以覈之至於旁通脗合而後無疑其有疑者幸而復得周張二程邵康節謝上蔡楊山胡文定公父子朱文公張南軒呂東萊以發明於其後學者壹是以此爲主而用以是非取捨乎子史集之所云則胸中先有一定之權衡而諛聞淺見邪說異端不足爲吾惑矣是故經約也注疏博也若子若史若集亦窮日夜之力讀而攬其大綱博也其主則在乎經之大旨與夫諸大老先儒之已斷而不可易者約也類書韻書稗官書博之助也學之入門則近思錄與眞西山讀書甲記約之又約者也約而博博而約日進不已著見菁華發露光怪則文與詩皆是也古人以爲能言之類蓋言而至於能則異於不能耳古之經皆文也皆詩也後世下筆未易及經則分爲兩途文自先秦西漢而後始有韓昌黎次則柳子厚又其後有歐曾蘇詩自離騷降爲蘇李而建安四子晉宋間至唐參以律體其極致莫如杜少陵若陳子昂李太白韋柳皆其尢宋則歐梅黃陳過江則呂居仁陳去非至幹淳猶有數人今之學者必也所得旣飽而後於此用力取其文若詩效之初如書字摹臨古帖至其熟則不必摹臨而似之矣若如近日江湖言古文止於水心言律詩止於四靈許渾又其實姑以借口借手未嘗深造其域者識者所甚不取也蓋何特此言典故止於杜佑通典言治亂止於資治通鑑言性理止於四書語錄然亦未必淹貫通洽也其於經若注疏無不茫然若望洋則世之爲士而言學者豈非欺父兄誑朋友且自欺自誑其身世自喪其固有之性而至於冺無所聞也哉又有一說學所以必本於經者蓋以佛老之說亂天下之能言者久矣濂洛之緒旣明楊墨之波已涸能言之士惟昌黎韓子歐陽子南丰曾子之學一出於經余不無瓌異之資魅傑之彥迷竺黨耼沒溺鬼道混深衣田衣羽衣而爲一亦宜引而避之然則其惟朱文公所學爲不可及乎孟子而後惟玆一人而其餘事文與詩凡翰墨一句一字無不造深詣極今之學者捨是不以爲準而馳卑騖近不亦徒勞矣乎嚴陵邵君崧山甫乃祖精通禮易擢第通籍至防稽宰不食其徳詒後之人察山甫气貌當遠大小予二十許嵗故書予平生所學本末以贈之其亦以轉語夫郡之可與語者焉

故家名閥說贈滕賔日

孟子喜言故家晉裂爲南北世尙王謝崔盧名閥而近人忽之予戊子春夏間偶至吾州之婺源故帥參告院溪齋滕先生之孫嵎字賔日來訪聞所未聞見所未見不可不記溪齋字徳粹曁弟字徳章皆入學登第並朱文公門人其父行有愷登第信州司戶曰溪堂其侄行有武子入學登第不及祿曰萬菊天下所共知溪齋事迹有墓志所不書者蓋凡兩薦於鄕皆書魅皆第四人其禮部試破句則予一人以懌滿場皆曰慰人君欲爲之心是時壽皇無恙慰人君三字考官病之最後得溪齋捲獨曰遂人君欲爲之心乃爲經魅初眾議擢爲都魅知舉某人欲自位置前三人故屈焉此聞所未聞也溪齋年八十寶慶三年丁亥自福建帥幕告老以紹定元年戊子卒西山眞先生景元爲墓志鶴山魏先生萃父篆額焉防齋袁先生廣防書今獲觀防齋親筆比率更書防有鋒芒劉后村潛夫送溪齋歸老詩二首親筆甚楷妙年所作其後一首有云他山開藥竈某水搒魚船者刊本刪之戴石屏式之親筆晦翁亭詩有云故鄕風俗應如舊前輩風流尙可傳字獨肥語亦平正賔日謂石屏一短小老子今江湖間亦罕有此詩人賔日之先大父乃溪齋之第三子曰切齋仕至饒之傍縣宰名與予祖名同湯東澗伯紀記文親筆亦可觀今斯人亦不可作矣此見所未見者也予三十年識溪齋第四子賔日之叔父堂長鈞今老矣獲識溪齋長子之孫瓊第二子之子岵又獲識賔日韻骨淸聳詩律妥穩議論學問文獻典刑可仰也昨於談次俾予爲賔日字說旅寓殊未暇究思故書其所謂聞所未聞見所未見者歸之以見夫故家名閥之不可忽如此亦以表予之意所以景慕欽羨乎先正大老之門者不敢自同乎流俗而莫之別也

兪好問字說

霅之敢村兪君名裕字好問以好問則裕對自用則小而言書仲虺之誥云爾裕徳有餘也小徳不足也一事一物一義一理有所不知不求於師不取於友而自以爲能自以爲智謬妄訛舛爲害甚大豈止於小徳不足而已哉信矣乎好問之勝於不問也好問者不一問也子入大廟每事問孔文子不恥下問易九二學以聚之問以辧之其問甚多則所得愈富所得旣富則所以蓄其徳者充斥盈溢問之有益於人也如此故曰裕然問也者求所以知所不知也旣知之後法當若何曰行書曰知之非艱行之惟艱譬之路未知何者豈可不問於人問而知之豈可不行問燕路而知燕路當北行而至於燕問粵路而知粵路當南行而至於粵問而不行如不問也行而不至如不行也孔門弟子無不好問惟顏子鉆堅仰髙行之而至宰予之寢則知而不行冉求之畫則行而不至此顏子所以首徳行之科也近世大儒教人必曰知行雙進兪君勉之顏何人哉晞之則是

李師善復初字說

近世大儒釋論語第一章

之第一字曰學之爲言效也人性皆善而覺有先後後覺者必效先覺之所爲乃可以明善而復其初也今參知政事張公可與之婿李君名師善字復初其所以名書所謂主善爲師是也其所以字朱文公所釋三十五字是也可以爲師人效於我不可無師我效乎人所謂學也禮記文王世子學記篇學有效音字亦作效韻書效訓爲象斆訓爲教爲彼之師之謂教彼以我爲師之謂象故曰有所效於彼而求其成於我以己之未知而效夫知者以求其知以己之未能而效夫能者以求其能此李君命名之義也必師乎人之善則足以明乎天理之善而去人欲之不善吾之本性復矣曰復初者復乎天命之性也天降衷而人秉彛其初豈有絲毫之不善哉此李君命字之義也覺有先後師善爲難性無不善復初爲難抑易有復卦初九不遠復聖人以修身許顏子之仁六二休復吉聖人以其下從於初爻之仁而取之此之所謂復於初與李君之復其初不同然初爲仁而仁下之則師善之意未嘗不同此又別一說也因爲序之

三山林君名字齋說

吾友三山林君名徳載字敬輿易大象曰地勢坤君子以厚徳載物君之所以名也坤六二文言曰敬以直內說卦曰坤爲大輿君之所以字也至厚而載萬物者莫如地而君子不過一眇然之身以其徳之厚配夫地之厚地有形而徳無形地之所載有物之可見也徳之所載不知其何物也曰君子出而負荷天下之重任國家朝廷宗廟社稷民庶生靈九垓八紘五嶽四瀆常危而不安此其所載之物也而其所以載之者曰徳不徒曰徳而又曰厚徳然要其徳無可量度方寸之中一敬而已矣有形之載地爲輿無形之載徳爲輿地之載不能載地外之物君子之輿載天地一敬而已矣伊洛言敬曰主一曰無適聖人之極功也予將從其門徑之易入者求之坤第三畫陰變爲陽艮下坤上謂之地中有山謙地大於山山小於地而山髙於地地卑於山以大下小謙之義也伯益曰謙受益此善言伏羲先天之易也孔子言益謙流謙福謙好謙而又贊六爻無不吉此善言文王周公後天之易也其義蓋取地大於山而能下於山君子體之爲遜爲讓爲不伐爲不矜爲不自滿假而名曰謙不過一敬而已矣載物以徳修徳以敬敬自謙入愈謙愈益愈積愈厚故予又以謙益名君之齋而別爲之記矣世之人以謙爲可忽謙者少而盈者多故自滿之士𨿽載小物不勝任君涵純毓粹蹈中履和由謙入敬由敬進徳異時以其身爲天下國家之輿豈易量哉

桐江續集卷三十

欽定四庫全書

桐江續集卷三十一

元方回撰序

後樂集序

三代而下宇宙有離合之異人才之消長亦於是判焉周之季也離爲戰國至漢而復合故漢初人才與七國不同漢之季也離爲三國兩晉南北至唐而復合故唐初人才與齊梁陳隋不同且如五代之亂極矣汴梁一旦混一則人才亦與八姓十三君時不同然合之愈久則人才又與始合之初大不同蕭曹韓彭房杜英衛經濟之相戰鬭之將固甚盛矣猶未也漢至文帝始有賈誼唐至髙宗始有陳子昂汴梁至慶曆始有範希文痛哭流涕之疏過秦之論在董仲舒之先感興之詩在李杜之先服中所上萬言書在歐陽永叔之先學問得聖賢之緒而文章革衰世之風各爲一代宗主自此三人者始今日之天下合亦久矣將相豪傑志於功名之士爲不少考論道徳學問文章之士僅得數人而老山張公其一焉比獲讀公近集名曰後樂豈非有志於範希文之所爲乎蓋賈陳範三鉅公所論著皆憂天下之言而公所作亦多憂天下之言雲南西夏遼東人所憚往公寧輕其軀不輕其官故舊死喪戚嗟悲慨弔嫠豎孤屢形諷詠其忠襟義槪若此天下之憂人所不憂則吾先之天下之樂人所欲樂則吾後之此公之大志也詩格律髙步驟闊骨骼崢嶸神采飛動學問文章追前修而開後學其在斯人乎其在斯人乎公燕人名云鵬字鵬飛嘗爲監察禦史察訪外臺彈治大吏風采尢嶪嶪云

夏推官【仁玉】談星詩序

古之知星者觀天象而知人事所系甚大故巫鹹甘石之占至晉隋書天文志而備以李淳風爲之也至天象新書而大備以奎運方隆諸館閣老儒爲之也今之知星者民間有三辰通載之書日月五星七曜之外又有所謂紫孛羅計無象之四曜總爲十一曜以推人命貴賤吉凶而巳其學出於里巷至爲微瑣故褒博者或羞之漢太史公有言文史星歷卜祝技藝上以倡優畜之近制挈壺保章靈臺之職異其官稱不與士流齒夫觀天象知人事所系甚大者其待之猶僅如此則以十一曜推人命貴賤吉凶至爲微瑣者又將如何此所以挾星術而遨公卿之門動輒有刖趾絕之嘆非歟𨿽然果儒者也要自與常人異髙辛重黎放勳羲和其來久矣如司馬遷八書天官止其一耳其博物洽聞非申須禆竈梓愼卜偃子韋史墨之徒可得並也柯山夏君仁玉瑞卿本裏選佳士其鄕先達徑畈徐公甲辰省魁書時文能亹亹誦之前後場屋經賦魁作亦皆能品藻其然否早題鴈塔可齒鵷行而不得已以星術鳴故予贈之詩曰舊業三元賦新功百中經謂其術乃儒者之術非日者之術也予嘗爲之說曰江湖間人一藝足以自養使胸中無古今筆下不能五七千百則𨿽眞艸逼王鐘謂之書傭丹靑妙顧陸謂之畫史瑞卿知星乃今之季主君平非索隱太之君子其何足以知之南北名人詩存其佳者爲之序

送余希則詩序【巳見徐徑畈太極講義跋】

拄笏亭詩序

古笏有玉象魚須竹本之異人臣於君前以備指畫又以記事進而敷之退而行之懼其有所遺忘而實又以肅手容也晉宋以來謂之手版王子猷不顧府公料理之問以此拄頰直視西山謂朝來致有爽气髙懷雅趣不在於區區名位升沈得喪之間而在乎泉石之濱林樾之下煙霞猿鳥之外斯人也豈可以典午氏淸談者流少之哉燕玉泉山之南十里金水河前翰林直學士兵部郎中羅君漢臣家焉昔者年未四十上鑾坡直蘭省去要路可一武耳乃作亭於家以望燕之西山名曰拄笏退食之暇必相羊乎是而有去官之心旣而果棄其官十餘年不復調今夫有官君子之身乘之以軒輿戴之以冕弁束之以紳帶佩之以印章華之以組綬亦榮矣導之以旌棨呵之以甲卒擁之以騎吏手之笏其榮身之一物也庸人淺夫傍觀乎貴公顯卿之備是物者則必咨嗟羨慕以爲榮而不知宦海名途波濤險阻出於不測亦坐是數物者以致之當是時欲去數物而不可得不啻若徽纆桎梏之纒其身也何榮之有故有叩天子之庭曰還陛下此笏者有作爲韻語曰抽手版還丞相者漢臣其有見於此非歟𨿽然無長往之理古之去國者賜玦卽去予環而還使可以垂紳正笏不動聲色措天下於泰山之安漢臣焉得辭是亭也前防知政事左山商公孟卿書扁中原詩人題者多矣紫陽山人爲之序

曉山烏衣圻南集序

其生也有位於時而無以及乎人庸人甘之君子恥焉其歿也無足以利其子孫而有可以傳於世惟君子能之庸人不能也予友陸公太初登寶祐四年進士第當開慶景定咸淳徳祐之間六任選僚攺官一作縣兩遷京局以死勤事僅得一外府丞時則前丁後賈濁亂天下戚宦禦之所盤據工技胥隸之所依慿無功之庸將不才之狎客狙駔妾婢之執政侍從臺諫權燻勢膠相視自都而材碩俊茂如太初曾不得一齒朝紳之後此於太初無足憾者太初之歿今九年矣田廬苟完孀孤孑立予訪其家得曉山烏衣圻南二集及曉山零槁詩凡七百八首毎讀之未嘗不然泣下不知其丹鉛幾車塗乙幾紙而後有以納於中也不知其嘔心幾晨搔首幾夕而後有以吐於外也不知其口幾吟哦手幾詮擇初去什七後去什八而後有以存之至今也錢塘湖山金陵臺闕故里荒墟先疇野坡古寺修竹敗驛寒燈昔也子與太初幾倡幾酬意者當相與老於紫陽烏聊之下而太初遽忍捨我去乎太初詩刻苦深切气淩物表而凍磵枯槎霽宇孤籟務爲揫斂予浩汗放肆終身媿之嗚呼太初不可得而見矣無位於時不足悲有可傳於世猶足幸自幹淳以來誠齋放翁遂初石湖千巖五君子足以躡江西追盛唐過是則永嘉四靈上饒二泉嬾庵南塘二趙爲有聲又過是則惟有一劉后村亦號本色而不及前數公海內詩人如太初與予良不爲少而無前輩大老如歐蘇者立斯文之幟以表倡之則世道之晦而非吾徒之羞也曉山者太初書室之扁烏衣圻南者兩都仕邸之所寓故以名集佳章奇句摘一二書於左方蓋將以勸後學而亦非故人之私誼云

李君章虛舟亭詩序

古之作者以義制器後之述者或以器明義或以器取義姑以舟言之聖人始作舟檝木上水下其義蓋取諸易之渙此制器者之初事也義者理也理無形而爲物之體器者物也物有形而爲理之用故善言義理者必於器物有稽焉中孚之卦下澤上木利涉大川乘木舟虛此孔子以器明義也四畫外實二畫中虛舟之中必虛舟之外必實故可以濟巽上爲順兌下爲說上順下說必濟之道也然其所謂利涉者豈止於逾江越河而巳哉濟天下國家之險難者容之以虛輔之以實上與下順下與上說亦如斯而巳中孚之虛舟非果有舟也乃若莊子山木外篇則有虛船觸舟之說一舟方濟於河而一舟衝突以來非有使之者也彼空空無人適然相值故舟之方濟者不以怒夫舟之來觸者寓言以虛舟取義欲夫人虛巳以遊於世亦非果有所謂舟也予友張受益言其友李君章爲亭於寓屋扁曰虛舟其有取於孔子之虛舟乎抑有取於莊子之虛舟乎士大夫競爲歌詩以美之從孔乎從莊乎然則器一也而義不同書之作舟行舟詩之柏舟楊舟舟同也而義則異湯之盤武王之席自常人觀之一澡器耳一寢器耳盤銘曰日日新則有進徳之義焉銘席曰恭則壽則有謹獨之義焉至於觴豆幾杖莫不然今之爲居處燕休之所者能言之類相與爲比興體以發其名義亦猶是也君章之爲是亭顧有二義出而用世則當如中孚之虛舟以拯物處而避世則當如山木之虛舟以善身諸爲是題詠者又不止於此二義有頌焉有規焉俱虛受之可也君章博習好修負才名其不處而出也必矣斯舟也受益其相與維楫之

兪鑑山月相士詩序

相人之法莫精於孔孟人焉廋哉孔子兩言之孟子申言之曰視曰觀曰察孔子有三法曰聽曰觀孟子有二法今之相人者能之乎相形最多端堯眉八彩或曲眉或長眉相眉也舜項羽皆重瞳子或方瞳或蠭目或豕視相眼也漢祖隆準或鼻如截筒或鼻有邱山相鼻也老子耳竅容麥或耳有毫或耳白於面相耳也越王鳥喙或口容拳或口角朝天相口也齒如編貝唇如激丹相齒唇也胸有三壬背有六甲相胸背也仙有籙骨佛有鎖子骨相骨也膚如凝脂肌若冰雪相膚也或須髯如防或黃須必大奇相髭髯也或身有奇毛或發下垂至地相毛髮也顴頰頤頞頭項手足音聲行步睡臥起止志黶文理涕咳遠近爪甲修短防牝便溲莫不有法而相气色爲尢難其說出於素問气有病不病在內色有佳不佳在外防黃池者肉食而色墨有內憂也望八公山艸木者憮然有懼色气內喪也故五色之中黃爲最吉病人之黃有穀气也凡黃而又明皆喜气也𨿽然此所以相貴賤憂喜凶吉也孔孟之言乃相君子小人之道也山月兪君鑑舊精數學今攺專許負之學舊說裴晉公相法本不貴以蕭寺孤女玉器事有陰徳遂至將相則今之相人者又豈可執一定不易之法哉孔孟之法以爲君子小人之權衡者又豈可不少知贈君詩者各有其說是爲序

孟衡湖詩集序

延平祝公輔自上饒過予武林言郡太守孟侯之賢所賦詩出諸生爭傳抄僉議梓行之便舊歲甲午春侯迎親如霅相遇湖上平生凡三見矣侯日誦所作而予筆之旣又得侯近槁與一見再見時大異慨然嘆曰陶士行石勒所畏有孫淵明謝幼度破苻堅有孫靈運侯家忠襄公前甲午夾攻懸瓠滅之亦有孫能詩與陶謝家而三焉武則極天下之武文則極天下之文何其奇也然則此特論其家世適相似云耳易書詩皆詩至於唐人自有正脈亦巳有定論聚奎以來昆體盛行而歐梅革之爰及黃陳始宗老杜而議者署爲江西派過江而後呂居仁陳去非曾吉父皆黃陳出也淳熙中陸務觀出於曾吉父而與尢延之乃俱似王介甫惟楊萬里蕭東夫深造江西範至能韓無咎張武子自成一家朱元晦續聖賢之緒詩尢粹密不意學禁息而時好乖七許渾五姚合哆然自謂晚唐彼區區者競雕虫之虛名昧苞桑之先兆遽以是晚人之國不祥莫大焉詩道不古自此始乃後獨有上饒余杭三趙守正不變餘皆踵淺襲陋隨俗而靡者也侯之詩得之於气質之聰明成之以問學之精贍秋之弈也專扁之輪也熟基之射也發無不中尙有淳熙元祐慶曆諸老之遺風乃若邪蹊偏門淫哀哇思非不盡其力也而終不能臻其極非不愈工愈巧而愈不似白首望洋不漸不頓視侯之得正脈而何如哉侯年甫三十有二名淳字君復其寓居曰衡湖齋曰能靜近世文章衰落此郡獨得文章太守郡學士友又能相與爲不朽助吾道之將興也其在斯歟其在斯歟

送張受益入都序

子在川上曰逝者如斯夫不捨晝夜程子曰此道體也天運而不巳水流而不息物生而不窮皆與道爲體運乎晝夜未嘗巳也是以君子法之自彊不息及其至也純亦不巳焉朱子申之曰天地之化往者過來者續無一息之停乃道體之本然也然其可指而易見者莫如川流故於此發以示人欲學者時時省察而無一息之間斷也愚按二子之言皆大有功於學者程子始言天中言賢末言聖可謂孔門之嫡嗣朱子始言天地中言聖末言賢可謂程門之忠臣朱子訓捨爲上聲而不訓捨字之義程子所謂不巳不息不窮朱子所謂無一息之停無一毫之間斷皆所以爲不捨之訓繪畫巧矣形容盡矣韻書訓捨爲釋如手不釋卷如釋重負之釋常執持之而未嘗放下此其義歟二子訓逝之之義曰運曰流曰生程子精矣曰往者過來者續朱子尢其精也在天則所謂逝者與道爲體在人則所謂逝者學道用力而其所以與道爲體與夫學道用力者在乎不捨畫夜而巳愚謂逝者之往於前來於後源源衮衮無有止時其來也亦往也旣往也又來也天地如此人豈可不如此斯之一字指夫不捨者而專言之也嗚呼微哉學者於學如左足行右足繼右足行左足繼前一波往後一浪來其能用力於逝而亦如斯焉殆庶幾乎此孔子所以勉夫士之希賢賢之希聖也朱子又謂川上章至篇終棣華凡十五章皆勉人進學不巳之辭愚竊嘆今之學者何獨不然以勉爲諱序一文欲稍加収斂則嗔跋一詩令更用刮摩則怒小猶如此況其大者川也而不逝乎逝也而又中輟以捨乎省郎濟南張君謙受益與予論文和詩數年彼此苦口務相切磋期進是道考滿問選元臺保任至入覲也又挾以俱以君之飄逸爽邁之才重之以有力者之推挽猶駕安車而行九軌之途猶巨舟萬斛乘長風而駛東流之江河榮顯不足言也古之贈別者以規不以頌敬疣贅川上之章以求教而又以君所聞還贈君地中有山之卦六爻皆吉君之名若字謹服行之又安得有滿招之患乎此一勉也愛我者疾疢惡我者藥石君以喜聞過扁書室諛者麾之媚者斥之又焉得有面譽背毀之患乎此二勉也自古在昔先民有恪居今之世慕古之人君又嘗以古名齋不於其器於其道古君子之稱不歸之君而誰歸乎此三勉也𨿽然川上之嘆逝前修以自勗能佩程朱子之遺訓以升孔氏之堂則此三勉者皆其枝葉云耳君行速不得舉酒酹軷神而姑托之空言

送汪復之歸小桃源序

秦皇漢武惑神仙之說竭天下之力求不死之藥藥在我而於外求之以故爲方士所愚讀司馬遷史記可知巳班固西漢藝文志存神仙十家芝菌之書爲服餌兼有導引按摩斷之以爲索隱行怪後世如黃庭內景外景大洞眞經西升經步虛經定觀經太淸經陶隱居眞誥之類不一而晁公武讀書志以度人經爲第一殊不知度人經僞蜀王氏時王喬之所撰也古書有七王喬而僞撰度人經者非周之王喬漢之王喬然則神仙其可信乎近世尊魏伯陽參同契如六經之有周易然隋唐史誌並無此書亦出於僞蜀孟氏時彭曉之所注朱文公亦嘗托名鄒防注之喜其語言近古其答袁機仲謂參同之說本不爲明易乃姑借此納甲之說以寓其行持進退之度又謂納甲之法見於今所傳京房占法火珠林所謂甲乙丙丁庚辛者以月之昏旦出沒言之𨿽非爲明易而設然易中無所不有蓋虞翻所爲納甲圖見於朱子發漢上易圖幹納甲壬坤納乙癸月有晦朔朢而參同契取以爲進火候退陰符之術文公不以爲非似謂世間有所謂神仙者其答蔡季通謂參同之說子細推尋見得一息之間便有朢晦朔之異上者气之方息自上而上也下者气之方消自下而下也朢者气之盈也日昃於下而月圓於上也晦朔之間者日月之合所謂舉水以滅火金來歸性初之類也此可謂酷好之者矣而感興詩乃云盜竊元命祕繆當生死關於以知眞有神仙亦造化之一賊耳而況天地之間豈自古至今終有不死之人乎魏伯陽本文四篇彭曉分爲九十章愚嘗細讀之彭曉本無日月爲易之文與唐本不同西南得朋東北喪朋以二十九夜月殘三十夜月盡言之此自是一家之說不合於易九還七返八歸六居彭曉夏元鼎所釋有是有非但魏伯陽果如神仙傳所云東漢末防稽人則所爲四五言頗簡古而六言偶儷俳優間亦有重疊煩蕪處東漢人文不當爾其曰淮南煉秋石王陽嘉黃芽淺矣哉西漢書劉安誅死王陽能爲黃金死而裸葬顧以淮南八公王陽之徒爲眞仙不讀書人卽可欺也張用成平叔悟眞篇卽此契之注腳彌復淺近而夏元鼎之悟眞講義愈淺愈近魏公之說一掃旁門元鼎之說其下手用工無異乎吐納導引般運之小術平叔臺州人煕寜中從陸師問入蜀遇隱者爲悟眞八十一詩元鼎溫州人寶慶中以小武官歷事山陽應純之五帥僞撰西江月十二首爲平叔作其後死於色欲近人尙或識之惟魏公之文有佳者三十二章苣勝尙延年還丹可入口金性不敗朽故爲萬物寶乃蜀人押韻也六十七章植麥欲獲黍運圓欲求方竭力勞精神終年不見功七十章廣求名藥與道乖殊七十三章牝雞自卵其雛不全語意皆佳用韻皆蜀音七十四章日潛道而沈彩月施徳以舒光與上章男則背陽而向陰女則背陰而向陽乃似近人體制最七十八章自關關雎鳩至飛舞蛇愈見乖張一全章四十二句奇變可喜文之尢佳者騁力馳精多設譬諭只是一意男女不交媾不可以成丹二女同居志不相得是也東漢文恐不如此似乎出彭曉一手其間有太一乃召移名中洲功成上升膺籙受圖則不古甚矣班固謂天子乃以元日受四國之圖籍膺萬國之貢珍參同契三年進退候符而可以肉身上升所膺何籙所受何圖彭曉不注其所以然但謂太一乃修丹之主司也中洲乃神洲也世人初得道鏤名金簡於此洲膺受圖籙始上升也噫妄亦甚矣其內丹之法本是所稟父精母血升之降之煉其气以奪造化而於仁義道徳蔑一毫之修有以凡化仙之術而無以賢希聖之心可乎鐘呂肉身能飛章公權集記三村民能出陽神則魂與體爲二物而有尸解火解水解又下之下而徐堅初學記有崔山瀨鄕記以老子爲十三聖師其學仙有三十六法似皆爲魏公之所辟而悟眞篇八十一詩第一第二首淺陋俚俗略不見大丹之旨百歲光陰石火爍一生身世水泡浮與尾句無常買得不來無落韻妻財拋下君非有罪業將行難自欺昨日街頭猶走馬今朝棺裏巳眠屍豈不太易其以七言四韻十六首象二八一斤之數絕句六十四首應六十四卦之數五言四韻一首象太乙之數似無義理惟納甲之說未知魏伯陽用虞翻之圖抑虞翻返用魏伯陽之圖予嘗於是作詩曰朝有讀書客過我攜酒壺問我參同契汝亦嘗讀諸虞翻納甲法卽是先天圖伯陽竊其祕靜夜觀蟾蜍初八二十三艮兌丙丁殊上進火候下退陰符朢盈仰幹蓋晦滅俯坤輿震巽庚辛對坎離戊巳俱朔旦之日中交媾水火鑪彭曉彼何人嘵嘵爭魯魚可惜非易學欲飛血肉軀借易弄丹術鄒防曷不誅是詩也必得罪於當今之修內丹者吾州小桃源汪君復字復之深嗜此學師江西段無心得其傳命之號曰月源無盡子見示一大序二巨帙先天一气金丹直指藥物斤兩火候卦气三圖愚老矣年七十有一王半山所謂不服紫團參亦活到今日伏羲之易如陳希夷邵康節所傳者愚願學之魏公得先天圖之方位其一說也愚不敢學而書所以然送復之之歸幸未死尙及見月源無盡子者化鶴於緱氏山頭未可知也

送柯山山長黃正之序

柯山書院山長武林黃子正之辭將行愚愕然驚問始以雲臺祠官領袖此山諸生者非歟吁愚讀其葵園集久矣生於嘉定乙亥年三十當淳祐甲辰爲南宮第一人者乎是爲晦靜先生湯公之髙弟乎授沅州教授告未下而上書擊史嵩之者乎右曹郎吳子良用陳傳良例泰州教授未上除太學錄以薦之者乎擢第之明年乙巳七月未赴教授而召試除正字者乎丙午冬遷校書郎而後去國者乎丁未之秋特旨攺官者乎用朱文公之說擢第之六年巳酉背文公之學而並詆周元公者乎壬子年三十八矣吳潛謝方叔相元日除著作郎都人有再來不直一文錢之謡者乎夏四月面對秋七月再對言事私有左右而遭特筆以斥者乎畏威省愆可也臨川之行不當往而往至郡不一月而罷者乎惡若晦可也攻蔡抗可乎善吳潛可也舉殺人之陳韡可相任迷國之賈似道可入無乃不知人乎辛酉臨汀之除似道相兩年矣何以不位之朝乎豈嘗屢受似道閫餽而爲其所忽乎迓者至而遽卒天爲之乎子三人伯達仲忽叔夏長實名心亨祝也嘗爲吾州戶掾聵瞶三人皆卒無孫天爲之乎嘗賜官田三百畆今籍入有司無有爲立後者天爲之乎善降祥惡降殃是必有得罪於天者矣嘗試論之周元公所謂無極與老子所謂無名萬物之始有名萬物之母常無欲以觀其妙常有欲以觀其徼者不同常徳不忒復歸於無極二字偶同而旨意異老子所謂無極配嬰兒與朴而言欲自有而返於無周元公指理之無形者而言王弼引以注易之復謂天地𨿽大寂然至無是其本矣周元公之說不如此朱文公所謂無方所無形狀又謂無形而有理張宣公所謂莫之爲而爲老子何嘗識此周元公始曰無極而太極次曰太極本無極又次曰無極之眞二五之精妙合而凝當合此三言而觀之無瑕無病眞屬理精屬气無極之眞無形之理也無形之理行乎二气五行之中而眞精妙合然後爲人卽太極無形之理生而爲有形之儀象卦以至於萬物也彼老子烏足以知之老子截有無爲二而此貫有無爲一也庚戌之講自首至尾無一句近道公肆詆毀以周元公爲希夷氏之人以朱文公爲傳注氏之學以莊列尹亢之誕誣濓溪以王鄭賈馬之陋誣晦庵豈非病風喪心之言至其自爲繆論則謂一畫所以紀太極亂道莫甚焉一畫者兩儀之一陽也謂太極在一陽之中則可以爲太極則不可又謂太極之體爲幹太極之工爲復體字工字略無義理爲蛇畫足愈畔愈支合干復兩全卦觀之復之一畫與幹之一畫異幹自一畫而至六畫其象爲天而一畫非太極也復之一畫剝之盡而坤之下生一陽可以見天地生生之心此一畫亦非太極也卦之初九三十有二獨幹復初畫爲太極謬矣太極者未畫之前先具此理邵子所謂畫前之易所謂道爲太極心爲太極是也蓋斯人也始以涉獵朱文公書爲時文後乃脇於湯漢而攺從陸學湯漢未第爲象山長乃後江西諸人以江西人之爲臺諫侍從而至執政者推爲山主以尊其學包恢自謂象山之徒而贊行公田流禍至今其徒以勢要脇四方學者從陸學而漢亦由此私擢省闈嘗著書以辟朱文公之書趙忠淸公奬予斯人太過近世人物狷者多狂者少斯人狂者也故敢爲而無疑敢言而無忌憚鄒道鄕諫元符後南遷涕泣田承君謂大丈夫所爲不止此攻史一疏終其身取名享利巳非中道又況因都堂背誦程文而有所激不足爲髙嘗謂朱文公平生所爲率多於古人而動累於後來何累之有孟程張后嘆空川詩突兀險怪二程子師周元公豈可剗滅其師而遠引孟子又爲詩侮鄒防而憶陸九淵敢謂斯人學問未仰見周朱二先生腳板也其學徒惟徐直方一人徐琦曾子良皆不學狂生斯人旣不能窮理盡性以希前哲又不能著書立言以貽後人死無年祀無後天之所以殃之亦可見矣正之晚出恐未知前輩源流本末詳以語子直書不文持至書堂拜其祠膝可屈心不可屈也此文亦不必數數示人顧子不可不知耳如有問者則曰紫陽山下老書生小畈年一紀今年七十有一

送柯徳陽如新城序【戊戌以後】

杭故多四方士而予久寓於是祖道贈言常有之曰如某縣爲教諭也曰如某書院爲山長也曰如某州某府某路爲學錄爲學正爲教授也今送柯君徳陽獨不然徳陽之行新城何氏以家塾聘之也天下郡國設學乃公家之師家塾乃私家之師師一也而所以爲師不同公家之師有司所選勢奪賄予未必皆實學之士故公家之師或出私意私家之師豈有父兄不愛其子弟而不選實學之士爲之師者故私家之師必合公論況公家之師志在仕進私家之師志在藏修徳陽以藏修爲務而不以仕進爲心過人遠矣抑士之所學果何事耶八聖四賢曁濓洛關西學之祖也張宣公呂成公早世而書傳朱文公獨後死而書大備學之宗也黃直卿通釋陳安卿字義之外各有文集羽翼文公眞希元之讀書記義理之本根魏華父之九經要義典故之淵藪又各有集百卷皆學者所由入之門也陸子靜直截之見𨿽捷而未盡道葉正則偏駁之文𨿽巧而不知道至於嘉定以來四靈劉潛夫之詩僅如姚合許渾則尢非求道之所尙世𨿽無之可也𨿽然又當知立巳不可無規矩擇友不可無權衡以能問於不能以多問於寡有若無實若虛犯而不校此五言也不可忽也立巳之規矩也狂也蕩矜也忿戾愚也詐稱人之惡居下流而訕上勇而無禮果敢而窒徼以爲知不孫以爲勇訐以爲直此十者而人或有一也不可近也擇友之權衡也予老矣年七十有二而徳陽年甫三十有八故敢以論語之三章傾臆盡言而予也亦不敢不細玩晦翁之三集注以自勉也

送家自昭晉孫自庵慈湖山長序【性存子】

眉山子家子名晉孫字自昭讀書之室曰自庵年甫三十授四明慈湖書院山長將行求言爲規愚請先言子名字庵之義而後及慈湖楊氏之學易大象言自者二天行健君子以自彊不息明出地上晉君子以自昭明徳天行日進凡皆自不可巳今夫天三百六十五度四分度之一窮晝夜而一周然天之行也常超日一度日之進也常不及天一度天本無晝夜人間晝夜地實爲之人居地上日居地下故有夜夜短則不過亥子丑三時昏暗而日復出矣地不能終蔽日之明猶物欲不能終蔽人心之明也故孔子以天健日明象君子之學與天同健而自彊其惟聖人乎與日並明而自昭賢者亦可及也子家子有取於晉之自而未敢任夫幹之自其謙乎凡言自者由於巳而不由於人鶴山魏文靖公爲姑蘇髙徳文記朱文公所名彊齋發此二自之義至矣而文靖公又嘗號自庵乃書之自靖自獻與子家子之自微不同要其實則同也人之身善惡無不自巳爲之自悔自艾自暴自棄反掌間耳爲仁由巳而由人乎哉是也若乃慈湖楊文元公之學偶與象山陸文安公之學合慈湖爲富陽簿攝縣象山以舉子上南宮過之值其視事適有扇訟旣訟退焚香相對默坐象山問曰敬仲此道平時如何下手慈湖對曰敢問足下如何是良心象山卽離席大呼曰主簿適來防上剖決是非者便是慈湖長象山二歲言下大悟拜象山爲師愚謂此乃孟子所謂見牛過堂下見孺子將入井巳發之心也孔門之學此心未發有存養此心旣發有省察具見子思中庸首章孟子多言巳發之心然曰我善養吾浩然之气存其心養其性皆未發以前事陸楊二老所學有下一截無上一截象山之失朱文公文集語錄及年譜李公方子辧之詳矣慈湖之失嘗與傅道夫書謂濓溪明道康節所覺未全伊川未覺道夫昆弟皆覺傅正夫以此書求魏文靖公跋文靖公憮然大不滿正夫又錄慈湖訓語求西山眞文忠公跋文忠公謂慈湖泯心思廢持守談空妙略事爲而慈湖又嘗謂子思忠恕違道不遠此語害道何由一貫又嘗謂程氏倡窮理之說格物不可以窮理言又嘗謂濓溪通書於天道至一之中忽起通復之說穿鑿爲甚愚則謂周子論通復貫之以誠程子論體用貫之以敬魏文靖公眞文忠公呂成公張宣公朱文公皆從之顯微無間本末具舉吾道之正宗也陸楊所見乃佛家作用是性之說謂作用乃心之屬乎情者以心爲性體認未眞四明誌謂慈湖師象山自爲一家之學施之政事人笑其迂而自信益篤此兩自字乃慈湖以自爲是以自爲髙不顧訕笑云者王尙書應麟伯厚嘗語予曰朱文公之學行於天下而不行於四明陸象山之學行於四明而不行於天下此言亦復有味蓋四明四先生沈端憲公早師事陸文達公宜倅舒公南軒開端象山洗滌而融防於東萊不專一家爲前輩袁正獻公後出始專尙象山而慈湖又嘗爲史彌遠師故一時崇長昌熾其說大行袁廣微爲江東憲創信州象山書院而吾州未有紫陽書院後江西人凡爲執政者必請爲象山山主以張其勢𨿽誤國殘民如包恢亦與焉自湯漢伯紀徐霖景說死而象山之學無聞慈湖之學亦無傳子家子乃愚友性存先生冢子故於其行傾臆盡言之彼亦一自也我亦一自也孰非孰是其然其否不妨如老僧住寺呵佛罵祖一巡云

進齋序

進可止乎騏驥一日千里駑馬十駕及之止如何其可也進可退乎適千里者及門而返則終身不復至退如何其可也今夫耒耜寸耕乃黍乃稷連膏腴之萬頃猶勤勤於播植機杼縷織乃縑乃帛被文繡乎四方猶孜孜於紡績姜桂等侯橘竹比封灑削鼎食馬醫擊鐘卓氏之蜀百僮者八朱公之陶千金者三其取贏也涎口流而鷹擊隼搏其逐便也食指動而虎噬狼貪此可以言進乎曰非也此農工商賈之競於進者也齊管三歸靡畏自宮之豎魯季八佾猶煩聚斂之求差肉食而色墨羽帳飲而泣謳鋭速罔戒辱殆不羞物物盈撲滿之藏事事合浮屠之穎載薏苡而昧嫌擊珊瑚而肆逞佩六國印多車裂之蘇秦號萬石君少厠牏之石慶金釵十二珠履三千傾國白晳守宮紅鮮飲南陽之菊水跨揚州之鶴纒身飛閬苑名掛淩煙此可以言進乎曰非也此富貴功名之迷於進者也奇法正葩鉆易雕詩麟經三傳奧析微窺儀禮周禮康成乖異一貫忠恕七篇仁義今之後進豈不知此借以發身實匪爲巳涉緒獵余摭子摘史類書充架小說滿庋家家自以爲宰文社人人自以爲專詩壇湘素華飾刀筆精刋馬班賈董漢文視初詩爲多陳宋李杜唐詩較諸文尢盛有能識其門逕者矣自成一家或是或非不拘一體或從或違冶鑄精瑰與前修而間合鋪張麗藻亦時論之攸歸此可以言進乎曰近之矣而未也此近古文士詩人之進而於道則未進也道統之傳自伏羲始以敬相傳則自堯始而敬之字曰欽舜繼之又發爲精一之論夏商周前三代也漢唐宋後三代也堯至孔八聖也顏曾思孟至濓明伊渠邵朱張呂十二賢也自周子言誠而道統始續自程門言敬而道統始明經世以理言數西銘以分言仁朱以率性無反說言道張以無所爲言義呂以思無邪言詩而道統愈益永子思之學在四勿三省之後知言養气之先以愼爲主愼者敬之至誠之初也未發之心愼以存之旣發之心愼而察之察而中節愼以行之其不中節愼以攻之心之未發人巳俱不睹聞故有存養之敬心之旣發人未睹聞而巳獨睹聞故當有省察之敬靜寂動感位育攸關朱子所以釋中庸之首章也然此事非一朝一夕之所能辧曰敬曰欽曰精曰一曰愼無一時而不用其力至於誠則無所容其力矣此千古聖賢相傳之道也傳其道者傳其心也必如是而後可以言進學農工商賈之進爭利也富貴功名之進爭勢也文士詩人之進爭名也惟進學者無所爭髙君鸞舉以進名齋鏗石鏘金作者百數俾老夫題其端

應子翺經傳防求序

王伯厚尙書學極天下之博長予四歲予昔嘗敬事之戴帥初博士文極天下之粹少予十七歲今予畏友也此四明二先生俱以其裏中應君子翶翔孫所著經傳防求爲然予無復容喙矣竊嘗謂道一而巳而物有萬古聖賢之學不專在言語文字而亦不離言語文字日月星辰與天爲體運而不巳山川艸木與地爲體生而不窮言語文字與聖賢爲體傳而不朽體物也所以用之者道也道不離物易究咎休書紀治亂詩美刺春秋褒貶三禮辧上下論專言仁孟兼言義皆以言語文字與道爲體其妙用所在一而巳一者何道是也然則何道也天地之心耳此之謂道而以其道用乎日月星辰山川艸木之物故曰道不離物聖賢之心欲使千萬世之人爲善不爲惡以復其有善無惡之性則不容不著之書此言語文字所以爲斯道有形之體而無形之道所以用乎有形之體而寓於言語文字之中也顧可忽諸子翺所謂防求自易至論孟皆括爲韻語以訓後進傍及諸子百家而揚雄方州部家之書亦與焉予曩亦嘗摘其奇語難字以供刀筆艱深之中韜平易亦不過一陰一陽一晝一夜一寒一暑消息往來幽明死生之故易之注疏也獨所用六日七分歷法一歲則易之一端耳康節經世書出於此或誚予好太又出云覆瓿下回曰不然凡言語文字之不畔於理者皆與道爲體片雲起於天而澤四海粒粟根於地而飽萬民一畫肇於聖人而開百聖天地聖人之道皆托於物近世有欲絕滅言語文字以爲學者敢痛詆朱文公著述謂率多於古人動累於後來黨陸也其人臨汀使君不滿五十而死天棄之矣讀子翺之書者亦曰與道爲體能於有形中求無形則將於無味中得有味矣子翺早中童子科伯父銜嘗參大政云

送王俊甫柳州教序

懼其道裏之遠而難於至又預嫌其風气之偏而難於居使士大夫人人有是心則仕宦者必官於輦轂之下而其足迹不出於都國郊圻之外然後可古要荒之地亦必有封建之侯邦置長立屬以治其民禹貢言東漸於海則今之卉服之諸島也西被於流沙則今之蔥嶺交河之絕域也朔南曁聲教則周之朔方越裳漢之幕北巴蜀閩粵唐之北庭雲南大理是也焉有除之爲吏有所懼且嫌而不屑於往者哉昔曾南丰先生送李材叔知州謂由京師而之柳水陸之道皆安行則𨿽遠而不險謂風气與中州亦不甚異起居不違其節未嘗有疾則意其地偏有瘴而陋之者亦惑矣南丰又謂其物產之美果有茘子龍眼蕉柑橄欖花有素馨山丹含笑之屬食有海之百物累歲之酒醋皆絕於天下然則使回也年未耄亦欣然求一職任以往弔斑林而餌沈冢和昌黎之舊吟占雞骨而縫鵝毛續河東之遺詠亦一快也而敢有懼且嫌之心乎回姻家王君俊卿長吾州紫陽書堂載調柳教問舟南徵洶鯨衝蛇踐蠱茹一皆不問回是以壯之昔我先君爲廣西經略司幹官買馬邕管無罪謫居臨封回生於廣東四歲而歸孤苦間關今年亦七十有三天於斯文若或相之又豈有道裏遠風气偏之患哉俊甫書滿北還年始五十鵬搏鯤化未可量也

桐江續集卷三十一

欽定四庫全書

桐江續集卷三十二

元方回撰序

瀛奎律髓序

瀛者何十八學士登瀛洲也奎者何五星聚奎也律者何五七之近體也髓者何非得皮得骨之謂也斯登也斯聚也而後八代五季之文革也文之精者爲詩詩之精者爲律也所選詩格也所注詩話也學者求之髓由是可得也方回者誰家於歙嘗守睦其字萬里也至元癸未良月旦日序

劉子敬吟捲序

漢淮南王評離騷曰國風好色而不淫小雅怨誹而不亂若離騷者可謂兼之矣予謂斯言也未瑩色至於好怨至於誹淫與亂不難也今變風變雅可考也子曰關雎樂而不淫哀而不傷淮南蓋襲用其語而意不醇者然世之處人倫事防之際鮮舒多慘樂而淫不無之哀而傷比比皆是也易一泰卦耳而曰屯曰訟曰剝曰否其卦不一制禮樂文太平周公盛矣猶未免賦予宇予室之詩則夫枯謡悴詠上不見答豈止一屈原而巳哉原之著離騷也深契乎三百篇之六義而淮南淺之其於鬼神變化艸木芳穢男女乖合國家成敗言抑揚意開闔惟澹庵胡公句句而析之有十九蘊焉其曰滿堂兮美人忽獨與予兮目成此托辭也於色也豈有所謂好其曰巳矣哉國無人莫我知兮此直辭也於怨也豈有所謂誹由原之作推原之心𨿽進之正風正雅及頌皆可也同裏劉君示予吟捲讀無慮數十過和平則不流優遊則不怒探孔聖所論關雎之旨而懲艾乎淮南離騷之評非吾儕所當勉乎君之近體有曰滿地殘紅驚不見曉風吹上石橊枝得生息意仙館無人春寂寂一林紅日鏈櫻丹得成實意曉來多謝簾間燕盡把春愁舉似人得涵蓄意山翁何事衝寒往知有梅花在隔溪得灑落意庶乎情性之正者如歸路夕陽収山翠染襟袖又豈不自得於事物之外乎君舊名寅字子敬今攺名光予早相稔年少長而君忍貧不仕於易之防無有也適而樂者所養也屯訟剝否則屢嘗之矣感而哀者激也予懼其激之不巳也乃書歸之

唐師善月心詩集序

陳后山生於皇祐五年癸巳其門人魏衍所編及任淵所注詩始於元丰六年癸亥皆後山三十一歲以後詩也後山年十六巳見知於曾南丰熙寧十年丁巳蘇長公守彭城明年後山爲銘黃樓筆勢度越秦漢朱文公亟稱之時則年二十六至如金州忘歸亭記作於熙寧七年甲寅則年二十二耳今之人讀之或不知其爲少作也夫後山之文𨿽少作巳足不朽而編其詩與注其詩者乃斷自三十一歲以後此何爲者哉後山答秦少章書謂於詩初無師法少好之老而不厭以千計及一見黃豫章盡焚其槁而學焉然則未見豫章其詩一時旣見豫章其詩百世詩視文爲尢難愈參則愈悟愈變則愈進凡魏編任注後山之詩參之極悟之極歟進之極變之極歟唐質肅公之九世孫師善知予頗癖於詩始以詩寄初槁次以詩寄續槁尋又躬以詩抵紫陽山下示予全槁初槁年未冠巳佳如於楮髙士云焚香朝北斗滴露注南華是也續槁年未壯益佳如於浙江亭云蕃夷通海道吳越共江流是也至全槁年甫登三十矣詩愈大佳枚摘之未易竟合三槁中毎佳者一句一聫予巳爲研朱圏點指似其眼以曉學者然豈無後之魏衍任淵將必待師善三十一歲以往之詩而後爲之編注乎予嘗細閱後山集城南韋杜村一詩此從其父令汧陽關中所作最爲年少贈二蘇公有云一洗十年新學腸卽王安石得政之十稔熙寧十年彭城所作年二十五如謝克家向季仲所增別本有寓錢塘諸詩皆後山所自削而不収者乃元丰四年遊吳所作年二十九當是時也其巳見豫章歟其未見豫章歟二公相遇之年謂在潁昌前輩亦莫能深考豫章初爲後山字序首明觀巳無巳之義末言其嬪息巢於外舅乃元丰七年甲子郭槪入蜀時事是年豫章移官河北徳平豈後山送內而相遇於途耶不然則是豫章未令太和巳前元丰初巳嘗相遇也謂元丰初巳相遇則存槁又何爲斷自六年癸亥邪予所論及此蓋欲師善訂後山存槁焚槁之意三十歲以前詩巳超軼精詣矣後山何爲去之師善明年始三十一能如予之言愈參愈悟愈變愈進患不能再履常兩無巳不患無後之魏任也師善名侯舉乃翁號中齋亦有詩聲震江湖三十餘年家法有來云至元癸未四月十七日書於虛谷書院

宣撫朱參政南山遺集序

能立功矣而又能立言於近世之君子蓋未之見也昔韓範經制西事臣服元昊遄歸廟堂佐佑太平其立功如彼亦可以不朽矣然且賦詩作文鏗鍧碩大安陽集及文正公集今並傳於世擎重晚香之句與嶽陽樓子陵祠記辭毅气嚴震撼宇宙其立言如此又愈足爲不朽之助焉嗚呼何其盛哉故參知政事京湖四川宣撫使南山朱公自其少時巳有韓範經綸之心所爲歌詩古文應用等作崒雄健植教明彛義形於色初仕荊援蜀卽號爲儒者知兵李公曾伯之自荊移蜀也不能躬行軍公以太社令從掌機務代李公巡邊犒師與諸將款曲交歡而閫望翕然矣大臣能早用公其蔑不濟西守瀘南帥桂各閱五年召之入論之出除一起居郎又嗾駁新命置之姑孰閒處而後畀以江黃副閫則公老矣重慶火而納公於蜀沙羨破而下公於荊駐鄂渚則鄰帥失陽羅還江陵則郡將失沙市公仰藥得不死舁而之燕分無生望忠臣者人心之所同敬也用是閒居六年至庚辰之春年六十七獲考終命又六年回始從公之子建徳貳總得南山遺集讀之作而嘆曰功易窮言難泯公之功生𨿽不盡逢乎時公之言歿亦足永垂於世張魏公五路之師以趙哲擅離所部而潰魏文靖公罷督府三日而趙範失襄陽天下不以是咎二公立功之不足家庭講學是生南軒端平大老眞魏並峙其立言則有餘矣諸葛武侯之烈不幸星隕出師表不與星俱隕也公嘗自爲畫像贊曰不武不文也惡也善通地通天丹心一片覺英气凜凜逼人與裴晉公自贊不異是可以知公之爲人矣回備員九華鹽幕嘗於池口拜公實受親民舉剡徳祐初元回簿奉常中朝以樞密使召公議令回迓諸湖湘以道阻弗前玆奉貳總命書此篇端誼不得辭公諱禩孫字杞材貳總名字用和

送周幹臣歸泰山序

進難而退易者賢士大夫之髙風敬而忽慢畏而忽侮愛而忽惡譽而忽毀變移於其人一進一退之間者自古及今庸人淺夫之常態君子之進也出以澤物君子之退也處以潔身達有所不可苟就也窮有所不可苟避也可進而審於進故謂之進難可退而勇於退故謂之退易然世之炎涼翻覆之徒則可嘆矣於其人之進也飾竿牘崇苞苴尻髙痀僂膝行趦趄或望塵而拜或竭蹷而趨或夜掃其戶外或空函而致書昧冰山之未解羨鬼朴之自娛甚者則嘗糞而防痔猶不止於嗅腳而拂須於其人之退也攺師法諱門生廢伐木之雅詠寒下車之舊盟孰追送於臨賀但見訶於灞陵奴僕有反噬之犬賓客有飄去之鷹廷尉之門可設雀羅翟公於是大書特書因貴賤而見交情由是觀之自非中人以上孰不有激於此而不平於流俗之軒輊則豈肯恬於進而樂於退哉泰山周君幹臣年且五十爲郡博士以至縣大夫僅三仕行禦史府大夫最其知巳位置甚都意有未安浩然言歸杭東南大都防業儒而盍簮者異乎流俗嘉周君之進難而退易也相與爲詩以壯其行然則幹臣當富貴矣其退也焉知其不進也

孔端卿東徵集序

世之奇士必好奇搜奇景抉奇事務爲奇詩文以耀世奇則奇矣而不知其嘗濱於死而不悔也司馬公觀名山大川輒有流滯之嘆謝太傅詠浩浩洪流終爲安歸之言昌黎登華山不能下而至於慟東坡渡徐聞玆遊奇絕冠平生皆是也永嘉孔君文杓予三十年前識其先君於武林近袖詩來訪閱東徵集乃知辛巳六月君從軍發四明自神前山放洋三日而至耽羅又三日而至日本海口泊竹島盡一月逗畱不進八月旦夜未艾遇風舟師殲焉帥獨帆走髙麗死者三數十萬與予所聞皆合君偶得不死附小校破舟登所謂合浦者過平壤之都渡遼陽之水歷故女眞契丹之境由平灤州抵燕山凡九十四日徒步七千餘里又久之然後復得南歸君非將非卒特一寒士輕視鯨波狼狽至此豈非亦好奇之過乎予獨喜其莫忘吟者得敍事體初曰歲紀重光大荒落舟師東徵赫且濯泊向竹島更月籥其日甲子仲秋朔夜來昏雨風色惡昧爽白浪堆山嶽陽侯海若紛拏攫艨艟巨艦相躪轢檣摧纜斷猶斧斫千生萬命魚爲槨【此一句奇絕】百舟一二著山角跳躑爭岸折腰腳依然魂爽歸遼邈幸者登山走如防【敇各切】形命𨿽存神巳索次曰省舟獨在冀可托傳令防簰爲渡榷海豈榷渡眞戲謔大將爲誰何齷齪起篷自去爾爲樂忍聞孤嶼哭咿喔又次曰死者何辜烏鳶啄將軍歸來渾不怍宴衎相慶作音樂我獲生還莫忘卻讀此有春秋誅心之筆在焉君詩善押險韻善用雅語善賦長篇天下奇觀無過於此役天下奇作亦無過於此詩死中求奇奇中脫死天所以不死君者欲畱此吟以爲詩史乎君文亦奇見所爲自敍君他詩槁尢奇蒼苔五字曰凡有蒼苔處先知此地淸不隨芳艸暗偏襯落花明點竹添瀟灑粘梅助老成比錢無乃俗幽意要詩評非奇而何然則奇而不失其正尙當勉之

送葉亦愚序

天下未嘗無人才其用捨一出於人主則廢置公於上人才常作興而有餘其用捨一出於權臣則福威移於上人才常銷靡而不足南風之所以不競者士大夫知有權臣而不知有君也秦檜之事遠矣言其近者甲子兩周人才心術一切爲數權臣之所蠧壞慶元嘉泰開禧一權臣也非趙忠定公朱文公之徒鮮不屈而媚韓嘉定寶慶紹定一權臣也非眞文忠公魏文靖公之徒鮮不屈而黨史端平嘉熙淳祐疊相不一微革前然再相庸繆之人陰爲詭隨忌眞排魏始則易楮鹵莽百物價昂出師輕佻三京眾潰末則子弟用事賄賂滋彰而天下之柄歸於宦寺矣寶祐開慶於近習由徑則丁大全景定淳祐以軍功罔上則賈似道題期訖錄竟鼎覆於斯人之手朝廷進用人才不過三路一曰臺諫官二曰文字官三曰都司官賈氏於此三路必謹擇乎決不畔巳之人私相扳援互相保任此路一入而稍有違異卽斥棄不旋踵其能交槧授槁奉風旨聽嗾使相助爲虐而肆其無君之心者然後遷侍從躐執政或假之宰相之虛名嗚呼世未有弱公室彊私門窮人欲滅天理至此而不敗天下者也賈氏擅國十有六年澤火之革又十二年爲賈氏貌敬而內實畏之惡之者湯公漢洪公天錫牟公子才陳公宗禮髙【原缺二字】得康廬易郡至其當國終不少屈者吾家方公嶽也坐發防言事得罪者謝公枋得謝公章陳公仲微徐公直方趙公與鍴杜公淵也議及公田逐者徐公經孫劉公震孫也恥奉行公田貶死者魏公克愚也尹行都忤意去者李公芾也彗星之出京庠一疏詆責稍過刑禍亦慘無辜而逺行者布衣葉公亦愚李也前乎賈氏一十六年其所沮挫排擊之人才老死殆盡而名僅存後乎今日一十二年其所長養培植之人才潛蟄欲奮而名未彰於斯而招賢納俊屈指難矣吾亦愚巋然一影乘馹北翔鶴鳴聲聞茅拔彚徵其必有說以進乎平墄之間也披荊揚梁益之輿圖考鬥牛翼軫參井之分野古今人才將相間气良不爲少而文士特號居多唐太宗混一宇宙刋修晉隋梁陳南北諸史及纂述諸經注疏人才可用不拘南北今日而欲筆削近代之是非與諸先儒之論撰淮漢以南文士之可選者如毛髮未易算亦愚而能推轂吾尙能一二枚舉之𨿽然張魏公有言秦檜當國二十餘年只成就得一胡邦衡亦愚直聲充塞天壤此行乃木綿餒鬼之所成就以權臣爲有惠於巳而勿以爲厲可乎送行詩若詞如千首杭人周緒子一命歙人方回萬里爲之序

送羅壽可詩序

詩學晚唐不自四靈始宋剗五代舊習詩有白體昆體晚唐體白體如李文正徐常侍昆仲王元之王漢謀昆體則有楊劉西昆集傳世二宋張乖崖錢僖公丁崖州皆是晚唐體則九僧最逼眞冦萊公魯三交林和靖魏仲先父子潘逍遙趙淸獻之父凡數十家深涵茂育气極勢盛歐陽公出焉一變爲李太白韓昌黎之詩蘇子美二難相爲頡頏梅聖兪則唐體之出類者也晚唐於是退舍蘇長公踵歐陽公而起王半山備眾體精絕句古五言或三謝獨黃雙井專尙少陵秦晁莫窺其藩張文潛自然有唐風別成一宗惟呂居仁克肖陳后山棄所學學雙井黃致廣大陳極精微天下詩人北面矣立爲江西派之說者銓取或不盡然胡致堂詆之乃後陳簡齋曾文淸爲渡江之巨擘幹淳以來尢範楊陸蕭其尢也道學宗師於書無所不通於文無所不能詩其餘事而髙古淸勁盡掃餘子又有一朱文公嘉定而降稍厭江西永嘉四靈復爲九僧舊晚唐體非始於此四人也後生晚進不知顚末靡然宗之涉其波而不究其源日淺日下然尙有餘杭二趙上饒二泉典刑未泯今學詩者不於三千年間上溯下沿窮探邃索而徒追逐近世六七十年間之所偏非區區所敢知也淸江羅君志仁壽可介吾師友自堂陳公書棗詩百篇見教自謂攺學四靈後村且善學古人者髣髴其意度雋逺其滋味不當盡用其語言事料若腴若組若冗若澁若淺若俗若麤若晦若怒若怨皆詩家之細讀深味詩律未脫江西有昆體意崖岸骨骾似與趙紫芝諸人及劉潛夫不同故予詳道詩之所以然爲詩以送之謂爲不然者壽可還斾過東湖之上復以參之自堂可也

仇仁近百詩序

詩不特虞廷賡歌三百五篇爲詩也堯舜禹湯伊尹傅說告君箕子陳洪範周公作六典孔子贊易老氏著五千言戰國之士述吳越春秋司馬遷防日者楊雄太皆協音韻而便誦讀協音韻而便誦讀則筆之而不煩口之而易於不忘文辭之極致也是故防典樂以詩教冑子言志爲詩詠言爲歌歌之中有五聲聲之中律上之化以此達乎下先王設官采詩祭祀賓享有郊廟朝廷之作而邦國閭裏所賦之風亦取以爲房中燕閒之樂下之情以此達乎上降及西都蘇李東都建安七子晉宋陶謝律體繼興自盛唐中唐晚唐而及宋代有作者𨿽未盡合宮商鐘呂之音不專主怨刺諷譏之事而詩號爲能言者往往相與筆傳口授於世而不朽此其故何也气有所抑而難宣意有所未易諭時有所觸物有所感事有所不可直指形之爲詩則一言片語而盡之矣故揫華爲實鍛粗爲精文約而義博辭近而旨遠惟詩爲然予友武林仇仁近早工爲詩晚乃漸以不求工有槁二千篇有奇予爲選四百篇猶以爲多則刪之而取百焉今夫世之不能詩者洋望崖返或不以斯事爲然是固未知堯舜禹以來𨿽文辭之非詩猶貴於葉音韻而便誦讀其亦豈無能詩之流然不隘淺纖巧則漫放闊誕終不入於作者之域仁近此百詩翳盡而珠明也气至而菓熟也霜降而水涸也箭鳴而的破也琴瑟具而淫哇退舍衣冠正而彊暴拱手者也仁近名遠年甫四十有一詩之進未巳云

孫元京詩集序

虞夏商周詩經孔子刪定贊則贅離騷而降漢晉魏以至唐宋五七殊古律異六義之致一也人品髙胸次大學問深筆力健咸於此乎見之予友孫元京詩有近陶者有似二謝者有似元次山孟東野者其少作七言律有全似陸放翁者長句如杜詩引及閱山谷詩長句其得之中而見之外者歟根本有自來矣淸勁而枯淡整嚴而幽逺五言律近世詩人所未易及五言古體如秋懷五感興六冬初雜興乃近世詩人所不能爲詩如弈棊如挽弓髙一著者決定髙一著臂力弱者𨿽欲彊進分寸不可也不謂吾州近有此人持是以見朱文公可無愧哉

虛谷桐江續集序

予自桐江休官閒居萬事廢忘獨於讀書作詩未之或輟也客或過予廬見予之無一時不讀書無一日不作詩也則問之曰讀書作詩亦各有法乎予應之曰讀書有法作詩無法客疑之則先問予讀書之法予謂學也者所以學爲人而求見道也聖人人之極賢人聖之亞欲學爲是人而不讀書不可也無聲無臭道不可見一動一靜之爲陰陽一陰一陽之爲鬼神天之所以運地之所以載日月之所以代明星辰之所以昭布風雨霜露之所以變化聚散水之所以流而不息物之所以生而不窮鳶之所以飛魚之所以躍皆與道爲體也欲求見是道而不讀書不可也然則天下之書可讀者不亦多乎曰不多也予之讀書五經一聖之言以爲律令九賢之言以爲格式申明天下之書無所不讀以爲斷案五經者易書詩春秋三禮也一聖者孔子也九賢者周之四子顏曾思孟宋之五子周二程張朱也天地人物有理有气有性有情故有正必有變五經一聖九賢之言所以扶正而馭變者也予讀易而知陰陽大化有正有變生必有死存必有亡於進退得喪勿競勿懾可也讀書而知禪讓之典謨徵伐之誓誥九徳之剛柔三仁之去就有正有變亦各自靖自獻可也讀詩而知君臣父子兄弟夫婦朋友人倫之間有正有變樂不淫哀不傷怨不亂可也讀春秋而知天子諸侯大夫陪臣內夏外夷之名分有正有變權善惡衡是非正其誼明其道可也讀三禮而知尊卑上下等殺衰隆以節天理之正以防人情之變由今之變返古之正可也蓋人性無不善道體無不該自伏羲始作一畫以至二帝三王之君之臣世守之未嘗不明不行至周之末靡正不變而幾於不明且不行矣孔子𨿽不能行賴孔子之言正其變而復明孔子之言賴顏曾思孟而益明更秦涉漢歷唐荀董揚韓醇疵莫掩不行之害小而不明之害大賴宋有周子二程子張子而復明王氏之學分裂宇宙塗炭生靈其後髙者入虛卑者入陋賴吾州子朱子力正其變而又大明曰無極太極曰道心人心曰天命之性气質之性曰命曰气曰仁曰誠曰中曰敬曰陰陽曰鬼神曰五經之精四書之蘊吾儕小生得以坐而享其成說於是塞門反玷之功利摩頂惜毛之仁義乞鄰證父之賣直避兄離母之沽名棄灰徙木之威信減竈糞金之戰攻非馬有毛之辧說專气寓言之虛寂皆巳截然限隔於區域之外等而下之【缺】玆邱區之訓故尸解羽化之方書紫色蛙聲之制度【缺二字】白水之圖讖箕張鞭算之貨財鉤筩羅織之刑法非鬼越望之祭祀下裏巴人之音律覩決楞伽之梵唄陽平都功之符咒至於近世譯經玉淸之官職天書神霄之祥瑞西昆龍虫之歌詠札闥軋茁之詞采國服爲息之政事偏傍字說之場屋黨碑邪籍之紹述忘君事讎之和議棒喝頓悟之心法金鐵一鍋之史學變愈下而正愈湮蠱人心而否世運惟此之所得於五經一聖九賢者巳確乎其不拔則彼皆吾道之罪人又豈容一毫可以侵入吾矩度之內若是則天下之書其可讀者亦少矣此予之讀書法也然客猶疑予之作詩不無法也則詰之曰子之詩初學張宛邱次學蘇滄浪梅都官而出入於楊誠齋陸放翁後乃悔其腴而不臒也惡其弱而不勁也束之以黃陳之深嚴而參之以簡齋之開宏古體詩其始慕韓昌黎而懼乎博之過慕柳栁州而懼乎褊之過慕元道州而懼乎短澁之過慕韋蘇州而懼乎諄譫之過旣而亦於子朱子有得追謝尾陶擬康樂和淵明亦頗近矣而謂作詩無法是欺我也予凝思久之而復其說曰此皆予少年之狂論中年之癖習也去歲適六十一矣始悟平生六十年之非所作詩滯礙排比有模臨法帖之病翻然棄舊從新信筆肆口得則書之不得亦不苦思而力索也然後自信作詩不容有法惟於讀書之法則當終身守之而勿失耳客嘻笑又怒罵曰子終欺我子所謂讀書之法卽所謂作詩之法而奚以有法無法爲哉予不能復答詩自壬午至戊子二十卷卷百首因書爲虛谷桐江續集序

錢純父西徵集序

從軍有苦樂但問所從誰王仲宣詩也從軍古云樂談笑靑油幕韓退之詩也近世從軍無文士此味鮮矣西徵集唱酬凡十二人詩一百二十七長短句七其亦得仲宣退之遺意歟然則吁可痛也歲巳巳冬荊閫呂少傅卒於鄂以淮閫李端明星馳進司江陵庚午春錢純父以京西湖北倉漕兼制參偕陸君實制機毛元升制幹自淮如荊至則純甫領鄂畱務時趙子晉守京口趙幾仲爲江東倉孫吳防楚望以前常州守寓京口龔開聖予莫侖子山栁嶽子山劉瀾養源李辟皆餞之行者也獨李辟予不熟其名亦在行養源至池陽聖予至皖口噫嘻今尙忍言之乎是行也襄之圍三年矣欺君誤國者何人哉鄂城下之盟僞以戎鈐阮思聰爲宣參趙日起許歲幣如金人不以聞非欺君而怒【闕】乎夏貴入襄而出失舟師半範友信拒漢江怯戰退呂家軍精鋭盡殲範文虎以殿巖援襄逗𨖻不受閫公節制並不以聞非欺君而玩冦乎襄病深矣而其包藏之深則嘗謂襄陷不足憂蓋有說焉𨿽宣力如純父百輩不支矣癸酉春陷襄甲戌冬江流失守今尙忍言之乎此倡酬十二人者鬼錄如君實死節可無憾死者不得其死者又深可憾也今聖予年六十八獨幸無恙其詩老筆有骨雪髯及腹行步如飛議論典刑想見二十年前釃酒酹江時意气今人魄動滄海桑田天翻地覆讀是集者兼動興亡生死之悲視山陽聞笛其哀痛殆百倍過之云

吳雲龍詩集序

古之學者出於一曰義理之學無他學也後世之學去孔子未久異端百出傷義悖理賴七篇之書辟之故其說或亡或存而不行漢尙黃老魏晉而後佛老角立遺世大患今當世之患獨存佛老之末流而失其本亦不足畏也巳柰之何儒者之學又自爲乖異而不歸於一哉伏羲堯舜禹湯文武周公孔子顏子曾子子思子孟子所傳其言具在易以陰陽言義理書以政事言義理詩以吟詠情性言義理春秋以明辧名分言義理樂亡無經三禮非全經然義理微言尙不絕於方冊者與人心俱未嘗泯也接孔子之儒者曰周二程張子以及朱子取小戴禮大學中庸二篇與語孟著爲四書以貽後人而義愈明理愈精矣學者欲捨是而求所謂學可乎傳注如毛鄭一學也詞賦如賈馬一學也史筆一學也古文一學也制度考究一學也詩詞之學自建安迄晚唐一學也𨿽各自名家而求其言之合於義理號爲知道君子則鮮其人又況近世又有所謂科舉穿鑿之學箋注偶儷之學畔義理而逐時好豈不痛哉物極而返今之爲士者一切不講惟詩辭之學僅存予朱子之鄕晚出者也仕而歸老去朱子之沒未百年求所謂義理之學者不一見焉而以詩歌之學求予講畫者則不勝其眾於眾之中而察夫胸中筆下之不凡者又僅一見焉歙吳君飛雲龍者不凡之一二者也短篇近體不尙工巧大篇古樂府沛然出突然奇予猶欲其斂豪宕而八細潤抑悲感而就平和也𨿽然義理之學自古聖賢傳至朱子始乎易終乎四書固公於天下而非鄕人之所得私生於闕裏爲顏爲曾彼獨非鄕人乎不此之務俾後世獨以詩人見稱則胡邦衡以薦朱子者豈朱子之志哉雲龍勉之予友曹淸甫久不晤對雲龍其亦以此訂之

送胡子遊赴調序

儒者之學有獨無對其文自伏羲一畫始而成於堯極盛於周稍衰於周之季而大壞於戰國絕滅於秦可以復於漢之初而刀筆吏非其人司馬遷至以儒爲九流之一周官出於劉歆其曰儒以道得民者意與子長不異或以爲此戰國陰謀之書然耳孔子之時老子巳生乎其前未有所謂服食煎煉長生不死之說佛亦巳生乎西域而其輪回果報無生之說未入中國孟子之時楊墨儀秦之徒異端並作賴七篇之書排而擊之其說不復信於後世獨柰何由漢迄唐老佛二氏昌熾淫衍至與儒學鼎足而稱三教甚至儒者黯無精光傍睨二氏之肆行而莫之敢抗嗚呼其亦可哀也巳𨿽然猶有一韓昌黎原道等作起正僕邪由是知二氏之非曉然明白至於宋歐陽文忠公範文正石守道孫明復李泰伯胡安定皆深辟二氏而周元公二程子張橫渠發明孔孟不傳之祕其門人呂藍田謝顯道遊定夫楊山及胡文定父子傳至於劉艸堂羅仲素李延平集大成於朱文公而南軒鳴於湖湘東萊振於江浙當其時適有臨川之偏永嘉之駁文公以赤幟麾之冰解艸偃三代而上井田封建禮樂法度有決不可復者天命之性率性之道修道之教在人心未嘗泯也直內方外致知力行靜而存養動而省察諸老先生之言見在方冊今天下學者服膺潛神亦不謂無其人是豈區區二氏之所得近哉老之學淸淨無爲其變也詭而爲方術佛之學寂滅爲樂其變也誕而爲禪機又其下也俱不免從事於齋醮祈禳如古之巫祝云者姦人以快其嗜欲之私庸人以豢其惰頑之體名爲盛而實則衰今之儒者有學校之養無科場之累名爲不競而其實未嘗不自得於中修之在我用之在時顧何羨於彼而亦不足與之角也同郡胡君泳子遊書學之正事喜滿將再問選質美而气和學飫而文溢餞行之詩森如筍束爲書愚所見者爲序於其前行禦史中丞劉公伯宣參知政事夾谷【缺】公士常愚知巳也亦試以此訂之

趙西臯明叔集序

叔孫豹曰太上有立徳其次有立功其次有立言此之謂不朽言也而可以與徳若功並不朽乎世之欲立言者不亦難乎孟子曰我知言然則立言之難又未若知言之難也予讀西臯趙明叔詩文而嘆曰非天下之能知言者決不可與立言而所以知言又在於知道孟子見梁惠王言仁義去孔子卒一百四十四年耳當是時楊墨儀秦髠衍之徒言人人殊自非孟子知性以盡心養浩然之气以明察乎天下事事物物之理則詖淫邪遁之言根於其心之蔽陷離窮吾且不得而知之不得而知之則不得而辟之而何以立教垂世至於今不泯哉今之世去孔子卒一千七百六十八年矣異端之言滿天下荀揚號爲諸子之最而不免於小疵左馬而下諸史後愈劣於前長不掩厥短傳注老生雜讖緯雕篆小子類俳諧加以佛入中國老氏之徒效之怪誕百出其能卓然有見不惑於此者鮮矣鉛槧之士因仍蹈襲混爲一區相率而入於詖淫邪遁之域豈不甚可哀痛世之知言君子孟子之後如孟子者尙或有之唐有一人宋有數人立言不朽斯道復明不然則豈不異端熾而人倫天理至於泯滅淨盡乎是故立言非難知言爲難知言非難知道爲難𨿽然碩果不食消無不息之理小而辧於物暗有忽明之時予老矣不意交臂相逢有如明叔也足與商略玆事學者徒見明叔之詩之文大篇傑句若排江河而注之海也而不知其胸中之所存人品髙下世論是非前代成敗先儒異同如姸醜之不逃於鏡銖兩之不差於衡也予始相見贈予所贈錢舜舉丹靑長句後見鮮於伯幾像贊益都路勸農行記祭二疏文文王羑里廟碑跋及諸古律詩詩皆挺挺天出其立言如此與予一再評論古今可否去取出予意表嘗謂予所作有气骨不作江南詩人軟媚態亦知言之一端也其知言之大者經史子集百家之書無不讀而操之以約一言以蔽之曰知道而巳明叔名文昌濟南人爲浙西道按察副使近甫終更云

桐江續集卷三十二

欽定四庫全書

桐江續集卷三十三

元方回撰序

送倪耕道之官歷陽序

變西昆體詩爲盛唐詩自梅都官聖兪始當是時變五代文體者歐陽公也故世稱歐梅嘉祐二年丁酉禮闈進士得眉山蘇公實聖兪佐歐陽公之力可謂有功於斯文甚大吾友倪耕道應淵與聖兪皆宣城人其詩亦有聖兪之遺風聖兪仕不達號爲詩窮而吾耕道窮又甚焉年六十八始得爲歷陽教授宣城維揚京口武林池陽皆有十詠詩行世今又將有歷陽十詠或百詠無疑矣然教授者師儒之官培飬人才轉移風俗於此乎賴昔聖兪𨿽固窮一世王荊公之兄弟詩二蘇兄弟詩蘇門六君子如黃陳詩視聖兪皆後出至其校文乃得東坡爲門生攷其詩之規矩而觀其文之衡鑑豈非百世之師乎窮與達不足論也耕道之詩本於聖兪今人固未必識吾聞歷陽有張於湖魁天下士其所立甚偉焉知郡泮無斯人者有以作成振拔之儲以爲當世用不於吾耕道望而誰望然則於行己也不忒則於取人也必不爽吾耕道己𨿽未達能達人可也鄧元侯雲臺功臣之首也不遇漢光武可平世文學掾耳耕道行矣同庚生紫陽山方回餞以詩爲之序

雲泉題詠序

有天地然後生萬物故易有乾坤之卦而繼之以六坎之卦以天一生水而潤萬物者莫潤乎水天地𨿽生萬物非水則莫生也然則六坎之卦以屯防需次乾坤何也凡有坎之卦皆取象於水而屯需之坎取象爲云防之坎取象爲泉又何也天之始生物也猶上云下雷而爲雨物於是芽茁於冥昧故曰屯以次乾而坎爲雲天地之旣生物也猶泉之初泄於山物於是防穉而未壯長則不可無所養故曰防以次屯而坎爲泉物屯而亨防而飬待其成而巳故曰需以次防而坎又爲云此天地之屯也天地之防也天地之需也聖賢者出亨物之屯飬物之防始也無所不用其力以需夫各正性命之定則終也無所容其力今之學者亦嘗讀易而知之否乎虎林城東徐如心文雋偕鄰友童汝舟濟來謁謂其讀書之室扁曰雲泉老於風騷者爭賦之予以爲斯友也年始二十有七自芽茁防穉而壯長者也其亦嘗次序屯防需三卦之坎而玩之否乎聖人所以不曰水而曰云曰泉何也水之始初爲云爲泉學者不愼其始初聽其流注散漫爲茫無畔岸之水可乎何謂經何謂綸何謂果行何謂育徳亨己亨人飬已飬人此感彼應姑少需之飲食宴樂亦非流連荒亡之謂也是爲雲泉題詠序又爲之詩曰

天一生水坎卦象旃二陰一陽坤之中淵天而非此必爲旱年澤自空降其云油然地而非此民何以田曰有畎澮泉出於山六坎之卦次坤次乾在屯爲云在防爲泉至於需卦復以云言旣亨旣飬需厥成焉萬物始生孰爲之元水爲物母乳之而蕃雲爲水胎泉爲水源云初一縷霶霈八埏泉初一滴洶湧滔天君子心學攸體攸研觀象於坎奚水之專中剛內實處險常安於云於泉復究厥觀水之始初未波未瀾心之始初萬善具完如雲欲雨如泉欲川發而中節飬防亨屯無爲而成地平天全心之動也化育攸闗我心未動厥亦有傳云之動矣不可復還盍亦求諸未云之前泉之動矣不可復返盍亦求諸未泉之先心之旣發収之孔艱心之未發泉本云根不覩不聞無倪無端戒愼恐懼以操以存洎其發也電激河奔一言蔽之敬爲入門

鐵瓶吳處士善畫序

伏羲之卦倉頡之字其初皆一畫也韻書訓畫爲界而音胡卦切者通用爲繪畫之畫亦訓爲界俗作畫今從俗用之畫與畫字不同而均訓爲界然則畫也者界而已乎其亦起於伏羲倉頡之所爲乎秦防恬始以毛爲筆漢蔡倫始以絲爲紙古筆用竹必亦始於羲頡而卦之與字則畫之簡牘乎尙書序謂伏羲始作書契以代結防之政易謂伏羲始作結繩爲罔罟繩旁從糸音亡狄切謂細絲也伏羲之前巳有絲已結繩繩訓爲索索亦從糸則古之有蠶桑久矣有蠶桑則有絲有絲則有絹繒其來亦古矣舜典始言作繪則五采五色之畫亦古矣第其時未有後世之筆紙則其筆必用竹筆而繪五色於絹繒之上也耶姑舎是而論畫一藝也至於後世精矣妙矣神矣何謂也畫之工者其名與聖賢將相立徳立功立言之人書於傳記同宇宙而不朽也文士有數千百言不能盡者一畫手能以數筆盡之詩人於物象極力模冩或不能近丹靑者流邂逅塗抹輙出其上此豈非精妙入神而後至是耶予近至亷使容齋徐公書室恍然見六和塔岸望海間萬餘里潮頭洶湧而來一抹數千丈細視之屋壁不盈尋尺曰此吳生畫也枚乘七發之所謂潮鋪張甚盛殆不如此畫之簡捷又偶於祕書性存家公防手所執扇松風茅屋一晉衣冠者偃仰一榻是謂羲皇上人圖曰此吳生畫也陶淵明傳及歸去來辭盡在此一扇間矣豈不謂之神乎予家紫陽山下之谷中先從兄良遇欲予以虛受人以虛加谷而諡其吟所吳生未之見也爲想象作水墨一幅輒復得予之心事予是以益神之吳生吳門人名山舊號古梅今攺稱鐵瓶處士其所居姑蘇城之鐵瓶巷也予別爲賦鐵瓶處士詩矣又爲發揚其所以善畫而入神者爲諸公贈言之序云

贈初陽陳相士序

會稽陳益家傳許負之術自稱曰初陽相士予嘗聞相人之說矣相骨相形相聲音相舉動而知貴賤易相气色而知憂喜休咎難夫差肉食而色墨外勝而有內憂者也馬周火色早貴而未必壽者也盧杞藍色大姦邪禍人之國者也尙易知也何晏色如傅粉王衍執玉柄麈尾與手一色而皆不善終臯陶色如削孫叔敖面有饑色而皆爲賢相婦人之色美而艶者鮮不失節孟光黒色而醜爲梁鴻賢妻士大夫有驕色必敗名窮儒或菜色而知道是則難知也昔人於日長至之旦觀云物其雲气黃則預知丰年之祥前史占星欲黃色黃爲五穀大稔赤爲火旱白爲刀兵黒爲水潦靑爲疾疫素問察病人色黃者必愈黃爲脾之穀气有穀气則藥無不效故相人者祖是數說以气色黃爲喜又黃欲如帛褁栝樓不欲如土不欲赤白黒靑而或明瑩不暗赤如丹砂黒如烏雞之羽則亦有吉無咎今相士自稱初陽也者其亦有取於長至初陽雲气之義歟𨿽然太極動而生陽厥初惟有一畫一爲奇爲陽有一畫而後有兩畫兩爲偶爲陰取其一奇畫而拗圓之則爲天圓之象取其兩偶畫而縱橫以交之則從者爲上下中又爲南北中橫者爲左右中又爲東西中是爲地方之象以其縱橫之兩爲十以置於圓圏之內則爲天包地外地在天內之象細玩其故則地者天爲之一物耳地不能敵天之大則又陰柔不能加於陽剛之象也君子觀於一畫之初陽而知天下萬理萬事萬物皆出於一以養其气存其心气如陽之剛以制柔心如天之大以囿小此則吾之謂學而豈區區之術所能識哉

吳埜仙詩卷序

道具於未有天地萬物之前名生於已有天地萬物之後天名爲天地名爲地人名爲人莫知其所始然則有天地萬物之初名一而已道一而巳而後世名不一道亦不一名可二也道可二乎今夫人之生而命之名乃復有小名有長名有單名有復名有氏有姓有字有諡有官稱又有號楚之君皆名不通中土鬭谷於莵之類乃其方言猶之天又名幹地又名坤人又名爲民可也道訓理訓路以其可行之耳而道家者流之道以老子爲宗非韓退之原道之道前史又於道家之外爲神仙家之說𨿽然人與物二三其名何傷古聖賢相傳一道諸子百家分裂殊異而神仙之說興由其說伏羲神農黃帝皆仙也莊子寓言列子僞書皆言仙以爲變形登天燕齊方士謂徵伯僑以至最後僅數五人而劉向列仙傳至不可勝數佛法入中國又謂之金仙謂藏气不粒食謂龍蛻骨乃尸解噫延年益壽古有之生而不死決無是也杭人吳君杓名珍世宦前朝西班乃祖徳輔亷幹慈易俗以宦吳稱之六合混一防古譯師以五字名之上二字曰也先謂安樂也下三字避世人因也先二字遂號之曰埜仙予謂名號不一前賢若此者多矣天下無二道堯舜禹執中之傳是也眞以爲世有神仙而學之則不可君爲大防張公門人董海舶漕運貿易鯨島龍沙靡所不至銀符茜裳寓居吳門自以爲初不學仙抱有若似夫子之愧埜仙之號眾所歸美姑受其虛名而不責實效亦達者也於是集諸人題詠爲捲序厥顚末以告來者

劉髙士伯淵道云詩序

道一而已矣孔老並世而言道不同易系曰一陰一陽之謂道道不離陰陽也曰形而上者謂之道形而下者謂之器道不離器也中庸曰率性之謂道以哀樂喜怒言道不離性性不離情也韓子曰由是而之焉之謂道指仁與義言道不離乎慱愛行宜之謂也程子曰天運而不已水流而不息物生而不窮皆與道爲體道不離物物之外無道也老氏之言異乎是曰有物混成先天地生吾不知其名字之曰道蓋謂未有天地之先已有此道其曰道生一則道者一之母乎故一生二二生三三生萬物古今注解俱不通道之後始有一吾疑之其曰道法自然則自然者道之師乎故曰人法地地法天天法道古今注解皆不通道之上又有自然吾疑之大抵以無言道以有言物謂有生於無無所以生有此身之生本出於無故以天地萬物爲土苴而視此身如太空之云今老氏釋氏之徒皆言雲遊者此也而釋氏又與老氏不同釋氏見夫此身之死悉歸於空立爲無生之說故亦以天地萬物爲土苴而視此身如夢幻泡影露電老氏有見於人物之生前以無言道故曰恍兮惚兮其中有物釋氏有見於人物之死後以空言道故曰生滅防已寂防爲樂老氏之說戰國而後莊列以來儒者多從之而不察揚子亦然太先曰罔而後生直防酋冥又曰罔者有之舎必謂有形生於無形於有之前【缺】崇贊美乎無之爲寂爲寥爲髙爲深爲不測自爲一家之說孔門源流不如是也或謂孔子曰易有太極是生兩儀周子曰無極而太極太極本無極豈非先無後有歟老子之防何以異曰不然也孔子言畫卦之法固有次第周子所謂無極謂太極本無方所形狀如太極生陰生陽生乾坤六子五行有則俱有生則俱生與老氏謂先有道後有天地後有人物迥乎不同渾淪剖判天開地辟猶人之生胚胎於腹四肢百骸五臟九竅爲形心爲神仁義禮智之道在其中初不相離眉眼口鼻孰爲先生孰爲後生气情心性孰爲先無孰爲後有朱子曰一物各具一太極形而上形而下誰得析而二之老氏生而本無之見釋氏死而皆空之見吾儒原始反終知死生精气遊魂知鬼神之見三說鼎立體用一原顯微無間道非精气非粗一本而萬殊萬殊而一本理必有事事必有理無須防而可相離此則吾儒之見之學也平灤劉君伯淵棄孔子而從老氏之所謂道而以乍起倐防之云視天下之萬物與其身龍虎山天師書道云二大字嫓之今之世三教並行各師其師各學其學希聖賢求神仙分律論禪不同久矣愚亦姑誦其所聞以求教於當世之君子云爾伯淵吾未識也吾友張君仲實以諸公所題詩見示書此以相琢磨云

贈淸隱程居士詩序

名山得名人而重名祖得名孫而重名師得名弟子則師道愈重矣括之松陽九芝山產芝九本號名山回環數十里奇石林立千百鳯翥鶴翔龍騰蛟舞或如虎士怒防或如牛鬼跳擲如仙官駕羽車如眞人鏘瑯佩譎態怪狀目毛聳故亦名小鴈蕩曰阪曰隴曰小溪曰石闗曰香鑪峯曰試劍石﨑嵚蔽虧之夤緣平衍豁達之歘忽松栢篁竹之茂美稼穡果蔬之給足異花非春而亦芳靈艸無名而皆藥人世蠅蚋所不到似別是一天地也而唐初葉有道先生居之名國重自稱天隱子三聘不起錫以漢郭林宗之號茅山以三茅重谷口以子眞重廬阜以修靜重四明以知章重名山得名人而重以穹宇廣宙如此者不一有道先生之孫曰葉道元名法善際遇唐髙中睿四帝贈越州都督見唐書方技薛頥傳李北海銘其先墓並書歐陽公金石錄具載有道先生碑蔡公謨服其筆法自開元至今寢隧蕪沒六百餘年逺孫今住持宗陽宮提防寛居名道亨至元中於其地創建南陽有道觀宗主老君列待庚桑闗尹以下十眞有道先生則專祠觀下俯飛鳥之背陟椒而造頂愈益殊異依崖架廣庵之院之斗壇云房丹室藥鼎愈益殊異藏書之樓至逾萬卷方士其居而有黨庠家塾之遺意二祖一孫道心相續夙衰以趙武重完到以屈原重祭公以謀父重嚴周以君平重名祖得名孫而重古史今傳如此者不一𨿽然曽未若名師得名弟子鍼芥一時而可以無負於名山名人名祖名孫也近世之出家者皆畜飬妻子惟寛居不然執事左右師寛居者亦眾矣能盡古道者莫若淸隱居士程乘字徳載少寛居二十歲年四十七力田躬耕朴質顓防均是人也讀書識字篤勤精進乃若天然物外一臒山中百役灑掃庭宇樹藝圉林卒急奔趍雨驟風饕而不厭宴閒立侍雪深霆震而莫知下气承顏怡聲順色不啻若子之事父寛居謂師弟子禮廢缺久矣乃於窮鄕僻裏身親見之語紫陽山方回以其故市喧井豗工藝賈技裸授袒習顚序防倫林靜谷杳風完俗淳世旣不古野有其人乃永言以贈之古無師道君兼師五教禮樂帝曰咨乃命契夷命後防二十五家閭上推二鄕一公尊統卑黨庠遂序分厥治師哉師哉誰敢私若以臣而君師之臣無北面異等威春秋旣降周道衰君師之柄乃下移倚杏壇兮泗之湄三千七十朝孔帷君道師道兼所爲事師如君實始玆宣尼老君生同時別演教分一支羽衣星冠如意持端坐南面頥指麾學者北面若事屍又若父前跪者兒寛居先生據臯比淸隱處士閒少儀傳師之道信不疑敬師之禮忠不欺走奔風雨不告疲山叱虎豹水斬螭宴侍朝夜忘渇饑略微跛倚與傾欹程門立雪殆庶幾彼罵厥祖爭鉢衣師弟子禮噫吁嘻

靖明處士題詠序

天有處士之星地有處士之郡人有處士之稱而後世有處士之賜號史記天官書少微士大夫索隱引春秋合誠圖云少微處士位又天官占云一名處士星景祐新書少微四星在太微垣西蕃虎賁之西北斜列其東南星入張十七度赤道內二十五度士大夫之位一名處士又謂第一星處士第二星議士第三星博士第四星大夫明大而黃則賢士舉此所謂天有處士之星也今浙東處州古縉雲之墟天文吳地斗分野嘗屬越隋攺永嘉郡爲處州尋攺括州唐爲松州縉雲郡大歷間以處士星見更爲處州以至於今此所謂地有處士之郡也孟子立處士橫議之譏賈生得處士大言之誚東漢書孔融上防薦處士正平禰衡唐書卓行逸民文藝等傳無一處士惟韓退之集有送石處士洪序及詩又有送溫處士造序桞子厚集有裴處士志此所謂人有處士之稱者也宋三朝國史陳摶傳賜號希夷先生書其所遇麞皮處士不知何人魏野傳眞宗天僖中累贈著作郎稱故陜州處士魏野然未見賜處士號之所始歐陽修歸田錄林逋字君復居杭州西湖之孤山眞宗聞其名賜號和靖處士其處士賜號之所始歟抑當有先於此者歟晁公武讀書志張弼易十卷興化軍人賜號葆光處士以此言之處士賜號當出於朝廷而私相署置世多有之近者三教鼎盛緇黃之權甚重禪師法師大師之號二字四字六字至十餘字習爲故常然處士實儒者隱逸之謂眞定王君居實靖明處士之號乃出於龍虎山之命何也居實壯歲丞新昌棄官似陶淵明之去彭澤書曰處士可也肇賜嘉名曰靖曰明取淵明之靖節可也而必取君復之和靖何也和靖不仕無棄官之事龍虎山之命予不敢攺龍虎山之意予當攺之靖節之靖淵明之明各用一字能爲陶令亦足矣林和靖乃宋人取近時宋人事實加於先晉人事實之上亦似未順且一身欲兼兩人之美耦菊匹梅不若專取周子所謂花之隱逸者以表其棄官之迹與陶同符予斷斷然謂靖明處士之靖當用靖節之靖不當用和靖之靖菊也梅也取熊舎魚有何不可

皇甫巨川父年八十八母年八十四詩序

洪範五福一曰壽古彭祖八百餘歲老子二百歲耄與期頥者甚多禮巡守問百年者就見之九十者其家不從政是也太公望九十封於齊武公九十入相於周孟軻年百餘歲漢興張蒼年百餘歲四皓皆八十有餘伏生申公皆九十餘趙充國八九十猶爲將文帝詔八十以上賜米肉酒九十以上又賜帛絮武帝八十復二算九十復甲卒又詔民年九十以上爲復子若孫遂其供養當是時壽者何其眾也後世乃有七十者希之嘆而杜子美至形之詩然則八十者不尢希乎九十者不又希乎夫夫婦婦將逾百歳豈不益寂寥罕見乎大徳二年戊戌夏四月汴梁黃侯汝楫字巨川詣紫陽山人方回言世家鄭州本姓皇甫宦簿書曰黃氏隨江浙等處行省爲元寶廣濟庫提舉官迎養二親十有餘年父寧齋居士椿辛未生今年八十有八母張氏夫人女直人乙亥生今年八十有四寧齋慈祥孰實鉅人長者修幹美髯年至此無一莖雪提舉貎肖之夫人相夫教子閫範嚴整提舉營杭城二宅一故韓府一故楊府塏爽深靚溫凊適宜三年前官滿寧齋謂提舉曰汝華此二宅將不知老人土思而桑梓之不卹歟提舉曰謹不敢卽售二宅迎侍還汴梁久之不復求仕今夫上壽之道有三一曰稟气土厚水深時寒時燠者壽二曰積善祖父若己陰徳及物者壽三曰養性無私喜過怒而精神完者壽此三者長生之說也寧齋與夫人享此上壽提舉年五十有三恱親有道愚無以進其說矣提舉有子眞童讀書學詩鼔琴作字日益新愚爲之名曰老彭字述祖孔子曰述而不作竊比於我老彭蓋將期其祖以此壽而善述也士大夫爲詩頌者無數此爲序又歌以侑之曰屈二指兮郎罷九帙【原注一作袠】𨿽則九袠兮髯猶如漆梁之郊兮黍稷櫛櫛父曰兒歸兮吾督汝銍加六算兮聖善九旬𨿽則九旬兮髮猶未銀汴之水兮魴鯉鱗鱗母曰兒歸兮吾甘汝珍夫婦偕老兮古無此比父母俱存兮今誰其擬祿養於南兮云胡不喜汴梁言還兮晝錦樂只二老有子兮又有孫壽且康兮施及後昆逮老及彭兮永貞厥根澤詩薰書兮益大寧齋翁之門

隱樂堂詩序

王康琚反招隱詩吾嘗評之矣曰大隱隱朝市如此則金張許史皆大隱乎曰非是之謂也曰小隱隱山林如此則巢許園綺皆小隱乎曰非是之謂也其所謂小隱者謂身在山林而未能無意於斯世索水北之髙價指終南之捷徑其隱小矣其所謂大隱者謂身在朝市而不敢萌穹爵厚祿之心栁下惠不卑小官老子爲柱下史莊生爲漆園吏邴曼容不肯過六百石其爲隱也不亦大乎如東方朔之金馬門揚子云之天祿閣位稍髙而猶曰隱君子病之要之出處之道有時義幹之初九遁世無悶蠱之上九不事王侯時義如此仕惡乎可震下兌上曰隨其繇曰元亨隨時而大通也然其義必利在貞固始得無咎下動上說𨿽可以隨時而仕終不可不守之以正進而不退系小子失丈夫矣蔡君榮之之堂名曰隱樂筮仕屢爲幕僚蓋其志以隱於仕爲樂而辭尊居卑不然則身𨿽以仕爲事而志實以隱爲樂必不以進取不己爲志者故詩之而以序先之

葉君愛琴詩序

伏羲初作琴或云神農或曰舜使晏龍作舜琴五弦或曰伏羲琴一弦或曰九弦或曰二十七弦或曰十三弦至於七弦則楊雄桓譚釋爲近其說不一今琴七弦謂文王武王所加爲是琴制古今不同可勿攷也古之士無不能琴今之士或百人千人萬人而無一能者古之琴必與瑟偶今獨有琴而不知有瑟古之琴有暢有操有引有吟有弄有調指彈口歌有音則有辭而今之琴有音者不必有辭詩三百五篇皆可弦歌韓退之補亡十操今之能琴者亦嘗誦毛詩韓文而爲之鉤剔揉摘者乎古之琴各有美名古之能琴者子史各有其人之名然則亦不必深論也琴者古聖賢養心修身化民育物之具而後世以爲一藝予嘗謂琴得其人鐘子期死伯牙破而絕其弦嵇康與廣陵散俱絕不恨也琴非其人司馬相如以挑文君董庭蘭以誤賢相房琯是故琴不在琴而在人予生七十三年聞杭故楊農卿纘好琴著紫霞譜士大夫以其爲外戚也疏之其客徐宇曰雪江居士年八十餘先朝徴之以壯子負琴代行外議不然三山葉君愛福孫寓杭以寒士同時徴至元己夘二年而還不求知不求仕一燈一榻老於芹泮蓋往時貢浙漕入上庠者也臒而肩訥而口規矩而周折六十有五老儒胸中有數百卷詩書而寓諸琴者也能畫龍首冩蘭乃其餘事予敬其躬行嘉其臭味故述其出處序之就爲辧古蘭今蘭之異爲古蘭操贈之君愛自號蘭坡居士

唐長孺藝圃小集序

詩以格髙爲第一三百五篇

聖人所定不敢以格目之然風雅頌體三比興賦體三一體自有一格觀者當自得之於心自騷人以來至漢蘇李魏曹劉亦無格卑者而予乃創爲格髙卑之論者何也曰此爲近世之詩人言之也予於晉獨推陶彭澤一人格髙足方嵇阮唐惟陳子昂杜子美元次山韓退之栁子厚劉夢得韋應物宋惟歐梅黃陳蘇長翁張文潛而又於其中以四人爲格之尢髙者魯直無已上配淵明子美爲四也吾州在萬山間詩人不少朱文公早爲胡邦衡以詩人薦公配饗孔庭人品近孟子不止於詩唐長孺元自裏中來訪出詩五十四篇始年三十六歲其所以可人意者格髙也何以謂之格髙近人之學許渾姚合者長孺掃之如粃糠而以陶杜黃陳爲師者也藝圃有作所謂小園僅有百步者凡十六句似乎擬陶後二首亦然予爲題曰藝圃小集而序之以歸之博讀精思而【缺】吟進可量哉

栁州教授王北山詩序

陳后山年四十九其文集謝克家爲序陳簡齋年四十九其詩集葛勝中爲序二公年不壽而文壽不待序而後傳也栁子厚卒於栁年四十七不壽而文壽𨿽無韓退之爲墓志銘其集亦足自不朽也然不容不寄諸毫素以表其美者朋友之義也予友王雋父國傑比爲栁州教授卒年四十八乃子以其詩兩鉅軸俾回爲序此亦年不壽而文壽者不待於回之序亦豈能爲不朽之助哉顧朋友之義不敢恝然耳先大父玨贈訓武郎父應辰武舉及第仕至武功大夫知沅州淮西安丰六安縣人後升州徙寓建康年十五法當承父防不屑就歸附歷建康路學正溧水縣學教諭行省差充徽州路紫陽書院山長至元二十五年也由是寄居吾州與回結姻旣受代士大夫咸勸之入都必有知遇而不果往尋勅授廣西道栁州路教授咸以爲渉瘴鄕而不可往而勇於往大徳三年八月視事明年閏八月提舉司檄往宜州問教授金震不公事栁無瘴宜有瘴旣還任十月初五日卒三日而用茶毗法五年官給水驛東下十一月二十一日殯於建康南門祖塋娶薛氏女一人嫁回從兄子方髙孫也男四人野黙防黟嗚呼回尙忍讀其詩哉其詩自稱釡盎陳言一始壬辰元日一始丙申立春共八百一十九首前詩未見近詩人兩浙土詩纎弱江鄕詩突兀雋父藏修之所曰北山眾謂北山詩典雅荘重如被端冕入宗廟回亦不敢評栁州詩一百四十三首詠土俗數篇痛快緊切子厚亦未之及云

恢大山西山小槁序

臯歌詩之始孔刪詩之終屈騷詩之變論今之詩五七言古律與絕句凡五體五言古漢蘇李魏曹劉晉陶謝七言古漢栢梁臨汾張平子四愁五言律七言律及絕句自唐始盛唐人杜子美李太白兼五體造其極王維岑參賈至髙適李泌孟浩然韋應物以至韓栁郊島杜牧之張文昌皆老杜之也宋蘇梅歐蘇王介甫黃陳晁張僧道潛覺範以至南渡呂居仁陳去非而幹淳諸人朱文公詩第一尢蕭楊陸範亦老杜之也是至韓南澗父子趙章泉而止別有一曰昆體始於李義山至楊劉及陸佃絕矣炎祚將訖天喪斯文嘉定中忽有祖許渾姚合爲者五七言古體並不能爲不讀書亦作詩曰學四靈江湖晚生皆是也嗚呼痛哉住持上竺興福寺恢公大山越之諸曁人與予同姓方者西山小槁詩三百八十八首予刪去題目不古及重復十五首皆可刋行予以朱筆圏防一百一十四首一句佳一聨佳兩聨佳數語佳全篇佳者皆拔其尢五言古擬古六首擬寒山子四首雅字次韻九首此十九首可入文選生蛇活龍飛舞流動七言懷故山煎茶石銚山中行昆山髙無愧古樂府五七言律絕句則予所批出者字字珠圎句句律恊近世僧詩無此人也他人之詩新則不熟熟則不新熟而不新則腐爛新而不熟則生澁惟公詩熟而新新而熟可百世不朽予年七十六公年六十二而公之所以養浩然之气無老態然則眞間气哉

江天澤古修文集序

徽州今陞路婺源縣今陞州州間气人物凡五大汪氏七世登科龍溪先生中興詞臣如唐之陸宣公朱氏父子兄弟皆有聲稱徽國太師文公先生續周二程張之脈以追孔孟近世文學科名之士有吳公遇龍許公月卿江氏亦有人焉所居入州門右巖石穹峻巨竹如雲下俯深溪積徳不一世矣徳之積於先者愈積而愈不已故名之垂於久者愈垂而愈無窮吾友古修老人靁字天澤咸淳七年張鎭孫牓進士第四甲第二十四人授某州司戶參軍再調某小官尋不仕今三十餘載矣世崇令徳故身享令名不患無八乂手之筆而患無萬石君之風名紹汪朱而過吳許祖松壑先生嚞字明逺遭遇理廟布衣出入禁庭十年不受官嘗賜第故太廟前有山林前輩古君子之風父葵圃先生世良字漢弼浙西安撫司幹官陳乞生前納祿致仕轉通直郎特命祠給告以寵之其雍容雅世爲卿大夫者不若也天澤從師不一自奮科第平生所爲文至多脫槁學者輒取去故回今之所見僅二百餘篇知州平陽訥懷嘗刋置家塾詩句妥字穩文言雋味永中有詞不爲艶體婺源陞州記簡古平易堂記義精理暢其家積徳不一世而後古修集垂名百世千世矣噫千金之資可致一詩人未易見萬倉之粟可盈一文士卒難得或謂徽國文公豈可以後學工詩文者儕之天澤華齡有餘前途未艾顏何人哉睎之則是

淸渭濱上人詩集序

中國有僧始東漢歷魏晉唐宋以至今日衣冠禮樂之士隱其身於僧者無數而僧之以詩鳴於世者尢不可勝數回嘗爲名僧詩話五十四卷七佛偈西天二十八祖偈皆預編摩然偈不在工取其頓悟而已詩則一字不可不工悟而工以漸不以頓寒山拾得詩工不可言殆亦書生之不得志而隱於物外者其用力非一日之積也古杭靈鷲長老惟淸晝卿號渭濱而淸渭濱名震天下味杜少陵終南回首之句則晝卿之心深知道理宗主之所在如戀闕思君不忘其詩四集一百六十七首名曰深雪一枝則又如夜村自開之不必爲世俗之所察識者噫僧之以詩鳴於世者不可勝數若工而悟以漸如淸渭濱之詩則有數矣許詢之於支遁江淹之於湯休杜少陵亟稱之與贊公屢唱和因曰應忝許詢輩難酬支遁詞湯休起我病微笑索題詩支遁湯休贊公三人表表於世後乃李白之於懷素韓文公之於無本歐陽公之於惠勤蘇長公之於參寥子黃山谷之於惠洪並峙角立永古不朽惜回有愧於前輩諸公私獲序其詩而不足以望其詩也大徳癸夘二月望日序

送張仲文教諭還宣城序

書曰作善降之百祥此以其人之身言之也作也者爲也有一爲善之人則百祥卽自天而降也易曰積善之家必有餘慶此以其人之子言之也積也者非一朝一夕也自始祖至於今積之非一世也作善之近效速驗且如此況於積善之久逺悠長者乎予先叔父八府君諱瑑字元圭郡直學回之師也家於歙東里許曰上路孟鄰有蓍儒焉萬口一辭稱曰張先生諱雄飛字宏甫家與八府君一前一後俱面南而有山林泉石之勝衣冠燈火自唐僖宗廣明庚子傳一十一世府君以回爲可教聚先君經幹遺書獨教之張先生聚徒三四十人竹籬爲門門之內皆花竹花竹之後爲講舎處士服華陽巾未嘗見其出門循規蹈矩裏中長者第一人也年八十三卒門人私諡曰明善先生有子三人回除國子正論歸之年咸淳三年丁夘先生次子名鐄字以洪與回同生寶慶三年丁亥是年以禮記擢鄕書今與回偕年七十八先生長子之子曰炳字仲文純實莊雅好學尙友爲宣城教諭近與回胥會於錢塘於其還也述作善積善之美爲詩以送之公之賢令祖隱徳冠吾裏尊嚴鄕先生豈樂古君子師授六十年眼不到朝市何必陳元龍豪詫湖海士紙田以筆耕有秋過耘耔書堂防髙林籬門花竹美我嘗遙望之今忽四五紀長男稱善人有後眞是似次男領鄕書雌甲愧初揆人生有中道坦蕩平地履貴毋一品穹富勿萬金侈微官霑薄祿蹣跚政可喜宣城昔二謝名公疊嶂峙吟筆與之三髙才乃餘事都官聖兪集誰家藏未燬木吾不須但愛此詩耳

送桐江吳教授南牕序

孔子謂夏殷周禮損益可知而又謂其或繼周者百世可知何謂也典章制度有可因者有可革者聖人從而而因之革之其萬古不可革者𨿽聖人不能革也天萬古無二理也人萬古無二心也封建可革而郡縣然有君則有臣以上治下以下事上之意不可革也井田可革而阡陌然有土則有民以上取下以下奉上之意不可革也忠質文異尙子丑寅異建可革也三綱五常不可革也今夫先王長育人才之法設爲學校而後世乃有科舉之法漢唐宋號得人而今也天厭科舉之獘一旦革之然科舉可革也學校不可革也學校不可革則取人才於學校而不取於科舉師之所以訓其諸生諸生之所以尊其師者果何事邪豈非萬萬古之人心天理所系邪予裏中吳君夢炎自括蒼郡遷教授新定郡予於艱難之際治此郡七年又僑居五年然後去知其民淳俗古士習惇厚蓋其江水至淸淺深見底與吾新安郡一也君是行予無以寓愛助升座講經而諸生聽焉諸生績文而師攷焉文具也可因教授與學正錄直分歲廩公堂諸生日不飯大蠧也可革若夫萬萬世之人心天理不可革也孔孟而後有濓洛橫渠之學不幸中爲熈丰新學之所掩周程而後有朱文公張宣公呂成公之學幸而不爲江西浙左之所勝君其明以此意示學者而以身率之仰觀俯化則夫由學校爲教諭長錄學正教授以出爲當世人才而大用者在乎知道而已知道在乎知所學而已諸餞行者咸爲詩而予以斯言冠其首

桐江續集卷三十三

欽定四庫全書

桐江續集卷三十四

元方回撰序

天原發微前序

天有原乎曰有太極是也太極果何物乎曰無物也太極判有天有地有人有萬物皆物也獨太極則非物也物器也有道焉物气也有理焉物形質也有命焉有性焉有心焉囿乎器成乎气凝乎形質而爲物則有象有數有色有聲有臭有味有長短大小重輕多少皆顯者也有微者焉合顯微而一貫之則得之矣是故言器不言道言气不言理言形質不言命性心滑於土苴爲小伎不知天者也乃若言道而遺器言理而舎气言性命心而外形質淪於空虛爲異端亦不知天者也吾友鮑景翔述聖賢格言著天原發微其知天者歟且周子所謂無極而太極者何也此之謂道此之謂理上帝以此降衷之謂命庶類以此秉彛之謂性人得此以爲喜怒哀樂未發之中之謂心總其原而言之則謂之太極欲求所謂極之太者而不可得也則謂之無極萬有粲然畢具而無端倪無方所無兆聯朱子所謂造化之樞紐品彚之根柢以爲非物而實則爲物之祖以爲無物而未甞不行乎有物之中學者知此則知天之原矣景翔取程子語發之名之曰沖漠微乎哉此知天第一義也

由沖漠有二气故【闕】

者以一元對待流行之气兼言之也動而生陽靜而生陰太極非能動也動者气也气亦非始於動也動前有靜莫知其端以其動者先言之元爲四徳之首也所以聖人體元出庶物外之著見者也曰靜動者以一歲流行之气專言之也剝復之間有坤卦四時有冬一日有夜非謂有靜無動也靜爲動體貞爲四徳之幹也所以聖人主靜立人極內之存飬者也其次曰辧方者北方也陰終子半陽始子半在書朔易在罔冥故正固二義蛇象之曰渾者天形也天之外不可知也天之內皆气也天包地體而气貫之海地爲底流至無地則天气吸水一涸無迹以日行地底消之也曰分二者陰陽也曰衍五者水火木金土也缺一不可二气五行無極二五妙合眞精淮南大戴日火外景金水內景道家者流謂金水潛光収視返聽以飬其生謂日有食火有滅不欲外明先儒非之當明而明爲離晉當晦而晦爲明夷天不可廢日火異端乃欲廢日與火可乎曰觀象者日月星辰也太陽日太陰月少陽星而少陰無象天之十二次天壌也七八九六有變不變寒暑晦明無乎不在舉其大者言之也曰天樞者北辰也北辰無星在北極星內一度有半至宋人始知之斗杓所建以正四時故謂之辰曰歲會者邵子經世書也以一歲十二月推一元十二會气北而南則治气南而北則亂疫癘藥療旱潦貯儲輔相裁成又在乎人曰司气者七十二曰卦气者六日七分月更六出大小戴四卦配四時六十卦配三百六十五日四分日之一出於焦京知天之一端也曰盈縮者攷气盈朔虛以置閏也曰象數者河圖八卦洛書九疇也曰先後者伏羲易先天也文王周公易後天也孔子兼先後天傳易者也天未然而我先之天已然而我後之先後之義也曰左右者天左旋七曜右轉也南面而觀易之初畫其字爲一卽有左有右有中再畫爲二交二爲十卽又有上有下有中以一爲圏置十於內則天圓地方左東右西前南後北上午下子六合虛而包地四維實而承天河洛先天五圖皆然曰二中者天數五居中地數六居中圖書一居五中人居天地中心居人中卽三聖授受之中也曰陽復者復卦七日來復也曰復者若失之而再得之喜之也自午至子爲七以日代月爲日聖人於姤不言崇陽也隔中孚一卦六日七分卦气之說亦巧矣姑存之若夫數原鬼神變化三篇景翔猶未輕繕冩其大綱莫要於易莫備於闗洛以來諸老所言矣幸卒成之以惠後學昔朱子甞欲爲大爾雅而近世有爲性理字義者未若此知天之原而能發其微也𨿽然體用一原顯微無間言天而滑於小伎則禆竈梓愼洛下閎鮮於妄人耿壽昌巫鹹甘石之徒皆能之言天而淪於異端則老子之道生一有生於無列子莊子之太始太素太初王輔嗣之寂然至無孔頴達之不生而物自生與夫釋氏之無形本寂寥皆誕也天道之與器也天理之與气也天命天性天心之與形質也未始相離屈伸消息幽明死生之故初非二致一以貫之可也而所以貫之如何其惟敬之謂乎敬則誠誠則一立坤二之直方至幹二之閒存誠之通動爲先元而貞動此敬也誠之復靜爲先貞而元靜此敬也自太極析而言之心性命理道合而言之道而已一太極而已無媿於太極之所以與我者敬而已敬之至誠而已探原發微致知也始事也窮原造微力行也終事也吾儕不可不勉也景翔名雲龍與予同邑而長一歲今年六十有六寶祐戊午鄕貢進士其書二十五篇擬天數二十有五云

天原發微後序

知其然不知其所以然可乎其然如何形而下者也其所以然如何形而上者也蒼蒼天也孔子曰知我者其天乎孟子曰知其性則知天矣此亦蒼蒼者非歟天有形有象有气有數有萬物皆形而下者也藝精術專讀多見博或知之形而上者一言以蔽之曰道析而言之天理天命天性天心天則天徳天威天討在圖爲圖在書爲書在易爲易在範爲範不測謂神不息謂誠何謂元亨利貞何謂剛健中正巫祝醫卜知乎哉江之南紫陽山之北黃山之下有隱君子魯齋鮑公精於易學無書不讀妙年冠計偕選年七十一長回一歲與回兄弟交終其身客於同裏廣西道儒學副提舉敬齋鄭公之家師友相得貲之著書其書曰天原發微五卷二十五篇天果有原乎曰有卽所謂形而上之道也漢儒曰道之大原出於天如此則是先有天而後有道原本也宜當曰道者天之原而天之形象气數萬物道之末也器也公之書首太極陰陽未生先有此道故孔子曰太極我求太極其實無物故周子曰無極陰陽旣生道在陰陽旣有天地道在天地旣有萬物道在萬物故朱子曰一物各具一太極次二曰動靜次三曰靜動人皆知對待流行之動靜而不知天與聖人主靜實爲動之君動靜自元起靜動自貞起也後二篇明造化之鬼神非老釋之鬼神述造化之變化及學問之變化皆有功斯道往聖先賢前作後述搜獵冥參以已見天原之微傋矣是書也往復難問將十年敬齋梓其書行世回宿諾魯齋以序文序文成以今年十一月十七日南至而魯齋前十日以疾不起家僅有一孫嗚呼痛哉牖下尙有一卷未刻敬齋爲竟其事回聞之輙增書魯齋生謝本末囑敬齋攺刻並就書敬齋樂善尙義之美能盡師友之義而回所書亦庶乎不負兄弟之義云魯齋名雲龍字景翔敬齋名昭祖字孔明與回皆古歙州歙縣人元貞丙申十二月裏友弟方回萬里序

河洛言敬序

古書之可攷者神農本艸專言藥物後世如素問難經醫藥之書皆出此堯典專言天文後世如歷法百中經天文之書皆出此舜典專言命官周禮六官唐六典及後世官制之書皆出此禹貢專言地理後世如水經寰宇記地理之書皆出此至於孔門贊易專言吉凶刪詩專言情性定書專言治亂作春秋專言功罪賞罰禮樂散亡詩爲樂之一而漢儒有禮記樂記曽子門人專以孝爲經司馬遷八書班固十志劉向之傳列女揚雄之記方言皆後世類書之祖也伊川程氏教學者將聖賢言仁處類聚體認南軒張氏始類聚洙泗言仁爲一書易曰方以類聚唐歐陽詢撰藝文類聚是也楊敬仲乃謂言仁未有論語孟子時無可類聚類聚體認無非意路陸子靜至謂伏羲時無堯文章堯舜時無周禮樂未有孔子已前未有人言仁殊不知孔子之杞而得夏時之宋而得坤乾韓宣子適魯見易象春秋季紮聘魯觀周樂自有文字以來古天子諸侯之國皆有先王之典章類聚言仁爲學之至切要者也何至執私見立異論以攻之老子操槌提絕滅之心欲剖斗折衡莊子因之爲筌蹄糟粕之論實開呂政李斯焚書之端彼拈花面壁乃至無有言語文字西域之教漸於中國忘君背父呵佛罵祖掇拾老荘之緒餘大不敬而甚不仁異端之之爲吾道患也久矣眉山楊君淸父謂洙泗言仁由仁入聖河洛言敬由敬入誠非禮勿視聴言動敬也敬則仁矣故曰克己復禮爲仁洙泗言仁有功萬世河洛言敬有功聖門故亦類聚程子之言敬者其目六其條七十以開後學與南軒類聚言仁之書相表裏今夫世之類書七絲之琴一先之奕九章之算五采之繢射評印格姓纂諡號酒經茶錄金石香具筆墨紙硯花果竹筍莫不有譜有訣農有齊民要術工有營造法式兵有七書經武要略刑有刑統律令格式急就章博古圖實賔錄初學記兔園防府記室新書禦覽元及太平廣記之小說歷代會要諸家詩話皆不可廢昌黎痛辟二氏而道家之僞度人經釋子之一大藏終不可遏宋再傳集天下妄談陰陽星命之人流配沙門島止存易筮而秤星撥沙鮮鶚遁甲等經及近人繆著五行精紀三辰通載猶行於世惟是音切偏傍之韻篆行艸之帖爾雅廣雅埤雅翼雅之類物宜選粹文鑑觀瀾層瀾崇古正宗之類詞章乃書生所不可少其大者近世晦庵朱氏以平生之力輯爲四書又有儀禮經傳集解二陳禮書樂書北溪陳氏字義東萊呂氏同晦庵述近思錄又有讀詩記西山眞氏之讀書記鶴山魏氏之十六家易集義九經要義八十五類義理完制度備得其精微可爲大儒次亦不失爲該洽之士然言仁言敬則尢爲希聖之捷徑也彼欲一掃而空之者傳禪鉢而煽秦火哀哉淸父名汲前朝大理寺丞典郡先尊公平舟先生甞參大政其亦如張魏公之有子云

汪虞卿鳴求小集序

造道以知道爲先大學曰致知在格物物格而後知至知至而後意誠世儒或於此乎疑之謂爲扞格外物如止遏情欲云者中人所能而於知道乎何闗格者窮而至之之謂物者事中有理之謂也物格則知至非有上下截之分也格物而能窮其理則知道矣知是道也而意始可誠道之不知而曰吾意已誠可以造道者妄也東西之不知而欲趍都邑𨿽以誠趍之不至也酸鹹之不知而欲調滋味𨿽以誠調之不和也藥有良有毒不知而以誠服之者舟有完有漏不知而以誠乘之者皆將有不測之憂是故必先知而後誠知謂知道誠則所以行是知而造道也顏子有不善未甞不知知道也孟子知言知性知天皆知道也夫然後服膺允蹈有所施其力近世陸子靜專指乎心精神情之發見者以爲學則近乎從事於气而不根於性本源養似有虧欠一超直入流爲釋氏其於道知之而未至者歟陳同父髙談漢唐取其一二近似偶合者以爲帝王事業雜霸之念橫乎胸中其於道知其偏不知其全者歟葉正則不以荀子性惡爲非以曽子嘗有籩豆司存之言謂終不悟一貫之防識見舛刺𨿽其雕章刻句足以自異一時而於知道蔑如也又有下於斯者劉潛夫以晚唐詩自鳴誘壞江湖小生絺繪浮靡曽不少渉乎濓洛之涘趨向邪僻以禪之南北宗方朱陸氏欲並爇其書則於斯道謂全無所知可也踵獘承訛至於今斯極矣異端雜流謏聞小技固有平生竭口耳之用殫筆墨之精卒於聖賢分劑無絲髮所得豈不甚可痛哉予里人汪君逢辰虞卿早厭科舉之學研究義理著述幾近百篇摘一二爲鳴求小集取嚶其鳴矣求其友聲之義以折衷於當世之君子如父在觀志父沒觀行取朱文公集中前說以爲父之志而捨集注後說三年無攺有感於元祐紹聖之變謂非道卽宜速攺予謂先儒解經有二說者有三說者詩三百思無邪朱文公謂作詩者不皆無邪觀詩者當無邪呂成公則謂作詩之人無邪觀詩之人亦當無邪或又謂已刪之詩有邪思者因秦火而復亂經疑之似此者不一在學者體認決擇歸於至當虞卿能如此考經而致其知可也陳平六奇計僞遊雲夢之防虞卿深謂其非予謂何必陳平如張良防秦將以利伺其怠卽進兵許項羽東歸尋勸髙祖追擊信義何有蕭何發子弟從軍賤買田宅自污君臣之間一切以術韓信築壇之拜其說甚偉至其戰攻不過拔幟嚢沙出於詭數至欲爲正而先請假王三人號人傑俱用詐謀不以爲恥何況他人虞卿能如此觀史而致其知可也造道之要莫先於知道知道之要莫急於格物格物之要莫切於讀書今人之學與古學殊惟有讀書以致知是爲格物必先知乎書之所謂道知顏子之所謂不善知孟子之所謂言所謂性所謂天上而經史下而子集辧析毫釐探討源委而後篤實以充之剛健以進之始於不自欺終於無妄而極於至誠悠久不息之地則困知學知生知一也出處知時窮達知命語黙知幾賢否知人原始反終知死生精气遊魂知鬼神無所不知亦無所不誠皆知道之極而己謂予不然則豈無同聲以應其鳴者

送順昌張童子序

易系曰陰陽不測之謂神童子而謂之神豈陰陽不測之謂乎又曰利用出入民咸用之之謂神童子之謂神豈利用出入之謂乎孟子曰聖而不可知之謂神童子之謂神豈聖而不可知之謂乎曰非是之謂也一字而數義一名而數意深淺髙下差殊不同兩漢稱濟南終童江夏黃童至唐書劉晏始稱神童而宋史於晏殊亦以神童稱之通鑑外紀稱神農氏神而化之童子之神非炎帝之神也惟黃帝本紀稱生而神靈弱而能言索隱注謂子未七旬曰弱未合能言之時而黃帝能言所以爲神異矣然則宜借索隱注神異二字以目童子之神可乎劉晏晏殊以八歲能文號爲神童亦異童之謂耳今南劍順昌張升年十餘歲背誦九經賦五言絕句亦豈可不謂之異童乎讀陳無己集送邢居實序引論語闕黨童子昌黎集張童子二事則知突而弁兮學不止於童而已矣古人之學體必有用故曰體用一原顯微無間近世不然本末首尾乖離舛決向上之學理不貫事事不根理裂而爲二最下之學詩不能文文不工詩裂而爲二記問有餘踐履不足裂而爲二甚者昧防飬之大本逞蠱幹之小才修身治人裂而爲二童子其亦知之否歟是豈可不以前輩大老爲師而講之歟耳聰目明知之易神疲精竭行之難知行雙進求大略小是歟非歟予之言多僣也而有益於童子之終身忽之歟抑取之歟

算先天後天易詩序

易文言幹九五之大人先天而先弗違後天而奉天時紫陽山叟斷之曰我欲如之天從之先天天弗違未來之天也天已如此我從之後天奉天時已往之天也易有太極一章以天與聖人雙言之未分先後上天之道聖人之心皆有太極生兩儀一陰一陽生四象陽陰爲春夏秋冬生八卦上天之道乾兌離震巽坎艮坤聖人之心健順動靜陷麗止說爲中正仁義未可謂天與聖人有先後也幽贊於神明而生蓍此一句言先天天弗違參天兩地而倚數此一句言後天奉天時或謂制器十三卦伏羲之時未有网罟已有離未有書契已有夬先天易也天垂象見吉凶聖人像之河出圖洛出書聖人則之後天易也堯歷象閏定四時先天易乎孳尾東作希革秋成後天易乎舜璿璣玉衡齊七政先天易乎二月東巡八月西守後天易乎孔子其或繼周百世可知先天易乎天何言哉予欲無言後天易乎康節邵先生神交乎伏羲之易蓍皇極經世書用加一倍法圜轉宇宙曰先天學其運行不已光明無窮變化叵測代謝弗替之妙貫已往未來之天於掌握嘗教人云堯之時先天也堯之後後天也後天乃效法耳謙復歐陽君子文善推人命以予之生辰流年立先天後天大象小象卦以評之議論可喜七十八老翁久無求於世君之術自成一家則深敬之不敢忽云

送仇仁近溧陽州教序

昔之仕也難於仕而易於達今之仕也易於仕而其達也則難何謂難於仕而易於達天下三年一試秋闈數百人取一人三年一試春官百人取六人余有待補太學生外舎內舎與春官取中人同到殿殿試前三名謂之狀元牓眼探花而釋褐兩優上舎恩例視殿試第二三名凡三年賜緑袍不過五六百人耳入仕何其難也然廟堂有知己則爲臺官爲諫官爲文字官爲左右司檢正官今日侍從明日樞參以至宰相甚易易而不難今之仕也何謂易於仕而難於達學校之士自縣教諭爲山長學正一任卽可入路府州教授以入流路府州縣諸司存吏以年勞爲吏都目提控考滿則外省咨內省以入選軍功隨軍此不必論似乎入仕之甚易但自縣尹而上以至總管則極不易得內之六部集賢翰林紫樞黃閣未有敢垂涎之者吾友山村居士仇君逺仁近受溧陽州教年五十八矣歸附垂【闕】

桐江續集卷三十四

欽定四庫全書

桐江續集卷三十五

元方回撰記

江南浙西道肅政廉訪司題名記

至元二十八年春更化夏諸道提刑按察司更名曰肅政亷訪司肅政者唐禦史臺之別名也天下三大有司莫重於中書省莫重於樞密院尢莫重於禦史臺省以緫國政院以治兵政而臺有亷訪司分領諸道特隆其名曰肅政則凡天下之爲政者皆當於此攺視易聽肅然而後可也夫防訪司本一道風憲之寄而以唐之臺名冠之可謂重矣自檢之謂防泛謀之謂訪則又合二義而加重其名焉攷典故而立名易振風采而責實難前乎是提綱刑獄者牽制於柄國之人時則官可傎取矣罪可傎免矣亷訪之職可舉矣肅其心而後政可肅亷其身而後人可訪此名實之說也司置使二人副二人僉事四人以分司一貟監臨各路三十年春正月中奉大夫大使東平徐公嘗任中司參大政自吳門移治於杭以緫各路分司之政書司官姓名於石後之覽者將因名以求其實云

太平路修學記

學也者所以養天下士之地士也者所賴以共治天下之人天下士養於其地而地有所未稱可乎此其責在有司共治天下將有賴於其人而人或有所未稱又可乎此則非專於有司之責爲士者不可不自盡其責也當塗學冠江左乃逍遙潘先生之故寓殷序周庠豈如他官宇可僦且貿者坐是傾圮穿漏逾十餘禩前總管何公琸嘗率先作興今總管辛公仲實總同陳公特立總判梁公棟皆篤意修復防至元辛卯冬予友朱君葵爲博士竭力起廢肅政防訪僉事昔班惇勉勸成提學李公浩檄用學廩而睨者猶以官宇爲疑梁公首爲移文辧析郡上之宣閫省府刋誤籍而後癸已夏秋僝工竣事禮殿祀廡論堂肄舎內庭外門先賢之祠小學之序俎豆什器帑庾庖湢罔一不舉楹桷戶牖朱丹黝堊上蔽下甃塗塈燠飾庀役十有五旬公給私助縻楮幣緡五千米石百五十旣而總府宣差公獨爾迷失自省還任尊經閣之後曰復禮堂者又撤而新之士之養於此地者亦可少塞有司之責矣士之責宜如何學舊齋四郡先達陳公鉞更名其一曰致知行臺治書侍禦史李公處巽篆其扁性無有不善學不可無師故中庸有率性修道之目學莫患於知不至而意徒誠故大學欲先致知而後誠意生而知之學而知之見而知之聞而知之皆知道也而知道之端不一易系仰觀俯察知幽明原始反終知死生精气遊魂知鬼神之情狀吾夫子知損益知百世又欲知命知禮知言孟子知性知天又自謂曰我知言皆知道之謂也天地之間物有則事有理必知先儒所謂攷察求索於其然究其所以然窮其根造其源由粗防精因顯悟微悠久積累融液貫通是非邪正窮達進退了然於胸中而後可以誠意行其所知否則小技以爲巧異端以爲髙黑白薰蕕混殽雜揉知不至而意徒誠猶之不知路而以誠趨之必迷不知藥而以誠餌之必危是故致知以知道如郛之有關閫之有閾越此關閾可爲賢人可爲聖人共治天下將有賴於斯人扼此一界限而不能度不名爲人士不可不自盡其責者此而已矣𨿽然行而不知罔也知而不行惰也無罔無惰始之終之事也敬也者又所以貫乎始終者也博士上饒人與予講此熟矣新養士之地而新其所養之人此新民平天下之道也有司學士宜交盡其責焉

釣臺書院淸風堂記

淸風堂者桐廬郡釣臺書院之講堂也凡郡縣學講堂曰明倫者多矣而此獨曰淸風者何也孟子曰伯夷聖之淸者也又曰聞伯夷之風者頑夫廉懦夫有立志子陵先生其庶乎伯夷之淸風者乎伯夷父孤竹君武王父西伯子陵西都老儒光武南陽宗室均北面事人者也故等夷耳商無紂武王不得有天下太公望焉得而封於齊周公旦焉得而封於魯漢無莽光武不得有天下鄧禹可平世文學椽區區侯霸而可三公乎萬乘之主乘其時權也一介之士守其志經也伯夷寧殺身以成仁欲明萬世君臣之倫者也子陵不屈道以伸身欲明萬世朋友之倫者也一爲龍逄比干一爲巢父許由無以時易志無以權廢經望旦裂土禹霸秉鈞心有所不安則不爲之而豈有意於淸其風以聳動乎天下後世之觀聽者哉首陽之山富春之瀨淸風不殊萬世永賴皆所以明人倫也初作堂爲是名者前郡守趙與歷捐私帑重建堂者郡人山長駱正大方文豹而前郡守方回爲之記

徽州路修學記

盡其力以興學易盡其心以講學難土木宮室之學學之地在人力性命道徳之學學之天在人心盡其力於學之地者猶幸而有其人而盡其心於學之天者常患於無其人也今庠序徧天下至聖文宣王冕十二旒服十二章大成殿納陛十二門防二十四侑食從祀爵公侯伯近世加以治鑑史經世數二賢又加以周二程張朱文公張宣公呂成公七大儒師有寢生有館書有閣膳有庖此土木宮室之學天下之所同也獨徽學先聖殿之左又専爲吾徽國太師文公祠異乎天下之學何也文公邦人也回枌楡晚出諸生俾記學之所以垂獘復興者運逢因繼蹂爲營屯論堂肄舎以革以鼎而罍洗俎豆三獻分獻之區廟之東西廡內屏外闔仰穿俯蕪久矣今則一旦塑像繪新礱斵密荊榛剗丹雘侈塗平楹直如砥如矢總管府使君眞定侍其公同朝愛民而禮士盡主維之力鎭守府使君廣平成公弼整軍而禮士盡贊成之力教授鮑君壽孫與正錄而下發廩割俸裒貲醵材盡經營之力仲夏鳩工季秋竣事殿之右再創周二程張祠增祠廣漢東萊吾文公舊祠名藻加嚴𨿽然此學之地也垂獘復興盡其力也性命道徳之學學之天諸生亦嘗講聞否乎吾徽學専祠吾文公豈私於鄕先生乎自羲畫以來有孔顏曾思孟之言不可無周二程張之言吾文公陟衡嶽沿婺渚參攷互訂無一書無論著由吾文公之言上達於周二程張之言又上達於孔顏曾思孟之言心學也吾文公於中庸首章具言之此心未發人所不睹己亦不睹人所不聞己亦不聞以敬存養而非寂滅之靜於以涵位育之全體此心旣發人所不睹己則獨睹人所不聞己則獨聞以敬省察而無過差之動於以充位育之極功所賦之命所受之性所由之道所得之徳粹羙不雜渾完無虧學者於斯而不盡其心可乎乃歌曰刻我石學之地我旣我力肅爾衿學之天爾旣爾心

潤學重修大成殿記

堯舜以執中之學傳後聖夏商周三代宗其道享國垂二千年孔子以求仁之學傳後人漢唐宋三代宗其道享國亦逾千年天之相斯文也旣生孔子於前以集先聖之大成又生朱子於後以集諸儒之大成故學之大成殿祀孔子爲先聖從祀之廡增三十四人至朱子而止然孔子之後逾百年復得孟子而異端辟今朱子之後亦將百年未有可以從祀大成者繼之也則吾道之無傳豈不甚可憂哉宣城昌君士气分教潤學四年而僅一稔適【闕】

寛書下學廩出入勿防計以其贏修凡學事遂修大成殿始壬辰仲夏訖仲秋貽書紫陽方回請記謂南渡學燼於火始創中緝終繕者程公邁劉公子羽吳公潛力也又自書工若財之數以爲佛老之宮布天下搜瓌究奇郡國不過一孔廟耳而坐視頽圮回竊謂今瞿耼之徒外熾內微政不足與之較也夫不以吾道之無傳爲憂而以宮廟之劣於二氏可恥將競其文不競其實乎學堯舜者必自孔子學孔子者必自朱子孔子之四勿卽精一之傳仁之全體也朱子以爲心之徳愛之理當理而無私心則仁在是矣是故鬭谷於莵之忠陳須無之淸皆不得爲仁二子之行迹也未知其心果出於天理之公歟抑人欲之私也所以由求赤之事功而皆未以仁許之世固有所立甚偉而心不仁者仁矣而日月至焉或在或亡亦終不與傳道之科然則孔子集先聖之大成顏克曾省思修孟養得其傳以气論性之學箋傳注防之學論譔詞章之學少醇多疵失其傳惟周二程張再得其傳而朱子翼以張呂集諸儒之大成傳至於此亦盛矣庠序飾而燈火微方冊具而歌絕小慧立異邪見生疑吾凜乎懼斯道之再失其傳也噫堯舜之中孔子之仁有人心則有道心古今一也而敢以無傳少來哲哉鄒書兩無有之嘆歷千四百年而濂洛興揉气質變習俗至魯至道躋世太平將以是望天下士不特潤之士爲然也是役也廉司總府主維甚力代官徐君碩至之七日同告厥成其勿替引之至元二十九年九月初一日記

重建成信侯殿記

托孤之難未若立孤之難也防而長之蒙而訓之宗祏危而安之托孤固難死而生之防而興之血食絕而續之立孤尢難周成王十三踐祚姬旦攝政四國流言七年而復子明辟此所謂防而長之防而訓之以安其宗祏之危難矣哉夏羿浞之變後緡方娠自竇而逃一成一旅遺臣靡立少康不失舊物此所謂死而生之防而興之以續夫血食之絕不亦難之尢難者乎是故漢霍光擁佑昭帝可以謂之托孤矣保養防主功爲大不如丙吉張賀之有恩於宣帝始可謂之立孤垂死而生防防而興徳爲大今廣平府故洛州肥鄕縣春秋時立趙孤近世封成信侯諱嬰之裏也周簡王之三年晉景公時屠岸賈攻殺趙同趙括趙氏盡矣而趙武者趙朔之庶子也侯與公孫杵臼匿而藏之後祈奚韓厥言於景公復立趙武史記晉趙世家春秋內外傳劉道原通鑑外紀所書不同然成季之勲宣孟之忠若一髮懸千鈞迄至於有社稷不墮厥緒者誰之力歟肥鄕之程侯也則肥鄕之人祀之又豈止一鄕一國之善士歟侯之廟在南方甚盛曰祚徳封爵不止於此而肥鄕如故南北異也侯之後世居肥鄕程君玉欲新侯廟不果蔣君思爲玉養子繼父志一新之穹殿四楹肸飾完美元貞初元季秋鳩工期年落成用中統楮幣爲錢百五十萬有奇其里人省郎王君英爲求記而金玉總管府副總管姚君文龍省宣使程君起宗俾予書之夫食人之祿存亡繼絕忠臣也程侯宜書爲人之後肯乃堂獲孝子也蔣君思亦宜牽聮得書是爲記

四峯堂記

天地人之道易而己矣易變也有變有不變有易有不易不易不變其體也不容不易不容不變其用也以變訓易易難知而變不難見也天道陰陽陰變陽陽變陰地道柔剛剛變柔柔變剛人道仁義仁變義義變仁故曰易變也而曰有變有不變有易有不易何也天圎而動北極居北南極居南北斗以杓指四時二十八宿爲日月五星之次舎萬古不易者也一晝一夜天行三百六十五度四分度之一而又過一度爲歷法者嵗久必差寒燠雨暘旦暮而異福善禍淫若有物焉則天道之變易者也地靜而方九州四海五嶽四瀆一大塊爲土濕爲水燥爲火堅爲金石秀爲艸木萬古不易者也山有崩落川有移徙潮汐有盈虛土壤有肥瘠頑石出水大阜生云倉廩梁棟始於芽甲鳥獸魚鱉孕育無窮則地道之變易者也於是天地之中有人焉君君臣臣父父子子長防有次第匹偶有夫婦講習有朋友萬古不易者也皇而帝王而霸忠質文異尙子丑寅殊時以瞽鯀爲父而有舜禹以堯舜爲父而有朱均太公伐紂而夷齊非武王比干諫死而箕子微子歸周孔孟不得位顏夭原貧盜跖橫行儀秦詭辯亭長取天下屠販侯王多欲雜霸苟且爲治黨錮於東都老莊於晉佛於齊梁詞章於唐世異事殊千端萬狀君子於此內學外行斟酌寛嚴劑量損益語默屈伸進退出處將有爲也隨時不同則人道之變易者也是故古之聖人作易預知天下後世之變畫爲八卦重爲六十四卦析爲三百八十四爻揲之以蓍一卦有六十三變而一不變始於伏羲中於文王周公終於孔子俾天下後世於是易也不占而靜則觀象玩辭可以窮理盡性占而動則觀變玩占可以避凶就吉嗚呼微矣易之說卦有曰天地定位山澤通气雷風相薄水火不相射八卦相錯說者曰此伏羲卦位也又曰帝出乎震齊乎巽相見乎離致役乎坤說言乎兌戰乎乾勞乎坎成言乎艮說者曰此文王卦位也伏羲之卦位以明夫天地大全之易也乾南坤北天上地下離東坎西日生月出艮兌震巽各據一隅不變也地天交泰水在火上旣濟澤山咸風雷益交互相資則不容不變也味八卦相錯一語則知天地之全易變而有不變焉不變而有必變焉文王之卦位以明夫四方四隅四時之易専指地而言而天之气行乎地中者也震離兌坎東西南北四方以指夫春夏秋冬之四仲也乾坤艮巽四隅以指夫四時季孟之交也四方四隅不變四仲四孟四季則八卦流行爲八節十二月二十四气而後庶物備嵗功成味出震成艮等語則又知地中有天之易變而有不變焉不變而有必變焉睦之分水王氏世宦達徽猷閣待制葆眞先生諱升以布衣受山陰陸公佃奏薦至從官深明易學逆知靖康陽九之厄所著易解寓以微言五世孫森林叟世其先業得辭變象占之四道林叟又築讀易之室三間據西北面東南乾坤艮巽四峯環於戶外因扁曰四峯堂然則此文王易之四隅也小而言之一室之乾坤艮巽耳大而言之則西北幹晉西南坤蜀東北艮燕東南巽吳又大而言之則晉之西北皆幹蜀之西南皆坤燕之東北皆艮吳之東南皆巽地皆數萬里震兌離坎四正之位皆然天地至廣未可以小觀也然不於其形於其理則小可以知大林叟歸而求之四峯之突焉而起與四峯之間窪焉而平者八卦之位也不變者也以理求之則出齊見役說戰勞成春生而夏長秋收而冬藏少陽而老陽少陰而老陰時變也气變也吾之此生觀四時四气之變不能百年少變壯壯變老嵗八卦變而天地之功成吾齒髮屢變而猶不爲聖賢之歸乎守道知命法易之不變者應事物察時義法易之不容不變者易之全體大用在吾胸中運之而已嗚呼微哉

叢書堂記

多藏書而不善讀𨿽萬卷吾以爲不足善讀書而不多藏𨿽一卷吾以爲有餘李防之書萬卷者三書之多者莫如也新若未觸見嗤當時爲父家傳誕而不實則豈非多藏而不善讀者乎張良之書一卷而己書之少者莫如也僨秦蹷項爲帝王師功成身退漢庭一人則豈非善讀而不多藏者乎同郡友人黃君宣字仲宣卜築歙城之東山以叢書名其堂叢之爲字始見於易其在韻書訓之曰聚乾卦之方以類聚萃卦之觀其所聚是也叢天下之書而聚之是謂藏書藏而不讀不如不藏讀而不精不如不讀前史所志藝文經籍一寒士之家焉能效其萬分之一匡衡鑿鄰壁而讀猶有書也王充逰書肆而讀則並書無之是故多藏不如善讀按叢書之名本韓退之語然退之始逰京師所防書止一束耳未見其爲叢也其進學解自敍謂口不絕吟手不停披記事提要纂言鉤則讀書之法也沈浸醲郁含咀英華作爲文章其書滿家則讀書之效也有所觝排攘斥則屈所當屈有所補苴張皇則伸所當伸旁有所搜則諸子百家之長逺有所紹則七聖一賢之說崇正黜邪障頽繼絕昌黎所謂讀書如此漢唐以來一人學者仰之如泰山北斗書云書云徒叢云乎哉嗟乎聚必有散世之好聚帑庾財賄者往往有悔聚名畫聚法帖聚難得之書亦雅道之一癖近世衲子號曰叢林得其師一指禪用之不盡者吾聞其語矣未見其人也予𨿽老與吾仲宣尙皆勉之

野塘記【爲王禦史作】

古之君子必素有可耕之資而後以其所負出而應乎人天下國家之用合則進非謂缺於口體衣食之奉而饕其祿利也不合則退故𨿽屏居畎畆亦未嘗有饑寒覂乏之憂伊耕莘葛耕南陽三聘三顧而後起不輕就也使非有湯先主之遇亦退而耕耳顏淵貧未至都無可耕聖師不可爲吾何爲故終於不出陶元亮貧亦尙有可耕故嘗試一出知其不可爲也而終於處後世之士苟有可耕如伊葛之得所從捨其耕如顏之不可出守其耕如陶之出而不可久返其耕無若彼蘇秦然徒以無二頃田之故能取六國相印矣而不能退也嗚呼井田廢而孤寒之士生不能有一犁之土苟求而幸得防餌而迷穽無亦惟是以一飯誤千金之軀痛哉行臺監察禦史膠東王公庭弼邦直學者以野堂先生稱之今觀龔學古所繪圗乃野塘也禦史嘗長均房帥幕十餘年而後入言路第見其廉於進取如此不知其家有良田在沂水之上野塘與田接壌其廬之堂有曰萬卷云者有曰歸老云者蓋其志欲退休而讀其所藏之書良以素有可耕之資可以仕亦可以無仕不専以仕爲急也紫陽方回久與禦史同官新定偉其意題其圗爲之歌曰野塘之水兮其色油油以畜以泄兮灌我良疇弋有鳬鴈兮盟有鷗我出而仕兮可則進脫如不可兮還我鋤耰水之上兮山之下稷黍棗栗兮野塘之塢秋收其實兮於粲滿筥車旣膏兮馬不前退而家食兮孰予敢侮我思野塘兮繄古之沂有懷其人兮瑟聲希可由求赤兮賢寧不希登之廊肆兮佩玉黼黻否則豈無春服兮詠雩風而與歸

止所記

金華吳君功甫分教鹽官與吾宗方君韶卿同裏相遇武林邂逅談詠知功甫讀書之室曰止所因共防繹止之所止之義止之時而回次敍其文記之詩止於思無邪禮止於毋不敬大學之道在止於至善故君臣父子各有當止之所然有止之義焉有止之時焉義者心之理當止而止則一武不可過一毫不可不及此心之規矩凖繩也時者身之位當止而止進退去就視可否而立則酌輕重而制中於是心之理著而爲應事接物之權衡是故聖人於易曰艮其止止其所也斯言也兼心之理與身之位言之乾兌離震巽坎艮坤錯綜上下一卦有六十四爻凡卦之二而遇六爲柔得位而中凡卦之上爲過髙無位而多悔吝離震以柔爻居二者八不皆吉也獨艮之居二八爻皆吉足以敵坤遁用黃牛咸不隨腓旅之得小過之退漸之磐謙之鳴純吉無瑕如蹇之匪躬重艮之不拯又有忠臣直士正義不謀利之志山立屹如此其故何也承剛順君也履柔納下也身之所處當位而得中也此出仕之臣得位者之艮止也吾功甫是也六十四爻之上干猶戒亢惟四爻吉坤猶憂戰惟二爻吉獨艮爻在上處乎事物之外以止爲體無求無競大畜之天衢損之得臣賁之白賁頥之由頥蠱之不事剝之不食蒙之擊防重艮之惇艮八爻無不吉者此致仕之臣去位者之艮止也不肖回是也然則一定不易心之理止之義其邦畿千里維民所止之止乎萬變不同身之位止之時其孔子仕止久速之止乎內不爽於心之理外常察乎身之位各當其所止所哉所哉止之時義大矣哉

普同塔記

人自其一身以至一髮一毛皆中虛而外實包天而肖地其體四其骸百其髒五其腑六其竅九其脈十有二其兪穴大谷小谿三百六十有五無不虛貫實而實輔虛虛爲天之流行實爲地之凝結總言之心之虛最靈爲淸爲明爲神爲聖位乎身之中而身之實者以其重厚沈濁之質囿於其外天虛地實相依附而生虛者還天實者還地厥初之妙合者相離焉則死古辟王作深察夫死生之際智不去惡力不全愛實中之虛根理成性吾與庶民同乎此受者旣已還爲天之太虛虛外之實孕气成形𨿽要其終必還爲地之積土而非假以久逺則猶獘而未腐毀而未泯由是制爲邱壠掩埋之法安厝封樹各私其私此人道之終事也世季俗奪或不皆然錢塘故大都防承平時城東西郊日焚三百喪有奇月計之萬嵗計之十二萬畆一金而嵗欲十二萬穴勢不可故率以火化爲常宴笑佚遊朝居華屋疾病奄忽暮畀烈炬孰不痛怛於斯一旦有出乎意表者又大不然吳芮逺孫貌驚有似樊崇暴黨事極報烝其爲痛怛抑又甚焉則與其不忍於淩陂之歌曾未若儕之綿上之融風也三茅寧壽觀道士三山劉祖華其亦悟夫理性形气之虛實人我不殊捐私泉易地十畆於西湖之赤山爲石塔曰普同之塔髙廣深各丈有二尺界乎其內納凡旣燎者之骨其徒居左餘眾居右惟革除鼎布以來嗣於其所先配儷於其所偶輿防於其所事交朋於其所知蓋有訃而莫臨暴而弗殣者不止蔗節犀之感獨此之得其所托獲霑寒食之酹若表南陽之阡豈不亦仁人之所爲哉𨿽然虛還天以廟饗實還地以墓藏禮也厚藏爲過不墓爲不及浮圗之甃而茶毗之歸自釋氏始本非中夏之令典自老氏者亦不得已折而從之予自孔氏又爲之文悲夫祖華儒而隱於黃冠求予文者其從父汝鈞予詩友予爲紫陽方回塔成之年至元丁亥五月二十六日記

聖泉亭記

泉何以名聖龍爲之龍何以能聖泉爲之夫人之所知也而惡知夫气脈之有防聚歟而又惡知夫精神之有感通歟建徳縣卜君元英爲令尹六嵗矣嵗告稔惟默惇防之六月不雨七月戊午朔郡徧走羣望壬戌之夕令尹偕尉王濟陟烏龍山民遙見陰蘿幽嶂間炬火魚貫上鳥道縈折星明螢防至明旦乃始知長吏躬迎聖泉得古禱應上公之遺意有志乎民而然也又明旦甲子大雨雨始盛令尹適與前太守方回遇言夜半至山龍所居泉所瀦狀而未以雨爲足也旣而尉送泉還山有片木出古湫之底取視則昔人所書聖泉二字亭腐而扁淪者令尹乃議復其舊而識之丁卯處暑癸未白露而至再至三至四五民庶其無饑矣乎今夫泉成聖於龍龍養聖於泉崖沍不減川溢不增其處也徳聖挹彼而云注玆而霖其出也功聖龍以泉隠體而泉以龍顯用其相爲聖也如此抑龍所以樂此泉匪山曷凝泉所以響此山匪人曷格山巍然甲一郡內坎外艮得防之聖气深脈厚靈物憑焉人萬物之靈心之精神是謂聖信則感誠則通甘澤降焉求諸泉求諸龍又愽求諸山而後知神宮奧宅繇元造之所鐘然又必返求諸人而後知山有泉泉有龍非此之靈足以交於彼之靈則所謂聖迹者將韜晦遁藏之不暇豈凡心之所能動哉嗚呼尼漱不盜孺纓不濯廣以貪病永以愚惡吾無以議爲矣瀵然同流泛然側出不如吾之泉不忒其則溫泉冬湯冷泉夏雪不如吾之泉不變其節鹹泉熬鹽淡泉化鐵不如吾之泉可以澡三伏之烈酒泉致醉醴泉愈疾不如吾之泉可以丰百昌之實磊斯山兮斯泉曷爲而聖龍所淵復舊亭兮識丰年後有禱者尙勉旃以迹求聖良獨難惟人孔靈心卽天

新修建徳縣記

今建徳府本漢丹陽吳郡之分地吳割富春縣置建徳縣自黃武四年始時已割歙縣置新都郡縣猶吳都晉宋因之梁東陽郡隋廢唐復初置睦州嚴州睦治雉山在今淳安嚴治桐廬郡縣之自武徳四年始七年嚴廢縣省後復爲縣睦州自永淳二年始又其後徙睦州治建徳自神功元年始歷錢氏及宋復號嚴州而升州爲府則又取縣名以嫓之蓋縣先州而有府因縣而名可謂古縣也已縣故有唐進士張秉所撰縣碑紹興中郡守董公重修縣誌謂碑已不存庭中大櫧樛枝密防防千載物賢令岑公象求有詩亦近三百載詩與樹今俱存也夫以甚古之縣其興廢不一矣書事之石當存而不之存其歷世之戰爭攘奪亦不一矣一木之種一詠之發意未必長存而乃相與俱存則今縣尹卜君之修營肸飾與予之紀識可以存可以無存皆未可知也至元十四年嵗在丁丑夏四月君視事軍南趨北還過城下未息市裏戛戈鎧聲縣間宿止大將垣缺藩拔馬牛羊豕穿房序胥曹訟捲訊犴鞫械徙它所朽桷腐瓦臥艸棘什五六君心經意緯圭穢植顚率屬勸甿乃大興役十七年十一月訖明年正月竣事予過其外重門耽然層樓翼然望其中靚深整嚴愈於曩俾司工者枚之以間計六十有八近民道愛淸白三堂仍故扁存古也君法當更代者弗至先嘗考學宮矣復棟是宇是其用心所存抑又古也是可以傳逺無疑而不知予之文將如張碑之易泯乎或亦可如岑詩之與樹俱永乎勿剪勿拜存乎人心而予之所以托斯名也君名元英將仕郎董視簿邊君完將仕佐郎提總宣差君合刺進義校尉

務本堂記

古之民有四而士出於農治國以士爲本富國以農爲本工商亦國之所資末矣而非其本也後世於四民之外奇衺譎觚惚恍謬悠加以佛老之徒而六捨本逐末者爭趍之今夫通都鉅邑或數萬戶無誦聲兒女子不識耒耜機杼爲何物怪優異倡彈絲吹竹蒼頭廬兒連駟列騎灑削鼎食馬醫擊鐘肆侈齊姜僮多卭卓空靑丹砂象齒翠羽毯犀珠璧玉綺繡麗耀珍誇貲崇賄田畯生而罔識與褐之父睨之乃若萬緇千黃鉛墀珠宇匪織匪犂解衣精饌果報談三身敷落演五天求福田利益覬羽化超升其淺者梵唄魚螺符咒鉛汞奔走王侯脫徭遁賦飭材者竭藝通財者傾帑錢鎛霑塗虀鹽酸冷則亦剃祝簮戴從之苟以飫枵養慵是孰使之然哉𨿽然此特吾南方近嵗之所見爾中原風俗殆不其然濟南古郡天下耕桑詩書務本處也章邱之翟氏昆季三人長居正定甫次居禮節甫次居中道甫髙昭曽穆畎畆膏膄師矩友規燈火方冊上奉二親下教諸子惟本是務農以耕桑爲本而勤儉又耕桑之本士以詩書爲本而孝弟又詩書之本此其一心一身一家之本則然要其極宗廟邑都非士不治粢盛倉廩非農不富豈止一家之本而已哉乃國於天地一世之大本也今六合一貫幸遭逢崇本抑末之明時務本者可以勸矣若夫錦川繡江之間嘉山秀而淸泉潔美木茂而芳艸馨濟南故多名士當能與四方之士大夫登堂而賦之他日有繪斯堂爲圗見示者予亦或援筆焉元貞攺元乙未嵗在大火蒼龍心一度謹記

問道亭記

致知之學始於問問一事知一事問一物知一物以問爲恥則容有一事一物之不知天下萬事萬物不勝其多也欲枚而問之不亦難乎道一而已矣貫乎事物是故不如問道然問道尢難也非問道者之難也必有知道之人始可以答未知道者之問而世之知道者未之或見也古之知道之聖人至孔子而極易系曰一陰一陽之謂道又曰形而上者謂之道形而下者謂之器臨川陸氏不信大傳以下一句排上一句謂陰陽非道乃形而下者永嘉葉氏不信大傳略不詳上一句謂道者陽而不陰之謂一陰一陽非所以謂道此二人於文意尙有未通焉得知道惟明道程氏曰一陰一陽之謂道道非陰陽也所以一陰一陽者道也如一闔一辟謂之變吾新安朱氏縷析此語謂陰陽是气不是道所以爲陰陽者道也一陰又一陽循環不已乃道也故說卦有曰聖人作易立天之道曰陰與陽立地之道曰柔與剛立人之道曰仁與義天以气言地以質言人以理言其曰與者三陰而又陽陽而又陰柔剛仁義亦然猶一闔一辟之說也此其所以爲道也子思曰率性之謂道人與物皆得天命之性率是善性斯之謂道由於气而汨其性人所以有愚人偏於气而戾其性物所以有惡物子思之言尢精孟子曰夫道若大路然可行之謂通衢斯之謂道不可行爲旁蹊則非道矣孟子之言亦精昌黎韓氏先言仁義然後言由是仁義而之焉之謂道道也者行仁義而已斯言亦當前聖後賢言各有指體用兼該本末一貫乃如老氏所謂有物混成先天地生言體而不及用其謂失道而後徳架虛鑿空非吾所謂道也釋氏之徒言有物無形認心爲性並本體而失之其謂六道輪回肆誕騁罔非吾所謂道也嗚呼斯道也知之而以修己教人爲聖賢不知而日用之爲百姓無所知而妄言之謬行之爲異端休邑趙君彌忠隠居樂道藏息之所有曰醒心者有曰風雩者有曰翠侍者所從入之途築一亭曰問道意有所欲造步不可不進行欲有所適取不可不審此所以有道之問歟答之者誰歟問鑄金得鑄人問足所涉之道而悟心所求之道僕𨿽晚學敢不誦所聞發之

徐氏道恱堂記

君子之道一而有不同焉非道有二也論道之與行道不同也今夫勸人以農隴桑畎麻植采紡績如是而溫澤稻陸粟耕耨斂獲如是而飽實竭此力則實享此奉非徒欲誘之而爲是說也至如農之爲農筐筥機杼耒耜錢鎛凡衣食之源非不舉室終嵗效勤致瘁而溫飽者百不二三然亦卒無所歸咎而不敢赭其園蕪其田弗復蓺蒔此其故何也勸人以農論道者也論道者原其常農之爲農行道者也行道者通其變昔者子思子論誠孟子申之以教夫子之居下位者信於友獲乎上以治其民終事也明乎善誠其身以恱其親始事也此猶勸人以農兼修爲效驗而言之爲人子而知此道則不當有一毫爲利之心處焉而家盡其在我出焉而官盡其在人置身於規矩凖繩之中養老於溫凊定省之際此巳之所當爲離騷之歌黨錮之傳叔季接迹持閨門之行而覬朋好之防談千鄕黨之譽而想軒墀之步武苟萌此義則世之是非黒白未可知也譬之農豈惟雨暘不皆時若而有丰歉之異抑亦賦役獄訟出於吏而所以梗夫農者其故萬端農之道非不盡而饑顚寒踣者比比此固非農之罪也而亦豈勸人以農者其說有所欺於我哉桐江徐子愚以前上舎教授上饒而歸嫡母太夫人許氏年八十有一名其戲防之所曰道悅予於是設爲農說以記之熈寧中黃魯直教授北都七年陳無己元祐中連爲徐穎州教授當是時有子愚家仲車先生者舉進士不仕後起家教授山陽三鉅公皆嘗以冷官奉母黨論興正途塞卒皆不居公卿之位豈非良農之水旱者乎子愚名晞顏年逾知命有八男子家不爲貧季路米茅容雞顧易具也是穮是蔉將必有吹噓而上之天者

桐江續集卷三十五

欽定四庫全書

桐江續集卷三十六

元方回撰記

孚舟亭記

亭以舟名亭之肖乎舟者也舟以孚名易兌下巽上之卦曰中孚也兌爲澤凡天下之水皆是也巽爲風爲木水上風行而木浮焉乘舟之象也以二體觀二五剛得中而實以全體觀三四柔居中而虛卦之六畫亦舟之象也然則何以謂之中孚孚者信也誠也中孚者由中之誠信也巽居上以誠信順乎下兌居下以誠信說乎上相孚之義也易有畫則有象有理則有義象則舟而義則孚也孚之爲字上從爪下從子兼有象羽禽以足轉所卵而燠之如巽兌之相孚時至而啐殻出雛誠信之至也是卦也中虛者誠信之本也中實者誠信之質也莊子言虛舟而謂無心老子言車器宮室而謂當其無之之處爲有用之處彼蓋不知虛實相維之道於吾儒之易未始有聞也非實則何以爲外輔非虛則何以爲內容兌以上之一畫巽以下之一畫合而成虛爲舟之腹心巽以上之二畫兌以下之二畫對而成實爲舟之首尾上不以誠信順乎下則何以格下下不以誠信說乎上則何以從上象也巽順兌說而彼此感應風動澤受而內外交際義也或問予之作是亭也將以玩春華延秋魄耳而摟夫易之孚舟以爲名不已迂乎𨿽然予嘗爲區區之衣食謀南浮沅湘北泛濟泗大河長江洞庭彭蠡粵之海蜀之峽吳之震澤胥潮無不至焉當其急黒飈雪浪桅僕柂傾與垂涎摩牙之蛟龍爭一絲之命蓋濵死者屢矣而每幸免是必猶有誠信一念可質鬼神故未嘗無險難而卒無患未嘗無困乏而終無憂自今以往坐臥於孚舟之亭念念思之上法巽順下參兌說人以誠信感乎己己必以誠信應乎人己以誠信感乎人人亦當以誠信應乎己此觀象玩辭之事不敢不勉若夫揲蓍諏筮而成小過之卦六爻皆變者則當以此卦驗諸身而玩其占焉世有知易君子當以予言爲然

建徳府兜率寺興復記

佛法入中國以來僧吾齊民寺吾勝壌日以益夥吾未易數計然其法不過析而爲三有禪僧有律僧有講僧故其寺亦三曰禪寺曰律寺曰教寺古兜率寺建於唐中宗時後爲蒲鞋陳尊宿所居亦禪也而其徒或牓曰團寺問之則曰團者聚也敬天下之所同敬尊天下之所同尊自斗食以上官若吏聚於斯未仕而爲士已耄而爲父老聚於斯與夫奔走百執事工伎倡優及凡祝髮者皆期而聚焉於斯蓋吾儒之說古聖人祿位名壽一本於徳而佛者之說則謂佛之願力甚大人之精神無所不通隆棟防宇蓮其座奉三大像如君辟之殿墀之下班列行分如羣下之防朝於焉防祈莊禱是可以降休隤祉遂臣子葵藿之願當其效華封人之祝而舉嵩嶽之呼豈不鞠躬跽息舞手蹈足扣額稽首以請振揚梵唄鳴擊器用焚膏爇燭燻然馨香恪儼震肅日就天臨也是意也潦水澗毛尙可以羞神明徼福祥而況於報上之誠心乎良以正覺大慈天下之所同敬然據九五臣億兆天下之所同尊夫旣敬所敬尊所尊而團其人則當極夫敬之尊之之事而重其地某昔至郡則所謂團寺者獘甚更一周星愈益圮剝攷故吾州尙書羅公汝楫舊記僅存夫殿像與二力士奮拳杵立於閾外而已余悉艸棘一旦有慧燈者及吾門則吒曰寺且復矣曰何以復曰非燈能復之也復之者僧錄法濟也其所以能復之何一曰歸侵疆寺左右故地廣袤民奪爲室廬今案籍如故藝桑麻栗芋蔬果可貨食屋其上猶有餘二曰集羣力郡僧三千人醵泉五百得百五十萬爲倡檀施始源源而來三曰殖崇產嵗租入舊無防吁之總統釋教所新益田爲畆若干嗚呼正已往成見在慮將來敬敬尊尊備矣後之人忍墜之乎抑物莫不有數此寺紹興甲子羅公爲郡更五年己巳而後守蘇易簡興復之至元辛巳回去郡又五年丙戌而僧錄法濟興復之前後兩記皆歙人之嘗爲守者歳月亦稍相似則又豈偶然也哉僧錄法濟張姓開封人佐之者僧判智顗羅姓江西人致力請田者前上饒教官徐君師顏舉慧燈者如川皆郡人楹礎若干數遊者可觀此不書

琴書堂記

琴書堂者新安郡云岫居士劉公伯證燕休之所也娶予先君之第三姊勤勞起家眉壽偕老然其居三燎於火淳祐元年辛丑大火琴書堂再造甚偉殖貨益饒有雙竹之祥予先叔父元圭和句特警拔居士大喜親書掲之景定元年庚申大火起於鄰堂自是不如前至咸淳六年庚午又大火則堂不能復矣居士長子文蔚先姑所出次庶子曰子申姑命爲長子後當火之三子申年甫十五孤苦艱危不絕如髮歷十餘年始克自立琴一張書千餘卷屋數楹始復乃祖之舊與兄秉懿先嘗析居仍合爲一孝友愉怡謹修待定琴書堂復成室宇園疇盡還舊觀居士曁先姑積徳好善報在子孫天理之不可泯如此郡守康公天錫爲書其顏屬予爲記予謂古之琴有歌有今之琴則是矣而歌弗傳古之書且讀且編今之書以刻以摹動千萬篇今琴視古爲太簡故操琴甚易聴琴者莫辧然今書視古爲太多故著書甚易而業書者或莫之専於斯二者而得其意則琴固在徽軸之外而書亦不在紙軸之間之又盍求之天子子孫孫勿替其延是爲記

澬南耕舎記

畢昴之分大梁之次古常山郡有澬水焉澬水之南風气淸淑土宇寛曠滹沱在其東井陘在其西上黨在其南燕代在其北昔人百戰必爭之場而今也幹櫜射息有耕無戰眞定趙侯卜築於斯號曰澬南耕舎介南徐韓炳求紫陽方回記之回謂三代之民四士農工賈耕者一而食之者三猶患不給後世之民七曰僧曰道曰軍皆不耕耕者一而食之者六故不給尢甚豈侯欲矯是獘也而將以躬耕爲事乎古之士蓋亦耕矣伊冀沮溺皆是也然不爲老農仲尼垂訓並耕而食孟子辟之況夫班品穹崇勲閥殊異民庸昌大治最流聞有如侯者而可以一旦解簮紱親耒耜歸馬廐閒騎牛阡陌吾未之信也曰是不然士大夫患無此志有此志追廣受於東海從羊裘於嚴陵是不難耳陶元亮彭澤棄官耕於下潠其自賦嘗謂田家豈不苦弗獲辭此難劉凝之求田納祿耕於康廬題其像者謂身在菇蒲中名滿天地間豈可謂今世無其人哉易用九戒剛而上九剛之過者也易幹上九爲三十二上九之首故於此設亢悔之教以爲例他卦上九惟艮居外體者八而皆吉以其止也履之其旋元吉以應柔也大有之吉無不利以乘柔也訟之三禠以至未濟之濡首以過剛失之者十有二卦而晉與益抑又甚焉求晉而不已則登於天后入於地求益而不已則莫益之或擊之近世貴極人臣者眷未嘗不隆於上威未嘗不震於下而不測出於意外豈非所謂知進而不知退者耶士大夫而知此則防於道矣侯之耕舎可以歸歟不必霑泥塗潦而後謂之耕也涼風至而稼穯茂夕日下而牛羊歸予未得遊於澬南故缺其賦詠而姑爲是記云侯名瑗同知髙郵路總管府事弟名瓛同知浙東道宣慰司事故相門皆名卿

建徳府南山寺旃檀林記

佛氏善效其說與儒者或不能不同而其徒與士大夫風俗亦未始大相異易之理難明也乃以龍諭幹以馬諭坤於一物取一象而易可推聖人之徳難言也故孔子以天諭堯子貢孟子以日月宮墻泰山河海麒麟鳯凰諭孔子而聖人可知旁行之書非六經語孟比也於其種嗣根器之偉者以龍諭以象諭以獅子諭以苾芻摩尼諭以薝卜優鉢曇花諭其聚僧之所曰選佛其爲之侍者而處於將僧未僧之間則曰選僧而又侈其牓曰旃檀林亦猶國家用人用將相大臣於巳官者未官者也於士乎取士登一名謂之擢桂故取士之地世謂桂林釋氏之法異於儒而其取人之說合乎吾儒之說者如此古睦南山禪寺自無竭禪師如川主之陶虛鑄空新其聚僧之所檐宇靚崇屨鉢昌庶予爲文以記猶懼其離於有相也旣予歸紫陽山下龍集癸未再以書求記所謂旃檀林者按圖故礎爲數六十露庭風牖篁砌柏廂凡將僧未僧之眾與夫亞於座席而各執佛之事者饑饘垢浣炎浴涼鑪纎舉悉備且不惟是丈室舒嘯有寄傲之穹閣爲棟三給薪買鄰山爲頃半捍水作石堤爲丈百浚塘漑新粳辟園蒔豆麥莊農佃叟戶加室增實首捐私泉十二萬而後檀者踵至或謂斯皆有相之所爲而出於好名者之所不能自禦然予嘗謂近世士大夫貪惡亷進惡退緘黙惡直諫阿黨惡至公則詆曰是皆好名世道以是潦倒泥腐今釋氏之法盛行而乘以射利者無所能亦無所畏視事如監司守令馬前後呵殿有騶從案牘有胥吏笞撻有卒徒凶酗饕淫不啻跖蹻顧視吾川獨勇於爲善則箝制之以爲好名亦近世不肖士大夫妬貪之術耳嗚呼均是人也能言之類一也則其說釋與儒烏得而獨異𨿽曰均是人也上智下愚殊趍也中人以上中人以下不侔品也則釋之徒與士大夫風俗焉得而不同然則說與儒者合吾見一川矣曾不能變其徒之風俗將有如近世士大夫之獘則予未見百川也是旃檀林中必有讀吾文而興感於斯

善應庵記

予所居縣曰歙渡紫陽山下溪西南五十里曰航口其地隠僻其人古直孫居士復興家焉其近鄕有爲尉於信之貴溪者曰吳君雷孫其子曰謹於杭袖書過予言孫居士尋與書皆來書曰居士防甚貧事母黃氏孝母歿誓終身廬墓積儉累勤買田十畆築室十間田以供粢盛屋以祀其先時延道友飯之繪世所謂觀世音者奉之大人尉貴溪之日爲請於三十六代天師張眞人宗演書善應庵三字扁之僻隠之地輪蹄隔絕古直之人巾屨追隨竹樹茂密溪山奇勝請予記予謝曰耕疇居宇如是其眇也而可記古有廟祭無墓祭骨肉斃於下陰爲野土之死而致生之不智也故不祭於墓其气發揚於上爲昭明焄蒿淒愴之生而致死之不仁也故祭於廟其祭也薦血腥之禮燔燎羶薌以求諸天報气也饋食之禮黍稷肺心醴酒以求諸地報魄也反始用情謂之二禮故有陽厭有陰厭於廟不於墓而孝子之心盡矣且祭必用屍周之東而廢屍而用主今之禮無一而古重墓祭而輕廟祭卜屍迎屍懵莫之曉以紙若木書其先之稱謂近於主稍飾則畫素肖形曰影堂又過是則凡鬼神無不刻梓冶金爲像而其事侈矣子貢廬孔子墓三年而去後世有以終身廬先墓廢廟不祀爲孝者皆非古也居士卽墓爲庵若混乎廟墓之祭爲一爲善而應理所必然事蔥嶺之神而庵之命名書額乃出於陽平都功之教又似乎混佛老而爲一者也若之何爲記曰不然墓祭漢以來尙矣墓有庵以歳時烝嘗猶不失古意今之祭然香明燭爇幣非報气乎酹酒瘞牲非報魄乎祭不以血食而以菜茹則佛老之說俗不可鐫然易曰隨時兵興已來百頃千楹之家頃刻羽化惟佛老之徒得全桀者托於佛老而恣庸者依於佛老而苟中人藏其身於佛老之間亦可以粗安田裏而無他虞居士好善於世無求方之奔競官路走趍公門顧財賄而不知止防刑辟而不知悔者固有間矣他豈無稱儒生而叛孔氏者惟口惟腹蝸戰蠅營視居士亦或愧焉且居士知方使君之名求文以壽斯庵此一節亦不可不書也是爲記

肅齋記

昔河南程氏繼孔孟絕學教學者求道入徳曰敬旣爲之訓曰主一之謂敬又爲之訓曰無適之謂一學者能至於主一而無適乃敬之極功初學之士或難之至紫陽朱氏集注論語第一篇

之第五章

本程氏說亦曰敬者主一無適之謂至爲敬齋箴而後有曰不貳以二不參以三則主一無適之義始明大抵心在乎此則不可又適乎彼方主乎此事則不可又雜乎他事此其義𨿽甚易知而未易行也全此敬於成熟之餘者固必能主一而無適持此敬於操存之者如之何遽欲主一而無適哉朱氏晚節別爲之訓曰敬之爲義惟畏字足以盡之蓋有取於太公之丹書敬勝怠者吉子思之中庸戒愼乎其所不睹恐懼乎其所不聞怠則不畏不戒愼則不畏不恐懼則不畏人於天地之間罔有所畏則蕩然自肆人欲恣而天理滅矣是故惟畏可以訓敬而初學者易以入門𨿽然猶未也朱氏之髙弟曰勉齋黃氏又以肅訓敬引洪範之肅以明之謂肅亦畏字之意敬自內出則貌恭恭旣外形則心愈肅故曰恭作肅而記禮者亦曰心肅則貌敬以畏狀敬而又以肅狀畏初學者所以防閒束縛之方不在玆乎今夫震擊雷霆談說神鬼聞者莫不肅然何也肅卽畏也畏卽敬也皆人心之本體而因事以發見者也常人於此僅有斯須之肅斯須之畏斯須之敬君子則不然常如是肅常如是畏常如是敬靜則暗室屋漏儼然若思動則出門使民如臨賔祭善學者由肅入畏由畏入敬貫程氏朱氏黃氏三言而一之於求道入徳亦可以弗畔矣夫眞定石君郁文卿好學妙年從師以肅名其讀書之齋近俾予爲記以析其義而予裒是說以復焉然則肅而畏畏而敬所以涵養其心而徒敬無事則流爲異端故先儒教人尢貴於致知求之於方而古人與俱如易之畜徳求之於朋友而今人與迪如易之兌習則防矣君年甫四十三嘗爲湖北宣慰司上幕尹鹽官富陽二大邑皆有聲今將尹武岡以是肅爲政其不有如時雨化之者乎

三勿齋記

心一而已而有人心道心之分有未發旣發之分有忿懥恐懼好樂憂患之分有惻隠羞惡辭譲是非之分心豈若是其多端乎心統性情性靜情動聖人教人以養心之法制其動之不善以全其靜之善不得不分別言之也昔者孟子與公孫丑論不動心之道十有四問十有四答其七問而七答也有集義養气之說𨿽養气也實養心也心得其養則其气浩然心失其養則其气餒故曰志气之帥也何謂心得其養孟子之十有四言盡之矣必有事焉而勿正心勿忘勿助長也有此一有勿此三勿則集義而義集矣養心在是而養气亦在是矣西京趙氏河南程氏以心字屬下句臨川陸氏以心字屬上句新安朱氏以爲屬上屬下皆通必有事焉之事如有事顓臾如昭事上帝如請事斯語如從事於斯必有云爲必有注措一舉一動無非義者此集義之綱也然是心也苟或毫髮覬望有所爲而爲之則不爲義故設爲勿正心之戒傳曰師出不正反戰不正勝孟子曰忠信不二非以正行也蓋懸探預期邀譽計功之謂此心旣除然又恐其流於怠惰苟且荒唐繆悠而莫之救故又設爲勿忘之戒忘也者不耘苖者也人之一心扶左而右危起東而西僕勿忘可也過於勿忘而無以禦之或至於矯枉詐僞詭遇行險故又設爲勿助長之戒助長也者揠苗者也一勿利心也二勿放心也三勿戕賊之心也一勿不戒莊子鴞炙時夜之謂也二勿不戒釋氏槁木死灰之謂也三勿不戒截鶴續鳬割肉防口愛子而衣裘裳延年而餌金石無益有害甚矣學者之於此心能體認孟子一有三勿之訓三綱正三目舉義爲心主心爲義主不淫不移不屈豈不所謂大丈夫者哉膠西王君玹徳玉宦學江左講明心學有志有气東嘉孔君文杓端卿以三勿名其齋屬予記之予敬誦所聞抑予謂味七問七答之養气又當味八問八答之知言養气者幹之剛知言者離之明剛孰有如天者乎明孰有如日者乎剛不挫於人明不惑於人儒者之能事畢矣

萬山軒記

幹世者患出山之太早又一出而不復入也避世者患入山之不深又一入而不復出也入而不出古有之今未之見也出而不入則於今多見之然則勇於避世者𨿽未敢盡以爲賢急於幹世者其賢否可知已士大夫非無用世之心出處有時進退有命當外觀內省而自謀之謝安石之在東山晉室安危系焉一出而內難平外患弭然猶東山之志始末不渝海道一舟竟違雅志後世當途之士𨿽負大聲名未至如謝公之於國家決不可無則莫若常以邱壑泉石之念寘諸胸中可仕卽仕可隠卽隠髙唐陳侯忠正之才髙而气剛春秋五十有九官甫至郡貳嘗屑仕吾州愛其山而樂之以萬山名其軒所至掲焉侯之說以爲入山不復出過於矯激出山不復入過於奔競皆吾所不爲也時止時行山不在目而常在其心所謂每飯未嘗不在鉅鹿下也是心也孟晉迷復之失可以免矣若夫萬山云者非謂枚一十百千以至於萬也猶之萬人萬事萬物舉成數而言耳噫侯之宦遊萬山之間去之久而不能忘愚家居萬山之間非不欲老焉而未卽歸其不有愧於侯之髙風也是爲記

丰山亭記

古歙大州也婺源大縣也汪氏大姓也逥嶺之下有丰山焉丰之爲言大也州大縣大姓大山大宜必有大丈夫藏修其間而友人汪君茂春令以文記其丰山之亭君之說曰嫓歐曁蘇非建紹大詞臣乎吾家浮溪老大文章也嗣濂紹洛非干淳大儒宗乎吾鄕晦庵翁大學問也吾非不早負大志吾亦欲逺希大賢靑衫初筮里社相鄰黃紙再除海壖於役弓刀警邏桴鼔徼巡旣重之以簿領之勾稽又責之以歌之撫字嘅一身之餘防叢四職以並兼三千食客之封君八百家僮之巨室貫耳雕題之防蠻琛島賮之衝此是而彼非左恩而右怨多爭而少譲面譽而背疵勞心而勞力畏首而畏尾得情勿喜實繁望廷尉之徒知防其神莫甚見督郵之恥大丈夫於此不逺復可也而可以迷復乎哉東阡西陌吾其田上棟下宇吾其宅栽桃種李豈必河陽撫松采菊是亦柴桑蕙蘭無澧浦之悲橘柚非泛洲之貨菇蒲芰荷之沼鯉泳浮梨柿橡栗之林鹿呦猿嘯粵蕉岷芋渭竹庾梅后土洛陽之花神農雷公之藥惟力是視具體而微不丰於爵位而丰其甘防以奉親不丰於泉布而丰其饌羞以娯客釃緑醑兮勞農耕野剔靑燈兮聽子讀書此吾所以因山築亭有取於丰大之義蓋謂丰於天理則吾之大丈夫者非世俗丰於人欲以爲大者也吾觀於易離下震上明動相資所以致丰明而不晦動而不靜不可以保丰如日在天懼過乎中吾之仕將進而窮乎寧退而通乎同郡方回髙其識壯其言神逰其亭爲之謠曰識象外之意者可與言易丰之彖傳可以象測物盛而大皆不可極天地日月與時消息酒飲微醉花看半開焉得深於理者與之歌觀物之吟於斯亭而和之以歸去來乎

有有堂記

天之所以畀於我者豈獨我有之人有之物亦有之豈獨聖人賢人有之𨿽愚不肖之小人亦有之中庸曰天命之謂性此專指天所賦而言曰率性之謂道此兼指人與物所得而言曰修道之謂教此則專指聖賢之所以異於凡人庶物而言由夫天之所賦人與物之所得者觀之則天所與無不公人與物所受無不同故曰豈獨我有之人有之物亦有之豈獨聖人賢人有之𨿽愚不肖之小人亦有之如將由夫聖賢之所以異於凡人庶物者觀之則情欲之累爲桀紂蹠蹻始有而不終有气質之偏爲禽魚艸木僅有而不全有若聖與賢气質淸明情欲淨盡於是獨能有夫凡人庶物之不終有且不全有者也鳴呼性也道也固有之有也同有也至於修以爲教而性存道備則豈非保有之有而獨有者也此趙氏有有堂之所以作歟吾嘗患乎世俗之士素所固有失亡澌盡而無遺余非所當有經營搜抉而不知紀極煽門戶之勢焰辟田疇之膏腴南金明珠美玉麗錦以肆侈奢法書名畫古匜珍鼎以崇玩好戎鑽李核崇鬭萍虀鐘乳三千胡椒八百殊不知此皆外物也暫聚者必忽散乍來者必倐去一旦莫之能守則煙消灰滅甚者骨且朽而名尙臭孰與夫秉彛物則固有此天保而有之黠鬼所不能矙大盜所不能奪者哉孔子曰季氏富於周公又曰齊景公有馬千駟此世俗所謂有也孟子曰人皆有怵惕惻隠之心又曰大人者不失其赤子之心者也此吾黨君子所謂有也然則此趙氏有有堂之所以作歟抑又聞亡而爲有聖門以爲戒有若無曾子以是美顏子趙氏名彌忠學甚博文甚奇而不自耀年與予皆將七十而能以謙下人予嘗爲作問道亭記今又爲記斯堂乾下離上卦曰大有有則有矣良賈深藏有而若無不亦善之善者也若夫有名萬物之母老氏之所謂有有物無形本寂寥釋氏之所謂有近理亂眞皆不合於古聖賢之言寘勿論可也

不老堂記

古今人情不甚相逺好之極愛之至則必有過美溢褒之辭古堯舜以上皆年百餘歳彭鏗年八百餘歳李耳年二百餘歳而後世謂上壽百二十謂七十者希然則詩所謂永錫難老俾爾昌熾俾爾耆艾萬有千歳眉壽無有害其無乃相與爲欺歟曰不然君臣父子夫婦兄弟朋友之間下事上卑奉尊以其惻怛忠厚之心形爲祝贊願望之語故詩六義有頌焉者此也易所謂原始反終精气防魂則萬古不易之定理道徳經曰物壯則老又曰死而不亡者壽其言天地能長久非羽流所謂不死者也莊子非全書列子乃僞書亦皆言死生壽夭未嘗言世有不老不死之人至列仙傳黃庭經眞誥等作始謂人可不老不死五代王建據蜀道士王喬者僞撰靈寶度人經以惑世始謂枯骨成人髮白再黒齒落復生龍漢開皇之年敷落郁羅之天妄注繆釋謾誕詐諼【缺】世之愚人以鐘呂爲不老不死而飛升者饒之徳興董君守成儒者也介其邑人李君重魁來亦儒者也求予爲不老堂記且謂蘇文忠公爲董君毅夫櫽括陶靖節歸去來爲長短句者卽其五世祖儒者也而以不老名堂則似乎捨儒而從老氏且陶蘇二詞曰神仙不可期曰神仙知在何處皆有寓形宇內之嘆斯堂也無乃遂以神仙爲實有而欲學之乎曰非是之謂也昔朱文公以詩辭胡籍溪劉共父在朝之招有浮雲舒卷萬古靑山之句胡五峯聞之疑其有體無用爲賦靑山不老出雲雨洗塵埃之句意蓋取諸此耳山體也云用也分二詩味之文公之意主乎處五峯之意勸以出合所謂萬古不老四言味之則體定而用殊山有不可變之色士大夫𨿽有可行之時終必有不可移之節此之所謂不老者山色不與時而少變也非彼數息服气辟穀餌藥養內外丹煉陰陽神以求夫延年益算而不老者也董自號曉峯居士無復日五色夢以不老之娯自娯而亦不知老之將至取先生君子所云我今忘我兼忘世及一川風雨要人看者引壷觴自醉而浩歌焉亦足以爲一代之豪哉

棣華堂記

易之初畫一陽奇一陰偶爲兩儀其再畫也爲四象四象之上又畫焉老陽加奇而加偶老陰加偶而加奇少陽加奇而加偶少陰加偶而加奇是爲乾兌離震巽坎艮坤而八卦成說者以乾坤爲父母兌離震巽坎艮爲六子而有長男中男少男長女中女少女之分由是言之盈天地之間父生母育凡圓頂方趾橫目而爲人者皆吾之兄弟也而況九族五服之內所謂兄弟者乎由曾髙祖父以及已而至子孫曾仍云來其沿無窮其初一人之身也猶之卦六十四出於八八出於四四出於二二出於一萬有不齊之初一而已矣君子知此之所謂一者則可與處兄弟之間矣杭新城之羅氏自防陽徙由漢及唐末而諫議大夫給事中名隠字昭諫以風節詩章顯聞於時又十世生夢孫夢孫生勝祖勝祖生子二卯成文寶卯成生一子天錫文寶生三子應龍應新應卿今四又生八新城祖業累世不分卯成今年七十有六主其家事文寶甞爲別邸杭城往來憇息仕爲迪功郎兩浙制凖乙亥之變歸鎭鄕邑罄蓄儲賑鄰里平生尙義嗜善樂施防逋年五十七而卒應龍與予文字交謂家有堂曰棣華請予記其說於壁是詩也興而兼比或以爲文武治內之雅或以爲周公作則成王時或以爲召穆公作則宣王時詩有作有述有頌古詩之先後不可必攷卾不韡韡之義以況兄弟之上覆下承則不可不講或謂卾不二字當作蕚附大抵以謂花與蒂之相附弟必順承其兄兄必防覆其弟安樂相輯睦患難相扶持不特大而有天下者當然小而有一家者亦莫不當然也𨿽然論其華蕚不若論其本根植物之在地也何必棠棣根本固則華葉茂唐風有枤之杜曰其葉湑湑其葉蓁蓁亦所以興兄弟枤杜也棠棣也焉有不深培其本根而能責望其流行發見之茂盛者乎予甞謂人生而皆有孝弟之心管蔡之失爲一時私見所蔽耳今之教子弟者不必人人皆爲碩儒要當從師取友通古今識道理化气質屏物欲使皆知乎萬物之所由生同乎一气一家兄弟子孫之所以眾出乎一人之身則𨿽或纎微擊觸有乖離析異之萌亦自然有所不忍矣噫嘻此豈非務學讀書爲根本之謂歟同田爲富分貝爲貧羅氏之後尙世永保之

輔徳廟碑

祀天郊祀地社祀祖禰廟天地之神壇而不屋人之神則屋之屋之則曰廟所以聚其气以凝其神也周公明堂以文王配上帝天與人皆以廟祀之自此始古天子諸侯大夫士廟有差三代功臣與食太廟未有特以一夫而立廟者也蜀人徳諸葛野祭猶不輕廟唐狄相使江南僅存夏禹吳泰伯季紮伍員廟自張許行節義廟睢陽韓栁以文章守廟潮栁由唐入宋多援此比而江南之廟大不勝其多有司不欲違人心而許之廟然以未命之士未壯之年一旦形亡气存赫厥威靈奔走半天下則莫若翊應助順正烈廣靈周侯廟祀之盛者也侯杭州新城縣人世家緑渚諱防字仲偉母夫人感金蛇浴金盆之祥生於宋淳熈十五年戊申三月四日以嘉定四年辛未四月朝徽州婺源五顯王廟卒年二十四侯像方巾緑袍勁髯修眉巨鼻聳目魁岸瑰碩或依憑或示現或托夢寐眾尊爲神祈谷響應五顯王者其五方五行之英气歟始以九月二十八日降神四月八日慶佛誕者走廟下無慮百萬眾侯之神實先後之端平二年乙未饒州徳興縣有請以侯辛夘歳於本縣祁門陰捍常山艸冦旗甲金鼓恍惚雲際乃後所在疫而禱旱而禱雨而禱虎害火災而禱禱輒應始封翊應將軍嘉熈元年丁酉兩淮制置大使趙葵奏邊境淸賴神力別封防國忠翊大將軍二年戊戌許新城縣照徳興縣已封稱翊應將軍新舊廟又明年庚子縣令黟汪績爲記淳祐四年甲辰徽州請加封爲翊應侯寶祐二年甲寅下新城縣賜勑額曰輔徳廟五年丁巳加封助順爲四字侯咸淳七年辛未加封正烈爲六字侯十年甲戌加封廣靈爲八字侯建炎舊制神祠靈應賜額封侯自二字至八字止侯自崛興亙古所罕有先是侯之猶子宗智者於開慶元年己未陳乞周氏子孫主廟事僧指南蠲潔葺修如婺源靈順廟式尙書符報可宗智竭貲再造斯廟穹殿傑閣亢爽髙閎疲二十年之力獨門廡猶舊大元混一靡神不依中書右丞楊公鎭生長杭夢有感捐金成宗智志華締一新鳩工至元十六年己卯扺癸未告成侯之孫逢吉介邑人羅應龍請回實錄其事回謂顏子二十九蚤死配饗宣聖徳也鄧禹二十餘封侯爲雲臺四七之首功也侯稟天地異气享年僅逾弱冠而能以其方寸之不朽爲五顯王丞弼與顏徳鄧功比隆神矣哉侯卒之百一十三年大徳庚子再攺斯文碑之乃歌緑之渚三章歌之曰

綠之渚兮浣侯衣靑厥蟾兮神所依未壯而逝兮匪夭白首者拜兮莫之敢非潮來兮潮往侯朝出遊兮夜歸侯昔家兮今廟奠椒醑兮神其我釂兮綠之渚子陵在上兮子胥下羊裘孔樂兮防夷猶怒勾吳炎漢兮俛仰今古侯之願兮天不違保我民兮靡兵靡饑水無蛟蜮兮山無防豹有蘋有芷兮歳其報彭殤共盡兮孰盡而神不死者心兮幻者身雨八荒兮先我桑梓我刋此石兮百世之史

余幹州學記

大縣升州以民多也縣學升州學以士多也自元貞二年丙申始饒之餘幹旣升州州學置教授一員自延平祝君宜孫始民多則戶口盛故州置守重其名以臨之士多則風俗美學置教授者亦所以重其名而以己之所知教乎人以己所聞授乎人乃風俗之所由關則其所任尢有所重而不輕者矣夫升與降爲對而實宜副其名升州置守其名重於舊矣戶口有降而無升可乎此爲民父母者之責也學置教授亦名重於舊矣風俗不升而或降可乎此爲民師表者之責也此循名責實者之議所以不容己也余幹風俗何如哉三代而下人物議論惟諸葛孔明張柬之範文正公韓忠獻公張忠定公趙忠定公有伊周之風明道似顏子伊川似孟子而南軒張宣公似明道晦庵朱文公似伊川張忠定公卒於是邦其臨戎有範文正之勞而不計孔明之利鈍趙忠定生於是邦其立君有韓忠獻之功而不幸乃有如柬之之寃死張忠定有子宣公如明道如顏子而嘗侍養於是邦趙忠定有友文公如伊川如孟子而嘗講學於是邦此余幹風俗之所以盛也祝君爲教授之明年大徳攺元丁酉夏具學事本末俾愚爲記且其言曰縣升州匪以榮州官縣學升州學匪以榮學官名升則實當與之俱升州官當思所以養其民而升其戶口學官當思所以訓其民而升其風俗是邦也兩眞相兩眞儒無以加矣而又何升學者而欲遽爲兩眞相兩眞儒未易及也階而升焉得爲斯四大老之事業問學亦可矣然則將欲爲四大老其又何階南溪柴公中行之風節嘉定去國外補痛詆權史不屈雙峯饒公魯之性理石洞紀聞等書有功考亭不少此其階也學舊在琵琶洲厲掲良難紹興壬戌令杜師旦遷於羊角山之左租入歳石二百餘厄湖潦七八載祝君枵植僕防門論堂齋廡先賢之祠小學之序一時攺觀以至掲扁牓鑄祭器罔不一新逮秋冬又修宣聖廟楹棟瓦甓丹堊煥然州官六員賴張主扶持之力甚至爵位姓氏見題名記此不具書工費間架之數不枚書𨿽然余幹風俗甲天下愚粗能言之矣山水登臨之美甲東南記不一言及之何歟曰樂山者見其靜樂水者見其動登所謂養正堂而懷前修遨所謂筆峯亭而覽絕景劉長卿張祐錢希白楊大年之詩具在學者能之是亦餘事進於斯道則祝君當舉由求赤防言志之章相與訂之

桐江續集卷三十六

