媚幽閣文娛

﹝明﹞鄭元勛輯

●目錄

敍

自序

賦﹝附歌行篇﹞

文

書

序﹝附跋﹞

制辭﹝附奏疏議策﹞

傳

記

雜文﹝附贊說頌評募疏語﹞

跋

●敍

文娛敍

往丁卯前璫网告密余謂董思翁云吾與公此時不願爲文昌但願爲天聾地啞庶幾免於今之世矣鄭超宗聞而笑曰閉門謝客但以文自娛庸何傷近年緣讀禮之暇搜討時賢雜作小品而題評之皆芽甲一新精彩八面有法外法味外味韻外韻麗典新聲絡繹奔會似亦隆萬以來气候秀擢之一會也往弇州公代興雷轟霆鞫後生輩重趼而從者幾類西昆之宗李義山江右之宗黃魯直楚之袁氏思出而變之欲以漢幟易趙幟而人不盡服也然新陳相變作者或孤出或四起神鷹掣韝而擘九霄天馬脫轡而馳萬里卽使弇州公見之亦將感得气之先發起予之嘆白樂天有雲天下無正聲悅耳卽爲娛豈是之謂耶超宗曰吾儕艸土豈敢洋洋浮浮批判先覺但古豪雋必有寄如皇甫淫杜預癖柱下之五千言毘耶之四十九年法卽至人累世宿刼不能斷文字緣而況吾輩乎嘗反復諸賢文一讀之蠲愁再讀之釋涕三讀之不覺呻吟疾痛之去體也其庶幾大祥之援琴乎哉余曰寧惟是開元中將軍裴旻居喪詣吳道子請畵鬼神於東都天宮壁以資冥福答曰將軍試爲我纏結舞劍一曲庶因猛厲以通幽冥旻唯唯脫去縗服裝朿走馬左旋右轉揮劍入云髙數十丈若電光下射旻引手執鞘承之劍透室而入觀者數千人無不驚栗道子於是援毫圖壁颯然風起爲天下之壯觀鄭超宗磊落俠丈夫文章髙邁名流見之皆辟易出其精鑑選爲文娛斯亦吳道子東都之畵壁耳若康樂娛於凊燕玄暉娛於澄江未足比於文娛之壯觀也

眉道人陳繼儒書於硯廬中

●自序

文娛自序

讀書不求解猶訾食不肥體也不如勿讀卽觧以求得巳不勝不解之苦何如不假鉆味羙好盈眸聽樂聞香蒙人亦知稱善斯爲快事予少時好妙賞文惟此專嗜進以沈愽大章心非不敬如對端方之士峩冠鐵面愛不敵畏矣丁卯秋失怙以來形神放廢並是文囷瓊粒亦稊稗棄之不惜抱影銜思忽忽不知所屬偶於數見不鮮之外采新獲祕令我初覽陶縱竟讀笑啼不啻飲神漿聆天樂於渴且倦之時也絓結頓解回視曩辰所嘗又復聽而欲臥夫人情喜新厭故喜慧厭拙率爲其常而新與慧之中何必非至道所寓晏子東方生以諧戲行其譎諫誰謂其功在碎首剖心之下攵以適情未有情不至而文至者俠客忠臣騷人逸士皆能快其臆而顯攄之故能談歡笑並語怨泣偕彼有隱約含之不易見者進則爲聖爲佛退則一頑鈍者之不及情而巳吾以爲文不足供人愛玩則六經之外俱可燒六經者桑麻菽粟之可衣可食也文者奇葩攵翼之怡人耳目悅人性情也若使不期羙好則天地產衣食生民之物足矣彼怡悅人者則何益而�育之以爲人不淂衣食不生不得怡悅則生亦稿故兩者衡立而不偏絀然六經不可加而諸文可加猶花鳥非必日用不離而但取怡悅不無今昔開落之異若以代開代落之物必勿許薦新而去陳則亦幽滯者之大惑巳爰擿其尢匯爲玆集密爾怡悅初不以持贈人但念昔人放浪之際每著文章自娛余愧不能著聊借是以收其放廢則亦宜以娛名戊辰冬過雲間私視眉公先生若有甚獲其心者愛而欲傳援牘爲序曰人之娛此當有什伯於子之自娛者神漿天樂而子是私之毋乃不祥乎余弟然其言乃次第訂梓閱二歲庚午初夏工始竣

廣陵鄭元勛記於靈谷萬松下

●媚幽閣文娛賦﹝附歌行篇﹞

甲申蒲月裝訂

明鄭元勛超宗選

陳繼儒眉公定

鄭元化贊可訂

燈花賦﹝鍾惺﹞

平夷賦﹝黃道周﹞

狀元紅賦﹝荔中名品蔣徳璟﹞

山居賦﹝徐世溥﹞

君山方竹杖賦﹝徐世溥﹞

春山曉煙賦﹝何偉然﹞

柳賦﹝徐世溥﹞

別淚賦﹝張明弼﹞

情賦﹝徐世溥﹞

慘賦﹝沈承﹞

小嫣賦﹝張明弼﹞

憎畜犬賦﹝徐世溥﹞

鄴中歌﹝鍾惺﹞

荔支行﹝兪彥﹞

於通譜中見兪容自少卿荔支行走筆戲作五十四韻柬之並呈同好﹝宋玨﹞

峩眉行﹝並跋陳繼儒﹞

燈市篇﹝倪啟祚﹞

○燈花賦

鍾惺

與茂之夜坐累夕燈盛華異而賦之刻花燼爲限時庚戌九月廿日

夫何連捲離奇之絳萼兮﹑乃從寒焰而擢跗﹑惟靑蓮之寄生於火中兮﹑故錫以嘉名曰夜舒托銀釭以爲盎兮﹑瀉蘭膏而作渠﹑幹寸槁之柔心兮﹑儼碧筒之挺夫紅英﹑於是初苞蕾以熒熒﹑稍吐瓣之簇簇巨輪囷以象華蘋細紛累其若金粟微暈匪風而蕩曳。輕光如雨而新浴。𨿽蘂珠之流曜兮。或結繁而翳乎太淸。乃忍微靄以養照兮。抱晨星其猶未明。戒佳人之誤挑兮。愳警條而落英。背欞隙之商颼兮。慮乍定而忽驚。俄睨蘇而哉生兮。終然華火^火^以敷榮。愚彼寒蛾之貪明而搴芳兮。斆遊蜂之營營乃有餘映殘氛匪靑匪綠中邊縈帶上下委屬乍蔽乍虧。若離若續。疑裔云之承夫桂輪兮。類朝霞之濯夫若木。散幽蘤而結孤秀兮。宛翠眊與金支。綴春光於火樹兮。豈若獨莖之秋持。然靑藜於杖頭兮﹑焉見夫夕秀之垂垂﹑粲解語以獻笑兮﹑怪夫燭胡悲而淚滋﹑重曰﹑微輝吐欲﹑臺以樓兮寸宵榮謝春而秋兮油花可卜﹑告我繇兮﹑曰有遠期﹑晤言遒兮﹑

裊裊濯濯鮮秀欲滴

○平夷賦

黃道周

洌風舉而螟螣枯。黃星曙而鋒距息聖人有道﹑藪淸波伏﹑以理揆之﹑不其然乎﹑方顯皇之初載﹑天下多賴﹑命鉞三出﹑薄震四屆﹑蠻夷稽首﹑嚙膝罔外﹑迨於末年﹑澤廣膏深﹑柯稠灌密﹑屬甲齘於緹魚。蕭斧依於爨室。天下熙熙雕衣鏤食匪茹之民﹑日步作之而忘帝徳﹑東西蠢爾■﹝輕上足下﹞趯見戒﹑𨿽壤腐而就陁﹑亦忘戰之害也﹑觀夫董虺旣殪﹑果兕再發﹑科勺之檻巳送仰逞之魂重奪酌醴而注腥唇火苪蕭而燻辧發於斯時也﹑先丁三日﹑顯皇方升﹑蓋甫在旒冕之齡也﹑維貽謀之夙張﹑故赫怒而可繼﹑肆於我皇﹑懲毖用興﹑殷憂乃啟﹑思武丁之浚發﹑感幹羊之未替﹑灑埽戒剔﹑克詰揚厲騶虞張目而威猰寙。鵷雛動翮以鼓鷹鷙。招搖所歸﹑靁竦電掣﹑跛者爲之驟奮。眇者爲之擘視。東試而徐賊殲。西試而水藺殪。虫落之首。聯於蠙珠。防風之脛。結於象齒。髓腦余吾之勢。炙口成炊。盾鼻崖顏之文。逢足而是。天子曰嗚呼﹑此其小小者﹑烏足以媲我顯祖東討之事乎﹑昔我皇祖﹑沈幾睿照﹑武無臣而不勝文無微而得貌仁涵日斧之威義滿月弧之彀冏寺之駟。糞其黃金。束帶之儒。縈其白豹。動則袵席行師。居則旨酒長道。是以云無炮車。風稀篳篥。圖列九五。星陳四七。不勞組纓。而海西送逆。大吒則阿臺糜屍。小叱則兀堂喪魄。旣又十年﹑英風益上嶽頓五指海平一掌甫鼓而淸靈州。再鼓而匡平壤。接轂而龍囤土崩。還棹則日由屈稽顙。陳稱不缺於倉。水流不絕其鏹。於都赫哉﹑維二祖之威靈﹑故假溢而遐暢﹑疇師武之不力﹑乃東顧而多讓﹑於斯時也﹑皤灌充庭﹑廸爽溢署﹑人筮寶龜﹑家籌匕箸﹑醫巫閭之殺气將蘇﹑佟哈赤之崛彊何慮﹑大司馬若念虎螭不懋﹑熊羆逸制﹑則或告以簡士致日﹑立表譙誓﹑三千之試方叔。二廣之掖楚子。越踐臨期而三汰其卒。魯起焚和而再致其死。大司農若念轉輸不繼泉貨才竭。則或告以營屯因地。微艸就水。公劉以三單徹田。元老以甾畬采芑。棗杜之謀臧霸世。充國之言熟人耳。黃扉之內。若念鼎不易舉。材不再借。旣禮樂而未遑。何樽俎之多暇。則或告以南仲之城朔方。吉甫之歸自鎬。周旦踰嶄石之山。召界盧龍之道。異弩之驅羣羊。雄風而噓塵埽。我皇上憑軾而聽之﹑以爲洵如是﹑吾可謝拊髀之憂﹑受求寧之報也﹑於是玄冬十月﹑艸枯霜結﹑木弧折於嚴飄。馬酪漬於積雪。袴畫龜文。帳飛綿蕞。山白義厲之魂。海靑胡兒之血。蠢爾東夷﹑將斂樺皮。灼羊骨。攜雞兀。反菟■﹝骨出﹞。延頸靡耳。糜聚於巢穴之下。蓋亦恫於我武。將暫徙而避野。七萃之士。目射意跨。坐舞不禁。呼勇欲賈。以爲是螉蠮之林。可投炬而赭也。然且天子愀然思肅愼之誰庭﹑諮有苗之昌格﹑旣同徳以均施。何豚魚之異責。爾詩書所陳。固得無長者而稱之乎於是元宰獻臣。格人碩輔。咸誦江漢。綴常武詠雨雪之風。按六月之譜。合進而敶曰﹑夫古之繩武躋聖。揚休有光者。豈必棘信宿之烈哉。蚩尢鬼方之師。亦或三四年矣。所貴於治天下者。明刑而刑不幹。明賞而賞不僣。禁削炎帝之桐。誡佩秦昭之劍。釀區中以流和。總八荒而恫念。非獨遺禽之失。不誡於前亦龍蛇之奮。時圖其漸也。昔者俈堯養辜。而貽帝舜。父命絀澤。以試胤徵。漢文大畜而貽景武。景武勱力以燕元成𨿽惠敏之殊致。各因時而同經。豈謂前積者。功收於善藏。嗣振者。徳分於後競乎。故夫聞竽而思聚者鳩民之厲也鑿門而蹈凶者從戎之督也反身而修文者主相之服也鳩民而聚。聚不疑故有兩造之縣【古奧如管子自解】入金矢十家之戶賦鼓粟從戎而凶。凶不愕故有顚頡之項借以威曼子之頭報以福主相而修文。文不肭故有霸主蹙頞於勝人士燮捧心於伐國信三事之分趨。良何苦於越畔。苟憂之未除。又何果於殄慍。今方皇靈旁敷﹑天眷無艾﹑師錫駢蕃﹑多士克配﹑宵衣之哀鴻鴈葆旅之蠲狙獪。老成焦思﹑弼謨於內﹑樞輔枯髯﹑襄略於外﹑丙魏合謀於丹宮﹑楊僕潑剌於下瀨﹑辛趙分奏於金城韓李明微於遠塞。況又挹婁山頹。■﹝髟上瓦下﹞頭星渺貂噉屍而垂盡金易粒而絕少老憨之才旣竭。歹粆之部欲撓。扇蘋未以鼓斷絲。發號猿而臨驚鳥。故陳傅之鋒。可以不刜。而月支之頭。可以坐驟也。天子維曰﹑都哉﹑允塞克壯﹑其是之謂乎﹑吾今乃知七旬三年之異效而同質也﹑於是玄昊感禋。神物洊錫。白狼去而銜鉤。玄菟來而貢職。廟卻渥窪之歌。夷翻海宴之譯。蓋不踰年而西賊殪。東奴服。戶咸自在。城皆安樂。遏劉之頌興。太平之舞作。重爲歌曰天甲昭旋。明堂開兮。羲馭殷中。燐何來兮。巨骨長顱。揚以灰兮。尺咫之砮。焉足材兮。後夫逢凶。天所摧兮梟美無音不可懷兮虎虎允扔執。殲渠魁兮。爾亦吾民。無所猜兮宇宙翟淸。纖絕埃兮皇帝功髙。尙懋哉兮。

沈博絕麗之文子云殆指是歟○斬溫禹以釁鼓血屍逐以染鍔文實有此壯气

○狀元紅賦﹝荔中名品﹞

蔣徳璟

若夫金椶栗玉。鱉卵龍牙。麝囊椰鍾。黑葉綠紗。蚶殼朱柹。星球雞肝。霞墩松蕾。金綫冰團。牛心鵲卵。淨瓶蜜丸。夫固亞僕乎瀘粵。然猶閩囿之下舟也。往者忠惠之書。讉於方氏。橋二百而爲讖。竟淪掩於鐸裏。維鐸及奕。誕降嘉蕤。延壽是孳。祥井是氿。移紫度緋。法藍心恥。流觀夫伏熸秋回。百荔垂瀸。黛葆扈云。彤實射暹。夜星晝燭。圓蓋方陣。譬若火峯。其木不燼又若瑯玕萬斛鳳丸離離蕓風气聞千步又若洛媛含辭未吐寒泉三尺渫浴天芳又若合徳初出蘭湯廣上圓下皓肪中沒又若宜主柔溫無骨霧綃半劈醴津斯皬龍漿斯落又若吉云露珠一勺昶膜醲英又若水晶槱核焦封又若丁香應啜灰滅又若甜雪畱芬射越弛服墜裾又若茵墀流汁入渠故其冬靑春榮之性。絳檽玉膚之狀。駁■﹝奭斗﹞辯艷之妝。蠲渴補髓之湩。亮羣族之所伏。嗟難得之覼況。是以釵頭盛鬋。雙髻奉襡。王娘鄣袂。將軍■﹝扌雝﹞鐲。服其實者。挹膏漱瓤。爲荔羨偓。昔扶荔之宮。積艸之池。金明搖風。十不一易。若乃雒陽置於嶺南。長安贐於巴蜀。法部初哇。明駝暗■﹝肅羽﹞。撫酸苞而虛憐。悵珠靨之巳禿。悝嬌環之解笑。固以瑊玏爲結琭。忠惠之書。■﹝扌雹﹞二產汰。閩江之■﹝民皮﹞。馤未若玆。種羃歷乎三十二之外。重曰﹑震气五滋。狎獵的纚。生代巧兮。答沓蚌胎。誰其冠者。繄延壽兮。元鼎風堠。宣和航瓦。珍非質兮。皇罕連賓。願登上林。比禹橘兮。

奇珍異卉誰能一一名之要不能不欽其寶

○山居賦

徐世溥

出目西門﹑言涉江滸﹑背遠城郭﹑依於山阻﹑負巖爲楹﹑因麓開宇﹑山中有人﹑來叩餘戶﹑公子胡爲﹑山居良苦﹑春畏出蛟﹑冬畏伏虎﹑虎谷蹲以生風蛟天飛而挾雨是以居人春戒於雷陰﹑行者夜號以求伍﹑爾乃淒飆恆秋寒日不午峻隱霄而難旭。幽含嵐而易暮。見殪云以生悲。復狂風之常怒。回阿激峭。崩松飛梠。悄愴寂歷。怳惚驚憮。魈含睇以媚人。猨擲果而相侮。斑蛟蠆毒。玄蟻蠅巨。宵眠輾轉。閒居錯迕。且今守令失政氓不安堵稻稼鮮收。盜賊時舉。嗟短垣之易超。諒非薄墉之可禦。公子何不斂迹深閨。安神邃宇。春盻陽景。冬避嚴苦秋【亦未爲俗】衣納淸夏簟卻暑或意至而遊嬉。維傷時而慕古。對酒當歌。停觴看舞。友朋相存。從容燕語。承色笑之康怡。倚縞紈而延佇。孰與夫離遠親賓。貍貛爲侶哉。答曰嘻山中人﹑未之知也。厭枯槁者。誇朝市爲榮華。好寂寞者。嘉山林之翛逸。居陋逐紛。苦喧慕寂。性各有安。趣各有適。子之所言。匪余之所則也。今夫倚崖爲壁﹑鑿岫爲宮﹑陵薄相帶﹑丘麓相縈﹑前則紆阡廣陌。皆則嶺復岡重啟南戶而眺遠碧俯北窓而瞰懸紅朱霞界天。峯初酡而繼赤。斜暉半視。壑含黃而曈曨。奇石碕礒。怒峙相向雪膚鐵色是不一狀。或獸而蹲。或人以望。欲墜復倚。傾撐橫嶂。背登髙岡。羣峯嵯峨。川原在目。髙下交過古道曲直新阪陂陁其云生也﹑荏苒巃嵸。蒙茸婆娑。攭攭相逐。若期於阿。橫巘無缺。出谷有波奔紫崖而黑掩映綠樹而白多爾乃彌天垂雨。通畦溢澗。飄颻翕忽。不知所散。其風生也輕盈縹緲。淸和寒涼。搖靑蕩綠。振柯鳴篁。出自幽谷來集衣裳爾乃季秋玄冬。凜冽勃蓬。回薄衝激。浩呼洶湧。若長江之澎湃。林壑爲之震動。逮其狂闌怒緩。樹定艸靡。千山倏靜。不知所止。木則叢灌茂林。蔚然四植。柯葉交加。枝榦相直。橘柚千章。杉松百尺蒼皮兕形碧鱗虯色甘受霜而秋黃。苦淩寒而冬碧。或懸垂於傾巖。亦橫生於絕壁繡天余影透日有隙靈卉奇藥。雜產其中。女羅薜荔。繚繞其側薈蔚芬芳。難以殫記。卉木藥芝。不可備識。鳴禽不一。睍睆參差。飛翔林中。往來投擲。赤白異彩。組綬備色。長尾宜照。文羽如織。髙冠長距。好音連翼。飛不避人。呼而就食。鳩獨鳴而知雨。烏羣棲而知夕。夋兔兔得霜以桀驕。麏麚避雪而遂馴騰武者逞气藏迹者養文往來狉狉。相從踆踆。見猨猱之攫木。思有巢之遺民。嗟玄風之旣邈。孰反朴而含淳。其爲俗也禮簡。人情朴而閒閒。戶不盈五。室不連三。素布裹首。居者不冠。散【謀閒任】處溪谷【山癖眞得策也】。佃於壁間。旬日浹辰。無人往還。有客至止。駭而出觀當慈母之操箠稚子則走乎山巓遠村舉火而煙纓阜雞棲於■﹝土桀﹞。而牛歸阡。獸不网罟。鳥無驚喧。維斯人之易與。將逍遙兮永年。且其連山隱伏﹑平疇相翼﹑塍埒縱橫﹑水木明瑟﹑面畦枕砠﹑流泉在北﹑下有澗水﹑上有盤石﹑喬木來風﹑夏可偃息﹑流觴從杯﹑浮沈李﹑濯纓濯足﹑惟吾所適﹑晝遊遨以眺望﹑夜歸休乎巖室﹑孰與紛紛歸市之人﹑擾擾趨關之客哉﹑然則公子何不擇勝區。開名園。道枉渚。引淸漣。植嘉卉。育飛翰。招走屬。致潚潛。構臺榭。啟亭軒披啚史繹靈篇。閨房窈窕。遠近芊綿。與良朋達士論說乎其中。暇則盤桓乎其間。縱觀乎其前。斯亦人間之至樂。足以自怡其天者也。曰未也。苑囿之觀沼池之樂。豢鵠鵾養魴鱮環以長堤﹑灌以淸渠﹑種以楊棣﹑植以芙蕖﹑對客鼓琴。呼童吹竽酌芳醴。歌歈趨。攜手而遊。接袂連居。皆富貴之侈淫。匪達者之歡娛。若乃峭峯萬尋。去天四五。構室其下離羣絕侶。日暮登髙。以望大荒見千里之楚楚哀壑憭兮威遲。岡阜莾兮回互平沙曛兮蒼黃。曲陵繆兮紆組耽峯崿之綺望感蘭菊之蕪終古蒹葭蒼而思秦木葉落而傷楚或悲起乎秋天。或思同乎春女。感興懷於丘陵。仍遣情乎島嶼。嘉危峯與明壑。將飄飄兮輕舉。苟餘情其信樂。又何戀乎金閨之與玉宇髙山兮峨峨曾崖垂兮靑莎樹木兮蓊蔚淸風兮振柯狖啾啾兮夜鳴禽翔飛兮暮過陟崔嵬兮四望靑山累兮若螺幽人兮空谷羗獨處兮浩歌目極千里兮曠莾思美人兮傷如之何

情深於騷材兼乎選遂爲絕唱○古艷極矣卻無一字堆棧所以過乎六朝也

○君山方竹杖賦

徐世溥

仙人方瞳遐處雲中﹑來遊下土﹑策杖如龍﹑有跪而獻者曰﹑臣有異竹﹑可以爲杖骨法寔奇應君之相仙人乃受而植之於洞庭之極浦﹑君山之孤嶼﹑窅眇蓊欝﹑此焉是居﹑客有自楚來者﹑爰將之以示余爾乃披渭啚於漢志﹑歌淇澳於衛風﹑訪筱簜於震澤﹑徵篔簹於洋中﹑會稽則幹傅白羽之飾﹑嶰谷則律中黃鍾之宮﹑蓋竹之爲徳也武備甲鏃文含毫毛巨容舟父缶細度笙簫至乃嬰兒駕之以遊嬉﹑父老曳之以逍遙是偕適野未宜入朝則有寄匡廬之石虎。號羅浮之鍾龍。曲根產粵。勁節來卭。比靈壽以扶老。代白鳩而相從。若夫云夢箘簬之資。巫峽箜篌之器。山阿淒幽篁之曲。九嶷挺兩岐之瑞。蛻萚無殊。圓柯靡二。信楚國之多材也。未若斯之洵美且異。乃爲頌曰﹑弗如圭兮﹑弗如璧﹑象坤儀兮﹑應地徳﹑規兮規兮﹑羗弗爲兮﹑觚兮觚兮﹑君子扶兮﹑山有竹兮﹑竹圓�﹑�獨有兮東西南北﹑永終古兮爲司直﹑客乃倚而歌曰﹑洞庭春兮湘水秋帝子泣兮云悠【�些之遺】悠怨江濱兮班班歸來君山兮聊淹畱又歌曰洞庭風兮君山雨夜寂歷兮似太古願爲龍兮逝葛陂懼多讒兮逢君怒重曰﹑洞庭旦兮君山晚煙冥冥兮波澹澹遊子來兮勿余眄。斮爲杖兮諒誰怨。無貽餘甘露兮悲大宛。有遷客聞而嘆曰圓竹竹畝蔚爲茂林方竹一株尙尋斧斤不遇知巳漆而爲圓竹猶如此人何以堪

感慨系之我心孔悲

○春山曉煙賦

何偉然

春山冶媚﹑敷蕤吐鮮﹑乃酲曙色﹑溟蒙罩煙﹑隱曉籹而蘊黛﹑籠翠微而連婘﹑維煙雲之逸性﹑原與山而爲便﹑乍媚鬟之亂風﹑復仙繭之抽月﹑乍文縠之霧捲﹑復冰綃之市揭﹑忽忽悠悠﹑非粘非曳﹑若山靈春睡未覺而素幃尙垂野鶴夜唳而羽衣猶刷艸木無香入燻。野燎不焚爓發。寒江之水面飛至﹑神丘之火穴分來﹑迷花抱石﹑春艷朝頹﹑屯巒冒岫﹑崄巇欲埋﹑類愁人之眉鎖﹑顏鬱結而不開﹑山圖巖畫﹑李夫人簾內朦朧幻魄遊魂楚襄王夢中彷佛何綿茫盤礡之難狀。而回散縈積之無恆也。豈中有異人焉如介子者。天啟其逸。欲燻之而出谷。有異珍焉。如和璞者。天愛其寶。故暗之而霾采。有淸■﹝月翟﹞之骨焉。翳被之而畱其瘦影。有幽潛之姿焉。沈冥之而養其龍徳不則憐山屐之方縣未許靑鞵踏破侈春工之淫佚不嫌粉翠太盈問蜿蟺之奚從。莫披根而躡影。嘆譎起而橫出。予適悲夫人情。旣見世態之如曉煙。誠藏山之惟恐不深。

金粉迷人

○柳賦

徐世溥

溪頭柳發﹑江上春歸﹑有美一人﹑傷心緒絲﹑閒行煙暮﹑折而賦之﹑竊聞園中鬱鬱﹑漢南依依章臺綠早。薊北靑遲。白門則啼烏爭宿。灞陵則班馬常嘶。勞勞亭畔。若耶水西。所以笛聲恨別。瑟調傷離。至如托根墀側。移植殿頭。翠袍夾乎馳道。靑瑣垂乎邗溝。深宮長樂。別館忘憂。吳娃恆嘆。梁王每遊。發枚乘之麗藻。憶張緒之風流。斯則柳之榮遇也。爾乃淵明荒宅。叔夜山庭先生表姓中散匿名暗度杖履之迹。遙聞鍜瑟之聲。斯則柳之髙隱也。及夫軍屯細柳。衛宿長楊。旌斿十萬。羽獵輝光。但識亞父。詎問劉郎叛兒以白花遁禍季跖以柳下稱彊斯則柳之武俠也。若乃深藏朱戶。淺映淸池。垂露光濕。掛月星稀。暮春修稧。枝滿門楣。蟬抱柱而不脫。魚驚緡之不移樓上之素手遙出當壚之秀肩近齊弱舞楚國之腰彎畵秦官之眉隨風暫舉。向人復低。遂使情鍾美人。心悲蕩子。夢繞大堤。魂搖江沚。裊暮煙兮千條。漾春光於萬里。不比拙於松栢。詎爭妍乎桃李哉。

濯濯娟娟恁地明媚

○別淚賦

張明弼

白雲在天。黃花滿枝。與子一別。相見何時。況燕婉兮情纏。乍荊吳兮路隔天一碧而愁長野四靑而怨積風遷嶺而殊音云換川而同色。川多去棹﹑嶺有還鑣﹑別衫齊挽離目雙挑零花戀葉。斷梗懷條。攀鮮頹兮。潤落。傷綠霣兮朱銷。摻子之衿。搯子之心予何爲兮煩忡。君奚事兮沈吟。水深深兮可涉。山髙髙兮可越。袂一判兮萬里。盻暫回兮千日。哀緣心兮忽來。淚向君兮難絕。乃其雙眉全下。半臉微迎。鬟低黛接。面轉紅生黛隨恨滴紅入啼明珠光流而粉破。玉艷發而筋橫。爾復弱腕難加。苦言欲語似蝶影之縈絲恍鶯聲之雜雨指渺渺之雲天。顧茫茫之煙樹予從何去君向何回雲天誰辧。煙樹空猜。願徵筵兮合怨。畏岐路兮分哀。引目幾傳。含聲一咽。睩死靑停。唇融朱結。燭澑未枯。綫痕如接。拭絳綃而化殷。落素盤而成血。著闌竹而文生。撚盆枝而瘢出。影入境而雙啼。露將花而並泣。旣而淒雨初微。慘云猶漬。悴色交頤。媚光染臂。倦臉滅紅。慚眉罷翠。念有遷延。日無餘晷殘陽一樹斷煙半山咽聲何處山深月寒蛩割憯而響微。雁分悲而音墜木念美而黃癡艸憐人而碧瘁盻素月兮長暉。郁靑霞兮奇意欲寄愁兮天髙將埋憂兮地圮悲乎哉﹑卿懷落我心卿淚沾吾手﹑宛泣玉兮畱膺﹑惜怨香兮辭袖﹑知子有念﹑何人蔑懷﹑髙丘非夢﹑勾金有臺﹑儻丹心之不變﹑睇靑鳥之頻來﹑

江文通曰別方不定別理千名有別必怨有怨必盈可謂情至極矣而猶云𨿽淵云之墨妙嚴樂之筆精未能摹寫若此篇可謂暢所難言無復余緒豈生花之筆遙相授耶抑文通再世補其缺略耶

○情賦

徐世溥

情賦者﹑溥所爲也﹑昔衡作定情賦﹑邕作靜情﹑潛作閒情﹑咸假美號﹑抒厥欝陶﹑名則閒定﹑寔多情矣﹑僕質陋而善懷﹑意有所極﹑不欲自諱﹑乃假女詞抒我士心﹑豈敢希美聊用遣志云爾

爰有良士﹑築居丘園﹑檐不妨帽﹑墻伊及肩﹑旁引還渚面帶淸川﹑春日載陽﹑伏乎曲欄﹑條風始至﹑吟鳥參差﹑長堤短柳﹑古木新籬﹑波蕩文縠﹑煙网遊絲﹑嘉魴躍乎中沚﹑翡翠嬉乎水媚﹑見柔條之始綠﹑感春气以相思﹑若夫弱顏惠質﹑垂發接眉﹑輕盈小袖﹑美靜深閨沐余櫛初蘭夜花時私心洸瀁﹑忽如有思﹑色溫辭減﹑匪悅匪悲﹑未成佳人﹑尙稱孺子﹑忽持鏡以心傷﹑乍妝成而自喜﹑情想迷離﹑不知所以似天誘其美懷。咸气感於荃芷。至若容華盛茂性資沈詳艷光四照﹑移步生香﹑吐辭婉約﹑玅解文章鎖修眉於金閫束細腰於曲房闌於十二學巫山之峯行館三五應明月之望乃遠離公子﹑希見君王﹑閒室聞鸛﹑空帷宿凰丁緩之鑪不爇趙女之瑟誰張闇郁苔色﹑淒其蕙芳點黝墨而嘆發泣瓊研以愬腸紈扇虛掩﹑彤管自涼﹑乃有東門幽遠﹑溱洧淸瀏﹑和風駘蕩﹑駕言出遊﹑秦氏好女﹑自名羅敷﹑盧家少婦﹑共說莫愁遵汀旁兮搴杜若步陌上兮采桑柔紛如邂逅﹑私皆有求﹑女多竊眄﹑士無正眸﹑欲言未敢將行且畱冀摻祛以適願懼感悅而含羞貌懷慚其若酡﹑譬泛流而無舟﹑亦有溪名柳葉巷字桃花徑回深裏。路入狹斜。隨母澼絖。從嫗浣紗。長袖善舞。淸歌共誇。獨引意於箜篌。間度曲以琵琶髢尾號燕鬒鬢疑鴉幾來茂陵之聘。屢枉河陽之車。頻滅燭而不應。終對燈以自嗟。意寡所願。心兮非他。想公子於雲中。慕名人於天涯。又若秦宮帝子。貴主嬌嬈。不效挾瑟。雅好吹簫。禦風翺翔。乘雲逍遙。遠覽八極。輕舉重霄。忽反顧兮咸陽。渭水生兮春艸。亦復心懷儔侶。情悲寂寥。難割情於夫君。終驂鳳以偕飄。感時顧物。惜影矜容比目共波連理同風安得所思。相依西東。願與子爲一身兮﹑慰中心之忡忡﹑嗟目短於自見兮﹑慨離境而不逢﹑懼宵夢之善遊兮﹑魂飄飄而難從﹑何芳艸之善綠。怨新英之蚤紅。波東流而無語。雲南徵以滅蹤。願訴意於蒼天兮。庶皎月之鑑余衷。惟女子之善懷兮。諒吉士之有同。

巨源翩翩孟年卽能憶亡書三篋聞其爲賦走筆萬言轆轤而出腕不及停視彼煉京十年研都一紀實大過之顧猶切摽梅之感吾不能不爲衡才者羞

○慘賦

沈承

靑靑子衿﹑秋風失利﹑敝裘裹怨﹑枯毫湧涕﹑情景至斯﹑乾坤欲碎顧厄惟一局慘有萬種閉目抽詞酸流骨孔若夫吾伊鴉士﹑編研巨儒﹑寒影弔兮一燈火﹑雄才鞭兮萬卷書﹑文齊山鬥兮驕韓愈﹑策貫天人兮擬仲舒﹑詎期懷珍犯刖﹑操瑟招疑﹑慚謝主人﹑泣歸故廬﹑乃若夙負穎鋒﹑早蜚英價唾賈誼於唇檐瞠子奇於睫下指白璧兮在立談﹑誇靑雲兮如取芥﹑一朝沮喪﹑顏色都夜奚囊不前兮鼻嘶詩艸徒存兮背掛至如錦障俠流。錢山豪雋視名如珍視珍如糞白馬贈君。黃金揮盡。赤手而旋。蝸虫黽雙遁。禦歌舞以豈歡。貢侒臾而不問。或乃室家累大。歲月困長。壯心銷腐。顚毛點霜家在棘圍三月不知何處他鄕從此一黜。鐘鳴漏央。稚子之笑迎足懊。老妻之慰語尢傷。亦有史云之甑塵。長卿之壁立。家倚捷而舉火。身覬售而歸國。時折途窮。剪肝伐魄。詈星宮其柰何。焚殘編而無益。長天杳杳兮誰措軀。江水茫茫兮欲投骨。衫何味兮粘肩。冠奚仇兮戀額。籬前艸兮秋凋。竈下虫兮宵泣。祖餞之報曷伸。挺脯之謀孔急。儻有白髮望兒。紅顏望夫。堂滿悲啼。戶滿追呼。季子見嘲於兄嫂﹑買臣請絕於妻孥﹑風雨三更。淚落模糊。又或屈日皜。冤霜烈。庭中人。袖中鐵。英雄有恨。三年不雪。裂舊氈而矢志。囓痛指而灑血。夫何誤項羽於江東。哭祖生於擊檝在旁之孽鬼笑人﹑半夜之夢魂貼月﹑遂使眾人疑敝帚之必不靈。狂夫侮措大之終非傑。對濁酒而悲來。將狂吟而聲噎。寐刺促而恆驚。坐彷徨而忽熱。天下事不敢復談。丈夫眉戚爲百結。及夫云泥頃判。涼暄互戰。西家之輕騎闐風。東捨之巍標爍電。紫虹奪焰。富貴者賢。白日沈光。幽奇者賤。親朋從此唇肥。僮僕因而掩面。五行勞碌。賺盡田園。八股蕭條不如胥椽令人怒逐霞飛。悶連饑咽。又如惄懣膺潰。陰陽气沮。憶功名而內焦。臥貧病而不起。此時但聞淬颷剉枝。殘烏流語。無不塊壘皆劇。筋痕如雨。湯藥孤擁。骨肉心死況復雨雪霏兮臘色催﹑歲當【慘甚】較兮聲如雷﹑注不注兮門薄﹑熟不熟兮臥碑﹑啾啾傳命黌宮開。可憐心膽墮茂才。昔儗春官兮速上今祝督學兮緩來嗟乎哉。書生弱兮天不愛。積書愆兮負書債﹑恨繞兮桃葉渡旁魂銷兮燕子磯外。於是不得巳而爲之歌曰。年光疾跳丸。自古多雲然。惟有登科心。度日如度年。又歌曰。霄淪淵上浮。眼見小兒遊厚顏窘北窓。輕身誑商丘饒君胸有珠。無那褐蒙頭掃淚復何言。執鞭不可求。

此賦湊成當使淚如雨頭如雪

○小嫣賦

張明弼

天茫茫兮無縫地悠悠兮少罅鬼旣死兮難話言人徒生兮不靈化抱慍惀以莫申﹑獨潺湲而涕下﹑若乃前生琪葉。今世瓊枝。千靈作性。百韻爲姿出秦宮而蕭是入漢殿而董非字櫻桃而守禮題芍藥以能詩。珊樹落而爲棘。玉榮敗而爲泥。當日淸門。此時朱閣。身墮繡階影依珠箔。捧結綠以當琴。揜團紅而薦索。靈竽一飛。活花四舞。嬌逐聲流。媚隨面吐。按幽意於長弦。屬微懷於柔縷。庭無司馬兮音未揚。座少周郎兮。曲偏誤。菖蒲花兮。有時榮。明月光兮。有時傾。誰家才子無春思。何處佳人少麗情。況復宮中誦句。日下知名添璚云以裁賦扣璧月以尋盟儂奚爲而受�。君奚事而未鳴。芝欲銷而�泣。玉將折而珠驚。判千秋兮雙恨。詎百年兮孤生。紅廳西兮畵樓角。上客散兮朱顏渥。簾檐鵲低。地衣獅弱。銀缸背屏。燻籠橫幄。捫魚鑰以無聲。敲獸鐶而有諾。帶解葡萄。篸松杜若。夢涉笑兮靨微開眠正沈兮鬟未約。遂乃旌心白水。鏤意靑天。魚非情釣。袖以意鐫衾裯淚兮劍鋒血士女誓兮英雄言。剉黃蘗兮梁蠶絲。結靑麻兮擘鴛�。除天上兮無合離。信人間兮多是非。儂殢誰門。君遊何許。歡緒未裁。離目先舉。月新生而眉愁。山晚去而黛苦。𨿽畏眾而禁啼。時避人而泗雨。岐亭燭澹別幌琴寒。密約誤來易。私書寄去難。蛾長嚬而翠損眶無燥而碧闌。腸千回而牽直。珠萬夥而滴幹。絮鮫淚於君衫。書蠅頭於君佩。心巳拔而葉存。神旣離而蛻在。檀槽擲而音移。研席虛而迹沫。乃有客工調達。主好摧殘。蘐花莫萟蔓艸誰刪。笞痕在背。銘血畱肝。河水深而路澀白日皎而心寒。明知麻葛之疏。莫解蘭金之戀。寧受儂以多言。勿期君而不見。任歿命於九原。終不移其一念。告靈祗兮鑑此心。央日月兮相照臨。願爲破竹合不作連枝分。願爲井底花不作陌上塵。願接翼於衡岫願差鱗於湘潯。願比目而充膳。願雙絲以制襟。願云衣以同駕。願桑環以再尋。自是气誼重非。關情好深重曰﹑欲采芙蓉兮。憚水蛟。將拾麋蕪兮畏山兕。人生有情兮。山水可徙。願倩黃鵠兮以報彼美。

五光徘徊十色陸離世有此尢物耶公亮深於情而濫於選得無不虞之譽然存此可爲按圖索駿

○憎畜犬賦

徐世溥

鄰邑有公子者﹑便辟修潔﹑容止閒都﹑寄迹城市﹑遊意詩書雅飲浮白﹑善博呼盧﹑澹然於聲色之好﹑獨耽乎狗馬之娛於犬尢癖﹑珍受特殊﹑豢以美芻﹑鈴以金珠﹑丰毛利齒﹑髙頷嶽顱﹑靑豻白析班猰黔兪﹑牙喙之猛﹑畢聚其居﹑客有至者﹑炰烋奮攫﹑羣來奔趨﹑大者穿足斷脛﹑小者毀衣噬膚﹑僕嘗出行過於主人﹑主人他出﹑有犬在門方幸其假寐﹑喜其尙蹲旣而驚覺﹑乃怒黃瞳﹑裂蒼眥﹑吠聲如豹﹑幾將嚙之﹑僕乃掩耳疾走﹑憤恚而歸﹑嗟狂童之好犬﹑俾愧汗之紛披﹑嗚呼棄人用犬率獸食人盧之令令其人匪仁古稱韓盧昔美宋鵲相彼毚兔時亦搏獲厥或好之﹑情志乃惑﹑匪畋匪獵愛而弗釋﹑彼何爲斯﹑懼亂斯作﹑昔者仲尼辱於東門﹑華子敗於鄭澤﹑布易緇而吁嘻﹑牽黃而斯嘆息﹑太保之明。訓卻貢於西姑。胥之妖夢有嗥以北。狺狺兮阻夫帝閽。黝黝兮據於後掖。嗾盾謟靈。吠堯助跖。衣鞶帶於衰朝。冠方山於昌邑酸主【可爲犬史】人之酒以喪其家拒國君之。士而亡其國。先王肆賤之以名戎。鄕人徒用之以禦賊。羮不若羊。裘孰與貉。音無足以聽聞。毛奚有乎文澤。居蜀而吠月之。光經燕而。象云之色。玆謂在地之祅。是爲背天之徳。子不居乎僻遠﹑未從事乎田獵﹑奚爲置之庭側哉且家非有於溢慢藏之寶室無紅綃【難爲上人】冶容之姬閨門淸肅畜亦何爲公子默然不應顧其左右而嘻﹑鞠摩撫愛﹑彌老不衰自是賓客不至其門。親戚不窺其帷。

昔人作犬吠以徼媚但罰讀此文百徧

○鄴中歌

鍾惺

城則鄴城水漳水。定有異人從此起。雄【魏武一生好】謀韻事與文心【勝得此心死】。君臣兄弟而父子。英雄未有俗胸中。出沒豈隨人眼底功首罪魁非兩人遺臭流芳本一身文章有神霸有气豈能苟爾化爲塵橫流築臺拒太行。气與理勢相低昂。安有斯人不作逆。小不爲霸大不王。霸王降作兒女鳴。無可柰何中不平。向帳明知非有益。分香未可謂無情。嗚呼﹑古人作事無巨細寂寞豪華皆有意書生輕議塜中人塜中笑爾【羞殺】書生气

南史蕭惠開云人生不得行胸次𨿽百歲亦夭予謂快心之事庸眾不能爲聖賢不肯爲只索讓與大姦雄耳鍾子早巳覷破

○荔支行

兪彥

嘗見荔支圖。不見荔支樹。荔支生閩海。無事等閒去。忽作幻化想。想爲禁近吏上書詈權要夕【癡得有品】貶遠惡地地是楓亭驛。官乃驛丞是。驛丞旣捧檄。結束去受事。中堂設公座。三四皂衣隸。亦有城旦髠殷實養馬戶。驛丞大气勢。今與若等期。晨夕卯酉簿。呼名爾當趨。擔薪復汲水。騎馬先後隨。怠慢不時至。折荊鞭笞之。馬戶咸失色。匍匐前致辭。驛丞勿鞭笞家【果然殷實】有好荔支一樹結千子。正當子熟時。驛丞乃微笑。爾速賫持來。一飽三百顆。傲語捨中兒。是我稽古力。不爾安致之。仕【江東無荔先生亦爾解組長歸非誑語也】宦得如許。勝作帝者師。

○於通譜中見兪容自少卿荔支行走筆戲作五十四韻柬之並呈同好

宋玨

兪公晚好事。垂涎及荔支。願貶楓亭驛。甘作驛丞卑。妄意荔熟日。端坐飽噉之事有謬不然。傾耳聽我詞。楓亭閩孔道。迎送無停時。漳泉貴宦多。暑行喜夜馳。東迎接不及。南送巳嫌遲。炎天夫馬缺每被豪奴笞此亦丞常分。受辱其所宜及至荔支熟苦情公不知驛庭只四樹。樹古半枯枝。每歲貢上官。皆派丞往賫。歲有熟不熟。上官循舊規。十萬獻撫按。百萬分三司。四郡大鄕官。例亦有饋遺。張家賒數擔。李家乞那移。封緘靑籠內。渡江敢辭危。伺候烈日中。暍死敢言疲。門吏急使用。乃得進丹墀。不然香气變色味復差池。小則受箠楚。大則冠袍禠。上官幸色喜歸見妻孥悲。張三昨索價。李四又忙追。門前逓罵呼。簪珥典償伊。衣衫凖子錢。反言伊受虧。妻孥交口詈。驛使兩耳垂。荔支有此苦。誰說甜如飴。公思噉尢物。一事頗燥脾。莆多荔【上策】支園園丁盡可爲五月六月交。朱實巳累累。販子未采摘。園丁不暫離。中搭四柱樓。夜以防偸兒。園丁臥樓中。兩手如懸槌珊【可惜朝廷無此謫法】瑚爲我幄碧玉爲我帷園林悄無人。惟有涼月窺。伸手卽可摘。摘食復奚疑。口吮荔支汁。指剝荔支皮。皮核卸樓下。堆積如城脾。飽卽捫腹臥。恬若陳希夷。旣不費銀錢。又無人把持。淸福如此享神仙亦妬其。我家亦有園。宋香品最奇。崔亭與鬯山。霞墩及東陂。陳紫比毛嬙。江綠匹西施。年年皆徧嘗。題詠壁淋漓。自署荔仙人。不羨加太后。無端客鍾陵。十載滯歸期。荔熟必入夢。醒來空嗟咨。無罪坐【照應前詩】自囚無官反自羈。言梅寧止渴。說餅豈充饑。淸福不得享作計無乃癡。昨爲人寫生。費墨及臙脂今復弄紙筆。揮汗作此詩。詩以嘲兪公。因之以自口。

○峩眉行﹝並跋﹞

陳繼儒

峩眉髙。無尺幅。穿夷界。走入蜀。雷洞腥。龍所族。投彛履。霹靂逐。兜羅綿云洞裏生。勃勃蓬蓬布巖谷。雜花異色非人間。數丈蒼苔掛松竹。八十四盤到大峩。峩頂僧居木皮屋窓中遠鷲雪不消指點分明是西竺。須臾變幻攝身光。五采重輪內如玉。峯巒艸樹增鮮妍。對影隨形照眉目。風吹露散一光圓。淸現最奇逢者福。六月嚴寒擁毳裘老冰凍汁炊難熟忽見孫思邈。又見普賢辟支兩尊宿。摩我頂﹑捫我腹。招我鐵臼旁邊煮黃獨。覺來暑气殊可憎。空憶峩眉夢中綠萬丈雪千年冰恨不且嚼且歌還且浴

丁卯六月﹑關中憨世蜀中扈芷﹑訪餘白石山中﹑熱如炊甑扈公極談三峩之勝不覺倚枕假寐。夢遊大峩頂。奇寒入骨有唐孫眞人與兩尊者煮黃獨啖余而夢巳覺矣。急起作歌記之﹑筆底淒淸似尙有冰雪在

○燈市篇

倪啟祚

律轉憙辰屬春序。長安作市連燈聚。五劇三條結陣來。眾口喧騰祝睛曙。廓市開廛詢稅息。一椽一屋紛蟻密。越羅楚練麗新輝。周鼎商彛騰舊色。百貨交重列兩邊。南北奇珍次鱗集。貴者踴價千黃金。賤以銖兩爭微直。戚裏連鑣至。侯門步屧過。綠幘張云傘。金貂盛綺羅。手擲蚨錢無吝惜。追陪左右人肩摩原涉庭中豪客滿田文門下盜雄多復有少年輕薄兒。纏綿結伴隨所之。等閒遊戲無一事前於後喁如有期蹀危支飄塵看絡繹。妖童冶女闌街立。羣兒又賀太平年。撾鼓喧闐無■﹝垂刂﹞隙。俄見頹陽入西暮。家家宴息燃燈燭。銅芝金藕吐晶光。熒煌炫轉彌幽曲。燕地龍膏曜百里。紫焰丹塵布霞綺。寶騎香輪何處來。儃佪細認朱門裏。朱門連錦幕。復閣承雲起。玉案薦瑯玕。銀罌列雕幾。窮眸一顧气芬郁。鼎爇都梁發奇馥。兩街臨望未分明。但見珠簾映靑玉。處處歌筵調部律。雕桐寶瑟和笙笛。一曲昆侖轉六麼東樓妙韻西無敵龍香板。鵾觔弦。抽撥淒鏘更可憐。憑將舞袖翻新劇。教坊才授李龜年。炮花齊發吐朱絲。金菊蒲萄滿樹梨。好事多方構奇制幻作浮圖燈百枝此時見燈不見市嘈嘈失聽聲音碎狂客使酒似穎川。醉奴狼籍當壚睡。一年良夜能幾時明日陰晴迥未知。玉缸倒盡紅螺竭。帝裏春光醉莫辭。春浮帝裏異鄕俗。士民同奏升平曲。願祈歲歲樂如斯。君王常賜光明燭。

輝煥層翻恍似王石奢麗於今不減

●媚幽閣文娛文

明鄭元勛超宗選

陳繼儒眉公定

鄭元化贊可訂

矯輕警惰文﹝黃道周﹞

逐蠹魚文﹝黃虞龍﹞

懺目文﹝沈承﹞

戲題酒社移黃生文﹝馬之駿﹞

祭倪武雙太史文﹝李炳﹞

祭張雎陽文﹝倪元璐﹞

祭震女文﹝沈承﹞

○矯輕警惰文

黃道周

萃尹不作﹑禹氏逝矣﹑疵徳不除﹑敢告君子﹑夫器識者生人之輜重光陰者造化之神髓各有鎭而不存偶一肆而遂墜。故夫靜者﹑所以安身也﹑敬者﹑所以利用也﹑利用安身﹑所以崇徳也不靜乃輕。不敬乃惰輕與躁鄰惰爲傲根兩者相持去神提形乃爲儡人嗚呼戒哉。志足以濟天下。而道不濟其身【居身大患】。情足以配聖賢。而外不足以理眾人。意止意馳﹑物欹物傾是不中於人裀。則皆近於天刑。嗚呼﹑吾日三省﹑將謂吾行之而不知﹑將謂吾學之而未能﹑觀彼古者﹑殊修同稱﹑不與敬遊﹑誰成厥名﹑共鯀多能﹑以銳死野﹑羲和怠荒﹑乃絕有夏﹑商子比徳於行舟﹑康母興衰於六馬﹑或才具而滅身﹑或過小而不悟﹑是豈生與禍選哉﹑則亦維輕惰之故也。夫水揚則不生珠玉。土窳則不長松栢。鳥驟是而肉月參﹑馬薄蹄而獘策﹑處父以喬欠亢凶終﹑宰生以糞朽見責故學不鎭器。則器爲鬼車。器不扶精。則精爲尺瀝。知道之士﹑不以才而先徳﹑畜徳之士﹑不以道而廢力﹑是以人喜而不喜﹑人怒而不怒﹑人作而不止﹑人止而不息﹑若夫姬旦赴善﹑仲子聞喜﹑夜有懸席﹑晝無輟軌﹑或一諾而遂往﹑或再靧而十起﹑聞者不訾其鼎﹑歌者不毀其幾﹑又如展生宴坐﹑淵子齋居﹑息形若偸﹑不違如愚﹑或墮體而黜聰﹑或由由而自如﹑業不降於端閔﹑聲不下於虞朱﹑彼數賢之動息﹑曾何苦於泮渙﹑想夫蹷不於長途﹑而舟系於登岸﹑故任重者﹑行無弛擔﹑要宿者﹑坐無廢半﹑又如聖賢多過﹑君子能攺﹑文孫十齡而蚤毖﹑衛【大可發人省】武大耋而徐悔﹑仲尼五十而學經﹑蘧玉中身而飾佩﹑或悼螫於荓蜂﹑或號呶於旣醉﹑或無益而反思﹑或知非而日邁﹑彼豈進之有壯趾之羞﹑退之有碎掌之戒哉﹑謂性命之維﹑散不可結﹑結不可解﹑故就典刑而問重根﹑詢蒙瞍而懲太怠也﹑嗚呼﹑道不天齊咎何人免﹑肥何存乎耳食﹑臒何關乎心戰﹑旣�世之末流﹑乃不得自爲淸晏﹑夫鴻鵠聳體﹑飛翔於赤霄﹑元龜納气﹑養休於碧葉﹑動不與鶺鴒共搖﹑靜不與蚯螾爭渫﹑縱翹舉其焉譏﹑𨿽優遊而何怯﹑乃如身托舟中﹑弦鳴陣上﹑覩魚龍之變形﹑睇鵝鸛之殊狀﹑駕必淩波﹑發必命中﹑手輕則目無凝魂﹑腕弱則體有巨創﹑必易則鮫客【駭厲】登舟﹑力偸則厲殤扶仗﹑𨿽交睫而不遑﹑矧須臾之敢放﹑由斯而觀﹑疆力省括﹑難乎難矣﹑夫東漢之禍﹑實發於閹豎【漢晉沈冤名流不白】而談者移咎於气節西晉之敗實蘊於戎狄而討者歸責於玄談气節非鼓輕之桴﹑玄談非勸惰之鐸也﹑而雌黃一唱﹑則翹招爭歸﹑塵尾相揮﹑而委塵共落﹑遂使李杜與節甫同悲﹑王何與劉石比酷﹑將母淺中迅發者﹑亦懷莧陸之陰﹑軼蕩蕭條者﹑亦被戎狄之服乎﹑不然﹑何召之速也﹑惟諾之士﹑旣公詆其微瑕﹑貪得之大﹑亦私珍其瓦礫﹑肥皮厚貌﹑以爲之雍容﹑承唾折枝﹑以爲之勸績﹑拔危足﹑則如開山﹑發微言﹑則如轉石﹑雞鳴而持剌號途﹑夜分而奉匕跪客﹑猶且重價比於鍾鏞﹑委肉生其羽翮﹑嗚呼﹑人無譽咎﹑知敗而引咎者﹑謂之君子﹑量成而要譽者﹑謂之小人﹑麛裘蠆尾﹑何損丘僑之聲﹑標榜淸虛﹑巳墜孔墨之實諒心性之未蠲。𨿽盛名而無益。徒使忌者摘其競端﹑怨者修其隟隙﹑是以君子始物﹑則托之剛馬﹑終照﹑則托之牝牛﹑有終而利建﹑固大易之所稱﹑豫怠而謙輕﹑亦聖人所自救也﹑若夫博奕飲酒徵聲選樂蝴蝶解栩栩之衣蜉蝣著楚楚之服仰屋梁而翻飛顧日影而不足動如俳優息如土木此中士所不醫胡爲乎進無妄之藥哉

○逐蠹魚文

黃虞龍

時維蕤賓﹑寅旭馭晨﹑自超主人﹑靜點墳典愴然雙神顧謂客曰﹑家世鄴架。匪朝伊夕。縹緗浩麗。牙簽展帙。五車埒富。四庫減色。柰玆藐醜。肆彼凶惪萃。籍爲欀。蝥賊非一。恣厥雄餐。如虎斯翼。縱橫弱軸。肌分理擗。是何禽斯。稔惡罔極。爾罪難逭﹑爾刖速卽﹑於是聲其辜而壘之曰﹑蠢爾蠹魚﹑日飽羣書曷手奚目。寓簡編居。質異脈望。博同陸廚用媿中山揮灑之兔廉謝飲河滿腹之鼯尙返爾宅。勿邇吾廬不然吾將挈咸陽一炬。投爾烈焰。與帙偕無蠹聞斯語﹑忽作人言﹑啾啾其響﹑仰天延首﹑若有所訴﹑俛而陳辭曰嗟乎﹑吾子故弗反躬自咎﹑而顧責予。子自有書契以來﹑有是汗靑。卽有是蝍蛆。子六經粗曉。諸史漫摹。申旦鼾睡。眇聆咿唔。子殖將落。子才巳疏。予伺子�。爰啟貪圖。子髙文典冊。不懸諸國門。而束諸專車。經季弗訂。攺歲懶舒。予乃伸喙。聊養子余。子獨何見。欲殺予軀。於是�超主人蹶然而起﹑輾然笑曰﹑咨爾蠛輩﹑敢抒雄詞﹑爾本陰物。詎謁炎曦。赤月布令。萬蟣爲糜。置爾暘谷。爾狂安施爾倘訟過請從此辭。阿蠹欲往告我餞之﹑子因贈之曰﹑利齒伶牙。是爾長技。食言而肥厥毒奓矣。服爾常討。洵當赤族。閔爾無知。但示放逐。爾母囂囂然�以予療饑之文史猶勝夫不學之視肉

○懺目文

沈承

癸亥之春﹑沈子迎暄﹑立於庭前﹑是日風作﹑有聲翼然﹑觸塵而鬭﹑撲於睫間﹑初滅沒而無端﹑漸猙獰而活焉﹑啄睛欲破﹑摩眶欲穿﹑瞬如窓電﹑淚如乳泉﹑垢蒙敗棘之絮﹑气吐濕突之煙﹑凡旬有五日﹑而不得愈﹑沈子乃爲文而告之於天﹑其辭曰﹑臣目無良遊於臣面目罪山積。臣寔不見。荷降之罰。省其一綫。比日以來。偶觀房稿。畢竟以此。開罪不小。臣今求哀懺悔。數其罪而請禱。房稿之中。皆新貴名臣目何爲。輒敢注睛。房稿之文。紙皆五色。臣目何爲。輒分靑白。其有嵬科。卓冠羣雄。目或鄙夷。不抵技蔥。其有虛譽。盛傳俗下。目或嬉笑。酷於怒罵。出子入史。錢所萬選。目或裂眥。斥爲花臉。離經叛注。犬所吠日。目或刮膜。揖爲上客。長才累牘。目送而去。或疵其篇。或駁共句。髙言其賞。日攝而忘。或棄爲灰。或淡爲湯。或按書旨。抹筆如矢。或按題神。惜圈如珍。或所看法。但法先輩。不知變通。與時俱醉。或所識宇。但識古初。不知權宜。依樣胡盧。或信耳鼻。應作是觀。目乃擅權。自用自專。或相皮毛。旣竭爾力。目乃遁精。別目一隻。諸如此類。不可擢發。無光不出。無釘不拔。此皆臣有以養成其驕气。而目亦無以解免於薄罰。自今懺悔而後。願一心皈命於遮眼之菩薩。誓不敢較長量短。激濁揚淸。惟國門一字之爲貴。而名經千佛之爲尊。抑或不然。將起而誅其生平乎。紅粉之妝。靚袨之飾。有目以來。未蒙拂拭也或於夢遊稍感其魄曲檻之迷。珠簾之暎。有目以來。未蒙申敬也或於憑髙稍蕩其性靑銅之腥。黃金之气。有目以來。未經受記也或於市廛稍燻其涕名山異水之觀。奇花珍木之蓄。有目以來。未經於瀆也或於捲編稍消其福苟其以此而坐目以罪狀。求目以深文。臣固知天之不忍也。臣之目。亦且泣下如雨而不知所云﹑

以嬉笑爲怒罵目旣懺矣尢宜懺舌

○戲題酒社移黃生文

馬之駿

糟丘之神﹑酒泉之伯﹑旁拉杜康﹑上邀儀狄﹑時援情以定辜﹑遂聲罪而馳檄﹑粵自孔稱百榼﹑堯號千鍾﹑一石妙傳於齊贅﹑八斗密益於山公﹑鄭泉則爲壺而願往﹑伯倫將鍤荷以知終﹑莫不畱名於飲社﹑垂譽於談宗﹑蓋親故相逢﹑觥籌疊主﹑絳燭髙燒﹑翠眉低嫵﹑挹爽气以怡魂﹑接微言而沁腑﹑在有歡以畢陳﹑亦無悰而不吐﹑長鯨之吸川遡遲﹑羣豕之接波堪伍﹑或巳去而復延﹑在將疲而忽鼓﹑易不速以蓍爻﹑詩無歸而賡譜﹑較往賢庶足無慚﹑在吾黨之所必許﹑乃有思和黃生者﹑宛具須眉﹑早耽曲蘗﹑壯年微過於陸機﹑齃鼻頗同於蔡澤固嘗竊負大戶之稱﹑妄與入林之列寧知其�鼠之飲無多﹑溝澮之盈易竭﹑望尊輒倦﹑把盞俄醺﹑秩秩初筵﹑尙勉看其撐拄﹑沈沈良夜﹑遂漸至於紛紜味寧別於從事﹑令不聽乎將軍初狂花而病葉遄露齒以張齒長寄汪洋於肴核沾浙瀝於衣裙𨿽行行忿爭幸免灌夫之過乃傞傞屢舞有同衛武之云甚至【�盡】卽坐【醜態】欹傾沿門丐貸匿影而立市中抱頭而逃戶外喉囁嚅以難吞气坌湧而欲敗腹同怒鼃。豈勇夫之式遇越王。聲比哇鵝。若廉士之歸從兄戴。烏鳶望而欲爭蚊蚋集而羣嘬。乃行矣復有後言。且叩之必以詭對。蓋技止此耳。卽坐忘以奚加。夫召豈徒哉。僅肉食之是快。於是珠搾蒙羞。銀罌獻詛。紅友矢謀。黃流作語。泥一丸而閉關。法三章而固圉爲屈子任其獨醒惟公榮可以不與請自今束身裀席。絕口桮觴。或侶巢父。酌淸泠之水。或隨桑門。餐般若之湯。免呼劉毅之雉。永捐景山之鎗。字曰逋臣。效北山之移孔。班於俗物。類尉氏之嗤王。庶幾曲部員淸醉鄕俗正在勉彊以猶賢。可酕醄而中聖。平原之期續展髙陽之侶交慶。卽此崩摧受款。業可比於前禽。倘其奮迅贖�。尙【尙不絕他】有須於後命。

視北山移文更趣

○祭倪武雙太史文

李炳

嗚呼﹑士有一旦之遭。可以躋華膴。躐崔嵬。若旣遇而旋殞。則豪傑之所深悲。士有千秋之業。可以垂鴻名。流景曜。倘方吐而輒祕。尢英雄之所同悼。況乎署登金馬。名在木天。香披玉皇之案。藜燃太乙之煙。出入旃廈時覿天顏。俄晉列於宮宷。蚤需次於臺垣。抑且纂修伊始。史局宏開。紀載待董佚之筆。网羅需班馬之才。一時盛事。千古鴻裁。業巳廑綸扉之勸駕。柰何方向用而忽摧。嗚呼﹑公學如海宏深浩衍。綜惠子之五車。抽鄴侯之萬卷公筆如花鮮新藻潤。謝朝華於巳披。啟夕秀之未振公才如鋒銛利迅速。文捷成於倚馬。句蚤賡於刻燭公器如璞匿采韜光。寧韞美於在匱。恥躍冶之不祥公懷如谷衝兮不盈。遵上善以若水。獨抱雌而守淸公名如揭無翼無脛。走髙價於五都。名流於焉聲應若乃坦衷直腸磊磊落落仁可捐金義無負諾時【摹肖如生一字不溢】髙視而闊步鄙曲謹之齷齪契同心以蘭洍更無疑於簪盍命謫仙之鬥酒。縱嘯歌以斟酌鯨吸百川談該九略脫軒冕之羇紲。軼塵世之埃壒曠達似晉而跬步在名教之中逍遙似莊而道術融君子之駁猥瑣者遜其髙明。任誕者服其檢括。洵海內之人豪。亦朝紳之榘矱。溘焉長逝。天意何若。豈眞白玉之樓成。遂令遊岱之魂奪。淮海忽黯其無色。詞苑胥慘而不樂。吁嗟乎﹑吾儕兄弟﹑能無惜同志之湮沈。而痛斯文之摧落。嗚呼﹑巳焉哉﹑公旣逝矣﹑天不可問﹑公自達者﹑計無遺悶﹑憶公未第之日﹑曾預以祿命而自信﹑何季主之有權。倏龍蛇之在運。電光石火。俄焉一瞬。𨿽顏跖不可以並衡。而延促同歸於一盡。如公才美。淸華早奮。固巳名顯而身榮。而吾儕終不能少解於悲恨。嗚呼萱堂未老。玉樹盈庭。巳疏恩於北闕。將濟美於南徵。報劬勞而舄奕。開象賢以崢嶸。公方且俯仰無欿。含笑九京。同羽化以自適。騎辰尾而霄行。而吾儕乃追思惋惜生死攖情。安知公不笑吾儕之束於見。而不達於生。舉酒一奠。澘然涕零。

武雙先生文章肝膽酒隱詩狂俱堪排突一世人琴之感每勞夢魂讀此文曖焉如見令人回翔披誦而不能巳

○祭張雎陽文

倪元璐

維神雄挺鵠搴﹑恢奇駿起﹑南陽降嵩﹑雎陽止水﹑其气在須其義在齒姬人雀鼠﹑盡爲國死﹑祖父官乎﹑男兒死爾﹑提許掖南﹑寒安墮史﹑有唐上忠﹑延今永祀﹑曩讀其書﹑有泣有舞﹑昨經其祠﹑有吁有詡﹑長春寓官﹑吳昌別俎﹑範其雄儀﹑式於下土﹑持酒酌神長言細語凡逢叛人怒須勿沮有臣姦君有【先生忠義拄往不禁】將逃圉並施神鞭以襄國斧廟貌初孩。蒸嘗惟祖。始於吟蚊。卒於雷鼓

讀武侯黃陵廟記而知有平蜀之功讀先生此文而知有鋤姦之烈

○祭震女文

沈承

萬曆己未年冬﹑下浣之三日沈承之長女阿震﹑以痘不發而殤﹑槁葬北邙之次﹑其母薄氏﹑日稱念梵書﹑資其冥福﹑復促作一疏詞﹑筆不忍下也﹑於其三七﹑當薦熟食﹑乃爲文哭之﹑焚於其【便含情無限】所生前跳弄之場曰﹑嗚呼﹑痛哉﹑汝名阿震。生於丙辰以丙辰字。故取震名。汝生之初。我寔不喜。三十許人。不男而女。迨汝未期汝卽可憐。以頷招汝。汝笑啞然。當此之時。周嫗褓汝。衣不解帶一夜十起。飽就嫗眠。饑就母乳。嫗因汝故。亦幾委曲。移濕就幹。補瘡剜肉。煩則母瞋。省則汝哭。昨歲戊午。我命不濟。頻出就試。割汝而去。周嫗旣死。試又不利。歸來牽袖。索物而戲。有汝在側。愁亦快意。汝齒日添。汝慧日多。呼爹呼姆。音不少訛。常手彈門。自問誰何。我侄來時。汝呼曰哥。戲攫汝物。汝竄而波。我舅來時。汝以衣拖。呼聲曰母。旋笑呵呵。汝伯來時。作賓主陪。擎杯曰請笑者如雷汝祖入鄕。汝又往蘇。經年不直。問汝識無。應聲曰識白帽白須汝有外翁。一面未曾。問客何方卽曰北京汝之外姑。視如身生。凡三五次。挈汝蘇行。三更索玩。五更索果。父母畱汝。汝反不可。顧謂我曰。阿婆思我今年六月。汝有癤災。我特往蘇。挈汝歸來。摩娑患處。其色甚哀然不敢哭。恐哭不該。每持果餌。必窺意旨。不色授之。不遽入齒。每所玩弄。誤有損傷。小目怒之。斂手退藏。汝母過嚴時加櫛束。懼汝長大。習慣成熟。我意亦然。但私相囑。嬰孩何知。且隨其欲。汝昔在蘇。父母歸婁。問汝何依。欲去欲畱。言𨿽不決。意在兩頭頃汝歸斯。喜不自持。誘汝怖汝。假面作癡小筐提棗矮座啜糜口誦大學。手拜阿彌握枚賭勝。遶屋爭馳咍咍拍掌。自喜爲奇。不勾半月。卽汝死期。天乎命乎。神仙莫知。汝未死頃。召醫診視。或云風邪。或云癍子。風不可必。癍似有理。至今思之。不測所以。汝善話言。此際不語。聲嘶气斷。張目而已。環汝而泣。汝淚亦泚。嗚呼痛可忍言哉。論世俗情。女死何哭。論我生年。壯大窮獨汝又頗慧。𨿽女亦足。誰知鬼神。虐我太酷。先汝十日。汝妹阿巽。少汝二歲。與汝同病同三日亡。汝所狎認。今汝無伴。當與妹並。汝稍能行。妹立未定。往來攜手。相好無競。若逢汝嫗可更一問父有室顧父有妣閔但往依之。必汝提引。所以權庴。亦近顧側妹小汝攜汝小顧掖他年卜地。葬汝同宅。我今思汝。不能去懷。汝若有知常入夢來緣或未盡。可再投胎。所誦金剛。並諸經咒。設羮燔錢。付汝領受。汝見冥王。操手哀叩。儂實不壽。儂實無咎。儂生貧家。儂甘麄陋。糝粒必拾。以畏雷吼。襦履必惜以爬微垢神有誅求儂年實幼鬼有陵轢。望神爲佑。但可如是莫啼莫嘩地府之中不比在家我今作文汝不議字但呼阿震。汝父在此哭汝一聲呼汝一次

●媚幽閣文娛書

明鄭元勛超宗選

陳繼儒眉公定

鄭元化贊可訂

擬曹操讓黃祖殺禰衡書﹝鍾惺﹞

擬西子恨範蠡書﹝李之椿﹞

訴父冤書﹝魏學洢﹞

與錢禦冷﹝略方應祥﹞

柬李衷一﹝略方應祥﹞

○擬曹操讓黃祖殺禰衡書

鍾惺

孤白﹑聞足下乃遂殺禰衡﹑惋嘆彌日﹑何足下髙於視衡而淺於待孤之甚也始孤送衡於足下﹑或口﹑此遣之死耳﹑孤問何以知之﹑曰衡小有才﹑負重名﹑不遜﹑恐其不察﹑妄意主上忌且怒之﹑必殺衡以順主上之意孤曰﹑不然孤觀孔融薦衡書其言過誇然以爲衡必有才用智數﹑如荀彧郭嘉等﹑可備帷幄任使﹑及觀其人狂而騃耳然其效猶未能遽至殺身﹑姑使爲鼓吏以觀其後﹑而其狂日益甚不可瘳﹑孤使笑而哀憐之﹑才士薄祿一﹑至於是﹑然其山雞之羽﹑文采可觀﹑澤雉之罹﹑气介堪重﹑豈有爲天下驅策智勇﹑而不能卵翼一衡者。孤又恥值之。其跳梁方熾。決不能恬然食孤之食。聽孤之教。便置之安厝之地。然衡書生接霸王之時少見孤寬容以爲天下盡如是不若使遊羣霸問以煉之知足下性頗卞急使其就絳縼之上﹑圈檻之中﹑以調伏其狂騃之致﹑庶幾異日﹑得如王粲陳琳輩﹑孤當有以處之矣不然而置足下所﹑衡不得復發其狂疾亦有以自處不至流落失職此則孤區區之念也﹑語曰﹑智勝賊﹑能制賊﹑足下割據一方﹑其略當有過人者﹑豈遂效兒女爭鬭口語﹑不能容置此子﹑且孤送衡之意﹑極不難知﹑孰意孤反用足下卞急之性﹑爲殺衡之具哉孤不能不負衡則足下負孤甚矣。若謂孤有怒且忌於衡惡有殺才士名而假手於足下此又不然﹑衡有何可忌﹑孤有怒於衡﹑卽殺衡耳﹑且殺衡又何損於孤孤所殺不嘗有十百倍於衡者乎小儒願子爲之咨嗟釋憾於孤。而有識不聞以爲非。以爲此曹虛名誑俗。辧言亂政。少正卯華士之流。大人之所必誅。而衡非其人也。若衡者所謂不足殺而可憐且可使之調伏而處於王粲陳琳之列者也夫王粲雅士﹑又窮而歸孤﹑此不必言若陳琳之辱孤﹑又過於衡﹑迨其歸命之﹑後巽馴可念﹑則孤誠心喜之﹑豈有又送與他人﹑待其僕僕倦於往來﹑而後飲食教誨之無巳。而至於殺其身哉。使衡卒不免。則孤之過。而足下至疑衡有髙才重名。孤不殺而遺之於足下此則髙於視衡而淺於待孤之過也夫劉備者﹑孤嘗許其天下英雄。惟備與孤耳則孤所忌宜莫如備備將關羽亦臣隸之皎皎者﹑墮孤掌股者數矣﹑孤皆撫之﹑巳負孤﹑而又縱之﹑而又撫之﹑而又縱之﹑終始成其義﹑孤豈憚有殺英雄名凡以王伯將相之業非殺之所能取勝俟其運數有所歸智勇有所窮而後承其敝丈夫舉事﹑從古如此﹑況衡之不足殺者乎﹑此非足下所知﹑聊爲足下道之耳﹑若足下殺衡﹑斯又不足怪﹑足下思之﹑孤白﹑

黃祖殺禰衡﹑所謂虎如食人﹑不避豪賢斗筲之人﹑何足算也﹑若老瞞輩﹑又當別論此正文寫出一段橫罔之气﹑其可恨又甚於殺衡不知者誤以爲爲姦雄出脫耳﹑

靑蓮詩云魏武營八極蟻視一禰衡議從此出然必如是方見姦雄膽智耳

○擬西子恨範蠡書

李之椿

嗟乎範大夫﹑今乃成吳越耶﹑吳越銜仇有日矣﹑我兩人何不幸而居吳越間也越幸而有大夫吳不幸而有大夫妾幸而逢大夫妾不幸而逢大夫居吳越大夫幸而遇越大夫不幸而遇吳越仇然則大夫之不幸﹑越之幸也﹑越之幸﹑吳之不幸也﹑吳之不幸﹑妾之不幸也﹑妾身吳﹑宜作吳吟﹑苐不能不念大夫﹑不能不恨大夫﹑大夫以妾報國﹑妾何恨﹑大夫何恨﹑惟妾何以遂成吳越也﹑恨相逢不在大夫沼吳之後更恨相逢不在大夫仕越之前耳大夫身爲楚人﹑气吞七澤﹑才吐三湘﹑容與鸚鵡之洲﹑逍遙鳳凰之山﹑身楚﹑卽當仕楚﹑妾與大夫宿有初姻﹑𨿽身在越﹑安知不天作其合縮地至楚﹑觸緣會大夫﹑大夫之忠於楚﹑必不減忠於越﹑顧楚雄甲天下其報吳仇也﹑何難﹑大夫身輕志淡﹑或偕妾老洞庭之波﹑豈不稱良遘哉﹑大夫何一代捨楚而越也﹑使妾亦生在楚﹑奇緣逼合﹑預期面締﹑大夫必不遊越﹑縱遊越﹑妾必偕﹑方將老於薴蘿柰何薴蘿先爲妾恨藪也越王曾稱伯而吞吳至今吳宮人能言之若能永守此雄風﹑寧至請行成而自辱﹑大夫方與大夫種位相爵侯﹑髙歌廣燕﹑妾獲備箕帚以終身﹑越王夫人﹑亦無會稽之恥矣﹑會稽之恥﹑妾恥也﹑丈夫以二君爲大辱﹑女子以二夫爲大辱﹑妾自浣紗歸後﹑夫非大夫夫而妾哉﹑今乃作吳宮人﹑何異泉下人子﹑意者大夫翻恨妾【少伯無此志】不蚤一死﹑其不死者﹑大夫故也﹑愛大夫﹑遂以身歸大夫﹑以身歸大夫﹑遂以死許大夫﹑以死許大夫﹑遂以辱謝大夫﹑以辱謝大夫﹑又安得不以恨貽大夫﹑大夫知妾在吳宮之怨乎﹑含怨而不敢言﹑積怨而無可訴﹑百花洲上﹑花愴神也﹑香水溪邊﹑水流淚也﹑錦帆涇裏﹑帆斷腸也﹑銷夏灣頭﹑夏焚心也﹑妾步不驚塵﹑動無履迹昨者偶去靈巖﹑忽憶大夫甚益恨甚趾重成痕﹑回顧動成悲咽﹑故時時欲死﹑時時不敢死﹑旣不死於當日﹑又何死於今日﹑逐隊歌舞之場﹑勉爲煽惑﹑以圖一當﹑以洗會稽之恥﹑以報大夫﹑而幽獨無語之時大夫魂橫妾目身橫妾心天乎﹑大夫﹑大夫﹑今遂成吳越耶﹑夫差溺伯嚭﹑而憎子胥此必亡之道何必以妾爲餌用妾而吳亡不用妾而吳亦亡用妾吳亡而妾失身不用妾吳亡而妾得所天大夫何計不出此﹑天乎﹑命哉﹑命哉﹑設當日姑緩其面﹑俟大夫指日沼吳﹑功成身退﹑而後妾以浣紗逢﹑大夫未始不忠於君﹑妾未始不忠於大夫﹑薴蘿村外﹑何煩築歌舞之城﹑而今終成吳越耶﹑古今以色亡人國者﹑間亦有之﹑如盡以色亡今天下銜仇飲報者徧羣雄而【夷光口中】是妾輩車載斗量選一二餌之足矣何以十年樹蓄十年教訓蚤朝晏罷臥薪嘗膽爲妾思及此﹑欲不恨大夫而不可得﹑大夫其謂之何﹑吳江夢冷﹑越水雲深生﹑不能爲大夫儷。死不能爲大夫�。捧心永訣。復何可言﹑其不容不言者恨相逢兩不及時而大夫之計左也非久越王夫人邀宗社之靈﹑大夫大夫種﹑盡臣民之願﹑吳亡矣﹑仇報矣﹑妾歸矣﹑越王夫人感大夫之忠﹑憐妾之辱﹑詔大夫種爲之媒﹑而賜老於薴蘿﹑任我兩人所之﹑未必無銷恨之年﹑嗟乎﹑卽至此妾恥矣﹑妾恥矣﹑珍重大夫﹑大夫珍重﹑姻圖再世﹑緣結三生﹑因辱成忠﹑緣忠忘辱﹑相思有恨﹑白日無情﹑

眉公欲擬少伯報書恐難伸喙

○與錢禦冷﹝略﹞

方應祥

朋友之間。性命倚毘譬之四至之風鼓於空中脆者可煉之使堅【仁人之言】結者可導之使散一切芳穢灑之蕩之和之揉之可使一切攝入眾香而不二求【先上篤於朋友】之古人所謂【之誼眞不啻性命以之非如今人只在言貌上交涉】道義之交侃侃暎世。性命之際。或難言之。今夫饑之於食也。渴之於飲也。以諭朋友之交。天下固莫有切於此者也。世知饑者渴者之倚毘其性命於飲食不知飲與食實亦【玄之又玄】倚毘其性命於饑渴饑渴飲食分爲四物各相爲偶性命懸立饑渴飲食之中不翅無偶且復無物太空冥冥。無求無與而眞倚太毘。於玆出焉。莊生之所謂天籟。相取於所不得巳者也。此於何地更立道義之名擇而處之。以自爲。又分而之。爲人計也哉。附籍以還弟所鼓於臺兄四至之風。以實其饑渴之腹自知而樂之。而不厭。特口不能言之。

○訴父冤書

魏學洢

古權閹之殺貞良也﹑以僕伯數﹑有死貶所者矣﹑有死獄中者矣﹑有死杖下者矣﹑有死東西市者矣﹑若乃累累然列跪姦弁前﹑軻之詬之﹑祼體辱之﹑弛杻則受桚﹑弛鐐則受夾﹑弛桚與夾﹑則仍載鐐杻受棍﹑疊棍所中﹑結爲黑丁﹑黑丁漸澌﹑陷爲深坎﹑深坎上微裹藥傳焉﹑不再宿復加搒掠﹑藥裹爲棍揭去﹑棍棍擊赤肉﹑肉敗蛆生﹑淋漓零落﹑肉墮階墀者﹑塊如碗﹑當此時﹑寧特無力圖生﹑蓋亦無力覓死矣﹑而垂逝之日﹑更嚴刑促之﹑溽暑殷雷﹑旨故遲不肯降﹑越六七日始出屍牢穴中﹑骸漲而黑﹑面與鼻平﹑入殮時不忍復道﹑嗟乎﹑悲夫﹑足下讀書萬卷﹑亦曾有慘毒如斯者哉﹑先子刻苦一生﹑並四壁亦非我有﹑而竟坐賄三千三百金以死﹑口口欲辟熊楊﹑諫艸傳天下﹑而竟坐熊楊賄三千三百金以死﹑洢嘗中夜環走﹑想極成癡﹑謂此時﹑忽有人焉﹑以三千三百金相貸﹑如期以進﹑如數以輸﹑彼縱意不在贓﹑當用何名見殺﹑苟得出詔獄入法司﹑父子相抱﹑一慟俱斃﹑斯亦人生之極歡也﹑而長安故舊﹑自一二人外﹑率視我如疫鬼﹑間扣之﹑輒使人從門縫中辭曰﹑目與目相射也﹑明日可暮來﹑如期往﹑閽人則厲聲叱曰﹑睡熟矣﹑敢相混耶﹑明日可蚤來﹑黑夜匍匐﹑惴惴恐死邏卒手﹑而訖不得一見﹑幸見矣﹑不過攢眉誡曰﹑愼之﹑予豈俟囑者﹑幸母數數出也﹑久之卒亦無所聞﹑嗟乎﹑悲夫﹑開口告人非難無人可告之爲難也屈膝拜人非難無人可拜之爲難也獨範陽長者﹑焦然倡醵金之議﹑深鄕酷貧之士﹑素不通姓名者﹑莫不賣服物以相應﹑然多者不過十餘金﹑寡者乃至大黃錢三四文﹑伯夷有難豈於陵陳仲所能救哉信乎﹑廉吏可爲而不可爲也﹑廉吏可爲而不可爲者﹑猶謂妻子貧困巳耳﹑今則受賕鬻獄﹑罪延其孥反似貪吏可爲而不可爲不更冤哉﹑巳矣﹑追比方始﹑洢將就浙獄矣﹑先子生事猶爾爾﹑先子死﹑有敢出而援我者乎﹑縱幼弟躑躅於獄門﹑老母行哭於道路﹑義士或有矜惜者﹑顧昔不能活父﹑今以自活﹑洢尢痛之﹑嗟乎﹑悲夫﹑司馬遷羞貧賤輕仁義頗亦謂謬於聖人今而知其言之恫也貸殖庸可無耶遊俠庸可無耶剌客庸可無耶先子死當葬首陽山側洢若死自思葬要離墓傍耳天地鄙陿﹑莫可共語﹑昔檻車發平望﹑髙於嘖嘖奇足下不置﹑僑良鄕賓客傔從﹑俱似遙領足下意者﹑扶櫬南返﹑適又久與程君偕述﹑才人經緯甚悉﹑嘅然嘆足下眞英傑也﹑抆血而告之哀﹑

閹黨敗聲罪時尙有持勿爲巳甚之戒者惜彼未身其慘耳

○柬李衷一﹝略﹞

方應祥

角曰和來﹑拜讀教言冷風襲人如暫披侍﹑片言之得﹑收爲吾黨﹑不類私心所欣附也﹑過情稱引﹑何以當之﹑當今道徳文章﹑並推主盟﹑如先生所謂揭日月而行天﹑其間欣附气類﹑以今踔乎一時者﹑猶之長庚啟明﹑分未光以司一隅者耳﹑國家經義制科﹑經義於士猶之矢也制科以取士﹑猶之羅也的有所不必中於矢而後明制科之大鳥有所不必入於羅而後見經義之尊夫日月之行。經天之中﹑不知其光徹﹑六合之外﹑故非天所得盡也﹑李先生不肯就一第而士與取士者之重乃兩伸於天下豈與天長庚啟明之嘒嘒晝夜僅爲司而無當於普�者哉

●媚幽閣文娛序﹝附跋﹞

明鄭元勛超宗選

陳繼儒眉公定

鄭元化贊可訂

庶常進學箴序﹝黃道周﹞

奇女子傳序﹝陳繼儒﹞

王伯揆張子房椎秦記序﹝方應祥﹞

鄭都甫石室制義序﹝黃道周﹞

會試錄後序﹝代張晉江與刻本有異倪元璐﹞

江西鄕試錄序﹝倪元璐﹞

祁止祥稿序﹝倪元璐﹞

祁司李玉節傳奇序﹝倪元璐﹞

淇園序﹝王思任﹞

喜鄒愚谷至白門以中秋夜諸名士共集兪園賦詩序﹝鍾惺﹞

閩中荔支通譜序﹝沈長卿﹞

選丁卯江西墨序﹝倪元璐﹞

郭蝶公五先稿序﹝艾南英﹞

沈君烈遺稿序﹝周鍾﹞

史記序﹝陳仁錫﹞

二續古文奇賞序﹝陳仁錫﹞

李岡甫制義序﹝黃道周﹞

秋閨夢戍詩序﹝譚元春﹞

白香集序﹝沈春澤﹞

洞庭遊記序﹝文震孟﹞

關壯繆定本序﹝姚希孟﹞

張茂仲新藝序﹝倪元璐﹞

甲子行捲序﹝朱灝﹞

簡遠堂近詩序﹝鍾惺﹞

紀修蒼浦園序﹝王思任﹞

王茗堂全集序﹝韓敬﹞

花蕋夫人宮詞敍﹝陳繼儒﹞

補孤山種梅敍﹝張鼐﹞

名山小論序﹝沈承﹞

贈偶伯瑞敍﹝沈承﹞

批點玉茗堂牡丹亭詞敍﹝王思任﹞

玉鴛閣詩集序﹝陳繼儒﹞

考卷幟序﹝沈承﹞

英雄槪序﹝卽人物覽尙未發梓王納諫﹞

孟子若姚花劇序﹝倪元璐﹞

壽董思白元配龔夫人七十序﹝陳繼儒﹞

花筵賺序﹝範文若﹞

前歷試卷自敍﹝艾南英﹞

次韻落花詩引﹝倪啟祚﹞

俚引﹝王納諫﹞

夷光野乘引﹝朱灝﹞

王季重悔謔抄引﹝倪文璐﹞

陳季慈爽閣圖題詞﹝李柄﹞

臥遊題辭﹝陳繼儒﹞

跋西蜀尹西有卜築桃源圖捲﹝倪元璐﹞

跋董玄宰書王念生勑命冊子﹝倪元璐﹞

○庶常進學箴序

黃道周

洪惟我太祖﹑耆定陳常﹑戢櫜求懿方啟處之未寧。乃弓旌之四屆。弘文首開。碩徳萃止。建安吉水之彥。共總縹緗。浦江婺源之英。逓爲師表。迨於文華堂辟。九士傳餐。𨿽致用未弘。而荷榮斯赫矣。嗣我太宗。肇旌庶常。仰視列宿。一時養綏扶幼之音。同鳴鹿野。冠仁戴義之隊。共巢靈阿。咸以振藻禁庭。披英祕閣。漱沇當沆瀣之淵。徘徊近天日之表。𨿽無左右。萬歲而奏至言。間有大人蹁躚以通帝月眷。所以人思矜奮。世景休明。於時解生脫穎。矢論而遇庖西。周子妙年。振衿以干華貫。而采者不以爲競談者不以爲躁將以球圖在序實侑畫千菶萋成林時聞兌響尙鵉刀於禾槁。猶資一割之鋒繪紳紱於黻文未嫌兩巳之戻也。粵稽古昔。道始鴻蒙。似當荒遁。巳通盤盂之書。豈必毛錐。兼舒杵築之气。載覽邇賢。事通經濟亦有投牘推案而薦圭璋間亦離捨歷垣而提魁柄故質近沖和。則笙鏞錯韻。識通敏妙。則髖族承風。漢稱丙魏。非假木女王之篇。唐頌朱姚。寧資燕許之什。維我皇家。大敷文徳。將一帷幄之權。特優經術之選。適館授粲。天子之重緇衣。倬漢麗章。古人之習洊水。尙有角而不觸。貴備采之曰威。是以委蛇著訓。則眾釋羔羊。白黑成文。而義逾炳虎。迨三楊懋績。共舒柔惠之聲。二李乘時。合濟雍容之福。遂使人薄汲鄭。而尙平津。家慕韋匡。而輕王魏。絀繩就木﹑何自獻於巖書﹑省括虞張。要無傷於鼎趾。所以華容投袂而矯文襄之摹。汝愚濡首以踏大紳之轍﹑譬於尼父縮頞而食蒲俎玄成曲頤而傾芹醋𨿽未當於和羮﹑亦未可謂失味也﹑景會時遷﹑風雲攺色﹑肅皇來代之年。適火木取新之會先輩以疑滯濮�閔爭曲室後生以未習新禮駢出部曹共鉆仰之末由。乃翺翔於翩反。自是以後未搖鈴索先佩括囊俯仰饘粥。勒宋父之銘。冬夏陰陽。遵已機之路。一旦勢就虎耽。道撓龍血。塤箎夙貫。反而難尋。申甫淸風。翩無肆好。𨿽隆墀之響未衰。而唱嘆之音亦蕩矣。約其瀾源。嘉隆之際。拯壯尙才。洪宣而余。包荒近徳徳隨福立才與威鄰二者相宣。成文維學。是以博陸升車。挾莢而偕安世。復之出蜀。言別以戒萊公。咸相黃流而雕金勺。用銜冥燭以佐羲暉。而況於隃麋初給。未成繡補之文。賫素紬思。欲寄黃衣之夢者乎。方今總章復辟。講幄弘開。聖天子宵衣淸暇。將覽辟雍之儀。明宰執退食從容。亦懷於樂之想。邇諸多士。披云覩靑。下帷發藻。進逢執戟。不復嘲楊。退值射盂。無勞難朔。而無能仰贊塵謨。俯伸蠖說。徒修旅偊以睇畫梁。顧日陰而辭丙捨。欲以前齊哲匠。近擷能倫。差肩比影。不亦羞乎。況又今者。道當泰極。時會物盈。春秋反軌。巳邁三八之期。漢徳循環。更邇四七之運。龍夔不降。則堯舜孤勞。幸及未陰尙資先覺。所當愼圖終濟。亟遇同人上者秉思匪夷盟心【似人物志】若撻深六代之興衰鏤於指掌擥五徳之鉤運鈕其旋回次者獨立不懼詠狩獵稼穡之詩相幾遺榮消跨剌輕肥之夢艮非出位庭自無人又其次者恬心典墳息機撰述廣成羽獵或微詞之足風載獫白顚或聞言而無咎下者乃宜人鑄三鍼馬分五尾饑餓以成雲霧之班動靜不離縫緎之內若夫尋行摘句。袖冊之出兔園。辰入申歸。堠禽之遵鴈渚。諒非閎散所答於璜書。盤說所通其舟楫也。爰舒班管。勒爲玫箴。

可維文教

○奇女子傳序

陳繼儒

陳子冬日居山中。擁裋褐偃曝於積薪之上。執易學義一卷。且讀且睡。齁齁然適也巳。童子扣扉投一緘。索敍奇女子傳。余曰﹑易稱無成有終。詩稱無非無儀。女子【莊而逸】而以奇顯。非閨髽事也。𨿽然﹑河洛不載奇耦乎。易不載兌少女。離中女。巽長女乎。詩不載捲耳樛木乎。春秋左國不載共姜共伯之母乎。其它中壘之列女有傳。臨川之賢媛有世說。何獨於奇女子而異之。夫丈夫生而逢年。或不得志以歾。其磊砢光大之行。或見於學士大夫之史書。及逸民遺老之筆記。猶庶幾有一二存焉者。獨婦人女子。生長深閨之中。淪落於山陬海曲。村墟艸莽間無限。𨿽有奇無聞。卽聞亦不過如野燒之迹。流螢之火。若隱若現。若存若亡而巳。故長卿哀而集之。小加評鑑。其間有奇節者。奇識者。奇慧者。奇【括盡全部】謀者。奇膽者。奇力者。奇文學者。奇情者。奇俠者。奇癖者。種種諸類。小可以撫掌解頤。大可以奪心駭目。古來才子絕未嘗一盤拈出。何也﹑男子如日。女子如月。日【奇論快論硝論】則亙萬古常圓。而月則有盈有缺有晦。其得列於二史者。盈之象也。其偶見於雜家小說而未摽其大全者。缺之象也。冺冺汶汶。晦之象也。若本無指擿。而不幸爲綺語人所點綴。其蝕於太陽。翳於雲霧風【所謂一言而傷天地之和】雨飛。流伏匿於妖星惡曜者乎。自長卿此書出﹑譬如見月者或喜其新。或美其滿。或樂其萬里之淸虛。或快其重輪之華彩。天壤間好月可廢。則奇女子亦可廢也。請無以六經解嘲矣。

○王伯揆張子房椎秦記序

方應祥

秦始皇帝瀕死而幸免者再。荊卿徐夫人匕首。失鏑於殿柱。張子房博浪之椎。誤中於副車也。荊卿之智不如。山鬼有之。子房顧亦作此蚤計何哉。𨿽然﹑副車碎【張賓主有句云子房椎秦祖龍死正得此意】而祖龍之心膽巳與俱碎矣沙丘之魄安知不卽此奪之夫天至神且威也。雷庭之擊物。有不必盡制其死命者矣。豪傑舉事。磈礧廓落。一意所至。百折必前馮吾一意以【柰何以成敗論英雄】遊戲鬼神其肖吾之意與不必肖吾亦以馮鬼神之遊戲懸的而射之。巧者以必中爲奇。�昏瞀人。有穹后羿之射時或以不中徵其巧老猴之雪涕而乞死矢固未嘗去由基之手也況乎策勛中不中間哉。有能賞吾此語者。可與共賞吾友王伯揆張子房椎秦記矣。或曰﹑伯揆之發憤於秦也。何以不並譜荊卿。而譜子房。嗟乎﹑丈夫胸懷本趣。遊戲千古。於傀儡之場。瀟窱髙寄。豈可世人情量言之。然則子房父祖五世未伸之痛。慲快鬯於博浪之一椎。副車誤中。千古惋惜愽浪百斤之椎感慨知巳於伯揆椎秦之一記矣

○鄭都甫石室制義序

黃道周

僄銳於【有才旡學有學旡識爲短气】聖賢之言以貌聖賢貌之而得亦有五賊焉蚤蒨而蔕不堅。一也。像教而優飾。二也。無所鼓之。縈絲而救日月。三也以教天下之【流毒甚大】輕嫚老拜其穉婦驕其姑四也。火迫霜枯五也深宿於聖賢之言以貌聖賢貌之而不得亦有五徳焉謙柄一也。益壯二也。眉髯巳茂鞶帨不設三也。知敗而達化暫通玄理以反於命。四也幸而行之不更言者五也。故以文貌利聖賢之言。與其夙而享之避五徳。寧晚而享之避五賊。鄭都甫之於聖賢。蓋沈浸而圖之矣。先是十數年﹑則見鄭都甫所爲制義﹑精暈相射﹑出於石室﹑今又十年﹑而都甫猶以是名石室猶故也而精暈則旣加遠矣往余亦甘載困於此道﹑遊處寡陋﹑邈於師友獨與窮戰時敗時勝每一顚頓﹑則痛自引咎﹑灼體嚙膚﹑大而揮鉏顧金之愆﹑細而如廁脫巾之罰﹑莫不咀毒心系﹑發藥淸旦然絕口不敢謂文章之故者﹑人卽不能爲文章謝文章之報﹑其過不過與眾等比﹑不能爲聖賢﹑而驟壽以聖賢之言﹑大食其報﹑衣衣車車罪乃過於倚市而繢帝飾者。故今天下所爲巳而蓋﹑且比於聖賢者﹑其品不過二端免罪第一引罪而知過第二爲其道不食其報第一後其報而久於其道第二夫都甫則所謂後其報而久其於道者也。後其報而久於其道。卽奉聖賢而食文章。不以爲過。如僕則僅知罪焉耳。夫以魯五百里三命之爵﹑■﹝敝﹞■﹝薛﹞一聖人﹑五十年而後得之﹑猶且不久仲尼自云﹑吾戰則必克祭則受福﹑必不敢云吾【冷眼徵中】仕則必蚤達也必不得巳而取猶人在玆者以自抒發怡悅於其弟子猶不識當時所爲文等季孟安在今樹頤項結股腳趦且旅偊一語影似而張目大嚼危步皇堂之上又因以教人云云云云若莫巳若者﹑是都甫與僕之所大恥也﹑僕生平顚頓文遇﹑每反成敗得失。與意中之事了不一合。卽有一二文字誤罣人目。其是非去取。與所懷來。亦絕不相當。以此不敢向人商略此道。意僕後都甫旣十年所。不甚沈浸於罪報引免之間。擇之未審乎。而都甫之辧此則旣久矣。今天下人爲聖賢。大江南東。鄱湖之西。有唐宜之。羅文止。譚友夏。諸君。皆深宿於聖賢之言鄭都甫以石室靈威提撮諸勝卽一旦有仲尼出。將立矍相射文貌之言招諸僄銳者入門而右諸深宿者入門而左吾將中立焉則慚在徳賊之間亦奉鼎耳逡巡卻立以從於後報而久道者則在吾都甫乎。在吾都甫乎。都甫建徳人﹑今大中丞之昆﹑與貴池丁師交俱爲吾師行

○會試錄後序﹝代張晉江與刻本有異﹞

倪元璐

蓋易有之曰﹑聖人作而萬物睹﹑何言乎其睹也﹑上章美而見光﹑下著情而獻功﹑如相見然﹑故稱睹焉易之言【旡陳不鮮】睹書之言霽也上古之蒙﹑霽於二代﹑堯之蒙﹑霽於舜。舜之接堯猶雨之合水也而其時則亦有若肇造啟辟然者﹑此其以堯有靜深之息﹑而舜大見其道舜大見道是使四【從來小人都是乘陰你事靑天白日】凶者不得不大見凶四凶者大見凶則【那有鬼魅出來】十六族者不得不大見才也此十六族者﹑當其席伊祈之暮气﹑而罣於窮奇檮杌之繁妖﹑如處襲石﹑不可尋察﹑而及其應運投知﹑光气勃發﹑燦然華舒﹑爛於卿景﹑故舜者明新之大歸﹑冒萬類之才﹑而與之相見者也﹑今天子極聖左握大鑑﹑右操健斧﹑以章姦鋤逆﹑使嚴雰坐淸。大昏忽旦。

天子以爲如此。則天下必有矯挺而出其才者矣。故使臣等洞垣而求之文字自臣所見士之能言者﹑性命俱流思理並竭﹑窮致極能﹑凡士之奇﹑則無有不見於此者矣﹑士之能爲此者﹑運昌則气發。心開【時宰正不】則力。張去諱絕嫌則慮坦。而其情易盡。此物之善睹者也。𨿽然臣疑士他日將或有遁焉者﹑夫敝臣之遁其君者﹑略有五術﹑漢之臣﹑則皆蹈之﹑漢武帝責吾丘壽王曰﹑子在朕前智略輻輳及連數十城之守﹑職事並廢﹑一遁也﹑聚才以從其面。退而解弛焉此一術也嬰蚡之訟﹑武帝問廷臣誰是﹑韓安國兩是之﹑鄭當時是嬰﹑後不敢堅﹑一遁也詭於中虛。以爲無咎又一術也文帝欲任賈生﹑絳灌之徒﹑則曰年少初學﹑專欲擅權紛亂諸事﹑一遁也駭非常之原。而托於安靜。且以老成制年少以談【五道五術文陣絕奇不但救時萬論】笑奪痛哭則其說易伸又一術也文帝問陳平﹑刑獄錢谷﹑平曰有主者﹑問其職﹑曰理陰陽﹑順四時﹑一遁也逃實課而卽於莽蕩以爲大又一術也公孫弘﹑對武帝曰﹑臣誠詐﹑使非汲黯忠﹑陛下安得聞﹑此言﹑一遁也居身於謙【此遁更甚王莽周公關頭在此】謙之大美而使人主不可見詐又不可見忠又一術也此五遁者。大巧之臣皆用之以押闔其主。漢之二主。皆英主也然有不及覺者其情甚深其罪則與四凶等夫主甚陽其徳而臣則懷諼而棲於至幽此固流殛之刑所不原也故臣願士。�顯白其意以與。上相睹相睹則無回心無回心則無匿才君父者呼心之鐸。心志者﹑鍜才之韝。世顧安有負忠臣之心。而患無其才智者乎。且夫明主在禦﹑譬鏡之在懸也﹑因鏡以正其容易而欲滅其醜難乘明主以致其功易。而欲塗其過難。況以上衝質而能大見舜五十在位之道。使其年及舜。必又出舜上而諸臣從之枕圭席鑕不爲十六族則爲四凶不可愼哉

戊辰錄出有言後序爲倪鴻寶先生代斲者正怪其初中文气不甚類且中間生心害政一云云全似崔魏護局人語意不應出先生手定非是今春購得其原艸讀之乃知中十數行繇時宰攺竄非故五也五遁譏切時宰甚毒固應取怒然而人心如面豈不諒哉○五遁可當四其宜發白獸樽滿飲以宣其快

○江西鄕試錄序

倪元璐

歲徳丁卯﹑通其木火﹑於是天子所薪槱天下士七年矣﹑詔使臣某等徵材豫章﹑顧豫章未易材也﹑夫【當時人】地力凝【望江西如羅剎鬼國如此推尊誰肯誰敢】蹇風道遒揭標義鉆脈之儒﹑嚴骨長幹之傑﹑國靈所蒸﹑肩踵相結矣﹑當髙皇帝聖作﹑天网肇張﹑而金溪嶽然﹑首先物睹﹑今

聖業中奮﹑當又自其一方﹑舉統類而應﹑則天子將自捨拔獲之﹑而翼圍其間﹑使獸弩道合﹑固難也﹑且臣持橐不效﹑重以持衡﹑臣心戰然﹑有如突釜﹑旣馳至﹑則某官某監臨嚴毖﹑而提調某官某某罔有不共﹑所辟檄同考某官某某皆茂選也﹑臣等乃相與祓心晶誓﹑進學臣某所取士五千三百有奇﹑鎖院三試之馬練虱輪。眥力俱盡。則得士百有二人﹑鏤其文二十篇以獻自五年會試所著令﹑卽式士文﹑主者母血指主者固巳湔欺而領逸矣。然猶使得揚言簡端臣於是乎序﹑臣惟國家以文章求士﹑是措其令於道所甚貴也﹑然且爲之則不慊﹑曰黃葉時踴﹑兒啼止而其靈盡﹑故今世之士﹑其當官敗﹑不必歸獄其文﹑卽主者盡可得陰拱而逃辟天下之論喜深文。而漏誅於此者。則不知文章之察也。且夫道甚尊則物爭敗之﹑王者救之以卑名﹑故詘聽於辟召。則伸矚於科舉眩形於徳行。乃旌膈於文章。変徳行爲文章﹑猶夫易貌欺以情寔﹑今日﹑其於士不察﹑是聞鐘鳴不可知其摦弇耳﹑模珠於淵者﹑謹循其光气則多得珠﹑士含珠肝腎﹑而翔光气於文章管幅相遭性命奔竭𨿽臣蒙者﹑則猶能知之也﹑臣所不能知者三﹑夫孔孟者﹑盡世之所歸是也﹑孔孟不必以爲貴孔孟望助而寶疑﹑不享其擬不歆其信﹑今而塗遇迮然發獎﹑夫諾於誓壇之下臣何繇知其情哉﹑其又不可知者﹑先民以繩簡箝姦雄﹑禁無穴革﹑庸人蜷局有守法之名﹑魚潛鼠循﹑吐絲自縛﹑𨿽或莊士﹑然臣旣未見躧者良行則不能識矣﹑其又不可知者﹑詭於盛世之容﹑使骨辭徐偃﹑肉緩嵇康﹑隱脈刓稜﹑居無守气﹑固且得福﹑然臣疑木刃似之﹑亦不能識矣﹑爾乃長爪利鉤﹑梳疑剔理﹑鳥飛凖繩﹑思変決起﹑蠖不��﹑�非播紀﹑體經能靈﹑謹謝諸氏﹑此數者﹑天下之�決﹑忠臣之行也﹑盈寸之毫﹑方尺之牘﹑苟致其誠屈役不叛﹑則萬石之弓﹑可左右握﹑而十萬之虜﹑可睨而橫行也﹑故曰姑布相表﹑越人視裏﹑張喉見肝﹑握火而處﹑夫臣所奏士牘﹑猶吏之質也﹑當臣受之齋戒而察至﹑臣亦猶行考功之道耳﹑於是臣當醮士臣正告士曰﹑必無墮其文心﹑夫文章之器﹑非黃葉也而兒亦未止啼也﹑非使士當官﹑卽亦不信﹑今當官所共嘆者﹑神【毒罵】飛而上气伏而幹用其智則日生用其才則日死神飛上則芒下气伏下則宄上智用以生故不肯以死千秋之業才用以死故不能以生一旅之師數者於世豈有銖黍致其文心者乎。使天下懷此數者﹑挈槧而走臣所﹑必立取刷去﹑然當官而或貴之者﹑則是孟說有完臏而防風【罵世甚毒而巧】奔命無專車之骨也且夫聖智之名。功能之迹。華而可悅。天地之所受藻也。非足文於心。苞采相勝。固不能得之。譬噓冰無出焰者矣。其不然。固如噓火。易再曰含章。言文心也。於坤王事有終。言致功也。於姤有隕自天。言天下之理可坐得也。夫得寶母者。壇奉以呼珍於海。士此寶母亦壇奉之。足以提忠聚能。坐躋臯禹。故有益功而無遷�也﹑墨翟公輸盤﹑帶牒坐投﹑而攻守之變盡﹑假二子轀櫓而見城下﹑又遷術乎哉﹑自臣六七年所親見天子﹑矜朝奮講煥乎昭回﹑以爲天子之修其文章﹑而天子則繇之以湛新天下﹑虔武而創東西之孽﹑云漢之成﹑如此矣﹑多士觀乎天文﹑其法最上其下者往數十年﹑先臣某宰爾鄕安成﹑旣以袒持故諫臣【知其有本】劉臺抵楚相譴去﹑巳又十年﹑守爾臨汝﹑定潢池之嘩﹑此爾鄕之所甚材也﹑然先臣之爲文章﹑能刻深造思﹑而其教臣朝則曰力爾文章﹑暮則曰﹑無亡爾文章﹑夫先臣亦有取爾也﹑臣學於君父﹑卽必以諗諸士﹑臣寔藉諸士免辟﹑苟不墮諸當官﹑則巳矣﹑

合孟題皜皜三策問。及此序觀之卽欲不謂之須眉男子不可得也【朱上愚先生評】

爵祿不入其心故飯牛而牛肥利害不關其念故治文而文篤漢人劉李谷諸賢災異對而後不可多見也○聞闈中成此稿見者無不驚駴勸其攺削先生不之聽旣歸而里人危之益甚先生置弗慮也嗟乎忠義天植豈可禁哉○灌夫罵座不足奇妙在罵人人不怒者非不怒也直是怒不得耳

○祁止祥稿序

倪元璐

文章之不治則由其才墮而體升才墮而體升者﹑詭羮酒於太玄逃燈劍於帷匣此二托者﹑名大尊。而其情如春冰彈指可破也且夫太羮爲不味之烹。玄酒卽非醨之釀。不味比之生物。非醨幾於澹水。以此二者享諸眾口。苟其嚌嚅唱旨。悅懌騰酣則亦遂可尊屠手於【直破其冒】易牙貴汲人於儀狄然固不能。則其用之文章。必有不可者矣。而謂過宣必敝。則有取於帷燈。侈割將傷。是所期乎匣劍。然不知畜光需鑑。養鍔待剸。此以諭字未落紙之時意。尙包胸之會未聞至幽相察而憂照【朗朗揭明】深兩敵相威而嫌器利今欲辧層墻之中非漆襲石之裏無鉛𨿽復長號不可得信則其用之文章。又必有不可者矣。如其不可而顧爲之者。其力薄。而取途於易循。中慚。而駕髙名以自壯。旣巳爲之。必以笑天下之不爲此者。衰狐升座。而咒龍象之智爲羊鹿。此天下之大痛。志士所務白也。故吾之意。欲使羮人窮羮酒人窮酒。燈者猶燈。劍者猶劍。則天下之才出。天下之才出。則文章之道大治矣。自吾持其說二十年﹑不敢以告人﹑以爲言之﹑天下必有劚吾舌者﹑而今吾友祁止祥﹑由其道﹑則大效﹑則是文章之事猶可爲﹑而言之亦未必禍也﹑止祥氏之文﹑棲於奧深﹑躍爲靈露。觀其入。剌然可寸計心觀其出。瀉然可斛量血則其才無不致於其文者矣。夫使止祥氏澹然而唱曉風殘月。或可以歡十七八女郎。信口而長唫。亦可以通曉白香山之老嫗。然止祥氏不爲。止祥氏以爲使天下婦人知之。則不如窮以死耳。觀於止祥氏之爲文﹑亦足知羮酒燈劍四者之才。可得而極。而太玄帷匣之義。自聖人言之。亦爲多事。庸人托之。則大姦【且不得一好字】而巳矣。以止祥氏之才。亦數舉乃售。使吾言晚合。然使止祥氏不大效者吾舌豈可得保乎

陶湯之黎丘何術復弄

○祁司李玉節傳奇序

倪元璐

韻人管風弦月。莊士矩倫矱理兩【趣甚】氏遇於塗必捽【絕好】頂交【非場】唾而去今使兩手者左執檀口右執鐵肝兼寫並獻。所不能矣。夫文章之柔若媚狐。比於巧令者。莫甚元之曲子。而以爲繇其道之可以教忠。世培則有取爾也。世培心恫於峕。起蘇衛稿壤。爲當場之弄。其艷蘇意微。其醜衛恨切。嶽氏之祠。泥範【誰人下此令眼】武穆。金鑄檜卨。人之【快心刻論】欲不朽檜卨甚於存武穆也宮商鑄之。不愈於金乎。故是記則祁氏之刑書也。名音曰律。名法亦曰律。故世培之能於司刑。於此可知也。然世培之於古之爲詞者。則有異歸焉。宋廣平剛腸。而哦梅花則媚。歸於姿。世培妍面。而敷勁旨。恊於銅琶鐵綽。歸於骨。王右丞奏郁輪袍。領解登第。歸於藝。世培旣登第。而聲忠影叛。發其思存。歸於道。柳耆卿調桂子荷香。致金亮躍馬歸於辠世培拈一禿節子近晶漢日遠遏胡云。歸於功。且夫譜事爲詞。使可歌舞。其中有靈也巳以世培氏之詞爲臠享於諸氏【�句至此何羨】聰氏享諧瞭氏享態【安右�金】藻氏享華俠氏享義而用物以配之逢花則艷�酒則豪當經則法伍史則鯁是固英怪。非其才莫能爲之也。

朱人談理元人塡詞原是一脈貫下老生無穿錢索子遂令分作兩截○紫雲仙目李靑蓮五臟皆錦繡贊此文不得不襲其語

○淇園序

王思任

天下山水。有如人相。眉巉目凹。蜀得其險。骨大肉張秦得其壯。首昂須戟。楚得其雄。意淸態遠。吳得其媚貌古格幻閩得其奇。骨采衣妍滇粵得其麗。然而韶秀衝停﹑和靜娟好則越得其佳。故吾越謂之佳山水。吾郡中者有八﹑而蕺最寵絕。眾妙繞環似百千萬名姝抱雲笙月鼓一簇太眞者佳至蕺﹑觀止矣﹑蕺腹有招提。是吾家逸少宅。而肩頂間爲相國呂文安祠。誦古栢行祠下。低佪不忍去矣。文安孫美箭氏。羮墻之暇。薙蕪擴隙構園讀書。顏之曰淇園。成而遜予敍。敍曰。凡功名富貴。有不難滿圓人意者。而惟山水之緣。定多缺陷。生長平原。一望天盡。鳩石尋丘。穴溝偕瀦。回思本來面目。則不快。遠者百里。近者數十里。一時命駕。三日聚糧至則輪饑蹄渴酒澀肴枯不須興盡先懊初心則不快諸人遊飲之趣。吝於日而侈於夜僑於外而便於家。夕陽將下。眾志漸苦。點檢招搖。城闉雜沓。有如市罷。歸來則不快。家在山中。四圍裩束。聽鬼愁風。因虎逃月。則不快。而峨峨兮登天。而沈沈�入淵﹑天靑日白﹑洞疑虛愒﹑時有性命之念﹑則不快﹑山水宜人市居荒落﹑修琴買藥﹑引勝呼豪﹑則不快﹑■﹝阝禹﹞守角全﹑捉襟露肘地利人和﹑或爾限之﹑用是巨靈不神﹑桑田易老﹑則不快﹑土木水石﹑投胎奪命﹑財力可通而惟老樹壽藤天功難鬻一暴十寒。三移九絕則不快。凡此數者﹑皆勢之所不能爭﹑智之所不能斡﹑而道徳之所不能感化﹑文章之所不能增美者也﹑有福存焉﹑淇園胎而得越﹑生而得蕺﹑長而得旺於相國祠邊﹑枕負大海﹑襟帶二江﹑湖山溪壑之所飛回﹑雲霞日月之所跳蕩以榻爲馬而穹巒驚峭竟日賞心以幾代舟而漁笛菱歌隨風入耳長松老檜鬣怒鱗森而匪陰宮古墓之忌午夜明河單往長臥而無非類若人之呵夕梵晨鐘。聽下方。則諸品靜矣。靑煙紅火。仰萬戶。則萬覺生矣。當斯時也。書史對宛委而成籙。盤盂熱丹脂而勝鼎。卬竹乘雲气而擬龍。妻子偕鹿門而當友雞犬吞圩實而成仙。此詎非美箭氏之福耶。吾越中居者﹑知有仰屋﹑行者﹑知有辯途有身處山而目不見山者。有目見山而心不見山者。美箭躍然作百尺樓想。而日供其身於丹峯翠靄之上則旣得福而又【實難】能用福美箭氏之福也。滋大矣。則𨿽易淇園爲福地可也。或曰。命名淇園﹑蓋托於有斐之義﹑子謂竹之義從个。淇園有萬个而後謂之漪漪。美箭廣四筵而無闌入。以其所謂福者。切磋友生。斐孰章焉如是則子猷能徑詣而嘯者。淇園中又何可一日少此君也。

○喜鄒愚谷至白門以中秋夜諸名士共集兪園賦詩序

鍾惺

以此淸秋﹑於焉嘉客﹑白露蒼葭新染芰荷衣上。歌童舞豎半攜書畫船中。愧時一相思。惟小子之戒行太晚。𨿽禮無往教。在先生之乘興何妨。以賓主而易師生。懷斯盡矣。由合離而成壯老。感亦因之。睠焉興念勉甭爲歡﹑裏寡新聲入耳就絳紗名部之音地無勝迹娛心發金穀故園之想積數十年之緒以永今宵合幾千【其樂何如】裏之人而同明月如玆三五﹑豈作尋常﹑履簪雜沓髙人自領孤情絲肉喧闐靜者能通妙理各稱詩以言志﹑用體物而書時﹑

○閩中荔支通譜序

沈長卿

夫物各有止﹑魚止鰣﹑菜止蒓﹑果止荔極矣﹑是數者東南異味﹑天所以私知味之人也而予鄕頗有憎棄蒓者安知閩粵巴蜀間人人喜噉荔哉﹑是人以命酸。故躬逢異味。如同嚼蠟。不使雋永。譬病夫食蜜。眾競云甘彼獨稱苦庸非命乎然蘇學士誇江瑤柱之美﹑謂𨿽齋素人不覺口角流涎﹑此說是否﹑以予揣之﹑食而不知其味者﹑尙不乏人﹑必無不食而反知其味者閩人中日用而不知﹑知之而嘆未曾有者﹑祗從他人齒頰得之蓋耳之於聽非口之於味也四方人宦於閩者﹑居非其地﹑或至非其時﹑有啖有不啖﹑啖者有喜有不喜而所【朱比王云美種不過數株非世家大族不】啖之荔有美有不美所喜啖荔之人其詩文【能嘗也】有嫻有不嫻以故上下千載譜寥寥﹑曾不盈寸乃耳食之徒﹑不識方紅江綠爲何物﹑亦附會其美﹑形諸詩歌﹑則譜且充棟此猶盲者譽花。聾者褒笛。十八娘有知不復作笑躄美人哉予舊嘗令汀其下邑接壤漳者﹑荔樹稀如辰星﹑至建延邵三郡﹑其民老死﹑曾未觀見鮮荔﹑何況屬厭﹑而四方人遇閩人﹑槪云﹑此貴鄕仙品也閩中【猶東魯人輒誇其鄕有孔子】人未經噉荔者輒妄受四方之諛而不恧亦大可異哉嗟乎斤斤一荔﹑自妖妃郵置後﹑以口腹貽累而土著者色驕。風聞者舌妬。總涉有我﹑實則燕趙蘋果﹑吳越楊梅﹑皆遠出荔下﹑葡蔗益懸矣﹑此不易之評也﹑𨿽然月中躔度﹑千有餘裏﹑仙桂托根幾何而自下望者但雲月桂巳耳。未嘗支離分屬。荔爲天下果。爲人間果。非甭家果。甭邦果。豈閩所得私且阿乎。荔譜並刃自宋蔡君謨至﹑我明徐興公廣之﹑鄧道協增益之﹑搜羅大備然皆閩人使不知味者得指爲口實﹑予也﹑東西南北之人﹑論至公也﹑若云鄭環而僑因護之﹑予則焉能﹑

知味鮮能乃知果甭

○選丁卯江西墨序

倪元璐

系今文於時固以【時者新之謂】變之道與之矣今文變則愈今𨿽邀龍馬之靈。役典墳之气。使倉氏兄弟。屈曲虫鳥錯然而書之亦愈以【乃知用古文皮貌爲今文者非是】明其今者巳也故極今文之致爲。之三年。則未有不腐者矣。豪有力之士愧之﹑以爲是不可循﹑於是乃棄其衡斗而舞帝江之於戚爲此者。其道足以亂天下。而其器大毒。天下飲之適如耳。於是司命者憂焉﹑以爲非其人彊魄﹑則不能爲也﹑乃大索其類以厲誅於彊梁。而鑱其血性。爲此者其意欲以治天下而【總涉有意】其器大毒嗟乎操兩毒之器。以共制一文章。世豈復有文章哉。故吾於今文﹑則有二懼焉。毒造於豪有力者而使庸人承其禍此始懼也毒報於豪有力者而使庸人首其功此終懼也夫庸人不能自救禍而與庸人圖其功𨿽更千世未有能成者矣王尊曰﹑賈人百萬﹑不足與計事羅紹威以牙軍驕盡殺之而所部兵羸不可恃則大悔恨植其名而不足以著物﹑貴其體以犯天下之不服﹑則其叛之必速﹑是使天下之二毒者﹑相伐無藝也﹑吾於豫章憬然欲変之矣然吾欲変之﹑而不敢不握其才管夷吾欲変齊﹑則握髙國趙武靈王欲變騎服則握公子成﹑髙國公子成者齊趙之人之所大服也故吾爲之制奇平華朴四网者﹑不脫一面也然吾必一一吹之﹑而察其才﹑自吾之意﹑以爲察才之法﹑存乎別贗夫文章之有鬼道者。牛蛇無禁。而黎丘不可尊也。黎丘之穴破。而四者之才乃始退而各守其宮。子產曰﹑鬼有歸。則不爲厲。故文變則可歸也。歸則不厲。不厲則其才不疑。其才不疑。則其體立才非一的之招體非一鞲之鑄也奇平華朴苟皆以其才爲之則其於體均有矣使四者各有其體。則文之體正。天下有此四正者。則天下之二毒者止矣。是故鋟其文而告天下以其故﹑然天下必知吾爲豫章言之也﹑京房考課之法當時第使得行之本郡夫不憂其身之不免而憂考課世固以京房爲愚人也巳

予論文嘗深味時之一字終古比日月而光景常新妙於時也古文非不佳而施於時無論非體含其新而舊是圖數見不鮮有何佳處得吾師出其毒大快我心

○郭蝶公五先稿序

艾南英

廬爲州。當古淮南壽春之枝境。春秋時。常以巢舒英六奇側吳楚彊大國之間。竟用力戰而後服爲雄。故其人率能以智勇自將﹑亞父一不用於楚﹑而漢業成﹑周公瑾機神權略﹑遂佐孫氏霸有江東﹑鼎峙而分天下﹑自濡須肥﹑水之後南北常祖爲存亡﹑及太祖受天命﹑始渡江﹑得巢湖舟師以濟軍﹑當是時蝶公之族從徵行授都統萬戶者數人天下旣定越數代而蝶公以明經子弟用古文奇學傾動海內亦其勢然也﹑然予常竊怪其地大以腴氏習耕鬭而文章萎然﹑自兩漢迄今無聞者獨一淮南安安辯博能文辭﹑使詁離騷﹑旦受詔﹑日食時上﹑所作內外篇﹑予嘗讀之﹑其書皆周秦以來﹑散見別出﹑鎔字爲句﹑鋊字爲篇﹑若範雜金而爲器﹑如出一手故予常目之爲冶人意非王能自爲﹑頗疑其客八公之屬爲之﹑今考其地皆廬產也然王又以黃白術致神其說者以爲雞犬皆仙﹑予常思之﹑此爲王文章寓言耳合莊列管韓荀卿呂覽之言以成書使微者以顯散者以貫此與変鐵石煮丹﹑砂爲黃金何異﹑蓋淮南之後千有餘年﹑而得蝶公﹑蝶公爲文﹑苞孕百氏﹑肆筆成文﹑一句字不自古人不言也﹑考其淵原﹑旣巳如淮南內外篇﹑然安生西漢之初﹑天下藏書未盡出﹑所見僅數種而蝶公當今日周秦之祕汲冢孔壁之藏﹑與夫漢魏唐宋以來﹑瑰奇怪偉可悅之書﹑博取而融裁﹑且什倍之﹑疑八公之屬力未辦此﹑其所得心成﹑文而見之者﹑又制舉業也﹑此如詩之有近體﹑文之有四六﹑欲使古人之書﹑層見錯出﹑如吾才焉噫亦盛近矣視淮南之兼儒墨﹑合名法﹑漫羨無所歸﹑其爲力難易相去何如也﹑而蝶公又以其餘治神仙黃白方技迂怪之說如八公所爲好之惟恐不至。豈蝶公又以自寓其文耶。予嘗謂集數聖人之道以成一聖如冶人者如吾夫子集【又足冶人】數人之書【之說】如出一書者惟淮南安充其說﹑液物爲金﹑液金爲气﹑化形而返神﹑如僚之丸﹑秋之奕﹑以是證道﹑又以爲文之寓言﹑吾懼蝶公之未有止也﹑𨿽然吾與蝶公言意气﹑卓然使人有封狼居胥之想﹑蓋將爲公瑾耶﹑抑�欝不得志﹑因放且詭焉﹑以自寄於其鄕巢【又出二人】父左慈之間耶。則區區制舉文。何足以盡蝶公蝶公舊字無文﹑謂不待文而興也﹑今又取孟子苦心志勞肋骨餓體膚空乏拂亂之言﹑名其稿曰五先合無文之義而推之蝶公爲人可以慨然而想矣

千子文力摹韓歐於此具見一班○忽離忽合七縱七橫頗得太史公之神蓋韓歐子長之的派也

○沈君烈遺稿序

周鍾

君烈死﹑其孺人薄少﹑君爲詩以哭之﹑余讀而悲焉﹑有曰場中無命莫論文。有鬼能遮秉鑑人。卻怪君文遮不去。故將奇疾殺君身。有曰濁世何爭頃刻光。人間眞壽有文章。君文自可垂天壤。翻笑彭翁是夭亡。有曰﹑絕壁無緣困五丁﹑不畱一綫與人行君文幻似桃源路只恐靑山誤後人有曰﹑仙才天上原來少﹑故取凡間學道人﹑有曰﹑文心化作靑松塵﹑拂盡凡夫筆下塵爲詩百首﹑淋漓悲痛﹑皆此類也﹑余獨異其句曰﹑筆鋒鑿處殺機深自古文章之流派各異﹑要其能傳者則生气殺气。兩者而巳。古之爲文﹑純以生气用事者﹑前莫如漆園﹑後莫如廬陵眉山之流﹑其它如屈正則﹑司馬子長之類皆全以殺機行者也。蓋士負用世之志﹑又乘得爲之時﹑以恬澹其心胸。則其發而爲文也。必舒徐寬厚﹑往復詳贍﹑而無忤於世﹑至於縱之以有爲之才﹑又厄之而使不得見其用﹑則憂愁困苦﹑情與境會。𨿽欲文之不動。於殺。不可得矣。讀君烈之文者﹑見其質閒性靜﹑縱送自便﹑若獨得春夏之气﹑余獨怪其爲文貌冷【文品可知】而中肅骨重而神寒。夫嚴肅之气﹑寒冽之味﹑天地所爲乘於候之自動﹑而勢不冷﹑不自於秋冬﹑以收春夏之繁淫﹑而歸之冷寂者也﹑境冷則味苦苦則萬變生焉故夫文人不得志於時﹑小則爲貧賤﹑甚則爲刑夭﹑皆其悲蕭激楚﹑默動於秋冬之气﹑而不自知者也﹑君烈文采風流﹑卽之如珠玉照人﹑而余時從靜中察之﹑見其至性寡諧﹑幅巾蒙頭﹑無復塵世間想﹑機之所動﹑蓋與秋冬爲近矣﹑昔長吉作詩﹑好用鬼字﹑殺字﹑血字﹑識者以爲不祥﹑君烈之文﹑倘亦其類之似者各以气相合與﹑𨿽然﹑富貴福澤﹑天之命也﹑至其士之能文﹑與不能文﹑則天亦有權焉存其間矣﹑國家﹑三歲一貢士於庭﹑其間盛服采﹑炫騶從﹑以焜耀於時者﹑何限﹑顧榜墨猶新﹑而人不【�輩眞人可恥】能舉其姓氏者。何比比也。又況乎以書生而走當世【足以慰君烈】之名以琴瑟而兼友朋之樂豈不亦布衣尊遂之極哉。以此絜彼﹑其所得於天之分﹑必有辧矣﹑抑更有進焉﹑文章行巳﹑兩者相輔﹑以其足於巳者發爲文﹑大樹之子﹑百條共母﹑晷以根柯相及也天如不云乎﹑貌無媸惡。當相其��。體無剛柔。貴斷其行事﹑君烈蕭然四壁﹑而厚自植躬。𨿽有郡剌史及州大夫﹑欲稍爲其資生地﹑感謝不屑也﹑則其素心靜質﹑後有采風者﹑又豈得僅位之以文人之烈哉﹑余請再賡少君之詩以歌之曰﹑鐵骨支貧意獨深有睛不屑顧黃金﹑時人漫賞雕虫技﹑沒卻英雄一片心

少君詩百首字字流紅化碧足以不朽君烈

張天如梓君烈之遺文﹑而撫其孤﹑張受先以女許字﹑皆古誼也﹑非君烈無此支

○史記序

陳仁錫

見善不喜。見惡不怒。此人主也。文章亦然易喜易怒文之下也【肉眼柰何】不喜不怒難言矣見善不喜。見惡不怒。其孰能與於此哉。六經是巳。若夫可喜而非無故以喜。可怒而非無故以怒徉喜【深千測史】而亦似眞喜徉怒而亦似眞怒史記一書耳﹑嗟乎易文章之法祖也詩文章之鈴鐸也﹑至哉易乎﹑書不盡言﹑言不盡意﹑立象焉足矣﹑又多言乎哉﹑史記母乃少盡歟﹑神而明之﹑默而成之﹑易也﹑神而默。史也神而【妙】喧矣其【詩亡史作】近於詩乎。詩之言興也。興辟雍之鼓鐘。亦興捲阿之車馬。興鞅掌之勞吏。亦興白駒之逸民。興似續之古人。亦興雞鳴之夫婦。興前驅之將帥。亦興同仇之婦人。旣環天下人可幹可喁。可風可雅。不加品題。貞淫自見故世之治也用興興之失繁繁則可刪俗之澆也用气气之失驁驁乃日蔓是以孔子不惡繁而惡蔓其於詩不尙气而尙興。此意惟太史公知之。他人不知也。何也西漢有文章﹑東漢有月旦﹑有文章﹑人人喜於自見﹑有月旦﹑人人稟於自避﹑文如景星慶雲可見而不可避之物也﹑太史公於書無所不取﹑可以不取﹑而故存之﹑於人無所不收﹑可以不收﹑而故錄之﹑何居以自成一家言乎﹑則夷然不欲以勸﹑夫人立言立徳立功﹑卽三者無一焉﹑而猶有翹翹自見之興﹑太史公樂矣﹑嗟乎﹑此一種樂意﹑遂能釀百代能文之苦口而使之甘﹑柔百代評文之刻意而使之平。俾覽者眞喜似喜。徉喜徉不喜。常若觸之。可喜而不喜者自在。眞怒似怒。徉怒徉不怒﹑常若擊之﹑可怒而不怒者自在﹑太史公又樂矣﹑嗟乎彈人人所不欲也﹑謗己巳所不欲也譽人以彈人譽巳以謗己巳與人所不欲也如萬石君傳﹑剌客遊俠﹑諸傳﹑何嘗一字譽之哉閱者擊節嘆賞以爲眞譽之也噫此興象也天下明眼少而肉眼多。堂下人多而堂上人。少使肉眼爭相曜以和其心。而堂下人交相舞以作其勢。則事功興。議論止。天下和平矣。又如神仙諸傳。何嘗謗人主哉自謗也自謗而不諱。卽彈人而不怒矣。何以故﹑月旦之失非失於苛物而失於恕巳也是書始閱於丙寅﹑歲除日﹑可以解解之﹑不可解﹑置之﹑太史公不求甚解﹑而彊解之﹑太史不甚求解人﹑而彊索之皆過也﹑離文明之象萬物皆相見史記古今文人皆相見之書也噫鼓之舞之﹑以盡神﹑風水遭而造物不默﹑能讀史記者﹑可與言詩也巳矣﹑亦可與言易也巳矣﹑

諸儒辧史字掊句擊終不得其意之所在未免爲子長所笑先生此文則侯葩之於太玄千古一知巳而巳

○二續古文奇賞序

陳仁錫

文章有殺生而無奇正。殺生奇也。奇外無正。文兵也兵禮也。始武經。継戴禮。終文苑英華。以此。蓋武事之不張。由文心之不足。故兵以武爲植。以文爲種。兵法有之。人人正正辭辭火火。又曰世能祖祖。觧能下下。夫火火。文士之武心也。下下武士之文心也。尊文賤武。吾玆不信。今實無文士。安得而尊之。實無武夫。安得而賤之。古今無不翻案之文人。亦無靈讀兵書之武士。李衛公斷劉項。皆非將將之君。而陣圖陣法。皆可廢。不出多方以誤之。致人而不致於人而巳。此善翻案者也。生殺在乎呼吸則文章自於喉舌間倏奇倏正佹虛佹實敵𨿽對面【神而明之文武一也】莫測吾奇正所在矣故有殺生而無奇正﹑何至文也﹑大槪密靜多內力焉﹑徒誦空文﹑爲敵所誘﹑是以章句易性命耳﹑或謂玆選止於唐之英華千卷﹑也﹑夫唐詩不盡佳﹑而唐以後無詩﹑唐文多直少曲。而唐以後亦無文。昔有夢見龍者。劉子作文嘲之。豈非嘗見畫工者。屈其脊。挐其爪。施甲鬣雲气於身者耶。是夢畵也。先輩有好鑄佛者。鑄罷輒毀。三年不就。工將去。童子詒之曰。得無似人面乎。其人大悟。一夕而佛容成。故唐之文猶似夢畵也猶似人面也然英華一書大奇﹑有學士家廣之至萬卷﹑更奇﹑予將續出﹑宋文生气太多能【西江人聞此必詬】活而不能殺其根易爛勢不得不爲元之詞曲而文統絕王歐老泉子瞻文非不佳亦如【誰能下此斷】王唐瞿薛以時文雄特而巳國初方宋解劉諸公﹑及王文成楊文襄輩﹑直達胸臆不求其工大抵過直過莊。猶有唐人之遺。是以文心欝蒸。戰勛亦不乏。其後才子成羣。著書盈橐。有一篇不模擬否。有一段不帶恢諧嘲笑。而其文得工否。故文日萎薾。武日弛廢。試觀今日武功何如哉。不咎文士之雜之弱。而訾介冑。是舍種求植也。請與海內誦喬渾賦劍舞﹑劍舞者﹑唐羽林裴公獻戎捷於京師。上禦花萼樓﹑大置酒﹑酒酣詔將軍舞劍﹑爲天下壯觀﹑其辭曰﹑奮紫髯之白刃﹑發帝庭之光色﹑天子穆然﹑詔伶人黜鄭衛選色者使覘乎軍容舞者俾觀乎兵勢夫女子可陣﹑而況文章之士哉。

以兵言文奇而確其勢之伉壯絕似韓文公

○李岡甫制義序

黃道周

別不晤李岡甫﹑有傳岡甫論義稱唐人應試之作﹑累千百牘無甚傳者﹑所傳一二﹑如錢起湘靈﹑杜牧阿房﹑假得於夙構感夢之餘﹑幾幸不墜﹑而猶以試體無傳﹑間附於雜作﹑予不見岡甫﹑不知岡甫果爲是言﹑以岡甫場捨之文及所惠予二十餘篇參之卽使岡甫晝行市中左吐右書無不傳者何所別體之有﹑然以意揣﹑今所爲文﹑與世所摽艷施薪噓火者推之﹑宜非岡甫不爲是言﹑岡甫意以爲不絕之言。不托於眾獻隱食之臺。一日辟門。朝聚千人。暮聚千人。指動頤張。無一異詞者𨿽有好語不可以祝洙泗溱洧分流之間老父涉水女【一眞百貴】子漚麻則亦可觀也何也其志獨存焉耳。聖人不貴同存之詞。而貴獨存之言。獨存者。誠然而存之。眾所不涉。驟駭而徐歷。以其獨體行於比體之間若中國之使於連臂之國也以爲彼皆合存者。則以爲之獨存。獨存則體立。體立則神生。神生則變作。變作則體遷。體遷則感遇不一。而夜行者因以爲鬼神。夫鬼神者。衰假之名也。聖賢不立眾號以相恫。而後彼得焉。一垣之市荷筆成林。無賢不肖皆口有所祈冀者。鬼神方走其气焰。空谷是處。嘈聲之下。畏不可聽也。有言出而善者應之。有言出。不善者亦應之。以其應而狂喜。以其亦應而狂怪。鬼神旣不受其狂喜。而受其狂怪。夫使無有。則巳。有之。必以爲謾巳也。十年之內而皆去其籍。則自是無傳矣。且以一垣之市。荷筆成林。祈向所托。莫能相尙。具體之倫。大者數百。小者數十。鬼神一物。附聲其間。豈得所謂獨存者乎。獨存之士。不戰於陰陽。不鬭於庸眾人。意所不可異物獻之而不肯受意之所可兆魄使去之而不敢去彼其人固嘗竭志於【先生自道】寥廓貴賤。取捨笑罵之所不到。而寘力焉。力志巳到。明膽合生。上下百世。夫固多避焉者矣富貴之士好言如流納之四壁除墨去褚不【羣習而安柰何】出百日取簡授之故有不麗【不爲曳白者寡矣】十字者何其精爽气焰之不可再取也。且所謂體者。藏神之名。非附神之名也。神有遺體。明不生魄。如必其圓白者則彈丸以粉而謂之月也故曰體無滿缺。神有生死獨存者。皆無所借於彼而存之。其同試而獨應。若陽燧之取日方諸之取月。映之而得水火。其獨試而獨應。若摩柳之得火。呵蚌之得水。暝晦不齊。而我皆存者。獨有之也。今之所謂體者﹑必旁借其詞。綿匝委隨。爛紫敗素。千段如一。見者如夙習然。而後以爲之標美。夫如此者將其湛定退處有得而能之耶抑其詭隨【肺肝如】漸修居【見】肆而能之耶如其漸修居肆而能之將必首戴背負攬【說得可憐可恥可笑】貨於天子之前一有緩急焚楮號神叩首而巳必且勉彊求其異等。三日一筆。十日一紙。搖曳自得者。而謂人傳之乎。凡物之傳皆有近於聖人卽不至於聖人皆有所實存於人唐室之人。以其才鬼自傳其靈。而猶多不靈今以路人而傳聖人夢所不到數面謾之而必以爲或傳者猶優戲仲尼而石刻其曲也必自爲傳。而終於必亡。以是爲道。可以涕哭。今以岡甫之意﹑卽使新能不生舊奇不死朝逢夙物。安筆書之。保有富貴。岡甫爲之乎。又以岡甫之意。新能不生。舊奇不死朝逢異物。附耳作語。倩筆書之。亦有富貴。岡甫爲之乎。岡甫二皆不爲。則𨿽有大人上林繡補。龍骨黃衣之老。引端其旁。岡甫當之猶比於噉嘔也。而況於殘篇剩語。略可上口。詫必存之。以爲神晤者乎。又況於因人之。言千段如一。服以成習。而自爲試體試體者。宜岡甫之風。言之以爲不存也。岡甫自燕歸益新力於文章﹑予去遠不時領異﹑乃僅理其數語覆則不知﹑以意射之﹑如予者﹑眞所謂寤言者矣﹑

先生嗜書成癖手錄盈笥居長安一切酬酢都絕肆力誦讀幾無遺編

明興大儒應推第一今人掇拾一二句字輒自號爲宏博宜爲先生所捧腹也

○秋閨夢戍詩序

譚元春

古今勞臣思婦感而生嘆。夫嘆之於詩。亦不遠矣。何難卽形之而爲詩乎。嘗有一言數語眞篤淒婉。如猿之必嘯而後巳者。非盡系乎才也。嘆之至也。然役或不盡於戍。時或不及於秋。情或不生於夢。體或不限於七言律。數或不至於百篇。一嘆而巳矣。吾友宋比玉客越之夜。忽若有通焉。而得秋閨夢戍七言近體一百首於荒邨危垣之家。見其中有芳艸無言路不明之句。驚嘆而卒讀之。則虎關馬氏女也。凡秋來風物。水月枕簟衣裳碪杵鐘梵。其淸響苦語。一一搖人。而至於英雄之心曲。舊家之喬木。部曲之凍餒。兒女之瓢粒。悲天憫人。勤王卹私。非惟膚士所不知。蓋�仕宦男子。博雅通儒。所吟之而面赤者也而又皆夢中聲情步履倏去來於孤燈瘦影之中漁陽之道路夜經羅羃之車輪朝轉豈止鸛鳴於垤。婦嘆於室而巳乎。嘆者﹑不足以盡其才者也﹑才者﹑不足以盡其魂者也百首之夢。無一不秋。三秋之魂。無一不香。故題曰香魂集。吾猶謂如此女士。而以婉戀待之。但恐不愛耳。或憐其大苦。余曰﹑不然﹑伯兮之詩曰。願言思伯甘心首。疾彼皆願在愁苦疾痛中。求爲一快耳。若並禁其愁苦疾痛。而不使之有夢。夢餘不使之有詩。此婦人乃眞大苦矣。嗟乎﹑豈獨婦人也哉。

淒神寒骨悄愴幽邃

○白香集序

沈春澤

窮天地有色香之靈異超渺者莫如雪與梅矣之二物﹑惟亭亭立於不容摹擬﹑不許依攀之地位﹑而庸夫俗子﹑卽有所點綴﹑不覺愈親愈遠﹑從來雪後梅初之境﹑吾止取二處曰莫冷於蘇【太淸】卿之窖中莫傲於孤山之屋角愛雪賞梅之伴﹑吾止取四人﹑曰莫髙於閉戶之袁安。莫幽於訪友之王猷。莫樂於策蹇之孟浩然莫秀於鄭康成之侍兒賦雪詠梅之詩﹑吾止取三句曰莫化於明月照積雪莫雅於巡檐共索梅花笑莫澹於疏影橫斜水淸淺。以爲至矣﹑極矣﹑安得搜古羅今﹑窮形盡相叢眾白於一編儼同云之密布掇窮芳於尺幅宛落英之馪紛若沈履徳氏白【命名甚妙】香一集也哉﹑讀是集﹑而何處不可對梅雪何人不可尋梅雪何詩不可入梅雪予向者之言﹑何其不廣也﹑想履徳生長西子湖頭﹑日往來寒煙髙樹間與林居士玉骨香魂不覺異代相映造化在手﹑神妙不測﹑固宜甭矣﹑履徳旣沒百四五十年﹑而其書流落塵土中﹑六出萬株﹑岌岌乎有雪沈花謝之恨﹑吾友宋比玉得而祕之﹑數年﹑始付梨棗﹑爲履徳功臣﹑予讀之﹑藏之﹑又幾三年﹑始踐宋子之諾﹑爲之序﹑予年來瘦影飄篷﹑竟爲秣陵羈客﹑胸中欝欝﹑有二大恨﹑一恨吾家十五松下古梅百樹每流風回雪之夜開窓倚笻南枝初放前嶺半白此樂遂如隔世﹑又恨吾鄕去光福玄墓諸山不過百里﹑遇臘盡春來之日一舟一衲縱遊無賴萬峯雪滿則訝花之在地千村花發則嘆雪之在枝至今夢寐猶香﹑不知何年更過其下﹑今履徳是集在﹑卽予所謂處處皆梅雪人人皆梅雪語語皆梅雪者予𨿽偃蹇亦自謂梅雪中之一人而又何憾哉﹑然則宋子之刻之也﹑豈特履徳功臣﹑癖夫考盤一室﹑披捲臥遊﹑可以忘世﹑宋子闡幽之力旣宏且勇﹑予亦感其意而序所以刻是集者如此云甭﹑宋子閩之蒲陽人﹑中年浮家白下﹑每與予同踏雪鍾陵﹑探梅靈谷﹑詩酒自放﹑自稱浪道人﹑亦曰白門浪士云﹑

白香之名甚韻而文之瀟淡芳馨亦雅稱此二言

○洞庭遊記序

文震孟

孟長玆遊有四快而天時之宜風日之美眺覽之奇不與焉遊當茹素之期。不以酒肉絲竹塵點山靈。一快也。又當淪棄之日山中好【山主乃爾】事之家無相物色者艸衣衲侶【果然益淸】遊乃益淸二快也。窮林屋之勝。至於煙迷徑絕。田夫野老。驚相告語。奔走救援此【此時人心失而】猶足以徵人心焉【求諸野】三快也以余耳目所及之名公﹑若馮元成先生﹑遊記徧天下﹑獨遺幾席之洞庭至張伯起﹑周公瑕﹑王百谷﹑皆未嘗【眞是遺憾】泛石公龍渚之棹﹑惟趙隱君凡夫﹑僅一至耳﹑其它遊者不能記﹑記者不能盡﹑卽盒州之文﹑亦似寥寥未稱﹑而孟長雄詞偉藻直與縹緲莫釐爭髙競爽吞今掩古﹑光怪陸離﹑將使後來遊者﹑遂可無言絕響不必先結一記遊之想。以撓其登髙臨深之天趣。四快也。昔人有言﹑山水之神情。恆與幽人畸士相親暱。然非言語文章之妙。不足以發潛而流遠。余間詢之楚人﹑武昌赤璧﹑僅一部婁﹑而柳州遺迹﹑按圖索之﹑殊不相當﹑獨以兩公文在﹑幾與五嶽四瀆並垂聲於宇宙文人不遇豈非山水之甚幸哉。況洞庭靈奇。夙標震旦。惟護之以風濤。怖之以陰阻。卽具逸【山中人多皆】情遠性者【湖爲樓不畱一寶】亦未能時時酬對。一朝爲耦。相得益彰。山靈愷豫又復何如。不啻吾所稱四快而巳。余自擯廢以來﹑屏棲深谷云封煙繞門前寸武便如黔蜀萬山洞庭之遊﹑日與孟長期﹑而今竟先我矣﹑覽玆遊記﹑固深快之﹑而亦深妬之終乃深幸之幸我𨿽未遊而玆巳遊他日𨿽遊而巳不必記遊也

人知先生丰骨稜稜而不知其饒韻趣也正笏垂紳之間何必定帶木僵气

○關壯繆定本序

姚希孟

自古忠義之士亦多矣﹑忠而謀勇﹑則爲廉頗李牧﹑忠而成功﹑則爲郭汾陽李西平﹑忠而無成﹑則爲諸葛武侯﹑宗觀文忠而蒙難﹑則爲顏常山爲張雎陽﹑爲嶽少保﹑皆燁燁於靑史﹑而寂寂於愚賤之口﹑獨至於關壯繆﹑則自販夫走卒兒童婦媼﹑上而千古之誼辟﹑一代之興王爭先而尸之祝之﹑廟貌之﹑褒美之﹑甚而王之﹑帝之﹑聖之﹑吾不得其解也﹑卽曰﹑有稗史﹑有傳奇﹑有耳語耳﹑訛承訛﹑俚鄙不足稽之談﹑浸灌於人之肺腑﹑而不可煎浣則說者何嘗不與【亦是一惑】張桓侯同稱此何赫濯彼何澹漠也或云桓侯武侯﹑各自聖於其地﹑終不若壯繆之浹遠近而亙古今也﹑吾愈不得其解也﹑記云﹑神也者﹑聰明正直而壹者也﹑不聰明﹑則冥憒烏知善淫﹑然聰明而不正直。正直而不壹。則回互【祭賽艸神】欹側人得以【不過一方愚夫婦事余嘗謂可以祈禱而�者便】熒矞其盻蠁而不足靈且毋論逖聽遐矚。爲下民作【非至神】綱維也。就其生前微有回互欹側。則必文致其美而匿其醜。飾其所長。而使人莫窺其所短。忮者矯而讓。褊者襲而寬。其閃忽藏露之態純是宇內之陰气�皆死气也人之生也直。不直者死之徒生【快意】而死矣寧死而生乎壯繆之見辱於操也﹑他人感其禮遇﹑必委心焉﹑否者且結嗉絕粒以死而壯繆不然﹑一飯之徳必報﹑終身之誼弗易也﹑剌良而歸﹑封其所賜﹑致書拜辭﹑何光明磊落也﹑馬超來奔﹑孔明心知其護前﹑拜前將軍﹑羞與老兵同列﹑費詩得而說之﹑心曲巾事﹑蕩蕩然﹑落落然不獨與孔明見﹑亦可與費詩輩見也﹑愈忮【政�不平處見平】愈陽愈褊愈平也日月之食﹑良玉之斑﹑曉然與天下共質之﹑豈若柴柵【世頗等其人而身後畢矣】其內。函蓋其外。效鼠輩喔咿囁﹝下有逸文﹞

○張茂仲新藝序

倪元璐

﹝前有逸文﹞嚅哉絕孫權﹑惡糜芳﹑口如其胸。行如其口。灝气可以貫白虹。而囈語可以通碧落。直之至神之道也嬰兒順之則喜﹑拂之則怒﹑無造適﹑無獻笑﹑有時乎匍匐入井﹑而不自知古之至人與嬰兒同體抱天地之大朴而無少刓。其壯繆之謂與。至若大臺智者﹑當陽淸溪一事﹑捨覆舟山﹑奉師安禪﹑神運鬼工﹑棟宇煥麗﹑師卽秉鑪受以五戒﹑是不特外護金湯﹑亦且爲新發意菩薩﹑以天大將軍身得度﹑卽現天大將軍身而爲說法矣﹑今之明神﹑載在祀典者﹑嶽瀆而外﹑惟神爲正﹑非直其文精奇宏深﹑無不有者﹑觀茂仲之文﹑亦可以知神無膚取﹑理無塗遇﹑犯其劍閣﹑搴陰平之勝旗﹑造於具茨﹑振襄陽之迷駕﹑故避福而趨艱危﹑莫甚茂仲也﹑茂仲告我曰﹑吾分不得福﹑是吾夙世當有樊書之孽於天下者吾苟探手而得珠一曲再鼓之則面熱病發苟狂走而叛聖人之情則夢驚魘中風憞圂夫茂仲之言﹑以爲他人之福使在於巳。則禍也巳。然以茂仲之不爲是三者將亦有享焉今使茂仲提肝出喉﹑落紙可見入則我自西顰。出則人爲尹泣。而詔捕發塜斬【天下於今半是君】關之盜卽不我及也。如此豈又非福乎。舉世之於文皆好爲其安而處福者不爲其危而造福者姤九五曰﹑含章有隕自天﹑言無所盡力於其文﹑而文適逢之﹑如天降然者﹑蒙安而多幸也﹑丰六五曰﹑來章有慶譽吉言有所盡力於其文﹑而文終應之﹑若被召而來歸者﹑終譽而無凶也﹑今時當艱危之際﹑固取膽薪見功。不取裘帶鳴福。苟或有以司勛之律命文者曰﹑入虜地生致虜者上功。次多馘虜。次身負創數十。其諸握矛不剌。剌不深。不見虜還。野戰蹶者。殉諸壘。卽不知彼三子者安歸乎然則艱危果福而福果禍也巳

吾師論文貴難而賤易蓋以惜天下之才士務爲苟就不盡其才至盛心也其序蕭甭重文云武陵之漁人溪行無意﹑忽入桃源﹑鄧艾馳陰平七百里﹑鑿山通道﹑果氈緣崖﹑以趨劍閣﹑漁人之歸不攺其漁鄧艾則繇之以取天下卽使繇漁人之道可以坐有桃源然爾重不以易其劍閣者又序會稽令陳公文云﹑夫用古如懷遠人可使其夢中神合不可使其白晝形見魅出畫師貌人者。貴能發其河山龍鳳之姿。而不失其顴面口目之器苟使依山切水以爲之口目而施苞羽鱗鬐之形於其面則非人矣。又云天下之才極其火與鑑火附薪爲光而滅薪無用物之迹鑑肖人面而不爲人面有守器之誠

○甲子行捲序

朱灝

文章之變如星﹑降墜者﹑或爲虫鳥﹑艸木﹑人龍﹑沙石﹑金鐵﹑種種互異﹑而光迹相連﹑絕迹相去﹑見遁俱漶漫﹑星與土精气相屬若文與莽人﹑本不有間﹑客星居五﹑周伯見爲兵文之橫挑彊角以譎以攘是也老子見爲饑文之枵腹瘠腸乞腐掇剩是也蓬絮見爲喪文之皇遽哀風立欒欒總總是也溫星見爲水文之滔莾汨湧如馳如徊是也國皇見爲難文之齟齬淩軋時仄時欹是也星之若族不齊﹑有不在紫宮而在天市。擯之西南不得與中者。惟恐以陰气食魁也。又有【自泛】光如火聲如雷。號熒首者。以其气之揚厲。降而爲放士【指客氏】。以與破女相仇。然攻圍生克。不能定於一者【指滿朝烏紗】。以剛主柔。客互侵也。帖括之伎以利用全在聲焰。而侲子常怖攝異光。見者輒驚叱爲狂孛怪彗。至於受【時巳先見蒲】役貢媚之陰翳【世界有建�事矣】。莫不指爲瑞气黜陟。位置旣多糺舛【指東林諸君子】。則曰流曰飛曰奔。每竄易不得休。吾友介生﹑以揵閉爲腹﹑捲舌爲口﹑吐納盡變﹑故如星非星﹑乍沒乍現﹑上銳下圓﹑左移右墮﹑殘賊瑞福﹑蒼赤黃白﹑俱能以一手謫摘自安分野而星聚焉於是九魁射精熒惑正色辰星斂媚凡虫鳥艸木人龍沙石金鐵。各得認取面目。而一切金穰﹑木饑﹑水毀火旱之道﹑均得循此測識焉﹑或曰心者﹑文之杜﹑目者﹑文之日﹑假令以陰賃陽﹑以賤履尊則土敗而物不孕朔合而光自背則介生丹鉛之筆一以當鳴鼓攻社一以當朱絲救日

宗遠傲骨嶙峋吾黨許爲奇男子甲子歲璫禍方萌巳色然有憂見之乎辭幾罹不測世知有陸萬齡而不知有宗遠拈此以爲雲間士類洗涴

○簡遠堂近詩序

鍾惺

簡遠堂近詩者﹑譚友夏近詩也﹑簡遠二字則予近日所規友夏語而友夏取以自命其堂者也友夏居心托意﹑本自孤迥﹑予爲刻詩南都而戒予勿乞名人一字爲序此其意何如哉近乃頗從事泛愛容眾之旨﹑欲以居厚而免於忌﹑浮沈周旋﹑卽其心未嘗不遙﹑予乃欲其心迹並耳﹑詩淸物也﹑其體好逸。勞【今之以詩爲】則否。其地喜【泣酬計者宜省此】淨。穢則否。其境宜幽。雜則否。其味宜澹。濃則否。其遊止貴曠。拘則否。之數者﹑獨其心乎哉市至囂也。而或雲如水。朱門至禮俗也。而或云如蓬戶。乃簡棲遙集之夫。必不於市於朱門。而古稱名士風流。必曰門庭蕭寂。坐鮮雜賓。至以靑蠅爲弔客。豈非貴心迹之並哉。夫日取不欲聞之語。不欲見之事。不欲與之人。而以孤衷峭性。勉彊應酬。使吾耳目形骸爲之用。而欲其性情淵夷。神情恬寂。作比興風雅之言。其趣不巳遠乎。且夫性孑而習眤。則違心。意僻而貌就。則謾世。初偕而中疏。則變素。恆親而時乖。則示隙。夫詩�物也。才士爲之或近薄而取忌違心謾世。薄道也。�素示隙。忌媒也。欲以明厚而反薄。欲免於忌而媒之。非計之得者也。索居自全。挫名用晦。虛心直躬。可以適巳。可以行世。可以垂文何必浮沈周旋而後無失哉古今詩人最矜局者﹑無如杜審言﹑同時沈宋本﹑其勍敵﹑而故相輕侮不肯下﹑想其平日論詩必有與其痛癢不相中者友夏少年才髙意廣﹑勇於自信﹑人所指摘﹑苟不能相中﹑𨿽其言出畏友名師﹑不能彊友夏以必聽﹑而詞組去畱﹑待予裁決﹑友夏亦何私於予﹑夫錦繡千尺﹑善作者不必善裁﹑善裁者不必善作﹑世固有不能詩而知詩者﹑予所裁決﹑或亦有以相中乎﹑

子嘗云名欲畱於世後身勿落乎世中卽簡遠之旨歟

○紀修蒼浦園序

王思任

感慈祖父不如感韻祖父谷貽尙巳然分內事也。廣書冊。華宅田。忍俠節仁。遺黃金數簏。慮子孫單蒙窮餓耳。夫子孫亦天之所生者。自有口。有目。有福。有緣。何必當單蒙窮餓也。是故黃金可得。宅田可買。書冊可購。朝弋朝獲。暮弋暮獲。子孫之所能自致者。不甚感祖父也。山水秀妙。區地扼勝沒在傖右心欲有之則恚曰。祖父不力。得區地矣。見山水矣桐梓拱把竹樹枯癩侈陰之多人壽幾何則恚曰。祖父不力。如此而能於代紀之前。心誠求之。使子孫低徊其下。再三唏嘆。以爲安得老吾老。一觴酬之此眞韻祖父也而其慈也爲甚大予遊賞園林半天下弇州名甚【恰評】雲間費﹑甚布置總佳我心不快。獨快者。永嘉之陽湖。錫山之愚谷。次寧瀨水之文園耳。豈非以其天工世物。愈古愈妙。創不如守。有非人力之所頓雄者耶。光州劉襄子。過我而言曰。予天之中人也。不腆敝壤。處在光黃。界吳鄰楚。兩余山黛如抹。有徑一隅。幽蒨而邃。山名五龍。長淮帶之。蒼松老檜。數千章。竹萬个。花稱是。藤蘿蛇綰。汀蓼石發。錢菌云芝。都不記歲月庶幾袁北山之江鷗海鶴。孕產其間也。王父夕郎鋤而屋之。大父伯仲又克爲之荷薪。佚老者以歡。講業者以奮。顏之曰蒼浦。亦旣聞於汝南矣。先君子棄藐孤蚤。墓檟之役。風雨不弔。入我戶庭。旣得寧而後。奉遺箒一糞除之也。用是疏瀦扶頹。誅茅剪棘。增崇辟隘。或結遠公。或摹張緒。或閉子猷。或臨摩詰。或一局疏簾。或雙柑巧語。或瓦藥翻書。或扶笻蠟屐有舟鷁如。有蹇駁如。有酒澠如。有歌管如。庶幾哉。二三大夫。變世以來之素也。王子曰﹑予聞之長公﹑汝南風气﹑適宜魚米﹑可俯而拾﹑常有終焉之意。以今所聞天下之美在中。天中之美。又在於蒼浦。水光接漢。木气蔽云。赤汗交下神遊身處。百孔千毛。如風布雪。予當從襄子去。願署掃葉使。安用此數峯靑哉。而襄子猶嘵嘵山陰道上也。文饒之囑不具論。論其賢者。習數行應制。得意爲髙官守京混若檀國還田裏稍息不勝夢寐托言憂天憫人矣卽日對鳥魚不似其車塵騾渤之樂也或者求問生端。侵擴無巳。園日涉而趣少。門屢飾而關多更有前人之作未工。後王定者爲是。松惡其多號。蘭怒其當戶。祖父力而置諸原子孫鄙而膏諸斧由此言之祖父之【得此一轉方足省遊蕩子不賢而】求子孫甚於子孫之求祖父與其求【能韻平】子孫之賢不若更求子孫之韻也襄子還矣﹑寄語蒼浦旣有故園﹑復有喬木﹑又有世臣是劉氏之祖父子孫代相韻以有成也﹑昔孫興公圖賦天臺﹑終覺不似﹑請以是言不爲記而爲記之引以俟海內之韻合者襄子肯諸﹑

○王茗堂全集序

韓敬

臨川先生生應廬嶽之霄鈐。骨濯紅泉之靈灝。遐淸髙厲。少振發乎純英。醍醴玄齊。總味滋於气母。極命艸木。掀采苞符。鮑參軍寉翥文場。尢資健翮。陸平原龍驚學海。不假崩云。旣軆會夫風騷。自妙諧夫鍾律。三都誠麗。猶徵夏熟於上林。九辧巳閎。肯混春歌於下裏。觀其史玄並作。雅變不拘。貫珠編貝以扶光。觸石隨山而注委。砰磕羽獵之盛。顧盻馺娑之雅。斯亦擲地爲鏘。雕章成虡矣。若乃通諳國軆。刺達樞宜。屬詞興事之有端。核實契本之多致直气兼包乎古義峻標亦削於濡簽故能仁愛智輿。足言足志。斂還奔放。解釋牽拘。由八觀以證一匡。卽十難而淹七略。含今古之制。扣宮徵之聲。藻火紛披。不關補綴。車攻徒禦。豈失馳驅。匪借名法以申言𨿽肆滑稽而皆道。時復金柅度雁。玉茗流鶯。句開芍藥之花。思掛葡萄之樹笑聞電女適報驍投淚滴泉姬微看珠暈莫不樓迎長佑。橋記李謩。忽從聾俗狂酲之中。醒以警枕淸冰之法。萬千說偈。一二寓言。要以源接盱江。驅百川而入海。席分紫栢。超三乘以安禪。故覃恩不數王何而機捷每先曹洞。晝夜齊視。暄涼等情。閱世觀生。守雌知白。陵祠蕭淡。忘興嘆於北門。瘴嶺流離。反寄懷於南郭貴生院裏變鴂舌爲好音君子亭前植蒿蓬爲美箭歸來柳色。依然槐棘春風。老去荷衣。更喜斕班朝舞。迨孺慕極於死孝。而歸全不失達生栩栩騎蝴蝶以飛朗朗還星辰之位重泉可作。九派難追。輟斤慟如莊生。聞笛哀如向氏。惟幸音徽如在。矧復縑素頻通。摩娑吉光之裘。片羽亦祕。饑渴縑緗之襲。連城未償。猶子於玆。頗端夙好。逖搜近采。短什長行。勒成琬琰之章。庶復雅頌之所。猶願羽陵小酉之策。盡出人間。將以山木澧蘭之思。告諸公子。務使經緯昭回。光嶽肆奠。豈止懸金秦市。刻石漢京。是非未定於陳王。離合猶傷於平叔哉。

○花蕋夫人宮詞敍

陳繼儒

昔徐匡章納女於蜀後主孟昶﹑昶喜其輕翾賜號花蕋夫人又攺慧妃陳無巳以夫人姓費﹑誤也﹑宋太祖遣王全斌﹑曹彬等伐蜀﹑詔入作司度﹑古掖門南臨水爲昶治第一區以待昶凡出師六十六日﹑昶銜璧歸宋﹑夫人遂侍掖庭﹑宋祖惑之﹑晉王諫不聽﹑從獵園中﹑射死焉此一事頗類範蠡沈西施於五湖。而正史不載﹑則鐵圍山叢談好奇之過耳李希顏奉詔料理蜀氏﹑秦氏﹑楚氏﹑三家所獻書﹑得一敝紙出花蕋手書宮詞郭祥口誦數篇於王荊公﹑故王禹玉輩爭相傳寫﹑行於人間﹑其詩淸而綺﹑香而艷﹑眞班婕妤徐淑妃之流亞乎﹑宋祖召夫人陳詩﹑誦其亡國之作云君王城上豎降旗。妾在深宮那得知十四萬人齊解甲更無一个是男兒可謂巧手解嘲矣。蜀僻在西裔﹑其俗富而喜遨。城上環植芙蓉。幾四十里。號曰錦城。夾江兩岸。亭榭與名花相錯。昶禦龍舟。召夫人避暑摩河池上。夜起作玉樓春詞。最好房中容城之術。多采良家女以充後宮。一切國事付之捲簾使王昭遠與其子玄喆昭遠手揮鐵如意領二三萬雕面惡少年以當宋師。玄喆一乳臭兒耳輦愛【大好軍容】姬伶人樂器守劍門之口。昶且與內尙書教坊小婦打【君君臣臣】球走馬鬭艸采蓮魚龍競渡鸚鵡誦詩而宋兵巳入夔州矣此非西蜀無男兒【回護】由昶所狎皆婦人故也後昶亡其母李氏不哭亦不食曰汝不死社稷。何用生爲。此母皎皎錚錚。差彊人意。若使夫人齒一劍以報昶豈非粉【夫人語塞】黛中眞男兒哉花蕋同時南漢有盧陵仙。南唐有窅娘。及保義黃氏。皆歌舞妍姣。書伎絕倫。兵燹紛紛。詩翰不少見。獨花蕋夫人宮詞無一字不傳人口。女郎之幸不幸乃如此。陳亢侯刻之山陰非獨拈出花蕋才情且垂戒【�千艷冶場中拈出關系】宮中有風流天子未有不基禍兆亂者殷鑑不遠尙當以詩之周南召南爲正。

○補孤山種梅敍

張鼐

夫人標物異。物借人靈。古往而今自來。風光無盡。景遷而人不攺。興會長新是知有補斯完。無虧不滿。誰非造化。轉水光山色於眼前。繄此人功。畱雪月風花於本地。維昔孤山逸老。曾於瀛嶼栽梅。偃伏千株澹蕩寒嵐之月崚嶒數樹畱連野水之煙自鶴去而人不還。乃山空而種亦少。庾嶺之春久寂。浮蘿之夢不來。𨿽走馬徵輿。閒前堤之景色。柰暗香疏影。辜此夜之淸光。是以同社諸君子﹑點綴冰花。補苴玉樹。種不移於海外。勝巳集乎山中灌巖隙而長玉龍紛披偃仰礨潤湄而棲白鳳布置橫斜。幽心扶瘦骨同妍。冷趣植寒枝共遠。西冷橋畔。重開玄圃印淸波。六一泉邊。載啟瓊樓邀皓月非爲借風霜之伴與岸花江柳鬭春光亦將畱山澤之臞令溪飲巖居生气色倘髙人扶笻掃石。政堪讀易說詩。若韻士載酒飛觥。亦足吟風弄月。使千古勝場。不淪寂寞。將六堤佳景。盡入包羅豈獨處士之功臣。亦是坡仙之勝友。余薄遊湖上緬想孤蹤策月下之驢爲問山中誰是主指雲間之鶴來看亭畔幾株花爰快述其良圖用同貽於好事云爾。

鏗耀中有冰雪气

○名山小論序

沈承

一日坐妨帽山中﹑忽有一陣怪風從西北起有無數三寸鬼騰躍而來皆銳首。長鬣。戴竹冠。騎東郭夋免。執綠沈槍。槍大如椽形其後又有無數八腳小鬼描頭畵角尾之而至若相迫狀。三寸者以好語謝遣曰。方今弓燥手柔。與諸侯會獵名山。君等可暫避。八腳者有慚色。遽驅蠅集其端。三寸者意不能平。身自奮擲投地。八腳又陰教虵銜之。於是三寸者乃大怒。卽日治兵相攻。旁復有白面烏襕號■﹝巾閻﹞先生者。扣壁門求謁曰。竊聞倍時者不章。功髙者不賞。八腳意良厚。願老平章熟詧而書諸紳。所謂合從爲楚。非爲趙也。三寸者笑曰。卿故遨遊四友間。爲八郎作說客耶。乃引之周視牕幾墻壁藩混訖。還飲燕。因從容謂曰。丈夫舉事。上自東壁府。下自冡墳。遠自頡誦。近自稗家。雜說。莫不收保有年。得天下勍敵。與榷所長。有一居先。當伏死墨池耳。能效女曹兒呫囁乎。歸語八郎。有斷�中書無降中書也吾計決矣■﹝巾閻﹞先生唯唯出。當下八腳立陣甚堅。用葛藤爲城角黑漆鐙爲旗號甲仗各帶酒煮皮鞭蓐食各帶腐湯望見三寸軍中。背紫石潭而陳皆大笑俄三寸者登壇部署。聞其稱中軍。曰鋒都尉。稱偏將軍曰穎司馬。先鋒曰雞距將軍。後曰五花校尉。兩翼夾擊。有曰彤駙馬。有曰錐虞侯。巡徼者。有曰鼠須郎騎。策應者。有曰削荊中郎將。參軍事者。有曰碧鏤常侍處分略定。鼓噪勒兵。檐瓦盡震。未接戰頃。數有隃太守傳詔止之。輒引兩虎不得私鬭爲諭。鋒都尉亦引成語對曰。聞將軍令。不聞天子詔。遂顧左右急擊。時三寸之士。振臂一呼。而八腳之師皆敗走。屬鄕之■﹝巾閻﹞先生。隃太守來賀。觀其戰處。入木者七分。咸共嗟異。遜不及也。巳而三寸諸將吏班軍行賞。置酒髙會。而我妨帽軒中。有一二禿發鬼黧瘠可憎。亦復躍出相就。竟不知何者是客。余不覺失聲大叱之羣鬼駭散掣光如電化爲一物如斗忽墮案間取而視之乃是金沙友人周介生遺我名山小論一冊

其才近於鬼矣。安得長年。君烈曰。吾寧爲此。

○贈偶伯瑞敍

沈承

嘗博考古冊書傳紀所載﹑姓氏如林但曰名某某﹑字某某而不聞曰號某某﹑何以故﹑大約古人朴略裏中三老其名子弟也並得與父師等而其間鴈行執友﹑或難斥呼﹑則稍稍取義而別爲字﹑字非正嫡矣﹑而不出乎宗則猶在名之支庶間也故古人多以字行﹑至於近古有別號者不過畸人韻士寔寔眼界前有此景胸堂前有此癖。借湖山雲樹作美題目以儗話耳卽不然者亦時人慕其風流。後人追其軼事。而村墟市巷。兩兩三三。信口指點。相傳以爲某子。某翁。某先生。某居士。初非利齒兒可多噉得也。末葉浮薄始成濫觴﹑而吳儂好事﹑更飲狂藥﹑家在煙火闤闠而生扭海外【何但吳儂】不經見之名山身爲財虜金夫而僑妝遨遊五嶽之勝槪往往竈下廝養。橫取嘉稱。洋洋大人君子上每見歲時社臘杯酒相【如畫】喧主賓雜坐擎拳齲齒曰橋曰樓曰松曰竹嘈嘈耳根令人欲嘔自古髙隱所以逃名避世掉頭而不顧。眞有激乎。余不幸。誤以名姓落人齒牙。譽不勝誹。年來頗學癡聾家翁法應世﹑大足逍遙會客有盛稱伯瑞偶君者伯瑞似字而客曰號誠字也綽有古人風卽號亦不至學樓橋松竹頭活樣子遂喜而贈之以言﹑

○批點玉茗堂牡丹亭詞敍

王思任

火可畵。風不可描。冰可鏤。空不可幹。蓋神君气母。別有追似之手。庸工不與耳。古今髙才莫髙於易。易者象也。象也者。像也。其次則五經逓廣之。此外能言其所像。人亦不多。左丘明。宋玊。蒙莊。司馬子長。陶淵明。老杜。大蘇。羅貫中王實甫。我明王元美。徐文長。湯若士而巳。若士時文旣絕。古文詞詩歌尺牘玄貴浩鮮妙處夥頤。然稟胎江右。開乳六朝。頳糟粉肉響屧板袍之意。時或有之。至其傳奇靈洞。散活尖酸。史因子用元以古行筆筆風來層層空到。卽若士自謂一生四夢得意處惟在牡丹。情深一敍。讀未三行。人巳魂銷肌粟而安頓出字。亦自確妙不易。其款置數人笑者眞笑笑卽有聲啼者眞啼啼卽有淚嘆者眞嘆嘆卽有气杜麗娘之妖也。柳夢梅之癡也。老夫人之軟也。杜安撫之古執也。陳最良之霧也。春香之賊牢也無不從觔節竅髓。以探其七情生動之微也。杜麗娘雋過言鳥。觸似羚羊。月可沈。天可瘦。泉臺可瞑。獠牙判發可狎而處而梅柳二字一靈咬住心不肯使劫灰燒失柳生見鬼見神痛叫頑紙滿心滿意只要插花。老夫人眢是血描腸鄰斷艸。拾得珠還。蔗不陪檗。杜安撫搖頭山屹。彊笑河淸一【戴紗帽通例】味做官半言難入陳教授滿口塾書。一身襶气小要便益大經險怪春香眨眼卽知。錐心必盡。亦文亦史。亦敗亦成。如此等人皆若士玄空中增減朽塑而以毫鋒吹气生活之者也然此猶若士之形似也。而其立言神指。邯鄲。仙也。南柯。佛也。紫釵。俠也。牡丹亭。情也。若士以爲情不可以論理死不足以盡情百千情事。一死而止。則情莫有深於阿麗者矣。況其感應相與。得易之咸。從一而終。得易之恆。則不第情之深。而又爲情之至正者。今有形一接而卽殉夫以死。骨香名永。用表千秋。安在其無知之性。不本於一時之情也。則杜麗娘之情。正所同也。而深所獨也。宜乎若士有取爾也。至其文冶丹融。詞珠露合。古今雅俗。泚筆皆佳。沛公殆天授。非人力乎。若夫綽影布橋。食肉帶剌冷哨打世邊鼓撾人不疼不癢處。皆文人空四海。墳五嶽。習气所在。不足爲若士病也。往見吾鄕文長批其卷首曰此牛有萬夫之稟𨿽爲妬語。大覺俯心。而若士會語盧氏李恆嶠云。四聲猿。乃詞場飛將。輒爲之唱演數通。安得生致文長。自拔其舌。其相引重如此。予不知音律。第粗以文義測之。𨿽不能爲周公瑾。而猶不至如馬子侯。僣加評校。以復兩張新湯之請。便卽交付一語。若士見攺竄牡丹亭詞者失笑一絕。醉漢瓊筵風味殊通仙鐵篴海云孤。總饒割就時人景。卻愧王維舊雪圖。持此作偈。乞韋馱尊者。永鎭此亭。天下之寶。當爲天下護之也。

以大易爲情種奇奇○牡丹亭前非此香艷之筆那堪佛頭著糞

○玉鴛閣詩集序

陳繼儒

檇李故範少伯西子之舊遊也。南湖水落。妝臺之明鏡猶懸。西廓煙消。繡塔之彩雲不散。遂使當年之紅粉。幻出絕代之靑蛾。祕枕異書。結褵名士。陽春賡和。鸞鳳鏘鏘。子夜於飛蝴蝶栩栩。肝腸如雪。能吟柳絮之詞。志節淩霜。直擬木蘭之操筆牀茶竈不巾櫛閉戶潛夫寶軸牙簽少須眉下帷董子鳥銜幽夢遠只在數尺紗窓蛩逓秋聲悄無言半龕燈火手翻貝葉。十指生香。詩嗽蓮花一塵不染。煆煉成慧心道骨。惟知織素流黃。洗刷盡綺語艷歌。直欲惡朱奪紫若向公交車待詔必然金馬祕書郎可憐洞府修文竟作玉皇香案吏斷腸兮珠彈雀而忽墜。傷心哉。梭化龍而奮飛。栢子鑪寒。茱萸佩冷。秦簫頓咽。範叔何堪。痛丹鉛巳蝕於烏絲。幸綠字尙縈於蛛网。是用收遺文於琬琰之上掃人間粉黛三千。庶幾續淸韻於騷雅之餘。振古調國風十五。縱饒竇韜妻織錦。焉用文之。卽遣衛夫人吮毫。啜其泣矣。

繡艷風騷堪與玉臺新詠序並絕

○考卷幟序

沈承

窓下命﹑場中文自是閒花艸。不消十分認眞。從今論則窓下文﹑場中命﹑亦是冷鼓板不消十分按定只如開口時。闇璫璫。若个不了事。下手時。黑漆漆。又若个了事來讀書時悠悠泛泛若个不一味靠天奔競時波波喳喳又若个肯靠天來故酸子談文政如盲子談命會排八字自然猜著兩句【篤論】會學八股自然逗著兩篇世人不知命造文章而妄意文章造命抵死將葫盧樣看做定盤星則是以酸子談命又如以盲子談文可謂癡絕。然科策一出。四方畢竟炙手。卻又何曰文壇閧市也。遇合之文。狂泉也。但稍落魄。奇字卽怪魁。佳話卽笑柄。卽回頭自檢一番頗亦自疑但稍戰勝。憎者亦首點。忌者亦神伏。卽回頭自讀頗亦自喜且勿論此種奴態。眞有平時扣缽就而一夕髯枯。平時擁被蹋壁苦不休。而一日長廊可掃。仔細思量。是誰調弄人。端的小小得失各有一小勢利之鬼牽人之肘而集人之鼻端此乃所謂命乎。僕於虎鼠滋味。險些嘗透。初似苦海久之直作逍遙遊矣急爲傳語旨曰。文耶。命耶。兩枝皮燈。一條鐵限。遇不遇。皆須撞破不然不被悶殺恐被瞞殺也

嘗盡秀才滋味言之可啼可笑亦復啼笑俱窮

○英雄槪序﹝卽人物覽尙未發梓﹞

王納諫

始吾欲作英雄槪﹑自昔帝王將相﹑與夫豪逸之士﹑人摘一二事以槪其餘﹑流賞嘯匹﹑致足樂也﹑旣裒合浸廣﹑因更曰人物覽都爲五部﹑以博其類﹑原夫造物無全用﹑入世無全人﹑特達之解。要在於駁中觀粹。訛中求正。必曰秦漢以下俱未聞道道固載之彼不自知或厝意造事。精烱欝露。天之所與。不可誣也。但有通蔽。不容冺絕。譬如糜金之工。淆雜鉛錫人僞日至金未嘗亡將有明眼。卽見金於鉛錫更須敏手剔刮出之。若人物之林。駁者都棄兼恐造物應受贗金之罰。且道之所取尊者。非仲尼乎。仲尼乃罕言性命。而由賜以下諸賢。稍鶩於智矣。亦因而就之。其於管夷吾晏嬰。亦置之且黜且收。若褒若惜之間。嗟乎。仲尼之不盡黜霸有以也。以爲自非大正。皆有所倚。使夫功業沮喪。物情落莫。將惟逃虛之務入。不見夫今之談道者。皆知斥霸。競以趨禪吾則以爲與【快絕】其禪也寧霸塵爵虛罍。寧注村醪。此又吾救世激切之熱中也。若夫長世役物。左右而使之。無違其性。只家人僕隸部署得所。皆濟時需。不然何以丰碭之產佐命。汾陽之隸將才也哉。至如人物自砥。則以气合。以恥勝。是編所集。多闕佚不次者。气類相召。事不必備。間嘗於一二事率爾感激。不覺渙然自歸。翩然自舞方將伸傴起躄發瞽披聾澉濯精魄以致於用剪拂羽毛以儀於世流賞嘯匹致足樂也余少而志之。今且老而弗衰。敢告同懷以矢弗諼。

先生端方士也而亦寧偏駁是取是故惡夫願者

○孟子若姚花劇序

倪元璐

人服子若氏襟豪才闊﹑曩艸花間劇時﹑司文者旣達境﹑羽檄紛馳﹑彼眾擁抱時文如蜣護丸。而子若氏方搜腔檢拍。不舞槊擬敵而舞柘枝。然當壘卽勝。人射得鳥而子若氏釣得鳥也。予曰不然﹑人射以矢。而子若氏以彈。彈之與矢。異器而彀同也。文章之道﹑自經史以至詩歌﹑共稟一胎﹑然要是同母異乳﹑維小似而大殊﹑惟元之詞劇。與今之時文。如孿生子。眉目鼻耳色色相肖蓋其法皆以我慧發他靈以人言代鬼語則同而八股場開。寸毫傀舞。宮音串孔。商律譜孟。或裂吭長鳴。或束喉細語。時而齊乞鄰偸。花唇取諢。時而蓋驩魯虎。塗面作嗔。淨丑旦生。宣科打介。則同。而格律峻嚴。捃縛艱苦才將颷發而股偶以束之思欲泉流而宮商以拴之則又同予每笑時文一格﹑都沒理會﹑然有等慧業偏向个裏光騰怪出余靈未巳﹑卽不敢抱琵過別則取其近是者﹑扭張捏蔡﹑翻髙踢董﹑猶之善繪者﹑去而爲古塑耳﹑記往時讀子若所爲時文者﹑輒署云蘇觔柳態當使丈二將軍合十七八女娘譜作唱本予初不知其能爲此詞者﹑而巧中若是今卽下轉語﹑署此二詞曰﹑含元吐魁何不可也﹑然予更欲借玆金鍼﹑度脫彼眾﹑諸君架上時文﹑沒底用﹑合取燒卻﹑亟徵古今詞曲數部﹑以古樂府及晉碭石諸篇﹑唐溫李宋東坡幼安等詞爲一部比之成弘王董諸家以會眞琵琶等記﹑爲一部。比之嘉隆瞿鄧諸家。以文長四聲若士四夢並子若桃源花間二劇爲一部。比之萬曆以來陶許諸家。朝咿夕唔。不取雪案。取花窓。不取才朋。取麗侶。欲睡則引檀板拍其股。當蘇季之鍼。如是三年不一出取大元歸者。許綰有言。請以臣頭爲狥。

梨園子弟打院本可諷時政莫作俳語觀

○壽董思白元配龔夫人七十序

陳繼儒

往者董宗伯杖國之年凡裏俗羔鴈牛酒逆屏不敢前卽家居集冠蓋。懸鐘鼓。傞傞歌舞。以上百歲觴。偵之寂如也。夫人少於公兩歲今丙寅小春朔﹑七十矣謝祝復如前太守曰﹑古長吏崇重風化。表女宗。號母師。又如漢中太【偏有此確證】守執子孫禮如杜泰姬。皆載在史冊。今率諸大夫詣門而祝董夫人。抑猶行古之道也。夫人出海上龔氏﹑其族有臺省兩兄弟。稜稜以風節著聞。夫人旣歸公﹑手績以供兩尊人。中饋肅給客至其茗串而巳不聞庖廚聲公試蹶。則下機慰勞。亦不聞有幾微愁嘆聲。一盎粟。三浣衣。若將終身而巳。其後神考拔公中祕。光廟擢公講帷。今皇帝追念甘盤。歷登禁近。夫人邀綸告之譽命非一。累茵列鼎。象服魚軒而居恆素風素徳。一似諸生婦時。不誨妬。不冶遊。不通門外瑱環之問。撫視諸娣媵如女。教誡諸子孫如察【無才是徳】吏嚴師稍長【視此又遜一籌】婚娶成名後亦不復數數也。初公在北時﹑廷議欲推少宰﹑公堅辭﹑擬北大宗伯﹑又堅辭﹑未幾請南遂上引年之疏溫旨惇畱﹑賜傳還裏夫人笑曰﹑公少無宦情。老無媚骨。鳴犢見殞。倦鳥先還。知幾其神乎。客以枚卜挑公者。公曰無多言恐我家夫人聞之笑而齒冷昔楚莊王聘北郭先生爲相。先生曰。臣有箕帚婦。請入謀之。其婦曰君以容膝之安一肉之味而殉楚國之憂其可乎山濤謂婦韓曰。忍饑寒。後當作三公。夫曰殉。微有怖心焉。曰忍微有市心焉。今夫人尋常蔬練。習而安之但願公卻熱地避爭門急以徳歸爲幸不以失宰相爲憂其賢於古人遠矣。儻夫人凝滯不化。鼻息咈然。或對案不食。或蒙被竊嘆。公能急流勇退如此快人意否自公出都以來。未及兩匝歲。揆席之地露齦戟【敢言】手幾閧爲戰場譴者譴。歸者歸。黃金相印。顚倒予奪。如反復手。達人大觀直不得邯鄲【果然】枕上一笑公未老而引年先之槐宮之夢早覺蔗鄕之味方甘極人間全福晚福。悉萃於夫人一門【夫人故不失策】視宰相果孰多也卽使公坐政事堂。衣衮圍玉押數十道黃【刻淸】昏文書豈若著作翰墨流傳於六宮四裔象譯雞林皆知有董宗伯哉宗伯之筆。頓令枯者榮。短者修士大夫每有家慶數千里輿金輦璧。恨不能乞其片言隻字以爲家世光。以爲子孫重。而余則烏能壽夫人夫人【一篇結穴】附宗伯公而傳眞壽矣眞壽矣

○花筵賺序

範文若

每嘆文有文魔﹑詩有詩魔詞有詞魔詞固忌堆砌﹑亦定以香艷爲主元人之玅在冷中藏謔然俊語卽關鄭白馬亦不多得非元劇便佳也古人云﹑有文章者。謂之樂府。無文飾者。謂之俚歌。如單取淺俗。則盲本琵琶。且登元人之席矣。花間蘭畹。昔人以被之絲肉者。今試思何等淸新流麗。乃俗筆動祖白兔殺狗爲不可及。系彼時譜曲者。悉老書會無難字。無梗句。戲子易於習唱。故相傳不敗。其後漸出詞人之手。則又當別論矣。噫聲音一道。無關理學。何苦復驅之爲學究。余博山堂樂府數種﹑大率鬼語情語﹑世無柳夢梅杜麗娘﹑索解人未易也﹑花筵賺稍稍通俗姑先梓之﹑以問諸裏耳﹑

曲祖元人謂其無移宮入商之紊耳若協律矣而更加香艷豈不更佳此還魂記之遜西廂而淩拜月也優人苦其文義幽深不易入口至議爲失律寬矣香令此本庶與比良序中大義具見

○前歷試卷自敍

艾南英

予年十有七﹑以童子試受知於平湖李養白先生﹑其明年春﹑爲萬曆庚子﹑始籍東鄕縣學﹑迄萬曆己未﹑爲諸生者二十年﹑試於鄕闈者七年﹑餼於二十人中者十有四年﹑所受知巳令長﹑凡二人於是先後應試之文﹑積若干捲﹑旣刪其不足存者﹑而其可存者﹑不獨慮其亡佚散亂﹑無以自考又重其皆出於勤苦憂患驚怖束縛之中而且以存知巳之感也乃取而壽之梓﹑而序其所以梓之之意曰嗟乎﹑備嘗諸生之苦﹑未有如予者也﹑舊制諸生於郡縣有司按季課程﹑名季考﹑及所部禦史入境﹑取其士什之一而校之﹑名觀風﹑二者旣非諸生黜陟進退之所系﹑而予又以懶慢成癖﹑輒不及與﹑試獨督學使者於諸生爲職掌。其歲考則諸生之黜陟系焉非【余鄕有每歲試輒告病者或不解】患病及內外艱無不與試者其科【爲何病餘曰此卽歲考病耳到期必發無能療者】考則三歲大比縣升其秀以達於郡郡升其秀以達於督學﹑督學又升其秀以試於鄕闈﹑不及是者﹑又有遺才大收以盡其長非是塗也𨿽孔孟無由而進故予先後試卷﹑盡出是二者﹑試之日﹑衙鼓三號﹑𨿽�霜凍結諸生露立門外督學衣緋坐堂上燈燭輝煌圍鑪輕暖自如。諸生解衣露足。左手執筆硯。右手持布襪。聽郡縣有司唱名。以次立甬道。至督學前。每諸生一名。搜檢軍二名。上窮髮際。下至膝踵。倮腹赤踝。爲漏數箭。而後畢。𨿽壯者無不齒震凍栗。腰以下大都寒沍僵裂。不知爲體膚所在。遇天暑酷烈。督學輕綺蔭涼飲茗揮箑自如。諸生什佰爲羣。擁立塵坌中。法旣不敢執扇。又衣大布厚衣。比至就席。數百人夾坐烝燻腥雜汗淫浹背勺漿不入口𨿽設有供茶吏。然率不敢飲飲必朱鈐其牘疑以爲獘。文𨿽工。降一等蓋受困於【一苦】寒暑者如此旣就席命題﹑題一以教官宣讀便短【益之苦】視者一書牌上吏執而下巡便重聽者近廢宣讀﹑獨以牌書某學某題﹑一日數學﹑則數吏執牌而下而予以短視不能見咫尺必屏气囁嚅詢傍捨生問所目而督學又望視臺上﹑東西立瞭髙軍四名﹑諸生無敢仰視四顧麗立伸欠倚語側席者有則又朱鈐其牘以越規論文𨿽工。降一等。用是腰脊拘困𨿽溲溺不得自由蓋所以縶其【二苦】手足便利者又如此所置坐席﹑取給工吏吏大半浸漁所費倉卒取辧﹑臨時規制狹迫不能舒左右肱。又薄脆﹑疏縫據坐稍重。卽恐折什。而同號諸生常十餘人。慮有更號率十餘坐以竹聯之手足稍動則諸坐皆動【畫】竟日無寧時字爲跛踦而自閩中一二督學。重懷挾之禁。諸生並不得執硯。硯又取給工吏。率皆靑刓頑石滑不受墨𨿽一事足以困其手力。不幸坐漏痕。承檐所在霖雨傾注。以衣覆捲。疾書而畢事蓋受困於【三苦】胥吏之不謹者又如此比閱卷﹑大率督學以一人閱數千人之文。文有平奇虛實煩簡濃淡之異而主司之好尙亦如之取必於一流之材。則𨿽宿學不能無恐。而予常有天幸﹑然髙下旣定﹑督學復衣緋坐堂上。郡縣有司。候視門外。教官立階下。諸生俛行以次至几案前。跽而受教噤不敢發聲視所試優劣。分從甬道西角門以出。當是時其面目不可以語妻孥蓋所爲拘牽文法以困【四苦】折其气者又如此嗟乎﹑備嘗諸生之苦﹑未【凡人盡然】有如予者也﹑至入鄕闈所爲搜檢防禁囚首垢面夜露晝曝暑暍風沙之苦無異於小試獨起居飲食稍稍自便而房司非一手﹑又皆簿書獄訟之餘﹑而予七試匕��攺弦易轍﹑智盡能索﹑始則爲秦漢子史之文而闈中目之爲野攺而從震澤毘陵成弘先正之體而闈中又目之爲老近則𨿽以公谷孝經韓歐蘇曾大家之句而房司亦不知其爲何語每一試巳﹑則登賢書者𨿽空疏庸腐稚拙鄙陋猶得與郡縣有司分庭抗禮而予以積學二十餘年﹑制萟白鶴灘守溪下﹑至弘正嘉隆大家﹑無所不究﹑書自六籍子史濂洛關閩百家眾說﹑陰陽兵律﹑山經地誌﹑浮屠老子之文章無所不習而顧不得與空疏庸腐稚拙鄙陋者爲伍每一念至﹑欲棄舉業不事﹑杜門著書﹑考古今治亂興衰之故以自見於世而又念不能爲逸民以經老嗟乎備嘗諸生之苦﹑未有如予者也﹑古之君子有所成就則必追原其剔歷勤苦之狀以自警上至古【秀才有此髙比】昔聖人昌言交拜必述其艱難創造之由故曰逸能思初﹑安能惟始﹑故試卷𨿽鄙劣瑣陋不足以存然皆出於勤苦憂患驚怖束縛之中而況數先生者﹑又皆今世名人巨公﹑而予以一日之藝﹑附弟子之列﹑語有之﹑知巳重於感恩﹑今有人於此﹑衣我以文繡﹑食我以稻梁﹑樂我以臺池鼓鐘然使其讀予文而不知其原本聖賢備見古今與道徳性命之所在予終不以彼易此且予淹困諸生﹑旣無以報知巳﹑而一二君子﹑溘先逝者又無以對先師於地下以其出於勤苦憂患驚怖束縛之中而又以存知巳之感此試卷之所爲刻也若數科闈中所試﹑則世皆以成敗論人﹑不欲塵世人之耳目﹑又類好自表見﹑形主司短長﹑故藏而匿之然終不【怕人】能忘其姓命騊兒五歲能讀書﹑將封識而使掌之曰﹑此某司理某令尹﹑爲房考時所擯也旣以陰志其姓名﹑而且使騊兒讀而鑑﹑鑑而爲詭遇以逢時無如父之拙也

格仿叔孫通議禮不厭詳悉可爲天下秀才一篇通套行狀

○次韻落花詩引

倪啟祚

夫芳華搖落。士衡興嘆逝之詞。時序推遷。照鄰動悲昔之感。江河頓異。踞新亭以沾巾。松栢空懷。登牛山而隕涕越宮落鷓鴣之影蘇臺走麋鹿之塵小苑鶯歌初歇。長門蝶夢偏多黃鳥罵桃花誰辧南山之語紅螺傾竹葉亟援北斗之漿觸往事以悲今。感新聲之代故。豈辭榮而就瘁。何歡寡而愁殷。若乃搴帷拂袖。心傷碧玉之家。攬鏡執釵。腸斷綠珠之井。路傍芳艸。凝歸怨於王孫。陌上垂楊。悔封侯幹夫壻。結眉表色破粉成痕。惜靑鏡兮多虧。悵朱弦兮易嚙。及夫金園金穀。起舊鄕舊國之愁。河水河橋。動飛雪飛蓬之感。晨曦恐其易夕。老洫悼其不陽。厥有憂乎。誰能遣矣。余亢浪家居。迂疏人境。憤塵埃之剌眼。滌名利之焚心江東日暮云思美人而不見淮南秋雨夜招隱士以無從。爾其抗目遠覽。馮軒髙臨。春每歸兮花開。花巳闌兮春攺。或朝蕤而速謝。或夕秀而遄衰。髙者排玉戶。揚金鋪。卑者墮泥塗。沿穢廁。遂乃援筆爲葉。依韻成章。友人某﹑謬加獎飾。輒置品題。聽泉流而發淸機。執蛙鳴以當鼓吹。倚韻屬和。賡律互酬。蓋其少工鉛槧長博典墳﹑驥櫪空淹﹑未得英雄入彀﹑牛刀小試羞將貴介爲容﹑旋返初衣。悵吾腰之難折。復陳新篋。視予舌之尙存。是以吐風雲於行間。揮珠玉於字裏。極感慨淋漓之致。摹蕩瀁恍惚之容。比於吳歈楚些。風泉咽而罷聲。儗諸羌管胡笳。狐鶴聞而下淚。是蓋聽瓦釜而得黃鐘。借熒光以發龍燭。彼自咀商嚼徵不減殿上之含香若謂步韻諧聲毋乃海濱之逐臭艷而不膩

○俚引

王納諫

裏中長者﹑刻諭世訓解﹑必欲納諫作序﹑納諫以爲聖諭六言正如唐堯五倫之教皆是聖人生知言約理盡仲尼六經尙覺繁辭旣有訓解眞切動人又何須增益浮艷必不得巳﹑寧從俚質﹑且如諸老今聚眾講諭來聽講者﹑吾說有三種心﹑云何有三種心﹑其一信。其一承。其一翫。其義云何﹑昨聞某賢聽講孝順父母泣如雨下此是剌【方便說法】得心頭血尋得嶺頭泉眞脈淋漓。故信是一種心。至徳要言。如白煮飯𨿽實養人不見滋味﹑或者相喚聽講。只得應承故事。故承是一種心相承旣久。官司視爲腐套。里社目爲戲具。仲尼所謂吾不欲觀之矣。故翫又是一種心。問有何法使人皆信而不翫。此在升講座者有一副不可磨滅精【卻少】神主持提掇紙上之言。終不濟事。請引古一證昔者楚申包胥﹑慟哭秦廷﹑七日七夜﹑遂感動秦伯﹑借兵救楚危國復存只緣包胥實是个忠義漢他有那裂金石的精誠蹈白刃的果決所以一場哭博得十萬師若別樣人無其志而學其哭。只【眞可笑】堪相傳一笑而巳。今之君子﹑有這一副精神。方感得這大眾誠意。方不負這一部訓解。

妙丁以俚醒俚

○夷光野乘引

朱灝

繡闥幻靑宮﹑金宮化白雲﹑討芝訪薜﹑窺煙液﹑瞰滄洲﹑脫塵械石韁﹑獨立江水視榮祿如累卵金錢上故夷光甘扁舟偕遊從攢花擁翠中堅木肝石腸卒滅吳伯越﹑以【夷光知巳】雄心煉仙骨五湖曲﹑傲小海唱﹑觀其寄履迹靈巖。非沈香埋彩。其幻異與灑石成花者略同。彼鴟夷子皮。賣藥蘭陵。比卽得仙。捨夷光誰侶。一云沈江上﹑安知不爲水解。乘光遊霞﹑气舟風柁﹑縱意容冶始卑棲終髙唳遊巡靈矯莫測其涯𨿽一墮千刼﹑幸千歲後有子京﹑將吾牿我辱者俱成龍蛻蟬解尢欲以西方度西子。或以伽陁祗夜半偈。爲喚醒。婆心頓熱。余又謂泛澤之從。堪配訪松子京所輯野乘﹑不啻授以丹書令其光顏如碧艸若渡西海時【幻絕】應口兩鴟夷

金簡玉字中可參一位○宗遠之文之詩之書之畫無一爲凡目習見眞負奇癖者

○王季重悔謔抄引

倪文璐

謔【謔是不謔下謔是謔卓老機鋒應爲捲舌】庵之謔﹑似俳似史﹑其中於人﹑忽醴忽酖醉其諧而飲其毒﹑嶽嶽者。頓折如城之角。期期者。莫彎報怨之弓。於是笑撤爲嗔﹑嗔積爲隙﹑此謔庵所謂禍之胎而悔也﹑𨿽然﹑謔庵旣悔謔禍﹑將定須莊語乞福﹑夫向所流傳按義選辭﹑摛葩敲韻﹑要是謔庵所爲莊語者﹑而其中於人非惟折之角且剺其面非惟報怨無門至乞【世人受此不怒亦可哀矣】一生活地不可得無問世人余卽甚誦謔庵者。然每讀謔庵所論著。領其謔者。卽不禁性火上騰。妬河中決危哉。亦謔庵之禍機矣。謔庵不悔莊而悔謔何也。且夫致有詼而非謾也。不可以刃殺士。而詭之桃以殺之。不可以經斷獄。而引非經之經以斷之。春秋斬然嚴史。而出語姦尖。如盜竊公孫天王狩之類。極云譎波詭之致假春秋一書﹑令宣尼鼓頰而出之度必詼气滿面而要其毒鋒向人有不可逼邇者謔庵以俳戲發其史才。提尢喝謬。自作王氏春秋耳。庸謔乎。若夫不曰竊取而蔑其名曰虐誣其情曰悔【刻想】斯則謔庵謔矣孔子曰﹑罪我者其惟春秋乎此諧語也

○陳季慈爽閣圖題詞

李柄

夫勝槪何窮﹑挹取斯在﹑會心不遠﹑俗累都捐寧必考室山阿。逃名空谷。乃能收煙雲之萬態。滌塵混於一腔者乎。武陵邑侯陳季慈氏﹑拂衣花縣卜築蕪城適在西偏。構玆爽閣瞰公路之浦水樹參差眺隋帝之宮松巖嵂崒旭日升而晴嵐晃朗。朝霞徹而霧宇澄淸。山色空蒙。江外逓千峯之秀。波光潏浡。林端飛八月之濤雨落楚天靑近平林而度雁云生鍾岫白暎水气以成鱗至若返照巖阿。頹陽明滅。暮煙叢薄。杳靄稀微初月城頭先下當【以�子山】軒之照流霜髙樹遙生入座之寒風起郊原。坐聆一天淸籟。雪霏嶺嶼。臥看萬里愁陰。固變幻以多奇。每登臨而日異。爾乃披襟長嘯。解綽放歌。遠水遙岑。盡入琴尊之韻。竹風花露。如沾履舄之香玉人簫吹對憑欄九曲溪回春色名士風流痛飲酒千秋業在騷壇。於是進何遜以賡詩。引鮑昭而作賦。耽物外之賞。日有求羊。謝區中之緣。此焉箕穎。仲長統之怡性。未況蕭疏。陶彭澤之樂天。庶幾曠達。可謂藏身大隱。得趣考盤者矣。以斯爲爽。不其然乎。圖繪綃懸。詩歌玉綴。敬裁小引。以附賞音。

○臥遊題辭

陳繼儒

兪使君宰華亭之三年政潔而民龢弦歌之暇﹑手篹臥遊淸福編命陳子序之﹑儒聞之﹑名山洞府。造物不付之冠劍車騎貴人。而私之隱君子。此語似有致。而寔否否。夫王公大人之遊。或侍宸輿。或領使節。屯軍駐驆。問俗褰帷。小有未濟則兵丁曹【此眞吝勝之具】伍腰鎌負鍤而前導之能使目與足兩無憾而後止。若蓬翟逸民。不肻三尺笻。與一■﹝革兩﹞屐耳。歷覽幾何。而辱之曰遊。則不得不退尋紙上之陳迹。而指數之。曰是某水。是某丘若置其身於空靑鈍碧之間以稍自寬云耳則臥遊編者冠劍車騎貴人可無而隱君【反說妙】子不可不有也兪使君曰﹑余從大夫之後﹑宦轍所經。𨿽不敢輟民事而媚山靈。然山遊之難。我知之矣大抵巨靈五丁洗鑿之地半出於神鬼護呵俗子命車則風雷雨電隨其後非夙具靈根者不能遊猱巖虎窟蛟穴鼉宮與夫族家叢【言之欲走而況身臨其地】祠之林狐貍嘯而休鶹啼非有膽智者不能遊棧腐梯殘葛枯蘿脆非捷如猿鳥而頑如樵牧者不能遊。寒暑載途變色而進喘不續吁胸與膝拄非精爽壯旺而好奇者不能遊。諸遊具矣而糾於俗務頓於老疾左於非時甚則興盡者才盡才盡者山川之秀亦盡而遊不必記記不必文者。多矣甚矣【良然】遊之難也非遊之難也難於上帝之淸福也嗟乎﹑自古山河幻住。陵谷變遷。海底塵飛。蓬萊水淺。卽天地且無所恃以久存。而何況山川。又何況遊者。嘗試訪古今遊客姓氏。於僕碑斷礎中。野艸夕陽。冥冥漠漠而幸有一二記遊尙在。則昔人湎云嘯月。討松論桂之意彷佛可求。而穆王八駿之所未巡。秦隋六龍之所不及臨幸者皆得與巢公一巢壺公一壺共縮而遊之幾上比之王玄仲舉煙爲信。韓昌黎慟哭縋書。誰爲勞逸哉。是編也。無問隱君子。與冠劍車騎貴人但有淸福者然後出此以授之

○跋西蜀尹西有卜築桃源圖捲

倪元璐

觀夫三士致謀﹑五丁畢力﹑狩峨靑於別磴延岷泚於旁瀾鈐云轄霞。雕巖繡壑。奧文詰曲。別味鮮淸。誠山典之殷盤。景筵之瑤柱。棲其界者。苟非八叟。定亦雨只童。將皆分陜仙凡。割溝玄白。然而其靈不閟。道亦以章。昔之三程。躍其池鐵。今則二尹。著於宮鍾。夫蹤絕漁樵。而大夫去之役戎馬之場。代沈魏晉。而文學就此探天人之策。原其飛光淝水﹑通隱金門非爲抱梁﹑固足貴也﹑若所招招何其磊磊或才方藻國。有陳子之霞舒。或名巳傾都。爲餘生之雷呴。各無滯骨﹑殊異枯禪旣聖世之有桃源卽酒人而可蓮社故得貌其幽韻。體以文綃。則有應物之能。存形之手加毛溪頰點睛石眸道玄致嘉陵之功。右丞極輞莊之狀。夫使處則境皆圖畵。出則袖有雲煙。非夫名通﹑不具此致也若乃尙平結遙盟於畢娶。宗炳開便法於臥遊。則不知武溪亦男女其中華山有鼾齁於外而此二子﹑倘亦情疏野鶩。心畏眞龍乎。

巖嶺髙則雲霞之气鮮林藪深則簫瑟之音淸文境如是

○跋董玄宰書王念生勑命冊子

倪元璐

夫雨露竭澍而獎百昌之能雲霞極姿以贊穹玄之色故徵和九策。瑞蒸都尉之閭。太學五經。光發中郎之篆。何則﹑瑟瓚黃流。取殊榮之相報。明珠華櫝。亦聖言之所資也。有番君之匹﹑亦召父之流﹑稟其孤淸。唳絕華亭之鶴。出爲騰踔。啼遏會稽之雞。畫界蝗遷。行車禽擁。劉玄明之第一。徐聖通之無雙。不其然乎﹑屬以虞瞳遠矚。察姑臧之絕蹤。漢詔華飛。役許燕之大手。十行星爛條廉署能﹑三命風申﹑旌庭策閫﹑如綸之致﹑可得而觀焉夫物護甚則錦承﹑人銜深者絲繡﹑於是乃使鍾索之彥。起而拏騫。顏柳之英。致其奔抉。觀其體淩撥鐙。法極懸釵。栗栗如臨鄴下淩雲之牓。飄飄欲舉絳州碧落之碑。斯則唐宗之所以酬妙於缾盤魏後之所爲耽佳於壁帳也。垂於覽者﹑其道無方可識

皇謨﹑並資吏範﹑大則天球之貴。小亦墨池之娛。則知七寶合成月姊之宮有爲襆鑿五方轉換天王之目隨在摩珠呵以佩刀。誓於淮水。驚其神物。渡延浦而龍翔。考爾世珍。對岐山而虎拜。云爾。

序黃侍禦疏艸略云﹑夫篤時者夏迷遊光者春咽驚颷者秋嘿悔革者寒號是以多舌無誅。側想祅童之世。列腰齊墮。疏觀曲女之城。○欲使賈言失至陸語隳新儷語渾金璞玉於漢魏而鏘鳴於�唐此能兼擅其勝宋人不足言矣

●媚幽閣文娛制辭﹝附奏疏議策﹞

明鄭元勛超宗選

陳繼儒眉公定

鄭元化贊可訂

南京戶部尙書鄭三俊誥命﹝黃景昉﹞

贈太常寺卿原任吏科都給事中魏大中誥命﹝倪元璐﹞

贈太常寺卿原任吏部文選司員外郎周順昌誥命﹝倪元璐﹞

吏部左侍郎張鳳翔誥命﹝略倪元璐﹞

南京國子監司業文安之勑命﹝倪元璐﹞

太常寺少卿沈維炳誥命﹝倪元璐﹞

刑科給事中王繼廉勑命﹝倪元璐﹞

福建道監察禦史馬如蛟敕命﹝倪元璐﹞

行人李之椿勑命﹝繆昌期﹞

南京大理寺卿徐良彥敕命﹝姚希孟﹞

擬汰冗濫淸宿蠹以足軍需疏﹝黃道周﹞

毀三朝要典疏﹝倪元璐﹞

辧東林疏﹝倪元璐﹞

守覺華島機宜議﹝黃道周﹞

搜逸才議﹝朱廷旦﹞

泰交策﹝兼閹宦方逢年﹞

文體策﹝沈承﹞

○南京戶部尙書鄭三俊誥命

黃景昉

制曰朕嘉意乂民﹑責成計相﹑二京作宅睠祖宗丰鎬之區六職建官先南比度支之寄必有財宜先有徳惟舊都思用舊人爰播贊書﹑式徵殊數咨爾某官﹑體資忠亮﹑識蘊淵閎﹑擢自郡邑藩臬之間﹑洊登執法﹑試諸禮樂兵農之用﹑具有成勞﹑業稱累世之能臣﹑適偵先朝之未造羣邪丑正﹑爾因慷慨拂衣未老投閒﹑時或沈吟憂國﹑曁朕躬再淸天日﹑尙海內未息兵戈問一歲錢谷幾何曰有主者念諸臣廉能最甚僉惟汝諧晉長地官﹑俯從人望﹑覽邇日條陳再疏﹑悉老成樽節一端矣﹑方今奴虜妖訌﹑漸及內地﹑吳越財賦﹑巳異當年﹑楚餉佯委之黔中南糧半沒於豪右廟堂開會議之局。幾於筆禿舌漧。守令得催解之文。或以充囊掛壁。凡滋耗濫。悉賴勾稽。非借股肱之良。疇安根本之地﹑玆以覃恩﹑授爾某階於戲周公居洛邑寔爲誕保之師蕭相守關中獨領轉輸之任追爾疇昔﹑初貳農卿巳能使少府金錢漸如流水而況今三臺杓斗﹑佇近辰星尙其著足國及民之勛行矣有自南而北之召靖共爾位﹑式遄其歸﹑祗服斯言﹑且有後命欽哉﹑

大臣而有淸譽非難要須實有救時之才砥俗之骨耳如吾叔在

陪京盡釐宿獘大足軍儲謗之誦之統非所計斯不愧於淸譽云

○贈太常寺卿原任吏科都給事中魏大中誥命

倪元璐

制曰夫光嶽凝翕。是生忠義之臣。天地晦蒙彌表艱貞之節。故劉陶殞貞北寺。楊震殉烈西亭。並以禍極一時。聲流千載。爾具官某其生有自。視死如歸。原其至淸絕塵。大剛制物。可以貪繩蟬蚓肉視虎狼故累百知一鶚之可尊﹑嫉邪如神羊之必觸﹑爰自輶軒之使﹑陟於瑣闥之班﹑洊歷淸垣﹑旋臻天掖﹑銳心平治﹑極論興衰﹑節足相宣﹑夔睢坐剔時謂司隸陽球之旣陟此輩安容假使銅鞮伯華而無使【不以成敗論】天下其定而會以相分公媼當蔡京童貫之時士亢君宗開竇武陳蕃之禍﹑惟爾壇帷逾峻﹑尢爲繒繳所先﹑貝錦一成﹑雉羅遂及﹑詔求鉤黨﹑獄署同文﹑膺滂碎首﹑於黃門﹑喬固暴屍於城北三光黯沒。海水羣飛當此之時。亦云。極矣。今者世灰大滌。天宇重晶。朕是用章闡幽忠。崇敷顯秩震雷一夕巳踣元佑之碑解澤重泉大表比於之墓特追贈爾爲某官錫之誥命﹑以爾臣忠﹑章爲子孝﹑洢濂之義生死同揆彌奇卞壺佇章鮑昱嗚呼位於箕尾識歸天傳說之星炳彼丹靑寶入地萇弘之血

痛可識之顏切猶生之面令讀者目眥盡裂

○贈太常寺卿原任吏部文選司員外郎周順昌誥命

倪元璐

制曰夫孤情之所獨抗得死而成正气之所不䢐造生彌永﹑所以屈平嫉俗。轉快志於懷沙。萇弘殞身。遂飛華於化碧。資其扶世。寵以教忠。爾具官某希聖得淸。擇節取苦。伍羞絳灌哭是賈生之才兒命融修罵亦禰衡之气當其出爲從事﹑入典銓衡﹑並以晶心﹑章其茂節﹑會當龍亢﹑馴致虫拚﹑時則指鹿之惡﹑浮於望夷﹑出彘之威﹑極於北寺﹑來周羅吉﹑箝网四張﹑喬固膺滂﹑梏釱相結﹑焚原蕩嶽﹑不可邇親﹑固有懼禍之夫﹑閉門而拒岑晊知幾之士築室以擬袁閎而爾獨持虎執獶。冰湯席鑊。班荊悲咽﹑尊酒豪攄﹑俠抗左儒﹑義依鄒浩﹑忍捐愛息﹑以狥累孥﹑本有荊軻湛族之心不止郈成分宅之徳於是飛章告密。檻車下徵而眾乃成城吳幾爲沼至於焚香進食以禮禦囚飛甓投竿而殺詔使魚驚獸亂﹑釜沸波翻詎止廣漢﹑被收吏民﹑守闕鮑宜﹑下獄﹑生徒聚幡而巳哉﹑然而磯激難平﹑虎騎不下﹑卒不得脫﹑以罹於凶﹑而爾對簿不屈﹑絕命�雄﹑𨿽復漢尉﹑銜須唐臣﹑嚼齒未有並其慷慨﹑儷此從容者矣﹑今捩軸旣旋﹑衮鉞並設碑踣元佑。大升公正之羣。墓顯湯陰。恍見孤忠之气。用特贈爾爲某官﹑錫之誥命﹑國家謹嚴近寺培養人才﹑而在旁之姦烈於二正歲寒之節。見彼前賢要以道極一時義激天下明興以來一人而巳嗚呼學聖人之中寧存狂狷睹忠臣之報彌愧姦回

罹魏璫之禍者半屬非意甘蹈不測而與爲抗則大洪蓼洲兩先生尢烈焉故論明興黨禍當以兩先生爲李郭○文中字字生气固不磨之介气所憑

○吏部左侍郎張鳳翔誥命﹝略﹞

倪元璐

夫有破柱之勇而怯者揚辭而表閭有請劍之忠而佞者呈身而入幕表閭等之修墓入幕甚於望塵豈爾剛腸。所能曳尾。宋璟絕言。而鐵石張。彖興嘆於冰山。而鬼彈星飛。獸機飆發。大官頒饌。無命食亞夫之心。中使銜綸。示行誅寇凖之狀。彊直巳效。詎首。陽拙。而柱下工。勵翼不迷。庶天保內。而采薇外。

寓諷得妙

○南京國子監司業文安之勑命

倪元璐

敕曰國家二雍。祖南而宗北。

髙皇帝之教。千世不衰也。故天下之士蓬然而從之。然間者日墮美新之文顧反蓬然而從天下嗟乎自漢宋之陋代有劉陶陳東。而

髙皇帝之教思不三百年而竭者何也朕思士猶永然敗則滅鑪而更鑄之其道甚微言告師氏爾具官其出自漢守張其楚林升賢鄕國則以五際明詩拔萃弘詞則以三長吏治侍從之選﹑啟沃方資﹑而爾寧徙海而溟捐槧作監是使嘆興宣室忙遺紫薇﹑然朕之意﹑亦惟言念丰芑﹑有愾陵莪﹑藉爾九徳之謌﹑振彼八鳳之舞﹑乃爾鐘鐸無閟﹑杖鼓相將﹑遂巳天廟光回﹑石頭秀出﹑唐閹旣殛楊管極選於名儒宋禁方張汪逵抗爭於僞學成均簉席﹑今古同揆﹑玆用覃恩﹑授爾某階錫之敕命嗚呼朕則使爾往而學焉豈曰教之哉記曰師也者﹑所以學爲長也﹑爾益務端軌飭躬﹑譽髦斯士而旣效矣朕則旁求

可以爲詞林阿比者芒剌

○太常寺少卿沈維炳誥命

倪元璐

制曰夫爲治不本禮樂猶燭幽不以火也今天下大發其朝气﹑功利富彊﹑茁然而欲見﹑王霸道雜﹑與治日遠﹑朕誠欲建中和之極﹑使夫幽明洞疏﹑神人之和﹑若傳烽可召則至治巳﹑有能爲朕夷夔者乎﹑爾具官某背以健令。搴壯梧垣。蹇諤能言。僵直自遂。而釁生於破柱。禍極於沈河猿亡致延弓失忌得意存覆楚勢欲幹池。矧爾亢貴君宗。示難鵠的。繒繳之及。固其宜矣。今者莧陸旣決。碩果僅存。召首諸垣。俾獘羣吏。而爾法辧荃葹﹑道劑硝乳﹑用使繁妖之气化爲明霞玄黃之心消於砥矢朕嘉乃績﹑擢貳容臺﹑昔堯顯寅淸﹑漢遴忠孝﹑若其以爾精義﹑出爲駿奔﹑達禋享之心﹑和民神之意﹑原本道徳﹑旁鬯文章﹑將九敍坐謌。三靈自順。禮樂興舉。詎須百年乎。會逢覃敍授爾某階錫之誥命嗚呼朕卽左操天道右挈祖功四召鬼神之情伐鼓而號於有位。不如使子奉璋而求之也。俎豆之事。勿曰嘗聞。往而學焉。苟逋其故。大治日出。𨿽至於馘虜俘夷。朕能知所繇來必舉而功子巳。

○刑科給事中王繼廉勑命

倪元璐

勑曰朕求言甚然今者議淸於下﹑聽專於上使言者知其論之必有歸而觸亦無罪則朕無以察之矣天下之善察言者必責實﹑責實必期來效﹑期來效則不如返而稽其往功岐黃旣起死而其書乃信爾具官某神懷激朗﹑風義健持﹑萬石家聲﹑伏生經術祥刑之政皎若淸霜大江以南哦猶吮霹夫制刑之道本諸精微故哀敬竭則中淫明淸衰而物遁此𨿽使髙謨呂誥齊喙而發箴於尉釋之共曹而察麗猶不能以執其倫要孚彼成輸﹑若爾審克之能﹑巳絕浮頗之聽﹑朕嘉異政﹑擢爾禁垣﹑而爾蓬勃鼓忠﹑幾深選識﹑坐席未暖﹑諤論巳攄﹑陸語輸新﹑賈言失至蘊崇始發莩萼見端夫威鳳片羽然明一言斯可驗其九苞徵其百折矣玆用覃敍特授某階朕以爾能刑﹑仍俾爾刑卽以爾之能言﹑繁稱廣說﹑旁極百端﹑猶以刑爲大氐耳﹑今法紀未張﹑而徳禮微絀﹑寬苛並譏猶梗偶相笑也﹑夫士師不能治士﹑朕不能治其喜怒﹑資爾鯁固﹑是用大諫爾無面從朕敬於刑﹑

以刑宮晉刑官恰合此種妙議

王銘弢師哀矜孚下祥刑雲間至今感誦此辭問無溢美

○福建道監察禦史馬如蛟敕命

倪元璐

敕曰欲治平甚今天下甫脫璫焰。觀聽瞀惑如燎方撲迷於聚煙夫紀綱不立﹑刑政不明﹑𨿽堯舜不能治天下﹑是故朕心如焚﹑嗟乎與我共滌六宇者﹑其臺諫臣乎﹑爾具官某晶心靜明﹑正骨彊立﹑昔令山陰﹑惠政挺紀﹑云垂風抗﹑童禽會靈是故朕以豸冠﹑族其鳬舄﹑火正廟之曰壯霜當秋而取嚴而爾鳳不難鳴﹑鷹始下擊首則爲朕抉形鼎魅﹑聲罪窮奇﹑快少正七日之誅﹑暴商英十年之憾﹑時則同文解獄﹑元佑僕碑﹑而爾又表薦遺賢﹑抗陳滯罰﹑欲以郭隗致駿弘羊召雨膽目明張﹑風旨搴壯而又爲朕剔贅釐浮﹑條單策弱﹑大搜橐鼠﹑遙算波鯨﹑自爾入臺﹑方踰百日而諫書云會。讜論飆興。是知陽城七年寒蟬之日久谷永累牘器鼠之忌深如爾忠能﹑可曰遒上﹑玆以覃恩仍授爾階文林郎錫之敕命嗚呼朕博稽官制﹑察百爾之所持﹑補闕拾遺。道存論說。若爾禦史。入則執囊。出而攬轡髙崗一噦未謂來儀白筆不眊豈當上節繡斧佇授。山嶽待搖。期爾勵此初心。要於底績倘懷孟博澄淸之志彌章文通獨步之名

制辭濫觴僅如通套箋啟而巳滿紙宮商張帽李戴得先生一洗其陋

○行人李之椿勑命

繆昌期

古之賢達﹑請纓獻策﹑多於英玅之年如苕華之玉孚尹旁達光固巳照燭於世矣而況其輝我使節者乎﹑甭某慧本夙成﹑才爲特雋﹑蜚琳瑯之藻。儼甭圭璋。標杞梓之枝。卽爲梁棟。乃飛華乎雲路。遂展采於星曹。朗識冰融﹑英標霞舉棄繻志遠則使之博貢乎五書題柱名髙則使之揚輝乎六節豈馳驅之克效。將英蕩之有光。玆以覃恩﹑授甭某階﹑選勝停旌之暇【大生】宜增華【眞能不辱此命】國之珠璣觀風攬轡之餘藉廣澤民之雨露惟是矢志巳定﹑淡漠足以養廉。賢勞足以效忠。搜討稽求足以策勛名而儲經濟。異日爲朕耳目心膂之臣。必不負乃任矣。欽哉。

明卿先生謂其古而趣良然

○南京大理寺卿徐良彥敕命

姚希孟

制曰﹑國家定鼎之後﹑兩京相望﹑九列共張﹑乃有弼教之官﹑轉作優閒之任如白居易分司於東洛司馬光畱臺於西京。何忍長材﹑置玆散地﹑一則優其祿賜稍供舒嘯之資一則節彼勤勞更裕仔肩之重況驚魂甫定。沈痛方蠲者。始予新階。徐收後效。爾某以豫章楩梓之奇﹑備王國楹櫨之用﹑花封雨露雉隴來威鳳之棲栢署冰霜豨喙畏神羊之觸疏開朱邸﹑手扶旭日扶桑﹑擁衛淸流志效狂瀾碣石叱驄車於蠶叢道上收帕首於卭笮灘頭數十年平陂往復之交﹑卜一官之進退。數百人顧廚俊及之禍。將七尺之捐糜﹑朝上籌邊之樓。云迷塞艸。夕受執【不失爲壯】戈之役岫隱蠻煙。昔唐宋多瘴癘之投。未必頳衣爲伍。惟振瑾多謫戍之慘。幾令白首同歸。幸天道之弓張兼世運之轂轉在羣姦投网之會﹑卽眾正彈冠之時﹑釋左較而躋公卿﹑脫鉗徒以升廊廟﹑非於今而始創﹑實往事之如林﹑第丰鎬舊都﹑平反稀簡﹑何煩五聽﹑徒守三章刻木空存可羅翟公之雀鋒車亟召將乘景倩之騶玆用覃恩階爾爲中憲大夫﹑錫之誥命﹑於戲官必有事﹑未可以法署而等蘧廬﹑世正需才﹑柰何借鍾陵而供拄笏。廷尉天下之平。今不平者。不獨讞疑也。作士以期予治。朕求治切矣。願與子大夫寔重圖之。

凡淸流拔於黨祻之餘題目先好自得佳文否則妍皮裹癡骨耳雕繪何取

○擬汰冗濫淸宿蠹以足軍需疏

黃道周

臣聞善爲國者有十年之算﹑而後議三年之功﹑議三年之功﹑則必餘十年之算﹑今之爲國者﹑計絀於朝夕﹑而議懸於歲朔興師則如涉海治賦則如煮金汨沒淪胥﹑茫無畔岸﹑是誠天下臣子之所共痛也﹑臣觀天下未嘗不富﹑兵力未嘗不充﹑諸臣任事之意﹑未嘗不篤﹑然而源始不淸﹑末流相仿汰一冗一冗旋生。去一蠹一蠹隨伏物力巳窮﹑而探索不巳﹑故今天下以爲貧國之患臣獨以爲富國之患天下之患以爲國不見富臣之患以爲國不見貧夫人主不見貧國。朝夕而徵之﹑卿大夫士不見貧國﹑朝夕而食之﹑將帥卒伍不見貧國﹑朝夕而益之﹑則天下之亡﹑必自富國者始矣﹑臣觀故牒﹑天下歲入絀四百萬﹑出幾倍之﹑相沿以來﹑六七十年矣﹑補續相移﹑不見大匱﹑

神宗中年﹑寧夏朝鮮﹑播州之師﹑通費一千三百餘萬﹑大婚大工﹑又費千萬﹑旣二千餘萬矣﹑天下百姓未盡如派﹑大小臣工未盡奪糈﹑而三徵以平﹑大典亦舉﹑久者不過六七年﹑近者踰時而畢﹑今東徵之舉不過三年﹑前後帑金沛發﹑亦巳千萬﹑進無一步之獲﹑養無一士之報﹑而天下百姓﹑巳盡加派﹑大小臣工﹑巳盡奪糈﹑猶且益之﹑塡壑不巳﹑此其故不甚難知也﹑方萬曆初載﹑自穆宗以來﹑一意節儉內儲上供﹑果餌器皿絹素之類﹑一切裁減﹑於是省直承風歲運之數﹑詭冒幹沒﹑一百八十七類﹑旦夕淸革又有察相繼之畱意綜核﹑洞於邊疆之務﹑是以天下少給﹑曁三十年﹑補苴易理﹑今天下巳承大獘之後﹑外臣狎於刀錐﹑內臣渴於鉆窄﹑姦猾縱橫﹑妄意一幸﹑又有不識大體之臣﹑以爲干戈可以大講﹑百姓可以再索﹑人不問醜正﹑地不問易險﹑聚兵而弄之﹑以爲狠食者之唱﹑於是天下顯然以爲左藏可以計覆太阿可以詞譎﹑鹽鐵酒榷﹑可以復議﹑鼓鑄徵輸﹑可以不絀﹑中外蚩蚩﹑惟兵是利﹑監門廝養擊析之徒﹑皆有增兵益餉之思﹑而天下冗濫姦蠹﹑益不復可止矣﹑臣觀薊鎭初額﹑主客之餉﹑不過數萬﹑旣七十三萬﹑又旣而百二十四萬﹑方其數萬﹑兵不加弱﹑其百二十四萬﹑兵不加疆﹑今又益張兩協之卒﹑至二十四萬﹑月餉二十三萬﹑司農之臣﹑引舊額而繩之﹑則曰數年以來﹑新餉之額﹑益二百萬﹑加納之數﹑又百餘萬﹑此三百餘萬﹑皆以爲遼也﹑夫誰爲此者探膏血而焦原沃之乎故曰﹑天下之患﹑非見貧之患﹑而見富之患﹑天下之亂。非若不足之患。而若有餘之患也中官見富而織造服用鋪壁庫收食料之屬一切不省又益之衣甲火藥犒賞燎原之數以陰長其爪牙朝官見富而冗吏姦胥輿皁走。從宴禦竿牘之數。一切不省又益之親戚。姻婭瑣瑣。膴仕以白望其聲利﹑邊官見富而遊客驕丁屍班丐籍巫師鬼卒之數一切不省又益之朽。頓破冒棄。有用於無用﹑以自喪其軍實﹑故此三者﹑則皆自見富而始也﹑其所以見富則自加派而始也餉有加派﹑而舊餉不復﹑兵有加派﹑而舊兵不復﹑田有加派﹑而舊田不復﹑邊有加派﹑而舊邊不復﹑詩曰﹑原田畮畮﹑捨其舊而新是謀﹑團營中外﹑十二萬眾﹑散爲王役﹑隸於私門﹑無所用之﹑而常歲食糧八九十萬﹑直隸衛所﹑錦衣後軍﹑屯田四萬八千七百餘頃﹑侵冒占據﹑無所用之﹑而常外稅苗地﹑內競艸場﹑三輔五十萬戶【此等一一���必加派故知今天下乏計臣耳】口四百萬椎埋無賴者億數無所用之。而嘗召募五方之兵。遼東兵額九萬。歲餉六十七萬。賞賚東夷十餘萬地失而額存無所用之。而常於百四十萬之外。奏數十萬而無所復出。臣觀關門內外﹑四五十里﹑聚十三萬之兵﹑月費一二十萬﹑籌度咨且﹑不出三年﹑天下膏血從此竭矣而轉輸催科波湧之間猶未有定說臣觀古今英主立國﹑良將立功﹑皆存於敬愼之小心﹑明決之定算﹑行師袵席﹑制敵於樽俎之上﹑而增賦益兵之說不與焉會昌之末﹑雜賦極少﹑猶九百二十二萬﹑熙寧歲入五千六十餘萬﹑其兵皆八十三萬﹑然而國日以削﹑境日以蹙﹑故賦多則蠹生兵多則盜出堆賦如堆肉上惡而下不可食聚兵如聚蠱不毒人則毒其身故今天下之事臣一言而決耳曰陛下節儉﹑則天下皆儉﹑關門之事臣兩言而決耳曰決棄遼陽﹑則不用益兵﹑決不棄遼陽﹑則未可盡散新餉﹑決棄遼陽﹑則兵宜屯於關上﹑只復薊鎭之額三萬守關﹑六萬乘塞﹑精汰而愼用之﹑十年待動則巳多﹑決不棄遼陽﹑則兵宜屯於廣寧﹑只復遼陽之額﹑九萬營塹﹑三萬屯田五萬待於關內。蓄積新餉。俟一千萬。三年待動。亦不爲少。今天下之臣皆知廣寧之不可棄。而常爲姑違。以避萬一之禍。皆知遼陽之未可復。而常爲虛聲。以幸萬一之福。皆知關門之不可孤守。海島之不可虛恃而常爲守關門。恃海島以塞一時之議皆知水西不破。則東夷必不靖。東夷不靖。則水西必復起。而決不敢少紓東顧。以了西事決不【何必管子復生】敢急了西事以專東顧皆知兵加則兵愈懦。餉加則餉愈不至而決不敢停新餉以作內政決不敢因舊額以寄軍令五說茫茫。未有定議。相視咨且。而天下滋獘。臣恐歲月之外萬一巨測外勢蹙而內備益廣𨿽谷量天下之財帛。不復可繼矣。今所在士馬﹑亦漸以稽核﹑鼓鑄徵輸﹑亦漸以見利﹑詭托破冒者﹑亦漸以正法﹑裁抑澄汰之疏亦無日不禦﹑然而白簡一動。則稱逃。稱叛稱死。稱棄者。在在而然。持籌之士。相顧而不敢出一語。故曰食冗之耗小。識冗之耗大。物蠹之禍小。謀蠹之禍大。天下之患。誠不獨一東夷。而竭天下以殉之此眞誠者之未察也。臣願陛下及今之時﹑與二三元老﹑力考典章﹑罷可巳之役。省不切之費。急取兩言定天下之五議。乃躬自節儉。以先天下。使天下曉然知陛下端本塞源有爲百世之計﹑然後弛諸禁籞﹑廣興屯利﹑以簡練責之邊臣。以營田責之郡帥。以團操還之五營。以召募還之屯丁子弟。然後申不赦之令。著畫一之法。懸三年之期。與天下將士磨礪。百姓更始。毋循旦夕苴袽之談。稱兵稱餉。使齷齪小人。皆有覬覦樞柄。盤據左藏之心。則內蠹去。外冗自淸臣保百年盤石無事也。惟亟畱意焉。

曉然共見犁然可行以宰天下必能竱本肇末富彊不足以命之

○毀三朝要典疏

倪元璐

奏爲公議自存私書當毀敬陳膚見以襄蕩平之治事臣觀挺擊紅丸移宮之三議﹑閧於淸流﹑而

三朝要典之一書﹑成於逆豎﹑其議不可不兼行﹑而其書不可不速毀﹑請詳其說﹑蓋當事其議興﹑盈庭互訟﹑主挺擊者力護東宮爭挺擊者計安

神祖主紅丸者仗義之言【覽此知爲中立不倚之人】爭紅丸者原心之論主移宮者弭變於幾先爭移宮者持平於事後六者各有其是。不可偏非。以爲忠悃。則皆忠悃。以爲明見。則皆明見。總在逆璫未用之先。羣小未升之日。𨿽甚水火。不害塤箎。此一局也。旣而楊漣二十四罪之疏發﹑魏廣微此輩門戶之說興﹑於是逆璫殺人。則借三案羣小求富貴。則又借三案經此二借而三案之面目全非矣故凡推慈歸孝於

先皇。猶夫頌徳稱功於義父。又一局也。网巳密而猶疑有遺鱗﹑勢極重而或憂其翻局﹑於是崔魏雨姦﹑乃始創立私編﹑標題要典﹑以之批根今日。則眾正之黨碑。以之免死他年卽上公之鐵劵又一局也。繇此而觀三案者天下之共議要典者魏【��可破】氏之私書三案自三案。要典自要典今爲金石不刊之論者。誠未深思若夫翻卽紛囂。攺亦多事。如臣所見惟有毀之而巳。夫以閹豎之權﹑而【史臣不爲旡罪】屈役史臣之筆﹑亙古未聞﹑當毀一﹑未易代而有編年﹑不直書﹑而加論斷﹑若云彷佛明倫﹑規模大典﹑則是魏忠賢欲與肅皇帝爭聖。崔呈秀可與張孚敬比賢。悖逆非倫。當毀二。矯誣

先帝﹑僞撰

宸篇﹑旣不可比司馬光資治通鑑之書﹑亦不得援宋神宗手制序文爲例。假竊誣妄。當毀三。又況史局將開﹑館抄具備﹑七載非難稽之世。實錄有本等之書。何事畱此駢枝。供人唾詈。當毀四。故臣謂此書至今日不毀。必有受其累者。累則必非主三案者之累。而爭三案者之累。抑又纂修三案者之累也。何也﹑爭三案諸臣﹑其品原。分三等下者如崔呈秀劉志選李春曄等之附和希寵﹑不足問矣﹑最上莫如黃克纘﹑賈繼春﹑王業浩﹑髙弘圖劉廷宣等﹑始則特立而不爲苟同﹑旣則矯挺而著其危節﹑本末炳然﹑𨿽有忮者﹑莫或能加之也﹑然而管華之席未割。老韓之傳同編。在數臣髙明之觀。豈不引爲坐塗之辱若其次焉者﹑𨿽非盡有撐持﹑要亦原無濡�而特以史氏抑揚之過﹑保不爲後人翻駁之端﹑至於纂修諸臣之在當日﹑則更有難焉者﹑丹鉛未下﹑斧鑊先懸﹑姜逢元閣【不逐者必有冀】筆一嘆朝聞夕逐矣。楊世芳吳士元﹑余煌等﹑備竭調維﹑其於忤璫諸疏﹑有匿其全文者有刪其巳甚者﹑時傳書成而獄又起﹑則有寧加醜詆之詞﹑而決不肯下一不道無將等字面﹑以傳會爰書者﹑凡此苦心﹑亦多方矣﹑而事在見聞之外﹑未易可明﹑彈章一加﹑萬節俱喪﹑諸若此者﹑皆臣之所謂累也﹑累之不巳﹑元气又必大傷﹑當今正气日伸﹑方隅漸化﹑自應進其平飲﹑沃以溫湯﹑倘復克伐不休。正恐淸寧無日。然而逆璫之遺迹一日不湮﹑則公正之憤心。千年不釋也伏願

皇上勑下該部﹑立將

三朝要典﹑鋟存書板﹑盡行毀焚﹑仍

命閣臣擇期開館纂修天啟七年實錄﹑而又

命纂修詞臣﹑捐化成心﹑編摹信史﹑凡關三案之事必執兩端之中而又

命三案中

賜環諸臣﹑各以

聖明禦極爲再生之年勿以恩怨橫胸理前身之業至於一切妖言市語﹑如舊傳點將之謠﹑新騰選佛之說﹑毋許妄形奏牘﹑橫起風波﹑則廓然蕩平﹑偕於大道矣﹑臣向以是非之心言是非﹑今以史臣言史統關大計﹑伏惟

聖斷施行

判斷三案睍見雪消

○辧東林疏

倪元璐

奏爲世界巳淸而方隅未化邪氛巳息而正气未伸謹瀝愚忱﹑仰祈

聖鑑事﹑臣聞持世不平﹑則陰陽之戰起﹑論人失實﹑則舉措之道乖﹑頃者

宗社之靈﹑篤生我

皇上﹑生知而濟以學問﹑幹健而妙乎從容﹑大姦霆驅﹑徽猷飆發﹑天如再辟﹑人若更生﹑生平以堯舜爲極軌﹑今乃知有過之者﹑臣非敢爲佞也﹑臣又仰窺

聖人無我﹑深嫌閉戶之名﹑

巽命重申﹑動以人才爲念﹑

純王之心﹑較然天下矣﹑然而

皇衷自著其公虛﹑廷議猶存乎我見﹑臣竊惑焉﹑臣以典試復

命入都﹑從邸抄見諸章奏﹑凡攻崔魏者﹑必引東林爲並案﹑一則曰邪黨﹑再則曰邪黨﹑何說乎﹑以東林諸臣爲邪人黨人將復以何名加諸崔魏之輩崔魏而旣邪黨矣。向之首劾忠賢。參提呈秀者。又邪黨乎哉。以臣虛中之言。合之事後之論夫東林則亦天下之材藪也。其所宗主者大都【東】稟淸【林定案】挺之標。而或繩人過刻。樹髙明之幟。而或持論太深此【非旡一二宵人不可以】謂之非中行則可謂之非�����其所引援爲用者﹑亦每多气魄之儔。才幹之傑其間【至公至】卽不無非【當之論】類要可指數而盡耳而其中則又有泊然無營。翛乎自遠。謝華膴其若脫。付黜陟於不聞。而徒以聲气心期。遙相推獎。此【指鄒南臯先生】其人尢所謂淡漠寧靜。純乎君子者也。今而曰邪黨﹑則無不邪黨者矣﹑且天【攻東林者】下之議論寧【又在假道學下一層試硯大肆慘殺玉石俱焚便】涉假借而必不可不歸於名義士人之行巳寧存矯【昭然可見】激而必不可不凖諸廉隅自後之君子以假借矯激深咎前人而於是乎【假道學何嘗喪心塗面至此】彪虎之徒公然起而背叛名義毀裂廉隅矣於是乎連篇頌徳。匝地生祠矣。夫頌徳不巳必將勸進生祠不巳必且呼嵩而人猶寬之曰無可柰何。不得不然耳。嗟乎﹑充一無可柰何不得不然之心又將何所不至哉然而今之議者。能以忠厚之心。曲原此輩。而獨持巳甚之論。苛責吾徒。亦所謂悖也。以今大獄之後﹑湯火僅存﹑如西江﹑西秦﹑三吳﹑三楚之間﹑什九名賢﹑多半豪傑﹑參之理數﹑決無沈埋﹑況奉

恩綸﹑屢俾酌用﹑而近者任事諸臣﹑似猶以道學封疆四字持爲鐵案﹑𨿽或薄從湔祓﹑未肯力引同升﹑夫原諸臣之心﹑或【總在黨中起見】亦深防報復之事而臣以爲此過計也﹑水落石出﹑正人相見﹑摠爲崔魏之異巳﹑卽可化爲李爲同心﹑況乎年來之借東林以媚【此輩人】崔魏者。其【正懼不測故百計陰撓】人自敗。卽不需東林報復。若其不附崔魏。又能攻而去之者。其人旣巳喬嶽矣。𨿽百東林。烏能報復之哉。事理甚明﹑疑者不悟﹑臣所謂方隅未化者此也臣又從邸抄﹑伏讀

聖旨﹑有韓爌淸忠有執﹑朕所鑑知之諭﹑深仰

天聰﹑曠然知人則哲如此﹑而近聞廷臣之議﹑殊有異同﹑可爲大怪﹑爌之相業光偉﹑他不具論﹑卽如紅丸議起﹑舉國沸騰﹑維時與事大臣﹑並皆蓄縮閔默﹑而爌獨侃侃條揭﹑明其不然﹑夫孫愼行君子也爌【不附君子才是烈丈夫小人不足言矣】且不附況他人乎迨權姦表裏逆焰大張﹑爌以申救抵觸﹑岸然投劾﹑讀其

陛辭三疏字字秋霜﹑一時以爲寇萊復生﹑趙鼎再出﹑而今推轂不及﹑點灼橫加﹑則徒其票擬熊廷弼一事耳﹑夫廷弼固自當誅﹑在爌不爲無說封疆失事累累有徒而當時之議乃欲獨殺一廷弼豈平論哉此爌之所以閣筆也然究竟廷弼不死於封疆。而死於局面。不死於法吏而死於姦璫。則又不可【後人可醒】謂後之。人能殺廷弼。而爌獨不能殺之也。又如詞臣文震孟﹑正【四字不愧】學彊骨有古大臣之器。其鄕人之月旦。比於陳寔王烈。三月居官。昌言獲罪。人又以方之羅倫舒芬。與臣同年同官﹑儕輩憚其方嚴﹑不敢以雁行相畜而當其去國飄然﹑聳身天際﹑臣等自視則猶糞土也﹑有人如此﹑雅謂千秋﹑而今起用之

旨再下﹑謬悠之譚不巳﹑甚有加之窩盜之名者﹑豈以其數十年前﹑有其兄文從龍不逞之事乎﹑夫人知有從龍之不逞以爲之兄而不知有文徵明之特行文彭之至徳以爲之祖父且賢愚相越舜象巳然世不聞柳下惠膺盜跖之誅司馬牛受向魋之罰震孟何罪遭此嫌譏。將無門戶二字不可重提。聊用更端以相遮抑乎。臣所謂正气未伸者此也總之臣之諭東林。不主調停而主別白。臣之論韓爌文震孟。不爭二臣之用捨。而爭一時之是非。伏乞

皇上以臣此說﹑申諭諸臣﹑凡於持局用人之際﹑𨿽不可無燻■﹝艸猶﹞區別之法。但不當存形骸芥蔕之心。要本公虛。以消偏黨。其韓爌﹑𨿽廷推未與﹑而早奉鑑知之

旨﹑何難

特命召還﹑文震孟﹑𨿽

兪旨巳頒﹑而旣來不簡之言﹑尙冀

溫文獎雪﹑於以破方隅而伸正直之气﹑道無出此者矣﹑抑臣又思故憲【前巳暗指此方明出】臣鄒元標業蒙

明旨優卹矣。而易名之典。似當一並舉行。元標之理學宗王文成。而鯁直類海忠介。宜令該部於二臣之間。取衷二字。以旌儒碩。至於海內講學書院﹑凡經逆璫矯

旨折毀者﹑並宜令葺復如故﹑蓋書院生祠﹑相爲貞勝﹑生祠毀﹑書院豈不當復哉﹑臣艸疏畢﹑又竊念部臣王守履以進言之急而犯失儀之條

皇上慨納其言﹑而薄鐫其級﹑仰見

皇上造就人才之心﹑甚曲而厚也﹑然時經三月﹑懲創巳深﹑履端更新﹑萬靈共躍﹑倘蒙

矜宥﹑召復原官﹑則

聖度極於如天﹑而朝儀亦因之愈肅矣﹑臣無任悚仄待

命之至﹑

釋氏慈悲太甚有容無拒偶爲不肖逋逃藪要不得指佛爲邪僞也辧東林者此爲虛公之論若必謂先生依附東林又非知先生者矣詳玩其指歸自見

○守覺華島機宜議

黃道周

陸贄曰立國之安危在勢任事之濟否在人諒哉言也自昔國無不設之險而人乏常勝之謨古今持薄藩以墜其齒角者不可枚舉矣而猶攖小險以謂大固危矣哉覺華島之戍自去歲而謀士多談之巳發樓船蕩漾其間北望首山如仰飛鳥呼鳬呼■﹝鳥乙﹞不得其項領而今且以爲奇創夫築長勝之塞不足以衛遼瀋鏟坌河之岸不敢以保西平今塹關門之道招呼海鷁以斷四出之寇而謂必出於是者猶望水竇指海狗而逐馬也夫用兵之數不過闔辟因地之道變其險易我有所致敵則開戶而敵莫入故敵苦險多爲易以佚之敵苦闔多爲辟以噏之闔辟險易兩者更出故吳玠奉橋以濟兀木之師仁軌築城而不設門閾彼豈敢爲是翫敵哉謂吾有所制於中爲千仞之豁則不削十尺之山塹方昔鎭武未墜廣寧未沒塔河蓋州眾志未死虎兕咆咻猶在於外不能因河爲壘扼必濟之要今吾巳棄錦義捐大勝自吐五六百里唾核去之而又必以遼邈波濤牽雙山而絕其道夫豈謂大淩之水。必不足以達長岑之丘。錦川依巖三四百里。皆無咫尺西闞之徑哉。仰謂虎兔歹靑。果足以塞白塔而制其命耶。夫荻灰暈月。不俟一決。塗城尼車。則由跖共。越自晉唐以來﹑鎔金而沃關門﹑煉鏁以截江口﹑自爲要害﹑扼吭憑阻者﹑非甚愚人則未智士也虞允文與吳璘共保全蜀﹑虞允文以謂必據徳勝﹑則仙人不孤﹑吳璘以謂不守仙人關﹑則徳順無力﹑二人所據皆踰蜀門二三百里之外﹑大險而遠距之故倚尋丈之垣。度垂繘之穴。斷澑而支戶者。二子之所大笑也。今亦曰不出關外﹑則不可以守關﹑然自寧遠以西﹑中左以前﹑焚如棄如﹑不敢問者﹑今踰年矣。關外之籌。旣不敢試之河西。而後姑試之寧右。不敢試之寧右。而後姑試之覺華。夫覺華望首闕﹑𨿽僅十數里﹑然舟岸之間倍十里﹑巳半百里之勢。今度賦過關山。長鬣之徒能越滄波持櫓而尾其後乎卽賊從松灰度寧西。買憨虜驟歷三道島上長年能吹銅律而知其去處乎卽賊出不利夷塹。逸歸或千騎。或數百騎跋涉之徒敢走赤足抗其轡乎又萬一我不利。人離於上。航披於江。飛廉回祿於島上者。有私乎夫島上之不可不備者二。而決不謂其連遠道。以邀鳴鏑之徑也。島上南通登萊。東引旅順。歷落星碁。出入三山。不備覺華。則隱慝滋生。故昔者於其處以爲大鎭中屯之樞。一以南閱支海。一以東承諸慝。譬之飛烏。以爲堠警。必不謂其棲鷹隼之鞲利夜飛而食也旅順登萊四五百里﹑山東之毒巳潰。奴卽窮愚。不犯波濤以觀蓬瀛之洲。而今者必爭之海上以爲奇致幸而無事【洞見毛帥情僞】則猿鶴沙虫異類不涉不幸而有事則處處開瑕而之鏬皇甫規常云。力求猛敵。不如淸乎勤。明孫吳。未若奉法。以今之時將﹑爲污濁以畸於上。卒爲骫懦以逸於下。卽稍稍振刷。非常之功。宜未可立也。天下之禍如火與木皆發於所見而燼於所不見漢唐都於西北﹑而割據終於東南。晉宋都於東南。而割劇橫於西北。卒其所以敗者。亦不在於東南西北。今竭天下之力。獨服露家。以從事於關門。懸膽於鼻。瞋視而莫之敢舐。主敵情形巳俱見矣。而猶且不察。屏寸口妾以爲價人大師。如不可闞者。則豈不窮哉。爲今之計﹑絕前屯之河﹑斷三川之道﹑明棄兩河以鬭其雄桀。閉辟自治。修帝王之禮樂。拔士拔卒。爲天下節儉。以【此猶緩著】歡會其意。使天下聞者。以爲聖明之銛利於弓矢。使豚魚知信。飛鴞攺音。此策之治者。然非聖賢不能用也。其次因天下之銳。悉三方之力。乘廣寧之未墜。西虜之未絕。寧右之未梗。遼民之未散。東西夷丑之未協。急戍廣寧大師。其內因發河橋。鍬崖塹。修理諸屯。示不可勝之勢我不渡河奴必不敢爭我不輕【奴能審勢】動奴必不能勝然後以藥師居延之奇發子房鴻溝之智。攜猱搏虎而左右不知。其次因天下之力。蓄三方之銳。進尺則尺。進寸則寸。約以數歲之內。逼盡河西之地。依山而設險因溪而爲塹。屯五丈之原。以觀其誰斃。功不遽立。禍亦不掇。釋此二端持十餘萬之眾。策數百萬之饋。立移遊之方。發浮沈之策。索之在側。命之殺則不可得。問之要宿。則𨿽十百載而猶莫測。使數年之外。河西孽生。奴虜勢合。卽關門貔貅。亦無以爲也。何必起龍蛇於波濤之上哉。語曰﹑養男不菑﹑母湮我池﹑養女不刺母彎我箕﹑禍莫大於勢重而外不可恃敗莫大於力分內不可守故曰﹑單豹養內虎在外。晉年養外。虫在內外內互持。禍乃不支。噫﹑亦可憂矣﹑愚之憂有甚於守覺華者故於守覺華者發之

秦人有其鋒無其厚漢人有其厚無其鋒以管韓之間求之或得邊際

○搜逸才議

朱廷旦

今天下民心未甚郁也士气則甚郁何則﹑古之取士。惟恐不多其目。今之取士。惟恐或廣其目。舉天下士束手明經之一途。士之不爲文而沈鬱以死者不知其幾千百也士之爲文而稿首黃馘以老者又不知其幾千百也使天下士或犯科扜网。以自伸其才。或謝絕公交車。杜足而不至。或假托兵事。因緣以自見。亦可憐矣。夫上之所求者。一二人也。其它則宰執之事。中樞募府之能也。今天下挾策仗劍。願備行伍而至闕下。與負笈躡蹻。不遠數千里而試春秋兩闈者。幾何人矣試春秋兩闈不中者。旣一切報罷。不一計其遲暮之苦。髀肉之消。其挾策仗劍。當世所急者。又蓬垢風塵。見皇上不得。見中樞募府又不得。諂讒忌嫉甚口之人。又從而寥蕭之。謗毀之。曰是釣利。是紿爵。嗟夫文士寡學無術。不師聖賢。苟剿襲帖括。有三日試不知作何語。僥幸得官者多矣此誠紿且釣耳彼出萬死不顧一生。爵級與身命孰重。柰何以欺紿一槪置之乎夫遊譚不根。人爭曰可厭吾亦厭之。苐不審當軸�曾破格決繩。用一二英雄。果不得尺寸之效。而後厭棄不前否。郭隗不用。則樂毅劇辛不來。不買馬骨以千金。則千里之足。安得騁途於冀北。不開誠布公。吐哺握發。延攬天下之智能。网羅天下之伎倆。小藝片長。接見無怠。則何以收豪傑之用。而成天下之大功。上之奔走一世者。惟名與利。令欲利者我能利之。欲名者我能名之。則我權愈重。而天下之名利。盡收而歸之我。令一切祕而不予。則權輕而人無所復覬。人無覬於我而別取名。別取利。或自爲名。自爲利。則權不復收。而大事去矣。今忌嫉者不知名利之途本寬。而專妬人之名利。夫人盡不愛名不受利國家又安得一人而臣之甚矣。忌嫉有口者之嫉人以嫉國。且自嫉也。

極似三蘇之文

○泰交策兼閹宦

方逢年

蓋聞天閶而地不迓。雺應之。地辟而天不浹。雨矛攵月應之。惟是陽交於陰。陰交於陽。物登明堂。矞矞皇皇。此大易泰交之說也。泰者通也天地間有必交之陰陽別而不交。則中斷其精。旣觭於異而不得通亦有必別之陰陽交而不別。則共爭其所。又混於同而不得通。易﹑通誌之書也。故於上下之交。穆然慶幸。若有神遊其盛之想焉。易﹑又定分之書也。故於內外之辧。凜然深防。更有間不容髮之虞焉。良以陽之象。如旭日和風。康莊靜浪。具丈夫气。肖幹之健。毅然而蛟龍翔鏗然而鸞鳯鳴。是君子品也。不宜擯之外者也。陰之象如盲風妬雨。峭壁崩湍多婦寺流襲坤之順。謹身媚上。類【敢言】尾狐。蓄情伺釁。類首鼠。眞小人輩也。不宜暱之內者也。但考之天象。人主法紫薇以居中。羣臣法眾曜以拱外。而宦者四星。顧反在宮門側。乃知其不能不內內臣。而外外臣者。勢也。而其必當內外臣而外內臣者。則致泰之機也。內而內之。將內暱而必與外爲市。惟內而外之。則宵人窮於意之無所借而內不敢外瞷矣。外而外之。將外孤而必與內爲嘗。惟外而內之。則眾正安於誼之有所托。而外反足懾內矣此泰寧之世。不必以陽絕陰。以健絕順。以君子絕小人而卒能使陰化爲陽順化爲健小人化爲君子則惟此內外之際能識其機而逆持之也試觀書載賡歌。更致儆夫僕禦執目從。詩詠訪落。且托剌於寺伯巷人。則外親賢而若引之內。內遠佞而若推之外。固帝王圖泰一大關鍵巳是。以三代而下﹑願治之主每畱心召對如建武中﹑數引公卿郎將講論夜分﹑貞觀中﹑命宰相入閣老事。諫官隨其後。慶曆問﹑龍圖天章閣降手詔﹑給筆札﹑使諸臣條對。率以虛心延訪。故治亦爛然一時。迨其衰也﹑或以張父趙母取誚。或以國老門生貽譏。或以眞王媼相賈敗。此類未易殫述。夫固梟獍不神。天與之昏。亦當斷不斷。自貽伊戚耳。洪惟我太祖髙皇帝﹑神聖開天﹑猶日與帷幄諸臣﹑講求致泰之術﹑所作

大誥﹑首重君臣同遊﹑曰歷代帝王﹑同心一徳﹑立綱陳紀﹑爲民造福﹑是以感格天地﹑時和年丰﹑至於內豎則獨嚴典兵預政之防且謂禦之之道在使之畏法而不可【聖慮深長】使之有功煌煌遺訓。列聖永遵。故讀楊士奇與李東陽李時輩所輯三朝聖諭。錄燕對錄召對錄﹑其待臣之誼﹑固極殷殷﹑載觀章皇重儒臣教誨之命。肅皇罷各路鎭守之權。振瑾【直揭出矣】不戒於前。保鯨隨覆於後。嚴明禦下之家法。又何凜凜也。迨皇上在宥﹑肅志敬天﹑勵精法祖﹑用人若渴﹑從諫如園﹑海內喁喁﹑竊欲旦暮見太平﹑乃邇來天聽之寖髙也﹑中旨之頻傳也﹑或疑皇上有厭薄羣臣之漸﹑而愚曰否蓋閱歷久而精光呈如出匣之鋩隱躍欲試此殆出而欲通者機至重臣乞身之疊請也﹑元輔予告之暫旋也﹑或疑老成有攜手同行之漸﹑而愚亦曰否﹑彼沐恩巳深﹑豈忍缷責抑河淸難俟姑以一去悟主心耳此殆入而欲通者機至重則削秩。輕則奪俸。言官亦覺【寓規於諷忠愛盎然】無色。然﹑拊鐶之呼莫應。請劍之志彌堅。是仰通一機。也至災異頻仍。妖怪疊現。天心亦似靡寧。然寵以祥瑞爲固然。惕之儆戒爲獨至。尢俯通一機也。際此天人上下脈脈欲啟之時。而一洗淵默尊嚴。格格難融之套。於以面商重務。弘濟時艱。豈非致泰第一義。乃牘滿公交車。而

庭遲召對。將謂聖躬不宜過勞耶。則千矢射鵠。萬物酌尊。不更當爲深宮燕閒慮耶。抑謂密地別有斧藻耶。則捨日於庭就火於室豈。眞欲賚獻納於紫【危言】貂。綠黛手耶。抑謂疑義難諳。爭端棼起。不宜輕示人短耶。則處暗漸明。更事長智。姑節略緊要機宜。暫撰處分語意寧患落落難入耶舉朝揣摩。不得其解始爭切齒於奧窔【渾身】間一巨【是膽】璫大蠹矣夫巳氏以匪教匪誨之身。結在牀在旁臣擊之不動。並部院卿寺擊之俱不動矣。公疏弗省。單疏弗省。並閣臣揭帖亦弗省矣。甚且奪勛臣之糈。嗾部郎之杖。並因事立威。廌史未伸破柱之誅。而長安大下摉亡之令矣。在皇上或玩爲鷹絳之在手在諸臣深虞夫恙蠹之攻心齒之固不避路馬之嫌當之且立遭國狗之瘈使其爲戀棧駑據巢鳩。害固不可言也。使其爲魚脫鉤。鹿走險。害更不可言也。從此怙恩席寵。令南比司如水火。害固不可言也。從此借叢煬竈。令宮府間分釜鬵。害更不可言也。天下大患莫過於版章未裂而人心先暌乃今赤羽交馳。莫紙庋閣。邊吏呼而內庭莫應。明旨切而外解不前。所恃荃宰一心。關梁不閉。庶幾同舟共濟耳。萬一綫脈復斷。天下事尙忍言哉。蓋此輩殘气不剛。夙饒陰毒貌示柔順。而實小人之囮。最不樂有泰交者也。舉國求通而不足。一夫潛隔而有餘。旣隔之後。干戈取之而不足。方隔之時。臺諫攻之而有餘。況子產云﹑美惡周必復。今亦之勢。乃皇上過憐其小忠小信之迹【三年定案】竟忘其大姦大詐之謀昔之蠱惑其君者。至聞聲稱朕。深拱禁中之說極矣。玆則更翻一局。亦勸之局臚肅仗。傳長樂之曉鐘。獨不勸之暖閣疇咨。前宣室之夜席。昔之潛囑其黨。若至不令人主親儒生。讀書史之說極矣。玆則又翻一局。亦請之緗帙遙披。牙簽偶觸。修文華殿琳瑯展誦之文。獨不請之蓬山暫幸。蓮炬頻分。復弘文館更番宿直之典。寮采亦充署也。而箝口監謗。直欲人爲仗馬轅駒。批答亦如流也。而墨勑斜封。豈眞出之鸞臺鳳閣。封椿巳竭。止宜泣衣惜藏。胡潛營董賊之郿塢。時事當規。正須擲硯悲陳。何笑逐韓嫣之金彈。秋巳盈於中常侍。而任金浴鐵復圖觀軍容之尊勛未著於大長秋。而紆綬鳴璫愈添謁者監之蔭剌久在背。想禁貝齘不敢言。癭巳蒙咽。恐踉蹡吏難去。憲臣擊之不動。言皇上必復之候也。但復而必虫。則宇內卽與河淸鳳見。頓睹泰寧。復而遲。則宇內仍與陰霾地震。物怪星妖。終歸否塞。所望復隍垂憂。馮河致決。破包承之詭計。啟茅茹之亨途。於常朝外復內朝遺制。令閣部大臣。及臺諫等官。五日一輪對。一切兵餉用人諸大政。仿先朝於奉天門面取進止。寧不足省會議之紛紜。祛題覆之稽滯。防邸報之漏傳乎。或事體有當裁酌。仿先朝於左順門出諸司章奏。面令議旨。而可否行之。或更數字。或削數語。或執奏移晷。寧不足隆票擬之權。杜內批之漸革傳奉之獘乎。至情誼旣洽。仿先朝頻召時。𨿽內侍亦不知。卒致劉大夏戴珊輩感恩。終身不忍言去。寧不足回懸車之想。激叱馭之忠。鼓當關之气乎。儻有瀝血披忱。轉喉觸忌。仿先朝虛懷矜釋。如赦李夢陽。全海忠介故事。寧不足挽削籍之慘。抑駕阽之橫。霽廷杖之威乎諸如此種種善政皆自外內臣而內外臣始蓋惟外其內。內其外。審異以致同。而後上者下。下者丄。當通而不隔。機有逆之而乃以順者。此類是也。先機而發。如養繇基矢未抽。而猿巳號。隨機而應。如猿善搏矢。而中以括。儻後機而救。不爲飛衛之捍棘。則捨齒鏃無法矣。矧先帝堯舜之訓。猶在耳也。宇內豈無人寧有薄視士大夫而覓臯夔稷禹於黃衣閹尹之流者況善法堯舜。無如周成。彼以衝人際荓蜂桃虫之虞。祗是夙夜敬止。肘以旦。肩以。賴羣臣之佛肩。以答顯命耳。至周禮閽者守中門之禁。寺人掌女官之戒。一以大■﹝扌豕﹞宰領之。此又愚所謂內不敢外憪。而外反足懾內之說也。故爲今日諸君子﹑皆誠不能頓復周制﹑然亦何必蜩螗沸而■﹝虫矞﹞蚌持。錮人以不肖之名。令占風候气者流潛添虎翼。惟是小臣平气而諍。大臣積悃以迎。共矢血忱於交戟間。何渠無感風雷。回天日時乎。蓋皇上固不世出之主也。一旦提陽精而掃陰翳。則頑雲滯霧。不覺頓釋。寧復有鬼魅敢竊嘯於晴空皎日下者。宦官夷狄。勢相盛衰。內蠹旣除﹑則外侮自絕正類邪黨。道分消長。內之小旣往。則外之大愈來。然後吾君吾臣。優遊伴渙於一堂。可從容而講登咸上理矣明良喜起之歌。天保捲阿之什。愚生請借爲交泰頌以獻。

此甲子楚錄也璫焰方張盡情毒剌無愧董狐一鳴而斥猶幸全身亦幾幸矣特爲表章壯其孤烈

○文體策

沈承

學士家相聚而談經國大業。不朽盛事。輒屈指某體某體。其義何居。曰文之有體。卽猶人之有體也。人有巨人。修人。平等人。長不滿六尺人。嬋娟麗人。澹宕人。肥碩人。山澤臒人。魁梧奇偉人。不堪羅綺人。紫石稜人。巖電人。凝脂點漆人而其眉橫發豎齒堅舌柔未有不相似之人何也是所謂體也﹑體之於人也。尋【君】常焉【亦肯作此語耶】而巳。一不尋常。而遂有盲人。躄人。攣捲支離之人。是所謂廢人也。不可訓也。再不尋常。而遂有反跖穿胸之人。飛頭招足之。人男子孕。婦女髭之人。是所謂怪人也。幻人也。妖人也。益不可訓也。則安其性命之情者。惟尋常焉而巳。就尋常人之體。而能爲天下不尋常之人。是乃所謂俊人也。神人也。就尋常文之體。而能爲天下不尋常之文。是�所謂奇文也。至文也。我國家以八腳詞﹑甲乙材傑﹑格主俳偶﹑義主訓詰﹑幾令軒昂跌宕之士﹑無繇見長﹑然自開科以來﹑名世偉人﹑往往多繇此著腳﹑而垂世雄文﹑往往多繇此下乎者﹑何也是乃所謂就尋常體中。能爲不尋常者也造物範人不曾以【直���】此面肖彼面【人�捲】則學士立言何苦以我舌隨人舌試取秦漢以來﹑前輩名章。一一較量。亦有臺閣之體。亦有山林之體。亦有長鯨蒼虯不得伸之體。亦有閒鷗立海之體。亦有輘轢波濤。囚鏁怪異之體。亦有搏虎豹。鬭蛟龍。急與之角。而力不暇之體。亦有飛書馳檄之體。亦有髙文典冊之體。亦有源泉萬斛。隨地出之體。亦有碎金之體。亦有天才人才鬼才三絕之體。亦有夭韶女郎。唱曉風殘月之體。亦有銅將軍鐵綽板。唱大江東去之體。而均不害其爲自成一家之體。則知體者。皮毛也。有神焉。鼓舞變化於其間。不可不察也。刻木而爲人。眉目人也。齒髮人也。卽肺腸支節。無不宛然人也。然而析之。則與薪無異者。體具而神不具也體具而神不具。𨿽謂之無體可也。廉頗藺相如。𨿽千載上人。恆懍懍有生气者。神不死也。曹蜍李志。𨿽見在。厭厭如泉下人者。神不活也。知���縱論今文之體矣。國初文韻檢髙。其體貴。如裴叔粗服亂頭俱好。成弘而下。風領毛骨。尢精出。其體遒。如衛君長有旄仗下形。嘉隆廓然自放。體小頹也。而五兵縱橫固在。如錢世儀精神滿腹矣。至於今髙曾規矩之不習。山鬼伎倆之欲盡。而體雜出而不知歸。半如左太衝效潘安仁。半如楊內史作髙麗舞。半如荀文若止可借面弔喪。其上者。如王子敬多矜咳殊損自然而。其卑者。如老婢聲。其胸多宿物者。如陸餘慶啄長三尺。手重五斤。而其小兒彊作解事者。如猿狙服周公之衣。必嚙扢盡去之而後快。其爭妍者。如愁眉啼籹墮馬髻齲齒笑折腰步。而其醜異者。如刻畫無鹽。夫文章。天之靈气也。人之靈心也。其風尙以世變。其气骨以年變。其色澤精華以日異月不同變。固無足怪。而駸駸乎並其體而變之。使足反居上。頭反居下。肩髙於頂。頤隱於齊。以是言奇。何足奇也。然則與經生約法三章。請無與之言秦體漢體魏體六朝體唐體宋體而請與言魯體鄒體鄒魯之書。固聖賢之活面孔也。時文者。寫生者也。直須布置聖賢須眉飛動。一般相似。是卽俳偶體。訓詁體。居然爲當代獨立之體矣。譬之睛也。頰也。胃也。腸也。胎也。骨也。與人同者也。而點睛也。添頰也。刮腸洗胃也。換骨奪胎也。則與人異者也。而又何必剝磔古人爲然。而傳神卽在个中。而當面失卻者。何也口【只是比病】坐不讀書也能讀千賦。則善賦。能觀千劍。則曉劍。措大窮年濡首。惟數行熟爛科舉帖刮。昔儒所謂撚合出來。使一撞百碎者也六經且束髙閣而欲如柳子所云厲其气暢其支肆其端博其趣不知胡盧作何語矣然而橫襟攘袖。借筆舌爲先資。而又不肯深心學問者。何也曰習壞也。才術精神。全工於奔競窺瞰。暖一靑氈不暇。何暇理殘捲。是故挾剌懸書。望門鉆穴。賣名聲。攫通顯習染成狂。不復知恥。有一人焉。抱璞枯坐。羣指而笑之矣。沈攸之曰。蚤知窮達有命。恨不十年讀書。正謂此也。然而功令旦旦而申。一則曰。正文體。再則曰正士習。而士卒決裂不顧者。何也曰上之人教之也主司借口還淳。巳未免以利器示人。而又激揚太過。使名寔不蒙﹑間且羊質混矣﹑間且魚目投矣﹑間且膺鼎售矣士且見上之眼可以五色迷而下之才又未必以一网盡於是稍稍叛去。而文章始不足爲重輕﹑𨿽欲不走快捷方式不可得﹑況又有登髙招之者哉﹑以如市之心。而欲回如瀾之勢。譬猶倮走而追狂人而巳矣﹑歐陽公力挽西昆。而所爭乃在軋茁之字句。有才之士。猶不妨攺頭換面。而公不知也。況其它哉。醫經有言﹑文章太盛﹑亦是天地一病﹑夫盛也。而何以病也。倘亦如牡丹以蓓蕾爲盛。以爛熳爲衰也。然則惟務板本﹑絕浮華﹑爲可以療文﹑可以療人﹑並可以療世運﹑

余鄕王聖兪先生嘗言伶人之樂﹑君子之樂也伶人之治樂也以娛人君子之治樂也以和心同物殊趣有君子作將卽今日之文章以正文運何不可又曰星落而爲石石不能奮而爲星光气弗存故也可與斯篇互證﹑《媚幽閣文娛》下

﹝明﹞鄭元勛輯作者﹕沈思曲發表時間﹕2006／01／2420﹕08點擊﹕208次修攺精華刪除置頂來源轉移收藏

●媚幽閣文娛傳

明鄭元勛超宗選

陳繼儒眉公定

鄭元化贊可訂

潔潭鄭翁傳﹝陳繼儒﹞

李公子傳﹝陳繼儒﹞

雲棲蓮池祖師傳﹝虞淳熙﹞

白雲先生傳﹝鍾惺﹞

陳松傳﹝馬之駿﹞

李謫僊逸傳﹝有序蔣徳璟﹞

楊幽妍別傳﹝陳繼儒﹞

愚公傳﹝虞淳熙﹞

小靑傳﹝支如增﹞

小靑傳﹝攺前本陳翼飛﹞

後白采林傳﹝陳惟恭﹞

黃山人小傳﹝朱國楨﹞

■﹝忄蠡﹞母傳﹝載湧幢小品未考誰氏所作﹞

李金兒小傳﹝朱國楨﹞

博雞者小傳﹝朱國楨﹞

○潔潭鄭翁傳

陳繼儒

潔潭翁﹑鄭姓﹑名景濂﹑古歙人﹑裏有龍潭﹑其深﹑不測其淸可鑑須眉公常遊而樂之自號潔潭翁鄭之初居長齡村﹑自宋文顯公始﹑文顯公登王十朋榜進士﹑官廸功郎﹑爲諸王宮講﹑今王龜齡贈言。以及符璽誥勑。一一寶藏於家。傳及勝國﹑公卿纓﹑綏累累不絕﹑至洪武首科﹑鄭道同登第﹑授河南道監察禦史﹑復與其叔﹑徵君參政鄭居貞﹑同死建文之難。詳雙忠祠記中。爾時潔潭翁之嫡祖。痛念同堂兄弟。忠而受戮。遺戒後人捨【實情實事】讀而耕者幾百年至潔潭翁始以詩書課督其子若孫焉公少習春秋﹑以父嬰錮疾﹑輒棄去﹑遊廣陵﹑年弱冠﹑橐裝廉薄﹑不任賈﹑而翁獨謂鹽策可以起家﹑饒智略幹局﹑坐籌貴賤羸縮之徵﹑如指掌上﹑諸曹�幅輳歸之﹑悉聽部署﹑而狙賈心害其能﹑釀爲訟端﹑百方跆藉翁﹑久之訟稍挺﹑漸拓饒貲﹑翁乃捐百餘緡封埴先壠松楸厚撫婦翁程氏﹑婦姆翁氏之胤﹑又擇宗人近屬﹑受之生計﹑俾有成立﹑妹未嫁﹑翁曰於我乎婚津遣奩具甚設﹑兩弟未娶翁曰於我乎娶食之教之﹑自髫鬌以逮駘背。臥起必與偕。資斧出入必與共。迄今五世﹑子姓食指以千數。同堂共爨。幾埒張公藝陸子靜之義門。本翁孝友惇睦有教也。公雅慕儒﹑而爲賈奪﹑每聞誦讀聲﹑輒屬耳聽之曰羸金與腹笥孰多。卓鄭王孫。與鄒魯文學孰重。於是訪延孝秀﹑除館授飡﹑子孫斌斌庠序間﹑皆藍田丹穴﹑而一孫元勛登甲子榜﹑一孫元禧登丁卯榜﹑恨翁巳前逝﹑然天理之報善人﹑不啻左劵矣﹑初翁逼歲南歸﹑車徒遘疾﹑公不忍去也﹑聽同旋先行﹑爲暴客所掠﹑呻吟艸野間﹑翁次日見之﹑大具酒食助之歸﹑又曾以千金脫一貲郎於獄。不責償。復以它事過其門。貲郎夫婦望見之。羅拜迎翁入。畱彌月始發。舟至中途。夜半蛟出。雷雨怒飛。昏黑莫可辧一葉飄蕩逗入崦隩中【如猛獸奇鬼森】電光翕張照見山【然搏人】有廟廟有石案甫登案而水勢大仕自趾及踝矣水退爭來認浮屍﹑貲郎奔訪﹑獲見翁﹑見喜且泣曰﹑某幾死長者﹑幾死長者﹑各執手出涕﹑見者駭嘆﹑聚觀曰豈公家世有冥徳耶翁之父良鐸﹑歲暮拾遺金數秉於下方渡口。宿逆旅旬日。必待亡金者還之。抵家元旦矣苐曰遇雪壅不復前耳翁曾載典衣一舸﹑過玉溪河﹑颶風覆舟百人凍齒相磕僵且死公急出其衣衣之。皆復活。其它息棼解結﹑折毀﹑不責償者﹑無算﹑夫天下但有積善之人而無積善之家翁家父子祖孫﹑踴躍好義﹑如呼吸不待頃而至﹑手足不待召而來﹑天道佑善﹑其脫於暴客﹑免於陽侯﹑宜也﹑豈曰幸哉﹑晚年不問生產﹑釀名酒﹑遊名山﹑卽聚雪燃燈吞花鬭艸以及紙鳶【興復不淺】竹馬之戲悉與嬰雛共之日偕江孺人誦竺幹先生書﹑精信因果不市徳亦不市名子孫滿前﹑婚媾皆江東名族﹑春秋八十有二歿而君子惜之小人思之眞可謂樂善不倦寬樂令終者矣故樂而爲之傳﹑

陳子曰﹑吾往緝建文會編﹑三十餘卷﹑每嘆忠義之後﹑子孫湮滅無可考﹑心竊痛之﹑嘗求方正學先生之��於雲間﹑上之督學淇園楊公﹑檄張羣侯﹑毛司理爲建求忠祠衣冠其子孫使奉俎豆今讀潔潭翁狀﹑又知歙長齡鄭氏﹑爲建文死難﹑鄭居貞苗裔凡數傳而元禧元勛相繼登賢書﹑好俠嗜義﹑能文章﹑俱磊落偉丈夫﹑此非獨潔潭翁善人之報﹑抑亦天不忍絕居貞之忠冑﹑而錫之賢子若孫﹑以亢鄭氏之宗祊於永永也﹑績遜國紀者﹑尙其有徵於斯文﹑

先髙曾行居貞公名桓與方正學先生同學元末隱居不仕續學有義問太祖微行咨之歸語建文曰畱以輔汝後應聘歷官河南參政靖難時舉兵以數於眾所向無敵二子武勇絕倫成祖患之大舉擒獲二子陣亡時嫡侄名道同登首科進士官監察禦史成祖令說居貞公降公叱之次日公棄市道同公亦自縊故旋有雙忠祠建於裏中其後嗣流亡祀典駸滅殊可悼惜余小子爲其孫行而不能請復亦無逭於罪也𨿽然遭逢不偶竊有待焉先王父一生柔善好義多受欺罔沒後僅餘空劵萬餘金皆不可責先君子盡火之然余家卒不甚累皆先王父所培者厚也

○李公子傳

陳繼儒

李公子者﹑父泌爲鄴侯﹑侯旣老﹑謝事﹑辟穀﹑公子宜襲侯封﹑不【異人】願侯願就詞制科時肅宗新復兩京以兩京賦試進士﹑禦泰淸殿親臨焉公子立就萬言未嘗加點賦上﹑上方午膳輒樂讀之愛其美也﹑袖入宮中擢第一人﹑公子方十九﹑眉目淸映。紫衣白馬。宛如神仙。上一見大喜﹑謂侍臣曰﹑鄴侯宣勞﹑再造邦國﹑曾不肯剖粒自飽﹑今其子𨿽不願侯授官宜與侯等以集賢學士授之。公子謝曰﹑臣寔不敢當此﹑但乞告身一通便【眞神仙】宜山水間縣伯不得追呼足矣天子奇之﹑禦寫勑札並賜宮嬪兩人一以掌書。一以暖酒郭汾陽有女曰【插入此人自有大異】淸明君者有殊色。喜讀離騷及陶謝。詩嘗刪詩去其鄭衛者手錄一卷日批注閨房中以一小室廟禮舜二妃配饗以魯共伯之母及黔婁之妻春秋祭之以文其髙閒如此汾陽公難其配。一日以李兩京賦視之慨然嘆息可矣旣歸李﹑李年少謔浪不能定情醉時微以謔語侵淸明君。不悅。見李謝過。乃笑曰。妾之天性棲棲。藝文固其所長。若欲濡首酒杯。從公嚬笑間乞暖熱。所謂籩豆之事。則有司存無巳願以黃金千斤爲公子置【佳偶】妾數百以任恣討汾陽王聞之也﹑遣人分馳四方﹑四方女子有奇色以詩名顯者搜括幾盡而其中白纖纖。曰白娟。曰春荑。曰鷺翿。曰紅艸。曰暈兒。曰綠絲。曰醉桃皆骨柔气淸熟千古文奇字而纖纖善箏白娟善歌春荑善鑑古器善笙鷺翿善丹靑紅艸善彈鳥及鼓琴暈兒善嘯綠絲醉桃善種花花經兩人手無不活又善騎馬公子利之日夜飲酒。酒必以詩。詩成諸美人起而和歌。無雜聲。其地修竹淸泉。細簾嘉樹。月出之時。鳥啼弦亂。相與牽衣抱袖。紅白低迷起視艸頭蕉葉之上大都墨漬酒痕而巳淸明君每候山果新熟則遣美人捧進公子或讀古書有奇事可喜者。以彩綫識之則遣美人捧進公子或成新聯。或偶得一二佳句。不忍獨賞則遣美人捧進公子故美人得親公子也。而淸明君當酒半嘗乘【久一仙矣】紫帷小車臨焉公子率纖纖以下彈箏鼓琴曼謳長歌次第上壽酒巳則各以平日所賦詩獻淸明君淸明君焚香緩坐。細加品題。稍不安者。爲攺點數字每點一字輒以一觴罰公子曰汝老於詩者也。不爲美人更之。乃含糊作影子過耶。是必容香火情。諸美人皆笑曰善誠如夫子言。是宜罰。如此者連罰數觴。公子竟醉矣。公子遊於蘇。時有新進士四五羣。選名妓浮於荷花蕩中【曲盡措大醜形】進士本措大骨驟得此足髙志揚公子更布衣。坐小船中。往來覷之。有進士呼曰。是小船中秀才何爲者。汝能飲酒乎。曰能。能賦詩乎。曰能。曰若是汝且過我。公子岸然授其上。空執酒卮。瞠視雲霽。不爲禮。諸進士以爲狂士也。俟其酒幹。欲以詩困之。及分韻。公子謝不能曰。頃固以謾語誑君一杯酒耳。寔不曉詩爲何物。眾進士顧諸妓大笑曰。吾故料奴未必諳此。吾輩且自作詩。許久沈吟不成語語出【自然】又村鄙可笑公子唾曰。此馬糞小兒。彊硬【罵得快】舌本。作號嗄耳。烏足驚大人聽。諸進【本色】士皆大笑。轉以爲狂士也而頃之公子樓船適至鼓吹大作公子呼進士諸妓【措大骨戰矣】過船羅列食案酒罍皆以五色寶玉明珠翠羽雕鏤裝綴之奇艷特甚公子見之斥曰。何乃陳此俗物亟投湖中巳命更席則陶觴瓦鼎無非三代之物最近者亦秦漢銅器隔簾作樂。曲譜皆內調。及公子新詩。人間無聞者進士目【本色】視不敢問使諸妓跪而請詩。欲因詩尾得公子姓名巳知其爲公子也皆紛紛向前【可醜】奪詩公子令曰。汝輩且置酒於此。酒冷而詩不成罰我。詩成而酒熱者罰汝。往往酒未及溫。巳搖筆滿紙矣。紙盡無可柰何。則裂白絹。絹盡則裂帷席。屏褥之類又盡。則各剪裙葉或絕長袖以進。所得片言隻字。如獲奇寶。貼身藏之。諸進士【可醜】誘之以酒。多半竊去。妓有啼者。公子以爲可憐也。曰汝輩肯從李郎去耶。吾有別院在湖山之上。門前朱樓一帶。覆以垂楊松篁。中粉廊紅榭。髙臺短墻。宜雪宜月。四面遶以梅花五六十里。彌秋之際。丹楓萬株。擁若霞气又有髙臺數楹。其中正以奉藏經。其兩旁以貯古今異書左有酒庫凡天下名酒無不藏右有泉庫凡天下名泉無不具若此者可以休汝矣。諸妓唯唯乃盡從公子歸。公子悉告酒人劍客髙僧道士曉夜酣歌浮沈此中賦詩之暇非細談釋部﹑則酬論兵符。燭盡酒空。醉而後巳。賓客旣散。時與綠絲醉桃。髙裝駭馬。踏入沵山中。過平原易地。著鞭奪路。拋■﹝馬空﹞如飛樹叢中聞鳥聲則命紅艸彈鳥偶不中。皆拍手齊笑。浮以半觴。轉入幽險處。美人車不得度。攀蘿挽石。欲上欲下。笑啼雜出。忽到荒岡崇嶺之上暈兒淸嘯一聲木葉翔舞裙裾飄脫。步立不定。公子懼其傷也。乃徐返焉。天下聞公子名饑寒之士輻輳集至候其將歸皆蒲伏道左叩頭大呼曰。非公子無以活我。公子轉盻間。賞勞多徧。日費千�。無幾微顏色。一日就中有執公子衣者曰。願辟人﹑臣有言曰公不憶於陵時乎君所【奇絕】謂陳仲子者也上帝憐汝貞苦。故今日置汝李家。涉躐世味淸明君卽【更奇】向時辟纑夫人耳夫日之光有短長。月之魂有死生。人之福有往還。公子宜早訣且汝父鄴侯。婦翁汾陽王。皆爲淸微天帝君。待汝夫婦久矣。言訖不見。公子大悟。以家產萬億什急散之。與淸明君入洞庭石公山。修道。不知所終。後陵贄之華亭見公子常往來三泖中云

此先生少年下第時抒其牢騷者王辰玉亦憤而作郁輪袍劇並堪絕倒

○雲棲蓮池祖師傳

虞淳熙

蓮池祩宏字佛慧。仁和沈氏子﹑兄弟皆以儒顯﹑而師試屢冠諸生﹑於科第猶掇之也﹑性好淸淨﹑時出入二氏﹑著丹丘甕﹑遵太微格以自檢﹑子登科殤﹑婦又歿一日閱慧燈集﹑失手碎茶甌有省﹑乃視妻子爲鶻臭布衫﹑於世相一筆盡勾﹑作歌寄意﹑棄而專事佛﹑𨿽學使者屠公羲英力挽之﹑不回也﹑從蜀師剃度﹑受其遊方至伏牛﹑坐煉囈語﹑忽現舊習﹑而所謂一筆勾者更隱隱現去﹑經東昌府謝居士家乃【轉得快】更釋然作偈曰二十年前事可疑﹑三千里外遇何奇﹑焚香執戟渾如夢魔佛空爭是與非當是時似巳惑破心空然終不自以爲悟﹑歸得古雲棲寺舊址﹑結茅默坐﹑懸鐺煮糜﹑日僅一食﹑胸掛鐵牌﹑題曰鐵【今之�教者如是否】若開花。方與人說。久之擅越爭爲構室﹑漸成叢林﹑淸規肅然﹑爲諸方道場冠﹑而師始啟口﹑說法﹑弟子日進﹑六時觀念﹑中夜警策﹑慈顏溫諭﹑無異花開見佛矣﹑其說主南山戒律﹑東林淨土﹑先行戒疏發隱﹑後行彌陀疏鈔﹑一時汪道昆﹑王爾康﹑馮夢禎﹑虞淳熙﹑數與微難﹑而王畿張元忭﹑管志道﹑陶望齡﹑諳儒﹑則又與之究天臺東越同異是非﹑觀興浦庵偈﹑所謂一朝踏破香巖缽﹑雙報君恩與佛恩者﹑始知師東昌之悟﹑返念之念眞戴角虎﹑不但稱理而談巳也﹑住雲棲﹑間赴﹑他方之請﹑王侍郎宗沭問夜來老鼠喞喞說盡一部華嚴經師云貓兒突出時如何自代云﹑走卻法師畱下講案又書頌云﹑老鼠喞喞。華嚴歷歷。奇哉王侍郎。卻被畜生惑。貓兒突出畵堂前。牀頭說法無消息。無消息。大方廣佛華嚴經。世主妙嚴品第一。蓋師直擯曲說者﹑語無回互﹑而世所宗天主實義﹑又期立論破之﹑亦時時在寺講諸經論﹑音吐洪暢詞旨懇惻﹑矢口敷衍﹑宛同夙構﹑於是濫名座主者﹑往往側目矣﹑淨慈性蓮﹑請講圓覺﹑寓寺五十三日貞明大釜﹑日炊兩度﹑眾猶不給﹑環南屏而聽者如屏﹑百匝自筵間﹑一詣余杭﹑爲王督撫談義﹑邑民觀者塞路﹑屋極皆滿﹑凡師遊行所至﹑瞻禮塡咽﹑每如此﹑回寺募贖門外萬工池﹑植蓮﹑放生﹑因盟朝士修天聖故事者二紀﹑其自浚之池﹑爲北園﹑爲上方兩池﹑而助西湖三潭之浚﹑亟稱第一功徳﹑及八十誕辰﹑又購寺池傍沼﹑捐五十金﹑天下誦戒殺放生文者﹑發心無量﹑洵非他種種功徳可倫也﹑初廣忠持放生文﹑寄吳興潘氏﹑虞淳煕定中偶知未來事﹑先爲社友預道忠至﹑忠駭﹑且師熙﹑而弟子廣義復侈談瑜伽感應事謂山無虎﹑玄鹿不罹网以爲奇﹑師切責此三人者﹑尢詆熙魔解﹑且病跛懺而後良於行也往師每祕大現。若謹願善柔。粥粥【眞大師】無能。無一奇迹可稱。而獨於熙故著前知﹑其持論嚴正﹑詁解精徹﹑監司守相﹑下車就語﹑侃侃略無少屈﹑海內名賢﹑望而心折﹑盡屬陶鑄﹑孝定皇太后繪像宮中禮焉﹑賜蟒袈裟不敢服﹑至化行閩閣﹑等視輿臺﹑冥應顯應﹑逆行順行﹑疑有不盡祕其大者矣﹑往吳有神李曇﹑降毗山。謂師是古佛。而楊靖安萬春﹑嘗見師現佛身。施食吳中﹑一信士窺空室。四鬼持燈至。忽列三蓮座。師坐其一。佛像也。乩仙之靈者云﹑張果聽師說心賦於永明。李屯部婦素不信佛﹑偏受師戒﹑踰年屈三指化云﹑身是梵僧阿那吉多﹑而僧俗將坐脫﹑時多請說戒說法然師自名凡夫諸奇【眞大師】事恐呵責不敢以聞左禦史宗郢﹑問念佛得悟否﹑師曰反聞聞自性性成無上道是悟否何疑於反念念自性耶仁和樊令問心雜亂﹑何時得靜﹑師曰﹑置之一處無事不辦坐中一士人曰﹑專格一物﹑是置之一處﹑辦得何事﹑師曰﹑論格物。只當依朱子豁然貫通去。何事不辦得。或問師何不貴前知。師曰﹑譬如兩人觀琵琶記﹑一人不曾經見。一人【可醜】見而預道之畢竟同觀【警�】終場能增減一出否耶甬東屠隆﹑於淨慈寺迎師﹑觀所著曇華傳奇﹑淳熙以師梵行素嚴阻之師竟偕【法王法如是】諸紳衿臨場諦觀訖無所忤寺歲必說戒絕釵釧聲而【何嘗不灑落】時撫琴弄簫樂其脾神晚著禪關策進﹑庶幾其詩所述峭似髙峯冷似冰者又作首尾唫﹑喜【何嘗不風雅】樂天之達選行其詩平居笑談諧謔脫酒委蛇。有永公淸散之風。未嘗一味槁木死灰。若宋旭所議擔板漢。眞不思議人也。出家五十年﹑種種具囑語中﹑白業無瑕﹑丹誠無僞﹑弟子數十人﹑𨿽百里外事如面﹑承慈及蜎蝡﹑每養虱綿筒中﹑鼠飧施食﹑白日繞榻﹑緣柱散走不避﹑迨老而絕諸度門﹑空山尙同朝市間﹑一彊應之而巳﹑萬曆乙卯六月晦日﹑書辭淳熙還山設齋﹑分表貝親施略盡﹑若將遠別者﹑七月三日卒僕不語﹑次日復醒髙弟宋守一﹑王宇春﹑問後事﹑舉囑語對﹑四日之午﹑命移面西向﹑循首開目﹑同無疾時﹑哆哪念佛﹑趺坐而逝﹑先是湧語見一大蓮華蓋不復能祕其往生之奇云﹑龕瘞全身寺門外﹑婦湯﹑領尼﹑主孝義無礙庵﹑先師坐逝﹑而弟子廣如等先逝者師立傳表其髙行﹑顧不及廣承﹑承解亞師﹑猶嫌摸象﹑他非具體可知矣﹑化後﹑葛少參寅亮輩﹑申師淸規寺猶爲兩山望焉﹑所著有戒疏﹑發隱﹑彌陀疏鈔﹑戒疏事義﹑戒疏問辯﹑疏鈔事義﹑楞嚴摸象記﹑遺教節要﹑禪關策進﹑水陸儀文﹑戒殺放生文﹑竹窻隨筆﹑二筆﹑三筆﹑四十八問答﹑淨土疑辯往生集﹑崇行錄﹑名僧輯略﹑沙彌要略﹑正訛集自知錄﹑自警錄﹑雲棲紀事﹑山房雜錄勝蓮社山堂漫稿﹑孝義庵記﹑共住規約囑語等書行世

世人奇蓮池一神聖而不知一平等心行耳此師之聽以爲眞佛止

宗教從來分途得師而合夫不能見�安能立教今之法師曾理會下座時否

○白雲先生傳

鍾惺

林古度曰﹑白雲先生陳昂者﹑字云仲﹑福建莆田黃石街人也﹑所居所至﹑人皆不知其何許人﹑自隱於詩﹑性命以之﹑獨與馬公子用昭善﹑先生詩﹑所謂自天亡我友者﹑卽其人也﹑其後莆田中倭城且破﹑先生領妻子奔豫章﹑織艸履﹑爲日﹑不給﹑繼之以卜﹑泛彭蠡﹑憩匡廬山﹑觀陶令之迹皆有詩﹑巳入楚﹑由江陵入蜀附僧舟傭爨以往﹑至亦輒傭於僧【方爲好遊】遂徧歷三峽劍門之勝﹑登峨眉焉﹑所傭僧輒死﹑反自蜀﹑寓冮陵﹑松滋﹑公安﹑巴陵諸處﹑至金陵﹑姚太守稍客之﹑給居食﹑久之姚太守亦死﹑無所依﹑仍賣卜秦淮﹑或自榜片紙於扉﹑爲人傭作詩文﹑其卷中人有小小慶弔﹑持百錢斗米與之﹑輒隨所求以應﹑無則又賣卜﹑或雜以織屨﹑而林古度﹑與其兄楙者﹑閩人林孝廉初文子﹑寓居金陵者也﹑一日兄弟過其門﹑見所榜片紙於扉者﹑色有異﹑突入其室﹑問知爲莆田人﹑頗述其平生﹑一扉之內﹑席牀缶竈﹑敗【可憐】紙退筆﹑錯處其中﹑檢文詩誦之﹑是時古度𨿽年少﹑頗曉其大意﹑稱之﹑每稱其一詩﹑輒反面向壁﹑流涕悲咽﹑至於失聲﹑其後每過門﹑輒袖餅餌食之﹑輒喜﹑復出其詩﹑泣如前居數年﹑竟【此輩人何所贄於士大夫而伯敬傳之奇矣故�典】窮以死其子倉皇出覓棺衣﹑舁之中【中郎傳徐文長同垂也】野古度兄弟急走索其集﹑無所得﹑得先生手書五言今體一帙﹑五言今體者﹑五言律排律也﹑其詩予莫能名﹑其自序略云﹑昂壯夫時﹑尢嗜五言﹑第家貧無多古書﹑得王右丞卽誦讀右丞﹑得杜工部﹑卽誦讀工部﹑間取其所中規中矩者﹑時或一周旋之﹑又時或一折旋之﹑含筆腐毫﹑研精殫思﹑今觀其五言律七百首﹑則先生所學所得﹑實錄實際﹑盡此數言矣﹑其云末一卷爲排律﹑亦不存﹑蓋謝先兆申云﹑先生有集十六卷﹑在江浦族人家﹑或亦有據﹑今刻其存者﹑以次購之﹑論曰﹑明自有詩﹑而二三君子者﹑自有其明詩﹑何隘也﹑書地爲限﹑不得入﹑自縉紳士夫詩﹑的的有本末者﹑非其所交遊品目﹑不使得見於世者多矣﹑況老賤晦辱之尢﹑如陳昂者乎﹑近有徐渭宋登春﹑皆以窮而顯晦於詩﹑詩皆遜昂﹑然未有如昂之窮者也﹑予嘗默思公織屨賣卜﹑傭爨傭書時﹑胸中皆作何想﹑其視世人紛紛藉藉﹑過乎其前者﹑眼中皆以爲何物﹑求其意象所在﹑而不得﹑吾友張愼言曰﹑自今入市門﹑見賣菜傭皆宜�色之恐有如白雲先生其人者甚矣﹑有激乎其言之也﹑

附紀夢

乙卯六月﹑予出典黔試﹑廿一日之夜宿葉縣夢白雲先生陳昂來謁貌不甚老瘦﹑年可六十四五﹑冠衣質而不敝獨不襪耳予步送之﹑館一寺中謀衣食居處之爲終焉之計問其年﹑曰癸卯﹑巳謂予曰﹑子從此【死而不巳】後則當贈我詩予曰﹑旣爲子作傳足矣﹑曰當進於是予覺有愧色復問其生平自集中往還姓名外﹑更有何交﹑則俯而笑曰﹑朱百朋﹑予未及問其人﹑遂寤﹑才合眼復夢之﹑乃問朱百朋何人子何以與之遊而不與之詩則又笑曰﹑何交乎﹑就食耳。予惕然其意之不苟與其不得巳盡此兩語予復問其逸詩何在﹑及卷首門人﹑長於明偉何人﹑皆不及答而寤﹑惘然恨其語之不終﹑則候人傳呼達於寢矣﹑憶戊申歲十月十七八日﹑爲亡友魏太易作墓志銘成﹑越二十八日之夕﹑夢予處泉寺中﹑若京山觀音巖者﹑太易緩步從甬道入徑就予揖謝作志銘﹑夢中子知其巳死也﹑因謂予曰﹑吾死時甚無所苦﹑予曰﹑子見譚友夏爲子所作傳乎答曰譚作尙未寄到蓋譚作傳爲二十四五日事﹑俱用太易遺命爲之噫丈之達於幽其期之先後與作者遲速相應計此世界去冥途﹑亦非五六月所能至也才鬼之靈而篤如此﹑

○陳松傳

馬之駿

陳松﹑字晚翠﹑別號六合散人﹑邑人也﹑少爲諸生﹑有穎思﹑巳忽遇異人﹑挈之山中﹑若數十日始還﹑還卽棄去舉子業不治﹑佯狂自放﹑家亦益落﹑有一婢﹑名之曰墨奴有一羊﹑酷愛之﹑俾墨奴手縻羊相隨招搖側弁而哦於市中或聚觀非誚之﹑不顧也﹑松故能詩﹑至是吟逾豪﹑凡歲時景物﹑欣戚吉凶﹑觸緒引情﹑率以一發之﹑詩莾莾出口脗﹑傅以俚語取誹謔﹑然大致多感慨髙逸之旨﹑能書﹑字畫飛動﹑邑遠近琳宮玄閣亭堠障壁﹑往往多其題識焉﹑時墨奴爲舉一子﹑漸苦貧﹑至不能爲生﹑乃之鄧﹑鬻其子於賈人所﹑旣成質矣﹑松隱之甚﹑爲長歌書州宇之壁﹑剌史王出讀而悲之﹑呼松前﹑爲償值予賈人﹑而自取其子以歸﹑松復北遊梁魏﹑如京師﹑將至順徳﹑止郵捨﹑題詩墻間﹑有山色三分猶白晝鐘聲十里巳黃昏之句。亭長猝辟客﹑曰太守來﹑松跟蹌走﹑巳太守至﹑讀墻間詩﹑而詰亭長故曰柰何逐詩人﹑榜之﹑亟物色松﹑松去巳遠﹑太守惝怳久之﹑太守者濟【非此人決不物色賤土】南李於鱗也。松又嘗遊商洛山行﹑夜宿古神祠中﹑四壁蕭寂﹑惟銀杏一樹﹑婆娑覆檐﹑爲詩告神曰窮人捉筆叩窮神。爾我不親誰是親。除卻淸風與明月。眼前都是有讎人。俄就寢﹑夜分神出﹑答松詩曰園中果皆落獨坐空山久。何以共長宵。慚無一樽酒。松寤而異之﹑自是遊皆落落無所遇﹑以困終﹑始松所鬻於鄧﹑爲刺史失之窮矣﹑松及張君與鬼神倡和事皆不妄﹑抑其時多才鬼耶﹑故附傳焉﹑

伯敬之傳白雲先生仲良之傳六合散人皆文人之厚也

○李謫僊逸傳﹝有序﹞

蔣徳璟

謫僊旣巳題雚字說﹑則愀然序前身軼事及千春未揭之忠而浮犀觥曰﹑觴汝﹑爲我作佳傳﹑傳當取周公及屈原蓋皆用宗室。故其取周公者。以從永擬流言也。永璘之叛。罪浮殷監。尋陽之讞。厄配狼跋。然而雷風剖匱。姬遇獨奇。至其與三閭心符迹契。而世哀三閭忠莫能明公者僅以詩酒奉之公卽霓蓋風駟萬歲東華��願以虛名掩大節哉作謫僊傳謫僊者﹑唐之王孫也﹑其先隴西成紀人﹑涼武昭王暠九世孫﹑緒唐牒﹑爲玄宗皇帝族叔祖﹑隋末徙西域條枝﹑神龍初翁遁還﹑客巴西﹑而謫僊生﹑故又爲蜀人﹑十歲通詩書﹑長隱岷山﹑州舉有道不應出居襄漢之間﹑南遊江淮﹑至楚﹑畱云夢三年﹑去之齊魯﹑居䢐徠山與孔巢父輩爲沈飲稱六逸。天寶初客會稽﹑與吳筠善﹑筠徵﹑隨至長安得召見﹑爲翰林供奉﹑頃之不合去﹑北抵趙魏燕晉﹑西涉峽邠﹑歷商於﹑至洛﹑遊梁最久復之齊魯﹑南浮淮泗﹑再入吳﹑轉徙金陵﹑上秋浦﹑尋陽﹑臥廬山天寶十四年﹑安祿山反﹑永王璘節度東南水軍夜逼登舟﹑辟府僚佐﹑賜五百金棄去亡走彭澤璘敗坐系﹑尋陽宣撫使崔渙﹑禦史中丞宋若思﹑驗冶﹑以爲罪薄﹑而若思軍赴河南﹑遂釋囚﹑辟參謀﹑上書肅宗﹑薦公才﹑不報﹑尋辭去﹑當是時公年五十七矣乾元元年﹑竟以璘事【冤甚】長流夜郎或曰以汾陽王救流夜郎於是泛洞庭﹑溯峽江﹑至巫山會赦憩嶽陽江夏久之復如潯陽﹑過金陵﹑徘徊於歷陽宣城二郡﹑依當塗令族叔陽冰﹑代宗立召拜左拾遺而公醉解矣公之轍迹幾徧海內。駿馬美妾所至二千石郊迎。志識雄傑。風標亹亹。軒軒有俯世之姿故【卽此足吐气矣】足以友列眞而師萬乘而其觭之使不獲伸者。乃在於煬竈之婦寺。竟拓落以老。於戲﹑人耶﹑天耶﹑始太夫人驚姜之夕。長庚入夢。故生而命曰某。少爲益州長史蘇許公所賞比相如喜縱橫術。擊劍任俠。輕財。重施予。入長安。賀賓客奇其姿與詩。薦於玄宗。徵就金馬降輦步迎如禮綺皓。艸和蕃書。並上宣唐鴻猷一篇。帝大嘉異賜七寶牀食禦手調羮曰卿布衣士。名入朕知。非素蓄道義。何以及此。入直金鑾殿。訪國政潛艸詔誥人鮮知者。性俠酒。日與酒人縱酒長安市。帝坐沈香亭。屬欲公爲樂府。召入。乃極醉不知人。拜舞頹然。頓首曰。臣醉帝卽遣二【方是丈夫千古奇遇金紺累世不敵一朝夕死可】閹掖扶注水颒面研墨濡穎前張朱絲攔太眞妃捧【矣何有於夜郎之浣】硯以寵之十律欻就更無加點鳳跋龍挐無不精絕亭中木芍藥繁開。帝乘照夜車。太眞妃步輦從。遽命李龜年持金花箋。宣賜宿酲未解立進淸平調三章龜年約調按歌太眞持頗黎七寶杯酌西涼州蒲萄酒笑領歌辭意甚厚帝調玉笛倚曲媚妃妃飲最歡斂誘巾重拜自是顧李翰林異諸學士賜宮錦袍數宴見當時閹力士貴幸甚公侍宴沈醉引足令脫鞾【急流勇退力士成就靑蓮不小從此不止得無洗】力士恨恥之。異日太眞重諷前調。因擿飛燕語激妃【兄之嫌乎】。帝嘗三欲命官﹑妃輒捍止亦會同列害其能讒﹑帝浸見疏賜【聖主】金還山公【丈夫】益驁自適嘆曰﹑千鈞之弩。一發不中。則當摧撞折牙。以求息機。安能效碌碌者。蘇而復上哉。蓋益肆情性。放宇宙間矣。永庶人敗事﹑連公﹑當法﹑汾陽王子儀﹑以舊【插入】恩請得減死初公客並州。識汾陽於哥舒翰所。曰此壯士。目光如火。不十年當擁節旄爲脫其刑責。而獎重之翰因署汾陽牙門將。其神鑑如此。公始娶宋﹑生女平陽﹑子伯禽﹑娶劉﹑劉訣﹑至云夢﹑娶許﹑許髙宗時宰栢圉師家也﹑又合於魯一婦人﹑生子曰頗黎﹑終復娶於宋﹑間攜金陵昭陽之妓﹑世號李東山﹑而昫書以爲山東人﹑何耶﹑徳璟旣論次公出處大者﹑而廣乩所以命傳之意曰公於气似魯連子。於神似東方生。於韻似謝太傅。於酒似阮步乓。而於憂國嫉邪之志似屈左徒。今明皇故叡武人也。晚乃甚於楚懷。楊氏之恣。百鄭褒。髙氏之專。十靳尙。而胡羯之桀狡倍秦二主者。弄於女子小人之手而不寤也。原與公疏屬同。負異材同。初被殊遇同。能用鄭者。尙也。能用楊者力士也。殺儀之諫。飛燕之剌。二艷弗善也。遭內嬖同。子蘭上官張垍皆憸夫。困同列之謗同。放江南流夜郎同。沈而死同。所微點者尋陽一著。蘇子瞻僅辯其不從反耳。而未盡也。而微勝者。原內持於姊�。外嘲於漁夫。憔悴以從鼓咸。而公老於山水觴妓之間。而又有學道者爲之伉儷。公較愉矣𨿽然﹑其志似原。何也。夫捧硯脫鞾。人以爲狂。公豈狂哉。畢文簡嘗以王佐期公矣夫其气固逆盍之而憤焉欲默有所摧冀以跆抑禍水損斥大璫感動左右而帝驕僅以方外客之可謂不知公者今試讀公雪讒﹑遠別離﹑蜀道難﹑枯魚過河泣諸篇﹑幽人鬼語。參差悲壯。穆然有離騷之旨焉。直騷痼於潔而公隱於放。要其志並爭光乎日月矣。

贊曰﹑壽莫久於立言。樂莫髙於證僊。公兼之矣。榮淪奚問哉。人謂神僊塵身世。而公千年惓惓以憂國嫉邪。避永庶人。私附於姬公屈子上眞之貴。忠義如此。公道骨云舌超然極表。賀監題以僊謫。子微賞其神遊。艸創大還。授籙髙師。夢寐山圖赤斧矣。元和末海人見碧霧中跨赤虯而去。而降於白龜年曰。上帝令掌箋奏。千嵩巳﹑百年。殆水解者耶道書曰﹑東華上淸監。又曰騎鯨捉月與乩合。嗟乎此又三閭之所不希也。

○楊幽妍別傳

陳繼儒

幽妍﹑小字勝兒﹑生母劉﹑行一﹑在西南院負艷聲早歲籍去﹑嗣陳氏﹑陳之姨董四娘﹑挈往金閶習吳語遂善吳歈董笑曰﹑是兒甫八歲﹑如小燕新鶯不知誰家郎有福死此雛手陳歿撫於楊媼媼【此不病嚴】奇嚴課書課繡課彈碁妙有夙解。不督而能。女兄弟多方狡獪。嘲弄哈侮。終不能勾其一粲也。庚申楊媼避難吳越﹑載幽妍與俱﹑年巳破矣薄幸難嫁有心未逢俯首叩膺﹑形於詠嘆一日遇張聖淸於秀林山之屯云館羣誶滿前﹑席紏無主。獨幽妍兀坐【坦腹故智】匡牀旁無轉矚掠鬟舐袖。笑而不言。私禱云儂得耦此生死可矣張聖淸者﹑才髙筆雋。骨采神恬。造次將迎。綢繆熨帖。人莫覺其爲廉察使子也。舟中載圖史弦索。悉付小靑衣排當。小靑衣能射主人意中事。兼工竹肉。聖淸曰。此西方迦陵鳥【命名奇】以迦陵呼之每攜入竹嶼花溪。逓作新弄。而最不喜平康狹邪之遊。謂此輩正【未嘗領略耳】堪與須頭奴。大腹長鬣賈相徵逐。豈容邪魔入我心腑。至是與幽妍目成者久之。明日遂合鏡於舟次焉。於時溽暑晝則布席長林。暮則移橈別渚疏簾淸簟縈繞茶煙翠﹑管朱弦琳漓酒气幽妍自謂十五歲以前。未嘗經此韻人韻事。卽聖淸亦曰世豈有閨中秀林下風具足如勝兒者乎暱熟漸久。絕不角勁語媟詞。兩人交相憐。亦復交相重。曰吾曩過秀州艸庵外。聞老尼經聲。躍然抱出世之想。自慚絆縛。不能掣鞲奮飛。今睨君串珠纏臂。持戒精嚴。同心如蘭。願言倚【逐成懺語】玉十年不死請事空王宿羽流螢實聞此語聖淸飲涕而謝之。七月應試白下。幽妍送別靑溪。注盻捷音。屈指歸信。並爾杳然。及重九言旋。而幽妍【誰實主之】先驅渡江去矣。自此低迷憔悴。瘵疾轉深。腰減帶圍。骨見衣表。王修微謂予曰﹑吾生平【眉公曾謔之云爾固應不觧】不解相思病何許狀亦不識張郎何許人。今見楊家兒大可憐。始知張郎能使人病。病者又能願爲張郎死。郎不顧立枯爲人臘矣。聖淸聞之。遣急足往視。幽妍開緘捧藥。涕泗泛瀾。媼凶�。閉【可恨】絕魚雁。消息不通。幽妍典簪珥賂侍兒屬【可憐�】桃葉�閔老作字以達意焉扃鐍斗室。不見一人。卽王孫貴遊剝啄者。指刀繩自矢而巳。媼卞怒益甚﹑撾【目其長技】詈無人理﹑取死數四。救而復蘇不得巳復載之東來。聖淸偵狀義不負心有俠客徐內史就中爲調人彈壓悍媼無得故懸髙價殺此鐵石兒媼唯唯。聖淸乃納聘。迎爲少婦。稽首廉察公。逡逡如士女。且覬宜男。弗詰責也。比入室病甚猶彊起燻香澣衣劈箋滌硯聖淸手書唐人百絕句授之。讀皆上口。又雅能領略大義。每環回離腸斷魂之句。掩抑不自勝。眞解語花也。病中解脫。了無怖容。佛號喃喃。手口頗相續。忽索鏡自照。不覺拍幾【慘甚】慟哭曰。勝兒薄命。遂止於斯。又好言謂聖淸曰。君自愛。切勿過爲情癡旁招訶笑。妾如有知。當轉【男子何能�人】男子身以報君耳。又曰妾命在呼吸。偃大人新宅不祥。盍移就郡醫療之。歲逼除夕。聖淸歸侍椒觴。別去。幽妍惙惙喘益促。侍兒問有何語傳寄郎君。但瞪目搥胸。不復成聲矣。蓋壬戌臘月二十七日也。聖淸奔入城且號且含瀲﹑延僧修懺﹑撤葷血者兼旬雕刻紫檀主置座隅或懷之出入衣袖衾裯間食寢必祝祝必啼曰吾欲采不死藥。乞返魂香。起幽妍於地下而不可得。又欲金鑄之。絲繡之。倩畵師寫照百回。而未必肖也。何如徵傳髙座道人。爲逝者重開生面乎余曰傳且就恐挑哀【仁人之言】端俟君病良巳。乃敢出。而詎料【悲哉】君之終不及見也。幽妍墓在龍華裏。聖淸選地。結茆龕。祀文佛如來償其始願修竹老梅環暎左右淸芬涼影颯如有人畵眉郎散花【生不如死】女其將比肩捉臂踏歌而嬉於此乎古有廬江吏華山畿。歐陽詹。秦少遊之故事。糾結夙緣。一慟而卒。初意出於浮妄。今乃信爲果然。如幽妍聖淸者久判在鳳窠羣鴛鴦牒中豈死於情哉死於數也余不忍以爲靜辭爲作別傳。付子墨娥。相與流通之。死乎不死矣

讀此傳如入遺宮而拾狼藉之珠翠也寶焰滿前倍增流嘆

予觀古昔名妓﹑如陳橋如之召見於唐﹑李師師之�幸於宋。可稱絕代隆遇矣。然而其才其節毫無足炳也。若梁夫人識英雄於虎蹲。而資以金帛。納爲夫婦。長江之戰。親執桴皷。詎不�威雄雄。下�羣物。𨿽號爲烈丈夫。奇男子。曷過是哉。此輩中之麟鳯歟。卽汧國夫人之玉成鄭生予以爲僅贖其罪耳。若唐楊娼之死嶺南帥﹑南徐韓香之死葉氏子﹑宋嚴幼芳之庇唐與正﹑而甘晦翁之箠﹑薛希濤之庇祖無擇﹑而斃安石之笞。至今俠气薄霄。凜凜不散。然終不若我明髙娃之狥昌平侯也。侯名楊俊。與之狎。后土木變。石亨誣其不救。赴市。時親戚故吏。無一往者。娃獨縞而來。大呼曰。忠良死矣。天乎。楊旣喪元。娃慟哭。吮其頸血以鍼綿接著頸付楊氏家葬之。卽自經於旁。又王翹兒嘉靖時倭寇江南﹑爲倭主徐海虜爲夫人﹑翹乃陽暱之﹑而陰實幸其敗。會督府胡默林﹑遺中翰羅小華說降翹兒力贊其成﹑旣徐海就戮﹑胡公以翹賜永順酋長去之錢塘舟中﹑嘆曰﹑明山遇我厚。我以國事誘殺之。殺一酋而更屬一酋。何面目生乎。夜半投江而死。嘻之二娼者。不愧死忠死義矣。若夫霍小玉情癡薄幸﹑張盻盻十年樓居﹑朝云之附木子贍﹑長沙妓之倚玉少遊﹑固亦情種﹑亦胡足傳﹑今夫人之見美不好﹑非情也﹑貌之美﹑才之美﹑性情之美等是也﹑況從靑樓中選眾而從一其好不愈堅乎一旦美失而料當世之不可有兩卽有兩而就彼必以老魅取憎不如無棄此而令芳魂不死此少有心知無弗見及而謂足爲殊異歟。然而小玉之不能無傳也。以黃衫豪士李丁郎傳也。盻盻之不能無傳也。以燕子樓之詩。而白香山之贊和傳也。朝云非依子贍。長沙妓非托少遊。卽艱阻不避。九死靡他。亦與老大嫁商同盡耳。然則幽妍而曷以傳乎﹑曰幽研之芳情淑質﹑不次於小玉諸媛﹑而加以聖淸之﹑行邁李益﹑才匹秦蘇。且徐內史之義制凶姥。黃紵客不過如是。而更有眉道人持生花之毫。抒夢鳥之藻。鋪揚點綴。奚止香山之贊述乎。是則備集諸好。成此佳話。詎可無傳。詎能無傳丙寅春。余駕小刀訪道人於東畬。道人出此。讀之不禁喜賞。遂續貂數言。以附不朽云。

○愚公傳

虞淳熙

愚公似昔人非昔人也家鄰西湖﹑分金牛之祥﹑疑受姓而又不欲冑文通文遘視世同胞率同姓澹然忘�忘名而巳聰明如秦鏡盡照胞閬中物諸夙慧者藉以生﹑而顧自稱愚公﹑家迎薊子﹑駐堯夫﹑日坐巾車。無影可履。差似子羔耳。乃淸影頻落夕湖與月映潭也。讀書舫。經讀書林聽之。多淨名經異蔬齋數更漏時所讀。而舫在桂舟梅檻間。隔畫艦絕遠。間移近春堤。燒燭照之花不睡亦不睡以爲常。每挹露跨蒼雪﹑登吳山看壑公塵動童秋淸侍人以爲洪崖朮葛而巾襄陽巾更以爲孟襄陽然其詩藏匣笥實【自負】出入襄陽云學逋仙植百樹梅杳不聞鶴鳴則子和應占﹑而先世竹光﹑接西溪之萬竹龍孫奮角無枯析者。庶武林【火公】人當之。獨公兒耶。是時云萊翁百八歲﹑爲開聞性矣﹑雲棲師復投百八珠﹑名以廣碩﹑導以戒懺﹑火傳燈續﹑非拙度者公之言曰﹑醉鄕禪苑﹑於焉憩止﹑彼之會心百杯﹑忘懷一勺﹑安知非醍醐天漿乎﹑不愚愚﹑猶昔人非昔人﹑其�之雨�﹑�����������■﹝目替﹞子熙曰﹑予躋愚公六君子之倫﹑信非古愚矣﹑顧偕予社人就放生池塡魚鱉﹑期不滿不止﹑此與平太行王屋者何異。武林自有愚公﹑子而孫者不絕終爲水仙憂觀其倡﹑以懸弧解网﹑無攺於父之道將渤澥於牣況明聖一漚耶萬金之酬﹑三族之需﹑順時養少﹑蟄孽煦濡﹑讀書而學愚公不愚

比先生自況也眞可不愧

○小靑傳

支如增

自杜麗娘死天下有情種子絕矣以吾所聞小靑﹑殆麗娘後一人也﹑小靑讀牡丹亭詞﹑嘆曰人間亦有癡於我豈獨傷心是小靑悲夫眞情種也﹑爰作小靑傳﹑小靑者﹑武林某生姬也﹑家廣陵﹑名玄玄﹑字小靑﹑其姓不傳﹑姬幼隨母學﹑母本閨塾師﹑所遊多名閨﹑故得博覽圖書﹑玅解聲律﹑兼精諸技﹑每當閨秀雲集﹑茗戰手語﹑姬隨變酬答﹑人人自失﹑十齡﹑時遇一老尼﹑口授心經﹑一過輒成誦﹑尼曰﹑是兒早慧福薄﹑乞隨予作弟子﹑卽不許母令識【識字便促命耶】字。可三十年活﹑母難之﹑十六﹑歸生﹑生之婦寄妬﹑姬曲意下之﹑終不悅﹑偶隨婦遊天竺﹑婦問西方佛無量﹑世多專禮大士者﹑何姬曰﹑以慈悲故耳﹑媍知諷巳﹑笑曰﹑吾當慈悲汝﹑乃徙之孤山別業﹑誡曰﹑非吾命﹑郎至﹑不得人﹑非吾命﹑郎手札至﹑亦不得入﹑姬往﹑生亦不甚相顧﹑姬淒惋無巳﹑有某夫人者﹑時從姬學奕﹑絕憐愛之﹑而姬性好書﹑向生索取不得﹑數【犬人】從夫人【亦自可】處借觀﹑間賦小詞自遣﹑對佳山水﹑有所得﹑輒作小畵﹑生聞之﹑每索﹑卒【如知生非其偶】不與﹑姬又好與影語斜陽花際。煙空水淸。輒臨池自照。對影絮絮如問答。女奴窺之﹑輒止﹑但見眉痕慘然﹑故嘗有瘦影自臨春水照﹑卿須憐我我憐卿之句﹑悲哉﹑妬婦庸奴﹑部無可語﹑徒向牡丹亭說夢耶。一日從媍登樓船﹑某夫人亦在座﹑時同遊女伴﹑見兩堤間﹑遊冶少年馳騎﹑俱指顧相謔﹑姬獨淡然凝坐﹑或俯淸流轉�而巳﹑某夫人曰﹑昔太白舉杯邀月﹑對影三人﹑惟太白之影﹑可與太白飲﹑亦惟小靑之影﹑可與小靑對耶﹑時婦巳醉臥﹑姬頻覷媍﹑低語夫人曰﹑太白僊才﹑小靑怨女﹑故白不類﹑三閭大夫索知巳不得﹑索之雲中之湘君﹑妾又索湘君不得﹑索之水中之影耳﹑夫人曰﹑子悲憤無聊﹑政類三閭﹑生亦類楚懷王﹑顧不知誰爲上官大夫也﹑姬默然﹑夫人曰﹑以三閭之才﹑遊諸侯﹑何國不容﹑而自令若此﹑太史公憾之矣﹑姬曰﹑此三閭之爲三閭也。夫人乘間向姬曰﹑此舟有樓﹑汝伴我同登﹑北登樓遠眺﹑顧左右無人﹑撫姬背曰﹑好光景﹑可惜虛過﹑章臺柳﹑亦倚紅樓盻韓郎走馬﹑而子作蒲團空觀耶﹑姬曰﹑賈平章【不似姬語】劍鋒可畏也夫人曰﹑子誤矣﹑平章劍鈍﹑女平章利害耳﹑少選﹑從容諷曰﹑��閒儀則﹑多技能﹑而風流綽約﹑復爾﹑豈�墮羅剎國中﹑吾非女俠﹑力能脫子火坑﹑頃言章臺柳﹑子非會心人耶﹑天下豈少韓君平﹑且彼婦卽善遇子﹑子終向黨將軍帳下作羔酒侍兒乎姬曰﹑夫人休矣﹑妾幼夢手折一花﹑隨【�不早言】風片片著水﹑命止此矣﹑夙業未了﹑又生他想彼﹑冥曹姻緣簿﹑非吾如意珠﹑再辱奚爲﹑徒供羣口畵描耳﹑夫人點首長嘆﹑相顧良久﹑泣下沾衣﹑徐拭淚還座﹑夫人向宗戚每談及之﹑無不咨嗟太息云﹑自後夫人從宦遊﹑姬益寥閴﹑遂感疾﹑媍命醫來﹑仍遣婢捧藥至﹑姬佯謝﹑婢出﹑擲藥牀頭泣曰﹑吾卽不願生﹑亦當以淨體皈依﹑作劉安雞犬豈以一杯鴆斷送耶﹑乃貽書某夫人曰﹑關頭祖帳﹑迥隔人天﹑官舍良辰﹑當非寂度﹑馳情感往﹑瞻睇慈云﹑分燠噓寒﹑如依膝下﹑糜身百體﹑未足云酬﹑姊姊姨姨無恙﹑猶憶南樓元夜。看燈諧謔。姨指畵屏中一馮欄女曰。是妖嬈兒倚風獨盻。恍惚有思。當是阿靑。妾亦笑指一姬曰。此執拂狡鬟偸近郎側。將無似姊。於時角彩尋歡﹑纏綿徹曙﹑寧復知風流雲散。遂有今日乎。往者仙槎北渡﹑斷梗南棲﹑狺語哮聲日焉三至﹑漸乃微辭含吐﹑亦如尊旨云云﹑竊揆鄙衷﹑未見其可﹑夫屠肆菩心。餓貍悲鼠此直快其換馬不敢辱以當壚去則弱絮風中。住則幽蘭霜裏。蘭因絮果。現業誰深若便祝發空門。洗妝浣慮。而艷思綺語。觸緒紛來正恐蓮性𨿽胎荷絲難殺又未易言此也。乃至遠笛哀秋。孤燈聽雨。雨殘笛歇。謖謖松聲羅衣壓肌。鏡無干影朝淚鏡潮夕淚鏡汐今玆雞骨。殆復難支。痰灼肺然。見粒而嘔。錯情易意。悅憎不馴。老母姊弟。天涯問絕。嗟乎﹑未知生樂。焉知死悲。憾促歡淹。無乃非達。妾少受天穎。機警靈速。丰玆嗇彼理詎能雙。然而神爽有期。故未應寂寂也。至其淪忽。亦匪自今。結褵以來。有宵靡旦。夜臺滋味。諒不殊斯。何必紫玉成煙。白花飛蝶。乃謂之死哉。或軒車南返。駐節維揚。老母惠存。如妾之受。阿秦可念。幸終垂憫。疇昔珍贈。悉令見殉。珤鈿繡衣。福星所賜。可以超輪消刼耳。小六娘先期相俟。不憂無伴。附呈一絕。亦是鳥死鳴哀。其詩集小像托陳媼好藏。覓便馳寄身不見保何有於零膏冷翠乎。他時放船堤下。探梅山中開我西閣門坐我綠陰牀髣生平於響像見空帷之寂揚。是耶。非耶。其人斯在。嗟乎夫人﹑明冥異路。從此永辭。玉腕珠顏。行就塵土。興言及此。慟也如何。書成﹑未達﹑疾益甚﹑水粒俱絕日飲梨汁少許。然明籹冶服。擁襆欹坐。𨿽數暈絕。終不蓬垢偃臥也。忽一日語老媼曰。傳語冤業郎。覓一良畵師來。師至﹑命寫照﹑寫畢﹑攬鏡熟視曰得吾形矣﹑未得吾神也﹑姑置之﹑師易一圖進﹑姬曰﹑神是矣﹑丰采未流動也﹑昔杜麗娘自圖小像﹑恐爲雨爲雲飛去。丰采流動耳﹑乃命師且坐﹑自與老媼扇茶鐺。或檢圖書。或整衣褶。或代調丹碧。諸色。縱其想會。久之。命寫圖。圖成。極妖纖之致。笑曰﹑可矣。取供榻前。爇名香。設梨汁奠之曰。小靑小靑。此中豈有汝緣分耶。撫幾而泣。淚雨澘澘下。一慟而絕。年才十八耳。時萬曆壬子歲也﹑哀哉﹑人美於玉。命薄於云。瓊蕋優曇。人間一現欲求【始終以杜麗娘相見】如杜麗娘牡丹亭畔重生安可得哉日向暮﹑生踉蹌來﹑披帷視之﹑則容光藻逸﹑衣態鮮好如生前﹑不覺長號頓足﹑旣檢遺詩﹑及像又一緘﹑卽前寄某夫人稿也﹑讀之﹑敍致惋痛﹑生狂叫曰﹑吾負【別後相�有��】卿矣﹑嘔血數升﹑婦聞﹑恚甚﹑趣索圖﹑主詭以第一圖進﹑立焚之﹑又索詩﹑詩至﹑亦焚之﹑廣陵散從玆絕矣﹑悲夫﹑楚焰誠烈﹑何不以紀信誑之﹑則罪不在婦又在生耳猶幸第二圖﹑其姻姬有購得之者﹑而姬臨卒時﹑以花鈿數事﹑贈老媼之小女﹑襯以二紙﹑偶爲好事者所見﹑則皆姬手迹﹑字亦漫滅﹑細閱之﹑得九絕句﹑一古詩﹑一詞﹑殆詩艸也﹑然題亦不可考﹑嗟夫﹑姬信情種﹑命題亦當有致﹑惜乎其不可考也﹑𨿽然﹑詩且不全﹑何有於題﹑而更有遊姬別業者﹑於壁間拾殘箋數寸許﹑有字云﹑數盡懨懨深夜雨無多也只得一半工夫亦姬遺墨。蓋南鄕子詞而未全﹑李易安工爲情語不逮也﹑而世所傳僅此﹑並寄某夫人一絕﹑及一緘耳﹑嗟乎﹑麗娘幀首數言。便足千古。亦何必盡吐奇葩。供人長玩耶。不然﹑脫小靑臨卒。不以花鈿贈人。而彼畵師寫照。落筆便肖。則遺照殘箋。且盡歸妬媍刼火又安得桃花一瓣流出人間也哉

○小靑傳﹝攺前本﹞

陳翼飛

小靑者名玄玄﹑維揚人也﹑奇艷有佚才﹑十六爲武林豪公子妾﹑以同姓故諱之﹑公子憨﹑且制於婦﹑婦悍甚﹑而靑善下之﹑顧不得終偶﹑一日遊三竺﹑婦好謂靑曰﹑西方無量佛﹑而大士獨著者何﹑靑曰慈悲耳。婦恚其諷也﹑微笑曰﹑吾當慈悲若﹑歸遂徙之孤山﹑誡曰﹑非吾命而郎至﹑不得入﹑抑非吾命而郎手札至﹑亦不得入靑俯眉而巳不敢喙也私自念渠閒寘我﹑必密伺我短長﹑殊深斂戢﹑不窺戶﹑而婦每出遊﹑輒呼與俱﹑兩堤遊冶諸年少挾彈試馬鞠月氶巴呼盧爲笑樂他姬多屬目浪謔靑獨凝坐無語也婦戚屬某夫人者﹑賢而俠﹑憐靑閒靚﹑嘗就手談﹑相得甚歡﹑在湖上欲與靑有言而婦耽耽其側﹑乃數取巨觥嚼之﹑婦徑醉﹑因攜靑樓船遠眺﹑久之撫其背口﹑空自苦以子才韻﹑墮羅剎國中耶﹑吾力能脫子﹑子豈有意乎靑謝曰﹑夫人休矣兒幼時遇一老尼云薄祿相無今識字可三十年活阿母不信令稍畋獵經史玲玲解聲律涉諸技至此此固命也又嘗夢手折一花隨風片片著水水中花。詎可久乎。生他想滋宿業耳。因淚下不自持夫人嘆�子議堅矣﹑吾無以易子﹑𨿽然﹑善自愛渠或好言飲食汝乃更可慮耳昕夕有所須﹑苐告我﹑爾時恐他婢聞余語﹑竟別去﹑居恆幽郁淒怨﹑具托之詩﹑或小詞間作小畵﹑畵一扇﹑自珍之﹑祕不令人見也﹑夕陽落水時空煙薄藹臨池自照啾啾與影語不泣神傷腹中車輪轉耳而某夫人亦復從宦許無可薄愬矣﹑益感憤病瘵﹑經年婦果命醫遣婢以藥至﹑靑意其鳩也﹑佯謝之婢出擲藥牀頭﹑大噱曰吾豈淮南雞犬。以此上升耶顧體日益羸。飲梨水少許。不能粒食矣。而袨服夭冶益自喜。明鏡熒熒。擁髻泫然。不蓬首偃臥也。翁姥久不往來﹑如隔世﹑獨一嫗與居﹑忽一日令呼畵師寫照危坐熟視之曰似顧未盡吾神又易一圖曰神是矣而風態殊減豈見我太矜莊耶乃妍羽笑語拂袖舒衿謬與嫗指顧他事或煮茗調丹碧若不知有盤�其傍者師亦匠意妖纖﹑而圖就矣﹑靑猍回自顧﹑囅然曰可矣﹑以梨酒供之榻前曰。小靑小靑。汝竟是耶。因作書與嫗寄某夫人曰﹑玄玄叩首﹑瀝血致啟夫人臺座下關頭祖帳﹑回隔人天﹑官舍良辰﹑當非寂度馳情感往。瞻涕慈云分燠噓寒如依膝下。糜身百體。未足云酬。娣娣姨姨無恙猶憶南樓元夜看燈諧謔姨指畵屏中一憑闌女曰是妖嬈兒倚風獨盻恍惚有思當是阿靑妾亦笑指一姬曰此執拂狡鬟偸近郎側將無似娣於時角彩尋歡。纏綿徹曙。寧復知風流雲散。遂有今日乎。往者仙槎北渡。斷梗南棲。狺語哮聲。日焉三至。漸乃微辭含吐。亦如尊旨云云。竊揆鄙衷。未見其可。夫屠肆菩心。餓貍悲鼠。此直供其換馬。不卽辱以當壚。去則弱絮風中。住則幽蘭霜裏蘭因絮果現業誰深若便祝發空門。洗籹浣慮。而艷思綺語。觸緒紛來正恐蓮性𨿽胎荷絲難殺又未易言此也乃至遠笛哀秋孤燈聽雨雨殘笛歇謖謖松聲羅衣壓肌鏡無干影晨淚鏡潮夕淚鏡汐今玆雞骨。殆復難支痰灼肺然見粒而嘔錯情易意。悅憎不馴。老母娣弟。天涯問絕。嗟乎未知生樂焉知死悲憾促歡淹。無乃非達。妾少受天穎。機警靈速。丰玆嗇彼。理詎能雙。然而神爽有期。故未應寂寂也。至其淪忽。亦匪自今結褵以來有宵靡旦夜臺嗞味諒不殊斯何必紫玉成煙白花飛蝶乃謂之死哉或軒車南返。駐節維揚。老母惠存。如妾之受。阿秦可念。幸終垂憫。疇昔珍贈。悉令見殉。寶鈿繡衣。福星所賜。可以超輪消刼耳。然小六娘竟先期相俟。不憂無伴。附呈一絕亦是鳥死鳴哀其詩集小像托陳媼好藏覓便馳寄身自不保何有於零膏冷翠乎它時放船堤。下探梅山中。開我西合門。坐我綠陰牀。髣平生之響像。見空帷之寂揚。是耶非耶。其人斯在。嗟乎夫人。明冥異路。永從此辭玉腕珠顏行就塵土興思及此。慟也如何。玄玄叩首上﹑敍致惋痛﹑一慟而絕﹑年僅十八爾﹑郎竟不及訣披幃見其貌鮮好如平生乃長號曰吾負汝吾負汝噫嘻晚矣而妬婦人反恚甚﹑趣索圖﹑得其初本﹑立焚之﹑並焚其詩﹑僅餘十二章﹑一楮乃襯花鈿贈嫗之小女者﹑第三圖﹑竟不見﹑見第二圖於嫗家云娟娟楚楚如秋海棠也余於梅候過孤山﹑有徵其事者﹑而不旣﹑玆乃得其傳﹑而不知其誰氏之公子也﹑爲之惄然曰﹑世之好女子多矣。而文慧者鮮。文矣慧矣。而非坎壈淒痛則憑而弔之者。亦不至心絕意悲。且若將扶�泉。而系以續命之縷也。吾獨哀小靑。不以賢夫人策易其志。至甘心鏡無干影。以終千秋奇語。有識同悲是不可無西陵松栢並論也。

卽梓支小白作沈昆銅復出此篇較爲勁而潔悔不早見遂並存之

○後白采林傳

陳惟恭

後潘景升至湖上者爲陳仲牧牧不知白七﹑嘗壹醉王七座中七蓋爲仲牧來也﹑牧不能有﹑其友甘彥威亟就之﹑饑涎溢頰﹑牧故示難色﹑彥威遂長跪要盟投瓊爲卜卜諧彥威彥威【醜態畢露】躍起絕叫擁七弗暫捨牧得遁去。七以非來意亦辭歸彥威跣【更臾�彼以爲】而負七行濁淖中不【奪趣耳】任繼以僕更僕至七所﹑星晨落落﹑稍憩彥威以七命迎牧會有前期﹑弗克赴越夕彥【到�】威致七命於牧曰七之情迫矣﹑不能鬱鬱久居湖也﹑七不能久於湖﹑是使我不能壹日於七﹑仲牧徵其言於七﹑七倚牀長嘆﹑聲淚俱咽﹑或告仲牧﹑七其獲事甘公子乎相視不笑不言嗒焉似喪殆擇所事者也仲牧訝其言遁﹑非人情﹑不足信﹑或出白采林傳﹑使姑億之﹑傳稱七爲人﹑精小沈悍﹑色善變﹑而怨憤易生﹑夫善變者。其情危也。怨憤則影響惟恐不�。覆循良是﹑擬議未竟﹑彥威適至﹑仲牧並摘傳中形妬於閫等語﹑問今昔目中見如此人否﹑彥威始識所謂采餘者七也﹑景升字之曰采余﹑彥威字之曰七襄﹑白余采而王實用之﹑與景升以傳畱余而化爲七襄也﹑新故之際﹑感慨系之矣﹑再夕彥威謀於仲牧﹑唯唯否否﹑彥威以戈逐【酸至此】子犯鋒露於色牧退而告鮑長孺﹑長孺故彥威之鮑子﹑再夕【好收場】而仲牧歸江西

瞿見氏曰﹑余讀緇園傳得潘景升景升春塘之良史也﹑表分九品﹑人各爲傳李夫人帳中明滅是非隨想而見亦良史才也﹑彥威欲脫采余於籍﹑幾危者數矣﹑決於潘氏之特書﹑於傳有之﹑公子翩翩宜其擇哉﹑胡於時多名產﹑陳綬日誦千言。眼含秋水。﹝髟上直下﹞發耀夜。引聲裂云。李問楊﹑從慧生靜。中邊皆徹。靑白內決。可與言微。世爲豫章人﹑自矜風格﹑蕪人謚爲江西李奇﹑仲牧畱詩贈之﹑詩曰﹑北地濟南誰後死﹑明妃生長大江西海棠自避畱題者不信無言及李琪琪初名奇﹑故景升字之【欠韻】問楊今遂以琪行﹑綬妹日葵﹑見稱於亙史﹑善奕不局﹑善琴不弦﹑余若恆得之象罔﹑與人之壹﹑亙史未及﹑後與綬偕歸於沈﹑而沈氏擅貲﹑能居奇﹑日寶﹑日金﹑曰巧﹑曰小巧﹑琳瑯觸目意可髙築糟丘娛賓長夜不問失日﹑捨旁爲石美﹑爲徐娟﹑爲石鸞﹑爲張秀﹑爲�二﹑在傅明橋﹑則諸李冣著﹑李有姝媵梅徳卿﹑徳卿招仲牧﹑李喜以聲進喜方待年幽气若蘭淸音如玉其姊曰文﹑癖躁罕意得。卽得意。遇小拂。輒排席走匿。援之不顧。仲牧竊語徳卿是秀鐵面好以嗔作佛事者﹑色藝不甚度越﹑獨其趾足以驕人﹑徳卿恃奧援﹑請只履置杯傳觴﹑深紅一瓣銳處【千金不易】乃不勝珠相傳傅子京衣袖﹑常裹底樣寸餘與校。差黍米。然則閨房之秀﹑猶或難之矣﹑酒行至牧﹑牧數瞬文﹑如秦王受趙璧﹑無償城意﹑文爲笑﹑彥威復【厭甚】長跪納履顙傷指末遂嬰龍鱗牧幸僅免然不敢以身試不測履至今畱牧所﹑石美徐娟﹑亦各不必附采余見﹑恐異時司馬貞褚少孫之徒亂之。亦志吾彥威於湖之一時。曰後白采林不忘本也不敢專也不敢易也【雋甚】不敢先也

微情雅韻令人絕倒○王季重批還魂記多有摘爲江西气者未免著意索瘢如此譜彥威乃可望气而得之耳

○黃山人小傳

朱國楨

蘇州黃勉之省曾﹑風流儒雅﹑卓越罕羣﹑嘉靖十七年﹑當試春官適田汝成過吳門﹑與談西湖之勝便輟裝不果北上來遊西湖盤桓累月。勉之自號五嶽山人。其自稱於人。亦曰山人。田嘗戲之曰子誠山人也癖耽山水。不顧功名。可謂山興。瘦骨輕軀。乘危涉險。不煩笻策。上下如飛。可謂山足。目擊淸輝。便覺醉飽。飯才一溢。飲可曠旬。可謂山腹。談說形勝。窮狀奧妙。含腴咀雋。歌詠隨之。若易牙調味。口欲流涎。可謂山舌。解意蒼頭。追隨不倦。搜奇剔隱。以報主人。可謂山僕。備此五者。而謂之山人。不亦宜乎。坐客爲之大笑。此𨿽戲言然人於五者無一庶幾焉而漫曰遊山必非眞賞

可笑終日僕�申塵而自命曰山人宜乎來尢所厭絕之禁矣

○■﹝忄蠡﹞母傳﹝載湧幢小品未考誰氏所作﹞

■﹝忄蠡﹞母者﹑蜀之魚鳬人也﹑不知其世次所自出相傳黃帝時。有神自天降。女身馬首。人以其狀■﹝忄蠡﹞■﹝忄蠡﹞然也。號曰■﹝忄蠡﹞母。母爲人柔婉有婦道。以其醜也。嫁久不售。母𨿽婦人。而有經綸之志。嘗曰﹑使吾得志可大庇天下寒士俱歡顏也自比管葛。時人莫之許。會黃帝時西陵氏位長秋。後宮之屬未備母以布衣進於帝曰妾願以其不才之身。充下陳。執筐莒。帝曰﹑汝何有。對曰﹑妾無有也。使一旦得備箕箒。顧願捐吾軀。刳吾腸以報。方今黑帝起北方。爲嚴刑以肅殺天下。陛下用妾經營之。可不戰漸消。三年之後。變隆冬爲陽和。如妾之意。且欲爲陛下定禮樂。上衣下裳。山龍華虫。宗彛藻采。以黼黻皇猷。使天下覩文明之治。可乎。帝大悅。遂以屬後。曰。是所謂王臣蹇蹇。匪躬之故者也。母有巧思。而拙於自防。後寵日甚。而後宮皆妬之。曰﹑是所謂蛾眉不肯讓人者耶。母日侍後﹑三俯三起﹑帝憫其勞也﹑封爲長桑君﹑母嘗請於後曰﹑妾侍巾櫛。食恩多矣後當吐而還之居無何。其種滋殖。後視之如巳出。親爲之浴。上賜洗兒錢。旣而卜三宮世婦之吉。飼之密室。旣成厥家。世婦以見於後。肌肉王雪。衣裳縞然。後竦然攺視。爲副禕禮之。旣而譖之者曰。母小人也。避涼附炎。且其性殘虐。■﹝扌豕﹞物多矣。後怒。請帝加炮烙之刑。帝曰﹑吾聞惡不善如探湯。請以試之。母怡然受之不變。徐曰﹑吾固願刳吾腸以報𨿽就鼎鑊。其甘如飴。後愈怒。於是聚其族。抽其筋。以頒賜天下。旣而悔曰﹑不可使母無嗣。乃畱其子子遂飛去自相夫婦其類益蕃。至周文王時。求其子得之蜀。封以五畝之宅。使食邑焉。至以其功配后稷曰。此二人者。不可一日無者也。其後歷代帝王莫不崇尙。而後與夫人。嘗禮之以爲天下先。及尹鐸爲晉陽。欲遵以爲治。簡於不可。乃止。其後秦用之。卒滅六國。

續傳

母蜀之蠶叢人。後徙於湖自洪荒時孕月精而生生凡二種。其一曰禾公。宅於土。負愨。泊泊然自長自化。人拾而吞者。充饑。日三四進不能拾。至倚爲命。后稷氏主之。一宅於樹。■﹝忄蠡﹞■﹝忄蠡﹞然。有頭目嘴。微黝。多足。而肉身。上下渾圓。鄰於長桑。因食其葉。號曰■﹝忄蠡﹞母﹑黃帝氏主之。方生時。纖細而祼。數甚繁亦隨人意聽其多寡性不喜風。坐密室。加暖則滋蕃育。旨日間。三覺三眠。覺則食湪葉。細細環轉。至盡晝夜不少停。薨薨有聲。獨避其梗。久之肥白。狀如水晶。一日自請於帝曰。妾素有經綸之志北玄冥氏歲歲挾大風示威妾𨿽孱能禦之彼以栗吾以溫彼以勁吾以軟差足相勝況久食大官。乘鄣自效。此其時矣。帝曰相從久。未忍捨汝投荒也。然母性時急時懶。不自持邑邑請老。帝曰凡養者﹑必有以用。日來遇汝厚。皇后親率六宮保汝長汝。寢不得安。食不得下咽上林之樹盡禿而遽捨朕辭去可乎。曰固也。必有以報。然非獨辭而巳。將丐陛下一枝之隱。自相結聚。以基太平之業。且陛下血戰數十年。涿鹿之功最大。及今制黼黻文章。光運中天。而妾亦得與禾公並耀功烈。不亦可乎。帝曰然則何計而可。因進曰陛下柴望之餘。盡有餘束。願斷之。長尺有咫。置妾於顚。重累可三可四。妾願盡吐胸中所有團爲雪宮投之沸湯中。看有細而浮者。引之掛於軸軸轉不休麗盡則止惟陛下所用。而妾殘軀或委糞土。或飼鳥獸。皆無所惜。帝憮然從之。而皇后深念宮中充下陳者甚多。如母靜而不喧。婉而不嫟。盤旋不噬。且互枕籍。不苦淩壓。卽好嚼。祗木葉樹芽。無鮏羴滋味之奉。一旦盡族靡爛。大可憐。乃畱十之一。置楮上。次日生子累累。不知其數。又挾二翼。棚棚欲飛或曰此蛾眉也行且惑人後疑之。然見其臃腫。煙粉零落。度非帝所喜。置不復較。而收其子藏之。曰﹑此又來歲上林之蠹也。於是灑掃宮內外。置酒酣宴行賞。而帝一日視朝。取軸示羣臣。太史院進奏。夜來文星見一經一緯牽牛織女。指日渡河。帝喟然曰﹑昔■﹝忄蠡﹞母常有此言。恨不畱之。聽其虞淵以沒也。語未旣。軸上發白光貫斗。長經天。殿門外謦然有聲。一神人苒苒而下自稱曰孫襄俯伏衣皆渾錦無痕奏狀。請軸而觀曰。此臣母家所毓也。以瑩潔無颣爲體。五色變化爲用。被萬方。包裹萬匯爲功業而又歸本於素素者質也天體也君道也臣道也今陛下應昌期。開太素。臣請得受而絡之緒之。勒以抒。貫以梭。提以玉甲。覆以晴雲。七日畢工以獻。如期。帝大集廷臣﹑召入捧幾而上。時西域貢昆吾之剪東海進冰絹之助。女媧氏方煉補天之石。卽以命之。躊躕。隨手而成。太陽在左。太陰在右。山龍華虫各以次列。會南郊。帝齋宿。五鼓起披之。上衣下裳。露冕。執大圭。肅拜。香气凝雨約。洋洋臨格。禮成還宮。肆赦。盡發余軸賜丞相以下。各有差。次日兩廂父老進。請分余繅。祀爲神。世世修職貢。許之。於是與后稷氏大會。議封爵。禾公曰谷城君。賜姓米。■﹝忄蠡﹞母曰錦城君。賜姓文。秩比上公。祿萬石禾之第曰黍麥豆稷粟■﹝忄蠡﹞之第曰綿葛褐薴麻爵次之祿五千石。其族散處四方皆徧。民得依倚出入。通祀於家。曰司倉之神。曰司篋之神。以多爲貴。陳陳相因。而不者。一粒一絲。無所著。議者或有不均之嘆。乃二人實無趨避意。曰我爲勤者所得。又其若惰者何。於是眾恊然趣之。每歲大丰。而冠帶衣履。獨江南甲天下。

一蠶耳作如許奧幻唐人劉蛻兀結之流

○李金兒小傳

朱國楨

金姬姓李氏﹑名金兒﹑章丘人李素女也明敏玅麗誦經史仙佛百家書父得張明遠之傳﹑精於醫卜﹑悉以其術授之﹑遂極玄妙言禍福皆響應張士誠之亂﹑舉家被俘﹑兒未及笄侍僞大妃曹氏帳中以卜藝兒知士誠據髙郵﹑爲元丞相脫脫所圍﹑城垂破﹑見卜之謂當固守敵且退更二夕﹑當冬忽聞殷雷夜起賀曰。陽气發城中。明日可以戰矣。登樓仰觀良久曰。龍文虎气。見我營上。急擊勿失。俄報脫脫削官爵。鐵甲軍皆散去。遂開門縱擊。大破之。術旣屢驗。號稱姑姑。其父母皆受重賞。乙未士誠將遣兵渡江窺姑蘇﹑問之﹑姑以爲江南不可居。且有大患。以隱語托爲詩諷。士誠不悟﹑遂取常熟﹑破姑蘇﹑攺爲隆平府﹑三月﹑士誠移兵赴之﹑召問引古今興衰善敗大計以對曰入吳之後。方將爲國家深思耳。姑見士誠橫驕。每爲髙論動之。久不敢犯。及是冊爲金姬。曰事成進爲妃。次皇后下。姑知不免。往辭於曹出而拜跪祝天須臾閉目奄然父母驚赴抱起。呼之巳絕矣。士誠葬之福出江口。悉以珠玉殉。未幾大明兵來攻﹑士誠屢敗﹑思其言加封仙妃。祠而卜之。其夜士誠妻劉氏夢姬泣曰。國家舉事大錯。難爲計矣。他日又夢姬撫士誠二子曰。有不測當陰佑之。姑蘇被圍﹑將破﹑劉以二子付姬母﹑及二乳母﹑匿民捨﹑兵事稍定﹑母出城﹑潛行﹑如葬所﹑則先爲亂兵所發屍巳蛻去惟衣衿存焉﹑掘其旁珠玉尙在盡取還﹑章丘二子﹑長冒李姓﹑亦不復知有張也﹑洪武末﹑其季鄕薦﹑赴都下﹑母誡之曰﹑京師某所﹑有盲姆殆八十餘。可密訪問之。猶在寄聲。我猶無恙速報我。如其言。得之。盲姆聞聲捫其面。披二掌曰。何物小子。聲之似我弟也。國亡幸。畱此孽。敢不畏死來此耶。卽擁出。拒其戶。蓋姆卽士誠姊。得赦不死。當時預聞托孤者也。明日季遂稱疾歸。其子孫至今編章丘籍﹑而常熟西北二十五里﹑有金雞墩蓋訛以姬爲雞遂妄言下有金寶其气化爲雞時夜鳴其上云

○博雞者小傳

朱國楨

博雞者﹑袁人﹑素無賴﹑不事產業﹑日抱雞呼少年博﹑市中任气好鬭﹑諸爲裏俠者﹑皆下之﹑元至正間袁有守多惠政﹑民甚愛之﹑部使者臧新貴將按郡至袁﹑守自負年徳易之﹑聞其至﹑笑曰臧氏之子也或以告臧﹑臧怒﹑欲中守法﹑會袁有豪民﹑嘗受守杖﹑知使者意嗛守﹑卽誣守納巳賄﹑使者遂逮守﹑脇服﹑奪其官﹑袁人大憤﹑然未有以報也﹑一日博雞者遨於市。眾知有爲﹑因讓之曰﹑若素名勇。徒能籍貧孱者爾。彼豪民恃其貲誣去袁使君。袁人失父母。若誠丈夫。不能爲使君一奮臂邪。博雞者曰﹑諾。卽入閭左呼子弟素健者得數十人。遮豪民於道。豪民方華衣乘馬。從羣奴而馳。博雞者直前捽下提毆之。奴驚各亡去乃禠豪民衣自衣復自策其馬麾眾擁豪民馬前及接狥諸市使自呼曰爲民誣太守者視此一步一呼。則杖其背盡創。豪民子聞難。鳩宗族僮僕百許人。欲要簒以歸。博雞者通謂曰若欲死而父卽前鬭否則闔門善俟吾行車畢卽歸若父無恙也豪民子懼不敢動。稍斂眾�去。袁人相聚縱觀。歡動一城。郡錄事駭之馳白府府佐快其所爲。陰縱之不問。日暮至豪民第門。捽使跪。數之曰。若爲民。不自謹。冒使君杖汝。法也。敢用是爲怨望。又投間蔑汗使君使罷。汝罪宜死。今姑貸汝。後不善自攺。且復妄言。我當焚汝廬。戕汝家矣。豪民气盡。以額叩地。謝不敢。乃釋之。博雞者因告眾曰。是足以報使君者。未邪﹑眾曰。若所爲誠快。然使君冤未白。猶無益也。博雞者曰然卽連楮爲巨幅廣二丈大書一屈【快絕】字以兩竿夾揭之走訴行禦史臺臺臣弗爲之理。乃與其徒日張屈字遊金陵市中臺臣慚追受其牒。爲復守官。而黜臧使者方是時博雞者以義聞東南

吳人顏佩韋撲殺緹騎可與並傳

●媚幽閣文娛記

明鄭元勛超宗選

陳繼儒眉公定

鄭元化贊可訂

鴈蕩記﹝刪王思任﹞

玄嶽記﹝袁中道﹞

南明記﹝節錄王思任﹞

天臺記﹝節錄王思任﹞

仙都記﹝節錄王思任﹞

浣紗碑記﹝唐顯悅﹞

小洋記﹝靑田節錄王思任﹞

螢芝齋記﹝張明弼﹞

半樵山房記﹝唐顯悅﹞

太華山記﹝李之椿﹞

虎丘三泉亭記﹝陳繼儒﹞

寶林寺小記﹝範可權﹞

遊五泄記﹝王思任﹞

遊洞庭諸剎記﹝姚希孟﹞

山中嘉樹記﹝姚希孟﹞

登縹緲峯記﹝姚希孟﹞

遊勺園記﹝孫國光﹞

遊薴蘿山記﹝王思任﹞

睡香庵記﹝孫國光﹞

核舟記﹝魏學洢﹞

姚太史風樹堂記﹝陳繼儒﹞

雪鷗閣記﹝魏學洢﹞

雨中初遊西湖記﹝朱之俊﹞

自雲棲還宿昭慶寺記﹝朱之俊﹞

發昭慶宿弓殳光庵記﹝朱之俊﹞

發弓殳光宿法相寺記﹝朱之俊﹞

遊洪崖記﹝徐世溥﹞

鄢家山記

登蕭山嶺記

獝狂國記﹝張明弼﹞

顧龍山前記﹝山去邑五里髙不十餘丈廣不數百畎而爲邑人遊憩之地張明弼﹞

聽竹樓記﹝錢應金﹞

橫山記﹝馬之駿﹞

秦淮戲鱗記﹝刪傅汝舟﹞

泛太湖遊洞庭兩山記﹝節錄王思任﹞

淑女紀﹝何偉然﹞

再復石佛寺碑記﹝姚希孟﹞

○鴈蕩記﹝刪﹞

王思任

背西域羅漢諾詎那﹑居震旦大海際﹑僧貫休作贊﹑�鴈蕩經行雲漠漠﹑龍湫宴坐雨蒙蒙之語﹑至宋時構宮伐木﹑或行四十里﹑至山頂﹑見一大池羣鴈家焉。遂以此傳播﹑謝康樂稱山水癖﹑守永嘉﹑絕不知有鴈蕩﹑沈存中以爲當時陵谷士蔽﹑未經洗髮﹑如陜西成臯路﹑但彼工此石耳﹑理或然﹑山周遭不及三十里﹑以馬鞍嶺爲界﹑東有內谷﹑外谷﹑西亦有內谷﹑外谷﹑自宋以後髙僧燈續建十八寺﹑不堪廉貞作祟﹑今剩其三﹑自樂淸來者﹑從西入﹑而予自黃巖來﹑則從東人也﹑過盤山嶺﹑至絕崗嶺﹑望見怪作矣﹑至大荊驛﹑石靑亂拔﹑尖者筆上。方者笏整。予嘗朵頤桂林千筍﹑不意染指於此﹑遂覺望腹一石橋。灣溪紺碧。照見魚兒須髮若得移【興政不�】家來﹑小結一樓﹑朝夕癡對﹑定須看殺衛玠﹑予前遊天臺﹑出桃源﹑至瀑水嶺下﹑回首瀑布﹑便欲走還﹑鬻田宅﹑攜雞犬﹑願作天臺一更老如妻子有難色棄之如脫屣矣而今繞腸三匝尙未知所適從也於是取美人蕉勸酌﹑暝欲睡去。則以紅燭照之詰朝渡一大溪﹑涉兩小溪﹑經嶺村﹑兩山門據入﹑其中野藤莽木。老松嫩篁。俱爲溪光映發。看見山肩上儼然一禿背袈裟合掌朝內一行【出想法】人笑絕老僧巖不待問也﹑步二里許上石梁洞﹑梁如籃環﹑橋拗屈曲﹑彷佛雀橋﹑而視之﹑更覺鐵气飽健洞空十餘丈﹑石汗滴瀝如雨﹑二苦僧守﹑其名度命洞外橋久渴﹑無他奇﹑但對僧巖親切耳﹑行三里﹑上謝公嶺﹑得名者別有一謝﹑亦未之奇也﹑踰嶺﹑則海枯天泣眩怪狂走同行人大叫。一叫一好。過雷巖﹑殷在南山之陽﹑過風洞﹑冷然善也﹑冬日則陽气從一斗上牧兒以洞爲鑪﹑看大襆頭。小襆頭。式如今之朝冠。思廊廟耶諷林泉耶吾不得其解﹑頂有靈芝峯宛然可望可采吾來所時﹑豈直天輔之會乎何以五明三秀乃爾淮南子謂不生於盤石之上。吾欲結小山中人舌矣。雙筍峯才解籜數日趺坐其下。觀照膽潭﹑名不佳。而實則軒轅之鏡﹑北望懸空一瀑。下作三節銀河。滚落幽谷。時熟梅雨至雲來侵瀑﹑明暗萬態恨前身不是畵師。靈峯寺僅一艸堂。棲窮佛。而僧持鴈山茶﹑烹潭水﹑則滴滴玉漿﹑指點鶯崖仙掌。分明愁胡側目。漢人下涕矣。五老峯。不如白嶽淸壽然杖屨排列。似甲子井井。不是混泥途者。上羅漢洞﹑初若易取力﹑步五六層凡六百餘級乃聽入萬山積塞而洞正對兩峯中天如一欞玄冰矗起寒絕奇絕漢宗室劉允升棄家﹑同二女佞佛實華此洞洞中奉大士﹑傍列尊者﹑而首座諾詎那相最古﹑上有水瀝方池﹑鐫爲浣心處不知何一老先生題識﹑想卽字照膽潭者也﹑洞髙且深人入看洞則云來看人。苔暗艸軟。時時侵軼。我持僕肩下。功更倍上。而輿夫跳浪洞中。大呼喊。則聲滃滃然甕滿。折轉如綫。片時乃引墮壑口出。經響嶺頭。數十大樹。不知名。但其骨采。必不是人間色到者。數家圖山寫壑。汲乳耕云坐臥俱遊桃梅作歷業巳天矣。又何必拔飛白日。尋淨明寺﹑久爲茂艸﹑但星橋無恙﹑水簾洞玉絲珠顆亦是瀑水幻格過聽詩叟巖。一人屬耳於垣。似聞大江流日夜者。或曰風打山眼颼過如金僕姑詩當作矢聽詩不惡。聽矢更自勝也。過響巖﹑輿夫積聲索譍﹑字字洪朗﹑鼓吹遊山﹑此處卻不妨數部﹑自是壁壁夾立。通玄之窩。逋云之鏬。懸雨之澗。射虹之泉。令人不暇應接。一山方腳攔溪。骨勁甚每溪花過定相激鬧良久方聽去去數里。入雲巖。兩山守之。曰白雲寨。山上一圓石曰頂珠峯。一山酷肖老衲拜佛。曰僧禮石。兩方崖曰鐵板。一大圓石獨托。曰缽盂。名義俱確。獨白雲寨未安。過石橋得寺門入之。步遂不能前。正面曰平霞障。障下曰玉屏峯。左曰展旗峯。右曰天柱峯。約俱數千丈。右肩曰卓筆峯。雙鸞峯。玉女峯。獨秀峯。約俱千餘丈。峯間瀑布直下。曰小龍湫。約二千丈。子在靈峯時﹑苐盱衡對之巳耳﹑至此則面須折仰以鼻捩天看孤煙上璧不及十分之三化爲烏有矣而七分壁。亭亭闊闊。若王謝家子弟。竟不知竈下還有米鹽事者。色气靑赤相間。是四十里側看石家錦﹑展旗扁出似扇面﹑猶折蓄十餘幅﹑戰蚩尢時物也﹑至天柱﹑平地矗起﹑孤圓削直﹑絕無墻壁帖肉相對﹑巳有箭余﹑眾山不能無愧色矣﹑對大主人﹑又對長河﹑直瀉胸中。鑿通萬里。亟喚酒炙而。云來爭坐﹑子便走僧寮。或尼之。未及門而矢石注瓦上矣膚寸卽合。不可不習山家行藏也。飯罷﹑逢鄕僧言龍鼻水。津津焉。遂選蓋礪屐。從淨室取危徑。篁箐屯塞。石齒確■﹝奭斗﹞。不忍艸花。但見寒綠。僧以杖撥蛇。數十盤捫一石。天開圖畵。乃晦老書。又數十盤約里許。始入谷。腳邊俱南星艸。芙蓉葉。夾藤牽蔓。腥濕礙雨。巖上亂瀝。反覺天漏。緩首急足。彊挽上﹑始至洞﹑忽起頭夥頤一龍從西南峽中繞出洞頂數十丈鱗甲蝟磔垂瓠大【猙然畏人】一鼻至洞尾鼻二孔一孔通滴泉入方石中又舒一爪護鼻俱古銅色膩滑不知是石是龍也毛骨爲之粟張。而隔峽龍湫聲如海戰又直雷轟電劃。只向洞中大索。從行人及僧。俱呼大士。作怖聲。而予亦勉作揶揄。實恐有葉公之事。此似境耳。視蜓斬淵。不得不以定力推古人。或曰龍鼻水可明目。意是萬年老石髓。洞口正對玉女峯。意中嬋嫵朝朝以洗頭盆挹龍液恐箭括湫隘難爲十丈蓮花步也。卓筆峯尖勁有力而雙鸞峯似從太山崖戢翼於此者。獨秀峯昂藏自上。顚有百尺之松。四隅天削。覿面永嘆。竟萬年我不得上子亦不得下何至相絕乃爾。而老松人語。非孤寄自苦第不欲受人【罵盡讀書人】間培植二字耳西過仙人橋﹑望湫下﹑如白蛇驚滚。雪浪奔流。不可逼立。足以對付斷橋。上二里有泉摽起二尺如劍雨復甚。還下稍憩。俱不解其故。罄橐醞一勞。展席大雄氏前。咍臺大鼾。快睡至曉。遂搔首捉衣急出溫看愈故愈新然畢竟是天柱了饞也望屏上口開翕霧云是安禪谷。而旗峯半一竇劈長云是天聰洞。俱奇盡。艸大不可上。望峯頂石。如蟾。如兔。如龜。徙倚山門外鐵色樹一株不忍言去﹑出山口。有雲從對壁經過。雪飄練曳。無絲毫入兩山之門兩山深紫對壁太綠只中一段三四丈如疊方裁整綿絮曾見此畵來不意髙懸是【前巳呼名至此怒應文情奇幻】處。始悟白雲寨三字。乃見識人安頓者予不逢云。予不然寨也。出寨渡溪。展轉云壑。左顧右盻。飛泉甚多。經版障巖。如一派流霞望觀音巖。峻絕。阿閃國一現。遂爲云所妬登鞍嶺以待之云且呼黨錮我於是走石門寺廢基。上羅漢洞看石羅漢。或云﹑自閩飛來惡知非應眞之化體耶。望常雲峯。峯似云耳。過道松洞。洞以羽客得字。經瑞鹿寺遺迹。一峯呦呦嶽嶽。安得浪指爲馬。沿澗有大峯。人立而怒對壁爲連云障。障上開二小鑰。元李孝光。謂是蟹足。秋入澗有剪刀峯。分開千仞欲剪靑天者對壁有兩穴名閻王鼻然大約似虎頭虎眼。入益幽畏耳根但聞雷走過一庵。折徑而上。數千仞凹壁懸空掛下一團白柱又不知是龍是水也�諾詎那﹑觀瀑臺勢旣雄惡。而潭洄凶暗。令人百端交集。稍狎之。怖心略定。諸家摹仿。各得其一體。而予靜圖之。初來似霧裏傾灰倒鹽。中攪擾不落。似風纏雪舞落頭則是白煙素火裹墜一大筒百子流星九龍戲珠也雋法師得道後﹑口若懸河﹑意詎那對瀑子在川上時矣臺上數十級有看不足亭。奇峯腦後。驚水眼前。若肯移賃小齋敵朱夏。還當向括蒼交靑嶺上。借取萬尺松一株來。大龍湫絕項五里。尙有碧潭。正徳中五臺二僧廬焉。此龍藪。二僧寂後仍龍據去碧潭上約三十里。則爲蕩湖。是卽宋人見雁之頂亦有鳥路可通。而雨深艸塞。予不【不口】能好事矣。還從錦溪出壑身如霞瀑水洗濯珊瑚骨一行七里。過古塔寺。僅有華陽洞不及登。所謂梅雨巖。星飄珠濺。頗爲龍湫所掩。卓刀峯。僅當徐夫人一匕首。而含珠峯弄丸於夾谷之中似從大湫盜睡驪者終當風雨取去。踰數溪至能仁寺。雁山萬水奔呼。至寺後忽渟靜如凝靛。從左嶺遶下一溪頭瀉八尺水屏聲聲月佩由行春橋入寺。望火焰峯。不可向邇。戴辰峯。則手可以摘星矣。燕尾泉。裂玉飛潭時生空霧。看大鑊二隻﹑可飯千僧﹑云是宋官家物﹑意當年梵宮鼎麗。遊屐必多。而今不能無銅駝野棘之感也。於是從■﹝觔﹞竹澗﹑上丹芳嶺﹑舊傳■﹝觔﹞竹澗﹑康樂開山止此﹑山水有緣。顯晦有候。豈畚鍤之所得取者。嶺峻絕。四十九盤。一盤一勝。回望一百奇峯如郭子儀軍﹑偃旗息鼓﹑而戟槊稜稜﹑俱有欲起之意﹑至嶺半。則如看周家東房西序。赤弓大貝。紀甗天球。一有顧命。卽俱陳出。上絕嶺看東西內外谷。是一胡桃果。隔別中【奇想】玅有囊實。是役也。山谷之外。所見者。紫茶。方竹金綫鳳尾艸。香魚。白鷴。山樂官。雪髯猿。而雁蕩之觀﹑亦彷佛得其皮毛矣﹑或曰雁蕩應秋遊。予獨以五月來宜受云物之吝。然吾不欲其一覽而盡。故且以云紆余委曲之。吾觀靈峯之洞。白雲之寨。卽窮李思訓數月之思。恐不能貌其勝。然非云而胡以勝也。云壯爲雨。雨壯爲瀑。酌水知源。助龍湫大觀。他時無此洪沛力者。伊誰之臂哉。至於秋淸气肅。上蕩頂。走山根。呼天剔地。則予尙有葛陂之龍在秋所同也而云所獨也。吾復何憾也。

○玄嶽記

袁中道

萬曆癸丑暮春。予自花源歸。作太和遊。從艸市發舟至襄中。陸行三日而抵山下。道上山色泉聲。巳冷冷非人世矣。息於楚藩蘭若。以首夏初九日丁酉登山。過謝家橋。經艸店。此後馳道整潔。松杉夾路。庵觀櫛比。朱戶隱見。至沖虛庵。流泉細細。溢於衢路。上有檜一株。開黃花如金粟。山中僅此一株。上僊關。兩山多竹筱。至玉眞宮。穿松杉中。有石橋三四處。皆如碧玉妝砌。其上爲玄嶽門。如一竇方回之泥可封也。過此則煙雲金碧。輝映萬狀矣。夾道古杉千株。過元和觀。溪水爭流。其左卽走玉虛宮中道也。以玉虛宮需之異日。急從中路行。有危坡。稍見野意。不三里。夾道濃陰。山或左右擔。至回龍觀。見天柱諸峯。若刻若縷。歷老君關公廟。及太子坡。皆修潔。過平臺。下十八盤。石墀不受一塵。樹影尢濃。聞流水聲厲甚。卽龍泉觀前橋也。臺路有三。一爲周行。卽走紫霄南巖登天柱者。入溪卽走九渡澗中。至玉虛巖瓊臺觀道也。其上爲紅門。卽太上八僊羅公院諸處。可抵瓊臺者。予舊聞之中郎云。太和瓊臺一道。疊雪轟雷。遊人乃云此山詘水。殊可笑。予拉遊侶請先觀水爲山靈解嘲。乃行澗中。兩山夾立處。雨點披麻斧劈諸皴。無不備具。灑墨錯繡。花艸爛斑。怪石萬種。林立水上。與水相遭呈奇獻巧。大約以石尼水而不得往。則匯而成潭。以水間石而不得朋。則峙而爲嶼。石偶詘而水贏。則紓徐而容與。水偶詘而石贏。則頹疊而吼怒水之行地也迅則石之靜者反動﹑而轉之爲龍﹑爲虎﹑爲象﹑爲兕﹑石之【水石之性情之理趣劈空描畫蘇髯所不能及】去地也遠﹑則水之沈者反升﹑而躍之爲花﹑爲蕋﹑爲珠﹑爲雪﹑以水洗石﹑水能予石以色﹑而能爲云﹑爲霞﹑爲砂﹑爲翠﹑以石捍水﹑石能予水以聲﹑而能爲琴﹑爲瑟﹑爲歌﹑爲唄﹑石之趼避水。而其巖上覆。則水常含雪霰之气。而不勝冷然。石之顱避水。而其顚內卻。則水常親曦月之光。而不勝爛然。如此者凡二十餘里。抵玉虛巖。巖若靑玉。下覆樓閣。流水繞之。喘息稍定。復下穿澗。水稍狹。流愈壯。百武一息。卽揀石而臥。一日間。行住食息。皆對怪石。爪齒纓足俱貴乳雪。生平觀水石之變。無暢於此者。又三十餘里。始與水稍疏。得中瓊臺。新毀於火。然望天柱蠟燭諸峯。廡論巖巒之奇。卽百萬碧樹。綠光浮動射人。其絕壁巖棲者。隱隱樹中。如蜂房。間多披裘念一之夫。餌芝煮石。咽气飧和。永絕梯磴。獨耦煙雲。以待羽化者。至上瓊臺。日巳暮。遂止焉。其後爲瓊臺峯。若一髻前指。卽所謂外朝峯者。陳希夷修道處。曉辭瓊臺。過外朝峯。從天柱後戶入。登山謁帝。望七十二峯。皆如屏息拱立。髻盤鬟繞。雲駛霧騰。亦不暇問其孰爲七星三公千丈萬丈等也。記荊州圖經云。峯首狀博山香鑪。亭亭遠出又南雍州記云。有三磴道。上磴道。名香鑪峯。蓋後人易香鑪爲天柱。而以其副峯爲香鑪云。遊侶問玄帝所自出。予曰﹑黃帝之子昌意﹑娶蜀山之女﹑生髙陽氏﹑居弱水之鄕﹑陶七河之津﹑是爲玄帝也﹑役禦百神。召致雷電。乘結元之車。周旋八外。諸有洞臺之山。陰宮之丘。皆移安息之石。封而塡之。鑄羽山之銅爲寶鼎。以獻於神峯。大約與黃帝鑄鼎首山事同。陶貞白與楊許諸仙往來。親得其說而紀之。尙有可信。若夫淨樂國王之說。俚甚。無足存者。自古山澤之臒。沖舉者多。惟帝王絕少。而黃帝祖孫。皆鼎成乘雲歸於帝鄕似別有家學脈絡。彼秦皇漢武。不得其術。而以腐骨望神山。以淫胎飲浩露。宜乎疏天親地﹑究歸玄壤也﹑今黃帝之迹相望。而玄帝隱於盲說。悠悠無知者。予故備爲拈出。是日徙倚山上。神醉煙嵐。自念躡屐久矣。大都自然勝者。窮於點綴。人工極者。損其天趣。故野逸之。與濃麗。往往不能相兼。惟此山骨色相和。神彩互發。淸不槁。麗不俗。人言五嶽不堪伯仲良有以也。謁帝後﹑下天門﹑含輿而步﹑與遊侶約母匆匆見山骨稜稜雲破霧裂則少住見兩山忽豁。千峯髻出則少住見古木蕭蕭。柯韻悠揚。石橋流水。悄然如話則少住惟畵【眞得遊趣】棟文楣卽棹臂而過之以所不足者非此物也至南巖。巖石若駁云外覆。爲修廊以達宮門。殿宇壯麗甚。殿後依巖爲諸院宇。亦若修廊。積鐵冷金中。時出云澑蘚斑。朱藤蔓絡。廊外綠峯照耀。見雨瀑如白龍蜿蜒而行。至聖父母殿前。望天柱气宇如王。息於棋亭。步至捨身巖。杉松滿路。皆數十圍。山行倦甚。至曉猶不能興。天昏昏作雨。再至南巖宮後。石巖下。看山遂行。過雷洞。至太子巖。石亦奇峭。有泉淙淙下滴杉松皆數十圍。下至紫霄宮。宮殿所不論。其後爲展旗峯前爲禹迹池。泓然沈碧。有水亭可憩。上爲福地殿不及登。仍至九渡澗。抵平臺。雨大作覓舊路暫歸蘭若。明日霽。始作玉眞五龍之遊。從元和觀。折而東行。路未修飭。有野致。山巒平衍。田疇龜折。近玉虛宮。松杉茂密。有大溪匯眾流界道。石橋壯麗。卽九渡澗及諸澗下流也。溪遶宮右。兩岸道院櫛比。時有小橋。儼若村裏小市。過宮門壯等宸居。昔文皇以十餘萬眾鑿石開道。繕治宮殿皆屯集於此地。凡十二年而後落成。故此地亦名老營矣。乘霽走九龍不及入。沿途多平原曠野。至九龍行宮。有老松深栢。飯後。著笠子登於。一老道人睨予而笑。訊之則曰。此後山陰。樹影交加。無曦日也。乃擲去笠子而行。至此易夷爲險。山頭頗多怪石。濃陰遮蔽。好鳥和鳴。近仁威觀。流水轟然。沿途溪水四至眞與九渡澗爭雄。時有瀑布。過磨鍼澗。流水交會震厲。皆靑羊澗。桃源澗。水匯集處也蓋蠟燭澗之水。下匯爲溪。其地坦迆無所遮越。遊人不惟聞其聲多飡其色此地兩山中蝕一縷路深林菁茂。白晝似宵。驕陽疑月。靑芊桃花諸澗之水。四面奔流。如艸中蛇。如絖中綫。疾趨而過。不知其所之。故遊人不見水色﹑但聞水聲﹑風林雨澗。互答相和。荒荒冷冷。殆非人世。抵五龍門。列紫栢二株。其徑九曲過榔梅臺。拜殿前。雕欄刻石。皆若碧玉。墀下五井。各一色。又有日月二池。一黛一赭。昔陳希夷習靜瓊臺峯。見二老人數數來。訊之。則曰我五龍峯下日月池中龍也。卽此池矣。飯於道人捨。見南巖騰綠驚紅。大似小李將軍一幅橫披。巳命一小黃冠爲導。至自然庵。張三丰修煉處。有上賜衲衣。又行五里。至山後。路窮多支以木。於石竇得洞。卽長生巖也。有道人辟穀。巳【大抵名山定有此輩】十九年。貌甚腴﹑分予以熟制蒼術數餅甚甘﹑訊之不言﹑日巳暮。遂還宮中。按此地自唐貞觀中。均州守姚簡禱雨。有五龍見於此。建五龍祠。逮至元始修飭。攺爲五龍宮。至本朝始極其盛。人皆知陳希夷於此修道不知殷長生。房長須。李玉溪。馬明生。田蓑衣之徒。皆於此仙去者也﹑是夜月色皎甚。開窓了了。免南豈燈火。不成寐。曉尋舊路歸。始入玉虛宮。周遭類一大縣。其中虯柱龍梁。云榱藻井。砌以文石。覆以碧瓦。綺寮云接。飛閣霧連。其外金字銀書之亭。眞官選客之宇。皆可爲他山宮殿。其左右道宇玄院。綺錯棊布。幽宮閟室。千門萬戶。流水周於■﹝石皆﹞砌。泉聲喧於幾席。奼花異艸。古樹蒼藤。駢羅列植。分天蔽日海上三山。忉利五院。依稀似之。若夫山裹田間。泉周塍外花裏有畊耨之客﹑雲中聞鳴吠之聲能使芙蓉城中。失其芳妍。桃花源上。讓其幽邃矣。息於望僊宮目不暇覽情不周翫。遂策杖而出訊之老道人云。此卽異時武當縣也。出宮後。返玉眞。入涉其槪。步至松杉間。與遊侶評山。予曰﹑吾胸中巳有粉本大約太和山一美丈夫也﹑從遇眞至平臺爲趾竹蔭泉界其徑路最妍從平【歷歷如畫】臺至紫霄爲腹遏云入漢其杉檜最古從紫霄至天門爲臆。砂翠斑爛以觀山骨爲最親從天門至天柱爲顱雲奔霧駛以窮山勢爲最遠此其軀幹也。左降而得南崖。皺煙駁霞。以巧幻勝。又降而得五龍。分天隔日。以幽邃勝。又降而得玉虛宮近村遠林以寬曠勝皆隸於山之左臂右降而得三瓊臺。依山傍澗以淹潤勝又降而過蠟燭澗轉石奔雷以滂湃勝又降而得玉虛巖淩虛篏空以蒼古勝皆隸於山之右臂。合之山之全體具焉。其餘皆一發一甲。雜佩奢帶類也。遊侶曰﹑君眞山之顧虎頭矣。是夜復止於蘭若。明日至均州買歸舟云。遊侶者貴竹楊孝廉﹑襄中余茂才漢陽王章甫也﹑

後記﹝略﹞

是故遊侶宜少恐其撓也僕從宜簡恐其囂也輿人宜健且與之飽恐其力盡尼予行也山資宜多﹑且宜先授以近日山中貧甚猝不能給客也果餌宜儲﹑恐偶枵也山誌宜攜恐有遺也皆遊具也又彼所欲得於客者。祈禳至一宮則姑曲狗其願而我得以其隙作鎭日遊是又遊訣也﹑

○南明記﹝節錄﹞

王思任

過剡縣十五里﹑靑螺背上﹑望見二山追蠡之痕猶在而淵塡之聲隱然也生鐘生鼓。豈在生山生水之前乎。從鐘鼓山取溪入谷﹑是武庫鐵帽﹑堆圍多多許﹑一嶺鑿百級入縣畵中路矣嶺下方塘澄澈。蒼松傲睨。大楓數十章。蓊以他樹萬頃冷綠人面俱失入寺禮石佛﹑像端嚴福好。卽耳長丈餘﹑齊永明中僧護見神異﹑發北山愚公願﹑三世僧﹑此相始成﹑前有狻猊二石﹑俯仰以悲﹑云是智者大師所蓄﹑師寂後﹑一泣天﹑一號地而死凡名勝之地僧各奇一說以靈其主人將母同耳﹑由僧寮仰視四璧斬削俱靑暇紫玉老樹毿毿倒凥橫肋壁中一璺。有百尺松窒之。前峯如臼﹑上危置一方石是仙人博局﹑五斛王塵。不記何人負進也。予直走其顚﹑天風急。幾吹墮。乃坐伏﹑稍窺崖﹑絕萬仞﹑急飭下﹑始大怖﹑寺左有二丁﹑疑是蝮洞﹑虛愒入之﹑陰風沁骨濕碧侵寒苔溺盈尺﹑雨甚﹑凡三宿寺中﹑每出寺門望雲飛多龍气﹑往來各嶠﹑熟看大楓樹若至深秋便如萬點朱砂映發出土繡綠小橋紅寺﹑騎驢至此或當醉心絕倒亦直得號天泣地也

○天臺記﹝節錄﹞

王思任

蒼壑亂撐。大石怒特溪如萬鵝擘翼先有髙鶴長鵠叫雪飛來雪堂﹑虎林人﹑文字知識也﹑臺山之中﹑構以杭式﹑便楚楚有快致﹑仍步出寺門﹑酌溪橋上﹑予與睿孺紅飲而雪堂爲之白醉止予再四其如石梁忡忡何然而馬首屢回﹑予每飯不忘巨鹿也﹑過蘭若堂﹑截溪作沼杳綠蔽封人如翠鳥往來枝葉上穿弄踰鐵船峽羅漢嶺山益幽險奇邃﹑輿窮而步一嶺碧陰浸肌染骨眉額相照﹑俱梧竹气靄暗中。竇透數點白天。不知何處轟雷起。則趾及上方廣之門矣。淸池一鏡。班魚數百頭來迎生客意是瀟湘綠雨下靑風也赤城去國淸﹑五里而近﹑遂拔足走看﹑萬山俱雄靑雌碧獨此山壁立數千仞。頳面橫掃中有綠間遂若霞气。上下三兩層興公以城字之。眞能目此山者。霞標一語。當賞二婢。取山肩左上﹑見二小屋﹑炭瓦紅墻﹑近視之﹑則山魈肉土廟也﹑至前僅赤巖耳﹑流水涓涓路遶壓其上卽不見﹑喘息至上巖﹑玉京洞天也﹑仰視■﹝山捨﹞岈玉膏乳滴作雨檐聲﹑洞气縮人﹑而無數竹靑引萬山丹采從隙中插入人骨不定何色面面冷陰而巳至所謂馬迹則各目其三而予似五之從壁縫看起﹑一馬出門縮首入。一馬昂首相倚出。中一馬翹足長嘶最辧。上一馬首修甚。正對人。見前二蹄。背一馬首入內。隱此馬后露其尾。五馬天骨開張。神气皆竦。面壁聽之。驕嘶不斷。玄黃牝牡蹄耳不明。俱不妨天閒神駿。閭丘棄而去之。何不遂贈玄冠之使。使免跋涉之苦。壁頂掛一瀑﹑銀繩條落半墜潭﹑時綏綏灑灑似一束碎雨對山一石孤立二千丈﹑松栢植其上必雲間鶴得訪之

○仙都記﹝節錄﹞

王思任

按縉雲乃黃帝之夏官﹑封於括﹑唐時始有邑﹑邑故無城雄溪繞灌。蔚藍天碧。響若歌鐘。人家沿山而屋。耳根日夜被溪聒盡石骨代垣。松梧作戶水車云磨映罨蒼林繡壑間望見農夫蓑笠。俱有靈气。東行十里許看姑婦巖。一坐一立。似插花在髻者。殊詭甚。過一溪甚廣。無橋梁。俱方石齒仰。一咫一柱。溪走其下。砰擊怒鳴。摶雪數尺起。其悍者特上石撩人股。至溪腰。目眩神淫。頗畏之。過溪望柳堤一派。■﹝女猗﹞娜妥水。時有風來搖漾。頗似張緒當年。好鳥坐其上。作蠻語。爲之佇立者久之。又五里許至虎迹巖。彷佛是看巨人迹。有三四步。俱丈餘大腳掌。窪隆橫豎都辧。從一石徑。束身折轉。以膝攀上數十級。回視石之門。似經虎腹中跳出者。側行至仙榜巖。巖遠視則曳長白似榜。而近視俱洞圈列缺。下爲陡壑緣壁那步訪丹室發摩巖。而足行石峽上。垂二分在外睿孺輒惶據以凥代踵益笑嚇之。至丹室回首。反怵然栗恂。不敢迂鈕生也。丹室所謂懸崖置屋者。鄭中丞於此奉老子。飲食不捷得則轆轉而郵上之曦之謂天下奇事。必從險中來。良是矣。於是相戒逡巡。下看小赤壁乃三十丈削就於闐玉壁下潭方廣深蓄怯人謝康樂﹑王龜齡諸刻﹑剝落不可讀﹑踰數十武﹑看一巖上。俱碎石短墻。上下俱絕。不知何人所營。謂是飛仙遊戲耳。巖前多玅石巉岏推插。絕似瘞鶴銘下。又數十武。一石斜倚山扼路。榜曰云關人如鳥過鮮風透出古蔭毛孔爽英過此爲趙候船。漢烏傷令趙炳仙解時乘船至此。覆爲石。看梳水灘。則滌滓蕩穢。太淸浩遠。鱗鱗石子俱堅白自鳴從澗渚揭過。益暗阻無所得。路未操犀。而擅下牛渚。意殊惡。乃元白喚一梯來。始折上似彊從蠻石中鑿開一天者徑轉得大洞。洞口蛤張。白蝙蝠羣舞不定三圓竅。如大鏡。從竅中逗過。看初暘谷。有倪翁洞三大字。是李陽冰書不知倪翁何名迹也。洞上一石。髙丈餘。可臥看天云。予展眠其上。元白拍洞腹大呼。睿孺佐之。如拊五靈之石。而予促唇作蘇門嘯兩谷穿譍口酋然笙舌之澑云和也蝙蝠益怪飛疑叫。而壁下游魚側其頭耳呼黨潛聽不肯去雅是知音白雲彌彌又奔入洞中與酒花爭元气各爲噀吸而解。此非祈仙洞天耶。仙矣。又何祈焉。則相與捫梯而下。旣下石關。仍鎖不可通。元白謂那得忘情此處。予欲賞以還有天三字。而恨無墨瀋之一塗也。於是取道經忘歸洞。不得看過斗巖。望所謂鼎湖者如一大竹箭衝天直上中有一大孔如錦川石雄拔起地中三萬尺相傳軒轅煉鼎其上。遂駕火龍上升而小臣攀龍髯墮化爲艸至今產其處。唐時頂上有湖生金蓮飄一瓣至東陽剌史上其事因攺郡爲金華

○浣紗碑記

唐顯悅

吳其爲沼乎誰沼之也浣紗【實事】之人沼之也擅千秋絕艷奇嬌從花開水流溪傍照影淘洗一絲縹緲何其媚也﹑𨿽然﹑媚則怯矣﹑薄矣﹑浣紗人獨否﹑淨其思﹑厚其力﹑堅其向﹑以報越﹑深其心﹑潔其態﹑圓其用以佞吳﹑不有此一番淘洗﹑彼楚畹之人﹑誰來神賞哉﹑故曰寄其情於浣紗者﹑女子中眞忠臣也蕩脂【所浣者多】粉借柔之習气滌﹑鍼綫含羞之弱气發薴羅積秀之光气可以孤﹑可以寡可以娥﹑可以妃﹑其更奇者﹑可以貞﹑可以淫﹑可以冷然村妝新越溪之名爲浣紗卽可以嫣然宮黛變闔閭之溪爲香水。縱橫出沒其骨色以播弄之。而著眼落手。固別露一種【眞知巳】瀟灑出塵處幻變於廢興顚倒之交。噫亦異哉。獨是發端在浣溪而浮蹤【始終於水】在五湖今古恨事﹑積冤難洗耳然則夢到家山。怕渡溪頭之曲。應作憑弔浮湖以後語。未便是憶盟時情緒也。天姿之。人夭之。良足悲也。若欲摹其明眸善睞之丰儀﹑寫其顰眉捧心之深致﹑備紀其當日之顚末則夷光傳﹑少伯傳﹑詳之矣吳越春秋又詳之矣﹑吾不忍再爲浣紗人指東話西贅﹑道學莊語品風華麗人也﹑然則碑之之意云何﹑曰溪聲欲洗煙花態。不是西施負若耶。美而傳。碎而沈。嬌魂兩地淸流怨。倘有浣之不盡者與

香魂不散在水一方旣碑之而何弗祠之豈有所待耶吾以望後之宰曁者

○小洋記﹝靑田節錄﹞

王思任

由惡溪登括蒼﹑行舟一尺﹑水皆汗也天爲山欺。水求石放。至小洋而眼門一辟。吳閎仲送我挈睿孺出船口﹑席坐引白﹑黃頭郎以棹歌贈之。低頭呼盧。俄而驚視各大叫。始知顏色不在人間也。又不知天上某某名何色。姑以人間所有者彷佛圖之。落日含半規。如胭脂初從火出。溪西一帶山俱似鸚綠鴉背靑上有腥紅雲五千尺開一大洞逗出縹天映水妬繡鋪赤瑪瑙日益曶沙灘色如柔藍懈白對岸沙則蘆花月影忽忽不可辧識山俱老皮色又有七八片碎剪鵝毛霞俱金黃錦荔堆出兩朵雲居然晶透葡桃紫也又有夜嵐數層鬭起如魚肚白穿入出鑪銀紅中金光煜煜不定蓋是際天地山川。雲霞日采。烘蒸欝襯。不知開此大染局作何制意者妬海蜃淩阿閃一漏卿麗之華耶將亦謂舟中之子。旣有蕩胸決眥之解。嘗試假爾以文章。使觀其時變乎。何所遘之奇也。夫人間之色僅得其五。五色互相用。衍至數十而止焉。有不可思議如此其錯綜幻變者。

○螢芝齋記

張明弼

良常子門外一拳山也﹑段成式曰﹑山有芝﹑葉如艸﹑實如豆﹑其花夜開﹑遠而望之﹑其光如螢服其實一心中一孔明服其七七孔俱明可以夜書。琴張子詫於眾曰。吾讀闕裏遺書﹑昔者孔子嘗登延陵。題季子墓。因上良常。踞螢食而餐之。盡其七。喟然嘆曰歸歟歸歟。天將役丘以詩書。顏淵後食之。方及五。芝忽自死。淵歸尋殀。子貢以下。或服四三。或一二焉。皆爲世大儒。漢有馬遷楊云孟堅。及子建輩。皆采而服之。類不能過二三。自余小儒。或嗅其臭。輒作三日爽。旋而視其筆。有光如火矣。而句曲之下。有愚老者。行年五十。以麻爲麥。以豕爲馬。一日過螢芝之下。飲其風。心若開焉。歸而能名其乳犢。家人大駭。予近將贏一載糧。偃宿其下。中夜而望。有艸如螢者。將斸其根莖而盡啖之。遠近能文之士。聞之。咸聚族而謀曰。良常非若家山也。亟往勿後。旬月之間。負山而居。環山而宿者。三千人。同人介生亦預焉。夕陽成市。吟詠之聲。聒三茅。達秣陵。三周寒暑。而一無所見。其將艸珠。食野實。蜇口悶腹走而洗諸洮湖之港者。日夕而是。而琴張子方獨得其種。植之尺木居中。實垂垂巳三五矣。眾人遶而詬之。琴張子曰。夫食螢實者。不可與眾知。吾夜望山气。當有一人竊食而飽者。盍各獻而藝。予將驗焉。眾乃懷藝以進琴。張登曲木之牀。次第而閱之。指一眾曰若誤服睡艸也其文啽囈不可辧。指一眾曰若誤服左行艸也其文顚尾裂骨肉離復。指一眾曰若誤服護門艸及舞艸也何爲文有叱吒謳吸聲。旣而指數人曰。近之矣若服金明艸其文光可鑑日。又指數人曰。愈近矣若服句曲龍芝八天赤薤艸其文巳能飛行絕迹。霞舉浮壒之外。末有一士。鬈髮銳額獨裏其業。跰鮮而卻行。琴張子曰。若奚爲者。攫而讀之。叫聲不絕。曰賊賊。吾齋中五三實。巳被子噉其半矣。若之文。前窺無始。後窺無終。騰天湧泉。無不如指。予殆有意焉。因出近業互觀之。相與執手而泣。克臂而誓。不以分種於人。

末有一士同人周介生也﹑介生與予同業螢芝齋云

○半樵山房記

唐顯悅

吾友郭學矚﹑名理慧胸﹑鑄有大刀闊斧﹑其羅占也﹑斲以月天斤者也﹑其鏟時也﹑劃以五丁手者也﹑吾僊中異﹑才哉學矚選名山結一別業﹑號半樵山房﹑去郭外五六里許﹑鄰淸水巖爲暎帶淸水巖奇秀幽古甲天下山﹑蓋二飛之勝﹑五奇之槪﹑都無能右於此矣﹑學矚曰吾於斯讀者半樵者半【妙人妙語】有意於讀有情於樵者亦半頭陀著眼力半士子著腕力半吾庸詎守此地作驕穩態耶﹑可愛者﹑淵明所謂山气日夕佳﹑引人遠想無限﹑山房寂然﹑勿矜艷也羃【洗盡富貴气】牕用紙幃簾用竹山房淵然﹑不可測也琴無弦而潺潺書有味而耽耽﹑山房閎然﹑無弗納也﹑一呼而紫綠萬狀﹑一吸而風雨交馳﹑余也蓋自與學矚盟社及通籍以來﹑河山爲阻﹑但一俛想其間﹑便欲挾形神以俱往﹑主人之樂﹑更可知巳﹑環山房下上左右﹑參差匝繞有古松老杉修柯戞云低枝拂影藤苔石葉﹑交絡駢織﹑如虵﹑如蜒﹑如蜿﹑如龍﹑■﹝王靈﹞瓏列岫。瞰閣如堵。峭插削壁。當軒如墻。噫﹑境界到此異乎﹑不異乎﹑不聞仙門洞。昔有樵者乎。以手指石。石辟爲門又不聞盤陀石。昔有樵者乎。晤龐眉皓�之老人。於絕頂層崖之上。忽見崔嵬宮闕。別有天地。迥非人間。指點曰此壺中日月也。夫樵者而睹日月於壺中﹑樵雲乎哉﹑然則吾地之得以仙名也﹑明明謂呼月興雲之丘壑。蕉溪赤水之煙霞。而殊尢於禹內也者。孤標秀出仙﹑靈集焉﹑誦讀餘閒﹑木石居焉﹑仰觀山﹑俯聽泉﹑旁睨竹樹﹑所以暢襟期而開淸曠之宇﹑刪繁蕪而登空遠之峯也﹑取樵之意﹑半用之以收其全吾聞之也﹑能善刀而藏者﹑所繇新發於硎也淸水巖邊。時有炊煙出樹。中多隱士髙僧。今又得一郭有道作本山在家住持。鄭樵著書千古。不得專媺於夾際艸堂矣。餘八年於外﹑時而燕﹑時而越﹑時而苕﹑時而又燕﹑時而金陵﹑今日者時而邗水﹑其於郭氏半樵﹑臥遊焉爾矣﹑周臣吉同興善僧妙詢從吾鄕來復手聲學矚近況口貌半樵遠景遂不覺疇曩耳目所經之半樵﹑與今玆意想忽到之半樵來腕下而成篇絕不以思索得之也﹑是爲記﹑

梅臣先生服官以來常不斷松風之夢故可言之纚纚令他人執筆未免澗愧林慚矣

○太華山記

李之椿

環潼津京兆間。億靑萬碧。兒孫羅列。皆太華別址也。三峯影度函谷。挾蒼龍而奔。試看積翠飛來。衣袂俱成五色云矣。過灝靈宮。徘徊玉泉者久。方敢入山雙巖蔽日。劃天視。路不一二里。卽五六折。翹首三峯。頃失之泉聲如磬如簫如築如絲弦如環佩一水匯羣山之波。而注巨石直下。其發源自水簾洞。貫二十八潭。應二十八宿。潭折而爲石。石折而爲穴。穴折而爲溪。溪折而爲灘。以至此。張超五里霧。巳不可見。如故者希夷峽。笑耶。睡耶。夫孰從而問之。入五里蘿修莎映險步攢云。逆十八盤而上。孤危錯落。山猶左右截也。將至靑柯坪。三峯仍懸天末大石挾水以蹲一壑縫山萬籟張而異香曳越是道皆泣蝠攢鼯。百峽千■﹝山童﹞。復直其在前。何怪乎遊者回心。■﹝山童﹞內黝不見天。握繘疑斷。置坎疑錯。拾級疑墮。尺石橫引。足相躡者。曰二仙橋。三峯云障。惟毛女所居。北斗坪儼樹繡屏。兩山虛處。平田萬頃。俱縮就層煙。遊者不可因險以負奇。車箱入谷。箭栝通天。美哉少陵詩也。未幾詣老君犁。險則甚於千尺■﹝山童﹞。■﹝山童﹞暗而犁突。故犁窮直攀。猢孫愁萬丈危梯。道通一綫轉而卽山之北矣。靈臺峯屹然居左。髙瞰三峯。亦堪耽僻。疾趨得擦耳崖。上阻極山。下臨深塹。所賴行猶昂首。再百步。仍一絕壁。號日月崖。險哉伯犁而仲■﹝山童﹞稍前過三官洞。一石斬然。突橫天半。人與石並行。手足隘無所著。日月崖復瞠乎後。踰此地稍平。大石翼天鑿空居帝。傍有石微殺。緒艸茸茸。一區可憩。仙人掌微茫欲出。諸巒織秀﹑百岫爭妍。煙雲上下。來往蒙蒙。百二關河。絲斷續。坐明星頂上。俯玉女而拾蓮花。又當作何想。行三里許。入萬丈龍門。酈道元所謂搦嶺森森矣。似■﹝山童﹞而中折。似犁而上直。似崖而左右皆不測。余夫善騎龍者乎。柱下史何不龍而牛也。函谷且將鞭蒼龍起。賴有五將軍松叱之。揖將軍。又幾懸度。幾令人應接不暇。予初欲先探玉女。再問蓮花。咄哉猿迷而鶴賺。幽麗繽紛。多所莫辧。種種沁腑澄脾。所歷諸險。皆在濃霧蒼煙外。至此恍拾瑤艸於三山。不更作入世想。艸間瑯瑯有聲則前所稱水簾應宿暗與花風烏韻相應於重泉夾石之際冷冷然濯魄冰壺也。第王井十丈蓮。不可復覩爲恨耳。從玉井轉石上行。卽蓮花峯。其峭處可窺水簾洞。陰晴萬態。老君煉丹鑪。在蓮花峯北。古栢宛有道意。歷三險。方獲抵明星峯。幸孤松蔽險可度。至峯口。則一石作虎狀。入虎口而探明星。無復恐怖。迄至詣。四方削成。顚現險窮。驩喜無量。蓮花在腰。玉女在面。諸峯朝拱在旁。余於是捫天大嘯曰﹑呼吸直通帝座。太白豈欺我哉。轉而東歷避詔崖。崖形覆前縮後。約數十丈。且浮度細辛坪。則艸木蒼茫。花鳥歷亂。等於入蓮花峯之徑。而曲折微遜。且行且吟。臨風獨。笑然後睇避靜之幽崖。盻全眞之斷岸。望仙碁之故址。不覺玉女珊珊其欲至矣。呼玉女三而不肯應。祗見洗頭盆裏天香浮動欲向仙人掌上取芙蓉露忽焉滿掌云生迷離莫際又何知攀■﹝山童﹞穿峽。度壁淩崖。逆蒼龍而奇險驚危。若此也哉。時日將夕。遂取故道而返。險倍於初。回首諸天。三峯如昨。仍將問太華於潼津京兆間。

使君孟年早雋天假餘閒令得探奇選勝而又僻耽誦讀佐其文采風流眞玉而冠也

子嘗爲丈人戲作癡龍傳﹑使君評之云﹑天下有三癡﹑忠臣孝子能癡﹑文人才子能癡然忠孝卽結爲奇文異才﹑以至畫眉說劍﹑總以完其癡面目﹑龍侯眞足稱癡者乎﹑非超宗癡﹑無以知龍侯之癡﹑使其盡人而能癡也則天俱老。月常圓矣。超宗善詩畫﹑其組妖鏤媚﹑則詩中有畫﹑其描怨緘愁﹑則畫中有詩﹑癡態癡情﹑癡神﹑癡韻﹑毫端具大神力﹑龍侯固癡龍超宗可謂癡虎龍淫於雨。虎淫於風。呼風雨而過六六山頭。吾仍成一癡夢。

○虎丘三泉亭記

陳繼儒

吳【有爲而發妙於突來】人不善附麗山亦如之虎丘是也凡地勢相牽相聯。若斷若續。突爲崇山峻嶺。綿爲蔓壑枝峯。散爲飛泉噴瀑。多使人心膽震眩。耳目旋轉而不得停大抵附麗者必髙大髙大者【勘破】必險絕其勢然也虎丘前無援。後無推。孤行孤峙【只此爲勝】於平疇衍漾之中。而不見有因緣攀附巉聳刻露之迹。其秀至今甲天下。石平如砥。泉瑩如雪。陸羽張文新品泉而甘之。埒居第三。與中冷惠山鼎足矣。申文定自少喜登此山解相印歸。數與故人父老觴詠其上。■﹝奭斗﹞泉瀹茗。欣然忘歸曰百歲後吾魂魄猶應依此。文定薨。郡中業有專祠。至是士大夫醵金考室。復祠公於劍池之南。鶴澗之西。曰公平康正直。一生相業。無所【應起語】附麗而起。此水此丘。神所樂也。祠北恰枕三泉。寺僧久屋其上湫隘塵垢日月之光不射雲霞之彩不生冏卿司理捐金錢施僧撤屋刳土。土去而石根露。石露而泉脈疏。穹壁髙廣。截若刀削。凡數百年鐫題字迹。隱隱出嶙峋隙縫間禪窟懸崖經聲曳於樹杪石梁浮澗苔紋繡於水中周之以曲廊。扞之以闌楯。遊者逡巡玩流。憑三泉亭而小憩焉。夫自古有此虎丘。卽有此淸泉石壁。歲不絕歌舞。太平日不絕品題名勝。鮮有發覆疏明。爲泉石一洗塵土面目者。有之。則文定之冏卿司理始。搜剔經營則客周伯讓始。文定有靈將無釋冠劍屏侍衛夷猶於亭之上下乎人靜山淸。花疏月淡公左挽顏魯公右拍蘇學士呼取闔閭健兒盡發魚腸三千試舞於鐵【樌於閒泠處生珠結綺】花巖畔生公說法何胤講經遠道士放鶴陸桑【不但文定勃勃神生山靈大爲吐气】薴點茶王家短主簿但令展衣掃石綆汲第三泉數斗作供樂哉斯丘。公捨此焉適哉。冏卿笑曰。眉道人是語快不可言卽文定當爲解頤請筆而記之。

插入相業一事便爲俗筆只無附麗一語相業巳盡

○寶林寺小記

範可權

寶林寺﹑西去天長縣二十里而遙環玉橋而視之﹑則稍北矣﹑狀似巨鰲戴山﹑■﹝山欽﹞崎堪愛﹑前餘卒堵一泓水﹑相傳爲螺蚌丘者峙其中﹑春王正月﹑予偕二三快士﹑登臨狂嘯﹑幾令帝座逡巡寺內尋。常沙彌﹑倒屣相接﹑偶爾訊及了不解三車法然亦不俗﹑索剎前聯爰有飛鳥【野寺佳聯一字不易】篆空空卽色野花繪色色還空之句居亡何﹑散步山腰斜白照川空翠滴袖遐睇田畛﹑忽蒨多秀﹑巳而樹杪有聲恍恍如聞九烈君彈指私心以爲汁染綠衣【酸】之兆﹑遂擬移榻下帷﹑有北道主人沮余坐此不果﹑嗣後煙姿柳色。時來撲人。知不可無記。遂濡毫灑翰而敍其顚末如此。

○遊五泄記

王思任

水經注是也﹑中二泄不可至﹑宋景濂獨難四級﹑蓋從下遡上﹑又於二泄之中﹑身試之矣﹑謝玄卿﹑刁景純輩﹑所遊﹑遇不可知﹑若近日徐文長﹑袁中郎﹑陶周望﹑俱未至三泄與四泄﹑今次第言之從寺右走里許先見者﹑乃第五泄也﹑約三十丈﹑團鹽萬斛下夾溪造云壁立酈道元巳貌得七八也過潭壁﹑斗凸﹑三丈許﹑履不可革﹑粘嚙如蜓﹑進生退死﹑雷霆不聞﹑初苦上旋苦下屏息如盜響鈴突見砰雪再來此四泄也﹑同行孝廉範敬升﹑先眠采玉河上﹑予與文學陳奕倩﹑僧魯逸﹑曹源﹑續至各踞一壑﹑此時人在勃律天﹑西望見蔡漢逸﹑兩試兩落﹑以爲瓠肉絕想矣﹑良久勉上﹑半前半卻正盜響鈴處也幸而至亦坐﹑坐奠搖首半刻﹑乃笑﹑而三泄坳隱﹑在對山隈上﹑蠻彊取之石﹑芒棘杪﹑著處寄命﹑阿奴欲忠一臂。忽口噤不悉說何事。昆陽圍中﹑你我不相顧也﹑三泄態備出﹑傾者﹑滚者﹑飛者﹑跳者﹑煮者﹑突者﹑衝而過者﹑喧豗繡蹴其沫猶可滌肝棲賢三峽﹑非不玅﹑那得騎而狎之﹑朱約之浮以大白此酒不宜勸人﹑矣仄壑右上﹑得印腳掌數丈﹑望見二泄老蓑衣掛下短白須也石腹膩瀉﹑不可陟﹑力人先之﹑汲我以裹足布﹑再墜而引﹑若淫濕﹑斷不能也﹑第一泄飛下﹑聲怒﹑色怒﹑勢怒﹑然無暇料理之﹑絕壁垂尺餘在外失一跬千古不問矣飛瀑雄吼貫頂劈來上有龍井﹑洶洄萬仞﹑以靑竹及柴杖投之﹑有入無出此酥魂栗魄府也。駭而上之﹑爲劉龍子拜母處﹑頭顆印存﹑又上之﹑其家也﹑又上之﹑則地名紫閬﹑屬富陽治殷殷雞犬聲出也忽而平田廣陌﹑眉鎖頓開﹑如從十地拔出三天門﹑無復歸理﹑特予人一條生路﹑奇絕乃從響鐵嶺【樂甚】大步而下是遊也喜樂不償畏懼生人止堪一寄耳吾意鑿通縣度﹑亦不必五牛屎金﹑千梁無柱﹑然而不樂爲之者僧欲險之而山川亦欲閟之也𨿽然險閟正爾佳。必欲幾平褥善。卽無過邯鄲道也。

先生諸記無不奇艷絕倒然供人臥遊巳久不能槪存存其近續一二及摘尢勝者數則耳

○遊洞庭諸剎記

姚希孟

西洞庭多古寺﹑有十八招提之月﹑余次序遊之﹑十七日從包山至羅漢塢﹑有寺廢而將興﹑上方寺﹑亦蒼涼無足觀﹑是日登縹緲﹑循山後坡陀而下﹑問西湖寺宿焉﹑寺衰颯﹑將成菜圃﹑賴沈朗臞修淨因於此﹑而某生新之﹑坐稍定﹑有聲渹然鳴﹑以寺逼西太湖﹑奔濤震響霜月之下倍覺淒淸夜半夢醒﹑巨聲轟磕﹑欲排匡牀﹑使我神骨俱栗﹑詰旦緣湖入村塢﹑朱實黃離。與【洞庭最】旭光相【勝之時】照。此昔人所謂好景君須記也。將抵水月寺﹑長松夾道﹑寺前銀杏數本﹑大可合圍霜葉淩舞。令人須眉言淡。摩石碑﹑讀曰香山蘇滄浪二詩﹑迂道觀無礙泉﹑涓涓一泓而巳﹑渡嶺得華山寺﹑寺在山之陰﹑連岡矗矗撥黛挼藍當仲伯包山﹑長松類水月。龍鱗虯幹。壽且數倍之暎月【討出性情】更角奇炫怪第山髙月出嶺背﹑北樹頭髮白﹑夜闌矣﹑又次日離華山﹑渡一小嶺橙橘愈繁籬落間不勝艷冶乃其風格嚴整﹑非若春葩撩人﹑差可擬安石橊耳﹑行行入長壽寺﹑寺所踞不甚勝﹑且摧圮﹑賴主僧修巳饒韻致﹑能淹客﹑去寺半里﹑得松臺盤石﹑如生公說法處﹑一古松嵯峨驕蹇前對【好掩映】霜橘百株又爲靑林點絳因遊角庵﹑道柯家嶺﹑嶺襟帶西湖﹑是日風暄气柔﹑羣峯可數﹑晴湖如鏡﹑不風而濤﹑砰砰猶隔宵枕上﹑山坳起伏處﹑並東湖亦出肘腋下﹑連岡若腰帶﹑兩湖左右垂最宜虛閣而構神祠者﹑築垣閉之﹑與湖【山中人故智】光爲仇﹑可怪﹑至角庵闌入果園﹑有短嗇插湖中憑墻西矚﹑頹陽忽忽將墮﹑蒸霞飆發﹑目畱而錢之﹑赤盤半玦至深紅一綫旣滅旣沒湖水倒映忽如長虹而四山冥合矣是夜遊山昂別有記﹑曉遊角頭山﹑返舟中﹑窮龍渚石公之奇﹑廿三日﹑復從包山至天王寺﹑松林亡際﹑橫被數畝﹑其大小類水月而近寺數十株﹑鱗疊羽綴﹑殆華山雁行﹑正殿亦就頹﹑然制度古雅﹑前朝遺式也﹑坐華藏閣﹑獨一面見山﹑而東西不穴窻以爲恨﹑同日遊資慶﹑覩黃葉紛飛﹑又疑水月銀杏然斜陽暎其上如蒼髯老翁臉暈微酣不獨稜稜霜气山同樹。樹同時而借朝暾夕曛之態各自爲姿容猶人之含顰帶笑。閃忽攺顏。豈可以一貌盡哉。寺前香花橋有古木轇轕覺其寺之深。橋以外無樹便覺山之淺。�包山華山之所以爲妙也﹑次則水月天王矣﹑嘗謂名剎之勝﹑不在焜炫而在古雅老樹插天。連章合抱。霜皮縐理。滴澑成痝。一古也。殿閣參差。丹雘闇淡。女蘿陵苕。赤紛綠駭。二古也。小有頹落。不傷靜窈。若金碧爍睛。固爲嚴飭。搜討幽懷。轉非所愜。西山諸寺﹑𨿽煥麗不足而邃穆有餘大都借蔭於疊岫。而貸色於崇柯。更以締構旣遠。兵燹不經。非六季之遺規。則唐宋之故址。傾聽而淸音集。瞠視而矞影現。囂垢屏滌。廢侈汰淨。正令人超忽荒薾。有煙外之意。若使梵響時聞。禪規肇整。卽鷲峯獅窟。何多讓焉。

奇光異彩著目百骸俱戰此天繪非人工也○余嘗謂春宜居園夏宜居水秋宜居山冬宜居閣山之槪宜千秋不獨洞庭之霜橘也然秋而不歷其朝煙暮月風晴雨露之變其勝不呈故山久居焉不可予未能早達差於此享用耳

○山中嘉樹記

姚希孟

山以樹爲衣﹑山無樹猶麗姝不得羅襦繡帶而驕語綦縞能發其驚鴻遊龍之態否耶洞庭固嘉樹藪也﹑花有二時﹑爲梅﹑爲梨梅之盛﹑未知較光福鄧尉間何如但見老幹苞香糾錯諸塢中後堡涵村爲最﹑往往團而續﹑不若光福亙而聯﹑疑光福差雄也﹑所傳角頭梨花﹑則天下無雙矣﹑又聞黃家堡有一老桂﹑云角庵四季山茶﹑傳爲角裏先生手植﹑吾何所取質哉﹑果熟爲橙橘﹑果娛口﹑非用悅目乃談閩南鮮荔枝者不獨涎流﹑雙睫亦淫淫不自持矣﹑橙橘凜髙秋之气﹑肅然嚴冷。然深黃淺絳。遙映綠叢。如禮法大家。未嘗不濃妝靚飾。而舉止矜重。隱身自蔽。淸霜旣醉。色韻成酣。間以銀杏【好聲气】之蒼姿。楓林之袨色。遂使明沙淨渚。別開畵圖。遠岫孤峯。轉增縟繡。此秋山一時之美﹑獨擅於洞庭余所爲選時而踐也長松落落﹑遠者一二百年﹑近亦不下數十年﹑寅朝曦。攀夕照。邀淸暉於明月。漱爽籟之淸風卽水遠不聞湍瀨僧懶不習鼓鐘而樹杪生濤山空響梵劃然而豺虎嘯■﹝口咢﹞然而蛟螭唫此皆松之餘韻也松莫盛於天王﹑莫古於華山﹑若包山水月﹑則晉楚齊秦之匹﹑惜未見羅漢法喜諸松耳﹑松之爲龍攫者二﹑一在徐文敏祖墓﹑由趾貫其顚﹑傷痕如刳﹑樹夭矯自若﹑一在上方塢﹑欹臥僑上﹑若推僕不得起﹑作臃腫支離態﹑而髯戟怒張﹑夫松固木中龍類也﹑故松脂入地爲琥珀龍血亦爲琥珀何同偶相軋豈亦惡其似龍者邪爲雷劈者﹑一則松臺孤松也﹑雷火削去一枝﹑當是助乖龍爲虐﹑而老幹未剗馬遠筆意故在栢則華山寺前側栢兩株﹑髙僅三尺﹑枝椻葉罥有瓔珞莊嚴之相天王寺古本一株百餘年物矣枝枝向佛若合十皈依者玄奘歸而松枝轉﹑孰謂無情不說法也﹑爰告主林神﹑當爲摩頂授記﹑而余譜佳樹多取諭美人故當以禪衲終

山之有樹譬如女之姿色士之才華扶質立幹全偕是耳妙在寫得鄭重

○登縹緲峯記

姚希孟

�山以南靈巖望太湖最豁﹑至銅井西磧諸山﹑直薄湖濆矣﹑然西望至縹緲而窮﹑卽莫釐亦爲縹緲所障僅半面裝也夫神禹奠大川﹑哆言底定﹑若與四瀆爭雄長﹑豈無意耶﹑上自宛陵瀨陽曲阿諸水﹑旁而新安天目數百里內所環注者﹑震澤爲巨壑焉﹑卽密邇海東﹑然積坎所瀦﹑厚卽而徐走其性紓而悍非若江河日夜犇趨赴谷王如歸也湖之形﹑圉於東南而漭瀁於西北故觀湖者﹑必觀之縹緲﹑余以九月之十七日步自消夏灣﹑從后土祠﹑右折而上﹑勢𨿽峻﹑而徑坦石磴承之﹑無彳亍蜷踘諸苦﹑陟山腰﹑過靈官殿﹑路漸陡﹑湖面亦漸開徐步登其巓﹑泱乎漭乎﹑身在蓬瀛之上矣﹑縹緲莫釐兩相向﹑而鳬翔雁浴。龜縮虵伸。鸛陣排營。雁字撥墨。昂首摳腰。左迎右顧者合之得七十二獨縹緲爲之長﹑憑髙下睇﹑卽非羣後之覲至尊。亦幾於牧伯登壇。劍佩鏘趨者哉。其點點若聚墨。作兩山附庸不足紀。而羅峙四維翰﹑宣遐服者﹑若弁﹑若峴﹑若道場﹑在西之南﹑則篛溪苕霅諸山也﹑若銅官離墨在�西﹑則荊溪山也﹑夫椒在西之北則晉陵山也﹑若惠若錫在直北﹑則梁溪諸山也﹑是日北風驟厲挾霧气籠罩水面﹑巓﹑峯嶄。岫如。掛流蘇。陰霾之色﹑騰騰上升﹑余睫力不遠﹑怳惚迷離﹑聽旁人指呼﹑瞪目注射第意片雲垂腳靉叇不收而巳風從山背來﹑層岡障之﹑山之陽則輕波駘蕩夕陽滿湖﹑漁艇曳网而行。如寒汀宿鷺佇立。不徙又疑諸峯外添三五小山久之波光動溶。並諸山亦搖搖若揚風移樹泊岸也。日向晚﹑漸作赩金色﹑山變紫。湖之遠日者亦紫。其日沒處﹑變黃﹑晃耀殊常﹑終以風師播威不復列霓旌霞葆僅絳節一道【秀艷極矣】送羲輪回馭而巳忽見一大摩尼珠。晶瑩爍睛。又如朗月初升。去落暉不盈尺。蓋倒。影入。水其。散者爲鎔金。爲走。琲其。兩山。封峽。處聚。而成。球鮫。人不。敢吞。以獻。解事。賞鑑家。如餘者

鹿門先生穪柳州好奇如貪夫之籠百貨指其諸記中點綴語也此文寶光的燦亦復如是

○遊勺園記

孫國光

駐湛園之句日﹑適雨師灑道﹑淸和月﹑乃欲如秋﹑友人胥西臣曰﹑曷不決策爲勺園遊﹑遂同策馬出西直門﹑行萬綠陰中﹑不減山陰道上觀﹑無幾何﹑抵仲詔先生明農處﹑又無幾何﹑抵先生封樹先大夫處﹑同西臣謁墓﹑距墓道數武而西﹑爲勺園﹑園入路有棹楔﹑曰風煙裏裏以內﹑亂石磊砢齒齒﹑夾堤髙柳蔭之﹑折而南﹑有堤焉堤上危橋云聳先令人【自有綱領】窺園以內之勝。若稍以嘗遊人之饞想者。曰纓云橋﹑蓋佛典所謂纓絡云色﹑蘇子瞻書額﹑直橋爲屏墻﹑墻上石曰雀濱﹑黃山谷書額﹑從橋折而北﹑額其門曰文水陂﹑呂純陽乩筆書額﹑門以內無之非水也﹑而跨水之第一屋曰定舫﹑舫以西有阜隆起﹑松檜環立﹑離離寒翠﹑倒池中﹑有額曰松風水月﹑阜陡斷爲橋幾曲﹑曰逶迆梁﹑卽園主人仲詔先生書額﹑踰梁而北﹑爲勺海堂﹑堂額吳文仲篆﹑堂前古石蹲焉﹑栝子松倚之﹑折而右个爲曲廊廊表裏復室皆跨水未入園先聞響屧聲南有屋形﹑亦如舫曰太乙葉蓋周遭皆白蓮花也從太乙葉東南走竹間﹑有碑焉曰林於澨按林於﹑竹名也﹑燕京園墅得水難﹑得竹彌難﹑竹間有髙樓從萬玉中湧出曰翠堡樓樓額鄒彥吉書﹑登斯樓也﹑如寫一園之照﹑俯看池中田田﹑令人作九品蓮臺想更從樹隙望西山爽气盡足供拄笏雲從樓中折而北﹑抵水無梁也但古【安所得此】樹根絡繹水湄。仍以達於太乙葉﹑曰槎枒渡亦園主人自書額﹑從樓下折而東一徑﹑如魚脊﹑拾級而上﹑爲松岡﹑有石筍離立﹑一石幾峙其上﹑又蛇行下折而北﹑爲水榭榭蓋頭以茅正與定舫直而不相通榭下水僅碧藻沈泓﹑禁蓮葉不得躪入蓋魚龍瀺灂所都處也自是返至曲廊﹑別有耳室其上一綫漏明如天開巖【新制】梯而上曠然平臺不知其下有屋屋下復有蓮花水承之也從臺而下﹑皆曲廊如螺行水面以達於最後一堂堂前與勺海堂直﹑仍是蓮花水隔之﹑相望咫尺﹑不得通﹑啟堂後北窻﹑則稻畦千頃﹑不復有繚望焉此中聽布谷鳥聲與農歌互答顧安得先生遂【眞愛先生者】歸而老其農於斯乎自是返至勺海堂﹑左个爲水榭﹑榭東小堤度一亭﹑亭內爲泉一泓﹑昔西嶽十丈蓮生玉井此則井乃藏蓮花中亦奇矣哉﹑從亭折而南﹑爲濯月池﹑池在屋中﹑池形與牕楞形﹑皆如偃月﹑然池南爲浴室﹑額其气樓【不必】曰蒸云﹑仍與定舫直而不相通﹑然種種不相通處又皆蓮花水百脈灌注而篾不通也蓮花水上皆蔭以柳綫黃鸝聲未曙來枕上。迄夕不停歌。何嘗攺江南韻語耶﹑大抵園之堂﹑若樓﹑若亭﹑若榭﹑若齋舫慮無不若島嶼之在大海水者無廊不響屧。無室不浮玉。無徑不泛槎。將海澱中固宜有勺園耶園以內水無非蓮﹑園以外﹑西山亦復如嶽蓮﹑亶其勝乎﹑問先生之爲勺園以補先大夫墓傍沙形也﹑然則先生居園猶廬於墓也﹑今而後﹑眞當賦遂初哉是日午後再雨同西臣【此中宜雨】飯太乙葉中。聽蓮葉上濺珠聲快甚遂信筆爲記﹑

宋先生好奇多慧結構定不落凡曾與予訂此遊未遂得此聊一染指

園不依山依水依古木全以人力勝未有可成趣者其妙在借景而不在造景若登髙臨深倚柯憩蔭無一騁懷而局予亭前之疊石臺榭之花竹猶魚遊沼中唼藻荇以爲樂耳

○遊薴蘿山記

王思任

天啟丁卯秋九月﹑曁陽學諭範敬升﹑以壺觴扁舟﹑逆予﹑招同蔡漢逸﹑陳奕倩﹑飲於浣江之上山雨初收風陰恬適江淸照底遊魚須眉可摘其潭洄綠荷一片玉華膏也須臾至薴蘿山﹑石壁數十尺﹑題浣紗二字﹑斗許大﹑筆勢飛騫﹑位置安善云是右軍筆子細察之大似禇河南禇固祖王者﹑而字傍右字未滅﹑又志云﹑右【似是有據】軍墓在蘿山則此石乃其熟遊之地理或有之﹑卽不是右軍亦必唐【又出一兄】宋人髙手所贗固自韻事而小人阿承官長易之名而冒其鞹可恨也或曰蕭山舊名余曁﹑自有薴蘿鄕﹑濱臨浦渡﹑古來有西【我欲主之】施廟事俱恍惚﹑蔡漢逸曰﹑不見浣紗人﹑空餘浣紗石﹑其言悲感﹑而柔腸裊裊矣﹑夫女我發想。文王巳自先之。禍水沼人。亦出下策。不見李商隱之詩乎﹑莫將越客千絲网﹑网得【�艷均感】西施別贈人。恐少伯髙木。不堪聞此句也失身爲祟﹑亡國是妖﹑而復載之五湖去西施美而不美少伯髙而不髙矣﹑敬升作色曰﹑子母然﹑此吾家老子苦心事﹑若使子得作王軒﹑其爲佞諛有百千者﹑浮之大白﹑呼髯奴髮吳歈以混之予曰寧髯奴也﹑

附唐梅臣與楊培子書

往歲去越﹑作客蘇門回念與施家女【黯然】郎不復作緣每淒惻不能己巳﹑因漫書浣紗二字﹑付陳太學持歸勒之石上﹑深知書法不工﹑聊【多情】寄長念﹑不料好事者謬傳以爲右軍筆迹﹑至王季重海內名流﹑尙目不勝耳﹑爭之爲褚河南﹑又爭之爲唐宋人髙手所贗﹑夫以諸曁之薴蘿反欲令蕭山據之以【日進不】今人之手【禦遇聞栢思】筆又必奉古人坐襲之然則生諸曁者。必不應有殊尢絕色。令諸曁者。又必不須揮毫運腕耶。門下閱之﹑當無一笑﹑【梅臣諱顯悅閱人】

○睡香庵記

孫國光

古人宅不西益余家之西偏﹑有數椽﹑家人陋之﹑余乃得以其陋﹑故顓有而庵之﹑稍爲掃除﹑藏書數帙﹑佛一龕以餙陋﹑而其實爲供黑甜地耳﹑庵有花焉﹑則世所訛稱爲瑞香者也往讀廬山記有山僧睡石巖畔時覺奇香來鼻【丙緣自佳】端特勃郁逆風物色之則此花在焉欲名其花而無可名。而彊名之曰睡香。夫睡者﹑非花也﹑而能詔此僧齁齁中﹑棒喝焉﹑使之寤﹑無亦花神久圽不彰﹑而授指山僧以自見耶﹑彼窮巖邃谷中﹑豈乏不名之花﹑能自養厥靈根者而此花不免有入世之想遂致浪博浮名然使山僧亦以睡夢作佛事﹑詎不韻哉﹑何物俗子﹑攺睡作瑞﹑眞點金成鐵手花有刑書罪不在杖杜下彼攺者﹑詎非獻媚花神然睡香能托根匡續隱居之山。豈受媚俗子者哉。余最厭人稱祥說瑞。世俗人產兒。不自引分。輒妄爲擬焉而【如】命以國家【之類】不必有之瑞以侈其名盡喪羞恥。自取夭折。況祥瑞之獻。中主所不納也。睡香有靈。寧不捧腹。按睡香﹑�似辛夷﹑而小﹑香似檐卜﹑花於首春﹑而苞胎於隔歲﹑及其花時也﹑又能不雕其葉﹑允宜淨土﹑爲睡僧表章之﹑余雅好睡﹑睡亦第鼾鼾作梨花云想﹑非能爲睡香髙足﹑而以庭前適有此花﹑復記憶匡山故事﹑遂用山僧之類其花者﹑以顏其庵﹑聊復寫吾睡之意巳耳假令【又足前意】睡香在匡廬時克終自韜晦以葆其朴卽山僧且不得有所名之而矧其有以祥瑞辱之者乎士方窮居時。先【似蘇端明】白竊竊然爲入世之想。而究竟毫無所瑞於世。與睡香徒供人玩悅。何以異哉則余未嘗不悔山僧當年一睡轉多事也作睡香庵偈偈曰﹑山僧昔未睡花非不曾香香性自虛空﹑不與血肉遇﹑當其息若雷﹑四大如虛空﹑眾香國裏來﹑此一花何有睡旣作花香便睡不必醒想其燻難忍﹑咄咄參鼻觀﹑何俟逆風尋﹑而後與花值﹑假合睡香故﹑遂以名其花﹑花自有佛性﹑睡無受香處﹑有心作睡想﹑縱令花同睡﹑睡亦不復香﹑

旣爲花辧冤又爲花惜節伯觀愛之者至矣○乃至終南快捷方式凡物有之

○核舟記

魏學洢

明有奇巧人曰王叔遠能以徑寸之木爲宮室器皿人佛以至鳥獸木石罔不因【果奇巧】勢象形各具情態嘗貽余核舟一蓋大蘇泛赤壁云舟首尾長八分有奇髙可二黍許中軒敞者爲艙。篛篷覆之。旁開小窻。左右各四。共八扇。啟窻而觀。雕欄相望焉。閉之。則右刻山髙月小。水落石出左刻淸風徐來。水波不興。用石靑糝之。船頭坐三人。中峩冠而多髯者。爲東坡。佛印居右。魯直居左。蘇黃共閱一手卷。東坡右手執捲端。左手撫魯直背。魯直左手執卷末。右手指捲。如有所語。東坡現右足。魯直現左足。各徵側。其兩膝相比者。各隱捲底衣折中。佛印絕類彌勒。袒胸露乳。矯首昂視神情與蘇黃不屬臥右膝。詘右臂。支船而豎其左膝。左臂掛念珠倚之。珠可歷歷數也。舟尾衡臥一檝。檝左右舟子各一人。居右者椎髻仰面。左手倚一衡木。右手攀右趾。若嘯呼狀。居左者。右手執蒲葵扇。左手撫鑪。鑪上有壺其人視端容寂若聽茶聲然其船背稍夷﹑則題名其上﹑文曰天啟壬戌秋日﹑虞山王毅叔遠甫刻細若蚊足鉤畫了了其色墨又用篆章一文曰初平山人其色丹通【有法有韻】計一舟爲人者五爲窻者八爲篛篷爲檝爲鑪爲壺爲手卷爲念珠者各一對聯題名並篆文爲字共三十有四而計其長曾不盈寸蓋簡桃核修狹者爲之魏於詳矚旣畢詫曰嘻枝亦靈怪矣哉莊列所載稱驚猶鬼神者良多然誰有遊削於不寸之質而須麋了然者假有人焉舉我言以復於我我亦必疑其誑乃今親睹之繇斯以觀棘剌之端未必不可爲母猴也嘻枝亦靈怪矣哉

寫其形肖奇矣並其神倩不可告人處亦傳技卽靈怪未免踵事增華也

予所見奇技雲閒潘君仲以紙制奕子狀女滇式色瑩亦然且敲之有聲其爲五辦梅花香盒蒙之以錦不可覓其聯縫之迹又於友人方無遠家見竹根制一蠏一■﹝虫軍﹞情態畢肖置之幾上蠕蠕欲動出金陵濮仲謙手一花籃竹絲所織紋細於發瀠回百狀相傳嶺南一靑衿手造竹扇墜僅盈寸許刻畫玲瓏二老須眉衣月田目皆如白描立松樹下■﹝彳旨﹞異山間月出山石凸凹石理細皴爲嘉定朱三松作小道可觀至此巳極𨿽仿之者眾相較懸絕矣今之刻核舟者多而未必盡出王叔遠手眞炎寉貝之間巧拙大異非識者誰與解之𨿽然人心田雕田甚作無益貴異物豈佳兆乎

○姚太史風樹堂記

陳繼儒

往乙丑秋操一葉弔孟長節母於婁門東之十里餘步月八村太孺人與襯猶在舟次肅衣稽首退而愴然賦詩以贈之乾坤局脊敢求全一把黃茆枕墓田孺子但言耕稼事門生多廢蓼莪篇木雞望去何曾斗金馬拋來不受憐哭罷白楊風夜起蕭蕭落葉打窓前爾時夜分矣猶聞丁丁椓木聲余問何以曰先慈嘗欲結茅墓旁面未之逮也奉遺命考室三楹其中龕奉父母主兩旁供如來置苦塊出人謁於斯春秋禴於斯食於斯寢於斯生於斯死於斯題曰風樹堂志悲也堂之四周長松數千章老梅數十本修竹數百竿雜花繽紛羣羽翕集隱幾絕巢燕之泥【山林】橫渠下捕魚之柵冠蓋闊希瓢笠狎至望見者疑有僧寮農捨而不知爲孟長太史公蛩吟鼠泣處也孟長居廬閟靜嚴潔酒肉不禦國事不談非特精講禮家言抑亦得放士逐臣居貞儉難之體傷哉貧也但恨不早構此堂以娛太孺人耳太孺人面在或爲介子推之世子遁綿上而耕或爲袁夏甫之母子穴土室而視今兩者無一焉﹑而以區區五斗之養母﹑且病而歾於京﹑扶三千里之喪至淮陰﹑聞嚴譴﹑母且震【我心孔悲】而匍匐於道﹑老魅遣銀鐺四出﹑窮捕鉤黨人吳兒蜂擁數萬餘捉緹騎撲殺之文起孟長莫能禁命在箕風斗口間太孺人有靈。度且登於木。嘯於梁。盻而祝曰。尙愼旃哉。而禍且岌岌矣。昔劉元城﹑終夜熟睡﹑鼾聲撼墻屋﹑徐有功殺之三﹑宥之三﹑而神色不變﹑彼何人也﹑孟長何人也﹑徘徊墟墓﹑有時定睛不相屬﹑吁喘不相聞﹑俄裂眥作電光。俄大吼作霹靂鬭壹似飲重恨。茹積哀絕未見虩虩震驚。有【大定靜】索死覓活之意。或勸之斷髮而逝﹑復壁而藏弗應也丁卯見母畢會天子剪除元凶﹑拔登眾正﹑風木之堂蕭蕭翹翹卯不及瑕巢不及覆。幸存於麏鼯蓬翟之鄕。而孟長行且告墓出山矣。其言曰﹑重耳以十九年霸晉。勾踐以二十年霸吳。老氏胎於母腹中者七十餘年。發垂白而後始出世。今某裭鞶於乙丑﹑賜環於戊辰﹑雛之離母也。學道修行。人之去死地也。得無太早乎。子何以教我﹑陳子曰孟長【果然】鐵漢也廬墓之三載直抵重耳勾踐老氏之數十年良醫成於折肱﹑神仙成於息踵﹑名相成於憂患﹑出山非早﹑請爲脂車秣馬以壯君之行﹑但願孟長坐中書政【只此語受用不盡】事堂如坐姚家村風樹堂中可矣是爲記﹑

君子處憂危之道只宜斂翼雌伏而況居憂廬墓尢忠孝之兩全者是文悲憤淋漓令太史肝膽須麋一齊畢見

○雪鷗閣記

魏學洢

雪鷗閣者何﹑荻秋庵雪鷗閣也﹑荻秋庵者何﹑子吳子別業也﹑蘆花之菆﹑小樓出焉﹑馮樓而觀之﹑蹲而伏﹑戢翼而【命名自佳】臥﹑泛泛焉若隨遊波而上下者爲雪鷗閣。閣負陸爾﹑前堤爾﹑短扉側啟﹑偃枝登降爾﹑乃波濤涳涳焉﹑步履之下﹑徐陟之峩然閣也風蕩之則扁然舟也遙望亂葦中。炊煙斜起。小【如披畫圖恐畫師無此神筆】艇倒出者。漁棹往也。旅而歌。椎髻而方筐者。田豎返也。■﹝凨劉﹞■﹝凨劉﹞者。風起於靑蘋之末也。齒齒者。石也。往來漰湱者。湍相擊也。水與天接。介焉者。徑尺爾矣。霧之晨﹑星之夕﹑遽而望之﹑忽若大江之中﹑橫亙豫章者焉﹑霍焉開也﹑廓焉解也﹑棚棚乎其得之也﹑長天萬里﹑鵝溪絹也﹑短檐茅屋﹑頹枝殘雪﹑疏疏而密密者﹑龍眠畫也﹑西風搖落﹑艸木萎黃﹑有懷伊人﹑川上徘徊﹑則瀟湘而洞庭也﹑子吳子嘗與玉峯歸子﹑錫山髙子﹑詠歌於其間﹑謂可以寄趣也﹑荻秋名焉﹑閣之爲雪鷗何﹑蹲而伏﹑戢翼而臥﹑泛泛焉若隨遊波而上下者﹑馮樓徐觀﹑則類有然者焉﹑故名爾也﹑門人魏學洢讀書於此﹑而樂之﹑曰藏焉修焉﹑息焉遊焉﹑趣其寄焉巳﹑

兼醉翁阿房之體而秀逸過之

○雨中初遊西湖記

朱之俊

子自非齒南遊﹑輒聞東南山水之美﹑余杭爲最﹑聞而想﹑想而夢﹑如懷古人﹑則鮑昭李白﹑如念姣色﹑則毛嬙南威﹑如想石交﹑則尹班之陶陶﹑範張之款款也﹑今歲旣得奉使於浙﹑過潤﹑招張公亮﹑未至﹑作詩屢促之﹑公亮追及於金閶﹑予喜曰﹑湖山杖履有色矣﹑閏四月九日﹑始入杭頒詔之夕卽出宿昭慶寺寺離錢塘門不里許﹑而枕湖之首﹑予從輿中。拗頸望湖僅一綫白如美人露半面。擲眼於人𨿽未盡了了亦復可念夜聞檐澑滴滴聲﹑輒撫枕而嘆﹑晨語公亮曰有所思在咫尺﹑風雨阻之。遂各含情而坐﹑君能之乎﹑公亮曰不能也﹑乃謀之主僧﹑買艇遊焉﹑旣入舟﹑見湖上諸山﹑盡作影於影中爭出云若敗絮。若飛練。若馬。若行人雲山相混根枝罨蔽純爲墨天公亮偶指一峯曰﹑奇云也﹑予曰﹑山也﹑指一峯曰﹑怪山也﹑予曰故云也﹑蓋公亮短於視又素未識南北山何狀故多指多惑湖與煙亦復相混﹑數百步外﹑水爲煙據如空中有水隨舟所之然後開開處亦如鏡受气訶眉目有物﹑故不盡識湖近遠。及其坻岸焉。主僧望一簇影曰﹑此孤山也﹑其上有六賢祠﹑予問六賢爲誰﹑曰李白﹑蘇林﹑曁明維新周公﹑元美王公也﹑公亮謂湖上之祠﹑宜以久其地﹑與風流標令﹑爲山水深契者﹑乃列之﹑周公冷面﹑且爲神。有別祀矣﹑元美文人﹑與湖非久要﹑今並四公而坐﹑恐難熱熟也﹑予笑然之﹑及嶽王祠﹑予曰𨿽雨﹑可無謁﹑乃屐而上﹑時方撤魏逆祠以新之﹑過王墳﹑有鐵檜卨﹑皆無頸﹑墳前有分屍檜﹑剖而植之﹑各生枝葉﹑嗟乎﹑一秦檜耳﹑鐵首木心﹑俱不能保至此﹑出王墳﹑遇大雨﹑巾角盡墊﹑堤上見魏璫石勒碑﹑皆委地﹑碑髙一丈餘﹑讀其字盡錘去然猶有可意得者﹑復下舟杯數巡﹑至湖心亭﹑柱礎瓦椽並吐水气予輩登之﹑冷然如入鮫宮龍國﹑不能久畱。舟行里許﹑有重堤﹑爲放生池﹑紅橋屈曲﹑艸樹蓊然﹑絕勝湖心亭﹑時遊檝如騖﹑然罕有至者﹑主僧語予蘇公堤﹑數六橋﹑皆若對顏﹑顧雨甚不可登﹑欲移舟裏湖﹑則以舟稍髙﹑不能渡橋下﹑旣而林山晚暮水情黯黯乃鼓槳而歸是日也﹑予謂西湖如絕代麗人喜亦好嗔亦好靚娤亦好蓬首亦好立明處亦好入闇處亦好晝見之亦好夕夢之亦好故雨𨿽雨酸然﹑予興亦復不淺﹑而公亮殊憾憾﹑以爲十年憶西湖見之乃沈煙底﹑且湖山面貌﹑若恍若惚﹑眞如夢遊﹑故作詩有雨湖女兒鄕﹑六橋花艸地﹑本無英雄心﹑但有媚人致﹑之語﹑予謔之爲唐突西子。因成一詩以爲西湖解嘲。

從意中摹景可與應劭從登泰山記匹�

○自雲棲還宿昭慶寺記

朱之俊

雲棲爲故蓮池師道場𨿽無金宮紺殿而竹有一陰松無異響亦可以捐祛世情領會眞蘊將發之刻﹑主僧復引予輩觀華藏世界海﹑以一蓮花爲一世界﹑皆雕木爲之﹑重重無盡﹑自此一徑沿錢江﹑溯杭城而歸﹑時澄江不波﹑漁舟搖曳﹑不異平湖之水念白馬雪山似神而非恨不見其奇偉也行十餘里﹑爲月輪山﹑上有六和塔﹑登其巓﹑則隔江諸山。參天黛色。百里靑冥還顧杭城。如魚鱗。西湖如一銀杯。南北諸山。皆回靑轉綠。畢態獻狀。以入衣袂之側。而溂江如帶。反出我步屧下。至白光不斷。存想無際。則東海三神山。金庭銀闕。瑤艸瓊枝。或在其處焉。予得句有云看到海光全是夢拾來江色不勝秋公亮詩有云江气白分海气合吳山靑盡越山來予謂此語寄月輪山麓久矣。今乃被我輩拾得。復數里﹑過湖南﹑入淨業寺﹑寺極壯麗﹑有宗鏡堂﹑宋壽公著宗鏡錄百卷處也﹑迆行入淸波門上吳山﹑廟有十﹑僅遊其三﹑騁目四望﹑見�城一九。江湖相夾。山無定容。水有異貌。而府署廛市。並樓山水淸麗之間。他郡或躡屩舂糧。輪折足繭。以求名勝。而未可到。此獨寢食坐息於水木魚鳥。苔石煙嵐之窟宅。生其地者。卽不能如丁野鶴升云絕漢。猶或多塵中之慮。寡霞外之想。恐亦山水之所訶也。日旣夕﹑乃歸昭慶﹑是役也﹑予有二憾。及三快焉。凡山水之情。天機深者。目與相近若天機旣淺則乍入之其神味不能相酬惟狎處旣久則山水力重而後能通人之气予生來𨿽恆以道念自相接續。然後入婚宦。天機自薄。須在深山中一年半載。觀其動靜。閱其實虛。然後山情人意。可恊爲一。昔白公詩云。翠黛不須畱五馬皇恩只許駐三年東坡詩云。我在錢塘百六日。山中暫來不暖席。三年百六日。猶以爲近。乃予入杭僅半月。作湖山遊僅五日。予望山水如雲上見仙。恍惚未定。山水視予。恐亦如生面之客。亦所未喜。此一憾也。客有爲予言天月徑山之勝。予神往履動。顧以使事久羈。或非世法。且公亮因體重。艱於登躋。予孤興莫助。此二憾也。何爲三快。予每謂遊山如學道若近俗魔則道心易散每見登山者。撰輿馬。庀殽羞。方及一勝。則有軒蓋之迎。竿牘之擾。幾席才陳優樂並作耳聒殿呵口倦朝務不復識巖光嵐气爲何物予從行僅數人。不攜酒殽。入寺。僧人供蔬筍淡食。畱錢而去。所至無冠佩之迓。得以靜心壹聽。領略白水。一快也遊山亦如觀古人文字當得解髙而胸曠者與共評騭公亮旣當世所推爲文通明遠之才。敻絕近代。兼心無恆事。胸有遠覽。予獲與之探討巖石。揚搉煙霞。又與予遊從旣久。形迹儀數。亦皆捐脫。二快也。三則世人有終日幽奇中。而不能有一語之合者。予𨿽乏麗句。足酬山靈然每逢佳勝。公亮旣走筆成篇巖谷響和。予亦一吟一詠差與景光相接。亦可自達其亹亹者。歸途自詠所著百餘篇如初買山園新築精金日一翫之意思開發此三快也。遊旣竢。將以歸途問眉公先生於雲間。並覓洞庭天平之友。越勝旣攬。復想吳趨。臯山幼海之澤。予小臣恃邀有異緣矣。

讀此文方知世人終日山水中遒未嘗經目○公亮可上詩有云翻思白蘇眞潦倒。尙畱好語到吾儂。兩君同遊奇文共賞此亦西湖不多得之盛事

○發昭慶宿弓殳光庵記

朱之俊

遊湖之夕﹑檐澑尙泠泠﹑夜半聲絕﹑厥明天大霽﹑主僧報曰﹑今日可入山矣﹑乃與公亮各乘一小兜﹑從者七八人﹑或步或騎﹑遂發昭慶﹑從人有前而訶者﹑予笑曰此所謂曬裩花上也亟止之自是遊人隊隊無相驚者初行獅子峯下﹑左湖右山連林映蔚時霖霪乍霽。艸欣鳥悅。山笑水嬉。予輩七尺在輿。而情巳迸散於南北諸峯之上。間從林影之缺。復見西湖。則如美人麗妝盛服。離幽閣。出明除。非復煙雨中慘淡故態矣。行數里爲王泉寺﹑入寺﹑觀玉泉﹑不逾畝許﹑中有五色魚﹑百餘尾見人悠然有閒情及投以餌則共攫之鬐鬣皆動食之能累物如此泉底有孔﹑出气如橐鑰﹑僧人曰﹑昔有僧曇超說法於此﹑神龍聽之﹑爲之撫掌出泉﹑此卽泉眼也﹑又有細雨泉﹑晴天水面如雨點﹑予久畏雨乍見而駭矣出寺﹑則長松參天老蘿冒塗﹑爲九里松故處雲气不斷。屬於靈竺。雨後諸山如流。萬綠加重後人見前人素衣俱作靑色金翼白毛亦俱化黛抽芳接馥交徑牽居心骨皆翠殊憾此身不遽化爲山禽野鹿矣不數武﹑爲集慶寺﹑宋理宗所愛閻妃功徳院也﹑經始時﹑望靑采斫﹑擾及雞豚﹑時有人書法堂鼓云淨慈靈隱三天竺。不及閻妃好面皮。然此寺至今有理宗禦容兩軸六陵旣掘冬靑不生而帝之遺像畢竟托閻妃之面皮以存何可誚也又數里爲飛來峯羣山皆土峯﹑而此山純爲石體﹑其中空虛通朗如巳悟僧而其上學學堯堯。含精吐气蓋牛奇章米南宮諸怪石之宗黨姻戚咸聚於是焉山多不根之木。旅生石上。想石亦有膏以滋之。予所恨者。山椒之石。盡受楊髠刻爲佛像。遂【擔山亦然】失奇性。𨿽有馘髠像首。置便溺處者。終不足以謝吾石丈。公亮謂須得冶童遊女。恆以衣袂掩覆之。或山更飛去。脫其像石。乃爲勝致。昔人云桀爲不道。走山泣石。今山泉環流若泣。或以是也。予欲窮山頂﹑靈隱僧自超適至乃引從下天竺﹑過三生石﹑捫筱援藤而上﹑公亮體稍肥﹑艱於登陟﹑乃折竹作杖﹑十步一歇﹑气息才屬予每先登坐哂之至頂爲蓮花峯﹑峯石硌落﹑如刀劍﹑不可坐﹑而公亮����息良久望西湖如杯中水。今古遊人皆在一杯中吟煙嘯月飛仙過之應爲齒冷旣下入靈隱寺﹑飯於冷泉亭﹑公亮吟林丹山詩云﹑流出西湖載歌舞。回頭不似在山時。予曰此水汨汨。巳先作歌舞聲矣。不入西湖。安入乎。隨徒步包家園﹑往返數里﹑予謂世人向湖山中作一園如蛛牙攵虫向花葉中作一窩安知此窩外皆眾香國也吾以南北兩峯爲假山中外兩湖爲小池猶恐人笑我爲河伯耳薄暮上弓殳光庵﹑庵在北髙峯之半﹑竹磴層折。林先蔽虧。僧家皆刳竹取泉。眾響並作。沸於弦索。時予輩足日巳倦。逮入寺。逾復振發。夜宿飛雨亭下。泉聲在枕上。雞報更。予魂骨俱淸。作詩有憑髙僧气盡坐久道心寒之句。殆徹旦不寐焉。

目旣往還心亦吐納其神情之所寄遠矣

○發弓殳光宿法相寺記

朱之俊

宿弓殳光之夕﹑庵僧慧如殊韻﹑欲邀予早起登庵後石磴﹑望日出﹑會予起稍晏﹑至石磴﹑日巳蚤食且盛夏﹑枝葉蒙密﹑卽五鼓﹑恐不能覩紅輪初動時也惟見西湖鏡面若綴林木之缺可手弄之湖船一葉兩葉亦似掛帶叢筱輕風吹之碧影俱動不辧遠近矯首北髙峯頂﹑第在目睫上﹑予褰衣欲登之﹑公亮色微戰﹑問慧如山頂何見曰內湖外江﹑但稍曠耳﹑公亮曰﹑內湖外江﹑則此間巳見之且吾瞑目導吾神於玉霄九霞之際。巳視比髙如蟻垤耳。何曠之有。予笑而止﹑時靈隱僧自超以寺田被占﹑欲因予告當事者﹑與羣僧共迓於令泉﹑亭慧如許爲予作山導﹑乃共發弓殳光﹑飲茗於峋嶁山房﹑至靈隱﹑時朝光四滿﹑泉響觱沸。遊童冶女。亦以久陰后。思想其欝欝者。爭織於道。予乃知杭之。山水。爲杭人性情之苑性情日生故山水之色亦無時渝也羣輩久坐泉亭﹑目光往來﹑謂殊少麗人﹑予戲謂杭之佳麗或者不爲美人而爲山水其山水之麗皆可任人踰墻而摟橫塵而臥耳因共笑而起﹑復過飛來穿洞底﹑浮一二卮﹑便投風篁嶺下﹑過一片雲石其石﹑多孔竅﹑要是人間所有﹑惟愛其前有石枰鐫句云﹑興來臨水敲殘月。飲罷吟風倚片雲。稍上爲龍井寺﹑井方數尺﹑萍藻交橫布流灑響於階砌之下若寺神奏樂時適有遊女五六輿﹑坐寺門﹑聞予輩在﹑不敢入寺僧意巳不在予輩乃出﹑不復問子瞻辧才﹑有何遺迹也﹑下嶺數里﹑皆在山坳﹑舊壠新墳﹑長楸古栢﹑比櫛不絕﹑人行萬樹。與萬鬼中。惟聞野花作芬。時與屍气相雜。張公伯雨﹑於公忠肅﹑祠墓皆在焉﹑予因念此筱根狐窟之人。向者亦嘗鳴笳伐鼓於兩湖羣山之間。醉盡煙雨。賞徧林鳥。不知耳後鼻端。幾許風生火出及一棺戢身𨿽輿馬揉沓歌笑讙嘩亦不聞不見死者卽無言生者猶未悟乎乃宋人猶謂西湖風月。不及東華門外。一片軟紅塵。嗟乎予謂卽使軟紅塵中碌促百年不及向湖山抱【繇�否】膝閒坐一日予鄕𨿽乏佳山水。然秋初彪嶺。春少文湖若以西湖之意遊之一波一石便是余杭予向屢語公亮。吾及四十之年。便避位尋山訪勝。以畢餘生。終不老入長安街上。至此地。吾念益決矣。暮及法相寺寺有定光佛漆身﹑遊人乞於者甚眾﹑公亮謂此老死後猶以臭皮袋誑惑人欲叱僕之寺僧靈源能詩﹑時與遊人賡詠﹑予復登山﹑觀錫杖泉蒼然晚色集於林端予幽意甚愜時公亮以疲劇﹑不獲從焉﹑

類能摘光鉤色於人所共見人所不能言中○後復似蘭亭記

○遊洪崖記

徐世溥

由江二十里抵洪崖﹑兩崖石數十尋皆釜色﹑時有白繡紛若疊菊相望。四五文勢常欲合。無土有艸。剝落成文。直上髙五六里﹑西山之水﹑飛鳴而下﹑時從石壁﹑橫灑飄忽﹑若疾風吹雨﹑莫不斜飛﹑前有巨石當之若塹﹑水稍匯之﹑上瀑奔流﹑至此則復衝激上山左右噴薄洗石壁逆流同下矣左右有鐘磬兩石﹑巨若輪﹑橫無所倚若水東奔激之則翁然作鐘聲若倚瀉西擊則鏗然若磬至春夏水彌不復見﹑但聞水中鐘磬聲也石壁上有鏤文﹑歲久苔塡不可見﹑蓋神僊迹云﹑昔洪崖仙人常居此﹑故因以名地﹑洪崖之時無書是豈洪崖迹耶下石爲渚﹑時濚時流﹑遇不翔鳴。遇沙明【絕】綺九【似酈道元水經注】十七曲入於河

○鄢家山記

出秦人洞﹑將往蕭嶺﹑曲道委蛇﹑左右艸花夾路﹑不知其名采之不忍目賞不給遂乃坐石上攬玩久之望前路煙樹相與淺深若可披尋﹑乃取道往﹑行田徑﹑循回溪愈曲愈幽﹑從小徑入﹑地方十畝﹑畦有芋﹑畝有禾﹑淸池抰沙魚不网罟四面髙山環合山皆修竹巖多艸花巖下有蠨蛸結网﹑小竹間風吹花落皆系网上不則飛墮池中魚往就食之不可得遂迥然而反若有所驚者茅屋十餘﹑居人皆悶悶無所識﹑從之沽﹑贈以棐栗﹑山蔬﹑因上山坐竹下飲之﹑竹葉滿天仰不見日。見日影。風來竹動。日影搖碎。方圓不定。欣慨良久問其山不知名問其氏鄢姓雲云

○登蕭山嶺記

初至洪崖﹑樂之不能去﹑會暮﹑無可柰何﹑遂宿於桐源﹑其明日朝發秦人洞﹑皆下馬步行﹑道不盈寸﹑涔不濡軌﹑兩旁臨萬仞之溪﹑道多怪石﹑淸怒奇危如牛入地半如羣馬飲河如嬉駒【如此狀石奇勝過於前人】仰臥如走犬避豺如大夫冠如欲登天如欲墮淵咸誘目悸神。攀枝望徑。匍匐披艸﹑擇道以往﹑不知所徑之髙﹑側睨阪田﹑相去數十里矣﹑至蕭嶺﹑嶺爲西山最絕﹑俯視在下﹑茫若煙海田隰溪谷山阜平林深灌川澮江河城郭都邑廬舍皆在靑煙中西北至於廬阜﹑北至於彭蠡﹑近都丰城﹑南昌﹑武陵﹑豫章之治﹑皆若可頃刻飛集。天亦稍近。云在其下冉冉若綿。俯而臨之。若從地上觀井也。上有石室中可坐三人﹑昔人構之以期神仙﹑蘿纏其梁﹑薜荔滿壁﹑亦且千年﹑因坐石室中﹑飲酒﹑良久日曛乃反﹑前後行山數日﹑費酒十餘壺。芋栗數升皆采諸山中昔之大觀者﹑州有九。遊其八。澤有七。涉其三。今遊西山源有七﹑經【髙比】其五﹑洞有三﹑遊其二﹑良足快矣﹑

○獝狂國記

張明弼

道不周而北。爲寒門。涉寒門。過積水。爲獝狂之國。去齊州蓋十萬里。其國當無懷氏時。朝日而夕月。食穀而衣毛。與齊州不異。相傳有獝狂氏者。生三歲而有晦黑之心。揜啼以爲笑。護飽以爲饑。父母憎之。誕寘之莽漠之野。而鮭蠪之神腓字之。移之委羽。則梟楊覆乳之。乃負以歸。行年二十。而目言口瞬。耳咽鼻聽。眠娗陰賊。人莫能測。其國君髻者。乃聞而好之。設九賓以見。授之以三旌之位。獝狂乃謀遣鞮人。重九譯。以求中國之書。得六經諸史以歸。遂著書名睒睗經以窮奇檮杌爲堯舜而以曹瞞爲孔子尊爲至聖啖天王以唐之林甫宋之檜配食之頒經於中國期年。其州黨化爲獝狂。三年。而國之八紘。化爲獝狂。又三年。而國之八極亦如之。海之馬銜。野之彷徨。地臯轉鄰。蝄像木客之徒。慕而從之者數萬家。乃其幽髻。而奉獝狂爲王。相與丰丰衙衙。倏忽而閃屍。黔羸之神。以告於帝。帝怒敕六鰲載地而南羲和望舒無經其疆於是其土如晝恆如月死夜六谷亦絕惟黑气如山旅聚而吞之因以不饑獝狂死。國人奉其髑髏於啖天王之廟。有大事。則殺鼠如犬以祀之乃化形出蒞事還復爲髑髏或言自帝之移地。乃返與齊州相近。去桑野僅三千里。而我谷城之民有夔魖氏者一遊其鄕而忘反教國人歲一通中國焉琴張子曰惜也。其莫之禁也土有明王其無令復通中國

獝狂鬼也委鬼也睒睗經三朝要典也黑气如山丙丁之際也啖天王之廟生祠也夔魖氏彪虎屬也此公亮悲憤之文而作於乙丑以後刻於丁卯以前至有以此挾公亮者嘻危矣

○顧龍山前記﹝山去邑五里髙不十餘丈廣不數百畎而爲邑人遊憩之地﹞

張明弼

上帝旣剖混沌氏以其四支爲四嶽以百節爲百名山命大章豎亥。步四方道裏遠近分布崗巒產生陵谷而吾邑西良常句曲乃踞其二﹑然而山去邑﹑郭六十里而遙﹑非輿馬不可到﹑邑中平夷曠衍﹑望之如洮湖之面未有雞頭鹿角之土以棲人屐齒於是邑人有巢蓍子者患之繪圖以諸於帝願割混沌氏之一毛以賓曉日送夕月焉上帝未許﹑適誇娥氏二子。驅北山之龍。將移太行。往厝雍東。龍方負山屓贔。誇娥氏輒持鐵鞭鞭之。龍矯鬣左顧。拂然而墜其一石。帝目巢蓍子曰袖承之以若置邑居中爲顧龍山�

似金簡綠字遺文一則○龍山一撮土有此記可遂嵩衡於代

○聽竹樓記

錢應金

春波之湄﹑有數椽焉﹑余先人之敝廬也﹑廬之後﹑復有隙地﹑家仲誅茅翦棘﹑而築樓以居﹑樓之前﹑有庭方空﹑萟以修竹數竿﹑疏陰落翠自遠人意因顏其樓曰聽竹﹑而請余記之﹑余曰﹑樓何以聽竹名也﹑竹之擅長也﹑猗猗有斐以文著亭亭欲上以節著金錫圭璧美其質也箘簵筱簜珍其材也其中空﹑其外直﹑其色靑靑﹑其葉劍拔﹑其幹蚪拏其子族繁多﹑俱可攬而得之者﹑何取於聽也﹑使子樓而在湘江之濱﹑篔簹之谷﹑綠玉萬叢。瑯玕千个。檀欒■﹝女便﹞娟。莽尊葳蕤。松濤雜吼。湧泉豗鳴春粉濕而龍嘶夏彩赩以鳳吟大者鐘磬。細者簫琴。風來有聲。萬籟喧呼。無風而寂。自然笙竽。披襟當之﹑不亦聳然傾聽乎哉﹑而子蕭蕭之庭落落之竹﹑靑未上而幹霄。綠不滿而覆屋。紫脫無聲黑離難握。方未能與檐鐸驟秋而和茶鐺爭沸也何以聽爲﹑家仲曰﹑樓因是而得以聽竹名也﹑浸假而置此樓於攢篁叢筱之中﹑則幻翠空光﹑予且應接不暇﹑盍往觀乎﹑而以聽熒也﹑惟是庭荒竹小﹑使予日日對之不且枝可記葉可數而致此君笑人乎予惟焚香默坐﹑洗耳內聽﹑而胸中自有箐箐籊籊者也﹑琴之弦澗以潺矣。碁之下。鳥以啄矣。客之來。風自掃矣。觴之飛。云欲流矣。詩之吟。空爲賡矣。鴈聲哀。淸激瀨矣。鶴煙迷。篆澑沙矣。粉籜吹。蒼龍鱗矣。膩香落碧蛇涎矣秋爲賓危樓肅矣夜爲主髙枕迎矣不必半天風雨﹑千尺蛟龍﹑而我且有餘聽也﹑倘予而身入蓊蔥之林﹑目飫波濤之狀﹑日習刁調之聲安知不更厭以爲囂聒哉矧也耳境無盡﹑寂觀自淸試與若憑髙以聽﹑庸詎嶰谷瀟湘渭濱淇澳之筠不漱音戞韻環入而作我樓淸響也余應之曰甚善﹑竹自不可﹑無子又能聽﹑可以名此樓矣﹑遂援筆以記﹑而復詠聽竹四章﹑

遠望多眾容卽之無異色

○橫山記

馬之駿

橫山之勝以徑徑【九山皆然】勝以秋山巉秀聳拔﹑直不受步乃旋折而升如蟻之附磨終日見大圓焉上苦僂。其疲在背。下苦眩。其禦在足更相遇必相視累累若登樹之猱。故曰其勝在徑。蘿叢棘蔓。深可沒踝。霜林木脫。著地如師屐殷�響作丹黃跆籍故曰徑之勝以秋也。登頂四望﹑靡所不俯﹑郡脈自南來﹑雉堞逆踞之東饒气而北稍衍﹑非玆山處幹維幾緩不收矣凡登山使人怡者其觀冶使人悲者其觀幽使人冷者其觀僻使人危者其觀峻山理爲主。而人以气聽之。予窮髙俯仰﹑旁揖雲霧﹑感流景之頓駛﹑訝此身之何來﹑不覺迥然而放歌﹑泫焉而出涕其悲固以秋而不以山也松栢之大者﹑皆不逾握﹑曰嘗童亍斧斤﹑寺𨿽淺而潔﹑向亦經髙皇帝駐驆﹑勒詩贔屓間﹑旁有龍王廟﹑廟前有池﹑僧云盛夏屢涸志傳爲聖泉誤﹑祠山之鼓﹑如雷相聞﹑白石靑崖﹑恆數月閴無履迹噫桐人之廢遊也久矣

山從徑幽徑以秋勝令人神冷

○秦淮戲鱗記﹝刪﹞

傅汝舟﹝應天﹞

先七月望﹑一夜臥蕉帷中﹑手拾閒雲﹑弄明月﹑忽牕外叩玉如意聲曰天際冰輪。柳堤雪浪。待子久矣。不憶諸蘭舟在門。桂槳在鑪。白紵在身。提朱紅念珠在臂。攬衣登舸。櫓人戟手拱立如祖士雅渡江擊�雄狀也。放艇中流兩岸水樓中茉莉風起動兒女香甚癡人亦作憐語。再搖再去﹑入石橋﹑如過天臺洞門光景另似蓮花莊裏﹑長蛾修袖﹑理洞簫聲﹑初歇倚桐陰下看戲魚也﹑舟移浦近﹑笑袂相遮低聲度語云此陣狂書生又弄昨夜未了風月去耶有鏡在天﹑有客祝曰﹑願老天照盡天下麗娘妝無錯過。斯時有棋枰聲。投壺聲。打馬呼盧聲。杯觥聲。絲肉聲。波聲。風竹聲。胡笳羯鼓聲間幽溪曲閣。有書聲。絕不聞悲秋聲。間有作下淚調者歡人之極酸楚取快耳濯溪顧影波走而月流波跂而月立波怒而月號波喜而月怡波曲折而月橫縱波淸渾而月蒼黃快哉觀也。其中大龍大鯨。爭夾船不避。又似不敢驚我者有好事小鱗數百頭長一寸五分許約上波五七尺﹑飛越二三丈﹑翼左右鼓舞如舟生兩銀翅蕩雪澌中前後他遊舫不得也中有更好事小鱗潑跌我酒盞中。吸吸有聲。似欲飲來借漿者。又似鼓雄量赴酒戰者。又似妬我輩歡而傲餘者。余對飲之。連進三盞復以一杯送爾波下。小鱗頗似醉狀得水如醒。復躍起而下。又有更好事小鱗盤起空中。有號酒龍人。手摶之據掌上。不忍去。綽有詞人俠士風。河堤爲之傳驚。家家珠簾髙掛處。露姮娥眉臉。看戲龍矣。來往艇爲之歇簫鼓者三。爲之作簫鼓者五。一時靑蓮花气﹑空中散下﹑魚耶﹑龍耶﹑神物魚服耶﹑彩繩釣竿﹑不欲船頭豎起也﹑俄飛一舠如馬﹑曰聞子白龍之戲來其人八千社長廖伏生豪有奇致﹑呼余與龍兒再約﹑約明夜﹑見白鱗爲之復上躍者三若諾者然客呼天曰﹑異哉﹑借此斗以挹漿﹑卜明月夜﹑壽子桃葉上。飛棹長去。不得復語。余亦避囂蘆葦深翠中聽都人士女自驚訝是夜酒如泉。心如洗。月如寤。飲酒未記升斗。數漏下刻三蓮花矣。客有寒衣﹑不禁者﹑散去﹑決明月滿時再來﹑不須臾月滿之朝矣﹑起修蕉幃十寢紀﹑紀適終﹑有梁父山人艾子�。溪上至。曰夜者聽河泊浪頭語。公等大肆哉釣醉龍也。請卜今夜會東諸侯雄戰。有��山公紀直心。沓屨來。曰夜者客星犯咸池間。箕尾爭捨。請卜今夜荷舊鍤從事。有橫江擊築之人。黃州王子云。袒胸入戶。曰夜者空中瀟湘洞庭。風雨生浪聲。訝何數千里。得枕上聞君等酒鋒墨兵。河流作勢耶。請卜今夜三寸舌助下執事。有少室書生建武劉叔夏。競以竹輿至曰。異哉。昨長幹塔燈中。望東流上有異人气。直盤雲際。麻姑仙人。遣夢來。今夜期會三更碧落之間可乎。酒龍人余怒飛。昨者手搏龍兒之豪也。再掀髯來曰。如何此掌上尙撲剌有生勢。請卜今夜赴白鱗約。君侯無遲。閧笑七幅庵石橊樹下。架上書。不讓百城。枕中祕。陋千金也。抽奇抉微。往復無暇。再有雪衣後身李白毫。仙仙至曰。適有羽衣霓裳之招。去當歸。歸尋香生花語處。卜今夜步明月於天上。俟我於邀笛乎。而諸客磅礡衣冠。尋昨舠望進香橋進。過天子西華長安門。泊櫓綠楊下。蘆葦如障。萬葉浴碧。約可五里中有老樹僵臥水湄下爲黿鼉之榻上條疏風爽爲秋蟬髙吟之閣居蒼鷹颷翼於間柳下萍密織如無水地。非櫓動。不知波也。呼小奚奴﹑涉淺灘﹑尋牧羊道士來。道士冰壺中人唐仲午也。來曰知君輩白龍戲。下今夜望旗鼓矣。再進艇一里。錘山上曰云拱拜有狀。吐聖人天子气欝蒼。絕不可畵圖。舟中世外世內書。或袖或展。或枕或誦。林容一洗俗色。眉翠各各遒上。如天﹑際人。笑李郭之舟未韻也。曲折容與。蕩入芰荷深浦。桃花無迹。小門洞開。八千社長側杖禿衿。喜動顏色。促到客矣﹑飲冰下榻。分瓜嚼藕。菊英秋水。淸香入鼻孔裏玉磬有聲﹑𨿽冽﹑不楚楚﹑樽中雪波自泛如引酒客而解其饞小瓢易大杓﹑談兵說劍﹑賞花賦詩得意處不記戲龍也是時夕陽西下天重雲欲雨﹑客無不邀天以乞月如昨夜者﹑時且雨聲點點﹑敲荷盤上﹑如摧客愁﹑客曰﹑月不出﹑酒邀之﹑再不出﹑酒敵之﹑蓬發大飲﹑與重云爭狂云更密﹑雨作溪流﹑泡杯大﹑思雨不廢﹑虞肯負龍兒約耶﹑率登舟神气愈橫﹑疊呼傳籌﹑怪言雨落﹑淋漓中云宿居士西吳唐宜之。牽裳投篛篷下。曰天愁君輩失長夜歡。先遣雨師洗浴人气。月華將放。請卜今夜挾飛仙以遨遊得耶。座上笑喚進艇輟醪待月姊來舟還秦淮道上一程雲雨中如在茂樹中行。如對墨玉屏風。不辧諸峯嵐色。如在靑銅鏡上光無亮彩前此酒。約飲五百斗而云孔漏下。隙隙吐光。如美人妙鬘上玉梳一痕破蓮葉零落殘粉。都不似白玉盤也。前此牧羊道士﹑愁月華之不鮮﹑作壺中尋月遊忘其忽去。此則白兔山公。亦愁鮮月之不永。作枕上臥月夢不知其頓行矣。時城上柝巳二響俄碧天如掃。萬里沈寂。嫦娥仙子。修眉黛。整華裾。獨立瑤臺上。爲品題天下風流主。魚龍隱隱躍波下不敢吞其影娟美新媚﹑如待我輩之共憐耶吸茶一盞﹑勝金莖露一杯矣﹑箕坐娑羅樹下﹑時月光在樹﹑樹影扶疏﹑如綠紗帳孔中透出玉肌膚﹑嬌艷不盡露也。巳在眉。巳在袷。巳在屐。花影可踏。新也冷也。韻也趣也裊也麗也。不可像也。云宿居士爲病鶴﹑以茗代漿酒龍人啖酒如水八千社長﹑囚冠。七幅庵主胡服。但覺千鍾不醉人。不止虜酒。少室書生。梁父山人。橫江擊築之客。出沒糟丘上如巢如鱉。山中千日酒至此失其權。玉盞盛來琥珀光。酒品固陋。月光常在金尊裏。興復不淺乎。其間畵棟香幃水上開者千計水下影者亦千計綠幹紅葩水上植者二千計水下影者亦二千計粉白黛綠水上嬉者數千計水下影者亦數千計彩檻畫鷁堤邊行者百計水下影者亦百計漁燈雀火溪上畱者萬計水下影者亦萬計簫悲鼓咽手中吞吐者千與百計水下影者亦千與百計此時若兩秦淮然。妬魚龍在我波下。爭我世界也。在天之月如水而峙。在波之月。如山而流。其奇狀可數數耶。安得摘卻天上月。令爾魚龍苦殺也。昨夜小鱗來不來﹑明月照人有情矣此時計【再下總數】飲酒三百七十斗四睇間﹑中流絕色佳人。飄渺一葉。在波上波下。有雲气如月色照之。故不欲示人。如當眼偏不能直視。風鬟露眼。花佩霞居。仙耶人耶�知之矣。憶昨白鱗之化耶。非耶。遏云之聲遠去﹑方入人耳﹑好奇者噴火花射光﹑求一逼視意﹑不可得﹑但作獻花供養勢耳﹑可憐也﹑此時漏下近四鼓約飲【三下總數】酒計四百斗云宿居士酒力怯。領東山風月長嘯去。諸客復捨閣登舟﹑曰昨龍兒負約﹑當罰大斗﹑寄波中﹑醉殺此狂鱗也可﹑又曰不然﹑姑待此時天上人間總一般何煩老槎哉﹑飲月也﹑非飲酒也﹑𨿽萬瓢不醉也﹑筆舌轉雄﹑有看天笑傲。作白雲帝鄕之歌進斗者。有悲壯相雄。作大風猛士之歌進斗者。有響答流泉。作河漢梧桐之歌進斗者。有虎視白眼。作烏鵲南枝之歌進斗者。有宛弄叩楫。作楊華玉樹之歌進斗者。有吳音者﹑楚語者﹑漢調者﹑胡歌者﹑連聲疊句﹑音瀏然﹑神越然﹑小世界而大心胸﹑白鱗橫躍如聽歌而來赴約者再三異哉況不知去者之爲誰﹑而畱者之爲我也﹑上下淮流十里間者一也計飲酒有三百五十斗橫江擊築之人。亦以病魔領西門之風月鼓掌去。客未巳也。望停波之寂寥。綺羅歌吹。沸天淫地者。閴無影。一溪明月玉橋冷葉。作拍拍聲。鐘山息翠如千萬朵靑芙蓉合莖並枝不知共蒂南方上空佛燈。放舍利光。照一川爲琉璃。與月澄暎。有大官家作釋迦利益事。爲寶筏載老袈裟。叩法鼓。擊淸鐘。持往生普度咒。如入深山古佛場。令人骨冷。騷人閒語。英雄熱心。俱作比丘開士菩薩想。又水燈數萬盞。從上流下。計往返六。輝煌波上。棊置繡錯。客曰摘星也又曰不然玉京鱗甲鞭散天涯誤墮一行也又曰不然六朝流脂紅守宮也又曰不然粒粒丹竈砂也又曰不然初焰奪銀白蓮花也又曰不然末光射霞紅蓮花也風捲則亂。水急則馳。如長蛇之戲波。舞鳯之穿萬花谷也。燈燈相擬。慧心並發。不曾飲酒一斗﹑其往來秦淮十里間者二也老僧去而小鱗來其躍起如赴約者﹑倏而山風飆起。河水鬭波。若鼓客助其狂。若故以風雨遮狂奇之太泄。忌觸上帝哉。疏星澹落催曉。月光西走。亦似怯笑語之不敵。城土烏驚盡漏矣。其往來淮流十里上者三也此時白鱗亦三躍起如更畱人不忍去者飲酒直恥其罍﹑各各動畢吏部盜心﹑而醜無主約飲不下五百斗客曰﹑談月未破﹑如靑州從事何﹑余命小奴貰髙陽三百斗佐﹑酒家傭破夢汲之﹑驚曰﹑何數數苦余睡時復得酒﹑得靑梅一盂﹑諸客求酕醄不得﹑不知醉鄕久矣﹑梁父山人﹑作臥龍待顧狀﹑亦破一夜描眉之夢﹑金雞玉雞﹑遞鳴亂唱﹑渡頭曉﹑人客疑爲鬼呼﹑長安俠宋獻孺﹑追歡畵樓中人﹑不肯起﹑是時月似醉﹑更不能寐﹑更寐不能語﹑白气照波﹑十里一色人行霧中誰家閣燈雜數點疏螢似學一二曉星朝北斗諸客目光迸攝﹑電發火流﹑照耀煙柳中﹑魚龍驚起﹑不敢視﹑喝月倒行。不能是恥。七幅主人下淚弔月。梁父山人發笑問水。少室書生搔首捕龍。酒龍人覆杯吸長川。八千社長科頭怨朝暾。想昨夜麗人何處陽臺弄雲雨。不知此日月之又變也。周穆之瑤池耶。漢武之上林也。隋煬之迷樓也。不可知也。其往來淮流十里上者四也龍魚爲躍起者再四若拱別我者急舉酒各酬數十斗餘百五十斗傾波中呼我醉鱗寄諸好事去歲在甲寅

○泛太湖遊洞庭兩山記﹝節錄﹞

王思任

從曲徑入翠峯寺﹑碧酣欲滴大約在濃松肥竹間訪所謂﹑悟道泉者﹑以松火怒發之淡逸有力。而本泉僧遽欲簒中冷惠山之座。則吾舌尙存也。而吾友陳仲醇背泉跨澗扼樓以領其勝遂使湖光山色。日日來盟。要言不繁。山川卽文字耳。

入華山﹑則靑嶂環回﹑曲流徑繞﹑人家別有華胥浮在水中而實在山藏在山中而實在水四五里聚落。錯繡成萬花之谷。望竹籬石堵。紅橘黃柑。家垂戶晃。將至寺二里﹑長松落落﹑夾道攫云﹑俱數百年物﹑不下千章﹑而寺之橙橘﹑益爛熳狼籍翠羽丹苞之中。無數金珠火齊。寺橋傍紫葡桃。藤葉嫩紅老白束縛古木薜蘿野葛彊附弱攀悉不辧倫理寺僧蒼麓﹑剝橘烹泉﹑香風沸沸﹑仍落八柑相贈﹑富麗中幽逸淸美吾嘗欲考此數日祿命也僣矣僣矣﹑

踰嶺而得天王寺﹑寺前松差遜花山然枇杷花香風數里氤氳山椒樹祖藤孫萬果匯集色味紏纏僧寮碧窈寺主九蓮﹑是解脫禪﹑能爲雅謔者﹑予謂此地極﹑宜猿狖相與一笑肅入竹樓酒我而送之湖濱乃探元暘洞﹑是時日在湖西曳爲紫金大錦。俄而珠棼火跳。化作九微之燈。漁歌樵唱。上下淸杳俱以洞云收之因尋鎭賣橋還舟﹑別雪鶴而宿於黿山之下﹑

○淑女紀

何偉然

天啟皇帝﹑登極下詔﹑選人間淑女﹑充椒掖詔止鳳陽﹑自我朝選典﹑曾未及於江南﹑風聞所逓﹑訛言輒布﹑三吳有女之家﹑咸栗如霜色﹑市井亡賴﹑乘機搖鼓﹑爲作因地﹑俄而曰﹑某家皇封封矣﹑某家聞之郡邑矣自閏州而金昌﹑而苕霅﹑無不思所以畢婚嫁者﹑吾杭爲甚﹑才聞並裏﹑忽徹鄕曲﹑父母之命﹑媒妁之言﹑一時僉舉﹑不特時及破瓜。作緣成偶卽【面如嫫母者亦掩面啼】發未覆額口尙乳气者亦【口將爲掖廷選且柰何耶】指童子爲盟。或議歸。或議贅。冰人竭蹷。應千門之命。市上盡作定婚店矣。朝議暮舉。不待決擇。惟恐無當人意。無知者。固明珠暗投。卽知者亦以乘機可省籹資因人惟諾。至媸若無鹽者。假爲遷就。猶可免其皮相者。耳是以寒素之家多受焉。吉不必星期。照之日采。軒不必魚飾。巾之絳裙。筐篚塡街。香奩委路。僕夫翻地。燈火燭云。金鼓聲喧。飛鳥爲亂。一畢所事。如釋重負。如排大難。相爲委托。而後卽安。正不顧靑鳥翡翠之婉孌也。婚牘紅箋。錦昂五百。和合神馬。價勒三銖。物情騰踴。販夫驕色雞不得談於牕鵝不得陣於水魚【實情實事】不得樂於國豕不得化爲石牛羊不待日夕下山橘柚楂梨貴於交梨火棗蔥韮薤蒜珍於江芷杜蘅花燭燕喜。十家而九。庖人儼然上客禮。屈之不至。至亦靑鳥之卽返也。有恐人知者。暗爲迎送。復恐人不知且揚言曰。吾女巳有夫矣。縱有司嚴爲告戒。且曰﹑是寬我。故畱以答天使者也。假合錯配。何異流離。命富者。得佳人。並得金珠璧馬無算。命貧者徒多一醜婦人累耳馬醫騶導之子。全徼龍翔鳳翥之靈。蘭臯蕙畝之香。半落傭保駔儈之手。不顧牛驥同早。何有冰玉齊稱。王謝家風。朱陳夙好。懼無論。又安所稱雜佩贈之。寶瑟友之耶。匝月之間。系鴛鴦之足者。不知費仙人幾許赤繩也。夫一言之訛。令人間忽辟一夫婦世界。童男奼女。破性裂道。可勝道哉。吾聞之﹑不願生男願生女。戚畹之寵。昔人所希。卽修儀貴嬪婕好之輩。無甚大不可爲之事。何以甘委珠玉於艸莽。若曰不足當典選。則存之便。而況陶嬰宿癅。猶得見幸乎。感而紀此。

○再復石佛寺碑記

姚希孟

原夫成壞相因陵谷互位灰飛石窟﹑巳經刼火千年水泛蓬萊﹑又見桑田三度﹑諸相總非實相﹑則【便見有】實相詎存【廢有興】有常俱屬無常而眞常何在慨自雙林寂﹑滅百■﹝疊毛﹞闍維﹑金人現日輪之光﹑靈骨起佛陁之墖﹑繇玆風教﹑徧被羣陬﹑琳宮遙望於閎衢﹑紺殿藂興於聚落﹑崇巖窈窱。晨風雜漁梵之音。仄磴靈奇。夜雨振鯨鐘之鈕。烏瑟膩吒。旣宴坐於蓮臺。室摩那拏。亦分棲於蘭若。喜捨善信。皆持優塡波匿之心。護法貴人。共矢梵釋天龍之願。然運分盛衰否泰事關時節因緣﹑譬諸生誦法六經﹑尙【似難例訥】有焚坑之慘若佛法總持三教﹑豈無摧折之憂﹑摩騰翻白馬之章。積薪付火。康僧建赤烏之墖。燃鼎趨烹。惡黑衣以及緇衣。可謂魯魚莫辧。見兵器以及釀器遂令玉石俱焚。更以麟徳之空談﹑釀成望仙之實禍﹑鞠精藍爲廢圃。欲廣阡陌之規。驅淨侶而戍邊。爰從牧圉之捍。驟聞焉或一道也﹑儀圖之﹑豈其然乎﹑卽棄地可畊﹑非寺非庵﹑沃野自多閒曠𨿽惰農當警﹑不披不薙﹑丁壯每務般遊﹑無論具八而兼六通。精者固超軼窮神知化。卽其念四思有資三有粗者亦冥維世教民彛。倘信之不疑﹑自當就崆峒而諮大道。卽捨旃何礙不妨付箕潁以作外臣。而夏虫語冰﹑蜀犬吠日﹑人自貽其伊戚﹑佛但說爲可憐﹑至若梵宮板蕩之餘﹑復還舊剎﹑貝闕蒿萊之後﹑聿整新規﹑事有廢而必興﹑笑昔日之闡提安在﹑業巳湮而復振﹑知宿因之檀信重來﹑斯吳中石佛寺恢復因緣洵可術巳﹑寺始晉朝﹑邈延

昭代嘉靖中﹑王侍禦行會昌之政﹑致袁氏因而受廛﹑萬曆間﹑伍少參踵汝南之風﹑使它人居爲奇貨狐潛兔窟煙迷鷲嶺之云。鵲換鳩居霧冷獅臺之月。溯厥摧殘之狀﹑每令長老咨嗟﹑至其靈異之彰﹑應屬鬼神呵護﹑玆有兩張先生﹑文學世俊﹑孝廉世偉﹑曁大廷尉毛公堪﹑並系袁甥﹑俱稱眷屬﹑何宅相之竟爽﹑固受記於陽元﹑獨渭陽之云亡﹑更傷情於伯道﹑若揆因而推果﹑得非壞寺之殃﹑欲幹蠱而弭諐﹑宜復當年之剎至珠英屢萎於芳樹在文學更切驚心而玉茁未煗於藍田在廷尉忻玆植福﹑赤腳頭陁﹑心力殫竭﹑同精衛之塡河﹑長者居士﹑財法弘通﹑猶馮夷之赴壑﹑各懷衣願﹑共恊弘勛﹑此所以市閧塵囂﹑復覩寂場淨域﹑衝衢溢陌爭開貝葉曇華者也參合替興﹑旣恍成其一夢﹑從玆香火﹑可永亙於三吳﹑於是現聞道人姚希孟﹑盥手稽首﹑而系以辭曰﹑徧閻浮中﹑遷謝靡停﹑鐵絙終刓﹑金穴可崩﹑崇墉■﹝山韱﹞堞﹑華甍雕楹﹑冷若寒灰﹑滅如曙星﹑豈獨羣品﹑幻泡紛淪世界亦然彈指可傾維玆佛法﹑覺性所成何斷與常匪滅而生導師權巧卽幻表眞。斲木就鐻。笵土從型。妙麗端嚴。號曰世尊亦有名香。爰及奇琛。刻玉裁坊。鎔鑄五金。借實搏空。藏用顯仁。維石鑿鑿。地大所凝。淸淨本然。眞空妙明。彈指開峯。點頭聞經。可叱可鞭。寧非有情。以此一卷。化丈六身。日晅風披。霜雰露零。乃繚墉墻﹑乃辟殿庭﹑回廊幽邃﹑傑閣嶒崚﹑施以黝堊﹑藻以丹靑鼓鐘喤喤警其朝昏整衣唄誦。滌缽經行。梵聲盈衢。香風滿城佛法東來﹑吳地蔚興﹑維衛迦葉。浮滬而遵。得此鼎峙。如日月燈。閱盡市朝﹑忘其古今﹑荒砌凝苔。舊礎蒸云。滄桑自移。禪天獨存。云何刼災。濫及祗林。陡值修羅。兼遇波旬。以埽以湮以兼以並。甫六十年。甲子一更。誰則重來。而能廓淸。袁旣若敖。展矣我甥拮據捋荼。殫厥苦辛。往諐代懺。新福互增口碑載塗﹑頌溢歡騰﹑我嘗興惻﹑蚩蚩者氓朘割閭■﹝尙阝﹞旁迨桑門佛廬僧【貪癡聽受如】寮廣其幅員威【甘露灌頂】焰幾何彈指銷沈生馳白駒死集靑蠅邸第田園朝齊暮秦久假必歸物理爲恆佛法豈凐終當鼎新。獨湣愚癡。轉入苦輪。福業自招。覺迷在心。我感斯事﹑爰告後人﹑時維春半﹑歲次丙寅﹑追而術乏﹑以付貞瑉﹑

佛法常興雲胡可滅旣巳不滅何能不興此以護法爲說法者

●媚幽閣文娛雜文﹝附贊說頌評募疏語﹞

明鄭元勛超宗選

陳繼儒眉公定

鄭元化贊可訂

代石言﹝虞淳熙﹞

香眉小案﹝沈顥﹞

毀鹿椅判﹝虞淳熙﹞

閒窻論畵﹝董其昌﹞

臨雲樓雅集詩紀事﹝李炱﹞

錢詈

云湖釋壽鄒徵君六秩﹝眭石﹞

原詩﹝蔣徳璟﹞

彈陶﹝黃道周﹞

讀諟﹝倪元璐﹞

同學請檄﹝倪元璐﹞

文心外符﹝黃道周﹞

責和氏璧﹝黃道周﹞

花樓薦牘﹝李元介﹞

魁星贊﹝沈承﹞

有稱張畱侯諸葛武天狄梁公範文正公爲百代殊絕人物者各系以贊志景仰云﹝有小引項煜﹞

古硯說﹝許獬﹞

制毒龍說﹝虞淳熙﹞

準提菩薩一十八臂頌﹝姚希孟﹞

雙鶴頌﹝有序王納諫﹞

天臺評﹝王思任﹞

金穀序蘭亭記評﹝項煜﹞

翠林庵募緣疏﹝馬之駿﹞

募裝佛疏﹝倪元璐﹞

普陀寺募化觀音殿疏﹝沈承﹞

修痘司神殿脊疏﹝沈承﹞

重修鶴林寺疏﹝陳其志﹞

普同塔募造疏﹝沈承﹞

自述﹝朱國禎﹞

駢語﹝�集﹞

○代石言

虞淳熙

靈竺名勝﹑惟九里松﹑飛來石﹑天下奇觀﹑向年松厄道民曾作謠以泣﹑轉移大老之意﹑旣巳易容﹑今此石災道民欲存開【大慈悲】辟之峯。比救唐時之松尢爲急切。故向旣垂涕而道。今可無發衝冠而談。不欲默一也。況貴人向頗有一日之雅。因我卜鄰。因鄰禍石。勢不容默二也。朋友之道﹑小過責善﹑大過痛言﹑過而不攺﹑是爲獨夫﹑若苟懷小惠之私。是坐視大惡之就。誼不容默三也。良醫對治﹑有觸人之大怒而疾瘳﹑世之忌醫﹑有痛割其贅疣而痼愈﹑蓋不比桀紂非至諫。不牽猛索不回頭﹑勸百諷一。攺悔庶幾。情不容默四也。山靈夜夜相泣。欲言而無其聲。寺僧隊隊石頑。能言而詞不達天不容默五也。作代石言

石告【貴人便慘】貴人曰我石無口【誰謂石頑】口在世間我石不言言在天下我石自盤古皇帝﹑迄今萬歲聖人﹑峙立此土﹑名曰飛來﹑蔭蔽郡城﹑阜安人物﹑富貴由我鍾毓【實有徳於】而致。科名【貴人先此打動】由我秀麗而崇。許由愛我﹑棲隱其間﹑惠理知予﹑加之美號今蒙貴人見愛爲寵實異【妙】諸君以爲石乃公物﹑疊靈山之假﹑何妨取靈山之眞﹑不知石是云根﹑苟剪一片之雲實奪一峯之秀豈不聞玉在山而川媚。乃忍珠盡徙而龍亡。可憐去歲以至今朝﹑始猶扛擡浮石﹑今則穵掘【慘】心胸﹑始言盆景列排﹑今則勢侔艮嶽﹑今𨿽掘土幾尋﹑後必開坑百丈﹑始𨿽勢在一門﹑今則效尢接踵﹑喊聲震【慘甚】地。錘鑿轟山。鳩眾如虎而如雲。扛插似戈而似雨。金聲累歲。敲碎道民之心。搬運百千。活剜寺僧之肉然且嫁言巳實不遣而【眞是飛來】暗利土人之盜來又復笑言我自美觀。寧惜賤人之唾罵。故土人有天坍長子頂之言﹑山匠有地主大人歡之說﹑是猶警盜而無論窩家﹑詳刑而不甚主使﹑雄心惡發﹑巧語誰欺﹑𨿽宋世開花石之綱﹑凶不若是﹑元亂鑿佛身之血﹑惡不如斯﹑一寺之流散不足論獨不念會城之秀鍾乎﹑一城之秀气不掛意獨不念【照應】巳身富貴之由來乎巳身富貴欲享盡﹑獨不顧朝廷之香火當存乎﹑淫石迷樓﹑窮奢極欲﹑陳明土地﹑含怨而未肯顯靈﹑靈鷲山王﹑睨視而共須時至﹑我令泠泉終日湯湯相告。而貴人若不聞。我等眾峯終日點頭如求。而貴人若不見。必至崩我身﹑絕我脈而後巳﹑哀哉﹑痛哉﹑賴有道民如刀之口﹑尢恐言出而累以禍隨﹑幸而道民以鐵之心誓願頭存而與璧俱碎一言夕發﹑萬里且聞﹑伏願靈隱寺歲時朔望﹑祝願﹑萬歲聖天子聞之﹑伏願守土觀風﹑名山大川之寄﹑大諸侯聞之﹑伏願郡城內外聞﹑鍾靈峯﹑諸大夫士庶聞之﹑伏願會城遠近﹑百姓軍民﹑共有富貴科名之望﹑墳墓祖孫之念者﹑聞之﹑定發公言﹑將無淸議﹑倘然膚剝如救﹑頭然﹑泣血謹告﹑

地與山隔則移山作玩亦無可柰何計耳貴人去飛來蹴近何不結茅其側偸閒婆娑而顧殘毀名勝蠢亦甚交江南諸貴人俱當懺悔無負道民婆心

○香眉小案

沈顥

稽史得兩公﹑曰香山白﹑眉公蘇﹑尢稱文章壁立﹑格法霜凝﹑其玄遠淸易之性﹑往往與道自合﹑而迹或若離。離政公之合也。兩公之居官無論﹑卽其爲詩﹑如陶所云﹑稱心而言人亦易足樂其天倪以達羣趣若白之淸夜琴興﹑有云﹑淸泠由木性。恬淡隨人心。靜味此語﹑性與道合﹑未嘗與道期﹑知人哉﹑至其機情逸流﹑借物生動﹑乘其悠賞﹑無所遏畱﹑則有小蠻阿素爲銜書鶴爲解語花盤舞淸歌。響影狎妙月卽可掇風焉用系若曰﹑櫻花扇底黃金賤。楊柳尊前白璧輕。公於道也果若離耶。不知太傅之遊鳥窠忙亦彌陀。學士之友佛印。西方有據。素蠻琴操如經所云香風吹花雨以新好。系風掇月。何有何無。卽不然兩公之文章風骨。靡然不立。矧夫道耶。山豎溪童。可以指指。矧夫窠印兩禪。尙稱函蓋耶吾故曰離政公之合也噫香眉往矣﹑追其格法﹑吾有其人﹑世人尋香索眉不得本來面目猶自遙耳試欲覯止請得之白公堤畔

覷見本來𨿽謂一人現身可也朗公殆拍肩香眉之間應使相視而笑

○毀鹿椅判

虞淳熙

破戒無異木頭。𨿽標梵网殺生尙憐艸系。宜學苾芻猿心亡而禍延﹑鹿椅罪因名得﹑惟玆蔗種﹑系出女仙﹑爰彼樹神﹑由來佛化﹑旣可觀成穢器﹑詎難想作蓮臺﹑人懸淫具。而不容盡誅。戶列雕牀。而安能並毀。況交柯連理。人不生嗔。矧孳尾鳥巢。史猶詳紀。卽使合歡若腰鼓。何勞赫怒動斧戕。且曲木直木之交。易與者何傷。而遠逋近逋之急。徵取之爲虐。訐人私以奪人好。借佛法以劈佛身。非君非親。碎寶解囊成武斷。忽取忽捨。朽卮欹器枉鐫銘。在仰松俯而狎偃松。如覺海激而蕩性海。鉆燧生其赤徳。禍克背於靑陽。失禦牛車之牛。同逐鹿園之鹿。加靑黃於始。誰涅文樽。施刀鋸於終﹑自屠肝膈﹑笑此竹葦乞士。俱是桁楊下人。或比伐九里之良材﹑更似殺千秋之風景﹑不爭獅子座擬割席以何爲。搖落鳥窠禪。嘆巢居之未穩。當夫四金業有定價﹑於時二人巳不同心﹑佯若連枝﹑潛窺液漏﹑一聞戲車之語﹑忽動伐柯之情﹑否則初聽淫聲胡不卽碎隋煬之駕豈得翻雕錦字獻頌唐姥之牀斬曲幾。斬惡竹。隱君正令誠嚴。焚寶座。焚花趺釋子貪令彌熱。想據梧而難瞑。思援木以他求指黃大癡畫上之柯尋根誣盜引宇西泉像前之帶伐杞貽殃玉女幻地獄之乘死屍變天冠之葉。此座極險。斯木多陰。勝則朽而蠹生。覺亦空而蛇伏。法應連坐﹑律合同條一付刀林一投劍樹

鹿椅可對羊車皆宮中行淫之具法誠宜毀

○閒窻論畵

董其昌

趙大年畵平遠﹑絕似右丞﹑秀潤天成眞宋之士大夫畵此一派又轉爲雲林﹑雲林工綴不皴而荒率蒼古勝矣今作平遠及扇頭小景一以此二人爲宗﹑使人玩之不窮﹑味外有味可也。畵家之妙﹑全在煙雲變滅中米虎兒謂王維畵見之最多﹑皆如刻畵﹑不足學也﹑惟以雲山爲墨戲﹑此語𨿽似過正﹑然山水中爲著意﹑生云不用描染﹑當以墨漬出﹑令如气蒸冉冉欲墮乃可稱生動之韻昔人評趙大年畵謂得胸中千卷書更奇﹑又大年以宗室不得遠遊﹑每朝陵回得稿。胸中丘壑不行萬里路不讀萬卷。書欲作畵祖。其可得乎。此吾曹勉之﹑無望庸史矣﹑

山之輪廓先定。然後皴之。今人從碎處積爲大山。此最是病。古人運大。軸只三四大。分合所以。成章。𨿽其中細碎處甚多。要之取勢爲主。元人論米髙二家畵﹑正先得吾意。

畵樹之竅只在多曲。𨿽一枝一節無有可直者。其向背俯仰。全於曲中取之。或曰然則諸家不有直樹乎曰樹𨿽直。而生枝發節處。必不都直也。董北苑樹作勁挺之狀。特曲處簡耳。李營丘則千屈萬曲﹑無復直筆矣。

枯樹最不可少。時於茂林中間見乃奇古。茂樹𨿽檜栢楊柳椿槐﹑要郁森﹑其妙處在樹。頭與四面。參差一出。一入一肥一瘦處。古人以木炭畵圈﹑隨圈而點之﹑正爲此也

宋人多寫垂柳﹑又有點葉柳﹑垂柳不難畵只要分枝得勢耳點葉柳之妙﹑在樹頭圓鋪處﹑只以汁綠漬出又要森捎有迎風搖揚之意。其枝須半明半暗。又春三月樹未垂條。秋九月柳已衰颯。俱不可混。設色亦須體此意也。

畵樹木﹑各有分別﹑如畵瀟湘圖意在荒遠滅沒卽不當作大樹及近景叢木。如園亭景可作楊柳梧竹。及古檜靑松。若以園亭樹木。移之山居。便不稱矣。若重山復嶂。樹木又別。當直枝直幹。多用攢點。彼此相藉。望之模糊鬱蔥有猿啼虎嗥之狀乃稱至如春夏秋冬。風晴雨雪。又不待言也。

董北苑畵樹﹑都有不作小樹者﹑如秋山行旅是也又有作小樹但只遠望之似樹其實憑點。綴以成形者余謂此卽米氏落茄之源委﹑蓋小樹最要淋漓。約略簡於枝杪而繁於形影欲如文君之眉與黛也相參合。則是髙手也。

趙大年平遠寫湖天渺邈之景極不俗然不多皴𨿽云學維﹑而維畵正有細皴者乃於重山疊嶂有之趙未之能盡其妙也﹑張伯雨題倪迂畵云無畵史縱橫習气﹑予家有此幅﹑其自題﹑獅子林圖云﹑予此畵眞得荊關遺意非王蒙輩所能夢見也。其髙自標置如此﹑又顧謹中題倪迂畵云﹑初以董源爲宗﹑及乎晚年﹑畵益精詣﹑而書法漫矣﹑蓋倪迂書絕工致﹑晚年乃失之﹑而聚精於畵一變古法以天眞幽淡爲宗要亦所謂潮老漸熟者。若不從北苑築基。不易到耳。

禪家有南北二宗﹑唐時始分畵之南北二宗﹑亦唐時分也但其人非南北耳北宋則李師訓父子著色山。流傳而爲宋之趙伯駒伯繡兄弟﹑以至馬夏輩﹑南宋則王摩詰始用雅澹一變鉤染之法其傳而爲張漢荊關﹑郭忠恕。董巨。米家父子以至元之四大家﹑亦如六祖之後有馬駒﹑

畵之道所謂宇宙在乎手者。眼前無非生機。故其人浩浩多壽。至如刻畫。細巧爲造。物忌者乃。能損壽蓋。無生機也。黃子久﹑沈石田﹑文徵仲皆壽仇英短命﹑趙吳興止六十餘﹑仇與趙﹑惟品極不同皆習者之流非。以畵爲寄。以畵爲樂者也。寄樂於畵。自黃公望始開此門庭耳。新都吳厷學過余舟中﹑見余雜畵粉木及此論畵瑣言曰畵史大不易事﹑吳兄畵道﹑便到逸品﹑請以餘言爲印證何如﹑

國朝畵以沈石田董思白爲正派可以上接宋元觀其立論故自尙友千古不墮甜邪坑塹也

○臨雲樓雅集詩紀事

李炱

夫怡神曠蕩﹑恆馳域外之觀﹑睇目崇深﹑數協林中之侶﹑莫不感時齊物﹑撫景會心頌葉嘉魚﹑興歌伐木﹑至若良儔寄傲於觴詠﹑佳會蔭映於巖流﹑企莊子之逍遙﹑慕阮公之埋照﹑晞洪池之滉漾﹑援叢桂之連捲信乎大隱不在川岑﹑而淸音不在絲竹矣﹑先君息機漢圃﹑藻身滄浪﹑臨水成園﹑依林結架﹑虛檐擔對蒼嶼以半浮。曲檻漱碧波而飛濕。艸木之所翳薈﹑鱗翰之所泳翔﹑荒蕪三徑。可爲沈冥天地之區。洞啟八牕。亦有吐納煙霞之想。不肖慕切南陔﹑藏窺東壁﹑澹泊魚鳥之間﹑偶景菁蔥之下﹑𨿽非會稽之墅。同素節於伯鸞。擬尋洛水之遊。共淸言於許掾。乃與二三君子﹑同盟白社大暢玄風。於時陽日遲遲條風習習肩輿竹下。飛蓋湖幹。披丹幄而藉文茵。紉幽蘭而浮芳醴。乃睠崇巘。載矚平原。肅而振衣。嗒然隱幾。連稱賓戲之文。析類子虛之賦。使人耳傾心折。目眩意迷。於是撫秦靑之節。擊處仲之壺。感孟嘗之悲。發蘇門之嘯。似乎經恍惚而謝塵紛。舞瑤池而歌嶰谷。旣乃收瞑色於四筵。含餘淸於三雅。曜靈匿景。愧非回日魯陽衡漢縱橫。益起談天碣石。卜夜之歡如何。古星之聚斯在。爾其奏綠水吐白雪攜彩筆。弄柔翰。字挾風霜。章麗云漢。帶綺波而競爽。於靑霄而直上。嗟乎﹑睹宇宙之大。而適我爲親。契山水之情。而同人則樂。聚散不一﹑去畱何常﹑地因人重﹑事以頌宣﹑爰集諸篇﹑共成一帙﹑隋珠和璧﹑均稱希代之珍﹑翠羽吉光﹑共作明時之寶﹑陶匏異品而諧音﹑黼黻同文而麗采﹑用以副名山之藏﹑且爲識詞林之賞云爾﹑

頡頏王駱之間○山谷云一丘一壑自須其人胸次有之但筆間那可得取云將文政須求其筆外

○錢詈

華平支先生曉起憑欄﹑濯纓淸沼俄見遺錢周郭肉好文曰開通。字曰元寶。水蝕沙饕。色澤皛皛。先生曰﹑太虛無澤。我心則夷。曾是阿堵。而乃來斯。少選錢形漸隱。化而爲人。伸臆鼓唇。長揖而呻。曰我上淸元君也。先生弗察過而辱之。敢以意宣。我族綦貴。我胤實蕃軒貨惟百。虞品有三。夏陻洪水。鑄彼歷山。湯罹赤地。莊山是劖。姬辟泉府。宋易綖環。文徳一甲。淮南靑蟬。夢之者。侈靑衣之號。聚之者。擅王老之譚。我爲世用。與天地參。先生弗察。而漫爾譫譫。支先生曰﹑汝侈其貴。我嗟其穢。汝炫其族。我畏其黷。瓦擲寧歆。囊空少陵。和嶠暱汝而成痼癖。蕭宏耽汝。而獲愚名。曾是阿堵。而混先生。上淸元君曰。先生之言。亦巳太甚。綦母等我於乾坤。魯褒贊我爲通神。在昔上古。代爲世珍中【非錢之罪】古多營我遂役人司馬弗綱。兄兮我親。逮玆叔季。爲享爲屯。三槐九棘。儼若神明絕我紊情於酺醢迥然日朗而心澄髙牙大纛。气焰燻天絕我苞苴以將事不與之頤指而周旋試闈扃鐍。崇深■﹝山截﹞嶭鳥飛不下。鼠嚙無穴我無逗𨖻髙才乃揭銓司體裁。錚錚烈烈。政典昭回。孤稜■﹝山截﹞鐵暮夜謝投美膴難掇爰書顯附。三尺象懸惡我刓眞鋼而繞指自方枘之不員白簡皂囊筆底風霜。揚眉吐气。如鳳鳴陽卽我撓之不挫其鋩兩富齊聲。割衿世講。升沈倏移。盟言反掌。繩樞下品。暴致千斤。仰扳名閥。姻■﹝女連﹞晉秦。刎頸締交。椎牛軟血。情隔富貧。覿面胡越。累世忿爭。貿者之讎。稍沾濡沬義洽分投。派襏暑雨。胼胝祈寒。晨興夜寐。僅給饔餮。堅銳弓【音淵】弮【音捲】奮勇無前。匪固輕生。俘馘是先。倚門之艷。彊笑追歡。盡隳帷薄。以冀錦纏。靑襟啞啞。口吟目披。饑吻嗸嗸覬潤膏脂。揮麈淸談。坐析名理杖頭一陌衷言呴呴持缽通衢。吁父呼天。殘胔余瀋。謂生可捐。腰懸銀艾。手握銅符。焦喉灼舌。敲朴追呼。鐵面冷顏。峩軒朱轂。防我甚嚴。法容可掬。王侯貴士。放諸四知。不我低昂。惟自軒輊。先生執獨行之小廉。輕擅國之大權。泥豎儒之陳言昧涉世之眞詮。何見之偏。何量之懁。支先生曰。汝謂通神。我謂戎首。舉世混濁誰執其咎。風靡景從。莫可誨諭。吾將手箋眾醜。告諸上帝。俾麗水不波。黃澒永閟。委赤仄於刼塵。殫飛屑於翡翠。大返饑食飽棄之淳風。永無藉於若輩。行見貪夫袖手。守虜消魂。達人曠視。介士還眞。目分蒼素。鼻別蕕燻。汝亦安能於帝者之命。而泯泯棼棼。以禍斯民。上淸元君乃拍掌掀髯而笑曰有是哉先生之迂也。上帝有命。以國柄六宗效【不謬】靈山川肋順先生建議及我。卽有舌如蘇張。戇如汲鄭。且重趼【彥咸二音】而不前。膠口而莫騁也。先生且休矣。我視先生。良用爲恧。踽踽涼涼。其何能淑。蠹魚是侶。鳥迹是復。手之所握。三寸枯竹。口之所咀。千古糟粕。以若所爲。而企我之轂。殆沈淵而索鹿也。去我方遠。奚我之讟。先生囅然曰。人有眞宰。士惇雅誼。汝聚耶。匪予之欣。汝散耶。奚繇而懥。如汝所陳。皇皇而求利者。奚啻誇父之逐日。剖腹而珍藏。俄遘大盜。發篋擔囊。或襢惡子。飲博淫荒。或水溺而火熛。或骫法而飛殃。紛五家以共耗。亶多藏而厚亡。蓋貪取者。有掠剩之使。踰分者。遇翦幅之吏。此尼父所爲嘆息乎執鞭。而烱戒於欹器。我性甚拙我術甚劣。不滿而撲。左挹右泄分定故也。我心自愜。在昔少年。尙不汝須。今𨿽璗【音蕩】鏐【音畱】鈑【音板】銑。【音筅】麟趾衣蹄。北斗齊髙。郿塢均糈。先言老矣。無所用之。上淸元君乃促■﹝黍阝﹞附耳。直吐底裏。曰母謂旣老。百營都息。方有時政。需我甚急。昔者郡邑右文。志在傳述得我者白壁賁於黃壤失我者夷魂化爲跖魄厥有狡夫。生前恣泆。賴我居間。名揚簡帙亦有願士。好修自飭。我不彼與。沈淪下濕。南媛秉貞。苦檗淸冰。匪我爲介。飲恨九京。惟彼河間。垢聞傾城。屬有瓜葛。族望云仍。要以死後。貞烈擅聲。十郎妬癡。糟糠扊扅。一朝身貴。棄之若遺。新聯佳麗。鼓瑟齊眉。險側如玆。邑裏所嗤。彼素契我。義夫首垂。陵凹谷凸。眞淆贗易。錯沓紛拿。孰知紀律。昔詭生人。今塗死捭。昔鬻冠�。今貿枯骨。昔亂朝常。今述艸澤。力竟徹於重泉。勢�傾於冥極。我神一至於斯。而先生敢於擯斥。支先生曰。詩云我躬不閱。皇卹我後。今吾之生�。尙以形骸爲委寓。芬麗爲梏桎。甘貧賤以如飴。撫煙�而嗢噱。矧伊身後。又焉知天地之盈虛。陰陽之消息。誰毀誰譽。何伸何屈。上淸元君締聞太息。逡巡辟易。俛而沈思。然自失。曰有是哉。先生之迂也。而終不我易。

人世種種收入錢神恁地靈通廣大

○云湖釋壽鄒徵君六秩

眭石﹝丹陽﹞

練湖爲丹陽第一勝﹑結社其上者﹑則有晴湖居士。雨湖漫叟。月湖老仙。雪湖釣翁。而云湖丈人爲之長。晴湖氏曰﹑湖之勝在。晴時則馭一鶴乎。碧天中吾神曠焉。雨湖氏曰﹑湖之勝在雨時則泛一艇乎翠煙中。吾神飛焉。月湖氏曰﹑湖之勝在月。時則酹一觴乎。金波中。吾神湛焉。雪湖氏曰﹑湖之勝。在雪時則投一竿乎。環玉中。吾神澈焉。云湖丈人聽然而笑曰。諸所稱勝湖者。歲可旬計。月可日計耳。非能數數有者也。夫雲起乎太虛。而實通气湖影。徘徊焉。吾靡昕夕不湖而湖靡昕夕不云晴則閒雲。流吾云於馭。雨則潤云。停吾云於泛。月則華云。綴吾云於觴。云則寒云。合吾云於�。竊自謂有湖之全矣。於是四氏者。怳然無以難也。而烏有先生聞而笑之曰。夫湖𨿽遠塵乎。亦境也。有湖焉。是逐境也。數數有焉。終逐境也。等境耳。而何淸濁多寡之辧乎。云也。晴若雨也。月若雪也。夫皆湖有也。非遊於湖者有也。而妄有之。且欲彊而全有之耶。於是丈人亦怳然無以難也。退而卽其館甥湖濱子求解焉。湖濱子曰。固哉烏有。是夫二境境也。離境亦境也。此一不能有。彼一不能不有等耳。夫惟忘於境者哉。之人也。與天遊矣。吾湖有也。湖吾有也。而又奚知乎。且丈人實身有湖。風神灑灑不緇俗。有湖之閒雲。情致溫溫不忤物。有湖之潤云。譚議粲粲不牽常。有湖之華云。操行凜凜不阿勢。有湖之寒云。此爲彊而有之乎。非耶。於是文人津津意解﹑還邀四氏修好如初。而會衝宇王生過湖濱子﹑得所爲談湖者﹑乃申其說曰﹑博哉﹑諸君子之談也﹑然未著合義﹑夫惟身有湖也。斯能不有。能不有也。斯常有之矣夫湖地行而不涸者。源也。夫雲天行而不窮者。幻也。夫晴若雨月若云疊禪而更穉者。不自爲也。丈人備徳之源。識境之幻。爲乎其不自爲。徜徉湖上。閱千秋而未央。卽安期韓眾昕夕遇之耳。而又何歲月計乎。於是湖濱子起而謝客﹑請書以爲丈人壽﹑於時丈人且屆六秩期矣﹑蠟月十又七日其降辰﹑湖濱子方將環湖之靑山以爲席。出湖之鮮。擷湖之芳以爲俎。傾湖先之葡萄酤。者以爲尊。坐丈人乎邀云之亭而稱慶也。丈人鄒氏﹑云湖其別號﹑湖濱子爲周子某甫王生則堯封爾祝父者是﹑

等閒事耳作此狡獪

○原詩

蔣徳璟

情者。性之子。性者。天之就。有性卽不能無情。有情卽不能無詩。非古有詩今無詩也。然而今實無詩。蓋夫子雅言詩。與書禮參。而孟氏曰。詩亡而春秋作。及觀子夏所稱經夫婦。成孝敬。厚人倫。美教化。動天地而感鬼神。則詩中之書禮也。明得失。衰刑政。鄭濫。宋燕衛趨。齊辟。則詩中之春秋也。大哉詩。是之謂眞詩。是故其人不擇卿相。其胸不傍書史。其法不局四聲。而宮商葉。其材不綜萬有。而丹靑潤。其旨兼書禮春秋之用。而意象深微。思議路斷。於經外別爲一宗。故妙在於涵泳反復。徐而識其性情之所以然。自鄭康成以注禮之學箋詩。巳是夢境。而或並小序而臆去之。則夢中之夢矣。三百篇而下。漢有蘇李。魏有曹。六朝有陶謝。唐有杜李韋韓。明有李何。皆詩之雄。其餘不可勝數。微論於子夏所稱奚如。而如【其詩實足以霸】曹瞞父子。顧出而霸騷壇。可嘆也。此孟之所謂詩亡也。夫詩何嘗亡哉。古之人不言詩而詩生焉。今之人競爲詩而詩亡焉。是故郊天之詩。生民爲質。至練時日而巫矣。廟祫之詩。玄鳥那爲玄。至房中而杳矣。朝會之詩。卿云爲華。至栢梁而褻矣。巡守之詩。翕河爲允。至瓠子而費矣。頌美之詩。康衢爲【遡源窮流一一得所】淡。至唐叢而飾矣。諷刺之詩。椒聊爲微。至五噫而露矣。贈別之詩。蒸民梁山爲奧。至河梁而淺矣。達生之詩。蟋蟀爲裁。至龜𨿽壽而放矣。羽獵之詩。吉日爲允。至上林長楊而佚矣。閨怨之詩。白華飛蓬爲厚。至團扇而輕矣。從軍之詩。楊柳雨雪爲卹。至鐃吹而誇矣。都會之詩。商邑爲壯。至三都而蕪矣。宮室之詩。斯幹爲艷。至景福而腐。靈光而詭矣。此皆後之工於詩者。而況下此者乎。然則詩遂亡乎。曰﹑不亡也古之艸木鳥獸今之艸木鳥獸也古之筆舌今之筆舌也古之情今之情也以詩言詩﹑則明公宋膏。唐拾晉稪。魏倚漢規。楊雄步長卿之蹤。宋玉衍靈均之制。皆襲也。取靑媲白。用料使事。皆借也。無故而呻喜。不得巳而應酬。皆贗也。不情之詩也。以恉言﹑則情之所至。悠然而動。渙然而興。皆性也。則皆詩也。蓋亦循其本矣。古之人燻染於聖教之久。一念而孝敬人倫教化【末世何得有佳詩】刑政得失之�。隱躍心目間。以爲天地鬼神之性。原與人性通。故其性。治而情亦治。漢猶鄰古。差有可觀。而所以情其性者。則晉唐爲甚。晉以老莊成運。一變而趨淫靡。子夜樂府。不異平康。唐以詩取士。如今之時義。格【裕套爲聖賢之賊】套旣熟不復知聖賢爲何語。後之詩沿此兩派。而舜臯周召尹吉之意亡矣。而欲其呼吸之間。動天地而感鬼神。豈不遠哉。聖門惟商賜妙悟詩。乃子貢謂性不可聞。而與師乙論聲歌。則曰寬靜柔正者宜頌。廣大疏達者宜大雅。恭儉而好禮者宜小雅。正直而靜。廉而謙者。宜風。肆直而慈愛者。宜商。皆以治性也。夫詩者直巳而動者也。知所以治性。而後可與之。言詩。作原詩﹑

詩教盡此

○彈陶

黃道周

臣按齊宜都王侍讀奉朝請臣陶弘景﹑名崇矜飾﹑志圖淸傲﹑本疏上懷豈荷眞職﹑臣按弘景﹑委雉道成﹑遂總奏記﹑兔園之筆斯濫。鶴禁之澤寧歉。爾乃遡羲求陰。疾趨避景。諛辭靑苑。搔首朱門。夫東方朝隱。矢諫於上林。巨靈見精。重懲乎土木。豈有遐想巢云。近阿築怨。扃戶掩扉。而明雅尙。及其舟棹遄徵。車帷載道。徘徊臨水。傾竦盈朝。𨿽跖二疏。無方兩福。旣而蕭鏗被難。故主就沒。爰著感夢之編。並及冥通之錄。知之非幾。言而贅矣。若夫蕭衍攘主﹑齊祚云移﹑邏將之稱甘露。剌史之見騶虞。淫士市招。佞臣鼎沸。𨿽寒越薜蘿。饑捐芝瀣未足以望徑閬風。問津員嶠。遂乃薄浣煙霞。大飾塵垢。五集讖文。皆成梁字先修賀表。進之於朝。夫道成相諮。未衰叔達。而句容行邁。更遠東關。諒久約以圖榮何前。髙而後佞也。如謂天子故人﹑廊巖同慶﹑未聞牛牢修書於文叔。徳操奉表於蜀後。且晝日三接。以錫康侯。十年乃字。以別貞女詎有肥遁。之逸民而踵【刺心】懷淸之寡婦。日煩營講。動稱勑書。言之醜也。可謂榮乎。臣謹按眞誥﹑華陽昔爲三茅所治。不降漢帝之碑。旣爲二許攸棲未煩晉主之牘。率皆道齊玄牝璞隱無名。今三茅𨿽憩包山。上爲貞伯。玉斧亦侍上相。職秉帝晨。弘景不應濫竽玆土。且上淸夙典。舊有明科。劉安之稱寡人。罰使守側王弼。之迷易象。屈爲司門。臣按弘景﹑僞爲冊文。私錫徒弟。妄傳眞誥。依附楊羲。宜從劉安之例。以踐王弼之更。豈特外益醫。方有殘蛆命下。經鄷郡不獲。飛升而巳哉。仰塵玄牒。需正明刑。嘗怪商嶺眠云。羽翼關卿何事。嚴濱釣雪。故人與爾何情。而貪牝晨之壽。傲腹加之榮。商嚴有靈。能無反唇乎。況乃致書於勑。婪宰相於山中。朝齊莫梁。詭朱門於蓬戶。如弘景者應列不求聞達之科。附世修降表之末者也。

瑉中玉表自非醇儒類然但以遭逢之幸得蓋其短耳靡靡之艸不亦誇挺於光霽之下哉

○讀諟

倪元璐

榜榜劉蕡﹑途途阮籍﹑嫁不去孤﹑逐女蛾眉。泣難明淩陽侯血眼。被人不齒得恁狼狽﹑陡起狐疑﹑到底難捨卻這猢猻﹑別尋蛇弄﹑假令藕絲未斷。死馬猶捋活醫。儻然艾气猶存。生蠶豈能硬做自把一條好漢。作三歲孩子看承。只圖甜哄。便將八股。冤家當半世夫妻。廝守也。索間交。聽願叱退懶龍。喚回憍鴿。背城可借面壁而參﹑臥愁人夜爲薪。嘗啞子卽膽。紮掙幾分癖性子。擬閉戶先生。髙朿起人情禮法。開張一肩健牙關。學唱經大士。莽叫破子曰詩云。勿爲臨鬭鑄錐。期於一往中的。竊比愚公之徒王屋譬若爲山不猶項羽之破章邯有如此水齊壇五命﹑漢格三章﹑曰念﹑曰憶﹑曰限﹑曰兼﹑曰戒﹑

早知有命恨不讀書是才人眞話不是憤語

○同學請檄

倪元璐

竊聞與物爲偶。如鼠前兔後者之比驅虛以行。赴敵不豪。則羊質虎皮者之見豺狼不戰。故無錯弗玉。是囊則錐。良朋久而可要。維頸斯刎。壯士蹶乃愈奮。恃腹之皤。繄我數人﹑結盟於此﹑業無不人期霄鳳。自勗冥龍。落日可揮。長風欲請。然而謝鼻空捉。卞趾再刊。豈其才拙於鳩。明是色憍如鴿。旣以頭顱之未老。虛度有年。因而毛羽之不丰。髙飛無力。其不振也﹑固所宜焉若乃百捨不休。則千里立至。二年無語。而一鳴巳驚。勿謂及此無成。尙有少林面在倘復如是不會請截老僧頭來蓋亡羊猶可補牢。而羨魚不如結网。章邯未破。急須沈西楚之船。雷煥若逢。定有別丰城之劍。勵龍材而遊濃霧。矯鵬翮以背靑天。趁早了卻鉛觚這副肩【偏見這家擔子難釋】頭又好去攬別家擔子何處得來圭組。一般骨相。聽有人誇同學少年。力則我所自饒﹑理非迂而難信﹑邇者更新小築﹑選吉上元﹑政吾儕講習之場﹑此宜居甲﹑況歲徳文明之運﹑莫盛於丁﹑地亦三遷小人有母星當五聚君子爲朋所望同心﹑於焉把臂﹑嚙符梨爲信﹑刑範鷸以盟肆不易方人惟求舊從此去豈無莫大文章﹑待到來更有許多約法﹑蘇鍼方穎。桑鐵鑪。庶幾九仞以及泉。勿棄其井。所不一發而破的。有如此河。謹檄﹑

焚舟而濟手劍而盟其激厲之气殆無以過

○文心外符

黃道周

若其【倘然而來】貧富貴賤。隆污遲速。可視而言也。夫梁鶖林鶴。饑飽定於異棲。而兔爰雉罹。禍福分乎殊性虎豹咆咻則見褒於周易麒麟聖善以膺戮乎春秋覽物類之固常。知文人之大數也。爾謂紛敷繁郁。集苑者居多。寢窶污窮。擇枯者不少。理衝閎以得壽。气矯躁以得夭譬諸笛短則其韻髙弦長則其聲穩故安詳之人多富。疏嗇之人多貧挺淸厲者必貴受窪注而爲賤貧與壽爲鄰。貴與夭相半。然則樗櫟宜壽。何貞松之延年。蘭芷宜榮。何朝菌之肆采。且夫富人必嗇。貴人多貪。躁人亦壽。夷人亦天。此宇宙之故然﹑而斯世所常睹也﹑今以淸郁覘榮。衝閎擬壽。豈絳灌之文。盛於賈生。而盜跖之辭。和於顏子哉。考徵文之符驗。固同契於陰陽性麗陽而顯徵命潛陰以逆取故徵性則異采之下必有淸裁徵命則奇節之途必無順命也荀宋而下﹑以至班楊﹑左馬之流﹑而及張荼﹑嶰谷之竹逓宣。楚澤之藍互蒨。莫不鏗其巨響。樹爲弘標。然而升者至史令。潛者稱賓客。休者享令終。咎者值夭孽。使得從容行間。正命牖下。巳爲過矣。安望貴且壽哉。徵文之道方於視脈上察神理。下診气色。故文有四貧。二賤。七旤。六夭。而繁疏腴瘠。朓朒靜躁。未嘗與者。托志玄冥。不競鶩食。扃心鴻蒙。遂迷馬足。叱鄭賈使負薪。齊貴交於隸僕。此四者皆貧也。言不眾駭。不以爲髙。行不眾違。不以爲是。此一者皆賤也。警發近驕。矜飾近傲述古傷於諷剌。談今吅午於時事。獨賢見訾。並賢見忌。更唱逓和。比黨見疑。此七者皆旤也。覃思玄勝。則須髮爲枯。極往難還。則寢食斯廢。失之困於心靈。得之妒於造物。假荒宴以鳴通。逐柔靡之寄艷。此六者皆夭也。夫文俱四害。而道齊一逆。𨿽復湛以灝气。納以羲華。豈能收淸郁之榮。而茹衝閎之實哉。晉奏淸角而隕夏霜。周鑄大林而虞眾口。聲律變乎中則應響乖於外矣。若夫極博之故。匯乎神明。至精之原。通於聲气。亦有觀形以知命。卽淺而會深。是以長卿死欲。文蕩而奇淫。子云多艱。志沈而磊砢。鼌生比禍於韓非。主父齊殃乎李相。毛羽旣同。零氄斯合。人如孟堅之凖司馬。亭伯之仿楊雄。傅武仲之遒气時疏崔子眞之壯懷未老。皆不出乎樊間。遂共寄於籬下。以至於敬通誇誕。季雅淩夥。元叔之輕率。體傲而粗。正平之敏達。機通而淺。瑚璉之用旣殊。豆籩之薦斯足。奚由斯而言﹑猶未敢謂才遇之相攖。六九之互厄也。且如中郎之藻。當世攸推。陳思之才。於今共羨。然而中郎質陋。覺貌過其文。陳思繆悠。使情溢於器。而聲名赫然。不巳泰乎。故召考旋。則崔傅之流。猶未幾於不惑。況執毫楮之披離。而問殿最於造物者乎。是以智者窮原而得波。博者披華而相質窮原之方。極於四害披華之故匯於萬物。譬之松栢後凋。而有不死之艸。蓓藟含實。而多夕萎之英。必兼察於陰陽。乃無惑乎休咎也。綜其大要﹑則因心爲文緣情得貌﹑或隆污於治亂﹑或絀伸於暇遽元叔之體幹魁梧。而編章率易。中郎之神明俊偉。而文藻卑庸。將非神之攖於屯擾。而意之分於世患乎。四害中攻。八美斯變是以亂世之文多刑盛世之文多夭污時之文多貧淸時之文多賤形政衰而尙刻核。禮樂盛而入淫奢。流泉出於巖壑。逸響滅於雷同。皆必賢智乃罹斯患。申子﹑韓非﹑相如﹑子淵﹑歸谷﹑虞卿﹑楊雄﹑桓譚﹑其大�也﹑若夫不死之艸。值於炎方。朝生之菌。榮於煩壤。𨿽復寢陋污窮。不能使之賤。疏嗇矯躁。不能使之夭。豈必平津之曲學。修麗而後享其侯封。柱下之委虵。闔張而後宅於�命哉。

多才多忌古今同嘆故文者不福福者不文黃子之觀感審矣

諸篇載駢枝集者皆如丹經綠字非必盡解無不寶之然巳家傳故不盡錄錄其偶涉者耳

○責和氏璧

黃道周

曼倩好張。緣【自炫者賤】玆見輕。乃責和氏。大攄矜激。時和氏璧。上大官璽。侏儒譛之。比大不敬。乃晦其文。作答客難。曹公暇日﹑求覩斯什﹑爰赦劉禎﹑使誦其事﹑禎曰﹑非惟臣亦有之﹑凡物徳不足以潛﹑而授色於竇。其命曰淫。徳不潛不足以光。而見眚於陰。其命曰菑。能不擇主緒貨而輕售命曰胥靡。智不足以衛其親奔【奇句】罰而嫁誅其命曰有尢之妖若夫璘石夜明。巳革庖犧之朴。枝斯西錫。下發重■﹝金邕﹞之藏。靑鳥遠卻於白環。赤爵謝飛於黃玉。苕華名勒代國之姬。天智聲傳戢身之瑣。鎬池君四世之靈。先昭於上畤。廣成館九賓之詐。後約於西河。積寶如山。非徒裻衣之夢。雨金在櫟。兼申灰棄之威。爾當其時﹑人貿詐而市聲。家相皮而棄朴。信款中之見疑。而蘊美之就戮。用當遠迹混塵。埋光瘞采。襲以千嶄。櫃以層崖。使繒网之下羞寶石於陳倉而燔燎之餘恧玉簽於泰霍爾乃處不守藩。字無寧土凝雪之膚靡而【技瘠不禁】欲蕩雄虹之气結於上蒸使夫儇佻之徒窺如樓於積紫抵巇之輩污圓景於衺途所謂冶躍金而不祥。暗投人而見怪。固外炫者之中輕。而淺蓄者之易敗也。迨夫昭關旣抵。章臺斯戾。過以功掩。亦在於玆。爾復冥然。顯不能章。罔異飾以自華。使賤目而致絀象負薪之修明蒙垢而列姬銜窶之穴鼠藉茅而享帝去而麾焉。固其宜也。入則妬之豈爲美哉。以至於淫朋旣宣。明庭下棄。載道無遲遲之心。循墻有佝僂之態。轉匪石而興歌。朴同聲而共屏。爾於其時。宜痛自礪。亟訓中以有明。或揚眉而見白。猶且碌碌無奇而去。蓬冠對泣。等乎楚囚之心。衛足罥塗。謝於荒葵之智亦何其爲善而名亦衰。爲惡而刑亦邇也。於時塊處且將半世。再反其庭。三更其主。馳驅之士。踵與心而相讎。遊閒之徒。舌與胟而俱獘。然而竟無噓灰之祥。候纊之气。動異象於牛墟。發瑩光於河際。可以釋於眾中。卓而自著者也。夫當其向進之始。投知之際。捐斥峯匭。揮捩菌薦。訣云寢。辭巖殿。須弘壁於東序。要巨貝於西皇燝色上射■﹝火顥﹞气下簇方使蒼夷【宜隱不隱宜見不見璞實自戾】之使。盥而授圖。戴理之精。呈於蘿席。及於觀聽盈庭。皇宰在列。忽焉自祕。等於頑質卻白日而寢光揚圭海而乍竭燕石嘻舞於鄭衢珷玞躑躅於他山使夫蒼巒爲之憤衷林莽爲之喪魄由前而罰則不貞。由後而揆則不程。舉之有莫贖之冤。生我有無聞之嘆。自貽伊戚不亦羞乎。夫磁石揚神於外使方諸浹液於玄池。苟寸瑜之足收。各立前而可辧。豈有五都之貴寂莫於孤知。傾國之姿取憐於泣血使夫飛鉤著膊獨擅吳冶之靈驚鹿露壇自邁列星之價哉由斯而談。罪𨿽不盈。過猶可摘。考其爲累不如土石。於是劉楨指所磨石作而嘆曰。夫石出荊山懸崖之嵿。毀之而不加厲譽之而不加瑩。今世磽磽。人皆賤子又孰知子中之所存哉

始不自貴後不自明眞足爲懷璧者聲討

張燮序之有云靑藜老人未授卯金之簡黃絹�婦先傳韰臼之碑。又云黃童江夏君葉無雙士之謠張綰湘東余慚百六公之號。可謂絕唱

○花樓薦牘

李元介

僕聞足下自梁溪來﹑有事於廣陵花試﹑濫徵薦牘於僕﹑僕困頓名場筆花墨蕋﹑消磨殆盡﹑何能以三寸枯管﹑妄操鬟髢妍媸﹑復欲以一片癡情﹑私揣平康甲乙﹑𨿽然友人某常語僕矣﹑曰以不知酒者言酒極口糟丘終不得浩浩落落之趣子以麗姝代曲蘗者也﹑何不以胸中月旦﹑一爲文通陳之﹑僕乃今而後始敢進狂夫之言間嘗上采【癡能本色】之選詩下采之詞曲意欲擷古人芳英﹑當靑樓薦剡﹑攤楮滌研﹑欲落之紙者再四﹑然以選詩詞曲之美人合之廣陵之美人不肖也因疑埋魂幽石﹑委骨窮塵﹑明遠洵非虛語﹑則稿巳落而裂之者亦再四﹑若然﹑則千古以上有美人﹑今日無美人與﹑僕不敢謂今日有。亦何敢謂千古有乎。足下獨不憶昔人佳人難得之句耶﹑廣陵煙月繁華﹑六朝金粉舊地﹑綺羅蔽日﹑歌吹沸天﹑僕亦嘗選伎畱連﹑贈之詩歌﹑且題之巾帨﹑左謂五光十色描畵難工﹑及曲罷酒闌﹑美人出所贈巾帨執之而歌又輒就其懷中力攫之曰此詞決【太毒】非贈卿者也以故疑絕世美人或不盡於區區廣陵凡在僕蘭簿中者遇一人﹑卽訪一人幾同【果有此癡】接餒止渴之望﹑竊謂得一耳聞之美人。亦可不恨。孰意友人所見竟同於僕﹑豈秀淑之質﹑獨鍾於言﹑而今人視毛嬙西施猶奇醜耶抑選詩詞曲不過意中想象亦多溢美之譽耶卽今名擅一時﹑艷狂通國﹑傖父視爲仙姝﹑財【貶甚】奴望如天上﹑莫如董生靑霞﹑馬生飛飛﹑顧生一媚矣﹑且聞三生之薦牘﹑積如丘墳﹑僕何敢不隨聲唱和﹑但僕所謂美者﹑在三生不在三生在廣陵。不在廣陵選詩詞曲之所有目前千古之所無有美一人是耶非耶敬以薦之足下惟足下銓次之

癡龍迷神花陣百態難窮金曾爲立傳李大生周介生見之撫掌跋而梓之其時尙未見此牘也

○魁星贊

沈承

吾欣爾名。而爾類乎山精。吾怪爾形。而爾主乎文明。豈從來詞采之風流。非爾之所脫化抑當今科第之面孔實爾之所釀成噫﹑又有疑焉﹑右手操筆﹑而何以左手持金﹑得母讀書非此不行然則吾之赤貧將必不得徼爾之靈乎曰賴有管城

憾慨寄之得無爲不才借口

○有稱張畱侯諸葛武天狄梁公範文正公爲百代殊絕人物者各系以贊志景仰云﹝有小引﹞

項煜

天下無百代之業而有百代之人則非以作用傳而以精神傳也﹑作用規乎時變﹑精神定於平生﹑規乎時變者﹑時至則用﹑過則捨之﹑定於平生者﹑星日垂而天壤敝也﹑今夫幄籌巳矣惟餘爲韓之心鼎業杳然猶存盡瘁之節夾日乃後人之事所陰寄者苦心先憂亦未竟之旋其不朽者弘願業隨世攺人與神畱﹑須眉儼然﹑生气凜凜﹑彼何人哉﹑君子亦可以奮矣﹑泚筆作贊﹑送懷千載﹑贊曰

勇矣飛錘。怯哉取履。譬彼應龍。屈仲由巳誰【子房知】知深心不【巳】爲劉氏出其緒餘輒安樹子髙揖赤松。自此遠矣俯瞰蕭韓渺然一蟻

旣曰擇主亦云識時寧追管樂【未覷到】不擬臯伊三雄虎攫片言定之鞠躬行間。先帝我知。死不負國。寶無餘貲。惟澹惟靜。夙昔所期。老狐【壯哉】寔才未可驟翻大人遵養。難與俗論。當朝虎裘。蓋虎其魂。羽翼巳就默然無言。方其詘身姨氏恥焉五龍功成令名雷喧。

蟠胸皆兵。不待戎幕。長白山巓煉其英略大【森然數】事虎爭小【萬甲兵】事斧削慶曆之治仁而不弱。偶然登臨。憂樂並作公有憂耳云何得樂

○古硯說

許獬

余家有古硯往年得之友人所遺者﹑受而置之當一硯之用不知其爲古也巳而有識者曰﹑此五代宋時物也﹑古矣﹑宜謹寶藏之﹑勿令捐毀﹑予聞斯言﹑亦從而寶焉不暇辧其爲眞五代宋與否𨿽然斯物而眞五代與宋也當時人亦僅以當一硯之用耳豈知其必不毀不捐﹑必至於今﹑而爲古耶﹑蓋至於今﹑而後知其爲五代與宋也不知其在五代與宋時所寶爲周秦漢魏以上物者視此又奚如乎而又不知其以周秦漢魏以上物示周秦漢魏以上人其人自視則又奚如人見世之熙熙者。沈酣於紛華綺麗之樂。奔走於權貴要津之門。褰裳濡足。被僇辱而不知羞。於是有一人焉。出而矯之。卓然以道自重。以澹泊自守。以古先琴書圖畵器物玩好自娛。命之曰好古故凡名能好古者必非庸俗人也以其非庸俗人之所好則庸俗人亦從而效之於是士之射利求進者。必窮極其所無。以謟事權貴要津。權貴要津。亦時出其所有以誇士。而士之慕爲古而不知務者。亦每與世競逐。必盡效其所有而後快。噫嘻﹑是非眞能好古也。特與庸俗人同好而巳。夫旣與庸俗人同好矣。而猶嘵嘵然竊好古之名。以求自異於庸俗。不知其名則是。而其意則非。吾之所謂好古者。學其道。爲其文思其人而不得見徘徊上下庶幾得【深於玩古】其手澤之所存而觀玩焉則恍然如見其人也是以好之而不厭。故夫古之爲好者。非以其物以其人也。如以其物而巳矣今亦何以異於古哉夫苟不惟物。惟其人則吾亦可以爲古人矣安知千百世之下。不以好古者好吾。乃必捨其在吾。而惟古之好。亦巳惑矣。予觀今世之所好。大率類是。蓋皆所謂名是而意則非者也。不能盡述。述其近似者。作古硯說。

卽小見大令冒名博古之士無處藏其市行

○制毒龍說

虞淳熙

錢塘夾江湖而邑民象龍子余登龍山﹑其上蓋有石龍﹑蜿蜒降自天目云﹑山左江右﹑湖中池產石龍子﹑地多大蚓﹑一名地龍﹑址卽烏龍潭﹑潭徒勝果之陰﹑若順應孚應﹑廣順惠順﹑四龍王﹑與靈應昭應嘉應三王﹑皆蒞江從子胥文種而居怒濤爲柔所不嚙華氏之塘者﹑諸王功矣﹑山之水通湖者﹑龍井則有廣濟王南峯則有昭順侯﹑玉泉則有嘉應公﹑無門則有靈濟公﹑並宅而應禱焉﹑羣龍皆變化不測﹑而玉泉鹿山之伯撫掌涓涓以給靈悟。無門臥松之神。金鱗茀茀。以役開師。效靈尢著﹑至若錢塘巨浸﹑其龍君與洞庭靑艸鴈行﹑所謂淵靈博濟侯者﹑武肅事以嚴禋邃宇﹑寵以王綸重矣﹑或疑卽水仙王﹑則又湘君湘夫人之儔侶也﹑護國黃龍。潛玉窟無門之中。柳洲五龍。出金牛湧現之地。廟曰會靈﹑將諸王公侯會焉﹑有司奔走川事﹑享祀潔虔﹑逮宋社且屋﹑潮汐且不至﹑會於斯者﹑遁入於城﹑嘉定熙佑三度龜坼﹑坊以鐵檻﹑錮以鐵汁﹑禁厲而稍稍安其官矣﹑勝國及今恣民采捕﹑龍之族幾盡於數罟﹑鳬鷁縱橫宮【泏哉】闕之頂刀鐮刈葑頷珠欲蝕龍何日不思魚服而遁也蓋龍性嗜睡。宜潛。畏金鐵甚﹑簫鼓喧奏﹑篙插綸鉤﹑錚錚亂投﹑視富春陶甓何如哉﹑故五君率其羣而去所止特龍魅耳聞之長老﹑言三橋潭﹑遊人照影﹑輒溺死﹑類李赤之遇側鬼﹑羽士下鐵牌禁之﹑騰起壞民廬﹑攝塔頂逝巳復來宅﹑萬曆中﹑屠儀部隆﹑請銷嶽祠張俊王氏反接像﹑伍使君命擲三橋潭像鐵像也﹑乃又驚起爲孽﹑雨如注﹑四十日不止周遊數年不敢歸時匿鶴渚﹑渚傍人家﹑池水蕩而南。蕩而北。見巨鱗踞屋極蓋龍云乃其意常在六井會水門﹑開撤嘉定鐵檻﹑因入城如往時﹑卽湖涸﹑亦不異嘉熙淳佑時也﹑魅旣無所畏﹑穿極深處入湖﹑泉百道﹑漏北焦釜﹑於是開府劉公過而問焉﹑漁父舟人﹑爭言復檻便﹑檻可障瀾﹑盜不易抉﹑然顧不知龍性﹑錢氏鐵幢﹑鎭江鐵鏃射潮﹑與羽士牌﹑皆以鐵﹑彼愛其珠望而反走﹑不然﹑第鑿方丈砥石奠門下﹑足以禦盜阻建瓴矣﹑何以鐵爲﹑又溶汁錮其石耶﹑夫水門之利利行舟耳焦釜漏而舟�﹑柰何不復��難曰﹑不得自他門入乎﹑曰唯唯﹑否否﹑龍所治有方﹑玉泉之化白馬﹑柳洲之化大木。安知其不化金牛。由此現由此入人以爲人之門彼以爲彼之門誰【亦一良策】能入不由門請杜其門以制其毒

龍見於天則爲祥奮於水則爲災甚矣神異之物不宜厄之使下也

○準提菩薩一十八臂頌

姚希孟

上二手作說法相

右第二手施無畏

第三手把劍

第四手把數珠

第五手把徵若布羅迦果

第四手把澡罐

第五手把索

第六手把輪

第七手把螺

第八手把賢瓶

第九手把般若波羅蜜經

第六手把鉞斧

第七手把鉤

第八手把跋折羅

第九手把寶鬘

左第二手如意寶幢

第三手把蓮華

上二手作說法相

如來說法﹑四十九年何剎那頃雷音普宣水月百千總一月攝﹑窮至月窟說無所說

又

持印在手﹑說咒在口是義不然﹑六根互走﹑舌端印出指【是一是二】上聲傅色在耳邊音在眼前

右第二手施無畏

慈母愛子﹑同於掌珠﹑勿怖勿驚﹑我與汝俱﹑佛愛眾生﹑舒兜羅手刀山戟林抱汝而走

第三手把劍

是爲智鋩﹑亦曰性鍔陷煩惱軍破無明■﹝瞉﹐卵代目﹞拔地倚天﹑光搖牛斗﹑羣魔悚惶合掌燻修﹑

第四手把數珠

過現未來﹑茫無可尋﹑標指見月珠卽爲心常斷互融﹑空假暫立轆轤循環拳拳勿失

第五手把徵若布羅迦果

果從華成華復何起意壤情田﹑朝耘暮耔﹑此果心花﹑樂邦淨域棄淤泥中諸佛太

第四手把澡罐

儒者有言﹑澡身浴徳﹑佛性無垢﹑安用拂拭﹑姑射雪膚﹑頻拭何坊﹑皓月澄波﹑不動道場﹑

第五手把索

劣象狂猿﹑非繩可縛﹑無縛縛之﹑不空罥索仰乞慈尊放入空山云終入岫鳥自思還

第六手把輪

一輪旋轉﹑聖字在中﹑遊環無端﹑始始終終﹑廿五圓通﹑十二圓覺﹑識得圓機﹑便成輪廓

第七手把螺

傾耳注聽﹑是法螺聲﹑聲從何來倒聞所成繚繞悠揚﹑伽陀祕密﹑我亦和之音聞雙寂

第八手把賢瓶

借此軍持﹑貯甘露水﹑灑向人間﹑天花散綺﹑請舉大海﹑以擬寶瓶﹑何少何多﹑匪渭匪涇﹑

第九手把般若波羅蜜經

卽密攝顯全部兩行卽顯證密隻字於章法法幻芳﹑東土所稀﹑我似嘗來禪悅療饑

第六手把鉞斧

明王授鉞﹑攻討弗賓﹑法王此鉞﹑以靖根塵﹑電掣雷轟馘彼羣醜﹑殺賊者誰﹑還是賊首﹑

第七手把鉤

斧劈劍剌﹑又安用鉤﹑搜根剔芽﹑肝腸若抽﹑猶有狡魔竄入藕孔鉤之使來是良善種

第八手把跋折羅

金剛碎落﹑結爲智杵﹑鎭我浮情﹑令我冥處﹑篆煙成縷﹑山花欲然﹑人在定中﹑入四禪天﹑

第九手把寶鬘

寶冠瓔珞﹑妙麗天人﹑莊嚴太虛﹑色相互陳﹑如來頂上﹑三十二寶﹑若言髻珠吾亦不少

左第二手如意寶幢

嵯峩法幢﹑號曰如意﹑如寒得纊﹑如暍斯憩﹑寶网流蘇﹑空中飄颻﹑以召羣迷比於弓招

第三手把蓮華

菡萏如葩﹑妙絕纖塵﹑徧香水海﹑作光明輪卽此互融圓圓同鏡﹑是準提經﹑是般若印﹑

當今持此咒者甚眾習而不察何以感通得先生指示分明方知觀火觀水不如觀像

○雙鶴頌﹝有序﹞

王納諫

楚歐陽公﹑初令儀眞之年﹑稍葺其署小廳﹑曰來鶴適有鶴下其庭者二與舊而三夫鶴下耳﹑何以頌﹑非頌鶴頌下鶴者吾歐陽公也雉乳﹑鹿隨車﹑皆無足異者而乳於中牟之陌隨於淮陰之車以魯以鄭﹑皆茂徳終登臺司﹑故世競傳之﹑聞諸邑長老﹑玆廳之顏﹑昉自前令侯公﹑政最鶴來﹑距今三十年所﹑待公而新先是直指使者﹑上言邑劇政龐﹑令宜用制科士﹑而公登庚戌第公來而吏胥畏庶人抃儒教興束之以法故畏柔之以恩故抃導之以文故興也然則公於茂徳異政﹑跨蹍昔人﹑而士民莫能名公也﹑其以來鶴徵異也﹑又奚疑﹑余因是悟葉縣之鳬。亦非仙迹必是時令葉者爲政茂異恊於神明適彼曠埜网得雙鳬遂詫曰吾君神君也能飛舄上下能以其精爽格於帝庭蓋若寓言云而範曄無識。謬謂列仙。且東漢最榮尙書之選。故以舄志祥。若鶴今爲上公章服。安知異日者。不又詫而傳之曰歐陽公之大用兆祥於此。然士君子豈機祥之論乎﹑亦論其人巳耳﹑二鶴後來者雄﹑其時時淸唳向人﹑若有意與舊鶴哺乳相樂﹑出入欄楯間惘惘若舊遊或謂是廳中故物去三十年今來歸云﹑禽得气之先﹑而狎近有徳﹑故古者至徳之世﹑烏鵲之巢﹑可俯而窺﹑要以徳不可象者也﹑於烏鵲﹑於雉﹑於鹿﹑於鳬﹑於鶴﹑皆以志馴化焉﹑系之以頌曰

庭之翼翼。鶴之躚躚。君子至止。錫我丰年鶴之躚躚庭之翼翼君子至止。豈弟正直。鶴以潔唳。聲聞於野。君子豈弟。聞於天下。我行其庭。諍辭蓋希。人吏靜閴。有禽皜衣﹑載皜厥衣﹑載丹厥首不驚其處。可拊而有自彼海外。睠懷舊裏。道污則遠。徳隆則邇。風淸日暾。俛啄訴訴。咨爾下民。與爾歸仁﹑我穡我黍。以爲旨酒。躋彼公庭。君子萬壽。

散逸髙寄似柳柳州

○天臺評

王思任

予遊天臺﹑蓋操一日之文衡矣﹑賴仙佛之靈﹑風雨無恙﹑得以搜閱竣事﹑略用發榜例﹑品題甲乙﹑與諸山靈約﹑矢諸天日﹑不敢有偸心焉﹑文章胎骨淸髙﹑气象華貴萬玉剖而璧明萬繡開而錦奪昆侖嫡血﹑奴僕羣山﹑仙或許知﹑人不能到所謂瓊臺雙闕也第一磅礡渾茫。從天而下。不由父師。立參神聖。雄奇之極﹑反歸正正堂堂。吾畏之。終愛之。石梁瀑布第二天繪巧玅﹑鬼斧雕鉆。腹字多奇。令人解頤殢步。能品加入神品。明巖第三孤月洞庭﹑正爾寂照﹑忽有天山萬里雪﹑一夜飛來。此曠世逸才。國淸第四惚恍幽玄。不記何代。片時坐對人化爲碧桃源第五繞腸雄气﹑滿腹古文﹑欝欝蒼蒼。扶余窮北。萬年寺。也第六鄧艾縋兵入蜀。要以險絕爲功。不險不奇。奇絕乃險﹑斷橋落澗。第七醉筆橫披。英英玉立﹑不與絳灌爲伍﹑名士也﹑但才气太露。煙火未除。屈置稍後。赤城第八孤芳獨唳。不求賞識。然奇矯無前。人人目攝﹑寒巖第九淸新俊逸﹑居然道骨仙風。是瀑水嶺下數家也。未有知名﹑當亟拔之第十魄張力大﹑有如天風海濤﹑夙領臺山之譽﹑華頂第十一因宜適變﹑曲有微情﹑藏若景滅﹑行必響起﹑髙明寺幽溪第十二望之甚奇﹑卽之甚平﹑別造一格﹑髙下倒置﹑桐栢宮第十三停勻衝粹﹑淡日和風﹑輕入長春之圃﹑實稱其名﹑天封寺第十四句句番語﹑字字鬼才﹑別有僻腸﹑不得以文體而黜之﹑神仙趕石第十五餘如廣嚴﹑護國﹑無相﹑佛隴﹑福聖﹑諸山水﹑及悔山﹑歡溪﹑顧堂﹑察嶺等﹑尙有百十勝未錄﹑或前事之工易掩或一日之長未盡﹑或星屑而可遺﹑或雷同而易厭或目未接予或足尙妬爾庶幾獲附於拔十得五之義。而幸免於掛一漏萬之譏也。予之所以次第臺山者如此矣﹑

非十年坐臥其中未能悉其覼縷豈君有夙因一見全憶耶

○金穀序蘭亭記評

項煜

問錢谷與煙霞孰貴。曰煙霞貴問殺軀與明哲孰貴。曰明哲貴。問豪遊與雅集孰貴。曰雅集貴。然則金穀蘭亭之聲價亦懸矣。乃當時有以蘭亭況金穀者。而右軍忻之。將鵷雛而腐鼠之慕耶。抑論文不論人耶。曰﹑非也。文未有不論人者也卽論人而季倫寔足令右軍慕也天下之富人多矣率湮滅無稱其有稱者意不但風流文彩亦必有深情一往足以結一世之名人才士而訂千秋之勝夫崇之不割一姬。惑也。夫崇之不畏彊禦。義也。推此義也。可以處君臣朋友之間。宜其身毀而名畱。家碎而文傳也。且夫崇之非一切富人。猶右軍之非一切逸人也。夫右軍鏡淸言之禍。而慨想【�非錢虜】周文之日昃。痛喪亂以來無功可論。而願與朝賢思布平正。此何等心事哉季倫之豪有豪情可殺而不可辱右軍之逸有逸情出世而不遺世蓋天下未有無情之士而爲名士未有無情之文而爲名文者也故夫二子之不同者。識也。其同者。情也。求其同者。見才人韻人之生气。求其不同者。悟居身涉世之良軌。則金穀也﹑蘭亭也。皆千古之可興而可觀者也。吾獨怪以彼兩者之勝地也。勝友也。勝事也。而其文皆見黜於昭明。則昭明亦士之不及情者也。

富豪之士盡具幽芳文人不平每生忌嫉非仲昭平心之論將貧窶之子盡得驕語而多財者流不復有品可問矣

○翠林庵募緣疏

馬之駿

梵剎之興﹑帝城爲盛﹑塗金堊繡﹑槪取莊嚴﹑占市臨衢﹑無從幽曠﹑每當遊息﹑輒苦紛囂乃地經北郭之偏有水自西山而下始漱珠而瀏湸﹑漸匪玉以空明﹑葭葦縱橫﹑槐柳森蔽白蛟黃鵠。卽太液之春波。黑米紅衣。非昆池之刼火。每至﹑夕陽棲堞﹑秋露凝臯﹑鷗沙與鴈漵依稀。雉影共鮫宮吞吐瓢笠而至者等於眾流之歸巾車以來者寄其五湖之想而野空浮碧。岸少精藍。僅玆翠林一庵。不足茅茨半畝類維摩室難安寶座三千作化城觀尙欠仙樓十二聚托瞻依之不易將經行禮懺以何資﹑滇南海公﹑發深憫之心﹑興廣度之志﹑誓循衣祴﹑往歷關山﹑冀遇上根﹑立開竤構﹑而余以爲欲完積願﹑在戒泛求﹑祗園何以傳經知精專之難奪﹑阿育胡由湧地﹑想圓滿之不殊﹑斷非彼小乘人﹑可作此大因緣事﹑懸機待信﹑如海之摸萍﹑積想生基﹑似種之得果﹑穿雲漏月﹑何關法界成虧﹑捨宅聚沙﹑總視前因深淺﹑

作募疏滿巨功徳無異俗僧口吻只說得情景動人自然有興樂助

○募裝佛疏

倪元璐

有土木一軀﹑可金碧而旃檀之者﹑僧照文遂發一願﹑而因演布施波羅義﹑扣眾生橐中之有夫軀佛以土木猶其軀人以血肉也而眾生於其橐中有者﹑不啻生箱死護殆鰓鰓以營其良田美宅﹑歌兒舞女﹑肥酒大肉﹑奉此血肉之軀之不暇﹑而奉彼土木者爲﹑𨿽然眾生現佛相﹑佛現眾生相﹑眾生卽一種血肉佛合享世間良田美宅歌兒舞女肥酒大肉之奉佛卽一種土木眾生合享世間金碧丹檀之奉同譜共胚供養法應平等且捐其百千巨萬於彼﹑而擲錙銖於此﹑抖紙角之微星﹑削廚頭之片糝﹑足以了件﹑庸詎上木肥﹑而血肉臒乎﹑照文上人以布施說法﹑借彼一錙一銖﹑爲眾生拔去慳根﹑證圓佛性﹑將舉一切血囊肉袋盡金碧而旃檀之此其願甚弘不可與眾生言也

渠今卽是我我今不是渠言下可參

○普陀寺募化觀音殿疏

沈承

普陀寺者﹑名目遙分南海﹑山丘近枕西關三春曲徑紫驑嘶入垂楊半夜寒鐘靑雀船依漁火叱去米鹽之鬧門通松葉人家嗅來禾麥之香路接杏花酒捨荊茅粗剪﹑締構猶虛﹑髙卑廣狹﹑地若開供養之基﹑木石釘灰﹑人未效經營之力居僧竊嘆﹑遊士沈吟﹑玆者欲結住色之緣特創觀音之殿使琉璃圍四壁無俾光漏於隔林將瓔珞掛一椽不致塵飛於敷座梵宮啟矣﹑隨喜見聞﹑俱得自在﹑禪棲爛然﹑禮拜贊嘆﹑有所皈依﹑假如野色城陰﹑參差落日﹑經聲磬響﹑和答歸潮﹑雨餘殿角尋僧穿紫竹之風月上檐頭敲戶聽白鸚之語諸檀越倘有意乎。旣擬作淸涼臺﹑奚惜布廣長舌﹑於是合掌而說偈曰﹑

朱門好作佛事

白地難長蓮花

紅福還著大眾

黃金可比泥沙

○修痘司神殿脊疏

沈承

惟淸貞觀之左廂﹑有痘司神之小院捧紅雲之五色散河陽一縣之花借丹火之九還結金穀滿園之果見於面盎於背施於四體得之則生行其禮。奏其樂敬其所尊。無思不服。第幾筵𨿽似鱗集。而榱桷未能翚飛。椽直塗幹。雅荷十方之力。踵決肘見。尙虧一簣之工。假如人家。蓋頭而無艸。誰堪風雨漂搖。譬諸吾身。岸幘而不冠。何以主賓酬獻。願始終其徳。稍解杖頭。庶早晚而圖。告成殿脊。祭神如神在。何妨暗裏出油錢。無病作病看。莫待急來偎佛腳。行且瓦縫參差。黃鳥樓湧出蹲鴟之尾管教花香芬馥藍田玉都無半豹之班

妙在切痘神一字那移不得

○重修鶴林寺疏

陳其志

世傳鹿苑。有山神常護法幢寺號鶴林無石梁隔分凡境自昔莊嚴淨域。至今燻習名區一道碧潺湲。尙憶庵棲海嶽。千尋金鎖碎。仍余門掩瑯玕有時過客題詩山門系馬竟日髙人看竹方丈畱鶯豎起拂鐵甕一丸放下鍬金焦雨點要識西來祖意暮潮邊帆影髙低欲知首座禪心煙樹外鐘聲遠近粥魚茶板。分禪誦以成羣。寶月金雲。續香燈於永夕。非不林雕樾繪。其如雨剝霜摧。髙榜反而鳥啄罘罳。殘碑臥而苔侵負贔。賓頭盧。委墻破墮。戒博迦﹑倚杖支離謾誇繚繞紺園越世久。踏成樵客路遮莫崔嵬碧殿。數年來。址作野人居。欲令蘭若中興。爰有明覽上足逸羣聲價。誰云雪浪橫枝。本色鉗錘。卻是雲門嫡派﹑白犢牛﹑騎來露地﹑赤班蛇竄出驚人﹑推倒回頭﹑踢翻不托只當逢場作戲。九峯拽■﹝耒巳﹞﹑楊岐牽犁不妨到處隨緣尋常貶剝諸方箭鋒機句中有眼造次受敵八面本字詩筆下無痕然𨿽衲子生涯﹑曾被宰官物色﹑正使旃林再辟﹑必藉檀越同心﹑布施總名善因﹑王公士庶﹑莫教空入寶山錢刀大都長物銖兩百千隨分捨來香界。卽捐大海之數滴。亦是檀波。但分上林之一�。莫非春色。

○普同塔募造疏

沈承

淮云禪師超乘者﹑悟徹淵冰﹑戒嚴珪璧﹑江左來遊惠遠﹑道林復出婁東﹑說法鷲峯﹑遙遷鹿苑﹑夙繇瑯琊﹑供養皈依﹑曾動太原﹑瞻仰贊嘆﹑名人投體﹑頑衲點頭乃神通大而分身信奉堅而卜地誅茆別墅。蔭松遠郊。面長渚﹑背平疇西則樹尾峯尖。寒煙一點。東則城頭雨洗。白雉如鱗。院連地藏經聲夜雨相聞塔號普同﹑鬼母秋墟不哭規模姑定﹑鼎建猶虛﹑虫啼象座衲衣粘戶网之塵鼠印香牀貝葉駁蒼苔之色𨿽營四載。未就一椽。不發廣大之心。孰並淸涼之殿繇此望門持缽擇日鳩材﹑燻誦之堂﹑經行之戶﹑香積之廚先立乎其大釘灰之用﹑土石之工﹑竹木之費無財不可爲滿仗善男子﹑善女人﹑共圓弘誓﹑各發大慈﹑拂蘆荻之霜﹑一旦髙浮碧瓦﹑除狐貍之迹﹑八牕徧爛黃金。試令踟躕搔首。三春曲徑穿來。咫尺回頭。一道煩塵隔斷。沿松溪而覓戶。披棃徑以尋僧星檐飛翠乍新鐘磬之音斗拱畱霞常護雲山之气斯時蘿深冬燠。竹疏夜寒。寒潮落堰。恍如指點河沙。畵角吹譙。不減唱提獅吼。璢琉的礫﹑禮拜隨喜﹑得未曾有﹑石磴玲瓏﹑徘徊其間﹑不能去焉﹑此寧特超師之所不憚慮始﹑想亦都人士之所樂與觀成者矣以視半畝荒。煙白社雜豕禽之押。一肩行腳。朱提歸酒色之囊。孰得孰失﹑何去何從﹑偈曰

堂開西寺衲懸東莫說東西了不同

眾僧請看淮雲月還掛普同塔院中

○自述

朱國禎

朱修仲舍人有五計之說余亦作五計配之﹑十歲爲兒童﹑依依父母﹑嬉嬉飽暖﹑無慮無營﹑忘得忘失其名曰僊計二十以還﹑堅彊自用﹑舞蹈欲前﹑視靑紫如拾芥﹑鶩聲名若逐膻其名曰賈計三十至四十﹑利欲燻心﹑趨避著念﹑官欲髙﹑門欲大﹑子孫欲多﹑奴僕欲眾其名曰丐計五十之年﹑嗜好漸減﹑經變巳多﹑僕起於爭鬭之場﹑享塞於崄巇之境﹑得意尙有彊陽﹑失意遂成枮木其名曰囚計過此以往﹑聰明旣衰﹑齒髮非故﹑子弟爲卿﹑方有後手﹑期頤未艾﹑願爲嬰兒其名曰屍計嗟乎﹑如舍人之言﹑肯作老計﹑死計﹑賢於人遠矣﹑余今巳六十﹑前二計自所不免﹑後三計頗覺夷然﹑今後日損母以老子作行屍也

有程姓者﹑善數學﹑持某師某友書至﹑余曰﹑莫說﹑且喫飯去﹑其人愕然﹑余曰﹑我拙人也﹑秀才時﹑並不灼龜起課﹑何則﹑得佳兆。未必佳。得凶兆。未必凶。且窮儒何處著力。又如本佳而得凶兆豫先【我亦云然】愁這幾日本凶而得佳兆日後失望煩惱更甚所以一味聽命﹑其人默然臨別求書爲薦﹑余曰﹑生平寡交﹑只此一師一友書巳先到﹑默然而去﹑

惟以退爲樂。乃能進退兩忘。惟以死爲安。故乃能死生一致。尹師魯鄭夷甫之事﹑未可輕議也﹑

人有恩於我﹑自當銘心傳之世世﹑不可忘報﹑一切仇怨﹑不但自家當忘亦不可示子孫畱筆札何則子孫不肖。方且流落自救不暇。如其賢也。亦不報仇。一懷報心。便動殺機。是種之禍而貽之毒。齊桓公之覆轍也。至筆札刊行尢可笑。有何佳事而使後人據爲話柄。或悼或慍。甚以爲恥。卽其事果實。先輸三分矣。

講閒話。可以遠口舌。讀閒書可以文寂寥。此老廢人上上補藥少年學此則敗矣

擇禍莫若輕。古今人。能言之未有能行者。餘下一轉語曰擇福莫若輕夫福之爲禍根也明矣可不兢兢審所擇乎。

自巳杜門。嫌人出路。自巳絕滴怪人添杯。自巳喫素。惱人用葷。自巳謝事。惡人居間。自巳淸廉。罵人貪濁。只是胸中欠大。

古人只說三不惑﹑不及气字何居﹑要見此字難去去丁又做不得英雄直養之則爲浩然之气。

我怨人﹑人未有不知者﹑若彼不怨﹑則彼厚我薄矣﹑我算人﹑人未有不知者若彼不算則彼逸我勞矣曰怨心﹑便不快﹑曰算心﹑便不閒﹑將一點靈臺擾擾役役反出人下噫拙不巳甚乎﹑何自苦乃爾﹑

收佛之實以文儒。倒儒之體以佐佛。此皆髙明人作用。

一友云某書某書都是說謊﹑余曰﹑天地間奇奇怪怪

事何所不有隨人說謊未足寫其萬一姑聽之。不必論有無也。

未有愛人而不自愛者。此人心也。未有害人而不自害者。此天理也。

今人行善事都要望報甚至有千善報千﹑萬善報萬之說﹑顓爲村婆野老而設﹑讀書人要曉得只去做自家事行善乃本等非以責報救蟻還帶。此兩人直是陡見突發此心。如孟子所云赤子入井之云。兩人若起報心。神明不報之矣。

人到气力竭盡時。卽賁充只得放下未盡放下者爲豪傑未起而消鎔者爲聖賢

韓魏公只是有福。此句最妙。故曰無福之人不可與共功名。

有必不傳之書。何勞辟他有必傳之書又何苦辟他時無英雄。使豎子成名。此是何等語。又是何等意思。人卻引以自命。襲此口吻。長了浮薄。豈當日立言之意。

以石激水水更淸以雪壓山山愈淨以火煉金金益精。尋常體帖。於激處壓處煉處不要胡亂。討个鎭心丸藥。如達子倭子殺來。力與之抗。中國人定狠千夷狄。方寸靈明。定勝於外感也。

不道人短。便不說巳長若說巳長必道人短

虎豹鱷魚。擒而殺之易耳。爲文驅得去方難。

人都願兒孫聰明讀書﹑取科第富貴﹑予謂如許兒孫誠佳﹑但富貴行其惡。斲伐元气根必立枯卽做好人行善事亦發泄秀气今年花茂。來年無花。不若乎乎一頂頭巾。爲鄕黨自好之士。乃可久上策也。

世謂竹有節而嗇華﹑梅有花而嗇葉﹑松有葉而嗇香﹑惟蘭兼之﹑其說未盡﹑竹無華。故中虛而挺。不然是君予乃插鬢畫眉也梅無葉。故枝疏而老。不然是野叟乃錦衣博帶也松嗇香。故幹霄而蒼。不然是偉丈夫乃燻肌膏發也蘭艸本無支幹。與三友另論。

病中必有悔悟處病起莫教忘了

與一友譚五福六極﹑戲言今之君子特不惡耳每犯六極之五小人所欠特攸好徳一件耳多備五福之四友人云居四之中﹑又須攺考終命爲做僊人方快﹑此是一說﹑然君子獨無是心乎﹑要知考終卽是僊﹑但不必去求﹑故老年人只以保嗇爲主﹑沈沈過日卽不必富而四福可以穩取決非小人所能及

方揚歙縣人﹑隆慶辛未進士﹑志行端方﹑嘗與人曰﹑善陽也。而爲善宜陰此人身上眞水也

○駢語

�集

對眼根之塵。如見夢時物。如觀幻化像�耳根之塵。如聞空中風。如聽禽鳥語。對意根之塵。如湯釋冰雪。如冶銷金鐵。

鏡凸照人瘦鏡凹照人肥不如打破鏡還我舊面皮槐國罔分晝夜漆園何論春秋半牕月吐三更月一枕風涼萬古愁

天下人一向活活極則忽然死這老漢一白死死極則忽然活大眾還識此老漢麼牧童日暮方歸去織女更殘未睡時

雨洗淡紅桃花嫩。風挼淺碧柳絲輕白雲影裏怪石露綠水光中古木淸

握驪珠而鑑物物物流輝擲寶劍以揮空空空絕迹於水鏡中見自巳像。於燈月中見自巳影。於山谷中聞自巳響。

問如何是和尙家風曰翠竹叢中歌款乃。碧巖深處臥煙蘿。問客來將何祗待﹑曰沒底籃兒盛皓月無心盌子貯淸風四海浪平龍睡穩。一天云淨鶴飛髙。何不道騰空仙駕原非鶴照日驪珠不是龍

修山主偈曰﹑是柱不是柱﹑非柱不見柱﹑是非巳去了﹑是非裏薦取﹑召大眾曰﹑薦得是移花兼蝶至薦得非擔泉帶月歸是也好鄭州梨勝靑州棗。非也好。象山路入蓬萊島。是亦沒交涉踏著秤錘硬似鐵非亦沒交涉金剛寶劍當頭截呵呵呵。會也麼知事少時煩惱少識人多處是非多【以上采徐捲石集禪語】

名利中共演一本梨園記。爲名兼爲利宛似科裏插

科古今來同睡一段黃梁枕﹑今人道古人恰似夢中說夢

風細自韻檐鈴。花冷閒飄書案破月欹天落衡陽之隻影髙河下露發嶧山之孤音。

座上有琴尊燕來燕去皆朋友山中無歷日花開花落也春秋【可作隱居聯】

積牙簽億萬卷觸手皆新何異作掌書傭子。記錦囊千百篇抽聲是舊不免作募詩乞兒。

書札所以達朋友。藉書札而行攻擊是曰聯袂之荊軻。章疏所以格君父。藉章疏而騰謔浪是曰。鳴珂之優孟。

聽瀑布可滌蒙气。聽松風可豁煩襟。聽檐雨可止勞慮。聽鳴禽可息機營聽琴弦可消躁念聽晨鐘可醒潰腸聽書聲可束遊想。聽梵音可消塵根

道列三寶曰慈儉不敢爲先聖統一宗。曰明新止於至善【可作堂聯以上采倪允昌醒言】

嶽色江聲。富煞胸中丘壑。松陰花影爭殘局上山河倦鳥知還門栽五柳谷神不死頂聚三花【可作隱居對】

橫挑勁敵玉塵揮狼醉擁胡姬金丸打鴨

親兄弟析箸璧合翻作分士大夫愛錢書香化爲銅臭【以上采雙淸】

色裏逃禪霜林之丹樹淸中結伴秋水之白蘋

千樹碧雲張翠幔如斯佳境。許鳥相窺一池皓月吐華燈此際幽襟。與虫作證。

傲骨最難諧。獨降心於溪雲山月支言無可采惟索解於野鳥幽花

狂之一宇才從花酒營生卻被詩書磨殺傲之一字。

才從眉字。露出。卻被。肝膽。收來。

樵子采香雲送通仙之藥漁人釣雨煙開出蚌之珠使其奔趨熱焰。不獲吐气揚眉何如結約淸修。猶足蔭芳流美。

六經爲庖廚百家爲異饌。三墳爲瑚璉。諸子爲鼓吹自奉得無太奢邀客未必來享

衛玠之看殺。潘安之擲果。張良之如處子。陳平之如冠玉英傑內不少美人羅敷之陌上桑。蘇蕙之璇璣圖。班婕妤之搗素。木蘭之邊戍女流中固多才子

樹影在牀詩成夢後雲華滿紙字在筆先

蘭佩荷衣。蕉杉藤帶。道人之裝束自織之與搴藻擷香。荷云載月。逋客之橐囊誠不以富【以上采何仙郎別論】林籟結竽笙之響鼓吹詩腸泉聲振鐘簴之音節宣禪誦

軒眉洗耳。臥苔茵以納涼。杖策腰鎌。出芝田而問歲。花結子。竹生孫。坐聽節物之遷。魚會琴。鶴識字。行�先王之化

遷鶯弄樾春尖何必寢流。幻月穿林晚朗正堪濯魄。

詠武公之淇竹不可諠兮聞晦老之木犀。吾無隱甭但取縹緗瀏覽何勞盻倩承迎【以上采黃兪言集】

白門李文孝希禹梓

●跋

余兄宅憂以來避俗入山漁獵經史多所纂輯乃餘獨梓其小品譬啖菖蒲者時易龍肝之味聽山鳥者或勝絲竹之鳴從其好也𨿽然味甘其鮮響悅其異寧獨余然哉昔殷仲文愛誦小品日下二百簽皆是精微世之幽滯嘗欲辯之甚矣幽滯者之不可與言小品也故覽是集者宜通人達士逸客名流猶必山寮水榭之間良辰奇懷之際爇香品泉臥花謂月則憂可釋倦可起煩悶可滌可排若僅置之寒膻措大間以當攢眉咿唔之一洵不足報五經四書之效也然豈可爲玆集咎耶

庚午淸和月暇園主人元化書

