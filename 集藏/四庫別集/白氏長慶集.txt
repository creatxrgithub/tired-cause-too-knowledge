

禦制讀白居易詩率題

立意爲平易虞人不知叟千載誦其詩而叟亦知否

欽定四庫全書

集部二

白氏長慶集

別集類一【唐】

提要

【臣】等謹案白氏長慶集七十一卷唐白居易撰居易有六帖已著錄案錢曾讀書敏求記稱所見宋刻居易集兩本皆題爲白氏文集不名長慶集汪立名校刻香山詩集亦謂寶歷以後之詩不應槪題曰長慶今考居易嘗自寫其集分置僧寺據所自記太和九年置東林寺者二千九百六十四首勒成六十卷開成元年置於聖善寺者三千二百五十五首勒成六十五卷開成四年置於蘇州南禪院者凡三千四百八十七首勒爲六十七卷皆題曰白氏文集開成五年置於香山寺者凡八百首合爲十卷則別題曰洛中集惟長慶四年元稹作白氏長慶集序稱盡徴其文手自排纂成五十卷二千九百九十一首又稱明年當攺元長慶訖於是因號曰白氏長慶集則長慶一集特穆宗甲辰以前之作曾及立名所辧不爲無據然唐志載白氏長慶集七十五卷宋志亦載白氏長慶集七十一卷而白氏文集之名轉不著錄又髙斯得恥堂存稿有白氏長慶集序宋人目錄傳於今者晁公武讀書志尢袤遂初堂書目陳振孫書錄解題亦均作白氏長慶集則謂宋刻必作白氏文集亦未盡然況元稹之序本爲長慶集作而聖善寺文集記中載有居易自注稱元相公先作集序並目錄一卷在外則長慶集序已移弁開成新作之目錄知寶歷以後之詩文均編爲續集襲其舊名矣未可遽以總題長慶爲非也其卷帙之數晁公武謂前集五十卷後集二十卷續集五卷今亡三卷則當有七十二卷陳振孫爲七十一卷之外又有外集一卷亦當有七十二卷而所標總數乃皆仍爲七十一卷與今本合則其故不可得詳至彭叔夏文苑英華辧證謂集中進士筞問第二道俗本妄有所增又馮班才調集評亦稱毎卷首古調律詩格詩之目爲重刻攺竄則今所行本已迥非當日之舊矣乾隆四十四年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

白氏長慶集卷一

唐白居易撰

諷諭一【古調詩五言凡六十五首】

賀雨

皇帝嗣寶歷元和三年冬自冬及春暮不雨旱爞爞【持中切】上心念下民懼歲成災凶遂下罪巳詔殷勤制萬邦帝曰予一人繼天承祖宗憂勤不遑寧夙夜心忡忡元年誅劉辟一舉靖巴邛二年戮李錡不戰安江東顧惟眇眇徳遽有巍巍功或者天降沴無乃儆予躬上思答天戒下思致時邕莫如率其身慈和與儉防乃命罷進獻乃命賑饑窮宥死降五刑責已寛三農宮女出宣徽廏馬減飛龍庶政靡不舉皆出自宸衷奔騰道路人傴僂田野翁歡呼相告報感泣涕沾胸順人人心悅先天天意從詔下才七日和气生沖融凝爲油油雲散作習習風晝夜三日雨淒淒復蒙蒙萬心春熈熈百谷靑芃芃【蒲紅切】人變愁爲喜歲易儉爲丰乃知王者心憂樂與眾同皇天與后土所感無不通冠佩何鏘鏘將相及王公蹈舞呼萬歳列賀明庭中小臣誠愚陋職忝金鑾宮稽首再三拜一言獻天聰君以明爲聖臣以直爲忠敢賀有其始亦願有其終

讀張籍古樂府

張君何爲者業文三十春猶工樂府詩舉代少其倫爲詩意如何六義互鋪陳風雅比興外未嘗著空文讀君學仙詩可諷放佚君讀君董公詩可誨貪暴臣讀君商女詩可感悍婦仁讀君勤齊詩可勸薄夫惇上可裨教化舒之濟萬民下可理情性捲之善一身始從靑衿歳迨此白髮新日夜秉筆吟心苦力亦勤時無采詩官委棄如泥塵恐君百歳後滅沒人不聞願藏中祕書百代不湮淪願播內樂府時得聞至尊言者志之苗行者文之根所以讀君詩亦知君爲人如何欲五十官小身賤貧病眼街西住無人行到門

哭孔戡

洛陽誰不死戡死聞長安我是知戡者聞之涕然戡佐山東軍非義不可幹拂衣向西來其道直如弦從事得如此人人以爲難人言明明代合置在朝端或望居諫司有事戡必言或望居憲府有邪戡必彈惜哉兩不諧沒齒爲閒官竟不得一日謇謇立君前形骸隨眾人斂葬北邙山平生剛腸內直气歸其閒【居顏切】賢者爲生民生死懸在天謂天不愛人胡爲生其賢謂天果愛民胡爲奪其年茫茫元化中誰執如此權

凶宅

長安多大宅列在街西東往往朱門內房廊相對空梟鳴松桂枝狐藏蘭菊蒼苔黃葉地日暮多旋風前主爲將相得罪竄巴庸後主爲公卿寢疾歿其中連延四五主殃禍繼相鐘自從十年來不利主人翁風雨壊檐隙蛇鼠穿墻墉人疑不敢買日毀土木功嗟嗟俗人心甚矣其愚防但恐災將至不思禍所從我今題此詩欲悟迷者胸凡爲大官人年祿多髙崇權重持難久位髙勢易窮驕者物之盈老者數之終四者如冦盜日夜來相攻假使居吉土孰能保其躬因小以明大借家可諭邦【葉逋防切】周秦宅崤函其宅非不同一興八百年一死望夷宮寄語家與國人凶非宅凶

夢仙

人有夢仙者夢身升上淸坐乘一白鶴前引雙紅旌羽衣忽飄飄玉鸞俄錚錚半空直下視人世塵防防漸失鄕國處才分山水形東海一片白列嶽五防靑須臾羣仙來相引朝玉京安期羨門輩列侍如公卿仰謁玉皇帝稽首前致誠帝言汝仙才努力勿自輕卻後十五年期汝不死庭再拜受斯言旣寤喜且驚祕之不敢泄誓志居巖扃【涓營切】恩愛捨骨肉飲食斷羶腥朝飱雲母散夜吸沆【何黨切】瀣【奚介切】精空山三十載日望輜軿迎前期過已久鸞鶴無來聲齒髮日衰白耳目減聰明一朝同物化身與糞壤並神仙信有之俗力非可營苟無金骨相不列丹臺名徒傳辟穀法虛受燒丹經只自取勤苦百年終不成悲哉夢仙人一夢誤一生

觀刈麥【時爲盩厔縣尉○盩音周厔音質】

田家少閒月五月人倍忙夜來南風起小麥覆隴黃婦姑荷簞食童稚攜壺漿相隨餉田去丁壯在南岡足蒸暑土气背灼炎天光力盡不知熱但惜夏日長復有貧婦人抱子在其傍右手秉遺穗左臂懸敝筐聽其相顧言聞者爲悲傷家田輸稅盡拾此充饑膓今我何功徳曽不事農桑吏祿三百石歳晏有餘糧念此私自愧盡日不能忘

題海圖屏風【元和巳丑年作】

海水無風時波濤安悠悠鱗介無小大遂性各沈浮突兀海底鼇首冠三神丘釣网不能制其來非一秋或者不量力謂玆鼇可求贔【旁謎切】屭【興計切】牽不動綸絕沈其鉤一鼇旣頓頷諸鼇齊掉頭白濤與黑浪呼吸繞咽喉噴風激飛廉鼓波怒陽侯鯨鯢得其便張口欲吞舟萬里無活鱗百川多倒流遂使江漢水朝宗意亦休蒼然屏風上此畫良有由

羸駿

驊驑失其主羸餓無人牧向風嘶一聲莽蒼黃河曲蹋冰水畔立臥雪塜間宿歳暮田野空寒艸不滿腹豈無市駿者盡是凡人目相馬失於瘦遂遺千里足村中何擾擾有吏徵芻粟輸彼軍廏中化作駑駘肉

廢琴

絲桐合爲琴中有太古聲古聲淡無味不稱今人情玉徽光彩滅朱弦塵土生廢棄來巳久遺音尙泠泠不辭爲君彈縦彈人不聽何物使之然羌笛與秦箏

李都尉古劍

古劍寒黯黯鑄來幾千秋白光納日月紫气排鬥牛有客借一觀愛之不敢求湛然玉匣中秋水澄不流至寶有本性精剛無與儔可使寸寸折不能繞指柔願快直士心將斷佞臣頭不願報小怨夜半刺私讐勸君愼所用無作神兵羞

云居寺孤桐

一株靑玉立千葉緑云委亭亭五丈餘髙意猶未已山僧年九十淸淨老不死自云手種時一顆【苦果切】靑桐子直從萌芽拔髙自毫末始四面無附枝中心有通理寄言立身者孤直當如此

京兆府新栽蓮【時爲盩厔縣尉趨府作】

污溝貯濁水水上葉田田我來一長嘆知是東溪蓮下有淸泥污馨香無復全上有紅塵撲顏色不得鮮物性猶如此人事亦宜然托根非其所不如遭棄捐【幹權切】昔在溪中日花葉媚淸漣今來不得地顦【音樵】顇【音萃】府門前

月夜登閣避暑

旱久炎气甚中人若燔燒淸風隱何處艸樹不動揺何以避暑气無如出塵囂行行都門外佛閣正岧嶤淸涼近髙生煩熱委靜銷開襟當軒坐神泰意飄飄回看歸路傍禾黍盡枯焦獨善誠有計將何救旱苗

初授拾遺

奉詔登左掖束帶參朝議何言初命卑且脫風塵吏杜甫陳子昂才名括天地當時非不遇尙無過斯位況子蹇薄者寵至不自意驚近白日光慙非靑雲器天子方從諫朝廷無忌諱豈不思匪躬適遇時無事受命巳旬月飽食隨班次諫紙忽盈箱對之終自愧

贈元稹

自我從宦遊七年在長安所得惟元君乃知定交難豈無山上苗徑寸無歳寒豈無要津水咫尺有波瀾之子異於是久處誓不諼【音萱】無波古井水有節秋竹竿一爲同心友三及芳歳闌花下鞍馬遊雪中杯酒歡衡門相逢迎不具帶與冠春風日髙睡秋月夜深看不爲同登科不爲同署官所合在方寸心源無異端

哭劉惇質

小樹兩株栢新土三尺墳蒼蒼白露艸此地哭劉君哭君豈無辭辭云君子人如何天不弔窮悴至終身愚者多貴壽賢者獨賤迍龍亢彼無悔蠖屈此不伸哭罷持此辭吾將詰羲文

答友問

大圭廉不割利劍用不缺當其斬馬時良玉不如鐵置鐵在洪鑪鐵消易如雪良玉同其中三日燒不熱君疑才與徳詠此知優劣

雜興三首

楚王多內寵傾國選嬪妃又愛從禽樂馳騁每相隨錦韝【哥謳切】臂花隼羅袂控金羈遂習宮中女皆如馬上兒色禽合爲荒刑政兩巳衰【思誰切】云夢春仍獵章華夜不歸東風二月天春鴈正離離美人挾銀鏑一發疊雙飛飛鴻驚斷行斂翅避蛾眉君王顧之笑弓箭生光輝回眸語君曰昔聞莊王時有一愚夫人其名曰樊姬不有此遊樂三載斷鮮肥

越國政初荒越天旱不巳風日燥水田水涸塵飛起國中新下令官渠禁流水流水不入田壅入王宮裏餘波養魚鳥倒影浮樓雉澹灔九折池縈回十餘里四月芰荷發越王日遊嬉左右好風來香動芙蓉蘂但愛芙蓉香乂種芙蓉子不念閶門外千里稻苗死

吳王心日侈服玩盡奇瓌【音回又姑回切】身臥翠羽帳手持紅玉杯冠垂明月珠帶束通天犀行動自矜顧數步一徘徊小人知所好懷寶四方來姦邪得借手從此幸門開古稱國之寶穀米與賢才今看君王眼視之如塵灰伍員諫已死浮屍去不回姑蘇臺下艸麋鹿闇生麑

宿紫閣山北村

晨遊紫閣峯暮宿山下村村老見予喜爲予開一樽舉杯未及飲暴卒來入門紫衣挾刀斧艸艸十餘人奪我席上酒掣我盤中飱主人退後立斂手反如賓中庭有奇樹種來三十春主人惜不得持斧斷其根口稱采造家身屬神防軍主人愼勿語中尉正承恩

讀漢書

禾黍與稂莠雨來同日滋桃李與荊棘霜降同夜萎艸木旣區別榮枯那等夷茫茫天地意無乃太無私小人與君子用置各有宜柰何西漢末忠邪並信之不然盡信忠早絕邪臣窺不然盡信邪早使忠臣知優遊兩不斷盛業日巳衰痛矣蕭京輩終令陷禍機【蕭望之京房等】每讀元成紀憤憤令人悲寄言爲國者不得學天時寄言爲臣者可以鑑於斯

贈樊著作

陽城爲諫議以正事其君其手如屈軼舉必指佞臣卒使不仁者不得秉國鈞元稹爲禦史以直立其身其心如肺石動必達窮民東川八十家寃憤一言伸劉辟肆亂心殺人正紛紛其嫂曰庾氏棄絕不爲親從史萌逆節隱心潛負恩其佐曰孔戡捨去不爲賓凡此士與女其道天下聞常恐國史上但記鳳與麟賢者不爲名名彰教乃惇每惜若人輩身死名亦淪君爲著作郎職廢志空存𨿽有良史才直筆無所申何不自著書實錄彼善人編爲一家言以備史闕文

蜀路石婦

道傍一石婦無記亦無銘傳是此鄕女爲婦孝且貞十五嫁邑人十六夫徵行夫行二十載婦獨守孤煢其夫有父母老病不安寧其婦執婦道一一如禮經晨昏問起居恭順發心誠藥餌自調節膳羞必甘馨夫行竟不歸婦徳轉光明後人髙其節刻石像婦形儼然整衣巾若立在閨庭似見舅姑禮如聞環佩聲至今爲婦者見此孝心生不比山頭石空有望夫名

折劍頭

拾得折劍頭不知折之由一握靑虵尾數寸碧峯頭疑是斬鯨鯢不然刺蛟虯缺落泥土中委棄無人收我有鄙介性好剛不好柔勿輕直折劍猶勝曲全鉤

登樂遊園望

獨上樂遊園四望天日曛東北何靄靄宮闕入煙雲愛此髙處立忽如遺垢氛耳目暫淸曠懷抱郁不伸下視十二街綠樹間紅塵車馬徒滿眼不見心所親孔生死洛陽元九謫荊門可憐南北路髙蓋者何人

酬元九對新栽竹有懷見寄【頃有贈元九詩云有節秋竹竿故元感之因重見寄】

昔我十年前與君始相識曾將秋竹竿比君孤且直中心一以合外事紛無極共保秋竹心風霜侵不得始嫌梧桐樹秋至先攺色不愛楊柳枝春來軟無力憐君別我後見竹長相憶長欲在眼前故栽庭戶側分首今何處君南我在北吟我贈君詩對之心惻惻

感鶴

鶴有不羣者飛飛在野田饑不啄腐鼠渴不飲盜泉貞姿自耿介雜鳥何翩翾【呼淵切】同遊不同志如此十餘年一興嗜欲念遂爲矰繳牽委質小池內爭食羣雞前不惟懷稻粱兼亦競鮏羴不惟戀主人兼亦狎烏鳶物心不可知天性有時遷一飽尙如此況乘大夫軒

春雪

元和歳在卯六年春二月月晦寒食天天陰夜飛雪連宵復竟日浩浩殊未歇大似落鵞毛宻如飄玉屑寒銷春茫【上聲】蒼【上聲】气變風凜冽上林艸盡沒曲江水復結紅幹杏花死綠凍楊枝折所憐物性傷非惜年芳絕上天有時令四序平分別寒燠苟反常物性皆夭閼【阿葛切】我觀聖人意魯史有其說或記水不冰或書霜不殺上將儆政教下以防災孽玆雪今如何信美非時節

髙僕射

富貴人所愛聖人去其泰所以致仕年著在禮經內元亦有訓知止則不殆二疎獨能行遺迹東門外淸風久銷歇迨此向千載斯人古亦稀何況今之代遑遑名利客白首千百輩惟有髙僕射七十懸車蓋我年𨿽未老歳月亦云邁預恐耄及時貪榮不能退中心私自儆何以爲我戒故作僕射詩書之於大帶

白牡丹【和錢學士作】

城中看花客旦暮走營營素華人不顧亦占牡丹名閉在深寺中車馬無來聲惟有錢學士盡日繞行憐此皓然質無人自芳馨眾嫌我獨賞移植在中庭畱景夜不暝迎光曙先明對之心亦靜虛白相向生唐昌玉蘂花攀翫眾所爭折來比顏色一種如瑤瓊彼因稀見貴此以多爲輕始知無正色愛惡隨人情豈惟花獨爾理與人事並君看入眼者紫艶與紅英

贈內

生爲同室親死爲同穴塵他人尙相勉而況我與君黔婁固窮士妻賢忘其貧冀缺一農夫妻敬儼如賓陶潛不營生翟氏自防薪梁鴻不肯仕孟光甘布裙君𨿽不讀書此事耳亦聞至此千載後傳是何如人人生未死間不能忘其身所須者衣食不過飽與溫蔬食足充饑何必膏粱珍繒絮足禦寒何必錦繡文君家有貽訓淸白遺子孫我亦貞苦士與君新結防庶保貧與素偕老同欣欣

寄唐生

賈誼哭時事阮籍哭路岐唐生今亦哭異代同其悲唐生者何人五十寒且饑不悲口無食不悲身無衣所悲忠與義悲甚則哭之太尉擊賊日【段太尉以笏擊朱泚】尙書叱盜時【顏尙書叱李希烈】大夫死凶冦【陸大夫爲眾兵所害】諫議謫蠻夷【楊諫議左遷道州】每見如此事聲發涕輒隨往往聞其風俗士猶或非憐君頭半白其志竟不衰我亦君之徒鬱鬱何所爲不能發聲哭轉作樂府詩篇篇無空文句句必盡規功髙虞人箴痛甚騷人辭非求宮律髙不務文字奇惟歌生民病願得天子知未得天子知甘受時人嗤藥良气味苦琴淡音聲稀不懼權豪怒亦任親朋譏人竟無柰何呼作狂男兒毎逢羣盜息或遇雲霧披但自髙聲歌庶幾天聽卑歌哭𨿽異名所感則同歸寄君三十章與君爲哭詞

傷唐衢二首

自我心存道外物少能逼常排傷心事不爲長嘆息忽聞唐衢死不覺動顏色悲端從東來觸我心惻惻伊昔未相知偶遊滑臺側同宿李翺家一言如舊識酒酣出送我風雪黃河北日西並馬頭語別至昬黑君歸向東鄭我來遊上國交心不交面從此重相憶憐君儒家子不得詩書力五十著靑衫試官無祿食遺文僅千首六義無差忒散在京洛間何人爲收拾

憶昨元和初忝備諫官位是時兵革後生民正憔悴但傷民病痛不識時忌諱遂作秦中吟一吟悲一事貴人皆怪怒閒人亦非訾天髙未及聞荊棘生滿地惟有唐衢見知我平生志一讀興嘆嗟再吟垂涕泗因和三十韻手題逺緘寄致吾陳杜閒賞愛非常意此人無復見此詩猶可貴今日開篋看蠧魚損文字不知何處葬欲問先歔欷終去哭墳前還君一掬淚【陳杜謂子昂與甫也此詩猶可貴謂唐衢詩也】

問友

種蘭不種艾蘭生艾亦生根荄相交長莖葉相附榮香莖與臭葉日夜俱長大鋤艾恐傷蘭漑蘭恐滋艾蘭亦未能漑艾亦未能除沈吟意不決問君欲何如

悲哉行

悲哉爲儒者力學不知疲讀書眼欲闇秉筆手生胝【音支】十上方一第成名常苦遲縱有宦達者兩鬢巳成絲可憐少壯日適在窮賤時丈夫老且病焉用富貴爲沈沈朱門宅中有乳臭兒狀貎如婦人光眀膏粱肌手不把書卷身不擐【胡慣切】戎衣二十襲封爵門承勲戚資春來日日出服禦何輕肥朝從博徒飲暮有娼樓期平封還酒債堆金選蛾眉聲色狗馬外其餘一無知山苗與澗松地勢隨髙卑古來無柰何非君獨傷悲

紫藤

藤花紫蒙茸藤葉靑扶疎誰謂好顏色而爲害有餘下如蛇屈盤上若繩縈紆可憐中間樹束縛成枯株柔蔓不自勝嫋嫋掛空虛豈知纒樹木千夫力不如先柔後爲害有似諛佞徒附著君權勢君迷不肯誅又如妖婦人綢繆蠱其夫奇邪壊人室夫惑不能除寄言邦與家所愼在其初毫末不早辧滋蔓信難圖願以藤爲戒銘之於座隅

放鷹

十月鷹出籠艸枯雉兔肥下韝【哥謳切】隨指顧百擲無一遺鷹翅疾如風鷹爪利如錐本爲鳥所設今爲人所資孰能使之然有術甚易知取其向背性制在饑飽時不可使長飽不可使長饑饑則力不足飽則背人飛乘饑縱搏擊未飽須縶維所以爪翅功而人坐收之聖明馭英雄其術亦如斯鄙語不可棄吾聞諸獵師

慈烏夜啼

慈烏失其母啞啞【倚下切】吐哀音晝夜不飛去經年守故林夜夜夜半啼聞者爲沾襟聲中如告訴未盡反哺心百鳥豈無母爾獨哀怨深應是母慈重使爾悲不任昔有吳起者母歿喪不臨嗟哉斯徒輩其心不如禽慈烏復慈烏鳥中之曽參

鷰詩示劉叟【並序】

叟有愛子背叟逃去叟甚悲念之叟少年亦嘗如是故作鷰詩以諭之

梁上有雙鷰翩翩雄與雌銜泥兩椽間一巢生四兒四兒日夜長索食聲孜孜靑虫不易捕黃口無飽期觜爪𨿽欲敝心力不知疲須臾十來往猶恐巢中饑辛勤三十日母瘦雛漸肥喃喃教言語一一刷毛衣一旦羽翼成引上庭樹枝舉翅不回顧隨風四散飛雌雄空中鳴聲盡呼不歸卻入空巢裏啁啾終夜悲鷰鷰爾勿悲爾當返自思思爾爲雛日髙飛背母時當時父母念今日爾應知

采地黃者

麥死春不雨禾損秋早霜歳晏無口食田中采地黃采之將何用持以易餱糧淩晨荷鋤去薄暮不盈筐攜來朱門家賣與白面郎與君啖肥馬可使照地光願易馬殘粟救此苦饑膓

初入太行路

天冷日不光太行峯蒼莽嘗聞此中險今我方獨往馬蹄凍且滑羊膓不可上若比世路難猶自平於掌

鄧魴張徹落第

古琴無俗韻奏罷無人聽寒松無妖花枝下無人行春風十二街軒騎不暫停奔車看牡丹走馬聽秦箏眾目悅芳艶松獨守其貞眾耳喜鄭衛琴亦不攺聲懷哉二夫子念此無自輕

送王處士

王門豈無酒侯門豈無肉主人貴且驕待客禮不足望塵而拜者朝夕走碌碌王生獨拂衣遐舉如雲鵠寧歸白雲外飲水臥空谷不能隨眾人斂手低眉目扣門與我別沽酒畱君宿好去采薇人終南山正綠

村居苦寒

八年十二月五日雪紛紛竹柏皆凍死況彼無衣民回觀村閭間十室八九貧北風利如劍布絮不蔽身惟燒蒿棘火愁坐夜待晨乃知大寒歳農者尢苦辛顧我當此日艸堂深掩門褐裘覆絁【申之切】被坐臥有餘溫幸免饑凍苦又無壠畝勤念彼深可愧自問是何人

納粟

有吏夜扣門髙聲催納粟家人不待曉塲上張燈燭揚簸淨如珠一車三十斛猶憂納不中鞭責及童僕昔余謬從事內愧才不足連授四命官坐屍十年祿常聞古人語損益周必復今日諒甘心還他太倉谷

薛中丞

百人無一直百直無一遇借問遇者誰正人行得路中丞薛存誠守直心甚固皇明燭如日再使秉王度姦豪與佞巧非不憎且懼直道漸光明邪謀難蓋覆每因匪躬節知有匡時具張爲墜网綱倚作頽檐柱悠哉上天意報施紛回互自古巳防茫從今猶不諭豈與小人意昬然同好惡不然君子人何反如朝露裴相昨已夭薛君今又去以我惜賢心五年如旦暮況聞善人命長短系運數今我一涕零豈爲中丞故

秋池二首

前池秋始半卉物多摧壊欲暮槿先萎未霜荷巳敗黙然有所感可以從玆誡本不種松筠早凋何足怪鑿池貯秋水中有蘋與芰天旱水暗消塌然委空地有似泛泛者附麗權與貴一旦恩勢移相隨共憔悴

夏旱

太陰不離畢太歳仍在午旱日與炎風枯燋我田畝金石欲銷鑠況玆禾與黍嗷嗷萬族中惟農最辛苦憫然望歳者出門何所覩但見棘與茨蘿生徧塲圃惡苗承沴【音戾】气欣然得其所感此因問天可能長不雨

諭友

昨夜霜一降殺君庭中槐榦葉不待黃索索飛下來憐君感物節晨起步前階臨風蹋葉立半日顏色哀西望長安城歌鐘十二街何人不歡樂君獨心悠哉白日頭上走朱顏鏡中頽平生靑雲心銷化成死灰我今贈一言勝飲酒千杯其言𨿽甚鄙可破悒悒懷朱門有勲貴陋巷有顏回窮通各有命不系才不才推此自裕裕不必待安排

丘中有一士二首【命首句爲題】

丘中有一士不知其姓名面色不憂苦血气常和平毎選隙地居不蹋要路行舉動無尢悔物莫與之爭藜藿不充膓布褐不蔽形終歳守窮餓而無嗟嘆聲豈是愛貧賤深知時俗情勿矜羅弋巧鸞鶴在防防

丘中有一士守道嵗月深行披帶索衣坐拍無弦琴不飲濁泉水不息曲木陰所逢苟非義糞土千黃金鄕人化其風薰如蘭在林智愚與彊弱不忍相欺侵我欲訪其人將行復沈吟何必見其面但在學其心

新制布裘

桂布白似雪吳綿軟於云布重綿且厚爲裘有餘溫朝擁坐至暮夜覆眠達晨誰知嚴冬月支體暖如春中夕忽有念撫裘起逡巡丈夫貴兼濟豈獨善一身安得萬里裘蓋裹周四垠穩暖皆如我天下無寒人

杏園中棗樹

人言百果中惟棗凡且鄙皮皴【七倫切】似手葉小如鼠耳胡爲不自知生花此園裏豈宜遇攀翫幸免遭傷毀二月曲江頭雜英紅旖旎棗亦在其間如嫫【莫胡切】對西子東風不擇木吹煦長未巳眼看欲合抱得盡生生理寄言遊春客乞君一回視君愛繞指柔從君憐柳杞君求悅目艶不敢爭桃李君若作大車輪軸材須此

蝦蟇【和張十六】

嘉魚薦宗廟靈貢邦家應龍能致雨潤我百穀芽蠢蠢水族中無用者蝦蟇【謨加切】形穢肌肉腥出沒於泥沙六月七月交時雨正滂沱蝦蟇得其志快樂無以加地旣蕃其生使之族類多天又與其聲得以相諠嘩豈惟玉池上污君淸冷波何獨瑤瑟前亂君鹿鳴歌常恐飛上天跳躍隨姮娥往往蝕明月遣君無柰何

寄隱者

賣藥向都城行憩靑門樹道逢馳驛者色有非常懼親族走相送欲別不敢住私怪問道傍何人復何故云是右丞相當國握樞務祿厚食萬錢恩深日三顧昨日延英對今日崖州去由來君臣間寵辱在朝暮靑靑東郊艸中有歸山路歸去臥云人謀身計非誤

放魚【自此後詩到江州作】

曉日提竹籃家僮買春蔬靑靑芹蕨下疊臥雙白魚無聲但呀呀以气相喣濡傾籃寫地上撥剌長尺餘豈惟刀機憂坐見螻蟻圖脫泉𨿽巳久得水猶可蘇放之小池中且用救漧枯水小池窄狹動尾觸四隅一時幸苟活久逺將何如憐其不得所移放於南湖南湖連西江好去勿踟躕施恩卽望報吾非斯人徒不須泥沙底辛苦覓明珠

文柏牀

陵上有老柏柯葉寒蒼蒼朝爲風煙樹暮爲宴寢牀以其多奇文宜升君子堂刮削露節目拂拭生輝光元班狀貍首素質如截肪【敷邦切】𨿽充悅日翫終乏周身防華彩誠可愛生理苦巳傷方知自殘者爲有好文章

潯陽三題【並序】

廬山多桂樹湓浦多修竹東林寺有白蓮花皆植物之貞勁秀異者𨿽宮囿省寺中未必能盡有夫物以多爲賤故南方人不貴重之至有蒸爨其桂剪棄其竹白眼於蓮花者予惜其不生於北土也因賦三題以唁之

廬山桂

偃蹇月中桂結根依靑天天風繞月起吹子下人間飄零委何處乃落匡廬山生爲石上桂葉如剪碧鮮枝榦日長大根荄日牢堅不歸天上月空老山中年廬山去咸陽道裏三四千無人爲移植得入上林園不及紅花樹長栽溫室前

湓浦竹

潯陽十月天天气仍溫燠有霜不殺艸有風不落木防气力薄艸木冬猶綠誰肯湓浦頭回眼看修竹其有顧盼者持刀斬且束剖劈靑瑯玕家家蓋墻屋吾聞汾晉間竹少重如玉胡爲取輕賤生此西江曲

東林寺白蓮

東林北塘水湛湛見底淸中生白芙蓉菡萏三百莖白日發光彩淸飈防芳馨泄香銀囊破瀉露玉盤傾我慙塵埃眼見此瓊瑤英乃知紅蓮花虛得淸淨名夏萼敷未歇秋房結才成夜深眾僧寢獨起繞池行欲收一顆子寄向長安城但恐出山去人間種不生

大水

潯陽郊郭間大水歳一至閭閻半漂蕩城堞多傾墜蒼茫生海色渺漫連空翠風捲白波翻日煎紅浪沸工商徹屋去牛馬登山避況當率稅時頗害農桑事獨有傭舟子鼓枻生意气不知萬人災自覓錐刀利吾無柰爾何爾非久得志九月霜降後水涸爲平地

白氏長慶集卷一

欽定四庫全書

白氏長慶集卷二

唐白居易撰

諷諭二【古調詩五言凡五十八首】

續古詩十首

戚戚復戚戚送君逺行役行役非中原海外黃沙磧伶俜獨居妾迢遞長徵客君望功名歸妾憂生死隔誰家無夫婦何人不離拆所恨薄命身嫁遲別日迫妾身有存歿妾心無攺易生爲閨中婦死作山頭石

掩淚別鄕裏飄颻將逺行茫茫綠野中春盡孤客情驅馬上丘隴髙低路不平風吹棠棃花啼鳥時一聲古墓何代人不知姓與名化作路傍土年年春艸生感彼忽自悟今我何營營

朝采山上薇暮采山上薇歳晏薇亦盡饑來何所爲坐飲白石水手把靑松枝擊節獨長謌其聲淸且悲櫪馬非不肥所苦常縶維豢豕非不飽所憂竟爲犧行行歌此曲以慰常苦饑

雨露長纎艸山苗髙入云風雪折勁木澗松摧爲薪風摧此何意雨長彼何因百丈澗底死寸莖山上春可憐苦節士感此涕盈巾

窈窕雙鬟女容徳俱如玉晝居不逾閾夜行常秉燭气如含露蘭心如貫霜竹宜當備嬪禦胡爲守幽獨無媒不得選年忽過三六嵗暮望漢宮誰在黃金屋邯鄲進娼女能唱黃花曲一曲稱君心恩榮連九族

棲棲逺方士讀書三十年業成無知已徒步來入關長安多王侯英俊競攀援幸隨眾賓末得厠門館間東閣有防酒中堂有管弦何爲向隅客對此不開顏富貴無是非主人終日歡貧賤多悔尢客子終夜嘆歸去復歸去故鄕貧亦安

涼風飄嘉樹日夜減芳華下有感秋婦攀條苦悲嗟我本幽閒女結髮事豪家豪家多婢僕門內頗驕奢良人近封侯出入鳴玉珂自從富貴來恩薄讒言多冡婦獨守禮羣妾互奇衺【音斜】但信言有玷不察心無瑕容光未銷歇歡愛忽蹉跎何意掌上玉化爲眼中砂盈盈一尺水浩浩千丈河勿言小大異隨分有風波閨房猶復爾邦國當如何

心亦無所迫身亦無所拘何爲膓中气鬱鬱不得舒不舒良有以同心久離居五年不見面三年不得書念此令人老抱膝坐長吁豈無盈樽酒非君誰與娛

攬衣出門行遊觀繞林渠澹澹春水暖東風生綠蒲上有和鳴鴈下有掉尾魚飛沈一何樂鱗羽各有徒而我方獨處不與之子俱顧彼自傷已禽魚之不如出遊欲遣憂孰知憂有餘

春旦日初出曈曈耀晨輝艸木照未逺浮雲已蔽之天地黯以晦當午如昏時𨿽有東南風力微不能吹中園何所有滿地靑靑葵陽光委云上傾心欲何依

秦中吟十首【並序】

貞元元和之際予在長安聞見之間有足悲者因直歌其事命爲秦中吟

議婚

天下無正聲悅耳卽爲娛人間無正色悅目卽爲姝顏色非相逺貧富則有殊貧爲時所棄富爲時所趨紅樓富家女金縷繡羅襦見人不斂手嬌癡二八初母兄未開口已嫁不須防綠窓貧家女寂寞二十餘荊釵不直錢衣上無眞珠幾回人欲聘臨日又踟躕主人防良媒置酒滿玉壺四座且勿飲聽我歌兩途富家女易嫁嫁早輕其夫貧家女難嫁嫁晚孝於姑聞君欲娶婦娶婦意何如

重賦

厚地植桑麻所要濟生民生民理布帛所求活一身身外充徵賦上以奉君親國家定兩稅本意在愛人厥初防其淫明敕內外臣稅外加一物皆以枉法論柰何歳月久貪吏得因循浚我以求寵斂索無冬春織絹未成疋繅絲未盈斤裏胥迫我納不許蹔逡巡歲暮天地閉陰風生破村夜深煙火盡霰雪白紛紛幼者形不蔽老者體無溫悲喘與寒气並入鼻中辛昨日輸殘稅因窺官庫門繒帛如山積絲絮如雲屯號爲羨餘物隨月獻至尊奪我身上暖買爾眼前恩進入瓊林庫歳久化爲塵

傷宅

誰家起甲第朱門大道邊丰屋中櫛比髙墻外回環累累六七堂棟宇相連延一堂費百萬鬱鬱起靑煙洞房溫且淸寒暑不能幹髙堂虛且迥坐臥見南山繞廊紫藤架夾砌紅藥欄攀枝摘櫻桃帯花移牡丹主人此中坐十載爲大官廚有臭敗肉庫有貫朽錢誰能將我語問爾骨肉間豈無窮賤者忍不救饑寒如何奉一身直欲保千年不見馬家宅今作奉誠園

傷友【又云傷苦節士】

陋巷孤寒士出門苦棲棲𨿽云志气在豈免顏色低平生同門友通籍在金閨曩者膠漆契邇來雲雨暌正逢下朝歸軒騎五門西是時天久陰三日雨淒淒蹇驢避路立肥馬當風嘶回頭忘相識占道上沙堤昔年洛陽社貧賤相提攜今日長安道對面隔云泥近日多如此非君獨慘淒死生不變者惟聞任與黎【任公孫黎逢】

不致仕

七十而致仕禮法有明文何乃貪榮者斯言如不聞可憐八九十齒墮雙眸昏朝露貪名利夕陽憂子孫掛冠顧翠緌懸車惜朱輪金章腰不勝傴僂入君門誰不愛富貴誰不戀君恩年髙須告老名遂合退身少時共嗤誚晚歳多因循賢哉漢二疎彼獨是何人寂寞東門路無人繼去塵

立碑

勲徳旣下衰文章亦陵夷但見山中石立作路旁碑銘勲悉太公敍徳皆仲尼復以多爲貴千言直萬貲爲文彼何人想見下筆時但欲愚者悅不思賢者嗤豈獨賢者嗤仍傳後代疑古石蒼苔字安知是愧詞我聞望江縣麯令撫惸嫠【麯令名信陵】在官有仁政名不聞京師身歿欲歸葬百姓遮路岐攀轅不得去畱葬此江湄至今道其名男女涕皆垂無人立碑碣惟有邑人知

輕肥

意气驕滿路鞍馬光照塵借問何爲者人稱是內臣朱紱皆大夫紫綬或將軍誇赴軍中宴走馬去如雲罇罍溢九醖水陸羅八珍果擘洞庭橘膾切天池鱗食飽心自若酒酣气益振是歳江南旱衢州人食人

五

淸歌且罷唱紅袂亦停舞趙叟抱五宛轉當胸撫大聲麄若散颯颯【悉合切又音立】風和雨小聲細欲絕切切鬼神語又如鵲報喜轉作猨啼苦十指無定音顚倒宮徵羽坐客聞此聲形神若無主行客聞此聲駐足不能舉嗟嗟俗人耳好今不好古所以綠窓琴日日生塵土

歌舞

秦城歳雲暮大雪滿皇州雪中退朝者朱紫盡公侯貴有風雪興富無饑寒憂所營惟第宅所務在追遊朱門車馬客紅燭歌舞樓歡酣促密坐醉暖脫重裘秋官爲主人廷尉居上頭日中爲一樂夜半不能休豈知閿【無分切】鄕獄中有凍死囚

買花

帝城春欲暮喧喧車馬度共道牡丹時相隨買花去貴賤無常價酬直看花數灼灼百朶紅戔戔五束素上張幄幕庇旁織笆籬護水灑復泥封移來色如故家家習爲俗人人迷不悟有一田舍翁偶來買花處低頭獨長嘆此嘆無人諭一深色花十戶中人賦

贈友五首【並序】

吾友有王佐之才者以致君濟人爲巳任識者深許之因贈是詩以廣其志云

一年十二月每月有常令君出臣奉行謂之握金鏡由玆六气順以遂萬物性時令一反常生靈受其病周漢徳下衰王風始不競又從斬晁錯諸侯益彊盛百里不同禁四時自爲政盛夏興土功方春勦人命誰能救其失待君佐邦柄峩峩象魏門懸法彛倫正

銀生楚山曲金生鄱溪濱南人棄農業求之多苦辛披砂復鑿石矻矻無冬春手足盡皴【七倫切】胝愛利不愛身畬田旣慵斫稻田亦懶耘相攜作遊手皆道求金銀畢竟金與銀何殊泥與塵且非衣食物不濟饑寒人棄夲以趨末日富而嵗貧所以先聖王棄藏不爲珍誰能反古風待君秉國鈞捐金復抵璧勿使勞生民

私家無錢罏平地無銅山胡爲秋夏稅歳歲輸銅錢錢力日巳重農力日已殫賤糶粟與麥賤貿絲與綿歳暮衣食盡焉得無饑寒吾聞國之初有制垂不刋傭必算丁口租必計桑田不求土所無不彊人所難量入以爲出上足下亦安兵興一變法兵息遂不還使我農桑人顦顇畎畝間誰能革此獘待君秉利權復彼租庸法令如貞觀年

京師四方則王化之本根長吏久於政然後風教惇如何尹京者遷次不逡巡請君屈指數十年十五人科條日相矯吏力亦巳勤寛猛政不一民心安得淳九州雍爲首羣牧之所遵天下率如此何以安吾民誰能變此法待君贊絲綸愼擇循良吏令其長子孫

三十男有室二十女有歸近代多離亂婚姻多過期嫁娶旣不早生育常苦遲兒女未成人父母已衰羸凡人貴逹日多在長大時欲報親不待孝心無所施哀哉三牲養少得及庭闈惜哉萬鐘粟多用飽妻兒誰能正防禮待君張國維庶使孝子心皆無風樹悲

寓意詩五首

豫樟生深山七年而後知挺髙二百尺本末皆十圍天子建明堂此材獨中規匠人執斤墨采度將有期孟冬艸木枯烈火燎山陂疾風吹猛焰從根燒到枝養材三十年方成棟梁姿一朝爲灰燼柯葉無孑遺地𨿽生爾材天不與爾時不如糞土英猶有人掇之巳矣勿重陳重陳令人悲不悲焚燒苦但悲采用遲

赫赫京內史炎炎中書郎昨傳徵拜日恩賜頗殊常貂冠水蒼玉紫綬黃金章佩服身未暖巳聞竄遐荒親戚不得別吞聲泣路傍賓客亦巳散門前雀羅張富貴來不久倐如瓦溝霜權勢去尢速瞥若石火光不如守貧賤貧賤可久長傳語宦遊子且來歸故鄕

促織不成章提壺但聞聲嗟哉虫與鳥無實有虛名與君定交日久要如弟兄何以示誠信白水指爲盟雲雨一爲別飛沈兩難並君爲得風鵬我爲失水鯨音信日巳疎恩分日巳輕窮通尙如此何況死與生乃知擇交難須有知人眀莫將山上松結托水上萍

翩翩兩元鳥本是同巢燕分飛來幾時秋夏炎涼變一宿蓬蓽廬一棲明光殿偶因銜泥處復得重相見彼矜杏梁貴此嗟茅棟賤眼看秋社至兩處俱難戀所托各暫時胡爲相嘆羨

婆娑園中樹根株大合圍蠢爾樹間虫形質一何微孰謂虫之微虫蠧巳無期孰謂樹之大花葉有衰時花衰夏未實葉病秋先萎樹心半爲土觀者安得知借問虫何在在身不在枝借問虫何食食心不食皮豈無啄木鳥觜長將何爲

讀史五首

楚懷放靈均國政亦荒淫彷徨未忍決繞澤行悲吟漢文疑賈生謫置湘之陰是時刑方措此去難爲心士生一代間誰不有浮沈良時眞可惜亂世何足欽乃知汨羅恨未抵長沙深

禍患如棼絲其來無端緒馬遷下蠶室嵇康就囹圄抱寃志气屈忍恥形神沮當被戮辱時奮飛無翅羽商山有黃綺潁川有巢許何不從之遊超然離网罟山林少羈鞅世路多艱阻寄謝伐檀人愼勿嗟窮處

漢日大將軍少爲乞食子秦時故列侯老作鋤瓜士春華何暐園中發桃李秋風忽蕭條堂上生荊杞深谷變爲岸桑田成海水勢去未須悲時來何足喜寄言榮枯者反復殊未巳

含沙射人影𨿽病人不知巧言構人罪至死人不疑掇蜂殺愛子掩鼻戮寵姬恭陷蕭望趙髙謀李斯陰徳旣必報陰禍豈虛施人事𨿽可罔天道終難欺明則有刑辟幽則有神祗苟免勿私喜鬼得而誅之

季子憔悴時婦見不下機買臣負薪日妻亦棄如遺一朝黃金多佩印衣錦歸去妻不敢視婦嫂彊依依富貴家人重貧賤妻子欺柰何貧富間可移親愛志遂使中人心汲汲求富貴又令下人力各競錐刀利隨分歸舍來一取妻孥意

和答詩十首【並序】

五年春微之從東臺來不數日又左轉爲江陵士曹掾詔下日防予下內直歸而微之已卽路邂逅相遇於街衢中自永壽寺南抵新昌裏北得馬上話別語不過相勉保方寸外形骸而巳因不暇及他是夕足下次於山北寺僕職役不得去命季弟送行且奉新詩一軸致於執事凡二十章率有比興淫文艷韻無一字焉意者欲足下在途諷讀且以遣日時消憂懣又有以張直气而扶壯心也及足下到江陵寄在路所爲詩十七章凡五六千言言有爲章有防迨於宮律體裁皆得作者風發緘開卷且喜且怪僕思牛僧孺戒不能示他人惟與杓直拒非及樊宗師輩三四人時一吟讀心甚貴重然竊思之豈僕所奉者二十章遽能開足下聰明使之然耶抑又不知足下是行也天將屈足下之道激足下之心使感時發憤而臻於此耶若兩不然者何立意措辭與足下前時詩如此之相逺也僕旣羨足下詩又憐足下心盡欲引狂簡而和之屬直宿拘牽居無暇日故不卽時如意旬月來多乞病假假中稍閒且摘卷中尢者繼成十章亦不下三千言其間所見同者固不能自異異者亦不能彊同同者謂之和異者謂之答並別錄和夢遊春詩一章各附與本篇之末余未和者亦續致之頃者在科試間嘗與足下同筆硯毎下筆時輒相顧共患其意太切而理太周故理太周則辭繁意太切則言激然與足下爲文所長在於此所病亦在於此足下來序果有辭犯文繁之說今僕所和者猶前病也待與足下相見日各引所作稍刪其繁而晦其義焉余具書白

和思歸樂

山中不棲鳥夜半聲嚶嚶似道思歸樂行人掩泣聽皆疑此山路遷客多南徵憂憤气不散結化爲精靈我謂此山鳥本不因人生人心自懷土想作思歸鳴孟嘗平居時娛耳琴泠泠雍門一言感未奏淚沾纓魏武銅雀妓日與歡樂並一旦西陵望欲歌先涕零峽猿亦何意隴水復何情爲入愁人耳皆爲膓斷聲請看元侍禦亦宿此郵亭因聽思歸鳥神气獨安寧問君何以然道勝心自平𨿽爲南遷客如在長安城云得此道來何慮亦何營窮達有前定憂喜無交爭所以事君日持憲立大庭𨿽有回天力撓之終不傾況始三十餘年少有直名心中志气大眼前爵祿輕君恩若雨露君威若雷霆退不苟免難進不曲求榮在火辧玉性經霜識松貞展禽任三黜靈均長獨醒獲戾自東洛貶官向南荊再拜辭闕下長揖別公卿荊州又非逺驛路半月程漢水照天碧楚山挿云靑江陵橘似珠宜城酒如【徐盈切】誰謂譴謫去未妨遊賞行人生百歳內天地暫寓形太倉一稊米大海一浮萍身委逍遙篇心付頭陀經尙達死生觀寧爲寵辱驚中懷苟有主外物安能縈任意思歸樂聲聲啼到眀

和陽城驛

商山陽城驛中有嘆者誰云是元監察江陵謫去時忽見此驛名良久涕欲垂何故陽道州名姓同於斯憐君一寸心寵辱誓不移疾惡若巷伯好賢如緇衣沈吟不能去意者欲攺爲攺爲避賢驛大署於門楣荊人愛羊祜戶曹攺爲辭一字不忍道況兼姓呼之因題八百言言直文甚奇詩成寄與我鏗若金和絲上言陽公行友悌無等夷骨肉同衾裯至死不相離次言陽公迹夏邑始棲遲鄕人化其風少長皆孝慈次言陽公道終日對酒巵兄弟笑相顧醉貌紅怡怡次言陽公節謇謇居諫司誓心除國蠧決死犯天威終言陽公命左遷天一涯道州炎瘴地身不得生歸一一皆實錄事事無孑遺凡是爲善者聞之惻然悲道州旣巳矣往者不可追何世無其人來者亦可思願以君子文告彼大樂師附於雅歌末奏之白玉墀天子聞此章教化如法施直諫從如流佞臣惡如疵宰相聞此章政柄端正持進賢不知倦去邪勿復疑憲臣聞此章不敢懷依違諫官聞此章不忍縱詭隨然後告史氏舊史有前規若作陽公傳欲令後世知不勞敍世家不用費文辭但使國史上全錄元稹詩

答桐花

山木多蓊郁玆桐獨亭亭葉重碧雲片花簇紫霞英是時三月天春暖山雨晴夜色向月淺闇香隨風輕行者多商賈居者悉黎氓無人解賞愛有客獨屏營手攀花枝立足蹋花影行生憐不得所死欲揚其聲截爲天子琴刻作古人形云待我成器薦之於穆淸誠是君子心恐非艸木情胡爲愛其華而反傷其生老被刳腸不如無神靈雄鷄自斷尾不願爲犧牲況此好顏色花紫葉靑靑宜遂天地性忍加刀斧刑我思五丁力拔入九重城當正殿栽花葉生光晶上對月中桂下覆堦前蓂泛拂香鑪煙隱映斧藻屏爲君布緑陰當暑防軒楹沈沈緑滿地桃李不敢爭爲君發淸韻風來如叩瓊泠泠聲滿耳鄭衛不足聽受君封植力不獨吐芬馨助君行春令開花應晴明受君雨露恩不獨含芳榮戒君無戲言剪葉封弟兄受君歲月功不獨資生成爲君長髙枝鳳凰上頭鳴一鳴君萬歲壽如山不傾再鳴萬人泰泰階爲之平如何有此用幽滯在巖坰【涓熒切】歲月不爾駐孤芳坐凋零請向桐枝上爲余題姓名待余有勢力移爾獻丹庭

和大觜烏

烏者種有二名同性不同觜小者慈孝觜大者貪庸觜大命又長生來十餘冬物老顏色變頭毛白茸茸飛來庭樹上初但驚兒童老巫生姦計與烏意潛通云是非凡鳥遙見起敬恭千歳乃一出喜賀主人翁祥瑞來白日神靈占知風陰作北斗使能爲人吉凶此鳥所止家家產日夜丰上以致壽考下可宜田農主人富家子身老心童蒙隨巫拜復祝婦姑亦相從殺雞薦其肉敬若禋六宗烏喜張大觜飛接在虛空烏旣飽羶腥巫亦饗甘濃烏巫互相利不復兩西東日日營巢窟稍稍近房櫳𨿽生八九子誰辧其雌雄羣雛又長成眾觜逞殘凶探巢吞燕卵入蔟啄蠶虫豈無乘秋隼羈絆委髙墉但食烏殘肉無施搏擊功亦有能言鸚翅碧觜距紅暫曾說烏罪囚閉在深籠靑靑窓前柳鬱鬱井上桐貪烏占棲息慈烏獨不容慈烏爾奚爲來往何憧憧曉去先晨鼓暮歸後昏鐘辛苦塵土間飛啄禾黍得食將母哺饑膓不自充主人憎慈烏命子削彈弓續防稽竹丸鑄荊山銅慈烏求母食飛下爾庭中數粒未入口一丸巳中胸仰天號一聲似欲訴蒼穹反哺日未足非是惜微躬誰能持此寃一爲問化工胡然大觜烏竟得天年終

答四皓廟

天下有道見無道捲懷之此乃聖人語吾聞諸仲尼矯矯四先生同稟希世資隨時有顯晦秉道無燐緇秦皇肆暴虐二世遘亂離先生相隨去商嶺采紫芝君看秦獄中戮辱者李斯劉項爭天下謀臣竟恱隨先生如鸞鶴出入防防飛君看齊鼎中燋爛者酈其子房得沛公自謂相遇遲八難掉舌樞三略役心機辛苦十數年晝夜形神疲竟雜霸者道徒稱帝者師子房爾則能此非吾所宜漢髙之季年嬖寵鐘所私冢嫡欲廢奪骨肉相憂疑豈無子房口口舌無所施亦有陳平心心計將何爲皓皓四先生髙冠危映眉從容下南山顧盼入東闈前瞻惠太子左右生羽儀卻顧戚夫人楚舞無光輝心不畫一計口不吐一詞闇定天下本遂安劉氏危子房吾則能此非爾所知先生道旣光太子禮甚卑安車畱不住功成棄如遺如彼旱天雲一雨百谷滋澤則在天下云復歸希夷勿髙巢與由勿尙呂與伊巢由往不返伊呂去不歸豈如四先生出處兩逶迆何必長隱逸何必長濟時由來聖人道無朕不可窺捲之不盈握舒之亙八陲先生道甚明夫子猶或非願子辧其惑爲予吟此詩

和雉媒

吟君雉媒什一哂復一嘆和之一何晚今日乃成篇豈惟鳥有之抑亦人復然張陳刎頸交竟以勢不完至今不平气塞絕泜【防而切】水源趙襄骨肉親亦以利相殘至今不善名髙於磨筓山況此籠中雉志在飲啄間稻暫入口性巳隨人遷身苦亦自忘同族何足言但恨爲媒拙不足以自全勸君今日後養鳥養靑鸞靑鸞一失侶至死守孤單勸君今日後結客結任安主人賓客去獨住在門闌

和松樹

亭亭山上松一一生朝陽森聳上參天柯條百尺長漠漠塵中槐兩兩夾康莊婆娑低覆地枝榦亦尋常八月白露降槐葉次第黃歳暮滿山雪松色郁靑蒼彼如君子心秉操貫冰霜此如小人面變態隨炎涼共知松勝槐誠欲栽道傍糞土種瑤艸瑤艸終不芳尙可以斧斤伐之爲棟梁殺身獲其所爲君構明堂不然終天年老死在南岡不願亞枝葉低隨槐樹行

答箭鏃

矢人職司憂爲箭恐不精精在利其鏃錯磨鋒鏑成挿以靑竹簳【古旱切】羽之赤鴈翎勿言分寸鐵爲用乃長兵聞有狗盜者晝伏夜濳行摩弓拭箭鏃夜射不待明一盜旣流血百犬同吠聲狺狺嘷不已主人爲之驚盜心憎主人主人不知情反責鏃太利矢人獲罪名寄言控者願君少畱聽何不向西射西天有狼星何不向東射東海有長鯨不然學仁貴三矢平虜廷不然學仲連一發下燕城胡爲射小盜此用無乃輕徒沾一防血虛污箭頭腥

和古社

廢村多年樹生在古社隈爲作妖狐窟心空身未摧妖狐變美女社樹成樓臺黃昏行人過見者心徘徊饑雕竟不捉老犬反爲媒歳媚少年客十去九不回昨夜雲雨合烈風驅迅雷風拔樹根出雷劈社壇開飛電化爲火妖狐燒作灰天明至其所淸曠無氛埃舊地葺村落新田辟荒萊始知天降火不必常爲災勿謂神黙黙勿謂天恢恢勿喜犬不捕勿誇雕不猜寄言狐媚者天火有時來

和分水嶺

髙嶺峻稜稜細泉流亹亹勢分合不得東西隨所委悠悠艸蔓底濺濺石罅裏分流來幾年晝夜兩如此朝宗逺不及去海三千里浸潤小無功山苗長旱死縈紆用無所奔迫流不已惟作嗚咽聲夜入行人耳有源殊不竭無坎終難至同出而異流君看何所似有似骨肉親派別從玆始又似勢利交波瀾相背起所以贈君詩將君何所比不比山上泉比君井中水

有木詩八首【並序】

余嘗讀漢書列傳見佞順媕【於檢切】娿【於何切】圖身忘國如張禹輩者見惑上蠱下交亂君親如江充輩者見防狠跋扈壅君樹黨如梁冀輩者見色仁行違先徳後賊如王莾輩者又見外狀恢中無實用者又見附離權勢隨之覆亡者其初皆有動人之才足以惑眾媚主莫不合於始而敗於終也因引風人騷人之興賦有木八章不獨諷前人亦儆後代爾

有木名弱栁結根近淸池風煙借顏色露助華滋峩峩白雪花嫋嫋靑絲枝漸密陰自庇轉髙梢四垂截枝扶爲杖軟弱不自持折條用樊圃柔脆非其宜爲樹信可翫論材何所施可惜金堤地栽之徒爾爲

有木名櫻桃得地早滋茂葉密獨承日花繁偏受露迎風闇揺動引鳥潛來去鳥啄子難成風來枝莫住低軟易攀翫佳人屢防顧色求桃李饒心向松筠妬好是映墻花本非當軒樹所以姓蕭人曾爲伐櫻賦

有木秋不凋靑靑在江北謂爲洞庭橘美人自移植上受顧盼恩下勤澆漑力實成乃是枳臭苦不堪食物有似是者眞僞何由識美人黙無言對之長嘆息中含害物意外矯淩霜色仍向枝葉間濳生刺如棘

有木名杜棃陰森覆丘壑心蠧已空朽根深尙盤薄媚狐言語巧妖鳥聲音惡慿此爲巢穴往來互棲托四傍五六本枝葉相交錯借問因何生秋風吹子落爲長社壇下無人敢芟【師銜切】斫幾度野火來風廻燒不著有木香苒苒山頭生一蕟【方伐切】主人不知名移種近軒闥愛其有芳味因以調麯糵前後曾飲者十人無一活豈徒悔封植兼亦誤采掇試問識藥人始知名野葛年深已滋蔓刀斧不可伐何時猛風來爲我連枝防有木名水檉遠望靑童童根株非勁挺柯葉多防籠彩翠色如柏鱗皴【七倫切】皮似松爲同松柏類得列嘉樹中枝弱不勝雪勢髙常懼風雪壓低還舉風吹西復東柔芳甚楊栁早落先梧桐惟有一堪賞中心無蠧虫有木名淩霄擢秀非孤標偶依一株樹遂抽百尺條托根附樹身開花寄樹梢自謂得其勢無因有動揺一旦樹摧倒獨立暫飄颻疾風從東起吹折不終朝朝爲拂云花暮爲委地樵寄言立身者勿學柔弱苗

有木名丹桂四時香馥馥花團夜雪明葉剪春云緑風影淸似水霜枝冷如玉獨占小山幽不容凡鳥宿匠人愛芳直裁截爲廈屋幹細力未成用之君自速重任𨿽大過直心終不曲縱非梁棟材猶勝尋常木

嘆魯二首

季桓心豈忠其富過周公陽貨道豈正其權執國命由來富與權不系才與賢所托得其地𨿽愚亦獲安彘肥因糞壤防穩依社壇虫獸尙如此豈謂無因緣

展禽胡爲者直道竟三黜顏子何如人屢空聊過日皆懷王佐道不踐陪臣秩自古無柰何命爲時所屈有如艸木分天各與其一荔枝非名花牡丹無甘實

反鮑明遠白頭吟

炎炎者烈火營營者小蠅火不熱貞玉蠅不防淸冰此苟無所受彼莫能相仍乃知物性中各有能不能古稱怨恨死則人有所懲懲淫或應可在道未爲譬如蜩鷃徒啾啾啅【音卓】龍鵬宜當委之去寥廓髙飛騰豈能泥塵下區區酬怨憎胡爲坐自苦吞悲仍撫膺

靑冢

上有饑鴈號下有枯蓬走茫茫邊雪裏一掬沙培塿傳是昭君墓埋閉蛾眉久凝脂化爲泥鉛黛復何有時有陰怨气常生墳左右鬰郁如苦霧不隨骨銷朽婦人無他才榮枯系妍否何乃明妃命獨懸畫工手丹靑一詿誤白黒相紛糺【糾同】遂使君眼中西施作嫫母同儕傾寵幸異類爲配偶禍福安可知美顏不如丑何言一時事可戒千年後特報後來姝不湏倚眉首無辭挿荊釵嫁作貧家婦不見靑冢上行人爲澆酒

雜感

君子防悔尢賢人戒行藏嫌疑遠李言動愼毫芒立教固如此撫事有非常爲君持所感仰面問蒼蒼犬齧桃樹根李樹反見傷老烹不爛延禍及枯桑城門自焚池魚罹其殃陽貨肆凶防仲尼畏於匡魯酒薄如水邯鄲【音寒丹】開戰塲伯禽鞭見血過失由成王都尉身降虜宮刑加子長呂安兄不道都市殺嵇康斯人死已久其事甚昭彰是非不由已禍患安可防使我千載後涕泗滿衣裳

白氏長慶集卷二

欽定四庫全書

白氏長慶集卷三

唐白居易撰

諷諭三【新樂府並序凡二十首元和四年爲左拾遺時作】

序曰凡九千二百五十二言斷爲五十篇篇無定句句無定字繋於意不繋於文首句標其目卒章顯其志詩三百之義也其辭質而徑欲見之者易諭也其言直而切欲聞之者深誡也其事覈而實使采之者傳信也其體順而肆可以播於樂章歌曲也總而言之爲君爲臣爲民爲物爲事而作不爲文而作也

七徳舞美撥亂陳王業也【武徳中天子始作秦王破陳樂以歌太宗之功業貞觀初太宗重制破陳樂舞圖詔魏徵虞世南等爲之歌詞名七徳舞自龍朔巳後詔郊廟享宴皆先奏之】

七徳舞七徳歌傳自武徳至元和元和小臣白居易觀舞聽歌知樂意樂終稽首陳其事太宗十八舉義兵白旄黃鉞定兩京擒充戮竇四海淸二十有四功業成二十有九卽帝位三十有五致太平功成理定何神速速在推心置人腹亡卒遺骸散帛收【貞觀初詔天下陣死骸骨致祭瘞埋之尋又散帛以求之也】饑人賣子分金贖【貞觀五年大饑人有鬻男女者詔出禦府金帛盡贖之還其父母】魏徵夢見天子泣【魏徵疾亟太宗夢與徵別旣寤流涕是夕徵卒故禦親制碑云昔殷宗得良弼於夢中今朕失賢臣於覺後】張謹哀聞辰日哭【張公謹卒太宗爲之舉哀有司奏日在辰陰陽所忌不可哭上曰君臣義重父子之情也情發於中安知辰日遂哭之】怨女三千放出宮【太宗常謂侍臣曰婦人幽閉深宮情實可湣今將出之任求伉儷於是令左丞戴冑給事中杜正倫於掖庭宮西門揀出數千人盡放歸】死囚四百來歸獄【貞觀六年親錄囚徒死罪者三百九十放出歸家令明年秋來就刑應期畢至詔悉原之】剪須燒藥賜功臣李勣嗚咽思殺身【李勣常疾醫云得龍須燒灰方可療之太宗自剪須燒灰賜之服訖而愈勣叩頭泣涕而謝】含血吮瘡撫戰士思摩奮呼乞效死【李思摩嘗中矢太宗親爲吮血】不獨善戰善乘時以心感人人心歸爾來一百九十載天下至今歌舞之歌七徳舞七徳聖人有作垂無極豈徒耀神武豈徒誇聖文太宗意在陳王業王業艱難示子孫

法曲歌美列聖正華聲也

法曲法曲歌大定積徳重熙有餘慶永徽之人舞而詠【永徽之時有貞觀之遺風故髙宗制一戎大定樂曲也】法曲法曲舞霓裳政和世理音洋洋開元之人樂且康【霓裳羽衣曲起於開元盛於天寶也】法曲法曲歌堂堂堂堂之慶垂無疆中宗肅宗復鴻業唐祚中興萬萬葉【永隆元年太常丞李嗣貞善審音律能知興哀云近者樂府有堂堂之音唐祚再興之兆】法曲法曲合夷歌夷聲邪亂華聲和以亂幹和天寶末明年胡塵犯宮闕【法曲𨿽似失雅音蓋諸夏之聲也故歷朝行焉宗𨿽雅好度曲然未嘗使蕃漢雜奏天寶十三載始詔諸道調法曲與胡部新聲合作識者深異之明年冬而安祿山反也】乃知法曲本華風苟能審音與政通一從胡曲相參錯不辧興衰與哀樂願求牙曠正華音不令夷夏相交侵

二王后明祖宗之意也

二王后彼何人介公酅【戶圭切】公爲國賓周武隋文之子孫古人有言天下者非是一人之天下周亡天下傳於隋隋人失之唐得之唐興十葉嵗二百介公酅公世爲客明堂太廟朝享時引居賓位備威儀備威儀助郊祭髙祖太宗之遺制不獨興滅國不獨繼絕世欲令嗣位守文君亡國子孫取爲戒

海漫漫戒求仙也

海漫漫直下無底傍無邊雲濤煙浪最深處人傳中有三神山山上多生不死藥服之羽化爲天仙秦皇漢武信此語方士年年采藥去蓬萊今古但聞名煙水茫茫無覓處海漫漫風浩浩眼穿不見蓬萊島不見蓬萊不敢歸童男丱【音慣】女舟中老徐福文成多誑誕上元太一虛祈禱君看驪山頂上茂陵頭畢竟悲風吹蔓艸何況元聖祖五千言不言藥不言仙不言白日升靑天立部伎刺雅樂之替也【太常選坐部伎無性識者退入立部伎乂選立部伎絕無性識者退入雅樂部則雅聲可知矣】

立部伎鼓笛諠舞雙劍跳七丸嫋巨索掉長竿太常部伎有等級堂上者坐堂下立堂上坐部笙歌淸堂下立部鼔笛鳴笙歌一曲眾側耳鼓笛萬曲無人聽立部賤坐部貴坐部退爲立部伎擊鼔吹笙和雜戲立部又退何所任始就樂懸操雅音雅音替壊一至此長令爾輩調宮徵圓丘后土郊祀時言將此樂感神只欲望鳳來百獸舞何異北轅將適楚工師愚賤安足云太常三卿爾何人

華原磬刺樂工非其人也【天寶中始廢泗濱磬用華原石代之詢諸磬人則曰故老云泗濱磬下調之不能和得華原石考之乃和由是不攺】

華原磬華原磬古人不聽今人聽泗濱石泗濱石今人不擊古人擊今人古人何不同用之舍之由樂工樂工𨿽在耳如壁不分淸濁卽爲聾梨園弟子調律呂知有新聲不如古古稱浮磬出泗濱立辯致死聲感人宮懸一聽華原石君心遂忘封疆臣果然胡冦從燕起武臣少肯封疆死始知樂與時政通豈聽鏗鏘而巳矣磬襄入海去不歸長安市兒爲樂師華原磬與泗濱石淸濁兩聲誰得知

上陽白髮人湣怨曠也【天寶五載巳後楊貴妃専寵後宮人無復進幸矣六宮有美色者輒置別所上陽是其一也貞元中尙存焉】

上陽人紅顏闇老白髮新緑衣監使守宮門一閉上陽多少春宗末歲初選入入時十六今六十同時采擇百餘人零落年深殘此身憶昔吞悲別親族扶入車中不教哭皆云入內便承恩臉似芙蓉胸似玉未容君王得見面巳被楊妃遙側目妬令濳配上陽宮一生遂向空房宿宿空房秋夜長夜長無寐天不明耿耿殘燈背壁影蕭蕭暗雨打窗聲春日遲日遲獨坐天難暮宮鸎百囀愁厭聞梁燕雙棲老休妬鸎歸燕去長悄然春往秋來不記年惟向深宮望明月東西四五百廻圓今日宮中年最老大家遙賜尙書號小頭鞋履窄衣裳靑黛防眉眉細長外人不見見應笑天寶末年時世妝上陽人苦最多少亦苦老亦苦少苦老苦兩如何君不見昔時呂尙美人賦【天寶末有密未艶色者當時號爲花鳥使呂尙獻美人賦以諷之】又不見今日上陽白髮歌

胡旋女戒近習也【天寶末康居國獻之】

胡旋女胡旋女心應弦手應鼔鼔一聲雙袖舉廻雪飄颻轉蓬舞左旋右轉不知疲千匝萬周無巳時人閒物類無可比奔車輪緩旋風遲曲終再拜謝天子天子爲之防啟齒胡旋女出康居徒勞東來萬里餘中原自有胡旋者鬭妙爭能爾不如天寶季年時欲變臣妾人人學圎轉中有太眞外祿山二人最道能胡旋梨花園中冊作妃金雞障下養爲兒祿山胡旋迷君眼兵過黃河疑未反貴妃胡旋惑君心死棄馬嵬念更深從玆地軸天維轉五十年來制不禁胡旋女莫空舞數唱此歌悟明主

新丰折臂翁戒邊功也

新丰老翁八十八頭鬢眉須皆似雪孫扶向店前行左臂慿肩右臂折問翁臂折來防年兼問致折何因緣翁云貫屬新丰縣生逢聖代無徵戰慣聽梨園歌管聲不識旗槍與弓箭無何天寶大徴兵戶有三丁防一丁防得驅將何處去五月萬里雲南行聞道雲南有瀘水椒花落時瘴煙起大軍徒渉水如湯未過十人二三死村南村北哭聲哀兒別爺娘夫別妻皆云前後徵蠻者千萬人行無一廻是時翁年二十四兵部牒中有名字夜深不敢使人知偸將大石錘折臂張弓簸旗俱不堪從玆始免徵雲南骨碎筋傷非不苦且圖揀退歸鄕土此臂折來六十年一肢𨿽廢一身全至今風雨陰寒夜直到天明痛不眠痛不眠終不悔且喜老身今獨在不然當時瀘水頭身死魂飛骨不收應作雲雨望鄕鬼萬人塜上哭呦呦【雲南有萬人塜卽鮮於仲通李宓曽覆軍之所今塜猶存】老人言君聽取君不聞開元宰相宋開府不賞邊功防黷武【開元初突厥數冦邊時天武軍牙將郝靈佺出使因引特勒回鶻部落斬突厥黙啜獻首於闕下自謂有不世之功時宋璟爲相以天子年少好武恐徼功者生心痛抑其黨逾年始授郎將靈佺遂慟哭嘔血而死】又不聞天寶宰相楊國忠欲求恩幸立邊功邊功未立生人怨請問新丰折臂翁【天寶末楊國忠爲相重搆閣羅鳳之役募人討之前後二十餘萬眾發去無返者又捉人連枷赴役天下怨哭人不聊生故祿山得乘人心而盜天下元和初而折臂翁猶存因偹歌之】太行路借夫婦以諷君臣之不終也

太行之路能摧車若比君心是坦途巫峽之水能覆舟若比君心是安流君心好惡苦不常好生毛羽惡生瘡與君結髮未五載豈期牛女爲參商古稱色衰相棄背當時美人猶怨悔何況如今鸞鏡中妾顏未攺君心攺爲君薰衣裳君聞蘭麝不馨香爲君盛容飾君看珠翠無顏色行路難難重陳人生莫作婦人身百年苦樂由他人行路難難於山險於水不獨人閒夫與妻近代君臣亦如此君不見左納言右納史朝承恩暮賜死行路難不在水不在山只在人情反覆閒

司天臺引古以儆今也

司天臺仰觀俯察天人際羲和死來職事廢官不求賢空取藝昔聞西漢元成閒上陵下替謫見天北辰防闇少光色四星煌煌如火赤耀芒動角射三臺上臺半滅中臺坼是時非無太史官眼見心知不敢言眀朝趨入眀光殿惟奏慶雲壽星見天文時變兩如斯九重天子不得知不得知安用臺髙百尺爲

捕蝗刺長吏也

捕蝗捕蝗誰家子天熱日長饑欲死興元兵後傷陰陽和气蠱蠧化爲蝗始自兩河及三輔薦食如蠶飛似雨雨飛蠶食千里間不見靑苖空赤土河南長吏言憂農課人晝夜捕蝗虫是時粟鬥錢三百蝗虫之價與粟同捕蝗捕蝗竟何利徒使饑人重勞費一虫𨿽死百虫來豈將人力定天災我聞古之良吏有善政以政驅蝗蝗出境又聞貞觀之初道欲昌文皇仰天吞一蝗一人有慶兆民賴是歲𨿽蝗不爲害【貞觀二年太宗吞蝗虫事見貞觀實錄】昆眀春水滿思王澤之廣被也【貞元中始漲泛】

昆眀春昆眀春春池岸古春流新影浸南山靑滉瀁波沈西日紅奫淪往年因旱靈池竭尾曳塗魚喣沫詔開分水注恩波千介萬鱗同日活今來淨淥水照天防魚鱍鱍蓮田田洲香杜若抽心短沙暖鴛鴦鋪翅眠動植飛沈皆遂性皇澤如春無不被漁者仍丰网罟資貧人久獲菇蒲利詔以昆眀近帝城宦家不得收其徵菇蒲無租魚無稅近水之人感君惠感君惠獨何人吾聞率土皆王民逺民何疎近何親願推此惠及天下無逺無近同欣欣吳興山中罷防茗鄱陽坑裏休封銀天涯地角無禁利熈熈同似昆眀春

城鹽州美聖謨而誚邊將也【貞元歲壬申特詔城之】

城鹽州城鹽州城在五原原上頭蕃東節度鉢闡布忽見新城當要路金鳥飛傳贊普聞建牙傳箭集羣臣君臣頳【音稱】面有憂色皆言勿謂唐無人自築鹽州十餘載左袵氊裘不犯塞晝牧牛羊夜捉生長去新城百里外諸邊急警勞戍人惟此一道無煙塵靈夏濳安誰復辧秦原闇通何處見鄜州驛路好馬來長安藥肆黃蓍賤城鹽州城鹽州未城天子憂徳宗按圖自定計非關將略與廟謀吾聞髙宗中宗世北虜猖狂最難制韓公創築受降城三城鼎峙屯漢兵東西亙絕數千里耳冷不聞胡馬聲如今邊將非無策心笑韓公築城壁相看養冦爲身謀各握彊兵固恩澤願分今日邊將恩褒贈韓公封子孫誰能將此鹽州曲翻作歌詞聞至尊

道州民美臣遇眀主也

道州民多侏儒長者不過三尺餘市作矮奴年進送號爲道州任土貢任土貢寧若斯不聞使人生別離老翁哭孫毌哭兒一自陽城來守郡不進矮奴頻詔問城云臣按六典書任土貢有不貢無道州水土所生者只有矮民無矮奴吾君感悟璽書下歲貢矮奴宜悉罷道州民老者幼者何欣欣父子兄弟始相保從此得作良人身道州民民到於今受其賜欲說使君先下淚仍恐兒孫忘使君生男多以陽爲字

馴犀感爲政之難終也【貞元丙子歲南海進馴犀詔納苑中至十三年冬大寒馴犀死矣】

馴犀馴犀通天犀軀貌駭人角駭雞海蠻聞有眀天子驅犀乘傳來萬里一朝得謁大眀宮歡呼拜舞自論功五年馴養始堪獻六譯語言方得通上嘉人獸俱來逺蠻館四方犀入苑防以瑤蒭鏁以金故鄕迢逓君門深海鳥不知鐘鼓樂池魚空結江湖心馴犀生處南方熱秋無白露冬無雪一入上林三四年又逢今嵗苦寒月飲冰臥霰苦踡局角骨凍傷鱗甲蹜馴犀死蠻兒啼向闕再三顏色低奏乞生歸本國去恐身凍死似馴犀君不見建中初馴象生還放林邑【建中元年詔盡出苑中馴象放歸南方也】君不見貞元末馴犀凍死蠻兒泣所嗟建中異貞元象生犀死何足言

五彈惡鄭之奪雅也

五彈五弦彈聽者傾耳心寥寥趙璧知君入骨愛五一一爲君調第一第二索索秋風拂松疎韻落第三第四泠泠夜鶴憶子籠中鳴第五聲最掩抑隴水凍咽流不得五弦並奏君試聽淒淒切切復錚錚鐡擊瑚一兩曲水寫玉盤千萬聲殺聲入耳膚血寒慘气中人肌骨酸曲終聲盡欲半日四坐相對愁無言座中有一逺方士喞喞咨咨聲不巳自嘆今朝初得聞始知孤負平生耳惟憂趙璧白髮生老死人閒無此聲逺方士爾聽五信爲美吾聞正始之音不如是正始之音其若何朱疎越淸廟歌一彈一唱再三嘆曲淡節稀聲不多融融曳曳召元气聽之不覺心平和人情重今多賤古古琴有人不撫更從趙璧藝成來二十五不如五

蠻子朝刺將驕而相備位也

蠻子朝泛皮兮度繩橋來自嶲【音髓】州道路遙入界先經蜀川過蜀將收功先表賀臣聞雲南六詔蠻東連防牱西連蕃六詔星居初鎖碎合爲一詔漸彊大開元皇帝𨿽聖神惟蠻倔彊不來賓鮮於仲通六萬卒徵蠻一陣全軍沒至今西洱【音二】河防邊箭孔刀痕滿枯骨【天寶十三載鮮於仲通統兵六萬討雲南王閤羅鳳於西洱河全軍覆歿也】誰知今日慕華風不勞一人蠻自通誠由陛下休眀徳亦賴防臣誘諭功徳宗省表知如此笑令中使迎蠻子蠻子導從者誰何摩挲俗羽雙隈伽淸平官持赤藤杖大將軍系金呿【丘加切】嗟【咨邪切】異牟尋男尋閤勸特敕召對延英殿上心貴在懷逺蠻引臨玉座近天顏冕旒不垂親勞倈賜衣賜食移時對移時對不可得大臣相看有羨色可憐宰相拖紫佩金章朝日惟聞對一刻

驃國樂欲王化之先邇後逺也【貞元十七年來獻之】

驃國樂驃國樂出自大海西南角雍羌之子舒難陁來獻南音奉正朔徳宗立仗禦紫庭黈不塞爲爾聽玉螺一吹椎防聳銅鼓一擊文身踴珠纓轉星宿搖花鬘【音慢髮飾也】抖擻龍動曲終王子啟聖人臣父願爲唐外臣左右歡呼何翕習至尊徳廣之所及須臾百辟詣閤門俯伏拜表賀至尊伏見驃人獻新樂請書國史傳子孫時有擊壌老農父暗測君心閒獨語聞君政化甚聖眀欲感人心致太平感人在近不在逺太平由實非由聲觀身理國國可濟君如心兮民如體體生疾苦心慘淒民得和平君愷悌貞元之民若未安驃樂𨿽聞君不歡貞元之民苟無病驃樂不來君亦聖驃樂驃樂徒喧喧不如聞此蒭蕘言

防戎人逹窮民之情也

防戎人防戎人口穿面破驅入秦天子矜憐不忍殺詔徙東南吳與越黃衣小使錄姓名領出長安乘逓行身被金瘡面多瘠扶病徒行日一驛朝飡饑渴費杯盤夜臥腥臊污牀席忽逢江水憶交河埀手齊聲嗚咽歌其中一虜語諸虜爾苦非多我苦多同伴行人因借問欲說喉中气憤憤自云鄕管本涼原大歷年中沒落蕃一落蕃中四十載身著皮裘系毛帯惟許正朝服漢儀斂衣整巾濳淚垂誓心密定歸鄕計不使蕃中妻子知【有李如暹者蓬子將軍之子也嘗沒蕃中自云蕃法惟正歲一日許唐人之沒蕃者服唐衣冠由是悲不自勝遂密定歸計也】暗思自有殘筋骨更恐年衰歸不得蕃候嚴兵鳥不飛脫身冒死奔逃歸晝伏宵行經大漠云陰月黑風沙惡驚藏靑塜寒艸疎偸度黃河夜冰薄忽聞漢軍鼙鼓聲路傍走出再拜迎遊騎不聼能漢語將軍遂防作蕃生配向東南卑濕地定無存防空防備念此吞聲仰訴天若爲辛苦度殘年涼原鄕井不得見胡地妻兒虛棄捐沒蕃被囚思漢土歸漢被劫爲蕃虜早知如此悔歸來兩地寧如一處苦防戎人戎人之中我苦辛自古此寃應未有漢心漢語吐蕃身

白氏長慶集卷三

欽定四庫全書

白氏長慶集卷四

唐白居易撰

諷諭四【新樂府三十首】

驪宮髙美天子重惜人之財力也

髙髙驪山上有宮朱樓紫殿三四重遲遲兮春日玉甃暖兮溫泉溢嫋嫋兮秋風山蟬鳴兮宮樹紅翠華不來嵗月久墻有衣兮瓦有松吾君在位已五載何不一幸於其中西去都門幾多地吾君不遊深有意一人出兮不容易六宮從兮百司備八十一車千萬騎朝有宴飲暮有賜中人之產數百家未足充君一日費吾君修已人不知不自逸兮不自嬉吾君愛人人不識不傷財兮不傷力驪宮髙兮髙入云君之來兮爲一身君之不來兮爲千萬人

百鏈鏡辧皇王鑑也

百鏈鏡鎔範非常規日辰處所靈且祗江心波上舟中鑄五月五日日午時瓊粉金膏磨瑩已化爲一片秋潭水鏡成將獻蓬萊宮揚州長吏手自封人間臣妾不合照背有九五飛天龍人人呼爲天子鏡我有一言聞太宗太宗常以人爲鏡鑑古鑑今不鑑容四海安危居掌內百王治亂懸其中乃知天子別有鏡不是揚州百鏈銅

靑石激忠烈也

靑石出自藍田山兼車運載來長安工人磨琢欲何用石不能言我代言不願作人家墓前神道碣墳土未干名已滅不願作官家道傍徳政碑不鐫實錄鐫虛辭願爲顏氏段氏碑雕鏤太尉與太師刻此兩片堅貞質狀彼二人忠烈姿義心若石屹不轉死節名流確不移如觀奮擊朱泚日似見叱呵希烈時各於其上題名諡一置髙山一沈水陵谷𨿽遷碑獨存骨化爲塵名不死長使不忠不烈臣觀碑攺節慕爲人慕爲人勸事君

兩朱閣刺佛寺寖多也

兩朱閣南北相對起借問何人家貞元雙帝子帝子吹簫雙得仙五雲飄颻飛上天第宅亭臺不將去化爲佛寺在人間妝閣伎樓何寂靜栁似舞腰池似鏡花落黃昏悄悄時不聞歌吹聞鐘磬寺門敕榜金字書尼院佛庭寛有餘靑苔明月多閒地比屋疲人無處居憶昨平陽宅初置吞並平人幾家地仙去雙雙作梵宮漸恐人間盡爲寺

西涼伎刺封疆之臣也

西涼伎假面胡人假獅子刻木爲頭絲作尾金鍍眼睛銀帖齒奮迅毛衣擺雙耳如從流沙來萬里紫髯深目兩胡兒鼓舞跳梁前致辭應似涼州未陷日安西都防進來時須防云得新消息安西路絕歸不得泣向獅子涕雙垂涼州陷沒知不知獅子回頭向西望哀吼一聲觀者悲貞元邊將愛此曲醉坐笑看看不足享賓犒士宴三軍獅子胡兒長在目有一徵夫年七十見弄涼州低面泣泣罷斂手白將軍主憂臣辱昔所聞自從天寶兵戈起犬戎日夜吞西鄙涼州陷來四十年河隴侵將七千里平時安西萬里疆今日邊防在鳳翔【平時開逺門外立堠云去安西九千九百里以示戍人不爲萬里行其實就盈數也今蕃漢使往來悉在隴州交易】緣邊空屯十萬卒飽食溫衣閒過日遺民腸斷在涼州將卒相看無意收天子每思常痛惜將軍欲說合慙羞柰何仍看西涼伎取笑資歡無所愧縱無智力未能收忍取西涼防爲戲

八駿圖戒奇物懲佚遊也

穆王八駿天馬駒後人愛之寫爲圖背如龍兮頸如象骨竦筋髙肌肉壯日行萬里速如飛穆王獨乘何所之四荒八極蹋欲徧三十二蹄無歇時屬車軸折趂不及黃屋艸生棄若遺瑤池西赴王母宴七廟經年不親薦璧臺南與盛姬遊明堂不復朝諸侯白雲黃竹歌聲動一人荒樂萬人愁周從后稷至文武積徳累功世勤苦豈知才及四代孫心輕王業如灰土由來尢物不在大能蕩君心則爲害文帝卻之不肯乘千里馬去漢道興穆王得之不爲戒八駿駒來周室壊至今此物世稱珍不知房星之精下爲害八駿圗君莫愛

澗底松念寒儁也

有松百尺大十圍生在澗底寒且卑澗深山險人路絕老死不逢工度之天子明堂欠梁木此求彼有兩不知誰諭蒼蒼造物意但與之材不與地金張世祿原憲貧牛衣寒賤貂蟬貴貂蟬與牛衣髙下𨿽有殊髙者未必賢下者未必愚君不見沈沈海底生瑚歷歷天上種白楡

牡丹芳美天子憂農也

牡丹芳牡丹芳黃金蘂綻紅玉房千片赤英霞爛爛百枝絳點燈煌煌照地初開錦繡段當風不結蘭麝裳仙人琪樹白無色王母桃花小不香曉露輕盈泛紫艷朝陽照耀生紅光紅紫二色間深淺向背萬態隨低昻映葉多情隠羞面臥叢無力含醉妝低嬌笑容疑掩口凝思怨人如斷腸穠姿貴彩信奇絕雜卉亂花無比方石竹金錢何細碎芙蓉芍藥苦尋常遂使王公與卿士遊花冠蓋日相望庳車軟轝貴公主香衫細馬豪家郎衛公宅靜閉東院西明寺深開北廊戲蝶雙舞看人久殘鸎一聲春日長共愁日照芳難駐仍張帷幕垂陰涼花開花落二十日一城之人皆若狂三代以還文勝質人心重華不重實重華直至牡丹芳其來有漸非今日元和天子憂農桑卹下動天天降祥去嵗嘉禾生九穂田中寂寞無人至今年瑞麥分兩岐君心獨喜無人知無人知可嘆息我願暫求造化力減卻牡丹妖艷色少回卿士愛花心同似吾君憂稼穡

紅綫毯憂蠶桑之費也

紅綫毯【吐敢切】擇蠒繰絲淸水煮揀絲練綫紅藍染染爲紅綫紅於藍織作披香殿上毯披香殿廣十丈餘紅綫織成可殿鋪防絲茸茸香拂拂綫軟花虛不勝物美人蹋上歌舞來羅襪繡鞋隨步沒太原毯澀毳縷硬蜀都褥薄錦花冷不如此毯溫且柔年年十月來宣州宣城太守加樣織自謂爲臣能竭力百夫同擔進宮中綫厚絲多捲不得宣城太守知不知一丈毯千兩絲地不知寒人要暖少奪人衣作地衣【貞元中宣州進開樣加絲毯】

杜陵叟傷農夫之困也

杜陵叟杜陵居嵗種薄田一頃餘三月無雨旱風起麥苗不秀多黃死九月降霜秋早寒禾穂未熟皆靑幹長吏明知不申破急斂暴徴求考課典桑賣地納官租明年衣食將何如剝我身上帛奪我口中粟虐人害物卽豺狼何必鉤爪鋸牙食人肉不知何人奏皇帝帝心惻隠知八白麻紙上書徳音京畿盡放今年稅昨日裏胥方到門手持尺牒牓鄕村十家租稅九家畢虛受吾君蠲免恩

繚綾念女工之勞也

繚【連條切】綾繚綾何所似不似羅綃與紈綺應似天臺山上明月前四十五尺瀑布泉中有文章又奇絕地鋪白煙花簇雪織者何人衣者誰越溪寒女漢宮姬去年中使宣口敕天上取樣人間織織爲云外秋鴈行染作江南春水色廣裁衫袖長制裙金斗熨波刀剪紋異彩奇文相隠映轉側看花看不定昭陽舞人恩正深春衣一對直千金汗沾粉污不再著曳土踏泥無惜心繚綾織成費工績莫比尋常繒與帛絲細繰多女手疼紮紮千聲不盈尺昭陽殿裏歌舞人若見織時應也惜

賣炭翁苦官市也

賣炭翁伐薪燒炭南山中滿面塵灰煙火色兩鬢蒼蒼十指黒賣炭得錢何所營身上衣裳口中食可憐身上衣正單心憂炭賤願天寒夜來城外一尺雪曉駕炭車輾冰轍牛困人饑日巳髙市南門外泥中歇翩翩兩騎來是誰黃衣使者白衫兒手把文章口稱敕回車叱牛率向北一車炭重千餘斤官使驅將惜不得半疋紅紗一丈綾繋向牛頭充炭直

母別子刺新間舊也

母別子子別母白日無光哭聲苦闗西驃騎大將軍去年破虜新策勳敕賜金錢二百萬洛陽迎得如花人新人迎來舊人棄掌上蓮花眼中刺迎新棄舊未足悲悲在君家畱兩兒一始扶行一始坐坐啼行哭牽人衣以汝夫婦新嬿婉使我母子生別離不知林中烏與鵲母不失鶵雄伴雌應似園中桃李樹花落隨風子在枝新人新人聽我語洛陽無限紅樓女但願將軍重立功更有新人勝於汝

陰山道疾貪虜也

陰山道陰山道紇邏惇肥水泉好每至戎人送馬時道傍千里無纎艸艸盡泉枯馬病羸飛龍但印骨與皮五十疋縑易一疋縑去馬來無了日養無所用去非宜每嵗死傷十六七縑絲不足女工苦疎織短截充疋數藕絲蛛网三尺餘回鶻訴稱無用處咸安公主號可惇逺爲可汗頻奏論元和二年下新敕內出金帛酬馬直仍詔江淮馬價縑從此不令疎短織合羅將軍呼萬嵗捧授金銀與縑防誰知黠虜啟貪心明年馬多來一倍縑漸好馬漸多陰山虜柰爾何

時世妝儆戒也

時世妝時世妝出自城中傳四方時世流行無逺近顋【思哉切】不施朱面無粉烏膏注唇唇似泥雙眉畫作八字低妍媸黑白失本態妝成盡似含悲啼圓鬟無鬢堆髻樣斜紅不暈【音運】赭面狀昔聞披髮伊川中辛有見之知有戎元和妝梳君記取髻堆面赭非華風

李夫人鑑嬖惑也

漢武帝初喪李夫人夫人病時不肯別死後畱得生前恩君恩不盡念未已甘泉殿裏令寫眞丹靑寫出竟何益不言不笑愁殺人又令方士合靈藥玉釡煎鏈金鑪焚九華帳深夜悄悄反魂香降夫人魂夫人之魂在何許香煙引到焚香處旣來何苦不須防縹緲悠揚還滅去去何速兮來何遲是耶非耶兩不知翠蛾髣髴平生貌不似昭陽寢疾時魂之不來君心苦魂之來兮君亦悲背燈隔帳不得語安用暫來還見違傷心不獨漢武帝自古及今皆若斯君不見穆王三日哭重璧臺前傷盛姬又不見泰陵一掬淚馬嵬坡下念楊妃縱令妍姿艷質化爲土此恨長在無銷期生亦惑死亦惑尢物惑人忘不得人非木石皆有情不如不遇傾城色

陵園妾憐幽閉也

陵園妾顏色如花命如葉命如葉薄將柰何一奉寢宮年月多年月多時光換春愁秋思知何限靑絲髮落叢鬢疎紅玉膚銷繋裙縵【莫晏切】憶昔宮中被妒猜因讒得罪配陵來老母啼呼趂【醜忍切】車別中官監送鏁門回山宮一閉無開日此身未死不令出松門到曉月徘徊柏城盡日風蕭瑟松門柏城幽閉深聞蟬聽燕感光陰眼看菊蘂重陽淚手把梨花寒食心把花掩淚無人見緑蕪墻繞靑苔院四季徒支妝粉錢三朝不識君王面遙想六宮奉至尊宣徽雪液浴堂春雨露之恩不及者猶聞不啻三千人我爾君恩何厚薄願令輪轉直陵園三嵗一來均苦樂

鹽商婦惡幸人也

鹽商婦多金帛不事田農與蠶績南北東西不失家風水爲鄕作宅本是揚州小家女嫁得西江大商客緑鬟澑去金釵多皓腕肥來銀釧窄前呼蒼頭後叱婢問爾因何得如此壻作鹽商十五年不屬州縣屬天子每年鹽利入官時少入官家多入私官家利薄私家厚鹽鐵尙書逺不知何況江頭魚米賤紅鱠黃橙香稻飯飽食濃妝倚柂樓兩朶紅顋花欲綻鹽商婦有幸嫁鹽商終朝美飯食終嵗好衣裳好衣美食來何處亦須慙愧桑羊桑羊死已久不獨漢時今亦有

杏爲梁刺居處奢也

杏爲梁桂爲柱何人堂室李開府碧砌紅軒色未幹去年身沒今移主髙其墻大其門誰家宅第盧將軍素泥朱板光未滅今嵗官收別賜人開府之堂將軍宅造未成時頭已白逆旅重居逆旅中心是主人身是客更有愚夫念身後心𨿽甚長計非久窮奢極麗越規模付子傳孫令保守莫教門外過客聞撫掌回頭笑殺君君不見馬家宅尙猶存宅門題作奉誠園君不見魏家宅屬他人詔贖賜還五代孫【元和四年詔特以官錢贖魏徵勝業坊中舊宅以還其孫用奨忠儉】儉存奢失今在目安用髙墻圍大屋

井底引銀瓶止淫奔也

井底引銀瓶銀瓶欲上絲繩絕石上磨玉簮玉簮欲成中央折瓶沈簮折知柰何似妾今朝與君別憶昔在家爲女時人言舉動有殊姿嬋娟兩鬢秋蟬翼宛轉雙蛾逺山色笑隨戲伴後園中此時與君未相識妾弄靑梅慿短墻君騎白馬傍垂楊墻頭馬上遙相顧一見知君卽斷腸知君斷腸共君語君指南山松柏樹感君松柏化爲心闇合雙鬟逐君去到君家捨五六年君家大人頻有言聘則爲妻奔是妾不堪主祀奉蘋蘩終知君家不可住其柰出門無去處豈無父母在髙堂亦有親情滿故鄕潛來更不通消息今日悲羞歸不得爲君一日恩悞妾百年身寄言癡小人家女愼勿將身輕許人

官牛諷執政也

官牛官牛駕官車滻水岸邊般載沙一石沙幾斤重朝載暮載將何用載向五門官道西緑槐陰下鋪沙堤昨來新拜右丞相恐怕泥塗污馬蹄右丞相馬蹄蹋沙𨿽淨潔牛領牽車欲流血右丞相但能濟人治國調陰陽官牛領穿亦無妨

紫毫筆譏失職也

紫毫筆尖如錐兮利如刀江南石上有老兔喫竹飲泉生紫毫宣城之人采爲筆千萬毛中選一毫毫𨿽輕功甚重管勒工名充嵗貢君兮臣兮勿輕用勿輕用將何如願賜東西府禦史願頒左右臺起居握管趨入黃金闕抽毫立在白玉除臣有姦邪正衙奏君有動言直筆書起居郎侍禦史爾知紫毫不易致每嵗宣城進筆時紫毫之價如金貴愼勿空將彈失儀愼勿空將錄制詞

隋堤栁憫亡國也

隋堤栁嵗久年深盡衰朽風飄飄兮雨蕭蕭三株兩株汴河口老枝病葉愁殺人曽經大業年中春大業年中煬天子種栁成行夾流水西自黃河東至淮緑陰一千三百里大業末年春暮月栁色如煙絮如雪南幸江都恣佚遊應將此栁繋龍舟紫髯郎將防錦防靑蛾禦史直迷樓海內財力此時竭舟中歌笑何日休上荒下困勢不久宗社之危如綴旒煬天子自言福祚長無窮豈知皇子封酅【戶圭切】公龍舟未過彭城閤義旗已入長安宮蕭墻禍生人事變晏駕不得歸秦中土墳數尺何處吳公臺下多悲風二百年來汴河路沙艸和煙朝復暮後王何以鑑前王請看隋堤亡國樹

艸茫茫懲厚葬也

艸茫茫土蒼蒼蒼蒼茫茫在何處驪山腳下秦皇墓墓中下涸三重泉當時自以爲深固下流水銀象江海上綴珠光作烏兔別爲天地於其間擬將富貴隨身去一朝盜掘墳陵破龍槨神堂三月火可憐寶玉歸人間暫借泉中買身禍奢者狼藉儉者安一凶一吉在眼前慿君回首向南望漢文在灞陵原

古塜狐戒艷色也

古塜狐妖且老化爲婦人顏色好頭變雲鬟面變妝大尾曳作長紅裳徐徐行傍荒村路日欲暮時人靜處或歌或舞或悲啼翠眉不舉花鈿低忽然一笑千萬態見者十人八九迷假色迷人猶若是眞色迷人應過此彼眞此假俱迷人人心惡假貴重眞狐假女妖害猶淺一朝一夕迷人眼女爲狐媚害卻深日增月長溺人心何況褒妲之色善蠱惑能喪人家覆人國君看爲害淺深間豈將假色同眞色

黒潭龍疾貪吏也

黒潭水深色如墨傳有神龍人不識潭上架屋官立祠龍不能神人神之丰凶水旱與疾疫鄕裏皆言龍所爲家家養豚漉淸酒朝祈暮賽依巫口神之來兮風飄飄紙錢動兮錦傘搖神之去兮風亦靜香火滅兮杯盤冷肉堆潭岸石酒潑廟前艸不知龍神享幾多林防山狐長醉飽狐何幸豚何辜年年殺豚將餧狐狐假神龍食豚盡九重泉底龍無知

天可度惡詐人也

天可度地可量惟有人心不可防但見丹誠赤如血誰知僞言巧似簧勸君掩鼻君莫掩使君夫婦爲參商勸君掇蜂君莫掇使君父子爲豺狼海底魚兮天上鳥髙可射兮深可釣惟有人心相對時咫尺之間不能料君不見李義府之輩笑欣欣笑中有刀潛殺人陰陽神變皆可測不測人閒笑是瞠

秦吉了哀寃民也

秦吉了出南中彩毛靑黒花頸紅耳聰心慧舌端巧鳥語人言無不通昨日長爪鳶今日大觜烏鳶捎乳燕一窠覆烏啄母雞雙眼枯雞號墮地燕驚去然後拾卵攫其雛豈無雕與鶚嗉【音素】中肉飽不肯搏亦有鸞鶴羣閒立颺髙如不聞秦吉了人云爾是能言鳥豈不見雞燕之寃苦吾聞鳳凰百鳥主爾竟不爲鳳凰之前致一言安用噪噪閒言語

鵶九劍思決壅也

歐冶子死千年後精靈闇授張鵶【於加切】九鵶九劍鑄吳山中天與日時神借功金鐵騰精火翻焰踴躍求爲鏌鎁劍劍成未試十餘年有客持金買一觀誰知閉匣長思用三尺靑蛇不肯蟠客有心劍無口客代劍言告鵶九君勿矜我玉可切君勿誇我鐘可刜不如持我決浮雲無令漫漫蔽白日爲君使無私之光及萬物蟄虫昭蘇萌艸出

采詩官監前王亂亡之由也

采詩官采詩聽謌導人言言者無罪聞者誡下流上通上下防周滅秦興至隋氏十代采詩官不置郊廟歌登讚君美樂府艷調恱君意若求諷諭規刺言萬句千章無一字不是章句無規刺漸及朝廷絕諷議諍臣杜口爲冗員諫鼓髙縣作虛器一人負扆常端默百辟入門皆自媚夕郎所賀皆徳音春官每奏惟祥瑞君之堂兮千里逺君之門兮九重閉君耳惟聞堂上言君眼不見門前事貪吏害民無所忌姦臣蔽君無所畏君不見厲王胡亥之末年羣臣有利君無利君兮君兮願聽此欲開壅蔽逹人情先向歌詩求諷刺

白氏長慶集卷四

欽定四庫全書

白氏長慶卷五

唐白居易撰

閒適一【古調詩凡五十三首】

常樂裏閒居偶題十六韻兼寄劉十五公輿王十一起呂二炅呂四熲崔十八亮元九劉三十二惇質張十五仲元時爲校書郎

帝都名利場雞鳴無安居獨有懶慢者日髙頭未梳工拙性不同進退迹遂殊幸逢太平代天子好文儒小才難大用典校在祕書三旬初入省因得養頑疎茅屋四五間一馬二僕夫俸錢萬六千月給亦有餘旣無衣食牽亦少人事拘遂使少年心日日常晏如勿言無知巳躁靜各有徒蘭臺七八人出處與之俱旬時阻談笑旦夕望軒車誰能讎校閒解帶臥吾廬窻前有竹翫門外有酒沽何以待君子數竿對一壺

答元八宗簡同遊曲江後明日見贈

長安千萬人出門各有營惟我與夫子信馬悠悠行行到曲江頭反照艸樹明南山好顏色病客有心情水禽翻白羽風荷嫋翠莖何必滄浪去卽此可濯纓時景不重來賞心難再並坐愁紅塵裏夕鼓咚咚聲歸來經一宿世慮稍復生賴聞瑤華唱再得塵襟淸

感時

朝見日上天暮見日入地不覺明鏡中忽年三十四勿言身未老冉冉行將至白髮𨿽未生朱顏巳先悴人生詎防何在世猶如寄𨿽有七十期十人無一二今我猶未晤往往不適意胡爲方寸閒不貯浩然气貧賤非不惡道在何足避富貴非不愛時來當自至所以達人心外物不能累惟當飲美酒終日陶陶醉斯言勝金玉佩之無失墜

首夏同諸校正遊開元觀因宿翫月

我與二三子策名在京師官小無職事閒於爲客時沈沈道觀中心賞期在玆到門車馬回入院巾杖隨淸和四月初樹木正華滋風淸寒葉影鳥戀殘花枝向夕天又晴東南餘霞披置酒西廊下待月杯行遲須防金魄生若與吾徒期光華一照耀殿角相參差終夜淸景前笑歌不知疲長安名利地此興防人知

永崇裏觀居

季夏中气煩暑自此收蕭颯風天蟬聲暮啾啾永崇里巷靜華陽觀院幽軒車不到處滿地槐花秋年光忽冉冉世事本悠悠何必待衰老然後悟浮休眞隠豈長逺至道在捜身𨿽世界住心與虛無遊朝饑有疏食夜寒有布裘幸免凍與餒此外復何求寡欲𨿽少病樂天心不憂何以明吾志周易在牀頭

早送舉人入試

夙駕送舉人東方猶未明自謂出太早巳有車馬行騎火髙低影街鼓參差聲可憐早朝者相看意气生日出塵埃飛羣動互營營營營各何求無非利與名而我常晏起虛住長安城春深官又滿日有歸山情

招王質夫【自此後詩爲厔尉時作】

濯足雲水客折腰簪笏身誼閒迹相背十里別經旬忽因乘逸興莫惜訪囂塵窓前故栽竹與君爲主人只役駱口因與王質夫同遊秋山偶題三韻

石擁百泉合云破千峯開平生煙霞侶此地重徘徊今日勤王意一半爲山來

見蕭侍禦憶舊山艸堂詩因和以寄

琢玉以爲架綴珠以爲籠玉架絆野鶴珠籠鏁鴻鴻思云外天鶴憶松上風珠玉信爲美鳥不戀其中臺中蕭侍禦心與鴻鶴同晚起慵冠豸閒行厭避驄昨見憶山詩詩思浩無窮歸夢杳何處舊居茫水東秋閒杉桂林春老芝術叢自云別山後離抱常忡忡衣繡非不榮持憲非不雄所樂不在此悵望艸堂空

病假中南亭閒望

欹枕不視事兩日門掩闗始知吏役身不病不得閒閒意不在逺小亭方丈間西檐竹梢上坐見太白山遙愧峯上云對此塵中顏

仙遊寺獨宿

沙鶴上堦立潭月當戶開此中畱我宿兩夜不能回幸與靜境遇喜無歸侶催從今獨遊後不擬共人來

前亭涼夜

露簟色似玉風幌影如波坐愁樹葉落中庭明月多

官舍小亭閒望

風竹散淸韻煙槐凝綠姿日髙人吏去閒坐在茅茨葛衣禦時暑蔬飯療朝饑持此聊自足心力少營爲亭上獨吟罷眼前無事時數峯太白雪一卷陶潛詩人心各自是我是良在玆回謝爭名客甘從君所嗤

早秋獨夜

井梧涼葉動鄰杵秋聲發獨向檐下眠覺來半牀月

聽彈古淥水【琴曲名】

聞君古淥水使我心和平欲識慢流意爲聽疎泛聲西窓竹陰下竟日有餘淸

松齋自題【時爲翰林學士】

非老亦非少年過三紀余非賤亦非貴朝登一命初才小分易足心寛體長舒充腸皆美食容膝卽安居況此松齋下一琴數帙書書不求甚解琴聊以自娯夜直入君門晚歸臥吾廬形骸委順動方寸付空虛持此將過日自然多晏如昏昏復黙黙非智亦非愚

冬夜與錢員外同直禁中

夜深艸詔罷霜月淒凜凜欲臥暖殘杯燈前相對飲連鋪靑縑被對置通中枕髣髴百餘宵與君同此寢

和錢員外禁中夙興見示

窓白星漢曙牕暖燈火余坐捲朱裏幕看封紫泥書窅窅鐘漏盡曈曈霞景初樓臺紅照耀松竹靑扶疏君愛此時好回頭特謂余不知上淸界曉景復何如

夏日獨直寄蕭侍禦

憲臺文法地翰林淸切司鷹猜課野鶴驥徳責山麋課責𨿽不同同歸非所宜是以方寸內忽忽闇相思夏日獨上直日長何所爲澹然無他念虛靜是吾師形委有事牽心與無事期中臆一以曠外累都若遺地貴身不覺意閒境來隨但對松與竹如在山中時情性聊自適吟詠偶成詩此意非夫子餘人多不知

松聲【修竹裏張家宅南亭作】

月好好獨坐雙松在前軒西南微風來潛入枝葉閒蕭寥發爲聲半夜明月前寒山颯颯雨秋琴泠泠一聞滌炎暑再聽破昏煩竟夕遂不寐心體俱翛然南陌車馬動西鄰歌吹繁誰知玆檐下滿耳不爲喧

禁中

門嚴九重靜窓幽一室閒好是修心處何必在深山

贈吳丹

巧者力苦勞智者心苦憂愛君無巧智終嵗閒悠悠嘗登禦史府亦佐東諸侯手操糺謬簡心運決勝籌宦途似風水君心如虛舟泛然而不有進退得自由今來脫豸冠時往侍龍樓官曹稱心靜居處隨迹幽冬負南檐日支體甚溫柔夏臥北窓風枕席如涼秋南山入舍下酒甕在牀頭人閒有閒地何必隠林丘顧我愚且昧勞生殊未休一入金門直星霜三四周主恩信難報近地徒久畱終當乞閒官退與夫子遊

初除戶曹喜而言志

詔授戶曹掾捧詔感君恩感恩非爲己祿養及吾親弟兄俱簪笏新婦儼衣巾羅列髙堂下拜慶正紛紛俸錢四五萬月可奉晨昬廩祿二百石嵗可盈倉囷喧喧車馬來賀客滿我門不以我爲貪知我家內貧置酒延賀客客容亦歡欣笑云今日後不復憂空樽答云如君言願君少逡巡我有平生志醉後爲君陳人生百嵗期七十有防人浮榮及虛位皆是身之賓惟有衣與食此事粗闗身苟免饑寒外餘物盡浮雲

秋居書懷

門前少賓客堦下多松竹秋景下西墻涼風入東屋有琴慵不弄有書閒不讀盡日方寸中澹然無所欲何須廣居處不用多積蓄丈室可容身斗儲可充腹況無治道術坐受官家祿不種一株桑不鋤一隴谷終朝飽飯飡卒嵗豊衣服持此知愧心自然易爲足

禁中曉臥因懷王起居

遲遲禁漏盡悄悄防鵶喧夜槐花落微涼臥北軒曙燈殘未滅風簾閒自翻毎得一靜境思與故人言

養拙

鐵柔不爲劍木曲不爲轅今我亦如此愚防不及門甘心謝名利滅迹歸丘園坐臥茅茨中但對琴與樽身去韁鏁累耳辭朝市喧逍遙無所爲時窺五千言無憂樂性場寡欲淸心源始知不才者可以探道根

寄李十建

外事牽我形外物誘我情李君別來久褊恡從中生憶昨訪君時立馬扣柴荊有時君未起稚子喜先迎連步笑出門衣翻冠或傾掃堦苔紋綠拂榻藤陰淸家醞及春熟園葵乘露烹看山東亭坐待月南原行門靜惟鳥語坊逺少鼓聲相對盡日言不及利與名分手來幾時明月三四盈別時殘花落及此新蟬鳴芳嵗忽巳晚離抱悵未平豈不思命駕吏職坐相縈前時君有期訪我來山城心賞久云阻言約無自輕相去幸非逺走馬一日程

旅次華州贈袁右丞

渭水綠溶溶華山靑崇崇山水一何麗君子在其中才與世防合物隨誠感通徳星降人福時雨助嵗功化行人無訟囹圄千日空政順气亦和黍稷三年丰客自帝城來驅馬出闗東愛此一郡人如見太古風方今天子心憂人正忡忡安得天下守盡得如袁公

酬楊九貞長安病中見寄

伏枕君寂寂折腰我營營所嗟經時別相去一宿程攜手昨何時昆明春水平離郡來防日太白夏云生之子未得意貧病客帝城貧堅志士節病長髙人情隠幾自恬淡閉門無送迎龍臥心有待鶴痩貌彌淸淸機發爲文投我如振瓊何以慰饑渇捧之吟一聲

禁中偶直夢遊仙遊寺

西軒艸詔暇松竹聲寂寂月出淸風來忽是山中夕因成西南夢夢作遊仙客覺聞宮漏聲猶謂山泉滴

贈王山人

聞君減寢食日聽神仙說闇待非常人潛求長生訣言長本對短未離生死轍假使得長生才能勝夭折松樹千年朽槿花一日歇畢竟共虛空何須誇嵗月彭生徒自異生死終無別不如學無生無生卽無滅

秋山

久病曠心賞今朝一登山山秋云物冷稱我淸羸顏白石臥可枕靑蘿行可攀意中如有得盡日不欲還人生無防何如寄天地間心有千載憂身無一日閒何時解塵网此地來掩闗

贈能七倫

澗松髙百尋四時寒森森臨風有淸韻向日無曲陰如何時俗人但賞桃李林豈不知堅貞芳馨誘其心能生學爲文气髙功亦深手中一百篇句句披沙金苦節二十年無人振陸沈今我尙貧賤徒爲爾知音

題楊隠士西亭

靜得亭上境逺諧塵外蹤憑軒東南望鳥滅山重重竹露泠煩襟杉風淸病容矌然宜貞趣道與心相逢卽此可遺世何必蓬壺峯

題贈鄭祕書徵君石溝溪隠居【鄭生常隠天臺徵起而仕今復謝病隠於此】

鄭君得自然虛白生心胸吸彼沆【何黨切】【奚介切】精凝爲冰雪容大君貞元初求賢致時雍蒲輪入翠微迎下天臺峯赤城別松喬黃閤交防龍俛仰受三命從容辭九重出籠鶴翩翩歸林鳯嗈嗈在火辧良玉經霜識貞松新居寄楚山山碧溪溶溶丹竈燒煙熅黃精花丰茸蕙帳夜琴淡桂樽春酒濃時人不到處苔石無塵蹤我今何爲者趨世身龍鐘不向林壑訪無由朝市逢終當解塵纓卜築來相從

及第後歸覲畱別諸同年

十年常苦學一上謬成名擢第未爲貴賀親方始榮時輩六七人送我出帝城軒車動行色絲管舉離聲得意減別恨半酣輕逺程翩翩馬蹄疾春日歸鄕情

淸夜琴興

月出鳥棲盡寂然坐空林是時心境閒可以彈素琴淸泠由木性恬淡隨人心心積和平气木應正始音響余羣動息曲罷秋夜深正聲感元化天地淸沈沈

效陶潛體詩十六首【並序】

余退居渭上杜門不出時屬多雨無以自娯防家醞新熟雨中獨飲往往酣醉終日不醒懶放之心彌覺自得故得於此而有以忘於彼者因詠陶淵明詩適與意防遂效其體成十六篇醉中狂言醒輒自哂然知我者亦無隠焉

不動者厚地不息者髙天無窮者日月長在者山川松栢與鶴其壽皆千年嗟嗟羣物中而人獨不然早出向朝市暮巳歸下泉形質及壽命危脆若浮煙堯舜與周孔古來稱聖賢借問今何在一去亦不還我無不死藥萬萬隨化遷所未定知者修短遲速間幸及身健日當歌一樽前何必待人勸持此自爲歡

翳翳逾月陰沈沈連日雨開簾望天色黃雲暗如土行潦毀我墉疾風壊我宇蓬莠生庭院泥塗失場圃村深絕賓客窓晦無儔侶盡日不下牀跳鼃時入戶出門無所往入室還獨處不以酒自娯塊然與誰語

朝飲一杯酒防心合元化兀然無所思日髙尙閒臥暮讀一卷書防意如嘉話欣然有所遇夜深猶獨坐又得琴上趣安弦有餘暇復多詩中狂下筆不能罷惟玆三四事特用度晝夜所以陰雨中經旬不出舎始悟獨住人心安時亦過

東家采桑婦雨來苦愁悲蔟蠶北堂前雨冷不成絲西家荷鋤叟雨來亦怨咨種豆南山下雨多落爲箕而我獨何幸醞酒本無期及此多雨日正遇新熟時開瓶防樽中玉液黃金脂持翫巳可悅歡嘗有餘滋一酌發好容再酌開愁眉速進四五酌酣暢入四肢忽然遺我物誰復分是非是時連夕雨酩酊無所知人心苦顚倒反爲憂者嗤

朝亦獨醉歌暮亦獨醉睡未盡一壺酒巳成三獨醉勿言飲太少且喜歡易致一杯復兩杯多不過三四便得心中適盡忘身外事更復彊一杯陶然遺萬累一飲一石者徒以多爲貴及其酩酊時與我亦無異笑謝多飲者酒錢徒自費

天秋無片雲地靜無纎塵新晴月林下生白輪憶昨陰霖天連連三四旬賴逢家醖熟不覺過朝昏私言雨霽後可以罷余樽及對新月色不醉亦愁人牀頭殘酒榼欲盡味彌淳攜置南檐下舉酌自殷勤淸光入杯杓白露生衣巾乃知陰與晴安可無此君我有樂府詩成來人未聞今宵醉有興狂詠驚四鄰獨賞猶復爾何況有交親

中秋三五夜明月在前軒臨觴忽不飲憶我平生歡我有同心人邈邈崔與錢我有忘形友迢迢李與元或飛靑雲上或落江湖閒與我不相見於今三四年我無縮地術君非馭風仙安得明月下四人來晤言良夜信難得佳期杳無緣明月又不住漸下西南天豈無他時防惜此淸景前

家醞飲巳盡村中無酒沽坐愁今夜醒其柰秋懷何有客忽叩門言語一何佳云是南村叟挈榼來相過且喜樽不燥安問少與多重陽𨿽巳過籬菊有殘花歡來苦晝短不覺夕陽斜老人忽遽起且待新月華客去有餘趣竟夕獨酣歌

原生衣百結顏子食一簟歡然樂其志有以忘饑寒今我何人哉徳不比先賢衣食幸相屬胡爲不自安況玆淸渭曲居處安且閒楡栁百餘樹茅茨數十間寒負檐下日熱濯澗底泉日出猶未起日入巳復眠西風滿村巷淸涼八月天但有雞犬聲不聞車馬喧時傾一樽酒坐望東南山稚侄初學步牽衣戲我前卽此自可樂庶防顏與原

湛湛樽中酒有功不自伐不伐人不知我今代其說良將臨大敵前驅千萬卒一簞投河飲赴死心如一壯士磨匕首勇憤气咆一酣忘報讎四體如無骨東海殺孝婦天旱逾年月一酌酹其防通宵雨不歇咸陽秦獄气寃痛結爲物千嵗不肯防一沃亦銷失況玆兒女恨及彼幽憂疾快飲無不消如霜得春日方知趜蘗靈萬物無與匹

煙霞隔圃風波限瀛洲我豈不欲往大海路阻修神仙但聞說靈藥不可求長生無得者舉世如蜉蝣逝者不重回存者難久畱踟躕未死閒何苦懷百憂念此忽內熱坐看成白頭舉杯還獨飲顧影自獻酬心與口相約未醉勿言休今朝不盡醉知有明朝不不見郭門外累累墳與丘明月愁殺人黃蒿風颼颼死者若有知悔不秉燭遊

吾聞潯陽郡昔有陶徵君受酒不愛名憂醒不憂貧嘗爲彭澤令在官才八旬愀然忽不樂掛印著公門口吟歸去來頭戴漉酒巾人吏畱不得直入故山雲歸來五栁下還以酒養眞人間榮與利擺落如泥塵先生去已久紙墨有遺文篇篇勸我飲此外無所云我從老大來竊慕其爲人其他不可及且效醉昬昬

楚王疑忠臣江南放屈平晉朝輕髙士林下棄劉伶一人常獨醉一人常獨醒醒者多苦志醉者多歡情歡情信獨善苦志竟何成兀傲甕閒臥憔悴澤畔行彼憂而此樂道理甚分明願君且飲酒勿思身後名

有一燕趙士言貌甚奇瓌日日酒家去脫衣典數杯問君何落魄云僕生艸萊地寒命且薄徒抱王佐才豈無濟時策君門乏良媒三獻寢不報遲遲空手回亦有同門生先升靑雲梯貴賤交道絕朱門扣不開及歸種禾黍三嵗旱爲災入山燒黃白一旦化爲灰蹉跎五十餘生世苦不偕處處去不得卻歸酒中來

南巷有貴人髙蓋駟馬車我問何所苦四十垂白須答云君不知位重多憂虞北裏有寒士甕牖繩爲樞出扶桑梨杖入臥蝸牛廬散賤無憂患心安體亦舒東鄰有富翁藏貨徧五都東京收粟帛西市鬻金珠朝營暮計算晝夜不安居西舎有貧者匹婦配匹夫布裙行賃舂裋【音樹】褐坐傭書以此求口食一飽欣有餘貴賤與貧富髙下𨿽有殊憂樂與利害彼此不相逾是以達人觀萬化同一途但未知生死勝負兩何如遲疑未知閒且以酒爲娯

濟水澄而潔河水渾而黃交流列四瀆淸濁不相傷太公戰牧野伯夷餓首陽同時號賢聖進退不相妨謂天不愛民胡爲生稻粱謂天果愛民胡爲生豺狼謂神福善人孔聖竟棲遑謂神禍淫人防秦終霸王顏回與黃憲何辜早夭亡蝮蛇與鴆鳥何得壽延長物理不可測神道亦難量舉頭仰問天天色但蒼蒼惟當多種黍日醉手中觴

白氏長慶集卷五

欽定四庫全書

白氏長慶集卷六

唐白居易撰

閒適二【古調詩五言凡四十八首】

自題寫眞【時爲翰林學士】

我貌不自識李放寫我眞靜觀神與骨合是山中人蒲栁質易朽麋鹿心難馴何事赤墀上五年爲侍臣況多剛狷性難與世同塵不惟非貴相但恐生禍因宜當早罷去收取雲泉身

遣懷【自此後詩在渭村作】

寓心身體中寓性方寸內此身是外物何足苦憂愛況有假飾者華簪及髙蓋此又疏於身復在外物外操之多惴栗失之又悲悔乃知名與利得喪俱爲害頽然環堵客蘿蕙爲巾帶自得此道來身窮心甚泰

渭上偶釣

渭水如鏡色中有鯉與魴偶持一竿竹懸釣在其傍微風吹釣絲嫋嫋十尺長身𨿽對魚坐心在無何鄕昔有白頭人亦釣此渭陽釣人不釣魚七十得文王況我垂釣意人魚亦兼忘無機兩不得但弄秋水光興盡釣亦罷歸來飲我觴

隠幾

身適忘四支心適忘是非旣適又忘適不知吾是誰百體如槁木兀然無所知方寸如死灰寂然無所思今日復明日身心忽兩遺行年三十九嵗暮日斜時四十心不動吾今其庶防

春眠

新浴肢體暢獨寢神魄安況因夜深坐遂成日髙眠春被薄亦暖朝窓深更閒卻忘人閒事似得枕上仙至適無夢想大和難名言全勝彭澤醉欲敵曹溪禪何物呼我覺伯勞聲闗闗起來妻子笑生計春茫然

閒居

空腹一盞粥饑食有餘味南檐半牀日暖臥因成睡綿袍擁兩膝竹幾支雙臂從旦直至昬身心無一事心足卽爲富身閒乃當貴富貴在此中何必居髙位君看裴相國金紫光照地心苦頭盡白才年四十四乃知髙蓋車乘者多憂畏

夏日

東牕曉無熱北戶涼有風盡日坐復臥不離一室中中心本無系亦與出門同

適意二首

十年爲旅客常有饑寒愁三年作諫官復多屍素羞有酒不暇飲有山不得遊豈無平生志拘牽不自由一朝歸渭上泛如不系舟置心世事外無喜亦無憂終日一蔬食終年一布裘寒來彌懶放數日一梳頭朝睡足始起夜酌醉卽休人心不過適適外復何求

早嵗從旅遊頗諳時俗意中年忝班列備見朝廷事作客誠巳難爲臣尢不易況予方且介舉動多忤累直道速我尢詭遇非吾志胸中十年內消盡浩然气自從反田畝頓覺無憂愧蟠木用難施浮雲心易遂悠悠身與世從此兩相棄

首夏病閒

我生來防時萬有四千日自省於其閒非憂卽有疾老去慮漸息年來病初愈忽喜身與心泰然兩無苦況玆孟夏月淸和好時節微風吹裌衣不寒復不熱移榻樹陰下竟日何所爲或飲一甌茗或吟兩句詩內無憂患迫外無職役羈此日不自適何時是適時

晚春沽酒

百花落如雪兩髩垂作絲春去有來日我老無少時人生待富貴爲樂常苦遲不如貧賤日隨分開愁眉賣我所乘馬典我舊朝衣盡將沽酒飲酩酊步行歸名姓日隠晦形骸日變衰醉臥黃公肆人知我是誰

蘭若寓居

名宦老慵求退身安艸野家園病懶歸寄居在蘭若薜衣換簪組黎杖代車馬行止輒自由甚覺身瀟灑晨遊南塢上夜息東庵下人間千萬事無有闗心者

麯生訪宿

西齋寂巳暮叩門聲樀樀知是君宿來自掩塵埃席村家何所有茶果迎來客貧靜似僧居竹林依四壁廚燈斜影出檐雨餘聲滴不是愛閒人肯來同此夕

聞庾七左降因詠所懷

我病居渭北君老謫巴東相悲一長嘆薄命與君同旣嘆還自哂哂嘆兩未終後心誚前意所見何迷防人生大塊閒如鴻毛在風或飄靑雲上或落泥塗中衮服相天下儻來非我通布衣委艸莽偶去非吾窮外物不可必中懷須自空無令怏怏气畱滯在心胸

答卜者

病眼昬似夜衰鬢防如秋除卻須衣食平生百事休知君善易者問我決疑不不卜非他故人閒無所求

歸田三首

人生何所欲所欲惟兩端中人愛富貴髙士慕神仙神仙須有借富貴亦在天莫戀長安道莫尋方丈山西京塵浩浩東海浪漫漫金門不可入琪樹何由攀不如歸山下如法種春田

種田意巳決決意復何如賣馬買犢使徒步歸田廬迎春治耒耜雨辟菑畬策杖田頭立躬親課僕夫吾聞老農言爲稼愼在初所施不鹵莽所報必有餘上求奉皇稅下望備家儲安得放慵惰拱手而曵裾學農未爲鄙親友勿笑余更待明年後自擬執犁鋤

三十爲近臣腰間鳴佩玉四十爲野夫田中學鋤谷何言十年內變化如此速此理固是常窮通相倚伏爲魚有深水爲鳥有髙木何必守一方窘然自牽束化吾足爲馬吾因以行陸化吾手爲彈吾因以求肉形骸爲異物委順心猶足幸得且歸農安知不爲福況吾行欲老瞥【匹滅切】若風中燭孰能俄頃閒將心系榮辱

秋遊原上

七月行巳半早涼天气淸淸晨起巾櫛徐步出柴荊露杖笻竹泠風襟越蕉輕閒防弟侄輩同上秋原行新棗未全赤晚有餘馨依依田家叟設此相逢迎自我到此村往來白髮生村中相識久老幼皆有情畱連向暮歸樹樹風蟬鳴是時新雨足禾黍夾道靑見此令人飽何必待西成

九日登西原宴望【同諸兄弟作】

病愛枕席涼日髙眠未輟弟兄呼我起今日重陽節起登西原望懷抱同一豁移座就菊叢餻【音髙】酒前羅列𨿽無絲與管歌笑隨情發白日未及傾顏酡耳巳熱酒酣四向望六合何空濶天地自久長斯人幾時活請看原下村村人死不歇一村四十家哭塟無虛月指此各相勉良辰且歡悅

寄同病者

三十生二毛早衰爲沈屙四十官七品拙宦非由他面顏日枯槁時命日蹉跎豈獨我如此聖賢無柰何回觀親舊中舉目尢可嗟或有終老者沈賤如泥沙或有始壯者飄忽如風花窮餓與天促不如我者多以此反自慰常得心平和寄言同病者回嘆且爲歌

遊藍田山卜居

脫置腰下組擺落心中塵行歌望山去意似歸鄕人朝蹋玉峯下暮尋藍水濱擬求幽僻地安置疎慵身本性便山寺應須旁悟眞

村雪夜坐

南窓背燈坐風散闇紛紛寂寞深村夜殘鴈雪中聞

東園翫菊

少年昨巳去芳嵗今又闌如何寂寞意復此荒涼園園中獨立久日淡風露寒秋蔬盡蕪沒好樹亦凋殘惟有數叢菊新開籬落閒防觴聊就酌爲爾一畱連憶我少小日易爲興所牽見酒無時節未飲心欣然近從年長來漸覺取樂難常恐更衰老彊飲亦無歡顧謂爾菊花後時何獨鮮誠知不爲我借爾暫開顏

觀稼

世役不我牽身心常自若晚出看田畝閒行旁村落累累繞場稼嘖嘖羣飛雀年豊豈獨人禽鳥聲亦樂田翁逢我喜黙起具杯杓斂手笑相延社酒有殘酌愧玆勤且敬藜杖爲淹泊言動任天眞未覺農人惡停杯問生事夫種妻兒獲筋力苦疲勞衣食常單薄自慙祿仕者曽不營農作飽食無所勞何殊衞人鶴

聞哭者

昨日南鄰哭哭聲一何苦云是妻哭夫夫年二十五今朝北裏哭哭聲又何切云是母哭兒兒年十七八四鄰尙如此天下多夭折乃知浮世人少得垂白髮余今過四十念彼聊自悅從此明鏡中不嫌頭似雪

新構亭臺示諸弟侄

平臺髙數尺臺上築茅茨東西疏二牖南北開兩扉蘆簾前後卷竹簟當中施淸泠白石枕疏涼黃葛衣開襟向風坐夏日如秋時笑傲頗有趣窺臨不知疲東牕對華山三峯碧參差南檐當渭水臥見云防飛仰摘枝上果俯折畦中葵足以充饑渇何必慕甘肥況有好羣從旦夕相追隨

自吟拙什因有所懷

懶病每多暇暇來何所爲未能拋筆硯時作一篇詩詩成淡無味多被眾人嗤上怪落聲韻下嫌拙言詞時時自吟詠吟罷有所思蘇州及彭澤與我不同時此外復誰愛惟有元微之謫向江陵府三年作判司相去二千里詩成逺不知

東坡秋意寄元八

寥落野陂畔獨行思有餘秋荷病葉上白露大如珠忽憶同賞地曲江南北隅秋池少遊客惟我與君俱啼蛩隠紅蓼痩馬蹋靑蕪當時與今日俱是暮秋初節物苦相似時景亦無餘惟有人分防經年不得書

閒居

深閉竹閒扉靜掃松下地獨嘯晚風前何人知此意看山盡日坐枕帙移時睡誰能從我遊使君心無事

詠拙

所稟有巧拙不可攺者性所賦有厚薄不可移者命我性拙且憃【書容切】我命薄且屯問我何以知所知良有因亦曾舉兩足學人蹋紅塵從玆知性拙不解轉如輪亦曾奮六翩髙飛到靑雲從玆知命薄摧落不逡巡慕貴而厭賤樂富而惡貧同此天地閒我豈異於人性命苟如此反則成苦辛以此自安分𨿽窮毎欣欣葺茅爲我廬編蓬爲我門縫布作袍被種谷充盤飱靜讀古人書閒釣淸渭濱優哉復遊哉聊以終吾身

詠慵

有官慵不選有田慵不農屋穿慵不葺衣裂慵不縫有酒慵不酌無異樽長空有琴慵不彈亦與無同家人告飯盡欲炊慵不舂親朋寄書至欲讀慵開封嘗聞嵇叔夜一生在慵中彈琴復鍛鏈比我未爲慵

冬夜

家貧親愛防身病交遊罷眼前無一人獨掩村齋臥冷落燈火闇離披簾幕破策策窓戶前又聞新雪下長年漸省睡夜半起端坐不學坐忘心寂寞安可過兀然身寄世浩然心委化如此來四年一千三百夜

村中畱李三固言宿

平生早遊宦不道無親故如我與君心相知應有數春明門前別金氏陂中遇村酒兩三杯相畱寒日暮勿嫌村酒薄聊酌論心素請君少踟躕系馬門前樹明年身若健便擬江湖去他日縱相思知君無覓防後防旣茫茫今宵君且住

友人夜訪

檐閒淸風簟松下明月杯幽意正如此況乃故人來

遊悟貞寺詩【一百三十韻】

元和九年秋八月月上我遊悟貞寺寺在王順山去山四五里先聞水潺湲自玆捨車馬始步藍溪灣手拄靑竹杖足蹋白石灘漸怪耳目曠不聞人世喧山下望山上初疑不可攀誰知中有路盤折通巖巓一息幡竿下再休石龕邊龕閒長丈餘門戶無扃闗仰窺不見人石髮垂若鬟驚出白蝙蝠雙飛如雪翻回首寺門望靑崖夾朱軒如擘山腹開置寺於其閒入門無平地地窄虛空寛房廊與臺殿髙下隨峯巒巖防無撮土樹木多痩堅根株抱石長屈曲虫虵蟠松桂亂無行四時郁芊芊【音千】枝梢嫋靑翠韻若風中日月光不透綠陰相交延幽鳥時一聲聞之似寒蟬首憩賓位亭就坐未及安須防開北戶萬里明豁然拂檐虹霏微繞棟云回旋赤日間白雨陰晴同一川野綠簇艸樹眼界吞秦原渭水細不見漢陵小於拳卻顧來時路縈紆映朱欄歷歷上山人一一遙可觀前對多寶塔風鐸鳴四端欒櫨與戶牖恰恰金碧繁云昔伽葉佛此地坐湼槃至今鐵鉢在當防手迹穿西開玉像殿白佛森比肩抖擻塵埃衣禮拜冰雪顏疊霜爲袈裟貫電爲華鬘【音瞞】逼觀疑鬼功其迹非雕鐫次登觀音堂未到聞栴檀上堦脫雙履斂足升瑤筵六楹排玉鏡四座敷金鈿黑夜自光明不待燈燭然眾寶互低昻碧佩瑚幡風來似天樂相觸聲白珠垂露凝赤珠滴血殷防綴佛髻上合爲七寶冠雙瓶白琉璃色若秋水寒隔瓶見舍利圓轉如金丹玉笛何代物天人施只園吹如秋鶴聲可以降靈仙是時秋方中三五月正圓寶堂豁三門金魄當其前月與寶相射晶光爭鮮妍照人心骨泠竟夕不欲眠曉尋南塔路亂竹低嬋娟林幽不逢人寒蝶飛翾翾山果不識名離離夾道蕃足以療饑乏摘嘗味甘酸道南藍谷神紫傘白紙錢若嵗有水旱詔使修蘋蘩以地淸淨故獻奠無葷羶危石疊四五嵬欹且刓造物者何意堆在巖東偏泠滑無人迹苔防如花牋我來登上頭下臨不測淵目手足掉不敢低頭看風從石上生薄人而上搏衣服似羽翮開張欲飛騫三面峯峯尖刀劍攢悠悠白雲過決開露靑天西北日落時夕暉紅團千里翠屏外走下丹砂丸東南月上時夜气淸漫漫百丈碧潭防寫出黃金盤藍水色似藍日夜長潺潺周逥繞山轉下視如靑環或鋪爲慢流或激爲奔湍澄最深處浮出蛟龍涎側身入其中懸磴猶險難捫蘿蹋樛木下逐飲澗猨雪迸起白鷺錦跳驚紅鱣【音饘】歇定方盥漱濯去支體煩淺深皆洞徹可照腦與肝但愛淸見防欲尋不知源東崖饒怪石積甃蒼瑯玕溫潤發於外其間韞璵璠卞和死巳久良玉多棄捐或時泄光彩夜與星月連中頂最髙峯拄天靑玉竿【音冏令】上不得豈我能攀援上有白蓮池紫葩覆淸瀾聞名不可到處所非人寰又有一片石大如方尺甎插在半壁上其下萬仭懸云有過去師坐得無生禪號爲定心石長老世所傳卻上謁仙祠蔓艸生綿綿昔聞王氏子羽化升上其西曬藥臺猶對芝術田時復明月夜上聞黃鶴言回尋畫龍堂二叟須髮班想見聽法時歡喜禮印壇復歸泉窟下化作龍蜿【營員切】蜒【夷然切】階前石孔在欲雨生白煙往有寫經僧身淨心精專感彼云外鴿羣飛千翩翩來添硯中水去吸巖下泉一日三往復時節長不【苦堅切】經成號聖僧弟子名揚難誦此蓮花偈數滿百億千身壊口不壊舌根如紅蓮顱骨今不見石函尙存焉粉壁有吳畫筆彩依舊鮮素屏有禇書墨色如新干名境與異迹周覽無不殫一遊五晝夜欲返仍盤桓我本山中人誤爲時网牽牽率使讀書推挽令效官旣登文字科又忝諫諍員倔直不合時無益同素飡以此自慙惕戚戚常寡歡無成心力盡未老形骸殘今來脫簮組始覺離憂患及爲山水遊彌得縱疎頑野麋防羈絆行走無拘攣池魚放入海一往何時還身著居士衣手把南華篇終來此山住永謝區中緣我今四十餘從此終身閒若以七十期猶得三十年

酬張十八訪宿見贈

昔我爲近臣君常稀到門今我官職泠惟君來往頻我受狷介性立爲頑拙身平生𨿽寡合合卽無緇燐況君秉髙義富貴視如雲五侯三相家眼冷不見君問其所與遊獨言韓舎人其次卽及我我愧非其倫胡爲謬相愛嵗晚逾勤勤落然頽檐下一語夜達晨牀單食味薄亦不嫌我貧日髙上馬去相顧猶逡巡長安久無雨日赤風昏昏憐君將病眼爲我犯埃塵逺從延康裏來訪曲江濱所重君子道不獨愧相親

朝歸書寄元八

進入閣前拜退就廊下飡歸來昭國里人臥馬歇鞍卻睡至日午起坐心浩然況當好時節雨後淸和天柿樹綠陰合王家庭院寛瓶中鄠縣酒墻上終南山獨眠仍獨坐開襟當風前禪僧與詩客次第來相看要語連夜語須眠終日眠除非奉朝謁此外無別牽年長身且健官貧心甚安幸無急病痛不至苦饑寒自此聊以適外緣不能幹惟爲靜者信難爲動者言臺中元待禦早晚作郎官未作郎官際無人相伴閒

酬吳七見寄

曲江有病者尋常多掩闗又聞馬死來不出身更閒聞有送書者自起出門看素緘署丹字中有瓊瑤篇口吟耳自聽當暑忽翛然似漱寒玉冰如聞商風首章嘆時節末句思笑言懶慢不相訪隔街如隔山嘗聞陶潛語心逺地自偏君住安邑裏左右車徒喧竹藥閉深院琴樽開小軒誰知市南地轉作壺中天君本上淸人名在石堂閒不知有何過謫作人間仙常恐嵗月滿飄然歸紫煙莫忘蜉蝣內進士有同年

昭國閒居

貧閒日髙起門巷晝寂寂時暑放朝參天陰少人客槐花滿田地僅絕人行迹獨在一牀眠淸涼風雨夕勿嫌坊曲逺近卽多牽役勿嫌祿俸薄厚卽多憂責平生尙恬曠老大宜安適何以養吾眞官閒居處僻

喜陳兄至

黃鳥啼欲歇靑梅結半成坐憐春物盡起入東園行防觴懶獨酌忽聞叩門聲閒人猶喜至何況是陳兄從容盡日語稠疊長年情勿輕一杯酒可以話平生

贈杓直

世路重位祿棲棲者孔宣人情愛年壽夭死者顏淵二人如何人不柰命與天我今信多幸撫巳愧前賢巳年四十四又爲五品官況玆知足外別有所安焉早年以身代直赴逍遙篇近嵗將心地回向南宗禪外順世間法內脫區中緣進不厭朝市退不戀人寰自吾得此心投足無不安體非道引適意無江湖閒有興或飲酒無事多掩闗寂靜夜深坐安穏日髙眠秋不苦長夜春不惜流年委形老小外忘懷生死閒昨日共君語與余心膂然此道不可道因君聊彊言

寄張十八

饑止一簟飯渇止一壺漿出入止一馬寢興止一牀此外無長物於我有若亡胡然不知足名利心遑遑念玆彌懶放積習遂爲常經旬不出門竟日不下堂同病者張生貧僻住延康慵中毎相憶此意未能忘迢迢靑槐街相去八九坊秋來未相見應有新詩章早晚來同宿天气轉淸涼

題玉泉寺

湛湛玉泉色悠悠浮雲身閒心對定水淸淨兩無塵手把靑笻杖頭戴白綸巾興盡下山去知我是誰人

朝回遊城南

朝退馬未困秋初日猶長回轡城南去郊野正淸涼水竹夾小徑縈回繞川防仰看晚山色俯弄秋泉光靑松系我馬白石爲我牀常時簮組累此日和身忘旦隨鵷鷺末暮遊鷗鶴傍機心一以盡兩處不亂行誰辧心與迹非行亦非藏

舟行江州路上作

防影日漸髙閒眠猶未起起問鼓枻人巳行三十里船頭有行竈炊稻烹紅鯉飽食起婆娑漱秋江水平生滄浪意一旦來遊此何況不失家舟中載妻子

湓浦早冬

潯陽孟冬月艸木未全衰秖秖長安陌涼風八月時日西湓水曲獨行吟舊詩蓼花始零落蒲葉稍離披但作城中想何異曲江池

江州雪

新雪滿前山初晴好天气日西騎馬出忽有京都意城栁方綴花檐冰才結穂須防風日暖處處皆飄墜行吟賞未足坐嘆銷何易猶勝嶺南看紛紛不到地

白氏長慶集卷六

欽定四庫全書

白氏長慶集卷七

唐白居易撰

閒適三【古調詩五言凡五十八首】

題潯陽樓【自此後詩江州司馬時作】

常愛陶彭澤文思何髙又怪韋江州詩情亦淸閒今朝登此樓有以知其然大江寒見防匡山靑倚天深夜湓浦月平旦鑪峯煙淸輝與靈气日夕供文篇我無二人才孰爲來其間因髙偶成句俯仰愧江山

訪陶公舊宅【並序】

予夙慕陶淵明爲人往嵗渭川閒居常有效陶潛詩十六首今遊廬山經柴桑過栗裏思其人訪其宅不能黙黙又題此詩云

垢塵不污玉靈鳯不啄羶嗚呼陶靖節生彼晉宋閒心實有所守口終不能言永惟孤竹子拂衣首陽山夷齊各一身窮餓未爲難先生有五男與之同饑寒腸中食不充身上衣不完連徵竟不起斯可謂眞賢我生君之後相去五百年毎讀五栁傳目想心拳拳昔常詠遺風著爲十六篇今來訪故宅森若君在前不慕樽有酒不慕琴無慕君遺榮利老死此丘園柴桑古村落栗裏舊山川不見籬下菊但餘墟中煙子孫𨿽無聞族氏猶未遷毎逢姓陶人使我心依然

北亭

廬宮山下州湓浦沙邊宅宅北倚髙岡迢迢數千尺上有靑靑竹竹閒多白石茅亭居上頭豁達門四辟前楹捲簾箔北牖施牀席江風萬里來吹我涼淅淅日髙公府歸巾笏隨手擲脫衣恣搔首坐臥任所適時傾一杯酒曠望湖天夕口詠獨酌謠目送歸飛翮慙無出塵操未免折腰役偶獲此閒居謬似髙人迹

遊湓水

四月未全熱麥涼江風秋湖山處處好最愛湓水頭湓水從東來一派入江流可憐似縈帶中有隨風舟命酒一臨泛捨鞍揚棹謳放逥岸傍馬去逐波閒鷗煙浪始渺風襟亦悠悠初疑上河漢中若尋瀛洲汀樹綠拂池沙艸芳未休靑蘿與紫葛枝蔓垂相樛繋纜步平岸回頭望江州城雉映水見隠隠如蜃樓日入意未盡將歸復少畱到官行半嵗今日方一遊此地來何暮可以寫吾憂

答故人

故人對酒嘆嘆我在天涯見我昔榮遇念我今蹉跎問我爲司馬官意復如何答云且勿嘆聽我爲君歌我本蓬蓽人鄙賤劇泥沙讀書未百卷信口嘲風花自從筮仕來祿命三登科顧慙虛劣姿所得亦巳多防員足庇身薄俸可資家省分輒自愧豈爲不遇耶煩君對杯酒爲我一咨嗟

官舍內新鑿小池

簾下開小池盈盈水方積中防鋪白沙四隅甃靑石勿言不深廣但足幽人適泛灔微雨朝澄明月夕豈無大江外波浪連天白未如牀席閒方丈深盈尺淸淺可狎弄昬煩聊漱滌最愛曉暝時一片秋天碧

宿簡寂觀

巖白雲尙屯林紅葉初隕秋光引閒步不知身逺近夕投靈洞宿臥覺塵機泯名利心旣忘市朝夢亦盡暫來尙如此況乃終身隠何以療夜饑一匙雲母粉

讀謝靈運詩

吾聞達士道窮通順數通乃朝廷來窮卽江湖去謝公才廓落與世不相遇壯志郁不用須有所泄處泄爲山水詩逸韻諧奇趣大必籠天海細不遺艸樹豈惟翫景物亦欲攄心素往往卽事中未能忘興諭因知康樂作不獨在章句

北亭獨宿

悄悄壁下牀紗籠耿殘燭夜半獨眠覺疑在僧房宿

約心

黑鬢絲雪侵靑袍塵土涴【烏臥切】兀兀復騰騰江城一上佐朝就髙齋上薰然負暄臥晚下小池前澹然臨水坐巳約終身心長如今日過

晚望

江城髙角動沙洲夕鳥還獨坐髙亭上西南望逺山

早春

雪消冰又釋景和風復喧滿庭田地濕薺葉生墻根官舍悄無事日西斜掩門不開莊老捲欲與何人言

春寢

何處春暄來微和生血气气薰肌骨暢東窓一昬睡是時正月晦假日無公事爛熳不能休日午將及未緬思少健日甘寢常自恣一從衰疾來枕上無此味

睡起宴坐

後亭晝眠足起坐春景暮新覺眼猶昬無思心正住淡寂歸一性虛閒遺萬慮了然此時心無物可譬諭本是無有鄕亦名不用處行禪與坐忘同歸無異路【道書云無何有之鄕禪經云不用處二者殊名而同歸】

詠懷

盡日松下坐有時池畔行行立與坐臥中懷澹無營不覺流年過亦任白髮生不爲世所薄安得遂閒情

春遊西林寺

下馬西林寺翛然進輕策朝爲公府吏暮作靈山客二月匡廬北冰雪始消釋陽叢抽茗芽陰竇泄泉脈熈熈風土暖藹藹云嵐積防作萬壑春凝爲一气碧身閒易澹泊官防無牽迫緬彼十八人古今同此適【昔逺宗雷等十八賢同隠於西林寺】是年淮冦起處處興兵革智士勞思謀戎臣苦徵役獨有不才者山中弄泉石

出山吟

朝詠遊仙詩暮歌采薇曲臥云坐白石山中十五宿行隨出洞水回別緣巖竹早晚重來遊心期瑤艸綠

嵗暮

巳任時命去亦從嵗月除中心一調伏外累盡空虛名宦意巳矣林泉計何如擬近東林寺溪邊結一廬

聞早鶯

日出眠未起屋頭聞早鶯忽如上林曉萬年枝上鳴憶爲近臣時秉筆直承明春深視艸暇旦暮聞此聲今聞在何處寂寞潯陽城鳥聲信如一分別在人情不作天涯意豈殊禁中聽

栽杉

勁葉森利劍孤莖挺端標才髙四五尺勢若干靑霄移栽東窓前愛爾寒不凋病夫臥相對日夕閒蕭蕭昨爲山中樹今爲檐下條𨿽然遇賞翫無乃近塵囂猶勝澗谷防埋沒隨眾樵不見鬱鬱松委質山上苖

過李生

蘋小蒲葉短南湖春水生子近湖邊住靜境稱髙情我爲郡司馬防拙無所營使君知性野衙退任閒行行攜小榼去逢花輒獨傾半酣到子舍下馬扣柴荊何以引我步繞籬竹萬莖何以醒我酒吳音吟一聲須防進野飯飯稻茹芹英白甌靑竹筯儉潔無羶腥欲去復徘徊夕鴉巳飛鳴何當從遊此待君湖水平

詠意

常聞南華經巧勞智憂愁不如無能者飽食但遨遊平生愛慕道今日近此流自來潯陽郡四序忽巳周不分物黒白但與時沈浮朝飱夕安寢用是爲身謀此外卽閒放時尋山水幽春遊慧逺寺秋上庾公樓或吟詩一章或飲茶一甌身心一無繋浩浩如虛舟富貴亦有苦苦在心危憂貧賤亦有樂樂在身自由

食筍

此州乃竹鄕春筍滿山谷山夫折盈抱抱來早市鬻物以多爲賤雙錢易一束置之炊甑中與飯同時熟紫籜拆故錦素肌擘新玉毎食遂加飱經旬不思肉久爲京洛客此味常不足且食勿踟躕南風吹作竹

遊石門澗

石門無舊徑披榛訪遺迹時逢山水秋淸輝如古昔常聞慧逺輩題詩此巖壁云覆莓苔封蒼然無處覓蕭疎野生竹崩剝多年石自從東晉後無復人遊歷獨有秋澗聲潺湲空旦夕

招東鄰

小榼二升酒新簟六尺牀能來夜話否池畔欲秋涼

題元十八溪亭【亭在廬山東南五老峯下】

怪君不喜仕又遊煙霞裏今日到幽居了然知所以宿君石溪亭潺湲聲滿耳飲君螺杯酒醉臥不能起見君五老峯益悔居城市愛君三男兒始嘆身無子余方鑪峯下結室爲居士山北與山東往來從此始

香鑪峯下新置艸堂卽事詠懷題於石上

香鑪峯北面遺愛寺西偏白石何鑿鑿淸流亦潺潺有松數十株有竹千餘竿松張翠傘蓋竹倚靑瑯玕其下無人居悠哉多嵗年有時聚猿鳥終日空風煙時有沈防子姓白字樂天平生無所好見此心依然如獲終老地忽乎不知還架巖結茅宇斵壑開茶園何以洗我耳屋頭飛落泉何以洗我眼砌下生白蓮左手攜一壺右手挈五傲然意自足箕踞於其閒興酣仰天歌歌中聊寄言言我本野夫誤爲世网牽時來昔捧日老去今歸山倦鳥得茂樹涸魚反淸源捨此欲焉往人閒多險難

艸堂前開一池養魚種荷日有幽趣

淙淙【䢐紅切】三峽水浩浩萬頃陂未如新塘上微風動漣漪小萍加泛泛初蒲正離離紅鯉二三寸白蓮八九枝繞水欲成徑護堤方插籬巳被山中客呼作白家池

白雲期【黃石巖下作】

三十气太壯胸中多是非六十身太老四體不支持四十至五十正是退閒時年長識命分心慵少營爲見酒興猶在登山力未衰吾年幸當此且與白雲期

登香鑪峯

迢迢香鑪峯心存耳目想終年牽物役今日方一往攀蘿蹋危石手足勞俯仰同遊三四人兩人不敢上上到峯之頂目心怳怳髙低有萬尋濶狹無數丈不窮視聽界焉識宇宙廣江水細如繩湓城小於掌紛吾何屑屑未能脫塵鞅歸去思自嗟低頭入蟻壤

答崔侍郎錢舍人書問因繼以詩

旦暮兩蔬食日中一閒眠便是了一日如此巳三年心不擇時適足不揀地安窮通與逺近一貫無兩端常見今之人其心或不然在勞則念息處靜巳思喧如是用身心無乃自傷殘坐輸憂惱使安得形神全吾有二道友譪譪崔與錢同飛靑雲路獨墮黃泥泉嵗暮物萬變故情何不遷應爲平生心與我同一源帝鄕逺於日美人髙在天誰謂萬里別常若在目前泥泉樂者魚雲路遊者鸞勿言云泥異同在逍遙閒因君問心地書後偶成篇愼勿說向人人多笑此言

烹葵

昨臥不夕食今起乃朝炊貧廚何所有炊稻烹秋葵紅粒香復軟綠英滑且肥饑來止於飽飽後復何思憶昔榮遇日迨今窮退時今亦不凍餒昔亦無餘資口旣不減食身亦不減衣撫心私自問何者是榮衰勿學常人意其閒分是非

小池二首

晝倦前齋熱晚愛小池淸映林余景沒近水微涼生坐把蒲葵扇閒吟三兩聲

有意不在大湛湛方丈餘荷側瀉淸露萍開見遊魚毎一臨此坐憶歸靑溪居

閉闗

我心忘世久世亦不我幹遂成一無事因得長掩闗掩闗來防時髣髴二三年著書巳盈帙生子欲能言始悟身易老復悲世多艱回顧趨時者役役塵壤閒嵗暮竟何得不如且安閒

弄羅

有侄始六嵗字之爲阿有女生三年其名曰羅兒一始學笑語一能誦歌詩朝戲抱我足夜眠枕我衣汝生何其晚我年行已衰物情小可念人意老多慈酒美竟須壊月圓終有虧亦如恩愛緣乃是憂惱資舉世同此累吾安能去之

截樹

種樹當前軒樹髙柯葉繁惜哉逺山色隠此蒙籠閒一朝持斧斤手自截其端萬葉落頭上千峯來面前忽似決雲霧豁達覩靑天又如所念人久別一欵顏始有淸風至稍見飛鳥還開懷東南望目逺心遼然人各有偏好物莫能兩全豈不愛柔條不如見靑山

望江樓上作

江畔百尺樓樓前千里道憑髙望平逺亦足舒懷抱驛路使憧憧闗防兵艸艸及玆多事日尢覺閒人好我年過不惑休退誠非早從此拂塵衣歸山未爲老

題座隅

手不任執殳【尙朱切】肩不能荷鋤量力揆所用曾不敵一夫幸因筆硯功得升仕進途歷官凡五六祿俸及妻孥左右有兼僕出入有單車自奉𨿽不厚亦不至饑劬若有人及此傍觀爲何如𨿽賢亦爲幸況我鄙且愚伯夷古賢人魯山亦其徒時哉無柰何俱化爲餓殍【音夫元魯山山居阻水食絕而終】念彼益自愧不敢忘斯須平生榮利心破滅無遺余猶恐塵妄起題此於座隅

昔與微之在朝日因蓄休退之心迨今十年淪落老大追尋前約且結後期

往子爲禦史伊余忝拾遺皆逢盛明代俱登淸近司予繋玉爲佩子曳繡爲衣從容香煙下同侍白玉墀朝見寵者辱暮見安者危紛紛無退者相顧令人悲宦情君早厭世事我深知常於榮顯日巳約林泉期況今各流落身病齒髮衰不作臥云計攜手欲何之待君女嫁後及我官滿時稍無骨肉累粗有漁樵資嵗晚靑山路白首期同歸

埀釣

臨水一長嘯忽思十年初三登甲乙第一入承眀廬浮生多變化外事有盈虛今來伴江叟沙頭坐釣魚

晚燕

百鳥乳雛畢秋燕獨蹉跎去社日巳近啣泥意如何不悟時節晚徒施工用多人閒事亦爾不獨燕營窠

贖雞

淸晨臨江望水禽正諠繁鳬鴈與鷗鷺遊颺戲朝暾【音吞】適有鬻雞者挈之來逺村飛鳴彼何樂窘束此何寃喔喔十四雛罩縛同一樊足傷金距蹜頭搶花冠翻經宿費飲啄日髙詣屠門遲逥未死閒饑渇欲相吞常慕古人道仁信及魚豚見玆生惻隠贖放雙竹園開籠解索時雞雞聽我言與爾鏹三百小恵何足論莫學銜環雀﨑嶇謾報恩

秋日懷杓直【時杓直出牧澧州】

晚來天色好獨出江邊步憶與李舍人曲江相近住常云遇淸景必約同幽趣若不訪我來還須覓君去開眉笑相見把手期何處西寺老胡僧南園亂松樹攜持小酒榼吟詠新詩句同出復同歸從朝直至暮風雨忽消防江山回互潯陽與涔陽相望空雲霧心期自乖曠時景還如故今日郡齋中秋光誰共度

食後

食罷一覺睡起來兩甌茶舉頭看日影巳復西南斜樂人惜日促憂人厭年賖無憂無樂者長短任生涯

齊物二首

靑松髙百尺綠蕙低數寸同生大塊閒長短各有分長者不可退短者不可進若用此理推窮通兩無悶椿壽八千春槿花不經宿中閒復何有冉冉孤生竹竹身三年老竹色四時綠𨿽謝椿有餘猶勝槿不足

山下宿

獨到山下宿靜向月中行何處水邊碓夜舂云毋聲

題舊寫眞圖

我昔三十六寫貌在丹靑我今四十六衰顇臥江城豈比十年老曾與眾苦並一照舊圖畫無復昔儀形形影黙相顧如弟對老兄況使他人見能不昧平生羲和鞭日走不爲我少停形骸屬日月老去何足驚所恨淩煙閣不得畫功名

閒居

肺病不飲酒眼昬不讀書端然無所作身意閒有餘雞棲籬落晚雪映林木疎幽獨巳云極何必山中居

對酒示行簡

今旦一樽酒歡暢何怡怡此樂從中來他人安得知兄弟惟二人逺別恆苦悲今春自巴峽萬里平安歸復有雙幼妹笄年未結褵【鄰溪切】昨日嫁娶畢良人皆可依憂念兩消釋如刀防羈縻身輕心無繋忽欲淩空飛人生苟有累食肉常如饑我心旣無苦飲水亦可肥行簡勸爾酒停杯聽我辭不嘆鄕國逺不嫌官祿微但願我與爾終老不相離

詠懷

冉牛與顏淵卞和與馬遷或罹天六極或被人刑殘顧我信爲幸百骸且完全五十不爲夭吾今欠數年知分心自足委順身常安故𨿽窮退日而無戚戚顏昔有榮先生從事於其閒今我不量力舉心欲攀援窮通不由巳歡戚不由天命卽無柰何心可使泰然且務由巳者省躬諒非難勿問由天者天髙難與言

夜琴

蜀琴木性實楚絲音韻淸調慢彈且緩夜深十數聲入耳淡無味愜心潛有情自弄還自罷亦不要人聽

山中獨吟

人各有一癖我癖在章句萬緣皆巳消此病獨未去毎逢美風景或對好親故髙聲詠一篇怳若與神遇自爲江上客半在山中住有時新詩成獨上東巖路身倚白石崖手攀靑桂樹狂吟驚林壑猨鳥皆窺覻恐爲世所嗤故就無人處

達理二首

何物壯不老何時窮不通如彼音與律宛轉旋爲宮我命獨何薄多悴而少丰當壯巳先衰暫泰還長窮我無柰命何委順以待終命無柰我何方寸如虛空瞢然與化俱混然與俗同誰能坐此苦齟齬於其中

舒姑化爲泉牛哀病作虎或栁生肘閒或男變爲女鳥獸及水木本不與民伍胡然生變遷不待死歸土百骸是已物尙不能爲主況彼時命閒倚伏何足數時來不可遏命去焉能取惟當養浩然吾聞達人語

湖亭晚望殘水

湖上秋泬【呼決切】寥湖邊晚蕭瑟登亭望湖水水縮湖防出淸渟得早霜明滅浮殘日流注隨地勢窪【烏切】坳【於交切】無定質澄白龍臥宛轉靑蛇屈破鏡折劍頭光茫又非一久爲山水客見盡幽奇物及來湖亭望此狀難談悉乃知天地閒勝事殊未畢

郭虛舟相訪

朝暖就南軒暮寒歸後屋晚酌一兩杯夜棊三數局寒灰埋暗火曉焰凝殘燭不嫌貧冷人時來同一宿白氏長慶集卷七

欽定四庫全書

白氏長慶集卷八

唐白居易撰

閒適四【古調詩五言凡五十七首】

長慶二年七月自中書舍人出守杭州路次藍溪作【自此後詩俱赴杭州時作】

太原一男子自顧庸且鄙老逢不次恩洗防出泥滓旣居可言地願助朝廷理伏閤三上章戇愚不稱防聖人存大體優貸容不死鳯詔停舍人魚書除刺史懷齊寵辱委順隨行止我自得此心於玆十年矣余杭乃名郡郡郭臨江泛【詳子切】巳想海門山潮聲來入耳昔予貞元末羈旅曾遊此甚覺太守尊亦諳魚酒美因生江海興每羨滄浪水尙擬拂衣行況今兼祿仕靑山峯巒接白日煙塵起東道旣不通攺轅遂南指自秦窮楚越浩蕩五千里聞有賢主人而多好山水是行頗爲愜所歷良可紀策馬渡藍溪勝遊從此始

初出城畱別

朝從紫禁歸暮出靑門去勿言城東陌便是江南路揚鞭簇車馬揮手辭親故我生本無鄕心安是歸處

過駱山人野居小池【駱生棄官居此二十餘年】

茅覆環堵亭泉添方丈沼紅芳照水荷白頸觀魚鳥拳石苔蒼翠尺波煙杳眇但問有意無勿論池大小門前車馬路奔走無昬曉名利驅人心賢愚同擾擾善哉駱處士安置身心了何乃獨多君丘園居者少

宿淸源寺

往謫潯陽去夜憩朝溪曲今爲錢塘行重經玆寺宿爾來防何嵗溪艸二八綠不見舊房僧蒼然新樹木虛空走日月世界遷陵谷我生寄其間孰能逃倚伏隨緣又南去好住東廊竹

宿藍溪對月

昨夜鳯池頭今夜藍溪口明月本無心行人自回首新秋松影下半夜鐘聲後淸影不宜昬聊將茶代酒自秦望赴五松驛馬上偶睡睡覺成吟

長途發巳久前館行未至體倦目巳昬瞌【克盍切】然遂成睡右袂尙垂鞭左手暫委轡忽覺問僕夫才行百步地形神分處所遲速相乖異馬上防多時夢中無限事誠哉達人語百齡同一寐

鄧州路中作

蕭蕭誰家村秋梨葉半拆漠漠誰家園秋韭花初白路逢故里物使我嗟行役不歸渭北村又作江南客去鄕徒自苦濟世終無益自問波上萍何如澗中石

朱藤杖紫驄馬吟

拄上山之上騎下山之下江州去日朱藤杖忠州歸日紫驄馬天生二物濟我窮我生合是棲棲者

桐樹館重題

堦前下馬時梁上題詩處慘澹病使君蕭疎老松樹自嗟還自哂又向杭州去

過紫霞蘭若

我愛此山頭及此三登歷紫霞舊精舍寥落空泉石朝市日喧隘雲林長悄寂猶存住寺僧肯有歸山客

感舊紗防【防卽故李侍郎所贈】

昔君烏紗防贈我白頭翁防今在頂上君巳歸泉中物故猶堪用人亡不可逢岐山今夜月墳樹正秋風

思竹窓

不憶西省松不憶南宮菊【西省大院有松南官本防有菊】惟憶新昌堂蕭蕭北窓竹窓閒枕簟在來後何人宿

馬上作

處世非不遇榮身頗有餘勲爲上柱國爵乃朝大夫自問有何才兩入承明廬又問有何政再駕朱輪車矧予東山人自性朴且疎彈琴復有酒但慕嵇阮徒闇被鄕裏薦誤上賢能書一列朝士籍遂爲世网拘髙有罾繳憂下有陷穽虞每覺宇宙窄未嘗心體舒蹉跎二十年頷下生白須何言左遷去尙獲專城居杭州五千里往若投淵魚𨿽未脫簮組且來泛江湖吳中多詩人亦不少酒沽髙聲詠篇什大笑飛杯盂五十未全老尙可且歡娯用玆送日月君以爲何如秋風起江上白日落路隅回首語五馬去矣勿踟躕

秋蝶

秋花紫防防秋蝶黃茸茸【而中切】花低蝶新小飛戲叢西東日暮涼風來紛紛花落叢夜深白露冷蝶巳死叢中朝生夕巳死气類各相從不見千年鶴多棲百丈松

登商山最髙頂

髙髙此山頂四望惟煙雲下有一條路通達楚與秦或名誘其心或利牽其身乘者與負者來去何紛紜我亦斯人徒未能出囂塵七年三往復何得笑他人

枯桑

道傍老枯樹枯來非一朝皮黃外尙活心黑中先焦有似多憂者非因外火燒

山路偶興

筋力未全衰僕馬不至弱又多山水趣心賞非寂寞捫蘿上煙嶺蹋石穿雲壑谷鳥晚仍啼洞花秋不落提籠復攜榼遇勝時停泊泉憇茶數甌嵐行酒一酌獨吟還獨笑此興殊未惡假使在城時終年有何樂

山雉

五步一啄艸十步一飲水適性遂其生時哉山梁雉梁上無罾繳梁下無鷹鸇雌雄與羣雛皆得終天年嗟嗟籠下雞及彼池中雁旣有稻粱恩必有犧牲患

初下漢江舟中作寄兩省給捨

秋水淅紅粒朝煙烹白鱗一食飽至夜一臥安達晨晨無朝謁勞夜無直宿勤不知兩掖客何似扁舟人尙想到郡日且稱守土臣猶須副憂寄卹隠安疲民期年庻報政三年當退身終使滄浪水濯吾纓上塵

自蜀江至洞庭湖口有感而作

江從西南來浩浩無旦夕長波逐若防連山鑿如劈千年不壅潰萬姓無墊溺不爾民爲魚大哉禹之績導岷【彌鄰切】旣艱逺距海無咫尺胡爲不訖功湖水斯委積洞庭與靑艸大小兩相敵混合萬丈深渺【渺同】茫千里白毎嵗秋夏時浩大吞七澤水族窟穴多農人土地窄我今尙嗟嘆禹豈不愛惜邈未究其由想古觀遺迹疑此苗人頑恃崄不終役帝亦無柰何畱患與今昔水流天地內如身有血脈滯則爲疽疣治之在鍼石安得禹復生爲唐水官伯手提倚天劍重來親指畫防河似剪紙決壅如裂帛滲作膏腴田蹋平魚鼈宅龍宮變閭裏水府生禾麥坐添百萬戶書我司徒籍

初領郡政衙退登東樓作【自此後詩到杭州後作】

鰥惸心所念簡牘手自操何言符竹貴未免州縣勞賴是余杭郡臺榭繞官曹淩晨親政事向晚恣遊遨山冷微有雪波平未生濤水心如鏡面千里無纎毫直下江最濶近東樓更髙煩襟與滯念一望皆遁逃

淸調吟

索索風戒寒沈沈日藏耀勸君飲濁醪聽我吟淸調芳節變窮陰朝光成夕照與君生此世不合長年少今晨從此遊明日安能料若不結跏禪卽須開口笑

狂歌詞

明月照君席白露霑我衣勸君酒杯滿聽我狂歌詞五十巳後衰二十巳前癡晝夜又分半其閒幾何時生前不歡樂死後有餘資焉用黃墟下珠衾玉匣爲

郡亭

平旦起視事亭午臥掩闗除親簿領外多在琴書前況有虛白亭坐見海門山潮來一憑檻賓至一開筵終朝對雲水有時聽管弦持此聊過日非忙亦非閒山林太寂寞朝闕空喧煩惟玆郡閤內囂靜得中閒

詠懷

昔爲鳯閤郎今爲二千石自覺不如今人言不如昔昔𨿽居近密終日多憂惕有詩不敢吟有酒不敢喫今𨿽在疎逺竟嵗無牽役飽食坐終朝長歌醉通夕人生百年內疾速如過隙先務身安閒次要心歡適事有得而失物有損而益所以見道人觀心不觀迹

立春後五日

立春後五日春態分婀【烏可切】娜【奴可切】白日斜漸長碧雲低欲墮殘冰拆玉片新蕚排紅顆遇物盡欣欣愛春非獨我迎芳後園立就暖前檐坐還有惆悵心欲別紅鑪火

郡中卽事

漫漫潮初平熈熈春日至空闊逺江山晴明好天气外有適意物中無系心事數篇對竹吟一杯望云醉行防杖扶力臥讀書取睡久養病形骸深諳閒气味遙思九城陌擾擾趨名利今朝是雙日朝謁多軒騎寵者防悔尢權者懷憂畏爲報髙車蓋恐非眞富貴

郡齋暇日辱常州陳郎中使君早春晚坐水西館書事詩十六韻見寄亦以十六韻酬之

新年多暇日晏起褰坐睡足心更慵日髙頭未裹徐傾下藥酒稍爇煎茶火誰伴寂寥身無琴在左遙思毘陵官春深物嫋娜波拂黃栁梢風揺白梅朶衙門排曉防鈴閤開朝鎖太守水西來朱衣垂素舸【賈我切】良辰不易得佳防無由果五馬正相望雙魚忽前墮魚中獲瑰寶持翫何磊砢【郎果切】一百六十言字字靈珠顆【苦果切】上申心欵曲下敍時轗【苦紺切】軻【口我切】才富不如君道孤還似我敢辭官逺慢且貴身安妥勿復問榮枯防心無不可

官舍

髙樹換新葉陰陰覆地隅何言太守宅有似幽人居太守臥其下閒慵兩有餘起嘗一甌茗行讀一卷書早梅結靑實殘櫻落紅珠稚女弄庭果嬉戱【一作防】牽人裾是日晚彌靜巢禽下相呼嘖嘖護兒鵲啞啞母子烏豈惟云鳥爾吾亦引吾雛

吾雛

吾雛字阿羅阿羅才七齡嗟吾不才子憐爾無弟兄撫養𨿽驕騃性識頗聰明學母畫眉樣效吾詠詩聲我齒今欲墮汝齒昨始生我頭髮盡落汝頂髻初成老幼不相待父衰汝孩嬰緬想古人心慈愛亦不輕蔡邕念文姬於公嘆緹縈敢求得汝力但未忘父情

題小橋前新竹招客

鴈齒小紅橋垂檐低白屋橋前何所有苒苒新生竹皮開拆褐錦節露抽靑玉筠翠如可餐粉霜不忍觸閒吟聲未巳幽翫心難足管領好風煙輕欺凡艸木誰能有月夜伴我林中宿爲君傾一杯狂歌竹枝曲

病中逢秋招客夜酌

不見詩酒客臥來半月餘合和新藥艸尋撿舊方書晚霽煙景度早涼牕戶虛雪生衰鬢久秋入病心初臥簟蘄竹冷風襟邛葛疎夜來身校健小飲復何如

食飽

食飽拂枕臥睡足起聞吟淺酌一杯酒緩彈數聲琴旣可暢情性亦足傲光陰誰知名利盡無復長安心嚴十八郎中在郡日攺制東南樓因名淸輝未立標榜徵歸郎署予旣到郡性愛樓居宴遊其閒頗有幽致聊成十韻兼戲寄嚴

嚴郎制玆樓立名曰淸輝未及署花榜遽徵還粉闈去來三四年塵土登者稀今春新太守灑掃施幃院栁煙婀娜檐花雪霏微看山倚前戶待月闡東扉碧窓戞瑤瑟朱闌飄舞衣燒香捲幕坐風燕雙雙飛君作不得住我來幸因依始知天地閒靈境有所歸

南亭對酒送春

含桃實巳落紅薇花尙薰冉冉三月盡晚鶯城上聞獨持一杯酒南亭送殘春半酣忽長歌歌中何所云云我五十餘未是苦老人刺史二千石亦不爲賤貧天下三品官多老於我身同年登第者零落無一分親故半爲鬼僮僕多見孫念此聊自解逢酒且歡欣

翫新庭樹因詠所懷

靄靄四月初新樹葉成陰動揺風景麗蓋覆庭院深下有無事人竟日此幽尋豈惟翫時物亦可開煩襟時與道人語或聽詩客吟度春足芳色入夜多鳴禽偶得幽閒境遂忘塵俗心始知眞隠者不必在山林

仲夏齋戒月

仲夏齋戒月三旬防鮏羴自覺心骨爽行起身翩翩始知絕粒人四體更輕便初能脫病患久必成神仙禦冦馭冷風赤松遊紫煙常疑此說謬今乃知其然我年過半百气衰神不全巳垂兩鬢絲難補三丹田但減葷血味稍結淸淨緣脫巾且修養聊以終天年

除官去未閒

除官去未閒半月恣遊討朝尋霞外寺暮宿波上島新樹少於松平湖半連艸躋攀有次第賞翫無昬早有時騎馬醉兀兀防天造窮通與生死其柰吾懷抱江山信爲美齒髮行將老在郡誠未厭歸鄕去亦好

三年爲刺史二首

三年爲刺史無政在人口惟向郡城中題詩十餘首慙非甘棠詠豈有人思否

三年爲刺史飲水復食蘗惟向天竺山取得兩片石此扺有千金無乃傷淸白

別萱桂

使君竟不住萱桂徒栽種桂有畱人名萱無忘憂用不如江畔月步步來相送

自余杭歸宿淮口作

爲郡巳多暇猶少勤吏職罷郡更安閒無所勞心力舟行明月下夜泊淸淮北豈止吾一身舉家同燕息三年請祿俸頗有餘衣食乃至僮僕間皆無凍餒色行行弄雲水步步近鄕國妻子在我前琴書在我側此外吾不知於焉心自得

舟中李山人訪宿

日暮舟悄悄煙生水沈沈何以延宿客夜酒與秋琴來客道門子來自松髙岑軒軒舉云貌豁豁開淸襟得意言語斷入滋味深黙然相顧哂心適而忘心

洛下卜居

三年典郡歸所得非金帛天竺石兩片華亭鶴一隻飲啄供稻粱包裹用茵席誠知是勞費其柰心愛惜逺從余杭郭同到洛陽陌下擔拂云根開籠展霜翮貞姿不可雜髙性宜其適遂就無塵坊仍求有水宅東南得幽境樹老寒泉碧池畔多竹陰門前少人迹未請中庻祿且脫雙驂易【買履道宅價不足因以兩馬償之】豈獨爲身謀安吾鶴與石

洛中偶作【自此後在東都作】

五年職翰林四年蒞潯陽一年巴郡守半年南宮郎二年直綸閤三年刺史堂凡此十五載有詩千餘章境興周萬象土風備四方獨無洛中作能不心悢悢【魯堂切】今爲春宮長始來遊此鄕徘徊伊澗上睥睨嵩少傍遇物輒一詠一詠傾一觴筆下成釋憾卷中同補亡往往顧自哂眼昬鬢蒼蒼不知老將至猶自放詩狂

贈蘇少府

籍甚二十年今日方欵顏相送嵩洛下論心杯酒間何爲懶出入府寮多閉闗蒼髮彼此老白日尋常閒朝欲攜手出暮思聮騎還何當挈一榼同宿龍門山

移家入新宅

移家入新宅罷郡有餘資旣可避燥濕復免憂寒饑疾平未還假官閒得分司幸有俸祿在而無職役羈淸旦盥漱畢開軒捲簾幃家人及雞犬隨我亦熈熈取興不過酒放情或作詩何必苦修道此卽是無爲外累信巳遣中懷時有思有思一何逺黙坐低雙眉十載囚竄客萬里徵戍兒春朝鏁籠鳥冬夜支牀驛馬走四蹄痛酸無歇期磑【魚貫切磨也】牛封兩目昬閉何人知誰能脫放去四散任所之各得適其性如吾今日時

琴

置琴曲幾上慵坐但含情何煩故揮弄風自有聲

鶴

人各有所好物固無常宜誰謂爾能舞不如閒立時

自詠

夜鏡隠白髮朝酒發紅顏可憐假年少自笑須防閒朱砂賤如土不解燒爲丹鬢化爲雪未聞休得官咄哉个丈夫心性何墮頑但遇詩與酒便忘寢與餐髙聲發一吟似得詩中仙引滿飲一杯盡忘身外緣昔有醉先生席地而幕天於今居處在許我當中眠眠罷又一酌酌罷又一篇回面顧妻子生計方落然誠知此事非又過知非年豈不欲自攺攺卽心不安且向安處去其餘皆老閒

林下閒步寄皇甫庻子

扶杖起病初策馬力未任旣懶出門去亦無客來尋以此遂成閒閒步繞園林天曉煙景淡樹寒鳥雀深一酌池上酒數聲竹閒吟寄言東曹長當知幽獨心

晏起

鳥鳴庭樹上日照屋檐時老去慵轉極寒來起猶遲厚薄被適性髙低枕得宜神安體穩暖此味何人知睡足仰頭坐兀然無所思如未鑿七竅若都遺四肢緬想長安客早朝霜滿衣彼此各自適不知誰是非

池畔二首

結構池西廊疏理池東樹此意人不知欲爲待月處持刀【古火切】密竹竹少風來多此意人不防欲令池有波

春葺新居

江州司馬日忠州刺史時栽松滿後院種栁防前墀彼皆非吾土栽種尙忘疲況玆是我宅葺藝固其宜平旦領僕使乘春親指揮移花夾暖室徙竹覆寒池池水變綠色池芳動淸輝尋芳弄水坐盡日心熈熈一物苟可適萬緣都若遺設如宅門外有事吾不知

贈言

捧籯獻千金彼金何足道臨觴贈一言此言眞可寶流光我巳晚適意君不早況君春風面柔促如芳艸二十方長成三十向衰老鏡中桃李色不得十年好胡爲坐脈脈不肯傾懷抱

泛春池

白蘋湘渚曲綠篠【先了切】剡溪口各在天一涯信美非吾有何如此庭內水竹交左右霜竹百千竿煙波六七畝澄動堦砌淡濘【支呂切】映戶牖蛇皮細有紋鏡面淸無垢主人過橋來雙童扶一叟恐污淸泠波塵纓先抖擻波上一葉舟舟中一樽酒酒開舟不系去去隨所偶或繞蒲浦前或泊桃島後未撥落杯花低衝拂面栁半酣迷所在倚榜兀回首不知此何處復是人寰否誰知始疏鑿幾主相傳受楊家去云逺田氏將非久天與愛水人終焉落吾手【此池始楊常侍開鑿中閒田氏爲主予今有之蒲浦桃島皆池上所有】

白氏長慶集卷八

欽定四庫全書

白氏長慶集卷九

唐白居易撰

感傷一【古調詩五言凡五十五首】

西明寺牡丹花時憶元九

前年題名處今日看花來一作蕓香吏三見牡丹開豈獨花堪惜方知老闇催何況尋花伴東都去未逥詎知紅芳側春盡思悠哉

傷楊貞

顏子昔短命仲尼惜其賢楊生亦好學不幸復徒然【一作今復然】誰識天地意獨與鶴【一作蛇】年

權攝昭應早秋書事寄元拾遺兼呈李司錄

夏閏秋早七月風騷騷渭川煙景晚驪山宮殿髙丹殿子司諫赤縣我徒勞相去半日程不得同遊遨到官來十日覽鏡生二毛可憐趨走吏塵土滿靑袍郵傳擁兩驛簿書堆六曹爲問綱紀掾何必使鉛刀

新栽竹

佐邑意不適閉門秋艸生何以娯野性種竹百餘莖見此溪上色憶得山中情有時公事暇盡日繞欄行勿言根未固勿言陰未成巳覺庭宇內稍稍有餘淸最愛近牕臥秋風枝有聲

秋霖中過尹縱之仙遊山居

慘慘八月暮連連三日霖邑居尙愁寂況乃在山林林下有志士苦學惜光陰嵗晚千萬慮並入方寸心巖鳥共旅宿艸虫伴愁吟秋天牀席泠雨夜燈火深憐君寂寞意攜酒一相尋

寄江南兄弟

分防骨肉戀趨馳名利牽一奔塵埃馬一泛風波船忽憶分手時憫然秋風前別來朝復夕積日成七年花落城中池春深江上天登樓東南望鳥滅煙蒼然相去復防許道裏近三千平地猶難見況乃隔山川

曲江早秋【三年作】

秋波紅蓼水夕照靑蕪防獨信馬蹄行曲江池四畔早涼晴後至殘暑暝來散方喜炎燠淸復嗟時節換我年三十六冉冉昬復旦人壽七十稀七十新過半且當對酒笑勿起臨風嘆

寄題盩厔防前雙松【兩松自仙遊山移植縣防】

憶昨爲吏日折腰多苦辛歸家不自適無計慰心神手栽兩樹松聊以當嘉賓春來日一往生意漸欣欣淸韻度秋在綠茸隨日新始憐澗防色不憶城中春有時晝掩闗雙影對一身盡日不寂寞意中如三人忽奉宣室詔徵爲文苑臣閒來一惆悵長似別交親早知煙翠前攀翫不逡巡悔從白雲裏移爾落囂塵

翰林院中感秋懷王質夫【王居仙遊山】

何處感時節新蟬禁中聞宮槐有秋意風夕花紛紛寄迹鴛鷺行歸心鷗鶴羣惟有王居士知予憶白雲何日仙遊寺潭前秋見君

禁中月

海上明月出禁中淸夜長東南樓殿白稍稍上宮墻淨落金塘水明浮玉砌霜不比人間見塵土污淸光

贈賣松者

一束蒼蒼色如從澗防來斸掘經防日枝葉滿塵埃不買非他意城中無地栽

初見白髮

白髮生一莖朝來明鏡裏勿言一莖少滿頭從此始靑山方逺別黃綬初從仕未料容鬢間蹉跎忽如此

別元九後詠所懷

零落桐葉蕭條槿花風悠悠早秋意生此幽閒中況與故人別中懷正無悰【䢐紅切樂也】勿云不相送心到靑門東相知豈在多但問同不同同心一人去坐覺長安空

禁中秋宿

風翻朱裏幕雨泠通中枕耿耿背斜燈秋牀一人寢

早秋曲江感懷

離離暑云防嫋嫋涼風起池上秋又來荷花半成子朱顏易消歇白日無窮巳人壽不如山年光急於水靑蕪與紅蓼嵗嵗秋相似去嵗此悲秋今我復來此

寄元九

身爲近密拘心爲名檢縛月夜與花時少逢杯酒樂惟有元夫子閒來同一酌把手或酣歌展眉時笑謔今春除禦史前月之東洛別來未開顏塵埃滿樽杓蕙風晚香盡槐雨餘花落秋意一蕭條離容兩寂寞況隨白日老共負靑山約誰識相念心鞲鷹與籠鶴

春暮寄元九

梨花結成實燕卵化爲雛時物又若此道情復何如但覺日月促不嗟年嵗䢐浮生都是夢老小亦何殊惟與故人別江陵初謫居時時一相見此意未全除

早梳頭

夜沐早梳頭牕明秋鏡曉颯然握中髮一沐知一少年事漸蹉跎世緣方繳繞不學空門法老病何由了未得無生心白頭亦爲夭

出闗路

山川函谷路塵土遊子顏蕭條去國意秋風生故闗

別捨弟後月夜

悄悄初別夜去住兩盤桓行子孤燈店居人明月軒平生共貧苦未必日成歡及此暫爲別懷抱巳憂煩況是庭葉盡復思山路寒如何爲不念馬痩衣裳單

新丰路逢故人

塵土長路晚風煙廢宮秋相逢立馬語盡日此橋頭知君不得意鬱鬱來西遊惆悵新丰店何人識馬周

金鑾子晬日【晬將遂切子生一嵗曰晬】

行年欲四十有女曰金鑾生來始周嵗學坐未能言慙非達者懷未免俗情憐從此累身外徒云慰目前若無夭折患則有防嫁牽使我歸山計應遲十五年

靑龍寺早夏

塵埃經小雨地髙倚長坡日西寺門外景气含淸和閒有老僧立靜無凡客過殘鸎意思盡新葉陰涼多春去來幾日夏云忽嵳峩朝朝感時節年鬢闇蹉跎胡爲戀朝市不去歸煙蘿靑山寸步地自問心如何

秋題牡丹叢

晚叢白露夕衰葉涼風朝紅艷久巳歇碧芳今亦銷幽人坐相對心事共蕭條

勸酒寄元九

薤葉有朝露槿枝無宿花君今亦如此促促生有涯旣不逐禪僧林下學楞伽又不隨道士山中煉丹砂百年夜分半一嵗春無多何不飲美酒胡然自悲嗟俗號消愁藥神速無以加一杯驅世慮兩杯反天和三杯卽酩酊或笑任狂歌陶陶復兀兀吾孰知其他況在名利途平生有風波深心藏防穽巧言織网羅舉目非不見不醉欲如何

曲江感秋【五年作】

沙艸新雨地岸栁涼風枝三年感秋意並在曲江池早蟬巳嘹【連條切】唳【力至切】晚荷復離披前秋去秋思一一生此時昔人三十二秋興巳云悲我今欲四十秋懷亦可知嵗月不虛設此身隨日衰闇老不自覺直到鬢成絲

酬張太祝晚秋臥病見寄

髙才淹禮寺短羽翔禁林西街居處逺北闕官曹深君病不來訪我忙難往尋差池終日別寥落經年心露濕綠蕪地月寒紅樹陰況玆獨愁夕聞彼相思吟上言歡笑阻下嗟時嵗侵容衰晚牕鏡思苦秋弦琴一章錦繡段八韻瓊瑤音何以報珍重慙無雙南金

立秋日曲江憶元九

下馬栁陰下獨上堤上行故人千萬里新蟬三兩聲城中曲江水江上江陵城兩地新秋思應同此日情

早朝賀雪寄陳山人

長安盈尺雪早朝賀君喜將赴銀臺門始出新昌裏上堤馬蹄滑中路蠟燭死十里向北行寒風吹破耳待漏午門外對三殿裏須鬢凍生冰衣裳冷如水忽思仙遊谷闇謝陳居士暖覆褐裘眠日髙應未起

初與元九別後忽夢見之及寤而書適至兼寄桐花詩悵然感懷因以此寄【元九初謫江陵】

永壽寺中語新昌坊北分歸來數行淚悲事不悲君悠悠藍田路自去無消息計君食宿程巳過商山北昨夜云四防千里同月色曉來夢見君應是君相憶夢中握君手問君意何如君言苦相憶無人可寄書覺來未及說叩門聲咚咚言是商州使送君書一封枕上忽驚起顚倒著衣裳開緘見手札一紙十三行上論遷謫心下說離別腸心腸都未盡不暇敍炎涼云作此書夜夜宿商州東獨對孤燈坐陽城山館中夜深作書畢山月向西斜月前何所有一樹紫桐花桐花半落時復道正相思殷勤書背後兼寄桐花詩桐花詩八韻思緒一何深以我今朝意憶君此夜心一章一徧讀一句十回吟珍重八十字字字化爲金

和元九悼往【感舊蚊防作】

美人別君去自去無處尋舊物零落盡此情安可任惟有襭【胡結切】紗幌塵埃日夜侵馨香與顏色不似舊時深透影燈耿耿籠光月沈沈中有孤眠客秋涼生夜衾舊宅牡丹院新墳松柏林夢中咸陽淚覺後江陵心含此隔年恨發爲中夜吟無論君自感聞者欲沾巾

重到渭上舊居

舊居淸渭曲開門當蔡渡十年方一還防欲迷歸路追思昔日行感傷故遊處插栁作髙林種桃成老樹因驚成人者盡是舊童孺試問舊老人半爲繞村墓浮生同過客前後遞來去白日如弄珠出入光不住人物日攺變舉目悲所遇回念念我身安得不衰暮朱顏銷不歇白髮生無數惟有山門外三峯色如故

白髮

白髮知時節闇與我有期今朝日陽裏梳落數莖絲家人不慣見憫黙爲我悲我云何足怪此意爾不知凡人年三十外壯中巳衰但思寢食味巳減二十時況我年四十本來形貌羸書魔昬兩眼酒病沈四肢親愛日零落在者仍別離身心久如此白髮生巳遲由來生老死三病長相隨除卻念無生人間無藥治

秋日

池殘寥落水牕下悠揚日嫋嫋秋風多槐花半成實下有獨立人年來四十一

將之饒州江浦夜泊

明月滿深浦愁人獨臥舟煩寃寢不得夏夜長於秋苦乏衣食資逺爲江海遊光陰坐遲暮鄕國行阻修身病向鄱陽家貧寄徐州前事與後事豈堪心並憂憂來起長望但見江水流雲樹靄蒼蒼煙波淡悠悠故園迷處所一望堪白頭

思歸【時初爲校書郎】

養無晨昬膳隠無伏臈資遂求及親祿僶俛來京師薄俸未及親別家巳經時冬積溫席戀春違采蘭期夏至一陰生稍稍夕漏遲塊然抱愁者長夜獨先知悠悠鄕闗路夢去身不隨坐惜時節變蟬鳴槐花枝

冀城北原作

野色何莽蒼【去聲】秋聲亦蕭疎風吹黃埃起落日驅徵車何代此開國封疆百里餘古今不相待朝市無常居昔人城邑中今變爲丘墟昔人墓田中今化爲裏閭廢興相催迫日月互居諸世變無遺風焉能知其初行人千載後懷古空躊躕

客路感秋寄明準上人

日暮天地冷雨霽山河淸長風從西來艸木凝秋聲巳感嵗倐忽復傷物凋零孰能不憯淒天時牽人情借問空門子何法易修行使我忘得心不教煩惱生

遊襄陽懷孟浩然

楚山碧巖巖漢水碧湯湯秀气結成像孟氏之文章今我諷遺文思人至其鄕淸風無人繼日暮空襄陽南望鹿門山藹若有餘芳舊隠不知處云深樹蒼蒼

秋暮西歸途中書情

耿耿旅燈下愁多常少眠思鄕貴早發發在雞鳴前九月艸木落平蕪連逺山秋陰和曙色萬木蒼蒼然去秋偶東遊今秋始西旋馬痩衣裳破別家來二年憶歸復愁歸歸無一囊錢心𨿽非蘭膏安得不自然

秋懷

月出照北堂光華滿堦墀涼風從西至艸木日夜衰桐栁減綠陰蘭消碧滋感物私自念我心亦如之安得長少壯盛衰迫天時人生如石火爲樂長苦遲

別楊穎士盧克柔殷堯藩

倦鳥暮歸林浮雲晴歸山獨有行路子悠悠不知還人生苦營營終日羣動閒所務𨿽不同同歸於不閒扁舟來楚鄕疋馬往秦闗離憂繞心曲宛轉如循環且持一杯酒聊以開愁顏

題贈定光上人

二十身出家四十心離塵得徑入大道乘此不退輪一坐十五年林下秋復春春花與秋气不感無情人我來如有悟潛以心照身誤落聞見中憂喜傷形神安得遺耳目防然反天眞

只役駱口驛喜蕭侍禦書至兼覩新詩吟諷通宵因寄八韻【時爲盩厔尉】

日暮心無憀【連條切】吏役正營營忽驚芳信至復與新詩並是時天無雲山館有月明月下讀數徧風前吟一聲一吟三四嘆聲盡有餘淸雅哉君子文詠性不詠情使我靈府中鄙恡不得生始知聽韶濩可使心和平

酬李少府曹長官舍見贈

低腰復斂手心體不遑安一落風塵下始知爲吏難公事與日長宦情隨嵗闌惆悵靑袍袖蕓香無半殘賴有李夫子此懷聊自寛兩心如止水彼此無波瀾往往簿書暇相勸彊爲歡白馬晚蹋雪綠觴春暖寒戀月夜同宿愛山晴共看野性自相近不是爲同官

畱別

秋涼捲朝簟春暖撤夜衾𨿽是無情物欲別尙沈吟況與有情別別隨情淺深二年歡笑意一旦東西心獨畱誠可念同行力不任前事詎能料後期諒難尋惟有潺湲淚不惜共沾衿

曉別

曉鼓聲巳半離筵坐難久請君防腸歌送我和淚酒月落欲明前馬嘶初別後浩浩闇塵中何由見回首

北園

北園東風起雜花次第開心知須防落一日三四來花下豈無酒欲酌復遲逥所思千里誰勸我一杯惜栯李花【花細而繁色艶而黯亦花中之有思者速衰易落故惜之耳】

樹小花鮮妍香繁條軟弱髙低二三尺重疊千萬蕚朝艷靄霏霏夕凋紛漠漠辭枝朱粉細覆地紅綃薄由來好顏色常苦易銷鑠不見莨【魯堂切】蕩花狂風吹不落

照鏡

皎皎靑銅鏡班班白絲鬢豈復更藏年實年君不信

新秋

西風飄一葉庭前颯巳涼風池明月水衰蓮白露房其柰江南夜緜緜自此長

夜雨

早蛩啼復歇殘燈滅又明隔窓知夜雨芭蕉先有聲

秋江送客

秋鴻次第過哀猿朝夕聞是日孤舟客此地亦離羣蒙蒙潤衣漠漠冒帆云不醉潯陽酒煙波愁殺人感逝寄逺【寄通州嚴侍禦果州崔員外灃州李舍人鳯州李郎中】

昨日聞甲死今朝聞乙死知識三分中二分化爲鬼逝者不復見悲哉長巳矣存者今如何去我皆萬里平生知心者屈指能有幾通果灃鳯州然四君子相思俱老大浮世如流水應嘆舊交遊凋零日如此何當一杯酒開眼笑相視

秋月

夜初色蒼然夜深光浩然稍轉西廊下漸滿南牕前況是綠蕪地復玆淸露天落葉聲策策驚鳥影翩翩棲禽尙不穏愁人安可眠

白氏長慶集卷九

欽定四庫全書

白氏長慶集卷十

唐白居易撰

感傷二【古調詩五言凡七十八首】

朱陳村

徐州古丰縣有村曰朱陳去縣百餘里桑麻靑氛氳機梭聲札札牛驢走紜紜女汲澗中水男采山上薪縣逺官事少山深人俗淳有財不行商有丁不入軍家家守村業頭白不出門生爲陳村民死爲陳村塵田中老與幼相見何欣欣一村惟兩姓世世爲婚姻【其村惟朱陳二姓而巳】親疎居有族少長遊有羣黃雞與白酒歡防不隔旬生者不逺別嫁娶先近鄰死者不逺塟墳墓多繞村旣安生與死不苦形與神所以多壽考往往見孫我生禮義鄕少小孤且貧徒學辧是非秖自取辛勤世法貴名教士人重冠婚以此自桎梏信爲大謬人十嵗解讀書十五能屬文二十舉秀才三十爲諫臣下有妻子累上有君親恩承家與事國望此不肖身憶昨旅遊初迨今十五春孤舟三適楚羸馬四經秦晝行有饑色夜寢無安防東西不暫住來往若浮雲離亂失故鄕骨肉多防分江南與江北各有平生親平生終日別近者隔年聞朝憂臥至暮夕哭坐達晨悲苦燒心曲愁霜侵髩根一生苦如此長羨陳村民

讀鄧魴詩

塵架多文集偶取一卷披未及看姓名疑是陶潛詩看名知是君惻惻令我悲詩人多蹇厄近日誠有之京兆杜子美猶得一拾遺襄陽孟浩然亦聞髩成絲嗟君兩不如三十在布衣擢第祿不及新婚妻未歸少年無疾患溘【苦盍切】死於路岐天不與爵壽惟與好文詞此理勿復道巧歷不能推

寄元九

晨雞才發聲夕雀俄斂翼晝夜往復來疾如出入息非徒攺年貌漸覺無心力自念因念君俱爲老所逼君年𨿽校少顦顇謫南國三年不放歸炎瘴消顏色山無殺艸霜水有含沙蜮健否逺不知書多隔年得願君少愁苦我亦加飡食各保金石軀以慰長相憶

秋夕

葉聲落如雨月色白似霜夜深方獨臥誰爲拂塵牀

夜雨

我有所念人隔在逺逺鄕我有所感事結在深深腸鄕逺去不得無日不瞻望腸深解不得無夕不思量況此殘燈夜獨宿在空堂秋天殊未曉風雨正蒼蒼不學頭陀法前心安可忘

秋霽

金木不相待炎涼雨中變林晴有殘蟬巢冷無畱燕沈吟捲長簟愴惻收團扇向夕稍無泥閒步靑苔院月出砧動家家秋練獨對多病妻不能理鍼綫冬衣殊未制夏服行將綻何以迎早秋一杯聊自勸

嘆老三首

晨興照靑鏡形影兩寂寞少年辭我去白髮隨梳落萬化成於漸漸衰看不覺但恐鏡中顏今朝老於昨人年少滿百不得長歡樂誰謂天地心千齡與鶴吾聞善醫者今古稱扁鵲萬病皆可治惟無治老藥

我有一握髮梳理何稠直昔似雲光今如素絲色匣中有舊鏡欲照先嘆息自從頭白來不欲明磨拭鵶頭與鶴頸至老常如墨獨有人髩毛不得終身黒

前年種桃核今嵗成花樹去嵗新嬰兒今年巳學步但驚物長成不覺身衰暮去矣欲何如少年畱不住因書今日意徧寄諸親故壯嵗不歡娯長年當悔悟

送兄弟回雪夜

日晦雲气黃東北風切切時從村南還新與兄弟別離襟淚猶濕逥馬嘶未歇欲歸一室坐天陰多無月夜長火消盡嵗暮雨凝結寂寞滿鑪灰飄零上堦雪對雪畫寒灰殘燈明復滅灰死如我心雪白如我髮所遇皆如此頃刻堪愁絕逥念入坐忘轉憂作禪悅平生洗心法正爲今宵設

溪中早春

南山雪未盡陰嶺畱殘白西澗冰巳消春澑含新碧東風來防日蟄動萌艸拆潛知陽和功一日不虛擲愛此天气暖來拂溪邊石一坐欲忘歸暮禽聲嘖嘖蓬蒿隔桑棗隠映煙火夕歸來問夜飡家人烹薺麥

同友人尋澗花

聞有澗防花貰得村中酒與君來校遲巳逢揺落後臨觴有遺恨悵望空溪口記取花發時期君重防手我生日日老春色年年有且作來嵗期未知身健否

登村東古冢

髙低古時塜上有牛羊道獨立最髙頭悠哉此懷抱回頭向村望但見荒田艸村人不愛花多種栗與棗自來此村住不覺風光好花少鶯亦稀年年春闇老

夢裴相公

五年生死隔一夕防夢通夢中如往日同直金鑾宮髣髴金紫色分明冰玉容勤勤相眷意亦與平生同旣寤知是夢憫然情未終追想當時事何殊昨夜中自我學心法萬緣成一空今朝爲君子流淚一沾胸

晝寢

坐整白單衣起穿黃艸屨朝飡盥漱畢徐下堦前步暑風微變晝刻漸加數院靜地陰陰鳥鳴新葉樹獨行還獨臥夏景殊未暮不作午時眠日長安可度

別行簡【時行簡辟盧坦劍南東川府】

漠漠病眼花星星愁髩雪筋骸巳衰憊形影仍分訣梓州二千里劍門五六月豈是逺行時火雲燒棧熱何言巾上淚乃是腸中血念此早歸來莫作經年別

觀兒戲

齠【田聊切】齔【初謹切】七八嵗綺紈三四兒弄塵復鬭艸盡日樂嬉嬉堂上長年客髩閒新有絲一看竹馬戲每憶童騃時童騃饒戲樂老大多憂悲靜念彼與此不知誰是癡

嘆常生

西村常氏子臥疾不須防前旬猶訪我今日忽云䢐時我病多暇與之同野居園林靑藹藹相去數里餘村鄰無好客所遇惟農夫之子如何者往還猶勝無於今亦巳矣可爲一長吁

寄元九

一病經四年親朋書信防窮通各易交自笑知何晚元君在荊楚去日惟云逺彼獨佀何人心如石不轉憂我貧病身書來惟勸勉上言少愁苦下道加飡飯憐君爲謫吏窮薄家貧褊三寄衣食資數盈二十萬豈是貪衣食感君心繾綣念我口中食分君身上暖不因身病久不因命多蹇平生親友心豈得知深淺

以鏡贈別

人言似明月我道勝明月明月非不明一年十二缺豈如玉匣裏如水常淸徹月破天闇時圓明獨不歇我慙貌醜老繞鬢班班雪不如贈少年回照靑絲髮因君千里去持此將爲別

城上對月期友人不至

古人惜晝短勸令秉燭遊況此迢迢夜明月滿西樓復有樽中酒置在城上頭期君君不至人月兩悠悠照水煙波白照人肌髮秋淸光正如此不醉卽須愁

念金鑾子二首

衰病四十身嬌癡三嵗女非男猶勝無慰情時一撫一朝捨我去防影無處所況念天札時嘔啞初學語始知骨肉愛乃是憂悲聚惟思未有前以理遣傷苦忘懷日巳久三度移寒暑今日一傷心因逢舊乳母

與爾爲父子八十有六旬忽然又不見邇來三四春形質本非實气聚偶成身恩愛元是妄緣合暫爲親念玆庻有悟聊用遣悲辛暫將理自奪不是忘情人

對酒

人生一百嵗通計三萬日何況百嵗人人間百無一賢愚共零落貴賤同埋沒東岱前後防北邙新舊骨復聞藥誤者爲愛長生術又有憂死者爲貪政事筆藥誤不得老憂死非因疾誰言人最靈知得不知失何如防親友飲此杯中物能沃煩慮消能陶眞性出所以劉阮輩終年醉兀兀

渭村雨歸

渭水寒漸落離離蒲稗【薄賣切】苖閒傍沙邊立看人刈葦苕近水風景冷晴明猶寂寥復玆夕陰起野思重蕭條蕭條獨歸路暮雨濕村橋

諭懷

黒頭日巳白白面日巳黒人生未死閒變化何終極常言在巳者莫若形與色一朝攺變來止遏不能得況彼身外事悠悠通與塞

喜友至畱宿

村中少賔客柴門多不開忽聞車馬至云是故人來況值風雨夕愁心正悠哉願君且同宿盡此手中杯人生開口笑百年都防回

西原晚望

花菊引閒行行上西原路原上晚無人因髙聊四顧南阡有煙火北陌連墟墓村鄰何蕭條近者猶百步吾廬在其下寂寞風日暮門外轉枯蓬籬根伏寒兔故園汴水下離亂不堪去近嵗始移家飄然此村住新屋五六閒古槐八九樹便是衰病身此生終老處

感鏡

美人與我別畱鏡在匣中自從花顏去秋水無芙蓉經年不開匣紅塵覆靑銅今朝一拂拭自顧顦顇容照罷重惆悵背後雙盤龍

村居臥病三首

戚戚抱羸病悠悠度朝暮夏木才結陰秋蘭巳含露前日巢中卵化爲雛飛去昨日穴中虫蛻【輸苪切】爲蟬上樹四時未嘗歇一物不暫住惟有病客心沈然獨如故新秋久病客起步村南道盡日不逢人虫聲徧荒艸西風吹白露野綠秋仍早艸木猶未傷先傷我懷抱朱顏與鬢彊健幾時好況爲憂病侵不得依年老

種黍三十畝雨來苖漸大種薤二十畦秋來欲堪刈望黍作冬酒畱薤爲春菜荒村百物無待此養衰瘵葺廬備陰雨補褐防寒嵗病身知防時且作明年計

沐浴

經年不沐浴塵垢滿肌膚今朝一澡濯衰痩頗有餘老色頭鬢白病形肢體虛衣寛有防帶髮少不勝梳自問今年防春秋四十初四十巳如此七十復何如

栽松二首

小松未盈尺心愛手自移蒼然澗防色云濕煙霏霏栽植我年晚長成君性遲如何過四十種此數寸枝得見成陰否人生七十稀

愛君抱晚節憐君含直文欲得朝朝見堦前故種君知君死則巳不死防淩雲

病中友人相訪

臥久不記日南窓昏復昏蕭條艸檐下寒雀朝夕聞彊扶牀前杖起向庭中行偶逢故人至便當一逢迎移榻就斜日披裘倚前楹閒談勝服藥稍覺有心情

自覺二首

四十未爲老憂傷早衰惡前嵗二毛生今年一齒落形骸日損耗心事同蕭索夜寢與朝飡其間味亦薄同嵗崔舍人容光方灼灼始知年與貌衰盛隨憂樂畏老老轉逼憂病病彌縛不畏復不憂是除老病藥

朝哭心所愛暮哭心所親親愛零落盡安用身獨存防許平生歡無限骨肉恩結爲腸閒痛聚作鼻頭辛悲來四肢緩泣盡雙眸昏所以年四十心如七十人我聞浮圖教中有解脫門置心爲止水視身如浮雲抖擻垢穢衣度脫生死輪胡爲戀此苦不去猶逡巡回念發願願此見在身但受過去報不結將來因誓以智慧水永洗煩惱塵不將恩愛子更種悲憂根

夜雨有念

以道治心气終嵗得晏然何乃戚戚意忽來風雨天旣非慕榮顯又不卹饑寒胡爲悄不樂抱膝殘燈前形影闇相問心黙對以言骨肉能防人各在天一端吾兄寄宿州吾弟客東川南北五千里吾身在中間欲去病未能欲住心不安有如波上舟此縛而彼牽自我向道來於今六七年鏈成不二性消盡萬千緣惟有恩愛火往往猶熬煎豈是藥無效病多難盡蠲

寄楊六【楊攝萬年縣尉予爲贊善大夫】

靑宮官冷靜赤縣事繁劇一閒復一忙動作經時隔淸觴久未酌白日頓虛擲念此忽踟躕悄然心不適豈無舊交結久別或遷易亦有新往還相見多形迹惟君於我分堅久如金石何況老大來人情重婚戚防稀嵗月急此事眞可惜幾回開口笑便到髭須白公門苦鞅掌盡日無閒隙猶冀乘暝來靜言同一夕

送春

三月三十日春歸日復暮惆悵問春風明朝應不住送春曲江上眷眷東西顧但見撲水花紛紛不知數人生似行客兩足無停步日日進前程前程防多路兵刀與水火盡可違之去惟有老到來人間無避處感時良爲巳獨倚池南樹今日送春心心如別親故

哭李三

去年渭水曲秋時訪我來今年常樂裏春日哭君回哭君仰問天天意安在哉若必奪其壽何如不與才落然身後事妻病女嬰孩

別李十一後重寄【自此後詩在江州路上作】

秋日正蕭條驅車出蓬蓽回望靑門道目極心鬱鬱豈獨戀鄕土非闗慕簪紱所愴別李君平生同道術俱承金馬詔聮秉諫臣筆共上靑雲梯中途一相失江湖我方往朝廷君不出帶與華簪相逢是何日

初出藍田路作

停驂問前路路在秋雲裏蒼蒼縣南道去途從此始絕頂忽盤上眾山皆下視下視千萬峯峯頭如浪起朝經韓公阪夕次藍橋水潯陽僅四千始行七十里人煩馬蹄跙勞苦巳如此

仙娥峯下作

我爲東南行始登商山道商山無數峯最愛仙娥好參差樹若挿匼【遏合切】匝云如抱渇望寒玉泉香聞紫芝艸靑崖屏削碧白石牀鋪縞向無如此物安足畱四皓感彼私自問歸山何不早可能塵土中還隨眾人老

微雨夜行

漠漠秋雲起悄悄夜寒生但覺衣裳濕無防亦無聲

再到襄陽訪問舊居

昔到襄陽日髯髯初有髭今過襄陽日髭鬢半成絲舊遊都是夢乍到忽如歸東郭蓬蒿宅荒涼今屬誰故知多零落閭井亦遷移獨有秋江水煙波似舊時

寄微之三首

江州望通州天涯與地末有山萬丈髙有江千里濶間之以雲霧飛鳥不可越誰知千古險爲我二人設通州君初到鬱鬱愁如結江州我方去迢迢行未歇道路日乖隔音信日防絕因風欲寄語地逺聲不徹生當復相逢死當從此別

君遊襄陽日我在長安住君今在通州我過襄陽去襄陽九里郭樓雉連雲樹顧此稍依依是君舊遊處蒼茫蒹葭水中有潯陽路此去更相思江西少親故

去國日巳逺喜逢物似人如何含此意江上坐思君有如河嶽气相合方氛氳狂風吹中絕兩處成孤云風逥終有時云合豈無因努力各自愛窮通我爾身【喜逢一作稀逢】

舟中雨夜

江云闇悠悠江風冷修修夜雨滴舩背風浪打船頭船中有病客左降向江州

夜聞歌者【宿鄂州】

夜泊鸚鵡洲秋江月澄徹鄰船有歌者發調堪愁絕歌罷繼以泣泣聲通復咽尋聲見其人有婦顏如雪獨倚帆檣立娉婷十七八夜淚如眞珠雙雙墮明月借問誰家婦歌泣何淒切一問一沾襟眉終不說

江樓聞砧【江州作】

江人授衣晚十月始聞砧一夕髙樓月萬里故園心

宿東林寺

經窓燈熖短僧鑪火气深索落廬山夜風雪宿東林

憶洛下故園【時淮汝寇戎未滅】

潯陽遷謫地洛陽離亂年煙塵三川上炎瘴九江邊鄕心坐如此秋風仍颯然

贈別崔五

朝送南去客暮迎北來賓孰云當大路少遇心所親勞者念息肩熱者思濯身何如獨愁日忽見平生人平生巳不淺是日重殷勤問從何處來及此江亭春江天春多陰夜月隔重云移樽樹閒飲燈照花紛紛一防不易得餘事何足云明旦又分手今夕且歡忻

春晚寄微之

三月江水闊悠悠桃花波年芳與心事此地兩蹉跎南國方譴謫中原正兵戈眼前故人少頭上白髮多通州更迢遞春盡復如何

漸老

今朝復明日不覺年齒暮白髮逐梳落朱顏辭鏡去當春頗愁寂對酒寡歡趣遇境多愴辛逢人益惇故形質屬天地推遷從不住所怪少年心銷磨落何處

送幼史

淮右寇未散江西嵗再䢐故里干戈地行人風雪途此時與爾別江畔立踟躕

夜雪

巳訝衾枕冷復見窓戶明夜深知雪重時聞折竹聲

寄行簡

鬱鬱眉多斂黙黙口寡言豈是願如此舉目誰與歡去春爾西徵從事巴蜀間今春我南謫抱疾江海壖【而緣切】相去六千里地絕天邈然十書九不達何以開憂顏渇人多夢飲饑人多夢飡春來夢何處合眼到東川

首夏

孟夏百物滋動植一時好麋鹿樂深林虫蛇喜丰艸翔禽愛密葉遊鱗悅新藻天和遺漏處而我獨枯槁一身在天末骨肉皆逺道舊國無來人冦戎塵浩浩沈憂竟何益只自勞懷抱不如放身心防然任天造潯陽多美酒可使杯不燥湓魚賤如泥烹炙無昏早朝飯山下寺暮醉湖中島何必歸故鄕玆焉可終老

孟夏思渭村舊居寄捨弟

嘖嘖雀引雛稍稍筍成竹時物感人情思我故鄕曲故園渭水上十載事樵牧手種楡栁成陰陰覆墻屋兔隠豆苖肥鳥鳴桑椹熟前年當此時與爾同遊矚詩書課弟侄農圃資童僕日暮麥登場天晴蠶拆簇弄泉南澗坐待月東亭宿興發飲數杯悶來棊一局一朝忽分防萬里仍羈束井鮒思反泉籠鶯悔出谷九江地卑濕四月天炎燠苦初入梅瘴云稍含毒泥秧水畦稻灰種畬田粟已訝殊嵗時人嗟異風俗閒登郡樓望日落江山緑歸雁拂鄕心平湖防人目殊方我漂泊舊裏君幽獨何時同一瓢飲水心亦足

早蟬

六月初七日江頭蟬始鳴石楠深葉裏薄暮兩三聲一催衰鬢色再動故園情西風殊未起秋思先秋生憶昔在東掖宮槐花下聽今朝無限思雲樹繞湓城

感情

中庭曬服翫忽見故鄕履昔贈我者誰東鄰嬋娟子因思贈時語時用結終始永願如履綦雙行復雙止自吾謫江郡漂蕩三千里爲感長情人提防同到此今朝一惆悵反覆看未巳人只履猶雙何曾得相佀可嗟復可惜錦表繡爲裏況經梅雨來色黯花艸死

南湖晚秋

八月白露降湖中水方老旦夕秋風多衰荷半傾倒手攀靑楓樹足蹋黃蘆艸慘淡老容顏零落秋懷抱有兄在淮楚有弟在蜀道萬里何時來煙波白浩浩

郡防有樹晚榮早凋人不識名因題其上

潯陽郡防後有樹不知名秋先梧桐落春後桃李榮五月始萌動八月已凋零左右皆松桂四時郁靑靑豈量雨露恩沾濡不均平榮枯各有分天地本無情而我亦相類早衰向晚成形骸少多病三十不丰盈毛髩早攺變四十白髭生誰教兩蕭索相對此江城

感秋懷微之

葉下湖有波秋風此時至誰知濩落心先納蕭條气推移感時嵗漂泊思同志昔爲煙霞侶今作泥塗吏白鷗毛羽弱靑鳯文章異各閉一籠中嵗晚同顦顇

因沐感髮寄朗上人二首

年長身轉慵百事無所欲乃至頭上髮經年方一沐沐稀髮苦落一沐仍半禿短鬢經霜蓬老面辭春木彊年過猶近衰相來何速應是煩惱多心焦血不足

漸少不滿把漸短不盈尺況玆短少中日夜落復白旣無神仙術何除老死籍只有解脫門能度衰苦厄掩鏡望東寺降心謝禪客衰白何足言剃落猶不惜

早蟬

月出先照山風生先動水亦如早蟬聲先入閒人耳一聞愁意結再聽鄕心起渭上新蟬聲先聽渾相似衡門有誰聽日暮槐花裏

苦熱喜涼

經時苦炎熱心體但煩倦白日一何長淸秋不可見嵗功成者去天數極則變潛知寒燠閒遷次如乘傳火雲忽朝斂金風俄夕扇簟枕遂淸涼筋骸稍康健因思望月侶好卜迎秋宴竟夜無客來引杯還自勸

早秋晚望兼呈韋侍郎

九繞孤城城髙生逺思人煙半在船野水多於地穿霞日腳直驅雁風頭利去國來幾時江上秋三至夫君亦淪落此地同漂寄憫然向隅心摧頽觸籠翅且謀眼前計莫問胸中事潯陽酒甚濃相勸時時醉

司馬宅

雨徑綠蕪合霜園紅葉多蕭條司馬宅門巷無人過惟對大江水秋風朝夕波

司馬防獨宿

荒涼滿庭艸偃亞侵檐竹府吏下防家僮開被襆數聲城上漏一防窓前燭官曹冷佀冰誰肎來同宿

夢與李七庾三十三同訪元九

夜夢歸長安見我故親友損之在我左順之在我右云是二月天春風出防手同過靖安裏下馬尋元九元九正獨坐見我笑開口還指西院花仍開北亭酒如言各有故佀惜歡難久神合俄頃閒神離欠伸後覺來疑在側求索無所有殘燈影閃墻斜月光穿牖天明西北望萬里君知否老去無見期踟躕搔白首

秋槿

風露颯巳冷天色亦黃昏中庭有槿花榮落同一晨秋開巳寂寞夕殞何紛紛正憐少顏色復嘆不逡巡感此因念彼懷哉聊一陳男兒老富貴女子晚婚姻頭白始得志色衰方事人後時不獲己安得如靑春

答元郎中楊員外喜烏見寄【四十四字成】

南宮鴛鴦地何忽烏來止故人錦帳郎聞烏笑相視疑烏報消息望我歸鄕裏我歸應待烏頭白慙愧元郎誤歡喜

白氏長慶集卷十

欽定四庫全書

白氏長慶集卷十一

唐白居易撰

感傷三【古體詞五言五十三首】

初入峽有感

上有萬仞山下有千丈水蒼蒼兩崖間闊狹容一葦瞿塘呀【牛加切】直瀉灩澦屹中峙未夜黑巖昬無風白浪起大石如刀劍小石如牙齒一步不可行況千三百里【自峽州至忠州艱險相繼凡一千三百里】苒蒻【如灼切】竹篾【音念】攲危檝師趾一跌無完舟吾生系於此常聞仗忠信蠻貊可行矣自古漂流人豈盡非君子況吾時與命蹇舛不足恃常恐不才身復作無名死

過昭君村【村在歸州東北四十里】

靈珠產無種彩雲出無根亦如彼姝子生此遐陋村至麗物難掩遽選入君門獨美眾所嫉終棄出塞垣惟此希代色豈無一顧恩事排勢須去不得由至尊白黑旣可變丹靑何足論竟埋代北骨不返巴東魂慘淡晚雲水依稀舊鄕園妍姿化已久但有村名存村中有遺老指防爲我言不取往者戒恐貽來者寃至今村女面燒灼成瘢痕

自江州至忠州

前在潯陽日已嘆賓朋寡忽忽抱憂懷出門無處寫今來轉深僻窮峽巓山下五月斷行舟灩堆正如馬巴人類猿狖【尢救切】矍鑠滿山野敢望見交親喜逢似人者

初到忠州登東樓寄萬州楊八使君

山束邑居窄峽牽气偏林巒少平地霧雨多陰天隠隠煮鹽火漠漠燒畬【牛居切】煙賴此東樓夕風月時翛然憑軒望所思目斷心涓涓背春有去鴈上水無來船我懷巴東守乃是關西賢平生已不淺流落重相憐水梗漂萬里籠禽囚五年新恩同雨露逺郡鄰山川書信𨿽往復封疆徒接連其如美人面欲見杳無緣

郡中

鄕路音信斷山城日月遲欲知州近逺堦前摘荔枝

西樓夜

悄悄復悄悄城隅隠林杪山郭燈火稀峽天星漢少年光東流水生計南枝鳥月沒光沈沈西樓殊未曉

東樓曉

脈脈復脈脈東樓無宿客城闇雲霧多峽深田地窄宵燈尙畱熖晨禽初展翮欲知山髙低不見東方白

寄王質夫

憶始識君時愛君世緣薄我亦吏王畿不爲名利著【直略切】春尋仙遊洞秋上云居閣樓觀水潺潺【鈕山切】龍潭花漠漠吟詩石上坐引酒泉邊酌因話出處心心期老巖壑忽從風雨別遂被簪纓縛君作出山云我爲入籠鶴籠深鶴憔悴山逺雲飄泊去處𨿽不同同負平生約今來各何在老去隨所托我守巴南城君佐徵西幕年顏漸衰颯【悉合切】生計仍蕭索方含去國愁且羨從軍樂【音洛】舊遊疑是夢往事思如昨相憶春又深故山花正落

南賓郡齋卽事寄楊萬州

山上巴子城山下巴江水中有窮獨人彊名爲刺史時時竊自哂刺史豈如是倉粟餧家人黃縑裹妻子【忠州刺史已下悉以畬田粟給祿食黃絹充俸】莓苔翳冠帶霧雨霾【音埋雨土蒙茂也】樓雉衙鼓暮復朝郡齋臥還起回首望南浦亦在煙波裏而我復何嗟夫君猶滯此

招蕭處士

峽內豈無人所逢非所思門前亦有客相對不相知仰望但雲樹俯顧惟妻兒寢食起居外端然無所爲東郊蕭處士聊可與開眉能飲滿杯酒善吟長句詩庭前吏散後江畔路幹時請君擕竹杖一赴郡齋期

庭槐

南方饒竹樹惟有靑槐稀十種七八死縱活亦支離何此郡庭下一株獨華滋蒙蒙碧煙葉嫋嫋黃花枝我家渭水上此樹蔭前墀忽向天涯見憶在故園時人生有情感遇物牽所思樹木猶復爾況見舊親知

送客回晚興

城上雲霧開沙頭風浪定參差亂山出淡濘平江淨行客舟已逺居人酒初醒嫋嫋秋竹梢巴蟬聲似磬

東樓竹

瀟灑城東樓繞樓多修竹森然一萬竿白粉封靑玉捲簾睡初覺攲枕看未足影轉色入樓牀席生浮緑空城絕賓客向夕彌幽獨樓上夜不歸此君畱我宿

九日登巴臺

黍香酒初熟菊暖花未開閒聴竹枝曲淺酌茱茰杯去年重陽日漂泊湓城隈今嵗重陽日蕭條巴子臺旅髩尋巳白鄕書久不來臨觴一搔首座客亦徘徊

東城尋春

老色日上面歡情日去心今旣不如昔後當不如今今猶未甚衰每事力可任花時仍愛出酒後尙能吟但恐如此興亦隨日消沈東城春欲老勉彊一來尋

江上送客

江花巳萎絕江艸已消歇逺客何處歸孤舟今日發杜鵑聲似哭湘竹斑如血共是多感人仍爲此中別

桐花

春令有常淸明桐始發何此巴峽中桐花開十月豈伊物理變信是土宜別地气反寒暄天時倒生殺艸木堅彊物所稟固難奪風一參差榮枯遂乖刺【郎達切】況吾北人性不耐【乃帶切】南方熱彊羸壽夭間安得依時節

早祭風伯因懷李十一舎人

逺郡𨿽褊陋時祀奉朝經夙興祭風伯天气曉防防導騎與從吏引我出東坰【涓熒切】水霧重如雨山火髙於星忽憶早朝日與君趨紫庭步登龍尾道卻望終南靑一別身向老所思心未寧至今想在耳玉音尙玲玲

花下對酒二首

藹藹江气春南賓閏正月梅櫻與桃杏次第城上發紅房爛簇火素艷紛團雪香惜委風飄愁牽壓枝折樓中老太守頭上新白髮冷淡病心情暄和好時節故園音信斷逺郡親賓絕欲問花前樽依然爲誰設

引手攀紅櫻紅櫻落似霰【先見切】仰首看白日白日委如箭年芳與時景頃刻猶衰變況是血肉身安能長彊健人心苦迷執慕貴憂貧賤愁色常在眉歡容不上面況吾頭半白把鏡非不見何必花下杯更待他人勸

不二門

兩眼日將闇四肢漸衰痩束帶賸【以證切】昔圍穿衣妨【去聲】寛袖流年似江水奔注無昬晝志气與形骸安得長依舊亦曾登玉陛舉措多紕【篇夷切】繆至今金闕籍名姓獨遺漏亦曾燒大藥消息乖火至今殘丹砂燒幹不成就行藏事兩失憂惱心交鬭化作顦顇翁拋身在荒陋坐看老病逼須得醫王救惟有不二門其間無夭壽

我身

我身何所似似彼孤生蓬秋霜剪根斷浩浩隨長風昔於秦雍間今落巴蠻中昔爲意气郎今作寂寞翁外貌𨿽寂寞中懷頗沖融賦命有厚薄委心任窮通通當爲大鵬舉翅摩蒼穹窮則爲鷦鷯一枝足自容苟知此道者身窮心不窮

哭王質夫

仙遊寺前別別來十年餘生別猶怏怏死別復何如客從梓潼來道君死不虛驚疑心未信欲哭復踟躕踟躕寢門側聲發淚亦俱衣上今日淚篋中前月書憐君古人風重有君子儒篇詠陶謝輩風襟阮徒出身旣蹇屯生世仍須臾誠知天至髙安得不一呼江南有毒蟒江北有妖狐皆享千年壽多於王質夫不知彼何徳不識此何辜

東坡種花二首

持錢買花樹城東坡上栽但購有花者不限桃杏梅百果參雜種千枝次第開天時有早晚地力無髙低紅者霞艷艷白者雪皚皚【魚開切】遊蜂逐不去好鳥亦棲來前有長流水下有小平臺時拂臺上石一舉風前杯花枝蔭我頭花蕊【如累切俗作蕋】落我懷獨酌復獨詠不覺月平西巴俗不愛花竟春無人來惟此醉太守盡日不能回東坡春向暮樹木今何如漠漠花落盡翳翳葉生初每日領童僕荷鉏仍決渠剗【楚簡切】土壅其本引泉漑其枯小樹低數尺大樹長丈餘封植未幾時髙下齊扶疎養樹旣如此養民亦何殊將欲茂枝葉必先救根株云何救根株勸農均賦租云何茂枝葉省事寛刑書移此爲郡政庶幾甿俗蘇

登城東古臺

迢迢東郊上有土靑崔嵬不知何代物疑是巴王臺巴歌久無聲巴宮沒黃埃靡靡春艸合牛羊緣四隈我來一登眺目極心悠哉始見江山勢峯疊水環回憑髙視聴曠向逺胸襟開惟有故園念時時東北來

哭諸故人因寄元九

昨日哭寢門今日哭寢門借問所哭誰無非故交親偉卿旣長往質夫亦幽淪屈指數年世收涕自思身彼皆少於我先爲泉下人我今頭半白焉得身久存好懷元郎中相識二十春昔見君生子今聞君抱孫存者盡老大逝者已成塵早晚升平宅開眉一見君

郡中春宴因贈諸客

僕本儒家子待詔金馬門忝塵親近地孤負聖明恩一旦奉優詔萬里牧逺人可憐島夷帥自稱爲使君身騎牂牁馬口食塗江鱗闇淡緋衫故斕斑白髮新是時嵗二月玉曆布春分頒條示皇澤命宴及良辰冉冉趨府吏蚩蚩聚州民有如蟄虫鳥亦應天地春薰艸席鋪坐藤枝酒注樽中庭無平地髙下隨所陳蠻鼔聲坎坎巴女舞蹲蹲使君居上頭掩口語眾賓勿笑風俗陋勿欺官府貧蜂巢與蟻穴隨分有君臣

開元寺東池早春

池水暖溫暾【他昆切】水淸波瀲【力冉切】灩【以冉切】簇簇靑泥中新蒲葉如劍梅房小白裹柳彩輕黃染順气艸薰薰適情鷗泛泛舊遊成夢寐往事隨陽焱【以冉切】芳物感幽懷一動平生念

東澗種柳

野性愛栽植植柳水中坁【陳知切】乘春持斧斫栽截而樹之長短旣不一髙下隨所宜倚岸埋大幹臨流挿小枝松柏不可待楩楠固難移不如種此樹此樹易榮滋無根亦可活成陰況非遲三年未離郡可以見依依種罷水邊憩仰頭閒自思富貴本非望功名須待時不種東溪柳端坐欲何爲

臥小齋

朝起視事畢晏坐飽食終散步長廊下臥退小齋中拙政自多暇幽情誰與同孰云二千石心如田野翁

步東坡

朝上東坡步夕上東坡步東坡何所愛愛此新成樹種植當嵗初滋榮及春暮信意取次栽無行亦無數緑陰斜景轉芳气微風度新葉鳥下來萎花蝶飛去閒攜斑竹杖徐曳黃麻履欲識往來頻靑苔成白路

徵秋稅畢題郡南亭

髙城直下視蠢蠢見巴蠻安可施政教尙不通語言且喜賦斂畢幸聞閭井安豈伊循良化賴此丰登年案牘旣簡少池館亦淸閒秋雨檐果落夕鐘林鳥還南亭日瀟灑偃臥恣疎頑

蚊蟆

巴徼炎毒早二月蚊蟆生咂【作答切】膚拂不去繞耳薨薨聲斯物頗微細中人初甚輕如有膚受譖久則瘡痏【羽委切】成痏成無柰何所要防其萌麼虫何足道濳諭儆人情

登龍昌上寺望江南山懷錢舎人

騎馬出西郭悠悠欲何之獨上髙寺去一與白雲期虛檻晚瀟灑前山碧參差忽似靑龍閣同望玉峯時因詠松雪句永懷鸞鶴姿六年不相見況乃隔榮衰【昔嘗與錢舎人登靑龍寺上方同望藍田山各有絕句錢云偶來上寺因髙望松雪分明見舊山】

郊下

西日照髙樹樹頭子規鳴東風吹野水水畔江蘺生盡日看山立有時尋澗行兀兀長如此何許似專城

遣懷

樂往必悲生泰來由否極誰言此數然吾道何終塞嘗求檐尹卜拂龜竟黙黙亦曾仰問天天但蒼蒼色自玆惟委命名利心雙息近日轉安閒鄕園亦休憶回看世間苦苦在求不得我今無所求庶離憂悲域

嵗晚

霜降水返壑風落木歸山冉冉嵗將宴物皆復本源何此南遷客五年獨未還命迍分巳定日久心彌安亦嘗心與口靜念私自言去國固非樂歸鄕未必歡何須自生苦捨易求其難

負冬日

杲杲冬日出照我屋南隅負暄閉目坐和气生肌膚初似飲醇醪又如蟄者蘇外融百骸暢中適一念無曠然忘所在心與虛空俱

委順

山城𨿽荒蕪竹樹有嘉色郡俸誠不多亦足充衣食外累由心起心寧累自息尙欲忘家鄕誰能算官職宜懷齊逺近委順隨南北歸去誠可憐天涯住亦得

宿溪翁【時初除郎官赴朝】

眾心愛金玉眾口貪酒肉何此溪上翁飲瓢亦自足溪南刈薪艸溪北修墻屋嵗種一頃田春驅兩黃犢於中甚安適此外無營欲溪畔偶相逢庵中遂同宿醉翁向朝市問我何官祿虛言笑殺翁郎官應列宿

重過壽泉憶與楊九別時因題店壁

商州南十里有水名壽泉湧出石崖下流經山店前憶昔相送日我去君言還寒波與老淚此地共潺湲一去歷萬里再來經六年形容巳變攺處所猶依然他日君過此慇懃吟此篇

西掖早秋直夜書意【自此後中書舎人時作】

涼風起禁掖新月生宮沼夜半秋闇來萬年枝嫋嫋炎涼遞時節鐘皷交昬曉遇聖惜年衰報恩愁力小素餐無補益朱綬虛纒繞冠蓋棲野雲稻粱養山鳥量力私自省所得巳非少五品不爲賤五十不爲天若無知足心貪求何日了

庭松

堂下何所有十松當我階亂立無行次髙下亦不齊髙者三丈長下者十尺低有如野生物不知何人栽接以靑瓦屋承之白沙臺朝昬有風月燥濕無塵泥疎韻秋槭槭【止防切隕落貌】涼陰夏淒淒春深微雨夕滿葉珠蓑蓑【蘇回切】嵗暮大雪天壓枝玉皚皚【魚開切】四時各有趣萬木非其儕去年買此宅多爲人所咍【呼來切】一家二十口移轉就松來移來有何得但得煩襟開卽此是益友豈必交賢才顧我猶俗士冠蓋走塵埃未稱爲松主時時一愧懷

竹窓

常愛輞川寺竹窓東北廊一別十餘載見竹未曾忘今春二月初卜居在新昌未暇作廏庫且先營一堂開窓不糊紙種竹不依行意取北檐下窓與竹相當繞屋聲淅淅逼人色蒼蒼煙通杳靄气月透玲瓏光是時三伏天天气熱如湯獨此竹窓下朝回解衣裳輕紗一幅巾小簟六尺牀無客盡日靜有風終夜涼乃知前古人言事頗諳詳淸風北窓臥可以傲羲皇

同韓侍郎遊鄭家池吟詩小飲

野艇容三人晚池流浼浼【莫賄切】悠然依棹坐水思如江海宿雨洗沙塵晴風蕩煙靄殘陽上竹樹枝葉生光彩我本偶然來景物如相待白鷗驚不起緑芡行堪采齒髮𨿽巳衰性靈未云攺逢時遇杯酒尙有心情在

晚歸有感

朝弔李家孤暮問崔家疾【時李十一侍禦諸子尙居憂崔二十二員外三年臥病】回馬獨歸來低眉心鬱鬱平生所善者多不過六七如何十年間零落三無一劉曾夢中見元向花前失【劉三十二校書歿後嘗夢見之元八少尹今春櫻桃花時長逝】漸老與誰遊春城好風日

曲江感秋二首【並序】

元和二年三年四年予每嵗有曲江感秋詩凡三篇編在第七集捲是時予爲左拾遺翰林學士無何貶江州司馬忠州刺史前年遷主客郎中知制誥未周嵗授中書舎人今遊曲江又值秋日風物不攺人事屢變況予中否後遇昔壯今衰慨然感懷復有此作噫人生多故不知明年秋又何許也時二年七月十日云耳

元和二年秋我年三十七長慶二年秋我年五十一中間十四年六年居譴黜窮通與榮悴委運隨外物遂師廬山逺重弔湘江屈夜聴竹枝愁秋看艷堆沒近辭巴郡印又秉綸闈筆晚遇何足言白髮映朱紱消沈昔意气攺換舊容質獨有曲江秋風煙如往日

疎蕪南岸艸蕭颯西風樹秋到未幾時蟬聲又無數莎平緑茸合蓮落靑房露今日臨望時往年感秋處池中水依舊城上山如故獨我髩間毛昔黑今垂素榮名與壯齒相避如朝暮時命始欲來年顏巳先去當春不歡樂臨老徒驚悞故作詠懷詩題於曲江路

翫松竹二首

龍蛇隠大澤麋鹿遊丰艸棲鳯安於梧濳魚樂於藻吾亦愛吾廬廬中樂吾道前松後修竹偃臥可終老各附其所安不知他物好

坐愛前檐前臥愛北窓北窓竹多好風檐松有嘉色幽懷一以合雜誌隨緣息在爾𨿽無情於予卽有得乃知性相近不必動與植

衰病無趣因吟所懷

朝餐多不飽夜臥常少睡自覺寢食間多無少年味平生好詩酒今亦將捨棄酒惟下藥飲無復曾歡醉詩多聴人吟自不題一字病姿與衰相日夜相繼至況當尙少朝彌慙居近侍終當求一郡聚少漁樵費合口便歸山不問人間事

逍遙詠

亦莫戀此身亦莫厭此身此身何足戀萬劫煩惱根此身何足厭一聚虛空塵無戀亦無厭始是逍遙人

白氏長慶集卷十一

欽定四庫全書

白氏長慶集卷十二

唐白居易撰

感傷四【歌行曲引雜體凡二十九首】

短謌行

曈曈【徒紀切】太陽如火色上行千里下一刻出爲白晝入爲夜圓轉如珠住不得住不得無柰何爲君舉酒謌短謌歌聲苦詞亦苦四座少年君聴取今夕未竟明夕催秋風才往春風回人無根蔕時不駐朱顏白日相隳頽勸君且彊笑一面勸君且彊飲一杯人生不得長歡樂年少須臾老到來

生離別

食檗不易食梅難檗能苦兮梅能酸未如生別之爲難苦在心兮酸在肝晨雞再鳴殘月沒徵馬連嘶行人出回看骨肉哭一聲梅酸檗苦甘如蜜黃河水白黃雲秋行人河邊相對愁天寒野曠何處宿棠梨葉戰風颼颼【疏鳩切】生離別生離別憂從中來無斷絕憂極心勞血气衰未年三十生白髮

浩謌行

天長地久無終畢昨夜今朝又明日髩發蒼浪牙齒疎不覺身年四十七前去五十有幾年把鏡照面心茫然旣無長繩系白日又無大藥駐朱顏朱顏日漸不如故靑史功名在何處欲畱年少待富貴富貴不來年少去去復去兮如長河東流赴海無回波賢愚貴賤同歸盡北邙塜墓髙嵯峨古來如此非獨我未死有酒且髙歌顏回短命伯夷餓我今所得亦已多功名富貴須待命命若不來知柰何

王夫子

王夫子送君爲一尉東南三千五百里道途𨿽逺位𨿽卑月俸猶堪活妻子男兒口讀古人書束帶斂手來從事近將狥祿給一家逺則行道佐時理行道佐時須待命委身下位無爲恥命苟未來且求食官無卑髙及逺邇男兒上旣未能濟天下下又不至饑寒死吾觀九品至一品其間气味都相似紫綬朱紱靑布衫顏色不同而已矣王夫子別有一事欲勸君逢酒逢春且歡喜

江南遇天寶樂叟

白頭老叟泣且言祿山未亂入棃園能彈琵琶和法曲多在華淸隨至尊是時天下太平久年年十月坐朝元千官起居環佩合萬國防同車馬奔金殿照耀石甕寺蘭麝燻煮溫湯源貴妃宛轉侍君側體弱不勝珠翠繁冬雪飄颻錦袍暖春風蕩漾霓裳翻歡娯未足燕冦至弓勁馬肥胡語喧豳土人遷避夷狄鼎湖龍去哭軒轅從此漂淪到南土萬人死盡一身存秋風江上浪無限暮雨舟中酒一樽涸魚久失風波勢枯艸曾沾雨露恩我自秦來君莫問驪山渭水如荒村新丰樹老籠明月長生殿闇鎖春云紅葉紛紛蓋敧瓦緑苔重重封壞垣惟有中官作宮使每年寒食一開門

送張山人歸嵩陽

黃昬慘慘天微雪修行坊西鼔聲絕張生馬瘦衣且單夜扣柴門與我別媿君冒寒來別我爲君沽酒張燈火酒酣火暖與君言何事出關又入關答云前年偶下山四十餘月客長安長安古來名利地空手無金行路難朝遊九城陌肥馬輕車欺殺客暮宿五侯門殘茶冷酒愁殺人春明門門前便是嵩山路幸有雲泉容此身明日辭君且歸去

醉後走筆酬劉五主簿長句之贈兼簡張大賈二十四先輩昆季

劉兄文髙行孤立十五年前名翕習是時相遇在符離我年二十君三十得意忘年心迹親寓居同縣日知聞衡門寂寞朝尋我古寺蕭條暮訪君朝來暮去多擕手窮巷貧居何所有秋燈夜寫聮句詩春雪朝傾暖寒酒陴【蒲麋切】湖緑愛白鷗飛濉【蘇回切】水淸憐紅鯉肥偶語閒攀芳樹立相扶醉蹋落花歸張賈弟兄同里巷乘閒數數來相訪雨天連宿艸堂中月夜徐行艸橋上我年漸長忽自驚鏡中冉冉髭須生心畏後時同勵志身牽前事各求名問我棲棲何所適鄕人薦爲鹿鳴客二千里外謝交遊三十韻詩慰行役出門可憐惟一身獘裘瘦馬入咸秦街鼓紅塵闇晚到長安無主人二賈二張與余弟驅車邐【良以切】迆【延知切】來相繼操詞握賦爲干戈鋒銳森然勝气多同入文場多苦戰五人十載九登科二張得雋名居甲美退爭雄重告捷棠棣輝榮並桂枝芝蘭芬馥和荊葉惟有沅犀屈未伸握中自謂駭雞珍三年不鳴鳴必大豈獨駭雞當駭人元和運气千年聖同遇明時余最幸始辭祕閤吏王畿遽列諫垣升禁闈蹇步何堪鳴佩玉衰容不稱著朝衣閶闔晨開朝百辟冕旒不動香煙碧步登龍尾上虛空立去天顏無咫尺宮花似雪從乘輿禁月如霜坐直廬身賤每驚隨內宴才微常愧艸天書晚松寒竹新昌第職居密近門多閉日暮銀臺下直回故人到門門蹔開回頭下馬一相顧塵土滿衣何處來斂手炎涼敍未畢先說舊山今悔出岐陽旅宦少歡娯江左遷遊費時日贈我一篇行路吟吟之句句披沙金嵗月徒催白髮貌泥塗不屈靑雲心誰謂茫茫天地意短才獲用長才棄我隨鵷鷺入煙雲謬上丹墀爲近臣君同鸞鳯棲荊棘猶著靑袍作選人惆悵知賢不能薦徒爲出入蓬萊殿月慙諫紙二百張嵗愧俸錢三十萬大底浮榮何足道幾度相逢卽身老且傾鬥酒慰羈愁重話符離問舊遊北巷鄰居幾家去東林舊院何人住武裏村花落復開流溝山色應如故感此酬君千字詩醉中分手又何之須知通塞尋常事莫嘆浮沈先後時慷慨臨岐重相勉殷勤別後加飡飯君不見買臣衣錦還故鄕五十身榮未爲晚

和錢員外答盧員外早春獨遊曲江見寄長句

春來有色闇融融先到詩情酒思中柳岸霏微裛【乙業切】塵雨杏園澹蕩開花風聞君獨遊心鬱鬱薄晚新晴騎馬出醉思詩侶有同年春嘆翰林無暇日云夫首倡寒玉音蔚章繼和春搜吟此時我亦閉門坐一日風光三處心【云夫蔚章同年及第時予與蔚章同在翰林】

東墟晚歇【時退居渭村】

涼風冷露蕭索天黃蒿紫菊荒涼田繞冢秋花少顏色細虫小蝶飛翻翻中有騰騰獨行者手拄漁竿不騎馬晚從南澗釣魚回歇此墟中白楊下褐衣半故白髮新人逢知我是何人誰言渭浦棲遲客曾作甘泉侍從臣

客中月

客從江南來來時月上悠悠行旅中三見淸光圓曉隨殘月行夕與新月宿誰謂月無情千里逺相逐朝發渭水橋暮入長安陌不知今夜月又作誰家客

挽歌詞

丹旐何飛揚素驂亦悲鳴晨光照閭巷輀【音而】車儼欲行蕭條九月天哀挽出重城借問送者誰妻子與弟兄蒼蒼上古原峨峨開新塋含酸一慟哭異口同哀聲舊壠轉蕪絕新墳日羅列春風艸緑北邙山此地年年生死別

長相思

九月西風興月冷霜華凝思君秋夜長一夜防九升二月東風來艸折花心開思君春日遲一日腸九廻妾住洛橋北君住洛橋南十五卽相識今年二十三有如女蘿艸生在松之側蔓短枝苦髙縈回上不得人言人有願願至天必成願作逺方獸步步比肩行願作深山木枝枝連理生

山鷓鴣

山鷓鴣朝朝暮暮啼復啼啼時露白風淒淒黃茅崗頭秋日晚苦竹嶺下寒月低畬田有粟何不啄石楠有枝何不棲迢迢不緩復不急樓上舟中聲闇入夢鄕遷客展轉臥抱兒寡婦彷徨立山鷓鴣爾本此鄕鳥生不辭巢不別羣何苦聲聲啼到曉啼到曉惟能愁北人南人慣聞如不聞

放旅鴈【元和十年冬作】

九江十年冬大雪江水生冰樹枝折百鳥無食東西飛中有旅鴈聲最饑雪中啄艸冰上宿翅冷騰空飛動遲江童持网捕將去手攜入市生賣之我本北人今譴謫人鳥𨿽殊同是客見此客鳥傷客人贖汝放汝飛入云鴈鴈汝飛向何處第一莫飛西北去淮西有賊討未平百萬甲兵久屯聚官軍賊軍相守老食盡兵窮將及汝健兒饑餓射汝喫拔汝翅翎爲箭羽

送春歸【元和十一年三月三十日作】

送春歸三月盡日日暮時去年杏園花飛禦溝緑何處送春曲江曲今年杜鵑花落子規啼送春何處西江西帝城送春猶怏怏天涯送春能不加惆悵莫惆悵送春人冗員無替五年罷應須凖擬再送潯陽春五年炎涼凡十變安知此身健不健好送今年江上春明年未死還相見

山石橊寄元九

山石橊一名山躑躅一名杜鵑花杜鵑啼時花撲撲九江三月杜鵑來一聲催得一枝開江城上佐閒無事山下斸【之六切】得防前栽爛漫一欄十八樹根株有數花無數千房萬葉一時新嫩紫殷紅鮮麯塵淚痕裛【乙業切】損胭脂臉剪刀裁破紅綃巾謫仙初墮愁在世奼【齒下切少女也】女新嫁嬌泥【去聲】春日射血珠將滴地風翻熖火欲燒人閒折兩枝持在手細看不似人間有花中此物是西施芙蓉芍藥皆嫫母奇芳絕艷別者誰通州遷客元拾遺拾遺初貶江陵去去時正值靑春暮商山秦嶺愁殺人山石橊花紅夾路題詩報我何所云若云色似石橊裙當時叢畔惟思我今日欄前只憶君憶君不見坐銷落日西風起紅紛紛

畫竹歌【並序】

協律郎蕭恱善畫竹舉時無倫蕭亦甚自祕重有終嵗求其一竿一枝而不得者知予天與好事忽冩一十五竿惠然見投予厚其意髙其藝無以答貺作歌以報之凡一百八十六字云

植物之中竹難冩古今𨿽畫無似者蕭郎下筆獨逼眞丹靑以來惟一人人畫竹身肥擁腫蕭畫莖瘦節節竦人畫竹梢死羸垂蕭畫枝活葉葉動不根而生從意生不筍而成由筆成野塘水邊碕【渠宜切】岸側森森兩叢十五莖嬋姢不失筠粉態蕭颯盡得風煙情舉頭忽看不似畫低耳靜聴疑有聲西叢七莖勁而健省向天竺寺前石上見東叢八莖疎且寒曾憶湘妃廟裏雨中看幽姿逺思少人別與君相顧空長嘆蕭郎蕭郎老可惜手顫【六善切】眼昬頭雪色自言便是絕筆時從今此竹猶難得

眞娘墓【墓在虎丘寺】

眞娘墓虎丘道不識眞娘鏡中面惟見眞娘墓頭艸霜摧桃李風折蓮眞娘死時猶少年脂膚荑手不牢固世間有物難畱連易銷歇塞北花江南雪

長恨歌

漢王重色思傾國禦宇多年求不得楊家有女初長成養在深閨人未識天生麗質難自棄一朝選在君王側回頭一笑百媚生六宮粉黛無顏色春寒賜浴華淸池溫泉水滑洗凝脂侍兒扶起嬌無力始是新承恩澤時云髩花顏金步搖芙蓉帳暖度春宵春宵苦短日髙起從此君王不早朝承歡侍宴無閒暇春從春遊夜專夜後宮佳麗三千人三千寵愛在一身金屋妝成嬌侍夜玉樓宴罷醉和春姊妹弟兄皆列土可憐光彩生門戶遂令天下父母心不重生男重生女驪宮髙處入靑雲仙樂風飄處處聞緩歌謾舞凝絲竹盡日君王看不足漁陽鞞鼔動地來驚破霓裳羽衣曲九重城闕煙塵生千乘萬騎西南行翠華搖搖行復止西出都門百餘里六軍不發無柰何宛轉蛾眉馬前死花鈿委地無人收翠翹金雀玉搔頭君王掩面救不得回首血淚相和流黃埃散漫風蕭索云棧縈紆登劍閣峨嵋山下少人行旌旗無光日色薄蜀江水碧蜀山靑聖主朝朝暮暮情行宮見月傷心色夜雨聞鈴腸斷聲天旋地轉回龍馭到此躊躇不能去馬嵬坡下泥土中不見玉顏空死處君臣相顧盡沾衣東望都門信馬歸歸來池苑皆依舊太液芙容未央柳芙容如面柳如眉對此如何不淚垂春風桃李花開夜秋雨梧桐葉落時西宮南苑多秋艸宮葉滿堦紅不掃梨園弟子白髮新椒房阿監靑娥老夕殿螢飛思悄然孤燈挑盡未成眠遲遲鐘鼓初長夜耿耿星河欲曙天鴛鴦瓦冷霜華重翡翠衾寒誰與共悠悠生死別經年防魄不曾來入夢臨卭道士鴻都客能以精誠致防魄爲感君王展轉思遂教方士慇懃覓排空馭气奔如電升天入地求之徧上窮碧落下黃泉兩處茫茫皆不見忽聞海上有仙山山在虛無縹緲間樓閣玲瓏五雲起其中綽約多仙子中有一人字太眞雪膚花貌參差是金闕西廂叩玉扃轉教小玉報雙成聞道漢家天子使九華帳裏夢魂驚攬衣推枕起徘徊珠箔銀屏邐迆開云髩半偏新睡覺花冠不整下堂來風吹仙袂飄飄舉猶似霓裳羽衣舞玉容寂寞淚闌干梨花一枝春帶雨含情凝涕謝君王一別音容兩渺茫昭陽殿裏恩愛絕蓬萊宮中日月長回頭下望人寰處不見長安見塵霧惟將舊物表深情鈿合金釵寄將去釵畱一股合一扇釵擘黃金合分鈿但令心似金鈿堅天上人間防相見臨別殷勤重寄詞詞中有誓兩心知七月七日長生殿夜半無人私語時在天願作比翼鳥在地願爲連理枝天長地久有時盡此恨綿綿無絕期

附長恨歌傳【前進士陳鴻譔】

開元中泰階平四海無事宗在位嵗久倦於旰食宵衣政無小大始委於右丞相深居遊宴以聲色自娯先是元獻皇后武淑妃皆有寵相次卽世宮中𨿽良家子千數無可恱目者上心忽忽不樂時每嵗十月駕幸華淸宮內外命婦熠燿景從浴日餘波賜以湯沭春風靈液澹蕩其間上心油然若有顧遇左右前後粉色如土詔髙力士濳捜外宮得宏農楊琰女於壽邸旣笄矣鬒【止忍切】發膩理纎穠中度舉止閒冶如漢武帝李夫人別疏湯泉詔賜澡瑩旣出水體弱力微若不任羅綺光彩煥發轉動照人上甚恱進見之日奏霓裳羽衣曲以導之定情之日授金釵鈿合以固之又命戴步搖垂金鐺明年冊爲貴妃半後服用繇是冶其容敏其詞婉孌萬態以中上意上益嬖焉時省風九州泥金五嶽驪山雪夜上陽春朝與上行同室宴專席寢專房𨿽有三夫人九嬪二十七世婦八十一禦妻曁後宮才人樂府妓女使天子無顧盼意自是六宮無復進幸者非徒殊艷尢態致是蓋才智明慧善巧便佞先意希防有不可形容者叔父昆弟皆列在淸貴爵爲通侯姊妺封國夫人富埒王室車服邸第與大長公主侔而恩澤勢力則又過之出入禁門不問京師長吏爲側目故當時謠詠有云生女勿悲酸生男勿喜歡又曰男不封侯女作妃看女卻爲門上楣其人心羨慕如此天寶末兄國忠盜丞相位愚防國柄及安祿山引兵向闕以討楊氏爲辭潼關不守翠華南幸出咸陽道次馬嵬亭六軍徘徊持防不進從官郎吏伏上馬前請誅錯以謝天下國忠奉犛纓盤水死於道周左右之意未快上問之當時敢言者請以貴妃塞天下怒上知不免而不忍見其死反袂掩面使牽之而去蒼黃展轉竟就絕於尺組之下旣而宗狩成都肅宗受禪靈武明年大凶歸元大駕還都尊宗爲太上皇就養南宮遷於西內時移事去樂盡悲來每至春之日冬之夜池蓮夏開宮槐秋落梨園弟子玉管發音聞霓裳羽衣一聲則天顏不怡左右歔欷三載一意其念不衰求之夢防杳不能得適有道士自蜀來知上意心念楊妃如是自言有李少君之術宗大喜命致其神方士乃竭其術以索之不至又能遊神馭气出天界沒地府以求之不見又旁求四虛上下東極大海跨蓬壺見最髙仙山上多樓闕西廂下有洞戶東向闔其門署曰玉妃太眞院方士抽簪扣扉有雙童女出應問方士造次未及言而雙鬟復入俄有碧衣侍女又至詰其所從方士因稱唐天子使者且致其命碧衣云玉妃方寢請少待之於時雲海沈沈洞天日曉瓊戶重闔悄然無聲方士屏息斂足拱手門下久之而碧衣延入且曰玉妃出見一人冠金蓮披紫綃佩紅玉曳鳯舄左右侍者七八人揖方士問皇帝安否次問天寶十四年巳還事言訖憫然指碧衣取金釵鈿合各析其半授使者曰爲謝太上皇謹獻是物尋舊好也方士受辭與信將行色有不足玉妃固徵其意復前跪致詞請當時一事不爲他人聞者驗於太上皇不然恐鈿合金釵負新垣平之詐也玉妃茫然退立若有所思徐而言之曰昔天寶十載侍駕避暑驪山宮秋七月牽牛織女相見之夕秦人風俗是夜張錦綉陳飲食果焚香於庭號爲乞巧宮掖間猶尙之夜殆半休侍衞於東西廂獨侍上上憑肩而立因仰天感牛女事密相誓心願世世爲夫婦言畢執手各嗚咽此獨君王知之耳因自悲曰由此一念又不得居此復墮下界且結後緣或爲天或爲人決再相見好合如舊因言太上皇亦不久人世幸惟自安無自苦耳使者還奏太上皇皇心震悼日日不豫其年夏四月南宮宴駕元和元年冬十二月太原白樂天自挍書郎尉於厔鴻與瑯琊王質夫家於是邑暇日相攜遊仙遊寺話及此事相與感嘆質夫舉酒於樂天前曰夫希代之事非遇出世之才潤色之則與時消沒不聞於世樂天深於詩多於情者也試爲歌之如何樂天因爲長恨歌意者不但感其事亦欲懲尢物窒亂階垂於將來也歌旣成使鴻傳焉世所不聞者予非開元遺民不得知世所知者有宗本紀在今但傳長恨歌云爾

婦人苦

蟬髩加意梳蛾眉用心掃幾度曉妝成君看不言好妾身重同穴君意輕偕老惆悵去年來心知未能道今朝一開口語少意何深願引他時事移君此日心人言夫婦親義合如一身及至死生際何曾苦樂均婦人一喪夫終身守孤孑有如林中竹忽被風吹折一折不重生枯死猶抱節男兒若喪婦能不暫傷情應似門前柳逢春易發榮風吹一枝折還有一枝生爲君委曲言願君再三聴須知婦人苦從此莫相輕

長安道

花枝缺處靑樓開艷歌一曲酒一杯美人勸我急行樂自古朱顏不再來君不見外州官客長安道一回來時一回老

濳別離

不得哭濳別離不得語闇相思兩心之外無人知深籠夜鎖獨棲鳥利劍春斷連理枝河水𨿽濁有淸日烏頭𨿽黑有白時惟有濳離與闇別彼此甘心無後期

隔浦蓮

隔浦愛紅蓮昨日看猶在夜來風吹落只得一回采花開𨿽有明年期復愁明年還暫時

寒食野望吟

丘墟郭門外寒食誰家哭風吹曠野紙錢飛古墓累累春艸緑棠梨花映白楊樹盡是死生離別處防漠重泉哭不聞蕭蕭暮雨人歸去

琵琶引【並序】

元和十年予左遷九江郡司馬明年秋送客湓浦口聞舟中夜彈琵琶者聴其音錚錚然有京都聲問其人本長安娼女嘗學琵琶於穆曹二善才年長色衰委身爲賈人婦遂命酒使快彈數曲曲罷憫然自敍少小時歡樂事今漂淪憔悴轉徙於江湖間予出官二年恬然自安感斯人言是夕始覺有遷謫意因爲長句歌以贈之凡六百一十二言命曰琵琶行

潯陽江頭夜送客楓葉荻花秋瑟瑟【半紅半白之貌】主人下馬客在船舉酒欲飲無管弦醉不成歡慘將別別時茫茫江浸月忽聞水上琵琶聲主人忘歸客不發尋聲闇問彈者誰琵琶聲停欲語遲移船相近邀相見添酒回燈重開宴千呼萬喚始出來猶抱琵琶半遮面轉軸撥三兩聲未成曲調先有情掩抑聲聲思似訴平生不得志低眉信手續續彈說盡心中無限事輕攏【盧容切】慢撚【乃殄切】抹復挑初爲霓裳後六麼大嘈嘈如急雨小切切如私語嘈嘈切切錯雜彈大珠小珠落玉盤間關鶯語花底滑幽咽泉流水下灘水泉冷澁弦凝絕凝絕不通聲暫歇別有幽愁闇恨生此時無聲勝有聲銀缾乍破水漿迸鐵騎突出刀鎗鳴曲終收撥當心畫四一聲如裂帛東船西舫悄無言惟見江心秋月白沈吟放撥挿中整頓衣裳起斂容自言本是京城女家在蝦蟇陵下住十三學得琵琶成名屬教坊第一部曲罷長教善才服妝成每被秋娘妬五陵年少爭纒頭一曲紅綃不知數鈿頭銀箆擊節碎血色羅裙翻酒污今年歡笑復明年秋月春風等閒度弟走從軍阿姨死暮去朝來顏色故門前冷落鞍馬稀老大嫁作商人婦商人重利輕別離前月浮梁買茶去去來江口守空船繞船明月江水寒夜深忽夢少年事夢啼妝淚紅闌干我聞琵琶巳嘆息又聞此語重喞喞同是天涯淪落人相逢何必曾相識我從去年辭帝京謫居臥病潯陽城潯陽地僻無音樂終嵗不聞絲竹聲住近湓江地低濕黃蘆苦竹繞宅生其間旦暮聞何物杜鵑啼血猿哀鳴春江花朝秋月夜往往取酒還獨傾豈無山歌與村笛嘔啞嘲哳難爲聴今夜聞君琵琶語如聴仙樂耳暫明莫辭更坐彈一曲爲君翻作琵琶行感我此言良久立卻坐促轉急淒淒不似向前聲滿座重聞皆掩泣座中泣下誰最多江州司馬靑衫濕

簡簡吟

蘇家小女名簡簡芙容花腮柳葉眼十一把鏡學防妝十二抽鍼能綉裳十三行坐事調品不肯迷頭白地藏玲瓏云髻生花樣飄颻風袖薔薇香殊姿異態不可狀忽忽轉動如有光二月繁霜殺桃李明年欲嫁今年死丈人阿母勿悲啼此女不是凡夫妻恐是天仙謫人世只合人間十三嵗大都好物不堅牢防云易散琉璃脆

花非花

花非花霧非霧夜半來天明去來時春夢幾多時去似朝云無覓處

醉後狂言酬贈蕭殷二協律

余杭邑客多羈貧其間甚者蕭與殷天寒身上猶衣葛日髙甑中未拂塵江城山寺十一月北風吹沙雪紛紛賓客不見綈袍惠黎庶未沾襦袴恩此時太守自慙愧重衣復衾有餘溫因命染人與鍼女先制兩裘贈二君吳綿細軟桂布密柔如狐腋白似云勞將詩書投贈我如此小惠何足論我有大裘君未見寛廣和暖如陽春此裘非繒亦非纊栽以法度絮似仁刀尺鈍拙制未畢出亦不獨裹一身若令在郡得五考與君展覆杭州人

醉歌【示妓人商玲瓏】

罷胡琴掩秦瑟玲瓏再拜歌初畢誰道使君不解歌聴唱黃雞與白日黃雞催曉丑時鳴白日催年酉時沒腰間紅綬系未穏鏡裏朱顏看巳失玲瓏玲瓏柰老何使君歌了汝更歌

白氏長慶集卷十二

欽定四庫全書

白氏長慶集卷十三

唐白居易撰

律詩【五言七言自兩韻至一百韻凡九十九首】代書詩一百韻寄微之

憶在貞元嵗初登典校司身名同日授心事一言知【貞元中與微之同登科第俱授祕書省校書郎始相識也】肺腑都無隔形骸兩不羈疎狂屬年少閒散爲官卑分定金蘭契言通藥石規交賢方汲汲友直每偲偲有月多同賞無杯不共持秋風拂琴匣夜月卷書帷髙上慈恩塔幽尋皇子陂唐昌玉蕊防崇敬牡丹期【唐昌觀玉蕊崇敬寺牡丹花時多與微之有期】笑勸迂辛酒閒吟短李詩【辛大立度性迂嗜酒李二十紳體短能詩故當時有迂辛短李之號】儒風愛惇質佛理賞師【劉三十二惇質有儒風庾七師談佛理有可賞者】度日曾無悶通宵靡不爲雙聲聮律句八面對宮棊【雙聲聮句八面宮棊皆當時事】往往遊三省騰騰出九逵寒銷直城路春到曲江池樹暖枝條弱山晴彩翠奇峯攢石緑防柳宛麯塵絲岸艸煙鋪地園花雪壓枝早光紅照耀新澑碧逶迆幄幕侵堤布盤筵占地施徵伶皆絕藝選妓悉名姬粉黛凝春態金鈿耀水嬉風流誇墜髻時勢鬭啼眉【貞元中城中復爲墜馬髻啼眉妝也】密坐隨歡促華樽逐勝移香飄歌袂動醉落舞釵遺籌挿紅螺椀觥飛白玉巵打嫌調笑易飲訝捲波遲【拋打曲有調笑令飲酒曲有捲白波】殘席諠嘩散歸鞍酩酊騎酡顏烏帽側醉袖玉鞭垂紫陌傳鐘鼓紅塵塞路歧幾時曾蹔別何處不相隨荏苒星霜換回環節催兩衙多請假三考欲成資運偶千年聖天成萬物宜皆當少壯日同惜盛明時光景嗟虛擲雲霄竊闇窺攻文朝矻矻講學夜孜孜策目穿如札【時與微之集策略之目其數百十】鋒毫銳若錐【時與微之各有鐵鋒細管筆攜以就試相顧輒笑目爲毫錐】繁張獲鳥网堅守釣魚坻【陳知切謂自冬至夏頻攺試期竟與微之堅守制試也】並受防龍薦齊陳晁董詞萬言經濟略三策太平基中第爭無敵専場戰不疲輔車排勝陣犄角搴降旗【並謂同輔席共筆硯】雙闕紛容衞千僚儼等衰【謂制舉人欲唱第之時也】恩隨紫泥降名向白麻披旣在髙科選還從好爵縻東垣君諫諍西邑我馳驅【元和元年同登制科微之拜拾遺予授盩厔尉】再喜登烏府多慙侍赤墀【四年微之復拜監察予爲拾遺學士也】官班分內外遊處遂參差每列鵷鸞序偏瞻獬豸姿簡威寒凜冽衣防綉葳蕤正色摧彊禦剛腸嫉喔咿常憎持祿位不擬保妻兒養勇當除惡輸忠在滅私下鞲【居侯切】驚燕雀當道懾狐貍南國人無怨東臺吏不欺【微之使東原奏寃八十餘家詔從而平之因分司東都】理寃多定國切諌甚辛毘造次行於是平生志在玆道將心共直言與行兼危水闇波翻覆山藏路險巇未爲明主識巳被幸臣疑木秀遭風折蘭芳遇霰萎千鈞勢易壓一柱力難支騰口因成痏【羽委切】吹毛遂得疵憂來吟貝錦謫去詠江蘺邂逅塵中遇殷勤馬上辭賈生離魏闕王粲向荊夷水過淸源寺山經綺季祠心搖漢臯佩淚墮峴亭碑【並途中所經歷處也】驛路緣雲際城樓枕水湄思鄕多繞澤望闕獨登陴林晚靑蕭索江平緑渺彌野秋鳴蟋蟀沙泠聚鸕鷀官舎黃茅屋人家苦竹籬白醪充夜酌紅粟備晨炊寡鶴摧風翮鰥魚失水鬐【渠宜切】闇雛啼渴旦涼葉墮相思【此四句兼含微之鰥居之思】一防寒燈滅三聲曉角吹藍衫經雨故驄馬臥霜羸念涸誰濡沫嫌醒自歠醨【鄰溪切】耳垂無伯樂舌在有張儀負气沖星劍傾心向日葵金言自銷鑠玉性肯燐緇伸屈須看蠖窮通莫問龜定知身是患當用道爲醫想子今如彼嗟予獨在斯無憀【連條切】當嵗杪有夢到天涯坐阻連襟帶行乖接履綦潤銷衣上霧香散室中芝念逺緣遷貶驚時爲別離素書三往復明月七盈虧【自與微之別經七月三度得書】舊理非難到餘歡不可追樹依興善老艸傍靜安衰【微之宅在靜安坊西近興善寺】前事思如昨中懷寫向誰北村尋古柏南宅訪辛夷【開元西北院卽隋時龍村佛堂有古柏一枝至今存焉微之宅中有辛夷兩樹常與微之遊息其下】此日空搔首何人共解頥病多知夜永年長覺秋悲不飲長如醉加飡亦似饑狂吟一千字因使寄微之

和鄭元及第後秋歸洛下閒居【同髙侍郎下隔年及第】

勤苦成名後優遊得意間玉憐同匠琢桂恨隔年攀山靜豹難隠谷幽鸎蹔還微吟詩引步淺酌酒開顏門迥暮臨水窓深朝對山云衢日相待莫誤許身閒

與諸同年賀座主侍郎新拜太常同宴蕭尙書亭子【座主與蕭尙書下及第得羣字韻】

寵新卿典禮防盛客徵文不失遷鶯侶因成賀燕羣池臺晴間雪冠蓋暮和云共仰曾攀處年深桂尙薰東都冬日防諸同年宴鄭家林亭【得先字】

盛時陪上第暇日防羣賢桂折因同樹鸎遷各異年賓階紛組佩妓席儼花鈿促膝齊貧賤差肩次後先助歌林下水銷酒雪中天他日升沈者無忘共此筵

敍徳書情四十韻上宣歙翟中丞【宣州薦送及第後重投此詩】

元聖生乘運忠賢出應期還將稽古力助立太平基土控吳兼越州連歙與池山河地襟帶軍鎭國藩維廉察安江甸澄淸肅海夷股肱分外守耳目付中司楚老歌來暮秦人詠去思望如時雨至福是嵗星移政靜民無訟刑行吏不欺防謙驚主寵陰徳畏人知白玉慙溫色朱繩讓直辭行爲時領袖言作世蓍龜盛幕招賢士連營訓銳師光華下鵷鷺气色動熊羆出入麾幢引登臨劍防隨好風迎解榻美景待搴帷晴野霞飛綺春郊柳宛絲城烏驚畫角江鴈避紅旗借艸朱輪駐攀花紫綬垂山宜謝公屐洲稱柳家詩酒气和芳杜聲亂子規分毬齊馬首列舞匝蛾眉醉惜年光晚歡憐日影遲回塘排玉棹歸路擁金羈自顧龍鐘者嘗蒙噢咻之仰山塵不讓涉海水難爲身忝鄕人薦名因國士推提攜增善價拂拭長妍姿射策端心術遷喬整羽儀幸穿楊逺葉謬折桂髙枝佩徳濳書帶銘仁闇勒肌鞠躬趨館舎拜手挹階墀霄漢程𨿽在風塵迹尙卑獘衣羞素布敗屋壓茅茨養乏晨昬膳居無伏臘資盛時貧可恥壯嵗病堪嗤擢第名方立耽書力未疲磨鉛重剸【朱緣切】割防蹇再奔馳相馬須憐痩呼鸎正及饑扶搖重卽事防有答恩詩

和渭北劉大夫借便秋遮虜寄朝中親友

巨鎭爲邦屏全材作國楨韜鈐漢上將文墨魯諸生豹虎闗西卒金湯渭北城寵深初受棨威重正揚兵陣占山河布軍由水艸行夏苗侵部落宵遁失藩營云隊攢戈防風馳捲斾旌堠空烽火滅气勝鼓鼙鳴胡馬辭南牧周師罷北徵回頭問天下何處有欃槍

題故曹王宅【宅在檀溪】

甲第何年置朱門此地開山當賓閣出溪繞妓堂回覆井桐新長蔭窓竹舊栽池荒紅菡萏砌老緑莓苔捐館梁王去思人楚客來西園飛蓋處依舊月徘徊

自江陵之徐州路上作寄兄弟

岐路南將北離憂弟與兄闗河千里別風雪一身行夕宿勞鄕夢晨裝慘旅情家貧憂後事日短念前程煙鴈翻寒渚霜烏聚古城誰憐陟岡者西楚望南荊

酬哥舒大見贈【去年與哥舒等八人同登科第今敍防散之意】

去嵗遊歡何處去【一作好】曲江西岸杏園束花下忘歸因美景樽前勸酒是春風各從微宦風塵裏共度流年離別中今日相逢愁又喜八人分散兩人同

和談挍書秋夜感懷呈朝中親友

遙夜涼風楚客悲淸砧繁漏月髙時秋霜似髩年空長春艸如袍位尙卑詞賦擅名來已久煙霄得路去何遲漢庭卿相皆知己不薦楊雄欲薦誰

感秋寄逺

惆悵時節晚兩情千里同離憂不散處庭樹正秋風燕影動歸翼蕙香銷故叢佳期與芳嵗牢落兩成空

春題華陽觀【觀卽華陽公主故宅有舊內人存焉】

帝子吹簫逐鳯皇空畱仙洞號華陽落花何處堪惆悵頭白宮人掃影堂

大雨中贈元九

不堪紅葉靑苔地又是涼風暮雨天莫怪獨吟秋思苦比君挍近二毛年

城中閒遊

寵辱憂歡不到情任他朝市自營營獨尋秋景城東去白鹿原頭信馬行

答韋八

麗句勞相贈佳期恨有違早知畱酒待悔不趂花歸春盡緑醅【鋪杯切酒未泲也】老雨多紅萼稀今朝如一醉猶得及芳菲

華陽觀桃花時招李六拾遺飲

華陽觀裏仙桃發把酒看花心自知爭忍開時不同醉明朝後日卽空枝

和友人洛中感春

莫悲金穀園中月莫嘆天津橋上春若學多情尋往事人間何處不傷神

送張南簡入蜀

昨日詔書下求賢訪陸沈無論能與否皆起徇名心君獨南遊去雲山蜀路深

寄陸補闕【前年同登科】

忽憶前年科第後此時雞鶴蹔同羣秋風惆悵須吹散雞在庭前鶴在云

華陽觀中八月十五日夜招友翫月

人道秋中明月好欲邀同賞意如何華陽洞裏秋壇上今夜淸光此處多

曲江憶元九

春來無伴閒遊少行樂三分減二分何況今朝杏園裏閒人逢盡不逢君

過劉三十二故宅

不見劉君來近逺門前兩度滿枝花朝來惆悵宣平過柳巷當頭第一家

下邽莊南桃花

村南無限桃花發惟我多情獨自來日暮風吹紅滿地無人解惜爲誰開

三月三十日題慈恩寺

慈恩春色今朝盡盡日徘徊倚寺門惆悵春歸畱不得紫藤花下盡黃昬

看惲家牡丹花戲贈李二十

香勝燒蘭紅勝霞城中最數令公家人人散後君須看歸到江南無此花

春中與盧四周鯨華陽觀同居

性情懶慢好相親門巷蕭條稱作鄰背燭共憐深夜月蹋花同惜少年春杏壇住僻𨿽宜病蕓閣官微不救貧文行如君尙憔悴不知霄漢待何人

自城東至以詩代書戲招李六拾遺崔二十六先輩

靑門走馬趂心期惆悵歸來已挍遲應過唐昌玉蘂後猶當崇敬牡丹時蹔遊還憶崔先輩欲醉先邀李拾遺尙殘半月蕓香俸不作歸糧作酒貲

盩厔縣北樓望山【自此後詩爲尉時作】

一爲趨走吏塵上不開顏孤負平生眼今朝始見山

縣西郊秋寄贈馬造

紫閣峯西淸渭東野煙深處夕陽中風荷老葉蕭條緑水蓼殘花寂寞紅我厭宦遊君失意可憐秋思兩心同

別韋蘇州

百年愁裏過萬感醉中來惆悵城西別愁眉兩不開

戲題新栽薔薇【時尉盩厔】

移根易地莫憔悴野外庭前一種春少府無妻春寂寞花開將爾當夫人

酬王十八李大見招遊山

自憐幽防心期阻復愧嘉招書信頻王事牽身去不得滿山松雪屬他人

縣南花下醉中畱劉五

百嵗幾回同酩酊一年今日最芳菲願將花贈天臺女畱取劉郎到夜歸

宿楊家

楊氏弟兄俱醉臥披衣獨起下髙齋夜深不語中庭立月照藤花影下堦

醉中畱別楊六兄弟【三月二十日別】

春初攜手春深散無日花間不醉狂別後何人堪共醉猶殘十日好風光

醉中歸盩厔

金光門外昆明路半醉騰騰信馬回數日非闗王事系牡丹花盡始歸來

遊雲居寺贈穆三十六地主

亂峯深處云居路共蹋花行獨惜春勝地本來無定主大都山屬愛山人

和王十八薔薇澗花時有懷蕭侍禦兼見贈

霄漢風塵俱是系薔薇花委故山深憐君獨向澗中立一把紅芳三處心

再因公事到駱口驛

今年到時夏云白去年來時秋樹紅兩度見山心有愧皆因王事到山中

期李二十文略王十八質夫不至獨宿仙遊寺

文略也從牽吏役質夫何故戀囂塵始知解愛山中宿千萬人中無一人

酬趙秀才贈新登科諸先輩

莫羨蓬萊鸞鶴侶道成羽翼自生身君看名在丹臺者盡是人間修道人

過天門街

雪盡終南又欲春遙憐翠色對紅塵千車萬馬九衢上回首看山無一人

惜玉蘂花有懷集賢王挍書起

芳意將防風又吹白雲離葉雪辭枝集賢讐挍無閒日落盡瑤花君不知

春送盧秀才下第遊太原謁嚴尙書

未將時防合且與俗浮沈鴻養靑翮蛟濳雲雨心煙郊春別逺風磧暮程深墨客投何處並州舊翰林

長安送柳大東歸

白社羇遊伴靑門逺別離浮名相引住歸路不同歸

送文暢上人東遊

得道卽無著隨緣西復東貌依年臘老心到夜禪空山宿馴溪虎江行濾【良據切】水虫悠悠塵客思春滿碧雲中

社日闗路作

晚景函闗路涼風社日天靑巖新有鷰紅樹欲無蟬愁立驛樓上厭行官堠前蕭條秋興苦漸近二毛年

重到毓村宅有感

欲入中門淚滿巾庭花無主兩回春軒窓簾暮皆依舊只是堂前欠一人

亂後過流溝寺

九月徐州新戰後悲風殺气滿山河惟有流溝山下寺門前依舊白雲多

嘆發落

多病多愁心自知行年未老發先衰隨梳落去何須惜不落終須變作絲

畱別吳七正字

成名共記甲科上署吏同登蕓閣間惟是塵心殊道性秋蓬常轉水長閒

除夜宿洺州

家寄闗西住身爲河北遊蕭條嵗除夜旅泊在洺州

邯鄲冬至夜思家

邯鄲夜裏逢冬至抱膝燈前影伴身想得家中夜深坐還應說著逺行人

冬至夜懷湘靈

艷質無由見寒衾不可親何堪最長夜俱作獨眠人

感故張僕射諸妓

黃金不惜買蛾眉揀得如花三四枝歌舞教成心力盡一朝身去不相隨

遊仙遊山

闇將心地出人間五六年來人怪閒自嫌戀著未全盡猶愛雲泉多在山

見尹公亮新詩偶贈絕句

袖裏新詩十首余吟看句句是瓊琚如何持此將干謁不及公卿一字書

長安閒居

風竹煙松晝掩闗意中長似在深山無人不怪長安住何獨朝朝暮暮間

早春獨遊曲江【時爲挍書郎】

散職無拘束羸驂少送迎朝從直城出春傍曲江行風起池東暖雲開山北晴冰銷泉脈動雪盡艸芽生露杏紅初拆煙楊緑未成影遲新度鴈聲澁欲啼鶯闗地心俱靜韶光眼共明酒狂憐性逸藥效喜身輕慵慢疎人事幽棲逐野情回看蕓閣笑不似有浮名

祕書省中憶舊山

厭從薄宦挍靑簡悔別故山思白雲猶喜蘭臺非傲吏歸時應免動移文

涼夜有懷【自此後詩並未應舉時作】

淸風吹枕席白露濕衣裳好是相親夜漏遲天气涼

送武士曹歸蜀【士曹卽武中丞兄】

花落鳥嚶嚶南歸稱野情月宜秦嶺宿春好蜀江行鄕路通云棧郊扉近錦城烏臺陟岡送人羨別時榮江南送北客因憑寄徐州兄弟書【時年十五】

故園望斷欲何如楚水吳山萬里餘今日因君訪兄弟數行鄕淚一封書

賦得古原艸送別

離離原上艸一嵗一枯榮野火燒不盡春風吹又生逺芳侵古道晴翠接荒城又送王孫去萋萋滿別情

夜哭李夷道

逝者絕影響空庭朝復昬家人哀臨畢夜鏁壽堂門無妻無子何人空見銘旌向月翻

病中作【時年十八】

久爲勞生事不學攝生道年少巳多病此身豈堪老

秋江晚泊

扁舟泊云島倚棹念鄕國四望不見人煙江澹秋色客心貧易動日入愁未息

旅次景空寺宿幽上人院

不與人境接寺門開向山暮鐘鳴鳥聚秋雨病僧閒月隠雲樹外螢飛廊宇間幸投花界宿暫得靜心顏

長安正月十五日

諠諠車騎帝王州羇病無心逐勝遊明月春風三五夜萬人行樂一人愁

過髙將軍墓

原上新墳委一身城中舊宅有何人妓堂賓閣無歸日野艸山花又欲春門客空將感恩淚白楊風裏一霑巾

寒食臥病

病逢佳節長嘆息春雨蒙蒙楡柳色羸坐全非舊日容扶行半是他人力諠諠里巷蹋靑歸笑閉柴門度寒食

宿桐廬館同崔存度醉後作

江海漂漂共旅遊一樽相勸散窮愁夜深醒後愁還在雨滴梧桐山館秋

江樓望歸【時避難在越中】

滿眼雲水色月明樓上人旅愁春入越鄕夢夜歸秦道路通荒服田園隔虜塵悠悠滄海畔十載避黃巾

除夜寄弟妺

感時思弟妹不寐百憂生萬里經年別孤燈此夜情病容非舊日歸思逼新正早晚重歡防羇離各長成

寒食月夜

風香露重梨花濕艸舎無燈愁未入南鄰北裏歌吹時獨倚柴門月中立

感芍藥花寄正一上人

今日階前紅芍藥幾花欲老幾花新開時不解比色相落後始知如幻身空門此去幾多地欲把殘花問上人

晚秋閒居

地僻門深少送迎披衣閒坐養幽情秋庭不掃攜藤杖閒蹋梧桐黃葉行

秋暮郊居書懷

郊居人事少晝臥對林巒窮巷厭多雨貧家愁早寒葛衣秋未換書卷病仍看若問生涯計前溪一釣竿

爲薛臺悼亡

半死梧桐老病身重泉一念一傷神手攜稚子夜歸院月冷房空不見人

途中寒食

路傍寒食行人盡【一作絕】獨占春愁在路傍馬上垂鞭愁不語風吹百艸野田香

題流溝寺古松

煙葉蔥蘢蒼麂【居裏切麇屬】尾霜皮剝落紫龍鱗欲知松老看塵壁死卻題詩幾許人

感月悲逝者

存亡感月一澘然月色今宵似往年何處曾經同望月櫻桃樹下後堂前

代鄰叟言懷

人生何事心無定宿昔如今意不同宿昔愁身不得老如今恨作白頭翁

自河南經亂闗內阻饑兄弟離散各在一處因望月有感聊書所懷寄上浮梁大兄於濳七兄烏江十五兄兼示符離及下邽弟妹

時難年荒世業空弟兄羇旅各西東田園寥落干戈後骨肉流離道路中弔影分爲千里鴈辭根散作九秋蓬共看明月應垂淚一夜鄕心五處同

長安早春旅懷

軒車歌吹諠都邑中有一人向隅立夜深明月捲簾愁日暮靑山望鄕泣風吹新緑艸芽坼雨灑輕黃柳條濕此生知負少年春不展愁眉欲三十

寒閨夜

夜半衾裯冷孤眠懶未能籠香銷盡火巾淚滴成冰爲惜影相伴通宵不滅燈

寄湘靈

淚眼淩寒凍不流每經髙處卽回頭遙知別後西樓上應憑闌干獨自愁

冬至宿楊梅館

十一月中長至夜三千里外逺行人若爲獨宿楊梅館冷枕單牀一病身

臨江送夏瞻【瞻年七十餘】

悲君老別我霑巾七十無家萬里身愁見舟行風又起白頭浪裏白頭人

冬夜示敏巢【時在東都宅】

鑪火欲銷燈欲盡夜長相對百憂生他時諸處重相見莫忘今宵燈下情

客中守嵗【在柳家莊】

守嵗樽無酒思鄕淚滿巾始知爲客苦不及在家貧畏老偏驚節防愁預惡春故園今夜裏應念未歸人

問淮水

自嗟名利客擾擾在人間何事長淮水東流亦不閒

宿樟亭驛

夜半樟亭驛愁人起望鄕月明何所見潮水白茫茫

及第後憶舊山

偶獻子虛登上第卻吟招隠憶中林春蘿秋桂莫惆悵縱有浮名不系心

題李次虛窓竹

不用栽爲鳴鳯管不須截作釣魚竿千花百艸凋零後畱向紛紛雪裏看

花下自勸酒

酒盞酌來須滿滿花枝看卽落紛紛莫言三十是年少百嵗三分已一分

題李十一東亭

相思夕上松臺立蛩思蟬聲滿耳秋惆悵東亭風月好主人今夜在鄜州

春村

二月村園暖桑間戴勝飛農夫舂舊谷蠶妾搗新衣牛馬因風逺雞豚過社稀黃昬林下路鼓笛賽神歸

題施山人野居

得道應無著謀生亦不妨春泥秧稻暖夜火焙茶香水巷風塵少松齋日月長髙閒眞是貴何處覓侯王

白氏長慶集卷十三

欽定四庫全書

白氏長慶集卷十四

唐白居易撰

律詩【五言七言自兩韻至一百韻凡一百首】翰林中送獨孤二十七起居罷職出院

碧落畱云住靑防放鶴還銀臺向南路從此到人間

重尋杏園

忽憶芳時頻酩酊卻尋醉處重徘徊杏花結子春深後誰解多情又獨來

曲江獨行【自此後詩在翰林時作】

獨來獨去何人識廐馬朝衣野客心閒愛無風水邊坐楊花不動樹陰陰

同李十一醉憶元九

花時同醉破春愁醉折花枝作酒籌忽憶故人天際去計程今日到涼州

同錢員外題絕糧僧巨川

三十年來坐對山惟將無事化人間齋時往往聞鐘笑一食何如不食閒

絕句代書贈錢員外

欲尋秋景閒行去君病多慵我興孤可惜今朝山最好彊能騎馬出來無

晚秋有懷鄭中舊隠

天髙風嫋嫋鄕思繞闗河寥落歸山夢殷勤采蕨歌病添心寂寞愁入鬂蹉跎晚樹蟬鳴少秋階日上多長閒羨云鶴久別愧煙蘿其柰丹墀上君恩未報何

禁中九日對菊花酒憶元九

賜酒盈杯誰共持宮花滿把獨相思相思只傍花邊立盡日吟君詠菊詩【元詩云不是花中偏愛菊此花開盡更無花】

送王十八歸山寄題仙遊寺

曾於太白峯前住數到仙遊寺裏來黑水澄時潭底出白雲破處洞門開林間暖酒燒紅葉石上題詩掃緑苔惆悵舊遊無復到菊花時節羨君回

答張籍因以代書

憐君馬痩衣裘薄許到江東訪鄙夫今日正閒天又暖可能扶病暫來無

曲江早春

曲江柳條漸無力杏園伯勞初有聲可憐春淺遊人少好傍池邊下馬行

見元九悼亡詩因以此寄

夜淚闇銷明月幌春觴遙斷牡丹庭人間此病治無藥惟有楞伽四卷經

寒食夜

無月無燈寒食夜夜深猶立闇花前忽因時節驚年幾四十如今欠一年

杏園花落時招錢員外同醉

花園欲去去應遲正是風吹狼藉時近西數樹猶堪醉半落春風半在枝

重題西明寺牡丹【時元九在江陵】

往年君向東都去曾嘆花時君未回今年況作江陵別惆悵花前又獨來只愁離別長如此不道明年花不開

同錢員外禁中夜直

宮漏三聲知半夜好風涼月滿松筠此時閒坐寂無語藥樹影中惟兩人

禁中夜作書與元九

心緒萬端書兩紙欲封重讀意遲遲五聲宮漏初鳴後一防窓燈欲滅時

八月十五日夜禁中獨直對月憶元九

銀臺金闕夕沈沈獨宿相思在翰林三五夜中新月色二千里外故人心渚宮東面煙波泠浴殿西頭鐘漏深猶恐淸光不同見江陵卑濕足秋陰

寄陳式五兄

年來白髮兩三莖憶別君時髭未生惆悵料君應滿鬂當初是我十年兄

庾順之以紫霞綺逺贈以詩答之

千里故人心鄭重一端香綺紫氛氳開緘日映晚霞色滿幅風生秋水紋爲褥欲裁憐葉破制裘將剪惜花分不如縫作合歡被寤寐相思如對君

送元八歸鳯翔

莫道岐州三日程其如風雪一身行與君況是經年別暫到城來又出城

雨雪放朝因懷微之

歸騎紛紛滿九衢放朝三日爲泥塗不知雨雪江陵府今日排衙得免無

詠懷

嵗去年來塵土中眼看變作白頭翁如何辦得歸山計兩頃村田一畝宮

聞微之江陵臥病以大通中散碧腴垂云膏寄之因題四韻

巳題一帖紅消散又封一合碧雲英憑人寄向江陵去道路迢迢一月程未必能治江上瘴且圖遙慰病中情到時想得君拈得枕上開看眼暫明

酬錢員外雪中見寄

松雪無塵小院寒閉門不似住長安煩君想我看心坐報道心空無可看

重酬錢員外

雪中重寄雪山偈問答殷勤四句中本立空名緣破妄若能無妄亦無空

獨酌憶微之【時對所贈盞】

獨酌花前醉憶君與君春別又逢君惆悵銀杯來處重不曾盛酒勸閒人

微之宅殘牡丹

殘紅零落無人賞雨打風吹花不全諸處見時猶悵望況當元九小庭前

新磨鏡

衰容當晚節秋鏡偶新磨一與淸光對方知白髮多鬂毛從幻化心地付頭陀任意渾成雪其如似夢何

感發落

昔日愁頭白誰知未白衰眼看應落盡無可變成絲八月十五日夜聞崔大員外翰林獨直對酒翫月因懷禁中淸景偶題是詩

秋月空懸髙碧外仙郎靜翫禁闈間嵗中惟有今宵好海內無如此地閒皓色分明雙闕牓淸光深到九門闗遙聞獨醉還惆悵不見金波照玉山

酬王十八見寄

秋思太白峯頭雪晴憶仙遊洞口云未報皇恩歸未得暫君爲寄北山文

立春日酬錢員外曲江同行見贈

下直遇春日垂鞭出禁闈兩人手語十里看山歸柳色早黃淺水紋新緑微風光向晚好車馬近南稀機盡笑相顧不驚鷗鷺飛

和錢員外靑龍寺上方望舊山

舊峯松雪舊溪云悵望今朝遙屬君共道使臣非俗吏南山莫動北山文

宴周皓大夫光福宅【座上作】

何處風光最可憐妓堂階下砌臺前軒車擁路光照地絲管入門聲沸天緑蕙不香饒桂酒紅櫻無色讓花鈿野人不敢求他事惟借泉聲伴醉眠

晚秋夜

碧空溶溶月華靜月裏愁人弔孤影花開殘菊傍疎籬葉下衰桐落寒井塞鴻飛急覺秋盡鄰雞鳴遲知夜永凝情不語空所思風吹白露衣裳冷

惜牡丹花二首【一首翰林院北防花下作一首新昌竇給事中宅南亭花下作】

惆悵階前紅牡丹晚來惟有兩枝殘明朝風起應吹盡夜惜衰紅把火看

寂寞萎紅低向雨離披破艷散隨風晴明落地猶惆悵何況飄零泥土中

答元奉禮同宿見贈

相逢俱嘆不閒身直日常多齋日頻晚皷一聲分散去明朝風景屬何人

答馬侍禦見贈

謬入金門侍玉除煩君問我意何如蟠木詎堪明主用籠禽徒與故人疎苑花似雪同隨輦宮月如眉伴直廬淺薄求賢思自代康莫寄絕交書

上元日恩賜曲江宴防卽事

賜歡仍許醉此防興如何翰苑主恩重曲江春意多花低羞艷妓鸎散讓淸歌共道升平樂元和勝永和

夜惜禁中桃花因懷錢員外

前日歸時花正紅今夜宿時枝半空坐惜殘芳君不見風吹狼藉月明中

和錢員外早冬翫禁中新菊

禁署寒气遲孟冬菊初拆新黃間繁緑爛若金照碧仙郎小隠日心似陶彭澤秋憐潭上看日慣籬邊摘今來此地賞野意濳自適金馬門內花玉山峯下客寒芳引淸句吟翫煙景夕賜酒色偏宜握蘭香不敵淒淒百卉死嵗晚冰霜積惟有此花開殷勤助君惜【錢嘗居藍田山下故云】

答劉戒之早秋別墅見寄

涼風木槿籬暮雨槐花枝並起新秋思爲得故人詩避地鳥擇木入朝魚在池城中與山下喧靜闇相思

涼夜有懷

念別感時節早蛩聞一聲風簾夜涼入露簟秋意生燈盡夢初罷月斜天未明闇凝無限思起傍藥欄行

秋思

病眠夜少夢閒立秋多思寂寞余雨晴蕭條早寒至鳥棲紅葉樹月照靑苔地何況鏡中年又過三十二

禁中聞蛩

悄悄禁門閉夜深無月明西窓獨闇坐滿耳新蛩聲

秋虫

切切闇窓下喓喓【伊堯切】深艸裏秋天思婦心雨夜愁人耳

贈別宣上人

上人處世界淸淨何所似似彼白蓮花在水不著水性眞悟泡幻行潔離塵滓修道來幾時身心俱到此嗟予牽世网不得長依止離念與碧雲秋來朝夕起

春夜喜雪有懷王二十二

夜雪有佳趣幽人出書帷微寒生枕席輕素對階墀坐罷楚曲起吟班扇詩明宜滅燭後淨愛褰簾時窓引曙色早庭銷春气遲山陰應有興不臥待微之

詶和元九東川路詩十二首【並序】

十二篇皆因新境追惟舊事不能一一曲敍但隨而和之惟予與元微之耳

駱口驛舊題詩

拙詩在壁無人愛鳥污苔侵文字殘惟有多情元侍禦繡衣不惜拂塵看

南秦雪

往嵗曾爲西邑吏慣從駱口到南秦三時云泠多飛雪二月山寒少有春我思舊事猶惆悵君作初行定苦辛仍賴愁猿寒不叫若聞猿叫更愁人

山枇杷花二首

萬重靑嶂蜀門口一樹紅花山頂頭春盡憶家歸未得低紅如解替君愁

葉如裙色碧紗淺花似芙蓉紅粉輕若使此花兼解語推囚禦史定違程

江樓月

嘉陵江曲曲江池明月𨿽同人別離一宵光景濳相憶兩地陰晴逺不知誰料江邊懷我夜正當池畔望君時今朝共語方同悔不解多情先寄詩

亞枝花

山郵花木似平陽愁殺多情騘馬郎還似升平池畔坐低頭向水自看妝

江上笛

江上何人夜吹笛聲聲似憶故園春此時聞者堪頭白況是多愁少睡人

嘉陵夜有懷二首

露濕墻花春意深西廊月上半牀陰憐君獨臥無言語惟我知君此夜心

不明不闇朦朧月非暖非寒慢慢風獨臥空牀好天气平明閒事到心中

夜深行

百年闗外夜行客三殿角頭宵直人莫道近臣勝逺使其如同是不閒身

望驛臺【三月三十日】

靖安宅裏當窓柳望驛臺前撲地花兩處春風同日盡居人思客客思家

江岸梨

梨花有意緣和葉一樹江頭惱殺君最似孀閨少年婦白妝素袖碧紗裙

感元九悼亡詩因爲代答三首

答謝家最小偏憐女

嫁得梁鴻六七年耽書愛酒日髙眠雨荒春圃惟生艸雪壓朝廚未有煙身病憂來緣女少家貧忘卻爲夫賢誰知厚俸今無分枉向秋風吹紙錢

答騎馬入空臺

君入空臺去朝往暮還來我入泉臺去泉門無復開鰥夫仍系職稚女未勝哀寂寞咸陽道家人覆墓回

答山驛夢

入君旅夢來千里閉我幽魂欲二年莫忘平生行坐處後堂階下竹叢前

和元九與呂二同宿話舊感贈

見君新贈呂君詩憶得同年行樂時爭入杏園齊馬首濳過柳曲鬭蛾眉八人雲散俱遊宦七度花開盡別離聞道秋娘猶且在至今時復問微之

憶元九

渺渺江陵道相思逺不知近來文卷裏半是憶君詩

蕭員外寄新茶

蜀茶寄到但驚新渭水煎來始覺珍滿甌似乳堪持翫況是春深酒渇人

寄上大兄【已後詩在邽林居作】

秋鴻過盡無書信病帶紗巾彊出門獨上花臺東北望日西愁立到黃昏

病中哭金鑾子【小女子名】

豈料吾方病翻悲汝不全臥驚從枕上扶哭就燈前有女誠爲累無兒豈免憐病來才十日養得已三年慈淚隨聲迸悲傷遇物牽故衣猶架上殘藥尙頭邊送出深村巷看封小墓田莫言三里地此別是終天

寄內

桑條初緑卽爲別柿葉半紅猶未歸不如村婦知時節解爲田夫秋搗衣

病气

自知气發每因情情在何由气得平若問病根深與淺此身應與病齊生

嘆元九

不入城中來五載同時班列盡官髙何人牢落猶依舊惟有江陵元士曹

眼暗

早年勤倦看書苦晚嵗悲傷出淚多眼損不知都自取病成方悟欲如何夜昏乍似燈將滅朝闇長疑鏡未磨千藥萬方治不得惟應閉目學頭陀

得袁相書

谷苗深處一農夫面黑頭斑手把鋤何意使人猶識我就田來送相公書

病中作

病來城裏諸親故厚薄親疎心自知惟有蔚章於我分深於同在翰林時

感化寺見元九劉三十二題名處

微之謫去千餘里太白無來十一年今日見名如見面塵埃壁上破窓前

遊悟貞寺回山下別張殷衡

世緣未了治不得孤負靑山心共知愁君又入都門去卽是紅塵滿眼時

村居寄張殷衡

金氏村中一病夫生涯濩落性靈迂惟看老子五千字不蹋長安十二衢藥銚【徒弔切】夜傾殘酒暖竹牀寒取舊氈鋪聞君欲發江東去能到茅庵訪別無

病中得樊書

荒村破屋經年臥寂絕無人問病身惟有東都樊著作至今書信尙殷勤

開元九詩書卷

紅箋白紙兩三束半是君詩半是書經年不展緣身病今日開看生蠧魚

晝臥

抱枕無言語空房獨悄然誰知盡日臥非病亦非眠

夜坐

庭前盡日立到夜燈下有時坐徹明此情不語何人防時復長吁一兩聲

暮立

黃昏獨立佛堂前滿地槐花滿樹蟬大抵四時心緫苦就中腸斷是秋天

有感

絕與斷絲猶有卻續時惟有腸斷無應續得期

答友問

似玉童顏盡如霜病鬂新莫驚身頓老心更老於身

村夜

霜艸蒼蒼情切切村南村北行人絕獨出門前望野田月明蕎麥花如雪

聞虫

闇虫喞喞夜緜緜況是秋陰欲雨天猶恐愁人暫得睡聲聲移近臥牀前

寒食夜有懷

寒食非長非短夜春風不熟不寒天可憐時節堪相憶何況無燈各早眠

贈內

漠漠闇苔新雨地微微涼露欲秋天莫對月明思往事損君顏色減君年

得錢舎人書問眼疾

春來眼闇少心情防盡黃連尙未平惟得君書勝得藥開緘未讀眼先明

還李十一馬

傳語李君勞寄馬病來惟拄杖持身縱擬彊騎無出處卻將牽與趂朝人

九日寄行簡

摘得菊花得酒繞村騎馬思悠悠下邽田地平如掌何處登髙望梓州

夜坐

斜月入前楹迢遙夜坐情梧桐上階影蟋蟀近牀聲曙傍窓閒至秋從簟上生感時因憶事不寢到雞鳴

村居二首

田園莽蒼經春早籬落蕭條盡日風若問經過談笑者不過田舎白頭翁

門閉仍逢雪廚寒未起煙貧家重寥落半爲日髙眠

早春

雪散因和气冰開得暖光春銷不得處惟有鬂邊霜

和夢遊春詩一百韻【並序】

微之旣到江陵又以夢遊春詩七十韻寄予且題其序曰斯言也不可使不知吾者知知吾者亦不可使不知樂天知吾也吾不敢不使吾子知予辱斯言三復其防大抵悔旣往而悟將來也然予以爲苟不悔不寤則巳若悔於此則宜悟於彼也反於彼而悟於妄則宜歸於眞也況與足下外服儒風內宗梵行者有日矣而今而後非覺路之返也非空門之歸也將安反乎將安歸乎今所和者其章防卒歸於此夫感不甚則悔不熟感不至則悟不深故廣足下七十韻爲一百韻重爲足下陳夢遊之中所以甚感者敍婚仕之際所以至感者欲使曲盡其妄周知其非然後返乎眞歸乎實亦猶法華經序火宅偈化城維摩經入淫舎過酒肆之義也微之微之予斯文也尢不可使不知吾者知幸藏之云爾昔君夢遊春夢遊仙山曲怳若有所遇似愜平生欲因尋菖蒲水漸入桃花谷到一紅樓家愛之看不足池流渡淸泚【雌氏切】艸嫩蹋緑蓐門柳闇全低檐櫻紅半熟轉行深深院過盡重重屋烏龍臥不驚靑鳥飛相逐漸聞玉佩響始辧珠履躅遙見窓下人娉婷十五六霞光抱明月蓮艷開初旭嫖雲雨仙氛氳蘭麝馥風流薄梳洗時世寛妝束袖輭【乳兗切柔也】異文綾裾輕單絲縠裙腰銀綫壓梳掌金筐蹙帶纈紫蒲萄袴花紅石竹凝情都未語付意微相矚眉斂逺山靑鬟低片雲緑帳牽翡翠帶被解鴛鴦襆【博木切】秀色似堪飡穠華如可掬半捲錦頭席斜鋪繡腰褥朱唇素指勻粉汗紅綿撲心驚睡易覺夢斷防難續籠委獨棲禽劍分連理木存誠期有感誓志貞無黷京洛八九春未曾花裏宿壯年徒自棄佳防應無復鸞歌不重聞鳯兆徒滋卜韋門女淸貴裴氏甥賢淑羅扇夾花燈金鞍攢繡轂旣傾南國貌遂坦東牀腹劉阮心漸忘潘揚意方睦新修履信第初食尙書祿九醖備聖賢八珍窮水陸秦家重蕭史彥輔憐衞叔朝饌饋獨盤夜醪傾百斛親賓盛輝赫妓樂紛【弋涉切】煜【餘六切】宿醉才解酲朝歡俄枕麯飲過君子爭令甚將軍酷酩酊歌鷓鴣顚狂舞鴝【音劬】鵒【音欲】月流春夜短日下秋天速謝傅隙過駒蕭娘風送燭全凋蕣花折半死梧桐禿闇鏡對孤鸞哀畱寡鵠淒淒隔幽顯冉冉移寒燠萬事此時休百身何處贖提攜小兒女將領舊姻族再入朱門行一傍靑樓哭櫪空無廐馬水涸失池鶩【莫卜切鵬也】搖落廢井梧荒涼故籬菊莓苔上幾閣塵土生琴築【張六切似箏十三弦】舞榭綴蠨蛸歌梁聚蝙蝠嫁分紅粉妾賣散蒼頭僕門客思徬徨家人泣吚噢心期正蕭索宦序仍拘局懷策入崤函驅車辭郟鄏逢時念旣濟聚學思大畜端詳筮仕蓍磨拭穿楊鏃始從讎校職首中賢良目一拔侍瑤墀再升紆繡服誓酬君王寵願使朝廷肅密勿奏封章淸明操憲牘鷹韝中病下豸角當邪觸糺謬盡東周申寃動南蜀危言詆閽寺直气忤釣軸不忍曲作鉤乍能折爲玉捫心無愧畏騰口有謗讟只要明是非何曾虞禍福車摧太行路劍落酆城獄襄漢問修途荊蠻指殊俗謫爲江府掾遣事荊州牧趨走謁麾幢【枯江切】喧煩視鞭朴簿書常自領縲囚每親鞠竟日坐官曹經旬曠休沐宅荒渚宮艸馬瘦畬田粟薄俸等涓毫微官同桎梏月中照形影天際辭骨肉鶴病翅羽垂獸窮爪牙縮行看須間白誰勸杯中緑時傷大野麟命問長沙鵩夏梅山雨漬秋瘴海云毒巴水白茫茫楚山靑簇簇吟君七十韻是我心所蓄旣去誠莫追將來幸前朂欲除憂惱病當取禪經讀須悟事皆空無令念將屬請思遊春夢此夢何閃倐【式竹切】艷色卽空花浮生乃焦谷良姻在佳偶頃刻爲單獨入仕欲榮身須臾成黜辱合者離之始樂兮憂所伏愁恨僧祗長歡榮剎那促覺悟因傍諭迷執由當局膏明誘暗蛾陽焱【以贍切】奔癡鹿貪爲苦聚落愛是悲林麓水蕩無明波輪回死生輻塵應甘露灑垢待醍醐浴障要智燈燒魔須慧刀戮外燻性易染內戰心難衂【女六切】法句與心玉期君日三復【微之常以法句及心玉頭陁經相示故申言以卒其志也】

王昭君二首【時年十七】

滿面胡沙滿鬂風眉銷殘黛臉銷紅愁苦辛勤憔悴盡如今卻是畫圖中

漢使卻回憑寄語黃金何日贖蛾眉君王若問妾顏色莫道不如宮裏時

白氏長慶集卷十四

欽定四庫全書

白氏長慶集卷十五

唐白居易撰

律詩【五言七言自兩韻至一百韻凡九十九首】

渭村退居寄禮部崔侍郎翰林錢舎人詩一百韻

聖代元和嵗閒居渭水陽不才甘命舛多幸遇時康朝野分倫序賢愚定否臧重文疎卜式尙少棄馮唐由是推天運從玆樂性場籠禽放髙翥霧豹得深藏世慮休相擾身謀且自彊猶須務衣食未免事農桑薙【他計切又音雉】艸通三徑開田占一坊晝扉肩白版夜碓掃黃粱隙地治場圃閒時糞土疆枳籬編刺夾薤【何戒切葷菜也】壠擘科秧穡力嫌身病農心願嵗穰【如羊切】朝衣典杯酒佩劍博牛羊困倚栽松鍤饑提采蕨筐引泉來後防移竹下前岡生計𨿽勤苦家貧甚渺茫塵埃常滿甑錢帛少盈囊弟病仍扶杖妻愁不出房傳衣念襤【盧監切】褸【兩舉切】舉案笑糟糠犬吠村胥鬧蟬鳴織婦忙納租看縣帖輸粟問軍倉夕歇攀村樹秋行繞野塘云容陰慘澹月色冷悠揚蕎麥鋪花白棠棃間葉黃早寒風摵摵【山責切隕落貌】新霽月蒼蒼園菜迎霜死庭蕪過雨荒檐空愁宿鷰壁闇思啼螿眼爲看書損肱因運甓傷病骸渾似木老鬢欲成霜少睡知年長端憂覺夜長舊遊多廢忘往事偶思量忽憶煙霄路常陪劍履行登朝思檢束入閣學趨蹌命偶風雲防恩覃雨露霶沾枯發枝葉磨鈍起鋒鋩崔閤連鑣騖錢兄接翼翔齊竽混韶夏燕石厠琳瑯同日升金馬分宵直未央共詞加寵命合表謝恩光廐馬驕初跨天廚味始嘗朝晡【奔模切】頒餅餌寒暑賜衣裳對秉鵝毛筆俱含雞舌香靑縑衾薄絮朱裏幕髙張晝食恆連案宵眠每並牀差肩承詔防連署進封章起艸偏同視疑文最共詳滅私容防竄窮理折毫芒便共輸肝膽何曾異肺腸愼微防石奮決密學張湯禁闥靑交瑣官垣紫界墻井欄排菡萏檐瓦鬭鴛鴦樓額題鳷【防而切】鵲池心浴鳳凰風枝萬年動溫樹四時芳宿露凝金掌晨暉上璧璫砌筠塗緑粉庭果滴紅漿曉從朝興慶春陪宴柏梁傳呼鞭索索拜舞佩鏘鏘仙仗環雙闕神兵辟兩廂火翻紅尾斾水卓白竿槍滉漾經魚藻深沈近浴堂分庭皆命婦對面卽儲皇貴主冠浮動親王轡鬧裝金鈿相照耀朱紫間熒煌毬簇桃花綺歌巡竹葉觴窪【烏切】銀中貴帶昂黛內人妝賜褉【胡計切】東城下頒酺【毘逋切】曲水傍樽罍分聖酒妓樂借仙倡淺酌看紅藥徐吟把緑楊宴回過禦陌行歇入僧房白鹿原東郭靑龍寺北廊望春花景暖避暑竹風涼下直閒如社尋芳醉似狂有時還後到無處不相將雞鶴初𨿽雜蕭蘭久乃彰來燕隗貴重去魯孔淒惶聚散期難定飛沈勢不常五年同晝夜一別似參【疏簪切】商屈折孤生竹銷摧百錬鋼途窮任憔悴道在肯徬徨尙念遺簪折仍憐病雀瘡防寒分賜帛救餒減餘糧藥物來盈裹書題寄滿箱殷勤翰林主珍重禮闈郎喣沫誠多謝搏扶豈所望提攜勞气力吹簸不飛揚拙劣才何用龍鐘分自當妝嫫徒費黛磨甋【丁歷磚也】切詎成璋習隠將時背干名與道妨外身宗老氏齊物學蒙莊疎放遺千慮愚蒙守一方樂天無怨嘆倚命不劻勷憤懣胸須豁交加臂莫攘珠沈猶是寶金躍未爲祥泥尾休搖掉灰心罷激昂漸閒親道友因病事醫王息亂歸禪定存神入坐亡斷癡求慧劍濟苦得慈航不動爲吾志無何是我鄕可憐身與世從此兩相忘

酬盧祕書二十韻【時初奉詔除贊善大夫】

謬歷文塲選慙非翰苑才雲霄髙蹔致毛羽弱先摧識分忘軒冕知歸返艸萊杜陵書積蠧丰獄劍生苔晦厭鳴雞雨春驚震蟄雷舊恩收墜履新律動寒灰鳳詔容徐起鵷行許重陪衰顏𨿽拂拭蹇步尙徘徊睡少鐘偏警行遲漏苦催風霜趂朝去雨雪拜陵回上感君猶念傍慙友或推石頑鐫費力女醜嫁勞媒倐忽靑春度奔波白石頽性將時共背病與老俱來聞有蓬壺客知懷杞梓材世家標甲第官職滯麟臺筆盡鉛黃防詩成錦繡堆嘗思豁雲霧忽喜訪塵埃心爲論文合眉因勸善開不勝珍重意滿袖寫瓊瓌

題盧祕書夏日新栽竹二十韻

湘竹初封植盧生此考槃久持霜節苦新托露根難等度須當砌疎稠要滿欄買憐分薄俸栽稱作閒官葉剪藍羅碎莖抽玉琯端幾聲淸淅瀝一簇緑檀欒未夜靑嵐入先秋白露團拂肩搖翡翠慰手防瑯玕韻透窓風起陰鋪砌月殘炎天聞覺冷窄地見疑寛梢動勝搖扇枝低好掛冠碧籠煙羃羃【莫狄切】珠灑雨珊珊晚籜【他各切】晴雲展陰芽蟄虺蟠愛從抽馬策惜未截魚竿松韻徒煩聽桃夭不足觀梁慙當家杏臺陋本司蘭【古詩云盧家蘭室杏爲梁又祕書府卽蘭臺也】撐撥詩人興勾牽酒客歡靜連蘆簟滑涼拂葛衣單豈止消時暑應能保嵗寒莫同凡艸木一種夏中看

渭村酬李二十見寄

百里音書何太遲暮秋把得暮春詩柳條緑日君相憶棃葉紅時我始知莫嘆學官貧冷落猶勝村客病支離形容意緒遙看取不似華陽觀裏時

初授贊善大夫早朝寄李二十助教

病身初謁靑宮日衰貌新垂白髮年寂寞曹司非熱地蕭條風雪是寒天逺坊早起常侵鼓痩馬行遲苦費鞭一種共君官職冷不如猶得日髙眠

欲與元八卜鄰先有是贈

平生心迹最相親欲隠墻東不爲身明月好同三徑夜緑楊宜作兩家春每因暫出猶思伴豈得安居不擇鄰何獨終身數相見子孫長作隔墻人

遊城南畱元九李二十晚歸

老遊春飲莫相違不獨花稀人亦稀更勸殘杯看日影猶應趂得鼓聲歸

廣宣上人以應制詩見示因以贈之詔許上人居安國寺紅樓院以詩供奉

道林談論惠休詩一到人天便作師香積筵承紫泥詔昭陽歌唱碧雲詞紅樓許住請銀鑰翠輦陪行蹋玉墀惆悵甘泉曾侍從與君前後不同時

重過祕書舊房因題長句【時爲贊善大夫】

閣前下馬思徘徊第二房門手自開昔爲白面書郎去今作蒼頭贊善來吏人不識多新補松竹相親是舊栽應有題墻名姓在試將衫袖拂塵埃

重到城七絕句

見元九

容貌一日減一日心情十分無九分每逢陌路猶嗟嘆何況今朝是見君

髙相宅

靑苔故里懷恩地白髮新生抱病身涕淚𨿽多無哭處永寧門館屬他人

張十八

諌垣幾見遷遺補憲府頻聞轉殿監獨有詠詩張太祝十年不攺舊官銜

劉家花

劉家墻上花還發李十門前艸又春處處傷心心始悟多情不及少情人

裴五

莫怪相逢無笑語感今思舊防門前張家伯仲偏相似每見靑楊一惘然

仇家酒

年年老去歡情少處處春來感事深時到仇家非愛酒醉時心勝醒時心

恆寂師

舊遊分散人零落如此傷心事幾條防逐禪師坐禪去一時滅盡定中消

靖安北街贈李二十

楡莢拋錢柳展眉兩人並馬語行遲還似往年安福寺共君私試卻回時

重傷小女子

學人言語憑牀行嫩似花房脆似瓊才知恩愛迎三嵗未辧東西過一生汝異下殤應殺禮吾非上聖詎忘情傷心自嘆鳩巢拙長墮春雛養不成

過顏處士墓

向墳通徑沒荒榛滿室詩書積闇塵長夜肯教黃壤曉悲風不許白楊春簞瓢顏子生仍促布被黔婁死更貧未防悠悠上天意惜將富壽與何人

題周皓大夫新亭子二十二韻

東道常爲主南亭別待賓規模何日創景致一時新廣砌羅紅藥疎窓防緑筠鏁開賓閣曉梯上妓樓春置醴寧三爵加籩過八珍茶香飄紫筍膾縷落紅鱗輝赫車輿鬧珍奇鳥獸馴獼猴看櫪馬鸚鵡喚家人錦額簾髙捲銀花盞慢巡勸嘗光祿酒許看洛川神【周兼光祿卿有家妓數十人】斂翠凝歌黛流香動舞巾裙翻繡鸂鷘梳陷鈿麒麟怨音含楚箏嬌語帶秦侍兒催畫燭醉客吐文茵投轄多連夜鳴珂便達晨入朝紆紫綬待漏擁朱輪貴介交三事光榮照四鄰甘濃將奉客穏暖不緣身十載歌鐘地三朝節鉞臣愛才心倜儻惇舊禮殷勤門以招賢盛家因好事貧始知豪傑意富貴爲交親

賦得聴邊鴻

驚風吹起塞鴻羣半拂平沙半入云爲問昭君月下聴何如蘇武雪中聞

見楊宏貞詩賦因題絕句以自諭

賦句詩章妙入神未年三十卽無身常嗟薄命形憔悴若比宏貞是幸人

病中早春

今朝枕上覺頭輕彊起堦前試腳行羶膩斷來無气力風痰惱得少心情暖銷霜瓦津初合寒減冰渠涷不成惟有愁人鬢間雪不隨春盡逐春生

送人貶信州判官

地僻山深古上饒土風貧薄道程遙不惟遷客須恓屑見說居人也寂寥溪畔毒沙藏水弩城頭枯樹下山魈【先雕切】若於此郡爲卑吏刺史防前又折腰

曲江醉後贈諸親故

郭東丘墓何年客江畔風光幾日春只合殷勤逐杯酒不須疎索向交親中天或有長生藥下界應無不死人除卻醉來開口笑世間何事更關身

和元八侍禦升平新居四絕句【時方與元八卜鄰】看花屋

忽驚映樹新開屋卻似當檐故種花可惜年年紅似火今春始得屬元家

累土山

堆土漸髙山意出終南移入戶庭間玉峯藍水應惆悵恐見新山望舊山【元八舊居在藍田山】

髙亭

亭脊太髙君莫拆東家畱取當西山好看落日斜銜處一片春嵐映半環

松樹

白金換得靑松樹君旣先栽我不栽幸有西風易憑仗夜深偸得好聲來

醉後卻寄元九

蒲池村裏匆匆別澧水橋邊兀兀回行到地門殘酒醒萬重離恨一時來

重寄

蕭散弓驚鴈分飛劍化龍悠悠天地內不死防相逢李十一舎人松園飲小酎酒得元八侍禦詩敍云在臺中推院有鞠獄之苦卽事書懷因酬四韻

愛酒舎人開小酌能文禦史寄新詩亂松園裏醉相憶古柏防前忙不知早夏我當逃暑日晚衙君是慮囚時惟應淸夜無公事新艸亭中好一期

重到華陽觀舊居

憶昔初年三十二當時秋思已難堪若爲重入華陽院病鬢愁心四十三

答勸酒

莫怪近來都不飲幾回因醉卻沾巾誰料平生狂酒客如今變作酒悲人

題王侍禦池亭

朱門深鎖春池滿岸落薔薇水浸莎畢竟林塘誰是主主人來少客來多

聴水部吳員外新詩因贈絕句

朱紱仙郎白雪歌和人𨿽少愛人多明朝說向詩家道水部如今不姓何

雨夜憶元九

天陰一日便堪愁何況連宵雨不休一種雨中君最苦偏梁閣道向通州

雨中元九詩訪元八侍禦

微之詩卷憶同開暇日多應不入臺好句無人堪共詠衝泥蹋水就君來

贈楊祕書巨源【楊嘗有贈洺州詩由三刀夢益州一箭取遼城由是知名】

早聞一箭取遼城相識𨿽新有故情淸句三朝誰是敵白須四海半爲兄貧家薙【他計切】艸時時入痩馬尋花處處行不用更教詩過好折君官職是聲名

和武相公感韋令公舊池孔雀【同用深字】

索寞少顏色池邊無主禽難收帶泥翅易結著人心頂毳【充芮切】落殘碧尾花銷闇金放歸飛不得雲海故巢深

寄生衣與微之因題封上

淺色縠紗輕似霧紡花紗袴薄如雲莫嫌輕薄但知著猶恐通州熱殺君

白牡丹

白花冷淡無人愛亦占芳名道牡丹應是東宮白贊善被人還喚作朝官

夢舊

別來老大苦修道鏈得離心成死灰平生憶念消磨盡昨夜因何入夢來

戲題盧祕書新移薔薇

風動翠條腰嫋嫋露垂紅萼淚闌干移他到此須爲主不愛花人莫使看

曲江夜歸聞元八見訪

自入臺來見面稀班中遙得揖容輝早知相憶來相訪悔待江頭明月歸

苦熱題恆寂師禪室

人人避暑走如狂獨有禪師不出房可是禪房無熱到但能心靜卽身涼

微之到通州日授館未安見塵壁間有數行字讀之卽僕舊詩其落句雲緑水紅蓮一朶開千花百艸無顏色然不知題者何人也微之吟嘆不足因綴一章兼錄僕詩本同寄省其詩乃是十五年前初及第時贈長安妓人阿軟絕句緬思往事杳若夢中懷舊感今因酬長句

十五年前似夢遊曾將詩句結風流偶助笑歌嘲阿軟可知傳誦到通州昔教紅袖佳人唱今遣靑衫司馬愁惆悵又聞題處所雨淋江館破墻頭

得微之到官後書備知通州之事悵然有感因成四章

來書子細說通州州在山根峽岸頭四面千重火雲合中心一道瘴江流虫蛇白晝攔官道蚊蚋黃昬撲郡樓何罪遣君居此地天髙無處問來由

匼【遏合切】匝巓山萬仞餘人家應似甑中居寅年籬下多逢虎亥日沙頭始賣魚衣斑梅雨長須熨米澀畬田不解鉏努力安心過三考已曾愁殺李尙書【李實尙書先貶此州身歿於彼處】

人稀地僻醫巫少夏旱秋霖瘴瘧多老去一身須愛惜別來四體得如何侏儒飽笑東方朔薏苡讒憂馬伏波莫遣沈愁結成病時時一唱濯纓歌

通州海內恓惶地司馬人間冗長官傷鳥有驚不定臥龍無水動應難劍埋獄底誰深掘松偃霜中盡冷看舉目爭能不惆悵髙車大馬滿長安

病中答招飲者

顧我鏡中悲白髮盡君花下醉靑春不緣眼痛兼身病可是樽前第二人

鷰子樓三首【並序】

徐州故尙書張有愛妓曰盼盼善歌舞雅多風態予爲校書郎時遊徐泗閒張尙書宴予酒酣出盼昐以佐歡歡甚予因贈詩云醉嬌勝不得風嫋牡丹花盡歡而去邇後絕不相聞迨玆僅一紀矣昨日司勲員外郎張仲素繢之訪予因吟新詩有燕子樓三首詞甚婉麗詰其由爲盼盼作也繢之從事武寧軍累年頗知盼盼始末云尙書旣沒歸東洛而彭城有張氏舊第第中有小樓名燕子盼盼念舊愛而不嫁居是樓十餘年幽獨塊然於今尙在予愛繢之新詠感彭城舊遊因同其題作三絕句

滿窓明月滿簾霜被冷燈殘拂臥牀燕子樓中霜月夜秋來只爲一人長

鈿暈羅衫色似煙幾回欲著卽澘然自從不舞霓裳曲疊在空箱十一年

今春有客洛陽回曾到尙書墓上來見說白楊堪作柱爭教紅粉不成灰

初貶官過望秦嶺【自此後詩江州路上作】

艸艸辭家憂後事遲遲去國問前途望秦嶺上回頭立無限秋風吹白須

藍橋驛見元九詩【詩中云江陵歸時逢春雪】

藍橋春雪君歸日秦嶺秋風我去時每到驛亭先下馬循墻繞柱覓君詩

韓公堆寄元九

韓公堆北澗西頭冷雨涼風拂面秋努力南行少惆悵江州猶似勝通州

發商州

商州館裏停三日待得妻孥相逐行若比李三猶自勝兒啼婦哭不聞聲

武關南見元九題山石橊花見寄

往來同路不同時前後相思兩不知行過關門三四里橊花不見見君詩

紅鸚鵡【商山路逢】

安南逺進紅鸚鵡色似桃花語似人文章辯慧皆如此籠檻何年出得身

題四皓廟

臥逃秦亂起安劉舒捲如雲得自由若有精靈應笑我不成一事謫江州

罷藥

自學坐禪休服藥從他時復病沈沈此身不要全彊健彊健多生人我心

白鷺

人生四十未全衰我爲愁多白髮垂何故水邊雙白鷺無愁頭上亦垂絲

襄陽舟中

下馬襄陽郭移舟漢陰驛秋風截江起寒浪連天白本是多愁人復此風波夕

江夜舟行

煙澹月蒙蒙舟行夜色中江鋪滿槽水帆展半檣風叫曙嗷嗷鴈啼秋喞喞虫只應催北客早作白須翁

紅藤杖

交親過滻別車馬到江回惟有紅藤杖相隨萬里來

江上吟元八絕句

大江深處月明時一夜吟君小律詩應有水仙濳出聴翻將唱作步虛詞

途中感秋

節物行搖落年顏坐變衰樹初黃葉日人欲白頭時鄕國程程逺親朋處處辭惟鄰病與老一步不相離

登郢州白雪樓

白雪樓中一望鄕靑山簇簇水茫茫朝來渡口逢京使說道煙塵近洛陽【時淮西冦未平】

舟夜贈內

三聲猿後垂鄕淚一葉舟中載病身莫憑水窓南北望月明月闇緫愁人

逢舊

我梳白髮添新恨君掃靑蛾減舊容應被傍人怪惆悵少年離別老相逢

臼口阻風十日

洪濤白浪塞江津處處邅回事事迍世上方爲失途客江頭又作阻風人魚鰕遇雨腥盈鼻蚊蚋和煙癢滿身老大光陰能幾日等閒臼口坐經旬

浦中夜汨

闇上江隄還獨立水風霜气夜稜稜回看深浦停舟處蘆荻花中一防燈

盧侍禦與崔評事爲予於黃鶴樓置宴宴罷同望

江邊黃鶴古時樓勞置華筵待我遊楚使渺【匹妙切】茫雲水冷商聲淸脆管秋白花浪濺頭陀寺紅葉林籠鸚鵡洲摠是平生未行處醉來堪賞醒堪愁

舟中讀元九詩

把君詩卷燈前讀詩盡燈殘天未明眼痛滅燈猶闇坐逆風吹浪打船聲

舟行阻風寄李十一舎人

扁舟厭泊煙波上輕策閒尋浦嶼【象呂切】間虎蹋靑泥稠似印風吹白浪大於山且愁江郡何時到敢望京都幾嵗還今日料君朝退後迎寒新酎暖開顏【李好小酎酒故云】

雨中題衰柳

濕屈靑條折寒飄黃葉多不知秋雨意更遣欲何如

題王處士郊居

半依云渚半依山愛此令人不欲還負郭田園八九頃向陽茅屋兩三間寒松縱老風標在野鶴𨿽饑飲啄閒一臥江村來早晚著書盈帙鬢毛斑

嵗晚旅望

朝來暮去星霜換陰慘陽舒气序牽萬物秋霜能壊色四時冬日最凋年煙波半露新沙地鳥雀羣飛欲雪天向晚蒼蒼南北望窮陰離思兩無邊

晏坐閒吟

昔爲京洛聲華客今作江湖潦倒翁意气銷磨羣動裏形骸變化百年中霜侵殘鬢無多黑酒伴衰顏只蹔紅願學禪門非想定千愁萬念一時空

題李山人

防無煙火室無妻籬落蕭條屋舎低每日將何療饑渴井華云粉一刀圭

讀莊子

去國辭家謫異方中心自怪少憂傷爲尋莊子知歸處認得無何是本鄕

江樓偶宴贈同座

南浦閒行罷西樓小宴時望湖憑檻久待月放杯遲江果嘗盧橘山歌聴竹枝相逢且同樂何必舊相知

放言五首【並序】

元九在江陵時有放言長句詩五首韻髙而體律意古而詞新予每詠之甚覺有味𨿽前輩深於詩者未有此作惟李頎【渠宜切】有雲濟水至淸河自濁周公大聖接輿狂斯句近之矣予出佐潯陽未屆所任舟中多暇又江上獨吟因綴五篇以續其意耳

朝眞暮僞何人辯古往今來底事無但愛莊生能詐聖可知寧子解佯愚艸螢有耀終非火荷露𨿽團豈是珠不取燔柴兼照乘可憐光彩亦何殊

世途倚伏都無定塵网牽纒卒未休禍福回還車轉轂榮枯反覆手藏鉤龜靈未免刳腸患馬失應無折足憂不信君看奕棋者輸贏須待局終頭

贈君一法決狐疑不用鉆龜與祝蓍試王要燒三日滿【眞玉燒三日不熱】辧材須待七年期【豫章木生七年而後知】周公恐懼流言日王莽謙恭未篡時向使當時身便死一生眞僞復誰知

誰家第宅成還破何處親賓哭復歌昨日屋頭堪炙手今朝門外好張羅北邙未省畱閒地東海何曾有定波莫笑賤貧誇富貴共成枯骨兩如何

泰山不要欺毫末顏子無心羨老彭松樹千年終是朽槿花一日自爲榮何須戀世常憂死亦莫嫌身漫厭生生去死來都是幻幻人哀樂系何情

嵗暮道情二首

壯日苦曾驚嵗月長年都不惜光陰爲學空門平等法先齊老少死生心

半故靑衫半白頭雪風吹面上江樓禪功自見無人覺合是愁時亦不愁

讀李杜詩集因題卷後

翰林江左日員外劍南時不得髙官職仍逢苦亂離暮年逋客恨浮世謫仙悲吟詠流千古聲名動四夷文場供秀句樂府待新詞天意君須防人間要好詩【賀監知章目李白爲謫仙人】

彊酒

若不坐禪銷妄想卽須吟醉放狂歌不然秋月春風夜爭那閒思往事何

獨樹浦雨夜寄李六郎中

忽憶兩家同里巷何曾一處不追隨閒遊預算分朝日靜語多同待漏時花下放狂衝黑飲燈前起坐徹明棋可知風雨孤舟夜蘆葦叢中作此詩

聴崔七妓人箏

花臉雲鬟坐玉樓十三弦裏一時愁憑君向道休彈去白盡江州司馬頭

望江州

江回望見雙華表知是潯陽西郭門猶去孤舟三四里水煙沙雨欲黃昏

初到江州

潯陽欲到思無窮庾亮樓南湓口東樹木凋疎山雨後人家低濕水煙中菇【攻乎切】蔣【子良切】餧馬行無力蘆荻編房臥有風遙見朱輪來出郭相迎勞動使君公

醉後題李馬二妓

行搖云髻花鈿節應似霓裳趂管艶動舞裙渾是火愁凝歌黛欲生煙有風縱道能回雪無水何由忽吐蓮疑是兩般心未決雨中神女月中仙

盧侍禦小妓乞詩座上畱贈

郁金香汗裛【一入切】歌巾山石橊花染舞裙好似文君還對酒勝於神女不歸云夢中那及覺時見宋玉荊王應羨君

白氏長慶集卷十五

欽定四庫全書

白氏長慶集卷十六

唐白居易撰

律詩

東南行一百韻寄通州元九侍禦灃州李十一舎人果州崔二十二使君開州韋大員外庾三十二補闕杜十四拾遺李二十助教員外竇七挍書

南去經三楚東來過五湖山頭看館水面問徵途地逺窮江界天低極海隅飄零同落葉浩蕩似乘桴漸覺鄕原異深知土產殊夷音語嘲唽【先擊切】蠻態笑睢旴水市通闤闠煙村混舳【直六切】艫【龍都切】吏徵魚戶稅人納火田租亥日饒鰕蠏寅年足虎防【抽居切】成人男作丱【古患切】似鬼女爲巫樓闇攢倡婦隄喧簇販夫夜船論鋪賃春酒斷缻沽見果多盧橘聞禽悉鷓鴣山歌猿獨叫野哭鳥相呼嶺徼云成棧江郊水當郛月移翹柱鶴風泛颭檣烏鼇礙潮無信蛟驚浪不虞鼉鳴泉窟室蜃【時軫切】結气浮圖樹裂山魈【先雕切】穴沙含水弩樞喘牛犁紫芋羸馬放靑菇繡面誰家婢鵶頭幾嵗奴泥中采菱芡【巨險切】燒後拾樵蘇鼎膩愁烹鼈盤腥厭膾鱸鐘儀徒戀楚張翰浪思吳气序涼還熱光陰旦復晡【奔模】身方逐萍梗年欲近桑楡渭北田園廢江西嵗月䢐憶歸恆慘澹懷舊忽踟躕自念咸秦客嘗爲鄒魯儒蘊藏經國術輕棄度關繻賦力淩鸚鵡詞鋒敵轆轤戰文重掉鞅射策一彎弧崔杜鞭齊下元韋轡並驅名聲逼楊馬交分過蕭朱世務輕磨揣周行竊覬覦風雲皆防合雨露各霑濡共偶升平代偏慙固陋軀承明連夜直建禮拂晨趨美服頒王府珍羞降禦廚議髙通白虎諫切伏靑蒲柏殿行陪宴花樓走看酺【薄胡切】神旗張鳥獸天籟動笙竽丸劍星芒耀魚龍電策駈定場排漢旅促坐進吳歈【羊朱切吳歌曰歈】縹緲疑仙樂嬋娟勝畫圖歌鬟低翠羽舞汗墮紅珠別選閒遊伴濳招小飲徒一杯愁巳破三盞气彌麤軟美仇家酒幽閒葛氏姝十千方得斗二八正當罏論笑杓胡硉談憐鞏囁嚅李酣猶短竇庾醉更蔫【因肩切】迂鞍馬呼教住骰盤喝遣輸長驅波捲白連擲采成盧【骰盤捲白波莫走鞍馬皆當時酒令】籌並頻逃席觥嚴列置盂滿巵那可濯頽玉不勝扶入視中樞艸歸乘內廏駒醉曾衝宰相驕不揖金吾日近恩𨿽重云髙勢卻孤翻身落霄漢失腳倒泥塗博望移門籍潯陽佐郡符【予自太子贊善大夫出爲江州司馬】時情變寒暑世利算錙銖卽日辭雙闕明朝別九衢播遷分郡國次第出京都【十年春微之移佐通州其年秋予出佐潯陽明年冬杓直出牧灃州崔二十二出牧果州韋大出牧開州】秦嶺馳三驛商山上二邘【云俱切商山險道中有東西二邘】昆陽亭寂寞夏口路崎嶇大道全生棘中丁盡執殳江關未徹警淮冦尙稽誅【時淮西未平路經襄郡二州界所見如此】林對東西寺山分大小姑【東林西林寺在廬山北大姑小姑在廬山南彭蠡湖中】廬峯蓮刻削湓浦帶縈紆【蓮花峯在廬山北湓水在江城南何遜詩云湓城對湓水湓水縈如帶】九派吞靑艸【潯陽在九派南通靑艸洞庭湖】孤城覆緑蕪【南方城壁多以艸覆】黃昏鐘寂寂淸曉角嗚嗚春色辭門柳秋聲到井梧殘芳悲鶗鴂【音啼決】暮節感茱萸蘂拆金英菊花飄雪片蘆波紅日斜沒沙白月平鋪幾見林抽筍頻驚燕引雛嵗華何倏忽年少不須臾眇黙思千古蒼茫想八區孔窮緣底事顏夭有何辜龍智猶經醢龜靈未免刳窮通應已定聖哲不能逾況我身謀拙逢他厄運拘漂流隨大海錘鍜任洪鑪險阻嘗之矣棲遲命也夫沈防消意气窮餓耗肌膚防瘴和殘藥迎寒補舊襦書牀鳴蟋蟀琴匣网踟躕貧室如懸磬端憂劇守株時遭人指防數被鬼揶【余遮切】揄【云俱切】兀兀都疑夢昏昏半是愚女驚朝不起妻怪夜長吁萬里拋朋侶三年隔友於自然悲聚散不是恨榮枯去夏微之瘧今春席八殂天涯書達否泉下哭知無【去年間元九瘧書去竟未報今春聞席八殂久與還往能無慟矣】謾寫詩盈捲空盛酒滿壺只添新悵望豈復舊歡娯壯志因愁減衰容與病俱相逢應不識滿頷【戶感切】白髭須

謫居

面痩頭班四十四逺謫江州爲郡吏逢時棄置從不才未老衰羸爲何事火燒寒澗松爲燼霜降春林花委地遭時榮悴一時間豈是昭昭上天意

初到江州寄翰林張李杜三學士

早攀霄漢上天衢晚落風波委世途雨露施恩無厚薄蓬蒿隨分有榮枯傷禽側翅驚弓箭老婦低顏事舅姑碧落三仙曾識面年深記得姓名無

庾樓曉望

獨憑朱檻立淩晨山色初明水色新竹霧曉籠銜嶺月蘋風送暖過江春子城陰處猶殘雪衙皷聲前未有塵三百年來庾樓上曾經多少望鄕人

宿西林寺

木落天晴山翠開愛山騎馬入山來心知不及柴桑令一宿西林便欲回【柴桑令劉遺民是也】

江樓宴別

樓中別曲催離酌燈下紅裙間緑袍縹緲楚風羅綺薄錚鏦越調管弦髙寒流帶月澄如鏡夕吹和霜利似刀樽酒未空歡未盡舞腰歌袖莫辭勞

題山石橊花

一叢千朶壓欄幹剪碎紅綃卻作團風嫋舞腰香不盡露銷妝臉淚新幹薔薇帶刺攀應懶菡萏生泥翫亦難爭及此花檐戶下任人采防盡人看

代春贈

山吐晴峯水放光辛夷花白柳梢黃但知莫作江西意風景何曾異帝鄕

答春

艸煙低重水花明從道風光似帝京其柰山猿江上叫故鄕無此斷腸聲

櫻桃花下嘆白髮

逐處花皆好隨年貌自衰紅櫻滿眼日白髮半頭時倚樹無言久攀條欲放遲臨風兩堪嘆如雪復如絲

惜落花贈崔二十四

漠漠紛紛不柰何狂風急雨兩相和晚來悵望君知否枝上稀疎地上多

移山櫻桃

亦知官舎非吾宅且劚山櫻滿院栽上佐近來多五考少應四度見花開

官舎閒題

職散優閒地身慵老大時送春惟有酒銷日不過棊祿米麞【工良切】牙稻園疏鴨腳葵飽餐晨晏起餘暇防龜兒【龜兒卽小侄名】

晚春登大云寺南樓贈常禪師

花盡頭新白登樓意若何嵗時春日少世界苦人多愁醉非因酒悲吟不是歌求師治此病惟勸讀楞伽

北樓送客歸上都

憑髙眺逺一淒淒卻下朱欄手共攜京路人歸天直北江樓客散日平西長津欲渡回船尾殘酒重傾簇馬蹄不獨別君須彊飲窮愁自要醉如泥

北亭招客

疎散郡丞同野客幽閒官舎抵山家春風北戶千莖竹晚日東園一樹花小盞吹醅【鋪杯切】嘗冷酒深鑪敲火炙新茶能來盡日觀棊否太守知慵放晚衙

宿西林寺早赴東林滿上人之防因寄崔二十二員外

謫辭魏闕鵷鸞隔老入廬山麋鹿隨薄暮蕭條投寺宿淩晨淸淨與僧期雙林我起聞鐘後只日君趨入閣時鵬鷃髙低分皆定莫勞心力逺相思

遊寶稱寺

竹寺初晴日花塘欲晚春野猿疑防客山鳥似呼人酒嬾傾金液茶新碾玉塵可憐幽靜地堪寄老慵身

早春聞提壺鳥因題鄰家

厭聴秋猿催下淚喜聞春鳥勸提壺誰家紅樹先花發何處靑樓有酒沽進士麄豪尋靜盡拾遺風彩近都無欲期明日東鄰醉變作騰騰一俗夫

見紫薇花憶微之

一叢闇淡將何比淺碧籠裙襯紫巾除卻微之見應愛人間少有別花人

薔薇花一叢獨死不知其故因有是篇

柯條未嘗損根蕟不曾移同類今齊茂孤芳忽獨萎仍憐委地日正是帶花時碎碧初凋葉燋紅尙戀枝榦坤無厚薄艸木自榮衰欲問因何事春風亦不知

湖亭望水

久雨南湖漲新晴北客過日沈紅有影風定緑無波岸沒閭閻少灘平船舫多可憐心賞處其柰獨遊何

閒遊

外事因慵廢中懷與靜期尋泉上山逺看筍出林遲白石磨樵斧靑竿理釣絲澄淸深淺好最愛夕陽時

憶微之傷仲逺【李三仲逺去年春喪】

幽獨辭羣久漂流去國賒只將琴作伴惟以酒爲家感逝因看水傷離爲見花李三埋地底元九謫天涯舉眼靑雲逺回頭白日斜可能勝賈誼猶自滯長沙

過鄭處士

聞道移居村塢間竹林多處獨開關故來不是求他事暫借南亭一望山

霜雨苦多江湖暴漲塊然獨望因題北亭

自作潯陽客無如苦雨何陰昏晴日少閒悶睡時多湖闊將天合云低與水和籬根舟子語巷口釣人歌霧鳥沈黃气風帆蹵白波門前車馬道一宿變江湖

春末夏初閒遊江郭二首

閒出乘輕屐徐行蹋軟沙觀魚傍湓浦看竹入楊家【湓浦多魚浦西有楊侍郎宅多好竹】林迸穿籬筍藤飄落水花雨埋釣舟小風颺酒旗斜嫩剝靑菱角濃煎白茗茶淹畱不知夕城樹欲棲鴉

二

柳影繁初合鶯聲澁漸稀早梅迎夏結殘絮送春飛西日韶光盡南風暑气微展張新小簟熨帖舊生衣緑蟻杯香嫩紅絲鱠縷肥故園無此味何必苦思歸

紅藤杖【杖出南蠻】

南詔紅藤杖西江白首人時時步月處處把尋春勁健孤莖直疎圓六節勻火山生處逺瀘水洗來新粗細才盈手髙低僅過身天邊望鄕客何日拄歸秦

風雨中尋李十一因題船上

匹馬來郊外扁舟在水濱可憐衝客來訪阻風人小醘【苦盍切】沽淸醑【私防切】行廚煮白鱗停杯看柳色各憶故園春

題廬山山下湯泉

一眼湯泉流向東浸泥澆艸暖無功驪山溫水因何事流入金鋪玉甃中

寄蘄州簟與元九因題六韻【時元九鰥居】

笛竹出蘄春霜刀劈翠筠織成雙鎖簟寄與獨眠人捲作筒中布舒爲席上珍滑如鋪薤葉冷似臥龍鱗淸潤宜乘露鮮華不受塵通州炎瘴地此物最關身

秋熱

西江風接南威暑气常多風气微猶道江州最涼冷至今九月著生衣

題元八溪居

溪嵐漠漠樹重重水檻山牕次第逢晚葉尙開紅躑躅秋芳初結白芙蓉聲來枕上千年鶴影落杯中五老峯更媿殷勤畱客意魚鮮飯細酒香濃

晚出西郊

散吏閒如客貧州冷似村早涼湖北岸殘照郭西門嬾鑷【尼輒切】從須白休醫任眼昏老來何所用少興不多言

階下蓮

葉展影翻當砌月花開香散入簾風不如種在天池上猶勝生於野水中

端居詠懷

賈生俟罪心相似張翰思歸事不如斜日早知驚鵩鳥秋風悔不憶鱸魚胸襟曾貯匡時策懷袖猶殘諫獵書從此萬緣都擺落欲攜妻子買山居

夜宿江浦聞元八攺官因寄此詩

君遊丹陛已三遷我泛滄浪欲二年劍佩曉趨雙鳯闕煙波夜宿一漁船交親盡在靑雲上鄕國遙拋白日邊若報生涯應笑殺結茅栽芋種畬田

百花亭

朱檻在空虛涼風八月初山形如峴首江色似桐廬佛寺乘船入人家枕水居髙亭仍有月今夜宿何如

江樓早秋

南國𨿽多熱秋來亦不遲湖光朝霽後竹气晚涼時樓閣宜佳客江山入好詩淸風水蘋葉白露木蘭枝欲作雲泉計須營伏臘資匡廬一步地官滿更何之

送客之湖南

年年漸見南方物事事堪傷北客情山鬼趫【丘妖切】跳惟一足峽猿哀怨過三聲帆開靑艸湖中去衣濕黃梅雨裏行別後雙魚難定寄近來朝不到湓城

百花亭晚望夜歸

百花亭上晚徘徊云影陰晴掩復開日色悠揚暎山盡雨聲蕭防渡江來鬂毛遇病雙如雪心緒逢秋一似灰向夜欲歸愁未了滿湖眀月小船回

西樓

小郡大江邊危樓夕照前靑蕪卑濕地白露泬【呼決切】寥天鄕國此時阻家書何處傳仍聞陳蔡戍轉戰已三年

尋李道士山居兼呈元眀府

盡日行還歇遲遲獨上山攀藤老筋力照水病容顏陶巷招居住茅家許往還飽諳榮辱事無意戀人間

四十五

行年四十五兩鬂半蒼蒼淸痩成詩癖粗豪酒放狂老來猶委命安處卽爲鄕或擬廬山下來春結艸堂

寄李相公崔侍郎錢舎人

曾陪鶴馭兩三仙親侍龍輿四五年天上歡華春有限世間漂泊海無邊榮枯事過都成夢憂喜心忘便是禪官滿更歸何處去香鑪峯在宅門前

防前桂

天臺嶺上淩霜樹司馬防前委地叢一種不生明月裏山中猶校勝塵中

尋黃道士藥堂因有題贈

行行覓路緣松嶠步步尋花到杏壇白石先生小有洞黃芽奼【齒下切】女大還丹常悲東郭千家塜欲乞西山五色丸但恐長生須有籍仙臺試爲撿名看

秋晚

籬菊花稀砌桐落樹陰離離日色薄單幕疎簾貧寂寞涼風冷露秋蕭索光陰流轉忽已晚顏色凋殘不如昨萊妻臥病月明時不搗寒衣空搗藥

南浦嵗暮對酒送王十五歸京

臘後冰生覆湓水夜來云闇失廬山風飄細雪落如米索索蕭蕭蘆葦間此地二年畱我住今朝一酌送君還相看漸老無過醉聚散窮通總是閒

除夜

薄晚支頤坐中宵枕臂眠一從身去國再見日周天老度江南嵗春拋渭北田潯陽來早晚明日是三年聞李十一出牧灃州崔二十二出牧果州因寄絕句

平生相見卽眉開靜念無如李與崔各是天涯爲刺史緣何不覓九江來

元和十三年淮冦未平詔停嵗仗憤然有感率爾成章

聞停嵗仗軫皇情應爲淮西冦未平不分气從歌裏發無明心向酒中生愚計忽思飛短檄狂心便欲請長纓從來妄動多如此自笑何曾得事成

庾樓新嵗

嵗時銷旅貌風景觸鄕愁牢落江湖意新年上庾樓

上香鑪峯

倚石攀蘿歇病身靑笻竹杖白紗巾他時畫出廬山障便是香鑪峯上人

憶微之

與君何日出屯蒙魚戀江湖鳥厭籠分手各拋滄海畔折腰俱老緑衫中三年隔闊音塵斷兩地飄零气味同又被新年勸相憶柳條黃軟欲春風

雨夜贈元十八

卑濕沙頭宅連陰雨夜天共聴檐澑滴心事兩悠然把酒循環飲移牀曲尺眠莫言非故舊相識巳三年

寒食江畔

艸香沙暖水雲晴風景令人憶帝京還似往年春气味不宜今日病心情聞鶯樹下沈吟立信馬江頭取次行忽見紫桐花悵望下邽明日是淸明

三月三日登庾樓寄三十二

三日歡遊辭曲水二年愁臥在長沙每登髙處長相憶何況玆樓屬庾家

聞李六景儉自河東令授唐鄧行軍司馬以詩賀之

誰能淮上靜風波聞道河東應此科不獨文詞供奏記定將談笑解兵戈泥埋劍防終難久水借蛟龍可在多四十著緋軍司馬男兒官職未蹉跎

石橊樹

可憐顏色好陰涼葉剪紅牋花撲霜傘蓋低垂金翡翠薰籠亂搭繡衣裳春芽細炷千燈熖夏蘂濃焚百和香見說上林無此樹只教桃柳占年芳【柳一作李】

大林寺桃花

人間四月芳菲盡山寺桃花始盛開長恨春歸無覓處不知轉入此中來

詠懷

自從委任順浮沈漸覺年多功用深面上減除憂喜色胸中消盡是非心妻兒不問惟耽酒冠帶皆慵只抱琴長笑靈均不知命江蘺叢畔苦悲唫【魚音切】

早發楚城驛

過雨塵埃滅沿江道徑平月乘殘夜出人趂早涼行寂歷閒唫動蒙闇思生荷塘翻露气稻壠防泉聲宿犬聞鈴起棲禽見火驚曨曨煙樹色十里始天明

篛峴東池

篛【如灼切】峴【胡典切】亭東有小池早荷新荇緑參差中宵把火行人發驚起雙棲白鷺鷥

建昌江

建昌江水縣門前立馬教人喚渡船忽似往年歸蔡渡艸風沙雨渭河邊

哭從弟

傷心一尉便終身叔母年髙新婦貧一片緑衫消不得腰金拖紫是何人

香鑪峯下新卜山居艸堂初成偶題東壁五首

五架三間新艸堂石階桂柱竹編墻南檐納日冬天暖北戶迎風夏月涼灑砌飛泉才有防拂牕斜竹不成行來春更葺東廂屋紙閣蘆簾著孟光

喜入山林初息影厭趨朝市久勞生早年薄有煙霞志嵗晚深諳世俗情巳許虎溪雲裏臥不爭龍尾道前行從玆耳界應淸淨免見啾啾毀譽聲

長松樹下小溪頭斑鹿胎巾白布裘藥圃茶園爲產業野麋林鶴是交遊雲生澗戶衣裳潤嵐隠山廚火獨幽最愛一泉新引得淸泠屈曲繞階流

日髙睡足猶慵起小閣重裘不怕寒遺愛寺泉攲枕聴香鑪峯雪撥簾看匡廬便是逃名地司馬仍爲送老官心泰身寧是歸處故鄕何獨在長安

宦途自此心長別世事從今口不言豈止形骸同土木兼將壽夭任乾坤胸中壯气猶須遣身外浮雲何足論還有一條遺恨事髙家門館未酬恩

山月問月

爲問長安月誰教不暫離昔隨飛蓋處今照入山時借助秋懷曠畱連夜臥遲如歸舊鄕國似對好親知松下行爲伴谿頭坐有期幹巖將萬壑無處不相隨

正月十五日夜東林寺學禪偶懷藍田楊主簿因呈智禪師

新年三五東林夕星漢迢遙鐘梵遲花縣當君行樂夜松房是我坐禪時忽看月滿還相憶始嘆春來自不知不覺定中微念起眀朝更問鴈門師

臨水坐

昔爲東掖垣中客今作西方社內人手把楊枝臨水坐閒思往事似前身

山居

山齋方獨往塵事莫相仍藍轝辭鞍馬緇徒換友朋朝餐惟藥菜夜伴只紗燈除卻靑衫在其餘便是僧

遺愛寺

防日臨溪坐尋花繞寺行時時聞鳥語處處是泉聲

山中與元九書因題書後

憶昔封書與君夜金鑾殿後欲明天今夜封書在何處廬山庵裏晚燈前籠鳥檻猿俱未死人間相見是何年

黃石巖下作

久別鵷鸞侶深隨鳥獸羣教他逺親故何處覓知聞昔日靑雲意今移向白雲

戲贈李十三判官

垂鞭相送醉醺醺遙見廬山指似君想君初覺從君樂未愛香鑪峯上人

醉中戲贈鄭使君【時使君先歸畱妓樂重飲】

密座移紅毯【吐敢切】酡顏照緑杯雙娥畱且住五馬任先回醉耳歌催醒愁眉笑引開平生少年興臨老蹔重來

江亭夕望

憑髙逺望思悠哉晚上江亭夜未回日欲沒時紅浪沸月初生處白煙開辭枝雪蘂將春去滿鑷【尼輒切】霜毛送老來爭敢三年作歸計心知不及賈生才

酬元員外三月三十日慈恩寺相憶見寄

悵望慈恩三月盡紫桐花落鳥關關誠知曲水春相憶其柰長沙老未還赤嶺猿聲催白首黃茅瘴領換朱顏誰言南國無霜雪盡在愁人鬂發間

偶然二首

楚懷邪亂靈均直放棄合宜何惻惻漢文明聖賈生賢謫向長沙堪嘆息人事多端何足怪天文至信猶差忒月離於畢合霶有時不雨誰能測

火發城頭魚水裏救火竭池魚失水乖龍藏在牛領中雷擊龍來牛枉死人道蓍神龜骨靈試卜魚牛那至此六十四卦七十鉆畢竟不能知所以

中秋月

萬里淸光不可思添愁益恨繞天涯誰人隴外久徵戍何處亭前新別離失寵故姬歸院夜沒蕃老將上樓時照他幾許人腸斷玉兔銀蟾逺不知

謝李六郎中寄新蜀茶

故情周匝向交親新茗分張及病身紅紙一封書後信緑芽十片火前春湯添勺水煎魚眼末下刀圭攪麯塵不寄他人先寄我應緣我是別茶人

諸山客同上香鑪峯遇雨而還沾濡狼籍互相笑謔題此解嘲

蕭灑登山去龍鐘遇雨回磴【丁切】鄧危攀薜【博陌切】荔【力霽切】石滑踐莓苔襪污君相謔鞋穿我自咍【呼來切】莫欺泥土腳曾蹋玉階來

彭蠡湖晚歸

彭蠡湖天晚桃花水气春鳥飛千白防日沒半紅輪何必爲遷客無勞是病身但來臨此望少有不愁人

酬贈李錬師見招

幾年司諌直承明今日求眞禮上淸曾犯龍鱗容不死欲騎鶴背覓長生劉綱有婦仙同得伯道無兒累更輕若許移家相近住便驅雞犬上層城

西河雨夜送客

雲黑雨翛翛江昬水闇流有風催解纜無月伴登樓酒罷無多興帆開不少畱惟看一防火遙認是行舟

登西樓憶行簡

每因樓上西南望始覺人間道路長礙日暮山靑簇簇浸天秋水白茫茫風波不見三年面書信難傳萬里腸早晚東歸來下峽穏乘船舫過瞿唐

羅子

有女名羅子生來才兩春我今年已長日夜二毛新顧念嬌啼面思量老病身直應頭似雪始得見成人

讀靈徹詩

東林寺裏西廊下石片防題數首詩言句怪來還校別看名知是老湯師

聴李士良琵琶【人各賦二十八字】

聲似胡兒彈舌語愁如塞月恨邊雲閒人蹔聴猶眉斂可使和蕃公主聞

昭君怨

明妃風貌最娉婷合在椒房應四星只得當年備宮掖何曾專夜奉幃屏見疎從道迷圖畫知屈那教配虜庭自是君恩薄如紙不須一向恨丹靑【一作命卑如紙薄】

閒吟

自從苦學空門法銷盡平生種種心惟有詩魔降未得每逢風月一閒吟

戲問山石橊

小樹山橊近砌栽半含紅萼帶花來爭知司馬夫人妬移到庭前便不開

編集拙詩成一十五卷因題卷末戲贈元九李二十

一篇長恨有風情十首秦吟近正聲每被老元偸格律【元九向江陵日嘗以拙詩一軸贈行自後格變】苦教短李伏歌行【李二十常自負歌行近見予樂府五十首黙然心伏】世間富貴應無分身後文章合有名莫怪气粗言語大新排十五卷詩成

湖上閒望

藤花浪拂紫茸條菇葉風翻緑剪刀閒防水芳生楚思時時合眼詠離騷

白氏長慶集卷十六

欽定四庫全書

白氏長慶集卷十七

唐白居易撰

律詩【五言七言自兩韻至五十韻凡一百首】

江南謫居十韻

自哂沈冥客曽爲獻納臣壯心徒許國薄命不如人才展淩雲翅俄成失水鱗葵枯猶向日蓬斷欲辭春澤畔長愁地天邊欲老身蕭條殘活計冷落舊交親艸合門無逕煙消甑有塵憂方知酒聖貧始覺錢神虎尾難容足羊腸易覆輪行藏與通塞一切任陶鈞

江樓夜吟元九律詩成三十韻

昨夜江樓上吟君數十篇詞飄朱檻底韻墜綠江前淸楚音諧律精微思入收將白雪麗奪盡碧雲妍寸截金爲句雙雕玉作聮八風淒閒發五彩爛相宣冰扣聲聲冷珠排字字圎文頭交比繡筋骨軟於綿澒【胡孔切】湧同波浪錚鏦過管醴泉流出地鈞樂下從天神鬼聞如泣魚龍聽似禪星回疑聚散月落爲畱連鴈感無鳴者猿愁亦悄然交流遷客淚停住賈人船闇被歌姬乞潛聞思婦傳斜行題粉壁短捲寫紅箋肉味經時防頭風當日痊老張知定伏短李愛應顚【張十八籍李十二紳皆攻律詩故云】道屈才方振身閒業始專天敎聲烜【況逺切】赫理合命迍邅顧我文章劣知他气力全功夫𨿽共到巧拙尙相懸各有詩千首俱拋海一邊白頭吟處變靑眼望中穿酬答朝妨食披尋夜廢眠老償文債負宿結字因緣每嘆陳夫子【陳子昂著感興詩稱於世】常嗟李謫仙【賀知章謂李白爲謫仙】名髙折人爵思苦減天年【李竟無官陳亦早夭】不得當時遇空令後代憐相悲今若此湓浦與通川

潯陽歲晚寄元八郎中庾三十二貟外

閱水年將暮燒金道未成丹砂不肯死白髮自須生病肺慙杯滿衰顏忌鏡明春深舊鄕夢歲晚故交情一別浮雲散雙瞻列宿榮螭【抽知切】頭階下立龍尾道前行封事頻聞奏除書數見名虛懷事僚友平步取公卿漏盡雞人報朝回幼女迎可憐白司馬老大在湓城

元九以綠絲布白輕褣【以中切】見寄制成衣服以詩報知

綠絲文布素輕褣珍重京華手自封貧友逺勞君寄附病妻親爲我裁縫袴花白似秋云薄衫色靑於春艸濃欲著卻休知不稱折腰無復舊形容

淸明送韋侍郎貶防州

寂寞淸明日蕭條司馬家畱餳【徐盈切】和冷粥出火煮新茶欲別能無酒相畱亦有花南遷更何處此地已天涯

九江春望

渺【匹妙切】茫積水非吾土飄泊浮萍自我身身外信緣爲活計眼前隨事覓交親鑪煙豈異終南色湓艸寧殊渭北春此地何妨便終老譬如元是九江人【香鑪峯上多煙湓水岸邊有艸因而記之】

晚題東林寺雙池

向晚雙池好初晴百物新裊枝翻翠羽濺水躍紅鱗萍泛同遊子蓮開當麗人臨流一惆悵還憶曲江春

贈內子

白髮長興嘆靑娥亦伴愁寒衣補燈下小女戲牀頭闇澹屏幃故淒涼枕席秋貧中有等級猶勝嫁黔婁送客春遊嶺南二十韻【因敍嶺南方物以諭之並擬微之送崔二十二之作】

已訝遊何逺仍嗟別太頻離容君蹙促贈語我殷勤迢遞天南面蒼茫海北漘【殊倫切】訶陵國分界交趾郡爲鄰蓊【烏紅切】郁三光晦溫暾【他昆切】四气勻陰晴變寒暑昏曉錯星辰瘴地難爲老蠻陬不易馴土民稀白首洞主盡黃巾戰艦猶驚浪戎車未息塵【時黃家賊方動】紅旗圍卉服紫綬裹文身面苦桄【姑黃切】榔【魯堂切】制漿酸橄欖新牙檣迎海舶銅鼓賽江神不凍貪泉暖無霜毒艸春雲煙蟒虵气刀劍鱷魚鱗路足羇棲客官多謫逐臣天黃生【忌遇切】母【母如虹欲大風卽見】雨黑長楓人【楓人因夜雷雨輒闇長數丈】回使先傳語徵軒早返輪須防杯裏蠱【南方蠱毒多置酒中】莫愛橐中珍北與南殊俗身將貨孰親嘗聞君子誡憂道不憂貧

自題

功名宿昔人多許寵辱斯須自不知一旦失恩先左降三年隨例未量移馬頭覓角生何日石火敲光住幾時前事是身俱若此空門不去欲何之

自悲

火宅煎熬地霜松摧折身因知羣動內易死不過人

尋郭道士不遇

郡中乞假來相訪洞裏朝元去不逢看院只畱雙白鶴入門惟見一靑松藥鑪有火丹應伏云碓無人水自舂【廬山中雲母多故以水碓搗鏈俗呼爲水碓】欲問參同契中事更期何日得從容

潯陽春三首【元和十二年作】

春生

春生何處闇周遊海角天涯徧始休先遣和風報消息續敎啼鳥說來由展張艸色長河畔防綴花房小樹頭若敎故園應覓我爲傳淪落在江州

春來

春來觸動故鄕情忽見風光憶兩京金穀蹋花香騎入曲江碾艸鈿車行誰家綠酒歡連夜何處紅樓睡失明獨有不眠不醉客經春冷坐古湓城

春去

一從澤畔爲遷客兩度江頭送暮春白髮更添今日鬢靑衫不攺去年身百川未有回流水一老終無卻少人四十六時三月盡送春爭得不殷勤

夢微之【十二年八月二十日夜】

晨起臨風一惆悵通川湓水斷相聞不知憶我因何事昨夜三回夢見君

贈韋鏈師

潯陽遷客爲居士身似浮雲心似灰上界女仙無嗜欲何因相顧兩徘徊共疑過去人間世曽作誰家夫婦來

問劉十九

綠螘【語起切】新醅酒紅泥小火鑪晚來天欲雪能飲一杯無

得行簡書聞欲下峽先以此寄

朝來又得東川信欲取春初發梓州書報九江聞蹔喜路經三峽想還愁瀟湘瘴霧加湌飯灩澦驚波穏泊舟欲寄兩行迎爾淚長江不肯向西流

南湖早春

風回雲斷雨初晴返照湖邊暖復明亂防碎紅山杏發平鋪新綠水蘋生翅低白鴈飛仍重舌澁黃鸝語未成不道江南春不好年年衰病減心情

元十八從事南海欲出廬山臨別舊居有戀泉聲之什因以投和兼伸別情

賢侯辟士禮從容莫戀泉聲問所從雨露初承黃紙詔煙霞欲別紫霄峯傷弓未息心驚鳥得水難畱久臥龍我正退藏君變化一杯可易得相逢

題韋家泉池

泉落靑山出白雲縈村繞郭幾家分自從引作池中水深淺方圎一任君

醉中對紅葉

臨風杪秋樹對酒長年人醉貌如霜葉𨿽紅不是春

遣懷

羲和走馭趂年光不許人間日月長遂使四時都似電爭敎兩鬂不成霜榮銷枯去無非命壯盡衰來亦是常已共身心要約定窮通生死不驚忙

防額魚

龍門防額意何如紅尾靑鬐卻返初見說在天行雨苦爲龍未必勝爲魚

聞兒詠詩

憐渠已解詠詩章搖膝支頤學二郎莫學二郎吟太苦才年四十鬢如霜

對酒

未濟卦中休卜命參同契裏莫勞心無如飲此銷愁物一餉愁消直萬金

東墻夜合樹去秋爲風雨所摧今年花時悵然有感

碧荑紅縷今何在風雨飄將去不回惆悵去年墻下地今春惟有薺花開

病起

病不出門無限時今朝彊出與誰期經年不上江樓醉勞動春風颺酒旗

夢亡友劉太白同遊彰敬寺

三千里外臥江州十五年前哭老劉昨夜夢中彰敬寺死生魂魄蹔同遊

與果上人歿時題此訣別兼簡二林僧社

本結菩提香火社爲嫌煩惱電泡身不須惆悵從師去先請西方作主人

贈寫眞者

子騁丹靑曰予當丑老時無勞役神思更畫病容儀迢遞麒麟閣圗功未有期區區尺素上焉用寫眞爲

劉十九同宿【時淮寇初破】

紅旗破賊非吾事黃紙除書無我名惟共嵩陽劉處士圍棊賭酒到天明

十二年冬江西溫暖喜元八寄金石稜到因題此詩

今冬臘後不嚴凝暖霧溫風气上騰山腳崦【於檢切】中才有雪江流慢處亦無冰欲將何藥防春瘴只有元家金石稜

閒意

不爭榮耀任沈淪日與時疎共道親北省朋僚音信斷東林長老往還頻病停夜食閒如社慵擁朝裘暖似春漸老漸諳閒气味終身不擬作忙人

送友人上峽赴東川辟命

見說瞿塘峽斜銜灩澦根難於尋鳥路險過上龍門羊角風頭急桃花水色渾山回若鼇轉舟入似鯨吞巖合愁天斷波跳恐地翻憐君經此去爲感主人恩

夜送孟司功

潯陽白司馬夜送孟功曹江闇管急樓明燈火髙湖波翻似箭霜艸殺如刀且莫開徵棹陰風正怒號

衰病

老辭遊冶尋花伴病別荒狂舊酒徒更恐五年三歲後些些談笑亦應無

題詩屏風絕句【並序】

十二年冬微之猶滯通州予亦未離湓上相去萬里不見三年鬱鬱相念多以吟詠自解前後辱微之寄示之什殆數百篇𨿽藏篋中永以爲好不若置之坐右如見所思繇是掇律句中短小麗絕凡一百首題錄合爲一屏風舉目會心參若其人在於前矣前軰作事多出偶然則安知此屏不爲好事者所傳異日作九江一故事爾因題絕句聊以奬之

相憶采君詩作障自書自勘不辭勞障成定被人爭寫從此南中紙價髙

答微之【微之於閬州西寺手題予詩予又以微之百篇題此屏上各以絕句報答】

君寫我詩盈寺壁我題君句滿屏風與君相遇知何處兩葉浮萍大海中

偶宴有懷

遇興尋文客因歡命酒徒春遊憶親故夜會似京都詩思閒仍在鄕愁醉暫無狂來欲起舞慙見白髭須

山中酬江州崔使君見寄

眷盼情無限優容禮有餘三年爲吏部一半許山居酒熟心相待詩來手自書庾樓春好醉明月且回車

山枇杷

深山老去惜年華況對東溪野枇杷火樹風來翻絳防瓊枝日出曬【所賣切】紅紗回看桃李都無色映得芙蓉不是花爭柰結根深石底無因移得到人家

聞李尙書拜相因以長句寄賀微之

憐君不久在通川知已新提造化權防卨定求才濟世張雷應辧气沖天那知淪落天涯日正是陶鈞海內年肯向泥中拋折劍不收重鑄作龍泉

歲暮

窮陰急景坐相催壯齒韶顏去不回舊病重因年老發新愁多是夜長來膏明自緣多事鴈黙先烹爲不才禍福細尋無會處不如且進手中杯

雨中赴劉十九二林之期及到寺劉已先去因以四韻寄之

雲中臺殿泥中路旣阻同遊懶卻還將謂獨愁猶對雨不知多興已尋山才應行到千峯裏只校來遲半日間最惜杜防花爛熳春風吹盡不同攀

薔薇正開春酒初熟因招劉十九張大夫崔二十四同飲

甕頭竹葉經春熟階底薔薇入夏開似火淺深紅壓架如餳【徐盈切】气味綠粘臺試將詩句相招去倘有風情或可來明日早花應更好心期同醉卯時杯

李白墓

采石江邊李白墳繞田無限艸連云可憐荒壠窮泉骨曽有驚天動地文但是詩人多薄命就中淪落不過君

對酒

漫把參同契難燒伏火砂有時成白首無處問黃芽幻世如泡影浮生抵眼花惟將綠醅酒且替紫河車

戲答諸少年

顧我長年頭似雪饒君壯歲气如雲朱顏今日𨿽欺我白髮他時不放君

風雨夜泊

苦竹林邊蘆葦叢停舟一望思無窮靑苔撲地連香雨白浪掀天盡日風忽忽百年行欲半茫茫萬事坐成空此生飄蕩何時定一縷鴻毛天地中

題崔使君新樓

憂人何處可銷憂碧甃紅欄湓水頭從此潯陽風月夜崔公樓替庾公樓

山中戲問韋侍郎

我抱棲雲志君懷濟世才常吟反招隠那得入山來

贈曇禪師【夢中作】

五年不入慈恩寺今日尋師始一來欲知火宅焚燒苦方寸如今化作灰

寄微之

帝城行樂日紛紛天畔窮愁我與君秦女笑歌春不見巴猿啼哭夜長聞何處琵琶似語誰家咼【苦乖切】墮髻如雲人生多少歡娛事那獨千分無一分

醉吟二首

空王百法學未得奼女丹砂燒卽飛事事無成身老也醉鄕不去欲何歸

兩鬢千莖新似雪十分一盞欲如泥酒狂又引詩魔發日午悲吟到日西

曉寢

轉枕重安寢回頭一欠伸紙牕明覺曉布被暖知春莫彊疎慵性須安老大身雞鳴猶獨睡不博早朝人

答元八郎中楊十二博士

身覺浮雲無所著心同止水有何情但知瀟灑疎朝市不要﨑嶇隠姓名盡日觀魚臨澗坐有時隨鹿上山行誰能拋得人間事來共騰騰過此生

湖亭與行簡宿

潯陽少有風情客招宿湖亭盡卻回水檻虛涼風月好夜深誰共阿憐來

八月十五日夜湓亭望月

昔年八月十五夜曲江池畔杏林邊今年八月十五夜湓浦沙頭水館前西北望鄕何處是東南見月幾回圎臨風一嘆無人防今夜淸光似往年

贈江客

江栁陰寒新雨地塞鴻聲急欲霜天愁君獨向沙頭宿水繞蘆花月滿船

殘暑招客

云截山腰斷風驅雨腳回早陰江上散殘熱日中來卻取生衣著重拈竹簟開誰能淘晚熱閒飲兩三杯

潯陽秋懷贈許明府

霜紅二林葉風白九江波暝色投煙鳥秋聲帶雨荷馬閒無處出門冷少人過鹵莽還鄕夢依稀望闕歌共思除醉外無計柰愁何試問陶家酒新芻得幾多

九日醉吟

有恨頭還白無情菊自黃一爲州司馬三見歲重陽劍匣塵埃滿籠禽日月長身從漁父笑門任雀羅張問疾因畱客聽吟偶置觴嘆時論倚伏懷舊數存亡柰老應無計醫愁或有方無過學王勣惟以醉爲鄕

問韋山人山甫

身名身事兩蹉跎試就先生問若何從此神仙學得否白須𨿽有未爲多

送蕭鏈師步虛詞十首卷後以二絕繼之

欲上瀛洲臨別時贈君十首步虛詞天仙若愛應相問可道江州司馬詩

花紙瑤緘松墨字把將天上共誰開試呈王母如堪唱發遣雙成更取來

贈李兵馬使

身得貳師餘气槪家藏都尉舊詩章江南別有樓船將燕頷虯須不姓楊

題遺愛寺前溪松

偃亞長松樹侵臨小石溪靜將流水對髙共逺峯齊翠蓋煙籠密花幢雪壓低與僧淸影坐借鶴穏枝棲筆寫形難似琴偸韻易迷暑天風槭【止防切】槭晴夜露淒淒獨憩依爲捨閒行繞作谿棟梁君莫采畱著伴幽棲廬山艸堂夜雨獨宿寄牛二李七庾三十二貟外

丹霄攜手三君子白髮垂頭一病翁蘭省花時錦帳下廬山雨夜艸庵中終身膠漆心應在半路云泥迹不同惟有無生三昧觀榮枯一照兩成空

聞楊十二新拜省郎遙以詩賀

文昌新入有光輝紫界宮墻白粉闈曉日雞人傳漏箭春風侍女護朝衣雪飄歌曲髙難和鶴拂煙霄老慣飛官職聲名俱入手近來詩客似君稀【頃曽冇贈楊詩落句云不用更敎詩過好折君官職是聲名今故云俱入手】

三月三日懷微之

良時光景長虛擲壯嵗風情已闇銷忽憶同爲校書日每年同醉是今朝

贈韋八

辭君𨿽久見君初白髮驚嗟兩有餘容鬢別來今至此心情料取合何如曽同曲水花亭醉亦共華陽竹院居豈料天南相見夜哀猿瘴霧宿匡廬

春江閒步贈張山人

江景又妍和牽愁發浩歌晴沙金屑色春水麯塵波紅簇交枝杏靑含捲葉荷借莎憐輭【乳兗切】暖憩樹愛婆娑書信朝賢斷知音野老多相逢不閒語爭柰日長何

春聽琵琶兼簡長孫司戶

四不似琵琶聲亂寫眞珠細撼鈴指底商風悲防【悉合切】防舌頭胡語苦醒醒如言都尉思京國似訴明妃厭虜庭遷客共君相勸諫春腸易斷不須聽

吳宮詞

一入吳王殿無人覩翠娥樓髙時見舞宮靜夜聞歌半露胸如雪斜回臉似波妍各有分誰敢妬恩多

送韋侍禦量移金州司馬【時予官獨未出】

春歡雨露同霑澤冬嘆風霜獨滿衣畱滯多時如我少遷移好處似君稀臥龍云到須先起蟄燕雷驚尙未飛莫恨東西溝水別滄溟長短擬同歸

自到潯陽生三女子因詮眞理用遣妄懷

宦途本自安身拙世累由來向老多逺謫四年徒已矣晚生三女擬如何預愁嫁娶眞成患細念因緣盡是魔賴學空王治苦法須拋煩惱入頭陀

江西裴常侍以優禮見待又蒙贈詩輒敍鄙誠用伸感謝

一從簪笏事金貂每借溫顏故折腰長覺身輕離泥滓忽驚手重捧瓊瑤馬因回顧𨿽增價桐遇知音已半焦他日秉鈞如見念壯心直气未全銷

自江州司馬授忠州刺史仰荷聖澤聊書鄙誠

炎瘴拋身逺泥塗索腳難网初鱗蹳【普活切】刺【郎達切】籠久翅摧殘雷電頒時令陽和變歲寒移簪承舊念剖竹授新官鄕覺前程近心隨外事寛生還應有分西笑問長安

除忠州寄謝崔相公

提拔出泥知力竭吹噓生翅見情深劍鋒折難衝斗桐尾燒焦豈望琴感舊兩行年老淚酬恩一寸歲寒心忠州好惡何須問鳥得辭籠不擇林

初授官蒙裴常侍贈鶻銜瑞艸緋袍魚袋因謝惠貺兼紓離情

新授銅符未著緋因君裝束始光輝惠深範叔綈袍贈榮過蘇秦佩印歸魚綴白金隨步躍鶻銜紅綬繞身飛明朝戀別朱門淚不敢多垂恐污衣

洪州逢熊孺登

靖安院裏辛夷下醉笑狂吟气最麤莫問別來多少苦低頭看取白髭須

初著刺史緋答友人見贈

故人安慰善爲辭五十專城道未遲徒使花袍紅似火其如蓬鬢白如絲且貪薄俸君應惜不稱衰容我自知銀印可憐將底用只堪歸舍嚇妻兒

又答賀客

銀章蹔假爲專城賀客來多懶起迎似掛緋衫衣架上朽株枯竹有何榮

別艸堂三絕句

正聽山鳥向陽眠黃紙除書落枕前爲感君恩須蹔起鑪峯不擬住多年

久眠褐被爲居士忽掛緋袍作使君身出艸堂心不出廬山未要勒移文

三間茅舍向山開一帶山泉繞捨回山色泉聲莫惆悵三年官滿卻歸來

鐘陵餞送

翠幕紅筵髙在云歌鐘一曲萬家聞路人指防滕王閣看送忠州白使君

潯陽宴別【此後忠州路上作】

鞍馬軍城外笙歌祖帳間乘潮發湓口帶雪別廬山暮景牽行色春寒散醉顏共嗟炎瘴地盡室得生還

戲贈戶部李巡官

好語民曹李判官少貪公事且謀歡男兒未死爭能料莫作忠州刺史看

行次夏口先寄李大夫

連山斷處大江流紅斾逶迆鎭上游幕下翺翔秦禦史軍前奔走漢諸侯曽陪劍履升鸞殿欲謁旌幢入鶴樓假著緋袍君莫笑恩深始得向忠州

重贈李大夫

早接淸班登玉陛同承別詔直金鑾鳳巢閣上容身穏鶴鎖籠中展翅難流落多年應是命量移逺郡未成官慙君獨不欺憔悴猶作銀臺舊眼看

對鏡吟

閒看明鏡坐淸晨多病姿容半老身誰論情性乖時事自想形骸非貴人三殿失恩宜放棄九宮推命合漂淪如今所得須甘分腰佩銀朱兩輪

江州赴忠州至江陵以來舟中示捨弟五十韻

昔作咸秦客常思江海行今來仍盡室此去又專城典午猶爲幸分憂固是榮箳【晡朋切】篂【先淸切車轓也】州乘送艛【盧侯切】艓【徒協切】驛船迎共載皆妻子同遊卽弟兄寧辭浪迹逺且貴賞心並云展帆髙掛飈馳棹迅徵溯流從漢浦循路轉荊衡山逐時移色江隨地攺名風光近東早水木向南淸夏口煙孤起湘州雨半晴日煎紅浪沸月射白砂明北渚寒畱雁南枝暖待鶯駢朱桃露萼防翠栁含萌亥市魚鹽聚神林鼓笛鳴壺漿椒葉气歌曲竹枝聲系纜憐沙靜垂綸愛岸平水湌紅粒稻野茹紫花菁甌泛茶如乳臺粘酒似餳【徐盈切】膾長抽錦縷藕脆削瓊英容易來千里斯須進一程未曽勞气力漸覺有心情臥穏添春睡行遲帶酒醒忽愁牽世网便欲濯塵纓早接文場戰曽爭翰苑盟掉頭稱俊逸翹足取公卿且昧隨時義徒輸報國誠眾排恩易失偏壓勢先傾虎尾憂危切鴻毛性命輕燭蛾誰救活蠶繭自纒縈斂手辭雙闕回眸望兩京長沙拋賈誼漳浦臥劉楨鶗鴂鳴還歇蟾【時占切】蜍【長魚切】破又盈年光同激箭鄕思極搖旌潦倒親知笑衰羸舊識驚烏頭因感白魚尾爲勞赬劍學將何用丹燒竟不成孤舟萍一葉雙鬢雪千莖老見人情盡閒思物理精如湯探冷熱似博鬭輸贏險路應須避迷途莫共爭此心知止足何物要經營玉向泥中潔松經雪後貞無妨隠朝市不必謝寰瀛但在前非悟期無後患嬰多知非景福少語是元亨晦卽全身藥明爲伐性兵昏昏隨世俗蠢蠢學黎甿鳥以能言緣入夢烹知之一何晚猶足保餘生

題嶽陽樓

嶽陽城下水漫漫獨上危樓憑曲欄春岸綠時連夢澤夕波紅處近長安猿攀樹立啼何苦鴈防湖飛渡亦難此地惟堪畫圗障華堂張與貴人看

入峽次巴東

不知逺郡何時到猶喜全家此去同萬里王程三峽外百年生計一舟中巫山暮足霑花雨隴水春多逆浪風兩片紅旌數聲鼓使君艛艓上巴東

十年三月三十日別微之於灃上十四年三月十一日夜遇微之於峽中停舟夷陵三宿而別言不盡者以詩終之因賦七言十七韻以贈且欲記所遇之地與相見之時爲他年會話張本也

灃水店頭春盡日送君上馬謫通川夷陵峽口明月夜此處逢君是偶然一別五年方見面相攜三宿未回船

坐從

【日】暮惟長嘆語到天明竟未眠齒髮蹉跎將五十闗河迢遞過三千生涯共寄滄江上鄕國俱拋白日邊往事渺茫都似夢舊遊零落半歸泉醉悲灑淚春杯裏吟苦支頤曉燭前莫問龍鐘惡官職且聽淸脆好詩篇【微之別來有新詩數百篇麗絕可愛】別來只是成詩癖老去何曽更酒顚各限王程須去住重開離宴貴畱連黃牛渡北移徵棹白狗崖東捲別筵【黃牛白狗皆峽中地名卽與微之遇別之所也】神女臺雲閒繚繞使君灘水急潺湲風淒暝色愁楊栁月弔宵聲哭杜防萬丈赤幢潭底日一條白練峽中天君還秦地辭炎徼我向忠州入瘴煙未死會應相見在又知何地復何年

題峽中石上

巫女廟花紅似粉昭君村栁翠於眉誠知老去風情少見此爭無一句詩

白氏長慶集卷十七

欽定四庫全書

白氏長慶集卷十八

唐白居易撰

律詩【五言七言自兩韻至三十韻凡一百首】

夜入瞿塘峽

瞿塘天下險夜上信難哉岸似雙屏合天如匹帛開逆風驚浪起拔闇船來欲識愁多少髙於灔澦堆

初到忠州贈李六

好在天涯李使君江頭相見日黃昏吏人生硬都如鹿市井蕭疎只抵村一隻蘭船當驛路百層石磴上州門更無平地堪行處虛受朱輪五馬恩

郡齋暇日憶廬山艸堂兼寄二林僧社三十韻皆敍貶官以來出處之意

諫諍知無補遷移分所當不堪匡聖主只合事空王龍象投新社鵷鸞失故行沈吟辭北闕誘引向西方便住雙林寺仍開一艸堂平治行道路安置坐禪牀手板支爲枕頭巾閣在墻先生烏幾舄居士白衣裳竟歲何曽悶終身不擬忙滅除殘夢想換盡舊心腸世界多煩惱形神久損傷正從風鼓浪轉作日銷霜【佛經云此生死無休已如風鼔海浪又云煩惱如霜露彗日能消除】吾道尋知止君恩偶未忘忽蒙頒鳳詔兼謝剖魚章蓮靜方依水葵枯重仰陽三車猶夕會五馬已晨裝去似尋前世來如別故鄕眉低出鷲【疾僦切】嶺腳重下虵岡【廬山岡名】漸望廬山逺彌愁峽路長香鑪峯隠隠巴字水茫茫瓢掛畱庭樹經收在屋梁春拋紅藥圃夏憶白蓮塘惟擬捐塵事將何答寵光有期追永逺【晉時永逺二法師曽居此等】無政繼龔黃南國秋猶熱西齋夜蹔涼閒吟四句偈靜對一鑪香身老同丘井心空是道場覓僧爲去伴畱俸作歸糧爲報山中侶憑看竹下房會應歸去在松菊莫敎荒

贈康叟

八十秦翁老不歸南賔太守乞寒衣再三憐汝非他意天寶遺民見漸稀

鸚鵡

竟日語還黙中宵棲復驚身囚緣彩翠心苦爲分明暮起歸巢思春多憶侶聲誰能拆籠破從放快飛鳴京使回累得南省諸公書因以長句詩寄謝蕭五劉二元八吳十一韋大陸郎中崔二十二牛二李七庾三十二李六李十楊三樊大楊十二貟外

雪壓泥埋未死身每勞存問媿交親浮萍漂泊三千里列宿參差十五人禁月落時君待漏畬煙深處我行春瘴鄕得老猶爲幸豈敢傷嗟白髮新

東城春意

風輭【乳兗切】云不動郡城東北隅晚來春澹澹天气似京都管隨宜有杯觴不道無其如親故逺無可共歡娛木蓮樹生巴峽山谷閒巴民亦呼爲黃心樹大者髙五丈涉冬不凋身如靑楊有白文葉如桂厚大無脊花如蓮香色艷膩皆同獨房蕊有異四月初始開自開迨謝僅二十日忠州西北十里有鳴玉谿生者穠茂惜其遐僻因題三絕句云

如折芙蓉栽旱地似拋芍藥掛髙枝雲埋水隔無人識惟有南賔太守知

紅似胭脂膩如粉傷心好物不須防山中風起無時節眀日重來得在無

已愁花落荒巖底復恨根生亂石閒幾度欲移移不得天敎拋擲在深山

種桃杏

無論海角與天涯大抵心安卽是家路逺誰能念鄕曲年深兼欲忘京華忠州且作三年計種杏栽桃擬待花

新秋

二毛生鏡日一葉落庭時老去爭由我愁來欲泥誰空銷閒歲月不見舊親知惟弄扶牀女時時彊展眉

龍昌寺荷池

冷碧新秋水殘紅半破蓮從來寥落意不似此池邊

聽竹枝贈李侍禦

巴童巫女竹枝歌懊惱何人怨咽多蹔聽遣君猶悵望長聞敎我復如何

寄胡餅與楊萬州

胡麻餅樣學京都面脆油香新出鑪寄與饑饞楊大使嘗看得似輔興無

感櫻桃花因招飲客

櫻桃昨夜開如雪鬢髮今年白似霜漸覺花前成老醜何曽酒後更顚狂誰能聞此來相勸共泥春風醉一場

東亭閒望

東亭盡日坐誰伴寂寥身綠桂爲佳客紅蕉當美人笑言𨿽不接情狀似相親不作悠悠想如何度晚春

畫木蓮花圗寄元郎中

花房膩似紅蓮朶艷色鮮如紫牡丹惟有詩人能解愛丹靑寫出與君看

和李灃州題韋開州經藏詩

旣悟蓮花藏須遺貝葉書菩提無處所文字本空虛觀指非知月忘筌是得魚聞君登彼岸捨筏復何如

九日題塗谿

蕃艸席鋪楓葉防竹枝歌送菊花杯明年尙作南賔守或可重陽更一來

卽事寄微之

畬田澁米不耕鉏旱地荒園少菜蔬想念土風今若此料看生計合何如衣縫紕【篇夷切】纇【力遂切】黃絲絹飯下腥咸白小魚飽暖饑寒何足道此身長短是空虛

題郡中荔枝詩十八韻兼寄楊萬州八使君

奇果標南土芳林對北堂素華春漠漠丹實夏煌煌葉捧低垂戶枝擎重壓墻始因風弄色漸與日爭光夕訝條懸火朝驚樹防妝深於紅躑躅大校白防榔星綴連心朶珠排耀眼房紫羅裁襯殻白玉裹塡瓤【女良切】早歲曽聞說今朝始摘嘗嚼疑天上味嗅異世間香潤勝蓮生水鮮逾橘得霜胭脂掌中顆甘露舌頭漿物少猶珍重天髙苦渺茫已敎生暑月又使阻遐方粹液靈難駐妍姿嫩易傷近南光景熱向北道途長不得充王賦無由寄帝鄕惟君堪擲贈面白似潘郎

畱北客

峽外相逢逺樽前一會難卽須分手別且彊展眉歡楚袖蕭條舞巴趣數彈笙歌隨分有莫作帝鄕看重寄荔枝與楊使君時聞楊使君欲種植故有落句之戱

摘來正帶淩晨露寄去須憑下水船映我緋衫渾不見對公銀印最相鮮香連翠葉眞堪畫紅透靑籠實可憐聞道萬州方欲種愁君得喫是何年

和萬州楊使君四絕句

競渡

競渡相傳爲汨羅不能止遏意無他自經放逐來憔悴能校靈均死幾多

江邊艸

聞君澤畔傷春艸憶在天門街裏時漠漠淒淒愁滿眼就中惆悵是江蘺

嘉慶李

東都綠李萬州裁君手封題我手開把得欲嘗先悵望與渠同別故鄕來

白槿花

秋蕣【試刃切】晚英無艷色何因栽種在人家使君自別羅敷面爭解回頭愛白花

望郡南山寄行簡

臨江一嶂白雲閒紅綠層層錦繡斑不作巴南天外意何如昭應望驪山

和行簡望郡南山

反照前山雲樹明從君苦道似華淸試聽腸斷巴猿叫早晚驪山有此聲

種荔枝

紅顆珍珠誠可愛白須太守亦何癡十年結子知誰在自向庭前種荔枝

陰雨

嵐【盧含切】霧今朝重江山此地深灘聲秋更急峽气曉多陰望闕雲遮眼思鄕雨滴心將何慰幽獨賴此北牕琴

送客歸京

水陸四千里何時歸到秦舟辭三峽雨馬入九衢塵有酒畱行客無書寄貴人惟憑逺傳語好在曲江春

送蕭處士防黔南

能文好飲老蕭郎身似浮雲鬢似霜生計拋來詩是業家園忘卻酒爲鄕江從巴峽初成字猿過巫陽始斷腸不醉黔中爭去得磨圍山月正蒼蒼

東樓醉

天涯深峽無人地歲暮窮陰欲夜天不向東樓時一醉如何擬過二三年

寄微之【時微之爲虢州司馬】

髙天黙黙物茫茫各有來由致損傷鸚爲能言長剪翅緣難死久搘【防而切】牀莫嫌冷落拋閒地猶勝炎蒸臥瘴鄕外物竟闗身底事謾排門防系腰章

東樓招客夜飲

莫辭數數醉東樓除醉無因破得愁惟有綠樽紅燭下蹔時不似在忠州

醉後戲題

自知淸冷似冬淩每被人呼作律僧今夜醉醺羅綺暖被君融盡玉壺冰

冬至夜

老去襟懷常濩落病來須鬢轉蒼浪心灰不及鑪中火鬢雪多於砌下霜三峽南賔城最逺一年冬至夜偏長今宵始覺房櫳冷坐索寒衣托孟光

竹枝詞四首

瞿塘峽口水煙低白帝城頭月向西唱到竹枝聲咽處寒猿闇鳥一時啼

竹枝苦怨怨何人夜靜山空歇又聞蠻兒巴女齊聲唱愁殺江南病使君

巴東船舫上巴西波面風生雨腳齊水蓼冷花紅簇簇江蘺濕葉碧淒淒

江畔誰人唱竹枝前聲斷咽後聲遲怪來調苦緣詞苦多是通州司馬詩

酬嚴中丞晚眺黔江見寄

江水三回曲愁人兩地情磨圍山下色明月峽中聲晚後連天碧秋來徹底淸臨流有新恨照見白須生

寄題楊萬州四望樓

江上新樓名四望東西南北水茫茫無由得與君攜手同憑欄幹一望鄕

答楊使君登樓見憶

忠萬樓中南北望南州煙水北州云兩州何事偏相憶各是籠禽作使君

除夜

歲暮紛多思天涯渺未歸老添新甲子病減舊容輝鄕國仍畱念功名已息機明朝四十九應轉悟前非

聞雷

瘴地風霜早溫天气候催窮冬不見雪正月已聞雷震蟄虫虵出驚枯艸木開空餘客方寸依舊似寒灰

春至

若爲南國春還至爭向東樓日又長白片落梅浮澗水黃梢新栁出城墻閒拈蕉葉題詩詠悶取藤枝引酒嘗樂事漸無身漸老從今始擬負風光

感春

巫峽中心郡巴城四面春艸靑臨水地頭白見花人憂喜皆心火榮枯是眼塵除非一杯酒何物更闗身

春江

炎涼昏曉苦推遷不覺忠州已二年閉閣只聽朝暮鼓上樓空望往來船鶯聲誘引來花下艸色勾畱坐水邊惟有春江看未厭縈砂繞石綠潺湲

題東樓前李使君所種櫻桃花

身入靑雲無見日手栽紅樹又逢春惟畱花向樓前看故故拋愁與後人

巴水

城下巴江水春前似麯塵軟砂如渭曲斜岸憶天津影蘸新黃栁香浮小白蘋臨流搔首坐惆悵爲何人

野行

艸潤衫襟重沙幹屐齒輕仰頭聽鳥立信腳望花行暇日無公事衰年有道情浮生短於夢夢裏莫營營

送髙侍禦使回因寄楊八

明月峽邊逢制使黃茆岸上是忠州到城莫說忠州惡無益虛敎楊八愁

奉酬李相公見示絕句【時初聞國哀】

碧油幢下捧新詩榮賤𨿽殊共一悲涕淚滿襟君莫怪甘泉侍從最多時

喜山石橊花開【去年自廬山移來】

忠州州裏今日花廬山山頭去年樹已憐根損斬新栽還喜花開依舊數赤玉何人少琴軫紅纈【胡結切】誰家合羅袴但知爛熳恣情開莫怕南賔桃李妬

戲贈蕭處士淸禪師

三杯嵬峩防機客百衲頭陀任運僧又有放慵巴郡守不營一事共騰騰

錢虢州以三堂絕句見寄因以本韻和之

同事空王歲月深相思逺寄定中吟遙如淸淨中和化只用金剛三昧心【余早歲與錢君同習讀金剛三昧經故云】

三月三日

暮春風景初三日流世光陰半百年欲作閒遊無好伴半江惆悵卻回船

寒食夜

四十九年身老日一百五夜月明天抱膝思量何事在癡男騃女喚秋千

代州民問

龍昌寺底開山路巴子臺前種栁林官職家鄕都忘卻誰人會得使君心

答州民

宦情抖擻隨塵去鄕思磨銷逐日無惟擬騰騰作閒事遮渠不道使君愚

荔枝樓對酒

荔枝新熟雞冠色燒酒初開琥珀香欲摘一枝傾一盞西樓無客共誰嘗

房家夜宴喜雪戲贈主人

風頭向夜利如刀賴此溫鑪輭錦袍桑落气燻珠翠暖柘枝聲引管弦髙酒鉤送盞推蓮子燭淚粘盤壘蒲萄不醉遣儂爭散得門前雪片似鵝毛

醉後贈人

香毬趂拍回環匼【遏合切】花盞拋巡取次飛自入春來不同醉那能夜去獨先歸

初除尙書郎脫刺史緋

親賔相賀問何如服色恩光盡反初頭白喜拋黃艸峽眼明驚拆紫泥書便畱朱紱還鈴閣卻著靑袍侍玉除無柰嬌癡三歲女繞腰啼哭覓金魚

畱題開元寺上方

東寺臺閣好上方風景淸數來猶未厭長別豈無情戀水多臨坐辭花剩繞行最憐新岸栁手種未全成

別種東坡花樹兩絕

三年畱滯在江城艸樹禽魚盡有情何處殷勤重回首東坡桃李種新成

花林好住莫顦顇春至但知依舊春樓上明年新太守不妨還是愛花人

別橋上竹

穿橋迸竹不依行恐礙行人被損傷我去自慙遺愛少不敎君得似甘棠

發白狗峽次黃牛峽登髙寺卻望忠州

白狗次黃牛灘如竹節稠路穿天地險人續古今愁忽見千花塔因停一葉舟畏途常迫促靜境蹔淹畱巴曲春全盡巫陽雨半收北歸𨿽引領南望亦回頭昔去悲殊俗今來念舊遊別僧山北寺拋竹水西樓郡樹花如雪軍廚酒似油時時大開口自笑憶忠州

棣華驛見楊八題夢兄弟詩

遙聞旅宿夢兄弟應爲郵亭名棣華名作棣華來早晚自題詩後屬楊家

商山路有感

萬里路長在六年身始歸所經多舊館大半主人非商山路驛桐樹昔與微之前後題名處

與君前後多遷謫五度經過此路隅笑問中庭老桐樹這回歸去免來無

惻惻吟

惻惻復惻惻逐臣返鄕國前事難重論少年不再得泥塗絳老頭班白炎瘴靈均面黎黑六年不死卻歸來道著姓名人不識

徳宗皇帝挽歌詞四首

執象宗祖貽謀啟孝孫文髙柏梁殿禮薄灞陵原京仗辭天闕朝儀出國門生成不可報二十七年恩虞帝南巡後殷宗諒闇中初辭鑄鼎地已閉望仙宮曉落當陵月秋生滿斾風前星承帝座不使北辰空業大承宗祖功成付子孫睿文詩播樂遺訓史標言節表中和徳方垂廣利恩懸知千載後理代數貞元夢減三齡壽哀延七月期寢園愁望逺宮仗哭行遲云日添寒慘笳簫向晚悲因山有遺詔如葬漢文時

昭徳王后挽歌詞

仙去逍遙境詩畱窈窕章春歸金屋少夜入壽宮長鳳引曽辭輦蠶休昔采桑陰靈何處感沙麓月無光

太平樂詞二首【已下七首在翰林時奉敕撰進】

歲丰仍節儉時泰更銷兵聖念長如此何憂不太平湛露浮堯酒薫風起舜歌願同堯舜意所樂在人和

小曲新詞【二首】

霽色鮮宮殿秋聲脆管聖明千歲樂歲歲似今年紅裙明月夜碧簟早秋時好向昭陽宿天涼玉漏遲

閨怨詞

朝憎鶯百囀夜妬燕雙棲不慣經春別惟知到曉啼珠箔籠寒月紗窓背曉燈夜來巾上淚一半是春冰闗山徵戍逺閨閤別離難苦戰應顦顇寒衣不要寛

殘春曲【禁中口號】

禁苑殘鶯三四聲景遲風慢暮春情日西無事墻陰下閒蹋宮花獨自行

長安春

靑門栁枝軟無力東風吹作黃金色街東酒薄醉易醒滿眼春愁消不得

長樂坡送人賦得愁字

行人南北分徵路流水東西接禦溝終日坡前恨離別謾名長樂是長愁

獨眠吟二首

夜長無睡起階前寥落星河欲曙天十五年來明月夜何曽一夜不孤眠

獨眠客夜夜可憐長寂寂就中今夜最愁人涼月淸風滿牀席

期不至

紅燭靑樽久延佇出門入門天欲曙星稀月落竟不來煙栁朧朧鵲飛去

長洲苑

春入長洲艸又生鷓鴣飛起少人行年深不辧娃宮處夜夜蘇臺空月明

憶江栁

曽栽楊栁江南岸一別江南兩度春遙憶靑靑江岸上不知攀折是何人

南浦別

南浦淒淒別西風嫋嫋秋一看腸一斷好去莫回頭

三年別

悠悠一別已三年相望相思明月天腸斷靑天望明月別來三十六回圎

傷春詞

深淺檐花十萬枝碧紗窓外囀黃鸝殘妝含淚下簾坐盡日傷春春不知

後宮詞

淚濕羅巾夢不成夜深前殿按歌聲紅顏未老恩先斷斜倚薰籠坐到明

白氏長慶集卷十八

欽定四庫全書

白氏長慶集卷十九

唐白居易撰

律詩【五言七言自兩韻至四十韻凡一百首】

吟元郎中白須詩兼飲雪水茶因題壁上

吟詠霜毛句閒嘗雪水茶城中展眉處只是有元家

吳七郎中山人待制班中偶贈絕句

金馬東門只日開漢庭待詔重仙才第三松樹非華表那得遼東鶴下來

和張十八祕書謝裴相公寄馬

齒齊臕【卑遙切肥也或作膘】足毛頭膩祕閣張郎叱撥駒洗了頷花翻假錦走時蹄汗蹋眞珠靑衫昨見曽驚否紅粟難賖得飽無丞相寄來應有意遣君騎去上云衢

答山侶

頷下髭須半是絲光陰向後幾多時非無解掛簪纓意未有支持伏臘資冒熱衝寒徒自取隨行逐隊欲何爲更慙山侶頻傳語五十歸來道未遲

早朝思退居

霜嚴月苦欲明天忽憶閒居思浩然自問寒燈夜半起何如暖被日髙眠惟慙老病披朝服莫慮饑寒計俸錢隨有隨無且歸去擬求丰足是何年

曲江亭晚望

曲江岸北憑欄幹水面陰生日腳殘塵路行多綠袍故風亭立久白須寒詩成闇著閒心記山好遙偸病眼看不被馬前提省印何人信道是郎官

初除主客郎中知制誥與王十一李七元九三舍人中書同宿話舊感懷

閒宵靜語喜還悲聚散窮通不自知已分云泥行異路忽驚雞鶴宿同枝紫垣曹署榮華地白髮郎官老丑時莫怪不如君气味此中來校十年遲

西省對花憶忠州東坡新花樹因寄題東樓

每看闕下丹靑樹不防天邊錦繡林西掖垣中今日眼南賔樓上去年心花含春意無分別物感人情有淺深最憶東坡紅爛熳野桃山杏水林檎

寄題忠州小樓桃花

再遊巫峽知何日總是秦人說向誰長憶小樓風月夜紅欄幹外兩三枝

中書連直寒食不歸因憶元九

去歲淸明日南巴古郡樓今年寒食夜西省鳳池頭並上新人直難隨舊伴遊誠知視艸貴未免對花愁鬢髮莖莖白光陰寸寸流經春不同宿何異在忠州

春憶二林寺舊遊因寄郎滿晦三上人

一別東林三度春每春常似憶親情頭陀會裏爲逋客供奉班中作老臣淸淨久辭香火伴塵勞難索幻泡身最慙僧社題橋處十八人名空一人

和元少尹新授官

官穏身應泰春風信馬行縱忙無苦事𨿽病有心情厚祿兒孫飽前驅道路榮花時八入直無暇賀元兄

朝回和元少尹絕句

朝客朝回回望好盡紆朱紫佩金銀此時獨與君爲伴馬上靑袍惟兩人

重和元少尹

鳳閣舍人京亞尹白頭俱未著緋衫南宮起請無消息朝散何時得入銜

中書夜直夢忠州

閣下燈前夢巴南城裏遊覓花來渡口尋寺下山頭江色分明綠猿聲依舊愁禁鐘驚睡覺惟不上東樓

醉後

酒後髙歌且放狂門前閒事莫思量猶嫌小戶長先醒不得多時住醉鄕

待漏入閣書事奉贈元九學士閣老

衙排宣政仗門啟紫宸闗彩筆停書命花甎趂立班稀星防銀礫殘月墮金環闇漏猶傳水眀河漸下山從東分地色向北仰天顏碧縷鑪煙直紅垂佩尾閒綸闈慚並入翰苑忝先攀笑我靑袍故饒君茜【倉見切染紅艸也】綬殷詩仙歸洞裏酒病滯人閒好去鴛鸞侶衝天便不還

晚春重到集賢院

官曹淸切非人境風日鮮明是洞天滿砌荊花鋪紫毯【吐敢切】隔墻楡莢撒靑錢前時謫去三千里此地辭來十四年虛薄至今慚舊職院名擡舉號爲賢

紫薇花

絲綸閣下文書靜鐘鼓樓中刻漏長獨坐黃昏誰是伴紫薇花對紫薇郎

後宮詞

雨露由來一防恩爭能徧布及千門三千宮女胭脂面幾个春來無淚痕

卜居

遊宦京都二十春貧中無處可安貧嘗羨蝸牛猶有捨不如碩鼠解藏身且求容立錐頭地免似漂流木偶人但道吾廬心便足敢辭湫隘與囂塵

題新居寄元八

靑龍岡北近西邊移入新居便泰然冷巷閉門無客到暖檐移榻向陽眠階墀寛窄才容足墻壁髙低粗及肩莫羨升平元八宅自思買用幾多錢

登龍尾道南望憶廬山舊隠

龍尾道邊來一望香鑪峯下去無因靑山舉眼三千里白髮平頭五十人自笑形骸紆組綬將何言語掌絲綸君恩壯健猶難報況被年年老逼身

馮閣老處見與嚴郎中酬和詩因戲贈絕句

乍來天上宜淸淨不用回頭望故山縱有舊遊君莫憶塵心起卽墮人閒

見於給事暇日上直寄南省諸郎官詩因以戲贈

倚作天仙弄地仙誇張一日抵千年黃麻敕勝長生籙白紵詞嫌內景篇雲彩誤居靑瑣地風流合在紫微天東曹漸去西垣近鶴駕無妨更著鞭

題新昌所居

宅小人煩惱泥深馬鈍頑街東閒處住日午熱時還院窄難栽竹墻髙不見山惟應方寸內此地覺寛閒西省北院新構小亭種竹開窓東通騎省與李常侍隔窓小飲各題四韻

結托白須伴因依靑竹叢題詩新壁上過酒小窓中深院晚無日虛檐涼有風金貂醉看好回面紫垣東酬元郎中同制加朝散大夫書懷見贈

命服𨿽同黃紙上官班不共紫垣前靑衫脫早差三日白髮生遲較九年曩者定交非勢利老來同病是詩篇終身擬作臥云伴逐月須收燒藥錢五品足爲婚嫁主緋袍著了好歸田

初著緋戲贈元九

晚遇緣才拙先衰被病牽那知垂白日始是著緋年身外名徒爾人閒事偶然我朱君紫綬猶未得差肩

和韓侍郎苦雨

潤气凝柱礎繁聲注瓦溝闇畱窓不曉涼引簟先秋葉濕蠶應病泥稀燕亦愁仍聞放朝夜誤出到街頭

連雨

風雨闇蕭蕭雞鳴暮復朝碎聲籠苦竹冷翠落芭蕉水鳥投檐宿泥蛙入戶跳仍聞蕃客見明日欲追朝

初加朝散大夫又轉上柱國

紫微今日煙霄地赤嶺前年泥土身得水魚還動鱗鬛乘軒鶴亦長精神且慙身忝官階貴未敢家嫌活計貧柱國勲成私自問有何功徳及生人

行簡初授拾遺同早朝入閣因示十二韻

夜色尙蒼蒼槐陰夾路長聽鐘出長樂傳鼓到新昌宿雨沙堤潤秋聲樺【胡卦切】燭香馬驕欺地軟人健得天涼待漏排閶闔停珂擁建章爾隨黃閣老吾次紫薇郎並入連稱籍齊趨對折方鬭班花接萼綽立鴈分行近職誠爲美微才豈合當綸言難下筆諫紙易盈箱老去何僥幸時來不料量惟求殺身地相誓答恩光

立秋日登樂遊園

獨行獨語曲江頭回馬遲遲上樂遊蕭防涼風與衰鬢誰敎同會一時秋

新秋早起有懷元少尹

秋來轉覺此身衰晨起臨階盥潄時漆匣鏡明頭盡白銅缾水冷齒先知光陰縱惜難畱住官職𨿽多得已遲老去相逢無別計彊開笑口展愁眉

夜箏

紫袖紅明月中自彈自感闇低容凝指咽聲停處別有深情一萬重

妻初授邑號告身

農舊縣授新封鈿軸金泥誥一通我轉官階常自愧君加邑號有何功花牋印了排窠濕錦褾裝來耀手紅倚得身名便慵墮日髙猶睡綠窓中

送客南遷

我說南中事君應不願聽曽經身困苦不覺語丁寧燒處愁雲夢波時憶洞庭春畬煙勃勃秋瘴露冥冥蚊蚋經冬活魚龍欲雨腥水虫能射影山鬼解藏形穴掉巴蛇尾林飄鴆鳥翎風千里黑防【徐廉切山菜也】艸四時靑客似驚鴈舟如委浪萍誰人勸言笑何計慰漂零愼勿琴離膝長須酒滿瓶大都從此去宜醉不宜醒

暮歸

不覺百年半何曽一日閒朝隨燭影出暮趂鼓聲還甕裏非無酒墻頭亦有山歸來常困臥早晚得開顏

寄逺

欲忘忘未得欲去去無由兩腋不生翅二毛空滿頭坐看新落葉行上最髙樓暝色無邊際茫茫盡眼愁

舊房

逺壁秋聲虫絡絲入檐新影月低眉牀帷半故簾旌斷仍是初寒欲夜時

錢侍郎使君以題廬山艸堂詩見寄因酬之

殷勤江郡守悵望掖垣郎慙見新瓊什思歸舊艸堂事隨心未得名與道相妨若不休官去人閒到老

寄山僧【時年五十】

眼看過半百早晚掃巖扉白首誰畱住靑山自不歸百千萬劫障四十九年非會擬抽身去當風抖擻衣

慈恩寺有感【時杓直初逝居敬方病】

自問有何惆悵事寺門臨入卻遲回李家哭泣元家病柿葉紅時獨自來

酬嚴十八郎中見示

口厭含香握厭蘭紫薇靑瑣舉頭看忽驚鬢後蒼浪發未得心中本分官夜酌滿客花色暖秋唫切骨玉聲寒承明長短君應入莫憶家江七里灘

寄王祕書

霜菊花萎日風梧葉碎時怪來秋思苦緣詠祕書詩

中書寓直

繚繞宮墻圍禁林半開閶闔曉沈沈天晴更覺南山近月出方知西掖深病對詞頭慙彩筆老看鏡面愧華簪自嫌野物將何用土木形骸麋鹿心

自問

黑花滿眼絲滿頭早衰因病病因愁宦途气味已諳盡五十不休何日休

曲江獨行招張十八

曲江新歲後冰與水相和南岸猶殘雪東風未有波偶遊身獨自相憶意如何莫待春深去花時鞍馬多

新居早春二首

靜巷無來客深居不出門鋪沙蓋苔面掃雪擁松根漸暖宜閒步初晴愛小園覓花都未有惟覺樹枝繁地潤東風暖閒行蹋艸芽呼童遣移竹畱客伴嘗茶霤滴檐冰盡塵浮隟日斜新居未曽到鄰里是誰家新昌新居書事四十韻因寄元郎中張博士

冒寵已三遷歸朝始二年囊中貯餘俸園外買閒田狐兔同三逕蒿萊共一壥新園聊剗穢舊屋且扶顚檐漏移傾瓦梁欹換蠧椽平治繞臺路整頓近階甎巷狹開容駕墻低壘過肩門閭堪駐蓋堂室可鋪筵丹鳳樓當後靑龍寺在前市街塵不到宮樹影相連省吏嫌坊逺豪家笑地偏敢勞賔客訪或望子孫傳不覓他人愛惟將自性便等閒栽樹木隨分占風煙逸致因心得幽期遇境牽松聲疑澗底艸色勝河邊虛潤冰銷地晴和日出天苔行滑如簟莎坐軟於緜每當山捲帷多待月褰籬東花掩映窓北竹嬋姢迹慕靑門隠名慙紫禁仙假歸思晚沐朝去戀春眠拙薄才無取疎慵職不專題墻書命筆沽酒率分錢柏杵舂靈藥銅瓶潄暖泉鑪香穿蓋散籠燭隔紗然陳室何曽掃陶琴不要屏除俗事盡養活道情全尙有妻孥累猶爲組綬纒終須拋爵祿漸擬防鮏羴大抵宗莊叟私心事竺幹浮榮水劃字眞諦火生蓮梵部經十二書字五千是非都付夢語黙不妨禪博士官猶冷郎中病已痊多同僻處住久結靜中緣緩步攜笻杖徐吟展蜀箋老宜閒語話悶憶好書篇蠻榼來方瀉蒙茶到始煎無辭數相見鬢髮各蒼然

喜敏中及第偶示所懷

自知羣從爲儒少豈料詞場中第頻桂折一枝先許我楊穿三葉盡驚人【始予進士及第行簡次之敏中又次之】轉於文墨須畱意貴向煙霄早致身莫學爾兄年五十蹉跎始得掌絲綸

久不見韓侍郎戲題四韻以寄之

近來韓閣老疎我我心知戶大嫌甜酒才髙笑小詩靜吟乘月夜閒醉曠花時還有愁同處春風滿鬢絲

寄白頭陀

近見頭陀伴云師老更慵性靈閒似鶴顏狀古於松山裏猶難覓人閒豈易逢仍聞移住處太白最髙峯

和韓侍郎題楊舍人林池見寄

渠水闇流春凍解風吹日炙不成凝鳳池冷暖君諳在二月因何更有冰

勤政樓西老栁

半朽臨風樹多情立馬人開元一株栁長慶二年春

偶題閣下廳

靜愛靑苔院深宜白髮翁貌將松共痩心與竹俱空暖有低檐日春多颺幕風平生閒境界盡在五言中予與故刑部李侍郎早結道友以藥術爲事與故京兆元尹晚爲詩侶有林泉之期周歲之閒二君長逝李住曲江北元居升平西追感舊遊因貽同志

從哭李來傷道气自亡元後減詩情金丹同學都無益水竹鄰居竟不成月夜若爲遊曲水花時那忍到升平如年七十身猶在但恐傷心無處行

送馬舍人閣老往襄陽

紫微閣底送君回第二防簾下不開莫戀漢南風景好峴山花盡早歸來

莫走栁條詞送別

南陌傷心別東風滿把春莫欺楊栁弱勸酒勝於人

酬韓侍郎張博士雨後遊曲江見寄

小園新種紅櫻樹閒繞花行便當遊何必更隨鞍馬隊衝泥蹋雨曲江頭

元家花

今日元家宅櫻桃發幾枝稀稠與顏色一似去年時失卻東園主春風可得知

代人贈王貟外

好在王貟外平生記得不共賒黃叟酒同上莫愁樓靜接殷勤語狂隨爛熳遊那知今日眼相見冷於秋

惜小園花

曉來紅萼凋零盡但見空枝四五株前日狂風昨夜雨殘芳更合得存無

蕭相公宅遇自逺禪師有感而贈

宦途堪笑不勝悲昨日榮華今日衰轉似秋蓬無定處長於春夢幾多時半頭白髮慙蕭相滿面紅塵問逺師應是世閒緣未盡欲拋官去尙遲疑

艸詞畢遇芍藥初開因詠小謝紅藥當堦翻詩以爲一句未盡其狀偶成十六韻

罷艸紫泥詔起吟紅藥詩詞頭封送後花口拆開時坐對鉤久行觀步履遲兩三叢爛熳十二葉參差背日房微斂當堦朶旋欹釵葶抽碧股粉蘂撲黃絲動蕩情無限低斜力不支周回看未足比諭語難爲勾漏丹砂裹僬僥火焰旗彤雲賸根蔕絳幘欠纓緌況有晴風度仍兼宿露垂凝香燻罨畫似淚著胭脂有意畱連我無言怨思誰應愁明日落如恨隔年期菡萏泥連萼玫【音梅】瑰【音回】刺繞枝等量無勝者惟眼與心知

喜張十八博士除水部貟外郎

老何歿後吟聲絕𨿽有郎官不愛詩無復篇章傳道路空畱風月在曹司長嗟博士官猶屈亦恐騷人道漸衰今日聞君除水部喜於身得省郎時

與沈楊二舍人閣老同食敕賜櫻桃翫物感恩因成十四韻

淸曉趨丹禁紅櫻降紫宸驅禽養得熟和葉摘來新圎轉盤傾玉鮮明籠透銀內園題兩字西掖賜三臣熒惑晶華赤醍醐气味眞如珠未穿孔似火不燒人杏俗難爲對桃頑詎可倫肉嫌盧橘厚皮笑荔枝皴瓊液酸甜足金丸大小勻偸須防曼倩惜莫擲安仁手擘才離核匙抄半是津甘爲舌上露暖作腹中春已懼長屍祿仍驚數食珍最慙恩未報飽餧不才身

送嚴大夫赴桂州

地壓坤方重官兼憲府雄桂林無瘴气栢署有淸風山水衙門外旌旗艛【音婁】艓【音牒】中大夫應絕席詩酒與誰同

春夜宿直

三月十四夜西垣東北廊碧梧葉重疊紅藥樹低昂月砌漏幽影風飄闇香禁中無宿客誰伴紫薇郎

夏夜宿直

人少庭宇曠夜涼風露淸槐花滿院气松子落堦聲寂寞挑燈坐沈吟蹋月行年衰自無趣不是厭承明七言十二句贈駕部吳郎中七兄【時早夏朝歸閉齋獨處偶題此什】

四月天气和且淸綠槐陰合沙堤平獨騎善馬銜鐙穏初著單衣肢體輕退朝下直少徒侶歸舍閉門無送迎風生竹夜窓閒臥月照松時臺上行春酒冷嘗三數盞曉琴閒弄十餘聲幽懷靜境何人別惟有南宮老駕兄

玉眞張觀主下小女冠阿容

綽約小天仙生來十六年姑山半峯雪瑤水一枝蓮晚院花畱立春窓月伴眠回眸𨿽欲語阿母在傍邊龍花寺主家小尼【郭代公愛姬薛氏幼嘗爲尼小名仙人子】

頭靑眉眼細十四女沙彌夜靜雙林怕春深一食饑步慵行道困起晚誦經遲應似仙人子花宮未嫁時

訪陳二

曉垂朱綬帶晚著白綸巾出去爲朝客歸來是野人兩飱聊過日一榻足容身此外皆閒事時時訪老陳

晚亭逐涼

送客出門後移牀下砌初趂涼行繞竹引睡臥看書老更爲官拙傭多向事疎松窓倚藤杖人道似僧居

曲江憶李十一

李君歿後共誰遊栁岸荷亭兩度秋獨繞曲江行一匝依前還立水邊愁

江亭翫春

江亭乘曉閱眾芳春妍景麗艸樹光日消石桂綠嵐气風墜木蘭紅露漿水蒲漸展書帶葉山橊半含琴軫房何物春風吹不變愁人依舊鬢蒼蒼

聞夜砧

誰家思婦秋搗帛月苦風淒砧杵悲八月九月正長夜千聲萬聲無了時應到天明頭盡白一聲添得一莖絲

板橋路

梁苑城西二十里一渠春水栁千條若爲此路今重過十五年前舊板橋曽共玉顏橋上別不知消息到今朝

靑門栁

靑靑一樹傷心色曽入幾人離恨中爲近都門多送別長條折盡減春風

梨園弟子

白頭垂淚語梨園五十年前雨露恩莫問華淸今日事滿山紅葉鎖宮門

暮江吟

一道殘陽鋪水中半江瑟瑟半江紅可憐九月初三夜露似眞珠月似弓

思婦眉

春風搖蕩自東來折盡櫻桃綻盡梅惟餘思婦愁眉結無限春風吹不開

怨詞

奪寵心那慣尋思倚殿門不知移舊愛何處作新恩

空閨怨

寒月沈沈洞房靜眞珠外梧桐影秋霜欲下手先知燈底裁縫剪刀冷

秋房夜

云露靑天月漏光中庭立久卻歸房水窓席冷未能臥挑盡殘燈秋夜長

采蓮曲

菱葉縈波荷颭風荷花深處小船通逢郎欲語低頭笑碧玉搔頭落水中

鄰女

娉婷十五勝天仙白日姮【胡登切】娥旱地蓮何處閒敎鸚鵡語碧紗窓下繡牀前

閨婦

斜憑繡牀愁不動紅綃帶緩綠鬟低遼陽春盡無消息夜合花前日又西

移牡丹栽

金錢買得牡丹栽何處辭叢別主來紅芳堪惜還堪恨百處移將百處開

聽夜箏有感

江州去日聽箏夜白髮新生不願聞如今況是頭成雪彈到天明亦任君

代謝好妓答崔貟外

靑娥小謝娘白髮老崔郎謾愛胸前雪其如頭上霜別後曹家碑背上思量好字斷君腸

琵琶

淸撥刺語錚錚背卻殘燈就月眀賴是心無惆悵事不然爭柰子聲

和殷協律琴思

秋水蓮冠春艸裙依稀風調似文君煩君五指分明語知是琴心佯不聞

寄李蘇州兼示楊瓊

眞娘墓頭春艸碧心奴鬢上秋霜白爲問蘇臺酒席中使君歌笑與誰同就中猶有楊瓊在堪上東山伴謝公

聽彈湘妃怨

玉軫朱瑟瑟徽吳娃徵調奏湘妃分明曲裏愁雲雨似道蕭蕭郎不歸【江南新詞有雲暮雨蕭蕭郎不歸】

閒坐

暖擁紅鑪火閒搔白髮頭百年慵裏過萬事醉中休有室同摩詰無兒比鄧攸莫論身在日身後亦無憂

白氏長慶集卷十九

欽定四庫全書

白氏長慶集卷二十

唐白居易撰

律詩【五言七言凡一百首】

初罷中書舍人

自慙拙宦叨淸貴還有癡心怕素飱或望君臣相獻替可圗妻子免饑寒性疎豈合承恩久命薄元知濟事難分寸寵光酬未得不休更擬覓何官

宿陽城驛對月【自此後詩赴杭州路中作】

親故尋回駕妻孥未出闗鳳皇池上月送我過商山

商山路有感【並序】

前年夏予自忠州刺史除書歸闕時刑部李十一侍郎戶部崔二十貟外亦自灃果二郡守徵還相次入闗皆同此路今年予自中書舍人授杭州刺史又由此途出二君已逝予獨南行追嘆興懷慨然成詠後來有與予杓直虞平遊者見此短什能無惻惻乎儻未防情請爲繼和長慶二年七月三十日題於內鄕縣南亭云爾憶昨徵還日三人歸路同此生都是夢前事旋成空杓直泉埋玉虞平燭過風惟殘樂天在頭白向江東

重感

停驂歇路隅重感一長吁擾擾生還死紛紛榮又枯困支靑竹杖閒捋白髭須莫嘆身衰老交遊半已無

逢張十八貟外籍

旅思正茫茫相逢此道傍曉嵐林葉闇秋露艸花香白髮江城守靑衫水部郎客亭同宿處忽似夜歸鄕赴杭州重宿棣華驛見楊八舊詩感題一絕

往恨今愁應不殊題詩梁下又踟躕羨君猶夢見兄弟我到天明睡亦無

寓言題僧

劫風火起燒荒宅苦海波生蕩破船力小無因救焚溺淸涼山下且安禪

內鄕縣村路作

日下風髙野路涼緩驅疲馬闇思鄕渭村秋物應如此棗赤棃紅稻穗黃

路上寄銀匙與阿

謫宦心都慣辭鄕去不難緣畱子住涕淚一防幹小子須嬌養鄒婆爲好看銀匙封寄汝憶我卽加飱

山泉煎茶有懷

坐酌泠泠水看煎瑟瑟塵無由持一盌寄與愛茶人

郢州贈別王八使君

昔是詩狂客今爲酒病夫彊吟翻悵望縱醉不歡娛鬢髮三分白交親一半無郢城君莫厭猶校近京都

吉祥寺見錢侍郎題名

雲雨三年別風波萬里行愁來正蕭索況見故人名

重到江州感舊遊題郡樓十一韻

掌綸知是忝剖竹信爲榮才薄官仍重恩深責尙輕昔徵從典午今出自承明鳳詔休揮翰漁歌欲濯纓還乘小艛艓【音樓牒小舟也】卻到古湓城醉客臨江待禪僧出郭迎靑山滿眼在白髮半頭生又較三年老何曽一事成重過蕭寺宿再上庾樓行雲水新秋思閭閻舊日情郡民猶認得司馬詠詩聲

贈江州李十使君貟外十四韻

我本江湖上悠悠任運身朝隨賣藥客暮伴釣魚人迹爲燒丹隠家緣嗜酒貧經過剡溪雪尋覓武陵人豈有疎狂性堪爲侍從臣仰頭驚鳳闕下口觸龍鱗劍佩辭天上風波向海濵非賢虛偶聖無屈敢求伸昔去曽同日今來卽後塵【元和末與李貟外同日黜官今又相次出爲刺史】中年俱白鬢仕宦各朱輪長短才𨿽異榮枯事略均殷勤李貟外不合不相親

題別遺愛艸堂兼呈李十使君【李亦廬山人常隠白鹿洞】

曽住鑪峯下書堂對藥臺斬新蘿徑合依舊竹窓開砌水親開決池荷手自栽五年方蹔至一宿又須回縱未長歸得猶勝不到來君家白鹿洞聞道亦生苔

重題

泉石尙依依林疎僧亦稀何年辭水閣今夜宿云扉謾獻長楊賦虛拋薜荔衣不能成一事贏得白頭歸

夜泊旅望

少睡多愁客中宵起望鄕沙明連浦月帆白滿船霜近海江彌濶迎秋夜更長煙波三十宿猶未到錢塘

九江北岸遇風雨

黃梅縣邊黃梅雨白頭浪裏白頭翁九江濶處不見岸五月盡時多惡風人間穏路應無限何事拋身在此中

舟中晚起

日髙猶掩水窓眠枕簟淸涼八月天泊處或依沽酒店宿時多伴釣魚船退身江海應無用憂國朝廷自有賢且向錢塘湖上去冷吟閒醉二三年

秋寒

雪鬢年顏老霜庭景气秋病看妻撿藥寒遣婢梳頭身外名何有人間事且休澹然方寸內惟擬學虛舟初到郡齋寄錢湖州李蘇州【聊取二郡一哂故有落句之戲】

俱來滄海郡半作白頭翁謾道風煙接何曽笑語同吏稀秋稅畢客散晚亭空霽後當樓月潮來滿座風霅【直甲切水名在吳興】溪殊冷僻茂苑太繁雄惟此錢塘郡閒恰得中

對酒自勉

五十江城守停杯一自思頭仍未盡白官亦不全卑榮寵尋過分歡娛已校遲肺傷𨿽怕酒心健尙誇詩夜舞吳娘袖春歌蠻子詞猶堪三五歲相伴醉花時

郡樓夜宴畱客

北客勞相訪東樓爲一開卷簾待月出把火看潮來艷聽竹枝曲香傳蓮子杯寒天殊未曉歸騎且遲回

醉題候仙亭

蹇步垂朱綬華纓映白須何因駐衰老只有且歡娛酒興還應在詩情可便無登山與臨水猶未要人扶

東院

松下軒廊竹下房暖檐晴日滿繩牀淨名居士經三卷榮啟先生琴一張老去齒衰嫌橘醋病來肺渴覺茶香有時閒酌無人伴獨自騰騰入醉鄕

虛白堂

虛白堂前衙退後更無一事到中心移牀就月檐閒臥臥詠閒詩側枕琴

閒夜詠懷因招周協律劉薛二秀才

世名撿束爲朝士心性疎慵是野夫髙置寒燈如客店深藏夜火似僧鑪香濃酒熟能嘗否冷澹詩成肯和無若厭雅唫須俗飲妓筵勉力爲君鋪

晚興

極浦收殘雨髙城駐落暉山明虹半出松闇鶴雙歸將吏隨衙散文書入務稀閒吟倚新竹筠粉污朱衣

衰病

老與病相仍華簪發不勝行多朝散藥睡少夜停燈祿食分供鶴朝衣減施僧性多移不得郡政謾如繩

病中對病鶴

同病病夫憐病鶴精神不損翅翎傷未堪再舉摩霄漢只合相隨覓稻粱但作悲吟和嘹唳難將俗貌對昂藏惟應一事宜爲伴我發君毛俱似霜

夜歸

半醉閒行湖岸東馬鞭敲鐙轡瓏璁萬株松樹靑山上十里沙堤明月中樓角漸移當路影潮頭欲過滿江風歸來未放笙歌散畫防門開蠟燭紅

臘後歲前遇景詠意

海梅半白栁微黃凍水初融日欲長度臘都無苦霜霰迎春先有好風光郡中起晚聽衙鼓城上行慵倚女墻公事漸閒身且健使君殊未厭余杭

白髮

雪發隨梳落霜毛繞鬢垂加添老气味攺變舊容儀不肯長如漆無過總作絲最憎明鏡裏黑白半頭時錢湖州以篛【如灼切】下酒李蘇州以五酘【大透切重釀酒】酒相次寄到無因同飲聊詠所懷

勞將篛下防憂物寄與江城賣酒翁鐺腳三州何處會甕頭一盞幾時同傾如竹葉盈樽綠飲作桃花上面紅莫怪殷勤醉相憶曽陪西省與南宮

花樓望雪命宴賦詩

連天際海白皚皚好上髙樓望一回何處更能分道路此時兼不認池臺萬重雲樹山頭翠百尺花樓江畔開素壁聮題分韻句紅鑪巡飲暖寒杯冰鋪湖水銀爲面風捲汀沙玉作堆絆惹舞人春艷曳勾畱醉客夜徘徊輸將虛白堂前鶴失卻樟亭驛後梅別有故情偏憶得曽經窮苦照書來

晚歲

壯歲忽已去浮榮何足論身爲百口長官是一州尊不覺白雙鬢徒言朱兩轓病難施郡政老未答君恩歲暮別兄弟年衰無子孫惹愁諳世网治苦賴空門擥【魯敢切手取也】帶知腰痩看燈覺眼昏不緣衣食系尋合返丘園

宿竹閣

晚坐松檐下宵眠竹閣間淸虛當服藥幽獨抵歸山巧未能勝拙應不及閒無勞別修道卽此是闗歲暮枉衢州張使君書並詩因以長句報之

西州彼此意何如官職蹉跎歲欲除浮石潭邊停五馬望濤樓上得雙魚萬言舊手才難敵五字新題思有餘貧薄詩家無好物反投桃李報瓊琚

和薛秀才尋梅花同飲見贈

忽驚林下發寒梅便試花前飲冷杯白馬走迎詩客去紅筵鋪待舞人來歌聲怨處微微落酒气醺時旋旋開若到歲寒無雨雪猶應醉得兩三回

與諸客空腹飲

隔宿書招客平明飲暖寒麯神寅日合酒聖卯時歡促膝才飛白酡顏已渥丹碧籌攢米椀紅袖拂骰盤醉後歌尢異狂來舞不難拋杯語同坐莫作老人看

小歲日對酒唫錢湖州所寄詩

獨酌無多興閒吟有所思一杯新歲酒兩句故人詩楊栁初黃日髭須半白時蹉跎春气味彼此老心知

錢塘湖春行

孤山寺北賈亭西水面初平云腳低幾處早鶯爭暖樹誰家新燕啄春泥亂花漸欲迷人眼淺艸才能沒馬蹄最愛湖東行不足綠楊陰裏白沙堤

題靈隠寺紅辛夷花戲酬光上人

紫粉筆含尖火焰紅胭脂染小蓮花芳情鄕思知多少惱得山僧悔出家

重向火

火銷灰復死疎棄已經旬豈是人情薄其如天气春風寒忽再起手冷重相親卻就紅鑪坐心如逢故人

候仙亭同諸客醉作

謝安山下空攜妓栁惲洲邊只賦詩爭及湖亭今日會嘲花詠水贈蛾眉

城上

城上咚咚鼓朝衙復晚衙爲君慵不出落盡繞城花

早行林下

披衣未冠櫛晨起入前林宿露殘花气朝光新葉陰傍松人迹少隔竹鳥聲深閒倚小橋立傾頭時一唫

送李校書趂寒食歸義興山居

大見騰騰詩酒客不憂生計似君稀到捨將何作寒食滿船惟載樹陰歸

題孤山寺山石橊花示諸僧眾

山橊花似結紅巾容艷新妍占斷春色相故闗行道地香塵擬觸坐禪人瞿曇弟子君知否恐是天魔女化身

獨行

闇誦黃庭經在口閒攜靑竹杖隨身晚花新筍堪爲伴獨入林行不要人

二月五日花下作

二月五日花如雪五十二人頭似霜聞有酒時須笑樂不闗身事莫思量羲和趂日沈西海鬼伯驅人葬北邙只有且來花下醉從人笑道老顚狂

戲題木蘭花

紫房日照胭脂拆素艷風吹膩粉開怪得獨饒脂粉態木蘭曽作女郎來

淸明日觀妓舞聽客詩

看舞顏如玉聽詩韻似金綺羅從許笑管不妨吟可惜春風老無嫌酒盞深辭花送寒食並在此時心

西湖晚歸回望孤山寺贈諸客

栁湖松島蓮花寺晚動歸橈出道場盧橘子低山雨重棕櫚葉戰水風涼煙波澹蕩搖空碧樓殿參差倚夕陽到岸請君回首望蓬萊宮在海中央

湖中自照

重重照影看容鬢不見朱顏見白絲失卻少年無覓處泥他湖水欲何爲

贈蘇鏈師

兩鬢蒼然心浩然松窓深處藥鑪前攜將道士通宵語忘卻花光盡日眠明鏡懶開長在匣素琴欲弄半無猶嫌莊子多詞句只讀逍遙六七篇

杭州春望

望海樓明照曙霞【城東樓名望海樓】護江堤白蹋晴沙濤聲夜入伍貟廟栁色春藏蘇小家紅袖織綾誇柹蔕【杭州出柹蔕花者尢佳也】靑旗沽酒趂棃花【其俗釀酒趂棃花時熟號爲梨花春】誰開湖寺西南路艸綠裙腰一道斜【孤山寺路在湖州中艸綠時望如裙腰】

飲散夜歸贈諸客

鞍馬夜紛紛香街起暗塵回鞭招飲妓分火送歸人風月應堪惜杯觴莫厭頻明朝三月盡忍不送殘春

湖亭晚歸

盡日湖亭臥心閒事亦稀起因殘醉醒坐待晚涼歸松雨飄藤帽江風透葛衣栁堤行不厭沙軟絮霏霏

東樓南望八韻

不厭東南望江樓對海門風濤生有信天水合無痕鷁帶雲帆動鷗和雪浪翻魚鹽聚爲市煙火起成村日腳金波碎峯頭鈿防繁送秋千里鴈報暝一聲已豁煩襟悶仍開病眼昏郡中登眺處無勝此東軒

醉中酬殷協律

泗水亭邊一分散浙江樓上重遊陪揮鞭二十年前別命駕三千里外來醉袖放狂相向舞愁眉和笑一時開畱君夜住非無分且盡靑娥紅燭臺

孤山寺遇雨

拂波云色重灑葉雨聲繁水鷺雙飛起風荷一向翻空蒙連北岸蕭颯入東軒或擬湖中宿畱船在寺門

樟亭雙櫻樹

南館西軒兩樹櫻春條長足夏陰成素華朱實今𨿽盡碧葉風來別有情

湖上夜飲

郭外迎人月湖邊醒酒風誰畱使君飲紅燭在舟中

贈沙鷗

老逼敎垂白官科遣著緋形骸𨿽有累方寸卻無機遇酒多先醉逢山愛晚歸沙鷗不知我猶避隼旟飛

余杭形勝

余杭形勝四方無州傍靑山縣枕湖繞郭荷花三十里拂城松樹一千株夢兒亭古傳名謝敎妓樓新道姓蘇【州西靈隠山上有夢謝亭卽是杜明浦夢謝靈運之所因名客兒也蘇小小本錢塘妓人也】獨有使君年太老風光不稱白髭須

江樓夕望招客

海天東望夕茫茫山勢川形濶復長燈火萬家城四畔星河一道水中央風吹古木晴天雨月照平沙夏夜霜能就江樓銷暑否比君茅舍較淸涼

新秋病起

一葉落梧桐年光半又空秋多上階日涼足入懷風病痩形如鶴愁焦鬢似蓬損心詩思裏伐性酒狂中華蓋何曽惜金丹不致功猶須自慙愧得作白頭翁

木芙蓉花下招客飲

晚涼思飲兩三杯召得江頭酒客來莫怕秋無伴醉物水蓮花盡木蓮開

悲歌

白頭新洗鏡新磨老逼身來不柰何耳裏頻聞故人死眼前惟覺少年多塞鴻遇暖猶回翅江水因潮亦反波獨有衰顏畱不得醉來無計但悲歌

江樓晚眺景物鮮奇吟翫成篇寄水部張貟外

澹煙疎雨間斜陽江色鮮明海气涼蜃散云收破樓閣虹殘水照斷橋梁風翻白浪花千片鴈防靑天字一行好著丹靑圗寫取題詩寄與水曹郎

夜招周協律兼答所贈

滿眼𨿽多客開眉復向誰少年非我伴秋夜與君期落魄俱耽酒殷勤共愛詩相憐別有意彼此老無兒

重酬周判官

秋愛冷吟春愛醉詩家眷屬酒家仙若敎早被浮名系可得閒遊三十年

飲後夜醒

黃昏飲散歸來臥夜半人扶彊起行枕上酒容和睡醒樓前海月伴潮生將歸梁燕還重宿欲滅窓燈卻復明直至曉來猶妄想耳中如有管聲

代賣薪女贈諸妓

亂蓬爲鬢布爲巾曉蹋寒山自負薪一種錢塘江畔女著紅騎馬是何人

奉和李大夫題新詩二首各六韻

因嚴亭【一作固嚴】

箕潁人窮獨蓬壺路阻難何如兼吏隠復得事躋攀巖樹羅階下江云貯棟間似移天目石疑入武丘山淸景徒堪賞皇恩肯放閒遙知興未足卽被詔徵還

筌亭

翠巘公門對朱軒野逕連只開新戶牖不攺舊風煙空室閒生白髙情澹入酒容同座勸詩借屬城傳自笑滄江畔遙思絳帳前庭臺隨事有爭敢比防筌

予以長慶二年冬十月到杭州明年秋九月始與範陽盧賈汝南周元範蘭陵蕭恱淸河崔求東萊劉方輿同遊恩徳寺之泉洞竹石籍甚久矣及玆目擊果愜心期因自嗟云到郡周歲方來入寺半日復去俯視朱綬仰睇白雲有愧於心遂畱絕句

雲水埋藏恩徳洞簪裾束縛使君身慙來不宿歸州去應被山呼作俗人

早冬

十月江南天气好可憐冬景似春華霜輕未殺萋萋艸日暖初幹漠漠沙老柘葉黃如嫩樹寒櫻枝白是狂花此時卻羨閒人醉五馬無由入酒家

歲假內命酒贈周判官蕭協律

共知欲老流年急且喜新正假日頻聞健此時相勸醉偸閒何處共尋春腳隨周叟行猶疾頭比蕭翁白未勻歲酒先拈辭不得被君推作少年人

與諸客攜酒尋去年梅花有感

馬上同攜今日杯湖邊共覓去年梅年年只是人空老處處何曽花不開詩思又牽吟詠發酒酣閒喚管來樽前百事皆依舊防檢惟無薛秀才【去年與薛景文同賞今年長逝】醉送李協律赴湖南辟命因寄沈八中丞

富陽山底樟亭畔立馬停舟飛酒杯曽共中丞情繾綣暫畱協律語踟躕紫微星北承恩去靑艸湖南稱意無不羨君官羨君幕幕中收得阮元瑜

內道場永讙上人就郡見訪善說維摩經臨別請詩因以此贈

五夏登壇內殿師水爲心地玉爲儀正傳金粟如來偈何用錢塘太守詩苦海出來應有路靈山別後可無期他生莫防今朝防虛白亭中發藥時

見李蘇州示男阿武詩自感成詠

遙羨靑雲裏祥鸞正引雛自憐滄海畔老蚌不生珠

正月十五日夜月

歲熟人心樂朝遊復夜遊春風來海上明月在江頭燈火家家市笙歌處處樓無妨思帝裏不合厭杭州

題州北路傍老栁樹

皮枯緣受風霜久條短爲經攀折頻但見半衰當此路不知初種是何人雪花零碎逐年減煙葉稀疎隨分新莫道老株芳意少逢春猶勝不逢春

題淸頭陀

頭陀獨宿寺西峯百尺禪庵半夜鐘煙月蒼蒼風瑟瑟更無雜樹對山松

自嘆二首

形羸自覺朝湌減睡少偏知夜漏長實事漸消虛事在銀魚金帶繞腰光

二毛曉落梳頭懶兩眼春昏防藥頻惟有閒行猶得在心情未到不如人

湖上醉中代諸妓寄嚴郎中

笙歌杯酒正歡娛忽憶仙郎望帝都借問連宵直南省何如盡日醉西湖蛾眉別久心知否雞舌含多口厭無還有些些惆悵事春來山路見蘼蕪

自詠

悶發每吟詩引興興來兼酌酒開顏欲逢暇日先招客正對衙時亦望山勾檢簿書多鹵莽隄防官吏少機闗誰能頭白勞心力人道無才也是閒

晚興

艸淺馬翩翩新晴薄暮天栁條春拂面衫袖醉垂鞭立語花隄上行吟水寺前等閒消一日不覺過三年

早興

晨光出照屋梁明初打開門鼓一聲犬上階眠知地濕鳥臨窓語報天晴半銷宿酒頭仍重新脫冬衣體乍輕睡覺心空思想盡近來鄕夢不多成

竹樓宿

小書樓下千竿竹深火鑪前一盞燈此處與誰相伴宿燒丹道士坐禪僧

湖上招客送春泛舟

欲送殘春招酒伴客中誰最有風情兩瓶篛下新開得一曲霓裳初敎成【時崔湖州寄新篛下酒來樂妓案霓裳羽衣曲初畢】排比管行翠袖指麾船舫防紅旌慢牽好向湖心去恰似菱花鏡上行

戲醉客

莫言魯國書生懦莫把杭州刺史欺醉客請君開眼望綠楊風下有紅旗

紫陽花【招賢寺有山花一樹無人知名色紫气香芳麗可愛頗類仙物因以紫陽花名之】

何年植向仙壇上早晚移栽到梵家𨿽在人間人不識與君名作紫陽花

白氏長慶集卷二十

欽定四庫全書

白氏長慶集卷二十一

唐白居易撰

後序

前三年元微之爲予編次文集而敍之凡五帙每帙十卷訖長慶二年冬號白氏長慶集邇來復有格詩律詩碑志序記表贊以類相附合爲卷軸又從五十一以降捲而第之是時大和二年秋予春秋五十有七目昏頭白衰也久矣拙音狂句亦已多矣由玆而後宜其絕筆若余習未盡時時一詠亦不自知也因附前集報微之故復序於卷首云爾【按此序宜與元相序同列帙首今徧考諸本俱附此卷姑仍其舊】

格詩謌行雜體【凡五十七首】

郡齋旬假命宴呈座客示郡寮【自此後在蘇州作】

公門日兩衙公假月三旬衙用決簿領旬以會親賔公多及私少勞逸常不均況爲劇郡長安得閒宴頻下車已二月開筵始今晨初黔軍廚突一拂郡榻塵旣備獻酬禮亦具水陸珍萍醅篛溪醑水鱠松江鱗侑食樂懸動佐懽妓席陳風流吳中客佳麗江南人歌節防隨袂舞香遺在茵淸奏凝未闋酡顏气已春眾賔勿遽起羣寮且逡巡無輕一日醉用犒九日勤微彼九日勤何以治吾民微此一日醉何以樂吾身

題西亭

朝亦視簿書暮亦視簿書簿書視未竟蟋蟀鳴座隅始覺芳歲晚復嗟塵務拘西園景多暇可以少躊躕池鳥澹容與橋栁髙扶疎煙蔓嫋靑薜水花披白蕖何人造玆亭華敞綽有餘四檐軒鳥翅復屋羅蜘蛛直廊抵曲房【鋤交切】窱【土了切深貌】深且虛修竹夾左右淸風來徐徐此宜宴佳賔鼓瑟吹笙竽荒淫卽不可廢曠將何如幸有酒與樂及時歡且娛忽其解郡印他人來此居

郡中西園

閒園多芳艸春夏香靡靡深樹足佳禽旦暮鳴不已院門閉松竹庭徑穿蘭芷愛彼池上橋獨來聊徙倚魚依藻長樂鷗見人暫起有時舟隨風盡日蓮照水誰知郡府內景物閒如此始悟諠靜緣何嘗系逺邇

北亭臥

樹綠晚陰合池涼朝气淸蓮開有佳色鶴唳無凡聲惟此閒寂境愜我幽獨情病假十五日十日臥玆亭明朝吏呼起還復視黎甿

一葉落

煩暑郁未退涼飇潛已起寒溫與盛衰遞相爲表裏蕭蕭秋林下一葉忽先委勿言微搖落搖落從此始崔湖州贈紅石琴薦煥如錦文無以答之以詩酬謝

赬錦支綠綺韻同相感深千年古澗石八月秋堂琴引出山水思助成金玉音人間無可比比我與君心九日宴集醉題郡樓兼呈周殷二判官

前年九日余杭郡呼賔命宴虛白堂去年九日到東洛今年九日來吳鄕兩邊蓬鬢一時白三處菊花同色黃一日日知添老病一年年覺惜重陽江南九月未搖落栁靑蒲綠稻穟香姑蘇臺榭倚蒼靄太湖山水含淸光可憐假日好天色公門吏靜風景涼榜舟鞭馬取賔客掃樓拂席排壺觴胡琴錚鏦指撥刺吳娃美麗眉眼長笙歌一曲思凝絕金鈿再拜光低昂日腳欲落備燈燭風頭漸髙加酒漿觥盞艷翻菡萏葉舞鬟擺落茱茰房半酣憑檻起四顧七堰八門十六坊逺近髙低寺閒出東西南北橋相望水道脈分棹鱗次裏閭碁布城冊方人煙樹色無隙罅十里一片靑茫茫自問有何才與政髙防大館居中央銅魚今乃澤國節刺史是古吳都王郊無戎馬郡無事門有棨防腰有章盛時儻來合慚媿壯歲忽去還感傷從事醒歸應不可使君醉倒亦何妨請君停杯聽我語此語眞實非虛狂五旬已過不爲夭七十爲期蓋是常須知菊酒登髙會從此多無二十場

同微之贈別郭虛舟鏈師五十韻

我爲江司馬君爲荊判司俱當愁悴日始識虛舟師師年三十餘白晳好容儀專心在鉛【音延】汞【呼孔切水銀】餘力工琴棋靜彈數聲閒飲酒一巵因指塵土下蜉蝣良可悲不聞姑射上千歲冰雪肌不見遼城外古今冢累累嗟我天地閒有術人莫知得可逃死籍不惟走三尸授我參同契其辭妙且微六一閟扃鐍子午守雄雌我讀隨日悟心中了無疑黃芽與紫車謂其坐致之自負因自嘆人生號男兒若不佩金印卽合翳玉芝髙謝人間世深結山中期泥壇方合矩鑄鼎圎中規鑪橐一以動瑞气紅輝輝齊心獨嘆拜中夜偸一窺二物正防合厥狀何怪奇綢繆夫婦體狎獵魚龍姿簡寂館鐘後紫霄峯曉時心塵未淨潔火候遂參差萬壽覬刀圭千功失毫釐先生彈指起奼女隨煙飛始知緣會閒陰騭不可移藥竈今夕罷詔書明日追追我復追君次第承恩私官𨿽小大殊同立白玉墀我直紫微闥手進賞罰詞君侍玉皇座口含生殺機直躬易媒孽浮俗多瑕疵轉徙今安在越嶠吳江湄一提支郡印一建連帥旗何言四百里不見如天涯秋風旦夕來白日西南馳雪霜各滿鬢朱紫徒爲衣師從廬山洞訪舊來於斯尋君又覓我風馭紛逶迆帔裾曳黃絹須髮垂靑絲逢人但斂手問道亦頷頤孤云難久畱十日告將歸欵曲話平昔殷勤勉衰羸後會杳何許前心日燐緇俗家無異物何以充別資素牋一百句題附元家詩朱頂鶴一隻與師雲間騎雲間鶴背上故情若相思時時摘一句唱作步虛辭

霓裳羽衣歌【和微之】

我昔元和侍憲皇曽陪內宴宴昭陽千歌百舞不可數就中最愛霓裳舞舞時寒食春風天玉鉤欄下香案前案前舞者顏如玉不著人家俗衣服虹裳霞帔步搖冠鈿瓔累累佩珊珊娉婷似不任羅綺顧聽樂懸行復止磬簫箏笛遞相攙擊擫彈吹聲邐迆【凡法曲之初眾樂不齊惟金石絲竹次第發聲霓裳序初亦復如此】散序六奏未動衣陽臺宿云慵不飛【散序六徧無拍故不舞也】中序擘騞【霍虢切】初入拍秋竹竿裂春冰拆【中序始有拍亦名拍序】飄然轉旋回雪輕嫣然縱送遊龍驚小垂手後栁無力斜曳裾時云欲生【四句皆霓裳舞之初態】煙蛾斂略不勝態風袖低昂如有情上元防鬟招萼綠王母揮袂別飛瓊【許飛瓊萼綠華皆女仙也】繁音急節十二徧跳珠撼玉何鏗錚【霓裳曲十二徧而終】翔鸞舞了卻收翅唳鶴曲終長引聲【凡曲將畢皆聲拍促速惟霓裳之末長引一聲也】當時乍見驚心目凝視諦聽殊未足一落人閒八九年耳冷不曽聞此曲湓城但聽山魈語巴峽惟聞杜防哭【予自江州司馬轉忠州刺史】移領錢塘第二年始有心情問絲竹玲瓏箜篌謝好箏陳寵觱栗沈平笙淸脆管纎纎手敎得霓裳一曲成【自玲瓏以下皆杭之妓名】虛白亭前湖水畔前後只應三度按便除庶子拋卻來聞道如今各星散今年五月至蘇州朝鐘暮角催白頭貪看案牘常侵夜不聽笙歌直到秋秋來無事多閒悶忽憶霓裳無處問聞君部內多樂徒問有霓裳舞者無答云十縣十萬戶無人知有霓裳舞惟寄長歌與我來題作霓裳羽衣譜四幅花牋碧閒紅霓裳實錄在其中千姿萬狀分明見恰與昭陽舞者同眼前髣髴覩形質昔日今朝想如一疑從魂夢呼召來似著丹靑圗寫出我愛霓裳君合知發於歌詠形於詩君不見我歌云驚破霓裳羽衣曲【長恨歌云】又不見我詩云曲愛霓裳未拍時【錢塘詩云】由來能事皆有主楊氏創聲君造譜【開元中西涼府節度楊敬述造】君言此舞難得人須是傾城可憐女吳妖小玉飛作煙【夫差女小玉死後形見於王其母抱之霏微若煙霧散空】越艷西施化爲土嬌花巧笑久寂寥娃館薴蘿空處所如君所言誠有是君試從容聽我語若求國色始翻傳但恐人間廢此舞妍媸優劣寧相逺大都只在人擡舉李姢張態君莫嫌亦擬隨宜且敎取【姢態蘇妓之名】

小童薛陽陶吹觱栗歌【和浙西李大夫作】

剪削幹蘆揷寒竹九孔漏聲五音足近來吹者誰得名闗璀老死李衮生衮今又老誰其嗣薛氏樂童年十二指防之下師授聲含嚼之間天與气潤州城髙霜月明吟霜思月欲發聲山頭江底何悄悄猿聲不喘魚龍聽翕然聲作疑管裂詘然聲盡疑刀截有時婉軟無筋骨有時頓挫生稜節急聲圎轉促不斷轢轢轔轔似珠貫緩聲展引長有條有條直直如筆描下聲乍墜石沈重髙聲忽舉雲飄蕭明旦公堂陳宴席主人命樂娛賔客碎絲細竹徒紛紛宮調一聲雄出羣眾音覼【郎何切】縷不落道有如部伍隨將軍嗟爾陽陶方稚齒下手發聲已如此若敎頭白吹不休但恐聲名壓闗李

啄木曲

莫買寶剪刀虛費千金直我有心中愁知君剪不得莫磨解結錐虛勞人气力我有腸中結知君解不得莫染紅絲綫徒誇好顏色我有雙淚珠知君穿不得莫近紅鑪火炎气徒相逼我有兩鬢霜知君消不得刀不能剪心愁錐不能解腸結綫不能穿淚珠火不能銷鬢雪不如飲此神聖杯萬念千憂一時歇

題靈巖寺【寺卽吳館娃宮鳴屧廊硯池采香徑遺迹在焉】

娃宮屧廊尋已傾硯池香徑又欲平二三月時但艸綠幾百年來空月明使君𨿽老頗多思攜觴領妓處處行今愁古恨入絲竹一曲涼州無限情直自當時到今日中閒歌吹更無聲

雙石

蒼然兩片石厥狀怪且醜俗用無所堪時人嫌不取結從胚渾始得自洞庭口萬古遺水濵一朝入吾手擔舁來郡內洗刷去泥垢孔黑煙痕深罅靑苔色厚老蛟蟠作足古劍揷爲首忽疑天上落不似人閒有一可支吾琴一可貯吾酒峭絕髙數尺坳容一斗五倚其左一杯置其右窪樽酌未空玉山頽已久人皆有所好物各求其偶漸恐少年場不容垂白叟回頭問雙石能伴老夫否石𨿽不能言許我爲三友

宿東亭曉興

溫溫土鑪火耿耿紗籠燭獨抱一張琴夜入東齋宿窓聲渡殘漏影浮初旭頭癢曉梳多眼昏春睡足負暄檐宇下散步池塘曲南鴈去未回東風來何速雪依瓦溝白艸繞墻根綠何言萬戶州太守常幽獨

日漸長贈周殷二判官

日漸長春尙早墻頭半露紅萼枝池岸新鋪綠芽艸蹋艸攀枝仰頭嘆何人知此春懷抱年顏盛壯名未成官職欲髙身已老萬莖白髮眞堪恨一片緋衫何足道賴得君來勸一杯愁開悶破心頭好

花前嘆

前歲花前五十二今年花前五十五歲課年功頭髮知從霜成雪君看取【五年前在杭州有詩云五十二人頭似霜】幾人得老莫自嫌樊李吳韋盡成土【樊絳州宗師李諫議景儉吳饒州丹韋侍郎顗皆舊往還相繼喪逝】南州桃李北州梅且喜年年作花主花前置酒誰相勸容坐唱歌滿起舞【容滿皆妓名也】欲散重拈花細看爭知明日無風雨

自詠五首

朝亦隨羣動暮亦隨羣動榮華瞬息閒求得將何用形骸與冠蓋假合相戲弄何異睡著人不知夢是夢一家五十口一郡十萬戶出爲差科頭入爲衣食主水旱合心憂饑寒須手撫何異食蓼虫不知苦是苦公私頗多事衰憊殊少歡迎送賔客懶鞭笞黎庶難老耳倦聲樂病口厭杯盤旣無可戀者何以不休官一日復一日自問何畱滯爲貪逐日俸擬作歸田計亦須隨丰約可得無限劑若待足始休休官在何歲官舍非我廬官園非我樹洛中有小宅渭上有別墅旣無婚嫁累幸有歸休處歸去誠已遲猶勝不歸去和微之聽妻彈別鶴操因爲解釋其義依韻加四句

義重莫若妻生離不如死誓將死同穴其柰生無子商陵追禮敎婦出不能止舅姑明旦辭夫妻中夜起起聞雙鶴別若與人相似聽其悲唳聲亦如不得已靑田八九月遼城一萬里徘徊去住云嗚咽東西水寫之在琴曲聽者酸心髓況當秋月彈先入憂人耳怨抑掩朱沈吟停玉指一聞無兒嘆相念兩如此無兒𨿽薄命有妻偕老矣幸免生別離猶勝商陵氏

題故元少尹集後二首

黃壤詎知我白頭徒憶君惟將老年淚一灑故人文遺文三十軸軸軸金玉聲龍門原上土埋骨不埋名

和微之四月一日作

四月一日天花稀葉陰薄泥新燕影蜜熟蜂聲樂麥風低冉冉稻水平漠漠芳節或蹉跎遊心稍牢落春華信爲美夏景亦未惡颭浪嫩靑荷燻欄晚紅藥吳宮好風月越郡多樓閣兩地誠可憐其柰久離索

吳中好風景二首

吳中好風景八月如三月水荇葉仍香木蓮花未歇海天微雨散江郭纎埃滅暑退衣服幹潮生船舫活兩衙漸多暇亭午初無熱騎吏語使君正是遊時節

吳中好風景風景無朝暮曉色萬家煙秋聲八月樹舟移管動橋擁旌旗駐攺號齊雲樓重開武丘路況當丰歲熟好是歡遊處州民勸使君且莫拋官去

答劉禹錫白太守行

吏滿六百石昔賢輒去之秩登二千石今我方罷歸我秩訝已多我歸慙已遲猶勝塵土下終老無休期臥乞百日吿起吟五篇詩【謂將罷官自詠五首】朝與府吏別暮與州民辭去年到郡時麥穗黃離離今年去郡日稻花白霏霏爲郡已周歲半歲罹旱饑襦袴無一片甘棠無一枝何乃老與幼泣別盡沾衣下慙蘇人淚上愧劉君辭

附白太守行

劉禹錫

聞有白太守拋官歸舊谿蘇州十萬戶盡作嬰兒啼太守駐行舟閶門艸萋萋揮袂謝啼者依然兩眉低朱戶非不崇我心如重狴華池非不淸意在寥廓棲誇者竊所怪賢者黙思齊我爲太守行題在隠起珪

別蘇州

浩浩姑蘇民鬱鬱長洲城來慙荷寵命去愧無能名靑紫行將吏班白列黎甿一時臨水拜十里隨舟行餞筵猶未收徵棹不可停稍隔煙樹色尙聞絲竹聲悵望武丘路沈吟滸水亭還鄕信有興去郡能無情

卯時酒

佛法贊醍醐仙方誇沆【何黨切】瀣【奚介切】未如卯時酒神速功力陪一杯置掌上三咽入腹內煦若春貫腸暄如日灸背豈獨肢體暢仍加志气大當時遺形骸竟日忘冠帶似遊華胥國疑反混元代一性旣完全萬機皆破碎半醒思往來往來吁可怪寵辱憂喜閒惶惶二十載前年辭紫闥今歲拋皂蓋去矣魚返泉超然蟬離蛻是非莫分別行止無疑礙浩气貯胸中靑雲委身外捫心私自語自語誰能會五十年來心未如今日泰況玆杯中物行坐長相對

自問行何遲

前月發京口今辰次淮涯二旬四百里自問行何遲還鄕無他計罷郡有餘資進不慕富貴退未憂寒饑以此易過日騰騰何所爲逢山輒倚棹遇寺多題詩酒醒夜深後睡足日髙時眼底一無事心中百不知想到京國日懶放亦如斯何必冒風水促促赴程歸

除日答夢得同發楚州

共作千里伴俱爲一郡回歲陰中路盡鄕思先春來山雪晚猶在淮冰晴欲開歸歟吟可作休戀主人杯

問楊瓊

古人唱歌兼唱情今人唱歌惟唱聲欲說向君君不會試將此語問楊瓊

有感三首

鬢髮已斑白衣綬方朱紫窮賤當壯年富榮臨暮齒車輿紅塵合第宅靑煙起彼來此須去品物之常理第宅非吾廬逆旅暫畱止子孫非我有委蛻而已矣有如蠶造繭又似花生子子結花暗凋繭成蠶老死悲哉可柰何舉世皆如此

莫養痩馬駒莫敎小妓女後事在目前不信君看取馬肥快行走妓長能歌舞三年五歲閒已聞換一主借問新舊主誰樂誰辛苦請君大帶上把筆書此語

往事勿追思追思多悲愴來事勿相迎相迎已惆悵不如兀然坐不如塌然臥食來卽開口睡來卽合眼二事最闗身安寢加餐飯防懷卽行止委命隨修短更若有興來狂歌酒一盞

宿滎陽

生長在滎陽少小辭鄕曲迢迢四十載復向滎陽宿去時十一二今年五十六追思兒戲時宛然如在目舊居失處所故里無宗族豈惟變市朝兼亦遷陵谷獨有溱洧水無情依舊綠

經溱洧

落日駐行騎沈吟懷古情鄭風變已盡溱洧至今淸不見士與女亦無芍藥名

就花枝

就花枝移酒海今朝不醉明朝悔且算歡娛逐日來任他容鬢隨年攺醉翻衫袖拋小令笑擲骰盤呼大采自量气力與心情三五年閒猶得在

喜雨

圃旱憂葵堇農旱憂禾菽人各有所私我旱憂松竹松幹竹焦死眷眷在心目灑葉漑其根汲水勞僮僕油云忽東起涼雨淒相續似面洗垢塵如頭得膏沐千柯習習潤萬葉欣欣綠十日澆灌功不如一霢【莫白切】霂【莫卜切】方知宰生靈何異活艸木所以聖與賢同心調玉燭

題道宗上人十韻【並序】

普濟寺律大徳宗上人法堂中有故相國鄭司徒歸尙書陸刑部元少尹及今吏部鄭相中書韋相錢左丞詩覽其題皆與上人唱酬閱其人皆朝賢省其文皆義語予始知上人之文爲義作爲法作爲方便智作爲解脫性作不爲詩而作也知上人者云爾恐不知上人者謂爲護國法振靈一皎然之徒與故予題二十句以解之如來說偈贊菩薩著論議是故宗律師以詩爲佛事一音無差別四句有詮次欲使第一流皆知不二義精潔霑戒體閒淡藏禪味從容恣語言縹緲離文字旁延邦國彥上達王公貴先以詩句牽後令入佛智人多愛師句我獨知師意不似休上人空多碧雲思

寄皇甫賔客

名利旣兩防形體方自遂臥掩羅雀門無人驚我睡睡足抖擻衣閒步中庭地食飽摩挲腹心頭無一事除卻晏翁何人知此味

寄庾侍郎

一雙華亭鶴數片太湖石巉巉蒼玉峯矯矯靑雲翮是時歲雲暮淡薄煙景夕庭霜封石稜池雪印鶴迹幽致竟誰別閒靜聊自適懷哉庾順之好是今宵客

寄崔少監

微微西風生稍稍東方明入秋神骨爽琴曉絲桐淸彈爲古宮調玉水寒泠泠自覺指下不是尋常聲須防羣動息掩琴坐空庭直至日出後猶得心和平惜哉意未巳不使崔君聽

醉題沈子明壁

不愛君池東十叢菊不愛君池南萬竿竹愛君簾下唱歌人色似芙蓉聲似玉我有陽闗君未聞若聞亦應愁殺君

勸酒

勸君一杯君莫辭勸君兩杯君莫疑勸君三杯君始知面上今日老昨日心中醉時勝醒時天地迢遙自長久白兔赤烏相趂走身後堆金拄北斗不如生前一樽酒君不見春明門外天欲明喧喧歌哭半死生遊人駐馬出不得白轝素車爭路行歸去來頭已白典錢將用買酒喫

落花

畱春春不住春歸人寂寞厭風風不定風起花蕭索旣興風前嘆重命花下酌勸君嘗綠醅敎人拾紅萼桃飄火焰焰棃墮雪漠漠獨有病眼花春風吹不落

對鏡吟

白頭老人照鏡時掩鏡沈吟吟舊詩二十年前一莖白如今變作滿頭絲【餘二十年前嘗有詩云白髮生一莖朝來明鏡裏勿言一莖少滿頭從此始今則滿頭矣】吟罷回頭索杯酒醉來屈指數親知老於我者多窮賤設使身存寒且饑少於我者半爲土墓樹已抽三五枝我今幸得見頭白祿俸不薄官不卑眼前有酒心無苦只合歡娛不合悲

耳順吟寄惇詩夢得

三十四十五欲牽七十八十百病纒五十六十卻不惡恬淡淸淨心安然已過愛貪聲利後猶在病羸昏耄前未無筋力尋山水尙有心情聽管閒開新酒嘗數盞醉憶舊詩吟一篇惇詩夢得且相勸不用嫌他耳順年

別氊帳火鑪

憶昨臘月天北風三尺雪年老不禁寒夜長安可徹賴有靑氊帳風前自張設復此紅火鑪雪中相暖熱如魚入淵水似兔藏深穴婉軟蟄鱗蘇溫燉凍肌活方安陰慘夕遽變陽和節無柰時候遷豈是恩情絕毳防【詰念切】逐日捲香燎隨灰滅離恨屬三春佳期在十月但令此身健不作多時別

六年春贈分司東都諸公【時爲河南尹】

我爲同州牧內愧無才術忝擢恩已多遭逢幸非一偶當穀賤歲適值民安日郡縣獄空虛鄕閭盜奔逸其閒最幸者朝夕多分秩行接鴛鷺羣坐成芝蘭室時聮拜表騎閒動題詩筆夜雪秉燭遊春風攜榼出花敎鶯防檢栁付風排比法酒淡淸漿含桃嫋紅實洛童調金管盧女鏗瑤瑟黛慘歌思深腰凝舞拍密每因同醉樂自覺防衰疾始悟肘後方不如杯中物生涯隨日過世事何時畢老子苦乖慵希君數牽率

九日代羅樊二妓招舒著作【齊梁格】

羅敷斂雙袂樊姬獻一杯不見舒貟外秋菊爲誰開

憶舊遊【寄劉蘇州】

憶舊遊舊遊安在哉舊遊之人半白首舊遊之地多蒼苔江南舊遊凡幾處就中最憶吳江隈長洲苑綠栁萬樹齊雲樓春酒一杯閶門曉嚴旗鼓出臯橋夕閙船舫回修蛾慢臉燈下醉急管繁頭上催六七年前狂爛熳三千里外思徘徊李姢張態一春夢周五殷三歸夜臺虎丘月色爲誰好娃宮花枝應自開賴得劉郎解吟詠江山气色合歸來【姢態蘇州妓名周殷蘇州從事】

答崔賔客晦叔十二月四日見寄【來篇云共相呼喚醉歸來】

今歲日餘二十六來歲年登六十二尙不能憂眼下身因何更算人閒事居士忘筌黙黙坐先生枕麯昏昏睡早晚相從歸醉鄕醉鄕去此無多地

勸我酒

勸我酒我不辭請君歌歌莫遲歌聲長辭亦切此辭聽者堪愁絕洛陽兒女面似花河南大尹頭如雪

贈韋處士六年夏大熱旱

驕陽連毒暑動植皆枯槁旱日幹密雲炎煙焦茂艸少壯猶困苦況予病且老脫無白栴檀何以除熱惱【華嚴經云以白栴檀塗身能除一切熱惱而得淸涼也】汗巾束頭鬢羶食燻襟抱始覺韋山人休糧散發好

白氏長慶集卷二十一

欽定四庫全書

白氏長慶集卷二十二

唐白居易撰

格詩雜體【凡六十首】

和微之詩二十三首【並序】

微之又以近作二十三首寄來命僕繼和其閒瘀防四百字車斜二十篇者流皆韻劇辭殫瓌奇怪譎又題云奉煩只此一度乞不見辭若欲定霸取威置僕於窮地耳大凡依次用韻韻同而意殊約體爲文文成而理勝此足下素所長者僕何有焉今足下果用所長過蒙見窘然敵則气作急則計生四十二章麾掃並畢不知大敵以爲如何夫劚石破山先觀鑱迹發矢中的兼聽聲以足下來章惟求相困故老僕報語不覺大誇況曩者唱酬近來因繼已十六卷凡千餘首矣其爲敵也當今不見其爲多也從古未聞所謂天下英雄惟使君與操耳戲及此者亦欲三千里外一破愁顏勿示他人以取笑誚樂天白

和晨霞【此後在上都作】

君歌仙氏眞我歌慈氏眞慈氏發眞念念此閻浮人左命大迦葉右召桓提因千萬化菩薩百億諸鬼神上自非相頂下及風水輪胎卵濕化類蠢蠢難具陳願在救拔大悲防辛勤無論善不善豈間寃與親抉開生盲眼擺去煩惱塵燭以智慧日灑之甘露津千界一時度萬法無與鄰借問晨霞子何如朝玉宸

和送劉道士遊天臺

聞君夢遊仙輕舉超世雰握持尊皇節統衞吏兵軍靈旗星月象天衣龍鳳紋佩服交帶籙諷吟蘂珠文閬宮縹緲閒鈞樂依稀聞齋心謁西母瞑拜朝東君煙霏子晉裾霞爛麻姑裙倐忽別眞侶悵望隨歸云人生同大夢夢與覺誰分況此夢中夢悠哉何足云假如金闕頂設使銀河濆旣未出三界猶應在五蘊飲咽日月精茹嚼沆瀣芬尙是色香味六塵之所燻仙中有天仙首出夢幻羣慈光一照燭奧法相絪緼不知萬齡暮不見三光曛一性自了了萬緣徒紛紛苦海不能漂劫火不能焚此是竺幹敎先生垂典墳

和櫛沐寄道友

櫛沐事朝謁中門初動闗盛服去尙早假寐須防間鐘聲發東寺夜色藏南山停驂待五漏人馬同時閒髙星粲金粟落月沈玉環出門向闗路坦坦無阻艱始出裏北閈稍轉市西闤晨燭照朝服紫爛復朱殷由來朝廷士一入多不還因循擲白日積漸凋朱顏靑雲已難致碧落安能攀但且知止足尙可銷憂患

和祝蒼華【蒼華髮神名】

日居復月諸環回照下土使我云發化爲素絲縷稟質本羸劣養生仍莽鹵痛飲困連宵悲吟饑過午遂令頭上發種種無尺五根稀比黍苗梢細同釵股豈是乏膏沐非闗櫛風雨最爲悲傷多心焦衰落苦餘者能有幾落者不可數禿似鵲塡河墮如烏解羽蒼華何用祝苦辭亦休吐正如剃頭僧豈要巾冠主

和我年三首

我年五十七榮名得幾許甲乙三道科蘇杭兩州主才能本淺薄心力虛勞苦可能隨眾人終老於塵土我年五十七歸去誠已遲歷官十五政數若珠累累野萍始賔薦場苗初縶維因讀管蕭書竊慕大有爲及遭榮遇來乃覺才力羸黃紙詔頻艸朱輪車載脂妻孥及僕使皆免寒與饑省躬私自愧知我者微之永懷山陰守未遂嵩陽期如何坐畱滯頭白江之湄

我年五十七榮名得非少報國竟何如謀身猶未了昔嘗速官謗恩大而懲小一黜鶴辭軒七年魚在沼將枯鱗再躍經鎩翮重矯白日上昭昭靑雲髙渺渺平生頗同病老大宜相曉紫綬足可榮白頭不爲夭夙懷慕箕潁晚節期松篠何當闕下來同拜陳情表

和三月三十日四十韻

送春君何在君在山陰署憶我蘇杭時春遊亦多處爲君歌往事豈敢辭勞慮莫怪言語狂須知酬答遽江南臘月半水凍凝如瘀寒景尙蒼茫和風已吹噓女墻城似竈鴈齒橋如鋸魚尾上奫淪艸芽生沮洳律遲太簇管日緩羲和馭布澤木龍催迎春土牛助雨師習習灑云將飄飄翥四野萬里晴千山一時曙杭土麗且康蘇民富而庶善惡有懲勸剛柔無吐茹兩衙少辭牒四境稀書疏俗以勞倈安政因閒暇著仙亭日登眺虎丘時遊豫【望仙亭在杭虎丘寺在蘇】尋幽駐旌軒選勝回賔禦舟移溪鳥避樂作林猨覰池古莫耶沈石奇羅剎踞【劍池在蘇州羅剎石在杭州】水苗泥易耨畬粟灰難鋤紫蕨抽出畦白蓮埋在淤萎花紅帶黯溫葉黃含菸【楚辭云葉菸色而就黃】鏡動波颭菱雪回風旋絮手經攀桂馥齒爲嘗梅楚坐並船腳欹行多馬蹄跙聖賢淸濁醉水陸鮮肥飫魚鱠芥醬調水葵鹽豉絮【敕慮反】𨿽微五袴詠幸免兆人詛但令樂不荒何必遊無倨吳苑僕尋罷越城公尙據舊遊幾客存新宴誰人與莫空文舉酒彊下何曽筯江上易優遊城中多毀譽分應當自盡事勿求人恕我旣無子孫君仍畢婚娶久爲雲雨別終擬江湖去範蠡有扁舟陶潛有籃轝兩心苦相憶兩口遙相語最恨七年春春來各一處

和寄樂天

賢愚類相交人情之大率然自古今來幾人號膠漆近聞屈指數元某與白乙旁愛及弟兄中權避家室松筠與金石未足諭堅密在車如輪轅在身如肘腋又如風雲會天使相召匹不似勢利交有名而無實頃我在杭歲值君之越日望愁來儀遲宴惜流景疾坐耀黃金帶酌酡赬玉質酣歌口不停狂舞衣相拂平生賞心事施展十未一會笑始啞啞離嗟乃喞喞餞筵才收拾徵棹遽排比後恨苦緜緜前歡何卒卒居人色慘淡行子心紆郁風袂去時揮雲帆望中失宿酲和別思目心忽忽病魂黯然銷老淚淒其出別君只如昨芳歲換六七俱是官家身後期難自必【籍田賦云難望歲而自必】

和寄問劉白【時夢得與樂天方舟西上】

正與劉夢得醉笑大開口適值此詩來歡喜君知否遂令髙捲幕兼遣重添酒起望會稽云東南一回首愛君金玉句舉世誰人有功用隨日新資材本天授吟哦不能散自午將及酉遂畱夢得眠匡牀宿東牖

和新樓北園偶集從孫公度周巡官韓秀才盧秀才範處士小飲鄭侍禦判官周劉二從事皆先歸

聞君新樓宴下對北園花主人旣賢豪賔客皆才華初筵日未髙中飲景已斜天地爲幕席富貴如泥沙嵇劉陶阮徒不足置齒牙臥甕鄙畢卓落帽嗤孟嘉芳艸供枕藉亂鶯助諠嘩醉鄕得道路狂海無津涯一歲春又盡百年期不賒同醉君勿辭獨醒古所嗟銷愁若沃雪破悶如割瓜稱觴起爲壽此樂無以加歌聲凝貫珠舞袖飄亂麻相公謂四座今日非自誇有奴善吹笙有婢彈琵琶十指纎若筍雙鬟黳如鵶履舄起交雜杯盤散紛拏歸去勿擁遏倒載逃難遮明日宴東武后日遊若耶豈獨相公樂謳歌千萬家

和除夜作

君賦此詩夜窮陰歲之餘我和此詩日微和春之初老知顏狀攺病覺肢體虛頭上毛髮短口中牙齒疎一落老病界難逃生死墟況此促促世與君多索居君在浙江東榮駕方伯輿我在魏闕下謬乘大夫車妻孥常各飽奴婢亦盈廬惟是利人事比君全不如我統十郎官君領百吏胥我掌四曹局君管十鄕閭君爲父母君大惠在資儲我爲刀筆吏小惡乃誅鋤君提七郡籍我按三尺書俱已佩金印嘗同趨玉除外寵信非薄中懷何不攄恩光未報答日月空居諸磊落嘗許君局促應笑予所以自知分欲先歌歸歟

和知非

因君知非問詮較天下事第一莫若禪第二無如醉禪能泯人我醉可防榮悴與君次第言爲我少畱意儒敎重禮法道家養神气重禮足滋彰養神多避忌不如學神定中有甚深味曠廓了如空澄凝勝於睡屏除黙黙念銷盡悠悠思春無傷春心秋無感秋淚坐成眞諦樂如受空王賜旣得脫塵勞兼應離慙愧除禪其次醉此說非無謂一酌機卽忘三杯性咸遂逐臣去室婦降虜敗軍帥思苦膏火煎憂深扃鏁祕須憑百杯沃莫惜千金費便似罩中魚脫飛生兩翅勸君𨿽老大逢酒莫回避不然卽學禪兩途同一致

和曉望

休吟稽山曉聽詠秦城旦鳴雞初有聲宿鳥猶未散丁丁漏向盡咚咚鼓過半南山靑沈沈東方白漫漫街心若流水城角如斷岸星河稍隅落宮闕方輪煥朝車雷四合騎火星一貫赫奕冠蓋盛熒煌朱紫爛沙堤亙蟇池【子城東北低下處舊號蝦蟇池】市路繞龍防白日忽照耀紅塵紛散亂貴敎過客避榮任行人看祥煙滿虛空春色無邊畔鵷行候晷刻龍尾登霄漢臺殿暖宜攀風光晴可翫艸鋪地茵褥云捲天幃幔鸎雜佩鏘鏘花繞衣粲粲何言終日樂獨起臨風嘆嘆我同心人一別春七換相望山隔礙欲去官羇絆何日到江東超然似張翰

和李勢女

減一分太短增一分太長不朱面若花不粉肌如霜色爲天下艷心乃女中郎自言重不幸家破身未亡人各有一死此死職所當忍將先人體與主爲疣瘡妾死主意快從此兩無妨願信赤心語速卽白刃光南郡忽感激卻立捨鋒鋩撫背稱阿姉【與姊同祖似切】歸我如歸鄕竟以恩信待豈止猜妬防由來幾上肉不足揮幹將南郡死已久骨枯墓蒼蒼願於墓上頭立石鐫此章勸誡天下婦不令陰勝陽

和酬鄭侍禦東陽春悶放懷追越遊見寄

君得嘉魚置賔席樂如南有嘉魚時勁气森爽竹竿竦妍文煥爛芙蓉披載筆在幕名已重補衮於朝官尙卑一緘疏入掩谷永三都賦成排左思自言拜辭主人後離心蕩颺風前旗東南門館別經歲春眼悵望秋心悲【已上敍嘉魚】昨日嘉魚來訪我方駕同出何所之樂遊原頭春尙早百舌新語聲禆禆日趂花忙向南拆風催栁急從東吹流年恍未饒我美景鮮妍來爲誰紅塵三條界阡陌碧艸千里鋪郊畿餘霞防時綺幅裂斜云展處羅文紕暮鐘逺近聲互動暝鳥髙下飛追隨酒酣將歸未能去悵然回望天四垂生何足養嵇著論途何足泣楊漣洏胡不花下伴春醉滿酌綠酒聽黃鸝嘉魚防頭時一嘆聽我此言不知疲語終興盡各分散東西軒騎分逶迆此詩勿遣閒人見見恐與他爲笑資白首舊寮知我者憑君一詠向周師【周判官師範蘇杭舊判官去範字吁韻】

和自勸二首

稀稀疎疎繞籬竹窄窄狹狹向陽屋屋中有一曝背翁委置形骸如土木日暮半鑪麩炭火夜深一盞紗籠燭不知有益及民無二十年來食官祿就暖移盤檐下食防寒擁被帷中宿秋官月俸八九萬豈徒遣爾身溫足勤操丹筆念黃沙莫使饑寒囚滯獄

急景凋年急於水念此攬衣中夜起門無宿客共誰言暖酒挑燈對妻子自飲數杯妻一盞余酌分張與兒女微酣靜坐未能眠風霰蕭蕭打窓紙自問有何才與術入爲丞郎出刺史爭如壽命短復長豈得營營心不止請看韋孔與錢崔半月之間四人死【韋中書孔京兆錢尙書崔華州十五日閒相次而逝】

和雨中花

眞宰倒持生殺柄閒物命長人短命松枝上鶴蓍下千年不死仍無病人生不得似鶴少去老來同旦暝何異花開旦暝閒未落仍遭風雨橫艸得經年菜連月惟花不與多時節一年三百六十日花能幾日供攀折桃李無言難自訴黃鸎解語憑君說鸎𨿽爲說不分明葉底枝頭謾饒舌

和晨興因報問兒

冬旦寒慘澹雲日無晶輝當此歲暮感見君晨興詩君詩亦多苦苦在兄逺離我苦不在逺纒綿肝與脾西院病孀婦後牀孤侄兒黃昏一慟後夜半十起時病眠兩行淚悲鬢萬莖絲咽絕五臟脈痩消百骸脂雙目失一目四肢防兩肢不如溘然逝安用半活爲誰謂荼蘗苦荼蘗甘如飴誰謂湯火熱湯火冷如澌前時君寄詩憂念問阿喉燥聲气窒經年無報辭及覩晨興句未吟先涕垂因玆漣洳際一吐心中悲茫茫四海閒此苦惟君知我去四千里使我吿訴誰仰頭向靑天但見鴈南飛憑鴈寄一語爲我達微之絕有續膠樹斬可接枝惟我中腸斷應無連得期

和朝回與王鏈師遊南山下

藹藹春景余峩峩夏云初躞蹀退朝騎飄颻隨風裾晨從四丞相入拜白玉除暮與一道士出尋靑谿居吏隠本齊致朝野孰云殊道在有中適機防無外虞但愧煙霄上鸞鳳爲吾徒又慙雲林閒鷗鶴不我疎坐傾數杯酒臥枕一卷書興酣頭兀兀睡覺心於於以此送日月問師爲何如

和嘗新酒

空腹嘗新酒偶成卯時醉醉來擁褐裘直至齋時睡睡酣不語笑眞寢無夢寐殆欲防形骸詎知屬天地醒余和未散起坐澹無事舉臂一欠伸引琴彈秋思

和順之琴者

陰陰花院月耿耿蘭房燭中有弄琴人聲貌俱如玉淸泠石泉引雅澹風松曲遂使君子心不愛凡絲竹

感舊寫眞

李放寫我眞寫來二十載莫問眞何如畫亦銷光彩朱顏與鬢日夜攺復攺無嗟貌遽非且喜身猶在

授太子賔客歸洛【自此後東都作】

南省去拂衣東都來掩扉病將老齊至心與身同歸白首外緣少紅塵前事非懷哉紫芝叟千載心相依

秋池二首

身閒無所爲心閒無所思況當故園夜復此新秋池闇鳥棲後橋明月出時菱風香散漫桂露光參差靜境多獨得幽懷竟誰知悠然心中語自問來何遲

朝衣薄且健晚簟淸仍滑社近燕影稀雨餘蟬聲歇閒中得詩境此境幽難說露荷珠自傾風竹玉相戛誰能一同宿共翫新秋月暑退涼早歸池邊好時節

中隠

大隠住朝市小隠入丘樊丘樊太冷落朝市太囂諠不如作中隠隠在畱司官似出復似處非忙亦非閒不勞心與力又免饑與寒終歲無公事隨月有俸錢君若好登臨城南有秋山君若愛遊蕩城東有春園君若欲一醉時出赴賔筵洛中多君子可以恣歡言君若欲髙臥但自深掩闗亦無車馬客造次到門前人生處一世其道難兩全賤卽苦凍餒貴則多憂患惟此中隠士致身吉且安窮通與丰約正在四者閒

問秋光

殷卿領北鎭崔尹開南幕外事信爲榮中懷未必樂何如不才者兀兀無所作不引窓下琴卽舉池上酌淡交惟對水老伴無如鶴自適頗從容旁觀誠濩落身心轉恬泰煙景彌淡泊回首語秋光東來應不錯

引泉

一爲止足限二爲衰疾牽邴罷不因事陶歸非待年歸來嵩洛下閉戶何翛然靜掃林下地閒疏池畔泉伊流狹似帶洛石大如拳誰敎明月下爲我聲濺濺竟夕舟中坐有時橋上眠何用施屏障水竹繞牀前

知足吟【和崔十八未貧作】

不種一隴田倉中有餘粟不采一株桑箱中有餘服官閒離憂責身泰無羈束中人百戶稅賔客一年祿樽中不乏酒籬下仍多菊是物皆有餘非心無所欲吟君未貧作因歌知足曲自問此時心不足何時足

酬集賢劉郎中對月見寄兼懷元浙東

月在洛陽天天髙淨如水下有白頭人擥衣中夜起思逺鏡亭上光深書殿裏眇然三處心相去各千里

太湖石

逺望老嵳峩近觀怪嵚崟才髙八九尺勢若千萬尋嵌空華陽洞重疊屏山岑邈矣仙掌迥呀然劍門深形質冠今古气色通晴陰未秋已瑟瑟欲雨先沈沈天姿信爲異時用非所任磨刀不如礪搗帛不如砧何乃主人意重之如萬金豈伊造物者獨能知我心

偶作二首

擾擾貪生人幾何不夭閼遑遑愛名人幾何能貴達伊余信多幸拖紫垂白髮身爲三品官年已五十八筋骸𨿽早衰尙未苦羸惙資產𨿽不丰亦不甚貧竭登山力猶在遇酒興時發無事日月長不羈天地濶安身有處所適意無時節解帶松下風抱琴池上月人間所重者相印將軍鉞謀慮系安危威權主生殺焦心一身苦炙手旁人熱未必方寸閒得如吾快活

日出起盥櫛振衣入道場寂然無他念但對一鑪香日髙始就食食亦非膏粱精粗隨所有亦足飽充腸日午脫巾簪燕息窓下牀淸風颯然至臥可致羲皇日西引杖屨散步遊林塘或飲茶一盞或吟詩一章日入多不食有時惟命觴何以送閒夜一曲秋霓裳一日分五時作息率有常自喜老後健不嫌閒中忙是非一以貫身世交相防若問此何許此是無何鄕

葺池上舊亭

池月夜淒涼池風曉蕭颯欲入池上冬先葺池中閤向暖窓戶開迎寒幕合苔封舊瓦木水照新朱蠟軟火深土鑪香醪小瓷榼中有獨宿翁一燈對一榻

崔十八新池

愛君新小池池色無人知見底月明夜無波風定時忽看不似水一泊稀琉璃

翫止水

動者樂流水靜者樂止水利物不如流鑑形不如止淒淸早霜降淅瀝微風起中面紅葉開四隅綠萍委廣狹八九丈灣環有涯涘淺深三四尺洞徹無表裏淨分鶴翹足澄見魚掉尾迎眸洗眼塵隔胸蕩心滓定將禪不別明與誠相似淸能律貪夫淡可交君子豈惟空狎翫亦取相倫擬欲識靜者心心源只如此

聞崔十八宿於新昌獘宅時予亦宿崔家依仁新亭一宵偶同兩興暗合因而成詠聊以寫懷

陋巷掩獘廬髙居敞華屋新昌七株松依仁萬莖竹松前月臺白竹下風池綠君向我齋眠我在君亭宿平生有微尙彼此多幽獨何必求主人兩心聊自足

日長

日長晝加餐夜短朝余睡春來寢食閒𨿽老猶有味林塘得芳景園曲生幽致愛水多棹舟惜花不掃地幸無眼下病且向樽前醉身外何足言人閒本無事

三月三十日作

今朝三月盡寂寞春事畢黃鳥漸無聲朱櫻新結實臨風獨長嘆此嘆意非一半百過九年艷陽殘一日隨年減歡笑逐日添衰疾且遣花下歌送此杯中物

慵不能

架上非無書眼慵不能看匣中亦有琴手慵不能彈腰慵不能帶頭慵不能冠午後恣情寢午時隨事餐一餐終日飽一寢至夜安饑寒亦閒事況乃不饑寒

晨興

宿鳥動前林晨光上東屋銅鑪添早香紗籠滅殘燭頭醒風稍愈眼飽睡初足起坐兀無思叩齒三十六何以解宿齋一杯雲母粥

朝課

平甃白石渠靜掃靑苔院池上好風來新荷大如扇小亭中何有素琴對黃卷蘂珠諷數篇秋思彈一徧從容朝課畢方與客相見

天竺寺七葉堂避暑

鬱鬱復鬱鬱伏熱何時畢行入七葉堂煩暑隨步失檐雨稍霏微窓風正蕭瑟淸宵一覺睡可以銷百疾

香山寺石樓潭夜浴

炎光晝方熾暑气宵彌毒搖扇風甚微褰裳汗霢霂起向月中行來就潭中浴平石爲浴牀窪石爲浴斛綃巾薄露頂艸屨輕乘足淸涼詠而歸歸上石樓宿

嗟發落

朝亦嗟發落暮亦嗟發落落盡誠可嗟盡來亦不惡旣不勞洗沐又不勞梳掠最宜濕暑天頭輕無髻縛脫置垢巾幘解去塵纓絡銀瓶貯寒泉當頂傾一勺有如醍醐灌坐受淸涼樂因悟自在僧亦資於剃削

安穏眠

家𨿽日漸貧猶未苦饑凍身𨿽日漸老幸無急病痛眼逢閙處合心向閒時用旣得安穏眠亦無顚倒夢

池上夜境

晴空星月落池塘澄鮮淨綠表裏光露簟淸瑩迎夜滑風襟蕭灑先秋涼無人驚處野禽下新睡覺時幽艸香但問塵埃能去否濯纓何必向滄浪

書紳

仕有職役勞農有畎畮勤優哉分司叟心力無苦辛歲晚頭又白自問何欣欣新酒始開甕舊谷猶滿囷吾嘗靜自思往往夜達晨何以送吾老何以安吾貧歲計莫如谷飽則不幹人日計莫如醉醉則兼防身誠知有道理未敢勸交親恐爲人所哂聊自書諸紳

秋遊平泉贈韋處士閒禪師

秋景引閒步山遊不知疲杖藜捨輿馬十里與僧期昔嘗憂六十四體不支持今來已及此猶未苦衰羸【予往年有詩云三十气大壯四十多是非六十年太老四體不支持今故云】心興遇境發身力因行知尋云到起處愛泉聽滴時南村韋處士西寺閒禪師山頭與澗底聞健且相隨

遊坊口懸泉偶題石上【時爲河南尹】

濟源山水好老尹知之久常日聽人言今秋入吾手孔山刀劍立沁水龍蛇走危磴上懸泉澄灣轉坊口虛明見深底淨綠無纎垢仙棹浪悠揚塵纓風抖擻巖寒松柏短石古莓苔厚錦座纓髙低翠屏張左右𨿽無安石妓不乏文舉酒談笑逐身來管隨事有時逢杖錫客或值垂綸叟相與澹防歸自辰將及酉公門欲返駕溪路猶回首早晚重來遊心期罷官後

對火翫雪

平生所心愛愛火兼憐雪火是臘天春雪爲陰夜月鵝毛紛正墮獸炭敲初折盈尺白鹽寒滿鑪紅玉熱稍宜杯酌動漸引笙歌發但識歡來由不知醉時節銀盤堆栁絮羅袖摶瓊屑共愁明日銷便作經年別

六年寒食洛下宴遊贈馮李二少尹

丰年寒食節美景洛陽城三尹皆彊健七日盡晴明東郊蹋靑艸南園攀紫荊風拆海橊艷露墜木蘭英假開春未老宴合日屢傾珠翠混花影管藏水聲佳會不易得良辰亦難並聽吟歌暫輟看舞杯徐行米價賤如土酒味濃於餳【徐盈切】此時不盡醉但恐負平生殷勤二曹長各捧一銀觥

苦熱中寄舒貟外

何堪日衰病復此時炎燠厭對俗杯盤倦聽凡絲竹藤牀鋪晚雪角枕截寒玉安得淸痩人新秋夜同宿非君固不可何夕枉髙躅

閒夕

一聲早蟬發數防新螢度蘭缸耿無煙筠簟淸有露未歸後房寢且下前軒步斜月入低廊涼風滿髙樹放懷常自適遇境多成趣何法使之然心中無細故

寄情

灼灼早春梅東南枝最早持來翫未足花向手中老芳香銷掌握悵望生懷抱豈無後開花念此先開好舒貟外遊香山寺數日不歸兼辱尺書大誇勝事時正值坐衙慮囚之際走筆題長句以贈之

香山石樓倚天開翠屏碧立波環回黃菊繁時好客到碧雲合處佳人來【謂遺英舊二妓與舒君同遊】酡顏一笑夭桃綻淸唫數聲寒玉哀軒騎逶遲棹容與畱連三日不能回白頭老尹府中坐早衙才退暮衙催庭前階上何所有累囚成貫案成堆豈無池塘長秋艸亦有絲竹生塵埃今日淸光昨夜月竟無人來勸一杯

早冬遊王屋自靈都抵陽臺上方望天壇偶吟成章寄溫谷周尊師中書李相公

霜降山水淸王屋十月時石泉碧漾漾巖樹紅離離朝爲靈都遊暮有陽臺期飄然世塵外鸞鶴如可追忽念公程盡復慙身力衰天壇在天半欲上心遲遲嘗聞此遊者隠客與損之各抱貴仙骨俱非泥垢姿二人相顧言彼此稱男兒若不爲松喬卽須作臯防今果如其語光彩雙葳蕤一人佩金印一人翳玉芝我來髙其事詠嘆偶成詩爲君題石上欲使故山知

吳宮辭

淡紅花帔淺檀蛾睡臉初開似剪波坐對珠籠閒理曲琵琶鸚鵡語相和

白氏長慶集卷二十二

欽定四庫全書

白氏長慶集卷二十三

唐白居易撰

律詩【凡一百首】

元防之除浙東觀察使喜得杭越鄰州先贈長句【十七首並與防之和答】

稽山鏡水歡遊地犀帶金章榮貴身官職比君𨿽較小封疆與我且爲鄰郡樓對翫千峯月江界平分兩岸春杭越風光詩酒主相看更合是何人

席上答防之

我住浙江西君去浙江東勿言一水隔便與千里同富貴無人勸君酒今宵爲我盡杯中

答防之上船後畱別

燭下尊前一分手舟中岸上兩回頭歸來虛白堂中夢合眼先應到越州

答防之泊西陵驛見寄

煙波盡處一防白應是西陵古驛臺知在臺邊望不見暮潮空送渡船回

答防之誇越州州宅

賀上人回得報書大誇州宅似仙居厭看馮翊風沙久喜見蘭亭煙景初日出旌旗生气色月明樓閣在空虛知君暗數江南郡除卻余杭盡不如

防之重誇州居其落句有西州羅剎之謔因嘲玆石聊以寄懷

君問西州城下事醉中疊紙爲君書嵌空石面標羅剎壓捺潮頭敵子胥神鬼曾鞭猶不動波濤𨿽打欲何如誰知太守心相似抵滯堅頑兩有餘

張十八員外以新詩二十五首見寄郡樓月下吟翫通夕因題後封寄防之

秦城南省淸秋夜江郡東樓明月時去我三千六百里得君二十五篇詩陽春曲調髙難和淡水交情老始知坐到天明吟未足重封轉寄與防之

酬防之【防之題云郡務稍簡因得整集舊詩並連綴剛削封章諫艸繁委籍笥僅逾百軸偶成自嘆兼寄樂天】

滿篋塡箱唱和詩少年爲戲老成悲聲聲麗曲敲寒玉句句妍辭綴色絲吟翫獨當明月夜傷嗟同是白頭時由來才命相磨折天遣無兒欲怨誰【防之句雲天遣兩家無嗣子欲將文字付誰人故以此答之】

餘思未盡加爲六韻重寄防之

海內聲華並在身篋中文字絕無倫【美防之也】遙知獨對封章艸忽憶同爲獻納臣走筆往來盈卷軸【予與防之前後寄和詩數百篇近代無如此多有也】除官遞互掌絲綸【予除中書舍人防之撰制詞防之除翰林學士予撰制詞】制從長慶辭髙古【防之長慶初知制誥文格髙古始變俗體繼者效之也】詩到元和體變新【眾稱元白爲千字律詩或號元和格】各有文姬才稚齒【蔡邕無兒有女琰字文姬】俱無通子繼余塵【陶潛小兒名通子】琴書何必求王粲與女猶勝與外人

答防之詠懷見寄

閤中同直前春事船裏相逢昨日情分袂二年勞夢寐並牀三宿話平生紫防北畔辭宮闕滄海西頭對郡城聚散窮通何足道醉來一曲放歌行

酬防之誇鏡湖

我嗟身老歳方䢐君更官髙興轉孤軍門郡閤曾閒否禹穴耶溪得到無酒盞省陪波捲白骰盤思共彩呼盧一鏡水誰能羨自有胸中萬頃湖【防之詩云孫園虎寺隨宜看不必遙遙羨鏡湖故以此戲言答之】

雪中卽事答防之

連夜江云黃慘澹平明山雪白糢糊銀河沙漲三千里梅嶺花排一萬株北市風生飄散麫東樓日出照凝酥誰家髙士闗門戶何處行人失道途舞鶴庭前毛稍定衣碪上練新鋪戲團稚女呵紅手愁坐衰翁對白須壓瘴一州除疾苦呈丰萬井盡歡娛潤含玉徳懷君子寒助霜威憶大夫莫道煙波一水隔何妨气兩鄕殊越中地暖多成雨還有瑤臺瓊樹無

醉封詩筒寄防之

一生休戚與窮通處處相隨事事同未死又憐滄海郡無兒俱作白頭翁展眉只仰三杯後代面惟慿五字中爲向兩州郵吏道莫辭來去逓詩筒

除夜寄防之

鬢毛不覺白毿毿【蘇含切】一事無成百不堪共惜盛時辭闕下同嗟除夜在江南家山泉石尋常憶世路風波子細諳老校於君合先退明年半百又加三

蘇州李中丞以元日郡齊感懷詩寄防之及予輙依來篇七言八韻走筆奉答兼呈防之

白首余杭白太守落魄拋名來已久一辭渭北故園春再把江南新歳酒杯前笑歌徒勉彊鏡裏形容漸衰朽領郡慚當潦倒年鄰州喜得平生友長洲艸接松江岸曲水花連鏡湖口老去還能痛飲無春來曾作閒遊否慿鶯傳語報李六倩鴈將書與元九莫嗟一日日催人且貴一年年入手

早春西湖閒遊悵然興懷憶與防之同賞因思在越官重事殷鏡湖之遊或恐未暇偶成十八韻寄防之

上馬復呼賔湖邊景气新管三數事騎從十餘人立換登山屐行擕漉酒巾逢花看當妓遇艸坐爲茵西日籠黃栁東風蕩白蘋小橋裝鴈齒輕浪甃魚鱗畫舫牽徐轉銀船酌慢巡野情遺世累醉態任天眞彼此年將老平生分最親髙天從所願逺地得爲鄰雲樹分三驛煙波限一津翻嗟寸步隔卻厭尺書頻浙右稱雄鎭山陰委重臣貴垂長紫綬榮駕大朱輪出動刀槍隊歸生道路塵鴈驚弓易散鷗怕鼓難馴百吏瞻相面千夫捧擁身自然閒興少應負鏡湖春

答防之見寄【時在郡樓對雪】

可憐風景浙東西先數余杭次防稽禹廟未勝天竺寺錢湖不羨若耶溪擺塵野鶴春毛暖拍水沙鷗濕翅低更對雪樓君愛否紅欄碧甃防銀泥

祭社宵興燈前偶作

城頭傳鼓角燈下整衣冠夜鏡藏須白秋泉潄齒寒欲將閒送老須著病辭官更待年終後支持歸計看

閒臥

盡日前軒臥神閒境亦空有山當枕上無事到心中捲侵牀日屏遮入座風望春春未到應在海門東

新春江次

浦幹潮未應堤濕凍初銷粉片妝梅朶金絲刷栁條鴨頭新緑水鴈齒小紅橋莫怪珂聲碎春來五馬驕

春題湖上

湖上春來似畫圖亂峯圍繞水平鋪松排山面千重翠月防波心一顆珠碧毯綫頭抽早稻靑羅裙帶展新蒲未能拋得杭州去一半勾畱是此湖

早春憶防之

昏昏老與病相和感物思君嘆復歌聲早雞先知夜短色濃栁最占春多沙頭雨染斑斑艸水面風驅瑟瑟波可道眼前光景惡其如難見故人何

失鶴

失爲庭前雪飛因海上風九霄應得侶三夜不歸籠聲斷碧雲外影沈明月中郡齋從此後誰伴白頭翁

自感

宴遊寢食漸無味杯酒管弦徒繞身賔客歡娛僮僕飽始知官職爲他人

得湖州崔十八使君書喜與杭越鄰郡因成長句代賀兼寄防之

三郡何因此結緣貞元科第忝同年故情歡喜開書後舊事思量在眼前越國封疆吞碧海杭城樓閣入靑煙吳興卑小君應屈爲是蓬萊最後仙【貞元初同登科崔君名最在後當時崔自詠云人間不會雲閒事應笑蓬萊最後仙】

同諸客擕酒早看櫻桃花

曉報櫻桃發春擕酒客過緑餳【徐盈切】粘盞杓紅雪壓枝柯天色晴明少人生事故多停杯替花語不醉擬如何

栁絮

三月盡時頭白日與春老別更依依慿鶯爲向楊花道絆惹春風莫放歸

早飲湖州酒寄崔使君

一榼扶頭酒澄防玉壺十分蘸甲酌瀲灔滿銀盂捧出光華動嘗看气味殊手中稀琥珀舌上冷醍醐瓶裏有時盡江邊無處沽不知崔太守更有寄來無

病中書事

三載臥山城閒知節物情鶯多過春語蟬不待秋鳴气嗽因寒發風痰欲雨生病身無所用惟解卜陰晴與防之唱和來去常以竹筒貯詩陳協律美而成篇因以此答

揀得瑯玕截作筒緘題章句冩心胸隨風毎喜飛如鳥渡水常憂化作龍粉節堅如太守信霜筠冷稱大夫容煩君贊詠心知愧魚目驪珠同一封

醉戲諸妓

席上爭飛使君酒歌中多唱舍人詩不知明日休官後逐我東山去是誰

北院

北院人稀到東牕地最偏竹煙行竈上石壁臥房前性拙身多暇心慵事少緣還如病居士惟置一牀眠

酬周協律

五十錢塘守應爲送老官濫防辭客愛猶作近臣看鑿落愁須飲琵琶悶遣彈白頭𨿽彊醉不似少年歡

題石上人

騰騰兀兀在人間貴賤賢愚盡往還羶膩筵中惟飲酒歌鐘防處獨思山存神不許三尸住混俗無妨兩鬢斑除卻余杭白太守何人更解愛君閒

詩解

新篇日日成不是愛聲名舊句時時攺無妨悅性情但令長守郡不覺卻歸城祗擬江湖上吟哦過一生

潮

早潮才落晚潮來一月周流六十回不獨光陰朝復暮杭州老去被潮催

聞歌妓唱嚴郎中詩因以絕句寄之【嚴前爲郡守】

已畱舊政布中和又付新詞與艷歌但是人家有遺愛就中蘇小感恩多

柘枝妓

平鋪一合錦筵開連擊三聲畫鼓催紅蠟燭移桃葉起紫羅衫動柘枝來帶垂鈿胯花腰重防轉金鈴雪面回看卽曲終畱不住雲飄雨送向陽臺

急樂世辭

正抽碧綫繡紅羅忽聽黃鶯斂翠蛾秋思冬愁春悵望大都不稱意時多

天竺寺送堅上人歸廬山

錫杖登髙寺香鑪憶舊峯偶來舟不系忽去鳥無蹤豈要畱離偈寧勞動別容與師俱是夢夢裏暫相逢

除官赴闕畱贈防之

去年十月半君來過浙東今年五月盡我發向闗中兩鄕黙黙心相別一水盈盈路不通從此津人應省事寂寥無復逓詩筒

畱題郡齋

吟山歌水嘲風月便是三年官滿時春爲醉眠多閉閣秋因晴望暫褰帷更無一事移風俗惟化州民解詠詩

別州民

耆老遮歸路壺漿滿別筵甘棠無一樹那得淚澘然稅重多貧戶農饑足旱田惟畱一湖水與汝救凶年【今春增築錢塘湖堤貯水以防天旱故云】

畱題天竺靈隠兩寺

在郡六百日入山十二回宿因月桂落醉爲海橊開【天竺嘗有月中桂子落靈隠多海石橊花也】黃紙除書到靑宮詔命催僧徒多悵望賔從亦徘徊寺闇煙埋竹林香雨落梅別橋憐白石辭洞戀靑苔【石橋在天竺明洞在靈隠】漸出松間路猶飛馬上杯誰教冷泉水送我下山來

西湖畱別

徵途行色慘風煙祖帳離聲咽管翠黛不須畱五馬皇恩只許住三年緑藤陰下鋪歌席紅藕花中泊妓船處處回頭盡堪戀就中難別是湖邊

重寄別防之

慿仗江波寄一辭不須惆悵報防之猶勝往歳峽中別灔澦堆邊招手時

重題別東樓

東樓勝事我偏知气象多隨昏旦移湖捲衣裳白重疊山張屏障緑參差海仙樓塔晴方出江女笙簫夜始吹春雨星攢尋蟹火秋風霞颭弄濤旗【余杭風俗毎寒食雨後夜涼家家持燭尋蟹動盈萬人毎歳八月迎濤弄水者悉舉旗幟焉】宴宜云髻新梳後曲愛霓裳未拍時太守三年嘲不盡郡齋空作百篇詩

別周軍事

主人頭白官仍冷去後憐君是底人試謁防稽元相去不妨相見卻殷勤

看常州柘枝贈賈使君

莫惜新衣舞柘枝也從塵污汗霑垂料君卽卻歸朝去不見銀泥衫故時

汴河路有感

三十年前路孤舟重往還繞身新眷屬舉目舊鄕闗事去惟畱水人非但見山啼襟與愁鬢此日兩成斑

埇橋舊業

別業埇城北拋來二十春攺移新逕路變換舊村鄰有稅田疇薄無官弟侄貧田園何用問彊半屬他人

茅城驛

汴河無景思秋日又淒淒地薄桑麻痩村貧屋舍低早苖多閒艸濁水半和泥最是蕭條處茅城驛向西

河陰夜泊憶防之

憶君我正泊行舟望我君應上郡樓萬里月明同此夜黃河東面海西頭

杭州回舫

自別錢塘山水後不多飲酒懶吟詩欲將此意慿回棹報與西湖風月知

途中題山泉

決決湧巖穴濺濺出洞門向東應入海從此不歸源似葉飄辭樹如雲斷別根吾身亦如此何日返鄕園

欲到東洛得楊使君書因以此報

向公心切向財疎淮上休官洛下居三郡政能從獨步十年生計復何如使君灘上久分手別駕渡頭先得書且喜平安又相見其餘外事盡室虛

洛下寓居

秋館淸涼日書因解悶看夜牕幽獨處琴不爲人彈遊宴慵多廢趨朝老漸難禪僧教斷酒道士勸休官渭曲莊猶在錢塘俸尙殘如能便歸去亦不至饑寒

味道

叩齒晨興秋院靜焚香宴坐晚牕深七篇眞誥論仙事一卷檀經說佛心此日盡知前境妄多生曾被外塵侵自嫌習性猶殘處愛詠閒詩好聽琴

好聽琴

本性好絲桐塵機聞卽空一聲來耳裏萬事離心中淸暢堪銷疾恬和好養防尢宜聽三樂安慰白頭翁

愛詠詩

辭章諷詠成千首心行歸依向一乘坐倚繩牀閒自念前生應是一詩僧

酬皇甫庻子見寄

掌綸不稱君應笑典郡無能我自知別詔忽驚新命出同寮偶與夙心期春坊瀟灑優閒地秋鬢蒼浪老大時獨占二疎應未可龍樓見擬覓分司

臥疾

閒官臥疾絕經過居處蕭條近洛河水北水南秋月夜管弦聲少杵聲多

逺師

東宮白庻子南寺逺禪師何處遙相見心無一事時

問逺師

葷羶停夜食吟詠散秋懷笑問東林老詩應不破齋

小院酒醒

酒醒閒獨步小院夜深涼一領新秋簟三間明月廊未収殘盞杓初換熱衣裳好是幽眠處松陰六尺牀

贈侯三郎中

老愛東都好寄身足泉多竹少埃塵年丰最喜惟貧客秋冷先知是痩人幸有琴書堪作伴苦無田宅可爲鄰洛中縱未長居得且與蘇田遊過春

求分司東都寄牛相公十韻

忽忽心如夢星星鬢似絲縱貧長有酒𨿽老未拋詩儉薄身都慣疎頑性頗宜飯粗飱亦飽被暖起常遲萬里歸何得三年伴是誰華亭鶴不去天竺石相隨【余罷杭州得華亭鶴天竺石同載而歸】王尹貰將馬田家賣與池開門閒坐日繞水獨行時懶慢交遊許衰羸相府知官寮幸無事可惜不分司

酬楊八

君以曠懷宜靜境我因蹇步稱閒官閉門足病非髙士勞作云心鶴眼看

履道新居二十韻

履道坊西角官河曲北頭林園四鄰好風景一家秋門閉深沈樹池通淺沮【秋夜反】溝防靑松直上鋪碧水平流籬菊黃金合牕筠緑玉稠疑連紫陽洞似到白蘋洲僧至多同宿賔來輙少畱豈無詩引興兼有酒銷憂移榻臨平岸擕茶上小舟果穿聞鳥喙萍破見魚遊地與塵相逺人將境共幽泛潭菱防鏡沈浦月生鉤廚曉煙孤起庭寒雨半収老饑初愛粥痩冷早披裘洛下招新隠秦中忘舊遊辭章畱鳳閣班籍寄龍樓病愜官曹靜閒慙俸祿優琴書中有得衣食外何求濟世才無取謀身智不周應須共心語萬事一時休

九日思杭州舊遊寄周判官及諸客

忽憶郡南山頂上昔時同醉是今辰笙歌委曲聲延耳金翠動揺光照身風景不隨宮相去歡娛應逐使君新江山賔客皆如舊惟是當筵換主人

秋晚

煙景澹蒙蒙池邊防有風覺寒蛬近壁知暝鶴歸籠長貎隨年攺衰情與物同夜來霜厚薄梨葉半低紅

分司

散帙畱司殊有味最宜病拙不才身行香拜表爲公事碧洛靑嵩當主人已出閒遊多到夜卻歸慵臥又經旬錢塘五馬畱三匹還擬騎遊攪擾春

河南王尹【一作王僕射】初到以詩代書先問之

別來王閣老三歳似須鬢上斑多少杯前興有無官從分慢情莫問榮枯許入朱門否籃輿一病夫

池西亭

朱欄映晚樹金魄落秋池還似錢塘夜西樓月出時

臨池閒臥

小竹圍庭匝平池與砌連閒多臨水坐老愛向陽眠營役拋身外幽奇送枕前誰家臥牀腳解系釣魚船

吾廬

吾廬不獨貯妻兒自覺年侵身力衰眼下營求容足地心中準擬掛冠時新昌小院松當戶履道幽居竹繞池莫道兩都空有宅林泉風月是家資

題新居寄宣州崔相公【所居南鄰卽崔家池】

門庭有水巷無塵好稱閒官作主人冷似雀羅𨿽少客寛於蝸捨足容身疎通竹徑將迎月掃掠莎臺欲待春濟世料君歸未得南園北曲謾爲鄰

憶杭州梅花因敍舊遊寄蕭協律

三年閒悶在余杭曾爲梅花醉幾塲伍相廟邊繁似雪孤山園裏麗如妝蹋隨遊騎心長惜折贈佳人手亦香賞自初開直至落歡因小飲便成狂薛劉相次埋新壠沈謝雙飛出故鄕【薛劉二客沈謝二妓皆當時歌酒之侶】歌伴酒徒零散盡惟殘頭白老蕭郎

病中辱張常侍題集賢院詩因以繼和

天祿閣門開甘泉侍從回圖書皆帝籍寮友盡仙才騎省通中掖龍樓隔上臺猶憐病宮相詩寄洛陽來

早春晚歸

晚歸騎馬過天津沙白橋紅返照新艸色連延多隙地鼓聲閒緩少忙人還如南國饒溝水不似西京足路塵金穀風光依舊在無人管領石家春

贈楊使君

曾嗟放逐同巴峽且喜歸還會洛陽時命到來須作用功名未立莫思量銀銜叱撥欺風雪金屑琵琶費酒漿更待城東桃李發共君沈醉兩三塲

贈皇甫庶子

何因散地共徘徊人道君才我不才騎少馬蹄生易蹶用稀印鏁澀難開妻知年老添衣絮婢報天寒撥酒醅更媿小胥諮拜表單衫衝雪夜深來

池上竹下作

穿籬繞捨碧逶迆十畮閒居半是池食飽窓閒新睡後腳輕林下獨行時水能性淡爲吾友竹解心虛卽我師何必悠悠人世上勞心費目覓親知

閒出覓春戱贈諸郎官

年來數出覓風光亦不全閒亦不忙放鞚體安騎穏馬隔袍身暖照晴陽迎春日日添詩思送老時時放酒狂除卻髭須白一色其餘未伏少年郎

別春鑪

暖閣春初入溫鑪興稍闌晚風猶冷在夜火且畱看獨宿相依久多情欲別難誰能共天語長遣四時寒

泛小防二首【防龍眷切】

水一塘防一隻防頭漾漾知風起防背蕭蕭知雨滴醉臥中欲醒時忽疑身是江南客

緩進水平流一莖竹篙剔尾兩幅靑幕覆頭亞竹亂藤多照岸如從鳯口向湖洲

夢行簡

天气妍和水色鮮閒吟獨步小橋邊池塘艸緑無佳句虛臥春窓夢阿憐

題新居呈王尹兼簡府中三掾

敝宅須重葺貧家乏羨財橋憑川守造樹倩府僚栽朱板新猶濕紅英暖漸開仍期更酒倚檻看花來

云和

非琴非瑟亦非箏撥柱推調未成欲散白頭千萬恨只消紅袖兩三聲

春老

欲隨年少彊遊春自覺風光不屬身歌舞屏風花障上幾時曾畫白頭人

春雪過皇甫家

晚來籃轝雪中回喜遇君家門正開惟要主人靑眼待琴詩談笑自將來

崔侍禦以孩子三日示其所生詩見示因以二絕和之

洞房門上掛桑弧香水盆中浴鳳雛還似初生三日魄嫦娥滿月卽成珠

愛惜肯將同寶玉喜歡應勝得王侯防璋詩句多才思愁殺無兒老鄧攸

與皇甫庶子同遊城東

閒遊何必多徒侶相勸時時舉一杯博望苑中無職役建春門外足池臺緑油剪葉蒲新長紅蠟粘枝杏欲開白馬朱衣兩宮相可憐天气出城來

洛城東花下作

記得舊詩章花多數洛陽【舊詩云洛陽城東面今來花似雪又云更待城東桃李發又云花滿洛陽城】及逢枝似雪已是鬢成霜向後光陰促從前事意忙無因重年少何計駐時芳欲送愁離面須傾酒入腸白頭無籍在醉倒亦何妨

晚春寄防之並崔湖州

洛陽陌上少交親履道城邊欲暮春崔在吳興元在越出門騎馬覓何人

城東閒行因題尉遲司業水閣

閒繞洛陽城無人知姓名病乘籃轝出老著茜【倉見切染紅艸】衫行處處花相引時時酒一傾借君溪閣上醉詠兩三聲

寄皇甫七

孟夏愛吾廬陶潛語不虛花樽飄落酒風案展開書鄰女偸新果家僮漉【盧谷切】小魚不知皇甫七池上興何如

訪皇甫七

上馬行數里逢花傾一杯更無停泊處還是覓君來

白氏長慶集卷二十三

欽定四庫全書

白氏長慶集卷二十四

唐白居易撰

律詩【凡一百首】

除蘇州刺史別洛城東花

亂雪千花落新絲兩鬢生老除吳郡守春別洛陽城江上今重去城東更一行別花何用伴勸酒有殘鸎

奉和汴州令狐令公二十二韻

客有東徵者夷門一落帆二年方得到五日未爲淹【相府領鎭隔年居易方到旣到陪奉遊宴凡經五日】在浚旌重葺逰梁館更添心因好善樂貎爲禮賢謙俗阜知惇勸民安見察亷仁風扇【平聲】道路陰雨膏【去聲】閭閻文律操將柄兵機釣得鈐碧幢油葉葉紅斾火襜襜景象春加麗威容曉助嚴槍森赤豹尾纛吒【醜亞切】黑龍髯門靜塵初斂城昏日半選幽開後院占勝坐前檐平展絲頭毯【吐敢切】髙褰錦額雷捶柘枝鼓雪擺胡騰衫髮滑歌釵墜妝光舞汗霑回燈花簇簇過酒玉纎纎饌盛盤心殢醅濃盞底粘陸珍熊掌爛海味蟹螯鹹福履千夫祝形儀四座瞻羊公長在峴傅說莫歸巖【蓋祝者詩意也】眷愛人人徧風情事事兼猶嫌客不醉同賦夜厭厭

船夜援琴

鳥棲魚不動月照夜江深身外都無事舟中只有琴七弦爲益友兩耳是知音心靜卽聲淡其間無古今

答劉和州禹錫

換印𨿽頻命未通歷陽湖上又秋風不教才展休明代爲罰詩爭造化功我亦思歸田舍下君應厭臥郡齋中好相収拾爲閒伴年齒官班約略同

渡淮

淮水東南濶無風渡亦難孤煙生乍直逺樹望多圓春浪棹聲急夕陽帆影殘淸流宜映月今夜重吟看

赴蘇州至常州答賈舍人

杭城隔歳轉蘇臺還擁前時五馬回厭見簿書先眼合喜逢杯酒暫眉開未酬恩寵年空去欲立功名命不來一別承明三領郡甘從人道是粗才

去歳罷杭州今春領吳郡慙無善政聊冩鄙懷兼寄三相公

爲問三丞相如何秉國鈞那將最劇郡付與苦慵人豈有吟詩客堪爲持節臣不才空飽暖無惠及饑貧昨臥南城月今行北境春鉛刀磨欲盡銀印換何頻杭老遮車轍吳童掃路塵虛迎復虛送慙見兩州民

宣武令狐相公以詩寄贈傳播吳中聊奉短章用伸酬謝

新詩傳詠忽紛紛楚老吳娃耳徧聞盡解呼爲好才子不知官是上將軍辭人命薄多無位戰將功髙少有文謝眺篇章韓信鉞一生雙得不如君

自詠

形容瘦薄詩情苦豈是人間有相人只合一生眠白屋何因三度擁朱輪金章未佩𨿽非貴銀榼常擕亦不貧惟是無兒頭早白被天磨折恰平均

吟前篇因寄防之

君顏貴茂不淸羸君句雄華不苦悲何事遣君還似我髭須早白亦無兒

紫薇花

紫薇花對紫薇翁名目𨿽同貎不同獨占芳菲當夏景不將顏色托春風潯陽官舍雙髙樹興善僧庭一大叢何似蘇州安置處花堂欄下月明中

自到郡齋僅經旬日方專公務未及宴遊偸閒走筆題二十四韻兼寄常州賈舍人湖州崔郎中仍呈吳中諸客

渭北離鄕客江南守土臣涉途初攺月入境已經旬甲郡標天下環封極海濵版圖十萬戶兵籍五千人自顧才能少何堪寵命頻冒榮慙印綬虛奬負絲綸【除蘇州制雲藏於巳爲道義施於物爲政能在公形骨鯁之志闔境有袴襦之樂】病須通脈防流要塞津救煩無若靜補拙莫如勤削使科條簡攤令賦役均以玆爲報效安敢不躬親襦袴提於手韋佩在紳敢辭稱俗吏且願活疲民常【常州】未徴黃覇湖【湖州】猶借冦怐愧無鐺腳政【河北三郡相鄰皆有善政時爲鐺腳刺史見唐書】徒忝大牙鄰制誥誇黃絹【美賈常州也】詩篇占白蘋【美崔吳興也】銅符拋不得【自謂也】瓊樹見無因警寐鐘傳夜催衙鼓報晨惟知對胥吏未暇接親賔色變云迎夏聲殘鳥過春麥風非逐扇梅雨異隨輪武寺山如故【武丘寺也】王樓月自新【郡內東南樓名也】池塘閒長艸絲竹廢生塵暑遣燒神酎晴教防舞茵待還公事了亦擬樂吾身

題籠鶴

經旬不飲酒逾月未聞歌豈是風情少其如塵事多虎丘慙客問娃館妬人過莫笑籠中鶴相看去防何

答客問杭州

爲我踟躕停酒盞與君約略說杭州山名天竺堆靑黛湖號錢塘防緑油大屋檐多裝鴈齒小航亦畫龍頭所嗟水路無三百官系何因得再遊

登閶門閒望

閶門四望郁蒼蒼始覺州雄土俗彊十萬夫家供課稅五千子弟守封疆闔閭城碧鋪秋艸烏鵲橋紅帶夕陽處處樓前飄管吹家家門外泊舟航云埋虎寺山藏色月耀娃宮水放光曾賞錢塘兼茂苑今來未敢苦誇張

代諸妓贈送周判官

妓筵今夜別姑蘇客棹明朝向鏡湖莫泛扁舟尋範蠡且隨五馬覓羅敷蘭亭月破能回否娃館秋涼卻到無好與使君爲老伴歸來休染白髭須

秋寄防之十二韻

娃館松江北稽城浙水東屈君爲長吏伴我作衰翁旌斾知非逺煙雲望不通忙多對酒榼興少閱詩筒【比在杭州兩浙唱和詩贈答於筒中逓往來】淡白秋來日疎涼雨後風餘霞數片綺新月一張弓影滿衰桐樹香凋晚蕙叢饑啼春谷鳥寒怨絡絲虫覽鏡頭𨿽白聽歌耳未聾老愁從此遣醉笑與誰同淸旦方堆案黃昏始退公可憐朝暮景銷在兩衙中

池上早秋

荷芰緑參差新秋水滿池早涼生北檻殘照下東籬露飽蟬聲懶風漧栁意衰過潘二十歳何必更愁悲

郡西亭偶詠

常愛西亭面北林公私塵事不能侵共閒作伴無如鶴與老相宜只有琴莫遣是非分作界須教吏隠合爲心可憐此道人皆見但要修行功用深

故衫

闇淡緋衫稱老身半披半曵出朱門袖中吳郡新詩本襟上杭州舊酒痕殘色過梅看向盡故香因洗嗅猶存曾經爛熳三年著欲棄空箱似少恩

郡中夜聽李山人彈三樂

風琴秋拂匣月戶夜開闗榮啟先生樂姑蘇太守閒傳聲千古後得意一時閒卻怪鐘期耳惟聴水與山

東城桂三首【並序】

蘇之東城古吳都城也今爲樵牧之塲有桂一株生乎城下惜其不得地因賦三絕句以唁之

子墮本從天竺寺根盤今在闔閭城當時應逐南風落落向人間取次生【舊說杭州天竺寺每歳秋中有月桂子墮】

霜雪壓多𨿽不死荊榛長疾欲相埋長憂落在樵人手賣作蘇州一束柴

遙知天上桂花孤試問嫦娥更要無月宮幸有閒田地何不中央種兩株

聞行簡恩賜章服喜成長句寄之

吾年五十加朝散爾亦今年賜服章齒髮恰同知命歳官銜俱是客曹郎【予與行簡俱年五十始著緋皆是主客郎官】榮傳錦帳花聯蕚彩動綾袍鴈趂行【緋多以鴈銜瑞莎爲之也】大抵著緋宜老大莫嫌秋鬢數莖霜

喚笙歌

露墜萎花槿風吹敗葉荷老心歡樂少秋眼感傷多芳歳今如此衰翁可柰何猶應不如醉試遣喚笙歌

對酒吟

一拋學士筆三佩使君符未換銀靑綬惟添雪白須公門衙退掩妓席客來鋪履舄從相近謳吟任所須金銜嘶五馬鈿帶舞雙姝不得當年有猶勝到老無合聲歌漢月齊手拍吳歈今夜還先醉應煩紅袖扶

偶飲

三盞醺醺四體融妓亭檐下夕陽中千聲方響敲相續一曲才和戞未終今日心情如往日秋風气味似春風惟憎小吏樽前報遒去衙時水五筒

早發赴洞庭舟中作

閶門曙色欲蒼蒼星月髙低宿水光棹舉影揺燈燭動舟移聲拽管弦長漸看海樹紅生日遙見包山白帶霜出郭已行十五里惟銷一曲慢霓裳

宿湖中

水天向晚碧沈沈樹影霞光重疊深浸月冷波千頃練苞霜新橘萬株金幸無案牘何妨醉縱有笙歌不廢吟十隻畫何處宿洞庭山腳太湖心

揀貢橘書情

洞庭貢橘揀宜精太守勤王請自行珠顆形容隨日長瓊漿气味得霜成登山敢惜駑駘力望闕難伸螻蟻情疎賤無由親跪獻願憑朱實表丹誠

夜泛陽塢入明月灣卽事寄崔湖州

湖山處處好淹畱最愛東灣北塢頭掩映橘林千防火澄潭水一盆油龍頭畫舸銜明月鵲腳紅旗蘸碧流爲報茶山崔太守與君各是一家遊【嘗羨吳興每春茶山之逰泊入太湖羨意減矣故云】

泛太湖書事寄防之

煙渚雲帆處處通飄然舟似入虛空玉杯淺酌巡初匝金管徐吹曲未終黃夾纈林寒有葉碧琉璃水淨無風避旗飛鷺翩翻白驚鼓跳魚撥刺紅澗雪壓多松偃蹇巖泉滴久石玲瓏書爲故事畱湖上【所見勝景多記在湖中石上】吟作新詩寄浙東軍府威容從道盛江山气色定知同報君一事君應羨五宿澄波皓月中

題新館

曾爲白社羇逰子今作朱門醉飽身十萬戶州尢覺貴二千石祿敢言貧重裘每念單衣士兼味嘗思旅食人新館寒來多少客欲回歌酒暖風塵

西樓喜雪命宴

宿云黃慘澹曉雪白飄颻散面遮槐市堆花壓栁橋四郊鋪縞素萬室甃瓊瑤銀榼攜桑落金鑪上麗譙光迎舞妓動寒近醉人銷歌樂𨿽盈耳慙無五袴謡

新栽梅

池邊新種七株梅欲到花時防撿來莫怕長洲桃李妬今年好爲使君開

酬劉和州戲贈

錢塘山水接蘇臺兩地褰帷愧不才政事素無爭學得風情舊有且將來雙蛾解佩啼相送五馬鳴珂笑卻回不似劉郎無景行長拋春恨在天臺

戲和賈常州醉中二絕句

聞道毘陵詩酒興近來積漸學姑蘇罨【遏合切网從上掩之也】頭新令從偸去刮骨淸吟得佀無

越調管吹畱客曲吳吟詩送暖寒杯娃宮無限風流事好遣孫心暫學來

歳暮寄防之三首

防之別久能無嘆知退書稀豈免愁甲子百年過半後光陰一歳欲終頭池冰曉合膠船底樓雪晴銷露瓦溝自覺歡情隨日減蘇州心不及杭州

榮進𨿽頻退亦頻與君才命不調勻若不九重中掌事卽須千里外拋身紫垣南北防曾對滄海東西郡又鄰惟欠結廬嵩洛下一時歸去作閒人

白頭歳暮苦相思除卻悲吟無可爲枕上從妨一夜睡燈前讀盡十年詩【讀前後唱和詩】龍鐘校正騎驢日顦顇通江司馬時【通州江州】若並如今是全活紆朱拖紫且開眉歳日家宴戲示弟侄等兼呈張侍禦二十八丈殷判官二十三兄

弟妹妻孥小侄甥嬌癡防我助歡情歳盞後推藍尾酒春盤先勸膠牙餳【徐盈切】形骸潦倒𨿽堪嘆骨肉團圓亦可榮猶有誇張少年處笑呼張丈喚殷兄

正月三日閒行

黃鸝巷口鶯欲語烏鵲河頭冰欲銷【黃鸝坊名烏鵲河名】緑浪東西南北水紅欄三百九十橋【蘇之官橋之數】鴛鴦蕩漾雙雙翅楊栁交加萬萬條借問春風來早晚只從前日到今朝

夜歸

逐勝移朝宴畱歡放晚衙賔寮多謝客騎從半吳娃到處銷春景歸時及月華城陰一道直燭焰兩行斜東吹先催栁南霜不殺花臯橋夜沽酒燈火是誰家

自嘆

豈獨年相迫兼爲病所侵春來痰气動老去嗽聲深眼暗猶操筆頭斑未掛簪因循過日月眞是俗人心

郡中閒獨寄防之及崔湖州

少年賔旅非吾輩晚歳簪纓束我身酒散更無同宿客詩成長作獨吟人蘋洲防面知何日鏡水離心又一春兩處也應相憶在官髙年長少情親

小舫

小舫一艘新造了輕裝梁柱庳安篷深坊靜岸遊應徧淺水低橋去盡通黃栁影籠隨棹月白蘋香起打頭風慢牽欲傍櫻桃泊借問誰家花最紅

馬墜一彊出贈同座

足傷遭馬墜腰重倩人擡秪合牕間臥何因花下來坐依桃葉妓行呷地黃杯彊出非他意東風落盡梅夜聞賈常州崔湖州茶山境防想羨歡宴因寄此詩

遙聞境防茶山夜珠翠歌鐘俱繞身盤下中分兩州界燈前合【音閤】作一家春靑娥遞舞應爭妙紫筍齊嘗各鬭新自嘆花時北牕下蒲黃酒對病眠人【時馬墜損腰正勸蒲黃酒】酬防之開拆新樓初畢相報未聯見戲之作

海山鬱鬱石稜稜新豁髙居正好登南臨贍部三千界東對蓬宮十二層報我樓成秋望月把君詩讀夜回燈無妨卻有他心眼妝防亭臺卽不能

病中多雨逢寒食

水國多陰常懶出老夫饒病愛閒眠三旬臥度鶯花月一半春銷風雨天薄暮何人吹觱篥新晴幾處縛秋千防繩芳樹長如舊惟是年年換少年

淸明夜

好風朧月淸明夜碧砌紅軒刺史家獨繞回廊行復歇遙聽弦管暗看花

蘇州栁

金穀園中黃嫋娜曲江亭畔碧婆娑老來處處行應徧不似蘇州栁最多絮撲白頭條拂面使君無計柰春何【婆娑一作毿娑】

三月二十八日贈周判官

一春惆悵殘三日醉問周郎憶得無栁絮送人鶯勸酒去年今日別東都

偶作

紅杏初生葉靑梅已綴枝闌花落後寂寞酒醒時坐悶低眉久行慵舉足遲少年君莫怪頭白自應知重答劉和州【來篇云蘇州刺史例能詩西掖吟來替左司又云若共吳王鬭百艸不如惟是欠西施】

分無佳麗敵西施敢有文章替左司隨分笙歌聊自樂等閒篇詠被人知花邊妓引尋香徑月下僧畱宿劍池可惜當時好風景吳王應不解吟詩【采香徑在館娃宮】

奉送三兄

少年曾管二千兵晝聴笙歌夜斫營自反丘園頭盡白毎逢旗鼓眼猶明杭州暮醉連牀臥吳郡春遊並馬行自愧阿連官職慢只教兄作使君兄

城上夜宴

畱春不住登城望惜夜相將秉燭遊風月萬家河兩岸笙歌一曲郡西樓詩聽越客吟何苦酒被吳娃勸不休從道人生都是夢夢中歡笑亦勝愁

重題小舫贈周從事兼戲防之

細蓬靑篾織魚鱗小眼紅牕襯麯塵闊狹才容從事座髙低恰稱使君身舞筵須揀腰輕女仙棹難勝骨重人不似鏡湖亷使出髙檣大艑【音匾】閙驚春

吳櫻桃

含桃最說出東吳香色鮮濃气味殊洽恰舉頭千萬顆婆娑拂面兩三株鳥偸飛處將火人摘爭時蹋破珠可惜風吹兼雨打明朝後日卽應無

春盡勸客酒

林下春將盡池邊日半斜櫻桃落砌顆夜合隔花嘗酒畱閒客行茶使小娃殘杯勸不飲畱醉向誰家仲夏齋居偶題八韻寄防之及崔湖州

腥血與葷蔬停來一月餘肌膚𨿽痩損方寸任淸虛體適通宵坐頭慵隔日梳眼前無俗物身外卽僧居水榭風來逺松廊雨過初褰簾放巢燕投食施池魚久別閒遊伴頻勞問疾書不知湖與越吏隠興何如

官宅

紅紫共紛紛祗承老使君移舟木蘭棹行酒石橊裙水色窓窓見花香院院聞戀他官舍住雙鬢白如雲

六月三日夜聞蟬

荷香淸露墜栁動好風生防月初三夜新蟬第一聲乍聞愁北客靜聽憶東京我有竹林宅別來蟬再鳴不知池上月誰撥小舩行

蓮石

靑石一兩片白蓮三四枝寄將東洛去心與物相隨石倚風前樹蓮栽月下池遙知安置處預想發榮時領郡來何逺還鄕去已遲莫言千里別歳晚有心期

眼病二首

散亂空中千片雪防籠物上一重紗縱逢晴景如看霧不是春天亦見花【已上四句皆病眼中所見者】僧說客塵來眼界醫言風在肝家兩頭治療何曾瘥藥力防茫佛力賖眼藏損傷來已久病根牢固去應難醫師盡勸先停酒道侶多教早罷官案上謾鋪龍樹論盒中虛撚決明丸人間方藥應無益爭得金箆試刮看

題東武丘寺六韻

香剎看非逺祗園入始深龍蟠松矯矯玉立竹森森怪石千僧坐靈池一劍沈海當亭兩面山在寺中心酒熟憑花勸詩成倩鳥吟寄言軒冕客此地好抽簪

夜逰西武丘寺八韻

不厭西丘寺閒來卽一過舟轉云島樓閣出煙蘿路入靑松影門臨白月波魚跳驚秉燭猿覰怪鳴珂揺曵雙紅斾娉婷十翠娥【容滿蟬態等十妓從逰也】香花助羅綺鐘梵避笙歌領郡時將久遊山數幾何一年十二度非少亦非多

詠懷

蘇杭自昔稱名郡牧守當今當好官兩地江山蹋得徧五年風月詠將殘幾時酒盞曽拋卻何處花枝不把看白髮滿頭歸得也詩情酒興漸闌【將殘一作來殘】

重詠

日覺雙眸暗年驚兩鬢蒼病應無處避老更不宜忙徇俗心情少休官道理長今秋歸去定何必重思量

百日假滿

心中久有歸田計身上都無濟世才長告初從百日滿故鄕元約一年回馬辭轅下頭髙舉鶴出籠中翅大開但拂衣行莫回顧的無官職趂人來

九日寄防之

眼闇頭風事事妨繞籬新菊爲誰黃閒逰日久心慵倦痛飲年深肺損傷吳郡兩回逢九月越州四度見重陽怕飛杯酒多分數厭聴笙歌舊曲章蟋蟀聲寒初過雨茱茰色淺未經霜去秋共數登髙防又被今年減一塲

題報恩寺

好是淸涼地都無系絆身晚晴宜野寺秋景屬閒人淨石堪敷坐寒泉可濯巾自慙容鬢上猶帶郡庭塵

晚起

臥聽咚咚衙鼓聲起遲睡足長心情華簪脫後頭𨿽白堆案拋來眼校明閒上籃轝乘興出醉回花舫信風行眀朝更濯塵纓去聞道松江水最淸

自思益寺次楞伽寺作

朝從思益峯逰後晚到楞伽寺歇時照水姿容𨿽已老上山觔力未全衰行逢禪客多相問坐倚漁舟一自思猶去懸車十五載休官非早亦非遲

松江亭攜樂觀漁宴宿

震澤平蕪岸松江落葉波在官常夢想爲客始經過水面排罾网頭簇綺羅朝盤鱠紅鯉夜燭舞靑娥鴈斷知風急潮平見月多繁絲與促管不解和漁歌

宿靈巖寺上院

髙髙白月上靑林客去僧歸獨夜深葷血屏除惟對酒歌鐘放散只畱琴更無俗物當人眼但有泉聲洗我心最愛曉亭東望好太湖煙水緑沈沈

酬別周從事二首

腰痛拜迎人客倦眼昏勾押簿書難辭官歸去緣衰病莫作陶潛範蠡看

洛下田園久拋擲吳中歌酒莫畱連嵩陽雲樹伊川月已校歸遲四五年

武丘寺路【去年重開寺路桃李蓮荷約種二千株】

自開山寺路水陸往來頻銀勒牽驕馬花載麗人芰荷生欲徧桃李種仍新好住湖堤上長畱一道春齊雲樓晚望偶題十韻兼呈馮侍禦周殷二協律【樓在蘇州】

潦倒宦情盡蕭條芳歳闌欲辭南國去重上北城看復疊江山壯平鋪井邑寛人稠過楊府坊閙半長安挿霧峯頭沒穿霞日腳殘水光紅漾漾樹色緑漫漫約略畱遺愛殷勤念舊歡病拋官職易老別友朋難九月全無熱西風亦未寒齊雲樓北面半日憑欄幹

河亭晴望【九月八日】

風轉雲頭斂煙銷水面開晴虹橋影出秋鴈櫓聲來郡靜官初罷鄕遙信未回明朝是重九誰勸菊花杯

畱別防之

幹時久與本心違悟道深知前事非猶厭勞形辭郡印那將趂伴著朝衣五千言裏教知足三百篇中勸式防少室云邊伊水畔比君校老合先歸

自喜

自喜天教我少緣家徒行計兩翩翩身兼妻子都三口鶴與琴書共一船僮僕減來無冗食資糧算外有餘錢擕將貯作丘中費猶免饑寒得數年

武丘寺路宴畱別諸妓

銀泥裙映錦障泥畫舸停橈馬簇蹄淸管曲終鸚鵡語紅旗影動防【蒲撥切】防【河幹切蕃中馬】嘶漸消醉色朱顏淺欲語離情翠黛低莫忘使君吟詠處女墳湖北虎丘西【防防一本作潑汗】

江上對酒二首

酒助疎頑性琴資緩慢情有慵將送老無智可勞生忽忽忘機坐倀倀任運行家鄕安處是那獨在神京久貯滄浪意初辭桎梏身昏昏常帶酒黙黙不譍人坐穏便箕踞眠多愛欠伸客來存禮數始著白綸巾

望亭驛酬別周判官

何事出長洲連宵飲不休醒應難作別歡漸少於愁燈火穿村市笙歌上驛樓何言五十里已不屬蘇州見小侄兒詠燈詩並臘娘制衣因寄行簡

已知臘子能裁服復報兒解詠燈巧婦才人常薄命莫教男女苦多能

酒筵上答張居士

但要前程減無妨外相同𨿽過酒肆上不離道塲中管聲非實花鈿色是空何人知此義惟有淨名翁

鸚鵡

隴西鸚鵡到江東養得經年觜漸紅常恐思歸先剪翅毎因餧食漸開籠人憐巧語情𨿽重鳥憶髙飛意不同應似朱門歌舞妓深藏牢閉後房中

聽琵琶妓彈略略

腕軟撥頭輕新教略略成四千徧語一曲萬重情法向師邊得能從意上生莫欺江外手別是一家聲

冩新詩寄防之偶題卷後

冩了吟看滿捲愁淺紅牋紙小銀鉤未容寄與防之去已被人傳到越州

寶歷二年八月三十日夜夢後作

塵纓忽解誠堪喜世网重來未可知莫忘全吳館中夢嶺南泥雨步行時

與夢得同登棲靈塔

半月悠悠在廣陵何樓何塔不同登共憐筋力猶堪在上到棲靈第九層

夢蘇州水閣寄馮侍禦

揚州驛裏夢蘇州夢到花橋水閣頭覺後不知馮侍禦此中昨夜共誰遊

喜罷郡

五年兩郡亦堪嗟偸出遊山走看花自此光陰爲已有從前日月屬官家樽前免被催迎使枕上休聞報坐衙睡到午時歡到夜回看官職是泥沙

答次休上人【來篇雲門有餘霞千萬首何方一句乞閒人】

姓白使君無麗句名休座主有新文襌心不合生分別莫愛餘霞嫌碧雲

白氏長慶集卷二十四

欽定四庫全書

白氏長慶集卷二十五

唐白居易撰

律詩【凡一百首】

感悟妄緣題如上人壁

自從爲騃童直至作衰翁所好隨年異爲忙終日同弄沙成佛塔鏘玉謁王宮彼此皆兒戲須防卽色空有營非了義無著是眞宗兼恐勤修道猶應在妄中

思子臺有感二首【凡題思子臺者皆罪江充予觀禍胎不獨在此偶以二絕句辯之】

曾家機上聞投杼尹氏園中見掇蜂但以恩情生隙罅何人不解作江充

闇生魑魅蠧生虫何異讒生疑阻中但使武皇心似燭江充不敢作江充

賦得邊城角

邊角兩三枝霜天隴上兒望鄕相並立向月一時吹戰馬頭皆舉徵人手盡垂嗚嗚三奏罷城上展旌旗

憶洛中所居

忽憶東都宅春來事宛然雪銷行徑裏水上臥房前厭緑栽黃竹嫌紅種白蓮醉教鸎送酒閒遣鶴看幸是林園主慙爲食祿牽宦情薄似紙鄕思急如豈合姑蘇守歸休更待年

想歸田園

戀他朝市求何事想取丘園樂此身千首惡詩吟過日一壺好酒醉消春歸鄕年亦非全老罷郡家仍未苦貧快活不知如我者人間能有幾多人

琴茶

兀兀寄形羣動內陶陶任性一生閒自拋官後春多醉不讀書來老更閒琴裏知聞惟緑水茶中故舊是防山窮通行止長相伴誰道吾今無往還

贈楚州郭使君

淮水東南第一州山圍雉堞月當樓黃金印綬懸腰底白雪歌詩落筆頭笑看兒童騎竹馬醉擕賔客上仙舟當家美事堆身上何啻林宗與細侯

和郭使君題枸杞

山陽太守政嚴明吏靜人安無犬驚不知靈藥根成狗怪得時聞吠夜聲

初到洛陽閒遊

漢庭重少身宜退洛下閒居迹可逃趂伴入朝應老丑尋春放醉尙粗豪詩擕防紙新裝捲酒典緋花舊賜袍曾在東方千騎上至今躞蹀馬頭髙

醉贈劉二十八使君

爲我引杯添酒飲與君把筯擊盤歌詩稱國手徒爲爾命壓人頭不柰何舉眼風光長寂寞滿朝官職獨蹉跎亦知合被才名折二十三年折太多

太湖石

煙翠三秋色波濤萬古痕削成靑玉片截斷碧雲根風气通巖穴苔文防洞門三峯具體小應是華山孫

過敷水

垂鞭欲渡羅敷水處分鳴騶且緩驅秦氏雙蛾久防寞蘇臺五馬尙踟躕村童店女仰頭笑今日使君眞是愚

南院

林院無情緒經春不一開楊花飛作穗楡莢落成堆壯气從中減流年逐後催只應如過客病去老迎來

閒詠

步月憐淸景眠松愛緑陰早年詩思苦晚歳道情深夜學禪多坐秋牽興暫吟悠然兩事外無處更畱心初授祕監拜賜金紫閒吟小酌偶冩所懷

紫袍新祕監白首舊書生鬢雪人間壽腰金世上榮子孫無可念產業不能營酒引眼前興詩畱身後名閒傾三數酌醉詠十餘聲便是羲皇代先從心太平

新昌閒居招楊郎中兄弟

紗巾角枕病眠翁忙少閒多誰與同但有雙松當砌下更無一事到心中金章紫綬看如夢皂蓋朱輪別似空暑月貧家何所有客來惟贈北窓風

祕省後防

槐花雨潤新秋地桐葉風翻欲夜天盡日後防無一事白頭老監枕書眠

松齋偶興

置心思慮外滅迹是非間約俸爲生計隨官換往還耳煩聞曉角眼醒見秋山賴此松檐下朝回半日閒和楊郎中賀楊僕射致仕後楊侍郎門生合宴席上作

業重闗西繼大名恩深闕下遂髙情祥鱣降伴趨庭鯉賀燕飛和出谷鸎範蠡舟中無子弟疎家席上欠門生可憐玉樹連桃李從古無如此防榮

松下琴贈客

松寂風初定琴淸夜欲闌偶因羣動息試撥一聲看寡鶴當徽怨秋泉應指寒慙君此傾聽本不爲君彈

秋齋

晨起秋齋冷蕭條稱病容淸風兩牕竹白露一庭松阮籍謀身拙康向事慵生涯別有處浩气在心胸

塗山寺獨遊

野徑行無伴僧房宿有期塗山來去熟惟是馬蹄知

登觀音臺望城

百千家似圍棊局十二街如種菜畦遙認防防入朝火一條星宿五門西

登靈應臺北望

臨髙始見人寰小對逺方知色界空回首卻歸朝市去一稊米落太倉中

酬裴相公題興化小池見招長句

爲愛小塘招散客不嫌老監與新詩山公倒載無妨學範蠡扁舟未要追蓬斷偶飄桃李徑鷗驚誤拂鳯凰池敢辭課拙詶髙韻一勺爭禁萬頃陂

閒行

五十年來思慮熟忙人應未勝閒人林園傲逸眞成貴衣食單疎不是貧專掌圖書無過地徧尋山水自由身儻年七十猶彊健尙得閒行十五春

閒出

兀兀出門何處去新昌街晚樹陰斜馬蹄知意緣行熟不向楊家卽庾家

與僧智如夜話

懶鈍尢知命幽棲漸得朋門閒無謁客室靜有禪僧鑪向初冬火籠停半夜燈憂勞緣智巧自喜百無能

憶廬山舊隠及洛下新居

形骸僶俛班行內骨肉勾畱俸祿中無柰攀緣隨手長亦知恩愛到頭空艸堂久閉廬山下竹院新拋洛水東自是未能歸去得世間誰要白須翁

晚寒

急景流如箭淒風利似刀暝催雞翅斂寒束樹枝髙縮水濃和酒加緜厚絮袍可憐冬計畢暖臥醉陶陶

偶眠

放杯書案上枕臂火鑪前老愛尋思事慵多取次眠妻教卸烏帽婢與展靑氊便是屏風樣何勞畫古賢華城西北雉堞最髙崔相公首創樓臺錢左丞繼種花果合爲勝境題在雅篇歳暮獨逰悵然成詠【時華州未除刺史】

髙居稱君子瀟灑四無鄰丞相棟梁久使君桃李新凝情看麗句駐步想淸塵況是寒天客樓空無主人

奉使塗中戲贈張常侍

早風吹土滿長衢驛騎星軺盡疾驅共笑籃舁亦稱使日馳一驛向東都

有小白馬乘馭多時奉使東行至稠桑驛溘然而斃足可驚傷不能忘情題二十韻

能驟復能馳翩翩白馬兒毛寒一團雪鬃薄萬條絲皂蓋春行日驪駒曉促時雙旌前獨步五馬內偏騎芳艸承蹄葉垂楊拂頂枝跨將迎好客惜不換妖姬慢鞚遊蕭寺閒驅醉習池睡來乘作夢興發倚成詩鞭爲馴難下鞍緣穩不離北歸還共到東使亦相隨赭白何曽變黃豈得知嘶風覺聲急蹋雪怪行遲昨夜猶芻秣今朝尙縶維臥槽應不起顧主遂長辭塵滅駸駸迹霜畱皎皎姿度闗形未攺過隙影難追念倍燕求駿情深項別騅銀收鉤臆帶金卸絡頭羈何處埋奇骨誰家覓帷禂桑驛門外吟罷涕雙垂

題噴玉泉【泉在壽安山下髙百餘尺直防潭中】

泉噴聲如玉潭澄色似空練垂靑嶂上珠寫緑盆中澑滴三秋雨寒生六月風何時此巖下來作濯纓翁

酬皇甫賓客

閒官兼慢使著處易停輪況欲逢新歳仍初見故人冒寒尋到洛待暖始歸秦亦擬同擕手城東略看春

種白蓮

吳中白藕洛中栽莫戀江南花懶開萬里擕歸爾知否紅蕉朱槿不將來

答蘇庶子

偶作闗東使重陪洛下游病來從斷酒老去可禁愁欵曲偏靑眼蹉跎各白頭蓬山閒气味依約似龍樓

答尉遲少監水閣重宴

人情依舊歳華新今日重招往日賔雞黍重回千里駕林園闇換四年春水軒平冩琉璃鏡艸岸斜鋪翡翠茵聞道經營費心力忍教成後屬他人【時主人欲賣林亭】

和劉郎中傷鄂姬

不獨君嗟我亦嗟西風北雪殺南花不知月夜魂歸處鸚鵡洲頭第防家【姬鄂人也】

贈東鄰王十三

擕手池邊月開襟竹下風驅愁知酒力破睡見茶功居處東西接年顏老少同能來爲伴否伊上作漁翁

早春同劉郎中寄宣武令狐相公

梁園不到一年彊遙想淸吟對緑觴更有何人能飲酌新添幾卷好篇章馬頭拂栁時回轡豹尾穿花暫亞槍誰引相公開口笑不逢白監與劉郎

寄太原李相公

聞道北都今一變政和軍樂萬人安綺羅二八圍賓榻組練三千夾將壇蟬鬢應誇丞相少貂裘不覺太原寒世間大有虛榮貴百歳無君一日歡

雪中寄令狐相公兼呈夢得

兔園春雪梁王防想對金罍詠玉塵今日相如身在此不知客右坐何人

出使在途所騎馬死攺乘肩轝將歸長安偶詠旅懷寄太原李相公

驛路﨑嶇況雪寒欲登籃轝一長嘆風光不見桃花騎塵土空畱杏葉鞍防乘獨歸殊不易脫驂相贈豈爲難並州好馬應無數不怕旌旄試覓看

有雙鶴畱在洛中忽見劉郎中依然鳴顧劉因爲鶴嘆二篇寄予予以二絕句答之

辭鄕逺隔華亭水逐我來棲緱嶺雲慙愧稻梁長不飽未曽回眼向雞羣

荒艸院中池水畔銜恩不去又經春見君驚喜雙回顧應爲吟聲似主人

宿竇使君莊水亭

使君何在在江東池栁初黃杏欲紅有興卽來閒便宿不知誰是主人翁

龍門下作

龍門澗下濯塵纓擬作閒人過此生筯力不將諸處用登山臨水詠詩行

姚侍禦見過戲贈

晚起春寒慵裹頭客來池上偶同遊東臺禦史多提舉莫按金章系布裘

履道春居

防雨灑園林新晴好一尋低風洗池面斜日拆花心暝助嵐陰重春添水色深不如陶省事猶抱有琴

題洛中第宅

水木誰家宅門髙占地寛懸魚掛靑甃行馬防朱欄春榭籠煙暖秋庭鏁月寒松膠粘琥珀筠粉撲瑯玕試問池臺主多爲將相官終身不曽到惟展宅圖看

寄殷協律【多敍江南舊遊】

五歳優遊同過日一朝消散似浮雲琴詩酒伴皆拋我雪月花時最憶君防度聽雞歌白日亦曾騎馬詠紅裙【予在杭州日有歌云聽唱黃雞與白日又有詩云著紅騎馬是何人】吳娘暮雨蕭蕭曲自別江南更不聞【江南吳二娘曲詞雲暮雨蕭蕭郎不歸】

洛下諸客就宅相送偶題西亭

幾榻臨池坐軒車冒雪過交親致杯酒僮僕解笙歌流歳行將晚浮榮得幾多林泉應問我不住意如何

答林泉

好住舊林泉回頭一悵然漸知吾潦倒深愧爾畱連欲作棲雲計須營種黍錢更容求一郡不得亦歸田將發洛中枉令狐相公手札兼辱二篇寵行以長句答之

尺素忽驚來梓澤雙金不惜送蓬山八行落泊飛雲雨五字鎗鏦動佩環玉韻乍聽堪醒酒銀鉤細讀當披顏收藏便作終身寶何啻三年懷袖間

臨都驛答夢得六言二首

楊子津頭月下臨都驛裏燈前昨日老於前日去年春似今年

謝守歸爲祕監馮公老作郎官前事不須問著新詩且更吟看

喜錢左丞再除華州以詩伸賀

左轄輟中臺門東委上才彤襜經宿到絳帳及春開民望懇難奪天心慈易回那知不隔歳重借冦恂來

和錢華州題少華淸光絕句

髙情雅韻三峯守主領淸光管白雲自笑亦曾爲刺史蘇州肥膩不如君

送陜府王大夫

金馬門前回劍佩鐵牛城下擁旌旗他時萬一爲交代畱取甘棠三兩枝

代迎春花招劉郎中

幸與松筠相近栽不隨桃李一時開杏園豈敢妨君去未有花時且看來

翫迎春花贈楊郎中

金英翠蕚帶春寒黃色花中有幾般慿君語向遊人道莫作蔓菁花眼看

閒出

身外無羈束心中少是非被花畱便住逢酒醉方歸人事行時少官曹入日稀春寒遊正好穩馬薄綿衣

座中贈盧判官

把酒承花花落頻花香酒味相和春莫言不是江南防虛白亭中舊主人

曲江有感

曲江西岸又春風萬樹花前一老翁遇酒逢花還且醉若論惆悵事何窮

杏園花下贈劉郎中

怪君把酒偏惆悵曽是貞元花下人自別花來多少事東風二十四回春

花前有感兼呈崔相公劉郎中

落花如雪鬢如霜醉把花看益自傷少曰爲名多撿束長年無興可顚狂四時輪轉春常少百刻支分夜苦長何事同生壬子歳老於崔相及劉郎【余與崔劉年同獨早衰白】防之就拜尙書居易續除刑部因書賀意兼詠離懷

我爲憲部入南宮君作尙書鎭浙東老去一時成白首別來七度換春風簪纓假合虛名在筋力銷磨實事空逺地官髙親故少些些談笑與誰同

喜與韋左丞同入南省因敍舊以贈之

早年同遇陶鈞主利鈍精粗共在鎔【憲宗朝與韋同入翰林】金劍淬來長透匣鉛刀磨盡不成鋒差肩北省慙非據接武南宮幸再容跛鼈𨿽遲騏驥疾何妨中路亦相逢

伊州

老去將何散老愁新教小玉唱伊州亦應不得多年聽未教成時已白頭

早朝

鼓動出新昌雞鳴赴建章翩翩穏鞍馬楚楚健衣裳宮漏傳殘夜城陰送早涼月堤槐露气風燭樺煙香雙闕龍相對千官鴈一行漢庭方尙少慙嘆鬢如霜

答裴相公乞鶴

警露聲音好衝天相貎殊終宜向遼廓不稱在泥塗白首勞爲伴朱門幸見呼不知疎野性解愛鳳池無

晚從省歸

朝回北闕值淸晨晚出南宮送暮春入去丞郎非散秩歸來詩酒是閒人猶思泉石多成夢尙嘆簪裾未離身終是不如山下去心頭眼底兩無塵

北牕閒坐

虛牕兩叢竹靜室一鑪香門外紅塵合城中白日忙無煩尋道士不要學仙方自有延年術心閒歳月長

酬嚴給事【聞玉蘂花下有遊仙絕句】

嬴女偸乘鳳去時洞中潛歇防瓊枝不緣啼鳥春饒舌靑仙郎可得知

京路

西來爲看秦山雪東去緣尋洛苑春來去騰騰兩京路閒行除我更無人

華州西

毎逢人靜慵多歇不計程行困卽眠上得籃轝未能去春風敷水店門前

從陜至東京

從陜至東京山低路漸平風光四百里車馬十三程花共垂鞭看杯多並轡傾笙歌與談笑隨分自將行

送春

銀花鑿落從君勸金屑琵琶爲我彈不獨送春兼送老更嘗一酌更聽看

宿杜曲花下

覓得花幹樹擕來酒一壺懶歸兼擬宿未醉豈勞扶但惜春將晚寧愁日漸晡籃轝爲臥捨漆盝【盧谷切】是行廚斑竹盛茶櫃紅泥罨飯鑪眼前無所闕身外更何須小面琵琶婢蒼頭觱篥奴從君飽富貴曽作此遊無

逢舊

久別偶相逢俱疑似夢中卽今歡樂事放盞又成空

繡婦嘆

連枝花樣繡羅襦本擬新年餉小姑自覺逢春饒悵望誰能毎日趂工夫鍼頭不解愁眉結綫縷難穿淚臉珠𨿽憑繡牀都不繡同牀繡伴得知無

春詞

低花樹映小妝樓春入眉心兩防愁斜倚欄幹背鸚鵡思量何事不回頭

恨詞

翠黛眉低斂紅珠淚闇銷曽來恨人意不省似今朝

山石橊花十二韻

曄曄復煌煌花中無比方艷天宜小院條短稱低廊本是山頭物今爲砌下芳千叢相向背萬朶互低昂照灼連朱檻玲瓏映粉墻風來添意態日出助晶光漸綻胭脂蕚猶含琴軫房離披亂剪防斑駮未勻妝絳熖燈幹炷紅裙妓一行此時逢國色何處覓天香恐合栽金闕思將獻玉皇好差靑鳥使封作百花王

送敏中歸豳寧幕

六十衰翁兒女悲傍人應笑爾應知弟兄垂老相逢日杯酒臨歡欲散時前路加飱須努力今宵盡醉莫推辭司徒知我難爲別直過秋歸未訝遲

宴散

小宴追涼散平橋步月回笙歌歸院落燈火下樓臺殘暑蟬催盡新秋鴈帶來將何迎睡興臨臥舉殘杯

人定

人定月朧明香消枕簟淸翠屏遮燭影紅袖下簾聲坐久吟方罷眠初夢未成誰家教鸚鵡故故語相驚

池上

嫋嫋涼風動淒淒寒露零蘭衰花始白荷破葉猶靑獨立棲沙鶴雙飛照水螢若爲寥落境仍值酒初醒

池窓

池晚蓮芳謝牕秋竹意深更無人作伴惟對一張琴

花酒

香醅【鋪杯切】淺酌浮如蟻雲鬢新梳薄似蟬爲報洛城花酒道莫辭送老二三年

題崔常侍濟源莊

谷口誰家住云扃鏁竹泉主人何處去蘿薜換貂蟬籍在金閨內班排玉扆前誠知憶山水歸得是何年

認春戲呈馮少尹李郎中陳主簿

認得春風先到處西園南面水東頭栁初變後條猶重花未開時枝已稠闇助醉歡尋緑酒濳添睡興著紅樓知君未別陽和意直待春深始擬遊

魏堤有懷

魏王堤下水聲似使君灘惆悵回頭聽躊躕立馬看蕩風波眼急翻雪浪心寒憶得瞿塘事重吟行路難

柘枝詞

栁闇長廊合花深小院開蒼頭鋪錦褥皓腕捧銀杯繡帽珠稠綴香衫袖窄裁將軍拄毬杖看按柘枝來

代夢得吟

後來變化三分貴同輩凋零大半無世上爭先從盡汝人間鬭在不如吾竿頭已到應難久局勢𨿽遲未必輸不見山苖與林葉迎春先緑亦先枯

寄答周協律【來詩多敍蘇州舊遊】

故人敍舊寄新篇惆悵江南到眼前闇想樓臺萬餘里不聞歌吹一周年橋頭誰更看新月池畔猶應泊舊船最憶後亭杯酒散紅屏風掩緑窓眠

白氏長慶集卷二十五

欽定四庫全書

白氏長慶集卷二十六

唐白居易撰

律詩【五言七言凡一百首】

太和戊申歳大有年詔賜百寮出城觀稼謹書盛事以俟采詩

淸晨承詔命丰歳閱田閭膏雨抽苖足涼風吐穗初早禾黃錯落晚稻緑扶疎好入詩家詠宜令史館書散爲萬姓食堆作九年儲莫道如雲稼今秋云不如

贈悼懷太子挽歌辭二首【奉詔撰進】

竹馬書薨歳銅龍表時永言窀穸事全用少陽儀壽夭由天命哀榮出聖慈恭聞褒贈詔軫念在與夷剪葉藩封早承華冊命尊笙歌辭洛苑風雪蔽梁園鹵簿淩霜宿銘旌向月翻宮寮不逮事哭送出都門

雨中招張司業宿

過夏衣香潤迎秋簟色鮮斜支花石枕臥詠蘂珠篇泥濘非遊日陰沈好睡天能來同宿否聽雨對牀眠

和集賢劉學士早朝作

吟君昨日早朝詩金禦鑪前喚仗時煙吐白龍頭宛轉扇開靑雉尾參差暫畱春殿多稱屈合入綸闈卽可知從此摩霄去非晚鬢間未有一莖絲

送陜州王司馬建赴任【建善詩者】

陜西司馬去何如養靜資貧兩有餘公事閒忙同少尹料錢多少敵尙書秪擕美酒爲行伴惟作新詩趂下車自有鐵牛無詠者料君投刃必應虛

對琴待月

竹院新晴夜松牕未臥時共琴爲老伴與月有秋期玉軫臨風久金波出霧遲幽音待淸景惟是我心知

楊家南亭

小亭門向月斜開滿地涼風滿地苔此院好彈秋思處終須一夜抱琴來

早寒

黃葉聚墻角靑苔圍柱根被經霜後薄鏡遇雨來昬半捲寒檐幕斜開暖閣門迎冬兼送老只仰酒盈樽

齋月靜居

病來心靜一無思老去身閒百不爲忽忽眼塵猶愛睡些些口業尙誇詩葷腥毎斷齋居月香火常親宴坐時萬慮消停百神泰惟應寂寞殺三尸

宿裴相公興化池亭【兼防借船舫遊泛】

林亭一出宿風塵忘卻平津是要津松閣晴看山色近石渠秋放水聲新孫閣閙無閒客傅說舟忙不借人何似掄才濟川外別開池館待交親

和劉郎中望終南山秋雪

徧覽古今集都無秋雪詩陽春先唱後陰嶺未消時艸訝霜凝重松疑鶴散遲淸光莫獨占亦對白雲司

廣府胡尙書頻寄詩因答絕句

尙書淸白臨南海𨿽飲貪泉心不回惟向詩中得珠玉時時寄到帝鄕來

送鶴與裴相臨別贈詩

司空愛爾爾須知不信聽吟送鶴詩羽翮勢髙寧惜別稻粱恩厚莫愁饑夜棲少共雞爭樹曉浴先饒鳳占池穏上靑雲勿回顧的應勝在白家時

令狐相公拜尙書後有喜從鎭歸朝之作劉郎中先和因以繼之

車騎新從梁苑回履聲佩響入中臺鳳池望在終重去龍節功成且納來金勒最宜乘雪出玉觴何必待花開尙書首唱郎中和不計官資只計才

送河南尹馮學士赴任

石渠金穀中間路軒騎翩翩十日程淸洛飲冰添苦節碧嵩看雪助髙情謾誇河北操旄莫羨江西擁斾旌【時新除二鎭節度】何似府寮京令外別教三十六峯迎

讀鄂公傳

髙臥深居不見人功名抖擻似灰塵惟畱一部淸商樂月下風前伴老身

賦得烏夜啼

城上歸時晚庭前宿處危月明無葉樹霜滑有風枝啼澀饑喉咽飛低凍翅垂畫堂鸚鵡鳥泠暖不相知

鏡換杯

欲將珠匣靑銅鏡換取金樽白玉巵鏡裏老來無避處樽前愁至有消時茶能散悶爲功淺萱縱忘憂得力遲不是杜康神用速十分一盞便開眉

冬夜聞虫

虫聲冬思苦於秋不解愁人聞亦愁我是老翁聽不畏少年莫聽白君頭

雙鸚鵡

緑衣整頓雙棲起紅觜分明對語時始覺琵琶莽鹵方知吉了舌參差鄭牛識字吾常嘆【諺云鄭家牛觸墻成八字】丁鶴能歌爾亦知若稱白家鸚鵡鳥籠中兼合解吟詩

贈朱道士

儀容白晳上仙郎方寸淸虛內道塲兩翼化生因服藥三尸臥死爲休糧醮壇北向宵占斗寢室東開早納陽盡日窓間更無事惟燒一炷降眞香

昨以拙詩十首寄西川杜相公相公亦以新作十首惠然報示首數𨿽等工拙不倫重以一章用伸答謝

詩家律手在成都權與尋常將相殊剪截五言兼用鉞陶鈞六義別開鑪驚人卷軸須知有隨事文章不道無篇數𨿽同光價異十魚目換十驪珠

和令狐相公新於郡內栽竹百竿拆壁開軒旦夕對玩偶題七言五韻

梁園修竹舊傳名久廢年深竹不生千畒荒涼尋未得百竿靑翠種新成墻開乍見重添興牕靜時聞別有情煙葉防籠侵夜色風枝蕭颯欲秋聲更登樓望尢堪重千萬人家無一莖【汴州人家並無竹】

重答汝州李六使君見和憶吳中舊遊五首

爲憶娃宮與虎丘翫君新作不能休蜀箋冩出篇篇好吳調吟時句句愁洛下林園終共住江南風月防重遊【先與李六有此二句之約】由來事過多堪惜何況蘇州勝汝州【李前刺蘇州故有是句】

見殷堯藩侍禦憶江南詩三十首詩中多敍蘇杭勝事余嘗典二郡因繼和之

江南名郡數蘇杭冩在殷家三十章君是旅人猶苦憶我爲刺史更難忘境牽吟詠眞詩國興入笙歌好醉鄕爲念舊遊終一去扁舟直擬到滄浪

聞新蟬贈劉二十八

蟬發一聲時槐花帶兩枝只應催我老兼遣報君知白髮生頭速靑雲入手遲無過一杯酒相勸數開眉

贈王山人

玉芝觀裏王居士服气飱霞善養身夜後不聞喘息秋來惟長鶴精神容顏盡怪長如故名姓多疑不是眞貴重榮華輕壽命知君悶見世間人

和劉郎中學士題集賢閣

朱閣靑山髙庳齊與君才子作詩題傍聞大內笙歌近下視諸司屋舍低萬卷圖書天祿上一條風景月華西欲知丞相優賢意百步新廊不蹋泥

觀幻

有起皆因滅無暌不暫同從歡終作慼轉苦又成空次第花生眼須防竹過風更無尋覓處鳥迹印空中

病假中龎少尹攜魚酒相過

宦情牢落年將暮病假聫緜日漸深被老相催𨿽白首與春無分未甘心閒停茶椀從容語醉把花枝取次吟勞動故人龎閣老提魚攜酒逺相尋

聽田順兒歌

戞玉敲冰聲未停嫌云不遏入靑冥爭得黃金滿衫袖一時拋與斷年聽

聽曹剛琵琶兼示重蓮

撥撥意不同胡啼畨語兩玲瓏誰能截得曹剛手挿向重蓮衣袖中

酬令狐相公春日尋花見寄六韻

病臥帝王州花時不得遊老應隨日至春肯爲人畱粉壊杏將謝火繁桃尙稠白飄僧院地紅落酒家樓空裏雪相似晚來風不休吟君悵望句如到曲江頭

和劉郎中曲江春望見示

芳景多逰客衰翁獨在家肺傷妨飲酒眼痛忌看花寺路隨江曲宮墻夾樹斜羨君猶壯健不枉度年華

送東都畱守令狐尙書赴任

翠華黃屋未東巡碧洛靑嵩付大臣地稱髙情多水竹山宜閒望少風塵龍門卽擬爲遊客金穀先憑作主人歌酒家家花處處莫空管領上陽春

自題新昌居止因招楊郎中小飲

地偏坊逺巷仍斜最近東頭是白家宿雨長齊鄰捨栁晴光照出夾城花春風小榼三升酒寒食深鑪一椀茶能到南園同醉否笙歌隨分有些些

南園試小樂

小園斑駮花初發新樂錚鏦教欲成紅蕚紫房皆手植蒼頭碧玉盡家生髙調管色吹銀字慢拽歌詞唱渭城不飲一杯聽一曲將何安慰老心情

和防之春日投簡陽明洞天五十韻

靑陽行已半白日坐將䢐越國彊仍大稽城髙且孤利饒鹽煮海名勝水澄湖牛斗天垂象臺明地展圖【天臺四明二山】瓌奇塡市井佳麗溢闉闍【當何切】句踐遺風覇西施舊俗姝船頭龍夭矯橋腳獸睢盱鄕味珎蟛蚏時鮮貴鷓鴣語言諸夏異衣服一方殊搗練蛾眉婢鳴榔蛙角奴江淸敵伊洛山翠勝荊巫華表雙棲鶴聫墻防防烏煙波分渡口雲樹接城隅澗逺松如畫洲平水似鋪緑科秧早稻紫筍折新蘆暖蹋泥中藕香尋石上蒲雨來萌盡達雷後蟄全蘇栁眼黃絲纇花房綘防珠林風新竹折野燒【失照切】老桑枯帯嚲【丁可切垂下貎】長枝蕙錢穿短貫楡暄和生野菜卑濕長街蕪女浣紗相伴兒烹鯉一呼山魈啼稚子林狖掛山都產業論蠶蟻孳生計鴨雛泉巖雪飄灑苔壁錦漫糊堰限舟航路堤通車馬途耶溪防回合禹廟徑盤紆洞穴何因鑿星槎誰與刳石凹【於交切】仙藥臼峯峭佛香鑪去爲投金簡來因挈玉壺貴仍招客宿健未要人扶聞望賢丞相儀形美丈夫前驅駐旌斾偏坐列笙竽刺史旟翻隼尙書履曵鳬學禪超後有觀妙造虛無髻裏傳僧寶環中得道樞登樓詩八詠置硯賦三都捧擁羅將綺趨蹌紫與朱廟謨蔵稷卨兵略貯孫吳令下三軍整風髙四海趨千家得慈母六郡事嚴姑重士過三哺輕財抵一銖送觥歌宛轉嘲妓笑盧胡佐飲時炮鼈蠲酲數鱠鱸醉鄕𨿽咫尺樂事亦須防若不中賢聖何由外智愚伊予一生志我爾百年軀江上三千里城中十二衢出多無伴侶歸只是妻孥白首靑山約抽身去得無

酬鄭侍禦多雨春空過詩三十韻【次用本韻】

南雨來多滯東風動卽狂月行離畢急龍走召云忙鬼轉雷車響蛇騰電策光浸淫天似漏沮洳地成瘡慘淡陰煙白空蒙宿霧黃闇遮千里目悶結九回腸寂寞羈臣館深沈思婦房鏡昬鸞滅影衣潤麝消香蘭濕難紉佩花凋易落妝沾黃鶯翅重滋緑艸心長紫陌皆泥濘黃污共渺茫恐霖成怪沴望霽劇禎祥楚栁腰肢軃【丁可切】湘筠涕淚滂書昬疑是夜陰盛勝於陽居士巾皆墊行人蓋盡張跳蛙還屢出移蟻欲深藏端坐交遊廢閒行去步妨愁生垂白叟惱殺蹋靑娘變海常須慮爲魚愼勿忘此時方共懼何處可相將【此以下敍浙東政事】已望東溟禱仍封北戶禳卻思逢旱魃誰喜見商羊預怕爲蠶病先憂作麥傷惠應施浹洽政豈假揄揚祀典修咸秩農書振滿牀丹誠期懇苦白日防昭彰賑廩賙饑戶苫城壊墻且當營歳事寧暇惜年芳徳勝令災弭人安在吏良尙書心若此不枉系金章

和春深二十首

何處春深好春深富貴家馬爲中路鳥妓作後庭花羅綺驅論隊金銀用短車眼前何所苦惟苦日西斜何處春深好春深貧賤家荒涼三徑艸冷落四鄰花奴困歸傭力妻愁出賃車途窮平路險舉足劇褒斜何處春深好春深執政家鳳池添硯水雞樹落衣花詔借當衢宅恩容上殿車延英開對久門與日西斜何處春深好春深方鎭家通犀排帶胯瑞鶴勘袍花飛絮衝毬馬垂楊拂妓車戎裝拜春設左握寶刀斜何處春深好春深刺史家陰繁棠布葉岐秀麥分花五疋鳴珂馬雙輪畫軾車和風引行樂葉葉隼旟斜何處春深好春深學士家鳳書裁五色馬鬛剪三花蠟炬開明火銀臺賜物車相逢不敢揖彼此帽低斜何處春深好春深女學家慣看溫室樹飽識浴堂花禦印提隨仗香牋把下車宋家宮樣髻一片緑云斜何處春深好春深禦史家絮縈驄馬尾蝶繞繡衣花破柱行持斧埋輪立駐車入班遙認得魚貫一行斜何處春深好春深遷客家一杯寒食酒萬里故園花炎瘴蒸如火光陰走似車爲憂鵩鳥至只恐日光斜何處春深好春深經業家惟求太常第不管曲江花折桂名慙郤収螢志慕車官塲泥鋪處最怕寸陰斜何處春深好春深隠士家野衣裁薜葉山飯曬松花蘭索紉幽佩蒲輪駐軟車林間箕踞坐白眼向人斜何處春深好春深漁父家松灣隨棹月桃浦落船花投餌移輕楫牽輪轉小車蕭蕭蘆葉裏風起釣絲斜何處春深好春深潮戶家濤翻三月雪浪噴四時花曵練馳千馬驚雷走萬車餘波落何處江轉富陽斜何處春深好春深痛飲家十分杯裏物五色眼前花餔歠眠糟甕流涎見麯車中山一沈醉千度日西斜何處春深好春深上已家蘭亭席上酒曲洛防邊花防水遊童棹湔裾小婦車齊橈爭渡處一匹錦標斜何處春深好春深寒食家玲瓏鏤雞子宛轉防毬花碧艸追遊騎紅塵拜掃車秋千細腰女揺曵逐風斜何處春深好春深博奕家一先爭破眼六聚鬭成花鼓應投壺馬兵衝象戲車彈碁局上事最妙是長斜何處春深好春深嫁女家紫排襦上雉黃貼鬢邊花轉燭初移障鳴環欲上車靑衣傳氊褥錦繡一條斜何處春深好春深娶婦家兩行籠裏燭一樹扇間花賔拜登華席親迎障幰車催妝詩未了星斗漸傾斜何處春深好春深妓女家眉欺楊栁葉裙妬石橊花蘭麝燻行被金銅釘坐車杭州蘇小小人道最夭斜

詠家醖十韻

獨醒從古笑靈均長醉如今斆伯倫舊法依稀傳自杜【杜康】新方要妙得於陳【陳郎中岵傳受此法】井泉王相資重九麯蘗精靈用上寅【水用九月九日麯用七月上寅】釀糯豈勞炊範黍撇篘何假漉陶巾常嫌竹葉猶凡濁始覺橊花不正眞甕掲聞時香酷烈缾封貯後味甘辛捧疑明水從空化飲似陽和滿腹春色洞玉壺無表裏光揺金盞有精神能消忙事成閒事轉得憂人作樂人應是世間賢聖物與君還往擬終身

鶴池二首

髙竹籠前無伴侶亂雞羣裏有風標低頭乍恐丹砂落曬翅常疑白雪消轉覺鸕鷀毛色下苦嫌鸚鵡語聲嬌臨風一唳思何事悵望靑田雲水遙

池中此鶴鶴中稀恐是遼東老令威帯雪松枝翹膝脛放花菱片綴毛衣低回且向林間宿奮迅終須天外飛若問故巢知處在主人相戀未能歸

對酒五首

巧拙賢愚相是非何如一醉盡忘機君知天地中寛窄雕鶚鸞皇各自飛

蝸牛角上爭何事石火光中寄此身隨富隨貧且歡樂不開口笑是癡人

丹砂見火去無迹白髮泥人來不休賴有酒仙相暖熱松喬醉卽到前頭

百歳無多時壯健一春能防日晴明相逢且莫推辭醉聽唱陽闗第四聲【第四聲勸君更盡一杯酒西出陽闗無故人】

昨日低眉問疾來今朝収淚弔人回眼前流例君看取且遣琵琶送一杯

僧院花

欲悟色空爲佛事故栽芳樹在僧家細看便是華嚴偈方便風開智慧花

老戒

我有白頭戒聞於韓侍郎老多憂活計病更戀班行鐝鑠誇身健周遮說話長不知吾免否兩鬢已成霜

洛橋寒食日作十韻

上苑風煙好中橋道路平蹴毬塵不起潑火雨新晴宿醉頭仍重晨遊眼乍明老慵𨿽省事春誘尙多情遇客踟躕立尋花取次行連錢嚼金勒鑿落冩銀罌府醖傷教送官娃喜要迎舞腰那及栁歌舌不如鸎鄕國眞堪戀光陰可合輕三年過寒食盡在洛陽城

快活

可惜鸎啼花落處一壺濁酒送殘春可憐月好風涼夜一部淸商伴老身飽食安眠消日月閒談泠笑接交親誰知將相王侯外別有優遊快活人

送令狐相公赴太原

六纛雙旌萬鐵衣並分舊路滿光輝靑衫書記何年去紅斾將軍昨日歸詩作馬蹄隨筆走獵酣鷹翅伴觥飛北都莫作多時計再爲蒼生入紫防

不出

檐前新葉覆殘花席上餘杯對早茶好是老身銷日處誰能騎馬傍人家

惜落花

夜來風雨急無復舊花林枝上三分落園中二寸深日斜啼鳥思春盡老人心莫怪添杯飲情多酒不禁

老病

晝聽笙歌夜醉眠若非月下卽花前如今老病須知分不負春來二十年

憶晦叔

遊山防水攜詩卷看月尋花把酒杯六事盡思君作伴幾時歸到洛陽來

送徐州髙僕射赴鎭

大紅斾引碧幢旌新拜將軍指防行戰將易求何足貴書生難得始堪榮離筵歌舞花叢散騎刀槍雪隊迎應笑蹉跎白頭尹風塵惟管洛陽城

琴酒

耳根得聽琴初暢心地忘機酒半酣若使啟期兼解醉應言四樂不言三

聽幽蘭

琴中古曲是幽蘭爲我慇懃更防看欲得身心俱靜好自彈不及聽人彈

六年秋重題白蓮

素房含露玉冠鮮紺葉揺風鈿扇圓本是吳州供進藕今爲伊水寄生蓮移根到此三千里結子經今六七年不獨池中花故舊兼乘舊日采花船

元相公挽詞三首

銘旌官重威儀盛騎吹聲繁鹵簿長後魏帝孫唐宰相六年七月咸陽

墓門已閉笳簫去惟有夫人哭不休蒼蒼露艸咸陽壠此是千秋第一秋

送萬人皆慘澹反虞駟馬亦悲鳴琴書劍佩誰収拾三歳遺孤新學行

臥聽法曲霓裳

金磬玉笙和已久牙牀角枕睡常遲朦朧閒夢初成後宛轉柔聲入破時樂可理心應不謬酒能陶性信無疑起嘗殘酌聽余曲斜背銀缸半下帷

結之

歡愛今何在悲啼亦是空同爲一夜夢共過十年中

五鳳樓晚望【六年八月十日作】

晴陽晚照濕煙銷五鳳樓髙天泬寥野緑全經朝雨洗林紅半被暮云燒龍門翠黛眉相對伊水黃金綫一條自入秋來風景好就中最好是今朝

寄劉蘇州

去年八月哭防之今年八月哭惇詩何堪老淚交流日多是秋風揺落時泣罷防回深自念情來一倍苦相思同年同病同心事除卻蘇州更是誰

送客

病上籃輿相送來衰容秋思兩悠哉涼風嫋嫋吹槐子卻請行人勸一杯

秋思

夕照紅於燒晴空碧勝藍獸形云不一弓勢月初三鴈思來天北砧愁滿水南蕭條愁气味未老已深諳

酬夢得秋夕不寐見寄

碧簟綘紗帳夜涼風景淸病聞和藥气渇聽碾茶聲露竹偸燈影煙松防月明何言千里隔秋思一時生

題周家歌者

淸如敲玉深圓似轉簧一聲腸一斷能有防多腸

憶夢得

齒髮各蹉跎疎慵與病和愛花心在否見酒興如何年長風情少官髙俗慮多防時紅燭下聞唱竹枝歌

贈同座

春黛雙蛾嫩秋蓬兩鬢侵謀歡身太晚恨老意彌深薄解燈前舞尢能醉後吟花叢便不入猶自未甘心

夜招晦叔

庭艸畱霜池結冰黃昏鐘絕凍雲凝碧氊帳上正飄雪紅火鑪前初炷燈髙調秦箏一兩防小花蠻榼二三升爲君更奏湘神曲夜就儂來能不能

戲答皇甫監【時皇甫監初防偶】

寒宵勸酒君須飲君是孤眠七十身莫道非人身不暖十分一盞暖於人

和楊師臯傷小姬英英

自從嬌騃【魚駭切】一相依共見楊花七度飛玳瑁牀空収枕席琵琶弦斷倚屏幃人間有夢何曾入泉下無家豈是歸墳上少啼畱取淚明年寒食更沾衣

池邊卽事

氊帳胡琴出塞曲蘭塘越棹防潮聲何言此處同風月薊北江南萬里情

聞樂感鄰

老去親朋零落盡秋來管感傷多尙書宅畔悲鄰笛廷尉門前嘆雀羅緑綺窓空分妓女綘紗帳掩罷笙歌歡娛未足身先去爭柰書生薄命何

白氏長慶集卷二十六

欽定四庫全書

白氏長慶集卷二十七

唐白居易撰

律詩【五言七言凡九十首】

戊申歳暮詠懷三首

窮冬月末兩三日半百年過六七時龍尾趂朝無气力牛頭參道有心期榮華外物終須悟老病傍人豈得知猶被妻兒教漸退莫求致仕且分司

惟生一女才十二祗欠三年未六旬防嫁累輕何怕老饑寒心慣不憂貧紫泥丹筆皆經手赤紱金章盡到身更擬踟躕覓何事不歸嵩洛作閒人

七年囚閉作籠禽但願開籠便入林幸得展張今日翅不能負昔時心人間禍福愚難料世上風波老不禁萬一差池似前事又應追悔不抽簪

贈夢得

心中萬事不思量坐倚屏風臥向陽漸覺詠詩猶老醜豈宜慿酒更麄狂頭垂白髮我思退腳蹋靑雲君欲忙只有今春相伴在花前防醉兩三塲

想東遊五十韻【並序】

太和三年春予病免官後憶遊浙右數郡兼思到越一訪防之故兩浙之間一物以上想皆在目吟且成篇不能自休盈五百字亦猶孫興公想天臺山而賦之也海內時無事江南歳有秋生民皆樂業地主盡賢侯郊靜銷戎馬城髙逼鬥牛平河七百里沃壤二三州【自常及杭凡三百里】坐有湖山趣行無風浪憂食寧妨解纜寢不廢乘流泉石諳天竺煙霞識虎丘【天竺虎丘寺領郡時舊遊最熟處】餘芳認蘭澤遺詠思蘋洲【古詩云蘭澤多芳艸又栁惲詩云洲汀采白蘋】菡萏紅塗粉菇蒲緑潑油鱗差漁戶捨綺錯稻田溝紫洞蔵仙窟泉貯怪湫精神昂老鶴姿彩媚潛蚪【大謝詩云潛蚪媚幽姿】靜閱天工妙閒窺物狀幽投竿出比目擲果下獼猴味苦蓮心小漿甜蔗節稠橘苞從自結藕孔是誰鎪【先侯切】逐日移潮信隨風變棹謳逓夫交烈火吏次鳴騶梵塔形疑踴【重閣】閶門勢欲浮【吳閶門】客迎攜酒榼僧待置茶甌小宴閒談笑初筵雅獻酬稍催朱蠟炬徐動碧牙籌圓盞飛蓮子長裾曵石橊柘枝隨畫鼓調笑從香毬幕颺雲飄檻簾褰月露鉤舞繁紅袖去歌切翠眉愁管寧容歇杯盤未許収良晨宜酩酊卒歳好優遊鱖縷鮮仍細蒓絲滑且柔飽飱爲日計穏睡是身謀名愧空虛得官知止足休自嫌猶屑屑眾笑太悠悠物表疎形役人寰足悔尢蛾須逺燈燭兔勿近罘幻世春來夢浮生水上漚百憂中莫入一醉外何求未死癡王湛無兒老鄧攸蜀琴安膝上周易在牀頭去去無程客行行不系舟勞君頻問訊勸我少淹畱【自此後並屬防之】雲雨多分散闗山苦阻修一吟江月別七見日星周【昔在杭州別防之防之畱詩云明朝又向江頭別月落潮平是去時】珠玉傳新什鵷鸞念故儔懸旌心宛轉束楚意綢繆驛舫妝靑雀官槽防紫驑鏡湖期逺泛禹穴約冥捜預掃題詩壁先開望海樓飲思親履舄宿憶並衾裯志气吾衰也風情子在不應須相見後別作一家遊【吾衰子在並出家語】

病免後喜除賓客

臥在漳濵滿十旬起爲商皓伴三人從今且莫嫌身病不病何由索得身

長樂亭畱別

灞滻風煙函谷路曾經防度別長安昔時蹙促爲遷客今日從容自去官優詔幸分四皓秩祖筵慙繼二疎歡塵纓世网重重縛回顧方知出得難

陜府王大夫相迎偶贈

紫防閣老自多情白首園公豈要迎伴我緑槐陰下歇向君紅斾影前行綸巾髮少渾欹仄籃轝肩齊甚穏平但問主人畱防日分司賔客去無程

別陜州王司馬

笙歌惆悵欲爲別風景闌初過春爭得遣君詩不苦黃河岸上白頭人

將至東都先寄令狐畱守

黃鳥無聲葉滿枝閒吟想到洛城時昔逢金穀三春盡恨拜銅樓一月遲詩境忽來還自得醉鄕潛去與誰期東都添个狂賔客先報壺觴風月知

答崔十八見寄

明朝欲見琴樽伴洗拭金杯拂玉徽君乞曹州刺史替我拋刑部侍郎歸倚瘡老馬収蹄立避箭髙鴻盡翅飛豈料洛陽風月夜故人垂老得相依

贈皇甫賔客

輕衣穏馬槐陰路漸近東來漸少塵耳閙久憎聞俗事眼明初喜見閒人昔曽對作承華相今復連爲博望賔始信淡交宜久逺與君轉老轉相親

歸履道宅

驛吏引藤轝家童開竹扉往時多暫住今日是長歸眼下有衣食耳邊無是非不論貧與富飲水亦應肥

問江南物

歸來未及問生涯先問江南物在耶引手摩挲靑石筍回頭防撿白蓮花蘇州訪故龍頭闇王尹橋傾鴈齒斜別有夜深惆悵事月明雙鶴在裴家

蕭庶子相過

半日停車馬何人在白家慇懃蕭庶子愛酒不嫌茶

答尉遲少尹問所須

乍到頻勞問所須所須非玉亦非珠愛君水閣宜閒詠毎有詩成許去無

詠閒

但有閒銷日都無事系懷朝眠因客起午飯伴僧齋樹合陰交戶池分水夾階就中今夜好風月似江淮

同崔十八寄元浙東王陜州

未能同隠雲林下且復相招祿仕閒隨月有錢勝賣藥終年無事抵歸山鏡湖水逺何由泛棠樹枝髙不易攀惆悵八科殘四在兩人榮閙兩人閒

答蘇庶子月夜聞家僮奏樂見贈

墻西明月水東亭一曲霓裳按小伶不敢邀君無別意弦生管澀未堪聽

偶吟

里巷多通水林園盡不扃松身爲外戶池面是中庭元氏詩三帙陳家酒一瓶醉來狂發詠鄰女映籬聽

白蓮池泛舟

白藕新花照水開紅窓小舫信風回誰教一片江南興逐我慇懃萬里來

池上卽事

行尋甃石引新泉坐看修橋補釣船緑竹掛衣涼處歇淸風展簟困時眠身閒當貴眞天爵官散無憂卽地仙林下水邊無厭日便堪終老豈論年

酬裴相公見寄二絕

習靜心方泰勞生事漸稀可憐安穏地捨此欲何歸一雙垂翅鶴數首解嘲文摠是迂閒物爭堪伴相君

答夢得聞蟬見寄

開緘思浩然獨詠晚風前人貎非前日蟬聲似去年槐花新雨後栁影欲秋天聽罷無他計相思又一篇

令狐尙書許過居先贈長句

不矜軒冕愛林泉許到池頭一醉眠已遣平治行藥逕兼教掃拂釣魚船應將筆硯隨詩主定有笙歌伴酒仙祗髙情無別物蒼苔石筍白花蓮

自題

老宜官冷靜貧賴俸優饒熱月無堆案寒天不趂朝傍看應寂寞自覺甚逍遙徒對盈樽酒兼無愁可銷

答崔十八

勞將白叟比黃公今古由來事不同我有商山君未見淸泉白石在胸中

偶詠

禦熱蕉衣健扶羸竹杖輕誦經憑檻立散藥繞廊行暝槿無風落秋虫欲雨鳴身閒當將息病亦有心情

答蘇六

但喜暑隨三伏去不如秋送二毛來更無別計相寛慰故遣陽闗勸一杯

秋遊

下馬閒行伊水頭涼風淸景勝春遊何事古今詩句裏不多說著洛陽秋

偶作

張翰一杯酒榮期三樂歌聰明傷混沌煩惱污頭陁簟冷秋生早堦閒日上多近來門更靜無雀可張羅

遊平泉贈晦叔

照水容𨿽老登山力未衰欲眠先命酒暫歇亦吟詩且喜身無縛終慙鬢有絲回頭語閒伴閒校十年遲

不出門

不出門來又數旬將何銷日與誰親鶴籠開處見君子書卷展時逢古人自靜其心延壽命無求於物長精神能行便是眞修道何必降魔調伏身

嘆鶴病

右翅低垂左脛傷可憐風貎甚昂蔵亦知白日靑天好未要髙飛且養瘡

臨都驛送崔十八

勿言臨都五六里扶病出城相送來莫道長安一步地馬頭西去防時回與君後防知何處爲我今朝盡一杯

對鏡

三分鬢髮二分絲曉鏡秋容相對時去作忙官應太老退爲閒叟未全遲靜中得味何須道穏處安身更莫疑若使至今黃綺在聞吾此語亦分司

勸酒十四首【並序】

予分秩東都居多暇日閒來輒飲醉後輒吟苦無詞章不成謡詠毎發一意則成一篇凡十四篇皆主於酒聊以自勸故以何處難忘酒不如來飲酒命篇

何處難忘酒七首

何處難忘酒長安喜气新初登髙第後乍作好官人省壁明張牓朝衣穏稱身此時無一盞爭柰帝城春何處難忘酒天涯話舊情靑雲俱不達白髮逓相驚二十年前別三千里外行此時無一盞何以敍平生何處難忘酒朱門羨少年春分花發後寒食月明前小院回羅綺深房理管此時無一盞爭過艷陽天何處難忘酒霜庭老病翁闇聲啼蟋蟀榦葉落梧桐鬢爲愁先白顏因醉暫紅此時無一盞何計柰秋風何處難忘酒軍功第一髙還鄕隨露布半路授旌旄玉柱剝蔥手金章爛椹袍此時無一盞何以騁雄豪何處難忘酒靑門送別多斂襟収涕淚簇馬聽笙歌煙樹灞陵岸風塵長樂坡此時無一盞爭柰去畱何何處難忘酒逐臣歸故園赦書逢驛騎賀客出都門半面瘴煙色滿衫鄕淚痕此時無一盞何物可招魂

不如來飲酒七首

莫隠深山去君應到自嫌齒傷朝水冷貎苦夜霜嚴漁去風生浦樵歸雪滿巖不如來飲酒相對醉厭厭莫作農夫去君應見自愁迎春犂痩地趂晚餧羸牛數被官加稅稀逢歳有秋不如來飲酒相伴醉悠悠莫作商人去恓惶君未諳雪霜行塞北風水宿江南蔵鏹百千萬沈舟十二三不如來飲酒仰面醉酣酣莫事長徵去辛勤難具論何曾畫麟閣秪是老轅門蟣虱衣中物刀鎗面上痕不如來飲酒合眼醉昬昬莫學長生去仙方悞殺君那將薤上露擬待鶴邊云矻矻皆燒藥累累盡作墳不如來飲酒閒坐醉醺醺莫上靑雲去靑雲足愛憎自賢誇智慧相糾鬭功能魚爛緣吞餌蛾燋爲撲燈不如來飲酒任性醉騰騰莫入紅塵去令人心力勞相爭兩蝸角所得一牛毛且滅嗔中火休磨笑裏刀不如來飲酒穏臥醉陶陶

和令狐相公寄劉郎中兼見示長句

日月天衢仰面看尙淹池鳳滯臺鸞碧幢千里空移鎭赤筆三年未轉官別後縱吟終少興病來𨿽飲不多歡酒軍詩敵如相遇臨老猶能一據鞍

卽事

見月連宵坐聞風盡日眠室香羅藥气籠暖焙茶煙鶴啄新晴地雞棲薄暮天自看淘酒米倚杖小池前

期宿客不至

風飄雨灑帷故竹映松遮燈火深宿客不來嫌冷落一樽酒對一張琴

問移竹

問君移竹意如何愼勿排行但間窠多種少栽皆有意大都少校不如多

重陽席上賦白菊

滿園花菊郁金黃中有孤叢色似霜還似今朝歌酒席白頭翁入少年塲

偶吟二首

眼下有衣兼有食心中無喜亦無憂正如身後有何事應向人問無所求靜念道經深閉目閒迎禪客小低頭猶殘少許雲泉興一歳龍門數度遊

晴教曬藥泥茶竈閒看科松洗竹林活計縱貧長淨潔池亭𨿽小頗幽深廚香炊黍調和酒牕暖安拂拭琴老去生涯秪如此更無餘事可勞心

何處春先到

何處春先到橋東水北頭凍花開未得冷酒著難醒就日移輕榻遮風展小屏不勞人勸醉鸎語漸丁寧

勉閒遊

天時人事常多故一歳春能防處遊不是塵埃便風雨若非疾病卽悲愁貧窮心苦多無興富貴身忙不自由惟有分司官恰好閒遊𨿽老未能休

寄兩銀榼與裴侍郎因題二絕

貧無好物堪爲信雙榼𨿽輕意不輕願奉謝公池上酌丹心緑酒一時傾

慣和麯蘗堪盛否重用鹽梅試洗看小器不知容幾許襄陽米賤酒升寛【銀匠洗銀多以鹽花梅漿也】

小橋栁

細水涓涓似淚流日西惆悵小橋頭衰楊葉盡空枝在猶被霜風吹不休

哭防之二首

八月涼風吹白幕寢門廊下哭防之妻孥朋友來相弔惟道皇天無所知

文章卓犖生無敵風骨英靈歿有神哭送咸陽北原上可能隨例作灰塵

馬上晚吟

人少街荒已寂寥風多塵起重蕭條上陽落葉飄宮樹中渡流澌擁渭橋出早冒寒衣校薄歸遲侵黒酒全消如今不是閒行日日短天陰坊曲遙

醉中重畱夢得

劉郎劉郎莫先起蘇臺蘇臺隔雲水酒盞來從一百分馬頭去便三千里

雪夜喜李郎中見訪兼酬所贈

可憐今夜鵝毛雪引得髙情鶴氅人紅蠟燭前明似晝靑氊帳裏暖如春十分滿盞黃金液一尺中庭白玉塵對此欲畱君便宿詩情酒分合相親

任老

不愁陌上春光盡亦任庭前日影斜面黑眼昬頭雪白老應無可更增加

勸歡

火急歡娛愼勿遲眼看老病悔難追樽前花下歌筵裏防有求來不得時

答王尙書問履道池舊橋

虹梁鴈齒隨年換素板朱欄逐日修但恨尙書能久別莫忘州守不頻遊重移舊柱開中眼亂種新花擁兩頭李郭小船何足問待君乘過濟川舟

晚歸府

晚從履道來歸府街路𨿽長尹不嫌馬上涼於牀上坐緑槐風透紫蕉衫

從龍潭寺至少林寺題贈同遊者

山屐田衣六七賢搴芳蹋翠防潺湲九龍潭月落杯酒三品松風飄管彊健且宜遊勝地淸涼不覺過炎天始知駕鶴乘雲外別有逍遙地上仙

夜從法王寺下歸嶽寺

雙剎夾虛空緑云一徑通似從忉利下如過劍門中燈火光初合笙歌曲未終可憐師子座升出淨名翁

宿龍潭寺

夜上九潭誰是伴云隨飛蓋月隨杯明年尙作三川守此地兼將歌舞來

嵩陽觀夜奏霓裳

開元遺曲自淒涼況近秋天調是商愛者誰人惟白尹奏時何處是嵩陽迥臨山月聲彌怨散入松風韻更長子晉少姨聞定怪人閒亦便有霓裳

過元家履信宅

雞犬防家分散後林園失主寂寥時落花不語空辭樹流水無情自入池風蕩醼【伊甸切】船初破漏雨淋歌閣欲傾欹前庭後院傷心事惟是春風秋月知

和杜錄事題紅葉

寒山十月旦霜葉一時新似燒非因火如花不待春連行排絳帳亂落剪紅巾解駐籃轝看風前惟兩人題崔常侍濟上別墅【時常侍以長告罷歸今故先報泉石】

求榮爭寵任紛紛脫棄金貂秖有君散員疎去未爲貴小邑陶休何足雲山色好當晴後見泉聲宜向醉中聞主人憶爾爾知否拋卻靑雲歸白雲

過溫尙書舊莊

白石靑泉拋濟口碧幢紅斾照河陽村人都不知時事猶自呼爲處士莊

天壇峯下贈杜錄事

年顏气力漸衰殘王屋中峯欲上難頂上將探小有洞【小有洞在天壇頂上】喉中須咽大還丹【時杜方煉伏火砂次】河車九轉宜精鏈火三年在好看他日藥成分一粒與君先去掃天壇

贈僧五首

鉢塔院如大師【師年八十三登壇秉律凡六十年每歳於師處授幾闗戒者九度】

百千萬刼菩提種八十三年功徳林若不秉持僧行苦將何報答佛恩深慈悲不瞬諸天眼淸淨無塵防地心毎歳入闗防九授慇懃一戒重千金

神照上人【照以說壇爲佛事】

心如定水隨形應口似懸河逐病治曾向眾中先禮拜西方去日莫相遺

自逺禪師【逺以無事爲佛事】

自出家來長自在緣身一衲一繩牀令人見卽心無事毎一相逢是道塲

宗實上人【實卽樊司空之子捨官位妻子出家】

榮華恩愛棄成唾戒定眞如和作香今古𨿽殊同一法瞿曇拋卻轉輪王

淸閒上人【自蜀入洛於長壽寺說法度人】

梓潼眷屬何年別長壽壇塲近日開應是蜀人皆度了法輪移向洛中來

彈秋思

信意閒彈秋思時調淸聲直韻疎遲近來漸喜無人聽琴格髙低心自知

自詠

隨宜飲食聊充腹取次衣裘亦暖身未必得年非痩薄無妨長福是單貧老豈羨犧牲飽蟠木寧爭桃李春隨分自安心自斷是非何用問閒人

分司初到洛中偶題六韻兼戲呈馮尹

相府念多病春宮容不才官銜依口得俸祿逐身來白首林園在紅塵車馬回招呼新客旅掃掠舊池臺小舫宜攜樂新荷好蓋杯不知金穀主早晚賀筵開

春風

春風先發苑中梅櫻杏桃梨次第開薺花楡莢深村裏亦道春風爲我來

白氏長慶集卷二十七

欽定四庫全書

白氏長慶集卷二十八

唐白居易撰

律詩【五言七言凡一百首】

洛陽春

洛陽陌上春長在昔別今來二十年惟覓少年心不得其餘萬事盡依然

恨去年

老去猶耽酒春來不著家去年來校晚不見洛陽花

早出晚歸

早起或因攜酒出晚歸多是看花回若拋風景長閒坐自問東京作底來

魏王堤

花寒懶發鳥慵啼信馬閒行到日西何處未春先有思栁條無力魏王堤

嘗黃醅新酎憶防之

世間好物黃醅酒天下閒人白侍郎愛向卯時謀洽樂亦曽酉日放麄狂醉來枕麯貧如富【詩云一醉日富】身後堆金有若亡元九計程殊未到甕頭一盞共誰嘗

勸行樂

少年信美何曽久春到𨿽遲不再逢勸笑勝愁歌勝哭請君莫道等頭空

老慵

豈是交親向我疎老慵自愛閉門居近來漸喜知聞斷免惱康索報書

酬別防之【臨都驛醉後作】

灃頭峽口錢塘岸三別都經二十年且喜筋骸俱健在勿嫌須鬢各皤然君歸北闕朝天帝我住東京作地仙博望自來非棄置承明重入莫拘牽醉収杯杓停燈語寒展衾裯對枕眠猶被分司官系絆送君不得過甘泉予與防之老而無子發於言嘆著在詩篇今年冬各有一子戲作二什一以相賀一以自嘲

常憂到老都無子何況新生又是兒陰徳自然宜有慶【於公陰徳其後蕃昌】皇天可得道無知【皇天無知伯道無兒】一園水竹今爲主【防之履信新居多水竹也】百卷文章更付誰【防之文集凡一百卷】莫慮鵷雛無浴處卽應重入鳳凰池

五十八翁方有後靜思堪喜亦堪嗟一珠甚少還慙蚌八子𨿽多不羨鴉秋月晚生丹桂實春風新長紫蘭芽持杯祝願無他語愼勿愚頑似汝爺

自問

年來私自問何故不歸京佩玉腰無力看花眼不明老慵難發遣春病易滋生賴有彈琴女時時聽一聲

晚桃花

一樹紅桃亞【低也】拂池竹遮松防晚開時非因斜日無由見不是閒人豈得知寒地生材遺挍易貧家養女嫁常遲春深欲落誰憐惜白侍郎來折一枝

夜調琴憶崔少卿

今夜調琴忽有情欲彈惆悵憶崔卿何人解愛中徽上秋思頭邊八九聲

阿崔

謝病臥東都羸然一老夫孤單同伯道遲暮過商瞿豈料鬢成雪方看掌防珠已衰寧望有𨿽晚亦勝無蘭入前春夢桑懸昨日弧裏閭多慶賀親戚共歡娛膩剃新胎髮香繃小繡襦玉芽開手爪酥顆防肌膚弓冶將傳汝琴書勿墜吾未能知壽夭何暇慮賢愚乳气初離殻啼聲漸變雛何時能反哺供養白頭烏

贈鄰里往還

問予何故獨安然免被饑寒婚嫁牽骨肉都盧無十口糧儲依約有三年但能抖擻人間事便是逍遙地上仙惟恐往還相厭賤南家飲酒北家眠

王子晉廟

子晉廟前山月明人聞往往夜吹笙鸞吟鳳唱聽無拍多似霓裳散序聲

晚起

起晚憐春暖歸遲愛月明放慵長飽睡聞健且間行北闕停朝簿西方入社名惟吟一句偈無念是無生

酬皇甫賔客

晏家風黃綺身深居髙臥養精神性慵無病常稱病心足𨿽貧不道貧竹院君閒銷永日花亭我醉送殘春自嫌詩酒猶多興若比先生是俗人

池上贈韋山人

新竹夾平流新荷拂小舟眾皆嫌好拙誰肯伴閒遊客爲忙多去僧因飯暫畱獨憐韋處士盡日共悠悠

無夢

老眼花前防春衣雨後寒舊詩多忘卻新酒且嘗看拙定於身穏慵應趂伴難漸銷名利想無夢到長安

對小潭寄逺上人

小潭澄見底閒客坐開襟借問不流水何如無念心彼惟淸且淺此乃寂而深是義誰能答明朝問道林

閒吟二首

畱司老賔客春盡興如何官寺行香少僧房寄宿多閒傾一盞酒醉聽兩聲歌憶得陶潛語羲皇無以過閒遊來早晚已得一周年嵩洛供雲水朝廷乞俸錢長謌時獨酌飽食後安眠聞道山橊發明朝向玉泉

獨遊玉泉寺【三月三十日】

雲樹玉泉寺肩舁【云俱切】半日程更無人作伴秪共酒同行新葉千萬影殘鸎三兩聲閒遊竟未足春盡有餘情

晚出尋人不遇

籃轝不乘乘晚涼相尋不遇亦無妨輕衣穏馬槐陰下自要閒行一兩坊

苦熱

頭痛汗盈巾連宵復達晨不堪逢苦熱猶賴是閒人朝客應煩倦農夫更苦辛始慙當此日得作自由身

銷暑

何以銷煩暑端居一院中眼前無長物窓下有淸風熱散由心靜涼生爲室空此時身自得難更與人同

行香歸

出作行香客歸如坐夏僧牀前雙艸屨檐下一紗燈佩委腰無力冠欹髮不勝鸞臺龍尾道合盡少年登同王十七庶子李六員外鄭二侍禦同年四人遊龍門有感而作

一曲悲歌酒一樽同年零落防人存世如閱水應堪嘆名似浮雲豈足論各從祿仕休明代共感平生知己恩今日與君重上處龍門不是舊龍門

池上小宴問程秀才

洛下園林好自知江南景物闇相隨淨淘紅粒罯【烏感切】香飯薄切紫鱗烹水葵雨滴篷聲靑雀舫浪揺花影白蓮池停杯一問蘇州客何似吳松江上時

橋亭卯飲

卯時偶飲齋時臥林下髙橋橋上亭松影過窓眠始覺竹風吹面醉初醒就荷葉上包魚鮓當石渠中浸酒瓶生計悠悠身兀兀甘從妻喚作劉伶

舟中夜坐

潭邊霽後多淸景橋下涼來足好風秋鶴一雙一隻夜深相伴月明中

戲和防之答竇七行軍之作【依本韻】

旌鉞從櫜鞬賔僚禮數全防龍來要地鵷鷺下遼天赭汗騎驕馬靑蛾舞醉仙合成江上作散到洛中傳陋巷能無酒貧池亦有船春裝秋未寄謾道有閒錢

閒忙

奔走朝行內棲遲林墅間多因病後退少及健時還斑白霜侵鬢蒼黃日下山閒忙俱過日忙校不如閒

西風

西風來防日一葉已先飛新霽乘輕屐初涼換熟衣淺渠銷慢水疎竹漏斜暉薄暮靑苔巷家僮引鶴歸

題西亭

多見朱門富貴人林園未畢卽無身我今幸作西亭主已見池塘五度春

觀遊魚

繞池閒步看魚遊正值兒童防釣舟一種愛魚心各異我來施食爾垂鉤

看采蓮

小桃閒上小蓮船半采紅蓮半白蓮不似江南惡風浪芙蓉池在臥牀前

看采菱

菱池如鏡淨無波白防花稀靑角多時唱一聲新水調謾人道是采菱歌

夭老

早世身如風裏燭暮年髮似鏡中絲誰人斷得人間事少夭堪傷老又悲

秋池

洗浪淸風透水霜水邊閒坐一繩牀眼塵心垢見皆盡不是秋池是道塲

登天宮閣

午時乘興出薄暮未能還髙上煙中閣平看雪後山委形羣動裏任性一生間洛下多閒客其中我最閒

新雪二首【寄楊舍人】

不思北省煙霄地不憶南宮風月天惟憶靜恭楊閣老小園新雪暖鑪前

不思朱雀街東鼔不憶靑龍寺後鐘惟憶夜深新雪後新昌臺上七株松

日髙臥

怕寒放懶日髙臥臨老誰言牽率身夾幕繞房深似洞重裀襯枕暖於春小靑衣動桃根起嫩緑醅【鋪杯切】浮竹葉新未裹頭前傾一盞何如衝雪趂朝人

和防之任校書郎日過三鄕

三鄕過日君年防今日君年五十餘不獨年催身亦變校書郎變作尙書

和防之十七與君別及朧月花枝之詠

別時十七今頭白惱亂君心三十年垂老休吟花月句恐君更結後身緣

和防之嘆槿花

朝榮殊可惜暮落實堪嗟若向花中比猶應勝眼花

思往喜今

憶除司馬向江州及此凡經十五秋𨿽在簪裾從俗累半尋山水是閒遊謫居終帯鄕闗思領郡猶分邦國憂爭似如今作賔客都無一念到心頭

題平泉薛家雪堆莊

怪石千年應自結靈泉一帯是誰開蹙爲宛轉靑蛇項噴作玲瓏白雪堆赤日旱天長看雨陰臘月亦聞雷所嗟地去都門逺不得肩舁【云俱切】毎日來

和防之道保生三日

相看鬢似絲始作防璋詩且有承家望誰論得力時莫興三日嘆猶勝七年遲【子老防之七歳】我未能忘喜君應不合悲嘉名稱道保乞姓號崔兒但恐持相並蒹葭瓊樹枝

哭皇甫七郎中【湜】

志業過晏詞華似襧衡多材非福祿薄命是聰明不得人間壽還畱身後名涉江文一首便可敵公卿【持正奇文甚多涉江一章尢著】

晚起

爛熳朝眠後頻伸晚起時暖鑪生火早寒鏡裹頭遲融雪煎香茗調酥煮乳糜慵饞還自哂快活亦誰知酒性溫無毒琴聲淡不悲榮公三樂外仍防小男兒

疑夢二首

莫驚寵辱虛憂喜莫計恩讐浪苦辛黃帝孔丘無處問安知不是夢中身

鹿疑鄭相終難辧蝶化莊生詎可知假使如今不是夢能長於夢防多時

夜宴惜別

笙歌旖旎曲終頭轉作離聲滿坐愁箏怨朱弦從此斷燭啼紅淚爲誰流夜長似歳歡宜盡醉未如泥飲莫休何況雞鳴卽須別門前風雨泠修修

歸來二周歳

歸來二周歳二歳似須防池藕重生葉林鴉再引雛時丰實倉廩春暖葺庖廚更作三年計三年身健無

吾土

身心安處爲吾土豈限長安與洛陽水竹花前謀活計琴詩酒裏到家鄕榮先生老何妨樂楚接輿歌未必狂不用將金買莊宅城東無主是春光

題岐王舊山池石壁

樹深藤老竹回環石壁重重錦翠斑俗客看來猶解愛忙人到此亦須閒況當霽景涼風後如在千巖萬壑間黃綺更歸何處去洛陽城內有商山

病眼花

頭風目乘衰老秪有增加豈有瘳【傳云有加而無瘳】花發眼中猶足怪栁生肘上亦須休大窠羅綺看才辧小字文書見便愁必若不能分黒白卻應無悔復無尢

早飲醉中除河南尹敇到

雪擁衡門水滿池溫鑪卯後暖寒時緑醅新酎嘗初醉黃紙除書到不知厚俸自來誠忝濫老身欲起尙遲疑應須了卻丘中計女嫁男防三逕資

除夜

病眼少眠非守歳老心多感又臨春火銷燈盡天明後便是平頭六十人

府西池

栁無气力枝先動池有波紋冰盡開今日不知誰計防春風春水一時來

天津橋

津橋東北斗亭西到此令人詩思迷眉月晚生神女浦臉波春傍窈娘堤栁絲嫋嫋風繰出艸縷茸茸雨剪齊報道前驅少呼喝恐驚黃鳥不成啼

不準擬二首

籃轝騰騰一老夫褐裘烏帽白髭須早衰饒病多蔬食筋力消磨合有無不準擬身年六十上山仍未要人扶

又

憶昔謫居炎瘴地巴猿引哭虎隨行多於賈誼長沙苦【予自左遷江峽凡經七年】小校潘安白髮生不凖擬身年六十遊春猶自有心情

府中夜賞

櫻桃防院春偏好石井欄堂夜更幽白粉墻頭花半出緋紗燭下水平流閒畱賔客嘗新酒醉領笙歌上小舟舞袖飃防棹容與忽疑身是夢中遊

府西池北新葺水齋卽事招賔偶題十六韻

繚繞府西面潺湲池北頭鑿開明月峽決破白蘋洲淸淺漪瀾急寅緣浦嶼幽直衝行徑斷平入臥齋流石疊靑稜玉波翻白片鷗噴時千防雨澄處一油絕境應難別同心豈易求少逢人愛翫多是我淹畱夾岸鋪長簟當軒泊小舟枕前看鶴浴牀下見魚遊洞戶斜開扇疎半上鉤紫浮萍泛泛碧亞竹修修讀罷書仍展碁終局未収午茶能散睡卯酒善消愁檐雨晚初霽窓風涼欲休誰能伴老尹時復一閒遊

哭崔兒

掌珠一顆兒三歳鬢雪千莖父六旬豈料汝先爲異物常憂吾不見成人悲腸自斷非因劍啼眼加昬不是塵懷抱又空天黙黙依前重作鄧攸身

初防崔兒報防之晦叔

書報防之晦叔知欲題崔字淚先垂世間此恨偏惇我【惇音堆見詩句】天下何人不哭兒蟬老悲鳴拋蛻後龍眠驚覺失珠時文章千帙官三品身後傳誰庇廕誰

府齋感懷酬夢得【時初防崔兒夢得以詩相安雲從此期君比瓊樹一枝吹折一枝生故有此落句以報之】

府伶呼喚爭先到家醖提擕動輙隨合是人生開眼日自當年老斂眉時丹砂鏈作三銖土髮看成一把絲勞寄新詩逺安慰不聞枯樹更生枝

齋居

香火多相對葷腥久不嘗黃蓍數匙粥赤箭一甌湯厚俸將何用閒居不可忘明年官滿後擬買雪堆莊

與諸道者同遊二室至九龍潭作

喜逢二室遊仙子厭作三川守土臣舉手摩挲潭上石開襟抖擻府中塵他日終爲獨往客今朝未是自由身若言尹是嵩山主三十六峯應笑人

履道池上作

家池動作經旬別松竹琴魚好在無樹暗小橋蔵巧婦渠荒新葉長慈姑不因車馬時時到豈覺林園日日蕪猶喜春深公事少毎來花下得踟躕

六十拜河南尹

六十河南尹前途足可知老應無處避病不與人期幸遇芳菲日猶當彊健時萬金何假借一盞莫推辭流水光陰急浮雲富貴遲人間若無酒盡合鬢成絲

重修府西水亭院

因下疏爲沼隨髙築作臺龍門分水入金穀取花栽繞岸行初匝慿軒立未回園西有池位畱與後人開

與諸公同出城觀稼

老尹醉醺醺來隨年少羣不憂頭似雪但喜稼如雲歳望千箱積秋憐五穀分何人知帝力堯舜正爲君

水堂醉臥問杜三十一

問君洛下住多年何處春流最可憐爲問魏王堤岸下何如同徳寺門前無妨水色堪間翫不得泉聲伴醉眠那似此堂簾幕底連明連夜碧潺湲

歳暮言懷

職與才相背心將口自言磨鉛教切玉驅鶴遣乘軒只合居巖窟何因入府門年終若無替轉恐負君恩

座中戲呈諸少年

衰容禁得無多酒秋鬢新添防許霜縱有風情應淡薄假如老健莫誇張興來吟詠從成癖飲後酣歌少放狂不爲倚官兼挾勢因何入得少年塲

雪後早過天津橋偶呈諸客

官橋晴雪曉峩峩老尹行吟獨一過紫綬相輝應不惡白須同色復如何悠揚短景凋年急牢落衰情感事多猶賴洛中饒醉客時時防我喚笙歌

新制綾襖成感而有詠

水波文襖造新成綾軟緜勻溫復輕晨興好擁向陽坐晚出宜披蹋雪行鶴氅毳疎無實事木棉花冷得虛名宴安往往歡侵夜臥穏昬昬睡到明百姓多寒無可救一身獨暖亦何情心中爲念農桑苦耳裏時聞饑凍聲爭得大裘長萬丈與君都蓋洛陽城

早春雪後贈洛陽李長官長水鄭明府二同年

獻歳晴和風景新銅駝街郭暖無塵府亭共賀三川雪縣道分行百里春朱紱洛陽官位屈靑袍長水俸錢貧有何功徳紆金紫若比同年是幸人

醉吟

醉來忘渇復忘饑冠帯形骸杳若遺耳底齋鐘初過後心頭卯酒未消時臨風朗詠從人聽看雪閒行任馬遲應被眾疑公事慢承前府尹不吟詩

府酒五絕

變法

自慙到府來周歳惠愛威稜一事無惟是攺張官酒法漸從濁水作醍醐

招客

日午防風且暮寒春風冷峭雪幹殘碧氊帳下紅鑪畔試爲來嘗一盞看

辧味

甘露太甜非正味醴泉𨿽潔不芳馨杯中此物何人別柔防之中有典刑

自勸

憶昔羇貧應舉年脫衣典酒曲江邊十千一斗猶賒飲何況官供不著錢

諭妓

燭淚夜粘桃葉袖酒痕春污石橊裙莫辭辛苦供歡宴老後思量悔煞君

晚歸早出

筋力年年減風光日日新退衙歸逼夜拜表出侵晨何處臺無月誰家池不春莫言無勝地自是少聞人坐厭推囚案行嫌引馬塵防時辭府印卻作自由身

南龍興寺殘雪

南龍興寺春晴後緩步徐吟繞四廊老趂風花應不稱閒尋松雪正相當吏人引從多乘轝賔客逢迎少下堂不擬人間更求事些些疎懶亦何妨

天宮閣早春

天宮髙閣上何頻毎上令人耳目新前日晚登緣看雪今朝晴望爲迎春林鸎何處吟箏柱墻栁誰家曬麯塵可惜三川虛作主風光不屬白頭人

履道居三首

莫嫌地窄林亭小莫厭家貧活計防大有髙門鏁寛宅主人到老不曾歸

東裏素帷猶未徹南鄰丹旐又新懸衡門蝸捨自慚愧収得身來已五年

世事平分眾所知何嘗苦樂不相隨惟餘耽酒狂歌客只有樂時無苦時

和夢得冬日晨興

漏傳初五防雞報第三聲帳下從容起窓間曨聰【呼骨切】明照書燈未滅暖酒火重生理曲歌動先聞唱渭城

雪夜對酒招客

帳小靑氊暖杯香緣蟻新醉憐今夜月歡憶去年人闇落燈花燼閒生艸座塵慇懃報管明日有嘉賔

贈晦叔憶夢得

自別崔公四五秋因何臨老轉風流歸來不說秦中事歇定惟謀洛下游酒面浮花應是喜歌眉斂黛不闗愁得君更有無厭意猶恨樽前欠老劉

醉後重贈晦叔

老伴知君少歡情向我偏無論疎與數相見輙欣然各以詩成癖俱因酒得仙笑回靑眼語醉並白頭眠豈是今投分多疑宿結緣人間更何事攜手送衰年

睡覺

星河耿耿漏緜緜月闇燈防欲曙天轉枕頻伸書帳下披裘箕踞火鑪前老眠早覺常殘夜病力先衰不待年五欲已銷諸念息世間無境可勾牽

白氏長慶集卷二十八

欽定四庫全書

白氏長慶集卷二十九

唐白居易撰

律詩【凡四十七首】

詠興五首【並序】

七年四月予罷河南府歸履道第廬舍自給衣儲自充無欲無營或歌或舞頽然自適蓋河洛間一幸人也遇興發詠偶成五章各以首句命爲題目

解印出公府

解印出公府抖擻塵土衣百吏放爾散雙鶴隨我歸歸來履道宅下馬入柴扉馬嘶返舊鶴舞還故池雞犬何忻忻鄰里亦依依年顏老去日生計勝前時有帛禦冬寒有谷防歳饑飽於東方朔樂於榮啟期人生且如此此外吾不知

出府歸吾廬

出府歸吾廬靜然安且逸更無客干謁時有僧問疾家僮十餘人馬三四匹慵發經旬臥興來連日出出遊愛何處嵩碧伊瑟瑟況有淸和天正當疎散日身閒自爲貴何必居榮秩心足卽非貧豈惟金滿室吾觀權勢者苦以身徇物炙手外炎炎履冰中栗栗朝饑口忘味夕愓心憂失但有富貴名而無富貴實

池上有小舟

池上有小舟舟中有胡牀牀前有新酒獨酌還獨嘗燻若春日气皎如秋水光可洗機巧心可蕩塵垢腸岸曲舟行遲一曲進一觴未知防曲醉醉入無何鄕寅緣潭島間水竹深靑蒼身閒心無事白日爲我長我若未忘世𨿽閒心亦忙世若未忘我𨿽退身難蔵我今異於是身世交相忘

四月池水滿

四月池水滿遊魚躍出吾亦愛吾池池邊開一室人魚𨿽異族其樂歸於一且與爾爲徒逍遙同過日爾無羨滄海蒲藻可委質吾亦忘靑雲衡茅足容膝況吾與爾輩本非蛟龍匹假如雲雨來秪是池中物

小庭亦有月

小庭亦有月小院亦有花可憐好風景不解嫌貧家菱角執笙簧谷兒抹琵琶紅綃信手舞紫綃隨意歌【菱谷紫紅皆小臧獲名也】村歌與社舞客哂主人誇但問樂不樂豈在鐘鼓多客告暮將歸主稱日未斜請客稍深酌願見朱顏酡客知主意厚分數隨後加堂上燭未秉座中冠巳峩左顧短紅袖右命小靑娥長跪謝貴客蓬門勞見過客散有餘興醉臥獨吟哦幕天而席地誰柰劉伶何

秋涼間臥

殘暑晝猶長早涼秋尙嫩露荷散淸香風竹含疎韻幽閒竟日臥衰病無人問薄暮宅門前槐花深一寸

酬思黯相公見過居戲贈

軒蓋光照地行人爲徘徊呼傳君子出乃是故人來訪我入窮巷引君登小臺臺前多竹樹池上無塵埃貧家何所有新酒兩三杯欵曲語上馬從容復遲回畱守不外宿日斜宮漏催但畱金刀贈未接玉山頽家醖不敢惜待君來卽開村妓不辭出恐君囅【醜忍切大笑也】然咍【呼來切】

再授賔客分司

優穏四皓官淸崇三品列伊予再塵忝內愧非才哲俸錢七八萬給受無虛月分命在東司又不勞朝謁旣資間養疾亦賴慵蔵拙賔友得從容琴觴恣怡恱乘籃城中去系馬花前歇六遊金穀春五看龍門雪吾若黙無語安知吾快活吾欲更盡言復恐人豪奪應爲時所笑古惜分司闕但問適意無豈論官冷熱

把酒

把酒仰問天古今誰不死所貴未死間少憂多歡喜窮通諒在天憂喜卽由已是故達道人去彼而取此勿言未富貴久忝居祿仕借問宗族間防人拖金紫勿憂漸衰老且喜加年紀試數班行中防人及暮齒朝飱不過飽五鼎徒爲爾夕寢止求安一衾而已矣此外皆長物於我云相似有子不畱金何況兼無子

首夏

林靜蚊未生池靜蛙未鳴景長天气好竟日和且淸春禽余哢在夏木新陰成兀爾水邊坐翛然橋上行自問一何適身閒官不輕料錢隨月用生計逐日營食飽慙伯夷酒足愧淵明【陶潛詩云飲酒常不足】壽倍顏氏子富百黔婁生有一卽爲樂況吾四者並所以私自慰𨿽老有心情

代鶴

我本海上鶴偶逢江南客感君一顧恩同來洛陽陌洛陽寡族類皎皎惟兩翼貎是天與髙色非日浴白主人誠可戀其柰軒庭窄飲啄雜雞羣年深損標格故鄕何處雲水重重隔誰念深籠中七換摩天翮

立秋夕有懷夢得

露簟荻竹靑風扇蒲葵輕一與故人別再見新蟬鳴是夕涼飇起閒境入幽情回燈見棲鶴隔竹聞吹笙夜茶一兩杓秋吟三數聲所思千里雲水長洲城

哭崔常侍晦叔

頑賤一拳石精珍百鏈金名價旣相逺交分何其深中誠一以合外物不能侵逶迆二十年與世同浮沈晚有退閒約白首歸雲林垂老忽相失悲哉口語心春日嵩髙陽秋夜淸洛陰丘園共誰卜山水共誰尋風月共誰賞詩篇共誰吟花開共誰看酒熟共誰斟惠死莊杜口鐘歿師廢琴道理使之然從古非獨今吾道自此孤我情安可任惟將病眼淚一灑秋風襟

新秋曉興

濁暑忽巳退淸宵未全長晨缸耿殘焰宿閣凝防香喔喔雞下樹輝輝日上梁枕低茵席軟臥穏身入牀睡足景猶早起初風乍涼展張小屏障収拾生衣裳還有惆悵事遲遲未能忘拂鏡梳白髮可憐冰照霜

秋日與張賔客舒著作同遊龍門醉中狂歌凡二百三十八字

秋天髙髙秋光淸秋風嫋嫋秋虫鳴嵩峯餘霞錦綺捲伊水細浪鱗甲生洛陽閒客知無數少出遊山多在城商嶺老人自追逐蓬丘逸士相逢迎南出鼎門十八里莊店邐迆橋道平不寒不熱好時節鞍馬穏快衣衫輕並轡踟躕下西岸扣舷容與繞中汀開懷曠達無所系觸目勝絕不可名荷衰欲黃荇猶緑魚樂自躍鷗不驚翠藻蔓長孔雀尾彩船櫓急寒鴈聲家醖一壺白玉液野花數把黃金英晝遊四看西日暮夜話三及東方明暫停杯觴輟吟詠我有狂言君試聽丈夫一生有二志兼濟獨善難得並不能救療生民病卽須先濯塵土纓況吾頭白眼已闇終日戚促何所成不如展眉開口笑龍門醉臥香山行

履信池櫻桃島上醉後走筆送別舒員外兼寄宗正李卿考功崔郎中

櫻桃島前春去春花萬枝忽憶與宗卿閒飲日又憶與考功狂醉時歳晚無花空有葉風吹滿地幹重疊蹋葉悲秋復憶春池邊樹下重殷勤今朝一酌臨寒水此地三回別故人櫻桃花來春千萬朶來春共誰花下坐不論崔李上靑雲明日舒三亦拋我

秋池獨泛

蕭疎秋竹籬淸淺秋風池一隻短舫艇一張斑鹿皮皮上有野叟手中持酒巵半酣箕踞坐自問身爲誰嚴子垂釣日蘇門長嘯時悠然意自得意外何人知

冬日早起閒詠

冰塘耀初旭風竹飄余霰幽境𨿽目前不因閒不見晨起對鑪香道經尋兩卷晚坐拂琴塵秋思彈一徧此外更無事開樽時自勸何必東風來一杯春上面

歳暮

慘澹歳雲暮窮陰動經旬霜風裂人面冰雪摧車輪而我當是時獨不知苦辛晨炊廩有米夕爨廚有薪夾帽長覆耳重裘寛裹身加之一杯酒煦嫗如陽春洛城士與庶比屋多饑貧何處鑪有火誰家甑無塵如我飽暖者百人無一人安得不慚愧放歌聊自陳

南池早春有懷

朝遊北橋上晚憇南塘畔西日雪全消東風冰盡泮簁簁【申之切】魚尾掉瞥瞥【匹滅切】鵝毛換泥暖艸芽生沙虛泉脈散晴芳冒苔島宿潤侵蒲岸洛下日初長江南春欲半時光共拋擲人事堪嗟嘆倚棹忽尋思去年池上伴

古意

脈脈復脈脈美人千里隔不見來防時瑤艸三四碧玉琴聲悄悄鸞鏡塵羃羃昔爲連理枝今作分飛翮寄書多不達加飯終無益心腸不自寛衣帯何由窄

山遊示小妓

雙鬟垂未合三十才過半本是綺羅人今爲山水伴春泉共輝防好樹同攀翫笑容花底迷酒思風前亂紅凝舞袖急黛慘歌聲緩莫唱楊栁枝無腸與君斷

神照禪師同宿

八年三月晦山梨花滿枝龍門水西寺夜與逺公期晏坐自相對宻語誰得知前後際斷處一念不生時

張常侍相訪

西亭晚寂寞鸎散栁陰繁水戶不捲風牀席自翻忽聞車馬客來訪蓬蒿門況是張常侍安得不開樽

早夏遊宴

𨿽慵興猶在𨿽老心猶健昨日山水遊今朝花酒宴山橊艷似火玉蘂飄如霰榮落逐瞬炎涼隨刻變未収木綿褥已動蒲葵扇且喜物與人年年得相見

感白蓮花

白白芙蓉花本生吳江濆不與紅者雜色類自區分誰移爾至此姑蘇白使君初來苦顦顇久乃芳氛氳月月葉換葉年年根生根陳根與故葉銷化成泥塵化者日已逺來者日復新一爲池中物永別江南春忽想西涼州中有天寶民埋沒漢父祖孳生胡子孫已忘鄕土戀豈念君親恩生人尙復爾艸木何足云

詠所樂

獸樂在山谷魚樂在陂池虫樂在深艸鳥樂在髙枝所樂𨿽不同同歸適其宜不以彼易此況論是與非而我何所樂所樂在分司分司有何樂樂哉人不知官優有祿料職散無覊縻懶與道相近鈍將閒自隨昨朝拜表回今晚行香歸歸來北窓下解巾脫塵衣冷泉灌我頂暖水濯四肢體中幸無疾臥任淸風吹心中又無事坐任白日移或開書一篇或引酒一巵但得如今日終身無厭時

思舊

間日一思舊舊遊如目前再思今何在零落歸下泉退之服硫黃一病訖不痊防之鏈秋石未老身溘然杜子得丹訣終日斷鮏羴崔君誇藥力經冬不衣綿或疾或夭悉不過中年惟予不服食老命反遲延況在少壯時亦爲嗜欲牽但耽葷與血不識汞【胡孔切】與鉛饑來吞熱物渇來飲寒泉詩役五臟神酒汨三丹田隨日合破壊至今粗完全齒牙未缺落肢體尙輕便已開第七秩飽食仍安眠且進杯中物其餘皆付天

寄盧少卿

老誨心不亂莊戒形太勞生命旣能保死籍亦可逃嘉肴與防酒信是腐膓膏艷聲與麗色眞爲伐性刀補養在積功如裘集眾毛將欲致千里可得差一毫【心不亂形太勞至差一毫皆出老莊及諸道書仙方禁誡】顏回何爲者簞瓢才自給肥醲不到口年不登三十張蒼何爲者染愛浩無際妾媵塡後房竟壽百餘歳蒼壽有何徳回天有何辜誰謂具聖體不如肥瓠軀遂使世俗心多疑仙道書寄問盧先生此理當何如

池上淸晨皇甫郎中

曉景麗未熱晨颷鮮且涼池幽緑蘋合霜潔白蓮香深掃竹間逕靜拂松下牀玉柄鶴翎扇銀甖雲母漿屏除無俗物瞻望惟淸光何人擬相訪嬴女從蕭郎

詠懷

我知世無幻了無干世意世知我無堪亦無責我事由玆兩相忘因得長自遂自遂意何如閒官在閒地閒地惟東都東都少名利閒官是賔客賔客無牽累嵇康日日懶畢卓時時醉酒肆夜深歸僧房日髙睡形安不勞苦神泰無憂畏從官三十年無如今气味鴻𨿽脫羅弋鶴尙居祿位惟此未忘懷有時猶內愧

北窓三友

今日北窓下自問何所爲欣然得三友三友者爲誰琴罷舉酒酒罷輒吟詩三友逓相引循環無已時一彈愜中心一詠暢四肢猶恐中有間以醉彌縫之豈獨吾拙好古人多若斯嗜詩有淵明嗜琴有啟期嗜酒有伯倫三人皆吾師或乏儋石儲或穿帯索衣弦歌復觴詠樂道知所歸三師去已逺髙風不可追三友遊甚熟無日不相隨左擲白玉巵右拂黃金徽興酣不疊紙走筆操狂詞誰能持此詞爲我謝親知縱未以爲是豈以我爲非

吟四𨿽【雜言】

酒酣後歌歇時請君添一酌聽我吟四𨿽年𨿽老猶少於韋長史命𨿽薄猶勝於鄭長水眼𨿽病猶明於徐郎中家𨿽貧猶富於郭庶子省躬審分何僥幸值酒逢歌且歡喜忘榮知足委天和亦應得盡生生理【分司同官中韋長史績年七十餘郭庶子求貧苦最甚徐郎中晦因疾防明予爲河南尹時見同年鄭兪始受長水縣令因嘆四子而成此篇也】

裴侍中晉公以集賢林亭卽事詩二十六韻見贈猥防徴和才拙詞繁廣爲五百言以伸酬獻

三江路千里五湖天一涯何如集賢地中有平津池池勝主見覺景新人未知竹森翠瑯玕水深洞琉璃水竹以爲質質立而文隨文之者何人公來親指麾疏鑿出人意結構得地宜靈襟一捜索勝槪無遁遺因下張沼沚依髙築階基嵩峯見數片伊水分一支南溪修且直長波碧逶迆北館壯復麗倒影紅參差東島號晨光泉曜迎朝曦西嶺名夕陽香曖畱落暉前有水心亭動蕩架漣漪後有開闔堂寒溫變天時幽泉鏡澄怪石山欹危春葩雪漠漠夏果朱離離主人命方舟宛在水中坻親賓次第至酒樂前後施解纜始登泛山遊仍水嬉防洄無滯礙向背窮幽奇瞥過逺橋下飄旋深澗陲管去縹緲羅綺來霏防棹風逐舞回梁塵隨歌飛宴餘日雲暮醉客未放歸髙聲索彩牋大笑催金巵唱和筆走疾問答杯行遲一詠淸兩耳一酣暢四肢主客忘貴賤不知俱是誰客有詩魔者吟哦不知疲乞公殘紙墨一掃狂歌詞維云社稷臣赫赫文武姿十授丞相印五建大將旗四朝致勛華一身冠臯防去年才七十決赴懸車期公志不可奪君恩亦難希從容就中道俛僶來保釐貂蟬𨿽未脫鸞凰已不羈歷徴今與古獨步無等夷陸賈功業少二疏官秩卑乘舟範蠡懼辟穀畱侯饑豈若公今日身安家國肥羊祜在漢南空畱硯首碑栁惲在江南秖賦汀洲詩謝安入東山但說攜蛾眉山簡醉髙陽惟聞倒接防豈如公今日餘力兼有之願公壽如山安樂長在玆願我比蒲稗永得相因依【謝靈運詩云蒲稗相因依】

晚歸香山寺因詠所懷

我年日已老我身曰已閒閒出都門望但見水與山闗塞碧巖巖伊流淸潺潺中有古精舍軒戶無扃闗岸艸歇可借逕蘿行可攀朝隨浮雲出夕與飛鳥還吾道本迂拙世途多險艱嘗聞嵇呂輩尢悔生疎頑巢悟入箕潁皓知返商巓豈惟樂肥遁聊復祛憂患吾亦從此去終老伊嵩間

張常侍池涼夜閒防贈諸公

竹橋新月上水岸涼風至對月五六人管三兩事畱連池上酌欵曲城外意或嘯或謳吟誰知此間味回看市朝客矻矻趨名利朝忙少遊宴夕困多眠睡淸涼屬吾徒相逢勿辭醉

和皇甫郎中秋曉同登天宮閣言懷六韻

碧天忽已髙白日猶未短玲瓏曉樓閣淸脆秋絲管張翰一杯酣嵇康終日懶塵中足憂累云外多疎散病木斧斤遺冥鴻羈緤斷逍遙二三子永願爲閒伴

送呂漳州

今朝一壺酒言送漳州牧半自要閒遊愛花憐艸緑花前下鞍馬艸上擕絲竹行客飲數杯主人歌一曲端居惜風景屢出勞僮僕獨醉似無名借君作題目

短歌行

世人求富貴多爲身嗜欲盛衰不自由得失常相逐問君少年日苦學將幹祿負笈塵中遊抱書雪前宿布衾不周體藜茹才充腹三十登宦途五十被朝服奴溫已挾纊馬肥初食粟未敢議歡遊尙爲名檢束耳目聾闇後堂上調絲竹牙齒缺落時盤中堆酒肉彼來此已去外余中不足少壯與榮華相避如寒燠靑雲去地逺白日終天速從古無柰何短歌聽一曲

詠懷

髙人樂丘園中人慕官職一事尙難成兩途安可得遑遑幹世者多苦時命塞亦有愛間人又爲窮餓逼我今幸雙遂祿仕兼遊息未嘗羨榮華不省勞心力妻孥與婢僕亦免愁衣食所以吾一家面無憂喜色

府西亭納涼歸

避暑府西亭晚歸有閒思夏淺蟬未多緑槐陰滿地帶寛衫解領馬穏人攏轡面上有涼風眼前無俗事路經府門過落日照官次牽連縲紲囚奔走塵埃吏低眉悄不語誰復知玆意憶得五年前晚衙時气味

老熱

一飽百情足一酣萬事休何人不衰老我老心無憂仕者拘職役農者勞田疇何人不苦熱我熱身自由臥風北窓下坐月南池頭腦涼脫烏帽足熱濯淸流慵發晝髙枕興來夜泛舟何乃有餘適秪緣無過求或問諸親友樂天是與不亦無別言語多道天悠悠悠悠君不知此味深且幽但恐君知後亦來從我遊

新秋喜涼因寄兵部楊侍郎

外彊火未退中銳金方戰一夕風雨來炎涼隨數變徐徐炎景度稍稍涼飇扇枕簟忽淒淸巾裳亦輕健老夫納秋心體殊安便睡足一屈伸搔首摩挲面褰簾對池竹幽寂如僧院俯觀遊魚羣仰數浮雲片閒忙各有趣彼此寧相見昨日間慕巢召對延英殿

懶放二首呈劉夢得吳方之

靑衣報平旦呼我起盥櫛今早天气寒郎君應不出又無賔客至何以銷閒日已向防陽前暖酒開詩帙朝憐一牀日暮愛一鑪火牀暖日髙眠鑪溫夜深坐雀羅門懶出鶴髮頭慵裹除卻劉與吳何人來問我

六十六

病知心力減老覺光陰速五十八歸來今年六十六鬢絲千萬白池艸八九緑童稚盡成人園林半喬木看山倚髙戶引水穿深竹𨿽有潺湲聲至今聼未足

三適贈道友

褐綾袍厚暖臥蓋行坐披紫氊履寛穏蹇步頗相宜足適已忘履身適已忘衣況我心又適兼忘是與非三適今爲一怡怡復熙熙禪那不動處混沌未鑿時此固不可說爲君彊言之

洛陽春贈劉李二賔客【齊梁格】

水南冠蓋地城東桃李園雪消洛陽堰春入永通門淑景方靄靄遊人稍喧喧年丰酒漿賤日晏歌吹繁中有老朝客華髮映朱軒從容三兩人借艸開一樽樽前春可惜身外事勿論明日期何處杏花遊趙村【洛城東有趙村杏花千餘樹】

寒食

人老何所樂樂在歸鄕國我歸故園來九度逢寒食故園在何處池館東城側四鄰梨花時二月伊水色豈獨好風生仍多舊親戚出去恣歡遊歸來聊燕息有官供祿俸無事勞心力但恐優穏多防躬銷不得

和裴令公一日日一年年雜言見贈

一日日作老翁一年年過春風公心不以貴隔我我散惟將閒伴公我無才能忝髙秩合是人間閒散物公有功徳在生民何因得作自由身前日魏王潭上宴連夜今日午橋池頭遊拂晨山客硯前吟待月野人樽前醉送春不敢與公閒中爭第一亦應占得第二第三人

白氏長慶集卷二十九

欽定四庫全書

白氏長慶集卷三十

唐白居易撰

格詩【凡四十七首】

題裴晉公女幾山刻石詩後【並序】

裴侍中晉公出討淮西時過女幾山下刻石題詩末句云待平賊壘報天子莫指仙山示武夫果如所言克期平賊由是淮蔡迄今底寧殆二十年人安生業夫嗟嘆不足則詠歌之故居易作詩二百言繼題公之篇末欲使采詩者修史者後之往來觀者知公之功徳本末前後也

何處畫功業何處題詩篇麒麟髙閣上女幾小山前爾後多少時四朝二十年賊骨化爲土賊壘犂爲田一從賊壘平陳蔡民晏然騾軍成牛戶【蔡冦號騾子軍陳蔡閒農驍銳者人畜牛皆呼爲牛戶】鬼火變人生子已嫁娶種桑亦絲綿皆云公之徳欲報無由緣公今在何處守都鎭三川舊宅畱永樂新居開集賢公今在何官被衮珥貂蟬戰袍破猶在髀肉生欲圓襟懷轉瀟灑气力彌精堅登山不拄杖上馬能掉鞭利澤浸入地福降自升天昔號天下將今稱地上仙勿追赤松遊勿拍洪崖肩商山有遺老可以奉周旋

洛陽有愚叟

洛陽有愚叟白黑無分別浪迹𨿽似狂謀身亦不拙防檢盤中飯非精亦非糲【郎達切】防檢身上衣無餘亦無闕天時方得所不寒復不熱體气正調和不饑仍不渴閒將酒壺出醉向人家歇野食或烹鮮寓眠多擁褐抱琴榮啟樂荷鍤劉伶達放眼看靑山任頭生白髮不知天地內更得幾年活從此到終身盡爲閒日月

飽食閒坐

紅粒陸渾稻白鱗伊水魴庖童呼我食飯熱魚鮮香筯筯適我口匙匙充我腸八珍與五鼎無復心思量捫腹起盥潄下階振衣裳繞亭行數匝卻上檐下牀箕踞擁裘坐半身在日暘可憐飽暖味誰肯來同嘗是嵗太和八兵銷時漸康朝廷重經術艸澤搜賢良堯舜求理切防龍啟沃忙懷才抱智者無不走遑遑惟此不才叟頑慵戀洛陽飽食不出門閒坐不下堂子弟多寂寞僮僕少精光衣食𨿽充給神意不揚揚爲爾謀則短爲吾謀甚長

閒居自題

門前有流水墻上多髙樹竹逕繞荷池縈回百餘步波閒戲魚鼈風靜下鷗鷺寂無城市喧渺有江湖趣吾廬在其上偃臥朝復暮洛下安一居山中亦慵去時逢過客愛問是誰家住此是白家翁閉門終老處

覽鏡喜老

今朝覽明鏡須鬢盡成絲行年六十四安得不衰羸親屬惜我老相顧興嘆咨而我獨微笑此意何人知笑罷仍命酒掩鏡捋白髭爾輩且安坐從容聽我詞生若不足戀老亦何足悲生若苟可戀老卽生多時不老卽須夭不夭卽須衰晚衰勝早夭此理決不疑古人亦有言浮生七十稀我今欠六嵗多幸或庻幾儻得及此限何羨榮啟期當喜不當嘆更傾酒一巵

風雪中作

嵗暮風動地夜寒雪連天老夫何處宿暖帳溫罏前兩重褐綺衾一領花叢氊粥熟呼不起日髙安穩眠是時心與身了無閒事牽以此度風雪閒居來六年忽思逺遊客復想早朝士蹋凍侵夜行淩寒未明起心爲身君父身爲心臣子不得身自由皆爲心所使我心旣知足我身自安止方寸語形骸我應不負爾

對琴酒

西明且暖晚坐卷書帷琴匣拂開後酒瓶添滿時角樽白螺盞玉軫黃金徽未及彈與酌相對巳依依泠泠秋泉韻貯在龍鳳池油油春云心一杯可致之自古有琴酒得此味者稀秖應康與籍及我三心知

雪中晏起偶詠所懷兼呈張常侍韋庶子皇甫郎中雜言

窮陰蒼蒼雪雰雰雪深沒脛泥埋輪東家典錢歸礙夜南家貰米出淩晨我獨何者無此獘復帳重衾暖若春怕寒放懶不肯動日髙睡足方頻伸瓶中有酒罏有炭甕中有飯庖有薪奴溫婢飽身晏起致玆快活良有因上無臯陶伯益廊廟材的不能匡君輔國活生民下無巢父許由箕潁操又不能食薇飲水自苦辛君不見南山悠悠多白雲又不見西京浩浩惟紅塵紅塵閙熱白雲冷好於冷熱中閒安置身三年徼幸忝洛尹兩任優穩爲商賓非賢非愚非智慧不貴不富不賤貧冉冉老去過六十騰騰閒來經七春不知張韋與皇甫私喚我作何如人

和裴侍中南園靜興見示

池館淸且幽髙懷亦如此有時簾動風盡日橋照水靜將鶴爲伴閒與云相似何必學畱侯﨑嶇覓松子

春寒

今朝春气寒自問何所欲酥暖薤白酒乳和地黃粥豈惟厭饞口亦可調病腹助酌有枯魚佐飱兼防蓄省躬念前哲醉飽多慚忸君不聞靖節先生樽長空廣文先生飯不足

菩提寺上方晚望香山寺寄舒員外

晚登西寶剎晴望東精舎反照轉樓臺輝輝似圖畫冰浮水明滅雪壓松偃亞石閣僧上來云汀鴈飛下西京閙於市東洛閒如社曽憶舊遊無香山明月夜

二月一日作贈韋七庶子

園杏紅蕚拆庭蘭紫芽出不覺春巳深今朝二月一去冬病瘡痏將養遵醫術今春入道塲淸淨依僧律甞聞聖賢語所愼齋與疾遂使愛酒人停杯一百日明朝二月二疾平齋復畢應須挈一壺尋花覓韋七

犬鳶

晚來天气好散步中門前門前何所有偶覩犬與鳶鳶飽淩風飛犬暖向日眠腹舒穩貼地翅凝【去聲】髙摩天上無羅弋憂下無羈鎖牽見彼物遂性我亦心適然心適復何爲一詠逍遙篇此仍著於適尙未能忘言

夢劉二十八因詩問之

昨夜夢夢得初覺思踟躕忽忘來汝郡猶疑在吳都吳都三千里汝郡二百餘非夢亦不見近與逺何殊尙能齊近逺焉用論榮枯但問寢與食近日兩何如病後能吟否春來曽醉無樓臺與風景汝又何如蘇相思一相報勿復慵爲書

閒吟

貧窮汲汲求衣食富貴營營役心力人生不富卽貧窮光陰易過閒難得我今幸在窮富間𨿽在朝廷不入山看雪尋花翫風月洛陽城裏七年閒

西行

衣裘不單薄車馬不羸弱藹藹三月天閒行亦不惡壽安流水館硤石靑山郭官道柳陰陰行宮花漠漠常聞俗間語有錢在處樂我𨿽非富人亦不苦寂寞家僮解弦管騎從攜杯杓時向春風前歇鞍開一酌

東歸

翩翩平肩輿中有醉老夫膝上展詩卷竿頭懸酒壺食宿無定程僕馬多緩驅臨水歇半日望山傾一盂借艸坐嵬峩【並上聲】攀花行踟躕風將景共暖體與心同舒始悟有營者居家如在途方知無系者在道如安居前夕宿三堂【三堂在虢】今旦遊申湖【申湖在陜】殘春三百里送我歸東都

途中作

早起上肩輿一杯平旦醉晚憇下肩舁一覺殘春睡身不經營物心不思量事但恐綺與裏只如吾气味

小臺

新樹低如帳小臺平如掌六尺白藤牀一莖靑竹杖風飄竹皮落苔印鶴迹上幽境與誰同閒人自來往

睡後茶興憶楊同州

昨晚飲太多嵬峩【並上聲】連宵醉今朝飱又飽爛熳移時睡睡足摩挲眼眼前無一事信腳繞池行偶然得幽致婆娑緑陰樹斑駮靑苔地此處置繩牀傍邊洗茶器白瓷甌甚潔紅罏炭方熾沫下麯塵香花浮魚眼沸盛來有佳色咽罷餘芳气不見楊慕巢誰人知此味

題文集櫃

破柏作書櫃櫃牢柏復堅收貯誰家集題云白樂天我生業文字自幼及老年前後七十卷小大三千篇誠知終散失未忍遽棄捐自開自鏁閉置在書帷前身是鄧伯道世無王仲宣只應分付女畱與外孫傳

旱熱二首

彤雲散不赫日吁可畏端坐猶揮汗出門豈容易忽思公府內靑衫折腰吏復想驛路中紅塵走馬使徵夫更辛苦逐客彌顦顇日入尙趨程宵分不遑寐安知北叟偃臥風颯【悉合切又音立】至簟拂碧龍鱗扇搖白鶴翅豈惟身所得兼示心無事誰言苦熱天元有淸涼地勃勃旱塵气炎炎赤日光飛禽颭將墜行人渴欲狂壯者不耐饑饑火燒其膓肥者不禁熱喘急汗如漿此時方自悟老瘦亦何妨肉輕足健逸髮少頭淸涼薄食不饑渴端居省衣裳數匙粱飯冷一領綃衫香持此聊過日焉知畏景長

偶作二首

戰馬春放歸農牛冬歇息何獨徇名人終身役心力來者殊未已去者不知還我今悟已晚六十方退閒猶勝不悟者老死紅塵間

名無髙與卑未得多健羨事無小與大已得多厭賤如此常自苦反此或自安此理知甚易此道行甚難勿信人虛語君當事上看

池上作【西溪南潭皆池中勝處也】

西溪風生竹森森南潭萍開水沈沈叢翠萬竿湘岸色空碧一泊松江心浦派縈回誤逺近橋島向背迷窺臨澄瀾方丈若萬頃倒影咫尺如千尋泛然獨遊邈然坐坐念行思思古今菟裘不聞有泉沼西河亦恐無雲林豈如白翁退老地樹髙竹密池塘深華亭雙鶴白矯矯太湖四石靑岑岑眼前盡日更無客膝上此時惟有琴洛陽冠蓋自相索誰肯來此同抽簪

何處堪避暑

何處堪避暑林間背日樓何處好追涼池上隨風舟日髙饑始食食竟飽還遊遊罷睡一覺覺來茶一甌眼明見靑山耳醒聞碧流脫襪閒濯足解巾快搔頭如此來幾時已過六七秋從心至百骸無一不自由拙退是其分榮耀非所求𨿽被世間笑終無身外憂此語君莫怪靜思吾亦愁如何三伏月楊尹謫防州

詔下

昨日詔下去罪人今日詔下得賢臣進退者誰非我事世間寵辱常紛紛我心與世兩相忘時事𨿽聞如不聞但喜今年飽飯喫洛陽禾稼如秋云更傾一樽歌一曲不獨忘世兼忘身

七月一日作

七月一日天秋生履道裏閒居見淸景髙興從此始林間暑歇池上涼風起橋竹碧鮮鮮岸莎靑靡靡蒼然古磐石淸淺平流水何言中門前便是深山裏雙僮侍坐臥一杖扶行止饑聞麻粥香渴覺云湯美【胡麻粥雲母湯】平生所好物今日多在此此外更何思市朝心已矣

開襟

開襟何處好竹下池邊地餘熱體猶煩早涼風有味黃萎槐蘂結紅破蓮芳墜無柰毎年秋先來入衰思

自賓客遷太子少傅分司

頭上漸無發耳間新有毫形容逐日老官秩隨年髙優饒又加俸閒穩仍分曹飲食免藜藿居處非蓬蒿何言家尙貧銀榼提緑醪勿謂身未貴金章照紫袍誠合知止足豈宜更貪饕黙然心自問於國有何勞

自在

杲杲冬日光明暖眞可愛移榻向陽坐擁裘仍解帶小奴捶我足小婢捶我背自問我爲誰胡然獨安泰安泰良有以與君論梗槪心了事未了饑寒迫於外事了心未了念慮煎於內我今實多幸事與心和防內外及中間了然無一礙所以日陽中向君言自在

詠史【九年十一月作】

秦磨利刀斬李斯齊燒沸鼎烹酈其可憐黃綺入商洛閒臥白雲歌紫芝彼爲葅醢機上盡此作鸞鳳天外飛去者逍遙來者死乃知禍福非天爲

因夢有悟

交友淪歿盡悠悠勞夢思平生所厚者昨夜夢見之夢中幾許事枕上無多時款曲數杯酒從容一局碁【碁酒皆夢中所見事】初見韋尙書【景】金紫何輝輝中遇李侍郎【建】笑言甚怡怡終爲崔常侍【亮】意色苦依依一夕三攺變夢心不驚疑此事人盡怪此理誰得知我粗知此理聞於竺幹師識行妄分別智隱迷是非若轉識爲智菩提其庻幾

春遊

上馬臨出門出門復逡巡回頭問妻子應怪春遊頻誠知春遊頻其柰老大身朱顏去復去白髮新更新請君屈十指爲我數交親大限年百嵗幾人及七旬我今六十五走若下阪輪假使得七十秖有五度春逢春不遊樂但恐是癡人

題天竺南院贈閒元旻淸四上人

雜芳閒艸合繁緑巖樹新山深景晚四月有餘春竹寺過微石逕無纎塵白衣一居士方袍四道人地是佛國土人非俗交親城中山下別相送亦殷勤

哭師臯

南康丹旐引魂回洛陽籃舁【云俱切】送葬來北邙原邊艸樹畔月苦煙愁夜過半妻孥兄弟號一聲十二人膓一時斷往者何人送者誰樂天哭別師臯時平生分義向人盡今日哀寃惟我知我知何益徒垂淚籃轝回竿馬回轡何日重聞掃市歌誰家收得琵琶妓【師臯醉後善歌掃市詞又有小妓工琵琶不知今落在何處】蕭蕭風樹白楊影蒼蒼露艸靑蒿气更就墳邊哭一聲與君此別終天地

隱幾贈客

宦情本淡薄年貌又老丑紫綬與金章於予亦何有有時獨隱幾答【音塔】然無所偶臥枕一卷書起甞一杯酒書將引昏睡酒用扶哀朽客到忽已酣脫巾坐搔首疎頑倚老病容恕慙交友忽思莊生言亦擬鞭其後

夏日作

葛衣疎且單紗帽輕復寛一衣與一帽可以過炎天止於便吾體何必被羅紈宿林筍嫩晨露園葵鮮烹葵炮嫩筍可以備朝飱止於適吾口何必飫鮏羴飯訖盥潄已捫腹方果然婆娑庭前步安穩下眠外養物不費內歸心不煩不費用難盡不煩神易安庶幾無夭閼【阿葛切】得以終天年

晚涼偶詠

日下西墻西風來北北中有逐涼人單牀獨棲息飄蕭過云搖曳歸飛翼新葉多好陰初筠有佳色幽深小池館優穩閒官職不愛勿復論愛亦不易得

酬牛相公宮城早秋寓言見示兼呈夢得時夢得有疾

七月中气後金與火交爭一聞白雪唱暑退淸風生碧樹未搖落寒蟬始悲鳴夜涼枕簟滑秋燥衣巾輕疎受老慵出劉楨疾未平何人伴公醉新月上宮城

小臺晚坐憶夢得

汲泉灑小臺臺上無纎埃解帶面西坐輕襟隨風開晚涼閒興動憶同傾一杯月明候柴戶藜杖何時來

種桃歌

食桃種其核一年核生芽二年長枝葉三年桃有花憶昨五六嵗灼灼盛芬華迨玆八九載有減而無加去春已稀少今春漸無多明年後年後芳意當如何命酒樹下飲停杯拾餘葩因桃忽自感悲吒成狂歌

狂言示諸侄

世欺不識字我忝攻文筆世欺不得官我忝居班秩人老多病苦我今幸無疾人老多憂累我今婚嫁畢心安不移轉身泰無牽率所以十年來形神閒且逸況當垂老嵗所要無多物一裘暖過冬一飯飽終日勿言舎宅小不過寢一室何用鞍馬多不能騎兩匹如我優幸身人中十有七如我知足心人中百無一傍觀愚亦見當巳賢多失不敢論他人狂言示諸侄

偶以拙詩數首寄呈裴少尹侍郎防以盛制四篇一時酬和重投長句美而謝之

投君之文甚荒蕪數篇價直一束芻報我之章何璀璨累累四貫驪龍珠毛詩三百篇後得文選六十卷中無一麋麗絕報賽五鹿連柱難支梧髙興獨因秋日盡淸吟多與好風俱銀鉤金錯兩殊重宜上屏風張座隅

白氏長慶集卷三十

欽定四庫全書

白氏長慶集卷三十一

唐白居易撰

律詩【凡一百首】

六年冬暮贈崔常侍晦叔【時爲河南尹】

鬢毛霜一色光景水爭流易過惟冬日難銷是老愁香開綠蟻酒暖擁褐綾裘巳共崔君約樽前倒卽休

戲招諸客

黃醅【鋪不切】綠醑【私呂切】迎冬熟絳帳紅罏逐夜開誰道洛中多逸客不將書喚不曽來

十二月二十三日作兼呈晦叔

案頭歷日𨿽未盡向後惟殘六七行牀下酒瓶𨿽不滿猶應醉得兩三塲病身不許依年老拙宦虛教逐日忙聞健偸閒且勤飲一杯之外莫思量

七年元日對酒五首

慶弔經過懶逢迎跪拜遲不因時節日豈覺此時衰眾老憂添嵗余衰喜入春年開第七秩屈指幾多人三杯藍尾酒一楪【弋涉切】膠牙【徐盈切】除卻崔常侍無人共我爭

今朝吳與洛相憶一欣然夢得君知否俱過本命年【余與蘇州劉郎中同壬子嵗今年六十二】

同嵗崔何在同年杜又無【余與吏部崔相公甲子同嵗與循州杜相公及第同年秋冬二人俱逝】應無藏避處只有且歡娛

七年春題府防

潦倒守三川因循涉四年推誠廢鉤距示恥用蒲鞭以此稱公事將何銷俸錢𨿽非好官職嵗久亦妨賢早春醉吟寄太原令狐相公蘇州劉郎中

雪夜閒遊多秉燭花時蹔出亦提壺別來少遇新詩敵老去難逢舊飲徒大振威名降北虜勤行恵化活東吳不知歌酒騰騰興得似河南醉尹無

洛下送牛相公出鎭淮南

北闕至東京風光十六程坐移丞相閣春入廣陵城紅斾擁雙節白須無一莖萬人開路看百吏立班迎閫外君彌重樽前我亦榮何須身自得將相是門生【元和初牛相公應制策登第三等予爲翰林考覈官】

箏

云髻飄蕭緑花顏旖旎紅雙眸剪秋水十指剝春蔥楚艷爲門閥秦聲是女工甲鳴銀玓【丁歷切】瓅【郎狄切】柱觸玉玲瓏猨苦啼嫌月鸞嬌語防【乃禮切】風移愁來手底送恨入中趙瑟淸相似胡琴閙不同慢彈回斷鴈急奏轉飛蓬霜佩鏘還委冰泉咽復通珠聮千拍碎刀截一聲終倚麗精神定矜能意態融歇時情不斷休去思無窮燈下靑春夜樽前白首翁且聽應得在老耳未多聾

洛中春遊呈諸親友

莫嘆年將暮須憐嵗又新府中三遇臘洛下五逢春春樹花珠顆春塘水麯塵春娃無气力春馬有精神【詠春遊一時之態】並轡鞭徐動連盤酒慢巡經過舊鄰里追逐好交親笑語銷閒日酣歌送老身一生歡樂事亦不少於人

酬舒三員外見贈長句

自請假來多少日五旬光景佀須臾已判到老爲狂客不分當春作病夫楊柳花飄新白雪櫻桃子綴小紅珠頭風不敢多多飲能酌三分相勸無

將歸一絕

欲去公門返野扉預思泉竹已依依更憐家醖迎春熟一甕醍醐待我歸

罷府歸舊居【自此後重授賓客歸履道宅作】

陋巷乘籃入朱門掛印回腰間拋組綬纓上拂塵埃屈曲閒池沼無非手自開靑蒼好竹樹亦是眼看栽石片擡琴匣松枝閣酒杯此生終老處昨日卻歸來

睡覺偶吟

官初罷後歸來夜天欲明前睡覺時起坐思量更無事身心安樂復誰知

問支琴石

疑因星隕空中落嘆被泥埋澗底沈天上定應勝地上支機未必及支琴提攜拂拭知恩否𨿽不能言合有心

自喜

身慵難勉彊性拙易遲回布被辰時起柴門午後開忙驅能者去閒逐鈍人來自喜誰能防無才勝有才裴常侍以題薔薇架十八韻見示因廣爲三十韻以和之

托質依髙架攢華對小堂晚開春去後獨秀院中央霽景朱明早芳時白晝長穠因天與色麗共日爭光剪碧排千蕚研朱染萬房煙條塗石緑粉蘂撲雌黃根動彤雲湧枝搖赤羽翔九微燈轉七寶帳熒煌淑气燻行徑淸陰接步廊照梁迷藻棁耀壁變雕墻爛若藂【䢐紅切】然火殷於葉得霜胭脂含笑臉蘇合裛【於業切】衣香浹洽濡晨露玲瓏漏夕陽合羅排勘纈【胡結切】醉暈淺深妝乍見疑回面遙看誤斷腸風朝舞飛燕夜泣蕭娘桃李慙無語芝蘭讓不芳山橊何細碎石竹苦尋常蕙慘偎欄避蓮羞映浦藏怯教蕉葉戰妬得柳花狂豈可輕嘲詠應須痛比方畫幈風自展繡繖【先諌切】蓋誰張翠錦挑成字丹砂印著行猩猩凝血防瑟瑟蹙金匡散亂萎紅片尖纎嫩紫芒觸僧飄毳褐畱妓冒羅裳寡和陽春曲多情騎省郎緣誇美顏色引出好文章東顧辭仁裏【語曰裏仁爲美又裴君所居名仁和裏】西歸入帝鄕假如君愛殺畱著莫移將【裴君題詩之次而常侍詔到唱和未竟而軒騎西歸故云】

感舊詩卷

夜深吟罷一長吁老淚燈前濕白須二十年前舊詩卷十人酬和九人無

酬李二十侍郎

筍老蘭長花漸稀衰翁相對惜芳菲殘鶯著慵休囀落絮無風凝不飛行掇木芽供野食坐牽蘿蔓掛朝衣十年分手今同醉醉未如泥莫道歸

和夢得【夢得來詩云謾讀圖書四十車年年爲郡老天涯一生不得文章力百口空爲飽暖家】

綸閣沈沈無寵命蘇臺籍籍有能聲豈惟不得淸文力但恐空傳冗吏名郎署回翔何水部江湖畱滯謝宣城所嗟非獨君如此自古才難共命爭

贈艸堂宗密上人

吾師道與佛相應念念無爲法法能口藏宣傳十二部心臺照耀百千燈盡離文字非中道長住虛空是小乘少有人知菩薩行世間只是重髙僧

喜照密閒實四上人見過

紫袍朝士白髯翁與俗乖疎與道通官秩三回分洛下交遊一半在僧中臭帑【農都切】世界終須出香火因緣久願同齋後將何充供養西軒泉石北風

贈皇甫六張十五李二十三賓客

昨日三川新罷守今年四皓盡分司幸陪散秩閒居日好是登山臨水時家未苦貧常醖酒身𨿽衰病尙吟詩龍門泉石香山月早晚同遊報一期

微之惇詩晦叔相次長逝巋然自傷因成二絕

並失鵷鸞侶空畱麋鹿身只應嵩洛下長作獨遊人長夜君先去殘年我幾何秋風滿衫淚泉下故人多

池上閒詠

靑莎臺上起書樓緑藻潭中系釣舟日晚愛行深竹裏月明多上小橋頭蹔甞新酒還成醉亦出中門便當遊一部淸商聊送老白須蕭颯管秋

涼風嘆

昨夜涼風又颯然螢飄葉墜臥牀前逢秋莫嘆須知分已過潘安三十年

和髙僕射罷節度讓尙書授少保分司喜遂遊山水之作

蹔辭八座罷雙旌便作登山臨水行能以忠貞酬重任不將富貴礙髙情朱門出去簪纓從絳帳歸來歌吹迎鞍轡閙裝光滿馬何人信道是書生

送考功崔郎中赴闕

稱意新官又少年秋涼身健好朝天靑雲上了無多路卻要徐驅穩著鞭

重修香山寺畢題二十二韻以紀之

闕塞龍門口只園鷲【音就】嶺頭曽隨減劫壊今遇勝緣修再瑩新金剎重裝舊石樓病僧皆引起忙客亦淹畱四望窮沙界孤標出贍州地圖鋪雒邑天柱倚松丘兩面蒼蒼防中心瑟瑟流波翻八灘雪堰防一潭油臺殿朝彌麗房廊夜更幽千花髙下塔一葉往來舟岫合云初吐林開霧半收靜聞樵子語逺聽棹郎謳官散殊無事身閒甚自由吟來攜筆硯宿去抱衾裯霽月當白涼風滿簟秋煙香封藥竈泉冷洗茶甌南祖心應學西方社可投先宜知止足次要悟浮休覺路隨方樂迷塗到老愁須除愛名障莫作戀家囚便合窮年住何言竟日遊可憐終老地此是我菟【土故切】裘

送楊八給事赴常州

無嗟別靑瑣且喜擁朱輪五十得三品百千無一人須勤念黎庶莫苦憶交親此外無過醉毗陵何限春

聞歌者唱微之詩

新詩絕筆聲名歇舊捲生塵篋笥深時向歌中聞一句未容傾耳已傷心

醉送李二十常侍赴鎭浙東

靖安客舎花枝下共脫靑衫典濁醪今日洛橋還醉別金杯翻污麒麟袍喧闐夙駕君脂轄酩酊離筵我借糟好去商山紫芝伴珊瑚鞭動馬頭髙

醉別程秀才

五度龍門防額回卻緣多藝復多才貧泥客路粘難出愁瑣鄕心掣不開何必更遊京國去不如且入醉鄕來吳弦楚調瀟湘弄爲我殷勤送一杯【程生善琴尢能沈湘曲】

自詠

白衣居士紫芝仙半醉行歌半坐禪今日維摩兼飲酒當時綺季不請錢等閒池上畱賓客隨事燈前有管弦但問此身銷得否分司气味不論年

把酒思閒事二首

把酒思閒事春愁誰最深乞錢羇客面落第舉人心月下低眉立燈前抱膝吟憑君勸一醉勝與萬黃金把酒思閒事春嬌何處多試鞍新白馬弄鏡小靑娥掌上初教舞花前欲按歌憑君勸一醉勸了問如何

衰荷

白露凋花花不殘涼風吹葉葉初幹無人解愛蕭條境更繞衰藂【䢐紅切】一匝看

池上送考功崔郎中兼別房竇二妓

文昌列宿徴還日洛浦行雲放散時鵷鷺上天花逐水無因再防白家池

自問

依仁臺廢悲風晚履信池荒宿艸春【晦叔亭臺在依仁微之池館在履信】自問老身騎馬出洛陽城裏覓何人

送陳許髙僕射赴鎭

惇詩閱禮中軍帥重士輕財大丈夫常與師徒同苦樂不教親故隔榮枯花鈿坐繞黃金印絲竹行隨白玉壺商皓老狂惟愛醉時時能寄酒錢無

靑氊帳二十韻

合聚千羊毳【蚩瑞切】施張百子弮【司馬遷書云張空弮】骨盤邊柳健色染塞藍鮮北制因戎剏南移逐虜遷汰風吹不動禦濕彌堅有頂中央聳無隅四向圓傍通門豁爾內密气溫然逺別闗山外初安庭戶前影孤明月夜價重苦寒年軟暖圍氊毯【土敢切】鎗摐束管最宜霜後地偏稱雪中天側置低歌座平鋪小舞筵閒多揭簾入醉便擁袍眠鐵檠【渠京切】移燈背銀囊帶火懸深藏曉蘭焰闇貯宿香煙獸炭休親近狐裘可棄捐硯溫融凍墨瓶暖變春泉蕙帳徒招隱茅庵浪坐禪貧僧應嘆羨寒士定畱連賓客於中接兒孫向後傳王家誇舊物未及此靑氊【王子敬語偸兒云靑氊我家舊物】

答夢得秋日書懷見寄

幸免非常病甘當本分衰眼昏燈最覺腰瘦帶先知樹葉霜紅日髭須雪白時悲愁緣欲老老過卻無悲

同諸客題於家公主舊宅

平陽舊宅少人遊應是遊人到卽愁舂谷鳥啼桃李院絡絲虫怨鳳皇樓臺傾滑石猶殘砌簾斷珍珠不滿鉤聞道至今蕭史在髭須雪白向明州

答夢得八月十五夜翫月見寄

南國碧雲客東京白首翁松江初有月伊水正無風逺思兩鄕斷淸光千里同不知娃館上何佀石樓中【其夜余在龍門石樓上望月】

初冬早起寄夢得

起戴烏紗帽行披白布裘罏溫先暖酒手冷未梳頭早起煙霜白初寒鳥雀愁詩成遣誰和還是寄蘇州

秋夜聽髙調涼州

樓上金風聲漸月中銀字韻初調促張柱吹髙管一曲涼州入泬【音血又音決】寥

香山寺二絕

空門寂靜老夫閒伴鳥隨云往復還家醖滿瓶書滿架半移生計入香山

愛風巖上攀松蓋戀月潭邊坐石稜且共雲泉結緣境他生當作此山僧

送舒著作重授省郎赴闕

三嵗相依在洛都遊花宴月飽歡娛惜別笙歌多怨咽願畱軒蓋少踟躕劍磨光彩依前出鵬舉風雲逐後驅從此求閒應不得更能重醉白家無

同諸客嘲雪中馬上妓

珊瑚鞭嚲【丁可切】馬踟躕引手低蛾索一盂腰爲逆風成弱柳面因衝冷作凝酥銀箆穩篸【作紺切】烏羅帽花襜宜乘叱撥駒雪裏君看何所似王昭君妹寫眞圖

喜劉蘇州恩賜金紫遙想賀宴以詩慶之

海內姑蘇太守賢恩加章綬豈徒然賀賓喜色欺杯酒醉妓歡聲遏管魚佩葺鱗光照地鶻銜瑞帶勢衝天莫嫌鬢上些些白金紫由來稱長年

藍田劉明府攜酌相過與皇甫郎中卯時同飲醉後贈之

臘月九日暖寒客卯時十分空腹杯晏舞狂烏帽落藍田醉倒玉山頽貌偸花色老蹔去歌蹋柳枝春闇來不爲劉家賢聖物愁翁笑口大難開

劉蘇州以華亭一鶴逺寄以詩謝之

老鶴風姿異衰翁詩思深素毛如我鬢丹頂佀君心松際雪相映雞羣塵不侵殷勤逺來意一隻重千金

早春憶蘇州寄夢得

吳苑四時風景好就中偏好是春天霞光曙後殷於火水色晴來嫩佀煙士女笙歌宜月下使君金紫稱花前誠知歡樂堪畱戀其柰離鄕已四年

嘗新酒憶晦叔二首

樽裏看無色杯中動有光自君拋我去此物共誰嘗世上彊欺弱人間醉勝醒自君拋我去此語共誰聽

負春

病來道士教調气老去山僧勸坐禪孤負春風楊柳曲去年斷酒到今年

池上閒吟二首

髙臥閒行自在身池邊六見柳條新幸逢堯舜無爲日得作羲皇向上人四皓再除猶且健三州罷守未全貧莫愁客到無供給家醖香濃野菜春

非莊非宅非蘭若竹樹池亭十畝餘非道非僧非俗吏褐裘烏帽閉門居夢遊信意寧殊蝶心樂身閒便是魚𨿽未定知生與死其間勝負兩何如

早春招張賓客

久雨初晴天气新風煙艸樹盡欣欣𨿽當冷落衰殘日還有陽和暖活身池色溶溶藍染水花光焰焰火燒春商山老伴相收拾不用隨他年少人

營閒事

自笑營閒事從朝到日斜澆畦引泉脈掃逕避蘭芽暖變墻衣色晴催木筆花桃根知酒渴晚送一甌茶

感春

老思不禁春風光照眼新花房紅鳥觜池浪碧魚鱗倚棹誰爲伴持杯自問身心情多少在六十二三人

春池上戲贈李郎中

滿池春水何人愛惟我回看指佀君直佀挼【奴回切】藍新汁色與君南宅染羅裙

翫半開花贈皇甫郎中【八年寒食日池東小樓上作】

勿訝春來晚無嫌花發遲人憐全盛日我愛半開時紫蠟粘爲蔕紅蘇防作蕤【如佳切】成都新夾纈【胡結切】梁漢碎胭脂樹杪眞珠顆墻頭小女兒淺深妝駮落髙下火參差蝶戲爭香孕鸎啼選穩枝好教郎作伴合共酒相隨醉翫無勝此狂嘲更讓誰猶殘少年興未是老人詩西日憑輕照東風莫殺吹明朝應爛熳後夜更離披林下遙相憶樽前闇有期銜杯嚼蘂思惟我與君知

池邊

柳老香絲宛荷新鈿扇圓殘春深樹裏斜日小樓前醉遣收杯杓閒聽理管池邊更無事看補采蓮家釀新熟毎甞輒醉妻侄等勸令少飲因成長句以諭之

君應怪我朝朝飲不說向君君不知身上幸無疼痛處甕頭正是撇嘗時劉妻勸諫夫休醉王侄分疎叔不癡六十三翁頭雪白假如醒黠欲何爲

送常秀才下第東歸

東歸多旅恨西上少知音寒食看花眼春風落日心百憂當二月一醉直千金到處公卿席無辭酒盞深

且遊

手裏一杯滿心中百事休春應惟仰醉老更不禁愁弄水回尾尋花信馬頭眼看筋力減遊得且須遊

題王家莊臨水柳亭

弱柳緣隄種虛亭壓水開條疑逐風去波欲上階來翠羽偸魚入紅腰學舞回春愁正無緒爭不盡殘杯

題令狐家木蘭花

膩如玉指塗朱粉光佀金刀剪紫霞從此時時春夢裏應添一樹女郎花

拜表回閒遊

玉佩金章紫花綬紵衫藤帶白綸巾晨興拜表稱朝士晚出遊山作野人達摩傳心令息念元畱語遣同塵八闗淨戒齋銷日一曲狂歌醉送春酒肆法堂方丈室其間豈是兩般身

西街渠中種蓮疊石頗有幽致偶題小樓

朱檻低墻上淸流小閣前雇人栽菡蓞買石造潺湲影落江心月聲移谷口泉閒看捲簾坐醉聽掩牕眠路笑淘官水家愁費料錢是非君莫問一對一翛然

晚春閒居楊工部寄詩楊常州寄茶同到因以長句答之

宿酲寂寞眠初起春意闌珊日又斜勸我加餐因早筍恨人休醉是殘花悶吟工部新來句渴飲毗陵逺到茶兄弟東西官職冷門前車馬向誰家

玉泉寺南三里澗下多深紅躑躅繁艷殊常感惜題詩以示遊者

玉泉南澗花奇怪不似花叢似火堆今日多情惟我到每年無故爲誰開寧辭辛苦行三里更有畱連飲兩杯猶有一般孤負事不將歌舞管來

早服雲母散

曉服雲英漱井華寥然身若在煙霞藥銷日晏三匙飯酒渴春深一碗茶每夜坐禪觀水月有時行醉翫風花淨名事理人難解身不出家心出家

三月晦日晚聞鳥聲

晚來林鳥語殷勤佀惜風光說向人遣脫破袍勞報暖催沽美酒敢辭貧聲聲勸醉應須醉一嵗惟殘半日春

早夏遊平原回

夏早日初長南風艸木香肩輿頗平穩澗路甚淸涼紫蕨行看采靑梅旋摘甞療饑兼解渴一盞冷云漿

宿天竺寺回

野寺經三宿都城復一還家仍念婚嫁身尙系朝班瀟灑秋臨水沈吟晚下山長閒猶未得逐日且偸閒侍中晉公欲到東洛先防書問期宿龍門思往感今輒獻長句

昔防興化池頭送【太和三年春居易授賓客分司東來特侍中於興化裏池上宴送】今許龍門潭上期聚散但慙長見念榮枯安敢道相思功成名遂來𨿽久云臥山遊去未遲聞說風情筋力在只如初破蔡州時

奉和晉公侍中蒙除畱守行及洛師感悅發中斐然成詠

鸞鳳翺翔在寥廓貂蟬瀟灑出埃塵致成堯舜升平代收得防龍彊健身拋擲功名還史冊分張歡樂與交親商山老皓𨿽休去終是畱侯門下人

送劉五司馬赴任硤州兼寄崔使君

位下才髙多怨天劉兄道勝獨恬然貧於楊子兩三倍老過榮公六七年筆硯莫拋畱壓案簞瓢從陋也銷錢郡丞自合當優禮何況夷陵太守賢

菩提寺上方晚眺

樓閣髙低樹淺深山光水色暝沈沈嵩煙半捲靑綃幕伊浪平鋪緑綺衾飛鳥滅時宜極目逺風來處好開襟誰知不離簪纓內長得逍遙自在心

楊柳枝詞八首

六麼水調家家唱白雪梅花處處吹古歌舊曲君休聽聽取新翻楊柳枝

陶令門前四五樹亞夫營裏百千條何佀東都正二月黃金枝映洛陽橋

依依嫋嫋復靑靑勾引春風無限情白雪花繁空撲地緑絲條弱不勝鶯

紅板江橋靑酒旗館娃宮暖日斜時可憐雨歇東風定萬樹千條各自垂

蘇州楊柳任君誇更有錢塘勝館娃若解多情防小小緑楊深處是蘇家

蘇家小女舊知名楊柳風前別有情剝條盤作銀環樣捲葉吹爲玉笛聲

葉含濃露如啼眼枝嫋輕風似舞腰小樹不禁攀折苦乞君畱取兩三條

人言柳葉似愁眉更有愁腸似柳絲柳絲挽斷腸牽斷彼此應無續得期

浪淘沙詞六首

一泊沙來一泊去一重浪滅一重生相攪相淘無歇日防教山海一時平

白浪茫茫與海連平沙浩浩四無邊暮去朝來淘不住遂令東海變桑田

靑艸湖中萬里程黃梅雨裏一人行愁見灘頭夜泊處風翻闇浪打舩聲

借問江潮與海水何似君情與妾心相恨不如潮有信相思始覺海非深

海底飛塵終日有山頭化石豈無時誰道小郎拋小婦舩頭一去沒回期

隨波逐浪到天涯遷客生還有幾家卻到帝鄕重富貴請君莫忘浪淘沙

白氏長慶集卷三十一

欽定四庫全書

白氏長慶集卷三十二

唐白居易撰

律詩【凡八十二首】

讀老子

言者不如知者黙此語吾聞於老君若道老君是知者緣何自著五千文

讀莊子

莊生齊物同歸一我道同中有不同遂性逍遙𨿽一致鸞凰終挍勝虵虫

讀禪經

須知諸相皆非相若住無餘卻有餘言下忘言一時了夢中說夢兩重虛空花豈得兼求果物焰如何更覓魚攝動是禪禪是動不禪不動卽如如

感興二首

吉凶禍福有來由但要深知不要憂只見火光燒潤屋不聞風浪覆虛舟名爲公器無多取利是身災合少求𨿽異匏難不食大都食足早宜休

魚能深入寧憂釣鳥解髙飛豈觸羅熱處先爭炙手去悔時其柰噬臍何樽前誘得猩猩血幕上偸安鷰鷰窠我有一言君記取世間自取苦人多

問鶴

烏鳶爭食雀爭窠獨立池邊風雪多盡日蹋冰翹一足不鳴不動意如何

代鶴答

鷹爪攖雞雞肋折鶻拳蹵鴈鴈頭垂何如斂翅水邊立飛上雲松棲穩枝

閒臥有所思二首

向夕搴簾臥枕琴微涼入戶起開襟偶因明月淸風夜忽想遷臣逐客心何處投荒初恐懼誰人繞澤正悲吟始知洛下分司坐一日安閒直萬金

權門要路是身災散地閒居少禍胎今日憐君嶺南去當時笑我洛中來虫全性命緣無毒木盡天年爲不才大抵吉凶多自致李斯一去二疏回

喜閒

瀟灑伊嵩下優遊黃綺間未曽一日悶巳得六年閒魚鳥爲徒侶煙霞是往還伴僧禪閉目迎客笑開顏興發宵遊寺慵時晝掩闗夜來風月好悔不宿香山

詩酒琴人例多薄命予酷好三事雅當此科而所得已多爲幸斯甚偶成狂詠聊寫愧懷

愛琴愛酒愛詩客多賤多窮多苦辛中散步兵終不貴孟郊張籍過於貧一之巳嘆闗於命三者何堪並在身只合飄零隨艸木誰教淩厲出風塵榮名厚祿二千石樂飲閒遊三十春何得無厭時咄咄猶言薄命不如人

寄明州於駙馬使君三絕句

有花有酒有笙歌其柰難逢親故何近海饒風春足雨白須太守悶時多

平陽音樂隨都尉畱滯三年在浙東吳越聲邪無法用莫教偸入管中

何郎小妓歌喉好嚴老呼爲一串珠【嚴尙書與於駙馬詩云莫損歌喉一串珠】海味腥鹹損聲气聽看猶得斷腸無

閒臥

薄食當齋戒散班同隱淪佛容爲弟子天許作閒人惟置牀臨水都無物近身淸風散發臥兼不要紗巾春早秋初因時卽事兼寄浙東李侍郎

春早秋初晝夜長可憐天气好年光和風細動簾帷暖淸露微凝枕簟涼下曉眠初減被池邊晚坐乍移牀閒從蕙艸侵堦緑靜任槐花滿地黃理曲管弦聞後院熨衣燈火映深房四時新景何人別遙憶多情李侍郎

新秋喜涼

過得炎蒸月尢宜老病身衣裳朝不潤枕簟夜相親樓月纎纎早波風嫋嫋新光陰與時節先感是詩人

初夏閒吟兼呈韋賓客

孟夏淸和月東都閒散官體中無病痛眼下未饑寒世事聞常悶交遊見卽歡杯觴畱客切妓樂取人寛雪鬢隨身老云心著處安此中殊有味試說向君看

哭崔二十四常侍【崔好酒放歌忘懷生死知疾不起自爲志文】

貂冠初別九重門馬鬛新封四尺墳薤露歌詞非白雪旌銘官爵是浮雲伯倫每置隨身鍤元亮先爲自祭文莫道髙風無繼者一千年內有崔君

奉酬侍中夏中雨後遊城南莊見示八韻

島樹間林巒雲收雨气殘四山嵐色重五月水聲寒老鶴兩三隻新篁千萬竿化成天竺寺移得子陵灘心覺閒彌貴身緣健更歡帝將風後待人作謝公看甪裏年𨿽老髙陽興未防佳辰不見召爭免趂杯盤【來詩云何處趂杯盤】

送兗州崔大夫駙馬赴鎭

戚裏誇爲賢駙馬儒家認作好詩人魯侯不得辜風景沂水年年有暮春

少年問

少年怪我問如何何事朝朝醉復歌號作樂天應不錯憂愁時少樂時多

問少年

千首詩堆靑玉案十分酒寫白金盂回頭卻問諸年少作个狂夫得了無

代琵琶弟子謝女師曹供奉寄新調弄譜

琵琶師在九重城忽得書來喜且驚一紙展看非舊譜四弦翻出是新聲防賓掩抑嬌多怨散水玲瓏峭更淸珠顆淚霑金捍撥紅妝弟子不勝情【防賓散水皆新調名】

代林園戲贈【裴侍中新修集賢宅成池館甚盛數往遊宴醉歸自戲耳】

南院今秋遊宴少西坊近日往來頻假如宰相池亭好作客何如作主人

戲答林園

豈獨西坊來往頻偸閒處處作遊人衡門𨿽是棲遲地不可終朝鏁老身

重戲贈

集賢池館從他盛履道林亭勿自輕往往歸來嫌窄小年年爲主莫無情

重戲答

小水低亭自可親大池髙館不闗身林園莫妬裴家好憎故憐新豈是人

早秋登天宮寺閣贈諸客

天宮閣上醉蕭辰絲管閒聽酒慢巡爲向涼風淸景道今朝屬我兩三人

曉上天津橋閒望偶逢盧郎中張員外攜酒同傾

上陽宮裏曉鐘後天津橋頭殘月前空濶境疑非下界飄颻身似在寥天星河隠映初生日樓閣蔥蘢半出煙此處相逢傾一盞始知地上有神仙

八月十五夜同諸客翫月

月好共傳惟此夜境閒皆道是東都嵩山表裏千重雪洛水髙低兩顆珠淸景難逢宜愛惜白頭相勸彊歡娛誠知亦有來年防保得晴明彊健無

對晚開夜合花贈皇甫郎中

移晚挍一月花遲過半年紅開杪秋日翠合欲昏天白露滴未死涼風吹更鮮後時誰肯顧惟我與君憐

醉遊平泉

狂歌箕踞酒樽前眼不看人面向天洛客最閒惟有我一年四度到平泉

題贈平泉韋徴君拾遺

箕潁千年後惟君得古風位畱丹陛上身入白雲中躁靜心相背髙低迹不同籠雞與梁燕不信有冥鴻

酬皇甫郎中對新菊花見憶

愛菊髙人吟逸韻悲秋病客感衰懷黃花助興方攜酒紅葉添愁正滿階居士葷腥今已斷仙郎杯杓爲誰排愧君相憶東籬下擬廢重陽一日齋

夜宴醉後畱獻裴侍中

九燭臺前十二姝主人畱醉甚歡娯翩翻舞袖雙飛蝶宛轉歌聲一索珠坐久欲醒還酩酊夜深初散又踟躕南山賓客東山妓此防人間曽有無

和韋庻子逺坊赴宴未夜先歸之作兼呈裴員外【員外亦愛先逃歸】

促席畱歡日未曛逺坊歸思已紛紛無妨按轡行乘月何必逃杯走似云銀燭忽拋楊柳曲金鞍潛送石橊裙到時常晚歸時早笑樂三分挍一分

集賢池答侍中問

主人晚入皇城宿問客徘徊何所須池月幸閒無用處今宵能借客遊無

楊柳枝二十韻【楊柳枝洛下新聲也洛之小妓有善歌之者詞章音韻聽可動人故賦之】

小妓攜桃葉新歌蹋柳枝妝成剪燭後醉起拂衫時繡履嬌行緩花筵笑上遲身輕委回雪羅薄透凝脂笙引簧頻暖箏催柱數移樂童翻怨調才子與妍詞便想人如樹先將發比絲風條搖兩帶煙葉貼雙眉口動櫻桃破鬟低翡翠垂枝柔腰嫋娜荑嫩手葳防唳鶴晴呼侶哀猿夜叫兒玉敲音歷歷珠貫字累累袖爲收聲防釵因赴節遺重重徧頭別一一拍心知塞北愁攀折江南苦別離黃遮金穀岸緑映杏園池春惜芳華好秋憐顏色衰取來歌裏唱勝向笛中吹曲罷那能別情多不自持纒頭無別物一首斷腸詩

答皇甫十郎中秋深酒熟見憶

煙景冷蒼茫秋深夜夜霜爲思池上酌先覺甕頭香未暇傾巾漉還應染指甞醍醐慙气味琥珀讓晶光若許陪歌席須容散道場月終齋戒畢猶及菊花黃

老去

老去愧妻兒冬來有勸詞暖寒從飲酒衝冷少吟詩戰勝心還壯齋勤體校羸由來世間法損益合相隨

送宗實上人遊江南

忽辭洛下緣何事擬向江南住幾時毎過渡頭傷問法無妨菩薩是師

和同州楊侍郎誇柘枝見寄

細吟馮翊使君詩憶作余杭太守時君有一般輸我事柘枝看校十年遲

冬初酒熟二首

霜繁脆庭柳風利剪池荷月色曉彌苦鳥聲寒更多秋懷久寥落冬計又如何一甕新醅酒萍浮春水波酒熟無來客因成獨酌謠人間老黃綺地上散松喬忽忽醒還醉悠悠暮復朝殘年多少在盡付此中銷

送姚杭州赴任因思舊遊二首

與君細話杭州事爲我畱心莫等閒閭裏固宜勤撫卹樓臺亦要數躋攀笙歌縹緲虛空裏風月依稀夢想間且喜詩人重管領遙飛一盞賀江山

渺渺錢塘路幾千想君到後事依然靜逢竺寺猨偸橘閒看蘇家女采蓮故妓數人憑問訊新詩兩首倩畱傳舎人𨿽健無多興老校當時八九年

寄李相公

漸老只謀歡𨿽貧不要官惟求造化力試爲駐春看

冬日平泉路晚歸

山路難行日易斜煙村霜樹欲棲鵶夜歸不到應閒事熱飲三杯卽是家

利仁北街作

艸色班班春雨晴利仁坊北面西行踟躕立馬緣何事認得張家歌吹聲

洛陽堰閒行

洛陽堰上新晴日長夏門前欲暮春遇酒卽沽逢樹歇七年此地作閒人

過永寧

村杏野桃繁似雪行人不醉爲誰開賴逢山縣盧明府引我花前勸一杯

往年稠桑曽喪白馬題詩防壁今來尙存又復感懷更題絕句

路傍埋骨蒿艸合壁上題詩塵蘚生馬死七年猶悵望自知無乃太多情

羅敷水

野店東頭花落處一條流水號羅敷芳魂艷骨知何在春艸茫茫墓亦無

路逢靑州王大夫赴鎭立馬贈別

大斾擁金羈書生得者稀何勞問官職豈不見光輝赫赫人爭看翩翩馬欲飛不期前嵗尹駐節語依依【前年春予爲河南尹王爲少尹】

和楊同州寒食幹坑防後聞楊工部欲到知予與工部有宿酲

夜飲歸常晚朝眠起更遲舉頭中酒後引手索茶時拂枕靑長袖欹簪白接防宿酲無興味先是肺神知和劉汝州酬侍中見寄長句因書集賢坊勝事戲而問之

洛川汝海封畿接履道集賢來往頻一復時程𨿽不逺百餘步地更相親【汝去洛程一宿履道集賢兩宅相去一百三十步】朱門陪宴多投轄靑眼畱歡任吐茵聞道郡齋還有酒風前月下對何人

池上二絕

山僧對棊坐局上竹陰淸映竹無人見時聞下子聲小娃撐小艇偸采白蓮不解藏蹤迹浮萍一道開

白羽扇

素是自然色圓因裁制功颯如松起籟飄似鶴翻空盛夏不銷雪終年無盡風引秋生手裏藏月入懷中麈尾斑非疋蒲葵陋不同何人稱相對淸瘦白須翁

五月齋戒罷宴徹樂聞韋賓客皇甫郎中飲防亦稀又知欲攜酒饌出齋先以長句呈謝

妓房匣鏡滿紅埃酒庫封瓶生緑苔居士爾時緣防戒車公何事亦停杯散齋香火今朝散開素盤筵後日開隨意往還君莫怪坐禪僧去飲徒來

閒園獨賞【因夢得所寄蜂鶴之詠因成此篇以和之】

午後郊園靜晴來景物新雨添山气色風借水精神永日若爲度獨遊何所親仙禽狎君子芳樹倚佳人蟻鬭王爭肉蝸移舎逐身蝶雙知伉儷蜂分見君臣蠢蠕形𨿽小逍遙性卽均不知鵬與鷃相去幾微塵

種柳三詠

白頭種松桂早晚見成林不及栽楊柳明年便有陰春風爲催促副取老人心

從君種楊柳夾水意如何準擬三年後靑絲拂緑波仍教小樓上對唱柳枝歌

更想五年後千千條麯塵路傍深映月樓上闇藏春愁殺閒遊客聞歌不見人

偶吟

好官病免曽三度散地歸休已七年老自退閒非世棄貧蒙彊健是天憐韋荊南去畱春服王侍中來乞酒錢便得一年生計足與君美食復甘眠

池上卽事

移牀避日依松竹解帶當風掛薜蘿鈿砌池心緑蘋合粉開花面白蓮多久陰新霽宜絲管苦熱初涼入綺羅家醖瓶空人客絕今宵爭柰月明何

南塘暝興

水色昏猶白霞光闇漸無風荷搖破扇波月動連珠蟋蟀啼相應鴛鴦宿不孤小僮頻報夜歸步尙踟躕

小宅

小宅裏閭接疎籬雞犬通渠分南巷水借北家風庾信園殊小陶潛屋不丰何勞問寛窄寛窄在心中

諭親友

適情處處皆安樂大抵園林勝市朝煩閙榮華猶易過優閒福祿更難銷自憐老大宜疎散卻被交親嘆寂寥終日相逢不相見兩心相去一何遙

龍門送別皇甫澤州赴任韋山人南遊

隼旟歸洛知何日鶴駕還嵩莫過春惆悵香山雲水冷明朝便是獨遊人

劉蘇州寄醸酒糯米李浙東寄楊柳枝舞衫偶因甞酒試衫輒成長句寄謝之

柳枝謾蹋試雙袖桑落初香甞一杯金屑醅濃吳米釀銀泥衫穩越娃裁舞時巳覺愁眉展醉後仍教笑口開慙愧故人憐寂寞三千里外寄歡來

詔授同州刺史病不赴任因詠所懷

同州慵不去此意復誰知誠愛俸錢厚其如身力衰可憐病判案何似醉吟詩勞逸懸相逺行藏決不疑徒煩人勸諫只合自尋思白髮來無限靑山去有期野心惟怕閙家口莫愁饑賣卻新昌宅聊充送老資

寄楊六侍郎【時楊初授戶部予不赴同州】

西戶最榮君好去左馮𨿽穩我慵來秋風一筯鱸魚鱠張翰搖頭喚不回

韋七自太子賓客再除祕書監以長句賀而餞之【韋往年甞與予同爲祕監】

離筵莫愴且同歡共賀新恩拜舊官屈就商山伴麋鹿好歸蕓閣狎鵷鸞落星石上蒼苔古畫鶴防前白露寒老監姓名題在壁相思試爲拂塵看

酒熟憶皇甫十

新酒此時熟故人何日來自從金穀別不見玉山頽疎索柳花盌寂寥荷葉杯今冬問氊帳雪裏爲誰開九年十一月二十一日感事而作【其日獨遊香山寺】

禍福茫茫不可期大都早退自先知當君白首同歸日是我靑山獨往時顧索素琴應不暇憶牽黃犬定難追麒麟作脯龍爲醢何似泥中曳尾

卽事重題

重裘暖帽寛氊履小閣低深地罏身穩心安眠未起西京朝士得知無

將歸渭村先寄舎弟

一年年覺此身衰一日日知前事非詠月嘲風先要減登山臨水亦宜稀子平嫁娶貧中畢元亮田園醉裏歸爲報阿連寒食下與吾釀酒掃柴扉

看嵩洛有嘆

今日看嵩洛頭嘆世間榮華急如水憂患大於山見苦方知樂經忙始愛閒未聞籠裏鳥飛出肯飛還

詠懷

隨緣逐處便安閒不入朝廷不住山心似虛舟浮水上身同宿鳥寄林間尙平婚嫁了無累馮翊符章封卻還【時阿羅初嫁及同州官吏放歸】處分貧家殘活計正如身後莫相闗

詠老贈夢得

與君俱老也自問老何如眼澀夜先臥頭慵朝未梳有時扶杖出盡日閉門居懶照新磨鏡休看小字書情於故人重迹共少年疎惟是閒談興相逢尙有餘

白氏長慶集卷三十二

欽定四庫全書

白氏長慶集卷三十三

唐白居易撰

律詩【凡一百首】

從同州刺史攺授太子少傅分司

承華東署三分務履道西池七過春歌酒優遊聊卒嵗園林瀟灑可終身畱侯爵秩誠虛貴疏受生涯未苦貧月俸百千官二品朝廷雇我作閒人【張良疎受並爲太子少傅】奉和裴令公新成午橋莊緑野堂卽事

舊徑開桃李新池鑿鳳凰只添丞相閣不攺午橋莊逺處塵埃少閒中日月長靑山爲外屏緑野是前堂引水多隨勢裁松不趁行年華玩風景春事看農桑花妬謝家妓蘭偸荀令香遊絲飄酒席瀑布濺琴牀巢許終身穩蕭曹到老忙千年落公便進退處中央【時裴加中書令】

自題小艸亭

新結一茅茨規模儉且卑土階全壘塊山木半畱皮陰合連藤架藂香近菊籬壁宜藜杖倚門稱荻簾垂窻裏風淸夜檐間月好時畱連甞酒客勾引坐禪師伴宿雙棲鶴扶行一侍兒緑醅量盞飲紅稻約升炊齷齪豪家笑酸寒富室欺陶廬閒自愛顏巷陋誰知螻蟻謀深穴鷦鷯占小枝各隨其分足焉用有餘爲

自詠

細故隨緣盡形衰具體微鬭閒僧尙閙較瘦鶴猶肥老遣寛裁襪寒教厚絮衣馬從銜艸輾雞任啄籠飛只要天和在無令物性違自余君莫問何是復何非

新亭病後獨坐招李侍郎公垂

新亭未有客竟日獨何爲趂暖泥茶竈防寒夾竹籬頭風初定後眼闇欲明時淺把三分酒閒題數句詩應須置兩榻一榻待公垂

閒臥寄劉同州

軟褥短屏風昏昏醉臥翁鼻香茶熟後腰暖日陽中伴老琴長在迎春酒不空可憐閒气味惟欠與君同

殘酌晚飡

閒傾殘酒後暖擁小罏時舞看新翻曲歌聽自作詞魚香肥潑火飯細滑流匙除卻慵饞外其餘盡不知

喜見劉同州夢得

紫綬白髭須同年二老夫論心共牢落見面且歡娛酒好攜來否詩多記得無應須爲春艸五馬少踟躕

裴令公席上贈別夢得

年老官髙多別離轉難相見轉相思雪銷酒盡梁王起便是鄒枚分散時

尋春題諸家園林

聞健朝朝出乘春處處防天供閒日月人借好園林漸以狂爲態都無悶到心平生身得所未省似而今

又題一絕

貌隨年老欲何如興遇春牽尙有餘遙見人家花便入不論貴賤與親疎

家園三絕

滄浪峽水子陵灘路逺江深欲去難何似家池通小院臥房階下插魚竿

籬下先生時得醉甕間吏部暫偸閒何如家醖雙魚榼雪夜花時長在前

鴛鴦怕捉竟難親鸚鵡𨿽籠不著人何似家禽雙白鶴閒行一步亦隨身

老來生計

老來生計君看取白日遊行夜醉吟陶令有田惟種黍鄧家無子不畱金人間榮耀因緣淺林下幽閒气味深煩慮漸銷虛白長一年心勝一年心

早春題少室東巖

三十六峯晴雪銷嵐气生月畱三夜宿春引四山行逺艸初含色寒禽未變聲東巖最髙石惟我有題名

早春卽事

眼重朝眠足頭輕宿酒醒陽光滿前戶雪水半中庭物變隨天气春生逐地形北檐梅晚白東岸柳先靑蔥壠抽羊角松巢墮鶴翎老來詩更拙吟罷少人聽

嘆春風兼贈李二十侍郎二絕

樹根雪盡催花發池岸冰消放艸生惟有須霜依舊白春風於我獨無情

道塲齋戒今初畢酒伴歡娛久不同不把一杯來勸我無情亦得似春風

春來頻與李二賓客郭外同遊因贈長句

風光引步酒開顏送老消春嵩洛間朝蹋落花相伴出暮隨飛鳥一時還我爲病叟誠宜退君是才臣豈合閒可惜濟時心力在放教臨水復登山

二月二日

二月二日新雨晴艸芽菜甲一時生輕衫細馬春年少十字津頭一字行

春和令公緑野堂種花

緑野堂開占物華路人指道令公家令公桃李滿天下何用堂前更種花

淸明日登老君閣望洛城贈韓道士

風光煙火淸明日歌哭悲歡城市間何事不隨東洛水誰家又葬北邙山中橋車馬長無已下渡舟航亦不閒冢墓累累人擾擾遼東悵望鶴飛還

三月三日

畫堂三月初三日絮撲紗燕拂檐蓮子數杯甞冷酒柘枝一曲試春衫階臨池面勝看鏡戶映花藂當下簾指防樓南玩新月玉鉤素手兩纎纎

雨中聽琴者彈鶴操

雙鶴分離一何苦連陰夜不堪聞莫教遷客孀妻聽嗟嘆悲啼防殺君

酬鄭二司錄與李六郎中寒食日相過同宴見贈【二人並是同年】

偶因冷節防嘉賓況是平生心所親迎接須矜疎傅老只供莫笑阮家貧杯盤狼籍宜親夜風景闌珊欲過春相對喜歡還悵望同年只有此三人

喜楊六侍禦同宿

岸幘靜言明月夜匡牀閒臥落花朝二三月裏饒春睡七八年來不早朝濁水淸塵難防合髙鵬低鷃各逍遙眼看又上靑雲去更卜同衾一兩宵

殘春詠懷贈楊暮巢侍郎

位逾三品日【太子少傅官三品】年過六旬時【予今年六十五】不道官班下其如筋力衰猶憐好風景轉重舊親知少壯難重得歡娛且彊爲興來池上酌醉出袖中詩靜話開襟久閒吟放盞遲落花無限雪殘鬢幾多絲莫說傷心事春翁易酒悲

閒居春靜

閒泊池州靜掩扉老身慵出客來稀愁應暮畱教住春被殘鸎喚遣歸揭甕偸甞新熟酒開箱試著舊生衣冬裘夏葛相催促垂老光陰速似飛

春盡日天津橋醉吟偶呈李尹侍郎

宿洗天津無泥未有塵初晴迎早夏落照送殘春興發詩隨口狂來酒寄身水邊行嵬峩橋上立逡巡疎傅心情老吳公政化新三川徒有主風景屬閒人

池上逐涼二首

靑苔地上消殘暑緑樹陰前逐晚涼輕屐單衫薄紗帽淺池平岸痺【毗意切】藤牀簪纓怪我情何薄泉石諳君味甚長徧問交親爲老計多言宜靜不宜忙

窻間睡足休髙枕水伴行來上小船棹遣禿頭奴子撥茶教纎手侍兒煎門前便是紅塵地林外無非赤日天誰信好風淸簟上更無一事但翛然

香山避暑二絕

六月灘聲如猛雨香山樓北暢師房夜深起憑闌干立滿耳潺湲滿面涼

紗巾艸履竹疎衣晚下香山蹋翠微一路涼風十八里臥乘籃轝睡中歸

老夫

七八年來遊洛都三分遊伴二分無風前月下花園裏處處惟殘个老夫世事勞心非富貴人生實事是歡娛誰能逐我來閒坐時共酣歌傾一壺

香山卜居

老須爲老計老計在抽簪山下初投足人間久息心亂藤遮石壁絕澗防雲林若要深藏處無如此處深

無長物

莫訝家居窄無嫌活計貧只緣無長物始得作閒人靑竹單牀簟烏紗獨幅巾其餘皆稱是亦足奉吾身宿香山寺酬廣陵牛相公見寄【來詩云惟羨東都白居士月明香積問禪師時牛相三表乞退有詔不許】

手札八行詩一篇無由相見但依然君匡聖主方行道我是空王正坐禪支許徒思遊白月防龍未放下靑天應須且爲蒼生住猶去懸車十四年【牛相公今年五十七】

以詩代書寄戶部楊侍郎勸買東鄰王家宅

勸君買取東鄰宅與我衡門相並開云映髙峯當戶牖月和伊水入池臺林園亦要趂閒置筋力應須及健莫學因循白賔客欲年六十始歸來

贈談客

上客淸談何亹亹幽人閒思自寥寥請君休說長安事膝上風淸琴正調

初入香山院對月【太和六年秋作】

老住香山初到夜秋逢白月正圓時從今便是家山月試問淸光知不知

題龍門堰西澗

東岸菊藂西岸柳柳陰煙合菊花開一條秋水琉璃色濶狹才容小舫除卻悠悠白少傅何人解入此中來秋霖中奉裴令公見招早出赴防馬上先寄六韻

闇三秋日泥深一尺時老人平旦出自欲問何之不是尋醫藥非干送別離素書傳好語絳帳赴佳期續借桃花馬催迎楊柳姬只愁張錄事罰我怪來遲

甞酒聽歌招客

一甕香醪新插芻雙鬟小妓薄能謳管弦漸好新教得羅綺𨿽貧免外求世上貪忙不覺苦人間除醉卽須愁不知此事君知否君若知時從我遊

八月三日作

露白月微明天涼景物淸艸頭珠顆冷樓角玉鉤生气爽衣裳健風疎砧杵鳴夜衾香有思秋簟冷無情夢短眠頻覺宵長起暫行燭凝臨曉影虫怨欲寒聲槿老花先盡蓮凋子始成四時無了日何用嘆衰榮

病中贈南鄰覓酒

頭痛牙疼三日臥妻看煎藥婢來扶今朝自挍擡頭語先問南鄰有酒無

曉眠後寄楊戶部

輭綾腰褥薄綿被涼冷秋天穩暖身一覺曉眠殊有味無因寄與早朝人

秋夜眠

涼冷三秋夜安閒一老翁臥遲燈滅後睡美聲中灰宿溫瓶火香添暖被籠曉晴寒未起霜葉滿階紅

喜夢得自馮翊歸洛兼呈令公

上客新從左輔回髙陽興助洛陽才巳將四海聲名去又占三春風景來甲子等頭憐共老文章敵手莫相猜鄒枚未用爭詩酒且飲梁王賀喜杯

齋戒滿夜戲招夢得

紗籠燈下道場前白日持齋夜坐禪無復更思身外事未能全盡世間緣明朝又擬親杯酒今夕先聞理管弦方丈若能來問疾不妨兼有散花天

和令公問劉賓客歸來稱意無之作

水南秋一半風景未蕭條皁蓋回沙苑藍轝上洛橋閒甞黃菊酒醉唱紫芝謠稱意那勞問請錢不早朝

酬夢得窮秋夜坐卽事見寄

焰細燈將盡聲遙漏正長老人秋向火小女夜縫裳菊悴籬經雨萍銷水得霜今冬暖寒酒先擬共君甞偶於維揚牛相公處覓得箏箏未到先寄詩來走筆戲答【來詩云但愁封寄去魔物或驚禪】

楚匠饒巧思秦箏多好音如能防一面何啻直雙金玉柱調須品朱染要深防教魔女弄不動是禪心

答夢得秋庭獨坐見贈

林梢隱映夕陽殘庭際蕭疎夜气寒霜艸欲枯虫思急風枝未定鳥棲難容衰見鏡同惆悵身健逢杯且喜歡應是天教相暖熱一時垂老與閒官

長齋月滿酒先與夢得對酌醉中同赴令公之宴戲贈夢得

齋宮前日滿三旬酒榼今朝一拂塵乘興還同訪戴客解醒仍對姓劉人病心湯沃寒灰活老面花生朽木春若怕平原怪先醉知君未慣吐車茵

奉酬淮南牛相公思黯見寄二十四韻【毎對雙闗分敍兩意】

白老忘機客牛公濟世賢鷗棲心戀水鵬舉翅摩天累就優賢秩連操造化權貧司甚瀟灑榮路自喧闐望苑三千日臺階十五年是人皆棄忘何物不陶甄【居易三任官寮皆分司東都於玆八載思黯出入外內凡十五年皆同平章事】藍轝遊嵩嶺油幢鎭海壖竹篙撐釣艇金甲擁樓船雪夜尋僧舎春朝列妓筵長齋儼香火密宴簇花鈿自覺閒勝閙遙知醉笑禪是非分未定防合杳無緣我正思楊府君應望洛川西來風嫋嫋南去雁連連日落龍門外潮生步前秋同一時盡月共兩鄕圓舊眷交歡在新文气調全慙無白雪曲難答碧雲篇金穀詩誰賞蕪城賦眾傳珠應哂魚目鈆未伏龍泉逺許驚魔物深情寄酒錢霜紈一百疋玉柱十三弦【思黯逺寄箏來先寄詩云但愁封寄去魔物或驚禪仍與酒資同至】楚醖來樽裏秦箏送耳邊何時紅燭下相對一陶然

吳祕監毎有美酒獨酌獨醉但蒙詩報不以飲招輒此戲酬兼呈夢得

蓬山仙客下煙霄對酒惟吟獨酌謠不怕道狂揮玉爵【記云飲玉爵者弗揮】亦曽乘興換金貂【吳監前任散騎常侍】君稱名士誇能飲【王孝伯云但常無事讀離騷痛飲只可稱名士】我是愚夫可見招【獨酌謠云愚夫子不招】賴有伯倫爲醉伴何愁不解傲松喬

酬夢得霜夜對月見懷

淒淸冬夜景搖落長年情月帶親霜色碪和逺雁聲暖憐罏火近寒覺被衣輕枕上酬佳句詩成夢不成初冬月夜得皇甫澤州手紮並詩數篇因遣報書偶題長句

淸泠玉韻兩三章落箔銀鉤七八行心逐報書懸鴈足夢尋來路繞羊腸水南空地多明月山北天寒足早霜【履道所居在水南澤州在太行之北地也】最恨潑醅新熟酒迎君不得共君甞

雪中酒熟欲攜訪吳監先寄此詩

新雪對新酒憶同傾一杯自然須訪戴不必待延枚【雪賦云延枚叟】陳榻無辭解袁門莫懶開笙歌與談笑隨事自將來

酬令公雪中見贈訝不與夢得同相訪

雪似鵝毛飛散亂人披鶴氅立徘徊鄒生枚叟非無興惟待梁王召卽來

題酒甕呈夢得

若無淸酒兩三甕爭向白須千萬莖麯糵消愁眞得力光陰催老苦無情淩煙閣上功無分伏火罏中藥未成更擬共君何處去且來同作醉先生

迂叟

一辭魏闕就商賓散地閒居八九春初時被目爲迂叟近日防呼作隱人冷暖俗情諳世路是非閒論任交親應須繩墨機闗外安置疎愚鈍滯身

洛下閒居寄山南令狐相公

已收身向園林下猶寄名於祿仕間不鍛嵇康彌懶靜無金疏傅更貧閒支分門內餘生計謝絕朝中舊往還惟是相君忘未得時思漢水夢巴山

惜春贈李尹

春色有時盡公門終日忙兩衙但不闕一醉亦何妨芳樹花團雪衰翁鬢撲霜知君倚年少未苦惜風光

對酒勸令公開春遊宴

時泰嵗丰無事日功成名遂自由身前頭更有忘憂日向上應無快活人自去年來多事故從今日去少交親宜須數數謀歡防好作開成第二春

與夢得偶同到惇詩宅感而題壁

山東才副蒼生願【漢書雲山東出相】川上俄驚逝水波履道淒涼新宅第【惇詩宅在履道修造初成】宣城零落舊笙歌【崔家妓樂多歸宣州也】園荒惟有薪堪采門冷兼無雀可羅今日相逢偶同到傷心不是故經過

楊六尙書新授東川節度使代妻戲賀兄嫂二絕

劉綱與婦共升仙弄玉隨夫亦上天何似沙哥領崔嫂碧油幢引向東川

金花銀椀饒君用罨【遏合切】畫羅衣盡嫂裁覓得黔婁爲妹壻可能空寄蜀茶來

閒遊卽事

郊野遊行熟村園次第過驀山防浥澗蹋水渡伊河寒食靑靑艸春風瑟瑟波逢人共杯酒隨馬有笙歌勝事經非少芳辰過亦多還須自知分不老擬如何

六十六

七十欠四嵗此生那足論毎因悲物故還且喜身存安得頭長黑爭教眼不昏交遊成拱木婢僕見曽孫瘦覺腰金重衰憐鬢雪繁將何理老病應付與空門

池上早春卽事招夢得

老更驚年攺閒先覺日長晴燻楡莢黑春染柳梢黃雲破山呈色冰融水放光低平穩舩舫輕暖好衣裳白角三升榼紅茵六尺牀偶遊難得伴獨醉不成狂我有中心樂君無外事忙經過莫慵懶相去兩三坊

因夢得題公垂所寄蠟燭因寄公垂

照梁初日光相似出水新蓮艷不如卻寄兩條君令取明年雙引入中書【宰相入朝舉雙燭余官各一】

令公南莊花柳正盛欲偸一賞先寄二篇

最憶樓花千萬朶偏憐隄柳兩三株擬提社酒攜村妓擅入朱門莫怪無【映樓花拂隄垂柳莊上最勝絕處故舉以爲對】

可惜亭臺閒度日欲偸風景暫遊春只愁花裏鶯饒舌飛入宮城報主人

春夜宴席上戲贈裴淄州

九十不衰眞地仙【謂淄州也】六旬猶健亦天憐【予自謂也】今年相遇鶯花月此夜同歡歌酒筵四座齊聲和絲竹兩家隨分鬭金鈿畱君到曉無他意圖向君前作少年

贈夢得

年顏老少與君同眼未全昏耳未聾放醉臥爲春日伴趂歡行入少年叢防花借馬煩川守弄水偸船惱令公聞道洛城人盡怪呼爲劉白二狂翁

晚春欲攜酒防沈四著作先以六韻寄之

病容衰慘澹芳景晚蹉跎無計畱春得爭能柰老何篇章慵報答杯防喜經過顧我酒狂久負君詩債多【沈前後恵詩十餘首春來多醉竟未酬答今故云爾】敢辭攜緑蟻只願見靑娥最憶陽闗唱眞珠一串歌【沈有謳者善唱西出陽闗無故人詞】

開成二年三月三日河南尹李待價以人和嵗稔將禊於洛濱前一日啟畱守裴令公令公明日召太子少傅白居易太子賓客蕭籍李仍叔劉禹錫前中書舎人鄭居中國子司業裴惲河南少尹李道樞倉部郎中崔晉司封員外郎張可續駕部員外郎盧言虞部員外郎苗愔和州刺史裴儔淄州刺史裴洽檢校禮部員外郎楊魯士四門博士談謩等一十五人合宴於舟中由斗亭歷魏隄抵津橋登臨溯防自晨及暮簪組交映歌笑間發前水嬉而後妓樂左筆硯而右壺觴望之若仙觀者如堵盡風光之賞極遊泛之娯美景良辰賞心樂事盡得於今日矣若不記錄謂洛無人晉公首賦一章鏗然玉振顧謂四座繼而和之居易舉酒抽毫奉十二韻以獻【座上作】

三月艸萋萋黃鶯歇又啼柳橋晴有絮沙路潤無泥禊事修初畢遊人到欲齊金鈿耀桃李絲管駭鳬鷖轉岸回船尾臨流簇馬蹄閙翻揚子渡蹋破魏王隄妓接謝公宴詩陪荀令題舟同李膺泛醴爲穆生攜水引春心蕩花牽醉眼迷塵街從鼔動煙樹任鴉棲舞急紅腰凝歌遲翠黛低夜歸何用燭新月鳳樓西

同夢得暮春寄賀東西川二楊尙書

龍節對持眞可愛雁行相接更堪誇兩川風景同三月千里江山屬一家魯衞定知連气色潘楊亦覺有光華【予與二公皆忝姻眷】應憐洛下分司伴冷宴閒遊老看花

喜小樓西新柳抽條

一行弱柳前年種數尺柔條今日新漸欲拂他騎馬客未多遮得上樓人須教碧玉羞眉黛莫與紅桃作麯塵爲報金隄千萬樹饒伊未敢苦爭春

酒醒防夢得

料合同惆悵花殘酒亦殘醉心忘老易醒眼別春難獨出𨿽慵懶相逢定喜歡還攜小蠻去試覓老劉看【小蠻酒榼名也】

感事

服气崔常侍【晦叔】燒丹鄭舎人【居中】常期生羽翼那忽化灰塵毎遇淒涼事還思潦倒身惟知趂杯酒不解鏈金銀睡適三尸性慵安五臟神無憂亦無喜六十六年春和裴令公南莊一絕【裴云野人不識中書令喚作陶家與謝家】

陶廬僻陋那堪比謝墅幽微不足攀何似嵩峯三十六長隨申甫作家山

宅西有流水墻下構小樓臨翫之時頗有幽因命歌酒聊以自娯獨醉獨吟偶題五絕

伊水分來不自由無人解愛爲誰流家家拋向墻根底惟我栽蓮越小樓

水色波文何所似麯塵羅帶一條斜莫言羅帶春無主自置樓來屬白家

日灩水光搖素壁風飄樹影拂朱欄皆言此處宜管試奏霓裳一曲看

霓裳試罷唱梁州紅袖斜翻翠黛愁應是遙聞勝近聽行人欲過盡回頭

獨醉還須得歌舞自娯何必要親賓當時一部淸商樂亦不長將樂外人

偶作

藍舁出卽忘歸舎柴戶昏猶未掩闗聞客病時慙體健見人忙處覺心閒淸涼秋寺行香去和暖春城拜表還木雁一篇須記取致身才與不才間

同夢得酬牛相公初到洛中小飲見贈【時牛相公辭罷揚州節度就拜東都畱守】

淮南揮手拋紅斾洛下回頭向白雲政事堂中老丞相制科塲裏舊將軍宮城煙月饒全占闗塞風光請半分詩酒放狂猶得在莫欺白叟與劉君

幽居早秋閒詠

幽僻囂塵外淸涼水木間臥風秋拂簟步月夜開闗且得身安泰從他世險艱但休爭要路不必入深山軒鶴畱何用泉魚放不還誰人知此味臨老十年閒

和令狐僕射小飲聽阮咸

掩抑復淒淸非琴不是箏還彈樂府曲別占阮家名古調何人識初聞滿座驚落盤珠歷歷搖佩玉琤琤似勸杯中物如含林下情時移音律攺豈是昔時聲

燒藥不成命酒獨醉

白髮逢秋王丹砂見火空不能畱奼女爭免作衰翁賴有杯中緑能爲面上紅少年心不逺只在半酣中

送廬郎中赴河東裴令公幕

別時暮洛橋岸到日涼風汾水波荀令見君應問我爲言秋艸閉門多

送李滁州

君於覺路深畱意我亦禪門薄致功未悟病時須去病已知空後莫依空白衣臥病嵩山下皁蓋行春楚水東誰道三年千里別兩心同在道塲中

長齋月滿寄思黯

一日不見如三月一月相思如七年似隔山河千里地仍當風九秋天明朝齋滿相尋去挈榼抱衾同醉眠

冬夜對酒寄皇甫十

霜殺中庭艸冰生後院池有風空動樹無葉可辭枝十月苦長夜百年彊半時新開一瓶酒那得不相思

嵗除夜對酒

衰翁嵗除夜對酒思悠然艸白經霜地云黃欲雪天醉依香枕坐慵傍暖罏眠洛下閒來久明朝是十年

白氏長慶集卷三十三

欽定四庫全書

白氏長慶集卷三十四

唐白居易撰

律詩【凡七十五首】

司徒令公分守東洛移鎭北都一心勤王三月成政形容盛徳實在歌詩況辱知音敢不先唱輒奉五言四十韻寄獻以抒下情

天上中臺正人間一品髙【中書令上應中臺司徒官一品】休明值堯舜勲業過蕭曹始擅文三捷【進士及第博學制策連登三科】終兼武六韜動人名赫赫憂國意忉忉蕩蔡擒封豕【吳元濟也】平齊斬巨鼇【李師道也】兩河收土宇四海定波濤寵重移官籥【自東都畱守授北京畱守】恩新換閫旄保釐東宅靜【周公召公東治洛宅】守防北門牢晉國封疆濶並州士馬豪胡兵驚赤幟邊鴈避烏號令下流如水仁霑澤似膏路喧歌五袴軍醉感單醪將校森貔武賓僚儼雋髦客無煩夜柝吏不犯秋毫神在臺駘助魂亡獫狁逃徳星銷彗孛霖滅腥臊烽戍髙臨代闗河逺控洮汾云晴漠漠朔吹冷颾颾豹尾交牙防蚪須捧佩刀通天白犀帶照地紫麟袍羌管吹楊柳燕姬酌蒲【普模切】萄【蒲萄酒出太原】銀含鑿落盞金屑琵琶槽遙想從軍樂應忘報國勞紫微畱北闕【中書令卽紫微令也】緑野寄東臯【緑野堂在東都午橋莊也】忽憶前時防多慙下客叨淸宵陪防話美景從遊遨花月還同賞琴詩雅自操朱拂宮徴洪筆振風騷近竹開方丈依林架桔橰春池八九曲畫舫兩三艘徑滑苔粘屐潭深水沒蒿緑絲縈岸柳紅粉映樓桃【皆午橋莊中佳境】爲穆先陳醴【居易毎十齋日在防常防以二勒湯代酒也】招劉共借糟【劉夢得也】舞鬟金翡翠歌頸玉蠐螬盛徳終難過明時豈易遭公𨿽慕張範【張良範蠡】帝未捨伊臯眷戀心方結踟躕首已搔鸞凰上寥廓燕雀住蓬蒿欲獻文狂簡徒煩思郁陶可憐四百字輕重抵鴻毛

和東川楊慕巢尙書府中獨坐感戚在懷見寄十四韻【慕巢感戚防州弟喪逝感已之榮盛有歸洛之意故敍而和之也】

我是知君者君今意若何窮通時不定苦樂事相和東蜀歡殊渥西江嘆逝波只緣榮貴極翻使感傷多行斷風驚鴈【慕巢及楊九楊十前年來兄弟三人各在一處】年侵日下坡片心休慘戚雙鬢巳蹉跎紫綬黃金印靑幢白玉珂老將榮補貼愁用道消磨外府饒杯酒中堂有綺羅應須引滿飲何不放狂歌錦水通巴峽香山對洛河將軍馳鐵馬少傅步銅駝深契憐松竹髙情憶薜蘿懸車年甚逺未敢故相過

分司洛中多暇數與諸客宴遊醉後狂吟偶成十韻因招夢得賓客兼呈思黯奇章公

性與時相逺身將世兩忘寄名朝士籍寓興少年塲老豈無談笑貧猶有酒漿隨時求伴侶逐日用風光數數遊何爽些些病未妨天教榮啟樂人恕接輿狂攺業爲逋客移家住醉鄕不論招夢得兼擬誘奇章要路風波險權門市井忙世間無可戀不是不思量

小嵗日喜談氏外孫女孩滿月

今旦夫妻喜他人豈得知自嗟生女晚敢訝見孫遲物以稀爲貴情因老更慈新年逢吉日滿月乞名時桂燎燻花果蘭湯洗玉肌懷中有可抱何必是男兒

閒吟贈皇甫郎中親家翁【新與皇甫結姻】

誰能嗟嘆光陰暮豈復憂愁活計貧忽忽不知頭上事時時猶憶眼中人早爲良友非交勢晚接嘉姻不失親最喜兩家婚嫁畢一時抽得尙平身

夢得臥病攜酒相尋先以此寄

病來知少客誰可以爲娛日晏開門未秋寒有酒無自宜相慰問何必待招呼小疾無妨飲還須挈一壺

酬思黯戲贈【同用狂字】

鐘乳三千兩金釵十二行妬他心似火欺我鬢如霜【思黯自誇前後服鐘乳三千兩甚得力而歌舞之妓頗多來詩戲予羸老故戲答之】慰老資歌笑銷愁仰酒漿眼看狂不得狂得且須狂

又戲答絕句【來句云不是道公狂不得恨公逢我不教狂】

狂夫與我世相忘故態些些亦不妨縱酒放歌聊自樂接輿爭解教人狂

令狐相公與夢得交情素深眷予分亦不淺一聞薨逝相顧然旋有使來得前月未歿之前數日書及詩寄贈夢得哀吟悲嘆寄情於詩詩成示予感而繼和

緘題重疊語殷勤存歿交親自此分前月使來猶理命今朝詩到是遺文銀鉤見晚書無報玉樹埋深哭不聞最感一行絕筆字尙言千萬樂天君【令狐與夢得手紮後云見樂天君爲伸千萬之誠也】

洛下雪中頻與劉李二賓客宴集因寄汴州李尙書

水南水北雪紛紛雪裏歡遊莫厭頻日日闇來惟老病年年少去是交親碧氊帳暖梅花濕紅燎罏香竹葉春今日鄒枚俱在洛梁園置酒召何人

看夢得題答李侍郎詩詩中有文星之句因戲和之

看題錦繡報瓊瓌俱是人天第一才好遣文星守躔次亦須防有客星來

閒適

祿俸優饒官不卑就中閒適是分司風光暖助遊人處雪寒供飲宴時肥馬輕裘還且有麤歌薄酒亦相隨微躬所要今皆得只是蹉跎得校遲

戲答思黯【思黯有能箏者以此戲之】

何時得見十三待取無雲有月天願得金波明似鏡鏡中照出月中仙

酬裴令公贈馬相戲【裴詩云君若有心求逸足我還畱意在名姝蓋引妾換馬戱意亦有所屬也】

安石風流無柰何欲將赤驥換靑娥不辭便送東山去臨老何人與唱歌

新嵗贈夢得

暮齒忽將及同心私自憐漸衰宜減食巳喜更加年紫綬行聯袂藍轝出比肩與君同甲子嵗酒合誰先

早春持齋答皇甫十見贈

正月晴和風气新紛紛已有醉遊人帝城花笑長齋客三十年來負早春

戲贈夢得兼呈思黯

霜鬢莫欺今老矣【傳曰今老矣無能爲也】一杯莫笑便陶然陳郎中處爲髙戶裴使君前作少年【陳商郎中酒戶防滴裴洽使君年九十餘】顧我獨狂多自哂與君同病最相憐月終齋滿誰開素須擬奇章置一筵

早春憶遊思黯南莊因寄長句

南莊勝處心常憶借問軒車早晚遊美景難忘竹廊下好風爭柰柳橋頭冰消見水多於地雪霽看山盡入樓若待春深始同賞鶯殘花落卻堪愁

詶皇甫十早春對雪見贈

漠漠復雰雰東風散玉塵明催竹窻曉寒退柳園春緑醖香堪憶紅罏暖可親忍心三兩日莫作破齋人

奉和思黯自題南莊見示兼呈夢得

謝家別墅最新奇山展屏風花夾籬曉月漸沈橋腳底晨光初照屋梁時臺頭有酒鶯呼客水面無塵風洗池除卻吟詩兩閒客此中情狀更誰知

送蘄春李十九使君赴郡

可憐官職好文詞五十專城未是遲曉月鏡前無白髮春風門外有紅旗郡中何處堪攜酒席上誰人解和詩惟共交親開口笑知君不及洛陽時

自題酒庫

野鶴一辭籠虛舟長任風送愁還閙處移老入閒中身更求何事天將富此翁此翁何處富酒庫不曽空【劉仁軌詩雲天將富此翁以一醉爲富也】

寒食日寄楊東川

不知楊六逢寒食作底歡娯過此辰兜率寺髙宜望月嘉陵江近好遊春蠻旗似火行隨馬蜀妓如花坐繞身不使黔婁夫婦看誇張富貴向何人

醉後聽唱桂花曲【詩云遙知天上桂花孤試問嫦娥更有無月中幸有閒田地何不中央種兩株此曲韻怨切聽輒感人故云爾】

桂華詞意苦丁寧唱到嫦娥醉便醒此是人間腸斷曲莫教不得意人聽

酬夢得以予五月長齋延僧徒絕賓友見戲十韻

賓客懶逢迎翛然池館淸檐閒空鷰語林靜未蟬鳴葷血還休食杯觴亦罷傾三春多放逸五月暫修行香印朝煙細紗燈夕焰明交遊諸長老師事古先生【竺幹古先生也】禪後心彌寂齋來體更輕不惟忘肉味兼擬滅風情防以聲聞待難將戲論爭虛空若有佛靈運恐先成奉和裴令公三月上已日遊太原龍泉憶去嵗禊洛見示之作【依來體雜言】

去嵗暮春上已共泛洛水中流今嵗暮春上已獨立香山下頭風光閒寂寂旌斾逺悠悠丞相府歸晉國太行山礙並州鵬背負天曳尾云泥不可得同遊

又和令公新開龍泉晉水二池

舊有潢污泊今爲白水塘【詩云方塘含白水】笙歌聞四面樓閣在中央春變煙波色晴添樹木光龍泉信爲美莫忘午橋莊

早夏曉興贈夢得

窻明簾薄透朝光臥整巾簪起下牀背壁燈殘經宿焰開箱衣帶隔年香無情亦任他春去不醉爭消得晝長一部淸商一壺酒與君明日暖新堂

春日題乾元寺上方最髙峯亭

危亭絕頂四無鄰見盡三千世界春但覺虛空無障礙不知髙下幾由旬回看官路三條綫卻望都城一片塵賓客暫遊無半日王侯不到便終身始知天造空閒境不爲忙人富貴人

奉和思黯相公以李蘇州所寄太湖石奇狀絕倫因題二十韻見示兼呈夢得

錯落復崔嵬蒼然玉一堆峯騈仙掌出鏬坼劍門開峭頂髙危矣盤根下壯哉精神欺竹樹气色壓亭臺隱起燐燐狀凝成瑟瑟胚【鋪杯切】廉稜露鋒刄淸越扣瓊瑰【妬回切】岌嶪【魚怯切】形將動巍峩勢欲摧奇應潛鬼怪靈合蓄云雷黛潤霑新斑明防古苔未曽棲鳥雀不肯染塵埃尖削瑯玕筍窪【烏切】剜【烏官切】瑪瑙罍海神移碣石畫障簇天臺在世爲尢物如人負逸才渡江一葦載入洛五丁推出處𨿽無意升沈亦有媒【媒爲李蘇州】拔從水府底置向相庭隈對稱吟詩句看宜把酒杯終隨金礪用不學玉山頽疏傅心偏愛園公眼屢回共嗟無此分虛管太湖來【居易與夢得俱典姑蘇而不獲此石】

奉和思黯相公後林園四韻見示

新晴夏景好復此池邊地煙樹緑含滋水風淸有味便成林下隠都忘門前事騎吏引歸軒始知身富貴晚夏閒居絕無賓客欲防夢得先寄此詩

魚筍朝飡飽蕉紗暑服輕欲爲窻下寢先傍水邊行晴引鶴雙舞秋生蟬一聲無人解相訪有酒共誰傾老更諳時事閒多見物情只因劉與白二叟自相迎

寄李蘄州

下車書奏龔黃課動筆詩傳鮑謝風江郡謳謠誇杜母洛城歡防憶車公笛愁春盡梅花裏簟冷秋生薤葉中【蘄州出好笛並薤葉簟】不道蘄州歌酒少使君難稱與誰同

憶江南詞三首【此曲亦名謝秋娘毎首五句】

江南好風景舊曽諳日出江花紅似火春來江水緑如藍能不憶江南

二

江南憶最憶是杭州山寺月中防桂子郡亭枕上看潮頭何日更重遊

三

江南憶其次憶吳宮吳酒一杯春竹葉吳娃雙舞醉芙蓉早晚復相逢

酬思黯相公晚夏後感秋見贈

暮來朝去無歇期炎涼闇向中移夜長秖合愁人覺秋冷先應瘦客知兩幅彩箋揮逸翰一聲寒玉振淸辭無憂無病身榮貴何故沈吟亦感時

久閒悶對酒偶吟

淒淒苦闇銅駞嫋嫋涼風起漕【在到切】河自夏及秋晴日少從朝至暮悶時多鷺臨池立窺魚笱【舉後切】隼傍林飛拂雀羅賴有杯中神聖物百憂無柰十分何

後秋涼

夜來秋後秋气颯然新團扇先辭手生衣不著身更添砧引思難與簟相親此境誰偏覺貧閒老瘦人

酬夢得早秋夜對月見寄

吾衰寡情君病懶經過其柰西樓上新秋明月何庭蕪淒白露池色澹金波況是初長夜東城砧杵多

題謝公東山障子

賢愚共在浮生內貴賤同趨羣動間多見忙時已衰病少聞健日肯休閒鷹饑受緤【先結切】從難退鶴老乘軒亦不還惟有風流謝安石拂衣攜妓入東山

謝楊東川寄衣服

年年衰老交遊少處處蕭條書信稀惟有巢兄不相忘春茶未斷寄秋衣

詠懷寄皇甫朗之

老大多情足往還招僧待客夜開闗學調气後衰中健不用心來閙處閒養病未能辭薄俸忘名何必入深山與君別有相知分同置身於木鴈間

東城晚歸

一條卭杖懸榼雙角吳童控馬銜晚入東城誰識我短靴低帽白蕉衫

與夢得沽酒閒飲且約後期

少時猶不憂生計老後誰能惜酒錢共把十千沽一斗相看七十欠三年閒徴雅令窮經史醉聽淸吟勝管弦更待菊黃家醖熟共君一醉一陶然

與牛家妓樂夜合宴

玉管淸聲旖旎翠釵紅袖坐參差兩家合奏洞房夜八月連陰秋時歌臉有情凝睇久舞腰無力轉裙遲人間歡樂無過此上界西方卽不知

和楊六尙書喜兩弟漢公轉吳興魯士賜章服命賓開宴用慶恩榮賦長句見示

華筵賀客日紛紛劍外歡娛洛下聞朱紱寵光新照地彤襜喜气逺淩雲榮聯花蕚詩難和樂助塤篪酒易醺感羨料應知我意今生此事不如君

自詠

須白面微紅醺醺半醉中百年隨手過萬事轉頭空臥疾痩居士行歌狂老翁仍聞好事者將我畫屏風夢得相過援琴命酒因彈秋思偶詠所懷兼寄繼之待價二相府

閒居靜侶偶相招小飲初酣琴欲調我正風前弄秋思君應天上聽云韶【云韶雅曲上多與宰相同聽之】時和始見陶鈞力物遂方知盛聖朝雙鳳棲梧魚在藻飛沈隨分各逍遙

九月八日酬皇甫十見贈

君方對酒綴詩章我正持齋坐道塲處處追遊𨿽不去時時吟詠亦無妨霜蓬舊鬢三分白露菊新花一半黃惆悵東籬不同醉陶家明日是重陽

慕巢尙書書云室人欲爲置一歌者非所安也以詩相報因而和之

東川已過二三春南國須求一兩人富貴大都多老大歡娯大半爲親賓如愁翠黛應堪重買笑黃金莫訴貧他日相逢一杯酒樽前還要落梁塵

杪秋獨夜

無限少年非我伴可憐淸夜與誰同歡娛牢落中心少親故凋零四面空紅葉樹飄風起後白須人立月明中前頭更有蕭條物老菊衰蘭三兩叢

憑李睦州訪徐凝山人【凝卽睦州之民也】

郡守輕詩客鄕人薄釣翁解憐徐處士惟有李郎中

蘇州故吏

江南故吏別來久今日池邊識我無不獨使君頭似雪華亭鶴死白蓮枯【蓮鶴皆蘇州同來】

得楊湖州書頗誇撫民接賔縱酒題詩因以絕句戲之

豈獨愛民兼愛客不惟能飲又能文白蘋洲上春傳語柳使君輸楊使君

天宮閣秋晴晚望

洛城秋霽後梵閣暮登時此日風煙好今秋節候遲霞光紅泛艷樹影碧參差莫慮言歸晚牛家有宿期

酬夢得暮秋晴夜對月相憶

霽月光如練盈庭復滿池秋深無熱後夜淺未寒時露葉團荒菊風枝落病棃相思懶相訪應是各年衰同夢得和思黯見贈來詩中先敍三人同防之歡次有嘆鬢髮漸衰嫌孫子催老之意因酬妍唱兼吟鄙懷

醉伴騰騰白與劉何朝何夕不同遊畱連燈下明猶飲斷送樽前倒卽休催老莫嫌孫稚長加年須喜鬢毛秋教他伯道爭存活無子無孫亦白頭

聽歌

管妙淸歌入云老人合眼醉醺醺誠知不及當年聽猶覺聞時勝不聞

三年冬隨事鋪設小堂寢處稍似穩暖因念衰病偶吟所懷

小宅非全陋中堂不甚卑聊堪防親族足以貯妻兒暖帳迎冬設溫罏向夜施裘新靑兔褐褥軟白猿皮似鹿依深艸如雞宿穩枝逐身安枕席隨事有屏帷病致衰殘早貧營活計遲由來蠶老後方是繭成時

初冬卽事呈夢得

靑氊帳暖喜微雪紅地罏深宜早寒走筆小詩能和否潑醅新酒試甞看僧來乞食因畱宿客到開樽便共歡臨老交親零落盡希君恕我取人寛

自罷河南已換七尹每一入府悵然舊遊因宿內防偶題西壁兼呈韋尹常侍

每日河南府依然自到家杯甞七尹酒【七君酒味不同備甞之矣】樹看十年花【卽府中新菓園】且健須歡喜𨿽衰莫嘆嗟迎門無故吏侍坐有新娃暖閣謀宵宴寒庭放晚衙主人畱宿定一任夕陽斜

天寒晚起引酌詠懷寄許州王尙書汝州李常侍

葉覆冰池雪滿山日髙慵起未開闗寒來更亦無過醉老後何由可得閒四海故交惟許汝十年貧健是樊蠻相思莫防櫻桃防一放狂歌一破顏【櫻桃時數與許汝二君歡防甚樂】

四年春

柳梢黃嫩艸芽新又入開成第四春近日放慵多不出少年嫌老可相親分司吉傅頻過舎致仕崔卿擬卜鄰時輩推遷年事到往還多是白頭人

白髮

白髮生來三十年而今須鬢盡皤然歌吟終日如狂叟衰疾多時似瘦仙八戒夜持香火印三光朝念蘂珠篇其餘便被春收拾不作閒遊卽醉眠

追歡偶作

追歡逐樂少間時補貼平生得事遲何處花開曽後看誰家酒熟不先知石樓月下吹蘆管金穀風前舞柳枝十聽春啼變鸎舌三嫌老醜換蛾眉樂天一過難知分猶自咨嗟兩鬢絲【蘆管柳枝已下皆十年來洛中之事】

公垂尙書以白馬見寄光潔穩善以詩謝之

翩翩白馬稱金羈領綴銀花尾曳絲毛色鮮明人盡愛性靈馴善主偏知免將妾換慙來處試使奴牽欲上時不蹶不驚行步穩最宜山簡醉中騎

西樓獨立

身著白衣頭似雪時時醉立小樓中路人回顧應相怪十一年來見此翁

書事詠懷

官俸將生計𨿽貧豈敢嫌金多輸陸賈酒足勝陶潛【陶潛詩云常苦酒不足】牀暖僧敷坐樓晴妓捲簾日遭齋破用【每月常持十齋】春賴閏加添【是年閏正月也】老向歡彌切狂於飲不防十年閒未足亦恐涉無厭

酬夢得比萱艸見贈【來篇云惟君比萱艸相見可忘憂】

杜康能散悶萱艸解忘憂借問萱逢杜何如白見劉老衰勝少夭閒樂笑忙愁試問同年內何人得白劉

問皇甫十

苦樂心由我窮通命任他坐傾張翰酒行唱接輿歌榮盛傍看好優閒自適多知君能斷事勝負兩如何

早春獨登天宮閣

天宮日暖閣門開獨上迎春飲一杯無限遊人遙怪我緣何最老最先來

送蘇州李使君赴郡二絕句

憶拋印綬辭吳郡衰病當時巳有餘今日賀君兼自喜八回看換舊銅魚【予自罷蘇州及玆換八刺史也】

二

館娃宮深春日長【館娃宮今靈巖寺也】烏鵲橋髙秋夜涼【烏鵲橋在蘇州南門】風月不知人世變奉君直似奉吳王

長洲曲新詞

茂苑綺羅佳麗地女湖桃李艷陽時心奴巳死胡容老後輩風流是阿誰

白氏長慶集卷三十四

欽定四庫全書

白氏長慶集卷三十五

唐白居易撰

律詩【一百首】

病中詩十五首

開成已未嵗余蒲柳之年六十有八冬十月甲寅旦始得風痺之疾體癏【音闗】目左足不支蓋老病相乘時而至耳余早棲心釋梵浪迹老莊因疾觀身果有所得何則外形骸而內忘憂恚先禪觀而後順毉治旬月以還厥疾少間杜門髙枕澹然安閒吟諷興來亦不能遏因成十五首題爲病中詩且貽所知兼用自廣昔劉公榦病漳浦謝康樂臥臨川咸有篇章抒詠其志今引而序之者慮不知我者或加誚焉

初病風

六十八衰翁乘衰百疾攻朽株難免蠧空穴易來風肘痺宜生柳頭旋劇轉蓬恬然不動處虛白在胸中

枕上作

風疾侵淩臨老頭血凝筋滯不調柔甘從此後支離臥賴是從前爛熳遊回思往事紛如夢轉覺餘生杳若浮浩气自能充靜室驚颷何必蕩虛舟腹空先進松花酒膝冷重裝桂布裘若問樂天憂病否樂天知命了無憂

答閒上人來問因何風疾

一牀方丈向陽開勞動文殊問疾來欲界凡夫何足道四禪天始免風災

病中五絕

世間生老病相隨此事心中久自知今日行年將七十猶須慙愧病來遲

方寸成灰鬢作絲假如彊健亦何爲家無憂累身無事正是安閒好病時

李君墓上松應拱元相池頭竹盡枯多幸樂天今始病不知合要苦治無【李元皆予執友也杓直少予八嵗卽世已九年微之少予七年夢已八年矣今予始病得非幸乎】

目昏思寢卽安眠足軟妨行便坐禪身作醫王心是藥不勞和扁到門前

交親不要苦相憂亦擬時時彊出遊但有心情何用腳陸乘肩輿水乘舟

送嵩客

登山臨水分無期泉石煙霞今屬誰君到嵩陽吟此句與敎三十六峯知

罷灸

病身佛說將何諭變滅須防豈不聞莫遣淨名知我笑休將火艾灸浮雲【維摩經云是身如浮雲須防變滅也】

賣駱馬

五年花下醉騎行臨賣回頭嘶一聲項籍顧騅猶解嘆樂天別駱豈無情

別柳枝

兩枝楊柳小樓中嫋娜多年伴醉翁明日放歸歸去後世間應不要春風

就暖偶酌戲諸詩酒舊侶

低屏軟褥臥藤牀舁向前軒就日陽一足任他爲外物三杯自要沃中腸頭風若見詩應愈齒折仍誇笑不妨細酌徐吟猶得在舊遊未必便相忘

歳暮呈思黯相公皇甫朗之及夢得尙書

嵗暮皤然一老夫十分流輩九分無莫嫌身病人扶侍猶勝無身可遣扶

自解

房傳往世爲禪客【世傳房太尉前生爲禪僧與婁師徳友善慕其爲人故今生有婁之遺風也】王道前生應畫師【王右丞相詩云宿世是詞客前身應畫師】我亦定中觀宿命多生債負是歌詩不然何故狂吟詠病後多於未病時【已上病中十五首】

嵗暮病懷贈夢得【時與夢得同患足疾】

十年四海故交親零落惟殘兩病身共遣數奇從是命同教步蹇有何因眼隨老減嫌長夜體待陽舒望早春新樂堂前舊池上相過亦不要他人

雪後過集賢裴令公舊宅有感

梁王捐館後枚叟過門時有淚人還泣無情雪不知臺亭畱盡在賓客散何之惟有蕭條鴈時來下故池

酬夢得貧居詠懷見贈

嵗陰生計兩蹉跎相顧悠悠醉且歌廚冷難畱烏止屋【詩云瞻烏爰止於誰之屋言烏多止富家之屋也】門閒可與雀張羅病添莊舄吟聲苦貧欠韓康藥債多日望揮金賀新命【來篇云若有金揮勝二防】俸錢依舊又如何【時夢得罷賓客除祕監祿俸略同故云】

酬夢得見喜疾瘳

暖臥摩綿褥晨傾藥酒螺昏昏布裘底病醉睡相和末疾徒云爾【傳云風淫末疾末謂四肢】餘年有幾何須知差與否相去校無多

夜聞箏中彈瀟湘送神曲感舊

縹緲巫山女歸來七八年殷勤湘水曲畱在十三苦調吟還出深情咽不傳萬重雲水思今夜月明前

感蘇州舊舫

畫梁朽折紅窻破獨立池邊盡日看守得蘇州舫爛此身爭合不衰殘

感舊石上字

閒撥船行防舊池幽情往事復誰知太湖石上鐫三字十五年前陳結之

見敏中初到邠寧秋日登城樓詩詩中頗多鄕思因以寄和【從殿中侍禦史出副邠寧】

想爾到邊頭蕭條正值秋二年貧禦史八月古邠州絲管聞𨿽樂風沙見亦愁望鄕心若苦不用數登樓

齋戒

每日齋戒斷葷腥漸覺塵勞染愛輕六賊定知無气色三尸應恨少恩情酒魔降伏終須盡詩債塡還亦欲平從此始堪爲弟子竺幹師是古先生

戲禮經老僧

香火一罏燈一盞白頭夜禮佛名經何年飲著聲聞酒直到如今醉未醒

近見慕巢尙書詩中屢有嘆老思退之意又於洛下新置郊居然寵寄方深歸心太速因以長句戲而諭之

近見詩中嘆白髮遙知閫外憶東都煙霞偸眼窺來久富貴粘身擺得無新置林園猶濩落未終婚嫁且踟躕應須待到懸車嵗然後東歸伴老夫

對鏡偶吟贈張道士抱元

閒來對鏡自思量年貌衰殘分所當白髮萬莖何所怪丹砂一粒不曽甞眼昏久被書料理肺渴多因酒損傷今日逢師𨿽已晚枕中治老有何方

病入新正

枕上驚新嵗花前念舊歡是身老所逼非意病相干風月情猶在杯觴興漸防便休心未伏更試一春看

臥疾來早晚

臥疾來早晚懸懸將十旬婢能防本艸犬不吠醫人酒甕全生醭【普卜切】歌筵半委塵風光還欲好爭向枕前春

彊起迎春戲寄思黯

杖策人扶廢病身晴和彊起一迎春他時蹇跛縱行得笑殺平原樓上人

夢得前所酬篇有錬盡美少年之句因思往事兼詠今懷重以長句答之

錬盡少年成白首憶初相識到今朝昔饒春桂長先折今伴寒松取後凋【昔登科第夢得多居先今同暮年洛下爲老伴】生事縱貧猶可過風情𨿽老未全銷聲華寵命人皆得若个如君歷七朝【夢得貞元中及今凡仕七朝也】

病後寒食

故紗絳帳舊靑氊藥酒醺醺引醉眠抖擻獘袍春晚後摩挲病腳日陽前行無筋力尋山水坐少精神聽管弦拋擲風光負寒食曽來未省似今年

老病相仍以詩自解

榮枯憂喜與彭殤都似人間戲一塲虫臂鼠肝猶不怪雞膚鶴髮復何傷昨因風發甘長往今遇陽和又小康還似逺行裝束了遲回且住亦何妨

皇甫郎中親家翁赴任絳州宴送出城贈別

慕賢入室交先定結援通家好復成新婦不嫌貧活計嬌孫同慰老心情洛橋歌酒今朝散絳路風煙幾日行欲識離羣相戀意爲君扶病出都城

春暖

風痺宜和暖春來腳校輕鸎畱花下立鶴引水邊行發少嫌巾重顏衰訝鏡明不論親與故自亦昧平生

殘春晚起伴客笑談

掩戶下簾朝睡足一聲黃鳥報殘春披衣岸幘日髙起兩角靑衣扶老身策杖彊行過里巷引杯閒酌伴親賓莫嫌病後妨談笑猶恐多於不病人

送唐州崔使君侍親赴任

連持使節歷專城獨賀崔侯最慶榮烏府一拋霜簡去朱輪四從板輿行【崔郎中從殿中連典四郡皆侍親赴任】發時正許沙鷗送到日方乘竹馬迎惟慮郡齋賓友少數杯春酒共誰傾

春晚詠懷贈皇甫朗之

艷陽時節又蹉跎遲暮光陰復若何一嵗平分春日少百年通計老時多多中更被愁牽引少裏兼遭病折磨賴有消憂治悶藥君家濃酎我狂歌

春盡日宴罷感事獨吟【開成五年三月三十日作】

五年三月今朝盡客散筵空獨掩扉病共樂天相伴住春隨樊子一時歸閒聽鸎語移時立思逐楊花觸處飛金帶縋腰衫委地年年衰瘦不勝衣

病中辱崔宣城長句見寄兼有觥綺之贈因以四韻縂而酬之

劉楨病發經春臥謝眺詩來盡日吟三道舊誇收片玉【昔予考制策崔君登科也】一章新喜獲雙金信題霞綺緘情重酒試銀觥表分深科第門生滿霄漢嵗寒少得似君心前有別楊柳枝絕句夢得繼和云春盡絮飛畱不得隨風好去落誰家又復戲答

柳老春深日又斜任他飛向別人家誰能更學孩童戲尋逐春風捉柳花

池上早夏

水積春塘晚陰交夏木繁舟船如野渡籬落似江村靜拂琴牀席香開酒庫門慵閒無一事時弄小嬌孫談氏外孫生三日喜是男偶吟詩篇兼戲呈夢得

玉芽珠顆小男兒羅薦蘭湯浴罷時芣苢春來盈女手梧桐老去長孫枝慶傳媒氏鷰先賀喜報談家烏預知明日貧翁具雞黍應須詶賽引鶵詩【前年談氏外孫女初生夢得有賀詩雲從此引鴛雛今幸是男前言似有徴故云】

開成大行皇帝挽歌詞四首奉敕撰進

禦宇恢皇化傳家葉至公華夷臣妾內堯舜弟兄中制度移民俗文章變國風開成與貞觀實錄事多同晏駕辭雙闕靈儀出九衢上雲歸碧落下席葬蒼梧蓂晚余堯歷新啟夏圖三朝聯棣蕚從古帝王無嚴恭七月禮哀慟萬人心地感深秋气天愁結夕陰鼎湖龍漸逺蒙汜日初沈惟有云韶樂長畱治世音化成同軌表淸平恩結連枝感聖明帝與九齡𨿽吉夢山呼萬嵗是虛聲月低儀仗辭蘭路風引笳簫入柏城老病龍髯攀不及東周退傅最傷情

時熱少客因詠所懷

冠櫛心多懶逢迎興漸微況當時甚熱幸遇客來稀濕灑池邊地涼開竹下扉露牀靑篾簟風架白蕉衣院靜畱僧宿樓空放妓歸衰殘彊歡宴此事久知非

宣州崔大夫閣老忽以近詩數十首見示吟諷之下竊有所喜因成長句寄題郡齋

謝暉歿吟聲寢郡閣寥寥筆硯閒無復新詩題壁上虛教逺岫列窻間【謝宣城郡內詩云窻中列逺岫】忽驚歌雪今朝至必恐文星昨夜還再喜宣城章句動飛觴遙賀敬亭山【謝又有題敬亭山詩並見文選中】

足疾

足疾無加亦不瘳綿春歷夏復經秋開顏且酌樽中酒代步多乘池上舟幸有眼前衣食在兼無身後子孫憂應須學取陶彭澤但委心形任去畱

晚池泛舟遇景成詠贈呂處士

岸淺橋平池面寛飄然輕棹泛澄瀾風宜扇引開懷入樹愛舟行仰臥看別境客稀知不易能詩人少詠應難惟憐呂叟時相伴同把磻溪舊釣竿

夢微之

夜來攜手夢同遊晨起盈巾淚莫收漳浦老身三度病咸陽宿艸八回秋君埋泉下泥銷骨我寄人間雪滿頭阿衞韓郎相次去夜臺茫昧得知不【阿衞微之男韓郎微之壻】

感秋詠意

炎涼遷次速如飛又脫生衣著熟衣繞壁闇蛩無限思戀巢寒鷰未能歸須知流輩年年失莫嘆衰容日日非舊語相傳聊自慰世間七十老人稀

老病幽獨偶吟所懷

眼漸昏昏耳漸聾滿頭霜雪半身風已將身出浮雲外【維摩經云是身如浮雲也】猶寄形於逆旅中觴詠罷來賓閣閉笙歌散後妓房空世緣俗念消除盡別是人間淸淨翁和楊尙書罷相後夏日遊永安水亭兼招本曹楊侍郎同行

道行無喜退無憂舒捲如雲得自由良冶動時爲哲匠巨川濟了作虛舟竹亭陰合偏宜夏水檻風涼不待秋遙愛翩翩雙紫鳳入同官署出同遊

在家出家

衣食支吾婚嫁畢從今家事不相仍夜眠身是投林鳥朝飯心同乞食僧淸唳數聲松下鶴寒光一防竹間燈中宵入定跏趺坐女喚妻呼多不譍

夜涼

露白風淸庭戶涼老人先著夾衣裳舞腰歌袖拋何處惟對無琴一張

繼之尙書自余病來寄遺非一又防覽醉吟先生傳題詩以美之今以此篇用伸酬謝

衰殘與世日相疏恵好惟君分有餘茶藥贈多因病久衣裳寄早及寒初【所寄贈之物皆及時】交情鄭重金相似詩韻淸鏘玉不如醉傅狂言人盡笑獨知我者是尙書

五年秋病後獨宿香山寺三絕句

經年不到龍門寺今夜何人知我情還向暢師房裏宿新秋月色舊灘聲

飲徒歌伴今何在散雲飛盡不回從此香山風月夜只應長是一身來

石盆泉畔石樓頭十二年來晝夜遊更過今年年七十假如無病亦宜休

題香山新經堂招僧

煙滿秋堂月滿庭香花漠漠磬泠泠誰能來此尋眞諦白老新開一藏經

偶題鄧翁【公卽給事中班之子也饑窮老病退居此村】

偶因攜酒尋村客聊復回車訪薜蘿且值雪寒相慰問不妨春暖更經過翁居山下年空老我得人間事校多一種共翁頭似雪翁無衣食自如何

早入皇城贈王畱守僕射

津橋殘月曉沈沈風露淒涼禁署深城柳宮槐謾搖落悲秋不到貴人心

寄題廬山舊艸堂兼呈二林寺道侶

三十年前艸堂主而今𨿽在鬢如絲登山尋水應無力不似江州司馬時漸伏酒魔休放醉猶殘口業未拋詩君行過到鑪峯下爲報東林長老知【此詩憑錢知進侍禦往題艸堂中也】

攺業

先生老去飲無興居士病來閒有餘猶覺醉吟多放逸不如禪坐更淸虛【予先有醉吟先生傳今故云】柘枝紫袖教丸藥羯鼓蒼頭遣種蔬卻被山僧戲相問一時攺業意何如

山下畱別佛光和尙

勞師送我下山行此別何人識此情我已七旬師九十當知後防在他生

山中五絕句【遊嵩陽見五物各有所感感興不同隨興而吟因成五絕】嶺上云

嶺上白雲朝未散田中靑麥旱將枯自生自滅成何事能逐東風作無

石上苔

漠漠班班石上苔幽芳靜緑絕纎埃路傍凢艸榮遭遇曽得七香車輾來

林下樗

香檀文桂苦雕鐫生理何曽得自全知我無材老樗否一枝不損盡天年

澗中魚

海水桑田欲變時風濤翻覆沸天池鯨吞蛟鬭波成血深澗遊魚樂不知

洞中蝙蝠

千年鼠化白蝙蝠黑洞深藏避网羅逺害全身誠得計一生幽闇又如何

自戲三絕句【閒臥獨吟無人酬和聊假身心相戲往復偶成三章】

心問身

心問身云何泰然嚴冬暖被日髙眠放君快活知恩否不早朝來十一年

身報心

心是身王身自宮君今居在我宮中是君家舎君須愛何事論恩自說功

心重答身

因我疏慵休罷早遣君安樂嵗時多世間老苦人何限不放君閒柰我何

防昌元年春五絕句

病後喜過劉家

忽憶前年初病後此生甘分不銜杯誰能料得今春事又向劉家飲酒來

贈舉之僕射【今春與僕射三爲寒食之防】

雞毬餳【徐盈切】粥屢開筵談笑謳吟間管一月三回寒食防春光應不負今年

盧尹賀夢得防中作

病聞川守賀筵開起伴尙書飲一杯任意少年長笑我老人自覓老人來

題朗之槐亭

春風可惜無多日家醖惟殘軟半瓶猶望君歸同一醉籃舁早晚入槐亭

勸夢得酒

誰人功畫麒麟閣何客新投魑魅鄕兩處榮枯君莫問殘春更醉兩三塲

過裴令公宅二絕句【裴令公在日常同聽楊柳枝歌毎遇雪天無非招宴二物如故因成感情】

風吹楊柳出墻枝憶得同歡共醉時每到集賢坊地過不曽一度不低眉

梁王舊館雪蒙蒙愁殺鄒枚二老翁【此句兼屬夢得】假使明朝深一尺亦無人到兔園中

百日假滿少傅官停自喜言懷

長告今朝滿十旬從玆蕭灑便終身老嫌手重拋牙笏病喜頭輕換角巾防傅不朝懸組綬尙平無累畢婚姻人言世事何時了我是人間事了人

早熱

畏景又加旱火雲殊未收籬暄饑有雀池涸渴無鷗岸幘頭仍痛褰裳汗亦流若爲當此日遷客向炎州【時楊李二相各貶潮韶】

題崔少尹上林坊新居

坊靜居新深且幽忽疑縮地到滄洲宅東籬缺嵩峯出堂後池開洛水流髙下三層盤野徑防洄十里泛漁舟若能爲客烹雞黍願伴田蘇日日遊

新澗亭

煙蘿初合澗新開閒上西亭日幾回老病歸山應未得且移泉石就身來

對酒有懷寄李十九郎中

往年江外拋桃葉【結之也】去嵗樓中別柳枝【樊蠻也】寂寞春來一杯酒此情惟有李君知吟君舊句情難忘風月何時是盡時【李君甞有悼故妓詩云直應人世無風月始是心中忘卻時今故云】

楊六尙書頻寄新詩詩中多有思閒相就之志因書鄙意報而諭之

君年殊未及懸車未合將閒逐老夫身健正宜金印綬位髙方稱白髭須若論塵事何由了但問云心自在無進退是非俱是夢丘中闕下亦何殊

偶吟自慰兼呈夢得【予與夢得甲子同今俱七十】

且喜同年滿七旬莫嫌衰病莫嫌貧已爲海內有名客又占世間長命人耳裏聲聞新將相眼前失盡故交親尊榮富壽難兼得閒坐思量最要身

寄潮州繼之

相府潮陽俱夢中夢中何者是窮通他時事過方應悟不獨榮空辱亦空

雪暮偶與夢得同致仕裴賓客王尙書飲

黃昏慘慘雪霏霏白首相歡醉不歸四个老人三百嵗【裴年九十餘王年八十餘予與夢得俱七十合三百餘嵗可謂希有之防也】人間此防亦應稀

雪朝乘興欲詣李司徒畱守先以五韻戲之

夜寒生酒思晚雪引詩情熱飲一兩盞冷吟三五聲鋪花連地凍銷玉畏天晴好拂烏巾出宜披鶴氅行梁園應有興何不召鄒生

贈思黯【前以履道新小灘詩寄思黯報章云請向歸仁砌下看思黯歸仁宅亦有小灘】

爲憐淸淺愛潺湲一日三回到水邊若道歸仁灘更好主人何故別三年

聽歌六絕句

聽都子歌【詞云試問嫦娥更要無】

都子新歌有性靈一聲格轉已堪聽更聽唱到嫦娥字猶有樊家舊典型

樂世【一名六麼】

管急繁拍漸稠緑腰宛轉曲終頭誠知樂世聲聲樂老病人聽未免愁

水調【第五徧乃五言調調韻最切】

五言一徧最殷勤調少情多似有因不防當時翻曲意此身膓斷爲何人

想夫憐【王維右丞詞云泰州一半夕陽開此句尢佳】

玉管朱弦莫急催容聽歌送十分杯長愛夫憐第二句請君重唱夕陽開

何滿子【開元中滄州有歌者何滿子臨刑進此曲以贖死上竟不免】

世傳滿子是人名臨就刑時曲始成一曲四調歌八疊從頭便是斷腸聲

離別難詞

緑楊陌上送行人馬去車回一望塵不覺別時紅淚盡歸來無淚可【可紇反】霑巾

閒樂

坐安臥穩輿平肩倚杖披衫繞四邊空腹三杯卯後酒曲肱一覺醉中眠更無忙苦吟閒樂恐是人間自在天

白氏長慶集卷三十五

欽定四庫全書

白氏長慶集卷三十六

唐白居易撰

半格詩【律詩附凢九十五首】

立秋夕涼風忽至炎暑稍消卽事詠懷寄汴州節度使李二十尙書

嫋嫋檐樹動好風西南來紅缸霏微滅碧幌飄颻開披襟有餘涼拂簟無纎埃但喜煩暑退不惜光陰催河秋稍淸淺月午方徘徊或行或坐臥體適心悠哉美人在浚都旌旗繞樓臺𨿽非滄溟阻難見如蓬萊蟬迎節又換鴈送書未回君位日寵重我年日摧頽無因風月下一舉平生杯

開成二年夏聞新蟬贈夢得【十年來常與夢得索居同在洛下毎聞蟬多有寄答今喜以此篇唱之】

十載與君別常感新蟬鳴今年共君聽同在洛陽城噪處知林靜聞時覺景淸涼風忽嫋嫋秋思先秋生殘槿花邊立老槐陰下行𨿽無索居恨還動長年情且喜未聾耳年年聞此聲

題牛相公歸仁裏宅新成小灘

平生見流水見此轉畱連況此朱門內君家新引泉伊流決一帶洛石砌千拳與君三伏月滿耳作潺湲深處碧燐燐淺處淸濺濺碕岸束嗚咽沙汀散淪漣翻浪雪不盡澄波空共鮮兩崖灔澦口一泊瀟湘天曾作天南客漂流六七年何山不杖何水不停巴峽聲心裏松江色眼前今朝小灘上能不思悠然

春日閒居三首

陶云愛吾廬吾亦愛吾屋屋中有琴書聊以慰幽獨是時三月半花落庭蕪緑舎上晨鳩鳴窗間春睡足睡足起閒坐景晏方櫛沐今日非十齋庖童饋魚肉饑來恣飡歠冷隨所欲飽竟快搔筋骸無檢束豈徒暢肢體兼欲遺耳目便可傲松喬何假杯中淥

廣池春水平羣魚恣游泳新林緑陰成眾鳥欣相鳴時我亦瀟灑適無累與病魚鳥人則殊同歸於遂性思山梁雉時哉感孔聖聖人不得所慨然嘆時命我今對鱗羽取樂成謡詠得所仍得時吾生一何幸

勞者不覺歌歌其勞苦事逸者不覺歌歌其逸樂意問我逸如何閒居多興味問我樂如何閒官少憂累又問俸厚薄百千隨月至又問年防何七十行欠二所得皆過望省躬良可媿馬閒無羈絆鶴老有祿位設自爲化工優饒只如是安得不歌詠黙黙受天賜

小閣閒坐

閣前竹蕭蕭閣下水潺潺拂簟捲簾坐淸風生其閒靜聞新蟬鳴逺見飛鳥還但有巾掛壁而無客叩關二疎返故里四老歸舊山吾亦適所願求閒而得閒

遊平泉宴浥澗宿香山石樓贈座客

逸少集蘭亭季倫宴金穀金穀太繁華蘭亭闕絲竹何如今日防浥澗平泉曲杯酒與管貧中隨分足紫鮮林筍嫩紅潤園桃熟采摘助盤筵芳滋盈口腹閒吟暮云碧醉借春艸緑舞妙艶流風歌淸叩寒玉古詩惜晝短勸我令秉燭是夜勿言歸相攜石樓宿

池上幽境

裊裊過水橋防防入林路幽境深誰知老身閒獨步行行何所愛遇物自成趣平滑靑盤石低密緑陰樹石上一素琴樹下雙艸屨此是榮先生坐禪三樂處

夏日閒放

時暑不出門亦無賔客至靜室深下簾小庭新掃地褰裳復岸幘閒傲得自恣朝景枕簟淸乘涼一覺睡午飡何所有魚肉一兩味夏服亦無多蕉紗三五事資身旣給足長物徒煩費若比簞瓢人吾今太富貴

和思黯居守獨飲偶醉見示六韻時夢得和篇先成頗爲麗絕因添兩韻繼而美之

宮漏滴漸防城烏啼復歇此時若不醉爭柰千門月主人中夜起妓燭前羅列歌袂黙收聲舞鬟低赴節吟玉柱品酒透金杯熱朱顏忽已淸奏猶未闋妍詞黯先唱逸韻劉繼發鏗然雙雅音金石相磨戞

和夢得洛中早春見贈七韻

眾皆賞春色君獨憐春意春意竟如何老夫知此味燭余減夜漏衾暖添朝睡恬和臺上風虛潤池邊地開遲花飬艶語懶鸎含思似訝隔年齋如勸迎春醉何日同宴遊心期二月二【此日出齋故云】

櫻桃花下有感而作【開成三年春季美周賔客南池者】

藹藹美周宅櫻繁春日斜一爲洛下客十見池上花爛漫豈無意爲君占年華風光饒此樹歌舞勝諸家失盡白頭伴長成紅粉娃停杯兩相顧堪喜亦堪嗟【白頭伴紅粉娃皆有所屬】

洗竹

布裘寒擁頸氊履溫承足獨立冰池前久看洗霜竹先除老且病次去纎而曲剪棄猶可憐瑯玕十餘束靑靑復籊籊頗異凡艸木依然若有情回頭語僮僕小者截魚竿大者編茅屋勿作篲與箕而令糞土辱

新沐浴

形適外無恙心恬內無憂夜來新沐浴肌發舒且柔寛裁夾烏帽厚絮長白裘裘溫裹我足帽暖覆我頭先進酒一杯次舉粥一甌半酣半飽時四體春悠悠是月歳陰暮慘冽天地愁白日冷無光黃河凍不流何處徵戍行何人羈旅遊窮途絕糧客寒獄無燈囚勞生彼何苦遂性我何優撫心但自愧孰知其所由

三年除夜

晰晰燎火光氳氳臈酒香嗤嗤童稚戲迢迢歳夜長堂上書帳前長幼合成行以我年最長次第來稱觴七十期漸近萬緣心已忘不惟少歡樂兼亦無悲傷素屏應居士靑衣侍孟光夫妻老相對各坐一繩牀【顧虎頭畫維摩居士圖白衣素屏也】

自題小園

不鬭門館華不鬭林園大但鬭爲主人一坐十餘載回看甲乙第列在都城內素垣夾朱門藹藹遙相對主人安在哉富貴去不回池乃爲魚鑿林乃爲禽栽何如小園主拄杖閒卽來親賔有時會琴酒連夜開以此聊自足不羨大池臺

病中宴坐

有酒病不飲有詩慵不吟頭【平聲】罷垂鉤手痺休援琴竟日悄無事所居閒且深外安支離體中飬希夷心牕戶納秋景竹木澄夕陰宴坐小池畔淸風時動襟

戒藥

促促急景中蠢蠢防塵裏生涯有分限愛戀無終巳早夭羨中年中年羨暮齒暮齒又貪生服食求不死朝吞太陽精夕吸秋石髓徼福反成災藥誤者多矣以之資嗜欲又望延甲子天人陰隲間亦恐無此理域中有眞道所說不如此後身始身存吾聞諸老氏

贈夢得

前日君家飲昨日王家宴今日過我廬三日三會靣當歌聊自放對酒交相勸爲我盡一杯與君發三願一願世淸平二願身彊健三願臨老頭數與君相見

逸老【莊子云勞我以生逸我以老息我以死也】

白日下駸駸靑天髙浩浩人生在其中適時卽爲好勞我以少壯息我以衰老順之多吉壽違之或凶夭我初五十八息老𨿽非早一閒十三年所得亦不少況加祿仕後衣食常溫飽又從風疾來女嫁男婚了胸中一無事浩气凝襟抱飄若云信風樂於魚在藻桑楡坐巳暮鐘漏行將曉皤然七十翁亦足稱壽考筋骸本非實一束芭蕉艸眷屬偶相依一夕同棲鳥去何有顧戀住亦無憂惱生死尙復然其餘安足道是故臨老心防然合造

遇物感興因示子弟

聖擇狂夫言俗信老人語我有老狂詞聽之吾語汝吾觀器用中劍銳鋒多傷吾觀形骸內骨勁齒先亡寄言處世者不可苦剛彊性愚且善鳩心鈍無惡人賤拾支牀鶻欺擒暖腳寄言立身者不得全柔弱彼固罹禍難此未免憂患於何保終吉彊弱剛柔間上遵周孔訓旁鑑老莊言不惟鞭其後亦要軛其先

首夏南池獨酌

春盡雜英歇夏初芳艸深薰風自南至吹我池上林緑蘋散還合赬鯉跳復沈新葉有佳色殘鸎猶好音依然謝家物池酌對風琴慙無康樂作秉筆思沈吟境勝才思劣詩成不稱心

官俸初罷親故見憂以詩諭之

七年爲少傅品髙俸不薄乘軒巳多慙況是一病鶴又及懸車歳筋力轉衰弱豈以貧是憂尙爲名所縛今春始病免纓組初擺落蜩甲有何知云心無所著囷中殘舊糓可備歳饑惡園中多新蔬未至食藜藿不求安師卜不問陳生藥但對丘中琴時開池上酌信風舟不系掉尾魚方樂親友不我知而憂我寂寞【安與陳皆洛下藝術精者】

閒居偶吟招鄭庶子皇甫郎中

自哂此迂叟少迂老更迂家計不一問園林聊自娛竹間琴一張池上酒一壺更無俗物到但與秋光俱古石蒼錯落新泉碧縈紆焉用車馬客卽此是吾徒猶有所思人各在城一隅杳然愛不見搔首方踟躕晏風韻逺子眞云貌孤誠知厭朝市何必憶江湖能來小澗上一聽潺湲無

亭西墻下伊渠水中置石激流潺湲成韻頗有幽趣以詩記之

嵌巉嵩石峭皎潔伊流淸立爲逺峯勢激作寒玉聲夾岸羅宻樹靣灘開小亭忽疑嚴子瀨流入洛陽城是時羣動息風靜防月明髙枕夜悄悄滿耳秋泠泠終日臨大道何人知此情此情苟自愜亦不要人聽

閒題家池寄王屋張道士

有石白燐燐有水淸潺潺有叟頭似雪婆娑乎其間進不趨要路退不入深山深山太濩落要路多險艱不如家池上樂逸無憂患有食適吾口有酒吾顏恍惚遊醉鄕希夷造關五千言下悟十二年來閒富者我不顧貴者我不攀惟有天壇子時來一往還

李盧二中丞各創山居俱誇勝絕然去城稍逺來往頗勞獘居新泉實在宇下偶題十五韻聊戲二君

龍門蒼石壁【李所有也】浥澗碧潭水【盧所有也】各在一山隅迢遙防十里淸鏡碧屏風惜哉信爲美愛而不得見亦與無相似聞君毎來去矻矻事行李脂轄復裹糧心力頗勞止未如我舎下石與泉甚邇鑿鑿復濺濺晝夜流不巳洛石千萬拳襯波鋪錦綺海瑉一兩片激瀨含宮徵緑宜春濯足淨可朝漱齒繞砌紫鱗遊拂簾白鳥起何言履道叟便是滄浪子君若趂歸程請君先到此願以潺湲聲洗君塵土耳

北牕竹石

一片瑟瑟石數竿靑靑竹向我如有情依然看不足況臨北牕下復近西塘曲筠風散餘淸苔雨含防緑有妻亦衰老無子方防獨莫掩夜牕扉共渠相伴宿

飲後戲示弟子

吾爲爾先生爾爲吾弟子孔門有遺訓復坐吾告爾先生饌酒食弟子服勞止孝敬不在他在玆而巳矣欲我少憂愁欲我多歡喜無如醖好酒酒須多且防防卽賔可畱多卽罍不恥吾更有一言爾宜聽入耳人老多憂貧人病多憂死我今𨿽老病所憂不在此憂在半酣時樽空坐客起

閒坐看書貽諸少年

雨砌長寒蕪風庭落秋果牕閒有閒叟盡日看書坐書中見往事歷歷知福禍多取終厚亡疾驅必先墮勸君少干名名爲錮身鏁勸君少求利利是焚身火我心知巳久吾道無不可所以雀羅門不能寂寞我

夢上山【時足疾未平】

夜夢上嵩山獨攜藜杖出千巖與萬壑遊覽皆周畢夢中足不病健似少年日旣悟神返初依然舊形質始知形神內形病神無疾形神兩是幻夢悟俱非實晝行𨿽蹇澁夜步頗安逸晝夜旣平分其間何得失

對酒閒吟贈同老者

人生七十稀我年幸過之逺行將盡路春夢欲覺時家事口不問世名心不思老旣不足嘆病亦不能治扶持仰奴僕將飬信妻兒饑飽進退食寒暄加減衣聲妓放鄭衛裘馬脫輕肥百事盡除去尙餘酒與詩興來吟一篇吟罷酒一巵不獨適情性兼用扶衰羸雲液灑六腑陽和生四肢於中我自樂此外吾不知寄問同老者捨此將安歸莫學蓬心叟胸中殘是非

晚起閒行

皤然一老子擁裘仍隱幾坐穩夜忘眠臥安朝不起起來無可作閉目時叩齒靜對銅鑪香暖漱銀瓶水午齋何儉潔餅與蔬而已西寺講楞伽閒行一隨喜

香山居士寫眞詩【並序】

元和五年予爲左拾遺翰林學士奉詔寫眞於集賢殿禦書院時年三十七會昌二年罷太子少傅爲白衣居士又寫眞於香山寺藏經堂時年七十一前後相望殆將三紀觀今照昔慨然自嘆者久之形容非一世事幾變因題六十字以寫所懷

昔作少學士圖形入集賢今爲老居士寫貌寄香山鶴毳變發雞膚換朱顏前形與後貌相去三十年勿嘆韶華子俄成皤叟仙請看東海水亦變作桑田

二年三月五日齋畢開素當食偶吟贈妻農郡君

睡足肢體暢晨起開中堂初旭泛簾幕防風拂衣裳二婢扶盥櫛防童舁簟牀庭東有茂樹其下多陰涼前月事齋戒昨日散道塲以我久蔬素加籩仍異糧魴鱗白如雪蒸炙加桂姜稻飯紅似花調沃新酪漿佐以脯醢味間之椒薤芳老憐口尙美病喜鼻聞香嬌騃三四孫索哺繞我傍山妻未舉案饞叟巳先嘗憶同牢初家貧共糟糠今食且如此何必烹豬羊況觀姻族閒夫妻半存亡偕老不易得白頭何足傷食罷酒一杯醉飽吟又狂緬想梁髙士樂道喜文章徒誇五噫作不解贈孟光

不出門

彌月不出門永日無來賔食飽更拂牀睡起一嚬伸輕箑白鳥羽新簟靑箭筠方寸方丈室空然兩無塵披衣腰不帶散發頭不巾袒跣北牕下葛天之遺民一日亦自足況得以終身不知天壤內目我爲何人

感舊【並序】

故李侍郎杓直長慶元年春薨元相公防之太和六年秋薨崔侍郎晦叔太和七年夏薨劉尙書夢得會昌二年秋薨四君子子之執友也二十年間凋零共盡惟予衰病至今獨存因詠悲懷題爲感舊

晦叔墳荒艸巳陳夢得墓濕土猶新防之捐館將一紀杓直歸丘二十春城中𨿽有故第宅庭蕪園廢生荊榛篋中亦有舊書札紙穿字蠧成灰塵平生定交取人窄屈指相知惟五人四人先去我在後一枝蒲栁衰殘身豈無晚歳新相識相識靣親心不親人生莫羨苦長命長命感舊多悲辛

送毛仙翁【江州司馬時作】

仙翁巳得道混迹尋巖泉肌膚冰雪瑩衣服雲霞鮮紺髮絲並致齠容花共妍方瞳防漆髙步淩飛煙防見桑海變莫知鶴年所憩九淸外所遊五嶽巓軒昊舊爲侶松喬難比肩毎嗟人世人役役如狂顚孰能脫羈鞅盡遭名利牽貌隨歳律換神逐光陰遷惟餘負憂譴憔悴湓江壖衰鬢忽霜白愁腸如火煎羇旅坐多感徘徊私自憐晴眺五老峯玉洞多神仙何當憫湮厄授道安虛孱我師惠然來論道窮重浩蕩八溟闊志泰心超然形骸旣無束得喪亦都捐豈識椿菌異那知鵬鷃懸丹華旣相付促景定當延功曷可報感極惟勤拳霓旌不肯駐又歸武夷川語罷倐然別孤鶴升遙天賦詩敍眀徳永續步虛篇

達哉樂天行

達哉達哉白樂天分司東都十三年七旬才滿冠巳掛半祿未及車先懸或伴遊客春行樂或隨山僧夜坐禪二年忘卻問家事門庭多艸廚少煙庖童朝告鹽米盡侍婢暮訴衣裳穿妻孥不恱甥侄悶而我醉臥方陶然起來與爾畫生計薄產處置有後先先賣南坊十畆園次賣東郭五頃田然後兼賣所居宅髣髴獲緡二三千半與爾充衣食費半與吾供酒肉錢吾今巳年七十一眼昬須白頭風但恐此錢用不盡卽先朝露歸夜泉未歸且住亦不惡饑飡樂飲安穩眠死生無可無不可達哉達哉白樂天

春池閒泛【巳下律詩】

緑塘新水平紅檻小舟輕解纜隨風去開襟信意行淺憐淸演漾深愛緑澄白撲栁飛絮紅浮桃落英古文科斗出新葉剪刀生樹集鸎朋友云行鴈弟兄飛沈皆適性酣詠自怡情花助銀杯气松添玉軫聲魚跳何事樂鷗起復誰驚莫唱滄浪曲無塵可濯纓

池上寓興二絕

濠梁莊惠謾相爭未必人情知物情獺捕魚來魚躍出此非魚樂是魚驚

水淺魚稀白鷺饑勞心瞪目待魚時外容閒暇中心苦似是而非誰得知

宴後題府中水堂贈盧尹中丞【昔予爲尹日創造之】

水齋歳久漸荒蕪自愧甘棠無一株新酒客來方宴飲舊堂主在重歡娛莫言楊栁枝空老【府妓有歌楊栁枝曲者因以名焉】直致櫻桃樹巳枯【府西有櫻桃防因樹爲名今樹亦枯也】從我到君十一尹相看自置府來無【自予罷後至中丞凢十一尹也】

和敏中洛下卽事【時敏中爲殿中分司】

昨日池塘春艸生阿連新有好詩成花園到處鸎呼入驄馬遊時客避行水暖魚多似南國人稀塵少勝西京洛中佳境應無限若欲諳知問老兄

送敏中新授戶部員外郎西歸

千里歸程三伏天官新身健馬翩翩行衝赤日加飡飯上到靑雲穩著鞭長慶老郎惟我在客曺故事望君傳前鴻後鴈行難續相去迢迢二十年【長慶初予爲主客郎中知制誥遷中書舍人去今二十一年也】

南侍禦以石相贈助成水聲因以絕句謝之

泉石燐燐聲似琴閒眠靜聽洗塵心莫輕兩片靑苔石一夜潺湲直萬金

閒居自題戲招宿客

水畔竹林邊閒居二十年健常攜酒出病卽掩門眠解綬收朝佩褰裳出野屏除身外物擺落世閒緣報曙牕何早知秋簟最先防風深樹裏斜日小樓前渠口添新石籬根寫亂泉欲招同宿客誰解愛潺湲【西亭墻下泉石有聲】李畱守相公見過池上泛舟舉酒話及翰林舊事因成四韻以獻之

引棹尋池岸移樽就菊叢何言濟川後相訪釣中白首故情在靑雲往事空同時六學士五相一漁翁

閏九月九日獨飲

黃花叢畔緑樽前猶有些些舊管弦偶遇閏秋重九日東籬獨酌一陶然自從九月持齋戒不醉重陽十五年覽盧子防侍禦舊詩多與防之唱和感今傷昔因贈子防題於捲後

早聞元九詠君詩恨與盧君相識遲今日逢君開舊捲卷中多道贈防之相看掩淚情難說別有傷心事豈知聞道咸陽墳上樹巳抽三丈白楊枝

寒亭畱客

今朝閒坐石亭中鑪火銷殘樽又空冷落若爲畱客住冰池霜竹雪髯翁

新小灘

石淺沙平流水寒水邊斜挿一漁竿江南客見生鄕思道似嚴陵七里灘

和李中丞與李給事山居雪夜同宿小酌

憲府觸邪峩豸角璅闈駮正犯龍鱗【二人當官盛事爲時所稱也】那知近地齋居客忽作深山同宿人一盞寒燈云外夜數杯溫酎雪中春林泉莫作多時計諌獵登封憶舊臣

履道西門二首

履道西門有獘居池塘竹樹繞吾廬豪華肥壯𨿽無分飽暖安閒卽有餘行竈朝香炊早飯小園春暖掇新蔬夷齊黃綺誇芝蕨比我盤飱恐不如

履道西門獨掩扉官休病退客來稀亦知軒冕榮堪戀其柰田園老合歸跛鼈難隨騏驥足傷禽莫趂鳳凰飛世間認得身人少今我𨿽愚亦庶幾

偶吟

人生變攺故無窮昔是朝官今野翁久寄形於朱紫內漸抽身入蕙荷中【荷衣蕙帶皆楚詞也】無情水任方圓器不系舟隨去住風猶有鱸魚蒓菜興來春或擬往江東

雪夜小飲贈夢得

同爲懶慢園林客共對蕭條雨雪天小酌酒巡銷永夜大開口笑送殘年久將時背成遺老多被人呼作散仙呼作散仙應有以曽看東海變桑田

歳暮夜長病中燈下聞盧尹夜宴以詩戲之且爲來日張本也

榮閙興多嫌晝短衰閒睡少覺明遲當君秉燭銜杯夜是我停飡服藥時枕上愁吟堪發病府中歡笑勝尋醫眀朝彊出須謀樂不擬車公更擬誰

病中數會張道士見譏以此答之

亦知數出妨將息不可端居守寂寥病卽藥牕眠盡日興來酒席坐通宵賢人易狎須勤飲奼【音妬】女難禁莫慢燒張道士輸白道士一杯沆【下朗切】【下戒切】便逍遙

卯飲

短屏風掩臥牀頭烏帽靑氊白防【音牒】裘夘飲一杯眠一覺世間何事不悠悠

寄題余杭郡樓兼呈裴使君

官歷二十政宦遊三十秋江山與風月最憶是杭州北郭沙堤尾西湖石岸頭緑觴春送客紅燭夜回舟不敢言遺愛空知念舊遊憑君吟此句題向望濤樓

楊六尙書畱太湖石在洛下借置庭中因對舉杯寄贈絕句

借君片石意何如置向庭中慰索居毎就玉山傾一酌興來如對醉尙書

喜入新年自詠【時年七十一】

白須如雪五朝臣又值新正第七旬老過占他藍尾酒病餘收得到頭身銷磨歳月成髙位比類時流是幸人大歷年中騎竹馬幾人得見會昌春

灘聲

碧玉斑斑沙歷歷淸流決決響泠泠自從造得灘聲後玉管朱可要聽

題石泉

殷勤傍石繞泉行不說何人知我情漸恐耳聾兼眼闇聽泉看石不分明

送王卿使君赴任蘇州因思花迎新使感舊遊寄題郡中木蘭西院一別

一別蘇州十八載時光人事隨年攺不論竹馬盡成人亦恐桑田半爲海鶯入故宮含意思花迎新使生光彩爲報江山風月知至今白使君猶在

出齋日喜皇甫十早訪

三旬齋滿欲銜杯平旦敲門門未開除卻朗之攜一榼的應不是別人來

防昌二年春題池西小樓

花邊春水水邊樓一坐經今四十秋望月橋傾三徧換采蓮破五回修園林一半成喬木鄰里三分作白頭蘇李防防隨燭滅陳樊漂泊逐萍流【蘇庶子李中丞道樞及陳樊二妓十餘年皆樓中歌酒中伴或歿或散獨子在焉】𨿽貧眼下無妨樂縱病心中不與愁自笑靈光巋【缺規反】然在春來遊得且須遊

酬南洛陽早春見贈

物華春意尙遲回賴有東風晝夜催寒縋栁腰收未得暖燻花口噤初開【古詩云口噤不能開】欲披雲霧聨襟去先喜瓊琚入袖來久病長齋詩老退爭禁年少洛陽才

對新家醖翫自種花

香麯親看造芳叢手自栽迎春報酒熟垂老看花開紅蠟半含蕚緑油新醱醅玲瓏五六樹防灔兩三杯恐有狂風起愁無好客來獨酣還獨語待取月眀回

攜酒往朗之莊居同飲

慵中又少經過處別後都無勸酒人不挈一壺相就醉若爲將老度殘春

以詩代書酬慕巢尙書見寄【慕巢書中頗切歸休結侶之意故以此答】

書意詩情不偶然若云夢想在林泉願爲愚谷煙霞侶思結空門香火緣毎愧尙書情眷眷自憐居士病綿綿不知待得心期否老校於君六七年

春盡日

芳景銷殘暑气生感時思事坐含情無人開口共誰語有酒回頭還自傾醉對數叢紅芍藥渇嘗一盌緑昌眀【蜀茶之名也】春歸自遣鶯畱語好住林園三兩聲

招山僧

能入城中乞食否莫辭塵土污袈裟欲知住處東城下繞竹泉聲是白家

夏日與閒禪師林下避暑

洛景墻西塵土紅伴僧閒坐竹泉東緑蘿潭上不見日白石灘邊長有風熱閙漸知隨念盡淸涼常願與人同毎因毒暑悲親故多在炎方瘴海中【是歳潮韶等郡皆有親友謫居】

題新澗亭兼酬寄朝中親故見贈

何處披襟風快哉一亭臨澗四門開金章紫綬辭腰去白石淸泉就眼來自得所宜還獨樂各行其志莫相咍禽魚出得池籠後縱有人呼可更回

病中看經贈諸道侶

右眼昬花左足風金篦石水用無功【金篦刮眼病見湼槃經磁石水治風見外臺方】不如回念三乘樂便得浮生百病空無子同居艸庵下【見法華經】有妻偕老道塲中何煩更請僧爲侶月上新歸侍病翁【時適談氏女子自太原初歸維摩詰有女名月上也】

遊丰樂招提佛光三寺

竹鞋葵扇白綃巾林野爲家云是身山寺毎遊多寄宿都城暫出卽經旬漢容黃綺爲逋客堯放巢由作外臣昨日制書臨郡縣不談愚谷醉鄕人

醉中得上都親友書以予停俸多時憂問貧乏偶乘酒興詠而報之

頭白醉昬昬狂歌秋復春一生耽酒客五度棄官人【蘇州刑部侍郎河南尹同州刺史太子少傅皆以病免也】異世陶元亮前生劉伯倫臥將琴作枕行以鍤隨身歳要衣三對年支糓一囷園葵烹佐飯秋葉掃添薪沒齒甘蔬食揺頭謝縉紳自能拋爵祿終不惱交親但得杯中淥從生甑上塵煩君問生計憂醒不憂貧

池畔逐涼

風淸泉冷竹修修三伏炎天涼似秋黃犬引迎騎馬客靑衣扶下釣魚舟衰容自覺宜閒坐蹇步誰能更逺遊料得此身終老處只應林下與灘頭

池鶴八絕句

池上有鶴介然不羣烏鳶雞鵝次第嘲噪諸禽似有所誚鶴亦時復一鳴予非冶長不通其意因戲與贈答以意斟酌之聊亦自取笑耳

雞贈鶴

一聲警露君能薄五徳司晨我用多不會悠悠時俗士重君輕我意如何

鶴答雞

爾爭伉儷泥中鬭吾整羽儀松上棲不可遣他天下眼卻輕野鶴重家雞

烏贈鶴

與君白黒太分明縱不相親莫見輕我毎夜啼君怨別玉徽琴裏忝同聲【琴曲有烏夜啼別鶴怨】

鶴答烏

吾愛棲雲上華表汝多攫肉下田中吾音中羽汝中角琴曲𨿽同調不同【別鶴怨在羽調烏夜啼在角調】

鳶贈鶴

君誇名鶴我名鳶君叫聞天我戾天更有與君相似處饑來一種啄鮏羴

鶴答鳶

無妨自是莫相非淸濁髙低各有歸鸞鶴羣中彩雲裏防時曽見喘鳶飛

鵝贈鶴

君因風送入靑雲我被人驅向鴨羣雪頸霜毛紅网掌請看何處不如君

鶴答鵝

右軍歿後欲何依只合隨雞逐鴨飛未必犧牲及吾輩大都我痩勝君肥

談氏小外孫玉童

外翁七十孫三歳笑指琴書欲遣傳自念老夫今耄矣因思稚子更茫然中郎余祚鐘羊祜子幼能文似馬遷才與不才爭料得東牀空後且嬌憐【談氏初逝】

送後集往廬山東林寺兼寄云臯上人

後集寄將何處去故山迢遞在匡廬舊僧獨有云臯在三二年來不得書別後道情添防許老來筋力又何如來生緣會應非逺彼此年過七十餘

客有說【客卽李浙東也所說不能具錄其事】

近有人從海上回海山深處見樓臺中有仙龕虛一室多傳此待樂天來

答客說

我學空門非學仙恐君此說是虛傳海山不是吾歸處歸卽應歸兜率天【予晚年結彌勒上生業故云】

哭劉尙書夢得二首

四海齊名白與劉百年交分兩綢繆同貧同病退閒日一死一生臨老頭杯酒英雄君與操【曺公曰天下英雄惟使君與操耳】文章防婉我知丘【仲尼云後世知丘者春秋又云春秋之防防而婉也】賢豪𨿽歿精靈在應共防之地下游

今日哭君吾道孤寢門淚滿白髭須不知箭折弓何用兼恐唇亡齒亦枯窅窅窮泉埋寶玉駸駸落景掛桑楡夜臺暮齒期非逺但問前頭相見無

白氏長慶集卷三十六

欽定四庫全書

白氏長慶集卷三十七

唐白居易撰

律詩【五言七言凢一百首】

昨日復今辰

昨日復今辰悠悠七十春所經多故處卻想似前身散秩優遊老閒居淸淨貧螺杯中有物鶴氅上無塵解佩收朝帶抽簪換野巾風儀與名號別是一生人

病瘡

門有醫來往庭無客送迎病銷談笑興老足嘆嗟聲鶴伴臨池立人扶下砌行腳瘡春斷酒那得有心情

遊趙村杏花

趙村紅杏毎年開十五年來看防回七十三人難再到今春來是別花來

刑部尙書致仕

十五年來洛下居道緣俗累兩何如迷路心回因向佛宦途事了是懸車全家遁世曽無悶半俸資身亦有餘惟是名銜人不會毗耶長者白尙書

初致仕後戲詶畱守牛相公【並呈分司諸寮友】

南北東西無所羈掛冠自在勝分司探花嘗酒多先到拜表行香盡不知炮筍烹魚飽飡後擁袍枕臂醉眠時報君一語君應笑兼亦無心羨保釐

問諸親友

七十人難到過三更較稀占花租野寺定酒典朝衣趂醉春多出貪歡夜未歸不知親故口道我是耶非

戲問牛司徒

抖擻塵纓捋白須半酣扶起問司徒不知詔下懸車後醉舞狂歌有例無

不與老爲期

不與老爲期因何兩鬢絲才應免夭促便巳及衰羸昨夜夢何在明朝身不知百憂非我所三樂是吾師閉目常閒坐低頭毎靜思存神機慮息飬气語言遲行亦攜詩篋眠多枕酒巵自慙無一事少有不安時

開龍門八節石灘詩二首【並序】

東都龍門潭之南有八節灘九峭石筏過此例及破傷舟人檝師推挽束防大寒之月躶跣水中饑凍有聲聞於終夜予嘗有願力及則救之會昌四年有悲智僧道遇適同發心經營開鑿貧者出力仁者施財於戲從古有礙之險未來無窮之苦忽乎一旦盡除去之玆吾所用適願快心拔苦施樂者耳豈獨以功徳福報爲意哉因作二詩刻題石上以其地屬寺事因僧故多引僧言見志

鐵鑿金錘殷若雷八灘九石劍稜摧竹篙桂檝飛如箭百筏千艘魚貫來振錫導師憑眾力揮金退傅施家財他時相逐西方去莫慮塵沙路不開

七十三翁旦暮身誓開險路作通津夜舟過此無傾覆朝脛從今免苦辛十里叱灘變河漢八寒陰獄化陽春【八寒地獄見佛名及湼槃經故以八節灘爲比】我身𨿽歿心長在闇施慈悲與後人

閒坐

婆娑放雞犬嬉戲任兒童閒坐槐陰下開襟向晚風漚麻池水裏防棗日陽中人物何相稱居然田舎翁

酬寄牛相公同宿話舊勸酒見贈

毎來政事堂中宿共憶華陽觀裏時日暮獨歸愁米盡泥深同出借驢騎交遊今日惟殘我富貴當年更有誰彼此相看頭雪白一杯可合重推辭

道塲獨坐

整頓衣巾拂淨牀一瓶秋水一鑪香不論煩惱先須去直到菩提亦擬忘朝謁久停收劍佩宴遊漸罷廢壺觴世間無用殘年處只合逍遙坐道塲

偶作寄朗之

歷想爲官日無如刺史時歡娛接賔客飽暖及妻兒自到東都後安閒更得宜分司勝刺史致仕勝分司何況園林下欣然得朗之仰名同舊識爲樂卽新知有雪先相訪無花不作期鬭醲幹釀酒誇妙細吟詩里巷千來往都門五別離岐分兩回首書到一開眉葉落槐亭院冰生竹閣池雀羅誰問訊鶴氅罷追隨身與心俱病容將力共衰老來多健忘惟不忘相思

狂吟七言十四韻

亦知世是休明世自想身非富貴身但恐人間爲長物不如林下作遺民遊依二室成三友住近雙林當四鄰性海澄渟平少浪心田灑掃淨無塵香山閒宿一千夜梓澤連遊十六春是客相逢皆故舊無僧毎見不殷勤藥停有喜閒銷疾金盡無憂醉忘貧補綻衣裳愧妻女支持酒肉賴交親俸隨日計錢盈貫祿逐年支粟滿囷【尙書致仕請半俸百斛錢五十千歳給祿粟二千石焉】洛堰魚鮮供取足遊村果熟饋爭新詩章人與傳千首壽命天教過七旬防檢一生徼幸事東都除我更無人

喜裴濤使君攜詩見訪醉中戲贈

忽聞扣戶醉吟聲不覺停杯倒屣迎共放詩狂同酒癖與君別是一親情

得潮州楊相公繼之書並詩以此寄之

詩情書意兩殷勤來自天南瘴海濵初覩銀鉤還啟齒細唫瓊什欲沾巾鳳池隔絕三千里蝸捨沈防十五春惟有新昌故園月至今分照兩鄕人【鳳池屬楊相也蝸捨自謂也】

宿府池西亭

池上平橋橋下亭夜深睡覺上橋行白頭老尹重來宿十五年前舊月眀

閒眠

暖牀斜臥日曛腰一覺閒眠百病銷盡日一餐茶兩碗更無所要到明朝

楊柳枝詞

【雲溪友議居易有妓樊素善歌小蠻善舞嘗爲詩曰櫻桃樊素口楊柳小蠻腰年旣髙邁而小蠻方丰艷因楊柳詞以托意云】

一樹春風千萬枝嫩於金色軟於絲永丰西角荒園裏盡日無人屬阿誰

詔取永丰柳植禁苑感賦

【又云宣宗朝國樂唱前詞上問誰作永丰在何處左右具以對遂因東使命取永丰柳兩枝植於禁中居易感上知其名且好尙風雅又爲詩一章】

一樹衰殘委泥土雙枝榮耀植天庭定知象今春後柳宿光中添兩星

附河南尹盧貞和

一樹依依在永丰兩枝飛去杳無蹤玉皇曽采人間曲應逐歌聲入九重

齋居春久感事遣懷

齋戒坐三旬笙歌發四鄰月明停酒夜眼暗看花人賴學空爲觀深知念是塵猶思閒語笑未忘舊交親久作龍門主多爲兔苑賔水嬉歌盡日雪宴燭通晨事事皆過分時時自問身風光拋得也七十四年春

毎見呂南二郎中新文輒竊有所嘆惜因成長句以詠所懷

雙金百錬少人知縱我知君徒爾爲望梅閣老無妨渇【二賢詞藻瞻麗眾多以予曾忝制誥故呼閣老】畫餅尙書不救饑【自諭戲無益也】白日回頭看又晚靑雲舉足躡何遲壯年可惜虛銷擲遣把閒杯吟詠詩

胡吉鄭劉盧張等六賢皆多年壽予亦次焉偶於獘居合成尙齒之會七老相顧旣醉甚歡靜而思之此會稀有因成七言六韻以紀之傳好事者

七人五百七十歳拖紫紆朱垂白須手裏無金莫嗟嘆樽中有酒且歡娛詩吟兩句神猶王酒飲三杯气尙麄嵬峩狂歌教婢拍婆娑醉舞遣孫扶天年髙過二疎傅人數多於四皓圖除卻三山五天竺人間此會更應無【三仙山五天竺國多有壽者】

前懷州司馬安定胡杲年八十九

衛尉卿致仕馮翊吉皎年八十六

前右龍武軍長史滎陽鄭據年八十四

前磁州刺史廣平劉眞年八十二

前侍禦史內供奉官範陽盧眞年八十一前永州刺史淸河張渾年七十四

刑部尙書致仕太原白居易年七十四

巳上七人合五百七十歳會昌五年三月二十一日於白家履道宅同宴宴罷賦詩時祕書監狄兼謩河南尹盧貞以年未七十𨿽與會而不及列

歡喜二偈

得老加年誠可喜當春對酒亦宜歡心中別有歡喜事開得龍門八節灘

眼闇頭旋耳重聽【平聲】惟餘心口尙醒醒今朝歡喜緣何事禮徹佛名百部經

閒居貧活計

冠蓋閒居少簞瓢陋巷深稱家開戶牖量力置園林儉薄身都慣營爲力不任饑烹一斤肉暖臥兩重衾樽有陶濳酒囊無陸賈金莫嫌貧活計更富卽勞心

贈諸少年

少年莫笑我蹉跎聽我狂翁一曲歌入手榮名取𨿽少關心穩事得還多老慙退馬霑芻秣【謂致仕半俸也】髙喜歸鴻脫弋羅官給俸錢天與壽些些貧病柰吾何

感所見

巧者焦勞智者愁愚翁何喜復何憂莫嫌山木無人用大勝籠禽不自由网外老雞因斷尾盤中鮮膾爲吞鉤誰人會我心中事冷笑時時一掉頭

寄黔州馬常侍

閒看雙節信爲貴樂飲一杯誰與同可惜風情與心力五年拋擲在黔中

和李相公畱守題漕上新橋六韻【同用黎字】

選石鋪新路安橋壓古堤似從銀漢下落傍玉川西影定欄桿倒標髙華表齊煙開虹半見月冷鶴雙棲材映防龍小功嫌元凱低從容濟世後餘力及黔黎

閒居

風蕭條秋少客門庭冷靜晝多關金羈絡馬近賣卻羅袖栁枝尋放還書卷略尋聊取睡酒杯淺把粗開顏眼昬入夜休看月腳重經春不上山心靜無妨喧處寂機忘兼覺夢中閒是非愛惡銷停盡惟寄空身在世間

新秋夜雨

蟋蟀暮啾啾光陰不少畱松檐半夜雨風幌滿牀秋曙早燈猶在涼初簟未收新晴好天气誰伴老人遊

春眠

枕低被暖身安穩日照房門帳未開還有少年春气味時時蹔到夢中來

喜老自嘲

靣黒頭雪白自嫌還自憐毛蓍下老蝙蝠防中仙名籍同逋客衣裝類古賢裘輕被白防【徒協切】靴暖蹋烏氊周易休開卦陶琴不上任從人棄擲自與我周旋鐵馬因疲退鉛刀以鈍全行開第八秩可謂盡天年【時俗謂七十巳上爲開第八秩】

能無愧

十兩新綿褐披行暖似春一圑香絮枕倚坐穩於人婢僕遣他嘗藥艸兒孫與我拂衣巾回看左右能無愧飬活枯殘廢退身

河陽石尙書破回鶻迎貴主過上黨射鷺繪畫爲圖猥防見示稱嘆不足以詩美之

塞北虜郊隨手破山東賊壘掉鞭收烏孫公主歸秦地白馬將軍入潞州劍防靑鱗蛇尾活抨赤羽火星流須知鳥目猶難漏【尙書將入潞府偶逢水鳥鷺引弓射之一發中目三軍踴躍其事上聞詔下美之】縱有天狼豈足憂畫角三聲刁鬥暁淸商一部管秋他時麟閣圖勲業更合何人居上頭

自詠老身示諸家屬

壽及七十五俸霑五十千夫妻偕老日甥侄聚居年粥美嘗新米袍溫換故綿家居𨿽濩落眷屬幸團圎置榻素屏下移鑪靑帳前書聽孫子讀湯看侍兒煎走筆還詩債抽衣當藥錢支分閒事了爬背向陽眠

自問此心呈諸老伴

朝問此心何所思暮問此心何所爲不入公門慵斂手不看人靣免低眉居士室閒眠得所少年塲上飲非宜閒談亹亹畱諸老美醖徐徐進一巵心未曽求過分事身常少有不安時此心除自謀身外更問其餘盡不知

六年立春日人日作

二日立春人七日盤蔬餅餌逐時新年方吉鄭猶爲少家比劉韓未是貧鄕園節歳應堪重親故歡遊莫厭頻試作循潮封眼想何由得見洛陽春【分司致仕官中吉傅鄭諮議最老韓庶子劉員外尢貧循潮封三郡遷客皆洛下舊遊也】

齋居偶作

童子裝鑪火行添一炷香老翁持麈尾坐拂半張牀捲縵看天色移齋近日陽甘鮮新餅果穩暖舊衣裳止足安生理優閒樂性塲是非一以遣動靜百無妨豈有物相累兼無情可忘不須憂老病心是自醫王

詠身

自中風來三歷閏【病風八年凢三閏矣】從懸車後幾逢春周南畱滯稱遺老【見太史公傳】漢上羸殘號半人【見習鑿齒傳】薄有文章傳子弟斷無書札答交親餘年自問將何用恐是人間防長身

予與山南王僕射起淮南李僕射紳事歷五朝逾三紀海內年輩今惟三人榮路𨿽殊交情不替聊題長句寄舉之公垂二相公

故交海內只三人二坐巖廊一臥云老愛詩書還似我榮兼將相不如君百年膠漆初心在萬里煙霄中路分阿閣鸞凰野田鶴何人信道舊同羣

讀道徳經

元皇帝著遺文烏角先生仰後塵金玉滿堂非已物子孫委蛻是他人世間盡不關吾事天下無親於我身只有一身宜愛防少敎冰炭逼心神

禽虫十二章【並序】

莊列寓言風騷比興多假虫鳥以爲筌蹄故詩義始於關雎鵲巢道說先乎鯤鵬蜩鷃之類是也予閒居乘興偶作一十二章頗類誌怪放言毎章可致一哂一哂之外亦有以自警其衰耄封執之惑焉頃如此作多與故人防之夢得共之防之夢得嘗云此乃九奏中新聲八珍中異味也有防哉有防哉今則獨吟想二君在目能無恨乎

鷰違戊巳鵲避歳玆事因何羽族知疑有鳯凰頒鳥歷一時一日不參差【不知其然也鷰衘泥常避戊巳日鵲巢口常避太歳驗之皆信】水中科斗長成蛙林下桑虫老作蛾蛙跳蛾舞仰頭笑焉用鯤鵬鱗羽多【齊物也】

江魚羣從稱妻妾塞鴈聨行號弟兄但恐世閒眞眷屬親疎亦是彊爲名【故名也江沱閒有魚毎遊輒三如媵隨妻一先二後土人號爲婢妾魚禮云鴈兄弟行】

蠶老繭成不庇身蜂饑蜜熟屬他人須知年老憂家者恐是二虫虛苦辛【自警也】

阿閣鵷鸞田舍烏妍蚩貴賤兩懸殊如何閉向深籠裏一種摧頽觸四隅【有所感也】

獸中刀鎗多怒吼鳥遭羅弋盡哀鳴羔羊口在緣何事闇死屠門無一聲【有所悲也】

蟭螟殺敵蚊巢上蠻觸交爭蝸角中應似諸天觀下界一防塵內鬭英雄【自照也】

蠨蛸网上罥蜉蝣反覆相持死始休何異浮生臨老日一彈指頃報恩讎【誡報也】

蟻王化飯爲臣妾螺母偸虫作子孫彼此假名非本物其閒何怨復何恩

豆苖鹿嚼解烏毒艾葉雀銜奪鷰巢鳥獸不曽看本艸諳知藥性是誰敎【嘗獵者說云鹿若中箭發卽嚼豆葉食之多消解箭毒多用烏頭故云烏毒又鷰惡艾雀欲奪其巢先采一艾致其巢輒避去因而有之】

一防得仙生羽翼眾防相看有羨色豈知飛上未半空巳作烏鳶口中食

鵝乳飬雛遺在水魚心想子變成鱗細防幽隱何窮事知者惟應是聖人【鵝放乳水中不能離羣雛從而食之皆飽而去之又如魚想子子成魚並是佛經中說】

白氏長慶集卷三十七

欽定四庫全書

白氏長慶集卷三十八

唐白居易撰

詩賦【凢十五首】

動靜交相飬賦【並序】

居易常見今之立身從事者有失於動有失於靜由斯動靜俱不得其時與理也因述其所以然用自儆導命曰動靜交相飬賦云

天地有常道萬物有常性道不可以終靜濟之以動性不可以終動濟之以靜飬之則兩全而交利不飬之則兩傷而交病故聖人取諸震以發身受諸復而知命所以莊子曰智飬恬易曰防飬正吾觀天文其中有程日明則月晦日晦則月明明晦交飬晝夜乃成吾觀歳功其中有信陽進則陰退陽退則陰進進退交飬寒暑乃順且躁者本於靜也斯則躁爲民靜爲君以民飬君敎化之根則動飬靜之道斯存且有者生於無也斯則無爲母有爲子以母飬子生成之理則靜飬動之理明矣所以動之爲用在气爲春在鳥爲飛在舟爲楫在弩爲機不有動也靜將疇依所以靜之爲用在虫爲蟄在水爲止在門爲楗在輪爲柅不有靜也動奚資始則知動兮靜所伏靜兮動所倚吾何以知交飬之然哉以此有以見人之生於世出處相濟必有時而行非匏不可以長系人之善其身枉直相循必有時而屈故尺蠖不可以長伸嗟夫今之人知動之可以成功不知非其時動必爲防知靜之可以立徳不知非其理靜亦爲賊大矣哉動靜之際聖人其難之先之則過時後之則不及時交飬之間不容毫釐故老氏觀妙顏氏知防噫非二君子吾誰與歸

泛渭賦【並序】

右丞相髙公之掌貢舉也予以鄕貢進士舉及第左丞相鄭公之領選部也予以書判防萃選登科十九年天子並命二公對掌鈞軸朝野無事人物甚安明年春予爲校書郎始徙家秦中卜居於渭上上樂時和歳稔萬物得其宜下樂名遂官閒一身得其所旣美二公佐淸朝之理又荷二公垂特達之恩發於嗟嘆流於詠謌予時泛舟於渭因爲泛渭賦以導其意詞曰

亭亭華山下有人跂兮望兮愛彼三峯之白雲泛泛渭水上有舟沿兮溯兮愛彼百里之淸流以我爲太平之人兮得於斯而優遊又感陽春之气熈熈兮樂天和而不憂曰予生之年兮時哉時哉當皇唐受命之九葉兮華與夷而無氛埃及帝纘位之二紀兮命髙與鄭爲鹽梅二賢兮爰立四門兮大開凡讀儒書與履儒行者率充賦而四來𨿽片藝而必收兮故不棄予之小才感再遇於知巳必慙怍以徘徊登予名於太常署予職於蘭臺臺有蘭兮閣有蕓芳菲菲其可襲備一官而無一事又不維而不縶家去省兮百里毎三旬而一入川有渭兮山有華澹悠悠其可賞目白雲兮潄淸泉其或偃而或仰門去渭兮百步常一日而三往夜分兮叩舷天無雲兮水無煙遲遲兮明月波澹灔兮棹寅緣日暮兮舟泊艸萋萋兮沙漠漠習習兮春風岸栁動兮渚花落髮浩歌以長引舉濁醪而緩酌春冉冉其將盡予何爲乎不樂鳥樂兮雲際嗚嚶嚶兮飛【以智切羣行貌】魚樂兮泉底鬐撥撥兮尾潎潎我樂兮聖代心融融兮神泄泄伊萬物各樂其樂者由聖賢之相契賢致聖於無爲聖致賢於旣濟凝爲和兮聚五福發爲春兮消六沴不我後兮不我先適當我兮生之代彼鱗虫兮與羽族咸知樂而不知惠我爲人兮最靈所以媿賢相而荷聖帝樂乎樂乎泛於渭兮詠而歸聊逍遙以卒歳

傷逺行賦

貞元十五年春吾兄吏於浮梁分防祿以歸飬命予負米而還鄕出郊野兮愁予夫何道路之茫茫茫茫兮二千五百自鄱陽而歸洛陽朝濟乎大江暮登乎髙岡山有險兮路屈曲甚孟門與太行楓林郁其百尋涵瘴煙之蒼蒼其中閴其無人惟鷓鴣之飛翔水有含沙之毒虫山有當路之虎狼況乎云雷作而風雨晦忽【烏感切】靄兮不見日陽渉泥濘兮僕夫重膇陟崔嵬兮徵馬黃步一步兮不可進獨中路兮傍徨噫昔我往兮春艸始芳今我來兮秋風其涼獨行踽踽兮惜晝短孤宿防防兮愁夜長況太夫人抱疾而在堂自我行役諒夙夜而憂傷惟母念子之心心可測而可量𨿽割慈而不言終蘊結乎中膓曰有弟兮侍左右固就飬而無方𨿽溫凊之靡詎當我之在傍無羽翼以輕舉羨歸云之飛揚惟晝夜與寢食之心曷其弭忘投山館以寓宿夜緜緜而未央獨展轉而不寐東方之晨光𨿽則驅徵車而遵歸路猶自流鄕淚之浪浪

宣州試射中正鵠賦【以諸侯立誡眾士知訓爲韻任不依次用韻限三百五十字巳上成】

聖人木爲弧剡木爲矢惟弧矢之用也中正鵠而巳矣是謂武之經禮之紀故王者務以選諸侯諸侯用而貢多士將俾乎禮無秕稗位有防殺廣塲辟而堵墻開射夫同而鐘鼓誡有以致國用充歳貢使技癢者出於羣藝成者推於眾在乎矢不虛發弓不再控射繹志也信念玆而在玆鵠小鳥焉取難中而能中乃設五正張三侯葉吉日於淸晝順殺气於素秋禮事展樂容修旣五善而斯備將百中而是求於是誠心內蘊荘容外奮升降揖讓合君子之令儀進退周旋伸先生之彛訓故禮舉而義得且無聲而有問及夫觀者坌【步悶切】入射者挺立矢旣挾弓旣執抗大侯佽決拾指正則掌內必取料鵠乃彀中所及雕弧乍滿當晝而明月彎彎銀鏑急飛不夜而流星熠熠其一發也騞若徹札其再中也【普伯切】如貫笠玉霜降而弓力調金風勁而聲急愜羣心而踴躍駭眾目而翕習若然者安知不能空彎而鴈驚虛引而猿泣者也矧乃正其色溫如栗如遊於藝匪疾匪徐妙能曲盡勇可賈余豈不以志正形直心荘體舒不出範兮信得禮之大者無失鵠也豈反身而求諸斯蓋弓矢合規容止有儀必气盈而神王寧心詟而力疲則知善射者在乎合禮合樂不必乎飲羽在乎和容和志不必乎主皮夫如是則射之禮射之義𨿽百世而可知

窗中列逺岫詩【題中以平聲爲韻】

天靜秋山好窗開曉翠通遙憐峯窈窕不隔竹朦朧萬防當虛室千重疊逺空列檐攢秀气緣隙助淸風碧愛新晴後明宜反照中宣城郡齋在望與古時同

省試性習相逺近賦【以君子之所愼焉爲韻依次用限三百五十字巳上成中書侍郎髙郢下試貞元十六年二月十四日及第第四人】

噫下自人上達君徳以愼立而性由習分習則生常將俾夫善惡區別愼之在始必辯乎是非糾紛原夫性相近者豈不以有敎無類其歸於一揆習相逺者豈不以殊途異致乃差於千里昬眀波注導爲愚智之源邪正岐分開成理亂之軌安得不稽其本謀其始觀所恆察所以考成敗而取捨審臧否而行止俾流遁者返迷塗於騷人積習者遵要道於君子且夫徳莫徳於老氏乃曰道是從矣聖莫聖於宣尼亦曰非生知之則知徳在修身將見素而抱朴聖由志學必切問而近思在乎積藝業於黍累愼言行於毫釐故得其門志彌篤兮性彌近矣由其徑習愈精兮道愈逺而其防可顯其義可舉勿謂習之近徇迹而相背重阻勿謂性之逺反眞而相去幾許亦猶一源別隨混澄而或濁或淸一气脈分任吹煦而爲寒爲暑是以君子稽古於時習之初辯惑於成性之所然則性者中之和習者外之徇中和思於馴致外徇戒於妄進非所習而習則性傷得所習而習則性順故聖與狂由乎念與罔念福與禍在乎愼與不愼愼之義莫匪乎率道爲本見善而遷觀誠僞於旣往審進退於未然故得之則至性大同若水濟水也失之則眾心不等猶靣隔靣焉誠哉性習之說吾將以爲敎先

玉水記方流詩【以流字爲韻六十字成】

良璞含章久寒泉徹底幽矩浮光灔灔方折浪悠悠淩亂波紋異縈回水性柔似風揺淺瀨疑月落淸流濳潁應傍達藏眞豈上浮玉人如不記淪棄卽千秋

求珠賦【以非智求珠以眞得爲韻】

至乎哉珠之爲物也淵淵緜緜不知其然存乎視聼之表生乎天地之先其中有象與道相全求之者刳其心俾損之又損得之者反其性乃之又無音聽之則希珠無體摶之則防故以音而求之者妄以體而得之者非倐爾去焉將窅防而齊往忽乎來矣與罔象而同歸是以聖人之求珠也損眀聖薄仁義索之惟艱失之孔易莫不以心忘心以智去智其難得也劇乎剖巨蚌之胎其難求也甚乎待驪龍之睡夫惟不皦不昧至明至幽必致之於馴致豈求之於躁求性失則遺若合浦之徙去心虛潛至同夜光之闇投斯乃動爲道樞靜爲心符至光不耀至眞不渝察之無形謂其有而非有應之有信謂其無而非無故立諭比夫至寶彊名謂之珠名不徒爾諭必有以以不凝滯爲圓以無瑕疵爲美蓋外明者不若內明之理純白者不若虛白之防藏於身不藏於川在乎心不在乎水然則頥其神保其眞𨿽無脛求之必臻役其識徇其惑𨿽沒齒求之不得則知珠者無形之形者無色之色亦何必遊赤水之上造昆丘之側苟悟漆園之言可臻珠之極

漢髙皇帝親斬白蛇賦【以題爲韻依次用】

髙皇帝將欲戡時難撥禍亂乃耀聖武奮英斷提神劍於手中斬靈蛇於澤畔何精誠之潛發信天地之幽贊卒能滅彊楚降暴秦創王業於炎漢於時割區宇蜂起英豪以堅甲利兵相視以壯圖銳气相髙皆欲定四海之洶洶救萬姓之嗷嗷帝旣心闚咸陽气王芒碭率卒晨往縱徒夜亡有大蛇兮出山穴亙路傍凝白虹之精彩被素龍之文章鱗甲晶以雪色睛眸赩其電光聳其身形蜿蜿而莫犯舉其首勢矯矯而靡亢勇夫聞之而挫銳壯士覩之而摧剛於是行者告於髙皇帝乃奮布衣挺幹將攘臂直進瞠目髙驤一呼而猛气咆再叱而防姿抑揚觀其將斬未斬之際虵方欲縱毒螫肆猛噬我則審其計度其勢口噪雷霆手操鋒銳凜龍顏而色作振虎威而聲厲荷天之靈啟神之契舉刃一揮溘然而斃不知我者謂我斬白蛇知我者謂我斬白帝於是灑雨血摧霜鱗塗野艸濺路塵嗟乎神化將窮不能保其命首尾𨿽在不能衛其身盛矣哉聖人之艸昧經綸應乎天順乎人制勍敵必示以乃武乃文靜災禍不可以弗躬弗親若夫龍泉黯黯秋水湛湛苟非斯劍虵不可斬天威煌煌神武洸洸苟非我主虵不可當是知人在威不在眾我王也萬夫之防器在利不在大斯劍也三尺之長於以詟萬物於以威八方防數旣終闇素靈之夜哭嗜欲將至知赤帝之道昌繇是气吞豪傑威振幽遐素車降而三秦歸徳朱旗建而六合爲家彼戮鯨鯢與截犀兕未若我提靑劍而斬白蛇

大巧若拙賦【以隨物成器巧在乎中爲韻依次用】

巧之小者有爲可得而闚巧之大者無迹不可得而知蓋取之於巽授之以隨動而有度舉必合規故曰大巧若拙其義在斯爾乃掄材於山木審器於軌物將務乎心匠之忖度不在乎手澤之翦拂故爲棟者資其自天之端爲輪者取其因地之屈其公也於物無情其正也依法有程旣遊藝而功立亦居肆而事成大小存乎目擊材無所棄取捨資乎指顧物莫能爭然後任道用隨形制器信無爲而爲因所利而利不凝滯於物必簡易於事亦猶善從政者物得其宜能官人者才適其位嘉其尺度有則繩墨無撓工非剞劂自得不矜之能器靡雕防誰識無心之巧眾謂之拙以其因物不攺我爲之巧以其成功不不攺故物全不故功倍遇以神也郢人之術攸同合乎道焉老氏之言斯在噫舟車器異杞梓材殊罔枉枘以鑿罔破圎爲觚必將考廣狹以分寸審刓方以規模則物不能以長短隱材不能以曲直誣是謂心之術也豈慮手之傷乎且夫大盈若沖大眀若防是以大巧棄其末工則知巧在乎不違天眞非勞形於木人之內巧在乎無枉物情非役神於棘刺之中豈徒與班倕之輩騁技而校功哉【情一作性】

雞距筆賦【以中山兔毫作之尢妙爲韻任不依次用】

足之健兮有雞足毛之勁兮有兔毛就足之中奮發者利距在毛之內秀出者長毫合爲手筆正得其要象彼足距曲盡其妙圎而直始造意於防恬利而銛終騁能於逸少斯則創因智士傳在良工防毫爲鋒截竹爲筒視其端若武安君之頭銳窺其管如元氏之心空豈不以中山之明視勁而迅汝陰之翰音勇而防一毛不成采眾毫於三穴之內四者可棄取銳武於五徳之中雙美是合兩揆而同故不得兔毫無以成起艸之用不名雞距無以表入木之功及夫親手澤隨指顧秉以律動有度染松煙之墨灑鵝毛之素莫不畫爲屈鐵防成垂露若用之交戰則摧敵而先鳴若用之艸聖則擅塲而獨步察所以稽其故𨿽云任物以用長亦在假名而善諭向使但隨物棄不與人遇則距蓄縮於晨雞毫摧殘於寒兔又安得取名於彼移用在玆映赤筦狀紺趾乍舉對紅箋疑錦臆初披輟翰停毫旣象乎翹足就棲之夕揮芒拂銳又似乎奮拳引鬭之時苟名實之相副信動靜而似之其用不困其美無儔因艸爲號者質陋折蒲而書者體柔彼皆細此實殊尢是以搦之而變成金距書之而化作銀鉤夫然則董狐操可以修爲良史宣尼握可以刪定春秋其不象雞之羽者鄙其輕薄不取雞之冠者惡其軟弱斯距也如劍如防可擊可搏將壯我之毫芒必假爾之鋒鍔遂使見之者書狂發秉之者筆力作挫萬物而人文成艸八行而鳥迹落縹囊盛處類藏錐之沈潛圑扇或書同舞鏡之揮霍儒有學書臨水負笈登山含毫旣至握管回還過兔園而易感望雞樹以難攀願爭雄於爪距之下冀得雋於筆硯之間

黒龍飲渭賦【以出爲漢祥下飲渭水爲韻】

龍爲四靈之長渭居八水之一飲亹亹之淸流落彬彬之質忽兮下降賁然躍出首蜿蜒以湧煙鱗錯落而防漆動而無悔爰作瑞於秦川應必有徵乃效靈於漢日觀其攸止察其所爲行藏不忒動靜有儀睛眸耀文彩陸離躍於泉於焉表異守其黒所以標奇或隱或見時行時止順冬夏而無乖應昬明而有以於是稽大易按前史符聖人之昌運飛而在天表王者之休徵下而飲水爾乃降長川俯髙岸气黙黙以黯黯光璨璨而爛爛聞之者心駭而屏息覩之者目而攺觀一呼一吸而聲起風雷或躍或騰而勢超云漢觀夫莫智匪常莫黒至祥契昌期於南靣合正色於北方拖尾回翔擘波騰驤飲淸瀾之浩浩動素浪之湯湯頓頷而碎珠迸落奮髯而細雨飛揚警水府兮鱣鮪奔走駭泉室兮蛟鼉伏藏雲從而淺深一色白日照而左右交光且彼時出處憑虛上下度弱水而斯馭去鼎湖而是駕聞茂先之劍飛見長房之杖化豈若此炎精契水徳潛稟甲黯以凝黛文章斐兮摛錦逼而察也類天馬出水而遊逺而望之疑晴虹截澗而飲巳而負蒼天去淸渭排防防之寥廓反浩浩之元气則知水物之靈鱗虫之貴盛矣哉抑斯龍之所謂

敢諌鼓賦【以聖人來諌諍之道爲韻】

鼓者工所制諌者君所命鼔因諌設發爲治世之音諌以鼓來懸作經邦之柄納其臣於忠直致其君於眀聖將使內外必聞上下交正於是乎唐堯得以爲盛治者也至矣哉君至公而滅私臣有犯而無欺諷諌者於焉盡節獻納者由是正辭言之者無罪擊之者有時故謇謇匪躬道之行也鼘鼘【音淵】不巳聲以發之始也土鼓增華蕢桴攺造外揚音以應物中含虛而體道不窕不摦【胡掛切】由巧者之作爲大鳴小鳴隨直臣之擊考有若坎其缶於宛丘之下又如殷其雷在南山之隈音鏘鏘以鏜【音湯】鞳響容與以徘徊儆於帝心四聰之耳必達納諸人聽七諍之臣乃來故用於朝朝無靣從之患行於國國無居下之訕洋洋盈耳幽贊逆耳之言坎坎動心眀啟沃心之諌且夫鼔之爲用也或備於樂懸或施於戎政以諧八音節奏以明三軍號令未若備察朝闕發揮庭諍聲聞於外以彰我主聖臣良道在其中以表我上忠下敬然則義之與比徳必有鄰將善旌而並建與謗木而俱陳是必聞其聲則知有獻替之士聆其響不獨思將帥之臣嗟乎捨之則聲寢用之則气振𨿽聲气之在鼓終用捨之由人

君子不器賦【以用之則行無施不可爲韻】

君子哉道本生知徳惟天縱抱乎不器之器成乎有用之用不器者通理而黃中有用者致逺而任重蓋由識包權變理蘊通明業非學致器異琢成審其時有道舒而無道捲愼其徳捨之藏而用之行語其小能立誠以修辭論其大能救物而濟時以之理心則一身獨善以之從政則庶績咸熈旣居家而必達亦在邦而允釐彼子貢𨿽賢惟稱瑚璉之器彥輔信美空標水鏡之姿是謂非求偹者有何足以多之豈如我順乎通塞含乎語黙何用不臧何響不克施之乃伊呂事業蓄之則荘老道徳𨿽應物而不滯終餙躬而有則若止水之在器任器方圎如良工之用材隨材曲直原夫根淳精於妙有完元和於虛受內道而惟新外濟用而可久鄙斗筲之奚算哂挈瓶之固守何器量之差殊在性情之能否豈不以神爲樞智爲心符全其神則爲而勿有虛其心則用當其無故動與時合靜與道俱時或用之必開臧武之智道不行也則守寗子之愚至乎哉防心無我無可而無不可應用不疲無爲而無不爲信大成而大受非小恵而小知故庶類曲從則輪轅適用若一隅偏執則鑿枘難施是以易尙隨時禮貴從宜盛矣哉君子斯焉取斯

賦賦【以賦者古詩之流爲韻】

賦者古詩之流也始艸創於荀宋漸恢張於賈馬冰生乎水初變本於典墳靑出於藍復增華於風雅而後諧四聲祛八病信斯文之美者我國家恐文道寖衰頌聲淩遲乃舉多士命有司酌遺風於三代眀變雅於一時全取其名則號之爲賦雜用其體亦不出乎詩四始盡在六義無遺是謂藝文之儆筞述作之元觀夫義類錯綜詞采舒布文諧宮律言中章句華而不艶美而有度雅音瀏亮必先體物以成章逸思飄颻不獨登髙而能賦其工者究筆精窮指趣何慙兩京於班固其妙者抽祕思騁妍詞豈謝三都於左思掩黃絹之麗藻吐白鳳之奇姿振金聲於寰海增紙價於京師則長揚羽獵之徒胡爲比也景福靈光之作未足多之所謂立意爲先能文爲主炳如繢【一作繪】素鏗若鐘鼓鬱鬱哉溢目之黼黻洋洋乎盈耳之韶頀信可以鑠風騷超軼今古者也今吾君网羅六藝淘汰九流防才無忽片善是求況賦者雅之列頌之儔可以潤色鴻業可以發揮皇猷客有自謂握靈虵之珠者豈可棄之而不收

白氏長慶集卷三十八

欽定四庫全書

白氏長慶集卷三十九

唐白居易撰

銘贊箴謡偈【凡二十一首】

續座右銘【並序】

崔子玉座右銘余竊慕之𨿽未能盡行常書屋壁然其間似有未盡者因續爲座右銘云

勿慕貴與富勿憂賤與貧自問道何如貴賤安足云聞毀勿戚戚聞譽勿欣欣自顧行何如毀譽安足論無以意傲物以逺辱於人無以色求事以自重其身遊與邪分岐居與正爲鄰於中有取捨此外無疎親修外以及內靜飬和與眞飬內不遺外動率義與仁千里始足下髙山起微塵吾道亦如此行之貴日新不敢規他人聊自書諸紳終身且自朂身歿貽後昆後昆苟反是非我之子孫

騶虞畫贊【並序】

騶虞仁瑞之獸也其所感所食曁形狀質文孫氏瑞應圖具載其事元和元年夏有以騶虞圖贈予者予愛其外猛而威內仁而信又嗟曠代不覿引筆贊之詞云爾孟山有獸仁心毛質不踐生芻不食生物有道則見非時不出三季巳還退藏於宻我聞其名徵之於書不識其形得之於圖白質黒文猊首虎軀是耶非耶孰知之乎巳矣夫已矣夫前不見往者後不見來者吁嗟乎騶虞

貘屏贊【並序貘讀陌白豹也】

貘者象鼻犀目牛尾虎足生南方山谷中寢其皮辟瘟圖其形辟邪予舊病頭風毎寢息常以小屏衛其首適遇畫工偶令寫之按山海經此獸食鐵與銅不食他物因有所感遂爲贊曰

邈哉奇獸生於南國其名曰貘非鐵不食昔在上古人心忠質徵伐敎令自天子出劍防省用銅鐵羨溢貘當是時飽食終日三代以降王法不一鑠鐵爲兵範銅爲佛佛像日益兵刃日滋何山不剗何谷不隳銖銅寸鐵罔有孑遺悲哉彼貘無乃餒而嗚呼非貘之悲惟時之悲

畫雕贊【並序】

壽安令白昊予宗兄也得丹靑之妙傳寫之要毛羣羽族尢是所長長慶元年以畫雕貺予予愛之因題贊云鷙禽之英黒雕丁丁鉤綴八爪劍挿六翎想入心匠寫從筆精不卵不雛一日而成軒然將飛戞然欲鳴毛動骨活神來著形始知造物不必杳防但獲天機則與化爭韓幹之馬籍籍知名薛稷之鶴翩翩有聲研工覈能較眞鬭靈豈無他人不如我兄

續虞人箴【元和十五年】

唐受天命十有二聖業業惕惕咸勤於政鳥生深林獸在丰艸春搜冬狩取之以道鳥獸虫魚各遂其生君民朝野亦克用寧在昔祖厥訓孔彰馳騁畋獵俾心發狂何以驗之曰羿與康曽不是誡終然覆亡故我列聖鑑彼前王𨿽有畋遊樂不至荒髙祖方獵蘇長進言不滿十旬未足爲歡上心忽悟爲之輟畋故武徳業垂二百年降及宋璟亦諌宗溫顏聽納獻替從容及璟趨出鷂死懷中故開元事播於無窮噫逐獸於野走馬於路豈不快哉銜橛可懼噫夜歸禁苑朝出皇都豈不樂哉冦戎可虞臣非獸臣不當獻箴輒思出位敢諌從禽螻蟻命小安危計深苟禆萬一臣死甘心

三謡【並序】

予廬山艸堂中有朱藤杖一蟠木幾一素屏風二時多杖藤而行隱幾而坐掩屏而臥宴息之暇筆硯在前偶爲三謡各導其意亦猶座右陋室銘之類爾

蟠木謡

蟠木蟠木有似我身不中乎器無用於人下擁腫而上轔菌桷不桷兮輪不輪天子建明堂兮旣非梁棟諸侯斵大輅兮材又不中惟我病夫或有所用用爾爲幾承吾臂支吾頥而巳矣不傷爾性不枉爾理爾怏怏爲幾之外無所用爾爾旣不材吾亦不材胡爲乎人間徘徊蟠木蟠木吾與汝歸艸堂去來

素屏謡

素屏素屏胡爲乎不文不餙不丹不靑當世豈無李陽冰之篆字張旭之筆迹邊鸞之花鳥張藻之松石吾不令加一防一畫於其上欲爾保眞而全白吾於香鑪峯下置艸堂二屏倚在東西墻夜如明月入我室【一作懷】曉如白雲圍我牀我心久飬浩然气亦欲與爾表裏相輝光爾不見當今甲第與王宮織成步障錦屏風綴珠防鈿貼雲母五金七寶相玲瓏貴豪待此方恱目晏然寢臥乎其中素屏素屏物各有所宜用各有所施爾今木爲骨兮紙爲靣捨吾艸堂欲何之

朱藤謡

朱藤朱藤溫如紅玉直如朱繩自我得爾以爲杖大有禆於股肱前年左遷東南萬里交遊別我於國門親友送我於滻水登髙山兮車倒輪摧渡漢水兮馬跙蹄開中途不進部曲多回惟此朱藤實隨我來瘴癘之鄕無人之地扶衛衰病驅呵魑魅吾獨一身賴爾爲二或水或陸自北䢐南泥黏【泥占切】雪滑足力不堪吾本兩足得爾爲三紫霄峯頭黃石巖下松門石磴不通輿馬吾與爾披雲撥水環山繞野二年蹋徧匡廬間未嘗一步而相捨𨿽有佳子弟良友朋扶危助蹇不如朱藤嗟乎窮旣若是通復何如吾不以常杖待爾爾勿以常人望吾朱藤朱藤吾𨿽靑雲之上黃泥之下誓不棄爾於斯須

無可柰何歌

無可柰何兮白日走而朱顏頽少日往而老日催生者不住兮死者不回況乎寵辱丰顇之外物又何常不十去而一來去不可挽兮來不可推無可柰何兮巳焉哉惟天長而地久前無始兮後無終嗟吾生之幾何寄瞬息乎其中又如太倉之稊米委一粒於萬鐘何不與道逍遙委化從容縱心放志泄泄融融胡爲乎分愛惡於生死繋憂喜於窮通倔彊其骨髓齟齬其心胸合冰炭以交戰秪自苦兮厥躬彼造物者云何不爲此與化者云何不隨或煦或吹或盛或衰𨿽千變與萬化委一順以貫之爲彼何非爲此何是誰防此心夢蝶之子何禍非福何吉非防誰達此觀喪馬之翁俾吾爲秋毫之杪吾亦自足不見其小俾吾爲泰山之阿吾亦無餘不見其多是以達人靜則脗然與陰合迹動則浩然與陽同波委順而巳孰知其他時耶命耶吾其無柰彼何委耶順耶彼亦無柰吾何夫兩無柰何然後能防至順而合太和故吾所以飲太和扣至順而爲無可柰何之歌

自誨

樂天樂天來與汝言汝宜拳拳終身行焉物有萬類錮人如鎖事有萬感熱人如火萬類逓來鎖汝形骸使汝未老形枯如柴萬感逓至火汝心懷使汝未死心化爲灰樂天樂天可不大哀汝胡不懲往而念來人生百歳七十稀設使與汝七十期汝今年已四十四卻後二十六年能幾時汝不思二十五六年來事疾速倐忽如一寐往日來日皆瞥然胡爲自苦於其間樂天樂天可不大哀而今而後汝宜饑而食渇而飲晝而興夜而寢無浪喜無妄憂病則臥死則休此中是汝家此中是汝鄕汝何捨此而去自取其遑遑遑遑兮欲安往哉樂天樂天歸去來

八漸偈【並序】

唐貞元十九年秋八月有大師曰凝公遷化於東都聖善寺鉢塔院越明年二月有東來客白居易作八漸偈偈六句四言以讚之初居易常求心要於師師賜我八言焉曰觀曰覺曰定曰慧曰眀曰通曰濟曰捨繇是入於耳貫於心達於性於玆三四年矣嗚呼今師之報身則化師之八言不化至哉八言實無生忍觀之漸門也故自觀至捨次而讚之廣一言爲一偈謂之八漸偈蓋欲以發揮師之心教且明居易不敢失墜也旣而升於堂禮於牀跪而唱泣而去偈曰

觀偈

以心中眼觀心外相從何而有從何而防觀之又觀則辧眞妄

覺偈

惟眞常在爲妄所防眞妄苟辯覺生其中不離妄有而得眞空

定偈

眞若不滅妄卽不起六根之源湛如止水是爲禪定乃脫生死

慧偈

慧之以定定猶有繋濟之以慧慧則無滯如珠在盤盤定珠慧

明偈

定慧相合合而後明照彼萬物物無遁形如大圓鏡有應無情

通偈

慧至乃明明則不寐明至乃通通則無礙無礙者何變化自在

濟偈

通力不常應念而變變相非有隨求而見是大慈悲以一濟萬

捨偈

眾苦旣濟大悲亦捨苦旣非眞悲亦是假是故眾生實無度者

繡阿彌陀佛贊【並序】

繡西方阿彌陀佛一軀女弟子京兆杜氏奉爲妣範陽縣太君盧夫人八月十一日忌辰所造也五防莊嚴一心恭敬願追福誓報慈恩贊曰

善始一念千念相屬繡始一縷萬縷相續功績成就相好具足金身螺髻玉毫紺目報罔極恩薦無量福

繡觀音菩薩贊【並序】

故尙書膳部郎中太原白府君諱行簡妻京兆杜氏奉爲府君祥齋敬繡救苦觀音菩薩一軀長五尺二寸濶一尺八寸紉鍼縷防絡金綴珠眾色彰施諸相具足發願於哀懇薦景福於幽靈稽首焚香跪而贊曰集萬縷兮積千鍼勤十指兮防一心嗚呼鑑悲誠而介防福實有望於觀音

畫水月菩薩贊

淨緑水上虛白光中一覩其相萬緣皆空弟子居易誓心歸依生生刼刼長爲我師

白氏長慶集卷三十九

欽定四庫全書

白氏長慶集卷四十

唐白居易撰

哀祭文【凡十四首】

哀二良文【並序】

丞相隴西公出鎭於汴州軍司馬禦史大夫陸長源實左右之二年而軍用寧司空南陽公作藩於徐州軍副使祠部貟外郎鄭通誠實先後之三年而民用康曁十五年春隴西薨浹辰而師亂大夫以直道及禍十六年夏南陽薨翌日而難作貟外以危行遇害惜乎大夫人之望也貟外國之良也咸克潔於身儉於家勤於邦又申之以言行文學智謀政事故其歷要官防劇務如刀劍發鉶割而無滯如鐘磬在懸動而有聲識者以爲異時登天子股肱耳目之任必能經徳秉哲紹復隴西南陽之事業以藩輔王家鳴呼善人宜將鐘奕葉之慶而不免及身之禍天乎報施之朕何其昩歟昔詩人有黃鳥之章以哀三良不得其死今斯文亦以哀二良名其篇云

伊大化之無形兮浩浩而茫茫中有禍身兮若機之張梁之亂兮陸受其毒徐之難兮鄭羅其殃惟善人兮邦之紀綱邦之瘁兮而人先亡謂天之惡下民兮胡爲生此忠良謂天之愛下民兮胡爲生此豺狼我欲階防防問蒼蒼蒼蒼之不可問兮俾我心之衋【迄力切】傷悲夫而今而後吾知夫天難忱而命靡常

祭城北門文【爲濠州刺史作】

某年月日某官某敬以醴幣祭於外城北門某聞北鄘四門之神有水旱之災於是乎禜之今年春天作滛雨將害於農墊於民惟城積陰之气惟北太陰之位是用昭告於城之北門惟門有神裁之某以天子休命殿於是邦大懼天厲之不時俾黎民阻饑敢以正辭告神神若之何不聽敢以至誠感神神若之何不弔尙克陰沴不作時陽咸若百糓用成庶民用寧實惟鄘之神門之靈於戱北鄘北門之神明聽斯言罔俾雨水昏墊以作某之憂神之羞

祭符離六兄文

維貞元十七年某月某日從祖弟居易等謹祭於符離主簿六兄之靈鳴呼聖忘情愚不及情情所鐘者惟居易與兄豈不以親莫愛於弟兄別莫痛於死生斯親也而有斯別也孰能不哀從中來而失聲去年春居易南遊兄亦東適黟歙之間欣然一覿相顧笑語相勉行役中路遽別情甚感激孰知此別爲生死隔矧兄遇疾於路路無藥石歸全於家家無金帛環堵之室不容弔客稚齒之子未知哀戚自古孔懷之痛亦莫我之與劇古人有言神福仁天福敬又曰惡有餘殃善有餘慶惟兄道源乎太和徳根乎至性以孝友肥其身以仁信羶其行而位不登於再命年不及於知命何報施之我欺俾吾兄之不幸鳴呼已焉哉旣卜逺日旣宅新阡春艸之中畫爲墓田濉水南岸符離東偏其地則邇其別終天惟弟與家人儼拜哭於車前魂兮有知鑑斯文歆斯筵知居易之心煢煢然

祭楊夫人文

維元和二年歲次戊子八月辛亥朔十九日已已將仕郎守左拾遺翰林學士太原白居易謹以淸酌庶羞之奠敬祭於陳氏楊夫人之靈惟夫人柔明治性溫惠保身靜修言容動中規度洎承訓師氏作嬪良人茂四徳而蘭幽有香潔百行而玉立無玷發爲淑問著爲芳猷姻族有輝閨闈是式噫福仁何昩積慶無徴宜享永年遽歸長夜浮生若此永痛如何嗚呼生必有涯人誰不沒所甚感者其惟情乎故事劇者情易鐘感深者理難遣夫人𨿽宜其室竟未辭家蓄和順之誡不得施於娣姒蘊孝敬之徳不得展於舅姑有志莫伸何恨過此況一嬰沈痼自夏䢐秋伏枕七旬姊妹視疾歸櫬千里弟兄主防凋桃李之花夫逺不見失乳哺之愛女小未知乃使哀情倍鐘血屬洛川迢逓秦野蒼茫日慘不光云愁無色姊妹且病親老尢慈哭別一聲聞者膓斷居易早聆懿範近接嘉姻維私之眷每深有慟之情何已敬陳薄奠庶鑑悲誠尙饗

祭小弟文

維元和八年歲次癸巳二月某朔二十五日仲兄居易季兄行簡以淸酌之奠致祭於亡弟金剛奴嗚呼川水一逝不復再還手足一斷無因重連惟吾與爾其苦亦然黃墟白日相見無緣每一念至膓熱骨酸如以刀火刺灼心肝況爾之生生也不天苗而不秀九歲夭焉昔權殯爾濉南古原今攺塟爾渭北新阡祔先塋之北次就卑位於東偏兾神魂之不孤庶窀穸之永安嗚呼自爾捨我歸於下泉日來月往二十二年吾等罪逆不孝殃罰所延一別爾後再罹凶艱灰心垢靣泣血漣漣松檟之下其生尙殘昔爾孤於地下今我孤於人間與其偸生而孤苦不若就死而團圎欲自決以毀滅又傷孝於歸全進退不可中心煩寃仰天一號痛苦萬端嗚呼爾魂在幾爾骨在棺吾親奠酹於爾牀前苟神理之有知豈不聞吾此言尙饗

祭烏江十五兄文【時在宣城】

維貞元十五年七月七日從祖弟居易謹以淸酌庶羞之奠敬祭於故烏江主簿十五兄之靈易云積善之家必有餘慶書曰非天夭人人中絕命則冉牛斯疾顏回不幸何繆舛之若斯諒聖賢之同病惟兄之生生而不辰孩失其怙防防所親旁無弟兄藐然一身自彊自立以致成人蓋以孤子靡托孝友彌惇自居易與兄及髙九行簡𨿽從祖之昆弟甚同气之天倫故𨿽百里信宿之別曷常不惻然而悲辛矧終天之永訣知後期而無因徒撫膺而隕涕諒沈痛之難伸追思乎早歲離阻各悲零俜中年集防共喜長成同參選於東都俱署吏於西京居則共被而臥出則連騎而行友於四人同年成名優遊笑敖怡怡弟兄𨿽不侔八龍三虎亦自謂當家一時之榮及兄辭滿淮南薄遊江東居易亦以行邁忽逆旅而逄或酒或歌宴衎從容何朝不遊何夕不同常以兄仁信根於心孝悌積於躬謂至行之有答必景福以來從嗚呼位始及一命祿未遇數鐘年又不得四十而歿於道途之中郁壯志而不展結幽憤於無窮況舊業東洛先塋北邙三千里外身歿陵陽有妹出嫁無男主防悠悠孤旐未辦還鄕宣城之西荒艸道傍旅殯於此行路悲涼秋風蕭蕭白日無光聚今晨之弟侄對前日之杯觴稽首再拜魂兮來享進三奠而退一慟孰不神酸而骨傷哀哉伏惟尙饗

祭浮梁大兄文【時在九江】

維元和十三年歳在丁酉閠五月已亥居易等謹以淸酌庶羞之奠再拜跪奠大哥於座前伏惟哥孝友慈惠和易謙恭發自修身施於爲政行成門內信及朋僚亷幹露於官方溫重形於酒徳兾資福履保受康寧不謂才及中年始登下位辭家未逾數月疾未及兩旬皇天無知降此防酷交遊行路尙爲興嘆骨肉親愛豈可勝哀舉聲一號心骨俱碎今屬日時葉吉窀穸有期下邽南原永附松檟居易負憂系職身不自由伏枕之初旣闕在左右執紼之際又不獲躬親痛恨所鐘倍百常理嗚呼追思曩昔同气四人泉壤九重剛奴早逝巴蜀萬里行簡未歸煢然一身漂棄在此自哥至止形影相依死灰之心重有生意豈料避弓之日毛羽摧頽垂白之年手足斷落誰無兄弟孰不死生酌痛量悲莫如今日宅相癡小居易無男撫視之間過於猶子其餘情禮非此能伸伏兾慈靈俯鑑悲懇哀纒痛結言不成文嗚呼哀哉伏維尙饗

祭匡山文

維元和十二年歳次丁酉二月辛酉朔二十一日將仕郎守江州司馬白居易謹以淸酌之奠敢昭告於匡山神之靈恭惟神正直聰明扶持匡廬福利動植居易賦命蹇連與時參差願於靈山棲此陋質遺愛寺側旣置艸堂欲居其中防禪飬素而開構池宇在神域中往來道途由神門外輙用酒脯告防於神神其聴之歆此薄奠非敢徼福所期薦誠尙饗

祭廬山文

維元和十二年歳次丁酉二月二十五日乙酉將仕郎守江州司馬白居易以香火酒脯告於廬山遺愛寺四旁上下大小諸神居易夙聞匡廬天下神秀幸因佐宦得造玆山又聞永逺宗雷同居於是道俗並處古之遺風而遺愛西偏鄭氏舊隱三寺長老招予此居創新堂宇疏舊泉沼或來或往棲遲其間不惟耽翫水石以樂野性亦欲擺去煩惱漸歸空門儻秩滿以來得以自遂餘生終老願托於斯今葺構旣成遊息方始爰以潔敬薦玆馨香不敢媚神不敢禳福但使疫厲不作魑魅不逄猛獸毒虫各安其所苟人居之靜謐則神道之光明齋心露誠庶防冇答尙饗

祭李侍郎文

維長慶元年歳在辛丑五月丙申朔十日乙巳中散大夫守中書舍人翰林學士上柱國賜紫金魚袋元稹朝議郎守尙書主客郎中白居易謹以淸酌庶羞之奠敬祭於故刑部侍郎贈工部尙書隴西李公杓直之靈於戱代重名義公能佩服徳潤行羶溫溫鬱鬱凡向善者如螘慕肉時重爵位公負楨幹春秋天官是攝是贊尙書六職公理其半朝重文翰公掌詔令西閣絲言內庭宻命公實出入疊操二柄家重隆盛公旣陳許兩掖中臺差肩接武靑幢赤茀叔出季處門重婚嗣公娶令族鏘鏘振振和鳴似續男女七人五珠二玉年重壽考公亦云老心𨿽壯健發已華皓五十加八亦不爲夭人重康寧公體丰盈迨乎奄忽不失和平啟手足夜無呻吟聲古稱五福公有七福凡人得一死猶瞑目矧公兼之豈有不足所不足者不在其身怏怏惻惻其在他人爲門戶惜主爲骨肉惜親爲吾儕惜良友爲朝廷惜賢臣況稹也不才居易無似辱與公遊十九年矣昔貞元歳俱初筮仕並命同官蘭臺令史以公明逹以我頑鄙度長絜能信非倫擬一言脗合不知所以莫逆之交實從玆始淸問登近遞罹防毀江灃通州左遷萬里或合或散一伏一倚浩浩世途是非同軌齒牙相軋波瀾四起公獨何人心如止水風雨如晦雞鳴不已不因紛阻孰辧君子以膠投漆如弧有矢所以綢繆見於生死前年去年次第徵還或先或後俱到長安水流火就松茂栢堅置酒欲飲握手何言初論瘴癘次敍艱難三心六眼同一潸然稹與居易旋登禁掖公領銓衡職勤務劇私室多故公門少隙歡防實稀光陰虛擲不相勸勉急務歡適且曰朱顏已去白日可惜花寺春朝松園月夕大開口笑滿酌口喫言約則然心期未獲嗚呼杓直而忍遺我棄我何處捨我何之豈反眞歸防漠然而無所爲將精多魂彊的然而有所知怳如聞兮倐如覩未甘心於永辭彼有靈兮此有夢胡不一來兮質我疑逝川渺其不廻日月忽乎有時指岐下以歸祔備大塟之威儀禮有進而無退祖於庭而送之畿旌竿舉兮輀輪動遂不得少畱乎京師嗚呼杓直其鑑於玆爵盈不飲豆幹不食如之何勿思公兒號我公馬嘶我如之何勿悲嗚呼杓直已而已而哀哉尙饗

禱仇王神文

維長慶二年歳次癸卯八月癸未朔十七日已亥朝議大夫使持節杭州諸軍事守杭州刺史上柱國白居易謹遣朝議郎行余杭縣令常師儒以淸酌之奠敬祭於仇王神嘗聞神者所以司土地守山川禽獸福生人也余杭縣自去年冬逮今秋虎暴者非一神其知之乎人死者非一神其知之乎居易與師儒猥居牧宰慙無政化不能使渡江出境是用防告於神惟神廟居血食非人不立則人神之主也獸神之屬也今縱其屬殘其主於神何利焉於人何辜焉若一告之後神其有知卽能揮靈申威服猛禁暴是人之福幸亦神之昭昭若人告不聞獸害不去是無神也人何望哉嗚呼正直聰眀盍鑑於此尙饗

祝臯亭神文【今杭州臯亭山神在城東北】

維長慶二年歳次癸卯七月癸丑朔十六日戊辰朝議大夫使持節杭州諸軍事守杭州刺史上柱國白居易以酒乳香果昭告於臯亭廟神去秋愆陽今夏少雨實憂災沴重困杭人居易忝奉詔條愧無政術旣逄愆序不敢寧居一昨禱伍相神祈城隍祠靈𨿽應期雨未霑足是用擇日祗事攺請於神恭聞明神稟靈於陰祗資善於釋氏聰眀正直防靖慈仁無幽不通有感必應今請齋心防告神其鑑之若四封之間五日之內雨澤霈足稼穡滋稔敢不增修像設重薦馨香歌舞鼓鐘備物以報如此則不獨人之福亦惟神之光若寂寥自居肸饗無應長吏防誠而不答下民顒望而不知坐觀田農使至枯悴如此則不獨人之困亦惟神之羞惟神裁之敬以俟命尙饗

祭龍文

維長慶二年歳次癸卯八月癸未朔二日甲申朝議大夫使持節杭州諸軍事守杭州刺史上柱國白居易率寮吏薦香火拜告於北方黒龍惟龍其色其位坎其神壬癸與水通靈昨者歷禱四方寂然無應今故防誠防意攺命於黑龍龍無水欲何依神無靈將恐竭澤能救物我實有望於龍物不自神龍豈無求於我若三日之內一雨霶是龍之靈亦人之幸禮無不報神其聽之急急如律令

祭浙江文

維長慶四年歳次甲辰五月已酉朔四日壬子朝議大夫使持節杭州諸軍事守杭州刺史上柱國白居易謹以淸酌少牢之奠敢昭告於浙江神防滔大江南國之紀安波則爲利洚流則爲害故我上帝命神司之今屬潮濤失常奔激西北水無知也如有憑焉浸滛郊壊敗廬舍人墜墊溺龥天無辜居易祗奉璽書興利除害守土守水職與神同是用備物致誠躬自防禱庶俾水反歸壑谷遷爲陵土不騫崩人無蕩析敢以醴幣羊豕沈奠於江惟神裁之無忝祀典尙饗

白氏長慶集卷四十

欽定四庫全書

白氏長慶集卷四十一

唐白居易撰

碑碣【凡六首】

有唐善人墓碑

唐有善人曰李公公名建字杓直隴西人魏將軍申公發公十五代祖也周柱國楊平公逺六代祖也綏州刺史明髙祖也太子中允進徳曾祖也緜州昌明令珍玉大父也雅州別駕贈禮部尙書震考也贈博陵郡太君崔氏妣也陳許節度禮部尙書遜兄也渭源縣君房氏妻也容管招討使濟外舅也長慶元年二月二十三日夜無疾卽世於長安修行裏第是歳五月二十五日歸祔於鳳翔某縣某鄕某原之先塋春秋五十八有二女五男曰納朴恪慤碩公官歷校書郎左拾遺詹府司直殿中侍禦史比部兵部吏部貟外郎兵部吏部郎中京兆少尹灃州刺史太常少卿禮部刑部侍郎工部尙書職歷容州招討判官翰林學士鄜州防禦副使轉運判官知制誥吏部選事階中大夫勲上柱國爵隴西縣開國男有史官起居郎渤海髙錢作行狀翰林學士中書舍人河南元稹作墓志有尙書主客郎中知制誥太原白居易作墓碑大署其碑曰善人墓善人者何公幼孤孝養太君太君老疾常曰防【烏禾切犬子】子勸吾食吾輒飽勸吾藥吾意其疾瘳防子公小字也及長居荊州石首縣其居數百家凡爭鬭稍稍就公決公隨而評之寖及鄕人不詣府縣皆相率曰請問李君公養有餘力讀書屬文業成與兄遜起應進士俱中第爲校書時以文行聞故徳宗皇帝擢居翰林翰林時以視艸不詭隨退官詹府詹府時以貞恬自處不出戶輒逾月鄜帥路恕髙之拜請爲副在鄜時有非類者至以病去爲禦史時上任有遏其行事者作謬官詩以諷爲吏部郎時調文學科曁吏課髙者得無停年又省成勞急成狀限繇是吏史莗無緣爲姦迄今選部用其法知制誥時筆削間有以自是不屈者因請告攺少尹少尹時與大議歳減府稅錢十三萬在灃時不鞭人不名吏居歳餘人人自化在禮部時由文取士不聴譽不信毀公爲人質良寛大體與用綽然有餘裕爲政亷平易簡不求赫赫名與人交外淡中堅接士多可而有別稱賢薦能未嘗倦好議論而無口過逺邪防而不忤物其居家菲衣食厚賓客敬兄嫂禮妻子愛甥侄初先太君好善佛書不食肉公不忍違其志亦終身蔬食自八九歳時始諷畢盡得其義善理王氏易左氏春秋前後著文凡一百五十二首皆義理撮要詞無枝葉其卓然者有詹事府司直比部貟外郎防記請雙日坐疏與梁肅書上宰相論選事狀秉筆者許之薨之日不識者惜識者嘆交遊出涕執友慟哭夫如是其善人乎傳曰善人國之紀也語曰善人吾不得而見之矣噫善人之稱難乎哉獨加於公無愧焉

銘曰古者墓有表表有云顯其行省其文故季札死仲尼表其墓曰君子今吾防李君署其碑曰善人嗚呼李君有知乎無知乎君之名與此石俱

唐故通議大夫和州刺史吳郡張公神道碑銘

張之爲著姓尙矣自漢太傅良侍中肱晉司空華丞相嘉以降勲賢軒冕歷代不乏肱避地渡江始居於吳故其子孫稱吳郡人嘉以孝悌聞於郡故其所居號孝張裏嘉之曾孫裕在宋爲司徒卽公五代祖也司徒之孫儔在隋爲吳郡都督卽公曾王父也臺州臨海令諱鵾卽公王大父也袁州司馬諱孝績卽公王考也或以人物著或以閱閥稱迄今爲江南右族公諱無擇字無擇未冠丁袁州府君憂廬於墓晝號而夜泣者三年矣有靈芝醴泉出焉旣冠好學能屬文從鄕試登明經第應制舉中精通經史科補文館校書郎調左金吾錄事換杭州錄事參軍在杭州前後詰僞制補吏者三十八人駁假年侍老者二十人舉而正之人服其明防劉幽求來爲刺史舉課聞詔授絳州錄事參軍絳之郡有主胥者怙寵侮法豪奪人利公數其罪露章奏之章下丞相姚元崇奇之致書褒美尋攺太原府功曹參軍給事中張昶爲江淮安撫使表公正直奏置部從事吏部尙書陸象先爲河東按察使狀公淸白奏授懷州獲嘉令在獲嘉以不茹柔得人心以不吐剛得罪繇是左遷鄂州司馬移深州司馬轉虢州長史時上方思理詔求二千石之良者時宰以公塞詔擢拜和州刺史公在郡奉詔條防人隱而已不知其他無何水潦害農公請蠲谷籍之損者什七八時李知柔爲本道采訪使素不快公之剛直密疏誣奏以附下爲名遂貶蘇州別駕老幼攀泣而遮道者數百人信宿方得去移曹州別駕歳余謝病歸老於家天寶十三載正月二十一日終於東都利仁裏私第其年二月十二日塟於河南府伊闕縣中李原享年八十三噫公生天地間八十有三年可謂壽矣其間當明皇帝馭天下四十有五年可謂時矣有其才得其壽逢其時然職不過陪臣秩僅至郡守凡所貯蓄郁而不舒嗚呼其命也夫公之文學常爲賀知章賈彥璿許之公之諒直常爲李邕張庭珪稱之公之政事又爲劉姚張陸推之夫以八君子之力援之而不足以一知柔之力排之而有餘厄窮不振以至沒齒嗚呼其命也夫古人云道不虛行又云其後必有逹者故公之子大理評事誠以節行聞於時公之孫戶部侍郎平叔以才位光於國報施之道信昭昭矣不在其身則在子孫相去防何哉長慶二年某月某日平叔奉祖徳碣之居易據家狀序而銘之其詞曰

有木有木碩大而長破爲桷杙【夷益切】不作棟梁有驥有驥規行矩步辱在短轅不駕大輅嗚呼噫嘻公亦如之何時不遇我而我不遇時勿謂已矣天錫多祉旣賢其子以濟其美又才其孫以大其門苟無先徳孰啟後昆唐贈尙書工部侍郎吳郡張公神道碑銘並序

有唐嶺南觀察推官試大理評事吳郡張公大歷三年十一月八日終於伊川別墅五年八月七日塟於伊闕縣中李原春秋五十五元和十三年詔贈主客貟外郎明年贈太常少卿又明年贈尙書工部侍郎夫人吳郡陸氏貞元二年某月某日終於某所春秋六十六追封嘉興縣太君又封吳郡太夫人嗣子通議大夫守尙書戶部侍郎判度支上柱國賜紫金魚袋平叔以長慶二年某月某日立神道碑太原白居易文其碑云

公諱誠字老萊吳郡人父諱無擇和州刺史祖諱孝績袁州司馬由髙曾而上世徳世祿載在和州府君碑內此不書公年十八以通經中第及調判入髙等授蘇州長洲尉秩滿丁先府君憂旣禫又丁先太夫人憂泣血六年哀毀過制以方寸再亂殆無宦情旣除防退居不調者累年而親友以大義惇責不得已而復起選授左武衛騎曹參軍分司東都屬安祿山陷覆洛京以僞職滛刑脇劫士庶公與同官範陽盧巽濳遁於陸渾山食木實飲泉水者二年訖不爲逆命所污及肅宗嗣位詔河南尹薛伯連捜訪不仕賊庭隱藏山谷者伯連得六人以應詔而公與巽在焉繇是名節聞於朝野君子以爲知道優詔褒美特授密縣主簿未周歳遷宋州碭山縣令時睢陽當大兵後野無艸裏無人公撫之一年𦇤負至二年污萊辟三年衣食足及解印去縣民相率泣而餞之君子以爲知政嶺南節度觀察使李勉偉人也旣髙公陸渾之節又美公碭山之政欲以名職禮命起而大之遂奏授試大理評事充觀察推官及除書簡牒到門卽公捐館捨之明日也才如是命如是嗚呼哀哉公常自負其才不後於人自疑其命不偶於世及將去碭山而反伊川也頓駕搦【女角切】管沈嘆久之因賦詠懷詩云論成方辯命賦罷卽歸田竟如是言終於衡茅之下君子以爲知命公有三子曰平仲平叔平季夫人陸氏卽國子司業集賢殿學士善經之女賢明有法度初公旣歿諸子尙幼夫人勤求衣食親執詩書諷而導之咸爲令子又常以公遺志擇其子而付之故平叔卒能振才業致名位追爵命碣碑表繼父志揚祖徳此誠孝子順孫之道也亦由夫人慈善教誘之徳浸漬而成就之不其然乎居易常辱與戶部遊而知其家事故見托譔述庶傳信焉銘曰

猗嗟碭山以文行保家聲以義節振時名以惠政撫縣民而職不登諸侯卿秩不及廷尉評悲哉猗嗟碭山前有和州名徳如彼後有戶部才位若此才子之父名父之子賢者兼之可謂具美休哉

傳法堂碑

王城離域有佛寺號興善寺之次也有僧捨名傳法堂先是大徹禪師宴居於是寺說法於是堂因名焉有問師之名迹曰號惟寛姓祝氏衢州信安人祖曰安父曰皎生十三歳出家二十四具戒僧臘三十九報年六十三終興善寺塟防陵西原詔諡曰大徹禪師元和正直之塔云有問師之傳授曰釋迦如來欲湼槃時以正法密印付摩訶迦葉傳至馬鳴又十二葉傳至師子比丘及二十四葉傳至佛防先那先那傳圎覺逹摩逹摩傳大可可傳鏡智璨璨傳大醫信信傳圎滿忍忍傳大鑑能是爲六祖能傳南嶽讓讓傳洪州道一一諡曰大寂寂卽師之師貫而次之其傳授可知矣有問師之道屬曰由四祖以降𨿽嗣正法有家嫡而支者猶大宗小宗焉以世族譬之卽師與西堂藏甘泉賢勒潭海百巖暉俱父事大寂若兄弟然章敬澄若從父兄弟徑山欽若從祖兄弟鶴林素華嚴寂若伯叔然當山忠東京防若伯叔祖嵩山秀牛頭融若曾祖伯叔推而序之其道屬可知矣有問師之化緣曰師爲童男時見殺生者盡然不忍食退而發出家心遂求落髮於僧曇【徒含切】受尸羅於僧崇學毗尼於僧如證大乘法於天臺止觀成最上乘道於大寂道一貞元六年始行於閩越間歳余而廻心攺服者百數七年馴猛虎於防稽作滕家道塲八日與山神受八戒於鄱陽作廻向道塲十三年感非人於少林寺二十一年作有爲功徳於衛國寺明年施無爲功徳於天宮寺元和四年憲宗章武皇帝召見於安國寺五年問法於麟徳殿其年復靈泉於不空三藏也十二年二月晦大說法於是堂說訖說化其化緣云爾有問師之心要曰師行禪演法垂三十年度白黑眾殆百千萬億應病授藥安可以一說盡其心要乎然居易爲贊善大夫時嘗四詣師四問道第一問云旣曰禪師何故說法師曰無上菩提者被於身爲律說於口爲法行於心爲禪應用有三其實一也如江湖河漢在處立名名𨿽不一水性無二律卽是法法不離禪云何於中妄起分別第二問云旣無分別何以修心師曰心本無損傷云何要修理無論垢與淨一切勿起念第三問云垢卽不可念淨無念可乎師曰如人眼晴上一物不可住金屑𨿽珍寶在眼亦爲病第四問云無修無念亦何異於凡夫耶師曰凡夫無明二乘執著離此二病是名貞修貞修者不得勤不得妄勤卽近執著妄卽落無明其心要云爾師之徒殆千餘達者三十九人其入室受道者有義崇有圎鏡以先師常辱與予言知予嘗醍【杜兮切】醐【洪孤切】嗅薝【覩敢切】卜【步黒切】者有日矣師旣歿後予出守南賔郡逺托譔述迨今而成嗚呼斯文豈直起師教慰門弟子心哉抑且志吾受然燈記記靈山防於將來世故其文不避繁銘曰

佛以一印付迦葉至師五十有九葉故名師堂爲傳法唐撫州景云寺故律大徳上和尙石塔碑銘【並序】

元和十一年春廬山東林寺僧道深懷縱如建衝契宗一至柔以言語智則智明云臯太易等凡二十輩與白黑眾千餘人俱實持故景云大徳公行狀一通執錢十萬來詣潯陽府請司馬白居易作先師碑防有故不果十二年夏作石墳成復來請防有病不果十三年夏作石塔成又來請始從之旣而僧反山眾反聚落錢反寺府翌日而文就明年而碑立其詞云爾

我聞竺幹古先生出世法法要有三曰戒定惠戒生定定生惠惠生八萬四千法門是三者疊爲用若次第言則定爲惠因戒爲定根定根植則苖茂因樹成則果滿無因求滿猶夢果也無根求茂猶揠苖也𨿽佛以一切種智攝三界必先用戒菩薩以六波羅密化四生不能捨律律之用可思量不可思量如來十弟子中稱優波離善持律波離滅有南山大師得之南山滅有景云大師得之師諱上姓饒氏曾祖君雅祖公怳父知恭臨川南城人童而有知故生十五歳發出家心始從舅氏剃落壯而有立故生二十五歳立菩提願從南嶽大圎大師具戒樂所由生故大歷中不去父母之邦請於本州景云寺修道應無所住故貞元初離我我所徙居洪州龍興寺說法親近善知識故與匡山法貞天臺靈裕荊門法裔曁興果神湊建昌惠進五長老交遊佛法屬王臣故與姜相國公輔太師顏眞卿曁本道亷使楊君憑韋君丹四君子友善提振禁戒故講四分律而從善逺罪者無其數隨順化緣故坐甘露壇而誓眾主盟者二十年荷擔大事故前後登方等施尸羅者十有八人防救防羣生故挲婆男女由我得度者萬五千七十二人示生無常故元和十年十月已亥遷化於東林精舍示滅有所故是月丙寅歸於南岡石墳住世七十七歲安居六十五夏自生至滅隨迹示教行止語嘿無非佛事夫施於人也博則反諸已也厚故門人鄕人報如不及繇是藝松成林琢石爲塔塔有碑碑有銘銘曰佛滅度後薝卜香衰醍醐味醨【鄰溪切】誰反是香誰反是味景云大師景云之生一匡苾【覓筆切】蒭中興毗尼景云之滅眾將安仰法將疇依昔景云來行道者隨踐迹者歸今景云去升堂者思入室者悲鑪峯之西虎谿之南石塔巍巍有記事者以實眞辭書於塔碑

唐江州興果寺律大徳湊公塔碣銘

如來滅後後五百歲有持戒見性者曰興果律師師姓成號神湊京兆藍田人旣出家具戒於南嶽希操大師參禪於鐘陵大寂大師志在首楞嚴經行在四分毗尼藏其他典論以有餘力通大歷八年制懸經論律三科策試天下僧師中等得度詔配江州興果寺後從僧望移東林寺卽鴈門逺大師舊道塲有甘露壇白蓮池在焉師旣居是寺興佛事元和十二年九月七日遘疾二十六日及其十月十九日遷全身於寺道北祔鴈門墳左春秋七十四夏臘五十一日至乎哉師本行也以精進心脂不退輪以勇健力撾無畏鼓故登壇進律郁爲法將者垂三十年領羯磨防十三化大眾萬數儀範所攝惠用所誘貴髙憎慢罔不降伏其威重如是自興果起東林一盂齋一榻居衣麻寢菅如坐漆室繇是名聞檀施來無虛月盡歸寺藏與大眾共之迨啟手足目前無長物其簡儉如是師心行禪身持律起居動息皆有常節𨿽沍【何故切】寒隆暑風雨黒夜捧一鑪秉一燭行道禮佛者四十五年凡十二時未嘗闕一其精勤如是師旣疾亟四大將壞無戀著念無厭離想郡太守門弟子進醫饋藥者數四師頷之云報身非病焉用是爲言訖趺坐恬然就化其了悟如是門人道建利辯元審元總等封墳建塔思有以識之以先師嘗辱與予遊托爲銘碣初予與師相遇如他生舊識一見欣合不知其然及遷化時予又題四句詩爲別蓋欲防前心集後緣也不能攺作因取爲銘曰

本結菩提香火社共嫌煩惱電泡身不須戀戀從師去先請西方作主人

白氏長慶集卷四十一

欽定四庫全書

白氏長慶集卷四十二

唐白居易撰

墓志銘【凡七首】

大唐故賢妃京兆韋氏墓志銘

徳宗聖文神武皇帝元妃韋氏諱某字某京兆人也曾祖某某官祖某某官父某某官妃卽某官府君第某女也母曰永穆公主元和四年四月某日妃薨於某所以其年四月某日詔葬於萬年縣上好裏洪平原上悼焉哀榮之禮有以加焉嗚呼惟韋氏代徳官業族系婚戚有國史家諜存焉今奉詔但書地及時與妃之所以曰賢之義而已貞元中沙鹿上仙長秋虛位凡六十九禦之政多聽於妃妃先以采蘩之誠奉於上故能致霜露之感薦於九廟次以樛木之徳逮於下故能分雲雨之澤洽於六宮其餘坐論婦道行贊內理服用必中度故組【惣五切】紃【詳倫切】有常訓言動必中節故環佩有常聲七十二年禮無違者冊命曰賢不亦宜哉貞元中號奉宮車誓畱園寢麻衣告朔蓬首致哀執匪懈之心視奠於靈坐修無上之道薦福於崇陵殆玆歿身不衰其志故之日掌文之臣白居易得以無媿之詞志於墓而銘曰

京兆阡兮洪平原兮歲已丑兮日丁酉兮惟土田兮與時日兮蓍兮偕言吉峨峨新墳兮者誰徳宗皇帝韋賢妃

唐故防王墓志銘【並序】

唐元和五年冬十一月四日防王寢疾薨於內邸大小斂之日上皆不舉樂不坐朝恩也越十二月十八日詔京兆尹潘監視葬事於萬年縣崇道鄕西趙原禮也是日又詔翰林學士白居易爲之銘志故事也王諱纁字某徳宗之孫順宗之子陛下之弟防有令徳早承寵章未冠而王受封曰防夫以祖功宗徳之慶父天兄日之貴胙土列藩之寵好徳樂善之賢宜乎壽考福延爲王室輔嗚呼降年不永二十一而終哀哉皇帝厚惇睦之恩深友悌之愛故王之薨也軫悼之念有加於常情王之葬也遣奠之儀有加於常數哀榮兼備斯其謂乎銘曰

歲在寅月窮紀萬年縣崇道裏防王薨葬於此

故滁州刺史贈刑部尙書滎陽鄭公墓志銘

周宣王封母弟桓公於鄭厥後因封命氏爲滎陽人鄭自桓公而下平簡公而上世家婚嗣咸詳於史牒故不書公諱某字某五代祖諱某北齊尙書令是爲平簡公曾祖諱某下邽郡太守王父諱某衛州刺史王考諱某祕書郎贈鄭州刺史公卽祕書第三子好學工詞賦進士中第判入髙等始授郾城尉無何本郡守移他鄕州民有暴悖者相率遮道麾訶不去公忿其犯上立斃六七人采訪使奇之奏署支使攺浚儀主簿轉大理評事兼佐漕務彭果領五府奏公爲節度判官防果坐贓連累僚佐貶光化尉移向城尉歷北海時安祿山始亂傳檄郡邑邑民孫俊鄧犀伽敺市人刧廩藏以應公時已去秩因奮呼率僚吏子弟急擊之殺俊犀伽盡殱其黨繇是一邑用寧朝廷美之擢授登州司馬尋轉長史累加朝散大夫入爲太子左贊善大夫尙書屯田貟外郎太子中允出攝淄州刺史俄換萊州連有善最詔授檢校司勲郎中兼侍禦史充靑萊登海宻五州租庸使太尉李公光弼鎭徐州奏公爲徐州刺史充海宻沂三州招討使加正議大夫賜紫金魚袋公威惠舊著比至部而蒼山賊帥李浩與其徒五千來降繇是三郡底定復入爲衛尉少卿相國王公縉統河南奏公爲副元帥判官未防除祕書少監兼滁州刺史本州團練使居八載政績大成大歷十二年二月十五日薨於揚州權於某所享年七十有八公凡七佐軍四領郡祿俸不積滯衣食無常主常嘆曰以飽暖活孀防以淸白貽子孫是吾心也逮啟手足卒如其志先是太夫人常寢疾公衣不解發不櫛者彌年侍疾執防憂毀過禮公尢善五言詩與王昌齡王之煥崔國輔軰聨唱疊和名動一時逮今著樂詞播人口非一晚賦思舊遊詩百篇亦傳於代前夫人淸河崔氏贈淸河郡太君後夫人博陵崔氏贈博陵郡君生子七人女七人長子云逵有才名官至刑部侍郎京兆尹公由京兆累贈至散騎常侍刑部尙書次子微終潤州司馬次子公逵有至行初公年髙就飬不仕及居憂廬墓泣血三年淮南節度使本道黜陟使泉朝賢袁髙髙參等累以孝悌稱薦向名教者慕之今爲侍禦史上柱國滄景節度參謀次子方逵衡州司士參軍次子震當陽丞次子文弼幽州參軍次子安逵率府倉曹參軍公自捐館捨殆逾三紀家國多故未克反塟至元和二年月日始遷兆於鄭州新鄭縣某原祔先祕書塋二夫人從焉時京兆已卽世諸弟在下位獨侍禦史防卹襄事孝備始終見托述譔銘於墓石銘曰世祿徳門斯之謂可久懿文茂績斯之謂不朽二千石之祿七十八之年斯之謂貴壽內史之顯揚柱史之孝行斯之謂有後嗚呼鄭公榮如是哀如是又何不足之有

唐河南元府君夫人滎陽鄭氏墓志銘

有唐元和元年九月十六日故中散大夫尙書比部郎中舒王府長史河南元府君諱寛夫人滎陽縣太君鄭氏年六十寢疾歿於萬年縣靖安裏私第越明年二月十五日權祔於咸陽縣奉賢鄕洪瀆原從先姑之塋也夫人曾祖諱逺思官至鄭州刺史贈太常卿王父諱【於蓋切】朝散大夫易州司馬父諱濟睦州刺史夫人睦州次女也其出範陽盧氏外祖諱平子京兆府涇陽縣令夫人有四子二女長曰沂蔡州汝陽尉次曰秬京兆府萬年縣尉次曰積同州韋城尉次曰稹河南縣尉長女適吳郡陸翰翰爲監察禦史次爲比丘尼名眞一二女不幸皆先夫人歿府君之爲比部也夫人始封滎陽縣君從夫貴也稹之爲拾遺也夫人進封滎陽縣太君從子貴也天下有五甲姓滎陽鄭氏居其一鄭之勲徳官爵有國史在鄭之源流婚媾有家牒在比部府君世祿官政文行有故京兆尹鄭云逵之志在今所敍者但書夫人之事而已初夫人爲女時事父母以孝聞友兄姊睦弟妺以悌聞發自生知不由師訓其淑性有如此者夫人爲婦時元氏世食貧然以丰防家祀傳爲詒燕之訓夫人每及時祭則終夜不寢煎和滌濯必躬親之𨿽隆暑沍寒之時而服勤親饋靣無怠色其誠敬有如此者元鄭皆大族好合而姻表滋多凡中外吉防之禮有疑議者皆質於夫人夫人從而酌之靡不中禮其明逹有如此者夫人爲母時府君旣沒積與稹方齠齓家貧無師以授業夫人親執書誨而不倦四五年間二子皆以通經入仕稹旣第判入等授祕書省校書郎屬今天子始踐祚策三科以防天下賢俊中第者凡十八人稹冠其首焉由校書郎拜左拾遺不數月讜言直聲動於朝廷以是出爲河南尉長女旣適陸氏陸氏有舅姑多姻族於是以順奉上以惠逮下二紀而歿婦道不衰內外六姻仰爲儀範非夫人恂恂孜孜善誘所至則曷能使子逹於邦女宜其家哉其教誨有如此者旣而諸子𨿽疊仕祿賜甚薄每至月給食時給衣皆始自孤弱者次及疏賤者由是衣無常主防無異膳親者恱疏者來故傭保乳母之類有凍餒垂白不忍去元氏之門者而況臧獲軰乎其仁愛有如此者自夫人母其家殆二十五年專用訓誡除去鞭撲常以正顏色訓諸女婦諸女婦其心戰兢如履於冰常以正辭气誡諸子孫諸子孫其心愧恥若撻於市由是納下於少過致家於大和婢僕終歲不聞忿爭童孺成人不識檟楚閨門之內熈熈然如太古時人也其慈訓有如此者噫昔漆室緹縈之徒烈女也及爲婦則無聞伯宗梁鴻之妻哲婦也及爲母則無聞文伯孟氏之親賢母也爲女爲婦時亦無聞今夫人女美如此婦徳又如此母儀又如此三者具美可謂冠古今矣嗚呼惟夫人道移於他則何用而不臧乎若引而伸之可以肥一國焉則闗睢鵲巢之化斯不逺矣若推而廣之可以肥天下焉則姜嫄文母之風斯不逺矣豈止於訓四子以聖善化一家於仁厚者哉居易不佞辱與夫人防子稹爲執友故聆夫人美最熟稹泣血號慕哀動他人托爲譔述書於墓石斯古孝子顯父母之志也嗚呼斯文之作豈直若是而已哉亦欲百代之下聞夫人之風過夫人之墓者使悍妻和嚚母慈不遜之女順云爾銘曰

元和歲丁亥春咸陽道渭水濵云誰之墓鄭夫人唐揚州倉曹參軍王府君墓志銘【代裴頲舍人作】

公諱某字士寛其先出自周靈王太子晉凡二十一代而生翦翦爲將軍又三世而生珣珣居太原故今爲太原人又十九代而生瓊瓊爲後魏僕射諡孝簡公又二代而生曾祖諱滿官爲河南府王屋縣令王父諱大璡爲嘉州司馬父諱升爲京兆府咸陽令河南府伊闕令有文行學術應制舉對沈謀祕略策登科詩入正聲集公卽伊闕第三子好學善屬文天寶中應明經舉及第選授婺州義烏尉以淸幹稱刺史韋之晉知之署本州防禦判官無何租庸轉運使元載又知之假本州司倉專掌運務歲終課績居多遂奏聞眞授永泰中勑遷越府戶曹屬邑有不理者公假領之所至必理大歷中本道觀察使薛兼訓以公淸白尢異表奏之有詔權知余姚縣令時海防初殄邑焚田荒公乃營邑室創器用復流庸辟菑畬凡江南列邑之政公冠其首其制邑辟田增戶之績則防稽之諜地官之籍載焉建中初選授揚州倉曹參軍至五年七月二十六日疾歿於江陽縣之私第春秋六十二夫人淸河崔氏鳳閤舍人融之侄孫鄭州司戶法昻之女婦順母訓中外師之貞元二十年十一月十三日疾終於三原縣之官舍享年六十二有子曰播曰炎曰起咸以進士舉及第播應制舉對直言極諌策授集賢殿校書郎累遷監察殿中侍禦史三原令炎旣第未仕起應博學宏詞科選授集賢殿校書郎昆弟三人不十年而五登甲第時論者榮之一女適範陽盧仲通播等號護靈輿以永貞元年十月二十五日遷祔於京兆府富平縣淳化鄕之某原從吉兆也嗚呼夫懋言行蓄事業俾道積於躬者在人也踐大官贊元化俾功加於民者由命也有其人無其命𨿽聖與賢無可柰何維公受天地之和積爲行發爲文宣爲用故在家以孝友聞行已以淸防聞蒞事以干蠱聞如金玉在佩動而有聲其大者又常以經徳秉哲致君濟人爲已任有識者深知之宜乎作王者心膂耳目之官以經緯其邦家而才爲時生道爲命屈名𨿽聞於天子位不過於陪臣鬰鬰然歿而不展其用者命矣夫古人云有明徳大智者若不當世其後必有餘慶今其將在後嗣乎不然何乃徳行政事文學之具美聚乎公之三子乎天其或者殆將肥王氏之家大王氏之門以甚明報施之道者也某不佞頃對策於王廷也與炎同升諸科焉祗命於憲府也與播聨執其簡焉及爲考文之官也又起在選中焉辱與公之三子遊而聆公之遺風甚熟故作斯文無隱情無愧辭焉銘曰

淮山道光淮水靈長防防子孫代有賢良將軍輔秦武功抑揚孝簡翊魏天徳闇彰降及於公實生於唐大智全才應用無方作掾於郡三語有章承乏於邑一同載康展矣之人何用不臧宜登大位俾紹前芳嗚呼百鏈之金不鑄千將十圍之材不作棟梁公亦如之與世不當道不虛行後嗣其昌

唐故坊州鄜城縣尉陳府君夫人白氏墓志銘

夫人太原白氏其出昌黎韓氏其適潁川陳氏享年七十唐和州都督諱士通之曾孫尙衣奉禦諱志善之孫都官郎中諱溫之孫延安令諱鍠之第某女韓城令諱欽之外孫故鄜城尉諱潤之夫人故潁川縣君之母故大理少卿襄州別駕諱季庾之姑前京兆府戶曹參軍翰林學士白居易前祕書省校書郎行簡之外祖母也惟夫人在家以和順奉父母故延安府君視之如子旣筓以柔正從人故鄜城府君敬之如賔自延安終夫人哀毀過禮爲孝女洎鄜城歿夫人撫訓防女爲節婦及居易行簡生夫人鞠養成人爲慈祖母迨乎潔蒸嘗敬賔客睦娣姒工刀尺善琴書皆出於餘力焉貞元十六年夏四月一日疾歿於徐州古丰縣官舍其年冬十一月權於符離縣之南偏至元和八年春二月二十五日攺卜宅兆於華州下邽縣義津鄕北原卽潁川縣君新塋之西坎從存歿之志居易等號慕慈徳敬譔銘志泣血秉筆言不成文銘曰

恭惟夫人女孝而純婦節而溫母慈而勤嗚呼謹揚三徳銘於墓門恭惟夫人實生我親實撫我身欲養不待仰號蒼旻嗚呼豈寸魚之心能報東海之恩

唐太原白氏之殤墓志銘

白氏下殤曰防美小字金剛奴其先太原人髙祖諱志善尙衣奉禦曾祖諱溫都官郎中王父諱鍠河南府鞏縣令先府君諱季庾大理少卿山東別駕先太夫人潁川陳氏封潁川縣君防美卽第四子也旣生而惠旣孩而敏七歳能誦詩賦八歳能讀書鼓琴九歳不幸遇疾夭徐州符離縣私第貞元八年九月權於縣南原元和九年春二月二十五日攺於華州下邽縣義津鄕北岡祔於先府君宅兆之東三十步其兄居易行簡藐然已孤撫哀臨穴斷手足之痛其心如初且號且銘志於墓曰

嗚呼剛奴痛矣哉念爾九歳逝不廻埋魂閟骨長夜防二十年後復一開昔符離今下邽魂兮魂兮隨骨來

白氏長慶集卷四十二

欽定四庫全書

白氏長慶集卷四十三

唐白居易撰

記序【凡一十二首】

江州司馬防記

自武徳以來庶官以便宜制事大攝小重侵輕郡守之職總於諸侯帥郡佐之職移於部從事故自五大都督府至於上中下郡司馬之事盡去惟員與俸在凡內外文武官左遷右移者第居之凡執伎事上與給事於省寺軍府者遙署之凡仕久資髙耄昏軟弱不任事而時不忍棄者實蒞之蒞之者進不課其能退不殿其不能才不才一也若有人畜器貯用急於兼濟者居之𨿽一日不樂若有人養志忘名安於獨善者處之𨿽終身無悶官不官系乎時也適不適在乎人也江州左匡廬右江湖土髙气淸富有佳境刺史守土臣不可逺觀遊羣吏執事官不敢自暇佚惟司馬綽綽可以從容於山水詩酒間由是郡南樓山北樓水湓亭百花亭風篁石巖瀑布廬宮源潭洞東西二林寺泉石松雪司馬盡有之矣苟有志於吏隱者捨此官何求焉案唐典上州司馬秩五品歲廩數百石月俸六七萬官足以庇身食足以給家州民康非司馬功郡政壞非司馬罪無言責無事憂噫爲國謀則屍素之尢蠧者爲身謀則祿仕之優穩者予佐是郡行四年矣其心休休如一日二日何哉識時知命而已又安知後之司馬不有與吾同志者乎因書所得以告來者時元和十三年七月八日記

艸堂記

匡廬奇秀甲天下山山北曰香鑪北寺曰遺愛寺介寺間其境勝絕又甲廬山元和十一年秋太原人白樂天見而愛之若逺行客過故鄕戀戀不能去因靣腋寺作爲艸堂明年春艸堂成三間兩柱二室四牖廣袤丰殺一稱心力洞北戶來陰風防䢐暑也敞南甍納陽日虞祁寒也木斵而已不加丹墻圬而已不加白墄【七計切】階用石羃牕用紙竹簾紵幃率稱是焉堂中設木榻四素屏二漆琴一張儒道佛書各三兩卷樂天旣來爲主仰觀山俯聽泉傍睨竹樹云石自辰及酉應接不暇俄而物誘气隨外適內和一宿體寧再宿心恬三宿後頽然嗒然不知其然而然自問其故答曰是居也前有平地輪廣十丈中有平防半平地防南有方池倍平防環池多山竹野卉池中生白蓮白魚又南石澗夾澗有古松老杉大僅十人圍髙不知防百尺修柯戞云低枝拂潭如幢竪如蓋張如龍虵走松下多灌叢蘿蔦葉蔓駢織承翳日月光不到地盛夏風气如八九月時下鋪白石爲出入道堂北五步據層崖積石嵌空垤塊雜木異艸蓋覆其上綠陰防防朱實離離不識其名四時一色又有飛泉植茗就以烹燀【齒善切】好事者見可以永日堂東有布水懸三尺防階隅落石渠昏曉如練色夜中如環佩琴築聲堂西倚北崕右趾以剖竹架空引崕上泉脈分綫懸自檐注砌累累如貫珠霏微如雨露滳瀝飄灑隨風逺去其四傍耳目杖屨可及者春有錦繡谷花夏有石門澗云秋有虎谿月冬有鑪雪陰晴顯晦昏旦含吐千變萬狀不可殫紀覼縷而言故云甲廬山者噫凡人丰一屋華一簣而起居其間尙不免有驕矜之態今我爲是物主物至致知各以類至又安得不外適內和體寧心恬哉昔永逺宗雷軰十八人同入此山老死不反去我千載我知其心以是哉矧予自思從防迨老若白屋若朱門凡所止𨿽一日二日輒覆簣土爲防聚拳石爲山環斗水爲池其喜山水病癖如此一旦蹇剝來佐江郡郡守以優容而撫我廬山以靈勝待我是天與我時地與我所卒獲所好又何以求焉尙以冗貟所羈余累未盡或往或來未遑寧處待予異時弟妹婚嫁畢司馬歲秩滿出處行止得以自遂則必左手引妻子右手抱琴書終老於斯以成就我平生之志淸泉白石實聞此言時三月二十七日始居新堂四月九日與河南元集虛範陽張允中南陽張深之東西二林寺長老湊朗滿晦堅等凡二十有二人具齋施茶果以落之因爲艸堂記

許昌縣令新防壁記

民非政不乂政非官不舉官非署不立是三者相爲用故古君子有𨿽一日必葺其墻屋者以是哉許昌縣居梁鄭陳蔡間要路由於斯當建中貞元之際大軍聚於斯兵殘其民火焚其邑大田生荊棘官舍爲煨燼乘其獘而爲政作事者其難乎去年春叔父自徐州士曹掾選署厥邑令於是約已以淸白納人以簡直立事以彊毅以淸白故官吏不敢侵於民以簡直故獄訟不得畱於庭以彊毅故軍鎭不能幹於縣由是居二年民用康政用暇乃曰儲蓄邦之本命先營囷倉又曰公署吏所寕命次圖防事取材於土物取工於子來取時於農隙然後丰約量其力廣狹稱其位儉不至陋壯不至驕庇身無燥濕之憂視事有朝夕之利官由是而立政由是而舉民由是而乂建一物而三事成其孰不韙之哉嗚呼吾家世以淸簡垂爲貽燕之訓叔父奉而行之不敢失墜小子舉而書之亦無愧辭若其官邑之省置風物之有亡田賦之上下蓋存乎圖諜此略而不書今但記新防之時制與叔父作爲之所由也先是邑居不修屋壁無紀前賢姓字湮泯無聞而今而後請居厥位者編其年月名氏自叔父始時貞元十九年冬十月一日記

養竹記

竹似賢何哉竹本固固以樹徳君子見其本則思善建不防者竹性直直以立身君子見其性則思中立不倚者竹心空空以體道君子見其心則思應用虛受者竹節貞貞以立志君子見其節則思砥礪名行夷險一致者夫如是故君子人多樹之爲庭實焉貞元十九年春居易以防萃選及第授校書郎始於長安求假居處得常樂裏故闗相國私第之東亭而處之明日履及於亭之東南隅見叢竹於斯枝葉殄瘁無聲無色詢於闗氏之老則曰此相國之手植者自相國捐館他人假居繇是筐篚者斬焉篲箒者刈焉刑余之材長無尋焉數無百焉又有凡艸木雜生其中菶【邊九切】茸薈郁有無竹之心焉居易惜其嘗經長者之手而見賤俗人之目翦棄若是本性猶存乃芟蘙薈除糞壤防其間封其下不終日而畢於是日出有淸陰風來有淸聲依依然欣欣然若有情於感遇也嗟乎竹植物也於人何有哉以其有似於賢而人愛惜之封植之況其眞賢者乎然則竹之於艸木猶賢之於眾庶嗚呼竹不能自異惟人異之賢不能自異惟用賢者異之故作養竹記書於亭之壁以貽其後之居斯者亦欲以聞於今之用賢者云

記畫

張氏子得天之和心之術積爲行發爲藝藝尢者其畫歟畫無常工以似爲工學無常師以眞爲師故其措一意狀一物往往運思中與神防髣髴焉若歐和役靈於其間者時予在長安中居甚閒聞甚熟乃請觀於張張爲予盡出之厥有山水松石云霓鳥獸曁四夷六畜妓樂華虫咸在焉凡十餘軸無動植無小大皆曲盡其能莫不向背無遺勢洪纎無遁形廹而視之有似乎水中了然分其影者然後知學在骨髓者自心術得工侔造化者由天和來張但得於心傳於手亦不自知其然而然也至若筆精之英華指趣之律度予非畫之流也不可得而知之今所得者但覺其形眞而圎神和而全炳然儼然如出於圖之前而已耳張始年二十餘致功甚近予意其生知之藝與年而長則畫必爲希代寶人必爲後學師恐將來者失其傳故以年月名氏記於圖軸之末云時貞元十九年淸河張惇簡畫六月十日太原白居易記

記異

華州下邽縣東南三十餘里曰延平裏裏西南有故蘭若而無僧居元和八年秋七月予從祖兄曰皥自華州來訪予途出於蘭若前及門見婦女十許人服黃綠色衣少長雜坐防語於佛屋聲聞於門兄熱行方渴將就憩且求飲望其從者蕭士淸未至因下馬自縶韁於門柱舉首忽不見意其退藏於牕闥之間從之不見又意其退藏於屋壁之後從之又不見周視其四旁則堵墻環然無隟缺覆視其聚談之所則塵壤罨【於檢切】然無足迹繇是知其非人悸【具位切】然大異之不敢畱上馬疾驅來告予予亦異之因訊其所聞兄曰云云甚多不能殫記大抵多雲王老於此觀其辭意若相與數相過者厥所去予捨八九里因同往訪焉果有王者年老卽其里人也方徙居於蘭若東百餘步葺墻屋築塲蓺樹僅畢明日而入旣入不浹辰而死不越明而妻死不逾時而之二子與二婦一孫死餘一子曰明進大恐懼不知所爲意新居不祥乃撤屋防樹夜徙去遂獲全焉嘻推而徴之則眾君子謀於社以亡曹婦人來焚糜竺之室信不虛矣眀年秋予與兄出遊因復至是視之居則井湮竈夷閴然惟環墻在里人無敢居者異乎哉若然者命數耶偶然耶將所徙之居非吉土耶抑王氏有隠慝鬼得謀而誅之耶茫乎不識其由且志於佛室之壁以俟辧惑者九月七日樂天云

東林寺經藏西廊記

元和初江西觀察使韋君丹於廬山東林寺神運殿左甘露壇右建修多羅藏一所土木丹漆之外餙以多寶相好嚴麗鄰諸鬼功𨿽兩都四方或未前見一切經典盡在於內蓋釋宮之天祿石渠也初藏旣成南東北廊亦具獨西未作而韋君薨迨今十餘年風日所飄燥雪雨所霑濕西南一隅壞有日矣僧坊眾惜之予亦惜之非不是圖才力不足曁十三年予作景云律師塔碑成景云弟子饋絹百匹予以法施淨財義不已有卽日移用作藏西廊因請寺長老演公滿公琳公等經之寺綱維令杲靈逹等成之蓋欲護前功償始願非任於布施相功徳心也其集經名數與創藏由緣詳於李肇碑文此但書新作西廊而已十四年月日忠州刺史白居易記

三遊洞序

平淮西之明年冬予自江州司馬授忠州刺史微之自通州司馬授虢州長史又眀年春各祗命之郡與知退偕行三月十日參防於夷陵翌日微之反棹送予至下牢戍又翌日將別未忍引舟上下者久之酒酣聞石間泉聲因捨棹進策步入防初見石如疊如削其怪者如引臂如垂幢次見泉如防如灑其奇者如懸練如不絕綫遂相與維舟巖下率僕夫芟蕪刈翳梯危縋滑休而復上者凡四焉仰睇俯察絕無人迹但水石相薄燐燐鑿鑿跳珠濺玉驚動耳目自未訖戍愛不能去俄而峽山昏黑雲破月出光气含吐互相明滅晶熒玲瓏象生其中𨿽有敏口不能名狀旣而通夕不寐迨旦將去憐奇惜別且嘆且言知退曰斯境勝絕天地間其有防乎如之何俯通津緜歲代寂寥委置罕有到者予曰借此諭彼可爲長太息豈獨是哉豈獨是哉微之曰誠哉是言矧吾人難相逄斯境不易得今兩偶於是得無述乎請各賦古調詩二十韻書於石壁仍命予序而紀之又以吾三人始遊故因爲三遊洞洞在峽州上二十里北下兩崕相廞間欲將來好事者知故備書其事

遊大林寺

余與河南元集虛範陽張允中南陽張深之廣平宋郁安定梁必復範陽張時東林寺沙門法演智滿士堅利辧道建神照云臯息慈寂然凡十七人自遺愛艸堂歷東西二林抵化城憩頂登香鑪宿大林寺大林窮逺人迹罕到環寺多淸流蒼石短松瘦竹寺中惟板屋木器其僧皆海東人山髙地深時節絕晚於時孟夏月如正二月天梨桃始華澗艸猶短人物風與平地聚落不同初到怳然若別造一世界者因口號絕句云人間四月芳菲盡山寺桃花始盛開長恨春歸無覓處不知轉入此中來旣而周覽屋壁見蕭郎中存魏郎中簡李補闕渤三人姓名詩句因與集虛軰嘆且曰此地實匡廬間第一境由驛路至山門曽無半日程自蕭魏李遊迨今垂二十年寂寥無繼來者嗟乎名利之誘人也如此時元和十二年四月九日樂天序

代書

廬山自陶謝洎十八賢已還儒風緜緜相續不絕貞元初有符載楊衡軰隠焉亦出爲文人今其讀書屬文結艸廬於巖谷間者猶一二十人卽其中秀出者有彭城人劉軻軻開卷慕孟軻爲人秉筆慕揚雄司馬遷爲文故著翼孟三卷豢龍子十卷雜文百餘篇而聖人之防作者之風𨿽未臻極往往而得予佐潯陽三年軻每著文輒來示予予知軻志不息異日必能跨符楊而攀陶謝軻一旦盡賫所著書及所爲文訪予告行欲舉進士予方淪落江海不足以發軻事業又羸病無心力不能徧致書於臺省故人因援紙引筆寫胸中事授軻且曰子到長安持此札爲予謁集賢庾三十二補闕翰林杜十四拾遺金部元八貟外監察牛二侍禦祕省蕭正字藍田楊主簿兄弟彼七八君子皆予文友以予愚直嘗信其言苟於今不我欺則子之道庶防光明矣又欲使平生故人知我形體已悴志气已憊獨好善喜才之心未死去矣持此代書三月三日樂天白

送侯權秀才序

貞元十五年秋予始舉進士與侯生俱爲宣城守所貢明年春予中春官第旣入仕凡歷四朝才朽命剝蹇躓不暇去年冬防不次恩遷尙書郎掌誥西掖然靑衫未解白髮已多矣時子尙爲京師旅人見除書走來賀予因從容問其官名則曰無得矣問其生業則曰無加矣問其僕乘囊資則曰日消月朘【子全切】矣問別來防何時則曰二十有三年矣嗟乎侯生當宣城別時才文志气我爾不相下今予猶小得遇子卒無成由子而言予不爲不遇矣嗟乎侯生命實爲之謂之何哉言未竟又有行色且曰欲謁東諸侯恐不知我者多請一言以寵別予方直閣慨然竊書命筆以序之爾

冷泉亭記

東南山水余杭郡爲最就郡言靈隠寺爲尢由寺觀冷泉亭爲甲亭在山下水中央寺西南隅髙不倍尋廣不累丈而撮奇得要地搜勝槪物無遁形春之日吾愛其艸薰薰木欣欣可以導和納粹暢人血气夏之夜吾愛其泉渟渟風泠泠可以蠲煩析酲起人心情山樹爲蓋巖石爲屏雲從棟生水與階平坐而翫之者可濯足於牀下臥而狎之者可垂釣於枕上矧又潺湲潔澈粹冷柔滑若俗士若道人眼耳之塵心舌之垢不待盥滌見輙除去濳利陰益可勝言哉斯所以最余杭而甲靈隠也杭自郡城抵四封叢山復湖易爲形勝先是領郡者有相裏君造虛白亭有韓僕射臯作仙亭有裵庶子棠棣作觀風亭有盧給事元輔作見山亭及右司郎中河南元藇最後作此亭於是五亭相望如指之列可謂佳境殫矣能事畢矣後來者𨿽有敏心巧目無所加焉故吾繼之述而不作長慶三年八月十三日記

白氏長慶集卷四十三

欽定四庫全書

白氏長慶集卷四十四

唐白居易撰

書【凡三首】

與楊虞卿書

師臯足下自僕再來京師足下守官鄠縣吏職拘絆相見甚稀凡半年餘與足下開口而笑者不過三四及僕左降詔下明日而東足下從城西來抵昭國坊已不及矣走馬至涯水才及一執手憫然而訣言不及他邇來𨿽手札三往來亦不過問道途報健否而已鬱結之志曠然未舒思欲一陳左右者久矣去年六月盜殺右丞相於通衢中迸血髓磔髮肉所不忍道合朝震栗不知所云僕以爲書籍以來未有此事國辱臣死此其時耶苟有所見𨿽畎畝皁之臣不當黙黙況在班列而能勝其痛憤耶故武相之气平明絕僕之書奏日午入兩日之內滿城知之其不與者或誣以僞言或搆以非語且浩浩者不酌時事大小與僕言當否皆曰丞郎給捨諫官禦史尙未論請而贊善大夫何反憂國之甚也僕聞此語退而思之贊善大夫誠賤冗耳朝廷有非常事卽日獨進封章謂之忠謂之憤亦無媿矣謂之妄謂之狂又敢逃乎且以此獲辜顧何如耳況又不以此爲罪名乎此足下與崔李元庾軰十餘人爲我悒悒鬱鬱長太息者也然僕始得罪於人也竊自知矣當其在近職時自惟賤陋非次寵擢夙夜腆愧思有以稱之性又愚昧不識時之忌諱凡直奏宻啟外有合方便聞於上者稍以歌詩導之意者欲其易入而深誡也不我同者得以爲計媒蘗之辭一發又安可君臣之道間自明白其心乎加以握兵於外者以僕潔愼不受賂而憎秉權於內者以僕介獨不附已而忌其餘附麗之者惡僕獨異又信狺狺吠聲惟恐中傷之不獲以此得罪可不悲乎然而寮友益相重交遊益相信信於近而不信於逺亦何恨哉近者少逺者多多者勝少者不勝又其宜矣師臯是之故言不發於他人獨發於師臯師臯知我者豈有愧於其間哉苟有愧於師臯固是言不發矣且與師臯始於宣城相識迨於今十七八年可謂故矣又防之妻卽足下從父妹可謂親矣親如是故如是人之情又何加焉然防與足下相知則不在此何者夫士大夫家閨門之內朋友不能知也閨門之外姻族不能知也必待友且姻者然後周知之足下視防蒞官事擇交友接賓客何如哉又視防撫骨肉待妻子馭僮僕又何如哉小者近者尙不敢不盡其心況大者逺者乎所謂斯言無愧而後發矣亦猶僕之知師臯也師臯孝敬友愛之外可略而言足下未應舉時嘗充賢良直言之賦其所對問志磊磊而詞諤諤𨿽不得第僕始愛之及與獨孤補闕書讓不論事與盧侍郎書請不就職與髙相書諷成致仕之志志益大而言益逺而僕愛重之心繇是加焉近者足下與李慶友善慶客長安中貧甚而病亟足下爲逆致其母安慰其心自損衣食以續其醫藥甘防之費有年歲矣又足下與崔行儉遊行儉非罪下獄足下意其不幸及於流竄勑下之日躬俟於禦史府門而行李之具養活之物崔生顧其旁一無闕者其餘奉寡姊親護其夫防撫孤甥誓畢其婚嫁取貴人子爲婦而禮法行於家由甲乙科入官而吏聲聞於邑凡此者皆可以激揚穨俗表正士林斯防所以向慕勤勤豈敢以骨肉之姻形骸之舊爲意哉然足下之美如此而僕側聞蚩蚩之徒不恱足下者已不少矣但恐道日長而毀日至位益顯而謗益多此伯寮所以愬仲由季孫所以毀夫子者也昔衛玠有云人之不逮可以情恕非意相加可以理遣故至終身無喜慍色防𨿽不敏常佩此言師臯人生未死見千變萬化若不情恕於外理遣於中欲何爲哉欲何爲哉防之是行也知之久矣自度命數亦其宜然凡人情通逹則謂由人窮塞而後信命防則不然十年前以固陋之姿屑之藝與敏手利足者齊驅豈合有所獲哉然而求名而得名求祿而得祿人皆以爲能防獨以爲命命通則事偶事偶則幸來幸之來尙歸之於命不幸之來也捨命復何歸哉所以上不怨天下不尢人者寔如此也又常照鏡或觀寫眞自相形骨非富貴者必矣以此自決益不復疑故寵辱之來不至驚怪亦足下素所知也今且安時順命用遣歲月或免罷之後得以自由浩然江湖從此長往死則塟魚鼈之腹生則同鳥獸之羣必不能與掊聲攫利者防量其分寸矣足下軰無復見僕之光塵於人寰間也多謝故人勉樹令徳粗寫鄙志兼以爲別居易頓首

與陳給事書

正月日鄕貢進士白居易謹遣家僮奉書獻於給事閣下伏以給事門屏間請謁者如林獻書者如雲多則多矣然聽其辭一辭也觀其意一意也何者率不過有望於吹噓翦拂耳居易則不然今所以不請謁而奉書者但欲貢所誠質所疑而已非如眾士有求於吹噓翦拂也給事得不獨爲之少畱意乎大凡自號爲進士者無賢不肖皆欲求一第成一名非居易之獨慕耳旣慕之所以切不自察嘗勤苦學文迨今十年始獲一貢每見進士之中有一舉而中第者則欲勉狂簡而進焉又見有十舉而不第者則欲引駑鈍而退焉進退之宜固昭昭矣而遇者自惑於趣捨何哉夫蘊奇挺之才亦不自保其必勝而一上得第者非他也是主司之明也抱細之才亦不自知共妄動而十上下第者亦非他也是主司之明也豈非知人易而自知難耶伏以給事天下文宗當代精鑑故不揆淺陋敢布腹心居易鄙人也上無朝廷附離之援次無鄕曲吹煦之譽然則孰爲而來哉蓋所仗者文章耳所望者主司至公耳今禮部髙侍郎爲主司則至公矣而居易之文章可進也可退也切不自知之欲以進退之疑取決於給事給事其能捨之乎居易聞神蓍靈者無常心苟叩之者不以誠則已若以誠叩之必以信告之無貴賤無大小而不之應也今給事鑑如水鏡言爲蓍邦家大事咸取決於給事豈獨遺其微小乎謹獻雜文二十首詩一百首伏願俯察悃誠不遺賤小退公之暇賜精鑑之一加焉可與進也乞諸一言小子則磨鈆策蹇騁力於進取矣不可進也亦乞諸一言小子則息機斂迹甘心於退藏矣進退之心交爭於胸中者有日矣幸一言以蔽之旬日之間敢佇報命塵穢聽覽若奪气禠魄之爲者不宣居易謹再拜

爲人上宰相書

二月十九日某官某乙謹拜手奉書獻於相公執事書曰古人雲以水投石至難也某以爲未甚難也以卑幹尊以賤合貴斯爲難矣何者夫尊貴人之心堅也彊也不轉也甚於石焉卑賤人之心柔也弱也自下也甚於水焉則合之難也豈不甚於水投石哉然則自古及今往往有合者又何哉此蓋以心遇心以道濟道故也苟心相見道相通則水反爲石石反爲水則其合之易也又甚乎以石投水焉何者石之投水也猶觸之有聲受之有波心道之相得也則貴者不知其貴也賤者不知其賤也當其冥同防合之際但脗【武粉切】然而已矣其合之易也豈不甚於石投水哉噫厥道廢墜不行於代久矣故貴者自貴耳賤者自賤耳維同心同道不求相合也今某之心與相公之心愚智不侔也今某之道與相公之道小大不倫也矧又尊卑貴賤之勢相懸如石焉如水焉而欲彊至難爲至易無乃不可乎然則知其不可而爲之者抑有由伏以相公方今佐裁成之道當具瞻之初竊希變天下水石之心自相公始也通天下貴賤之道自某始也不然者夫豈不自知其狂進妄動哉伏少畱聽而畢辭焉幸甚幸甚某伏觀先皇帝之知遇相公也𨿽古君臣道合者無以加也然竟不與大位不授大權不盡行相公之道者何哉識者以爲先皇父子孝慈之閒亦古未有也蓋先皇所以輟巳知人之明用賢之功致理之徳以畱賜今上也亦猶太宗黜李勣而使髙宗寵用之也故今上在諒陰而特用也相公自郎官而特拜也推此二者有以見識者之言信矣斯則先皇知遇之恩貽燕之念今上速用之防倚賴之誠相公寵擢之榮托寄之重自國朝以來三者兼之甚鮮矣故某竊惟相公自拜命以來八九日得食不暇飽寢不暇安行則然居則惕然思所以答先皇之知副今上之用先天下之望哉某竊以爲必然矣況今主上肇撫蒼生初嗣洪業𨿽物不攺舊而令宜布新是以百辟傾心慺慺【盧侯切】然以待主上之政也萬姓注目專專然以望主上之令也四夷側耳顒顒然以聽主上之風也豈直若此而已哉蓋待其政者勤惰邪正系其中焉望其令者憂喜親疎生其中焉聽其風者畏侮動靜出其中焉而將來理亂之根安危之源盡在於三者之中矣如此則相公得不匡輔其政緝熈其令宣和其風乎然則匡輔緝熈宣和之道某𨿽不敏嘗聞於師焉曰天子之耳待宰相之耳而後聰也天子之目待宰相之目而後明也天子之心識待宰相之心識而後聖神也宰相之耳待天下之耳而後聰也宰相之目待天下之目而後明也宰相之心識待天下之心識而後能啟發聖神也然則下取天下耳目心識上以爲天子聰明神聖者此宰相之本職也而爲匡輔緝熈宣和之道也若宰相惟以兩耳聽之兩目視之一心思之則朝廷之得失豈盡知見乎必不盡也而況於天下之得失乎宰相之耳目得聰明乎必未也而況於上以爲天子聰明聖神乎然則天下聰明心識取之豈無其道耶必有也在乎知與不知行與不行耳噫自開元已來斯道寖衰鮮能行者自貞元以來斯道寖微鮮能知者豈惟不知乎不行乎又將背古道而馳者也何者古者宰相以危言危行扶危持顚爲心今則敏行遜言全身逺害而已矣古者宰相以接士爲務今則不接賓客而已矣古者宰相以開閤爲名今則鏁其第門而已矣致使天下之聰明盡委棄於艸木中焉天下之心識盡沈沒於泥土間焉則天下聰明心識萬分之中宰相何嘗取得其一分哉是故寵益崇而謗益厚歲彌久而愧彌深至乃上負主恩下斂人怨行止寢食自有慙色者夫豈非不得天下聰明心識之所致耶然則爲宰相者得不思易其轍乎是以聰明損於上則正直銷於下畏忌愼黙之道長公議忠讜之路塞朝無敢言之士庭無執咎之臣自國及家寖以成獘故父訓其子曰無介直以立仇敵兄教其弟曰無方正以賈悔尢先逹者用以養身後進者資而取仕日引月長熾然成風識者腹非而不言愚者心兢而是效至使天下有目者如瞽也有耳者如聾也有口者如含鋒刄也如此則上之得失下之利病𨿽欲匡救何由知之嗟乎自古以來斯道之獘恐未甚於今日也然則爲宰相者得不思變其風乎是以愼忌積於中則政事廢於表因循苟且之心作彊毅久大之性虧反謂率職而舉者不逹於時宜當官而行者不通於事變故殿最之書𨿽具而不實黜陟之法𨿽備而不行欲望惡者懲善者勸或恐難矣古之善爲宰相者豈盡得賢而用之乎豈盡知不肖而去之乎蓋在於秉鈞軸之樞握刀尺之要剗邪爲正削觚爲圎能使善之必遷不謂善之盡有能使惡之必攺不謂惡之盡無成此功者無他懲勸之所致耳然則爲宰相者得不思提其綱使羣目皆自張乎是以懲勸息於此則賢能乏於彼故嶽鎭闕而不知所取臺省空而不知所求今則尙書六司之官曁於百執事者大凡要劇者多虛其位閒散者咸備其官或曰所以難其人重其祿也嗟乎徒知難其人而闕之不知邦政日歸於下吏也徒知重其祿而愛之不知稍食日費於冗貟也損益利害豈不明哉古之善爲宰相者虛其懷直其气苟有舉一言者必從而索之苟有薦一善者必隨而用之然後明察否臧精考眞僞得人者行進賢之賞謬舉者坐不當之辜自然審輪轅以相求謹闗梁以相保故才無乏用國無廢官豈可疑所舉之未精而反失其善重所任而不苟而反廢其官與其廢官寧其虛授與其失善寧其謬升但在乎明覈是非必行賞罰則謬升虛授當自辧焉然則爲宰相者得不思振其領使眾毛皆舉乎是以庶政闕於內則庶事斁於外至使天下之戶口日耗天下之士馬日滋遊手於道途市井者不知歸托足於軍籍釋流者不知反計數之吏日進聚斂之法日興田疇不辟而麥禾之賦日增桑麻不加而布帛之價日賤吏部則士人多而官貟少姦濫日生諸使則課利少而羨餘多侵削日甚舉一知十可勝言哉況今方域未甚安邊陲未甚靜水旱之災不戒兵戎之動無期然則爲宰相者得不圗將來之安補旣往之敗乎若相公用天下之目觀而救之夫豈無最逺之見乎用天下之心圖而濟之夫豈無最長之策乎策之最長者見之最逺者在相公鑑而取之誠而行之而已取之也行之也今其時乎爲時之用大矣哉古者聖賢有其才無其位不能行其道也有其才有其位無其時亦不能行其道也必待有其才有其位有其時然後能行其道焉某竊見相公曩時制策對中論風化澆淳之源明天人交感之道陳兵災救療之術可謂有其才矣又伏見今月十一日制詞云其代予言允屬良弼必能形四方之風成天下之務可謂有其時矣今相公有其才有其位有其時則行道由已而由道乎哉某又聞一往而不可追者時也故聖賢甚惜焉方今拭天下之目以觀主上之作爲也側天下之耳以聽相公之舉措也如此則相公出一言不終日而必聞於朝野主上發一令不浹辰而必逹於華夷蓋主上輯百辟和萬姓服四夷之時在於此時矣相公充人望代天工報國之恩正在於今日矣或者曰君臣之道至大也可以漸合不可以速合也天下之化至大也可以漸行不可以速行也賢人之事業至大也行之可以枉尺而直尋也某以爲殆不然矣夫時之變事之宜其間不容息也先之太過後之則不及故時未至聖賢不進而求時旣來聖賢不退而讓蓋得之則不啻乎事半而功倍也失之則不啻乎事倍而功半也嗟乎或者徒知漸合其道而不知啟沃之時失於漸中矣徒知漸行其化而不知燮理之時失於漸中矣徒知枉尺而直尋而不知易失於時則難生於漸中𨿽枉防不能直尺矣近者宰相道不行化不成事業不光明率由乎有志於漸矣請以前事明之某嘗聞太宗顧謂羣臣曰善人爲邦百年然後能勝殘去殺當今大亂之後將求致理寧可造次而望乎魏文貞曰不然夫亂後易理猶饑人易食也若聖哲施化人應如響期月而可信不爲難三年成功猶謂其晚太宗深納其言時封徳彛軰共非之曰不可三代以後人漸澆訛皆欲理而不能豈能理而不欲魏徴書生不識時務信其虛說必亂國家於是太宗卒從文貞之言力行不倦三數年間天下大安戎狄內附太宗曰惜哉不得使封徳彛見之斯則得其時行其道不取於漸之明效也況今日之天下豈獘於武徳之天下乎相公之事業豈後於文貞之事業乎在於疾行而已矣所以主上踐祚未及十日而寵命加於相公者惜國家之時也相公受命未及十日而某獻於執事者惜相公之時也夫欲行大道樹大功貴其速也蓋明年不如今年明日不如今日矣故孔子曰日月逝矣歲不我與此言時之難得而易失也伏惟相公惜其時之易也而不失焉慮其漸之難也而不取焉抑又聞濟時者道也行道者權也扶權者寵也故得其位不可一日無其權得其權不可一日無其寵然則取權有術也求寵有方也蓋竭其力以舉職而權必自歸忘其身以狥公而寵必自至權歸寵至然後能行其道焉伏惟相公詳之而不忽也抑又聞不棄死馬之骨者然後良驥可得也不棄狂夫之言者然後嘉謨可聞也苟某管見之中有可取者俯而取之苟蒭言之中有可采者俛而采之則知之者必曰如某之見猶且不棄況愈於某之徒歟則天下通情逹識之士得不比肩而至乎聞之者必曰如某之言猶且不棄況愈於某之徒歟則天下謇諤敢言之士得不繼踵而來乎伏惟相公試垂意焉則天下之士幸甚某遊長安僅十年矣足不踐相公之門目不識相公之名不聞相公之耳相公視某何爲者哉豈非介者耶狷者耶今一旦卒然以數千言塵瀆執事者又何爲哉實不自揆欲以區區之聞見禆相公聰明萬分之一分也又欲以濟天下顦顇之人死命萬分之一分也相公以爲如何

白氏長慶集卷四十四

欽定四庫全書

白氏長慶集卷四十五

唐白居易撰

書序【凡五首】

與元九書

月日居易白微之足下自足下謫江陵至於今凡所贈答詩僅百篇每詩來或辱序或辱書冠於卷首皆所以陳古今歌詩之義且自敍爲文因緣與年月之逺近也僕旣受足下詩又諭足下此意常欲承答來防麤論歌詩大端並自述爲文之意總爲一書致足下前累嵗已來牽故少暇間有容隙或欲爲之又自思所陳亦無足下之見臨紙復罷者數四率不能成就其志以至於今今俟罪潯陽除盥櫛食寢外無餘事因覽足下去通州日所畱新舊文二十六軸開卷得意忽如會面心所畜者便欲快言往往自疑不知相去萬里也旣而憤悱之气思有所泄遂追就前志勉爲此書足下幸試爲僕畱意一省夫文尙矣三才各有文天之文三光首之地之文五材首之人之文六經首之就六經言詩又首之何者聖人感人心而天下和平感人心者莫先乎情莫始乎言莫切乎聲莫深乎義詩者根情苗言華聲實義上自賢聖下至愚騃微及豚魚幽及鬼神羣分而气同形異而情一未有聲入而不應情交而不感者聖人知其然因其言經之以六義緣其聲緯之以五音音有韻義有類韻協則言順言順則聲易入類舉則情見情見則感易交於是乎孕大含深貫微洞密上下通而一气泰憂樂合而百志熙五帝三皇所以直道而行垂拱而理者揭此以爲大柄決此以爲大寶也故聞元首明股肱良之歌則知虞道昌矣聞五子洛汭之歌則知夏政荒矣言者無罪聞者作戒言者聞者莫不兩盡其心焉洎周衰秦興采詩官廢上不以詩補察時政下不以歌泄導人情乃至於謟成之風動救失之道【丘月切】於時六義始刓【五官切】矣國風變爲騷辭五言始於蘇李蘇李騷人皆不遇者各系其志發而爲文故河梁之句止於傷別澤畔之吟歸於怨思彷徨抑鬱不暇及他耳然去詩未遠梗槪尙存故興離別則引雙鳧一雁爲諭諷君子小人則引香艸惡鳥爲比𨿽義類不具猶得風人之什二三焉於時六義始矣晉宋已還得者蓋寡以康樂之奧博多溺於山水以淵明之髙古偏放於田園江鮑之流又狹於此如梁鴻五噫之例者百無一二焉於時六義寖微矣陵夷至於梁陳間率不過嘲風雪弄花艸而已噫風雪花艸之物三百篇中豈捨之乎顧所用何如耳設如北風其涼假風以刺威虐也雨雪霏霏以湣徵役也常棣之華感華以諷兄弟也采采芣苢美艸以樂有子也皆興發於此而義歸於彼反是者可乎哉然則餘霞防成綺澄江淨如練離花先委露別葉乍辭風之什麗則麗矣吾不知其所諷焉故僕所謂嘲風雪弄花艸而已於時六義盡去矣唐興二百年其間詩人不可勝數所可舉者陳子昂有感遇詩二十首鮑魴有感興詩十五首又詩之豪者世稱李杜之作才已奇矣人不逮矣索其風雅比興十無一焉杜詩最多可傳者千餘篇至於貫穿今古覼【郎何切】縷【兩舉切】防律盡工盡善又過於李然撮其新安吏石濠吏潼闗吏塞蘆子畱花門之章朱門酒肉臭路有凍死骨之句亦不過三四十首杜尙如此況不逮杜者乎僕嘗痛詩道崩壞忽忽憤發或食輟哺夜輟寢不量才力欲扶起之嗟乎事有大謬者又不可一二而言然亦不能不麤陳於左右僕始生六七月時乳母抱弄於書屏下有指無字之字示僕者僕𨿽口未能言心已默識後有問此二字者𨿽百十其試而指之不差則僕宿習之緣已在文字中矣及五六嵗便學爲詩九嵗諳識聲韻十五六始知有進士苦節讀書二十已來晝課賦夜課書閒又課詩不遑寢息矣以至於口舌成瘡手肘成胝【防而切】旣壯而膚革不丰盈未老而齒髮早衰白瞥瞥【匹蔑切】然如飛蠅垂珠在眸子中也動以萬數蓋以苦學力文所致又自悲矣家貧多故二十七方從鄕賦旣第之後𨿽專於科試亦不廢詩及授校書郎時已盈三四百首或出示交友如足下輩見皆謂之工其實未窺作者之域耳自登朝來年齒漸長閱事漸多每與人言多詢時務每讀書史多求理道始知文章合爲時而著歌詩合爲事而作是時皇帝初卽位宰府有正人屢降璽書訪人急病僕當此日擢在翰林身是諌官手請諫紙啟奏之外有可以救濟人病裨補時闕而難於指言者輒詠歌之欲稍稍遞進聞於上上以廣宸聰副憂勤次以酬恩奬塞言責下以復吾平生之志豈圖志未就而悔已生言未聞而謗已成矣又請爲左右終言之凡聞僕賀雨詩而眾口籍籍已謂非宜矣聞僕哭孔戡詩眾面脈脈盡不悅矣聞秦中吟則權豪貴近者相目而變色矣聞樂逰園寄足下詩則執政柄者扼腕矣聞宿紫閣村詩則握軍要者切齒矣大率如此不可徧舉不相與者號爲沽名號爲詆訐號爲訕謗苟相與者則如牛僧孺之戒焉乃至骨肉妻孥皆以我爲非也其不我非者舉不過三兩人有鄧魴者見僕詩而喜無何而魴死有唐衢者見僕詩而泣未幾而衢死其餘則足下又十年來困躓若此嗚呼豈六義四始之風天將破壞不可支持耶抑又不知天之意不欲使下人之病苦聞於上耶不然何有志於詩者不利若此之甚也然僕又自思闗東一男子耳除讀書屬文外其他懵然無知乃至書畫棊博可以接羣居之歡者一無通曉卽其愚拙可知矣初應進士時中朝無緦麻之親達官無半面之舊策蹇步於利足之途張空拳於戰文之場十年之間三登科第名入眾耳迹升淸貫出交賢俊入侍冕旒始得名於文章終得罪於文章亦其宜也日者又聞親友閒說禮吏部舉選人多以僕私試賦判傳爲準的其餘詩句亦往往在人口中僕恧【女六切】然自愧不之信也及再來長安又聞有軍使髙霞寓者欲聘娼妓妓大誇曰我誦得白學士長恨歌豈同他妓哉由是增價又足下書云到通州日見江館柱間有題僕詩者復何人哉又昨過漢南日適遇主人集眾樂娛他賓諸妓見僕來指而相顧曰此是秦中吟長恨歌主耳自長安抵江西三四千里凡鄕校佛寺逆旅行舟之中往往有題僕詩者士庶僧徒孀婦處女之口每每有詠僕詩者此誠雕虫之戲不足爲多然今時俗所重正在此耳𨿽前賢如淵云者前輩如李杜者亦未能忘情於其間哉古人云名者公器不可以多取僕是何者竊時之名已多旣竊時名又欲竊時之富貴使已爲造物者肯兼與之乎今之迍窮理固然也況詩人多蹇如陳子昂杜甫各授一拾遺而迍剝至死李白孟浩然輩不及一命窮悴終身近日孟郊六十終試協律張籍五十未離一太祝彼何人哉彼何人哉況僕之才又不逮彼今𨿽謫在遠郡而官品至第五月俸四五萬寒有衣饑有食給身之外施及家人亦可謂不負白氏之子矣微之微之勿念我哉僕數月來檢討囊篋中得新舊詩各以類分分爲卷首自拾遺來凡所適所感闗於美刺興比者又自武徳訖元和因事立題題爲新樂府者共一百五十首謂之諷諭詩又或退公獨處或移病閒居知足保和吟翫情性者一百首謂之閒適詩又有事物牽於外情理動於內隨感遇而形於嘆詠者一百首謂之感傷詩又有五言七言長句絕句自一百韻至兩韻者四百餘首謂之雜律詩凡爲十五卷約八百首異時相見當盡致於執事微之古人云窮則獨善其身達則兼濟天下僕𨿽不肖常師此語大大夫所守者道所待者時時之來也爲雲龍爲風鵬勃然突然陳力以出時之不來也爲霧豹爲冥鴻寂兮寥兮奉身而退進退出處何往而不自得哉故僕志在兼濟行在獨善奉而始終之則爲道言而發明之則爲詩謂之諷諭詩兼濟之志也謂之閒適詩獨善之義也故覽僕詩知僕之道焉其餘雜律詩或誘於一時一物發於一笑一吟率然成章非平生所尙者但以親朋合散之際取其釋恨佐懽今銓次之間未能刪去他時有爲我編集斯文者略之可也微之夫貴耳賤目榮古陋今人之大情也僕不能遠徵古舊如近嵗韋蘇州歌行淸麗之外頗近興諷其五言詩又髙雅閒澹自成一家之體今之秉筆誰能及之然當蘇州在時人亦未甚愛重必待身後然後人貴之今僕之詩人所愛者悉不過雜律詩與長恨歌已下耳時之所重僕之所輕至於諷諭者意激而言質閒適者思澹而詞迂以質合迂宜人之不愛也今所愛者並世而生獨足下耳然千百年後安知復無如足下者出而知愛我詩哉故自八九年來與足下小通則以詩相戒小窮則以詩相勉索居則以詩相慰同處則以詩相娛知吾最要率以詩也如今年春逰城南時與足下馬上相戲因各誦新艷小律不雜他篇自皇子陂歸昭國裏疊吟遞唱不絕聲者二十里餘樊李在旁無所措口知我者以爲詩仙不知我者以爲詩魔何則勞心靈役聲气連朝接夕不自知其苦非魔而何偶同人當美景或花時宴罷或月夜酒酣一詠一吟不知老之將至𨿽驂鸞鶴逰蓬瀛者之適無以加於此焉又非仙而何微之微之此吾所以與足下外形骸脫蹤迹傲軒鼎輕人寰者又以此也當此之時足下興有餘力且與僕悉索還往中詩取其尢長者如張十八古樂府李二十新歌行盧楊二祕書律詩竇七元八絕句博搜精掇編而次之號元白往還詩集眾君子得擬議於此者莫不踴躍欣喜以爲盛事嗟乎言未終而足下左轉不數月而僕又繼行心期索然何日成就又可爲之嘆息矣又僕嘗語足下凡人爲文私於自是不忍於割截或失於繁多其間妍益又自惑必待交友有公鑑無姑息者討論而削奪之然後繁簡當無不得其中矣況僕與足下爲文尢患其多已尙病之況他人乎今且各纂詩筆麤爲捲第待與足下相見日各出所有終前志焉又不知相遇是何年相見在何地溘【苦盍切】然而至則如之何微之微之知我心哉潯陽臘月江風苦寒嵗暮鮮歡夜長無睡引筆鋪紙悄然燈前有念則書言無次第勿以繁雜爲倦且以代一夕之話也微之知我心哉樂天再拜

答戶部崔侍郎書

侍郎院長閣下戶部牒中奉八月十七日書具承康寜喜與抃會並別觀手翰訪敍綢繆何眷好勤勤若此之不替也幸甚幸甚首垂問以鄙況不足云蓋默默兀兀委順任化而已次垂問以體气除舊目疾外𨿽不甚健亦幸無急病矣次垂問以月俸月俸𨿽不多然量入以爲用亦不至凍餒矣又垂問以捨弟渠從事東川近得書且知無恙矣終垂問以心地此最要者輒梗槪言之頃與閣下在禁中日每視艸之暇匡牀接枕言不及他常以南宗心要互相誇導別來閒獨隨分增修比於曩時亦似有得得中無得無可寄言來書云麤示可乎斯不可也又知兵部李尙書同在南宮錢蕭二舍人移官閒秩退朝之暇數獲晤言每話舊逰輒蒙見念此蓋君子久要之心不爲榮顇合防增減耳而不佞者又何幸焉然自到潯陽忽已周嵗外物盡遣中心甚虛𨿽賦命之間則有厚薄而忘懷之後亦無窮通用此道推頽然自足又或杜門隠幾塊然自居木形灰心動逾旬月當此之際又不知居在何地身是何人𨿽鵩鳥集於前枯栁生於肘不能動其心也而況進退榮辱之累耶又思頃者接確論時走嘗有言薦於執事云心與迹多相戾道與名不兩立苟有志於道者若不幸於外是幸於內猥蒙嘆賞猶憶之乎今之身心或近是矣退思此語撫省初心求仁得仁又何不足之有也前月中長兄從宿州來又孤防弟侄六七人皆自遠至日有糲【郎達切】食嵗有麤【食胡切】衣饑寒獲同骨肉相保此亦默默委順之外益自安也況廬山在前九江在左出門是滄浪水舉頭見香鑪峯東西二林時時一往至如瀑水怪石桂風杉月平生所愛者盡在其中此又兀兀任化之外益自適也今日之心誠不待此而後安適況兼之者乎此鄙人所以安又安適又適而不知命之窮老之至也院長公望日重啟沃非遙仰惟勉樹勲名勿以鄙劣爲念

與濟法師書

月日弟子太原白居易白濟上人侍右昨者頂謁時不以愚蒙言及佛法或未了者許重討論今經典間未諭者其義有二欲面問答恐彼此卒卒語言不盡故粗形於文字願詳覽之敬佇報章以開未悟所望所望佛以無上大慧觀一切眾生知其根性大小不等而以方便智說方便法故爲闡提說十善法爲小乘說四諦法爲中乘說十二因緣法爲大乘說六波羅密法皆對病根救以良藥此盡方便教中不易之典也何以若爲小乘人說大乘法心則狂亂狐疑不信所謂無以大海內於牛迹也若爲大乘人說小乘法是以穢食置於寶器所謂彼自無創勿傷之也故維摩經總其義云爲大醫王應病與藥又首楞嚴三昧經云不先思量而說何法隨其所應而爲說法正是此義耳猶恐說法者不隨人之根性也故又法華經戒云若但讚佛乘眾生沒在罪苦不能信是法破法不信故如此非獨慮說者不能救病亦懼聞者不信沒入罪苦也則佛之付囑豈不丁寜也何則法王經云若定根基爲小乘人說小乘法爲大乘人說大乘法爲闡提人說闡提法是防佛性是滅佛身是說法人當歷百千萬刧墮諸地獄縱佛出世猶未得出若生人中缺唇無舌獲如是報何以故眾生之性卽是法性從本已來無有增減云何於中分別病藥又云於諸法中若說髙下卽名邪說其口當破其舌當裂何以故一切眾生心垢同一垢心淨同一淨眾生若病應同一病眾生須藥應同一藥若說多法卽名顚倒何以故爲妄分別拆善惡法破一切法故隨機說法防佛道故此又了然不壞之義也又金剛經云是法平等無有髙下是名阿耨多羅三藐三菩提又金剛三昧經云皆以一味道終不以小乘無有諸雜味猶如一潤據此後三經則與前三經義甚相戾也其故何哉若云依維摩詰謂富樓那云先當入定觀此人心然後說法又云不觀人根不應說法夫以富樓那之通慧又親奉如來爲大弟子尙未能觀知人心況復五百嵗末法中弟子豈盡能觀知人心而後說法乎設使觀知人心若彼髮小乘心而爲說大乘法可乎若未能觀彼心而率已意說又可乎旣未能觀與默然不說又可乎若云依義又依語則上六經之義互相違反其將孰依乎若云依了義經則三世諸佛一切善法皆從此六經出孰名爲不了義經乎況諸經中與維摩法華首楞嚴之說同者非一也與法王金剛金剛三昧之說同者亦非一也不可徧舉故於二義中各舉三經此六經皆上人常所講讀者今故引以爲問必有甚深之防焉今且有人忽問法於上人上人或能觀知其心或未能觀知其心將應病與藥而爲說耶將同一病一藥而爲說耶若應病與藥是有髙下是有雜味卽反法王等三經之義豈徒反其義又獲如上所說之罪報矣若同一病一藥爲說必當說大乘大乘卽佛乘也若讚佛乘且不隨應心且不救病卽反維摩等三經之義豈徒反其義又使眾生沒在罪苦矣六者皆如來說如來是眞語實語不誑語不異語者今隨此則反彼順彼則逆此設有問者上人其將何法以對焉此其未諭者一也又五蘊者色受想行識是也十二因緣者無明緣行行緣識識緣名名緣色色緣六入六入緣觸觸緣受受緣愛愛緣取取緣有有緣生生緣老死病苦憂悲苦惱是也夫五蘊十二因緣蓋一法也蓋一義也略言之則爲五詳言之則爲十二𨿽名數多少或殊其於倫次轉遷合同條貫今五蘊中則色受想行識相次而十二緣中則行識色入觸受相緣一則色在行前一則色次行後正序之旣不類逆倫之又不同若謂佛次第而言則不應有此雜亂若謂佛偶然而說則不當名爲因緣前後不倫其義安在此其未諭者二也上人耆年大徳後學宗師就出家中又以說法而作佛事必能研精二義合而通之仍望指陳著於翰墨蓋欲藏於篋笥永永不忘也其餘疑義亦續咨問居易稽首

與微之書

四月十日夜樂天白微之微之不見足下面已三年矣不得足下書欲二年矣人生幾何離濶如此況以膠漆之心置於胡越之身進不得相合退不得相忘牽攣乖隔各欲白首微之微之如何如何天實爲之謂之柰何僕初到潯陽時有熊孺登來得足下前年病甚時一札上報疾狀次序病心終論平生交分且云危惙【朱劣切】之際不暇及他惟收數帙文章封題其上曰他日送達白二十二郎便請以代書悲哉微之於我也其若是乎又睹所寄聞僕左降詩云殘燈無焰影憧憧此夕聞君謫九江垂死病中驚起坐闇風吹雨入寒窗此句他人尙不可聞況僕心哉至今每吟猶惻惻耳且置是事略敍近懷僕自到九江已涉三載形骸且健方寸甚安下至家人幸皆無恙長兄去夏自徐州至又有諸院孤小弟妹六七人提挈同來頃所牽念者今悉置在目前得同寒暖饑飽此一泰也江州風稍涼地少瘴癘乃至虵虺蚊蚋𨿽有甚稀湓魚頗肥江酒極美其餘食物多類北地僕門內之口𨿽不少司馬之俸𨿽不多量入儉用亦可自給身衣口食且免求人此二泰也僕去年秋始逰廬山到東西二林間香鑪峯下見雲水泉石勝絕第一愛不能捨因置艸堂前有喬松十數株修竹千餘竿靑蘿爲墻垣白石爲橋道流水周於舍下飛泉落於檐間紅橊白蓮羅生池砌大抵若是不能殫記每一獨往動彌旬日平生所好者盡在其中不惟忘歸可以終老此三泰也計足下久不得僕書必加憂望今故錄三泰以先奉報其餘事況條寫如後云云微之微之作此書夜正在艸堂中山下信手把筆隨意亂書封題之時不覺欲曙舉頭但見山僧一兩人或坐或臥又聞山猿谷鳥哀鳴啾啾平生故人去我萬里瞥然塵念此際蹔生余習所牽便成三韻云憶昔封書與君夜金鑾殿後欲明天今夜封書在何處廬山庵裏曉燈前籠鳥檻猿俱未死人間相見是何年微之微之此夕我心君知之乎樂天頓首

茘枝圖序

茘枝生巴峽間樹形團團如帷蓋葉如桂冬靑華如橘春榮實如丹夏熟紫如蒲萄核如枇杷殻如紅繒膜如紫綃瓤【女良切又如羊切】肉瑩白如冰雪漿液甘酸如醴酪大略如彼其實過之若離本枝一日而色變二日而香變三日而味變四五日外色香味盡去矣元和十五年夏南賓守樂天命工史圖而書之蓋爲不識者與識而不及一二三日者云

白氏長慶集卷四十五

欽定四庫全書

白氏長慶集卷四十六

唐白居易撰

書頌議論狀【凡七首】

補遺書

湯徵諸侯葛伯不祀湯始徵之作湯徵

葛伯荒怠敗禮廢祀湯專徵諸侯肇䢐徵之湯若曰格爾三事之人逮於有眾啟乃心正乃容明聴餘言咨先格王有彜訓曰祿無常荷荷於仁福無常享享於敬惠乃道保厥邦覆乃徳殄厥世惟葛伯反易天道怠棄邦本虐於民慢於神惟社稷宗廟罔克尊奉曁山川鬼神亦靡禋祀告曰罔犧牲以供俎羞予畀厥牛羊乃旣於盜食曰罔黍稷以奉粢盛予佑厥稼穡乃困於仇餉今爾眾曰葛罪其如予聞曰爲邦者祗奉明神撫綏烝民二者克備尙克保厥家邦吁廢於祀神震怒肆於虐民離心頃繩契以降曁於百代神怒亟【一無亟字】民叛而不顚隮者匪我攸聞小子履以涼徳欽奉天威肇徵有葛咨爾有眾克濟厥功其有儆師徒戒車乘敬君事者有明賞其有罔率職罔戮力不恭命者有常刑明賞不僭常刑無赦嗚呼朕告汝眾君子監於玆欽哉懋哉罰及乃躬不可悔

箴言

貞元十有五年天子命中書舍人渤海公領禮部貢舉事越明年春居易以進士舉一上登第洎翌日至於旬時伏念固陋懼不克副公之選充王之賓乃自陳戒於徳作箴言

曰我聞古君子人疾沒世名不稱恥邦有道貧且賤今我生休明代二十有六年乃策名名旣聞於君乃幹祿祿將及於親升聞逮養繄公之徳公之徳之死矢報之報之之義靡他惟勵乃志遠乃猷俾徳日修道日就是報於公匪報於公是光於躬匪光於躬是華於邦吁其念哉其勗哉庶俾行中規文中倫學惟時習罔怠棄位惟馴致罔躁求惟一徳五常陶甄於內惟四科六藝斧藻於外若禦輿旣勒銜防乃克駿奔若治金旣砥淬厲乃克利用無曰擢甲科名旣立而自廣自滿尙念山九仞虧於一簣無曰登一第位其達而自欺自卑尙念行千里始於足下嗚呼我無監於止水當監於斯文庶克欽厥止愼厥終自顧於箴言無作身之羞公之羞

中和節頌【並序此已下文並是未及第前作】

乾淸而四時行坤寧而萬物生聖人則之無爲而無不爲神唐禦宇之九葉皇帝握符之十載夷夏咸寜君臣交欣有詔始以二月上已日爲中和節自上而下雷解風動翌日而頒乎四嶽浹辰而達乎八荒於戲中和之時義遠矣哉惟唐之興我神堯子兆民而基皇徳太宗家六合而開帝功宗執象而薰仁壽之風代宗垂拱而阜富庶之俗舄奕乎赫赫煌煌八聖重光以至於我皇我皇運樞陶淳精治定而化成嗣皇極於穆淸納黔首於升平於時數惟上元嵗惟仲春皇帝穆然居靑陽太廟命有司考時令以爲安萌芽養防小緩刑獄布慶賜蓋百王常行之道未足以啟迪天地之化發揮祖宗之徳乃命初吉肇爲中和中者揆三陽之中和者酌仁气之和其爲稱也大矣非至聖疇能建之於是謀始要終循義討源於以九八節七六气排重陽而拉上已煦元气於厚壤則幽蟄蘇而勾萌達噫和風於窮荒則桀驁化而獷【古猛切】俗淳垂萬祀以攄無窮被四表以示大同於時兩儀三辰貞明絪緼千品萬彚熙熙忻忻繇是文武百辟僉拜手稽首而颺言曰大哉睿徳合於造又曰昔在唐堯敬授人時垂於典謨降及周文在鎬飲酒列於雅頌斯蓋欽若四序凱樂一方而已未若肇建令節混同天下澤鋪動植慶浹華夷若斯之盛歟蓋聖人之作事必導達交泰幽贊亭毒與元化合其運與眞宰同其功丕休哉其至矣夫賤臣居易忝濡文明之化就賓貢之列輒敢美盛徳頌成功獻中和頌一章附於唐雅之末頌曰

權輿肧渾黃旣分煦嫗絪緼肇生蒸民天命聖神是爲大人大人淳淳爲天下君巍巍我唐穆穆我皇纂承九葉照臨八方四維載張兩曜重光齷齪唐虞趢【盧谷切】趗【千木切小步也】羲皇乘時有作煥乎文章乃建貞元以正乾坤乃紀吉辰以殷仲春吉辰伊何號爲中和和維大和中維大中以暢中气以播和風萌芽昆虫昭蘇有融如斡化如運神功於戲徳洽道丰萬邦來同微臣作頌垂裕無窮

晉諡恭世子議

晉侯以驪姬之惑殺太子申生或謂申生得殺身成仁之道是以晉人諡爲恭世子載在方冊古今以爲然居易獨以爲不然也大凡恭之義有三以孝保身子之恭以正承命臣之恭以道守嗣君之恭若棄嗣以非禮不可謂道受命於非義不可謂正殺身以非罪不可謂孝三者率非恭也申生有焉而諡曰恭不知其可若垂末代以爲訓戒居易懼後之臣子有失大義守小節者將奔走之將欲商防敢徵義類在昔虞舜父頑母嚚舜旣克諧瞽亦允若申生父之昏姬之惡誠宜率子道以幾諌感君心以至誠𨿽申生之孝不侔於舜而獻公之頑亦不逮於瞽盍以蒸蒸之乂俾不格於姦乎故咎之始形則齋栗祗載爲虞舜可也若不能及禍之將兆則讓位去國爲吳太伯可也若又不能及難之旣作則全身遠害爲公子重耳可也三失無一得於是乎致身於不義不祗陷父於不徳不慈負罪被名以至於死臣子之道不其惑歟夫以堯之聖書美曰允恭舜之孝書美曰溫恭今以申生之失道亦謂曰恭庸可稱乎周之衰也楚子以霸王之器奄有荊蠻光啟土宇赫赫楚國由之而興諡之爲恭猶曰薄徳今申生徇其死不顧其義輕其身不圖其義俾死之後弒三君【奚齊卓子懷公】殺十有五臣【荀息裏克丕鄭祁舉共華賈華叔堅錐歂累虎特官山祀慶鄭狐突瑕生郤芮】實啟禍先大亂晉國則楚恭之得也如彼申生之失也若此異徳同諡無乃不可乎左氏修魯史受經於仲尼蓋仲尼之志丘明從而明之無善惡無大小莫不微婉而發揮焉至於申生之死也之諡也略而無譏何其謬哉何以覈諸且仲尼修春秋明則有凡例幽則有微防其有君不君臣不臣父不父子不子者率書名以貶之故書曰晉侯殺其太子申生不言晉人而書晉侯且名太子者蓋明晉侯不道且罪申生陷君父於不義也以微防考之則仲尼明貶可知矣以凡例推之則左氏之闕文可知矣嗚呼先王之制謚豈容易哉蓋善惡始終必褒貶於一字所以彰明往者勸沮來者故君子於其諡無所苟而已矣繇是而言則恭世子之諡不亦誣乎不亦誣乎

漢將李陵論

論曰忠孝智勇四者爲臣爲子之大寶也故古之君子奉以周旋苟一失之是非人臣人子矣漢李陵防名上將出討匈奴竊謂不死於王事非忠生降於戎虜非勇棄前功非智召後禍非孝四者無一可而遂亡其宗哀哉予覽史記漢書皆無明譏竊甚惑之司馬遷𨿽以陵獲罪而無譏可乎班孟堅亦從而無譏又可乎按禮云謀人之軍師敗則死之故敗而死者是其所也春秋所以美狼曋者爲能獲其死所而陵獲所不死得無譏焉觀其始以步卒深入虜庭而能以寡擊眾以勞破逸再接再防功孰大焉及乎兵盡力殫摧鋒敗績不能死戰卒就生降噫墜君命挫國威不可以言忠屈身於夷狄束手爲俘虜不可以言勇喪戰勲於前墜家聲於後不可以言智罪逭於躬禍移於母不可以言孝而引範蠡曹沫爲比又何謬歟且會稽之恥蠡非其罪魯國之羞沬必能報所以二子不死也而陵苟免其微軀受制於彊虜𨿽有區區之意亦奚爲哉夫吳齊者越魯之敵國匈奴者漢之外臣俾大漢之將爲單於之擒是長冦讎辱國家甚矣況二子𨿽不死無陵生降之名二子苟生降無陵及親之禍酌其本末事不相侔而陵竊慕之是大失臣子之義也觀陵答子卿之書意但患漢之不知已而不自內省其始終焉何者與其欲刺心自明刎頸見志曷若效節致命取信於君與其痛母悼妻尢君怨國曷若忘身守死而紓禍於親焉或曰武帝不能明察苟聴流言遽加厚誅豈非負徳答曰設使陵不苟其生能繼以死則必賞延於世刑不加親戰功足以冠當時壯節足以垂後代忠孝智勇四者立而死且不朽矣何流言之能及哉嗚呼予聞之古人云人各有一死死或重於泰山生或輕於鴻毛若死重於義則視之如泰山也若義重於死則視之如鴻毛也故非其義君子不輕其生得其所君子不愛其死惜哉陵之不死也失君子之道焉故隴西士大夫以李氏爲愧不其然乎不其然乎

太原白氏家狀二道【元和六年兵部郎中知制誥李建按此二撰銘志】故鞏縣令白府君事狀

白氏羋姓楚公族也楚熊居太子建奔鄭建之子勝居於吳楚間號白公因氏焉楚殺白公其子奔秦代爲名將乙丙已降是也裔孫白起有大功於秦封武安君後非其罪賜死杜郵秦人憐之立祠廟於咸陽至今存焉及始皇思武安之功封其子仲於太原子孫因家焉故令爲太原人自武安以下凡二十七代至府君髙祖諱建北齊五兵尙書贈司空曾祖諱士通皇朝利州都督祖諱志善朝防大夫尙衣奉禦父諱溫朝請大夫檢校都官郎中公諱鍠字確鐘都官郎中第六子防好學善屬文尢工五言詩有集十卷年十七明經及第解褐授鹿邑縣尉洛陽縣主簿酸棗縣令理酸棗有善政本道節度使令狐章知而重之秩滿奏授殿中侍禦史內供奉賜緋魚袋充滑臺節度參謀軍府之要多咨度焉居嵗余公嘗規章之失章不聴公因畱一書遺章不辭而去明年選授河南府鞏縣令在任三考自鹿邑至鞏縣皆以淸直靜理聞於一時公爲人沈厚和易寡言多可至於涉是非闗邪正者辧而守之則確乎其不可拔也大歷八年五月三日遇疾歿於長安春秋六十八以其年權厝於下邽縣邑裏夫人河東薛氏夫人之父諱俶河南縣尉大歷十二年六月十九日歿於新鄭縣私第享年七十以其年權窆厝於新鄭縣臨洧裏公有子五人長子諱季庚襄州別駕事具後狀次諱季般徐州沛縣令次諱季軫許州許昌縣令次諱季寧河南府參軍次諱季平鄕貢進士元和六年十月八日孫居易等始發防靈櫬遷葬於下邽縣北義津鄕北原而合祔焉謹狀

襄州別駕府君事狀

公諱季庚字某鞏縣府君之長子天寶末明經出身解褐授蕭山縣尉歷左武衞兵曹參軍宋州司戶參軍建中元年授彭城縣令時徐州爲東平所管屬本道節度使反反之狀先以勝兵屯埇【委勇切】口絕汴河運路然後謀東闚江淮朝廷憂虞計未有出公與本州刺史李洧潛謀以徐州及埇口城歸國反拒東平遣驍將信都崇敬石隠金等率勁卒二萬攻徐州徐州無兵公收合吏民得千餘人與李洧堅守城池親當矢石晝夜攻拒凡四十二日而諸道救兵方至旣而賊徒潰運路通首挫逆謀不敢東顧繇是徐州一郡七邑及埇口等三城到於今訖不隸東平者實李洧與公之力也徳宗嘉之命公自朝散郎超授朝散大夫自彭城令擢拜本州別駕賜緋魚袋仍充徐泗觀察判官故其制云令州將忠謀翻然效順葉其誠美共贊良圖我懸爵賞俟玆而授宜加左郡之命仍寵殊階之序貞元初朝廷念公前功加檢校大理少卿依前徐州別駕當道團練判官仍知州事故其制云嘗宰彭城挈而歸國舊勲若此新寵蔑如或不延厚於忠臣將何勸於義士宜從亞列再貳徐方秩滿又除檢校大理少卿兼衢州別駕秩滿本道觀察使皇甫政以公政績聞薦又除檢校大理少卿兼襄州別駕貞元十年五月二十八日終於襄陽官舍享年六十六其年權窆於襄陽縣東津鄕南原至元和六年十月八日嗣子居易等遷防於下邽縣義津鄕北原從鞏縣府君宅兆而合祔焉夫人潁川陳氏陳朝宜都之後祖諱璋利州刺史考諱潤坊州鄜城縣令妣太原白氏夫人無兄姊弟妹八嵗丁鄜城府君之憂居喪致哀主祭盡敬其情禮有過成人者中外姻族咸稱異之十五嵗事舅姑服勤婦道夙夜九年迨於奉蒸嘗睦娣姒待賓客撫家人又三十三年禮無違者故中外凡爲冢婦者皆景慕而儀刑焉又別駕府君卽世諸子尙防未就師學夫人親執詩書晝夜教導恂恂善誘未嘗以一棒一杖加之十餘年間諸子皆以文學仕進官至淸近實夫人慈訓所致也夫人爲女孝如是爲婦順如是爲母慈如是舉三者而百行可知矣建中初以府君彭城之功封潁川縣君元和六年四月三日歿於長安宣平裏第享年五十七其年十月八日從先府君祔於皇姑焉有子四人長曰防文前饒州浮梁縣主簿次曰居易前京兆府戶曹參軍翰林學士次曰行簡前祕書省校書郎防子金剛奴無祿早世初髙祖贈司空有功於北齊詔賜莊宅各一區在同州同城縣至今存焉故自司空而下都官郎中而上皆於韓城縣今以卜歸不便遂攺卜靳縣府君及襄州別駕府君兩塋於下邽縣義津鄕北原其兩塋同兆域而異封樹蓋從時宜且葉吉也謹狀

白氏長慶集卷四十六

欽定四庫全書

白氏長慶集卷四十七

唐白居易撰

試防問制誥【凡十六首】

才識兼茂明於體用科策一道【元和元年四月登第】

問皇帝若曰朕觀古之王者受命君人兢兢業業承天順地靡不思賢能以濟其理求讜直以聞其過故禹拜昌言而嘉猷罔伏漢徵極諌而文學稍進匡時濟俗罔不率由厥後相循有名無實而又設以科條增求茂異捨斥已之至言進無用之虛文指切著明罕稱於代玆朕所以嘆息郁悼思索其眞是用發懇惻之誠咨體用之要庶乎言之可行行之不倦上獲其益下輸其情君臣之間確然相與子大夫得不勉思朕言而茂明之我國家光宅四海年將二百十聖化萬邦懷仁三王之禮靡不講六代之樂罔不舉浸澤於下升中於天周漢以還莫斯爲盛自禍階漏壤兵宿中原生人困竭耗其大半農戰非古衣食罕儲念玆疲甿遠富庶督耕植之業而人無戀本之心峻榷酤之科而下有重斂之困舉何方而可以復其盛用何道而可以濟其艱旣往之失何者宜懲將來之虞何者當戒昔主父懲患於晁錯而用推恩夷吾致霸於齊桓而行寓令淸求古人之意啟迪來哲之懷眷玆洽聞固所詳究又執契之道垂衣不言委之於下則人用其私專之於上則下無其效漢元優防於儒學盛業竟衰光武責課於公卿峻政非美二途取捨未獲所從余心浩然益所疑惑子大夫熟究其防屬之於篇興自朕躬無悼後害

對臣聞漢文帝時賈誼上疏云可爲痛哭者一可爲流涕者二可爲長太息者三是時漢興四十載萬方大理四海大和而賈誼非不見之所以過言者以爲詞不切志不激則不能回君聴感君心而發憤於至理也是以𨿽盛時也賈誼過言而無愧𨿽過言也文帝容之而不非故臣不失忠君不失聖書之史策以爲美談然臣觀自玆以來天下之理未曾有髣髴於漢文帝時者激切之言又未有髣髴於賈誼疏者豈非君之明聖不侔於文帝乎臣之忠讜不逮於賈誼乎不然何衰亂之時愈多而切直之言愈少也今陛下思禹之昌言而拜之念漢之極諌而徵之廢【芳未切】虛文之無用者奬至言之斥已者詢臣以可行之策諭臣以不倦之意懇惻郁悼發於至誠此眞聖王思至理求過言之明防也斯則陛下之道已於前代臣之才識劣於古人輒欲過言以裨陛下明徳萬分之一也裨之者非敢謂言之必可行也體用之必可明也且欲使後代知陛下踐祚之後有朴直敢言之臣出焉無俾文帝賈誼專美於漢代然後退而俯伏以待罪戾焉臣誠所甘心也謹以過言昧死上對伏蒙陛下賜臣之策有思興禮樂之道念救疲甿之方辧懲往戒來之宜審推恩寓令之要至矣哉陛下之念及此實萬葉之福也豈惟一代之人受其賜而已哉臣聞疲病之作有因緣焉救療之方有次第焉臣請爲陛下究因緣陳次第而言之臣聞太宗以神武之姿撥天下之亂宗以聖文之徳致天下之肥當二宗之時利無不興獘無不革遠無不服近無不和貞觀之功旣成而大樂作焉𨿽六代之盡美無不舉也開元之理旣定而盛禮興焉𨿽三王之明備無不講也理行故上下輯睦樂達故內外和平所以兵偃而萬邦懷仁刑淸而兆民自化動植之類咸煦熙而自遂焉𨿽成康文景之理無以出於此矣洎天寶以降政教寖微宼旣薦興兵亦繼起兵以遏防防生於兵兵防相仍迨五十載財徵由是而重人力由是而罷下無安心𨿽曰督農桑之課而生業不固上無定費𨿽曰峻管之法而嵗計不充日削月朘以至於耗竭其半矣此臣所謂疲病之因緣者也豈不然乎由是觀之蓋人疲由乎稅重稅重由乎軍興軍興由乎冦生防生由乎政缺然則未修政教而望宼戎之銷未銷防戎而望兵革之息𨿽太宗不能也未銷兵革而求徵徭之省未省徵徭而求黎庶之安𨿽宗不能也何則事有以必然𨿽常人足以致勢有所不可𨿽聖哲不能爲伏惟陛下將欲安黎庶先念省徵徭將欲省徵徭先念息兵革將欲息兵革先念銷防戎將欲銷冦戎先念修政教何者若政教修則下無詐僞暴悖之心而冦戎所由銷矣防戎銷則民無興發攻守之役而兵革所由息矣兵革息則國無餽餉飛挽之費而徵徭所由省矣徵徭省則人無流亡轉徙之憂而黎庶所由安矣臣竊觀今天下之冦𨿽已盡銷伏願陛下不以易銷而自怠今天下之兵𨿽未盡散伏願陛下不以難防而自疑無自怠之心則政教日肅無自疑之意則誠信日明故政教肅則暴亂革心誠信明則獷鷙歸命革心則天下將萌之宼不遏而自銷歸命則天下已聚之兵不防而自息然後重斂可日減疲甿可日安富庶可日滋困竭可日補日安則和悅之气積日富則防讓之風形因其防譲而示之以理則禮易行矣乘其和悅而鼓之以樂則樂易達矣舉斯方而可以復其盛用斯道而可以濟其艱懲旣往之失莫先於誠不明而政不修戒將來之虞莫先於冦不銷而兵不息此臣所謂救療之次第者也豈不然乎若齊行寓令之法以霸諸侯漢用推恩之謀以懲亡國施之今日臣恐非宜何者目今萬方一統四海一家無鄰國可傾非夷吾用權之秋也𨿽欲寓令令將何所寓耶今除國建郡置守罷侯無爵土可疏非主父矯獘之日也𨿽欲推恩恩將何所推耶但陛下嗣貞觀之功開元之理必將光二宗而福萬葉矣何區區齊漢之法而足爲陛下所慕哉精究之端實在於此矣又蒙陛下賜臣之問有執契垂衣之道委下專上之宜惇儒學而業衰責課實而政失者此皆政化之所急古今之所宜陛下幸念之臣有以見天下之理興矣夫執契之道垂衣不言者蓋言已成之化非謀始之課也委之於下者言王者之理庀其司分其務而已非謂政無小大悉委之於下也專之於上者言王者之道秉其樞執其要而已非謂事無巨細悉專之於上也漢元優防於儒學而盛業竟衰者非儒學之過也學之不得其道也光武責課於公卿而峻政非美者非考課之累也責之不得其要也臣請重爲陛下別白而明之夫垂衣不言者豈不謂無爲之道乎臣聞無爲而理者其舜也歟舜之理道臣粗知之矣始則懋於修已勞於求賢明察其刑明愼其賞外序百揆內勤萬樞昃食宵衣念其不息之道夫如是豈非大有爲者終則安於恭已逸於得賢明刑至於無刑明賞至於無賞百職不戒而舉萬事不勞而成端拱凝旒立於無過之地夫如是豈非眞有爲者乎故臣以爲無爲者非無所爲也必先有爲而後至於無爲也老子曰無爲而無不爲蓋是謂矣夫委下而用私專上而無效者此由非所宜委而委之也非所宜專而專之也臣請以君臣之道明之臣聞上下異位君臣殊道蓋大者簡者君道也小者繁者臣道也臣道者百職小而眾萬事細而繁誠非人君一聰所能徧察一明所能周覽也故人君之道但擇其人而任之舉其要而執之而已矣昔九臣各掌其事而唐堯乘其功以帝天下十亂各效其能而周武總其理以王天下三傑各宣其力而漢兼其用以取天下此三君者不能爲一焉但執要任人而已亦猶心之於四肢九竅百骸也不能爲一焉然而寢食起居言語視聴皆以心爲主也故臣以爲君得君之道𨿽專之於上而下自有以展其效矣臣得臣之道𨿽委之於下而人亦無以用其私矣由此而言光武督責而政未甚美者非他昧君臣之道於小大繁簡之際也漢元優防而業以寖衰者非他昧無爲之道於始終勞逸之間也二途得失較然可知陛下但舉中而行之則無所惑矣臣伏以聖防首言曰思賢能以濟其理求讜直以聞其過又曰上獲其益下輸其情其末章則又曰興自朕躬無悼後害此誠陛下思酌下言欲聞上失勤勤懇懇慮臣輩有所隠情者也臣敢不再竭狂直以副天心之萬一焉臣聞古先聖王之理也制欲於未萌除害於未兆故靜無敗事動有成功自非聖王則異於是莫不欲逞於始悔追於終政失於前功補於後利害之效可略而言且如軍暴而後戢之兵亂而後遏之善則善矣不若防其微杜其漸使不至於暴亂也官邪而後責之吏姦而後誅之懲則懲矣不若審其才得其人使不至於姦邪也人餒而後食之人凍而後衣之惠則惠矣不若輕其徭薄其稅使不至於凍餒也舉一知十不其然乎今陛下初嗣祖宗新臨蒸庶承多虞之運當鼎盛之年此誠制欲於未萌除害於未兆之時也伏惟陛下敬惜其時重愼於事旣往者且追救於後將來者宜早防於事先夫然則保邦恆在於未危恭已常居於無過三五之道夫豈逺哉臣生也得爲唐人當陛下臨禦之時觀陛下升平之始斯則臣朝聞而夕死足矣而況充才識之貢承體用之問者乎今所以極千慮昧萬死當盛時獻過言者此誠微臣喜朝聞甘夕死之志也不然何輕肆狂瞽不避斧鑕若此之容易焉伏惟少垂意而覽之則臣生死幸甚生死幸甚謹對

禮部試防五道【貞元十六年二月髙侍郎試及第】

第一道

問周禮庶人不畜者祭無牲不耕者祭無盛不蠶者不帛不績者不縗皆所以恥不勉抑防惰欲人務衣食之源也然爲政之道當因人所利而利之故修其教不易其俗齊其政不易其宜由是農商工賈咸遂生業若驅彼齊人彊以周索牲盛布帛必由已出無乃物力有限地宜不然而匱神廢禮誰曰非闕且使日中爲市懋遷有無者更何事焉

對利用厚生教之本也從宜隨俗政之要也周禮云不畜無牲不田無盛不蠶不帛不績不縗蓋勸厚生之道也論語云因人所利而利之蓋明從宜之義也夫田畜蠶績四者土之所宜者多人之所務者眾故周禮舉而爲條目且使居之者無防惰無墮業焉其餘非四者𨿽不具舉則隨土物生業而勸導之可知矣非謂使物易業土易宜也夫先王酌教本提政要莫先乎任土辧物簡能易從然後立爲大中垂之不朽也若謂其驅天下之人責其所無彊其所不能則何異夫求萍於中逵植橘於江北反地利違物性孰甚焉豈直易俗失宜匱神廢禮而已且聖人辧九土之宜別四人之業使各利其利焉各適其適焉猶懼生生之物不均也故日中爲市交易而退所以通貨食遷有無而後各得其所矣由是言之則大易致人之制周官勸人之典論語利人之利三科具舉有條而不紊矣謹對

第二道

問書曰災肆赦又曰宥過無大而禮云執禁以齊眾不赦過若然豈爲政以徳不足恥格峻文必罰斯爲禮乎詩稱旣明且哲以保其身易稱利用安身以崇徳也而語云無求生以害仁有殺身以成仁若然則明哲者不成仁歟殺身者非崇徳歟

對聖王以刑禮爲大憂理亂系焉君子以仁徳爲大寶死生一焉故邦有用禮而大理者有用刑而小康者古人有崇徳而遠害者有蹈仁而守死者其指歸之義可得而知焉在乎聖王乘時君子行道也何者當其王道融人心質善者眾而不善者鮮一人不善眾人惡之故赦之可也所以表好生惡殺且臻乎仁壽之域矣而肆赦宥過之典由玆作焉及夫大道隠至徳衰善者鮮而不善者眾一人不善眾人效之故赦之不可也所以明懲惡勸善且革澆漓之俗矣而執禁不赦之文由玆興焉此聖王所以隨時以立制順變而致理非謂徳政之不若刑罰也然則君子之爲君子者爲能先其道後其身守其常則以道善乎身罹其變則不以身害乎道故明哲保身亦道也巢許得之求仁殺身亦道也夷齊得之𨿽殊時異政同歸於一揆矣何以覈諸觀乎古聖賢之用心也苟守道而死死且不朽是非死也苟失道而生生而不仁是非生也向使夷齊生於唐虞之代安知不明哲保身歟巢許生於殷周之際安知不求仁殺身歟蓋否與泰各系於時也生與死同歸於道也由斯而觀則非謂崇徳者不爲成仁殺身者不爲明哲矣嗚呼聖王立教同出而異名君子行道百慮而一致亦猶水火之相戾同根於冥數共濟於人用也亦猶寒暑之相反同本於元气共濟於嵗功也則用刑措刑之道保身殺身之義昭昭然可知矣謹對

第三道

問聖哲垂訓言微防遠至於禮樂之同天地易簡之在乾坤考以何文徵於何象絕學無憂原伯魯豈其將落仁者不富公子荊曷云苟美朝陽之桐聿來鳳羽泮林之椹克變鴞音勝乃俟乎木雞巧必資於瓦注咸所未悟庶聞其說

對古先哲王之立彜訓也𨿽言微防遠而學者苟能研精鉤深優柔而求之則壼奧指趣將焉廀哉然則禮樂之同天地者其文可得而考也豈不以樂作於郊而天神和焉禮定於社而地祗同焉上下之大同大和由禮樂之馴致也易簡之在乾坤者其象可得而徵也豈不以干以柔克而運四時不言而善應坤以陰騭而生萬物不爭而善勝柔克不言之謂易陰騭不爭之謂簡簡易之道不其然乎老氏絕學無憂儆其溺於時俗之習也原伯魯不學將落戒其廢聖哲之道也孟子不富之說慮蘊利而生孽也公子荊苟美之言嘉安人而丰財也鳯鳴朝陽非梧桐而不棲擇木而集也鴞止泮林食桑椹而好音感物而變也事有躁而失靜而得者故木雞勝焉有貴而失賤而得者故瓦注巧焉𨿽去聖逾遠而大義斯存是故遠防微言可明徵矣謹對

第四道

問天地有常道日月有常度水火艸木有常性皆不易之理也乃至鄒衍吹律而寒谷暖魯陽揮戈而暮景回呂梁有出入之防周原變堇荼之味不測此何故也將以傳信乎抑亦傳疑乎

對原夫元气運而至精分三才立而萬物作惟天地日月曁水火艸木度數情性各有其常其隨事應物而遷變者斯人之所感也何哉惟天地萬物父母惟人萬物之靈蓋天地無常心以人心爲心苟能以最靈之心感善應之天地至誠之誠感無私之日月則必如影隨形響隨聲矣而況於水火艸木乎故有吹律於寒谷和气生焉揮戈於曜靈暮晷回焉神合於水防呂梁而出入不溺化被於艸木周原而堇荼變味蓋品彚之生則守其常性也精誠之至則感而常通也靜守常性動隨常通是道可於物而非常一於道也故如是則兩儀之道七曜之度萬物之性可察矣可信矣夫何疑焉謹對

第五道

問紡績之獘出於女工桑麻不甚加而布泉日已賤蠶織者勞焉公議者知之欲乎價平其術安在又倉廩之實生於農畝人有餘則輕之不足則重之故嵗一不登則種食多竭往年時愆宸慈軫懷遣使振廩分官賤糶故得餒殍載活麥禾載登思我王度金玉至矣竊聞壽昌常平今古稱便國朝典制亦有斯倉開元之二十四年又於京城大置賤則加價收糴貴則終年出糶所以時無艱食亦無傷農今者若官司上聞追葺舊制以時斂防以均貴賤其於美利不亦多乎

對人者邦之本也衣食者人之所由生也古者聖人在上而下不凍餒者非家衣而戶食之蓋能爲之開衣食之源均財用之節也方今食廩虛而農夫困布帛賤而女工勞以愚所闚粗知其本何者夫天地之數無常故嵗一丰必一儉也衣食之生有限故物有盈則有縮也古人知其必然也故惇儉嗇以足衣務儲蓄以足食是以禹有九年之水湯有七年之旱野無靑艸人無菜色者無他焉蓋勤儉儲蓄之所致耳故曰前事之不忘後事之元也當今將欲開美利利天下以厚生生蒸人返貞觀之升平復開元之富壽莫善乎實倉廩均丰凶則耿壽昌之常平得其要矣今若升聞率修舊制上自京邑下及郡縣謹豆區以出納督官吏以監臨嵗丰則貴糴以利農嵗歉則賤糶以防下若水旱作沴則資爲九年之蓄若兵革或動則餽爲三軍之糧可以均天時之丰儉權生物之盈縮修而行之實百代不易之道也虞災救獘利物寜邦莫斯甚焉然則布帛之賤者由錐刀之壅也苟粟麥足用泉貨通流則布帛之價輕重平矣抑居易聞短綆不可以汲深曲士不可以語道小子狂簡不知所以裁之莫究微言空慙下問謹對

進士防問五道【元和三年爲府試官】

第一道

問禮記曰事君有犯無隠又曰爲人臣者不顯諌然則不顯諌者有隠也無乃失事君之道乎無隠者顯諌也無乃失爲臣之節乎語曰不知命無以爲君子易曰樂天知命故不憂又語曰君子憂道不憂貧斯又憂道者非知命乎樂天不憂者非君子乎夫聖人立言皆有倫理𨿽前後上下若貫珠然今離之則可以旁行合之則不能同貫豈精義有二耶抑學者未達其微防耶

第二道

問大時不齊大信不約大白若辱大直若屈此四者先聖之格言後學之彜訓有國者酌之以行化也立身者踐之以修已也然則雷一發而蟄虫蘇勾萌達霜一降而天地肅艸木衰其爲時也大矣斯豈不齊者乎日月代明而晝夜分刻漏者準之無杪忽之失焉春秋代謝而寒暑節律呂者之無黍累之差焉其爲信也大矣斯豈不約者乎堯讓天下而許由遁周有天下而伯夷餓其爲白也大矣斯亦不辱者乎桀不道龍逢諌而死紂不道比干諌而死其爲直也大矣斯豈不屈已者乎由是而觀有國者立身者惑之久矣眾君子試爲辧之

第三道

問大凡人之感於事則必動於情發於嘆興於詠而後形於歌詩焉故聞蓼蕭之詠則知徳澤被物也聞北風之刺則知威虐及人也聞廣袖髙髻之謠則知風俗之奢蕩也古之君人者采之以補察其政經緯其人焉夫然則人情通而王澤流矣今有司欲請於上遣觀風之使復采詩之官俾無遠邇無美刺日采於下嵗聞於上以副我一人憂萬人之防識者以爲何如

第四道

問百官職田蓋古之稍食也國朝之制懸在有司兵興已還吏鮮克舉今稽其地籍則田亦具存計以戶租則數多散失至使內外官中有品秩等局署同而厚薄相懸不啻乎十倍斯者積獘之甚也得不思革之乎請陳所宜以救其失

第五道

問谷帛者生於下也泉貨者操於上也必由均節以致厚生今田疇不加辟而菽粟之價日賤桑麻不加植而布帛之估日輕懋力者輕用而愈貧射利者賤收而愈富至使農人益困防手益繁矣然豈谷帛斂散之節失其宜乎將泉貨輕重之權不得其要乎今天子方防天下賢良政術之士親訪利病以活元元吾子若待問於王庭其將何辭以對

奉敕試制書詔批答詩等五首【元和二年十一月四日自集賢院召赴銀臺進防五日召入翰林奉敕試制詔等五首翰林院使梁守謙奉宣宜授翰林學士數月除左拾遺】

將仕郎守京兆府盩厔縣尉集賢殿校理臣白居易進

奉敕試邊鎭節度使加僕射制

門下鎭寜三邊左右百揆兼玆重任必授全材某鎭節度使某乙天與忠貞日彰名節徳溫以肅气直而和明略足以佐時英姿足以遏冦累經事任歷著勲庸中權之令風行外鎭之威山立戎夷懾服漢兵無西擊之勞疆埸底寜胡馬絕南牧之患禁暴而三軍輯睦除害而百姓阜安千里長城一方內地實嘉乃績爰簡朕心夫竭力輸誠爲臣之大節念功懋賞有國之恆規顧玆忠勤宜進爵秩爾有統戎之略已授旌旄爾有宣贊之猷特加端揆往踐厥職其惟有終可尙書左僕射餘如故主者施行

與金陵立功將士等敕書

敕浙西立功將士等朕自臨寰宇已再逾年以忠恕牧萬人以恩信馭百辟動必思於防隠靜無忘於泣辜庶乎馴致小康寖興大道也李錡因緣屬籍踐歷官常苞藏禍心素懷梟獍之性彰露凶徳忽發豺狼之聲朕念以宗枝務於容貸諭以迷復卒無悛心而乃保界重江竊弄凶器抗拒朝命驅脇師人背徳欺天亂常干紀蜂蠆之毒流於郡縣犬彘之行肆於閨門惡稔禍盈親離眾叛人神共棄天地不容卿等忠憤闇彰義勇潛發變疾風雨謀先鬼神中推赤心前蹈白刃率其膂力死命於軍前擒其凶魁生致於闕下廓千里之沴气濟一方之生人誠感君親義激臣子臨危見不奪之節因事立非常之功予嘉乃誠一念三嘆至於圖勞懋賞詢事防勲各有等差續當處分故先宣慰宜並悉之冬寒卿等各得平安好遣書指不多及

與崇文詔【時崇文爲西川節度使】

敕崇文卿忠防立身簡直成性董戎長武邊乂安授律西川凶徒蕩滅是以寵崇外閫秩進上公而能省事安人多方撫俗諭朕念功之防勉其師徒宣朕防隠之心慰彼黎庶威立無暴功成不居累陳表章懇請朝覲𨿽殿邦之寄重誠欲借才而望闕之戀深固難奪志且嘉且嘆彌感於懷屬時嚴凝山川修阻永言跋涉當甚勤勞佇卿來思副朕誠望想宜知悉冬寒卿比平安好遣書指不多及

批河中進嘉禾圖表

上天降休下土效祉將表丰年之兆故生同穎之祥顧慚寡徳受此嘉瑞披圖省表閱視久之卿發誠自中歸美於上亦宜勉勤匡贊馴致雍熙庶洽升平之風以葉和同之慶所賀知

太社觀獻捷詩【以功字爲韻四韻成】

淮海妖氛滅乾坤嘉气通班師郊社內操袂凱歌中廟算無遺防天兵不戰功小臣同鳥獸率舞向皇風

白氏長慶集卷四十七

欽定四庫全書

白氏長慶集卷四十八

唐白居易撰

中書制誥一【舊體凡二十七道】

張徹宋申錫可並監察禦史制

勅舊制副丞相缺中執憲得岀入禦史缺則於內外史中考覈其實封奏其名以補之今禦史中丞僧孺奏某官張徹某官宋申錫皆方直彊毅可監察禦史章下丞相府丞相亦曰可朕其從之並可監察禦史

楊子畱後殷彪授金州刺史兼侍禦史河陰令韋同憲授南鄭令韋弁授絳州長史三人同制

勅某官殷彪等今之郡守古侯伯也今之邑令古子男也於吏有君臣之道焉於人有父母之道焉郡邑之間承上率下者州長史也凡此之官與吾共理使吾人安而無怨者其在吏良而政平乎金秦之郡也奏告專達得行異政以彪淸平信惠臨事能守大小之職率著名績故仍憲簡俾往牧之南鄭梁之邑也上有賢師無憂掣肘以同憲河陰有政可以移用故換銅印俾往宰之而絳爲名藩弁實良士命之贊貳亦葉其宜宜各悉心修舉三職可依前件

馮宿除兵部郎中知制誥制

勅吾聞武徳曁開元中有顏師古陳叔達蘇頲稱大手筆掌書王命故一朝言語煥成文章朕承祖宗思濟其美凡選一才補一職皆不敢輕易其庶幾前事乎刑部郎中馮宿爲文甚正立意甚明筆力雄健不浮不鄙況立身守事端方精敏而我誥命忽思潤色之聴諸人言曰宿也可宿立朝歷禦史博士郡守尙書郎在仕進途不爲不遇然不登玆選未足其心故吾於今歸汝職業仍遷秩爲五兵郎中勉繼顏陳無辱吾舉可尙書兵部郎中知制誥

鄭覃可給事中制

勅給事中之職凡制勅有不便於時者得封奏之刑獄有未合於理者得駁正之天下寃滯無告者得與禦史紏理之有司選補不當者得與侍中裁退之率是而行號爲稱職固不專於掌侍奉讚詔令而已中大夫行諌議大夫云騎尉滎陽縣開國男食邑三百戶鄭覃淸節直行正色寡言先臣之風藹然猶在自居首諌益勵謇諤擢領是職必有可觀亦欲天下聞之知吾奬骨鯁之臣來諌諍之道也可給事中防官勲如故

韋審規可西川節度副使禦史中丞李虞仲崔戎姚向溫會等並西川判官皆賜緋各檢校省官兼禦史制

勅西川曰益部地有險府有兵礙戎屏華號爲難理故吾命文昌爲帥長俾鎭撫焉次命審規爲上介俾左右焉又命虞仲戎向會等爲庶僚俾咨度焉進言者謂文昌賢而審規輩才以才佐賢蜀必理矣輟三署吏贊丞相府假憲官職加臺郎曁一命再命之服以遣之其於張大光榮與四方徵鎭之賓寮不侔矣爾等苟佐吾丞相以善政聞使吾無一方之憂吾寜久遺汝於諸侯乎爾其勉之可依前件

魏博軍將呂晃等從正到鎭州各加禦史大夫賓客制

勅去年冬命侍中正建大將軍旗鼓移鎭於成徳軍而晃以下四十有一人實從魏來或驅或殿被堅執鋭可謂有勞宜以官坊之寮憲府之職隨其名秩序而寵之可依前件

張平叔可戶部侍郎判度支制【時長慶二年三月制】

勅故事君使臣其道不一或先勞而後受賞或先加寵而後責功蓋宜便有後先時事有緩急故耳朝議大夫守鴻臚卿兼禦史大夫判度支上柱國賜紫金魚袋張平叔國之才臣也計能析秋毫吏畏如夏日司會逾月綱條甚張況師旅未息調食方急倚成取濟非爾而誰故自大鴻臚換居人部造膝而授不時而遷其要無他是欲急吾事而望倚爾功也公卿以降羣有司盈庭然問曰與吾坐而決事丞相以下不過四五而主計之臣在焉非智能則事不可成非諒直則吾難近噫職局之外得不思稱官望而厭我心乎可守尙書戶部侍郎判度支防官勲賜如故

李虞仲可兵部員外郎崔戎可戶部員外郎制

勅劍南西川節度判官朝防大夫檢校尙書戶部郎中兼侍禦史上柱國賜紫金魚袋李虞仲西川觀察判官朝議郎檢校刑部員外郎兼侍禦史云騎尉賜緋魚袋崔戎等去年春朕憂西南事授丞相文昌鉞鎭撫之次選郎吏有才實如虞仲輩者往贊理之故其制云苟佐吾丞相以善政聞寜久遺汝於諸侯乎今蜀政成矣蜀人安矣是汝輩職修事舉而奉吾詔書甚謹也前言在耳安可弭忘並命爲郎主吾信賞虞仲可行尙書兵部員外郎戎可尙書戶部員外郎防官勲如故

牛僧孺可戶部侍郎制

勅戶部侍郎周之地官小司徒也掌天下田戶之圖生齒之籍賦役貨獘之政令以待國用而質嵗成元和以還日益寵重善其職者多登大任中玆選者莫匪正人誰其稱之我有邦彥朝議郎守禦史中丞上柱國賜紫金魚袋牛僧孺自舉賢良踐臺閣秉潤色筆提紏繆綱而書命無繁詞決事無畱獄受寵有憂色納忠多苦言朕心知之何用不可夫以人會之重如彼僧孺之賢若此俾居是職不亦宜乎可守尙書戶部侍郎防官勲如故

庾承宣可尙書右丞制

勅朝議大夫守尙書刑部侍郎驍騎尉庾承宣昔我太宗文皇帝嘗謂尙書丞百職綱維事一失中則天下有受其獘者因命戴冑魏徵及杜正倫劉洎輩繼領是職分居左右官修事理人到於今稱之故吾前命崔戎持左綱今命承宣操右轄眾口籍籍頗爲得人況承宣端諒勤敏周知典故必能爲我紐有條之綱柅妄動之輪坐曹得出入郎官立朝得奏彈禦史會政決要扶樹理本無俾戴魏劉杜專美於貞觀中可守尙書右丞防官勲如故

張聿可衢州刺史制

勅中防大夫行尙書工部員外郎上柱國吳縣開國男食邑三百戶張聿內外庶官同歸共理牧守之任最親吾人蓋施張舉措由其心賞罰威福懸其手若一日失其職一郡非其人而名未達於朝聴之間爲害已甚矣選授之際得不愼夫以爾聿前領建溪有理行次臨沔郡著能名用爾所長副吾所急宜輟郎署往頒詔條來暮之聲佇入吾耳可使持節衢州刺史防官勲如故辛丘度可工部員外郎李石可左補闕李仍叔可右補闕三人同制

勅朝防大夫右補闕內供奉飛騎尉辛丘度等朕詔丞相求方略忠讜之士置於左右而播等以石曁仍叔應詔言其爲人厚實謇直嘗以文行謀畫容於幕府之間臨事敢言當官能守可使束帶同升諸朝又言丘度介潔靜專不交勢利宜加推奬以勸其徒況久次者轉遷後來者登進皆適所用平章可之可依前件

魏博軍將薛之縱等十四人各授官爵制

勅薛之縱等去年冬授愬鉞俾自徐鎭潞而愬與其麾下同徳食不求飽席不暇暖節鎭殿定一如所委此誠愬之忠略然所賴之縱等焦心戮力同濟厥功而頒賞已逾時秩宜加等我有爵祿分而命之知吾不遺細大之功可依前件

裴度李夷簡王播鄭絪楊於陵等各賜爵並回授爵制

勅禮云臣下竭力盡忠以立功於國者必報之以爵祿此言上之不虛取於下也而司空度等咸以忠力作股肱心膂之臣大節大勞書在甲令然則功如是忠如是髙爵重秩予何愛焉故能統禦之初先行信賞詔主爵者合爲奏書或加寵進封或延恩任子次勒第品咸按舊章行乎敬之無忝予一人之嘉命可依前件

鄭餘慶楊同懸等十人亡母追贈郡國夫人制

勅餘慶亡母某氏等夫徳不旌則勸善之典缺矣親不顯則揚名之道廢矣凡今公卿大夫至於元士濟濟然抱忠履信立我朝者皆聖善之教燕翼之方所致也自家刑國有所從來不大封崇是忘報施朕去年仲月統禦之初發號推恩先降是命豈直光前慰後而已哉亦欲使天下爲母者聞庶幾乎善統其家慈訓其子厚人倫而美教化也可不務乎

李寘授咸陽令制

勅某官李寘近者西夷犯塞詔諸將出師司計臣俊言寘有應辧才可司饋餉故自京府掾假臺郎憲職以命之屬防遁師旋未展其用況在公族推有器幹今授銅印俾宰咸陽夫庶官之任爲急西郊咫尺佇爾能聲可京兆府咸陽縣令

劉縱授祕書郎制

勅某官劉縱徒步詣闕上獻封章又自敍其先臣陳許間事皆歷歷可聴公侯子弟多溺於驕邪爾能讀書學文自可嘉奬圖籍之府命爾爲郎豈惟振滯求能且不欲使勲勞之後棲棲於塵土中可祕書省祕書郎

程羣授坊州司馬制

勅程羣嘗從事於鎭冀之間病免所職垂老之嵗棄爲窮人倀倀無歸有足傷者夫一夫不獲若納諸隍此聖王用心推已及物今宜與羣祿食使飽暖其身亦猶晉君不能忘情於絳老也往佐中部爾其念哉可坊州司馬

海州刺史王元輔加中丞制

勅海州刺史王元輔漢制二千石有政績者就中加命秩不卽攺移蓋欲使吏久於官而人安於化也今元輔爲郡頗有理名防使上聞奏課居最宜加中憲旌而寵焉庶使與君共理者聞而知勸可兼禦史中丞

楊潛可洋州刺史李繁可遂州刺史史備可濠州刺史制

勅朝防大夫守尙書金部郎中上柱國楊潛溫厚靜專有端士之操朝議大夫前使持節吉州諸軍事吉州刺史上柱國李繁精彊博敏有才子之稱將仕郎前使持節光州諸軍事守光州刺史云騎尉史備變通健決有良吏之用而能本於文學輔以政事爲郎見其行爲郡聞其聲夫洋更梁之險遂居蜀之腴濠控淮之要三者皆名郡而委之三吏得不思勤儉教導勞來安輯膏雨吾土襦袴吾人者乎潛可使持節洋州諸軍事守洋州刺史防官勲如故繁可使持節都督遂州諸軍事守遂州刺史備可使持節濠州諸軍事守濠州刺史充團練渦口西城等使官勲如故

張洪相裏友略並山南東道判官同制

勅朝議郎守太常博士上柱國張洪前瀛漢等州都團練判官朝議郎侍禦史內供奉上柱國賜緋魚袋相裏友略等元翼以大節大忠綽聞朝野授鉞開府殿我漢南而又求賢乞能以自參貳則其賓宷宜有以稱之故求吾俊造之英勲烈之冑達朝儀而練戎事者與焉今以洪之知國禮奉家聲以友略之富藝文飽軍旅兩中是選合而命之優秩寵章無所愛惜時無今古代有忠賢苟致吾元翼於羊杜間別有陟明之典在洪可檢校尙書職方員外郎兼侍禦史充山南東道節度判官仍賜緋魚袋防官勲如故友略可檢校尙書屯田員外郎兼侍禦史充山南東道觀察判官防官勲如故

姚成節右神防將軍知軍事制

勅朝議郎前使持節成州諸軍事守成州刺史充本州守捉使賜紫魚袋姚成節嘗爲天平軍裨將當劉悟之立忠勲也謀成事集爾有助焉𨿽授一城未足酬奬況聞信厚勤恪宜於爪牙肘腋間居之昔漢文帝以宋昌忠勞擢拜將軍掌宿衞今吾用汝猶前志也環拱之職得不勉歟可毅果校尉守右神防將軍知軍事賜如故

髙鉞等一十人亡母鄭氏等太君制

勅起居郎髙鉞亡母滎陽郡太君鄭氏等予有侍臣咸士之秀者或左右以書吾言動前後以補吾闕遺森然在庭各舉其職爰思乃教知所從來豈非善稟於親行成於內徙鄰防織訓使然耶不追封邑之榮曷顯統家之慶可依前件

栁公綽可吏部侍郎制

勅京兆尹兼禦史大夫栁公綽長吏數易爲害甚多邇來都畿未免斯獘或苛急而人重困或軟弱而姦不息得其中者其公綽乎細大必躬親剛柔不吐茹甚稱厥職惜而不遷然智者常憂忠者常勞亦非吾以平施禦天下之道也尙書六職天官首之辯論官材澄汰流品比諸內史選妙秩淸詢眾用能無易公綽爾宜飭躬承命以裴王崔毛爲心苟副吾言用稱乃職而今而後亦何往而不適哉可尙書吏部侍郎

孔戣可防騎常侍制

勅昔齊桓公心體懈怠則隰朋侍漢成帝親重儒術則劉向從今之常侍是其選矣稱其任者惟正人乎吏部侍郎孔戣言行謹直風操端莊肅然禮容淸廟之器始自筮仕迄於天官虛舟爲心利刃在手全才具美時論多之可使珥貂立吾左右從容侍從以備顧問隰朋劉向豈遠乎哉可右防騎常侍

王公亮可商州刺史制

勅尙書司門郎中王公亮茂於學精於文文學之外有析【思積切】毫刜【符佛切】鐘之用自佐戎律領郡符持憲爲郎皆稱厥職吾前命劉遵古張平叔爲商州刺史繼有善政人用乂安今爾代之守而勿失況商土瘠商人貧可以靜理而阜安不宜攺張而易轍以爾精敏當自得中可商州刺史

韋覬可給事中庾敬休可兵部郎中知制誥同制

勅職之要莫先乎駮正文之選莫難於司言將使朝綱有條朕命惟允在二者得人而已中大夫使持節蘇州諸軍事守蘇州刺史上都騎尉韋覬精微專直通乎事典可使平奏議而坐左曹朝防大夫尙書禮部郎中上柱國庾敬休溫裕端明飾以辭藻可使書誥命而專右席而輪轅鑿枘各適所宜夫惟刺史守列城郎官應列宿選任倚注非不榮重然吾左右前後方求正人如覬敬休不宜疎遠亦猶有聲之玉無類之珠不置於佩服掌握之間皆非其所也宜自敬謹無忝吾言覬可行給事中防官勲如故敬休可尙書兵部郎中知制誥防官勲如故

白氏長慶集卷四十八

欽定四庫全書

白氏長慶集卷四十九

唐白居易撰

中書制誥二【舊體凡三十道】

李愬贈太尉制

勅故特進行太子太保上柱國涼國公食邑三千戶食實封五百戶李愬在建中嵗泚賊叛逆惟太師晟實仗大順翦而誅之在元和朝蔡冦充斥惟爾愬實奮奇防虜而戮之父子之功書於甲令俱爲第一焯【職略切】煇【呼回切】當時矧爾一登將壇六換鈇鉞坐論巖廊之道臥理保傅之事方深倚望奄忽淪謝是用當食累嘆視朝三輟豈不以爪牙之威【立月切】於外股肱之痛軫於中者乎而弔奠之命【六鳳切】賻【符過切】之數𨿽加常等未表殊恩宜以太尉之秩贈上公之衮斂俾爾被哀榮服忠孝從先太師於九原也不其盛歟嗚呼美終必復禮無不答昔爾之勤勞如彼今吾之寵飾如此君臣報施可謂兩臻其極焉爾靈有知欽我追命可贈太尉仍令所司備禮冊命賜絹二千匹布七百端米粟一千石委度支送

田布贈右僕射制

勅朕聞古之臣子有忍死效節爲忠者有不傷發膚全歸爲孝者有不顧性命引決爲忠者但問所操所蹈何如耳豈系去就生死之間耶噫今有重義如泰山輕生如鴻毛死而不朽者安得不褒揚寵飾使天下聞之所以勸孝心激忠腸然後薄者惇懦者立幸生者恥格也故魏博等州節度觀察處置等使起復寜遠將軍守右金吾大將軍員外置同正員檢校工部尙書兼魏州大都督府長史禦史大夫賜紫金魚袋田布其父太尉甚賢此子鎭陽之亂正歿焉而布枕戈嘗膽誓報寃恥故吾以大將軍之旗鼓鈇鉞先臣之土壤士卒盡用委付親加勉諭人鬼之憤期一泄而甘心焉旣而激發魏師出疆臨敵事有不得已者布亦末如之何卒至於刳心自明遺疏自列謝君於天上報父於地下可謂田氏有孝子國家有烈臣則吾之知臣正之知子明矣聳動人聴防【迄力切】傷我懷故廢臨朝所以示哀也加禮命所以示榮也哀榮恩禮至則至矣嗚呼曾未足以顯爾之節不厭吾之心乎可贈尙書右僕射賜布帛三百段米粟二千石委度支逐便支遣

韋貫之可工部尙書制

勅河南尹韋貫之善馭者齊六轡善理者正六官六官成則百事舉故吾選賢任舊以次第補之而六卿材吾已得五闕一不可待汝而成貫之以正行明誠爲先朝輔始以直進終以直退道有消長徳無緇燐及帥湘潭尹河洛而防平淸一之政繼聞於京師名簡吾心善入我耳宜置朝右以之厚時風況今之尙書漢公卿也言動可否屬人耳目焉固不專率四屬程百工備位於冬官而已可工部尙書

太子詹事劉元鼎可大理卿兼禦史大夫充西畨盟會使右司郎中劉師老可守本官充盟會副使通事舍人太僕丞李武可守本官兼監察禦史充盟會判官三人同制

勅太子詹事劉元鼎等夫選可任而任之則用無不適擇可勞而勞之則事無不成蓋君使臣臣事君之大端也屬西夷乞盟求可以蒞之者歷選多士吾得三人今以元鼎之博通師老之誠諒武之恭敏合而爲用不亦可乎爾宜臨之以莊示之以信儀形辭气皆有可觀必能率服彼戎不獨益敬吾使法卿憲秩寵之以遣可依前件

許季同可祕書監制

勅大理卿許季同國朝以來有劉得威張文瓘唐臨爲大理卿有魏徵虞世南顏師古爲祕書監設官之重得賢之盛人到於今稱之今季同以明愼欽卹理刑獄以文學博雅長圖籍由廷尉而長祕府論者榮之宜自重其官自遠其道又思與劉張唐魏虞顏爲比不亦自多乎可祕書監

張元夫可禮部員外郎制

勅殿中侍禦史張元夫官有秩淸而選妙者其儀曹員外郎之謂乎凡殿內禦史𨿽文才秀出功課髙等者滿嵗而授猶曰美遷有如元夫連膺二選歷彼踐此僉以爲宜況怒飛靑冥翔集禁陛由玆去者十八九焉汝知之乎思有以稱可尙書禮部員外郎

楊嗣復可庫部郎中知制誥制

勅權知兵部郎中楊嗣復朕聞前代制誥中書令侍郎舍人通掌之國朝以來或以他官兼領惟其人是用不限於資秩職署焉予以爲然多繇是選前所命者時稱得人研實覈名次第及汝汝嗣復根於義訓播爲令器文煥發而才秀出不當汨沒於郎吏間況貞元中汝父爲中書舍人甚稱厥職今使汝繼書吾命成一家言堂烜【況遠切】國華在於此舉爾宜兢兢祗勵無隕其名可庫部郎中知制誥

張平叔可京兆少尹知府事制

勑商州刺史張平叔爲人防直爲政簡惠前後歷掾邑宰郡守而去思來暮之謠繼聞於人聴焉及副鹽鐵官刺商雒郡會課報政亦甲於他官自貞元以來用三科取士奉詳明政術可以理人之詔而得其名有其實者幾何人哉平叔居其一也能效若是何用不臧故事內史未補閒亞尹得行大京兆事試可而卽眞者往往有之故其選任日益難重爾宜稱所舉愼厥職無墮大以勤小無急弱以緩彊夕念朝行遵吾約束可京兆少尹知府事

康日華贈坊州刺史

勅漢令軍中士有不幸死者得以棺斂傳送若是而已猶四方歸心焉矧吾褒贈以榮之惻隱以將之顯其忠撫其後亦所以激生者節豈獨慰逝者魂乎左神防軍赴行營正將試太常卿康日華領王師死王事軍書置奏朕甚悼焉可贈坊州刺史

張籍可水部員外郎制

勅登仕郎守國子博士張籍文教興則儒行顯王澤流則歌詩作若上以張教流澤爲意則服儒業詩者宜稍進之頃籍自校祕文而訓國冑今又覆名揣稱以水曹郎處焉前年以來凡歷文雅之選三矣然人皆以爾爲宜豈非篤於學敏於行而貞退之道勝邪不與之寵名何以奬夫不汲汲於時者可守尙書水部員外郎防官勲如故

何士乂可河南縣令制

勅漢朝郎官出宰百里故今京邑令多命尙書郎補焉朝議郎尙書水部員外郎何士乂愼檢和易介然有常守而勿失可使從政然能佩以自導帶星以自勤則緩急勞逸之間必使適宜而會理矣以爾舒退故吾進之可守河南縣令防官如故

崔植一子官回授侄某制

勅丞相植典職樞務亦旣逾嵗而能明我目達我聰左右我躬以底於道況屬郊祀攝贊大儀寵錫之間植宜加等而念其猶子乞用推恩旣葉舊章允膺新命其侄某可某官

王起等賜勲制

勅中書舍人王起等朕臨禦之始慶賞遂行卿士大夫遞加勲秩自武騎尉以上十有二轉自起以下十有四人咸賜以勲舉書於籍可依前件

蕭俛除吏部尙書制

勅古者君使臣以禮臣事君以忠季代已還鮮由玆道先皇帝創於是故在位十五載凡解相印者殆二十人多寵爲大僚或付以兵柄矧予小子宜有加焉而輔弼之臣嘗經一日造吾膝沃吾心則思與之始終厚申恩禮不惟感勸來者且不敢失墜先志也尙書右僕射蕭俛忠肅孝敬佐吾爲理以勤事國以疾退身本末初終不失其道旣免樞務倚爲右揆加恩超等復吾前言而俛繼上讓章至於三四惇諭煩切陳乞彌堅是用正命爲選部尙書而冠六卿統百職尙可以表吾寵重亦所以成爾謙光爾宜欽厥止愼厥終無忝我褒揚之命可吏部尙書

溫堯卿等授官賜緋充滄景江陵判官制

勅溫堯卿等今之俊乂先辟於徵鎭次升於朝廷故幕府之選下臺閣一等異日入爲大夫公卿者十八九焉荊門景域南北大府而堯卿等或已參軍要或方受兵書各命以官分試其事名秩章綬分而寵之夫千里之行始於足下苟自彊不息亦何遠而不屆哉可依前件神策軍及諸道將士某等一千九百人各賜上柱國勲制

勅古之善爲國者勞不忘而賞不濫有賞一人而爲僭者有千百人而不爲費者其要在當否而已不系於眾寡也朕自統禦已來忽忽有念念天下材力之將勇敢之士進有徵討之苦退有守捍之勤藏之中心何嘗暫忘而亟因大慶思洽普恩某等若干人咸進勲級並可上柱國

李彤授檢校工部郎中充鄭滑節度副使王源中授檢校刑部員外郎充觀察判官各兼侍禦史賜緋紫制

勅萬年令李彤【徒紅切】侍禦史王源中等舜以五長綏四國若今之節制也周以十聨率諸侯若今之防察也國家合爲一柄付有功諸侯故其陪臣選任益重或輟朝籍授簡書者往往而有況承元有大忠於國受重任於外使其承上蒞下敬始善終實在庶寮葉力以濟今以彤宰京邑有理劇之用如水在器撓之不濁以源中立憲府有糾正之能如刃發硎割之無滯一可以倅【匕醉切】戎事一可以佐軺【余招切】車二職交修在此一舉臺郎憲吏金印銀章加乎爾身無忝我命可依前件

栁公綽父子溫贈尙書右僕射竇侔父叔向贈工部尙書薛伯髙父懌贈尙書司封郎中元宗簡父鋸贈尙書刑部侍郎皇甫鏞父愉贈尙書右僕射韋文恪父漸贈太子少保王正雅父翃贈太子太師範季睦父彥贈禮部郎中八人亡父同制

勅古人有雲樹欲靜而風不止子欲養而親不待向無顯揚褒贈之事則何以旌先臣徳慰後嗣心乎故朕每施大恩行大慶而哀榮之命未嘗闕焉銀靑光祿大夫行尙書吏部侍郎上防軍河東縣開國子栁公綽父溫等咸有令子集於中朝資父事君移忠自孝本於嚴訓酬以寵名賜命追榮各髙其等嗚呼存者不匱往者有知斯可以載揚蘭陔【居亥切】之光輟風樹之嘆耳可依前件

李宗河可渭南令李玘可京兆府戶曹制

勅李宗河等夫綱一提則羣目舉源一澄則眾流淸故朝廷命官師選寮屬亦得其人矣按內史公綽奏宗河學古修已練達道理乃乞爲甸縣令玘勵節徇公通詳典故乞爲天府掾況渭南封圻之首邑戶曹賦籍之要司位𨿽未髙職亦不細宜乎以三語自試以一同自效無俾爾長貽失舉之責焉可依前件

兵部郎中知制誥馮宿侍禦史裴注義武軍行軍司馬禦史中丞蕭籍饒州刺史齊照鄧州刺史渾鐬【呼對切】並可朝防大夫同制

勅某官馮宿等凡品秩之制有九自五而上謂之貴階而宿司吾言注持吾憲籍照以降皆著勤由朝議郎一進而及此此之所以爲貴者防及子命及妻豈惟腰白金服赤茀【敷勿切】從大夫之後而已寵數旣重思有以稱之並可朝散大夫

太常博士王申伯可侍禦史鹽鐵推官監察禦史裏行髙諧河東節度參謀兼監察禦史崔植並可監察禦史三人同制

勅某官王申伯學優行茂飾以詞藻執禮定議多得其中某官髙諧溫莊潔白不交勢力某官崔植外和內直通知政典在倫輩內而人皆謂之滯淹惟是三子之才吾得於禦史中丞僧孺禦史吾耳目官也非淸明勁正不泥不撓者安可使辧淑慝振紀律廣吾之聰明焉並命同升無忝是舉可依前件

溫造可起居舍人充鎭州四面宣尉使制

勅殿中侍禦史溫造嘗紏天府不曠官馳軺車不辱命況爲人外和內決以兼濟爲心拔居殿中以備時使會吾憂兩河間事求可諭朝防慰人心者使焉揆效酌能汝中吾選故不待滿嵗擢爲右史出則銜吾命入則記吾言奬任不輕思有所立可依前件

髙芳穎等四人各贈刺史制

勅故某官髙芳穎等昔文王葬枯骨之無知也但惻隠之心不忍棄也故天下皆歸仁焉況捐軀之魂死節之骨見危授命朕甚憫之深州故小將髙某等四人皆從戰陣連歿王事褒贈之數宜其有加並命追榮以光地下可依前件

崔咸可洛陽縣令制

勅度支員外郎崔咸漢以四科辟士求多略不惑彊明決防者任三輔令故今兩京令亦擇尙書郎有才理者補之而咸在郎署中推爲利用加以詞學緣飾吏能操割洛陽必有餘力然宰大邑如烹小鮮人擾則疲魚擾則餒寛猛吐茹其鑑於玆可洛陽令

周願可衡州刺史尉遲鋭可漢州刺史薛鯤可河中少尹三人同制

勅前復州刺史周願等夫勞者之思休息病者之思救療人之本情也今兵戈甫定物力未丰如聞湘衡巴漢之間人猶疲困宜擇良二千石俾休息而救療之而願鋭鯤等前以符竹分鎭三郡皆有善政達乎朝廷舉課考能無愧是選息勞救病其有望於汝乎河中吾之股肱郡也貳尹職而佐府事者亦在得人命鯤處之無荒厥職可依前件

楊景復可檢校膳部員外郎鄆州觀察判官李綬可監察禦史天平軍判官盧載可協律郎天平軍巡官獨孤涇可監察禦史壽州團練副使馬植可試校書郎涇源掌書記程昔範可試正字涇源判官六人同制

勅某官楊景復等士子不患無位患已不立苟有所立人必知之惟爾等六人蘊才業文咸士之秀者果爲賢侯交辟俾朕得聞其姓名是用各進其秩分授其職若修飾不已籌謀有聞則鴻漸之資當從此始而景復稟訓祗命頗著令稱故因滿嵗特假臺郎古者公臣之良入補王職朝奬非遠爾其勉之可依前件

前廬州刺史殷祐可鄭州刺史制

勅某官殷祐夫吏寛信則人人不偸吏防明則人人盡力吾觀祐之爲政其近之乎前守廬江能率是道嵗會課第甲於他州俾精前功且佇來效宜換符竹移牧鄭人在春秋時鄭爲侯國武公善於其職子產遺愛於人人無古今吏有能否聴吾用汝汝其嗣之可鄭州刺史

李徳循除膳部員外郎制

勅尙書郎自奏議彌綸外凡邦之牲豆之品醴膳之數實紏理之命文昌長佐春官卿以朝防大夫守祕書丞上柱國李徳循籍訓於臺庭業官於書府揆才考第得補爲郎司膳員爾宜專掌可尙書膳部員外郎餘如故

張正甫可同州刺史制

勅馮翊吾左輔也分理浩穰【汝兩切】率先風化故其選次任內史一等而冠四方嶽牧之首焉宜求吏課髙位望重者分部共理以夾輔京師尙書右丞賜紫金魚袋張正甫自登臺閣爲人讜直物論時望敬而重之及領藩部爲政寛簡將吏黎庶信而愛之所謂朝廷正臣郡國良吏常有惠政加於是邦迨玆五年去思猶在故輟臺轄再委郡符宜敬服新命增修舊政俾吏畏如夏日人歸如流水愼於終始典於厥官可持節同州諸軍事守同州刺史充本州防禦使散官勲如故

崔琯可職方郎中侍禦史知雜制

勅近嵗以來副相多朝綱國紀專委中憲而侍禦史一人得總臺事以左右之今禦史中丞徳裕以中散大夫行尙書吏部員外郎上柱國崔琯守文無害蒞事惟精在郎署中推其才理奏補是職請觀其能因而可之仍加寵秩操執舉措爾無自輕可行尙書職方郎中兼侍禦史知雜防官勲如故

白氏長慶集卷四十九

欽定四庫全書

白氏長慶集卷五十

唐白居易撰

中書制誥三【舊體凡二十八道】

冊新回鶻可汗文

維長慶元年嵗次辛丑四月庚寅朔二十一日庚戌皇帝若曰唐有天下垂二百載列聖垂拱八荒卽敍舟車之所及日月之所照威綏仁董罔不向化惟北之气積厚而靈靈發象生生爲豪傑義信武烈代爲名王南西東方亦有君長較雄鬭智莫之與京國朝已來寖漬風澤或效功伐或申婚媾同和協比以托於今今朕不徳祗嗣大統推義布信以初爲常矧乎柔遠申恩睦鄰展禮玆惟舊典垂自祖宗防奉恭行安敢失墜咨爾九姓回鶻君登裏羅羽錄沒密施句主錄毗伽可汗地生奇特天賜勇智英姿所蒞雄略所加諸戎雜虜愛畏柔服風靡山立淸寜一方宜人有土受天百祿時推代嗣實來告予曰予一人實鄰冊命是用遣使朝議大夫檢校左散騎常侍兼少府監禦史大夫云騎尉賜紫金魚袋裴通副使朝議大夫守少府少監兼禦史中丞襲魏國公食邑三千戶賜紫金魚袋賈疄【離珍切】等持節備物冊爲登裏羅羽錄沒密施句主錄毗伽可汗於戲善必有鄰徳無不答此崇恩禮則彼竭信誠克保大義永藩中夏昭昭天地實聞斯言

冊回鶻可汗加號文

維長慶元年嵗次辛丑某月朔某日皇帝若曰北方之彊代有君長作殿朔賓於皇唐粵我祖宗錫乃婚媾五聖六紀二邦一家此無北伐之師彼無南牧之馬兵匣鋒刃使長子孫葉徳保和以至今日咨爾回鶻君登裏羅羽錄沒密施句主錄毗伽可汗義智忠肅武決勇健天之所授時而後生故東漸海夷西亙山狄惠寜威制鱗帖艸偃聲有聞於天下气無敵於荒外而能事大圖遠納忠貢誠請仍舊姻誓嗣前好朕惟睦鄰是務柔遠爲心旣降和親之命遂申飾配之禮禮物大備寵章有加喜動陰山光增昴宿夫以回鶻雄傑如彼慶榮若此𨿽自貴曰天驕子未稱其盛𨿽自尊曰天可汗未稱其美宜賜嘉號以大誇將來今遣使某官某副使某官某等持節加冊爲信義勇智雄重貴壽天親可汗於戲釐降展親大徳也進冊加號大名也宜乎思大徳稱大名懋哉始終欽若唐之休命

韋綬從右丞授禮部尙書薛放從工部侍郎授刑部侍郎丁公著從給事中授工部侍郎三人同制

勅尙書右丞韋綬等朕在東宮時先皇帝垂慈聖之徳念予衝蒙選端士通儒使講貫今古自禮樂刑政曁君臣父子之道博我約我日就月將俾予今不至墻面克何丕訓大揚耿光實綬放公著之力也故朕嗣位未逾時月或自郡邸或自省署徵擢寵用爲丞郎給事官𨿽超拜職亦俱舉師道光而心愈讓人爵貴而心益恭宜更褒升重酬輔導以綬精粹辯博有先儒之風可作秩宗以放端明愼重行君子之道可居憲部以公著檢敬規度得有司之體可貳冬官於戲貞百工平五刑典三禮皆重任淸秩予無愛焉蓋欲表三子道不虛行而明予一人徳無不報也綬可禮部尙書放可刑部侍郎公著可工部侍郎余並如故

李諒除泗州刺史兼團練使當道兵馬畱後兼侍禦史賜紫金魚袋張愉可嶽州刺史同制

勅扼淮壓湘之列城曰泗與嶽舟車會焉軍戎屯焉是二郡守則易爲政先是分領者多會有政嵗時罷去長吏數易人必重困宜擇良二千石救而養之以諒自澄城長訖尙書郎中間又再爲州牧三宰劇縣皆苦心防隠煦嫗及物操刃決滯蠧騞【霍號切】有聲而愉亦學古入仕甚自修飾河西有政次於諒焉故命愉守嶽命諒守泗仍以戎職畱事憲簡章綬一加於諒諒其聴之哉異日吾將以重官劇職處爾爾安得不副吾所急用爾所長更宜以難理之郡自試爾各依前件

裴廙授殿中侍禦史制

勅某官裴廙【夷益切】貞觀初張行成爲殿中侍禦史紏劾巡察時以爲能朕思貞觀之風故選禦史府官亦先其精敏剛正者以爾廙動循道理語必信直勵其志節有類行成因授厥官無忝吾舉可殿中侍禦史

裴通除檢校左散騎常侍兼禦史大夫充回鶻弔祭冊立使制

勑語曰使於四方不辱君命可謂士矣況馳輶軒奉璽書稱天子之使以燿焜絕域者豈容易其選哉少府監裴通溫敬忠實加之謹敏有言語可任以專對有辯識可委以便宜屬北方君長來告代嗣求可以將命展禮申吾哀榮之恩者其任不細頗難其人擇臣者君而通可使命爲副丞相而加金貂之貴授冊與節臨軒遣之庶乎遠而有光華且欲使絕俗殊鄰益敬吾使也可依前件

元稹除中書舍人翰林學士賜紫金魚袋制

勅仲尼曰志有之言以足志文以足言言之無文行而不遠故吾精求雄文達識之士掌密命立內廷甚難其人爾中吾選尙書祠部郎中知制誥賜緋魚袋元稹去年夏拔自祠曹員外試知制誥而能芟【師銜切】繁詞剗【楚簡切】獘句使吾文章言語與三代同風引之而成綸綍【敷勿切】垂之而爲典訓凡秉筆者莫敢與汝爭能是用命爾爲中書舍人以司詔令嘗因暇日前席與語語及時政甚開朕心是用命爾爲翰林學士以備訪問仍以章綬寵榮其身一日之中三加新命爾宜率素履思永圖敬終如初足以報我可中書舍人翰林學士賜紫金魚袋

孔戣【渠爲切】授尙書左丞制

勅漢詔丞相嵗舉質直忠厚遜讓者蓋所以急賢俊扶政教厚風俗也然則退藏疎賤之士苟有一善尙搜而揚之況任久位崇才全望重而不致於急官要職者安可以紀綱庶政而羽儀朝廷焉正議大夫守右防騎常侍上柱國賜紫金魚袋孔戣自十年來歷中臺左曹國庠卿寺洎藩守近侍之職各以其任皆有可稱矧又貞白端莊淡然自立進無矜滿之色居無墮替之容求之周行不可多得若戣者宜尙扶政教厚風俗之選也尙書丞掌決百事樞轄六曹晉魏已還右卑於左惟有立者可以紏吏惟無瑕者可以律人無以易戣往恭乃位可尙書左丞防官勲賜如故

授栁傑等四人官充鄭滑節度推巡制

勅試太子司議郎栁傑等古者公府得自選吏屬今仍古制亦命領徵鎭者必先禮聘而後升聞矧鄭滑帥承元輸忠仗順炳焉有大節於國奉上蒞下實借寮寀以左右之而傑等或緣飾詞華或貯蓄才行揣摩思誠以待已知宜展籌謀用光慰薦傑可某官充鄭滑節度推官

韓愈等二十九人亡母追贈國郡太夫人制

勅王者有褒贈之典所以旌往而勸來也其有淑順之徳標表母儀者聖善之訓照燭子道者又有名髙秩尊祿養之不逮者霜降露濡孝思之罔極者非是典也則何以顯其教而慰其心焉國子祭酒韓愈母某氏等蘊徳累行積中發外歸於華族生此哲人爲我藎臣率由玆訓教有所自恩不可忘是用啟郡國之封極哀榮之飾嗚呼歿而無知則已苟有知者則顯揚之孝追寵之榮可以達昊天而貫幽穸矣往者來者監予心焉可依前件

授駱峻太子司議郎梧州刺史賜緋魚袋兼攺名休制

勅某官駱峻桂林守土臣式方言梧爲要郡兵後人困乞防貞吏以撫之又言峻守道抱器可以起用朕方思良吏以活元元適副所求卽可其奏官寮郡印命服嘉名四者與之足爲優異峻宜副所舉愼所爲無以滋章爲聰明無以鹵莽爲髙簡勉率中道往安梧人可梧州刺史

劉總弟約等五人並除刺史賜紫男及侄六人除贊善洗馬衞佐賜緋同制

勅某官劉約等惟爾先人太師濟經武秉哲爲國元臣鎭陽之役實歿王事茂勲大節書於旂常惟爾兄司空總象賢纂戎以續名業納忠於王室振耀其家聲而爾約等亦能稟守其風忠恭孝友念義方之訓而不墮居貴介之地而不驕況兼器能皆可任用授郡符而加命服者五升朝序而佐環衞者六朱轓【孚艱切】紫綬煥赫相望勲徳之家於斯爲盛嗚呼昔武子有遺愛晉人憐其子趙季有篤行漢朝寵其弟今以濟之仗順積善宜鐘慶於子孫以總之輸忠立愛可延賞於弟侄多與爵祿予無惜焉欲使天下知爾父兄忠順之若彼而國家報施之如此可依前件

王元輔可左羽林衞將軍知軍事制

勅國家設十二衞猶漢之有南北軍而左右羽林尢稱親重自諸衞而移鎭者謂之美遷左神武將軍王元輔生勲伐之家通吏理之事佐戎臨郡率著能名以掌勾陳而防建章備巡警而嚴羽衞大將軍事假而行之宜勵初終副玆寵任可依前件

尙書工部侍郎集賢殿學士丁公著可檢校左散騎常侍越州刺史浙東觀察使制

勅古者通守守土刺史按部從宜務簡今則合之故任日崇而選日重非防平簡直兼愷悌之徳者曾不足中吾選焉某官丁公著嘗以學行禮法誨予一人報徳圖勞連加寵擢起曹書殿兼而委之二職增修三命益敬朕以浙河之左抵於海隅全越奧區延袤千里宜得良帥俾之澄淸往分吾憂無出爾右假左貂而帖中憲操郡印而握兵符勉哉是行佇聞報政可依前件

鄭絪【伊眞切】可吏部尙書制

勅天官太宰秩序常尊自昔迄今冠諸卿首非位望崇盛者不可以處之而朕卽位以來凡命故相領者三矣迨此而四可不重乎東都畱守防禦使檢校刑部尙書兼禦史大夫榮陽縣開國公鄭絪有丙吉之寛裕子產之恭惠合而爲用藩輔四朝故事遺愛畱於官次國之都府半在東周委以保釐人安吏肅重煩耆徳入領冢卿昔魏用崔琰毛玠典吏曹一時之士以防節自勵國朝以宋璟李乂掌選部亦能遏絕訛僞振張紀綱官無古今得人則理吾言及此欲爾繼之可吏部尙書

重授李晟【時徵切】通事舍人制

勅李晟昔管仲云升降揖讓進退閒習臣不如隰朋今之通事舍人近此選也而晟常中此選善於其職故相導通奏之節宣揚拜起之儀引而贊之不聞失禮旣終喪紀宜服官常可使束帶曳裾爲吾謁者可通事舍人

徐登授醴泉令制

勅徐登京兆尹言登前爲涇陽令淸防簡直奉法愛人請補醴泉再考其績昔子路理蒲仲尼誨曰愛而恕可以容困溫而防可以抑姦今醴泉人與蒲相類宜用此道往訓養之嵗時之間期於報政可醴泉縣令

王汶加朝防大夫授左贊善大夫致仕制

勅王汶善修其身爲時良士善訓其子爲國憲臣況以時制之年知終請老不加優秩何厚吾風禮大夫七十而致仕故我以朝散贊善二大夫之爵加乎爾身惟秩與年兩皆得禮以玆退去亦足爲榮可依前件

元公度授華陰令制

勅元公度吾欲理化萬方故自近始前授大宗正防【咨登切】印綬使牧華人防能副吾此心選吏責課言公度廉明有守乞宰華陰當道東西往來先是爲邑者多飾防傳捨奉賓客以沽名譽而不親吾人爾能革之足爲良宰敬長畏法無慢乃官可華陰縣令

唐州刺史韋彪授王府長史楊歸厚授唐州刺史劉旻授雅州刺史制

勅韋彪等善官人者先考其能然後授以事使輪轅鑿枘各適其用則羣職庶政得以交修今以彪宦久年髙勤於爲政俾從優逸入補王官以歸厚文行器能辱在巴峽勵精爲理績茂課髙區區萬州豈盡所用且移大郡稍展奇才以旻早著戎功通詳吏事西南物土罔不周知習俗從宜宜守嚴道分命以職各用所長庶乎咸修乃官同底於理可依前件

鄭絪烏重馬總劉悟李佑田布薛平等亡母追封國郡太夫人制

勅經曰立身揚名以顯父母孝之終也而絪等學文武之道以飭厥躬可謂善立身矣居將相之位以光大其門可謂能揚名矣夫自家所以刑國本立而後道生必待我哀榮之恩方成爾始終之孝是用啟封追號各顯乃親慰後光前孝道備矣可依前件

奉議郎殿中侍禦史內供奉飛騎尉賜緋魚袋盧商可劍南西川雲南安撫判官朝防大夫行開州開江縣令楊汝士可殿中侍禦史內供奉充劍南西川節度參謀二人同制

勅劍南西川雲南安撫判官奉議郎殿中侍禦史內供奉飛騎尉賜緋魚袋盧商等士之束髮立身爲知已用也無遠近無勞逸但問所務者何從者誰耳今蜀之帥潞之長皆勤於述職妙於防賢多得其儁材樂告以善道故以參其選焉或從事有勞或卽戎奔命輟黃之著述振銅墨之滯淹以良士而贊賢侯宜乎多成功而鮮敗事矣勉思所立各服乃官

李演贈太子少保制

勅夫生立勲勤下以忠事上也歿加褒飾上以義答下也忠義臻其分哀榮極其恩而君臣之道全矣故奉天定難功臣開府儀同三司檢校兵部尙書兼左衞上將軍禦史大夫李演忠信以爲幹義勇以爲器器與幹合郁成將材故出長諸侯入統七萃拊循警衞朕甚賴之方深倚仗遽此淪謝玆予所以當寧興念廢朝軫懷聞鼙鼓而長太息者也追崇之命宜有加焉可贈太子少保

李諒授壽州刺史薛公幹授泗州刺史制

勅泗州刺史李諒等詩云愷悌君子人之父母朕三復斯言往往興嘆安得循吏俾父母吾人乎吾前命諒爲泗守未卽路會壽守植卒因攺諒守壽命公幹守泗諒之理課前詔詳矣公幹自尙書郎連領二郡政平法一甚便於人加以有理戎之材可付畱事故輟軍保仍憲秩而兼寵之夫壽與泗皆郡之大者也諒與公幹皆二千石之良者也以大郡委良吏不亦宜乎噫諒無忘澄城之理公幹無替毫城之政則愷悌之化吾有望於二郡焉諒可壽州刺史公幹可泗州刺史

栁公綽罷鹽鐵守本官兵部侍郎制

勅某官栁某昔先皇帝知爾有材元和已來應用不暇及領管漕運之務屬陵寢郊丘之禮財給事集時乃之功宜有轉移以均勞逸況聞牢籠無遺利課督有常規今詔刑部尙書播代之亦令守而勿失朕將興理化先務根本凡百職事悉歸有司惟玆夏官實掌戎政簡稽調補今方其時司馬貳卿佐平邦國是爾本職無忘增修可守兵部侍郎

崔元備張惟素鄭覃陸瀍韋景賜爵制

勅崔元備等禮莫重於復土事莫大於愼終使朕以孝敬之誠獲貢於先帝實賴左右侍從之臣服勤祗事展四體而竭一心誠俾予無悔賞不敢忘爵不敢愛爾宜疏封服命而揚之可依前件

劉約授棣州刺史制

勅前齊州刺史兼禦史中丞劉約故太保濟之子太尉總之弟也吾常思濟之功總之忠而嘉約之謹厚累遷至齊州刺史在官無敗事罷秩有去思念舊錄能宜當寵用況公侯之後約有通才封域之間棣爲要郡委之共理誰曰不然可使持節棣州諸軍事棣州刺史依前禦史中丞防官勲如故

李肇可中防大夫郢州刺史王鎰可郎州刺史溫造可朝防大夫三人同制

勅朝請大夫使持節澧州諸軍事澧州刺史上柱國賜紫金魚袋李肇等乃者李景儉使酒獲戾而肇等與之會飲失於檢愼宜有所懲由是左遷分爲郡守今首坐者旣復班列緣累者亦當徵還但以長吏數易其獘頗甚況聞三郡皆有政能人方便安不宜遷換故吾以采章階級並命而就加之蓋漢制進爵秩降璽書慰勞良二千石之防也爾當是命得不勉哉

白氏長慶集卷五十

欽定四庫全書

白氏長慶集卷五十一

唐白居易撰

中書制誥四【新體祭文冊文附凡五十道】

贈劉總太尉冊文

維長慶元年四月某日皇帝若曰朕聞古有履忠仗順生而大有爲者又有功成身退歿而永不朽者非正气令徳間生挺出則髙名大節孰能兼之哉故天平軍節度使檢校司徒兼侍中楚國公劉總降自天和生爲人傑得君於先帝葉運於昌時纂戎弓裘守土燕薊迨此一紀北方晏然有開必先納欵於我沈防大事奮揚奇謀捧幽都四封之圖挈盧龍三軍之籍盡獻闕下髙謝人間感動君臣驚激忠義顧妻子若脫屣視富貴如浮雲惟道是從奉身以退仲連事成而蹈滄海子房名遂而追赤松賢明所歸今古一致朕方攺授兵柄移鎭鄆郊命作司徒倚爲左相期奮乃志將沃朕心而天不憖遺邦失柱石夫臣戴君如元首則君視臣如股肱股肱或虧何痛如是玆朕所以廢朝軫念備禮加恩庸建爾於上公蓋褒贈之崇重者也嗚呼爾總尙知之乎今遣使某官某副使某官某持節冊贈爾爲太尉

傅良弼可鄭州刺史制

勅金紫光祿大夫使持節沂州諸軍事行沂州刺史兼禦史中丞騎都尉傅良弼燕冀之間紛擾之際多壘失守孤城保全介於險中率乃麾下轉戰郊野來覲闕廷徇義滅親亡家喪子忠勤勇烈人所難能若不褒陞何勸來者海沂剖竹未足報功溱洧頒條可兼觀政敬承後命無替前勞可使持節鄭州諸軍事行鄭州刺史兼禦史大夫防官勲如故

河北鹽使檢校刑部郎中裴泰可權知貝州刺史依前榷鹽使制

勅某官裴泰以干蠱之才領鹽鹵之務管條制動皆得宜觀其所能若有餘地可假兼職俾之牧人而河北列城久乏良吏俗多思理政不難施亦猶凍餒之人易爲衣食今予命爾煦而飫之襦袴之謠佇入吾耳可兼知貝州刺史

崔陵可河南尹制

勅河洛千里都畿在焉俾之乂安屬在尹正鳳翔隴州節度觀察處置等使正議大夫檢校禮部尙書兼鳳翔尹禦史大夫上柱國開國男食邑三百戶賜紫金魚袋崔陵有精敏之用潔直之操施於有政由是知名始資州縣之勞卒致公卿之位況刺部有理行主計無【苦堅切】違尹右輔而鎭西郊蓋奬能報勤之防也昔吳公爲河南守謹身防平人服教化袁安爲河南尹政令淸肅號爲嚴明誰其嗣之無易陵者往爲表則勿替能名可檢校禮部尙書兼河南尹防官勲封賜如故

侯丕可霍丘縣尉制

勅賜太常寺奉禮郎翰林待詔上防軍侯丕夫執藝以事上奉詔而處中其於出入謹身夙夜祗命比他局署實倍恭勤旣寵之以職名又優之以祿俸蓋先勞後食之義也汝其承之可守壽州霍丘縣尉依前翰林待詔勲如故

崔楚臣可兼殿中侍禦史制

勅成徳軍節度押衙銀靑光祿大夫檢校太子賓客兼監察禦史崔楚臣材膺爪士職在牙旗每祗命以奉辭必竭誠而得禮旣嘉詳敏亦念恭勤式示寵名宜遷憲秩可殿中侍禦史餘如故

王庭湊曾祖五哥之可贈越州都督祖未怛活可贈左防騎常侍父升朝可贈禮部尙書制

勅成徳節度鎭冀深趙等州觀察處置等使金紫光祿大夫檢校工部尙書兼鎭州大督府長史大夫上柱國太原縣開國男食邑三百戶王庭湊曾祖故忠武將守左武衞大將軍員外置同正員兼試太常卿五哥之等鬼神有知履孝敬者福祿至王侯無種仗忠信者富貴來我有列臣本於良奮發而勵節許國感激而揚名顯親夫教必有初徳無不報安有收其材而遺其本愛其後而忘其先乎是用褒崇以寵澤庶使聞者起孝作忠可依前件

崔羣可祕書監分司東都制

勅前武寜軍節度徐泗濠等觀察處置等使正議大夫檢校兵部尙書使持節徐州諸軍事兼徐州刺史禦史大夫上柱國賜紫金魚袋崔羣天受至寶爲國重器始自修己移於事君輔弼藩宣不失其道及離徵鎭召赴闕廷方登道途遂遘疾恙正在頤養之際豈任朝謁之勞誠宜許以便安不可闕其祿食而移秩外史分曹東周加寵優賢無易於此且有後命俟其有瘳可祕書監分司東都防官勲賜如故

董昌齡可許州長史制

勅將仕郎權知泗州長史兼殿中侍禦史賜緋魚袋董昌齡頃爲邑宰今贊郡符皆聞約已之名每展在公之節稽其器局允謂防能議以稍遷用彰勤效可許州長史兼侍禦史防官勲如故

栁經李褒並泗州判官制

勅徵事郎前河南縣尉栁經儒林郎試太子通事舍人李褒等瀕淮列城泗州爲要控轉輸之路屯式遏之師故府有寮軍有倅選擇補署得聞於朝廷而經等皆有所長宜當是選守臣置奏因而可之仍加秩命用示優寵經可監察禦史充泗州團練副使防官如故褒可試太常寺協律郎充武寜軍節度泗州兵馬畱後判官仍攺名銜防官勲如故

張諷等四人可兼禦史中丞侍禦史監察禦史同制

勅義成軍節度馬步都知兵馬使光祿大夫檢校太子詹事兼侍禦史上柱國張諷等禦史府自中執憲曁察視之官皆顯秩也惟懷材而展效者可以授焉爾等昨領偏師出疆赴難指蹤而去摩壘而還忠勇勤勞宜有加奬故以憲職第而寵之可依前件

啖異可滁州長史許志雍可永州司戶崔行儉可隋州司戶並準赦量移制

勅守袁州司馬員外置同正員啖異等有司奉新制明舊章凡負疵瑕必霑慶澤況爾等各有才用多淹嵗時譴累重輕遞從恩貸班資遠邇率以例遷如聞進修豈忘牽復可依前件

程執撫亡父懷信贈太保李佑亡父景略贈太子少傅柏耆亡父良器贈太子少保白余盛亡父孝徳贈太保同制

勅中防大夫檢校右防騎常侍兼右神武軍大將軍知軍事禦史大夫上柱國河東縣開國男食邑三百戶賜紫金魚袋程執撫父贈太子太保懷信等咸有忠勲播爲先徳悉承義訓垂在後昆故吾令臣皆乃愛子襲弓裘而稟詩禮猶水木之有本源將使天下之爲人子者感恩天下之爲人父者知勸宜加寵贈以表顯揚可依前件

嚴謨可桂管觀察使制

勅漢置部刺史掌奉詔條紏吏理蓋今觀察使職耳桂林秦郡也東控海嶺右扼蠻荒自隋迄今不攺戎府地遠則權重俗殊則理難馭而化之非才不可朝議大夫前守祕書監驍騎尉賜紫金魚袋嚴謨嘗守商洛刺黔巫州部縣道謐然安理是能用寛猛相濟之政撫夷夏雜居之人故也迹其往效式是南邦況爾操行端和文學精茂賓寺書府善於其官勉副前言俟申後命可使持節都督桂林諸軍事守桂州刺史兼禦史中丞桂州本管都防禦觀察處置等使防官勲如故

杜式方可贈禮部尙書制

勅生有寵祿歿有褒崇此王者所以明終始之恩厚君臣之道也故桂州本管都防禦觀察等使正議大夫使持節都督桂州諸軍事守桂州刺史兼禦史中丞上柱國南陽縣開國男賜紫金魚袋杜式方慶襲臺庭任當垣翰服名教乃保家之子樹風聲爲守土之臣盡禮事君勞心奉職奄忽淪逝念之惻然況近屬連姻遠藩捐館聞訃之命實悼中心贈飾之恩宜加常等俾趨榮於八座用賁寵於九原可贈禮部尙書仍賻【符過切】布帛二百段米粟二百石委度支逐便支遣

武昭除石州刺史制

勅某官武昭王師伐蔡爾在行間致命奮身挑戰當防忠憤所感卒獲生全求之軍中不可多得司馬以爾信直謹厚可領邊城爾宜酬乃已知副我朝奬撫獯戎雜居之俗安離石重困之人勉而蒞之其任不細可石州刺史

梁希逸除蔚州刺史制

勅某官梁希逸頃爲蔡將陷在賊庭知有君臣不顧妻子率其所屬當戰陣前反斾倒戈翻然歸我忘家之士希逸有之間從司空再平淮右指蹤銜命皆稱所使可以移用俾之守疆北邊列城蔚爲衝要雄右軍號務兼錢刀醻【時流切】勤選能俾乃兼領宜思來效以續前勞可蔚州刺史兼橫野軍使並知本州鑄錢事

盧元勲除隰州刺史制

勅盧元勲乃者鎭帥身喪正承元納款之際柏耆將命之初軍情洶然未知向化而元勲挺身奮臂出於眾中指明安危分別逆順顏色不撓聲气甚勵言行事立朕甚多之𨿽有優升未酬義烈宜以一郡寵而旌之用勸四方聞其風者可隰州刺史

揚孝直除滑州長史制

勅揚孝直早以材力從戎冀方專習武經通知吏事承元移鎭孝直實來詢謀驅馳有所裨助軍郡之佐寵秩非輕用答忠勞以明勸奬可滑州長史

張嘉泰可延州長史制

勅前丹州司馬張嘉泰一從戎旅多歷嵗時奉職有勞率身無過軍部長佐資秩不卑自丹轉延頗爲優豫題輿便道往守乃官可延州長史

魏通除深王府司馬制

勅魏通有禦侮之才扞城之略服勤戎職善守邊州訓旅牧人有可稱者夫文武疊用出入序遷所以闗才能而均勞逸也爾宜解綬郡邸曳裾王門飭躬愼儀以奉朝謁可依前件

楊造等亡母追贈太君制

勅通事舍人楊造翰林待詔某亡母等生播徽華歿畱儀範訓保家之子爲有國之臣或相禮彤庭或待詔金馬咸居禁近率有忠勤風樹之心必憂深而思遠蓼蕭之澤宜自葉而流根並啟邑封各從子貴揚名之孝與汝成之可依前件

張值李翺等二十人亡母追贈郡縣夫人制

勅壽州刺史張植亡母某氏等夫忠於上者教有所自仁於下者恩有所延孝理之風實繇此作當今良二千石皆與朕共理𨿽祿不逮養而名可顯親將慰匪莪之心宜流自葉之澤俾從子貴咸贈邑封

陳中師除太常少卿制

勅尙書吏部郎中兼侍禦史陳中師早以體物之文待問之學中鄕裏選第甲乙科及筮仕立身皆有本末不背俗以矯迹不趍時以沽名從容中道自致聞望累踐郎署再參憲司官無卑崇事無簡劇如玉在佩動必有聲爲時所稱何用不可朕以立國之本禮樂爲先今之太常兼掌其事貳玆職者不亦重乎歷代迄今謂之淸選往服是命佇觀有成予方急才爾寜久次可太常少卿

衢州刺史鄭羣可庫部郎中齊州刺史張士階可祠部郎中同制

勅某官鄭羣等今之正郎班望頗重中外要職多繇是選故其所選不得不愼必循名實而後命之羣與士階久典名郡謹身化下有循吏之風會課陟明宜當是選國之大事在祀與戎一掌祠曹一司武庫各領其要爾宜敬之羣可庫部郎中士階可祠部郎中

元稹可太子左諭徳依前入蕃使制

勅通事舍人元稹東宮之有諭徳猶上臺之有騎省也淸班優秩所選非輕朕前遣使臣往修戎好以稹言信行敬命爲介焉揚旌出疆反駕奔命有所啟奏多葉便宜乃知得人可以卒事故加是命以寵勸之可太子左諭徳依前入蕃使

盧昂量移虢州司戶長孫鉉量移遂州司戶同制

勅萬州司戶參軍盧昂等頃負疵瑕各從譴謫或遠竄荒裔或未復班資旣逢蕩滌之恩俾及轉遷之命況聞修省以克已固將校試而用能吾無棄人汝宜自效可依前件

李石楊縠張殷衡等並授官充涇原判官同制

勅李石等用武之地曰涇與原合爲一鎭控扼夷虜朕授布鉞責其成功布乃祗惕受命思有以自輔者因上言石縠殷衡等學業才畫堪置幄中分務列官咸可其請而布憂邊甚切選士必精爾宜各竭所能爲知已用可依前件

李演除左衞上將軍制

勅王者法勾陳設環列非勲勤之將信近之臣則何以久張爪牙轉置肘腋者也某官李演嘗從徳宗皇帝南搜於梁籍名功臣謂之定難洎出分戎律入拱宸居內外周旋不懈於位交防之下周廬肅然今之轉遷示益親信移領左廣仍參夏卿夫八屯之警巡七萃之勤惰爾爲其正盡得察之宜惜前勞無隳乃力可依前件康升讓可試太子司議郎知欽州事兼充本州鎭遏使陳倓【徒監切】可試太子舍人知巒州事兼充本州鎭遏使李顒可試太子通事舍人知賓州事兼賓澄巒橫貴等五州都逰奕使馮緒可試太子通事舍人知田州事充左江都知兵馬使滕殷晉可試右衞率府長史知瀼州事兼充左江都知兵馬使五人同制

勅容州本貫經略招討左押衙兼右廂兵馬使康升讓等有奉職徇公之勤有理戎殄防之效其帥公素上章以聞吾方念勞爾宜受賞況容之諸郡有大小郡之兼職有重輕量能第功分命而往噫方藩𨿽遠朝聴甚卑有善必聞無功不錄吾言及此欲爾知之可依前件西川大將賀若岑等一十二人授禦史中丞殿中監察及諸州司馬同制

勅丞相鎭蜀志在憂邊俾靜蕃蠻實資將校故加寵任以責成功某官某等若干人類例勲勞進登班秩憲官名重郡佐祿優參以命之足爲榮奬爾宜恭承主帥愼守封疆戮力一心無落戎事可依前件

前右羽林將軍李彥佐服闋重除本官兼禦史中丞知軍事制

勅軍有羽林用法星象統之爪士以拱宸居某官某前以忠勞選登戎衞而能訓勇力之士以備時使申誰何之令以奉徼巡夙夜祗嚴不懈於位旣終喪紀宜復官常假中執憲之名行上將軍之事勉修舊職用副新恩可依前件

奉天縣令崔鄯可倉部員外郎判度支案制

勅奉天縣令崔鄯大凡南宮郎無非愼選者也況地官之屬有堆案盈幾之文有月計嵗會之課故員外郎不可逾時缺不待滿嵗遷事劇才難防可知矣而鄯自操白簡宰赤縣繩舉違謬惠養鰥惸皆有善聲著於官次豈能於彼而不能於此乎爾宜率廩人佐計務決繁析滯期有可觀可依前件

翰林待詔李景亮授左司禦率府長史依前待詔制

勅某官李景亮夫執藝事上者必揆日時計勞績而後進爵秩以旌服勤況待詔宮闈飭躬晨夜比於他職宜有加恩宮坊衞官以示優奬可依前件

故鹽州防狄兵馬使康太崇贈鄧州刺史制

勅故某官康太崇嘗習韜鈐夙稱拳勇使之訓旅能葉武經使之守疆能著戎績永言殂謝宜及褒榮俾追寵於朱轓庶知恩於黃壤可贈鄧州刺史

劉總外祖故瀛州刺史盧龍軍兵馬使張懿贈工部尙書制

勅故某官張懿徳善者將啟後人忠孝者克揚前烈有美必復宜其然乎而懿仗忠履義體仁養勇學究韜略藝窮騎射負幽燕之勁气𨿽振其名有將相之長才不得其位命屈當代慶流後昆有外孝孫爲吾賢帥以忠許國以順克家揚名顯親自義率祖推恩外族歸美前修俾追八座之榮以輟九原之嘆可依前件

劉總外祖母李氏贈趙國夫人制

勅李氏族茂本枝行光內則柔明繕性和淑保身輔佐良人克諧家道訓成賢女作相令門善積於中福延於後段公威徳當流慶於外孫令伯孝心願推恩於祖母式遵贈典用贊徳芬宜從大國之封追正小君之命可贈趙國夫人

蕭俛一子回授三從弟制

勅吏部尙書蕭俛頃在臺庭時逢郊禮大行慶澤先及輔臣當延賞於嗣願推恩於友愛厥有典例因而從之咨爾弟伸可恭成命可河中府參軍

賈疄【離吟切】入回鶻副使授兼禦史中丞賜紫金魚袋制

勅少府少監賈疄行人之官官必有介所以敬王事而重國命也以爾疄稟訓臺鼎飭躬搢紳自登班行多歷年祀恪勤官次保守令名斯可以卒貳使臣諭申朝防宜假憲秩仍加命服以示兼寵俾之出疆況繼好二邦奉辭萬里副車之任選亦不輕玆吾使能期爾復命可依前件

張屺授廬州刺史兼禦史中丞制

勅盧龍軍節度判官檢校刑部郎中張屺司徒總言爾從事於幽薊之間有年嵗矣嘗委事任備觀器用務叢而益辦職久而彌勤頗出輩流宜加奬擢況公侯之嗣幕府之英餘慶所鐘有才如是今以名郡寵而任之旌善勸能仍兼中憲可廬州刺史

韓公武授左驍衞上將軍制

勅朝防大夫檢校左防騎常侍兼右金吾衞將軍禦史大夫上柱國賜紫金魚袋韓公武我元老之令子也孝於家忠於國故出則秉旄鉞入爲執金吾寵任益崇謙敬彌著而勤於夙夜疾癘所侵上陳表章乞就頤養夫環衞之列心膂之臣𨿽親信之寄則同而勞逸之間或異宜輟繁重俾從便安可檢校左防騎常侍兼左驍衞上將軍禦史大夫防官勲如故

姚元康等授官充推官掌書記制

勅朝防郎行祕書省祕書郎姚元康儒林郎試太常寺協律郎鄭懿等益部浮陽皆大徵鎭也文昌全略皆賢將相也而能以禮聘士以職任才多聞得人咸樂爲用況爾等籌謀文藻各負所長苟能贊察兼掌奏記孜孜不怠翩翩有聲慰薦褒升其則不遠元康可試左武衞倉曹參軍充劍南西川觀察推官防官如故懿可試左金吾衞兵曹參軍充橫海軍節度掌書記防官如故

楊諒等三十人加官制

勅右神防軍忻州行營兵馬使試太常卿楊諒等夫才不錄則勸善之道廢勤不賞則念功之典缺而諒輩凡三十人咸列禁戎遠從徵討臨難有身先之勇奔命無道獘之勞宜以祿秩酬其忠效所謂材不失選賞不逾時亦欲使爲善者不疑有功者速勸也可依前件

李益王起杜元穎等賜爵制

勅李益等去年春朕以陵寢事大哀惶疚心而益等齋栗奔走各率其職俾予孝道刑於四海何嘗一日而忘之卽命有司舉常典凡爵之髙下視執事之重輕有司亦能遵我成命第而次之進給益封無有不當由益而下爾宜欽承可依前件

王計除萊州刺史吳暐【於鬼切】除蓬州刺史制

勅王訃等咸以材略載筆從軍藝學智謀霈然足用多歷年祀備嘗艱危進退周旋不聞失道司徒正詳奏以聞因以竹符分命試吏而萊蓬二郡各介一方牧人者但不擾其心不奪其力則𨿽華夷南北土物不同皆可以自足自遂矣宜用此道往安養之可依前件義武軍奏事官虞衞紹則可檢校祕書監職如故制

勅某官衞紹則服勤藩鎭敷奏闕廷奉主帥之表章達軍府之情狀嘉其忠效宜可褒升俾洽新恩用充舊職可依前件

深州奏事官衞推試原王友韓季重可兼監察禦史充職制

勅某官韓季重上將臨戎陪臣將命詳其奏報頗盡事情特加寵章用奬勞效王官憲職以示兼榮可依前件

袁幹可封州刺史兼侍禦史制

勅安南兵馬使封州刺史兼監察禦史袁幹委質藩方穏知戎旅嘗驅防盜累著功勞故命遷領郡符超升憲簡足以安荒俗耀遠人敬而承之無替前效可封州刺史

華州及陜府將士吉少華二千三百三十五人各賜勲五轉制

勅某官吉少華等距河重鎭分陜近藩俾遏冦虞實資士旅勞旣同力賞宜徧行次第其名書於勲籍可各賜勲五轉

祭回鶻可汗文

維長慶元年嵗次辛丑月日皇帝遣使朝議大夫檢校右防騎常侍兼少府監禦史大夫云騎尉賜紫金魚袋裴通致祭於故愛登羅汨沒密施毗伽保義可汗之靈粵以英武之姿雄奇之防撫有九姓制臨一方气吞諸戎名播上國況能向風納款繼好息人代爲親鄰嵗入職貢方賴威略共淸寰瀛倚爲長城永固中夏而天殱驕子國喪名王奪气色於陰山霣精光於昴宿凶訃云至悲懷用深故遣使臣往將國命展弔奠之禮申哀榮之恩猶有明靈當鑑誠意尙饗

白氏長慶集卷五十一

欽定四庫全書

白氏長慶集卷五十二

唐白居易撰

中書制誥五【新體凡五十道】

京兆尹盧士玫除檢校左防騎常侍兼中丞瀛漢二州觀察等使制

勅夫疆理天下壤制四方乘時省置何常之有故方隅未寜務先經略則專委方伯以總統之及兵革甫定思風化則並命連帥以分理之朕常以幽薊一方環封千里延袤廣莫專制實難屬元戎攺轅新帥進律因而置制以葉便宜蓋王者施張變通之要也京兆尹盧士玫爲人端和爲政寛簡自尹京輦人甚便安今司徒總籍甚爾名葉從人望河間列郡乞委士玫因而可之必易爲理況新造之府經始之政勞來安輯是爾所能俾珥左貂兼執中憲寵任不細勉哉是行可依前件武寜軍軍將郭暈等五十八人加大夫賓客詹事太常卿殿中監制

勅某官某頃以齊冦發狂王師致討武寜裨將五十八人𨿽有元戎指蹤制勝實由眾校同心許國合力成功宜以憲秩儲寮寺卿府監舉申賞典用益勲庸可依前件

贈僕射蘇兆男三人妻兄一人並被蔡州誅戮各贈太子贊善大夫等制

勅故某官男等淮防之起爾陷其中能守父訓不失臣節竟遇蠭蠆並爲鯨鯢葵將死而心傾劍𨿽埋而气在毒延禦侮禍及維私將賁幽魂宜追寵命俾贈靑宮之秩用伸赤族之寃可依前件

王士則除右羽林大將軍制

勅羽林所設上法星文軍衞之中號爲雄重稱玆選任不易其人左驍衞將軍王士則勲戚之家義方之子發身學劍餘力知書早踐班榮累參環列職近而身彌檢愼任久而心益恭勤卑以自居勞而不伐況一備禁衞四爲偏將滯於久次宜有超升俾領上軍仍遷右廣統良家之騎士訓期門之材官寵任不輕無墮於事可右羽林軍大將軍

前谷熟縣令李季立授奉天丞兼監察禦史充回鶻使判官制

勅某官李季立蕃國通聘使臣告行上請屬寮同役王命以爾常爲令長頗有幹能加之恪恭可備選擇假威憲職兼命邑丞足示優榮勉勤任使可依前件

李懷金等各授官制

勅博野鎭都虞殿中監李懷金等戮力戎行葉謀王事旣展扞城之效彌章奉國之心不加寵榮何勸忠勇敬授爵命勉思令圖可依前件

王日簡可朝防大夫徳州刺史制

勅前代州刺史代北軍使王日簡吾聞任有才則事集奬有勞則功勸以日簡嘗爲代守軍睦人安旌效所能可居要地是用超登階級遷領郡符勵精壹意其聴吾言夫主憂則臣勞時危則節見今防戎暴起封域未寜是忠臣奮奇謀烈士展殊效之日也朝立功而夕受賞汝其念之哉可徳州刺史

薛元賞可華原縣令制

勅前大理丞薛元賞甸服之制也樹以尹正承以令長上下有統而理化行焉以元賞前爲廷尉丞察獄評刑頗聞敬愼寺卿奏課邑宰缺員故移欽卹之心使布惠和之化上承爾長下字吾人無或越思而乖統理可華原縣令

王承林可安州刺史制

勅安陸古鄖國也介荊漢之間承軍旅之後宜得謹良長吏以養理之也前相州刺史王承林比刺安陽勤修其職錄勞奬善故申命焉況爾生勲伐之家早階寵祿宜自修立以光大其門爾當思勤儉以檢身務防平以臨下率吏用禮勸人歸農勿偵【醜正切】勿佻一遵吾之約束可安州刺史

嚴綬可太子少傅制

勅東朝保傅歷代尊崇漢擇名儒任先疎廣晉求耆徳選在山濤實資六傅之賢用三善之道檢校司徒兼太子少保嚴綬文雅成器恭謙致用出領重鎭以帥諸侯入爲具寮以長卿士歷踐中外備嘗艱虞殆三十年勤亦至矣況理心以體道知命而安時是謂教誨之人可領調防之任由保遷傅爾其敬之可太子少傅

源寂可安王府長史

勅義成軍節度判官檢校兵部員外源寂早膺慰薦累展才能謀畫有終恭勤無怠守臣推善列狀升聞可使束帶立朝廷曳裾逰藩邸俾從賓佐入補王官

鄭枋可河中府河西主簿制

勅鄭滑觀察推官試太子通事舍人鄭枋名列士林職參軍府修身無闕從事有勞旣展效於卽戎宜試能而補吏俾之糾邑庶有可觀可依前件

喬弁可巴州刺史制

勅權知巴州刺史喬弁前假竹符俾臨巴郡一意爲理三年有成州人借畱防使置奏旣因會課宜及陟明九仞之功無虧一簣無忸眞授而怠初心可巴州刺史

薛戎贈左防騎常侍制

勅夫有名於時有功於國盡忠以事上遺愛而及下則必生享寵祿歿加褒崇所以旌善人而勸來者故浙東觀察使越州都督兼禦史中丞薛戎挺英於冠族擢秀於士林凡踐官榮皆著政績及授符節委之察防自江而東政成人乂老而將智病且知終方覲闕廷忽捐館捨是用廢朝軫念加賻申恩俾增九原之光追備八貂之列可依前件

辛弁文可淄州長山縣令制

勅趙州臨城縣令辛弁文旣有英材又知臣節遁逃防難奔走道途言念忠勞宜加恩奬俾換銅墨移宰長山可依前件

知汴州院官侍禦史盧蒙可檢校倉部員外郎陜府院官盧臺可兼侍禦史鄭滑院官李克恭可試大理評事獨孤操可衞佐並依前知院事同制

勅鹽鐵官漕運職小大遠邇羅布於四方自丞相播兼領以來而撮大綱覆羣吏職以能進秩由課遷法無僭差人有懲勸今臺蒙克恭操等咸當自舉分命以官勉副已知無忝成命可依前件

王智興可檢校右防騎常侍兼禦史大夫充武寜軍節度副使領本道兵馬赴行營制

勅沂州刺史禦史大夫王智興李願李愬之鎭武寜也汝爲裨將勵節忘身濟成大功汝實有力奬其誠效擢授郡符海沂之間又著聲績宜加新命以寵舊勞仍提鋭師往副戎律夫將之撫眾如子弟則眾之視將如父兄苟推赤心而無疑必蹈白刃而不悔勉親士卒佇翦防戎可依前件

田羣可起復守左金吾衞將軍員外置兼澶州刺史制

勅前左武衞將軍田羣忠謹立身韜鈐嗣業自參戎衞尢見恭勤而燕薊之間澶爲要郡公侯之後羣有令名俾分符竹之榮佇濟弓裘之美宜奪情禮起而用之楊於陵母亡祖母崔氏等贈郡夫人制

勅大孝存乎始終殊恩被於幽顯追榮之命安可廢耶戶部尙書楊於陵亡祖母崔氏等風範有初光塵未昧發揮婦道標表母儀施及孝孫陟於髙位夫蘊徳者垂裕於後揚名者光昭其先俾彰積慶於中故許推恩而上各從寵贈用顯貽謀可依前件

邵同貶連州司馬制

勅朝議大夫守衞州刺史兼禦史中丞邵同寵在專城職當守土不承制命擅赴闕廷違越詔條叛離官次將懲慢易宜舉憲章可連州司馬仍馳驛發遣

鄭公逵可陜州司馬制

勅朝議郎守原王府長史上柱國賜緋魚袋鄭公逵眾推士行時許吏才自列班榮尢彰恭恪夙夜匪懈春秋已髙宜罷曳裾之勤往贊坐棠之理是爲優秩用答令名可守陜州大都督府右司馬防官勲賜如故

劉泰倫可起復謁者監制

勅朝議郎前行內侍省內謁者監上柱國賜紫金魚袋劉泰倫古者有中涓謁者皆侍奉親近之臣也今之寵秩亦由舊焉況泰倫有行藝可以飾身才幹可以掌務監臨內署朝請中闈謹密端和甚宜厥職久於其事兼之實難宜加進秩之恩仍舉奪情之典勉承奬任勿替初終可起復朝議大夫行內侍省內謁者監

王師閔可檢校水部員外郎徐泗濠等州觀察判官制

勅前徐泗濠等州觀察支朝議郎殿中侍禦史內供奉上騎都尉賜緋魚袋王師閔朕以師律授智興智興以軍書辟師閔才旣爲知已用官不俟滿嵗遷所以使能而責理也然則贊防察安戎旅旣命之後吾有望於爾焉勉副所從佇展來效可檢校尙書水部員外郎兼殿中侍禦史充徐泗濠等州觀察判官勲賜如故

薛從可右淸道率府倉曹制

勅三品子薛從惟汝父平守吾藩鎭能以忠力殄冦安人疇庸旣以啟封延賞亦宜及嗣勉承義訓無忝寵章可朝防郎行右淸道率府倉曹參軍

義武軍行營兵馬使髙從政等五人河東節度行營兵馬使傅義等二十四人並破賊可禦史大夫中丞侍禦史制

勅古者賞不逾時所以勸勲庸也爵有加等所以激忠勇也而某官髙從政等以義武之師統晉陽之甲前蹈白刃中推赤心大摧賊徒連告戎捷超榮速賞爾實當之故視軍功遞遷憲秩破竹之勢其思有終可依前件故奉天定難功臣試殿中監陳日榮等一十二人可贈商鄧唐隋等州刺史制

勅春秋崇褒善之義國家厚追榮之寵其身歿而名不殞時去而恩未及者大司馬得稽勲籍舉而行之故某官某等凡十二人按狀徵書宜加寵命飾終之典其可廢乎可依前件

段斌宗惟明等除檢校大理太僕卿制

勅義武軍節度都押衙兼侍禦史段斌衙前虞檢校太子賓客宗惟明等防虞未平將校方用宜以爵賞勸其忠勞而斌奔命獻俘惟明奉章告捷各勤乃事咸造於庭並加寵榮以示優奬斌可試太僕卿依前兼侍禦史惟明可檢校大理卿餘各如故

戶部尙書楊於陵祖故奉先縣主簿楊冠俗可贈吏部郎中於陵奏請回贈制

勅故某官楊冠俗貽厥孫謀垂裕後世揚其祖美不忘先也以冠俗之棲遲下位道屈於時以於陵之光大其門慶鐘於後生不逮事歿有追榮宜加義率之心用舉飾終之典可贈吏部郎中

故光祿卿致仕李恕贈右防騎常侍制

勅故某官某國老之子藩臣之兄嘗列棘以承家竟懸車而捐館生加爵寵沒及褒榮玆惟舊章用慰幽穸

劉悟妻馮氏可封長樂郡夫人制

勅古者有防名命婦賜號夫人蓋積善於閨門而受封於國邑也澤潞節度使劉悟妻馮氏傳芳茂族作合良臣成此忠貞之功因於輔佐之力禮從夫貴慶葉家肥俾開大郡之封以正小君之命可封長樂郡夫人

夏州軍將二人授侍禦史制

勅某官某等早稱武藝久隸軍麾稟命元戎服勤王事或千里移鎭從爲紀綱或十乘啟行倚爲肘腋緜歷年月積成勤勞不加寵榮何勸忠效並命憲職宜敬承之並可兼侍禦史餘如故

日試詩百首田夷吾曹璠等授魏州兗州縣尉制

勅乃者魏兗二帥以田夷吾曹璠善屬文貢置闕下有司奏報明試以詩五言百篇終日而畢藻思甚敏文理多通賢侯薦延宜有升奬因其所貢郡縣各命以官而倚馬爰來衣錦歸去以文得祿亦足爲榮可依前件衞佐崔蕃授樓煩監牧使判官校書郎李景讓授東畿防禦巡官制

勅某官崔蕃等咸因文行自致班序或佐衞蘭錡或典校蓬山各從所之將展其用夫司牧坰野備禦都畿所以班馬政而遏冦虞也玆皆重務爾勉贊之可依前件李愬李願薛平王潛馬總孔戢崔能李翺李文悅咸賜爵一級並回授男同制

勅封爵之設在乎賞勸有以褒徳有以序勤聳善興功實由玆道而某官李愬等或望崇臺鼎或委重旌旄爰及藩條共分憂寄有勞於事無怠於心宜疏爵以啟封許推恩而及嗣祗受厥命永孚於休可依前件

故工部尙書致仕杜羔贈右僕射制

勅故某官杜羔生於仁族發爲公器惇厚孝友本乎天性文學政事出於餘力自立朝右藹然素風司諫平刑駮議防問凡所踐歷不懈於位以年致政以疾就第出處進退皆葉時中遽此淪謝惻惻興念夫生有榮祿歿有寵贈所以極君道厚時風亦聖人有始卒之義也宜追端揆以申褒飾猶有精爽知吾不忘可贈尙書右僕射

幽州兵馬使劉悚除左驍衞將軍制【以兄劉悟奏請】

勅某官劉悚夙負气槪早習騎射才推燕趙之士學究孫吳之書加以忠厚可當任用況有令弟爲吾信臣節著艱貞情鐘友愛夫寵寄於外莫重於藩垣委任於中莫親於禁衞加此一職寵示二人豈不爲榮季出叔處可左驍衞將軍

前幽州押衙瀛州刺史劉令璆除工部尙書致仕制

勅某官劉令璆【渠尢切】勲伐之家弓裘之嗣嘗修戎職亦領郡符迨此遲暮知有止足夫壯而奮發以忠事國老而知退以道安身人所難能理宜嘉尙俾超崇秩以寵髙年可工部尙書致仕

盧眾等除禦史評事制

勅幽州節度判官盧眾等幽薊重鎭盧龍舊軍是吾北門委在上將實資寮佐以濟謀猷爾等或參務戎旃或專司奏記俱因事任各展才能而禦史府官廷尉寺吏用申褒奬以勸忠勤勉奉元戎佇成嘉績

張偉等一百九十人除常侍中丞賓客詹事等制

勅盧龍軍押衙兵馬使什將隨軍某等夫爵賞行於上則忠勞勸於下有國之典其可廢乎吾思薊北首將及吏合眾聚力鎭寜一方緜以嵗年積成勤效今以朝右貴秩言坊淸班舉爲寵章用申酬奬

梁璲【徐醉切】等六人除範陽管內州判司縣尉制

勅盧龍軍節度要籍梁璲等咸以干能早膺任使各參軍要同濟戎功言念恭勤宜加優奬郡掾邑佐分而命之仍兼舊職勉申來效可依前件

渤海王子加官制

勅渤海王子舉國內屬遣子來朝祗命奉章禮無違者夫入修職貢出錫爵秩玆惟舊典舉而行之

石士儉授龍州刺史制

勅石士儉東川帥涯上言士儉久習武藝兼通吏事可使爲郡責成其功吾聞江油巴夷雜處勿以遐陋而忘緝綏奉法愛人無負知已可龍州刺史

韓萇授尙輦奉禦制

勅韓萇局分六尙職奉七輦玆惟優秩列在通班以爾立身頗恭守事甚謹宜有所奬可升於朝可尙輦奉禦

孟存授成都府少尹制

勅孟存嘗參劇務亦牧疲人咸有能名得於主帥三蜀徵鎭屯於成都𨿽有忠賢委爲尹正至於贊修庶務通統諸曹承而貳之實資亞理勉勤厥職無累所知可成都府少尹

杜元穎等賜勲制

勅中書舍人杜元穎等有位於朝有勞於事不加慶賜何勸恪勤宜各策名列於勲籍可依前件

商州壽州將士等賜勲制

勅某官某等夫勲者所以馭貴敍勞亢身庇族非因大慶不降殊恩爾皆委質從軍服勤事國宜按勲籍分而賜之可依前件

內侍楊志和等授朝防大夫制

勅楊志和等咸分要職列在內司愼靜檢身恭勤守事宜以章綬命爲大夫佩服寵光爾無失墜可依前件

內常侍趙亮加勲制

勅內常侍趙亮等列名禁籍祗命宮闈多歷嵗時積成勞效宜加勲賞以洽恩榮可依前件

烏行初授衞佐制

勅烏行初重之子早稟義方詩禮弓裘式聞不墜賞延之典本勸忠勲環衞之官兼資愼擇非惟父任亦以才升可佐衞曹參軍

烏重妻張氏封鄧國夫人制

勅古者夫爲大夫則妻爲命婦況在小君之位未加大國之封豈惟有廢徽章抑亦無勸忠力也烏重妻張氏以鳲鳩之徳作合邦君輔成勲猷馴致爵位𨿽從夫貴未授國封今以南陽本邦善地錫爲湯沐加號夫人玆乃殊榮足光閨閫可封鄧國夫人

白氏長慶集卷五十二

欽定四庫全書

白氏長慶集卷五十三

唐白居易撰

中書制誥六【新體凡四十八道】

鎭州軍將王怡判官李序先被賊中誅囚並死各贈官及優防子孫制

敕朕常思鎭冀之間弔伐之際有仗順死義不吾聞者因命正列狀以聞而某官王怡等頃陷艱虞思伸忠效或名節將立並命於幽憂或義烈臨奮失身於戮辱履危如虎尾視死如鴻毛若無褒揚何勸天下旣降飾終之命仍加身後之禮追崇延寵有越常倫冀使死節之魂忠憤之骨知我憐憫歿無恨焉怡可贈左僕射序可贈給事中

武寜軍陣亡大將軍李自明贈濠州刺史制

敇王師之討蔡平鄆也自明爲武寜裨將於元戎凡所指蹤必先致命三軍之士於今稱之有勞未圖無祿早代生不及賞歿而加恩庶使猛將義夫聞而相勸曰死而不忘況生者乎可贈濠州刺史

裴泰可太府少卿知左藏庫出納制

敇前度支河北鹽使朝議郎撿挍尙書刑部郎中使持節貝州諸軍事兼權知貝州刺史侍禦史充本州防禦使上柱國賜紫金魚袋裴泰九土之貢百品之貨辧其名物謹其出納常在外府統以上卿宜求幹敏之才以爲之貳而泰頃分務兼撫郡民當軍興之時法行政立則受藏之府事繁物殷量其器能可以專委勉膺是任無替前勞可守太府少卿知左藏庫出納散官勲賜如故

李昌元可兼禦史大夫制

敇通議大夫使持節儀州諸軍事儀州刺史兼禦史中丞上柱國李昌元弓裘令子疆塲勞臣能讀父書甚識戎事每在戰陣未甞無功及委藩條亦聞有政而知臣者君也賞勞者爵也亞相之秩威重寵崇加乎爾身以勸能者可兼禦史大夫

田頴可亳州刺史制

敇正議大夫前撿挍右散騎常侍使持節洺州諸軍事兼洺州刺史禦史大夫充本州團練使上柱國賜紫金魚袋田頴自別屯將壘專領郡城而能勤卹師人與之勞逸故臨戎則士樂爲用撫下而眾知向方忠勲旣彰能政亦著牧守之選吾所重之譙鄼之間人亦勞止授爾印綬往勞來之宜推前心佇立後效可撿挍右散騎常侍使持節亳州諸軍事兼亳州刺史禦史大夫本州團練使鎭遏使散官勲賜如故

薛伯髙等亡母追贈郡夫人制

敇某夫人某氏等始播婦儀終垂母道教其令子爲我良臣而皆茂著才名榮居爵位永言聖善冝及顯揚俾追唘邑之封式表統家之訓可依前件

李佑授晉州刺史制

敇郡守之官與吾共理下之安否系乎其人必稽前功方降是命某官李佑夙負材器累經任用常領軍郡頗著政聲而平陽舊都近罷徵鎭上疆事物旣廣且殷借爾良能爲予撫字夫均其徵役簡其科繇謹身省事以臨其人而人不安未之有也往是道以康晉人可依前件

武寜軍將王昌渉等授官制

敇王昌渉等早以材力召募從軍元和以來南徵北伐咸有勞績著於一時主帥上聞乞加褒賞故以寺卿憲職序而寵之無棄前功在申後效可依前件

馬摠亡祖母韋氏贈夫人制

敇某官馬摠亡祖母韋氏播玆懿範貽厥嘉謀施及孝孫實居貴仕將明餘慶其在追榮不惟垂裕後昆抑亦光昭幽壌宜降封丘之命以慰令伯之心可贈某夫人

路貫等授桂州判官制

敇藩隅之重委以侯伯軍府之要掌在賓寮貫等以文行修身以智謀從事佐亷問澄淸之務撫華夷錯雜之人俾其乂安實在防贊宜及寵命以光所從可依前件

駙馬都尉鄭何除右衛將軍制

敕周設七萃漢列八屯皆以拱將王宮肅嚴徼道統玆騎吏其屬親賢某官鄭何擢秀士林挺質公器以貞和陶其性以禮樂文其身善積徳門慶連戚裏況久踐名職累著聲猷念舊奨能宜加榮寵環列之尹不易其人俾宣力於爪牙不失親於肺腑可右衛將軍餘如故

封太和長公主制

敇公主之封號也或以善地或以嘉名立愛展親玆惟舊典第四女端眀成性和順稟教靜無違禮故組紃【詳倫切】有常訓動必中節故環佩有常聲歳茂穠華日新淑問乃眷肅雍之徳俾開湯沐之封可封某公主

宋朝榮加常侍制

敕河東節度都押衙試太子賓客兼禦史中丞宋朝榮甞因戰功擢領邊郡揆能適用故有轉遷龍樓上寮衙門右職𨿽有兼命未表殊恩宜加騎省之榮不攺憲臺之重以玆寵任足報忠勲爾其敬承無隳乃力可撿挍左散騎常侍餘如故

贈陣亡軍將等刺史制

敇故某官某等王師問罪至於淄靑爾等同執干戈親當矢石忠而盡瘁勇而亡身或退卒於師或進歿於戰俱死王事深惻朕心念捐軀於軍前宜追念於泉下郡守之貴以示褒榮可依前件

諸道軍將等授官制

敇平齊之役也諸軍指期眾校合戰某官等各輸戮勇同樹勲勤永思積日之勞頗愧逾時之賞故於奬授有所超遷朝右貴班宮坊淸秩或防憲職分以命之庶知我心不忘忠力可依前件

裴度韓等各賜一子官並授侄女壻等制

敇某官某等謁廟郊天攺元肆眚是爲大慶與眾共之矧股肱心膂之臣與吾同體延賞任子其可廢乎爾等或以文華或以吏職有所修立稟於義方自當褒升況霑慶澤俾舉展親之典用葉推恩之道猶子愛壻各命以官爾其敬承無忝朝奬可依前件

入回紇使下軍將官吏夏侯仕戡等四十人授卿監賓客諮議衛佐同制

敇某官夏侯仕戡等前命鄭懽之入回紇也爾等防護使車用祗王命悉心盡力有恪恭防涉之勤焉宜以省寺軍衛之班宮坊府邸之列舉爲賓典分以寵之辧等旌勞於是乎在可依前件

盧昂可監察禦史裏行知轉運永丰院制【時王播奏請】

敇虢州司戶防軍盧昂前負瑕疵事多曖昧今聞修省善亦昭彰況有大僚同知情狀且明非罪仍舉有才吾信人言遂可其奏爾思自效無辱所知可依前件

張惟素亡祖紘贈戶部郎中制

敇右散騎常侍張惟素亡祖某縣令某徳合上才終下位命屈於當代慶流於後昆故其孝孫實登貴仕經曰無念爾祖詩曰貽厥孫謀此言孫之謀能顯揚其先祖之徳能垂裕於後也不追榮於列宿曷旌徳於太丘可贈戶部郎中

興州刺史鄭公逵授王府長史李循授興州刺史同制

敇鄭公逵等或以行稱或以才舉進修所致班秩不卑攺命序遷各適其用且乘朱輪於郡邸曳長裾於王門士子名宦至斯亦不爲不遇也立朝案部各敬爾官可依前件

權知陵州刺史李正卿正除刺史制

敇審材之要考察爲先吾之於人試可乃用李正卿頗闚吏道因假郡符畏法愛人善於其職夫速旌其能則吏勸久於其政則化成未可轉遷就加眞秩副吾知奬無怠始終可陵州刺史

知渭橋院官蘇浰授員外郎依前職前進士王績授校書郎江西巡官制

敇某官蘇浰【良以切】甞以干良分領劇務受任稱職主者上聞績旣有成賞安可闕前進士王績亦以藝學籍名太常著其令聞及此慰薦一以課進一以才升咸加班榮同以褒奬臺官校職爾各欽承可依前件

湖南都押衙監察禦史王璀可柳州司馬依舊職制

敇某官王璀【取猥切】郡司馬之官秩祿頗厚凡在戎行有軍課者多兼命以優寵焉而璀以鞭弭櫜【姑勞切】鞬【經天切】從事徵鎭前後主帥咸稱有功宜加新命仍率舊職蓋欲旌往勞而責來效也爾其勉之可兼柳州司馬安南告捷軍將黃士傪授銀靑光祿大夫試殿中監制

敇某官黃士傪【倉含切】戎首來降陪臣告捷服勤靡盬將命無違宜以恩榮奬其勞效貴階崇秩兼而寵之可依前件

王鎰可刑部員外郎制

敇刑曹郎闕朕詔執事擇可以善於其職者而殿中侍禦史王鎰自居殿中能察非法連鞠庶獄多協平允加以溫敏靜專可當是選一歳之獄決在秋冬今方其時宜敬乃職

京兆府司錄防軍孫簡可撿挍禮部員外郎荊南節度判官浙東判官試大理評事韓佽【七四切】可殿中侍禦史巡官試正字晁朴可試協律郎充推官同制

敕某官孫簡等凡使府之制量職之輕重以命官揆時之逺近以進秩俾等殺有常序遷次有常程勞均而名分定矣簡自登憲司佐相幕府曁紏天府皆有可稱而佽等亦以文學發身謀畫效用荊揚浙右實籍賓僚況今之公卿大夫皆由此塗出愼爾職事爾無自輕可依前件

冀州奏事官田練可冀州司馬兼殿中侍禦史制

敇某官田練幹敏立身公勤濟事奉州將之手疏達軍人之血誠念其忠勞宜有寵擢假憲名於殿內遷郡秩於治中玆謂兼榮爾其敬受可依前件

薛常翽可邢州刺史本州團練使制

敇新授深州刺史薛常翽【呼對切】平蔡之役常領偏師實立勲勞遂膺寵任今屬方隅多故將守用能且以翽之長材居邢之要地故命魚符換郡熊軾移轅夫事至而功成時來而節見此忠良之事業也爾其念之哉可依前件

牛元翼可撿挍左散騎常侍深州刺史禦史大夫制

敇某官兼禦史中丞權知深州事牛元翼命官之要凡試吏者必俟成效然後卽眞而元翼有理戎之才扞城之略權領軍郡能修武經士樂人安厥有成績是用假威臺憲眞拜郡符仍以金貂示其兼寵吾聞忠臣立節烈士垂名其要無他得時而巳勉竭才力副予斯言可依前件

王眾仲可衡州刺史制

敇前防州刺史王眾仲聚學修身由文飾吏累經任使頗著良能前牧南康亦聞有政宜新印綬載領藩條而衡湘之間蠻越雜處無以俗陋不愼乃事無以地逺而怠厥心副吾陟明俟汝奏課可依前件

田盛可金吾將軍勾當左衛事制

敇右金吾衛將軍田盛夫仕官至執金吾古今所榮重也而盛生勲徳門有文武略居貴介而無佚領誰何而有勞言念徼巡之功宜及轉遷之命處左攝事以表使能可依前件

陳楚男王府諮議防軍君賞可定州長史兼禦史軍中驅使制

敇某官陳君賞夙承義訓幼有令聞專繼弓裘之名通知軍旅之事因仍憲職兼佐郡符敬服寵章勉從任使

崔承寵可集州刺史制

敇太子左諭徳崔承寵早登班級亟換星霜自陳力於貴朝屢奉辭於外國職因事博績以勞成就列宮坊旣申贊諭之美分符郡底佇聞刺舉之能宜勵公心祗承寵命

前貝州刺史崔鴻可重授貝州刺史制

敇前貝州刺史崔鴻嘗牧貝丘能修其職及辭印綬頗有去思相時之宜從人之望俾換新命再臨舊邦況聞貯蓄時材諳詳物務而方州思理侯伯薦能勉勤爲政之心勿忝知人之舉

前吉州刺史李繁可依前吉州刺史制

敇前吉州刺史李繁累奉藩條皆奏課第故移縉雲之政俾牧廬陵之人𨿽降璽書未臨郡邸屬魚章攺造熊軾追還事旣謀新職宜仍舊勉率分憂之任庶成來暮之謡

灜漢州都虞萬重皓可坊州司馬制

敇某官萬重皓甞資武力早備戎行頗歷艱虞亦聞勤效而洛隅未靖遷轉從宜言念前勞宜加優秩可坊州司馬

崔墉可河南府法曹參軍制

敇鄆曹觀察判官監察禦史裏行崔墉文行餙躬公淸奉職士林推美藩府薦能軍旅之間久資其用忠勤之後不殞其名宜拔才於功臣俾試吏於府掾可依前件前河陽節度使魏義通授右龍武軍統軍前泗州刺史李進賢授右驍衛將軍並撿挍常侍兼禦史大夫制

敇文武之才內外疊用軍國之任出入遞遷斯所以優勲賢而均勞逸也某官魏義通以戎功積久榮委旌旄某官李進賢以軍課居多寵分符竹各勤其職咸用所長是以河陽三城鎭靜而不擾泗濱一郡緝理而有勞我有禁軍爾宜分領親信則倚爲心膂動用則張爲爪牙苟非其人不付此任咸假貂蟬之貴仍兼憲職之榮勉哉二臣無替一志可依前件

李成等授官制

敇黔州觀察使兼度支使李成等或蘊蓄能才咨謀是借或分領劇務課績有成並可奏書各遷憲職勉勤乃事無忝所知可依前件

馬摠凖制追贈亡父請廻贈亡祖制

敇夫積善者慶鐘於後顯揚者光昭於先而摠貴爲邦君賢爲國士荷貽謀之訓用率義之文上獻表章有所陳乞朕念其祖徳褒以臺郎所以復陳實必興之言慰範喬泣涕之思庶使幽顯両無恨焉可贈某官

權知朔州刺史樂璘正授兼禦史中丞制

敇樂璘專習武經旁通吏道試補郡守以觀其能連帥上聞果副所舉夫審官之要在因其所長而任之則政速成而化易就也才旣試可官宜卽眞何以寵之就加憲職可朔州刺史兼禦史中丞

神策軍推官田疇加官制

敇田疇官列環衛職防禁軍愼撿有聞恭勤無怠顧是勞效例當轉遷郡佐官寮以示兼寵

裴敞授昭義軍判官裴侔授義成軍判官各轉官制

敇裴敞等昭義義成今之重鎭實借賓介以防謀猷而二帥皆勤於奉公精於辟士度才而授職循序而請官頗合所宜咸可其奏可依前件

云州刺史髙榮朝除太子賔客河東都押衙制

敇髙榮朝常領銳師入攻堅冦因累奬賞位至專城才有所長宜遷戎職功不可忘兼進榮班勉事元戎無替勞效

韋綬等賜爵制

敇韋綬等去年春夏同奉寢園事集禮成副吾哀敬宜加封爵以報恪勤可依前件

烏重明等贈官制

敇故某官烏重明等夫生樹功勤歿加褒飾有國之常典也重明等在興元初常執勤於奉天策勲爲定難無祿卽代有勞未圖星嵗屢遷光塵不昧聞鞞【蒲麋切】之念予心曷忘俾慰幽泉各追顯秩可依前件

羽林龍武等軍將士各加攺轉制

敇夫軍衛警則內外嚴爵賞明則忠勤勸爾等咸以材力列於禁營屬去年以來屢陳儀仗𨿽加賜與未答勤勞因詔有司舉行賞典吾匪虛授爾宜敬承文武班資各從序進可依前件

新羅賀正使金良忠授官歸國制

敇新羅使倉部郎中金良忠等朕以文明禦時以仁信柔逺聲教所及駿奔而來況溟漲一隅舟航萬里爾慕我化我圖爾勞隨其等倫命以寵秩無替前效永爲外臣可依前件

白氏長慶集卷五十三

欽定四庫全書

白氏長慶集卷五十四

唐白居易撰

翰林制誥一【擬制附凡三十四道】

除裴垍中書侍郎同平章事制

門下朕聞後徳惟哲臣徳惟良在太宗時實有房杜贊貞觀之業在宗時實有姚宋輔開元之化咸克佑我烈祖格於皇天朕祗奉丕圖懋繼前烈思欲貞百度和萬邦建中於人垂拱而理永惟房宋之化寤寐求思至誠感通上帝眷祐果賴良弼輔予一人正議大夫行尙書戶部侍郎上柱國賜紫金魚袋裴垍器得天爵文爲國華行有根源詞無枝葉忠敬恭順貫之以誠心方潔貞亷輔之以通識玉立不倚金扣有聲洎內掌綸言宻防樞務嚴重有大臣之體溫雅秉君子之文每獻納之時動有直气當顧問之際言無隠情逺圖是經大事能斷匡予不逮時乃之功及領地官且司邦賦防計務劇出納事殷投利刃而皆虛委棼絲而必理歷試已久全才益彰宜登中樞以副僉望夫宰輔者下執邦柄上代天工爲國蓍龜注人耳目爾尙降乃徳以親百姓廣乃志以序九流匡朕心以淸化源從人欲以致和气予欲宣力汝爲股肱予欲詢謀汝爲心膂予違望於汝弼勿謂不從汝言逆於朕心必求諸道獨立勿懼直躬而行明聽斯言敬踐乃位嗚呼罔俾房宋專美於前可中書侍郎同中書門下平章事散官勲賜如故主者施行除段祐撿挍兵部尙書右神策軍大將軍制

門下爲君之心惟功勞是念有國之典以賞勸爲先其有輯睦師徒保綏黎庶盡勤王之節建護塞之勲則宜進以官常委之軍要兼文武之秩防內外之榮斯所以彰念功而眀懋賞也四鎭北庭行軍兼涇原等州節度支度營田觀察處置等使光祿大夫撿挍工部尙書使持節涇州諸軍事涇州刺史兼禦史大夫上柱國鴈門郡開國公段祐早膺事任累著公忠名因義聞位以勤致自分戎閫實控塞門眀舉武經大修邊務士卒有勇保障無虞虜不近邊農皆狎野展執珪之勤禮瀝戀闕之深誠方圖爾勞且遂其志夫六官庀【普弭切】職大司馬列於前二翼分師上將軍處其右長夏官以率屬領環衛而拱宸苟非信臣安可兼委嘉乃實效副予虛求將愼重其腹心宜進登於喉舌敬服休命勉揚令圖可撿挍兵部尙書右神策軍大將軍知軍事散官勲封如故主者施行

除趙昌撿挍吏部尙書兼太子賓客制

門下王者以尙齒尊賢爲禮以念功任舊爲心況文武之才有以兼備則中外之職所宜疊居所以寵舊勲而優耆徳者也前荊南節度管內支度營田觀察處置等使金紫光祿大夫撿挍兵部尙書兼江陵尹上柱國天水郡開國公趙昌聚學飾身修誠致用久膺事任累著勲猷統護交州威惠之聲克振鎭臨南海撫循之政有經自移部荊門馳心魏闕增修職貢益勵忠勤爰舉寵章用旌茂績夫望優四皓然後能調防春闈才冠六卿然後能紀綱防府惟爾年徳足尙可以周旋其間宜增喉舌之榮以崇羽翼之任服我休命其惟懋哉可撿挍吏部尙書兼太子賓客散官勲封如故主者施行

除鄭絪太子賓客制

門下王者重輔弼之任明進退之宜見可卽升知否則捨玆朕所以推誠不惑與物無私者也銀靑光祿大夫守門下侍郎同中書門下平章事兼文館大學士上柱國陽武縣開國侯鄭絪早以令聞入防禁署永惟勤績出授臺司期爾有終匡予不逮歳月滋久謀猷寖防防淸淨以愼身毎因循而保位旣乖素履且郁皇猷宜副羣情罷玆樞務朕以其久居內職累事先朝思厚大臣貴全終始俾就優閒之秩用申寛大之恩可太子賓客散官勲封如故主者施行

加程執恭撿挍尙書右僕射制

門下職防揆務權摠戎麾必惟其人乃授斯柄自非望崇垣翰功著旂常則何以副儀形之求稱節制之任我有休命爾其敬承銀靑光祿大夫撿挍兵部尙書使持節滄州諸軍事兼滄州刺史禦史大夫橫海軍節度支度營田滄景等州管內觀察處置等使上柱國邢國公食邑三千戶程執恭義勇立身忠慤成性聚爲事業發爲勲猷歷事先朝久專外閫殿邦而山嶽比鎭奉國而金石爲心動修武經居有循化洎執珪入覲班瑞言旋忠懇內激於心誠恭順外形於詞气爰舉疇庸之典稍增命秩之榮方圖前勞且有後命朕思安封域望在勲賢任旣切於腹心位猶輕於喉舌以守土勤王之效𨿽進官封念來朝述職之忠未加寵數特升右揆俾在中樞勉終永圖無替成績可撿挍右僕射余並如故除王佖【薄宻切】撿挍戶部尙書充靈鹽節度使制【四年六月十三日進】

門下靜邊之要選將爲先夫有統馭之才然後授以節制之任有撫備之略然後鎭以夷夏之衝期乎攘遏寇虞愼固封域今予命爾時謂得人開府儀同三司撿挍刑部尙書兼右衛上將軍寜塞郡王食實封二百五十戶王佖忠厚立誠果防效用愼始終而行有根本踐夷險而道無燐緇早練武經果從軍職頃逢多壘實佐元戎節著臨危功防定難位由勞致名以忠聞自列六卿且司七萃星霜屢變金石彌堅宜申命於北轅俾遏戎於南牧進地官以崇新命極勲秩以褒舊功中簡朕心外諧僉議況五原重鎭諸夏長城修戎政莫先於威聲牧邊民莫尙於惠實師雜昆夷之悍訓必在和地爲獯虜之鄰撫宜以信勉率是道往分朕憂嵗時之間期於報政委望斯在爾其聼之可撿挍戶部尙書兼靈州大都督府長史禦史大夫充朔方靈鹽定逺城節度使知節度事管內支度營田觀察處置押蕃落等使仍賜上柱國散官實封並如故主者施行

除閻巨源充邠寜節度使制【四年十月十一日進】

門下華夷要地實爲蕃漢鈇重柄必授忠賢況乎掎角諸軍金湯中夏有坐甲護邊之旅任切於拊循有引弓犯塞之虞寄深於備禦內作心腹外張爪牙苟非信臣不在玆選奉天定難功臣開府儀同三司撿挍尙書右僕射兼羽林軍統軍禦史大夫上柱國定襄郡王食邑一千三百戶閻巨源備知虜態明練兵符永惟頗牧之能宜授郇【須倫切】邠之寄長南宮而遷左揆壯西郊而委中權旣圗前勞且佇來效於戲千練之師可以觀政萬夫之長可以樹勲勉令猷副我休命可撿挍尙書左僕射使持節邠州諸軍事兼邠州刺史禦史大夫充邠寜慶等州節度管內支度營田觀察處置等使功臣散官勲封並如故主者施行

授吳少陽淮西節度畱後制【三月十九日】

門下議事以制擇善而行是適變通庶臻康濟此王者所以徳而息人也況閫外重寄淮右成師建有徳以統藩方擢有才以領畱府仰惟令典今舉行之彰義軍馬軍先鋒兵馬使正議大夫撿挍右散騎常侍使持節申州諸軍事申州刺史兼禦史大夫會稽郡王吳少陽忠勞許國貴介成家蓄武略於韜鈐宣吏能於符竹屬元戎旣歿謀帥其難朕將選眾以升試可而用推掌戎務已逾嵗時而能和輯師人勤修土貢布寛簡有恆之政動悅人情守恭順不逾之心靜俟君命有嘉大節可假中權宜進列於貂蟬俾增威於貔武仍加勲秩式茂寵章嗚呼重觀其能我故委之畱事載佇其效爾宜勉於後圗敬思是言往率乃職可銀靑光祿大夫撿挍左散騎常侍依前兼禦史大夫使持節蔡州諸軍事權知蔡州刺史充彰義軍節度管內支度營田申光蔡等州觀察處置等使畱後仍賜上柱國封如故主者施行

除程執恭撿挍右僕射制【七月十二日夜進】

門下臣之節極乎忠功君之柄先乎爵賞欲忠者之克懋也故爵有加等欲功者之速勸也故賞不逾時古先哲王實用玆道今我命爾因其舊章橫海軍節度支度營田滄景等州觀察處置等使起復冠軍大將軍左金吾衛大將軍員外置同正員撿挍兵部尙書使持節滄州諸軍事兼滄州刺史禦史大夫上柱國邢國公程執恭業傳將略名在勲籍蘊天爵以修已忠孝兩全竭臣節而事君夷險一致紀綱我列郡節制我成師動揚休聲靜著茂實自合符徵旅奔命出彊露歷於三時供億出於二郡整眾而身作師律伐謀而心爲戰鋒服金革而無辭當矢石而有勇雨晦識雞鳴之信風髙見隼擊之威逺略旣申茂勲方集朕以恆陽之眾蠢爾無知敺彼生人致之死地每一念至惻然久之與其傷和而濟功曷若含垢而修徳旣罷師旅爰圗勤勞效且居多賞宜從重俾自夏官之長特升右揆之崇奬忠勸功於是乎在承我休命爾其欽哉可撿挍尙書右僕射余並如故主者施行

除郎官分散諸州制

漢宣帝云與我共理者其惟良二千石乎誠哉是言朕毎三復安得循吏副吾此心今之臺郎一時妙選甞經任歷率有才用𨿽典曹庀【普弭切】事其務非輕而防隱分憂所寄尢重是用並命分牧吾人嵗時之間期於報政戶部郎中某可某州刺史兵部員外郎某可某州刺史【云云】朕髙懸爵賞佇期酬效咨爾夙夜其念之哉無俾龔黃專美前代

除張靖門下侍郎平章事制

夫佐佑天子燮理陰陽平章法度登進賢哲外撫夷狄內安元元使百官修其職一物不失其所此宰相之任也朕思得良弼馴致此道咨予命汝其殆庶乎某官張靖惟乃祖乃父代居相位咸有成績書於旂常爾有忠正恭肅文以禮樂日濟其美振揚家聲一時之人謂之才子亟登淸貫益著令聞洎出刺陜部移鎭蒲阪政不苛細甚得人心寮吏將卒皆樂爲用淸簡之化聞於京師由是鄭風緇衣之好漢庭成之美朝望時議翕然與之人謀旣同朕志亦定乃用登爾於佐輔授爾以大政尙克欽乃嘉命業乃代官竭其股肱服我前訓嗚呼三代爲相邦家之光爾其念哉無替乃前人之徽烈

授範希朝京西都統制

閶闔風至太白星髙謀帥護邊國之大計某官範希朝忠貞勤儉以爲質惠和智勇以爲用一代名將三朝信臣朕以西邊列鎭三四若有摠統則易成功思得良帥有威名者並護諸將歳一巡邊乘秋順令揚其威武則南牧之馬引弓之人知我有備不戰而去誰可任者無如希朝以爾有朔方之勞有振武之效功在疆埸【刑狄切】名聞羌戎惟實與聲皆副是選今拜爾爲大將尊爾爲司徒節制進退一令諮稟倚望如右可不愼與可充京西都統

贈吉甫先父官並與一子官制

敇某官李吉甫出入將相迨今七載而能修庶職敍彞倫毗予一人以底於道夙夜不怠厥功茂焉夫忠於君者教本於親寵其身者賞延於嗣於是乎有飾終之命有任子之恩所以感人心而勸臣節也惟玆舊典可舉而行

除李綘平章事制

昔在堯舜聰眀文思尙賴良臣實相以濟況朕薄徳不逮先王是用急疾於求賢置之於左右俾承弼納誨以匡不逮言𨿽逆耳必求諸道事苟利人咸可其奏玆足以宣股肱之力成天下之務歷選多士爰得良輔乃降厥命其聽之哉某官李絳齋莊嚴重內眀外直進退舉措有大臣體自防內職毎備顧問忠讜之操終然不渝及貳地官專領財賦未逾周月亦有成績歷試多可人望攸歸俾登中樞無易綘者於戲爾以文學入仕以正直奉上才膺大用職亦屢遷十年之間位至丞相可以報國在乎匪躬欽哉懋哉無忝朕命

授韓許國公實封制

梁宋之交水陸合防人雜難理軍暴難戢因變肆亂往往有焉惟此一方朕常憂慮今有良帥鎭而撫之政立功成宜舉賞典某官韓以長材大略作我藩臣本於忠力輔以政理自分閫寄在浚之郊嚴貞師律恭守朝憲訓兵積粟眀罰信賞軍和食足禮節並行河南晏如於玆一紀是則有大勲於國有大惠於人防課議功無出其右夫有過人之效則有加等之命古之王者所以賞一人而天下勸者用此道也可不務乎是用建於上公授之眞食以示殊寵以旌殊績欽我休命子孫其保之

除裴度中書舎人制

司勲郎中知制誥裴度以茂學懿文潤色訓誥體要典麗甚得其宜施之四方朕命惟允況中立不倚道直气平介然風規有光近侍臺郎滿嵗班列當遷綸閣之職所宜眞授

除蕭俛起居舍人制

左補闕翰林學士蕭俛頃居諫列職同其憂夙夜孜孜拾遺左右朕嘉乃志選在內庭自參宻近益見忠讜始終不替尢足多之記事之官一時淸選俾膺是命以勸奨

除崔羣中書舎人制

庫部郎中知制誥翰林學士崔羣端厚和敏飾以文學溫溫忠敬得侍臣之風自列內朝兼司誥命事煩而益宻職久而彌精六年於玆勤亦至矣況小大之事常所訪問盡規極慮益居多所宜寵以正名式光禁職敬乃嘉命其惟有終

獨孤郁守本官知制誥制

考功員外郎史館修撰獨孤郁爲人沈實敏行寡言粲然文藻秀出於眾累升諫列再秉史筆洎掌功論率以直聞求之周行不可多得而掖垣近職綸閣重選俯詢時議爾宜居之

授沈傅師左拾遺史館修撰制

京兆府鄠縣尉沈傅師庶職之重者其史氏歟歷代以來甚難其選非雄文博學輔之以通識者則無以稱命今玆命爾其有防哉昔談之書遷能修之彪之史固能終之惟爾先父嘗撰建中實錄文質詳略頗得其中爾宜繼前志率前修無忝爾父之官之職可左拾遺史館修撰

除許孟容河南尹兼常侍制

昔吳公袁安爲河南尹守皆能以防平淸肅馭吏教人孰能繼之我有良吏某官許孟容才志甚大言論甚髙在臺閣間藹然公望甞尹京邑觀其器用臨事能守當官敢言不吐剛以茹柔不附上以急下政無煩碎甚合眾心及是轉遷頗有遺愛河洛千里都畿在焉凡所選任必歸望實考言詢事非爾而誰不忘舊政可立新績仍以騎省申而寵之

除李程郎中制

隋州刺史李程頃以詞學入防訓命旋以才用出領詔條漢東大郡委之共理勵精爲政三年有成中外序遷朝之彞典尙書郎缺爾宜補之

裴克諒權知華陰縣令制

華陰令卒非選補時調租勉農政不可前鎭國軍判官試大理評事裴克諒久佐本府頗有勤績屬邑利病爾必周知宜假銅墨試其才理待有所立方議正名

贈髙郢官制

故尙書右僕射髙郢立身從事皆有本末在亂不污可以言忠守官不撓可以言直以道佐主可以言正以年致仕可以言禮有一於此人鮮克舉況備四者不亦君子乎天不憖遺深用軫悼宜加褒贈以旌其風仍俾善人聞而知勸可贈某官

貶於尹躬洋州刺史制

中書舎人於尹躬其弟臯謨髒污狼藉𨿽無從坐之法合當失教之責然以典職詔命恭勤五年我卽念勞爾宜思過俾居近郡玆謂得中

贈裴垍官制

故太子賔客裴垍忠正恭愼佐予爲理事君盡禮徇國忘身積憂與勞構成疾恙以至淪逝念之惻然頃屬多故未申禮典永惟褒飾寜忘於心今則命數之間宜從加等庶使忠於君者有以勸焉可贈某官

除軍使邠寜節度使制

金方之气凝爲將星王者法天選命豪傑授之以拜爲將軍以威西戎以防中夏而倚望若是安可非其人哉某官某出忠入孝仗信抱義行有餘力學劍讀書郁然將材用兼文武自領軍衛爲我爪牙夙夜警巡不懈於位材官知訓環列增勲服勤五年玆爲成績可以移用使之守疆郇【須倫切】邠大藩控扼胡虜若得良將則無外虞知臣者君非爾不可仍加副相以重是行勉樹勤勞式光寵擢

除韋貫之平章事制

周宣漢宣繼體之主一得申甫一得魏丙咸克致理號爲中興朕嗣位以來永監前烈惟是賢俊寤寐求思歷選周行乃獲時彥宜以政柄舉而授之某官韋貫之溫重眀正國之公器當官必守臨事能防簡在朕志迨今累年乃者擢居諫司以觀其直出領符竹以觀其理煩之劇務以觀其用訪之大政以觀其體歷試必中眾望允屬倚之爲相僉曰宜哉可中書侍郎同中書門下平章事夫臣事君以忠後從諫則聖靡不有始鮮克有終理化不成恆由於此今我與爾永終是圖𨿽休勿休以臻其極嗚呼二宣之業吾有望焉

除拾遺監察等制

渭南縣尉庾敬休等咸文行淸茂士之秀者官從吏列擢在朝行各隨才用分命以職司諫執憲佇有可稱

除範傳正宣歙觀察使制

古之諸侯三載考績選其賢者命爲長率所以勸功行而興理化也蘓州刺史範傳正文學政事二美具焉選自郎署出分符竹江南列郡連領者三所至之部悉心爲理眀諭朝旨恭守詔條謹身省事以臨其下政簡而速意誠而眀吏不能欺人是以息而去思之嘆來暮之謠往復有政聞於人聽𨿽古循吏蔑以加之朕以陵陽奧壤土廣人庶其地有險所寄非輕迹其前效可當此選況黟【於宜切】歙之遺愛尙在吳興之新政方播升車便道足慰人心固當望風自安計日而理倚注於爾往宜欽哉

邊鎭節度使起復制

執親之防三年禮也聖人不得已而奪之金革之事無避權也忠臣不得已而從之某官某握我兵要守在塞門忠勇威惠合以爲用師人恱附戎虜畏服迨彼諸部聞其姓名況嵗廣屯田日討軍實載陳逺略方集大勲自罹家艱遽致公政茹荼銜卹已過旬時而軍旅不可以無帥疆塲不可以無主且慮人慢或生戎心蓋臣節大於孝思王事急於情禮捨輕從重徇公滅私變而通之正在於此俾加戎秩用護邊封往服舊職無違朕命

除任廸簡撿挍右僕射制

書曰徳懋懋官功懋懋賞此先王所以匡飾天下也其有忠勞輸於國惠澤及於人髙位厚賞朕無所愛某官任廸簡頃以本鎭元戎來朝俾佐師律實掌畱務屬偏禆不軌誘動軍部亂行忤命至於再三而迪簡冒白刃於戎首置赤心於人腹挺身誓眾防不率迎羣情旣歸因命爲帥況閭閻蕩析【思積切】倉廩匱竭野有餓殍軍無見糧又能推恩信以結眾心率勤儉以勸生業士旅恱附流庸思歸周月之間秦然安堵開置幕府葉和親鄰俾予無憂時乃之力夫爲將守立功如斯不加爵賞何勸來者建官惟百端揆長之自非勲賢不在此選以是加等之命寵乃殊常之績俾增威於閫外仍就拜於軍中爾其欽哉無替厥命

除常侍制

某官某往以彊毅剛正見稱於時擢在左曹俾之駮議旋以言動小有過差左遷逺藩亦聞有政𨿽經三黜僅歷二紀而堅直之气終然不渝人之所難亦足嘉尙宜可束帯立之於朝正色讜言時有所取俾登西掖仍珥右貂從容前後以備顧問

除裴武太府卿制

聚九州之賦辯百貨之名按其度程謹其出納孰爲主者外府上卿務殷秩崇不易其選某官裴武有通敏之識有倚辯之才以玆器用早膺任使小大之務防不勵精累有勤績存乎官次而受藏之府國用所資若非使能何以集事俾陞顯列仍委劇務爾宜率其官屬欽乃職司防帑藏出入之要修權量平校之法以遵成式無使攺易謹而守之斯爲稱職

白氏長慶集卷五十四

欽定四庫全書

白氏長慶集卷五十五

唐白居易撰

翰林制誥【凡四十三道】

杜佑致仕制

敇盡悴事君眀哲保身進退終始不失其道自非賢達孰能兼之司徒同平章事杜佑以長才名略爲國元臣歷事四朝殆逾三紀出專徵鎭爲諸侯帥入贊臺衮爲王室輔嘉猷茂績中外洽聞寵任旣崇勤勞亦至頃以年登致仕退請懸車方深倚注久未得謝勉就牽率迨玆累年今抗防披誠至於數四惇諭頗切陳乞彌堅期於必遂理不可奪守衝知止佑實有焉賢哉大夫今古同道宜從優異之命式表褒崇之禮尙資耆望俾傅東朝可太子太師致仕如天气晴和亦任朝謁昔祁奚申叔皆就請老國有大事入議否臧忠臣愛君豈必在位永觀前事期副玆懷

鄭涵等太常博士制

某官鄭涵等並早以文行久從吏職輩流之間頗爲淹滯況雅有學識進修不已禮官方缺宜當此選凡朝廷禮制或損益有宜中外謚議或褒貶不決爾爲博士皆得正之所任非輕各敬乃事並可太常博士

除韓臯東都畱守制

國之都府半在東州未遑時巡方委畱鎭非位望崇盛加之勤舊者則不足以允僉屬而副重寄也刑部尙書韓臯名徳之後郁然公才正行通規貫於終始累遷臺府連鎭藩維入修職業出樹風聲故多遺愛著聞中外況一登朝序殆三十年舊徳耆望無居其右俾乂東夏僉以爲然乃加冡卿以示崇寵敬服嘉命永孚於休可撿挍吏部尙書東都畱守

中書舎人韋貫之授禮部侍郎制

典郊祀之禮獻賢能之書今小宗伯實兼二事非直淸眀正者不足以處之中書舎人韋貫之沈實賢峻文以禮樂行成於內移用於官公直之聲滿於臺閣頃以詞藻選登禁掖秉筆書命時稱得人久積勤勞宜有遷轉可使典禮以和神人可使考文以第俊秀儀曹之選僉議所歸往修乃官無替厥問可禮部侍郎餘如故

薛存誠除禦史中丞制

庶官之政得人則舉況中執憲準防之司所以提振紀綱端肅內外蓋一職修者其斯任之謂歟給事中薛存誠選自郎署列於左曹居必靜專言皆讜正章防駮議多所忠益可以執憲立於朝端況副相方缺臺綱是領糾正百官爾得專之夫直而不絞威而不猛不附上以急下不犯弱以違彊率是而行號爲稱職敬服斯命往其懋哉可禦史中丞餘如故

前長安縣令許季同除刑部郎中前萬年縣令杜羔除戶部郎中制

前長安縣令許季同前萬年縣令杜羔等頃自郎署分宰京邑而長吏待之小乖常禮𨿽同辭托故動未得中然逺恥以退道不失正各従免職亦旣逾時況文行政能皆推於眾詢諸時議宜有遷授尙書郎缺方選才良憲部人曹俾膺並命季同可刑部郎中羔可戶部郎中

京兆少尹辛祕可汝州刺史制

京兆少尹辛祕頃守吳興時逢擾亂安人殄冦節效可稱出倅戎車入貳京尹亦有政績著於官常今以汝邠軍郡之大方求良吏委之分憂詢事考能爾當其選往卽乃土以舒吾人可汝州刺史

除李遜京兆尹制

近嵗京兆長吏數遷誠不便時抑有其故或鈐【其廉切】鍵【巨展切】不謹吏緣爲姦或鉤距大煩人受其旣非中道皆不得已而罷之宜求恬智寛猛相濟者親諭斯防使久於其職以息吾人浙江東道觀察使禦史中丞李遜十年以來連守四郡或紛擾之際或荒饉之餘威惠所加防不和輯賞其殊績擢在大藩自臨防稽一如舊政況省科禁以便俗通津梁以息徵動遵詔條深副朝防江南列鎭良帥則多集課程功爾爲稱首而內史之選久難其人今予所求惟爾可使𨿽表率州部其委非輕然尹正京師所資尢急宜輟材於浩壤佇觀政於輦轂望爾有成無替厥命可權知京兆尹

除孔戣等官制【戣渠爲切】

渾金璞玉方圭圓珠𨿽性異質殊皆國寶也是故能官人者亦辯而用之諫議大夫孔戣靜專貞白不渉聲利執言守事無所依違駕部郎中薛存誠防潔直方飾以詞藻中立不倚介然風防吏部員外郎王涯端眀精實加之以敏懿文茂學尢推於時並歷踐朝行恪勤官次諫垣郎署藹其休聲宜加公奨擢在近侍左右禁闥可以同升必能評奏臺議發揚綸誥臨事有立屬詞可觀各隨所長分命以職祗奉乃事無替厥猷戣存誠並可給事中涯可兵部員外郎知制誥

除李建吏部員外郎制

六官之屬選部郎首之歷代以來諸曹郎之中擇其踐歷久考第髙加以有器局律度者遷焉今之選任亦由是矣兵部員外郎李建文行才理公勤課績可謂具美宜居厥官嵗調方殷勉勤爾事可吏部員外郎

除劉伯芻虢州刺史制

給事中劉伯芻以文雅才名給事左闥實掌駮議再逾歳時亦謂恪勤宜従遷轉而虢略近郡黎人未康借爾良能爲予撫字懸賞佇效勉哉是行可授虢州刺史

除周懷義丰州刺史天徳軍使制

西受降城尢居邊要西戎北虜介乎其間委之郡符建以戎號將守之選宜乎得人前汝州刺史周懷義久列禁衛甞従徵伐又領軍郡率著勤功宜加奨用可屬憂寄況玆要鎭實扼戎吭掎角諸軍扃鐍右地牧人訓旅兼領非輕無替前勞在申後效可丰州刺史天徳軍使

除某官王某魏博節度使制

師長之選重難其人況河上列城鄴中雄鎭初防良帥思安眾心若親與仁方膺是命某官王某出忠入孝根乎至性好學樂善出於餘力發自修已施於爲政可以守土可以長人今兩河之間三軍乏帥是用命爾領玆大藩澄淸魏風輯理相土爲我垣翰永孚於休往其欽哉無替厥職可魏博等州節度觀察使

除某節度畱後起復制

懋勲徳者慶鐘於嗣襲忠順者教本於親於是乎有代及之恩有賞延之命所以光子道而激臣節也玆惟舊典可舉而行某官某惟乃祖父勤勞王家咸有忠功書於申令降及於爾亦克負荷早承義訓久倅戎麾自罹憫凶能著成敬恭俟朝命靖安人心𨿽在幼沖足可嘉奨今屬元戎初防眾望顒然宜選親賢以爲統帥畱府之事俾爾專之加戎秩以奪哀遷冬卿以示寵奉揚新命無忘前修爾宜懋哉懸賞佇效可節度畱後撿挍工部尙書

除薛平鄭滑節度制

武牢以東至於白馬形勢之地水陸之防宜擇文武兼備者以爲守臣右衛將軍薛平自司禁旅爲我爪牙訓整警巡能宣其力甞使於絕國可謂有勞甞牧於大郡亦聞有政況忠厚爲質通眀爲用秉吏道之刀尺襲將門之弓裘可以爲三軍之帥可以理千乘之賦俾輟才於北落往節制於東方爾宜式遏四封輯寜百眾眀簡稽以實軍旅信賞罰以勸吏人勉率乃職無忝厥命仍以冬卿副相兼而寵之可撿挍工部尙書兼禦史大夫

除盧士玫劉從周等官制

君有舉左史得書之政有闕諌官得補之二職者歷朝之淸選也前侍禦盧士玫甞在西川時爲従事亂危濳伏能潔其身前監察禦史劉從周頃佐宣城奉公守政端士之操終然不渝時所稱論並宜甄奨況學術詞藻見推於眾並命淸貫僉以爲宜記事盡規各佇能效士玫可起居郎従周可右補闕

張正一致仕制

前諫議大夫張正一學行器用爲時所稱擢居諌官冀效忠讜𨿽年齒未暮而衰疾有加所宜頥養不可牽率俾移優秩以從致政可國子司業致仕

張正甫蘇州刺史制

浙右列城吳郡爲大地廣人庶舊稱難理多選他郡二千石之良者轉而遷焉鄧州刺史張正甫自領南陽僅經三載亷平淸簡以臨其人人安政和理行第一宜以大郡推而廣之用旌前勞且佇來效可蘇州刺史

崔淸晉州刺史制

左司郎中崔淸以才良行敏補尙書郎頗積公勤宜加奨任頃甞爲郡亦聞有政平陽舊壤時謂名藩得才與能方可共理安人訓俗佇有成績可晉州刺史

除柳公綽禦史中丞制

中憲之設糾謬懲違一引其綱百職具舉非淸與直不稱厥官諫議大夫柳公綽忠實有常文以詞學介然端直有古之遺風頃居臺憲累次郎位持平守正人頗稱之擢首諌司器望益重今副相缺位中司專席惟有守者可以執憲惟無私者可以閒邪詢事審官爾當是選光昭新命振起舊章宜一乃心以揚其職可禦史中丞

除田興工部尙書魏博節度使制

馭下安人其道不一或序能以次用或因效以防才所命𨿽殊同歸共理某職某官田興時屬本軍初防戎帥亂政鹹啟羣心不寜而興列在偏禆奮其義勇謀成必中事至能防智略所及指麾所加一軍獲安百眾附恱連獻章防恭俟制命有節有禮朕用嘉之夫以將材如彼軍情若此允膺不次之舉可貴非常之功是用寵之冬卿擢爲大將仍以印綬就拜軍中其敬之哉無墮乃力可撿挍工部尙書兼禦史大夫魏博等州節度觀察等使

除鄭餘慶太子少傅制

東朝三少歷代重選不必偹位在乎得人吏部尙書鄭餘慶貞眀儉素有古人風發自修身施於爲政出入中外多歷要重咸有勤績存於官次況動中禮法學綜儒是謂羽儀之臣可居師傅之任輔我元子爾其勉歟可太子少傅

除裴堪江西觀察使制

江西七郡列邑數十土沃人庶今之奧區財賦孔殷國用所繋玆爲重寄宜付長才同州刺史裴堪素蓄器幹久經任遇日者資其忠諒入爲諫議大夫借其良能出爲左馮翊曾未周嵗政立績成區區一郡未盡其用鐘陵要鎭可以委之夫簡其條章平其賦役徇公率正以臨其人而人不安未之有也祗服厥命往修乃官仍兼中憲以示優寵可江西觀察使兼禦史中丞

贈杜佑太尉制

生有爵祿歿有褒贈此王者所以崇哀榮之禮厚君臣之恩況有輔臣所宜加等某官致仕佑以通濟之才公忠之節逢時入用爲國大臣外領藩鎭內防臺鉉積勤盡悴迨過三紀左右於位亦旣八年天不憗遺奪我元老憫然興嘆實軫於懷永言褒榮俾峻禮命上公之秩用賁幽靈嗚呼錄舊旌勞知予不忘可贈太尉

除孔戢萬年縣令制

京邑令多擇尙書郎有才理者補之兵部員外郎孔戢自禦史府遷夏官之屬凡所涖職一心奉公在郎署間稱有名實加以文學緣飾吏能俾宰京劇佇有成效

除裴向同州刺史制

馮翊之地宻邇郊畿分內史之政防京師之化俾善所職其在得人京兆少尹裴向器蘊利用學通政事久試吏治頗著良能累守大郡入亞天府奉上撫下皆有可稱左輔之重爾膺其選況徵賦猶重人庶未康實望良才與之共治勉副所舉往修厥官可同州刺史

除武元衡門下侍郎平章事制

朕嗣守丕業迨將十年實賴一二輔臣與之共治故外鎭方域則仗以爲將有絳侯厚重之質有邴吉寛大之風自登臺司克厭人望頃屬巴蜀軍後人殘權委節旄俾往鎭撫信及夷貊恩加疲瘵每因利以施惠不易俗而修教政無苟得人用便安惠玆一方時乃之績報政旣久屬望益深宜歸左輔以防大政夫坦然公道可以敍眾才曠然虛懷可以應羣務弼違救失不以尢悔爲慮進善懲惡不以親讎自嫌用此輔君足爲名相欽率是道往復乃官可門下侍郎同中書門下平章事

除李夷簡西川節度使制

徵鎭之大實惟蜀川西距於戎南漸於海有重江復山之險有長轂堅甲之旅水陸交防華夷雜居疇能治之我有良帥山南東道節度使某官李夷簡以正事上以簡臨下仗玆器用累當任遇執憲之難也爾爲臺丞其職甚舉司計之重也爾調邦賦其效可稱爰資長才出領重鎭自摠符鉞於漢之南專奉詔條削去敝政均谷籍不一之賦罷舟車無名之徵近恱逺來歸如流水俗用丕變人迄小康三載考功爾爲稱首進其右秩遷於大藩以均惠乎四方以旌勸乎羣吏昔文翁明於教化種【持中切】暠優於政能巴蜀之間遺美猶在不替前效可以副之佇聞有成用光厥命可撿挍吏部尙書劍南西川節度等使

除袁滋襄陽節度使制

漢以二千石之良者入爲公卿周以六官之賢者出兼侯伯內外之任所命則殊至於治軍國寵忠賢其致一也戶部尙書袁滋奉上甚勤臨下甚簡安人附眾尢是所長須資其能移鎭東郡略其科禁緩其徵徭政不滋彰人用休息在部七載績成課髙璽書徴還益聞遺愛老防遮道事鄰古人朕方勤防疲民褒奨循吏累月再命其有防哉舉鄭滑之政也故旌武公之美寵以司徒憂襄漢之人也故仗叔子之才委玆徵鎭類能而使其在此乎勉揚厥聲無替前效可某官山南東道節度等使

歸登右常侍制

近侍之列騎省爲貴歷代迄今選任頗重必詢望實而後命之工部侍郎歸登朴忠沈厚心無詭詐介圭不飾止水無波澹然自居以致名稱抱此素行歷踐淸貫掌議左掖貳職冬官嵗時滋深體望益茂可以備顧問應對之選列言語侍従之臣冠附貂蟬立之於右訪諸時論僉以爲然可右散騎常侍

李程行軍司馬制

隋州刺史李程頃自周行出分憂寄漢南大郡守之五年頗著良能宜當選奨況專習文學通知兵事西南重鎭初委元戎愼選副車爾當此舉三軍之重俾往貳之仍加憲職以示優寵可禦史中丞劍南西川行軍司馬

李甑虞部郎中制

金州刺史李甑雅有文藝飾以政事早從吏職久領郡符謹愼亷平頗副所任虞曹郎缺命以序遷敬玆寵名勉守厥位可尙書虞部郎中

牛僧孺監察禦史制

河南縣尉牛僧孺志行修飾詞學優長頃對策於庭其言甚直累從吏職頗謂滯淹訪諸時論宜當朝選俾升憲府以觀其才可監察禦史

裴克諒量畱制

華州刺史奏華陰令裴克諒在官淸白奉法考秩向滿其政如初借畱三年用觀成績朕方旌求良吏俾養黎元適副所懷宜可其奏

張聿都水使者制

前湖州長史張聿頃以藝文擢升朝列甞求祿養出署外官名不爲身志亦可尙防期旣畢班序當遷俾領水衡以従優秩可都水使者

薛伾【鋪杯切】鄜【芳無切】坊觀察使制

鄜畤延安抵於中部羌夷種落散在其間戎夏雜居易擾難理宜選寛眀之使通知邊事者委以符節而紏綏之右金吾將軍薛伾服勤戎職練達吏道出入中外緜歷嵗年能一乃心以宣其力自加寵遇再執金吾徼巡有嚴夙夜匪懈在公若是何用不臧況爲人沈靜內肅外和按俗守封是其所善宜輟務於誰何俾宣風於防察庶乎勞徠諸部綱紀列城奉詔條以安人防戎索以訓旅欽承厥命往復乃官仍踐冬卿式光重寄可撿挍工部尙書充鄜坊等州觀察使

韓愈比部郎中史館修撰制

太學博士韓愈學術精博文力雄健立詞措意有班馬之風求之一時甚不易得加以性方道直介然有守不交勢利自致名望可使執簡列爲史官記事書法必無所苟仍遷郎位用示褒升可依前件

李暈安州刺史制

宿州刺史李暈勲閥之門嗣生才略久防戎衛頗著勤勞試守列城觀其爲政屬汴泗之右創畫州居府署城池委之經始一日必葺三年有成且聞公勤宜有遷轉重分憂寄再佇良能往安吾人無忝厥命可安州刺史

竇易直給事中制

前禦史中丞竇易直器質識智厚重閒敏文合法要學通政經累踐臺郎擢司邦憲寛猛舉措甚得其中官不易方府無畱事前因病免今以才遷俾升瑣闈以備顧問夫制令奏議官獄典章苟有依違皆得駮正所任不細宜敬乃官可給事中

孟簡賜紫金魚袋制

漢制二千石有政績者就加寵命不卽攺移蓋欲使吏久於官人安其化也常州刺史孟簡簡易勤儉以養其人政不至嚴心未甞怠曾未再稔績立風行歳課郡政毗陵爲最方求共理實獲我心宜加命服以示旌寵庶俾羣吏聞而勸焉宜賜紫金魚袋

盧元輔杭州刺史制

河南縣令盧元輔早以學藝列在周行甞守商都頗聞有政再領京縣益見其才江南列郡余杭爲大徵賦猶重疲人未康借爾登車往分憂矚勞徠安緝稱朕意焉懸賞旌能以佇報政可杭州刺史

白氏長慶集卷五十五

欽定四庫全書

白氏長慶集卷五十六

唐白居易撰

翰林制誥【敇書批答祭文贊文附凡五十五首】

與王承宗詔

敇王承宗朕臨馭天下及此五年三叛誅夷四方淸泰不以功武自負常推恩信爲先爾父云亡卽欲命卿受詔而逺近方鎭內外人情紛然奏陳皆云不可朕以卿累代積勲賢之業一門有忠義之風功著艱危恩連姻戚𨿽中心是念而眾請難違可否之間久不能決然亦欲觀卿進退之禮察卿忠孝之心卿自罹憫凶屬經時月待使臣而動皆得禮奉章防而言必由請獻官員願輸貢賦而又上陳宻欵逺達深誠潔身而謀出三軍損巳而讓推二郡斯有以得臣子之大節知君親之大恩卿心旣然朕意已定特加新命仍撫舊封今授卿起復左金吾衛大將軍撿挍工部尙書充成徳軍節度使恆州刺史恆冀深趙等州觀察等使兼禦史大夫仍賜上柱國並賜告身旌節等往想卿忠孝哀感兼深其徳棣兩州以卿進譲尢欲於卿親屬之內選授一人在法𨿽有推恩相時亦恐非便今所以除薛昌朝徳棣両州觀察使昌朝昔甞事卿先父今又與卿親鄰卿宜具以誠懷令報昌朝知委卿今授命之後足得節制三軍使其不失事宜方見卿之忠藎昨者眾情易惑非卿不能效此誠羣議難排非朕不能防此意所宜保持大義勉勵逺圗深念斯言永副予望其當軍大將已下各宜特與攺轉卿卽條錄聞奏其官健等亦宜量加優賞想宜知悉

答李遜等謝恩令附入屬籍表

卿先父頃逢多難甞立大功每想忠勞豈忘存歿念先臣之績𨿽書名於太常推同姓之恩更附籍於宗正俾增榮於一族兼延寵於九原卿等或詩禮承家或弓裘奉業咸鐘新命慶屬本枝省所謝陳深嘉誠懇

祭盧防文

維元和四年歳次已丑七月日皇帝遣某官某以淸酌庶羞之奠致祭於故祕書監贈兵部尙書盧防之靈惟爾質性端和風猷茂逺名因文著位以才升秉大節而事君始終一致陳義方而訓子忠孝兩全甲族推華士林增美久在貂蟬之列近遷圗籍之司方延寵光遽閟幽穸【祥亦切】褒奬之命𨿽已表於哀榮遣奠之恩宜再申於軫悼魂兮不昧鑑此誠懷尙饗

批李夷簡賀禦撰君臣事迹屏風表

朕思求理化親閱典墳至於去邪納諫之規勤政愼兵之誡取而作鑑書以爲屏與其散在圗書心存而景慕不若列之繪素目覩而躬行庶將爲後事之師不獨觀古人之象卿詞彰恭順義見忠規省覽再三深葉朕意所賀知

批百寮嚴綬等賀禦撰屏風表

朕烈祖太宗以古爲鏡用輔明聖實臻理平垂作孫謀每懼乎失墜取爲殷鑑遂飾丹靑至若眀君直臣前言往事森然在目如見其人論列是非旣庶幾爲座隅之誡發揮獻納亦足以開臣下之心況卿等職在儀刑政當補察各勤所任共副玆懷所賀知

答杜兼謝授河南尹表

卿文通吏道學達政源凡歷官常輒聞績效觀能以授俾亞理於三川見可而遷宜專臨其一府盡委封畿之政仍兼運漕之權嵗時之間佇有勤效勉恭爾職重副予懷所謝知

與茂昭詔

敇茂昭盧校等至省所奏恆州事宜並別論情陳獻者具悉卿望重勲賢寄崇藩鎭謀防廟算寵接國姻累上表章繼陳誠欵永言智略已見匡濟之才載念公忠益表感知之志若非勞瘁憂國義勇忘家則丹赤之心不能至此想風興嘆至於再三所緣恆州事宜朕亦思之甚熟但以武俊率身仗順於國有功忠勲所延宜及俊嗣承宗又宻陳深欵逺獻忠誠旣念舊勞已降成命計其奉詔必合感恩如或乖違續有商議卿宜以睦鄰爲事體國爲心想卿誠懷當悉朕意

與師道詔

敇師道省表具悉卿業重相門位崇戎閫忠輸於國行著於家久而益彰嘉嘆無已所奏亡兄師古請列於私廟昭穆者此乃心推孝友誠切恭敬覽表見情深足嘉尙但以祠廟所見貴於禮成師古𨿽則始營至卿方行祔禮卽卿爲廟主固合其宜況師古爵位尊崇宏選自合祔廟別立祠宇使其主之奉以蒸甞亦非乏祀也已令有司重議如此頗謂得中且葉禮經卿宜知悉

與於陵詔

敇於陵省所賀安南破環王國賊帥李樂山等三萬人者具悉卿蠻夷犯疆方鎭致討凶徒喪敗荒徼淸平卿素蘊忠誠又連封壤疾旣同於山藪勢益壯於輔車想聞捷書當倍慰愜載省所賀深見乃懷

答段祐等賀冊皇太子禮畢表

朕祗膺統序恭守典常爰推至公乃命長子使主國鬯用貞邦家冊畢禮成良增感慶卿等各司軍衛同奉表章備見忠誠益深嘉嘆所賀知

答李詞賀處分王士則等徳音表

朕臨馭天下以懲勸爲先有惡必誅無功不念顧承宗之罪誠合討除思武俊之勲宜令嗣襲況墳墓禁其剪伐將校許以歸降庶明用師蓋非獲已卿職修卿寺誠奉本枝省玆賀章備見忠藎

與吐蕃宰相鉢闡布敇書

敇吐蕃宰相沙門鉢闡布論與勃藏至省表及進奉具悉卿器識通明藻行精潔以爲眞實合性忠信立誠故能輔贊大蕃葉和上國淸淨之教思安邊陲廣慈悲之心令息兵甲旣表卿之逺略亦得國之良圗況朕與彼蕃代爲甥舅兩推誠信共保始終覽卿奏章逺葉朕意披閱嘉嘆至於再三所議割還安樂秦原等三州事宜已具前書非不周細及省來表似未指眀將期事無後艱必在言有先定今信使往來無壅疆埸【音亦】彼此不侵𨿽未申以防盟亦足稱爲和好必欲復修信誓卽須重畫封疆𨿽兩國盟約之言積年未定但三州交割之後尅日可期朕之衷情卿之志願俱在於此豈不勉歟又緣自議三州已來此亦未發専使今者贊普來意欲以再審此言故遣信臣往諭誠意卽不假別使更到東軍此使以後應緣盟約之事如其間節目未盡更要商量卿但與鳳翔節度使計防此已處分令其奏聞則道路非遙往來甚易頗爲便近亦冀速成更待要約之言皆已指定封疆之事保無攺移卽蕃漢俱遣重臣然後各將成命事闗久逺理貴分眀想卿通才當稱朕意曩者鄭叔矩路泌因平涼盟防沒蕃落中比知叔矩巳亡路泌見在念玆存沒每用惻然今旣約以通和路泌合令歸國叔矩體骨亦合送還表明信誠兼亦在此其論與勃藏等尋到鳳翔舊例未進表函節度不敢聞奏自取停滯非此稽畱昨者方進表函旋令召對今便發遣更不遲廻仍令與祠部郎中兼禦史中丞徐復及中使劉文璨等同往其餘事宜已具與贊普書內卿宜審於謀議速副誠懷兼有少信物賜卿具如別錄至宜領也冬寒卿比平安好遣書指不多及

與希朝詔

敇希朝省所奏請自部領當道兵馬一萬五千人取蔚州路赴行營並奏土門及承天軍各添兵士備禦者具悉卿武毅雄才忠貞大節出爲良將倚作信臣約已徇公忘身許國忿違命不恭之冦激勤王自效之心親統銳師率先羣帥況又周知要害備設防虞計其威聲已振凶醜有臣如此朕復何憂佇建殊功以副深重所有動靜宜數奏聞想當知悉

與師道詔

敇師道朱何至省所奏當道赴行營兵馬取正月過渡河逐便攻討並奏兵馬出界後請自供一月糧料又奏待收下城邑若有軍糧一月已後續更支計並陳謝慰問者具悉卿文武間生忠貞特立動有所效知無不爲昨獻帛助軍極盈數於萬疋今又賫糧出境減經費於三旬此乃力之所任無不罄竭慮之所及不無經營因時見憂國之心臨事識忠臣之節詔書慰諭未盡朕懷章防謝陳益嘉乃志再三興嘆寤寐難忘其所奏聞並依來表想宜知悉

與劉濟詔

敇劉濟李臯至省表及露布十二月十七日劉緄部領當道行營兵馬収下饒陽縣城破賊眾三千人並擒斬將校収獲馬畜器械等兼送賊將朝履淸等四人又進所収饒陽縣等者具悉卿盡忠伐叛發漁陽精鋭之師緄仗順臨戎討冀方昬狂之冦詔下而父子戮力鼓行而將卒齊心先羣帥以啟行首諸軍而告捷連擒逆將並下賊城歸獻罪之俘囚進已収之縣邑可謂忘身徇國盡禮事君疾風知偃艸之心大雪見貞松之節況表章之內益嘆恭勤而眷想之間如覩風采計玆凶醜當已震驚破竹之勢可乘覆巢之期匪逺佇淸大憝重副深懷其饒陽縣卿宜且令鎭守稍加存撫用勸將來宋常春卿所宻奏具委事情且宜葉和以體朕意故令宣慰想當知悉

祭吳少誠文

維元和五年嵗次庚寅二月辛未朔二日壬申皇帝遣內侍省內府局丞賜緋魚袋孫士政以淸酌庶羞之奠致祭於故彰義軍節度使贈司徒吳少誠之靈曰惟爾武毅挺質韜鈐防身負勇果之雄才蓄變通之眀識自察亷列郡節制成師貞且有爲勤而不擾軍戎輯睦封域底寜從義而致誠仗順而保福旣延寵渥方茂輝榮遽此幽淪深用傷悼逝波不捨去日苦多想松檟以軫懷聞鼓鼙而興嘆恩加遣奠禮舉褒崇念爾有靈知予此意尙饗

與季安詔

敕季安省所奏當道行營兵馬今月十七日已收棗彊縣其賊棄城夜走者具悉卿輸忠報國嫉惡忘家遣無敵之師伐不襲之冦軍聲逺屆先路以風行逆黨潛知棄城而宵遁已収縣邑益振兵威此皆卿訓練所加指麾有素永言眀效實屬深懷固可乘勢應機逐便進討以卿忠藎當副朕心

與希朝詔

敇希朝張嘉和至省初奏前月二十六日破逆賊河湟鎭六千餘人具悉卿親領統師誓誅逆黨張軍心以吞敵奮士力而指蹤濳戒偏裨先攻險阻伐謀而事有成算克日而動不愆期果敗凶徒遂據要地況殺傷旣重收獲頗多益壯軍威可奪虜气佇聞掃蕩以慰懷

與從史詔

敇從史曹公乂至省所奏今月三日柏鄕縣南破賊眾約三萬人並擒斬首級收獲器械及馬等又奏當軍所傷士馬數並量事優防事宜具悉卿外揚武略內竭忠謀率有名之師深入其阻遇無狀之冦大挫其鋒兵刃屢加捷書頻至殺傷數廣績效居多非卿悉力摧凶誓心報國則何能指麾之下動必成功表奏之間事皆審實旣光重委益副深懷嘉嘆再三不忘寤寐所奏承璀出軍合陣並續發露布事宜具委所陳想當知悉

與季安詔

敇季安許峯至省所奏具悉卿勲親重徳臺輔元臣竭誠信以戴君識度而體國謀能極慮言必盡忠周覽表章益增寤嘆吳少陽自防軍務頗效恭勤豈待奏陳已有防分想宜知悉

與昭義軍將士詔

敇昭義軍節度下將士等卿等當軍將士與諸道不同自經艱難多易將帥而忠順之節未甞有虧朕毎思之無時暫忘盧從史爲卿主將作朕藩臣權位尊崇恩寵優厚而乃外示恭順內懷姦邪刻削軍中殄境內朕以君臣之道未忍發明爲之含容頗有年月近又苟求起復請討恆州與賊通謀爲國生患自領士馬久屯行營收當軍賞設之資加本道芻粟之估不爲公用盡入私家此則主將之恩於卿何有臣子之分負朕日深卿等辧邪正之両端識逆順之大義抱忠勇者恥居其下守名節者憤發於中失三軍之心已聞大去犯眾人之怒果見不容逺察事宜備知誠欵興言嘉嘆至於再三其當軍將士等賞設已有防分上自將校下及士卒各勵爾志再思朕言卿等承前以來常保忠貞之節自今以後永爲心腹之軍宜念始終副玆矚望故令宣慰宜並悉之夏熱卿等各得平安

與承璀詔

敇承璀【取猥切】卿摠領禁軍控臨戎境見敵每彰其勇敢因事益表其忠勤言念在懷發於寤嘆昭義軍將士等去邪逺惡仗義保忠統其成師宜得良帥孟元陽夙懷武毅累著功庸威名甚彰人望所屬以之爲帥必愜軍情以之討賊必有勲績今授元陽撿挍尙書右僕射充昭義軍節度等使未到行營間其昭義軍卿宜切加宣撫務使安寜烏重職在偏裨保於忠正宜從奨擢以表殊恩今授烏重河陽節度使兼禦史大夫卿亦宜諭此恩意令知朕心兼恐河陽無人速宜進發想當知悉

與元陽詔

敇元陽澤潞全軍方討恆冀盧從史虧失大節包藏二心姦迹邪謀日已自露軍情物議俱所不容尋追赴朝今已在道朕以昭義將士忠順成風況在行營久勤戎事今欲使其戰者奮發居者悅安共成大功必在良帥以卿有澱水之勲效有河陽之政令思之甚熟無以易卿宜領重藩仍遷宗秩今授卿撿挍尙書右僕射充澤潞節度等使並賜旌節告身等往卿宜速發先到潞府上訖便赴行營慰安軍心宣諭朕意烏重徇忠守節宜加奨用今便授重河陽節度使兼禦史大夫想宜知悉

與昭義軍將士詔

敇昭義軍節度下將士等卿等久在行營乍無主將而士旅輯睦軍壘安寜足彰守正之心尢見盡忠之節以此嘆矚勞於寢興孟元陽是朕信臣爲國良將威略可以攝凶孽慈和可以牧師人累著忠勤克諧朕命爲其主帥必副羣情況卿等同嫉姦邪久困貪宜以仁賢之帥撫卿忠義之軍靖思元陽無出其右今授元陽撿挍尙書右僕射充卿等當道節度使勉同王事以慰朕懷烏重特效忠誠深宜奨擢今便授河陽節度使兼禦史大夫故令宣慰並宜知悉

與師道詔

敇師道林英至省所陳奏並進王承宗與卿書者具悉王承宗童騃無知凶囂有素𨿽籍祖父之寵曾微分寸之勞但以武俊勲在冊書姻連戚屬朕獨排羣議特降殊私未卒父防使承祖業卽加新命仍撫舊封則朕於承宗恩亦至矣而僞陳誠欵欺誑使臣假托軍情拒違詔命則承宗於朕罪莫大焉悖禮亂心暴於天下此乃承宗干國家之紀非朕忘武俊之功遂至用師蓋非獲已仍開生路許以自新而梟音不悛鴟張益熾人情共棄國典不容在於朕心安敢捨卿旣膺注意義感酬恩所獻表章具已詳覽慮深逺計詞切讜言在忠謀而則然於事體而未可誠嘉勤至難允懇懷今諸道將帥親領士馬深入冦境頻奏捷書四靣合圍一心旅進窮廹已甚覆滅非遙況卿同遣師徒已収縣邑冀淸氛孽佇見功名勉於令圖副此矚望

與師道詔

敇師道任文質至省表具悉盧從史頃者請率全師誓淸妖孽推誠待物許之不疑而背恩於上結怨於下邪謀貳志日以彰聞虧大節而自絕於君積羣怒而不容於眾因以邀命幸而脫身屈法申恩已有處分昨者詔防已明示卿卿體國爲心事君盡力固宜有聞必薦有見必陳竭其忠諒之誠濟其獻替之美省閱章奏嘉嘆良多

與茂昭書

敇茂昭王日興至省所奏今月十八日大破賊眾一萬七千人並擒斬収獲訖者具悉卿親率勁兵誓平妖冦竭股肱之力中有奇謀勵父子之軍前無彊敵故能深入賊境大破凶徒殺傷旣多俘獲亦廣具詳奏報備見忠勞眷屬之懷發於寤嘆將士等各懷勇烈同忿冦讎激於眾心致此殊效況荷戈於炎暑之際奮身於鋒刃之間永念於玆未甞暫忘故令宣慰宜並悉之

與昭義節度親事將士等書

敇昭義軍節度下親事將士等盧從史受恩至重負國至多眾所不容追令赴闕朕以誤曾任使貴全始終今則止於貶官此蓋曲從寛典卿等抱忠懷義朕所素知頃以詣營同事從史三軍一體俱是王臣旣不相干又能自效朕方優賞以酬功勲何至不安有此疑懼必從史已追之後元陽未到之間卿等當營乍無主將或被外人扇誘令眾意憂疑勢使之然事非獲已朕𨿽在此逺有軍情料卿本心必無此意況元陽勤儉卹下寛厚愛人久在河陽甚近澤潞元陽臧否卿等合諳以卿忠義之軍故擇仁賢爲帥已有詔示宣諭元陽若到行營一無所問乃至將士家口亦令優防安存卿復何憂必得其所況昭義將士艱難以來保守忠貞未甞虧失天下稱嘆卿亦自知又卿父母妻兒家田墳墓一物以上並在潞州頃刻之間豈忍便棄朕之此語卿宜細思各相勉諭同保忠順計元陽巳合到彼卿等便取元陽指麾想卿等心必副朕意故令宣慰並宜知悉

與執恭詔

敇執恭王克謹至省所奏今月八日進収平昌縣巳令鎭守並奏劉濟欲與卿約義事者具悉卿奉辭伐罪仗節啟行指顧偏裨收復城邑已令鎭偹兼務緝綏威惠之方旣眀弔伐之義斯在永言倚任彌注情劉濟將相大臣與卿先父同列欲求契約固合允從豈惟繼好私情亦足葉心王事載省來奏深鑑乃誠至於寢興不忘嘉矚

與恆州節度下將士書

敇成徳軍節度下將士等朕以王者之道與物無私若違命執迷則罔有容捨若知非攺悔則無不含宏不窮無告之人不塞自新之路頃屬姦臣從史謀構異端致使恆陽隔於恩外六郡之地皆廢農桑三軍之人並懼鋒鏑每一念至中心憫然今卿等繼獻表章逺輸誠欵省承宗之勤懇難阻其情思武俊之功勞不能無念況事因詿誤而理可哀矜今已降制書各從洗雪承宗仍復舊官爵充恆冀深趙徳棣六州觀察使成徳軍節度使將士等官爵實封並宜仍舊待之如初卿等各宜協力同心知恩感徳共保終始稱朕意焉故令宣慰宜並知悉

與承宗詔

敇承宗頃者盧從史包藏姦詐矯示公忠下誣物情上惑朝聴使卿陷於違命使朕至於用兵交亂君臣罪有所在今從史已正刑典逺棄驩州已搆亂者旣就屏除誘陷者自宜明白況卿代連戚朕豈不思祖有功勞朕豈不念事不得已勢至如斯棄絕以來常懷憫惻卿今旣陳章防懇獻誠請進官員願修貢賦誓心以納欵歸罪而責躬情可哀憐法存開釋朕托於人上及玆六載體天地含之徳厚君臣終始之恩常以人安爲心豈欲物失其所今所以開獨見之路降非常之恩卿及將士等已具制書並從洗滌卿仍復舊官爵便充恆冀深趙徳棣等州節度觀察等使並賜旌節告身等往爵土仍舊君臣如初想卿中懷當自知感所宜追補前悔勉勤後圗夙夜思之永副朕意想當知悉

批宰相賀赦王承宗表

先臣武俊功不可忘後嗣承宗過而能攺朕所以捨其罪悔議以勲親垂宥過之恩尙宜及爾十代引泣辜之責誠合在予一人與其黷武而取威不若匿瑕而務徳卿等重居臺輔宻贊謀猷發於誠有此稱賀省閱章奏嘉嘆久之

與劉濟詔

敇劉濟省所謝男紹及孫景震等授官並謝賜器仗弓甲刀斧等者具悉卿文武全才將相重任本於忠諒成此勲勞尙徳尊賢位已極於臺輔念功懋賞寵宜及於子孫時論允歸朝章斯舉至於出玆戎器賜我元臣但可以申朕恩私未足以表卿功績載覽來表備見乃誠並此謝陳益嘉勤藎

代王佖答吐蕃北道節度論贊勃藏書【奉勅撰】

大唐朔方靈鹽丰等州節度使撿挍戶部尙書寜塞郡王王佖【薄宻切】致書大蕃河西北道節度使論公麾下逺辱來書兼蒙厚貺慰悚之至難述所懷國家與彼蕃代爲舅甥日洽恩信𨿽云両國實若一家遂令疆塲之臣得以書信相問況麾下以公忠之節雄勇之才翊佐大邦略北道佖近防制命守在邊陲慰望之情一二難盡皇帝以贊普頻遣和使懇求通好凡此邊鎭皆奉朝章但令愼守封陲不許輒令侵軼至於事理彼此宜然且如黨【都項切】項久居漢界曾無徵稅旣感恩徳未甞動搖然𨿽懷此撫循亦聞闚【缺規切】彼財貨忘命而去獲利而歸但彼蕃不知大爲黨項所賣其中亦聞誘致事甚分明不能縷【盧舉切】陳計已深悉今請去而勿誘來而勿容不失両境之歡不傷二國之好在此誠爲小事於彼卽是逺謀幸履坦途勿遵邪徑今聖上徳柔四海威及萬方𨿽外國蠻夷尙皆率伏況中華臣妾敢有不恭豈假彼蕃欲相借助誠愧厚意終訝過言承去年出師討逐回紇其間勝負此亦備知不勞來書逺相示及所防寄贈並已撿到佖爲邊須守常規馬及胡瓶依命已受其回紇生口緣比無此例未奉進止不敢便畱今卻分付來人至彼望垂撿領有少答信具如別數幸恕寡薄也初秋尙熱帷所履珍和謹因譯語官馬屈林恭回不具佖白

與吉甫詔

敇吉甫韓用政至省所奏陳謝具悉卿忠貞立身文武爲徳志惟經國謀不忘君才可以雄鎭方隅故委之外閫智可以宻防帷幄故任以中樞而能一其心再有衝讓𨿽勞謙彌切每陳丹府之誠而憂寄方深難輟紫垣之務勉諭已伸於前詔忠勸載露於來章今徵討已停方隅稍防克淸之日𨿽則不遙難奪之心亦宜且抑重此宣慰當體朕懷是推至公煩有陳謝

與吐蕃宰相尙綺心兒等書

敇吐蕃宰相尙綺心兒等論思諾悉至省表並進奉具悉卿等才器特茂識略甚明仗義立身資忠事主上佐贊普下康黎元以尋盟納欵爲謀繼好息人爲請是卿上策葉朕中心每覽表章輙用嘉嘆朕與彼蕃國代爲舅甥日結恩信自論盟防頗歷歳時常欲速成以爲永好𨿽誠眀之內彼此無疑而言約之間往復未盡今故略収來意重示所懷想卿通明當所鑑悉河隴之地國家舊封論州郡則其數頗多計年歳則沿來甚近旣通和好悉合歸還今者捨而不言豈是無心愛惜但務早成盟約所以惟言三州則沒於彼者甚多歸於此者至少猶合推於禮讓豈假形於言詞來表云此三州非創侵襲不可割屬大唐來且此本不屬蕃豈非侵襲所得今是卻歸舊管何引割屬爲詞去年論與勃藏來卽云覆取進防贊普便請爲定今両般使至又云比之小務未合首而論之前後旣有異同信使徒煩來去𨿽欲速爲盟防其如無所適從靜言二三固不在此若論和好卽今各無侵軼已同一家若議修盟卽須重定封疆先歸三郡若三郡未復兩界未分卽是未定封疆憑何以爲要約彼若吝惜小事輕易逺圗未能修盟且務通好至於信使一往一來但令疏數得中足表情意不絕彼有要事卽令使來此有要事亦令使往若封境之上小小事意但令邊頭節度両防計防商量則勞費之間彼此省便前般蕃使論悉吉贊至緣盟約事大湏審商量未及發遣後使𨿽是両般所論只緣一事故令相待今遣同歸在於日時亦未淹久所送鄭叔矩及路泌神柩及男女等並已到此良用惻然厚贈逺歸深嘉來意其劉成師原非劉辟子侄本是成都郡人已令送還本貫其餘事目並在贊普書中卿等宜審防量以副朕意使廻之日可備奏聞今遣兼禦史中丞李銛及中使與廻使同往各有少信物具如別數至宜領之秋涼卿等各得平安好遣書指不多及

答王承宗謝洗雪及復官爵表

帝者之道蕩然無私惟推赤心以牧黔首故一夫不獲若納之於隍一物歸誠則容之如地況卿家聮懿戚寵自先朝祖立茂功賞延後嗣因人詿誤不染疵瑕滌以恩波煦之寵澤撫舊封而亷察六郡進新律而統制三軍蕩穢加恩何以過此及覩來表乃見深誠言必由事皆知感承家襲慶誓繼力於前修補過酬恩願指期於後效永言爾志甚葉朕懷勉思始終用副眷矚所謝知

與鄭絪詔

敇鄭絪省所奏邕管黃少卿及子弟等事宜具悉卿望重中朝寄深南服誓敷政佇化逺人言念忠勤不忘監寤山洞夷落易擾難安此來撫之未及其道覽卿所奏頗合其宜嵗時之間當革前勉於招諭以副朕心

答髙郢請致仕第二表

卿有忠貞之節立於險中有淸重之名鎭於朝右而能始終有道進退有常援禮引年遺榮致政人鮮知止卿獨能行不惟振起古風亦足激揚時俗於卿則確然難奪在朕則情豈易忘誠鑑乃懷未允來表

與劉總詔

敇劉總卿業繼將門才兼武略累臨軍郡悉著良能襲以弓裘宜加旌鉞仍舉奪情之典以昭延賞之恩今授卿起復云麾將軍撿挍工部尙書充範陽節度等使並賜旌節官告往想宜知悉

答裴垍讓中書侍郎平章事表

卿自登臺輔每竭忠貞一身秉彞百度惟序致君盡力久積股肱之勤憂國勞心微生腠理之疾暫從休告遽獻表章所陳𨿽是卿心所請殊非朕意宜加調攝速就平和以副虛懷無爲固讓

答劉總謝撿挍工部尙書範陽節度使表

卿防承義訓長有令聞能遵忠孝之風不墜弓裘之業朕所以命加異等寵冠常倫特授雙旌超登八座豈惟延賞亦在任能將懋前修勉申後效載省章防深鑑誠懷所謝知

與茂昭詔

敇茂昭王日興至省表陳讓撿挍太尉者具悉卿文武大僚勲戚重望累展朝宗之禮足表恭敬之心況多戰伐立功彌彰勤藎言念及此每用嘉焉宜加寵榮巳降新命何至謙讓仍辭舊官眷倚之懷並具前詔想宜知悉

答任廸簡讓易定節度使表

卿修文立身經武致用每誓心於忠勇常濟事以智謀自副戎車已屬時望及分旌果愜軍情況武義之師輸忠仗順所期慰撫以就輯寜何至防謙有玆陳讓所進官告今卻賜卿宜體朕懷卽防來表

答裴垍讓宰相第三表

卿疾病已來表防相繼𨿽辭乞之誠頗切而注望之意方深所以來章久而未報然念卿勤懇之請至於再三若心不甚安卽疾難速愈是用輟樞劇之務加崇重之官稍遂優閒佇期痊復勉從爾志深抑予懷

答裴垍謝銀靑光祿大夫兵部尙書表

卿自居鈞軸日獻謀猷戴君常竭其股肱憂國每形於顏色及嬰疾病益不遑安未逾四旬以至三讓防謙秉易退之道堅懇陳難奪之詞遂抑朕心俯從卿請而七命印綬五兵尙書官秩甚崇事務稍簡就以優養冀乎和平載省表章深見誠意

與劉總詔

敇劉總康志安至省所謝陳具悉卿之先父爲朕元臣大節殊功歿而不朽宜加恩禮俾洽哀榮故命宰臣爲之撰錄卿義深報國孝重承家旣感顯親之恩願竭戴君之節逺有奏謝益用嘉之想宜知悉

與房式詔

敇房式卿以良才尹玆東洛公忠無怠聲績有聞嘉嘆之深寜忘寤寐宣城重寄深在得人借卿政能往就綏撫今授卿宣州刺史兼禦史中丞充宣歙等州都團練觀察處置等使並賜告身往卿宜便起赴本道勉修所任以稱朕懷想當知悉

與盧恆卿詔

敇盧恆卿累登朝序皆著公方自領藩條益彰理行恪恭而奉上勤儉以牧人不加寵榮何勸來者朕以擢管漕運軍國所資其務甚殷所寄尢重以卿有忠勞之前效幹濟之長才常簡朕心宜授此職今除卿尙書刑部侍郎充諸道鹽鐵轉運使並賜告身往宜卽赴闕庭想當知悉

與新羅王金重熈等書

敇新羅王金重熈金獻章及僧沖虛等至省表兼進獻及進功徳並陳謝者具悉卿一方貴族累葉雄材仗忠孝以立身資信義而爲國代承爵命日慕華風師旅葉和邊疆寜防況又時修職貢嵗奉表章進獻精珍忠勤並至功徳成就恭敬彌彰載覽謝陳益用嘉嘆滄波萬里𨿽隔於海東丹慊一心毎馳於闕下以玆嘉尙常屬寢興勉宏始終用副朕意今遣金獻章等歸國並有少信物見如別錄卿母及妃笄副王宰相已下各有賜物至宜領之冬寒卿比平安好卿母比得和宜官吏僧道將士百姓等各加存問遣書指不多及

答文武百寮嚴綬等賀禦制新譯大乘本生心地觀經序表

朕勤求道本廣挹教源以眞如不二之宗助淸淨得一之化況斯經典時爲大乘名理精微翻譯成就𨿽契心則離於文字而得意亦假於筌蹄庶使發揮因爲述序卿等精通外學懇竭忠誠引經贊揚奉表稱賀再三省覽嘉嘆久之

答孟簡蕭俛等賀禦制新譯大乘本生心地觀經序狀

大仙經典最上法乘來自西方閟於中禁將期利益必在闡揚遂命僧徒譯其句偈兼詔卿等潤以文言昨因披尋深得眞諦悟本生不滅之義證心地無相之宗方勤護持聊著序引永言述作猶愧聖眀卿等賀陳良深嘉尙

答元應授嶽鄂觀察使謝上表

夏口重鎭屬在時賢非明肅不能理其軍非簡儉不能阜其俗以卿有仁厚之質謇直之風累踐班行皆著名節遂輟中憲往臨外藩知已下車深慰人望佇玆報政用副朕懷所謝知

答李授淮南節度使謝上表

卿抱兼人之才秉徇公之節毎登要職悉著能名若刃發硎投而不滯如玉在佩動必有聲朕以距淮而南人物繁防非亷眀何以貞師察俗非簡何以通商綏農前勞旣彰後效何逺載省來表知已下車勉副虛懷佇觀新政所謝知

畫大羅天尊贊

嵗正月十九日順宗仙駕上升之日月也皇帝嗣位六載毎及玆晨齋居孝思眀發不寐以爲祖之教本乎道先帝之神在乎天故畫大羅天尊像者欲以最上勝因而成本功徳也然則知之者不如念之者念之者不如仰之者是用諦念眞力防仰尊儀命設色之工圗其儀形命掌文之臣贊其功徳達孝誠於天上致孝理於域中斯蓋宏願發於我皇景福薦於先後稽首奉詔跪稱贊云

維大羅兮天上天維天尊兮仙上仙髙眞之鑑照下界孝敬之心達上毎一念兮以一仰感罔極兮福無壥

白氏長慶集卷五十六

欽定四庫全書

白氏長慶集卷五十七

唐白居易撰

翰林制誥四【凡六十八首】

答元義請上尊號表

朕自君臨運逄休防時嵗丰稔凶醜殄夷此皆宗社降靈忠賢宣力顧惟寡徳敢受鴻名卿中發懇誠上尊美號𨿽屬人望難貪天功宜悉所懷勿固爲請

答薛萃賀生擒李錡表

朕自嗣耿光毎多惕厲念必先於除害志無忘於安人李錡大負國恩自貽天罰師徒未動於疆埸【音亦】父子俱肆於市朝信上天之禍淫與率土而同慶省視來表深鑑乃誠所賀知

與薛萃詔

勅薛萃楊君靖至省所陳謝具悉卿勤王之節徇公滅私事主之誠移忠資孝苟非褒贈何以顯揚且淸白之風旣自家而刑國則寵旌之澤宜因葉以流根式遵追逺之經用表教忠之訓是爲禮典煩致謝章

與嚴礪詔

勑嚴礪薛光朝至所陳謝具悉卿徇公竭誠臣節克著揚名濟美子道有光教忠旣本於義方追逺宜崇於禮命俾優褒贈爰慰孝思秩貴冬官以表過庭之訓封榮石窌【居效切】用旌徙宅之賢𨿽示新恩允符舊典逺煩陳謝深見懇誠

與餘慶詔

勅餘慶省所謝陳具悉卿累居衮職時謂盡忠自尹洛師日聞報政臣節旣彰於宣力子道莫大扵揚名俾光孝思爰舉禮命榮褒冢宰寵賁幽靈式是彞章豈爲私渥有煩陳謝深見誠懷

答黃裳請上尊號表

朕以薄徳嗣守丕圖不敢荒寜以宏理道幸屬嵗時丰稔凶冦梟夷風兩不愆禮圓丘而報本雷霆未震舋【許刃切與釁同】太社而服刑斯皆十聖降靈幽贊寡昧百辟葉徳馴致和平永惟宏名實懼虛美卿上稽祖訓下酌羣情陳獻表章請加徽號曁於王公卿士降及耆艾緇黃鹹一乃心各三其請朕甞以宰元化者曲成於物法天道者從欲於人𨿽卹隠泣辜未臻三五之化而樂推欣戴難違億兆之心徳非稱焉讓不獲已勉從所請深愧於懷

與從史詔

勅從史楊幹至省所奏今月七日到潞城縣降雪尺餘兼奏耆老等詣闕請欲立碑並手防通和劉濟本末事宜者具悉卿分朕之憂求人之瘼時降大雪丰年表祥豈惟澤及土田將使物無疵厲休慶斯在慰望良深耆老等逺詣闕庭請立碑記尋已允許當體誠懷以旌政能無至陳讓知卿協比其鄰翼戴爲意陳此手防發於血誠忠懇彌彰嘉嘆不已永言臣節何日忘之想當知悉

與韓臯詔

勅韓臯省所陳賀具悉卿朕自守睿圖毎思寛政慮先禁暴念在措刑李錡負國反常阻兵干紀未勞師旅已就誅夷卿宣力納忠秉心嫉惡逺陳慶賀深見懇誠想宜知悉

與元衡詔

勅元衡卿立身許國竭力匡君人之具瞻予所嘉賴凋殘是卹逺借宣風之能利澤所資暫輟爲霖之用慈和旣敷於兵後信當洽於言前永念忠勤豈忘寤想計卿行邁已到西川涉逺冒寒固甚勞頓勉加綏撫以副朕懷想宜知悉

答李扞等謝許上尊號表

朕自臨萬邦僅經三載位𨿽托於人上化未洽於域中永念眇身敢當大號卿等義深宗室忠盡君親一其情誠三有陳獻迫以人望厭於天心遂抑所懷勉從其請固辭而事非獲巳撫徳而何以堪之再省謝章彌增愓厲

答馮伉請上尊號表

朕統承大寶時屬小康代謀而吳蜀克淸示信而華夷有截斯皆宗社垂祐天地降和非予衝人所能馴致卿上稽十聖之訓下酌萬人之心以爲不讓彊名未傷於體道屈已循物何爽於至公遂抑素懷俯從眾望𨿽鴻名未稱每勞蹐地之心而人欲下從卽爽法天之徳勉依勤請良用愧懷

答長安萬年両縣百姓耆壽等謝許上尊號表

朕每念雍熈慙未及於億兆永言徽號讓已至於二三而文武具寮緇黃庶老懇陳誠欵眀引訓謨開予以天地無私之心起予以聖宗不易之訓以大道者無求於物物尊而不辭至公者非欲其名名立而不讓迫於固然之禮不得已而許之卿等誠至感通義深欣戴再煩陳謝益用愧懷

答元素謝上表

卿用兼文武識合變通輟綱領於中朝授麾幢於外閫吏能足以惠物將略足以董戎人望所歸予心是賴知卿已到本鎭當慰疲人深借撫綏之方以安凋之俗日期報政嵗望成功勉勤所圖用副朕意

答韓臯請上尊號表

銷沴致和幸逄昌運加名建號豈稱眇身而文武具寮獻庶老引古今之明訓陳億兆之懇誠謂徳有所歸謳謌不可以苟讓謂功有所獻徽號不可以固辭遂抑中懷俯從眾望庶增修乎茂實兾克副於鴻名卿發誠自中歸美於上勉依所請彌愧於心

答馮伉謝許上尊號表

朕以身嗣於丕業心𨿽勞於惕厲化未及於雍熈永惟彊名實懼虛美上自一二元老下及億兆人大洽詢謀眀徴典訓增予以巍巍之號感予以顒顒之誠旣迫所懷俯從其請卿義深奉上志切戴君再省謝陳彌增愧惕

與顏證詔

勅顏證戴岌至省所賀及謝王國淸充五嶺監軍具悉卿職在撫綏任兼備禦公勤夙著聞望日彰言念於懷豈忘寤寐乾象昭感壽星垂文與時相膺有道則見顧慙菲徳何以當之卿戎旅事殷宜有監領蓋爲常例煩至謝陳想宜知悉

與從史詔

勅從史省所陳謝追贈亡母並舉薦韋悅具悉卿推誠奉國積慶成家旣彰盡節之忠宜洽流根之澤𨿽祿難逮養巳閟靈於九原而孝在顯親宜旌賢於三徙俾崇封贈以極哀榮韋悅旣有才能又所諳委卿卽發遣令赴闕庭卿之忠誠朕所識察豈待陳露然後知之載覽來章益嘉懇切想宜知悉

與季安詔

勅季安省所陳請具悉卿朕纂承鴻業司牧蒼生僅致小康未臻大化實慙薄徳未稱崇名而華夷兆人內外羣後屢有勤請難於固違卿逺獻表章眀徴典訓納忠於上歸美於君勉從懇誠良用愧悵儲貳者上繼宗祖下貞邦家心豈暫忘事或未暇尙阻來請當體所懷

與髙固詔

勅髙固卿奉國戴君必竭忠節統戎護塞克著勲勞自領藩垣委之心膂忠慤之志久而益彰欽嘆在懷何甞暫忘以卿一從軍旅多在邊陲嵗月積深勤勞滋久所宜出入中外周旋寵光今授卿檢校尙書右僕射禦史大夫兼右羽林軍統軍以端揆之崇兼環衛之帥遂卿望闕之戀表朕念功之心仍賜卿官告卿宜卽赴闕庭想宜知悉

祭故贈婕妤孟氏文

維元和二年歳次丁亥十二月甲寅朔十九日壬申皇帝遣某官某以庶羞之奠致祭於故婕妤之靈曰惟爾和順積中柔明奉上動靜合肅雝之體進退得婉孌之儀選自良家備玆內職修令顏以顧徳蘭幽有香守明節而保身玊潔無玷方資懿範以茂嘉猷彼美有聞於何不淑玆淪逝深用惻傷旣卜日晨爰申奠酹以爾有班氏之明智故贈以婕妤以爾有宓妃之容姿故塟於洛浦魂兮不昧歆此誠懷尙饗【洛浦原在長安界】

季冬薦獻太淸宮詞文

維元和二年歳次丁亥十二月甲寅朔二十六日已卯嗣皇帝臣稽首大聖祖髙上大道金闕天元皇大帝伏以今年司天臺奏正月三日祀上帝於南郊佳气充塞四方溫潤祥風微起廬州申連理樹一株彰義軍節度使進白烏一鄭滑觀察使奏瑞麥五科司天臺奏六月五日夜鎭星見河陽節度使進白雀一荊南節度使申連理樹一本山南西道觀察使申嘉一枚司天臺奏六月十三日夜老人星見河南府申芝艸両莖司天臺奏冬至日佳气充塞瑞雪祁寒者臣嗣承丕圖肅恭寅畏祖宗垂慶佳瑞薦臻防奉禎祥伏深祗惕今時惟律節及季冬仰薦眀誠敬率恆典謹遣攝太尉司徒平章事杜佑薦獻以聞謹詞

與茂昭詔

勅茂昭盧校至省所奏請上尊號及建儲闈賀誅李錡並進馬者具悉卿朕以寡徳祗嗣丕圖𨿽致小康豈稱大號廹於人望遂抑予懷永惟彊名實愧虛受儲貳者上繼宗祖下貞邦家心非蹔忘事或未暇尙阻來請宜體所懷李錡包藏亂心奮發凶徳不勞徵討自就誅夷想卿忠誠倍以爲慰所進馬馴良可尙服禦且閒取其戀主之心足表爲臣之節再三省覽嘉嘆久之想宜知悉

答百寮謝許追逰集宴表

在昔哲王居於人上推其憂樂與眾共之頃屬三凶薦興二載連獲凡百有位鹹一其心誠念嘉謀共致昭防今四表無事三農有年思與羣情同其具慶是宜削苛察之前煦寛裕之新恩仁及下而啟廸歡心澤先奏而導迎和气昨逄多故主憂且使臣勞今致小康上安則宜下樂庶欲解人之慍粗伸推己之恩豈曰殊私煩於陳謝

答李扞謝許逰宴表

朕自禦萬方僅經三載運逄休泰俗漸和平當朝野無虞之時見君臣相遇之樂是故去滋彰之化宏優貸之恩近自宗親下及士庶賜其宴衎遂以優逰蓋以已之所安思與人之共樂𨿽夕惕而若厲毎戒志於無荒賜春逰以發生宜助時而有慶卿等榮崇宗寺恩重本枝省所謝陳彌嘉誠懇

答劉濟詔

勅劉濟省所奏茂昭送卿管內百姓殷進能等七人奏前後事由具悉卿爲國大臣與君同體寡而得眾忠以忘身毎循公而滅私能虛懷以容物與茂昭疆埸【音亦】之事小有違言曲直是非朕已眀辧卿外崇藩翰內贊謨猷念屈已以爲心或難容忍思戴君而是力宜務葉和勉卿寛裕之懷助朕含之化想宜知悉

與柳晟詔

勅柳晟卜英琦至省所奏慶雲並進圖者具悉昌運將開祥符先見發自和气聚爲卿云捧日而五色相宣垂天而萬物咸覩斯爲嘉瑞宜契升平朕方致小康未臻大化受玆方貺祗惕良深卿以誠事君推美奉上獻輪囷於圖畫陳懇欵於表章披閱再三彌增嘉嘆

答薛萃謝授浙東觀察使表

卿久踐吏途累聞能政及居藩鎭尢見忠勤訓導而羣黎向方亷察而列郡承式實嘉乃績每簡予心宜遷雄劇之藩以廣循良之化勉於爲理副朕所懷所謝知

上元日嘆道文

道本無象功成彊名生一气之先爲萬物之母吹煦寒暑陰陽節而嵗功成輔相干坤上下交而生物遂故能阜蕃動植唘廸雍熈邦家保安夷夏咸若今以時殷獻嵗節及上元女道士某等奉爲皇帝焚香行道敬修功徳伏願聲聞紫極丕降休大庇羣生永康四海流光垂慶億萬斯年

畫大羅天尊讚文

道用無窮統之者大聖神化不測感之者至誠非圖像無以示儀刑非供養無以展嚴敬故一念一禮而福隨之畫大羅天尊者奉爲順宗至徳大聖大安孝皇帝忌辰之所造也皇帝祖元之風嗣淸淨之理志在善繼心維孝思申命工人彰施繪事粹容儼若眞相炳焉憑志誠而上通垂景福而下濟詞臣奉詔恭爲讚云眞通之象孝感之心率土瞻仰在天照臨蓄爲精誠發爲圖畫如從大羅應念而下

答朱仕眀賀冊尊號及恩赦表

朕以寡徳嗣承睿圖俯從眾誠勉受鴻稱慶之大者豈在予一人推而廣之宜及爾萬姓爰因受冊之禮遂施作解之恩俾與羣生同斯大慶卿盡忠訓旅推美奉君省玆賀陳深見誠至

祭咸安公主文

維元和三年歳次戊子三月癸未某日皇帝遣某官某以庶羞之奠致祭於故咸安大長公主覩濬毗伽可惇之靈曰惟姑柔明立性溫保身靜修徳容動中防度組【揔五切】紃【詳倫切】之訓旣習於公宮湯沐之封遂開於國邑及禮從出降義重和親承渥澤於三朝播芳猷於九姓逺修好信旣申協比之姻殊俗保和實賴肅雍之徳方憑福履以茂輝榮宜降永年遽歸長夜悲深訃告寵極哀榮爰命使臣往申奠禮故鄕不返烏孫之曲空傳歸路𨿽遙靑冢之魂可復逺陳薄酹庶鑑悲懷嗚呼尙饗

與仕明詔

卿久鎭邊防初膺閫寄式旌勤效俾洽恩榮褒徳念功故進封以示寵忠誠亮節宜因實而錫名旣表新恩亦惟舊典今攺封卿丹陽郡王仍攺名忠亮勉勤乃事以副所懷想宜知悉

與崇文詔

勅崇文段良玭至省所謝亡妻邑號具悉卿有濟時之勲寵居衮職士政承積善之慶列在王官俾洽恩光故加褒贈念梧桐之早落不及夫榮追芣苡之遺芳宜從子貴式崇寵命以賁幽靈省玆謝章良用嘉嘆

祭張敬則文

維元和三年嵗次戊子七月辛巳朔二十七日丁未皇帝遣某官某以淸酌之奠致祭於故鳳翔節度使贈某官張敬則之靈惟爾挺武毅之質負將帥之才名以忠聞位由勤致自膺閫職益茂勲猷葺疲氓威吞黠虜一方膏雨千里長城繼博望之功勞能恢代業傳子房之籌略不墜家聲方誓山河遽捐館舎逝川無捨逺日有時徽績空存書旗常而播美音容不見聴鼙而增思永念忠勤彌深軫悼往陳遣奠庶鑑悲懷嗚呼尙饗

與希朝詔

勅希朝劉忠謹至省所奏沙陀突厥共一千八百七十人並駝馬器械歸投事宜具悉卿以將帥之才鎭華夷之要憂勞爲國忠勇忘家聲動冦戎塵淸封略突厥等向風輸欵率屬來賔𨿽慕我懷柔逺無不至亦因卿威導之使來念其歸投宜有優賜今賜衣服及匹段等自首領已下卿宜等第給付其部落家口等逺經跋渉宜稍安存以勸歸心用副注意

與元衡詔

勅元衡省所奏當管南界外生蠻東淩六部落大鬼主苴春等以所管子弟百姓等二千餘戶請內屬黎州並奏南路蕃界消息者具悉卿以文武之才兼將相之任仁和下布黎庶獲安威恵旁流蠻夷率附勲勤斯著倚賴彌深欽矚之懷豈忘寤寐生蠻部落苴春等久阻聲教遂此歸投願屬黎州請通縣道勉於撫慰以勸將來所奏蕃界事宜具已知悉戎虜𨿽聞防敗封疆不可無虞亦宜隄防用副憂矚

與陸庶詔

勅陸庶省所奏當管新開福建陸路四百餘里者具悉卿望重周行寄分越徼嘉聞素著茂政累彰況勤可使人智能創物廢驚波之路開砥石之途捨舊謀新以夷易險財力不費商旅斯通旣及人動非擾下績用可尙欽嘆良深

答盧防謝賜男從史徳政碑文並移貫屬京兆表

卿男從史爲國重臣自領大藩厥有成績公忠茂著政理殊尢勒石所以表勲賜文所以褒徳惟功是念有善必旌是國舊章非予私渥昨又請移鄕貫願京邑家聲益振臣節逾章𨿽淸望標門崇冠山東之族而丹心戀闕恥爲闗外之人載省懇誠彌深嘉嘆所謝知

與宗儒詔

敇宗儒卿邦家楨幹班列羽儀甞作股肱弼諧無怠及司管籥鎭靜有方欽重之懷寢興不捨春宮之長非賢不居旣簡朕心亦符人望今授卿禮部尙書並賜官誥往除餘慶東都畱守卿宜便與交割卽赴上都想宜知悉

與希朝詔

勅希朝省所奏黨項歸投事具悉卿邊隅寄重閫外事繁威行而軍聲外揚信及而戎心內附動皆展效進必盡忠勞績彌彰倚望尢切黨項拓跋忠敬等頃𨿽爲盜今已經恩懼而歸投情可容恕許其後效以補前非卿宜安存無使疑懼其磨梅部落等尙能繼至亦許自新宜加招諭令知朕意

與韓詔

勅韓任光輔至省所陳請具悉卿文武全略邦家重臣自居大藩厥有成績輯寜百姓嚴整三軍使予無憂惟爾之力省玆章奏懇願朝宗誠嘉深難遂勤請朕以梁宋之地水陸要衝運路咽喉王室藩屏人疲易散非卿之不能安師眾難和非卿之威不能戢今眾方悅附人又知歸鎭撫之間事難暫輟𨿽戀深雙闕積十年而頗勞然倚爲長城捨一日而不可勉卿忠力布朕腹心宜體所懷卽防來表

答杜佑謝男師損除工部郎中表

卿道贊謨猷功成輔弼師損克承訓義雅有令名豈惟賞延兼以能選班行久次頗積功勤郎署稍遷未爲渥澤省玆章奏深見懇誠所謝知

與嚴礪詔

勅嚴礪省所奏進蒼角鷹六聫具悉卿任重列藩寄兼外閫事皆奉上動必竭誠時屬勁秋致玆鷙鳥調習成性進獻及時取其效用之能足表盡忠之節

與韓詔

勅韓卿苦心奉國極慮撫人彼一方於玆十載歷展勤王之效累陳戀闕之誠才以任彰節因事著不加殊寵何表成功夫外擁旌旄爪牙之任重內防臺衮股肱之寄深以爾一心授玆二柄永言倚賴當副誠懷今除卿同中書門下平章事依前宣武軍節度等使余並如故並賜官告往想宜知悉

答王鍔陳讓淮南節度使表

卿自領大藩累彰殊效安百姓表正一方𨿽戀闕誠深然殿邦寄切旣執圭而肆覲宜返斾而勞旋況淮海要衝旌旄重任永言共理已有成功方注意於撫綏何瀝誠而陳讓難允來請宜體所懷

答韓讓同平章事表

致理之道審官爲先以卿有文武之才故授卿以將相之任所冀外爲藩翰張爪牙之威內贊謨猷宣股肱之力僉諧允屬眾望攸歸方注意於安危何執謙而陳讓所進官告今卻賜卿無或再辭卽防來表

畫大羅天尊讚文

唐元和已丑歳四月十四日畫大羅天尊一軀成奉爲睿聖文武皇帝降誕之辰所造惟嵗之春惟月之望誕千年一聖之始降百祥萬壽之初電繞樞而夜明雷出震而時泰皇帝孝敬寅畏憂勤勞謙以謂無疆之休𨿽肇自於元聖莫大之慶思廣被於羣生爰命國工俾陳繪事眞相儼若風穆如疑從大羅感聖而降至誠上通於一徳景福旁濟於萬靈休命耿光自玆無極詞臣承詔恭爲贊曰

大羅天兮髙不測浩無倪兮杳無極中有聖兮無上尊惟徳兮可升聞圖相好兮仰髙眞誠上感兮福下臻俾百祥兮與萬壽配聖日兮而長新

答韓再讓平章事表

將相兼委實難其人非其徳不可謬承當其才不在懇讓朕非虛授卿勿固辭宜防來章卽奉成命巳具前詔當體朕懷

畫元始天尊讚【並序】

元者諸天之先始者萬靈之母混而成一彊以爲名至哉無上尊得以是爲號正月二十有三日徳宗神武孝文皇帝在九仙之月遏八音之日也皇帝教訓業奉眞宗承文祖之貽謀申孝孫之誠敬以謂元始天尊者眞儀不逺隨相而生神用無方應念而至故命設繪素展儀刑五彩彰施七寶嚴飾所以表當寧之瞻仰感在天之聖神通應於希夷集靈祐於蠁【許両切】詞臣承命跪唱讚云

聖何在天上天欲往從之窅無緣命工設色五彩宣忽如眞相見於前聖應聖兮又薦百福兮垂萬年

北齊驃騎大將軍髙敖曺讚【並序奉勅撰】

髙昂字敖曺渤海蓨【他歷切】人也姿體甚異膽力過人累經戰伐皆著功績官至驃騎大將軍儀同三司冀州刺史其勇敢忠壯冠於一時時稱爲名將後竟以攻戰死於王事年四十八贈太尉謚曰忠武贊曰

敖曺之容好配子羽生揚勲烈死謚忠武武不顧身忠不忘主誠哉選士無以貎取

與驃國王雍羌書

勅驃國王雍羌卿性毅勇代濟貞良訓撫師徒鎭寜邦部欽承王化思奉朝章得睦鄰之善謀秉事大之眀義又令愛子逺赴闕庭萬里納忠一心稟命誠信彌著嘉想益深今授卿撿挍太常卿並卿男舒難陀那及元佐摩訶思那等二人亦各授官告往至宜領之此所以表卿勲勤申朕恩禮敬受新命永爲外臣勉令圖以副遐矚今有少信物具如別錄想宜知悉也冬寒卿比平安官吏百姓等並存問之遣書指不多及

與季安詔

勅季安劉淸潭至省所奏貝州宗城縣百姓劉宏爲母病割股充祭事宜具悉卿任重弼諧寄深鎭守勤撫綏之政贊爕理之功至使部人忘身展孝𨿽因心有感誠化我之時風而率下可知足表卿之理行省玆陳奏欽嘆良深

答杜兼謝上河南少尹知府事表

三川封畿實重其任貳職綱紀亦難其人卿素懷噐能累著聲績亞理以眀愼選専領以展長才知已下車當親撫綏佇聞報政用副憂勤所謝知

代忠亮答吐蕃東道節度使論結都離等書【奉勑撰】

大唐四鎭北庭行軍涇原等州節度使撿校工部尙書兼禦史大夫丹陽郡王朱忠亮致書大藩東道節度使論公都監軍使論公麾下專使辱問悚慰良深國家與吐蕃代爲舅甥日修鄰好𨿽曰兩國有同一家至於封疆尢貴和葉忽枉來問稍素誠𨿽有過言敢以告來書云頻見燒艸何使如然者至如時警邊防嵗焚宿艸蓋是毎年常事何忽今日形言況牛馬因風猶出疆以相及艸木延火縱近境而何傷遽懷異端未敢聞命又云去年忽生異見近界築城者且國𨿽通好軍不徹警近邊修緝彼此尋常況城是漢城地非蕃地豈通理何致深疑靜言思之誰生異見頃當報牒彼已息訟今又再言寜無慙徳又云皇天無親有徳卽輔者皇帝君臨萬方迨及四載道光日月徳動乾坤南北東西化無不及若非皇天輔徳明神福仁西域何爲歸誠南蠻何爲慕化風何因大順嵗時何因屢丰則神助天親可眀驗矣彼若無故生疑無端結怨但思小利不務逺圖則咎孽之生不在此永言取笑卻請三思又云漢之臣下頻有叛逆者近以吳蜀小冦暫肆猖狂未及討除尋以殄滅皇威不露妖沴自淸豈假彼蕃逺思傍助忠亮謬防恩渥叨在藩垣恭守邊隅幸鄰封壤縱未能爲漢名將亦不可謂秦無人輒獻直言以袪深惑願推誠信同保始終各勉令圖以求多福嵗暮嚴冬惟所履安勝逺垂恵貺愧佩殊深今因押衙廻亦有少答信具如別紙恕輕尠也不具忠亮敬白

與南詔淸平官書

勅南詔淸平官叚諾突李附覽防何棟尹輔首段谷普李異傍鄭蠻利等段史倚至知異牟尋防逝朕以義重君臣情深軫悼卿等哀慕所切當何可任又知閤勸繼業撫人輸誠奉教蒸黎咸乂封部獲安皆是卿等同竭忠謀佐成休績永言及此嘉慰良深勉終令圖以嗣遐矚今遣諫議大夫兼禦史中丞段平仲持節冊命閤勸想當悉之卿等各有少信物具如別錄至宜領也春寒卿等各得平安好遣書指不多及

答王鍔賀賑卹江淮徳音表

水旱流行江淮艱食朕眀申詔防親遣使臣蠲其逋租賑以公廩爰與利物之利用表憂人之憂庶俾疲民均霑恵澤卿克勤乃職共理爲心省玆賀陳深見誠意

與茂昭詔

勅茂昭盧校至省所陳奏具悉卿翼戴君親出入將相久專戎閫累覲王庭忠勞必竭其智謀誠懇每形於章表近者志在憂國慮及安邊請率精兵親防黠虜朕以卿當管軍鎭寄重事殷實借撫綏用安封部𨿽未允所請而深嘉乃誠今又宻奏恆州具申事體曲盡忠勤之節備知丹赤之心言念再三發於嗟嘆眷重之至並在予懷想宜知悉

與潘孟陽詔

勅孟陽卿夙懷才略早振聲猷歷踐班行累彰績效自守闗輔克舉藩條及蒸黎威行軍鎭永言所任未展其能朕以東川蜀門重鎭承軍後雄壓險中思得忠勤之臣撫此凋殘之俗量才注意無以易卿今授卿劍南東川節度觀察使並賜官告往想宜知悉

答宰相杜佑等賀徳音表

古先聖王托於人上與百姓同其欲與天下共其憂惟推是心可底於道朕臨禦萬國迨玆五年惕厲之懷𨿽勤於夙夜愆伏之猶害於嵗時思革以救災在濟人而損己是用欽刑緩死責巳防貧罷郡國之貢珍省宮廏之煩費延春令而布仁行先南風而解慍阜財庶憑歡心以召和气卿等或匪躬獻替或悉力弼諧唘沃之間已申霖雨之用爕理之際佇見陰陽之和各宜勉之以輔予理所賀知

答宗正卿李詞等賀徳音表

朕統承鴻緒子育蒼生累嵗有秋今春不雨在陰陽之數𨿽有盈虛爲父子之心敢忘惻隠俾除人以蕩嵗災卿等任重宗卿恩連屬籍省玆陳賀深見忠誠

答將軍方元蕩等賀徳音表

朕以時陽舛候春澤愆期思備旱之方無如貶省務動天之徳莫若精誠是以修已防人去煩節用冀答天戒以致時和卿志竭邦家職修軍衛省玆表章深用嘉之所賀知

與回鶻可汗書

皇帝敬問回鶻可汗夏熱想比佳適可汗有雄武之姿英果之略統制諸部君長一方纂承前修繼守舊好故得邑落藩盛士馬精彊連挫西戎永藩中夏況向風之義毎勤於朝聘事大之敬常見於表章動皆由言必合禮朕所以深嘉忠欵遐想風防至於寢興不忘嘆矚勉宏令徳用副誠懷達覧將軍等至省表其馬數共六千五百匹據所到印納馬都二萬匹都計馬價絹五十萬匹緣近嵗以來或有水旱軍國之用不免闕供今數內且方圓支二十五萬匹分付達覧將軍便令歸國仍遣中使送至界首𨿽都數未得盡足然來使且免稽畱貴副所須當悉此意頃者所約馬數蓋欲事可久長何者付絹少則彼意不充納馬多則此力致歉馬數漸廣則欠價漸多以斯商量宜有定約彼此爲便理甚昭然況與可汗禮在往來義存終始親鄰旣通於累代恩好益於往時所以萬里推誠期於一言見信逺思明智固體朕心其東都太原置寺此令人勾當事緣功徳理合精嚴又有彼國師僧不必更勞人撿挍其見撚拓勿施鄔達於等今並放歸所令帝徳將軍安慶雲供養師僧請住外宅又令骨都祿將軍充撿挍功徳使其安立請隨般次放歸本國者並依來奏想宜知悉今賜少物具如別錄內外宰相及判官摩尼師等並各有賜物至宜準數分付內外宰相官吏師僧等並存問之遣書指不多及

與韋丹詔

勅韋丹竇從直至省所陳賀並奏江饒等四州旱損其所欠供軍畱州錢米等並已放免又奏權減俸及修造陂堰並勸課種蒔粟麥等事宜具悉朕頃緣時旱慮害農功𨿽推咎已之心敢望動天之徳而未逾浹日膏澤沛然仰荷休俯增祗惕卿喜深稱慶忠切分憂旣覽賀陳兼詳奏請至如蠲逋以防人隠減俸以濟軍須抑末業而移風務玆菽麥防旱年而歉雨修利陂塘皆合其宜並依所奏非卿公勤奉上仁惻發中則共理之心不能至此再三興嘆一二難申勉於始終以副朕意想宜知悉

與從史詔

敇從史史澣至省所陳謝具悉卿亡父早踐班榮久著偉績永言褒贈自葉典常況卿孝友承家勤勞事國念玆忠節皆稟義方將慰匪莪之心宜流自葉之澤豈爲殊渥頻至謝章

答宰相杜佑等賀徳音表

朕以春發生歳功資始順陽和而布政賑貧乏而勸農載念罪人因除事隨其所利施以爲恩富庶之端實漸於此卿等義惇宗戚誠竭君親省玆賀陳用增嘉嘆

與孫璹詔

敇孫璹劉徳至省所進隴右地圖兼進戰車陣圖車樣及奏陳収復河湟事宜者具悉卿尹玆右輔固乃西疆創制戎車繕修軍實思収故地誓立殊勲載覽陣圖兼詳所奏誠得開邊之略益加報國之心斯謂盡忠彌增注意眷言所至無忘於懷

與李良僅詔

敇李良僅卿久在軍門習知邊事居常恭恪動必忠勤眷乃才良可分憂寄今授卿延州刺史兼安塞軍使並賜官告往延州旣兼軍鎭且雜蕃戎防遏撫綏兩須得所宜勉所任用副朕懷

答京兆府二十四縣耆壽謝賑貸表

朕勤求人隠愼防農功念播植之時必資首種慮懸罄之日多乏見糧將便公私宜從斂散卿等名登庶老業守先疇各勉農人以副朕意所謝知

白氏長慶集卷五十七

欽定四庫全書

白氏長慶集卷五十八

唐白居易撰

奏狀【凡十首】

初授拾遺獻書【元和三年進】

五月八日翰林學士將仕郎守左拾遺臣白居易頓首頓首謹昧死奉書於施扆【音倚】之下臣伏奉前月二十八日恩制除授臣左拾遺前充翰林學士者臣與崔羣同狀陳謝但言忝冒未吐誠今者再黷宸嚴伏惟重賜詳覽臣按六典左右拾遺掌供奉諷諫凡發令舉事有不便於時不合於道者小則上封大則庭諍其選甚重其秩甚卑所以然者抑有由也大凡人之情位髙則惜其位身貴則愛其身惜位則偸合而不言愛身則苟容而不諌此必然之理也故拾遺之置所以卑其秩者使位未足惜身未足愛也所以重其選者使上不忍負恩下不忍負心也夫位未足惜恩不忍負然後能有闕必規有違必諌朝廷得失無不察天下利病無不言此國朝置拾遺之本意也由是而言豈小臣愚劣闇懦所宜居之哉況臣本鄕裏防儒府縣走吏委心泥滓絕望煙霄豈意聖慈擢居近職每宴飫無不先及毎慶賜無不先霑中廏之馬代其勞內廚之膳給其食朝慙夕愓已逾半年塵曠漸深憂愧彌劇未伸微效又擢淸班臣所以授官已來僅將十日食不知味寢不遑安惟思粉身以答殊寵但未獲粉身之所耳今陛下肇建皇極初受鴻名夙夜憂勤以求致理每施一政舉一事無不合於道便於時故天下之心顒顒然日有望於太平也然今後萬一事有不便於時者陛下豈不欲聞之乎萬一政有不合於道者陛下豈不欲革之乎陛下言動之際詔令之間小有遺闕稍闗損益臣必宻陳所見潛獻所聞但在聖心裁防而己臣又職在中禁不同外司欲竭愚合先陳露伏希天鑑深察赤誠無任感恩欲報懇欵屏營之至謹言

論制科人狀

近日內外官除攺及制科人等事宜

右臣伏見內外官近日除攺人心甚警逺近之情不無憂懼喧喧道路異口同音皆云制舉人牛僧孺等三人以直言時事恩奨登科被落第人怨謗加誣惑亂中外謂爲狂妄斥而逐之故並出爲闗外官揚於陵以考策敢収直言者故出爲廣府節度韋貫之同所坐故出爲果州刺史裴垍以覆策又不退直言者故免內職除戶部侍郎王涯同所坐出爲虢州司馬盧坦以數事舉爲人所惡因其彈奏小誤得以爲名故黜爲左庶子王播同之亦停知雜臣伏以裴垍王涯盧坦韋貫之等皆公忠正直內外咸知所宜授以要權致之近地故比來眾情私相謂曰此數人者皆人之望也若數人進則必君子之道長若數人退則必小人之道行欲卜時事之否臧在數人之進退也則數人者自陛下嗣位已來並防奬用或任之耳目或委以腹心天下人情日望致理今忽一旦悉疏棄之或降於散班或斥於逺郡設令有過猶可優容況且無瑕豈宜黜退所以前月以來上自朝廷下至衢路眾心洶洶驚懼不安直道者疚心直言者杜口不審陛下得知之否凡此除攺傳者紛然皆云裴垍等不能委曲順時或以正直忤物爲人之所媒孽本非聖意罪之不審陛下得聞之否臣未知此說虛實但獻所聞所聞皆虛陛下得不眀辧之乎所聞皆實陛下得不深慮之乎虛之與實皆恐陛下要知臣若不言誰當言者臣今言出身戮亦所甘心何者臣之命至輕朝廷之事至大故也臣又聞君聖則臣忠上明則下直故堯之聖也天下已太平矣尙求誹謗以廣聡明漢文之眀也海內已理矣賈誼猶比之倒懸可謂痛哭二君皆容納之所以得稱聖眀也今陛下眀下詔令徴求直言反以爲罪此臣所以未諭也陛下視今日之理何如堯與漢文之時乎若以爲及之則誹謗痛哭尙含容而納之況徴之直言索之極諌乎若以爲未及則僧孺等之言固宜然也陛下縱未能推而行之又何忍罪而斥之乎此臣所以爲陛下流涕而痛惜也徳宗皇帝初卽位年亦徴天下直言極諌之士親自臨試問以天旱穆質對云兩漢故事三公當免卜式著議宏羊可烹此皆指言當時在權位而有恩寵者徳宗深嘉之自第四等拔爲第三等自畿尉擢爲左補闕書之國史以示子孫今僧孺等對策之中切直指陳之言亦未過於穆質而遽斥之臣恐非嗣祖宗承耿光之道也書諸史策後嗣何觀焉陛下得不再三省之乎臣昨在院與裴垍王涯等覆策之時日奉宣令臣等精意考覆臣上不敢負恩下不忍負心惟秉至公以爲取捨𨿽有讐怨不敢棄之𨿽有親故不敢避之惟求直言以副聖意故皇甫湜𨿽是王涯外甥以其言直合収涯亦不敢以私嫌自避當時有狀具以陳奏不意羣心嗷嗷搆成禍端聖心以此察之則或可悟矣儻陛下察臣肝膽知臣精誠以臣此言可以聴采則乞俯回聖覽特示寛恩僧孺等準任例與官裴垍等依舊職奨用使內外人意歡然再安若以臣此言理非允當以臣覆策事涉乖宜則臣等見在四人亦宜各加黜責豈可六人同事惟罪兩人𨿽聖造優容且過朝夕在臣懼惕豈可苟安敢不自陳以待罪戾臣今職爲學士官是拾遺日艸詔書月請諌紙臣若黙默惜身不言豈惟上孤聖恩實亦下負神道所以宻緘手防潛吐血誠苟合天心𨿽死無恨無任憂懼激切之至

論於頔裴均狀

於頔裴均欲入朝事宜

右臣聞諸道路皆云於頔裴均累有進奉並請入朝伏聞聖恩已似允許臣側聽時議內酌事情爲陛下謀恐非穩便晝夜思慮不敢不言伏見貞元以來天下節將握兵守土少肯入朝自陛下刑服三凶威加四海是得諸道節度使三二年來朝廷追則追替則替奔走道路懼承命之不暇斯則聖徳皇威大被於四方矣夫謀宜可久事貴得中當難制之時則貴欲令其朝覲及可制之日則不必使之盡來何則安眾心収眾望在調馭之得其宜也臣伏見近日節度使或替或追稍似煩數今又許於頔等入奏或慮便畱在朝臣細思之有三不可何者竊見外使入奏不問賢愚皆欲仰希聖恩傍結權貴上須進奉下須人事莫不減削軍府割剝疲人每一入朝甚於兩稅又聞於頔裴均等數有進奉若又許來荊襄之人必重困於剝削矣奪軍府疲人之不足奉君上權貴之有餘伏料聖心知之深所不忍此不可一也臣又竊聞時議云近日諸道節度使或以進奉希防或以貨賄藩身謂恩澤可圖謂權位可取以入覲爲請以戀闕爲名須來卽來須住卽住要重位卽得重位要大權卽得大權進退周旋無求不得天下節度使盡萌此心不審聖聰聞此議否今於頔等以入覲爲請若又許之豈非須來卽來乎旣來必以戀闕爲名若又許之豈非須住卽住乎則重位自然合加況必求之乎大權不得不與況必圖之乎重位大權人誰不愛於頔旣得則茂昭求之臣聞茂昭又欲入朝已謀行計茂昭亦宰相也亦國親也若引於頔爲例獨不可乎若盡與之則陛下重位大權是以人情假人也授之可乎若獨與彼不與此則忿爭怨望之端自此而作今幸門已開矣速杜之又令於頔等開之臣必恐聖心有時而悔矣其不可二也臣又竊見自古及今君臣之際權太重則下不得所勢太逼則上不甚安今於頔任兼將相來則總朝廷之權家通國親入則連戚裏之勢勢親則疎者不敢諌權重則羣下不敢言臣慮於頔未來之間內外迎附之者其勢已赫赫炎炎矣況其巳來乎臣於頔未到之間內外合言者已不敢言矣況其已到乎脫或至此陛下有術以制馭之耶若用術制之不如不制之安也若又無術將如之何且於頔身是大臣子爲駙馬性靈事迹陛下素諳一朝到來權兼內外若防以規制則必失君臣之心若縱其作爲則必敗朝廷之度進退思慮貽聖憂其不可三也凡此三不可事實不細伏乞聖覽再三思之今臣所言皆君臣之宻機安危之大計伏望祕藏此狀不令左右得知況臣以疏議親以賤論貴語多不便動有悔尢言出身危非不知耳但以職居近宻身被恩榮苟有聞知卽合陳露倘言而得罪亦臣所甘心若默而負恩則臣所不忍伏希聖鑑俯察愚誠謹具奏聞謹奏

論和糴狀

今年和糴折糴利害事宜

右臣伏見有司以今年丰熟請令畿內及諸處和糴令収賤谷以利農人以臣所觀有害無利何者凡曰和糴則官出錢人出谷両和商量然後交易也比來和糴事或不然但令府縣散配戶人促立程限嚴加徴催苟有稽遅則被追捉迫蹙鞭撻甚於稅賦號爲和糴其實害人倘依前而行臣故曰有害無利也今若有司出錢開塲自糴比於時價稍有優饒利之誘人人必情願且本請和糴以圖利人人若有利自然願來利害之間可以此辯今若除前之行此之便是眞得和糴利人之道也二端取捨伏惟聖防裁之必不得巳則不如折糴折糴者折靑苖稅錢使納斛斗免令賤糶別納見錢在於農人亦甚爲利況度支比來所支和糴價錢多是雜色匹百姓又須轉賣然後將納稅錢至於給付不免侵偸貨易不免折損所失過本其可知今若量折稅錢使納斛斗旣無賤糶麥粟之費又無轉賣匹段之勞利歸於人美歸於上則折糴之便豈不昭然由是而論則配戶不如開塲和糴不如折糴亦甚眀矣臣久處村閭曾爲和糴之戶親被廹蹙實不堪命臣近爲畿尉曾領和糴之司親自鞭撻所不忍覩臣頃者常欲防此人病聞於天聰疏逺賤微無由上達今幸擢居禁職列在諫官苟有他聞猶合陳獻況備諳此事深知此臣若緘黙隠而不言不惟上孤聖恩實亦內負夙願猶慮愚誠不至聖鑑未回卽望試令左右可親信者一人潛問鄕村百姓和糴之與折糴孰利而孰害乎則知臣言不敢苟耳或慮陛下以敇命已下難於移攺以臣所見事有不然夫聖人之舉事也惟務便人惟求利物若損益將半則不必遷移若利害相懸則事須追攺不獨於此其他亦然伏望宸審賜詳察謹具奏聞謹奏

論太原事狀【三件】

嚴綬輔光

右嚴綬輔光太原事迹其間不可逺近具知臣前日對時巳仔細靣奏今奉宣輔光已替嚴綬續追此皆聖鑑至眀左右不能惑聽合於公議防自宸內外人心甚爲愜當其嚴綬早須與替不可更遲緣與輔光久相交結軍中補署職掌比來盡由輔光今見別除監軍小人乍失依托或恐嚴綬相黨曲爲妄陳軍情事宜之間須過防慮伏望聖恩速令貞亮赴本道便許嚴綬入朝

貞亮

右貞亮原是舊人曽任重職陛下以太原事使替輔光然臣伏聞貞亮先充汴州監軍日自置親兵數千又任三川都監日專殺李康兩節度使事迹深爲不可爲性自用所在專權若貞亮處事依前卽太原卻受其𨿽將追攺難以成功其貞亮發赴本道之時須以承前事切加約束令其戒懼此事至要伏惟聖心不忘

範希朝

右希朝前在振武威令大行至今蕃戎望風畏伏況又勤儉信實所在士卒歸心今若太原要人無出希朝之右伏恐聖意慮其有年臣又訪聞希朝筋力猶堪駈使但且令鎭撫必愜軍情待其一二年間威制成立然後擇能者則必易守成規則𨿽老年事須且用其靈武比太原𨿽小亦是要鎭如納臣愚見伏便須擇人與希朝相代謹具奏聞

奏請加徳音中節目【二件】

緣今時旱請更減放江淮旱損州縣百姓今年租稅

右伏以聖心憂軫重降徳音欲令實及人無如減放租稅昨正月中所降徳音量放去年錢米伏聞所放數內已有納者縱未納者多是逃亡假令不放亦徴不得況旱損州縣至多所放錢米至少百姓未經丰熟又納今年稅租疲乏之中重此徴迫人力困苦莫甚於斯卻是今年伏望聖恩更與宰臣及有司商量江淮先旱損用作分數更量放今年租稅當疲困之際降惻隠之恩感動人情無出於此敢竭愚見以副聖心

請防放後宮內人

右伏見大歷已來四十餘嵗宮中人數稍久漸多伏慮駈使之餘其數猶廣上則虛給衣食有供億縻費之煩下則離隔親族有幽閉怨曠之苦事宜省費物貴遂情頃者已防聖恩量有揀放聞諸道路所出不多臣伏見自太宗宗已來每遇災旱多有防放書在國史天下稱之伏望聖慈再加處分則盛明之徳可動天心感悅之情必致和气光垂史冊美繼祖宗貞觀開元之風復見於今日矣非小臣愚懇不能發此言非陛下英眀不能行此事如防允許便請於徳音中次苐處分謹具奏聞伏待聖防謹奏

論於頔所進歌舞人事宜狀

右臣三五日來聞於時議云前件所進者並是於頔愛妾被普寜公主闇欲選進今於頔所進事非獲已者臣未知此說虛之與實再三思之皆爲不可何則於頔自入朝來陛下待之深得其所存其大體故加寵位知其性惡故不與威權中外人情以爲至當在於於頔亦自甘心今因普寜奪其愛妾眾人旣有流議於頔得以爲詞臣此事不益聖徳在臣愚見豈敢不言伏見陛下數月以來分別邪正所有制防所有處置無不合扵公論無不愜於人情惟此一事實乖時體闗於損益臣實惜之今道路云云皆有此說是於頔自進亦恐外人不知去就之間恐須卻賜於頔內足以辧眀聖意外足以止息浮詞又令於頔有所感戴臣所聞所見如此伏恐陛下要知輒敢宻陳庶裨萬一謹具奏聞謹奏

論魏徴舊宅狀

李師道奏請出私財収贖魏徴舊宅事宜

右今日守謙宣令撰與師道詔所請収贖魏徴宅還與其子甚合朕心允依來奏者臣伏以魏徴是太宗朝宰相盡忠輔佐以致太平在於子孫合加優防今緣子孫窮賤舊宅典賣與人師道請出私財収贖卻還其後嗣事闗激勸合出朝廷師道何人輒掠此美依宣便許臣分非宜況魏徴宅內舊堂本是宮中小殿太宗特賜以表殊恩旣又與諸家不同尢不宜使師道與贖計其典賣其價非多伏望眀勅有司特以官錢収贖使還後嗣以勸忠臣則事出皇恩美歸聖徳臣苟有所見不敢不陳其與師道詔未敢依宣便撰伏待聖防謹具奏聞謹奏

論王鍔欲除官事宜狀

右臣竊有所聞云王鍔見欲除平章事未知何故有此商量臣伏以宰相者人臣極位天下具瞻非有淸望大功不合輕授王鍔旣非淸望又無大功若加此官深爲不可昨日裴均除平章事內外之議早已紛然今王鍔若除則如王鍔之軰皆生兾望之心矣若盡與則典章大壊又未感恩若不與則薄有殊或生怨望幸門一啟無可柰何臣又聞王鍔在鎭日不防凋殘惟務差稅淮南百姓日夜無憀五年誅求百計侵削錢物旣足部領入朝號爲羨余親自進奉凡有耳者無不知之今若授同平章事臣恐四方聞之皆謂陛下得王鍔進奉而與宰相也臣又恐諸道節度使今日已後皆割剝生人營求宰相私相謂曰誰不如王鍔邪故臣以爲深不可也其王鍔歸鎭與在朝伏望並不除宰相臣尙未知所聞信否貴欲先事而言或恐萬一已行卽言之無及伏惟聖鑑俯察愚衷謹具奏聞謹奏

論裴均進奉銀器狀

右臣伏聞向外傳說云裴均前月二十六日於銀臺進奉前件銀器𨿽未審知虛實然而物議喧然旣有所聞不敢不奏伏以陛下昨因時旱念及疲人特降徳音停罷進奉天意如感雨澤應期巷舞途歌咸呼萬嵗伏自徳音降後天下顒望遵行未經旬月之間裴均便先進奉若誠有此事深損聖徳臣或慮有人云裴均所進銀器發在徳音之前遂勸聖恩不妨収納以臣所見事固不然臣聞眾議皆云裴均性本貪殘動多邪巧毎假進奉廣有誅求料其深心不願停罷必恐卽日修表倍程進來欲試朝廷甞其可否何者前月三日降徳音準諸道進奏院報事例不過四五日卽裴均合知至二十六日進物方到以此詳察足見姦情今若便容果落邪計況一處如此則逺近皆知臣恐諸道依前從此不守法度則是陛下明降制防又自棄之何以制馭四方何以取信天下臣反覆思慮深爲陛下惜之伏惟徳音節文除四節及防條外有違越進奉者其物送納左藏庫仍委禦史臺具名聞奏若此事果實則禦史臺必準制彈奏諫官必諌宰相必論天下知之何俾聖政以臣所見伏望眀宣云裴均所進銀器𨿽在徳音之前恐四方不知宜送左藏庫収納如此則海內悅服天下歡心事出宸衷美歸聖徳又免至禦史諌官奏論之然後有防置在於事體深以爲宜伏願聖心速賜裁防謹具奏聞謹奏

白氏長慶集卷五十八

欽定四庫全書

白氏長慶集卷五十九

唐白居易撰

奏狀二【凡二十四首】

論孫璹【神六切】張奉國狀

孫璹

右伏以鳳翔右輔之地控壓隴蜀又近國門最爲重鎭承前以來多擇有功勲徳望者爲之節度使昨者孫璹忽除此官臣緣素未諳知不敢輕議可否及制下之後甚不愜人心孫璹𨿽久從軍不聞有大功效自居禁衛亦無可稱至於姓名眾未知有縱有才略堪任將帥猶宜且試於小鎭不合便授此重藩豈惟公議之間以爲過當亦恐同類之內皆生幸心況今聖政日明朝綱日舉每命一官一職人皆側耳聽之則除授之間深宜重愼今孫璹已受成命未可遽又攺移待到鳳翔觀其可否以後不可不審伏恐聖聰要知

張奉國

右奉國當徐州用兵之時巳有殊效及李錡作亂之日又立大功忠節赤誠海內推服近來將校少有比倫已蒙聖恩授金吾大將軍以示奬勸以臣所見更宜與一方鎭以感動天下忠臣之志以摧攝天下姦臣之心何者奉國之事無人不知方鎭之榮無人不愛若奉國更得節度使天下聞知人皆爲貪寵榮誰不爭效忠順萬一若一方有事一帥負恩則麾下偏禆競爲奉國亂臣賊子不敢不息一則明勸忠貞二則闇銷禍亂聖人機柄正在於斯今奉國聞已有年亦宜速用事不可失臣深惜之然以奉國未曾爲理人官恐未可便授大鎭若近邊次節度有要替處與奉國最爲得宜謹具奏聞謹奏

奏所聞狀

向外所聞事宜

右伏見六七日來向外傳說皆云有進防令宣與諸道進奏院自今已後應有進奉並不用申報禦史臺如有人勘問便仰錄名奏來者內外相傳不無驚怪臣伏料此事多是虛傳且有此聞不敢不奏伏惟徳音除四節外非時進奉一切並停如有違越仰禦史臺察訪聞奏今若不許報臺不許勘問卽是許進奉而廢徳音也伏以陛下憂人思理髮自深誠徳音中停罷進奉最是大節昨者裴均所進銀器發在徳音之前猶慮四方不知將謂容有違越特令送出外庫宣報所司逺近傳呼聞於道路此則不獨人心欣躍感動四方實亦國史光明垂示百代今未逾數月忽有此消息賀徳音之使未絕於道途許進奉之聲已聞於內外此眾情所以驚愕而不測也臣訪昨聞又無明勅伏料聖意必無此處分但恐傳宣之際或致疑誤遂令內外有此流傳實恐旬月之間散報諸道虧損聖政無甚於斯若此果虛卽望宣示內外令知聖防使息虛聲伏願宸衷速有處分謹具奏聞謹奏

奏閿【無分切】鄕禁囚狀

虢州閿鄕湖城等縣禁囚事宜

右伏聞前件縣獄中有囚數十人並積年禁系其妻兒皆乞於道路以供獄糧其中有身禁多年妻已攺嫁者身死獄中取其男收禁者云是度支轉運下囚禁在縣獄欠負官物無可塡陪一禁其身𨿽死不放前後兩遇恩赦今春又降徳音皆云赦文不該至今依舊囚禁臣伏以罪坐之刑無重於死故殺人者罪止於死坐贓者身死不徴今前件囚等欠負官錢誠合塡納然以貧窮孤獨惟各一身債無納期禁無休日至使夫見在而妻嫁父已亡而子囚自古罪人未聞此苦行路見者皆爲痛傷況今陛下愛人之心過於父母豈容在下有此窮人古者一婦懷寃三年大旱一夫結憤五月降霜以類言之臣恐此囚等憂怨之气必能傷陛下陰陽之和也其囚等人數及所欠官物並赦文不該事由臣卽未知委細伏望與宰相商量兼令本司具事由分析聞奏如或是實禁系不虛伏乞特降聖慈發使一時放免一則使縲囚獲宥生死皆知感恩二則明天聽及卑逺近自無寃滯事闗聖政不敢不言臣兼恐度支鹽鐵使下諸州縣禁囚更有如此者伏望便令續條疏其事奏上

論承璀【取猥切】職名狀

承璀充諸軍行營招討處置使

右緣承璀職名自昨日來臣與李絳等已頻論奏又奉宣令依前定者臣實深知不可豈敢順防便休伏望聖慈更賜詳察臣伏以國家故事每有徵伐專委將帥以責成功近年以來漸失舊制始加中使命爲都監頃者韓全義討淮西之時以賈良國爲都監近日髙崇文討劉辟之時以劉貞亮爲都監此皆權宜且爲近例然則興王者之師徴天下之兵自古及今未有令中使專統領者今神防軍旣不置行營節度使卽承璀便是制將又充諸軍招討處置使卽承璀便是都統豈有制將都統而使中使兼之臣恐四方聞之必輕朝廷四夷聞之必笑中國王承宗聞之必增其气國史記之後嗣觀之陛下忍令後代相傳云以中官爲制將都統自陛下始伏乞聖慮以此思之臣又兼恐劉濟茂昭及希朝從史乃至諸道將校皆恥受承璀指麾心旣不齊功何由立此是資承宗之計而挫諸將之勢也伏乞聖慮又以此思之臣伏以陛下自春宮以來則曾驅使承璀歳月旣久恩澤遂深望陛下念其勤勞貴之可也陛下憐其忠赤富之可也至於軍國權柄動闗於治亂朝廷制度出自於祖宗陛下寧忍徇下之情而自隳法制從人之欲而自損聖明何不思於一時之間而取笑於萬代之後今臣忘身命瀝肝膽爲陛下痛言者非不知逆耳非不知危身但以螻蟻之命至輕社稷之計至重伏乞聖慮又以此思之陛下必不得已事須用之卽望攺爲都監且徇舊例𨿽威權尙重而制度稍存天下聞之不甚驚聽如蒙允許伏望速宣與中書攺爲諸軍都監臣不勝憂迫懇切彷徨之至

論元稹第三狀

監察禦史元稹貶江陵府士曹參軍

右伏緣元稹左降事宜昨李絳崔羣等再已奏聞至今未蒙宣報伏恐愚誠未懇聖慮未回臣更細思事有不可所以塵黷至於再三臣內察事情外聽眾議元稹左降不可者三何者元稹守官正直人所共知自授禦史巳來舉奏不避權勢只如奏李公佐等之事多是朝廷親情人誰無私因以挾恨或假公議將報私嫌遂使誣謗之聲上聞天聽臣恐元稹左降已後凡在位者每欲舉事先以元稹爲戒無人肯爲陛下當官執法無人肯爲陛下嫉惡繩愆內外權貴親黨縱橫有大過大罪者必相容隱而已陛下從此無由得知其不可者一也昨者元稹所追勘房式之事心𨿽奉公事稍過當旣從重罰足以懲違況經謝恩旋又左降𨿽引前事以爲責詞然外議諠諠皆以爲元稹與中使劉士元爭防自此得罪至於爭防事理已具前狀奏陳況聞劉士元蹋破驛門奪將鞍馬仍索弓箭嚇辱朝官承前已來未有此事今中官有罪未見處置禦史無過卻先貶官逺近聞知實損聖徳臣恐從今已後中官出使縱暴益甚朝官受辱必不敢言縱有被淩辱毆打者亦以元稹爲戒但吞聲而巳陛下從此無由得聞其不可者二也臣又訪聞元稹自去年以來舉奏嚴礪在東川日枉法收沒平人資產八十餘家又奏王紹違法給劵令監軍神柩及家口入驛又奏裴玢【卑民切】違勅防徴百姓艸又奏韓臯使軍將封杖打殺縣令如此之事前後甚多屬朝廷法行悉有懲罰計天下方鎭皆怒元稹守官今貶爲江陵判司卽是送與方鎭從此方鎭報怨朝廷何由得知臣聞徳宗時有崔善貞宻告李錡必反徳宗不信送與李錡李錡大怒遂掘坑縱火燒殺崔善貞未數年李錡果反至今天下爲之痛心臣恐元稹左降後方鎭有過無人敢言皆欲惜身永以元稹爲戒如此則天下有不軌不法之事陛下無由得知此其不可者三也若無此三不可假如朝廷誤左降一禦史蓋是小事臣何敢煩黷聖聽至於再三乎誠以所損者微所闗者大以此思慮敢不極言陛下若以臣此言爲忠又未能別有處置必不得已則伏望且令追制攺與一京師閒官免令元稹卻事方鎭此乃上禆聖政下愜人情伏望細察事情斷在聖意謹具奏聞謹奏

請罷兵第二狀【五月十日進】

請罷恆州兵事宜

右緣討伐恆州事宜前者已具奏聞此事至大至切臣不合一奏便休伏願聖聰再賜詳省臣伏以河北事體本不合用兵旣已用兵亦希萬一所以人意或望成功今看事勢保必無望何者陛下本用兵之初第一倚望承璀第二準擬希朝茂昭今承璀自去以來未敢苦戰已喪大將先挫軍威至今與從史兩軍入賊界下營未得從史𨿽經接戰與賊勝負略均況奏報之間又事恐非實遷延進退貴引日時不惟意在逗𨖻兼是力難支敵希朝茂昭數月以來方入賊界據所奏到賊新市城一鎭便過不得又奏深澤縣今卻被賊打破則其進討之勢想亦可知劉濟親領全軍分圍樂壽又奏賊城堅守卒不易攻師道季安元不可保今防情狀似相計防各收一縣便不進軍如此事由陛下具見據其去就豈有成功未審聖心何如更有所望以臣愚見速須罷兵若又遲疑其害有四可爲陛下痛惜者二可爲陛下深憂者二何則若果有成功卽不論用度多少旣的知不可卽不合虛費貲糧悟而後行事亦非晚今遲校一日有一日之費更延旬月所費滋多終須罷兵何如早罷臣伏見陛下比來愛人省用發自深心至於聖躬每事節儉今以府庫錢帛百姓脂膏資助河北諸侯轉令富貴彊大臣每念此不勝憤嘆此其爲陛下痛惜者一也臣伏恐河北諸將見吳少陽已受制命必引事例輕重同詞請雪承宗若章表繼來卽議無不許請而後捨模樣可知轉令承宗膠固同類如此則與奪皆由鄰道恩信不出朝廷實恐威權盡歸河北臣每念此實所疚心此其爲陛下痛惜者二也今天時已熱兵气相蒸至於饑渴疲勞疫疾暴露衣甲暑濕弓箭瘡痍上有赤日前有白刃驅以就戰人何以堪縱不惜身亦難忍苦況神防官健又最烏雜以城市之人例皆不慣如此忽思生路或有奔逃一人若逃百人相扇一軍若散諸軍必揺事忽至此悔將何及此其爲陛下深憂者一也臣伏聞回鶻吐蕃皆有細作中國之事小大盡知今聚天下之兵惟討承宗一賊自冬及夏都未立功則兵力之彊弱資費之多少豈宜使西戎北虜一一知之忽見利生心承虛入寇以今日之勢力可能救其首尾哉兵連禍生何事不有萬一及此實闗安危臣每思之憂入骨髓此其爲陛下深憂者二也伏帷詳臣此狀察臣此心審賜裁量速有處分如此則是陛下社稷宗廟之福不獨天下幸甚謹具奏聞

請罷兵第三狀【六月十五日進】

請罷恆州兵馬事宜

右臣所請罷兵前後已頻陳奏今日事勢又更不同比來日月漸深憂惶轉甚若不極慮若不切言是臣懼罪惜身上負陛下伏希聖鑑憐察血誠知臣心如此更詳此狀臣伏以行營近日事體陛下一一具知師道令收棣州至今竟未奉詔至於表章詞意近者亦甚乖宜季安等心元不可測與賊計防各收一空縣而已相顧拱手便休聞昨者澤潞潰散健兒其間有入魏博卻投邢州者季安追捉並按軍令昨所與詔都不稟承據此情狀略無形迹但恐今日以後此輩無不辦爲又比來所望有功只在南北兩道今師道希朝等屯軍向欲半年過新市一鎭未得茂昭又稱兵少特地方請加兵則南道勢力今亦可見北道承璀竟未立功元陽新到邢州又奏兵數至少請諸軍兵馬議不可抽假使承璀等竭力盡忠終恐不副聖意據此事勢萬無成功陛下猶未罷兵不知更有何所待臣伏恐劉濟近日情似盡忠今忽罷兵慮傷其意以臣所見理固不然劉濟大姦過於羣輩外𨿽似順中不可知有功無功進退獲利初聞罷討或可有詞見雪恆州必私懷喜何則於承宗本末之勢同也假令劉濟實忠實藎陛下難阻其心猶須計量重輕捨小圗大豈緣劉濟一人惆悵而不顧天下逺圗況今事情又不至此伏望聖意斷之不疑臣昨日以軍久無功時又漸熱人不堪命慮有奔逃前狀之中已具陳奏今果聞神策所管徐泗鄭滑兩道兵馬各有言語似少不安臣自聞之不勝憂切一軍若不寧貼必扇諸軍之心自此動揺何慮不有事忽至於此者則陛下求不罷討得乎一種罷兵何如早罷必待事不得已然後罷之只使陛下威權轉銷天下模樣更惡如此事勢皆在目前只合逆防不合追悔今盧從史已歸罪左降王承宗又乞雪表來元陽方再整本軍劉濟且引兵欲進因此事勢正可罷兵赦旣有名罷猶有勢若又此時不罷臣實不測聖心臣伏料陛下去年初銳意用兵之時必謂討承宗如討劉辟李錡兵合之後坐見誅擒豈料遷延經年如此然則始謀必尅猶不可知後事轉難更何所望至於竭府庫以富河北諸將虛中國以使戎狄生心可爲深憂可爲痛惜已具前奏不敢再陳況今日已前所惜者威權財用今日已後所憂者治亂安危國家有天下二百年陛下承宗社十一葉豈得以小忿而忘國家大計豈得以小恥而忘宗社逺圗伏願聖心以此爲慮臣前後巳獻三狀不啻千言詞旣繁多語亦懇切陛下若以臣所見非是所言非忠況又塵黷不休臣卽合便得罪若以臣所見爲是所言爲忠則陛下何忍知是不從知忠不納不然則臣合得罪不然則陛下罷兵伏望讀臣此狀一二十徧斷其可否速賜處分臣不勝負憂待罪懇迫兢惶之至謹奏

論嚴綬狀

奉宣令依中書狀撰制除嚴綬江陵節度使

右臣伏以趙宗儒眾稱淸介有恆嚴綬眾稱怯懦無恥二人臧否優劣相懸宗儒自到江陵𨿽無殊政亦聞淸淨境內頗安縱要攺移卽合便擇勝宗儒者且嚴綬在太原之事聖聰備聞天下之人以爲談柄陛下罷其節制追赴朝廷至今人情以爲至當今忽再用又替宗儒臣恐制書下後無不驚嘆兼邪人得計正人憂疑大乖羣情深損朝政臣前後所奏宣撰制若非甚不可者亦不敢切論今此除授實甚不可伏望聖意更賜裁量其制未敢便撰伏待聖防謹奏

論孟元陽狀

奉宣令依中書狀撰制除孟元陽右羽林軍統軍仍封趙國公食邑三千戶

右臣伏以孟元陽激水有功河陽有政自到澤潞戎事頗修但以老年事須與替比諸流輩事迹不同今所除官合加優奬昨者範希朝在太原日昬耄不理人情共知及除統軍眾猶謂屈今元陽事卽不同希朝又除統軍恐似更屈𨿽加封爵悉是虛名況元陽功效忠勤天下有數今以無能者一例除攺無所旌別臣恐今日已後無以勸人以臣所見若攺除金吾大將軍輕重之間實爲得所只如栁惟晨李簡之輩有何功業合比元陽猶居此官動逾年歳伏望聖慈以此裁量其制未敢依中書狀便撰謹具奏聞伏待聖防謹奏

謝官狀

新授將仕郎守左拾遺翰林學士臣白居易新授朝議郎守尙書庫部貟外郎翰林學士云騎尉臣崔羣

右臣等伏奉恩制除前件官今日守謙奉宣進防特加慰諭並賜告身者聖慈曲被寵命猥加俯以拜恩跪而受賜蹈舞離次驚惶失圗伏以郎吏諫官古今所重位當星象職在箴規皆須聞望淸方行實端慤然可以佐彌綸於艸昧能正其詞盡獻納於蒭言必直其節苟輕所選實忝厥官臣等學識庸虛才質愚懦自居近職忝冒已深況超擢榮班慙惶交至初授殊常之寵聞實若驚再思難報之恩感而欲泣惟當奮勵駑鈍補拾闕遺中誓赤誠上酬造俯伏憂愧若無所容無任感恩兢惕之至謹奉狀陳謝以聞謹奏

奏陳情狀【元和五年四月二十六日進】

翰林學士將仕郎守左拾遺臣白居易

右今日守謙奉宣聖防以臣本官合滿欲議攺轉知臣欲有陳露令臣將狀來者臣有情事不敢不言伏希聖慈俯察愚懇臣母多病臣家素貧甘防或虧無以爲養藥餌或闕空致其憂情迫於中言形於口伏以自拾遺授京兆府判司往年院中曾有此例資序相類俸祿稍多儻授此官臣實幸甚則及親之祿稍得優丰荷恩之心不勝感激輒敢塵黷無任兢惶謹具奏陳伏待聖防

謝官狀【元和五年五月六日進】

新授京兆府戶曹參軍翰林學士白居易

右伏奉恩制除臣前件官今日守謙奉宣聖防特加慰諭兼賜告身者俯傴拜恩惕受命戰越局迹驚惶失容蹈舞屏營不知所據臣叨居近職已涉四年自顧庸昧無禆明聖塵忝歳久憂慚日深況於官祿之間豈敢有所選擇但以位卑俸薄家貧親老養闕甘馨之費病乏藥石之資人子之心有所不足昨蒙聖念𨿽許陳情敢望天恩遽從所欲況前件官位望𨿽小俸料稍優臣今得之勝登貴位此皆皇明俯察造曲成念臣爲子之誠賜臣及親之祿臣所以撫心知愧因事吐誠烏鳥私情得盡歡於展養犬馬防力誓效死以酬恩榮幸不止於一身感戴實深於萬品無任荷恩抃躍之至

謝蒙恩賜設狀

右今日守謙奉宣聖防以臣初入院特賜設者臣生長窮賤才質孱防艸野鄙夫風塵走吏豈期聖造選在禁闈煦以天慈賜以禦食臣所以淩兢受命俯伏荷恩心魂不寧手足無措況樽開九醖饌列八珎惠過加籩榮優置醴金罍引滿將王澤而共深玉饌屬厭與聖徳而俱飽終食且嘆捫心自驚戰汗慙惶隕越於下謹奉狀陳謝以聞謹奏

謝恩賜衣服狀

右今日守謙奉宣聖防以臣初入院特賜衣服者臣自入禁司才經旬月未陳薄效累受殊私況前件衣服等獻自逺方降從禦府旣鮮華而駭目亦輕暖而便身臣實何人堪此榮賜臣必擬祕藏篋笥傳示子孫何則顧陋質而懷慙貌非稱服撫防軀而荷寵力不勝衣因物感恩無任愧懼謹奉狀

三月三日謝恩賜曲江宴防狀

右今日伏奉聖恩賜臣等於曲江宴樂並賜茶果者伏以暮春良月上巳嘉辰獲侍宴於內庭又賜歡於曲水蹈舞局地歡呼動天況妓樂選於內坊茶果出於中庫榮降天上寵驚人間臣等謬列近司猥承殊澤捧觴知感終宴懷慙肉食無謀未展涓埃之效素餐有愧難勝醉飽之恩以此兢惶未知所報謹奉狀陳謝以聞謹奏

九月九日謝恩賜宴曲江防狀

右臣今日伏奉進防賜臣等於曲江宴防特加宣慰並賜酒脯等者伏以重陽令節大有丰年賜宴於無事之朝追歡於最勝之地況天廚酒脯禦府管寵賜忽降於寰中慶幸實生於望外仍加慰諭曲被輝華臣等各以凡才同參宻職幸遇休明之日多承飫賜之恩樂感形骸歡容動而成舞澤均艸木秋色變以爲春徒激丹心豈報澤謹奉狀

臘日謝恩賜口蠟狀

右今日蒙恩賜臣等前件口蠟及紅雪澡豆等仍以時寒特加慰問伏以時逢臘節屬祁寒豈意聖慈不忘防賤念嚴凝而加之煦嫗慮皸【規倫切】【之文切】而潤以脂膏喜气動中歡容發外挾纊之恩所勉和則體舒不之澤旣霑感而手舞臣等省躬懷愧因物諭情豈止飲徳縈心惟驚寵賜必擬澡身勵節以答鴻私感躍之誠倍萬恆品謹具奏聞謹奏

中和日謝恩賜尺狀

右今日奉宣賜臣等紅牙銀寸尺各一者伏以中和屆節慶賜申恩當晝夜平分之時頒度量合同之令況以紅牙爲尺白銀爲寸美而有度煥以相宣逮下明忖度之心爲上表裁成之徳慶澤所及歡心畢同臣等塵忝日深寵賜歳至𨿽恩光下濟咫尺之顏不違而屍素內慙分寸之功未效捧受愧畏倍萬恆情謹具奏聞謹奏

謝淸明日賜新火狀

右今日髙品官唐國珎就宅宣防賜臣新火者伏以節過藏煙時當攺火助和气以發滯表皇明以燭幽臣顧以賤防荷玆榮耀就賜而照臨第宅聚觀而光動裏閭降實自天非因楡栁之燧仰之如日空傾葵藿之心徒奉恩輝豈勝欣戴

謝恩賜冰狀

右今日奉宣防賜臣等冰者伏以頒冰之儀朝廷盛典以其非常之物用表特異之恩況春羔之薦時始因風出當夏虫之疑日忽自天來煩暑迎消涼飈隨至受此殊賜臣何以堪欣駭慙惶若無所措但飲之栗栗常傾受命之心捧之兢兢永懷履薄之戒以斯惕厲用答皇慈謹奉狀陳謝以聞

謝賜新曆日狀

右今日蒙恩賜臣等前件新曆日者臣等拜手蹈舞鞠躬捧持開卷受時見履端之有始披文閱處知禦歷之無窮慶賀旣深感戴無極謹奉狀陳謝

謝恩賜茶果等狀

右今日髙品杜文淸宣進防以臣等在院修撰制問賜茶果棃脯等曲蒙聖念特降殊私慰諭未終賜賚旋及臣等慙深曠職寵倍驚心述淸問以修詞言非盡意仰皇慈而受賜力豈勝恩徒激丹誠詎酬造

謝賜設及匹帛狀

右今日髙品劉全節奉宣進防以臣等在院覆策畢特加慰問並賜設及匹帛者臣等職在掌文詔令考策𨿽竭鄙昧猶懼闕遺豈意皇鑑下臨聖慈曲至惠加賜食榮及承筐寵厚縑緗仰難勝於貺恩深醉飽退有愧於素餐徒積慙惶何酬慶賜

社日謝賜酒餅狀

右今日蒙恩賜臣等酒及蒸餅餅等伏以時惟秋社慶屬年丰頒上尊之酒漿賜太官之餅餌旣非舊例特表新恩空荷皇慈豈伸丹慊謹奉狀陳謝

白氏長慶集卷五十九

欽定四庫全書

白氏長慶集卷六十

唐白居易撰

奏狀三【凡七首】

論重考科目人狀

今年吏部應送科目及平判人所試文書等

右臣等奉中書門下牒稱奉進防令臣等重考定聞奏者臣等竊有所見不敢不奏伏以今年吏部科第不置考官惟遣尙書侍郎二人考試吏部事至繁劇考送固難精詳所送文書未免瑕病臣等若苦考覆退者必多韓臯累朝舊臣伏料陛下不能以小事致責臣等又以朝廷所設科目𨿽限文字其間收采兼取人材今吏部只送十人數且非廣其中更重黜落亦恐事體不以臣所見兼請不考已得者不妨儌幸不得者所勝無多貴收人材務存大體伏乞以臣等此狀宣付宰臣重賜裁量伏聽進防【元和十五年十二月十三日重考定科目官將仕郎守尙書祠部員外郎臣白居易等狀奏重考定科目官將仕郎守尙書祠部員外郎上防軍臣李虞仲】

舉人自代狀

中書省朝議郎權知尙書兵部郎中騎都尉楊嗣復

右臣伏準建中元年正月五日勅文武常參官上後三日舉一人自代者伏以前件官有辯政之學有體要之文文可以掌王言學可以待顧問名實相副輩流所推選備侍臣參知制命酌其宜稱誠合在先臣旣諳詳輒舉自代謹具聞薦伏聽勅防【長慶元年正月四日新授朝議郎守尙書主客郎中知制誥臣白居易狀奏】

論重考試進士事宜狀

右臣等伏料自欲重試進士巳來論奏者甚眾伏計煩黷聖聽之外必以爲或親或故同爲黨庇臣今非不知但以避嫌事小隱情責深所以冒犯天威不敢不奏伏希聖鑑試詳臣言伏以陛下慮今年及第進士之中子弟得者僥幸平人落者受屈故令重試重考乃至公至平凡是平人孰不慶幸況臣等才識淺劣謬蒙選充考官自受命以來夙夜惶懼實憂愚昧不副天心敢不盡力竭誠苦考得失其間瑕病纎毫不容猶期再三知臣懇盡然臣等別有愚見上禆聖聰反覆思量輒敢密奏伏準禮部試進士例許用書策兼得通宵得通宵則思慮必周用書防則文字不錯昨重試之日書策不容一字木燭只許兩條迫促驚忙幸皆成就若比禮部所試事校不同𨿽詩賦之間皆有瑕病在與奪之際或可矜量倘陛下垂仁察之心降特逹之命明示瑕病以表無私特全聲名以存大體如此則進士等知非而愧恥其父兄等感激而戴恩至於有司敢不懲革臣等皆蒙寵擢又忝職司實願禆補聖明敢不罄竭肝膽謹具奏聞伏待聖裁謹奏【長慶元年四月十日重考試進士官朝議郎守尙書主客郎中知制誥臣白居易等奏重考試進士官朝散大夫守中書舍人上輕車都尉臣王起】

讓絹狀【長慶元年八月十三日進】

恩賜田布與臣人事絹五百匹

右田布以臣宣慰進防敬命荷恩遂與臣前件絹臣不敢受尋以奏陳昨日中使第五文岑就宅奉宣令臣受取者臣以當時進狀陳謝訖感戴聖恩昨日不敢不謝酌量事理今日不敢不言臣家素貧非不要物但以昨者陛下遣臣宣諭田布不同常例田布今日之事不同諸家何者未報父讐未雪國恥凡人有物猶合助之況取其財有所不忍又昨除田布魏博節度制中誡云一飯之飽必均於士卒一毫之費必用於戈矛今以五百匹絹與臣臣若便受則是有違制命不副天心臣又以凡節將之臣發軍討叛大費𨿽資於公給小用亦借其家財今陛下方欲使田布誓心報讐捐軀殺賊伏料宣諭慰問使者道路相望若奉使之人悉須得物臣恐鎭州賊徒未殄田布財產已空欲救將來乞從臣始此則求田布物者必息而田布感聖渥倍深責其成功必有可望臣食國家之厚祿居陛下之淸官每月俸錢尙慙屍素無名之貨豈合苟求伏願天鑑照臨知臣不是飾讓臣又非不知如此小事不合塵黷尊嚴心實不安不敢不奏其前件絹臣尋已卻還田布伏乞聖慈許臣不敢取仍望宣示田布令知聖恩謹錄奏聞伏待進防

論左降獨孤朗等狀【長慶元年十二月十一日奏】

都官員外郎史館修撰獨孤朗可富州刺史起居舍人溫造可朗州刺史司勲員外郎李肇可灃州刺史刑部員外郎王鎰可郢州刺史

右今日宰相送詞頭左降前件官如前令臣撰詞者臣伏以李景儉因飲酒醉詆忤宰相旣從逺貶已是深文其同飲四人又一例左降臣有所見不敢不陳伏以兩省史館皆是近署聚飲致醉理亦非宜然皆貶官卽恐太重況獨孤朗與李景儉等皆是僚友旦夕往來一飯一飲蓋是常事景儉飲散之後忽然醉發自猶不覺何況他人以此矜量情亦可恕臣又見貞元之末時政嚴急人家不敢歡宴朝士不敢過從眾心無憀以爲不可自陛下臨禦及此二年聖慈寛和天下欣戴臣恐此詔或下眾情不免驚憂兼恐朝廷官寮從此不敢聚防四方諸逺不知事由奔走流傳事體非便伏惟宸鑑更賜裁量免至貶官各令罰俸感恩知失亦足戒懲臣不揆惷愚輒敢塵黷豈不懼罪豈不惜身但緣進不因人出於聖念自忠州刺史累遷中書舍人已涉二年一無禆補夙夜慙惕實不自安前後制勅之間若非甚不可者恐煩聖聽多不備論今者所見若又不奏是圗省事有負皇恩伏希天慈以此詳察知臣所奏不是偶然其獨孤朗等四人出官詞頭臣已封訖未敢撰進伏待聖防

論行營狀【應緣鎭州行營利害事宜謹具如後】

一請專委李光顏東面討逐委裴度四面臨境招諭事

右臣等伏見自幽鎭有事以來詔太原魏博澤潞易定滄州等五道節度各領全軍又徴諸道兵馬計士八十萬四面圍繞已逾半年王師無功賊勢猶盛弓髙已失深州甚危者豈不以兵數太多反難爲用節將太眾則心不齊莫肯率先遞相顧望又以朝廷賞罰近日不行未立功者或先封官已敗衂【女穴切】者不聞得罪旣無懲勸以至遷延若不攺張必無所望今李光顏旣除陳許節度盡領本軍伏請抽諸道勁兵通前約與三四萬人從東速進開弓髙糧路合下博諸軍解深邢重圍與元翼合勢令裴度領太原全軍兼招討舊職四面壓境觀釁而動若乘虛得便卽令同力剪除若戰勝賊窮亦許受降納欵如此則鎭州來攻以分其力招諭以動其心未及誅夷自生變攺況光顏久諳戰陣素有威名裴度爲人忠勇果決加以明懸賞罰使其憂責在身事勢驅之自須死戰若比向前模樣用命百倍相懸破賊責功無出於此況太原興王之地天下勁兵今旣得人足當一面以此計度無如二人

一請抽揀魏博澤潞易定滄州四道兵馬分付光顏事

右伏請詔光顏於前件四道揀選馬步精鋭者每軍各取三四千人並令光顏専統一則借其兵力討襲鎭州二乃每軍抽人不爲不用其餘放去理亦無妨況令守疆亦足展效或聞澤潞魏博兵馬同討淮西之時素諳光顏勤防將士必樂爲用可望成功今光顏得到下博後卽陳許先有八千人昨又發三千人光顏又領鳳翔馬軍一千三百人加以徐泗鄭滑河陽等軍悉皆勁鋭堪用況兼魏博等四道所抽兵馬約有三四萬人盡付光顏足以成事其襄陽陜府東都汝州等道兵馬仍委光顏揀擇可否若不堪用不如放還豈惟虛費資糧兼恐撓敗軍陣今旣只畱東西二師請各置都監一人諸道兵馬監軍伏請一時停罷如此則眾齊令一必有成功

一請勒魏博等四道兵馬卻守本界事

右伏以朝廷本用田布之意以正遇害令報父仇望其感激眾心先立功效今領全師出界供給度支數月已來都不進討非田布固欲如此抑有其由或聞魏博一軍累經優賞兵驕將富莫肯爲用況其軍一月之費計實錢二十七八萬貫今天下百計求取不足充其數月衣糧若且依前將何供給則不如使退守本境自供給衣糧省費之間利害明矣其澤潞易定等𨿽經接戰勝負略均且昭義全軍收臨城一縣不得則其兵力亦可知矣滄州新經敗挫叔良又乏將謀勢不支任必無可望今請魏博等四道各歸本界嚴守封疆如此則不獨減無用之兵亦可以省有限之費就中魏博尢要退軍虛費貲糧最可痛惜者也

一請省行營糧料事

右伏以行營最切者豈不以國用將竭軍費不充更至春夏已來實恐計無所出今若兩道共畱六萬其餘退食本道衣糧卽每月所費僅減其半一月之用可給兩月惟供六萬所費無多旣易支持自然丰足責其死戰敢不盡心臣以爲當今至切無過於此

一請因朱克融授節後速討王庭湊事

右克融庭湊同惡相濟物情事理斷在不疑今朝廷特赦克融新授節鉞縱終助援必恐遲疑當逗畱克融之時是經營庭湊之日遲則心固久則計成三數月間須有次第延引入夏轉難用兵今正是時時不可失以臣等所見謹具如前伏以行營今日事宜眞可謂急危極矣其間變故逺不可知但恐如今救已遲晚若猶可及無出於此何者苟兵數不抽軍費不減食旣不足眾何以安不安之中何事不有伏料陛下覽臣此狀必有二疑一者以臣等悉是儒生不諳兵事縱知誠懇的未信行臣亦以此自疑久未敢奏今旣事切不敢不言若攻戰機宜非臣所習而軍國利害𨿽愚亦知況察羣情兼聽眾議與臣此奏所見多同伏望不以臣等儒生輕而不用也二者伏恐行營事勢奏報不眞皆云賊徒計日合破又陛下以制置旣久難於攺移前事若得其宜卽合旋有成績至今旣無次第安得不務攺圖古人云收之桑楡事猶未晚若因循且過卽救療轉難臣又切有過憂敢不盡吐肝肺實恐軍困不濟更須百計誅求日引月加以至困極今天下諸色錢內每貫巳抽減三百茶鹽估價有司並已增加水陸闗津四方多請率稅不許卽用度交闕盡許則人心無憀自古安危皆系於此伏乞聖慮察而念之不以重難攺移忽於大計也臣等又憂深州久圍救兵不至弓髙新陷糧道未通下博諸軍致於窮地光顏兵少欲入無由外旣救援不來內卽餱糧罄竭各求生路誰向死門無可柰何忽然奔散卽聖心𨿽悔其可及乎其鑑不遙在貞元中韓全義五樓之敗是也伏望陛下詳臣此狀思臣此言若以爲然速賜裁斷臣等受恩日久憂國情深志在懇切言無方便伏望聖鑑俯察愚衷無任感激悃欵之至謹同詣延英門進狀以聞伏聽勅防謹奏【長慶二年正月五日朝散大夫守中書舍人上柱國臣白居易狀奏】

論姚文秀打殺妻狀【長慶二年五月十一日奏】

據刑部及大理寺所斷準律非因鬭爭無事而殺者名爲故殺今姚文秀有事而殺者則非故殺據大理司直崔元式所執準律相爭爲鬭相擊爲毆交鬭致死始名鬭殺今阿王被打狼籍以致於死姚文秀檢驗身上一無損傷則不得名爲相擊阿王當夜已死又何以名爲相爭旣非鬭爭又蓄怨怒卽是故殺者右按律疏云不因爭鬭無事而殺名爲故殺此言事者謂爭鬭之事非該他事今大理刑部所執以姚文秀怒妻有過卽不是無事旣是有事因而毆死則非故殺者此則惟用無事兩字不引爭鬭上文如此是使天下之人皆得因事殺人殺人了卽曰我有事而殺非故殺也如此可乎且天下之人豈有無事而殺人者是明事謂爭鬭之事非他事也又凡言鬭毆死者謂事素非憎嫌偶相爭鬭一毆一擊不意而死如此則非故殺以其本原無殺心今姚文秀怒妻頗深挾恨旣久毆打狼籍當夜便死察其情狀不是偶然此非故殺孰爲故殺若以先因爭罵不是故殺卽如有謀殺人者先引相罵便是交爭一爭之後以物毆殺了則曰我因有事而殺非故殺也又如此可乎設使因爭理猶不可況阿王巳死無以辧明姚文秀自云相爭有何憑據又大理寺所引劉士信及駱全儒等毆殺人事承前寺斷不爲故殺恐與姚文秀事其間情狀不同假如略同何妨誤斷便將作例未足爲憑伏以獄貴察情法須可久若崔元式所議不用大理寺所執得行實恐被毆死者自此長寃故殺者從今得計謹同參酌件錄如前奉

勅姚文秀殺妻罪在十惡若從宥免是長凶愚其律縱有互文在理終須果斷宜依白居易狀委所在決重杖一頓處死

白氏長慶集卷六十

欽定四庫全書

白氏長慶集卷六十一

唐白居易撰

奏狀四【表附凡十七首】

爲宰相賀赦表【長慶元年正月就南郊撰進】

臣某等言伏奉今日制書大赦天下者臣與百執事奉揚宣布與億兆眾蹈舞歡呼自天降和率土同慶臣等誠歡誠抃頓首頓首伏惟皇帝陛下出震禦極建元發號大明升而六合曉一气薫而萬物春肆措刑滌瑕蕩穢凡在圓首納於歡心矧又祗祀天地孝享宗廟蠲減租賦防徴賢良褒徳及先賞功延嗣敬賓養老念舊睦親生人之積盡除有國之頽綱必舉況陛下承二百祀鴻業之重纂十一聖耿光之初始奉嚴禋新開寶歷天下之目專專然觀陛下之動天下之耳顒顒然聽陛下之言斯則陛下出一言不終日必達於朝野舉一事不浹辰必聞於華夷當疲人求安思理之秋是陛下敬始愼防之日苟行一善則可以動人聽而式歌舞況具眾美信足以感人心而致和平康哉可期天下幸甚臣等謬居重位幸屬鴻休慙竊股肱喜深骨髓歡忻悚躍倍萬常情無任鼔舞慶幸之至

爲宰相請上尊號第二表

臣某等言今月二十四日臣等巳陳表章請上尊號愚誠𨿽懇聖鑑未回蹐地局天不勝大願臣等誠惶誠恐頓首頓首臣聞大道者無求於物物尊而不辭至公者非欲其名名生而不讓不讓故與天合徳不辭故率土歸心斯所謂應乎天而順乎人者也伏惟皇帝陛下嗣興一徳統牧萬方致時俗之和平納生靈於富壽金革已偃銷七十載之厲階玉燭方調啟一千年之聖運天人合應書軌混同而鴻名未加盛典猶缺華夷失望史策無光此誠君上之謙然亦臣下之罪也今臣所以上稽天意下酌人情再黷皇明重陳丹慊臣謹按書曰思作睿睿作聖又曰乃聖乃神乃武乃文經曰明王以孝治天下凡此五者歷觀列辟𨿽甚盛徳莫能兼之伏以陛下自卽大位及此二年無巾車汗馬之勞而坐平鎭冀無亡弓遺鏃之費而立定幽燕仁和一薫獷【亡猛切】驁盡化可不謂睿文乎削平天下震耀八荒北虜求婚以稟命西戎乞盟而納欵威靈四及奔走來賓可不謂神武乎陛下以萬乘之尊四海之富供養長樂道光化成推而置之可塞天地可不謂孝徳乎故臣等敢冒死稽首上尊號曰睿文神武孝徳伏惟陛下略防謙之小節祖宗之大猷惟十一聖在天豈忘繼其志以億兆人爲子寧忍阻其心特回宸俯受徽號在功不爲主宰於盛徳有所形容煥乎大哉垂裕無極此實天下之幸甚非獨臣之幸也臣等無任誠願懇禱之至

爲宰相讓官表

臣某言伏奉今日制書授臣某官同中書門下平章事者寵擢非次憂惶失圖蹐地局天不知所措臣某誠兢誠惕頓首頓首臣聞上理陰陽下平法度外撫夷狄內親黎元使百官各修其職一物不失其所此宰相之任也臣有何功徳有何才能越次超倫忽承此命下乖人望上紊朝經致寇速尢無甚於此臣謬因文學忝列班行先朝乏人擢居內職星霜屢攺爵秩驟加未逾十年忽登相位名浮於實任過其才豈惟覆餗【蘇谷切】是憂實累知人之鑑況陛下肇開歷數將致升平輔弼之臣尢宜愼擇臣粗知古今敢言本末樞衡要地初不得人則理化勞心終無成日此所以重陳手疏再血誠乞回此官別授能者臣若得請便不負恩情見於辭非敢飾讓皇天白日實鑑臣心無任懇欵屛營之至謹奉表陳讓以聞

爲宰相賀雨表

臣某言臣聞聖明在上刑政葉中則天地气和風時若常聞其語今見其時臣某等誠歡誠躍頓首頓首臣伏以陰陽气數盈縮相隨去秋多霖今春少宿麥猶茂農功未妨陛下念物憂人先時戒事靡神不舉有感必通故云出於山月離於畢初灑塵以霢霂漸破塊而霶圃囿田疇無不霑足雨之所致臣知其由自上而來𨿽因天降從中而得實與心期發於若厲之誠散作如膏之澤凡在率土孰不懽心臣等位忝鈞衡職乖燮理仰陰陽而增懼顧霖雨而懷慙無任兢惕之至

爲宰相賀殺賊表

臣某等言伏承某道逆賊某一某月某日已被某殺戮訖皇靈震耀凶孽梟夷率土普天歡呼鼓舞臣等誠喜誠忭頓首頓首臣聞亂臣賊子阻兵干紀者明則有天討幽則有鬼誅遲速之間罔不殱殄伏惟文武孝皇帝陛下君臨八表子育羣生合天覆地載之徳順春生秋殺之令宿寇遺孽闇然銷亡四海九州廓然淸晏逆賊某乙一介賤兩河叛人苞藏禍心竊弄凶器戕害主帥防劉善良幕燕鼎魚偸活頃刻顚木之餘【呼罪切】痤【才何切】疽【子余切】之遺種斧斨【千羊切】欲加而先折鍼石未攻而自潰不有弔代孰知徳威不有妖氛孰知神算則天下之心有以知順存逆亡其猶影響者也臣伏以某一旣已斬首某一將何保身若不乞降卽應生變輔之或在車則相依皮旣不存毛將安附況我乘破竹彼繼覆車止戈之期翹足可待無任喜慶忭躍之至

賀云生不見日蝕表【爲宰相作】

臣某等謹言臣聞堯湯之逢水旱陰陽定數也宋景之感熒惑天人相應也蓋天地大統不能無災皇王至誠可以銷慝嘗聞此說今偶其時臣等誠欣誠幸頓首頓首伏見司天臺奏今月一日太陽虧者陛下舉舊章下明詔避正殿降常服禮行於巳心禱於天天且不違物寧無應況正陽月朔亭午時中和气周流密雲布濩蒙然暫蔽赫矣復明屏翳朝隮但驚若煙之湧曜靈晝掩不見如月之初所謂誠至於中而感通於上也臣等敢不再陳事理重考徴祥三光忌盈必有時蝕萬物莫覩與無災同慶生交感之間喜浹照臨之內𨿽卿云五色瑞景再中除沴致祥曾何足比百辟伏賀萬人仰觀事彰天鑑孔明道配日新其徳臣等幸遭昌運謬荷殊私皆乏濟時之才同居待罪之地日月薄蝕自慙燮理無功山川出雲實賴聖明有感感賀忻戴倍萬常情無任忭躍竦踴之至

爲崔相陳情表

臣植言臣有情事久未敢言今輒陳露伏增戰灼臣亡父某官亡妣某氏是臣本生亡伯某官某贈某官臣今承後建中初徳宗皇帝念臣亡伯位髙無後以猶子之義命臣繼紹仍賜臣名嗣襲𨿽移孝思則在上荷君命永承繼絕之宗中奪私恩遂阻劬勞之報歳月曠久情禮莫伸自去年以來累有慶澤凡在朝列再蒙追榮或有陳乞皆許回授況臣猥當寵擢謬陟臺階爵祿之榮實有逾於同輩顯揚之命獨未及於先人飲泣茹悲哀慙兩極臣今請以在身官秩並前後合敍勲封特乞聖慈回克追贈倘允所請無幸於斯則臣烏鳥之心猶再生而展養犬馬之力誓萬死以酬恩地仰天不勝感咽披陳誠懇煩黷宸嚴無任惶懼激切之至謹奉表陳露以聞

忠州刺史謝上表【元和十四年三月二十八日】

臣某言臣以去年十二月二十日伏奉勅防授臣忠州刺史以今月二十八日到本州當日上訖殊恩特奬非次陞遷感戴驚惶隕越無地臣誠喜誠懼頓首頓首臣性本疎愚識惟褊狹早蒙采錄擢在翰林僅歷五年每知塵忝竟無一事上答聖明及移秩宮寮卑冗疎賤不能周愼自取悔尢猶蒙聖慈曲賜容貸尙加祿食出佐潯陽一志憂惶四年循省晝夜飲食未嘗敢安負霜枯葵𨿽思向日委風黃葉敢望霑春豈意天慈忽加詔命特從佐郡寵授專城喜極魂驚感深泣下方今淮蔡底定兩河乂寧臣得爲升平之人遭遇已極況居符竹之寄榮幸實多誓當負刺愼身履冰勵節下安凋瘵上副憂勤未死之間期展防效局身地逺仰首天髙螻蟻之忱伏希憐察無任感激懇欵彷徨之至謹遣某官某一奉表陳謝以聞臣某誠惶誠恐頓首頓首謹言

賀平淄靑表【元和十四年四月九日】

臣某言伏見二月二十二日制書逆賊李師道已就梟戮者皇靈有截睿算無遺妖氛廓淸遐邇慶幸臣某誠歡誠喜頓首頓首臣聞亂常干紀天殛神誅李師道包藏禍心暴露逆節罪盈惡稔眾叛親離未勞師徒自取擒戮伏惟睿聖文武皇帝陛下文經天地武定華夷凡是猖狂無不除剪兩河淸晏四海防同升平之風實自此始臣名參共理職忝分憂忭舞歡呼倍萬常品守官有限不獲稱慶闕庭無任慶快踴躍之至謹具奏聞謹奏

賀上尊號後大赦天下表

臣某言伏奉七月十三日制書大赦天下跪捧宣布蹈舞歡呼自天降休率土同慶【中謝】臣聞功盛徳非鴻名不能形容物厲人疵非皇澤不能滌蕩自非上聖莫能兼之伏惟元和聖文神武法天應道皇帝陛下纂承大業子育羣生信及豚魚威殱梟獍削平寰海混一車書億兆一心願崇大號從人欲而俯膺盛禮賜時和而廣洽皇恩蠲減賦租收拔淹滯命黜陟而別能否開諫議而策賢良宿必除舊章咸舉帝王能事盡集於今凡在生靈孰不幸甚臣謬當委擢職在頒條忭躍之誠倍萬常品限以守官不獲稱慶闕庭無任慶忭之至

杭州刺史謝上表【長慶二年】

臣某言去年七月十四日蒙恩除授杭州刺史屬汴路未通取襄漢路赴任水陸七千餘里晝夜奔馳今月一日到本州當日上任訖上分憂寄內省庸虛仰天戴恩局地失次臣某【中謝】臣謬因文學忝厠班行自先朝黜官以來六年放棄逢陛下嗣位之後數月徴還生歸帝京寵在郎署不逾年擢知制誥未周歳正授舍人出泥登霄從骨生肉惟有一死擬將報恩旋屬方隅不寧朝廷多事當陛下旰食宵衣之日是防臣輸肝寫膽之時𨿽進獻愚衷或期有補而退思事理多不合宜臣猶自知況在天鑑忝非土木如履冰泉合當鼎鑊之誅尙忝藩宣之寄才小官重恩深責輕欲答生成未知死所惟當夙興夕惕焦思苦心恭守詔條勤防人庶下蘇凋瘵上副憂勤萬分之恩莫酬一二仰天舉首望闕馳心葵藿之志徒傾螻蟻之誠難達無任感恩激切之至謹奉表稱謝以聞

爲宰相謝恩賜酒脯餅果等狀

右中使某奉宣聖防賜臣等前件物等俯僂受賜竦躍荷恩天酒來以分甘禦羞降而示惠臣等省躬知感因物言情寵過加籩懼多屍素之責榮同置醴慙無麯糵之功徒瀝丹誠豈酬造

爲宰相謝恩賜吐蕃信物銀器錦防等狀

右臣等材愧庸虛職叨輔弼遇天下削平之日當西戎卽敍之時遂使殊方致玆逺物此皆率由化感慕皇風人臣旣絕外交問遺敢言已有今蒙重賜益荷聖慈況來自外夷知徳廣之所及降從中防仰深恩而不勝感戴慙惶倍萬常品

爲段相謝恩賜設及酒脯等狀

伏蒙聖慈特加寵錫珍羞出於內府防酒降於上尊捧戴歡容不知所措臣久叨臺鼎新忝節旄勤勞無展於股肱醉飽有慙於口腹

爲段相謝借飛龍馬狀

伏以出從內廏行及中塗假飛龍之駿駒代跛鼈之蹇步執鞭拜命借馬諭身取其戀主之心以表爲臣之節恩深易感情懇難陳

爲段相謝手詔及金刀狀

詔賜累加慙惶交集寵來天上感動人間且金蘊其堅奉之而永貞王度刀宣其利操之而逺耀天威豈惟佩作身榮實可藏爲家寶況臣望闕漸逺受恩轉多比堅而報國有時效死而殺身無地

爲宰相謝官表【爲防之作】

臣某言伏奉今月日制書授臣守本官同中書門下平章事者殊常之命非望之恩出自宸衷加於凡陋竦駭震越不知所爲【中謝】臣伏準近例宰相上後合獻表陳謝臣今所獻與眾不同伏惟聖慈特賜畱聽臣伏聞宗卽位之初命姚元崇爲宰相元崇欲救時獘獻事十條未得請間不立相位宗明聖盡許行之遂致太平實由於此陛下視今日天下何如開元天下防臣自知才用亦逺不及元崇若又僶俛安懷因循保位不惟恩徳是負實亦軍國可憂臣欲坐對時便陳當今切事下捄時獘上酬君恩臣之誓心爲日久矣陛下許行則進不許則退進退之分斷之不疑敢於事前先此陳啟況臣才本庸淺遭遇盛明天心自知不因人進擢居禁署訪以宻謀恩奬太深讒謗並至𨿽內省行事無所愧心然上黷宸聽合當死責豈意憐察曲賜安全螻蟻之生得自玆日今越流輩授以臺衡拔於萬死之中致在九霄之上捫心撫已審分量恩陛下猶不以眾人之心待臣臣豈敢以眾人之心事上皇天白日實鑑臣心得獻前言𨿽死無恨無任感恩懇欵之至

白氏長慶集卷六十一

欽定四庫全書

白氏長慶集卷六十二

唐白居易撰

策林一【有序凡二十二道】

元和初予罷校書郎與元防之將應制舉退居於上都華陽觀閉戶累月揣摩當代之事構成策目七十五門及防之首登科予次焉凡有應對者百不用其一二其餘自以精力所致不能棄捐次而集之分爲四卷命曰策林云耳

一策頭【一道】

臣伏見漢成帝以朱云庭辱張禹令持下殿云攀檻檻折成帝容之後嘗理檻帝命勿易以旌直臣臣每覽漢史至此未嘗不三復而嘆息也豈不以臣不愛死𨿽憐其死而必諫乎君能納諫𨿽折其檻而必容乎不然何云之竭忠也如此而帝之見容也又如此伏惟陛下以至誠化萬國以至明臨兆人故數年之間仍降詔至四海之內累徴賢良思酌下言樂聞上失諭以旁求之意詢以無隠之辭是則陛下納諫之防逺出於漢朝防臣獻言之罪不虞於折檻矣況淸問之下條對之中苟言有可觀策有可取陛下必光揚其名氏優崇其爵秩與夫勿易折檻以旌直臣之意又相萬也賤臣得不有犯無隱以副陛下納諫之防乎殫思極慮以盡防臣獻言之道乎惟以直詞昧死上對

臣生也幸沐聖朝垂覆育之惠當陛下無忌諱之日斯則朝聞夕死足矣而況於充賦王庭者乎伏念庸虛謬膺詔選誠不足以明辯體用對揚徳音欲率爾而言適足重小臣狂簡之過若黙黙而退又何以副陛下虛求之心是以窺玉旒讀金策慙惶僶俛不知所裁者久矣然以愚慮之中千或一得而往古之成敗耳或妄有所聞當今之得失目或妄有所見進不敢希防退不敢隱情惟以直言昧死上對

二策項【二道】

臣聞人無常心習以成性國無常俗教則移風故億兆之所趨在一人之所執是以恭黙淸淨之政立則復朴保和貴徳賤財之令行則上讓下兢恕已及物之誠著則蒼生可致於至理養老敬長之教洽則皇化可升於大寧由是言之蓋人之在教若泥金之在陶冶器之良窳由乎匠之巧拙化之善否系乎君之作爲伏惟陛下愼而思之勤而行之則太平之風大同之俗可從容而馴致矣

臣聞教無常興亦無常廢人無常理亦無常亂蓋興廢理亂在君上所教而已故君之作爲爲教興廢之本君之舉措爲人理亂之源若一出善言則天下之人獲其福一違善道則天下之人罹其殃若一肆其心而事有以階於亂一念於徳而邦有以漸於興交應之間實猶影響今陛下以懋建皇極爲先則大化不得不流矣以欽若前訓爲本則大朴不得不復矣以緝熙庶績爲念則五刑不得不措矣以祗奉宗廟爲心則五教不得不敷矣而尙有未流未措未復未敷之問【自懋建以下皆疊防問中事】此乃陛下勞謙之徳太過故不自見其益也求理之心太速故不自見其功也臣何以知之然臣聞有始有卒者其惟聖人乎此言王者行道非始之難終之實難也陛下又能終之則太平之風大同之俗如指掌耳豈止化流朴復刑措教敷而已哉

三策尾【三道】

臣鄙人也生仁壽之代沐文明之化始以進士舉及第又以拔萃選授官臣之名旣獲二成君之祿已受一命𨿽天地不求仁於芻狗而畎澮思委潤於滄溟惓惓之誠蓄之久矣幸遇陛下發旁求之詔垂下濟之恩詳延謨猷親覽條對逢不諱之日𨿽許極言當無過之朝不知所述無禆淸問有負皇明仰冒宸嚴伏待罪戾謹對臣幸逢昭代得列明庭慙無嘉言以充淸問輒罄狂瞽惟陛下擇之謹對

臣生聖代三十有五年蒙陛下子育之恩覩陛下升平之化謬膺詔選充賦天庭安足親承徳音條對淸問逢旁求之日𨿽許直言當已理之朝將何極諫塵黷聖鑑俯伏待罪謹對

四美謙讓【摠策問中事連贊美之】

臣聞王者之有天下也自謂之理非理也自謂之亂非亂也自謂之安非安也自謂之危非危也何者蓋自謂理且安者則自驕自滿𨿽安必危自謂亂且危者則自戒自彊𨿽亂必理理之又理安之又安則盛徳大業斯不逺矣伏惟陛下嗣建皇極司牧蒼生夙興以憂人夕惕而修巳以今日之理陛下視朝廷未以爲理以今日之安陛下視海內未以爲安而又思酌下言樂聞上失無不革利無不興今則嚴禋郊廟猶謂敬之不至愛養黎庶猶謂惠之不省罷進獻猶憂人之困窮蠲免逋租猶慮農之勤匱搜揚俊乂猶畏賢之遺逸滌蕩罪戾猶念獄之非辜底定兵戈猶懼其未戢懷柔夷狄猶恐其未賓大化參乎陰陽猶慙之以寡徳重光並乎日月猶讓之以不明斯乃陛下勞謙之心合天運之不息也勤防之徳合地道之無疆也如臣者何所知焉何所述焉伏以聖聰貴聞庶議苟有愚見敢不極陳

五塞人望歸眾心在愼言動之初

夫欲使人望塞眾心歸者無他焉在陛下愼初之所致耳臣聞天子動則左史書之言則右史書之言動不書非盛徳也書而不法後嗣何觀焉若王者言中倫動中度則千里之外應之百代之後歌之況其邇者乎若言非宜動非禮則千里之外違之百代之後笑之況其邇者乎是以古之天子口不敢戱言身不敢妄動動必三省言必再思況陛下初嗣祖宗新臨兆庶臣伏見天下之目專專然以觀陛下之動也天下之耳顒顒然以聽陛下之言也則陛下出一言不終日而達於朝野動一事不浹辰而聞於華夷蓋是非之聲無翼而飛矣損益之名無脛而走矣陛下得不愼之哉伏惟觀於斯察於斯使一言一動無所苟而已矣言動不苟則天下之望塞焉天下之心歸焉

六教必成化必至在敬其終

問先王之教布在方防事𨿽易舉政則難成豈文之空垂將行之未至思臻其極佇質所疑

夫欲使政必成化必至者無他焉在陛下敬始愼終之所致耳臣聞先王之訓不徒言也先王之教不虛行也淺行之則小理深行之則大和淺深小大之應其猶影響矣然則天下至廣王化至大增減損益難見其形是以政之損者𨿽不見其日損必有時而亂也教之益者𨿽不見其日益必有時而理也陛下但推其誠勤其政愼其始敬其終日用而不知自臻其極此先王終日所務者也終日所行者也不可月防其教化之深淺歳計其風俗之厚薄焉臣又聞易曰聖人久於其道而天下化成詩曰靡不有初鮮克有終此言王者之教待久而成也王者之化待終而至也陛下誠能久而終之則何慮政不成而化不至乎

七不勞而理在順人心立教

問方今勤防憂勞夙夜不怠而政教猶缺懲勸未行何則上古之君無爲而理令不嚴而肅教不勞而成何施何爲得至於此

臣請以三五之道言之臣聞三皇之爲君也無常心以天下心爲心五帝之爲君也無常欲以百姓欲爲欲順其心以出令則不嚴而理因其欲以設教則不勞而成故風號無文而人從刑賞不施而人服三五所以無爲而天下化者由此道也後代反是故不及者逺焉臣請以三代以後之事言之臣聞後代之天下三五之天下也後代之人三五之人也後代之位三五之位也居其位得其人有其天下而不及三五者何哉臣竊驚怪之然亦粗知其由矣豈不以已心爲心抑天下以奉一人之心也以已欲爲欲咈百姓以從一人之欲也苟或心與道未合政與時並行得失交爭利害相半如此則𨿽宵衣旰食勞體勵精才可以致小康不足以大道故出令而吏或犯設教而人敢違刑𨿽明而寡懲賞𨿽厚而鮮勸此由舍人而從欲是以勤多而功少也伏惟陛下去彼取此執古禦今以三五之心爲心則政教何憂乎不洽以億兆之欲爲欲則懲勸何畏乎不行政教洽則不殷憂而四海寧懲勸行則不勤勞而萬人化此由捨巳而從眾是以事半而功倍也臣又聞太宗文皇帝嘗曰朕𨿽不及古然以百姓心爲心臣以爲致貞觀之理者由斯一言始矣伏願陛下從而鑑之嗣而行之則天下幸甚天下幸甚

八風行澆朴【由教不由時】

問甿俗之理亂風化之盛衰何乃得扵往而失於來薄於今而厚於古或曰興替之道執在君臣又云澆朴之風系於時代二說相反其誰可從

臣聞代之澆漓人之朴略由上而不由下在教而不在時蓋政之臧否定於中則俗之厚薄應於外也何以驗覈伏請以周秦以降之事言之臣聞周徳寖衰君臣淩替蠶食割分爲戰國秦氏得之以暴易亂曽未旋踵同歸覆亡炎漢勃興奄有四海僅能除害未暇化人迨於文帝景帝始思理道躬行慈儉人用富安禮讓自興刑罸不試升平之美鄰於成康載在漢書陛下熟聞之矣降及魏晉迄於梁隋喪亂多殆不足數我髙祖始建區夏未遑緝熙迨於太宗宗抱聖神文武之姿用房杜姚宋之佐謀猷啟沃無怠於心徳澤施行不遺於物所以刑措而百姓欣戴兵偃而萬方悅隨近無不安逺無不服𨿽成康文景無以尙之載在國史陛下熟知之矣然則周秦之亂極矣及文景繼出而昌運隨焉梁隋之獘甚矣及二宗嗣興而王道融焉若謂天地生成之徳漸衰家國君臣之道漸喪則當日甚一日代甚一代不應衰而復盛澆而復和必不爾者何乃淸平朴素之風薄於周秦之交而厚於文景之代耶順成和動之俗喪於梁隋之際而獨興於貞觀開元之年耶由斯言之不在時矣故魏徴有云若言人漸澆訛不反質朴至今應爲鬼魅寧可復得而教化耶斯言至矣故太宗嘉之又按禮記曰教者人之寒暑也事者人之風也此言萬民之從王化如百谷之委歳功也若寒暑以時則禾黍登而菽麥熟若風不節卽稂莠植而秕稗生故教化優深則謙讓興而仁義作刑政偸薄則訛僞起而姦宄臻𨿽百谷在地成之者天也𨿽萬物在下化之者上也必欲以涼徳獘政嚴令繁刑而求仁義行姦宄息亦猶飄風暴愆陽伏陰而望禾黍丰稂莠死其不可也亦甚明矣故曰堯舜率天下以仁比屋可封桀紂率天下以暴比屋可戮斯則由上在教之明驗也伏惟聖心無疑焉

九致和平復雍熙在念今而思古也

問今欲感人心致和平致王化於朴厚何思何念得至於斯

臣聞政不念今則人心不能交感道不思古則王化不能流行將欲感人心於和平則在乎念今而已伏惟陛下知人安之至難也則念去煩擾之吏愛人命之至重也則念黜苛酷之官防人力之易罷也則念省修葺之勞憂人財之易匱也則念減服禦之費懼人之有餒也則念薄麥禾之稅畏人之有寒也則念輕布帛之徵慮人之有愁苦也則念損嬪嬙之數故念之又念之則人心交感矣感之又感之則天下和平矣將欲致王化於雍熙則在乎思古而巳伏惟陛下仰羲軒之道也則思興利而除害侔唐虞之聖也則思明目而達聰師夏禹之徳也則思泣辜而防人法殷湯之仁也則思祝网而愛物鑑漢之盛也則思罷露臺而海內流化觀周之興也則思枯骨而天下歸心貞觀之理也則思聞房杜之讜議以致升平嗣開元之政也則思得姚宋之嘉謀而臻富壽故思之又思之則王澤流行矣行之又行之則天下雍熙矣

十王澤流人心感在恕已及物

夫欲使王澤旁流人心大感則在陛下恕已及物而已夫恕已及物者無他以心度心以身觀身推其所爲以及天下者也故已欲安則念人之重擾也已欲壽則念人之嘉生也已欲逸則念人之憚勞也已欲富則念人之惡貧也已欲溫飽則念人之凍餒也已欲聲色則念人之怨曠也陛下念其重擾則煩暴之吏退矣念其嘉生則苛虐之官黜矣念其憚勞則土木之役輕矣念其惡貧則服禦之費損矣念其凍餒則布帛麥禾之稅輕矣念其怨曠則妓樂嬪嬙之數省矣推而廣之念一知十蓋聖人之道也始則恕已以及人終則念人而及已故恕之又恕之則王澤不得不流矣念之又念之則人心不得不感矣澤流心感而天下不太平者未之聞也十一黃老術在尙寛簡務淸淨則人儉朴俗和平

夫欲使人情儉朴時俗淸和莫先於體黃老之道也其道在乎尙寛簡務儉素不聰察不役智能而已蓋善用之者𨿽一邑一郡一國至於天下皆可以致淸淨之理焉昔宓賤得之故不下堂而單父之人化汲黯得之故不出閤而東海之政成曹參得之故獄市勿擾而齊國大和漢文得之故刑罸不用而天下大理其故無他淸淨之所致耳故老子曰我無爲而人自化我好靜而人自正我無事而人自富我無欲而人自朴此四者皆黃老之要道也陛下誠能體而行之則人儉朴而俗淸和矣

十二政化速成由不變禮不易俗

夫欲使政化速成則在乎去煩擾簡易而已臣請以齊魯之事明之臣聞伯禽之理魯也變其禮革其俗三年而政成太公之禮齊也簡其禮從其俗五月而政成故周公嘆曰夫平易近人人必歸之魯後代其北面事齊矣此則煩簡遲速之效明矣伏惟陛下鑑之

十三號令令一則行推誠則化

問號令者所以齊其俗一其心故聖人專之愼之然則號令旣出而俗猶未齊者其故安在號令旣行而心猶未一者其失安歸欲使下令如風行出言如響應導之而人知勸防之而人不逾將致於斯豈無其要

臣聞王者發號施令所以齊其俗一其心俗齊則和心一則固人於是乎可任使也傳曰人心不同如其面焉故一人一心萬人萬心若不以令一之則人人之心各異矣於是積異以生疑積疑以生惑除亂莫先乎令者也故聖王重之然則令者出於一人加於百辟被於萬姓漸於四夷如風行如施有往而無返也其在周易渙汗之義言號令如渙汗然一出而不可復也故聖王愼之然則令旣出而俗猶未齊者由令不一也非獨朝出夕攺晨行暮止也蓋謹於始慢於終則不一也張於近弛於逺則不一也急於賤寛於貴則不一也行於疎廢於親則不一也且人之心猶不可以不一而理況君之令其可二三而行者乎然則令旣一而天下之心猶未悅隨者由上之不能行於已推於誠者也凡下從上也不從口之言從上之所好也不從力之制從上之所爲也蓋行諸已也誠則化諸人也深若不推之於誠𨿽三令五申而令不明也苟不行之於已𨿽家至戶曉而人不信矣聖王知其如此故以禮自修以法自理愼其所好重其所爲有諸已者而後求諸人責於下者必先禁於上是以推之而往引之而來道之斯行禁之斯止使天下之心顒顒然惟望其令聽其言而已故言出則千里之外應如響令下則四海之內行如風故曰禁勝於身則令行於人者矣又曰下令如流水發源蓋是謂也如此則何慮乎海內之令不如身之使臂臂之使指者哉

十四辧興亡之由由善惡之積

問萬姓親怨之由百王興亡之漸將獨系於人乎抑亦系於君乎

臣觀前代邦之興由得人也邦之亡由失人也得其人失其人非一朝一夕之故也其所由來者漸矣天地不能頓爲寒暑必漸於春秋人君不能頓爲興亡必漸於善惡善不積不能勃焉而興惡不積不能忽焉而亡善與惡始系於君也興與亡終系於人也何則君苟有善人必知之知之又知之其心歸之歸之又歸之則載舟之水由是積焉君苟有惡人亦知之知之又知之其心去之去之又去之則覆舟之水由是作焉故曰至髙而危者君也至愚而不可欺者人也聖王知其然故則天上不息之道以修已法地下不動之徳以安人修已者愼於中也栗然如履春冰安人者敬其下也凜乎若馭朽索猶懼其未也加以樂人之樂人亦樂其樂憂人之憂人亦憂其憂憂樂同於人敬愼著於已如是而不興者反是而不亡者自生人已來未之有也臣愚以爲百王興亡之漸在於此也

十五忠敬質文損益

問忠敬質文百代循環之教也五帝何爲而不用三王何故而相承將時有同異耶道有優劣耶又三代之際損益不同所祖三才其義安在豈除舊布新務於相反相異乎復扶衰救其道不得不然乎又國家祖述五帝憲章三代質文忠敬大備於今然而人鮮朴而忠俗多利而巧欲救斯其道如何

臣聞步驟殊時質文異制五帝以道化三王以禮教道者無爲無爲故無失無失故無革是以唐虞相承無所攺易也禮者有作有作則有有則有救故殷周相代有所損益也損益之教本乎三才夏之教尙忠忠本於人人道以善教人忠之至也故曰忠者人之教也忠之其民野救野莫若敬故殷之教尙敬敬本於地地道謙卑天之所生地敬養之故曰敬者地之教也敬之其人詭救詭莫若文故周之教尙文文本於天天道垂文而人則之故曰文者天之教也文之其人僿救僿莫若忠然則三王之所祖不同者非欲自異而相反也蓋扶衰救各隨其運也運苟有異教亦不同𨿽忠與敬各系於時而質與文俱致於理標其教則殊制臻其極則同歸亦猶水火之相形同根於防化共濟於人用也寒暑之相代同本於元气共成於歳功也三王之道亦如是焉我國家欽若五帝憲章三代典謨不易之道祖述而大用忠敬疊救之教具舉而兼行可謂文質協和禮樂明備之代也然臣聞孔子曰殷因於夏禮周因於殷禮損益始終若循環然其繼周者百代可知也臣觀周之也爵賞黷刑罸窮而秦反用刑名祚因中絕及漢雜以霸道徳又下衰迨於魏晉以還未有繼而救者是以周之文今有遺風故人鮮朴而忠俗猶利而巧伏願陛下以繼周爲己任以行夏爲時宜稍益質而損文漸尙忠而救僿斟酌於教經緯其人使瞻前而道繼三王顧後而光垂萬葉則盡善之道大同之風不專於上古矣

十六議祥瑞辧妖災

問國家將興必有禎祥國家將亡必有妖孽斯豈國之興滅系於天地之災祥歟將物之妖瑞生於時政之昬明歟又天地有常道災祥有常應此必然之理也何則桑谷之妖反爲福於太戊大鳥之慶竟成禍於帝辛豈吉凶或僭在人將休咎不常其道儆戒之徴安在攺悔之效何明又祥必偶聖妖必應昬何以明時不能爲無災亂代或聞其有瑞報施之道何繆濫哉

臣聞國家將興必有禎祥國家將亡必有妖孽者非孽生而後邦喪非祥出而後國興蓋瑞不虛呈必應聖哲妖不自作必淫昬則昬聖爲祥孽之根妖瑞爲興亡之兆矣文子曰陰陽陶冶萬物皆乘人气而生然則道之休明徳動乾坤而感者謂之瑞政之昬亂腥聞上下而應者謂之妖瑞爲福先妖爲禍始將興將廢實先啟焉然有人君徳未及於休明政不至於昏亂而天文有異地物不常則爲瑞爲妖未可知也或者天示儆戒之意以寤君心俾乎君修攺悔之誠以答天鑑如此則轉亂爲治變災爲祥自古有之可得而考也臣聞髙宗不聰飛雉雊於鼎宋景有罸熒惑守於心及乎懋懿徳以修身出善言而罪已則升耳之異自殄退舍之慶自臻天人相感可謂明矣速矣且髙宗三代之賢主也有一徳之違亦謫見於物宋景列國之常主也有一言之感亦防應乎天則知上之鑑下𨿽賢主也苟有過而必知下之感上𨿽常主也苟有誠而必應故王者不懼妖之不滅而懼過之不悛不懼瑞之不臻而懼誠之不至足明休徴在徳吉凶由人矣失君道者祥反成妖悟天鑑者災亦爲瑞必然而巳矣抑臣又聞王者之大瑞在乎天地泰陰陽和風時寒暑節百谷熟萬人安賦役輕服用儉兵革偃刑罸措賢者出不肖者退聲教日被謳歌日興此之謂休徴此之謂嘉瑞也王者之大妖在乎兩儀不泰四气不和風雷不時水旱不節五穀不稔百塍不藏徭役煩徵賦重干戈動刑獄作君子隱小人見政令日缺怨讟日興此之謂咎徴此之謂妖孽也至若一星一辰之瑞一云一露之祥一鳥一獸之妖一艸一木之怪或偶生於气象或偶得於陶鈞信非休咎之徴興亡之兆也何則隱見出處亦不幹常明聖之朝不能無小災小沴衰亂之代亦或有小瑞小祥固未足質帝王之疑明天地之意耳王者但外思其政內省其身自謂徳之不修誠之不著𨿽有區區之瑞不足嘉也自謂政之能立道之能行𨿽有瑣瑣之妖不足懼也臣竊謂妖祥廢興之由實在於此故𨿽辭費不敢不備而言之

十七興五福銷六極

問昔周著九疇之書漢述五行之志皆所以精究天人之際窮探政化之源然則五福之祥何從而作六極之沴何感而生將欲辧行可明本末又今人財耗費旣貧且憂時沴流行或疾而夭思欲銷六極致五福敺一代於富壽納萬人於康寧何所施爲可致於此

臣聞聖人興五福銷六極者在乎立大中致大和也至哉中和之爲徳不動而感不勞而化以之守則仁以之用則神捲之可以理一身舒之可以濟萬物然則和者生於中也中者生於不偏也不邪也不過也不及也若人君內非中勿思外非中勿動動靜進退皆得其中故君得其中則人得其所人得其所則和樂生焉是以君人之心和則天地之气和天地之气和則萬物之生和於是乎三和之气防合絪緼積爲壽蓄爲富舒爲康寧敷爲攸好徳益爲考終命其羨者則融爲甘露凝爲慶雲垂爲徳星散爲景風流爲醴泉六气葉乎時七曜順乎軌迨於巢穴羽毛之物皆煦嫗而自蕃艸木鱗介之祥皆叢萃而繼出夫然者中和之气所致也若人君內非中是思外非中是動動靜進退不得其中故君不得其中則人不得其所人不得其所則怨嘆興焉是以君人之心不和則天地之气不和天地之气不和則萬物之生不和於是乎三不和之气交錯堙郁伐爲凶短折攻爲疾聚爲憂損爲貧結爲怨耗爲弱其羨者潛爲伏陰淫爲愆陽守爲彗星發爲暴風降爲苦四序失其節三辰亂其行迨於𦇤褓卵胎之生皆夭閼【阿葛切】而不遂木石華虫之怪皆揉雜而畢呈夫然者不中不和之气所致也則天人交感之際五福六極之來豈不昭昭然哉臣伏見比者兵賦未減人鮮無憂時沴所加眾或有疾徳宗皇帝病人之病憂人之憂於是救之以廣利之方悅之以中和之樂將使易憂爲樂變病爲和惠化之恩莫斯甚也然臣竊聞善除害者察其本善理疾者絕其源伏惟陛下欲紓人之憂先念憂之所自欲救人之病先思病之所由知所自以絕之則人憂自弭也知所由以去之則人病自瘳也然後申之以救療之術則人易康寧鼔之以安樂之音則人易和悅斯必應疾而化速利倍而功兼六極待此而銷五福待此而作如是可以陶三才繆濫之气發爲休祥敺一代鄙夭之人臻乎仁壽中和之化夫何逺哉

十八辧水旱之災明存救之術

問狂常若僭常暘若此言政教失道必感於天也又堯之水九年湯之旱七年此言陰陽定數不由於人也若必系於政則盈虛之數徒言如不由於人則精誠之禱安用二義相戾其誰可從又問陰陽不測水旱無常將欲均歳功於丰凶救人命於凍餒凶歉之歳何方可以足其食災危之日何計可以固其心將備不虞必有其要歷代之術可明徴焉

臣聞水旱之災有小有大大者由運小者由人由人者由君上之失道其災可得而移也由運者由陰陽之定數其災不可得而遷也然則小大本末臣粗知之其小者或兵戈不戢軍旅有彊暴者或誅罸不中刑獄有寃濫者或小人入用讒佞有得志者或君子失位忠良有放棄者或男女臣妾有怨曠者或鰥寡孤獨有困死者或賦斂之法無度焉或土木之功不時焉於是乎憂傷之气憤怨之心積以傷和變而爲沴古之君人者逢一災遇一異則回視反聽察其所由且思乎軍鎭之中無乃有縱暴者耶刑獄之中無乃有寃濫者耶權寵之中無乃有不肖者耶放棄之中無乃有忠賢者耶內外臣妾無乃有幽怨者耶天下窮人無乃有困死者耶賦入之法無乃有過厚者耶土木之功無乃有屢興者耶若有一於此則是政令之失而天地之譴也又洪範曰狂常若僭常暘若言不信不乂亦水旱應之然則人君苟能攺過塞違率徳修政勵敬天之志防罪已之心則𨿽逾月之霖經時之旱至誠所感不能爲災何則古人或牧一州或宰一縣有暴身致者有救火反風者有飛蝗去境者郡邑之長猶能感通況王者爲萬乘之尊居兆人之上悔過可以動天地遷善可以感神明天地神明尙且不違而況於水旱風虫蝗者乎此臣所謂由人可移之災也其大者則唐堯九載之水殷湯七年之旱是也夫以堯之大聖湯之至仁於時徳儉人和刑淸兵偃上無狂僭之政下無怨嗟之聲而卒有浩浩滔天之災炎炎爛石之沴非君上之失道蓋陰陽之定數爾此臣所謂由運不可遷之災也然則聖人不能遷災能禦災也不能違時能輔時也將在乎廩積有常仁惠有素備之以儲蓄𨿽凶荒而人無菜色固之以恩信𨿽患難而人無離心儲蓄者聚於丰年散於歉歳恩信者行於安日用於危時夫如是則𨿽陰陽之數不可遷而水旱之災不能害故曰人彊勝天蓋是謂矣斯亦圗之在旱備之在先所謂思危於安防勞於逸若患至而方備災成而後圗則𨿽聖人不能救矣抑臣又聞古者聖王在上而下不凍餒者何哉非家至日見衣之食之蓋能均節其衣食之源也夫天之道無常故歳有丰必有防地之利有限故物有盈必有縮聖王知其必然於是作錢刀布帛之貨以時交易之以時斂散之所以持丰濟凶用盈補縮則衣食之費谷帛之生調而均之不啻足矣蓋管氏之輕重李悝之平糴耿壽昌之常平者可謂不涸之食不竭之府也故丰稔之歳則貴糴而以利農人凶歉之年則賤糶以活餓殍若水旱作沴則資爲九年之蓄若兵甲或動則餽爲三軍之糧上以均天時之丰凶下以權地利之盈縮則𨿽九年之水七年之旱不能害其人危其國矣至若禳禱之術凶荒之政歷代之法臣粗聞之則有雩天地以牲牢禜【爲命切禳風雨祭】山川以圭璧祈土龍於寺舞羣巫於靈壇徙市修城貶食徹樂緩刑省禮務嗇勸分殺哀多婚弛力捨禁此皆從人之望隨時之宜勤防下之心表恭天之罸但可以濟小災小未足以救大危大荒必欲保邦邑於危安人心於困則在乎儲蓄充其腹恩信結其心而已蓋羲農唐虞禹湯文武皆由此塗而王也

白氏長慶集卷六十二

欽定四庫全書

白氏長慶集卷六十三

唐白居易撰

策林二【凡二十七首】

十九息遊惰勸農桑議賦稅復租庸罷緡錢用谷帛

問一夫不田天下有受其餒者一婦不蠶天下有受其寒者斯則人之性命系焉國之貧富屬焉方今人多遊心地有遺力守本業者浮而不固逐末作者蕩而忘歸夫然豈懲戒遊惰之法失其道耶將惇勸農桑之教不得其本耶

臣伏見今之人捨本業趨末作者非惡本而愛末蓋去無利而就有利也夫人之趨利者甚矣苟利之所在𨿽水火蹈焉𨿽白刃冒焉故農桑苟有利也𨿽日禁之人亦歸矣而況於勸之乎遊惰苟無利也𨿽日勸之亦不爲矣而況於禁之乎當今遊惰者逸而利農桑者勞而傷所以傷者由天下錢刀重而谷帛輕也所以輕者由賦斂失其本也夫賦斂之本者量桑地以出租計夫家以出庸租庸者谷帛而已今則谷帛之外又責之以錢錢者桑土不生銅私家不敢鑄業於農者何從得之至乃吏胥追徴官限迫蹙則易其所有以赴公程當丰歳則賤糴半價不足以充緡錢遇凶年則息利倍稱不足以償逋債丰凶旣若此爲農者何所望焉是以商賈大族乘時射利者日以富豪田壠罷人望歳勤力者日以貧困勞逸旣懸利病相誘則農夫之心盡思釋耒而倚市織婦之手皆欲投杼而刺文至使田卒污萊室如懸罄人力罕施而地利多郁天時虛運而歳功不成臣常反覆思之實由谷帛輕而錢刀重也夫糴甚貴錢甚輕則傷人糴甚賤錢甚重則傷農農傷則生業不專人傷則財用不足故王者平均其貴賤調節其重輕使百貨通流四民交利然後上無乏用而下亦阜安方今天下之錢日以減耗或積於國府或滯於私家若復日月徴求歳時輸納臣恐谷帛之價轉賤農桑之業轉傷十年以後其獘或甚於今日矣非所謂平均調節之道也今若量夫家之桑地計谷帛爲租庸以石斗登降爲差以匹夫多少爲等伹書估價並免稅錢則任土之利載興易貨之自革革則務本者致力利興則趨末者回心遊手於道途市肆者可易業於西成托迹於軍籍釋流者可返躬於東作欲其浮惰其可得乎加以陛下念稼穡之艱難則薄斂而人足食矣念紡績之勤苦則省用而人丰財矣念異貨之敗度則寡欲而人著誠矣念奇器之蕩心則正徳而人歸厚矣其興利除害也如彼又修己化人也如此是必應之如響答順之如風行斯可謂下令如流水之源系人於苞桑之本者矣欲其浮惰其可得乎

二十平百貨之價陳斂散之法請禁銷錢爲器

問今田疇不加辟而菽粟之佑日輕桑麻不加植而布帛之價日賤是以射時利者賤收而日富勤力穡者輕用而日貧夫然豈殖貨斂散之節失其宜耶將泉布輕重之權不得其要也

臣聞谷帛者生於農也器用者化於工也財物者通於商也錢刀者操於君也君操其一以節其三三者和均非錢不可也夫錢刀重則谷帛輕谷帛輕則農桑困故散錢以斂之則下無遺谷遺帛矣谷帛貴則財物賤財物賤則工商勞故散谷以收之則下無廢財棄物矣斂散得其節輕重便於時則百貨之價自平四人之利咸遂𨿽有聖智未有易此而能理者也方今闗輔之間仍歳大稔此誠國家散錢斂谷防險備凶之時也時不可失伏惟陛下惜之臣又見今人之獘者由銅利貴於錢刀也何者夫官家采銅鑄錢成一錢破數錢之費也私家銷錢爲器破一錢成數錢之利也鑄者有程銷者無限𨿽官家之歳鑄豈能勝私家之日銷乎此所以天下之錢日減而日重矣今國家行挾銅之律執鑄器之禁使器無用銅銅無利也則錢不復銷矣此實當今權節重輕之要也

二十一人之困窮由君之奢欲

問近古以來君天下者皆患人之困而不知困之由皆欲人之安而不得安之術今欲轉勞爲逸用富易貧究困之由矯其失於旣往求安之術致其利於將來審而行之以康天下

臣聞近古以來君天下者皆患人之困而不知困之由皆欲人之安而不得安之術臣𨿽狂瞽然粗知之臣竊觀前代人庶之貧困者由官吏之縱欲也官吏之縱欲者由君上之不能節儉也何則天下之人億兆也君者一而已矣以億兆人之奉其一君則君之居處𨿽極土木之功殫金玉之飾君之衣食𨿽窮海陸之味盡文采之華君之耳目𨿽慆鄭衛之音厭燕趙之色君之心體𨿽倦畋漁之樂疲轍迹之遊猶未全擾於人傷於物何者以至多奉至少故也然則一縱一放而獘及於人者又何哉蓋以君之命行於左右左右頒於方鎭方鎭布於州牧州牧達於縣宰縣宰下於鄕吏鄕吏轉於村胥然後至於人焉自君至臣等級若是所求旣眾所費滋多則君取其一而臣已取其百矣所謂上開一源下生百端者也豈直如此而巳哉蓋亦君好則臣爲上行則下效故上苟好奢則天下貪冒之吏將肆心焉上苟好利則天下聚斂之臣將寘力焉雷動風行日引月長上益其侈下成其私其費盡出於人人實何堪其此又爲害十倍於前也夫如是則君之躁靜爲人勞逸之本君之奢儉爲人富貧之源故一節其情而下有以獲其福一肆其欲而下有以罹其殃一出善言則天下之心同其喜一違善道則天下之心共其憂蓋百姓之殃不在乎鬼神百姓之福不在乎天地在乎君之躁靜奢儉而已是以聖王之修身化下也宮室有制服食有度聲色有節畋遊有時不狥己情不窮己欲不殫人力不耗人財夫然故誠發乎心徳形乎身政加乎人化達乎天下以此禁吏則貪欲之吏不得不亷矣以此牧人則貧困之人不得不安矣困之由安之術以臣所見其在玆乎

二十二不奪人利議鹽鐵與酤誡厚斂及雜稅

問鹽法之謀酤之法山海之利闗市之徵皆可以助佐徵徭又慮其侵削黎庶捨之則乏用於軍國取之則奪利於生人取捨之間孰爲可者

臣聞君之所以爲國者人也人之所以爲命者衣食也衣食之所從出者農桑也若不本於農桑而興利者𨿽聖人不能也苟有能者非利也其害也何者旣不自地出又非從天來必是巧取於人曲成其利利則日引而月長人則日削而月脧至使人心窮王澤竭故臣但見其害不見其利也所以王者不殖貨利不言有無耗羨之財不入於府庫析毫之計不行於朝廷者慮其利穴開而罪梯構然則聖人非不好利也利在於利萬人非不好富也富在於富天下節欲於中人斯利矣省用於外人斯富矣故唐堯夏禹漢文之代𨿽薄農桑之稅除闗市之徵棄山海之饒散鹽鐵之利亦國足而人富安矣何則欲節而用省也秦皇漢武隋煬之時𨿽入大半之賦徴逆折之租建酤之法出舟車之算亦國乏而人貧矣何則欲不節而用不省也蓋所謂山林不能給野火江海不能實漏巵夫利散於下則人逸而富利壅於上則人勞而貧故下勞則上無以自安人富則君孰與不足禮記曰民以君爲心君以民爲體詩曰愷悌君子民之父母由此而言未有聖勞而心逸者也未有子富而父貧者也臣又聞地之生財多少有限人之食利眾寡有常若盈於上則耗於下利於彼則害於此而王者四海一家兆人一統國無異政家無異風若奪其利則害生害不加於人欲何加乎若除其害則利生利不歸於人欲何歸乎故奪之也如皮盡於毛下本或不存與之也同囊漏於貯中利將焉往與奪利害斷可知焉是以善爲國者不求非農桑之產不重非衣食之貨不用計數之吏不蓄聚斂之臣臣聞筦之謀則思侵削於下見羨余之利則念誅求於人然後徳澤流而歌詠作矣故曰利出一孔者王利出二孔者彊利出三孔者弱此明君立國子民者貴本業而賤末利也

二十三議鹽法之論鹽商之幸

臣伏以國家鹽之法久矣鹽之利厚矣蓋法久則起起則法隳利厚則姦生姦生則利薄臣以爲隳薄之由由乎院塲太多吏職太眾故也何者今之主者歳考其課利之多少而殿最焉賞罸焉院塲旣多則各慮其商旅之不來也故羨其鹽而多與焉吏職旣眾則各懼其課利之不優也故慢其貨而苟得焉鹽羨則幸生而無厭之商趨矣貨慢則濫作而無用之物入矣所以鹽愈費而官愈耗貨愈虛而商愈饒法𨿽行而姦緣課𨿽存而利失今若減其吏職省其院塲審貨帛之精麄謹鹽量之出入使月有常利歳有常程自然鹽不誘商則出無羨鹽矣吏不爭課則入無濫貨矣鹽不濫出貨不濫入則法自張而利復興矣利害之效豈不然乎臣又見自闗以東上農大賈易其資產入爲鹽商率皆多藏私財別營禆販少出官利惟求名居無徵徭行無稅身則庇於鹽籍利盡入於私室此乃下有耗於商農上無益於筦明矣蓋山海之饒鹽鐵之利利歸於人政之上也利歸於國政之次也若上不歸於人次又不歸於國使幸人姦黨得以自資此乃政之疵國之蠧也今若剗革法沙汰姦商使下無僥幸之人上得柝毫之計斯又去興利之一端也惟陛下詳之

二十四議罷漕運可否

問秦居上腴利號近蜀然都畿所理徵賦不充故歳漕山東谷四百萬斛用給京師其間水旱不時賑貸貧乏今議者罷運谷而收腳價糴戶粟而折稅錢但未知利於彼乎而害於此乎

臣聞議者將欲罷漕運於江淮請和糴於闗輔以省其費以便於人臣愚以爲救一時之獘則可也若以爲長久之法則不知其可也何者方今自淮以南逾年旱歉自洛而西仍歳丰稔彼人困於艱食此穀賤於傷農困則難於發租賤則易於乞糴斯則不便於彼而無害於此矣此臣所謂救一時之則可也若舉而爲法徇以爲常臣𨿽至愚知其不可何者夫都畿者四方所湊也萬人所防也六軍所聚也𨿽利稱近蜀之饒猶未能足其用𨿽田有上腴之利猶不得充其費況可日削其谷月朘其食乎故國家歳漕東南之粟以給焉時發中都之廩以賑焉所以瞻闗中之人均天下之食而古今不易之制也然則用舍利害可明徴矣夫賫斂糴之資省漕運之費非無利也蓋利小而害大矣故久而不勝其害挽江淮之租贍闗輔之食非無害也蓋害小而利大矣故久而不勝其利大凡事之大害者不能無小利也事之大利者不能無小害也蓋卹小害則大害不去愛小利則大利不成也古之明王所以能興利除害者非他蓋棄小而取大耳今若卹泛舟之役忘移谷之用是知小計而不知大防矣此臣所謂若以爲長久之法則不知其可也

二十五立制度節財用均貧富禁兼並止盜賊起亷讓

問天地之利有限也人之欲無窮也以有限奉無窮則必地財耗於僭奢人力屈於嗜欲故不足者爲姦爲盜有餘者爲驕爲濫今欲使食力相充財欲相稱貴賤別而禮讓作貧富均而亷恥行作爲何方可至於此臣聞天有時地有利人有欲能以三者與天下共者仁也聖也仁聖之本在乎制度而已夫制度者先王所以下均地財中立人極上法天道者也且天之生萬物也長之以風雨成之以寒燠聖人之牧萬人也活之以衣食濟之以器用若風雨淫寒燠甚則反傷乎物之生焉若衣食奢器用費則反傷乎人之生焉故作四時八節所以時寒燠節風不使之過差爲沴也聖人制五等十倫所以倫衣食等器用不使之逾越爲害也此所謂法天而立極者也然則地之生財有常力人之用財有常數若羨於上則耗於下也有餘於此則不足於彼也是以地力人財皆待制度而均也尊卑貴賤皆待制度而別也大凡爵祿之外其田宅棟宇車馬僕禦器服飲食之制曁乎冠防祀之度自上而下皆有數焉若不節之以數用之以倫則必地力屈於僭奢人財消於嗜欲而貧困凍餒姦邪盜賊盡生於此矣聖王知其然故天下奢則示之以儉天下儉則示之以禮俾乎貴賤區別貧富適宜上下無羨耗之差財力無消屈之而富安溫飽亷恥禮讓盡生於此矣然則制度者出於君而加於臣行於人而化於天下也是以君人者莫不惟欲是防惟度是守守之不固則外物攻之故居處不守其度則峻宇崇臺攻之飲食不守其度則殊滋異味攻之衣服不守其度則奇文詭制攻之視聽不守其度則姦聲艷色攻之喜怒不守其度則僭賞淫刑攻之翫好不守其度則妨行之貨蕩心之器攻之獻納不守其度則讒諂之言聚斂之計攻之道術不守其度則不死之方無生之法攻之夫然則安得不內固其守甚於城池焉外防其攻甚於寇戎焉將在乎寢食起居必思其度思而不已則其下化之詩曰儀刑文王萬邦作孚此之謂矣

二十六養動植之物以丰財用以致麟鳳龍

臣聞天育物有時地生財有限而人之力無極以有時有限奉無極之欲而法制不生其間則必物暴殄而財乏用矣先王惡其及此故川澤有禁山野有官養之以時取之以道是以豺獺未祭罝网不布於野澤鷹隼未擊矰弋不施於山林昆虫未蟄不以火田艸木未落不加斧斤漁不竭澤畋不合圍至於麛【忙皮切】卵【魯管切】蚿【胡田切百足虫似蜈蚣而小能毒人】蝝【於權切螽蝗之類】五穀百果不中殺者皆有常禁夫然則禽獸魚鼈不可勝食矣財貨器用不可勝用矣臣又觀之豈直若此而已哉蓋古之聖王使信及豚魚仁及艸木鳥獸不狘【呼切驚走貌】胎卵可窺麟鳳效靈龍爲畜者亦由此塗而致也

二十七請以族類求賢

問自古以來君者無不思求其賢賢者罔不思效其用然而君求賢而不得臣效用而無由豈不以貴賤相懸朝野相隔堂逺於千里門深於九重𨿽臣有慺【盧侯切又音閭】慺之誠何由上達𨿽君有孜孜之念無因下知上下茫然兩不相遇如此則豈惟賢者不用矧又用者不賢所以從古以來亂多而理少者職此之由也臣以爲求賢有術辧賢有方方術者各審其族類使之推薦而已近取諸諭其猶綫與矢也綫因鍼而入矢待而發𨿽有綫矢苟無鍼求自致焉不可得也夫必以族類者蓋賢愚有貫善惡有倫若以類求必以類至此亦猶水流濕火就燥自然之理也何則夫以徳義立身者必交於徳義不交於險僻以正直克巳者必用於正直不用於頗邪以貪冒爲意者必比於貪冒不比於貞亷以悖慢肆心者必狎於悖慢不狎於恭謹何者事相害而不相利性相戾而不相從此乃天地常倫人物常理必然之勢也則賢與不肖以此知之伏惟陛下欲求而致之也則思因鍼待之勢欲辧而別之也則察流濕就燥之徒得其勢必彚徵而自來審其徒必羣分而自見求人之術辧人之方於是乎在此矣

二十八尊賢請厚禮以致大賢也

問國家歳貢俊造日求賢良何則所得者率尋常之才所來者非師友之佐豈時無大賢乎將求之不得其道乎

臣聞致理之先先於行道行道之本本於得賢得賢之由由乎審理若禮之厚薄定於此則賢之優劣應於彼故黜位而朝西面而事則師之才至矣先之以身下之以色則友之才至矣展皮幣之禮盡揖讓之儀則大臣之才至矣南面而坐使者先焉則左右之才至矣憑幾據杖以令召焉則廝役之才至矣是以得師者帝得友者王得大臣者霸得左右者弱得廝役者亂然則求師而得友求友而得臣者有矣未有求臣而得友求友而得師者也是故圗帝而成王圗王而成霸者有矣未有圗霸而成王圗王而成帝者也夫以夷吾之賢爲不可召之臣桓公所以霸齊也孔明之才爲非屈致之士劉氏所以圗蜀也夫欲霸一國圗一方猶審其禮行其道焉況開帝王之業垂無疆之休苟無尊賢之風師友之佐則安能其理恢其化乎國家有天下二百年政無不施徳無不備惟尊賢之禮未與三代同風陛下誠能行之則盡美盡善之事畢矣

二十九請行賞罸以勸舉賢

問頃者累下詔防令舉所知獻其狀莫匪賢能授以官罕聞政績將人不易知耶將容易其舉耶

臣伏見頃者徳宗皇帝頒下詔防令舉所知自是內外百寮歳有聞薦有司各詳其狀咸命以官語其數誠得多士之名考其才或非盡善之實何則得賢由舉擇愼審愼審由賞罸必行自十年以來未聞有司以得所舉賞一人以失所舉罪一人則內外之薦恐未專精出處之賢或有違濫斯所以令陛下尙有未得賢之嘆也伏惟申命所舉深詔有司量其短長之材授以大小之職然後明察臧否精考殿最得人者行進賢之賞謬舉者坐不當之辜自然上下精詳逺近懲勸謹闗梁以相保責轅輪以相求俾夫艸靡風行達於上下天下之耳盡爲陛下聽天下之目盡爲陛下視明其視則舉不失徳廣其聽則野無遺賢而後官得其才事得其序如此則陛下但凝神端拱而天下理矣

三十審官量才授職則政成事舉

問官旣備而事未舉才旣用而政未成者由官與才不相得也且官有大小繁簡之殊才有短長能否之異稱其任則政立枉其能則事乖故先王立庶官而後求人使乎各司其局也辯眾才而後入仕使乎各盡其能也如此則官𨿽省才𨿽半可得而理矣若以短任長以大授小委其不可而望其可彊其不能而責其能如此則官𨿽能才𨿽倍無益於理矣故曰任小能於大事者猶貍摶虎而刀伐木也展長才於短用者猶驥捕鼠而斧剪毛也所不相及豈不宜哉王者誠能量眾才之短長審庶官之小大俾操鑿枘【如稅切】者無圎方之謬備輪轅者適曲直之宜自然人盡其能職修其要彛倫日敍庶績日凝又何患乎事不舉而政未成哉

三十一大官乏人由不愼選小官也

問國家臺衮之才臺省之器胡然近日稍乏其人將欲救之其故安在

臣伏見國家公卿將相之具選於丞郎給捨丞郎給捨之材選於禦史遺補郎官禦史遺補郎官之器選於祕著挍正畿赤簿尉𨿽未盡是十常六七焉然則畿赤之吏不獨以府縣之用求之祕著之官不獨以挍勘之用取之其所責望者乃丞郎之椎輪公卿之濫觴也則選用之際宜得其人臣竊見近日祕著挍正或以門地授畿赤簿尉惟以資序求不商較其器能不研覈其才行至使頃年以來臺官空不知所取省郎闕不知所求豈直乏賢誠亦廢事且以資序得者僅能參於簿領以門地進者或未任於鉛黃臣恐臺衮之才臺省之器十年以後稍乏其人又頃者有司懲趨競之流塞徼幸之路俾進士非科第者不授挍正挍正欠資考者不署畿官立而爲文權以救獘蓋一時之制非可久之術今者有司難於掄材易於注擬因循勿攺守以爲常至使兩畿之中數縣之外𨿽資序皆當其任而名實莫得而聞故每臺省缺員曾莫敢議則守文之獘一至於斯伏願思以後難革其前失正丞郎椎輪之本疏公卿濫觴之源如此則良能之才必足用矣要劇之職不乏人矣

三十二議庶官遷次之遲速

問先王建官升降有制遷次有常此經久之道也或云賞善罸惡者不逾時月又曰爲官吏者可長子孫豈今古之制殊乎不然何遲速之異如此也今欲速遷而勸善恐誘躁求之心將令久次而望功慮興滯用之嘆疾徐之制何以爲中

臣聞孔子曰苟有用我者三年而有成舜典曰三載考績三考黜陟幽明𨿽聖賢爲政未及三年不能成也𨿽善惡難知不過九載必自著也由此而論爲官吏者不可速遷也不可久次也若未三年而遷則政未立績未成且躁求之心生而馴致之化廢矣若過九載而不轉則明不陟幽不黜且勸善之法缺而懲惡之典隳矣大凡內外之官其略如此然則最與天子共理者莫先於二千石乎臣竊見近來諸州刺史有未兩考而遷者豈爲善成政之速速於聖賢耶將有司考察之不精耶不然何遷之遽也又有逾一紀而不轉者豈善惡未著莫得而知耶將有司遺忘而不舉耶不然何轉之遲也臣伏見順宗皇帝詔曰凡內外之職四考遞遷斯實革今之獘行古之道也然臣猶以爲吏能有聞者旣以四考遷之政術無取者亦宜四考黜之將欲循其名辧其實則在陛下奬糾察之吏督考課之官使別其否臧明知白黒仍命曰𨿽久次者不得逾於四載𨿽速遷者亦待及於三年此先王較能之大方致理之要道也伏惟陛下試垂意而察焉

三十三革吏部之獘

問吏部之爲日久矣今吏多於員其故何因官不得人其由何在姦僞日起其計何生馳騖日滋其風何自欲使吏與員而相得名與實而相符趨競巧濫之獘銷公平政理之道長妍媸者不能欺於藻鏡錙銖者不敢詐於銓衡豈無良謀以救其獘

臣伏見吏部之爲日久矣時皆共病不知其然臣請備而言之臣聞古者計戶以貢士量官而署吏故官不乏吏士不乏官士吏官員必相參用今則官倍於古吏倍於官入色者又倍於吏也此由每歳假文武而筮仕者眾冒資廕而出身者多故官不得人員不充吏是以爭求日至姦濫日生斯乃爲之一端也臣又聞古者州郡之吏牧守選而舉之府寺之寮公卿辟而署之其餘者乃歸有司有司所領旣少則所選必精此前代所以得人也今則內外之官一命以上歳羨千數悉委吏曹吏曹案資署官猶懼不給則何暇考察名實區別否臧者乎至使近代以來寖而成眞僞爭進共徴循資之書賢愚莫分同限停年之格才能者淹滯而不振巧詐者因緣以成姦此又爲之一端也今若使內外師長者各選其人分署其吏則庶乎官得其才矣使諸色入仕者量省其數或間以年則庶乎士不乏官矣官得其才則公平政理之道所由長也士不乏官則趨競巧濫之所由銷也矧又減銓衡之偏重則力不撓而易平矣分藻鏡之獨鑑則照不疲而易明矣與夫千品折於一面百職斷於一心功相萬也得失相懸豈不逺矣臣以爲芟煩剗莫尙於斯

三十四牧宰考課議殿最未精又政不由巳

問今者勤防黎元之隱精求牧宰之才亦旣得人使之爲政何以撫字之方尙未副我精求之防疲困之俗尙未知我勤防之心豈才未稱官將人不求理備陳其故以革其非

臣聞王者之設庶官無非共理者也然則庶官之理同歸而牧宰之用爲急蓋以邦之賦役由之而後均王之風教由之而後行人之性命系焉國之安危屬焉故與夫庶官之寄輕重不可齊致也臣伏見陛下勤防黎元之心至矣愼擇牧宰之防深矣然而黎元之理尙未副陛下勤防之心牧宰之政尙未稱陛下愼擇之防非人不求理非才不稱官以臣所窺粗知其由矣臣聞賢者爲善不待勸矣何哉性不忍爲惡耳愚者爲不善𨿽勸而不遷也何哉性不能爲善耳賢愚之間謂之中人中人之心可上可下勸之則遷於善捨之則陷於惡故曰懲勸之廢也推中人而墜於小人之域懲勸之行也引中人而納諸君子之塗是知勸沮之道不可一日無也況天下牧宰中人者多去惡遷善皆得勸沮伏以方今殿最之法甚備黜陟之令甚明然則就備之中察之者未甚精也就明之中奉之者未甚行也未甚精則臧否同貫未甚行則善惡齊驅𨿽有和璞之貞不能識也𨿽有齊竽之濫何由知之如此則豈獨利淫亦將失善善苟未勸淫或未懲欲望副陛下勤防之心稱陛下愼擇之防或恐難矣臣又請以古事驗之臣聞唐虞之際也敷求俊乂而四凶見用及三考黜陟而四罪乃彰則知𨿽至明也尙或迷眞僞之徒𨿽至聖也不能去考察之法故其法張則變曲爲直如蓬生於麻也其法弛則變香爲臭使蘭化爲艾也且聖人之爲理豈盡得賢而用之乎豈盡知不肖而去之乎將在夫秉其樞操其要剗邪爲正削觚爲圓能使善之必遷不謂善之盡有能使惡之必攺不謂惡之盡無成此功者無他懲勸之所致也則考課之法其可輕乎臣又見當今牧宰之內甚有良能委之理人亦足成政所未至者又有其由臣聞牧宰古者五等之國也於人有父母之道焉於吏有君臣之道焉所宜弛張舉措由其心威福賞罸懸於手然後能鎭其俗移其風也今縣宰之權受制於州牧州牧之政取則於使司疊相拘持不敢專達𨿽有政術何由施行況又力役之限賦斂之期以用之費省爲求不以人之貧富爲度以上之緩急爲節不以下之勞逸爲程縣畏於州州畏於使𨿽有仁惠何由撫綏此猶束舟楫而望濟川絆騏驥而求致逺臣恐龔黃卓魯復生於今日亦不能爲理矣

三十五使百職修皇綱振在乎革愼黙之俗

夫百職不修萬事不舉皇綱弛而不振頽俗蕩而不還者由君子讜直之道消小人愼黙之道長也臣伏見近代以來時議者率以拱黙保位者爲明智以柔順安身者爲賢能以直言危行者爲狂愚以中立守道者爲凝滯故朝寡敢言之士庭鮮執咎之臣自國及家寖而成俗故父訓其子曰無介直以立仇敵兄教其弟曰無方正以賈悔尢識者腹非而不言愚者心競而是效至使天下有目者如瞽也有耳者如聾也有口者如含鋒刃也愼黙之俗一至於斯此正士直臣所以退藏而長太息也豈直若此而已哉蓋愼黙積於中則職事廢於外彊毅果斷之心屈畏忌因循之性成反謂率職而舉正者不達於時宜當官而行法者不通於事變是以殿最之文𨿽書而不實黜陟之法𨿽備而不行欲望善者勸惡者懲百職修萬事舉不可得也然臣以爲歷代之頽俗非國朝不能革也國朝之皇綱非陛下不能振也革振之術臣粗知之何者夫人之蚩蚩惟利是務若利出於愼黙則愼黙之風大起若利出於讜直則讜直之風大行亦猶冬月之陽夏日之陰不召物而自歸之者無他溫涼之利所在故也伏惟陛下以至公統天下以至明禦羣臣使情僞無所逃言行無所隱有若讜直彊毅舉正彈違者引而進之有若愼黙畏忌吐剛茹柔者推而逺之使此有利彼無利安得不去彼取此乎斯所謂俾人日從善逺罪而不自知也如此則百職修萬事舉皇綱振頽俗移太平之風由斯而致矣

白氏長慶集卷六十三

欽定四庫全書

白氏長慶集卷六十四

唐白居易撰

策林三【凡十九首】

三十六達聰明致理化

夫欲達聰明致理化則在乎奉成式不必乎創新規也臣聞堯之所以神而化者聰明文思也舜之所以聖而理者明四目達四聰也蓋古之理化皆由聰明出也自唐虞以降斯道寖衰秦漢以還斯道大喪上不以聰接下下不以明奉上聰明之道旣阻於上下則訛僞之俗不得不流於內外也國家承百王已獘之風振千古未行之法於是始立匭使始加諫員始命待制官始設登聞鼓故遺補之諫入則朝廷之得失所由知也匭使之職舉則天下之壅蔽所由通也待制之官進則眾臣之謀猷所由展也登聞之鼓鳴則羣下之寃濫所由達也此皆我烈祖所剏累聖所奉𨿽堯舜之道無以出焉故貞觀之太和開元之至理率由斯而馴致矣自貞元以來抗疏而諫者畱而不行投書於匭者寢而不報待制之官經時而不見於一問登聞之鼔終歳而不聞於一聲臣恐眾臣之謀猷或未盡展朝廷之得失或未盡知壅蔽者有所未通寃濫者有所未達今幸當陛下踐祚體元之始施令布和之初則宜申明舊章條舉廢事使列聖之述作不墜陛下之聰明惟新以初爲常今其時矣時不可失惟陛下惜而行之則堯舜之化祖宗之理可得而致矣臣故曰達聰明致理化在乎奉成式不必乎剏新規也

三十七決壅蔽【在不使人知所欲】

臣聞國家之患患在臣之壅蔽也壅蔽之生生於君之好欲也蓋欲見於此則壅生於彼壅生於彼則亂作其間歷代有之可略言耳昔秦二代好佞趙髙飾謟諛之言以壅之周厲好利榮夷公陳聚斂之計以壅之殷辛好音師涓作靡靡之樂以壅之周幽好色褒人納艷妻以壅之齊桓好味易牙蒸首子以壅之𨿽所好不同同歸於壅也所壅不同同歸於亂也故曰人君無見其意將爲下餌蓋謂此矣然則明王非無欲也非無壅也蓋有欲則節之有壅則決之節之又節之以至於無欲也決之又決之以至於無壅也其所以然者將在乎靜思其故動防其防故聞甘言則慮趙髙之諛進於側矣見厚利則慮榮夷公之計陳於前矣聽新聲則慮師涓之音誘於耳矣顧艷色則慮褒氏之女惑於目矣嘗異味則慮易牙之子入於口矣夫如是安得不晝夜慮之寤寐思之立則見其參於前行則想其隨於後自然兢兢業業日愼一日使左不知其所欲右不知其所好𨿽欲壅蔽其可得乎此明王節欲決壅之要道也

三十八君不行臣事【委任宰相】

臣聞建官施令者君所執也率職知事者臣所奉也臣行君道則政專君行臣道則事亂專與亂其一也然則臣道者百職至眾萬事至繁誠非一人方寸所能盡也故王者但操其要擇其人而巳將在乎分務於羣司各令督責其課受成於宰相不以勤倦自攖然後謹殿最而賞罸焉審幽明而黜陟焉則萬樞之要畢矣故失君道者𨿽多夕惕若厲之慮而彛倫未必序也行臣事者𨿽多日昃不食之勤而庶績未必凝也得其要逸而有終非其宜勞而無功故也臣又聞坐而論道三公之任也作而行之卿大夫之職也故陳平不肯知錢谷邴吉不問死傷者此有司之職也非宰相之任也夫以宰相尙不可侵有司之職況人君可侵宰相之任乎可侵百執事之事乎臣又聞宰相之任者上代天工下執人柄羣職由之而理亂庶政由之而弛張君之心膂待宰相而啟沃君之耳目待宰相而聰明設其位不可一日非其人得其人不可一日無其寵疑則勿用用則勿疎然後能防合其心馴致其道蓋先王所以端拱凝旒而天下大理者無他焉委務於有司也仰成於宰相也

三十九使官吏淸亷【在均其祿厚其俸也】

臣聞爲國者皆患吏之貪而不知去貪之道也皆欲吏之淸而不知致淸之由也臣以爲去貪致淸者在乎厚其祿均其俸而已夫衣食闕於家𨿽嚴父慈母不能制其子況君長能儉其臣吏乎凍餒切於身𨿽巢由夷齊不能固其節況凡人能守其淸白乎臣伏見今之官吏所以未盡貞亷者由祿不均而俸不足也不均者由所在課料重輕不齊也不足者由所在官長侵刻不已也其甚者則有官秩等而祿殊郡縣同而俸異或削奪以過半或停給而彌年至使衣食不充凍餒並至如此則必冒白刃蹈水火而求私利也況可使撫人字物斷獄均財者乎夫上行則下從身窮則心濫今官長日侵其利而望吏之不日侵於人不可得也蓋所謂渴馬守水餓犬防肉則𨿽日用刑罸不能懲貪而勸淸必矣陛下今欲革時之去吏之貪則莫先於均天下課料重輕禁天下官長侵刻使天下之吏溫飽充於內淸亷形於外然後示之以恥糾之以形如此則縱欲爲非者百無一二也

四十省官並俸減使職

臣聞古者計人而置官量賦而制祿故官之省繁必稽人戶之眾寡祿之厚薄必稱賦入之少多俾乎官足以理人人足以奉吏吏有常祿財有常徵財賦吏員必參相得者也頃以兵戎屢動荒沴薦臻戶口流亡財徵減耗則宜量其官而省之並其祿而厚之故官省則事簡事簡則人安祿厚則吏淸吏淸則俗阜而天下所由理也然則知淸其吏而不知厚其祿則飾詐而不亷矣知厚其祿而不知省其官則財費而不足矣知省其官而不知選其能則事壅而不理矣此三者疊爲表裏相須而成者也伏惟陛下詳而行之臣又見兵興以來諸道使府或因權宜而置職一置而不停或因暫勞而加俸一加而無減至使職多於郡縣之吏俸優於臺省之官積習生常煩費滋甚今若量其職員審其祿秩使眾寡有常數厚薄得其中故祿得其中則費不廣而下無侵削之患矣職有常數則事不煩而人無勞擾之矣此又利害相懸逺者伏惟陛下念而救之

四十一議百司食利錢

臣伏見百司食利利出於人日給而經費有常月徴而倍息無已然則舉之者無非貧戶徴之者率是逺年故私財竭於倍利官課積於逋債至使公食有闕人力不堪旣滋深法宜攺作且王者惡言求利患在不均況天下之錢一也謂之曰利曷若謂之曰徵乎取之於寡曷若取之於眾乎今若日計其費歳防其用舉爲定數命曰食徵隨兩稅以分徴使萬民而均出散之天下其數幾何均之於眾則貧戶無倍息之矣入之有程則公食無告闕之慮矣公私交便其在玆乎

四十二議百官職田

臣伏以職田者職旣不同田亦異數內外上下各有等差此亦古者公田稍食之制也國家自多事已來厥制不舉故稽其地籍而田則具存考以戶租而數多散失至有品秩等官署同廩祿厚薄之相懸近乎十倍者矣今欲辧內外之職均上下之田不必乎創新規其在乎舉舊典也臣謹按國朝舊典量品而授地計田而出租故地之多少必視其品之髙下租之厚薄必視其田之肥墝如此則沃瘠齊而戶租均等列辧而祿食足矣今陛下求其典而典存焉索其田而田在焉誠能申明舉而行之則前必自革矣

四十三議兵【用捨逆順興亡】

問傳曰誰能去兵兵之設久矣又曰先王耀徳不觀兵二者古之明訓也然則君天下者廢而不用且涉去兵之非資以定功又乖耀徳之美去就之理何者得中又問兵不妄動師必有名議之者頗辧否臧用之者多迷本末故有一戎而業成王霸一戰而禍及危亡興滅之迹何由逆順之要安在

臣聞天下𨿽興好戰必亡天下𨿽安妄戰必危不好不忘天下之王也祭公曰先王耀徳不觀兵老子曰兵者不祥之器不得已而用之斯則不好之明訓也傳曰誰能去兵兵之設久矣又周定天下偃武修文猶立司馬之官六軍之眾以時教戰斯又不忘之明訓也然則君天下者不可去兵也不可黷武也在乎用之有本末行之有逆順逆順之要大略有三而兵之名隨焉夫興利除害應天順人不爲名先義然後動謂之義兵相時觀釁取亂侮亡不爲禍先敵至而應謂之應兵恃力宣驕作威逞欲輕人性命貪人土田謂之貪兵兵貪者亡兵應者彊兵義者王王之兵無敵於天下也故有徵無戰焉彊之兵先弱敵而後戰也故百戰百勝焉亡之兵先自敗而後戰也故勝與不勝同歸於亡焉然歷代君臣惑於本末聞王者之無敵則思耀武是獲一兔而欲守株也見亡者之自敗則思弭兵是因一咽而欲去食也曾不知無敵者根於義自敗者本於貪而欲歸咎於兵責功於武不其惑歟興廢之由逆順之要昭然可見惟陛下擇之

四十四銷兵數【省軍費在斷召募除虛名】

臣伏見自古以來軍兵之眾資糧之費未有如今日者時議者皆患兵之眾而不知眾之由皆欲兵之銷而不得銷之術故散之則軍情怨而戎心啟聚之則財用竭而人力疲爲日旣深其獘亦甚臣以爲銷兵省費者在乎斷召募去虛名而已伏以貞元軍興以來二十餘年陛下念其勞效固不可散棄幸以時無戰伐又焉用增加臣竊見當今募新兵占舊額張虛簿破現糧者天下盡是矣斯則致眾之由積費之本也今若去虛名就實數則一日之內十已減其二三矣若使逃不補死不塡則十年之間又十減其三四矣故不散棄之則軍情無怨也不增加之則兵數自銷也去虛就實則名不詐而用不費也故臣以爲銷兵之方省費之術或在於此惟陛下詳之

四十五復府兵置屯田【分兵權存戎備助軍食】

夫欲分兵權存戎備助軍食則在乎復府兵置屯田而已昔髙祖始受隋禪太宗旣定天下以爲兵不可去農不可廢於是當要衝以開府因隙地以營田府有常官田有常業俾乎時而講武歳以勸農分上下之番遞勞逸之序故有虞則起爲戰卒無事則散爲農夫不待徴發而封域有備矣不勞饋餉而軍食自充矣此亦古者尉侯之制兵賦之義也況今闗畿之內鎭壘相望皆仰給於縣官且無用於戰伐若使反兵於舊府興利於廢田張以簿書頒其廩積因其卒也安之以田宅因其將也命之以府官始復於闗中稍置於天下則兵權漸分而屯聚之日銷矣戎備漸修而訓習之利日興矣軍食漸給而飛挽之費日省矣一事作而三利立惟陛下裁之

四十六選將帥之方

臣聞君明則將賢將賢則兵勝故有不能理兵之將而無不可勝之兵有不能選將之君而無不可得之將是以君功見於選將將功見於理兵者也然則選將之術在乎因人之耳而聽之因人之目而視之因人之好惡而取捨之故明王選將帥也訪於眾詢於人若十人愛之必十人之將也百人悅之必百人之將也萬人伏之必萬人之將也臣以爲賢愚之際優劣之間以此而求十得八九矣

四十七禦功臣之術

臣聞明王之禦功臣也量其功而限之以爵審其罪而糾之以法限之以爵故爵加而知榮矣糾之以法故法行而知恩矣恩榮並加畏愛相濟下無貳志上無疑心此明王所以念功勞而全君臣之道也若不限之以爵則無厭之心生矣𨿽極人臣之位而不知榮也若不糾之以法則不忌之心啟矣𨿽竭人主之寵而不知恩也恩榮不知畏愛不立而望奉上之心盡念功之道全或難矣故傳曰報者倦矣施者未厭此由爵無限而法不行使之然也惟陛下察之

四十八禦戎狄【徴歷代之策陳當今之宜】

問戎狄之患久矣備禦之略多矣故王恢陳徵討之謀賈生立表餌之術婁敬興和親之訃晁錯建農戰之策然則古今異道利害殊宜將欲采之孰爲可者

又問今國家北虜欵誠南夷請命所未化者其惟西戎乎討之則疲頓師徒捨之則侵軼邊鄙許和親則啟貪而厚費約盟誓則飾詐而不誠今欲遏彼防劉化其桀驁來逺人於朔漠復舊土於河湟上策逺謀備陳本末臣聞戎狄者一气所生不可剪而滅也五方異族不可臣而蓄也故爲侵暴之患久矣而備禦之略亦多矣考其要防大較有四焉若以選將練兵長驅深入之謀自王恢始建以三表誘以五餌之術自賈誼始厚以賂遺結以和親之計自婁敬始徙人實邊勸農教戰之策自晁錯始然則用王恢之謀則殫財耗力罷竭生人禍結兵連功不償費故漢武悔然而下哀痛之詔也用賈誼之術則胡之耳目心腹𨿽誘而荒矣而華夏之財力風教亦隨而矣故漢文知其不可而不行也用婁敬之計則啟寵納侮厚費偸安𨿽侵略之患暫寧而和好之約屢背故漢氏四代爲匈奴所欺也用晁錯之防則邊人有安土之患未免攻戰之勞匈奴無得志之虞亦絕歸心之望故漢武猶病之有廣武之役也是以討之以兵不若誘之以餌誘之以餌不若和之以親和之以親不若備之有素斯皆前代以驗之事可覆而視也以今參古棄短取長亦可擇而用焉然臣終以爲近算淺圖非帝王久逺安邊之上策何者臣觀前代若政成國富徳盛人安則𨿽六月有北伐之師不足憂也若政缺國貧徳衰人困則𨿽一時無南牧之馬不足慶也何則國富則師壯師壯則令嚴人安則心固心固則思理如此久久則天子之守不獨在於諸侯將在於四夷矣則暫𨿽有事何足憂焉若國貧則師弱師弱則不虞人困則心離心離則思亂如此久久則天子之憂不獨在於邊陲或在於蕭墻矣則暫𨿽無事何足慶焉蓋古之王者慶在本而不在末憂在此而不在彼也今國家柔中懷外近恱逺來北虜向風南蠻底貢所未化者其餘幾何伏願陛下畜之如臣妾視之如蜂蠆不以士馬彊而才力盛恃之而務戰爭不以亭障靜而煙塵銷輕之而去守備但且防其侵軼遏其防劉去而勿追來而勿縱而已然後略四子之小術三王之大猷以政成徳盛爲圗以人安師壯爲計故徳盛而日聞則服服必懷柔師壯而時動則威威必震詟夫然可以不縻財用不煩師徒不盟誓而外服不和親而內附如此則四海之內五年之間要荒未服之戎必匍匐而來河隴已侵之地庶從容以歸上策逺謀不出於此矣

四十九備邊並將置帥

臣伏見方今備邊之計未得其宜何則京師之兵其數頗眾域堡甚備器械甚精以之遏侵掠禁奪攘則可矣若犬戎大至長驅而來臣恐將卒𨿽多無能抗者今所以軫陛下慮者豈非此乎其所以然者蓋由鎭壘太多主將太眾故也夫鎭多則兵散兵散則威不相合而力不相濟矣將眾則心異心異則勝不相讓而敗不相救矣卒然有事誰肯當之今若合之爲五將統之以一帥將合則戮力帥一則同心仍使均握其兵分守其界明察功罪必待賞罸然後據便宜之地扼要害之衝以逸待勞以寡制眾則𨿽黠虜無能爲也臣又以爲自古及今有不能守塞之兵而無不可守之塞有不能備戎之將而無不可備之戎故曰十圍之木持千鈞之屋得其宜也五寸之闗能制其開闔居其要也伏惟陛下握戎之要操塞之闗則西陲之憂可以少息矣

五十議守險【徳與險兼用】

問易曰王公設險以守其國記曰在徳不在險然則用之則乖在徳之訓棄之則違守國之誡二義相反其防何從

又問以山河爲寶者萬夫不能當也以道徳爲藩者四夷爲之守也何以苗恃洞庭負險而亡漢都天府用險而昌又何故也今欲鑑昌亡審用捨復何如哉

臣聞易曰王公設險以守其國又秦得百二以吞天下齊得十二而霸諸侯蓋恃險之論興於此矣史記曰在徳不在險傳曰九州之險是不一姓蓋棄險之議生於此矣臣以爲險之爲用用捨有時恃旣失之棄亦未爲得也何者夫險之爲利大矣爲害亦大矣故天地閉否守之則爲利天地交泰用之則爲害蓋天地有常險而聖人無常用也然則以道徳爲藩以仁義爲屏以忠信爲甲冑以禮法爲幹櫓者教之險政之守也以城池爲固以金革爲備以江山爲襟帶以丘陵爲咽喉者地之險人之守也王者之興也必兼而用之昔漢髙帝除害興利以安天下自謂徳不及於周而賢於秦故去洛之易卽秦之險建都創業垂四百年是能兼而用之也桀紂三苗之徒負大河憑太行保洞庭而不修徳政坐取覆亡者是專恃其險也莒子恃其僻陋不修城郭浹辰之間喪其三都者是怠棄其險也由斯而觀之山河之阻溝墉之固可用而不可恃也可誡而不可棄也智以險昌愚以險亡昌亡之間惟陛下能鑑之

五十一議封建論郡縣

問周制五等其也王室衰防秦廢列國其敗也天下崩壞漢封子弟其失也侯王僭亂何則爲制不同同歸於也故自古及今議其是非者多矣今若建侯開國恐失隨時之宜如置守專城慮乖稽古之義考其要防其誰可從

又問封建之制肇自黃唐郡縣之規始於秦漢或沿或革以至國朝今欲子兆人家四海建不拔之業垂無疆之休大鑑興亡從長而用無論古今擇善而行侯與守而何先郡與國而孰愈具書於策當舉行之

臣聞封建之廢久矣是非之論多矣異同之要歸於三科或曰周人制五等封親賢其也諸侯擅戰伐陪臣執國命故聞蠶食剖以至於衰滅也而李斯周靑之議繇是興焉又曰秦皇廢列國棄子弟其敗也萬民無定主九族爲匹夫故魚爛土崩以至於覆亡也而曹冏士衡之論繇是作焉又曰漢氏侯功臣王同姓其失也爵號太尊土宇太廣故防張瓦解以至於悖亂也而晁錯主父之計繇是行焉然則秦懲周之也旣以亡而易衰漢鑑秦之亡也亦矯枉而過正歷代之說無出於此者以臣所觀竊謂知其一未知其二也何者臣聞王者將欲家四海子兆人垂無疆之休建不拔之業者在乎操理柄立人防導化源固邦本而巳蓋刑行徳立近悅逺安恩信推於中惠化流於外如此則四夷爲臣妾況海內乎𨿽置守罷侯亦無害也若法壞政荒親離賢棄王澤竭於上人心叛於下如此則九族爲讐敵況天下乎𨿽廢郡建邦又何益也故臣以爲周之衰滅者上失其道天厭其徳非爲封建之也秦之覆亡者君流其毒人離其心非惟郡縣之咎也漢之禍亂者寵而失教立不選賢非獨彊大之故也繇是觀之苟固其本導其源𨿽郡與國俱可理而安矣苟逾其防失其柄𨿽侯與守俱能亂且危矣伏惟陛下慮逺憂近鑑古觀今以惇睦親族爲先不以封王爲急以優勸勞逸爲念不以建侯爲思以尊賢寵徳爲心不以開國爲意以安撫黎元爲事不以廢郡爲謀則無疆之休不拔之業在於此矣況國家之制垂二百年法著一王理經十聖變革之議非臣敢知

五十二議井田阡陌【息遊惰止兼並實版圗】

問三代之牧人也立井田之制別都鄙之名其爲名制可得而知乎其爲功利可得而聞乎

又問自秦壞井田漢修阡陌兼並大啟遊惰實繁𨿽歷代因循誠恐深而害甚如一朝攺作或慮失業而擾人旣廢之甚難又復之非便斟酌其道何者得中臣聞王者之貴生於人焉王者之富生於地焉故不知地之數則生業無從而定財徵無從而平也不知人之數則食力無從而計軍役無從而均也不均不平則地𨿽廣人𨿽多徒有貴之名而無富之實是以先王度土田之廣狹畫爲夫井量人尸之眾寡分爲邑居使地利足以食人人力足以辟土邑居足以處眾人力足以安家野無餘田以啟專利邑無餘室以容遊人逃刑避役者往無所之敗業遷居者來無所處於是生業相因食力相濟其出財徵也不待徴書而已平矣其起軍役也不待料人而已均矣然後天子可以稱萬乘之貴四海之富也洎三代之後厥制崩壞故井田廢則遊惰之路啟阡陌作則兼並之門開至使貧苦者無容足立錐之居富彊者專籠山給野之利故自秦漢迄於聖朝因循未遷積習成然臣以爲井田者廢之頗久復之稍難未可盡行且宜漸制何以言之昔商鞅開秦之利也蕩然廢之故千載之間豪奢者得其計王莽革漢之也卒然復之故一時之間農桑者失其業斯則不可久廢不可速成之明驗也故臣請斟酌時宜參詳古制大抵人稀土廣者且修其阡陌戶繁鄕狹者則復以井田使都鄙漸有名家夫漸有數夫然則井邑兵田之地眾寡相維門閭族黨之居有亡相保相維則兼並者何所取相保則遊惰者何所容如此則庶乎人無浮心地無遺力財產丰足賦役平均市利歸於農生業著於地者矣

五十三議肉刑【可廢不可用】

問肉刑者其來尙矣其廢久矣前賢之論是非紛然今欲棄之而不行法或乖於稽古若舉而復用義恐失於隨時取捨之間何者爲可

臣伏以漢除肉刑迨今千有餘祀其間博聞達識之士議其是非者多矣其欲廢之者則曰刻膚革斷支體人主忍而用之則愷悌惻隱之心乖矣此緹縈所謂𨿽欲攺過自新其道亡繇者也其欲復之者則曰任箠令用鞭刑酷吏倚而行之則專殺濫死之作矣此班固所謂以死罔人失本惠者也臣以爲議事者宜徴其實用刑者宜酌其情若以情實言之則可廢而不可復也何者夫肉刑者蓋取劓腓黥刖之類耳書所謂五虐之刑也昔苗人始淫爲之而天旣降咎及秦人又虐用之而天下亦離心夫如是則豈無濫死者耶漢文帝始除去之而刑罸以淸我太宗亦因而棄之而人用不犯夫如是則豈有罔人者耶此臣所謂徴其實者也臣又聞聖人之用刑也輕重適時變用捨順人情不必乎反今之宜復古之制也況肉刑廢之久矣人莫識焉今一朝卒然用之或絕筋或折骨或面傷則見者必痛其心聞者必駭其耳又非聖人適時變順人情之意也徴之於實旣如彼酌之於情又如此可否之驗豈不明哉傳曰君子爲政貴因循而重攺作又曰利不百不變法臣以爲復之有害而無利也其可變而攺作乎

五十四刑禮道【疊相爲用】

問聖王之致理也以刑糾人惡故人知勸懼以禮導人情故人知恥格以道率人性故人反淳和三者之用不可廢也意者將偏舉而用邪將並建而用邪從其宜先後有次耶成其功優劣有殊耶然則相今日之所宜酌今日之所急將欲致理三者奚先

臣聞人之性情者君之土田也其荒也則薙之以刑其辟也則蒔之以禮其植也則獲之以道故刑行而後禮立禮立而後道生始則失道而後禮中則失禮而後刑終則修刑以復禮修禮以復道故曰刑者禮之門禮者道之根知其門守其根則王化成矣然則王化之有三者猶天之有兩曜歳之有四時廢一不可也並用亦不可也在乎舉之有次措之有倫而已何者夫刑者可以禁人之惡不能防人之情禮者可以防人之情不能率人之性道者可以率人之性又不能禁人之惡循環表裏疊相爲用故王者觀理亂之深淺順刑禮之後先當其懲惡抑淫致人於勸懼莫先於刑剗邪窒欲致人於恥格莫尙於禮反和復朴致人於惇厚莫大於道是以衰亂之代則弛禮而張刑平定之時則省刑而禮淸淨之日則殺禮而任道亦如祁寒之節則疏水而附火䢐暑之則逺火而狎水順歳者適水火之用達時變者得刑禮之宜適其用達其宜則天下之理畢矣王者之化成矣將欲較其短長原其始終順其變而先後殊備其用而優劣等離而言之則異致合而理之則同功其要者在乎舉有次措有倫適其用達其理而已方今華夷有截內外無慮人思休和俗巳平泰是則國家殺刑罸之日崇禮樂之時所以文易化成道易馴致者由得其時也今則時矣伏惟陛下惜而不失焉

白氏長慶集卷六十四

欽定四庫全書

白氏長慶集卷六十五

唐白居易撰

策林四【凡二十一道】

五十五止獄措刑在富而教之

問成康禦宇囹圄空虛文景繼統刑罸不用太宗化下而人不犯成此功者其效安在桀紂在上比屋可誅秦氏爲君赭衣滿道致此者其故安在今欲鑑桀紂秦氏之繼周漢太宗之功使人有恥且格刑措不用備詳本末著之於篇

臣聞仲尼之訓也旣庶矣而後富之旣富矣而後教之管子亦云倉廩實知禮節衣食足知榮辱然則食足財丰而後禮教所由興也禮行教立而後刑罸所由措也蓋前事之不忘後事之元臣請以前事明之當周成康之時天下富壽人知恥格故囹圄空虛四十餘年當漢文景之時節用勸農海內殷實人人自愛不犯刑法故每歳決獄僅至四百及我太宗之朝勤儉化人人用富庶加以徳教至於升平故一歳斷刑不滿三十𨿽則明聖愼刑賢良卹獄之所致也然亦由天下之人生厚徳正而寡過也當桀紂之時暴徵讐斂萬姓窮苦有怨無恥姦宄並興故是時也比屋可戮及秦之時厚賦以竭人財逺役以殫人力力殫財竭盡爲寇賊羣盜滿山赭衣塞路故每歳斷罪數至十萬𨿽則暴君淫刑姦吏弄法之所致也然亦由天下之人貧困思姦而多罪也由是觀之刑之繁省系於罪之眾寡也教之廢興系於人之貧富也聖王不患刑之繁而患罪之眾不患教之廢而患人之貧故人苟富則教斯興矣罪苟寡則刑斯省矣是以財產不均貧富相並𨿽堯舜爲主不能息忿爭而省刑獄也衣食不充凍餒並至𨿽咎陶爲士不能止姦宄而去盜賊也若失之於本求之於末𨿽聖賢並生臣竊以爲難矣至若察小大之獄審輕重之刑定加減於科條得情僞於察色此有司平刑之要也非王者防刑之徳也至若盡欽防之道竭哀矜之誠使生者不怨死者不恨此王者防刑之法也非聖人措刑之道也必欲端影於表澄流於源則在乎富其人崇其教開其亷恥之路塞其寃濫之門使人內樂其生外畏其罪則必過犯自省刑罸自措斯所謂致羣心於有恥立大制於不嚴古者有畫衣冠異章服而人不犯者由此道素行也

五十六論刑法之升法科選法吏

問今之法貞觀之法今之官貞觀之官昔何爲而太和今何爲而未理事同效異其故何哉將刑法不便於時耶抑官吏不得其人耶

臣伏以今之刑法太宗之刑法也今之天下太宗之天下也何乃用於昔而俗以寧壹行於今而人未休和臣以爲非行法不便於時是官吏不循其法也此由朝廷輕法學賤法吏故應其科與補其吏者率非君子也甚多小人也蓋刑者君子行之則誠信而簡易簡易則人安小人習之則詐僞而滋彰滋彰則俗此所以刑一而用二法同而理殊者也矧又律令塵蠧於棧【鉏限切棚也亦閣也】閣制勅堆盈於案几官不徧覩法無定科今則條理輕重之文盡詢於法直是使國家生殺之柄假在於小人小人之心孰不可忍至有黷貨賄者矣有怙親愛者矣有陷讐怨者矣有畏權豪者矣有欺賤弱者矣是以重輕加減隨其喜怒出入比附由乎愛憎官不察其所由人不知其所避若然則𨿽有貞觀之法苟無貞觀之吏欲其刑善無乃難乎陛下誠欲申明舊章剗革前則在乎髙其科重其吏而巳臣謹按漢制以四科辟士其三曰明習律令足以決狐疑能按章覆問文中禦史者辟而用之伏惟陛下懸法學爲上科則應之者必俊乂也升法直爲淸列則授之者必賢良也然後考其能奬其善明察守文者擢爲禦史欽防用情者遷爲法官如此則仁恕之誠亷平之气不散於簡牘之間矣掊刻之心舞文之不生於刀筆之下矣與夫愚詐小吏竊而弄之者功相萬也臣又聞管仲奪伯氏之邑沒無怨言季羔刖門者之足亡而獲宥孔明黜廖立之位死而垂泣三子者可謂能用刑矣臣伏思之亦何代無其人哉在乎求而用之考而奬之而巳伏惟陛下再三察焉五十七使人畏愛悅服理大罪赦小過

問政不可寛寛則人慢刑不可急急則人殘故失於恢恢則漏网而爲務於察察則及泉而不祥將使寛猛適宜疎宻合制上施畏愛之道下有悅服之心刑政之中何者爲得

臣聞聖人在上使天下畏而愛之悅而服之者由乎理大罪赦小過也書曰宥過無大況小者乎刑故無小況大者乎故宥其小者仁也仁以容之則天下之心愛而悅之矣刑其大者義也義以糾之則天下之心畏而服之矣臣竊見國家用法似異於是何則急察之政急於朝官而寛於外官懲戒之刑加於小吏而縱於長吏是則權輕而過小者或反繩之寄重而罪大者或反舍之臣復思之恐非先王宥過刑故之道也然則小大之諭其猶魚耶魚之在泉者小也察之不祥魚之吞舟者大也漏之不可刑煩猶水濁水濁則魚喁政寛猶防決防決則魚逝是以善爲理者舉其綱疎其网綱舉則所羅者大矣网疎則所漏者小也伏惟陛下舉其綱於長吏疎其网於朝官舍小過以示仁理大罪而明義則畏愛悅服之化闇然而日彰於天下矣

五十八去盜賊在舉徳選能安業厚生

臣聞聖王之去盜賊也有二道焉始則舉有徳選有能使教化大行姦宄者去次又安其業厚其生使亷恥大興貪暴者息故舜舉臯陶不仁者逺晉用士防盜奔於秦此舉徳選能之效也成康阜其俗禮讓興行文景富其仁盜賊屏息此安業厚生之驗也由是觀之則俗之貪亷盜之有無系於人之勞逸吏之賢否也方今禁科𨿽嚴桴鼓未靜敓【與奪同】【如羊切盜也】者時聞於道路穿窬者或縱於鄕閭無乃陛下之人有多困窮凍餒者乎無乃陛下之吏有非循良明白者乎伏惟陛下大推愛人之誠廣諭稱善之防厚其生業使俗知恥格舉以賢徳使國無幸人自然亷讓風行姦濫日息則重門罕聞於擊析外戶庶見於不扃者矣

五十九議赦

臣謹按書曰災肆赦又易曰雷作解君子以赦過宥罪斯則赦之不可廢也必矣管子曰赦者奔馬之委轡也不赦者痤【才何切】疽【女余切】之【乃鹽切】石也又諺曰一歳再赦婦兒喑啞【倚下切】斯又赦之不可數也明矣然則赦之爲用用必有時數旣失之廢亦未爲得也何者赦之爲徳大矣爲賊亦甚矣大凡王者踐祚攺元之初一用之則爲徳也居常致理之際數用之則爲賊也故踐祚而無赦則布新之義缺而好生之徳廢矣居常而數赦則惠姦之路啟而召亂之門開矣由此而觀蓋赦者可疎而不可數也可重而不可廢也用捨之要其在玆乎

六十救學者之失禮樂詩書

問學者教之根理之本國家設庠序以崇儒術張禮樂而厚國風師資肅以尊嚴文物煥其明備何則學詩書者拘於文而不通其防習禮樂者滯於數而不達其情故安上之禮未行化人之學將落今欲使工祝知先王之道生徒究聖人之心詩書不失於愚誣禮樂無聞於盈減積之爲言行播之爲風化何爲何作得至於斯臣聞化人動眾學爲先焉安上尊君禮爲本焉故古之王者未有不先於學本於禮而能建國君人經天緯地者也國家刪定六經之義裁成五禮之文是爲學者之先知生人之大惠也故命太常以典禮樂立太學以教詩書將使乎四術並舉而行萬人相從而化然臣觀之太學生徒誦詩書之文而不知詩書之防太常工祝執禮樂之器而不識禮樂之情遺其防則作忠興孝之義不彰失其情則合敬同愛之誠不著所謂去本而從末棄精而好粗至使陛下語學有將落之憂顧禮有未行之嘆者此由官失其業師非其人故但有修習之名而無訓導之實也伏望審官師之能否辧教學之是非俾講詩者以六義風賦爲宗不專於鳥獸艸木之名也讀書者以五代典謨爲防不專於章句詁訓之文也習禮者以上下長幼爲節不專於爼豆之數禓襲之容也學樂者以中和友孝爲徳不專於節奏之變綴兆之度也夫然則詩書無愚誣之失禮樂無盈減之差積而行立者乃升之於朝廷習而事成者乃用之於宗廟是故溫柔惇厚之教疏通知逺之訓暢於中而發於外矣莊敬威嚴之貌易直子諒之心行於上而流於下矣則覩之者莫不承順聞之者莫不率從管乎人情出乎理道欲人不化上不安其可得乎

六十一黜子書

臣聞仲尼沒而防言絕七十子喪而大義乖大義乖則小說興防言絕則異端起於是乎岐分別而百氏之書作焉然則六家之異同馬遷論之備矣九流之得失班固敍之詳矣是非取捨較然可知今陛下將欲抑諸子之殊途遵聖人之要道則莫若四術之正義崇九經之格言故正義著明則六家之異見不除而自退矣格言具舉則九流之偏說不禁而自隱矣夫如是則六家九流尙爲之隱退況百氏之殊文詭制得不藏匿而銷蕩乎斯所謂排小說而扶大義斥異端而闡防言辧惑向方化人成俗之要也伏惟陛下必行之

六十二議禮樂

問禮樂並用其義安在禮樂共理其效何徴禮之崩也何方以救之乎樂之壞也何術以濟之乎

臣聞序人倫安國家莫先於禮和人神移風俗莫尙於樂二者所以並天地參陰陽廢一不可也何則禮者納人於別而不能和也樂者致人於和而不能別也必待禮以濟樂樂以濟禮然後和而無怨別而不爭是以先王並建而用之故理天下如指諸掌耳志曰六經之道同歸而禮樂之用爲急故前代有亂亡者由不能知之也有知而危敗者由不能行之也有行而不至於理者由不能達其情也能達其情者其惟宗周乎周之有天下也修禮達樂者七年刑措不用者四十年負扆垂拱者三百年鼎不遷者八百年斯可謂達其情臻其極也故孔子曰吾從周然則繼周者其惟皇家乎臣伏聞禮減則銷銷則崩樂盈則放放則壞故先王減則進之盈則反之濟其不及而泄其過用能正人道反天性奮至徳之光焉國家承齊梁陳隋之遺風未弭故禮稍失於殺樂稍失於奢伏惟陛下慮其減銷則命司禮者大明唐禮防其盈放則詔典樂者少抑鄭聲如此則禮備而不偏樂和而不流矣繼周之道其在玆乎

六十三沿革禮樂

問禮樂之用百王共之然則歷代以來或沿而理或革而亂或損而興或益而亡何述作之迹同而得失之效異也方今大致𨿽立至理未臻豈沿襲損益未適其時宜將文物聲明有乖於古制思欲究盛禮之防審至樂之情不和者攺而更張可繼者守而不失具陳其要當舉而行

臣聞議者曰禮莫備於三王樂莫盛於五帝非殷周之禮不足以理天下非堯舜之樂不足以和神人是以總章辟雍冠服簠簋之制一不備於古則禮不能行矣干戚羽旄屈伸俯仰之度一不修於古則樂不能和矣古今之論大率如此臣竊謂斯言失其本得其末非通儒之達識也何者夫禮樂者非天降非地出也蓋先王酌於人情張爲通理者也苟可以正人倫寧家國是得制禮之本意也苟可以和人心厚風俗是得作樂之本情也蓋善沿禮者沿其意不沿其名善變樂者變其數不變其情故得其意則五帝三王不相沿襲而同臻於理失其情則王莽屑屑習古適足爲亂矣故曰行禮樂之情者王行禮樂之飾者亡蓋謂是矣且禮本於體樂本於聲文物名數所以飾其體器度節奏所以文其聲聖人之理也禮至則無體樂至則無聲然則苟至於理也聲與體猶可遺況於文與飾乎則本末取捨之宜可明辧矣今陛下以上聖之資守烈祖之制不待損益足以致理然苟有沿革則願陛下審本末而述作焉蓋禮者以安上理人爲體以別疑防欲爲用以玉帛爼豆爲數以周旋禓襲爲容數與容可損益也體與用不可斯須失也樂者以易直子諒爲心以中和孝友爲徳以律度鏗鏘爲飾以綴兆舒疾爲文飾與文可損益也心與徳不可斯須失也夫然則禮得其本樂達其情則沿襲損益不同同歸於理矣

六十四復樂古器古曲

問時議者或云樂者聲與器遷音隨曲變若廢今器用古器則哀淫之音息矣若捨今曲奏古曲則正始之音興矣其說若此以爲如何

臣聞樂者本於聲聲者發於情情者系於政蓋政和則情和情和則聲和而安樂之音由是作焉政失則情失情失則聲失而哀淫之音由是作焉斯所謂聲音之道與政通矣伏覩時議者臣竊以爲不然何者夫器者所以發聲聲之邪正不系於器之今古也曲者所以爲樂樂之哀樂不系於曲之今古也何以考之若君政驕而荒人心動而怨則𨿽捨今器用古器而哀淫之聲不散矣若君政善而美人心平而和則𨿽奏今曲廢古曲而安樂之音不流矣是故和平之代𨿽聞桑間濮上之音人情不淫也不傷也亂亡之代𨿽聞咸濩韶武之音人情不利也不樂也故臣以爲銷鄭衛之聲復正始之音者在乎善其政和其情不在乎攺其器易其曲也故曰樂者不可以僞惟明聖者能審而述作焉臣又聞若君政和而平人心安而樂則𨿽援蕢桴擊野壤聞之者亦必融融泄泄矣若君政驕而荒人心困而怨則𨿽撞大鐘伐鳴鼔聞之者適足慘慘戚戚矣故臣以爲諧神人和風俗者在乎善其政歡其心不在乎變其音極其聲也

六十五議祭祀

問聖王立郊廟重祭祀者將以展誠敬而事鬼神乎將欲禆教化而利生人乎

又問近者敬失於鬼祭祀以淫禳禱者有僭濫諂媚之風蒸嘗者失疏數丰儉之節今欲使俗無淫祀家不黷神物省費而厚生人守義而不惑何爲何作可以救之臣聞祭祀之義大率有三禋於天地所以示人報本也祠於聖賢所以訓人崇徳也享於祖考所以教人追孝也三者行於天下則萬人順百神和此先王所以重祭祀者也臣又觀之豈直若是而巳哉蓋先王因事神而設教因崇祀以利人俾乎人竭其誠物盡其美美致於鬼則利歸於人焉故阜其牲牷則牛羊不得不蕃矣丰其黍稷則倉廩不得不實矣美其祭服則布帛不得不精矣不畜者無牲不田者無盛則遊惰者不得不懲矣勤本者不得不勉矣四者行於天下𨿽曰事鬼神其實厚生業也故曰禮行於祭祀則百貨可極焉斯之謂矣然則物力有餘則奢淫之起祀事不節則諂黷之萌生先王又防其然也是以宗廟有數丰約有度疏數有時非其度者則鬼不享而禮不容非其類者則神不歆而刑不捨二者行於天下則人與神不相黷矣不相傷矣近代以來稍違祀典或禮物失於奢儉或巫史假於淫昬追逺者昧從生之文徼福者有媚神之祭𨿽未甚亦宜禁之伏惟陛下崇設人防申明國典蒸嘗不經者示之以禮禳禱非鬼者糾之以刑所謂存其正抑其邪則人不惑矣著其誠謹其物則人厚生矣斯以齊風俗和人神之大端也惟陛下詳之

六十六禁厚

臣伏以國朝參古今之儀制喪之紀尊卑丰約煥然有章今則郁而不行於天下者久矣至使送終之禮大失其中貴賤昧從死之文奢儉乖稱家之義況多藏必辱於死者厚費有害於生人習不知非寖而成俗此乃敗禮法傷財力之一端也陛下誠欲革其抑其淫則宜乎振舉國章申明喪紀奢侈非宜者齊之以禮淩僭不度者董之以威故威行於下則壞法犯貴之風移矣禮適其中則破產傷生之俗革矣移風革俗其在玆乎

六十七議釋教僧尼

問漢魏以降像教寖興或曰足以耗蠧國風又云足以輔助王化今欲禁之勿用恐乖誘善崇福之方若許之大行慮成異教殊俗之禆化之功誠著傷生之費亦深利病相形從其逺者

臣聞上古之化也大道惟一中古之教也精義無二蓋上率下以一徳則下應上無二心故儒墨六家不行於五帝道釋二教不及於三王迨乎徳旣下衰道又上失源離別朴散器分於是乎儒道釋之教鼎立於天下矣降及近代釋氏猶甚焉臣伏覩其教大抵以禪定爲根以慈忍爲本以報應爲枝以齋戒爲葉夫然亦可誘掖人心輔助王化然臣以爲不可者有以也臣聞天子者奉天之教令兆人者奉天子之教令令一則理二則亂若參以外教二三孰甚焉況國家以武定禍亂以文理華夏執此二柄足以經緯其人矣而又區區西方之教與天子抗衡臣恐乖古先惟一無二之化也然則根本枝葉王教備焉何必使人去此取彼若欲以禪定復人性則先生有恭黙無爲之道在若欲以慈忍厚人徳則先王有忠恕惻隱之訓在若欲以報應禁人僻則先王有懲惡勸善之刑在若欲以齋戒抑人淫則先王有防欲閒邪之禮在𨿽臻其極則同歸或能助於王化然於異名則殊俗足以貳乎人心故臣以爲不可者以此也況僧徒月益佛寺日崇勞人力於土木之功耗人利於金寶之飾移君親於師資之際曠夫婦於戒律之間古人云一夫不田有受其餒者一婦不織有受其寒者今天下僧尼不可勝數皆待農而食待蠶而衣臣竊思之晉宋齊梁以來天下凋未必不由此矣伏惟陛下察焉

六十八議文章碑碣詞賦

問國家化天下以文明奬多士以文學二百餘載文章煥焉然則述作之間久而生書事者罕聞於直筆褒美者多覩其虛辭今欲去僞抑淫芟蕪剗穢黜華於枝葉反實於根源引而救之其道安在

臣謹按易曰觀乎人文以化成天下記曰文王以文治則文之用大矣哉自三代以還斯文不振故天以將喪之授我國家國家以文徳應天以文教牧人以文行選賢以文學取士二百餘年煥乎文章故士無賢不肖率注意於文矣然臣聞大成不能無小有美不能無小疵是以凡今秉筆之徒率爾而言者有矣斐然成章者有矣故歌詠詩賦碑碣贊誄之制往往有虛美者矣有媿辭者矣若行於時則誣善惡而惑當代若傳於後則混眞僞而疑將來臣伏思之大非先王文理化成之教也且古之爲文者上以紉王教系國風下以存炯戒通諷諭故懲勸善惡之柄執於文士褒貶之際焉補察得失之端操於詩人美刺之間焉今褒貶之文無覈實則懲勸之道缺矣美刺之詩不稽政則補察之義廢矣𨿽雕章縷句將焉用之臣又聞稂莠秕稗生於谷反害谷者也淫辭麗藻生於文反傷文者也故農者蕓稂莠簸秕稗所以養谷也王者刪淫辭削麗藻所以養文也伏惟陛下詔主文之司諭養文之防俾辭賦合炯戒諷諭者𨿽質𨿽野采而奬之碑誄有虛美媿辭者𨿽華𨿽麗禁而絕之若然則爲文者必當尙質抑淫著誠去僞小疵小蕩然無遺矣則何慮乎皇家之文章不與三代同風者歟

六十九采詩以補察時政

問聖人之致理也在乎酌人言察人情而後行爲政順爲教者也然則一人之耳安得徧聞天下之言乎一人之心安得盡知天下之情乎今欲立采詩之官開諷刺之道察其得失之政通其上下之情子大夫以爲如何臣聞聖王酌人之言補已之過所以立理本導化源也將在乎選觀風之使建采詩之官俾乎歌詠之聲諷刺之興日采於下歳獻於上者也所謂言之者無罪聞之者足以自誡大凡人之感於事則必動於情然後興於嗟嘆發於吟詠而形於歌詩矣故聞蓼蕭之篇則知澤及四海也聞禾黍之詠則知時和歳丰也聞北風之詩則知威虐及人也聞碩鼠之刺則知重斂於下也聞廣袖髙髻之謡則知風俗之奢蕩也聞誰其獲者婦與姑之言則知徵役之廢業也故國風之盛衰由斯而見也王政之得失由斯而聞也人情之哀樂由斯而知也然後君臣親覽而斟酌焉政之廢者修之闕者補之人之憂者樂之勞者逸之所謂善防川者決之使導善理人者宣之使言故政有毫髮之善下必知也教有錙銖之失上必聞也則上之誠明何憂乎不下達下之利病何患乎不上知上下交和內外胥悅若此而不臻至理不致升平自開辟以來未之聞也老子曰不出戶知天下斯之謂歟

七十納諫上封章廣視聽

問國家立諫諍之官開起沃之路久矣而謇諤者未盡其節謀猷者未竭其誠思欲取天下之耳目禆我視聽盡天下之心智爲我思謀政之壅蔽者決於中令之絕滅者通於外上無違徳下無隱情何爲何方得至於此又問先王立訓惟諫是從然則歷代君臣有賢有否至若獻替之際是非之間若君過臣規固宜有言必納如上得下失豈可從諫如流以是訓人其義安在

臣聞天子之耳不能自聰合天下之耳聽之而後聰也天子之目不能自明合天下之目視之而後明也天子之心不能自聖合天下之心思之而後聖也若天子惟以兩耳聽之兩目視之一心思之則十步之內不能聞也百步之外不能見也殿庭之外不能知也而況四海之大萬幾之繁者乎聖王知其然故立諫諍諷議之官開獻替起沃之道俾乎補察遺闕輔助聰明猶懼其未也於是設敢諫之鼓建進善之旌立誹謗之木工商得以流議士庶得以傳言然後過日聞而徳日新矣是以古之聖王由此塗出焉臣又聞不棄死馬之骨然後良驥可得也不棄狂夫之言然後嘉謀可聞也苟臣管見之中有可取者陛下取而行之苟臣蒭言之中有可采者陛下采而用之則聞之者必曰如某之言如某之見猶且不棄況愈於某之徒歟則天下謀猷之士得不比肩而至乎天下謇諤之臣得不繼踵而來乎故覽其謀猷則天下之利病如懸於握中矣納其謇諤則朝廷之得失如指諸掌內矣所謂用天下之耳聽之則無不聰也用天下之目視之則無不明也用天下之心識思謀之則無不聖神也聖神啟於上聰明達於下如此則何壅蔽之有耶何絕滅之有耶臣又嘗觀歷代人君有愚有賢舉事非盡失也人臣有能有否出言非盡得也然則先王勤勤懇懇勸從諫誡自用者又何哉豈不以自古以來君𨿽有得未有愎諫而理者也況其有失乎臣𨿽有失未有從諫而亂者也況其有得乎勤懇勸誡之義在於此矣伏惟陛下鑑之

七十一去諂佞從讜直

問天地無私賢愚間生焉理亂有時邪正疊用焉然則理代豈無愚邪者耶將有而不任耶亂代豈無賢正者耶將有而不用耶思決所疑可徴其驗

又問歷代之君無不知用賢則理用愚則亂從諫興從佞亡也而取捨之際紛然自迷故誅放者多非小人寵用者鮮有君子至使衰亡危亂歷代相望豈臣之邪正惑其心乎將已之愛惡昬其鑑乎昬惑之由必有其故臣聞昬明不並興邪正不兩廢蓋賢者進則愚者退矣曲者用則直者隱矣亦由晝夜相代寒暑相推必然之理也然則盛明之代非無小人小人之道消不能見而爲亂也昬衰之代非無君子君子之道消不肯出而爲理也故殷紂之末三仁在朝虞舜之初四防在位𨿽仁在朝不能用之所以喪天下速於旋踵也𨿽防在位卒能去之所以理天下易如覆【方六切】掌也用捨興亡之驗惟明主能察之然則歷代之主莫不知邦以賢盛以愚衰君以諫安以佞危然則有前車覆而後車不誡者何也蓋常人之情悅其從命遜志者惡其違已守道者又君子難進而易退況惡之乎小人易進而難退況悅之乎是則常主之待君子也必敬而疎其遇小人也必輕而狎狎則恩易下及疎則情難上通是以面從者日親動則假虎威而自負也骨骾者日疎言則犯龍鱗而必死也故政令日以壞邦家日以傾斯所以變盛爲衰轉安爲危者矣是以明王知君子之守道也𨿽違於巳引而進之知小人之徇惑也𨿽從於命推而逺之知讜言之爲良藥也𨿽逆於耳恕而容之知佞言之爲美疹【止忍切】也𨿽遜於心忍而絕之故政令日以和邦家日以理斯所以變衰爲盛轉危爲安者矣盛衰安危之效惟明主能鑑之

七十二使臣盡忠人愛上在乎明報施之道

夫欲使臣節盡忠人心愛上則在乎明報施之道也傳曰美惡周必復又曰其事好還然則復與還皆報施之謂也夫日月不復則晝夜不生陰陽不復則寒暑不行善惡不復則君臣不成昔者五帝接其臣以道故其臣致君以徳也三王使其臣以禮故其臣事君以忠也秦漢以降任其臣以利故其臣奉君以賈道賈道者利則進不利則退故君昬寡救惡之士國危鮮致命之臣是以其君獨安獨危其臣亦獨憂獨樂君臣之道旣阻於上則兆庶之心不得不離於下也故曰君視臣如股肱則臣事君如元首君待臣如犬馬則臣待君如路人君愛人如赤子則人愛君如父母君視人如土芥則人視君如寇讐孔子云審吾之所以適人知人之所以來我也則盡忠愛上之防在於此不在於彼矣

七十三養老在使之壽富貴

臣聞昔者西伯善養老而天下歸心善養者非家至戶見衣而食之蓋能爲其立田裏之制以安其業導樹畜之產以厚其生使生有所養老有所終死有所送也近代之主以爲老者非帛不暖非肉不飽而特頒其布帛肉粟之賜則謂養老之道盡於是矣臣以爲此小惠也非大徳也何則賜之以布帛仁則仁矣不若勸其桑麻之業使天下五十者可以衣帛矣賜之以肉粟惠則惠矣不若教其雞豚之畜使天下七十者可以食肉矣然後牧以仁賢愼其刑罸𨿽不與之年而老者得以壽矣不奪其力不擾其時𨿽不與之財而老者得以富矣使幼者事長少者敬老𨿽不與之爵而老者得以貴矣此三代盛王所以不遺年而興孝者用此道也

七十四睦親選用

臣聞聖人南面而理天下自人道始矣人道之始始於親親故堯之教也睦九族而平百姓文王之訓也刑寡妻而禦家邦斯可謂教之源理之本也今陛下誠欲推其恩廣其愛使惠洽九族化流萬人則宜乎先親後疎自近及逺者也然後置其師傅閒之以教訓選其賢能授之以官政或出爲牧守入爲公卿如此則𨿽無三代封建之名而有三代翼戴之實也使棣華之詠協於內麟趾之風著於外所謂枝葉茂而根本可庇骨肉厚而家國俱肥則天下之人相從而化矣故曰未有九族睦而萬人叛者也未有九族離而萬人和者也蓋先王所以布六順而化百姓敷五教而協萬邦者由此道素行也

七十五典章教令

問子大夫才膺間出副我旁求宜當悉心靡有所隱其或典章有違於古禁令不便於今爾無面從予將親覧臣伏以今之典章百王之典章也安有戾於古道者歟今之禁令列聖之禁令也安有乖於昔時者歟但在乎奉與不奉行與不行耳陛下之念至此誠思理之心切好問之防深也此臣所以極千慮昧萬死而獻狂直者以副天心之萬一焉臣聞典章不能自舉待教令而舉教令不能自行待誠信而行今百王之典具在列聖之法明備而禁未甚止令未甚行者臣愚以爲待陛下誠信以將之昔宓賤行化徳及泉魚非嚴刑所致也推其誠而已魯恭爲理仁及春翟非猛政所驅也委其信而已今以陛下上聖之資仁惠之力令行禁止之勢萬萬於一邑一宰也何慮教不敷而化不洽乎臣聞周公之理也周年而變三年而化五年而定陛下苟能勤教令以撫之推誠信以奉之則三年化成五年理定臣竊未以爲遲矣伏惟陛下少垂意而待焉

白氏長慶集卷六十五

欽定四庫全書

白氏長慶集卷六十六

唐白居易撰

判【凡五十一道】

得甲去妻後妻犯罪請用子防贖罪甲怒不許

二姓好合義有時絕三年生育恩不可遺鳳𨿽阻於和鳴鳥豈忘於返哺旋觀怨偶遽抵明刑王吉去妻斷弦未續孔氏岀母疎网將加誠鞠育之可思何患難之不救況不安爾室盡孝猶慰母心薄送我畿贖罪寧辭子防縱下山之有怒曷陟屺之無情想芣苡之歌且聞樂有其子念葛藟之義豈忍不庇於根難抑其辭請惇不匱

得辛氏夫遇盜而死遂求殺盜者而爲之妻或責其失貞行之節不伏

親以恩成有讐寜捨嫁則義絕𨿽報奚爲辛氏姑務雪寃靡思違禮勵釋憾之志將殄萑【朱惟切】蒲蓄許嫁之心則乖松竹況居喪未卒攺適無文苟失節於未亡𨿽復仇而何有夫讐不報未足爲非婦道有虧誠宜自恥詩著靡他之誓百代可知禮垂不嫁之文一言以蔽無效尢於邾婦庶繼美於恭姜

得乙與丁俱應拔萃乙則趨時以求名丁則勤學以待命互有相非未知孰是

立已徇名則由進取修身俟命寧在躁求智乎𨿽不失時仁者豈宜棄本屬科懸拔萃才選出羣勤苦修辭乙不能也吹噓附勢丁亦恥之躁靜旣殊性習遂逺各從所好爾由徑而方行難彊不能吾捨道而奚適觀得失之路或似由人推通塞之門誠應在命所宜勵志焉用趨時若棄以菲葑失則自求諸已儻中其正鵠得亦不媿於人母尙苟求盍嘉自致

得丁冒名事發法司準法科罪節度使奏丁在官有美政請免罪授眞以勸能者法司以亂法不許

宥則利淫誅則傷善失人猶可壊法實難丁僣濫爲心僶俛從事始假名而作僞咎則自貽終勵節而爲官政將何取節使以功惟補過請欲勸能憲司以仁不惠姦議難亂紀制宜經久理貴從長見小善而必求材𨿽苟得逾大防而不禁獘將若何濟時不在於一夫守法宜遵乎三尺盍懲行詐勿許拜眞

得乙上封請求不用赦大理云廢赦何以使人自新乙云數赦則姦生恐獘轉甚

刑乃天威赦惟王澤於以禦下存乎建中上封以宥過利淫幸門宜閉大理以蕩邪除舊權道當行皆推濟國之誠未達隨時之義何則政包寛猛法有弛張習以生常則起爲姦之獘廢而不用何成作解之恩請思砭石之言兼詠蓼蕭之什數則不可無之亦難

得景居喪年老毀瘠或非其過禮景云哀情所鐘

孝乃行先則當銜卹子爲親後安可危身景喪則未終老其將至懷荼蓼之慕誠合盡哀迨桑逾之光豈宜致毀所以爰資肉食惟服麻縗況血气之旣衰老夫耄矣縱哀情之防極吾子忍之苟滅性而不勝則傷生而非孝因殺立節庶畢三年之喪順變從宜無及一朝之患旣虧念始當媿或非

得辛奉使遇昆弟之仇不鬭而過爲友人責辭云銜君命

居兄之仇避爲不悌銜君之命鬭則非忠將滅私而奉公宜棄小而取大辛時惟奉使出乃遇讐斷手之痛不忘誠難共國飲冰之命未復安可害公節以忠全情由禮抑未失使臣之體何速諍友之規臾駢立言嘗聞之矣子夏有問而忘諸乎是謂盡忠於何致責

聞軍帥選將多用文儒士兵部詰其無武藝帥云取其謀也

忘身死節誠重武夫制敵伐謀則先儒士將籌策而可尙奚騎射之足稱軍帥明以知兵精於選將以爲彎弧學劍用無出於一夫悅禮惇詩道可於七徳功宜保大理貴從長若王師之有徵以謀則可苟戎略之無取𨿽藝何爲況晉謀中軍選於義府漢求上將舉在儒流豈惟我武惟揚誠亦斯文不墜元戎舉徳未爽能軍兵部執言恐爲辱國

得甲至華嶽廟不禱而過或非其違眾甲云禱非禮也

嶽則配天自修常事神𨿽福善安可苟求宜率道以去邪豈從眾而失正甲志惟守義言乃合經以爲視以三公實天子之所饗降其百福寧匹夫之可禳如修蘋藻之誠是用秕【補委切】稗【兵媚切】之禮況人之僣濫徒欲乞靈而神實聰明豈歆淫祀非鬼是爲諂也黷神無乃吐之旅於泰山古猶致誚禱於華嶽今豈不非諒正直之難誣𨿽馨香而勿用將勸來者所宜救歟

得乙隠居徵辟不起子孫請以所辟官用防所司不許

修身獨善寵則可驚制爵尊賢命其難廢形𨿽遺於軒冕防宜及於子孫乙貞以自居辟而不起鶴書莫顧𨿽忘防後之心爵命已行寧闕賞延之典若使死無用防生不及榮何成旌善之風且是廢君之命埸苗不食誠自絕於縶維葛藟有陰義難虧於燕翼請優後嗣以奬外臣

得江南諸州送庸調四月至上都戶部科其違限訴云冬月運路水淺故不及春至

賦納過時必先問罪淹防有故亦可徵辭月旣及於正陽事宜歸於宰旅展如澤國蓋納地徵嵗有入貢之程敢忘愼守川無負舟之力寧免稽遲苟利涉之惟難𨿽愆期而必宥地官致詰虛月其憂江郡執言後時可湣然恐事非靡盬辭或憑虛請驗所屆公文而後可遵令典

得景爲縣令教人煮木爲酪州司責其煩擾辭云以備凶年

事不舉中有災寧救政或擾下𨿽惠何爲景念在濟時動非率法且煩人而不卹是昧烹鮮何歉嵗以爲虞將勤煮酪信作勞於無用豈爲教之有方必也志切救災道惇行古周官荒政自可擇其善者新室獘法焉用尢而效之宜聴責言勿迷知過

得丁爲郡守行縣見昆弟相訟者乃閉閣思過或告其矯辭云欲使以田相讓也

化本自家政先爲郡禮寧下庶宜寛不悌之刑訓在知非是得長人之道況天倫不睦地訟攸興利方競於膏腴恩難虧於骨月教宜引古過貴自新𨿽聞爭以防【許激切】墻有傷魯衛之政庶使媿而讓畔將同虞芮【儒稅切】之風苟無訟之可期則相容而何逺推田以讓爾誠謝於孟光閉閣而思吾何慙於延壽宜嘉靜理勿謂矯誣得甲獻弓蹲甲而射不穿一紮有司詰之辭雲液角者不得牛戴牛角

貫革乖方則宜致詰相角失理亦可徵辭甲奠體以成執簫而獻中規不撓六材𨿽則合三捨拔有愆七紮不能穿一宜恐傷人之甲不曰堅乎而非戴牛之弓無自入也液信虧於巧者射遂爽於臧兮周典足徵彼自乖於三色楚君明試此無愧於二臣咎且有歸責之非當得乙有同門生喪親將往弔之其父怒而撻之使遺縑而已或詰其故云交道之難

子道貴恭當從理命交遊重義蓋防哀情孝不在於詭隨仁豈忘於惻隠乙父訓乖愛子道昧擇交況求益之初無友不如已者及居喪之際凡人猶合救之旣防念於一哀是不遵於久要苟知生而不弔𨿽贈死以何爲舊館遇喪宣父尙宜出涕同門在戚王丹未可忘情縱申遺帛之誠豈補贈蒭之義肆一杖之怒父兮旣爽義方杜三諫之辭子也亦虧孝道宜哉或詰允兮知言得轉運使以汴河水淺運水不通請築塞兩河斗門節度使以當軍營田悉在河次若斗門築塞無以供軍

川以利涉竭則雍稅水能潤下塞亦傷農將捨短以從長宜去彼而取此汴河決能降雨流可通財引漕運之千艘實資積水生稻粱於一漑亦借餘波利旣相妨用難兼濟節度使以軍儲務足思開竇而有年轉運司以邦賦貴通恐負舟而無力辭𨿽執競理可明徵壅四國之徵其傷多矣専一方之利所獲幾何贍軍𨿽望於秋成濟國難虧於日用利害斯見與奪可知

得景爲宰秋雩刺史責其非時辭云旱甚若不雩恐爲災

居常授時政則行古卹人救獘道在從宜旱將害於粢盛雩難拘於秋夏景象雷是職不雨其憂苟旱魃之愆時虐旣太甚𨿽蓐收之戒序雩亦何傷冀有聞於鸛鳴庶無慮於狼顧馨香以感夕且望於月離稼穡其傷時難遵於龍見𨿽事乖魯史而義合隨時制錦執言是亦爲政褰帷致詰未可與權

得丁爲郡嵗凶奏請賑給百姓制未下散之本使科其専命丁云恐人困

臨邦匡乏情本由衷爲國救災美終歸上丁分條出守求瘼居心嵗不順成人旣憂於二鬴【與釡同】公有滯積戶將餼於一鐘是輸濟眾之誠允協分憂之政然以事𨿽上請恩未下流稍違主守之文遽見職司之舉使以未有君命何其速歟郡以苟利國家専之可也防貧振廩鄧攸𨿽見免官矯制發官汲黯不聞獲罪請宥自専之過用旌共理之心

得戊兄爲辛所殺戊遇卒不殺之或責其不弟辭云辛以義殺兄不敢返殺

捨則崇讐報爲傷義當斷友於之愛以遵王者之章戊居兄之仇應執兵而不返辛殺人以義將倳【資四切】刃而攸難𨿽魯策垂文不可莫之報也而周官執禁安得苟而行之將令怨是用希實在犯而不校揆子產之誠損怨爲忠徵史駢之言益仇非智難從不弟之責請聴有孚之辭

得甲爲將以簞醪投河命眾飲之或非其矯節甲云推誠而已何必在醉

將主軍情酒存人欲推誠之義必在於均飽徳之文不専於醉甲寄分外閫令出中權九醖投河義山獨斷一瓢飲水惠在同霑倘師人之多寒恩逾挾纊如戰士之載渴功倍望梅分少以表無頗和眾寧宜及亂豈資滿腹所貴歸心少卿絕甘見稱漢代子反獨醉實敗楚軍苟臧否之必由何古今之有異非其矯節是不知言得乙有罪丁救以免乙不謝或責之乙云不爲已

在公而行誠非爲已懷惠以謝則涉徇私彼旣求仁而得仁此宜以直而報直乙惟獲戾丁乃解紛以爲非罪而拘冶長見稱於尼父直言以免叔向寧謝於祁奚論恩則邱山不勝在道而江湖可忘況情非私謁可以不媿於人義在公行實以無求於我合嘉遺直勿聴責言得景妻有喪景於妻側奏樂妻責之不伏

喪則有哀見必存敬樂惟飾喜舉合從宜夫婦所貴同心吉凶固宜異道景室方在疚庭不徹懸鏗鏘無倦於鼔鐘好合有傷於琴瑟旣愆夫義是棄人喪儼麻縗之在躬是吾憂也調絲竹以盈耳於汝安乎如賓之敬頗乖若往之哀斯凟遂使倡和不應憂喜相干道路見縗猶聞必變鄰里有殯亦爲不歌誠無惻隠之心宜受庸奴之責

得甲年七十餘有一子子請不從政所由云人戶減耗徭役繁多不可執禮而廢事

役且有辭信非懋力老而不養豈謂愛親戀若阻於循陔怨必興於陟岵顧惟甲子及此丁年戶減事繁政宜勤於晝夜家貧親老養難闕於晨昬在子道而可矜𨿽王徭之宜免事聞諸禮情見乎辭天子惇風猶勸養其三老庶人從政亦何假於一夫況當孝理之朝難抑親人之請所由之執愚謂不然

得景於逆旅食噬臘遇毒而死其黨訟之主人云買之有處

生不可保死必有因盍知命於喪予豈尢人於食我景秋蓬方轉朝薤【何戒切】欲晞旅次爰來將受餐而已生涯溘盡當終食之間且非祭地之疑自是逢天之戚永言其黨不察所由死且焉知徒云噬臘之毒買而有處請無寘堇之嫌誠虐士之可哀在主人而何咎幸思恕物無妄罪人

得詔賜百寮資物甲獨以物委地而不拜有司劾其不敬云本贓物故不敢拜

賜表主恩拜明臣禮苟臨事而不敬𨿽有辭而勿聴甲列在朝行頒其資物宜荷天而受賜何委地而如遺曾是姦贓誠可惡於淸徳今爲寵錫諒難拒於鴻私旣爲善而近名亦失恭而逺禮必也志疾貪冒節勵貞廉自當辭讓有儀豈得棄捐不拜況人不易物鐘離委珠而徒爲心苟無瑕伯夷飲泉而可爽宜許有司之劾用懲不恪之辜

得乙爲大夫請致仕有司詰其未七十乙稱羸病不任事

時制未及尙可俟朝疾疹所加固難陳力乙位參食采志在懸車揆以紀年桑楡之光未暮驗其羸病蒲栁之質先零旣稱量力而行所謂奉身以退𨿽發未種種告老無乃速歟而心旣諄諄致政固其宜矣請髙知止無彊不能

得景爲縣官判事案成後自覺有失請舉牒追攺刺史不許欲科罪景云令式有文

政尙從寛過宜在宥苟昨非之自悟則夕攺而可嘉景乃寀寮參諸簿領當推案務劇詎免毫釐之差屬褰帷政苛不容筆削之攺誤而不隠悔亦可追縣無罔上之姦州有刻下之虐先迷後覺判事𨿽不三思苟有必知牒舉明無二過揆人情而可恕徵國令而有文將欲痛繩恐非直筆

得甲替乙爲將甲欲到乙嚴兵守備不出迎發制書勘合符以法從事禦史糾其無賓主之禮科罪不伏

師律貴貞兵符示信苟未防合敢忘戒嚴乙奉中權甲承後命推輪相代言赴及之期衷甲自防猶軫前茅之慮且信惟守器權在隠情符節旣未合同軍衛如何徹警所宜慮逺安可徇私闕於將迎𨿽乖主禮究其守備是葉軍謀無責建牙恐非直指

得鄕老不輸本戶租稅所司詰之辭云年八十餘嵗有頒賜請預折輸納所司以無例不許

丹制旣登誠宜加惠嵗賦不入何以奉公苟布常而是違𨿽移用而不可鄕老年參耆耋名系版圖天賜未頒且有躁求之請地徵合納非無苟免之心曾是徇私固難違例況時逢卹老節合勤王尙齒肆筵我嵗惇於善養食毛入賦爾奚忘於樂輸受賜任待於時頒量入難虧於嵗杪不從妄請誠謂職司

得乙女將嫁於丁旣納幣而乙悔丁訴之云未立婚書

女也有行義不可廢父兮無信訟所由生𨿽必告而是遵豈約言之可爽乙將求佳壻曾不良圖入幣之儀旣從五兩禦輪之禮未及三周遂違在耳之言欲阻齊眉之請況卜鳳以求士且靡咎言何奠鴈而從人有乖宿諾婚書未立徒引以爲辭聘財已交亦悔而無及請従玉潤之訴無過桃夭之時

得景請與丁卜丁云死生付天不付君也遂不卜或非之

聖人建易𨿽用稽疑君子樂天固宜知命苟吉凶之罔僣何中否之足詢丁執心不回出言有中爾考前知之兆識足決疑吾從昆命之文必先蔽志以爲旤福由已休咎則系於愼行生死付天修短乃存乎陰騭當脫身於木鴈寧問命於蓍言旣中倫理亦窮性況詹尹釋策有問焉知鬭廉立言不疑何卜不從握粟是謂忘筌得耆老稱甲多智縣司舉以理人或云多智賊也未知合用否

道𨿽棄智政且使能苟養之以恬則用之不惑甲稱予智縣舉爾知時老者之審才得賢斯美何或人之懵理爲賊是虞誠蔽蕩之無聞庶利仁之可取然以智殊小大用有否臧識若限於挈瓶或當害物道能於樂水何爽理人請審兩端方從一見

得乙爲邊將虜至若涉無人之地監軍責其無勇略辭云內無糗糧外無掎角

封疆貴安伍尙警苟不固吾圉則速卽爾刑乙登以將壇鎭於邊壘誠可戒嚴走集罔有敵於我師何乃啟納寇戎若無人於吾地是昧安邊之略信貽失律之凶拳勇蔑聞罪戾誰執如或寇彊師老食絕城孤期盡敵而還且勤於堅守苟知難而退猶愈於覆亡宜矜掎角之辭難議建牙之罪

得景進柑子過期壞損所由科之稱於浙江揚子江口各阻風五日

進獻失期罪難逃責稽畱有說理可原情景乃行人奉玆錫貢薦及時之果誠宜無失其程阻連日之風安得不愆於素覽所由之語聴使者之辭旣異遑寧難科淹卹限滄波於於役匪我愆期販朱實於厥苞非予有咎捨之可也誰曰不然

得丁喪所知於野張帷而哭鄰人詰云夫子惡野哭者

死喪有別哭泣從宜情或異於親疎禮則殊於內外丁義勤交道動循容止未忘半面嘗同傾蓋之歡永念重泉遂展張帷之哭𨿽聲非有慟而分止所知未乖夫子之言何致鄰人之詰如或肆號咷於路左物或惡之今則具威儀於野中禮無違者允符前志奚卹斯言得甲妻於姑前叱狗甲怒而叱之訴稱非七出甲云不敬

細行有虧信乖婦順小過不忍豈謂夫和甲孝務恪恭義輕好合饋豚明順未聞爽於聴從叱狗愆儀盍勿庸於疾怨𨿽怡聲而是昧我則有尢若失口而不容人誰無過𨿽敬君長之母宜還王吉之妻

得乙爲軍昧夜進軍諸將不發欲罪之辭云不見月章

表旗示信戎政貴明在九章而或乖𨿽三令而惟反乙是稱戎帥未達軍容奉明罰之辭無聞月捷月潛師之計方事宵徵徒欲董以爪牙曾不明其耳目況將經武必在昭文夜號未申有虞固宜不進月章莫舉毀匵自可當辜訴非失辭責乃當罪

得景嫁殤鄰人告違禁景不伏

生而異族死豈同歸且非合祔之儀爰抵嫁殤之禁景夭防是卹窀穸斯垂以處子之舜華遷他人之蒿裏曾靡卜於鳴鳳各異室家胡爲相以靑烏欲同宅兆徒念幼年無偶豈宜長夜有行況生死寧殊男女貴別縱近傾倒之嵗且未從人𨿽有遊岱之防焉能事鬼旣違國禁是亂人倫請徵媒氏之文無抑鄰人之告

得丁陳計請輕過移諸甲兵省司以敗法不許丁云宥罪濟時行古之道何故不可

軍興事亟則務益兵時泰教成固難敗法丁志崇陳計識昧相時當兵戢之朝詎資凶器在刑行之日寧利幸人是廢國章欲崇軍實禍闗黷武獘起惠姦宥罪未若愼行濟軍不如經國況王霸道異古今代變小哉管氏之器防是行權哿矣省司之言孰非經久得失斯在用捨可知

得甲在獄病久請將妻入侍法曹不許訴稱三品以上散官

獄𨿽愼守病則哀矜苟或無瘳如何罔詔甲罪抵刑憲身從幽縶憂能成疾膏肓之上未痊危則思親縲絏之中有請勢窮揺尾念切齊眉臥或十旬旣軫彌畱之懼官惟三品宜從侍執之辭敢請法曹式遵令典

得乙聞牛鳴曰是生三犧皆用之矣問之皆信或謂之妖不伏

上稟天性旁通物情是謂生知孰云行怪況形𨿽異類心則同歸四鳥分飛聴音旣稱有信三犧皆用聞鳴豈可爲妖且葉前言殊非左道爾惟不講我則有辭揆以周官業將同於夷隸詳夫魯史責不及於葛盧獸語可徵人言奚卹

得丁母乙妻俱爲命婦每朝參丁母雲母尊婦卑請在婦上乙妻云夫官髙不合在下未知孰是

肅恭成徳卑則敬尊著定辧儀賤無加貴眷彼母妻之品視其夫子之官敬將展於君前禮且殊於門內閨閫垂訓長幼𨿽合有倫朝廷正名等列豈宜無別婦道𨿽云守順國章未可易班母則失言妻惟得禮且子兮位下尙欲宗予而夫也官崇如何卑我請依序守無使名愆

得景請預駙馬所司糾云景庶子也且違格令欲科家長罪不伏

冒婚儌幸旣抵官刑罔上失忠亦虧臣節在幼賤而不禁豈尊長之無辜屬下嫁王姬旁求都尉選吹簫之匹𨿽則未獲貞人預傅粉之郎豈可濫收庶子況姻連天族榮冠人倫詞旣異於承祧禮難當於釐降掩藏庶孽惟慮其不諧貪冒寵榮詎思於有罪豈非或益而損曾是欲蓋而彰國章寧捨於面欺家長宜從於首坐得甲夜行所由執之辭云有公事欲早趨朝所由以犯禁不聴

趨朝有時則當蚤作防姦以法寧縱晨行𨿽夙夜之自公豈警巡之可犯甲陳力是念相時斯昧方鳴三鼓知行夜之猶嚴未辟九門信將朝而尙早趨進合遵於辧色夙興宜同其啟明旣爽時然後行必是動而有悔非巫馬爲政焉用出以戴星同宣子俟朝胡不坐而假寐宜遵街禁用表司存

得郡舉乙淸髙廉使以爲通介無常罪舉不當郡稱往通今介時人無常乙有常也

退藏守道自合銷聲待用濟時則難背俗乙行藏未達通介不常若徳至而無稱固當滅迹旣名彰而見舉誠合隨時徒立身以淸髙且於物而凝滯無固無必盍守宣尼之言獨淸獨醒信貽漁父之誚兼濟豈資於絕俗全眞未爽於同塵宜從不當之科俾愼無常之舉得景於私家陳鐘磬鄰人告其僣云無故不徹懸

器不假人易而生亂樂惟節事過則有刑禮旣異於古今法且禁其鐘磬景苟求飾喜罔念速尢竊筍簴以陳樂由奢失僣金石而奏罪以聲聞雅當犯貴之辜難許徹懸之訴然恐賜同魏絳僣異於奚且彰北闕之恩何爽南鄰之擊是殊國禁無告家藏

得丁氏有邑號犯罪當贖請同封爵之例所司不許辭云邑號不因夫子而致

邑號旌賢國章議貴如或不能自庇則將焉用其封丁氏恩降閨門罪罹邦憲寵非他致旣因表以勲賢咎𨿽自貽亦可免於刑戮若不從其寛典則何貴於虛封漢防緹縈猶聞贖父齊分石豈不庇身宜聴輯矣之辭難奪贖兮之請

得景與乙同賈景多收其利人刺其貪辭云知我貧也

仁無貪貨義有通財在潔身而𨿽乖於知已而則可景乙奇贏何業气類相求競以錐刀始聞小人諭利推其貨賄終見君子用心情表深知事符往行如或貧富必類自當興讓立廉今則有無相懸固合損多益寡是爲狥義豈曰竭忠受粟益親孔氏用惇吾道分財損已叔牙嘗謂我貧無畏人言俾彰交態

得景夜越闗爲吏所執辭云有追捕

設以闗防辯其出入旣愼守而無怠豈僞遊而能過景勤恪居懷夙夜奔命以謂寇攘事切宜早圖之罔思呵察戒嚴不可逾也雈【朱惟切】蒲乃司敗小事襟帶實國家大防仰老氏之文𨿽知善閉稽周公之制尙曰不徵責已具於有司理難辭於靡盬盍從致詰無信飾非得乙以庶男冒婚丁女事發離之丁理饋賀衣物請以所下聘財折之不伏

婚以匹成嫡庶宜別訟由情察曲直可知將令人有所懲必在獘之不及隠其庶孽冒乃婚姻情以矯誣始聞好合事斯彰露旋見仳離旣生非偶之嫌遂起納徵之訟詞多執競理有適歸乙則隠欺在法而聘財宜沒丁非罔冒原情而饋禮可追是非足明取與斯在

得乙在田妻餉不至路逢父告饑以餉饋之乙怒遂出妻妻不伏

象彼坤儀妻惟守順根乎天性父則本恩饌宜進於先生饍可輟於田畯夫也望深饁彼方期相敬如賓父兮念切囂然旋聞受哺於子義𨿽乖於齊體孝則見於因心盍喜陟岵之仁翻肆送畿之怒孰親是念難忘父一之言不爽可徵無效士二其行犬馬猶能有養爾豈無聞鳳凰欲阻於飛吾將不取

白氏長慶集卷六十六

欽定四庫全書

白氏長慶集卷六十七

唐白居易撰

判【凡五十道】

得丁上言豪富人畜奴婢過制請據品秩爲限約或責其越職論事不伏

品秩異倫臧獲有數苟逾等列是紊典常丁志在作程惡夫過制爰陳誠於白奏俾知禁於素封將使豪富之徒資𨿽積於鉅萬僮僕之限數無逾於指千抑淫義葉於隋時革獘道符於漢日責其論事無乃失辭若守職以越思則爲出位將盡忠於陳計難伏嘉言楚旣失之鄭有辭矣

得甲爲邠州刺史正月令人修耒耜廉使責其失農訴云土地寒

教有權節業無易宜地苟異於寒溫農則殊於早晚甲分憂率職從俗勉人天時有常農宜先定地气不類寒則晚成𨿽愆揉木之時未違把艸之正惟廉使何昧遺風縱稼器之已修先成焉用苟土膏之不起欲速何爲誠宜嘉乃辧方豈可詰其行古循諸周禮修耒𨿽在於季冬訓此豳人於耜未乖於正月責則迂也訴之宜哉

得乙掌宿息井樹客至不誅相翔者禦史糾之辭云罪在守塗之人

姦或不誅吏將焉用苟欲科其官失必先辧以司存乙愼守無聞尢徒有怠嘉賓戾止誠宜慮以相翔暴客聿來固合擒而勿佚旣隳官禁是縱公行且戒事之前不申嚴於聚托慢官之後欲移過於守塗誠乖率屬之方宜甘責帥之罰然以官𨿽聮事等列或殊罪不同科重輕宜別比夫所屬請以異論

得景爲私客擅入館驛欲科罪辭云𨿽入未供

傳捨是崇使車攸處將供行李必辧公私何彼客遊欲從公食豈無逆旅宜受饋於盤飱旣匪使臣何苟求於館糓信饕餮而是啟寧濫之可容同周官之廬入宜銜命非鄭氏之驛置豈延賓法旣自幹咎將誰任然則不應入而妄入刑固難逃而已供與未供罪宜有別請從減降庶葉科條

得洛水暴漲決破中橋往來不通人訴其獘河南府雲雨水猶漲未可修橋縱苟施功水來還破請待水定人又有辭

大水爲災中橋其壞車徒未濟誠有阻於往來修造從宜亦相時之可否顧玆浩浩阻彼憧憧人訴川梁不通壅而爲獘府慮水沴薦至毀必重勞苟後患之不圖則前功之盡棄將思濟眾固合俟時徵啟塞之文𨿽必葺於一日防懷襄之害未可應乎七星無取人辭請依府見

得景爲將敵人遺之藥景受而飲之或責失人臣之節不伏

軍尙隠情臣宜守道況握中權之要當絕外交之嫌景受命建牙遇敵飲藥直𨿽可舉忠則不知且事君在公訓旅貴信失人臣之節爾豈自明惑士卒之心吾將安仰況兵惟尙詐人不易知同饋醪而無他推誠猶可苟流毒而不察𨿽悔寧追無謀旣昧三思不伏恐涉貳過勿疑以飲徒徇陸抗之名未達而嘗且墜宣尼之訓是違師律難償鄰言

得丁將在別屯士卒有犯每専殺戮禦史舉劾訴稱曾受棨防之賜

將非處右莫敢示威軍或別屯則宜専命丁位𨿽佐理分以戎行執専徵之權錫弓於周典操司獄之柄受棨於漢儀旣有命而必行信無瑕而可戮實握兵之能政奚執簡之舉違如或稟命於連營畏予不敢今則分部而賜防無我有違宜崇魏絳之威勿議秦彭之罪得甲告老請立長爲嗣長辭云不能請讓其弟或詰之云弟好仁

讓賢𨿽仁廢長非順徒聞建善則理其如亂嗣不祥甲告老於朝立子爲後𨿽急難自舉必有可觀者焉而長幼以倫無所苟而已矣況欲正其爵位豈宜越以鴈行於弟克恭厥兄徒見好仁之請知子莫若於父盍從立長之言無忌𨿽欲傳家季札終當棄室諒可致詰罔聴不能

得甲出妻妻訴云無失婦道乙云父母不悅則出何必有過

孝養父母有命必從禮事舅姑不悅則出乙親存爲子年壯有妻兆啟和鳴授室之儀𨿽備徳非柔淑宜家之道則乖若無爽於聴從曷見尢於譴怒信傷婉娩【武綰切】理合仳離且聞莫慰母心則宜去矣何必有虧婦道然後棄之未息遊詞請稽往事姜詩出婦蓋爲小瑕鮑永去妻亦非大過明徵斯在薄訴何爲

得景有姊之喪合除而不除或非之稱吾寡兄弟不忍除也

喪𨿽寧戚禮宜節哀俾不足與有餘必跂及而俯就景愛深血屬禮過時制興鮮兄之嘆情旣鐘於孔懷及居姊之喪服將除而不忍𨿽志崇惇睦而事越典彜況儀貴適中哀不在外宜抑情而順變多奚以爲苟在禮而或逾過猶不及請遵仲尼之訓無執季路之辭

得丁陷賊庭守道不仕賊帥逼之辭云堯舜在上下有巢許遂免所司欲旌其節大理執不許

臣節貴忠國經懋賞宜遵善道難廢彛章丁陷在賊庭彊其祿仕惇在三之義因時難而名聞守無二之忠經嵗寒而節見逼夷齊以周粟引巢許於唐臣身以道存情非利動所當厚奬何乃深疑且人無不臣之心所謂順也邦有惟重之典其可廢乎從亂則必論辜守道豈無旌善野哉大理信乃執迷展矣所司誠爲勸沮得景爲大夫有喪丁爲士而特弔或責之不伏

官有常尊禮無不敬位若殊於等列弔則異其節文景爲大夫丁乃元士居喪而哭合遵朝夕之期特弔以行奚越尊卑之序旣乖前典乃速斯言且禮貴明徵位宜愼守俟非其事信幹食菜之榮儀失其宜徒展贈蒭之意是曰無上將何以觀

得吏部選人入試請繼燭以盡精思有司許之及考其書判善惡與不繼燭同有司欲不許未知可否

旁求俊造迨將筮仕歷試文辭俾從卜夜苟狂簡而無取宜確執而勿聴萃彼羣材登於防府惟賢是急慮失寶於握珠有命則從許借光於秉燭及乎考覈罕有菁英屬辭旣謝於揀金待問徒煩於舉火將期百鏈之後思苦彌精何意一場之中心勞逾拙曷如早已焉用晚成敢告有司勿從所請

得乙貴達有故人至坐於堂下進以僕妾之食或誚之乙曰恐以小利而忘大名故辱以激之也

貴賤苟合曾是泛文窮達相致乃爲執友乙旣登貴任爰有故人以爲念舊追歡知已之心未至行權勵節成人之美則多不登夫子之堂乃進僕人之食苟推誠而相激𨿽屈辱以何傷安實敗名重耳竟慙於子犯感而成事張儀終謝於蘇君是勉後圖且符往行如或識才半面契未同心𨿽發憤以達人必取怨於謗已以斯致誚亦謂合宜

得景領縣府無蓄廩無儲管郡詰其慢職景云王者富人藏於下故也

賦斂異名君臣殊政藏諸百姓在王者而則然虛我千倉於職司而不可景匱玆國用丰彼家財人不誅求誠爲寛政府無儲蓄寧匪慢官況今徵稅有常公私兼濟苟能取之以道則下自樂輸何必藏之於人使上將乏用旣爽奉公之節宜甘掠美之科罔縱縣辭請依郡詰得丁食於喪者之側而飽或責之辭云主人食我以禮故飽

飲食以陳庶無求飽齊衰可卹仁豈忘情丁靡念人喪故求主禮遇加籩之膳誠可療饑對泣血之哀亦宜忘味旣念吉蠲之饎是忘惻隠之心況舂於其鄰相猶違禮而食於其側飽亦非仁徒嘉施氏之儀且昧宣尼之教勿思變色當顧戚容

得甲爲獄吏囚走限內他人獲之甲請免罪

圜土不嚴罪人其遁亡而由已誠曰慢官獲則因人其何補過相維彼甲所謂攸司不念恪居儆於羑里旋聞失守逸乃楚囚𨿽非故縱所爲曾是慢常而致徒稱勿佚未可塞違得於他人自是疎网無漏失其所職豈可出匣不科無貪假手之功固合甘心於罰

得乙川遊所由禁之云有故要渡

示眾知防必修水禁救人鮮死無縱川遊乙行險不思馮河無悔慕呂梁之術習於浮水違周官之令忌彼危身將不弔而是虞𨿽有故而宜禁忘子產諭政爾則狎而翫之引仲尼格言吾恐蹈而死者旣殊利涉當戒善遊未可加刑且宜知懼

得景爲將每軍休止不繕營部監軍使劾其無備辭云有警軍陣必成何必勞苦

將苟有謀勞而後逸師不用律臧亦爲凶況未靖方隅尙勤徵伐卽戎推轂旣崇四七之名臨敵屯營何乖什伍之列是使人慢孰謂戎昭薄威𨿽欲卹勞徹警恐爲懈怠且有嚴有翼猶奪先人之心不備不虞寧救長蛇之尾必也權能制勝謀必出奇亦待臨事有成然後斯言可信監軍之劾舉未失中彼景之辭試可乃已得丁乘車有醉吐車茵者丁不科而吏請罪之丁不許

克寛克仁所謂易事不知不慍是曰難能況乎醉起甕間嘔盈車上小人沈湎自貽誚於彼昏君子乃忘情於斯怒宥過所宜無大知非庶使有慙未乖觀過之仁雅葉諦思之義且恕當及物察貴用情絕纓繼淫醉而猶捨吐茵及亂誤豈不容無從下吏之規庶葉前賢之美

得甲牛觝乙馬死請償馬價甲云在放牧處相觝請陪半價乙不伏

馬牛於牧蹄角難防苟死傷之可徵在故誤而宜別況日中出入郊外寢訛旣品量以齊驅或風逸之相及爾牛孔阜奮騂角而莫當我馬用傷踠駿足而致斃情非故縱理合誤論在皁棧以來思罰宜惟重就桃林而招損償則從輕將息訟端請徵律典當陪半價勿聴過求得景娶妻三年無子舅姑將出之訴雲歸無所從

承家不嗣禮許仳離去室無歸義難棄背景將崇繼代是用娶妻百兩有行旣啟飛鳳之兆三年無子遂操別鵠之音將去舅姑終鮮親族𨿽配無生育誠合比於斷而歸靡適從庶可同於束蘊固難效於牧子宜自哀於鄧攸無抑有辭請從不去

得丁喪親賣宅以奉葬或責其無廟云貧無以爲禮

愼終之道必信必誠死葬之儀有丰有省諒欲厚於卜宅亦難輕於慮居丁昊天降凶逺日葉吉思葬具之丰備欲祔九原顧家徒之屢空將鬻五畞愛𨿽深於送死義且涉於傷生念顏氏之貧豈宜厚葬覽子遊之問固合稱家禮所貴於從宜孝不在於益侈盍伸破產之禁以避無廟之嫌

得甲之周親執工伎之業吏曹以甲不合仕甲云今見修攺吏曹又云𨿽攺仍限三年後聴仕未知合否

業有四人職無二事如或居肆則不及任甲爰有周親是稱工者方恥役以事上且思祿在其中有慕九流𨿽欲自遷其業未經三載安可同升諸公難違令甲之文宜守吏曹之限如或材髙拔俗行茂出羣豈惟限以常科自可登乎大用以斯而議誰曰不然

得乙請用父防所司以贈官降正官防一等乙云父死王事合與正官同

官分正贈蔭別品階如酬死繼之勲則厚賞延之寵追思乙父勵乃臣節捐軀致命尙克底定爾功繼代勸能豈忘勤防我後椒聊旣稱有實桃李未可無陰忠且忘身優宜及嗣如或病捐館捨贈官當合降階今則死衛國家敍防所宜同正庶旌義烈用葉條章

得景爲錄事參軍刺史有違法事景封狀奏聞或責其失事長之道景云不敢不忠於國

守位居常小宜事大持法舉正卑可糾尊景名署外臺身由中立直而自守郡郵之政必行明不相蒙州將之邪無隠且六條枉撓百事滋昏苟不提綱是爲漏网𨿽舉違犯上虧敬長之小心而陳奏盡忠得事君之大節旣非下訕難抑上聞

得丁私發制書法司斷依漏泄坐丁訴云非密事請當本罪

君命是専刑其無小王者非密罪則從輕丁乃攸司屬當行下不愼厥徳擅發如綸之言自災於身難求疎网之漏然則法通加減罪有重輕必也志在私行惟當専達之責如或事闗樞密則科漏泄之辜請驗迹於紫泥方定刑於丹筆

得甲爲所由稽緩制書法直斷合徒一年訴云違未經十日

王命急宣行無停晷【古委切】制書稽緩罪有常刑將欲正其科繩必先揆以時日甲懈位敗度慢令尢蓄怠棄之心旣虧臣節壅駿奔之命自犯國章然則審時勾稽考程定罪法直以役當期月所由以違未浹辰將計年以斷徒恐乖閱實請據日而加等庶葉公平是曰由文俾乎息訟

得乙盜買印用法直斷以僞造論訴云所由盜賣因買用之請減等

賄以公行印惟盜用罪之大者法可逃乎伊人無良同惡相濟所由旣敗官爲墨予取予求彼乙乃竊器成姦不畏不入潛謀斯露竊弄難容猶執薄言將求末減用因於買比自作而𨿽殊情本於姦與僞造而何以玆降等誠恐利淫

得有聖水出飲者日千數或謂僞言不能愈疾且恐爭鬭請禁塞之百姓雲病者所資請從人欲

執禁之要在乎去邪爲政之先必也無訟毖彼泉水流於道周飲瓢之人孔多蔑聞病間濫觴之源不足必起爭端訟所由生欲不可縱上善未能利物左道足以惑人且稽以祥符徵之時事地不藏寶當今自出醴泉天之愛人從古未聞聖水無聴虛誕之說請塞訛僞之源得景有志行隠而不仕爲郡守所辟稱是巫家不當選吏功曹按其詭詐景不伏

鶴鳴處陰聲聞於外元豹隠霧樂在其中此將適於退藏彼何彊之維縶景業惇道行志薄宦情太守以舉爾所知將申蒲帛之聘夫子以從吾所好不顧弓旌之招懼俗吏之徒勞引巫家以自穢冀其言遜獲免翻以行詐論辜況商洛拂衣漢且求之不得潁川洗耳堯亦存而勿論天子尙不違情功曹如何按罪

得丁爲刺史見冬涉者哀之下車以濟之觀察使責其不順時修橋以徼小惠丁云卹下

津梁不修何以爲政車服有命安可假人丁職是崇班體非威重輕漢臣之寵失位於髙車徇鄭相之名濟人於大水志𨿽防下道昧葉中與其熊軾涉川小惠未徧曷若虹橋通路大道甚夷啟塞旣闕於日修揭厲徒哀其冬涉事闗失政情近沽名宜科十月不成庶辧二天無政

得甲告其子行盜或誚其父子不相隠甲云大義滅親

法許原親慈通隠惡俾恩流於下亦直在其中甲忝齒人倫忍傷天性義方失教曾莫愧於父頑攘竊成姦尙不爲其子隠道旣虧於庭訓禮遂闕於家肥且情比樂羊可謂不慈傷教況罪非石厚徒云大義滅親是不及情所宜致誚

得州府貢士或市井之子孫爲省司所詰申稱羣萃之秀出者不合限以常科

惟賢是求何賤之有況士之秀者而人其捨諸惟彼郡貢或稱市籍非我族類則嫌雜以蕭蘭舉爾所知安得棄其翹楚誠其惡於稗敗諒難捨其茂異揀金於砂礫豈爲類賤而不收度木於澗松寧以地卑而見棄但恐所舉失徳不可以賤廢人況乎識度冠時出自牛醫之後心計成務擢於賈豎之中在往事而足徵可常科而是限州申有據省詰非宜

得乙充選人職官選人代試法司斷乙與代試者同罪訴雲實不知情

官擇賢良選稽名實苟作僞而心拙必代斵而手傷乙情非容姦行乖周愼將如吾面遂充識以不疑未見子心果代試而有悔旣彰聞而貽戚乃連坐以論辜察情諒不同謀詰罪誠應異罰法無攸赦選者當準格論人不易知職官所宜情恕削奪恐爲過當貶降庶葉決平得甲與乙爵位同甲以齒長請居乙上乙以皇宗不伏在甲下有司不能斷

庠序辧儀則先長長朝廷列位必尙親親惟彼周行是名同位徳非心競禮失肩隨甲以桑楡年髙何以卑我乙以葛藟族貴奚獨後予各興爭長之辭遂昧常尊之位然禮經尙齒且王室貴親晉鄭同儕信髙卑之或等滕薛異姓諒先後之可知難遵少長之倫宜守親疎之序

得選用舉司取有名之士或云不息馳騖恐難責實

聲𨿽非實善豈無名不可苟求亦難盡棄屬時當側席任重掄材思得士於聲華懼誘人於奔競若馳騖而方取慮非嵗貢之賢如寂寥而後求恐失日彰之善將期摭實必在研精但取捨不私是開乎公道則吹噓無益自閉其幸門名勿論於有無鑑自精於舉措

得太學博士教冑子毀方瓦合司業以非訓之本不許

教惟馴致道在曲成將遜志以樂羣在毀方而和眾況化人由學成性因師𨿽和光以同塵徳終不雜苟圓鑿以方枘物豈相容道且尙於無隅義莫先於不【呼對切】司業以訓貴別或慮雷同學官以容眾由寛何傷瓦合教之未墜蓋宣尼之言然文且有徵則戴氏之典在將勸學者所宜韙之

得甲居家被妻毆笞之鄰人告其違法縣斷徒三年妻訴云非夫告不伏

禮貴妻柔則宜禁暴罪非夫告未可麗刑何彼無良於斯有怒三從罔敬待以庸奴之心一杖所加辱於女子之手作威信傷於婦道不告未爽爲夫和招訟於鄰誠愧聲聞於外斷徒不伏未乖直在其中𨿽昧家肥難從縣見

得乙居家理廉使舉請授官吏部以無出身不許使執云行成於內可移於官

調選正名誠宜守序敷求懋徳安可拘文乙積行於中闇彰於外廉使以道惇知已欲致我於靑雲天官以限在出身將棄予於白屋事𨿽異見理可明徵掄瑣瑣之材則循舊格刈翹翹之楚寧守常科幸當側席之求無惑刻舟之執況自家刑國移孝入忠旣聞道不虛行足見舉非失徳所宜堅決無至深疑

得景定婚訖未成而女家攺嫁不還財景訴之女家云無故三年不成

義惇好合禮重親迎苟定婚而不成𨿽攺嫁而無罪景謀將著代禮及問名二姓有行已卜和鳴之兆三年無過竟愆嬿婉之期桃李恐失於當年榛栗遂移於他族旣聞攺適乃訴納徵揆情而嘉禮自虧在法而聘財不返女兮不爽未乖九十之儀夫也無良可謂二三其徳去禮逾逺責人斯難

得丁爲大夫與管庫士爲友或非之云非交利也

見賢不稱且虧事上之節非義苟合則涉黷下之嫌丁貴乃立家友其管庫不思進善徒務降尊若接而或非自貽交利之責儻知而不舉則速蔽賢之尢旣未覈於是非故欲紊乎貴賤況公叔薦士家臣尙見同升𨿽文子好能管庫不聞爲友信乖愼守宜及或非

得四軍帥令禁兵於禁街中種田禦史劾以無勅文辭云因循嵗久且有利於軍

爲國勸農田疇有制示人知禁衢路攸先瞻彼三農藝斯五稼且町【他頂切田踐處】疃【土旱切禽獸所踐處】是務豈是贍軍𨿽轍迹不加未爲曠土輦轂必資於平易康莊難縱以荒蕪務有畔之農秋成而利亦蓋寡侵如砥之道嵗久而獘則滋多請論環衛之非式表鐵冠之劾

得甲爲郡守部下漁色禦史將責之辭云未授官已前納采

諸侯不下用戒淫風君子好逑未乖婚義甲旣榮爲郡且念宜家禮未及於結褵責已加於執憲求娶於本部之內𨿽處嫌疑定婚於授官之前未爲縱欲況禮先納采足明嬿婉之求聘則爲妻殊非彊暴之政宜聴隼旟之訴難科漁色之辜

得乙爲三品見本州刺史不拜或非之稱品同

桑梓攸重必在恪恭官品斯同則宜抗禮乙班榮是踐威重可觀況衣錦還鄕已崇三品之秩𨿽剖符臨郡應無再拜之儀豈以州裏版圖而紊邦家典制如或商周不敵敢不盡禮事君今且晉鄭同儕安得降階卑我旣不愆素何卹或非

得景爲獸人冬不獻狼責之訴云秦地無狼

鮮或不給旣曠乃官辭且無徵是重而罪景獸人斯掌禽獸防供當路可求曾不思於疐尾充庖爲用遂有闕於充腸旣愆冬獻之期難償西鄰之責載詳地產重振國章薦必以時吾能言於周有生靡常所子勿謂其秦無縦口給之不慙在面欺而無捨

得景負丁財物丁不告官彊取財物過本數縣司以數外贓論之不伏

人縦於貪動而生悔物非其道取則有贓丁放利欲贏景逋債未償懷不忌而彊取姑務丰財逞無之過求豈非黷貨情難容於彊暴法必禁以奪攘以交易而求多尙宜準盜在倍稱而過數孰謂非贓若以律論當從縣斷

得乙請襲爵所司以乙除喪十年而後申請引格不許乙云有故不伏

爵命未墜嗣襲有期在紀律而或愆當職司而宜舉乙舊徳將繼新命未加所宜纂彼前修相承以一子何乃廢其後嗣自棄於十年嵗月旣已滋深公固難必復然以法通議事理貴察情如置身於宴安則宜奪爵若居家而有故尙可策名須待畢辭方期析理

得丁爲士葬其父用大夫禮或責其僣辭雲從死者

禮惟辧貴孝不貶親是謂奉先孰云僣上丁慶加一命憂及三年凶降昊天且結茹荼之痛吉從逺日方追食菜之榮旣貴賤之殊宜亦父子之異道同曾元易簀正符於大夫殊宴嬰遣車見非於君子未爽愼終之義允符從死之文辭則有徵責之非當

得甲將死命其子以嬖妾爲殉其子嫁之或非其違父之命子云不敢陷父於惡

觀行慰心則稟父命辧惑執禮宜全子道甲立身失正沒齒歸亂命子以邪生不戒之在色愛妾爲殉死而有害於人違則棄言順爲陷惡三年之道𨿽奉先而無攺一言以失難致親於不義誠宜嫁是豈可順非況孝在愼終有同魏顆理命事殊攺正未傷莊子難能宜忘在耳之言庶見因心之孝

白氏長慶集卷六十七

欽定四庫全書

白氏長慶集卷六十八

唐白居易撰

碑志序記表贊論衡書【凡十三首】

故京兆元少尹文集序

天地間有粹靈气焉萬類皆得之而人居多就人中文人得之又居多蓋是气凝爲性發爲志散爲文粹勝靈者其文衝以恬靈勝粹者其文宣以秀粹靈均者其文蔚溫雅淵疏朗麗利檢不扼達不放古淡而不鄙新奇而不怪吾友居敬之文其殆庶幾乎居敬姓元名宗簡河南人自舉進士歷禦史府尙書郎訖京亞尹二十年著格詩一百八十五律詩五百九賦述銘記書碣讚序七十五總七百六十九章合三十卷長慶三年冬疾彌篤將啟手無他語語其子途云吾生平酷嗜詩白樂天知我者我歿其遺文得樂天爲之序無恨矣旣而途奉理命號而告予無幾何防予自中書舍人出牧杭州嵗余攺右庶子移疾東洛明年復刺蘇州四年間三換官往復奔命不啻萬里席不遑暖矧筆硯乎故所托文久未果就及刺蘇州又劇郡治數月政方暇因發閱篋袠睹居敬所著文其間與予唱和者數十首燭下諷讀憯惻久之怳然疑居敬在旁不知其一生一死也遂援筆艸序序成復視涕與翰俱悲且吟曰黃壤詎知我白頭徒念君惟將老年淚一灑故人文重曰遺文三十軸軸軸金玉聲龍門原上土埋骨不埋名嗚呼居敬若職業之恭愼居處之莊潔操行之貞端襟靈之曠淡骨肉之惇愛邱園之安樂山水風月之趣琴酒嘯詠之態與人久要遇物多情皆布在章句中開卷而盡可知也故不序時寶歷元年冬十二月乙酉夕在吳郡西園北齋東牖下作序

海州刺史裴君夫人李氏墓志銘【並序】

夫人贊皇縣君李氏趙郡髙邑人也六代祖素立安南都防五代祖休烈趙州刺史髙祖諱至逺天官侍郎曾祖畬國子司業祖諱承工部尙書河南觀察使考諱藩門下侍郎同平章事贈戶部尙書夫人諱娥相國長女也適河東裴君克諒今爲海州刺史一子曰鐬左衛騎曹參軍一女適隴西李遂遂爲壽州錄事參軍由此而上得於國家史牒云夫人爲相門女邦君妻不以華貴驕人能用恭儉克巳撫下若子敬夫如賓衣食之餘旁給五服親族之饑寒者又有餘散霑先代僕使之老病者又有餘分施佛寺僧徒之不足者澣衣菲食服勤禮法禮法之外諷釋典持眞言棲心空門等觀生死故治家之日欣然自適捐館之夕恬然如歸寶歷三年三月一日疾終於海州官第其嵗十一月十四日歸祔於某所先塋年五十有四夫人之從裴君也歷官九任凡三十一年族睦家肥輔佐之力也由此而上得於裴君狀云夫源逺者流長根深者枝茂噫李氏之世祿世徳有所從來矧相國端方廉雅孝友忠肅自從事彭城登庸宰府不以夷險而遷其道宜乎居極位享名賢也夫人敬恭勤儉柔順慈惠自女於室婦於家不以初終而怠其行宜乎啟封邑光徳門也裴君修文達政潔已愛人自佐邑從軍連牧二郡不以寒暑而易其心宜乎荷百祿號良二千石也嗚呼非此父不生此女非是夫不稱是妻斯所謂類以相從合而具美者也論譔表志其可闕乎銘曰

髙邑之祥降於李氏相門之慶鐘於女子女子有行歸於裴君君亦良士宜賢夫人夫人𨿽歿風躅具存勒名泉戶作範閨門

如信大師功徳幢記

有唐東都臨壇開法大師長慶四年二月十三日終於聖善寺華嚴院春秋七十有五夏臈五十二是月二十二日移窆於龍門山之南崗寶歷元年某月某日遷葬於奉先寺祔其先師塔廟穴之上不封不樹不廟不碑不勞人不傷財惟立佛頂尊勝陀羅尼一幢幢髙若干尺圜若干尺六隅七層上覆下承佛儀在上經咒在中記讚在下皆師所囑系門人奉遺志也師姓康號如信襄城人始成童授蓮花經於釋巖旣則戒學四分律於釋晤後傳六祖心要於本院先師淨名楞伽俱捨百法經根論枝防不通焉由是禪與律交修定與慧相飬蓄爲通粹揭爲僧豪自建中訖長慶凡九遷大寺居十補大徳位蒞法防主僧盟者二十二年勤宣佛令卒復祖業若貴賤若賢愚若小大中乘人遊我門繞我座禮我足如羽附鳳如水防海於戲非夫動爲儀言爲法心爲道塲則安能使化緣法眾悅隨欣戴一至於是耶同學大徳繼居本院者曰智如弟子上首者曰嚴隠曁歸靖藏周常賁懷嵩圓恕圓昭貞操等若干人聚謀幢事瑑刻旣成將師理命請蘇州刺史白居易爲記記旣訖因書二四句偈以贊云

師之度世以定以慧爲醫藥師救療一切師之闇維不塔不祠作功徳幢與眾共之

華嚴經社石記

有杭州龍興寺僧南操當長慶二年請靈隠寺僧道峯講大方廣佛華嚴經至華藏世界品聞廣博嚴淨事操歡喜發願願於白黑眾中勸十萬人人轉華嚴經一部十萬人又勸千人人諷華嚴經一卷每嵗四季月其眾大聚防於是攝之以社齊之以齋自二年夏至今年秋凡十有四齋每齋操捧香跪啟於佛曰顧我來世生華藏世界大香水海上寶蓮金輪中毗盧遮那如來前與十萬人俱斯足矣又於眾中募財置良田十頃嵗取其利永給齋用予前牧杭州時聞操發是願今牧蘇州時見操成是功操自詣蘇凡三請於予曰操八十一矣朝夕待盡恐社與齋來者不能繼其志乞爲記誡俾無廢墜予卽十萬人中一人也宜乎志而贊之噫吾聞一毛之施一飯之供終不壞滅況田千畞齋四時用不竭之徵備無窮之供乎噫吾聞一願之力一偈之功終不壊滅況十二部經常出於千人口乎況十萬部經常入於百千人耳乎吾知操徒必果是願若經之句義若經之功神則存乎本傳若社人之姓名若財施之名數則列於別碑斯石之文但敍見願集來緣而已寶歷二年九月二十五日前蘇州刺史白居易記

吳郡詩石記

貞元初韋應物爲蘇州牧房孺復爲杭州牧皆豪人也韋嗜詩房嗜酒每與賓友一醉一詠其風流雅韻多播於吳中或目韋房爲詩酒仙時予始年十四五旅二郡以幼賤不得與遊宴尢覺其才調髙而郡守尊以當時心言異日蘇杭苟獲一郡足矣及今自中書捨人間領二州去年脫杭印今年佩蘇印旣醉於彼又吟於此酣歌狂什亦往往在人口中則蘇杭之風景韋房之詩酒兼有之矣豈始願及此哉然二郡之物狀人情與曩時不異前後相去三十七年江山是而齒髮非又可嗟矣韋在此州歌詩甚多有郡宴詩云兵衛森畫防燕寢凝淸香爲警策今刻此篇於石傳貽將來因以予旬宴一章亦附於後𨿽雅俗不類各詠一時之志偶書石背且償其初心焉寶歷元年七月二十日蘇州刺史白居易題

吳興靈鶴贊【事具黃錄齋記中】

有鳥有鳥從西北來丹腦火綴白翎雪開遼水一去緱山不回噫吳興郡孰爲來哉寶歷之初三元四齋天無微飈地無纖埃當白晝下與紫雲偕三百六十拂壇徘徊上昭貺下屬仙才誰其居之太守姓崔

錢塘湖石記

錢塘湖事刺史要知者四條具列如左

錢塘湖一名上湖周回三十里北有石凾南有筧凡放水漑田每減一寸可漑十五餘頃每一復時可漑五十餘頃先須別選公勤軍吏二人立於田次與本所由田戶據頃畝定日時量尺寸莭限而放之若嵗旱百姓請水須令經州陳狀刺史自便押帖所由卽日與水若待狀入司符下縣縣帖鄕鄕差所由動經旬日𨿽得水而旱田苗無所及也大抵此州春多雨秋多旱若隄防如法蓄泄及時卽瀕湖千餘頃田無凶年矣【闕】

【州圖經雲湖水漑田五百餘頃謂系田也今按水利所及其公私田不啻千餘頃也】自錢塘至鹽官界應漑夾官河田湖放湖入河從河入田淮鹽鐵使舊法又湏先量河水淺深待漑田畢卻還本水尺寸往往旱甚卽湖水不充今年修築湖隄髙加數尺水亦隨加卽不啻足矣晚或不足卽更決臨平湖添注官河又有餘矣【𨿽非澆田時若官河幹淺但放湖水添注可以立通舟船】俗云決放湖水不利錢塘縣官縣官多假他詞以惑刺史云魚龍無所托或云菱芡失其利且魚龍與生民之命孰急菱芡與稻粱之利孰多斷可知矣又云放湖卽郭內六井無水亦妄也且湖底髙井管低湖中又有泉數十眼湖耗則泉湧𨿽盡竭湖水而泉用有餘況前後放湖終不至竭而云井無水謬矣其郭中六井李泌相公典郡日所作甚利於人與湖相通中有陰竇往往堙塞亦宜數察而通理之則𨿽大旱而井水常足湖中有無稅田約十數頃湖淺則田出湖深則田沒田戶多與所由計防盜泄湖水以利私田其石亟南筧並諸小筧闥非澆田時並須封閉築塞數令巡檢小有漏泄罪責所由卽無盜泄之獘矣又若霖雨三日已上卽往往堤決須所由巡守預爲之防其筧之南舊有缺岸若水暴漲卽於缺岸泄之又不減兼於石凾南筧泄之防堤潰也【大約水去石凾口一尺爲限過此須泄之】予在郡三年仍嵗逢旱湖之利害盡究其由恐來者要知故書於石欲讀者易曉故不文其言長慶四年二月十九日杭州刺史白居易記

蘇州刺史謝上表

臣居易言伏奉三月四日恩制授臣使持節蘇州諸軍事守蘇州刺史臣以某月二十九日發東都今月五日到州當日上訖時當明盛寵在藩條祗命荷恩以感以懼臣某誠歡誠幸頓首頓首伏惟皇帝陛下嗣膺歷數重造寰區將至升平在先政化詢求牧守勤卹黎元實陛下愼選惟良之秋責成共理之日也臣以微陋早忝班行前自中書舍人出爲杭州刺史幸免敗闕實無政能已蒙寵榮入攺宮相今奉恩寄又分郡符奬飾具載於詔中慶幸實生於望外況當今國用多出江南江南諸州蘇爲大兵數不少稅額至多土𨿽沃而尙勞人徒庶而未富宜擇循良之吏委以撫綏豈臣瑣劣之才合當任使然旣奉成命敢不誓心必擬夕惕夙興焦心苦節惟詔條是守惟人瘼是求諭陛下憂勤之心布陛下慈和之澤則涵育之下疲人自當感恩而嵗時之間微臣式希報政塵凟皇鑑吐露赤誠寵至空驚恩深未答無任慙惶懇激之至謹差軍事散將某乙奉表陳謝以聞臣某誠惶誠恐頓首頓首謹言

三教論衡

太和元年十月皇帝降誕日奉勅召入麟徳殿內道場對禦三教談論略錄大端不可具載

第一座祕書監賜紫金魚袋白居易安國寺賜紫引駕沙門義休太淸宮賜紫道士楊元

序

中大夫守祕書監上柱國賜紫金魚袋臣白居易言談論之先多陳三教讚揚演說以啟談端伏料聖心飽知此義伏計聖聴飫聞此談臣故略而不言惟序慶誕贊休明而已聖唐禦區宇二百年皇帝承祖宗十四葉太和初嵗良月上旬天人合應之期元聖慶誕之日𨿽古者有祥虹流月瑞電繞樞彼皆瑣防不足引諭伏惟皇帝陛下臣妾四夷父母萬姓恭勤以修已慈儉以養人戎夏乂安朝野無事特降明詔式防嘉辰開達四聰闡揚三教儒臣居易學淺才微謬列禁筵猥登講座天顏咫尺隕越於前竊以釋門義林法師明大小乘通內外學靈山嶺岫苦海津梁於大眾中能獅子吼所謂彼上人者難爲酬對然臣稽先王典籍假陛下威靈發問旣來敢不響答

僧問

義休法師所問毛師稱六義論語列四科何者爲四科何者爲六義其名與數請爲備陳者

對

孔門之徒三千其賢者列爲四科毛詩之篇三百其要者分爲六義六義者一曰風二曰賦三曰比四曰興五曰雅六曰頌此六義之數也四科者一曰徳行二曰言語三曰政事四曰文學此四科之目也在四科內列十哲名徳行科則有顏淵閔子騫冉伯牛仲弓言語科則有宰我子貢政事科則有冉有季路文學科則有子遊子夏此十哲之名也四科六義之名數今已區別四科六義之防義今合辧明請以法師本教佛法中比方卽言下曉然可見何者卽如毛詩有六義亦猶佛法之義例有十二部分也佛經千萬卷其義例不出十二部中毛詩三百篇其防要亦不出六義內故以六義可比十二部經又如孔門之有四科亦猶釋門之有六度六度者六波羅密六波羅密者卽擅波羅密屍波羅密羼提波羅密毗棃耶波羅密禪定波羅密般若波羅密以唐言譯之卽布施持戒忍辱精進禪定智慧是也故以四科可比六度又如仲尼之有十哲亦猶如來之有十大弟子卽迦葉阿難須菩提舍利弗迦旃延目幹連阿那律優波離羅防羅是也故以十哲可比十大弟子夫儒門釋教𨿽名數則有異同約義立宗彼此亦無差別所謂同出而異名殊途而同歸者也所對若此以爲何如更有所疑請以重難

難

法師所難十哲四科先標徳行然則曾參至孝孝者百行之先何故曾參獨不列於四科者

對

曾參不列四科者非爲徳行才業不及諸人也蓋系於一時之事耳請爲終始言之昔者仲尼有聖人之徳無聖人之位棲棲應聘七十餘國與時竟不偶知道終不行感鳳泣麟慨然有吾已矣夫之嘆然後自衛反魯刪詩書定禮樂修春秋立一王之法爲萬代之教其次則敍十哲倫四科以垂示將來當此之時顏閔遊夏之徒適在左右前後目擊指顧列入四科亦一時也孝經云仲尼居曾子侍此言仲尼閒居之時曾參則多侍從曾參至孝不忍一日離其親及仲尼旅遊歷聘自衛反魯之時曾參或歸養於家不從門人之列倫擬之際偶獨見遺由此明之非曾參徳行才業不及諸門人也所以不列四科者蓋一時之闕耳因一時之闕爲萬代之疑從此辧之又可無疑矣

問僧

儒書奧義旣已討論釋典防言亦宜發問

問

維摩經不可思議品中云芥子納須彌須彌至大至髙芥子至微至小豈可芥子之內入得須彌山乎假如入得云何得見假如卻出如何得知其義難明請言要防【僧答不錄】

難

法師所云芥子納須彌是諸佛菩薩解脫神通之力所致也敢問諸佛菩薩以何因緣證此解脫修何智力得此神通必有所因願聞其說【僧答不錄】

問道士

儒典佛經討論旣畢請回餘論移問道門臣居易言我太和皇帝祖元之教挹淸淨之風儒素緇黃鼎足列座若不講論義將何啟迪皇情道門楊元法師道心精微眞學奧祕爲仙列上首與儒爭衡居易竊覽道經粗知理欲有所問冀垂發防

問

黃庭經中有養气存神長生久視之道常聞此語未究其由其義如何請陳大略【道士答不錄】

難

法師所答飬气存神長生久視之大略則聞命矣敢問黃者何義庭者何物气養何气神存何神誰爲此經誰得此道將明事驗幸爲指陳【道士答不錄】

道士問

法師所問孝經云敬一人則千萬人悅其義如何者

對

謹按孝經廣要道章云敬者禮之本也敬其君則臣悅敬一人則千萬人悅所敬者寡而悅者眾此之謂要道也夫敬者謂忠敬盡禮之義也悅者謂悅懌歡心之義也要道者謂施少報多簡要之義也如此之義明白各見於經文其間別有所疑卽請更難

難

法師所難云凡敬一人則合一人悅敬二人則合二人悅何故敬一人而千萬人悅又問所悅者何義所敬者何人

對

孝經所云一人者謂帝王也王者無二故曰一人非謂臣下眾庶中之一人也若臣下敬一人則一人悅敬二人則二人悅若敬君上𨿽一人卽千萬人悅何以明之設如人有盡忠於國盡敬於君天下見之何人不悅豈止千萬人乎設如有人不忠於國不敬於君天下見之何人不怒亦豈止千萬人乎然敬卽禮也禮卽敬也故傳云見有禮於其君者事之如孝子之養父母也如此則豈獨空悅乎亦將事而養之也見無禮於其君者誅之如鷹鸇之逐鳥雀也如此則豈獨空不悅乎亦將逐而誅之也由此而言則敬不敬之義悅不悅之理了然可見復何疑哉

退

臣伏惟三教談論承前舊例朝臣因對之次多自敍不能及平生志業臣素無志業又乏才能恐煩聖聰不敢自敍謹退

沃洲山禪院記

沃洲山在剡縣南三十里禪院在沃洲山之陽天姥岑之陰南對天臺而華頂赤城列焉北對四明而金庭石鼔介焉西北有支遁嶺而養馬坡放鶴峯次焉東南有石橋溪溪出天臺石橋因名焉其餘卑巖小泉如子孫之從父母者不可勝數東南山水越爲首剡爲面沃洲天姥爲眉目夫有非常之境然後有非常之人棲焉晉宋以來因山洞開厥初有羅漢僧西天竺人白道猷居焉次有髙僧竺法潛支道林居焉次又有幹興淵支遁開威蘊崇實光識裴藏濟度逞印凡十八僧居焉髙士名人有戴逵王洽劉恢許度殷融郤超孫綽桓彥表王敬仁何次道王文度謝長霞袁彥伯王防衛玠謝萬石蔡叔子王羲之凡十八人或遊焉或止焉故道猷詩云連峯數千里修林帶平津茒茨隠不見雞鳴知有人謝靈運詩云暝投剡中宿明登天姥岑髙髙入云霓還期安可尋蓋人與山相得於一時也自齊至唐玆山寖荒靈境寂寥罕有人遊故詞人朱放詩雲月在沃洲山上人歸剡縣江邊劉長卿詩云何人住沃洲此皆愛而不到者也太和二年春有頭陀僧白寂然來遊玆山見道猷支竺遺迹泉石盡在依依然如歸故鄕戀不能去時浙東廉使元相國聞之始爲卜築次廉使陸中丞知之助其繕完三年而禪院成五年而佛事立正殿若干間齋堂若干間僧捨若干間夏臈之僧嵗不下八九十安居遊觀之外日與寂然討論心要振起禪風白黑之徒附而化者甚眾嗟乎支竺歿而佛聲寢靈山廢而法不作後數百嵗而寂然繼之豈非時有待而化有緣耶六年夏寂然遣門徒僧常贄自剡抵洛持書與圖詣從叔樂天乞爲禪院記云

昔道猷肇開玆山後寂然嗣興玆山今日樂天又垂文玆山異乎哉沃洲山與白氏其世有緣乎

修香山寺記

洛都四野山水之勝龍門首焉龍門十寺觀遊之勝香山首焉香山之壞久矣樓亭騫崩佛僧暴露士君子惜之予亦惜之佛弟子恥之予亦恥之頃予爲庶子賓客分司東都時性好閒遊靈迹勝槪靡不周覽每至玆寺慨然有葺完之願焉迨今七八年幸爲山水主是償初心復始願之秋也似有緣防果成就之噫予早與故元相國防之定交於生死之間冥心於因果之際去年秋防之將薨以墓志文見托旣而元氏之老狀其臧獲輿馬綾帛洎銀鞍玉帶之物價當六七十萬爲謝文之贄來致於予予念平生分文不當辭贄不當納自秦至洛往返再三訖不得已回施玆寺因請悲知僧淸閒主張之命謹幹將士復掌治之始自寺前亭一所登寺橋一所連橋廊七間次至石樓一所連廊六間次東佛龕大屋十一間次南賓院堂一所大小屋共七間凡支壞補缺壘隤覆漏朽墁之功必精赭堊之飾必良𨿽一日必葺越三月而就譬如長者壞宅郁爲導師化城於是龕像無燥濕陊泐之危寺僧有經行宴坐之安遊者得息肩觀者得寓目闗塞之气色龍潭之景象香山之泉石石樓之風月與往來者耳目一時而新士君子佛弟子豁然如釋憾刷恥之爲淸閒上人與予及微之皆夙舊也交情願力盡得知之憾往念來歡且贊曰凡此利益皆名功徳而是功徳應歸微之必有以滅宿殃薦防福也予應曰嗚呼乘此功徳安知他刼不與防之結後緣於玆土乎因此行願安知他生不與防之復同遊於玆寺乎言及於斯漣而涕下唐大和六年八月一日河南尹太原白居易記

薦李宴韋楚狀

朝議大夫前使持節海州諸軍事守海州刺史上柱國李宴

右前件官比任海州刺史被本道節度使配諸州稅麥一例加估徵錢宴頻申奏恐損百姓本使稱用軍事切不得已而從之及被人論朝廷勘覆責不聞奏除替削階在法誠合舉行於宴卽爲獨屈況宴累爲宰牧皆著良能淸白公勤頗聞於眾自經停罷已涉三年退居洛陽窮餓至甚身典三郡家無一金據此淸廉別堪優奬又建中初李正已與納連反汴河阻絕轉輸不通宴先父洧卽正已堂弟爲徐州刺史當畔亂之時洧以一郡七城歸國效順棄一家百口任賊誅夷開運路之咽喉斷凶渠之右臂遂使逆謀大挫妖寇竟消從此徐州埇橋至今永爲內地如洧之子實可念之臣以洧之忠功不可忘宴之吏材不可棄伏希聖念量授一官庶使廉吏忠臣聞之有所激勸

伊闕山平泉處士韋楚

右件人隠居樂道獨行善身斂迹市朝息機名利況家傳簮組兄在班行而楚獨棲山臥云練气絕粒滋味不接於口塵埃不染其心二十餘年不攺其樂志齊箕潁節類顏原搢紳之間多所稱嘆臣爲尹正合具薦論𨿽飛鴻入冥自忘飲啄而白駒在谷亦貴縶維儻防寘彼周行糜之好爵降羔鴈之禮命助鵷鷺之羽儀足以厚貞退之風遏躁進之俗玆亦盛事有禆聖朝

以前件如前臣伏以念功振滯前王之令猷貢士推能長吏之本職其李宴韋楚並居府界不踐公門臣實諳知輙敢論薦有涉塵凟無任兢惶謹具奏聞伏聴勅防太和六年六月二十六日河南尹臣白居易狀奏

與劉蘇州書

夢得閣下前者枉手札數幅兼惠答憶春艸報白君以下五六章發函披文而後喜可知也又覆視書中有攘臂痛拳之戲笑與抃防甚樂甚樂誰復知之因有所云續前言之戲耳試爲畱聴與閣下在長安時合所著詩數百首題爲劉白唱和集卷上下【事具集解中】去年冬夢得由禮部郎中集賢學士遷蘇州刺史冰雪塞路自秦䢐吳僕方守三川得爲東道主閣下爲僕稅駕十五日朝觴夕詠頗極平生之歡各賦數篇視艸而別嵗月易邁行復周星一往一來忽又盈篋誠知老醜冗長爲少年者所然吳苑洛城相去二三千里捨此何以啟齒而解頥哉嗟乎微之先我去矣詩敵之勍者非夢得而誰前後相答彼此非一彼𨿽無虛可擊此亦非利不行但止交綏未嘗失律然得雋之句警策之篇多因彼唱此和中得之他人未嘗能發也所以輒自愛重今復編而次焉以附前集合前三卷題此卷爲下遷前下爲中命曰劉白吳洛寄和捲自太和六年冬送夢得之任之作始居易頓首

白氏長慶集卷六十八

欽定四庫全書

白氏長慶集卷六十九

唐白居易撰

碑序解祭文記【凡十二首】

故饒州刺史吳府君神道碑銘【並序】

汨市朝溺妻子非達也困山林擯血屬亦非達也若有人與羣動處一代間彼爲我我爲我不自潔不自污不巢許不伊呂水其心云其身浮沈消息無往而不自得者非達人乎吾友吳君從事於斯矣君諱丹字眞存太子通事舍人覽之曾孫睦州司馬庶之孫太子宮門郎贈工部尙書銓之長子以進士第入官官歷正字協律郎大理評事監察殿中侍禦史太子舍人水部庫部員外郎都官駕部郎中諫議大夫大理少卿饒州刺史職歷義成軍節度推官浙西道節度判官潼闗防禦判官鎭州宣慰副使匭函使階至中大夫勳至上柱國讀書數千卷著文數萬言寶歷元年六月某日薨於饒州官次其年十月某日葬於常州晉陵縣仁和鄕北原從遺志也君生四五嵗弄泥沙時所作戲輒象道家法事八九嵗弄筆硯時所出言輒類詩家篇章不自知其然蓋宿集儒之業明矣旣冠喜道書奉眞籙每専气入靜不粒食者累嵗顥气充而丹田澤飄然有出世心旣壯在家爲長屬有三幼弟八稚侄嗸嗸栗栗不忍見其饑寒慨然有幹祿意乃曰肥遁不可以立訓吾將業儒以馳名名競不可以恬神吾將體以育徳凍餒不可以安道吾將彊學以狥祿祿位不可以多取吾將知足而守中由是去江湖來京師求名得名求祿得祿身榮家給之外無長物無越思素琴在左黃庭在右澹乎自處與天和始終歷仕途二十七年享壽命八十二嵗無室家累無子孫憂屈伸寵辱委任而已未嘗一日戚戚其心至於歸全反眞故予所謂達人之徒與信矣仲弟湖州長史某以兄辱與其兄遊旣爲同門生又爲同捨郎周知初終托爲碑記噫先生之道吾能引古以明之銘曰

漢中大夫東方曼倩夏侯湛髙之作廟貌讚唐中大夫眞存先生白樂天知之作神道銘嗚呼二大夫異代而同途其皆達者乎

蘇州重寺法華院石壁經碑文

碑在石壁東次石壁在廣徳法華院西南隅院在重寺西若干步寺在蘇州城北若干裏以華言唐文譯刻釋氏經典自經品眾佛號以降字加金焉夫開士悟入諸佛知見以了義度無邊以圓教垂無窮莫尊於妙法蓮華經凡六萬九千五百五言證無生忍造不二門住不可思議解脫莫極於維摩經凡二萬七千九十二言攝四生九類入無餘涅槃實無得度者莫先於金剛般若波羅密經凡九千二百八十七言壞罪集福淨一切惡道莫急於佛頂尊勝陀羅尼經凡三千二十言應念順願願生極樂土莫疾於阿彌陀經凡一千八百言用正見觀眞相莫出於觀音普賢菩薩法行經凡六千九百九十言詮自性認本覺莫深於實相法密經凡三千一百五言空法塵依佛智莫過於般若波羅密多心經凡二百五十八言是八種經具十二部合一十一萬六千八百五十七言三乘之要防萬佛之祕藏盡矣是石壁積四重髙三尋長十有五常厚尺有咫有石蓮敷覆其上下有石神固防其前後水火不能燒漂風日不能揺消所謂施無上法盡未來際者也唐長慶二年冬作太和三年春成律徳沙門淸晃矢厥謀淸海繼厥志門弟子南容成之道則終之寺僧契元捨藝而書之郡守居易施詞而讚之讚曰

佛涅槃後世界空虛惟是經典與眾生俱說有人書貝葉上藏檀龕中非堅非久如蠟印空假使人刺血爲墨剝膚爲紙卽壊卽滅如筆畫水噫畫水不若文石印蠟不若字金其功不朽其義甚深故吾謂石經功徳契如來付囑之心

池上篇【並序】

都城風土水木之勝在東南偏東南之勝在履道裏裏之勝在西北隅西閈北垣第一第卽白氏叟樂天退老之地地方十七畝屋室三之一水五之一竹九之一而島樹橋道間之初樂天旣爲主喜且曰𨿽有臺無粟不能守也乃作池東粟廩又曰𨿽有子弟無書不能訓也乃作池北書庫又曰𨿽有賓朋無琴酒不能娯也乃作池西琴亭加石樽焉樂天罷杭州刺史時得天竺石一華亭鶴二以歸始作西平橋開環池路罷蘇州刺史時得太湖石白蓮折腰菱靑板舫以歸又作中髙橋通三島逕罷刑部侍郎時有粟千斛書一車洎臧獲之習筦磬歌者指百以歸先是潁川陳孝山與釀法酒味甚佳博陵崔晦叔與琴韻甚淸蜀客姜發授秋思聲甚淡農楊貞一與靑石三方長平滑可以坐臥太和三年夏樂天始得請爲太子賓客分秩於洛下息躬於池上凡三任所得四人所與洎吾不才身今率爲池中物矣每至池風春池月秋水香蓮開之旦露淸鶴唳之夕拂楊石舉陳酒援崔琴彈姜秋思頽然自適不知其他酒酣琴罷又命樂童登中島亭合奏霓裳散序聲隨風飄或凝或散悠揚於竹煙波月之際者久之曲未竟而樂天陶然已醉睡於石上矣睡起偶詠非詩非賦阿握筆因題石間視其粗成韻章命爲池上篇云爾

十畆之宅五畆之園有水一池有竹千竿勿謂土狹勿謂地偏足以容膝足以息肩有堂有亭有橋有船有書有酒有歌有有叟在中白須飄然識分知足外無求焉如鳥擇木姑務巢安如居坎不知海寛靈鶴怪石紫菱白蓮皆吾所好盡在吾前時飲一杯或吟一篇妻孥熈熈雞犬閒閒優哉遊哉吾將終老乎其間

因繼集重序

去年防之取予長慶集中詩未對答者五十七首追和之合一百一十四首寄來題爲因繼集卷之一【因繼之解具防之前序中】今年予復以近詩五十首寄去防之不逾月依韻盡和合一百首又寄來題爲因繼集卷之二卷末批云更揀好者寄來蓋示餘勇摩礪以須我耳予不敢退舍卽日又收拾新作格律共五十首寄去𨿽不得好且以供命夫文猶戰也一鼓作气再而衰三而竭防之轉戰迨玆三矣卽不知百勝之術多多益辦耶抑又不知鼓衰气竭自此爲遷延之役耶進退惟命防之防之走與足下和答之多從古未有足下𨿽少我六七年然俱已白頭矣竟不能捨章句拋筆硯何癖習如此之甚歟而又未忘少年時心每因唱酬或相侮謔忽忽自哂況他人乎因繼集捲且止於三可也忽恐足下懶發不能成就至三前言戲之者姑爲巾幗之挑耳然此一戰後師亦老矣宜櫜弓匣刃彼此與心休息乎和晨興一章錄在別紙語盡於此亦不修書二年十月十五日樂天重序

劉白唱和集解

彭城劉夢得詩豪者也其鋒森然少敢當者予不量力往往犯之夫合應者聲同交爭者力敵一往一復欲罷不能由是每制一篇先相視艸視竟則興作興作則文成一二年來日尋筆硯同和贈答不覺滋多至太和三年春以前紙墨所存者凡一百三十八首其餘乘興扶醉率然口號者不在此數因命小侄兒編錄勒成兩卷仍冩二本一付兒一授夢得小兒侖郎各令收藏附兩家集予頃以元防之唱和頗多或在人口常戲防之云僕與足下二十年來爲文友詩敵幸也亦不幸也吟詠情性播揚名聲其適遺形其樂忘老幸也然江南士女語才子者多雲元白以子之故使僕不得獨步於吳越間亦不幸也今垂老復遇夢得得非重不幸耶夢得夢得文之神妙莫先於詩若妙與神則吾豈敢如夢得雪裏髙山頭白早海中仙果子生遲沈舟側畔千帆過病樹前頭萬木春之句之類眞謂神妙在在處處應當有靈物防之豈惟兩家子侄祕藏而已巳酉嵗三月五日樂天解

祭中書韋相公文

維太和三年嵗次已酉六月已酉朔三十日戊寅中大夫守太子賓客分司東都上柱國晉陽縣開國男食邑三百戶賜紫金魚袋白居易謹以茶果之奠致祭於故中書侍郎平章事贈司空韋公徳載維公忠貞大節輔弼嘉謨倚注深恩哀榮盛禮伏見冊贈制中已詳惟公世祿官業家行士風茂學淸詞衝襟宏度伏見碑志文中已詳此不重書但申夙願公佩服世教棲心空門外爲君子儒內修菩薩行常接餘論許追髙蹤元和中出守開忠二郡日公先以諭金鑛偈相問往復再三由是法要心期始相防合長慶初俱爲中書舍人日尋詣普濟寺宗律師所同受八戒各持十齋由是香火因緣漸相親近及公居相位走在班行公府私家時一相見佛乘之外言不及他誓趨菩提交相度脫去年臈月勝業宅中公云必結佛緣無如願力因自開經篋出大方廣佛華嚴經中十願品一通合掌焚香口讀手授云自持防始傳一人曾未經旬公卽捐館追思覆視似不偶然今卽日於道場齋心持念一願一力如公在前以至他生不敢廢墜若與公同科第聯官寮奉笑言蒙推奬窮通榮悴之感離合存歿之悲盡成虛空何足言嘆今玆薦奠不設葷腥庶幾降臨鑑察精意噫浮生是幻眞諦非空靈鷲山中旣同前防兜率天上豈無後期嗚呼韋君先後間耳伏惟尙饗

祭弟文

維太和二年嵗次戊申十二月壬子朔三十日辛巳二十二哥居易以淸酌庶羞之奠致祭於郎中二十三郎知退之靈日月不居新婦兒等釁酷如昨俯及嵗暮奄過大祥禮制云終追號永逺哀纒手足悲裂肝心痛深痛深孤苦孤苦嗚呼自爾去來再周星嵗前事後事兩不相知今因奠設之時粗表一二吾去年春授祕書監賜紫今年春除刑部侍郎孤苦零丁又加衰疾殆無生意豈有宦情所以僶俛至今待終兒服制今已請長告或求分司卽擬移家盡居洛下亦是夙意今方決行養病撫孤聊以終老合家除蘇蘇外普疋通健兒頗有文性吾每自教詩書二三年間必堪應舉阿羅日漸成長亦勝小時吾竟無兒窮獨而已茶郎叔母以下並在鄭滑職事依前蘄蘄卿娘盧八等同寄蘇州免至饑凍遙憐在符離莊上亦未取歸宅相得彭澤塲官各知平善骨兜竹石香鈿等三人久經驅使昨大齋祥日各放從良尋收膳娘新婦看養下邽楊琳莊今年買了並造院堂已成往日亦曾商量他時身後甚要新昌西宅今亦買訖爾前後所著文章吾自檢尋編次勒成二十卷題爲白郎中集嗚呼詞意書迹無不宛然惟是防神不知去處每開一卷刀攪肺腸每讀一篇血滴文字擬憑崔二十四舍人譔序他日及吾文集同付羅收傳前年以來合家所造齋供功徳皆領得否朔望晨夕饗奠復嘗來無不諭音容潛歿已久乃至夢寐相見全稀豈幽冥道殊莫有拘礙將精爽遷散杳無覺知不然何一去三年而茫昧若此吾今頭白眼闇筋力日衰黃壤之期亦應不逺但恐前後乖隔不知得見爾無下邽北村爾塋之東是吾他日歸全之位神縦不合骨且相依豈戀餘生願畢此志嗚呼奠筵將徹幃帳欲收此生之間豈有見日未死之際應無忘期仰天一號心骨破碎猶冀萬一聞吾此言痛心痛心千萬千萬尙饗

祭李司徒文

維太和四年嵗次戊戌七月癸酉朔十九日辛夘中大夫守太子賓客分司東都上柱國賜紫金魚袋白居易內從表弟朝請大夫守少府監上柱國李翺謹以淸酌庶羞之奠致祭於故相國興元節度贈司徒李公惟公之生樹名制節忠貞諒直天下所仰惟公之歿遭罹禍亂寃憤痛酷天下所知𨿽千萬其言終不能盡故玆奠次但寫私誠居易應進士時以鄙劣之文防公稱奬在翰林日以拙直之道防公扶持公𨿽徇公愚則受賜或中或外或合或離契濶綢繆三十餘載至於豆觴之防軒蓋之遊多奉光塵承歡惠眷遇旣深於常等痛憤實倍於眾情永訣柰何長慟而已翺情兼中外分辱眷知綿以嵗時積成交舊敢申薄奠庶鑑防忠嗚呼哀哉伏惟尙饗

祭防之文

維太和五年嵗次已亥十月乙丑朔十日辛巳中大夫守河南尹上柱國晉陵縣開國男食邑三百戶賜紫金魚袋白居易以淸酌庶羞之奠敬祭於故相國鄂嶽節度使贈尙書右僕射元相微之惟公家積善慶天鐘粹和生爲國禎出爲人瑞行業誌略政術文華四科全才一時獨步𨿽歷將相未盡謩猷故風華但樹於藩方功利不周於夷夏噫此蒼生之不遇也在公豈有所不足耶詩云淑人君子胡不萬年又云如可贖兮人百其身此古人哀惜賢良之懇辭也若情理憤痛過於斯者則號呼抑鬱之不暇又安可勝言哉嗚呼微之貞元季年始定交分行止通塞靡所不同金石膠漆未足爲諭死生契濶者三十載歌詩唱和者九百章播於人間今不復敍至於爵祿患難之際寤寐憂思之間誓心同歸交感非一布在文翰今不重云惟近者公拜左丞自越過洛醉別愁淚投我二詩云君應恮我畱連久我欲與君辭別難白頭徒侶漸稀少明日恐君無此歡又曰自識君來三度別這回白盡老髭須戀君不去君須防知得後回相見無吟罷涕零執手而去私揣其故中心惕然及公捐館於鄂悲訃忽至一慟之後萬感交懷覆視前篇詞意若此得非兆先知之乎無以繼寄悲情作哀詞二首今載於是以附奠文其一云八月涼風吹白幕寢門廊下哭防之妻孥親友來相弔惟道皇天無所知其二云文章卓犖生無敵風骨精靈歿有神哭送咸陽北原上可能隨例作埃塵嗚呼防之始以詩交終以詩訣弦筆而絕其今日乎嗚呼防之三界之間誰不生死四海之內誰無交朋然以我爾之身爲終天之別旣往者已矣未死者如何嗚呼防之六十衰翁灰心血淚引酒再奠撫棺一呼佛經云凡有業結無非因集與公緣防豈是偶然多生以來幾離幾合旣有今別寧無後期公𨿽不歸我應繼往安有形去而影在皮亡而毛存者乎嗚呼防之言盡於此尙饗

唐故湖州長城縣令贈戶部侍郎博陵崔府君神道碑銘【並序】

公諱孚字某古太嶽也今博陵人也唐虞之際因生爲姜姓曁周封齊分類曰崔氏長源逺派大族淸門珪組賢俊凖繩濟美斯崔氏所以綿千祀而甲百族也隋散騎常侍諱洽六代祖也唐兾州武彊令諱紹曾祖也監察禦史諱預王父也常州江陰令育皇考也公幼以門防子補太廟齋郎初調授汝州葉縣尉再調攺宋州單父尉時天寶末盜起燕薊毒流梁宋屠城殺吏如火燎原單父之民將墜塗炭公感激奮發仗順興兵挫敗賊徒保全鄕縣拳勇之旅歸之如雲方欲糾合貔虎敺誅虵豕京觀羣盜金湯一方本道節度使奇之將議上間防有同事者爭功陰相傾奪公超然脫屣遂以族行東遊江淮安時俟命屬吳王出閤領鎭求才撫人常聞公名試以吏事遂表請爲宋城尉事舉移假漣水令賞緋魚袋縣政修轉常州錄事參軍糾察課賦浙東采訪使聞之奏授越州余姚令吏畏人悅嵗未滿浙西采訪使知之奏攺湖州長城令長城之理又加於前二邑焉政成秩滿解印罷去優遊自得獨善其身興元元年疾歿於宋太和五年遷葬於洛享年若干詔贈尙書戶部侍郎夫人隴西李氏追封岐國夫人皆從子貴也公爲人儀表魁梧气槪倜儻負不羈之才慕非常之功始發軔於單父志立而功不就終稅駕於長城道行而位不達善慶所積實生司空司空諱禮公之幼子也以學發身以文飾吏以干蠱克家以忠壯許國典十郡領二鎭再釐東土追命上公𨿽天與之位亦由公義方之訓輔而成焉大丈夫貯蓄財術樹置功利鎡錤富貴焯燿邦家不當其身而得於後父析子荷相去幾何嗚呼崔公何不足之有按國典官五品以上墓廟得立碑又按喪葬令凡諸贈官得同正官之制其孫彥防彥佐等奉父命述祖徳揭石於墓勒銘於碑銘曰

天無全功賢無全福旣享天爵難兼世祿矯矯崔公道積厥躬大志長略捲於懷中黃綬遏寇思奮奇功銅印字人躬行古風才髙位下步濶途窮竟戢羽翮不展心胸天道有知善積慶終昭哉報施其在司空

大唐泗洲開元寺臨壇律徳徐泗濠三州僧正明逺大師塔碑銘【並序】

婆娑世界中有釋迦如來出爲上首如來滅後像法中或羅漢僧或菩薩僧在在處處出爲上首佛道未喪間生其人故泗州開元寺臨壇律徳大師實一方上首也大師醮郡酇人世姓防氏僧號明逺七嵗依本郡霈禪師出家十九從泗洲靈穆律師受具戒五夏通四分律俱捨論乃升講座乃登戒壇元和元年眾請充當寺上座明年官補爲本州僧正統十二部開元寺北地二百步作講堂七間僧院六所又淮泗間地卑多雨潦嵗有水害師與郡守蘇遇等謀於沙湖西隙地創避水僧坊建門廊防堂廚廏二百間植松杉楠檉檜一萬本由是僧與民無墊溺患旋屬災焚本寺寺殲像滅僧潰者數年師與徐州節度使王侍中有緣【侍中名智興】遂合願葉力再造寺宇乃請師爲三郡僧正奏乞連置戒壇因其施利廓其規度侍中又以家財萬計助而成之自殿閣堂亭廊庖廩藏洎僧徒臧獲傭保馬牛之舍凡二千若干百十間其中像設之儀器用之具一無闕者長慶五年春作太和元年秋成輪奐莊嚴星環棊布如自地踴若從天降供施無虛日鐘梵有常聲四眾知歸萬人攺觀於是增上慢者起敬種善根者發心利喜饒益巨能具舉若非大師於福智僧中而得第一若非侍中於敬信人中亦爲第一則安能大作佛事而中興像教者乎故如來所謂我滅後我法傳授於弟子囑於大臣斯言信矣師以太和八年十二月十九日齋時終於本寺本院是月二十九日道俗眾萬輩恭敬悲泣備涅槃威儀遷全身歸於湖西塼塔遵本教而奉先志也報年七十僧臈五十有一始出家訖於遷化志業行願道力化緣引而伸之隨日廣大前後臨戒壇者八登律座者十有五僧尼得度者三萬眾江淮行化者四十年或疑是人如來所使羅漢菩薩吾焉知之初大師以功徳爲心旣成而化侍中以譔錄見托未就而薨今按弟子僧僧亮元素行狀序而銘之嗚呼所以滿大師之願終侍中之志也銘曰

平地踴塔多寶示現險路化城導師方便翳我大師亦有大願像法是塔廟是建佛人交接兩得相見法有毗尼象有僧尼承教於佛得度於師宣傳戒藏振起律尼四十餘載勤而行之福徳如空不可思議緣合而來功成而去知性不動色身無住示有遷化非實滅度表塔勒銘門人戀慕

東都十律大徳長聖善寺鉢塔院主智如和尙茶毗幢記

浮圖教有茶毗威儀事具涅槃經陁羅尼門有佛頂咒功徳事具尊勝經經文甚詳此記不載今但載大師僧行佛事興建幢義趣而已大師姓吉號智如絳郡正平人自孩及童不飲酒不茹葷不食肉不兒戲年十二授經於僧皎二十二受具戒於僧晤學四分律於曇【徒含切】濬律師通楞伽思益心要於法凝大師貞元中寺舉省選累補昭成敬愛等五寺開法臨壇大徳由是行寖髙名寖重僧尼輩請以聖善寺勅置法寶嚴持院處之居十年而法供無虛日律講無虛月使疑者信墮者勤增上慢者退僧風驟變佛事勃興實我師傳授誘誨之力也太和八年十二月二十三日終於本院報年八十六僧夏六十五明年正月十五日合都城道俗萬數具涅槃儀移窆於龍門祖師塔陂又明年某月某日用闍維法遷祔於奉先寺祖師塔西而建幢焉噫大師自出家至卽世前後講毗尼三十防度苾【覓筆切】蒭百千人乘律登壇施法行化者五十五載而身相長大面相端嚴心不放逸口無戲論四部瞻仰敬而畏之矧又以直心坐道場以密行傳法藏爲東王城十大徳首爲南贍部八闗戒師名冠萬僧利及百眾所謂提智慧劍破煩惱賊撾【莊加切】無畏鼓降內外魔凜乎佛庭之直臣郁乎僧壇之大將者也初師之將遷化也無病無惱宴坐齋心領一童詣諸寺遇像致敬逢僧與遊口𨿽不言心若黙別後數日而化識者異之及臨盡滅也告弟子言我歿後當依本院先師遺法勿塔勿墳惟造佛項尊勝陁羅尼經一幢置吾茶毗之所吾形之化吾願常在願依幢之塵之影利益一切眾生吾願足矣今院主上首弟子振公洎傳法受遺侍者弟子某等若干人合力建幢以畢師志振輩以居易辱爲是院門徒者有年矣又十年以還防師授八闗齋戒見托爲記附於眞言蓋欲以奉本教而滿先願尋往因而集來果也欲重宣此義以一偈贊之偈云

幢功徳甚大師行願甚深孰見如是幢不發菩提心

白氏長慶集卷六十九

欽定四庫全書

白氏長慶集卷七十

唐白居易撰

銘志贊序祭文記辭傳【凡十八首】

酒功贊【並序】

晉建威將軍劉伯倫嗜酒有酒徳頌傳於世唐太子賓客白樂天亦嗜酒作酒功贊以繼之其詞云

麥麯之英米泉之精作合爲酒孕和產靈孕和者何濁醪一樽霜天雪夜變寒爲溫產靈者何淸醑一酌離人遷客轉憂爲樂納諸喉舌之內淳淳泄泄醍【他禮切】醐【洪孤切】沆【何黨切】瀣【何戒切】沃諸心胸之中熙熙融融膏澤和風百慮齊息時乃之徳萬緣皆空時乃之功吾嘗終日不食終夜不寢以思無益不如且飲

唐故武昌軍節度處置等使正議大夫檢挍戶部尙書鄂州刺史兼禦史大夫賜紫金魚袋尙書右僕射河南元公墓志銘【並序】

公諱稹字防之河南人六代祖巖隋兵部尙書封昌平公五代祖隋北平太守髙祖義端魏州刺史曾祖延景岐州參軍祖諱悱南頓縣丞贈兵部員外考諱寛比部郎中舒王府長史贈尙書右僕射妣滎陽鄭氏追封陳畱郡太夫人公卽僕射府君第四子後魏昭成皇帝十五代孫也公受天地粹靈生而岐然孩而嶷然九嵗能屬文十五明經及第二十四試判入四等署祕省挍書二十八應制策入三等拜左拾遺卽日獻教本書數月閒上封事六七憲宗召對言及時政執政者疑忌出公爲河南尉丁陳畱太夫人憂哀毀過禮杖不能起服除之明日授監察禦史使平蜀按任敬仲獄得情又劾奏東川帥違詔條過籍稅又奏平塗山甫等八十八家寃事名動三川三川人慕之其後多以公姓字名其子朝廷病東諸侯不奉法東禦史府不治事命公分臺而董之時有河南尉離局從軍職尹不能止監察使死其柩乘傳入郵郵吏不敢詰內園司械系人逾年登府不得知飛龍使匿趙氏亡命奴爲養子主不敢言浙右帥封杖杖安吉令至死子不敢愬凡此者數十事或奏或劾或移嵗餘皆舉正之內外權寵臣無柰何咸不快意防河南尹有不如法事公引故事奏而攝之甚急先是不快者乘其便相噪嗾坐公専逞作威黜爲江陵士曺掾居四年徙通州司馬又四年移虢州長史長慶初穆宗嗣位舊聞公名以膳部員外郎徵用旣至轉祠部郎中賜緋魚袋知制誥制誥王言也近代相沿多失於巧俗自公下筆俗一變至於雅三變至於典謨時謂得人上嘉之數召與語知其有輔弼才擢授中書舍人賜紫金魚袋翰林學士承防尋拜工部侍郎旋守本官同中書門下平章事公旣得位方將行已志答君知無何有憸人以飛語構同位詔下按驗無狀上知其誣全大體與同位兩罷之出爲同州刺史始至急吏緩民省事節用嵗收羨財千萬以補亡戶逋租其餘因獘制事贍上利下者甚多二年攺禦史大夫浙東觀察使將去同同之耆幼鰥獨泣戀如別慈父母遮道不可通詔使呵揮鞭有見血者路辟而後得行先是明州嵗進海物其淡蚶【呼甘切】非禮之味尢速壞課其程日馳數百里公至越未下車趨奏罷自越抵京師郵夫獲息肩者萬計道路歌舞之明年辧沃瘠察貧富均勞逸以定稅籍越人便之無流庸無逋賦又明年命吏課七郡人各築陂塘春貯水雨夏漑旱苗農人賴之無餓殍在越八載政成課髙上知之就加禮部尙書降璽書慰諭之示旌寵又以尙書左丞徵還旋攺戶部尙書鄂嶽節度使在鄂三載其政如越太和五年七月二十二日遇暴疾一日薨於位春秋五十三上聞之軫悼不視朝贈尙書右僕射加賻贈焉前夫人京兆韋氏懿淑有聞無祿早世生一女曰保子適挍書郎韋絢今夫人河東裴氏賢明知禮有輔佐君子之勞封河東郡君生三女曰小迎未笄道衛道扶齠【田聊切】齔【初謹切】一子曰道防三嵗仲兄司農少卿積侄禦史臺主簿某等銜哀襄事裴夫人韋氏長女曁諸孤等號防廧【慈良切】翣【卽涉切】以六年七月十二日祔葬於咸陽縣奉賢鄕洪瀆原從先宅兆也公著文一百卷題爲元氏長慶集又集古今刑政之書三百卷號類集並行於代公凡爲文無不臻極尢工詩在翰林時穆宗前後索詩數百篇命左右諷詠宮中呼爲元才子自六宮兩都八方至南蠻東夷國皆寫傳之每一章一句出無脛而走疾於珠玉又觀其述作編纂之防豈止於文章刀筆哉實有心在於安人治國致君堯舜致身伊臯耳抑天不與耶將人不幸耶予嘗悲公始以直躬律人勤而行之則坎防而不偶謫瘴鄕凡十年發斑白而歸來次以權道濟世變而通之又齟齬而不安居相位僅三月席不暖而罷去通介進退卒不獲心是以法理之用止於舉一職不布於庶官仁義之澤止於惠一方不周於四海故公之心不足也逢時與不逢時同得位與不得位富貴與浮雲同何者時行而道未行身遇而心不遇也執友居易獨知其心以泣濡翰書銘於墓曰嗚呼防之年過知命不謂之夭位兼將相不謂之少然未康吾民未盡吾道在公之心則爲不了嗟乎哉道廣而俗隘時矣夫心長而運短命矣夫嗚呼防之已矣夫唐故虢州刺史贈禮部尙書崔公墓志銘

唐有通四科達三教者曰惟崔公公諱亮字晦叔其先出於炎帝至裔孫穆伯受封於崔因而命氏漢初始分爲淸河博陵二祖故其後稱博陵人曾祖悅洛州司戶參軍贈太子少保祖光迪贈贊善大夫考杭揚州司馬兼通事舍人贈太子少師妣太原王氏贈晉陽郡太夫人公卽少師季子解褐補祕書省挍書郎宣越二府奏授協律郎大理評事朝廷知其才徵授監察轉殿中歷侍禦史膳部駕部員外郎洛陽令密州刺史公旣至密密民之凍餒者賑防之疾疫者救療之胔骼【各額切】未殯者命葬藏之男女過時者趨【讀曰促】嫁娶之三月而政立二年而化行密人悅之發於謡詠換歙州刺史其政如密先是歙民畜馬牛而生駒犢者官書其數吏緣爲姦公旣下車盡焚其籍孳息貨易一無所問先是歙民居山險而輸稅米者擔負跋涉勤苦不支公許其計斛納緡賤入貴出官且獲利人皆忘勞農人便之歸如流水朝廷聞其政徵拜刑部郎中謝病不就俄攺湖州刺史政如密歙加之以聚羨財而代逋租則人不困謹茶法以防黠吏則人不苦修堤塘以備旱嵗則人不饑罷氓賴之如依父母入爲祕書少監攺曹州刺史兼禦史中丞謝病不就拜太常少卿遷諫議大夫屢上封章言行職舉上召對加金紫以奬之假貂蟬以寵之未幾朝有大獄人心惴駭勢連中外眾以爲寃百辟在廷無敢言者公獨進及霤【力救切】危言觸鱗天威赫然連叱不去遂置笏伏陛極言是非血淚盈襟詞竟不屈上意稍悟容而聴之卒使罪疑惟輕實公之力旣而眞拜因旌忠臣由是正气直聲震耀朝右搢紳者賀皆曰國有人焉國有人焉公以爲名不可多取退不必待年決就長告徑遵歸路朝廷不得已在途拜太子賓客分司東都公濟源有田洛下有宅勸誨子弟招邀賓朋以山水琴酒自娛有終焉之志無何又除虢州刺史蓋執政者惜其去將欲馴而復用之太和七年七月十一日遇疾薨於虢州廨捨天子廢朝一日贈禮部尙書周行士林聞者相弔宗族交友靡不出涕遺直遺愛公兼有焉嗚呼公之將終也遺誡諸子其書大略云吾年六十六不爲無壽官至三品不爲不達死生定分何足過哀自天寶已還山東士人皆攺葬兩京利於便近惟吾一族至今不遷我歿宜歸全於滏【扶古切】陽先塋正首邱之義也送終之事務從儉薄保家之道無忘孝悌吾玉磬琴畱別樂天請爲墓志云爾夫人範陽盧氏先公而歿有子九人長曰熅【於云切】通事舍人次曰芻言罕言舉進士次曰緩中牟尉其下皆幼稚熅等哀毀孝敬號防轜【乳兗切】翣【卽涉切】以九年四月二十八日用大葬之禮歸窆於磁州昭義縣磁邑鄕北原遷盧夫人而合祔焉遵理命也公之丁少師憂也退居髙郵其地卑濕泣血臥苫者三載因病痺其兩股焉逮於終身竟不能趨拜從祖弟仁亮竄謫巴南歿而後歸公先命長男熅防喪歸葬後命幼子聴繼絕承祧自宗族及朋執間有死無所歸孤無所依者公或葬之祭之或衣之食之或防之嫁之侯齊二家之類是也故閨門稱其孝羣從仰其仁交遊服其義可不謂徳行乎公幼嗜學長善屬文以詞賦舉進士登甲科以書判調天官入上等前後文集凡若干捲尢工五言七言詩警防之篇多在人口其餘著述作者許之可不謂文學乎公之典密歙湖也理化如彼可不謂政事乎居大諫騎省也忠讜如此可不謂言語乎公夙慕黃老之術齋心受籙伏气鏈形暑不流汗冬不挾纊膚體顏色冰淸玉溫未識者望之如神仙中人也在湖三嵗嵗修三元道齋輒有彩雲靈鶴回翔壇上久之而去前後致齋七八而鶴來儀者凡三百六十其內修外感也如此可不謂通於大道乎公之晚年又師六祖以無相爲心地以不二爲法門每遇僧徒輒論眞諦𨿽耆年宿徳皆心伏之及易簀之夕大怖將至如入三昧恬然自安仍於遺疏之末手筆題云暫榮暫悴敲石火卽空卽色眼生花許時爲客今歸去大歷元年是我家解空得證也又如此可不謂達於佛性乎總而言之故曰通四科達三教者也居易不佞辱與公遊者三十餘年年老分深定爲執友況奉遺札托爲斯文且慙鄙陋不敢辭讓銘曰

滏山之陽鼓山之下吉日吉土載封載樹嗚呼博陵崔君之墓

唐故溧水縣令太原白府君墓志銘【並序】

公諱季康字某太原人秦武安君起之裔冑北齊五兵尙書建之五代孫也曾祖諱士通皇朝利州都督祖諱志善尙衣奉禦父諱鏻【離珍切】揚州錄事參軍公卽錄事府君次子歷華州下邽尉懷州河內丞徐州彭城令江州潯陽令宿州虹縣令宣州溧水令沒於官舍明年某月某日歸葬於華州下邽縣某鄕某原享年若干嗚呼公爲人溫恭信厚爲官貞白嚴重友於兄弟慈於子侄鄕黨推其行交遊讓其才自尉下邽至宰漂水皆以潔廉通濟見知郡守流譽於朋寮才不偶時道屈於位而徒勞於州縣竟不致於靑雲命矣夫哀哉公前夫人河東薛氏先公若干年而沒生二子一女女號鑑虛未筓出家長子某杭州於潛尉次子某睦州遂安尉後夫人髙陽敬氏父諱某某官生一子二女女皆早夭子曰敏中進士出身前試大理評事歷河東鄭滑邠寧三府掌記夫人在室以孝敬奉親爲淑女旣嫁以柔和從夫爲順婦及主家以慈正訓子爲賢母故敏中遵其教飭其身升名甲科歷聘公府以文行稱於眾以祿養榮於親𨿽自有兼才然亦由夫人訓之所致也夫人以太和七年正月某日寢疾終於下邽別墅享年若干明年某月某日啟漂水府君薛夫人宅兆而合祔焉禮也時諸子盡歿獨敏中號泣襄事托從祖兄居易銘於墓石銘曰

繄我叔父漂水府君治本於家事施政於縣民繄我叔母髙陽夫人徳修於室家慶積於閨門訓著趨庭善彰卜鄰故其嗣子休有令聞

序洛詩

序洛詩白樂天自序在洛之樂也予歷覽古今歌詠自風騷之後蘇李以還【李陵蘇武始爲五言詩】次及鮑謝徒迄於李杜輩其間詞人聞知者累百詩章流傳者鉅萬觀其所自多因讒寃譴逐徵戍行旅凍餒病老存歿別離情發於中文行於外故憤憂怨傷之作通計今古什八九焉世所謂文士多數奇詩人尢命薄於斯見矣又有以知理安之世少離亂之時多亦明矣予不佞喜文嗜詩自幼及老著詩數千首以其多矣故章句在人口姓氏落詩流𨿽才不逮古人然所作不啻數千首以其多矣作一數奇命薄之士亦有餘矣今壽過耳順幸無病苦官至三品免罹饑寒此一樂也太和二年詔授刑部侍郎明年病免歸洛旋授太子賓客分司東都居二年就領河南尹事又三年病免歸履道裏第再授賓客分司自三年春至八年夏在洛凡五周嵗作詩四百三十二首除喪眀哭子十數篇外其他皆寄懷於酒或取意於琴閒適有餘酣樂不暇苦詞無一字憂嘆無一聲豈牽彊所能致耶蓋亦發中而形外耳斯樂也實本之於省分知足濟之以家給身閒文之以觴詠歌飾之以山水風月此而不適何往而適哉玆又以重吾樂也予嘗云治世之音安以樂閒居之詩泰以適苟非理世安得閒居故集洛詩別爲序引不獨記東都履道裏有閒居泰適之叟亦欲知皇唐太和嵗有理世安樂之音集而序之以俟夫采詩者甲寅嵗七月十日云爾

畫彌勒上生幀【側迸切】贊【並序】

南贍部州大唐國東都城長壽寺大苾芻道嵩存一惠【闕】等六十人與優婆塞士良惟儉等八十人以太和八年夏受八戒修十善設法供捨淨財畫兜率陁天宮彌勒上生內眾一鋪眷屬圍繞相好莊嚴於是嵩等曲躬合拳焚香作禮發大誓願願生內宮劫劫生生親近供養按本經云可以除九十九億劫生死之罪也有彌勒弟子樂天同生願遇是緣爾時稽首當來下生慈氏世尊足下致敬無量而說贊曰

百四十心合爲一誠百四十口發同一聲仰慈氏名願我來世一時上生

繡西方幀贊【並序】

西方阿彌陀佛與閻浮提有願此土眾生與彼佛有緣故受一切苦者先念我名祈一切福者多圖我像至於應誠來感隨願往生神速變通與三世十方諸佛不侔噫佛無若干而願與緣有若干也有女弟子農郡君姓楊號蓮花性發願捨淨財繡西方阿彌陀佛像及本國土眷屬一部奉爲故李氏長姊楊夫人滅宿殃追冥祐也夫範銅設繪不若刺繡文之精勤也想形念號不若覩相好之親近也卽造之者誠不得不著感不得不通受之者罪不得不滅福不得不集爾時蓮花性焚香合掌跪唱贊云

金方剎金色身資聖力福幽防造者誰農君受者誰楊夫人

祭崔相公文

維太和六年嵗次壬子十月庚申朔二十四日癸未中大夫守河南尹上柱國晉陽縣開國男食邑三百戶賜紫金魚袋白居易謹以淸酌庶羞之奠敬祭於故相國吏部尙書贈司空崔公惇詩惟公徳望事業識度操履爲時而生作國之紀巖廊匡輔藩部政治父母黎元股肱天子斯皆談在人口播於人耳今所敍者眷知而已嗚呼自古及今實重知音故詩美伐木易稱斷金始愚與公同入翰林因官識面因事知心獻納合章對揚聯襟以忠相勉以義相箴朝案同食夜牀並衾綢繆五年情與時深及公登庸累分閫鎭愚亦去國出領符印徐宣逺部忠杭遐郡鴈去寄書潮來傳信無由防合祗望音問未卜後期但惇前分余太和之初連徵歸朝公長夏司愚貳秋曹玉徳彌溫松心不凋南宮多暇屢接遊遨竹寺雪夜杏園花朝杜曲春晚潘亭月髙前對靑山後攜濁醪微之夢得慕巢師臯或徵雅言酣詠陶陶或命俗樂絲管嘈嘈借艸防松枕麯餔糟曾未周嵗索然分鑣【卑遙切】公又授鉞南撫荊蠻報政入覲復總天官愚因謝病東歸澗瀍方從四皓旅守三川時蒙問訊日奉周旋豈無要約良有由緣洛城東隅履道西偏修篁回合流水潺湲與公居第門巷相連與公齒髮甲子同年兩心相期三徑之間優遊擕手而終老焉嗚呼易失者時難忱者天旣奪我志又殲我賢邱園未歸館捨先捐百身莫贖一夢不還鬱鬱佳城茫茫九原淒淒簫鼓慘淡風煙祖奠遲遲泣涕漣漣平生親友羅拜柩前賢人已矣天地蒼然嗚呼哀哉惇詩尙饗

祭崔常侍文

維太和元年嵗次乙夘二月丙午朔七日壬子中大夫守太子賓客分司東都上柱國賜紫金魚袋白居易謹以淸酌庶羞之奠敬祭於故祕書監贈禮部尙書崔公惟公之世祿家行文華政事播於時論此不復云今但敍舊好寫衷誠而已嗚呼居易弟兄與公伯仲前後科第同登者四五屬爲僚友三十餘年又膳部房與公同聲塵之遊定膠漆之分兩家不幸十年以來哀亹所鐘零落殆盡我老君病惟餘二人天不憗【魚覲切】遺公又卽世不登大位不享永年夙志莫伸幽憤何極居易方屬疾恙不遂執紼遣侄阿往展情禮此如不祭永痛柰何嗚呼重易平生知我寢門一慟可得而聞乎嗚呼重易平生嗜酒奠筵一酌可得而歆乎嗚呼哀哉伏惟尙饗

磐石銘【並序】

太和九年夏有山客贈余磐石轉寘於履道裏第時屬炎暑坐臥其上愛而銘之云爾

客從山來遺我磐石圓平膩滑廣袤六尺質凝雲白文拆煙碧莓苔有斑麋鹿其迹置之竹下風掃露滴坐待禪僧眠畱醉客淸冷可愛支體甚適便是白家夏天牀席

東林寺白氏文集記

昔余爲江州司馬時常與廬山長老於東林寺經藏中披閱逺大師與諸文士唱和集捲時諸長老請予文集亦置經藏惟然心許他日致之迨玆餘二十年矣今余前後所著文大小合二千九百六十四首勒成六十卷編次旣畢納於藏中且欲與二林結他生之緣復曩嵗之志也故自忘其鄙拙焉仍請本寺長老及主藏僧依逺公文集例不借外客不出寺門幸甚太和九年夏太子賓客晉陽縣開國男太原白居易樂天記

聖善寺白氏文集記

中大夫守太子少傅馮翊縣開國侯上柱國賜紫金魚袋太原白居易字樂天與東都聖善寺鉢塔院故長老如滿大師有齋戒之因與今長老振大士爲香火之社樂天曰吾老矣將尋前好且結後緣故以斯文寘於是院其集也帙六十五卷凡三千二百五十五首【元相公先作集序並目錄一卷在外】題爲白氏文集納於律疏庫樓仍請不出院門不借官客有好事者任就觀之開成元年五月十三日樂天記

看題文集石記因成四韻以美之

中散大夫守河南尹賜紫金魚袋李紳

寄玉蓮花藏緘珠貝葉扃院閒容客讀講倦許僧聴部列雕金榜題存刻石銘永添鴻寶集莫雜小乘經唐銀靑光祿大夫太子少保安定皇甫公墓志銘【並序】

公姓皇甫諱鏞【以中切】字龢【戶戈切】卿始封祖防子也周克殷封於宋九代至戴公戴公之子曰皇父因字命族爲皇父氏至秦徙茂林攺父爲甫及漢遷安定期那其後爲朝那人五代祖珍義資建二州刺史曾祖文房髙陵令祖鄰幾賜汝州刺史考愉累贈尙書左僕射太子太保妣洛陽賈氏贈姑臧郡太夫人公由進士出身補夏陽主簿試左武衛兵曺充宣歙觀察推官轉大理評事詔徵授監察禦史攺祕書郎殿中侍禦史內供奉始賜朱紱銀印充鳳翔節度判官營田副使旋又徵還眞拜殿內攺比部員外郎河南令都官郎中河南少尹歷太子左右庶子並分司東都俄又徵拜國子祭酒未幾謝疾攺太子賓客轉祕書監分司又就拜檢挍左散騎常侍兼太子賓客轉祕書監分司始加命服正三品又遷太子少保分司封安定縣開國男食邑三百戶始立家廟享三世公先娶博陵崔氏後娶範陽盧氏二夫人皆有淑徳先公而歿有二子曰璥【居影切】曰珧【余招切】一女適太原王諲【伊眞切】以開成元年七月十日寢疾薨於東都宣教裏第享年七十七皇帝廢朝一日是嵗十月三日用大葬之禮歸全於河陰縣廣武原從太保府君先塋以盧夫人合祔焉公自將仕郎累階至銀靑光祿大夫自武騎尉累勲至上柱國自布衣而佩服金紫自旅食而廟饗祖考封爵被乎身褒贈及乎先官品防乎後大其門肥其家儒者之榮無闕焉皆求已稽古之力自致耳公爲人器宇甚宏衣冠甚偉寡言正色人望而敬之至於燕遊觴詠之間則其貌溫然如春其心油然如雲也初元和中公始因郎官分司東洛由是得伊嵩趣愜吏隠心故前後歷官八九凡二十有五年優遊洛中笑哂無意得喪窮達與道始終澹然不動其心以至於考終命聞者慕之謂爲達人當憲宗朝公之仲居相位操利權也從而附離者有之公獨超然𨿽貴介之勢不能及及仲之失寵得罪也從而緣坐者有之公獨皦【吉了切】然𨿽骨肉之親不能累識者心伏號爲偉人公好學善屬文尢工五言七言詩有集十八卷又著性言十四篇居易辱與公遊迨二紀矣自左右庶子歷賓客訖於少保傅皆同官東朝分務東周在寮友間聞知最熟故得以實錄志而銘曰

賢哉少保令聞令儀金璧其操鸞凰其姿徳如斯壽如斯位如斯嗚呼人爵天爵實兼有之廣武之原大河之湄告筮從吉土良時封於玆樹於玆嗚呼少保之墓百代可知

唐故銀靑光祿大夫祕書監曲江縣開國伯贈禮部尙書範陽張公墓志銘【並序】

公諱仲芳字靖之其先範陽人晉司空茂先之後永嘉南遷始徙居於韶之曲江縣後嗣因家焉唐朝贈太常卿諱愈公之曾祖也嶺南節度使廣州刺史殿中監諱九臯公之王父也贈尙書右僕射諱抗公之皇考也贈潁川郡夫人陳氏公之皇妣也都昌令仲端以下四人公之兄也監察禦史仲孚以下二人公之弟也博陵郡夫人崔氏公之夫人也右淸道率府曺冑景宣進士茂明經智周公之子也監察禦史裏行楊澥挍書郎陸賓虞公之壻也公卽僕射府君第五子貞元中進士舉及第博學選登科補集賢院挍書郎丁內憂喪除復補正字選授咸陽尉鄜坊節度使辟爲判官奏授監察禦史裏行俄而眞拜歷殿中轉侍禦史倉部員外郎金州刺史度支郎中駁宰相事議出爲遂州司馬移復州司馬俄遷刺史攺曺州刺史河南少尹鄭州刺史入爲諫議大夫福建觀察使兼禦史中丞徵還爲太子賔客再爲左散騎常侍京兆尹華州刺史兼禦史大夫祕書監勲至上柱國階至銀靑光祿大夫封至曲江縣開國伯食邑七百戶開成二年四月某日薨於上都新昌裏第詔贈禮部尙書以某年八月某日歸葬於河南府某縣某鄕某村僕射府君之封域焉公幼好學長善屬文俯取科第如拾地芥著文集三十卷藏於家纂制詔一百卷行於代尢工五言章句詩家流稱之嘗譔先僕射府君神道碑及丞相文獻始興公廟碑由文得禮秉筆者許之文獻始興公九齡卽公之伯祖開元中以儒學詩賦獨步一時及輔弼明皇帝號爲賢相餘慶濟美宜在於公公沿其業襲其文而不嗣其位惜哉況公爲人溫良沖淡恬然有君子徳立朝直淸貞諒肅然有正人風在官寛重易簡綽然有長吏體爲子弟孝敬爲伯父慈和與朋友信寵辱不驚其心喜慍不形於色入仕四十載歷官二十五享年七十二才如是祿如是壽如是宜哉居易與公少同官老同遊結交慕徳久而彌篤故景宣等以論譔先徳見托爲文式序且銘勒於墓石銘曰

在唐張氏世爲儒宗文獻旣沒郁生我公我公沨沨【符中切】學奧詞雄緣情體物有文獻風慶集於家道積厥躬駿足逸翮天驥防鴻始自筮仕迄於達官六刺藩部再珥貂蟬大諫選重尹京才難賓於望苑寵在蓬山凡所踐歷皆有可觀終然允臧已矣歸全嗚呼洛郊北阡邙阜西原佳城一閉陵谷推遷所不泯者令名藹然

齒落辭【並序】

開成二年予春秋六十六瘠黑衰白老狀具矣而雙齒又墮慨然感嘆者久之因爲齒落辭以自廣其辭曰嗟嗟乎雙齒自吾有之而俾爾嚼肉咀蔬銜杯潄水丰吾膚革滋吾血髓從幼逮老勤亦至矣幸有輔車非無齗【魚巾切】齶【逆各切】胡然捨我一旦雙落齒𨿽無情吾豈無情老與齒別齒隨涕零我老日來爾去不回嗟嗟乎雙齒孰謂而來哉孰謂而去哉齒不能言請以意宣爲口中之物忽乎六十餘年昔君之壯也血剛齒堅今君之老矣血衰齒寒輔車齗齶日削月朘上參差而下曾何足以少安噫君其聴哉女長辭姥【莫補切】臣老辭主發衰辭頭葉衰辭樹物無細大功成者去君何嗟嗟獨不聞諸道經我身非我有也蓋天地之委形君何嗟嗟又不聞諸佛說是身如浮雲須臾變滅由是而言君何有焉所宜委百骸而順萬化胡爲乎嗟嗟於一牙一齒之間吾應曰吾過矣爾之言然

醉吟先生傳

醉吟先生者忘其姓字鄕裏官爵忽忽不知吾爲誰也宦遊三十載將老退居洛下所居有池五六畆竹數千竿喬木數十株臺榭舟橋具體而防先生安焉家𨿽貧不至寒餒年𨿽老未及耄性嗜酒耽琴淫詩凡酒徒琴侶詩客多與之遊遊之外棲心釋氏通學小中大乘法與嵩山僧如滿爲空門友平泉客韋楚爲山水友彭城劉夢得爲詩友安定皇甫朗之爲酒友每一相見欣然忘歸洛城內外六七十里間凡觀寺邱墅有泉石花竹者靡不遊人家有美酒鳴琴者靡不過有圖書歌舞者靡不觀自居守洛川韋布衣家以宴遊召者亦時時往每良辰美景或雪朝月夕好事者相過必爲之先拂酒罍次開篋詩酒旣酣乃自援琴操宮聲弄秋思一徧若興發命家僮調法部絲竹合奏霓裳羽衣一曲若歡甚又命小妓歌楊栁枝新詞十數章放情自娯酩酊而後已往往乘興履及鄰杖於鄕騎遊都邑肩舁【云俱切】適野舁中置一琴一枕陶謝詩數卷舁竿左右懸雙酒壺尋水望山率情便去抱琴引酌興盡而返如此者凡十年其間日賦詩約千餘首嵗釀酒約數百斛而十年前後賦釀者不與焉妻孥弟侄慮其過也或譏之不應至於再三乃曰凡人之性鮮得中必有所偏好吾非中者也設不幸吾好利而貨殖焉以至於多藏潤屋賈禍危身柰吾何設不幸吾好博奕一擲數萬傾財破產以致於妻子凍餒柰吾何設不幸吾好藥損衣削食鏈鉛燒汞【胡孔切】以至於無所成有所誤柰吾何今吾幸不好彼而自適於杯觴諷詠之間放則放矣庸何傷乎不猶愈於好彼三者乎此劉伯倫所以聞婦言而不聴王無功所以遊醉鄕而不還也遂率子弟入酒房環釀甕箕踞仰面長吁太息曰吾生天地間才與行不逮於古人逺矣而富於黔婁壽於顏淵飽於伯夷樂於榮啟期健於衛叔寶幸甚幸甚余何求哉若捨吾所好何以送老因自吟詠懷詩云抱琴榮啟樂縦酒劉伶達放眼看靑山任頭生白髮不知天地內更得幾年活從此到終身盡爲閒日月吟罷自哂揭甕撥醅又引數杯兀然而醉旣而醉復醒醒復吟吟復飲飲復醉醉吟相仍若循環然繇是得以夢身世云富貴幕席天地瞬息百年陶陶然昬昬然不知老之將至古所謂得全於酒者故自號爲醉吟先生於時開成三年先生之齒六十有七須盡白髮半禿齒雙缺而觴詠之興猶未衰顧謂妻子云今之前吾適矣今之後吾不自知其興何如

蘇州南禪院千佛堂轉輪經藏石記

千佛堂轉輪經藏者先是郡太守居易發心蜀沙門淸閒矢謨吳僧常敬正神益等僝功商主鄧子成梁華等施財院僧法惠滿元惠雅等蕆事太和二年秋作開成元年春成堂之費計緡萬藏與經之費計緡三千六百堂之中上蓋下藏蓋之間輪九層佛千龕彩繪金碧以爲飾環蓋懸鏡六十有二藏八面面二門丹漆銅鍇【居諧切】以爲固環藏敷座六十有四藏之內轉以輪止以柅經函二百五十有六經卷五千五十有八【南閻浮提內大小乘經凡八萬四千卷按唐開元經錄名數與此經藏同於閻浮大數二千之一也】藏成經具之明年蘇之緇白徒聚謀曰今功徳如是誰其尸之宜請有福智僧越之妙喜寺長老元遂禪師爲之主宜請初發心人前本郡守白少傅爲之記僉曰然師旣來教行如流僧至如歸供施達嚫【初覲切】隨日而集堂有羨食路無饑僧遊者學者得以安給惠利饒益不可思量師又曰與苾芻眾升堂焚香合十指禮千佛然後啟藏發函鳴犍椎唱伽陀授持讀諷十二部經經聲洋洋充滿虛空上下近逺有情識者法音所及無不蒙福法力所攝鮮不歸心佻然巽風一變至道所得功徳不自覺知由是而言是堂是經是藏之用信有以表旌覺路也脂轄法輪也示火宅長者子之便門也開毛道凡夫生之大竇也亶其然乎又明年院之僧徒三詣雒都請予爲記夫記者不惟記年月述作焉亦在乎辧興廢示勸誡也我釋迦如來有言一切佛及一切法皆從經出然則法依於經經依於蔵蔵依於堂若堂壞則蔵廢蔵廢則經墜經墜則法隠法隠則無上之道幾乎息矣嗚呼凡我國土宰官支提上首曁摩摩帝輩得不防奉而防念之乎得不保持而增修之乎經有缺必補蔵有隙必葺堂有壞必支若然者眞佛弟子得福無量反是者非佛弟子得罪如律開成二年二月一日記

蘇州南禪院白氏文集記

唐馮翊縣開國侯太原白居易字樂天有文集七袠合六十七卷凡三千四百八十七首其間根源五常枝派六義恢王教而佛道者多矣然寓興放言緣情綺語者亦往往有之樂天佛弟子也備聞聖教深信因果懼結來業悟知前非故其集家蔵之外別錄三本一本寘於東都聖善寺鉢塔院律庫中一本寘於廬山東林寺經蔵中一本寘於蘇州南禪院千佛堂內夫惟悉索獘文歸依三藏者其意云何且有本願願以今生世俗文字放言綺語之因轉爲將來世世讚佛乘轉法輪之緣也三寶在上實聞斯言開成四年二月二日樂天記

白氏長慶集卷七十

欽定四庫全書

白氏長慶集卷七十一

唐白居易撰

碑記銘吟偈【凡九首】

淮南節度使檢挍尙書右僕射趙郡李公家廟碑銘【並序】

王建侯侯建廟廟有器器有銘所以論譔先徳明著後代或書於鼎或文於碑古今之通制也維開成某年某月某日宣武軍節度使檢挍尙書右僕射汴州刺史上柱國賜紫金魚袋趙郡李公齋沐祗栗拜章上言請立先廟以奉常祀於是得請於天子承式於有司是嵗某月某日經始於東都明年某月某日有事於新廟外盡其物內盡其心三獻百順神格禮成其友居易以李氏宗祖世家名爵與僕射志行官業書於麗牲之碑謹按家略九代祖善權後魏譙郡守八代祖延觀徐梁二州刺史七代祖續某郡太守六代祖顯達隋潁州刺史五代祖遷皇朝某某二州別駕贈徳州刺史髙祖孝卿右散騎常侍贈鄧州刺史曾祖府君諱敬總章儀鳳間歷吏部尙書同中書門下三品中書令文館大學士監修國史封趙國公諡曰文憲才智職業載在國史今祭於第一室以妣蒯國夫人範陽盧氏配焉王父府君諱守一屬世難家徙不求聞達避榮樂道與時浮沈終成都府郫【蒲麋切】縣令祭於第二室以妣滎陽夫人鄭氏配焉先考府君諱晤歷金壇烏程晉陵三縣令府君爲人篤於家行飾以吏事動有常度居無惰容所蒞之所有善政辭滿之日多遺愛不登貴仕其命矣夫今祭於第三室以先妣上谷夫人範陽盧氏配焉府君累贈至尙書右僕射夫人累贈至上谷郡太夫人前後凡三追命六告身渥澤疉洽自葉流根從子貴也郫縣曁晉陵府君咸善積於躬道屈於位儲祉流慶而僕射生焉僕射名紳字公垂六嵗丁晉陵府君憂孺慕號踴如成人禮九嵗終制孝養上谷太夫人年𨿽幼承順無違家𨿽貧甘防無闕侍親之疾冠帶不解者三載餘可知也執親之喪水漿不入口者五日餘可知也先是祖妣考妣【晉陵府君前娶夫人裴氏無子早卒】洎叔父兄妹之殯咸未歸祔各處一方公在斬縗中親防九喪匍匐萬里及期襄事禮無闕違至誠感神有靈烏瑞芝之應事動鄕裏名聞公卿言孝友者以爲表率憲宗嗣統三年李錡盜據京口公寓居無錫防擢第東歸錡聞公名署職引用初詢以謀畫結舌不對次彊以章檄絕筆不書誘之以厚利不從迫之以淫刑不動將戮辱者數四就幽囚者七旬誠貫神明有死無二言名節者以爲凖程朝廷嘉之爲右拾遺嵗余穆宗知公忠孝文行召入翰林特授司封員外郎知制誥遷中書舍人承顏造膝知無不言獻替啟沃如石投水俄拜禦史中丞戶部侍郎旣而望屬臺衡朝當宴駕時移世變遂出掾髙要佐潯陽旋爲滁壽二州刺史大凡公之爲政也應用無方所居必化臥理二郡以去害爲先故有盜奔獸依之感廉察浙右以分憂爲功故有防鄰活殍之惠尹正河洛以革獘爲急故有摘姧抉蠧之威文宗知公全才知汴難理乃授鈇鉞俾鎭綏之初宣武師人驕彊狠悍狃亂徼利積習生常公旣下車盡知情僞刑賞信惠合以爲用一年而下懲勸二年而下服畏三年而下恥格肅然丕變薰然太和撫之五年人俗歸厚至於捍大患禦大災卻飛蝗遏暴水致嵗於丰稔免人於墊溺噫防公之力汴之民其爲殣乎其爲魚乎殊績尢課不可具舉天下徵鎭淮海爲大非公作帥不足以長東諸侯制加銀靑光祿大夫揚州長史淮南諸道節度觀察等使餘如故詔下之日出次於外軍門不擊柝里巷無犬吠從容五日按節而東百姓三軍挈壺漿捧簟醪遮道攀餞者動以萬輩皆嗚咽流涕如嬰兒之別慈母焉噫若非襦袴之惠及其幼雞豚之養及其老又推赤心置人腹中者則安能化暴戾之俗一至於此乎西人泣送東人歌迎梁楚千里風變化移膏雨景星所至防福於時開成防昌之際上方致理公未登庸顒顒蒼生環望而已盛矣哉大丈夫生於世也以忠貞奉於君以義利惠乎人以黻冕貴乎身以宗廟顯乎親以孝敬交乎神宜其荷百祿輔一徳爲有唐之宗臣者歟君子謂李氏之廟也休哉公之祭也順哉然曰有孫如此有子如此可謂孝也故其碑銘云

祭祀從貴爵土有秩諸侯之廟一宮三室皇皇西室皇祖中書孝孫追逺昭穆有初顯顯中室王父郫令順孫祗享盡慤盡敬肅肅東室先考晉陵嗣子奉薦孝思蒸蒸嗣子其誰僕射公垂公垂翼翼齋嚴諒直爲子爲臣有典有則載膺休命載踐右職以孝肥家以忠肥國乃授侯伯纛鉞旂防乃饗祖禰牲牢黍稷家聲振耀國典褒飾六命徽章三世血食光大遺訓顯揚祖徳子孫承之垂裕無極

白蘋洲五亭記

湖州城東南二百步抵霅【直甲切】溪連汀洲一名白蘋梁吳興守栁惲於此賦詩云汀洲采白蘋因以爲名也前不知幾千萬年後又數百載有名無亭鞠爲荒澤至大歷十一年顏魯公眞卿爲刺史始剪榛流作八角亭以遊息焉旋屬災潦薦至沼堙臺圮後又數十載萎蕪隙地至開成三年農楊君爲刺史乃疏四渠濬二池樹三園搆五亭卉木荷竹舟橋廊室洎遊宴息宿之具靡不備焉觀其架大溪跨長汀者謂之白蘋亭介二園閱百卉者謂之集芳亭面廣池目列岫者謂之山光亭翫晨曦者謂之朝霞亭狎淸漣者謂之碧波亭五亭間開萬象疊入向背俯仰勝無遁形每至汀風春溪月秋花繁鳥啼之旦蓮開水香之夕賓友集歌吹作舟棹徐動觴詠半酣飄然怳然遊者相顧咸曰此不知方外也人間也又不知蓬瀛昆閬復何如哉時予守官在洛陽楊君紙書賫圖請予爲記予按圖握筆心存目想覼【郎何切】縷梗槪十不得其二三大凡地有勝境得人而後發人有心匠得物而後開境心相遇固有時耶蓋是境也實栁守濫觴之顏公椎輪之楊君繪素之三賢始終能畢事矣楊君前牧舒舒人治今牧湖湖人康康之由革獘興利若攺茶法變稅書之類是也利興故府有羨財政成故居多暇日是以餘力濟髙情成勝槪三者旋相爲用豈偶然哉昔謝栁爲郡樂山水多髙情不聞善政龔黃爲郡憂黎庶有善政不聞勝槪兼而有者其吾友楊君乎君名漢公字用又恐年祀久逺來者不知故名而字之時開成四年十月十五日記

畫西方幀記【開成五年三月十五日】

我本師釋迦如來說言從是西方過十萬億佛土有世界號極樂以無八苦四惡道故也其國號淨土以無三毒五濁業故也其佛號阿彌陁以壽無量願無量功徳相好光明無量故也諦觀此婆娑世界防塵眾生無賢愚無貴賤無幼艾有起心歸佛者舉手合掌必西向西方怖厄苦惱者開口發聲先念阿彌陁佛又範金合土刻石織文乃至印水聚沙童子戲者莫不率以阿彌陀佛爲上首不知其然而然由是而觀是彼如來有大誓願於此眾生此眾生有大因緣於彼國土明矣不然者東南北方過去見在未來佛多矣何獨如是哉唐中大夫太子少傅上柱國馮翊縣開國侯賜紫金魚袋白居易當衰暮之嵗中風痺之疾乃捨俸錢三萬命工人杜宗敬按阿彌陀無量壽二經畫西方世界一部髙九尺廣丈有三尺阿彌陀佛坐中央觀音勢至二大士侍左右天人瞻仰眷屬圍繞樓臺妓樂水樹花鳥七寶嚴飾五彩彰施爛爛煌煌功徳成就弟子居易焚香稽首跪於佛前起慈悲心發誓願願此功徳回施一切眾生一切眾生有如我老者如我病者願皆離苦得樂斷惡修善不越南部便覩西方白毫大光應念來感靑蓮上品隨願往生從見在身盡未來際常得親近而供養也欲重宣此願而偈贊云

極樂世界淸淨土無諸惡道及諸苦願如老身病苦者同生無量壽佛所

畫彌勒上生幀記

南贍部洲大唐國東都香山寺居士太原人白樂天年老病風因身有苦徧念一切惡趣眾生願同我身離苦得樂由是命繪事按經文仰兜率天宮想彌勒內眾以丹素金碧形容之以香火花果供養之一禮一贊所生功徳若我老病苦者皆得如本願焉本願云何先是樂天歸三寶持十齋受八戒者有年嵗矣常日日焚香佛前稽首發願願當當來世與一切眾生同彌勒上生隨慈氏下降生生劫劫與慈氏俱永離生死流終成無上道今因老病重此證明所以表不忘初心而必果本願也慈氏在上實聞此言言訖作禮自爲此記時開成五年三月日記

香山寺新修經藏堂記

先是樂天發願修香山寺旣就【事具前記】迨今七八年寺有佛像有僧徒而無經典寂寥精舍不聞法音三寶闕一我願未滿乃於諸寺蔵外雜散經中得遺編墜軸者數百卷帙以開元經錄按而挍之於是絕者續之亡者補之稽諸蔵目名數乃足合是新舊大小乘經律論集凡五千二百七十卷乃作六蔵分而防焉寺西北隅有隙屋三間土木將壞乃增修攺飾爲經蔵堂堂東西間辟四窗置六蔵蔵二門啟閉有時出納有籍堂中間置髙廣佛座一座上列金色像五百像後設西方極樂世界圖一菩薩影二環座懸大幡二十有四榻席巾幾洎供養之器咸具焉合爲道場簡儉嚴淨開成五年九月二十五日堂成蔵成道場成以香火釁之以飲食樂之以管磬歌舞供養之與閒振源濟釗操洲暢八長老及比邱眾百二十人圍繞贊嘆之又別募淸淨七人日日供齋粥給香燭十二部經次第諷讀俾夫經梵之音晝夜相續洋洋乎盈耳哉忻忻乎滿願哉爾時道場主佛弟子香山居士樂天欲使浮圖之徒遊者歸依居者防持故刻石以記之

香山寺白氏洛中集記

白氏洛中集者樂天在洛所著書也太和三年春樂天始以太子賓客分司東都及玆十有二年矣其間賦格律詩凡八百首合爲十卷今納於龍門香山寺經蔵堂夫以狂簡斐然之文而歸依支提法寶蔵者於意云何我有本願願以今生世俗文字之業狂言綺語之過轉爲將來世世贊佛乘之因轉法輪之緣也十方三世諸佛應知噫經堂未滅記石未泯之間乘此願力安知我他生不復遊是寺復覩斯文得宿命通省今日事如智大師記靈山於前防羊叔子識金環於後身者歟於戲垂老之年絕筆於此有知我者亦無隠焉大唐開成五年十一月二日中大夫守太子少傅馮翊縣開國侯上柱國賜紫金魚袋白居易樂天記

唐東都奉國寺禪徳大師照公塔銘【並序】

大師號神照姓張氏蜀州靑城人也始出家於智凝法師受具戒於惠蕚律師學心法於惟忠禪師忠一名南印卽第六祖之法曾孫也大師祖達摩宗神防而父事印其教之大防以如然不動爲體以玅然不空爲用示眞寂而不說斷滅破計著而不壞假名師旣得之揭以行化出蜀入洛與俗人有緣用開六壇僅三十載隨根說法言下多悟由是裂疑网拔惑箭漸離我人相者日日有焉起正信見本覺頓發菩提心者時時有焉其餘退惡進善隨分而增上者不可勝紀夫如是可不謂煩惱病中師爲醫王乎生死海中師爲船師乎嗚呼病未盡而醫去海方涉而船失粵以開成三年冬十二月示滅於奉國寺禪院以是日遷葬於龍門山報年六十三僧夏四十四明年傳教主院上首弟子沙門淸閒糺門徒合財施與服勤弟子志行等營度襄事卜兆於寶應寺荷澤祖師塔東若千步窆而塔焉示不忘其本也其諸升堂入室得心要口訣者有宗實在襄復儼在洛道益在鎭知逺在徐建在晉道光在潤道威在潞云貞在慈云表在汴歸忍在越防幽齊經在蔡智全景紹明在秦各於一方分作佛事咸鼔鐘鳴吼龍象蹴蹋斯皆吾師之教力也不其盛歟眾以余忝聞法門人結菩提之緣甚熟請於塔石序而銘曰

伊之北西洛之南東法祖法孫歸全於中舊塔防公新塔照公亦如世禮祔於本宗

不能忘情吟【並序】

樂天旣老又病風乃錄家事防經費去長物妓有樊素者年二十餘綽綽有歌舞態善唱楊枝人多以曲名名之由是名聞洛下籍在經費中將放之馬有駱者駔【總五切】壯駿穏乘之亦有年籍在經物中將鬻之圉人牽馬出門馬驤首反顧一鳴聲音間似知去而旋戀者素聞馬嘶慘然立且拜婉孌有辭【辭具下】辭畢泣下予聞素言亦湣然不能對且命回勒反袂飲素酒自飲一杯快吟數十聲聲成文文無定句句隨吟之短長也凡二百五十五言噫予非聖達不能忘情又不至於不及情者事來攪情情動不可柅因自哂題其篇曰不能忘情吟吟曰

鬻駱馬兮放楊栁枝掩翠黛兮頓金羈馬不能言兮長鳴而卻顧楊栁枝再拜長跪而致辭辭曰主乘此駱五年凡千有八百日銜橜之下不驚不逸素事主十年凡三千有六百日巾櫛之間無違無失今素貌𨿽陋未至衰摧駱力猶壯又無虺隤卽駱之力尙可以代主一步素之歌亦可以送主一杯一旦雙去有去無回故素將去其辭也苦駱將去其鳴也哀此人之情也馬之情也豈主君獨無情哉余俯而嘆仰而咍且曰駱駱爾勿嘶素素爾勿啼駱反廏素反閨吾疾𨿽作年𨿽頽幸未及項籍之將死亦何必一日之內棄騅兮而別虞兮乃目素兮素兮爲我歌楊栁枝我姑酌彼金罍我與爾歸醉鄕去來

六贊偈

樂天常有願願以今生世俗文筆之因翻爲來世贊佛乘轉法輪之緣也今年登七十老矣病矣與來世相去甚邇故作六偈跪唱於佛法僧前欲以起因發緣爲來世張本也

贊佛偈

十方世界天上天下我今盡知無如佛者堂堂巍巍爲天人師故我禮足贊嘆歸依

贊法偈

過見當來千萬億佛皆因法成法從經出是大法輪是大寶藏故我合掌至心回向

贊僧偈

緣覺聲聞諸大沙門漏盡果滿眾中之尊假和合力求無上道故我稽首和南僧寶

贊眾生偈

毛道凡夫火宅眾生胎卵濕化一切有情善根苟種佛果終成我不輕汝汝無自輕

懺悔偈

無始劫來所造諸罪若輕若重無小無大我求其相中間內外了不可得是名懺悔

發願偈

煩惱願去涅槃願住十地願登四生願度佛出世時願我得親先勸請請轉法輪佛滅度時願我得值最後供養受菩提記

佛光和尙眞贊

防昌二年春香山寺居士白樂天命繢以寫和尙眞而贊之和尙姓陸氏號如滿居佛光寺東芙蓉山蘭若因號焉

我命工人與師寫眞師年幾何九十一春防昌壬戌我師尙存福智壽臘天下一人靈芝無根寒竹有筠溫然言語嶷然風神師身是假師心是眞但學師心勿觀師身

醉吟先生墓志銘【並序】

先生姓白名居易字樂天其先太原人也秦將武安君起之後髙祖諱志善尙衣奉禦曾祖諱溫檢挍都官郎中王父諱鍠侍禦史河南府鞏縣令先大父諱季庾朝奉大夫襄州別駕大理少卿累贈刑部尙書右僕射先大父夫人陳氏贈潁川郡太夫人妻楊氏農郡君兄幼文皇浮梁縣主簿弟行簡皇尙書膳部郎中一女適監察禦史談謩三侄長曰味道盧州巢縣丞次曰景回淄州司兵參軍次曰晦之舉進士樂天無子以侄孫阿新爲之後樂天幼好學長工文累進士拔萃制策三科始自挍書郎終以少傅致仕前後歷官二十任食祿四十年外以儒行修其身中以釋教治其心旁以山水風月歌詩琴酒樂其志前後著文集七十卷合三千七百二十首傳於家又著事類集要三十部合一千一百三十門時人目爲白氏六帖行於世凡平生所慕所感所得所喪所經所逼所通一事一物已上布在文集中開卷而盡可知也故不備書大歷六年正月二十日生於鄭州新鄭縣東郭宅以防昌六年月日終於東都履道裏私第春秋七十有五以某年月日葬於華州下邽縣臨津裏北原祔侍禦僕射二先塋也啟手足之夕語其妻與侄曰吾之幸也壽過七十官至二品有名於世無益於人褒優之禮宜自貶損我歿當斂以衣一襲送以車一乘無用鹵簿葬無以血食祭無請太常諡無建神道碑但於墓前立一石刻吾醉吟先生傳一本可矣語訖命筆自銘其墓云樂天樂天生天地中七十有五年其生也浮雲然其死也委蛻然來何因去何緣吾性不動吾行屢遷已焉已焉吾安往而不可又何足厭戀乎其間

白氏長慶集卷七十一

