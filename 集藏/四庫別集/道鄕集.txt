

欽定四庫全書

集部三

道鄕集

別集類二【宋】

提要

【臣】等謹案道鄕集四十卷宋鄒浩撰浩字志完常州晉陵人元丰五年進士官至直龍圖閣贈寶文閣學士諡曰忠事迹具宋史本傳此集乃其子柄栩所輯凡詩十四卷文二十六卷李綱嘗爲之序此本失載東都事略載浩集三十卷疑此亦後人所分也浩於元符二年以上疏諫立劉后編管新州當時已焚燬其稿徽宗初蔡京重理浩罪求其疏不得乃僞作浩疏宣示之今集中具載原疏蓋自徽宗實錄浩傳中采出者又集載疏共四首而李燾長編內尙有元符元年論執政大臣不和一疏不見集中又論章惇凡四疏集亦祗載其三而髙俅轉官一制乃存而不刪蓋編類之時搜采未備去取亦未盡當也柄等鏤板宋末已燬明成化間其裔孫鄒量始得內閣抄本萬曆中錢塘令鄒忠允亦浩之裔乃再刋行之王士禎居易錄稱其古詩似白居易律詩似葉夢得又稱其受學程門而特嗜禪理詩文多宗門語其括蒼易傳序服膺荊舒之學亦駁而不醇夫浩之大節可謂不愧師門矣語言文字小小異同未足爲累蓋所學在此不在彼也以是吹求是亦不揣其本矣乾隆四十三年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

道鄕集卷一

宋鄒浩撰

古賦

憤古賦【並序】

余讀離騷見屈平以忠不容而卒葬於魚龍之腹也憤然傷之故爲此賦

嗚呼屈平之忠曷不足以悟懷襄兮薦困乎防口之嗷嗷流落江湖不堪其憔悴兮曾舊履不貶損乎一毫憤懣中溢不可遏以復爲無物兮操觚進牘遂大肆乎離騷愽萬殊之動植而擇以比興兮匪故角勝負而爲此忉忉或超然曠蕩乎四方上下之表若無以取信兮要其心之所存則惟兾君之我交後世有志之士覽斯文而想風采兮猶慨然永嘆又繼之號咷以此較彼輕重固有在兮如之何不從彭咸而投波濤人孰不有一死兮或重逾防山或輕愧鴻毛惟平之死於忠兮使來者自悔其貪叨歷上古以稽君臣之盛兮邈鮮儷乎重華之朝稷契臯防更相汲引以比肩於巖廊之上兮北之幽州南之崇山不聞流鯁直而放英豪聚精防神如一人兮成功獨巍巍乎其髙夫何世而不生靳尙兮其消其長系人君之孰褒以唐太宗之賢卓犖近代兮於鄭公之旣沒也停昏僕碑且不念其勤勞況夲非其擬重以難明易聼之說兮宜其君臣之盛亙千祀而一遭幸大明之燭無疆兮間不能以容刀戒百錬之剛化而繞指兮𨿽至陋也願初終乎所操

四栢賦【並序】

廣陵學官防嘗爲夫子廟今所居之堂卽其殿也庭植四栢皆凜凜合抱愛之而賦云

瞻廣陵之寂歷兮直髙堂之崢嶸薙蔓艸以如拭兮偉四柏之亭亭葉委蓋以固覆兮幹聳崒以上徵根盤薄而石老兮皮皴皵以龍驚儼相揖以成列兮何意气之不可淩豈商山逸叟見邀於子房兮將以翼儲君而經營抑匡廬勝友自得於蓮社兮方且傲當世而潔淸想昔日之巍然廣殿兮對先聖以交榮如子路曾晳冉有公西華之侍坐兮垂紳端拱各控其素志之誠嗚呼余徳至陋繆膺教職獲與栢而相植如親炙夫盛徳講習之餘將迎之隙旣弗嗜於杯盤又兼忘於射奕必往來栢陰吟哦其側綿日月以居多豁聰明而有得其朝暮也藹瑞露以駐歸云而凝碧其四時也謝羣芳之爭妍憇薫風而暑釋篩蟾光之十分封雪霜而玉皪若乃瓊花兮一本芍藥兮千畦蕙蘭馥鬱乎亭檻錦綺焜煌乎塗泥上由刺史爰逮黔黎咸擇地而置酒紛踵繼以車馳曾此栢之不顧兮其靑靑固自若也豈以此自少而遂衰及夫時運遄往木帝無爲驟雨滂沱以滌蕩狂飈奔騰而折摧昔蕃鮮兮何在今寂寞兮空枝使當年之好事慘搔首以興悲獨此柏之不變兮其靑靑固自若也亦豈以此自多而增奇嗚呼柏之所以爲栢兮其常徳若玆僕幸得之而深兮勝老馬以爲師允蹈賢聖所期於學者死而後已兮肯以窮達異其毫釐庶幾無愧乎栢之常徳兮不爲君子之棄而小人之歸

古詩

秋蠅

秋風快如刀著木木欲折蕃鮮轉淒淒入眼無一恱靑蠅獨何爲飛鳴猶未滅造化本無私爾生亦偶竊念方三伏中日車午停轍下照人世間何異紅鑪熱勁鳥倦戢翼獰獸喘吐舌惟人於此時體懈劇疲薾虛堂幸可逃枕簟隨意設好睡邊韶同素嬾稽康埒更此值淸涼酣寢謂湏決雙睫才欲交汗膚遭爾齧營營不絕聲宛類防口吶使我寢不安欲息還復挈況如一簞貧未能萬錢歠園蔬薦脫粟杯盤殊滅裂雙筯才欲拈咀嚼遭爾餮適從何處來食飲污修潔使我味不甘欲咽還復噎敺除付疲兵祗足增跛蹩宜哉孫權彈爲爾情激切期望秋風回一掃無餘孽偶此延朝昏勿謂風不烈气侵凝凜龍蛇且藏穴爾形大豆然豈能堅如鐡

書徐仲車先生詩集後

古人往矣名空存爾來冠帶誰其倫語言淵騫行跖蹻俯仰不愧何繽紛先生道義完且潔去彼取此非今人事親不但防衣戱刻木省定長悲辛拋官卻掃醉經史胸中寜復畱纎塵履穿袍敝突不墨辭幣與粟甘淸貧自從秀髮到白首造次於是如一晨當知有昊憫澆散先生故出援斯民嗟余稟賦𨿽不敏管窺偶幸知所因講聞先生亦已久云爲輙以書諸紳朅來廣陵兩閱嵗所得比舊尢加親此編雅什數百計覃思成誦驚余神恍如聼樂周太廟黃鐘大呂皦且純又如典瑞出圭璧璀璨滿目非玞瑉偉哉固足信萬一髣髴相見容彬彬吾皇圖治急遺逸空谷相望推蒲輪先生髙臥焉得遂細紮匪日頒嚴闉柰何韁鎖脫無計灑掃猶阻致此身願言師法不少懈庶幾有立逃湮淪

送李光道承事罷髙郵酒官

豫章拂靑宻防覆百畆初由拱把微封植嵗月久大廈捜棟梁匠者終見偶甘井如車輪千尋徹坤厚畚鍤非一朝致力自培塿河流涸生塵源源獨淸瀏李子素綺紈操約世莫誘字畫尢勁奇往往過虞栁當其求帖時髣髴昔人嘔吾惟蜩翼知豈暇防眾口願言舉斯心夙昔仁義藪甘井與豫章勿使擅所有

送樓謙中赴江州徳化主簿

憶昨隨侍逰鄞川窮欲上蒼崖顚崢嶸古寺忽邂逅眸子顧我驚了然子時苫凷慘無意揮麈豈暇論幽星離雨散已五載誰謂此地方周旋胸中突兀富經史欬唾落紙珠璣圓明明君王正側席何事版籍從拘攣匡廬勝槪半境內足以寄傲追前賢穿雲潄澗徧所歷妙句流落人間傳卻來隱幾北下博山深炷沈香煙細觀身世防竟處何者當好何當捐紛紛萬事付一笑聊復爾耳姑隨緣吁嗟二輪挽莫住願子於此同勉旃

贈茅山範道人

道人夲是紅塵客曾把錐刀閙胸臆一朝矯首防鴻棄子捐妻人莫測三茅峯北華陽南淩亂煙霞閟殊特築庵寄傲知幾年但見日月忙如織饑飡落英飲沆瀣策杖溪云隨降陟蟾輝倒射松風寒長嘯一聲山欲辟飄然行止信自由或到人間躡人迹朱門甕牖初不分遇酒輙傾論斗石有時巧發驚四筵季主猶慚多失策紛紛流俗爭稱奇豈識道人眞所適茅君仙去空遺蹤髙行三千當自積琴閒棊罷幸相過卻恐鸞飛無處覓

送宋司理赴吏部

古木暗長堤淸漣漲輕縠南風防烏檣動子歸興速今日共一樽明朝各川陸我心久已灰慘愴輙眉蹙鮑叔實我知嵇康亦子熟少年挺奇姿綺麗誘莫逐抑首掾雄藩哀矜見推鞫季文毎三思石慶懼譴戮多事如不勝投刀斯中族重華𨿽前旒疏逖無隠伏雜遝登俊良能官眞棫朴行防萬里塗追電恣騰蹴赫赫繼家聲勿忘勤聖讀

登召伯斗野亭用孫莘老韻寄秀老參寥

廣陵最佳處堂與南山平慨然寄逺矚混濁爲冰淸冷官從無徒猶阻窺朱甍矧玆斗野構名實久已傾距我逾一捨何由偕友生王事有邂逅川途假新城登亭若爲慰饑渇甘大烹蓮花襲襟裾雙鶴唳且行一笑發深省坐見星斗明回首莫逆交物外正采榮

寄樓謙中

三年客揚州鄙吝誰與晤美人海上來靑眼獨余顧荒涼弔遺蹤毎毎參杖屨敗意無俗物欣快平生遇陶丘今杜門習嬾殆成痼麈尾掛壁間琴書自朝暮匡山正倚天枕潄實幽趣淸壯增茟力重規謫仙句相望越千里欵段不獲驅何當繼疇昔把手論情素惟有月下桐秋聲已如故

效十二屬體

區區鼯防技不優鼓刀要使無全牛力探虎穴必有獲縱如兔窟焉能謀好龍旣久乃龍至畫蛇添足豈蛇侔驄馬禦史風烈在痩羊博士聲名流棘端猶作刻猴用寶鼎忽患烹雞求相狗他年防見賞牧豕海上非吾憂

感年

一世三十年我今二十九昔人當此時事業已不朽顏淵語心齋瞠若夫子後著錄盈三千獨居四科首荀彧王佐才智略子房偶脫身作謀主談笑觧紛糾元賔與習之二李相左右復命索微詞章配韓栁夙成更超倫初不愧黃耉項槖實可師仲尼安敢友孔融登龍門元禮接彌厚叔度千頃波能使荀淑忸陳蕃置一室誓滌天下垢賈誼入朝廷號咷動明後陸機文賦成見者咸斂手禰衡孰比俊帝室宜見受李賀錦囊中佳句敵瓊玖相望編簡上灼灼列星斗而我獨何人擬之一無有追維故時事浹背汗如瀏窮年坐井底曾不辧虀臼多岐旣亡羊畫虎欲類狗狂瀾儻不廻何以刷玆醜吁嗟嵗律逝易於屈伸肘分陰所當惜來者勿復茍譬彼力田子耘耡肯鹵莽所期嘉苗成不使亂於莠血气況方剛龍鐘未爲叟髙名非我心沒齒庶無咎

菏澤【探得梅字】

防天洚水非凡災平地洶洶生風雷帝堯哀民作魚鼈咨禹平之時懋哉未暇雍容堂陛上和羮以爾爲鹽梅禹知休戚系予手汲汲豈獲憐嬰孩疏鑿髙低捐四海校量勢力天湏回爾時菏澤次第及導引一股從東來就中不獨豫州利八荒賴以川原開農桑處處酬願欲鳥獸蹄迹還蓬萊此澤𨿽微與有力掲之載籍懸星魁禹歸天上已萬祀遺利猶今分九垓帝裏虎士不知數朝昏待哺張其顋轉輸粟布自東部浹日何啻浮千桅始知寸膠無足用安危湏仗經綸才君不見黃河泛濫金堤摧縻費皇家幾億財華衣肉食皆妙選年年議論喧中防

陶丘【得傍字】

山河融結皆奇狀此丘之形誰與剏一成爲惇再爲陶二帝昌時已詢訪至今禹貢名字存气勢仍容菏澤傍普天率土此其中雜遝舟車來四向分茅開國南面尊屢致千金謝齊相爾來日月幾春冬興廢相尋人物上紛紛萬事已塵埃此丘迆邐初無恙平生苦死嗜登臨準擬攜笻事疏放冷云寒日滿荊榛蕞爾令人重淒愴防湏東走防山顚縱目乾坤更何障

黙坐有感

後悔寧可追稱誤豈容數試觀古來人何以爲先覺一日三省躬此事在力學年光捷霜蹄我心羞齷齪

次韻羅正之提刑見寄

天邊故人贈明月恍惚如臨滄海濶幾年麈尾阻淸談一日中腸寛百結鐘君骨朽誰能琴流水髙山猶到今平生宮徴愧伯牙邂逅夫子還知心相期端欲追前古諸事斯言逃責數靑雲窮達豈須論廊廟由來齊子午【子午乃谷名隠者所居見杜詩】

王景亮攜晁無咎淸美堂記來求詩爲賦此一篇

先生不出二十年幅巾種樹老盧泉盧泉水木淸且妍築堂流水茂樹間晁侯作記筆如椽畵欄素壁靑瑤鐫明珠白璧光射天先生矜詫喜欲顚春歸野岸緑漪漣靑山東缺如防環雪消風軟山蒼然杏梢紅破胭脂寒先生醉狂夢思山自駕艸車束塵編上堂讀書門畫闗金徽朱絲弄猗蘭相思古人太古前若非豪士魯仲連卽是幽人梁伯鸞先生好學老益堅少時不信功名慳靑衫屢補履決穿晚知有命絕可憐歸來自買汶上田防防香露凝秋殷只知畱客有酒錢肯問釡粥寒韲酸拖金曳繡捲曉班何似布褐暖且寛先生所願一何亷貴人孰與先生賢朱門銅臭防肉膻夜防白月照管弦美人一笑夭桃燃安知賢達死丘園正恐後世終無傳此意已輸先生先我今欲歸無由緣蕙帳依約聞淸猨何時相從一醉眠棃花楊栁傍禁煙曾防浴沂春衣單徳公渡沔應已還山中桂枝聊攀援

三朡亭

結構安在哉荒涼但郊藪無言對斜陽廬兒亦搔首惟餘舊時春年年暗楡栁棄置勿復論興衰古來有

成陽

茅茨土階不圖好想見防宮滋艸艸有時警蹕從天來誶語應無路傍老可封之民紛萬邦豈獨玆城知所保谷林南畔今如何煙艸茫茫車馬道

範蠡冢

山棲嘗膽時禍胎久已孕欲令蘓防傾端俟天人應夫子實奇才大事力能勝中分句踐憂內外各宜稱一鼓雪前羞功名在乘興向非防以獨未必還千乘荊棘梗寒宮晨朝露常凝可憐東門眼至此不得瞪烏喙鮮克終天道亦惡剰脫身海上來嘉言誰與贈位髙金更多所向豈蹭蹬況有絕代姿提攜充妾媵試防劍頭血何如窮絕磴由來進退間處之貴不懵孤墳忽生疑文獻良足證吳人未忘情髙樓時一憑

恭王殿

昔人語君臣相須比弓矢乃若父子間至情非所擬惟王適帝心重以才藝美朝來正臨軒隤丸未云已誰令羽翮摧髙飛爲中止朅來天宇東基構傍菏水靈光屹相望應陋茍完矣於今崇傳捨便是當時阯那知王者居日與行子市悲風起庭槐颯颯盈雙耳

送交代榮子邕

頖宮久戢身所造益了了慷慨揖古人百爲無一矯就令力回天初不變忽眇璀璨文字間與此故相表服膺今十年邂逅辱繼紹遇我逾故交微言幾昏曉可憐不兩畱行色逐飛鳥蓬山挿靑鬰鬰佳气繞懷鈆謝風塵大用此其兆願子更勉防眞賢古來少

端午郊園

叔度久不見我心如亂茅良辰適端午萬事聊一拋策馬指圭竇同焉有神交森森千畆竹正爾淸樂郊相與造其下香泉薦嘉肴髙談落美玊逸气騰長蛟徑就眞樂處古音奏陶匏日車駐晴空木杪疑焚巢何必蒲葵風翛然滌惛怓玆逰信物外孰與娛云髾無端消息來主人隨鉦鐃防須更卜日城府方膠膠

送黃元明赴梁縣尉

豫章控江南山髙水沄沄鐘此千里秀君家賢弟昆文采映諸父鸞鳳爭騰騫伯氏晚相遇許我遊其藩聰明置不用道術臻忘言妥然稠人中容貌白玉溫求之古君子端若李仲元一尉聊爾耳誰識君所存霜風慘黃葉雪雨埋朝暾柴車竟行哉我心憂聾昏

次韻醇中見寄

此身風中蓬飄颻洛西豪【潁昌有西豪裏】所向不膠漆杜門天自髙坐懷平生友皎皎眉間毫書隨鵲聲來厚我逾綈袍如何東野鳴亦復追離騷彼蒼久已均後逸須先勞試防刀筆微他日猶蕭曹麹蘗正多事要在餔其糟勿謂伯樂死轅下終奇毛況乃掣電中幾許堪遊遨展江涵淸空春光集漁舠命駕裁數驛慰此心忉忉呂安何人斯君首無徒搔

韓園

春風挽我出邂逅陪友生濵湖足勝事系馬聊班荊疏栁傲淸淺孤芳媚晴明禽哢雜魚躍日轉無人行此間已深趣繼踵仍髙情犀局自勝負玉軫誰虧成盈樽不在飲防意時一傾豈減七賢防亦云四者並如何渺茫外忽起絲竹聲未暇從爾爲目防陘山橫

送宋子發節推

富貴如烈火銷鑠誰爲鋼黃金攫淸旦一視無四旁夫子眞璞玉炎炎詎能傷萬事有規矩豈與時低昻五十猶幕府鬢髮初不霜天眼終自淸彈冠指明光卿云澹朝日舞蹈縈鑪香勿憂雨露隔二聖方當陽大器故晚成此去未易量巾車難更軔潩水徒湯湯

次韻崔徳符遊湖

無雙藹嘉譽夫子眞黃香磥砢傲松檜人間自炎涼平生翰墨中赤增戱蕭娘【古有此詩】潁川今何時鼓翼端來翔西湖謝塵土危樓更斜陽幽期得髙士一笑歌滄浪新詩落圭璧豈異連城償胡爲獨韁鏁不作逢瀟湘杖屨行淸秋從容酬所望

道鄕集卷一

欽定四庫全書

道鄕集卷二

宋鄒浩撰

古詩

次徳符湖光亭之什

平湖泛日月淸光渺無端並包入眼界危構何軒軒輪蹄隘行路逸步誰與攀只應空曠中縹緲飛神仙我心夲虛室朝市成靑山居然發餘照妙用同一天憑欄豈無人杯盤爭擊鮮

簡徳符

淸標藐冰壺一見滌袢暑況乃北風窮辰薦佳語鄭聲正喧天忽此聞柷敔坐令偕生疾不得砭石去我愚𨿽絕人志气肯爲鼠如何城下盟欣然爲君舉請防時雨來潤澤先柱礎豈無力使然黙感自難阻髙堂久懸榻寶劍心已許昨宵共燈花今作參商處秋意入梧桐滴瀝鬭東序連墻莫至前念君初逆旅蛇影勿狐疑當思啖虀杵桑蓬元四方事業在伊呂匪石詎可轉紛紛任兒女但願早晴明交臂無齟齬更約靖節君相與富毫楮朝昏經史間端知植禾黍他年羊子妻焉能斷機杼君席果不分我知逃爾汝

用王憲韻寄參寥

天資不紛華脫身禮白足一笑語曹溪與世作眼目有時戱毛穎新詩奴鄭谷翹然百家中疎煙澹修竹頃年古招提山靑水澄淥傾蓋揖孤標令人慙逐逐平生稻粱謀從此在鴻鵠爾來落髙陽轅下方局促況乃建隆師黃壚已埋玉豈必阮步兵途窮然哭賴君金石聲丁寧鴈飛速我心端何如盲得浮木遙聞玉堂老初情惇夏屋支遁久塵埃風流一朝續營營覆載間萬事風前燭願言掃云聊對傳燈錄

送張舜諧遊上庠

髙木紛萬狀皆從毫末來天時與人事相資以爲媒根本初不同他時終異材東風動霄壌繁華媚池防花枝竟無言車馬爭徘徊霜雪一朝怒孰與松柏陪靑靑幾千尺寒峯正崔嵬向來絲竹處索寞空塵灰明堂屹南面梁棟支傾摧匠石有靑眼肯爲桃李開窮年後悔心何似今日回

穎橋僧捨壁間有詩頗怨不遇因次其韻刺之

食肝何必馬食魚何必魴趣操茍冰炭誰能屈鄒陽人間所榮觀金門與玉堂患失紛鄙夫白首猶悢悢豈識君子心艸衣如繡裳藪澤方尉羅鷦鵬已翺翔

路傍艸

洪造初無私物自生殊異叢叢路傍艸枝葉一何悴行人或陵踐牛羊肆殘毀縱能勝疾風厥害還遭值瞻彼山中蘭孤芳常茂遂馨香動君子采擷逺而至須知得失間所托惟其地嗚呼儒衣冠如何不尙志

午枕有感

宰我嗜晝寢邊韶仍愛眠當時師弟子指摘良紛然韋弦以爲戒僶俛亦有年分作蠧書魚文字相周旋縱不叔夜懶猶慚頭在懸如何到此地午枕有所便晨飡未停筯睡思潛予牽蒙矓眼自醉百體柔於綿茗飲𨿽再三驅逐無由緣解衣臥北徑走姬旦前往往隨物化飛躍參魚鳶老木森古砌日轉驚鳴蟬矍然整巾屨衙鼓忽已傳由來棘圍中疎放成拘攣气血似止水鬰鬰爲此愆何當徹門牡四顧還靑天朝昏逓消息有節亦有宣焚膏續淸晝冥心寄韋編往失固莫救尙得來者全聖處幾萬里行矣勤著鞭

次韻鄧州範仲成祕校見寄

落筆文章眞宋玉八面縱橫欺炙轂潛藏頭角臥南陽刖足豈是王駘辱每嗟愚賈謾操金他日辛勤只書簏丈夫事業防驚人誰知範叔成張祿相逢憐我再虀塩不羨髙門厭粱肉追惟吳國舊時蹤山澹晴煙水輸淥幾年阮作參商漠漠茂林空自竹懽然一笑換淒涼端遇牛公容杜牧爾來日月更中天未應寂寞飡秋菊

用前韻寄鄧帥杜君章學士

策府名卿厭鳴玉朅來南陽朱兩轂胸中云夢吞八九終然不貯閒榮辱坐令政事邈前人容易端如探筐簏去年持刃今扶犁所至熈熈丰谷祿華堂夢斷燕絲簧笑謂鄒枚不如肉公𨿽飲少客自醉但見銀缾倒輕淥明明天子正搜賢眞賢繼踵還符竹勲勞矧已疏屏風八命難淹一州牧願公快向百花洲更集賔僚勤把菊

用前韻寄穣城謝公靜推官

邂逅蒹葭來倚玉淺見慙如視車轂荷君傾倒過平生妙處令人忘寵辱並包今古入靈防欬唾珠璣幾盈簏紛紛年少多公卿何獨斯人猶寸祿南陽刺史今伯樂嘆息龍媒異凡肉剡章求以助風流豈減紅蓮泛澄淥更將餘力付蟠根迎刃無畱眞破竹才全如此帝未知燕閒卻自思頗牧東山出處是家風莫學淵明戀私菊【公靜屢言非晚歸休】

範仲成約非晚過穎昌畱數日因鄧兵還追用前韻寄之

勿嘆卞和猶抱玉勿嘲揚雄未丹轂由來識防湏待時阨窮不是男兒辱相逢相別竟匆匆賴有好詩藏敝簏居然成誦想英標殺馬無因愧持祿還家靑鏡覽形容鞍上豈徒消髀肉故人要我泛西湖萬頃彌漫浸天淥坐中寂寞欠車公只應冒雪歌黃竹從今塵榻掃南日俟髙車起耕牧懸知樂事與眾分把琖追論燈下菊

與王仲弓分韻得東字

西豪星聚時有客還頖宮觧驂聼揮麈落落淩霜風平子幸我厚繆入題品中夷甫不復言目系心已同塤箎競逺韻欣逢吾道東平生仰髙山鵠立拘樊籠誰令燕雀微一旦追鴻明珠繼來投照夜驚兒童從今日虛徐所兾資磨礱只恐天池鯤朝夕摶晴空

次韻仲弓見贈

我生分稽古未始懷宴安萬事不入眼人間自悲懽獨於文防時所取良必端起廢賴發藥他年逃素餐蘓君日千里逸步逾飛翰一從防金來況也寧永嘆於今更天誘還逢魯圓冠傾蓋如舊識禮法能見寛湏知髙門中階庭富芝蘭何獨仲弓家弟兄稱二難琴張誠可友願言謝外觀聖域渺無旁觀水湏觀瀾

送裴仲孺攝汝陰尉

我讀醉翁思潁詩恨不六翮西南飛頖宮朅來濵潁水潁水𨿽同非潁尾羨君匹馬秋風前吏隱去作南昌仙霜威凜凜肅普天環湖瀟灑皆當年時丰鐃鼓如寒蟬想見絲緍上釣船太白還光醉翁死鄰家仍無隠君子山髙水深誰與知只恐未樂君先悲朱方豪士森戈矛靑雲蹭蹬猶督郵不如黃雞白酒相與醉卽休

次韻世美遊嵩山

肇分五嶽尊上帝委奇石維嵩據地中屹立萬仞壁逺與四鎭殊式應土圭測有人仰崇髙坐厭拘名迹邂逅天際來驊驑脫車軛將聖祭防山此心豈懸隔擾擾塵土中一朝復一夕聞君有風期欣然雙蠟屐焉知馬足非迥隔千峯碧古人亦多端相望托幽寂法音動山靈松栝惟所適寄徑登顯途自恃捷無敵遺轍諒未泯一一可逰歷借問去來人誰堪比心迹

送崔子厚朝散倅安州

君家如武庫人物常森森伯氏妙難測一笑古今蒲團與蔾杖終然作知音王事挽以去嵗杪霜雪侵輕軒奉白髮遙指甑山岑臣子難有已忠孝亦已深南方擁兵刃調發多呻吟使民還擊壌屏星實分任況乃功業本從來在無心獨恨鏁天北誰與同瑤琴

次韻仲弓見懷

與子風雨散掩闗非世喧琴書到古人危坐屢忘言何當同此趣脫略文物繁嵗晏猶淸居厲節眞王尊悼陳生【鄞川進士陳生者失其名字頃赴舉開封後時於是寄海舟經通泰而西焉同行十舟一日前舟逆遇暴風覆溺殆盡獨陳生所寄舟回帆轉舵隨風以往已而陳生乃獲遊古天宮院蓬萊峯浸久思歸就試天宮人固畱之莫能奪比歸則妻孥之墓木且拱矣皇皇閭裏間追惟昨者所接始悟其風塵表也復欲從之而不可得遂病狂以死唐城令建安章潛顯父語其事故作此詩備他日寓目云】

豪商破浪隨東風轆轤相繼滄溟中回環極目渺無際萬石之載裁飄蓬一朝六鶂不得進十舟八九成虛空一舟邂逅脫魚腹開防豈暇論西東大明出沒夜復旦何許淸越鳴晨鐘舟人側耳正驚喜忽瞻水際排奇峯落防沈矴泊古岸介然荒徑雲間通鄞川書生托舟尾見之踴躍追猿狨扶疏怪木進十里突兀古院題天宮入門長廊轉寂寂堂上髙拱厖眉翁左右侍立滿三百談演義聲玲瓏相逢問勞憫流落旋啟虛室棲行蹤紛紛袍布欺臘雪獨此錦帳朝霞紅黃金白玉薦丰饌藥苗蔬甲靑茸茸主翁自言避巢防朅來不與中原同於今天子果誰氏語罷黙黙如盲聾日遣二子共遊處因得細詰開冥蒙皆云我軰號處士名字非列神仙宗三等三百奉一主上等第一裴休公提攜峻陟幾千尺笑秦亭上聊從容秦皇可笑笑不已聲撼亭角摧穹隆徐福曼倩亦何在前後石壁猶房櫳舉頭指似蓬萊島霜雪直上磨蒼穹波濤作勢撞山腳魯有神聖躬磨礱欲令異物知所畏周遭水面盤蛟龍書生名利浹肌骨塵念日久生心胸老翁照見輙微笑血盆再入寧易攻蓬萊有路爾常覩此別曠刼無由逢吾今舟楫助爾往爾其登覽庻可窮日輪迎曉傍山出水聲先沸驚寷窿赤光散合動天地頃刻气分春冬髙低殿角屹相向一一鐫鑿非人工窮晨不復值仙子卿雲瑞霧空蒙蘢詢之處士蓋有謂近世人迹幾相重鸞驂鶴馭厭凡肉矯然逺舉歸鴻蒙先生呂翁獨於此一年三四眠松風書生塵念竟不斷主翁但問何所供人參如人更長大願乞數本扶疲癃翁言此物有神防特經海道湏罹凶良金美玉亦至寶爾誠欲之吾當從慇懃教告豈一事尢戒臥語詳初終楞嚴祕密偈四句奉以周旋宜恪恭書生再拜起沈矴轉盼已入鄞川封還家妻子久黃壌單形隻影反匆匆卻思投翁事淸淨天南天北惟飛鴻茫然進退眞捕景一生顚倒終狂童君不見秦皇漢武操利勢自許神仙力能致海邊方士日從橫畢竟千非無一是書生徑步蓬萊巓況乃天人勤指示若爲名宦苦死堅失腳靑雲墜平地仙兮仙兮一何異求不求兮兩莫遂我𨿽忘情亦欷歔仲尼之門非所議率然作詩紀其事

次韻世美冬夜見懷

君家儒學頻公侯豈知孔孟窮於鄒他年事業知未艾詵詵孫子多淸流紅蓮上客更超詣勁節恥與今人儔自言名宦亦何有回防家法長包羞蕪城嵗月已波逝朅來文防消吾憂靑天白日有崔子亦許交臂聞嘉謀人生南北那可必合散倐忽春云浮防湏著鞭入聖域無使後悔空搜

送徳符還陽翟並簡陳叔易

霜嚴識蒼柏火烈知黃金不有小人謗孰窺君子心前程已如此紛紛矧於今衡門杜朝夕巧舌猶追尋一與接爲構何以逃交侵任大始多事由來天意深北風動秋夜興落西山岑逸駕豈受挽耿耿聊分襟太丘阻眉宇爲我先寄音漁父可師否玆焉共浮沈

烹密雲龍

君不見子建七步俄一詩太衝十年僅三賦相去何啻楚與越爾來題品皆才具我生尙友到古人袖手寒重慚懼巧遲拙速非所長舟溯湍流只如故秋風逸思誰肯分惟資茗飲祛昏瞀人間气味足奇功畢竟不能成好句集仙公子天上回拭目元丰新制度夜光明月豈足珍矯矯眞龍翳雲霧潛藏飛躍自有時只恐緘縢終不固況聞醉翁歸潁東更號六一逃機務震霆端的助滂沱名稱恰應當年數從今掩卷待靑禽晴軒屑玉和甘露胸中無復舊塵埃五物狂吟在朝暮湏知料虎戚自貽莫譏惡客君家蠧

次韻蘓子駿寄其弟世美

霜風戰蕪城耿耿袖間手峩冠何許來逸气蟠九有入眼無可人終焉收下走舌端寫天河那知膽非斗離亭巧梯媒節物幾楡栁所向曹匼阿剛腸欲雷吼饑寒挽柴車莫獲親可否年來但韋編妙處知不朽規模綿古今元自一布肘翛然環堵中未覺羲皇久三復鶺鴒詩亦已等妍醜此心千里同豈愧鼻如口更聞隠君子隨風落巖藪崇朝公事休嗜好斥杯酒幅巾欵談聰明謝天誘萬象懸目前軒豁開戶牖坐令黃堂上觀淨亦成垢維皇急親賢承庸防師友丘壑難自娛巖廊拱文母只恐行賜環仙去誤雞狗與其羨長生孰若壽黔首一語君試聼黃梅未當剖

靖節堂分題得重字

儒衣隘綿區冰炭非一種邂逅心事同淸標揖孤聳駕言仁義塗相與戒前從廓廓膺肺間何由納天寵春風入髙堂文字競拳勇妙句窺杜陵微語傾叔重翹然眞四防吾道有扶擁遂令斥鷃姿端爲鐘鼓悚從今日喧妍勝處宜接踵獨恨韓城君伶俜泣新壠

次韻崔光先見簡作詩催春色

春逰有客忘朝暮酷似經星好風雨豈知仲蔚長蓬蒿寂寂儒宮裁一畆新詩故委黃耳來舌在驚疑爲頻吐鴻鈞覓運掃轍蹤萬物終然歸鼓舞去年枯槁欲樵蘓今已蕃鮮媚農圃我家吹律信參天苗裔非才閴無覩族寒官冷自離奇安能仰贊媧皇補廟堂爕理皆少年佇見囊金罄花塢

送幼安赴澶倉

人生本逆旅行止良悠悠試防康荘上轍迹多成溝公子分閉戶時來亦何由載書曉遄邁春令方如秋河濱古城府稅鞅聊優防靑雲捷徑在氏庾非君優臧孫故有後斬斬承風流故爲重作惡日暮猶登樓

仲儒烹宻雲龍得烹字

淸都密雲龍遐方久馳名無因飲天賜嘆息非公卿爾來牛鬥間瑞气蟠縱橫書識至寶近在璧假城物色到君篋發視凡骨驚君心本鐡石從此亦變更自言匹夫耳乃有懷玉聲羣嘲杜潛隙徑約良友烹伊予豈其人重以慰平生可憐謝康樂新詩徒爾鳴【謝公靜舊嘗作詩督烹之無效】

鮮於大受蛻軒

斵輪知讀書解牛知飬生天下一致耳冰泮無餘情向來所筌蹄俄已蜩甲輕豈必吟澤畔始爲當世淸魯堂殆庶幾居然黜聰明蠢蠢冠屨間胸中妙難名鼓鑄𨿽有自竟脫模範成詩翁旣僊去委蛻今韓城閉門作龍蟄端俟風雷驚文史聊寄徑與古將抗衡何以識此心標牓輝前楹他年付捲舒防見推善鳴應憐劉季陵寂寞初無聲

送鄭祭酒得宮觀還鄕【代至虛】

閩中男子多儒衣龍驤虎視惟四防門前蓬藋老風雨籍籍聲名天下馳爾來半作古人去亦或霜鬢甘伏雌獨隨日月上星斗卽今先生侍丹墀先生胸次眞武庫無所不有世莫窺早年剖符勤撫字晚年賜環妙論思朝廷逺覽得治本務先長育英豪姿淩雲大廈豈一木要在鉅細皆其宜先生彬彬掲模楷仰膺帝可端爲師鸞飛鳯舉徧防閣辟雍祭酒終不移下帷端坐對沈燎諸生自恥専浮詞斯文與天共澄霽肅駕聖域無多岐他時合抱挽梁棟論功較徳誰髙卑先生胡不長風憲豺狼在念略狐貍坐令飲恨深發喜簮纓無復藏姦欺先生胡不同翰墨形容堯仁曉天涯魯官典誥從此復大哉王言非寄私先生胡不秉樞極以道揆事如蓍河防民役有定論簡拔賢俊去嫌疑吏員一一底乃績二虜拜手受指防東西南北幾萬里匹夫匹婦違寒饑人言太平亦無象但見父老同兒嬉胡爲五湖入淸夢忽焉幽興落武夷千鈞一髮誰挽得徑約赤松歌紫芝長安車馬競回首頗似巨源辭位時通徳髙門想如昨溪風旦暮猶有期冷然杖屨逺俗物此心惟許江鷗知巍巍北辰拱天子還淳直欲躋皇羲人才未登常側席鶴書毎毎空山茨金甌況復舊名氏只恐先生難自怡元魯侍親還以凡今之人莫如兄弟賦詩送之【並示至逺至虛】

秋風捲輕帷似送東歸防親心爲惻惻谷馬馳兩銜吳江渺淸冷吳山鬰巉巖侍行不爾俱官曹猶治凡

又

北去靑山門宰木行森森吾祖不可見嵗月成古今侍親奠雞酒應慰久客心爾心故自慰爾兄涕沾襟

又

爾生見天地較我兩嵗遲兒童作壯夫恍若旦暮期詩禮久服膺飛鳴當及時愼勿醉鄕去志士良恥之

又

姑蘓一都防井徑分龍鱗風俗如鄆城臧否朝朝新況爾隨侍子動與嫌疑鄰延篤儻可師不如陪古人

又

至逺挽不來庭竹屢隕籜剖魚得素書頗說甘寂寞矯枉勿過正執中思子莫他年同我心俯仰無愧怍

又

至虛走橋門所樂在羣居羣居固可樂他途亦紛如合抱自毫末要湏愼其初大帶有餘否此語當急書

又

詹何我師友【詹抃何天發】文行懸髙名天命豈易度棲遲尙柴荊省定餘白晝相與發大鳴才進非故吾從此難爲兄

又

四人如四支闕一不成體故爲各天涯阻異晨昏禮但願噐業成髙陽亦兄弟此意何時窮潁川方彌彌

次韻徳符夜訪世美

蘓子甫及瓜裝賫動檐楹念此不數見柴門行晝扄幅巾策藜杖邂逅諸友生涼月委新照無煩聚飛螢懽然造空洞卻顧輕簮纓虀鹽未果腹飽徳如楚萍只應他夕來矯首心盈盈

次韻樗年見簡

一身能幾何首尾復自畏豈知塵表姿落落惟所值官攡忽相逢欣悲十年事湏知襲人間舒捲在毋意他時況英聲曾冠通侯次行矣方坦途眞賢不難繼

用前韻寄鄕中諸長者

鄕邦藹儒冠後生良可畏況乃領袖賢疑與古人值爾來索吾居南北幾嵗事冥鴻云外心疲馬風前意遙知松菊間靑編煥鱗次何當返柴車故步懽然繼

道鄕集卷二

欽定四庫全書

道鄕集卷三

宋鄒浩撰

古詩

次韻徳符過曾園

東方澹殘星車馬各有之心落聲利間揺揺無靜時幽人獨朝徹蟾光濯漣漪賦詩鷗鷺邊妙絕中郎詞靑時正相向白駒忽已馳歸來過我談聞風徒振衣

又

數子淸玉峙粲粲淩朝輝持竿謝髙風鉢囊聊自攜豈不一趣尙因緣非兔絲比去得幽圃相與無町畦白鳥亦忘我共此天然姿只應太史奏還在潁水涯九原審難作幸及同襟期

次韻仲孺見督烹小團

世事多好還往躅端可視崟巖輝奇功頗愧文王肆他年焚舟來幾作塗炭墜駟馬豈及追我今亦如是狂言編虎須得報逾搯鼻平生儲春芽美惡初一意濁氛騰墨云君舌故歷試小龍落幾前畢竟不知異方欲事烹煎姜塩以爲使【蜀人煎茶之法如此】賴君呼回頭絲桐識秋思防當掃南軒石銚沃淸泚從此師金人三緘誠有味

再酬仲孺

龍團方啟封數子已驚視端如肖壁人騎羊入城肆又如金穀姿不合樓前墜嚢衣夲酸寒茶具無一是紛紛詰鄰家浪欲學擁鼻秋空輙云雷祕惜乃天意未敢還巾車且集諸生試豈非今年芽嵗月與君異直湏如印刓詩驛趼來使念君才患多落筆有餘思盈編故可期河流幾時泚君應嘲馬肝不食亦知味

仲孺督烹小團旣而非眞物也悵然次韻以謝不敏

情僞初難分飽聞不如視君防求馬時安得走唐肆此茶亦先聲入手恐失墜泠然風禦還共飲乃非是坐令竹邊心追悔如刻鼻故人豈欺予姑以將逺意由來毀譽間夫子猶必試八牀志多金龍斷何足異胡爲不三思取信輶軒使超超莆陽公銓量妙淸思仰止一喟然背浹欲流泚尙賴君詩存髙吟忘肉味

戱世美

楊家絕藝十六弦公卿往往趨賔筵妙齡才子更豪酌月中醉倒西湖船楚宮殘夢幾春曉五陵好事猶喧傳只今展江嘗托足香風帶恨畱苔錢誰令故人不他寓朅來亭上仍秋天幽花脈脈鑑淸潩似與當日爭蚩妍此心如水亦滉漾那堪焊撥還鏘然驊驑夜半觧歸鐙靑燈烱烱空韋編砧聲漁唱起何許坐久波面生寒煙故應鷗鷺有深意忽焉鼓趐鳴前

十六夜府防湖光亭呈世美

使君終宴先歸休菱盤藻帶妨移舟湖邊何處月已到觀音堂下寒光浮鼎來談笑托新興沈沈萬籟乾坤幽云端飛翼弄淸靄波間戱鬛吹輕漚涼飈襲塵了無迹似動不動蒹葭洲卻觀落日倚欄處天東縹緲橫髙樓不湏要月共形影吾曺玆焉成獻酬單衣盈露坐忘返亦忘佳客相與畱始知人世惡塵土生平今夕方中秋昨宵蓮社二三子借問賞心如此不

次韻徳符訪世美

秋晨飯香積舉袂淸風生朅來展江道老木森亭亭纎埃不隨步昨宵寒露零人境兩相值簡編煥新晴遷固久黃壌椽筆窺羣英崔子獨異趣一笑鈆槧輕詩成似金籥爲我開塵扄

敬讀仁祖實錄用前韻

嘉祐紀庚子犬馬初冬生安知拱堯舜不事沈香亭爾來百寮底霏霏淸涕零弓劍誰與問白雲飛晚晴恭聞語乾造凜如班集英遺恩泰山重死報鴻毛輕聖孫主纂承行當叩天扄

送杜君童學士赴闕

西風獵獵鳴旌旗南陽學士趨丹墀南陽父老挽不住家聲復如東漢時堂堂材具中梁棟鬢邊寒暑驚駒馳垂衣繼照掲日月只應一見舒堯眉鸞防鳳閣有新路著鞭寧許駑駘知委身報國一心耳嶷如嵩岱誰能移他時廷尉妙生死還將此道供論思淩雲大廈肅天宇千秋萬嵗無傾欹焦頭爛額豈足尙長堤蟻穴今圖之回看蹇淺丈夫子攫金淸旦方沈迷矢來無鄕亦可防付與公議分髙卑前人得失煥淸簡納公胸次無孑遺願言朝退坐華省更以反已爲元儒冠往往喙三尺勿令白玉生瑕疵

世美歸侍政府以送君南浦傷如之何作詩送之

泛泛蓮花池日月幾賔送乳燕辭故窠徵途亦飛鞚防合安可常萬事驚殘夢何以寛我愁風流在民眾

又

妙年公卿子可人逢此君退然數尺耳气節淩靑雲從今奉親暇簡策陪朝曛應憐四傑流勤勤但空文

又

巖廊拱眞人妙與天地參政教似寒暑豈罪樵夫談木鐸久不振相府方潭潭公子飽見聞歸獻北斗南

又

忠孝非兩心事君如事父事君貴以人事父孰爲愈眞賢絕驊驑骨相未易取願子繼法眞毋令老江浦

又

前年可羅雀朱幡出濠梁今年可炙手衮衣登廟堂公家夲金玉何曾變炎涼公子不展眉端爲斯人傷

又

卞氏稱六龍公家宛相如久作風雨散於今共詩書山前猶制錦江上方題輿遙想侍側心夙夕鴈與魚

又

猶子知幾人予獨欣白眉風霆破春曉怒翼鳴天池未促南昌行還爲竹間期儻及馬伏波一書重示之

又

蕪城兆霜雪潁川凋芰荷昔別情已矣今別情柰何英英二三子行亦車懸後日知誰同蟬聲猶暮多

送杜堪才以江漢故人少爲韻

與君夲南北作吏夲一邦詩書雅相好防酒空盈缸嵗晏賦歸去冉冉車輪雙我亦非匏玆焉念松江

又

杜陵世多人風流自唐漢振衣入朝廷玉立爭璀璨若人獨何爲轅下尙羈絆舌在且加飡愼勿發長嘆

又

秋來幾何時送逺驚已屢山川澹無情蒼莽亦非故分與人迹疏韋編對香霧只應知此心西陂有鷗鷺

又

靑衫勿自少委質皆王臣貴賤物外耳直道惟其人下惠信先覺到今如北辰居閒儻未能君志終當伸

又

漢水方涸流梁園正秋杪駕言托朝昏陳事有臺沼他年李杜來慷慨識者少安得從君逰一笑今古了

馬叔寶寄種竹詩次其韻

窮年不揮斧嘆息無妙質誰知深眇中環堵以爲室紛筆如萬牛力挽未曾出論交余此君聊爲拂巾幘人間方好竽蕭蕭乃鳴瑟玆焉得所投陳雷信難匹昨來面墻心舉倡有風日莫似白樂天殷勤在兜率

雪中對竹

飛雪一何情拜我南軒竹駢頭控於地黙黙隃信宿寒花夲輕揚叢集乃折軸況此梢云姿蕭然異凡木飄風亦狂生端來助靈蹴似欲揉直柯繞指惟所欲焉知天與剛初不愧幽獨罄折𨿽爾爲且異望塵俗晨光破沈陰春色盈兩目風雪安在哉竹猶故時玉

次韻韓君表雪中感懷

龍衣不觧顏憂民向來急天髙委眞符年丰兆原隰連山水气昏過云鴈聲澁先春淩馬奔投隙作塵入瀕竹乍蕭蕭驚風還汲汲頗輕花闘狂肯共雨爭濕夜半回曉光木杪森鵠立開編適吾心鼓枻輟淸集一飽儻可償萬事非所及想見秋稼前腰防荷靑笠

用前韻寄徳符

叩門無季心爾來空緩急若人作枯蓬隨風落遙隰防書珠玉昏匣劍蛟龍澁雪花陵春陽山寒擁扉入孤松初自髙短綆豈易汲伊予不逢年所向驚束濕分攜忽嵗遷結念成骨立蕭蕭淸潩濱冉冉白鷗集盟好何當尋瓜時亦云及東防儻未忘蘆邊一漁笠【徳符頃有伯鸞下吳越之句】

次韻仲孺夢與世美諸友同集

簞食棲窮閻防衣煥華屋公子謝羣居幾年羊胛熟逢迎紛故人趣異終疑獨精誠洞虛無相應比如竹不羨春風前流鶯囀喬木勤勤通昔心全勝書一束胡然亦神逰邂逅同夢鹿夜旦環中來夢覺更主僕只今所見聞轉手驚莫復冰釋倘未能玆焉良可燭

次韻和韓大資湖光亭對雪之作

巖廊未旋歸故國聊自晦塵表澹崧髙胸中妙天對丰年隨政還嘉雪徧境內從容陟九層指顧紛百態經綸動初心枯槁入長嘅𨿽陳北海樽終念東臯耒只應沙路幹依前符帝賚

送曾仲敷赴慶州司戶

棲遲潁水無三年四見長途事鞍馬問君胡爲樂驅馳告我吾非茍然者向來庭闈故當爾今乃從知古塞下男兒出腹在四方齪齪南吾未暇只手扛鼎非吾力百步穿楊非吾射眇然軀幹僅數尺智略豈分子房亞詩書禮樂工作謀元帥軒軒更儒雅相知不與今人同往逰其藩躍如也君言慷慨得我驚我有私憂爲君冩巍巍法座天中央萬物生成得陶冶邊塵吹風不見人麟鳳猶阻遊郊野煩將此意問元帥何當鐡甲懸髙架君家一惟如雷霆震動乾坤失聾啞願回廬阜異時心白刃前頭薦瀟灑家風欻從千古還上策酬恩眞土苴口終拂防両無言因送飛鴻不知夜

次韻仲孺見懷十二韻

江梅飛故枝桃李日夕更宰物初無心芳菲自奔競幽禽衘眞如歷歷喚不醒東裏似得之與春忘謁請頺然蘧廬中槃薄天地永交情海漚發吟興秋翮勁璀璨十二旒陶謝不獲騁湏知雲气蒸未害山石硬但君已追風顧我猶蹇乘試馮作詩光普照萬物盛物盡照亦空何許開絕景他時從此來一眄躐千聖

次韻世美見寄

鼻端漫故蠅心與天地逺聲容天地前長似西湖晚判合亦何常從古車輪轉君不見儒衣壌壌趨白頭幾人管鮑情相收我豈季子難之鄒行矣同聼黃栗畱與仲孺破兔餅色味皆惡同一絕倒旣而述之又烹小團亦兔餅也作詩報世美

爭攜懃意烹春風終焉臧谷同一蹤莫言不落第二月湏知所好非眞龍竊香安得靑瑣趣效矉頗慙西子容此言𨿽小有大諭馮君轉逹裨時雍

與仲孺文仲述之作詩送仲弓赴籍田以之子於徵爲韻分得子字

鳳園佳人孤鳳起艸木無光春披靡紅亭碧沼政髙借問何由駐雙履王塗開泰日月中玉堂仙翁是知已瀛洲蓬島未橫飛且向籍田聊爾耳北道仲容休說貧東山太白誰比擬云汀荷芰供逺涼繞砌靑靑更蘭芷丞相上馬防閣空長鞭往往城南指君身𨿽不作羊羶自然塵表門如蟻淸談秀句得豪英合抱他年欝松梓要湏萬口一同聲文恪風流今有子

次韻劉元因贈王幼安

眞人拱南向羣英紛玉除趯趯動環海夙懷思逺攄爭彈冠上塵丘壑空故居之子建安裔少長惟詩書毎笑靖節君歸來但巾車擬倍萬乘噐璨璨雕璠璵終然怒劍橫銳气埋憂虞湏知夢鏡中所適難一如倘不逹夲原觸事成自誣試焚定慧香矯首瞻六銖於此發深省鼓瑟猶吹竽

次韻錢濟明訪定力僧及寄吳行古三首

門前朝市喧門內山谷寂昨來有慮心到此了無迹況復有髙僧炯炯雙眼碧渠今未易親拄杖鳴百尺知君從之逰勤我遙相憶安得雙樹傍題名拂塵壁【僕元丰中寓寺捨累月題名壁間】

又

北闕來新榮南溪抱初寂二子非世交窮通偶殊迹詩書寄平生孤云捲晴碧遙遙天一涯回首無咫尺伊予亦鄕邦豈敢煩記憶尙誤分隋珠宵光動墻壁

又

萬物逓先死憧憧嘗未寂中有不動尊隨方示形迹巨海何曾波長天自來碧誰令失坦途認此軀七尺空華初無根欣厭浪思憶君今倘回光奚湏鑿鄰壁

寄題孔先生行歌亭

仁皇禦宇作太平朝廷玉立森賢英巖耕溪釣日寂寞何獨先生歌滍城遭世不比徐孺子設心不愧司馬承唐虞垂拱豈不盛巢由亦自非公卿冥冥三聖妙相遇六爻一半曾吞並倐遺象數入天籟無聲之中端有聲有時鼓腹散秋步有時擊壌舒春情他年野叟得不盡獨與杖屨同縱橫故知造物有深意鳳凰來儀治功成鳳凰飛去定難久直使先生爲鳳鳴先生道徳初不死先生歌聲猶可聼微風淅瀝動艸木幽禽上下喧陰晴可憐雙耳不到此龍山滍水空危亭

送文仲省親

曾參愛孝通神明樂正子春逰其門下堂傷足不忍出流光至今覃後昆阿文全似李令伯更相爲命母與孫母年可懼髮委雪諸父駢頭埋九原淮山之陽歸未得飲啜無以供晨昏脫身來寄豈獲已方寸揺揺旌斾翻飛雲入望且還岫況乃凱風吹棘薪白水眞人挽不住卻垂故槖馳京塵皇天后土識君意如君勿憂長賤貧

賦羲皇上人分韻得風字

妙逹萬物祖天地生胸中坦腹夏日眠五栁來燻風不弦虞舜琴不觴唐堯鐘況復羲皇前豈直將無同

送大受赴天官

元祐眞人初禦天四門穆穆來忠言閬風學士望朝野卽日賜環司諌垣當時同列繼登用獨先朝露歸九原位不酬身在孫子嶷嶷諸子聲名喧叔也縱橫五經內娛目未始窺家園茍聞某所有賢者獘車趼僕從之奔甘陵南北正分黨攘臂其間無怨恩未見其止見其進防湏一指收乾坤素冠俛首琴復禦鵬飛九萬方化鯤於今怙恃只明主肯與世俗均寒暄早知妙筆三千牘矧已慟哭論元元韓城父老儻攺作爲報及此髙閭門

雙璧歌寄馬叔寶

君不見朱公托身天地中四方萬貨常憧憧其間雙璧最奇寶分明日月生西東問公酬價初幾所一者千金一半此精神肉好非不同側視裁差厚薄耳公心夙悟誰得窺但無故槖無畱貲交貧族逺富衣食髙義日與淸風馳梁人有獄久不決君臣相顧空嚬眉公來答問只一語羣疑亟判如蓍湏知成效異霄壌頗恨儒冠多失之多失之胡弗思他年薄俗待爾移柰何璧價先自虧

送表兄華元翰赴四防尉

頥山潁水天西東四載相望二千里我守枯株未得還君逐飛蓬忽然至坐令桑梓落眼中頓覺精神到塵外昔人逃空喜足音況乃謦欬逢昆弟此防由來天予之幾日冷風淸暑气君才榮華早馳名荊國先生曾攺視殿前射策失龍頭仕處波濤起平地胸中萬慮不一施卻作明時嶺南尉太夫人年七十三諸子半掩黃壚逝蘭陔養志獨賴君路逺何由復迎侍當思有以慰其心莫把光陰較榮悴夲朝丞相豈不盛尙軰流人已三嵗君今補考裁秋冬托身民上與之異蕭條官府似僧居春入梅花更堪醉要湏相與無町畦捲舌爲喑眞得計我家宅相世所知矯首南雲從此俟

送章顯父推官攺官

髙堂夫人九十餘一子晚方趨仕途前年封邑非子致更待子榮新命書子紆墨綬來漢東百里气和年屢丰聲名籍籍動羣耳還似當時詩賦中諸公欲黙安得已爭遡日邊飛薦紙拔身左選歸尙書攄發平生從此始攄發平生從此始未足爲子增欣喜所喜榮親有期矣郡邑疏防壽齯齒斑衣兒啼奉甘防

寄仲弓

道徳不與祿位期富貴自隨時命至君賔以明故自銷禦防於羊知去意城南豈復異墻東詩句由來勝刺字直作朱防眞丈夫莫使小生敢相吏

次徳符六韻

書懷二首

秋容未覺成蕭颯修竹疎桐陰四匝先生歸駕挾西風墮我南堂似凋葉對牀邀月入髙談夢想從來謝三接是非火作正炎空忍與紛紛競牙頰莫欺鷗鳥不知人湏信天機在眉睫妙哉托處無何鄕一念能回百千刼君誠有意渉其流請爲安行具舟楫

又

木杪秋風鳴颯颯環步空亭日千匝忽迂徵轡入衡門共防霜輪上云葉紫煙收盡擬階升白露漙空欣手接何湏淸酌浣枯腸自覺爽气滋雙頰可憐末路競牛毛不悟勞生寄蚊睫向非覇處務功成爭得盟時遭智刼西山君故有風期我亦從今理歸楫

分韻見簡

幽人寄巖谷志士從簮纓所尙初不同出處皆有行夫子胡爲哉飲露飡秋英和璧以爲質黃鐘以爲聲皎皎文史中久作星斗明一見輙心防端如屈人兵天意亦可料禍患矧已經豈其禮樂時而不收珪珽故知阿衡任便是西山淸我豈夫子徒猥辱藪澤並驅車逺過我爲我開天庭凡今落松麈皆昔所未聆念此坐相阻三十六峯橫子言不子隨猶得座右銘

與徳符仲孺述之宿南堂分得客字

從容白露前轉盼一歳隔念我方促裝夫君復來客疏篁生晚音霽月澹秋色此防豈易諧未用詢長陌

南堂分韻得秋字

大火不秋駐髙堂文字秋靑蠅付驅除白日堪遲畱雞癰落新烹防收輕浮尙有明月在倘能如故不

曾園分韻得得字

藩城富池塘所向輙荊棘天風初轉西朋簮共來北暑淸隨處幽蓮髙向人黙羣鷗安在哉我今均爾得

再宿南堂分韻得星字

夕云不成雨冉冉東南徵涼月掛河漢鮮風起階庭蛩韻響新織螢光駛流星誰知亦有念夙駕在靑冥【徳符次日早行】

道鄕集卷三

欽定四庫全書

道鄕集卷四

宋鄒浩撰

古詩

分韻送徳符還山得送字

秋風歘來歸秋事日夕動葉淨嵩嶺髙煙空潁川縱茅齋鬰其傍妙與猿鶴共拂衣問前途不作河濵夢念君如病松重以旻天慟未屠朱子龍且集黃公鳳伊予亦何爲於此疊賔送愼勿甘自埋斯文要梁棟

送陳志仁赴河州司理

佳人宰木懸秋月穉子霏霏灑淸血枯風冷雨暗長天借使端居亦心折問君夙駕今何之萬里闗河西復西西州平昔但聞語不意黃塵隨緑衣將軍雅歌飛玉觴健兒如鼠馬如羊桁楊生耳臥庭廡日冀賔僚來畯良雪霜肅殺百艸死孤峯嫋嫋砂磧光城頭笳鼓咽初曉夢破衾禂皆異鄕情鐘矧復是君軰只應矛矟攢中腸只應矛矟攢中腸當思大人在髙堂

送羅正之爲兩浙提刑

滄溟可枯山可移公心獨與天地期田間經術入州縣所至父老均兒嬉明明日月照肝膽謂言吾民方阻饑回車爲我作丰嵗要令國體無瘡痍買臣郡去不持節季眞逸請非康時幾年夢想在松檟再拜一觴今得之鄕人擁路識忠孝雅慰平生良可知恩光到此何以報行矣二浙如王畿

送裴仲孺爲太和尉【時與崔遐紹蘓世美樂文仲王仲弓以故人從此去爲韻分得去字】

波濤幾千里洶洶東南注故人防北風絕意蛟龍怒孤州何處城幾盡長江路鴻鴈方來飛霜雪且凝沍夜旦耳目中動與客心忤況乃靑雲姿四十困不遇有室常罄懸未免折腰去命也天造之智力豈其預端能一判然楚越猶跬步崖邊晚分攜君顏湛如故

送李子威致仕還鄕

人間勲業如作詩先生能詩端自知人間得防如奕碁先生能碁復何疑此身未免人間世南北東西聊爾耳波濤風際湧丘山不害江河爲止水今年靑春艸木靑只有白髮日日新先生一笑謝簮紱歸作三吳髙尙人三吳寒暄幾來去童時閭井今猶故閭門親舊半成空往往子孫無托處先生第宅瀕淸流負郭歳有千鐘收揮金買酒醉花月一局一篇方外逰諸郎森森美且修名聲相繼徹冕旒斑衣夙夕奉顏色借問逹官誰與儔他年再拜鄕人後猶能敬爲先生壽

送散老歸龍井

長安砂礫飛道人趼足來何爲師恩浹髓未云報誓求卿相成其碑卿相盈朝成者誰尙書妙墨侍郎詞【二蘓】二公奔走天下士士獲一面猶幾希道人願力豈不滿文字乃今兼得之龍井神龍應防持杖頭星斗東南垂過門別我自色喜我愧儒冠多背師

送榮子邕宰新鄭

子淵陋巷居子眞巖下耕窮約一如此不妨道自行矧君有民社南面恩光榮問學展經濟豈不慰髙情爾來幾薫風許洛猶聲名還將模範心農桑厚羣生行矣輿人歌國僑相弟兄

送鄭州吳綬通直北歸

霜雪下羣木江山拱髙城曠然爽气中幅巾日將迎精神在文史朋舊皆公卿乃於功最時冰泮人間情不待髭髮攺乾坤付柴荊虛舟夲無系風禦聊爾行此邦鬰多賢向來集聰明徳翁可君心歸歟助長生

次韻答交代兪樗年教授見簡之什

吾鄕藹多士夫子惟英才妙年雙眸淸不爲紛華開飛聲動寰宇著錄爭徘徊論說翕以定端如匡鼎來著鞭靑雲衢飄飄謝塵埃伯鸞賦五噫少陵歌七哀豈比太平遇得志無疑猜朝綱舉天网陞黜常恢恢胡然落泮宮猶歉南山臺維今堯舜君側席方虛懷簡防到寒谷未始由梯媒懸知噐業成指日登蓬萊伊予愧朴樕聿來托髙齋與君出處間一一金石諧峴首鬰蒼莾江流澹縈廽龍臥縮頭角騰驤竢春雷君車亦難緩行矣明詔催逸步從此分駑駕安能陪

知府呂大卿餞別樗年以今我來思雨雪載塗分韻賦詩得雨字

使君出吾鄕門墻掃塵務諸生擁經來翕然影響赴維時夫子賢獨入靑眼顧河南防賈生千載一髙步爾來十五年終然阻鵷鷺如星不麗天而乃西南雨晚逢使君車亦復此邦駐從容平生歡萬事散朝露江山飛雪霜冉冉嵗雲暮我來踵規模夫子故長路使君有髙情肅以豆觴寓賔僚集淸夜健筆落佳句行矣勿稽遲靑雲答知遇

奉和邢舍人寄望之愚溪朝陽巖

冷風不動水無聲倒影沖融漾太淸公爲少畱誰防意且慿詩句作長城

又

我聞紫微公潤色邁東裏道阻未識面馳心極云駛及此防漢逰黃堂見名氏乃知吏民上屹若楚山峙不以外自殊夙興酬寄委陶瓦煥窮閻長堤矗江涘陋彼防墨拘畏首復畏尾坐令焚溺余衣食就安址流澤配羊杜如水注無底念玆智略成愚者豈同履胡爲愚溪水嘯詠送寒晷虛涵萬象幽淸絕一塵滓想公溪上心所得似夫子嵗律方崢嶸撫事聊爾耳鼓枻得浮沈觀魚謝竿餌應憐栁司馬愛身異桐梓

仲益約逰延慶不至作此戱之

出門無他岐一徑指山麓餘寒弄晴陰淅瀝散輕玉我僕亦賞心我馬亦飛肉回首幕中英文書正拘束

與節推李師益逰谷隱習池

無心一何求無垢一何洗與子入山來放腳東風裏巖根初著花溪冰半流水一笑眞偶然松聲爲誰起

謝仲益惠蘭

鄰家得蘭惜不得數夲分來好顏色兒童見之喜欲顚驚回午夢松江側起隨斤斸聊齋前面勢欄幹相並植氤氳猶帯鳳山云彌天道安端我卽璧丘亭髙秀谷幽想見僧移動晴碧根深叢迥無他虞靑眼東君方著力影連桂月共扶疏香入梅風更引翼此心莫逆知誰何金粟如來在東壁

次韻和端夫遊谷隠【是日端夫畵大悲像初成設供】

我生泉石中淸賞殊不足得官漢上來邂逅亦溪谷他時長安塵用此塵外贖城南百餘里灑落自風俗招提宻相忘一一儼西竺緬維作者謀永集荊楚福興國最佳勝千柱列巖屋前防白馬泉後據白馬麓衲衣擁云外拄杖倚藤竹天龍咫尺耳入戶體生粟誰爲逢氏迷不復棖也欲落英無再紅秀髮豈常緑共將香火心稽首千手目老僧獨何爲瞬我掣電速已矣勿重言良藥反成毒

次韻端夫聞江北水磨

萬事根夲初難明聲之所發由聲聲不有智者抉其理直如寶劍埋丰城風生風止孰噓吸制作觧成琴與箏矧玆江漢防荊楚含桃初熟飛流鶯波濤暗逐嵗月長激激灘際春雷谹白沙湖邊更湍急五磨因緣資養生城中鞭驢喘欲死亦或人勞僵自橫借令麥破面浮玉靑蠅遽集爭營營廼知此策最長利朱墨豈復嗤南榮天輪地軸馳晝夜彷佛扇吹蒼瀛遊江夫人儼然坐蛟龍不動如石鯨只應神物亦持防我軰何妨雙耳淸

送望之移帥荊南

荊湖地與蠻獠通江陵開府節制雄勁兵十萬擁羆虎鼓角聲動波濤風列城如子滿棊面一一大帥呼吸中陛下鉤簾撫天宇妙選百辟今屬公楚峯峻防江漢廣晴光帶影落渚宮懸知黃馘日飽飯酣歌鼔腹均兒童裕陵松栢老霜露鐘山杖屨埋蒿蓬自從知已失君相隼旟熊軾西復東赭袍可想不可見十年一夢朝來空荊湖𨿽重豈畱處朝廷百度皆元丰

次韻魏道輔教授折梅懷荊帥望之

霜風未放江梅折似向人間作價索冷然一觧冰雪顏花有天倫此其伯見卵求雞亦非早只今已覺和好殷勤猶是故時香驛路一枝情渺渺我公所向物皆春想見新花如漢濵新花故人政如此欲了此心惟斵輪

送察推賈時以通直郎致仕還荊南

秋聲起庭端索索故時語幾人淸鏡中鬢髮黙自許東鄰坐長嘆曰此非吾所平生困一官湎若醉醪醑幸今豁然醒可以事髙舉田園熟瓜芋茅茨庇風雨向來避席人把臂相爾汝年光𨿽雲暮猶足送寒暑斯言不浪酬卽日去幕府我惟塵世浮貴賤等逆旅寛爲百年期形骸一丘土夫君脫身還豈不知所處行矣數珠功靑天走龍虎

戱督潛亨作春

先生家中余玉粒粉以爲餅陪春春品物謝時味江流暖泛園中英晴對案忽舉首徑走長須呼友生防陽大夫腹如鼎一著九牛猶未盈懽然放筯卽過我自嘆珍庖逾大烹且言初意亦在我屬我府事畱西城先生飯不飯俗客若苦轉眄相倒傾東風雕刻物物好槎頭縮項尾不赬藥苗蔬甲破土出似與芻豢爭功名應憐十載痩藜莧爲我一除饑腸鳴

潛亨旣見和再作此贈之

不作茍見如君平不以禮屈如樊英扊扅堅臥三十載凜凜風聲人自傾墻東墻西過髙馬往往愧汗面發赬豈知嗜欲極豺虎白晝擇肉無厭盈有時一飯稔奇禍他年五鼎還遭烹狡兔未滅黃犬在突兀上蔡空前城先生謝去旣飽徳鼓腹之趣終難名更要我軰集匙筯風雨不變如雞鳴自憐頭額乏奇表幾與虀塩同此生不愁捩手遂傾覆只愁未至聞戞

次韻仲益觧嘲

眞宰幹萬物物物相乘除童角贖以牙畢竟均有無江山與絲竹等爲薦虛徐江山寂寞生絲竹富貴余要知謝安石靑史端幾書逹人眼目開洞照無親疎安用欣厭間浪取爾與余獨喜丰蔀幽坐獲驪龍珠

和歐陽彥立再用仲益前韻

山行迹未掃倐忽嵗已除東風從東還天機動羣無自憐藜莧中遭時謝嚴徐兩曜棲睫端輝光照三餘爾來知昨非一笑捐詩書虛堂自朝夕與世成濶疏胡爲公子賢賔集亦致余鳴泉春際飛聊復觀跳珠

次韻和知府歐陽叔弼學士禱雨武侯祠

盲風日日吹塵土謾說有年歌自古紛紛機械空作勞況乃象龍求致雨黃堂學士極憂心忍復賔前事懸堵倘助丰穣能出云境內山川無不舉丞相威靈凜一方逺矚祠宮途可取旌旗拂曉動長庚彷佛飛雲趨両府精神洞逹金石開此意豫應神已覩況公愛民如愛子不以斯民供鼎爼居士庵中常黙然田里人人自安處他時刀劍倚市門往往買牛耕艸莽心絕多岐禮義生和气氤氳見眉宇惟天至聰下其耳飽聼歡謡薦佳語故宜神力導休祥不待牲醪集軒廡胡爲風旱久未寕行矣斗柄將建午豈煩瑞祝更殷勤禱處由來似尼父三分天下指掌間頋此提封才一羽沛爲甘澤定不難溝澮縱橫互吞吐坐令百谷暗郊原防見腰鐮分勤苦儒宮釡魚端欲生自笑年來遽如許𨿽無髙廩並坻京猶得朝昏鳴食皷【時學糧不足方有求府中故云】

嘲仲益【春時植蘭甚勤比新東軒遂悉鉏去或者譏笑則曰予將易竹於此作此戱之】

低檐廕茅竹陋如野人居夫子莞爾笑曰此眞吾廬庭前鬰喬木庭後猶榛蕪芟削隨手淨春蘭植扶疏光影動幾馨香襲文書皎然紉佩心邂逅同三閭爾來基構新百事淩往初突兀煥華屋茅竹掃莫余雙楠庭之珍斬代殊榮枯要知碧油幢特立當階除念念入勲業不與蓬蓽俱蘭𨿽不生門安能逭誅鋤剖琴如剖薪烹鶴如烹魚珠玉抵飛鳥鎛鐘委洪鑪逝矣覆轍存來車猶此塗尙欲取修竹永以娛朝晡問竹竹無言冷風一虛徐

寛夫率同諸公謁大悲寺觀所畫聖像以回向心地初分韻賦詩得初字

防州城東十餘里天僊大悲江上居白龍盤伏不敢動澄波如練風前紓飽聞黔首喜相謂微此妙相吾其魚鼎來巾屨陪作禮他年假道今題輿毫端願力歘有感手目縱橫隨捲舒髙亭短棹靑春裏雲雨曉霽乾坤虛誰將五色染萬物物物可意難親疏防湏指顧發深省此心長似楚香初

次韻和簽判靳愼微奉議謁武侯祠有作

臥龍得風霆天宇不難肅歷數端何歸轉昐移禍福廟食凜平生光靈走川陸欲知庇斯人綿延視巫祝【廟祝馬氏自唐防昌二年充】

戱示柄

汝爲獅子時而作獅子吼他年毛骨成一顧百獸走

次韻答詹成老謝宻雲龍之什

龍鳳小團分禁戶往往稱珍減前語元丰天子妙風雷萬古埃塵灑新雨壑源春貢識此心不比豫州常枲紵卿云宻宻擁蜿蜒禦府僅能千百數匪頒臺閣裁幾人恩逐味增淪骨髓帝鄕仙去鼎湖空井閟閤門猶玉乳龍髯𨿽在龍莫形只有云畱瑞民伍葉家所得最非常好事殷勤始容取故人分贈不遐遺憐我哀摧病方瘉莆陽英爽杳難攀品目縱橫誰扞禦仰惟筆削到茶經亟以將誠歸許與詩來寒谷歘然春坐覺春光滿禾黍

次韻和成老謝何伯震

滄溟倒挽供缾罍少年取醉眞豪哉天旋地轉膽如斗何獨謫仙方逸才爾來意气折憂患霜雪仍從雙鬢催吾師吾友得渾沌有口不復輕爲開賔筵竟日但趺坐竦聼揺犀談玉杯中分魯國兩夫子道徳未逢賢者哀黃鐘大呂相應和儒風賴以扶傾頺伊予幸甚獲親炙獨愧不如匡鼎來

送石師稷還新昌

官失常丁民破產僅有流波入春眼行人不管居人愁但喜船頭觧初綰汀洲夢破白鷗前歸意崢嶸淨如剗挽君君竟逐風東立西樓思何限念君心似嶺雲髙捲雨收雷依嵼弟兄元愷正功名獨自巢由謝靑簡君今杖屨煙雲中我憶當年寄蕭散情深人合脗天倫相與宮商眞律管可憐燕越阻尋盟夜壑不畱空舊館只應石佛儼巍巍爲我旃檀薦誠欵

逰湘西道林寺用沈傳師韻

賜還殊無功可論放逐復向山前奔道人眸子炯如故邀我累日遊祗園禦書新閤挿霄漢祝融嚴拱世所尊恍然身世脫塵垢矯若鴻鵠辭籠樊是時秋老雨腳斷晴光萬里淩朝昏北辰直下望天闕紛紛鬱鬱卿云屯防衣蘭膳奉顏色想見協气還盈門鴈飛不到竟何許日兾湔雪除瘢痕四年之中兩到此易揺難立憐孤根方寸倐忽叢百感湘源白鶴空盈樽【湘源白鶴乃長沙酒名】道人顧我亦無語但指幡從風際翻由來否泰反其類況逢主聖同羲軒而今而後戒覆轍長記崇寕初紀元【予以罪貶實在崇寧攺元之嵗故有是句】

謁女貞何氏祠

正月一日雨不休朝來四望陰雲收眾陽扶導日輪出輝光倐忽盈九州欣欣艸木動新意鸞鳳鼓翅翔天逰髙山托處將半載眞人風韻長凝眸精神澡雪亦已久懽言夙駕南岡頭仙居樓閣拱形象祥煙瑞靄檐間浮焚香再拜適我願想見王母同優防蟠桃不老春更永人間變化知幾秋輪囷重蓋擁車馬气勢赫赫移山丘萬方有口莫敢議勲勞自以爲伊周門墻旦暮祝遐算長守富貴無與儔於今掃蕩一何有白楊影裏令人愁丈夫祈向乃如此孰爲女子能淸修功成直上紫霄去遺蹤猶向瀟湘畱我來不及叩眞訣眞訣固在心求五行八卦自流轉生天生地生物稠騎龍跨虎越宇宙豈但洗滌無愆尢他年誰作列仙傳編入髙仙吾姓鄒

醉飲

我生不嗜酒斷來仍十年前年竄嶺表去年斥湖邊欲以禦瘴濕廼復酒至前一杯復一杯朝暮常醺然因之醉鄕逰別是一山川日月不相促萬物同暄妍眼界絕塵污耳根遺俗譞心平气自和妙與天地全歠糟而餔醨信以昔人賢琴外陶靖節詩中李謫仙聲利挽不回昏昏長醉眠有師誰得之我奉以周旋

謝衡州花光寺仲仁長老寄作鏡湖曹娥墨景枕屏

道人秀骨生何許若耶溪邊淸气聚不從章甫事功名逰歷諸方參佛祖祝融峯下忽擡頭覷破虛空笑而舞折腳木牀二十年門外艸深無寸土偶然消息落人間挽出花光照今古我舟邂逅泊山前霧捲雲開見眉宇更知我自浙東來曾擁旌旗塵督府千巗萬壑繞罇罍夢斷臥龍誰是主爲將池墨灑鮫綃故國封疆歸擇取曹娥江接賀家湖環以峯巒暝煙雨森森喬木動樵風廟貌崢嶸閟神禹碑畱遺刻蔡邕題注目端爲楊主簿子猷興盡季眞亡髣髴棹聲廻逺浦乾端坤倪渺莫窮咫尺並包入庭戶坐令鄕思滿瀟湘恨不歸飛挿雙羽蒼梧洞庭南北中气象縱橫隨步武祗緣流放阻君親入眼𨿽奇若無覩道人方便巧施爲乃以家山慰心腑舊愆猶兾獲湔除恩錫餘年返農圃靑鞋布韈謝塵埃肯使髙蹤慚杜甫

除名

前年除名竄新州今年除名竄昭州我名無實浪自得坐此人間多怨讐恩深天地貸斧鉞除之又除名不畱𨿽然未卽聼逐便已覺此身民是儔裂冠毀冕散車馬幅巾杖屨西南陬行者爭道捨爭席所向爾汝紛應酬洞山有語久弗契忽然一笑知來由我追我隨非我患那用避如韓伯休

別零陵

零陵詎中邦道阻五千里我以放逐來夲非心樂隻身止髙山巓忽忽彌半禩人情久自親況復多可喜坐使故鄕念如火沃之水罪大不得畱今玆動行李昭州𨿽嶺南流寓蓋均耳倘未還庭闈在彼猶在此胡然當作離耿耿殊不已物我要兼忘咄哉從此始

道鄕集卷四

欽定四庫全書

道鄕集卷五

宋鄒浩撰

古詩

將往昭州示柄

與汝暫相別南作昭州行昭州距零陵坦坦十日程音信昜來往勿動異鄕情但自勤讀書思索厥義精聖賢如日月爲汝出光明修身識根夲力踐以其誠發爲文字間筆墨自縱橫零陵豪傑士張鄧尢髙名汝其師事之北面聼指令分陰古所惜況乃汝後生定省汝母外謹勿他事縈皇恩極天地我罪終從輕還家知有時欣見汝向成用爲祖母壽慰叔及弟兄攜汝返鄕國重增門戶榮

飲桂州酒示柄

好酒如好人𨿽久略不變炎涼互推移气味愈可見豈若茅柴漿多爲眾所賤舉杯吾得師足以警閒燕

題義明定慧庵

結艸依山名定慧於此心第一義罏香深炷席簾垂老僧不見庵外事

答曾敷文有書見寄【有云客寓天地間夲南北異耳作此答之】

客寓天地間夲無南北異此語安從生卻成相鈍置

戱作

作自我作止自我止莫被傍人推倒扶起

詠路

赤路如龍蛇不知幾千丈出沒山水間一下復一上伊予獨何爲與之同俯仰

一切諸佛子

我心如虛空無物可倫比湖南與嶺南誰行與誰止寶山得樓居屹枕樂川水森森靑瑯玕郤暑幾千里團蒲疊雙雙鑪煙凝然起圎覺首楞嚴遮眼聊爾耳幽禽忽來鳴一切諸佛子

橊花

閣東閣西安石橊兩株相映花枝稠山髙江濶萬木葉獨此爛熳開不休有如牙門集纓紱碧油幢外紅光浮又如靑天駐羲禦火龍鱗鬛驚人眸朝朝莫莫防愈好直若有意寛離憂無窮歸念姑且置欄邊取醉商聲謳

仙宮嶺

曉云生嶺端遮日成淸陰炎氛遽辟易興逸安能禁仙宮風塵表髙髙百千尋石路上曲折健足猶難任綽約兩仙子雙鬟坐沈吟巫覡意何許門藤蔓深樵叟向我言自古傳至今去州五十里有峒鬰森森陶家李家女年各勝巾衿恍惚若逢遇相與登﨑崯一朝作蟬脫英魂不墜沈鄕人共祠之髣髴來顧歆水旱禱輙應民吏同所欽此宮乃行宮春秋薦誠諶言已叟仙去四望祛煩襟滎山直南聳龍嶽山朝壬越王連佛子宻山秀孤岑回環萬峯巒挿云皆玉簮防防兩川流防合通梧潯漁舟糝木葉城郭幾突黔虛徐韻長松飛鳴集珍禽湏臾煙靄靑遐邇浮祲祲變化紛見門飲酒時一斟我罪貸五鼎我軀重千金𨿽居瘴癘鄕肯使瘴癘侵嚢衣完舊裾匣劍存初鐔气聼謝耳力誰到無弦琴子期久漠天地爲知音中和王度新祈招詠愔愔賜環諒匪朝聊以寫我心

送子發還零陵

我自罪大當投荒君胡爲乎亦遑遑馬蹄舟楫困川陸省定違離萱艸堂由來孤操絕流俗屹與巨鎭遙相望洞庭以南渺無際气象突兀收湖湘平時事事不入眼惟恐有媿如毫芒色難直到古人處以其緒餘均四旁餘波邂逅亦及我使我方寸失感傷我親白髮照閭裏我身局蹐瘴癘鄕兩兒隨母仍舊寄骨肉星散知幾方乾坤子初無厚薄恩爲雨露威雪霜二柄交持不偏用萬彚生成如審量我𨿽棄擲五嶺外亦必有日防防光故人亭邊是歸路尙得握手輸中腸將分無可爲君語獨有髙義無時忘

有感

雲回雨歇天欲晴鵓鳩喚婦皆和聲山南山北樹陰裏然相趂爭飛鳴伊予流竄止平樂妻孥尙寄瀟湘城五嶺橫空喚不聞不如鵓鳩猶有情

聞彥和過桂州

人臣難有已況復顧其家忘家以狥國致主爲勛華割愛非不仁成功詎能加禦史殿中傑指摘生疵瑕昔如鵠矯云今如兔罹罝省符到房陵驅逐殊喧嘩卽日出門去形影自天涯羈皇攜眾雛驚散隨風沙渺漭失處所何由書報嘉君心固已定聞者空傷嗟

又

削迹投炎荒有吏督其後一州一易之稍緩輙訾詬所歷多官僚豈無親且舊前車覆未遙不敢略回脰誰謂桂嶺僧於君獨勤厚沐浴君髮膚澣濯君領防使君霜柏姿凜凜出塵霧眞風絕顧瞻髙義激頽僕乃知世外情非復世間構嗚呼君何憂時命不終繆

自警

防書勿苦多多防目力眊作文勿苦多多作心力耗初𨿽莫覺悟久乃成悔懊維心神所居惟目神所造開闔出入間神傷气亦暴所以古眞人丁寕有深告平時當勤行況復處炎燠況復病初愈力始勝巾防老母在鄕邦倚門望佳報尢宜決擇精全神以自好收目以內視心以存奧气舒形康彊外務一除掃生理保安完天恩垂覆幬歸防老萊衣歡欣長舞蹈

感嘆

一犬捕執將祭神羣犬隨之號極聲惡傷其類乃如此𨿽至茍賤亦有情人於天地最爲貴詩書禮樂開聰明推恩尙欲極萬物而況等列皆簮纓柰何心忍所不忍相殘相賊爭功名因知防畜反可尙使我感嘆無由平

送李師聃祖道長官赴衡州耒陽令

視國如視家愛民如愛子秉心金石堅古人槪如此今人亦古人但患物轉徙遑遑聲利間自不明夲已安能使元元一以父母比問其所居位廣分國百里問其所食祿盡出民骨髓柰何莫之思顚倒以爲是祖道於今古問學妙窮理內重外物輕識者久嘆美宰制得耒陽何啻牛刀委導逹聖主恩千仞決谿水雨暘隨指呼絲谷飫鄰鄙明神實聼之日夜介福祉君𨿽不求通軒冕自難已工部有英靈吾知爲君喜

示徐道人

道人千里來觸熱廢寢膳問其何所爲但云求識面南方諸公門二年走略徧亦有苦苦畱諸事頗安便念未見侍郎跋渉遂忘倦皇帝與天同深防滿州縣瘴鄕寕久畱行復侍金殿賣藥至京師禮數隔貴賤姓名且難通況復冀垂盼汝言豈吾知答之一笑倩

諭徐道人少唱喏

孔明拜牀下徳公初不止道人必見喏我令勿復爾道人非孔明喏拜不相似維我徳公心寥寥無彼此

詠菊

菊菊叢叢簇簇種階除脫巖谷玉幹碧鮮金英黃郁爭妍無小桃結好有修竹滿泛醇酒千杯髙簮道巾一幅庭前子美休作詩籬外淵明自畱目

詠竹

竹竹瀕江繞屋聲泠泠影矗矗霜雪難侵塵埃莫瀆梢云齊老松帶日映寒菊籜置頂上髙冠葉成樽中美祿行防威鳳飽相從不但子猷情最熟

有所嘆

親者如路人故者如世讐路人與世讐反與親故侔無日不同處無事不同謀自謂腹心托長久逾千秋不知禍有孕有識所深憂一旦乘間作四顧誰依投往往捨之去掉臂不回頭卻思故與親大寒索衣裘聰明天資髙反已亦易求及此早覺悟厥疾猶可瘳

莫釣磯

飯罷何所之曳履江之湄粼潾白石間得石殊瓌奇瑩然如紫玉屹立平不欹振衣坐其上聊以垂綸絲吾鉤旣不曲吾餌亦不施持釣非有釣與魚均莫爲魚樂吾已得吾意魚豈知投竿歸去來晨昏以爲期

下鷗防

此心久已灰入鳥無驚猜輕鷗翔集處邀我相徘徊方圓十丈許疑是天所開鏘金兩灘瀬簮玉千崔嵬耳目肝肺中何由著纎埃鷗𨿽不觧飲屢舞勸我杯淸狂與酒狂似此知幾回我歸有日矣鷗飛安在哉

讀頥卦

靈龜不語亦不食深之又深乃其息淸泠淵中能事畢天長地久無終極朶頥自朶非自得何暇外觀惟汝卽吾言易行休更惑抱一故爲天下式

九日對菊

不雨江亦漧艸木翳塵土重陽到眼前菊蘃猶未吐鄰家一株來髙才尺四五種之小庭中亦自足風矩摘葉以當花茱萸可爲伍泛我流霞杯喜色動眉宇頺然逍遙逰妙處有誰覩淵明何人斯東籬傲今古

道鄕歌

要識道鄕去處只在微塵里許不立四至封疆不問二儀寒暑日月常放光明鳥獸率同歌舞其俗無舉無非其民無喜無怒別是一種乾坤全異九州風土師曠傾耳莫聞離婁拭目莫覩誰知有个防踏著從來門戶入也不動腳跟居也不記年所行住坐臥虛徐色聲香味愚魯偶然成矩成規未嘗爲鼠爲虎任他卜度縱橫迥脫機闗取與人間天上無明可謂自今自古

夢臣惠潘谷墨

老潘飛躡煙霞去墨寶流傳能幾許尙方猶以比庭珪況復人間故人處夫君好事追前賢巾襲深藏二十年雨暘燥濕莫知數畢竟挺然金石堅一朝酒發南箕舌信在言前可中輟有如印弄掌握間稜角𨿽刓終一決著書天祿垂無期云將掉頭吾弗知但欣厚意厚若此來仙閣上信雙眉我有歙州韞玉石琢成髙秋逺天碧平時長自水流珠未省呼童助防滴我有常州飽霜毫千錢一管價不髙眞行艸字百萬勁鋒凜凜方遒豪綘人陳元乃其伍相得甚誰能禦心灰緣此亦復然和我精神動寰宇便滌硯便操筆便啟軒磨此墨敲冰佳紙適及門羅列千張耀晴日也吟詩也作文也把黃庭摸右軍並包萬類入方寸倐忽變化生乾坤君不見老子絕學故能學君不見孔子捐書故能書因君起我書且學我書且學孔老俱孔老俱竟何如冩我長句酬勤渠

又

潘谷賣墨時呂翁嘗過之指授長生訣舉世那能窺但稱眾墨中谷墨最珍奇一旦內藥成觧去逃喧卑忽忽期月後來與丹元期夜飲曉分手丹元初不知仍畱墨數片屬元付其兒有兒旋其門頂白元驚疑細詰所以然始知谷如斯谷仙今幾年谷墨今在玆靜言人間世舟壑常宻移朱顏兀槁木綠髮垂素絲借令富貴極畢竟將奚爲谷乎眞可人得墨吾得師

夢臣再以墨來

孫郎文史外所好墨而已龜玉藏櫝中防辰乃開視未嘗輕示人毎戒卞和恥謂予心事同分惠眞可喜磨去五之一餘者恰盈咫印弄稜角刓前言戱之耳蒼頭忽踵門喘汗殊不止恍疑皂囊藥無因至於此亟取啟緘封入眼勝雙鯉其長應天數其光動晴晷當暑尙挾纊豈但什襲比且云此不刓品色尢更美始知雅意來要以補前毀想初聞語時廢書頻拊髀兵法善致人所致必如指一朝下兩城曾不費一矢坐令鼎足心成轍亂旗靡堂堂莫我過勢若建瓴水墨果多乎哉一一是孤壘齊城七十二受降從此始

別昭平

江山夲無情別去亦何語向來爽气中食息三月許來非吾所求去非吾所禦回首謝江山吾今若輕舉

畱別張云立立之【立之昭士也】

來遷夢破知何處今君歸去仙宮路江頭舟楫嶺頭云曾許乘風邀月住翛然三載與君同信我此心惟白鷺白鷺忘情亦有情君更情多無量數天繪亭前不忍分逺送我來欣進步霜凋萬木見孤松顏色靑靑獨如故湘南湘北舊光陰從此回頭但煙霧得志軒前藕未花梅率小桃先已露與君同醉復同醒千頃池塘渺新霔好隨魚躍趂風雷飛上靑天休反顧

桂州紫極觀主求亭名名曰轉斗而示此句

轉降適斗藏初九上淸宻語誰知有七星峯頂紫霞前占得輝光長不朽

信中以詩來因次其韻送之

道言誰復書諸紳瀟湘江上逢斯人向來濵死入魑魅胸腹洞然無甲鱗炎氛吹風作旗靡玉樓倒影明蒿裏孤心還逐冷雲飛歷歷長亭不知幾聖王開了覩天庭妙脫筌蹄合喙鳴个中無可無不可智者亦迷何處名渾沌兼忘儵與忽有口鼻如欣莫咄北山之北艸堂深怨鶴驚猿它自物

送李方幾仲司戶

我遷漢陽居君爲建陽掾江山幾千里何當重防面身世波上萍嵗月上箭自古以嘆嗟不古乃獨見爲仁豈由人道道該徧萬生無終窮同我一方便壑源春焙香黃鸝靜中囀簡書有光陰歸坐亦可燕此事入髙明了了爲君見舟車暫西東勿受離情轉

題蔣彥回緋桃軒

何仙饑食王母桃王母喚去瑤防髙懷中核乃長生種付與東君誰適遭蔣侯夲是神仙族楊州騎鶴飛遊遨回也不愚愚故道不肯釣海連六鼇變鄧家田作藍田產玉成芝天所褒栁將眼覷竟何覩花著心覓空自勞東風莫逆花栁外洞然啟盡扄鐍牢鋪張雲霞駐遲日暖紅牽夢春陶陶恍疑何仙只春似衣繡還鄕導旗旄蒲萄浪兀弄明月寕比倒著宮錦袍從今結就千年實食之工力逾圭刀聞說揚州鶴知得鼓翼已先鳴九臯題成立道飛香閣【與其侄逸少隱防予於浯溪求易閣名以其翚飛紅蓮中名之曰飛香閣而作是詩】

碧池千畆紅蓮花勅書樓下醇儒家躋民仁壽逢主聖欣與萬邦無嘆嗟六經變化天地濶何處不可爲生涯只今耆域在庭戶信手掇取皆靈芽气運回環助調爕各正性命逾塵沙是渠病愈我亦愈紅蓮影裏薫風斜陰功乘香飛北極上帝首肯羣仙誇贈之丹桂一千尺攀條直上淩蒼霞

少隠惠所盡瀟湘雪景

永州城北十五里二水初同爲一水天花開玉滿前飛人在故人亭子裏

又

前年深冬一丈雪巖擁朝陽渡黃葉鸕鷀挿頸夢圓時天作髙山付雙睫

又

將謂雪消無覓處元來只在毫端住爲余展出凍雲天一片瀟湘宛如故

戱浯溪長老伯新

永州懷素精艸書毫端萬象紛捲舒渾身是眼防不破一筆至今藏物初浯溪得之不自用卻要他人書作圖驀然打个筋斗去覓紙覓絹一物無急將牀上被來拆手忙腳亂縱橫鋪五云和尙巧言語掃盡六幅裁湏防疊了又開開又疊喜歡勝獲衣內珠二三子笑幾絕倒左右僮僕咸驚呼寕比寒酸杜陵老海圖拆應家人湏脫巾漉酒觧龜當表裏空曠眞丈夫吾行天下何啻半常恨眼前無此徒那知興發乃方外與彼嗜好同根株小中現大大可覩跳出規矩渠非愚他時風雪夜參半灰鑪冰冷燈影孤坐披破絮似魚网數挽不揜皴肌膚只應侍者隔壁私自語我師爲誰說法聲嗚嗚

觀華光長老仲仁墨梅

我從梅花海裏來驚此兩枝堂上開不由天降非地出道人作麼生栽培無縫塔子通一綫放光照醒陳根荄玊蟾銀漢雨初霽半啟瓊室通瑤防香雲漠漠防顏色世眼欲覩誠難哉不如取酒共春醉一杯一杯復一杯

次韻和範信中同遊花藥有作

花藥山去來難遇此天日深衣書眼靑摩衲禪眼碧鴈峯相與髙可以同我適浮雲當面開千里見叢蓽況紫蓋祝融挿天日未夕正爾無能名僧來乞題石

湘陰鄧氏翠微洞【洞有臥云堂聼松軒快目亭】

臥云云無心聼松松有韻快哉耳目中吾今亦同分

送成老赴西安

先生出逢堯舜時自當勲業追臯防胸中廊廟乃州縣雪霜刺骨西安馳旁觀往往屢興嘆色初不變心希夷但云將聖世所大乘田委吏皆嘗爲道通爲一無不可等君事耳何髙卑髙齋髙居萬物表淸獻淸風天下師此心妙與此公契莫或遑處今其誰民歌仁恩到天耳天湏黙薦君王知坐令四海歸一握陰陽變化隨設施行卽驗矣姑且置聊引花前金屈巵

偶書

朝讀一卷經暮讀一卷書一卷復一卷三藏與五車儒釋夲不異昧者自親疏昧者不足道明者當何如

送陳公晦

寂不聞鳳鳴雙耳聾已久聿來丹山子一旦驚戶牖舊聼歘我還喜气薄牛斗簫韶方九成飛勿眾禽後吳公蔚將還滁陽出所集述徳堂詩作此送之

述徳髙堂在何許述徳髙人欣可覩彭州夢破知幾人遺愛逺追曾大父至今民數舊邦君毎及吳公歌且舞述而行之徳莫窮定可周流浹天宇誰令千里便歸休炯炯此心元自古四百六十五甲子貌若巖松傲風雨胸中何啻法界寛普集塵沙諸佛祖一如一切悉皆如迥脫拘攣不逾矩從橫肉眼詎能窺但見鼻間常栩栩只應髙與老人星長現升平瑞明主

詠張公奭廬墓有芝三夲【錫山居士張公奭廬墓側有芝三夲生焉繪以爲圖見者咨嘆】

此芝初無根生自孝誠裏孝哉夲於誠非緣利心起無芝非所怍有芝非所喜不期芝有無秀出乃如此飬志勤色難送終極哀毀旣葬不忍歸結廬獨畱止孺慕秋復春淚接九泉水比鄰或未知天已知之矣因芝示邦人邦人爭贊美防逢當路賢薦此八行始

書公孫卷末【公孫三防防詩過予門乃一時公卿大夫士推美其前人所以孝於其親者而韓範二公先焉故書】

韓範天下賢褒貶不妄出舌端有春秋所與惟其實一舉十五防富貴所難必公孫賤且貧玆事乃能畢心追古人髙迹付今人述二老首形容昭勸無終日伊予特後聞嘆恨頗自失東望天山平風松正蕭瑟

代書寄淸老

從來遊戱常三昧出語縱橫無忌諱老聃全與釋迦同人畏猶云亦當畏

題雙芝軒

難弟難兄彊氏子太學聲名聳多士同時流軰久公卿猶傍短檠業文史今年鑑防貢辟廱伯仲皆升從此起集英春曉拱天臨龍頭妙絕人間喜鸞防鳳閣便騰騫況復吾鄕有前比向來胸中宇宙寛包盡華夷無復委發爲勲業助堯仁肯令元凱常専美倘如不信視雙芝端不虛生漫黃紫

道鄕集卷五

欽定四庫全書

道鄕集卷六

宋鄒浩撰

詩

和路主簿思雨

造物初無欠與余盈虛消息自洪罏晴空已見云如火秋獲難期米似珠劇邑君宜形逺慮泮宮我亦念羣枯若爲驚起蒼龍睡賴有新詩勝大雩【見諭詩頗有感故有是句】

獨坐偶書

梧桐沐雨響玲瓏簾幕陰陰颺晚風講誦乍聞人語息滿牀書史興何窮

寄濠州陶戶曹

臺枕長淮聳半空登臨應得古人風水天上下碧無際莫獲觀魚與子同

勉畢元明

男兒數偶奇不必苦嗟咨顏子猶簞食荘生亦布衣百年容易老萬卷卒難窺致力宜爲者騰驤自有時

謝羅朝奉惠柏栽

惠我柏𨿽小觀君意實深欲令儒服者同此嵗寒心月映庭雕玉風來韻響金公車已馳節不及待淸陰

和錢簽判贈胡都曹

公餘來訪習家池楚楚王孫桂一枝九十春光未過半倒罍尢喜有前期

和路主簿喜罷役法並酬範奉議見寄

因革紛然豈用情由來消息與時行奏封直指財並力造法當期實應名可使華夷漸潤澤不煩衡石自均平將明況是憂民者卽見熈熈百室盈

酬黃秀才見寄

自期謀道豈謀身不逐輕狂戲此春讀史窮經求在我攀龍附鳳彼何人一言逢主未如志百結成衣肯嘆貧早晚病除堪屬思新詩莫厭起予頻

偶書

底事袁絲不自髙傾心劇孟久逰遨元來緩急叩門處狥義忘軀勝我曹

和郡主簿絕句九絕

管鮑當年志風霜固自如信衰緣嗜欲豈在數行書俗論長紛若微言僅夢如逢君揮玉麈勝讀十年書肘後虛金印梅仙職偶如升髙元自下功業異時書塞北亢喉地並門子所如六花無處用郤縠自詩書能詩唐太白善賦漢相如元帥眞文舉應先薦禰書取友能無怍初終貴一如陳張遺轍在試展馬遷書咳唾成珠玉吾儕孰子如更勤潘氏學豈愧樂尙書提履歸何處觀花笑自如期君求向上糟粕古人書春風暗楊栁相見意何如𨿽愧江淹筆狂言爲子書

送詩卷還參寥

盈軸新詩字字淸彌天元不愧聲名茂陵消渇無醫處賴有醍醐得細傾

和路子髙微雨中至山光寺

野濶天低四望賖霏微膏雨兆休嘉早鐘鬰鬰穿雲防官栁垂垂夾道斜邂逅庭前方指柏逡巡木末已棲鵶楊朱易服歸來處荷笠收車幾萬家

送監作院潘供偹

盟府功臣奕世孫低回筦庫尙隨羣干戈分職名𨿽武詩酒忘懷格自文傾蓋二年嗟往事贏糧一日指行雲江梅欺雪南枝發如綍新除定此聞

其二

飄飄雅致孰如君旋辟西軒置酒樽振木豈惟聞白雪斷纓仍許醉黃昏長亭風順已言別小圃春廻空自繁惆悵潛齋不知處何年攜手卻重論

簡王正父覓酒

甕面蛆浮玉槽頭水滴珠未能如茂世聊與義城俱

寄周彥亷

楚水不風魚逝逺霜天初月鴈飛髙履穿袍敝渾無暇目防心馳祗自勞

和劉知錄見寄並簡陽先生【行先】

劉郎爽气曉霜晴陽子髙懷寶鑑明𨿽幸竹林容入防每慚布鼓獨無聲一杯葵藿眞佳趣五鼎牛羊謾宰生廊廟他年調爕手不妨潛室且和羮

和陽先生見贈

萬卷藏書肯自閒沈涵聖道欲晞顏片心旣與人寰逺逸駕寕容俗士攀嗟我曳裾膠擾處荷君置榻寂寥間藜羮玉麈淸何限每到斜陽不忍還

求劉知錄澄泥香鑪

千卷新書三疊琴靑燈炯炯夜沈沈野人此外無餘好只欠澄泥一炷深

大雨中接憲使因成小詩呈陽先生

霜風折木雨如傾斂板泥中廝役並遙想先生鼓琴罷觀書正傍短燈檠

次韻盛長官覓酒

九萬鵬程戢怒飛驅愁卻嘆酒無威頖宮官冷非文舉一斗何能醉十圍

次韻胡秀才遺桃花

灼灼桃源數朶紅靑禽傳到蓽門中傍人只喜窺春色逹士元來寄祖風謾說幾經千嵗賞防湏一笑萬緣空沈香散處團蒲穏花自蕃鮮體自同

次韻兪秀老建隆道中

道人不獨是詩豪曽把滄溟注一毛破曉聨鑣訪孤寂致身如在太山髙

次韻慕公實

從來文史足三冬何事明時作退翁刺口豈能論擾擾心直欲似空空半軒蒼莽雨初霽一釣淸泠月正朧好把晨昏付香火个中眞樂更無窮

次韻錢防雪中

六出飛瓊玖云愁正臘天寒聲生宻竹爽气徹純綿故苑風初靜重樓月向圓何當酬此景蘸甲引金船

次韻王賢良贈陽先生

修塗幾閱嵗終窮鶴唳猿啼蕙帳空杖屨何當歸舊隱靜防五栁颺春風

其二

囂囂所樂夲非窮曾向眞乘悟色空聞說近添方外友淸談應得晉人風

二月十五日朝拜建隆橋上偶作

單衣迎犯曉風淸斗柄回南月尙明栁宻行人看不見輪蹄相屬但聞聲

淸明日遊大明道中

春風蕩漾徧天涯縱步郊原事事嘉不許逰人同所得竹林深處試龍茶

和通判王定國承議逰竹西

流年忽忽又殘春策杖郊原肯厭頻往古來今何足校閒花幽艸自爭新旋開酒蟻成髙防共觧名韁作逸民隨處怡然眞有味不湏千里憶吳蒓

其二

一霎狂飈破曉陰春光極目幾千尋防湏勝事追蓮社更約幽人訪竹林渺平田涵白水蕭蕭蒼檜聒淸音鄭防才大猶遭罵重愧持杯許脫簮

送胡適道秀才東歸

十年星散忽相逢寂寞蕪城古頖宮一炷澄泥窺祖要三巵浮蟻對春叢牢芻豈觧畱天驥雲路還聞逐塞鴻蓮社故人如見問爲言渉世百無功

次韻蔡寛夫觧元暮春見懷

九十靑陽安在哉臨風搔首謾遲回春於我軰非無意詩必先成爲有才拖架酴醿香破麝翻堦芍藥大逾杯病除更約歸愚子浮蟻猶堪席地開

又

驚紅防蒼苔春去黃鸝喚不回九藏脈參知我病千人筆掃見君才防湏磥砢揮談塵方悟蜿蜒落酒杯命駕相應憐叔夜笑顏一月幾能開

又倒用前韻

休論花艸與樓防借得江南疊嶂開縱使春歸無覓處何妨人樂自持杯棊如孫武推多算詩似顏淵已竭才早晚竹林修故事更防君筆燦昭回

送及之賢良逰錢塘

屏迹人間二十年下帷搰搰究陳編新書曽入老商盼髙弟誰如顏子賢策杖靑山元有約揮金紅藥故無緣豈宜便隠雙溪去優詔行聞墜日邊

送兪秀老歸維揚

踏雪驅驅原憲履禦風獵獵老萊衣情投豈比鐘山出興盡逺同剡水歸煬帝池邊松防逺維摩室內燭光微攜笻促席相羊處應記當年接下機

雪中呈秀老原道

引舟西上正隆冬千里隋堤雪翳空恰似常年三月尾栁花淩亂逐東風

戲孫揚休

耿耿僧坊寄日邊晚移窮巷避諠闐羮藜不飽同攻苦秣馬言歸獨處先木葉已隨風力逺霜輪行作璧形圓衣冠返敝文昌路何似髙堂坦腹眠

簡李子溫推官

太衝當日號無兄苗裔於今更絕倫力防夲原書簏富唾成珠玉錦嚢新龍門久欲攀髙躅鼎角方欣覘後塵借問竹溪餘地否狂吟聊伴謫仙人

寄周亷彥

不見冰淸幾嵗周乘風舉翮恨無由瀕江松竹三秋後隱幾情懷萬事休險阻艱難空蟻闘東西南北正萍浮與君相好如兄弟莫惜微言爲置郵

風起有感

秋來鬰鬰但炎蒸一夜狂飈駭四鄰防送鴻尢得勢畱連殘暑更無因鏡中鬂髮𨿽非故下燈檠漸可親勿似安仁兒女態由看節物重悲辛

班超

功名從古病難成況作天西絕域行縦有平陵同落落其如衛尙營營殺妻吳起終遭逐上防鴻卿不免刑定逺獨能逢聖主千年萬嵗藹嘉聲

次韻崔浚明見贈

誰爲行作指南靑燈黃卷久間闗逢君豈測陂千頃許我時窺豹一斑驥足拘攣𨿽未展龍鱗騰踏防湏攀如何暗把隋珠擲欲報殷勤只彊顏

將至南京簡應介中

得之平陸我登車不見羣優孟子誅只恐鼻端無好質歸時依舊腹空虛

其二

幾日風塵困馬蹄忽瞻孤塔獻云霓雙眸已似淸江洗況入亭城見角犀

其三

先生不得醉紅裙何以畱連逆旅人故苑池防老秋色頖宮講罷走車輪

其四

直諒多聞許我親迷途從此遂知津社中忽怪爾來進曽向睢陽見異人

九月朔夜聞雨

塵蒙蛛网暗東齋設榻君能待我來昨夜梧桐有消息防湏急上宋王防

送曹巨源之南都

髙堂且置琴中操駿馬初馳陌上塵無限淸風與明月一時分付屬閒人

挽石適中

剸犀翻羽早稱奇亨防難遭但布衣不使牙籌煩伯仲果然玉樹照庭闈靈防久已天昭鑑奏籍初聞子發揮三世簮纓正無恙如何遽作百年歸

又

南明山下讀書堂曾許寒生借燭光髙義豈殊親骨肉令人無復念家鄕那知十載天涯別忽起三泉薤露傷追恨故時攜手處不能執紼助棺傍

和朱仲明見贈聞琴

子期骨髮已埃塵誰謂知音不復生觸處折楊爭屬和獨君忘味嘆遺聲蓽門寒日正多暇玉麈髙談相與淸鶴舉魚沈重惆悵一樽麥酒薦藜羮

次韻趙希元憶處州梅花

萬花頭上占天工得意開時斗未東破月麝臍來馥鬱橫煙玉樹淨玲瓏暖歸故蘃應欺雪人在他鄕正禦風借問殷勤動詩興忘機爭似鹿皮翁

冬至夜夢中作

鑪煙颯颯對團蒲暮去朝來只自如還見人間好時節羣陰消盡一陽初

雪中簡次蕭求團茶

竹上松間敲玉花最宜石鼎薦靈芽蓬門不識蒼龍璧借問風流宰相家

和晦之見贈聼琴

忌子當年妙五音曾令按劍革初心昭文重愧難成曲潘嶽胡爲繆見尋在昔絲桐嘗棄置到今山水自髙深何當共造無弦處莫使淵明擅此琴

再和晦之

舉世欣欣濮上音絲桐還寄長卿心知君韶濩思千載勁莭松筠挺幾尋萬籟息時霜劍立一燈明處夜堂深他年振鐸收遺噐豈愧云和瑟與琴

倒用前韻

我有一張琴窮髙更極深瓠巴那觧鼓師曠杳難尋寂寂三冬夜悠悠萬古心衣冠徧天宇誰爲作知音

次韻道卿寄同僚

從事休嗟我獨勞何如對雪詠瀌瀌聖賢防灔冬來美朋舊綢繆老不凋仇覧初年猶主簿田單他日竟屠聊上方側席捜遺逸未易沅湘作大招

督巨源和詩

詩成七步有家風底事淹畱嵗已窮應笑枚臯太容易欲令句似長卿工

郊行呈彥祖

遲日初幹雪徑沙等閒聨騎過田家長官標格風塵外衰艸坡前報晚衙

和彥祖寄次蕭

格外參軍事事嘉竹全是子猷家淸狂上客知何處恨不同燃柏徑槎

柬理堂

主人生長綺紈中標致分明儒者同結構不因窮鼎爼棲遲聊欲事磨礱血漫霜劍悲王鳳坐擁雲鬟笑馬融銘府功勲久牢落防湏騰踏振家風

戱社正李子溫

紅蓮上客有新編不見長安驛使傳寄語持綱社中老可憐三百靑銅錢

寄陽先生【先生名孝夲唐陽城苖裔舉進士不偶輙罷不畜妻孥來京師買書數萬卷以歸老於通天巖鄆帥蒲公上書蘇公薦之】

長揖公卿不轉頭五車圖籍指防州屑楡肯使家風墜謝幣空令世俗羞【鄕人知其貧甚共出錢三百千助之先生毅然不受】弄鳳騎龍誠莫及壊車殺馬恨無由嵩山出處君知否【嵩山處士近有朝廷起者未防言者交攻之竟罷去】似與髙人作覆輈

發山口堤上

煙籠官栁栁籠堤風引澄波細細移駿馬不知鞍上意回頭已是獲麟陂

渡汶河

舊來紙上得河名今日橫過徹底淸浚治早經神禹手若爲汩汩尙西行

過中都王彥章廟

一時多難見忠臣力擁貔貅扞此城豈爲聖人曾作宰由來壯志在畱名鐡鎗埋沒今何處廟食追崇事若生功業已經華衮贈只應長伴斗魁明

愼奪堂

百錬終成繞指柔何人勁節擬橫秋目前軒冕自來去堂上詩書嘗講求風度綺疏香漠漠月移苔砌竹幽幽將軍此意生平事不似空言不到頭

閒軒

結構俯危城公餘杖履輕事隨塵自逺心與水長淸隠幾魚方樂開雨乍晴憧憧渡頭客誰防此時情

王憲湖上分韻得荷字

使星明處是天河習習輕飈生芰荷自有芝蘭生後乘更容簮履侍鳴珂未甘城鼓促淸賞聊與汀鷗分素波異日定應如此少云雷行欲起龍梭【時王憲已被召】

送王憲赴闕

鳳詔傳天北輶軒指建章旣能思賈誼何患老馮唐況是髙門慶從來美譽彰靈防懸寶鏡峻莭凜秋霜庖刃誠難敵黃陂豈易量承家但淸白報國頗施張屬部分犛犬終朝事錦囊收功殊俗士知已恃明王此去堪前賀胡爲獨倍傷昔霑淮水潤今借徳星光折栁故多恨銜環空不忘他年重望履應已步巖廊

送王裘仲侍親赴闕

置榻初相得膏車忽起行秋風無限事麥酒不勝情原憲何曽病丘明竟有聲從容湖上語他日看功成

道鄕集卷六

欽定四庫全書

道鄕集卷七

宋鄒浩撰

詩

試日懷世美

挾策剛爲泮水行暖風遲日試諸生姚黃魏紫知何許獨有楊花撲硯輕

戲王寛之

晚來聞說醉黃封弦管欣欣急雨中應笑西鄰少風味一鑪沈水對梧桐

其二

墨龍翻海幾朝昏今日晴陰似欲分不道谷飛多作蠱猶敎歌扇遏行雲

次韻世美簡別乘喜雨

一勺龍泉甫到城滂沱疑是瀉南溟棗心正爲斯民赤菜色寧憂異日靑擊壌田家方自得擲金詩軸已交形病來無復髙陽興宴喜空煩置醁醽

湖上雜詠

荷葉如錢三月時幅巾藜杖一追隨爾來勝事知多少惟有風標公子知【杜牧之以白鷺爲風標公子】

其二

何處淸風作晚涼觧衣相與面滄浪靑萍紫芡令人恨遮卻琉璃萬頃光

其三

華亭標格夲靑雲邂逅西湖秋復春作意一聲君防否鵷鸞集處是眞人

其四

疾病經旬厭藥杯喜君折簡傍湖來濃云幾敗乃翁事賴有南風爲約開

其五

濵湖一一敞雕欄自是黃塵不汝閒今日舒眉寕易得未應輕作剡溪還

其六

霜蹄檜楫久途窮暫喜天時人事同濯熱不湏三島去髙談落麈自生風

其七

嵯峨秀色雨晴時極目城隅更落暉何必鱸魚動秋意好攜雙屐便言歸

登樓

蓽門眞蟻穴曠快一登樓天地投雙睫詩書落九州欄桿元詰曲日腳更遲畱借問同來客能同此意不

聼泉

天中懸日月激激正鳴泉洗耳豈吾事披襟聊石邊焦桐無雜弄佩玉有羣仙欲識偃溪語於今蹄與筌

呈同社

太史占星久寂寥髙陽煙月但蓬蒿人才豈是非前日天意端如待我曹萬古衣冠歸指顧一時天地入風騷他年南北參商去知有靑編破鬰陶

馬上

防馬戴殘星郊原破暑淸人間千萬事並入一時情

又【二首】

晴空云物不畱形大塊遙呈一防靑聞說嵁巖隠君子何當北面問黃庭

其二

孤冢如山官路傍老農指似是前王可憐烜赫當年計牧笛樵歌付夕陽

追涼

三伏流金石端居若探湯古松揺落照芒履促追涼天壌知誰似形骸亦自忘何湏北下始觧到羲皇

參寥示簡元規詩用其韻寄之

千嵓萬壑久靑天一鉢新從淮上旋昨日浮雲今止水誰知庵內更無邊

又

人間何向不塩梅江海元從蟻穴開列防門庭掃蹤迹只應飛矢亦潛來

次韻參寥訪和靖先生故居

湖邊髙莭與誰鄰落落寒松往往皴就使衡門已塵土不妨千古自陽春

闗氏四照亭【次韻參寥】

孤亭縹緲枕煙霞面靣江山不用賖何日乘風指星紀與君攜手逐飛鴉

壽星院觀竹【同前】

祗園寂寞聳髙材自有鸞凰接翅來回首壷觴散桃李日斜風動使人哀

送王幼安赴舉

幾年幽徑委榛蕪此去寒生孰子如筆下奔騰三峽水胸中突兀五車書豈惟麗賦欺正防使淸時識仲舒富貴由來皆骨相門閭髙處莫趦趄

送二弟赴開封舉

古人捧檄緣親喜況值秋風一鶚天相與摶空謝蓬艾歸來稱壽防衣鮮

椹澗馬鋪壁間有黃元明詩因次其韻

武當在何許漠漠西南天雷電正多事道途如去年參差揮麈約妨廢把書眠破我徵鞍恨淸詩猶燦然

純孝墓

禽犢何知尙母懷黃泉相見豈宜哉向非雅意一杯去安得迷心中路廻自古功名隨日月於今廟貌倚崔嵬可憐肉食趨朝者糞壌紛紛久已灰

仙翁山下遇王由正用驛壁二詩之韻見意

物外風期迹已陳湏知日月去來頻我今欲換神仙骨還向山前逢異人【用邢恕舍人韻】

其二

煙雨不肯晴無因飛步數峯靑朅來山下傾談麈全似江邊語醉醒【用魏銓鈐轄韻】

阻雨呈由正

秋風吹雨入疏櫺永夜漫漫雙眼明借問泥塗困行李何如南畆念西成

其二

煉石曾聞補就天如何滛雨尙綿綿只應知我班荊意欲使從容夫子前

過仙翁山

羣山環拱一山靑曾駐仙翁竟得名前日授書非我事旄頭不耀正休兵

別由正

許汝相望無百里政聲文譽益驚人豈知今日俱長路重慰平生仰後塵云澹京山黃鵠舉風回漢水白鷗馴歸來有約天從否凖擬行細問津

穣東驛壁間有詩因次其韻

箠轡驅馳長眼花更堪風雨作泥沙郵亭準擬一醉倒白酒黃雞無處賖

林堠驛壁間有詩因用其韻

日轉山亭寂寂夢迷蝴蝶雙雙何獨淵明寄傲吾今亦是南

早行

朝來由气鋭前程入馬蹄天形隨月見斗柄傍人低路轉才縈白沙平豈辧泥露零欺鬂髮犬吠隔蒿藜恍惚南柯夢參差逢氏迷比經十里堠始報一聲雞似脫闗中日如趨圯下蹊修眞空有術習懶信無梯行李幾時北武當猶在西誰知貴公子角枕正淸閨

順陽東山下小池【用西防牛亭謝公定韻】

行盡江山知幾重山前池沼尙殘紅塵埃滿眼欣相見駐馬垂楊夾岸風

將到均州

武當孤壘挿天西一見都忘渇與饑倦客惟貪早休歇不知匏系未成歸

次韻宇文伯修題淸溪驛梅花

驥尾曾容躡後塵栁花楡莢古河濱天衢事業已騰世山驛詩篇知幾春梅蕚故應如異日風騷仍得慰幽人湏知猶是枯枝在早晚吹噓近紫宸

入試院呈同事章顯父推官及監試柴承之朝奉

漢江洶洶不知休江上譙門鼓角秋匹馬﨑嶇隨國事同心邂逅得儒流何妨蟋蟀牀頭急況是芭蕉雨腳收別乘端容共蕭散從今相與傲浮丘

午枕覺懷世美

睡鄕天地肅秋風日日欣隨宰我蹤靖節有人湏命駕道途何事不相逢

李元禮墓

幾年模楷掲天中四海衣冠盡影從必待名人裁受謁遂令當世比登龍求通謾負孔融志執禦難追荀爽蹤回首髙門正如市悲風獵獵起長松

泛漢江

漢江衮衮接天流百里舟行一轉眸白浪激風鳴戰鼓靑山迎棹走長虯均陽已防南柯夢鄼上還驚宋玉秋南望祖塋能幾驛王程不得下荊州

又【二首】

誰家防女戲江濵才見舟來競斂身湏信文王風化逺至今猶自被行人

其二

山束長江激箭奔扁舟衝破白鷗羣故人正在笙篁裏一枕灘聲誰與分

懷防陽

寄迹防陽北無因弔古人臥龍應索寞墮淚想鱗皴不作龐公客空回徐庻身風流終自若他日引車輪

次韻顯父睡起偶成

杜門無復轂聲來一日剛腸欲九廽消遣但能眠白晝較量猶勝走黃埃霜風卻暑通歸路籬菊要人薦壽杯同我此心君最切更將幽思托淸才

畱別顯父且約相見於南陽

風防催我上輕舟不得追陪自在逰山路馬蹄新雨霽早來攜手百花洲

次韻監試喜引試有日

朅來凡韻續髙張鳬鶴居然分短長鳴鼓未窺才气勇懸河先飫古今詳三秋欲半月方好萬事兼忘心更涼只願眞賢起山國異時端委贊垂裳

湖上聨句

遙岑艤舟見【徳符】野思過橋生【至完】興盡回蘭棹【子厚】歸鞍月正眀【世美】

湖上

等閒來棹釣魚船鷗鷺相忘亦自然多事修鱗躍波底一齊鳴翼上靑天

其二

煙含夜色迷修竹鴈帶秋聲落晚沙不是胸中有云夢只應淒惻滿天涯

送薛唐卿赴省試

河東文物久塵埃之子亭亭鬰有材已見中天鳴鸑鷟不應環堵更蒿萊緑衣春色知誰共靑簡風流自此開傾耳西州人快意玉堦曾上直言來

送周茂宗學正赴省試

艸衣藿食寄塵編凜凜聲名玉几前命數曲畱成大噐鄕書重上欲華顚一鳴竟與凡禽逺三獻方知美璞全二十餘年古人志從今攄發到靑天

送周天和學諭以次十一人赴省試

日月交光萬國同羣英無復嘆途窮長松竟拔䢐徠雪駿馬爭馳冀北風黃卷論心窺聖域靑雲攜手赴王功歸來協气充閭裏好是邦人識頖宮

元夕席上食柑子【六言】

契闊吳門千里棲遲潁水三年臈炬光中气味洞庭波上風煙

簡仲孺【仲孺約徳符來卽烹茶徳符卽來故作此報之】

曉來城府春融怡博陵先生還自西天時人事已如此不應璧月空云霓

次韻酬徳符湖上春色

乘風曾到水晶宮春色椎輪日力中幾處梅花傲殘雪不隨桃李事輕紅

戲史述古多問相

窮當益堅愧枉道心不勝述思齊賢如何東裏史夫子骨相勤勤揮酒錢

世美約仲孺述之同泛淸潩登樓待月分得樓字

風塵作敗淸逰杖履無光久自羞約我晚來尋小艇與君愁破對髙樓山分逺翠凝衣重月借澄輝撲水浮不是嚴城不容與徑隨雙鶴宿滄州

其二

采石仙人放小舟荊州老子上南樓平生風度歸遐想今日還逢苐一流

與仲孺述之世美東禪納涼校韓文世美以韓公召先去

淸風多處是精廬飯罷俱來校異書車馬焉能落吾事未斜桐影且安居

其二

紅衣靑簡竟多岐無復尋盟作四防同見韓公不同趣城南城北囀黃鸝

送杜謷居方城

廼翁鬢髮已秋霜藥裹仍開滿北堂貧欲釡魚勤子職分甘足蠒寄他鄕山前黃石空猿鶴溪上靑編屹棟梁想見使親忘我後借書尋舊日徜徉

曉雨枕上有作

震霆幾日動天閽河漢朝來竟一翻頓覺炎歊辭枕簟只應爽气滿乾坤雞豈但開千卷云稼懸知亙九原比事平生最闗慮從今得意遂忘言

次韻徳符曾家池上四詩

涼雨霏霏肅徑沙芰荷無數擁煙霞幽人不受市朝挽竟日池邊借落花

其二

平生一語事誠忘鳬鶴不知誰短長跬步秋園作殊域從他白眼嘲帬襠

其三

庭前葉下風蕭蕭暑气不敢慿虛驕靑天碧水與君共他日謫仙宮錦袍

其四

眞樂油油波底鱗相從欵欵波上萍雁奴燕子社前後玉樹鮮風吹晚庭

世美寓展江作此簡之

白鷺飛時天宇淸君家琴瑟寄江濱不愁折栁無多日且喜荷花有主人

其二

翩翩儉府幾西風更擬眞逰淥水中秋晚倚欄應記得全家防盡渚蓮紅【王中玉罷使事寄展江韓持國作詩送之有此句】

洗竹

欣欣花艸不闗心絕倒宮庭一畆陰夏籜隕風裁幾日秋筠要月擬千尋攜持斤斧從他怪繚繞欄幹著意深全是吳中舊瀟灑過門應喜伴龍吟

寄裘仲【侍親知滑州】

幾度秋陂老芰荷蓬門不見雁來過照人眉字今何似得意詩篇日更多事逐風雲空白馬功隨山嶽尙黃河無因雙眼陪君子暝立西樓一楚歌

南堂八絕句

聖賢祠畢諸生散曳履斜陽哦杜詩幽鳥飛來似相好竹枝深處語多時

其二

桐竹交陰覆廣庭秋風時與葉爭鳴可憐一曲明君操不似髙山流水聲

其三

長廊耿耿注西東鼓腹循環返照中更擬將心寄明月無端云葉上晴空

其四

盆水如池傍竹根早期功業在龍孫爾來取飲多奇羽更得南堂幽趣繁

其五

窶人何緣有遺啄一飲聊分秋水淸貪泉盜泉滿機械鳥鵲故應知此情

其六

風揺疏影落淸漪泛泛魚兒趂晚嬉不是來禽驚不去前從此使人疑

其七

倦來搘策立階除深喜官居似隠居寒日西流報衙鼓紛紛淸影上圗書

其八

緑竹不應忘舊好黃花還擬結新交欄邊醉倒非吾事只愛金英嫓玉梢

送田承君隠大畱山

田郎風節薄淸旻恥踏車馬塵逺業不應忘魏闕髙人聊喜得東鄰鹿門隱去曾攜子綿上歸來亦侍親早晚雲飛雨天下勒移何愧北山神

湖上訪世美不遇【時世美燕集縂管家】

夜雨朝晴似蜀天湖光山色故人邊琵琶不許陪犀麈聼水亭東一黯然

月下懷同盟

常時二妙過晴丙夜猶同秋月光不分城扉日多事天南天北又參商【仲孺述之】

其二

碧天如水駐冰輪粲粲裁餘一兩星想見墻東病居士廢書捐枕步中庭【徳符】

其三

晚雲攜雨入陘山月到西湖萬象閒公子歸來泛家宅只應詩思落人間【世美】

其四

睡覺譙門已轉更小童徐報月重明攬衣起與妻孥共矯首惟聞鳥鵲驚瀕水杯盤無俗物隔墻巾屨有眞情相從竟日今相望四者由來不易並

其五

一經三五一虧盈此夕胡然分外明金令中分寒暑蟾輝獨占古今淸樽罍自是常年事天地何難永夜晴寄語風雲莫無賴萬方矯首此時情

次韻王彥溫邂逅登舟

過盡西城百丈堤村村雞犬午聲齊風前匹馬不回首知有幽人在竹溪【時彥溫後至】

訪仲弓

涼雨吹絲絡晚空朅來秋興與君同防亭鵠立云霓上未許山川落眼中

道鄕集卷七

欽定四庫全書

道鄕集卷八

宋鄒浩撰

詩

中秋日泛湖雜詩

髙栁蘢蓯暝晚煙拍堤秋水逺連天恨君不見桃花盛十里紅波送酒船

賞心自與月俱圓今夜晴陰莫問天秋色向人方有意不逢星女不廻船

望中白鳥防靑煙秋意交情両薄天仙李騎鯨不知處髙吟誰繼嶽陽船

晚風知我興飄然力戰浮雲露逺天判卻明朝官長罵與君徹曉引金船

從來筆力掃千軍捲舌無聲豈不能欲似元戎耀奇策故令偏帥作先登

荷花影裏逢君軰棋子聲中愧我能擬上髙樓對殷浩更慿長嘯引孫登

胡牀兀兀坐忘情似向曹溪見老能若處樵歌好消息妙髙峯上許人登

路轉城隅更可憐盡橋橫處響潺湲篙人不防憑舟意徑逐西風過水源

靈隠山前獨子知淸溪渾似潁川湄何當把手東南去卻向山前話此時【呈世美】

士龍擁鼻時一笑司馬忘機只言好野人浪測君子心應爲狂吟分枯槁【呈仲孺述之】

舟去舟還秋半時孤花細艸雨霏霏怪來詩句無淸思不見沙頭雙鶴飛【不見鶴】

每將衝韻擬琴髙不值飛鳴心更勞邂逅詩成似招隠稲花深處舉霜毛【見鶴】

誰家修竹拂云電影帶晴光漾淥漪風日無情促歸楫不教閒客共題詩

早覺鳴鳩啼木杪晚來晴日破天顏不愁今夜雲遮月且憑防幹一看山

乍疑絕岸行飛鶩還誤逰魚出聼琴公子自隨星斗去水聲他日是棠陰【世美水邊聼訟】

濫巾文防出重城把筆時爲蚯蚓鳴日暮歸來理章句低頭慚愧楮先生【觀所作詩】

興盡歸來潩水邊翠陰亭上奏繁弦龍媒耳接新聲慣駐足西風不受鞭【脫歸馬上馬乃髙明豫者】

次韻述之

杜陵秋擬問眞源博望親從天上還不使淸風委平地斯人今日在陘山

次韻徳符展江懷世美

翩翩風禦返瀛洲淸夢還應此地逰慿仗云鴻寄消息爾來何啻度三秋

次韻先生湖上有作

霜落西陂晚追攜物外歡孤芳迎日動輕浪逐蓮幹魚計從來審鷗盟未易寒誰知少陵老愛客似蘓端

湖上

菱盤不復藏秋水蒲劍猶能戰晚風共陟孤髙更忘適紛紛霜葉下晴空

次韻陳君益見寄

冉冉嵗雲暮泠然流水心他邦勤短策今日慰孤斟竹韻淩風逺花光受月侵毫端落珠琲三復故情深

次韻羅正之朝散到臨潁見寄

何事委天數平生嗤李尋同時得君子如古惜分陰白髮日非故黃花秋似深誰知千里駕中有嵗寒心

代書招徳符

北風鳴四野饑鳥下黃昏寒燭照無寐孤懷誰與論伊予賦招隠撫事倍銷魂莫使衡門下朝來獨負暄

偶書

元鳥未來陽鳥稀廣庭松竹皆故枝書邊癡坐送日月春色過門都不知

謝馬叔寶惠佛像琴弦

故人知我久忘情不假苞苴逺寄誠金範晬容窺往制絲傳流水得遺聲鄰雞破曉鑪邊靜霜月儲淸席上橫香散曲終誰防意與君相望一髙城

曾存之以佇云名庵以待緇流因作此戱之

不見從來庵內人結茅瀕水更慇懃雲飛日日滿天地借問如何能佇云

仲弓見訪同過叔原

幕天云不動庭竹晚生寒好事倐假蓋擁鑪聊整冠香煤圍薄霧松麈落驚湍思逸何當盡鄰家有謝安

次韻述之謝寄蘭

朅來幽韻與時分雅稱深沈揚子云記取人間多惡艸一蕕能敗十年薫

曾氏北園

浮雲不傍此庵來竹靜幽蘭一笑開若處鮮鮮解人意等閒冰破作春雷

藕花蓮葉弄晴暉長記君來作好詩我亦池塘興不淺若爲相望北風時

江禽挿頸夢初成庭樹橫煙晚更輕已恨重城落吾事更堪明月向人生

蘓郎北闕未尋盟崔子西山尙掩扄矯首空庭問懷抱天髙無路鴈邊靑

十年不折江南春亭下雙梅是故人慿仗開時屬靑翼已判飛雪滿懸鶉

白蓮香火久凋零還似樂天今服膺我有一言人不解請君問取北來僧

種竹

去年今日常種竹今年此日還添栽豈論傳捨不吾有但願淸陰遺後來

次韻徳符寄世美因以招之

織女牽牛餞我車歸來籬菊已榮枯韓城夫子舊靑眼肯使東齋屐齒疏

次韻承君見寄

紛紛市道久成風平地靑樓作帝宮白玉相防有君子坐令髙議薄鴻

生平勲業在詩書黒綬翩翩下蘂珠漳水功名未爲最他年丹檻更捐軀

謝承君見訪

龍吟虎嘯嶺雲開卷罷殘經首重回命駕直因中散去賫羊不爲防軍來眞情破臘融初日髙論先春駭迅雷勉力古人論一報終慚瓦礫異瓊瑰

次韻劉世徳見贈

詩書久與壯心期邂逅塵埃滿客衣不分壽陵終失步更憐蘧瑗早知非龍蟠舊水風雷在玉韞寒山艸木輝大抵窮通有時節莫將吾道羨雄飛

次韻文仲元日登防亭

春隨鼓角靜浮逰放浪乾坤百尺樓北陌東阡政車馬一時髙興屬淸流

刺字漫來得古城栁枝桃葉入春情人間久遲東君到獨子相投蓋始傾

次韻馬叔寶憶梅

儒冠染盡馬蹄塵又見年光冉冉新寄我一枝無驛使賴君佳句有陽春雪邊孤韻謝安石風際幽香韓得眞何日相攜拂衣去澹煙微月楚江濵

仲弓意欲協律作此戲之

王郎豪翰落明珠自合鵷行儼帝居底事奉常思協律不歸天祿更讐書

次韻仲孺用前韻寄世美二首

雪霽髙陽裏欣欣春意深舊逰還入眼何處復揮金塵表誰南北杯中失古今重憐非土木猶自一沈吟天宇梅邊靜春光破蟻封嶺雲猶過鴈冰浪欲飛龍玉鐙隨新約茅檐祗故容何當卷書去相與豁塵胸

次韻文仲落梅

前引蒼龍駕人間春欲光遽先鴻滅影應誤蝶尋香何事雪霜際不隨松檜長無言倚晴日酌水與君嘗

次韻仲弓寄徳符大受【時二子皆持母服】

二子麻衣掩舊春霏霏眥血灑驚塵白雲不雨還遮岫【徳符有白雲軒】淸潁無心觧閱人【大受居淸潁上】禍福循環終有數詩書飽腹未爲貧何當防馬同君去蘿月松風慰禿巾

鄰家集射

墻東金鼓不停聲知是將軍奕世孫莫浪鳴弓向飛鴈一年一度到中原

曾園見梅

濵水娟娟四五枝不甘栁眼巧相窺晚來快我江南思似欲慇懃報小詩

姑射冰肌不黃土洛陽玉容更靑春嗅風影日了無語知我此心能幾人

雪中懷述之

不爲梁園賦因辭潁水濵誰知遇風雪孤坐耿陽春問路無來轍攜笻匪舊鄰從君一樽酒猶喜有詩人

招文仲

暉暉晴日動寒灰書罷衡門爲子開莫似王郎著杯酒更無茶思竹邊來

聞小引呈仲孺文仲

香中日月久無鄰特地過來兩玉人何必開軒視天壤角聲嘹亮自知春

獨坐

庭下芝蘭秀堂中簡防淸都緣無嗜好不是近聲名

聞仲弓得籍田公

夏木如雲作晝淸西豪無復岸綸巾知君談笑籍田去又喜長安有故人

對雨

不爲泥融俟燕還自攜秋事入春田人間因得風光好洗出從來寒食天

寒食日諸友見過

燕子聲中藿食寒北轅同軌得儒冠槐檀新火未曾試爲覓山泉破小團

和仲孺前韻約賞展江海棠及簡仲弓述之

西蜀地暖北地寒長條殿春走衣冠江亭巧作故時面濯濯宮錦花成圑

一日秋陽十日寒李下多機難整冠戴崇彭宣各天性玉斧何當新月團

曾園見海棠

海棠簇簇弄繁英隨分相逢眼自靑一種風流似西蜀何湏心著展江亭

戲明豫

西幕情眞庭駐云東幕心機門閉春無端幽夢落蛇虺漏泄風光來近鄰

代者不以時至失仲孺同行之約愴然作此

平日蒓鱸計猶隨黃犢畱蘓君驗前語裴子但孤舟隋栁薫風岸淮山霽月樓故因今好在爲我一回頭

上巳日招仲孺述之

三月三日潁水濵蘭亭故事頽冠巾與君嗜好酷相似速來同鱠盤中鱗

次韻仲弓馬上

霜蹄遙指日邊飛猶得春湖一笑期到此君方動離思並將懷抱入新詩

次韻君表送仲弓廻有作

北野陰成幄崇朝得暫休班荊無濁酒交轡有淸流風絮閒相逐晴絲懶自逰吾行亦朝夕未擬問功裘

招仲孺述之同過文仲看酴醿

芝堂公子讀書忙堂下酴醿晚自香猶喜阿文淸興在擬攜雙璧步斜陽

次韻謝文仲惠酴醿

繞架應憐不記歸故分新摘慰棲遲慧香妙質無人共賴有靑牋寄我詩

次韻龍陽孔方平秋居見懷

黃落龍山暮天髙霽色澄棲巖方自若吾子亦難能家學潛東國時文斥茂陵遙知見懷處詩就耿寒燈

次韻和錢塘諸公賞梅十絕

衝寒來訪喜生和破恨新詩不必多太皥初還好消息從今日飲更無何

瓊英潛觧叩靈防一見先令雙眼開欲識情緣未忘處不辭珠履步蒼苔

雲山寂寂水回回幽境非緣世俗開桃李無言且如此自然人逐暗香來

江天吹雪不勝繁南北東西晚更昏料得時人散車馬淸吟應亦有英魂【頃年江淮間有漢子爲梅詩云紅苞紫蕚曾欺雪素艶淸香觧動人自有風傳枝上意肯教蝶見蘂中眞】

陳根未作去年花天宇空明鴈影斜忽上溪橋見顏色不施朱粉似東家

排闥端令天地開萬花從此四時催政如匠石椎輪後始有光華大輅來

東風柝柝動冰泥素蕚迎春滿故枝早晚空熟靑實人間消渇待眞醫

蜜蜂蝴蝶未狂飛螻蟻仍難上凍枝惟有靑松一千丈相看曾共嵗寒時

綽約冰肌故自輕玉衣玉食更鮮明無心來此與君遇莫起他時兒女情

玉樹森森太傅家玲瓏徐動曉風斜可憐刻楮空機事一葉三年猶未花

戲舜兪逰西湖

湖光收盡只芙蕖決眥飛來白鳥孤想見城南葛藤老又將心境示妻孥

贈周仁熟教授

西來黃軸塞虛空都在圓光一防中陌路勸君髙著眼宗風況卽是家風

次韻答李希白秀才

數椽茒屋異千間慚愧君歌行路難自昔牛羊多列鼎只今藜藿未盈簞湏將嘉木殷勤植莫把修鱗取次蟠請看齊城不危困功名豈復有田單

次韻徳符馬上口占

直欲掩闗心似水不知開國面如田相逢一枕秋光裏疑是先生亦姓邊

春陰

極目三封日易斜無因重守故庭花春陰又是憐花艸燕子飛來知幾家

聞鶯

櫻桃初熟露珠輕客裏光陰曉更淸猶恐先生只歸夢故攜天籟入風聲

病臥讀書

山爲屏障艸爲防黃犢羣中早奮身骨立詩書亦何有不如參取坐忘人

次韻仲弓見答

靑衫白馬吏天邊胸次長年只輞川我愧無才似裴廸亦緣春步見新篇

席上呈仲明

誦詩久欲陪蘓煥載酒誰憐訪子云莫道囊空乏供給鄰家芹菊許人分

次王彥魯韻呈仲弓

城南兼吏隠艸樹水中央飛鳥有時到驚塵無處揚畱春供燕集落日借輝光一自烏衣後風流知幾王

送郭舜兪再任頴昌

谷雨春盡頭故人重觧去時舟西湖好在一百頃爲我傳聲到白鷗

初到京謁執政

鄒陽謾說曵長裾東閣由來禮自殊負郭田園倘無恙不如歸去老江湖

次韻文仲冬夜書懷

抱經何必嘆空言看取東郊舊力田藨蓘倘能無落事太陰居卯定丰年

長冰迎日動堤塍堤上人行似獨醒只有羣鷗疑著在一時飛舞起寒汀

冷官裘馬怯淩風咫尺云邈異封長憶去年同燕處竹邊梨栗送殘冬

初夏過西苑呈商居平程良弼二年兄

紅香吹盡緑陰垂恰似當年錫宴時今日玉津樓下過午聲依舊囀黃鸝

次韻蔡天啟寄籍田令

興來雲路欲飛仙風更吹涼入綺錢豈但烏衣今莫逆也知白鳥舊相便波隨靜止荷初展舟逐閒移楫自眠我亦書邊有餘日與君同到五湖天

道鄕集卷八

欽定四庫全書

道鄕集卷九

宋鄒浩撰

詩

雨中

五月沈陰久不開冷風吹雨滿天街老農且莫愁蠶麥丞相祈晴已宿齋

與存之防相國

雨中竹葉不勝翠風過橊花元自紅門外喧喧正商賈與君趺坐入眞空

夢閻求仁

朱衣象笏肅賓階平昔襟懷向我開猶恐孤根自搖蕩故傳好語夢中來

登建隆回呈兪秀老

痩骨崚嶒聳碧峯應緣曾住大明東道吾埋沒今何處少室分張昔已空殿閣不移秋際影松篁猶韻曉來風爲人徹困無人解借問三生龎徳翁

虎丘晚歸呈同遊

虎丘山色最宜秋山下濺濺亦可舟北去防年空好夢東來今日快昏眸邦畿正藹無雙譽杖履仍逢第一流邂逅髙風許追逐異時應擬峴山頭

濟明不預虎丘之遊作此寄之

虎據千年一故丘爾來形勝絕南州池淸不礙龍收影臺迥猶疑石防頭白日靑天秋更好幅巾藜杖曉同遊遙知正擁雙旌坐直上雲峯一憑樓

再用前韻答濟明見和

長笑空言謾九丘更攜余刃佐方州老姦不復濳封內佳句終然到筆頭秋入江山供遠思路回猿鶴佇淸遊只應未厭斯民樂還聽鐘鳴十二樓

次韻和通判梁端夫朝奉曉登峴山有作

天宇霜來峴首髙爽心先寄雪中橈早陪勝集方多暇應念前人不復朝鴈影有時揺莽蒼江聲終日上岧嶤遙知淸絕詩成際正似寒火欲銷

次韻和端夫席上送樗年

過額紛紛競掃眉此心直與古人期三年並席惟夫子一笑忘言謝小兒江國舊編塵漠漠帝鄕新路日遲遲儒冠道在無通塞莫問髙門知不知

寄世美

江南秀色滿崔嵬上得平山入眼來遙想歸心動朝夕不應猶待八仙開

謝端夫惠梁因求余材

破竹誅茒屋數椽爾來風雨蕩朝昏豈知東閣猶堪廐若比膠庠不可園蓬蓽已甘聊卒歲棟梁誰謂入衡門因公起我髙堂意更乞余材千萬根

再用前韻答端夫見和

朝衣暫此擁屏星長笑他時智慧昏不以誠心尊孔氏卻將吾道奉只園由來博施能周物曾是寒生亦叩門只恐堂成待公落鏡中黃色尙山根

簡襄陽令田世徳通直求余材

百里江天指顧中大夫眞有古人風似聞齋館成功久應許余材入泮宮

次韻和端夫喜望之祈雪有應

誠意通羣祀朝來忽已飄六花紛汗漫千里入均調趙璧光淩日隋珠暗擲宵老農愁自判稚子喜來嬌化育知難詰形容豈易描白鹽聊比擬黃竹謾謳謠談柄迷修麈朝衣奪素貂丰穰歸嗣歲收拾謝枯樵淺露先生履深齊惠可腰思添韋應物狂助蓋寛饒民食逃艱粒宸心定解焦樓髙天構玉池迥地防瑤爽韻陪松檜嚴聲陋皷簫亡羊空道路失鶴但雲霄撫運年將往侵人鬂欲凋題輿眞健筆險句壓寒綃重愧非名士玆焉綴下寮主賓參沔渡杖履集山椒故事梁園在風流楚國遙瓊瑰爭報復宇宙一漂揺莫訝春來晚春來待此消

次韻愼防雪

萬物歸根後端來兆物華仙姿凝鶴氅雲路擁羊車但喜天時正寧知帝力加有田皆玉粒無樹不瓊花浪說朱蹄馬空餘白首鴉酒邊深薦爽穽處巧藏窊徑斷回樵斧波渾倚釣槎髙門委金帛陰壑蛻龍蛇功茂丰年谷名喧好事茶叢輕頽瓦竹揺迥動籖牙蝶冷殘初夢蜂寒閟兩衙殷勤非俗韻瀟灑是生涯火變人窺異軍濳夜肅嘩暗香迷綻蘂新築露平沙寸食方從寄扁舟未可拏只應淸興在猶似子猷家【一云何當歸屬國誰復念長沙】

次韻和愼防雪夜飲歸

籃轝還自斗邊城雪夜乾坤分外淸我爲捐書徑眠去寒光猶助一明

招潁昌曽存之

荊山漢水雪邊春滿眼風流見古人領略此心誰與盡從容髙義勢難親靜揺庵影竹如昨淸弄池光梅欲新知子相忘忘未得禪牀推倒就車輪

延慶山中呈田世徳

云擁招提自一家僧前百鳥正銜花長官不怕驚飛去猶向山頭放晚衙

簡仲益求紙帳

紅錦暖籠樽酒後絳紗輕覆簡書前懸知紙帳君無用斥與邊韶助晝眠

仲益以帳來且有就榻眠之句復次韻與之

茒屋初成亦可憐更懸靑帳小前不嫌索寞無春夢解使君心合眼眠

元夕過唐濳亨

乾坤爲室月爲燈今夕先生眼倍靑笑盡筌蹄聊把手不知何處是中庭

其二

藏拙堂深不浪開夜光容我卷書來梅花傲雪初無語斗柄催春忽自回

其三

參禪不學龎居士得句猶如孟浩然要識從來用心處閴無車馬到門前

送谷隱呈同行諸公

窈窕峯巒藏寶剎崢嶸樓閣倚晴天我來不問東西寺徑就僧堂借榻眠

仲益欲歸作此畱之

闗西闗北漸芳菲曉馬淩春入翠防山向吾曹正多思不應攬轡屢言歸

次韻答端夫約春遊

分如松柏老相看桃李風前共歲寒只恐功名挽公去一春能得幾遊盤

次韻答仲益見簡

鏡裏年華鬂未蒼春山且喜漸芬芳功名富貴時來耳底事靈防著廟廊

次韻和濳亨雪

暖律稽遲太史占風前猶復弄威嚴不妨豪客成樽俎重使斯民困米鹽但見靑峯皆玉筍豈知白屋是茒檐何人隱入羣羊去應笑癡兒認角尖

又

朝來一色換紛華眼端如醉後車豈待三年方楮葉𨿽非八月亦蘆花李邊照曜河南日栁外繽紛靖節家欲上雲巖訪禪老路迷空想舉長義

謁武侯道中

萬株桑柘擁江城中有梅花獨自淸不近樽罍免攀折防須結實助和羮

其二

先生龍臥此山丘宇宙曽經防運籌一自英雄三顧後至今車馬不曽休

其三

萬山山上塔擎天萬山山下碑沈淵天光淵影曉相入一碧萬里靑春前

其四

晚雨霏霏江上來長江水色蒲萄醅鸕鷀鶬鴰得意處淩風蕩槳從東回

其五

萬山橫出波面浮山前舟楫淩飛鷗遙看塔廟帶殘日蓬萊方丈金鼇頭

送香濳亨

炙背軒楹日轉時博山鑪頂駐遊絲先生妙與此心契憑仗淸香一解頥

次韻答謝公靖節推將至襄陽見寄

不見紫芝今幾年朅來眉宇照山川闗南闗北風流在猶得時時一舉鞭

又

賔主相忘沔水濵髙風誰與向來親君能雞黍酬初諾我亦虀鹽得此春桃李無言方永日江山有路正宜人直須弄鳳騎龍去莫使身爲可畏身

送墨濳亨

少室峯前松挿天棟梁餘力煥靑編東齋政欲捐書坐往助子云成太

送李拱之秀才還唐州

眞淡先生早杜門三香亭上自乾坤人間巧舌猶蠭起子獨摳衣識道尊防日凱風吹戶牖只今歸路指丘園將分索我防言贈欲贈微言無可言

送居政禪者遊廬阜

拄杖橫擔得自由冷雲飛雪下南州殷勤要識廬山靣五老峯前一舉頭

六月六日城外馬上呈世徳

峴山腳下江水生普寧寺前舟楫行細民無錢不得渡老幼相持愁嘆聲

又

虎頭鳳麓連長堤隨山刋木路可爲長官仁政及物遠一時力役民忘疲

仲益遽塞便門作此戲之

閉門不啻似泄栁排闥何由如舞陽憐君肝膽便楚越使我南北成參商

謝濳亨惠蕓香紫桃

暑已覺書生蠧饑腹還驚後雷珍重先生解人意蕓香桃實一時來

聞存之遊京師且邸報達官有薦之者

昨來不肯聽朝雞乞得眞宮卽日歸老衲蒲團閒共倚少師玉麈醉同揮誰知捷徑嵩山在未覺心馳魏闕非緑鴨陂中釣竿手只應從此叩黃扉【存之曾有詩雲從來釣竿手不解叩黃扉】

次韻和師稷淸明懷鄕之什

掃盡人間冰雪寒魚龍鱗甲動斒斕向來協气無蹤迹從此氤氳滿世還

眼裏飛蠅日夜侵對時寧復壯年心故人把手知難遇彊起彈冠挿舊簮

天路幽禽暖頡頏芝蘭抽砌葉初長自憐骨立風光裏勉向原頭泣奉嘗

春聲入皷曉咚咚春色盈花晚更紅陶冶東君了無意一時分付與晴風

防心無物契毘耶觸處俱爲剡水涯卻怪年來被春惱逢人不覺嘆浮家

靑鞋布韈水雲鄕勝踐曾同物外忙欲寄沃州雙涙去松陰髙冢是星郎

南明山下枕淸流胸次塵無一防畱只恐少防黃色動終然來作濟川舟

髙水籠軒翠作行枕書閒聽雨浪浪別來一念終難滅猶得追論幾席傍【軒謂南防文防軒】

觀象懸知歲有成通宵格澤照天明餘生飯飽無它事坐看紛紛萬物情

三元甲子防回旋前日滄溟今甫田惟有交情似春壽蟠桃花裏自年年

次韻和永守丁葆光大夫對雪

防日江云凝不流欲將勝事一齊收乾坤破夜端爲晝艸木畱春不復秋黃竹作歌君得意素娥行酒我消愁須知身世塵埃盡直到廣寒宮裏遊

次韻和葆光晚望

雪晴新興與春俱脫略司空城旦書衡嶽帶云回玉輦楚江浮日動金魚故人情遠欣相遇夢境時來信所如北闕遙瞻念圖報恩深猶在免誅鋤

登嶽陽樓

嶽陽樓上望重湖混合乾坤入太虛若比恩波未爲闊此身猶得曳長裾

瀟湘道中

淸湘浮影動漣漪寒日收光下翠防回首君親正無柰幽禽俄叫不如歸

極目瀟湘漾碧瀾萬峯挿水巧彎環我來日日忘機坐卻愛眞山似假山

萬死猶輕罪有餘恩容循省但流居瀟湘二水相逢處無復波濤今自如

十月一日

杉松無數擁髙墳想見今朝奠酒樽惟我罪深難赦宥五千里外慘銷魂

寒食日

祖考流光豈有窮不能肖似忝家風北紅塔畔淸明節心折髙山悵望中

寄花光仁老

行盡江湖見盡山無窮气象杳難攀知師筆有維摩力爲我移來助解顏

仁老寄墨梅

二月八日春气分忽見梅英枝上繁顚狂索酒醉復醒知是筆端回化元

嶺南消息報來新正想梅花傍酒樽生出兩枝遙寄我道人方便信多門

前年謫向新州去嶺上寒梅正作花今日霜縑玩標格宛然風外數枝斜

馬祖庵頭掛鉢囊晚隨緣出住花光僧繇一筆無人防戲作寒梅自在芳

解衣盤礡寫梅眞一段風流墨外新依約江南山谷裏溪煙疏雨見精神

金張許史競東風魏紫姚黃醉眼中賔客貴人吾不預獨將淸韻照禪宮

春晚晴光破雨回閒將花軸傍檐開鑪煙細逐輕風散疑是香隨梅處來

道鄕集卷九

欽定四庫全書

道鄕集卷十

宋鄒浩撰

詩

送僧慈願遊南華【用丁葆光韻】

南華老子定相親應問三湘放逐臣爲報君恩似天地不教重作嶺南人【南華老子乃智明長老】

冒雪渡江遊朝陽火星二巖旣歸戲作

踏雪尋山亦自奇歸來追想欲吟詩孺人顧我忽然笑卻道君今休更癡

元日

閤門拜表賀君王數載追陪鵷鷺行鬱鬱怱怱又元日望云空斷九廻腸

其二

斑衣爵躍爲親壽歲歲年年兄弟同今日瀟湘亦佳節獨將無語對東風

其三

此身何物比儀形風裏孤蓬水上萍莫道南來無可績爲誰扶出老人星

其四

南來日日望新年今日新年到眼前笑語妻兒莫惆悵卽隨歸燕上歸船

其五

寒雪欻隨殘臈盡暖風端逐早春回人間無數芳菲眼防見乾坤特地開

其六

紅梅閣下梅香動靑艸湖邊艸色新鼓枻行將指歸路倚欄猶得防鄕人

其七

莫怪今朝雨不休天工著意在年頭塵埃浣滌須教盡始得風光徧九州

其八

版築何求終見起金縢不辯自能開君恩滉漾無邊際解逐東風向我來

悼範丞相【丞相謫永州時居商山法華寺寺有祠堂崇寧二年正月二十日大祥義霞卽祠堂作佛事追薦予適見之】

鐘銘勲業今何在土偶形容尙儼然惟有老僧心不攺慇懃歌唄作三年

又

公騎箕尾歸天去我放江湖繼踵來邂逅招提見遺像尙疑東閤爲賢開

贈祖澤長老

鍼芥相投有幾人故人亭畔忽相親四門開了無它事笑倚瀟湘一片春

戲澤老【用祖燈韻】

要識漳州李秀才無髭無髮惡追陪如今熟也君知否不獨江西有大梅

次韻答澤老

覿面相呈是此時了無猶豫與狐疑南山雲起北山雨爵躍掉頭吾弗知

又

髙山不動白雲深一炷香凝弄水沈欲去復畱誰防意黃鸝枝上囀新音

送澤長老往南方

枝頭挑著祖師禪走徧三千與大千又被艸鞋勾引去善財遊處弄雲煙

招夢臣

春色集檐楹今朝興倍生一樽誰與共促駕有豪英

題仁老所畫枕屏

昔侍先君官四明往來皆向此中行昊天欲報嗟何及空對小屏無限情

其二

萬頃紅蕖照落暉五雲門外賀家池別來無復當時興二十四年空自知

其三

古堰橫空舟楫回曹娥江上候潮來全家彌月寒光裏日日鮮鱗醉潑醅

其四

天華寺前維小舟僧牕軒豁畱淸眸平湖秋霽淨如鏡時復輕輕飛白鷗

其五

身在九疑麓門當二水流誰知剡中勝朝夕助嬉遊

柄生日

南極星中見老人祥光垂照喜生春身如鶴心如石進徳功夫常日新

示愚溪守道山主

叉手前來問我禪我無言句與人傳一杯茶罷抽身起笑指長松直上天

次韻和李餘慶

三分春色一分空莫負花前酒滿鐘醉裏是非渾忘卻任它禪客自分宗

題仙居閣【丁晉公過零陵遇女眞何氏未之信出所藏寶鏡照之見其星冠羽服身光數道爲建樓居】

心鏡圓明照不窮晉公元自寶靑銅眞人外景𨿽能覩爭識希夷造化功

霞老於云防堂後開小軒爲以覽勝名之因示短句

瀟湘之勝無窮盡入西軒一覽中須信髙山巧方便爲人別自有家風

西鄰葛長源司錄到【名茂宗】

鄰捨南來不得書口傳消息到吾廬白雲入望無休歇何日斑衣奉版輿

鵶鳴

老鵶聲裏度朝昏防吉由來我不分惟有淵明心莫逆一函經罷醉醺醺

偶書

長折松枝爲麈尾圓刳杉樹作茅庵本來面目無人識卻許江山靜處防

望澹山

澹山形勢冠零陵咫尺拘攣去未能悵望煙霞今阻隔尙期歸路一來登

移居昭州

廣南東西四十州瘴癘莫與新昭侔我身多病亦知免陛下仁同天地流

其二

日日聞人說桂州桂州朝夕遂經由自憐罪大當逾嶺深荷皇恩不遠投

其三

忠孝從來不兩全兩無忠孝倍堪憐自新有路君恩重猶冀它時不愧天

覽鏡

覽鏡朝來心自知鼻端色動有光輝鄕邦回首見歸路已覺歡欣生防衣

陳滿堂

滿堂當日亦飛升金筍無根不復生惟有明皇畱輦處至今雲霧半山橫

灘聲

長灘斗折轉城隅激浪飛聲晝夜俱猛訝龍驤帶雷雨緩疑仙防集笙竽吟風古木那能和弄影幽禽只自娛我已無心到天籟憑欄聊爲一踟躕

又

洗耳何須潁水淸滛哇滌去有灘聲宮商別奏天然曲淡薄追還物外情聊與沙鷗均至樂謾同漁父引余觥个中一拍誰人防長嘯歸來煙霧生

聞州學補試

辟廱泮水舊先生十五餘年經自橫今日傳聞試多士尙疑身復任權衡

懷詹成老

胸中云夢向來寛妙入防塵心更安天北梧桐正鳴鳳江東枳棘尙棲鸞淵明可是忘三徑下惠猶能仕小官何日相從坐金粟靜聽飛雪灑瑯玕

懷霍子侔

平時咳唾落珠璣未掌絲綸亦數奇遠去天官空帳幄中分淮水動旌旗圜扉蕩滌民知免列位搜揚士不遺報國功成有餘日也應回首念流離

懷何伯震

我別家時君在牀後來南北兩相忘直饒伏枕到新歲也勝投身居瘴鄕孤節未嘗交世俗淸貧何以度星霜皇天黙相誰窺得看取它年吾道光

懷張晉卿

年少東鄰新親家奮然鱗鬛脫泥沙傳聞昨者數時獘想見邇來雙鬢華局上光陰聊鬭馬杯中意气莫生蛇江鱸已過河魨出準擬從君烹荻芽

懷黃光暉

遠托同門寄好音夫君不攺歲寒心因思明月共千里亦似家書抵萬金美玉防開和氏璞髙山猶袐伯牙琴眞人訓誥知無爽快我它時朋盍簮

招澤老

門向山城靜處開更無一防舊塵埃葛藤尙憶龍溪老拄杖橫擔便可來

道傍婦

長挿雙釵低系裙手持靑繖步如雲忽然退傍芭蕉立元是前頭逢伯君【昭婦謂伯公叔公爲伯君叔君】

懷至明弟

靑衫𨿽已被天恩蹩躠難趨猶杜門分手於今十个月寄書何事一無言但勤藥餌寛吾母休費心神接廼昆我罪湔除歸有路防衣相與應篪塤

懷至遠弟

機警如君亦可人經營門戶不因循須知孝友是爲政莫嘆功名難奮身北塔杉松培萬本東臯禾黍列千囷爾兄倍覺歸來好百事無爲只奉親

懷承天岑老

記得承天老古錐呵呵拍手防人知年來飽飯應無數門外小橋眞可爲浙右普瞻圓照塔室中髙掛建降師我身𨿽竄心如昨落筆猶能揮寺碑

夢秦少遊

淮海維揚第一流三闗齊透萬緣休眞心豈復隨灰刼遺骨終然寄橘州専爲流通深嘆賞莫相鈍置豁愁憂覺來欲語無人聽屋角熒熒空斗牛

聞放歸田

天地曾無一物遺孤臣今許返庭闈黃茅瘴裏抽身出靑艸湖邊鼓棹歸衣錦還鄕難並比承顏稱壽倍光輝恩深骨肉何由報空有精誠貫紫防

寄曾敷文

誰道衡陽鴈卽回也傳書向嶺南來故人得報皇恩至約我同歸靑眼開爽有江湖淸暑气豁無塵土混靈臺功曹法掾相隨處邂逅追蹤眞快哉

贈湘西琳老

八年之中三往廻道人一意金石開非干桑梓有分好自是鍼芥無嫌猜焚香說了四句偈把手直上千尺臺洞庭靑艸不我隔東吳可歸歸去來

聞霍仁仲唱名第一

吾鄕魁選久蕭條深喜髙才偶聖朝天子六龍飛紫極狀元一鶚奮丹霄拜親此日榮誰及報國他時事更超四海讙然重攺觀常州眞是出英標

喜歸

日日思歸今得歸朝衣不著著斑衣誰人得似鄒居士跳出輪回無是非

喜雨

不雨人憂旱晨興忽沛然早禾欣長王炎瘴敢畱連气象還丰歲歌謠動樂川皇恩亦如此特放我歸田

將歸先寄道鄕

自作中都吏道鄕難更居今予返田裏就爾樂琴書閉戶溫生席開窻涼滿裾年來通物理得計在淵魚

川漲

昨朝淸露石今日漲汀灣翕受無邊水流來有眾山魚龍隨浪躍鷗鷺掠波還因念盈虛數髙樓一破顏

山禽

何處飛來傍隱居就中聲與眾禽殊長拖緩轉嬌無力一似汴孫吹畫烏

憑欄

朝天坊裏朝天客北去朝天已賜環從此昭平夢不到賸憑欄檻看靑山

修仁茶

味如橄欖久方回初苦終甘要得知不但炎荒能已疾攜歸北地亦相宜

又

嶺南州縣接湖南處處烹煎極口談北苑春芽𨿽絕品不能消鬲禦煙嵐

又

龍鳳新團出帝家南人不顧自煎茶夜光明月眞投暗悵望長安天一涯

得家書

烏鵲每來檐外集蛛絲時向眼邊明心知有喜尋歸路今日音書果見迎

又得敷文書

一封黃勑下天闗嶺表湖南釋舊跧吏部回頭眞可笑拾遺作伴竟同還張公洞裏花流水揚子江邊雪滿山更約家居多暇日相從莫遣鬢毛斑

懷成老

樂平主簿詹成老平樂流人鄒至完莫逆於心心古道不知其異異時官一觴一詠風光勝無咎無譽世界寛北陌東阡好歸去幅巾藜杖永相安

寄葛長源

平樂舂陵地接連嶺南嶺北異風煙罪分輕重當如此坐阻聲容空自憐天上恩書來有日湖邊歸路約同船東門取醉鄰居耳已辦金魚當酒錢

靜閱堂

進士王氏構堂燕居久未得名予偶散步造焉主人言汪朝散梁承奉頃嘗集此因名之曰靜閱堂且畱此以見意云

左掖諸郎朝散君頃年於此岸綸巾誰知還是風炎日我亦來爲堂上人菡蓞波澄端自倚桄榔煙靜防畨新靜中閱盡榮枯事獨愛龍山萬古春【龍嶽蒼山正與此堂相望】

山禽

異色殊形不可名飛來飛去亦多情只應知我歸期近故傍書帷送好聲

晚步

緩步隨山徑橫前得野塘倚風荷展玉帶日鷺翹霜霧斂都無瘴天晴卻自涼搘笻愜新興疑已到江鄕記夢【趙正夫相勞如平生與語且訪歸田之命是否答云有卽方傳無卽不傳予以其語兩端又叩之云非誤遂作此詩】

廊廟知心獨此公夜來防夢忽相通宻言新命非虛語所以流傳四海中

寄瑩中

天道無私果是非斯人如鳳中人機雄驚一矢從南落雌領諸雛向北飛且與龍爲伴侶未應螻蟻損毛衣【亷州瀕海又飛蟻最多故此一聯及之】吾皇致理肩虞舜防見翺翔下徳輝

道鄕集卷十

欽定四庫全書

道鄕集卷十一

宋鄒浩撰詩

讀丘濬寺丞天繪亭記【丘侯慶曆中進觀風感事詩百篇責爲昭州職官州人尙有識之者云剛果難犯世傳其得道尸解莫知所在】

襟懷落落富經綸造命奇窮道不伸詩以百篇天上獻身爲萬里幕中賓每聽故老談風節尙有遺文照水濱聞說神逰已無礙想經山頂亦逡巡

讀龍圖梅公瘴說【公景祐初以殿中丞知昭州嘗爲瘴說其略云仕有五瘴急催暴斂剝下奉上此賦租之瘴也深文以逞良惡不白此刑獄之瘴也昬晨酣宴弛廢王事此飲食之瘴也侵牟民利以實私儲此貨財之瘴也盛揀姬妾以娛聲色此帷薄之瘴也有一於此民怨神怒安者必疾疾者必殞𨿽在轂下亦不可免何但遠方而已仕者或不自知廼歸咎於土瘴不亦繆乎】

市門隱去不知年蔽芾甘棠防樂川五瘴作時𨿽不染一篇畱誡指其然直須鏤版人皆與庶使綿區病可痊更有奇方公未說上醫醫國許心傳

追感董惇逸夢授侍郎【公熈寧中爲昭州平樂令題詩蓮花臺上至今存焉元祐中罷禦史爲本路轉運判官上卽位之初公爲左諫議大夫予爲左正言實同省戶而予遷中書舍人公移尙書戶部侍郎未防公卒】

臺陟蓮花見舊篇追惟平昔倍淒然初爲百里靑衫短晚按連城白髮鮮東省聮裾驚昨夢南宮分袂忽新阡使公𨿽老猶無恙只恐投荒更我先

寄零陵令朱君陟彥明推官

前時遞角惟憂速今日郵筒只恐遲書到零陵長官處掀然一笑有誰知

偶書

莫把形骸礙此心此心眞體杳難尋太虛僅此一漚發方寸能容萬象沈無佛無人誰是我不來不去妙常今更須知有全提在拄杖從橫雲霧深

母氏安康郡太君生日三十韻【四月十九日】

朱明初啟節分卦屬純乾善積名門久祥開淑質賢柔儀應月呂和气集薫弦奕世儒風藹持家禮法傳乘龍來配徳采藻助承先姑耄勤朝乳功余繹舊編卜鄰嚴子教截髮盛賔筵萱艸欣多豫鳲鳩詠不偏鄕閭師肅穆坤道信完全自輟齊眉奉尢於內典専三車窺至諭一笑悟眞筌榮辱忘區別優防任眾緣居常遵坦路方寸湛澄淵浩也端愚陋身兮數僕顚範滂防訓敕夢得念慈憐放逐淸湘外覉縻蒼桂邊遙知今日燕想見瑞鑪煙弟侄紛爲壽親朋儼造前焚香控南斗極目望東阡鸞鶴翔仙嶺魚動樂川安康符郡號昌熾協詩篇計已聞消息惟新獲洗湔賜環叨霈澤衣防卽歸田省定深如志生成實荷天豈徒寛慮耳必是倍歡然𨿽阻隨行拜猶勝避瘴眠鵬摶九萬里椿大八千年就養逾曾晳承顏繼閔騫尙存誠意在終冀夙心圓永結老人好星光盈紫躔

寄蓬菜並示柄

皇帝如天極至公恩光來自大明宮歸田實遂平生志與汝難忘造化功料得安康無限喜信知理數莫能窮吾今只候文書到便挈囊衣迎北風

桂花

丹桂從來未發花今年花發眾驚嗟盈盈簇蓋眞珠細片片籠車美玉斜閶闔攜香燻席綺嫦娥流影動牕紗乾坤著意欣逢遇收得風光向北誇

螢火

未解捐書常讀書只緣炎瘴簡編疏夜深螢火猶相勉無數飛光照閤居

廣南四時攝養括子【元祐中知郁林州左朝散郎何與狷所撰印以施人人遵用之無不安泰】

仁者存心故不同四時括子廣西東防恩歸去𨿽無用畱作韋戒我躬

覽鏡

三竄湖南與嶺南生涯破蕩孰能堪歸田莫慮饑寒迫眼下新來有臥蠶

追涼晚步邂逅張云卿王文輔王子正三進士同行

巷僻門多掩雞豚散不收後先攜眾士笑語入汀洲太尉廟前靣冠芝亭上頭曠然無障礙誰羨爾公侯

過張云卿所居

發石誅茅古道邊儒家淸占靜中天數畨雨水添塘水滿目紅蓮間白蓮望處蒼龍蟠遠嶽坐來朱鷺舞祥煙我心本在風塵表偶此相羊更豁然

讀莊子

形影相隨向此居柴門終日掩淸虛誰知盤礡髙堂上自與南華遊物初

又

萬物同爲一體眞體眞誰復見陳新今吾故我彊名耳莫逆於心得此人

喜聞瑩中同預歸田之數

簡在天心世所知賜環欣與我同歸耦耕曩已神先受【予近以詩寄瑩中末句云簑笠相從歸耦耕今遂驗矣】追路今休詠式微洗腳上船無昨夢【瑩中寄聲有洗腳上船非公境界之語】舉頭見日有祥輝扶揺本自南溟起只恐難淹九萬飛

栩栩軒【鄰居王子正秀才求軒名爲取莊子所謂栩栩者名之示以絕句】

不知覺夢不知憂物與心冥事事休此是道人眞境界西家分得亦同逰

夢曾存之見過

疋馬來過笑且言防州象郡亦同還今朝勑了明朝下盡是君王獨斷間

又

衡陽深賴帝憐之論者𨿽多不遠移一日一書誰管得人生傾倒在相知

聞歸田之命懷同廢諸公

同時廢逐十餘人我是丹書第一名方向嶺邊思往咎忽防天上許歸耕諸公想亦茅連茹此日宜皆水濯纓覆載恩深約圖報從今尢在罄精誠

池上

荷花荷葉滿池塘柄柄揺風作晚涼忽憶新開湖裏過繞船終日送淸香

畱題天繪亭

杖屨追隨陟杳冥無邊勝景集孤亭解衣自若誰爲史造物難窮巧賦形展拓二儀成縞素均調一气作丹靑防將斷取山川手卷入中州掛戶庭

山鶘

大如靑菜小如烏色亦蒼然二者俱嗣歲不惟催布谷可人尢是勸提壺巧兼琴弄端誰使追得年光賴爾呼萱艸堂髙欣屬耳筠籠隨我入東吳

遣感

我命還須我自推細防休更問蓍枯莖朽骨猶能兆豈有靈臺不了知

鷾鴯【燕也】

畏人常是襲人間人不能傷自往還爭似鸞凰在寥廓更無塵慮杳難攀

觀赦文

吾皇恭已奉三無大赦敷天孰向隅自顧歸田夙遭遇與人同慶倍歡呼

畱別元老

不因投竄抵昭平爭得相逢一笑親塵裏妙空居士室琴邊聊見宰官身周顒尙以妻爲累元亮惟知隱是眞【元老不娶不仕故云】莫逆於心更何語撥開船子過牢津

偶書

去年端午尙京居骨肉團欒奉板輿今日菖蒲還薦酒猶於嶺表待文書

重午王文輔送米食張云卿送新酒來因成絕句

水團糉子恰登門白酒持來更滿樽節物人情總堪醉況歸田裏已承恩

競渡

坊村一處一龍船擘浪飛橈鬭欲先要識晚來誰勝捷但聽歌吹皷聲喧

寄兪淸老【淸老書云近自興教遷出夏軒且問曹溪消息如何因作此詩】

臥龍前約竟悠悠依舊淮南笑不休落發出家成往事從僧還俗愜新謀未嘗異也誰燕越相與呼之任馬牛一滴曹溪好消息爲君船子下揚州

夢立求軒名以其面蓮池十許頃名之曰妙喜軒

蓮華千葉滿前開斷取應從妙喜來色帶日光飛縹緲香乘風力轉徘徊休尋物外庵羅果且進池邊鸚鵡杯一笑眞能契無染不妨逰戱挾霆雷

偶書

白晝談禪木上座淸宵同夢竹夫人此心莫逆仙宮下一片乾坤特地新

王道人云彥和得報有歸田之命

道人新自象州來殿院從容得屢陪坐上拆書歸有日愁容忽作笑顏開

醉者

至化無私被遠方漁樵誰不似顚狂得錢沽酒爭酬酢執手髙歌入醉鄕

商丘【列子載商丘之言曰人欲見其所不見視人所不窺欲得其所不得修人所不爲予心感悟遂作此詩】

視人所不窺修人所不爲奉以無愧怍商丘是吾師

寄勉祖道修子美祠堂

工部云亡防百年精誠如在有遺編筆追六義回千古名薄三光亙九天師法周流寰海內祠堂落寞楚江邊長官風化尊賢急想見丹靑復煥然

追思去歲今日出京有作【癸未六月八日作】

解船東下出都門倐已彌年詎可論聖主只應憐舊物歸歟朝夕被深恩

讀易

時時飛雨作淸涼六月南方似北方閣上獨居無一事韋編聊復到羲皇

偶書

白髮倚門無限情江湖秋欲生回船捩柁見歸路天道無私憐汝誠

王氏閣舊名拾靑郡守王藻以余寓居易名來僊

僊宮嶺下來僊閣太守更名爲我來來旣有時歸有日泠然從此禦風回

偶書

形影相隨甫半年皇恩今日放歸田回頭一夢驚初覺敢把窮通更問天

又

阻奉晨昬寧孝子竄投荒遠豈忠臣今朝恩放歸田去畱得遺蹤警後人

喜書

水北摘禾將欲了水南發瘴已皆安憣然回指瀟湘去感激天恩分外寛

記夢【夜夢在省中堂吏持印紙圖來呈圖上所貼姓名凡三十餘人】

卜筮俱言七月嘉夜來魂夢更髙華此生豈復公卿望惟喜斑衣早到家

聞仲殊長老化去甚異

逆行天莫測雉作瀆中經漚滅風前質蓮開火後形鉢盂殘蜜白鑪竈冷煙淸空有誰家曲人間得細聽

感懷

去年今日別庭闈回首庭闈未得歸天道人心防相契歸歟行卽被恩輝

追懷去年今日舟離潤州有作

颿出丹陽恰一年江湖陳迹慨茫然明明歸路畱雙目只候恩書下九天

自嘆

好學顏淵怒不遷犯而不校古稱賢伊予物觸心猶動空撫陳編倍赧然

主人忽來夾徑修籬

疏籬詰曲巧依山洞徹柴門气象還恩釋覉畱應有日故先通路指鄕闗

大風累日不止【土人謂之稻禾風蓋稻禾欲熟時常如此】

昭平八月稻禾風吹盡浮雲露碧空日月從今無障礙光明照我入天中

九日

歸田日日望恩光今日尢思返故鄕淡飯三杯菊花酒何妨隨俗且重陽

送擇老赴桂州龍華防

罪大投身瘴癘鄕親年老矣重難忘龍華防上俱賢聖爲爇精誠一炷香

觀牡丹

去年寒食已爲客今年寒食未還家春前莫負一杯酒山後聊觀三朶花

送希古

淸都不敢夢中逰何況通明侍冕旒分手知從天上去望云深感嶺邊畱三年瘴癘精神在一日功名謦欬收驥足風生誰絆得緑楊芳艸謾髙樓

攬秀軒

觀書已若觀山水今更開軒山水來岌岌云收騰日月滔滔魚躍起風雷二儀歘向胸中集萬象都從筆下回只恐髙深亦欣覽秀才尢秀出塵埃

簡君瑞覓竹葉淸

通道三杯如李白解酲五斗似劉伶爾來心渇鴨頭緑應許唇霑竹葉靑

君瑞酒來用前韻

蟾影舞花眞窈窕江風吹竹是倫伶開壺日月欣浮白放眼乾坤得倍靑

聞正夫遷門下

促膝論心十二年有時忠憤淚澘然不聞一事拳拳救但見三臺每每遷天地豈容將計免國家能報乃身全它時防有相逢日解說何由復自賢【予竄新州日公爲給事中責命之所經由也及予召還公已遷禮部侍郎一日見訪自言回時責命甚遽更不簽書行之且指天作誓以明不欺意謂若來簽書必須封駮耳】

開

雨師風伯倐回車今日春工得自如牕牖洞開除障礙盡教風景到吾廬

對牡丹

輕雲籠日雨收塵天作奇花照眼明莫道嶺邊無好況吾今春在洛陽城

聞鷓鴣

黙黙炎荒已歲餘音書那復阻三吳晚來何限靑天出獨倚欄桿聞鷓鴣

觀挿田

防片空田白水中朝來俄已緑茸茸自憐於此畱居久兩見挿禾勤老農

佛前筍【寓居閣上忽於佛前生五筍甚可愛地主云閣成今十年隱築堅實溝塹深澗未嘗有此州人傳之咸謂吉祥爲予發也作二首】

基構於今政十年不容山竹暗行鞭森然五筍自何出盛矣文邦相與傳

和气潛通無間斷佛光回照有因緣恩書不遠歸期近已覺斑衣色倍鮮

寫黃庭

來仙閣上道生成芝滿丹田鬰鬰靑不爲換鵝爲物役焚香閒自寫黃庭

黃庭窈窈在吾身灑掃塵氛集萬神但自精誠如一日莫愁金闕不髙眞

髙眞元是世間人能宻樞機到上淸天地有終吾不老環剛猶得度羣生

羣生何事日營營浪以三元作五兵未及殘人先自賊防時重得見升平

升平無象亦無名翼翼巍巍拱玉宸流澤自周人自樂普天同入萬年春

榕樹

榕樹能容故得名枝條環布若髙城何當種滿彌天去永使靑靑芘萬生

寄陽行先

曽以髙風入冕旒未聞釋耒起南州當緣我罪投荒遠亦使君身得滯畱萬卷功名閒處立一瓢境界靜中收它年太史無虛美卓行還能與祖侔

聞王呂二公罷郡皆得宮觀【如謂可免矣而今亦貶去𨿽輕重命數不齊要之略相似耳】

庚子同災知防人二公華顯獨超倫比聞貶責祠宮去始信推移運數均勢冷有官猶是貴居閒無祿未爲貧須知削籍投荒者惟望歸歟作幸民

以常寧鈆鑪合供政首座因用舊韻發一笑

十年流落見無由誰識江東有趙州憑仗鑪煙寄消息定中應亦展眉頭

聞政公住庵將成輙以只麼名之並寄絕句

縱橫防了祖師禪聊唱還鄕信此緣粥飯年來一齊足不妨和束帶刀眠

招政首座

髙歌一曲破還鄕只麼隨緣是道塲已向承天設雙榻待師同快竹風涼

道鄕集卷十一

欽定四庫全書

道鄕集卷十二

宋鄒浩撰

詩

有感【李彥弼雜詩載嘉祐中有入棲霞洞者燭滅不得出後一年廼與逰人俱還自言嘗見數道士相謂曰知至道者天不殺服元气者地不滅因誦此故生眾方驚異忽輕舉莫知所在予平生遇人指教數矣不能勤行之觀此有感遂作詩以自警云】

眞訣由來甚易明惟人用志不精誠從今謹事先生語何患無階朝玊淸

紀夢【十二夜夢孫夢臣報予已有賜還之命後三日夢臣有簡來云昨夜夢予遣人諭以得移信州豈偶然哉】

夢如符節自然合吉事有開期必先天地無私人主聖孤臣從此望歸田

母氏誕生之日得家書喜不自勝形於鄙句

萱艸畱春瑞气長二年吳越杳相望鑪煙正起依南極鄕信俄來自北堂委曲備聞逾獲寶歡欣遙想盛稱觴人心天意端如此行矣歸寧慰壽康

讀林醇中書【醇中書祝云惟絕欲平心調飲食省思慮則邪不能幹此非公自重乃爲天下蒼生重也】

天下蒼生如我何故人猶祝保天和奉親志意得歸路報國功名還釣簑已分息心隨飲啄不應平地起風波璚瑤欲報安能報空向秦淮悵望多

讀錢濟明書【濟明云窮絕之域有書可觀矣不爾則日月之徙雲煙之變皆吾方冊也言與不言皆與我防書何足道哉】

無書可借卽捐書日月雲煙見未除言與不言俱是著損之又損亦非如琴邊酩酊何闗酒濠上從容豈在魚爲報冰華老居士吾今無欠亦無餘

讀袁柬之書【袁書云常器之嘗言人生遊藝無如讀醫書其益尢多又云頃官陜西讀千金方一過極有所得敢以爲獻】

人生防藝亦多端莫若醫書可縱觀曾向千金深有得孰云三界果無安忘懷已自袪災瘴寄語尢知篤歲寒敢不拜嘉勤輔助保全歸去奉親歡

讀從外祖書【從外祖張牧之云惡固不可爲爲善復如此惟望事事節約而已】

善如平路惡如巇底事前人浪自疑方寸但令無愧怍彼蒼何慮有偏私流言聳動知公旦削迹奇窮見仲尼事事存心惟節愼大哉斯語是吾師

紀夢【頃夢侍上左右如平時上方作字遽以筆付浩曰賜卿此筆】

玉色照淸都孤臣亦侍書叨防一筆賜恩似五年初竄逐𨿽云逺精誠自不疏皇心定垂惻行獲奉安輿

客思茶

久矣去淸班無因預匪頒殊方得髙義使我失愁顏月滿浮雲散龍飛瑞气還炎氛自辟易歸路見鄕闗

移夾竹桃

將謂輕紅間老靑元來一本自然成葉如桃葉回環布枝似竹枝羅列生蘭助珍羞香不斷萱畱喜意色方明更移此本家園去歲歲花時獻壽觥

聞茉莉香

日收炎照沈沈去月放涼光冉冉回茉莉一如知我意並從軒外送香來

靑瑯玕裏白玫瑰不受塵氛天自開最好夜涼初雨過淸香習習向人來

閒步

不出柴門半月彊偶隨鷗鷺到池塘荷花蓮葉薫風裏一似去年無限香

鑑華亭

羣芳移自嶺南州要使兒童愼厥修看取逐時花爛熳卽知當日罪拘畱黃茆瘴裏誠難脫紫極光中偶見收汝輩但將吾作鑑勿愁忠孝不優防

戱防堂

歸田日月有光輝相與承顏家正肥萱艸叢髙明戶牖棣華枝盛照庭闈年年歲歲歡常在子子孫孫志弗違從此鄕評知品目風流不愧老萊衣

不著朝衣著防衣歡然膝下永相依兄兄弟弟同眞樂物物人人共息機三釡晨昏歸省定一時裘馬任輕肥長爲不施其親者免被無窮有識譏

讀莊子人間世

巵言吾久得南華每一開編一嘆嗟塵表物從何處去人間世自莫能加不知養虎但生事未始有回眞作家此意於今妙相契卻慙書讀謾盈車

偶書

未始有回無不可焉能【闕】亦何傷得師𨿽晚猶堪救萬事紛紛付兩忘

聞愈淸老逰天臺

不作寒巖枯木身又隨雲起別蕪城大方廣寺果隨喜苦集滅人應奉迎山色何如霍山色溪聲孰似偃溪聲莫教卻被阿蘭笑此个老翁猶相生

岑老書雲遠老法堂上艸深一丈矣

建隆無復舊行蹤石塔開堂得遠公衣掛六銖收法界艸深一丈見家風也知是汝遠獅子不分饒他岑大虫何日揚州船子去木蘭花裏問眞空

寄上方安老

西亭防靣卽移船迹掃靑靑翠竹前目擊已知心照了對談何必日畱連禪堂仙閣誰三界嶺月淮云自一天偶此詩成更吟詠飛來鷗鷺亦欣然

敬超先

此地憑熊幾使君敬公名姓獨超羣不因健筆曾推美縱使忘形豈得聞詞翰莫窺眞體要江山猶帶舊風雲我來訪古惟髙義追想區區只自勤

拾遺流落困埃塵海內忘形有使君長似漢中情義篤不同常侍死生分一時燥濕知難變萬里經營想更勤管鮑不忘公亦在髙風猶得後人聞

寄子發

梅花春裏送君行【冬至前後梅欲開暑熱異常土人謂之梅花春】忽已芙蕖照眼明握手定須酬故約憑欄猶切念髙情下帷靜與忘言防扇枕涼隨喜气生只恐懸懸亦知我有時淸夢到昭平

寄蔣彥回

澄庵一別兩炎風回矚瀟湘興莫窮木聳雲山常獻瑞鼎收龍虎妙成功【木山丹藥皆彥回賮行之物】精神迥出拘攣外日月都歸笑傲中聞說芝園轉增勝杖藜行欲繞芳叢

寄朱彥明

義薄雲霄世幾人零陵邑宰迥超倫能明聖主恢洪造曽是童兒謁紫宸衡嶽深蟠心不動重湖閎冩惠常均別來眉宇知何似日冀恩還得款親

寄霞老

聞說髙山寺崇寧賜額新長爲祝聖地無復寓居人佛殿焚修肅僧牕掛搭頻西來祖師意從此出埃塵

伯和見過

防軍跋馬瘴江濱一笑相逢意轉親偶復面論前日事恍疑身是隔生人風隨玉麈傾新蓋暑避冰姿返舊輪八卦森森照歸路爲君畱飲判經旬

貫道

沈冥誰復似當時九陌塵中偶得之潔已已能成玉雪爲人猶自作蓍門前車馬喧喧過室內乾坤黙黙知一語不隨人事變與君陳闊豈無期

寄道林琳老

寶所從來指道林人間天上揔回心自他初不毫端隔悲智常隨願力深風帶洞庭供爽籟云攜紫蓋獻層陰防須一瓣旃檀去四句偈聞師子音

寄祁陽義明

散軒蕭散萬緣空寂寂鑪煙駐曉風賔主不知誰合散江山何許自西東有時黃卷倚龕外無數碧雲生句中好是心如大圓鏡光能照我路岐通【師嘗推予命言歸期果驗】

寄長沙何子玉

一甌難忘雪雲輕濯盡氛埃徹骨淸瑞气繞龍應滿意薫風畱日正多情黃金照地人間肅白鶴飛泉物外鳴只待五湖歸興動扁舟擘浪去尋盟

寄公安令孫仲恭

得君寧獨爲葭莩兩度湘中睠我殊兵擁渡江猶繾綣颿催離寺尙躊躕萊公廟北民歌魯賈傅城東地入吳防靣不知何日再但觀休顯繼龍圖

寄華光仁老

越州刺史越州僧曾是龍華同防人偶向祝融峯下過便從香積鉢中親毫端寶剎重重現句裏藏機一一新正是連天鴈回日此心先已到江濵

敷文

赦書該得盡量移君到衡陽適及期將謂南徐須近便那知北望尙覊縻人情旣久應相好气無它亦自宜造物此心君防否少畱同我返茅茨

聖欽

人生相得貴知心況復鴒原有斷金但使連墻非異趣何須防靣乃同襟藥囊警動蒼生念茗椀招回梁甫吟早晚鱸魚促歸去爲君聊駐馬駸駸

正彥

東堂當日偶差肩屈指今逾二十年君作長官鄰邑內我爲遷客此江邊時乖出處宜安土道在窮通莫問天只恐頖宮眞拜勑無因重獲奉周旋

送米

甑中如見欲生塵不待人言廩自傾𨿽阻負歸同子路且知書帖異貞卿鄰僧市井應無迹野雀堦除亦有情卻想萬鐘安享者孰雲天地極均平

皷腹從今得果然不須稱美道州前一簞頗異山雌意滿鉢還同香積天糝作藜羮誇舉挾剖爲釣餌戱沈淵只疑好事傳將去飯顆興嘲有謫仙

數畆非無負郭田川途修阻故蕭然得君遠勝子輿友使我非無漂母憐未擬更求佳傳報且先分當酒家錢親朋只願長相見歸飽丰穰不計年

食茘枝

曾向新州食茘枝黃堂酒罷卽言歸含香溫玉還相遇定是恩光照客衣

種茘枝

髙堂懷核謾栽培一一紅根破緑苔攜入鄕邦吾第一風流知自嶺南來

遺酒

載酒來過亦可憐持杯先已口流涎香浮八桂風光勝波動兼金月影圓共醉有時依竹簟獨醒無復愧漁船此中天地尢安穏莫向塵埃盛處傳

道人徐淸自南來彥和瑩中才叔並令寄聲

吉語傳來喜可知豈無神物共扶持但憐四載遭三黜偶與三公作四防海上風應驟息嶺邊炎瘴亦潛衰相從防有還歸日卻向江鄕話此時

灘聲

江流隨落復隨生巧作灘聲入戶庭六律五音無不有人誰如我飽曾聽

喜雨

午夢初殘日正炎坐來滂沛瀉髙檐涼生幾席心如水聊拂塵編理舊籖

思聊齋

頖宮聊爾耳卒歲亦優防昔已騰佳譽今應屬勝流竹聲鏘宻雪桂影弄髙秋爲爾猶牽思天涯一轉頭

寄鄧徳甫

髙山頂上偶相逢千尺孤松霜雪中不可親疏眞道廣未嘗喜慍信心空衡門笑詠塵方遠太學聲名日自隆行就車頭艤歸楫擬將周易問窮通

偶書

吟罷新詩復自謡欣然一笑靜中超鳴雞吠犬芭蕉外欲與論心不可招

寄元老

琴邊聊現宰官身回憶來仙尙有情鳥鵲遠從檐外集鯉魚俄向眼中明閒將永日供黃卷靜納薫風擢紫英更得香山巧相對一如眉宇照人淸

欲知別後事如何門巷苔生雀可羅偏稱解衣槃礡臝眞爲靜處薩婆訶鬼神宻防鑪中藥風雨深藏壁上梭惟是葛藤猶入念有時西望笑呵呵

得防彥書

九曲池邊見老僧君爲前導啟重扄十年空憶揚州夢萬里遙瞻長者形龍斷心同委吏天涯隨分作孤星何當鳴指相逢去珍重楞伽四卷經

元老寄惠香山

毘耶居士有神功斷取香山置掌中五分普令薫法界一時倶送與仙翁巖頭云澹暉暉日洞口煙橫細細風可但吾心今莫逆香巖於此獲圓通

道正移來

仙家春色不曾空亦有占暖風丹桂葉舒推重碧蟠桃花發避深紅盡教帶土培軒外行欲移根過浙中最好髙堂歸獻壽年年光映棣花叢

題慈徳寺頥堂爲長老宗顥作

龍隱巖前忽轉頭翛然瓶錫此淹畱十方法界元無限一片心田自有秋艸木曲躬歸白足江山依位拱靑眸我來不問西來意獨喜茶香啜滿甌

白龍洞

洞門寂寂晝常陰誰識行天濟物心金翅影沈超永刼玉毫光現契圓音滂沱普潤三千界靉叇濃興一萬尋天子六龍方在禦不應頭角閟幽深

簡何秀才求龍眼栽

頃年曽食茘枝奴補益令人智有餘聞說君家多此木可能分榦入吾廬

汩羅

忠潔云亡防百秋汨羅江水湛淸流是非折衷無夫子直至如今口未休

讀郭有道傳

隱不違親與俗通危言覈論絕胸中紛紛禁錮知名者何事全無有道風

聞市中遺火殆盡

村市才如一小虛那堪回祿掃成墟從今匕箸知何有百沸江流瀹野蔬

錐刀利害日相摩生火由來勢自多咫尺長江水何限不能飛灑柰炎何

何暇從容白丈人火邊綆缶定紛紛徙薪曲突非無策自是當時藐不聞

來仙閣

偶向人間作謫僊翛然來此住經年君臣鼎內重相合日月壺中獨自圓過惡已除丹簡上姓名猶在紫霞前一朝駕卻飛鸞去畱得風聲舉世傳

玉虛觀

山腰制作邇來新斧鑿才終便掩門獨殿紛紛羅杞棘老君寂寂看雞豚煙凝疊嶂爲香火風韻疎松作道言借問羽衣何處去一齊歸屋抱兒孫【土人以歸家爲歸屋】

存之

品目羣倫號智囊保身何事缺隄防靑錢得謗由東府白簡繩愆到北堂朝散郎應無所惜太夫人豈不憂傷平生盡入禪師室到此方知道力彊

澹山

目擊何人妙得知謾攜斧子住巖隈銜花無復鳥興供運木有時神倒栽丈室每思云外去山長記雨中來憑師更展慈悲力早使回頭一笑開

太平

太施門開陸海中一時緇素許防同縱橫只見山河露消息寧知車馬通帝网重重含寶剎法輪日日轉龍宮何當去作龎居士笑指庭花問祖風

勉蕭尉秀實別刻磨崖【秀實欲於中興頌側磨崖別刻以待打碑之人庶防舊字可完傳於永久】

忠義能令金石開至今凜凜動昭回彼蒼欲作無窮計此事欣逢不世才淨掃煙霞畱健筆巧分鸞鳳過浯臺亦宜愛日成君志側席知名卽詔來

髙山

莫道髙山老古錐歘令金碧照崔嵬神通未必輸摩詰眼淨方能識萬回捧打室中紛似雨皷椎堂上吼如雷天長地久君王壽從此宗風亙未來

呂四【零陵市戶呂絢以錢二十萬造一大舟日俟予還送至浙中】

市門風義有誰知旋打長船待我歸秋入江湖正瀟灑歡然鳴艣去如飛

揺轉船頭順碧波日行五百未爲多三湘二浙𨿽遼遠尙及家庭賞芰荷

平生親友謾紛紛有防書來寂寞濵二十萬錢捐不惜可憐湖外有斯人

鴻鴈嗈嗈正北飛爲傳消息到庭闈不須過作風波慮已有新船穏送歸

瀟湘起柂出江湖日日乾坤展畫圖白酒紅魚對妻子鴟夷還似此行無

道鄕集卷十二

欽定四庫全書

道鄕集卷十三

宋鄒浩撰

詩

聞王若愚除桂帥

鸞臺鳳閣並門居同荷先皇奬眷殊諫艸悠悠空皎日年華忽忽防靑蒲朝廷擇帥君來越鄕裏容身我念吳萬事循環揔如此目前何必較榮枯

寄淸老

自來漁父好家風一片瀟湘晚釣中伊昔放言知莫逆於今親到得防同金章寂寂殘初夢汀艸依依照短篷徳秀𨿽亡次山在悵回靑眼送飛鴻

覽鏡戱作

寒時驟熱熱時寒一等陰陽防百般發脫靣黃肌肉痩北人應作嶺蠻看

又

赤腳蠻中過一年受持讀誦日精専只應果滿同諸佛丈六金身色瑩然

元禮

來往憧憧多故人防能於此欵柴門紅蓮緑水還初興靑艸黃茅得細論陡覺炎氛開日月坐令爽气滿乾坤匪朝恩錫歸田去只恐煩君費酒樽

元禮乘釣船見訪作此戱之

一棹翛然一幅巾汀鷗集處亦逡巡功名正逐天機露不似釣魚船上人

九日追和去年所作

茱萸黃菊占秋光休嘆佳時在瘴鄕飲罷此身歸有日明明天子正當陽

淸華閣

泉石淸華世莫知蕭然無是亦無非二年於此陪鷗鷺收得閒中勲業歸

讀論語

仲尼初不離靈臺請業門人日日來一念圓光是論語何須塵簡靣前開

謝仁老寄所畵李長者出山相五首

虎腰黃卷動昭回無數人天心眼開不是機鋒妙相契是渠那肯出山來

其二

香雲鬱鬱覆江城來現開元長者身八十卷經都論了卻將無說示常人

其三

碧潭秋霽禪師筆白月天空論主形是幻是眞分不得爲人重說互嚴經

其四

貝葉捲文無表示於菟曳尾不求憐昻藏豈是維摩詰終日相從也黙然

其五

一眞境界孰能防賴有斯人作指南更賴殷勤招喚得不知流落在煙嵐

欽道

誰謂南方世乏人斯人見義若風生吉凶禍福略無惜父子弟兄同此情袖裏珠光攜合浦胸中潭影到昭平它年野史誰操筆定以靑編著姓名

讀張氏金塘阡表【同年正彥之父所葬處也表乃程忠彥所作】

大筆從來不妄褒特於阡表勇揮毫當年種徳已如此今日裏門宜自髙云帶洞山常藹藹雨鐘明水轉滔滔追榮更有丰碑在行矣巍然壓巨鼇

聞周仲修復致仕

繼述嘉謀聖主知拂衣緣底便言歸往而能返非難事安不忘危是識機西子扁舟藏國艶鱸魚一筯出江肥公乎有地相容否才脫拘攣去似飛

聞朱世英再知江寧府

歸領眞祠未幾時牙兵重展舊旌旗向來孰不歌來暮今去歡然釋去思竹馬渡江騰駿足甘棠拂戶動髙枝鐘山只恐違初興徑入鵷行侍玉墀

示長卿二絕

懾處炎荒已二年親朋書問亦茫然獨君風義能終始不管煙嵐肯著鞭

其二

一別和州二十年山長水闊去無緣因君說起外家事特地欄邊心悵然

示二黃

摩尼超出衲衣中五色隨方照不窮八萬四千淸淨眼一齊開了見眞空

夜聞鳴桹

鳴桹聲響五更初恰似京城叩木魚夢裏猶疑趂朝晚防回驚起攬衣裾

又

漁人於我本無情我自情生夢裏驚驚起卻眠方記得新條不得到京城

喜書

仲冬月吉吉可知日南長至恩光期一陽火復驗內揵八陛圓壇嚴上儀玉輅回鑾天倍喜金雞肆赦人均禧倚門朝夕可寛念防衣歸去今其時

喜晴

一陽初欲與時亨便覺羣陰不敢行寒雨斷飛天皎潔冷云收翳日晶明泥幹屐齒都無阻气協花心倍有情天運回旋吾道長欣欣此際孰能名

仙宮廟

千仞巉巖一徑通可捫天處是仙宮嬋娟並席誰家子縹緲吹衣萬竅風初月淡籠眉拂拂晚云低繞鬢邦人不復知端的但說常能助嵗功

周禦史廟

忠言直節動天聰名在升平北斗中陰徳久宜家有後光靈今與國無窮庭前烏集當年栢門外風生舊日驄公不世情應我顧一觴聊復以誠通

龍興觀有感

自罷龍興節人間幾歲窮偶觀塵榜暗追感禦鑪穹萬事遺髙躅三淸肅下風鈞天在何許猶冀夢魂通

枯荷

萬頃菱荷一一荒駢頭相倚臥池塘追惟弄日揺深緑不謂淩風折敗黃饑鴈飛銜投遠渚寒魚浮觸動斜陽那知凜凜梢云者自有松筠傲雪霜

閒步【同長卿夢立】

冬來風雨並今日偶晴明況是親朋集聊將笑語行靑雲隨步武朱鷺入逢迎無限欣然思都隨指顧生

泛舟

乘興扁舟過趙村滿家灘上水連云欣然便欲尋源去織女機邊日未曛

又

風淨一奩水鏡雲開兩桁山屏白鷺亦知人意飛來佇立寒汀

登鵬髙亭基

野燒無蹤知防年故亭遺址尙依然巍巍穏據山千仞渺渺前當水一川地展云衣深固防天回松蓋巧周旋重興棟宇非難事坐使風光集綺筵

銅池

勻疊灘頭碎石滿添江靣淸流聊向个中兒戱不知何處塵浮

示長卿

君與我同庚子生連年憂患亦縱橫天髙休說不可問心下直須深自明運屬時雍人正樂祀嚴郊報禮初成滌瑕蕩垢知多少行矣欣欣木再榮

送長卿

有口如鉗方鮮語無心似水始能思杯中一片閒天地占得新陽君與知

陽朔千山與萬山生綃圖寫北人看君今欵段穿雲去莫厭﨑嶇行路難

陽朔路

雲裏峯巒千萬重中間一路與天通新陽已約爲前導回我車輪朝帝宮

寄長卿

烏銜霽色朝迎馬蟾吐澄輝夜照眠日月於君已如此不須星歷問行年

偶書

朝天坊裏朝天客拱北軒中拱北人惟有蒼蒼知此意只應潛爲啟嚴宸

寄參寥

云岫庵頭掛鉢囊旃檀一瓣自馨香建隆消息天然別妙總流通筆放光南嶺梅花空自得西湖漚鳥宛相望師如冰淨吾如月照入淸泠知有方

上東門外解船時赴感汝陰師未歸松麈對談能幾日瘴鄕孤坐但忘機珠騰甓社淮南冷山折成都蜀道違世事浮雲何足問只應袖手看鴻飛

喜捷應方成

上醫醫國有誰知且集方書捷用之疾苦一齊安樂後自然遭遇太平時

他處梅自十月已開爛熳獨此今方作花覩之欣然

驚怪江梅獨未開含芳元是待冬來新陽夙駕無多日已向枝頭各自催

東君消息到梅梢滿眼輕盈漸解苞繞樹更忙須百匝行看新樣挿云髾

梅將喜信自天來光動書樓趂暖開花比去年眞个好一齊欣送我儂回

治梅圃

只有今年對此花此花欣送我還家呼童掃漑放花出作意相從歸去誇

中間籬障壓根蟠四面荊榛逼樹攢今日削除隨手淨放梅髙出紫雲端

放竹雞

皷翅出樊籠雙飛意气同便鳴泥滑滑深應竹叢叢善也還天性時哉屬嵗丰弋人情已得寧復墮機中

拱梅亭

陸沈無復似當年髙壓云根气象全四靣山川趨指顧一時艸木避蕃鮮垂檐鼎實須歸帝起檻龍香必動天自我發揮人共樂風流從此映來仙

懷長卿

香醅新撥一尊濃準擬君來笑語同緣底畱連過初約憑欄日日望湖中

深情知在霈恩邊肯爲閒花醉後顚不是看山駐陽朔卽應倚擔待長船

小樹

一株短短八九寸四靣靑靑千百枝作供佛前偕瑞竹移根石上入銅池

小雨

梅圃初成塵土飛早來煙雨便霏防天時人事欣相得可驗防恩朝夕歸

聞吳聖取還朝

庚子頻年憂患同君依墳土我飄蓬聞君已復雲霄上顧我須逃瘴霧中學校他年齊出處朝廷今日異窮通敝廬歸去無他事惟願時和嵗嵗丰

燈花甚奇

艸赦今朝鏁北門燈花來報我防恩巧當樓閣中間立髙出光明防次繁遼絕𨿽然如異域生成本不間孤根此身曲荷乾坤力仰答洪私它日論

山禽

一鳥飛從何處來不如歸去聲聲催鑪煙正自山閣起天意俄從雲路開三年至日阻爲壽萬里膝下今當回迎祥拜貺不勝喜滿引賀酒千百杯

用老杜至日懷太白韻懷諸弟

羅拜爲親壽遙知亦我思陽生萱艸色心入棣華詩帝澤來非久萊衣戱不遲爲言多置酒歸趂賞花期

懷舊

辛巳年冬導駕行朝從太廟出靑城雪迎天仗徐徐舞日向龍顏淡淡明不待銜枚人自肅惟觀夾道喜相仍今朝倍復如初盛遙拱神京空此誠

至日依韻和老杜五首

嵗月驚如弩發牀千官壇下又成行燔柴香藹六變樂奠玉殷勤三上香當日佩綪躬進酒玆辰目斷望垂裳端誠舞蹈無因預空想中天瑞气長

蠻風吹鬢鬢毛斑非復登樓舊日顏聖主亦應憐久竄孤臣尢切望今還金雞歡動欄桿外防服光生骨肉間歸去此恩何以報惟將香火祝南山

黃鐘初气重氤氳喜色朝來便著人知有歸期親望我更無它事我思親堂前獻壽開金盞嶺外防恩戴玉宸一笑承顏勝六印功名豈復羨儀秦

當闗無復守門催欲曉雞聲喚起來一炷壽香瞻白髮三杯賀酒寫紅灰看棚尙倚天街栁恩信先通桂嶺梅但喜奉身歸膝下自餘皆是魯禽杯

慙愧君恩似日長終然傾否肇三陽休思往事追華貫且喜餘生脫瘴鄕俛仰自知誠自幸尊卑相守免相望外炎內熱從玆盡別是人間一味涼

同仲亶長卿觀梅

雨後江山欲放春更無一防舊風塵對花若不飲一盞卻恐梅花解笑人

同長卿梅下飲茶

不置一杯酒惟煎兩碗茶須知髙意別用此對梅花

張紏惠吳洞簦

茶選修仁方破碾簦分吳洞忽當筵君謨遠矣知難作試取一瓢江水煎

次韻和答稷臣見貽之句

瘴癘侵淩鬢欲華鳳凰飛詔下天涯有知病骨將枯日忽遇靈丹躡彩霞赫赫千齡方啟運熈熈六合共爲家此恩碎首知難報空感來篇似永嘉

次韻和李學文所示二篇

才气無雙是隴西扁舟還指舊山溪非闗呂覽難更字要使班輸別造梯塵外光陰歸作者道中消息在寥兮它年峻捷黃金榜路入三吳手重攜

大明端拱赭衣紅正想豪英入彀中但使學優迎命逹莫將年少嘆途窮三秋水闊魚依藻一日天髙鶴出籠持我此篇歸獻壽蒼梧歡動曉來風

移漢陽

漢陰丈人渾沌修漢陽居士逍遙逰中分漢水共天地能別此心惟白鷗

畵山

幾年宻與畵山鄰今日歸航駐水濱天亦有心酬我願斂雲收霧日光新

三峯闊展映天長大巧由來未易量我欲移歸殿前去萬年千載對君王

掃成屏障幾千春洗雨吹風轉更明應是天工醉時筆重重粉墨尙縱橫

展畵亭【畵山名聞天下山前乃無亭宇少延好事之目天其或者畱以待吾正彥乎爰形斐章用爲前導落成請以展畵名之亦絲歌外一叚佳事也】

丹靑一筆妙難窺萬古長如初畵時濃淡乾坤偏掩映捲舒雲霧巧追隨深藏塵表天元愛不到炎方世豈知展出髙亭快人目捨君風韻更誰爲

小舟柁上

船頭鑽入北來風繼日連宵閉短篷多少峯巒多少意一齊收在枕屏中

登碧巖寺盧捨那瑞像閣

樓閣門開處處通毗盧出現眼光中爲人重說二愚品巖下灘聲西北風

我自南方稽首回大千經卷出塵埃十方三世都圓了盧捨那尊金色開

我住蓮華法界中塵塵剎剎本來同旃檀一瓣聊興供吹滿巖前萬竅風

與夢立行入長安虛

恰到長安風色晴一條石徑坦然平與君曳杖尋虛去全似仙宮嶺下行

久不上船思上船偶然縱步是長安何須更望君平卜但把虛名子細看

斗米灘【灘在桂州南六十里俗傳古有僧自遠來者近桂人也舟溯灘不可上餘糧一斗食之旣盡乃登山望故鄕化而爲石至今絕頂有石如僧立之狀】

粥飯都來一斗糧灘前喫了倍蒼黃把如立作山頭石何似急行歸故鄕

捍門山

揚子江頭舟楫回海門山對潤州開故鄕歸去六千里先入捍門山裏來

過雉山

客睡當年托雉山杜鵑聲切枕難安今朝歸向山頭過不見杜鵑空夢殘

苾蒭曾向定中觀謂我南遷使可還過了三年方語驗聊將一笑謝禪闗

示壽寧長老如曉

十二年中獨自春應緣還現壽寧身南方衲子聞知否便是黃龍舊主人

三闗誰復識黃龍大施門開振祖風無限人天無限眼一齊回向嶺雲中

師在興安我在昭幾年相望但雲霄誰知小出忽大遇共折靑柴帶葉燒

示崇寧長老善資

五色雲中有和煙天長地久祝斯年太平一曲憑師唱響徹乾坤萬古傳

獨秀峯前是寶坊坐令熱惱變淸涼人人認得長安路珍重旃檀一瓣香

與葉適正資長老同宿覺華山安福寺

覺華山下古禪宮鼎足蒲午夜同但有雞聲替鐘鼓更無僧影到簾櫳眞情迥出忘情外多語都歸妙語中轉首是誰南與北庭前檜栢亦生風

夜登台光亭示主人莫亢

亭據炎方第一州旌旗曾向此中畱台光不逐春光攺花影長隨桂影浮誰謂嶺雲收白雨偶然莎徑入靑眸它年南北遙相望應記怱怱秉燭逰

畱別興安唐叟元老推官

天繪亭邊三載夢石灰鋪裏一時情个中不是同防得胸次崢嶸何日平

風前火烈逢眞玉雪後大寒見老松攜得此心歸北去與君無處不相逢

幽居不許穿雲到寶閣仍忘破曉登多少從來疑著處一齊分付打包僧

畱別龍城山主懷義

陽朔千山復萬山最深山處是松闗新詩吟罷無餘事一片眞心云共閒

仙閣龍城一望間每來過我不如還汀鷗猶集欄幹外應怪從今气象閒

好事如師豈易逢不辭趼足訪行蹤揮殘麈尾知難再目斷碧蓮峯外峯

靑天無礙本來同休向江邊動別容師似碧潭吾似月東西南北總相逢

三車黃葉止兒啼一句何人妙得知今日爲君親說破滿軒風靜月明時

道鄕集卷十三

欽定四庫全書

道鄕集卷十四

宋鄒浩撰

詩

寄巡鋪溫防侍禁乃杲之弟也

幾日長亭復短亭霜梅夾路喜相迎風光總屬君家管霽色偏隨馬足生老酒盈杯誰款曲少陵佳句謾分明回頭安福前山曉八桂蒼蒼無限情

山行示同逰

碧雲堆裏共徜徉莫厭捫天帶夕陽逰徧桂州巖穴後更無閒夢到南方

東山

我是來仙閣上仙天教飛鶴過山顚松篁爲我生淸韻一似薫風初入弦

又

七星峯頂絕纎埃不負煙霞雙眼開昨日湘南遙指處飛騰今向此中來

寄題妙峯閣慧照堂【威藏主授業院有閣有堂求予名旣名之而示此偈】

妙峯閣外云收翳慧照堂中日放光大地山河都見了此心聊寄一罏香

葉筠元禮畱飲

天造移居漢水湄嶺邊欣與故人期紅燈暖照金波動全勝來仙閣上時

其二

殷勤畱我共淸樽無限情懷子細論天色亦如人意好晚來星斗滿前軒

寓壽寧方丈州人求識靣繼來焚香作禮戱呈曉老

維摩丈室一張牀暫寄淸宵夢防場卻被閒人作禪看競來合掌要焚香

戲靈川令王洵仁仲

長官貪著祖師禪有甚心情問我船一隻逃歸兩隻破謾憑江檻望靈川

示仁仲

槎頭一別十經年月照黃茅夢不圓今日北歸恩賜與相逢如在四禪天

其二

一根燒筍共分甘髣髴當年漢水南紅柿鳥殘無此意前三三與後三三

次韻和仁仲滑石鋪泉軒

長官心事古人前碧玉峯巒碧玉泉洗出北歸煙瘴眼光明欣覩太平年

假寐靈川報恩寺

故人猶在驛亭邊暫向云房借榻眠漏泄祖師多少意松聲都到小牕前

示舂陵顧林宗

宼公樓下釣魚船橫絕晴波已七年邂逅蓮宮論往事恍疑同在夜摩天

見魯直題陶商翁碑後有感【碑在興安石灰鋪】

石上猶新墨忘情亦嘆嗟殊恩但歸骨冷迹尙平沙願力消塵垢瞻依盛寶花人間幾行淚空灑玉川家

入湖南界

踏著湖南境界新展開天宇淨無塵增添喜色知多少滿眼雪峯如故人

北風吹滿亂山雲山頂皚皚色尙新怪得幾朝寒暝日元來畱雪迓歸輪

一自瀟湘見雪飛炎氛遮眼暗漁磯今朝才入湖南界便覩玉光生翠微

北風吹靣過如冰也勝南風瘴水濵莫向知亭嫌太冷主人元是鐵心人

薄薄陰雲淡淡天北風迎路徹重綿從教捲起轎簾子吹盡幾年嵐瘴煙

重重疊疊擁遙峯總在輕煙薄霧中疑是李成初畫了生綃千幅掛晴空

淡描深拂百千般終日擡頭不厭觀造物始初誰與樣定應曽得古圖看

一等乾坤一等山才分湖嶺便多般何如洗盡昏昏瘴都作晴天萬仞寒

折得梅枝挿轎簾路人驚怪簇巉巖從教大擔擔將去深入三家村裏談

短簫長笛皷咚咚簇紙爲船棹晚風送了鬼神無一事大家贏得醉顏紅

雞未鳴時整客衣行行只恐日斜暉米塘過了全州近恰遇村人趂市歸

赤腳蠻中新出來湖南逢著盡銀釵𨿽然未得淩波樣已防人人著艸鞋

示崇寧長老允和【和無一手】

安心得髓遇升平不似雲門不解行聊與祖師分半座湘山頂上放光明

示澄庵庵主炳著

又向全州現此身澄庵猶是舊時人相逢休話從前事且防茶來喫一巡

澄來澄去不知年一片澄光月樣圓照破十方三世黒大家同集世尊前

不肯南來伴我閒若來何法可心安直饒參得齡鐵觜也被昭州煙瘴漫

示張道人

防年龍虎自相隨南斗延生恩賜歸霄漢路通鸞鶴在不妨髙躡紫雲飛

妙髙亭【四望山長老文照卽山頂造一亭求名以妙髙名之而示此句】

四望山頭老比丘笑他思大浪經由巧將三十三天好都向靑雲靑處收金翅遠投雲際歇銀河低繞砌邊流髙髙更有堪行路騎取潙山水牯牛

六一巖【余與子初同邵武李師耼祖道姑蘇徐武靖國零陵蔣湋彥回長老永明由澹巖穿後岡攀援藤蘿窮覽勝事樵不到處得此巖穴遂以六人一時同見名之而以六人一時同見分韻有作乃若年窮气象妙與人防則惟出此巖而外矚與入澹巖而內盼者心自諭焉不可以言罄也得同字崇寧四年十二月十九日】

造物有所待巉巖從此通千峯豁前障萬象欻來同滌覽進江水嘯晴生虎風誰知不朽事成在笑談中

喜長老永文方自外歸

荊棘叢中自在人不知何處是埃塵巖前逢著笑絕倒也似炎荒金色身

文長老雲山有訓狐鳴卽客至夜來鳴更異常

我入山來亦偶然初無消息與人傳訓狐緣底潛知得隔夜飛鳴報老禪

自淡山過暗巖

淡中有味味眞味暗裏有明明更明不是同來三大士有誰能識此時情

觀眞珠花畱戲陳瑩中

古觀無人花自開眞珠顆顆映莓苔畱教合浦居士看何似海邊新蚌胎

示法輪長老景齊

問碑碑已化爲塵卻得同生庚子人聊把此心論此事頗疑前日是前身雲間岣嶁峯回禮庭下娑羅花獻春更欲縱橫見端的夜來飛雨洗金輪

示雲谿長老文慶

與師應有緣相見便欣然徑出牧牛室共捫垂雨天一眞誰境界萬物自山川放手無餘事歸來汨碖眠

示方廣長老從譽

五百阿師何處來天堂初不隔天臺靈泉飛作人間雨法皷騰爲山下雷對現此身誰髣髴上方重閣正崔嵬只應永劫觀空眼總向峯前歡喜開

題譽老無住閣

不二門開剎海中十方世界本來同四威儀竟無所著千手眼應如是通彌勒當年曾示現善才於此悉參同而今我亦逢師處聊擊欄桿問祖風

自方廣冒雨過髙臺示徳瀾長老

雲煙猶暝曉杖屨已髙臺眼向不危去景從無外來巧將新水墨灑出舊塵埃攜得還天北晴時濶展開

定林長老首座自合浦來以此示之

已入髙樓見彌勒卻尋舊路禮文殊誰知垢膩衲衣內總是摩尼無價珠

示萬壽長老道琮

萬壽閣中逢故人萬年松下偶穿雲憑將五分眞香爇長對南山祝聖君

示衡嶽寺善果庵道成庵主

遊了諸山問了禪卻來庵裏坐安然何如一瓣焚香去飛作祥雲徧九天

示勝業寺長老有餘

韶陽一曲有誰知拍手相逢笑幾時偶向悅亭杉外立元來傳在最髙枝

八桂蒼蒼湘水南師鄕我客飽曾諳五年不見今年見猶得寒鑪一夜談

過洞庭風作

洞庭波靣忽如雷萬斛樓船舞一桮爲報馮夷莫相嚇盡曽經著暴風來

次韻答八十三外翁見招

乃翁心事別璧月到寒塘欹枕三竿日橫經一炷香尙思同燕麈還欲對胡牀行矣拏舟去金鐘亦自將

招兪淸老並簡康遠禪師

腰錢騎鶴上揚州妄想空來事事休惟有三竿風月在待君同理釣魚舟

欲知何處是生緣問取維摩室內天渠若口鉗無答語竹西堅臥許安全

石塔迢迢兩閏餘潛知骨痩奪松枯煩君爲把公憑判同過江來伴老夫

詩送晦叔先生

先生帶花六十年靑春不老花長妍金杯停手便索去一片閒雲飛上天

知是初平幾代孫雙攜日月弄乾坤人間有眼誰窺得笑出常州西郭門

疾臥防爲萬鬼鄰金丹一粒遇髙眞此身從此無他事長作升平擊壤人

一別相逢復防時東西南北酒盈巵天機深遠猶須決莫便飛騰不我期

萬里來歸荷聖恩焚香趺坐欲無言羣仙若問誰堪度爲說心到本元

寄和庵主

自從衡嶽得髙風南北東西久未逢惟有旃檀知此意爲傳消息到中峯

簡兪子恭

東郭名園步可過病餘猶以路爲多何當略彴通新徑日日從君擊壤歌

戱簡錢濟明

雨雪相仍勢未休禦寒惟酒勝重裘誰知旱久猶漧涸不見玉泉東向流

又

載酒無如君最頻年來緣底斷音塵只應咫尺譙門住也學兵廚不送人

就舜諧覓石

數峯寂寂臥蒼苔醉眼何曽略爲開乞與茅檐淡相對要令雲雨出山來

智岸將往錢塘索妙樂庵詩勉此爲句

向來楊處士今作岸禪師懶散元非我熈怡竟有誰長應心似水不復口如碑此處眞安穩何人妙得知

呈明遠

爾來無酒可沾唇只恐傍人怪獨醒自笑金已當了惠然誰復遣銀瓶

樞侄以詩來次韻示之

酷愛日長螢可聚幾人如古惜分陰胸中萬頃淸涼地莫遣俗塵乘間侵

讀書

誰能也學讀書癡園圃三年忘了窺卻恐主人如泄栁謾攜藜杖去何之

挽詞

崇仁縣君魏氏挽詞

出自髙明盛歸從望族賢崇仁膺帝命積善信家傳翌翌才三世防防忽九泉空餘可銘事追繼采蘩篇獵獵霜郊路銘旌捲朔風堂前萱尙北門外水猶東貌入丹靑冷恩畱祭享丰鄕人仰閨範方看子孫隆

故通直彊君挽詞

白髮將年往靑衫甫宦遊從來四方誌曾未一分酬幕府殘機畫閭門失好修惟餘舊秦月寂寂照新丘金丹猶在鼎馬鬛已成封夢斷飛雲鶴春歸繞墓松韋編元自若藜杖竟誰從賴有承家子流光得所鐘

龍圖胡公挽詞

華屋初成後安車未用時誰知五朝舊俄與九原期徳映文恭顯名防修簡垂淒涼獨心事無復盡施爲正爾逢千載何爲不百年龍圖虛舊閣馬鬛啟新阡方寸畱天鑑淸規入世傳韋平向來盛端屬子孫賢知已如公少還鄕特地親分攜能防日聞語歘驚人永念恩常在深慙報未伸從橫淚交下空灑朔風頻

胡公郡君李氏挽詞

先別人間去由來天意微初心在偕老此日遽同歸鏡掩孤鸞舞津藏雙劍飛空存錦囊誥依舊照霞衣正是家肥日香奩曉不開侍兒猶扇枕良藥已停杯蘋老殘初薦萱閒冷舊栽只應有餘慶從此亙云來

故通仕孫公挽詞

少微星忽墜疇昔夢初圓鄕社崇新祭書帷掩舊編亭依金斗固兒戲彩衣偏踵續誰爲傳吁嗟髙士賢君子不可見先生無復遭凶傳俄一旦吉養謾三刀徳與諸郎遠門將駟馬髙傷心獨南陌松檜朔風號

故成紀李季侔挽詞

命也端難詰時乎竟莫來門庭方白晝冠帶掩黃埃萬卷虛料理千金廢剸裁遵承子將顯猶得慰泉臺師門深往好姻黨厚新情正爾追談笑那知隔死生松風傳挽鐸壠月照銘旌莫預東郊送悲涼空此誠

故文安郡君劉氏挽詞

鷲峯成記別聊現大家身瞬目超塵劫隨方得本眞忘憂殘舊艸供祭冷初蘋獨有閨門淚澘然冬復春願力堅如母翛然亦坐忘羞蘭虛孝養偕老誤榮光淨域端何許遺經只自香它年盛追贈猶得賁餘芳

故承議季公挽詞

卓犖豪英內如公迥不羣胸中妙莊老筆下藹機云勲業知誰覩聲名只自聞空餘柏莊柏彌望拱髙墳甫畢榮親願歸休不計年心塵竟遠善積子皆賢萬事殘初夢千齡掩逝川登門獨無路追感倍淒然

亡友皇甫民望挽詞

八行宜髙選胡爲不享年鄕閭推往躅幾席積【子賜切】遺編俛仰成千古淒涼到九原須知天報在有子共稱賢超然遺象數非古亦非今過我每終日惟君同此心絕編猶可續折角竟難尋已矣無由作髙山空自琴

閻求仁太博挽詞

東國論交處於今馬鬛歸江山愁欲變冠劍歘成非事業知誰覩聲名只自飛蒼蒼不容問落日掩晴暉踵門寒日後畱語竟黃昏能得幾日別遽爲千古魂根塵元自了生死更何言獨有人間淚隨風落九原

彊評事挽詞

池亭春未攺宰木已鳴風夙負三吳望今鄰萬鬼中潛光𨿽不耀遺澤定難窮它日髙門淚猶知駟馬通不爲明世得已矣舊山川靑眼誰樽爼黃金自簡編鄕閭今昔異門戶子孫賢我獨從君晚追惟更慘然

閭丘大夫挽詞

鴛鸞紛集日松檜掩新塋持節空諸路分符謾列城閩山余舊峻淮水漾前淸地下𨿽難作功名凜似生營邱何處是不復問歸期世事三吳冷風霜八月悲生平𨿽爵祿身後只書詩恩報嗟無及初心折涕洟

道鄕集卷十四

欽定四庫全書

道鄕集卷十五

宋鄒浩撰

制

吏部尙書除節度使制【系試中書舍人】

四方在禦資文武以成功八柄是嚴必勲勞而懋賞眷此築壇之拜實居分閫之雄厥有眞賢來膺異數用諏剛日敷告治廷具官某學貫古今气全剛大洞萬微於忽挺一節於初終是爲君子之儒出偶聖人之作踐揚中外綿歷歲時逮入長於天官益推隆於人望審乎甄抜旣比迹於山濤肅以公方更同風於毛玠是用疇其底續寵以陟明授玆六纛之儀董我三軍之政於戱黷武無烈𨿽盛徳之不爲忘戰必危亦前修之深戒朕方躋民於富壽爾其體國而經營庶防夷夏之安永紹祖宗之盛服我休命勉圖膚公

中書舍人除翰林學士制

學士視艸禁中𨿽以翰墨爲選然論思獻納宻贊事幾其所以副予簡求者蓋在文章之外矣號爲內相自昔以然久難其人今以命汝具官某志修而行篤學博而才髙自昭於時無所比附夙稽羣議進直掖垣作爲深厚之詞鼓助中和之化玉堂虛位莫爾宜居斷自朕心亟此褒擢夫自唐以來居是職者多矣淑慝具在可按而知其以汝自信於心而旣效於事者鑑前人而擴焉朕不汝忘尙有異寵

戒百官修職業勿事朋比詔【系試中書舍人】

朕自臨禦以來夙興夜寐思所以遵奉先烈而成天下之務者無競於得人故訓廸厥官布列中外且冀人皆正直有如文王之時績用咸熈無愧舜帝之盛然而求之在位考之輿言其奉公守義者不加多隳職朋姦者不加少以方前古朕甚恧焉豈朕戒之用休者未盡其道歟董之用威者未盡其法歟抑士大夫狃於前日之習靦然安之未易遽革邪經不云乎示之以好惡而民知禁夫好惡者人主心術之動也旣以曉然示天下矣民且知禁而況士大夫乎繼自今往其各務正乃心飭乃職上以成政事下以成風俗副朕所以期汝之意髙爵厚祿朕亦有以待汝而不遺也否有常刑朕曷敢赦鄭紳可東頭供奉官依舊閣門祗候制

勅具官某朕臨禦以來未嘗私爵祿以爲恩而祥發宮闈襲予慶事推隆異數厥有舊章躐進五官並爲爾寵爾其飭已務稱毋使淸議得以疵焉則朕惟汝嘉

陳彥誠父繹特贈右正議大夫制

勅朕纉隆聖緒澤沛萬方凡厥幽明率從褒陟具官某故父具官某早以才學蔚爲豪英中外踐更譽問休洽當熈寧有爲之日受神考特達之知揚於禁林致位華顯奄其淪逝積有嵗年惟善慶之所鐘服義方而是似式膺賁典越進文階𨿽漠之遊閴難窮於視聽而寵靈之異宜不昧於欽承享我恩榮用光泉壤

蕃官巴令渇等轉官制

勅具官某等爾以忠勇奮然身先冒敵摧鋒達於朕聽第功應賞寵進爾官勉對恩榮益圗報效

蕃官包厚轉官制

勅具官爾以忠勇所至身先折馘摧鋒數有成績懋推恩典寵進六官仍狥爾求就遷巡警益圖來效以對休光

蕃官侯師正轉官制

勅具官某爾奮身行陣折馘以聞應予賞科用進爾秩尙思報稱以廣後功

孟勝轉三班借職制

勅具官某爾父以忠濟勇數有戰功回厥寵遷用陞爾秩勉從訓令相與致身尙有官榮待爾自效

朱紱除給事中制

勅給事中以封駁爲職而一時之政令系焉必惟其人乃克勝任具官某儒學吏治夙昭於時翊朕初濳灼見忠實亟從諌省進陟東臺斷自朕心不以爲速語不云乎故舊不遺則民不偸然朕之所以用汝者豈直以故舊而已哉勉修厥官以永終譽

張來除祕書少監制

勅具官某朕方從冊府以集天下之豪英嚴史官以昭先帝之功徳惟時寄選不輕用人以爾學博文髙表於多士召從孤外亦旣逾年蔚然禮樂之中休有服勤之譽總司祕籍防預信書疇爾居焉朕命惟允勉圖報效勿愧恩榮

張來直龍圖閣知揚州制

勅具官某揚於東南爲一都防師帥其上率多顯人以爾文學著聲蚤踐臺閣寵還舊職往蒞兵民其思所以鎭撫之稱朕惠澤元元之意

鄧洵武轉官制

勅具官某朕惟神宗皇帝妙與道防肆筆成書集以寶藏就委史局爾於致力最爲有年寵進一官用旌勤勩仰惟宸章在上燦若日星垂照萬世而爾獨以編次遷焉爾亦預有無窮之榮

入內都押梁從政降官制

勅宮闈左右之臣朕所親信事於廟社義曷可容具官某受國厚恩弗圖忠報方哲宗升遐之始皇太后深念大計召爾詢焉爾乃佐佑章惇請聽其語向非聖慮先定牢不可移則惇之所以異意者將因爾而售也惇旣竄於海上爾猶處於禁中公議聿騰罪在不赦尙念神考龍飛之日爾爲攀附之人特屈刑章姑從輕比降官禠職出領祠官服我殊休往其惕厲

王中正追復遙郡防禦使制

勅朕旣嗣位與天下更始不間存歿咸以恩加具官某蚤奮邊陲晚罹廢黜奄其淪謝倐有歲年用伸孝子之情追復遙防之舊營魂不昧服我休光

任伯雨除度支員外郎制

勅具官某自諫路而遷省曹元丰以來具有成比以爾進繇朕選修職不回支度虛員往司其事夫財用多寡之數物產丰約之宜爾蓋論之詳矣且將於爾所行而攷焉其勉之母怠

宗室仲奚所生母王氏等封郡縣太君制

勅天寧啟節慶肇宗親昭厥母儀推隆異數具官某所生母某氏休有內徳克成子賢旣防大邑之封申錫有邦之號永綏孝養以對命書

宗室士瞻所生母郭氏封縣太君制

勅具官某所生母某氏等天寧啟節慶肇宗親有子而賢義當同貴用防封於湯沐以表異乎情文永對寵休益循母道

王厚責授賀州別駕制

勅具官某朕惟祖宗以來仁覆天下固無此疆爾界之別間或興師問罪亦以義濟仁而已非造兵而嗜殺也爾以選拔爲將曽不是思而乃深入靑唐肆蹂族部私其寶貨禍及無辜怨結人心動傷和气按章來上深駭予衷倘不明正典刑何以厭塞公議黜居散秩竄逺邦尙體寛恩勿忘循省

郭寔除文思副使制

勅具官某集禁旅以嚴武備詔令之所謹也爾能飭力遵奉迄用有聞寵進厥官尙思來效

李昭玘除太常少卿制

勅具官某太常禮樂之司所寘以爲屬者猶皆一時之選而況典貳寺事詎可非其人乎以爾博通古今久踐臺閣攷於已試蔚有休聲惟時亞卿莫汝宜處若夫妙盡情文之本深明損益之宜使朝廷典章與三代同風爾在都司固已稔聞而熟察矣勉對朕命以崇厥功

陳察除左司郎中制

勅具官某尙書總六官之政令而左右司分贊綱轄其選甚重以爾言斯可復行不茍難中外薦更聲著臺閣越從文部擢寘都司其以爾自廸於中庸者擴而充之以上承而下肅則豈惟有助予治爾亦無愧於所學

蕃官結氊抹等轉官制

勅具官某等爾忠不容叛力摧賊鋒折馘執俘各以功顯第數來上隨進厥官服我恩榮尙思後效

龔原除集賢殿修撰知揚州制

勅具官某師帥大邦爲時重寄朕所畀付屬在老成以爾拔自儒宗薦更省闥分符共治民吏宜之寵陞書殿之華就總列城之重朕於天下固已一視而同仁矣爾勿以外自輕思所以利吾元元者以需報政不亦善乎

王說除直龍圖閣知靑州制

勅師帥大邦爲時重寄朕所畀付屬在老成具官某歷仕五朝服勤諸路剖符持節民吏宜之寵陞內閣之華易總列城之重朕於天下固已一視而同仁矣爾勿以外自輕思所以利吾元元者以需報政不亦善乎

陳次升除右諫議大夫制

勅朕方無所忌諱以延天下之忠直而職總獻納尢思得人與其取之於方來孰若用之於巳試具官某以禦史事神考以補闕侍泰陵知無不言簡在朕聽召居橫榻亦旣逾年曽弗撓於夙心實有裨於初政用疇爾最長我諫垣然自元丰正名以來臺諫之職旣已有所分矣爾其勿亟勿苛思所以稱其職者而勉焉以副朕獨斷用爾之意

內侍省押班閻安轉團使制

勅朕內屏玩好之具外斥土木之功嘉與萬邦同臻康靖至於寅奉列聖則茍可以致隆者未嘗不勉焉所以伸孝敬也助成此志豈不宜褒具官某久侍宮闈備陳忠力嚴睟容而增飾罄夙夜以施勞肆遷團結之榮寵異班聯之寄往帥而屬共廸官常以承朕奉先無所作爲之意

盧世延陞通事舍人制

勅具官某爾防聮上閣久已十年率職無違在所甄錄特陞通替前奉軒墀稱我恩光勿忘報效

張守誠妻趙氏封郡主制

勅某縣主某氏朕惟哲宗皇帝宗祀明堂大推慶澤肇從宮禁與國同休而充儀張氏願以所防進爾郡號益堅自誓之節永對非常之恩

內人劉氏等並封國夫人制

勅具官某氏等朕纉隆聖緒二年於玆矣茍有功於國者𨿽邈然孤外之人猶且褒陟再三而況宮闈之內乎以爾防視朕躬旣久不懈防榮顯郡未稱勤勞用進錫於國封以寵光乎禁掖欽承休命永保壽康

內人張氏等並封郡夫人制

勅具官某氏等朕纉隆聖緒二年於玆矣茍有功於國者𨿽邈然孤外之人猶且褒陟再三而況宮闈之內乎以爾佐佑朕躬服勤夙夜疏恩錫號亦旣彌年用增錫於郡封以寵光乎禁掖惟時休命勿替欽承

內人薛氏等並封典字制

勅具官某氏等朕於掖廷之內𨿽未嘗以名器假人而久於服勞者亦必有以報焉以爾列職交修協纉眾務不攺司存之舊就遷品秩之榮尙勵夙宵以圖來效

後苑土地封顯應侯制

勅後苑土地爾神分職幽間實在禁籞數有顯應動乎見聞宜昭正直之功用錫列侯之號享予秩祀與國無窮

劉鑑轉官制

勅具官某爾父有方辭榮禁省就佚靈宮寵其舊勞推以異數願回所授並陟爾官移孝爲忠勿忘圖報

蕃官王母羅等轉官制

勅具官某等爾深入賊境遇敵而前折馘執俘各以勇濟進官一等用酬爾功尙有戰多勿忘忠奮

許宗孟父元贈右正議大夫制

朕纉隆聖緒澤沛萬方凡厥幽明率從褒陟具官某居以孝顯仕以才稱久幹邦財被遇仁祖爰自周行之內越陞侍從之班有子而忠能世其美式膺賁典追進文階宜不昧於欽承庶永光於泉壤

富紹庭除祠部郎官制

惟爾先正相予祖宗道徳勲勞竦服夷夏其宰土之木拱矣故笏可見猶當異之以比甘棠而況遺範之所在乎以爾少長義方習以成性擢於久仕總領常平而乃力自貢其誠心冀不違於先志奏封來上朕用汝嘉詩不云乎維其有之是以似之朕亦何愛典祠之淸選而不汝隲焉以勸夫孝衰於親者往其欽哉尙有褒寵

王謹等轉官制

勅具官某等朕所服禦以見天地宗廟之物爾能總視制作克應禮文各進一官用旌勤勩尙思來效以稱恩光

盛次仲直龍圖閣知鄧州制

勅具官某南陽遣帥屢矣而莫安厥居無以綏靖一方朕甚念之以爾性質寛和詞學敏贍奮繇臺省歷試事功一紀於玆迄無罪悔必能識朕所以子育元元之意進直內閣寵賁爾行勉繼前人作民父母

宗室仲焉贈節度觀察畱後追封郡公制

勅五屬之間朕所惇敍以爲天下先者也旣有以榮其生必有以哀其終名位不同禮亦異數具官某以信厚之質習義理之文𨿽居富貴之中不愧祖宗之訓奄其淪逝深用惻傷惟兩使畱務之雄惟五等爵名之竣未嘗虛授並以爲恩魂而有知服我休命

曹妹婿劉復特與三班奉職制

勅某朕以曹乃賢懿大長公主之子仁宗皇帝之外孫也憫其不壽特推異恩而父詩以爾爲請勉自修飭毋愧官榮

宗室世福新婦張氏等敍封制

勅具官某氏等天寧啟節慶肇宗親惟時閫儀稱其夫秩用防封於善郡以表異乎情文永對休光益循婦道

王舜臣等特與轉官制

勅具官某等嫌疑之間今昔所愼爾父湣旣以爾自隨矣又上爾功應賞豈其心果足以取信於人乎朕方推至公以待天下終不以此廢爾戰多各進一官勿忘圖報

醫官仇洵等轉官制

勅具官某等爾以方藥祗事禁廷有勞可嘉用陞秩序愈其精愼稱我恩榮

道鄕集卷十五

欽定四庫全書

道鄕集卷十六

宋鄒浩撰

制

呂抍父夏卿贈右光祿大夫制

勅朕紹隆聖緒澤沛萬方凡厥幽明率從褒陟具官某早以博學望於先朝嘗預纂於信書遂典司於誥命忽其淪逝多歷嵗年儼風節以如存矧教忠而有後式膺賁典越進文階永爲泉壤之光服我寵靈之異

王震特追復朝請郎制

勅朕嗣位以來霈澤數下信有罪戾猶與自新而況左右侍從嘗爲大臣之所釋憾者乎事當昭明不間存歿故具官某被遇先帝擢司刑獄偶鞫治之弗阿罹中傷之深詆斥居遐外奄至淪亡惟孝子力訴其沈寃惟憲府按見其無過用還初秩以闡大公九原有知服我新命

美人錢氏追贈婕妤制

勅朕纉服以來漏泉之澤覃及方外而況宮闈左右嘗爲神考之所禮遇者乎追加賁贈顧曷可已具官某氏蚤以柔順應於選求助成坤載之儀光映史書之美奄至大故久已歷年進聯嬪禦之崇庸示惻傷之意惟玆異數實視上卿漠有知聿其欽享

呂希哲除光祿少卿制

勅具官某寺監之貳均爲盛選易地而處厥有故常爾旣致道潛心以世其所當然者矣視吾酒醴膳羞之事猶祕書圖籍也則何適而不爲忠乎勉帥官僚往共厥服

醫官任仲言轉官制

勅具官某元子之慶天下同之推恩後家時乃盛典遷以及汝預有光榮勿替初勤益圖祗事

李昌本補三班借職制

勅具官某朕惟風化之本肇於中宮故推異恩以賁其父其家所欲授者朕則審而從之爾旣入官勿忘祗飭

劉忠轉皇城使制

勅具官某爾折馘之功應於賞典寵遷官秩遂極使名尙勉之哉以稱恩遇

向紃轉左朝議大夫除司農卿等制

勅具官某等朕惟皇太后功存宗社與國無窮奄棄東朝遽終大事所以致孝義者不可得矣推恩外氏其敢後乎爾等乃慈徳之諸父而中臺之髙選也率職以事上檢身以齊家攷於公言咸有令聞式昭異數用陟文階或冠卿列於司農或正郎位於司計往其祗愼茂對寵休

王震轉翰林書藝局直長充待詔制

勅具官某二帝三王遠矣而節用愛民畏天納諫所以爲子孫無窮計者莫如我祖宗最盛蓋其詳不可勝舉而其要具於寶訓朕將齋戒以觀夙夜以思奉以修身而治天下庶無愧乎畀付神器之意故委儒臣是正而命爾書之爾亦不爲無助寵進爾秩以示朕無勞而不錄也

向子章等轉官制

勅具官某等朕惟皇太后功徳甚大念無以報稱肆於爾等悉推異恩所以隆外家而昭孝思也爾受訓戒於東朝非一日矣奉以飭厲𨿽久不忘則有以慰在天之靈可不勉哉

李擴轉官制

勅具官某等朕推恩外氏以及其姻婭而寵遷階秩爾等與焉勉思所以報稱朕命者勿使有愧於淸議

向氏等並進封次國夫人制

勅具官某氏等朕推恩外家無遠弗及而況東朝同气慈愛素厚者乎進爾國封慰予哀念勉循婦道永對休光

劉氏等並進封郡夫人制

勅某氏等朕惟東朝永棄孝養肆於外氏悉以恩嘉進防顯國之封用薦宜家之慶勉循閨範茂對休光

李濟補三班借職制

勅具官某男某爾父隕於行陣朕甚憫之錄爾以官是爲忠報

董孝忠等轉官制

勅具官某等朕誕膺駿命纉奉丕圖凡所君臨率皆恩及惟爾守邦之舊久推效節之勤宜有遷陞用昭寄遇益圖忠順對我寵光

楊永慶等降官制

勅具官某等朕方推信義以撫羌人爾職在奉承乃庇容馬盜降秩一等尙爲寛恩

內人王氏授仙韶使制

勅具位某朕方宅憂無所用樂汝旣久於其職當遷矣朕亦安得而止哉然九重之外不可戶曉宜識此意務遠嫌疑庶朕愼獨之心賴以信乎天下

內人張氏追贈儀國夫人制

勅具官某氏朕於一時攀附之人生旣加厚歿亦如之所以隆褒賁之恩全終始之意惟爾淑愼祗事有年奄忽云亡動我心惻自郡而國追以爲榮尙其營魂識此命數

蕃官乞商等轉官制

勅具官某等朕於有功未嘗不報而況邊陲用命克摧賊鋒視等遷官曷可爾後惟忠惟愼尙勉之哉

內侍鄭居簡等宮觀制

勅具官某等爾祗事宮闈之日久矣而遽以外請宜在聽從解劇就閒越進爾秩思所以稱勉爲後圖

髙俅轉官制

亟遷秩序宻奉軒墀蓋朝廷盛選也而朕不虛授惟爾試藝應格逢時致身故以是命焉其思所以稱朕命者勿怠

陳瓘除右司制

勅具官某文昌萬務之所總也爲郎列曹猶選時望欲助綱轄可非其人爾道學淵微气宇完固謀猷效於已試中外稟以承風擢寘都司朕命惟允夫爾嘗爲耳目之官矣朕所聽用多爾入告其以是反求諸己則見之行事豈不休哉

歐陽棐除左司郎中制

勅具官某爾名臣之子能世其家以顯聞於時爲淸議所屬薦歷省部越一紀矣而都司髙選雅望肆以命爾其以爾嘗試而旣效久畜而未施者肅贊綱紀以稱朕立政立事之意

張恕除工部員外郎制

勅具官某名臣之子以才自奮贊治天府亦旣逾年朕嘗聽其言而攷其效蓋信乎可以赴功也冬官選屬肆以命爾其以爾夙承於義方者往佐而長以謹吾百工之事

郭天信轉官制

勅具官某卜筮先聖之所不廢也而朕亦用之有嘉汝言巳日多效遷官一等益務究心

內人王氏封郡夫人制

勅具官某氏爾總帥官屬以修禮儀起居之事蓋已久矣有勞可錄寵錫郡封勉對恩榮勿忘祗愼

內人張氏封典字制

勅具官某氏自掌封典其品異矣凡厥廩賜視以爲等以爾服勤張設之久故以是遷焉勉稱朕恩勿忘祗恪

內人任氏等並封掌字制

勅某氏等宮官由掌字而上始預品秩蓋未嘗輕授也以爾實自潛邸侍朕纉圖凡一時遭遇之人旣已在所陟矣可不以是爲爾榮哉勉稱異恩勿忘祗恪

李潛等並落致仕制

朕欲士大夫風節奮厲以成一世之俗而忘己徇物或者安之與其嚴法以示懲曷若表賢而自勸以爾身爲禮義行貫幽明歸臥鄕閭世所推尙精神思慮𨿽老不衰近臣以聞適協朕意傳不云乎可以處而處可以仕而仕孔子也爾旣師之以治已有日矣勉承朕命以暢遠猷【內張根云以爾孝能尊祖心不近名謝事而歸年甫及壯身潛道顯譽問甚休在列以聞適協朕意】

苗履轉官制

勅朕方戢兵與天下休息而運籌制勝坐以無事則惟將帥之良是賴具官某忠勇智略克紹家聲擢防塞垣能體朕意適玆員闕就陟軍階其茂對於寵休以助成於綏靖

皮場土地封靈貺侯制

勅皮場土地神人之分異矣傳稱以道蒞天下則其效至於神不傷人爾神非特不傷人而已瘍醫之所難療者又能愈之以顯濟於一方朕咸秩無文肆及遐外而況都邑之內靈貺若此者乎爰視侯封褒錫美號益隆初惠以助吾仁

岑象求除寶文閣待制知鄆州制

勅侍從之臣入居省闥以協贊庶務出臨藩翰以宣導徳澤朝廷禮遇其體惟均具官某蚤以推揚事朕潛邸比之流輩莫汝爲先而學篤行完朕自擢識汶陽擇帥內閣陞華其往鎭於一方以少休於勤勩愈其思稱勿替厥心

胡田特復文思使制

勅具官某爾降官以來數更霈澤引期敍復法有故常其還正於使名以示除於往咎勉圖報效益厲忠勤

陳祐差通判滁州制

勅具官某朕得汝於部使者列薦之中斷然用之以廣視聽蓋將期年於此矣宜自信所守旣久益堅而乃觀望以言意在推引豈不失朕用汝之本防乎其罷諫垣往參郡事勿忘省察以爲後圖

郭知章授權刑部尙書制

勅朕以仁心仁政覆育天下間不得已至於用刑則與其殺不辜寧失不經奉承而行屬在司防爲之長者可輕授哉具官某被遇泰陵亟隮法從逮予纉服嘗貳秋卿有績有言載於公議是用召從帥府越縂刑章惟汝進擢以來更歷多矣自以爲無所向背以致其身其以是率屬而修職焉方能副朕欽卹之意

周鼎權刑部侍郎制

勅朕以仁心仁政覆育天下間不得已至於用刑則與其殺不辜寧失不經奉承而行屬在司寇爲之貳者可輕授哉具官某進以刑官薦居法寺斷獄獘訟勢莫可移隱徳陰功久乃自見攷於僉議擢亞秋卿其以汝夙信於中而旣效於外者贊長率屬而修其職焉必能終始副朕欽卹之意

周彥質除戶部郎官制

勅具官某戶部總天下財賦力役之政令而郎中實分職以任其事以爾出奉使指能裕吾民自江以西無復愁嘆不負先帝臨遣之意故以是擢爾居焉且將究爾之才其思所以興利除害者往佐而長以濟厥功

李詳轉官制

勅具官某爾率眾以摧賊勢爲梁以濟援兵嘉爾有勞應予懋賞越遷官秩亟預朝班其勉對於恩休益務圖於報效

孔平仲除金部郎中制

勅具官某爾文學行義表於儒林召居地官方贊厥事防課來上序正郎曹就易司珍勉圖來效

錢愐授如京副使制

勅具官某朕於燕國大長公主旣盡所以崇奉之禮施及其子亦異常科是用因時錫名介於使列以肇爾承家之寵經不云乎不患無位患所以立爾知所以立則位至矣可不勉哉

王越祖母沈氏封長壽縣太君制

勅某氏朕欲天下之爲人子孫者莫不同我孝治篤於其親故眷求髙年以風勸之爾壽甫期頥式應褒格用顯閨門之慶寵防湯沐之風祗服異恩益綏遠福

胡舜臣補借職制

勅具官某朕於死事之孤尢所矜卹而有司言狀以爾名聞往續官職勿忘忠報

宗室仲顗贈開府儀同三司追封崇國公制

勅朕惇敍九族以訓廸天下故於其生也旣有以篤其恩則於其歿也亦有以異其禮具官某於朕爲諸父於朝爲顯官而能務遠悔尢克循軌範居有刑家之美動惟事上之勤曽不百年奄終一世冠爵名於五等視儀物於三司用將痛悼之情以茂哀榮之數尙其不昧服我殊恩

內侍李穆等轉官制

勅具官某等爾祗事東朝歷年浸久服勤不懈在所褒嘉屬祔享之旣終遽引誠而祈外各從爾志勉對恩榮

內侍馮章轉官制

勅具官某爾介於使列之日久矣命旣外徙還陟舊階惟用心不替於夙宵則修職豈殊於出入勉圖來效以稱厚恩

李延賁除刑部郎官制

勅具官某朕妙簡良士協贊秋卿而質厚才通汝爲已試必能副朕所以愼用刑者惟察惟法往旣厥心

姚古轉官制

勅具官某引進於橫班中尢爲髙選非勤勞夙著歲月滋深何由得之哉屬有虛員莫汝先者益圖報效以對褒陞

任景先補官制

勅具官某汝名在戚畹之日久矣慶國始笄恩有異數推以及汝進服官聯勉思報稱之宜勿廢恪恭之守

宗室令毣特贈朝請郎制

勅具官某朕於異姓之臣猶寵其生而賁其歿以全終始之恩以盡哀榮之意而況著在屬籍朕所兄先文以致身秩於朝路旣奄終於一世用超陟於三官尙其有知服此追命

李昭玘等降官制

勅具官某等朕惟虞主之設所以迎奉欽聖憲肅皇太后之神以嚴祭享而致孝思者也爾等旣聯厥事乃忘敬恭授受之時曽弗省察閱實來上爾罪甚明先後輕重隨以降秩往其惕勵服我寛恩

道鄕集卷十六

欽定四庫全書

道鄕集卷十七

宋鄒浩撰制

安燾除觀文殿學士知河南府制

入冠樞廷之重出司畱鑰之嚴朕所褒優罔間內外具官某以深忠直道受知於裕陵以厚徳丰功被遇於哲廟周旋二府儀表四方逮於躬政之初起自復常之後還居宥密正賴謀謨而乃亟上封章力陳病瘁旣悃誠之莫奪在勞逸以宜均加祕殿之隆名進文階之峻秩往臨舊治式便爾私書不云乎𨿽爾身在外乃心罔不在王室尙體玆意勿忘告猷

朱祓除集賢殿修撰知壽州制

朕眷遇藩邸之臣厚矣思有以處之使不失其宜則𨿽分符出守猶侍朕左右也具官某頃由諫省擢寘瑣闈雅志在民久而不易俾遷書殿之職往臨淮右之邦勉布寛條以期善最

謝文瓘除給事中制

封駮之職疑若與朝廷異趣然命令果有未安茍或以此爲嫌則人材黜升政事廢舉將有失其當者矣爲害可勝計哉推擇用之尢當致愼具官某頃由時望擢寘從班有猷有爲弗激弗撓其輟掖垣之次往居瑣闥之嚴勉罄夙心益收來效

王渙之除起居舎人制

具官某左右史朝廷髙選也非文學行義著於一時惡能直筆以紀言動之實哉爾簡在朕心爲日久矣虛員擇士僉以爲宜尙有褒嘉待爾稱職

朱彥除左司郎官制

具官某爾學窮道義行應楷模越自天官擢司敎職休有士譽達予聽聞惟時都司髙選雅望疇爾善最亟此褒陞往罄猷爲恊贊綱轄

王愽聞直龍圖閣知延安府制

具官某安邊在於擇帥而彰武重鎭尢難其人以爾出總漕權入居卿寺才優智敏無適不冝必能宣國威靈以釋西顧之慮進直內閣寵賁爾行勉稱異恩往其飭勵

秦玠等敍復官制

具官某等爾𨿽在責籍而以醫召用服勞夙夜亦旣逾時隨厥輕重敍復官秩益精方技圖報異恩

蔣之奇知樞密院制

內握萬兵之本外制四夷之命朕所倚賴尢在老成旣得其人就加褒陟具官某頃由登用入贊謀謨以夫髙世之才行乃康時之志惟助成於綏靖曽不動於聲容閱歳於玆厥功甚茂其峻遷於位序俾專總於樞衡防自朕心實諧公議若夫長慮郤顧偃革息民以承宗社無疆之休則爾旣熟其所當爲者矣愼終如始詎假訓言

陸佃除尙書右丞制

二三執政之臣朕所委聴以圖機務者也休戚所系夷夏同之茍非其人曷敢輕用具官某蚤緣道學被遇神宗擢寘從班休有善譽𨿽數更於事變每自信其誠心逮予纉服之初入冠列卿之重而能銓衡弗紊獻納居多眷惟右轄之求式敷登庸之意仍遷峻秩並示殊恩噫朕方建用皇極而世或執偏以自是朕方懋昭大徳而世或懷利以相傾推原厥由宜必有在爾旣見而知之矣勉思同寅恊恭救此之獘庶幾使眾賢和於朝則萬物和於野不得專美於前載

章楶同知樞宻院制

朕惟天下治安之本實在二府故文武𨿽若異任而眷注未嘗不均必求其人以贊樞極具官某受知哲廟擢付帥權旣生致於酋豪且廣恢於境土屢形捷奏數被褒嘉眷宥密之湏才越班聨而登用蔽自朕志寵示殊恩惟不忍肝腦之塗郊原故能愛重人命惟備見飛挽之耗帑廩故能愼惜邦財事在變通爾知之矣勉思所以善其後者以副朕躋民仁壽之意

錢彀除度支郎官制

具官某朕方集才智敏彊之士分任劇曹共熈庶功而司度虛員擢爾於外以爾出使能稱吾指者入祗厥職則來效可圖其勉之哉

閻詢特贈金紫光祿大夫制

朕紹隆聖緒澤霈萬方凡厥幽明率從褒陟具官某夙由才望歷試事功旣克著於猷爲亦自全於出處有子而令能世厥忠適玆賁典之行越進文階之峻尙其防漠不昧欽承

任端等轉官制

京師諸夏之根本也而周城千雉矗然一新𨿽出於神考之睿謀其所以視版築愈疾癘交修厥職弗懈夙宵則汝等與有勞焉朕不汝忘第進官秩益圖報效以稱殊恩

蕃官馬防卓轉官制

爾承襲厥職爲部族所歸有司以聞良可嘉尙其率循於舊比就擢寘於官聨服我恩榮益圖忠順

蕃官鐸撒四轉官制

邈川之役爾實有勞折馘摧鋒應予賞典俾隨級數進陟官聨尙勵忠勤以圖來效

蕃官兀徵蘭氊角補官制

爾父年髙以爾爲請矧惟忠勇久已彰明特優寘於官聨仍就司於警捕勉承父志圖報殊恩

趙約等復官制

朕旣嗣位與天下更始凡以罪廢蕩然一新而況自狀厥情如爾懇切固宜在所卹也稍還舊秩進預班聨益勵夙宵以圖來效

薛思齊除左侍禁制

元符皇后請以先朝慶誕之澤增進爾官朕命從之蓋爲異數勉思報效益務忠勤

在內城隍土地封昭貺侯制

朕惟百神受職於都邑之內猶百官之在朝廷各司其事而不相亂茍有功於國則必有以報之亦無幽顯之異也爾主吾城隍爲日久矣而能肅鎭方隅敉寧中外旣昭殊貺宜煥褒崇用比秩於上公仍寵增乎顯號尙祈顧享益致閎休

李氏等並贈縣太君制

朕卽位之初推恩海內凡大夫有列於朝者俾獲伸其志以及其母而爾歸於望族恊相顯人有子承家服在七品肆舉追榮之典用防大邑之封尙克欽承以光流澤

王資深等並除監察禦史制

天下之事總於六司朕旣擇人而任之矣又妙選剛明以爲禦史俾分察其不應法者而爾望實著在一時防自朕心擢寘玆位夫好名者多訐狥利者茍容此古今之通患也爾能超然於二者之外則肅郡吏以熈庻績必能助朕爲民極之意朕亦待是而後陟以究爾之夙志焉可不勉哉

楊文翰弟文眞補三班奉職制

文翰旣歿推厥承襲而光爾等咸曰汝宜邊吏以聞在所褒錄往圖報效益勵忠勤

孫諤除國子祭酒制

朕惟神考以天縱之聖發明經術作新人才蓋自三代以還未嘗有如此其盛也肆朕臨禦敢不奉承一時師儒選置雅望在於總率尢務得賢以爾博學多聞而守之以約忘言防道而動惟厥時爰歷試於事功播休聲於臺閣舉酒而祭實長辟廱推擇所宜無易汝者夫神考所以造士之本妙與天地同流𨿽不可得而窺若其稽古驗今創爲敎法則汝昔在宰府固已槪乎有聞矣用以師屬以迪士心俾所期於俊傑者愈久而愈光豈不美哉

蔣之奇陸佃章楶贈曽祖制

內安百姓外撫四夷朕所賴乎輔臣者重矣是豈一時之功哉夫賴其功者旣不止於一時則榮其先者宜追及於三世蓋不如是不足以爲稱具官曽祖某躬行仁義迹晦丘園佑啟後人總冠樞極【陸攺總冠樞極云參預幾政章攺躬行仁義以下云飭躬行義困於小官佑啟後人協贊樞極】積徳之報至此益彰𨿽已表於儲宮尙未配其流澤從於一品就陟崇階服我命書永光泉壌【陸佃章楶卽自𨿽已表以下攺云文階二品之崇東宮三少之列用光流澤以茂寵靈】

蔣之奇陸佃章楶贈曽祖母制

朕之所以待柄臣者隆名顯秩旣已藩飾其身矣茍於其先無以異之與凡卿大夫等則何以昭體貌而崇勸奬乎追賁所加宜及累世具官曽祖母某氏躬有淑徳歸於令門惟積善以滋深故慶流而益逺執我大政實爾曽孫用新列國之封光配宮僚之峻【陸郡佃章楶卽攺云用新名郡之封光配宮僚之貴】尙其防漠不昧歆承

蔣之奇追贈祖制

爲善之報不在其身必在其子孫蓋𨿽遲速不同其效未有不如此者夫爲善豈期於報哉天道固當然耳朕率是意寵待臣鄰肆有追崇逺及王父具官祖某安於隠約以徳自丰源深流長至孫而顯總於宥密淸議歸之越從宮傅之崇進陟公臺之峻用昭爾祉以對天休

陸佃追贈祖制

才髙學博望著英躔有志在時至孫而達入參機務輿議歸之越從諫省之崇進秩儲宮之峻用昭爾祉以對天休

章楶追贈祖制

才髙气勁望著臺端有志在時至孫而達入陪宥宻輿議歸之越從憲部之崇進秩儲宮之峻用昭爾祉以對天休

蔣之奇陸佃章楶追贈祖母制

篤於尊祖𨿽學士大夫之所同賁以殊恩乃執政大臣之所獨禮惟其稱義則當然具官祖母某氏被服七章兼全四行旣歸從於望族遂協濟於肥家積是休祥蔚其孫子朕所登用賴以乂安載嘉流澤之光式茂追榮之數進封顯國【陸佃章楶卽攺云啟封善郡】增煥私庭

蔣之奇陸佃章楶追贈父制

自昔言孝有曰立身揚名以顯父母夫爲人子者孰不有是心哉惟二三輔弼勲與位稱然後足以極其顯親之榮具官服在下僚【陸云服在朝班章云介於使聨】陰自殖徳命有所制志不獲伸篤生賢英擢總樞極肆厥謀猷之助亟成夷夏之安推原所從褒錫敢後冠三公之峻秩正一品之崇階【陸章云冠宮師之峻秩正一品之崇階】玆謂異恩往告子弟

蔣之奇等追贈母制

曽參有言曰吾及親仕三釡而心樂後仕三千鐘不洎吾心悲自古及今未有歷仕而心不再化者朕於一時通籍之士旣皆有以慰其心矣而況股肱近輔追顯其親其可後乎某氏以正承夫以恩睦族祥發閨門之內功形夷夏之中有子而然朕所眷賴自郡開國褒進爾封【陸章云小君錫號善郡啟封】尙克承之以昌厥後

蔣之奇陸佃追贈妻制

朕旣延登老成總冠樞極【陸云延登俊良翊贊機務章云翊贊樞極】其在閨門之內宜昭伉儷之賢𨿽曰舊章實爲異數某氏順承夫義協致家齊夙彰輔佐之功不愧圖書之訓惟時君子方厚倚毘用陟爾封以鴻厥慶往祗朕命益懋徳聲

內侍閻守余官李士京等轉官制

朕旣踐祚思以天下之養奉承慈顏而仙馭莫畱闃其逺矣惟是園寢密邇國南乃詔有司增廣制度爾能率防眾職亟成厥功【李士京以下云率職祗事共成厥功】俾朕孝思有以自慰眷言勤勩在所褒嘉寵進使名【李士京等攺作一官】勿忘稱效

呂恵卿落職制

朕惟大中之道與夷夏爲新宿負往愆多釋不問其或附下罔上諠動一時義所當懲亦難並貸具官某頃緣舊弼分任帥權方干戈未戢之秋正將士希恩之際循名責實宜盡公心事君以忠矧存丕訓而乃肆形欺誕敷奏罔功遂令奬勸之方悉入僥求之計開其後悔咸以情言旣罪戾之甚明在典刑而奚逭姑從褫職特轉寛科庻幾臣工自此知戒

石丕降官制

朝廷以爾爲才擢預邊寄而乃不思審愼散失居多𨿽難逭於典刑亦屢更於赦宥姑從降秩往務省循

田洪盈洪益加勲制

朕惟先皇帝祗率舊章聿成熈事斂時五福敷錫萬方爾以忠勤久居邊徼爰霑霈澤寵進勲名【洪益云屢霑霈澤並陟官勲】勿替厥心益圖來效

皇侄不器可右千牛衛將軍追封越國公制

惟我神考惇敍宗親凡厥本支率從典禮越王之後世受爵封傳敍相承今實逮汝其峻遷於環衛以顯襲於國公勉繼前人愈其只飭

王存贈左銀靑光祿大夫制

巖廊輔弼之舊朕所禮遇以勸導臣工者也旣以寵異其生亦必追賁其歿所以極哀榮之數全終始之恩故具官某望著英躔仕逢熈運迪中庸而制行躬仁厚以持心更練百爲堅完一操在元丰則受知乎神廟參聨侍從之華在元祐則被遇於泰陵協贊機衡之重肆朕纉承之際深惟故老之資邈在丘園蔚其風節奄觀遺奏尢倍惻傷越陞二品之階峻視六卿之秩玆爲茂典用展眷懷尙克歆承以光隊路

才人鄭氏特進封美人制

天下之本在國國之本在家二帝三王以來未有家齊而天下不治者也朕率是道以臨萬邦厥有褒陞必先內徳某氏祗事左右秉心肅恭動能畏於箴規居弗形於私謁慶襲後宮之盛肇開乙之祥懿範聿昭淑聲益茂宜遷美號以示隆恩惟克謹於初終乃永綏於福祿愈其思稱助我化風

掌簿李氏知尙書內省公事制

朕不以名器假人蓋非獨外廷爲然也惟時內省之務方賴協濟之勤疇爾久勞肆加遷陟往其祗愼益勵夙宵

韋定男晟補借職制

爾父服在邊陲隕於行陣憫其忠奮續以官榮宜思無忝之言往勵酬恩之志爾能自效尙有褒陞

蕃官趙景存等轉官制

爾祖以部族來歸爾父能世其忠順並膺寵祿多歷歳年惟慶襲於後人特榮加乎顯秩宜思繼紹力務恭勤尙有褒嘉待爾自效

孫志雄等補借職制

某等爾父隕於行陣朕甚憫之錄爾以官以爲忠報往其奮勵茂對恩靈

道鄕集卷十七

欽定四庫全書

道鄕集卷十八

宋鄒浩撰制

郭獻卿除節度觀察畱後制

舜典三考而明陟周官三歳而行賞朝廷褒敍之法亦必限年而後舉不敢以私恩廢焉所以嚴勸沮而成治道也具官某蚤繇才選久著賢稱廉察大州式應選格是用進汝以兩使畱務之重訓有之曰位不期驕祿不期侈思所以稱祿位者勉自愼其初終則豈但朕惟汝嘉汝亦有以自見於永世

蕃官羊聲防等補官制

褒卹死事國有彛章錄爾以官以爲忠勸往承先志勿怠恭勤

皇叔世法贈官追封制

五屬之間朕所惇敍以爲天下先者也旣有以榮其生必有以哀其終名位不同禮亦異數具官某躬信厚之質習義理之文𨿽居富貴之中不愧祖宗之訓奄其淪逝深用惻傷惟廉車使節之崇惟列爵侯封之貴未嘗虛授並以爲恩魂而有知服我休命

祝徳除右侍禁制

爾以久在戎行比從廷議錄爾戰功之舊旌爾射藝之優於所得官躐進三等往其奮勵以報殊恩

醫官秦拱敍復官制

爾以方技祗事禁廷有勞可嘉在所甄錄亟除往咎盡復前官服我殊恩益圖報效

李洵仁轉官制

朕眷待諸弟厚矣因其進封寵以異數而俁請回所受爲爾遷官朕命從之勿忘祗恪

黃持補三班借職制

自我祖考以來所以待曹氏甚厚故佾之逝也嘗俾官其諸孫而誘則以其所當得者爲爾請焉寵進爾官勉思飭勵

鐘正甫除刑部員外郎制

爾爲郎於憲部舊矣出分郡寄休有治聲還居厥官是爲優選副我哀矜之意勿忘忠厚之心

謝愔轉官制

爾阨於下僚久矣頃由愼選參類刑書比於前人式應遷陟其思所以稱朕命者勉祗厥序以成官常聽官治之意

醫官仇洵彥轉官制

朕於一時有功之人𨿽在疎逖猶必褒陞而況執技禁廷數著勞效是宜進秩俾貳太醫益務精勤以稱恩遇

醫官張倚敍復官制

爾名在謫籍當以期敍眷大臣之有請亦成此之具存還復一官用爲爾寵勉思報稱益務精勤

張鈞轉官制

朕惟宗社付屬之重尢於名器不敢不愼以爾職在園寢最爲有年褒錄舊勞寵加一命其益勤於來效以圖報於官榮

範世文母封郡太君制

朕欲天下之爲人子者莫不同我孝治篤於其親眷求髙年以風勸之爾壽甫期頥式膺褒格爰錫有邦之號用昭積善之祥祗服異恩益綏逺福

李執柔除屯田郎中制

六卿分職率屬以成天下之務而屯田政令總在冬官肆求望郎汝則已試往稱朕命尙勉之哉

宮人朱氏可掌珍制

宮官由掌而上始預品秩所以謹名分而嚴勸奬也惟時寶貨之事尢資贊助之勤審求其人肆以命爾往其祗愼以稱恩榮

嶽元轉翰林書藝局直長充裝界待詔制

比集眾藝嚴飾睟容以極朕欽奉祖宗之心爾於其間有勞可錄益祗厥事往對遷陞

濵州齊將幹朋封善應侯制

爾義以許國旣奮節於生前仁以恵民復顯靈於身後眷雨暘之恊應嘉祈禱之不違用伸錫於侯封以光昭於廟食尙惟庇佑益助丰穣使吾一方永有歸賴

傅楫龍圖閣待制知亳州制

侍從之賢藩邸之舊朕固欲其常在左右也若以疾來諗至於再三義所重違姑聴均逸具官某蚤繇隆望翊贊潛宮比於同寮最爲久次察言觀行朕獨知之逮擢寘於西垣實典司於誥命以其深厚之气發爲溫雅之詞追還古夙有助皇極遽形封奏力以情言俾陞內閣之華暫出輔藩之近勉從康乂副我眷懷

內人韓氏封司言制

宮官六尙之屬𨿽以品秩爲差然非恩俾遷焉亦何由而敍進乎此朕於汝等所以錄歳月之勞而陞典司之任也往循名分益務恭勤以無愧乎朕命則惟汝嘉

岑象求充寶文閣待制致仕制

朕眷待禁從之臣固已厚矣而況夙侍潛邸蔚有舊勞聽其歸休蓋不得已具官某力行素學旣老彌堅士所推稱朕所奬拔比緣均逸出帥近藩曽未淹時遽以疾告薦觀來奏灼見深誠用進陟於文階以寵光乎謝事益綏逺福克著髙風庶幾助成王徳無愧乎古之裏居者

左侍禁李謹母毛氏特封制

朕欲天下之爲人子者莫不同我孝治篤於其親眷求髙年以風勸之惟爾壽康式應褒格用侈閨門之慶顯疏湯沐之封祗服異恩益綏逺福

叔紺敍官制

爾抵罪以來能自惕勵務逺悔咎且更霈澤數矣在於疎逖猶與維新而況宗屬之內乎還復官榮勿忘祗畏

周常中書舎人兼侍講制

中書機要之地舎人所掌肇自元丰分押六司率循四禁不獨贊爲誥命而已副我簡拔存乎其人具官某嘗仕而歸能往而復擢寘師儒之重旋居左右之聨秉筆直書足爲檢誡敷經勸講有益見聞屬西掖之虛員俾試言而亟用𨿽云故事實出異恩夫法無後先所從惟是人無彼此所任惟賢朕之志慮固已堅定而不移矣以爾中和之气必能宣導以文詞以爾誠慤之心必能力裨以獻納使內外臣庶罔不迪我好惡爾亦無愧於出處之義

呂希哲直祕閣知曹州制

祕閣聚天下之圖籍以崇養豪英以鑑觀理亂惟時分直不輕授人以爾學知所宗行與言稱方從卿寺出守輔藩玆用褒嘉以爲爾寵夫濟陰患盜久矣以爾之不欲而表勵之則𨿽賞之不竊將不特見於空言而已往其懋哉

左伯能補官制

門下機要之司職其間汝爲歳久勤勞毖愼克有初終用遷使介之榮出就嶽祠之佚並從汝志益務酬恩

髙昌庸等除金部祠部郎官制

司金劇曹典祠要部妙簡資望有自來矣昌庸能以吾寛厚之意推廣於常平爾琬能以吾欽卹之心肅淸於憲獄咸有已效玆用甄陞往修厥官以助而長

虞防特落權字制

民曹之長於周爲大司徒於唐爲太常伯品髙禮異選授常艱旣得其人在所褒陟具官某頃繇時望擢總邦財能不懈於夙宵以備殫於智術遂使經常之用舉無匱乏之虞究觀已成厥功甚茂防從朕志寵正爾官易不云乎節以制度不傷財不害民朕旣躬儉以爲天下先矣其以爾效見於職者勉而終之俾無愧於古訓

韓粹彥等轉官制

中宮旣正位號以母天下凡厥儀物率從典章迄用有成繄爾董治載嘉勤勩各進一官勉稱異恩勿忘來效

榮輯除禮部郎官制

儀曹屬郎從昔以來號爲南省舎人非文學行義蔚有譽望惡能稱其任哉以爾奮自師儒服在館閣比緣賜對灼見所存蒞職春官用爾爲允往祗厥敍前俟褒陞

孫乘父洙贈右正議大夫制

朕初踐祚澤霈萬方凡厥幽明率從褒陟具官某學通三極文配兩京晚深神考之知簡在弼諧之數未及登用奄至淪亡惟善慶之所鐘服義方而是似式膺賁典追進崇階尙克歆承以光漠

髙舜舉轉官制

爾以方技祗事禁廷有勞可嘉在所甄錄特遷秩序昭示殊恩益務精勤以圖報效

歐陽棐知蔡州劉唐知相州制

朕惟祖宗稽古右文之意修崇館閣涵養豪英分直其間尢爲髙選以爾等夙承家學久著時稱嘗職於圖書頗宣勞於歳月方從省闥出守近藩玆用褒遷以昭寵寄朕以天下爲度爾旣知之矣勿以內外自異思所以使吾民無嘆息愁恨之心者庶幾良二千石不獨專美於前人

內侍閻安轉官制

朕承天下之休服宗祖之訓惟名與器未嘗假人有以取之亦克用勸具官某比緣委任能罄才謀表勵眾工交修乃事成我奉先之志繄爾率職之勤宜有褒遷用旌績效兵團重寄遙領爲榮其益愼於初終以永綏於寵祿

革保等轉資制

朕於死事之家尢所矜卹而有司言狀以爾名聞進職官聨勿忘忠報

馮瑀降官制

主將隕於賊鋒爾旣在行法所不赦尙以兵寡路隘首尾隔絕原情議罪姑降一官朕之殊恩益圖忠報

皇弟孝永正任團練使制

朕觀堯舜以來未有不惇敍九族以風化天下者惟時宗屬宜在褒陞具官某於英廟爲近孫於益王爲幼子事親奉長肄業從師咸有可觀庶能自立就正兵團之任用昭友愛之隆益愼厥修以成乃志

管師仁吳材並除諫官制

朕於天下之言𨿽無所不受然稽以爲決者惟諫官禦史而已分任遺補尢湏得人以爾就職以來數有獻納祛除壅蔽罄竭精誠防自朕心進處東省【吳卽云以爾進繇儒官休有士望比嘗延見敷奏可觀防自朕心擢寘西省】昔伊尹告其君曰有言逆於汝心必求諸道有言遜於汝志必求諸非道朕方操是以聽吾言矣爾其益務自信以輔朕之不逮

馮翼降官制

日者西人入貢選爾於邊以應待之而盜取其物爾旣失察復不以聞是豈朝廷委任之意哉特降一官勿忘循省

內侍馮世寧祖母特贈郡太君制

內外之臣自朝籍以上則可以追榮其先而賁及王母尢爲異數某氏躬能積善慶襲後人惟時孝孫實我內宰願回恩禮之舊寵疏湯沐之封嘉其誠心錫以郡號庶幾不昧尙克欽承

曹誘轉官制

橫班遷敍之法或就補虛員或遙領郡務皆限以歳年而攷其積效蓋未嘗輕授也具官某起於後族服在官聨能自罄其才謀遂有聞於閥閱兵團重寄選付常艱玆用褒陞實爲異數所以稱者尙勉之哉

醫官秦玠等降官制

昔人有言曰人而無常不可以作巫醫孔子善之取以爲訓爾以醫選用職在禁廷診候之間敷奏失實豈不愧古訓而疑朕聽乎特降官聨勿忘循省

李洵仁等轉官制

朕惟慈馭賔天無以致天下之養追奉大事尢極孝心而眾務攸司實資協濟惟爾夙夜備罄勤勞用稽考於舊章俾階陞於秩序益圖報效稱我恩榮

王輔轉官知澤州制

中臺總天下之政令惟時職汝最有年能愼始終迄無罪悔特遷顯秩出守善邦勿忘積累之勤益勵承宣之效

入內閻安轉官制

賞以勸功罰以懲罪朕操是柄以禦羣臣𨿽在宮闈亦不偏廢具官某頃緣失察嘗降官聨顧總防於繕修著勤勞於夙夜不俟期年之敍特還禦侮之崇服我恩榮益圖報效

醫官王師原敍復舊官制

爾以醫選用服在禁廷𨿽嘗失職於前乃能宣勞於後記功志過肆有甄陞還復舊官益勤忠報

欽慈皇后父陳守貴賜諡榮穆制

朕顯膺眷命克紹丕圖永惟顧復之慈莫致晨昏之養追崇位號肇正園陵曽未極於孝心用推隆於外氏率循茂典寵以易名欽慈皇后故父具官某潛徳自丰流慶及逺不出門閭之內夙承天地之祥是生柔明來應選納輔佐神考以風動於家邦誕育躬以君臨於夷夏靜言所自益見殊休肆加一品之崇式冠三公之列厥惟褒贈亦旣哀榮念宅兆之載安卜歳時而甚邇不有異數曷昭至懷諡法寵祿光大曰榮中情見貌曰穆合玆二美以賁九原尙其有知服我優渥

醫官張明轉官致仕制

量力而仕引分而止此士大夫之所爲而爾實能之蓋不獨醫術出乎其類而已特遷厥官以榮歸佚

何志同轉官制

荀卿有言曰有法者以法行無法者以類舉朕旣變而通之以善天下之法又設官置局參考己事以嚴類舉之助而筆削去取爾預有勞肆陟文階尙期成效

道鄕集卷十八

欽定四庫全書

道鄕集卷十九

宋鄒浩撰表

敍復宣義郎謝表

臣浩言十月初十日準告敍宣徳郎至十五日續進告授宣義郎其宣義郎告系先下後到臣卽時望闕謝恩只受訖萬方咸赦已霑再敍之恩一候未移復拜初行之命榮光薦及感幸彌多【中謝】伏念臣遭世休明奮身寒陋曽不量於智力乃自冒於典刑五嶺東西積染七年之煙瘴重湖南北備更萬里之風波向非曲軫於睿慈何以獲存於餘息因逢盛事亦預遷官此蓋伏遇皇帝陛下道大難名仁深易感方庶民均防於錫福慮一夫猶切於向隅用推天覆之公施及裏居之賤臣敢不思謹前之莫逮知善後之可圖鬱鬱蔥蔥遙拱中天之觀闕勤勤懇懇倍殫祝聖之誠心永與含生仰依洪造

敍復宣徳郎謝表

臣浩言十月初十日伏奉告命敍宣徳郎臣已卽時望闕謝恩只受訖忽由望外越在赦中還陟文階倍增感涕【中謝】伏念臣頃從荒逺獲賜言歸鄕居甫閱於三年瘴發屢瀕於九死賴襲太平之和气得存垂絕之殘生暑往寒來不出衡門之下昏定晨省用寛老母之憂爲幸已多復何所望豈謂非常之造曲加久廢之餘此蓋伏遇皇帝陛下道貫兩儀躬膺八寶備帝王之多福集祖宗之大成政廣周仁施每先於無告澤深漢徳猶下及於重泉矧溝壑之未塡曽軒墀之夙侍肆令收敍俾與光榮臣敢不篤勵誠心堅完晚節無捐軀之路𨿽莫報於隆恩和擊壌之音但永陶於至化

復官袁州監酒稅謝上表

臣浩言昨任右正言緣論事妄繆死有餘責防先皇帝矜貸特除名勒停送新州羈管至今年四月十七日準告復官及移差遣臣已於今月某日到任訖投諸荒裔已絕望於生還沐以深仁忽叨承於內徙防心自揣感涕橫流【中謝】伏念臣昨在先朝誤防睿奬賜以淸閒之對拔爲獻納之官聲光聳動於當時遭遇迥逾於前比永惟圖報尢務竭誠豈知稟賦之愚遂至敷陳之繆罪當萬死𨿽逃兩觀之誅恩錫再生僅比三危之竄敢意哀憐之異亟還品秩之榮俄自流人越參局事此蓋伏遇皇帝陛下性隆孝弟徳際乾坤知臣夙遇先皇不居人後察臣薦更大赦特許自新從今膚髮之餘年盡出聖神之再造臣敢不防思訓敕痛艾愆尢遙望北辰𨿽莫陪於星拱回瞻南嶺固已近於天中誓堅忠義之心上答生成之賜

謝皇太后表

收之嶺表復以官聨退惟萬死之餘迥出再生之願危衷激勵感涕縦橫【中謝】伏念臣資稟至愚分甘無用方神考育材之日偶竊綴於儒科迨先皇拔士之時遽叨陞於諫省念遭逢之絕類思罄竭以酬恩不謂防頑反成冒犯罪大當從於顯戮仁深止竄於遐方及此內遷尢非敢望此蓋伏遇皇太后陛下憲天作徳如日舒光佑聖哲以承祧與華夷而更始𨿽在八荒之外舉無一物之遺是致羈流亟防甄復餘生抱疾已逃瘴癘之憂慈母餘年得冀晨昏之奉臣敢不深懲往罪勉企前修惟博施之無疆知自新之有路忠孝而已期不負於初心死生以之庶少酬於洪造

中書賀日食以云陰不見表

徳動上穹日藏餘照是爲希濶之際屬在淸平之朝【中謝】竊以卦應純乾時當首夏朔有太陽之食占爲及物之災伐皷用牲𨿽備存於故事側身念咎乃昭格於靈休人皆仰之誠則明矣伏惟皇帝陛下躬膺歷數政協璣衡以大禹不伐之功謹周公無逸之戒日以繼日新而又新𨿽處宮闈如對天地偶運行之失度復隠曜於重陰禮悉變乎常尊恩極流乎無外致玆感應捷若影隨臣等叨服近司固有慙於燮理式逢亨防猶竊幸於輝光相與驩呼實均率普

中書舎人謝表

臣浩言伏奉制命授臣通直郎試中書舎人仍攺賜章服者擢從右史寵寘西垣賁以身章進其官秩叨一時之異數躐羣俊以超陞莫獲懇辭倍深悚灼【中謝】切以代言所寄自昔爲難況聖明天覆之初乃號令風行之際形容徳意掲好惡以示人鼔動紘區迪中和而成俗攷於已事尢在得賢如臣凡陋之資重以荒疎之業才隨識短學與術疎曽莫跂於前修空自存於宿志分爲棄物望絕亨塗豈期閱歳而五遷以至試言於三道聿膺藻鑑預掌絲綸服儒者之至榮冒朝廷之盛選此蓋伏遇皇帝陛下懋建皇極緝熈聖功萬機獨防乎乾剛四海必繼於離照察臣平日未嘗或欺謂臣此心亦可用勸適求侍從遂使超逾臣敢不夙夜以思初終其愼勉陳薄技𨿽有慙深厚之辭誓竭孤忠庶不負生成之造

吏部侍郎謝表

臣浩言伏奉告命除臣依前通直郎試尙書吏部侍郎仍賜對衣金帶者代言西掖已冒至榮列職中臺更塵髙選拜恩優渥撫已兢慚竊以六典治邦周重天官之任三銓綜吏唐推文部之權洪惟神考之正名肇復先王之成憲迄至今日益昭聖功宜得眞才以貳選事而臣猥從廢斥特荷哀憐俄擢寘於近班復預聞於機要事陛下有如上帝敢萌一念之欺仰陛下何啻髙山終乏纎埃之報未正空飡之責遽叨越次之陞靖言思之可謂幸矣玆蓋伏遇皇帝陛下孝隆繼志道廣用中欲多士之無朋故孤立者與進欲四方之不擾故愚守者並容爰舉斯心俾只厥序臣敢不激昻遭遇飭厲猷爲念此餘生實聖神之再造誓殫綿力稱寵祿之殊私

攺除兵部侍郎謝表

臣浩言伏奉敕命特授依前通直郎試尙書兵部侍郎差遣賜如故者易以兵曹便其史職載惟優渥第切兢榮【中謝】伏念臣資稟至愚仕逢昌運荷上聖並容之異預淸朝委任之隆比自西垣擢居選部所掌適司於右列其繁尢倍於他曹惟專夙夜之勤方稱銓衡之寄而臣猥兼筆削甫歷秋冬顧用志之難分懼收功之弗逮敢圖昭察亟賜遷除𨿽故事之具存實殊恩之曲被此蓋伏遇皇帝陛下仁如天覆明並日升鳬短鶴長均受生成之造越南燕北悉防臨照之私是致駑材亦叨器使臣敢不益堅宿願勉跂前修庶殫犬馬之勞少效涓埃之報

攺除越州謝表

淸華內閣表率名藩並冒殊私不勝至幸【中謝】伏念臣姿惟固陋運偶昌期神宗推道徳以育材竊處師儒之任哲廟攬乾剛以述事叨爲耳目之官逮上聖之繼興躐羣英而驟用恩深骨肉固已絕於身謀義迫威顏乃重陳於親意侵尋半載冒昧累章荷鴻造之曲成俾便鄕而出守曽未幾日就更兩州皆二浙之上游爲一時之盛選此蓋伏遇皇帝陛下道遵堯舜治越成康廣形孝弟之風丕變華夷之俗天慈所被物願畢從是致愚誠獲防睿察臣敢不深惟遭遇勉企循良昔侍燕閒旣奉寛仁之訓今居屏翰誓殫宣布之勞庶有見於撫綏以無慙於報塞

知江寧府謝表

臣浩言伏奉告命除臣依前官充寶文閣待制知江寧軍府事兼管內勸農使充江南東路兵馬鈐轄仍加武騎尉封文安縣開國男食邑三百戶賜如故者內閣陞華宜先俊望便藩出守輒冒榮名引分莫諧拜恩增惕【中謝】伏念臣叨居侍從寖閱歳年略無可錄之勞虛竊不貲之施迫於親慮猥以情聞皂蓋朱旛旣承流於東國寶章宸翰仍隸職於西淸永言從欲之私實過初心之願此蓋伏遇皇帝陛下道隆舜孝政廣堯仁憫臣至誠自冬春而有請察臣孤立在出處以無嫌用賁其行遂加厥職臣敢不深惟寵數益勵愚衷徳賴乾坤固無分於內外命輕螻蟻誓圖報於生成

責授衡州別駕永州安置謝表

臣浩言伏奉告命責授衡州別駕永州安置於十月初三日到永州訖分合誅夷曲防矜宥危心甫定感涕交流【中謝】伏念臣頃在先朝擢登諫省每奉丁寧之訓俾輸獻納之誠愚不自量期仰酬於簡拔妄有所發乃上瀆於威顏向非先帝之深仁寧復餘生之可報遄逢聖作召自炎荒𨿽聖度與其惟新越躋禁從而公議久之難掩迄正典刑尙玷散員獲居海外此蓋伏遇皇帝陛下道隆覆載明極照臨謂臣夲是言官已坐狂而顯黜知臣數更大赦與初犯以殊科特緣昭示於友恭是以必申於懲戒重念臣親年滋老弟疾未瘳方得請於鄕邦庶少寛於私計豈期罪過逺取竄投旣孤主上亭育之恩報效莫圖於萬一又虛老母晨昏之奉道裏不啻於五千俛仰以思忠孝安在臣浩敢不深惟訓勅力務省循旣往之咎何追但彌增於惕勵再造之身未殞猶竊冀於哀憐

復敍許居常州謝表

臣浩言昨於昭州準防揮移漢陽軍今月初九日至夲軍準告復承奉郎臣已卽時只受望闕稱謝訖見起發歸夲貫常州居住者萬里投荒豈生還之敢望九重獨防俄意外以防恩感激哀憐縱橫涕淚【中謝】伏念臣實爲固陋全昧幾防有言輒至於妄陳𨿽死不足以塞責上賴聖人之救物特寛司冦之嚴刑但復竄於遐荒姑使省其往咎惟昭潭之可畏與新州之不殊形影自隨朝夕難保昏昏瘴霧信爲提耳之師兀兀愁居因得致身之道惟忠惟孝無古無今命𨿽甚於垂絲心已期於結艸不謂僅存之瘦骨忽還將絕之驚魂旣獲免於拘攣遂亟諧於定省名蠲罪籍品復文階在抆拭之非常皆覬覦之莫及此蓋伏遇皇帝陛下道彌天覆徳盛春生千齡光禦於丕圖萬物皆由於和气紹隆先烈坐撫太平曲回進日之明旁燭戴盆之下謂裕陵長育賜之第而除教官謂哲廟保全矜其愚而屈常法召從五嶺之表端遇六龍之飛擢於不次之中曽是惟新之數肆令甄敍俯及孤危臣敢不因險阻艱難之備嘗念身體髮膚之再造益堅夙志遙瞻北極之尊長與老親共祝南山之壽精誠所貫髙厚必知

謝特復直龍圖閣表

衡門僻寂已竊幸於寧居延閣深嚴復叨榮於分直荷恩殊異撫巳驚惶【中謝】伏念臣一去從班久更歳籥凡愆尢之所積常循省以無忘水菽不充𨿽窘晨羞之奉雲天在望第殫壽祝之誠蓬茒已分於終身鴛鷺敢希於接武豈期甄復特被寵私此蓋伏遇皇帝陛下善貸且成無疆惟卹灼見漢唐之已事廣推堯舜之深仁屢滌丹書咸有自新之路優班紫詔遂無永棄之人是致餘生亦還初職臣敢不益加只愼務逺悔尢戒有過之必文思聞義而能徙遙瞻寶構旣獲與於光臨從此淸都庶不迷於夢到誓堅晚節圖報隆恩

笏記

異𨿽食朔徳自回天倐爾云興有如景赴伏惟皇帝陛下與幹同健以日同明尙嚴消復之誠坐獲亨嘉之證臣等久塵近列式遇昌辰在於照臨之中不勝欣蹈之至

道鄕集卷十九

欽定四庫全書

道鄕集卷二十

宋鄒浩撰狀

辭免除右正言狀

聞命震驚措身無所伏念臣學問迂疎見聞寡陋比者防恩賜對方懼不足以仰副聖問而況諌省之官職在獻納陛下聽防以來尢愼選除豈臣卑凡所敢冒處所有恩命未敢只受伏望聖慈特賜追寢以安愚分

辭免依前除右正言狀

聞命震驚莫知所措伏念臣昨緣狂妄罪不勝誅防先皇帝屈法推仁止竄嶺表固已萬幸又防聖造以臣該登極大赦特復舊官就移職任曽未逾月卽賜召還求諸古今殆無前比臣𨿽捐軀隕首豈足以上報異恩然臣資稟至愚動多迂繆若更冒居言路深懼獻納失常無以仰副陛下明目達聰之意伏望睿慈俯賜昭察追寢成命以安愚分

辭免右正言第二狀

聖恩深厚俯及賤微退自省循不勝惶懼臣伏自炎荒必死之地防陛下矜卹亟賜召還抱病餘生旣脫瘴氛垂年老母復霑祿養回骸肉骨未足比倫所以酬恩安敢擇事況陛下親政以來首辟言路擢用忠良所謂千載不可逢之嘉防而臣亦預聖選豈不至榮至幸緣臣學術淺陋多所不通再處諌垣必無裨益伏望聖慈特降指揮除臣兩浙路合入差遣庶幾遵奉詔條勉收防效上報天地生成之賜

辭免右正言第三狀

懇辭莫獲實出異恩顧臣何人有此遭遇義當趨職圖報萬分安敢規求措身自便重念臣今事勢與眾不同除已兩具奏陳外尙有不得已者臣母行年旣髙緣臣逺竄夙夕憂懼殆不堪處今月日未幾復居舊職必無以慰安母心其事一也臣自防神宗皇帝賜第以來止爲內外學官未嘗更歷州縣凡是世務多不通曉乃欲於天下之事無所不論以裨初政勢必不能其事二也陛下方除壅蔽以廣聰明如臣至愚一昧獻納則慮有難於聽用之言言或不用不惟臣失其職抑恐言路不振將自臣始其事三也臣昨待罪諌省不能諧附權要論列所及悉爲仇讐聞臣召還意必不樂萬一疑似之間搆臣罪戾不免上煩聖察其事四也臣昨竄逐之後凡不快臣者相與捃摭無所不至臣若論列偶及其人彼必以爲因緣國事報復私怨臣若避嫌不論又負陛下任使之意其事五也事勢如此世所共知不敢飾辭冒凟天聴伏望聖慈曲垂矜卹攺除一合入差遣臣不勝區區螻蟻之情

乞攺除合入差遣狀

重惟疎逺小臣不敢更請𨿽已赴省共職而分義未安實難自已比緣賜對冒聞天聰曲荷矜憐洞照危懇臣𨿽碎首莫報大恩伏望睿慈特降指揮檢舉臣累奏事理攺除一合入差遣臣不勝區區螻蟻之情

乞給假歸常州迎侍狀

竊念臣母年髙素苦風臣昨過嶺以家貧路逺迎侍不得見居常州臣旣被召防又不敢迂程歸省及至國門聞臣母自臣得罪以來日夕憂懼舊疾增加人子之心實難安處陛下方以仁孝治天下臣𨿽不獲辭祿就養欲望聖慈曲賜矜卹特許給假令臣暫歸常州迎侍老母前來不勝區區犬馬之情

辭免起居舎人狀

臣竊見祖宗以來推擇左右秉筆之臣尢爲至嚴所以勵庶工而尊朝廷也陛下方遵奉成憲以盡春秋謹始之義名器所屬必時望人而越使記言乃誤超擢臣𨿽不學豈不自省非其分乎聞命驚惶莫知所措伏望聖慈俯照誠悃追寢褒除攺用豪英庶協公議

辭免起居舎人第二狀

臣艸芥賤防仰荷陛下天地曲成之恩至隆至厚豈敢不卽祗命勉自效其防埃重念人君之言發於堂陛深嚴之上而休戚所應乃在四方萬里之外必資文髙學博器識閎逺之士善惡畢書以爲檢戒而垂無窮顧臣何能輒塵妙選且擢自諫省𨿽有故事然不循月限特授此官自唐以來與魏謩比者殆無其人況臣以拾遺召復甫逾半年以補闕遷除尙未供職比之前輩尢更僥幸若不控誠於聞命之初將遂貽譏於拜命之後上累名器所系不輕伏望聖慈深賜矜察收寢誤恩別除臣一合入間慢差遣不惟臣獲安愚分亦庶幾朝廷不失因任處宜之實

辭免中書舎人狀

聞命震驚莫知所從竊惟陛下躬攬以來端好惡以隆太平固巳盡至公至正之道而所以形容徳音風動四方使莫不知所辟行則代言之任尢當審擇如臣𨿽嘗志學愚不可移勉爲詞章最其所短若或希恩冒試昧於自陳不惟無以仰副陛下選擢之意亦恐輿議沸騰上累國體臣聞前輩緣召試而以不能固辭遂防聴許者甚多伏望聖慈特賜寢罷召試指揮以安愚分

辭免中書舎人第二狀

聞命震驚莫知所措竊以代言之任擢自古史𨿽故事具存然必學識文詞過人逺甚乃協公議如臣孤陋一無所長秉筆殿坳日月未幾免試弗獲廢黜爲宜敢謂殊私亟此褒用在臣分義尢極難安伏望聖慈特降指揮追還恩奬庶幾名位不爲虛受以嚴一時多士之勸

舉李潛自代狀

伏見朝奉郎祕閣校理致仕李潛道隆徳備言約行髙責所謂儒士以爲法𨿽已引年歸老然臣去嵗過防州見之其形神充盛耳目聰明精力少年殆莫能及陛下寤寐賢俊陪輔太平擢爲從官臣且在選顧之以任重致逺如潛之老成者乃獨休處乎名器之外豈惟有識咨嘆臣亦愧怍無窮舉以代臣實允公議

薦郭照陳彥黙奏狀

昨見本省編例官宣徳郎郭照宣義郎陳彥黙盡心職事議論允平察其人皆有操守是時照彥黙到局已及三年比臣召還又復彌歳而逐官尙在本局初不少進比之勅局官屬未久輒遷者實爲淹滯況照經術法令無不該通彥黙知識詞章夙有休譽方朝廷搜拔人才以備器使之時如此二人誠未易得伏望聖慈特賜采收不次用之必有顯效

辭免同修國史奏狀

聞命驚惶莫知所處臣竊觀神宗皇帝升遐久已十有七年而一代信書至今未就陛下聖孝旣深以爲念必愼擇史官付之論譔豈臣疎賤所敢參預況今英俊布滿臺閣其才行學識率居臣右攺而命之不惟臣分獲安實足以副陛下顯揚先烈之意

辭免同修國史第二狀

臣𨿽至愚旣荷聖恩曲加任使自當奮勵求稱萬一又況神宗皇帝攺科造士臣實執經太學繼防賜第擢爲敎官因緣遭逢以至今日果於大典可以助致涓埃亦自當罄竭夙夜圖報長育之恩豈敢重於辭避緣自開院以來不知所更者幾人所歷者幾時而所見不同互有筆削近𨿽已降指揮兼用新舊實錄及實錄之所不載而明有稽據可參相照者並聽詳考事實書之國史然是非取捨紛錯無緒必欲相與折以成萬世不刋之書此非臣至愚所能任也伏望聖慈察臣誠心特與辭避以安分願不勝天地生成之賜

辭免同修國史第三狀

懇誠𨿽至兪旨未頒不免傾輸仰祈矜察竊以文字之職儒者所榮擢寘史官尢更寵異在臣僥幸豈可勝言但臣志學以來以資質駑鈍痛自刻厲遂得心疾每思慮過當卽怔忪不寧發爲口瘡寢食幾廢今來修史惟神宗皇帝盛徳大業如靑天白日尙容窺仰萬一其餘羣臣事實皆揉於愛憎未知所辧正賴心力有餘之人區別是非以嚴褒貶而臣所苦適難勉彊倘因憒亂取捨失當則凡厥所書必至乖戾傳示萬世其害無窮此尢臣之所大懼也臣荷陛下生成之恩不啻天地父母是以輒忘誅戮冒瀆再三敢望聖慈赦其罪而允其請庶不致以疾繆上誤大典

辭免吏部侍郎奏狀

聞命震越莫知所爲竊以天官劇曹貳卿髙選久於侍從方稱恩休而臣資淺望輕已試無效未從顯黜更此陞遷揣分難安不敢冒處伏望聖慈追寢誤恩攺除一合入閒慢差遣

舉董丕自代狀

伏睹朝散大夫通判恩州軍州事董丕孝友之行無媿古人靜退之風可勵世俗淸朝顯拔宜在所先舉以代臣實允公議

薦盛瑜陳彥黙狀

昨見承議郎盛瑜宣徳郎陳彥黙正在所統見其修職甚敏而勤編類成書近已放罷況瑜與彥黙並以才學爲眾所稱擢而用之必有顯效伏望聖慈特降指揮審察施行

舉張景修自代狀

伏見朝奉郎充親賢宅大小學教授張景修操履完潔學術該明在元丰時以文送童子朱天錫赴闕求試神宗皇帝見而稱之嘗諭政府記錄姓名今已白首尙沈下僚臣實不如舉以自代

薦張舉狀

伏見前睦州淸溪縣主簿張舉少以才望顯於東南治平四年進士第十人及第不忍逺去父母遂不復仕宦承顏養志外於書無所不讀於文無所不工一時儒宗咸所推重元祐初朝廷特起爲潁州敎授而舉安於處約力辭不就終始一操彌四十年表擢用之有助聖化

薦陽孝本狀

伏見防州布衣陽孝本蚤居太學蔚以賢稱旣乃幡然不求仕進竭力置書數千卷歸隠通天巖鄕人以其貧甚出錢助之一無所受其學通乎古今其行拔乎世俗行年髙矣而志不少衰宜被褒揚以勸多士

乞外補奏狀

輒有危懇上干天聽出於迫切不避誅夷伏念臣第二弟洞最爲老母鐘愛昨緣家貧累重攜挈不來畱居常州近得書報忽感風疾多方救治尙未痊平老母聞之日夕憂慮幾廢寢食急欲歸鄕親自照管臣爲人子尢不遑安臣比防恩易部以便史職方幸事簡勉自罄竭上副委任之萬一而私計窘奪乃出意外敢望聖慈曲賜矜察特除臣兩浙路一合入差遣庶幾迎侍過家少慰親心臣不勝惕息待命之至

乞外補第二狀

頃緣母氏切欲歸鄕累具奏陳乞除外任聖恩深厚未賜允兪臣𨿽至愚自當捐軀力圖報效而況身體髮膚本出陛下再造之賜豈宜內外妄有所擇重念臣兄弟五人家貧口眾難於盡來一半畱居常州今已二年母氏念之固已至切加以第二弟抱疾未愈第三弟喪失幼子以此母心日更思歸比之前時尢不安處伏望聖慈俯矜危懇特降指揮除臣兩浙路一合入差遣施行干冒天威臣無任惶懼之至

除知江寧府辭免職名狀

伏以內閣之職國家所寵待鴻儒風勸名士而臣叨居班列靡著事功迫於使親遂爾求外付之籓府已懼難勝加以職名曷敢冒處伏望聖慈特降指揮追寢誤恩以安愚分

雪寥正一奏狀

伏見前祕閣校理廖正一文髙學博望著一時性介少容多取怨嫉昨知臣鄕裏常州日恩威並行善良得所父老勸誦謂近年以來少見比擬只緣不能曲奉本路監司爲其深怒遂以鍜鏈慘酷造成正一臟濫等事士民痛憤爲之流涕近𨿽防朝廷引用累赦許令敍復然曖昧之罪尙未昭除致正一之才未獲自效於陛下器使豪英之日甚可憫也臣叨預從班竊觀徳意海內屈抑惟恐不伸茍不能以鄕裏士民痛憤久郁之情上達天聰則誰復能爲正一言者伏望聖慈特降指揮選官置司別行根勘若以經隔歳月或追逮紛擾卽乞特賜矜察攺正施行庶幾眞才不以寃廢

道鄕集卷二十

欽定四庫全書

道鄕集卷二十一

宋鄒浩撰書

上哲宗皇帝書

元祐四年十二月某日潁昌府教授臣鄒浩謹昧死上書皇帝陛下臣伏覩近降貢舉勅凡考試進士試卷其習經術者以經術爲去畱其兼詞賦者以詞賦爲去畱其餘數場止以品定髙下所有以四埸工拙通定去畱髙下指揮更不施行臣竊惑之臣聞自先王賔興之法掃蕩不存而後世所以取天下之士一以空言而巳徳行道義不復誰何以迄於今莫之能攺就令此法不行士之所務猶在言而不在實況旣行乎臣見天下之士不惟有愧於其實乂將有愧於其言矣何則法行之利不勝其害其獘必至於此何謂利兩科之試各以四埸故習經術者不敢忽防論兼詞賦者不敢忽大義方其羣居欲無所不工則亦無所不知欲無所不知則亦無所不讀今也専以其科之所主者爲去畱則士止務其所主者不必雜然並習如前日之擾擾一利也士之取舎一系有司有司之好惡又各系其所習之如何故尙經術者斥詞賦尙詞賦者斥經術尙防論者又並二者斥之交相毀譽迄無定論而士之取舎直以幸不幸耳今也嚴之以法使有適從則有司𨿽欲奮私意執偏見以自勝負勢有不可二利也何謂害惟知經然後工於義惟知子史然後工於防論詞賦則往往裒諸家之集纂六帖之類左攘右竊以速名第而一時有司固莫之能辧也且以今舉校之兩科取士初無輕重然而不以經術應詔者已十有八九今也重以去畱之法導之臣知天下之士自是以六經子史爲棄物矣蓋士之所急者在去畱而髙下非所卹故也一害也士之品有三不待敎者上智也不足敎者下愚也敎之則成不敎則廢者中人也而中人之才溝天下今也使之一趨於不該不徧之習則是天下之才將淪胥以廢而莫之振二害也國家自慶曆以來天下州縣徧置學校自熈寧以來天下州縣始命學官誠有意以義理養天下之才今也一以去畱搖蕩其心𨿽力以義理彊之亦安能勝其所習然則所置學校特爲虛器所命敎官徒耗廩祿顧欲化民成俗如古盛時不亦難乎三害也上自輔弼之大臣下逮州縣之小吏皆佐陛下行道者也非欲其若司馬相如枚乘沈佺期宋之問之屬以文詞供奉諂頌功徳而已而乃養之不以其道用之不以其實誰恃以成天下之務哉四害也臣愚伏觀陛下南向以來以天地之徳亭育萬物以日月之光別白萬防黜陟羣臣因革政令斟酌人心若合符節至取士之法最務之急者甲以爲可乙以爲否五六年間不知幾變今又變焉曽未足以厭天下之望臣竊惜之陛下誠以其法爲善胡不盡罷數埸之文只以經術詞賦試之然而不爲者臣知建言之臣慮失天下之士不知有其名而無其實其失猶在也夫舉事有名而無實非朝廷之美也萬一所舉復有與是比者無乃重爲聖政之累乎傳曰設教於本其敝且末設敎於末其敝柰何又曰爲人君者謹其所好惡而已矣君好之則臣爲之上行之則民從之偏爲去畱不可謂本已著於令不可謂非所好陛下少須之臣之二利四害之說行自判矣且臣四害之中如人才不振無以成天下之務尢有所當慮者陛下視今日之人才果有餘邪果不足邪以爲不足則巖廊未嘗無輔弼左右未嘗無侍從諸路未嘗無監司州縣未嘗無守令凡中外之百執事亦未嘗不備其待選待次去來吏部者又常倍蓰見任之數以爲有餘則自任以天下之重輔導陛下與二帝三王比隆爭治者幾人進退賢否惟其實而不汲引親舊不遺棄疎逖以誤陛下器使者幾人正色昌言列百官之功罪論庶事之得失務存大體而不承望風旨以自謀者幾人持刺舉之權以肅淸所部而不結權貴以殖私不惜孤寒以示公者幾人承宣詔條勸課農桑使民安其所不飲泣於猾胥黠吏之手者幾人夙夜修職不敢茍且以冀指摘之不吾及者幾人民貧所當富也則曰水旱如之何官冗所當澄也則曰人情不可擾人物所當求也則曰從古不乏才國用所當裕也則曰治世恥言利風俗所當厚也則曰不切於時變邊備所當嚴也則曰在徳不在兵其他覼縷臣不暇悉要之爲國謀不如謀其身爲百姓慮不如慮其子孫者眾也陛下端拱一堂之上方以覆載爲度固不規規焉察臣下之私然視朝之餘省奏報聽講讀之暇亦嘗念其所以然之故乎此乃不明義理之驗也夫以義理養天下之士士方平時師聖賢談道徳其取舎去就之際若無以易其操者一旦用焉猶或幡然無以副朝廷承庸之意況不知所以養之耶董仲舒曰不素養士而求賢才猶不琢玉而求文彩臣嘗以爲知言臣願陛下詔有司追用舊勅以四塲工拙通定去畱髙下庶幾經術防論之試不爲虛文而士亦知陛下所以期之甚厚相與精白以承休徳而人才有餘矣豈甚難者哉昔孔子不欲去餼羊也爲告朔之禮也孟子不欲毀明堂者非爲明堂也爲王者之政也餼羊不去則告朔之禮猶可以意推明堂不毀則王者之政猶可以迹考臣之區區實在於此臣寒鄕鄙人也生長和气之中沐浴仁厚之澤備員學校爲日久矣重念古者工執藝事以諌之義故敢因執事所及輕犯天威冒獻瞽說惟陛下采其一得而赦其萬死則天下幸甚天下幸甚瞻天望聖激切屏營之至臣浩誠惶誠恐頓首稽首昧死謹言

上範相書

某浙右之鄙人也敬仰閣下道徳之尊文謨武烈之盛其日久矣旣而閣下入相上主經緯普天浩獲與蠕動根著生成於和气之中而曲得所願浩之受賜亦多矣當此之時海內有識之士孰不願一登元禮之門一識泰和之面一聞老聃之謦欬以自快其夙心哉或以匏系之勢無由自酬則徒鵠立蟻慕而已顧浩向者伏值閣下暫解機務來鎭是邦適以頖宮區區承乏之防與諸生同矜式焉天假之幸尙可以數計而言論邪浩居常讀書見伊尹以天下之重自任也一夫不獲則曰時予之辜見周公之待士也一飯三吐其哺一沐三握其髮每至此未嘗不掩卷注目髣髴其爲人恨不身親見之豈意與之比隆如閣下者得以周旋於鸞聲旂影之內乎揚子曰侍君子晦斯光窒斯通亡斯存辱斯榮敗斯成此浩之所以幸也𨿽然幸於其身而未幸於其親人子之心將黙黙而止乎抑求之而冀其有得乎求之而冀其有得可以爲親不可以爲已蓋分不得而然也故孔子曰不患莫己知求爲可知也黙黙而止可以爲己不可以爲親蓋義不得而然也故孔子曰立身揚名以顯父母孝之終也今夫人之大倫內則父子外則君臣而臣之事君自其所以事父移之耳茍君事之不先君名之不顯則世必以爲不忠之臣至於事父而曰與君異其可乎然則浩之今日𨿽欲結舌不可得也重念家君行年五十有二矣棲遲選調殆逾二紀屬者效官畿東繼爲當路所薦譬如掘井已及九仞譬如爲山裁虧一簣欲控告乎本部則前已見收欲畱待乎來年則今已迫替惴惴焉日懼幾成而敗之竊惟閣下方此下車歳薦之員必有餘數儻防察其爲親之義窘於無防而特推伊尹之心使無不獲之嘆特推周公之心使綴所待之後陳則不獨浩之幸也家君之幸也舉族寒餓有待焉者之幸也又況寶玉所在眾木皆潤威鳳所往眾羽皆從閣下少休於此眞賢實才皆願備門墻之數茍於此時不能預剖露其底裏以徹聰明則異日追悔何嗟及矣閣下𨿽欲金鎔而土甄之不猶索旣寒之裘激西江之水乎諺有之曰觥飲不及壺飡蓋言事之不可緩者以故輒忘臺席之未溫曳裾之不素而遽謁其私也然向非閣下以伊周之業取信乎萬方浩亦曷敢然哉若曰一介之愚八品之賤不自揣量率爾而進冒凟前宰相非浩之所敢知也斂板待命背汗流踵不宣

上王左丞書

伏聞左丞由建康移鎭維揚客有知浩詳愛浩至者前揖而賀曰子之父前此二十年爲池州貴州縣主簿今左丞王公方抑首於其州之掾曹分明好也視同寮爲特厚子今乃獲指令於公之節鉞下公將善必子稱罪必子宥庇子不淺矣浩竊應之曰客𨿽不浩賀浩固已自賀若不勝者但非客之所謂也夫揚爲東南一都防頖宮萃四方之學者旦暮講習紛如他州所設師儒悉皆命自朝廷朝廷非不惓也刺史更加意焉霽威俛首接之而厚其儀養之而厚其財以風動一方之俗使勇發而爲善父誡其子兄詔其弟婦勉其夫長帥其防朋友相切偲而不怠以承嘉以稱盛徳賢能成器惟恐不先防頑悛惡惟恐居後則民之化之或觀或感浸尋乎仁義防恥之風而黃堂日以無事矣記曰化民成俗其必由學此之謂也揚之建學爲日固久刺史加意於此者逺則惟魏國韓公嘗增其田疇近則惟秀國陳公嘗新棟宇且鉅公名卿由廊廟侍從之貴擁節鉞而鎭是邦相踵也或以此爲不急之務而莫之誰何或有其意而車未停驂坐未暖席遽被命去而不得爲是以曠數十年間無與陳韓二公並者況欲紹復魯僖蜀文之盛乎是可爲太息也浩聞王公之賢小之剖符守一州而一州享其利大之輔佐理四海而四海受其賜談士頌之文士紀之志士畏慕而法之今其來也必舉化民成俗之言紹復魯僖蜀文之盛不俾韓陳二公擅美譽於無窮浩之自賀實在於此非客之所謂也客曰然僕固失之子亦未爲得也子不聞王公之爲人乎處艱劇如簡易臨蒼黃如平日才至大也事無纎而不該理無幽而不燭識至明也彼方戢舌而獨抗其議彼方縮手而獨致其身气至剛也與六合而爭衡納萬物而猶裕量至廣也爲小官時已如此矣譬松栢才拱把而磥砢節操已有髙聳千尋大合百圍之勢識者率以宰輔目焉至其尹上京而登政府也辧匿姓之書而全百千之命於危疑之際止徙墓之請而安億萬之魂於防漠之間以至寛市易之逋措曲獄之刑下膏澤於旱暵可憂之時排姦邪於根本難拔之地其他蓋不可以悉數是其才識气量能使普天之下無一夫不獲者明效矣匪朝伊夕入秉鴻鈞弼亮聖主比隆時雍其又將不止於此豈區區斂其施於一頖宮哉況督府千里之內官吏待之而裕其職業農夫待之而裕其耕耨百工待之而裕其斲削商旅待之而裕其阜通非特頖宮之士願深而望切焉子之所言何異楚人亡弓楚人得之猶有楚國之限者也浩竊復日客前之所賀浩者出於私情故専在一身而遺頖宮今之所以辟浩者歸於公議故博及天下而略頖宮浩𨿽鄙人亦粗曉於斯二者獨以頖宮爲言則庶幾所謂思不可出其位之意也孟子謂公孫丑曰子誠齊人也知管仲晏子而已矣浩承乏於揚之頖宮者也知頖宮而已矣不亦可乎客旣退浩因記其言今輒書以叩將命者恭惟知府左丞資政矜其愚而恕其罪不獨浩之幸也一方多士之幸也浩屬以職賤拘文不敢越境外謹遣諸生持書前迎臺斾干冒鈞嚴浩下情無任背汗肌栗之至

上蒲左丞書

浩嘗讀泮水之詩竊思古先哲王之於諸侯裂地而封之疏爵以貴之井牧相錯溝塗從橫提封之數或五百里土至廣也黔首橫目倚走伏趨蜂起蟻聚各修其業民至眾也典則軌度政令賞罰詳要先後罔不卽敍法至良也參伍眾輔設傳陳置尊卑乘承交賴以濟官至備也廣土待之而後守眾民待之而後理良法待之而後行備官待之而後功以致外治以蕃王室任至大也戴冕被服慿幾南面目指手撓莫不風動而皆至權至重也操重權當大任董正備官舉良法而措之巍然廣土眾民之上力回丘山气變寒暑顧何爲而不可況其淩夷以及春秋之際而狙詐相籠虎暴相耆以自取勝者十國而六七則其爲尢無不至亦勢使然而魯侯乃獨勤勤懇懇以修泮宮爲務誠知所先後者宜其詩人頌之以耀後世而垂不朽歟詩曰淮夷攸服淮夷卒獲憬彼淮夷來獻其琛泮宮旣修矣每以驕逸猾夏如淮夷者猶不止攸服而遂至卒獲不止卒獲而遂至來獻其寶其所臨蒞之國人尙安有不革心易慮以從其所好者乎記曰化民成俗其必由學此之謂也浩讀詩至此蓋嘗三復其言收視屏息想見魯國之盛恨不生斯時偕其國人從公於邁以承匪怒伊教之賜而底於成就如藻茒生於泮水者可采以薦羞也所自幸者全形軀具耳目不殘於聾盲跛蹇而儒衣儒冠獲取是詩而讀之以想見其盛而已矣夫簡編所載直古人之糟粕爾所以潤澤而行之者不可傳也取而讀之想見其盛亦足爲幸則夫親遇其所以然者其幸可勝計哉恭惟某官稟靈峻嶽作瑞昌辰簡在帝心夙躋膴仕代言內職文配兩京總轄中臺功昭九敍方將宅百揆均四海越丙魏而掩姚宋以追復阿衡之美而遽以均勞暫去廊廟載膺天寵易鎭大邦稽之前載武公由衛國而後相周黃霸由潁川而後相漢則閣下之正臺席執鴻樞亦由揚州入矣今之揚州𨿽與禹貢所言者異然實古上公之國而學則泮宮也天子命之敎而爲之者也聖朝畱意爲學自熈寧逮元丰七閏之間再掃其獘而新之首辟廱旋及四國而泮宮之制則具辟廱之體而微者命官主治在東南蓋無幾而揚居一焉浩浙右鮿生齪齪自整非能解頥折角從橫而無雙也偶因試可獲處是職正在使節之下而茷茷之旂蹻蹻之馬浩行遂拭目而視噦噦之鸞昭昭之音浩行遂傾耳而聽豈徒以慰希企大賢瞻仰餘光之誠而已且期與多士沐浴道徳之敎以藥偕生之疾則浩前所謂其幸不勝計者此也它日泮水之頌不獨在魯侯而又在閣下矣

道鄕集卷二十一

欽定四庫全書

道鄕集卷二十二

宋鄒浩撰書

上鄆帥蒲左丞書

浩竊怪武王疾周公作金縢力祈以身代之及孔子疾季路請禱則弗之許夫周公孔子聖人也聖人豈有兩心哉使祈禱之事信有益於疾耶皆用之可也信無益於疾耶皆不用可也柰何殊塗異軌一至於此乎浩嘗質之縉紳先生之論則以謂周公之事所以爲親孔子之事所以爲己爲親爲己故當不同以其說求之古人其制行𨿽不同要之凡爲親者舉皆周公之心凡爲己者舉皆孔子之心也是故孝如曽參仕不擇官賢如毛義喜見捧檄況其減於此者其不以爲己妨爲親灼灼明矣𨿽然向非縉紳先生亦孰能察其所以然之故哉浩浙右之鄙人也前此五年閣下由亳社移維揚浩適以教官趨事崇重方是時閣下以股肱大臣分明天子一方之寄乃懇懇焉降顏屈體以接多士惟恐有不獲其所者部吏之賤往往爭出所長以幸生成之造顧浩初無一言自表者豈誠藐然無情哉不惟自省亡奇無以動閣下之一盼抑亦爲已有成比焉故勉彊行之耳今者伏值閣下與太山對峙乎東國四民百姓恃以帖泰以家君義獲防部吏之數天其或者有意於冷族乎何數年之間父子相後先而托庥庇也重念家君行年五十有二矣命屯事左戢躬選調屬者諸公灼見無他爲之動心相繼論薦譬如掘井已及九仞譬如爲山裁虧一簣爲之子者方且襲前日之迹如秦越人相視焉無乃乖古人所以爲親之心蓋不可以履后土而戴皇天矣況浩待次庭闈脫然事外殆儲子得之平陸之秋也是以輒敢特書冒進臺屏古人有言曰彼一時也此一時也詎可同哉又曰古之人所以大過人者無它焉善推其所爲而已善推其所爲者舉諸心而加諸彼之謂也伏惟閣下察其爲己爲親之時不可同而特推所爲使入甄陶之內不至幾成而敗之以抱恨於無窮則單門父子所以圖報盛徳之萬一者何如哉詩不云乎中心藏之何日忘之

求知軍薦書【代都曹】

某嘗聞搢紳先生之論以謂大丈夫不仕則已如其仕也不爲宰相必爲刺史太守噫此言豈慕世之紛華盛麗而發哉夫貴隆富溢赫赫如宰相固足慕者並以刺史太守爲言何歟於是知其所慕不在紛華盛麗而在志之獲伸道之必行也且刺史太守北面受命分天覆之廣而師帥其民其大或逾千里而小者戶口猶數萬計其所以志伸而道行將在誨其子弟而殖其田疇乎將在伐其枳棘而遏其蟊賊乎使上之膏澤源源而浹下之萃聚熈熈而安獄常空而艸茂狄不警而犛生以副吾君吾民之所期乎實有大於此者焉則舎舉賢援能於僚屬之中其何以加之傳曰上臣事君以人中臣事君以身下臣事君以貨以貨者所務惟利而未必義以身者收功有限而不能博皆不若以人事君之爲愈也則是其所以志伸而道行果無加於舉賢援能者也某鄙人也志𨿽大而局於才短身欲前而扼以數奇回旋選調二紀有餘非不知雪霜侵鬢筋力就衰而斂板折腰齪齪於稠人之後爲可恥亦非不知脫冠解綬賦歸去來挹古人之餘風聊優遊以卒歳爲得計第以口眾用廣貧不自贍故彊顏竊祿庶幾寛衣食之迫今者伏遇知郡大夫以忠厚之徳開濟之材承流宣化之舊上簡帝心來領是邦某獲以曹掾備指令於履舄之側閱一時矣愚且陋無補萬一宜幹擯逐之嚴而尙此代匱閣下之所以賜某良厚也然閣下自下車以來霽威俛首待士不倦方將擇僚屬之可者薦之以盡其事君之義以示志伸而道行如某前所陳焉則久寒之灰輒有意於復然旣槁之木獨無望於再榮乎此某今日所以不知詞語之所發毫楮之所書而足之遽登黃堂之上也閣下灼見其悃愊矜憫其間關特賜收采以備薦數使其九仞之功不敗於垂成一駕之效猥偕於致逺則某之出選調而陟新秩蓋有日矣不然何以逃越次躐等冒瀆嚴重之罪側躬俟命豈勝愧懼

上政府書【代都曹】

某聞書有之曰古有夏先後方懋厥徳罔有天災山川鬼神亦莫不寧鳥獸魚鼈咸若又聞詩有之曰行葦忠厚也周家忠厚仁及艸木竊誦其言想見其時太平一何盛也夫鳥獸魚鼈行葦直動植之物至微者耳其性咸若其仁及焉況大於此者乎所謂萬物得由其道萬物得極其髙大萬物之生各得其宜宜此時爲然又況最靈於其間者其有不獲者乎其所以致此𨿽曰君聖道備妙與天地陰陽通流而無間然寅亮燮理亦由同心同徳之臣輔焉區區後世方春而問牛喘猶有如邴吉旣秋斥梨花猶有如杜景佺治古之時當如何哉孟子稱伊尹曰思天下之民匹夫匹婦茍不被堯舜之澤者若已推而內之溝中其自任以天下之重如此由此推之君臣各以其道交相濟焉三代所以致太平之盛者也今閣下以眞儒輔大政非堯舜之道不以經綸以稱二聖亭育普天之意有識之士莫不交賀以謂詩書所美者非特傳聞於古又將親見於今間有一夫不獲固不足以爲太平之累其不獲者茍有路自言而不以言亦何心也此某今日所以輒忘其賤而不知門防之嚴峻也某賤吏頃坐失入未決死罪蹭蹬州縣分絕亨塗偶緣薦者可以磨勘嘗控告於朝廷矣獨以爲太優而未之許是所謂不被堯舜之澤者也何則死不復生不可失也失而未決與已決者異而某之事又與凡未決者不同司戶非專以治獄爲職一也隨牒以出未嘗訊囚獄成而還止簽案尾二也犯者猥見同謀之人旣死遂規以自免官司因之不復窮治三也去官經赦久已數年始有特旨衝替四也以爲情不可貸則訴理所謂事有未明實可矜恕旣自稍重減而爲輕以爲法不可逃則尙書省謂已十五年累經大赦旣令依無過人例施行以爲失入未決兩經磨勘已決三經磨勘方許申省取旨其事涉疑慮曽經遞減之人然後各一次別自有法則某之事有未明不可謂不涉疑慮重減爲輕不可謂不經遞減以爲前此無例不可遽行則黃陶失入已決死罪已減一次磨勘其例甚明又其失入已決於法爲重某失入未決於法爲輕重者減之輕者已爲太優竊恐於律舉重明輕之義有所未安夫罪疑惟輕帝者之治也刑罰之疑有赦王者之治也使某之事誠可疑者尙冀廟堂之上仁以權之使僥幸於帝王之治況本之以情程之以法參之以例了然無可疑者乎獨以爲太優某竊惑之且天下之所取平與所取信者法與例而已矣荀子曰謂有法者以法行無法者以類舉是也有法有例其事𨿽優不可得而已也無法無例其事𨿽殺不可得而行也誠以某爲太優而不可行則黃陶尢其優者而獨何以行之某觀吏之該磨勘而不得志以去者多矣其後任或不以舉主或再以舉主竟獲磨勘某今黙黙以去而不自薦一言則後任之還於是二者定孰從邪從所謂再以舉主者則與失入已決何以爲異從所謂不以舉主者則初無指揮何以爲防伏望閣下推伊尹任重之心使某無慊乎夏周動植之微則不勝幸甚不勝幸甚孟子曰至誠而不動者未之有也不誠未有能動者也某之誠至矣閣下果動心否乎冒瀆鈞嚴背汗流踵

答何道鄕書

僕鄙人也朅來禮義之邦與多士遊且三年其掩關掃軌夙夕簡編富貴之人求識其面而不可得凜凜志節不愧所謂一國之善士者僕於閣下歸心焉閣下察其心而與之厚亦有日矣朝來人持書與謁偕入視其氏名閣下之氏名也疑之比坐展捲燦燦千百言初不指摘其謬如古責善之義但欲見其所謂孟子解者重可疑也何則聖人之道其不可以口耳授受也久矣必其反身而誠如顏子之未始有違也則將釋然曰萬物果備於我也果取之而左右逢其原也其不得已而托之於經者果不予欺也其與堯舜禹湯文武周公仲尼斯異世而同處矣況孟子乎柰何獘獘焉期合辧說又著以爲解與名家之儒爭譊譊也顧以分職適在頖宮不能以不言之敎啟悟學者使其黙而成之又不能泛泛其間爲桔橰爲脂韋以掠譽而去姑取其言之訓詁以解嘲乎太倉之粟而已每旦鳴鼓就席環顧在列之冠屨未嘗不靦然汗下也殆所謂惡醉而彊酒者也豈得已哉閣下學以爲己信於一方固宜坐進此道以追捐書之眞風今乃不恥俯首踵門而求其解此僕所以重疑於閣下者也𨿽然閣下分不投迹於富貴之門而所以待僕者其勤若此安知非愛人以徳之意乎將如世之賢醫必察病者之聲色而診其脈然後發藥以起其廢乎誠僕之至願也謹當編錄以凂齋幾區區先此敍謝

上胡憲求遷學書

某到學之日升堂見諸生顧兩廡皆隘陋已而相與周視庖湢之類則又不得與兩廡比因詰之曰防陽名邦士大夫以道徳功名垂方冊者歷歷如列星麗晴天至今爲天下想慕學乃如是耶朝廷選守又多臺閣之舊有猷有爲旣以信於天下曽不知化民成俗必由於學而乃忽之不問邪諸生合而對曰此多士意也懷之久矣郡守之來有席未及溫慨然自欲新之者有因見白而後欲新之者然終莫之能新也蓋因舊而舉則不惟地窄難廣不足以充規模抑亦獄據其左非所以崇風敎必遷而可則莫如州之東南隅以陰陽家言之防方也最利建學然面提刑司在焉幸而委廢弗居且十年但以前日諸公不納其說此所以欲新之而未能也某聞其語退而竊訪於識者以求諸公不納之意或曰朝廷將還漕司於鄧則提刑當復居於此不可爲學或曰提刑行部至此必捨以聴事不可以爲學或曰後圃多橘歳租於民以給胥吏之費不可以爲學是三說者浩嘗思之二司所在朝廷旣以爲宜安有輒然復徙之理前日紛紛直主者自疑爾閣下所飫聞而所親見也其說不可用明矣行部至此固有行衙漕使居之不以爲陋則憲使似亦可居況按察𨿽久不過浹日何必舊司始爲安便其說不可用亦明矣橘利旣以給胥吏之費無名罷去誠不可學錢粗有餘視民歳出之數就出之則其利如初其說不可用亦明矣閣下久在朝廷一旦出持使節輿議鬱鬱不快上聴政以來每發徳音尢在人物且多采輿議往往公卿未之知者一路入州豈能更挽閣下於朝夕間哉是以遷學之說浩不敢徐以聞左右浩𨿽愚亦閣下之鄕人也參侍幾席早辱知遇閣下必不以今日之事疑浩爲犯分文恭公所至州首興學校厚諸生而師誨之因以取髙第登膴仕者甚眾搢紳先生以爲美談閣下克肖先徳旣已取信於上而浩之親炙又不爲無日亦不敢以今日之事疑閣下爲難請閣下試畱聴焉審以浩言不妄時爲施行一方士大夫且將以閣下盛徳載之文字刻之金石耀之子孫與學偕無窮不亦美乎傳曰時者難得而易失閣下爲提刑呂公爲郡守而浩適以罪承乏爲部吏以獲進是說眞其時也惟閣下賜之毋使識者重起易失之嘆幸甚幸甚

答張子發書

浩啟承諭華嚴奧旨非超然深造何以臻此欽服欽服序云非有分段次第以致力也當作一句正謂非以力致以見自然而然爾十信在未悟之時十住至十一地在旣悟之後故十住之初名發心住謂心省發而然也若心未省發𨿽上上根器猶在途中何由住佛所住乎神發心功徳品可見奧妙譬如種木方其未成之時卽封培灌漑有分段次第力致之事及其旣成之後卽枝葉華實皆自然畢生矣所謂非有分段次第以力致者此也所以無分段次第正謂自十住至十一地都是一法蓋一念相應一念成佛卽無量法門一齊證入以見悉皆具足焉但予發不分悟與未悟通指十信爲言而序於信極而悟防自十住爲始故有未契余與來示悉無異處證引孟子得之矣自得乃悟異名但其序乃無序之序不可以序見也孟子曰自得而後居之安居之安而後資之深資之深而後取之左右逢其原其意尢可見若十信十住十行十回向十地十一地蓋名數之妙經中自具細觀之可也若其不可以精粗期焉者則在定慧照之而已莊子曰去小智而大智明安得忘言之士而與之言哉以此傾向尢倍常時

又

學居嚴出於省定誠不便然比之去親五六千里者豈不倍萬乎以此權之可安也人坐膠膠擾擾誰能勇猛抽身孑然屏處如許久今旣不可從事於外便可從事於內回觀反聴超脫乎攀緣之境而自已加來歘然出見則永刧之能事畢矣其爲利益可勝言哉一旦出戶庭與物相將迎卻思此時方知爲未易遭輒恃分好乃及於此浩上

與錢弱翁論春秋書

浩愚且陋且兩竄炎荒困於瘴癘之侵淩曩時好書之心薾然怠矣比防上聖宥以生還戴恩奉親之外得從鄕先生長者遊庶幾因此復自勉於萬一敢謂左右推與過當不俟再見卽以所著春秋傳例告焉繼寵以書以總例五篇示之使由此以知述作旨不勝幸甚不勝幸甚夫經有春秋猶天下之春秋也天以春生以秋成而萬物由之以各正性命至於今未嘗已也春秋果廢乎世人之類多致疑於其書而不知君君臣臣父父子子自名分以來莫或可紊者乃是春秋之實也左右獨得孔子之志於意誠心正之中操以驗諸儒之說其孰得孰失旣已判別如白黒在前又從而去取以輔成傳例且曰天旣不復再生孔子傳例𨿽成豈敢必望有知我者是左右之所以自任者如此也又曰未死之前決湏上進未敢以全帙示人恐貽不敬之譏且左右之所尊君者又如此也然則春秋大法之所在左右非直言之實行之矣浩何幸乃獲受賜於今日以自幸也本欲造門拜謝偶親賔繼至及少休復苦足瘡以故悃愊之情不免借毫楮以徹聴惟髙明亮之

答毛彥時宣徳書

比煩薦顧偶出皆失迎見繼承恵書正疾不卽爲報悚佩何可勝言霜寒伏惟文履動止淸福浩腦後浮腫幾成瘡正坐不知衛生之術果有得而勤行之自能飛泉於旱暵之時赤地於滂沱之日陰陽爲吾所轉矣豈復有火上水下不交濟之患哉此身未能無疾安敢有意於人或者之說固未深察而左右指以爲魔亦過矣𨿽然不緣感疾不聞妙論則所謂魔者乃吾善知識也投身火聚頓獲三昧無媿於前修幸甚幸甚若所謂華蔵則𨿽彊欲爲左右開吾喙屬猶甘艸大黃未暇也區區謹啟

道鄕集卷二十二

欽定四庫全書

道鄕集卷二十三

宋鄒浩撰疏

諫哲宗立劉后疏

臣聞禮曰天子之與後猶日之與月陰之與陽相須而成者也天子理陽道後治陰徳天子聴外治後聴內職然則立後以配天子安得不謹今陛下爲天下擇母所立乃賢妃劉氏一時公議莫不疑惑誠以國家自有仁祖故事不可不遵用之耳蓋皇后郭氏與美人尙氏爭寵致罪仁祖旣廢後不旋踵並斥美人所以示公也及至立後則不選於妃嬪必選於貴族而立慈聖光獻所以逺嫌也所以爲天下萬世法也陛下以罪廢孟後與廢郭后實無異焉然孟氏之罪未嘗付外雜治果與賢妃爭寵而致罪乎世固不得而知也果不與賢妃爭寵而致罪乎世亦不得而知也若與賢妃爭寵而致罪則並斥美人以示公固有仁祖故事存焉若不與賢妃爭寵而致罪則不立妃嬪以逺嫌亦有仁祖故事存焉二者必居一於此矣不可得而逃況孟氏廢黜之初天下孰不疑賢妃以爲後及讀詔書有別選賢族之語又聞陛下臨朝慨嘆以廢後爲國家不幸又見宗景有立妾之請陛下怒其輕亂名分重賜譴責於是天下始釋然不疑陛下立後之意在賢妃也今果立之則天下之所以期陛下者皆莫之信矣載在史冊傳示萬世不免上累聖徳可不惜哉可不惜哉且五伯三王之罪人也其葵丘之防載書猶首曰無以妾爲妻況陛下之聖髙出三王之上其可忽此乎萬一自此之後士大夫有以妾爲妻臣寮糾劾以聞陛下何以處之不治則傷化敗俗無以爲國治之則上行下效難以責人孔子曰名不正則言不順言不順則事不成事不成則禮樂不興禮樂不興則刑罰不中刑罰不中則民無所措手足夫名一不正遂至民無所措手足則其害可勝道哉尢不可不察也臣伏觀陛下天性仁孝追奉休烈惟恐一毫不當先帝之意然先帝在位動以二帝三王爲法斥兩漢以下不取今陛下乃引自漢以來有爲五伯之所不爲者以自比是豈先帝之意乎是豈繼志述事所當然者乎此猶公議之所未諭也臣觀白麻內再三言之者不過稱賢妃有子及引永平祥符立後事以爲所咨之故實臣請論其所以然者若曰有子可以爲後則永平中貴人馬氏未嘗有子也所以立爲後者以冠徳後宮故也祥符中徳妃劉氏亦未嘗有子也所以立爲後者以鐘英甲族故也又況貴人之系實爲馬援之女徳妃之時並無廢後之嫌其與賢妃事體迥然不同若曰賢妃冠徳後宮亦如貴人鐘英甲族亦如徳妃則何不於孟氏罪廢之初用立慈聖光獻故事便立之乎必遷延四年以待今日果何意邪必欲以此示天下果信之耶兼臣聞頃年冬享景靈宮賢妃實隨駕以往是日雷作其變甚異今又宣麻之後大雨繼日已而飛雹又自告天地祖宗社稷以來陰霪不止以動人心則上天之意蓋可見矣陛下事天甚謹畏天甚至尢冝思所以動天而致然者考之人事旣如彼求之天意又如此安可不畱聖意乎夫成湯聖君也仲虺不稱其無過稱其攺過不吝髙宗賢君也傅說不告以拒諫而告以從諫則聖臣𨿽至愚不足以方古諫者常念唐太宗猶有恥君不及堯舜之臣況眞可爲堯舜如陛下之聖而於身親見之乎是以不敢愛身冒犯天威圖報陛下親自識拔大恩之萬一而區區血誠盡於此矣惟陛下俯從而攺之不以爲吝則萬世之下所以仰陛下之聖者亦將在成湯髙宗之上矣豈不美哉豈不美哉伏望聖慈深賜照納不以一時攺命爲甚難而以萬世公議爲足畏追停冊禮別選賢族如初詔施行庶幾上答天意下慰人心爲宗廟社稷無疆之計不勝幸甚【丁未錄云閏六月辛未詔曰朕仰惟哲宗皇帝元符之末是生越王姦人造言謂非後出比閱臣僚舊疏適見椒房訴章載加考詳咸有顯證殺母取子實爲不根詆誣欺罔罪莫大焉其鄒浩可重行黜責仍檢防鄒浩元奏札子宣示中外其札子云臣聞仁宗皇帝在位四十二年邦國無流離之患邊境無徵伐之苦黎民繁庶萬邦咸寧當是時可以嬉逰後宮非焦心勞思之秋也而謂宰相冦凖曰朕觀自古亂天下敗國家者未嘗不因女子是以褒姒滅周妲己亡商朕之後宮女子巧媚百生朕未嘗顧盼焉然則仁祖之意豈不欲垂裕後昆邪柰何陛下遽亡其業乎臣觀陛下之所爲愈於桀紂甚於幽王也殺卓氏而奪之子欺人可也詎可欺天乎卓氏何辜哉得不愈於桀紂也廢孟氏而立劉氏劉氏何徳哉得不甚於幽王也臣觀祖宗有唐堯虞舜之徳而陛下有桀紂幽王之行不識陛下寢饒安乎頃年彗出西方災譴爲大陛下避正殿以塞天變減常饎以銷天譴宰相章惇謂陛下曰未足以損陛下盛徳又聞江西數奏累年饑饉陛下責以宰相燮理之功宰相章惇謂陛下曰天災流行無世無之且以堯有九年之水湯有七年之旱爲解惇爲輔弼忍發此言今聞陛下欲立劉氏惇之防也直諫而出惇之姦言使天下之臣共覩日月之光盛大之世不然祖宗百有餘年基業將顚覆於陛下之手矣昔唐禇遂良諌髙宗立武昭儀不聴叩頭流血以笏置殿階曰還陛下此笏丐歸田裏今臣諫陛下不願歸田裏力農灌園爲亂世之民願膾臣心以獻惇丐惇之首以謝天下於是以寶文閣待制新差知越州鄒浩責授衡州別駕永州安置元符皇后上疏稱謝並詔送史館浩之本章紹聖間卽焚之今降者蔡京使其黨僞爲浩疏也郝隨使館客作】

論宰相章惇疏三首

臣聞人主之職莫大於論相相之得失天下之危安系焉不可不深察也臣觀丞相章惇方陛下躬攬之初亟從祠官擢登相位委以政事於今五年所宜夙宵竭誠輔佐以副陛下屬任之意而乃徇情廢理專務自營力引所私分據要路潛謀宻計妙若鬼神一有作爲首尾相應惇𨿽不動聲色而事已倐然濟矣是以陛下之所欲用者正人也由此沮格而不得進陛下之欲來者忠言也由此壅閼而不得聞陛下之所欲推廣者仁恩徳澤也由此難於導達而不得均被於元元是陛下之志願未獲盡伸而惇之好惡莫不畢遂惇𨿽傲然自若以爲人莫能窺而不知效已有不可掩者故論其燮理則水旱薦臻之燮異常論其表率則誕謾相習之風彌扇論其旁招則非趨附其門者弗用論其言動則𨿽淩侮毀罵而必爲論其橫身力薦之人則以罪竄逐相繼而是論其尊君畏上之心則遇災而處略不引咎臣歷觀前古茍爲相者有一於此輕猶罷免況兼有之如惇者乎此天下公議所以久沸不平而切有望於睿防也臣願陛下上念宗社付托之計下思休戚之原防以干剛而力行之實天下幸甚

臣聞大臣之罪莫大於不忠不忠之罪尢在慢上而淩下此而可略何以師長百僚何以鎭撫四夷何以副人主至誠篤任之意臣竊觀章惇獨相陛下久已六年天下不聞其勲徳可稱而惟見其罪不可掩蓋威福者人主之至權也惟辟作福惟辟作威臣無有作福作威特以八柄詔王而已不敢輒預惇自獨相以來陰傾陛下威福以快其愛憎之私不知幾日而幾人矣孔子曰惟名與器不可以假人人主猶不可以名器假人而況假人主之名器以濟其私乎其罪一也禮不敢齒君之路馬蹵其芻者有罰見君之幾杖則起遭君之乘車則下入正門則趨尊君之故也又況君之士大夫乎尢冝以尊君之故待之矣惇則不然不問如何率以鄙惡之語侮罵摧毀借令士大夫誠有罪焉以其罪聞於朝廢之可也誅之可也安有陛下所體之羣臣而専以辱之爲事惇果有尊君之心獨不念投鼠忌器之諭乎其罪二也漢以燮異免司空唐以積雨罷左相爲其不能燮理陰陽以充其職比年以來諸路水旱薦臻聖慮不於惇而責之將誰責而可𨿽陛下曲賜包容不以此罷免惇惇曽因此恐懼有避位之請乎陛下方且側躬以應天而惇直傲然略不引罪其咎三也邊鄙用人尢當謹擇惇曽不以朝廷休戚爲卹惟力引親舊分布要路表裏相應以爲持祿保寵之計其如所引之人欺誕自敗何若非陛下灼見罔上之姦嚴行竄逐則誤邊鄙事貽朝廷憂豈不甚乎其罪四也惇不務同心同徳陪輔聖政惟以口舌較勝負於廟堂之上故人不問其忠邪事不究其利害但同列以爲是者惇必以爲非同列以爲非者惇必以爲是於是是非疑似之際則有私焉存於其間遂使國是莫克有定而希合趨附之徒乘以射利是以元祐之朋黨方絕而後來之朋黨又熾矣其罪五也惇之罪惡誰不知之然自京師至於四方莫不更相戒曰謹不可出口一出口則禍至矣夫陛下明目達聰所以求天下之忠言者非不切也天下不知赴陛下求言之誠而敢言乃畏惇獨相之勢而不敢言則惇何所爲而不可乎其罪六也慢上淩下一至於此不忠孰甚焉陛下以其六年之間凡所敷陳於前者徐思而詳察之則臣言驗矣又豈止六罪而已哉傳曰論一相以兼率之使臣下百吏莫不宿道向方而務是人主之職又曰爲人君者正心以正朝廷正朝廷以正百官正百官以正萬民伏望陛下深念正朝廷之本無先論於一相防自宸衷行之以時上以慰宗廟臨照之威神下以澤海防鬱結之公議

臣近以朝廷之本無先於論一相曽具章惇罪狀奏聞乞賜省察施行外天下公議又有大不平於惇者謂惇在元祐初詆斥先帝保甲之法以爲非是其言甚力若以保甲誠不便不可行卽惇在先朝固已爲執政矣於政事無不可論者何不爲先帝言而罷之乎安忍先帝陵土未幹遽詆以爲非邪其背負恩徳可謂甚矣伏自皇帝陛下躬覧以來凡語及先帝者並行竄逐惟惇久置不問獨相如初豈朝廷之典刑不可以行於惇乎蓋自編類章疏及看詳訴理文字以來其因語言上及先帝有傷陛下繼述之孝者陛下亦不得而赦之不知幾人矣其被先帝知遇者不如惇之深其受先帝委任者不如惇之重然惇有所見不建言於先帝臨禦之時而乃力詆於元祐紛更之際則其背恩負徳尢不可與餘人一槪定罪伏望聖慈特降指揮令於三省檢惇前項詆斥先帝法度語言文字進呈出自睿防施行以示天下以釋公議以慰先帝在天之靈

啟

賀呂左丞啟

優承天睠榮預國鈞惟綸綍之誕頒罄華夷而胥悅竊以禦嘉美之防𨿽上主之至權建崇髙之功亦重臣之極慮況重光之委照方百度之攸新維淸緝熈繼猶判渙內揆百官之實任賢而使能外綏四海之情去苛而解嬈紹成規於六聖追至治於三王顧玆克構之隆尢賴總綱之助時惟耆徳克副眷求恭惟某官性萃天純學優聖域洞未萌於識表包無外於量中以智養恬泯是非而化道與接爲搆隨左右以逢原式偶昌辰夙登膴仕代言西掖文章還兩漢之風參畫右樞談笑折四夷之傲度徳宜躋於元輔均勞乃殿於大邦五袴之歌方喧騰於千里十行之詔忽頒降於九重深軫宸衷薦馳星使日月才瞻於咫尺股肱遂托於丁寧傳導一人懷素雅宜於侍讀整齊萬事戴冑尢稱於爲丞人謀俱同國體增重豈止肅機於左轄蓋正位於中臺佇聆顯防之行俯慰蒼生之望終始協濟有如伊尹之君臣功業相承無媿韋賢之父子某效官淮右獲事臺嚴曽無堂下之一言特荷牖間之獨指側聞明命懽愉實倍於眾人言念弱材陶冶願成於此日

謝呂運使啟

抱虛承乏曽唐最之蔑聞容眾匿瑕荷禰章之漫及恩隨幸至感與慚並伏念某牧犢陋資羮藜微族早懼沈淪於流俗常思髣髴於英躔周王作人丕變辟廱之制漢關棄傳猥從俊乂之逰欲成器以未能忽文科而誤中主民書於吳防未展寸長董敎法於泮宮繼叨試可軒然師席固片善之匪冝蕞爾鯫生庶相長之多益況維揚之鄕校實淮甸之賢關簡編鱗襲而幾無孑遺歳月駒馳而逝不我與誓以將迎之暇不荒講習之勤羣經之所以幽深諸史之所以博洽爰逮顓門之學紛如百子之書悉皆口誦而心惟冀或月將而日就道徳性命造黙黙之忘言治亂興衰究寥寥之已事用居今日不愧古人𨿽自處以迪玆顧當官而何補豈如他職號曰親民各戮力於猶爲能有功於州縣以是相凖益見無堪宜其推轂之弗加重以守株之太拙非禮勿動未嘗搖尾以乞憐在邦必聞每戒枉尋而直尺忘懷白論第顧淸談柰何迂疎輒當鑑拔不求而得克昭特達之知曷爲其然時乃大公之道伏惟某官天資忠厚人物優隆果益振於家風動有稱於聖世霜雪旣降堅一節而不渝金玉其相掩羣材而尢異輒自中都之佐薦膺外寄之權徹民隠於九重薦可而替否布君仁於一路解嬈而除苛老姦膽落而潛以自新良士顏開而喜於托庇茍見其善忘貴賤之是分必論於朝俾滯淹之獲振越惟墮弱尢溢分涯初無鬷蔑之一言特辱法眞之獨與鄒衍奮而吹律寒谷逢春伯樂過而回眸疲駑增價某敢不飭前言而永踐致術業以大成見於云爲或發胸中之蘊期於異日上酬門下之恩

謝閭丘提刑啟

鮿生無取旣托芘於二天山量有容復抗章於一鶚爲幸如此戴恩何窮伏念某稟性自天力學爲己有柴愚參魯之蔽無回仁賜辧之稱偶得桂於一枝遂聨名於百吏佐治劇邑未施絲粟之勞董敎泮宮繼述權衡之選安能發道徳之妙而迪後覺姑欲因職事之間而成乃躬況在維揚實居善地簡防咸備不至編蒲而借觀气血方彊肯甘晝寢而願息幾覃思而骨立每成誦而齒搖濡毫屬辭𨿽未貴洛陽之紙窮經讀史殆已成安定之淫不察者罪其乖當官之宜見知者取其有異時之待顧兩塗之必出斯眾口之難同自非仰恃於並包何以俯逃於詰責退循優幸固溢分涯乃若薦揚敢萌覬望忽大恩之誤及撫小已以何堪此蓋伏遇某官性萃天純學潛道要令問蚤馳於聖世丰功允協於人心臨千里之邦尢著文翁之善分一路之寄克隆定國之評方上主之重光宜妙選之在邇凡有爲於封部皆願出於門墻稽揚雄之言孰是不求而得者念孟軻之戒莫若修身以俟之豈謂牖間之詳規猥逮溝中之遺防載惟平日嘗荷霽威略公卿待下位之儀盡君子進晚生之義歳時𨿽積燥濕不移更首舉於眾員用曲明於厚意誠見其可不惟獨賜以吹枯先爲之容抑亦旁求於推轂生成一介終始兼全石皷有聲發自蜀材之叩牛鐸何用獲充晉樂之資某當戒摭華而莫爲敢期入室而深造必形諸外或無媿於眞儒不忘其初庶少酬於盛徳

賀黃司業啟

伏審懋膺天睠易總賢關將振斯文稱快有識竊迹前事灼知撫世之昌衰匪降自天允系育材之得失運歸先帝紹本成周遂丕變於辟雍期開明於道徳京師首善遐邇從風𨿽持論皆根而絕劉氏之異同然屬辭競靡而幾枚生之骫骳窮經者則罕通信史知古者則或蔽來今志大才優各號一時之秀名驅利誘誰爲百鏈之剛凡此云爲尢資啟迪況繼明之委照方庶務之交修欲其行藝以大成是用師儒而愼選恭以某官性儲天粹學造道心取上第於妙年續微言於近世莫可涯涘湛如千頃之陂有所設施式偶半千之運擢由劇邑入贊憲臺許國滅私而正直淩霜危言決謬而貴權斂衽益厚重瞳之顧就更六學之師賢者昭昭豈獨聰明之是訓多士濟濟卽觀定應之俱全某浙右鯫生聖世賤吏念文疆之譽而欽聞滋久顧元禮之門而欲登末由猥分職於泮宮正托身於屬部虛中承教尙乖親炙之期廣量匿瑕敢覬庇庥之幸

謝何提舉啟

散木曷施宜匠伯之不顧靑芝可用荷醫師之無遺服厚賜以非常撫蕞軀而增媿伏念某材資朴樕問學荒唐實孔門之細人異周室之多士聨名桂籍偶起桑樞甕牖之間分職泮宮殆比塵飯塗羮之用曠日彌月極慮屏心化藿蠋以何能焚膏油以自飭循法而治𨿽未踵於前修逐獸者趨肯或回其素守迹掃公卿之館分投貧賤之區白雪陽春徒言寡和髙山流水固有知音事豈出於用情恩實深於刻骨此蓋伏遇某官望隆淸議節著昌朝追行藏於古人挺忠厚於今日莫知作上而作下一貫窮通資於事父以事君兩全忠孝卽膺妙選入踐華途乃汲汲以援能罔間間而核實肆是葑菲之陋亦塵衡石之公劍祕地中遂發函而炫目桐焦爨下俄合雅以成琴顧惟並容何以報稱戒處其薄誓資之深一以自持萬無他慕必形諸外茍無慊於吾儒不忘其初庶少酬於盛徳

到任謝蘓尙書啟

師儒之任盍妙簡於眞賢蹇淺之人猥薦承於休命朅來官守仍處部封惟幸防之非常但驚慚之倍積伏念某江鄕末系甕牖寒生附鳳攀龍𨿽妄祈於逺到畫虎刻鵠幾取笑於無成因緣誤入於泮宮邂逅久畱於淮甸摳衣戶外焉能隨叩而鐘鳴著錄數中誰是有聞而蠋化顧蔑可書之最宜於警眾之刑不失一同已出大鈞之造復親六藝豈徒舊物之還況公朝之淸明尢敎官之選擇儻匪簮裳之名士必湏丘壑之逸民爰交薦於公卿始獲司於庠序靜言忝冒只益感銘此蓋伏遇某官卓犖大儒主張名敎謂化民成俗當謹於本原而開門受徒實難於模範茍瑕疵之可掩皆陶冶以無遺乃若至愚蚤防盛徳不假先容於紹介遂成接武於門墻運匠石之斤力去已漫之堊發醯雞之覆使窺未覩之全重叨月旦之評以信朝廷之士致玆考下亦在彀中右詩左書豈特諸生之是慰知新溫故抑欣素志之將成冀無屋鼠之燻更賴慶雲之恵遙瞻龍阪徒罄葵心

謝王運使啟【同前】

茍瑕疵之可掩皆奬拔以兼收是致庸違再叨器使重念某頃防召旨例合試言惟今司衛之上卿適主當時之文柄辱其顧異獨以名聞安知此日之備員又托行臺之大芘事非敢望天實先容許靖更評旣子將之同趣王澄所自諒夷甫之無疑方拘黃綬之間猶阻靑天之覩遙瞻龍阪徒罄葵心

謝宇文運使啟【同前】

茍瑕疵之可掩皆挽引以無遺乃若至愚嘗辱盛徳假以圖南之便使逃逐北之羞非安定發端孰信太衝之善惟昌黎見顧遂增僧孺之名是致此時再霑優澤重念某一違絳帳屢駭流年不聞玉麈之淸談殆作醯雞之在覆豈知承乏竊托公庥昔類汝南旣荷子將之鑑拔今來許下更煩文舉之保全正爾拘畱尙稽親炙仰止燭光之照不勝蟻慕之情

賀蘓左丞啟

伏審光奉明綸峻躋左轄伏惟慶慰恭以某官熈朝碩徳名敎眞儒納今古於胸中掲表儀於天下風波作險元自任於虛舟霜雪凝威終不移於壯節式繄帝賚入副民瞻紹堂構以穹窿協股肱而便利久虛一相方注意於疇咨分處二丞諒難渀於刻漏某夙諧親炙仰辱題評竊聞播告之音實倍等倫之喜羈縻泮水𨿽乖賀慶之誠鈞治普天亦幸歳丰之賜區區此意喋喋奚窮

謝韓資政薦講讀科啟

十科簡拔冝先四國之英一介顓防繆辱三人之數揆之淸議秖以愧心竊觀訪落之初欽奉思齊之訓集元老於巖廊之上沛龎恩於率土之中謂持盈守成𨿽已明於操術而設官分職尢當務於擇人用恢薦舉之科參防賢能之實著於甲令防自近班旣因習於累年頗發揮於多士惟時講讀實邁等夷大或供奉於西廂小亦表儀於東序顧玆顯選繄厥先容儻非徳厭於人心孰稱名聞於帝所某才非絕類學媿逢原卒歳窮經第守先王之迹嬴糧就傅不升夫子之堂故鉤深難冀於解頥而決謬詎臻於折角莫悞武成之去取重疑夏五之是非有意繩愆無從究妙方賈山之涉獵𨿽曰同歸視井丹之紛綸終然異趨矧冒師儒之任朅來禮義之邦適近臺躔數更歳律早覘龍門之髙躅晚依熊軾之下風重輕寧逭於權衡沙汰分同於瓦礫豈期海納猥賜衮褒此蓋伏遇某官事君以人好善忘勢以進退百官之餘力而區別羣類以生成萬物之初心而仁周一方風聲久動於幅員士類咸希於題品肆是荒唐之賤獨何幸會之殊仰服至公俯盟丹悃茂對設科之意載隆稽古之謀溫故知新肯徒托於空語舎生取義庶少見於能行不爲名敎之罪人玆乃異時之報徳

與交代李教授啟

伏審回車民邑就席儒宮顯疏北闕之恩來助西州之化恭惟交代某官龍門世系鼎角英姿文參才子之華學擅名家之富恥如徳裕不力戰於寒生雅繼表臣遂收功於麗賦美玉無施不可莫鎁難與爭鋒未羽翮於巖廊聊楷模於泮水顧惟朴樕久偃徽猷一旦交承豈但瞻於眉宇它時善誘將見掩於疵瑕欣抃實多敷陳罔旣

謝韓資政啟

薦揚僚屬𨿽云每歳之常施及單微實自至公之賜顧非其稱重以爲慚竊以聖世搜材曲盡网羅之實官師奉令亦合中外之殊茍持平不紊於權衡則成效自隆於堂陛以玆報國所謂上臣迨獘起於末流繼風移於寰宇賢非子況干求奚啻於兩人節異伯魚賄賂更紛於匹馬目隨時而靑白論逐勢以髙卑多方巧圖一切市道遂使邦家之計舉爲門戶之謀仕塗安得塵淸識者或至泣下某乾坤棄物冠帶愚夫徒步寒鄕旣匪公卿之裔抱饑卒歳又無豪右之資勉奮發於簡編迄防茫於器業因仍學校荏苒冬春動輒瑕疵分從擯斥豈意抗章之目猥充入貢之員靜言思之有自來矣此蓋伏遇某官心淩冰鑑道絕町畦謂天蓋髙惟愼獨可以無媿事君盡禮必滅私方能不欺茂對周王之作人莫如孔子之毋我庶幾薄俗因以回心致令寡與之資不躡多奇之迹十科核實昔已荷於包荒百里分民今復叨於委寄始終特達委曲生成敢不堅夙志以終身佩六經而務道出處語黙不爲吳國之小人南北東西知是韓門之故吏仰酬髙義請事斯言

謝蔣提刑啟

職緣歳舉載揚推轂之謀幸與春來猥入充庭之選仁恩曲被媿汗交並竊以法座據中尢急萬方之士繡衣環外共裨四目之名爰循按於部封用博求於人物本以周王之六計參諸莊子之九言日月旣更眞僞莫奪妍媸一判如冰鑑之難欺輕重相形信權衡之弗紊蔚其所舉厥有可觀助成大廈之勲克副連城之寄顧如某者自視闕如少長詩書冀超然於流俗支離文行迄瞠若於名家久橫席於泮宮徒素飡於廩粟焉能爲有無所取材仰惟總核之嚴盡在澄淸之數敢期一旦抜自稠人遡天路以飛章俾偕升而攺秩此蓋伏遇某官達不離道公爾忘私陋臧文竊位之譏厲楊震辭金之節𨿽逺將於使指如宻侍於威顏所以搜材莫非爲國肆是葑菲之質實同桑梓之邦謂古人無心𨿽父子猶聞於汲引方天下有道豈鄕閭重顧於嫌疑端令市義而匪人且異謀身而欺世致玆特逹施及單微矧當不避於瀆尊竊欲求伸於知已願易甄陶之賜就加貧賤之交孰謂初心不移終掛徐君之劍更使同升於上曲成公叔之文施益重於丘山力奚勝於朝夕誓堅夙志力務眞儒時有去來順適窮通之序道無今古務崇忠孝之風沒身不累於品題他日敢言於報稱

謝丰祭酒趙司業啟

分職泮宮初無譽問奏書天陛驟辱褒揚莫知所從重以爲媿國家恢崇學校選置師儒非徒表率乎豪英因以擴充其器識𨿽化民成俗未必皆變於古風而以道事君或可仰裨於聖治就令官長閱以歳年儻灼見於賢能遂亟聞於名氏故凡品目必協公言豈伊一介之防猥預八人之數遡龍門而願進未陪文舉之步趨托郵置以輸誠復謝穆之之竿牘矧已緜於三載曽何補於諸生分合黜幽反防薦可此蓋伏遇某官道惟善貸心不遐遺助建明堂亦兼收於扂楔參承大祭豈無待於菁茅廣推報國之謀施及備員之士敢不勉尊名教竊慕眞儒並合紙上之陳言本非夙志領略域中之大道或在他時用襲人間不慚門下

謝翟司啟

備員外邑已逭詆訶獻可中朝更煩收錄退惟幸事但有靦顏伏念某托業儒流脫身民伍才非文木難回斤斧之心名類勞歌不入簮紳之耳適防龍門之峻並容鼠技之微早與諸生同集楷模之內晚緣召試獨専藻鑑之私一爲泮水之行九換歳星之次銜恩未報有志空存敢期還位於辟雍重以抗章於旒冕坐令寡偶不敗幾成此蓋伏遇某官人以事君道惟濟物謂世俗方趨於權勢故急在單家謂賢能必務於招延故兼收曲士肆是品題之數舊承許與之言非出干求蓋由惻隠已分相如引去莫償異日之城不圖季子來歸自掛初心之劍旣椎輪而創始又推轂以成終功無慊於爲山擇有殊於棄井敢不視其所以欽乃攸司嘗於黃卷之中備見昔人之故轍願以白圭之志永爲涉世之元庶幾萬一於眞儒少答再三之寵恵

道鄕集卷二十三

欽定四庫全書

道鄕集卷二十四

宋鄒浩撰啟

賀蘓丞相啟

伏審妙簡帝心顯陞宰路白麻誕布黔首交欣竊以漢盛孝文賈誼未忘於出涕唐推貞觀馬周猶爲之興嗟蓋深憂常伏於隠微而致理必思於長久用能有濟以冒無疆維時眞人紹隆寶構歷鑑百王之躅逺追二帝之風持盈守成固已嚴於操術防微杜漸方有賴於同寅故宜命世之賢來相興隆之運恭以某官楷模天宇冠冕儒宗讀書五車曽不忘於心落筆千牘若借書於手爲今武庫振古元世或殊塗爭以景山爲通介道惟一致自全伯始之中庸蚤識拔於聖神久回旋於內外隼旟龍節淸流日冀其來歸鳳閣鸞臺公議共嗟其縈滯孰測上穹之意曲爲授任之謀馳騖聰明多甘井之先竭安恬義命獨大器之晚成遂由綱轄之聨峻陟鈞衡之重納君於道繼爲宋室之良臣開國以還首作蘓門之宰相力紹周唐之家法比隆稷契之勲名若稽治忽之原視聽聲形之表凡於社稷預入經綸將見號寒啼饑罔一夫之不獲進賢退惡俾四海以無虞陰陽協序以成和戎狄投戈而納貢不擅一時之譽直圖萬世之安無媿紫宸永光靑史某性非語上學媿知新宿窺夫子之墻曽動老耼之眄掃門求進𨿽無魏勃之機心稱詠得賢猶有王褒之故事悵西州之匏系遡東閣以天遙莫諧接武於賔行徒賀揚廷之制下

謝胡右丞啟

江都曠職旣逃警眾之刑長社備員復據橫經之席拜恩優渥撫已驚慚竊惟平治之時亟惇政教之本京師首善辟雍丕變於興王遐邇承流泮水遂嚴於列辟集一國之善士闡六藝之防言爰逮顓門離合之書與夫歷世昌衰之迹皆欲甄明其得失用以博洽其見聞庶器業之兼隆獲賢能之繼出化民成俗豈徒風動於一方以道事君或至澤加於四海所期如此設官實難必須豪傑之材始稱楷模之任某幼不岐嶷長更防頑挾防讀書素乏解頥之說防筆和墨竟無遺紙之詞竊妄意於攀龍故服勤於刻鵠夜而計過懼多媿於幽明義以束身敢自荒於防恥頃類塗羮之戱冒登桂籍之榮斂板堦墀未施勞於劇邑曳裾庠序俄掌敎於名藩化藿蠋以何能但社鼷之有托坐縻三歳訖無最之可書移宰一同方待次而爲治豈期舊物薦及鯫生捨民社倥傯之繁從斆學優防之樂況今妙簡尢號淸明以文行薦者𨿽曰甚多中師儒選者蓋亦無幾胡爲望外輒在數中此蓋伏遇某官卓犖人間表儀天下昔潛一室志已熟於經綸今處四鄰恩遂周於動植曽是衣冠之系適同桑梓之邦去越猶喜於似人居楚寜忘於用趙以許允之典選且取於鄕在貽遜之當朝肯遺於舊是致瓦礫之賤亦防陶冶之私某敢不益勵初心務崇名敎彼我相長茍脫迹於敝人窮通自如冀比肩於善士仰酬盛徳決在異時

謝絳州李大夫啟

比者到吏部伏審知府大夫任淮南運使日曽奏舉某充職官親民任使某今來遂獲移帶上項處所者收之人後實出至公黙以名聞尢爲髙義荷推揚之特達增慚懼以無窮竊惟近世之薦人殆以私計而成俗願售者或求而莫獲不求則具賢鮮遇於知音抗章者必顯以爲言不顯則厚意反疑於虛發由之寖久習以相安其獘因緣而生所爲益甚於昔姦諛自獻豈殊淸旦之攫金徴素繼來全類交易而爲市旣無以副刺舉之責又何從觀逺近之臣此士風所以陵夷而識者爲之泣下儻非力圖於救獘孰能拔異於斯時爰有可人以當殊願如某者萎蕤弱質輪囷棄材附鳳攀龍𨿽望期於逺到畫虎刻鵠幾取笑於無成朅來淮海之邦叨據師儒之席旋由幸防遂托庇庥屬帥坐之遽移煩使車之暫攝每獲隨行而望履未嘗請間以曳裾捲舌眾中分作不鳴之鴈棲身部下僅若相忘之魚甘枲難獻於鄕豪苦李宜遺於道側敢期誤聽特賜薦論不必鄒陽之上書自辱李膺之見賞當年莫測它日乃知夫何衡鑑之私迥出等倫之右此蓋伏遇某官道存兼濟志務曲成餘潤旁滋足比靈河之千里淸陰逺布寧數大木之百圍況性全於至明更坐照於萬物尋天文而發丰城之寶劍振車鐸而得崇業之黃鐘𨿽居扂楔之微亦罔斧斤之棄是致題品猥及寒防張子孺之選郎功陽拒其請周伯仁之全王氏陰解其危曽無迹之可窺亙方來而專美小以大諭彼適此同受恩信出於非常求稱愈難於自致某敢不潛心名敎昻首風塵體圭璧之無瑕慕松筠之有節克殊小道允底大成移孝爲忠或奮天衢之末舎生狥義免貽書簏之譏不爲君子之罪人玆乃門墻之報徳

代錢濟明謝蘓內翰啟

久於遷調固分所宜躋以文階在恩非據省叨塵之過甚憎愧懼以居多伏念某蕞爾弱材防然寡識素乏王生之譽殆成逢氏之迷幸詩禮之備聞知箕裘之當習三冬是競嘗繼晷以焚膏五技𨿽防肯直尋而枉尺從擾擾簿書之內亦拳拳賢哲之思恨異代而莫逢攬遺編而竊嘆況同斯世有如我公尢以瞻言極於勞止初猶文舉擬登元禮之門旋類庚桑猥預老耼之役侍竹林之髙防傾玉麈之淸談𨿽坐井以觀天冀絕潢而至海更煩刻畫曲賜品題非仲尼之明孰察子長之罪惟晏嬰之徳能援石父之危積年瑕疵一日洗滌乃自刪修之職獲霑遷陟之榮正懷無補以干誅遽爾非常而拜命此蓋伏遇某官荷天大任爲民先知學富惠施之五車才邁正平之一鶚言惟救獘妙藥石之所攻志在尊君挺松筠之不變緣邅回於時命頃流落於江湖太白溪邊邀月同醉屈原澤畔散髮行吟曽無憔悴之容自適盈虛之數屬宣室之欲見賈誼而蒼生之望起謝安遂卽賜環委以持槖俄膺內相之選實爲眞宰之儲方且汲汲求才勤勤接士謂來絕足宜朽骨以先收思得武夫𨿽怒蛙而猶式是致無用亦皆有成異時嚴君最辱推揚之助今玆賤息又防生育之私榮萃一門恩深九地謹當體席側常聞之敎惇儒生所急之方造次於斯窮通自若庶家聲之不墜酬徳施之難忘

代錢濟明謝敕局詳定啟

涓埃奚補宜難逭於黜幽雨露博施遽獲從於攺秩自知明甚外顧赧然伏念某賦性迂愚降材朴樕是謂中人以下豈如上智不移授以一經夙被過庭之訓動以五事灼知持已之方竊蟻慕於聖賢恥雷同於世俗區區道學勉勉競辰防先子之餘恩誤明時之見錄紛紜百里薦更贊佐之勞荏苒十年竟乏猷爲之效屬缺員於刪定辱諸公之薦揚越由冗散之中參預討論之末朝夕所事皆生平師仰之人道義是聞實不肖成就之日有如此幸它何足云敢冀彌年更霑優澤脫折腰之選調易寄祿之新階茍無所因焉能自致此蓋伏遇某官受天閒气爲時眞儒學窮道徳之原識判神明之隠文章落筆揖遊夏以爭馳事業當官體防龍而有作早結凝旒之睠久爲綿宇所傾佇見匪朝入調元化方且屈體下士誠意搜才在銖稱寸度之可施皆山納海涵而不拒致玆孱弱亦獲遷陞載惟異時嘗幹嚴憲深察其不辜之實力置於無過之鄕昔比叔山徒知存於尊足今如石父重防解於左驂得以自完因而有立銜恩至此求稱謂何敢不金石此心冰霜所履老當益壯肯甘四五十而無聞善茍可爲𨿽以千萬人而吾往果不得罪於名教是爲報徳於生成

代錢濟明謝執政啟

犬馬𨿽防豈有裨於分職乾坤洪造遽獲攺於新階拜命優隆撫躬悚愧伏念某材非經濟性實顓防徒立志之素剛恥見賢而不逮虛心承教況漸漬於義方斂板效官肯湮淪於世習庶幾自奮不愧前聞驅馳十載之餘泯滅一毫之補因時核實已逃廢黜之嚴擇士修書旋預討論之末自知明甚人言謂何敢期幸防之殊更沐遷陞之寵引駑材而取道豈無鞭防之私揉聚塊以成形實自甄陶之力此蓋伏遇某官受天所賦配時而生納無外於量中洞未萌於識表致君澤物不徒發於空言偉績閎休期逺追於治古自結重瞳之眷久爲萬國所傾果以殊勲入調元化都兪堂陛之上經綸霄壌之間伊尹起莘矜一夫之不獲周公在位致四海以無虞是以至愚亦防博施力洗疵瑕之迹曲崇長養之方恩極髙深言難擬議敢不覃思名教允蹈儒規言行兼修無歉士人之出處初終自是或逃君子之譏評非以沽名是爲圖報

代孫揚休謝攺官啟

銖稱寸度偶應格於銓曹山納海涵遂脫身於選調仰承寵渥俯極驚慚伏念某齷齪鯫生凋零冷族志本期於附驥學反類於屠龍運適半千輒意彈冠之幸年逾三十始叨擢桂之榮誓戮力以當官肯辭難而曠職求逭吹竽之濫且爲累土之資造事而窮乃踵北宮之不遇在邦必達空懷先聖之格言﨑嶇二紀之中汩沒一同之佐豈無蘓君之田二頃亦有揚子之宅一區松菊未衰冝賦陶潛之去蒓鱸在念盍成張翰之歸侶猿鶴以忘形娛琴書以卒歳其如夙願欲以奉親至行曽參猶得祿而喜甚眞言毛義尙捧檄以欣然忘校進於亨衢甘彊顏於卑位久霑天澤以安素髮之情冒陟文階敢冀淸時之選況今總核比舊周詳外嚴刺舉之權中謹原省之制造庭而見通歳才滿於百員寄食以須屈指動縻於半載茍纎疵之可擿信無防以能逃夫何困蹇之餘獲預遷陞之數捫心自揣肯首知因此蓋伏遇某官才負縱橫識周隠顯力造聖人之道優爲君子之儒功業致身已章章於天下吐握待士更汲汲於人間顧子羔之素愚乏孟嘉之小異亦防矜閔曲賜薦論使其奮發於仕途是以叨塵於今日載恩殊厚圖報柰何某敢不戒於二三惟常徳之是蹈半於九十思末路之尢艱庶收晚蓋之功以答先容之賜

謝徐仲車先生啟

防頑後進畏慕髙風實有歳時願執老耼之役出於天幸獲登孔子之門豈意謙光重貽誨翰感慚交至剖列奚窮

回賀徐右正言啟

叨進宸兪冒躋諌列重惟僥幸倍積兢惶伏念某孤苦餘生衰頺夙志分絕官榮之望勉爲親養之求敢期誤恩擢以不次奉宣室之問本非賈誼之才起徒步之間幾有馬周之遇靖言所自豈不知歸此蓋伏遇某官仁以存心善惟舉類力借吹噓之助曲成任使之階是致七人躐收一介蟠木爲萬乘之器旣已荷於先容駑馬窮千里之塗敢自忘於十駕方圖貢問遽辱貽牋永惟謙徳之隆尢極懦之感其爲悃素曷旣敷宣

袁州與監司啟

脫身嶺表就職江西竊惟罪戾之餘適處庇庥之下事逾素願感極懦伏念某昨以狂愚昧於諫諍冒雷霆之不測宜鈇鉞之難逃尙荷深慈特從輕比旣曲全其首領姑投竄於炎荒然在新州最爲惡地颶淩空而飛瓦瘴暝晝以成煙水接陽春不終朝而變五色候殊嶺北幾一日而更四時𨿽是居人亦多沈疾而況負罪至此杜門莫交顧形影以自憐念庭闈之逺隔前瞻二相委魂气以何歸退省餘生能歳時之幾許豈謂乾坤之澤普霑動植之防忽自羈流亟防甄復不但羸軀之可保更諧仁政之依歸此蓋伏遇某官志務曲成功存善貸協贊惟新之化沛宣莫大之恩歡聲載溢於提封和气倐移於鄰路致玆僥幸迥出比倫托廣廈以居身旣安其所法乘田而修職敢怠於勤庶循責實之規用對滌瑕之賜

與提舉啟

脫身嶺表還職省中越從罪戾之餘薦沐聖人之造靖言僥幸厥有夤緣此蓋伏遇某官仁以存心善惟舉類曲借先容之力助成晚蓋之功是致防頑亟叨召擢微生抱疾旣逃瘴癘之虞慈母垂年復遂晨昬之養未知報稱方切憂惶敢圖謙徳之隆特有誨函之賜其爲感媿曷旣敷宣

謝中書舎人啟

秉筆螭坳未知報稱演綸鳳閣亟比超逾旣成命之莫回局微躬而增靦竊以隆社稷之福者莫先乎求士爲邦家之光者尢在乎得賢矧居侍從之官仍處深嚴之地預聞機要參掌命書茍非四海之豪英曷副一時之公議詢謀至愼今昔攸同如某者才慊中流學慚上達徒以遭逢之異嘗叨供奉之班螻蟻何知尙有君臣之義駑駘𨿽鈍豈無芻粟之私勉自罄於愚忠竟莫裨於至治分甘遐外望絕生全屬聖仁之勃興脫瘴氛而收用未逾一歳忽已五遷敢期淸切之除更冒褒揚之寵靖言僥幸厥有夤緣此蓋伏遇某官公天下以爲心妙環中而應物曲盡上臣之道用紓側席之勤眾正之路旣開太平之基自立致玆凡陋躐厠髙蕐某敢不思所以然務其大者初心固在𨿽沒齒而不移來效可圖誓捐軀而必往庶無愧怍少答生成

回賀中書舎人啟

叨奉制恩躐躋詞掖亟冒非常之數深虞不稱之譏蓋鼓萬國以從風必資乎溫誥押六司而佐治尢賴乎嘉謀方聖明禦極之時乃賢否貢情之日豈伊固陋誤玷遷陞靖言僥幸之殊厥有夤緣之自此蓋伏遇某官仁以存心善惟舉類夙致推揚之力助成遭遇之因曽修問之未遑辱貽書之先及永惟謙厚益用感銘

與李君行學士啟

伏審光奉宸恩榮趨防府一時多士四面承風伏惟欣慰防以某官舉自逸民仕惟行義文章蓋其餘事器識端如古人富貴何心未厭西山之餓蒿萊斂迹肯爲魏闕之遊偉上聖之儲休集眞賢而待用遂由疎外亟被褒陞行觀夙志之昭明不但陳編之是正屬拘謁制阻詣賔階豈期謙徳之隆曲有誨函之賜其爲感媿莫盡形容

與李仲益學士啟

伏審睠出宸心榮躋防府伏惟欣慰恭以某官天才秀逸人望優隆納萬古於胸中動三辰於筆下右文在旦方延海防之英妙語畱聰遂入瀛洲之選惟時士類悉偃風聲佇觀臺閣之翺翔不但簡編之是正未遑修問遽沐貽箋重惟朴樕之防過辱謙勤之賜其爲媿荷曷旣敷陳

杭州與監司啟

比緣親意力請鄕邦旣叨屏翰之行仍獲庇庥之托伏以某官久隆朝望夙簡宸宣風聊總於百城協气倐形於二浙絲綸新命宜入侍於威嚴吳越舊封定難淹於晷刻顧惟昧陋竊仰聲猷幸召節之稍稽庶敎言之可奉炎熇欲盡晤對匪遙上副眷懷更期珍攝瞻依之至敷敍奚殫

回荊南呂學士啟

伏審榮躋祕閣暫帥雄藩成命肆傳輿情胥悅伏惟慶慰恭以某官才隨道顯仕與時昌名聲蚤播於朝端眷注久隆於上意方繼述守成之際乃豪英並集之辰妙簡眞賢亟登儒館豈但校讐之職實爲輔相之儲故宜踐履之優克副招延之盛虎符龍節詎能逺滯於蕃宣鳳閣鸞臺將見入承於委寄顧惟昧陋竊仰輝光敢圖謙徳之勤特有誨函之賜其爲感愧曷旣敷陳

元日賀知郡丁大夫啟

夏正肇序堯歷更端惟時望人翕受多福某官心符天道政藹民謠小往大來式屆三陽之運承流宣化難淹千里之居佇膺召節之嚴光贊垂衣之治顧玆屏迹莫預造門徒有深誠不勝善頌

元日賀通判張朝散啟

天吏更端人正肇序惟時君子倍集休祥某官名闕髙才淸朝令望三陽是履運方屬於大來千里攸居任難掩於半刺佇膺迅召光對殊恩顧屏迹以思愆阻造門而稱壽其爲頌詠第切悃悰

回同年吳推官啟

萬里言歸將快披云之望一函惇好忽聆擲地之音情以義髙文隨禮縟恭以某官貫四時而特操更百鏈以全剛拔乎流俗之中越在古人之上肆憐皮骨偶逃魑魅之羣不逺山川前許兼葭之倚永惟隆眷但極感悰

回吳節推啟

伏審光膺睿選峻陟殊科聲馳四方榮動多士伏惟欣慰恭以某官志隨道逺文與行優方洛陽最少之年藹江夏無雙之譽旋當大比躐俊造以超升獨是髙才由聖明而鑑拔不但東南之鮮儷實爲今昔之希逢將卽奮於天衢豈更居於蓮幕顧玆屏迹方企仰於髙風敢謂崇謙乃過形於盛禮尙緣廢黜未獲至前感佩良深敷陳罔旣

回胡君和啟

伏審恩光賜第塵表飛聲伏惟慶慰恭以君和先輩志在承家學惟信道爰屬興龍之運克諧附鳳之謀慷慨千言已副教忠之望經綸四國佇收移孝之勲顧𨿽待盡之餘亦切聞風之慰未遑修問遽辱貽牋感佩良深敷宣罔旣

回李當時啟

伏審凝旒賜第綿宇飛聲伏惟慶慰恭以當時先輩友兄秀出東南洞該今古運屬休明之防志諧康濟之謀榮動鄕關已副三遷之望道行宗社佇收四輔之勲顧𨿽哀疚之中亦倍等倫之慰方圖貢問遽辱貽牋感媿良深敷宣罔旣

回霍敏夫啟

伏審賜第優隆飛聲閎逺伏惟慶慰恭以敏夫先輩心潛聖域業茂賢關端逢側席之朝克遂起家之志南陔奉養已逾衣防之歡北面成功行副凝旒之望顧銜哀而待盡曽馳問之未遑豈意勞謙曲貽華翰感慚兼抱敷敍奚殫

謝攺官啟

治遇日升方嚴於核實恩承天施輒冒於遷官還視闕然倍增惕若伏念某江湖冷族冠劍鯫生夙塵俊造之科旋辱師儒之選十年外部專泮水以橫經彌歳中都分膠庠而授業空有慚於名敎初無補於人材冝觸明刑以懲屍祿昨者乃緣異意聿起煩言致禦史之交攻動朝廷而聳聽許還舊物方仰戴於深仁禍作私門忽上延於所怙比終喪祭偶尙生存顧親養之弗充敢裏居而自必勉扶羸憊只赴銓衡矧逢休運之隆丕復元丰之制階分旣除於左右次待仍革於期年茍逃指摘之嚴極遂陞選之望豈伊品下亦在數中此蓋伏遇某官道協聖神勲昭夷夏【又云道濟明昌功存康濟】謂太平之急務莫若登賢付萬有於公心必先舉類用篤一人之慶永流四國之光曽是吹噓誤【一云黙】嘗假借遂致汪洋之澤槪霑蹇淺之微敢不務對生成力圖報效招不來而麾不去或無歉於淸時用則行而捨則藏庶有幾於吾道

與交代榮敎授啟

棲身地角久引領於眞賢橫席泮宮輒重規於成範幸由天假事協人謀爰聞命以愜心每廢書而拊髀恭以某官學臻一貫才敏千能方洛陽之少年已江夏之馳譽詞塲決勝力摧勍敵之鋒士論推髙咸有嬴糧之計屬神聖之統禦惇教化之本原果以淸修薦膺簡照儀形絳帳坐還洙泗之風是正蓬山行接鵷鸞之序某偶脫斗筲之役復叨學校之遊況潁川奇士之素多更君子長育之滋久尢難踵繼重愧膚聞逐獸者趨仰視指蹤之賜隨繩而斲庶逃傷手之羞隆冬沍寒邪气乘隙尙稽防面倍望攝生

回孫司法啟

光逢聖運榮陟賢科伏惟慶慰恭以某官志篤三餘學該六藝優入師儒之鑑夙馳文行之聲萬國獻書爰處英才之右九重賜第旋膺上舎之恩將迅發於昌時以丕揚於逺業顧玆屏迹方欣吾道之顯行豈謂謙隆勿講前修之厚禮尙緣久疾未獲造門悚荷良深敷陳罔旣

回孫主簿啟

光膺睿選優陟賢科凡預聞風所同稱快恭以某官名髙三舎志偶千齡丕昭黃卷之中踆躡靑雲之路藏器而動豈惟鄕裏之榮觀得人者昌玆乃朝廷之盛事方勤詠徳遽辱貽牋感佩良深敷陳罔旣

回張秀才啟

伏承攜書見過執禮甚勤退居閒廢之餘重沐謙沖之意淸河解元志隨道逺文與行優方恢隆校學之時尢藹郁州鄕之譽果應妙選亟觀上國之光行被殊恩大顯髙門之慶屬玆久疾莫獲造前悚佩良深敷陳罔旣

道鄕集卷二十四

欽定四庫全書

道鄕集卷二十五

宋鄒浩撰記

歸愚庵記

河南王琳彥珩爲泰州判官之眀年卽其治舎之左桃竹交植之地規以爲庵而燕居焉贑川先生陽孝本行先名之曰歸愚彥珩屬余爲記余聞愚不及情者也其於聞見一切懵如也體道之君子幽深博大極所造矣損之又損以防於忘情之域師曠離朱不能期以聰明鄧析惠施不能期以辯說自外觀之其與愚者果且有辯乎哉莊子曰惑故愚愚故道老子自謂頑且鄙孔子自謂無知則其人也𨿽以顏子之賢終日不違於聴言之際猶止如之而已世之紛紛其能至於是乎其不能至於是我知之矣名所好也困而求達非極其髙不止也則必相軋於朝利所好也窘而求裕非極其厚不止也則必相騖於市獘獘焉惟恐用智之不巧也方且欺愚以自售驚愚以自異環視而笑愚者之不善爲謀也肯自歸於愚乎嗚呼是安知愚公之不爲大智而智叟之不爲眞愚乎行先罷進士舉旣二十年傾笥購書卷以萬計所至輒掩闗窮晝夜自娛有其祖華陽子之風庶防歸於愚矣今以是名庵則又欲與彥珩同之也彥珩相家子乃能於世泊然彊學博聞動襲規矩而寒士或莫之逮信可與同所歸者窮亦愚也通亦愚也所愚非窮通則無媿乎名庵之意也彼栁子厚不得志於時爾而流離窮僻憤然以愚命溪詎可同日語哉余竊有志於此久矣願因二友而勉之它年伊洛之南贑川之上晉陵之東望有愚者出焉非吾三人而誰

雙寂庵記

無所往而不寂者道也毘陵張公知道者也方帝以堯舜之聖天覆夷夏日照隠微士茍有以自見無不在顯防之數者維公器識久已動人又嘗獲於上以奉使指而守要地乃獨就選天官監軍義陽人皆意其不能隨所寓而安也公旣受印則躬率羣吏修飭庶務宣道乾坤之澤浹洽乎一方而民亦安公以自幸相勸爲義不至庭下黃堂蕭然如釋老居於是結茅爲庵曰雙寂焉環植皆名艸木幽香羙防淩亂後前每退食燕居輒終日超超乎若不知世之有人者客或以其意問公曰予聞心迹俱泯謂之雙寂公以是名庵寂旣有所在矣出而與物接心緣迹變迹以心移且得爲寂也邪公揖而告曰此邦山水之邦也子嘗憑髙矚逺觀其所謂山水者乎山聳然其止也無時而不靜者也然而芻蕘者往焉雉兔者往焉而卒不見其匱則所謂靜果靜也非邪水沛然其逝也無時而不動者也然而注焉而不滿酌焉而不竭而卒不失其平則所謂動果動也非邪人亦山水耳其逆旅於气形中獨能不與萬物接乎必以目不睹色而後爲寂則瞽者寂矣必以耳不聞聲而後爲寂則聾者寂矣必以口不發言而後爲寂則瘖者寂矣必以鼻不納臭而後爲寂則齆者寂矣必以四體不運而後爲寂則折肱蹇足者寂矣且子謂何爲庵將指吾結茅而成者謂之庵乎是又惑之甚也何則萬物皆備於我無適而非庵也無適而非庵則動與靜簡而不得況心迹之判乎易曰無思也無爲也寂然不動感而遂通天下之故知此而後知吾之所以彊名之者矣語未卒客擁杖而起嚗然放杖而笑曰予夢久矣今而後蘧然覺也異日公以書來且命次第其說而爲之記嘻若某者夢之中又占其夢焉者也

難聘觀音畫像記

晉陵鄒某爲襄州教授之眀年當紹聖元年以其重陽之前夕夢造大剎有殿巋然其佛像如世所奉白衣菩薩相爲榜揭以金字曰難聘觀音之殿某不曉難聘意詰左右或曰此像石像也久悶地中旣得之詔輦致於京師然積千萬人竟不動遂卽其處爲殿覆焉而賜號難聘云某方稽首瞻仰忽顧某而笑且起至東廡而問曰湯因何熱水因何冷某對曰湯熱水冷則不論且道熱湯裏螃蠏冷水裏蝦防作麼生欣然拊某背曰如是如是良久還座某復再拜將退曰繼今願見何從而可曰但向西北作禮自有感應嗚呼此豈偶然也哉於是彊爲之容以爲不朽之傳焉

義齋記

元祐四年春夏旱至五月甲申大雨窮晨夕不止凡三日距府北多廣陂實受西北羣山之水水旣驟集不得泄於是南注府城邏卒馳告方欲土長葛門而水敗門入矣惟是南北斗起若長堤約水而西又薄子城勢益怒不可遏遂決鄢陵門以出故廬室之在東北隅者率以漂敗其水所不到則雨爲之害焉民之壓溺水死者甚眾老人謂建邦以來未之有也時資政殿學士曽公知府事具以聞且請發倉廩以拯細民給度牒以完官舎從之僕初教授頖宮於是得錢一十五萬完所居之舎因攺治其防東小室以館賔友命之曰義齋後二年客或致詰曰子欺予哉予觀古義士大則輕一死於鴻毛小則等千金於糞土徑脫人於艱危中功成唾去閴無畱轍其气節凜凜與秋霜爭嚴子果出於此乎眇然儒生君親是狥固難一死庖無盛煙面有饑色安得千金徒以數椽館賔友耳遂以爲義子欺予哉僕曰是非僕心也僕家有書千卷有琴一張日以二物羅列左右鄕閭親舊或不陋其爲人自逺而至其居是齋也取六經讀之則聖賢之防明取諸史讀之則治亂之迹明取百家眾氏之書讀之則邪正是非之趣明間而倦焉橫琴奏雅以導其湮郁不平之气以此卒嵗而成其材異時簡拔以見於世自其效一官至於均四海隨其巨細蔚有事業不媿所學與天下後世茍不得志則捲而懷之立言著書以越塵表亦無秋毫怨尢意此其爲義孰與客談者多客撟舌久之已而嘆曰防防兮往昔壤壤兮來今信耳目以自私兮實不知予心客退次第其語且追載水害之本末爲之記云六月十二晉陵鄒某記

潁學題名記

熈寧初神宗皇帝旣以經術廸天下士遂命學校之在大邦者皆設官教授且自京東西河南比陜西五路始潁昌實京西一都防於是設官又先於五路初委國子監推擇以聞又召其所當試者試於禮部又詔侍從而上各舉其所知又朝廷自拔用其可者二十年間無慮四變諸州或以此闕員不補獨潁昌未嘗無人僕秩滿且去客見屬曰榱楹一新簡防並集學者進徳肅如也頖宮制度備矣子繼其後盍追載前人之名氏使久而不忘乎自唐之殿最不行而教授於羣吏中號爲無責刺史莫之問監司莫之顧不幸官非其實則偸嵗月如傳舎視生徒如路人甚者忘其布衣之時而已所不欲一以施焉士亦失其所習以其靖恭篤實之姿蕩爲輕薄子者有矣凡厥父兄至以學校爲不可遊處噫是果無責也非邪異日必有按子之所載以指而議者曰某人如此可以爲法曰某人如此可以爲戒日月逝矣其得失是非炳炳耳目中猶足以動來者之心其爲之母忽僕竦然對曰若僕者所謂可以爲戒者也然不敢巧自蓋蔵以墜前人之美有來者焉儻因僕言以反諸其身務稱國家所以作人之意則學者受賜多矣尙庶防以此自贖於淸議云元祐七年七月初一日晉陵鄒某記

襄州遷學記

學舊在城外慶曆四年詔天下皆立學明年春遂移建於城中至是蓋五十年矣襄陽自古爲鎭重山擁其西南長江繚其東北物象蕭爽冠絕荊楚鐘其气以生者世有特立不羣之士後生取法如仰星斗宜其教化之宮有以對仁聖長育之意而乃湫溢卑濕不與州稱因循不問識者嘆焉今直祕閣知荊南府呂公嘉問守襄之眀年紹聖元年也思所以攺作者防提刑遷治於鄧委舊宇久弗居議請以爲學時左朝奉大夫胡公宗炎方提防刑獄事欣然曰此吾志也遂相繼以聞詔從之於是委兵馬司押東頭供奉官徐平董其役又委知襄陽縣右通直郎田衍總其事因以基址革以制度自四月之乙丑至七月之乙未凡一百十有四日而百九十有八楹然一新矣繇重門而入殿據其前講堂次其後議道堂又次其後直堂爲閣以蔵書籍分廡爲齋以舎多士祭器錢谷悉皆有庫庖廚浴室莫不得宜又卽其西所謂鳳山堂者廣之以爲教官之居卽其東所謂射圃者規之以爲燕息之地其恢宏偉麗𨿽東南之學最盛者不能過也竊惟國家稽古右文累聖相授至神宗皇帝時備矣故施於學者本以經術輔以三舎率用黨庠遂敍書攷賢能之制今天子灼見本原遹追前列洋洋乎道徳之澤與乾坤並流未艾也二公早被識擢久踐臺省深知上心之所存故能相與奉承曾不勞費而學已成矣昔文翁以郡守變全蜀之風常衮以部使者成七閩之俗凜然功名皆自學始安知後之視今不猶今之視昔乎𨿽士之自處不以陋巷攺其樂當如顏淵不以環堵謂之病當如原憲然公不以其自處者處焉旣使安其居如此則士烏乎待哉自其不可得而貴賤者以持養之以盡夫修身之道以達乎閨門鄕黨之間繇此輔世必有如隆中之勲業者出焉繇此就閒必有如鹿門之節義者出焉蓋可以指日俟也然則士之所以報公與公之所以報國於是乎無愧

拱北軒記

拱北軒者所居對堂之小軒也昭人屋向皆東南獨此居面北軒又正在北方先聖言北辰居其所而眾星拱之故取以名焉因竊自念君者北辰也居者也羣臣者眾星也拱之者也今在內爲輔弼爲侍從爲六曹寺監之屬拱北可也在外爲監司爲守令爲諸路郡邑之屬拱北可也而某則名除於仕版身廢於炎荒旣以隕墜而爲石矣尙奚麗天者之擬邪又竊自念所除者名耳拱北之心未嘗除也所廢者身耳拱北之心未嘗廢也夫未嘗除而自除之未嘗廢而自廢之非某所忍爲也某於是軒朝夕焚香稽首再拜上祝皇帝壽千萬嵗長與天同久與地並拱於內者輔弼盡輔弼之道侍從盡侍從之宜六曹寺監之屬盡所以爲六曹侍監之事拱而爲外者監司盡監司之分守令盡守令之才諸路郡邑之屬盡所以爲諸路郡邑之務上下相承如源流之一水先後相應如首尾之一形自京師而眺矚之𨿽逺在蠻夷戎狄之外猶且四序平萬物遂重譯效貢拱我聖人而況九州之內乎和气浮於上則景星見卿雲飛和气動於下則朱艸生醴泉湧凡是祥瑞之物莫不紛綸畢至祖宗之功徳由此而彌光朝社之安樂由此而彌固前古以來未有太平若此其盛焉者某之所以拱北在是而已且旣已爲石矣亦爲有觸之而起者始自膚寸遄充太虛於是滂沱未必無助然則區區素定之心又安敢自棄而莫之篤歟又竊系以詞曰七曜兮可西五嶽兮可移我心湛兮如初時我不見夫窮達得喪之殊途兮惟拱北之知噫髙髙無私兮日監在玆

翺風亭記

昭州荒僻才數百家無餘屋可以寓人余之來也偶得進士王氏拾靑閣居焉前俯樂川後倚寶山修竹髙松環作淸奧非初望所及王氏馴馴類有識者特爲規山腰松竹最深處築亭以避暑餘題其榜曰翺風亭客未諭請所以名意余曰此漢王褒語褒對詔有所謂恩從祥風翺者聖王時如是是之取耳曰引古眀今厥意安在曰餘罪多矣不可以一二數餘罪大矣不可以赦宥除前年竄新州去年放永州今又廢棄於此委親弗得養委家弗得顧舉世言忠孝者莫不以余戒也今天子孝弟尊奉先烈拔一時之英豪而亟用之以昭好惡以正是非以嚴綱紀以沛膏澤如天地焉無不覆載如日月焉無不照燭問之萬民萬民有不樂其業者乎問之萬物萬物有不遂其生者乎問之蠻夷戎狄蠻夷戎狄有不安其所而不願爲臣妾者乎至和薰蒸鼓爲祥風恩實從之以逰以翺昭𨿽逺邦固已動化於其中矣余旣獲全餘生又居此土登此亭導迎此風以延致蕭爽以祛逐炎歊瘴氛不能侵邪气不能襲一旦仁聖哀憫刋名丹書還身故里老老幼幼怡怡愉愉歌詠時雍爲太平幸民則是上恩之翺未有如此其遭逢者此余所以名亭而見意也客欣然離席曰敢不傾耳而聴拭目而視指日而造門爲先生賀客退書爲記

柬理堂記

廣濟復軍之三年濟陽曹君巨源實始簽書判官事居數月上承下撫政克有聞於是卽其防事之右荒蕪廢圃之中擇地而搆堂焉以爲燕休之所餘爲以柬理名之取荀卿所謂君子安燕而血气不惰之說也夫理之難辧譬猶金蔵於沙玉蔵於石驊驑騕防蔵於駑蹇之羣君子之柬之也必將恣窺編籍參考古今而盡其思索朋友之益然後視之而眀執之而固養之而成用之而裕自修身而推之以至於治天下何往而不利則非於其安燕無事之時而可乎孟子曰國家閒暇及是時眀其政刑蓋非獨國家爲然也故阿衡之大業實定於有莘之野尙父之殊勲實定於東海之濵如其受幣登車廼始汲汲焉思所以相湯文王之防則𨿽其身且不暇保況欲隆方造之商周邪後世之士不用則已一旦擢之朝廷之上曽未暖席而阿君罔民之迹持祿保寵之計已陷於識者之議而終其子孫無以自贖嗚呼皆其素所自負者不重素所自期者不逺而不知柬理之宜在蚤也巨源帝鄕正族也耳目心意薫蒸於富貴之盛其日久矣而修尙勤約反類羮藜被褐之士信其安燕而能不惰也其退而居於是堂庶防有取於余之言乎

審思堂記

人之所思當於人心者也人之所斁違於人心者也揚子云語其所以然之故詳且悉矣蓋欲從政者審焉僕常拾其遺意而伸之曰無意於思而人思之者上也務實者也有意於思而人思之者次也務名者也不知出此者斯爲下矣大用之而均四海小用之而宰一同從古以來孰能逃乎此哉今夫世之士幼而力學必欲講求思斁之理壯而筮仕必欲作止思斁之事其居官如家視民如子惕惕焉惟懼有不獲其所𨿽其名實之心異塗而人之思之至比父母或爲立祠或爲配社甚者奉烝嘗過其子孫宜矣柰何不知出此者莫之能審耶承望風防梯媒進身則姦者莫之能審也開略利病數日期去則怠者莫之能審也因緣爲市規以自潤則貪者莫之能審也深文刺骨禍及善良則暴者莫之能審也一切不明取辧胥吏則愚者莫之能審也嗚呼聖主宵衣旰食與六七大臣以道禦今造立法度其所以審天下之思斁者熟矣自朝廷四達而後至縣爲之令者乃不從而致審以潤澤而行之則斯民也何由被堯舜之澤乎以是觀之如定陶主王彥祖者亦鮮儷矣其爲人剛方尙气節不以權貴輙少貶故不知者多憚之初不戒意曰顧禮義何如爾殆古彊項令也到邑防復軍凡興廢之在境內者𨿽非其職毅然身之於學校尢有力能副邦君至誠待士之意其他率與是稱非其知所審而能若是乎越二年始卽其防事之左基構爲堂以便燕處僕固以審思命之並以其說告焉彥祖儻信僕言之不繆則人之思之何獨蕞爾之邑云彥祖名紹大名元城人樞宻直學士諱沿之孫天章閣待制諱鼎之猶子將監主簿諱震之子詩不云乎惟其有之是以似之

兌齋記

潁州多士至今有古風余之寄食於此也三年矣所與接者殆數百人其文而不浮質而不俚繩繩防範之內惟懼忝厥前修則崔氏之季孟也餘皆得而友之其季遐紹一日過予言曰比奉親命卽防之西而築室焉納簡策於其間日侍諸兄與朋友居以對吾親所以亭肓之意子其爲我名之餘斂衽而告曰內焉兄弟怡怡自誠而說者也外焉朋友講習自明而說者也萬物莫不有所說自是旁薄以爲一則胸次之妙有不可得而形容者用以事親說其親者也說其親孝也怡怡悌也講習忠信也昔之君子病其難全一舉而得之愼斯術也以往其無媿乎名教矣它年顯仕移所以事其親者事其君移所以與兄弟朋友同焉者與民同之天地𨿽大將無往而不說易不云乎兌說也蓋西方之卦也嘗試以兌名之可乎且掲之前楹旦暮出入常在目力中以聳動心術其與銘座右也孰愈遐紹欣然曰唯唯

頥齋記

潁川胥述之旣以頥名其齋屬其友晉陵鄒某爲之記某曰頥者養也自天地至於萬物自聖賢至於百姓不養則不成惟其養正然後足以盡頥之義子之以爲此名也將形容所得以信諸人乎抑待是以自警而勉其未至乎茍待是以自警而勉其未至則將曷從且子蓄書數千卷自黃帝以來凡表見於人間者無所不載必欲飽觀厭取納之靈臺如經庫書簏而後無慊邪述之曰世之記誦者之所務也非吾所謂也曰必欲操管進牘妙參洪造使古作者逡巡而避路邪曰世之文章者之所務也非吾所養也曰必欲晨香一炷夜燈一枝槃礡乎幾席之上以縉紳爲塗炭以流俗爲宼讐非柴枯炭冷則莫之止邪曰世之矯激以爲亢者之所務非吾所養也曰然則何如曰吾養气如養馬養情如養虎養心如養雞養徳如養木彼不鞭其後者皆吾覆轍之戒也曰是養而己子亦知所謂養養者乎養養者非陰非陽非柔非剛非仁非義明者拭目聰者傾耳辧者鼓舌皆不能髣髴其萬一然不離吾視聴論說之中子知之乎述之瞿然顧左右述之內翰之孫都官之子靜重防通以世其家蓋知所養者也

二軒記

鳳山堂蓋襄陽憲宇之勝地也負郭皆名山獨鳳山揭其西南隅景物相禪出奇無窮至是旣以憲宇爲學遂卽堂而廣之以爲教官之居由堂而南爲東西廡又南而爲防合二十間又於防之兩旁各以其一間爲軒東曰坦腹西曰炙背所以順陰陽之宜也東殖蘭桂西殖梅菊惟其時物也東西皆殖竹取其實貫四時而柯葉不攺易也余頃備員辟雍防一年論者囂然指其罪戾朝廷寛恩不以逺竄猶使分教事於此邦獲與豪英周旋道義中且以餘日覽勝於江山之上揖古人而一笑固已幸矣今又防之於欹傾竹屋之下而庇以輪奐廣廈之防構軒而時居以濯淸風以傲田父以防心於無何有之鄕豈不甚幸也哉客或語以治天下遺來世有不得而不憂者則曰吾方坦腹炙背而未暇

浩然齋記

余頃爲潁昌教官時諌議大夫鮮於公諸子方奉公喪居陽翟陽翟者潁昌屬邑也去府不百里公卿大夫托以居焉者於京西爲最盛又其裏中多豪傑之士知名於世鮮於氏弟兄晚逰其間人人稱其言行世其家比其終喪其季綽大受始以事至府余獲友焉尙恨不盡識其伯仲後數年其仲羣無黨爲鄧法掾余適在鄰邦遂因大受以致相與之意且曰構法齋宇集聖賢之遺言而師事焉以休養餘日嘗試以浩然名之而未得其說敢請噫余豈深知浩然之說者哉學不足以明道仕不足以趨時蓋一介之遇而八品之賤況冒眾毀以得罪而至此與無黨凜凜義方中所至與豪傑者逰不以問焉而問於一介之愚非外智愚者邪一時公卿非其所爲主則皆丈人行不以問焉而問於八品之賤非外貴賤者邪眾毀紛集而不疑其罪非外毀譽者邪夫智愚貴賤毀譽相刃相靡而不相忘是乃世俗之所以不能浩然也而皆外之固已與古爲徒矣充此而養焉則必能外萬物能外萬物則必能外形骸能外形骸則必能外死生夫旣已外生死矣則今之齋居者誰乎予知無黨必有時抵幾而笑曰此眞浩然也

祥光記

紹聖三年冬故知制誥晉陵錢公夫人文安郡君施氏卒自斂而葬數有休祥道人仲殊旣已論載其事傳於世後數月當四年二月六日又於畫像唇頰間有橫引若玉筯之去來又隨裙勢回折之紋虛除起伏若波面之揺輕風至七月五日又飛光屏幃爍爍下上或圎若月之防望或判若月之初皆至於今不滅或者聞之深以爲怪噫奚足怪哉是乃理之固然但世未之察耳曷不觀土木金石之類乎皆物之至無情無知者一取以爲像而尊奉之如佛出世則發爲輝光形爲舎利倐忽變化無所不有此何道也余久與夫人之子世雄濟明者逰蓋天資純孝人也方夫人孀居以禮法持閨門而濟明周旋順承惟恐絲毫不適夫人意以故仕𨿽未顯而夫人豫然安之如舎人無恙時一旦壽終濟明執喪哀瘠造次顚沛如見其容如聞其聲如省定溫凊常在左右使夫人而亡也斯已矣夫人而有不亡者存如仲殊之所論則防防之中端有不期然而然者矣經不云乎孝悌之至通於神明夫非通於神明而光相若是邪昔崔氏以孝聞君子知其門必昌大餘於錢氏之門亦竊意其昌大以顯必由此也夫世之士大夫指吾鄕仕族而慕者知又有斯人焉亦必由此也夫

金粟軒記

金粟者居士維摩詰之別稱也方居士病時文殊師利卽其室而問焉而從之以往者不可勝計又自眾香與隨杳而集者亦不可勝計宜其包並四海而彌滿六虛無隙矣然居士室中初不加辟而坐立環布綽有餘地蓋有所造心之所不能思言之所不能議故𨿽山如湏彌可以芥子納水如大海可以毛孔受而況空然之室有不足以容其眾者乎易曰以言乎逺則不禦以言乎邇則靜而正以言乎天地之間則備矣此居士之室所以異乎人之室也與晉陵詹成老先生因圃而居以其亭爲防事引後檐而伸之三分取一以爲燕休之地不俛首不可入不促膝不可坐以余眺聴所及殆未有如此其小者先生文學行義望於東南自其少時世固以功烈期之矣今行防五十而棲遲裏閭猶布衣也先生方以回照自名了無動揺可以智索但見其居是室也啟戶而出則逍遙乎杖履之間閉戶而處則沈潛乎幾席之上其目炯然其容泰然其與世漠然嘗試詰其所以然則黙然而已矣此其胸中必有妙金粟而獨契者余何足以知之姑以是彊名其軒

計過齋記

善乎韓子之言過曰非謂發於行彰於言生於其心則爲過矣是以羣目之所不睹羣耳之所不聞君子愼之仰天而不愧俯人而不怍君子樂之茍非君子則其過惡未有不形於言行之間者欲其有樂於心其可得乎𨿽然聖人未嘗深疾而遽絕之者爲廣開自新之路以待夫能自訟自艾而攺其舊者焉惟其怙終不悛聖人無如之何然後不得已而棄之於不齒之域記曰或安而行之或利而行之或勉彊而行之及其成功一也嗚呼聖人之心可以推此而知矣安而行之無過者也利與勉彊則不能無過而能攺之者也利而攺之者牽於有所慕勉彊而攺之者脇於有所畏如其成功聖人不與安而行之者等焉則世之完人防名氏耶冠雞佩豭之狂生安得爲孔門之髙弟射虎斬蛟之惡少安得爲晉室之名臣而孟子之受竊屨郭泰之慰犯法眞爲姑息爾鳴呼此非聖人之心也僕行年壯矣自惟其愚固不甘心於小人之歸然天資不敏不能中固其主而物投隙以探之則性以情撓理以事奪見其居家蒞官行已接人之際過惡豈少哉僕猶知之況父母之所戒師友之所責鄕黨親舊之所指告而僕初不知者抑又倍焉眞名教之罪人也私竊自喜者幸而知之又幸而父母戒之師友責之鄕黨親舊指告之又幸而聖人恕以待人而開其自新之路又幸而無聾盲迷罔之疾血气未衰餘日未索足以感刻自奮簡冊所傳大君子之事業咸在雞鳴而起奉以周旋夜則內省而計焉日以爲常有不善者庶防撲其始燃拔其始生非特言行之間不使熾直且馴致不生於心以自贖於名教後之視之宜有曰晉陵鄒某果不爲小人之歸如其志者於是卽聽事之右屏一齋名以計過而爲之記繼今凡僕所至燕私之居必復以此名之蓋無往而不計云時侍親爲廣濟軍錄事參軍實元祐戊辰中秋未望之三日

道鄕集卷二十五

欽定四庫全書

道鄕集卷二十六

宋鄒浩撰記

承天寺大藏記

毘陵郡城中名剎相望而傳法者凡六院惟承天據城之東南實隋司徒陳果仁之別圃果仁死非其所其妻用浮屠法薦助之遂捨以爲寺唐長慶二年賜號正勤至眞宗皇帝卽位之初攺賜今額越在一隅風埃不到眺聽所接閴如巖棲四方禪者樂居焉顧經蔵未建眾以爲慮有年矣元祐某年某月道人徳岑旣領住持事遂以告於人曰夫五千四十八卷𨿽不足以盡禪之說然其語非不多也而祖師心要猶以爲教外別傳審如委付示以全提則𨿽繞牀一匝適半蔵爾況區區於五千四十八卷乎然初機者以此篤志罷參者以此證解逰戲自在者以此遮眼一言半偈皆是善因展軸抽函無非妙用以方便濟羣生者亦何可廢也信者翕然出力爲新其廚堂新其浴室最後紹聖四年某月因水陸殿廣之爲蔵院集所謂五千四十八卷者爲若干函以棲於其中然後院之形勝益閎偉動人而人益信岑之所存爲可尙也岑嗣揚州建隆昭慶禪師蓋臨濟之苖裔也方圓照禪師宗本傳法中外時岑未嘗須臾離左右一旦受請孰不曰此圎照之的子也及升座焚香不嗣圎照則嘈然非之而聞者亦耿耿不快宜其建立莫有應者而所成就反如此何哉余聞眾之初非岑也甚者面斥無所不至岑不爲沮徐告之曰吾心了然不敢自欺耳余嘗怪世之禪者見圓照法席之盛自京師至於東南自王公至於士庶莫不歸仰往往諱其得法之自望風承托世曽不察亦爭向之寜廢父母晨昏之奉而惟恐不當其意寧奪貧窮毫髮之入而惟恐不厚其施意彼欺世以自售且如此其偶而況不自欺其心者乎不自欺其心者誠也不期於誠而誠至焉者也由方寸以充之神明以生變化以形天地歸吾掌握萬物出吾埏鎔何往而不濟而況介然於其間者乎此岑之所以賢於其徒而經蔵不勞而成者也昔住是院者多矣百餘年間如蘊世珍了素仲文四人者尢以道徳爲世所髙珍嘗南徙其門又爲大殿而塑繪其像素爲法堂又爲僧堂又爲東西廊又爲後架又爲屏隈之所蘊則至今眞相存焉郡人尊奉之有禱輙應以其俗韓氏號爲韓長老所以獲助其院甚厚今又得岑以成之如此又將易其路以正於南而跨池爲梁以便往還是可書也於是迹其院之本末而並載之使後之覽者得以攷焉

永州法華寺經蔵記

零陵郡城中舊無禪剎元丰四年郡守李傑始以太平請於朝賜額爲元丰太平禪寺元祐六年權守楊宗惠又以法華請焉詔因舊額以爲禪寺明覺大師義霞實爲法華初祖霞旣受防陞座爲潭州龍興智傳禪師焚香舉揚一大事因緣於是徹舊宇而新之南爲三門北爲法堂又北爲暖堂又北爲方丈東爲五百羅漢堂爲香積廚爲庫院西爲大聖菩薩殿爲云防堂而釋迦佛殿據中爲尊禪居規撫亦云備矣顧念般若經六百卷寶積經一百二十卷華嚴經八十卷般湼槃經四十卷於大蔵中卷數特多號四大部寺所有者乃後唐淸泰中寧逺軍節度使馬存之所施也分散多處懼不克久遂卽西廊爲殿三間中爲機輪函經於其上爲佛菩薩以周其四面爲神龍以繞其四柱若形若色妙絕眾巧歳時邦人來防稽首作禮蔵爲旋轉或三或五至於七人人歡踴各滿志願夫世習移人舊矣雞鳴而起隨所好而趨焉擾擾紛紛奚暇有所決擇一旦覩相虔恭諸緣驟息𨿽未足以語教外別傳然開卷而善心亦開蔵轉而妄情亦轉則經之不可思議一念皆圎矣縱未能造次顚沛常必於是其爲利益亦何可勝言哉爭訟由此衰和恊由此興風俗由此厚豈不能助守長承流宣化如父如母之意乎豈不能助上主博恩廣施如天如地之意乎初霞之圗爲此蔵也囊無系蟻之絲廚絕聚蠅之糝形孤影獨朝不謀夕而命工選材反急於衣食計人以爲狂已而得郡人髙齊但曁蔣嵩等欣助爲錢逾一百五十萬自紹聖元年三月肇基至八月畢功爲日才三甲子孟子曰至誠而不動者未之有也霞之謂與惟記之久未立也屬某貶謫至此且於循省之隙取經閱焉以啟廸昏蒙以洗湔釁咎以仰稱仁聖矜容使之自新之賜霞以故懇請記其本末遂爲之記

淸華閣記

余以淸華名閣有見美者曰紫薇瑣闥公之所翺翔也丹墀文陛公之所陟降也天光玉色公之所瞻承也深謀宻議公之所獻納也公年齒方彊志气方盛固已自致其身而歷淸華矣今居是邦能不眷眷於非常之議乎忠不忘君與悻悻以自絕者異矣有見譏者曰方仁聖在上之時彼乃廢爲平民方英賢並集之時彼乃竄投荒裔方淩煙紀功之時彼乃名掛黨籍方人子榮親之時彼乃久虛祿養彼求歸未獲從便未能固已不愼其身而失淸華矣今居是邦尙奚戀戀於旣殘之夢乎迷不知恥與逐逐以狥物者類也有聞其說而折之者曰夫子之來居蓬門常闗苔徑弗掃日惟焚香燕坐誦詠經典而已與一切聖賢異體而同心殊方而共處其容湛湛如水無波瀾其目炯炯如鏡無將迎其鼻間栩栩如天地陰陽交通而成和榮辱損益之分固已簡之而不得矣然自我觀之與其有榮於其外孰若無辱於其內與其有益於其僞孰若無損於其眞墨韜束腰不便於環金之帶乎蒲團疊足不穏於被狨之馬乎夏屋未必如茅屋之可安鼎食未必如簞食之有味是則前日之淸華人間之淸華也人故得而取之今日之淸華物外之淸華也物無得而傾之其爲淸華誰愈哉二人又何知或者以其詳來告予應之曰響中求聲影中求形沒世窮年未見其有得也議者又烏知余意余之寓玆閣也樂川淸寫於前仙嶺髙擁於後越王佛子龍嶽魏壇峯巒百千森聳而周圍之日月之晦明雲煙之舒捲朝朝相尋乎空曠寥廓之中而江山气象變化無窮此邦之人仕者效官居者營業𨿽深好其景而不暇逰樵者執柯漁者布网𨿽深造其景而不能賞惟餘棲息其間越一年矣妙萬物而常新貫四時而獨見殆眞宰以此寛余恐懼修省君親之念而不余祕也昔之隠君子有以泉石爲淸華者余嘗愛其言遂以名之耳議者又烏知余意且餘一名閣而眾竊竊焉議其後況有大於此者乎此余之所以來也老子曰知我者希則我貴矣信夫

華嚴閣記

桂州興安唐叟元老居邑之近郊郊有僧居曰徳云院元老卽院構閣以其平日誦持大方廣佛華嚴經蔵焉而以華嚴名之夫經之所載備矣毘盧遮那應正等覺轉大法輪普利羣生世主妙嚴等六品則菩提塲之所說也佛名號等六品又十等十一品又離世間一品則普光明殿之所說也升須彌山頂等六品則須彌山頂之所說也升夜摩天宮等四品則夜摩天宮之所說也升兜率天宮等三品則兜率天宮之所說也十地一品則他化自在天宮之所說也十一地一品則三禪天宮之所說也八法界一品則給孤獨園之所說也凡十防惟普光明殿防至於三凡四十品惟十一地一品不傳於世有說如來自証之法者第一防第二防合十二品是也有說羣生同証之法者第三防至第九防合二十七品是也有說證法之人如善財童子見南方善知識五十三人者入法界一品是也佛所自識惟阿僧祗隨好光明功徳二品佛只說名惟十定一品餘皆菩薩更相問答佛但放光表之耳未嘗說也自法言之不可說不可說轉猶未足以盡其秋毫之端萬分之一舉要言之不過十信十住十行十回向十地十一地六位而已貫之以六相該之以六門主之以十波羅宻如五行四時十二月還相爲本如五聲六律十二管還相爲宮如五味六和十二食五色六章十二衣還相爲質而經之大防庶防其可知乎若言之所不能論議之所不能致不期精粗焉則非卽此而能證亦非捨此而能學神而明之存乎其人元老久參諸方見天下大禪晚以經行應詔現宰官身以己覺覺人以己利利物今又蔵經於此而院額實以徳云榜焉則文殊師利令善財所見善知識第一人之名也善財於徳云所得憶念一切諸佛境界智慧光明普見法門以表十住之初初發心住一剎那間六位頓入在此時矣其後所見諸善知識皆重說偈言者也興安旣當南方入界之首元老又卽是院以待無窮之來者使其不必徧歷天宮而盡聞諸佛菩薩之所說不必逺逰南方而盡得善財童子之所證十方剎海普現一毛孔中六趨輪回悉入大悲光內在在處處皆是道塲世世生生常居法界則登斯閣也覩其名而問其故𨿽全無信心之人且爲元老願力所感自回心而生信矣況信受奉行如佛付囑者乎經言有大經卷與三千大千世界其量正等而全住在一微塵中一切微塵悉亦如是時有見其事者卽以方便破一一微塵出一一大經卷一切眾生咸得饒益然則元老建閣於此非特以蔵吾經卷而已又以出大經卷於微塵中將不可以量數而刼論也其覺人利物尙奚所容聲

止止堂記

釋氏三乘之別猶吾儒上中下三品之不同將聖有言曰中人以上可以語上也中人以下不可以語上也可語而不語失人不可語而語失言智者不失人亦不失言而況聖人乎空谷無心於響響隨聲而自異止水無心於鑑鑑因形而自殊聖人無心於言言爲人而自不一故性與天道子貢不得而聞不能如顏子之無不說一以貫之子貢以爲多學不能如曾子之惟而已吾無隠乎爾而二三子以我爲隠豈足怪哉微妙難思之法佛爲發大乘者說爲發最上乘者說非小乘下根之所及也非小乘下根之所及而槪爲說焉是載鼷以車馬樂鷃以鐘鼓非徒無益而又害之矣昔舎利佛有請至於再三而佛言止止不須說亦至於再三特以聲聞在防故也夫以言乎慈悲則莫若佛之大以言乎方便則莫若佛之功宜其一視而同仁曲成而不遺乃特於聲聞如此亦猶吾夫子之爲人耳然則佛說法時孰知其未嘗說佛不說時孰知其深說之乎興安唐叟元老遊塲屋爲名進士遊諸方爲善知識人學亦學人仕亦仕其衣冠純儒其容貌類釋其心則釋儒之所莫能分也嘗於其私第爲燕處之堂而以佛止止之語名焉余嘗問曰君果誰止邪君之戶外閴無只履君之庭下蔚有深艸出則人不避路坐則人必爭席君𨿽有喙三尺自不得不黙尙欲誰止邪將君之口必無妄言之失而欲自止之邪將君之心不無喜言之意而欲自止之邪君之所以止與佛之所以止果有辧無辧邪試以語我來元老曰止止

梅園記

嶺南多梅土人薪視之非極好事不知賞翫余之寓昭平也所居王氏閣後半山間一株圍數尺髙數丈廣防四十步餘杜門不出不見它殖何如問之土人咸謂少與此比然此株正在王氏舎東穿其下作路附其身作籬叢篁榛棘又爭長其左右余久爲之動心顧王氏拘陰陽吉凶之說不敢攺作頃遇花時但徘徊路側徙倚籬邊與之交樂乎天而已欲延一客飲一杯竟無班艸處一日坐閣上聞山間破竹聲防杖往觀焉則王氏方且遵路增籬以趨嵗月之利欣然曰時哉時哉諭使辟路而回之徹籬而逺之視叢篁榛棘而芟夷之環數百步規以爲圃曾不頃刻而梅已顒顒昂昂防立乎雲霄之上如伊尹釋耒而受幣如呂望投竿而登車如周公別白於流言而衮衣繡裳西歸之日前瞻龍嶽回矚仙宮左顧魏壇右盼佛子其气象無終窮悉在梅精神之中矣夫天地昔之天地也山川昔之山川也而俯仰之間隨梅以異梅果異耶果不異耶梅𨿽無言余知之矣昔之晦非梅失也時也今之顯非梅得也時也人以時見梅而梅則自本自根自古以固存故𨿽壽陽之妝不以爲濫傅說之羮不以爲遭而況區區管窺之異又奚足一吷於其前姑與客飲酒

天與堂記

紹州四邑惟恭城士人最多合平樂立山龍平之數而校焉曽不足以當其半自禦史周公以來以力學知名以決科入仕者每每不乏方朝廷興崇庠校聘舉賢能以紹隆先烈爲宗社無疆之計而恭城之士獨於此時中上舎者二人貢辟廱者二人南方之人防之齊君惟一乃試上舎而中焉者也余省愆於此三年齊君踵門不知其防聽其論議觀其志气參以鄊評而質諸師儒可謂善士矣知其必以行義貢於辟廱防於軒墀而飛聲於靑雲之上余遷漢陽且行齊君乃見訪而言曰惟一居山谷中相去四五里嘗規其勝構屋讀書命之名而訓之言敢以請於左右余以其誠可嘉也使揭其前曰天與堂取老子所謂天道無親常與善人之意也齊君善篤於身而譽馳於人固已爲天所與矣更能務逺者大者使內無媿於寸心外無媿於名教不惟獨善而已後進有志之士亦以此善之庶防一邦悉惟賢能上副明天子長育之賜則天之所與又豈可以淺智測乎余𨿽與齊君逺別猶能於耕牧之外詠歌太平之暇指日而俟傾耳而聽將聞朝廷之上搢紳先生之間欣然笑曰孰謂南方無人

得志軒記

仙宮嶺下有塘數十頃曰木梁塘塘外有峯數千仭曰龍嶽峯面峯枕塘有屋數楹則一國之善士張云卿夢立之居也居有小軒余嘗縱步造焉是時碧岫歸云靑天飛鷺蓮芳極目鮮風郁然余與夢立相視而笑不知誰爲賔主也莊子曰樂全之謂得志古之所謂得志者非軒冕之謂也謂其無以益其樂而已矣顧軒未名乃以得志名之而告之曰莘野一犂伊尹之得志也磻溪一竿呂尙之得志也陋巷鼓琴顏淵之得志也緼袍歌頌曽參之得志也方其志之得也果有志乎果無志乎果有得可得乎果無得可得乎天自髙也地自厚也日月自明也寒暑自運也萬物自不同形相禪也而吾之志果得矣其樂果全矣樂全之謂得志亦彊名耳彼軒車大馬中紺而表素欣然自以謂莫已若者烏知寄之去來不可得而擅之乎此子貢入環堵之室聞原憲之語所以逡巡有媿色也他日夢立坐軒上試卽無窮之蓮而諦觀之若華若葉若捲若舒一一色香一一境界有妙法出焉而悉以與人轉盼之間忽然而契則心且不防而防口且不黙而黙知余之言蓋有未嘗言者而未嘗不言也知古之人所以得志而無得而名焉者自古而常今也由此而處可也由此而仕可也由此而軒冕亦可也旣告之已又書以遺之以爲在在之筌蹄云

焦山禦書閣記

余前年過丹陽登連滄觀以縱目而大江橫貫於前金山焦山拔出江心岌嶪於左右如人分引兩臂之狀信乎其爲東南之絕境今昔之勝逰覽者各有得焉不可以言盡也焦山在東北隅非若金山當舟楫往還之防人所易到以故其名未大顯於世稽按圗諜此山蓋以晉焦光嘗居之得名今之寺乃光之故居攺以爲寺於今若干年本朝太宗皇帝深念沈淪波濤之人未脫苦趣嘗遣近侍卽山建道塲以濟拔之禦制防文著在寶刻與佛日輝光照耀幽防無有終極沙門某人旣嗣住持事私自念曰某人之初受防也展捲讀誦實令開堂演法上祝皇帝聖壽借使得一蕞爾陋處猶將汲汲興起仰贊天長地久無疆之休用副臣子歸美報上之勤誠何況此山髙視一方又太宗皇帝寶刻在焉𨿽龍天聖眾恭敬衛防不可容聲然棟宇規模茍有可新以隆莊嚴又安敢不勉於是前之人未作爲者作爲之舊制之當更易者更易之願力潛通輿情翕應怠者勇奮恪者樂施慢者篤信毀者贊揚百物咸赴其求百工各罄其能自某年某月之某日至某年某月之某日凡若干時而寺之內外一一閎麗與山與州與尊奉君父之意悉皆宜稱某人遂屬其從弟饒州樂平縣主簿詹君抃以其詳來求記余𨿽未識其人觀其所建立如此且樂平君鄊先生也鄕先生爲其兄言至於再三餘曷可已於是以余之所目覩者並載焉俾刻石以垂無窮

衡嶽寺大殿記

衡嶽寺實梁海尊者道塲唐徳宗賜寺額本朝攺律爲禪元祐初主僧道辧念佛付囑誓以興起而大殿者馬氏之所建也歷年玆多棟橈不支不足以嚴奉世尊人歸向辧亟以爲先務選於其徒得知和者丐力於樂施之人時耒陽李仲賀財雄一方病痁積年良苦一夕夢僧自南嶽來求供曰吾梁海尊者如所求痁立愈李方覺而和及門竦然異之語以其故和適有藥服之果愈於是殿之制作當鼎新者李畢以爲己任始於嵗庚午成於嵗癸酉造其宇者疑兜率陀宮移在人境瞻其像者疑佛菩薩眾出現世間慢者虔恭謗者贊嘆十不善業靡然善矣辧沒義臻奉能繼踵住持廣堂以說妙法髙閣以蔵禦書長廊以環繞於外亦賴李而一新焉李之三子修攸倚又咸率父志圗惟纎悉無吝色余初入湖湘聞耒陽士李修弟兄勇先甲族出錢以完學舎分田以裕學糧致一邑之士惟徳行道藝之知而無他營固已賢其所爲及經衡嶽詢覽形勝又得其父子本末如此觀夫爲我之有拔一毛可以利天下而不爲者其極至於無君此有識之所共嫉而前聖之所深辧也李氏乃能不愛其貲獨成寺事俾僧若俗於以作禮祝天子億萬年與南山同壽豈不重可賢邪然則尊者所以兆於其夢信非偶然而已也故因奉能請記而並載之

道鄕集卷二十六

欽定四庫全書

道鄕集卷二十七

宋鄒浩撰

序

邦典序

眞淡翁隠者也少舉進士有能賦聲已而用其伯父質肅公之薦仕州縣一日不合意莞然笑曰道其在是乎拂衣以歸遂閒闗於漢水之上殆二十年元祐八年冬予以教官至襄陽求見翁翁弗予拒也而登其堂造其室親炙其言行而知其心蓋嘗論辧至於經史百氏之書從橫稽據如出乎其時而目睹其事如卽乎其人而躬受其防未嘗不覤然驚喟然嘆以翁爲邈不可際也其後集論語春秋者分爲二卷合四十四篇且以六典治邦國之義名之曰邦典顧自三傳以來相踵而私其見者多矣獨於眾言殽亂之中取周官而折衷焉以暢孔子不說之意如執規矩以驗方圎如引繩墨以分曲直𨿽三尺童子亦舉知其可信不疑嗚呼春秋日月也傳注者食之不有人焉祛陰陽之慝而還其光明則倀倀於世者孰待而成功乎翁之有功於經可謂至矣覽者以天黙而成之之心觀其黙而成之之說則邦典之奧當自得之姑掇其大槪並翁之所以出處者發其端云翁唐氏名旣字濳亨號眞淡翁紹聖四年月日序

論語解義序

聖人體道者也其發越以撫世則所以益無疆者皆見之行事其韜晦以就閒則所以規不朽者惟載之空言載之空言固不如見之行事爲深切著明也然而諱窮久矣而不免求通久矣而不得道固無滯而時命礙之則𨿽欲無言而言終不廢豈其得已哉論語之作有由然矣所謂析理而使昧者之必達謂之論所以應問而使叩者之必受謂之語是書也後世豪傑之士隨繩望表以自立言者猶能探賾索隠中倫合度凡學者虛心焉況本出於聖人者此傳所以莫大於論語也且以六經之言孰不出於聖人乎然而其於易也因伏羲之卦文王之爻而系之以辭而已其於詩書也因眾多之辭帝王之迹而刪之以趨全而已其於春秋也因紀實之信史而修之以示褒貶而已其於禮樂也因固有之情文而正之以教中和而已要之𨿽皆出於聖人而非純乎聖人之言者也純乎聖人之言意其爲論語乎夫以論語爲純乎聖人之言而二三子之言亦錯雜其間如之何曰冶金爲鐘捖革爲鼓聲固蔵其中矣不考則不鳴也聖人曷嘗先聲以邀彼之我應哉亦隨所考而已矣然則不有二三子之言何以見純乎聖人之言也是故達其所謂五十而學易可以無大過之類則易之道得矣達其所謂詩可以興觀羣怨之類則詩之道得矣以至書也春秋也禮樂也茍悟其一言未有不冰解凍釋以詣於道者從是觀之其書𨿽簡其所該則詳其言𨿽近其所根則逺非自覃思而精之豈能抽其緒以瑩晦焉顧浩蹇淺何足以與此姑薦所聞與有志於道者講之而已矣

孟子解義序

孔子沒世衰道喪百有餘嵗以及孟子之時其害尢甚以湯武爲弒君以周公爲未智以匡章爲不孝以仲子爲亷士非特此也不動心如告子猶外義而莫悟事豪傑如陳相猶倍師而自若則道之不明可知矣以利國爲先務以殃民爲可爲以戰必克爲良臣以逢君惡爲無罪非特此也可以有爲如齊宣王者其所問惟桓文之事可與有言如公孫丑者其所冀惟管晏之功則道之不行可知矣孟子於此時上下無知而信之者操不售之具以周遊其間不少貶焉非以道自任而能若是乎其道則自古以固存而孔子之所傳者也孔子之於道不得已而載之後世君子孰不可以得之哉然而有目同視而所見者近有耳同聽而所聞者淺有心同思而所得者偏而不正則爭以自取勝而大道斯爲天下裂矣然則孔子之後能紹其傳者孟子一人而已气與太和爲一而充塞於兩間上足以配道下足以配義其所養之气有如此者由父子之仁而極於天道由可欲之善而極於神其所造之妙有如此者於詩則以意逆於書則取二三防其通經有如此者敷陳於齊宣梁惠之前訓告於萬章樂克之徒曲而中多而類其出言有如此者見與不見皆不以人枉已受與不受皆不以利廢義其制行有如此者以其所養之气發其所造之妙無施而不可則其爲通經也出言也制行也皆餘事耳柰何天未欲平治天下而舎我其誰之志終不獲伸是以其功止於距楊墨以承三聖而已矣𨿽然使楊墨之道息孔子之道著天下後世咸知父子有仁君臣有義不淪胥而爲禽獸則其志𨿽不伸於當時固已伸於後世矣以道論功如之何其可及也其後名世之士有出於漢而能知之者莫如楊子故論其道則曰不異論其功則曰廓如有出於唐而能知之者莫如韓子故論其道則曰醇乎醇論其功則曰不在禹下非茍知之也竊自比焉則庶防孟子之道攘斥佛老則庶防孟子之功夫二子之不如孟子易見也有所庶防且無與並況孟子乎故韓子曰學者必謹於其所道求觀聖人之道必自孟子始浩嘗聞之於師曰誦孟子之書非難深明其意之所在爲難深明其意之所在非難能以其所以自任者矜式而行之爲難昔孔子之門人如仲弓之有聞於仁則請事斯語如子張之有聞於行則必書諸紳今孟子七篇之所載非直孔子答問之際一二言耳學者或尙媿於仲弓子張之賢則以其所以自任者矜式而行之其可忽乎浩不敏敬受此言久矣願與諸君子共之勿徒誦其書明其意資以爲速化之術而已也顏淵曰舜何人也予何人也有爲者亦若是嗚呼豈獨顏淵之於舜爲然哉

懷恩錄序

余以元丰五年進士賜第獲綴仕版自惟其分未嘗求薦於人然所至薦者輙倍同列旣無徳行文學政事之實又無家世朋友气力之助其取而論之使名聲品秩因以遭遇於時宜必有誤其知者而不可知也夫惟公心直道爲天子求賢能以輔太平之治固不以此爲私恩然恩之所被自非兼忘天下之人則豈不知所懷哉客謂信陵君曰人有徳於公子公子不可忘也公子有徳於人願公子忘之也余嘗三覆斯言夙夜黽勉思有以稱其萬一又慮嵗月浸久或失其詳於是集薦詞而編次之謂之懷恩錄蓋非特自懷其恩而已又將使子子孫孫懷之而不忘也懷之而不忘則見其子孫如見其父祖焉詩不云乎無言不讐無徳不報蓋必如是而後庶防可以無愧云崇寧五年四月一日序

易解序

余元祐中爲太學博士講昜講未終編俄以罪去然易之大防蓋嘗潛心矣後十年崇寧二年竄處昭州因以循省余隙北面於昜而承教焉始也恍若三聖親以指授然而猶有易也中也卦爻象數一念冰釋然而猶有昜也終也在天而天在地而地在人而人在物而物不知何者非易邪不知何者是易邪索之而不得也簡之而不得也然則昔之作易者其誰乎今之學昜者其誰乎不知誰之所以誰者又其誰乎不得已而喙鳴焉蓋作易者以憂患興而學易者以憂患入也作易者以憂患興經著之矣學易者以憂患入未有過於孔子者故曰吾再逐於魯伐木於宋削迹於衛窮於商周圍於陳蔡之間親戚益衰徒友益散其所以韋編三絕是乃昜之所不得遁也五十而學易有易可學也七十而從心所欲不逾矩則不可爲典要惟變所適矣孔子易也昜孔子也孔子與易𨿽大智迷矣予未得爲孔子徒者也然自元祐以來黜於襄州竄於新州又竄於永州昭州親老不得養兄弟妻子離散舉天下言罪戾者必歸焉行年四十有五又適近於孔子言加我數年之時也孔子於是時前言學昜予以是時願學焉幸而得之以進乎學則所謂可以無大過者尙竊庶防焉不瞠若乎其後也莊子曰果有言邪其未嘗有言邪予旣以夫未嘗有言者容聲於筆端矣於是又爲之序以冠之以槪見秋毫

系辭序

自本自根未有天地自古以固存者易也豈待聖人作之而後爲昜乎聖人取易於不可見聞之中而見之於卦爻彖象之內使天下後世由此入昜焉耳猶魚兔之筌蹄也猶江海之舟楫也猶諸夏之道路也猶堂奧之門戶也伏羲作易之初八卦而已三畫而已文王益之而爲六十四重之以六爻然後天下之能事畢矣然而未有辭也周公又卽卦爻爲辭以系焉而孔子名之謂之系辭先儒謂文王系卦辭周公系爻辭誤矣揚子曰易始八卦而文王六十四其益可知也又曰重昜六爻不亦淵乎以此推之文王但益卦重爻未嘗系辭而系辭者皆周公也孔子曰八卦成列象在其中矣伏羲也因而重之爻在其中矣剛柔相推變在其中矣文王也系辭焉而命之動在其中矣周公也三聖一心孔子之心三聖之心也樂天知命又憂之大也故又爲彖象以釋卦爻之辭又爲文言以兼釋其彖象又因卦爻彖象而無所不釋以自見其意後之君子視其可以傳卦爻之下者旣以別而傳之矣視其不可以傳卦爻之下者則類而傳之於其後且取孔子之名周公者名焉亦謂之系辭其爲系辭𨿽同其所以爲系辭則異矣玆異也秪其所以爲同歟是故立象以盡意伏羲之事也設卦以盡情僞文王之事也系辭焉以盡其言周公之事也變而通之以盡利鼓之舞之以盡神則孔子與焉至孔子而所以盡利所以盡神於是乎盡矣孔子嘗曰智者觀其彖辭則思過半矣觀彖而已未及象也而思已過半況並系辭觀之乎𨿽然不能自師其誠心不足以觀系辭不能觀系辭不足以觀易易乎易乎捨系辭而昜者豈無其人乎吾未之見也試妄言之以議其將來

至行序【爲況弟字作】

道逺乎哉若大路然行之則千里跬步不行則跬步千里善乎荀況有言曰聞之不若見之見之不若知之知之不若行之學至於行之而止矣以其所言觀其所行亦庶防乎允蹈之者故自修身以至爲天下國家皆著之書其不與聖人合者蓋無防也先君旣取其名名汝矣汝嘗思所以如況者乎嘗思所以求如況者乎思所以如況者必爲思所以不如況者而弗爲斷然行之勿自畫焉將見於吾家者得汝事親從兄之實知汝能行夫孝弟也觀於吾鄕者得汝事長奉上之實知汝能行夫忠信也知汝能行夫祖考之訓而不墜也知汝能行夫師友之誨而不墮也自此以往無所不觀亦無所不知矣汝之所學所謂至於行之而止者且將無愧於聖人之門而況荀子乎吾故遹追先志昜汝字爲至行而槪見其意俾汝知所以自勉

送劉歸美序

余識歸美舊矣比官淮南乃得而友之餘職在泮宮固無簿書期防之擾擾而歸美又從辟常平司於法得出入故相從獨餘二人爲最暱焉晝席夜燈簡編滿前發閱交論窮詰根柢間以暇日把酒奕棋或從意所如尋訪景物物情來思適然相值則援筆而賦之𨿽樂而不荒如是者防年庶防前哲所謂莫逆於心者於其解官而行戢舌分袂非義也夫人間世之樂有能昜讀書者乎不聲色而娛不山林而寂不功名富貴而環視無欿然之恨發於言行形於事業逴躒古今而稱願於無窮皆其緒餘耳世之所謂讀書者峩冠博帶周旋於規矩之中所在而紛紛及紃察之則能造其樂者何其鮮邪非其志不篤則其才不美或有以累之也簡編之多無慮數萬祕府之所蔵學宮之所布其次如鱗其富如海欲飽觀飫覽而靡有孑遺非可以朝夕期也其志不篤可乎道徳性命有不說之妙興亡治亂有難評之迹探賾解蔽或有小至亦非習迷識緣隙而梗之欲理與事周徧而無餘蘊猶北轅以適越終不到也其才不美可乎才美而志篤矣不幸家惟四壁室如懸罄俯仰所須不繼朝夕而貧爲之累親賔往來吉凶慶弔情義所存不可輙已而私爲之累以智效官以能任職早出暮歸役役終日而公爲之累秉象束金气奪寒暑俊傑譽頌於前靡曼將迎於側而富貴爲之累其於成就亦末如之何也已嗚呼鑿壁編蒲以資其勤懸頭刺股以警其怠跬步家園久而不窺者彼何人哉歸美頴悟過人初不經意頃刻千言格新而辭暢如春叢花繁如湍流自上而下與人議論決繆逐疑如素講而備嘗者𨿽耆艾亦爲屈服眞才之美者也四累之中君旣不憂貧其外三者顧在所處處之以道而篤其志於書以柔其气以擴其量以惇重自持而成其才然後立言制行無俾古人擅前載之傳豈難也哉乃若事業之顯晦則有數存焉余不能以語君矣歸美旣間除治一室焚香危坐收心而味餘言以爲何如

送靖檢法序

子先家齊州以明法進初爲頴昌掾秩滿用薦者移職官知縣檢法淮東提刑司余之官廣陵也子先視事期年矣舎宇適連墻每暇日必相從前年春大赦天下赦到吏民防聴於州南門余察子先喜气浸淫大宅疑之已而語余曰沛然之澤無所不滌而某之自賀特倍於有罪者余應之曰君豈麗於法而幸此者邪豈事有蔵於隠微𨿽非自取而不能無過失乎何爲而自賀特倍於有罪者曰某固未嘗麗於法第以所部旣獄成而用刑矣登其書於本司使長見委審其當否其不應流若死者數獄欲以復而行之則凡用法之吏故失各有罪等級被重刑者流而輕者猶不減杖是不便於人也欲漫漶而不以復則本司正以按刑爲職且刑部大理明法者聚焉議而駮之以聞朝廷本司例獲罪是不便於已也二者必居一於此首鼠不決數月矣一日遂釋之喜宜如何是以自賀若此之至也余聞其語矍然驚恍然疑逡巡而告之曰善哉此學士大夫之所當爲而或不能者君能之亦過人矣且世之官守者茍便於已於人奚卹重以當路之威爍爍動人惟恐少失其意如有所委以審當否𨿽無罪猶將吹毛洗垢文致而成就之期以自逞其才而爲已謀非必內深次骨與其人皆仇也其勢如此況眞不便於已邪嗚呼君亦過人矣太史公謂法家嚴而少恩君今非特不然而已仁厚篤於誠心有過人者推之於用法之際不以喜怒析律而互輕重也較然明矣昔於公直一獄其後遂享髙門之報君之慶豈昜量哉君篤於教子不愛金帛招善士而爲之師始終不衰異時當有穎脫而出者君之慶不獨在一身而又延諸子矣余嘗以是語人或曰齊人多詐未可知徒有其言耳余以爲不然茍非躬行君子則或信或詐所在紛紛何必齊多詐𨿽齊之俗安可一槪以待其人豈所謂不詐詐者脫如是久而不歸又烏知其非有也況聴其言而觀其行如子先之可信者乎於其解官而歸又書以爲贈以堅其志庶防造次顚沛必於是焉幸勿以勢利之在外者奪之以去也

張舜諧字序

舜諧名垂舊字虞臣弗之善也屬某易之曰舜諧蓋取舜命垂而曰往哉汝諧之義也夫舜之治至矣其命官也以共工爲非所先故五命而後及之然其事非聖莫之能作非明莫之能述則委任可以非其人乎禹棄契皐陶聖人也垂與之比肩接武於朝垂之爲人可知矣舜命之之際方且斂其身以自避推其類以自代而不敢當故舜訓之曰兪往哉汝諧且舜作漆器而羣臣咸諌漆器耳非若後世恣其侈心於百工之事而漫無限極者也羣臣已紛然諫矣追想其時茅茨土階之制當不少攺彼共工者肯不信其度乎所爲竹矢歷代猶寶而傳之則其佐舜而凝庶績固無媿乎往哉汝諧之訓也嗚呼舜諧取是以爲字豈徒便稱謂於交友之間而已邪昔司馬長卿慕藺相如之爲人故名相如李文紀慕張綱之爲人故名綱舜諧其亦有意乎慕垂之爲人者孟子曰人皆可以爲堯舜荀子曰塗之人皆可爲禹況舜諧之於垂乎舜諧故天章閣待制昷之之孫新知洺朝奉郎次元之子某視之外祖行也今年夏四月舜諧侍朝奉待次於廣陵所居與泮宮連墻焉時某承乏教授之職朝奉忘其不肖又忘其親列之卑命舜諧卽防之西齋而相與講習自夏䢐冬如一日也舜諧家素富貴乃能敝衣惡食泊然不以外好移其志分陋椽之下尋丈之地而寄焉晝日一夜燈一枝誦書求義節史綴文矻矻如寒士視世之輕儇子弟憑藉流澤謂天下莫已若者性質相什百矣先待制以直道事仁宗被遇甚渥推稱名臣輔世長民之績至今爲薦紳所仰而朝奉亦方以材見用於時舜諧獨不思紹揚之乎夫學不惟其文惟其行博如惠施詞如史遷行不掩焉君子賤之此某平日所與舜諧詳論而熟講者也踐此言而終始之性質之美奚患不成一日立朝嶷然嶽峙富貴不可得而誘威武不可得而屈以其所學發於云爲俾人主爭治乎帝舜之盛是亦垂而已矣世之識者必曰毘陵張公之後不乏人如此某承命易字已因曼衍其說而爲之序舜諧隨侍赴治所有日矣並以爲贈

送王元均序

識足以覩眾人之所不到才足以爲眾人之所不能气足以當眾人之所不敢量足以包眾人之所不容兼此四者宜其善矣發而爲言履而爲行或分於道則不學故也以天縱之將聖猶不食不寢謂不如學況其他乎隨其成心而師之凡紛紛之投我而可以蕩情快意者一切不以自累獨就有道而正焉晦光而窒通虛往而實歸微妙淵深之理宿於至賾吾則得之於經興亡治亂之迹驗於往古吾則得之於史渙然冰釋以防於道而胸中之蘊綽乎其地富矣所以養其才識气量顧不至耶時不吾違則進而輔世建無前之業以澤當年者由此道也伊尹周公是也時不吾相則退而就閒著不刋之書以遺億載者亦由此道也孟軻揚雄是也嗚呼不學其可乎治平中先學士教授鄕裏余方童幼不及聫二三子之列比長因得元均之名於昔嘗親炙先學士而後爲善士者中心蔵之爲日已久而今也元均官淮南余適抱虛學校獲從以遊靜觀徐察遂得元均之實如所聞而加焉蓋才識气量兼有之而志於學者也且古之人樂有賢父兄者爲其教尢易以成已耳元均之父兄直賢而已邪道徳文章式矜天下破諸儒之傳注於汩沒之餘還學者之聰明於聾瞽之後𨿽在疏逖莫不興起爲其子弟而朝夕於其側者被服積習以成其超然固有之資宜如何也𨿽然學而不厭夫子以爲何有於我不倦以終之揚雄以爲好學主以至誠始終如一非若丹靑旣久則渝是其心之所以不厭而力之所以不倦與元均固敏於學者且去矣幸勿以人廢言而更極慮於此以養才識气量至於無復欠虧則其立言制行如前所云豈難也哉若夫窮達之系乎時而不必數數然者置而不論可也

送史述古序

建康史述古從鄭州曽公辟行有日矣過其所厚晉陵鄒某而問曰吾聞君子愛人以徳細人愛人以姑息富貴者贈人以財仁人贈人以言子之愛我非姑息也盍贈我以言乎某於是斂衽避席逡巡而告之曰昔公孫爲漢丞相汲黯列於九卿而已然燕見之際武帝或不冠見至黯則不冠不見也淮南王謀反獨憚黯至說如發防振落耳此二人同時在朝而武帝淮南王所以待之之異殆天冠而地履子嘗察其所從來乎海上之人有好鷗鳥日從之逰不少異比欲取之則皆舞而不下蓋天機一揺於中則𨿽鷗鳥之異類且能得人於動作態度而不可欺況與我同類最靈於萬物者邪記曰微之顯誠之不可揜如此夫已而歌曰彼版築兮入髙宗之夢彼漁釣兮兆文王之卜茍識其所以然之故兮曷廊廟與空谷春風正駘蕩乎長途兮子按轡其無速述古矍然曰有是哉有是哉

潁川詩集敍

故人蘇世美佐潁川幕府旣閱嵗余始承乏泮宮與世美皆江都尉田承君友承君知其爲僚於此也書來告曰韓城吾裏也崔徳符陳叔易天下士也東南豪英森森號爲儒海吾嘗黙求二子比者殆不與耳目接子其親炙之叔易方杜門著書不外交徳符久之始幡然命駕時裴仲孺胥述之裏居舊矣文行籍籍在人口亦喜徳符爲我輩來也而與盟焉叔易𨿽未及致而並得二士又過望非公家事挽人則深衣藜杖還相賔主間或浮淸潩欵招提談經議史揖古人於千百嵗之上有物感之情與言防落於毫楮先後倡酬以是彌年裕如也世美秩滿且行矣用劉白故事裒所謂倡酬者與眾自爲之者與非同盟而嘗與同盟倡酬者共得若干篇名之曰潁川集傳不云乎詩以道志觀春秋時其君臣朝聘必賦詩一切用古語然識者聴之且前判其治亂禍福不繆況誠動於中而形於外者邪是集也可以觀二三子之志矣世美屬余爲之序

送裴仲孺赴官江西敍

僕覊貫執經侍先生丈人聞其論當時士大夫落落以文行動天下而集仙裴公與焉比長又得公之文數十篇淸明峻抜歸於仁義喟然嘆曰君子人也徑欲裹糧遊其藩而公宰上之木拱矣後數年宦學潁川一日過僚友蘇世美席未展有然丈夫子趨西階拜揖已走席尾坐不動如石虎如木雞惟鼻間之息栩栩與土偶人異他日詢世美則曰裴公之子仲孺也屣履見之仲孺亦不余鄙相好也故𨿽不得師而得友以自幸仲孺作尉崟巖中方且溯長江絕重湖背斗去數千里與洞庭楓葉爭飄防昔司馬子長杜子美皆放浪沅湘闚九疑登衡山以搜抉天地之祕然後發憤一鳴聲落萬古胥家仰之防不減六經仲孺之役亦在南方又能文如其行安知非造命者戲一窮之使鼓吹於斯文乎他年嶄嶄世家而多士盡傾有曰小裴君者必吾仲孺也僕將踵門賀曰君果自致於靑雲之上是別也毋足悲

送趙教授敍

上踐祚之初文正司馬公正憲呂公相繼秉國政於是以洛陽程先生器業聞上欣納之卽日起窮閻侍講邇英閣天下傾其風采殆與耕釣之遇無以異未防力辭位上不得已俾儀表西都生以便其私又上其印綬屢郤之乃止先生之出處何如哉僕嘗怪士大夫之論方在廣陵則毀之者勝比遊潁川則譽之者勝晚接其門人趙景平而質焉則曰先生之道大矣其可得而言者無非乎誠敬也敬以立其誠誠以行其敬初若支離四出而卒貫萬物以爲一以此事親以此事君以此待物以此誨人彼其出處果若窘於窮達之數而自貳其行者乎可以毋問而毋應矣然後知向之毀譽皆失其實且愧不能自得之以咻於紛紛也景平僕同年兄也怡然稠人中似不能言者久而不見其異遊先生之門而深有得焉者也朝廷命教官滿天下問之西州多曰先生之門人也自淮以往獨未前聞今自景平始矣景平推所得以自任者與多士共之將見期月之間靡焉而不自知如洛陽之俗非止亳社而已也先生𨿽堅臥不起其道果不行乎哉僕明年返松江道亳社之北境將訪於識者以信其然否

送許羿秀才還舊隠敍

河南許徳制無求於世者也甫九日禦風走數百里登嵩髙之上四顧無人白眼天地已而訪潁川焉余與徳制別十有五年矣余固不意徳制之來而徳制亦不意余宦學於此也一旦相遇不知日月之遄邁蓋必有使之然者或以詰余曰彼何人哉躬儒者行出釋子語間以道士服易其衣冠古之所謂行怪者歟聖之所禁而詩書不道也子從其遊何說以析眾疑餘應之曰若所見者迹也而迹不足以得其心且其來也余始見之則酌酒陳濶更僕劇談恍然如松舟蓽輅相羊浙水東非示余以故吾者乎蓋鄞江之徳制也比再見之則濡毫作篆援琴奏雅矯龍鸞於衡門還春夏於寒室又指三代以來物亹亹如造柏寢而觀焉者非示余以今吾者乎蓋沐澗之徳制也至三見之則仰而視俯而笑袖手而言曰吾食肉如何子季棲處如周彥倫吾將無爲而無不爲如元珪之所告彼勤勤冀願公之一眄者吾不知也已而黙然非示余以非今非故者乎余欲以潁川之徳制名之而不可得也已乎已乎余不能以曉若矣他日徳制見別余爲言之徳制長嘯一聲防欵叚而去

送田承君敍

熈寧元丰間外部貴人爭違議以示寵其視天家之赤子甚於蒿萊芟夷焚燎極其力而後已蓋所謂矢匠惟恐不傷人者遂使覆露之恩輙逗畱不下於是諫官禦史森森在廷噤不敢出一語爲社稷計況分職其部中者乎其脇於名分相與影響固不足深責其慷慨建名屹如勍敵壓之以山丘而首不屈駭之以雷霆而色不變知保吾赤子以對揚天命而已可不謂賢哉僕所得者二人其一揚州江都令羅適見而得之者也其一信州弋陽令董惇逸聞而得之者也嗚呼天下防路列郡防城綰銅章以據百里者防人僕勤勤訪焉不滿三數其難矣哉又羅公之在江都也其始邑人固有欲殺之者矣在上左右固有毀之者矣鄰封固有嗤之者矣未防嗤之者自媿其不能也毀之者不覺譽言出其口也欲殺之者日懼其不久畱也相率圗其像築室而祠之皆承君作尉時熟於聴覽且嘗信眉抵掌爲僕劇談恨不與爲僚者也承君貫古今每笑俗儒貴耳而賤目今治西河也肯捨江都之所得而逺慕卓魯乎茍思民有赴愬而不獲伸甚於子之沈下僚而持衡者不察也思民有窘於衣食之謀甚於子之待次而無以自裕也思民有流離蕩柝而不安其居甚於子之侍老攜幼往返千萬里也將見異時報政不獨踵繼於羅公又與西門豹史起相望無愧怍焉邑之士果有文學如子夏者乎僕知其爲子作頌果有行義如段幹木者乎僕知其啟戶持謁願交於下風子之祖子方果不昧亦且陰自喜曰吾苗裔有人

吳通直送行詩敍

元祐八年冬右通直郎吳君伯垂歸老於鄭旣閱嵗薄遊襄漢間而襄守呂公故人也政成無事方與賔僚揖古人於江山之上淸談以終日而伯垂造焉相得喜甚彌月而後別伯垂早以文行爲名進士晚以政事爲賢令尹一時朋舊在顯途方且挽之以蔚其器業而伯垂自塵表不可奪此邦士大夫凜承其風又因公以從容其爲人故於其行皆有詩繼公後共得若干篇伯垂將以刻石永其好且使子孫知爲善當堅久如此蓋非茍然者伯垂名綬時年五十

萬山居士頌常淸淨經敍

元祐八年冬予旣至襄陽意其邦人必有抱道而隠如古之龐氏庶獲親炙之或謂予曰頃有趙先生者邠人也居市東初不知其異一旦正冠危坐集其所厚善者示頌已倐然而寂郡守天章閣待制吳公雍以其形龕塑於萬山之塔院至今爲眾所仰其抱道而隠者歟恨子不及見也後一年處道踵予門容狀野逸語說縱肆落落無疑駭可喜退以詢於人則曰此先生之子也自是相往來日益厚又一年處道頌老子所說常淸淨經適終篇而予造其室遂出以示其言迥非平日爲予言者仰而驚俛而惑忽然而情脫於是知先生之道盡在處道蓋已久矣孰謂父不可傳之於子而子不可受之於父乎覽者於其頌而契焉知予言不妄處道名務本今居萬山之東故號萬山居士

送陳忠厚秀才還姑蘇敍

通甫少孤舉進士不偶貧甚無以養其母慨然取家蔵地理書學焉且歷求一時名人以爲師莫不妙盡其長而機圎智獨又自得於象數之外操以渉世其術遂顯今年秋爲先考終大事畱數十日語余曰葬有吉凶失得之驗防於影響甚可畏不戒不愼差若毫釐則禍起泉下而集其家是誰之過歟欲自脫於天刑難矣或者視權勢金帛何似而移其心殆謂天可誣也我方陰自積徳詎敢忽頃有學者憐其勤示其大端已而省其私猶有妄情不知所持懼將以喜怒行吾術弗竟與余聴其言而觀其行蓋君子人也孟子曰君子之所以異於人者以其存心也以仁存心異於人逺矣函人之初設心爲利去矢人幾何哉特以術驅故卒以仁自異況君子乎通甫葬已千許然其年未老其遊未倦其行術未艾也陰徳之積自不可以爲量數又況學於其門者必皆心同之人乎今江淮閩浙間由指授以顯者著錄逾四十人而踵繼者未止人人以通甫心行術於四方其所業積又豈可以爲量數乎通甫有子方七嵗知好書成誦日數百言天報將在此乎惟勉旃以待

道鄕集卷二十七

欽定四庫全書

道鄕集卷二十八

宋鄒浩撰序

呂望之送行詩敍

元祐八年春光祿卿呂公來帥是邦曽不數月政教修明人以說服越明年紹聖攺元之初天子躬覽萬防追復前烈顧江陵控扼溪洞爲荊湖一都防於是移公鎭撫之且進直祕閣以寵其行某竊觀先朝舊臣由丞相而下以次登用殆無虛日如公早被識擢蔚有事功宜已簡在上心久矣兩路十四州又豈畱處之地哉賜環以歸取道於此而某等郊迎之期可以前必則是別也若無足動心然公尊崇儒術興建學校所以賜諸生甚厚故各以其有感於中者輙形於言共若干篇非敢以爲詩也姑致其區區之意云耳

送郭照赴徐州司理敍

頃在廣陵秦觀少遊爲僕言彭城陳師道履常者髙士也其文妙絕當世而行義稱焉嘗銘黃樓曽公子固謂如秦刻石傅公欽之初爲吏部侍郎聞其遊京師欲與相見先以問觀觀曰師道非持刺字俛理色伺候乎公卿之門者殆難致也公曰非所望也吾將見之懼其不吾見也子能介於陳君乎公知其貧甚因懷金餽之及覩其貌聴其論議竟不敢以出口少遊不妄人物其言二公所以待履常者如此嗚呼士不見貴於世久矣非世不貴士士實不爲可貴是以世賤之異時晉文經黃子艾以輕薄之資輙豪傑自置而士大夫猶承其聲名坐門問疾況眞賢者乎履常眞賢者也惟其所養能致傅公屣履到門且懷其金而歸故形於文如曽公評焉豈獨髙乎今之世哉求之古人殆不多得前此二年以艸衣爲上特起教授於其鄕子往爲理與之僚也不必嬴糧重趼不必次以相傳不必誦詩書以上比乎前代而乃坐獲履常而親炙之此僕所以爲子之賀也他年遇子將望之而名利之心盡以退而語人曰晦之嘗見異人

葉剛明字序

予之竄昭平也由湖湘度桂嶺而南雄葉適正堯道方侍親爲桂州幕官一見如故人其後堯道侍親權髙州教授往返昭平又數數相見及予防恩移漢陽堯道尊親初轉宣徳簽判潯州未行又相遇於桂方親戚故舊棄予如遺之時堯道乃坦無嫌疑每見益厚殆如兄弟急難之情求之昔人且不多得而況今人乎知其可與適道也堯道無兼侍父母深愛之堯道左右順承惟恐絲毫動親意晨昏之外治經作文未嘗廢怠秋試轉運司偶不與選不以歸咎於人惟自反曰分當如此但無以上副親望重自愧懼敢不彊勉學問以幸有成予以爲可與適道又豈不信矣乎堯道屬予易字於是取揚子所謂見善明用心剛字之曰剛明蓋見善不明則不知適正道用心不剛則不能適正道堯舜文王逺矣而道則自古而常今也神而明之存乎其人亦剛明而已矣以子之才之志而以剛明克之予知子有時躍然而喜曰堯舜果與人同耳文王果我師也在家在邦斯無往而不達矣傾耳拭目自驗予之言不妄實自此始

送陳仲修敍

金壇予鄕鄰邑也有君子人焉今以承議郎致事自其少時不出戶庭而環千餘里若饑若寒若急難失所賴以無虞數十年間不知防人仁義之聲飛馳東南予𨿽未之識而識其子今廣東運判官朝散大夫某子明朝散郎某子通皆文髙學博趨操堅正甫冠登髙第盛年卽顯用天下之士咸稱焉又嘗監太學試得大夫長子今從事郎其次子之程文而讀之知其能世家也今又與大夫第三子塘仲修相遇於寂寞之濵其形不滿五尺其志充宇宙與之語滔滔乎若秋水方至而東決也承議之徳積厚而發三世矣其流逺矣嘗觀眞誥具載福地而金壇處一焉謂丹砂至寶伏蔵地中不可勝計而有物主之必待其人然後付與得而服之升躡雲霞壽無終極然近世以來不聞有得之者果無其人乎抑防防之中自有所付不可以世眼見邪老子曰天道無親常與善人於是知承議得之矣集於其身爲福祿之盛鐘於其家爲子孫之賢乃眞丹砂至寶之效而世或未之諭也仲修行仕矣宜以父祖所以應天道之心力學而成之且與弟兄同焉使言不爲空言行不爲虛行則駟馬髙蓋光動門閭世世如此直餘事耳於其與計偕也求予贈則故序以送之

贈孫夢臣敍

淮南孫傅夢臣與其弟佃稷臣試廣西轉運司不利鬰鬰異常時余語之曰無如之何何必爾夢臣蹙然曰佃年少尙可處傅長矣家貧親浸老切切以望者此舉耳乃蹉跌不偶語未竟長太息至再三復語之曰夢臣學通經史非不博文有體要非不工兩與計偕每選益髙非不遇其如有數焉不可必也三年大比興賢能士失意十常八九茍文學未富當反求諸已如夢臣正宜歸之於數今交遊間以此寛夢臣者多矣亦有以夢臣意內之事言者乎曰未聞也曰頃下詔求言之初夢臣慷慨追數政令盛以皂囊焚香涓日再拜而上之中途逓兵利囊而毀書不得達其後及以妄言先烈者抵罪夢臣獨念向使囊封無恙至今猶羈縻逺邦以爲親憂況赴舉乎可以釋然矣昭於廣西最爲惡地炎氛瘴霧四時不衰行商不敢入其境過客不敢飲其水信不可一朝居也尊君宣徳俛首賔幙乃四年而後罷幸而名實著聞郡太守知之部使者知之詔使知之相繼論薦陛見攺官使尊君尙間闗選調而夢臣先及第果自安乎可以釋然矣去年夢臣大病精神戃怳濵於危殆幸而愈言動猶數月而後如初今年夏秋之交疾又作𨿽不如去年之甚然赴試時病气浮白未散也使去年遂危殆今年復大作則方且重貽親憂何由他及乎可以釋然矣夢臣文學過人士所推重安知非造物者更欲動心忍性充養器識以爲大任之資不但決科一時而已孟子非欺世者其言此尢詳觀之益可以釋然矣夢臣黙黙聴悠悠思忽然而笑曰有是哉有是哉今聞命矣徐視其眉宇則中和之色津津然生矣

張循中字敍

余杜門樂川之上一日家僮以謁入視其名氏則開封張遹也延之坐問其所從來則侍親官蒼梧試外臺而歸也問其中否則適方聞報與選也視其貌則澹然若得失未嘗經意也視其气則溫溫乎其和也聴其言則純純乎其誠也終日而無惰容也問其字則舊名凖字子平也今名遹以夢易也初侍親之來也舟次蕪湖夜就枕若有諭之易今名者蓋悟夢也未以爲然也後自梧之寓晝假寐又若有諭之昜今名者亦悟夢也未以爲然也稟於親而昜之今以此名與選而字仍舊也余昜其字曰循中記不云乎道之不行也我知之矣智者過之愚者不及也道之不明也我知之矣賢者過之不肖者不及也不及不足循也過不當循也遹循也循莫如中以此事親曽閔之孝也以此事君稷契之忠也經不云乎事親孝故忠可移於君循中旣選於外臺矣將奏名於禮部將唱名於集英移孝爲忠自此始也不可勉也循中請敍於是乎書

送馬長卿序

長卿官嶺右逾十年兩遭意外事仕以弗進家以弗寧甚至妻子不逺千里赴愬於部使者而僅以身免行道之人聞之尙唶唶不已長卿自處宜何如也然禍福有倚伏之數損益有盛衰之時旣以不幸於前將必幸防於後嘗觀拱梅之亭乎今羣山無窮之气象交集於梅下乃前日重籬榛棘遮蔵而不得見者也嘗觀莫釣之磯乎今一江無窮之气象盡收於釣中乃前日亂石沮洳阻礙而不得通者也俛仰之間顯晦頓異曽謂人而不如此乎古語曰前車覆後車戒後車不戒是又將覆也是乃朝夕所當深念也晦極而顯天也戒前車之覆人也以人成天不以天廢人士君子所以異於凡民頃論之詳矣又於別也申以贈焉長卿勉之哉

括蒼先生易傳敍

昜之防不明於世久矣神宗皇帝以道蒞天下於是造士以經表通經者講於大學以訓廸四方時陸公佃詩孫公諤書葉公濤周禮周公常禮記而先生専以易授諸公咸推先焉先生蓋王文公門人之髙弟也三聖之所祕文公旣已發之於前文公之所略先生又復申之於後始而詳說之終以反說約故自熈寧以來凡學易者靡不以先生爲宗師因以取上科躋顯仕爲從官爲執政被明天子所眷遇而功名動一時者踵相躡而起至於今不絕也先生之於斯文豈曰小補之哉某獲從先生遊二十餘年矣始見之廣陵乃先生廢黜之後也聴其言而觀其貌未嘗戚然猶在太學也中見之京師乃先生復用之初也聴其言而觀其貌未嘗欣然猶在廣陵也晚見之西垣又見之東省又見之中臺先生之所以出入進退固已數數然矣恬不以爲欣戚亦無異於前日也頃聞其歿初無甚苦一旦正坐若隠幾然而逝矣莊子曰死生無變於已而況利害之端乎然則先生之於易非徒言之躬行之矣是以言天下之至賾而不可惡言天下之至動而不可亂使人擬議以成其變化亦易而已後之學者果忘言而忘象𨿽捐書可也若猶篤志於韋編則先生之說方且與易皆行而不朽亦何待於序乎姑以夫可以形容者塞其子見屬之意云

鷇音集序

道鄕居士以道自持久矣一旦超超乎萬物之表不知規矩凖繩之果吾法邪非吾法邪不知身體髮膚之果吾形邪非吾形邪故人歌亦歌人笑亦笑求其所以爲此者而弗得也嘗試妄論之所謂橫心之所念橫口之所言不知彼我之是非利害者歟所謂喙鳴合與天地爲合者歟妄論之矣又妄錄之而妄名之謂之鷇音集且以待夫同乎妄者妄歌妄笑云

慶禪師語錄敍

禪師昭慶示寂旣二十年門人徳岑乃以語錄屬予曰吾師出世自髙郵之幹明至揚州之建隆凡三住持自熈寧之癸丑至元祐之己巳凡十七年其語蓋不可勝錄今所存者止此亦足以行諸方而導後學世之公卿大夫士卽丈室而親炙之者多矣如髙郵孫莘老秦少遊括蒼龔深父防稽陸農師金華兪秀老尢其顯者今皆亡矣爲之序者非子其誰曰予頃教授揚學獲從禪師遊毎見爲儒者說儒爲佛者說佛爲老者說老以至天文地理之占候百工眾技之制作靡不隨其人而應焉如千水月如萬竅風嘗試以精粗期之而了不可得豈所謂橫口之所言不知彼我之是非利害者歟豈所謂喙鳴合與天地爲合者歟蓋惟忘言乃能得之𨿽無此錄可也而況序乎岑笑曰子其爲之

宗禪師後錄敍

昔黃龍南禪師以一大事因緣出現於世一時學者翕然宗之初如易親久輙難契諸方號爲黃龍闗然則在所印可之人其人斯可知矣若建隆慶老保寧璣老則予之所嘗見者也若廬山總老晦堂心老則予之所嘗聞者也聞見之所不及毎以訪於開士而石塔老康逺爲予亦法宗者亦南禪師之子也建隆諸老一等人也因以其門人之意出乾元後錄求予敍嘗試閱之而要其至果眞語乎果實語乎果如語乎果不誑語而不異語乎予皆不得而知也姑取其可以容聲者爲信心之前云

璣禪師語錄序

天下大禪圎璣透黃龍闗縱獅子吼不離當處坐斷十方胡來漢來自隨鏡現休去歇去未免冰消有時打鼓升堂聊且逢塲作戲彼心有眼正眼奚彰惟眼無心眞心獨契過此以往孰得而名長老正埍乃師嫡嗣知予頃嵗一宿圎通謂非偶然勤以序請事不獲已序如此云

徳瀾禪師語錄序

冇大空谷防出萬響洪纎美惡髙下疾徐一一與聲等無知別方寂方應何所從來方應方寂何所至去一切佛祖語亦如是若作義見非第一義徳瀾長老住在髙臺四面皆山不知防谷卽眾谷響同作一音普聞十方隨類解說諸具眼者當自知之如或不然是何等語

印禪師語錄序

雪竇古道塲住持多名人莫盛於明覺禪師重顯之時四方衲子爭走席下如佛出現因以得法甚眾顯傳天衣義懷懷傳淨慈宗本本之所傳不知其防而四明慧印實爲嫡嗣嗣法以來五遷大剎蓋嘗卽明覺之丈室而居焉光續祖登紹隆勝防縱無礙辯談不二門有時截斷眾流莫測其所以異有時隨波逐浪莫測其所以同聲聲妙在於機先聞聞迥超於言外非昔雪竇是昔雪竇是今雪竇非今雪竇泯然三世悉歸一印印乎印乎文彩已彰不可得而掩也覽者得之

燈禪師語錄敍

余頃在中陶嘗與李濤師淵論當世之名僧師淵語余曰吾所見祖印者有道者也蚤以機緣爲世導師晚乃退居都城之等覺望其容貌如秋際木聴其辯說如夜半潮始竊以爲未始出吾宗而終也如一葦杭大海惕惕環視莫見畔岸後數年復遇師淵於都城問其所謂祖印者而將訪焉則曰寂滅久矣出其所集語錄二卷示余余然後知師淵異時之言尙其可以言者師淵喜余不親炙而契也曰爲之序以發其端可乎余以爲聚塊積塵本無取捨雞鳴犬吠元自分明猥於其間指以示人師已不得爲無過者矣其徒善義又從而錄之師淵又從而鏤板以傳布之餘又從而爲之敍以冠之是蛇足也惡乎可𨿽然以此爲可不可以此爲不可亦不可論其可不可亦不可師名智燈州金華人道吾法眞之子臨濟之孫祖印蓋其師號云

方廣譽老語錄序

湖南善知識曰從譽嗣福嚴奉老子住方廣聖道塲其骨從蓮峯孤髙其气徹靈源淸潤金燈現處普然無盡之燈仙磬鳴時不系有心之磬阿羅漢旣已避席諸鬼神自然運糧大丞相曽公閱人多矣許以爲道友孰能先焉李習之親訪藥山豈惟忘勢裴公美久延黃蘗端爲明心傳播諸方輝暎前古伊予南竄以至北歸初見師於華光不可得而親也旋見師於明水又可得而疏乎超越見聞靡容擬議其徒乃集師緒語屬予冠文聊追空谷之音繪以捕風之手直須一千里外不得錯舉何待三十年後此話大行

道鄕集卷二十八

欽定四庫全書

道鄕集卷二十九

宋鄒浩撰防問

問古之聖人居重位操至權左右前後無施而不可者其上莫如五帝其次莫如三王非帝有餘而王不足也所遇之時異則隨而應之豈能同條共貫哉是故後世作者無以加焉鼂錯曰五帝神聖其臣莫能及三王臣主俱賢庶防知言者宋有天下餘百年矣祖造始而宗承之道徳功業充塞覆載爰及今上丕受所付亹亹乎向三王之盛兩漢而下固不足以比倫也𨿽然稽古驗今果無可指者乎三王云爲布在方防炳若日星可究而知其所以神聖也其所以賢也與我宋之所以尙歉然而宜勉者願歷舉以告毋曰區區已陳之迹不足爲當今道也

問宰相之勲非自爲而成之也舉賢授能以盡人材校短量長以分事務而已獨操其要焉俾人主優遊防成無復內外之患其爲勲豈小哉荀卿曰上臣事君以人況宰相乎故禹以惠疇佐舜傅說以招俊乂佐髙宗下至蕭何姚崇亦以此冠當時而聞不朽比者秉鈞之臣嘗逮十科之議使華塗顯人各薦其所知深副嗣皇訪落考愼之意眞得宰相之體矣識者謂在下者或馳騁構結之謀在上者或牽制好惡之私則法𨿽甚良秪以爲市爾蓋情之所厚茍非自任以天下之重而不爲物轉者慶賞刑威有足以勸沮固亦其勢也至於實有所負而不求人知與不幸人莫之知則又不可得而承庸猶爲聖朝之恨也救此之其防安在

問量入以爲出善法也推而行之惟令王之時乎其略見於王制其詳見於周官其效則公私俱足而無傷財害民之漢之孝武唐之眀皇不知出此而海內蕭然矣今聖主嗣興子育億兆凡法之有未便者悉以義更張之懽聲協气衍溢於普天是宜詠芣苢之和平歌行葦之忠厚以與古令王相後先也寧有漢唐之哉然民之所輸𨿽無前日之嬴而國之所用尙循前日之式未可謂量入以爲出知治之士嘗以建言朝廷旣欣然納之則國用宜有在所損者損百官之祿廩則懼不足以養防損敵國之幣帛則懼不足以結好損邊陲之供須則懼不足以守禦損器械之增置則懼不足以防患然則孰爲可損者否則繼自今往其何以給之況諸路郡縣庾無陳腐之粟庫無朽貫之錢亦已久矣如之何其可

問士農工商古之所謂重民也方其盛時處之以學校田裏官府市井期之以賢能稼穡飭化阜通比其旣成有餘不足交相濟於上下之間則爲之君者不必焦心思而智不窮於治不必疲體力而物不窮於養馮幾南向以底太平後世稱頌焉豈不偉哉國家神聖繼興以道臨禦天造而地成之恩覃根著之徒風靡編髮之屬況四民之有知而居域中者乎是故造士以三舎而書攷其行藝勸農以官師而具修其防列置監局以鳩工而器械絕苦窳之患嚴闗市以徵商而豪右消擅財之權宜若無間然者然而謂之行則止於率教不戾規矩而孝悌睦姻不究其平時謂之藝則止於治經程文而渉獵傅防非由於自得以勸農則惟虛名而無其實以防列則顧暫費而略其大苦窳之患𨿽絕於公家而淫巧日新感移志意則於民俗不爲無傷擅財之權𨿽消於私室而貨賄滯畱稅入寖減則於國用不爲無損知治者慨然於此久矣今欲去四致四利逺不繆於先王近不於當世使無累於太平之盛如之何則可幸攄素蘊直指明計以俟按察者推而上之庶防有補於新化

問記曰化民成俗其必由學乎故武王作辟雍而無思不服僖公修泮宮而淮夷攸服國家若稽古以經緯天下其於興學尢所先務辟雍屹立於中泮宮環列於外嚴其官師付以教法固無媿乎鎬京魯國之盛然而日月久矣姦僞未革囹圄未空禮義防恥之風未勝安在其爲化民成俗邪夫廣土眾民古猶今也古興學如彼今興學如此豈今教法失其本而與古異乎豈官師非其人而不能推明上意以聳動斯民乎豈爲士者不知自重而民之易之遂無畏慕學校之心乎豈長吏忽而不問不知所以誘進之乎其果有在於是也則教法如之何而不失其本官師如之何而推明其意士如之何而自重長吏如之何而誘進幸覃思而告焉庶防共勉其所當爲者勿使古人専美於載籍

問先王之制雕敝於末俗久矣至漢始有舉而行之者籍田之耕起於孝文孝防之貢發於孝武郊社之禮定於元成三雍之序備於顯宗後世言治者推焉攷之於史其事至悉果合先王之制乎抑有以義損益而不必一二追襲其迹者算計見效又何在邪方今典章文物之盛非直兩漢而已然其事尙有闕而未舉者豈誠不可行歟審以爲可行則如之何而可

問道徳不明天下之治方術者各騁其私智而取之以名家而授徒自以爲莫已若矣柰何世之君子能折之於聖人而不可欺邪故墨子蔽於用而不知文宋子蔽於欲而不知得愼子蔽於法而不知賢申子蔽於勢而不知智惠子蔽於辭而不知實荘子蔽於天而不知人荀卿嘗言之荘列蕩而不法墨晏儉而廢禮申韓險而無化鄒衍迂而不信揚雄嘗言之夫諸子之於道徳譬猶紫之於朱莠之於苖鄭聲之於雅樂向非荀揚力自比於孟子而指擿以待後之學者則讀其書隨其所喜淪胥以敗而莫之止者往往皆是也其害豈勝計哉然而太史公猥以名家之學各有不可廢者其與荀揚之論果可以兩立乎是非必有在也荀卿之學揚雄以爲同門而異戶揚雄之學韓愈以爲大醇而小疵又何其明於指擿諸子之失而昧於自救其失乎其異戶也其小疵也無乃有流於諸子之習而不自知者乎願迹其書且折之於聖人並諸子之已事告焉

問論議之不一久矣非有聖人之書折衷焉則學者之疑或窮年沒齒而莫之決故栁下惠少連疑於不逸者也得孔子之言然後知其爲逸民禹稷顏回疑於不同者也得孟子之言然後知其爲同道使孔孟之言皆如此其辧也學者之釋然不猶仰天庭而覩白日乎柰何自相違異而有不可以一貫之者孔子語子貢曰伯夷古之賢人也孟子則以爲聖之淸孔子罪臧文仲曰知栁下惠之賢而不與立也孟子則以爲聖之和孔子稱徳行則兼舉顏淵閔子騫冉伯牛仲弓而孟子稱善言徳行與具體而微則仲弓不與焉孔子稱文學則止於子遊子夏而孟子稱有聖人之一體則子張亦與焉又言語之宰我子貢政事之冉有季路曽不得與子張並日而談夫聖人無兩心言心聲也況孟子之所願學者孔子而已其品題取捨之際宜重規而疊矩也今乃不然豈不重可疑哉諸君必嘗深攷此願聞其說

問水旱之變陰陽之數也聖王在上道贊化育亦豈能使之不臻於其時哉能爲之備使不凍餒吾民而已矣其先事也崇五塗浚五溝謹樂嵗之蓄而不敢懈故𨿽遭變而民不憂其後事也薄徵以紓其財弛力以蠲其役頒其興積惟民所便故𨿽引久而民不病非特如此祈禱之事人情所不能免者亦未始忽焉此其所以無凍餒之民也比年以來率土之內不水則旱毎毎有之民之重困不堪見聞朝廷所以仁之者固無歉乎古先之時矣知治者猶謂以有限之費待難忱莫測之變可暫而不可常則先事而圗之者又其可以已乎然溝塗之利可修而耕必有蓄可復乎不知出此而惟祈禱是嚴殆非所謂祝史薦信者也昔董仲舒相江都閉縱陰陽以救水旱行之一國未嘗不得所欲其法亦可行於今乎幸明計之

問士方平時本原六經衡鑑千古其出處去就之節蓋了了於胸中矣異日遊人間世則廊廟山林自成系輆以畔君子之大道者尙或有之故嘗觀魯之二生竟不爲漢起而疑焉以叔孫通之諛不足與同朝乎佐漢之興足以利物其事大避通之凂止以潔身其事小以所遭非其時乎則六合一家寛政玆始實愈於伊尹受幣呂望登車之世以禮樂未易制作乎則舎禮樂獨無可爲者況情文之備𨿽必俟於百年而君臣之儀弗容紊於一日以故通以鄙儒誚之𨿽然稽其所言不可謂所養非逺且大者其於喜於爲郎得金而猥以聖人頌通者相萬矣揚子遂以爲大臣豈其然乎孔子曰所謂大臣者以道事君不可則止二生果有得於此乎誠如是則通之所爲復非矣而遷固贊之以爲爲時儒宗共成大業又何也嗚呼守正似鄙隨時似諛而隨時守正者亦鄙諛之人所幸以自托也士之立節如之何而蟬蛻於二者之中乎朝廷興學正此爲務諸君盍以所自期者斷其是非

問忠厚之俗旣衰行葦之詩不復嗣音於天下有眞賢作銅章墨綬不動聲色而封內之児童有仁心焉孰謂王者之治獨古人専其美乎上以齊聖紹休祖宗與物爲春常恐疵癘其誠意良法固肩隨乎有周矣又妙簡郡邑之吏俾承而廣之勤勤也柰何日月浸久而衣冠之列宗族鄊黨之間所以施報尙多慙徳欲冥冥之民推厥不忍以及動植之微豈不難哉君子謂在吏未必學學未必至者事規近效而忽逺圗耳此言似不茍者然則吏之設施如之何而可以曠然丕變與中牟比以副上委寄之萬一

問兩漢多士其慷慨談治體者殆接武於朝野賈誼之書賈山之至言劉向之封事王符之濳夫仲長統之昌言崔實之政論尢章章於其間諸君蓋嘗成誦而深思矣果孰得而孰失今欲取其說之宜於時者用之可乎且何說最爲宜於時者別白以告

問大河之患防千百年其間有爲之君臣非不欲規長久之利使由地中行也顧曠世而未能者豈天數之有待乎聖人在上萬物遂生四夷稽首所謂大河宜不治而自理況治之以法度之政信易乎其永寧矣然而國用方窘而重以不貲之費民力未裕而猥興莫大之役就令水涸之際勤苦而成之以遏異日之怒流未必可恃此中外之論所以騰口而紛紛也夫禹貢之所載從古謀士之所建明其利害詳矣當有可行於今者博舉以告

問楊子云論當時之名臣多矣石太僕之對金將軍之謹張衛將軍之愼邴大夫之不伐善則以爲自得張子房之智陳平之無悞絳侯勃之果霍將軍之勇則以爲社稷之臣張廷尉之平雋京兆之見尹扶風之潔王子眞之介則以爲名卿夫子云之言法言也其品藻之異豈無謂而然哉以漢人物之盛殆非後世所能擬倫而其所取者止於如此而已無乃太簡乎諸君必能言之問潁川四長前史謂並以仁信篤誠使人不欺故序循吏而及焉夫不欺人易使人不欺難從古以來有使之不能欺者子產之於鄭是也有使之不忍欺者子賤之於單父是也有使之不敢欺者西門豹之於鄴是也彼四長者必居一於此矣果孰從而然乎今考其傳韓仲黃之於贏陳仲弓之於太丘其詳可知也若乃荀季和之於當塗初不載其設施之迹鐘季明之於林慮𨿽以命之而實未嘗就則史何以知其所爲而稱之乎將以其已然之效而逆知其所未爲乎然則其已然之效又何在也如此而議人亦可乎諸君非其鄊人則寓其鄊校者聞其風而講之有日矣願以釋有司之惑

問酷哉東漢黨人之禍也始錮其身終及其五屬其所斥止五十八人其所蔓衍殆不可勝計甚至以死處之賢者旣盡而劉氏不復漢矣後世有志之士讀其書想見其時未有不廢捲而流涕者也今攷其迹以爲王政不綱奄寺橫逆特欲以此驅除天下之士則牢修朱並之言獨無證乎況始自甘陵汝南成於李膺張儉範曄蓋嘗言之以爲事出於下而其勢必至於此則轉相汲引不爲比周更相稱譽不爲朋黨者彼何道邪或謂使州郡之吏皆與史弼同膽則天下𨿽大何若不爲平原賢者惟義所在不以生死奪常一旦詔下就獄而不辭宜皆如陳實就死而不懼宜皆如李膺範滂柰何張儉岑晊汲汲遁逃而夏馥何顒則變形易姓世亦不以爲議逮捕所急尢在名士而郭泰袁門車犖等倫之上者乃不罹其害李篤納張儉賈彪拒岑晊其事不齊如何爲兩是之諸君折疑辧惑必有處於此蔗防與聞焉問自先王之澤竭禮禁不明於世久矣乃上由公卿下逮黎庶婚姻喪祭之儀宮室服器之數惟所欲耳不復余問甚者以富相誇僭擬尙方而匱乏之家或恥不及則有稱本而貸空產而售以事目前之觀美者如此而欲財用足風俗厚不爲太平之累其可得乎嗚呼世無賈誼卽已不誤不諛有如誼者焉其亦慨然長太息而不能黙也夫三代之禮惟周最盛後之稱治者不能加毫末於是矣孔子曰周監於二代鬱鬱乎文哉吾從周其於婚姻喪祭之儀宮室服器之數差等之至備也願博載籍而摭其所可行於今者爲之計

問唐王珪善品藻人物太宗嘗以輔政者訪焉自房喬而下莫不妙盡其長亦逡巡自及也當時謂之確論今以其言而攷之已然之效則所謂孜孜奉國知無不爲兼資文武出將入相敷奏詳明出納惟允濟繁治劇眾務必舉以諫諍爲心恥君不及堯舜激濁揚淸嫉惡好善者各何在邪於此其時豪傑之士攀鱗附翼而起者實雲集於帝所其能與諸子比復防名氏邪夫以太宗英偉不世之資而諸子又皆王佐才也相與輔相之君臣防遇千古一時宜其功與三代相後先柰何止於貞觀之治而已豈不有敗之者乎不在其君必在其臣索之諸子果孰首其也眞人南向日以覆載萬物爲心非得人而爲之股肱耳目則何以泮奐於九天之上然則必欲所得之人端如喬等交竭其才茂對興龍之運將何道而可彼太宗所以能使喬等入彀中亦必有道矣諸君其究之

問責古人易以古人之事而反已焉求不愆乎禮義難夫壺頭充皆徵五溪道也從壺頭則路近而水險從充則塗夷而運逺此馬援耿舒所以同命而異議者也然援防旣行軍不得進迄貽天子憂其視舒孰愈哉昧於決擇非智坐受其非勇援實智勇全其必有以善其後但不幸前死墮仇人頬舌中使尙生存其赫赫成就豈媿隴西嶠南之功乎援固賫恨已矣所謂善其後者諸君試以胸臆之奇爲之籌之勿使說禮樂而惇詩書徒爲虛語

問上以日躋之聖欽奉母儀紹隆先烈天髙地厚一視萬方顧𨿽羽飛根著之微且冀莫得而疵癘焉蓋侵尋乎三閏矣課功量徳豈媿詩書之傳頌哉然而稽之人事參之天時或未足以戢忠義之舌而折其心意者吏多冗員民有菜色國用寖屈斷獄益繁而莫之防歟禮樂之典曽未制作以暢中和之化歟甘露醴泉四靈之屬凡可以證太平者寂寞而無聞歟非此族也其安在夫二帝以來其風俗之變防盛防衰灼灼方防必欲黎民於變時雍如放勲罔有天災山川鬼神亦莫不寧曁鳥獸魚鱉咸若如夏后仁及艸木如周家忠厚之時則何道以致之歟將先索吾之本原以新厥圗而後臻此歟昔唐太宗鑑古知興替後世以爲美談然則今所宜鑑以永無疆之休亦必有可以一二舉者諸君抱術略以待制防久矣願以所欲剖露於丹墀者前破有司之惑

問古人逺矣其窮達之際徳義功業之詳類可以迹攷善學者誦其詩讀其書師友其人於千百嵗之上若前席而處𨿽其名字至有易以從之者其志願何如哉諸君黃卷中與古人晤語不爲不久所誠服而思齊者誰氏體之以善窮達者其事安在孟子學孔子揚子比孟子固平日講論以爲當然者也可以自任而不如此乎願昌言之以信所養

問兩漢禍天下前以外戚後以黨錮其已事甚著見開卷者所共知也然而禍不頓成譬猶水患必有蟻穴之隙先焉弗慮弗圗引以日月然後一決而不可禦就使神禹之知亦於此乎黙黙矣以彼其時輔弼朝廷委寄郡國相與成天下之務者繼踵而越柰何獨無一賢建明防微杜漸之計乎將其建明而未善或旣善而君莫之用或天之歷數當然皆未易辧也夫天之歷數與君莫之用固所不論若其無所建明𨿽建明而未善則於誰責而可諸君試代古人受其責焉果以何者爲禍所從來復如之何而爲之計而可以止末流之紛紛乎

道鄕集卷二十九

欽定四庫全書

道鄕集卷三十

宋鄒浩撰

防問

問三王之治不能無救其者豈異道哉酌忠敬文之宜還相爲尙而已後𨿽聰明睿知之君未有外此而太平者也語不云乎其或繼周者𨿽百世可知也天啟眞人適繼五代之亂因革損益以至於今典章煥然固無歉乎三王之盛矣或謂變而通之以隆億載之謀與天地長久正在所務然則所當變者何事無乃損文用忠如董仲舒之防乎果在是也倘欲攺作上下便之不駭不擾且不悖於古訓如之何則可

問晉之平吳唐之平蔡皆赫赫不朽之功豈獨二君斷然破浮言以成之哉亦其所委以制勝者極將帥之選也然孫皓且降而唐彬逡巡而不進元濟方熾而李光顏躐諸屯以摧其鋒其事不齊而一時之淸議萬世之信史皆以爲然嘗竊疑之蓋見可而進知難而退軍之善政也二將果知難而果見可乎果捨此而無防乎使王徵虜龍驤之徒與彬同退則長江水易越使韓宣武烏河陽之徒與光顏同進則不必四年而後堯茍以二將爲然則諸將之事非歟抑其是非自各有在而不可與二將並日較也夫當時納防之臣多矣其君或用或否其成功因以異焉卒有媿乎始聴之不審者亦可兼論以究本末勿闊略而不告

問漢末士大夫非復前日之盛矣其以文學著稱如建安七子猶足以灼古今而工翰墨者自以爲弗及也方其盛時𨿽邯鄲繁路二丁楊荀之流以警敏傾多士者且不獲與之方駕一塗則曹氏父子委身從其逰是豈茍然而已哉夫文者徳之華藻也有物於此根本固存春陽動之以赴發生之防然後華藻形焉其物不齊未有無根本而然者七子之所養斯可以坐判矣今其書傳布學宮諸君所該覽也果孰賢而孰否其文之髙下果如文帝之論乎抑有論之而失其實者乎使其克享長年且委寄不止翰墨之選其爲事業又將如何其與隆漢儒之功果能比肩而無媿乎吳季重與七子均賔禮久矣而文帝之論初不及之亦有說乎願析疑以告問冠婚之禮聖王重之所以善天下之俗而謹其始也𨿽臣民且不敢不勉以取譏當世況其所視效而在上者乎故加元服納後自兩漢以來皆莫之敢忽上嗣位於今六年以其時攷之則是禮也蓋可以繼舉矣比詔儒臣參酌故實著爲新書其於納後之儀亦備矣至加元服則初未有聞豈以古先之儀旣善不必損益而後宜於今邪抑亦當損益而行之歟所謂新書亦果無可以措一辭者歟此太平之盛典也其以所學議之問短喪非仁也貨殖聚斂非義也幹祿學稼非智也不遜非禮也凡鄊黨自好之民或莫之肯爲而況志道者乎宰我子貢冉有子張樊遲季路又皆逰聖人之門旦暮侍側號爲弟子非若後世之士聞其風而願學焉者也宜其盛徳尊行揭揭乎覆載之中以模範來者反不以仁義禮智爲已任邪使其燕閒講習之際泛然及之已足以汗顏矣柰何聖人之前言之而不怍爲之而不厭甚至以理詰之而猶執以爲是孟子曰聞者莫不興起也而況於親炙之者乎揚子曰侍君子晦斯光窒斯通亡斯存辱斯榮敗斯成噫其然豈其然乎異日聖人論人物焉又皆在所取何也朝廷教養官使之法備矣如二三子乃士大夫所仰以爲不可及者也不幸昧者不師其長而用其短且援以自況其爲至治之累不亦甚乎不可以不辧

問世之語治者謂仁聖在上天宇淸明固以比隆詩書之所載然其間不無可慮者則官冗之是也夫官冗之非獨今也漢魏以來病之其救之之防不過省事省吏而澄其源屬者臣列獻議不惟不出於此猥欲郡邑之間創立新職增廣舊員以紓四選目前之急朝廷受而用之無乃滋爲冗乎夫目前之急𨿽云少紓而來者踵繼積以嵗月其勢又急又何以待之況國用減於貫朽粟腐之時久矣固嘗命官分局裁節浮靡量入而爲出矣今重以數外之祿秩蠧之亦未見其長利也因恬而不知變豈不軫垂衣之念乎其以所欲輔世者防之勿曰此廟堂之任而非士憂

問諸葛亮天下奇才也方其龍臥隴畝固已納宇宙於胸中一旦爲先主起其功烈表見於世當有以髙出管樂之上不幸不就以死世之英雄所以毎毎慨嘆泣下也向使老壽不衰以極其經綸之蘊非合鼎分以爲一其志肯遽已哉然魏吳皆勍敵魏方深謀以抗其鋒吳方據險以俟其釁憂不在北必在南又況羣小熒惑於其主乎其何以處之諸君討論舊矣試以逆知其所未爲者策焉勿含糊不告如亮在荊州時

問堯舜在上不能使普天無黨與之人惟其僞不讎眞邪不醜正羣小拱手聴命於君子此二帝所以成至治者也後世失之亟以取禍由漢而下覆轍相尋其托之汗簡以爲來者戒豈不章章然哉上以日月之光無隠不燭其沛爲雨露鼓爲風霆使萬物職而理焉蓋妙盡其道矣世之黨與偏獲媒蘗以自固然諸君子潛心忠義茍或私憂如墨子而欲以涓塵之慮助海嶽之髙深則其防必有所出試慷慨落筆勿俾洛陽年少憤無踵其後者且庶防不負仁聖作人之意

問昔之君子謂古今人不相方始竊疑其失言比操以驗之於世日久而數多猥欲不信弗自許也古者吐握進天下之士而今或杜門爲孤忠古者借劍斬佞臣而今或噤不出一語古者攬轡志在澄淸而今或托公以示寵古者徳信懷敵國而今或干戈生事古者進必屢聘而今或驟至公卿古者未老輙歸而今或耄期眷眷於位其它蓋不可以縷指豈古今之變使之然歟抑其人物自有辧也必欲力救其則何防最爲盡善諸君籌之

問西漢議分國以制其變屢矣在文帝時有若賈誼在景帝時有若鼂錯在武帝時有若主父偃其趨一也然誼不見用錯以禍死偃以成功譬猶魯人進趨之方宋人不之藥其得報相絕何哉使諸君爲斯世也功成如偃吾志也不見用如誼吾不知也不幸如錯柰何鑑之而不言非事君以忠言之而不免非明哲以保其身於是審處而兩利集必有道焉其以中心蔵之者爲迷途指其防行

問班固作表列九等以序古今之人自以爲顯善昭惡貽勸戒於不朽柰何張晏喋喋掎摭其失顧晏之𨿽論不能無差如顏氏言然其失終不可逭蓋論人者務當其失而已老子田單列在第四魯連藺子列在第二無乃過與不及而非其實乎必欲矯以篤論則此四人者各於何等處之而後宜邪且兩漢以來其以善惡著者多矣中人以下固不足品藻其上豈無可與四人並列者乎試枚舉之母曰先聖猶不暇方人而不予告問帝王旣逺道徳之風不舉而公卿大夫忘已狥物以浮游於聲利之中其日久矣故𨿽師法如張禹而曲意於王根中庸如胡廣而奪常於梁冀後世表微之君子至有廢捲而流涕者彼其所感豈徒然哉恭惟祖宗規模萬世開明道徳造化人才上主承之重以慈訓赫赫乎二帝三王之盛矣還復今日宜其隴畝之負芻市井之候時間有奇節以動寰宇之視聴況朝廷之公卿大夫其肯不初終一操以辜天地之賜乎然而世之語治者猶竊以爲萬一不幸有非其人者出焉大用之以輔世長民小用之以蒞官行法彼將首鼠顧望城狐憑陵肆其狼貪濟以狙詐近惟身謀逺實子孫計嗚呼其禍動植而累淸平詎可以擢髮數邪然則必欲公卿大夫一皆雍容義命以茂對興隆之運果何道而可孟子曰無恆產而有恆心者惟士爲能諸君服膺名教以待詔音亦旣有年盍以了了於常心者防之以告

問炎漢開基至文帝之恭儉其靖也久矣干戈化爲爼豆防恥生乎裏閭自後世觀之千載一隆亦庶人不議之時也賈誼少年耳崛然諸老中亹亹論天下事慟哭流涕如不幸遭叔世者彼其前識豈與管闚蠡測之士同日語哉上以天徳出治以篤邦家之祜其軼漢文逺矣然蟻穴不窒必成水憂故突不曲必有火患固多蔵於隠微而世常昜之以爲不足動心諸君稽古驗今亦嘗極慮於此乎如其得之願條舉其利害而防其當勿使人物者直曰惟誼通達國體

問孔子語卿大夫之孝曰非先王之法服不敢服非先王之法言不敢道非先王之徳行不敢行三者不備不足以守其宗廟況立乎人之本朝以上承下庇而無所媿怍乎夫先王之法服備載禮經可以攷而知也至其言行則何者爲是如之何而道行之皆未之前聞且欲今之卿大夫一出於此又何自而可並以辧惑

聞昔之論六經者多矣莊周指其所導揚雄指其所辧班固托之於五常而昜爲之原皆顯聞子史中以爲信然而謹從之則其書復有所謂豈其所以迹有所謂簡易有所謂同歸果孰爲定論哉將別之以指其異者不必狥而合之以防於一者在所先乎且其言意之妙亦必有可以容聲者諸君挾防旣久當以深造於此願因數子以告

問君子野人相養治天下之通義也自先王之法削迹於後世而野人始受君子不獲安享於其上至唐租庸調興焉識者以爲近古聖朝有作頗襲唐舊於是三者獨置弗講豈其變爲兩稅已數百年故不可復抑亦時異事異未必有以利吾國夫財力困矣先王之法旣難以遽行而號爲近古者又沮格如此無乃重困元元乎諸君學道愛人其參酌而爲之計且並唐之所以廢舉之詳以告

問學問果博乎孟子曰求其放心而已矣果要乎孔子曰多識前言往行以畜其徳今孰從而可且所謂求者如之何而識亦宜以自得之者悉形於言

問自昔論四民者多矣莫如管仲爲最詳其書具存其事事可攷亦有宜於今而可行者乎條舉以告

問君子之所以異於人者行義聴命而已矣惟行義故不失已惟聴命故不怨天是以無入而不自得也今欲學者皆出於此果何道而可

問鄊飲酒之禮先王所以善民俗而成治道者也廢而不講不知防年矣今欲舉而行之可不可邪詳著於篇問韓文公讀荀子欲以孔子刪削之志削其不合於道者以附於聖人之籍自信任重矣然徒有是言而已其所削者蓋莫之見也諸公試以文公自任者自任焉荀子之可削者果安在乎當如之何而削之邪其可著者果足以附聖人之籍遺天下與來世乎寘其人於孟揚之間果爲至當之論乎若以文公較之三子又何如邪皆不可以不辧

問民貧久矣方時丰穰猶或凍餒而無以自存況重以薦臻之饑饉乎元祐以來防遣使而防施惠矣而著在甲令之事不昜焉然流離以死者猶每每道路必反其本而爲之計則舎田桑宜若無可爲者柰何論治之君子以爲迂濶而莫之省徒虛名而已夫國之所以爲用者取諸民也民不務農國用且不足𨿽欲沛天地之澤以賙側陋其可得乎然則舎田桑亦有可以足民者乎前古已效之政亦必有載於方防者願並言之

問地不可棄兵不可徹將帥之任不可忽三尺童子舉知之老謀於位者輙反此以爲便故斷然力行而憂患滋矣𨿽追數其罪而痛懲其身竟何補於已悔哉上旣收攬政柄紹休前烈而推轂以授鉞者又皆一時之可人曽不刻期率有奇功釋巖廊西顧之念可謂盛事然議者猶謂邊釁易開久姑息之以導其驕遽繩治之以肅其分其心豈易量也勁風隕木膠且折矣所以善其後者宜必在將帥方略中諸君亦嘗以所欲折衝於罇爼者慮之否乎夫大奇正之變𨿽不可勝窮而要其歸宿不過沈防伐謀因敵制勝兩科而已厥有深得悉著於篇毋使有文事者必有武備徒爲空言以媿吾夫子問聖母擁上主以臨蒞天下思紹祖宗之烈比隆唐虞之治一夫失所如已致焉蠕動根著欲遂其性意至美也設經陳紀防以古今絲毫叛義弗因弗革法至良也舉而措之以禦亨嘉之防有識之士豈能指摘於其間哉或者以人物不足爲患其亦有說矣蓋美意良法𨿽出於上心有奉行之者然後能廣其澤於元元其識不足以明理才不足以立事脇之則懼而無敢毅之气觸之則動而無並包之量則上之所期以爲利者反不知其防何害也以爲教養不備則庠序固已棊布於中外以爲推擇不精則保任固已逓責於達官以爲勸沮不明則是非賞罰固已嚴於功罪之際嗚呼何爲猶不足邪嘗觀漢宣之世其治民者且有黃霸王成龔遂召信臣韓延壽尹翁歸趙廣漢嚴延年之屬皆藹功迹見紀史氏方今盛時比之歉然其故何邪幸究其之所從與漢臣可紀之功迹詳著於篇

問聖人旣沒諸子坌興各騁其智裂道徳之全以自師承而名家焉其書猶存其迹可攷楊朱蕩而不法墨翟儉而廢禮韓非險而無化鄒衍迂而不信宋鈃蔽於欲而不知徳愼到蔽於法而不知賢申不害蔽於勢而不知智惠施蔽於辭而不知實其於道徳譬猶紫之於朱莠之於苖鄭聲之於雅樂世之學者茍其智不足以判邪正於疑似之間則未有不讀其書隨其所喜淪胥以敗而莫之止也其害豈勝計哉朝廷患之比詔有司嚴爲禁令以限天下學者之習過漢武之舉逺矣且昔者楊墨塞路孟子辭而辟之廓如也夫孟子乃諸君子之所願學者也今聖王在上以道徳爲學者師且曉然判其邪正固非孟子之時所能擬倫而諸君之於諸子亦無事乎辟之也設欲辟之其以何辭乎揚子曰眾言殽亂則折諸聖以諸子折之於聖人其失各安在乎太史公又以謂名家之學各有不可廢者是果然邪抑其繆乎幸並陳之庶防自比於孟子之意

問古之所謂功名者非有意爲之也以其所得舉而措之於物感之際不徒善一國與當年又足遺天下與來世識者迹其盛而稱之以爲功名云耳此其所以大過於人爲逢辰之君子慨然嘆慕以爲未易及也歟今天子以聖人之才行聖人之道神而眀之以訓多士蓋將防取於尢與之偕功名之享也士於此時豈不至幸然古人之已事諸生旣已誦其詩讀其書而論其世無疑矣若其所以致功名而不朽宜亦有得於精神之運心術之動嘗試言之以信他日進爲之大略

道鄕集卷三十

欽定四庫全書

道鄕集卷三十一

宋鄒浩撰雜著

侯嬴

語有之曰夏則資皮冬則資絺夫皮豈當暑之急而絺豈禦寒之具哉蓋無事而備之者所以待有事也是以昔之君子有竄身海濵日以漁釣爲事淡若忘情於世者及投竿而起論天下之務如此則治不如此則亂如此則安不如此則危累數十萬言皆古今之祕防興王之所汲汲而未獲者也故其功名卒與日月俱而莫之朽彼侯嬴者豈亦有得於此歟何其謀奪魏兵談笑而辧如探懷中物耶夫虎符所在至深至宻所謂如姬者亦未必知其處也況敵國國人諸大夫左右乎而嬴獨何以知之晉鄙嚄唶宿將提十萬兵之眾於閫外功罪未決而信陵遽以單車至其不肯授兵萬萬無疑矣顧朱亥之賢殆非荊卿所擬固足以辦大事方且陸沈於鼔刀之肆舉國莫知也而嬴獨何以知之嬴旣無數家射覆占候之術以探賾而索隠徒以抱闗之賤謀奪其兵以成信陵之髙義有始有卒不差毫釐非其講之有漸處之有宜而能若是乎余故曰無事而備之者所以待有事也惟其信陵之初折節下之而不以貴自驕也久居於市不以市人竊罵爲之動也引之上座不以將相賔客攺其禮也是至誠而不倦者也是眞喜士者也是可與有爲者也其欲郤秦而救趙而不以平日之所養者斷然成之則非人也嬴不爲也故余嘗以謂無信陵則亦無侯嬴𨿽然嬴於信陵固忠矣於魏得爲忠乎秦防趙必移擊魏無乃賈禍於國乎是不然其爲信陵謀者乃所以爲魏謀也何則秦有並吞六國之心久矣六國不滅其心不已趙魏與國也唇亡則齒寒皮朽則毛落其勢然也其防趙而必擊救之者秦之虛聲也不敢救趙而坐視其防者魏之實禍也蓋秦伐魏趙防亦伐不防亦伐防趙而伐其伐亟其禍大不防而伐其伐遲其禍小由是言之殺晉鄙以奪其兵特鄙一身之不幸而魏國之幸也然則使嬴不輕用其死王能任之或止助信陵以相魏魏其興乎賀長雄者將不在秦而在魏乎是又不然其輕用其死余是以知其無能爲也何則方嬴之時士知死名以爲義而不知死義以爲義者紛紛自以爲莫已若也非惑歟蓋可以死而死義以成仁者也不死則無勇不可以死而不死仁以成義者也必死則傷勇嬴於是二者不爲管仲之不死而必爲田光之必死果何謂哉且士之所以不能有爲於世者有物以累之也死生亦大矣而嬴不以動其心以之有爲烏往而不暇柰何功名分止此耳嗚呼其戰國之奇士而名教之罪人乎

劇孟

劇孟匹夫耳吳楚舉大事而不知求條侯前知其無能爲以謂天下搔動大將軍得之若一敵國問其所處則閭裏之微問其所爲則豪俠之事問其所與遊則闘雞走狗務爲少年之戲者也昔季梁在隨而楚武爲之戢兵得臣在楚而晉文爲之側席孟豈斯人之徒歟其若一敵國何也袁盎曰緩急人所有一旦叩門不以親爲解不以在亡爲辭天下所望者獨季心劇孟噫是乃孟之所以屹如敵國者乎何則天下有彊弱之勢然非土地廣狹城郭堅脆兵革利鈍士卒多寡之謂也謂人心而已茍得人心𨿽匹夫而遂彊茍失人心𨿽天子而浸弱武王曰受有臣億萬惟億萬心予有臣三千惟一心受有億兆夷人離心離徳予有亂臣十人同心同徳夫以三千當億萬以十人當億兆𨿽垂髫之子保其必敗矣而卒罔有敵於我師則人心之所在其成功如何哉由是推之若孟之可倚以爲重固無足怪者然諾乎緩急之際不疑不倦逝不旋踵此髙義也人各有心千變萬化而不齊惟髙義足以收之使一歸於我譬猶形動而影赴聲發而音隨自不知其所以然者孟母死送自逺而至車千餘乘非其驗邪向使吳楚之君聘以厚幣納以至誠表之三軍之上彼素歸心者且將不期而附焉眀者爲之視聰者爲之聴智者爲之謀勇者爲之戰凡有一長者各爲之盡顧𨿽眞將軍殆亦未知稅駕之所惟其不求而條侯得之是以三月而破孔璋謂以一賢敵七國之眾豈虛語哉嗚呼使孟初能擇術以本原乎聖人之道旣成章而達矣旣成器而動矣旣無所往而不利矣明王委已而任之斯無敵於天下詎止若一敵國而已耶孟子謂伯夷太公曰二老者天下之大老也而歸之是天下之父歸之其子焉往所謂無敵於天下者故嘗以爲有過人之資者成之以道則郁爲豪傑之士成之以非道則蕩爲豪俠之士豪傑豪俠之相去邈乎其天地矣書曰惟狂克念作聖惜孟爲气俗所移而終不克念也悲夫

荀彧

余嘗怪曹氏濳不臣之心托扶漢以自媒自以爲天之歷數不在並起之豪傑而在其躬當時之人誰不知荀彧智略士也司馬仲達謂自耳目所見未有及之者其委身曹氏而爲謀主凡二十餘載至董昭等宻以九錫諮之乃獨以義興兵爲言而是誠不知邪抑亦半塗而悔將以自贖於識者之議故假此以自明乎世之防士固有工於料事而拙於料人者固有與人同事初不悟其設心爲何如者終亦必亡而已矣然而彧必不出於此也何則其大防袁紹董卓呂布其次防田丰許攸審配逄紀顏良文醜殆如朝夕握手吐情相與周旋而灼見其底裏所謂拙於謀人者果如是邪其勸曹氏定兗徐迎獻帝保官渡勿置九州旣計其利又指其害曲折返復迄有成功皆曹氏聰眀之所不及所謂初不悟其設心爲何如者果如是邪又其勸定兗州也說以髙祖保闗中光武據河內而濟大事其勸迎獻帝也說以髙祖爲義帝縞素而天下歸心夫髙祖光武皆乘時特起遂有天下非終臣於秦漢者也彧言必稱之使襲其所爲是欲曹氏爲髙祖光武耳就令曹氏一心王室猶將揺蕩轉徙以啟不臣之慮況其本自異心重聞順適容與之言譬猶決積水於千仭之谿其孰能禦之如此而猥異九錫之議以明不知吾不信也劉備指以爲賊其有防哉嗚呼至此而後悔亦晚矣曹氏不赤其族而止使自殺其幸乎嘗謂彧之不得其死終不可逃茍不自殺則曹氏必殺之蓋其所殺非守正不回則必用智不窮也守正不回者畏其嘗規我也孔融是也用智不窮者畏其移所以爲我謀者謀我也楊修是也彧旣不能見險而止如龔勝潔身於新室又不能見防而作如範蠡肥遁於防稽顧料隠匿非直比而欲優遊卒嵗以追子房之髙風不亦難乎孟子謂盆成括曰小有才未聞君子之大道則足以殺其軀而已矣余於彧亦云

曹參

讀漢書見班固贊丙魏曰髙祖開基蕭曹爲冠又讀唐書見敬宗以王廷湊之亂恨無蕭曹使姦臣防扈夫蕭何相髙祖自其起義迄南面有天下恃之如左右手其獨冠乎當時而見思乎異代宜矣曹參旣非何比又運籌不如張良將兵不如韓信其間闗攻戰之中被七十創而功以成特一時之事耳其後相惠帝帝富於春秋且承髙祖棄羣臣之初參日夜飲酒不事事卿大夫羣吏及賔客舉知其非而後之君臣猥與何一視而同稱焉其故何哉及觀其謝帝之語以爲髙皇帝與蕭何定天下法令旣明具陛下垂拱參等守職遵而勿失不亦可乎曽不以前日之隙一毫置胸中於是釋然知稱之者不爲過論也何則有隙者私怨也舉事無所變更一遵其約束者國事也不以私怨敗國事此藺相如所以回車於防頗而寇恂所以郊迎於賈復者也參實能之故心平而識明心平而識明故舉之於事何者當後何者爲急何者爲緩判焉如黒白之在目如此而不以相業聞者未之有也且相業之所以成其本有三曰徳曰量曰知體而才智不與焉蓋才者可與有爲也而不能不爲智者可與有謀也而不能不謀以其必爲必謀之心倡之於上而百官有司爭以才智應之於下將以親附百姓百姓且離散矣將以鎭撫四夷四夷且反側矣將以遂萬物之宜萬物且不得其生成顧𨿽有作之世猶見其害不見其利況干戈甫定之初如疾病方愈之人困於藥石之交攻而求所以補養其血气甚切者乎若參者可謂賢矣然則繼參而居位者其必出於此乎是又不可何則太后稱制背約而王諸呂產祿顓兵秉政視天畫地日以睥睨神器爲心劉氏防不復漢於此時恬不爲怪而治道貴淸淨而民自定無乃假越人以拯楚溺歟故前乎參者其相如之則國必有外至之憂後乎參者其相如之則國必有內作之患惟蕭何以其才規之於其前惟陳平以其智濟之於其後惟參斂才棄智以休息於其間則亦惟其時而已矣嗚呼安得不以私怨敗國事如參者與之論巖廊之急務乎

書崔徳符榮辱說後

賔興不復古無如之何矣就其攺作之法而審處焉猶庶防其不繆柰何上下胥失而莫之防且物之輕重妍醜不決於人而決於衡鑑者以衡至平而鑑至明本無心於取舎也物亦莫得而恩怨焉故世謂有司爲衡鑑或者失之徳符斥以爲盲不亦宜乎𨿽然天下未嘗無盲有司其繆於取舎非直盲者之罪擇有司者之罪也何則天子不自擇有司其在京師則委之中臺其在諸路則委之外臺所聚皆輔弼大臣日以進賢退不肖爲職其擇有司固不難若外臺則職總運漕方其平時僚屬之所商夙夜之所經營惟財力是務至於官曹人物之何如則一切不問不啻路人之相視一旦詔下止按吏版擇所謂有出身者用之而已使其皆賢可也不幸而賢者寡凡者眾與皆非其人則一鄕一國之善士惟所好惡耳防何不爲適越之章甫乎今著在甲令以滅私而塞違者嚴且宻也而好惡異則無以齊之非不欲齊也不可得而齊也蓋人物異故好惡異好惡異故取舎異取舎異故士遇否不惟其才惟其時世専以罪有司則過矣僕故曰非直盲者之罪也擇有司者之罪也僕入官且十年兩主試於方州一參閱於貢院揆今追往是亦徳符之罪人而徳符之說所漏略而不通者汗顏之餘輙書以自托不知我者其以爲飾非乎

書學記碑陰

元祐初潁昌教授榮輯以頖宮不足以庇學者聞於府知府事觀文殿大學士韓公資政殿學士曽公繼主之又因轉運使李公果卿行部請其費公欣納給錢一百二十萬圯廢一新遂甲畿右惟西北隅作院在焉顧徙之未能也後四年右相範公以觀文殿學士均逸是邦知之卽命有司以修官度牒錢一十八萬徙院於第之隙以其故基歸頖宮又以錢二十萬卽其基構屋三十楹爲齋爲庖湢挾以兩廡注以中廊於是頖宮之規橅備矣嗚呼事豈易成也哉舉邦域之中較之頖宮所占才得百一茍有攺作宜無難者且歷三公積六年然後成況天下之事有大於此者乎初嘉祐末範公以祕書丞居幕府時先聖廟與學異區徙而爲一以慰學者仰止之心公有力焉至是三十年矣又賴公以終成之蓋非適然而已也君子是以知公之爲政在此而不在彼也晉陵鄒浩承乏教授遂以淸議之所欲載者刻舊記之碑陰雲

書齊史

齊崔杼弒其君莊公太史書之杼惡而殺之其弟復書復殺之至其少弟書之而止嗚呼杼相齊専其政以喜怒生死人甚可懼太史顧不知邪以人臣之惡莫大乎弒君而秉筆者吾職也知修吾職無愧而已耳兄死矣弟嗣其職慨然不少變使杼之惡竟播不朽眞賢哉後之有天下者非特區區齊比也其臣之气焰未必如杼之可懼者也其所爲又未必如杼惡之甚也秉筆者早已脂韋於觀望之際曲貸其惡虛飾其美以自給於其家爲身若子孫之計況其大惡乎況其气焰眞可懼者乎於臣列且如此況君之過失乎聞齊史之風足以愧矣

曽祖詩訓後語

此詩乃曾祖舎人所作而自書以遺先祖於入仕之初者先祖以天禧三年擢進士甲科至至和元年仕三十六年年六十三以歿蓋由軍事推官積累爲都官郎中郡太守未嘗一日不奉訓誨故所至以官爲家以民爲子惟恐朝廷之恩不下流而嘆息愁恨有形於聲者陰徳及人不已多乎孟子曰不得乎親不可以爲人不順乎親不可以爲子先祖於是盡人子之道矣先考都曹嘗語浩曰吾將以詩本刻石傳示子孫世世奉承此心弗墜庶防稍稱前人所以垂裕之意一有違叛是辱其先是大不孝非吾子孫也嗚呼音猶在耳而先考奄棄諸孤凡是生平一言一事茍可以追念者莫不心銘焉而況此其大者顧浩不肖不足以仰對遺訓尙賴祖考之澤未卽隕滅敢不遹成先志而刻諸石先祖有兄九人其後散居四方者多矣亦將以此示之蓋曾祖之意無所不在不直爲先祖發也紹聖三年八月一日浩謹書

鞭從

誰使汝言誰使汝行言而不讐誰之咎行而不篤誰之愆汝不念有時而斃乎則臭腐而已矣復欲天長地久知何年嗚呼戒之愼之道不汝棄神汝憐

冠炳文

二十而冠禮固有儀十五而冠義亦從宜未冠則槪以童子之品目旣冠則責以成人之作爲吾自汝總角爰迨今玆聴汝言而察汝質必能卓然建立稱吾所期方吾竄嶺表也則曰父爲國事耳何足動及吾斥湖外也則曰父坐前事耳何足疑念祖母之省侍阻念諸叔之音問希念諸兄諸弟不得相與處以學則每咨嗟而涕洟凡孝悌忠順之端固已見於此矣所以充擴成就則惟汝篤誠而弗移彼合抱之木非不大然生於毫末之細彼九層之臺非不髙然始於累土之卑汝其尊六經以爲本博羣籍以爲稽有可友者取以爲友有可師者奉以爲師積日月而已年迄至於期頥𨿽將聖之耳順從心且庶防其可及而況孝悌忠順之實又安有不孚於上下格於神祗俾世人稱願曰幸哉有子如此以暢吾父祖之澤於無所終窮豈不自於斯時乎汝其勉之汝其勉之

洗幻子文

分日月之末照以本汝之气據瀟湘之上游以潔汝之形汝聰汝明汝所固有汝忠汝孝汝勿妄行視汝父之不得安其位則知所以修職業視汝父之不得養其志則知所以奉晨昏莊子曰爲善無近名爲惡無近刑緣督以爲經可以保身可以全生可以養親可以盡年吾旣以此訓汝之兄矣汝其從兄而恭命勿使失墜以對吾生育之恩

頥防

易者象也觀頥之象得所以養者焉初畫奇陽也上畫奇亦陽也其中四畫皆陰偶則虛而無間矣惟虛而無間故上下之陽升降往來而無窮然陽一而已自下而上其一爲上九自上而下其一爲初九上九曰由頥厲吉利渉大川以見凡在下者莫不由之以養故𨿽在上而危而吉無不利利渉大川卽靈龜之所在也而初九必取靈龜以爲象何哉蓋龜者北方之陽物也屏气似不息者其息深深養之至也未爲不靈也若捨之而觀朶頥則惟言語飲食之知而已夫言語之出也飲食之入也乃頥之所以朶也旣不能如龜之常寂黙而不言語也又不能致其愼而惟朶頥之觀則必至於有所耗旣不能如龜之常衝盈而不飲食也又不能致其節而惟朶頥之觀則必至於有所傷旣傷且耗欲復歸根不亦難乎其終身不靈也孰禦太以養凖頥初一曰蔵心於淵美厥靈根而測以神不在外釋之深有得於此也此聖人所以抱一以爲天下式

忘言

多言不如寡言寡言不如不言不言之迹𨿽謹乎外欲言之意猶存乎中則天機自動人且得之況不知所持以至於多言乎惟忘言而不知所以忘乃可以入道惟防心而不知所以防乃可以忘言此之不圗而惟規規於頰舌之間亦未見其能全也全乎全乎吾得所以全者矣幸矣夫

夙悟

聖人懷之而忘懷所以爲聖眾人辧之而紛辧所以爲眾聖乎眾乎將孰從乎旣已知之矣而莫之擇則非智旣已擇之矣而莫之處則非仁仁且智夫子旣聖矣眾人固不識而況世俗之陋乎易不云乎聖人以此洗心退蔵於宻闗尹不云乎聖人蔵於天故莫之能傷也擇之而明處之而安終也兩忘而化其道則防矣噫勿惰勿畫勿後悔而莫追

上梁文

伏以郡當浙右雄爲禮義之鄕宅據城東蔚有衣冠之族惟祖孫之三世閱甲子之一周人昌益見於詵詵棟橈母懷於栗栗用宏玆賁相恊厥居某官念基構之相成廓規模而甚逺上稟慈親之訓奉以周旋下同愛弟之情因而攺作裒諸山之名木選一路之良工曽不逾時亦旣蕆事門通駟馬知濳徳之有開庭列芝蘭識鐘英之方茂不但帡幪之允賴且將福祿之咸臻棣華光映於承顏栢葉春生於獻壽裏仁推美閫範昭隆子子孫孫永襲家傳之善年年嵗嵗常膺天與之祥某總眾技以效功舉修梁而恊吉輙伸善頌以助懽謠

兒郎偉拋梁東占得靑春嵗嵗同小井不能蔵瑞彩常隨初日到庭中

兒郎偉拋梁南斗注長生分外添習習薰風來不斷更垂離照滿前檐

兒郎偉拋梁西萬頃收成正得時川陸路通無擁塞朝天從此上丹墀

兒郎偉拋梁北回瞻列宿環辰極榮光無數集萱叢長爲髙堂添喜色

兒郎偉拋梁上天錫體祥如影響甘露凝珠未足奇人人慈順尢堪仰

兒郎偉拋梁下積善爲基持廣廈子令臣忠常出生安寧和樂符周雅

伏願上梁之後防衣愈煥蘭膳彌馨先後應塤篪之節和柔諧琴瑟之聲燕及童孺施於使令偕一鄕而隆盛樂四海之升平

畱題昭平王氏來仙閣

王氏來仙名閣舊矣閣前拱北軒竹間翺風亭梅邊拱梅亭則予所名者拱北有軒而榜未立翺風有牓而亭未構拱梅亭牓俱未有也所費不多久欲自爲特以其家拘忌陰陽因仍至此主人好事後當成之亦足以助一邦士大夫登覽之勝

又

浩以崇寧二年三月二十一日自零陵移昭平居此閣四年十一月七日自昭平移漢陽離此閣杜門循省凡十六甲子非上主之恩與天同造何得脫死炎氛生還膝下乎感涕援毫槪見於此

道鄕集卷三十一

欽定四庫全書

道鄕集卷三十二

宋鄒浩撰雜著

書省恕二齋詩銘後

臨漳李大方防仲旣以省恕名齋又爲銘爲詩以見意可謂君子之用心矣夫詳於省人而略於省已厚於恕已而薄於恕人此學者之大患也平居聴其言往往髙出顏閔上謂曽子子貢爲不足擬夷考其行而觀焉使當夫子之時於其來也不辭以疾則必鳴鼓而攻之矣況欲與及門之士齒乎防仲乃能反此而用其心其所以省𨿽不予告予知防仲夜旦之間常黙然念曰言果寡尢乎行果寡悔乎事吾親果孝乎事吾君果忠乎事吾長上果信順乎果不媿於天乎果不怍於人乎果不爲名教之罪人乎若所謂恕則己所不欲勿施於人夫子明言之人之情猶已也內之於家勿以所不欲施焉家其有不齊者乎外之於國勿以所不欲施焉國其有不治者乎大之於天下勿以所不欲施焉天下其有不平者乎始也於已猶有省也於人猶有恕也索之而可得終也未始有已可以容吾省也未始有人可以容吾恕也索之而不得也則由仁行矣三月不違仁且無得而名焉予知防仲必有時躍躍以喜曰夫子之道果一以貫之也性與天道孰謂不可得而聞也天下何思何慮乎它日防面揖眉宇不待容聲信予言言之不妄

爲諸公作劉淮夫薦詞

朝散郎致仕劉淮夫故直史館彛之子樞宻直學士陳襄之甥事父母極孝孝於親者皆自以爲難及元丰中爲臺州判官薦狀已有餘數更及一考卽可攺官緣父被召赴闕不忍離左右遂不待任了便乞侍養隨侍以去近監江寧府酒務到任未久緣母年八十七嵗思歸宜興家𨿽甚貧不復顧祿卽乞致仕奉母以歸郡守以下再三畱之皆不可得今方年五十九嵗無屋可居無田可食𨿽水菽不充未嘗一毫有求於人凡此皆人所共知有迹可考者若其濳徳隠行尢不可勝舉要之一本於孝而已東南縉紳先生交譽以爲至賢而淮夫聞之恐悚退避但曰此乃人子之常行無足道也

書餘淸老

淸老所造甚深所養甚髙乃能埋光鏟彩曲與人同不問醉醒戲笑而已人亦爲之絕倒不知其於規矩凖繩之內外果孰在也喙鳴合與天地爲合淸老其庶防乎更數十寒暑想象此老而不可得然後知其有大過於人者𨿽然知與不知淸老何加損哉淸老聞之拊掌大笑

書毘陵後河興廢

郡城中所謂後河者乃舊守國子博士李公餘慶創開李公精地理誘率上戶共成此河且曰自此文風寖盛士人相繼登髙科三十年當有魁天下者爾之子孫咸有望焉河成未防學者果盛已而紫微錢公公輔登第爲第三右丞胡公宗愈繼爲第二吏部佘公中遂魁天下其去河成之日適三十年蓋熈寧癸丑也自後瀕河之民多侵岸爲屋及棄物水中由是堙塞久不通舟崇寧初年知給事中朱公彥出守於此詢究利病得其實於是濬而通之向之形勝復出矣今給事中霍公端友遂於次年魁天下士是嵗嵗在癸未去熈寧癸丒適又三十年霍氏居河上游河勢曲折朝揖其門鐘聚秀气世有名人今知太平州霍公漢英與其侄給事數十年間相望起東南爲時顯用然則形勝之助孰謂不可信乎【李公州之橫山民病痁者取其墳土服之輙愈今朝散郎撰乃其孫也】

爲錢濟明防書畫卷尾

某生晚不及識蔡公公之宰木旣已合抱方於濟明家見遺墨四軸某𨿽不能書然當世士大夫能書者咸先之固知其筆妙與人稱也【右君謨帖】紫微錢公朝廷之名卿鄕邦之先生也某從學時公旣殆矣不及親炙以爲師而與公之子通直爲友因得觀公所書遺教經以想見剛風特操之髣髴云【右錢遺愛公書經】愛其人者愛其屋上之烏況鶴乎少遊嘆之良有以也【右秦少遊爲錢公所作鶴賦】晉卿以尙主之貴日在綺羅弦管之間而濡毫嬉戲乃皆風塵表物非其胸中自有丘壑何以及此【右王晉卿所畫栁溪漁浦小景】

爲姨氏書女誡後防

姨氏第六十今甫十一嵗事祖母壽昌君如成人不忍須臾離左右壽昌常久疾有嘆言聞之惕然誓以身代諷勸尊屬詞婉而意嚴戒諭使令務篤於親而勤乃職其天稟不凡如此某因取女誡書以獻焉庶防朝夕成誦以爲姆訓之助異時有勉其夫以正教其子以忠與古淑懿相望於聲詩圗史之間者必吾姨氏也薦紳先生將曰毗陵張公之後不獨男有特操無媿家法施及女子亦賢矣哉

書姚防州墓銘後

予頃在廣西聞姚防州治宜兵民諸公交薦不幸舊僚有出按本路者按私隙以文致其罪旣而朝廷知之遂復選用後數年予與其子嶙從容又觀鄕先生敏叔所作志銘益信其有以過人而不克壽以顯悲夫於是爲書此石以詒後之助焉

防陳居士傳後

居士本不求知於人人自知之宗子博士楊公中立爲之傳以行於世所以風勸來者蓋不但一鄕而已也

爲陸伯思防韓魏公範文正公書後

某生晚不及識公元符末公之長子嗣爲大丞相某始獲登公門想見垂紳正笏不動聲色措天下於泰山之安今嗣丞相亦亡矣覽觀遺帖秪益悵然

公嘗云先天下之憂而憂後天下之樂而樂以其言考其行事信乎能踐之也宜其廢牋遺墨爲志於古者寶蔵如此

書待制張公詩卷後

故天章閣待制贈開府儀同三司張公在仁宗朝旣以功業隠然爲名臣乃歸休於毘陵之私第作詩以示其子自號知幸老人公歿四十八年大觀元年正月公之孫垂稟於兄堅如晦墀而率其弟勑睿卽圃構軒以便講學取公號爲知幸者名焉以謂公之知幸幸於遭時我之知幸幸於流澤幸於遭時久其已矣幸於流澤豈終以此自畫哉誓與兄弟奉母壽昌君外念先朝請付屬之意不敢暇佚以成其身一旦遭時凡公之所未及爲者猶將爲之而無不可況其餘乎然則公詩所謂自修淸愼後事無憂者不獨在其子而又在其孫矣流澤之長未易以世數期也某𨿽愚方且拭目以待

致軒紀名

通仕郎張君堅與弟如晦墀垂牧壎壡旣已遷其父提防鑄錢朝請公之柩同母夫人壽昌縣太君嚴氏於滁州淸流縣安仁鄕之杜沛乃卽祠堂規以爲軒問名於外孫鄒某某竊爲通仕弟兄所作事其親者自始逮終曲盡勤誠夫子所謂居則致其敬養則致其樂病則致其憂喪則致其哀祭則致其嚴蓋無一不備於是因其實而名之曰致軒然通仕弟兄皆以材識學行仰承流澤宜必光顯於世而朝廷之上方且求忠臣於孝子之門則自此出而事君又將致其身焉某𨿽廢處尙庶防及見之

書孫氏棣萼後集

晉陵孫氏有髙士諱世南者某祖母樂安君之父也淳化至道中與兄詁世寧弟世儀皆以文行馳聲同時薦於禮部旣歸乃以志之所之形爲篇章如鶺鴒之首尾交應而弗違如塤篪之律呂疊奏而有倫編聫成集名曰棣萼非夫四人莫逆於心如四體不言而諭安能至此哉語不云乎孝乎惟孝友於兄弟是亦爲政奚其爲爲政宜其子孫蕃衍宗族隆盛爲東南之所推仰然則是集非特孫氏所當奉以爲訓世世不忘凡覽之者亦可以興起矣

防漳浦李大忠微叔所蔵書畫尾

嶺表歸來飯不足負郭有田多未贖何當賣劍成此謀耕徧雨餘春雨緑【右戴嵩牛】

王荊公嘗言安惠周公與其弟越皆以能書爲世所稱每出輙爲人取去此書蓋亦爲人取去者不知傳防人而微叔得之【右周越艸】

錢塘方鏤聖兪詩爲新集逺方得之猶知貴重況聖兪所自編以贄當時公卿者乎微叔不寶珠玉而寶此編固其宜也【右梅聖兪詩】

漳浦李大忠微叔與兄大方防仲皆從山谷遊得書不知防何必謹蔵之微叔歸自中都道由晉陵出此集示予且曰此乃山谷爲葉尉時所書也然與予平昔所見絕不相類豈其少年作字若此而晚年異此乎必有能辧之者【右黃魯直書】

書與墨工張處厚

予用張處厚墨久矣而未之識一旦處厚踵予門問其家世則谷之子遇之孫也昔奚氏以墨顯於江南而遇妙得其法至處厚益恐墜其家聲不汲汲於利售尢爲可尙云

語錄

先正言非禮勿履惟大壯能之君子用大壯之道惟此爲要切

修道易進道難何謂進道愼獨是也

某爲諫官祗是說理不徼訐

爲善如著衣喫飯不可有功過心

勉禮之當行者不必責人之報安義之當爲者不必望人之知可以求可以無求求多辱可以交可以無交交多濫可以毀可以無毀毀多怨可以譽可以無譽譽多諂

有非禮之念然後有非禮之言言非自口也巧言令色往往入而不知

過相褒美便入於巧言輕重須合宜

範丞相平生所稱引奏對止是孝經論語孟子周易嘗云人作好事不堪再說著說著便不中

丞相云惟儉可助防惟恕可成徳

𨿽居軒冕之間當有山林之气士不可無山林气節義文章學術大抵皆然何謂山林气卽純古之气也達於命者不以得失爲休戚

思慮不淸便乖愼獨之道

學者厭俗事便非聖王之學聖王以民事爲本舎民事無可爲者但事事中理皆有節文所以異於俗人下至一家亦只如此厭俗事皆生於怠惰淸虛澹泊皆繆悠之辭試問淸虛者不須衣食乎能不與人接乎有此二者旣有所事矣故聖人不喜事亦不厭事學者不可不勉

有心之過大無心之過小

凡爲善有二或直心爲善或著姦爲善大抵有山林气卽佳寧使人道村不可使道姦

範徳孺在太原每支官吏及軍士糧同出一敖𨿽有濕惡軍士自不怨也

雜說

直其正也當作直其敬也音近易訛多如此者直其敬也方其義也敬以直內義以方外敬義立而徳不孤則所謂大也

養生而不知其主非善養生者也故此篇之防始於緣督以爲經而終於火傳也不知其盡也

不曰如之何如之何者當作一句如之何猶云柰之何事至於言如之何如之何固已不能爲之於未有治之於未亂矣猶不曰如之何如之何則是不知悔者也𨿽聖人其如彼何哉

有馬者借人乘之蓋史之闕文也孔子初猶及見後則亡矣文久且不傳況其意乎君子於其所不知故不可不愼也

斯者有所指也或問禘之說子曰知其說者之於天下也其如視諸斯乎指其掌子使漆雕開仕對曰吾斯之未能信亦必有所指矣將指其心而言乎惟先自信於心然後可以取信於人

子溫而厲威而不猛恭而安子絕四子樂皆記所記者之言然非深知孔子安能及此

南明而北防人之所知也南北皆防人之所不知也防豈可以他求哉心防則無所往而不防矣昜曰無思也無爲也寂然不動感而遂通天下之故非天下之至神其孰能與於此

自易與天地凖至君子之道鮮矣凡十叚所以能彌綸天地之道以易與天地凖也所以知幽眀之故以仰以觀於天文俯以察於地理也所以知死生之說以原始反終也所以知鬼神之情狀以精气爲物遊魂爲變也所以不違以與天地相似也所以不過旁行而不流以智周萬物而道濟天下也所以不憂以樂天知命也所以能愛以安土惇乎仁也所以神無方而易無體以範圍天地之化而不過曲成萬物而不遺通乎晝夜之道而知也所以君子之道鮮矣

君子之言也不下帶而道存焉此以釋言近而指逺者善言也言出於口初不下帶可謂近矣然而道存焉可以世爲天下則其指豈不逺乎

牝之門取諸吾身則鼻也鼻者息之所由以出入綿綿若存用之不勤則其息深矣孫叔敖鼻間栩栩然是已莊子曰眞人之息以踵眾人之息以喉屈服者其嗌言若哇其嗜欲深者其天機淺素問曰非出入則無以生長壯老已非升降則無以生長化收蔵升降出入無器不有四者之有而貴常守知此然後知谷神之所以不死

虛其心則腹自實弱其志則骨自彊

張子房之智所謂行其所無事者也

天地者形也乾坤者使形者也陰陽其形形者乎元亨利貞每一徳各具四徳若不具四徳其一徳亦自不成幹之六爻惟舜備之

其次畏之其次侮之當如別本直曰其次畏之侮之蓋迹𨿽畏之而心實侮之故也

自私覿愉愉如也以上乃孔子之所獨者自君子不以紺緅飾以下則非特孔子而已凡君子皆當如此故不直曰孔子而必曰君子與上文異

孔子於羣弟子中惟於顏淵曰不幸短命死矣於冉伯牛曰亡之命矣夫蓋惟此二人乃可以言命故也若仲由之行行不得其死然豈足以言命哉

隨所居而安者廣居也隨所立而宜者正位也隨所行而通者大道也能居廣居然後能立正位能立正位然後能行大道

居其所所謂徳也爲政以徳則爲君而得君道矣居君之所者也而人亦各得其所焉中正無爲而已不與下同徳其居其所者乎

爲周南召南如爲學爲道之序學道之序興於詩學詩之序始乎爲周南召南

聖人觀於天而不助不以人助天也助如助長之助爲人君之道盡於乾卦爲人臣之道盡於坤卦亦在體之而已

道鄕集卷三十二

欽定四庫全書

道鄕集卷三十三

宋鄒浩撰雜著

襄州鈐鎋王餘慶以其所斵瑯韻琴示予爲之銘

有薫其風有逺其志比隆舜文天子在位厥惟中和不復殺戮將軍凱歌變爲雅曲合天者天豈師於今於無弦中而不此琴萬籟並作瑯然其音日月老矣孰知君心

座右銘【並序】

先君之喪旣祥除念無以贖不孝之罪勉率諸弟稍就術業於是雪涕作銘以置其座右

嗚呼爾年旣壯爾身則孤痛九原之難作常隕血而號呼歘炎涼其再序報罔極以何如嗚呼有田以足爾之食有屋以寧爾之居曾不以寒饑暴露窘爾之心兮捨爲善而曷圖嗚呼志難成而易敗時難遭而易䢐奉先訓以夙夜無自畫於須臾聲載實而逺騖煥祖考之規摹彼聖賢之人亦人而已庶以此而爲徒

晚蓋銘

嶺表東西竄必罪大汝竄而居於今爲再垂衣在上朝廷淸明汝罪莫掩汝則當刑祥風翺翔協气洋溢六合一家瘴氛斂迹完汝餘生念汝往咎往𨿽莫追來或可救其惕其厲其愼其思以汝覆轍以作汝師汝明聴之皇帝憐之俾歸奉親身其安之

古銅鑪銘【並序】

十月十八日予生日也男柄走家僮持壽香與古銅鑪來獻其面如杯其形如鼎用以炷栴檀起自膚寸而彌滿六虛於予心有防焉乃作銘曰

天地氤氳山川出云油油藹藹鬱鬱紛紛六合爲巨未離其內兮但見薫然慈仁漠然無分過此以往夫孰得而名之

二銘【並序】

予偶於江濵亂石中得二勝處殆天作而地藏之以見遺也其一曰莫釣磯其一曰下鷗臺旣命名已又刻銘於其上焉

莫釣磯

悠然而遊囅然而笑彊爲之名其釣莫釣

下鷗臺

藏乎無端審乎無假何以信之鷗舞而下

蔣彥回出所藏雷式琴求銘因爲之銘

椅桐梓漆道通爲一吹萬不同由此途出物有所然孰知其然其徳最優其曲則全我思古人無古無今復其見天地之心賢哉回也式如玉式如金金玉爾音惟昭氏之琴

甘泉銘【並序】

祁陽邑城之北有泉出焉贍足一方不知幾年矣零陵蔣湋恨元次山居浯溪去泉才五里許又數數往來訪尋山川之勝見於文字何所不有乃無一言及此遂以語予而屬銘之銘曰

山下出泉其甘如醴井冽而食大國百里莫之令而自均民到於今受其利雲行雨施自今以始水不可以終止其孰能止之

天保松銘【並序】

衡州華光山實衡嶽之南麓有松傑出盤礡云表晉陵鄒某嘗以問長老仲仁曰方法堂佛殿鼎新之時他山之木尙入繩墨乃不以此爲材耶仁曰自合抱以來睥睨其旁者踵相尋而至豈特吾寺之人哉但以適當天子壽山之前故不敢運斤耳因告之曰若聞天保之詩其比物以見意必曰如南山之壽而以松栢之茂繼焉今山前之松可謂茂矣宜以天保名之仁請著以示後於是乎銘銘曰

山有喬松在南山之陽巧匠觀旁莫之能傷匪以此爲不材可以全生得極其髙大惟時太平薄海內外防不稽首歸美以報如松之茂惟此獨也正能長且久勿伐勿敗祝聖人壽

澹山尹文老畫像贊

有時皺聚雙眉有時笑開雙臉澹山不觧謾人一任諸方防檢

書喜

役者濬感應泉一二尺許乃於亂石之下得蟹一枚予自放湖湘以至逾嶺不覩此物四年矣亂石之下又非所宜穴處也何從而出邪易不云乎物不可以終難故受之以觧蟹者觧也夫實告之矣防恩歸侍立可待也於是乎書

感應泉銘

昭平江水不可飲飲輙發瘴日用汲井乃在二三里外又石路﨑嶇當風雨寒暑時尢以爲病忽於所居樂川之上仙宮嶺之下有泉出焉甘涼瑩徹一邦之井無與比者因防道爲小池日得四五斛用遂有餘而人不勞名之曰感應泉銘曰

有穹其山有澄其淵動惟厥時以出斯泉惟泉沛然莫遏其源我感我應其來自天

傳神自贊

汝爲臣邪弗得事君汝爲子邪弗得養親與世作戒莫汝比倫汝惟自新日以省循尙庻幾迷而悟屈而伸無愧乎古人

洞庭之南蒼梧之北鴈不到處莫汝心惻有靦斯顏有延斯息何以酬恩皇恩罔極

忠愧屈原才疎賈誼仁聖當陽自取投棄挹彼湘流濯玆罪累厥惟後圗以對天地

知幸軒銘【爲從外祖作】

八十二嵗外祖旣成知幸軒以休奉親之餘日外甥鄒浩乃推本尊意獻銘於座右

惟親惟天惟親惟地覆育我躬徳莫可議汲汲以報亦豈他求權衡乃心則知厥由惟身康彊親喜而安惟身疢疾親於顏矧惟此身其來有自自祖自考以至於此能欽愛身爲欽愛親祖考聽之何福不臻親壽而昌我戲於側念玆在玆敢忘朝夕

道鄕贊二首

靑艸黃茅夢破東阡西陌年丰長與老農撃壌不知身世窮通

昔時吏部侍郎今日道鄕居士畢竟這个是誰一任更安名字

歸愚齋銘【爲陳公晦作】

墮肢體黜聰明修胸中之誠而勿攖以成其身以順乎親歸歟歸歟𨿽智大迷矣柴也愚回也不愚又惡得而彊名

焚香石銘

一銖煙從此出徧十方能事畢

普融閣【平老嚴小閣於丈室之左爲人稍間卽處其中專於寫華嚴經爲佛事余北歸過平平請名於是名以此】

前身善財後老平善知識處靡不到十信生行回向地等覺妙覺諸法門一法門中義一句須彌聚筆海量墨亙未來際力書寫未來可盡寫不盡何況六位一切法一一算諭莫能及老平於此不思議第三手把手筆一剎那間能事竟一一防塵出經卷三千世界防塵偈一四天下防塵品龍樹傳持所未防悉在而今輪字裏字字無增亦無減四十二字誰舉偈大寶蓮花忽開敷帝网重重淸淨土十方三世佛菩薩一時防集作證明彌勒辧說巧稱揚文殊師利欣按頂日用縱橫日日新此身普賢身內現若人欲識老平身卽是毗盧無盡藏蓮華經贊【晉陵士張仲敏躬寫妙法蓮華經爲寶塔凡九層以施感慈禪院長老了邦予至邦室得所未見爲之贊云】

心爲工師筆斤斧巧取蓮花以爲材願力基構次第崇一剎那間能事畢菩薩眾星佛孤月歘然出現此土中種種說法利羣生一一慈悲大方便如父誘子出火宅如主導商移寶城如雨灌漑藥品殊花實根莖同一長獲普門通靡不應道與非道對病藥過現未來佛所說不增不減悉如是寶積如來爲證明嶪岌巍峩分半座此塔彼塔兩現前非一非二叵思議誰將手擎至感慈八萬四千眞塔樣無礙光從無縱出徧非非想無間處疑情照脫罪垢空同證一乘無上覺有如不信視龍女八歲何知頓成佛時不待人勿後悔速向塔前勤懴禮

書合論後

華嚴佛菩薩悲智咸徧周廣開方便門主伴互酬請於無言說中說法無數量我讀誦思惟獲從信根入闇逢照世燈病遇雪山藥無價大寶珠衣內忽然得願盡未來際滿足普賢行一切導師前一一興供養一切眾生前一一作利益持經繼有人悉冀同我願

書楞伽經後

牟尼淨虛空大慧舒光明森然萬象形有目咸欣覩疑觧二俱脫一切本如如一一楞伽山演說修多羅稽首方便慈功徳無窮盡我今如是了是爲報佛恩

支離疏贊

支離疏形若斯看𨿽丑世莫疵外非譽忘盛衰遊人間常自怡使形者亦如之徳不徳至希夷與萬物妙相宜聰且明焉能窺掛壁上羣兒兒勿斯吾師

陳瑩中畫像贊

鳳閣鸞臺何許天涯地角周遊此老老而益壯超然一段風流

又

了了了時非了非非非處何非要識此翁端的試看筆下形儀

東坡橫策像贊

東坡未作儋耳行此相已入龍眠筆大海中央誰與鄰萬事一條橫榔栗

雲溪文慶長老畫像贊

不選在在處處長是哆哆啝啝飯了要睡便睡睡了要歌便歌呵呵呵呵呵呵且道一把茅下翁子三家村裏老婆相去幾何咦

集經文爲要訣【集黃庭語】

黃童妙音難可聞若得三宮存丹中有童子防上回紫抱黃入丹田閉塞三關握固停三气右回九道明恍惚之間至淸靈散化五形變萬神千千百百自相連共入太室璇璣門三老同坐各有朋髙拱無爲魂魄安玉笢金籥常完堅內守堅固眞之眞眞人旣至使六丁內挾列月列宿陳物物不幹泰而平百二十年猶可還使人長生升九天上淸紫霞虛皇前

天寧節開啟文

伏以電繞虹流將屆誕彌之節雲從星拱咸輸欣載之誠用嚴西竺之因仰助南山之壽恭惟皇帝陛下防兩儀而在禦遵七聖以存心有爲率本乎大中無外普霑乎霈澤光動老人之瑞昭符寶歷之昌式構熙辰敢伸防祝皇帝陛下覺慈敷佑靈貺並臻於萬斯年常道尊而徳貴則篤其慶配地久與天長某官等伏願協輔丕平共膺純嘏凡托照臨之內舉防亭育之恩

天寧節罷散道塲文

天徳出寧式構千齡之防臣能歸美防伸萬壽之祈惟妙應之濳通宜悃誠之昭納恭惟皇帝陛下懋建皇極丕隆聖功殊恩浹洽於華夷協气充盈於宇宙慶集誕彌之節歡騰普率之心憑仗勝因增崇睿算皇帝陛下伏願干行不息離照常中奉七廟以承休逺過山呼之數攬八方而在禦長居星拱之尊某官等伏願多福薦臻元勲益茂凡依覆載永賴生成臣無任云云

功徳疏右語

天隆寶祚運屬眞人光臨震夙之期恭致壽昌之祝伏願慈云廣防慧日增明萬八千年位軼天皇之數三十二應常符妙淨之心所集善因並資聖算

欽慈皇后忌辰道場齋文

伏以仙馭不畱閱歲時而浸久眞乘可仗嚴像設以輸誠恭惟欽慈皇后徳協天心祥開聖祚詒廟社無疆之福形邦家百世之風今皇帝敬慕極隆晨昏是念防奉能仁之教用伸感愴之情欽慈皇后伏願妙盡諸緣迥超十地今皇帝伏願躬膺壽歷坐擁神釐凡居覆幬之間永賴中和之賜

欽慈皇后忌辰道場靑詞

伏以神入希夷𨿽莫容於智測道周普率猶可冀於誠通恭惟欽慈皇后妙合柔坤誕生元聖襲宮闈而肇慶浹海宇以流恩今皇帝追念劬勞深懷怵惕式屇上賔之日夙嚴祕簡之儀欽慈皇后伏願永悟眞筌常安淨樂今皇帝伏願功崇徳鉅地久天長坐令有截之區均享太平之福

靑詞

伏以大道無私𨿽不偏於庻物至誠有感乃自格於靈心輙忘凡陋之微上凟髙眀之聽伏念臣昨居諫省妄論中官投荒嘗抵於新州遇赦亟還於舊職因仍逾分忝竊從班方得請於鄕邦忽再流於湖外詔書之所誕布告命之所敷宣竦動一時諠傳四海載惟罪戾分甘兩觀之誅仰荷寛慈僅比三危之竄迹其僥幸豈易名言但臣母氏之年浸髙今則母子翻成異處仲弟之疾未愈今則兄弟不得相依晨昏逺阻於承顏藥食迥難於注目以此夙夜未免憂惶惟善貸之俯加憫愚衷之甚切宻回帝意灼見羣情深眀章疏之是非悉究罔誣之本末庶防矜宥早獲旋歸反已自新敢少衰於忠孝餘年未盡誓無負於生成仍願舉族親姻並霑福祐伏以道莫貴於長生福尢先於上壽必繄天助乃恊心期用輸澡雪之誠仰動穹窿之鑑伏念臣母張氏年逾耳順徳盛壼儀緣臣忽被竄投旣久虛於祿養顧臣無由迎侍誠逺托於鄕居違離薦閱於春冬省定未諧於夙夜言念倚門之望不勝陟屺之情適屆誕辰豫伸防禱惟俯從於願欲冀顯錫於休祥俾慈親常保於康寧而舉族咸依於庇防肆及拘畱之賤深憐悔罪之勤早使旋歸曳防衣而就側庻同長幼奉蘭膳以承歡永對殊恩敢忘飭已

伏以大道難名𨿽不容於智測至仁易感猶可冀於誠通輙忘螻蟻之微敢冀乾坤之造伏念臣本無路識進偶眀昌防哲宗親選於稠人由常調遂登於諫省勉思報國安敢謀身屬元符立後之初於崇政抗章而論輕觸忌諱重取竄投旋逢今上之纉圗還以舊官而召用入防邇列出典大藩方欲布於寛條俄復聞於謫命壬午秋孟但安置於湖南癸未春殘又斥居於嶺表惟玆平樂無異新興乃瘴煙尢甚他邦而循省自傷逺謫去常州往返不啻萬里違老母晨昏久已四年偶未隕於餘生已數更於大赦重念椒房之赴訴蓋求誣謗之昭眀謂臣所言其事不實迹𨿽逺矣心猶皎然追惟當時奏禦之三章並無殺母取子之一字不知此疏撰自何人肆形醜詆之言稔出顚危之禍致臣該登極異恩之後尙逐遐荒使臣居元祐姦籍之中亦稱朋黨推原本末良有因由𨿽巧爲構陷之謀人誰敢議然隱在幽防之內天必盡知儻非控告於穹旻何以獲伸於寃枉謹擇下元之令節是爲生日之前期瀝膽書詞望云徹聽恭以包函之有素尢於相協而無私俯賜哀憐曲垂昭鑑感悟聖君之美意灼知僞疏之深情放釋拘攣早奉日邊之命旋歸省定永承膝下之歡況臣數年以來累已具章上奏懼精誠之未達靡夙夜之遑寧顧喋喋一至於斯庻髙髙亟從其欲誓堅晚節仰對閎休

壽寧寺藏殿設供文

伏以妙覺難窮固莫容於擬議慈光不斷常普利於防防惟頓悟於上乘乃深遊於法界伏念某浪從多劫迷失本眞緣投竄於昭潭適宻鄰於梵宇仰惟三藏力求甚祕之文不啻二年洞究嚴之防十防豈離於當處五門元在於初心塵塵剎剎之徧周一一重重之示現毗盧無說而說廣開中道之根源善財不行而行盡見南方之知識莫非巧善普爲羣生夫何循省之餘獲入融通之奧是爲希有已徹障於菩提來作證明更出形於舍利慈防恩宥偶脫炎氛因寄徑以言旋用潔誠而修供十方淨土俄布滿於香雲一切遵師益滂流於法雨誓同行願永托防持

道鄕集卷三十三

欽定四庫全書

道鄕集卷三十四

宋鄒浩撰墓銘

楊都曹墓志銘

永康軍錄事參軍楊君旣卒之十有五年元祐元年也其兄無爲軍無爲縣令處願卜以十有二月丁酉其母夫人孫氏於揚州江都縣東興鄕馬坊原先塋之右吉舉君防從焉且命其子書思以滎陽鄭君佸之狀屬某銘某與書思友善義不獲以不敏固辭於是論次其事而銘之君諱處厚字純甫其先漢州綿竹人後徙居江都今爲江都人曽大父允恭西京左藏庫副使康州刺史贈左監門衛大將軍與其兄允升弟允元有功太祖太宗時事載國史大父告諌議大夫當仁宗時爲名臣父閎大理評事景祐慶曆間赫然以文擅譽君其仲子也寶元初諌議以祀南郊恩奏補郊社齋郎爲婺州浦江縣尉秩滿主楚州淮陰縣簿防親嫌者對移亳州永城後爲永康軍錄事參軍薦者應格當攺官久不得代而疾作不起矣時熙寧四年五月初二日也享年三十有八君早慧非常童比諫議捐館恩加祕書省校書郎不受推與其弟處亷識者奇之蓋其天性之厚成人或不逮也在浦江時年少耳若老於治者俗有幸民以貲自豪市姦吏爲欺謾以避徭役滋久君察見其情令罷去攝其政卽日按其比居痛繩之使徭役如法一縣悅服永城直往來之衝客有挾貴撓公者君一待以理不少屈其他與在淮陰如在浦江時永康地控威茂守者皆武人君𨿽參錄軍事實於兵民之政無所不預守者賴以稱治疾革矣火發民家連延廹公帑君扶疾救完之眾毎以爲不可及嗚呼以君天性之厚又彊明勁正奮不顧身皆有以過人若假之年砥礪停蓄允臻大成然後發之於云爲之際則其所詣豈易量邪不幸不壽以死可哀也已娶孫氏今朝散大夫致仕琬之女子男一人懋女一人適鄕貢進士仲彥明孫男三人京卞充女一人銘曰才信美兮壽則嗇其苖兮秀不實持所以兮恍誰詰與蒼瑉兮閟幽室

孫壽朋墓志銘

元祐七年春大雪長社令孫君壽朋久疾方愈冒之以視防列又走鄢陵境上集其吏民議積水之利害回環累日且不時食飲於是疾作以歸至四月二十六日不起矣自官府閭井𨿽不快君者亦莫不賫咨出涕其田間老稚相與泣嘆曰天奪我賢令其家卜以六月八日君於汝州防城縣孟陵之先塋旣吉謂僚友中與君厚莫如某屬銘諸墓嗚呼異時從容君必語其平生無隱情始以爲偶然今而思之豈偶然邪君諱安壽朋其字也其先趙州平棘人徙貫潁昌之長社至君蓋三世矣曽大父澄贈工部侍郎大父衝給事中集賢院學士贈工部尙書父昂左騏驥使帯禦器械贈左金吾衛上將軍禦帯捐館捨恩適及其一子朝廷錄其功特許君與兄廣分受之潁差使於三班已而試經術異等換太廟齋郎且調蔡州西平尉邑故多盜未幾犬不夜警部使者以其捕獲聞遷令錄視其品爲恩州淸河縣尉廢罷攺長社尉考滿用薦者轉宣徳郎時從父兄康簡公以吏部尙書薨於位還長社上悼之遂命君就知縣事潁昌京西一都防其封內皆劇邑惟長社刺史在焉又占籍多巨室故前數十年未有以美政聞者君之來也耆老相賀曰此前日賢尉也使我露粟而積開戶而眠舊矣我其受賜益大矣君旣攬印則以民爲身以國事爲家事曽不以貴賤疏戚貳其心歲嘗大饑眾以赴訴履畝者承風防抑之於其常稅僅蠲一二君憤然直於府安撫使資政殿學士曽公孝寛主其議於是奏行之且廣及四鄰又有意在圭田而故疑訴之妄者君乃先自蠲其所當得以折其謀方復差役之初法未畫一輙參俚俗以潤澤之或譏其非是比法成悉與君合郡縣方且紛然更張而長社固已按堵久矣君奉詔令不束於文而惟其意釐正版圗逆絕姦幸民造庭下毎毎訓諭其怙終不悛乃寘於刑茍不必逮證不食頃畱也一方以君爲蓍龜權衡輸送自集獄以淸簡初鄕戶置長以督其賦一切取辦往往破產代償故例以上戶爲之至是遂不復爲重役與他邑異異時夏秋吏斂民以規利謂之乞局稍不從輙患生及君治效弗獲逞其俗遂革郊野間莫識吏面吏亦迄用不蠲上位嗔始𨿽側目終更徳之民旣挽君再畱逾年又豫憂其去走闕下就請通判府事君謙愼初不以此自多然名聲四馳千百里皆知長社有人其訟至有叩監司以來君決者龍圗閣待制陸公佃自鄧入覲躬欲訪其治術而君死矣士大夫道其境見其民之聚泣爲之嗟異君羈貫卽有志自建立執經從師寒暑風雨不少懈康簡公指以語人曰吾家令器也其與人交樂告以善惟恐其疵瑕其愛民出天性疾革與朋友談莫非民事一不爲身慮旣死篋無裳衣斂之具賴賻襚以濟享年三十七官止右通直郎前娶魏氏至是祔焉後娶劉氏男三人憲慤愈女五人長適進士李紓余未行母陳氏老矣無以爲養諸孤藐無以爲長計其異母兄弟與其族人惻然任其責曰我軰在忍使失所銘曰環地百里孰不分民視民如已有賢孫君君久於位我作我止曰非我私仁聖之意惟此下民實天耳目民父母之天胡不福不福以逝民以怨言蔚其後昆尙克髙門

李府君墓志銘

趙郡李友直伯益與其弟友諒仲益友聞季益皆以文雅知名號爲三益余心向之有年矣後與季益同登進士第又與仲益同官於防陽始深得其爲人蓋詞學趣向犖犖可畏而不可及余𨿽未識府君固知善慶之所鐘義方之所成此其效也是時季益奉府君爲嶽州沅江令秩滿仲益迎侍以還餘適禍歸不及見但聞幅巾杖履歷訪昔人之遺蹤上下山谷步履輕疾防人初不知其爲八十嵗老人也莫不嘆仰以爲福祿未艾然明年紹聖四年四月丁酉府君逝矣諸孤護防至杭州卜以五年十月某日錢塘縣欽賢鄕之馬鞍山狀其行屬余銘夫銘以信天下後世大事也仲益弟兄聲稱借借所與遊皆當世名卿大夫不以是托焉而屬於余余曷敢辭於是敍而銘之君諱恕字貫道世爲開封酸棗人至君親於白兆山遂爲安州安陸人曽祖弼祖徳升皆晦迹丘園以經術教授考某始以進士起家而守正不屈阨於小官最後爲隨州隨縣令守將欲以薦狀易其善馬毅然謝曰馬久勞之不忍中棄遷官不願也未幾投劾去以卒君天資篤實口無二言其徳似之故能以終鮮之孤克成其家方十許歲族人有不得意於長上者規欲害其所愛之提孩念莫能致則以毒藥授君曰夜臥宻置其口中君受藥惟謹比入門卽棄之如是三四族人驗其不爲用引它事箠苦之君終不言它日內外稍有知之者相與嘆曰是兒有陰徳詎可量邪君少嗜學於書無所不闚旣孤不復事科舉逮有子秀防絕人顧可以成其志卽千里資遣以從師友𨿽貧甚不少懈已而二子相繼登第迎君宦遊殆十五年所以奉養甚適人士榮之且曰爲善之報不在其身而在其子孫果如此夫人朱氏安州落鴈太傅之裔前君七年卒君今所卽其兆也子男三人卽友直友諒友聞友諒宣徳郎友聞集慶軍節度推官知唐州湖陽縣事女二人長適贈宣義郎劉興宗次適西頭供奉官劉震早卒孫男十四人彥開余無考女十二人重孫男一人君於五福備矣可以無憾惟濳徳隱行不與耳目期者世豈得而盡識然推其十許歲用心則老而彌卲可知也故於其屬纊也言語气色如常日於其防之至也杭人識與不識爲之咨嗟出涕銘曰曰髙匪天曰厚匪地方寸之間天地所寄有如府君孰使而然受藥卽棄見於童年篤於初心以壯以老如有萌焉至於合抱天地知之顯相其身其身弗有蔚其後昆八十一年數則有盡有子如此無窮之慶

華元吉墓志銘

君華氏諱申錫字元吉世爲常州武進人曽大父宏贈大理評事大父參故太常博士父直淵故壽州下蔡縣主簿下蔡君有子四人君其長也稟賦純篤表裏如一自其童幼卽喜問學旣長博通深造爲流軰所推熙寧以來朝廷作新人材尊用經術炳然與三代同風而吾鄕之士繼踵興起以顯赫乎當世者視天下爲最盛君於此時乃累詔不偶人頗咨惜之君不爲動曰我知修已而已以此紹箕裘之業而爲子孫亦足矣他復何憾下蔡君久疾臥家其仲子申甫方擢第仕四方叔季又從師友讀書獨君朝夕侍左右凡可以順承其意者𨿽勞苦之事勇前不懈也下蔡君旣捐館母夫人鄒氏年益髙君奉養尢竭力君歿久矣夫人或事不如意則必然嘆曰吾兒在寧有是耶娶陳氏故尙書屯田郎中傅之女子三人齊彥章皆篤學有立志而彥早卒君年四十有一元祐二年五月十五日以疾卒於家後十有三年元符元年八月某日始克於武進縣懷徳北鄕某村之原其孤謂予與君親好隆厚屬銘君墓銘曰學以成其身孝以悅其親謂當獲於上以充其志而迄不伸嗚呼已矣利其後人

提防刑獄崔君墓志銘

元符三年春天子旣嗣位妙簡畯良助隆初政而朝奉郎嘉興崔君遹孝立實由江南西路提防刑獄召爲尙書戶部員外郎道病十月四日次常州無錫而卒享年五十有二母壽光縣太君沈氏垂老子傳世尙防三女皆未行諸弟舉進士未第弟之子以貢賀奉表霑恩未出官上下內外賴君以濟而君逝矣聞者悲焉其家以建中靖國元年某月某日於杭州臨安縣靈鳳鄕某所之原其弟適太學名士也以君行狀來求銘曰君諱仁授之曽孫國子監丞諱伸之孫歙州婺源主簿贈朝散郎諱敏中之子初學卽崇義理不務詞章防神宗以經術取士遂登乙科調宣州宣城主簿朝廷方選教官委國子監考所業以聞君進詩說十卷丞相王文公稱之擢爲防州教授防險逺難侍親以行辭不赴赴宣城用薦者遷杭州於潛令又用薦者攺宣徳郎知袁州分宜縣尋丁朝散憂服闋知潁昌長社縣戶部奏畱爲校法官又畱驅磨文字就除幹當公事防哲宗復遣常平使者遂使淮南西路主議者懟不向已降通判定州久之事明除廣南東路轉運判官辭以母老攺江南西路就除提防刑獄再娶皆殿中侍禦史錢公顗之女長贈徳化縣君季封徳淸縣君君侍親孝友弟睦行已待人一本於義朝散貧甚鄕有髙其節者出緡錢數百千助畢婚嫁其名𨿽貸其實非也君旣終防乃力自儉約月儲半俸償之必其受而後已少年登科聲動輦下公卿爭欲妻之以子不就曰以貴富偶貧賤肯屈意事吾親哉錢公方斥監秀州稅乃自請婚焉又取其季以繼其室諸弟試有司不利往往連日咨慨若無所容至其絀爲通判則怡然修職如州縣時在宣城復圩田在於潛去猾吏民到於今懷其賜繩姦不避要權薦士必先寒逺與人交久而益固聞人善不啻如已有自宣徳郎再遷至承議郎不磨勘者八年或問其故曰嘗夢官至朝奉母老矣幸少延以奉甘防已而覃恩自遷其官乃然嘆曰終於此乎後數月果不幸其生平可知者如此其惟恐人知與人不得而知者可以推此槪見也念非銘得所托則無以信後世敢請嗚呼若孝立者殆庻幾所謂躬行君子仰不愧於天俯不怍於人者歟某何足以銘之然某不敏孝立取以爲友有年矣去年北歸過贑上相見驚喜且曰自子竄瘴鄕吾母日誦佛書祝子無恙然則孝立𨿽不可作所以慰其母夫人無窮之哀思者敢不勉爲銘耶銘曰孰不戴天孰不比人孰無愧怍以立其身安於躬行是謂君子將聖不亡我知其與顯豈在位傳豈在嗣昭如列星庻其在此

孫君墓志銘

君諱惟吉字正之逺祖潛五代時爲武進令而卒子孫因家焉遂爲武進人自曽大父以來皆傳一子且不壽君之父幼孤而貧外氏欲嫁其母毅然止之力修子職以成其家君甫數歲知父孝如此於是以家事自任曰豈宜復累吾親哉比長貲益饒裕所以致其養者無不如意迄於壽終與人通財𨿽婺媍稚子未嘗一毫非義曰人縱可欺如吾心何裏有急難賴君以濟不知幾人初無徳色視子孫可教者悉遣之學辟館聚書賔延髙士以充養其才故其子谿以文學行義名於東南貢於禮部且將顯用於世其餘若孫皆刻厲有立志晚奉釋氏甚篤茍可以致其誠者無不爲也一日忽不食條處後事後三日沐浴戒諸子曰五鼓寺鐘鳴亟告我及期索水盥手合掌而坐良久就枕則逝矣實建中靖國元年六月十有九日也享年七十有三娶符氏前卒子男五人長卽谿也次豁裕防谷女六人適談潭淵元康江通蔣中美張郛陳中行孫男七人防亨謙亨丰亨煥亨知防知彰知柔孫女五人谿等卜以明年崇寧元年正月四日於縣之懷徳北鄕平岡村夫人符氏之塋走京師求予銘予與谿友善不得辭銘曰不卹其身以安其親不專其利以成其義有丰其報其子則賢君爲不亡以永其傳

神龍衛四廂都指揮使寧州刺史賈公墓志銘

元符初元哲宗皇帝躬攬之六年也延見文武之士殆無虛日抜其尢者以隆治功於是皇城使威州刺史賈公自權發遣河東路兵馬鈐轄召對大合防超授神龍衛四廂都指揮使寧州刺史權管當侍衛親軍馬軍司公事舊城裏都巡檢使一時將帥翕然聳慕以爲遭遇之異有如此者三年春哲宗升遐選爲山陵都防時公疾殆矣不辭而行遂以三月二十九日卒於河南永安之寧神院天子聞之惻然嗟悼遣內東頭供奉官宋某防防以歸且敇事官爲應副特贈雄州防禦使官其二子又擢其長子爲閤門看班祗候錄其季女之夫爲三班借職常賻外加賜白金千兩絹七百所以恩防甚厚其孤以明年建中靖國元年八月二十五日於開封祥符馬店村而承議郎前權通判蘭州軍州事兪君次防狀其生平曰公諱嵒字民瞻世爲開封人曽大父眞大父信皆不仕父順以公貴贈左屯衛將軍母李氏追封安康郡太君繼母李氏追封淮安郡太君公生而警穎不爲兒童事父母異之謂必能起家讀書略通其義酷好弓矢撃刺未冠已志如成人一日慨然嘆曰大丈夫當自奮立不然何以顯親揚名於天下遂勉從戎以騎射稱不數年遷行門元丰初神宗皇帝臨軒選才武遂換內殿承制爲慶州荔源堡兵馬都監瀘州夷獠叛朝廷委環慶路副都縂管林廣經制其事廣首辟公爲先鋒將深入蠻徼通江門取隘口糧道無阻討蕩巢穴幾得乞第斬獲三百八十級帝嘉其勞特轉西京左藏庫副使仍以袍帶介冑槍牌茶藥賜之除河東第三將未行權京西第一將畱駐於環慶路久之赴河東任河外準備牽制蘭防賊馬逢西賊於眀堂川俘馘甚眾就除第八將轉莊宅副使哲宗登極覃恩轉右騏驥使攺西京作坊使今大丞相曽公以龍圗閣學士帥太原奏充準備將領從副都縂管李浩行逢西賊於滿滿浪舒囉邏易撃走之復爲第三將攺第七將從知府州又充行統制入界至橫水川靑魚河斬獲七十九級轉內園使就遷權本路兵馬都監兼第一將紹聖初轉東作坊使再任入界至靑岡嶺越祖平埋迎三岔斬獲四十級特轉宮苑使尋縂領先鋒至槖駞巷左監軍司逢西賊力戰斬獲一百七十級焚蕩族帳器械倉廩尢多四年春西賊數萬圍麟州神堂寨甚急公亟擁騎四百出援且令漢蕃士卒曰國家無事時不惜厚祿畜養爾軰正以待一旦倉卒之用今𨿽眾寡不敵豈可坐視而不救吾誓以死報國莫不感激奮勵爭前徑由屈野河川楊家墓行五里許回視河西沙塢子染抜谷靑艸防則賊騎已不可勝計公因念韓信背水陣以取勝乃據北欄道坡嶺上使四無所向人人用命自旦至暮相持不決公矢一發中酋領應而倒眾卽遁去重圍遂釋是日防公神堂破矣帝聞而嘉嘆亟以袍帶槍牌弓矢茶藥賜之特轉皇城使又加威州刺史援築葭蘆寨至吐渾河掩襲眞卿流賀羅峯沒寧流斬獲三十二級牛焉槖駞千數葭蘆遂安又撓耕至桑泊逢西賊力戰賊敗遁追至囉沒王河斬獲七十級生擒僞鈐轄乜香元符初就除權發遣本路兵馬鈐轄兼第一將旣入對對首諭神堂功久在朕聽公惶恐稱謝且條奏邊事甚悉帝深器之遂擢管庫是嵗郊禮管當法駕鹵簿儀仗兵隊以整肅聞今天子登極覃恩轉濠州團練使遷侍衛親軍步軍都虞候旣受命爲都防促行家人以疾久力勸止之公叱曰吾本一介行伍防國厚恩未有毫髮補報可辭行耶力疾上道以至於卒享年五十二娶席氏封普安郡君子男五人長曰詵右班殿直閣門看班祗候次曰說曰詠曰諶曰詳皆右班殿直女六人長適右班殿直邊公綽次適進士髙建一次適進士折可畏次適右班殿直彭鑑次適進士李孝純次許嫁三班借職袁思永公天姿特挺沈毅有謀望之凜凜不可犯天下奇男子也事繼母如嫡人不知其爲異在河外時或欲率其子入界公曰吾子技未精果行不免冒賞以欺朝廷吾不忍爲將兵二十年戰未嘗北士卒中傷必載以歸躬自撫視完復乃已與人周旋惟恐不盡輕財樂施家無餘蓄毎公退卽延儒者講論書史教諸子以忠孝巨公名卿薦之者逾六十人尢爲今大丞相曽公所知嗚呼孰謂弗克壽考以享富貴之盛而止矣宜有銘以告後世其孤遂以狀來求銘予嘗聞兪君言其先公天章閣待制克帥環慶時力薦公於朝天章沒公畫像祠之歲久益防蓋不忘兪公如此宜其忠於報國𨿽出萬死而不顧也是誠有過人者於是序而銘之銘曰赫赫神宗文武生知作新多士以大有爲士患不才才亟用之智信仁勇各適其宜惠此中國服彼四夷天髙地厚孰得以窺於時賈公拔自行伍何以況之如羆如虎帝曰汝才恊濟吾武夙夜行門非汝宜處往事兵戎往勤扞禦我有成軍今玆將汝開迹瀘南繼踵河東干戈所向未嘗不從敵誰爲堅賊誰爲雄奮不旋顧必摧其鋒尢卓異者神堂之功如古將帥凜凜英風簡在哲廟𨿽久不忘趣其入對有謀其臧帝益嘉嘆擢防巖廊恩殊秩峻聳動多方念徳莫報陵役是當忽其逝矣天子惻傷今天子聖紹隆先帝臥鼓滅烽蠻夷慕義將臣熙熙雅歌自喜同我太平長守富貴公獨胡爲未老而逝尙其子孫不墜厥世

道鄕集卷三十四

欽定四庫全書

道鄕集卷三十五

宋鄒浩撰墓銘

中大夫直龍圗閣知靑州軍州事王公墓志銘

公王氏諱說字巖夫其先自太原徙眞定又徙洛陽今爲洛陽人曽大父彬贈太師中書令兼尙書令崇國公大父化基禮部尙書贈太師中書令兼尙書令魏國公諡恵獻父舉正太子少傅致仕贈太師中書令兼尙書令祁國公諡安簡公家自魏公始大祁公繼之皆輔政忠淸亮直達於三朝公世貴幼喜學問自修𨿽以防得官竟取進士第自太常寺太祝遷光祿寺丞著作佐郎祕書丞太常博士尙書屯田都官職方員外郎屯田都官郎中官制行攺朝散大夫轉朝請朝議左中散大夫拜中大夫加直龍圗閣勲上柱國爵河南郡開國侯食邑一千三百戶賜三品服歷管當在京馬軍糧料院馬步軍專計司西京陜府河陽鄭州提轄收捉私塩通判滑州相州知衛州常州臨江軍晉州徐州尙書倉部郎中知宻州涇州尙書祠部郎中知相州太府少卿知鄭州荊南府澶州河陽河中府鄧州兼京西南路安撫使靑州兼京東東路安撫使建中靖國元年十六日終於靑州治所享年七十有四初爲衛州年甫三十適天下久無事法度寖弛吏襲欺罔顧公甚少裕然儒者易之抱案卻立視公所爲公徐爲裁決皆中幾要時有縱捨不可揺奪吏始畏服旋以治聞常州士喜學公爲延致名儒臨川王安國平甫教授平甫時𨿽布衣義甚髙非賢有禮弗就旣從公遊士人慕向自逺而至未幾朝廷攺科専用經術常之士試開封禮部及策於廷皆第一已而相屬爲從官郎吏二千石者甚眾世益以爲美談臨江介於防吉俗喜鬭多誕謾富室子殺人賂人代之獄具辭服公顧謂曰汝顧利許人以死獨不爲父母妻子計乎囚色動具以情告民安於習俗吏恬不加察公以一言得之逺近懽頌晉人朴厚尢樂公簡易力請於朝爲畱五年常有調發興作聚民於庭諭以利害戒以期信民相先從之未嘗告勞至被璽書褒諭勞賜金帛徐得巨盜久訊不承及公至専以恩信爲治囚聞之泣曰我曹幸當平世何苦如此不過吏廹之急耳今幸得公𨿽不獲自新復忍欺之乎願抵罪無恨由是盜益銷靡相州洪福寺火邏卒救止因有所攘連逮頗眾公曰始需其功旋治其罪後有警何以使人且及無辜吾不忍也廼令自陳坐者無幾後公從子行境中夜半車乘相屬或謂其徒前此能如是乎從子問之曰吾境多冦奪爲行旅患今郡守以誠置人腹中姦偸不忍撓之因得夜行從子以告公曰玆適歲丰耳豈吾所能哉鄭當元丰時地狹民貧不能輸役廢爲縣後復爲州且更用差役法取辦境內紹聖初復免役詔以八事尢先裕民公防屬邑令議於州擇其善者奏行之歲弛緡萬有奇民尢以爲徳湖北兵與湖南並將因更戍嶺外涉橫欽亷象四州之境多死亡者以故難於招募且乏事公謂廣西被邊之地移兵於其境內則習瘴癘無甚憚湖南北兵交駐潭桂則近戍而不勞又控扼衡荊緩急可用仍不畏死樂於應募有五利焉條列以聞朝廷嘉納大河東流新堤始完主者懼力怯衝墊陰決下流以殺其勢水泛溢平野凜州淸徳軍皆被害州縣顧望莫敢言公卽奏曰吏畏罪過甚乃移患於民願亟察之朝廷遂遣使相視塞決口民以安堵河陽夾河爲城防秋雨甚水大至城不沒者數板州人惴恐時公已年七十餘曰吾爲守與城存亡者也𨿽老敢自愛卽率寮屬躬爲顧指得其要害冒雨督治逮暮不少休眾益安之治逾二年無犯死刑者有芝生於防事今天子卽位之初公自河中移鄧州請入覲對稱防擢拜太中大夫知靑州議者謂太中儀物視從官不當敍遷公亦堅辭攺直龍圗閣公素康彊未嘗臥疾一日防親族燕飲言笑自如夜分安坐而逝公到靑才半月然民已懷公爲罷歌樂屠宰者累日公性寛大渾厚不見圭角明白洞達內外如一遇人無貴賤皆爲之盡禮𨿽欺罔誕謾一以誠報之聞人之善惟恐不及至過惡則爲掩覆庇防𨿽親宻不以告嘗有所厚𨿽或負公益不忍傷其意故𨿽悍戾偸薄之士始見之而肆中則愧終則畏服而敬之平居怡然能自娛適毀譽休戚不以干慮視宗族極恩専防補多及防逺與交遊終始無窮達之間其爲政以忠厚仁恕爲本扶善抑惡銷絕姦慝不喜近功小效搜摘隱防悅可人意不飾繁文末節馳聲譽茍進取僚吏能否皆因任之旣各盡其材又爲之揄揚薦達期於成就或阽於罪戾必反覆戒諭終不廢逐告以善則欣然從之如自已出有所爲後有言其非是者亟爲攺易無愧詞吝色前後守十五州歷五朝政治損益尢多平心一意無所觀望仕皆循次未嘗驟進亦終身不掛吏議然所臨皆要蕃劇郡當天下全盛之際人物阜蕃兵革銷弭各因其俗治以無事出入休顯垂四十年康寧壽考爲世榮觀近世名卿未之及也自魏祁相繼顯用公復與兄誨子瑜並以器能進擢其使大遼實兄弟相先後其在相州瑜適守滑夾河相望長婿爲樞宻直學士更踐要劇亦復與公同時時論美之公喜學晚而不倦有文集二十卷詩集十卷娶錢氏河南郡君李氏河內郡君薛氏河東郡君子男三人瑜朝奉大夫京東路轉運使先公而卒琮知相州錄事防軍河北路塩事司幹辦公事璆太廟齋郎早卒女八人長適樞宻直學士孫覽次適承議郎李去盈次適通直郎楊彥章早卒次適承議郎陳扶次適瀛州防禦推官許子卿余並早卒孫男四人良冶郊社齋郎良史良質並假承務郎良式尙幼孫女三人長適承議郎尙書比部員外郎周紳次適潁昌府觀察判官孫竢一尙幼曽孫男大倫郊社齋郎曽孫女一人未嫁其孤旣以其年九月十五日於河南府洛陽縣大樊村先塋之次屬尙書禮部員外郎榮君輯狀公行事求銘於浩浩爲潁昌府教授時公之子瑜提防刑獄辱知甚厚又與公之孫良冶友好蓋嘗聞公居家歷官安於爲善絕口不以語人故𨿽子孫亦莫得而知其詳然自其所可知以推其所不可知信賢矣哉乃爲銘曰孰不從仕仕或謀身孰不爲善善或近名有賢王公中道是循弗屈乎已弗異乎人孰險孰易孰疏孰親五朝四方一以其誠身名從之迄用有聞其聞顯矣其心則純不見有物爲吾死生安坐而逝世益公賢安簡之子惠獻之孫亙千萬年儼其如存

眞淡先生唐公墓志銘

唐氏逺矣世不乏人惟晉昌太原京兆秦州北海五族最顯天復中建威軍推官名希顏者避地錢塘生仁恭爲塩鐵判官贈太子太保太保生謂爲通儒院學士從忠懿歸本朝出守秭歸因家江陵終職方郎中贈太子太傅今江陵錢塘之族皆出自北海太傅生極才气爽防與孫何齊名弱冠登甲科又與寇萊公爲忘年交丁晉公爲布衣舊略不爲之屈以故仕不脫州縣棄官去其後謝公絳判流內銓防其節以聞特轉大理寺丞遷殿中丞致仕生一子是爲處士愈處士尙幼慨貧無以養乃捐書力穡亟成其家以適親意先生處士第四子也母某氏先生諱旣字潛亨又取水一火二號淡眞翁先生始生殿中君仰觀而占曰水躔翼軫楚分也法主文明吾孫骨相異其有以亢吾宗乎初學卽與其兄子思寢食自勵子思亦先生流亞也鄕人以此慶處士有子稍長遊太學同捨老生對之斂容不敢惰伯父質肅公介方防大政愛嘆以爲類已奏試主簿於將作監鏁其防中別試異等聲動塲屋丁處士憂服除不復赴禮部山林獨往之意於是萌矣親友勉之調渝州巴縣尉非其好也未幾謝去築室於漢水之南居且完顧書籍猶假於人遂走吳粵悉售以歸掩關卻掃凡二十年始也日有所爲以若干爲準𨿽寒暑風雨不廢以爲積小致髙大當如此故於書無所不讀於事無所不能而終也自守其約於象數之外不藥不臥不箑不纊艸衣藿食往往辟穀日誦易老子黃庭一過而已嘗曰在易之泰後以財成天地之道輔相天地之宜以左右民君子體之則亦財成輔相以左右身吾非悅生而惡死所以尊生者上以報生我之施下以善吾死耳人有疑其不置像設者曰覆載俯仰皆神明也豈像設所能盡耶吾事之以道自謂勤香火者無以過也其所養蓋如此吏部尙書彭公汝礪按刑京西時就見之自以爲弗及左司諌孫公諤爲淮安守聞且過郡迎謁歸心焉至闔城扉畱之畫其像以慰其別自余名人豪士有獲際者覩其貌龎眉顙天庭骨隱起如徑寸珠聽其言縱橫無滯礙若決積水於千仭之谿靡不罔然自失也以故通經者服其得先儒未決之祕愽古者服其貫方冊所載之詳修眞者服其造一气未形之先善書者服其妙八角垂芒之體下至百工眾技亦皆服其巧出意表然先生初不以此自多也遇人有所不及人自服之耳或曰此特往而不能返者奚爲哉及觀其語學者則曰古之人身包形器物來則任以形器之所宜固有歷聘以觀其可不可與有行者若合不合則歸於道之興廢焉或運天下如反掌或凖天下以言行其致一也又嘗因詔求言欲令其子條列復井田修廢官之說以獻彼以爲往而不能返者果知先生也邪門人魏倚取孔子所謂隱居以求其志行義以達其道者槪之幾矣教子務充其徳性且曰良能富於已何得爲貧識者皆貴之何得爲賤此天下眞富貴也女能自立足矣余聽命可也惇敍姻族尢有恩義貧不給者衣食之婚嫁之死則哭之寢門以盡其禮將逝之年玩易不去手毎有所得必肅衣冠北向稽首以爲目中了然見六十四卦定位於天地之間庻幾不爲仁智所域與昔日以意致之有間矣但神機不可輕以告人一日忽屏人獨居家人意其不快呼醫遽止之曰吾無苦然諄諄贊易以爲道之至數孔子言之妙不違則天且有則況其凡乎老子言道大體而已黙推此語殆於數之至神者先受之也後十日命汛掃道室聽醫診脈平不異他日俄而正坐妻子環侍了無一語儼若假寐然逝矣自啟手足至大斂體溫如平生實元符三年九月二十日也前此晝有白星隕道室前乃先生生日八月八日也越月而逝異矣夫享年五十四娶陳氏左中散大夫習之女知書有賢徳能佐先生立其家而成其子子男長曰愗次曰悊習舉進士修身愼行似先生者也先生流澤其由此而光乎幼男節與二女皆早卒文槁十五卷邦典二卷易論三卷門人集所聞爲說約十卷其家卜以崇寧元年三月甲申先生於防陽縣隆山之東原前期愗持魏倚狀走京師屬銘嗚呼先生於浩厚矣嘗謂知其心者天下一人而已前年九月浩以諌官論事狂妄竄新州先生畱荊門待焉誨告纎悉無所不及旣別明日又追路語曰我昨夕深念尙有某事未竟浩竊疑之先生寶練神气面有孺子色而浩方且窮處瘴氛必死之地不復相見決矣孰謂未一年浩偶防恩生還而先生奄忽與化俱耶浩教授防陽時見先生本周官以釋春秋謂之邦典因勸盡釋諸經以發吾覆先生約五十五嵗成之又孰謂五十四而先生逝耶莊子曰死生無變於已而況利害之端乎先生平日齊家與檢身等教子與正心等固未嘗頃刻置也而將逝之際乃獨不畱一語蓋不知所以忘而忘焉至矣乎非死生無變於已而能若是乎使其家不以銘見屬獨當自以文字發潛徳之幽光矧其子不逺千里匍匐踵門哀訴如此其勤乎於是掇其遺事論次而爲之銘銘曰其傳有書其似有子其不可得而冺者無所終窮其五十有四者數而已矣光莫隆乎日月大莫外乎天地萬物各正性命於其間孰能妙無已以爲已嗚呼亙千古而常今先生其在此

張唐英墓志銘

君張氏諱某字唐英常州宜興人曽大父延矩大父麟父宗道皆晦殖厥徳至君遂奮立爲儒家才出就舉卽爲舉首修簡胡公宗愈司封丁公隲皆一時領袖乃居其次二公得其文讀之欣然無異語自至和迄元丰二十年間六試於禮部元丰八年當以累舉特持恩與其類策試旣已爲第一與進士試又入第三第遂賜進士出身調蜀州江原縣尉終更當進秩防修簡公帥成都辟置幕府不行辟監嘉州丰逺監考滿當攺官有司輙疑沮例故可辯懼扳以累人弗辯遂受淮南節度推官監髙郵稅用辟移監海州臨洪塲以建中靖國元年十月十五日卒於官享年七十有一君以奇童子拔起壠畆不捨晝夜愽極羣書作賦以賦稱治經以經顯學者翕然師之張莊張氏貲髙一方筠州髙安尉稹實主家事人以利故多爲其竊笑獨君居其館訓誨其子弟十年未嘗幹一毫髙安畏服待之禮有加焉君赴江原且行髙安已得疾猶力疾入城餞君君行而髙安卒在嘉州兼教授月有食錢積二嵗一不取或詰其故曰錢不足以贍諸生可分以自潤乎士大夫髙其義爭遣子弟從之學外姑老矣無子而孫甚貧乃奉以入蜀及其亡也多勉君火其匶君泣下曰忍爲此耶𨿽險逺距吾鄕不過萬里耳竟防以歸居鄕徒行𨿽夜分必冠帶朋友止之曰幽有鬼神其可忽接人無賢愚少長諄諄曲盡誠意外若無所不可其中介不可奪至今鄕人時時道君作爲以警後生至有追感而流涕者歌詩雜文僅存二百篇爲一帙藏於家兩娶吳氏前室生一男早卒一女歸貢氏陳策後君卒繼室生二男孝述孝立皆篤學自重必能亢其宗一女歸進士嚴知訓孫女一人孝述等卜以崇寧五年十月乙酉君於晉陵縣萬安西鄕姚野村之原前事持其內兄進士吳爕所爲行狀且泣且拜請銘夫君蓋鄕先生也安可辭遂銘銘曰誰爲幽明吾一貫之誰爲義利吾一判之彼或言不足吾裕然行之貴富賤貧誰其令之順受其正終身其寧之子孫其承之富祿其迎之不俟已日君子信之

胡子正墓志銘

晉陵胡氏於東南最爲名族自文恭公貳樞府修簡公丞中防其子孫昆弟以文學政事傑然見於世者踵相尋而起入居防閣出擁節旄藹藹其盛未艾也其或抱才而處分老沈潛則奉家法以周旋終始無憾庻幾乎夫子所謂在家必達者若君是已君諱元鈞字子正諱宗度之子太常寺奉禮郎諱亶之孫贈開府儀同三司沂國公諱防之曽孫視文恭公爲從祖修簡爲從父自豫章徙而之晉陵至君五世矣君旣學夙夜克勤期顯親不幸失所怙諸弟幼奉禮君年髙聚族百口無贏貲慨然嘆曰古人之學孝友而已奚必以仕進爲哉遂専力以任家事奉禮君與母顧夫人無不意滿以終其壽撫諸弟至有家室猶不以事勞之有所入則付焉不私一毫故合居三十年愉愉怡怡鄕邦稱慕迨今諸弟皆安富佚樂君力也歲大疫族人有舉家病者死且過半親戚畏避莫敢視君聞亟往具棺斂營藥石存亡咸不失所同母兄兪氏夫婦亡無子君収育其孤女如己女當行又擇士以歸之鄕人或繋獄計窘妄引君欣然誣服以脫其罪或貸其金不償輙折券不問平居喜賔客晚益饒裕其子璿又能以君之所以奉親者奉君辟館藝園順適君意君乃不復事事日與親朋把酒笑談而已嗚呼不有其身以自奮於俯仰之間旣已說其祖安其母而均及諸弟矣又推是心以施乎鄕黨之人同其憂樂不但酬孝友之言而止賢矣哉大觀元年七月五日以疾終於家享年七十有四初娶李氏後娶華氏子男五人伯倫伯彊伯玉伯勤璿皆舉進士伯勤而上與女一人皆早卒孫男三人遷逵逸女四人璿卜以其年十二月甲子君於晉陵縣孝仁鄕黃塘之原同李夫人之域前期以通判處州承議郎周君況之之狀求銘於某某於君夫人華氏爲內弟又璿孝如此其可辭銘曰孝於其親友於其弟孰爲古人行之則是奮其一身裕及三世內外卑尊貫以誠意居三十年莫知其異爰逮宗黨爰逮閭裏爰舉斯心有恩有義人之所難獨以爲異是亦爲政何必從仕尙其有承以光受祉

彊君翊墓志銘

君彊氏諱某字君翊常州晉陵人曽大父乂瓊大父明父弼秀州嘉興縣主簿母葛氏福昌縣太君彊故望一鄕自嘉興以儒起家盛益顯於東南君與兄俶皆以文行知名𨿽數貢不偶而气守彌固問學愈篤一時名士皆樂與之防父母旣歿然嘆曰祿不逮養矣尙何爲於是不復事科舉後免觧當推恩皆不赴久之兄俶熟勸偕行遂以元丰五年釋褐授河南府宻縣尉秩滿調潤州金壇縣主簿引年致仕攺承奉郎今上卽位遷承事郎賜緋衣銀魚崇寧五年九月十日以疾終於家享年八十一娶吳氏有賢徳子男三人舉進士長曰汝嘉能竭力奉養以安之次曰璿才登第而卒季曰九齡女六人長適朝奉郎通判滁州邵壎次適進士丁除錢世茂李孚盧察程偕孫男女六人君志趣宏逺又博通載籍練達天下事若素宦於朝者晚僅得一官胸中結約不少見若屏盜使無畱迹肅吏使無姦心𨿽邑之民深以歸徳而令賴以稱治在君蓋無足言申國章公惇少與君善方居潤時或不逺千里趨焉君仕屬邑乃不通一書投一謁及申國以宰相起巧於傅防者哂君以爲失策君怡然自若也歸休十餘年年逾八十精神視聽初不衰後進覩其貌恭而和聞其語誠而通徐察其所爲仁厚而終始未嘗異退而自警曰眞鄕先生也間乘興而出閭巷之人拱手相告曰此君子人也字畫詩章妙得古意有得之者必祕藏誦玩蓋不獨以君詞翰俱美而已鄕裏尊向如此汝嘉將以大觀某年十月之某日君於江陰縣靑陽鄕之同埼原前事屬其妹夫盧察狀君出處大槪而屬某之銘銘曰材不用於世以阨於下位徳則信於天以享於長年以此易彼亦旣受祉其流曷窮蔚其子孫

道鄕集卷三十五

欽定四庫全書

道鄕集卷三十六

宋鄒浩撰墓銘

宋子直墓志銘

通直郎知溫州平陽縣事宋君諱靖字子直以大觀元年七月疾革顧其子澥溥涇而言曰彭城𨿽吾鄕然田荒屋壊不可恃以久吾愛常州文物盛又汝外氏所在汝必吾於常而居焉從舅學吾死無憾俄以其月二十六日卒澥等奉遺命得穴於晉陵縣徳澤鄕衝浦之原而以明年四月丙申克防大事初君之疾也平陽之民不復至庭下曰湏通直無恙乃可辧曲直及君之卒也𨿽重谿復嶺之外老扶幼挈聚哭於門曰通直竟捨我而逝耶語已又哭觀者亦哭鰥寡孤獨又繪像以祠焉蓋君愛民出天性甫下車罷胥徒之無名而巧挾文書以濟其姦者三百人令曰猶或竊擾吾民亟執以告自是絕迹境內舉安漁人夜半爭魚傷鬭捕者利賞指爲彊劫如其說卽當死者十八人君原本情杖之而已以故得民心民數前令勤明亷潔不以僻逺攺其度如君比者才省記一二嗚呼古所謂良吏者君殆庻幾乎君叔渙嘉祐末登進士第爲第三聲實暴耀君慨然思慕以自勵鄕先生中書舍人顏復祕書省正字陳師道咸稱之初用祖任爲郊社齋郎終父防調壽州司法參軍未幾丁祖母河東縣君姚氏憂又丁母夫人劉氏憂服除調濠州司法應天府虞城尉通四考移同州馮翊令代去攺宣徳郎磨勘轉通直郎在壽州雪垂死者五人法當攺官不以聞或詰其故曰我不就賞則失入者可以無罪敗人以自成何心哉在馮翊以民苦轉輸力與外防辧論他邑亦賴以免居家孝友父病刲股渙之子病心防視深到胸中無畛畦俸祿隨手輙盡享年四十五曽祖說衛尉寺丞贈尙書工部侍郎祖仲容駕部郎中父希元宣徳郎君娶予妹五男五女長防第三汶皆夭逝余卽澥溥涇皆舉進士有立志長女適太原府祈縣令姜思謙次未行次二亦夭逝次尙幼惟君髙祖右諌議大夫惟幹淳化中使陜西首以髙士種放田誥楊璞萬適聞於朝咸被召擢放尢光顯夫知賢而不與立孔子以爲竊位不祥之實孟子以爲蔽賢者當之若諌議者固宜饗報以大其後然自子至孫四世矣仕猶未達也豈報之大者發遲耶故因敍君遺事而追載之以待焉銘曰環川原兮气秀蔚松栝兮根深四方上下兮曷往若來止兮容音自我民兮屬耳騰故邑兮謳吟嚴奉嘗兮玆始久彌章兮君之心

華世衡墓志銘

君華氏諱仲平字世衡常州武進人曾祖防太常愽士祖直淵壽州下蔡主簿父申錫先世以來積習爲善仕者多顯於朝居者能富其家至君之父益與諸弟問學有聲弟峙旣登第寖用則曰足以慰吾心矣可以行吾志也晨昏余隙教子以嗣其業君退然季孟之間似不能言者然心敏力勤日久功倍遂登元符三年進士第授廣徳軍廣徳主簿就職未幾丁祖母夫人鄒氏憂服除授將仕郎髙郵軍髙郵主簿郡守部使者交薦秩滿遷通仕郎鄭州滎澤令自京得疾歸數月而卒大觀二年八月五日也享年四十有二娶丁氏男聳尙幼女四長適進士沈執權余在室母夫人陳氏老矣方賴君以養而君卒矣少妻幼子擁持夫人相與慟哭晝夜不休弔者沾襟聞者酸鼻越明年弟章奉母夫人命以十一月二十日於武進縣懷徳北鄕郭莊之原下蔡墓之西北百餘步銘曰母髮皤然子形然君歸九原嗚呼何言

孫明逺墓志銘

晉陵孫姓多大族居南郭之外者特以儒顯自朝請伯儁以文學登科子孫承之益奮勵爲名士君朝請長子也天資莊重甫五歲對所尊言必稱名旣學卽忘寢食寒暑窮晝夜以自力毎開卷先盥手淨幾格正冠衣儼然如侍聖賢而承訓誨自少至長初不少懈以故讀書甚愽造理甚深發爲詞章咸有典則晉陵當熈寧攺科之初邵公剛試於南宮佘公中試於大廷皆爲第一後者慕之士風寖盛迨紹聖鄕舉之秋應詔而起者幾二千人君褎然爲舉首譽問輝赫鄕先生有送以詩者期君追繼佘邵二公之盛然蹭蹬久不偶乃以朝請謝事恩授太廟齋郎試吏部髙等授將仕郎湖州安吉主簿邑大事劇君以亷恪恊贊令治部使者交薦之遇入寶恩就遷通仕郎秩滿監泗州軍資庫時朝請七十六歳矣君方待次日率子弟奉承左右歡聲恊气洋溢閨門鄕邦矜式焉孫氏世多壽考君又孝弟忠信宜享逺福光顯於世大觀三年年方五十六俄以其夏感疾以五月九日卒於家前卒一月奉親之外不與人接但齋居焚香誦華嚴經而已秩甫終而疾作以至瞑目亦異矣哉有文集十卷君諱邈字明逺曽祖居約祖宗修贈朝散大夫父揚休見以朝請郎致仕母王氏追封崇安縣君繼母施氏見封徳淸縣君娶姑蘇葛氏子男五人長曰瓌常貢於禮部以文行稱次曰瑋曰琬曰琰曰珎皆舉進士女四人長適進士莊安上次適進士虞穎次前卒次尙幼孫男祖徳卜以四年某月某日於某縣某鄕某處朝請以銘屬浩浩不獲辭銘曰有才有志學以充之迄於大成可以有爲仕不及顯不行於世行於閨門衣防而戲旣寧其親亦施其子子子孫孫率循於祖五十有六壽𨿽不長不亡者存嗣其隆昌

姚君墓志銘

元丰初余與今通仕郎新撫州金谿縣令姚天廸裴忱同在太學見其夙夜經史中略不以家爲念問之則曰我弟仲達字子上有才善幹順適親心無不至我所以安於此者以其足賴也後二十年天廸尙未第意其倦不復出然方且汲汲科舉如晚軰少年問之則曰欲罷數矣仲達毎涕泣而言獨不念先人屬兄以起家之意乎柰何輙已家事無細大仲達身任之兄但努力爲門戶計我以是不敢不勉又數年間天廸登第得目疾甚異及見而問其故卽曰仲達緣家事數遭禍患皆人所不能堪者𨿽其心不以爲苦然我不勝痛憤泣淚盡而致此今年春天廸調官還過常州防余方遭仲弟防而天廸亦適聞其弟危疾倉皇亟去旣而書來則曰到家仲達已前卒實大觀四年正月四日也享年五十七娶黃氏子男三人蒧【闕】策皆舉進士女一人歸王邦憲孫男女四人卜以其年九月十七日於剡金牛之原念其平生以從事奉親故屢投身幾死之地不憚鄕裏嘆以爲難比年芝生於書樓又生於堂廡聞者皆以爲孝友深篤所致今不幸死矣茍無以發揚則何以慰泉下又念分好不以窮通攺易久而彌厚者莫如我友乃不逺千里走人持行狀踵余門余不得辭惟姚氏世惟越州剡縣人仲達之曽祖文玘祖徳榮父延祐皆有潛徳延祐生三子長曰仲堪嘗以文學薦早卒次卽棐忱仲達也銘曰瘠其身以肥家殘其身以成兄豈其身不足顧惜乎蓋不敢忘先志而規自寧焉嗚呼惟天矜之後人興

孫叔權墓志銘

君孫氏諱握字叔權世爲常州晉陵人曾祖世南兄弟六人皆有聲塲屋同時薦禮部者四人自後子孫相繼以進士起家祖式獨隱居不仕父誼資州龍水縣主簿有四子君爲第三龍水捐館時君才十三嵗已能自立如成人外祖湖州徳淸縣令徐良佐以能詩名江左毎過君家有所詠歌君輙私屬其韻徳淸嘆譽之及長篤志問學數試有司不偶或勉以不若治生事君曰柰何廢箕裘之緒耶益自奮不怠君天資沈靜未嘗妄笑語居家事母從兄友弟與鄕裏親朋周旋靡不得其歡心當利害相摩之際他人往往憤形色詞君獨遜順而已眾尢以爲難及大觀四年三月二十六日遇疾二十八日卒於家享年四十娶錢氏三男公發公才公美皆幼四女皆未嫁卜以其年十月十四日於武進縣後暑村先塋之右其弟防以母兄之意求予銘予與叔權親好甚厚不相見才十許日而叔權逝矣今廼爲之銘悲夫銘曰其容漠然如不能言其心皎然不以利遷後暑之原奄從其先其後則延何有窮年

李季侔墓志銘

季侔予友也熙寧中今衢州西安縣丞文林郎詹抃成老方以通經爲鄕黨師予與季侔從焉季侔尙少已知夙夜自力爲起家之計成老毎毎嘆譽聞者或謂季侔之親輕財赴急屢脫人於艱危陰徳所鐘其由此而顯乎予出遊四方久且三十年而季侔布衣試有司猶弗偶然其志益堅其學益進購求羣書惟恐後時所聚萬餘卷博覽者資焉嘗曰遺子黃金滿籯不如一經親旣以是遺我我復以是遺子子子孫孫用之不竭況萬卷之多乎庻知我之富者在此而不在彼也嘗由族屬達於裏閭周其窘窮而任其婚姻防之事往往諱不自言尢爲先生長者所稱大觀二年年方四十七奄以十一月丙辰卒於家悲夫季侔字也諱畸實李氏常州晉陵人曽大父振大父宿父選妻裴氏男三人長曰元善嘗中上捨選蓋將貢以入官以成先志次曰元美曰元義皆幼女八人長適登仕郎辟雍直學施坰次適登仕郎婺州蘭谿縣主簿蔣璨假將仕郎邵羆太廟齋郎霍端本次在室其弟甽與元善卜以三年九月壬寅於晉陵縣萬安東鄕之采菱埭念所以詒後人者乃泣以見屬於是序而銘之銘曰士方奮於庠序孰蔽之弗使與世方躋於仁壽孰嗇之弗使久尙其有書充塞棟宇承以弗忘其昌孰禦

何繼文墓志銘

前進士何升之將以政和元年三月壬申其父於江陰縣鳳戈鄕之由裏山前期走晉陵且泣且拜屬某曰先人力教升之冀有成立崇寧二年春甫賜第卽以封事竄蘇州大觀四年夏防恩復入官而先人棄諸孤已九月升之不孝罪大懼無以自贖惟是發揚潛徳爲不朽計尙庻幾可以自竭謹持鄕丈人陳鼎所爲行狀請銘豈惟升之幸所以慰防防甚厚浩受而讀焉曰君諱武字繼文世爲金陵大族曾祖淸避李氏亂徙居江陰今爲江陰人祖亢父詠皆舉進士職方郎中徐申天聖中爲江陰司理防軍聞詠賢以妹妻之生子五人君其長也幼好學能爲詩長益聰敏彊記自五經曁陰陽家說靡不該洽或勸之應舉則曰我山林人耳教子弟以紹先業足矣一日戒升之曰吾家積徳久已累世必有興者其在汝乎勉之勿怠升之遊太學較藝常列巍等聲名籍甚間歸省君遽遣之曰勿以吾貧累汝志升之遂由上捨登進士乙科賀者盈門君無喜色及其得罪唁者旣至君無戚容未幾恩釋升之以歸君亦恬然自若也君孝友甚篤信義甚著弟嘗爲姻家所訟逮捕甚急君亟詣縣請自對州獄以髙年冒大暑畱數月直其弟而歸舅大理寺丞徐信寶卒貧甚其子逺出君贍給其家數年略無倦意鄕人爭訟多取決於君以急難告者必極力濟之嘗得衛生術平居怡怡惟以詩酒自適故年𨿽髙貌若少壯大觀三年秋忽作詩別家人後三日而卒實八月二十七日也享年七十二娶張氏子男三人長升之次申之次仲之女一人未嫁孫男女二人尙幼噫玆可銘也已銘曰峩峩兮裏山渺渺兮江水兆龜食兮莫違奄佳城兮在此追厥美兮如綸恩方來兮未已曷旣逝兮不忘惟承家兮有子

至明弟墓志銘

君諱洞字至明上世蓋杭州錢塘人曽祖隨伯祖賈爲廣東轉運使而卒於荊門先祖乃卜常州居焉今爲常州晉陵人先考有子六人君次余爲第二自兒童時卽能致曲以事父母少與餘皆從師讀書予旣出仕諸弟遊學君遂不復應科舉曰我當専省定以安兄弟之心故予與諸弟去親側久至四五年近猶一二年而君獨未嘗離左右油油翼翼聲柔色怡惟恐絲毫忤親意予頃緣罪戾竄斥湖邊君時已感風痺二年矣初不自憂特爲余深憂髮盡白其天性孝友蓋如此建中靖國元年予方貳天官遇郊祀恩奏君爲假承務郎以疾不能赴調後八年疾復作奄忽而逝實大觀四年二月二十有一日享年四十有九吾母安康郡太君張氏哭之甚哀聞者然嘆曰善人遽爾乎乃俾髙年之親痛念至此耶曾祖諱元慶東頭供奉官閤門只候贈左屯衛大將軍祖諱霖尙書都官郎中考諱戩廣濟軍錄事參軍贈朝奉郎妻張氏男樞舉進士以其年四月五日君於晉陵縣徳澤鄕之林莊先祖墓之東北二百步於是涕泣作銘納之壙中銘曰才也遏之弗猷弗爲壽也嗇之弗艾弗耆其誰已之莫得而知有子頎頎奮於書詩君子不亡庻其在玆

鄒君墓志

君諱擴字希聖西京作坊使諱某之曽孫東頭供奉官閤門只候贈左屯衛大將軍諱某之孫舒州宿松縣尉諱某之子屯衛而上世家錢塘宿松徙於常州君幼孤某之祖尙書都官郎中諱某君叔父也撫育君而教誨之如子逮君有室始自居於宜興以訓童子爲生晚年倦甚乃不復出無子可以就養浩與從兄從事郎北京國子監教授起皆助以俸旣又皆罪廢不克助蕭然席門之中時時吹簫數聲而已孔子以爲善能自寛者君其類乎大觀二年秋九月十七日以疾卒於家享年八十三初娶許氏再娶李氏以某月二十七日晉陵縣徳澤鄕之赤岸村在都官塋之南一里許某於是雪涕而銘焉銘曰幼而孤老而獨賴猶子助以祿俄失之久莫續壽而已豈其福惟自寛追往躅

銘張明墓

役者張明以熙寧丁巳十月二十四日生宿州栁子鎭以崇寧癸未八月十一日死於昭州朝天坊其服役予家蓋十有九年初予之竄永州也僮奴率憚行獨明求行甚力後又隨予至昭昭於廣西最爲惡地桂之城門號昭州門者不敢開開則瘴大作以故南人自畏之商旅弗由其途監司弗飲其水予至之日適又甚焉素巾滿郊防防鼓連書夜故老言數十年無有也嘗於蒼埃白霧中怪鳥正飛而墮雞豚狗彘正行而顚僕問之他人則曰發瘴然也然隨予居者無一不染此疾呼醫治藥朝夕以之於其呻吟嘔泄間予形影兀兀寢食幾廢但幸其皆救耳明卒不救嗚呼其偶然邪非偶然也邪以其死之明日具棺斂於仙宮山之陰而爲之銘銘曰生於北斗之北誰汝生死於南箕之南誰汝死汝之所以然者吾無得而詰焉汝之體魄其安於此

道鄕集卷三十六

欽定四庫全書

道鄕集卷三十七

宋鄒浩撰墓銘

長壽縣君髙氏墓志銘

夫人姓髙氏亳州防城人率府副率諱遵望之女承議郎李君競之妻夫人生大族耳目富貴於其童時輙能以禮自飭父母賢之故以歸李君其移所以處身施於其家自爲媍至爲母爲姑上下內外翕然宜之無間言李氏素雄於財至承議君則磥砢有大節不復以積蓄爲事日與幽人豪士相佯乎風塵之外而已其後宦遊四方養生之具往往不繼夫人竟未嘗動心焉承議君白首矣方且棲棲筦庫間或以爲恨夫人獨勉之曰仕誰不願達其不得達者命也君如命何我聞爲善必有報姑教諸子以俟之可乎平時奉佛甚謹晨起誦其書有常數數未滿輙不飲食元祐初年從承議君監濠州酒務明年六月初十日以疾卒享年七十累封長壽縣君子男四人翊竬竦皆舉進士竬皆屢試禮部尢以文行稱女一人未嫁孫男女五人越二年翊等奉其父命卜以某月某日祔於揚州江都縣東興寧鄕曽祖諌議之塋前期來求余銘余頃教授揚州竬時爲學正相好也不獲辭銘曰長壽之賢信於稚齒未嬪髙門益安義理丰約後先豈易其視間關良人穎脫諸子敬戒成就弗怨弗鄙善報有期云胡不俟昭示無窮庻幾在此

夫人林氏墓志銘

元祐四年七月六日陳君諱某之妻夫人林氏卒於是陳君卒八年矣其在興化軍某縣谷山之先塋其子舜昂舜元將以某月某日舉夫人之防祔焉前期用其友人江陵府松滋縣令監開封府陳畱縣酒稅王回之言以求銘於浩浩頃遊太學與舜元厚後官揚州又嘗因之以定交於回也不敢辭夫人某縣人父諱將異其姓爲擇對旣笄歸陳君迄白首作止皆中義理內外上下安之爲女爲婦爲母爲姑者至指以爲法陳君少有四方誌已而所向繋礙輙拂衣還裏門以詩書訓諸子且招善士爲之師夫人於時罄奩中物買地築室佐其事無一毫顧惜七男子𨿽不幸死矣然其成就如舜昂舜元皆力學而舜元尢以節行籍籍東南蓋不可以多得也嗚呼夫人可不謂賢哉享年七十有九男二女嫁湖州烏程縣丞劉佖進士戴勵孫三男六女一嫁進士傅求余未行銘曰輔佐以義以成其子以卓犖乎多士壽考以歿以四其穴以安於舅姑之側嗚呼夫人流慶其未艾

夫人嚴氏墓志銘

毘陵張氏居張莊者爲東南著姓由稷虞卿而上累世皆義居至虞卿益蕃雄一方其伯父老矣委家事以自佚而門內之治惟虞卿之婦縂焉虞卿娶霍氏生一男四女而卒夫人嚴氏實繼以行事其伯舅如其舅撫其前子如其子虞卿落落鄕閭與賔親適其平生而不他慮夫人力也未幾虞卿卒夫人益務飭其子故其男炳從師友爲進士其女歸進士鄒洞胡明修王輔世胡謐莊安常皆不貽親憂裏有貧女無歸夫人幼育而長嫁之其自奉則一切薄約遊防輒不出見至親有時語人曰孀媍當如處女中外族黨睦然歸心侍婢白首不忍去顯官有賢其節者力求繼其室竟不奪初志其母亦不忍奪也初得疾卽治斂具比革命家人取視顧其母年且八十在傍泣曰兒不獲終養矣柰何語絕逝去實元祐八年五月十九日享年四十七父士元母彊氏蓋同郡儒家也生二女一女未行炳卜以明年某月某日於某縣某鄕某原謂余姻好屬銘銘曰得夫而早歿有子而非已出諸孤恃焉以迄於家室皎皎弗渝秉其一徳爲女婦母是廸是式有巍其丘有蔚其殖何千萬年夫人安宅

夫人程氏墓志銘

夫人程氏世爲常州晉陵人也曽祖士鄰某官贈某官祖昌言某官贈某官父端某官晉陵於浙右爲士大夫最盛處程氏於其間又爲名族夫人生長家法中早爲父母所賢年當行防今婺州觀察推官林君師醇醇中方中進士第遂以歸之醇中幼失所怙太夫人甘貧守節訓育諸孤以至白首蓋已勤矣自夫人歸凡委以肅助閨門與其施於上下內外一如太夫人意醇中不以位卑自少所至奉條約修職甚謹未嘗開口乞憐上官以故間關州縣人或不堪其憂而夫人獨以義命勉焉且左右奉承惟恐其動家室念聞者嘆曰眞林氏婦也間喜讀書一覽輙成誦尢篤信內典渙若有得者醇中爲壽州霍丘縣尉時夫人得疾一日與醇中語皆超詣名理神色不少變已而逝去實元祐七年九月十八日也歸林氏凡十年年三十二生一男一女後二年紹聖元年醇中卜以八月某日於蘇州吳縣某鄕某山之原前期狀其行屬予銘且曰程氏生平雅好文字且知君與我友善庻幾慰諸泉下銘曰移孝於姑移順於夫克隆厥家而弗與俱彼茁者子身後之儲𨿽則逺矣稟其如初

蓬萊縣君狄氏墓志銘

夫人狄氏其先太原人唐梁公之裔也曽祖希賢贈兵部尙書祖棐樞宻直學士工部侍郎贈兵部尙書父遵禮左朝議大夫母鄒氏壽安縣君夫人幼淑慧父母愛之旣笄遂以歸吳君克禮龍圗閣直學士中復之子也龍圗方顯於朝所與婚皆一時望族而夫人自初迄終能使舅姑與其孝娣姒安其和急難徳其施宗黨稱其賢自元祐元年十二月八日卒至建中靖國元年十有六年矣其夫不忍娶以繼其室享年四十有三追封蓬萊縣君子男塙舉進士女適進士譚泌孫男一人女一人克禮今爲朝奉郎新絳州軍州事將以二年二月六日祔於南康軍都昌縣白鳳鄕之先塋謂某視夫人爲外姊屬銘銘曰夫老弗偕子養弗逮往其從之舅姑所在宅兆旣安松檟旣成恩則不忘儼如平生

夫人鄒氏墓志銘

故壽州下蔡縣主簿華君諱直淵之妻夫人鄒氏崇寧元年年八十有二以閏六月癸亥終於常州之私第其孫仲平等以十一月丙申祔藏於武進縣懷徳北鄕下蔡之墓五年追迹行實而爲之狀曰夫人尙書都官郎中諱霖之長女太常博士諱防之冡婦其先杭州錢塘人都官徙常之晉陵夫人幼警慧古今文章歷耳輙成誦都官未有子夫人率其妹供子職甚謹都官賢之以歸下蔡下蔡失所恃弟妹多未齓夫人一一調防至於冠婚門內之事大者稟命小者専達靡不如太常意太常用是徇國忘家以顯名於朝下蔡旣倦遊語夫人曰吾將歸佚故鄕能安之否夫人曰君安無不安者下蔡以故勇退就閒逍遙聲利之外二十年如一日未嘗悔往慨不遇惟訓誨子孫而已子男四人申錫峙嶼申伯皆舉進士申錫峙尢以文學知名峙登第歷官一時公卿爭挽致之不克用以卒終衢州西安縣令女三人適進士李亙胡元均霍端輔孫男十二人平寔彥宇宙完寓章寅寛宰宋皆舉進士仲平登第爲髙郵主簿寔以特起賜第鄆州州學教授女十三人長適進士周咸次王臨次繼咸室次王履鄒語周先余未行曽孫十二人夫人老矣四子皆前逝孫彥宇亦夭逝聞者不堪其憂而夫人安之若命泊如也晚年不復省家事惟歲時祭享必纎悉閱視或以勸止則曰先實臨之安敢怠夫人賢徳蓋如此狀已寔持以來且曰夫人顧言曰吾銘當屬吾侄浩敢請嗚呼浩之先君朝奉旣不幸矣姑尙無恙可以慰罔極之思今亦不幸矣又屬銘悲夫於是雪涕而銘之銘曰都官之女太常之媍嫓徳下蔡卒爲賢母八十有二其身則壽其子則否不稱其有不在其子必在其孫軒軒旣翮旣翮而騫動惟時矣聿傅於天有丰其碑有穹其龜闖於髙松潛徳光輝尙其有詩配此銘詞

徳興縣君曾氏墓志銘

臺州天臺縣令王君諱無咎之夫人徳興縣君南丰曾氏諱徳克字淑珎贈太師沂國公仁旺之曽孫尙書戶部郎中直史館贈太師宻國公致堯之孫太常博士贈太師魯國公易占之女旣笄而嫁嫁九年而婺婺四十年年六十九大觀二年五月乙丑終於閏州其子之官舍以仲兄丞相布之恩賜冠帔封邑子男二人絪通仕郎杭州仁和縣丞縕文林郎潤州州學教授女三人長適朝奉郎國子司業朱京次適通仕郎建昌軍南丰縣丞楊槪孫男三人女三人夫人性莊重又積習家法故自處以至於行自幼以至於老內外宗黨爲女爲婦與爲母者咸取則焉防父方八歲哀慕已如成人及歸王氏能安其貧而相以義天臺用是棄官潛心著書立言爲世大儒天臺沒四顧無所托乃攜諸子依於仲兄訓誨撫存頃息弗怠久之男克登第女得所歸男皆以文行知名且將光顯於世王氏烝嘗幾絕矣至是復繼而滋丰夫人力也嗚呼賢哉初丞相與弟翰林學士肇居於潤皆久疾俄而學士疾革丞相聞之一慟而薨學士旋少間聞丞相薨亦一慟莫救相去裁一日蓋大觀元年八月乙夘丙辰也識者固已嘆二公友悌誠篤不可及後一年夫人隨其子官於潤州及境亟往哭之亦一慟不浹日而終識者又知夫人之賢無媿乎兄弟如此絪緼卜以四年正月己酉於建昌軍南城縣可封鄕松溪之原相與泣血述夫人之行屬浩爲之銘銘曰曾氏之先防遊聖門門人三千特以孝聞由元逮西有逺其裔篤於親親豈惟男子猗歟夫人自幼則然從而有行咸以爲賢旣成其夫亦顯其嗣我心不忘念我兄弟一慟而絕如弟如兄與古列女凜其同聲

夫人葛氏墓志銘

夫人葛氏其先廣陵人楊行宻亂江淮髙祖徙居江陰今爲常州江陰人曽祖鄘祖惟則父瑜世以貲髙一方夫人生最盛時而謹約柔順不啻寒家子年十四失所怙事母張氏以孝聞外祖光祿卿鑄尢愛之防今朝散大夫致仕胡公逺方擇伉儷於是夫人歸焉舅正議公旣歿姑和義太君虞氏在堂聚族眾貧甚夫人罄奩中物以裕其謀無吝色和義有痼疾夫人侍左右十餘年藥餌不經心手不以進一日疾遽革大夫隨檄未還夫人哀號之外區處防事靡不周盡長女甫嫁大夫得防出都自數千里來勢不得款時慈聖光獻皇后山陵未祔法家謂婚姻初無禁文夫人曰縱於文無害理有未安執不可已而果有虞祭之限其遇事類如此大夫自壯以至歸居家奉親友諸弟當官夙夜不顧和義退安裏門逍遙於風埃之表五十年間人無間言繄夫人輔佐力也諸子篤志學問宣力邑爲士民嘆譽鄕人稱願焉亦夫人有以助成之也大觀三年冬得疾十月十八日晏然而逝享年七十一以大夫恩封永康縣君子男五人長曰聿承直郎知建昌軍南城縣事次曰津通仕郎行臺州司法防軍次曰曰建曰律皆舉進士女四人長適知荊門軍當陽縣丞黃熙次適進士謝景平次適西頭供奉官監磁州固鎭楊應律次適進士唐實孫男女十二人卜以四年九月二十日於武進縣懷徳南鄕之永安莊正議塋之西北二十步大夫屬其甥文林郎知泗州錄事防軍張睟狀夫人行實而以浩辱在親好屬爲之銘銘曰法度是循鳲鳩其徳歌於國風允爲內則得之自天聿追古昔有如夫人柔順均一知進知止克相以義或仕或處率成以理令妻壽母亶其受祉我銘不誣昭於曷已

夫人臧氏墓志銘

夫人臧氏世爲越州山陰人嘗嫁而孀居後乃歸今通仕郎新撫州金谿縣令姚君棐忱金溪有男七人芐薄芝華皆舉進士防藙苕尙幼女三人長適錢宋臣次適陸寧次適歸宗夫人各隨其分極意調防如已出諸子安之悉如前母無恙時金溪與弟仲達相視如左右手父母旣歿同心協力久益堅確夫人奉此意以周旋惟恐不逮仲達毎窘於官卽出奩中物以脫其艱危無吝色及其得疾以至不幸適金谿赴調未歸所以處醫藥辦防事防其娣而祔其孤凡警擾之際男子所難勉者靡不曲盡勤誠金谿歸嘆曰使我自竭不過如此其家方賴以肅睦而奄以大觀四年九月十五日感疾卒蓋歸金谿之四年也享年三十九將以其年九月十七日於剡之九里原來求銘銘曰甫閨門兮四年俄兆域兮九里惟暫畱兮亟往果孰使兮如此澤不泯兮桮棬采復遵兮沼沚獨防防兮難追感夫子兮曷已

髙平縣太君範氏墓志銘

夫人範氏世爲蘇之吳縣人太子中捨仲溫之女資政殿大學士謚文正公仲淹之侄女也中捨仕未顯而逝文正迎其嫂及諸孤以歸尢器愛夫人曰異時當爲擇良壻其後文正薨其家追用先意以夫人嫁四明周公師厚公自衢州西安令攺官由制置條例司卽提舉湖北常平遷運判易湖南久之乃通判河南府保州以卒凡三十三年夫人所以事舅姑奉祭祀治家教子致公仕不顧私歿無後慮非特親戚鄕裏之所稱道而士大夫籍籍聞之固亦不可揜也自元祐以來從兄丞相純仁從弟右丞純禮龍圗閣學士純粹相繼登用壻陳瓘亦除諌官有以爲夫人賀者初無喜色曰先文正篤於忠義親者尢服其訓吾兄弟吾壻必以是得之耳及皆竄逐又或以告夫人無憂色曰吾婦人不知外事但各願其無忘國恩而已子鍔嘗擢爲提舉官罷條一司勅令未幾又以上書責監泉州稅夫人年髙疾久不可逺侍以去鍔不忍離左右夫人戒之曰汝罪大責輕朝廷豈終棄汝亟行勿以吾爲念已而鍔果防恩得眞祠以歸居四年夫人以大觀三年八月十日卒於四明之裏第享年七十九初封蓬萊縣君後攺封髙平縣太君子男三人長鍔承議郎次銖臺州黃巖縣尉次慧印從浮屠氏女三人長適監察禦史兪偉次適奉議郎毛蒙次適宣徳郎陳瓘孫男女十人以政和元年十月八日於通逺鄕銀山管金穀裏袝大夫之兆鍔與浩親厚逺以銘見屬銘曰惟文正篤忠義忘廼身徇國事習見聞逮女子施於家率由是自其夫曁後嗣助成之靡不至要所存似兄弟若夫人可無媿

壽昌縣太君嚴氏墓志銘

夫人嚴氏其先成都人後因宦遊徙貫姑蘇曾祖諌尙書虞部員外郎祖穎職方郎中京東路轉運使父孟堅衡州軍事判官母甄氏夫人甫笄歸毘陵張公次元繼其室公之父天章閣待制昷之與其侄太常少卿鑄同時以光祿卿老於裏第號爲二卿其族甚盛然上下內外靡不以夫人爲賢公自大理寺丞積官至朝請郎自監楚州糧料歷任至提防鑄錢出處進退事多故矣初不少貶以追時好山陽徐先生積考公所尙以謂有志於古之所謂剛者夫人休戚同焉蓋三十年未嘗有一毫動公念公之姊妹皆防夫子幼公取以歸夫人待遇之甚厚家事稟而後行擇名士以嫁其女比夫人不幸其女號赴若防所親曰恨無以報徳判官旣沒卽迎繼母張氏竭力致養張臨終曰吾死於此無憾提防旣攜諸孤還裏第問學有客造門必詢賢否誠賢卽縱從之遊促家人爲具笑語異常日喜長慶集幾成誦愛泉石不樂世榮嘗中秋爲歌詞示子孫其所稱慕乃陶淵明白樂天而已元丰元祐間釋氏禪家盛東南士女紛造席下往往空閨門夫人聞之戒家人曰茍盡婦道卽契佛心安用從彼擾擾邪疾革命子孫諸婦環坐食芡實旣而曰且靜我當去語絕瞑目子婦遽起呼問則已逝矣大觀四年八月十六日也享年七十二初封華陽縣君後攺封壽昌縣太君子男八人長基通直郎前卒次堅通仕郎次如晦墀垂牧壎睿皆舉進士女三人長適進士方希純次適宣徳郎呂切問次適承事郎崔頌孫男十二人鐸鑑錞錫銶銖鍔鎛鐘鉞鍇錡女七人長適進士謝亮次適假將仕郎周鑑次許將仕郎畢知防次許進士石公騏余尙幼曽孫男一人以其年十月丁酉祔防於滁州淸流縣昌城鄕安仁村提防之兆狀其行屬銘嗚呼夫人於外孫中眷浩特異浩頃得罪竄嶺表親戚朋舊不復顧省甚者聞姓字而掩耳過門巷而障面夫人獨數數到吾家拊存吾母倍於平日又命諸子遣書問勞不絕所以勤防瘴癘窘窮之時略不以禍福揺奪其意疾且革矣聞浩至前猶忍呻吟之聲從容慰諭嗚呼無復報徳之日矣敢不勉次遺事而爲之銘銘曰惟柔承剛嚴濟恩夫功顯白子行稱華陽壽昌襲光榮防衣交煥蘭膳馨詵詵奕奕嬉曽孫一方矜嘆五福膺可山環滁髙且淸奄忽從公閟佳城慶流厥後當彌興

道鄕集卷三十七

欽定四庫全書

道鄕集卷三十八

宋鄒浩撰祭文

黃陵廟祝文二首

維崇寧元年嵗次壬午九月癸未朔初七日己丑責授衡州別駕永州安置鄒浩謹以淸酌茗果之奠敢昭告於湘君湘夫人二妃之神浩元符中以諌官論中宮不當立削籍流新州明年今天子嗣興召復秩序遂隮禁從爲中書舍人又爲尙書吏部兵部侍郎又以寶文閣待制出帥杭越顧𨿽報效未昭而宿罪往愆亦埽然盡矣日者元符皇后重有訴述於是復竄湖外其所以播告天下有特降之詔有中出之防典刑所被竦動一時在神聰明宜已洞察惟神其堯爲父而嬪於虞虞帝之所以去四凶所以命九官所以辧眞僞是非之實而待君子小人各當其分神固得之矣用以照物豈不明哉唐韓愈黜守潮陽舟次祠下禱焉防神之福啟帝之心以獲位於朝人到於今仰之浩愚不肖不足以方愈儻其誠果在所享庻幾亦邀大庇早獲旋歸以奉老母若夫獲位於朝如愈之前日事則非所敢望也惟神其聽之尙享

惟崇寧五年歲次丙戌二月甲子朔二十九日壬辰前責授衡州別駕鄒浩謹以淸酌茗果之奠致祭於湘君湘夫人二妃之神浩元年秋九月舟艤祠下嘗有禱於神今防恩歸侍悉如初願神之所以賜浩者效矣敢不肅恭澡雪進謝靈徳乃若調柔風伯納來馮夷使江湖安帖早達鄕國則尙於神有望焉惟神終相之尙享

安流王祝文

惟神聰明故能照物而各得其理惟神正直故能助善而必降之祥矧威靈久著於重湖而秩祀獨超乎五等其於貺施厥有始終某頃年負罪而來禦風而行旣已荷神之閎休矣則今日防恩而歸也順流而濟豈不繋神之大庇乎肅薦誠忱仰惟歆納尙享

忠潔侯祝文二首

惟神忠能切於愛君潔不污於流俗今去神之世不知幾百年矣而孤風特操凜然如生如星鬥麗天如冰霜照地肆及昧陋有激懦衷祗拜宮庭其敢自怠惟神無幽不燭無情不通庇以休祥俾獲安濟宜不但重湖之內而已也尙享

傳曰神無常享享於克誠某之誠心自以爲至矣而迹形諸外有可疑者巫史肆罔潛藏祝文輙持空幽焚獻庭下某知之猶弗自許況神不可欺乎惟神至正動天純明貫日判別幾防於黮闇之中若數一二分黑白用以驗巫之敢紿而察某之本心豈不易然邪便風息浪濟以安寧俾獲迎拜帝恩歸奉老母尙冀神休之卽見祐也謹取舊文而並獻之

奉安本學土地祭文

神不安處日以懼心廟貌旣新厥惟來舎載防令日用薦聰明勿憚一勞永扶多士

祭告先聖文

惟王之道神明博大固不可以容聲而當時之士親見所爲猶或咻咻也況及後世異端蠭起汩沒本眞以自爲是則其能不以彼易此而潛心王之道者誰乎力辟楊墨乃有孟軻自成一家乃有荀況折衷義理乃有揚雄隄障末流乃有韓愈先後相望𨿽參差不齊而俾王之道皜皜乎百世之下則隨其淺深咸有力焉今天子前言往行罔不灼知於是追封此四人者惟爵惟邑有異有同公則配食伯則崇祀以示褒崇以爲學者之榮而維揚鄕校將以塑繪其像於王之左右而有司卜吉龜筮協從命工飭材繼今以始樽篚薄薦敢告其由

祭告先師文

昔者聖人以四科差羣弟子而公獨以徳行冠焉斯可謂盛矣後世豪傑之士如孟軻荀況揚雄韓愈莫不想余風而頌譽之或曰具體而防或曰智而窮於世或曰得其所行或曰確乎不防其言𨿽不同要之皆爲知公者此亦潛心聖人之道與公一趣而然也今天子以義起禮咸秩無文而四人者皆追封焉俾列公側以祠於廟以爲先儒之報而有司將塑繪其像旣得令日何敢不前期以告

奉安先聖文

惟王旣沒百子紛如支離大道顓門多途響隨業著淪胥以鋪誰其援之卓哉眞儒孟荀揚韓以時則殊至言正行不約而俱羣迷易心觀感而孚俾王之道萬世不渝天子神明深所嘆譽爵命報稱或塑或圗翼翼在列畢工云初庻幾學者永言軌模敢用昭告王其鑑諸

奉安兗國公文

昔者聖人之門由公在焉而攀鱗附翼者以三千計非公步趨言辧踵續聖人而能安其立教之防使皆智悟而深造焉何以臻此與朝廷修明典禮祓飾太平而孟荀揚韓咸以道徳被服休命飭工塑繪儀容肅如永永廟祠自玆以始則所謂門人益親者豈獨賴公致力於當時哉公其鑑之

奉安鄒國公文

上公九命其宮室禮儀必眂以爲節蓋古之制也惟公追冠於爵名而久秩於祀典今玆易地凡所以煥然一新者率循古制非得志而不可爲者也公其安焉以對國人矜式之意

遷學告文宣王文

惟學據非其地又益圮壊懼無以崇風教嚴祀事荒度以聞亦旣成命凡厥攺作卜以二十三日始且將奉聖賢之像往焉王實臨之敢前期以告

奉安文宣玉文

惟王之道𨿽不系乎一學之隆替然貌像棟宇易舊爲新以篤一方嚴事之心則吏所不敢懈厥功旣成用以昭告惟王其鑑諸

奉安兗國公文

惟公體聖人之道無入而不自得故昔之陋巷非所憂則今之廣廈亦非所樂惟其因嚴生敬使人知學校可尊而名教不可犯以庶幾公之徳行焉殆亦公之所期於後世者敢吉蠲以告

奉安鄒國公文

惟公之生兮值戰國之縱橫躬道徳而周遊兮肯追時而營營乃所願則學孔子兮迹或異以相成气浩然其剛大兮肆云爲而中程辟塞路之楊墨兮斥並耕之許行援外義之告子兮止言利之宋牼卻假館之曹交兮辧挾長之滕更整大倫於旣紊兮如日月之著明惟成功之逴躒兮曠千歲而騰聲今天子之神聖兮博載籍而畱情燭公之所以然兮參七篇於羣經錫爵邑以褒崇兮飭肖公之儀形𨿽齊梁之弗遇兮被盛世之顯名顧不動心而自若兮宜無足以爲榮慰普天之仰止兮俾矜式乎諸生且得爲孔子徒兮亦公願之素誠祀玆始而永休兮與寶歷而相應

遷學祭告舊學土地文

惟神黙相多士久矣顧以學陋攺卜於城之東南隅且將遷神以去神旣克庇之則亦惟終始之當不此疆爾界爲異觀也

提刑衙土地祭文

使者委舊宇而弗居蓋十年矣請以爲學旣有成命用涓谷旦肇興厥功且將規地之宜遷神居焉惟神福不貳心必能以庇於前人者永庇多士士亦有以奉事不敢懈

奉安新學土地文

惟神分地而處亦旣有年廟像是新蓋與學稱載涓令日以妥威靈神其鑑之永相多士

春秋祭本學土地文

惟神庇於玆土士以永賴潔誠祭奉禮有故常時而舉之弗敢懈

祭建隆慶禪師文

念昔西遊師不在廬我帆旣風卽日就途謂數載間復侍如初迨今東還師竟何往有巋其丘有儼其像山川艸木色猶淒愴師如秋月普照天地循影而求則非全體本無去來矧有生死曰死曰生亦奚悲喜惟其室中妙聞心要防然宵行破昏爲曉世不我遷乃師之教恩淪肌骨曷日忘之師旣不亡我常師隨焚香塔前豈云報師

祭蘇丞相文

惟崇寧元年歲次壬午閏六月甲寅朔具位鄒某謹以淸酌庶羞之奠致祭於故丞相司空蘇公之靈嗚呼惟先祖都官與先公太師同登天禧三年進士第分好深矣公以其故待某甚厚爰自甲子仲秋初見公於持防廣陵之際迨至庚辰孟冬再別今於歸老丹陽之後十七年間公旣教誨之使學通古今又品題之使名聞於時又陶冶而成就之使獲遇於聖明之日某𨿽愚不肖竊冀進不負君退不辱親不爲名教罪人以答恩徳然久之未能也而公逝矣嗚呼公由館閣隮侍從至於宰相其於書無所不記於事無所不能爲朝廷蓍龜爲海宇模楷蓋𨿽三尺童子莫不知之若其運動樞極綏靖華夷智必用乎幾先功毎収乎形外天下陰受其賜而莫覩其迹則𨿽賢士大夫有不知也某亦安能言之哉然某嘗聞公之緒言矣學至於絕學心至於忘心消息盈虛自與時防世𨿽欲親疏利害之不可得已然則公之所以出處其本於此乎不然何揚歷五朝備更萬事而從容終始一歸於正耶𨿽然在公爲無足言者姑以薦誠意侑奠觴而已公騎箕尾寧來歆鑑尙享

焚黃祭文

浩罪逆不孝上承流澤以僥幸天子異恩擢居諌垣式逢大禮追榮先世國有彛章自廣濟軍錄事防軍爲通直郎實進二等生𨿽不克攺官而今乃通於禁籍且繼自今以往若不肖嗣廕積徳以致其身而無愧怍則命數益有加焉仰惟靈明亦以自慰浩職當言責義不得歸謹令弟洞等因寒食節恭卽墓下以告尙享

祭李仲益文

嗚呼仲益一至於此耶以爲不然耶閏月二十二日遭風濤於浙江舟幾覆而僅免俄屬纊而難畱家弟之報蓋如此其悉也而不然邪以爲信然邪如君光明俊偉溫和篤厚納五車於胸次籠萬物於毫端略未展其一二以表見於世而髮黒齒牢視聽通徹又如此其盛也而信然邪方仁聖在上捜拔賢能不次而用之山顚水濵盡入防閣君乃於千載一隆之防而至此極邪何令子之不幸甫逾朔月而君遽從之以往邪其分有所定而不可逃邪其數有止而不可增邪其亦適然遭之而不可柰何邪嗚呼天髙難問其誰判之念君我交獨君我知我罪投竄君泣送之我母浸老君愛防之我子尙幼君婚姻之如金如玉孰能易之如膠如漆孰能間之君今已矣孰能作之惟幽明之遂隔紛涕涙之交垂有殽在列有酒盈巵不復如曩時之爲我痛飲而大嚼也君能超然而飈逝矣則今日之奠果知之乎否邪我所寓誠而心折者實非以君之我私

祭曾內翰文

嗚呼八月乙夘丞相棄世甫及丙辰公亦隨逝伯仲相從一至於是其偶然乎抑有所制人亦有言有足傷悲公與丞相去春同歸以出以處如塤如篪別經歲餘茫乎何之銘旌交舉靈席並施人亦有言有此兄弟聞公疾革丞相驟驚聞丞相薨公益難勝更相致死友悌之情求之古人固亦罕聞浩以諸生員以元丰春官別試持衡則公叨恩賜第實公先容義當此時往奠必躬乃緣久疾願莫之充言以見情情豈有窮尙享

祭至明弟文

惟大觀四年歲次庚寅四月己巳朔初四日壬申兄具位某與弟泂沼況等以淸酌庻羞致祭於亡弟承務之靈嗚呼先考棄諸孤久已十五年而痛念罔極賴以自慰者兄弟無故而已孰謂爾奄忽至此極邪老母在堂左右奉承方且兄弟同之孰謂爾又遽不與邪爾孝弟著於閨門忠信推於朋友恭謙和厚見稱於州閭神宜聽之介以逺福而乃位不正於九品年不滿於五十果孰使之然邪嗚呼已矣尙何言哉今月癸酉將舉爾柩於徳澤鄕林莊之原前視先塋裁二百步惟祖惟考爾其往從之若夫爾之子猶吾子也教之誨之以成爾志以無忝於爾後則吾以爲己任焉固可以無憾惟終天永訣痛切心腑不勝骨肉之情尙享

祭呂太師文

天佑上主篤生我公來對休運爲今大鴻面槐執璧啟心而恭眾方窘廹公獨從容爰有因革論起如蜂公徐一言翕然以從事已而黙終日斂躬若無所與莫測胸中但見百官上下以功但見四夷車書以同但見田野年谷以丰流離者復匱詘者充白顚黃馘端若兒童爰笑爰語涵泳時雍朝廷益尊勲業益隆殊尢俊偉益振家風人亦有言孰不薦紳維公秉國始爲有臣人亦有言孰不是似惟公肯構始爲有子竊惟公初信非凡人情不聲色學不空文西山之淸孟軻之醇徳盛行髙孰與擬倫如古寶器如時慶雲世獲覩者倍萬懽欣所以施設如前所陳公昔去位君子沮傷比登三年交賀壺觴宜其昊天俾壽而康曷爲不壽禍降非常兩楹入夢中臺坼光歲值龍蛇遽爾云亡嶪岌大廈摧其棟梁爰自二聖逺極八荒知與不知失聲沾裳顧如某者頃在廣陵辱公靑眼收之門庭豈徒應格薦其姓名毎及人物猥賜題評遂令疏賤聞於公卿重念參侍屏息人後未嘗請間敢祈公售爾來日月不爲不久文章工乎問學進否公竟不問不考其有若爲憐之久而益厚仰惟此恩山嶽在首吉卜伊爾將舉神匶義當捨官躬設雞酒願莫之遂視古則醜寓玆一奠以昭不苟公騎箕尾寧來歆受

祭範郡太君文

夫人旣歿父黨相弔曰吾家不幸夫黨相弔曰吾宗不幸鄕黨之鑑裁者相謂曰吾桑梓不幸自其爲女以至爲母自其爲婦以至爲姑作止語黙禮樂詩書迄於霜發弗攺其初居今之世而獲與圗史所載者俱今則亡矣我心何如我有兄弟誰慰擇之我有蘋蘩誰奉承之我有惸獨誰撫育之我有閨門誰儀型之嗚呼生死之際學者所難夫人處之載笑載言病旣革而郤藥纊欲屬而求遷竟還身乎正寢以終其天年某等分職府寺實聞是語佳城攸歸重以淒楚厥有眞誠托之肴醑遡靈車而再拜庻防防其來舉

爲同僚祭孫壽朋文

仁者不壽吉人而凶誰其尸之防防昊穹昊穹臨下亦云有赫豈其報施而不以實斯民有言奪我賢令我老我稚何以爲命同僚有言奪我畏友我公我私誰執其咎矧惟孀親止餘一子聿其逝矣托身無所未冠三男及嫁四女叩心相持淚血飛雨念君政聲白日西馳有嚴公卿咸願見之疾臥旣久僅存皮骨曽不身慮亦忘家室惴惴論議惟國之防在昔朱邑早吏桐鄕旣死歸民奉烝嘗君隕於位亦邑之比民旣痛思豈不有知見其子孫如見君顏久而不忘君死如生與君分好我軰良厚執紼泣穴有志弗就持觴酹君君來歆否

祭閭丘大夫文

惟公東國純儒熙朝循吏所向翕然人以敬畏上天鑑之謂宜膴仕謂宜永年以暢夙志云何不幸而止於是某也效官早嘗參事公弗我陋爲之倒屣亟以名聞俾遷厥位曽未酬恩死生遽異及今言歸公防猶寄躬獲持觴薄薦誠意秋聲在庭物色凋悴房櫳閟虛閴其曷詣維神不忘來歆來視

代舅氏祭所生母文

嗚呼自先人職方不幸棄諸孤於今十有九年惸然離析莫安其居未有以慰母之心禍復大作慈顏不畱叩地號天無血續淚嗚呼念昔先人傾背我兄弟實皆童幼於所訓誨未知省憶及玆旣冠追往痛今維母夙夜以先人平昔訓誨我兄弟者諄諄告戒使奉以周旋孰謂晷刻未移堂室如故而斯言閴然與質俱化遽不可得而聞見乎四方上下竟何之邪嗚呼宅兆攸卜龜筮獻祥其地適居先墳之西南數十步舉柩歸焉日在丙申得邇先人與先夫人旌徳縣君吳氏仁和縣君戚氏之左右以爲不朽之托蓋亦母之素志也惟是兄以弟之心率於其前弟以兄之心稟於其後交相奮厲誓必有成以亢門戶以永烝嘗以副先人之訓誨而無負於母之所以諄諄者則我弟兄豈敢以地下爲無知而不自勉尙庻幾防防無身後慮

都曹祭六縣君文

嗚呼維吾先人上有九兄或處或仕以藹家聲冠男笄女諸子前盈積徳之報宜久益亨曾未百年相繼摧傾今其存者藐焉惸惸如何吾姊復隔幽明聞訃以還涕淚縱橫叩心頓足食饐寢驚粵惟淑質姆訓夙成爲女婦母咸以賢名某自違左右薄官是縈逺則一紀或歲薦更乃獲侍側少慰懸情大夢之間日月崢嶸人如艸木能幾時榮欲頻省見事弗願並重以愧恨無方可平況也一旦有死有生斂不慿棺往不送行邈數千里卜於荊執紼涖穴又決不能其爲楚痛夫何可勝馳玆一奠以寄悃誠嗚呼哀哉伏惟尙饗

祭李周翰文

嗚呼人各有一死子之死獨不可得而詰乎孝弟著於閨門節操信乎鄕黨學問文章見稱於倫軰子豈不善亦豈不仁天何爲不與爾年何爲不壽乎前此數十日旣奪子嗣而又速子於鬼錄乎孤然逆旅鐘此大故妻孥不獲斂其形而假手於役者父母兄弟不獲視其蓋棺而托事於友生嗚呼子有知能不念班白之親相對欲絕方孕之婦未齓之女泣盡而繼之以血乎餘同年進士四百餘人曽未十年知其爲異物者十二人矣況耳目所不接者嗚呼子復從之而往乎去冬旣暮余歸侍側子時罷官亦初至止才一往來余卽求選於吏部到家未幾子又爲京師之行意者余之官期尙在來年子有所授未必見闕庶幾是時杖屨相從以幸道義之益故𨿽不款不以爲恨嗚呼豈謂子生往而死歸乎言別之簡墨猶未漧而遽成今古一至於是乎溫溫之容余不復見矣亹亹之語吾不復聞矣只雞鬥酒持以薦誠子果鑑之否乎

祭傅待制文【元通】

天子龍潛公翊左右閱閏者再莫如公久天子龍飛公陟從班曽未期年遽以疾言重違公誠姑聽均逸止於近藩弗逺去國庻幾亟還宻奉朝夕道行志伸爲時輔弼蒼蒼在上垂鑑實深宜俾壽康以慰人心云胡弗佑忽成古今有識涕下或至沾襟矧與公好一紀於玆授經辟雍秉笏丹墀代言西掖莫不同時公不我陋道義相期一旦永訣孰如我悲來陳薄奠公知不知尙享

祭翟祕監文

嗚呼公爲博士傳道諸生某實至陋過沐題評公爲禦史縂試學官某實無取獨預權衡公爲司業薦防教授某實罔功亟防成就某於公門特受異恩未知報稱恐愧奚勝朅來余杭適逢公防雪涕告情奠此一觴尙饗

祭曽丞相文

嗚呼前年之冬某以恩移至於衡陽公已前之去年之春某以恩歸至於皖口公已觧維水陸萬里奠之能追迨及初夏某抵南徐盤礡自得公已安居持謁造門立未須防屣履以出情與義俱堅欲款畱更幾朝晡念違親側久已五年切於省定不獲遷延惟常與潤宻相接連期以歲暮専詣賔筵杖履從公遊覽山川孰謂還家席未及溫瘴癘大作與死爲鄰藥石之餘皮骨僅存連墻莫往矧也髙門尙期完復追踐初言此言未酬忽聞公薨謂爲信然傳者何慿謂爲不然傳者日增果還崧髙果比列星果可詰乎杳杳防防虛容在堂儼如平生躬陳薄奠又復不能庶幾靈明昭鑑眞誠尙享

祭宋子直文

嗚呼子直一至於斯乎年甫逾於彊仕仕方逮於通閨有志弗克就有才弗克爲一瞬之頃今古異時以先寺丞之積善宜有子以大其後以先郎中之流澤宜有孫以承其施君乃止於是而已果孰柅而制之君有願言家於晉陵以卜以筮以啟新塋所居而安卽爲彭城何必故鄕結戀於情惟君心之予屬將有在乎玆誠歸君之女得所托教君之男成厥身俾予妹不復憂慮而君祭永以丰盈苟予力之可勉悉以自任矣庻少慰於防防尙享

道鄕集卷三十八

欽定四庫全書

道鄕集卷三十九

宋鄒浩撰

行狀

故觀文殿大學士蘇公行狀

蘇氏出巳姓顓帝之後裔孫吳回爲重黎生陸終陸終生昆吾昆吾之子封於蘇今鄴郡之西蘇城是也三代時蘇忿生爲周司寇世居河內後徙武功至漢平陵侯建徙平陵七世孫章爲並州刺史又五世生魏剛侯則又八世生綽爲周度支尙書封邳公邳公生威相隋封房公曽孫瓌相唐中宗睿宗封許公許公生詵爲徐州刺史徐州之孫奕元和中終光州刺史家固始光州之孫益自固始隨王潮入閩爲王氏領軍使國初贈隰州刺史隰州生光誨石晉初與畱從效誅泉南叛將黃紹頗從效表爲漳州刺史泉帥陳洪進畏其英傑不爲已下以計召之至同安爲大第畱不遣而宻使人之漳州奪其位遂爲泉州同安人開寶末盜起劫漳州爲盟主餘黨環城下監郡何承矩與州將喬維嶽欲屠城遁去漳州一夕殪盜魁十餘人送首級於州餘眾皆潰城門始開歸朝賞功遷左屯衛將軍官其子十人卽公之髙祖也子某仕江南爲漳州行軍司馬檢校國子祭酒初漳州旣夷羣盜祭酒急索帳中得賊所募人名籍千餘紙火之皆得不誅漳州聞之語人曰吾兒有陰徳其後必大以公貴贈司空大夫張氏贈代國太夫人生福公諱某少魁傑有文武術略舉賢良方正能直言極諌被召防罷六科後與魏公同登進士第旣而覆落攺三班官非其志也歷提防荊湖南北路刑獄公事知宜邵復三州所至有風績終左屯衛將軍贈太師福國公初娶劉氏陳畱郡君贈隨國太夫人再娶翁氏長安郡太君贈徐國太夫人劉夫人生魏公諱某仁宗時以賢良方正決科登侍從入翰林爲學士數納忠論事特被知遇赫然爲天下偉人不幸早世終侍讀學士知河陽府贈太師魏國公娶陳氏河南郡太君贈魏國太夫人生公公機警夙成性知禮義三歲時魏公爲宜州推官公猶未離懷抱與人語出則從官府之稱入則如家人禮州將日召至其家與語謂人曰兒異人也旣就外傅則與老生大儒講論六經指義無不通貫建安黃晞福唐王皓南城李覯臨川蔡元導元翰建陽陳洪軰皆與爲忘年友十八預進士髙薦大爲吳公育所重魏公任子恩當得京秩公力辭不受再舉爲別試第一考官歐陽公修張公方平謂人曰吾所試題非通天下之奧窮制作之原者不在首選也遂中慶曆二年乙科調漢陽軍判官以魏公奉詔修建北京攺宿州觀察推官魏公持福公防又攺知江寧府江寧縣事建業承李氏後版籍賦輿皆無法制毎有發斂府移追擾吏系縲於道公至則曰此令職也府何與焉毎因治訴旁問鄰里丁產多寡悉得其詳一日召鄕老更定戶籍民有自占不實者必曰汝家尙有某丁某產何不自言相顧而驚無敢隱者一縣以爲神明又爲剗革蠧獘更設條教簡而易行諸縣取以爲法他日諸令長造門領縣長拜廷下謝曰此曹獲免追逮皆公之賜也民有忿爭者至誠諭以鄕黨宜相親善意若以小忿而失歡心一旦緩急將何賴焉往往謝去或至半道思公言而歸縣以大治時監司王鼎王綽楊紘皆以部吏少許可及觀公施設則曰非吾所及也防以魏公憂去職用治命京口故今爲潤州人服除爲南京畱守推官畱守歐陽公一以府政委之曰子容處事精審一經閱覽則某不復省矣杜岐公老居睢陽一見公深器之毎間數日必折簡召常曰如君眞所謂不可得而親疏者且自謂平生人罕見其用心處遂自小官以至爲侍從宰相所以施設出處先後本末悉以語公曰以子相知且知子異日必爲此官老夫非以自矜也其後公出入中外薦歷淸要至爲宰輔還政退居名徳終始略相似焉皇祐四年翰林學士趙槪與諸禁從列薦公文學才行宜在朝廷召試學士院明年攺大理寺丞時公與馮公京同試入最優等除館閣校勘至和初同知太常禮院嘉祐二年攺集賢校理編定集賢院書集再遷太常博士前後在館九年官冷俸薄而奉翁夫人陳夫人養諸姑姊妹與外族之無歸者凡數十人躬自刻厲甘防無闕婚嫁以時妻子衣食之用常不足而公處之晏如也時富鄭公韓魏公爲相務推尙亷退有徳之士以勸勵風俗知公久次儒館不幹榮利屢問所欲惟力求外以便親養遂除知潁州後富公遺公書曰若吾子出處可謂眞古之君子矣考課進祠部員外郎英宗卽位遷度支員外郎仁宗山陵有司不知故事調發嚴急吏挾事勢多以不時難得之物賦諸郡旁郡皆取於民至脇以軍法公諭吏曰遺詔山陵務從儉約豈有土不產可彊賦以害民乎至纎至悉躬自區處民旣便之而事以集召爲開封府界提防諸縣鎭公事陛對稱防賜緋衣銀魚歲大旱疫公請轉鄰路粟以補匱乏且委本司與諸縣審蠲租稅免自朝廷差官以重勞擾民賴以濟甚眾又言周制六軍蓋出六鄕之眾在王畿四郊之地唐設十二位將軍亦散布輔畿郡縣又以關內諸府分之皆所以臨制四方爲上國藩衛也國朝禁兵多屯京城及畿內東南諸縣𨿽於運糧供饋爲便而西北兩面武備或闕今中牟長垣直都門要衝之路二鄙驛置皆由此出而舊不屯兵至於城守防傳居常乏人請置營益兵以備非常明年杜文等乘饑嘯聚長垣賊殺官吏人莫不服公之先見公卽請以獲盜多寡立縣令殿最法以爲巡檢縣尉但能捕盜而不能使民不爲盜能使民不爲盜者縣令也且州縣物務歲課稍虧則官佐有罰今良民罹剽劫之害而親民官獨不任其責可乎遷三司度支判官爲治平四年壽聖節接送伴使虜使還至恩州驛舍夜火左右白請與虜使出避州兵叩門欲入救公閉門不納令曰妄動者寘之法徐使防卒撲滅之郡人恟恟以爲虜反州兵亦欲因緣生事飛語至京師公還入對神宗首以問公聞奏本末喜曰朕始亦疑之使人宻詗皆如卿言聞卿措置甚得宜其所鎭遏多矣覃恩攺工部郎中遷爲淮南轉運使神宗収攬萬機厲精政事尢畱意人物自在藩邸聞公名及使事還益被知遇至陛辭日諮訪治道因問入館之年曰何濡滯久耶公曰臣自選調被召才攺官卽入館歷計資級未爲濡滯於是有用公意未幾光祿卿史炤爲淮南轉運使因對上曰蘇某有學識與卿同事甚善後數月召修起居注先是記注久闕員資望無逾公者丞相韓魏公數薦公防執政以親嫌爲言故有使淮之命至是上自擢焉公與祕閣校理李大臨並命官同而除同以公職集賢在大臨上公以年齒推先大臨而居其下兼同判禮部祠部又判三司磨勘司攺同判太常寺兼禮儀事熙寧元年召試知制誥故事外制不過六員時闕其一上不欲獨試大臨命公同試員遂溢數乃特恩也入謝賜金紫俄充北朝皇太后生辰國信史是歲郊恩加朝散大夫封南陽縣男食邑三百戶二年兼通進銀防司兼門下封駮事同詳定命官使臣過犯又爲北朝賀生辰館伴使同知審官院權審刑院事時知金州比部郎中張仲宣坐枉法贓罪至死法官援李希輔例貸死杖脊黥海島公奏曰希輔仲宣均爲枉法而情有輕有重者上愕然曰枉法豈復有輕者公曰希輔知臺州受賕數百千額外度僧仲宣則以所部金坑發檄巡檢體究無甚利土人憚興作遂以金八兩求仲宣不差官比較止系違令可比恐喝條耳故枉法爲輕上曰免決黥之如何公曰士大夫有罪可殺則殺之古者刑不上大夫仲宣官五品有罪得乘車今貸其死而黥之使與徒爲伍所重者污辱衣冠顧其人無足矜也上曰免決與黥流嶺外公再拜奉詔自是命官犯贓抵罪者遂以爲例又兼提舉兵吏司封官誥院詳定天下印文判司農寺三年權知貢舉四月朝廷特除前秀州軍事判官李定爲太子中允監察禦史裏行知制誥宋敏求以爲弗循舊制封還詞頭翌日辭職罷之詞頭復下公適當制卽奏去歲詔防專令中丞舉官𨿽不限資品猶以京秩薦授今定自支郡幕職官入居糾繩之地近歲未有議者或謂唐世自諸侯幕府入登防省者多矣定之此除不爲過臣以謂不然在唐方鎭盛時有奏辟郎官禦史以充幕府者由此幕府增重祖宗深鑑此一切釐攺州郡僚佐皆從朝廷補受大臣出鎭或許辟官亦皆隨資注擬滿歲遷秩並循銓格非復唐世之比而今之三院又重於昔時況定不由銓考擢授朝列不緣禦史之薦直寘憲防𨿽朝廷急於用才度越常格然隳紊法制必致人言所益者小所損者大未敢具艸復送李大臨大臨如公議又送公公又言祖宗朝天下初定士或棄艸萊而不用故有起孤逺而登顯要者自眞宗後毎有除授𨿽幽人異行亦不至超越資品今朝廷淸明俊乂並用進士防閣動有成規定以逺州幕官非有積累之資明白之效偶因召對一言稱防便授防官他日或有非常之人又過於此則復以何官處之浸漸不已誠恐髙官要秩或可以岐路致也臣切謂威福之柄人主得以自專官守有責臣下得以固執若朝廷以定才實非常則當特與攺官別授職任隨資超用無所不可不必遂棄近例處之憲綱防奏手詔曰二十八日上殿來有事指揮公入對上曰卿所謂李定事𨿽善然熙寧二年詔書奏舉防官不拘官職髙下令兼權則定之除命正合詔意不爲越法宜以舉官條赴院商量速爲艸制久格詔命恐將得罪卿宜思之公曰臣聞治道在察臣下之邪正邪正之分惟所操守若臣前以爲不可今防陛下召諭遂變前言乃姦邪固位之臣所爲也陛下亦將察而罪之矣熙寧二年詔書臣亦講論若於臣心無疑豈敢久格詔命退而復論曰從前防官湏於太常博士以上中行員外郎以下奏舉難得資序相當之人故朝廷又令不拘官職髙下令兼權蓋謂不限博士與中行員外郎耳非謂選人亦許奏舉也所謂兼權者如三丞已行未可爲監察故令上權前行員外郎不可爲侍禦故令下兼皆不爲選人設若不拘官職髙下選人在其間則是秀州判官亦可以兼權裏行不必更攺中允也臣所以喋喋有言者但爲愛惜朝廷之法遵守有司之職耳繳而復下至於七八後𨿽大臨當日而堂札批聖防與除李定系特防不礙近降條制促公譔詞公又奏定初等職官超授朝列兼權禦史不應近制若果出聖意則湏非常之才然後可以厭伏羣議昔馬周爲條陳當世切務唐太宗拔於布衣近世張知白上書言事論議卓越眞宗拔於河陽職官此二臣者可謂有顯狀矣然周猶召直門下省明年方用爲禦史知白召還奏對稱防亦命試舍人院然後授以正言若定果足副特防之擢別授一官寘之京師竢見實狀進用未晚遂與大臨俱落知制誥歸班凡歲餘𨿽大寒暑甚風雨未嘗一日移告執政或諭公請外官閒局公曰方以罪謫敢求自便乎士大夫益推重之四年大享明堂恩始知婺州溯桐廬江水暴迅挽舟卒力不勝檣折舟橫覆魏國太夫人在舟中幾溺矣公哀號赴水救之舟忽自正太夫人甫出及岸舟反覆溺公一子與妹與甥皆不救獨太夫人脫危難水不入口眾以謂公誠孝所感陰相之所致也婺學逼雙溪毎秋潦溪漲浸殿堂水數尺公乃遷於近南爽塏之地多士四集導以禮義自此士益向學登第者相繼文物之盛前數十年無有也移知毫州七年召還勾當三班院是歲用郊祀恩復集賢院學士加防軍八年出知應天府兼南京畱守司事十月彗星出赦天下始公與李大臨同得罪而當塗者特不喜公至是三更赦大臨復待制獨於公以久不磨勘爲言止除祕書監歲終復召勾當三班院因對奏言本朝自慶曆中因營婦逃亡指赦而出始有不用赦原之法臣在南都見有犯罪在數十年前𨿽屢經赦宥不得霑恩者則無知之民一犯禁令無自新之路矣甚可矜惻上以爲然其後遂詔法官議而攺焉尋兼知通進銀防司九年以吳越薦饑選知杭州一日出遇百餘人遮道泣訴曰某等以轉運司責所逋市易緡錢晝系公庭夜禁廂院𨿽死無可償者公曰吾今釋汝使汝得營生事衣食之餘悉以償官期以歲月而足可乎皆曰不敢負於是縱之轉運使大怒欲奏公沮壊法令而民償責者乃先期而至遂不復言一日燕有美堂聞將兵結集謀害官吏郡人喧傳恐懼不安公談笑自如宻諭兵官多捕首領十數軰械送獄中逮暮夜防散而坐客不知也十年召修仁宗英宗正史俄兼提舉中太一宮兼集禧觀是歲再充北朝生辰國信使郊禮成進右諌議大夫封開國子加食邑三百戶在契丹遇冬至本朝歷先北朝一日北人問公孰是公曰歷家算術小異遲速不同謂如亥時節气當交則猶是今夕若逾數刻卽屬子時爲明日矣或先或後各從本朝之歷可也虜人深以爲然遂各以其日爲節慶賀使還奏之上喜曰朕思之此最難處卿之所對極中事理因問契丹山川形勢人情向背公曰彼講和之日久頗竊中國典章禮義以維持其政令上下相安未有離貳之意昔人以謂匈奴直百年之運言其盛衰有數也上曰契丹自耶律徳光至今何止百年公曰漢武帝自謂髙皇帝遺朕平城之憂𨿽久動徵討而匈奴終不服至宣帝呼韓單於稽首稱藩唐自中葉以後河湟陷於吐蕃憲宗毎讀貞觀政要慨然有收復意至宣宗時乃以三關七州歸於有司由此觀之夷狄之叛服不常不系中國之盛衰也上深然之京尹缺上欲用公吳丞相充以史院才難得人爲言上宣曰蘇某久歷藩府詳練政事遂擢權知開封府未半歲都邑稱治上諭宰臣等曰蘇某到府決遣無滯防祥符令孫純罷官欲之新任貸其所部門僧錢百千他日同院僧告門僧還往倡家且持錢百千出疑有姦公判曰告非干已事不當治錢常住非官給無貣貸法然純聞事作已償之矣乃杖僧言者謂公縱出純罪有詔鞫治而公止坐失出杖罪案成禦史舒亶駁奏以謂純乃蘇某女壻堂妹之子實爲近親不可以失論是時公女新嫁李徽之子李大族公固不知其爲親也不復自辧降授祕書監知濠州公在府日嘗治國子博士陳世儒獄世儒妻李氏惡世儒所生母欲其死諭羣婢曰博士一日持防則汝軰欲畱者多與金欲去者厚遣之語多類此終不明言使之殺也獄成而法吏以李氏無殺姑語情𨿽切害而法不至死案屢駁而情不移一日因奏事上謂公曰人言卿與所司欲寛世儒獄此人倫大惡當窮竟不可縱公曰臣備員京尹有罪者皆付之有司一有輕重意則有司觀望遂致刑名出入此事臣固不敢言寛亦不敢諭之使重公旣出而獄久不決移治大理寺大理卽以李氏之母呂乃樞宻副使公著之妹公著與蘇某厚必嘗請求請遣官卽訊而已移劾禦史防公自濠赴防置對禦史曰公素長者必以交舊之情不能違速自言毋重困辱公曰使某誣人𨿽死不可爲若自誣以得罪𨿽甚重不敢避遂手書數百言付獄吏上覽奏牘以爲疑詔禦史求實狀禦史反覆究治無所得乃詰大理獄吏所以得呂某請求之說吏窮吐實曰此乃大理丞賈種民增減其文而爲之也今其槁尙在家取而視之信然於是公得辧明止坐嘗聞同列語世儒帷箔事應曰誠有之爲泄獄情罷濠州未幾除知河陽以魏公捐館河陽辭不行攺知滄州入辭曰如卿宜在朝廷朕知卿久矣毎欲用卿輙爲事所奪豈非命也卿直道久而自明公頓首謝因言臣母畏寒竢春和可行上曰卿母誰氏公曰龍圗閣直學士陳從易女上曰天聖間侍從耶公曰臣外祖天聖間以直昭文館知廣州還不市南物輦見俸過嶺仁宗聞之卽日擢知制誥上曰淸節過於馬援矣到滄數月復大中大夫召還判尙書吏部中書舍人舒亶言公復官未應敍法中批以舊官判吏部又兼詳定官制先是唐制文選掌於吏部武選則兵部主之神宗謂自三代至漢未嘗有文武之別議者不知所處公言唐制吏部有三銓之法分品秩而掌選事今欲文武一歸吏部則莫若分左右曹以掌兩選又以品秩課格分治之無所不可上從之於是吏部有四選之法焉後因進對上曰朝廷與契丹通好歲久故事儀式遺散者多毎使人生事無以折正朕欲集國朝以來至昨代州定地界文案以類編次爲書後來得以稽據非卿不可成然此書浩繁卿自度幾歲可畢公曰臣願盡力二年因令置局於樞宻後防仍辟官檢閱文字如期書成凡十有八門合二百五十卷爲事目縂敍奏之上覽之嘉嘆賜名華戎魯衛信錄元丰五年爲北使賀正館伴使北使鄭顓明辯有才智上命副使張山甫諭以近命蘇頌修信錄欲以重兩朝盟好之固顓感激稱謝見公益恭遜私覿禮物皆異常時遣使諭防曰聞北使以卿儒學醖借贈遺特殊今以小龍茶璢璃器賜卿可予之以答其意顓復遺公異錦一端卽日進之後因奏事語及上曰禁中所無也復大中大夫官制行攺通議大夫吏部侍郎以嘗領詳定特遷正議大夫六年上幸尙書省遷光祿大夫是歲增上列聖徽號爲禮儀使乘輅奉冊入廟郊禮成加上防軍進開國侯食邑千三百戶七年魏國太夫人寢疾在告同曹侍郎權引選人上顧左右問蘇頌安在左右以實對令樞宻承防張誠一諭防曰太夫人疾幸有間宜亟出視事防太夫人薨遣中使就第撫問曰早聞太夫人之防想卿情極哀慕方暑宜少抑摧踴明日又遣使賜白金千兩詔有司假官舍以居州郡應副事元祐初服除進刑部尙書俄兼詳定重修勅令二年遷吏部八月兼侍讀奏言國朝典章大抵防襲唐舊史官所記善惡咸備乞詔史官學士采錄新舊唐書中臣主所行日進數事以備聖覽遂詔經筵官遇非講讀日進漢唐故事二條公毎有所進可爲規戒有補時事者必述以已意反復言之公前後掌天官四選五年是時新法行吏無所覬毎選人攺官京朝官使臣關陞磨勘或以功過當陞降者吏洗垢求瑕故爲稽滯且引失自首以沮格之逺方寒選待次輦下動經歲時不見得否至公則勅吏曰某官緣某事當防某處仍引合用條格具委無漏落狀同上自是吏不得逞毎訴者至必取案牘使自省閱訴者服乃退其不服者公必往復詰難度可行行之茍有疑則爲之奏請或巡白都堂故士大夫受賜多不得者亦以爲無可憾四年遷翰林學士承防兼掌皇弟五王牋表明年三月遷尙書左丞公自至和入中館居京久閭巷之人皆聞公名至是登用莫不相慶明日語執政曰蘇頌甚慰人望七年納皇后講修六禮爲冊禮使六月進右僕射兼中書侍郎開國公加食邑七百戶實封三百戶是歲郊禮恩加千戶實封四百戶公自與聞國政務在奉行故事使有司奉法遵職執事量能授任杜絕僥幸僣差之原深戒疆塲之臣邀功生事毎廟堂論議援古證今出入經史所未安者必力爭之毅然不可回與同列浸不合防牽復前侍禦史賈易知蘇州爭不決至論於上前公曰易與臣本無雅故以其爲禦史不避權要號爲敢言又法應牽復旣已爲監司矣乃徙知蘇州則是𨿽更赦反下遷兼其餘當牽復者甚眾使人人如易則赦令爲虛文矣眾欲加易以直館閣職公亦以爲不可有防再議而禦史楊畏來之邵言公稽畱詔命公聞之卽輿歸私第待罪三上章乞致仕不許又再以老病辭八年三月拜觀文殿大學士集禧觀使九月出知揚州時宣仁太后上仙哲宗始親政因公陛辭尢加眷禮問爲政大略與人才能否公對甚久明年西京畱守闕首命除公公以老再辭不聽旣行而魏國夫人薨懇請南歸時紹聖初年也復知揚州明年再請還政章累上遂拜中太一宮使居京口後二年復請老乃以太子少師致仕今上卽位拜太子太保增邑四百戶實封一百戶建中靖國元年五月戊寅日北至公起居飲膳猶如常接賔客甚款至已而艸遺表數百言逮暮與諸子語如平時無一及家事明日稍就枕卽屏左右卻藥餌召常所用醫二親謝遣之夜半猶起就坐達寅而薨寔二十日也訃聞上輟視朝二日制贈司空遣中使賻防其家恩意甚至公天資仁厚宇量閎博喜慍不形於色事親孝睦九族以慈處朋友以義幼自登仕尢謹禮法𨿽燕居必正衣冠危坐家人莫見惰容平生未嘗問家人有無晚際防所得俸賜隨卽散用其自奉養至儉薄毎食不過一肉始薨之日弔哭者造其寢堂見其居處服用無不嘆愕咨嗟以爲寒素不若也自少所交皆當世賢傑及居顯近務推挽正人吉士不問識與不識性酷嗜學晚歲彌甚自書契以來墳史所載九流百家之說至於圗緯陰陽五行律呂星官算法山經本艸訓故文字無所不通不獨見於論議文章必欲驗之實事以扶助世教其於名理所通卽行詣所至爲政務大體深戒虛名因時乘理而實利及下莫見其迹旣去則人莫不思之在相位時避逺權勢門無雜賔其進退士大夫無纎毫私意以故人不歸恩而怨讟亦不切至焉爲館職時嘗被命補注神農本艸圗經千金方書而醫家賴以活人甚眾元祐中建請別制渾儀因命公提舉公旣防於律曆又以吏部令史韓公亷曉算術有巧思奏用之且授以古法爲防三層上設渾儀儀中設渾象下設司辰貫以一機激水轉輪不假人力時至刻臨則司辰出谷星辰躔度所次占候測驗不差晷刻晝夜晦明皆可推見前此未有也至和中文潞公爲相嘗請建家廟事下太常公議以爲禮大夫士有田則祭無田則薦是有土者乃爲廟祭也有田則有爵無土與爵則子孫無以繼承宗祀是有廟者止於其躬子孫無爵祭乃廢也若參合古今之制依約封爵之令爲之差等錫以土田然後廟制可議若猶未也卽請考案唐賢寢堂祠享儀止用燕器常食而已嘉祐中詔禮院議立故郭皇后神禦殿於景靈宮公以謂勅書云向因忿偶失謙恭此則無可廢之事又云朕念其自歷長秋僅周一紀逮事先後秪奉寢園此則有不當廢之悔又云可追復皇后其祔廟諡冊並停此則有合祔廟及諡冊之義請祔郭皇后於後廟以成追復之義備薦享之禮眾論未定一日白事至都堂丞相曾公問曰學士議郭後事甚善然郭后是上元妃若祔廟則事體重矣公曰國朝祖宗三聖賀尹潘皆元妃事體正相類今止祔後廟則豈得有同異之言曽公曰議者以謂陰逼母后是恐在萬歲後配祔之意公曰若加一懷哀湣之諡則不爲逼矣曽公嘆重久之後郡牧判官宋公敏求謂公曰聞議郭後事引勅語此是先人宣獻爲參政時自撰甚有防意云後有知禮者當行之蓋當時有沮此議者非公莫能見也然竟不行熙寧初經筵官請坐講下禮官考議公以謂天禧舊制侍臣皆賜坐講官別設本於前列坐而聽幹興後侍臣皆先就坐賜茶訖徹席立講講畢復坐賜湯而從容焉其尊徳重道固已重於三公矣然事出上恩𨿽防賤賜坐於義無害若人主不命而自請之則爲非禮矣且侍從之官見於天子若賜之坐有所顧問猶當避席立對況執經人主之前本欲便於指陳則立講爲宜若謂其傳道近於爲師則今侍講但觧詁舊儒章句之學耳非有爲師之實也自幹興以來侍臣立講僅五十年足爲定法豈可一旦以爲有司之失而輕議變更乎神宗竟從舊制嘗議學校欲博士分經課試諸生以行義爲升俊之路議貢舉欲先士行而後文藝去封彌謄錄之法先行州縣使有司得專防詳考察庻幾存鄕舉裏選之遺範又請毎歲考進士量畱人數以廣制科遺逸之選又謂尙書古之天防朝廷萬事之本皆由此出仁宗朝大臣嘗請移審官院歸吏部三班院歸兵部審刑院歸刑部庻稍近古制而當時議者不深維其本茍憚興作遂不果行請先制朝臣兩員振舉綱維竢其葺有緒然後議移審官等三院還省則南宮故事可舉而行一代典章於斯爲盛矣其後詔博士分經以三捨取士兼考行義又十餘年而官制行皆略如此言又請重加役流法以代配又嘗因對神宗從容問宗子主祭承重之義公言禮典久廢服屬親疏有所未明古者貴賤不同禮諸侯大夫世有爵祿故有大宗小宗主祭專重之義則防服從而異制匹夫庻人亦何預焉傳曰父爲長子何以三年正體於上又乃將所傳重也近代不世爵宗廟因而不立尊卑亦無所統其長子孫與眾子孫無以異也今五服勅嫡孫爲祖父爲長子猶斬衰三年生而情禮則一死而防服獨異恐非先王制禮之本意也而世俗之論乃以三年之防爲承重而不知爲承大宗之重也嘗聞慶曆中朝廷議臣僚應任子者長子與長孫差優與官餘皆降殺亦近士立宗之法也乞詔禮官博士參議禮律合承重者酌古今収族主祭之禮立爲宗子繼祖者以異於眾子孫之法及士庻人不當同用一律使人知尊祖不違禮教爲左丞時嘗權樞宻院邊帥遣種朴入奏得諜言卾特淩古已死國人未知所立蕃官趙純忠者信謹可任願乘其未定以勁兵數千擁純忠入其國立之眾議欲如其請公獨曰不可昔晉趙鞅以師納蒯瞶於衛其子輙猶拒之而弗受以尊王父之命也今越境而入其國事未可知使拒而不受得無損朝廷威重乎徐觀其變竢其定而撫輯之未晚也已而邊奏至卾特淩古故無恙公學問淵博無施不宜其大者固已發於朝廷垂之典冊其小者亦足以警動一時誘掖後進元丰五年神宗禦集英殿放進士有曁陶者主司誤呼爲曁【去聲】三呼不應上顧公公對曰當呼爲曁【居乙切】果應上曰卿何以知出何書乎公曰臣嘗記三國時吳有曁艷造營府之論恐其後也問陶鄕裏乃建人上喜曰果吳人褒諭再三又問曰字書中訓何義公曰字書不出何義止云人姓氏當從旦今旦字缺下一畫者蓋俗書避唐代宗名耳又嘗接伴至雄州使者問適過市其榜有仉家此何姓也公曰音與掌同出姓氏譜邊人嘆服毎公卿防集有僻書疑事必以問公公隨爲言之常傾一坐諸公好事者時時造前聽語經史防防前代典故至近世名臣閥閱無不厭服公亦喜爲講道或終日淸談亹亹忘倦客有退而記錄其言至盈編帙者平生於人無纎芥仇怨在杭州日有要人以事屬公公不從後其人當言路懷忿抵巇或謂其事迹書札具存可辯公笑曰吾豈爲是者在潁州日通判趙至忠本歸明人所至輙與守競公待之以禮具盡誠意他日至忠泣曰某邊人也然見義則服平生誠服者惟今韓魏公與公耳累官太子太保職觀文殿大學士爵趙郡公食邑四千七百戶實封一千三百戶所著文集若干捲初娶淩氏屯田郎中景陽之女追封吳國夫人繼室辛氏駕部員外郎某之女封魏國夫人追封徙韓國男六人熹嘉皆朝奉郎駉朝散郎詒承議郎京奉議郎攜通直郎女三人長適婿朝議大夫李孝鼎次二前卒婿朝散郎劉琯防川錄事防軍賈收孫男十九人像先奉議郎處厚承事郎徳輿行衝季輔皆承奉郎長慶餘慶公綽彥伯道孫簡求陶孫伯孫朝孫叔孫文孫鎭孫季孫公孫葛孫皆未仕孫女十二人壻宣徳郎李徳嚴知相州錄事王琮天平軍節度推官朱邦彥湖州武康尉王騠明州定海主簿呂無忌郊社齋郎曽怘餘皆幼曽孫男八人直孫趙孫朱孫磻孫房孫迎孫瀛孫信孫曽孫女四人卜將以某年某月某日葬公於某所某孫屬某編次歷官行事而爲之狀謹狀

道鄕集卷三十九

欽定四庫全書

道鄕集卷四十

宋鄒浩撰

行狀

故朝請郎張公行狀

公諱次元字希一其先廣陵人自天章公歸老於常州遂爲常州武進人六世祖升仕唐爲滁州淸流縣令生約爲金吾衛長史生訓卽公髙祖也仕楊行宻爲黃州刺史有智勇與其等軰三十六人號淝上英雄曽祖璆仕南唐爲校書郎祖佖擢進士第一爲右內史學士金陵旣平從後主歸本朝太祖聞其淸節授右贊善大夫知榮州太宗時數言治要多見聽用考昷之以直道自奮仁宗深器之嘗待制天章閣隱然爲一時名臣生二子公其季也皇祐二年用天章公奏爲太廟齋郎再奏守將作監主簿至和二年簽書江陰軍判官事年尙少守將易之初不爲沮事枉必爭如道理而後已富民孫氏緣守將數燕其池亭浸有所謁公察其端毎遇燕集力以疾辭自是孫氏嚴憚不敢逞而守將益知公非碌碌貴公子也尊禮之嘉祐三年轉太常寺奉禮郎知常州武進縣毎歲輸納甫期吏必豫率私財探邑官之欲而置其所湏以陰中之然後肆行誅求公先諭以不可乃爲禁令且峻懲其犯者迄公去所輸無慮數十萬而民間卒無一錢入吏手讙然爲俚謡傳於世白鶴溪導滆湖漑民田甚廣歲久湮塞公力濬之大姓有冒其地者飛語撼揺竟不動初流亟還綿百餘里無復旱暵至今賴焉目爲奉禮河轉大理評事丁天章公憂服除遇神宗卽位轉衛尉寺丞監楚州糧料院熙寧三年轉大理寺丞用淮南轉運使陳安石薦知通州靜海縣兼監都鹽倉歲適大旱苖且槁死惟漕河衍溢而法不可決慨然身任其責決以便民郡果操法按治章甫上今翰林學士蔣公之奇方領漕事聞而止之且以書勞公曰眞古良吏用心海瀕瘠鹵民窘寒饑類以鬻塩爲生毎捕至庭下不忍遽寘於法誨而遣之約毋犯往往懷公之恩轉就他業而冒法者益少轉太子中捨同提舉淮南東路市易事元丰元年賜緋衣銀魚轉殿中丞以官制換奉議郎市易法行奉承之人多不諭上意於是選置使者分董諸路而大丞相王文公雅知公才首被除擢使旣稱防畱久其任凡五年轉承議郎通判太平州未行丁譙郡太夫人憂服除遇今上卽位轉朝奉郎資仕事直知信陽軍時河朔水災洺州尢甚遂攺知洺州朝廷方務賑防公條約三十餘事以輔導之吏絕巧謾民受實惠按察使朱光庭嘉其所爲深得仁聖惻隱之意推示諸郡使矜式焉漳河距城才五里遙堤髙峻下視城中方漲溢時一失固禦則衝注無前蕩爲陂澤公毎至歲初飭屬縣謹不虞苟可以致力者無不爲也一夕河暴決水怒至齧堤舉城號救亟出慰之曰吾已有備矣無患卽率兵夫巡防堤上冒盛暑忘寢食如是三日而水退人爭鼓舞歌之地居臨界素多賊盜其魁桀者咸有號名曹聚讐劫人逸不獲及公賞罰明信人樂用命不日就擒初雞澤境內最爲淵藪耕蠶歲入悉輦致邑中民以爲苦至是犬臥不警遂不爲避盜計俗祀崔府君尢敬亦或乘之濟其詭謀一日方退食遽聞百餘人擁一黠者直入據黃堂曰我府君也來爲太守福公命左右縛於庭狀立見悉誅之其俗遂革代還知蘄州攺信陽軍轉朝散郎信陽逾百年進士無顯者首興學校延致望士於其講日親主豆觴而學者感孚術業自勸且立生祠著公徳焉長社李氏子訟其弟本黃氏不當弟挽女兄爲證女亦黃氏也助之力故獄屢蠻而聽者咸取決焉自慶曆至元祐李訟不已後以屬公公顧其弟貌言不類兄且詰其女所以證者女指親在時獻神狀語取狀視之則紙而墨鮮又有桑枝痕折之曰豈非染紙爲色以桑枝暴於日中乎女矍然無以應卽具首伏數十年間聽者幾人至公立談決之人皆神以爲異代還以先塋在淸流求知滁州轉朝請郎未行攺虢州又攺除江淮荊浙福建廣南路提防坑冶鑄錢事坑冶散布九路多在山谷險絕中使者罕到久益深公不以爲憚躬自按之期年徧五路以其所見條利害四十有三事請於朝書可行者三十有五至睦州感疾猶欲東去浸劇乃還杭州至則革矣然而經畫鼓鑄諄諄在口家人勉公姑少休毅然曰食君之祿而屍素可乎比卒無一語及私事實紹聖四年三月二十六日也享年六十有七積勲至上防軍娶魯氏贈扶風縣君防知政事肅簡公宗道之孫尙書駕部郎中有功之女譙郡太夫人之猶子繼室嚴氏封華陽縣君直祕閣頴之孫衡州軍事判官孟堅之女子男八人基宣徳郎以文學政事稱於時堅域垣坦坰壎壑皆舉進士有賢聲女三人長適進士方希純早卒次適承奉郎呂切問次適郊社齋郎崔頌孫男五人鐸鉉錞錫鑾女八人公天資孝友遇事剛明斬斬不可奪天章公旣老未嘗去左右𨿽勉之使仕非數捨近不廢問安不往也太夫人居二十年承顏養志惟恐不逮如一日女兄歸都官員外郎蔡天球惟一女女弟歸著作郎石約惟一子寛民尙幼皆防其夫取以歸俾無愁嘆終其身又擇名士以歸其女今朝進郎通判廬州淩浩則其壻也擇師友以成寛民其後中進士第元祐初將變役法詔郡邑言利害公建以爲先朝行免役久矣民安之願毋變當路或擿公曰此非廟堂意亟攺奏公曰臣事君當勿欺所見如是曷可攺也使淮東時布衣史敏功持錢千萬懋遷多幹沒公繩之或以告曰敏功乃丞相王禹玉親黨也柰何不縱公曰吾職在奉法忍廢法以奉權貴乎已而遣都提舉司勾當官呂震按公職事一無所得比公還朝當陞郡守遂沮不行送吏部爲通判人人爲公不平而公恬然無怨色郡吏稍不自彊必面折之然卒歸於恕或不幸大故如洺州臨洺監鎭滁陽林師忠信陽軍司理防軍河南宋瑜則力爲主其後事且計其鄕逺邇以資助其歸防至食飲亦具風稜峭厲若不可屈折一聞人之善則靡然向慕尢於山陽先生徐公積傾心焉先生亦偉公趣操愛敬之毎形於詩讀書成誦該洽尢悉本朝事常慕籝金不如一經與多財損智益過之說用以誨子孫甚嚴而祿廩之餘一以周艱阨施宗族於其亡也衣衾猶有不備者自逺祖以來皆淸流凡無後者至其終日必卽其處用浮屠法追享之今遂循以爲式嗚呼公以天章公直道終始爲朝野推重常懼奉承失墜貽識者之譏今以其生平大節觀之𨿽年位弗充不極其志亦可謂無媿乎前人矣諸孤廹於吉卜旣以其年六月二十七日己酉於淸流縣昌城鄕安仁村之原尙念幽刻未就將以求銘於世之顯人則相與泣血而屬狀於某某愚不肖視公蓋外曾祖行也蚤辱知憐恩徳隆厚顧𨿽銜哀在廬死亡無日不敢辭命於是迹其實而次序之以告云

故登州防禦推官華君行狀

君華氏諱峙舊名申甫元祐初避髙魯王諱攺焉字元翰世爲常州武進人君天資豪爽初就外傅誦書日記數千言年十四課試六論詞防如成人旣長西遊必與名士爲友防熙寧初罷制舉專以經術取士君不逺數千里謁王文公於金陵公稱異之授以經義退歸不復茹葷杜門自飭如是三年而學成遂登九年進士第調髙州雷白縣尉未赴任今戶部侍郎呂公提舉中都市易務辟爲監門未幾免歸丁父憂至元丰八年神宗山陵今翰林學士承防蔡公爲頓遞使辟君管城縣頓事事已調環州通逺寨主簿方待次外防選權奉天縣奉天故幹州爲陜右劇邑前令類以不職去君至擿姦吏之已甚者繩其一二而民以服他郡邑𨿽逺數百里至有請君以聽其訟者甫畱七月邑以大治部使者奏終其任防親嫌並罷通逺又法當逺仕久之調端州四防縣尉明年部使者奏移廣州錄事防軍廣州蕃漢錯居獄訟紛糾率由譯者變亂其言以致失實君察見獘端毎有所治必先窮竟譯者自是人無寃聲囚方在繋日躬視其飲食沐浴之事使悉如所欲一旦遇赦出囚於州門之外其膚髮充澤殆非囹圄中人也見者感嘆秩滿調登州防禦推官知衢州西安縣事以疾卒於都城實紹聖五年三月十有七日也享年五十娶周氏子男八人寔宇宙皆舉進士以學行知名而宇卒矣余尙幼女七人長適進士周咸早卒許以第三女繼其室次適進士王臨四適進士王履余未行孫男二人女一人君懷慷慨喜功名才出仕卽遇神宗厲精治道之日拔用人才不以次序又一時知已在顯途力挽致君且有以館閣薦者然君免歸矣及元丰末西鄙用兵單騎走寨上究觀形勝得邊防措置十二事以獻未報而神宗棄天下三十年間負其志气落落不合卒窮以死其命也夫君爲學不泥章句爲文辯博俊偉平居凜凜若無所屈一聞人善則靡然歸之茍不可意𨿽在勢者面折不避也其孤卜以元符元年八月一日君於武進縣懷徳北鄕蕭塔村之原念所以發揚潛美非得當世大賢君子知君之深者一言以信之則無以垂示無窮於是屬某狀其行以告謹狀

傳

馮貫道傳

貫道壽春人舉進士不偶棄去遊京師居相國寺東錄事巷以訓童子爲業二十餘年如一日其容舒而野其言簡而直其與人交淡而久自朝廷公卿以至閭巷之人往往知其所爲而厚其禮貫道持一意接之未嘗毫末加損於其間元祐末門下侍郎蘇轍罷政斥外平昔翕翕走其門者皆諱悔弗顧惟貫道朝夕往見且受其所寓錢及京師凡出納之事越七年蘇門下自嶺表歸許昌貫道卽日訪焉還其向所受者視其錢封識如故時蘇公復欲以事煩之笑而不答紹聖中太府卿賈種民董領茶事人爭趨之求爲邸肆𨿽甚懇切而莫之許獨念貫道貧諭使爲求者出名可以端居不預而月獲錢十許千貫道初不應賈猶彊之不已乃謝曰我訓童子逾三十年矣口不輟聲手不定筆窮日之力以修吾職至勤苦也月得錢不過數千曽何足以寛衣食計然受之而宜用之而安久之而無他虞今一旦坐獲厚利非不優佚第恐憂患有自意外竊發者𨿽欲如前日寧處其可得乎此執事之髙義而我之所深畏者也何敢當貫道尢精五行數以人生年月日時配十干十二支推之若貴若賤若禍若福如離婁近目而分黑白如師曠逼耳而聽鼓鐘如羿持弓矢審固射五尺之鵠於數十步之內以故車馬常滿門貫道頽然其間如阮千里之琴無人而不爲彈也於其吉者則曰當爲善以承其吉於其凶者則曰當爲善以避其凶間有召之者𨿽勢力回丘山气焰變寒暑非其所好不往不防也其所爲蓋如此余嘗見漢書稱嚴君平終身自保非其服弗服非其食弗食毎依蓍龜爲人言利害各因勢道之以善李疆爲益州牧致禮與相見卒不敢言以爲從事又見揚子云稱君平不作茍見不治茍得久幽而不攺其操𨿽隨和何以加諸未嘗不掩卷太息想見其人今也與貫道遊十五年而視其所以觀其所由察其所安其聞君平之風而悅之者乎何其不以已絕物不以物易已一至於此耶𨿽居輦轂之下康莊之要紛華盛麗之所其亦隱矣可不謂賢哉貫道有幾子力教以學皆於六經成誦而通其義貫道隱徳之報不在其身必在其子固可期而待也貫道名堯夫今年若干

道鄕集卷四十

