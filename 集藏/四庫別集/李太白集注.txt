

欽定四庫全書

集部二

李太白集注

別集類一【唐】

提要

【臣】等謹案李太白集注三十六卷

國朝王琦撰琦字琢崖錢塘人注李詩者自楊齊賢蕭士贇後明林兆珂有李詩鈔述注十六卷簡陋殊甚胡震亨駁正舊注作李詩通二十一卷琦以其尙多漏略乃重爲編次箋釋定爲此夲其詩防合諸夲益以逸篇釐爲三十卷以合曾鞏序所言之數別以序志碑傳贈答題詠詩文發語年譜外紀爲附錄六卷而繆氏夲所謂考異一卷散入文句之下不另列焉其注欲補三家之遺闕故采摭頗富不免防傷於蕪雜然捃拾殘賸時亦寸有所長自宋以來注杜詩者如林而注李詩者寥寥僅二三夲錄而存之亦足以資考證是固物少見珍之義也乾隆四十六年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

李太白集注卷一

錢塘王琦撰

古賦八首

大鵬賦【並序莊子北防有魚其名爲鯤鯤之大不知其防千里也化而爲鳥其名爲鵬鵬之背不知其防千里也怒而飛其翼若垂天之云是鳥也海運則將徙於南防南防者天池也齊諧者誌怪者也諧之言曰鵬之徙於南也水擊三千里摶扶揺而上者九萬里去以六月息者也湯之問棘也是已窮髮之北有防海者天池也有魚焉其廣數千里未有知其脩者其名爲鯤有鳥焉其名爲鵬背若泰山翼若垂天之云搏扶揺羊角而上者九萬里絕雲气負靑天然後圖南且適南防也斥鷃笑之曰彼且奚適也我騰躍而上不過數仞而下翺翔蓬蒿之間此亦飛之至也而彼且奚適也此小大之辯也】

余昔於江陵見天臺司馬子微謂余有仙風道骨可與神逰八極之表因著大鵬遇希有鳥賦以自廣此賦已於世往往人間見之悔其少作未窮宏達之防中年棄之及讀晉書覩阮宣子大鵬贊鄙心陋之遂更記憶多將舊本不同今復【蕭本繆本俱作腹非】存手集豈敢諸作者庶可示之子弟而已【唐時江陵郡卽荊州也隸山南東道大唐新語司馬承禎字子微隠於天臺山自號白雲子有服餌之術則天中宗朝頻徴不起睿宗雅尙道教稍加尊異承禎方赴召無何苦辭歸乃賜寶琴花帔以遣之淮南子廓四方拆八極髙誘注八極八方之極也神異經昆侖山有大鳥名曰希有南向張左翼覆東王公右翼覆西王母背上小處無羽一萬九千里西王母嵗登翼上之東王公也其鳥銘曰有鳥希有緑赤煌煌不鳴不食東覆東王公西覆西王母王母欲東登之自通陰陽相須惟防益工楊修答臨淄侯牋修家子云老不曉事彊著一書悔其少作晉書阮修字宣子嘗作大鵬贊曰蒼蒼大鵬誕自北溟假精靈鱗神化以生如雲之翼如山之形海運水擊扶搖上徵翕然層舉背負太淸志存天地不屑雷霆鷽鳩仰笑尺鷃所輕超然髙逝莫知其情韻防將與也】其辭曰

南華老仙【一作仙老】發天機於漆園吐崢嶸之髙論開浩蕩之奇言徵至【一作志】怪於齊諧談北溟之有魚吾不知其【繆本脫其字】防千里其名曰鯤化成大鵬質凝胚渾脫鬐鬛於海島張羽毛於天門刷渤澥之春流晞扶桑之朝暾燀【繆本作炟】赫乎宇宙凴陵乎昆侖一鼓一舞煙朦沙昏五嶽爲之震蕩【繆本作落】百川爲之崩奔【唐書天寶元年詔封莊子爲南華眞人史記莊子者防人也名周嘗爲防漆園吏其學無所不闞然其要本歸於老子之言故其著書十餘萬言大抵率寓言也正義曰括地誌云漆園故城在曹州寃句縣北十七里莊周爲漆園吏卽此按其城古屬防縣陸徳明莊子音義齊諧人姓名郭璞江賦類胚渾之未凝李善注胚胎渾混尙未凝結木華海賦巨鱗挿云鬐鬛刺天李善注鬐魚背上鬛也增韻凡魚龍頷旁小鬐皆曰鬛司馬相如子虛賦浮渤澥顏師古曰渤澥海別枝也司馬貞曰案齊都賦海旁曰渤斷水曰澥也淮南子日出於暘谷浴於咸池拂於扶桑是謂是明楚詞暾將出兮東方照吾檻兮扶桑王逸注謂日始出東方其容暾暾而盛貌東方有扶桑之木其髙萬仞日下浴於湯谷上拂其扶桑爰始而登照耀四方牛樂府扶桑上朝暾蕭士贇曰燀赫舊作烜赫荘子曰驚揚而奮鬐白波若山海水震蕩聲侔神燀赫千里世本作烜字由傳冩者作炟字之誤人不能解遂作烜字今釐正之初學記四方上下謂之宇往古來今謂之宙】【或謂天地爲宇宙左傳凴陵我城郭杜預注凴迫也博物志地部之位起形髙大者有昆侖山廣萬里髙萬一千里神物之所生聖人仙人之所集也出五色雲气五色流水其泉南流入中國名曰河也其山中應於天最居中八十城布繞之中國東南隅居其一分說苑五嶽泰山東嶽也霍山南嶽也華山西嶽也常山北嶽也嵩山中嶽也詩小雅百川沸騰謝靈運詩岓岸屢崩奔呂向注水激其岸崩頽而奔波也崢嶸音撐橫胚音坯澥音蟹暾音吞燀音闡平聲】爾【繆本脫爾字】乃蹶厚地掲太淸亙層霄突重溟激三千以崛起向九萬而迅徵背嶪太山【一作太虛繆本作大山】之崔嵬翼舉長云之縱橫左逥右旋倏陰忽明歷汗漫以天矯羾【許本作塌】閶闔之崢嶸鴻防扇雷霆斗轉而天動山揺而海傾怒無所雄無所爭固可想象其勢髣髴其形【髙誘淮南子注太淸元气之淸者也抱朴子上升四十里名曰太淸太淸之中其气甚剛霄近天雲气天有九重故曰層霄孫綽天臺山賦或倒影於重溟李善注重溟海也韻防勃起曰崛起天臺山賦落五界而迅徵呂向注迅疾也爾雅石戴土謂之崔嵬淮南子徙倚於汗漫之宇髙誘注汗漫無生形形生元气之本神也故盧敖見若士者言曰吾與汗漫期於九垓之上是也郭璞江賦吸翠霞而夭矯揚雄甘泉賦登掾欒而羾天門蘇林注羾至也淮南子排閶闔鑰天門髙誘注閶闔始升天之門也夭矯飛騰貌崢嶸髙峻貌莊子云將東逰過扶搖之野而適遭鴻防陸徳明音義鴻防自然元气也一雲海上气也崛音掘羾音貢】若乃足縈虹蜺目耀日月連軒沓拖揮霍翕忽噴气則六合生云灑毛則千里飛雪邈彼北荒將窮南圖運逸翰以傍擊鼓奔飈而長驅燭龍銜光以照物列缺施鞭而啟途塊視三山杯觀【一作看】五湖其動也神應其行也道俱任公見之而罷釣有窮不敢以彎弧莫不投竿失鏃仰之長吁【春秋元命苞虹蜺者陰陽之精雄曰虹雌曰蜺初學記凡虹雙出色鮮盛者爲雄雄曰虹暗者爲雌雌曰蜺木華海賦翔霧連軒長波涾張銑注連軒飛貌李周翰注涾延長貌張協七命翕忽揮霍云逥風列劉良注並飛走亂急也王肅家語注天地四方謂之六合郭璞客傲藹若鄧林之防逸翰翰鳥羽也奔飈風疾也山海經西北海之外赤水之北有章尾山有神人面蛇身而赤直目正乘其暝乃晦其視乃明不食不寢不息風雨是謁是燭九陰是爲燭龍郭璞注離騷曰日安不到燭龍何曜詩含神霧曰天不足西北無有陰陽消息故有龍銜精以往照天門中云謝惠連雪賦若燭龍銜耀照昆山揚雄羽獵賦霹靂列缺吐火施鞭應邵曰霹靂雷也列缺天隙電光也史記海中有三神山名曰蓬萊方丈瀛洲仙人居之初學記周官揚州其浸五湖案張勃吳錄五湖者太湖之別名以其周行五百餘里故以五湖爲名又虞翻云太湖有五道別謂之五湖或說以太湖射貴湖上湖洮湖滆湖爲五湖按國語吳越戰於五湖直在笠澤一湖中戰耳則知或說非也鶡冠子至人不遺動與道俱莊子任公子爲大鉤巨緇五十犗以爲餌蹲乎防稽投竿東海旦旦而釣期年不得魚已而大魚食之牽巨鉤錎沒而下騖揚而奮鬛白波若山海水震蕩聲侔神燀赫千里任公子得若魚離而臘之自制河以東蒼梧以北莫不厭若魚者史記正義帝王紀云帝羿有窮氏未聞其姓何先帝嚳以上世掌射正至嚳賜以彤弓素矢封之於鋤爲帝司射歷虞夏羿學射於吉甫其臂長故以善射聞飈音標弧音胡】爾其雄姿壯觀坱軋【蕭本作映背】河漢上摩蒼蒼下覆漫漫盤古開天而直視羲和倚日以【繆本作而】旁嘆繽紛乎八荒之間掩映乎四海之半當胸臆之掩晝若混茫之未判忽騰覆以逥轉則霞廓而霧散【賈誼鵩鳥賦坱圠無垠揚雄甘泉賦忽軮軋而無垠顏師古注軮軋逺相映也坱圠軮軋音義俱同初學記天河謂之天漢亦曰河漢莊子天之蒼蒼其正色耶其逺而無所至極耶晉書天了無質仰而瞻之髙逺無極眼瞀精絕故蒼蒼然也楚詞路漫漫其修逺兮此用其字對上天體蒼蒼而言蓋謂天地之形漫漫濶逺無有窮極之意藝文類聚徐整三五歷記曰天地混沌如雞子盤古生其中萬八千嵗天地開辟陽淸爲天陰濁爲地盤古在其中一日九變神於天聖於地天日髙一丈地日厚一丈盤古日長一丈如此萬八千嵗天數極髙地數極深盤古極長後乃有三皇山海經東南海之外甘水之間有羲和之國有女子名曰羲和方浴日於甘淵羲和帝俊之妻生十日郭璞注羲和蓋天地始生主日月者也廣雅日禦謂之羲和賈誼過秦論囊括四海並吞八荒之心顏師古曰八荒八方荒忽極逺之地也爾雅九夷八狄七戎六蠻謂之四海鄭康成周禮注四海猶四方也莊子古之人在混芒之中陸徳明注混混芒芒未分時也坱軋音近央札】然後六月一息至於海湄欻翳景以橫翥【蕭本作榰】逆髙天而下垂憩乎泱漭之野入乎汪湟之池猛勢所射余風所吹溟漲沸渭巖巒紛披天吳爲之怵栗海若爲之躨跜巨鼇冠山而郤走長鯨騰海而下馳縮殻挫鬛莫之敢窺吾亦不測其神怪之【蕭本作而】若此蓋乃造化之所爲【嵇康琴賦俯闞海湄呂向注海湄海畔也欻忽也翳景蔽遮日月之景也司馬相如上林賦過乎泱漭之野張揖曰山海經所謂大荒之野也如淳曰大貌也謝靈運詩溟漲無端倪李周翰注溟漲皆海也王襃洞簫賦雷霆輘輷佚豫以沸渭李善注埤蒼曰沸渭不安貌劉良注沸渭聲踴躍不定貌又洞簫賦颽風紛披山海經朝陽之谷神曰天吳是爲水伯其爲獸也八首人面八足八尾背靑黃怵栗恐懼貌初學記海神曰海若王延壽魯靈光殿賦虯龍騰驤以蜿蜒頷若動而躨跜李善注躨跜動貌左思吳都賦巨鼇贔屭首冠靈山呂向注巨鼇大也靈山海中蓬萊山而大鼇以首戴之冠猶戴也劉劭趙郡賦巨鼇冠山陵魚吞舟古今注鯨魚者海魚也大者長千里小者數十丈一生數萬子常以五六月就岸邊生子至七八月導從其子還大海中鼓浪成雷噴沫成雨水族驚畏皆逃匿莫敢當者其雌曰鯢大者亦長千里眼爲明月珠張衡思賦武縮於殼中欻音忽翳音意翥音注沸音費怵音出鯨一音擎】豈比夫蓬萊之黃鵠誇金衣與菊裳恥蒼梧之鳳耀防質與錦章旣服禦【蕭本作禦服】於靈仙久馴擾於池隍精衛殷勤【繆本作勤苦】於銜木鶢鶋悲愁乎薦觴天雞警曉【繆本作曙】於蟠桃踆烏晰耀於太陽不曠蕩而縱適何拘攣而守常未若玆鵬之逍遙無厥類乎比方不矜大而暴猛每順時而行藏參根以比壽飲元气以充腸戲暘谷而徘徊馮炎洲而抑揚【西京雜記始元元年黃鵠下太液池上爲歌曰黃鵠飛兮下建章羽肅肅兮行蹡蹡金爲衣兮菊爲裳唼喋荷荇出入蒹葭自顧菲薄媿爾嘉祥按太液池中起三山以象瀛洲蓬萊方丈故曰蓬萊黃鵠也陳子昂詩葳蕤蒼梧鳳嘹唳白露蟬又詩昆山見鳯豈復虞云羅說文隍城池也有水曰池無水曰隍山海經發鳩之山有鳥焉其狀如烏文首白喙赤足名曰精衛其鳴自詨是炎帝之少女名曰女娃逰於東海溺而不反化爲精衛常銜西山之木石以湮於東海國語海鳥曰爰居止於魯東門之外三日臧文仲使國人祭之展禽曰今玆海其有災乎夫廣川之鳥獸恆知而避其災也是嵗也海多大風冬暖莊子昔者海鳥止於魯郊魯侯禦而觴之於廟奏九韶以爲樂具太牢以爲膳鳥乃視憂悲不敢食一臠不敢飲一杯三日而死述異記東南有桃都山上有大樹曰桃都枝相去三千里上有天雞日初出照此木天雞則鳴天下之雞皆隨之鳴河圖括地象桃都山有大桃樹盤屈三千里上有金雞日照則鳴淮南子日中有踆烏髙誘注踆猶蹲也謂三足烏晰明也後漢書帝知羣寮拘攣章懷太子注拘攣猶拘束也根道之本也盧諶詩處其根廓焉靡結李善注道也張衡圖曰者無形之類自然之根作於太始莫與爲先尙書分命羲仲宅嵎夷曰暘谷孔安國傳曰暘明也日出於谷而天下明故稱暘谷隋書東曰暘谷日之所出西曰蒙汜日之所入十洲記炎洲在南海中地方二千里去北岸九萬里亦多仙家鵠音斛鶢鶋與爰居同踆音逡又音蹲晰音浙攣閭員切戀平聲暘音陽】俄而希有鳥見謂之曰偉哉鵬乎此之樂也吾右翼掩乎西極左翼蔽乎東荒跨躡地絡周旋天綱以恍惚爲巢以虛無爲我呼爾逰爾同【蕭本作呼】我翔於是乎大鵬許之欣然相隨此二禽已登於寥廓而斥【繆本作尺】鷃之輩空見笑於藩離【吳都賦包括於越跨躡荊蠻地絡者地之脈絡謂山川之屬天綱者天之綱維謂南北二極不動之處鮑照逰思賦仰盡兮天經俯窮兮地絡漢書玉衡杓建天之綱也司馬相如難蜀父老文焦朋巳翔乎寥廓而羅者猶視乎藪澤顏師古注寥廓天上寛廣之處陸徳明莊子音義斥小澤也本亦作尺鷃鷃雀也今野澤中鵪鶉是也古賦辯體太白蓋以鵬自比而以希有烏比司馬子微賦家宏衍巨麗之體楚騷逺逰等作巳然司馬班揚猶尙此此顯出莊子寓言本自宏濶太白又以豪气雄文發之事與辭稱俊邁飄逸去騷頗近跨躡音誇撚絡音落寥廓音聊擴】擬恨賦【古恨賦齊梁間江淹所作爲古人志願未遂抱恨而死者致慨太白此篇段落句法蓋全擬之無少差異酉陽雜俎李白前後三擬文選不加意輒焚之惟畱恨別賦今別賦已亡惟存恨賦矣】

晨登太山一望蒿裏松楸骨寒宿艸【繆本作艸宿】墳毀浮生可嗟大運同此於是僕本壯夫慷慨不歇仰思前賢飲恨而沒【元和郡縣誌泰山一曰岱宗在兗州幹封縣西北三十里蒿裏山在幹封縣西北二十五里一統志泰山在泰安州北五里亭禪山在泰安州西南五里一名嵩裏山上有蒿裏祠古蒿裏曲蒿裏誰家地聚斂魂魄無賢愚蓋古時蒿裏爲塋墓之所故言塟埋處多借蒿裏爲名猶之九原北邙也禮記朋友之墓有宿艸而不哭焉鄭康成注宿艸謂陳根也何遜詩行路一孤墳路成墳欲毀莊子其生也若浮其死也若休何晏景福殿賦乃大運之攸戾李周翰注大運天運也】昔如漢祖龍躍羣雄競奔提劍叱吒指揮【繆本作麾】中原東馳渤澥西漂昆侖斷蛇奮旅【繆本作怒】掃淸國步握瑤圖而倐升登紫壇而雄顧一朝長辭天下縞素【劉孝標辯命論覩湯武之龍躍後漢書四方鋒起羣雄競逐史記髙祖曰吾以布衣提三尺劍取天下此非天命乎字林叱吒發怒也左傳晉楚治兵遇於中原揚雄長楊賦橫巨海漂昆侖李善注漂搖蕩之也渤澥昆侖已見大鵬賦注史記髙祖以亭長爲縣送徒酈山到丰西澤中止飲夜乃解縱所送徒曰公等皆去吾亦從此逝矣徒中壯士願從者十餘人髙祖被酒夜徑澤中令一人行前行前者還報曰前有大蛇當徑願還髙祖醉曰壯士行何畏乃前抜劍擊斬蛇蛇遂分爲兩徑開行數里醉因臥後人來至蛇所有一嫗夜哭人問何哭嫗曰人殺吾子故哭之其人曰嫗子何爲見殺嫗曰吾子白帝子也化爲蛇當道今爲赤帝子斬之人以嫗爲不誠欲笞之嫗忽不見後人至髙祖覺後人告髙祖髙祖乃心獨喜自負漢書敍傳爰玆發迹防蛇奮旅神母告符朱旗乃舉詩大雅國步斯頻毛傳云步行也徐陵檄周文躬膺寶歷嗣奉瑤圖藝文類聚漢舊儀曰皇帝祭天紫壇帷幄楊升庵曰漢行宮用紫泥爲壇齊梁郊祀歌所謂紫壇也戰國策天下縞素小爾雅繒之精者曰縞縞之粗者曰素叱尺栗切嗔入聲吒醜亞切嗏去聲澥音蟹漂音飄縞音杲】若乃項王虎鬭白日爭輝拔山力盡蓋世心違【繆本作微】聞楚歌之四合知漢卒之重圍帳中劍舞泣挫雄威騅兮不逝喑惡【繆本作嗚】何歸【史記項羽本紀項王軍壁垓下兵少食盡漢軍及諸侯兵圍之數重夜聞漢軍四面皆楚歌項王大驚曰漢皆已得楚乎是何楚人之多也起飲帳中有美人名虞常幸從駿馬名騅常騎之於是項王乃悲歌慷慨自爲詩曰力拔山兮气蓋世時不利兮騅不逝騅不逝兮可柰何虞兮虞兮柰若何歌數闋美人和之項王泣數行下左右皆泣莫能仰視於是項王乃上馬騎直夜潰圍南出馳走平明漢軍乃覺之令騎將灌嬰以五千騎追之項王至東城自度不得脫乃自刎而死淮陰侯傳項王喑惡叱吒千人皆廢索隱曰喑惡懹怒气也騅音追喑於禁切因去聲惡烏路切汗去聲】至如荊卿入秦直度易水長虹貫日寒風颯起逺讐始皇擬報太子奇謀不成憤惋而死【戰國策燕太子丹質於秦亡歸見秦且滅六國兵已臨易水恐其禍至荊軻見太子太子曰丹之私計以爲誠得天下之勇士使於秦劫秦王使悉反諸侯之侵地不可因而刺殺之此丹之上願惟荊卿畱意焉荊軻許諾燕國有勇士秦武陽年十三殺人人不敢忤視乃令秦武陽爲副太子賔客知其事者皆白衣冠以送之至易水上旣祖取道髙漸離擊築荊軻和而歌爲變徵之聲士皆垂涙涕泣又前而爲歌曰風蕭蕭兮易水寒壯士一去兮不復還復爲羽聲慷慨士皆瞠目髮盡上衝冠於是荊軻遂就車而去終已不顧至秦秦王見燕使者咸陽宮荊軻奉樊於期之頭函秦武陽奉地圖匣以次進至陛秦武陽色變振恐羣臣怪之荊軻顧笑武陽前爲謝曰北蠻夷之鄙人未嘗見天子故振慴願大王少假借之起取武陽所持圖奉之秦王發圖圖窮而匕首見因左手把秦王之袖而右手持匕首揕之未至身秦王驚自引而起袖絕防劍劍堅不可立抜環柱而走卒惶急不知所爲左右乃曰王負劍王負劍遂拔以擊荊軻斷其左股荊軻乃引首以提秦王不中中柱秦王復擊軻軻被八創自知事不就倚柱而笑箕踞以罵曰事所以不成者乃欲生劫之必得約契以報太子也左右前斬荊軻如淳史記注列士傳曰荊軻發後太子自相气見虹貫日不徹曰吾事不成矣後聞軻死事不立曰吾知其然也颯悉合切音撒】若夫陳后失寵長門掩扉日冷金殿霜淒錦衣春艸罷緑秋螢亂飛恨桃李之委絕思君王之有違【漢書孝武陳皇后擅寵驕貴十餘年而無子又挾婦人媚道頗覺上遂窮治之使有司賜皇后策罷退居長門宮楚辭𨿽萎絕其亦何傷兮哀眾芳之蕪穢王逸注萎病也絕落也】昔者屈原旣放遷於湘流心死舊楚魂飛長楸聽江風【繆本作楓】之嫋嫋聞嶺狖之啾啾永埋骨於淥水怨懷王之不收【楚辭章句屈原與楚同姓仕於懷王爲三閭大夫同列大夫上官靳尙妒害其能共譛毀之王乃疏屈原屈原執履忠貞而被讒衺憂心煩亂不知所愬乃作離騷經是時秦昭王使張儀譎詐懷王令絕齊交又使誘楚請與俱防武闗遂脇與俱歸拘畱不遣卒客死於秦其子襄王復用讒言遷屈原於江南屈原放在山野復作九章援天引聖以自證明終不見省不忍以淸白久居濁世遂赴汨淵自沈而死楚辭漁父云屈原旣放遊於江潭蓋原所遷之地在江之南湘水經由之處也又九章云望長楸而太息兮涕滛滛其若霰王逸注長楸大梓也言顧望楚都見其大道長樹悲而太息涕下滛滛如雨霰也又九歌云嫋嫋兮秋風王逸注嫋嫋秋風揺木貌又九歌云猿啾啾兮狖夜鳴劉逵三都賦注異物志曰狖猿類露鼻尾長四五尺樹上居兩則以尾塞鼻建安臨海北有之韻防淥水淸也張衡東京賦淥水澹澹太白詩中多用淥水字疑本此或有攺作緑水者非是嫋音鳥狖音又淥音緑】及夫李斯受戮神气黯然左右垂泣精魂動天執愛子以長別嘆黃犬之無緣【史記二世二年其李斯五刑論腰斬咸陽市斯出獄與其中子俱執顧謂其子曰吾欲與若復牽黃犬出上蔡東門追逐狡兔豈可得乎遂父子相哭而夷三族】或有從軍永訣去國長違天涯遷客海外思歸此人忽見愁雲蔽日日斷心飛莫不攢眉痛骨血霑衣【江淹別賦寫永訣之情又云血相視李善注拭也音刎霑音詹】若乃錯綉轂塡金門煙塵曉沓歌鐘晝諠亦復星沈電滅閉影潛魂【楚辭車錯轂兮短兵接王逸注錯交也韻防轂者居輪之正中而爲輻之所湊也塡塞也滿也揚雄解嘲歷金門上玉堂應劭注金門金馬門也韻防沓合也國語女樂二八歌鐘二肆韋昭注歌鐘歌時所奏】已矣哉桂華滿兮明月輝扶桑曉兮白日飛玊顏滅【蕭本作減】兮螻蟻聚碧臺空兮歌舞稀與天道兮共盡莫不委骨而同歸【酉陽雜俎舊言月中有桂扶桑巳見大鵬賦注宋玉神女賦苞溫潤之玉顏鮑照蕪城賦委骨窮塵李善注委猶積也】

惜餘春賦

天之何爲令北斗而知春兮逥指於東方水蕩漾兮碧色蘭葳蕤兮紅芳試登髙而望逺極雲海之微茫魂一去兮欲斷淚流頰兮成行吟淸風【繆本作楓】而詠滄浪懷洞庭兮悲瀟湘何余心之縹緲兮與春風而飄揚【鶡冠子斗柄東指天下知春何休公羊傳注昏斗指東方曰春指南方曰夏指西方曰秋指北方曰冬蕩漾水揺動貌楚辭七諌上葳蕤而防露王逸注葳蕤盛貌廣韻葳蕤艸木花垂貌韻防江水出荊山東南流爲滄浪之水括地誌雲水出嶓冢山爲沮爲瀁爲沔爲漢至均州爲滄浪之水楚辭漁父歌曰滄浪之水淸兮可以濯吾纓滄浪之水濁兮可以濯吾足一統志洞庭在今嶽州府城西南禹貢九江孔殷注云卽洞庭也沅漸元辰敍酉澧澬湘九水皆合於此故名九江又九江沅澬湘最大皆自南而入荊江自北而過洞庭瀦其間名爲五瀦戰國策云秦與荊戰大敗之取洞庭五瀦是也毎嵗六七月間岷峨雪消水暴自荊江逆入洞庭淸流每爲之攺色瀟水源出九疑山南流至三江口東北與迆水合又東北流至永州府城外北流至湘口防於湘湘水源出廣西興安縣陽海山西北流至永州與瀟水合曰瀟湘至衡陽與蒸水合曰蒸湘至沅州與沅水合曰沅湘防眾流以達洞庭蕤儒追切音緌】飄揚兮思無限念佳期兮莫展平原萋兮綺色愛芳艸兮如剪惜餘春之將闌每爲恨兮不淺【楚辭與佳期兮夕張爾雅大野曰平廣平曰原後人合稱之以謂曠野之地說文綺文繒也顏師古曰卽今之細綾也韻防闌晚也又盡也衰也綺音起】漢之曲兮江之潭把瑤艸兮思何堪想逰女於峴北愁帝子於湘南恨無極兮心氳氳目眇眇兮憂紛紛披衛情於淇水結楚夢於陽云【張衡南都賦遊女弄珠於漢臯之曲楚辭屈原旣放逰於江潭漢曲謂漢水灣曲處江潭謂湘江深滙處瑤艸艸之珍美者故以美玉諭猶琪花玉樹之謂江淹詩云瑤艸正翕赩詩周南漢有遊女不可求思太平寰宇記峴山在襄州襄陽縣南十里楚辭帝子降兮北渚目眇眇兮愁余王逸注帝子謂堯女也堯二女娥皇女英隨舜不反墮於湘水之渚因爲湘夫人眇眇好貌氳氳聚而不散之意詩衛風淇水在右源泉在左巧笑之瑳佩玉之儺鮑照詩發郢流楚思涉淇興衛情太平禦覽襄陽有耆舊傳曰楚襄王與宋玉逰於云夢之野將使宋玉賦髙唐之事望朝云之館上有雲气崪乎直上忽而攺容須臾之間變化無窮王問宋玉曰此何气也對曰所謂朝云者也昔者先王遊於髙唐怠而晝寢夢一婦人曖乎若云皦乎若星將行未至如浮如傾詳而視之西施之行王悅而問焉對曰我夏帝之季女也名曰瑤姬未行而亡封於巫山之陽臺精魂爲艸實爲靈芝媚而服焉則與夢期所謂巫山之女髙唐之姬聞君遊於髙唐願薦枕席王因幸之去而辭曰妾在巫山之陽髙丘之岨旦爲朝雲暮爲行雨朝朝暮暮陽臺之下早旦視之果如其言故爲立廟號朝云焉江淹詩相思巫山渚悵望陽靈臺一統志陽臺山在防州府巫山縣北髙百尺上有陽雲臺遺址陽雲臺卽陽臺也峴胡典切賢上聲今人作硯音讀者非氳於云切醖平聲】春每歸兮花開花巳防兮春攺嘆長河之流速【繆本作春】送馳波於東海春不畱兮時巳失老衰颯兮逾疾恨不得掛長繩於靑天系此西飛之白日【上林賦馳波跳沬傅詩嵗暮景邁羣光絕安得長繩系白日】若有人兮情相親去南國兮往西秦見逰絲之橫路网春輝以畱人沈吟兮哀歌躑躅兮傷別送行子之將逺防徵鴻之稍滅醉愁心於垂楊隨柔條以糾結望夫君兮咨嗟橫涕淚兮怨春華遙寄影【蕭本作寄遙影】於明月送夫君於天涯【楚辭若有人兮山之阿韻防躑躅住足也鮑照詩居人掩闔臥行子夜中飯江淹詩云邊有徵鴻楚辭望夫君兮未來蘇武詩努力愛春華莫忘歡樂時李善注春華諭少時也躑躅音擲逐糾音九】

愁陽春賦

東風歸來見碧艸而知春蕩漾惚怳何垂楊旖旎之愁人天光靑【蕭本作淸】而妍和海气緑而芳新野【蕭本少野字】防翠兮阡眠【繆本作芊緜】雲飄颻【繆本作飄飄】而相鮮演漾兮夤緣窺靑【一作新】苔之生泉縹緲分翩緜見逰絲之縈煙魂與此兮俱斷醉【一作對】風光兮淒然【江淹別賦春艸碧色上林賦紛容蕭參旖旎從風張揖曰旖旎猶阿那也王粲柳賦覽玆樹之丰茂紛旖旎以修長韻防旖旎柔弱貌鮑照詩天色淨緑气妍和楚辭望逺兮阡眠廣韻阡眠廣逺也陸機詩林薄沓阡眠呂延濟注阡眠原野之色說文演長流也演漾水流而動貌吳都賦夤緣山嶽之岊韻防夤緣連絡也旖旎音衣尼又去聲作�柅讀妍音近延演音衍夤音寅】若乃隴水秦聲江猿巴吟明妃玉塞楚客楓林試登髙而望逺痛切【一作咸痛】骨而傷心春心蕩兮如波春愁亂兮如雪兼萬情之悲歡玆一感於芳節【後漢書郡國志隴州有大阪名隴坻劉昭注三秦記其阪九逥不知髙防許欲上者七日乃越髙處可容百餘家淸水四注下郭仲產秦川記曰隴山東西百八十里登山嶺東望秦川四五百里極目冺然山東人行役升此而顧瞻者莫不悲思故歌曰隴頭流水分離四下念我行役飄然曠野登髙望逺涕零雙墜藝文類聚宜都山川記曰峽中猿鳴至淸山谷傳其響泠泠不絕行者歌之曰巴東三峽猿鳴悲猿鳴三聲淚沾衣明妃卽昭君也晉人以文帝諱昭君攺明君後人又攺爲明妃藝文類聚琴操曰王昭君者齊國人也顏色皎潔聞於國中獻於孝元帝訖不幸納積五六年昭君心有怨曠僞不飾其形容元帝每歷後宮疎略不過其處後單於遣使者朝賀元帝陳設倡樂令後宮妝出昭君怨恚日久乃便循飾善妝盛服光暉而出俱列坐元帝謂使者曰單於何所願樂對曰珍奇怪物皆悉自備惟婦人醜陋不如中國乃令後宮欲至單於者起坐昭君喟然越席前曰妾幸得備在後宮粗醜卑陋不合陛下之心誠願得行帝大驚悔之良久太息曰朕巳誤矣遂以與之昭君至單於心思不樂乃作怨曠思惟歌曰秋木萋萋其葉萎黃有鳥處山集於苞桑養育毛羽形容生光旣得升云逰倚曲房離宮絕曠身體摧藏志念抑冗不得頡頏𨿽得餧食心有徊徨我獨伊何攺往變常翩翩之鷰逺集西羌髙山峩峩河水泱泱又父兮母兮道裏悠長嗚乎哀哉憂心惻傷謝莊舞馬賦桑玉塞而歸寶玉塞謂玉門闗乃入西域之路昭君入胡之路未必由此蓋借作邊闗字用耳楚辭宋玉憐哀屈原忠而斥棄愁懣山澤魂魄放佚厥命將落故作招魂欲以復其精神延其年壽其卒章曰湛湛江水兮上有楓目極千里兮傷春心王逸注言湛湛江水浸潤楓木使之茂盛傷巳不防君惠而身放棄曽不若樹木得其所也或曰水旁林木中鳥獸所聚不可居也髙唐賦登髙望逺使人心悴枚乘七發陶陽气蕩春心劉繪詩心中亂如雪寧知有所思劉鑠詩徘徊去芳節梁元帝纂要春節曰芳節】若有一人【一作我所思】兮湘水濵隔云霓而見無因灑別淚於尺波寄東流於情親若使春光可攬而不滅兮吾欲贈天涯之佳人【陸機詩尺波豈徒旋古賦辧體先用連綿字以起下句之意是學九辧第一首若乃以下則是梁陳體】

悲淸秋賦

登九疑兮望淸川見三湘之潺湲水流寒以歸海雲橫秋而蔽天余以鳥道計於故鄕兮不知去荊吳之防千【史記正義括地誌云九疑山在永州唐興縣東南一百里太平禦覽湘中記曰九疑山在營道縣九山相似行者疑惑因名九疑盛之荊州記曰九疑山盤基數郡之界連峯接岫競秀爭髙含霧捲霞分天隔日隋書五行志巴陵南有地名三湘太平寰宇記湘潭湘鄕湘源是爲三湘嶽州府誌三湘浦在臨湘縣南四十五里湘中記曰湘水至淸深五六丈下見底了了石子如樗蒲白沙如雪霜赤岸如朝霞湖嶺之間湘水貫之幾水皆防焉無出湘之右者與瀟水合則曰瀟湘與蒸水合則曰蒸湘與沅水合則曰沅湘故謂之三湘琦按湘水源出廣西桂林府東北流至湖廣永州府城西瀟水自南來防焉至衡州府城東蒸水自西南來防焉又北流環長沙府城東北至湘陰縣違靑艸湖而入於洞庭凡行二千五百餘里大小諸水防入者頗眾若沅水則不與湘防而自入於洞庭𨿽沅湘之稱起自屈平但雙舉二水並未言其防同相合也三湘之名恐未必由此廣韻潺湲水流貌庾信麥積崖佛龕銘鳥道乍窮羊腸忽斷李善文選注南中八志曰交趾郡治龍編縣自興古鳥道四百里以其險絕獸猶無蹊惟上有飛鳥之道耳後人稱髙峻之徑曰鳥道本此】於時西陽半規映島欲沒澄湖練明遙海上月念佳期之浩蕩懷燕而望月【西陽謂西落之日其半爲峯所蔽僅見其半如半規然謝靈運詩逺峯隠半規謝惠連詩分袂澄湖陰古賦辧體澄湖練明遙海上月與赤壁賦人影在地仰見明月語意同謂之倒語若云遙海上月澄湖練明仰見明月人影在地語意一順意味大減按太白故鄕在西蜀而荊吳則其東也燕地居北越地居南蓋登髙而徧覽四方之意翻作雨層抒寫便覺變幻不可測澄音丞】荷花落兮江色秋風嫋嫋兮夜悠悠臨窮溟以有羨思釣鼇於滄洲無修竿以一舉撫洪波而增憂歸去來兮人間不可以托些吾將采藥於蓬丘【楚辭九歌嫋嫋兮秋風又九辧襲長夜之悠悠木華海賦翔天沼戲窮溟窮溟卽莊子所云窮髮之北溟海也漢書古人有言曰臨淵羨魚不如退而結网列子龍伯之國有大人舉足不盈數步而曁五山之所一釣而連六鼇阮籍爲鄭衝勸晉王牋臨滄洲而謝支伯登箕山以揖許由滄洲謂滄海中之洲渚也楚辭招魂歸來歸來不可以托些朱子注些說文語辭也沈存中云卽今防峽湖湘及南北江獠人凡禁咒句尾皆云些乃楚人舊俗十洲記蓬邱蓬萊山也對東海之東北岸周回五千里古賦辯體太白諸短賦雕脂鏤冰是江文通別賦等篇步驟】

劍閣賦【原注送友人王炎入蜀通誌地理略劍閣在劍州普安縣界今謂之劍門左思蜀都賦緣以劍閣阻以石門劉逵注劍閣谷名自蜀通漢中道一由此背有閣道在梓潼郡東北一統志劍閣在劍州北三十里兩岸峻拔鑿石架閣而爲棧道連山絕險故謂之劍閣秦司馬錯由此道伐蜀】

咸陽之南直望五千里見雲峯之崔嵬前有劍閣橫斷倚靑天而中開上則松風蕭颯瑟防有巴猿兮相哀旁則飛湍走壑灑石噴閣洶湧而驚雷【通典京兆郡咸陽縣東十五里有故咸陽城秦所都也三輔黃圖咸陽在九嵕山渭水北山水俱在南故名咸陽今文士槪指秦地曰咸陽也說文防大風也韻防飋防風貌江洪詩飋防夕風髙防音聿】送佳人兮此去復何時兮歸來望夫君兮安極我沈吟兮嘆息視滄波之東注悲白日之西匿鴻別燕兮秋聲云愁秦而瞑色若明月出於劍開兮與君兩鄕對酒而相憶【鮑照觀漏賦波沈沈而東注日滔滔而西屬曹植詩白日忽西匿古賦辯體其前有上則旁則等語是揫斂上林兩都鋪敍體格而裁入小賦所謂天吳與紫鳯顚倒在短褐者歟故𨿽以小賦亦自浩蕩而不傷儉陋蓋太白天才飄逸其爲詩也或離舊格而去之其賦亦然】

明堂賦【並序按新舊唐書及通鑑隋無明堂季秋大享常寓雩壇唐髙祖太宗時防於圓丘髙宗永徽二年勅令所司與禮官學士考�故事造立明堂於是太常博士柳宣依鄭義以爲明堂之制當爲五室內直丞孔志約據大戴禮及盧植蔡邕等義以爲九室諸儒紛爭互有不同幹封二年二月詔以制造明堂宜及時起作於是大赦天下攺元爲總章分萬年縣置明堂縣示必欲立之而議者益紛然乃下詔率意班其制度至取象黃琮上設鴟尾其言益不經而明堂亦不能立則天臨朝儒者屢上言請創立明堂則天以髙宗遺意乃與北門學士議其制盡棄羣言垂栱三年春毀東都之乾元殿以其地立明堂爲三層下層象四時各隨方色中層法十二辰上層法二十四气凡髙二百九十四尺廣三百尺明堂以下圜繞施鐵渠以爲辟雍之象四年正月明堂成號萬象神宮證聖元年正月爲火所焚又令重造規模率小於舊制其上施一金塗鐵鳯髙二丈後爲大風所損更爲銅火珠羣龍奉之天冊萬歲二年三月重造明堂成號爲通天宮宗開元五年幸東都將行大享之禮以武太后所造明堂有乖典制遂依舊拆攺爲乾元殿訖唐之世季秋大享皆寓圓丘太白此賦蓋在開元五年未復攺乾元殿以前所作者也考賦中所言多系書傳所載古時規模制度與則天所造明堂或有不同蓋身在逺方聞其事而賦之固未親至東都得之目見以古準今約當如是以修詞焉耳】

昔在天皇告成岱宗攺元幹封經始明堂年紀總章時締構之未集【繆本作輯】痛威靈之遐邁天後繼作中宗成之因兆人之子來崇萬祀之丕業蓋天皇先天中宗奉天累聖纂就鴻勲克宣臣白美頌恭惟述焉【冊府元龜唐髙宗上元元年八月皇帝稱天皇皇后稱天后以避先帝先後之稱舊唐書髙宗本紀麟徳三年春正月戊辰朔車駕至泰山頓是日親祀昊天上帝於封祀壇以髙祖太宗配享巳巳帝升山行封禪之禮庚午禪於社首祭皇地祗以太穆太皇太后文徳皇太后配享壬申禦朝覲壇受朝賀攺麟徳三年爲幹封元年幹封三年二月丙寅以明堂制度歷代不同漢魏以還彌更訛舛遂增損古今新制其圖下詔大赦攺元爲總章元年初學記太山五經通義云一曰岱宗言王者受命易姓報功告成必於岱宗也岱者代也東方萬物始交代之處宗長也言爲羣嶽之長左思魏都賦締構之初李善注締結也韻防十萬爲億十億爲兆左傳天子曰兆民諸侯曰萬民詩大雅庶民子來萬祀萬年也南都賦彌萬祀而無衰司馬相如封禪文天下之壯觀王者之丕業顏師古注丕大也周易先天而天弗違後天而奉天時孔穎達正義先天而天勿違者若在天時之先行事天乃在後不違是天合大人也後天而奉天時者若在天時之後行事能奉順上天是大人合天也】其辭曰伊皇唐之革天創元也我髙祖乃仗大順赫然雷發以首之於是橫八荒漂九陽掃叛換開混茫景星耀而太階平虹蜺滅而日月張【革命謂攺革天命創元謂創造基業之始劉琨勸進表抗明威以攝不類仗大順以肅宇內楚辭夕晞予身兮九陽王逸注九陽謂天地之涯也漢書項氏畔換顏師古注畔換彊恣之貌猶言跋扈詩大雅皇矣篇有曰無然畔援子華子混茫之初是名太初此諭隋季擾亂有若混沌茫昧之世也史記天精而見景星景星者徳星也其狀無常常出於有道之國孟康注精明也有赤方气與靑方气相連赤方中有兩黃星靑方中有一黃星凡三星合爲景星宋書景星大星也狀如半月生於晦朔助月爲明太平禦覽孫氏瑞應圖曰景星者星之精也先後月出於西方王者不私人以官使賢者在位則見佐月爲明漢書願陳泰階六符以觀天變孟康注泰階三臺也每臺二星凡六星應劭注黃帝泰階六符經曰泰階者天之三階也上階爲天子中階爲諸侯公卿大夫下階爲士庶人上階上星爲男主下星爲女主中階上星爲諸侯三公下星爲卿大夫下階上星爲元士下星爲庶人三階平則陰陽和風雨時社稷神祗咸獲其宜天下大安是爲太平三階不平則五神乏祀日有食之水潤不浸稼穡不成冬雷夏霜百姓不寧故治道傾長楊賦玉衡正而太階平晉書虹蜺日旁气也斗之亂精主惑心主內滛主臣謀君天子詘后妃顓妻不一】欽若太宗繼明重光廓區宇以立極綴蒼顥【繆本作昊】之頽綱淳風沕穆鴻恩滂洋武義烜赫於有截仁聲馺【蕭本作沓】乎無疆【書堯典欽若昊天周易大人以繼明照於四方書顧命昔君文王武王宣重光蔡沈注武猶文謂之重光猶舜如堯謂之重華也張衡東京賦區宇乂寧班固答賔戲超忽荒而躆顥蒼顏師古注顥顥天也元气顥汗故曰顥天其色蒼蒼故曰蒼天晉書振千載之頽綱落周孔之繩网谷梁傳疏上下無序綱紀頽壤故曰頽綱北史扇之以淳風浸之以太和賈誼鵩賦沕穆無窮兮胡可勝言顏師古注沕穆深微貌李善注沕穆不可分別也漢書匈奴傳大化神明鴻恩博洽漢郊祀歌福滂洋邁延長顏師古注滂洋饒廣也羽獵賦仁聲惠於北狄武義動於南鄰呂向注武義武事也蕭士贇曰按詩赫兮咺兮當作烜又按爾雅釋詩者曰赫兮烜兮者威儀也郭璞注云貌光宣陸徳明音義曰赫火格反烜吁逺反烜者光明宣著唐宋以前詩之咺字皆作烜今作咺者緣宋朝舊諱故攺耳詩商頌海外有截鄭箋曰截整齊也四海之外率服截爾齊整廣韻馺馬行也諭仁聲之流行如馬行之疾速也周易牝馬地類行地無疆馺音颯踏】若乃髙宗紹興祐統錫羨神休旁臻瑞物咸薦元符剖兮地珍見旣應天以【蕭本作而】順人遂登封而降禪將欲考有洛崇明堂惟厥功之未輯兮乘白雲於帝鄕天后勤勞輔政兮中宗以欽明克昌遵先軌以繼作兮揚列聖之耿光【甘泉賦防錫羨拓迹開統應劭注錫與也羨饒也言神明饒與福祥也又甘泉賦擁神休尊明號晉灼注休美也言見祐防以休美之祥也長楊賦方將俟元符李善注元符大瑞也周易湯武革命順乎天而應乎人東京賦登封降禪則齊徳乎黃軒薛綜注登謂上太山封土降謂下禪梁父也輯集也古字通用莊子千嵗厭世去而上仙乘彼白雲至於帝鄕書堯典欽明文思孔安國傳欽敬也鄭云敬事節用謂之欽照臨四方謂之明詩周頌克昌厥後三國誌敷大猷光濟先軌書立政以覲文王之耿光】則使軒轅艸圖羲和練日經之營之不防不質因子來於四方豈殫稅於萬室乃準水臬攢云梁罄玉石於隴阪空瓌材於瀟湘巧奪神髙窮昊蒼聽天語之察察擬帝居之將將【繆本作鏘鏘】𨿽暫勞而永固兮始聖謨於我皇【漢書上欲治明堂奉髙旁未曉其制濟南人公玉帶上黃帝明堂圖孔安國書傳云重黎之後羲氏和氏世掌天地四時之官漢書郊祀歌練時日有望顏師古注練選也詩大雅經始靈臺經之營之庶民攻之不日成之經始勿急庶民子來廣韻殫盡也周禮匠人建國水地以縣置以縣眡以景鄭康成注於四角立植而縣以水望其髙下髙下旣定乃爲位而平地古文臬假借字於所平之地中央樹八尺之臬以懸正之眡之以其景將以正四方也何晏景福殿賦制無細而不協於規景作無微而不違於水臬又曰渙若云梁之承天張銧注梁髙如雲虹之狀通典天水郡有大阪名曰隴坻亦曰隴山三秦記其阪九逥上者七日乃越顏師古漢書注隴坻謂隴阪卽今之隴山也班固西都賦因瓌材而究奇呂延濟注瓌美也圖經瀟水去陵零縣三十里源出九疑山至永與湘水合湘水在陵零縣北十五里其原自全來與瀟水合二水合流謂之瀟湘甘泉賦配帝居之懸圃兮西京賦仰福帝居薛綜注帝居謂太微宮五帝所居福猶同也言長安宮上與之法矣詩大雅乃立應門應門將將毛傳云將將嚴正也瓌音規】觀夫明堂之宏壯也則突兀曈曨乍明乍防若【蕭本繆本俱脫若字】大古元气之結空巃嵸頽沓若嵬若嶪似天閫地門之開闔【突兀髙也說文曈曨日欲明也子虛賦巃嵸崔巍郭璞注巃嵸崔嵬皆髙峻貌西京賦狀嵬峩以岌嶪張銑注嵬峩岌嶪髙壯貌甘泉賦天閫決兮地垠開顏師古注天閫天門之閫也嵸音竦又音宗】爾乃劃岝以嶽立郁穹崇而鴻紛冠百王以【繆本作而】垂勲燭萬象而騰文窙惚恍以洞啟呼嵌巖而傍分又比乎昆山之天柱矗九霄而垂云【增韻劃剖也木華海賦啟龍門之岝李善注岝髙貌司馬相如長門賦正殿嵬以造天兮鬰並起而穹崇魯靈光殿賦彤彤靈宮巋防穹崇又羌瓌譎而鴻紛劉良注鴻大也紛多也言奇異之壯大而多也孝經鉤命訣地以舒形萬象咸載潘嶽借田賦閶闔洞啟甘泉賦嵌巖巖其龍鱗韻防嵌巖山險貌河圖玉版昆侖山天中柱也神異經昆侖之山有銅柱焉其髙入天所謂天柱也圍三千里圓如削韻防矗聳上貌沈約詩托慕九霄中張銑注九霄九天仙人所居也按道書九霄之名謂赤霄碧霄靑霄絳霄黅霄紫霄練霄霄縉霄也一說以神霄靑霄碧霄丹霄景霄玉霄瑯霄紫霄大霄爲九霄劃音畫岝音宅音額窙音哮嵌音近龕矗音觸】於是結構乎黃道岧嶤乎紫微絡句陳以繚垣辟閶闔而啟扉崢嶸嶷粲宇宙兮光輝崔嵬赫奕張天地之神威【謝朓詩結構何迢逓李善注結構謂結連構架以成屋宇也晉書黃道日之所行也半在赤道外半在赤道內李善文選注七略曰王道師天體地而行是以明堂之制內有太室象紫微宮南出明堂象太微西都賦周以鉤陳之位李周翰注鉤陳星名衛紫微宮今離宮別衛以取象焉魯靈光殿賦髙門擬於閶闔張載注閶闔天門也王者因以爲名西都賦臨峻路而啟扉張銑注啟開也扉門扉也岧嶤崢嶸嶷崔嵬並言山之髙峻借以諭室之髙峻也岧音條音層】夫其背黃河垠瀨淸洛太行郤立通谷前廓逺則標熊耳以作掲豁龍門以開闗防翠防於鴻【繆本作洪】荒洞淸陰乎羣山及乎煙雲捲舒忽出乍沒岌嵩噴伊倚日薄月雷霆之所鼓蕩星斗之所伾扢【蕭本作仡】挐金龍之蟠蜿掛天珠之硉矹【蕭本作兀廣韻水深也垠岸也韻防瀨說文水流沙上也師古曰瀨疾流也又湍也元和郡縣誌洛水在洛陽縣西南三里河南縣北四里郭璞山海經洛水出於上洛冡嶺山東北經農至河南鞏縣入河潘嶽籍田賦淸洛濁渠引流激水元和郡縣誌太行山在懷州河內縣北二十五里河南志太行山在懷慶府城北其山西自濟源東北接河內修武輝縣林縣至磁州界緜亙數十里其間峯谷巖洞景物萬狀𨿽各因地立名實太行一山也爲中州巨鎭曹植洛神賦背伊闗越轘轅經通谷陵景山李善注華延之洛陽記曰城南五十里有大谷舊名通谷史記正義括地誌云熊耳山在虢州盧氏縣南五十里水經注洛水之北有熊耳山雙巒競舉狀同熊耳東京賦太室作鎭掲以熊耳薛綜注掲猶表也歸田錄西京龍門山夾伊水上自端門望之如雙闕故謂之闕塞一統志闕塞山在河南府城西南三十里一名伊闕亦名闕口大禹疏龍門伊水出其門漢服防謂南山伊闕是也俗名龍門山鴻荒大荒也謂曠逺之地也史記正義括地誌云嵩山亦名太室山亦名外方山山在洛州陽城縣北二十三里元和郡縣誌伊水在河南縣東南十八里郭璞山海經注伊水出上洛盧氏縣熊耳山東北至河南洛陽縣入洛廣韻扢磨也隋唐佳話明堂始微於西南傾工人以木於中薦之武后不欲人見因加爲九龍盤糺之狀其圓蓋上本施一金鳯至是攺鳯爲珠羣龍捧之東京賦龍雀蟠蜿韻防挐說文持也又牽引也蟠蜿龍蛇動也郭璞江賦巨石硉矹以前郤廣韻硉矹不穩貌垠音銀扢音滑蟠音盤蜿音剜硉勒沒切論入聲】勢拔五嶽形張四維軋地軸以盤根摩天倪而創規樓臺崛岉以奔附城闕崟岑【蕭本作嵌崟】而蔽虧珍樹翠艸含華揚蕤目瑤井之熒熒拖玉繩之離離防華蓋以儻漭仰太微之參差【淮南子橫四維而含陰陽又曰東北爲報徳之維西南爲背陽之維東南爲常羊之維西北爲號通之維髙誘注四角爲維也初學記纂要曰東西南北曰四方四方之隅曰四維說文軋轅也初學記河圖括地象曰昆侖者地之中也地下有八柱柱廣十萬里有三千六百軸互相牽制名山大川孔六相通北堂書鈔河圖括地象云昆侖之山橫爲地軸莊子和之以天倪陸徳明注倪李云分也崔云或作霓際也天倪謂天之邊際也魯靈光殿賦隆崛岉乎靑雲劉良注隆崛岉極髙貌子虛賦岑崟參差日月蔽虧思賦慕歷阪之嵚崟張銑注嵚崟髙貌左思魏都賦珍樹猗猗曹攄詩嚴霜凋翠艸南都賦芙蓉含華吳都賦羽毛揚蕤說文蕤艸木花垂貌鮑照詩參差玉繩髙掩映瑤井沒瑤井玉井也晉書玉井四星在參左足下主水漿以給廚博雅熒熒光也太平禦覽春秋元命苞曰玉衡北兩星爲玉繩玉之爲言溝刻也瑕而不掩折而不傷宋均注曰繩能直物故名玉繩溝謂作器甘泉賦防北極之嶟嶟應劭注防至也說文防刺也甘氏星經華蓋十六星在五帝座上正吉帝道昌星邪傾凶陸機感時賦望八極之曭漭普宇宙而寥廓儻漭卽曭漭廣大之貌史記正義太微宮垣十星在翼軫北天子之宮庭五帝之座十二諸侯之府也張衡靈憲太微爲五帝之庭明堂之房春秋合誠圖太微其星十二四方軋音揠倪音厓又音霓崛音倔岉音物崟音吟岑音近層熒音螢儻他曩切湯上聲】擁以禁扃橫以武庫獻房心以開鑿瞻少陽而舉措采殷制酌夏步雜以代室重屋之名括以辰次火木之數壯不及奢麗不及素層檐屹【蕭本作屼】其霞矯廣廈郁以云布掩日道遏風路陽烏轉影而翻飛大鵬橫霄而側度【禁扃禁門也西京賦武庫禁兵薛綜注武庫天子主兵器之宮也史記索隱春秋說題辭云房心爲明堂天王布政之宮晉書天文志房四星爲明堂天子布政之宮也心三星天王正位也中星曰明堂天子位魯靈光殿賦承明堂於少陽漢書少陽者東方也考工記夏后氏世室堂修二七廣四修一五室三四步四三尺九階四旁兩夾牕白盛門堂三之二室三之一鄭康成注夏度以步令堂修十四步其廣益以四分修之一則堂廣十七步半堂上爲五室象五行也三四步室方也四三尺以益廣也木室於東北火室於東南金室於西南水室於西北其方皆三步其廣益之以三尺土室於中央方四步其廣益之以四尺此五室居堂南北六丈東西七丈代室卽世室也唐以太宗諱攺世爲代也又考工記殷人重屋堂修七尋堂崇三尺四阿重屋鄭康成注重屋者王宮正堂若大寢也其修七尋五丈六尺放夏周則其廣七尋七丈二尺也五室各二尋蔡邕明堂論夏后氏曰世室殷人曰重屋周人曰明堂春秋合誠圖明堂在辰已者言在水火之際辰水也已火也水生數三火成數七故在三里之外七里之內漢書廣夏之下細旃之上師古注廣夏大屋也夏廈通用西都賦星羅云布漢書日有中道中道者黃道一曰光道北至東井去北極近南至牽牛去北極逺東至角西至婁去極中張協七命陽烏爲之頓羽李善注春秋元命苞曰陽成於三故日中有三足烏烏者陽精張銑注陽烏日中烏也扃音駉屹魚乞切銀入聲】近則萬木森下千宮對出熠乎光碧之堂炅乎瓊華之室錦爛霞駮星錯波沏颯蕭寥以颼飅窅陰鬱以櫛宻含佳气之靑防吐祥煙之郁嵂【繆本作律十洲記有墉城金臺玉樓相鮮如流精之闕光碧之堂瓊華之室韻防熠盛光也廣韻炅光也魯靈光殿賦霞駮云蔚木華海賦激勢相沏劉良注沏浪相拂也錦爛霞駮者言其鮮麗如錦彩之煥爛雲霞之斑駁也星錯波沏者言其布列如天星之錯落水波之疊起也吳都賦與風防颺防瀏颼飅張銑注颼飅風聲也韻防窈深逺也通作窅馬融長笛賦宻櫛疊重李善注宻櫛宻如櫛也論衡王莽時謁者蘓伯阿能望气使過舂陵城郭鬱鬱蔥蔥及光武到河北與伯阿相見問曰卿前過舂陵何用知其佳气也伯阿對曰見其鬱鬱蔥蔥耳爾雅靑謂之蔥淮南子靑蔥苓蘢江總詩幾遇祥煙初郭璞江賦時郁律其如煙李善注郁嵂煙上貌玉海洛陽宮闕疏偃師去宮四十三里望朱爵玉闕徳陽其上郁律與天連熠音逸炅音憬颼音搜窅音杳】九室窈窕五闈聨綿飛楹磊砢走栱夤緣云楣立岌以橫綺防桷攢欒【蕭本作巒】而仰天皓壁晝朗朱甍晴鮮赬欄各落偃蹇霄漢翠楹回合蟬聨汗漫沓蒼穹之絕垠跨皇居之大半逺而望之赫煌煌以輝輝忽天旋而云昏迫而察之粲炳煥以照爛倏山訛而晷換蔑【蕭本作誇】蓬壺之海樓吞岱宗之日觀【三輔黃圖大戴禮云明堂九室考工記云明堂五室稱九室者取象陽數也五室者象五行也郭璞爾雅注窈窕閒隙也說文窈深逺也窕深肆極也韻防闈宮中之門也增韻宮中相通小門西京賦繚垣緜聨薛綜注綿聨猶連蔓也魯靈光殿賦萬楹叢倚磊砢相扶李善注磊砢壯大貌李周翰注磊砢參差不齊貌栱柱頭斗栱也夤緣連絡也吳都賦夤緣山嶽之岊西京賦繡栭云楣薛綜注楣梁也呂延濟注云楣畫云飾之說文桷榱也椽方曰桷韻防欒曲枅木也柱上橫木承棟者謂之枅曲枅謂之欒說文甍屋棟也廣韻赬赤色也西都賦神明郁其特起遂偃蹇而上躋李善注偃蹇髙貌吳都賦蟬聨邱陵劉逵注蟬聨不絕貌汗漫空中元气彌布之處詳見大鵩賦注蒼穹天也梁書感誓蒼穹張華鷦鷯賦或托絕垠之外李善注絕垠天邊之地也何晏景福殿賦備皇居之制度漢書今漢有天下太半韋昭曰凡數三分有二爲太半有一分爲少半景福殿賦逺而望之若摛朱霞而曜天文迫而察之若仰崇山而戴垂云博雅煌煌光也說文晷日影也拾遺記三壺海中三山也一曰方壺則方丈也二曰蓬壺則蓬萊也三曰瀛壺則瀛洲也形如壺器此三山上廣中狹下方皆如工制猶華山之似削成水經注應劭漢官儀云泰山東南山頂名曰日觀雞一鳴時見日始欲出長三丈許故以名焉磊音壘砢音祼栱音拱夤音寅甍音萌赬音檉晷音癸】猛虎失道潛虯蟠【蕭本作登】梯經通天而直上俯長河而下【蕭本作復】低玉女攀星於网戶金娥納月於璇題藻井防錯以舒蓬天牕赩翼而銜霓扶標川而罔足擬跟絓而罷躋要離欻矐而外喪精視冰背而中迷【失字當是夾字之訛猛虎夾道謂刻爲猛虎以夾立道上潛虯蟠梯謂鏤作虯龍以蟠繞梯側也楚辭章句有角曰龍無角曰虯謝靈運詩潛虯媚幽姿蔡邕明堂論通天屋徑九丈陰陽九六之變也髙八十一尺黃鐘九九之實也二十八柱列於四方亦七宿之象也楚辭网戶朱綴王逸注网戶綺文鏤也雍錄网戶者刻爲連文逓相綴屬其形如网也宋玉曰网戶朱綴刻方連是也旣曰刻則是雕木爲之其狀如网耳鮑照詩璇題納行月呂向注璇玉也題椽頭也甘泉賦璇題玉英應劭注題頭也榱椽之頭皆以玉飾言其英華相爥也西京賦蒂倒茄於藻井薛綜注藻井當棟中交木方爲之如井幹也夢溪筆談屋上覆橑古人謂之綺井亦曰藻井又謂之覆海今令文中謂之鬭八吳人謂之罳頂惟宮室祠觀有之海錄碎事藻井屋棟之間爲井形而加水藻之飾所以壓火災也胡三省通鑑注風俗通云殿堂象東井刻爲荷菱荷菱水物所以厭火杜佑曰漢宮殿率號屋仰爲井皆畫水藻蓮芡之屬以厭火何晏景福殿賦繚以藻井編以綷疏又王文考靈光殿賦圓淵方井反植荷蕖蓋爲方井而畫荷蕖其上也魯靈光殿賦天牕綺疏張載注天牕髙牕也西京賦突倒投而跟絓說文跟足踵也毛萇詩傳躋升也韻防矐失明也要離事用此處不合恐誤精視亦未詳虯音求赩音奭又音赫跟音根絓音卦欻音忽】亙以復道【蕭本下多一而字】接乎宮掖坌入西樓是【繆本作實】爲昆侖前疑後丞【繆本作前丞後疑】正儀躅以出入九夷五狄順方面而來奔【韻防亙橫亙也廣韻通也增韻延袤也史記乃作復道韋昭曰復道閣道也韻防宮掖宮旁捨也司馬相如賦坌入曽宮之嵳峩張楫注坌並也漢書濟南人公玉帶上黃帝時明堂圖明堂中有一殿四面無壁以茅蓋通水水圜宮垣爲復道上有樓從西南入名曰昆侖天子從之入以拜祀上帝焉尙書大傳古者天子必有四鄰前曰疑後曰丞左曰輔右曰弼天子有問無以對責之疑可志而不志責之丞可正而不正責之輔可揚而不揚責之弼其爵視卿其祿視次國之君禮記昔者周公朝諸侯於明堂之位天子負斧依南鄕而立三公中階之前北面東上諸侯之位阼階之東西面北上諸伯之國西階之西東面北上諸子之國門東北面東上諸男之國門西北面東上九夷之國東門之外西面北上八蠻之國南門之外北面東上六戎之國西門之外東面南上五狄之國北門之外南面東上九采之國應門之外北面東上四塞世告至此周公明堂之位也後漢書夷有九種曰畎夷於夷方夷黃夷白夷赤夷元夷風夷陽夷禮記正義東方謂之夷者風俗通云東方人好生萬物觝觸地而生夷者觝也其類有九依東夷傳九種一曰元兔二曰樂浪三曰髙驪四曰滿飾五曰鳬臾六曰索家七曰東屠八曰倭人九曰天鄙北方曰狄者風俗通云父子嫂叔同穴無別狄者辟也其行邪辟其類有五李巡注爾雅云一曰月支二曰穢貊三曰匈奴四曰單於五曰白屋復音福掖音亦坌房刎切焚上聲躅音逐】其左右也則丹陛崿崿彤庭煌煌列寶鼎敵金光流辟雍之滔滔像環海之湯湯辟靑陽啟總章廓明臺而布元堂儼以太廟處乎中央發號施令采時順方【薛道衡隋髙祖頌序趨事紫宸驅馳丹陛韻防陛升堂之階也西都賦玉階彤庭李善注漢書曰昭陽捨中庭彤朱而殿上髹漆張銑注彤赤色也以丹漆飾庭舊唐書萬歲通天元年鑄銅爲九州鼎旣成置於明堂之庭各依方位列焉神都鼎髙一丈八尺受一千八百石冀州鼎名武興雍州鼎名長安兗州鼎名日觀靑州鼎名少陽徐州鼎名東源揚州鼎名江都荊州鼎名江陵梁州鼎名成都其八州鼎髙一丈四尺各受一千二百石司農卿宗晉卿爲九鼎使都用銅五十六萬七百一十二斤鼎上圖寫本州山川物產之象仍令工書人著作郎賈膺福等分題之左尙方署令曹元廓圖畫之鼎成自元武門外曵入令宰相諸王南北牙宿衛兵十餘萬人並仗內大牛白象共曳之則天自爲曳鼎歌令相倡和九鼎初成欲以黃金千兩塗之納言姚璹曰鼎者神器貴於質朴無假別爲浮飾臣觀其狀先有五采輝煥錯雜其間豈待金色爲之燿乃止大戴禮明堂外水曰辟雍藝文類聚桓譚新論曰王者作圓池如璧形實水其中以圜雍之名曰辟雍言其上承天地以班教令流轉王道周而復始獨斷天子曰辟雍謂流水四面如璧以節觀者李善文選注三輔黃圖曰明堂辟雍水四周於外像四海也毛萇詩傳滔滔流貌湯湯水盛貌班固辟雍詩乃流辟雍辟雍湯湯蔡邕明堂論明堂者天子太廟所以崇祀其祖以配上帝者也東曰靑陽南曰明堂西曰總章北曰堂中曰太室人君南面向明而治故𨿽有五名而主以明堂也其正中皆曰太廟取其宗祀之貌則曰淸廟取其正室之貌則曰太廟取其尊崇則曰太室取其向明則曰明堂取其四門之學則曰太學取其四面周水環如璧則曰辟雍異名而同事其實一也書冏命發號施令罔有不臧髙誘淮南子注明堂王者布政之堂上圓下方堂四出各有左右房謂之个凡十二所王者月居其房告朔朝歷頒宣其令宋均禮含文嘉注明堂者布政之宮在國之陽三室四面十二法十二月也天子孟春上辛於南郊總受十二月之政還藏於祖廟月取一政頒於明堂也蔡邕明堂月令論天子發號施令祀神受職毎月異禮故謂之月令所以順陰陽奉四時效气物行王政也成法具備各從時月藏之明堂所以示承祖考神明不敢泄凟之義崿音諤湯音商】其閫域也三十六戶七十二牖度筵列位南七西九【繆本作西八東九】白虎列序而躨跜靑龍承隅而蚴蟉【大戴禮明堂凡九室一室而有四戶八牖三十六戶七十二牖考工記周人明堂度九尺之筵東西九筵南北七筵堂崇一筵五室凡室二筵爾雅東西墻謂之序邢昺疏云此謂室前堂上東廂西廂之墻也所以序次分別內外親疏故謂之序也尙書顧命云西序東向敷重底席東序西向敷重丰席及禮經毎云東序西序皆謂此也沈括筆談今謂兩廊爲東西序非也序乃堂上東西壁在室之外者躨跜動貌詳見大鵬賦注上林賦靑龍蚴蟉於東廂李善注蚴蟉龍行貌蚴於九切憂上聲蟉音栁】其深沈奧宻也則赤熛掌火招拒司金靈威制陽葉【蕭本作汁】光摧陰坤斗主土據乎其心【南齊書按禮及孝經援神契並云明堂有五室天子毎月於其室聴朔布教祭五帝之神配以有功徳之君藝文類聚黃圖曰明堂者明天地之堂也所以順四時行月令宗祀先王祭五帝故謂之明堂尙書帝命驗帝者承天立五府以尊天重象蒼曰靈府赤曰文祖黃曰神斗白曰顯紀黒曰元矩鄭康成注天有五帝集居太防降精以生聖人故帝者承天立五帝之府是爲天府唐虞之天府夏之世室殷之重屋周之明堂皆同矣其蒼帝靈威仰之府名靈府周曰靑陽其赤帝赤熛怒之府名文祖火積光明文章之祖故名文祖周曰明堂其黃帝含樞紐之府名曰神斗斗主也土精澄靜四行之主故謂神斗周曰太室其白帝白招拒之府名顯紀紀統也金精斷割萬物以成故謂之顯紀周曰總章其黒帝葉光紀之府名曰元矩矩法也水精元昧能權輕重故謂元矩周曰元堂據此本文坤斗當是神斗之訛熛音飄葉音協或作汁亦讀爲協】若乃熠燿五色張皇萬殊人物禽獸奇形異模勢若飛動瞪眄睢盱明君暗主忠臣烈夫威政興滅表示賢愚【繆本作表賢示愚此言室中圖畫之象韻防熠燿鮮明貌書康王之誥張皇六師正義云皇大也魯靈光殿賦齊首目以瞪眄徒以狋狋又曰鴻荒朴略厥狀睢盱廣韻瞪直視貌說文眄邪視也睢仰目也盱張目也熠音揖燿音耀瞪音橙眄音勉睢音揮盱音吁】於是王正孟月朝陽登曦天子乃施蒼玉轡蒼螭臨乎靑陽左个方禦瑤瑟而彈鳴絲展乎國容輝乎皇儀傍瞻神臺順觀云之軌俯對淸廟崇配天之規欽若肸蠁維淸緝熙崇牙樹羽熒煌葳蕤納六【蕭本作五】服之貢受萬邦之籍張龍旗與虹旌攢金防與玉戚延五更進百辟奉【蕭本作舉】珪瓚獻琛帛顒昻俯僂儼容疊迹乃潔菹醢修粢盛奠三犧薦五牲享於神靈太祝正辭庶官精誠鼓大武之隱轔張鈞天之鏗鍧【繆本作訇】孤竹合奏空桑和鳴盡六變齊九成羣神來兮降明庭蓋聖王之所以孝治天下而享祀窅防也【春秋春王正月正義云正是時王所建故以王字冠之言是今王之正月也廣韻曦日光也淮南子孟春之月天子衣靑衣乘蒼龍服蒼玉建靑旗東宮禦女靑色衣靑采鼔琴瑟朝於靑陽左个以出春令髙誘注馬七尺已上曰龍明堂中方外圜通達四出各有左右房謂之个猶隔也東出謂之靑陽南出謂之明堂西出謂之總章北出謂之元堂是月天子朝日告朔行令於左个之房東向堂北頭室也甘泉賦四蒼螭兮六素虯呂向注蒼螭蒼龍也凡稱龍者皆馬也言龍美之也班固東都賦究皇儀而展帝容呂延濟注言盡帝王之容儀也太平禦覽禮統曰所以置靈臺者何以尊天重民備災禦害豫防未然也夫王者當承順天地禦節陰陽也夏所以爲淸臺何明明相承太平相續故爲淸臺殷爲神臺周爲靈臺何質者具天而王天者稱神文者具地而王地者稱靈是其易也後漢書建初三年正月宗祀明堂禮畢登靈臺望云物左傳淸廟茅屋杜預注淸廟肅然淸靜之稱也正義曰淸廟者宗廟之大稱孝經昔者周公郊祀后稷以配天宗祀文王於明堂以配上帝上林賦肸蠁布寫顏師古注肸蠁盛作也李善注司馬彪曰肸過也芬芳之過若蠁之布寫也呂延濟注肸蠁天中遊气也言香气發越積浮而似之詩周頌維淸緝熙文王之典鄭箋曰緝熙光明也又周頌設業設虡崇牙樹羽毛傳曰業大板也所以飾栒爲懸也捷業如鋸齒或曰畫之植者爲虡橫者爲栒崇牙上飾捲然可以懸也樹羽置羽也正義曰設其橫者之業又設其植者之虡其上刻爲崇牙因樹置五采之羽以爲之飾又云虡者立於兩端栒則橫入於虡其栒之上加於大板側著於栒其上刻爲崇牙似鋸齒捷業然故謂之業牙卽業之齒矣以其形捲然得掛繩於上故言可以懸也樹羽置羽者置之於栒虡之上角漢禮器制度云爲龍頭及頷曰銜璧璧下有旄牛尾禮記夏后氏之龍簨虡殷之崇牙周之璧翣鄭康成注簨虡所以懸鐘磬也橫曰簨飾之以鱗屬植曰虡飾之以贏屬羽屬簨以大板爲之謂之業殷又於龍上刻畫之爲崇牙以掛懸紞也周人畫繒爲翣載以璧垂五采羽於其下樹於簨之角上飾彌多也正義曰殷之崇牙者謂於簨之上刻畫木爲崇牙之形以掛鐘磬皇氏云崇牙者崇重也謂刻畫大板重疊爲牙杜氏通典樂懸橫曰簨竪曰虡飾簨以飛龍節趺以飛亷鐘虡以鷙獸磬虡以鷙鳥上則樹羽旁懸流蘇周制也懸以崇牙殷制也飾以博山後代所加也何晏景福殿賦流羽毛之葳蕤張銑注葳蕤羽毛美貌周禮邦畿方千里其外方五百里謂之侯服其貢祀物又其外方五百里謂之甸服其貢嬪物又其外方五百里謂之男服其貢器物又其外方五百里謂之采服其貢服物又其外方五百里謂之衛服其貢材物又其外方五百里謂之要服其貢貨物鄭康成注此六服去王城三千五百里相距方七千里公侯伯子男封焉書周官六服羣辟罔不承徳正指此六服又益稷篇云弼成五服則指甸侯綏要荒五服也詩周頌龍旂陽陽正義雲龍旂者旂上畫爲交龍左思魏都賦虹旌攝麾以就捲李周翰注虹旌畫爲虹者公羊傳朱幹玉戚以舞大夏何休注戚斧也以玉飾斧禮記遂設三老五更羣老之席位焉鄭康成注三老五更各一人也皆年老更事致仕者也天子以父兄養之示天下之孝弟也名以三五者取象三辰五星天所因以昭明天下者獨斷天子父事三老者適成於天地人也兄事五更者訓於五品也更者長也更相代至五也能以善道攺更已也取首妻男女完具者古者天子親袒割牲執醬而饋三公設幾九卿正履使者安車輭輪送迎而至其家天子獨拜於屏其明旦三老詣闕謝以其禮過厚故也又五更或爲叟叟老稱與三老同義也通典大唐制仲秋吉辰皇帝親養三老五更於太學所司先奏定三師三公致仕者用其徳行及年髙者一人爲三老次一人爲五更詩大雅百辟卿士媚於天子禮記王制賜圭瓚然後爲鬯鄭康成注圭瓚鬯爵也又祭統君執圭瓚康成注圭瓚祼器也以圭璋爲柄又明堂位灌用玉瓚大圭康成注瓚形如槃容五升以大圭爲柄是謂圭瓚又康成毛詩箋圭瓚之狀以圭爲柄黃金爲勺靑金爲外朱中央矣詩魯頌來獻其琛毛傳曰琛寶也詩大雅顒顒卬卬如圭如璋毛傳曰顒顒溫貌卬卬盛貌鄭箋曰體貌則顒顒然敬順志气則卬卬然髙朗史記一命而僂再命而傴三命而俯服防注僂傴俯皆恭敬之貌也劉孝標廣絕交論趨走丹墀者疊迹此言俯僂者狀其鞠躬將事疊迹者狀其駿奔在廟禮記水艸之菹陸產之醢鄭康成注水艸之菹芹茒之屬陸產之醢蚳蝝之屬谷梁傳天子親耕以供粢盛範寧注黍稷曰粢在器曰盛左傳爲六畜五牲三犧以奉五味杜預注五牲麋鹿麕狼兔三犧祭天地宗廟三者謂之犧東都賦於是薦三犧效五牲禮神祗懷百靈周禮太祝掌六祝之辭以事神示祈福祥求永貞唐書百官志太祝六人正九品上祭祀則跪讀祝文左傳祝史正辭信也杜預注正辭不虛稱君美也正義曰正其言辭不欺誑神是其信也書臯陶謨無曠庶官鄭康成周禮注大武武王樂也武王伐紂以除其害言其徳能成武功也上林賦隱轔郁防是言堆壠不平之貌此作樂聲用未詳或者卽殷轔之訛甘泉賦振殷轔而軍裝顏師古注殷轔盛貌也史記趙簡子疾五日不知人七日寤語大夫曰我之帝所甚樂與百神遊於鈞天廣樂九奏萬舞不類三代之樂其聲動人心按淮南子九野之名中央曰鈞天鈞天之樂謂天樂也東都賦鐘鼔鏗鍧廣韻鏗鍧鐘鼔聲相雜也周禮孤竹之管空桑之琴瑟鄭康成注孤竹竹特生者空桑山名述異記東海畔有孤竹焉斬而復生中爲管周武王時孤竹之國獻瑞筍一株空桑生大野山中爲琴瑟之最者空桑也周禮凡六樂者一變而致羽物及川澤之示再變而致嬴物及山林之示三變而致鱗物及邱陵之示四變而致毛物及墳衍之示五變而致介物及土示六變而致象物及天神凡樂圜鐘爲宮黃鐘爲角太簇爲徵姑洗爲羽靁鼓靁鞀孤竹之管云和之琴瑟雲門之舞冬日至於地上之圜丘祭之若樂六變則天神皆降可得而禮矣鄭康成注變猶更也樂成則更奏也書益稷簫韶九成正義曰成謂樂曲成也鄭云成猶終也每曲一終必變更奏故經言九成傳言九奏周禮謂之九變其實一也公羊傳疏鄭氏云樂備作謂之成王應麟曰節奏俱備謂之成備而更新謂之變邢昺孝經疏按史記云黃帝接萬靈於明庭明庭卽明堂也子華子黃帝之治天下也百神出而受職於明堂之庭孝經昔者明王之以孝治天下也劉峻辧命論未達窅防之情未測神明之數窅冥幽逺之意螭音鴟肸音迄蠁音響琛音郴菹音趄鍧音轟窅音杳辟音璧】然後臨辟雍宴羣後陰陽爲庖造化爲宰餐【繆本作飡】元气灑太和千里鼓舞百寮賡歌於斯之時雲油雨霈恩鴻溶兮澤汪濊四海歸兮八荒防哤聒乎區宇駢闐乎闕外羣臣醉徳揖讓而退【書益稷羣後徳讓廣韻庖食防也賈公彥周禮疏宰者調和膳修之名周易保合太和書臯陶謨百僚師師孔傳曰僚官也又書益稷臯陶拜手稽首颺言乃賡載歌曰元首明哉股肱良哉庶事康哉孔傳曰賡續也趙岐孟子注油然興雲貌楚辭九嘆波淫淫而周流兮鴻溶溢而滔蕩漢書澤汪濊輯萬國顏師古注汪濊言饒多也司馬相如難蜀父老文威武紛紜湛恩汪濊顏師古注汪濊深廣也說文哤雜語也聒讙語也馬融長笛賦哤聒其前後李善注哤聒雜聲也防卽宇字籀文從禹王勃遊武擔山寺序龍鑣翠轄駢闐上路之遊古今注闕觀也古每門樹兩觀於其前所以標表宮門也其上可居登之則可逺觀故謂之觀人臣將朝至此則思其所闕故謂之闕其上皆丹堊其下皆畫雲气仙靈奇禽怪獸以昭示四方焉韻防闕說文門觀也蓋爲二臺於門外作樓觀於上上圖下方以其縣法謂之象魏象治象也魏者言其狀巍巍然髙大也使民觀之因謂之觀兩觀雙植中不爲門闕而爲道故謂之闕醉徳卽詩所謂飽徳之義灑所蟹切篩上聲濊音穢哤音厖闐音田】而聖主猶夕惕若厲懼人未安乃目極於天耳下於泉飛聰馳明無逺不察考神之奧推陰陽之荒下明詔班舊章振窮乏散敖倉毀玉沈珠卑宮頽墻使山澤無間往來相望帝躬乎天田後親於郊桑棄末反本人和時康建翠華兮萋萋鳴玉鑾之鉠鉠逰乎升平之圃憩乎穆淸之堂天欣欣兮瑞穰穰巡陵於鶉首之野講武於驪山之旁封岱宗兮祀后土掩栗陸而苞【蕭本作包】陶唐遨逰乎崆峒之上汾水之陽吸沆瀣之精英黜滋味之馨香貴理國其若夢防華胥之故鄕【自遨逰以下至故鄕三十五字繆本作遂邀崆峒之禮汾水之陽吸沆瀣之精黜滋味而貴理國其若夢華胥之故鄕三十字】於是元元澹然不知所在若羣雲從龍眾水奔海此眞所謂我大君登明堂之政化也【周易君子終日幹幹夕惕若厲無咎王弼注終日幹幹至於夕惕猶若厲也太經目上於天耳下於淵東都賦申舊章下明詔禮記命有司發倉廩賜貧窮振乏絕鄭注振猶救也史記敖倉天下轉輸久矣臣聞其下乃有藏粟甚多正義曰敖倉在鄭州滎陽縣西十五里石門之東北臨汴水南帶三皇山秦時置倉於敖山上故名敖倉東都賦捐金於山沈珠於淵上林賦頽墻塡壍使山澤之民得至焉劉良注頽崩也言崩去苑墻以通山澤之利東都賦躬三推於天田修帝籍之千畝呂延濟注天田天子之籍田也何休公羊傳注禮天子親耕東田千畝諸侯百畝後夫人親西郊采桑以供粢盛祭服躬行孝道以先天下東都賦遂令海內棄末而反本背僞而歸眞上林賦建翠華之旗顏師古注翠華之旗以翠羽爲旗上葆也說文萋艸盛也言旗上之翠羽萋萋然如艸色之鮮縟也楚辭鳴玉鸞之啾啾王逸注鸞鸞鳥也以玉作之著於衡東京賦鸞聲噦噦和鈴鉠鉠薛綜補注鸞在衡和在軾皆以金爲鈴也鉠鉠小聲玉鑾卽玉鸞字異而義同也漢書受命於穆淸顏師古注穆美也言天子有美徳而政化淸也甘泉賦粟穰穰兮委如山顏師古注穰穰多也唐防要貞觀式令春秋仲月命使巡陵春則掃除枯朽秋則芟薙繁蕪據此巡陵乃公卿事文則借爲天子謁陵之稱矣漢書自井十度至栁三度謂之鶉首之次秦之分也一統志驪山在陜西臨潼縣東南二里因驪戎所居故名山之麓溫泉所出唐書開元元年十月癸卯講武於驪山驪山固唐時講武之地也周易正義女媧氏沒次有大庭氏柏黃氏中央氏栗陸氏驪連氏赫胥氏尊盧氏混沌氏皥英氏有橤氏朱襄氏葛天氏陰康氏無懷氏凡十五世皆襲庖犧氏之號也庖包古字通用邢昺論語疏書傳云堯年十六以唐侯升爲天子遂以爲號或謂之陶唐氏書曰惟彼陶唐世本云帝堯爲陶唐氏韋昭云陶唐皆國名猶易稱殷商也案經傳契居商故湯以商爲國號後盤庚遷殷故殷商雙舉歷撿書傳未聞帝堯居陶而以陶冠唐蓋以二字爲名所稱或單或復也莊子黃帝立爲天子十九年令行天下聞廣成子在於崆峒之上故往見之又曰堯治天下之民平海內之政往見四子藐姑射之山汾水之陽窅然喪其天下焉楚辭飡六气而飲沆瀣王逸注陵陽子明經言冬飲沆瀣者北方夜半气也張衡思賦餐沆瀣以爲粻注云沆瀣夕霞也呂向注沆瀣露气也列子黃帝晝寢夢遊於華胥氏之國華胥氏之國相傳在弇州之西臺州之北不知斯齊國防千萬里蓋非舟車足力之所及神逰而巳其國無師長其民無嗜欲自然而巳不知樂生不知惡死故無夭殤不知親巳不知疏物故無愛憎不知背逆不知向順故無利害都無所愛憎都無所畏忌入水不溺入火不熱斫撻無痛傷指摘無屙癢乘空如履實寢虛若處牀雲霧不硋其視雷霆不亂其聼美惡不滑其心山谷不躓其步神行而巳黃帝旣寤怡然自得召天老力牧太山稽告之曰朕閒居三月齋心服形思有以養身治物之道弗獲其術疲而睡所夢若此今知至道不可以情求矣朕知之矣朕得之矣而不能以告若矣又二十有八年天下大治防若華胥氏之國後漢書下爲元元所福章懷太子注元元謂黎庶也史記索隠戰國策云制海內子元元髙誘注元元善也又按姚察云古者謂人云善人也因善爲元故云黎元其言元元者非一人也顧野王云元元猶喁喁可憐愛貌未安其說聊記異也長楊賦海內澹然李善注澹安也李周翰注謂晏然無事也汾音焚沆下黨切杭上聲瀣音械】豈比夫秦趙吳楚爭髙競奢結阿房與叢【蕭本作崇】臺建姑蘇及章華非享祀與嚴配徒掩月而淩霞由此觀之不足稱也況瑤臺之巨麗復安可以語哉【史記秦始皇以爲咸陽人多先王之宮庭小吾聞周文王都丰武王都鎬丰鎬之間帝王之都也乃營作朝宮渭南上林苑中先作前殿阿房東西五百步南北五十丈上可以坐萬人下可以建五丈旗周馳爲閣道自殿下直抵南山表南山之巓以爲闕爲復道自阿房渡渭屬之咸陽以象天極閣道絕漢抵營室也阿房宮未成成更欲擇令名名之作宮阿房故天下謂之阿房宮水經注叢臺六國時趙王之臺也郡國志曰邯鄲有叢臺故劉劭趙郡賦曰結云閣於南宇立叢臺於少陽也一統志叢臺在廣平府邯鄲縣北趙靈王所築因其叢雜而名吳越春秋吳王起姑蘇之臺三年聚材九年乃成髙見三百里吳地記姑蘇臺在吳縣西南三十五里闔閭造經營九年始成其臺髙三百丈望見三百里外作九曲路以登之左傳楚子成章華之臺杜預注臺今在華容城內水經注離湖在華容縣東七十五里湖側有章華臺臺髙十丈基廣十五丈左邱明楚築臺於章華之上故韋昭以爲章華亦地名也王與伍舉登之舉曰臺髙不過望國之氛祥大不過容宴之俎豆蓋譏其奢而諌其失也太平寰宇記章華臺在荊州江陵縣東三十里按渚宮故事云楚靈王所築臺形三角孝經孝莫大於嚴父嚴父莫大於配天淮南子晚世之時帝有桀紂爲旋室瑤臺象廊玉牀新序紂作瑤臺疲民力殫民財】敢揚國美遂作辭曰

穹崇明堂倚天開兮巃嵸鴻蒙構瓌材兮偃蹇坱莽【蕭本作漭】邈崔嵬兮周流辟雍岌靈臺兮赫奕日噴風雷宗祀肸蠁王化恢鎭八荒通九垓四門啟兮萬國來考休徴兮進賢才儼若皇居而作固窮千祀兮悠哉【司馬相如長門賦欝並起而穹崇李善注穹崇髙貌羽獵賦鴻蒙沆茫顏師古注鴻蒙沆茫廣大貌巃嵸瓌材偃蹇俱巳見前注坱莽廣逺寥廓之意上林賦過乎泱漭之野杜甫八哀詩徵塵昏坱漭泱漭坱莽其義同也封禪書上暢九垓下溯八埏服防注該重也天有九重東都賦登靈臺考休徴劉良注休美也徴應也張載劍閣銘作固作鎭左思魏都賦𨿽逾千祀而懷舊蘊於遐年古賦辧體太白明堂賦從司馬楊班諸賦來气豪辭艷疑若過之論其體格則不及逺甚蓋漢賦體未甚俳而此篇與大獵賦則悅於時而俳甚矣晦翁云白有逸才尢長於詩而其賦乃不及魏晉斯言信夫穹音芎從音宗瓌音規垓音該】

大獵賦【並序】

白以爲賦者古詩之流辭欲壯麗義歸博逺【蕭本作達】不然何以光贊盛美感天動神【班固兩都賦序賦者古詩之流也李善注毛詩序曰詩有六義二曰賦故賦爲古詩之流也子夏詩序動天地感神莫近於詩】而相如子云競誇辭賦歷代以爲文雄莫敢詆訐臣謂語其略竊或褊其用心子虛所言楚國不過千里夢澤居其大半而齊徒吞若八九三農及禽獸無息肩之地非諸侯禁淫述職之義也【司馬相如子虛賦臣聞楚有七澤臣之所見蓋特其小小者耳名曰云夢云夢者方九百里烏有先生曰齊東渚巨海南有瑯琊觀乎成山射乎之罘浮渤澥逰孟諸邪與肅愼爲鄰右以湯谷爲界秋田乎靑邱徬徨乎海外吞若云夢者八九其於胸中曽不蔕芥上林賦亡是公曰夫使諸侯納貢者非爲財幣所以述職也封疆畫界者非爲守禦所以禁淫也從此觀之齊楚之事豈不哀哉地方不過千里而囿居九百是艸木不得墾辟而民無所食也周禮一曰三農生九谷鄭康成注鄭司農云三農平地山澤也謂三農原澤及平地也左傳子駟請息肩於晉杜預注以負擔諭也】上林云左蒼梧右西極考其實地周袤才經數百【上林賦獨不聞天子之上林乎左蒼梧右西極丹水更其南紫淵經其北文頴注蒼梧郡屬交州在長安東南故言左爾雅云西至於豳國爲西極在長安西故言右漢書武帝廣開上林東南至宜春鼎湖禦宿昆吾旁南山西至長楊五柞北繞黃山濵渭而東周袤數百里師古曰袤長也袤音茂】長楊誇逺設网爲周阹放麋鹿其中以搏攫充樂

羽獵於靈臺之囿圍經百里而開殿門當時以爲窮【蕭本作雄】壯極麗迨今觀之何齷齪之甚也【楊雄長楊賦序上將大誇逺人以多禽獸命右扶風發民入南山西自褒斜東至農南驅漢中張羅网罝罘捕熊羆豬虎豹狖玃狐貓兔麋鹿載以檻車輸長楊射熊館以网爲周阹縱禽獸其中令逺人手搏之自取其獲上親臨觀焉是時農民不得收斂雄從至射熊館還上長楊賦李善注李奇曰阹遮禽獸圍陣也揚雄羽獵賦帝將惟田於靈之囿虎落三嵕以爲司馬圍經百里而爲殿門吳都賦齷齪而算張銑注齷齪局小貌阹音區】但王者以四海爲家萬姓爲子則天下之山林禽獸豈與眾庶異之而臣以爲不能以大道匡君示物周博平文論苑之小竊爲微臣之不取也【史記天子以四海爲家漢書宣帝紀奉承祖宗子萬姓陳書太建六年詔王者以四海爲家萬姓爲子一物乖方夕惕猶厲】今聖朝園池遐荒殫窮六合以孟冬十月大獵於秦亦將曜威講武掃天蕩野豈荒滛【繆本作淫荒】侈靡非三驅之意耶臣白作頌折中厥美【西都賦耀威靈而講武事周易王用三驅失前禽正義曰三驅之禮先儒皆云三度驅禽而射之也三度則已又漢書田狩有三禽之制顏師古注三驅之禮一爲幹豆二爲賔客三爲充君之庖也楚辭令五帝以折中王逸注折猶分也分明言是與非也賦意謂分之而求其中惟玆所頌美較勝古人也】其辭曰

粵若皇唐之契天地而襲气母兮粲五葉之葳蕤惟開元廓海防而運斗極兮總六聖之光熙誕金徳之淳精兮潄玉露之華滋文章森乎七曜兮制作參乎兩儀括眾妙而爲師明無幽而不燭兮澤無逺而不施慕往昔之三驅兮順生殺於四時【莊子狶韋氏得之以契天地伏羲氏得之以襲气母陸徳明音義挈司馬云要也得天地要也崔云成也司馬云襲入也气母元气之母也崔云取元气之本葉世也自髙祖至宗凡五世葳蕤艸木盛貌諭言其粲美如艸木之盛也爾雅北戴斗極爲空桐邢昺疏斗北斗也極者中宮天極星其一明者太乙之常居也以其居天之中故謂之極極中也北斗拱極故曰鬥極長楊賦髙祖奉命順斗極運天闕李善注服防曰隨天斗極星運轉也雒書曰聖人受命必順斗極宋均尙書中注曰順斗機爲政也六聖者髙祖太宗髙宗武后中宗睿宗也宗誕生於八月故以金徳玉露頌言也古詩緣葉發華滋初學記日月五星謂之七曜河圖括地象易有太極是爲兩儀兩儀未分其气混沌淸濁旣分伏者爲天偃者爲地傅洪業篇神聖參兩儀劉琨表陛下明並日月無幽不燭】若乃嚴冬慘切寒气凜冽不周來風防掌雪木脫葉艸解節土囊煙陰火井冰閉是月也天子處乎堂之中凔【繆本作飡】八水兮休百工考王制兮遵國風樂農人之閒隙兮因校獵而講戎【凜冽寒气嚴猛之意傳咸神泉賦六合蕭條嚴霜凜冽春秋正義易緯通卦驗云立冬不周風至史律書不周風居西北主殺生月令孟冬之月其神防謝莊月賦木葉微脫國語本見而艸木節解韋昭注本氐也謂寒露之後十日陽气盡艸木之枝節皆理解也宋玉風賦盛怒於土囊之日李善注土囊大穴也盛之荊州記曰宜都佷山縣有山山有穴口大數尺爲風井土囊當此之類也華陽國誌臨卭縣有火井夜時光映上照民欲其火光以家火投之頃許如雷聲火焰出通耀數十里以竹筒盛其光藏之可拽行終日不滅鮑照詩冰閉寒方壯月令孟冬之月天子居堂左个鄭康成注堂左个北堂西徧也說文凔寒也三輔黃圖闗中八水皆出入上林苑霸水出藍田谷西北入渭滻水亦出藍田谷北至霸陵入霸涇水出安定涇陽開頭山東至陽陵入渭渭水出隴西首陽縣鳥鼠同穴山東北至華陰入河丰水出鄠縣南山丰谷北入渭鎬水在昆明池北牢水出鄠縣西南入潦谷北流入渭潏水在杜陵從皇子陂西北流經昆明池入渭駱賓王詩五緯連影集星纒八水分流橫地軸許景先詩千門望成錦八水明如練皆謂此八水也呂氏春秋霜始降則百工休髙誘注霜降天寒朱漆不堅故百工休不復作器東都賦若乃順時節而搜狩簡車徒以講武則必臨之以王制考之以風雅李善注禮記王制曰天子諸侯無事則嵗三田田不以禮曰暴天物詩國風騶虞駟鐵是也詩小雅車攻吉日是也左傳春搜夏苗秋狝冬狩皆於農隙以講事也漢書成帝紀行幸長楊宮從外客大校獵如淳曰合軍聚眾有幡校撃鼔也周禮校人掌王田獵之馬故謂之校獵顏師古曰如說非也此校謂以木自相貫穿爲闌校耳校人職云六廐成校是則以遮闌爲義也校獵者大爲欄校以遮禽獸而獵取也軍之幡旗𨿽有校名本因部校此無豫也上林賦天子校獵李奇曰以五校兵出獵也李周翰注校獵謂出校隊而獵也凔音創】乃使神兵出於九闕天仗羅於四野徴水衡與林虞辧土物之眾寡千騎飇掃萬乘雷奔梢扶桑而拂火雲兮括月窟而捜寒【蕭本作塞】門赫壯觀於今古嶪揺蕩於乾坤此其大略也而內以中華爲天心外以窮髮爲海口豁咽喉以洞開吞荒裔而【繆本作以】盡取大章按步以來往誇父振策而奔走足迹乎日月之所通囊括乎陰陽之未有【陸機辯亡論神兵東驅奮寡犯眾九闕卽九門也謝朓郊祀曲整蹕遊九闕淸簫聞八埏漢書水衡都尉武帝元鼎二年初置掌上林苑應劭注古山林之官曰衡掌諸池苑故稱水衡張宴注主都水及上材苑故曰水衡周禮有山虞澤虞皆掌山澤之官今稱林虞者變文言之也扶桑在東方日出之地詳見大鵬賦注長楊賦西壓月窟服防注月窟月所生也大人賦軼先驅於寒門應劭注寒門北極之門也莊子窮髮之北李注云髮毛也司馬彪注北極之下無毛之地也咽喉謂險要扼塞之地李尢函谷闗銘函谷險要襟帶咽喉潘嶽西徵賦胸中豁其洞開荒裔荒服諸裔之地班固燕然山銘鑠王師兮徵荒裔方言裔外國之總名郭璞注邊地爲裔亦四夷通以爲號也淮南子禹乃使大章步自東極至於西極二億三萬三千五百里七十五步使豎亥步自北極至於南極二億三萬三千五百里七十五步髙誘注大章豎亥善行人皆禹臣也列子誇父不量力欲追日影逐之於隅谷之際渇欲得飲赴飲河渭河渭不足將走北飲大澤未至道渇而死棄其杖屍膏肉所浸生鄧林鄧林彌廣數千里焉張協七命誇父爲之投策策杖也顏延之詩振策睠東路賈誼過秦論囊括四海之意張晏注括結囊也言其能包含天下也劉良注括盛也猶囊盛而結之飇音標誇音誇】君王於是撞鴻鐘發鑾音出鳯闕開宸襟駕玉輅之飛龍歷神州之層岑逰五柞兮瞰三危挾細柳兮過上林攢髙牙以總總兮駐華蓋之森森於是擢倚天之劍彎落月之弓昆侖叱兮可倒宇宙噫兮增雄河漢爲之卻流川嶽爲之生風羽毛【繆本作旄】揚兮九天絳獵火然兮千山紅【禮記正義尙書傳曰天子將出撞黃鐘之鐘右五鐘皆應入則撞蕤賔之鐘左五鐘皆應羽獵賦撞鴻鐘建九旒爾雅翼有虞氏之輅謂之鸞車亦曰鸞輅明堂月令春則乘之蔡邕稱以金爲鸞鳥懸鈴其中施於衡爲遲速之節崔豹古今注亦以爲五輅衡上金雀者朱鳥也口銜鈴鈴謂之鑾禮云衡前朱雀或謂朱雀者鸞鳥以前有鸞鳥故謂之鸞鸞口有鈴故謂之鑾事一而義異然則鳥之鸞主形鈴之鑾主聲鈴之爲鑾亦以象鸞鳥之聲爲名耳史記建章宮其東則鳯闕髙二十餘丈水經注漢武故事曰鳳闕髙二十丈闗中記曰建章宮圓闕臨北道有金鳯在闕上髙丈餘故號鳯闕也何遜詩宸襟動時豫嵗序屬涼氛釋名天子所乘曰玉輅以玉飾車也東都賦登玉輅乘時龍南都賦駟飛龍兮騤騤李善注飛龍言疾也河圖括地象昆侖東南地萬五千里名曰神州中有五嶽地圖帝王居之江淹詩四睇亂層岑呂延濟注層髙也岑峯也三輔黃圗五柞宮漢之離宮也在扶風盭厔宮中有五柞樹因以爲名五柞皆連抱上枝覆防數畝甘泉賦攀璇璣而下視兮行逰目乎三危張銑注言臺髙可攀北斗下視三危山史記正義括地誌云三危山上有三峯故曰三危俗亦名卑羽山在沙州燉煌縣東南三十里上林賦登龍臺掩細柳郭璞注細柳觀名也在昆明池南西京賦斜界細柳薛綜注細栁在長安西北潘嶽詩桓桓梁徵髙牙乃建李善注牙牙旗也薛綜東京賦注兵書曰牙旗者將軍之旗古者天子出建大牙旗竿上以象牙飾之故云牙旗甘泉賦齊總總撙撙其相膠葛兮顏師古注總總撙撙聚貌也古今注華蓋黃帝所作也與蚩尢戰於涿鹿之野常有五色雲气金枝玉葉止於帝上有花葩之象故因而作華蓋也宋玉大言賦方地爲車圓天爲蓋長劍耿耿倚天外吳都賦羽毛揚蕤呂延濟注羽毛旌旗類揚動也蕤羽毛好貌楚辭指九天以爲正王逸注九天謂中央八方也淮南子天有九野中央曰鈞天東方曰蒼天東北方曰變天北方曰天西北方曰幽天西方曰皓天西南方曰朱天南方曰炎天東南方曰陽天班固燕然山銘甲耀日朱旗綘天獵火縱火焚艸萊以驅禽獸也柞音昨瞰苦濫切音勘噫音呃又音防】乃召蚩尢之徒聚長防羅廣澤呵雨師走風伯稜威耀乎雷霆烜赫震於蠻貊陋梁都之體制鄙靈囿之規格而南以衡霍作襟北以岱恆【繆本作常】作阹【繆本作袪】夾東海而爲壍兮拖西防而流渠麾九州之珍禽兮逥千羣以坌入聯八荒之奇獸兮屯萬族而來居【藝文類聚龍魚河圖曰黃帝攝政時有蚩尢兄弟八十一人並獸身人語銅頭銕額食沙石子造立兵仗刀防大弩威震天下誅殺無道不仁不慈萬民欲令黃帝行天子事黃帝仁義不能禁止蚩尢仰天而嘆天遣女下授黃帝兵信神符制伏蚩尢帝因使之主兵以制八方蚩尢歿後天下復擾亂黃帝遂畫蚩尢形像以威天下天下咸謂蚩尢不死八方萬邦皆爲躡伏風俗通飛防風伯也防雨師也捜神記風伯者箕星也雨師者畢星也龍魚河圖太白星主兵凶其精下爲雨師之神熒惑星主司非其精下爲風伯之神揚雄河東賦呵雨師於西東漢書威稜憺乎鄰國李奇曰神靈之威曰稜潘朂冊魏公九錫文稜威南邁術以隕潰烜赫已見大鵬賦注梁都當是梁鄒之訛東都賦制同乎梁鄒義合乎靈囿章懷太子注魯詩傳曰古有梁鄒者天子之田也三輔黃圖靈囿文王囿也靈者言文王之有靈徳也在長安縣西四十二里衡山南嶽也又謂之岣嶁山唐時屬江南道衡州衡陽縣霍山南嶽之副也又謂之天柱山唐時屬淮南道舒州懷寧縣岱岱宗也卽泰山唐時屬江南道衡州衡封縣泰山爲東嶽而此云北者以天下大勢計之泰山不在正東而近於東北故云北也恆山北嶽也漢時避文帝諱攺稱常山唐時屬河北道定州恆陽縣襟字以下文作阹爲壍流渠例之當是襟字之訛方言襟格也類篇今竹木格蓋籬落之屬若以襟帶義解之與文義不合上林賦江河爲阹郭璞注因山谷遮禽獸爲阹蘇林曰阹獵者圜陣遮禽獸也說文阹旅山谷爲牛馬圏也廣韻壍繞城水也西溟西海也渠溝渠也書依珍禽奇獸不育於國坌入並入也詳見明堂賦注阹音區坌焚上聲壍七艷切籖上聲】云羅髙張天网密布罝罘緜原峭格掩路蠛蠓過而猶礙蟭螟飛而不度彼層霄與殊榛罕翔鳥與伏兔【鮑照舞鶴賦掩云羅而見羈呂延濟注云羅言羅髙及云也易林行觸天网馬死牛傷鄭康成禮記注獸罟曰罝罘鳥罟曰网羅吳都賦峭格周施呂向注峭髙也格張网之木也郭璞爾雅注蠛蠓小虫似蚋喜亂飛列子江浦之間生麼虫其名曰蟭螟羣飛而集於蚊睫勿相觸也棲宿去來蚊勿覺也離朱子羽方晝拭眥揚眉而望之弗見其形觸兪師曠方夜摘耳俛首而聽之弗聞其聲晏子春秋東海有虫巢於蚊睫再乳再飛而蚊不爲驚臣嬰不知其名而東海漁者命曰焦防上林賦騰殊榛張揖注殊榛異枿也顏師古注殊榛特立株枿也張守節注爾雅曰木叢生爲榛也殊異也西京賦超殊榛薛綜注殊猶大也漢書上覆飛鳥下不見伏兔罝音嗟罘音孚又音浮峭音俏蠛音滅蠓音防又上聲榛音臻又鋤臻切音近神】從營合技彌巒被岡金戈森行洗晴野之寒霜虹旗電掣捲長空之飛雪吳驂走練宛馬蹀血縈眾山之聯綿隔逺水之明滅【西京賦彌臯被岡薛綜注彌猶覆也謝朓詩翠葆隨風金戈動日劉向九嘆褰虹旗於玉門梁簡文帝金錞賦野曠塵昏星流電掣論衡顏淵與孔子俱上魯太山孔子東南望吳閶門有系白馬引顏淵指以示之曰若見吳閶門乎曰見之孔子曰門外何有曰有如系練之狀漢書貳師將軍廣利斬大宛王首獲汗血馬來應劭注大宛舊有天馬種蹋石汗血汗從前肩防出如血號一日千里西京賦繚垣緜聨四百餘里薛綜注緜聨猶連蔓也張銑注緜聨不絕貌蹀音疊】使五丁摧峯一夫拔木下整髙頽深平險谷擺樁栝開林叢喤喤呷呷盡奔突於中【華陽國誌時蜀有五丁力士能移山舉萬釣楚辭招魂一夫九首拔木九千些王逸注言丈夫一身九頭彊梁多力從朝至暮拔大木九千枝也韻防擺開也撥也樁杙也類篇栝木杖也吳都賦諠嘩喤呷韻防喤呷眾聲樁音莊栝音忝呷呼甲切喊入聲】而田疆【繆本作彊】古冶之疇烏獲中黃之黨越崢嶸獵莽蒼喑嗚【繆本作呼】哮防風旋電往脫文豹之皮抵熊之掌批狻手猱挾三挈兩旣徒搏以角力又揮鋒而爭先行甝號以鶚睨兮气赫火而敵煙拳封猯肘【繆本作引】巨狿梟羊應叱以斃踣防貐亡精而墜巓或碎腦以折脊或歕髓而【繆本作以】飛涎窮遐荒蕩林藪扼土狛殪天狗脫角犀頂探牙象口掃封狐於千里捩雄虺之九首咋騰蛇而仰吞拖奔兕以郤走【晏子春秋田開疆古冶子事景公以勇力搏虎聞趙岐孟子注烏獲古之有力人也能移舉千鈞孫奭孟子疏皇甫士安帝王世說云秦武王好多力之士烏獲之徒並皆歸焉秦王於洛陽舉周鼎烏獲兩目血出西京賦乃使中黃之士李周翰注中黃國名其俗多勇力尸子中黃伯曰予左執太行之猱而右搏雕虎莊子適莽蒼者三月而反司馬彪注莽蒼近郊之色崔氏注艸野之色韻防喑大呼也陸機辧亡論哮之羣風驅李周翰注哮虎震聲言兵勇叫之聲若虎之震聲也說苑晉文公時翟人有獻封狐文豹之皮者說文抵側手撃也爾雅翼熊類大豕人足黒色春出冬蟄輕捷好緣髙木見人自投而下亦以革厚而筋駑用此自快故稱熊輕鳥伸方冬蟄時惟自防其掌故其掌特美魯靈光殿賦熊蚺防以齗齗韻防批手撃也狻有二義一音酸乃獅子之類爾雅狻麑如虦貓食虎豹者是也一借用音俊又音逡又音詮乃狡兔之名戰國策東郭逡者海內之狡兔也或作防亦有作狻者此賦與猱類用而繼之以挾三挈兩是可用之於幺麼之獸而難以試之雄猛之獅當作兔解爲當陸機詩疏猱獼猴也楚人謂之沐猴老者爲玃長臂者爲猿說文挾俾持也挈懸持也西都賦脫角挫脰徒獨殺章懷太子注徒空也謂空手搏殺之也爾雅曰暴虎徒搏也張協七命舉戈林竦揮鋒電滅爾雅甝白虎宋書接衝拔距鷹瞵鶚視言獵徒勇健其聲猛如虎之號其視精如鶚之睨也廣韻貒野豚也字林貒獸似豕而肥西京賦鼻赤象圏巨狿薛綜注巨狿麆也怒走者爲狿郭璞爾雅注狒狒梟羊也山海經曰其狀如人面長唇黒身有毛反踵見人則笑交廣及南康郡山中多有此物大者長丈許俗呼之曰山都爾雅防貐類防虎爪食人迅走述異記防貐獸中最大者龍頭馬尾虎長四百尺善走以人爲食遇有道君卽隠藏無道君卽出食人淮南子雲臺之髙墮者折脊碎腦漢書力扼虎顏師古注扼謂捉持也說文狛如狼善驅羊古賦辧體狛似狼有角韻防殪殺也山海經西山經曰陰山有獸焉其狀如貍而白首名曰天狗其音如橊橊可以禦凶大荒西經曰大荒之中金門之山有赤犬名曰天犬其所下者有兵郭璞注周書雲天狗所止地盡傾餘光燭天爲流星長十數丈其疾如風其聲如雷其光如電吳楚七國反時吠過梁國者是也埤雅犀形似水牛大腹卑腳腳有三蹄黑色三角一在頂上一在額上一在鼻上鼻上者卽食角也亦有一角者犀亦絕愛其角墮角卽自埋之交州記曰犀有二角鼻上角長額上角短或曰三角】【者水犀也二角者山犀也爾雅翼象南越之大獸獸之最大者形體特詭三嵗一乳其身倍數牛而目不逾豕鼻長六七尺大如臂其牙長一尺每雷震必倉卒間似花暴出逡巡隠沒其齒嵗脫猶愛惜之掘地而藏焉削木爲僞齒潛往易之覺則不藏故處楚辭蝮蛇蓁蓁封狐千里些雄虺九首往來儵忽吞人以益其心些王逸注封狐大狐也大狐健走千里雄虺一身九頭捩紾也咋嚙也郭璞爾雅注騰蛇龍類也能興雲霧而逰其中通誌略兕如野牛靑色重千斤一角長三尺餘形如馬鞭柄其皮堅厚可制鎧陳琳與魏文帝書駭鯨之決細网奔兕之觸魯縞哮音嘐音喊抵音止猱奴刀切惱平聲甝音酣鶚音諤貒音彖踣音匐與僕字同防音札貐音與歕音噴狛音粕殪音意捩音列虺音毀咋音賁】君王於是峩通天靡星旃奔雷車揮電鞭觀壯士之效獲顧三軍而欣然笑曰夫何神抶【繆本作挾】摽之駭人也又命建蘷鼓勵武卒𨿽躪轢【繆本作躒】之已多猶拗怒而未歇集赤羽兮照日張烏號兮滿月戎車轞轞以陸離彀騎煌煌而奮發鷹犬之所騰捷飛走之所蹉蹶攫麏麚之咆哮蹂豺貉以掛格膏鋒染鍔塡巖掩窟觀殊材與【諸本皆作舉今從唐文粹本校正】逸羣尙揮霍以出沒【蔡邕獨斷天子冠通天冠後漢書通天冠髙九寸正豎頂少邪卻乃直下爲鐵捲梁前有山展筩爲述乘輿所常服唐書禮樂志通天冠者冬至受朝賀祭還燕羣臣養老之服也二十四梁附蟬十二首施珠翠金博山黒介幘組纓翠纓玉犀簮導琦按子虛賦靡魚須之橈旃靡字本此靡偃也方獵而偃其旗者卽王制天子殺則下大綏之義廣韻旃曲柄旗以招眾士也羽獵賦立歷天之旗曳捎星之旃呂向注言旗旃之髙歷拂於天星也揚雄河東賦奮電鞭驂雷輜顏師古注淮南子云電以爲鞭策雷以爲車輪雄用此言也羽獵賦神扶電撃顏師古注言所抶撃如神雷電也李善注埤蒼曰抶笞撃也廣韻摽擊也山海經東海中有流波山其上有獸狀如牛蒼身而無角一足出入水則必風雨其光如日月其聲如雷其名曰防黃帝得之以其皮爲鼓撅以雷獸之骨聲聞五百里以威天下漢書魏氏武卒衣三屬之甲操十二名之弩負矢五十个置戈其上冠冑帶劍贏三日之糧日中而趨百里中試則復其戶利其田宅上林賦徒車之所躪轢郭璞曰躪踐也轢蹍也西都賦蹂躪其十二三乃拗怒而少息李善注拗猶抑也家語白羽若月赤羽若日子虛賦左烏號之雕弓右夏服之勁箭史記索隠張揖云黃帝乘龍上仙小臣不得上挽持龍髯髯抜墮黃帝弓羣臣抱弓而號故名弓烏號見封禪書及郊祀志又韓詩外傳云弓工之妻曰此弓是泰山南烏號之柘案淮南子云楚有柘桑其材堅勁烏棲其上將飛枝勁復起摽呼其上伐取其材爲弓因曰烏號古史考風俗通皆同此說也詩小雅戎車嘽嘽韻防轞車聲通作檻詩國風大車檻檻毛詩曰檻車行聲也上林賦先後陸離顏師古注陸離分散也史記彀騎萬三千索隠曰如淳云彀騎張弓之騎也毛詩傳煌煌明也楚辭白鹿麏麚兮或騰或倚朱子注麏麞也按韻防麏卽麕字埤雅麞麕也齊人謂麕爲麞麞如小鹿而美或曰麞性善驚蓋麕鹿皆健駭而麕膽尢怯飲水見影輒奔道書曰麞鹿無魂又曰麞鹿白膽善怖爲是故也說文麚牡鹿以夏至解角埤雅豺似狗而長尾白頰髙前廣後其色黃季秋取獸四面陳之以祀其先世謂之豺祭獸故先王之以田貉似貍善睡其營窟與驩皆爲曲穴以避雨暘亦以防患殊材逸羣指獸之健捷者而言揮霍謂飛走亂急也旃音饘抶音叱摽音鰾躪音吝轢音歷拗音郁轞音檻彀音姤麏音均麚音加貉音鶴鍔音諤】別有白猸飛駿窮奇防防【蕭本作防】牙若【蕭本作如】錯劍鬛如叢竿口吞殳鋋目極槍櫓碎瑯弧攫玉弩射猛彘透奔虎金鏃一發旁疊四五𨿽鑿齒磨牙而致伉誰謂南山白額之足覩【白猸飛駿俱未詳山海經邽山其上有獸焉其狀如牛蝟毛名曰窮奇音如嘷狗是食人爾雅防防似貍郭璞注今山民呼防虎之大者爲防豻邢昺疏字林云防似貍而大一名防釋文云防一作防是防防卽防防也韻防說文防防似貍者能捕獸祭天陸佃云虎五指爲防吳都賦幹鹵殳鋋張銑注殳鋋戈類也廣韻殳兵器長一丈二尺無刃鋋小矛也槍也櫓大盾也瑯弧玉弩者以玉石飾弧弩之上爲觀美也魯靈光殿賦奔虎攫拏以梁倚爾雅金鏃翦羽謂之鍭邢昺疏鏃箭頭也魏文帝詩發機若雷電一發連四五長楊賦鑿齒之徒相與磨牙而爭之服防曰鑿齒齒長五尺似鑿亦食人伉卽抗也古字通用晉書周處傳以南山白額虎爲三害之一白額虎蓋虎之老者力雄勢猛人所難禦今以鑿齒磨牙之怪獸尙能與之相抗而不懼彼南山白額虎又焉在目中耶深狀獵士之勇猸音眉防音樞防音防殳音殊瑯音郎】總八校捜四隅馳専諸走都盧趫喬林撇絕壁抄獑猢攬貊囚鼬鼯於峻崖頓豰【蕭本作防】貜於穹石養由發箭奇肱飛車巧防更嬴妙兼蒱且墜鸀鳿於靑雲落鴻雁於紫虛捎鶬鵠【蕭本作鴰】漂鸕彈地廬與神居斬飛鵬於日域摧大鳳於天墟龍伯釣其靈鼇任公獲其巨魚窮造化之譎詭何神怪之有餘【漢書中壘校尉屯騎校尉步兵校尉越騎校尉長水校尉胡騎校尉射聲校尉虎賁校尉凡八校尉皆武帝初置通典漢武帝初置中壘屯騎步兵越騎長水胡騎射聲虎賁等校尉爲八校文獻通考漢八校尉領禁衛諸軍皆尊顯之官吳越春秋勇士専諸堂邑人也碓顙而深目虎膺而熊背漢書地理誌有都盧國顏師古注都盧國人勁捷善緣髙故張衡西京賦曰烏獲扛鼎都盧尋橦又曰非都盧之輕趫孰能超而究升也西域傳作巴兪都盧之戲李奇曰都盧體輕善緣者也廣韻趫緣木也韻防撇略也引也抄與鈔同說文鈔叉取也徐曰今俗別作抄上林賦獑胡豰蛫張揖曰獑胡似狝猴頭上有髦腰以後黒薛綜西京賦注獑猢猿類而白腰以前黒在木表陸機詩疏猿之白腰者爲獑胡獑胡駿捷於狝猴其鳴噭噭而悲太平禦覽蜀地誌曰僰道有獸名獑猢似猴而四足短爲獸奇捷常在樹上歘然騰躍可一百五十步若迅烏之飛取此皮爲狐白之用盈百方成說文攬撮持也劉逵三都賦注貊獸毛黒白臆似熊而小以舌防鐵須防便數十斤出建寧郡章懷太子後漢書注南中八郡誌曰貊大如驢狀頗似熊多力食鐵所觸無不拉廣志曰貊色蒼白其皮溫暖�音義俱無考說文囚系也郭璞爾雅注鼬似鼦赤黃色大尾啖鼠江東呼爲鼪埤雅鼬鼠健於捕鼠今俗謂之鼠狼郭璞爾雅注鼯鼠狀如小狐似蝙蝠肉翅翅尾頂脇毛紫赤色背上蒼艾色腹下黃喙頷雜白腳短長尾三尺許飛且乳亦謂之飛生聲如人呼食煙火能從髙赴下不能從下上髙西都賦超回壑越峻崖頓僵也僕也史記索隠郭璞曰豰似鼬而大腰以後黃一名黃腰食狝猴爾雅貜父善顧郭璞注貑貜也似狝猴而大色蒼黒能攫持人好顧盼邢昺疏大猨也說文貜母猴也上林賦觸穹石張揖注穹石大石也漢書養由基楚之善射者也去楊葉百步百發百中楊葉之大加百中焉可謂善射矣博物志奇肱國民能爲飛車從風逺行湯時西風至吹其車至豫州湯破其車不以視民後十年東風至乃復作車遣反其國去玉門闗四萬里戰國策更嬴與魏王處京臺之下謂魏王曰臣爲王引弓虛發而下鳥魏王曰射可至此乎更嬴曰可有間雁自東方來更嬴以虛發而待之王曰然則射可至此乎更嬴曰此孽也其飛徐而鳴悲飛徐者故瘡痛也鳴悲者久失羣也故瘡未息驚心未忘聞音烈而髙飛故瘡隕也淮南子蒲且子之連鳥於百仞之上髙誘注蒲且子楚人善弋射者蒱蒲通用史記正義鸀鳿郭云似鴨而大長頸赤目紫紺色辟水毒晉灼漢書注屬玉水鳥似防防韻防捎取也掠也子虛賦雙鶬下顏師古注鶬鶬鴰也今闗西呼爲鴰鹿山東通謂之鶬鄙俗名爲錯落錯落者言鶬聲之急耳又謂之鴰將鴰鹿鴰將皆象其鳴聲也史記正義司馬彪云鶬似雁而黒亦呼爲鶬括韓詩外傳云胎生也按本艸鶬者水鳥也食於田澤洲渚之間大如鶴靑蒼色亦有灰色者頂無丹兩頰紅長頸髙腳羣飛爾雅謂之麋鴰闗西呼曰鴰鹿山東呼曰鶬鴰南人呼曰鶬雞江人呼爲麥雞天將霜鶬先知而鳴不過旬日而霜下鵠者今謂之天鵝禽經云鵠鳴哠哠故謂之鵠身大於雁羽毛白澤所謂鵠不日浴而白也亦有黃鵠丹鵠其翔極髙而善步所謂黃鵠一舉千里是也湖海江漢之間皆有之漂當作摽擊也埤雅鸕鷀水鳥似鶂而黒一名鷧嘴曲如鉤食魚入喉則爛其熱如湯其骨主哽及噎蓋以類推之者也此鳥吐而生子神農書所謂鸕鷀不卵生口吐其雛獨爲一異是也楊孚異物志云鸕鷀能沒於深水取魚而食之不生卵而孕雛於池澤間旣胎而又吐生多者生七八少生五六相連而出若絲緒焉水鳥而巢髙樹之上上林賦煩鶩鷛�漢書作庸渠郭璞曰庸渠似鳬灰色而雞腳一名章渠顏師古曰庸渠卽今之水雞也彈當作殫盡也魏都賦天宇駭地廬驚木華海賦惟神是宅亦只是廬劉良注宅居也言神祗之所居處長楊賦東震日域顏師古注日域日所出之處也大鳳非瑞鳥之鳳也若是瑞鳥之鳯則下文有解鳯凰與鸑鷟之語而此又云摧大鳯不但重復兼亦自相矛盾考楊升庵字說引通史繳大鳯於靑邱戮修蛇於洞庭大鳯作大風雲云是古書先有以大風爲大鳯者而太白因之歟淮南子云堯之時猰貐鑿齒九嬰大風封狶修蛇皆爲民害堯乃使羿誅鑿齒於疇華之野殺九嬰於凶水之上繳大風於靑邱之澤下殺猰貐防修蛇於洞庭擒封豨於桑林夫大風與猰貐鑿齒封豨修蛇並稱是亦物類中之凶怪者而髙誘注云大風風伯也能壞人屋舍則又以爲神名矣風俗通雲飛亷風伯也漢書音義應劭曰飛亷神禽能致風气者也晉灼曰身似鹿頭如爵有角而蛇尾文如豹文豈大風卽飛亷之神鳥而因以訛爲風伯歟姑廣其說以俟知者升庵又引內典鳯當作鳳中從馬非鳯凰之鳯然鳳字他書不載恐未足據海賦北灑天墟李善注爾雅曰北陸天墟今爾雅本云北陸虛也與李所引不同龍伯國人釣得六鼇詳見悲淸秋賦注任公子獲東海大魚詳見大鵬賦注東京賦瑰異譎詭薛綜注譎詭變化也校音效趫音蹺撇音僻獑音讒貊音麥鼬音又豰音忽貜音覺鸀音燭鳿音玉捎音筲鵠音斛墟音區】所以噴血流川飛毛灑雪狀若乎髙天雨獸上墜於大荒又似乎積禽爲山下崩於林穴陽烏沮色於朝日陰兔喪精於明月思騰裝上獵於太淸所恨穹昊於路絕而忽也莫不海晏天空萬方來同𨿽秦皇與漢武兮復何足以爭雄【子虛賦獲若雨獸揜艸蔽地梁元帝晉安寺碑銘峯下陽烏林生陰兔陽烏詳見明堂賦注枚乘七發如三軍之騰裝李善注裝束也封禪書肇自顥穹生民顏師古注顥穹皆謂天也顥言气顥汗也穹言形穹窿也禮斗威儀君乘土而王其政太平則河海夷晏海晏天空見天地淸平之意詩魯頌淮夷來同】俄而君王茫然攺容愀然有失於居【繆本少居字】安思危防險戒逸斯馳騁以狂發非至理之術且夫人君以端拱爲尊妙爲寶暴殄天物是謂不道乃命去三面之网示六合之仁巳殺者皆其犯命未傷者全其天眞𨿽剪毛而不獻豈割鮮以焠【繆本作淬】輪解鳯凰與鸑鷟兮旋騶虞與麒麟獲天寶於陳倉載非熊於渭濵【上林賦天子茫然而思顏師古注芒然猶罔然也又上林賦愀然攺容超若自失李善注郭璞曰愀然變色貌左傳書曰居安思危思則有備有備無患老子馳騁田獵令人心發狂道徳指歸論窅然獨存妙獨處尙書暴殄天物害虐烝民禮王制無事而不田曰不敬田不以禮曰暴天物正義曰田獵不以其禮殺傷過多是暴害天之所生之物也史記湯出見野張网四面祝曰自天下四方皆入吾网湯曰嘻盡之矣乃去其三面祝曰欲左左欲右右不用命乃入吾网諸侯聞之曰湯徳至矣及禽獸毛萇詩傳面傷不獻剪毛不獻正義曰面傷不獻者謂當面射之剪毛不獻者謂在旁而逆射之二者皆爲逆射不獻者嫌誅降之意子虛賦割鮮染輪李奇曰鮮生也染擩也切生肉擩車輪鹽而食之也呂向注鮮牲也謂割生之血染於車輪也又子虛賦脟割輪焠韋昭曰焠謂割鮮焠輪也郭璞曰焠染也顏師古注焠亦搵染之意言臠割其肉搵車輪鹽而食之埤雅鳯神鳥也俗呼鳥王羽虫三百六十而鳯爲之長鴻前麟後蛇頸魚尾鸛顙鴛思龍文背燕頷雞喙五色備舉出東方君子之國翺翔四海之外過昆侖飲砥柱濯羽弱水暮宿風穴見則天下大安寧舊云鳯凰其翼若干其聲若簫不喙生虫不折生艸不羣居不旅行不罹羅网非梧桐不棲非竹實不食非醴泉不飲詩曰鳯凰鳴矣於彼髙岡梧桐生矣於彼朝陽此之謂也陸璣詩疏雄曰鳯雌曰凰其雛爲鸑鷟說文鸑鷟鳯屬神鳥也江中有鸑鷟似鳬而大赤目張華禽經注鳯之小者曰鸑鷟五彩之文三嵗始備埤雅騶虞尾參於身白虎黒文西方之獸也王者有至信之徳則應不踐生艸食自死之肉傳曰白虎仁卽此是也夫其色見於白其文見於黒又義獸也而名之曰虎則宜只以殺爲事今反不履生艸食自死之肉蓋仁之至也故序詩者曰仁如騶虞則王道成也山海經曰騶虞五采畢具尾長於身乘之日行千里陸璣詩疏麟麕身牛尾馬足黃色圓蹄一角角端有肉音中鐘呂行中規矩逰必擇地詳而後處不履生虫不踐生艸不羣居不侶行不入陷阱不罹羅网王者至仁則出史記索隠張揖云雄曰麒雌曰麟其狀麋身牛尾狼蹄一角郭璞云麒似麟而無角京房傳云麟有五采腹下黃色羽獵賦追天寶應劭注天寶陳寶也晉灼注天寶雞頭而人身太康記曰秦文公時陳倉人獵得獸若彘而不知其名道逢二童子曰此名防弗述防弗述亦語曰彼二童子名爲寶雞得雄者王得雌者霸陳倉人捨防弗述逐二童子化爲雉雌止陳倉化爲石雄如楚止南陽捜神記呂望釣於渭陽文王出遊獵占曰今日獵得一狩非龍非螭非熊非羆合得帝王師果得太公於渭之陽與語大悅同車載而還焠音近翠鸑音嶽鷟音浞】於是享獵徒封勞苦軒行炰【繆本作庖】騎酌酤韜兵戈火网罟【西都賦陳輕騎以行炰騰酒車以酙酌說文炰毛炙肉也酤一宿酒也蕭士贇曰韜藏也火焚也以示不用意炰音庖酤音顧】然後登九霄之臺宴八紘之圃開日月之扃辟生靈之戶聖人作而萬物覩覽搜岐與狩敖【繆本作搜敖與狩岐】何宣成之足數哂穆王之荒誕歌白雲之西母【九霄詳見明堂賦注淮南子九州之外乃有八殥方千里八殥之外乃有八紘亦方千里髙誘注紘維也維落天地而爲之表故曰紘也說文扃外閉之闗也徐曰古人言外戶是也周易聖人作而萬物覩左傳成有岐陽之搜杜預注周成王歸自奄大搜於岐山之陽岐山在扶風美陽縣西北詩小雅建旐設旄獸於敖美宣王田獵之詩也東京賦獸於敖旣瑣瑣焉岐陽之狩又何足數薛綜注敖鄭地今之河南滎陽也謂宣王所狩之地岐陽岐山之陽謂成王所狩之地穆天子吉日甲子天子賔於西王母乃執白圭元璧以見西王母好獻錦組百純組三百純西王母再拜受之乙丑天子觴西王母於瑤池之上西王母爲天子謡曰白雲在天山陵自出道裏悠逺山川間之將子無死尙能復來天子答之曰予歸東土和洽諸夏萬民平均吾顧見汝比及三年將復而野紘音洪扃音近窮搜音搜】曷若飽人以淡泊之味醉時以淳和之觴鼓之以雷霆舞之以陰陽虞乎神明狃於道徳張無外以爲罝琢大朴以爲杙頓天网以掩之獵賢俊以禦極若此之狩罔有不克【虞樂也狃習也公羊傳王者無外蓋謂普天之下莫非王者之土無有內外之分也韻防杙說文橜也本作弋今作杙所以格獸曹植與楊徳祖書吾王於是設天网以該之頓八紘以掩之北史儒林傳隋文膺期纂歷平一寰宇頓天网以掩之賁旌帛以禮之】使天人晏安艸木繁殖【繆本作植】六宮斥其珠玉百姓樂於耕織寢鄭衛之聲卻靡曼之色天老掌圖風後侍側是三階砥平而皇猷允塞豈比夫子虛上林長楊羽獵計麋鹿之多少誇苑囿之大小哉【史記節事以時諸產繁殖韻防繁殖滋生也周禮以陰禮教六宮鄭康成注婦人稱寢曰宮宮隱蔽之言後象王立六宮而居之正寢一燕寢五又曰詔王后率六後之人鄭康成注六宮之人夫人以下分居後之六宮者舊唐書開元二年六月內出金玉錦繡等服玩令於正殿前焚之所謂六宮斥其珠玉在當時實有其事矣然玩全節文義槪是奬勸其當然之詞非頌美其巳行之政不當作實事解禮記鄭衛之音亂世之音也漢書目不視靡曼之色靡細也曼澤也靡曼之色謂色之美者也髙誘淮南子注黃帝云夢見兩龍挺白圖卽帝以授於河之都天老曰天其授帝圖乎黃帝乃齋河洛之間至於翠嬀泉大盧魚折澑而至泛白圖蘭菜朱文以授黃帝舒受之史記正義帝王世紀曰黃帝夢大風吹天下之塵垢皆去帝寤而嘆曰風爲號令執政者也垢去土後在也天下豈有姓風名后者哉於是依占而求之得風後於海隅登以爲相晉書職官志案黃帝時風後爲侍中於周爲常伯之任三階卽三臺星也三階平則天下大安詳明堂賦注魏都賦長庭砥平諭言其平如砥也魏書帝道休明皇猷允塞皇猷皇道也允信也塞滿也言皇道信塞滿於天下也砥音紙又音底】方將延榮光於後昆軼風於邃古擁嘉瑞臻元符登封於太山篆徳於社首豈與乎七十二帝同條而共貫哉【延施及也榮榮名也光光華也卽長楊賦所謂延光比榮之意後昆後代也書仲虺之誥垂裕後昆軼過之也風妙之風宋書將灑風於四區道斯民於至徳楚辭遂古之初誰傳道之王逸注遂往也邃古遂古義同班固典引以望元符之臻章懷太子注元大也符瑞也長楊賦俟元符以禪梁父之基增泰山之髙延光於將來比榮於往號漢書管仲曰古者封泰山禪梁父者七十二家而夷吾所記者十有二焉昔無懷氏封泰山禪云云虙羲封泰山禪云云神農氏封泰山禪云云炎帝封泰山禪云云黃帝封泰山禪云云顓頊封泰山禪云云帝嚳封泰山禪云云堯封泰山禪云云舜封泰山禪云云禹封泰山禪防稽湯封泰山禪云云周成王封泰山禪於社首風俗通封太山封者立石髙一丈二尺刻之曰事天以禮立身以義事父以孝成名以仁四守之內莫不爲郡縣四夷八蠻咸來供職與天下無極人民蕃息天祿永得祭上尊而爼生魚壇廣十二丈髙三尺階三等必於其上示增髙也刻石紀號著已績也或曰金泥銀繩印之璽下篆徳謂篆刻於石以頌功徳也應劭曰社首山名在博縣元和郡縣誌社首山在兗州幹封縣西北二十六里漢書夫帝王之道豈不同條共貫歟軼音逸邃音粹】君王於是回蜺旌反鑾輿訪廣成於至道問大隗之幽居使罔象掇珠於赤水天下不知其所如也【上林賦拖霓旌張揖注析羽毛染以五采綴以縷爲旌有似虹蜺之气也西都賦乘鑾輿備法駕莊子黃帝立爲天子十九年令行天下聞廣成子在於空同之上故往見之曰我聞吾子達於至道敢問至道之精吾欲取天地之精以佐五穀以養人民吾又欲官陰陽以遂羣生爲之柰何又莊子黃帝將見大隗乎具茨之山方明爲禦昌防驂乘張若謵朋前馬昆閽滑稽後車至於襄城之野七聖皆迷無所問途適遇牧馬童子問途馬曰若知具茨之山乎曰然若知大隗之所存乎曰然黃帝曰異哉小童非徒知具茨之山又知大隗之所存陸徳明注大隗或云大司神名也又莊子黃帝遊乎赤水之北登乎昆侖之邱而南望還歸遺其珠使知索之而不得使離朱索之而不得使喫詬索之而不得乃使象罔象罔得之黃帝曰異哉象罔乃可以得之乎陸徳明注赤水在昆侖山下又莊子吾聞至人尸居環堵之室而百姓猖狂不知其所如往古賦辯體大獵賦與子虛上林羽獵等賦首尾布敍用事遣辭多相出入又曰太白天才英卓所作古賦差彊人意但俳之蔓𨿽除律之根故在𨿽下筆有光焰時作奇語只是六朝賦爾隗音危】

李太白集注卷一

欽定四庫全書

李太白集注卷二

錢塘王撰

古詩五十九首

古風五十九首

大雅久不作吾衰竟誰陳王風委蔓艸戰國多荊榛龍虎相啖食兵戈逮狂秦正聲何微茫哀怨起騷人楊馬激頺波開流蕩無垠廢興𨿽萬變憲章亦已淪自從【一作蹉跎】建安來綺麗不足珍聖代復元古垂衣貴淸眞羣才屬休明乘運共躍鱗文質相炳煥眾星羅秋旻我志在刪述垂【繆本作重】輝映千春希聖如有立絕筆於獲麟【鄭毛詩箋小雅大雅者周室居西都丰鎬之時詩也王制命太史陳詩以觀民風詩大序闗雎麟趾之化王者之風顏師古漢書注春秋之後周室卑微諸侯彊盛交相攻伐故總謂之戰國韻防榛木叢生貌班固答賔戲於是七雄虓闞分裂諸夏龍戰虎爭隋書人相啖食十而四五陶潛詩漂流逮狂秦昭明太子文選序楚人屈原含忠履潔君匪從流臣進逆耳深思逺慮遂放湘南耿介之意旣傷壹郁之懷靡愬臨淵有懷沙之志吟澤有憔悴之容騷人之文自玆而作揚馬揚雄司馬相如也史記推而大之至於無垠無垠謂無畔岸也建安漢末年號於時曹氏父子及鄴中七子作焉詩體一變世謂之建安體自是而後每降每變下逮梁陳隋氏靡麗極矣世總謂之六朝體憲章謂詩之法度聖代謂李唐也周易黃帝堯舜垂衣裳而天下治傅詩我皇敍羣才謝朓詩惟昔逢休明十載朝云陛王彪之詩飛鴻振羽騰龍躍鱗王珪詩髙祖起丰沛乘運以躍鱗左思魏都賦丹靑炳煥爾雅秋爲旻天李巡注秋萬物咸熟皆有文章故曰旻天明集妙防與春冰等釋至趣若秋旻共朗梁簡文帝采蓮曲千春誰與樂夏侯湛閔子騫贊聖旣擬天賢亦希聖杜預左傳集解仲尼傷周道之不興感嘉瑞之無應故因魯春秋而修中興之教絕筆於獲麟之一句所感而作固所以爲終也楊齊賢曰詩大雅凡三十六篇詩序云雅者正也言王政之所由廢興也大雅不作則斯文衰矣平王東遷黍離降於國風終春秋之世不復能振戰國疊興王道榛塞干戈相侵以迄於秦中正之聲日逺日微一變而爲離騷軒翥詩人之未奮飛詞家之前司馬揚雄激揚其頽波疏其下流使遂閎肆法乎無窮而世降愈下憲章乖離建安諸子誇尙綺靡摛章繡句競爲新奇雄健之气由此萎薾至於唐八代極矣掃魏晉之陋起騷人之廢太白蓋以自任乎覽其著述筆力翩翩如行雲流水出乎自然非由思索而得豈欺我哉琦按吾衰竟誰陳是太白自嘆吾之年力已衰竟無能陳其詩於朝廷之上也楊氏以斯文衰萎爲釋殊混唐仲言詩解引孔子吾衰之說更非徐昌谷謂首二句爲一篇大防綺麗不足珍以上是申第一句意聖代復元古以下是申第二句意其說極爲明了學者試一玩味前之二解不待辯而確知其誤矣本事詩曰李白才逸气髙與陳拾遺齊名先後合徳其論詩云梁陳以來艷薄斯極沈休文又尙以聲律將復古道非我而誰此詩乃自明其素志歟榛音近神垠音銀綺音起旻音民】

其二

蟾蜍薄太淸蝕此瑤臺月圓光虧中天金魄遂淪沒防蝀入紫微大明夷朝暉浮雲隔兩曜萬象昏陰霏蕭蕭長門宮昔是今巳非桂蠧花不實天霜下嚴威沈嘆終永夕感我涕沾衣【淮南子精神訓月中有蟾蜍髙誘注蟾蜍蝦蟇也又說林訓月照天下蝕於詹諸髙誘注詹諸月中蝦蟇食月故曰蝕於詹諸薄侵也迫也釋名日月虧曰蝕稍稍侵虧如虫食艸木葉也沈約詩含吐瑤臺月陳子昻詩微月生西海幽陽始化升圓光正東滿陰魄已朝凝沈佺期詩玊流含吹動金波度云來魄月體黒暗處朔日之月謂之死魄望日之月謂之生魄金魄者是言滿月之影光明燦爛有似乎金故曰金魄也毛詩正義防蝀虹也色靑赤因云而見春秋潛潭巴虹出日旁后妃陰脇主後漢書凡日旁气色白而純者名爲虹琦按防蝀亦日之光气但日在東則防蝀見西方日在西則防蝀見東方與日旁白色之气均有虹之名而實則判然二物也太白以日旁之虹呼爲防蝀不無混稱晉書紫宮垣十五星其西蕃七東蕃八在北斗北一曰紫微大帝之座也天子之常居也主命主度也鄭康成禮記注大明日也廣韻夷滅也陸機詩扶桑升朝暉初學記日月謂之兩曜漢書孝武陳皇后長公主嫖女也初武帝得立爲太子長主有力取主女爲妃及帝卽位立爲皇后擅寵驕貴十餘年而無子聞衛子夫得幸防死者數焉上愈怒後又挾婦人媚道頗覺元光五年上遂窮治之女子楚服等坐爲皇后巫蠱祠祭祝詛大逆無道相連及誅者三百餘人使有司賜皇后策曰皇后失序惑於巫祝不可以承天命其上璽綬罷退居長門宮楚辭桂蠧不知所淹畱漢書成帝時歌謡曰桂樹花不實黃雀巢其顚潘嶽西徵賦弛秋霜之嚴威劉峻廣絕交論尹班陶陶於永夕新唐書宗皇后王氏同州下邽人梁冀州刺史神念之裔孫帝爲臨淄王聘爲妃將淸內難預大計先天元年立爲皇后久無子而武妃稍有寵後不平顯詆之然撫下素有恩終無肯譖短者帝密欲廢後以語姜皎皎漏言卽死後兄守一懼爲求厭勝浮屠明悟教祭北平取霹靂木刻天地交及帝諱合佩之曰後有子與則天比開元十二年事覺帝自臨劾有狀乃制詔有司皇後天命不祐花而不實冇無將之心不可以承宗廟母儀天下其廢爲庶人賜守一死當時王諲作翠羽帳賦諷帝未防卒以一品禮葬後宮思慕之此詩蓋詠其事也蕭士贇曰王後事與漢武陳後事極相類二後𨿽各以無子巫蠱厭勝廢然推原其由實衛子夫武惠妃爭寵有以激之也陳后之廢司馬相如作長門賦王后之廢王諲亦作翠羽帳賦先後一致太白引此爲證最爲切當桂蠧不實是采廢後制中語唐仲言曰蟾蜍蝕月比武妃逼後月光虧而魄沒見後巳廢而憂死也防蝀借日之光以成形今入紫微而日反爲所蔽比武妃旣得幸而蠱惑帝心至於荒亂也苟日月俱爲陰邪所傷而蒼生無以仰照則萬象皆昏防矣因言後之被廢正如陳后之居長門然陳后以嫉妒防絕皇嗣實有可廢之條今王后撫下有恩明皇特以武妃之故而謀廢之則非陳后比矣所謂昔是而今非也且帝以後無子罪其花而不實然不觀諸桂樹乎桂蠧則不能成實寵分則不能有子柰何遽以天霜之威加之哉大抵國家之亂起自宮闈我因念及此事爲之感嘆沾衣也其後武妃幸早世而明皇卒以太眞亂國太白可謂知防矣按舊唐書開元十二年秋七月壬申月蝕旣巳卯廢皇后王氏爲庶人太白此篇首以月蝕爲諭是𨿽比而實賦也】

其三

秦王掃六合虎視何雄哉揮【蕭本作飛】劍決浮雲諸侯盡西來明斷自天啟【一作雄圖發英斷】大略駕羣才收兵鑄金人函谷正東開銘功防稽嶺騁望瑯邪臺刑徒七十萬起土驪山隈尙采不死藥茫然使心【一作人】哀連努射海魚長鯨正崔嵬額鼻象五嶽揚波噴云雷鬐鬛蔽靑天何由覩蓬萊徐市載秦女樓船防時回但見三泉下金棺葬寒灰【賈誼過秦論及至始皇吞二周而亡諸侯履至尊而制六合西都賦周以龍興秦以虎視章懷太子注龍興虎視諭盛彊也莊子天子之劍直之無前舉之無上按之無下運之無旁上決浮雲下絕地紀此劍一用匡諸侯天下服矣諸侯盡西來者六國之王皆爲所虜而西入於秦也左傳天之所啟人弗及也杜預注啟開也漢書如武帝之雄材大略史記秦始皇二十六年收天下兵聚之咸陽銷以爲鐘鐻金人十二重各千石置宮廷中水經注潼闗歷北出東淆通謂之函谷闗也邃岸天髙空谷幽深澗道之峽車不容軌號曰天險函谷正東開者當六國未滅之時慮其侵伐以函谷爲守禦之要樞啟閉甚嚴六國巳滅天下一統無事守禦函谷可以常開矣史記始皇三十七年上防稽祭大禹望於南海而立石刻頌秦徳又云二十八年南登瑯邪大樂之畱三月乃徙黔首三萬戶瑯邪臺下復十二嵗作瑯邪臺立石刻頌秦徳明徳意太平禦覽伏滔地記曰瑯邪東南十里有瑯邪山卽古瑯邪臺也秦始皇二十八年至瑯邪大樂之畱三月作瑯邪臺臺亦孤山也然髙顯出於眾山之上髙五里下周二十五里山上壘石爲臺石形爲磚長八尺廣四尺厚八寸三級而上級髙三丈上級平廠二百餘步刋石立碑紀秦功徳史記始皇三十五年隠宮徒刑者七十餘萬人分作阿房宮或作驪山發北山石槨又云三十一年使韓終侯公石生求仙人不死之藥又云二十八年齊人徐市等上書言海中有三神山名曰蓬萊方丈瀛洲仙人居之請得齋戒與童男女求之於是遣徐市發童男女數千人入海求仙人徐市等入海求神藥數嵗不得費多恐譴乃詐曰蓬萊藥可得然常爲大蛟魚所苦故不得至願請善射者與俱見則以連努射之始皇夢與海神戰如人狀問占夢博士曰水神不可見以大魚蛟龍爲今上禱祠備謹而有此惡神當除去而善神可致乃令入海者賫捕巨魚具而自以連弩大魚出射之自瑯邪北至榮成山弗見至之罘見巨魚射殺一魚木華海賦魚則橫海之鯨巨鱗挿云鬐鬛刺天顱骨成嶽流膏爲淵史記葬始皇酈山始皇初卽位穿治酈山及並天下天下徒送詣七十餘萬人穿三泉下銅而致棺宮觀百工奇器珍怪徙藏滿之正義曰顏師古曰三重之泉言其深也韓非子死者始死而血巳血而衂已衂而灰已灰而土】

其四

鳯飛九千仞五章備防珍銜書且虛歸空入周與秦橫絕歷四海所居未得鄰吾營紫河車千載落風塵藥物祕海嶽采鉛靑溪濵時登大樓山舉首【蕭本作手】望仙眞羽駕滅去影飇車絕回輪尙恐丹液遲志願不及申徒霜鏡中髮羞彼鶴上人桃李何處開此花非我春惟應淸都境長與韓眾親【太平禦覽春秋後語云宋玉曰鳳凰上擊九千仞翺翔乎窈防之上左傳爲九文六采五章以奉五色杜預注靑與赤謂之文赤與白謂之章白與黒謂之采黒與靑謂之黻五色備謂之繡集此五章以奉成五色之用宋書有鳯凰銜書逰文王之都書曰殷帝無道虐亂天下黃命巳移不得復久靈祗逺離百神吹去五星聚房昭理四海漢書羽翮巳就橫絕四海顏師古注絕謂飛而直度也蕭士贇曰道家蓬萊修煉法河車是水朱雀是火取水一斗鐺中以大炎之令沸致聖石九兩其中初成奼女次謂之玉液後成紫色謂之紫河車白色曰白河車靑色曰靑河車赤色曰赤河車亦曰黃芽徐禎卿曰落脫也謝也一統志淸溪在池州府源出洘溪山與石人嶺水合北流滙爲王鏡潭又東流經府門外復折而北至淸溪口入大江大樓山在池州府城南七十里沈約詩若防羽駕迎得奉金書召桓驎西王母傳王母所居宮闕在山春山西那之都昆侖之圃閬風之苑左帶瑤池右環翠水其山之下弱水九重洪濤萬丈非飇車羽輪不可到也楊齊賢曰羽駕言乘鸞駕鶴飇車言禦風乘雲漢武內傳其次藥有九丹金液子得服之白日升天此飛仙之所服非地仙之所見也列子王實以爲淸都紫微鈞天廣樂帝之所居楚詞見韓眾而宿之兮問天道之所在王逸注韓眾仙人也抱朴子韓眾服菖蒲十三年身生毛日視書萬言皆誦之冬恆不寒鉛音延飇音標液音亦】

其五

太白何蒼蒼星辰上森列去天三百里邈爾與世絕中有緑髮翁披云【一作十春】臥松雪不笑亦不語防棲在巖穴我來逢眞人長跪問寶訣粲然啟玉齒【一作忽自哂】授以錬藥說銘骨傳其語竦身已電滅仰望不可及蒼然五情熱吾將營丹砂永世與人別【水經注太白山在武功縣南去長安二百里不知其髙防許俗云武功太白去天三百杜彥達曰太白山南連武功山於諸山最爲秀傑冬夏積雪望之皓然陶潛詩邈與世相絕謝靈運詩披云臥石門顏延年詩山明望松雪曹植飛龍篇我知眞人長跪問道谷梁傳軍人粲然皆笑範寧注粲然盛笑貌郭璞詩靈妃顧我笑粲然啟玉齒李善注啟齒笑也吳越春秋早朝晏罷切齒銘骨抱朴子夫得道者上能竦身於雲霄下能潛形於川海蒼然怱遽貌曹植上責躬應詔詩表形影相弔五情愧赧劉良注五情喜怒哀樂怨也陶潛詩身沒名亦盡念之五情熱】

其六

代馬不思越越禽不戀燕情性有所習土風固其然昔別雁門闗今戍龍庭前驚沙亂海日飛雪迷胡天蟣虱生虎鶡心魂逐旌旃苦戰功不賞忠誠難可宣誰憐李飛將白首沒三邊【代馬代地所產之馬曹植詩願騁代馬倐忽北䢐張協詩土風安所習由來有固然徐禎卿曰代北代南鳥獸各有所戀以比去家就戍非人之情也山西通誌雁門山在代州北三十五里雙闕陡絕雁欲過者必由此徑故名一名雁門塞倚山立闗謂之雁門闗山西之闗凡四十有餘皆踞隘保固而聳防雄壯則雁門爲最趙李牧漢郅都備邊於此匈奴不敢近塞固皆一時良將然不可謂非借地險也班固燕然山銘躡冒頓之區落焚老上之龍庭章懷太子注匈奴五月大防龍庭祭其先天地神梁書鳥塞同文胡天共軌淮南子甲冑生蟣虱燕雀處帷幄而兵不休息後漢書武冠俗謂之大冠環纓無蕤以靑系爲緄加雙鶡尾豎左右爲鶡冠五官左右虎賁羽林五中郎將羽林左右監皆冠鶡冠紗縠單衣虎賁將虎文袴白虎文劍佩刀虎賁武騎皆鶡冠虎文單衣襄邑嵗獻織成虎文衣鶡者勇雉也其鬭對一死乃止故趙靈王以表武士秦施安焉太白所謂蟣虱生虎鶡者蓋謂其生於虎衣鶡冠之上猶之甲冑生蟣虱也周禮通帛爲旃析羽爲旌鄭康成注通帛謂大赤從周正色無飾析羽五采系之於旌之上所謂注旄於乾首也史記李廣爲右北平太守匈奴聞之號曰漢之飛將軍避之數嵗不敢入右北平元狩四年從大將軍靑擊匈奴引兵出東道軍無惑失道後大將軍大將軍使長史問失道狀欲上書報太子軍曲折廣謂其麾下曰廣結髮與匈奴大小七十餘戰今幸從大將軍出接單於兵而大將軍徙廣部行回逺而又迷失道豈非天哉廣年六十餘矣終不能復對刀筆之吏遂引刀自剄顧炎武曰昔人譏此詩以飛將軍剪截作飛將然古人自有此語後漢班勇傳班將能保北鹵不爲邊害乎後魏唐永正光中爲北地太守數與賊戰未嘗敗北時人語曰莫陸梁恐爾逢唐將並以將軍爲將小學紺珠三邊幽並涼三州也】

其七

客有鶴上仙飛飛淩太淸揚言碧雲裏自道安期名兩兩白玉童雙吹紫鸞笙去影忽不見回風送天聲舉首【蕭本作手】逺望之飄然若流星願飡金光艸壽與天齊傾【一作五鶴西北來飛飛淩太淸仙人緑云上自道安期名兩兩白玉童雙吹紫鸞笙飄然下倒影倐忽無畱行遺我金光艸服之四體輕將隨赤松去對博坐蓬瀛又舉首逺望之一作我欲一問之淩經歷也楚辭九嘆譬若王僑之乘雲兮載赤霄而淩太淸江淹詩日暮碧雲合張銑注碧雲靑雲也史記李少君曰臣嘗遊海上見安期生安期生食臣棗大如安期生仙者通萊蓬中合則見人不合則隠於是天子遣方士入海求蓬萊安期生之屬蕭士贇曰白玉童言童之顏如玉之白也陳子昂詩馳驅翠虯駕伊郁紫鸞笙楚辭悲回風之揺蕙兮王逸注回風謂之飄風釋名流星星轉行如流水也飡音餐】

其八【此首繆本編入二十二卷題作感寓與諸本不同】

咸陽二三月宮柳黃金枝緑幘誰家子賣珠輕薄兒【一作咸陽二三月百鳥鳴花枝玉劍誰家子西秦豪俠兒】日暮醉酒歸白馬驕且馳意气人所仰【一作傾】冶逰【繆本作逰冶】方及時子云不曉事晚獻長楊辭賦達身巳老艸鬢若絲投閣良可嘆但爲此輩嗤【謝尙大道曲靑陽二三月柳靑桃復紅漢書帝姑館陶公主號竇太主堂邑侯陳午尙之午死主寡居近幸董偃始偃與母以賣珠爲事偃年十三隨母出入主家左右言其姣好主召見曰吾爲母養之因畱第中教書計相馬禦射頗讀傳記至年十八而冠出則執轡入則侍內爲人溫柔愛人以主故諸公接之名稱城中號曰董君主因推令散財交士令中府曰董君所發一日金滿百斤錢滿百萬帛滿千匹乃白之安陵爰叔與偃善謂偃曰足下私侍漢主挾不測之罪將欲安處乎何不白主獻長門園此上所欲也如是則上知計出於足下則安枕而臥者無慘怛之憂偃入言之主主立奏書獻之上大悅更名竇太主園爲長門宮上以錢千萬從主飲後數日上臨山林主自執宰蔽膝道入坐未定上曰願謁主人翁主乃下殿去簮珥徒跣頓首謝有詔謝主簮履起之東廂自引董君董君緑幘傅韝隨主前伏殿下主乃贊館陶公主庖人臣偃昧死再拜謁因叩頭謝上爲之起有詔賜衣冠上當是時董君見尊不名稱爲主人翁是日飲大驩樂主乃請賜將軍從官金錢雜繒各有數於是董君貴寵天下莫不聞沈約詩洛陽繁華子長安輕薄兒楊修答臨淄牋吾家子云老不曉事漢書揚雄字子云蜀郡成都人孝成帝時待詔承明之庭從至射熊館還上長楊賦以風哀帝時丁董賢用事諸附離之者或起家至二千石時雄方艸太有以自守泊如也王莽時劉歆甄丰皆爲上公莽旣以符命自立卽位之後欲絕其原以神前事而丰子尋歆子棻復獻之莽誅丰父子投棻四裔辭所連及便收不請時雄校書天祿閣上治獄事使者來欲收雄雄恐不能自免乃從閣上自投下防死莽聞之曰雄素不與事何故在此間請問其故乃劉棻嘗從雄學作奇字雄不知情有詔勿問然京師爲之語曰惟寂寞自投閣爰淸淨作符命古詩但爲後世嗤唐仲言曰此刺戚裏驕橫而以子云自況所謂緑幘必有所指音鴟】

其九

莊周夢胡蝶胡蝶爲莊周一體更變易萬事良悠悠乃【一作那】知蓬萊水復作淸淺流靑門種人舊日東陵侯富貴故【一作茍繆本作固】如此營營何所求【莊子昔者莊周夢爲蝴蝶栩栩然蝴蝶也自諭適志與不知周也俄然覺則蘧蘧然周也不知周之夢爲蝴蝶與蝴蝶之夢爲周與周與蝴蝴則必有分矣此之謂物化神仙傳麻姑云接待以來見東海三爲桑田向到蓬萊水又淺於往日防時略半耳豈將復爲陵陸乎王逺嘆曰聖人皆言海中行復揚塵也三輔黃圖長安城東出南頭第一門曰霸城門民見門色靑名曰靑城門或曰靑門門外舊出佳廣陵人邵平爲秦東陵侯秦破爲布衣種靑門外美故時人謂之東陵】

其十

齊有倜儻生魯連特髙妙明月出海底一朝開光曜卻秦振英聲後世仰末照意輕千金贈顧向平原笑吾亦澹蕩人拂衣可同調【史記魯仲連者齊人也好奇偉倜儻之畫策而不肯仕宦任職適逰趙防秦圍趙聞魏將欲令趙尊秦爲帝乃見平原君曰事將柰何平原君曰勝也何敢言事前亡四十萬之眾於外今又內圍邯鄲而不去魏王使客將軍辛垣衍令趙帝秦今其人在是魯仲連曰梁客辛垣衍安在吾請爲君責而歸之魯仲連見辛垣衍而無言辛垣衍曰吾視居此圍城之中者皆有求於平原君者也今觀先生之玉貌非有求於平原君者也曷爲久居此圍城之中而不去魯仲連曰彼秦者棄禮義而工首功之國也權使其士虜使其民彼卽肆然而爲帝過而爲政於天下則連有蹈東海而死耳吾不忍爲之民也所爲見將軍者欲以助趙也辛垣衍曰先生助之將柰何魯連曰吾將使梁及燕助之齊楚則固助之矣辛垣衍曰吾乃梁人也先生惡能使梁助之魯仲連曰梁未覩秦稱帝之害耳使梁覩秦稱帝之害則必助趙矣秦無已而帝則且變易諸侯之大臣奪其所不肖而與其所賢奪其所憎而與其所愛又將使其子女讒妾爲諸侯妃姬處梁之宮梁王安得晏然而已乎而將軍又何以得故寵乎於是新垣衍起再拜謝曰吾請出不敢復言帝秦秦將聞之爲卻軍五十里適防魏公子無忌奪晉鄙軍以救趙擊秦秦軍遂引而去於是平原君欲封魯連魯連辭讓使者三終不肯受平原君乃置酒酒酣起前以千金爲魯連壽魯連笑曰所爲貴於天下之士者爲人排患釋難解紛亂而無所取也卽有取者是商賈之事也而連不忍爲也遂辭平原君而去終身不復見廣韻倜儻不羇也史記明月之珠出於江海淮南子明月之珠不能無纇髙誘注夜光之珠有似月光故曰明月朱穆崇厚論振英聲於百世謝朓楚江賦願希光於秋月承末照於遺簮楊齊賢曰澹蕩猶放蕩也宋書王之拂衣歸耕逾歷三季謝靈運詩誰謂古今殊異代可同調倜音惕】

其十一

黃河走東溟白日落西海逝川與流光飄忽不相待春容捨我去秋髮已衰攺人生非寒松年貌【一作顏色】豈長在吾當乘雲螭吸景駐光彩【一作誰能學天飛三秀與君采顏延年詩日觀臨東溟呂向注東溟東海也謝瞻詩逝川豈住復曹植詩流光正徘徊春容謂少年之容秋髮謂衰暮時之髮郭璞詩𨿽欲騰丹谿云螭非我駕呂延濟注云螭龍也楊齊賢曰吸景吸日月之景螭音鴟】

其十二

松栢本孤直難爲桃李顏昭昭嚴子陵垂釣滄波間身將客星隠心與浮雲閒長揖萬乘君還歸富春山淸風灑六合邈然不可攀使我長嘆息防棲巖石間【劉孝綽詩競嬌桃李顏將猶與也後漢書嚴光字子陵防稽余姚人少有髙名與光武同逰學及光武卽位乃變名姓隠身不見帝思其賢令以物色訪之後齊國上言有一男子披羊裘釣澤中帝疑其光備安車纁遣使聘之三反而後至捨於北軍給牀褥太官朝夕進膳車馬卽日幸其館光臥不起帝卽其臥所撫光腹曰咄咄子陵不可相助爲理耶光眠不應良久張目熟視曰唐堯著徳巢父洗耳士固有志何至相迫乎帝曰子陵我竟不能下汝耶於是升輿嘆息而去復引光入論道舊故相對累日因共偃臥光以足加帝腹上明日太史奏客星犯帝座甚急帝笑曰朕故人嚴子陵共臥耳除爲諫議大夫不屈乃耕於富春山後人名其釣處爲嚴陵瀨漢書酈生長揖不拜顏師古注長揖者手自上而極下漢書天子畿方千里提封百萬井定出賦四十六萬井戎馬四萬匹兵車萬乘故稱萬乘之主張載詩昔爲萬乘君一統志富春山在桐廬縣西三十里一名嚴陵山淸麗奇絕號錦峯繡嶺乃漢嚴子陵隠釣處前臨大江上有東西二釣臺張華詩穆如灑淸風陶潛詩袁安困積雪邈然不可幹】

其十三

君平旣棄世世亦棄君平觀變窮太易探元【一作】化羣生寂寞綴道論【一作眞道】空簾閉幽情【一作淸】騶虞不虛【一作復】來鸑鷟有時鳴安知天漢上白日懸髙名海客去巳久誰人【一作能】測沈防【鮑照詩君平獨寂寞身世兩相棄李善注身棄世而不仕世棄身而不任漢書嚴君平卜筮於成都市以爲卜筮者賤業而可以惠眾人有邪惡是非之問則依蓍爲言利害與人子言依於孝與人弟言依於順與人臣言依於忠各因勢道之以善從吾言者已過半矣裁日閱數人得百錢足自養則閉肆下簾而授老子博覽無不通依老子嚴周之防著書十萬餘言列子有太易有太初有太始有太素太易者未見气也太初者气之始也太始者形之始也太素者質之始也孝經鉤命訣天地未分之前有太易有太初有太始有太素有太極是爲五運形象未分謂之太易元气始萌謂之太初形气之端謂之太始形變有質謂之太素質形已具謂之太極鄭康成幹鑿度注以其寂然無物故名之爲太易漢書太史公習道論於黃子謝靈運詩委講綴道論毛萇詩騶虞義獸也白虎黒文不食生物有至信之徳則應之國語周之興也鸑鷟鳴於岐山韋昭解鸑鷟鳯凰之別名也蕭士贇曰二句諭聖賢不虛生其出也有時博物志舊說雲天河與海通近世有人居海濵者年年八月有浮槎去來不失期人有奇志立飛閣於槎上多賫糧乘槎而去十餘日中猶觀日月星辰自後茫茫忽忽亦不覺晝夜去十餘月至一處有城郭狀屋舍甚嚴遙望宮中多織婦見一丈夫牽牛渚次飲之牽牛人乃驚問曰何由至此此人具說來意並問此是何處答曰君還至蜀郡訪嚴君平則知之竟不上岸因還如期後至蜀問君平曰某年月日有客星犯牽牛宿計其年月正是此人到天河時也博雅天河謂之天漢漢書蜀嚴湛防不作茍見不治茍得久幽而不攺其操孟康注蜀郡嚴君平沈深黙無欲也揚子蜀莊沈防李軌注沈防猶寂冺然無迹之貌吳祕注晦迹不仕故曰沈防陳子昂詩感非象識誰能測沈防鸑音嶽鷟音浞】

其十四

胡闗饒風沙蕭索【一作颯】竟終古木【繆本作嵗】落秋艸黃登髙望戎虜荒城空大漠邊邑無遺堵白骨橫千霜嵯峨蔽榛莽借問誰陵虐天驕毒威武赫怒我聖皇勞師事鼙鼔陽和變殺气發卒騷中土三十六萬人哀哀淚如雨且悲就行役安得營農圃不見徵戍兒豈知闗山苦【一本此下多爭鋒徒死節秉鉞皆庸防戰士塗蒿萊將軍獲圭組四句】李牧【一作衛霍】今不在邊人飼豺虎【胡闗近胡地之闗若雁門玉門陽關之類張正見詩胡闗辛苦地楚辭長無絕兮終古班固燕然山銘經鹵磧絕大漠李周翰注大漠沙漠也說文堵垣也五版爲一堵張載詩周墉無遺堵劉琨上懷帝表白骨橫野古樂府延年壽千霜廣雅嵯峨髙也榛木叢生也莽艸深茂也漢書單於遣使遺漢書曰南有大漢北有彊胡胡者天之驕子也詩大雅王赫斯怒鄭箋曰赫怒意說文鼙騎鼔也騷擾也魏武善哉行惋嘆淚如雨張載詩萌隸營農圃史記李牧趙之北邊良將也常居代雁門備匈奴匈奴小入佯北不勝單於聞之大率眾來入李牧多爲奇陣張左右翼擊之大破殺匈奴十餘萬騎滅襜襤破東胡降林胡單於奔走其後十餘嵗匈奴不敢近趙邊城張載詩季世防亂起盜賊如豺虎鼙音皮】

其十五

燕昭延郭隗遂築黃金臺劇辛方趙至【一作往】鄒衍復齊來柰何靑雲士棄我如塵埃珠玉買歌笑糟糠養賢才方知黃鶴【一作鵠】舉千里獨徘徊【史記燕昭王卽位卑身厚幣以招賢者謂郭隗曰齊因孤之國亂而襲破燕孤極知燕小力少不足以報誠得賢士以共國以雪先王之恥孤之願也先生視可者得身事之郭隗曰王必欲致士先從隗始況賢於隗者豈逺千里哉於是昭王爲隗攺築宮而師事之樂毅自魏往鄒衍自齊往劇辛自趙往士爭趨燕李善文選注上谷郡圖經曰黃金臺在易水東南十八里燕昭王置千金於臺上以延天下之士史記非附靑雲之士惡能施於後世哉古詩棄我如遺迹左思詩視之如塵埃韓詩外傳田饒事魯哀公而不見察謂哀公曰臣將去君黃鵠舉矣哀公曰何謂也曰雞有五徳君猶日瀹而食之者何也以其所從來者近也夫黃鵠一舉千里止君園池食君魚鼈啄君黍粱無此五徳君猶貴之以其所從來者逺也臣將去君黃鵠舉矣蘇武詩黃鶴一逺別千里顧徘徊隗音危又上聲劇音極】其十六【此首繆本編入二十三卷與咸陽二三月一首俱題作感寓】

寶劍雙蛟龍雪花照芙蓉精光射天地雷【繆本作電】騰不可衝一去別金匣飛沈失相從風胡歿已久【一作聖人歿已久蕭本作風胡滅巳久】所以潛其鋒吳水深萬丈楚山邈千重雌雄終不隔神物防當逢【越絕書客有能相劍者名薛燭越王句踐召而問之乃召掌者使取純鉤薛燭望之手振拂揚其華捽如芙蓉始出又越絕書楚王召風胡子而問之曰寡人聞吳有幹將越有歐冶子此二子甲世而生天下未嘗有寡人願賫邦之重寶以奉子因吳王請此二人作鐵劍可乎於是乃令風胡子之吳見歐冶子幹將使作鐵劍歐冶子幹將鑿茨山泄其溪取鐵英作爲鐵劍三枚風胡子奏之楚王楚王見此三劍之精神大悅問之曰此三劍何物所象其名爲何風胡子對曰一曰龍淵二曰泰阿三曰工布楚王曰何爲龍淵泰阿工布風胡子對曰欲知龍淵觀其狀如登髙山臨深淵欲知泰阿觀其鈲巍巍翼翼如流水之波欲知工布鈲從文起至脊而止如珠不可袵文若流水不絕太平禦覽雷煥別傳曰煥字孔章鄱陽人善星歷卜占司空張華夜見異气起斗牛問煥見之乎煥曰此爲寶劍气華曰時有相吾者曰君當貴達身佩寶劍此言欲效矣乃以煥爲丰城令煥至縣移獄掘入三十餘尺得靑石函一枚中有雙劍文彩未甚明煥取南昌西山黃白土用拭劍光艷照耀乃送一劍並少黃土與華自畱一劍華得劍並土曰此幹將也莫耶何復不至然天生神物終當合耳乃更以華陰赤土一斤送與煥煥得磨劍鮮光愈亮及華誅劍與玉匣莫知所在後煥亡煥子爽帶劍經延平津劍無故墮水令人投入逐覓見二龍長數丈盤交須防光彩徴發曜日映川鮑照贈故人馬子喬詩雙劍將別離先在匣中鳴煙雨交將夕從此忽分形雌沈吳江水雄飛入楚城吳江深無底楚闗有崇扄一爲天地別豈直限幽明神物終不隔幹祀倘還並太白此篇蓋擬之也然鮑詩爲故人而贈別其居要處在神物一聯李詩感知已之不存其警策處在風胡二語辭調𨿽近意防自別】

其十七

金華牧羊兒乃是紫煙客我願從之遊未去髮巳白不知繁華【一作朱顏】子擾擾何所迫昆山采瓊蘂【一作蕤】可以鏈精魄【神仙傳黃初平者丹溪人也年十五家使牧羊有道士見其良謹便將至金華山石室中四十餘年不復念家其兄初起入山尋索歷年不得後見市中冇一道士問之曰吾有弟名初平因令牧羊失之四十餘年莫知死生所在願道君爲占之道士曰金華山中有一牧羊兒姓黃名初平是卿弟非耶初起聞之卽隨道士去遂得相見悲喜語畢問初平羊何在曰近在山東初起往視之不見但見白石而還謂初平曰山東無羊也初平曰羊在耳但兄自不見之初平與初起俱往初平叱曰羊起於是白石皆變爲羊數萬頭初起曰弟獨得仙道如此吾可學否初平曰惟好道便可得之初起便棄妻子畱住就初平學共服松脂茯苓至五百嵗能坐在立亡行於日中無影而有童子之色後乃俱還鄕裏諸親族死亡略盡乃復還去初平攺字爲赤松子初起攺字爲魯班列仙傳丹火翼輝紫煙成蓋沈約詩所願從之逰阮籍詩昔日繁華子古詩戚戚何所迫司馬相如大人賦嘰瓊華張揖注瓊樹生昆侖西流沙濵大三百圍髙萬仭華蘂也食之長生陸機詩上山采瓊蘂穹谷饒芳蘭呂延濟注瓊蘂玉英也江淹詩隠淪駐精魄呂向注精魄魂魄也徐幹中論形體者人之精魂也】

其十八

天津三月時千門桃與李朝爲防腸花暮逐東流水前水復【一作非】後水古今相續流新【一作今】人非舊人年年橋上逰雞鳴海色動謁帝羅公侯月落西上陽【一作上陽西】餘輝半城樓衣冠照云日朝下散皇州鞍馬如飛龍黃金絡馬頭行人皆辟易志气橫嵩丘入門上髙堂列鼎錯珍羞香風引趙舞淸管隨齊謳七十紫鴛鴦雙雙戲庭幽行樂爭晝夜自言度千秋功成身不退自古多愆尢黃犬空嘆息緑珠成釁讎何如鴟夷子散髮棹【一作弄】扁舟【元和郡縣誌天津橋在河南縣北四里隋煬帝大業元年初造此橋以駕洛水用大船維舟皆以鐵鎖鉤連之南北夾路對起四樓其樓爲日月表勝之象然洛水溢浮橋輒壤唐貞觀十四年更令石工累方石爲腳爾雅曰鬥牛之間爲天漢之津故取名焉劉庭芝詩可憐楊柳傷心樹可憐桃李斷腸花楊齊賢曰海色曉色也雞鳴之時天色昧明如海气朦朧然舊唐書東都上陽宮在宮城之西南隅南臨洛水西距谷水東卽宮城北連禁苑宮內正門正殿皆東向正門曰提象正殿曰觀風其內別殿亭觀九所上陽之西隔谷水有西上陽宮虹橋跨谷行幸往來皆髙宗龍朔後置吳均詩落月有餘輝謝朓詩春色滿皇州張銑注皇州帝都也晉書食貨志車如流水馬若飛龍古雞鳴曲黃金絡馬頭熲熲何煌煌漢書楊喜人馬俱驚辟易數里顏師古注辟易謂開張而易其本處嵩丘卽嵩山也又藝文類聚俗說曰傅亮北徵在黃河中垂至洛遙見嵩髙山於時同從客在坐問傅曰潘安仁懷舊賦云前瞻太室旁眺嵩髙嵩髙太室是一山何以言旁眺亮曰有嵩丘山去太室有七十里此是寫書誤耳據此則嵩丘別是一山矣家語列鼎而食王融詩香風流梵管何妥詩淸管調絲竹初學記梁元帝纂要曰齊歌曰謳吳歌曰歈古雞鳴曲鴛鴦七十二羅列自成行西京雜記茂陵富人袁廣漢於北邙山下築園養白鸚鵡紫鴛鴦犛牛靑兕奇獸怪禽委積其間爾雅翼鸂鶒亦鴛鴦之類其色多紫李白詩所謂七十紫鴛鴦雙雙戲庭幽謂鸂鶒也漢書人生行樂耳須富貴何時老子功成名遂身退天之道也黃犬嘆息李斯事詳見擬恨賦注晉書石崇有妓曰緑珠美而艷善吹笛孫秀使人求之崇時在金穀別館方登涼臺臨淸流婦人侍側使者以告崇盡出其婢妾數十人以示之皆蘊蘭麝被羅縠曰任所擇使者曰君侯服禦麗則麗矣然本受命指索緑珠不識孰是崇勃然曰緑珠吾所愛不可得也使者曰君侯博古通今察逺照邇願加三思使者出而又反崇竟不許秀怒乃勸趙王倫誅崇崇正宴於樓上介士到門崇謂緑珠曰我今爲爾得罪緑珠泣曰當效死於官前因自投於樓下而死崇母兄妻子無少長皆被害漢書越王句踐困於防稽之上乃用範蠡計然十年國富厚賂戰士遂報彊吳刷防稽之恥範蠡乃乘扁舟浮江湖變姓名適齊爲鴟夷子皮孟康曰扁舟特舟也顏師古注自號鴟夷者言若盛酒之鴟夷多所容受而可捲懷與時弛張也張華詩散髮重陰下抱杖臨淸渠張銑注散發言不爲冠所束也徐禎卿曰黃犬句應前貴寵之言緑珠句應前歌舞之言鴟夷句應前功成身退之言辟音辟】

其十九

西上【一作嶽】蓮花山迢迢見明星素手把芙蓉虛步躡太淸霓裳曳廣帶飄拂升天行邀我登雲臺髙揖衛叔卿恍恍與之去駕鴻淩紫防俯視洛陽川茫茫走胡兵流血塗野艸豺狼盡冠纓【初學記華山五嶽之西嶽也周官豫州其鎭山曰華山華山記雲山頂有池生千葉蓮花服之羽化因曰華山陜西志華山北上有蓮花峯視諸峯爲更髙古詩迢迢牽牛星呂延濟注迢迢逺貌太平廣記明星玉女者居華山服玉漿白日升天古詩纎纎出素手楚辭章句芙蓉蓮花也楚辭靑雲衣兮白霓裳愼防名山記雲臺峯在太華山東北兩峯崢嶸四面陡絕上冠景云下通地脈嶷然獨秀有若靈臺神仙傳衛叔卿者中山人也服雲母得仙漢元封二年八月壬辰孝武皇帝閒居殿上忽有一人乘雲車駕白鹿從天而下來集殿廷其人年可三十許色如童子羽衣星冠帝驚問爲誰答曰我中山魏叔卿也帝曰子若是中山人乃朕臣也可前共語叔卿本意謁帝謂帝好道見之必加優禮而帝問曰是朕臣也於是大失望黙然不應忽焉不知所在帝甚悔恨卽遣使者梁伯至中山推求叔卿不得見但見其子度世共之華山求尋其父未到其嶺於絕巖之下望見其父與數人博戲於石上紫雲鬱鬱於其上白玉爲牀有數仙童執幢節立其後郭璞詩駕鴻乘紫煙此詩大抵是洛陽破沒之後所作胡兵謂祿山之兵豺狼謂祿山所用之逆臣蕭氏以胡兵爲回紇以豺狼盡冠纓爲用官爵賞功不分流品似未是】

其二十

昔我逰齊都登華不注峯玆山何峻秀緑翠如芙蓉蕭颯古仙人了知是赤松借予一白鹿自挾兩靑龍含笑淩倒景欣然願相從【水經濟水又東北徑華不注山酈道元注單椒秀澤不連丘陵以自髙虎牙桀立孤峯特拔以刺天靑崖翠發望同點黛山下有華泉通典齊州歷城縣有華不注山其山直上如筍山東通誌華不注山在濟南府城東北十五里不字卽柎字如詩棠棣之華鄂不韡韡之不華之蒂也諭此山孤秀如華柎之注於水者然列仙傳赤松子者神農時雨師也服水玉以教神農能入火自燒往往至昆侖山上常止西王母石室中隨風雨上下炎帝少女追之亦得仙俱去至髙辛時復爲雨師司馬相如大人賦貫列缺之倒景兮服防注人在天上下向視日月故景倒在下也張揖注陵陽子明經曰倒景气去地四千里其景皆倒在下也漢書登遐倒景如淳注在日月之上反從下照故其景倒也沈約詩一舉陵倒景無事適華嵩華不音花孚】泣與親友別欲語再三咽朂君靑松心努力保

霜雪世路多險艱白日欺紅顏分手【繆本作首】各千里去去何時還【蘇武詩努力愛春華又云去去從此辭咽音噎】在世復防時倐如飄風度空聞紫金經白首愁相誤撫巳忽自笑沈吟爲誰故名利徒煎熬安得閒餘步終畱赤玉舄東上蓬萊【一作山】路秦帝如我求蒼蒼但煙霧【陶潛歸去來辭寓形宇內復防時爾雅回風爲飄郭璞注旋風也毛萇詩傳飄風暴起之風論衡天地之間尢疾速者飄風也紫金經煉丹之書也王逸九思我心兮煎熬聊是兮用憂沈約詩聊可閒餘步張銑注間緩也列仙傳安期生者瑯琊阜鄕人也賣藥於東海邊時人皆言千嵗翁秦始皇東逰請見與語三日三夜賜金璧度數千萬出於阜鄕亭皆置去畱書以赤玉舄一緉爲報曰後十年求我於蓬萊山始皇卽遣使者徐士盧生等數百人入海未至蓬萊山輒逢風波而還立祠阜鄕亭海邊十數處云此詩古本昔我逰齊都以下五韻作一首泣與親友別以下四韻作一首在世復防時以下六韻作一首蕭本合作一首而解之曰此逰仙詩意分三節第一節

謂從仙人以逺逰第二節

謂別親友而嗚咽第三節

是泣別之際忽翻然自悟而笑曰沈吟泣別者爲誰故哉在世防時不過爲名利煎熬耳於巳分上事初何所益於是決意逺逰終當髙舉但畱遺迹於人間𨿽帝王求之且不可得豈更復爲親友之戀哉琦按中節語意與上下全不相類當棄世逺逰何事猶作兒女子態與親友泣別至於欲語再三咽耶韋縠才調集只選中四韻作一首而前後不錄是知古本似未失眞蕭本未免誤合但首章語意似未完或有缺文未可知朱子謂太白詩多爲人所亂有一篇分爲三篇者有二篇合爲一篇者豈指此章而言耶今姑仍蕭本俟識者再爲定之】

其二十一

郢客吟白雪遺響飛靑天徒勞歌此曲舉世誰爲傳試爲巴人唱和者乃數千吞聲何足道嘆息空淒然【新序客有歌於郢中者其始曰下裏巴人國中屬而和者數千人其爲陽陵采薇國中屬而和者數百人其爲陽春白雷國中屬而和者數十人而巳引商刻角雜以流徴國中屬而和者不過數人是其曲彌髙其和彌寡陸機詩哀音繞棟宇遺響入云漢鮑照詩吞聲躑躅不敢言蕭士贇曰此感嘆之辭髙才者知遇之難卑污者投合之易負才不遇者能不爲之吞聲嘆息也歟】

其二十二

秦水別隴首幽咽多悲聲胡馬顧朔雪蹀躞長嘶鳴感物動我心緬然含歸情昔視秋蛾飛今見春蠶生嫋嫋桑結【一本作枯俗本作柘誤】葉萋萋柳垂榮急節謝流水羇心揺懸旌揮涕且復去惻愴何時平【太平禦覽辛氏三秦記曰隴右西關其阪紆回不知髙防裏欲上者七日乃越髙處可容百餘家上有淸水四注流下俗歌曰隴頭流水鳴聲幽咽遙望秦川肝腸斷絕隴首卽隴頭也沈約詩西徵登隴首通鑑地理通釋秦州隴城縣有大隴山亦曰隴首山陸機詩胡馬如雲屯吳均詩蹀躞靑驪馬廣韻蹀躞行貌緬逺也江淹賦秋蛾兮載飛沈約詩寧憶春蠶起廣雅嫋嫋弱也萋萋茂也枚乘柳賦枝逶迆而含紫葉萋萋而吐緑楊齊賢曰毛詩昔我往矣楊柳依依今我來思雨雪霏霏曹子建詩昔我初遷朱華未希今我旋止素雪雲飛太白意亦同此昔我在此見秋蛾之飛今旣攺嵗春蠶生矣桑葉如結柳條爭榮猶未得歸曹植與吳質書日不我與曜靈急節呂延濟注急節謂遷移速也楊齊賢曰謝去也謂時節之去如流水之急也史記心搖搖然如懸旌而無所終薄家語無揮涕王肅注揮涕不哭流涕以手揮之咽音噎躞音燮蹀音疊緬音勉羇音雞愴音昌又音創】

其二十三

秋露白如玉團團下庭緑我行忽見之寒早悲嵗促人生鳥過目胡乃自結束景公一何愚牛山淚相續物苦不知足得【一作登】隴又望蜀人心若波瀾世路有【一作多】屈曲三萬六千日夜夜當秉燭【謝惠連詩團團滿葉露王融詩秋風下庭緑庭緑謂庭中艸木也張協詩人生瀛海內怱如鳥過目古詩蕩滌放情志何爲自結束列子齊景公逰於牛山北臨其國城而流涕曰美哉國乎鬱鬱芊芊若何滴滴去此國而死乎使古無死者寡人將去斯而之何艾孔梁丘據皆從而泣曰臣賴君之賜疏食惡肉可得而食駑馬稜車可得而乘也且猶不欲死而況吾君乎晏子獨笑於旁公雪泣而顧晏子曰寡人今日之逰悲孔與據皆從寡人而泣子之獨笑何也晏子對曰使賢者常守之則太公桓公將常守之矣使勇者常守之則莊公靈公將常守之矣數君者將常守之吾君方將蓑笠而立畎畝之中惟事之卹何暇念死乎則吾君又安得此位而立焉以其疊處之疊去之至於君也而獨爲之流涕是不仁也見不仁之君見諂防之臣見此二者臣之所爲獨竊笑也景公慙焉舉觴自罰罰二臣者各二觴焉後漢書敕岑彭書曰人苦不知足旣平隴復望蜀陸機詩休咎相乘躡翻覆若波瀾三萬六千日約計百年嵗月有此數也抱朴子百年之壽三萬餘日耳沈炯詩百年三萬日處處此傷情古詩晝短苦夜長何不秉燭逰】

其二十四

大車揚飛塵亭午暗阡陌中貴多黃金連雲開甲宅路逢鬭雞者冠蓋何輝赫鼻息幹虹蜺行人皆怵惕世無洗耳翁誰知堯與跖【初學記纂要云日在午曰亭午孫綽天臺山賦羲和亭午逰气髙褰劉良注亭至也阡陌田間道也史記索隱風俗通曰南北曰阡東西曰陌河東以東西爲阡南北爲陌史記天子使中貴人從李廣索隠曰案董巴輿服志云黃門丞主宻使聴察天下天下謂之中貴人使者崔浩云在中而貴幸非徳望故雲中貴也服防曰內臣之貴幸者甲宅猶甲第魏書閹官列傳太后嘉其忠誠爲造甲宅新唐書宦者傳開元天寶中宦官黃衣以上三千員衣朱紫千餘人其稱防者輒拜三品將軍列防於門其在殿頭供奉委任華重持節傳命光焰殷殷動四方所至郡縣奔走獻遺至萬計修功徳市禽鳥一爲之使猶且數千緡監軍持權節度反出其下於是甲捨名園上腴之田爲中人所占者半京畿矣又髙力士傳中人若黎敬仁林昭隠尹鳯翔韓莊牛仙童劉奉廷王承恩張道斌李大宜朱光輝郭全邊今誠等並內供奉或外監節度軍修功徳市鳥獸皆爲之使使還所裒獲動巨萬計京師甲第池園良田美產占者十六與力士略等又王鉷傳鉷子準爲衛尉少卿以鬭雞供奉禁中李林甫子岫亦親近準驕甚淩岫出其上過駙馬都尉王繇以彈彈其巾折玉簮爲樂旣置酒永穆公主親視供具萬年尉韋黃裳長安尉賈季鄰等準經過饌具倡樂必素辦無敢逆意陳鴻東城老父傳賈昌長安宣陽里人生七嵗趫捷過人善應對解鳥語音宗在藩邸時樂民間淸明節鬭雞戲及卽位治雞坊於兩宮間索長安雄鷄金毫鐵距髙冠昂尾千數養於雞坊選六軍小兒五百人使馴擾教飼之上好之民風尢甚諸王世家外戚家公主家侯家傾帑破產市雞以償雞直都中男女以弄雞爲事貧者弄假雞帝出逰見昌弄木雞於雲龍門道旁召入爲雞坊小兒衣食右龍武軍昌三尺童子入雞羣如狎羣小壯者弱者勇者怯者水谷之時疾病之悉能知之舉二雞雞畏而馴使令如人防雞坊中謁者王承恩言於宗召試殿庭皆中宗意卽日爲五百小兒長加以忠厚謹密天子甚愛幸之金帛之賜日至其家開元十三年籠雞三百從封東嶽父忠死太山下奉屍歸葬雍州縣官爲葬器喪車乘傳洛陽道十四年三月衣鬭雞服防宗於溫泉當時天下號爲雞神童時人爲之語曰生兒不用識文字鬭雞走馬勝讀書賈家小兒年十三富貴榮華代不如能令金距期勝負白羅繡衫隨軟轝父死長安千里外差夫治道挽喪車顏氏家訓印組光華車騎輝赫曹植七啟揮袂則九野生風慷慨則气成虹蜺廣雅怵惕恐懼也髙士傳堯之讓許由也由以告巢父巢父曰汝何不隠汝形藏汝光若非吾友也擊其膺而下之由悵然不自得乃過淸泠之水洗其耳曰向聞貪言負吾友矣遂去終身不相見莊子柳下季之弟名曰盜跖從卒九千人橫行天下侵暴諸侯穴室樞戶驅人牛馬取人婦女貪得忘親不顧父母兄弟不祭先祖所過之邑大國守城小國入保萬民苦之史記正義按跖者黃帝時大盜之名以柳下惠弟爲天下大盜故世放古號之盜跖陌音麥跖音職】

其二十五

世道日交喪澆風散淳源不采芳桂枝反棲惡木根所以桃李樹吐花竟不言大運有興沒羣動爭飛奔歸來廣成子去入無窮門【莊子世喪道矣道喪世矣世與道交相防也蕭士贇曰世不知有道之可尊是世喪道矣有道者見世如此遂亦無心用世焉非所謂道喪世者歟故曰交相防也王屮頭陀寺碑文淳源上派澆風下黷漢書桃李不言下自成蹊大運天運也已見前注神仙傳廣成子者古之仙人也居崆峒之山石室之中黃帝聞而造焉請問治身之要廣成子曰至道之精杳杳防防無視無聴抱神以靜形將自正必靜必淸無勞爾形無搖爾精乃可長生愼內閉外多知爲敗我守其一以處其和故千二百嵗而形未嘗衰得我道者上爲皇失吾道者下爲土將去汝入無窮之門逰無極之野與日月參光與天地爲常人其盡死而我獨存矣澆音梟】

其二十六

碧荷生幽泉朝日艷且鮮秋花冒緑水密葉羅靑煙秀色空絕世馨香誰爲【蕭本作竟誰】傳坐看飛霜滿凋此紅芳年結根未得所願托華池邊【曹植詩朱華冒緑池李善注冒猶覆也張協七命飛霜迎節髙風送秋古詩結根太山阿楚辭鼃黽逰乎華池王逸注華池芳華之池也陸機詩移居華池邊】

其二十七

燕趙有秀色綺樓靑雲端眉目艷皎月一笑傾城歡常恐碧艸晚坐泣秋風寒纎手怨玉琴淸晨起長嘆焉得偶君子共乘雙飛鸞【陸厥中山孺子妾歌一笑傾城一顧傾市陸機詩佳人撫琴瑟纎手淸且閒江淹扇上防畫賦玉琴兮散聲素女兮弄情蕭士贇曰此與二十六首同意懷材抱藝之士惟恐未能見用而老之將至思得君子附離與共爵位而用世也】

其二十八

容顏若飛電時景如飄風艸緑霜巳白日西月復東華鬢不耐秋颯然成衰蓬古來賢聖人一一誰成功君子變猿鶴小人爲沙虫不及廣成子乘雲駕輕鴻【毛萇詩傳飄風回風也藝文類聚抱朴子曰周穆王南徵久而不歸君子爲猿爲鶴小人爲虫爲沙今本抱朴子云三軍之眾一朝盡化君子爲鶴小人成沙與古書所引迥異徐禎卿曰誰成功言未有能仙舉者也爲猿鶴爲虫沙言君子小人皆莫逃於陰陽變化之中也廣成子巳見前注沈約詩朋來握石髓賔至駕輕鴻】

其二十九

三季分戰國七雄成亂麻王風何怨怒世道終紛拏至人洞象髙舉淩紫霞仲尼欲【一作亦】浮海吾祖之流沙聖賢共淪沒臨岐胡咄嗟【漢書三季之後厥事放紛顏師古注三季三代之末也東京賦七雄並爭薛綜注七雄謂韓魏燕趙齊楚秦也史記其後秦遂以兵滅六王並中國外攘四夷死人如亂麻毛萇詩傳亂世之音怨以怒其政乖正義曰亂世之政教與民心乖戾民怨其政教所以忿怒述其怨怒之心而作歌故亂世之音亦怨以怒也史記漢匈奴相紛拏正義曰三蒼解詁云紛拏相牽也師古曰紛拏亂相持搏也挐音女居反楚辭殽亂兮紛挐淮南子芒繁亂澤巧爲紛拏按說文挐牽引也從手奴聲女加切挐持也從手如聲女加切蓋義𨿽別而音則同至韻防始以拏入麻韻挐入魚韻析而爲二然考之經史傳注挐拏二字通用並有二音義亦相互從合可也至人謂聖人象謂天象莊子不離於眞謂之至人後漢記象錯度日月不明列仙傳闗令尹喜者周大夫也老子西逰喜先見其气知有眞人當過物色而遮之果得老子老子亦知其奇爲著書授之後與老子俱逰流沙化胡服巨勝實莫知其所終蕭士贇曰唐以老子爲祖太白乃興聖皇帝九世孫故云吾祖公羊傳疏咄嗟猶嘆息卽裏語曰咄嗟之間也咄當沒切惇入聲】

其三十

風變太古道喪無時還擾擾季葉【一作市井】人雞鳴趨四闗但識金馬門誰【一作詎】知蓬萊山白首死羅綺笑歌無休【一作時】閒淥【蕭本作緑】酒哂丹液靑娥凋素顏【一作萋萋千金骨風塵凋素顏】大儒揮金槌琢之【一作發塜】詩禮間蒼蒼三珠樹防目焉能攀【阮籍詩季葉道陵遲季葉季世也李善文選注云陸機洛陽記曰洛陽有四關東成臯南伊闕北孟津西函谷史記索隠關中咸陽也東函谷南峣武西散闗北蕭關在四關之中三輔黃圖金馬門宦者署武帝得大宛馬以銅鑄象立於署門因以爲名東方朔主父偃嚴安徐樂皆待詔金馬門卽此後漢書孝武皇帝時善相馬者東門京鑄作銅馬法獻之有詔立馬於魯班門外則更名魯班門曰金馬門十洲記蓬萊山對東海之東北岸周圍五千里上有九老丈人九天眞王宮蓋太上眞人所居惟飛仙能到其處耳陶潛詩淸歌散新聲緑酒開芳顏廣雅哂笑也宋南平王白紵舞曲佳人舉袖曜靑娥莊子儒以詩禮發塜大儒臚傳曰東方作矣事之若何小儒曰未解裙襦口中有珠詩固有之曰靑靑之麥生於陵陂生不布施死何含珠爲接其鬢壓其顪儒以金椎控其頤徐剔其頰無傷口中珠山海經三珠樹生赤水上其爲樹如栢葉皆爲珠一曰其爲樹如彗也蕭士贇曰此太白感時憂世之作意謂古道日喪季世之人不復返朴汩沒於名利聲色之塲至死不悟所謂儒者又皆假經欺世借儒術以行其竊取之心漢諺所謂懸牛頭賣馬脯盜跖行孔子語者也彼豈知大道無爲自然之化哉三珠之樹諭大道也𨿽蒼蒼在前乃如之人防然無見安能攀而至乎憂憤之意微而顯矣琦按三珠樹乃仙境所生防目焉能攀謂至死而不得采以照上文焉知蓬萊山之意】

其三十一

鄭客西入關行行未能已白馬華山君相逢平原裏璧遺鎬池君【繆本作公】明年祖龍死秦人相謂曰吾屬可去矣一往桃花源千春隔流水【捜神記秦始皇三十六年使者鄭客從闗東來將入函谷西至華陰望見素車白馬從華山上下疑其非人道住止而觀之遂至問鄭客曰安之鄭客曰之咸陽車上人曰吾華山使也願托一牘書致鎬池君所子之咸陽道過鎬池見一大梓有文取石欵梓當有應者卽以書與之客如其言以石欵梓果有人來取書云明年祖龍死史記秦始皇三十六年使者從闗東夜過華陰舒平道有人持璧遮使者曰爲吾遺鎬池君因言曰今年祖龍死使者問其故因忽不見置其璧去使者奉璧俱以聞始皇黙然良久曰山固不過知一嵗事也退言曰祖龍者人之先也使禦府視璧乃二十八年行渡江所沈璧也張晏曰武王居鎬鎬池君則武王也武王伐商故神云始皇荒淫若紂矣今亦可伐也孟康曰長安西南有鎬池索隠曰鎬池君按服防雲水神是也江神以璧遺鎬池之神告始皇之將終也且秦水徳王故其君將亡水神先自相告也蘇林曰祖始也龍人君象謂始皇也捜神後記晉太元中武陵人捕魚爲業緣溪行忘路逺近忽逢桃花夾岸數百步中無雜樹芳艸鮮美落英繽紛漁人甚異之復前行欲窮其林林盡水源便得一山山有小口髣髴若有光便捨舟從口入初極狹才通人復行數十步豁然開朗土地曠空屋舍儼然有良田美池桑竹之屬阡陌交通雞犬相聞男女衣著悉如外人黃髮垂髫並怡然自樂見魚人大驚問所從來具答之便要還家爲設酒殺雞作食村中人聞有此人咸來問訊自云先世避秦難率妻子邑人至此絕境不復出焉遂與外人隔問今是何世乃不知有漢無論魏晉此人一一具言所聞皆爲嘆惋餘人各復延至其家皆出酒食停數日辭去此中人語曰不足爲外人道也旣出得其船便扶向路處處志之及郡乃詣太守說如此太守劉歆卽遣人隨之往尋向所志不復得焉】

其三十二

蓐收肅金气西陸海月秋蟬號階軒感物憂不歇良辰竟何許大運有淪忽天寒悲風生夜久眾星沒惻惻不忍言哀歌達【蕭本作逮】明發【禮記孟秋之月其神蓐收山海經西方蓐收左耳有蛇乘兩龍郭璞注金神也人面虎爪白毛執鉞北堂書鈔漢書云立春春分月行東方靑道曰東陸立夏夏至月行南方赤道曰南陸立秋秋分月行西方白道曰西陸立冬冬至月行北方黒道曰北陸釋名月半之名也其形一旁曲一旁直若張弓弛也阮籍詩良辰在何許凝霜霑衣襟謝朓詩良辰竟何許夙昔夢佳期呂延濟注許處也言平生良時竟在何處徐禎卿曰良辰建功防名之時也大運天運也淪忽暮也嵗華紀麗秋風曰悲風詩小雅明發不昧毛傳曰明發發夕至明正義曰夜地而暗至旦而明明地發後故謂之明發也集傳曰明發謂將旦而光明開發也】

其三十三

北溟有巨魚身長數千里仰噴三山雪橫吞百川水凴陵【繆本作淩】隨海運燀【繆本作烜】赫因風起吾觀摩天飛九萬方未巳【北溟巨魚用莊子逍遙逰中事詳見大鵬賦注陸徳明莊子音義海運司馬彪云運轉也向秀云非海不行故雲海運梁簡文云運徙也阮籍詩髙鳥摩天飛淩雲共逰戲余俱見大鵬賦注】

其三十四

羽檄如流星虎符合専城喧呼救邊急羣鳥皆夜鳴白日曜紫微三公運權衡天地皆得一澹然四海淸借問此何爲答言楚徴【一作徵楚】兵渡瀘及五月將赴雲南徵怯卒非戰士炎方難逺行長號別嚴親日月慘光晶泣盡繼以血心摧兩無聲困獸當猛虎窮魚餌奔鯨千去不一回投軀豈全生如何舞干戚一使有苗平【史記吾以羽檄徴天下兵裴駰注魏武奏事曰今邊有小警輒露檄挿羽非羽檄之意也駰按推此言則以鳥羽挿檄書謂之羽檄取其急速若飛鳥也顏師古漢書注檄者以木簡爲書長尺二寸用徴召也有急事則加以鳥羽挿之示疾速也又淮南王傳持羽檄從南方來顏師古注羽檄徴兵之書也後漢書舊制發兵皆以虎符其餘徴調竹使符而已潘嶽馬汧督誄剖符専城紆靑拖墨之司張銑注専擅也擅一城也謂守宰之屬梁簡文帝詩輕兵救邊急莊子亂天之經逆物之情天弗成解獸之羣而鳥皆夜鳴蕭士贇曰言一時喧呼驚擾棲鳥亦不得安其巢至於夜鳴也韓詩外傳三公者何曰司空司馬司徒也司馬主天司空主地司徒主人故陰陽不和四時不節星辰失度災變非常則責之司馬山陵崩弛川谷不流五穀不殖艸木不茂則責之司空君臣不正人道不和國多盜賊下怨其上則責之司徒通典周以太師太傅太保爲三公漢以丞相大司馬禦史大夫爲三公後漢魏晉宋齊梁陳后魏北齊皆以太尉司徒司空爲三公後周以太師太傅太保爲三公隋以太尉司徒司空爲三公大唐因之老子天得一以淸地得一以寧河上公注一無爲道之子也天得一故能垂象淸明地得一故能安靜不動搖按瀘水卽禹貢梁州之黒水也漢時名瀘唐名金沙江今雲南姚州之金沙江是也其源出吐蕃界中爲麗水下流至四川敍州府爲馬湖江水經注瀘峯最爲髙秀水之左右馬步之徑裁通而時有瘴气三月四月逕之必死非此時猶令人吐悶五月以後行者差得無害故諸葛亮表言五月渡瀘並日而食臣非不自惜也顧王業不可以偏安於蜀故也益州記曰瀘水源出曲羅舊山下三百里曰瀘水兩峯有殺气暑月舊不行故武侯以夏渡爲難太平寰宇記十道記雲瀘水出蕃中入黔府歷越嶲郡界出拓州至此有瀘津闗闗上有石峯髙三十丈四時多瘴气三四月間發人衝之立死非此時中則人多悶吐惟五月上伏卽無害故諸葛武侯徵越嶲上疏云五月渡瀘深入不毛之地舊唐書南蠻質子閣羅鳳亡歸帝怒欲討之楊國忠薦閬州人鮮於仲通爲益州長史令率精兵八萬討南蠻與羅鳳戰於瀘南全軍陷沒國忠掩其敗狀敍其戰功仍令仲通上表請國忠兼領益部十載國忠權知蜀郡都督府長史充劍南節度副大使知節度事國忠又使司馬李宓率師七萬再討南蠻宓渡瀘水爲蠻所誘至太和城不戰而敗李宓死於陣國忠又隠其敗以捷書上聞自仲通李宓再舉討蠻之軍其徵發皆中國利兵然於土風不便沮洳之所陷瘴疫之所傷饋餉之所乏物故者十八九凡舉二十萬眾棄之死地隻輪不返人銜寃毒無敢言者新唐書楊國忠傳國忠𨿽當國常領劍南召募使遣戍瀘南餉路險乏舉無還者舊勲戶免行所以寵戰功國忠令當行者先取勲家故士無鬭志凡募法願奮者則籍之國忠嵗遣宋昱鄭昂韋儇以禦史迫促郡縣吏窮無以應乃詭設餉召貧弱者密置室中衣絮衣械而送屯亡者以送吏代之人人思亂尋遣劍南畱後李宓率兵十餘萬擊閣羅鳳敗死西洱河國忠矯爲捷書上聞自再興師傾中國驍卒二十萬踦履無遺天下寃之通鑑天寶十載夏四月劍南節度使鮮於仲通討南詔蠻大敗於瀘南制大募兩京及河南北兵以擊南詔人聞雲南多瘴癘未戰士卒死者十八九莫肯應募楊國忠遣禦史分道捕人連枷送詣軍所舊制百姓有勲者免徵役時調兵旣多國忠奏先取髙勲於是行者愁怨父母妻子送之所在哭聲振野說苑下蔡威公閉門而哭三日三夜泣盡而繼以血潘嶽寡婦賦痛忉怛以摧心左傳困獸猶鬭謝朓詩奔鯨自此曝呂向注奔鯨大魚吞食小物諭不義也鮑照詩投軀報明主身死爲國殤藝文類聚帝王世紀曰有苗氏負固不服禹請徵之舜曰我徳不厚而行武非道也吾前教由未也乃修教三年執干戚而舞之有苗請服蕭士贇曰此詩蓋討雲南時作也首卽徴兵時景象而言當此君明臣良天淸地寧海內澹然四郊無警之時而忽有此舉問之於人始知徴兵者討雲南也乃所調之兵不堪受甲所謂驅市人而戰之如以困獸當虎窮魚餌鯨吾見師之出而不見師之入矣末則深嘆當國之臣不能敷文徳以來逺人致有覆軍殺將之恥也】

其三十五

醜女來效顰還家驚四鄰壽陵失本步笑殺邯鄲人一曲【一作東西】斐然子雕虫喪天眞棘刺造沐猴三年費精神功成無所用楚楚且華【一作榮】身大雅思文王頌聲久崩淪安得郢中質一揮成風斤【一作承風一運斤蕭本作一揮成斧斤莊子西施病心而矉其裏之醜人見而美之歸亦捧心而矉其裏之富人見之堅閉門而不出貧人見之挈妻子而去之走陸徳明注蹙額曰矉又莊子子獨不聞夫壽陵餘子之學行於邯鄲與未得國能又失其故行矣直匍匐而歸耳揚子或問吾子少而好賦曰然童子雕虫篆刻俄而曰壯夫不爲也韓非子燕王好微巧衛人曰能以棘刺之端爲母猴燕王悅之養以五乘之奉王曰吾試觀客爲棘刺之母猴客曰人主欲觀之必半嵗不入宮不飲酒食肉雨霽日出視之晏陰之間而棘刺之母猴乃可見也燕王因養衛人不能觀其母猴鄭有臺下之冶者謂燕王曰臣削者也諸微物必以削削之而所削必大於削今棘刺之端不容削鋒難以治棘刺之端王試觀客之削能與不能可知也王曰善謂衛人曰客爲棘刺之端以削吾欲觀見之客曰臣請之舎取之因逃冶人謂王曰計無度量言談之士多棘刺之說也詩國風衣裳楚楚毛傳楚楚鮮明貌莊子莊子送葬過惠子之墓顧其從者曰郢人堊漫其鼻端若蠅翼使匠石斵之匠石運斧成風聴而斵之盡堊而鼻不傷郢人立不失容宋元君聞之而召匠石曰嘗試爲寡人爲之匠石曰臣則嘗能斲之𨿽然臣之質死久矣自夫子之死也吾無以爲質矣吾無與言之矣蕭士贇曰此篇蓋譏世之作詩賦者不過借此以取科第幹祿位而已何益於世教哉太白嘗論詩曰將復古道非我而誰雅頌之作太白自負者如此然安得雅頌之人識之使郢中之質能當匠石之運斤耶顰音貧或寫矉或寫嚬音義俱同邯音寒】

其三十六

抱玉入楚國見疑古所聞良寶終見棄徒勞三獻君直木忌先伐芳蘭哀自焚盈滿天所損沈防道爲羣東海泛【蕭本作沈】碧水【一作流】西闗乘紫雲魯連及柱史可以躡淸芬【韓非子楚人和氏得玉璞楚山中奉而獻之厲王厲王使玉人相之玉人曰石也王以和爲誑而刖其左足及厲王薨武王卽位和又奉其璞而獻之武王武王使玉人相之又曰石也王又以和爲誑而刖其右足武王薨文王卽位和乃抱其璞而哭於楚山之下三日三夜淚盡而繼之以血王聞之使人問其故曰天下之刖者多矣子奚哭之悲也和曰吾非悲刖也悲夫寶玉而題之以石貞士而名之以誑此吾所以悲也王乃使玉人理其璞乃得寶焉遂命曰和氏之璧墨子和氏之璧隋侯之珠三棘六異此諸侯之所謂良寶也莊子直木先伐甘井先竭太平禦覽金樓子曰蚌懷珠而致剖蘭含香而遭焚髙士傳老子生於殷時爲周柱下史後周徳衰乃乘靑牛車去入大秦過西闗闗令尹喜望气先知焉乃物色遮之已而老子果至乃彊使著書作道徳經五千餘言爲道家之宗陸機文賦誦先人之淸芬李善注淸美芬芳之徳沈防及魯連欲蹈東海事巳見前注】

其三十七

燕臣昔慟哭五月飛秋霜庶女號蒼天震風擊齊堂精誠有所感造化爲悲傷而我竟何辜逺身金殿旁【一本少此二句】浮雲蔽紫闥白日難回光羣沙穢明珠眾艸淩孤芳古來共嘆息流淚空沾裳【論衡鄒衍無罪見拘於燕當夏五月仰天而嘆天爲隕霜淮南子庶女叫天雷霆下擊景公臺隕支體傷折海水大出髙誘注庶賤之女齊之寡婦無子不嫁事姑謹敬姑無男有女女利母財令母嫁婦婦終不肯女殺母以誣婦婦不能自明寃結叫天天爲行雷霆下擊景公之臺隕壞毀景公之支體海水爲之大溢出也江淹上建平王書賤臣叩心飛霜擊於燕地庶女告天振風襲於齊堂江淹詩列坐金殿側孔融詩讒邪害公正浮雲翳白日崔駰達防攀臺階闚紫闥曹植求通親親表注心皇極結情紫闥劉良注皇極紫闥天子所居也孤芳芳艸之孤生者蕭士贇曰此詩其遭髙力士譖於貴妃而放黜之時所作乎浮雲比力士紫闥比中宮白日比明皇羣沙眾艸以諭小人明珠孤芳以諭君子】

其三十八

孤蘭生幽園眾艸共蕪沒𨿽照陽春暉復悲髙秋月飛霜早淅瀝緑艷恐休歇若無淸風吹香气爲誰發【說文暉日光也嵗華紀麗九月曰髙秋亦曰暮秋謝惠連雪賦霰淅瀝而先集劉良注淅瀝細下貌抱朴子芳蘭之芬烈者淸風之功也蕭士贇曰詩謂君子在野未能自拔於眾人之中𨿽防主知而小人之讒譖已至若非在位之人引類拔萃而薦用之𨿽有馨香何以自見哉】

其三十九

登髙望四海天地何漫漫霜被羣物秋風飄大荒寒榮華東流水萬事皆波瀾白日掩䢐暉浮雲無定端梧桐巢燕雀枳棘棲鴛鸞且復歸去來劍歌行【一作悲】路難【一本自第四句後云殺气落喬木浮雲蔽層巒孤鳯鳴天霓遺聲何辛酸遊人悲舊國撫心亦盤桓倚劍歌所思曲終涕洄瀾大荒謂荒野之地楚辭及榮華之未落王逸注榮華諭顏色也呂氏春秋水泉東流日夜不休䢐輝落日之光也駱賔王詩別情傷去蓋離念惜䢐輝鴛當是鵷字之訛莊子南方有鳥其名鵷雛發於南海而飛於北海非梧桐不止非練實不食非醴泉不飲陸徳明注鵷雛鸞鳯之屬也廣韻鵷雛似鳯埤雅鸞赤色五采雞形鳴中五音頌聲作則至一曰靑鳯爲鸞後漢書枳棘非鸞鳯所棲陳書枳棘棲鵷常以增嘆劍歌謂彈其劍而歌也行路難樂府曲名詳見後三卷注琦按登髙望四海天地何漫漫見宇宙廣大之意霜被羣物秋風飄大荒寒見生計蕭索之意榮華東流水言年華日去如水之東流滔滔不返萬事皆波瀾言生事擾擾反覆相乘如水之波瀾無有靜時白日掩䢐輝謂日將落而無光如人將有去志而意色不快浮雲無定端言人生世上行蹤原無一定何必戀戀於此或以落日爲浮雲所掩諭英明之人爲讒邪所惑兩句作一意解者亦可梧桐之木本鳯凰所止而燕雀得巢其上諭小人得志枳棘之樹本燕雀所萃而鵷鸞反棲其間諭君子失所以上皆卽景而寓感嘆於間以見不得不動歸來之念意者是時太白所投之主人惑於羣小而不見親禮將欲去之而作此詩舊注以時世昏亂陰小用事爲解専指朝政而言恐未是漫謨官切滿平聲鴛與鵷同音寃】

其四十

鳯饑不啄粟所食惟瑯玕焉能與羣雞刺蹙【一作蹙促】爭一飡朝鳴昆丘樹夕飲砥柱湍歸飛海路逺獨宿天霜寒幸遇王子晉結交靑雲端懹恩未得報感別空長嘆【藝文類聚莊子曰吾聞南方有鳥其名爲鳳所居積石千里天爲生食其樹名瓊枝髙百仞以璆琳瑯玕爲實天又爲生離珠一人三頭逓臥逓起以伺瑯玕淮南子鳯凰曽逝萬仞之上翺翔四海之外過昆侖之疏圃飲砥柱之湍瀨山海經西海之南流沙之濵赤水之後黑水之前有大山名曰昆侖之丘元和郡縣誌底柱山俗名三門山在陜州硤石縣東北五十里黃河中禹貢曰河積石至於龍門又東至於底柱注雲河水分流包山而過山見水中若柱然也又以禹理洪水山陵當水者破之以通河三穿旣決河出其間有似於門故亦謂之三門水經注王子晉好吹鳯笙招延與道士浮丘同逰伊洛之浦啄音卓刺音七飡同餐砥同底】

其四十一

朝弄紫泥海【一作朝駕碧鸞車蕭本作朝弄紫沂海】夕披丹霞裳揮手折若木拂此西日光云臥【一作舉】逰八極玉顏巳千霜飄飄入無倪稽首祈上皇呼我逰太素玉杯賜瓊漿一飡歷萬嵗何用還故鄕永隨長風去天外恣飄揚【洞防記東方朔去經年乃歸母曰汝行經年一歸何以慰我也朔曰兒至紫泥海有紫水污衣仍過虞淵湔洗朝發中返何云經年乎謝朓七夕賦厭白玉而爲飾霏丹霞而爲裳楚辭折若木以拂日兮聊逍遙以相羊王逸注若木在昆侖西極其華照下地拂擊也折取若木以拂擊日使之還去或謂拂蔽也以若木鄣蔽日使不得過鮑照詩云臥恣天行黃庭內景經減卻百邪玉鏈顏袁彖詩萬古方一春千霜豈二發倪際也楚辭信上皇而質正王逸注上皇上帝也眞誥晨逰太素宮控軿觀玉河太平禦覽王君內傳曰紫淸宮太素三元道君之所治也楚辭華酌旣陳有瓊漿些左思吳都賦習禦長風劉逵注長風逺風也蕭士贇曰或疑首二句爲不類起句不知正是取法選詩如朝發鄴都橋暮濟白馬津朝發廣莫門暮宿丹水山朝旦發陽崖景落憩陰峯之類皆起句也而其文法則又皆自楚辭中來如朝發軔於天津兮夕予濟乎西極朝馳予馬乎江臯夕濟乎西澨是也】

其四十二

搖裔雙白鷗鳴飛滄江流宜與海人狎豈伊云鶴儔寄影【蕭本作形】宿沙月防芳戲春洲吾亦洗心者忘機從爾逰【搖裔猶搖蕩也盧思道詩丰茸雞樹密搖裔鶴煙稠謝朓詩回瞰滄江流列子海上之人有好漚鳥者每旦之海上從漚鳥逰漚鳥之至者百住而不止其父曰吾聞漚鳥皆從汝逰汝取來吾玩之明日之海上漚鳥舞而不下埤雅鳬好沒鷖好浮故鷖一名漚列子曰漚鳥今字從鳥後人加之也蒼頡解詁曰鷖鷗也今鷗一名水鴞似白鴿而羣飛謝朓詩喧鳥覆春洲裔音曳防卽沿字】

其四十三

周穆八荒意漢皇萬乘尊淫樂心不極雄豪安足論西海宴王母北宮邀上元瑤水聞遺歌玉杯竟空言靈迹成蔓艸徒悲千載魂【列子周穆王肆意逺逰命駕八駿之乘右服驑而左緑耳右驂赤驥而左白主車則造父爲禦離�爲右次車之乘右服渠黃而左逾輪左驂盜驪而右山子百夭主車參百爲禦奔戎爲右馳驅千里遂賔於西王母觴於瑤池之上西王母爲王謠王和之其辭哀焉漢武外傳元封元年七月七日王母至天仙咸住殿下王母惟將二侍女上殿東向坐帝跪拜問寒暄畢而立因呼帝坐帝面南王母乃遣侍女與上元夫人相聞云王九光之母敬謝比不相見四千餘年天事勞我致以愆面夫人可暫來否若能屈駕當停相須帝問王母上元何眞也曰是三天眞王之母上元之官統十萬玉女名錄者也俄而夫人至年可二十餘天姿精耀靈眸艷絕服靑霜袍雲彩亂色非錦非繡不可名字頭作三角髻余髮散垂至腰戴九云夜光之冠帶火山大玉之佩結鳯林華錦之綬腰流黃揮精之劍上殿向王母拜王母坐止之呼同坐北向王母勅帝曰此眞元之母尊貴之人汝當起拜問寒溫還坐夫人笑曰五濁之人耽酒營利嗜味淫色固其常也且徹以天子之貴其亂目者倍於凡焉而復於華嚴之墟折嗜欲之根願無爲之事良有志矣按漢武內傳外傳諸書載王母及上元夫人來降漢庭俱不言所在宮名北宮則禮神君之地也此云北宮邀上元當另有所本王融曲水詩序穆滿八駿如舞瑤水之陰劉良注瑤水瑤池也三輔黃圖廟記曰神明臺武帝祭仙人處上有承露盤有銅仙人舒掌捧銅盤玉杯以承云表之露以露和玉屑服之以求仙道太平禦覽漢武故事上崩後鄠縣有一人於市貨玉杯吏疑其禦物欲捕之因忽不見縣送其器推問乃茂陵中物也霍光自呼吏問之說市人形貌如先帝其事載在杯類中而今本多作玉碗蓋今本誤矣按二事注此皆可通但未知太白所用者何事耳若舊注引新垣平玉杯則文帝時事非武帝也恐未是】

其四十四

緑蘿紛葳蕤繚繞松栢枝艸木有所托嵗寒尙不移柰何夭桃色坐嘆葑菲詩玉顏艷紅彩雲髮非素絲君子恩巳畢賤妾將何爲【郭璞詩綠蘿結髙林呂向注緑蘿松蘿也陸機文賦紛葳蕤以馺遝呂向注紛葳蕤盛美貌廣韻繚繞纒也詩小雅蔦與女蘿施於松栢廣雅女蘿松蘿也詩國風桃之夭夭灼灼其華毛傳曰天天其少壯也詩國風習習谷風以陰以雨黽勉同心不宜有怒采葑采菲無以下體徳音莫違及爾同死序雲谷風刺夫婦失道也衛人化其上淫於新婚而棄其舊室夫婦離絕國俗傷敗焉江淹詩庭樹發紅彩張銑注紅彩花也詩國風鬒髮如雲毛傳曰如雲言美長也王融詩騷首亂雲髮江淹詩君子恩未畢古詩賤妾亦何爲按古稱色衰愛弛此詩則謂色未哀而愛巳弛有感而發其寄諷之意深矣菲音斐】

其四十五

八荒馳驚飇萬物盡凋落浮雲蔽頽陽洪波振大壑龍鳳脫罔罟飄颻將安托去去乘白駒空山詠藿【驚飇暴風也陸機詩驚飇褰反信謝宣逺詩頽陽照通津呂延濟注頽陽落日也殷仲文表洪波振壑莊子大壑之爲物也注焉而不滿酌焉而不竭陸徳明注大壑東海也列子渤海之東不知防億萬里有大壑焉實惟無底之谷其下無底名曰歸墟八紘九野之水天漢之流莫不注之而無增無減焉詩小雅皎皎白駒食我苗毛傳曰宣王之末不能用賢賢者有乘白駒而去者次章云皎皎白駒食我藿毛傳曰藿猶苗也蕭士贇曰此詩前指祿山之亂乘輿播遷天下驚擾後言已之罹難脫身羈囚無所依托】

其四十六

一百四十年國容何赫然隠隠五鳳樓峨峨橫三川王侯象星月賔客如雲煙【一本首六句云帝京信佳麗國容何赫然劍戟擁九闗歌鐘沸三川蓬萊象天構珠翠誇云仙】鬭雞金宮【一作城】裏蹴踘瑤臺【一作走馬蘭臺】邊舉動揺白日指揮回靑天當塗何翕忽失路長棄捐獨有揚執戟閉闗艸太【唐自武徳元年至天寶十四載得一百三十八年此詩約是天寶初年太白在翰林時所作四字疑誤赫然盛貌漢書司馬法曰國容不入軍初學記闗中記云涇與渭洛爲闗中三川唐書五行志宗好鬭雞貴臣外戚皆尙之貧者或弄木雞識者以爲雞酉屬帝生之嵗也鬭者兵象近雞禍也史記處後蹴踘正義曰謂打毬也漢書蹴踘刻鏤顏師古注蹴足蹴之也鞠以韋爲之中實以物蹴蹋爲戲樂也荊楚嵗時記劉向別錄曰蹴踘黃帝所造本兵勢也或雲起於戰國按踘與毬同古人蹋踘以爲戲也蕭士贇曰白日靑天以比其君鬭雞蹴踘明皇所好此等得志用事舉動指揮足以動搖主聴揚雄解嘲當塗者升靑雲失路者委溝渠翕忽疾貌吳都賦神化翕忽太白意謂此輩幸臣當其得志不過翕忽之頃一朝失寵長於棄捐不用蓋言不足恃之意而蕭注謂得其蹊徑而依附之可以翕忽而暴貴不得其蹊徑而不依附終於棄捐而不用似失其解曹植與楊修書昔揚子云先朝執防之臣耳閉闗猶閉門也鮑照詩閉幃艸太玆事殆愚狂漢書哀帝時丁傅董賢用事諸附離之者或起家至二千石時揚雄方艸太有以自守泊如也蹴音蹙踘音菊】

其四十七

桃花開東園含笑誇白日偶防春【蕭本作東】風榮生【一作矜】此艷陽質豈無佳人色但恐花不實宛轉龍火飛零落早相失詎知南山松獨立自蕭飋【阮籍詩東園桃與李史通今俗文士謂鳥鳴爲啼花發爲笑鮑照詩艷陽桃李節張協七命龍火西頽李善注漢書曰東宮蒼龍房心心爲火故曰龍火也江淹詩松栢轉蕭瑟劉良注蕭瑟風吹松栢聲蕭士贇曰此詩謂士無實行偶然榮遇者寵衰則易至於棄捐孰若君子之有持操者獨立而不攺其節哉】

其四十八

秦皇按寶劍赫怒震【繆本作振】威神逐日巡海右驅石駕【繆本作架】滄津徴卒空九寓作橋傷萬人但求蓬島藥豈思農鳸春力盡功不贍千載爲悲辛【藝文類聚三齊略記曰秦始皇作石橋欲過海觀日出處於時有神人能驅石下海城陽十一山石盡起立嶷嶷東傾狀似相隨而去云石去不速神人輒鞭之盡流血石莫不悉赤至今猶爾江淹恨賦秦帝按劍諸侯西馳削平天下同文共規雄圖旣溢武功未畢方架黿鼉以爲梁巡海右以送日九防猶九州牛神州歌九防載寧史記秦使徐福入海求神異物還爲僞辭曰臣見海中大神言曰汝西皇之使耶臣答曰然汝何求曰願請延年益壽藥神曰汝秦王之禮薄得觀而不得取卽從臣東南至蓬萊山見芝成宮闕有使者銅色而龍形光上照天於是臣再拜問曰宜何資以獻海神曰以令童子若振女與百工之事卽得之矣秦皇帝大悅遣振男女三千人資之五穀種種百工而行徐福得平原廣澤止王不來獨防少昊之世置九農之官春扈氏農正趣民耕種夏扈氏農正趣民蕓除秋扈氏農正趣民收斂冬扈氏農正趣民蓋藏棘扈氏農正掌人百果行扈氏農正畫爲民驅鳥宵扈氏農正夜爲民驅獸桑扈氏農正趣民養蠶老扈氏農正趣民收麥陳子昂詩願罷瑤池宴來觀農扈春宋之問詩吾君不事瑤池樂時雨來觀農鳸春鳸扈古字通用說文贍給也防卽宇字扈音戶】

其四十九

美人出南國灼灼芙蓉姿皓齒終不發芳心空自持由來紫宮女共妬靑蛾眉歸去瀟湘沚沈吟何足悲【曹植詩南國有佳人又詩誰爲發皓齒左思詩列宅紫宮裏李周翰注紫宮天子所居處曹植詩夕宿瀟湘沚爾雅小渚曰沚蕭士贇曰此太白遭讒擯逐之詩也去就之際曽無畱難然自後人而觀之其志亦可悲矣】

其五十

宋國梧臺東野人得燕石【一作宋人枉千金去國買燕石】誇作天下珍卻哂趙王璧趙璧無緇燐燕石非貞眞流俗多錯誤豈知玉與瑉【藝文類聚闞子曰宋之愚人得燕石於梧臺之東歸而藏之以爲寶周客聞而觀焉主人齋七日端冕服以發寶革匱十重緹巾十襲客見之掩口而笑曰此特燕石也其與瓦甓不殊主人大怒曰商賈之言醫匠之心藏之愈固史記趙惠文王時得楚和氏璧劉孝威詩白玉遂緇燐野客叢書論語磨而不燐湼而不緇今讀燐字多作去聲讀緇字多作平聲而古來文士以燐字爲平聲如摯虞傅咸以至李杜元白之流皆然緇字作去聲協見沈約髙士贊今禮部押韻緇字只平聲一音蓋當時未分四聲故耳韻防瑉音與民同說文石之美者禮君子貴玉而賤瑉瑉石似玉而非也蕭士贇曰此譏世人不識眞儒而假儒反得用世以非笑眞儒焉辭簡意明切中古今時病緇音支又音子燐音鄰】

其五十一

殷後亂天紀楚懷亦巳昏夷羊滿中野菉【繆本作緑】葹盈髙門比干諫而死屈平竄湘源虎口何婉孌女嬃【繆本作顏】空嬋娟彭咸久淪沒此意與誰論【徵俶擾天紀正義曰始亂天之紀网也陶潛詩嬴氏亂天紀國語商之興也檮杌次於丕山其亡也夷羊在牧韋昭解夷羊神獸牧商郊牧野離騷薋菉葹以盈室兮判獨離而不服王逸注薋蒺藜也菉王蒭也葹枲耳也三者皆惡艸以諭讒諂盈滿於側也楚辭章句紂惑妲己作糟丘酒池長夜之飲防斮朝涉刳剔孕婦比干正諌紂怒曰吾聞聖人心有七竅於是殺比干剖其心而觀之史記屈原者名平楚之同姓也爲楚懷王左徒博聞彊識明於治亂嫻於辭令入則與王圖議國事以出號令出則接遇賔客應對諸侯王甚任之上官大夫與之同列爭寵而心害其能因讒之王怒而疏屈平屈平疾王聴之不聰也讒諂之蔽明也邪曲之害公也方正之不容也故憂愁幽思而作離騷所謂薋菉葹以盈室及女嬃彭咸事皆離騷中語也其後又信上官之防遷屈原於湘江之南乃頃襄王時事非懷王也詩蓋互言之耳蕭士贇曰虎口事如史記秦二世拜叔孫通爲博士通曰我防不脫於虎口之類謂比干以諌死是防於虎口何所爲而婉孌如是哉詩云婉兮孌兮注曰皆顧慕貌陸機詩婉孌昆山陰注曰婉孌存思貌琦按虎口二句是反言以起下文見賢者所爲眾人不知反以爲非之意離騷女嬃之嬋媛兮申申其詈予王逸注女嬃屈原姊也嬋媛猶牽引也言女嬃見已施行不與眾合以見流放故來牽引數怒重詈我也又離騷𨿽不周於今之人兮願依彭咸之遺則王逸注彭咸殷賢大夫也諌其君不聴自投水而死孌音戀嬋音蟬娟音蠲】

其五十二

靑春流驚湍朱明【一作火】驟回薄不忍看秋蓬飄揚竟何托光風滅蘭蕙白露灑葵藿【一作委蕭藿】美人不我期艸木日零落【楚辭靑春受謝王逸注靑東方春位其色靑也潘嶽詩驚湍激巖阿劉良注湍急流也爾雅夏爲朱明郭璞注气赤而光明也賈誼鵩賦萬物回薄震蕩相轉埤雅蓬蒿艸之不理者也其葉散生如蓬末大於本故遇風輒拔而旋說苑曰秋蓬惡於根本而美於枝葉秋風一起根且拔矣楚辭光風轉蕙汜崇蘭些王逸注光風謂雨巳日出而風艸木有光也王禎農書葵陽艸也其菜易生郊野甚多不拘肥瘠地皆有之爲百菜之主備四時之饌本丰而耐旱味甘而無毒可防荒儉可以葅臘其枯枿可以榜簇根子又能療疾咸無遺棄誠蔬茹之要品民生之資益者也而今人不復食之亦無植者說文藿菽之少也蓋謂豆之初生者廣雅豆角謂之莢其葉謂之藿王逸楚辭注零落皆墮也艸曰零木曰落蕭士贇曰楚辭日月忽其不淹兮春與秋其代謝惟艸木之零落兮恐美人之遲暮詩意全出於此美人況時君也時不我用老將至矣懷材而見棄於世能不悲夫】

其五十三

戰國何紛紛兵戈亂浮雲趙倚兩虎鬭晉爲六卿分姦臣欲竊位樹黨自相羣果然田成子一旦殺【繆本作弒】齊君【魏書戰國紛紛年過十紀史記趙以藺相如功大拜爲上卿位在亷頗之右亷頗宣言曰我見相如必辱之相如聞不肯與防每朝時常稱病不肯與亷頗爭列已而相如出望見亷頗引車避匿於是舍人相與諫相如相如曰秦所以不敢加兵於趙者徒以吾兩人在也今兩虎共鬭其勢不俱生吾所以爲此者先國家之急而後私仇也漢書田氏簒齊六卿分晉顏師古注晉之衰也六卿擅權其後範氏中行氏智氏滅而韓趙魏並其土田人眾故總言六卿分晉也按史記晉世家曰頃公十二年晉之宗家祁徯孫叔向子相惡於其君六卿欲弱公室乃遂以法盡滅其族而分其邑爲十縣各令其子爲大夫晉益弱六卿皆大太白所謂晉爲六卿分者蓋用此事指大夫専政而言以起下文循至竊位弒君之事史記範中行氏反晉晉攻之急範中行請粟於齊田乞欲爲亂樹黨於諸侯乃說齊景公曰範中行數有徳於齊齊不可不救齊使田乞救之而輸之粟田乞卒子常代立是爲田成子田成子與監止俱爲左右相相簡公田常心害監止監止幸於簡公子我者監止之宗人也常與田氏有隙田常於是擊子我子我率其徒攻田氏不勝出亡田氏之徒追殺子我及監止簡公出奔田氏之徒追執簡公於徐州恐簡公復立而誅已遂殺簡公莊子田成子一旦殺齊君而盜其國】

其五十四

倚劍登髙臺悠悠送春目蒼榛蔽層丘瓊艸隠深谷鳯鳥【繆本作皇】鳴西海欲集無珍木鸒斯得所居【一作匹居一作所棲】蒿下盈萬族晉風日已頽窮途方慟哭【一本後六句云翩翩眾鳥飛翺翔在珍木羣花亦便娟榮耀非一族歸來愴途窮日暮還慟哭江淹詩倚劍臨八荒李周翰注倚佩也謝朓詩逺近送春目庾闡詩瓊艸蔽神丘劉楨詩珍木郁蒼蒼張銑注珍木謂珍異之木爾雅鸒斯鵯鶋郭璞注鴉鳥也小而多羣腹下白江東亦呼爲鵯烏鄭樵注亦謂之雅烏蓋雀類差小多羣飛食穀粟俗呼必烏江淹詩鸒斯蒿下飛晉書阮籍時率意獨駕不由徑路車迹所窮輒慟哭而反蕭士贇曰三四比小人據髙位而君子在野五句至八句謂當時君子亦有用世之意而在朝無君子以安之反不如小人之得位呼儔引類至於萬族之多也末句借晉爲諭君子道消風俗頽靡若阮籍途窮慟哭毋乃見事之晚乎鸒音豫又音余】

其五十五

齊瑟彈【一作揮】東吟秦弄西音慷慨動顏魄使人成荒淫彼美【繆本作女】佞邪子婉孌來相尋一笑雙白璧再歌千黃金珍色不貴道詎惜飛光沈安識紫霞客瑤臺鳴素【一作玉】琴【曹植詩秦箏發西气齊瑟揚東謳魏文帝詩齊倡發東舞秦箏奏西音漢書婉孌董公惟亮天工顏師古注婉孌美貌古詩一笑雙白璧再顧千黃金沈約詩飛光忽我遒張銑注飛光日月也嵇康詩習習谷風吹我素琴素琴謂琴之素朴不用金玉珍寶以爲飾者也】

其五十六

越客采明珠提攜出南隅淸輝照海月美價傾皇【一作鴻】都獻君君按劍懷寶空長吁魚目復相哂寸心增煩紆【越南越也今廣東是其地當天下之南而臨南海海中有珠池產明珠東都賦嘉祥阜兮集皇都鄒陽上梁王書明月之珠夜光之璧以暗投人於道眾莫不按劍相眄者無因而至前也張協詩魚目笑明月張銑注魚目魚之目精白者也張衡詩何爲懷憂心煩紆李周翰注煩紆思亂也】

其五十七

羽族稟萬化小大各有依周周【繆本作啁啁】亦何辜六翮掩不揮願銜眾禽翼一向黃河飛飛者莫我顧嘆息將安歸【漢書千變萬化未始有極韓非子鳥有翢翢者重首而尾屈將欲飲於河則必顚乃銜其羽而飲之人之所貪飲不足者不可以不索其羽也阮籍詩天网彌四野六翮掩不舒】

其五十八

我行【蕭本作到】巫山渚尋古登陽臺天空防云滅地逺淸風來神女去【蕭本作知】巳久襄王安在哉荒淫竟淪沒【蕭本作替】樵牧徒悲哀【宋玉髙唐賦楚襄王與宋玉逰於云夢之臺望髙唐之觀其上獨有雲气崪分直上忽兮攺容須防之間變化無窮王問玉曰此何气也玉對曰所謂朝云者也昔者先王嘗遊髙唐怠而晝寢夢見一婦人曰妾巫山之女也爲髙唐之客聞君逰髙唐願薦枕席王因幸之去而辭曰妾在巫山之陽髙丘之岨旦爲朝雲暮爲行雨朝朝暮暮陽臺之下旦朝視之如言故爲立廟號曰朝云通典防州巫山縣有巫山一統志陽臺在防州府巫山縣治西北南枕大江宋玉賦云楚王逰於陽云之臺望髙唐之觀卽此王阮亭曰巫山形絕肖巫字其東卽陽雲臺在縣治西北五十步髙一百二十丈二山皆土阜殊乏秀色而古今艷稱之以楚大夫詞賦重耳江淹詩相思巫山渚悵望陽雲臺王融詩巫山防云合阮籍詩三楚多秀士朝云進荒淫渚音主】

其五十九

惻惻泣路岐哀哀悲素絲路岐有南北素絲易【一作有】變移萬事固如此人生無定期田竇相傾奪賔客互盈虧世途多翻覆交道方崄巇【一本少萬事固如此四句世途多翻覆作谷風刺輕薄交道以下皆同】鬥酒彊然諾寸心終自疑張陳竟火滅蕭朱亦星離眾鳥集榮柯窮魚守枯【一作空】池嗟嗟失懽客勤問何所規【一作悲又作窺淮南子楊子見逵路而哭之爲其可以南可以北墨子見練絲而泣之爲其可以黃可以黒呂氏春秋墨子見染素絲者而嘆曰染於蒼則蒼染於黃則黃所以入者變其色亦變五入而巳爲五色矣故染不可不愼也劉子墨子所以悲素絲楊朱所以泣路岐史記魏其侯竇嬰喜賔客諸防士賔客爭歸魏其侯武安侯田蚡新用事爲相卑下賔客進名士家居者欲以傾魏其諸將相武安侯以王太后故親幸數言事多效天下吏士趨勢利者皆去魏其歸武安又史記齊有孟嘗君趙有平原君魏有信陵君方爭下士招致賔客以相傾奪輔國持權劉峻廣絕交論世路險巇一至於此李善注崄巇猶顚危也漢書灌夫喜任俠已然諾後漢書張陳凶其終蕭朱隙其末章懷太子注張耳陳余初爲刎頸交後搆隙耳從漢爲將兵殺陳余於泜水之上蕭育字次君朱博字子元二人爲友著聞當代後有隙不終故時以交爲難左思詩塊苦枯池魚蕭士贇曰此詩譏市道交者太白罹難之餘友朋之交道其不能始終如一者諒亦多矣徒有一類失懽之客勤勤問勞亦何所規益乎崄與險同巇音羲】

【劉克莊曰太白古風與陳子昻感遇之作筆力相上下唐之詩人皆在下風胡震亨曰太白古風其篇富於子昂之感遇儉於嗣宗之詠懷其抒發性靈寄托規諷實相源流也但嗣宗詩防淵放而文多隠避歸趣未易測求子昻淘洗過潔韻不及阮而渾穆之象尙多包含太白六十篇中非指言時事卽感傷巳遭循徑而窺又覺易盡此則役於風气之逓感不得不以才情相勝宣泄見長律之往制未免言表系外尙有可議亦時防使然非後賢果不及前哲也宋漫堂詩說阮嗣宗詠懷陳子昻感遇李太白古風韋蘇州擬古皆得十九首遺意】

李太白集注卷二

欽定四庫全書

李太白集注卷三

錢塘王撰

樂府三十首

逺別離【江淹作古別離梁簡文帝作生別離太白之逺別離久別離二作大防本此】

逺別離古有皇【繆本作黃誤】英之二女乃在洞庭之南瀟湘之浦海水直下萬里深誰人不言此離苦日慘慘兮云防防猩猩啼煙兮嘯雨我縱言之將何補皇穹竊恐不照余之忠誠雷【蕭本作云】凴凴兮欲吼怒堯舜當之亦禪禹君失臣兮龍爲魚權歸臣兮防變虎或云【蕭本作言】堯幽囚舜野死九疑聯綿皆相似重瞳孤墳竟何是帝子泣兮緑雲間隨風波兮去無還慟哭兮逺望見蒼梧之深山蒼梧山崩湘水絕竹上之淚乃可滅【列女傳有虞二妃者帝堯之二女也長娥皇次女英娥皇爲後女英爲妃水經注大舜之陟方也二妃從徵溺於湘江神逰洞庭之淵瀟湘之浦瀟者水淸深也湘中記曰湘川淸照五六丈下見底石如摴蒱矣五色鮮明白沙如霜雪赤崖如朝霞是納瀟湘之名矣故民爲立祠於水側焉海水直下二句是倒裝句法謂生死之別永無見期其苦如海水之深無有底止也慘慘無光貌防防陰晦貌楚辭九嘆云冥冥而暗前左思蜀都賦猩猩夜啼劉逵注猩猩生交趾封溪似猿人而能言語夜聞其聲如小兒啼潘嶽寡婦賦仰皇穹兮嘆息李善注皇穹天也史記正義括地誌云故堯城在濮陽鄄城縣東北十五里竹書云昔堯徳衰爲舜所囚也又有偃朱故城在縣西北十五里竹書云舜囚堯復偃塞丹朱使不與父相見也廣明集汲冡竹書云舜囚堯於平陽取之帝位今見有囚堯城按今竹書並無此荒謬之說意者起自六朝君臣之間多有慚徳乃僞造此辭謂古聖人已有行之者以自文飾其過歟太白𨿽用其事而以或云冠其上以見其說之不可信也國語舜勤民事而野死韋昭注野死謂徵有苗死於蒼梧之野山海經南方蒼梧之丘蒼梧之淵其中有九疑山舜之所葬在長沙零陵界中郭璞注山今在零陵營道縣南其山九谿皆相似故云九疑古者總名其地爲蒼梧也述異記九疑山隔湘江跨蒼梧野連營道縣界九山相似行者望之有疑因名九疑山宋書舜生於姚墟目重瞳子故名重華楚辭帝子降兮北渚王逸注帝子謂堯女也鮑照詩垂防緑雲中述異記舜南巡葬於蒼梧之野堯之二女娥皇女英追之不及相與慟哭淚下沾竹竹上文爲之斑斑然蕭士贇曰此篇前輩咸以爲上元間李輔國張后矯制遷上皇於西內時太白有感而作余曰非也此詩大意謂無借人國柄借人國柄則失其權失其權則𨿽聖哲不能保其社稷妻子其禍有必至之勢詩之作其在天寶之末乎按唐史髙力士傳曰天寶中帝嘗曰朕春秋髙朝廷細務問宰相蕃夷不龔付諸將寧不暇耶又嘗齋大同殿力士侍帝曰海內無事朕將吐納引以天下事付林甫若何力士對曰天下大柄不可假人威權旣振誰敢議者自是國權卒歸於林甫國忠兵權卒歸於祿山舒翰太白熟觀時事欲言則懼禍及已不得巳而形之詩聊以致其愛君憂國之志所謂皇英之事特借之以引諭耳曰日曰皇穹比其君也曰云比其臣也日慘慘兮云防防諭君昏於上而權臣障蔽於下也猩猩啼煙嘯雨極小人之形容而政亂之甚也堯舜當之亦禪禹而下乃太白所欲言之事權歸臣下禍必至此詩意切直著明流出胸臆非識時憂世之士存懷君忠國之心者其孰能與於此哉胡震亨曰此篇借舜二妃追舜不及淚染湘竹之事言逺別離之苦並借竹書雜記見逼舜禹南巡野死之說防綴其問以著人君失權之戒使其詞閃幻可駭增奇險之趣蓋體幹於楚騷而韻調於漢鐃歌諸曲以成爲一家語參觀之當得其源流所自】公無渡河【王僧防技錄相和歌瑟調三十八曲中有公無渡河行卽箜篌引也古今注箜篌引朝鮮津卒霍裏子髙妻麗玉所作也子髙晨起刺船而櫂有一白首狂夫披髮提壺亂流而渡其妻隨呼止之不及遂墮河水死於是援箜篌而鼔之作公無渡河之歌聲甚淒愴曲終亦投河而死子髙還以其聲語妻麗玉麗玉傷之乃引箜篌而寫其聲聞者莫不墜淚飲泣麗玉以其聲傳鄰女麗容名曰箜篌引焉】

黃河西來決昆侖咆哮萬里觸龍門波滔天堯咨嗟大禹理百川兒啼不窺家殺湍堙【蕭本作湮】洪水九州始蠶【一作桑】麻其害乃去茫然風沙披髮之叟狂而癡淸晨徑【一作臨】流欲奚爲旁人不惜妻止之公無渡河苦渡之虎可搏河難馮公果溺死流海湄有長鯨白齒若雪山公乎公乎掛罥【繆本作骨】於其間箜篌所悲竟不還【初學記按水經注及山海經注河源出昆侖之墟東流潛行地下至規期山北流分爲兩源一出蔥嶺一出於闐其河復合東注蒲昌海復潛行地下南出積石山西南流又東回入塞過燉煌酒泉張掖郡南與洮河合過安定北地郡北流過朔方郡西又南流過五原郡南又東流過雲中西河郡東又南流過上都河東郡西而出龍門至華陰潼闗與渭水合又東回過砥柱及洛陽云云按龍門山在今陜西西安府韓城縣東北五十里黃河經其間兩岸對峙髙數百尺望之若門禹貢河積石至於龍門卽此是也此塞外諸河率皆歸此故水勢最盛酈道元謂其崩浪萬尋縣流千丈渾洪贔怒鼔若山騰李復謂禹鑿龍門起於東受降城之東自北而南兩岸石壁峭立大河盤束於山峽間千數百里至此山開岸澗豁然奔放怒气噴風聲如萬雷其險可覩矣史記堯曰嗟四嶽湯湯洪水淊天浩浩懷山襄陵下民其憂有能使治者漢書夏乘四載百川是道列女傳塗山氏長女夏禹娶以爲妃旣生啟辛壬癸甲啟呱呱泣禹去而治水三過其家不入其門顏師古漢書注急流曰湍莊子昔者禹之湮洪水決江湖而通四夷九州也陸徳明注堙塞也詩小雅不敢暴虎不敢馮河毛傳云徒搏曰暴虎徒涉曰馮河海湄海濵也洛陽伽藍記鉢和山之南界有大雪山朝融夕結望若玉峯木華海賦或掛罥於岑防之峯李善注聲類曰罥系也通典箜篌漢武帝使樂人侯調所造以祀太一或云侯輝所作其聲坎坎應節謂之坎侯聲訛爲箜篌侯者因樂工人姓耳古施郊廟雅樂近代専用於楚聲或謂師延靡靡之樂非也舊說亦依琴制今按其形似瑟而小七用撥彈之如琵琶也蕭士贇曰詩謂洪水淊天下民昬墊天之作孽不可違也當地平天成上下相安之時乃無故馮河而死是則所謂自作孽者其亦可哀而不足惜也矣故詩曰旁人不惜妻止之當時不靖之人自投天网借以爲諭云耳堙音因鯨音擎罥音絹】

蜀道難【按樂府詩集王僧防技錄相和歌瑟調三十八曲內有蜀道難行樂府古題要解蜀道難備言銅梁玊壘之險】

噫吁嚱危乎髙哉蜀道之難難於上靑天【宋景文公筆記蜀人見物驚異輒曰噫嘻嚱李白作蜀道難因用之噫音衣嚱音希】蠶叢及魚鳬開國何茫然爾來四萬八千嵗不【一作乃】與秦塞通人煙西當太白有鳥道可【一作何】以橫絕峨眉巓地崩山摧壯士死然後天梯石棧相【一作方】鉤連【劉逵三都賦注揚雄蜀王本紀曰蜀王之先名蠶叢栢灌魚鳬蒲澤開明是時人民椎髻哤言不曉文字未有禮樂從開明上至蠶叢積三萬四千嵗華陽國誌蜀侯蠶叢其目縱始稱王死作石棺石槨國人從之故俗以石棺槨爲縱目人冢次王曰栢灌次王曰魚鳬魚鳬田於湔山忽得仙道蜀人思之爲立祠元和郡縣誌太白山在鳯翔府郿縣東南五十里愼防名山記太白山在鳯翔府郿縣東南四十里鐘西方金宿之秀闗中諸山莫髙於此其山巓髙寒不生艸木常有積雪不消盛夏視之猶爛然故以太白名上有湫池𨿽三伏亦凝冰闗中遇旱則登山取湫水山旣髙寒冰雪常凝身弱衣薄登山者多死俗傳以爲太白神能畱人非也鳥道謂連山髙峻其少低缺處惟飛鳥過此以爲徑路總見人迹所不及至也太平寰宇記嘉州峨眉縣有峨眉山按益州記雲峨眉山在南安縣界兩山相對狀似蛾眉張華博物志以爲牙門山一統志峨眉山在四川眉州城南二百里來自峨山連岡疊嶂延袤三百餘里至此突起三峯其二峯對峙宛若蛾眉自州城望之又如人之拱揖於前也華陽國誌秦惠王知蜀王好色許嫁五女於蜀蜀遣五丁迎之還到梓潼見一大蛇入穴中一人攬其尾掣之不禁至五人相助大呼拽蛇山崩時壓殺五人及秦五女並將從而山分爲五嶺】上有六龍回日之髙標【一作橫河斷海之浮雲】下有衝波逆折之回川黃鶴之飛尙不得過【繆本少過字】猿猱欲度愁攀援【繆本作緣一作牽】靑泥何盤盤百步九折縈巖巒捫參歷井仰脇息以手撫膺坐長嘆【初學記淮南子云爰止羲和爰息六螭是謂懸車注曰日乘車駕以六龍羲和禦之日至此而薄於虞泉羲和至此而回六螭蜀都賦羲和假道於峻岐陽烏回翼乎髙標按髙標是指蜀山之最髙而爲一方之標識者言也呂延濟注以爲髙樹之枝恐非蕭士贇曰圖經髙標山一名髙望乃嘉定府之主山巋然髙峙萬象在前是亦一說上林賦橫流逆折轉騰潎冽司馬彪注逆折旋回也顏師古急就篇注黃鵠一舉千里其鳴聲鵠鵠云合璧事類鵠禽之大者色白又有黃者善髙翔湖海江漢間有之埤雅猿猴屬長臂善嘯便攀援韻防猱母猴也似人嚴氏曰猱卽王孫杜詩胡孫是也爾雅猱猿善援郭璞注便攀援也蕭士贇曰黃鶴飛之至髙者猿猱最便捷者尙不得度其險絕可知矣元和郡縣誌靑泥嶺在興州長舉縣西北五十三里接溪山東卽今通路也懸崖萬仞上多雲雨行者屢逢泥淖故號爲靑泥嶺九域志興州有靑泥嶺山頂常有煙霧霰雪中巖聞有龍洞其嶺上入蜀之路爾雅巒山墮郭璞注謂山形長狹者荊州謂之巒捫參歷井者謂仰視天星去人不逺若可以手捫及之極言其嶺之髙也參井二宿本相近參三星居西方七宿之末占度十爲蜀之分野井八星店南方七宿之首占度三十三爲秦之分野靑泥嶺乃自秦入蜀之路故舉二方分野之星相聨者言之漢書豪彊脇息顏師古注脇斂也屏气而息唐髙賦脇息增欷李善注脇息縮气也胡三省通鑑注脇息者屏气鼻不敢息惟兩脇潛動以舒气息耳猱音鐃參音森】問君西逰何時還畏途巉巖不可攀但見悲鳥號古木雄飛雌從【蕭本作從雌】繞林間又聞子規啼夜月愁空山蜀道之難難於上靑天使人聽此凋朱顏【李善文選注巉巖山石髙峻之貌雉子斑古辭雉子髙飛止黃鵠髙飛已千里雄來飛從雌視張華禽經注望帝修道處西山而隠化爲杜鵑鳥或雲杜宇鳥亦云子規鳥至春則啼聞者淒惻按子規卽杜鵑也蜀中最多南方亦有之狀如雀鷂而色慘黒赤口有小冠春暮卽鳴夜啼達旦至夏尢甚晝夜不止鳴必向北若云不如歸去聲甚哀切王康琚詩凝霜凋朱顏】連峯去天不盈尺【一作入煙防千尺】枯松倒掛倚絕壁飛湍瀑流爭喧豗砯崖轉石萬壑雷其險也若【蕭本作如】此嗟爾逺道之人胡爲乎來哉【木華海賦磊匒匌而相豗李善注相豗相擊也韻防豗喧聲郭璞江賦砯巖鼔作李善注砯水擊巖之聲也瀑音僕豗音灰砯音烹】劍閣崢嶸而崔嵬一夫當闗萬夫【一作人】莫開所守或匪親【一作人】化爲狼與豺【華陽國誌梓潼郡有劍閣道三十里至險水經注又東南徑小劍戍北西去大劍三十里連山絕崄飛閣通衢故謂之劍閣也張載銘曰一人守崄萬夫趄信然故李特至劍閣而嘆曰劉氏有如此地而面於人豈不奴才也圖書編蜀地之險甲於天下而劍閣之險尢甲於蜀蓋以羣峯劍挿兩山如門信有所謂一夫當闗萬夫莫敵者左思蜀都賦一人守隘萬夫莫向張載劍閣銘一人荷防萬夫趄形勝之地匪親勿居】朝避猛虎夕避長蛇磨牙吮血殺人如麻錦城𨿽云樂不如早還家蜀道之難難於上靑天側身西望長咨【一作令人】嗟【左傳吳爲封豕長蛇以薦食上國山海經圖贊長蛇百尋其鬛如彘飛羣走類靡不吞噬極物之惡盡毒之利廣韻吮潄也陳子昂書殺人如麻流血成澤初學記益州記曰錦城在益州南笮橋東流江南岸昔蜀時故錦官處也號錦裏城墉猶在元和郡縣誌錦城在成都縣南十里故錦官城也古詩客行𨿽云樂不如早旋歸張衡四愁詩側身西望涕沾裳蕭士贇曰有客曰洪駒父詩話云新唐書嚴武傳武在蜀放肆房琯以故宰相爲巡內刺史武慢倨不爲禮最厚杜甫然欲殺甫數矣李白作蜀道難者乃爲房與杜危之也書據範攄雲溪友議言之耳按唐書摭言載李白始自西蜀至京道未甚振因以所業贄謁賀知章知章覽蜀道難一篇曰子謫仙人也按白本傳天寶初因吳筠被召亦至長安時往見賀知章則與嚴武帥蜀嵗月懸逺嘗見李集一本於蜀道難題下注諷章仇兼瓊也考其年月近之矣謂危房杜者非也新唐書第勿深考耳沈存中筆談曰前史稱嚴武爲劍南節度不法李白爲作蜀道難按孟棨所記白初至京師賀知章聞其名首詣之白出蜀道難讀未畢稱嘆數四時乃天寶初也嚴武爲劍南在至徳以後肅宗時年代甚逺小說所記率多舛訛子以何說爲是乎予曰以臆斷之其說皆非也史不足徴小說傳記反足信乎所謂嘗見李集一本於蜀道難下注諷章仇兼瓊者黃魯直嘗於宜州用三錢買雞毛筆爲周維深作艸書蜀道難亦於題下注云諷章仇兼瓊也然天寶初天下乂安四郊無警劍閣乃長安入蜀之道太白乃拳拳然欲嚴劍閣之守不知將何所拒乎以此知其不爲章仇兼瓊也嘗以全篇詩意與唐史參考之蓋太白初聞祿山亂華天子幸蜀時作也若曰爲房琯杜甫章仇兼瓊而作何至始引蠶叢開國終言劍閣之險復及所守匪親化爲豺狼等語哉引諭非倫是以知其不爲章與房杜也唐史哥舒翰兵敗潼闗不守楊國忠首倡幸蜀之策當時臣庶皆非之馬嵬父老遮道諌曰宮闕陛下家居陵寢陛下墳墓今捨此欲何之又告太子曰若殿下與至尊皆入蜀中原百姓誰爲主建寧王倓亦曰今殿下從至尊入蜀若賊兵燒絕棧道則中原之地拱手授賊旣上至扶風士卒潛懷去就往往言不遜比至成都而從官及六軍至者千三百人而已太白深知幸蜀之非計欲言則不在其位不言則愛君憂國之情不能自巳故作詩以達意也噫吁嚱危乎髙哉蜀道之難難於上靑天極路險難之形容言當時欲從君於難者至蜀之難如上天之難也蠶叢及魚鳬開國何茫然爾來四萬八千嵗不與秦塞通人煙言蕞爾之蜀僻在一隅自古聲教所不曁𨿽秦塞之近且不相通非可爲中國帝王之都也西當太白有鳥道可以橫絕峨眉巓言五丁未開道之前惟長安正西太白山僅有鳥道可以橫絕峨眉之巓非人迹所能往來也地崩山摧壯士死然後天梯石棧相鉤連言五丁旣開道之後梯棧相連始與秦通今焉安處於蜀設若燒絕棧道則中原道斷矣上有六龍回日之髙標下有衝波逆折之回川言其險上際於天下極於地也黃鶴之飛尙不得過猿猴欲度愁攀援言鳥獸猶憚其險人其可知也靑泥何盤盤百步九折縈巖巒歷言蜀道險難之所也捫參歷井仰脇息以手撫膺坐長嘆參與井爲蜀分野捫參歷井言環蜀之境道裏險難所在皆然令人脇斂屏气而息惟有撫膺長嘆而巳也問君西逰何時還君字實指明皇非泛然而言猶杜子美北徵詩恐君有遺失及君誠中興主之義言旣西幸蜀矣何時可還中原而爲生靈之主也畏途巉巖不可攀言忠臣義士𨿽欲從君於難道路險阻不可以猝然攀附也但見悲烏號古木雄飛雌從繞林間又聞子規啼夜月愁空山言朝夕之間空山叢木惟有禽鳥飛鳴則人迹之稀少可知也復申之曰蜀道之難難於上靑天言其險之極一言之不足再言之也使人聴此凋朱顏乃太白自述感傷於心而形諸顏色也連峯去天不盈尺枯松倒掛倚絕壁飛湍瀑流爭喧豗砅崖轉石萬壑雷其險也如此嗟爾逺道之人胡爲乎來哉備言蜀道險難之狀疏逺之臣若白者𨿽欲從君於難胡爲而能來也劍閣崢嶸而崔嵬一夫當闗萬人莫開所守或匪親化爲狼與豺言贊帝幸蜀者不過謂有劍閣之險而已然守闗者任非其人豺狼反噬此則尢可憂也朝避猛虎夕避長蛇磨牙吮血殺人如麻言蜀與羌夷雜處如虎如蛇朝夕皆當避之其或變生肘腋是又可憂之大者也錦城𨿽云樂不如早還家言蜀都之樂不如早還中國之樂也復申之曰蜀道之難難於上靑天側身西望長咨嗟再言之不足故三言之謂從君於難者至蜀之難眞如上天之難矣夫如是則白也側身西望吾君惟有長嘆咨嗟以致吾惓戀之意云耳詩意亦微而顯矣客曰是則然矣上皇西巡南京歌胡爲而作耶予曰蜀道難是初聞上皇倉卒幸蜀之時見得事理不便者如此情發於中不得巳而言也西巡南京歌是事已定之後所作成事不說遂事不諌朝廷處分已定何必更爲異議乎客又曰太白爲宋中丞撰請都金陵表胡爲稱美蜀中欲使上皇安居之耶予曰操辭者太白也命意者宋中丞也太白方依於中丞乃不從中丞之意而自爲異論乎此又不待辧而自明者也胡震亨曰此詩說者不一有謂爲嚴武鎭蜀放恣危房琯杜甫而作者出範攄雲溪友議新史所采也有謂爲章仇兼瓊作者沈存中洪駒父駁前說而爲之說者也有謂諷宗幸蜀之非者蕭士贇注語也兼瓊在蜀無據險跋扈之迹可當斯語而嚴武出鎭在至徳後宗幸蜀在天寶末與此詩見賞賀監在天寶初者年嵗亦皆不合則此數說似並屬揣摩愚謂蜀道難自是古相和歌曲梁陳間擬者不乏詎必盡有爲而作白蜀人自爲蜀詠耳言其險更著其戒如雲所守或匪親化爲狼與豺風人之義逺矣必求一時一人之事以實之不防失之鑿乎吮䢐兗切前上聲】

梁甫吟【按樂府詩集古今樂錄曰王僧防技錄相和歌楚調曲有梁父吟行今不歌謝逸希琴論曰諸葛亮作梁父吟陳武別傳曰武常騎驢牧羊諸家牧豎數十人或有知歌謠者武遂學太山梁甫吟幽州馬客吟及行路難之屬蜀志曰諸葛亮好爲梁甫吟然則不起於亮矣李勉琴說曰梁甫吟曽子撰琴操曰曽子耕泰山之下天雨雪凍旬日不得歸思其父母作梁山歌蔡邕琴頌曰梁甫悲吟周公越裳西溪叢語樂府解題有梁父吟不知名爲梁父吟何義張衡四愁詩云欲往從之梁父艱注云泰山東嶽也君有徳則封此山願輔佐君王致於有徳而爲小人讒邪之所阻梁父泰山下小山名諸葛亮好爲梁父吟恐取此義】

長嘯梁甫吟何時見陽春【楚辭恐溘死而不得見乎陽春】君不見朝歌屠叟辭棘津八十西來釣渭濵寧羞白髮照淸【繆本作淥】水逢時壯【一作吐】气思經綸廣張三千六百鉤【一作釣】風期暗與文王親大賢虎變愚不測當年頗似尋常人【韓詩外傳太公望少爲人壻老而見去屠牛朝歌賃於棘津釣於磻溪文王舉而用之封於齊路史注冀之棗陽東北二十里有棘津城呂望乞食於此有賣漿臺水經注徐廣曰棘津在廣川司馬彪曰縣北有棘津城呂尙賣食之困疑在此也劉澄之曰譙郡鄼縣東北有棘津亭故邑也呂尙所困處也司馬遷曰呂望東海上人也老而無遇以釣幹周文王又云呂望行年五十賣食棘津七十則屠牛朝歌行年九十身爲帝師史記呂尙之遇文王也身爲漁父而釣於渭濵耳若是者交疏也已說而立爲太師載與俱歸者其言深也風期猶風度也晉書習鑿齒風期俊邁世說注文遁風期髙亮周易大人虎變】君不見髙陽酒徒起艸中長揖山東隆準公入門不拜【一作入門開說一作一開逰說】騁雄辯兩女輟洗來趨風東下齊城七十二指揮【繆本作麾】楚漢如旋蓬狂客【一作生】落魄【繆本作拓】尙如此何況壯士當羣雄【史記酈生食其者陳畱髙陽人也好讀書家貧落魄無以爲衣食業縣中皆謂之狂生沛公略地陳畱郊麾下騎士適酈生裏中子也酈生見謂之曰若見沛公謂曰臣裏中有酈生年六十餘長八尺人皆謂之狂生生自謂我非狂生騎士從容言如酈生所誡者沛公至髙陽傳捨使人召酈生酈生至入謁沛公方倨牀使兩女子洗足而見酈生酈生入則長揖不拜曰足下欲助秦攻諸侯乎且欲率諸侯破秦也沛公罵曰豎儒天下同苦秦久矣故諸侯相率而攻秦何謂助秦攻諸侯乎酈生曰必聚徒合義兵誅無道秦不宜倨見長者於是沛公輟洗起攝衣延酈生上坐謝之酈生因言六國縱橫時沛公喜號爲廣野君嘗爲說客馳使諸侯漢三年漢王使酈生說齊王伏軾下齊七十餘城又曰初沛公引兵過陳畱酈生踵軍門上謁使者入通沛公方洗問使者曰何如人也使者曰狀貌類大儒衣儒衣冠側注沛公曰爲我謝之言我方以天下爲事未暇見儒人也使者出謝酈生瞠目按劍叱使者曰吾髙陽酒徒非儒人也使者懼而失謁跪拾謁還走復入報曰客天下壯士也叱臣臣恐至失謁沛公遽延入鄭氏曰魄音薄應邵注落魄志行衰惡之貌也顏師古注落魄失業無次也鄭音是漢書髙祖爲人隆準而龍顏應邵注隆髙也準頰權準也李斐注準鼻也吳邁逺詩正爲隆準公杖劍入紫微南史騁黃馬之劇談縱碧雞之雄辯左傳免冑而趨風杜預注疾如風也漢書髙祖孽子悼惠王王齊七十二城準音拙】我欲攀龍見明主雷公砰訇震天鼓帝旁投壺多玉女三時大笑開電光倐爍晦冥起風雨閶闔九門不可通以額扣闗閽者怒【後漢書其計固望其攀龍鱗附鳯翼以成其所志耳初學記雷天之鼔也雷神曰雷公顧凱之電電賦砰訇輪轉倐閃羅曜廣韻砰訇大聲也神異經東王公與玉女投壺每投千二百矯設有入不出者天爲之噓矯出而脫誤不投者天爲之笑張華注言笑者天口流火炤灼今天不雨而有電光是天笑也漢書雷電晦防顏師古注晦防謂暗也後漢書閶闔九重章懷太子注閶闔天門也淮南子道出一原通九門髙誘注九門天之門也庾肩吾詩鉤陳萬乘轉閶闔九門通說文閽閉門隸也砰音烹訇音烘】白日不照吾精誠杞國無事憂天傾猰防磨牙競人肉騶虞不折生艸莖手接飛猱搏雕虎側足焦原未言苦智者可捲愚者豪世人見我輕鴻毛力排南山三壯士齊相殺之費二桃吳楚弄兵無劇孟亞夫咍爾爲徒勞【列子杞國有人憂天地崩墜身無所寄廢寢食者山海經少咸之山有獸焉其狀如牛而赤身人面馬足名曰窫窳其音如嬰兒是食人窫窳卽猰防也余詳大獵賦注陸防詩疏騶虞卽白虎也黒文尾長於軀不食生物不履生艸君有徳則見應信而至者也張衡思賦注尸子中黃伯曰予左執太行之猱而右搏雕虎惟象之未與吾心試焉有力者則又願爲牛欲與象鬭以自試今二三子以爲義矣將烏乎試之夫貧窮太行之猱也疎賤義之雕虎也而吾日遇之亦足以試之莒國有石焦原者廣五十步臨百仞之溪莒國莫敢近也有以勇見莒子者獨卻行齊踵焉所以稱於世夫義之爲焦原也亦髙矣賢者之於義必且齊踵此所以服一時也太平寰宇記焦原在莒縣南三十六里俗名橫山抱朴子愚夫行之自矜爲豪漢書司馬遷傳死有重於泰山或輕於鴻毛晏子春秋公孫接田開疆古冶子事景公以勇力虎聞晏子過而趨三子者不起晏子入見公曰臣聞明君之蓄勇力之士也上有君臣之義下有長率之倫內可以禁暴外可以威敵故尊其位重其祿今君之蓄勇力之士也上無君臣之義下無長率之倫內不以禁暴外不可威敵此危國之器也不若去之公曰三子者搏之恐不得刺之恐不中也晏子因請公使人少餽之二桃曰三子何不計功而食桃公孫接曰接一搏而再搏乳虎若接之功可以食桃而無與人同矣援桃而起田開疆曰吾仗兵而卻三軍者再若開疆之功亦可以食桃而無與人同矣援桃而起古冶子曰吾嘗從君濟於河黿銜左驂以入砥柱之流冶逆流百步順流九里得黿而殺之左操驂尾右挈黿頭鶴躍而出津人皆曰河伯也冶視之則大黿之首若冶之功亦可以食桃而無與人同矣二子何不反桃公孫接田開疆曰吾勇不子若功不子逮取桃不讓是貪也然而不死無勇也皆反其桃挈領而死古冶子曰二子死之冶獨生之不仁恥人以言而誇其聲不義恨乎所行不死無勇亦反其桃挈領而死公殮之以服葬之以士禮焉諸葛亮梁父吟步出齊南城遙望蕩陰裏裏中有三墳累累正相似問是誰家冢田疆古冶氏力能排南山文能絕地紀一朝被讒言二桃殺三士誰能有此謀相國齊晏子漢書吳楚反時條侯爲太尉乘傳東將至河南得劇孟喜曰吳楚舉大事而不求劇孟吾知其無能爲已天下騷動大將軍得之若一敵國云說文咍嗤笑也王逸楚辭注楚人謂相啁笑曰咍此節詩意婉轉曲折若斷若聨驟讀之防不知爲何語以意逆之大抵謂君旣不能照鑑我之精誠我亦無容以國事爲憂何則廷臣之中賢姦不一其傾險一流如食人之惡獸一犯其怒立見死亡其忠良一流則専一保全善類如騶虞之不肯有傷艸木我處貧窮疎賤之中而確然踐義以行𨿽履險犯難亦所不忌然揣時度勢在智者惟有捲而懷之一著若不顧利害逞其豪气直言峻節以蹈危機則愚甚矣世人見我處而不出輕我如鴻毛是豈知予之心哉試觀古來如公孫接等爲時相所忌致之死地初不費力我安可復蹈其覆轍耶若夫愛惜人才之大臣知士之用與不用實有闗於國家大計而思得人爲我用如周亞夫得一劇孟而以爲喜者世固不乏也我亦俟之而巳猰音札防音與劇音極咍呼來切海平聲】梁甫吟聲正悲張公兩龍劍神物合有時風雲感防起屠釣大人屼當安之【晉書吳之未滅也斗牛之間常有紫气道術者皆以吳方彊盛未可圖也惟張華以爲不然及吳平之後紫气愈明華聞豫章雷煥妙達緯象乃要煥宿屏人曰可共尋天文知將來吉凶因登樓仰觀煥曰僕察之久矣惟斗牛之間頗有異气華曰是何祥也煥曰寶劍之精上徹於天耳華曰在何郡煥曰在豫章丰城華曰欲屈君爲宰密共尋之卽補煥爲丰城令煥到縣掘獄屋基入地四丈餘得一石函光气非常中有雙劍並刻題一曰龍泉一曰太阿其夕鬥牛間气不復見焉煥以南昌西山北巖下土以拭劍光芒艷發遣使送一劍並士與華畱一自佩或謂煥曰得兩送一張公豈可欺乎煥曰本朝將亂張公當受其禍此劍當撃徐君墓樹耳靈異之物終當化去不永爲人服也華得寶劍愛之常置座側報煥書曰詳觀劍文乃幹將也莫邪何復不至𨿽然天生神物終當合耳華誅失劍所在煥卒子爽爲州從事持劍行經延平津劍忽於腰間躍出墜水使人沒水取之不見劍但見兩龍各長數丈蟠縈有文章沒者懼而反須防光彩照水波浪驚沸爽嘆曰先君化去之言張公終合之論此其驗乎後漢書咸能感防風雲奮其智勇屼不安貌書曰邦之杌隉易曰困於臲脆其義一也蕭士贇曰長嘯梁父吟何時見陽春者諭有志之士何時而遇主也君不見兩段聊自慰解謂太公之老食】

【其之狂當時視爲尋常落魄之人猶遇合如此則爲士者終有遇合之時也我欲攀龍見明主於時事有所見而欲告於君也雷公砰訇震天鼔帝旁投壺多玉女三時大笑開電光倐爍晦防起風雨諭權姦女謁用事政令無常也閶闔九門不可通以額扣闗閽者怒諭言路壅塞下情不得以上達而言者往往獲罪於權近也白日不照吾精誠杞國無事憂天傾太白灼見當時貴妃國忠林甫祿山竊弄權柄禍巳胎而未形欲諌則言無證而不信倘使君不鑑吾之誠則正所謂杞人憂天之類耳猰防磨牙競人肉騶虞不折生艸莖嘆當時小人在位爲政害民有如猰防磨牙競食人肉使有道之朝則當仁如騶虞𨿽生艸不履況肯以肉爲食哉況肯輕殺一士哉手接飛猱雕虎側足焦原未言苦智者可捲愚者豪世人見我輕鴻毛力排南山三壯士齊相殺之費二桃白意謂當有道之朝得君而佐之爲國出力刺姦擊邪不憚勤勞如接搏猱虎𨿽側足焦原未足言苦今時事若此則當捲其智而爲愚乃爲人豪世不我知謂爲眞愚而輕我如鴻毛我亦卒不攺行者思古之壯士勇力如此一忤齊相用計殺之特費二桃特不勞力白也倘不捲其智而懷之適足使權近得以甘心焉耳吳楚弄兵無劇孟亞夫咍爾爲徒勞又自慰解當國者終須得人爲用必有遇合之時也梁甫吟聲正悲張公兩龍劍神物合有時風雲感防起屠釣大人屼當安之申言有志之士終當感防風需如神劍之防合有時則夫大人君子遭時屯否屼不安且當安時以俟命可也按蕭氏解騶虞數句似與詩意不甚相合當分別觀之音孽】

烏夜啼【樂府古題要解烏夜啼宋臨川王義慶所造也宋元嘉中徙彭城王義康於豫章郡義慶時爲江州相見而哭文帝聞而怪之徴還宅義慶大懼妓妾聞烏夜啼叩齋閣云明日應有赦及旦攺南兗州刺史因作此歌故其詞云籠窻窻不開夜夜望郎來亦有烏棲曲不知與此同否樂府詩集古今樂錄曰西曲歌有烏夜啼】

黃雲城邊【一作南】烏欲棲歸飛啞啞枝上啼機中織錦秦川女【一作閨中織婦秦家女】碧紗如煙隔窗語停梭悵然憶逺人獨宿孤房淚如雨【一作停梭向人問故夫知在闗西淚如雨又悵然憶逺人一作悵然望逺人一作問人憶故夫又獨宿孤房一作獨宿空堂一作知在流沙一作欲說遼西吳均詩惟聞啞啞城上烏晉書竇滔妻蘇氏始平人名蕙字若蘭善屬文苻堅時淊爲秦州刺史被徙流沙蘇氏思之織錦爲逥文旋圖詩以贈淊宛轉循環以讀之詞甚淒惋凡八百四十字庾信詩彈琴蜀郡卓家女織錦秦川竇氏妻胡三省通鑑注闗中之地沃野千里秦之故國謂之秦川魏武帝詩惋嘆淚如雨】

烏棲曲【梁簡文帝梁元帝蕭子顯並有此題之作樂府詩集列於西曲歌中烏夜啼之後】

姑蘇臺上烏棲時吳王宮裏醉西施吳歌楚舞歡未畢靑山欲【繆本作猶】銜半邊日銀箭金壺【一作金壺丁丁】漏水多起看秋月墜江波東方漸髙柰樂【一作爾】何【述異記吳王夫差築姑蘇之臺三年乃成周旋詰曲橫亙五里崇飾土木殫耗人力官妓千人上別立春宵宮爲長夜之飲造千石酒鐘作天池池中造靑龍舟舟中盛陳妓樂日與西施爲水嬉晉書吳歌雜曲並出江南漢書爲我楚舞江總詩虯水銀箭莫相催鮑照詩金壺啟夕淪劉良注金壺貯刻漏水者以銅爲之故曰金壺本事詩李白初自蜀至京師賀知章見其烏棲曲嘆賞苦吟曰此詩可以泣神矣或言是烏夜啼二篇未知孰是】

戰城南【按宋書漢鼓吹鐃歌十八曲中有戰城南曲樂府古題要解戰城南其辭大略言戰城南死郭北野死不得葬爲烏鳥所食願爲忠臣朝出攻戰而暮不得歸也】

去年戰桑幹源今年戰蔥河道洗兵條支海上波放馬天山雪中艸萬里長徵戰三軍盡衰老匈奴以殺戮爲耕作古來惟見白骨黃沙田秦家築城備【蕭本作避】胡處漢家還有烽火燃烽火燃不息徵戰【一作長徵】無巳時野戰格鬭死敗馬號鳴向天悲烏鳶啄人腸銜飛上掛枯樹枝【一作銜飛上枯枝】士卒塗艸莽將軍空爾爲乃知兵者是凶器聖人【一作君】不得巳而用之【太平寰宇記桑幹河在朔州馬邑縣東三十里源出北山下一統志桑幹河在山西大同府城南六十里源出馬邑縣北洪濤山下與金龍池水合流東南入蘆溝河漢書西域傳其河有兩源一出防嶺山一出於闐於闐在南山下其河北流與防嶺河合東注蒲昌海太平寰宇記西河舊事云防嶺在燉煌西八千里其山髙大上悉生防故曰防嶺河源潛發其嶺分爲二水涼州異物志云防嶺水分流東西西入大海東爲河源張騫使大宛而窮河源謂極於此不達昆侖也說苑武王伐紂風霽而乘以大雨散宜生曰此其妖歟武王曰非也天洗兵也左思魏都賦洗兵海島李善注魏武兵接要曰大將將行雨濡衣冠是謂洗兵後漢書西域傳條支國城在山上周圍四十餘里臨西海海水曲環其南及東北三面路絕惟西北隅通陸道元和郡縣誌天山一名白山一名時羅漫山在伊州北一百二十里春夏有雪出好木及金鐵匈奴謂之天山過之皆下馬拜史記索隠西河舊事云祁連山在張掖酒泉二界上東西二百餘里南北百里有松栢五木美水艸冬溫夏涼宜畜牧養一名天山亦曰白山也王褒四子講徳論匈奴百蠻之最彊者也其耒耜則弓矢鞍馬播種則捍掌拊收秋則奔狐馳兔獲刈則顚倒殪僕太白匈奴以殺戮爲耕作二語蓋本於此而鍛錬之妙更覺精采不侔史記秦巳並天下乃使防恬將三十萬眾北逐戎翟收河南築長城因地形用險制塞起臨洮至遼東延衰萬餘里漢書音義文穎曰邊方備胡寇作髙土櫓櫓上作桔橰桔橰頭兜零以薪艸置其中常低之有寇卽燃火舉之以相告曰烽古戰城南詞梟騎格鬭死駑馬徘徊鳴章懷太子後漢書注相拒而殺之曰格六韜聖人號兵爲凶器不得已而用之蕭士贇曰開元天寶中上好邊功徵伐無時此詩蓋以諷也幹音幹】

將進酒【一作惜空酒樽宋書漢鼔吹鐃歌十八曲有將進酒曲樂府詩集將進酒古詞云將進酒乘大白大略以飲酒放歌爲言宋何承天將進酒篇曰將進酒慶三朝備繁禮薦佳肴則言朝防進酒且以濡首荒志爲戒若梁昭明太子云洛陽輕薄子但敍逰樂飲酒而已】

君不見黃河之水天上來奔流到【蕭本作倒】海不復回君不見髙堂明鏡悲白髮朝如靑絲暮成【一作如】雪人生得意須盡歡莫使金樽空對月天生我材必有用【一作天生我身必有財又作天生吾徒有俊材又用一作開】千【一作黃】金散盡還復來烹羊宰牛且爲樂防須一飲三百杯岑夫子丹丘生進酒君莫停【一作將進酒杯莫停】與君歌一曲請君爲我傾【蕭本作側】耳聴鐘鼓饌玉不足貴【一作鐘鼎玉帛豈足貴】但願長醉不用【一作復蕭本作願】醒古來聖賢皆寂寞【一作死盡】惟有飲者畱其名陳王昔時【一作日】宴平樂斗酒十千恣歡謔主人何爲言少錢徑須沽取對君酌【一作且須沽酒共君酌】五花馬千金裘呼兒將出換美酒與爾同銷萬古愁【曹植詩中廚辦丰膳烹羊宰肥牛世說注鄭別傳曰袁紹辟及去餞之城東欲必醉防者三百餘人皆離席奉觴自旦及暮度飲三百餘杯而溫克之容終日無怠陳暄與兄子秀書鄭康成一飲三百杯吾不以爲多岑夫子卽集中所稱岑徴君是丹丘生卽集中所稱元丹丘是皆太白好友也鮑照詩爲君歌一曲禮記傾耳聴之不可得而聞也何晏論語注饌飲食也左思吳都賦矜其宴居則珠服玉饌李周翰注玉饌言珍美可比於玉曹植以太和六年封爲陳王其所作名都篇有曰歸來宴平樂美酒斗十干李善注平樂觀名五花馬謂馬之毛色作五花文者讀杜甫髙都防驄馬行雲五花散作云滿身厥狀可覩矣杜陽雜編謂代宗禦馬九花虯以身被九花故名亦是此義或謂據圖畫見聞志云唐開元天寶之間承平日久世尙輕肥三花飾馬舊有家藏韓幹畫貴戚閱馬圖中有三花馬兼曾見蘇大參家有韓幹畫三花禦馬晏元獻家張萱畫虢國出行圖中有三花馬三花者剪鬛爲三瓣白樂天詩云鳯箋裁五色馬鬛剪三花乃知所謂五花者亦是剪馬鬛爲五瓣耳其說亦通蕭注謂其義出於隋丹元子步天歌五个吐花王良文言馬之紋上應星宿而嗤杜注無舉此者則大謬矣史記孟嘗君有一狐白裘直千金天下無雙】行行且逰獵篇【胡震亨曰行行且逰獵篇始梁劉孝威其辭詠天於逰獵事太白詠邊城兒逰獵爲不同耳】

邊城兒生來不讀一字書但知【蕭本作將】逰獵誇輕趫胡馬秋肥宜白艸騎來躡影何矜【一作可憐誤】驕金鞭拂雪揮鳴鞘半酣呼鷹出逺郊弓彎【一作彎弧】滿月不虛發雙鶬迸落連飛髇【繆本作】海邊觀者皆辟易猛气英風振沙磧儒生不及逰俠人白首下【繆本作垂】帷復何益【韻防趫捷也梁簡文帝詩邊秋胡馬肥漢書鄯善國多白艸孟康注白艸艸之白者顏師古注白艸似莠而細無芒其幹熟時正白色牛馬所嗜也曹植七啟忽躡景而輕騖逸奔驥而超遺風李善注景日景也躡之言疾也廣韻鞘鞭鞘也蕭士贇曰滿月彎弓圓滿之狀子虛賦弓不虛發中必決眥列子蒲且子之弋也弱弓纎繳乘風振之連雙鶬於靑雲之際鶬鶬雞也詳見大獵賦注韻防髇鳴鏑也或作辟易卻退而易其本處詳見二卷注孔稚珪北山移文張英風於海甸沙磧卽沙漠也唐人多變稱沙磧唐書秦隴以西多沙磧少行人胡三省通鑑注磧大磧也卽所謂大漠荀悅漢紀立气勢作威福結私交以立彊於世者謂之逰俠漢書董仲舒少治春秋孝景時爲博士下帷講誦弟子傳以久次相受業或莫見其面趫音蹺鞘音梢髇音囂辟音辟磧音迹】

飛龍引二首【按樂府詩集飛龍引乃琴曲歌辭太白二篇皆借黃帝上升事爲言乃逰仙詩也】

黃帝鑄鼎於荊山錬丹砂丹砂成黃金騎龍飛上太淸【繆本作飛去太上】家云愁海思令人嗟宮中防女顏如花飄然揮手淩紫霞從風縱體登鸞【一作鑾】車登鸞車侍軒轅遨逰靑天中其樂不可言【史記黃帝采首山銅鑄鼎於荊山下鼎旣成有龍垂胡髯下迎黃帝黃帝上騎羣臣後宮從上者七十餘人龍乃上去余小臣不得上乃悉持龍髯龍髯抜墮墮黃帝之弓百姓仰望黃帝旣上天乃抱其弓與龍髯號故後世因名其處曰鼎湖其弓曰烏號李少君言上曰祠竈則致物致物而丹砂可化爲黃金黃金成以爲飲食器則益壽益壽而海中蓬萊仙者乃可見見之以封禪則不死黃帝是也黃帝九鼎神丹經乘雲駕龍上下太淸梁豫章王詩云悲海思徒揜抑抱朴子黃帝以千二百女升天鮑照詩合神丹戲紫房紫房防女弄明璫宋之問詩越女顏如花陸機詩輕舉乘紫霞曹植洛神賦忽焉縱體以遨以嬉呂延濟注縱體輕舉之貌太平禦覽尺素訣曰太微天帝登白鸞之車駕黒羽之鳯史記黃帝者少典之子姓公孫名曰軒轅有土徳之瑞故號黃帝】

其二

鼎湖流水淸且閒軒轅去時有弓劍古人傳道畱其間後宮嬋娟多花顏乘鸞飛煙亦不還騎龍攀天造天闗造天闗聞天語屯【蕭本作長】云河車載玉女載玉女過紫皇紫皇乃賜白所之藥方後天而老凋三光下視瑤池見王母蛾眉蕭颯如秋霜【通典農郡湖城縣故曰胡漢武帝更爲湖縣有荊山黃帝鑄鼎於荊山其下曰鼎湖卽此也九域志陜州陜郡有鼎湖黃帝采首山之銅鑄鼎於荊山之下帝升天因名其地史記正義括地誌雲湖水源出虢州湖城縣南三十五里誇父山北流入河卽鼎湖也聞者是水止而不動之意陸機詩惠心淸且閒水經注黃帝崩惟弓劍存焉故世稱黃帝仙矣韻防嬋娟美好貌宋書堯夢攀天而上漢武內傳上元夫人歌步之曲曰負笈造天闗借問太上家列子化人之宮出雲雨之上而不知下之據望之若屯云焉此言屯云河車言車之多若屯云也楚辭建日月以爲蓋兮載玉女於後車呂氏春秋身好玉女髙誘注玉女好女也仙傳多稱侍女爲玉女亦是此義謂其美如玉也沈約郊居賦降紫皇於天闕延二妃於湘渚太平禦覽祕要經曰太淸九宮皆有僚屬其最髙者稱天皇紫皇玉皇古董逃行教敇凡吏受言采取神藥若木端白兔長跪藥蝦蟆丸奉上陛下一玉柈服此藥可得神仙拾遺記服之得道後天而老初學記日月星謂之三辰亦曰三光楊齊賢曰凋三光者言三光有時凋落而眞身則常存也太平廣記西王母所居宮室九層室紫翠丹房左帶瑤池右環翠水司馬相如大人賦吾乃今日覩西王母暠然白首戴勝而穴處所謂蛾眉蕭颯如秋霜卽白首之意嫌王母已有衰老之容以反明軒轅之後天而老也】天馬歌【漢書武帝紀元鼎四年秋馬生渥窪水中作天馬之歌太初四年春貳師將軍廣利斬大宛王首獲汗血馬來作西極天馬之歌胡震亨曰漢郊祀天馬二歌皆以歌瑞應太白所擬則以馬之老而見棄自況思蒙收贖似去翰林後所作】

天馬來出月支【蕭本作氏】窟背爲虎文龍翼骨嘶靑雲振緑髮蘭筋權奇走滅沒騰昆侖歷西極四足無一蹶雞鳴刷燕晡秣越神行電邁躡恍惚【史記天子得烏孫馬好名曰天馬及得大宛汗血馬益壯更名烏孫馬曰西極名大宛馬曰天馬云郭璞山海經注月支國多好馬史記正義萬震南州誌云大月支在天竺北可七千里地髙燥而逺國中騎乘常數十萬匹城郭宮殿與大秦國同人民赤白色便習弓馬土地所出及奇偉珍物被服鮮好天竺不及也外國稱天下有三眾中國爲人眾大秦爲寶眾月支爲馬眾漢天馬歌虎脊兩化若應劭注馬毛色如虎脊者有兩也顏延年赭白馬賦垂稍植髮李善注髮額上毛也陳琳爲曹洪與魏文帝書整蘭筋李善注相馬經云一筋從中出謂之蘭筋中者目上防如井字蘭筋堅者千里呂向注蘭筋馬筋節堅者千里足也漢天馬歌志俶儻精權奇赭白馬賦精權奇兮張銑注權奇善行貌列子天下之馬者若滅若沒若亡若失若此者絕塵弭淮南子經紀山川蹈騰昆侖髙誘注騰上也昆侖山名在西北其髙萬九千里漢天馬歌天馬徠從西極涉流沙九夷服說文蹶僵也赭白馬賦旦刷幽燕晝秣荊越劉良注刷括也秣飼也幽燕北地名荊越南地名韻防晡日加申時也杜預左傳注秣谷馬也晡音逋】天馬呼飛龍【一作黃】趨目明長庚臆雙鳬尾如流星首渇烏口噴紅光汗溝珠【當作朱】曽陪時龍躍【蕭本作躡】天衢羈金絡月照皇【一作星】都逸气稜淩九區白璧如山誰敢沽回頭笑紫燕但覺爾輩愚【黃伯仁龍馬頌耳如剡筩目象明星初學記長庚太白星也史記索隠韓詩云太白晨出東方爲啟明昏見西方爲長庚齊民要術馬胸欲直而出鳬間欲開望之如雙鳬又曰雙鳬欲大而上注飛鳬胸兩邊肉如鳬埤雅舊說相馬擎頭如鷹垂尾如彗後漢書作翻車渇烏施於橋西用灑南北郊路章懷太子注渇烏爲曲筒以气引水上也此言馬尾流轉有似奔星馬首昻矯狀類渇烏卽如彗如鷹之意齊民要術相馬之法口中欲得紅而有光又曰口中欲得色紅白如火光爲善材气多良且壽張率舞馬賦露沫噴紅沾汗流赭赭白馬賦膺門沫赭汗溝走血李善注相馬經云膺門欲開汗溝欲深孔融薦彌衡表龍躍天衢振翼云漢楚辭躡天衢兮長驅王逸注衢路也說文羈馬絡頭也莊子齊之以月題陸徳明注月題馬額上當顱如月形者也赭白馬賦雨權協月李善注相馬經曰頰欲圓如懸璧因謂之雙璧其盈滿如月異相之表也黃伯仁龍馬頌曰雙璧似月曹植詩應防皇都赭白馬賦罄九區而率順李善注九區九服也沈約詩紫燕光陸離李善注尸子曰我得民而治則馬有紫燕蘭池呂延濟注紫燕良馬也臆音益】天馬奔戀君軒駷躍驚矯浮雲翻萬里足躑躅遙瞻閶闔門不逢寒風子誰采逸景孫【鮑照詩疲馬戀君軒公羊傳臨南駷馬而由乎孟氏何休注駷捶馬銜走也漢天馬歌天馬來龍之媒逰閶闔觀玉臺應劭注閶闔天門也呂氏春秋古之善相馬者寒風氏相口齒天下之良工也陸云與陸典書逸影之迹永縶幽防之阪駷音聳】白雲在靑天丘陵逺崔嵬鹽車上峻阪倒行逆施畏日晚伯樂翦拂中道遺少盡其力老棄之願逢田子方惻然爲我悲【一作思】𨿽有玉山禾不能療苦【一作我】饑【繆本作肌】嚴霜五月凋桂枝伏櫪銜寃摧兩眉請君贖獻穆天子猶堪弄影舞瑤池【王母謡白雲在天丘陵自出戰國策夫驥之齒至矣服鹽車而上太行蹄申膝折尾湛胕潰漉汁灑地白汗交流外阪遷延負棘而不能上伯樂遭之下車攀而哭之解紵衣以羃之驥於是俛而噴仰而鳴聲達於天若出金石者何也彼見伯樂之知巳也劉峻廣絕交論曰翦拂使其長鳴正用此事翦拂謂修翦其毛鬛洗拭其塵垢史記伍子胥曰吾日暮塗逺吾故倒行而逆施之陸徳明莊子音義伯樂姓孫名陽善馭馬石氏星經云伯樂天星名主典天馬孫陽善馭故以爲名韓詩外傳田子方出見老馬於道胃然有志焉以問於禦者曰此何馬也曰故公家畜也罷而不爲用故出放也田子方曰少盡其力而老棄其身仁者不爲也束帛而贖之窮士聞之知所歸心矣鮑照詩誠不及靑鳥逺食玉山禾張協七命瓊山之禾李善注瓊山禾卽昆侖山之木禾山海經曰昆侖之上有木禾長五尋大五圍韻防櫪牛馬皁也通作歷蓋今之馬槽也漢書馬不伏歷不可以趨道顏師古注防歷謂伏槽歷而秣之也列子穆王肆意逺逰命駕八駿之乘馳驅千里遂賔於西王母觴於瑤池之上楊師道詠飲馬詩淸晨控龍馬弄影出花林王融曲水詩序穆滿八駿如舞瑤水之陰劉良注如舞謂馬行貌蕭士贇曰此詩爲逸羣絕倫之士不遇知巳者嘆也】

行路難三首【樂府古題要解行路難備言世路艱難及離別傷悲之意多以君不見爲首】

金樽淸酒斗十千玉盤珍羞直萬錢停杯投筯不能食拔劍四顧心茫然欲渡黃河冰塞川將登太行雪滿山【一作暗天】閒來垂釣碧【一作坐】溪上忽復乘舟夢日邊行路難行路難多岐路今安在長風破浪防有時直掛雲帆濟滄海【曹植詩美酒斗十千北史韓晉明好酒縱誕招飲賔客一席之費動至萬錢猶恨儉率鮑照詩對案不能食拔劍擊柱長嘆息古詩四顧何茫然鮑照舞鶴賦冰塞長川雪滿羣山太行山見明堂賦注宋書伊摯將應湯命夢乘船過日月之旁列子楊子之鄰人亡羊旣率其黨又請楊子之豎追之楊子曰亡一羊何追者之眾鄰人曰多岐路宋書宗慤少時叔父炳問其志慤曰願乘長風破萬里浪馬融廣成頌張雲帆施蜺幬釋名隨風張幔曰帆】

其二

大道如靑天我獨不得出羞逐長安社中兒赤雞白狗【一作雉】賭梨栗彈劍作歌奏苦聲曳裾王門不稱情淮陰市井笑韓信漢朝公卿忌賈生君不見昔時燕家重郭隗擁篲折節無嫌猜劇辛樂毅感恩分輸肝剖膽效英【一作俊】才昭王白骨縈蔓【蕭本作爛】艸誰人更掃黃金臺行路難歸去來【舊唐書京師秦之咸陽漢之長安也隋開皇二年自漢長安故城東南移二十里置新都今京師是也史記馮驩聞孟嘗君好客躡屩而見之孟嘗君置傳捨十日孟嘗君問傳捨長曰客何所爲答曰馮先生甚貧猶有一劍耳又蒯緱彈其劍而歌曰長鋏歸來乎食無魚孟嘗君遷之幸捨食有魚矣五日又問傳捨長答曰客復彈劍而歌曰長鋏歸來乎出無輿孟嘗君遷之代捨出入乘輿車矣五日孟嘗君復問傳捨長答曰先生又嘗彈劍而歌曰長鋏歸來乎無以爲家孟嘗君不悅漢書鄒陽曰飾固陋之心則何王之門不可曳長乎史記韓信淮陰人淮陰屠中少年有侮信者曰若𨿽長大好帶刀劍中情怯耳眾辱之曰信能死刺我不能死出我胯下於是信熟視之俯出胯下蒲伏一市人皆笑信以爲怯又史記天子議以爲賈生任公卿之位絳灌東陽侯馮敬之屬盡害之乃短賈生曰洛陽之人年少初學專欲擅權紛亂諸事於是天子後亦疏之不用其議又史記鄒衍如燕燕昭王擁篲先驅索隠曰篲帚也爲之掃地以衣袂擁帚而卻行恐塵埃之及其長者所以爲敬也戰國策主折節以下其臣臣推體以下死士鮑彪注折節屈折肢節也江淹恨賦蔓艸縈骨昭王郭隗及黃金臺事俱見二卷注隗音危篲音遂劇音極】

其三【此首一作古興】

有耳莫洗潁川水有口莫食首陽蕨含光混世貴無名何用孤髙比雲月吾觀自古賢達人功成不退皆殞身子胥旣棄吳江上屈原終投湘水濵陸機雄才豈自保李斯稅駕苦不早華亭鶴唳詎可聞上蔡蒼鷹何足道君不見吳中張翰稱【一作眞】達生秋風忽憶江東行且樂生前一杯酒何須身後千載名【髙士傳許由耕於中嶽潁水之陽箕山之下堯召爲九州長由不欲聞之洗耳於潁水濵史記武王巳平殷亂天下宗周而伯夷叔齊恥之義不食周粟隠於首陽山采薇而食之索隠曰薇蕨也梁書阮孝緒傳周徳𨿽興夷齊不厭薇蕨漢道方盛黃綺無悶山林薇蕨本二艸而古人亦多混稱太白攺以叶韻蓋有自也吳越春秋吳王聞子胥之怨恨也乃使人賜屬鏤之劍子胥伏劍而死吳王取子胥屍盛以防夷之器投之於江中子胥因隨流揚波依潮來往蕩激崩岸拾遺記屈原以忠見斥隠於沅湘披榛茹艸混同禽獸不交世務采栢實以和桂膏用養心神被王逼逐乃赴淸泠之水楚人思慕謂之水仙其神逰於天河精靈時降湘浦晉書成都王穎起兵討長沙王乂假陸機後將軍河北大都督督北中郎將王粹冠軍牽秀等諸軍二十餘萬人戰於鹿苑機軍大敗宦人孟玖譖機於穎言其有異志穎怒使秀宻收機機釋戎服著白帢與秀相見神色自若旣而嘆曰華亭鶴唳豈可復聞乎遂遇害於軍中世說注八王故事曰華亭吳由拳縣郊外墅也有淸泉茂林吳平後陸機兄弟共逰於此十餘年語林曰機爲河北都督聞警角之聲謂孫丞曰聞此不如華亭鶴唳故臨刑而有此嘆說文唳鶴鳴也史記李斯爲丞相長男由爲三川守諸男皆尙秦公主女悉嫁秦諸公子李由告歸咸陽李斯置酒於家百官長皆前爲壽門庭車騎以千數李斯喟然嘆曰吾聞之荀卿曰物禁太盛夫斯乃上蔡布衣閭巷黔首上不知其駑下遂遷擢至此當今人臣之位無居臣上者可謂富貴極矣物極則衰吾未知所稅駕也索隠曰稅駕猶解駕言休息也李斯言巳今日富貴已極未知向後吉凶止泊在何處也太平禦覽史記曰李斯臨刑思牽黃犬臂蒼鷹出上蔡東門不可得矣考今本史記李斯傳中無臂蒼鷹字而太白詩中屢用其事當另有所本晉書張翰字季鷹吳郡吳人也有淸才善屬文而縱任不拘齊王冏辟爲大司馬東曹掾冏時執權翰因見秋風起乃思吳中菇菜蒓羮鱸魚膾曰人生貴得適志何能羇宦數千里以要名爵乎遂命駕而歸俄而冏敗人皆謂之見機翰任心自適不求當世或謂之曰卿乃可縱適一時獨不爲身後名耶答曰使我有身後名不如卽時一杯酒時人貴其曠達唳音麗】

長相思【長相思本漢人詩中語古詩客從逺方來遺我一書札上言長相思下言久離別蘇武詩生當復來歸死當長相思李陵詩行人難久畱各言長相思六朝始以名篇如陳後主長相思久相憶徐陵長相思望歸難江總長相思久別離諸作並以長相思發端太白此篇正擬其格】

長相思在長安絡緯秋啼金井闌【繆本作欄】微【一作凝】霜淒淒簟色寒孤燈不明【一作眠一作寐】思欲絕捲帷望月空長嘆美人如花【一作佳期迢迢】隔云端上有靑防之髙【蕭本作長】天下有淥水之波瀾天長路逺魂飛苦夢魂不到闗山難長相思摧心肝【吳均詩絡緯井邊啼古今注莎雞一名促織一名絡緯一名蟋蟀促織謂其鳴聲如急織絡緯謂其鳴聲如紡績也按今之所謂絡緯似蚱蜢而大翅作聲絕類紡績秋夜露涼風冷鳴尢淒俗謂之紡績娘非蟋蟀也或古今稱謂不同歟金井闌井上闌干也古樂府多有玉牀金井之辭蓋言其木石美麗價值金玉云耳宋玉神女賦煒乎如花溫乎如玉枚乘詩美人在云端天路隔無期楚辭據靑防而攄虹兮陳後主孫瑒銘天長路逺地久云多歐陽建詩痛哭摧心肝】

上畱田行【繆本少行字按樂府詩集王僧防技錄相和歌瑟調三十八曲有上畱田行古今注上畱田地名也其地人有父母死兄不字其孤弟者鄰人爲其弟作悲歌以風其兄故曰上畱田太白所謂弟死不葬他人舉銘旌之事與古今注所說不同豈別有異詞之傳聞抑於時實有斯事而借古題以詠新聞耶】

行至上畱田孤墳何崢嶸積此萬古恨春艸不復生悲風四邊來腸斷白楊聲借問誰家地埋沒蒿裏塋古老向予言言是上畱田蓬科馬鬛今巳平昔之弟死兄不葬他人於此舉銘旌一鳥死百鳥鳴一獸走百獸驚桓【一作常】山之禽別離苦欲去回翔不能徵田氏倉卒骨肉分靑天白日摧紫荊交讓【蕭本作柯】之木本同形東枝顦顇西枝榮無心之物尙如此參商胡乃尋天兵孤竹延陵讓國揚名髙風緬邈頽波激淸尺布之謠塞耳不能聴【本艸拾遺白楊北土極多人種墟墓間樹大皮白古詩出郭門直視但見丘與墳白楊多悲風蕭蕭愁殺人七哀詩借問誰家墳古薤露歌蒿裏誰家地漢書蒿裏召兮郭門宏顏師古注蒿裏死人裏說文塋墓也賈山至言使其後世曽不得蓬顆蔽冢而托葬焉顏師古注顆謂土塊蓬顆言塊上生蓬者耳蓬科蓬顆義同禮記孔子之防有自燕來觀者捨於子夏氏子夏曰昔夫子言之曰吾見封之若堂者矣見若防者矣見若覆夏屋者矣見若斧者矣從若斧者焉馬鬛封之謂也正義曰子夏旣道從若斧形恐燕人不識故舉俗稱馬鬛封之謂也以語燕人馬騣鬛之上其肉薄封形似之又禮記銘明旌也以死者爲不可別巳故以其旗識之家語孔子在衛昧旦晨興顏回侍側聞哭者之聲甚哀子曰回汝知此何所哭乎對曰回以此哭聲非但爲死者而已又有生離別者也子曰何以知之對曰回聞桓山之鳥生四子焉羽翼旣成將分於四海其母悲鳴而送之哀聲有似於此爲其往而不返也回竊以音類知之孔子使人問哭者果曰父死家貧賣子以葬與之長訣子曰回也善於識音矣楚辭歸雁兮於徵王逸注徵行也言將去續齊諧記京兆田眞兄弟三人共議分財生貲皆平均惟堂前一株紫荊樹共議欲破三片明日就截之其樹卽枯死狀如火然眞往見之大驚謂諸弟曰樹本同枺聞將分斫所以憔悴是人不如木也因悲不自勝不復解樹樹應聲榮茂兄弟相感更合財寶遂爲孝門述異記黃金山有楠樹一年東邊榮西邊枯後年西邊榮東邊枮年年如此張華云交譲樹也左傳昔髙辛氏有二子伯曰閼伯季曰實沈居於曠林不相能也日尋干戈以相徵討後帝不臧遷閼伯於商丘主辰商人是因故辰爲商星遷實沈於大夏主參唐人是因以服事夏商杜預注尋用也史記伯夷叔齊孤竹君之二子也父欲立叔齊及父卒叔齊讓伯夷伯夷曰父命也遂逃去叔齊亦不肯立而逃之又史記吳王壽夢有子四人長曰諸樊次曰余祭次曰余昧次曰季札季札賢而壽夢欲立之季札讓不可於是乃立長子諸樊攝行事當國諸樊已除防讓位季札季札謝曰曹宣公之卒也諸侯與曹人不義曹君將立子臧子臧去之以成曹君君子曰能守節矣札𨿽不才願附於子臧之義吳人固立季札季札棄其室而耕乃捨之季札封於延陵故號曰延陵季子潘嶽寡婦賦緬邈兮長乖呂延濟注緬邈長逺貌漢書淮南厲王長令男子但等七十人與棘蒲侯柴武太子奇謀以輦車四十乘反谷口令人使閩越匈奴事覺治之當棄市制曰其赦長死罪廢勿王有司奏請處蜀嚴道卭郵淮南王不食而死民有作歌歌淮南王曰一尺布尙可縫一斗粟尙可舂兄弟二人不相容李陵詩遊子暮思歸塞耳不能聴塋音營參音森緬音勉】

春日行【胡震亨曰鮑照春日行詠眷遊太白則擬君王遊樂之辭】

深宮髙樓入紫淸金作蛟龍盤繡【一作繡作】楹佳人當窗弄白日將手語彈鳴箏春風吹落君王耳此曲乃是升天行因出天池泛蓬瀛樓船【蕭本作臺】蹙沓波浪驚三千雙蛾獻歌笑撾鐘考鼓宮殿傾萬姓聚舞歌太平我無爲人自寧三十六帝欲相迎仙人飄翩下云軿帝不去畱鎬京安能爲軒轅獨往入窅防小臣拜獻南山壽陛下萬古垂鴻名【眞誥仰眄太霞宮金閣曜紫淸河子朗詩美人弄白日灼灼當春牖將手語謂與手相戛而成聲也風俗通箏謹案禮樂記五築身今並涼二州箏形如瑟不知誰所攺作也或曰秦防恬所造隋書箏十三所謂秦聲防恬所作者也通典傅箏賦序曰代以爲防恬所造今觀其器上崇似天下平似地中空準六合柱擬十二月設之則四象在鼔之則五音發斯乃仁智之器豈防恬亡國之臣所能闗思哉曹植詩撫彈鳴箏升天行古樂府名樂府古題要解升天行曹植日月何肯畱鮑照家世宅闗輔皆傷人世不永俗情險囏當求神仙翺翔六合之外其辭蓋出楚辭逺逰篇也天池指禦苑池沼而言史記太液池中有蓬萊方丈瀛洲壺梁象海中神山魚之屬西京雜記昆明池中有樓船數百艘上建樓櫓韻防撾擊也毛萇詩傳考擊也書武成萬姓悅服老子我無爲而民自化按道書有三十六天上帝東方八天太皇黃曾天帝太明玉完天帝淸明何童天帝胎平育天帝元明文舉天帝上明七曜摩夷天帝虛無玉衡天帝太極蒙翳天帝南方八天赤明和陽天帝明恭蕐天帝曜明宗飄天帝竺落皇笳天帝虛明靈曜天帝觀明端靖天帝元明恭慶天帝太燠極瑤天帝西方八天元載孔升天帝太安皇崖天帝顯定極風天帝始皇孝芒天帝太皇翁重浮容天帝無思江油天帝上揲阮樂天帝無極曇誓天帝北方八天皓庭霄度天帝淵通元洞天帝太文翰寵妙成天帝太素秀樂禁上天帝太虛無上常融天帝太釋玉隆騰勝天帝龍變梵度天帝太極平育賈奕天帝中央四帝昊天金闕玉皇上帝先天聖祖長生大帝上天紫微天皇大帝中天北極紫微大帝眞誥廬江潛山中有學道者鄭景世張重華以四月十九日北老太一迎以云軿白日升天蒼頡篇軿衣車也詩大雅宅是鎬京元和郡縣誌周武王鎬京在長安縣西北十八里自漢武帝穿昆明池於此鎬京遺趾遂淪陷焉莊子黃帝再拜稽首而問曰敢問治身柰何而可以長久廣成子曰我爲汝遂於大明之上矣至彼至陽之原也爲汝入於窅防之門矣至彼至陰之原也詩大雅如南山之壽不騫不崩獨斷陛下者陛階也所由升堂也天子必有近臣執兵陳於陛側以戒不虞謂之陛下者羣臣與天子言不敢指斥天子故呼在陛下者而告之因卑達尊之意也上書亦如之封禪書前聖之所以永保鴻名而常爲稱首呂向注鴻大也撾張切音髽軿音瓶鎬音浩窅音窈】

前有樽酒行二首【卽古樂府之前有一樽酒也傅張正見諸作皆言置酒以祝賔主長壽之意太白則變而爲當及時行樂之辭】

春風東來忽相過金樽淥酒生微波落花紛紛稍覺多美人欲醉朱顏酡靑軒桃李能幾何流光欺人忽蹉跎君起舞日西【一作將】夕當年意气不肯傾【蕭本作平】白髮如【一作首垂】絲嘆何益【水淸曰淥所謂淥酒卽淸酒之義也楚辭美人旣醉朱顏酡韻防酡飲而赭色著面也虞炎詩靑軒明月時王適詩靑軒桃李落紛紛紫庭蘭蕙日氛氳流光日月之光也曹植詩流光正徘徊說文蹉跎失時也王融詩暢哉人外賞遲遲眷西夕酡音防】

其二

琴奏龍門之緑桐玉壺美酒淸若空催拂柱與君飲看朱成碧顏始紅【一作眼白看杯顏色紅】胡姬貌如花當壚笑春風笑春風舞羅衣君今不醉將【繆本作欲】安歸【周禮龍門之琴瑟於宗廟中奏之鄭康成注龍門山名枚乘七發龍門之桐髙百尺而無枝使琴摯斫斬以爲琴王僧儒詩誰知心眼亂看朱忽成碧古樂府胡姬年十五春日獨當壚漢書乃令文君當盧顏師古注賣酒之處累土爲盧以居酒甕四邊隆起其一面髙形如煆鑪故名盧而俗之學者皆謂當盧爲對溫酒火鑪失其義矣】

夜坐吟【夜坐吟始自鮑照其辭曰冬夜沈沈夜坐吟含情未發已知心霜入幕風度林朱燈滅朱顏尋體君歌逐君音不貴聲貴意深蓋言聴歌逐音因音托意也】

冬夜夜寒覺夜長沈吟久坐坐北堂冰合井泉月入閨金釭靑凝照悲啼金釭滅啼轉多掩妾淚聴君歌歌有聲妾有情情聲合兩無違一語不入意從君萬曲梁塵飛【古詩天寒知夜長西都賦金釭銜璧呂延濟注金釭燈盞也鮑照詩萬曲不闗心陸機詩再唱梁塵飛劉向別錄漢興以來善雅歌者魯人虞公發聲淸哀蓋動梁塵釭音江】

野田黃雀行【按王僧防技錄相和歌瑟調三十八曲中冇野田黃雀行】

逰莫逐炎洲翠棲莫近吳宮燕吳宮火起焚巢【繆本作爾】窠炎洲逐翠遭网羅蕭條兩翅蓬蒿下縱有鷹鸇柰爾【一作若】何【郭璞山海經注翠似燕而紺色陳子昻詩翡翠巢南海雌雄珠樹林殺身炎洲裏委羽玉堂陰炎洲謂海南之地在漢爲朱崖儋耳二郡唐爲崖儋振三州今爲瓊州其地居大海之中廣袤數千里四時常燠故曰炎洲多產翡翠越絕書記吳地傳有東宮西宮東宮周一里二百七十步西宮在長秋周一里二十六步秦始皇帝十一年守宮者照燕失火燒之鮑照詩猶勝吳宮燕無罪得焚窠爾稚翼鷹鳥之鷙者雌大雄小一名鷞鳩陸璣詩疏鸇似鷂靑黃色黃頷勾喙向風搖翅乃因風飛急疾擊鳩鴿燕雀食之】

箜篌謡【樂府詩集箜篌謡不詳所起大略言結交當有終始與箜篌引異舊注以爲卽箜篌引誤矣】

攀天莫登龍走山莫騎虎貴賤結交心不移惟有嚴陵及光武周公稱大聖管蔡寧相容漢謠一斗粟不與淮南舂兄弟尙路人【一作行路】吾心安所從他人方寸間山海防千重輕言托朋友對面九疑峯多【蕭本作開】花必早落桃李不如松管鮑久已死何人繼其蹤【嚴子陵事見二卷注史記武王崩成王少周公旦專王室管叔蔡叔疑周公之爲不利於成王乃挾武庚以作亂周公承成王命伐誅武庚殺管叔而放蔡叔斗粟謡見本卷上畱田注方寸心也列子吾見子之心矣方寸之地虛矣方輿勝覽九疑山在道州寧逺縣南六十里亦名蒼梧山九峯相似望而疑之謂之九疑一曰朱明峯二曰石城峯三曰石樓峯四曰娥皇峯五曰舜源峯六曰女英峯七曰蕭韶峯八曰桂林峯九曰梓林峯說苑鮑叔死管仲舉上袵而哭之淚下如雨從者曰非君父子也此亦有說乎管仲曰非夫子所知也吾嘗與鮑子負販於南陽吾三辱於市鮑子不以我爲怯知我之欲有所明也鮑子嘗與我有所說君者而三不見聴鮑子不以我爲不肖知我之所遇明君也鮑子嘗與我臨財分貨吾自取多者三鮑子不以我爲貪知我之不足於財也生我者父母知我者鮑子也士爲知巳者死而況爲之哀乎】

雉朝飛【一本作雉朝飛古今注雉朝飛者犢牧子所作也犢牧子齊處士湣宣王時人年五十無妻出薪於野見雉雌雄相隨而飛意動心悲乃作雉朝飛之操將以自傷焉】

麥隴靑靑三月時白雉朝飛挾兩雌錦衣綺【蕭本作繡】翼何離褷犢牧采薪感之悲春天和白日暖啄食飲泉勇气滿爭雄鬭死繡頸斷雉子班奏急管心傾美酒【蕭本作傾心酒美】盡玉椀枯楊枯楊爾生稊【繆本作荑】我獨七十而孤棲彈寫恨意不盡瞑目歸黃泥【王僧達詩麥隴多秀色爾雅釋雉有十四種白雉其一種也名鵫雉江東呼白鵫枚乘七發麥秀漸兮雉朝飛潘嶽射雉賦逸羣之儁擅挾兩徐爰注逸羣儁異之雉不但欲擅一又挾兩雌也吳均雉朝飛曲何辭碎錦衣射雉賦鶯綺翼而頳撾木華海賦鳥雛離褷李善注離褷羽毛始生貌埤雅雉死耿介妒壠防疆善鬭𨿽飛不越分域一界之內要以一雄爲主餘者𨿽眾莫敢鳴雊射雉賦灼繡頸而衮背徐爰注頸毛如繡宋書漢鼔吹鐃歌十八曲有雉子斑曲梁元帝詩金巵玉椀共君傾周易枯楊生稊老夫得其女妻無不利王弼注稊者楊之秀也虞翻注稊穉也楊葉未舒稱稊褷音斯犢音讀稊音題】

上云樂【原注老胡文康辭或云範云及周捨所作今擬之胡震亨曰梁武帝制上云樂設西方老胡文康生自上古者靑眼髙鼻白髮弄孔雀鳯凰白鹿慕梁朝來遊伏拜祝千嵗壽周捨爲之詞太白擬作視捨本詞加肆而龍飛咸陽數語似又謂此胡逰肅宗朝者亦各從其時備一代俳樂爾琦按隋書樂志梁三朝樂第四十四設寺子導安息孔雀鳯凰文鹿胡舞登連上云樂歌舞伎知上云樂者乃舞之名色令樂人扮作老胡之狀率珍禽奇獸而爲胡舞以祝天子萬壽其時所歌之辭卽捨所作之辭也捨本辭曰西方老胡厥名文康遨逰六合傲誕三皇西觀蒙汜東戲扶桑南泛大防之海北至無通之鄕昔與若士爲友共弄彭祖扶牀往年暫到昆侖復值瑤池舉觴周帝迎以上席王母贈以玉漿故乃壽如南山老若金剛靑眼眢眢白髮長長蛾眉臨髭髙鼻垂口非直能俳又善飲酒簫歌從前門徒從後濟濟翼翼各有分部鳯凰是老胡家雞師子是老胡家狗陛下撥亂反正再朗三光澤與雨施化與風翔覘云呂來逰大梁重駟修路始屆帝鄕伏拜金闕瞻仰玉堂從者小子羅列成行悉知亷節皆識義方歌管愔愔鏗鼔鏘鏘響震釣天聲若鵷凰前卻中規矩進退得宮商舉伎無不佳胡舞最所長老胡寄篋中復有奇樂章賫持數萬里願以奉聖皇乃欲次第說老耄多所忘但願明陛下壽千萬嵗歡樂未渠央太白此篇擬之而作辭義多相出入故全錄之以見其所自焉耳】

金天之西白日所沒康老胡雛生彼月窟巉巖容儀戍削風骨碧玉炅炅【一作皎皎】雙目瞳黃金拳拳兩鬢【一作鬢髮】紅華蓋垂下睫嵩嶽臨上唇不覩詭譎貌豈知造化神【張衡思賦顧金天而嘆息兮吾欲往乎西嬉呂向注金天西方少昊所主也長楊賦西壓月窟月窟謂近西月沒之處蓋指西域極逺之地而言上林賦眇閻易以戍削徐廣注戍削言如刻畫作之碧玉炅炅言其眼色碧而有光黃金拳拳言其髮色黃而稍捲華蓋垂下睫言其眉長而下覆於目嵩嶽臨上唇言其鼻巨而上壓於唇黃庭內景經眉號華蓋覆明珠又云外應中嶽鼻齊位梁丘子注中嶽鼻也王褒洞簫賦驚合遝以詭譎李善注詭詭猶奇怪也戌音卹炅音憬睫音接】大道是文康之嚴父元气乃文康之老親撫頂弄盤古推車轉天輪云見日月初生時鑄冶火精與水銀陽烏未出谷顧免半藏身女媧戲黃土團作愚下人散在六合間蒙蒙若沙塵生死了不盡誰明此胡是仙眞西海栽若木東溟植扶桑別來防多時枝葉萬里長【道徳指歸論道徳爲父神明爲母孫楚石人銘大象無形元气爲母沓兮防兮陶冶眾有述異志盤古氏天地萬物之祖也路史渾惇氏卽代所謂盤古氏神靈一日九變蓋元混之初陶融造化之主也木華海賦狀如天輪膠戾而激轉李善注呂氏春秋曰天地如車輪終則復始淮南子積陽之熱气生火火气之精者爲日積陰之寒气爲水水气之精者爲月初學記範子計然曰日者火精也陽烏日中烏也詳明堂賦注顧月中也楚辭夜光何徳死則又育厥利維何而顧在腹太平禦覽風俗通曰俗說天地初開辟未有人民女媧團黃土爲人劇務力不暇供乃引繩於泥中舉以爲人故凡富貴賢智者黃土人也貧賤凡愚者引絙人也錄異記房州上庸界有伏羲女媧廟云是摶土爲人民之所古迹在焉淮南子若木在建木西末有十日其花照下地髙誘注末端也若木端有十日狀如蓮花光照其下也東溟東海也顏延之詩日觀臨東溟十洲記扶桑在碧海之中地方萬里有椹樹長數千大大二千圍樹兩兩同根偶生更相依倚是以名爲扶桑仙人食其椹而一體皆作金光色飛翔空其樹𨿽大其葉椹故如中夏之桑也但椹稀而色赤九千嵗一生實耳味絕甘香美齊民要術中記雲天下之髙者扶桑無枝木焉上至天盤蜿而下屈通三泉也媧音戈】中國有七聖半路頽鴻【蕭本作洪】荒陛下應運起龍飛入咸陽赤眉立盆子白水興漢光叱吒四海動洪濤爲簸揚舉足蹋紫微天闗自開張【中國有七聖謂髙祖太宗髙宗中宗睿宗宗六君其一則武后也考先天二年睿宗誥有運光五聖業盛百齡之辭貞元二十一年順宗誥有九聖儲祥萬邦咸休之語皆數武后在內知當時稱謂如此也半路頽鴻荒諭祿山倡亂兩京覆沒有似鴻荒之世也陛下應運起謂肅宗卽位於靈武龍飛入咸陽謂西京尅復大駕還都也赤眉立盆子謂祿山旣死羣賊又立安慶緒爲主也叱吒四海動洪濤爲簸揚諭天下震動寰宇洗淸也舉足踏紫防諭踐天子之位也天闗自開張諭四逺闗塞悉開通出入不事閉守也魯靈光殿賦鴻荒朴略張載注鴻大也上古之世爲鴻荒之世也東京賦龍飛白水鳯翔參墟薛綜注龍飛鳯翔以諭聖人之興後漢書建武元年赤眉賊率樊崇逢安等共立劉盆子爲天子然崇等視之如小兒百事自由初不卹錄宋書光武起於舂陵之白水鄕章懷太子後漢書注光武舊宅在今隨州棗陽東南宅旁二里有白水焉卽張衡所謂龍飛白水也太平禦覽天官星占曰紫微者天帝之座也】老胡感至徳東來進仙倡五色師子九苞鳯凰是老胡雞犬鳴舞飛帝鄕淋漓颯沓進退成行能胡歌獻漢酒跪雙膝並【蕭本作立】兩肘散花指天舉素手拜龍顏獻聖壽北斗戾南山摧天子九九八十一萬嵗長傾萬嵗【一作年】杯【西京賦總防仙倡薛綜注仙倡僞作假形謂如神也束晳發防記獅子五色而食虎於巨山之岫一噬則百人僕惟畏鉤防南齊書王敬則夢騎五色獅子論語摘衰聖鳯有九苞九苞者一曰口包命二曰心合度三曰耳聴達四曰舌詘伸五曰彩光色六曰冠矩朱七曰距鋭鉤八曰音激揚九曰腹文戶傅毅舞賦颯沓合並張銑注颯沓盤旋貌春秋元命苞黃帝龍顏得天庭陽文王龍顏柔肩望羊宋玉大言賦北斗戾兮太山夷說文戾曲也九九八十一萬六字出戰國防】

夷則格上白鳩拂舞辭【通典白鳩吳朝拂舞曲也按拂舞者樂人執拂而舞以爲容節也樂府詩集古今樂錄曰鞞鐸巾拂四舞梁並夷則格鐘磬鳩拂和故白擬之爲夷則格上白鳩拂舞辭】

鏗鳴鐘考朗鼓歌白鳩引拂舞白鳩之白誰與鄰霜衣雪襟誠可珍含哺七子能平均食不噎【繆本作咽】性安【一作可】馴首農政鳴陽春天子刻玉杖鏤形賜耆人白鷺【一作鷹】之【繆本作亦】白非純眞外潔其色心匪仁闕五徳無司晨胡爲啄我葭下之紫鱗鷹鸇雕鶚貪而好殺鳯凰𨿽大聖不願以爲臣【楚辭鏗鐘搖簴王逸注鏗撞也詩國風我有鐘鼓勿鼓勿考毛傳考擊也何承天歌朗鼓節鳴笳鳩類甚多毛色各異白者不常有有則以爲異故瑞應圖曰白鳩成湯時至王者養耆老尊道徳不以新失舊則至詩國風鳲鳩在桑其子七兮陸璣疏鳲鳩有均一之徳飼其子旦從上而下暮從下而上平均如一爾雅翼鳲鳩一名鴶鵴又名布谷以此鳥鳴時布種其谷似鷂長尾牝牡飛鳴翼相靡拂月令云鳴鳩拂其羽是也按鳴鳩拂羽乃三月中也張華禽經注鳲鳩此鳥鳴時耕事方作農人以爲後漢書禮儀志仲秋之月縣道皆按戶比民年始七十者授之以玉杖餔之糜粥八十九十禮有加賜玉杖長九尺端以鳩鳥爲飾鳩者不噎之鳥也欲老人不噎釋名人六十曰耆耆指也不從力役指事使人也陸璣詩疏雲鷺水鳥好而潔白汶陽謂之白鳥齊魯之間謂之舂鉏遼東樂浪吳揚人皆謂之白鷺大小如防靑腳髙尺七八寸尾如鷹尾喙長三寸頭上有毛十數枚長寸餘毿毿然與眾毛異甚將欲取魚時則弭之韓詩外傳君獨不見夫雞乎首戴冠者文也足搏距者武也敵在前敢鬭者勇也得食相告仁也守夜不失時信也雞有此五徳襄陽記雞主司晨大主吠盜毛萇詩傳葭蘆也說文葭葦之未秀者蜀都賦鮮以紫鱗鷹古者謂之鷞鳩一嵗色黃曰黃鷹二嵗色變次赤曰鴘鷹又曰鷂鷹三嵗以後色變蒼白曰蒼鷹隋魏彥深鷹賦所謂毛衣屢攺厥色無常寅生酉就總號爲黃二周作鷂三嵗成蒼是也世俗通謂之角鴈以其頂有毛角微起也鸇詩所謂晨風似鷹而小好乘風展翅鳴則風生世俗謂之鶻雕與鷹極類惟尾長翅短爲異猛悍多力鶚尢勇健善搏乃鷙鳥中之殊特者故鄒陽書曰鷙鳥累百不如一鶚禽經曰鷙鳥之善搏者曰鶚孟康漢書注鶚大雕也詩經正義雕之大者又名鶚蓋言其似雕而大也或以雕鶚混爲一物或以鶚爲王睢魚鷹之異名皆非也四鳥皆禽中之鷙者形狀亦相似曲喙金睛劍翮利爪盤旋空中俟物而擊之鸇形最小所搏者惟鴿雀小鳥之類鷹稍大能搏雉雕則大於鷹能擒鴻鵠大鳥鶚則又大於雕能搏狐鹿羊豕鷹多生北地鸇則是處有之雕鶚惟產邊境世人不辧或多混稱故詳釋之哺音步葭音嘉雕音刁鶚音諤】

日出入行【胡震亨曰漢郊祀歌日出入言日出入無窮人命獨短願乘六龍仙而升天太白反其意言人安能如日月不息不當違天矯誣貴放心自然與涬溟同科也】

日出東方隈似從地底來歷天又入海【繆本作歷天又復入西海】六龍所捨安在哉其始與終古不息【一作其行終古不休息】人非元气安得與之久徘徊艸不謝榮於春風水不怨落於秋天誰揮鞭策驅四運萬物興歇皆自然羲和羲和汝奚汩沒於荒淫之波魯陽何徳駐景揮戈逆道違天矯誣實多吾將囊括大塊浩然與溟涬同科【莊子日出於東方而入於西極說文隈水曲隩也六龍見蜀道難注莊子日月得之終古不息陸徳明注崔云終古久也鄭注周禮云終古猶言常也法苑珠林元气者依河圖曰元气無形匈匈防防偃者爲地伏者爲天禮統曰天地者元气之所生萬物之祖帝王世紀曰元气始萌謂之太初三五歷紀曰未有天地之時混沌如雞子溟涬鴻蒙滋分嵗起攝提元气啟肇郭象莊子注暖焉若陽春之自和故防澤者不謝淒乎若秋霜之自降故凋落者不怨太白謝榮怨落二語本此殷仲文詩四運𨿽鱗次呂向注四運四時也廣雅日禦謂之羲和淮南子百姓曼衍於荒淫之陂而失其大宗之本劉勰新論蔓衍於荒淫之波畱連於是非之境淮南子魯陽公與韓搆戰酣日暮援戈而揮之日爲之反三捨郭璞詩媿無魯陽徳回日向三捨書仲虺之誥矯誣上天賈誼過秦論囊括四海之意淮南子大塊載我以形髙誘注大塊天地之間也莊子大同於涬溟司馬彪曰涬溟自然元气也張衡靈憲太素之前幽淸靜寂寞黙不可爲象厥中惟靈厥外惟無如是者永久焉斯謂溟涬蓋乃道之根也葛洪枕中書二儀未分溟涬鴻蒙未有成形天地日月未具狀如雞子混沌黃隈音近威汩音骨溟音茗涬音悻】塞上曲【按樂府詩集王僧防技錄相和歌瑟調三十八曲中皆有塞上曲】

嚴風吹霜海艸凋筋幹精堅邊馬驕漢家戰士三十萬將軍兼領【一作誰者】霍嫖姚流星白羽腰間挿劍花秋蓮光出匣天兵照雪下玉闗羽箭如沙射金甲雲龍風虎盡【一作盡】交回太白入月敵可摧敵可摧旄頭滅壯士投戈同防血防名丹霄上揚威紫塞旁武功成漢道昌【初學記梁元帝纂要曰冬風曰嚴風周禮凡爲弓冬析幹而春液角夏治筋秋合三材韻防驕馬壯貎漢書武帝元光二年遣五將軍三十萬眾伏馬邑下欲襲單於單於覺之而去漢書霍去病善騎射再從大將軍大將軍受詔予壯士爲票姚校尉與輕勇騎八百直棄大將軍數百里赴利斬捕首虜過當服防注票姚音飄搖顏師古曰票音頻妙反姚音羊召反票姚勁疾之貌也荀悅漢紀作票鷂字去病後爲栗騎將軍尙取票姚之字耳今讀者音飄搖則不當其義也按唐人詩中用嫖姚字者多從服音不從顏說卽杜工部亦然不獨太白是詩矣上林賦彎繁弱滿白羽文穎注以白羽飾箭故言白羽也揚雄長楊賦天兵四臨李善注天兵言兵威之盛如天也漢書地理誌惇煌郡龍勒縣有玉門闗史記正義括地誌曰玉門闗在沙州壽昌縣西北一百十八里元和郡縣誌玉門闗在州晉昌縣東二十里一統志玉門闗在陜西故州西北十八里漢霍去病破走月支開玉門闗班超在西域上書願生入玉門闗卽此雲龍風虎皆陣名李衛公問對太宗曰天地風雲龍虎鳥蛇斯八陣何義也靖曰古人祕藏此法故詭說八名於八陣本一也舊注引周易雲從龍風從虎之文恐於詩義未當後漢書永平十五年十一月乙丑太白入月中爲大將戮晉書凡五星入月嵗其野有逐相太白將戮元帝太興三年十二月巳未太白入月在斗成帝咸康元年二月乙未太白入月六年二月乙未太白入月其占又皆另有所主俱未嘗爲摧敵之兆太白斯語其別有所據歟漢書昴曰旄頭胡星也淮南子白刃合流矢接涉血履腸輿死扶傷古今注秦築長城土色皆紫漢塞亦然故稱紫塞焉】陛下之壽三千霜但歌大風雲飛揚安用猛士兮守四方【漢髙祖歌詩大風起兮雲飛揚威加海內兮歸故鄕安得猛士兮守四方蘇子由譏此詩末三句爲不達理蕭士贇曰詩至漢道昌一篇之意巳定一本云無此三句者是也使蘇子由見之必不肯輕致不識理之誚矣東坡云今太白集有悲來乎笑巳乎贈懷素艸書數詩決非太白之作蓋唐末五代間齊已輩詩也僕亦曰此詩末後三句安知非此輩所增乎致使太白貽譏於數百載之後惜哉今遂刪去後人具正法眼藏者必防賞音後人錄此詩者悉刪去後三句蓋多從蕭本也按酉陽雜俎云祿山反太白制胡無人言太白入月敵可摧及祿山死太白蝕月蕭氏注從之謂此詩必作於上元間據太史之占而言今考唐書天文志初未嘗有太白入月之事而蕭妄引上元元年三年月掩昴之文以當之誤矣玩天兵照雪下玉闗之句當是開元天寶之間爲徵討四夷而作庶幾近是】

北風行【鮑照有北風行傷北風雨雪行人不歸太白擬之而作】

燭龍棲寒門光耀猶旦開日月照之何不及此【一作日月之賜不及此】惟有北風號怒天上來燕山雪花大如席片片吹落軒轅臺幽州思婦十二月停歌罷笑雙蛾摧倚門望行人念君長城苦寒良可哀別時提劍救邊去遺此虎文金鞞靫中有一【蕭本作二】雙白羽箭蜘蛛結网生塵埃箭空在人今戰死不復回不忍見此物焚之巳成【一作以爲】灰黃河捧土尙可塞北風雨雪恨難裁【一作哉淮南子燭龍在雁門北蔽於委羽之山不見日其神人面龍身而無足髙誘注龍銜燭以照太陰蓋長千里視爲晝暝爲夜吹爲冬呼爲夏又淮南子北方曰北極之山曰寒門髙誘注積寒所在故曰寒門太平寰宇記燕山在薊州漁陽縣東南七十里一統志燕山在薊州玉田縣西北二十五里自西山一帶迆東來延袤數百里抵海崖然詩家用燕山字防舉燕地之山猶秦山楚山之類不專指一山也直隸名勝志軒轅臺在保安州西南界之喬山上山海經云大荒內有軒轅臺射者不敢西向畏軒轅故也唐之幽州又謂之範陽郡屬河北道鞞靫當作韝靫爲是韻防韝靫盛箭室子虛賦作步叉北史突厥傳帝取桃竹白羽箭一枝以賜射匱後漢書朱浮傳此猶河濵之人捧土以塞孟津多見其不知量也鞞音丙韝音步靫音差】

俠客行

趙客縵胡纓吳鉤霜雪明銀鞍照白馬颯沓如流星十步殺一人千里不畱行事了拂衣去深藏身與名閒過信陵飲脫劍膝前【一作上】橫將炙啖朱亥持觴勸侯嬴三杯吐然諾五嶽倒爲輕眼花耳熱後意气素霓生救趙揮金槌邯鄲先震驚千秋二壯士烜【繆本作炟】赫大梁城縱死【蕭本作使】俠骨香不慙世上英誰能書閣【蕭本作閤】下白首太經【莊子趙太子曰吾王所見劍士皆蓬頭突鬢垂冠縵胡之纓短後之衣司馬彪曰曼胡之纓謂粗纓無文理也鮑照詩錦帶佩吳鉤李周翰注吳鉤鉤類頭少曲夢溪筆談吳鉤刀名也刃彎今南蠻用之謂之葛黨刀辛延年詩銀鞍何煜爚杜篤論都賦軍如流星莊子臣之劍十步一人千里不畱行司馬彪曰十步與一人相擊輒殺之故千里不畱於行也韻防將奉也賫也持也丘遲詩丈夫吐然諾受命本遺家張華輕薄篇三雅來何遲耳熱眼中花張華壯士篇慷慨成素霓嘯吒起淸風史記魏公子無忌者魏昭王少子而魏安釐王異母弟也安釐王卽位封公子爲信陵君魏有隠士曰侯嬴年七十家貧爲大梁夷門監者公子聞之往請欲厚遺之不肯受公子於是乃置酒大防賔客坐定公子從車騎虛左自迎侯生至家引侯生坐上坐徧贊賔客賔客皆驚於是罷酒侯生遂爲上客侯生謂公子曰屠者朱亥此子賢者世莫能知故隠屠間耳公子數往請之朱亥故不復謝魏安釐王二十年秦巳破趙長平軍又進兵圍邯鄲魏王使將軍晉鄙將十萬眾救趙秦王使使告魏王曰吾攻趙旦暮且下諸侯敢救者巳抜趙必移兵先擊之魏王恐使人止晉鄙畱軍壁鄴名爲救趙實持兩端以觀望公子數請魏王及賔客辯士說王萬端魏王畏秦終不聴公子侯生曰嬴聞晉鄙之兵符常在王臥內而如姬最幸出入王臥內力能竊之嬴聞如姬父爲人所殺如姬爲公子泣公子使客斬其仇頭敬進如姬如姬之欲爲公子死無所辭公子誠一開口請如姬如姬必許諾則得虎符奪晉鄙軍北救趙而西卻秦此五霸之伐也公子從其計請如姬如姬果盜晉鄙兵符與公子侯生曰將在外主令有所不受以便國家公子卽合符而晉鄙不授公子兵而復請之事必危矣臣客屠者朱亥可與俱此人力士晉鄙聴大善不聴可使擊之於是公子請朱亥朱亥笑曰臣乃市井鼓刀屠者而公子親數存之所以不報謝者以爲小禮無所用今公子有急此乃臣效命之秋也遂與公子俱至鄴矯魏王令代晉鄙晉鄙合符疑之欲無聴朱亥袖四十斤鐵椎椎殺晉鄙公子遂將晉鄙軍進兵擊秦軍秦軍解去遂救邯鄲存趙韻防烜赫明照貌又云烜光明也詩赫兮烜兮注宣著貌一曰有威儀貌通作咺禮記引詩赫兮咺兮又作喧按後漢書張讓傳有威形言赫之語諠赫烜赫皆倒用赫咺字以成文耳字𨿽異而義則一也張華逰俠曲生從命子逰死聞俠骨香李宻詩寄言世上英虛生艮可愧揚雄艸太經及校書天祿閣詳見二卷注縵音慢邯音寒】

李太白集注卷三

欽定四庫全書

李太白集注卷四

錢塘王撰

樂府三十七首

關山月【樂府古題要解關山月傷離別也蕭士贇曰關山月者樂府鼓角橫吹十五曲之一王褒詩云無復漢地關山月】

明月出天山蒼茫雲海間長風幾萬里吹度玉門關漢下白登道胡窺靑海灣由來徵戰地不見有人還戍客望邊色【一作邑】思歸多苦顏髙樓當此夜嘆息未應閒【一作還漢書貳師將軍與右賢王戰於天山晉灼注天山在西域近蒲類國去長安八千餘里顏師古注天山卽祁連山也匃奴謂天爲祁連今鮮卑語尙然輿地廣記伊州伊吾縣有天山胡人呼爲折漫羅山每過之皆下馬拜一名雪山北邊備對天山卽祈連山也又名時漫羅山又名祁漫羅山蓋虜語謂祁連也時漫羅也祁漫羅也皆天也通典元和志於張掖縣旣著祁連山矣而伊西庭三州皆有此山則是自甘張掖而西至於庭州相去三千五六百里而天山皆能周徧其地則此山亦廣長矣月出於東而天山在西今曰明月出天山蓋自徵夫而言巳過天山之西而回首東望則儼然見明月出於天山之外也陸機詩長風萬里舉玉門關詳見前卷注漢書匃奴引兵南逾句注攻太原至晉陽下髙帝自將兵往擊之會冬大寒雨雪卒之墮指者十二三於是冒頓陽敗走誘漢兵漢兵逐擊冒頓冒頓匿其精兵見其羸弱於是漢悉兵三十二萬北逐之髙帝先至平城步兵未盡到冒頓縱精兵三十餘萬騎圍髙帝於白登七日漢兵中外不得相救餉顏師古注白登在平城東南去平城十餘里輿地廣記云州雲中縣有白登山匃奴圍漢髙祖於此周書吐谷渾治伏俟城在靑海西十五里靑海周圍千餘里建徳五年其國大亂髙祖詔皇太子徵之軍渡靑海至伏俟城誇呂遁去虜其餘眾而還一統志西海在陜西西寧衞城西三百餘里海方數百里一名卑禾羌海俗呼靑海潛確居類書洮州衞有靑海在洮水之西周圍千里中有小山隋將段文振西徵逐虜於靑海卽此按靑海隋時屬吐谷渾唐髙宗時爲吐蕃所據儀鳯中李敬元開元中王君防張景順崔希逸皇甫惟明王忠嗣先後與吐蕃攻戰皆近其地相去不逺】

獨漉篇【蕭士贇曰獨漉篇卽拂舞歌五曲中之獨祿篇也特太白集中祿字作漉字其間命意造辭亦模仿規擬但古詞爲父報仇太白言爲國雪恥耳古詞曰獨祿獨祿水深泥濁泥濁尙可水深殺我嗈嗈雙雁遊戲田畔我欲射雁念子孤散翩翩浮萍得風遙輕我心何合與之同並空牀低幃誰知無人夜衣錦繡誰別僞眞刀鳴鞘中倚牀無施父寃不報欲活何爲猛虎斑斑遊戲山間虎欲殺人不避豪賢按樂府諸書亦有引古詞作獨鹿者亦有作獨漉者是祿鹿漉古者通用非始於太白也】

獨漉水中泥水濁不見月不見月尙可水深行人沒【右爲一解劉履曰獨漉疑地名按上谷郡涿州有地名獨鹿一名濁鹿者是也又小网名罜防荀子作獨鹿成相篇曰恐爲子胥身離凶進諫不聽剄而獨鹿棄之江楊倞注國語曰鳥獸成水虫孕水虞於是乎禁罜防賈云罜防小罟也或謂此未可知】越鳥從南來胡雁【蕭本作鷹】亦北度【蕭本作渡】我欲彎弓向天射惜其中道失歸路【右爲二解】落葉別樹飄零隨風客無所托悲與此同【右爲三解】羅帷舒捲似有人開明月直入無心可猜【右爲四解】雄劍掛壁時時龍鳴不斷犀象繡【繆本作羞】澁苔生國恥未雪何由成名【右爲五解梁簡文帝七勵拭龍泉之雄劍瑩魏國之寶刀拾遺記帝顓頊有曵影之劍騰空而舒若四方有兵此劍則飛起指其方則尅伐未用之時常於匣裏如龍虎之吟曹植七啟步光之劍華藻繁縟陸斷犀象未足稱防李周翰注言劍之利也犀象之獸其皮堅晉書國恥未雪夙夜憂憤】神鷹夢澤不顧鴟鳶爲君一擊鵬摶【繆本作鵬】九天【右爲六解太平廣記楚文王好獵有人獻一鷹王見其殊常故爲獵於云夢之澤毛羣羽族爭噬共搏此鷹瞪目遠瞻雲際俄有一物鮮白不辧其鷹竦翮而升矗若飛電須防羽墮如雪血下如雨良久有大鳥墜地其兩翅廣十餘里喙邊有黃眾莫能知時有博物君子曰此大鵬雛也出幽明錄蕭士贇曰此比興之意謂士之用世當爲國雪恥立大功以成名如神鷹之不顧凡鳥而但撃九天之鵬也按此詩依約古辭當分六解解各一意峯斷雲連似離似合其體固如是也若彊作一意釋去更無是處】登髙丘而望逺海【此題舊無傳聞郭茂倩樂府詩集編是詩於相和曲中魏文帝登山而逺望一篇之後疑太白擬此也然文意卻不類】

登髙丘望遠海六鼇骨已霜三山流安在扶桑半摧折白日沈光彩銀臺金闕如夢中秦皇漢武空相待精衞費木石黿鼉無所憑君不見驪山茂陵盡灰滅牧羊之子來攀登盜賊劫寶玉精靈竟何能窮兵黷武今如此鼎湖飛龍安可乘【列子渤海之東不知幾億萬里有大壑焉實惟無底之谷其中有五山焉一曰岱輿二曰員嶠三曰方壺四曰瀛洲五曰蓬萊五山之根無所連著常隨潮波上下往還不得暫峙焉仙聖毒之訴之於帝帝恐流於西極失羣聖之居乃命禺疆使巨鼇十五舉首而戴之疊爲三番六萬歲一交焉五山始峙而龍伯之國有大人舉足不盈數步而曁五山之所一釣而連六鼇合負而趨歸其國灼其骨以數焉於是岱輿員嶠二山流於北極沈於大海仙聖之播遷者巨億計山海經湯谷上有扶桑十日所浴在黒齒北居水中有大木九日居下枝一日居上枝江淹別賦日下壁而沈彩張衡思賦聘王母於銀臺注云銀臺王母所居史記自威宣燕昭使人入海求蓬萊方丈瀛洲此三神山者其傳在渤海中去人不逺患且至則船風引而去蓋嘗有至者仙人及不死之藥皆在焉其物禽獸盡白而黃金銀爲宮闕未至望之如雲及到三神山反居水下臨之風輒引去終莫能至云及至秦始皇並天下至海上則方士言之不可勝數始皇自以爲至海上而恐不及矣使人乃賫童女入海求之船交海中皆以風爲解曰未能至望見之焉今天子遣方士入海求蓬萊安期生之屬居久之求蓬萊安期生莫能得精衞鳥常銜西山木石以湮東海詳見大鵬賦注竹書紀年穆王三十七年大起九師東至於九江架黿鼉以爲梁遂伐越至於紆精衞二句蓋言海之深廣非木石可塡而黿鼉爲梁之說亦虛而無所憑據以明三山之必不可到也漢書秦始皇帝葬於驪山之阿下錮三泉上崇山墳其髙五十餘丈周回五里有餘石槨爲遊館人膏爲燈燭水銀爲江海黃金爲鳬雁珍寶之藏機械之變棺槨之麗宮館之盛不可勝原又多殺宮人生埋工匠計以萬數天下苦其役而反之驪山之作未成而周章百萬之師至其下矣項籍燔其宮室營宇往者咸見發掘其後牧兒亡羊羊入其鑿牧者持火照求羊失火燒其藏槨漢武外傳元狩二年二月丁卯帝崩三月葬茂陵北齊書終自灰滅晉書漢天子卽位一年而爲陵天下供賦三分之一供宗廟一供賔客一充山陵漢武帝享年久長比葬而茂陵不復容物其樹皆已可拱赤眉取陵中物不能減半於今猶有朽帛委積金玉未盡三國誌陸抗傳窮兵黷武動費萬計抱朴子黃帝於荊山之下鼎湖之中飛九開成乃乘龍登天也】

陽春歌【宋吳邁逺作陽春歌梁沈約作陽春曲此詩似擬之而作】

長安白日照春空綠楊結煙桑【一作垂】裊風披香殿前花始紅流芳發色繡戶中繡戶中相經過飛燕皇后輕身舞紫宮夫人絕世歌聖君三萬六千日歲歲年年柰樂何【三輔黃圖未央宮有披香殿雍錄慶善官有披香殿鮑照詩文繡戶垂羅幕趙后外傳飛燕緣主家大人得入宮召幸自此特幸號趙皇后獨異志趙飛燕身輕能爲掌上舞西京賦正紫宮於未央薛綜注天有紫微宮王者象之李善注辛氏三秦記曰未央宮一名紫微宮然未央爲總稱紫宮其中別名漢書孝武李夫人本以倡進初夫人兄延年性知音善歌舞武帝愛之延年侍上起舞歌曰北方有佳人絕世而獨立一顧傾人城再顧傾人國寧不知傾城與傾國佳人難再得上嘆息曰世豈有此人乎平陽主因言延年有女弟上乃召見之實妙麗善舞由是得幸】

楊叛兒【通典楊叛兒本童謡也齊隆昌時女巫之子曰楊旻少隨母入內及長爲太后所寵童謡云楊婆兒共戲來而歌語訛遂成楊叛兒】

君歌楊叛兒妾勸新丰酒何許最關人烏啼白門柳烏啼隱楊花君醉畱妾家博山鑪中沈香火雙煙一气淩紫霞【梁元帝詩試酌新丰酒遙勸陽臺人宋書宣陽門民間謂之白門胡三省通鑑注白門建康城西門也西方色白故以爲稱古楊叛由暫出白門前楊栁可藏烏歡作沈水香儂作博山鑪呂大臨考古圗按漢朝故事諸王出閣則腸博山香鑪晉東宮舊事曰太子服用則有博山香鑪一云鑪象海中博山下有盤貯湯使潤气蒸香以象海之回環此噐世多有之形制大小不一南方艸木狀交趾有蜜香樹榦似櫃柳其花白而繁其葉如橘欲取香伐之經年其根榦枝節各有別色也木心與節堅黑沈水者爲沈香法苑珠林南州異物志曰沈水香出日南欲取當先斫壞樹著地積久外自朽爛其心至堅者置水則沈名曰沈香楊升庵曰古楊叛曲僅二十字太白衍之爲四十四字而樂府之妙思益顯隱語益彰其筆力似烏獲扛龍文之鼎其精光似光弼領子儀之軍矣書曰葛伯仇餉非孟子解之後人不知仇餉爲何語沈水博山之句非太白以雙煙一气解之樂府之妙亦隱矣】

雙燕離【初學記琴歷曰琴曲有雙燕離】

雙燕復雙燕雙飛令人羨玊樓珠閣不獨棲金繡戶長相見栢梁失火去因入吳王宮吳宮又焚蕩雛盡巢亦空憔悴一身在孀雌憶故雄雙飛難再得傷我寸心中【張超靈帝河間舊廬碑金郁律玉壁內璫漢武內傳太初元年十一月巳酉天火燒栢梁臺三輔黃圖栢梁臺武帝元鼎二年春起此臺在長安城中北闕內三輔舊事云以香栢爲梁也太初中臺災太平禦覧吳地記曰春申君都吳宮加巧飾春申君死吏照燕窟失火遂焚沈約詩可憐桂樹枝單雄憶故雌列女傳夜半悲鳴想其故雄】

山人勸酒【此題未詳所始而樂府詩集編太白是作入琴曲歌辭中】

蒼蒼雲松落落綺皓春風爾來爲阿誰胡蝶忽然滿芳艸秀眉霜雪顏桃花【繆本作桃花貌】骨靑髓綠【繆本作靑髓緑髮】長美好稱是秦時避世人勸酒相歡不知老各守麋【一作】鹿志恥隨龍虎爭起佐【一作安】太子漢皇乃復驚顧謂戚夫人彼翁羽翼成歸來商山下泛若云無情舉觴酹巢由洗耳何獨【一作太】淸浩歌望嵩嶽意气還【一作遙】相傾【史記上欲廢太子立戚夫人子趙王如意呂后恐畱侯爲畫計曰上不能致者天下有四人四人者年老矣皆以爲上慢侮人故逃匿山中義不爲漢臣然上髙此四人今誠能無愛金玊璧帛令太子爲書卑辭安車因使辯士固請宜來來以爲客時時從入朝令上見之則必異而問之上知此四人賢則一助也於是呂后令呂澤使人奉太子書卑辭厚禮迎此四人十二年上疾益甚愈欲易太子及燕置酒太子侍四人從太子年皆八十有餘須眉皓白衣冠甚偉上怪之問曰彼何爲者四人前對各言姓名曰東園公甪裏先生綺裏季夏黃公上大驚曰吾求公數歲公避逃我今公何自從吾兒遊乎四人皆曰陛下輕士善罵臣等義不受辱故恐而亡匿竊聞太子爲人仁孝恭敬愛士天下莫不延頸欲爲太子死者故臣等來耳上曰煩公幸卒調防太子四人爲壽巳畢趨去上目送之召戚夫人指示四人曰我欲易之彼四人輔之羽翼已成難動矣呂后眞而主矣戚夫人泣上曰爲我楚舞我爲若楚歌歌曰鴻鵠髙飛一舉千里羽翮巳就橫絕四海橫絕四海當可柰何𨿽有矰繳尙安所施歌數闋戚夫人噓唏流涕上起去罷酒竟不易太子者畱侯本招此四人之力也路史園公綺裏季夏黃公甪裏先生代之所謂四皓者遭秦苛政避地商之藍田山中漢髙招之以皇帝善慢士不至追帝爲戚姬故欲易太子髙後以畱侯計致之太子以定四老人之力也去勿復見後俱葬於安陵三國誌龎統傳向者之論阿誰爲失古詩不知貽阿誰後漢書鄭秀眉明目容儀溫偉神仙傳魯女生絕谷八十餘年日少壯色如桃花黃庭內景經骨靑筋赤髓如霜阮籍詩自非王子晉誰能長美好陶潛詩丈夫志四海我願不知老張華詩龍虎方交爭七國並抗衡北史陛下不以劉裕起納其貢使韻會暴起也通典商州上洛縣有商山亦名地肺山亦名楚山四皓所隱通鑑地理通釋商山在商州商洛縣南一里廣韻酹以酒沃地也李善文選注琴操曰堯大許由之志禪爲天子由以其言不善乃臨河而洗耳李陵詩曰許由不洗耳後世有何徴魏子曰昔者許由之立身也恬然守志存巳不甘祿位洗耳不受帝堯之讓謙退之髙也益都耆舊傳秦宓對王商曰昔堯優許由非不也洗其兩耳皇甫謐逸士傳曰巢父者堯時隱人也及堯譲位乎許由也由以告巢父焉巢父責由曰汝何不隱汝光見若身揚若名令聞若汝非吾友也乃撃其膺而下之由悵然不自得乃過淸泠之水洗其耳皇甫謐髙士傳曰巢父聞許由之爲堯所讓也以爲污乃臨池水而洗耳譙周古史考曰許由堯時人也隱箕山恬泊養性無欲於世堯禮待之終不肯就時人髙其無欲遂崇大之曰堯將以天下讓許由由恥聞之乃洗其耳或曰又有巢父與許由同志或云許由夏常居巢故一號巢父不可知也凡書傳言許由則多言巢父者少矣範後漢書嚴子陵謂光武曰昔唐堯著徳巢父洗耳士各有志何至相廹乎書傳之說洗耳參差不同楚詞臨風怳兮浩歌劉良注浩大也初學記嵩髙山者五嶽之中嶽也南有許由山髙大四絕其北有潁水堯聘許由其處猶有壇墠鮑照詩握君手執杯酒意气相傾死何有蕭士贇曰太白蓋爲明皇欲廢太子瑛有感而作是詩時盧鴻王希夷隱居嵩山李元愷吳筠之徒皆以隱逸稱或召至闕庭或遣問政事徒爾髙談未有能如四皓之一言而太子得不易也末句曰浩歌望嵩嶽意气還相傾深不滿於當時嵩嶽之隱者歟按此詩大意美四皓當暴秦之際能避世隱居及漢有天下𨿽一出而輔佐太子乃功成身退曽不系情爵位眞可以希風巢許者矣箕山潁水是二子洗耳盤桓之地俱在嵩山故望之而慨焉生慕巢由如在意气可以相傾此正尙友古人之意初無譏評獨淸之說明皇一證其見左矣許勿切音近旭或音忽酹音類】

於闐采花【胡震亨曰於闐采花陳隋時曲名本辭雲山川𨿽異所艸木尙同春亦如溱洧地自有采花人太白則借明妃陷虜傷君子不逢明時爲防妬所蔽賢不肖易置無可辧蓋亦以自寓意焉漢書西域傳於闐國王治西城去長安九千六百七十里周書於闐國在蔥嶺之北二百餘里東去長安七千七百里闐音田】

於闐采花人自言花相似明妃一朝西入胡胡中美女多羞死乃知漢地多明姝胡中無花可方比丹靑能令醜者妍無鹽翻在深宮裏自古妒蛾眉胡沙埋皓齒【西京雜記元帝後宮旣多不得常見乃使畫工圖其形按圗召幸之諸宮人皆賂畫工多者十萬少者亦不減五萬獨昭君不肯遂不得見後匈奴入朝求美人爲閼氏於是上按圗以昭君行及去召見貌爲後宮第一善應對舉止閒雅帝悔之而名籍已定重失信於外國故不復更人乃窮案其事畫工皆棄市籍其家資皆巨萬野客叢書晉文帝諱昭以昭君爲明妃新序齊有婦人極醜無雙號曰無鹽女其爲人也臼頭深目長指大節昻鼻結喉肥項少髮折腰出胸皮膚若漆行年三十無所容人衒嫁不售流棄莫執於是乃拂拭短褐自詣宣王謂謁者曰妾齊之不售女也聞君王之聖徳願備後宮之掃除頓首司馬門外惟王幸許之謁者以聞宣王方置酒於漸臺召而見之無鹽女揚目銜齒舉手拊肘曰殆哉殆哉如此者四宣王曰願遂聞命無鹽女對曰今大王之君國也西有衡秦之患南有彊楚之讐外有三國之難內聚姦臣眾人不附春秋四十壯男不立一旦山陵崩弛社稷不定此一殆也漸臺五重黃金白玉瑯玕龍疏翡翠珠璣莫落連飾萬民疲極此二殆也賢者伏匿於山林諂防彊於左右邪僞立於本朝諫者不得通入此三殆也酒漿流湎以夜續朝女樂俳優縱橫大笑外不修諸侯之禮內不秉國家之治此四殆也故曰殆哉殆哉宣王喟然而嘆曰痛乎無鹽君之言吾今乃一聞寡人之殆幾不全於是立停漸臺罷女樂退諂諛去雕琢選兵馬實府庫四辟公門招進直言延及側陋擇吉日立太子進慈母拜無鹽君爲王后而國大安者醜女之力也呂覧靡曼皓齒髙誘注皓齒詩所謂齒如瓠者也琦按昭君事本是畫工醜圖其形以致不得召見太白則謂丹靑能令醜者妍無鹽翻在深宮裏熟事化新精采一變眞所謂聖於詩者也姝音樞】

鞠歌行【陸機鞠歌行序按漢宮閣有含章鞠室靈芝鞠室後漢馬防第宅下臨道連閣通池鞠城彌於街路鞠歌將謂此也又東阿王詩連騎撃壌或謂蹙鞠乎三言七言𨿽奇寶名噐不遇知巳終不見重願逢知巳以托意焉按樂府詩集王僧防伎錄平調有七曲其七曰鞠歌行】

玉不自言如桃李魚目笑之卞和恥楚國靑蠅何太多連城白璧遭讒毀荊山長號泣血人忠臣死爲刖足聽曲知寧戚夷吾因小妻秦穆五羊皮買死百里奚洗拂靑雲上當時賤如泥朝歌鼔刀叟虎變磻溪中一舉釣六合遂荒營丘東平生渭水曲誰識【一作數】此老翁柰何今之人雙目送飛鴻【史記桃李不言下自成蹊張協詩魚目笑明月新序荊人卞和得玊璞而獻之荊厲王使玉尹相之曰石也王以和爲謾而斷其左足厲王薨武王卽位和復奉玉璞而獻之武王使玊尹相之曰石也又以爲謾而斷其右足武王薨共王卽位和乃奉玊璞而哭於荊山中三日三夜泣盡而繼之以血共王聞之使人問之曰天下之刑者眾矣子刑何哭之怨也對曰寶玉而名之曰石貞士而戮之以謾此臣之所以悲也共王乃使人理其璞而得寶焉故名之曰和氏之璧詩小雅營營靑蠅止於樊豈弟君子無信讒言鄭箋曰蠅之爲虫污白使黒污黒使白諭佞人雙亂善惡也史記趙惠文王得楚和氏璧秦昭王聞之使人遺趙王書願以十五城易璧後人所謂連城之價正指此事列女傳寗戚欲見桓公道無從乃爲人僕將車宿齊東門之外桓公因出寗戚撃牛角而商歌甚悲桓公異之使管仲迎之寗戚稱曰浩浩乎白水管仲不知所謂不朝五日而有憂色其妾倩進曰君不朝五日而有憂色敢問國家之事耶君之謀也管仲曰昔日公使我迎寗戚寗戚曰浩浩乎白水吾不知其所謂是故憂之其妾笑曰人巳語君矣君不知識耶古有白水之詩詩不云乎浩浩白水鯈鯈之魚君來召我我將安居國家未定從我焉如此寗戚之欲得仕國家也管仲大悅以報桓公桓公乃修官府齋戒五日見寗子因以爲相齊國以治呂氏春秋百里奚之未遇時也亡虢而虜虞飯牛於秦傳鬻以五羊之皮公孫枝得而悅之獻諸穆公三日請屬事焉穆公曰買之五羊之皮而屬事焉無乃天下笑乎公孫枝對曰信賢而任之君之明也讓賢而任之臣之忠也君爲明君臣爲忠臣彼信賢境內將服敵國且畏夫誰暇笑乎穆公遂用之謀無不當舉必有功史記範睢傳不意君能自致於靑雲之上楚詞呂望之鼔刀兮遭周文而得舉王逸注鼔鳴也言太公避紂居東海之濵聞文王作興盍往歸之至朝歌道窮困自鼔刀而屠遂西釣於渭濵文王夢得聖人於是出獵而見之遂載以歸用以爲師宋書文王將田史編卜之曰將大獲非熊非羆天遺汝師以佐昌臣太祖史疇爲禹卜畋得臯陶其兆如此王至磻溪之水呂尙釣於涯王下趨拜曰望公七年乃今見光景於斯尙立變名答曰望釣得玉璜其文要曰姬受命昌來提撰爾雒鈐報在齊詩魯頌遂荒大東毛萇傳荒有也史記武王已平商而王天下封師尙父於齊營丘正義曰括地誌云管丘在靑州臨淄北百步外城中史記衞靈公與孔子語見蜚雁仰視之色不在孔子孔子遂行雙目送飛鴻正用其事以諭不好賢之意蕭士贇曰太白此詞始傷士之遭讒廢棄中羨昔賢之遇合有時末則嘆今人不能如古人之識士亦聊以自況云爾】

幽澗泉【樂府詩集以此首入琴曲歌辭中】

拂彼白石彈吾素琴幽澗愀兮流泉深善手明徽髙張淸心寂歷似千古松颼飅兮萬尋中見愁猿弔影而危處兮叫秋木而長吟客有哀時失職【一作志】而聽者淚淋浪以霑襟乃緝商綴羽潺湲成音吾但寫聲發情【繆本作憤】於妙指殊不知此曲之古今幽澗泉鳴深林【韻防琴節曰徽樂書作暉云琴之爲樂合聲以作主徽分律以配臣古徽十有三象十二月其一象閠用螺蚌爲之近代用金玊瑟瑟水精等寶以示明瑩顏延年詩髙張生絕聲急由調起李善注物理論曰琴欲髙張瑟欲下聲江淹詩寂歷百艸晦李善注寂歷凋疎貌颼飅風聲也江淹山中楚辭風颼飅兮木道寒嵇康琴賦紛淋浪以流離東方朔七諫泣歔欷而霑襟說文潺湲水聲張衡歸田賦彈五之妙指颼音搜】

王昭君【一作昭君怨】二首【樂府古題要解王昭君舊史王嬙字昭君漢元帝時匈奴入朝詔以王嬙配之號寧胡閼氏一說漢元帝後宮旣多不得常見乃使畫工圖其形按圗召幸宮人皆賂畫工多者十萬少者亦不減五萬昭君自恃容貌獨不肯與工人乃醜圖之遂不得見及後匈奴入朝選美人配之昭君之圗當行及入辭光彩射人悚動左右天子方重失信外國悔恨不及窮究其事畫工有杜陵毛延壽安陵陳敞新丰劉白龔寛下杜陽望樊靑皆同日棄市籍其資財漢人憐昭君逺嫁爲作歌詩晉文王諱昭故晉人攺爲明君石崇有妓曰緑珠善歌舞以此曲教之而自制王明君歌其文悲雅我本漢家子是也按樂府詩集張永元嘉伎錄相和歌吟漢四曲其二曰王明君】

漢家秦地月流影照【一作送】明妃一上玊闗道天涯去不歸漢月還從東海【一作方】出明妃西嫁無來日燕支長寒雪作花蛾眉憔悴沒胡沙生乏黃金枉圗畫死畱靑塜使人嗟【元和郡縣誌燕支山一名刪丹山在甘州刪丹縣南五十里東西百餘里南北二十里水艸茂美與祁速同楊炎燕支山神寜濟公祠堂碑西北之巨鎭曰燕支本匈奴王庭漢武納渾邪開右地置武威張掖而山界二郡間連峯委會云蔚黛起積髙之勢四面千里太平寰宇記靑冢在振武軍金河縣西北漢王昭君墓在古丰州上艸色常靑故曰靑塜一統志王昭君墓在古丰州西六十里地多白艸此塜獨靑故曰靑冢頋寜人曰按史記言匈奴左方主將直上谷以東右方主將直上郡以西而單於之庭直代雲中漢書言呼】

【韓邪單於自請畱居光祿塞下又言天子遣使送單於出朔方雞鹿塞後單於竟北歸庭乃知漢與匈奴往來之道大抵從雲中五原朔方明妃之行亦必出此故江淹之賦李陵但云情往上郡心畱雁門而玊闗與西域相通自是公主嫁烏孫所經太白詩漢家秦地月流影照明妃一上玊闗道天涯去不歸誤矣顏氏家訓謂文章地理必須愜當其論梁簡文雁門太守行而言日逐康居大宛月支蕭子暉隴頭水而云北注黃龍東流白馬沈存中論白樂天長恨歌峨眉山下少人行謂峨眉在嘉州非幸蜀路文人之病蓋有同者】

其二

昭君拂玊鞍上馬啼紅頰今日漢宮人明朝胡地妾中山孺子妾歌【樂府詩集漢書曰詔賜中山靖王噲及孺子妾冰未央才人歌詩四篇如淳曰孺子幼少稱孺子妾宮人也顏師古曰孺子王妾之有品號者妾王之眾妾也冰其名才人天子內官按此謂以歌詩賜中山王及孺子妾未央才人等耳略言之故云及也而陸厥作歌乃謂之中山孺子妾失之逺矣太白是題蓋仍陸氏之誤也】

中山孺子妾特以色見珍𨿽【一本下多一然字】不如延年妹亦是當時絕世人桃李出深井花艶驚上春一貴復一賤闗天豈由身芙蓉老秋霜團扇羞网塵戚姫髠髮【繆本作翦】入舂市萬古共悲辛【李延年妹事已見本卷陽春歌注深井卽今庭中天井是周禮太府職云上春釁寶龜及寶器鄭注上春孟春也漢書一貴一賤北史事乃闗天漢書髙祖得定陶戚姫愛幸生趙王如意髙祖崩恵帝立呂后爲皇太后乃令永巷囚戚夫人髠鉗衣赭衣令舂戚夫人舂且歌曰子爲王母爲虜終日舂薄暮常與死爲伍相離三千里當誰使告汝】

荊州歌【唐時荊州山南東道領江陵枝江當陽長林石首松滋公安荊門八縣天寶元年攺爲江陵郡】

白帝城邊足風波瞿塘五月誰敢過荊州麥熟繭成蛾繰絲憶君頭緒多撥谷飛鳴柰妾何【通典防州奉節縣有白帝城按唐之奉節縣卽漢之魚復縣也王莽時公孫述據蜀有白龍出殿前井中述以爲瑞自稱白帝更號魚復曰白帝城劉先主攺曰永安官卽其地在防州府城東山上初學記荊州圗記曰白帝城西臨大江東南髙二百丈西北髙一千丈水經注廣溪峽中有瞿塘黃龍二灘夏水洄復沿溯所忌太平寰宇記瞿塘峽在防州東一里古西陵峽也連崖千丈奔流電激舟人爲之恐懼本艸陳蔵器曰布谷隖鳩也江東呼爲獲谷亦曰郭公北人名撥谷似鷂長尾牡牝飛鳴以翼相摩撃】

設辟邪伎鼔吹雉子班曲辭【雉子班樂府觧題曰古詞云雉子髙飛止黃鵠飛之以千里雄來飛從雌視蓋取首二字以命名也若梁簡文帝妒時向隴則竟全篇詠雉矣宋何承天有雉子遊原澤篇則言避世之士抗志淸霄視卿相功名猶冰炭之不相入太白此詩蓋擬何氏而作又樂府詩集古今樂錄曰梁三朝樂第四十一設辟邪伎鼓吹作雉子班曲引去來辟邪獸名孟康漢書注桃拔一名符防似鹿長尾一角者或爲天鹿兩角者或爲辟邪辟邪伎者蓋假爲辟邪獸之形而舞者也】

辟邪伎作鼓吹驚雉子班之奏曲成喔咿振迅欲飛鳴扇錦翼雄風生雙雌同飲啄趫悍誰能爭乍向艸中耿介死不求黃金籠下生天地至廣大何惜遂物情善捲讓天子務光亦逃名所貴曠士懷朗然合太淸【韓詩外傳翾翾十步之雀喔咿而笑之鮑照舞鶴賦振迅騰摧西京賦趫悍虓豁李善文選注薛君韓詩章句曰雉耿介之鳥也禮記正義或謂雉鳥耿介被人所獲必自屈折其頭而死荘子舜以天下讓善捲善捲曰予立於宇宙之中冬日衣皮毛夏日衣葛絺春耕種形足以勞動秋收斂身足以休食日出而作日入而息逍遙於天地之間而心意自得吾何以天下爲哉悲夫子之不知予也遂不受於是去而入深山莫知其處湯伐桀尅之讓務光曰智者謀之武者遂之仁者居之古之道也吾子胡不立乎務光曰廢上非義也殺民非仁也人犯其難我享其利非亷也吾聞之曰非其義者不受其祿無道之世不踐其土況尊我乎吾不忍久見也乃負石而自沈於廬水鮑照詩安知曠士懷趫音蹺】

相逢行【樂府詩集相逢行一曰相逢狹路間行亦曰長安有狹邪行樂府觧題曰古詞文意與雞鳴曲同】

相逢紅塵內髙揖黃金鞭萬戶垂楊裏君家阿那邊【西都賦紅塵四合煙雲相連傅縡詩本珍白玉鐙因飾黃金鞭陸機詩皎皎彼姝女阿那當軒織呂向注阿那柔順貌】

古有所思【蕭本作古有所思行宋書漢鼔吹鐃歌十八曲有有所思曲樂府古題要觧有所思其詞大略言有所思乃在大海南何用問遺君雙珠瑇瑁簮聞君有他心燒之當風揚其灰從今已往勿復相思而與君絕也若齊王融如何有所思梁劉繪別離安可再但言離思而已】

我思仙【一作佳】人乃在碧【許本作北】海之東隅海寒多天風白波連山【一作天】倒蓬壺長鯨噴湧不可涉撫心茫茫淚如珠西來靑鳥東飛去願寄一書謝麻姑【十洲記東海之東登岸一萬里東復有碧海廣狹浩汗與東海等水旣不鹹苦正作碧色甘香味美木華海賦波如連山拾遺記蓬壺蓬萊也陸厥李夫人及貴人歌洞房明月夜對此淚如珠漢武故事七月七日上於承華殿齋正中忽有一靑鳥從西方來集殿前上問東方朔朔曰此西王母欲來也有頃王母至有二靑鳥如烏夾侍王母旁神仙傳王逺遣人召麻姑麻姑至是好女子年可十八九許於頂上作髻余髮散垂至腰衣有文采而非錦綺光彩耀目不可名狀】

久別離【胡震亨曰江淹擬古始有古別離後乃有長別離生別離等名此久別離及逺別離皆自爲之名其源則出於古別離也】

別來防春未還家玊窻五見櫻桃花況有錦字書開緘使【一作令】人嗟至【繆本無至字】此腸斷彼心絕雲鬟緑鬢罷梳【繆本作攬】結愁如回飇亂白雪去年寄書報陽臺今年寄書重相催東風兮東風【繆本作胡爲乎東風】爲我吹行雲使西來待來竟不來落花寂寂委靑苔【本艸櫻桃樹不甚髙春初開白花繁英如雪說文鬟總髮也亦謂之髻謝靈運詩回飇流輕雪回飇回旋之風也陽臺行雲俱見二卷注緘音兼飇音標】白頭吟【西京雜記司馬相如將防茂陵人女爲妾卓文君作白頭吟以自絕相如乃止詞曰皚如山上雪皎若雲中月聞君有兩意故來相訣絕今日鬥酒防明日溝水頭蹀躨禦溝上溝水東西流淒淒重淒淒嫁娶不須啼願得一心人白頭不相離】

錦水東北流波蕩雙鴛鴦雄巢漢宮樹雌弄秦艸芳寜同萬死碎綺翼不忍雲間兩分張【華陽國誌錦江織錦濯其中則鮮明濯他江則不好一統志二江一名汶江一名流江經成都府城南七里蜀守李冰旣鑿離堆又開二渠一渠由永康過新繁入成都謂之外江一渠由永康過郫入成都謂之內江蜀人以此水濯錦鮮明故又名錦江古今注鴛鴦水鳥鳬類也雌雄未嘗相離人得其一則一思而至死故曰匹鳥魏書彭城王傳在南百口生死分張分張猶分離也】此時阿嬌正嬌妒獨坐長門愁日暮但願君恩頋妾深豈惜黃金買詞賦相如作賦得黃金丈夫好新多異心一朝將聘茂陵女文君因贈【一作賦】白頭吟東流不作西歸水落花辭條羞故林【阿嬌漢武帝陳皇后之小字見本卷後注司馬相如長門賦序孝武皇帝陳皇后時得幸頗妒別在長門宮愁悶悲思聞蜀郡成都司馬相如天下工爲文奉黃金百斤爲相如文君取酒因於觧悲愁之詞而相如爲文以悟主上皇后復得親幸傅苦相篇玉顏隨年變丈夫多好新子夜歌不見東流水何時復西歸】兔絲故【蕭本作固】無情隨風任傾倒誰使女蘿枝而來彊縈抱兩艸猶一心人心不如艸莫捲龍須席從他生网絲且畱琥珀枕或有夢來時覆水再收豈滿杯棄妾已去難重回古來【繆本作時】得意不相負袛今惟見靑陵臺【爾雅翼女蘿兔絲其實二物也然皆附木上釋艸云唐防女蘿女蘿兔絲郭曰別四名則是謂一物矣廣雅云女蘿松蘿也莵丘莵絲也則是兩物陸璣亦云今兔絲蔓連艸上生黃赤如金藥中兔絲子是也非松蘿松蘿自蔓松上生枝正靑與兔絲迥異以予考之誠然今女蘿正靑而細長無雜蔓故山章云被薜荔兮帶女蘿蘿靑而長如帶也何與兔絲事然兩者皆附木或當有時相蔓古樂府雲南山羃羃兔絲花北陵靑靑女蘿樹由來花葉同一心今日枝條分兩處唐樂府亦云兔絲故無情隨風任傾倒誰使女蘿枝而來彊縈抱兩艸猶一心人心不如艸則古今多疑其爲二物者博物志魏文帝所記諸物相似亂者女蘿寄生兔絲兔絲寄生木上根不著地然則女蘿有寄生兔絲上者釋艸女蘿兔絲或亦此義耳長樂佳古詞玉枕龍須席郎眠何處牀胡三省通鑑注龍須席以龍須艸織成今淮上安慶府居人多能織龍須席西京雜記趙飛燕女弟遺飛燕琥珀枕太平禦覧廣雅曰琥珀珠也生地中其上及旁不生艸淺者四五尺深者八九尺大如斛削去皮成琥珀初時如桃膠凝堅乃成其方人以爲枕出博南縣後漢書覆水不收宜深思之獨異志搜神記曰宋康王以韓朋妻美而奪之使朋築靑陵臺然後殺之其妻請臨喪遂投身而死王命分埋臺左右期年各生一梓樹及大樹枝條相交有二鳥哀鳴其上因號之曰相思樹太平寰宇記河南道濟州鄆城縣有靑陵臺郡國志云宋王納韓憑之妻使憑運土築靑陵臺至今臺迹依約一統志靑陵臺在開封府封丘縣界宋康王欲奪其舍人韓憑之妻乃築臺望之憑妻作詩曰南山有鳥北山張羅鳥自髙飛羅當柰何遂自縊死】

其二【蕭士贇曰按此篇出入前篇語意多同或謂初本云】

錦水東流碧波蕩雙鴛鴦雄巢漢宮樹雌弄秦艸芳相如去蜀謁武帝赤車駟馬生輝光一朝再覽大人作萬乘忽欲淩雲翔聞道阿嬌失恩寵千金買賦要君王【華陽國誌司馬相如初入長安題市門曰不乘赤車駟馬不過汝下也史記司馬相如見上好仙道因曰上林之事未足美也尙有靡者臣嘗爲大人賦未就請具而奏之相如以爲列仙之傳居山澤間形容甚此非帝王之仙意也乃遂就大人賦相如旣奏大人之頌天子大悅飄飄有淩雲之气似逰天地之間意】相如不憶貧賤日位【繆本作官】髙金多聘私室茂陵姝子皆見求文君歡愛從此畢淚如雙泉水行墮紫羅襟五起雞三唱淸晨白頭吟長吁不整緑雲鬟仰訴靑天哀怨深城崩杞梁妻誰道土無心東流不作西歸水落花辭枝羞故林【史記蘇秦笑謂其嫂曰何前倨而後恭也嫂曰見季子位髙金多也太平禦覧尸子曰孝已一夕五起視親衣之厚薄枕之髙下此用其字以言寢不安席之意舊注觧作五更而起者恐非是古今注杞梁妻杞植妻妹明月所作也杞植戰死妻嘆曰上則無父中則無夫下則無子生人之苦至矣乃抗聲長哭杞都城感之而頽遂投水而死其妹悲其姐之貞操乃爲作歌名曰杞梁妻焉梁植字也論衡傳書言杞梁之妻向城而哭城爲之崩言杞梁從軍不還其妻痛之向城而哭至誠悲痛精气動城故城爲之崩也夫言向城而哭者實也城爲之崩者虛也城土也無心腹之蔵安能爲悲哭感動而崩太白土無心句似借其言而反之用古若此左右逢源非聖於詩者不能姝音樞】頭上玉燕釵是妾嫁時物贈君表相思羅袖幸時拂莫捲龍須席從他生网絲且畱琥珀枕還有夢來時鷫鸘裘在錦屏上自君一掛無由【一作人】披妾有秦樓鏡照心勝照井願持照新人雙對可憐影【述異記漢武帝元鼎元年起招靈閣有神女畱一玉釵與帝帝以賜趙媫妤至昭帝元鳯中宮人見此釵光瑩甚異共謀欲碎之明視釵匣惟見白燕直升天去後宮人作玉釵因名玉燕釵西京雜記司馬相如初與卓文君還成都居貧愁懣以所著鷫鸘裘就市人楊昌貰酒與文君爲歡西京雜記咸陽宮有方鏡廣四尺髙五尺九寸表裏有明人直來照之影則倒見以手捫心而來則見腸胃五臓歷然無礙人有疾病在內掩心而照之則知病之所在又女子有邪心則膽張心動始皇常以照宮人膽張心動者殺之湯僧濟詩昔日娼家女摘花露井邊摘花還自插照井還自憐】覆水卻收不滿杯相如還謝文君回古來得意不相負袛今惟有靑陵臺

采蓮曲【采蓮曲起梁武帝父子後人多擬之】

若耶溪旁采蓮女笑隔荷花共人語日照新妝水底明風飄香袂【繆本作袖】空中舉岸上誰家遊冶郎三三五五暎垂楊紫驑嘶入落花去見此踟躕空斷腸【太平寰宇記若耶溪在越州會稽縣東南二十八里一統志若耶溪在紹興府城南二十五里西施采蓮於此古孟珠曲道逢遊冶郎恨不早相識鄭毛詩箋赤身黒鬛曰驑南史帝賜羊侃河南國紫驑嘶音西】

臨江王節士歌【漢書藝文志有臨江王及愁思節士歌詩四篇宋陸厥作臨江王節士歌蓋誤合而爲一也太白此題殆仍其失者歟】

洞庭白波木葉稀燕鴻【繆本作鴈】始入吳雲飛吳云寒燕鴻【繆本作鴈】苦風號沙宿瀟湘浦節士悲【繆本作感】秋淚如雨白日當天心照之可以事明主壯士【一作气】憤雄【一作寒】風生安得倚天劍跨海斬長鯨【楚辭洞庭波兮木葉下宋玉大言賦長劍耿耿倚天外梁元帝覽賦戮滔天之封豕斬橫海之長鯨】

司馬將軍歌【原注代隴上健兒陳安健十六國春秋陳安善於撫綏吉凶夷險與眾共之及其死隴上人思之爲作壯士之歌曰隴上建士有陳安軀幹𨿽小腹中寛愛養將士同心肝騄驄駿馬鐵鍛鞍七尺寶刀配齊環丈八蛇矛左右盤十蕩十決無當前百騎俱出如雲浮追者千萬騎悠悠戰始三交失虵矛十騎俱蕩九騎畱棄我騄驄竄巖幽大雨降後追者休爲我外援而懸頭西河之水東河流阿呵嗚呼柰子何阿呵嗚呼柰子何劉曜聞而嘉傷於是命樂府歌之】

狂風吹古月竊防章華臺北落明星動光彩南徵猛將如雲雷【一作南方有事將軍來】手中電曳【一作曳電蕭本作電撃】倚天劍直斬長鯨海水開我見樓船壯心目頗似龍驤下三蜀揚兵習戰張虎旗江中白浪如銀屋身居玉帳臨河魁紫髯若防冠崔嵬細栁開營揖天子始知灞上爲嬰孩羌笛橫吹阿嚲廻向月樓中吹落梅將軍自起舞長劍壯士呼聲動九垓功成獻凱見明主丹靑畫像麒麟臺【十六國春秋新平王雕爲太史令言於苻堅曰謹按讖云古月之末亂中州洪水大起健西流惟有雄子定九州九域志江陵府有章華臺圖經云楚靈王與伍舉登章華之臺是也夢溪筆談楚章華臺亳州城父縣陳州商水縣荊州江陵縣長林縣復州監利縣皆有之據左傳楚靈王七年成章華之臺與諸侯落之杜預注章華臺在華容城中華容卽今之監利縣非嶽州之華容也至今有章華故臺在縣郭中與杜預之說相符亳州城父縣有幹谿其側亦有章華臺故基臺下往往得人骨云楚靈王戰死於此商水縣章華之側亦有幹谿薛綜注張衡東京賦引左氏傳乃云楚子成章華之臺於幹谿皆誤說也左傳實無此文甘氏星經北落師門一星在羽林軍西主兵星明大而角軍兵安小暗天下兵晉書天文志北落師門一星在羽林西南北者宿在北方也落天之藩落也師眾也師門猶軍門也長安城北門曰北落門以象此也主非常以兵有星守之虜入塞中兵起李陵報蘇武書猛將如雲倚天劍斬長鯨俱見前首注通典樓船船上建樓三重列女墻戰格樹旛幟開弩憲矛穴置拋車壘石鐵汁狀如城壘忽遇暴風人力不能制此亦非便於事然爲水軍不可不設以成形勢晉書王濬爲益州刺史武帝謀伐吳詔濬修舟艦濬乃大作船連舫方百二十步受二千餘人以水爲城起樓櫓開四出門其上皆得馳馬往來又畫鷁首怪獸於船首以懼江神舟棹之盛自古未有尋以謡言拜濬爲龍驤將軍監益梁諸軍事太康元年濬自發蜀兵不血刃攻無堅城夏口武昌無相支抗於是順流鼓棹徑造三山左思蜀都賦三蜀之豪劉逵注三蜀蜀郡廣漢犍爲也本一蜀國漢髙祖分置廣漢漢武帝分置犍爲周禮熊虎爲旗抱朴子兵在太乙玊帳之中不可攻也雲谷雜記藝文志有玉帳經一卷乃兵家壓勝之方位謂主將於其方置軍帳則堅不可犯猶玊帳然其法出於黃帝遁甲以月建前三位取之如正月建寅則巳爲玉帳主將宜居之李太白司馬將軍歌云身居玉帳臨河魁戌爲河魁謂主將之帳宜在戌也非深識其法者不能爲此語三國誌注獻帝春秋曰張遼問吳防人向有紫髯將軍長上短下便馬善射是誰降人曰是孫會稽南史褚彥回傳君須髯如防楚辭冠切云之崔嵬王逸注崔嵬髙貌史記文帝後六年匈奴大入邊乃以劉禮爲將軍軍灞上徐厲爲將軍軍棘門周亞夫爲將軍軍細桞以備胡上自勞軍至灞上及棘門軍直馳入將以下騎送迎已而之細桞軍軍吏士被甲鋭兵刃彀弓矢持滿天子先驅至不得入先驅曰天子且至軍門都尉曰曰將軍令曰軍中聞將軍令不聞天子之詔居無何上至又不得入乃使使持節詔將軍吾欲入勞軍亞夫乃傳言開壁門壁門士吏謂從屬車騎曰將軍約軍中不得驅馳天子乃按轡徐行至營亞夫持兵揖曰介冑之士不拜請以軍禮見天子爲動攺容式車使人稱謝皇帝敬勞將軍成禮而去旣出軍門羣臣皆驚文帝曰此眞將軍矣曩者灞上及棘門軍若兒戱耳其將固可襲而虜也至於亞夫可得而犯耶文獻通考羌笛五孔陳樂書曰馬融賦笛以爲出於羌中舊制四孔而已京房因加一孔以備五音風俗通漢武時丘仲作尺四寸笛後更名羌笛焉楊升庵外集阿嚲廻番曲名卽阿濫堆也番曲本無字祗以聲傳故隨中國所書人各不同難以意求按唐詩紀事驪宮小禽名阿濫堆明皇禦玊笛采其聲翻爲曲且名焉逺近以笛爭效之張祐華淸宮詩紅樹蕭蕭閣半開玉皇曽幸此宮來至今風俗驪山下村笛猶吹阿濫堆據此則阿濫堆非番曲也又嚲字丁可切讀作多上聲據楊說當作旦聲讀字書皆無之俱未詳是否樂府雜錄笛羌樂也古有落梅花曲漢書楚戰士無不一當十呼聲動天地封禪書上暢九垓服防注垓重也天有九重舊唐書凱樂鼔吹之歌曲也周官大司樂王師大獻則奏凱樂注云獻功之樂也又大司馬之職師有功則凱獻於社注云兵樂曰凱司馬法曰得意則凱樂所以示喜也漢書甘露三年單於始入朝上思股肱之美乃圖畫其人於麒麟閣署其官爵姓名惟霍光不名曰大司馬大將軍博陸侯姓霍氏次曰衛將軍富平侯張安世次曰車騎將軍龍頟侯韓增次曰後將軍營平侯趙充國次曰丞相髙平侯魏相次曰丞相博陽侯丙吉次曰禦史大夫建平侯杜延年次曰宗正陽城侯劉徳次曰少府梁丘賀次曰太子太傅蕭望之次曰典屬國蘇武皆有功徳知名當世是以表而揚之明著中興輔佐列於方叔召虎仲山甫焉張晏注武帝獲麒麟時作此閣圖畫其象於閣故以爲名按通鑑乾元二年九月襄州亂將張延嘉襲破荊州據之此詩當是是時所作故有狂風吹古月竊弄章華臺之句延嘉疑亦蕃將否則故安史部下之防兵也其時鄰郡多發兵爲備故太白又有九日登巴陵置酒望洞庭水軍詩此詩所謂江中樓船其卽洞庭之水軍歟垓音該】

君道曲【太白自注梁之雅歌有五章今作一章按樂府詩集古今樂錄曰梁有雅歌五曲一曰應王受圖曲二曰臣道曲三曰積惡篇四曰積善篇五曰宴酒篇無君道曲疑太白擬作者卽應王受圗曲琦謂非也蓋後人訛臣字爲君字耳】

大君若天覆廣運無不至軒後爪牙常先太山稽如心之使臂小白鴻翼於夷吾劉葛魚水本無二土扶【蕭本作校】可成墻積徳爲厚地【漢書陛下聖徳天覆子愛海內國語廣運百里韋昭注東西爲廣南北爲運移書備位方伯爲國爪牙章懷太子注爪牙以猛獸爲諭言爲國之捍衛也詩曰祈父予王之爪牙也史記黃帝舉風後力牧常先大鴻以治民淮南子黃帝治天下而力牧太山稽輔之髙誘注力牧太山稽黃帝師漢書如身之使臂臂之使指莫不制從管子桓公在位管仲隰朋見立有間有二鴻飛而過之桓公嘆曰仲父今彼鴻鵠有時而南有時而北有時而往有時而來四方無逺所欲至而至焉非惟有羽翼之故是以能通其意於天下乎管仲隰朋不對桓公曰二子何故不對管子曰君有霸王之心而夷吾非霸王之臣也是以不敢對桓公曰寡人之有仲父也猶飛鴻之有羽翼也仲父不一言教寡人寡人之有耳將安聞道而得度哉華陽國誌先主與諸葛亮情好日宻自以爲猶魚得水也北齊書尉景曰土相扶爲墻人相扶爲王淮南子山爲積徳髙誘注仁山萬物生焉故爲積徳】

結韈子【北魏溫子升有結韈子詩疑是當時曲名樂府詩集引文王張釋之結韈事爲解非也然太白之作與子升原作辭旨又復不同】

燕南壯士吳門豪築中置鉛魚隠刀感君恩重許君命太山一擲輕鴻毛【史記秦滅燕太子丹荊軻之客皆亡髙漸離變姓名爲人傭保匿作於宋子使撃築而歌客無不流涕而去者聞於秦始皇秦始皇召見人有識者乃曰髙漸離也秦皇帝惜其善撃築重赦之乃矐其目使撃築未嘗不稱善稍益近之髙漸離乃以鉛置築中復進得近舉築撲秦皇帝不中於是遂誅髙漸離又史記伍子胥知公子光之欲殺吳王僚乃進專諸於公子光光伏甲士於窟室中而具酒請王僚王僚使兵陳自宮至光之家門戶階陛左右皆王僚之親戚也夾立侍皆持長鈹酒旣酣公子光佯爲足疾入窟室中使專諸置首魚炙之腹中而進之旣至王前專諸擘魚因以首刺王僚王僚乃死左右亦殺專諸燕丹子烈士之節死有重於太山有輕於鴻毛者但問用之所在耳築音竹】

結客少年場行【樂府古題要觧結客少年場行言輕生重義慷慨以立功名也蕭士贇曰結客少年取曹植詩結客少年報怨洛北邙爲題始自鮑照】

紫燕黃金瞳啾啾【一作稜稜】揺緑平明相馳逐結客洛門東少年學劍術淩轢白猿公珠袍曳錦帶匕首插吳鴻由來萬夫勇挾此生【繆本作英】雄風托交從劇孟買醉入新丰笑盡一杯酒殺人都市中羞道易水寒從【一作徒】令日貫虹燕丹事不立虛沒秦帝宮武陽死灰人安可與成功【劉劭趙郡賦其良馬則飛兔奚斯常驪紫燕丰鬒確顱龍身鵠頸目如黃金蘭筋參精山海經有文馬縞身朱鬛目若黃金楚辭鳴玉鸞之啾啾王逸注啾啾鳴聲漢書先平明鮑照詩車馬相馳逐賔朋好容華漢書灌夫傳輘轢宗室侵犯骨肉顏師古注輘轢謂蹈踐之也後漢書帝以朱浮陵轢同列章懷太子注陵轢猶欺蔑也吳越春秋越有處女出於南林越王使使聘之問以劍防之術處女北行見於王道逢一翁自稱曰袁公問處女吾聞子善劍願一見之女曰妾不敢有所隠惟公試之於是袁公卽杖箖箊竹竹枝上頡橋末墮地女卽接末袁公則飛上樹變爲白猿搜神記以一珠袍與之藝文類聚通俗文曰首劍屬其頭類匕故曰匕首短而便用吳越春秋闔閭命於國中作金鉤令曰能善爲鉤者賞之百金吳作鉤者甚眾有人貪王之重賞也殺其二子以血釁金遂成二鉤獻於闔閭詣宮門而求賞王曰爲鉤者眾而子獨求賞何以異於眾夫子之鉤乎作鉤者曰吾之作鉤也貪而殺二子釁成二鉤王乃舉眾鉤以視之何者是也王鉤甚多形體相類不知其所在於是鉤師向鉤而呼二子之名吳鴻扈稽我在於此王不知汝之神也聲絕於口兩鉤俱飛著父之胸吳王大驚曰寡人誠負於子乃賞百金遂服而不離身史記劇孟以任俠顯行大類朱家而好博多年少之戱李善文選注三輔舊事曰太上皇不樂闗中思慕鄕裏髙祖徙丰沛屠兒酤酒煮餅商人立爲新丰左延年詩殺人都市中邀我都巷西燕丹子荊軻與武陽入秦秦王陛防而見燕使旣鼔鐘並發武陽大恐面如死灰色余詳恨賦注啾卽油切酒平聲音宗轢音歷匕音彼劇音極】

長干行二首【劉逵吳都賦注建鄴南五里有山岡其間平地吏民雜居號長幹中有大長幹小長幹皆相連大長幹在越城東小長幹在越城西地有長短故號大小長幹韓詩曰考槃在幹地下而廣曰乾方輿勝覽建康府有長幹裏去上元縣五里李白長干行所謂同居長幹裏乃秣陵縣東里巷江東謂山壠之間曰幹景定建康志長幹裏在秦淮南】

妾髮初覆額折花門前劇郎騎竹馬來繞牀弄靑梅同居長幹裏兩小無嫌猜十四爲君婦羞顏未嘗開低頭向暗壁千喚不一回十五始展眉願同塵與灰常存抱柱信豈【一作恥】上望夫臺十六君逺行瞿塘灔澦堆五月不可觸猿聲天上哀門前遲【一作舊】行迹一一生緑【一作蒼】苔苔深不能掃落葉秋風早八月胡蝶來【一作黃】雙飛西園艸感此傷妾心坐愁紅顏老早晚下三巴預將書報家相迎不道逺直至長風沙【劇戱也塵與灰言其合同而無分也史記尾生與女子期於梁下女子不至水至不去抱柱而死蘇欒城集望夫臺在忠州南數十里南史巴東有滛預石髙出水二十餘丈及秋水至才如見焉次有瞿塘大灘行旅忌之滛預石卽灔澦堆也一統志瞿塘在防州府城東舊名西陵峽乃三峽之門兩崖對峙中貫一江灔澦堆當其口太平寰宇記灔澦堆周回二十丈在夔州西南二百步蜀江中心瞿塘峽口冬水淺屹然露百餘尺夏水漲沒數十丈其狀如馬舟人不敢進諺曰灔澦大如馬瞿塘不可下灔澦大如鱉瞿塘行舟絕灔澦大如瞿塘不可窺灔澦大如襆瞿塘不可觸又曰猶與言舟子取途不決水脈故猶與也蜀外紀瞿塘卽峽內江水深況處灔澦乃一石筍樹兩峽之中若靑螺盤於波中寶劍插於鏡面江總詩自悲行處緑苔生何悟啼多紅粉落楊升庵謂胡蝶或黒或白或五彩皆具惟黃色一種至秋乃多蓋感金气也引太白八月胡蝶黃之句以爲深中物理而評今本來字爲淺琦謂以文義論之終以來字爲長鮑照詩安能行嘆復坐愁華陽國誌獻帝初平元年徵東中郎將安漢趙穎建議分巴爲三郡穎欲得巴舊名故白益州牧劉璋以墊江以上爲巴郡江南龎羲爲太守治安漢以江州至臨江爲永寜郡胊忍至魚復爲固陵郡巴遂分矣建安六年魚復蹇白璋爭巴名璋乃攺永寜爲巴郡以固陵爲巴東徙龎羲爲巴西太守是爲三巴小學紺珠三巴巴郡今重慶府巴東今夔州巴西今合州太平寰宇記長風沙在舒州懷寜縣東一百九十里置在江界以防寇盜李白長干行雲相迎不道逺直至長風沙卽其處也陸遊入蜀記太白長干行雲早晚下三巴預將書報家相迎不道逺直至長風沙蓋自金陵至長風沙七百里而室家來迎其夫甚言其遠也地屬舒州舊最湍險唐詩紀長風沙地名在池州之雁汊下八十里劇音極】

其二

憶妾【一作昔】深閨裏煙塵不曾識嫁與長幹人沙頭候風色五月南風興思君下巴陵八月西風起想君發揚子去來悲如何見少別離【蕭本作離別】多湘潭防日到妾夢越風波昨夜狂風度吹折江頭樹渺渺暗無邊行人在何處好乘浮雲驄佳期蘭渚東鴛鴦緑蒲上翡翠錦屏中【繆本作北客至王公朱衣滿汀中日暮來投宿數朝不肯東又至一作眞汀一作江又好乘浮雲驄佳期蘭渚東一作北客浮雲驄經過新市中】自憐十五餘顏色桃花【一作李】紅那作商人婦愁水復愁風【唐時巴陵郡本巴州也武徳六年更名嶽州屬江南西道圖經揚子江在眞州揚子縣左與鎭江分界江南志揚子江發源岷山合湘漠豫章諸水繞江寧府城之西南經西北至鎭江始名爲揚子江東流入海元和郡縣誌潭州有湘潭縣東北至州一百四里西京雜記文帝有良馬九匹皆天下之駿馬也一名浮雲庾抱詩櫪上浮雲驄本出吳門中楚辭與佳期兮夕張曹植詩朝發鸞臺夕宿蘭渚說文翡赤羽雀也翠靑羽雀也出郁林禽經注翡翠狀如防防而色正碧鮮縟可愛飲喙於澄瀾廻淵之側尢惜其羽日濯於水中異物志翠鳥形如燕赤而雄曰翡靑而雌曰翠其羽可以飾帷帳此篇唐詩紀事以爲張朝作而自昨夜狂風度以下斷爲二首黃山谷則以爲李益作未知孰是山谷之言曰太白集中長干行二篇妾髮初覆額眞太白作也憶妾深閨裏李益尙書作所謂癡妒尙書李十郎者也辭意亦淸麗可喜亂之太白詩中亦不甚逺大儒曽子固刋定亦不能別也太白豪放人中鳯凰麒麟譬如生富貴人𨿽醉飽暝暗啽囈中作無義語終不作寒乞聲耳今太白詩中謬入他人作者略有十之二三欲刪正者當以吾言考之渺音藐渚音主翡音費】

古朗月行【鮑照有朗月行疑始於照】

小時不識月呼作白玉盤又疑瑤臺鏡飛在【一作上】靑【蕭本作白】云端仙人垂兩足桂樹何【一作作】團團【繆本作團圎】白兔搗藥成問言與誰【蕭本作誰與】餐蟾蜍蝕圎影大【一作天】明夜已殘羿昔落九烏天人淸且安陰精此淪惑去去不足觀憂來其如何淒【繆本作惻】愴摧心肝【應劭漢官儀封禪壇有白玉盤初學記虞喜安天論曰俗傳月中仙人桂樹今視其初生見仙人之足漸已成形桂樹後生傅擬天問月中何有白兔搗藥蟾蜍蝕月詳見二卷注曹植詩圎影光未滿木華海賦大明總轡於金樞之穴李善注大明月也楚辭章句淮南言堯時十日並出艸木焦枯堯令羿仰射十日中其九日日中九烏皆死墮其羽翼張衡靈憲月者陰精之宗春秋元命苞陰精爲月歐陽建詩痛酷摧心肝】

上之回【按宋書漢鼓吹鐃歌十八曲中有上之回樂府古題要解上之回漢武帝元封初因至雍遂通回中道後數遊幸焉其歌稱帝遊石闗望諸國月支臣匈奴服皆美當時事也】

三十六離宮樓臺與天通閣道步行月美人愁煙空恩疎寵不及桃李傷春風滛樂意何極金輿向回中萬乘出黃道千騎揚彩虹前軍細栁北後騎甘泉東豈問渭川老寜邀襄野童但慕【一作秋暮】瑤池宴歸來樂未窮【西都賦離宮別館三十六所章懷太子注三輔黃圖曰上林有建章承光等一十一宮平樂繭觀等二十五館凡三十六所與天通極言其髙與天相近也西京賦閣道穹窿呂向注閣道飛陛也沈約詩騰蓋隠奔星低鑾避行月史記人體安駕乘爲之金輿錯衡以繁其飾漢書元封四年冬十月行幸雍祠五畤通回中道應劭曰回中在安定髙平有險阻蕭闗在其北又史記正義括地誌云秦回中宮在岐州雍縣西四十里太平寰宇記回中宮在鳯翔府天興縣西宋之問詩囂聲引颺聞黃道王气周廻入紫宸蕭士贇曰前漢天文志日有中道中道者黃道也日君象故天子所行之道亦曰黃道魏文帝詩丹霞蔽日彩霞垂天漢書注細栁服防曰在長安西北如淳曰長安圗細桞倉在渭北近石徼張揖曰在昆明池南今有桞市是也三輔黃圗闗輔記林光宮一曰甘泉宮秦所造在今池陽縣西故甘泉山宮以山爲名宮周匝十餘里漢武帝建元中增廣之周十九里去長安三百里望見長安城黃帝以來圜丘祭天處遁甲開山圖云云陽先生之墟也梁簡文帝上之回云前斾拂回中後車隅桂宮太白蓋用其句法史記呂尙蓋嘗窮困年老矣以魚釣幹周西伯西伯將出獵卜之曰所獲非龍非彲非虎非羆所獲霸王之輔於是周西伯獵果遇太公於渭之陽與語大悅曰自吾先君太公曰當有聖人適周周以興子眞是耶吾太公望子久矣故號之曰太公望載與俱歸立爲師荘子黃帝將見大隗乎具茨之山至於襄城之野七聖皆迷無所問途適遇牧馬童子問途焉曰若知具茨之山乎曰然若知大隗之所存乎曰然黃帝曰異哉小童非徒知具茨之山又知大隗之所存請問爲天下小童曰予少而自遊於六合之內予適有瞀病有長者教予曰若乘日之車而遊於襄城之野今予病稍痊予又且復遊於六合之外夫爲天下亦若此而已矣又奚事哉黃帝再拜稽首稱天師而退梁簡文帝詩聊驅式道侯無勞襄野童列子周穆王升昆侖之丘遂賔於西王母觴於瑤池之上蕭士贇曰詩言漢武巡幸回中不過溺志於神仙之事豈爲求賢哉明皇亦好神仙此其諷諌之作歟】

獨不見【樂府古題要觧獨不見言思而不得見也胡震亨曰梁桞惲本辭奉帚長信宮誰知獨不見唐人擬者多用獨不見三字】

白馬誰家子黃龍邊塞兒天山三丈雪豈是逺行時春蕙忽秋艸莎雞鳴曲【蕭本作西】池風催【蕭本作摧】寒梭【一作防許本作稷】響月入霜閨悲憶與君別年種桃齊蛾眉桃今百餘尺花落成枯枝終然獨不見流淚空自知【曹植詩白馬飾金羈連翩西北馳借問誰家子幽並遊俠兒水經注白狼水又北徑黃龍城東十三州誌曰遼東屬國都尉治昌黎道有黃龍亭者也魏營州刺史治魏氏土地記曰黃龍城西南有白狼河東北流附城東北下卽是也新唐書北狄列傳契丹逃潢水之南黃龍之北又云室韋契丹別種地據黃龍北傍峱越河直京師東北七千里太平寰宇記天山一名白山今名折羅縵山在伊州伊吾縣北一百二十里西河舊事雲天山最髙冬夏有雪故曰雪山山中有好木鐡匈奴謂之天山過之皆下馬拜在蒲類海東百里卽漢貳師擊右賢王處爾雅翼蕙大抵似蘭花亦春開蘭先而蕙繼之皆柔荑其端作花蘭一荑一花蕙一荑五六花香次於蘭陸璣艸木疏莎雞如蝗而斑色毛翅數重其翅正赤或謂之天雞六月中飛而振羽索索作聲幽州謂之蒲錯爾雅翼莎雞其狀頭小而羽大有靑褐兩種率以六月振羽作聲連夜札札不止其聲如紡絲之聲故一名梭雞一名絡緯一名蟋蟀促織謂其鳴聲如急織也絡緯謂其鳴聲如紡緯也又曰促織一名促機絡緯一名紡緯其言促織如急織絡緯如紡緯是矣但蟋蟀與促織是一物莎雞與絡緯是一物不當合而言之耳塞音賽莎音梭】

白紵辭三首【樂府古題要觧白紵歌古辭盛稱舞者之美宜及芳時行樂其譽白紵曰質如輕雲色如銀制以爲袍余作巾袍以光軀巾拂塵按舊史稱白紵吳地所出白紵舞本吳舞也梁武帝令沈約攺其辭爲四時之歌若蘭葉參差桃半紅卽其春歌也】

揚淸歌【一作音】發皓齒北方佳人東鄰子且吟白紵停緑水長袖拂面爲君起寒云夜捲【繆本作捲】霜海空胡風吹天飄塞鴻玉顏滿堂樂未終【嵇康詩微歌發皓齒李延年詩北方有佳人絕世而獨立司馬相如美人賦臣之東鄰有一女子云髮丰艶蛾眉皓齒顏盛色茂景曜光起恆翹翹而相頋欲畱臣而共止淮南子手防緑水之趨髙誘注緑水舞曲也一曰緑水古詩也沈約白紵辭長袖拂面爲君施鮑照詩霜髙落塞鴻按鮑照白紵辭朱唇動素袖舉洛陽少年邯鄲女古稱緑水今白紵催急管爲君舞窮秋九月荷葉黃北風驅雁天雨霜夜長酒多樂未央太白此篇句法蓋全擬之蕭本以館娃日落歌吹蒙一句續作末句便不相類今從古本】

其二

館娃日落歌吹深月寒江【胡本作天】淸夜沈沈美人一笑千黃金垂羅舞縠揚哀音郢中白雪且莫吟子夜吳歌動君心動君心冀君賞願作天池雙鴛鴦一朝飛去靑雲上【太平寰宇記越絕書云吳人於硯石山置館娃宮劉逵注吳都賦引揚雄方言云吳有館娃宮吳人呼美女爲娃故三都賦云幸乎館娃之宮中張女樂而宴羣臣今吳縣有館娃鄕崔駰七依回眸百萬一笑千金廣韻縠絹也新序客有歌於郢中爲陽春白雪國中屬而和者數十人唐書子夜晉曲也娃音哇縠音斛】

其三

吳刀剪防【一作綺】縫舞衣明妝麗服奪春暉揚眉轉袖若雪飛傾城獨立世所稀激楚結風醉忘歸髙堂月落燭已微玉釵掛纓君莫違【鮑照詩吳刀楚制爲佩褘長安有狹邪曲麗帳鮮芳春李延年歌北方有佳人絕世而獨立一頋傾人城再頋傾人國上林賦鄢郢繽紛激楚結風郭璞注激楚歌曲也列女傳曰聴激楚之遺風也顏師古注結風亦曲名也史記索隠曰激楚急風也結風回風亦急風也楚地風旣自漂疾然歌樂者猶復依激結之急風以爲節其樂促迅哀切也司馬相如美人賦玉釵掛臣冠羅袖拂臣衣江總詩掛纓銀燭下莫笑玉釵長】

鳴鴈行【胡震亨曰鮑照本辭嘆鴈之辛苦霜雪太白更嘆其遭彈射似爲巳之逢難寓感觀湘吳一語可見】

胡鴈鳴辭燕山昨發委羽朝度闗一一銜蘆枝南飛散落天地間連行接翼往復還客居煙波寄湘吳淩霜觸雪毛體枯畏逢矰繳驚相呼聞虛墜良可吁君更彈射何爲乎【淮南子北方曰委羽髙誘注委羽山名也在北極之陰不見日也謝靈運詩嗷嗷雲中鴈舉翮自委羽淮南子夫鴈順風以愛气力銜蘆而翔以備矰弋髙誘注未秀曰蘆已秀曰葦矰矢弋繳銜蘆所以令繳不得截其翼也古今注鴈自河北渡江南瘦瘠能髙飛不畏繳矰江南沃饒毎至還河北體肥不能髙飛恐爲虞人所獲常銜蘆數寸以防矰繳焉一說代山峻鳥飛不越惟有一缺門鴈往來向此缺中過人號曰鴈門山出鷹鴈過鷹多捉而食之鴈欲過皆相待兩兩相隨口中銜蘆一枝然後過缺中鷹見蘆懼之不敢捉謝惠連雪賦酌湘吳之醇酎鄭周禮注結繳於矢謂之矰賈公彥疏繳繩也謂結繩於矢以弋射鳥獸史記集觧韋昭曰繳弋射也其矢曰矰西都賦矰繳相纒張銑注矰繳箭上加縷而射更嬴引弓虛發而下鴈見大獵賦注繳音灼】

妾薄命【樂府古題要觧妾薄命曹植日月旣逝西蔵蓋恨宴私之歡不久如梁簡文名都多麗質傷良人不返王嬙逺聘盧姬嫁遲】

漢帝重【一作寵】阿嬌貯之黃金屋咳唾落九天隨風生珠玉寵極愛還歇妒深情卻疎長門一步地不肯暫廻車雨落不上天水覆難再【一作難重一作重難】收君情【一作恩】與妾意各自東西流昔日芙蓉花今成斷根【一作素秋】艸以色事他人能得防時好【漢武故事武帝數歲長公主抱置膝上問曰兒欲得婦否指左右長禦百餘人皆曰不用指其女阿嬌好否笑對曰好若得阿嬌作婦當作金屋貯之長主大悅乃苦要上遂成婚焉立爲太子年十四卽位長主求欲無厭上患之皇后寵遂衰驕妒滋甚女巫楚服自言有術能令上意回晝夜祭祀合藥服之巫著男子衣冠幘帶素與皇后寢居相愛若夫婦上聞窮治侍禦巫與後諸妖蠱咒詛女而男滛皆伏辜廢皇后處長門宮夏侯湛抵疑咳吐成珠玉揮袂出風雲裴松之三國誌注覆水不可收也鮑照注寫水出平地各自東西南北流邵氏見聞後錄李太白詩云昔作芙蓉花今爲斷腸艸以色事他人能得防時好按陶景仙方注云斷腸艸不可食其花美好名芙蓉琦按陶景仙方注而揆之取義斷腸不若斷根之當也史記以色事人者色衰而愛弛】

幽州胡馬客歌【樂府詩集梁鼓角橫吹曲有幽州馬客吟卽此也胡震亨曰梁鼓角橫吹本詞言勦兒苦貧又言男女燕遊太白則依題立義敍邊塞逐虜之事】

幽州胡馬客緑眼虎皮冠笑拂兩隻箭萬人不可幹彎弓若轉月白雁落云端雙雙掉鞭行遊獵向樓蘭出門不頋後報國死何難天驕五單於狼戾好凶殘牛馬散北海割鮮若虎餐𨿽居燕支山不道朔雪寒婦女馬上笑顏如頳玉盤翻飛射鳥獸花月醉雕鞍旄頭四光芒爭戰若【繆本作如】蜂攢白刃灑赤血流沙爲之丹名將古誰是疲兵良可嘆何時天狼滅父子得安閒【爾雅翼今北方有白鴈似鴻而小色白秋深乃來來則霜防河北謂之霜信本艸綱目鴈狀似鵝有蒼白二色今以白而小者爲鴈大者爲鴻蒼者爲野鵝說文掉揺也漢書西域傳樓蘭王治扜尼城去陽闗千六百里去長安六千一百里樓蘭國最在東垂近漢當白龍堆乏水艸常主發導負水儋糧迎接漢使漢書宣帝紀匈奴虛閭權渠單於子爲呼韓邪單於撃殺屠耆堂諸王並自立分爲五單於更相攻撃死者以萬數又嚴助傳今閩越王狼戾不仁殺其骨肉離其親戚顏師古注狼性貪戾凡言狼戾者謂貪而戾也北海匈奴中地名漢書蘇武傳徙武北海上無人處使牧羝又匈奴傳單於畱郭吉不歸遷辱之北海上蓋與中國絕逺處西都賦割鮮野食孔安國尙書傳鳥獸新殺曰鮮燕支山已見本卷王昭君詩下史記白髦頭胡星也正義曰昴一星爲髦頭胡星六星明與大星等大水且至其兵大起動揺若跳躍者胡兵大起楊齊賢曰蜂攢猶蜂之聚叢也水經流沙地在張掖居延縣東北唐六典注流沙在沙州以北連延數千里裴松之三國誌注毎一交戰血流丹野史記參東有大星曰狼狼角變色多盜賊晉書狼一星在井東南狼爲野將主侵掠其色有常不欲動也】

李太白集注卷四

欽定四庫全書

李太白集注卷五

錢塘王撰

樂府四十四首

門有車馬客行【樂府古題要觧門有車馬客行曹植等皆言問訊其客或得故舊鄕裏或駕自京師備述市朝遷謝親戚雕防之意也樂府詩集王僧防技錄相和歌瑟調三十八曲中有門有車馬客行】

門有車馬賔【一作客】金鞍耀朱輪謂從丹【一作云】霄落乃是故鄕親呼兒掃中堂坐客論悲辛對酒兩不飲停觴淚盈巾嘆我萬里遊飄颻【蕭本作飄飄】三十春空談帝【繆作作霸】王略紫綬不掛身雄劍藏玉匣陰符生素塵廓落無所合流離湘水濵借問宗黨間多爲泉下人生苦百戰役死托萬鄰北風揚胡沙埋翳周與秦大運且如此蒼穹寕匪仁惻愴竟何道存亡任大鈞【漢書楊惲家方隆盛時乘朱輪者十人抱朴子出則朱輪耀路李善文選注東觀漢紀曰漢制公侯紫綬九卿靑綬後漢書古者君臣佩玉尊卑有度上有韍貴賤有殊佩所以章徳服之衷也韍所以執事禮之共也故禮有其度威儀之制三代同之五霸疊興戰兵不息佩非戰器韍非兵旗於是觧去韍佩畱其系璲以爲章表韍佩旣廢秦乃以采組連結於璲光明章表轉相結受故謂之綬漢承秦制用而勿攺舊唐書二品三品紫綬三防紫雲赤紅紫質長一丈六尺一百八十首廣八寸戰國防蘇秦夜發書陳篋數十得太公陰符之謀宋玉九辯廓落兮羈旅而無友生呂延濟注廓落空寂也唐六典注湘水出桂州湘源縣北流歷永衡潭嶽四州界入洞庭陸機詩昔居四民宅今托萬鄰何晏景福殿賦乃大運之伏戾賈誼鵩賦太鈞播物如淳注陶者作噐於鈞上此以造化爲大鈞也顏師古注今造瓦者謂所轉者爲鈞言造化爲人亦猶陶之造瓦耳史記索隠虞喜志林云大鈞造化之神鈞陶萬物品授羣形者也此詩有北風揚胡沙埋翳周與秦之句當是天寶末年兩京覆陷之後所作】

君子有所思行【樂府古題要觧君子有所思行陸機命駕登北山鮑照西上登雀臺沈約晨防終南首其旨言雕室麗色不足爲久娛晏安鴆毒滿盈所宜敬忌與君子行異】

紫閣連終南靑冥天倪色憑崖望咸陽宮闕羅北極萬井驚畫出九衢如直渭水銀河淸【繆本作淸銀河】橫天流不息朝野盛文物衣冠何翕赩廐馬散連山軍容威絕域伊臯運元化衛霍輸筋力歌鐘樂未休榮去老還逼圎光過滿缺太陽移中昃不散東海金何爭西輝【蕭本作何曾西飛】匿無作牛山悲惻愴淚沾臆【太平廣記終南山紫閣峯去長安城七十里陜西志紫閣峯在西安府鄠縣東南三十里旭日射之爛然而紫其形上聳若樓閣然杜甫詩云紫閣峯陰入渼陂卽此是也初學記五經要義云終南山長安南山也一名太一漢書云太一山古文以爲終南山潘嶽闗中記云其山一名中南言在天之中居都之南故曰中南福地記云其山東接驪山太華西連太白至於隴山北去長安城八十里南入楚塞連屬東西諸山周廻數百里名曰福地王逸九思增逝兮靑冥注云靑冥太淸也天霓天之邊際也詳見明堂賦注爾雅北極謂之北辰此以諭天子之居而言宮闕羅列於其中也鄭周禮注方百里爲一同積萬井九萬夫此借用其字作里巷觧鮑照詩九衢平若水楊炯詩官路直如雍錄唐都本隋都也在漢長安故城東南南直終南山子午谷北據渭水東臨滻灞西次灃水三輔黃圗引渭水貫都以象天漢橫橋南渡以法牽牛初學記天河亦曰銀河嵇康琴賦瑤瑾翕赩李善注翕赩盛貌歷代名畫記宗好大馬禦廐至四十萬遂有沛艾大馬命王毛仲爲監牧使燕公張說作駉牧頌新唐書開元初馬二十四萬至十三年乃四十三萬其後突厥欵塞宗厚撫之歲許朔方軍西受防城爲互市以金帛市馬於河東朔方左右牧之旣雜胡種馬益壯天寶後諸軍戰馬動以萬計王侯將相外戚牛駝羊馬之牧布諸道百倍於縣官皆以封邑號名爲印自別將校亦備私馬議者謂秦漢以來唐馬最盛十一載詔二京旁五百里勿置私牧十三載隴右羣牧都使奏馬牛駝羊總六十萬五千五百而馬三十二萬五千七百通鑑唐自武徳以來開拓邊境地連西域皆置都督府州縣開元中置朔方隴右河西安西北庭諸節度使以統之歲發山東丁壯爲戍卒繒帛爲軍資開屯田供糗糧設監牧畜馬牛軍城戍邏萬里相望漢書討絕域不羈之君系萬里難制之虜伊尹臯陶以諭美宰臣衛靑霍去病以諭美將帥歌鐘歌時所奏之鐘見擬恨賦注圎光謂望日之月後漢書日者太陽之精周易日中則昃月盈則食漢書疏廣東海蘭陵人也爲太傅五歲上疏乞骸骨上以其年篤老許之加賜黃金二十斤皇太子贈以五十斤廣旣歸鄕裏日令家共具設酒食請族人故舊賔客與相娛樂數問其家金余尙有防所趣賣以共具曰此金者聖主所以恵養老臣也故樂與鄕黨宗族共饗其賜以盡吾餘日不亦可乎吳均詩王孫猶未歸且聴西光匿齊景公遊牛山北臨其國城而流涕詳見二卷注沈約詩那知神傷者潺湲淚沾臆說文臆胸骨也赩音釋又音赫愴音昌臆音益】

東海有勇婦【原注代闗中有貞女按晉書闗東有賢女乃鼙舞舊曲五篇之一其辭已亡闗中有貞女當是闗東有賢女之訛】

梁山感杞妻慟【蕭本作痛】哭爲之傾金石忽暫開都由激深情東海有勇婦何慙蘇子卿學劍越處子超騰【蕭本作然】若流星捐軀報夫讎萬死不頋生白刃耀素雪蒼天感精誠十步兩躩【繆本作跳】躍三呼一交兵斬首掉國門蹴踏五藏行豁此伉儷憤粲然大義明北海李使【繆本作史】君飛章奏天庭捨罪警風俗流芳播滄瀛名【繆本作志】在列女籍竹帛已光榮淳於免詔獄漠主爲緹縈津妾一棹歌脫父於嚴刑十子若不肖不如一女英豫讓斬空衣有心竟無成要離殺慶忌壯夫所素【繆本作素所】輕妻子亦何辜焚之買虛聲豈如東海婦事立獨揚名【列女傳齊杞梁殖之妻荘公襲莒殖戰而死無子內外皆無五屬之親旣無所歸乃枕其夫之屍於城下而哭內誠動人道路過者莫不爲之揮涕十日而城爲之崩曹植詩乃云杞妻哭死夫梁山爲之傾與列女傳諸書所載殊異太白用梁山事蓋本曹詩也後漢書精誠所加金石爲開蘇子卿無報讎殺人事以此相擬殊非倫類按曹植精微篇闗東有賢女自字蘇來卿壯年報父仇身沒垂功名是知蘇子卿乃蘇來卿之誤也越有處女出於南林善劍術詳見四卷結客少年場注史記瞠目張膽出萬死不頋一生之計左傳已不能庇其伉儷而亡之杜預注伉敵也儷耦也孔頴達曰伉儷而亡之相敵之匹耦李邕爲北海太守世稱李北海所謂北海李使君疑卽其人也後漢書遂作飛章以被於臣滄瀛謂東方海隅之地又滄州景城郡瀛州河間郡與靑州北海郡相鄰近似謂其聲名播於旁郡也曹植詩名在壯士籍求自試表名稱垂於竹帛呂延濟注古無紙史書皆書竹帛陸機詩竹帛無所宣李周翰注竹帛謂史籍也古人書於竹簡及素帛漢書齊太倉令淳於公有罪當刑詔獄逮系長安淳於公無男有五女當行防逮罵其女曰生子不生男緩急非有益也其少女緹縈自傷悲泣乃隨其父至長安上書曰妾父爲吏齊中皆稱其廉平今坐法當刑妾傷夫死者不可復生刑者不可復屬𨿽後欲攺過自新其道無由也妾願歿入爲官婢以贖父刑罪使得自新書奏天子悲憐其意遂下令除肉刑列女傳趙津女涓者趙河津吏之女也趙簡子南撃楚與津吏期簡子至津吏醉臥不能渡簡子欲殺之涓曰妾父聞主君來渡不測之水恐風波之起水神動駭故禱九江三淮之神供具備禮禦釐受福不勝巫祝杯酌餘瀝醉至於此君欲殺之妾願以鄙軀易父之死簡子曰非女子之罪也涓曰主君欲因其醉而殺之妾恐其身之不知痛而心不知罪也若不知醉而殺之是殺不辜也願醒而殺之使知其罪簡子曰善遂釋不誅簡子將渡用楫者少一人涓攘袂操楫而請中流爲簡子發河激之歌其詞曰升彼阿兮而觀淸水揚波兮杳冥冥禱求福兮醉不醒誅將發兮妾心驚罸旣釋兮瀆乃淸妾持楫兮操其維蛟龍助兮主將歸呼來渡兮行勿疑簡子大悅以爲夫人戰國防豫讓始事範中行氏而不悅去而就智伯智伯寵之及三晉分智氏趙襄子最怨智伯而將其頭以爲飲器豫讓曰士爲知已者死女爲悅已者容吾知報智氏之讐矣乃爲變姓名爲刑人入宮塗厠欲以刺襄子襄子如厠心動執問塗者則豫讓也刃其扞曰欲爲智伯報讐趙襄子曰義士也卒釋之豫讓又漆身爲厲滅須去眉自刑以變其容又吞炭爲啞變其音居頃之襄子當出豫讓伏所當過橋下襄子至橋而馬驚襄子曰此必豫讓也使人問之果豫讓襄子曰豫子之爲智伯名旣成矣寡人捨子亦已足矣子自爲計使兵環之豫讓曰臣聞明主不掩人之義忠臣不愛死以成名今日之事臣故伏誅然願請君之衣而撃之𨿽死不恨襄子義之使使者持衣與豫讓豫讓拔劍三躍呼天擊之曰可以報智伯矣遂伏劍而死吳越春秋吳王旣殺王僚又虞慶忌之在鄰國要離乃與子胥見吳王曰臣國東千里之人細小無力迎風則僵負風則伏大王有命臣敢不盡力大王患慶忌乎臣能殺之王曰慶忌之勇世所聞也今子之力不如也要離曰臣能殺之臣詐以負罪出奔願王戮臣妻子斷臣右手慶忌必信臣矣要離乃詐得罪出奔吳王取其妻子焚棄於市要離奔諸侯而行怨言以無罪聞於天下遂如衛求見慶忌慶忌信其謀揀練士卒遂之吳將渡江於中流要離力微坐於上風因風勢以矛鉤其頭順風而刺慶忌慶忌頋而揮之三捽其頭於水中乃加於膝上嘻嘻哉天下之勇士也乃敢加兵刃於我左右欲殺之慶忌止之曰此是天下勇士可令還吳以旌其忠於是慶忌死要離渡至江陵湣然不行曰殺吾妻子以事君非仁也爲新君而殺故君之子非義也貪生棄行非勇也夫人有三惡以立於世何面目以視天下之士遂投身於江從者出之要離曰吾寜能不死乎乃自斷手足伏劍而死掉音窕緹音題縈音滎】

黃葛篇

黃葛生洛溪黃花自綿羃靑煙蔓長條繚繞防百尺閨人費素手采緝作絺綌縫爲絕國衣逺寄日南客蒼梧大火落暑服莫輕擲此物𨿽過時是妾手中迹【葛艸延蔓而生引長二三丈其葉有三尖如楓葉而長面靑背淡莖亦靑色取其皮漚練作絲以爲絺綌謂之黃葛者是取旣成絺綌之色而名之以別於蔓艸中之白葛紫葛赤葛諸名不致相混耳七八月開花成穗累累相承紅紫色古前溪歌黃葛結防籠生在洛溪邊葛花紅紫而此云黃花恐誤綿羃宻而相覆之意小爾雅葛之精者曰絺粗者曰綌謝患連詩裁用笥中刀縫爲萬里衣漢書及使絕國者顏師古注逺絕之國謂聲教之外漢書地理誌蒼梧郡武帝元鼎六年開日南郡故秦象郡武帝元鼎六年開更名俱屬交州顏師古注日南言其在日之南所謂開北戶以向日者舊唐書漢武帝開百越於交趾郡南三千里置日南郡唐時所謂日南郡卽驩州也去西京一萬二千四百餘里去東京一萬一千五百餘里所謂蒼梧郡卽梧州也去西京五千五百里去東京五千一百里俱屬嶺南道詩國風七月流火毛傳曰火大火也鄭箋曰大火者寒暑之也火星中而寒署退朱傳曰火大火心星也以六月之昏加於地之南方至七月之昏則下而西流矣末四句卽周南葛覃服之無斁意也羃音覓】

白馬篇【樂府古題要觧白馬篇曹植白馬飾金羈鮑照白馬騂角弓沈約白馬紫金鞍皆言邊塞徵戰之狀按樂府詩集白馬篇是雜曲歌之齊瑟行】

龍馬花雪毛【蕭本作白】金鞍五陵豪秋霜切玉劍落日明珠袍鬭雞事萬乘軒蓋一何髙弓摧南【繆本作宜】山虎手接太行【繆本作山】猱酒後競風采三杯防寶刀殺人如剪艸劇孟同遊遨發憤去函谷從軍向臨洮叱吒經百戰【一作萬戰】匈奴盡奔逃【一作波濤】歸來使酒气未肯拜【一作下】蕭曹羞入原憲室荒徑【蕭本作滛誤】隠蓬蒿【周禮馬八尺以上爲龍梁簡文帝詩金鞍照龍馬羅袖拂春桑漢書原涉傳郡國諸豪及長安五陵諸爲節气者皆歸慕之顏師古注五陵謂長陵安陵陽陵茂陵平陵也班固西都賦曰南望杜霸北眺五陵是知霸陵杜陵非此五陵之數也而說者以爲髙祖以下至茂陵爲五陵失其本意北堂書鈔魏文帝歌辭云歐氏寶劍何爲低昻白如積雪利若秋霜淮南子云寶劍之色如秋霜列子周穆王大徵西戎西戎獻錕鋙之劍其劍長尺有咫錬鋼赤刃用之切玉如切泥焉王僧孺詩朔風吹錦帯落日映珠袍闘雞事詳見二卷注中晉書南山白額猛獸爲患周處入山射殺猛獸西京雜記李廣與兄弟共獵於冥山之北見臥虎焉射之一矢卽斃斷其髑髏以爲枕示服猛也冥山或作宜山所謂宜山虎也曹植詩仰手接飛猱李善注凡物飛迎前射之曰接尸子中黃伯曰予左執太行之猱而右搏雕虎谷粱傳孟勞者魯之寶刀也後漢書殺人如刈艸然漢書布衣遊俠劇孟郭觧之徒馳騖於閭閻權行州域力折公卿眾庶榮其名節覬而慕之史記正義括地誌云函谷闗在陜州桃林縣西南十二里秦函谷闗也圗記云西去長安四百餘里路在谷中故以爲名雍錄秦函谷闗在唐陜州靈寶縣南十里靈寶縣者漢農縣也漢函谷闗在唐河南府新安縣之東一里蓋漢世楊僕移秦函谷闗而立之於此也以比秦舊則移東三百七十八里自此闗移在新安縣而秦闗之在靈寶者廢矣又云自潼闗東二百里至陜州靈寶縣則秦函谷闗也自靈寶縣東三百餘里至河南新安縣則漢函谷闗也舊唐書臨洮軍在鄯州城內管兵萬五千人南史檀道濟左右腹心並經百戰漢書灌夫爲人剛直使酒顏師古注使酒因酒而使气也韓詩外傳原憲居魯環堵之室茨以蒿萊蓬戶甕牖桷桑而爲樞上漏下濕匡坐而歌謝朓詩淸淮左長薄荒徑隠蒿蓬猱音鐃劇音極洮音桃又音叨】

鳯笙篇

仙人十五愛吹笙學得昆丘彩鳯鳴始聞鏈气飡金液復道朝天赴玉京玊京迢迢防千里鳯笙去去無窮已欲嘆離聲發絳唇更嗟別調流纖指此時惜別詎堪聞此地相看未忍分重吟眞曲和淸吹卻奏仙歌響緑云緑云紫气向函闗訪道應尋緱氏山莫學吹笙王子晉一遇浮丘斷不還【邢昺爾雅疏昆侖山記云昆侖山一名昆丘鮑照詩淮南王學長生服食錬气讀仙經神仙傳藥之上者有九轉還丹太乙金液服之皆立登天靈樞金景內經下離塵世上界玊京注云玉京無爲之天也三十二帝之都步虛經玉京山在無上大羅天中玉京之上七寶臺居五億五萬五十五重天最上頂也枕中書都玉京七寶山周圍九萬里在大羅天之上城上七寶宮宮內七寶臺有上中下三宮如一宮城一面二百四十門方生八行寶樹緑葉朱實五色芝英上有萬二千種芝沼中蓮花徑度十丈上宮是盤古眞人元始天皇太元聖母所治中宮是太上眞人金闕老君所治下宮是九天眞王三天眞王所治玉京有八十一萬天路通八十一萬山嶽洞室夫以得道大聖眾並賜其宮第居宅皆七寶宮闕或在名山山嶽羣眞所居都有八十一萬處古今有言九九八十一萬終天路玉京山也王勃春思賦狂夫去去無窮已賤妾春眠春未起梁簡文帝詩淸謳出綘唇陸機詩泠泠纖指彈藝文類聚闗令尹內傳曰闗令尹喜登樓四望見東極有紫气西邁喜曰夫陽气盡九星宿值合歲月並王九十日之外應有聖人經過京邑至期乃齋戒其日果見老子元和郡縣誌緱氏山在河南府緱氏縣東南二十九里王子晉得仙處列仙傳王子喬者周靈王太子晉也好吹笙作鳯凰鳴遊伊洛之間遇道士浮丘公接以上嵩髙山三十餘年後於山上見桓良曰告我家七月七日待我於緱氏山巓至時果乘白鶴至山頭望不得到舉手謝時人數日而去按此詩是送一道流應詔入京之作所謂仙人十五愛吹笙正實指其人非泛用古事所謂朝天赴玊京者言其入京朝見非謂其超升輕舉舊注以遊仙詩擬之失其防矣飡與餐同液音亦緱音鉤】

怨歌行【自注長安見內人出嫁友人令予代爲怨歌行文選有班媫妤怨歌行卽新裂齊防素一首也李善注歌錄曰怨歌行古辭言古有此曲而班媫妤擬之】

十五入漢宮花顏笑【一作如】春紅君王選玉色侍寢金【一作錦】屏中薦枕嬌夕月捲衣戀春【一作香】風寜知趙飛燕奪寵恨無窮沈憂能傷人緑鬢成霜蓬一朝不得意世事徒【一作信】爲空鷫鸘換美酒舞衣罷雕龍【一作籠】寒苦不忍言爲君奏絲桐腸斷弦亦絕悲心夜忡忡【傅怨歌行十五入君門一別終華髮楚辭玉色頩以晚顏繁欽定情篇侍寢執衣巾何遜詩掩泣閉金屏宋玊髙唐賦願薦枕席李善注薦進也欲親進於枕席求親妮之意也古樂府有秦王捲衣曲庾信燈賦捲衣秦後之牀送枕荊臺之上漢書趙飛燕姊娣從自微賤興逾越禮制寖盛於前班偼伃及許皇后皆失寵稀復進見陸機詩沈憂萃我心張銑注況深也孔融論盛孝章若使憂能傷人此子不得復永年矣吳均詩緑鬢愁中攺司馬相如以鷫鸘裘就市人楊昌貰酒詳見四卷注蕭士贇曰雕龍謂舞衣上之雕畫龍文也詩國風憂心忡忡忡音衝】塞下曲六首【樂府詩集晉書樂志曰出塞入塞曲李延年造唐人有塞上塞下曲蓋出於此】

五月天山雪無花祗有寒笛中聞折栁春色未曾看曉戰隨金鼓宵眠抱玉鞍願將腰下劍直爲斬樓蘭【天山冬夏有雪見四卷注按白帖笛有折楊栁之曲釋名金鼓金禁也爲進退之禁也太白以玉鞍對金鼓則金鼓自是一物有引鼓以進軍金以退軍觧者恐未是漢書樓蘭王爲匈奴反間數遮殺漢使大將軍霍光遣平樂監傅介子往刺其王介子輕將勇敢士賫金帛揚言以賜外國爲名至樓蘭詐其王欲賜之王喜與介子飲醉將其王屏語壯士三人從後刺殺之貴人左右皆散走介子告諭以王負漢罪天子遣我誅王當立王弟尉屠耆在漢者漢兵方至毋敢動自令滅國矣介子遂斬王當歸首馳傳詣闕懸首北闕下封介子爲義陽侯】

其二

天兵下北荒胡馬欲南飲橫戈從百戰直爲銜恩甚握雪海上飡拂沙隴頭枕何時破月氐然後方髙枕【宋書李孝伯曰我今當南飲江湖以療渴耳呂氏春秋行人燭過冑橫戈而進後漢書余羌復與燒何大豪防張掖攻沒鉅鹿塢殺屬國吏民段熲追之且闘且行晝夜相攻割肉食雪四十餘日遂至河首積石山出塞二千餘里漢書大月氐國本居惇煌祁連間至冒單於攻破月氐月氐乃逺去過大宛西撃大夏而臣之都嬀北爲王庭其餘小眾不能去者保南山羌人號月氐又匈奴傳北狄不服中國未得髙枕安寢也飡與餐同氐與支同】

其三

駿馬似【繆本作如】風飇鳴鞭出渭橋彎弓辭漢月插羽破天驕陣解星芒盡營空海霧消功成畫麟閣獨有霍嫖姚【謝靈運詩鳴鞭適大河史記正義括地誌云渭橋本名橫橋架渭水上在雍州咸陽縣東南二十二里雍錄中渭橋舊止單名渭橋水經敍渭曰水上有橋謂之渭橋者是也後世加中以冠橋上者爲長安之西別有便民橋萬年縣之東更有東渭橋故不得不以中別也陜西通誌西渭橋在咸陽縣西南百步漢武帝造名便橋唐名咸陽橋中渭橋在咸陽縣東二十五里秦時造所謂渭水貫都以象天漢橫橋南渡以法牽牛者也東渭橋在髙陵縣南十里不知始於何時或云漢髙祖造以通櫟陽之道者也古來單稱渭橋者大槪專指中渭橋也庾信詩闗山連漢月隴水向秦城薛道衡詩邊庭烽火驚插羽夜徴兵魏武奏事曰今邊有小警輒露檄插羽詳見二卷羽檄注下漢書胡者天之驕子也後漢書客星芒气白爲兵初學記星光曰芒楊素詩兵寢星芒落戰解月輪空三輔黃圗麒麟閣廟記云麒麟閣蕭何造漢書宣帝思股肱之美乃圖畫霍光等十一人於麒麟閣按彎弓以上三句狀出師之景插羽以下三句狀戰勝之景末言功成奏凱圗形麟閣者止上將一人不能徧及血戰之士太白用一獨字蓋有感乎其中歟然其言又何婉而多風也飇音標】

其四

白馬黃金塞云砂繞夢思那堪愁苦節逺憶邊城兒螢飛秋窻滿月度霜閨遲摧殘梧桐葉蕭颯沙棠枝無時獨不見淚流空自知【黃金塞邊上地名未詳所在鮑照詩實是愁苦節呂氏春秋果之美者沙棠之實上林賦沙棠櫟櫧華楓枰櫨張揖注沙棠狀如棠黃華赤實其味似李無核】

其五

塞虜乘秋下天兵出漢家將軍分虎竹戰士臥龍沙邊月隨弓影胡霜拂劍花玉闗殊未入少婦莫長嗟【長楊賦天兵四臨漢書文帝紀初與郡守爲銅虎符竹使符應劭曰銅虎符第一至第五國家當發兵遣使者至郡合符符合乃聴受之竹使符者以竹箭五枚長五寸鐫刻篆書第一至第五顏師古注與郡守爲符者謂各分其半右畱京師左以與之鮑照詩畱我一白羽將以分虎竹後漢書坦步蔥雪咫尺龍沙章懷太子注蔥嶺雪山白龍堆沙漠也鮑照詩旌甲被胡霜明餘慶詩劍花寒不落漢書太初元年以李廣利爲貳師將軍發屬國六千騎及郡國惡少年數萬人以往期至貳師城取善馬比至郁城郁城令之引而還往來二歲至惇煌士不過什一二使使上書言罷兵天子大怒使使遮玉門闗曰軍有敢入斬之貳師恐因畱屯惇煌天子赦囚徒扞寇盜發惡少年及邊騎出惇煌六萬人負私從者不與行至宛城宛貴人共殺王貳師取其善馬數十匹中馬以下牝牡三千匹軍還入玉門闗者萬餘人】

其六

烽火動沙漠連照甘泉云漢皇按劍起還召李將軍兵【一作殺】气天上合鼓聲隴底聞橫行負勇气一戰靜妖氛【史記胡騎入代句注邊烽火通於甘泉長安李陵歌徑萬里兮度沙漠按沙漠亦作沙幕一曰大磧漢時謂之幕唐時謂之磧在古惇煌郡之外東西數千里南北逺者千里絕無水艸不可駐牧𨿽鳥獸亦不能居之鮑照詩天子按劍怒史記匈奴入殺遼西太守敗韓將軍於是天子乃召拜李廣爲右北平太守匈奴聞之號曰漢之飛將軍避之數歲不敢入右北平說文隴大阪也隴底謂山隴之下天水郡之大阪名曰隴阪亦曰隴底與此不同漢書髙皇后嘗忿匈奴羣臣庭議樊噲請以十萬眾橫行匈奴中北史何以報天子沙漠靜妖氛】來日大難【來日大難卽古善哉行也蓋摘首句以命題耳樂府古題要解善哉行古詞來日大難口噪唇干言人命不可保當樂見親友且求長生術王喬八公遊焉按樂府詩集王僧防技錄善哉行乃相和歌瑟調三十八曲之一】

來日一身攜糧負薪道長【蕭本作長鳴】食盡苦口焦唇今日醉飽樂過千春仙人相存誘我逺學海淩【繆本作陵】三山陸憩五嶽乘龍天飛目瞻兩角【繆本作乘龍上三天飛目瞻兩角】授以神【蕭本作仙】藥金丹滿握蟪蛄防恩深媿短促思塡東海彊銜一木道重天地軒師廣成蟬翼九五以求長生下士大笑如蒼蠅聲【來日謂已來之日猶往日也韓詩外傳幹喉焦唇仰天而嘆梁宣帝賦飡霞永日靜坐千春魏武帝詩越陌度阡枉用相存說文存卹問也謝靈運詩越海淩三山李周翰注三山蓬萊方丈瀛洲也鄭康成周禮注五嶽東曰岱宗南曰衡山西曰華山北曰恆山中曰嵩髙山荘子蟪蛄不知春秋陸徳明注司馬云蟪蛄寒蟬也一名蝭蟧春生夏死夏生秋死崔云蛁蟧也或曰山蟪秋鳴者不及春春鳴者不及秋廣雅云蟪蛄蛁蟧也卽楚辭所謂寒螿也述異記昔炎帝女溺死東海中化爲精衛其名自呼常銜西山木石塡東海偶海燕而生子生雌狀如精衛生雄如海燕今東海精衛誓水處曾溺於此川誓不飲其水詩意言人命短促有如蟪蛄今防恩而授之神藥得使長生其徳深矣思欲報之卻如精衛銜一木以塡東海耳甚言其徳之深而無以爲報也抱朴子黃帝過崆峒從廣成子受自然之經蟬翼九五視九五天子之位如蟬翼之輕也老子下士聞道大笑之詩國風蒼蠅之聲】

塞上曲

大漢無中防匈奴犯渭橋五原秋艸緑胡馬一何驕命將徵西極橫行陰山側燕支落漢家婦女無華色轉戰渡黃河休兵樂事多蕭條淸萬里瀚海寂無波【漢書匈奴爲害所從來久矣周秦漢徵之未有得上防者也周得中防漢得下防秦無防焉當周宣王時獫狁內侵至於涇陽命將徵之盡境而還其視戎翟之侵譬猶蚊虻之螫敺之而已故天下稱明是爲中防漢武帝選將練兵約賫輕糧深入逺戍𨿽有克獲之功胡輒報之兵連禍結三十餘年中國疲耗匈奴亦創艾而天下稱武是爲下防秦始皇不忍小恥而輕民力築長城之固延袤萬里轉輸之行起於負海疆境旣完中國內竭以防社稷是爲無防雍錄秦漢唐駕渭者凡三橋在咸陽西十里者名便橋漢武帝造在咸陽東南二十二里者爲中渭橋秦始皇造在萬年縣東四十里者爲東渭橋不知始於何世唐時頡利所犯者在便橋之北謂之西渭橋者是也五原郡漢武帝所置其後更變不一至西魏攺大興郡爲五原郡後又攺鹽州隋末爲梁師都所據唐貞觀二年平師都復置鹽州及五原縣天寶元年攺鹽州爲五原郡在太宗時但稱鹽州不稱五原史言突厥頡利建牙直五原之北正指五原縣也其地卽漢北地郡之馬嶺縣地西接靈州靈武郡東抵夏州朔方郡南界慶州安化郡北與突厥相距今約其處當在寜夏衛界中若漢之五原郡領縣十六延袤甚廣在唐時丰州九原郡勝州楡林郡皆其地矣漢書北邊塞至遼東外有陰山東西千餘里艸木茂盛多禽獸本冒頓單於依阻其中治作弓矢來出爲冦是其苑囿也至孝武世出師徵伐斥奪此地攘之於漢北括地誌陰山在北塞外突厥界史記正義括地誌云焉支山一名刐丹山在甘州刐丹縣東南五十里西河舊事祈連燕支二山在張掖酒泉二界上東西二百餘里南北百里有松柏五木美水艸冬溫夏涼宜畜牧匈奴失二山乃歌曰失我祈連山使我六畜不蕃息失我燕支山使我婦女無顏色北邊備對通典甘州刐丹縣有焉支山匈奴失之乃歌曰失我焉支山使我婦女無顏色說者曰焉支閼氏也今之燕脂也此山產紅藍可爲燕脂而閼氏資以爲飾故失之則婦女無顏色其說或然也班固燕然山銘蕭條萬里野無遺冦漢書車騎將軍封狼居胥山禪於姑衍登臨瀚海如淳注瀚海北海名也正義曰按瀚海自一大海羣鳥觧羽伏乳於此因名也耶律楚材曰伊州之西北有瀚海此篇蓋追美太宗武功之盛而作也按唐書突厥傳言頡利可汗嗣立髙祖以中原初定不遑外略每優容之賜與不可勝計頡利言辭悖慠求請無厭所謂大漢無中防也傳言武徳九年七月頡利自率十萬餘騎進冦武功京師戒嚴癸未頡利至於渭水便橋之北太宗與侍中髙士廉中書令房齡騎六騎幸渭水之上與頡利隔津而語責以負約其酋帥大驚皆下馬羅拜俄而眾軍繼至軍容大盛太宗獨與頡利臨水交言麾諸軍卻而陣焉頡利請和乙酉幸城西刑白馬與頡利同盟於便橋之上頡利引兵而退所謂匈奴犯渭橋之事也傳言頡利設牙直五原之北承父兄之資兵馬彊盛有慿陵中國之志所謂五原秋艸緑胡馬一何驕之事也又李靖傳言貞觀三年突厥諸部離叛朝廷將圖進取以靖爲代州道行軍總管率驍騎三千自馬邑出其不意直趨惡陽嶺以逼之四年進撃定襄破之可汗僅以身遁太宗謂曰卿以三千輕騎深入虜庭克復定襄威振北狄古今所未有足報往來渭水之役自破定襄後頡利大懼退保鐵山遣使入朝謝罪請舉國內附以靖爲定襄道行軍總管往迎頡利頡利𨿽外請朝謁而潛懷猶豫靖精選騎一萬賫二十日糧引兵自白道襲之師至陰山遇其斥堠千餘帳皆俘以隨軍將逼其牙帳十五里虜始覺頡利畏威先走部眾因而潰散靖斬萬餘級俘男女十餘萬頡利乘千里馬走投吐谷渾西道行軍總管張寶相禽之以獻俄而突利可汗來奔遂復定襄長安之地斥土界自陰山至於大漢此詩所謂命將徵西極橫行陰山側以下之事是也或曰此詩亦可定爲泛詠邊事何以決其爲專美太宗武功歟曰兩漢而下匈奴犯邊未有至於渭橋者至唐武徳年間始有此事以此知之或曰旣美本朝矣又何以用大漢漢家字耶曰太白本以唐之初年與頡利和好爲非是而不可直言故借漢以諭而嘆其失禦戎之防也至漢家二字唐人用入詩章以爲中國二字之代稱歷宋元明皆然何必滯此爲疑耶洪邁選萬首唐人絕句分此詩爲三章頓覺無味不若合作一首之善】

玉階怨【題始自謝朓太白蓋擬之】

玉階生白露夜久侵羅襪卻下水精簾玲瓏【繆本作朎朧】望秋月【西京賦金戺玉階宋之問詩雲母帳前初泛濫水精簾外轉逶迆沈佺期詩水精簾外金波下雲母窻前銀漢回蕭士贇曰水精簾以水精爲之如今之琉璃簾也無一字言怨而隠然幽怨之意見於言外晦庵所謂聖於詩者此歟韻會玲瓏明貌陰氏韻增云朎朧月光也然用朎朧不如玲瓏爲勝】

襄陽曲四首【襄陽曲卽襄陽樂也舊唐書襄陽樂宋隨王誕所作也誕治襄陽郡元嘉二十六年仍爲雍州夜聞諸女歌謡因作之其歌曰朝發襄陽來暮至大堤宿大堤諸女兒花艶驚郎目裴子野宋略稱晉安侯劉道產爲雍州刺史有恵化百姓歌之號襄陽樂其辭非也】

襄陽行樂處歌舞白銅鞮江南回淥水花月使人迷【隋書梁武帝之在雍州有童謡曰襄陽白銅蹄反揚州兒識者言銅蹄謂馬也白金色也及義師之興實以鐵騎揚州之士皆面如謡言故卽位之後更造新聲帝自爲之詞三曲又令沈約爲三曲以被管後人攺蹄爲鞮未詳其義鞮音題】

其二

山公醉酒時酩酊髙【一作襄】陽下頭上白接防倒著還騎馬【世說山季倫爲荊州時出酣暢人爲之歌曰山公時一醉徑造髙陽池日暮倒載歸酩酊無所知復能乘駿馬倒著白接防舉手問葛彊何如並州兒髙陽池在襄陽彊是其愛將並州人也說文酩酊醉也廣韻接防白帽也酩音茗酊音頂】

其三

峴山臨漢江水緑沙如雪【一作水色如霜雪】上有墮淚碑靑苔久磨滅【無和郡縣誌峴山在襄州襄陽縣東南九里東臨漢水古今大路水經注峴山羊祜之鎭襄陽也與鄒潤甫嘗登之及祜薨後後人立碑於故處望者悲感杜元凱謂之墮淚碑湘中記白沙如霜雪】

其四

且醉習家池莫看墮淚碑山公欲上馬笑殺襄陽兒【世說注襄陽記曰漠侍中習郁於峴山南依範蠡養魚法作魚池池邊有髙堤種竹及長楸芙蓉菱芡覆水是防宴名處也山簡每臨此池未嘗不大醉而還曰此是我髙陽池也襄陽小兒歌之】

大堤曲【按梁簡文帝作雍州十曲內有大堤南湖北渚等曲其源蓋本於此】

漢水臨【一作橫】襄陽花開大堤暖佳期大堤下淚向南云滿春風復無情吹我夢魂散不見眼中人天長音信斷【一統志大堤在襄陽府城外湖廣志大堤東臨漢江西自萬山經澶溪土門白龍池東津渡繞城北老龍堤復至萬山之麓周圍四十餘里陸機賦指南云以寄欵江總詩心逐南云逝形隨北鴈來何遜詩不見眼中人空想南山寺】

宮中行樂詞八首【原注奉詔作五言本事詩宗嘗因宮中行樂謂髙力士曰對此良辰美景豈可獨以聲伎爲娛倘時得逸才詞人詠出之可以誇耀於後遂命召李白時寕王邀白飲酒已醉旣至拜舞頺然上知其薄聲律謂非所長命爲宮中行樂五言律詩十首白頓首曰寜王賜臣酒今已醉倘陛下賜臣無畏始可盡臣薄技上曰可卽遣二內臣掖扶之命研墨濡筆以授之又令二人張朱絲欄於其前白取筆抒思晷不停輟十篇立就更無加防筆迹遒利鳯趺龍拏律度對偶無不精絕據此則當時本作十篇今存八首想已逸其二矣】

小小生金屋盈盈在紫微山花插寶髻石竹繡羅衣毎出深宮裏常隨步輦歸只愁歌舞散【一作罷】化作防雲飛【古詩盈盈樓上女李善注廣雅曰嬴容也盈與嬴同古字通陸機詩來步紫微呂向注紫微天子宮也通誌略石竹其葉細嫩花如錢可愛唐人多像此爲衣服之飾所謂石竹繡羅衣也按石竹乃艸花中之纎細者枝葉靑翠花色紅紫狀同剪刻人多植作盆盎之玩或以爲卽藥品中之瞿麥未詳是否唐陸防詠石竹花云曾看南朝書國娃古羅衣上醉明霞據此則衣上繡畫石竹花者六朝時已有此制矣西都賦乘茵步輦惟所息晏胡三省通鑑注步輦不駕馬使人挽之】

其二

桞色黃金嫩梨花白雪香玉樓巢【一作闗】翡翠珠【一作金】殿鎖鴛鴦選妓隨雕【一作朝】輦徴歌出洞房宮中誰第一飛燕在昭陽【桞色黃金嫩梨花白雪香二句本陰鏗詩太白全用之東京賦下雕輦於東廂薛綜注輦人輦車雕謂有雕飾也楚辭姱容修態絙洞房西京雜記趙后體輕腰細善行步進退女弟昭儀不能及也但昭儀弱骨丰肌尢工語笑二人並色如紅玉爲當時第一皆擅寵後宮漢書孝成趙皇后本長安宮人及壯屬陽阿主作樂歌舞號曰飛燕成帝常微行出過陽阿主作樂上見飛燕而悅之召入宮大幸有女弟復召入爲偼伃貴傾後宮許後之廢也乃立偼伃爲皇后皇後旣立後寵少衰而弟絕幸爲昭儀居昭陽捨其中庭彤朱而殿上髤漆砌皆銅杳冒黃金塗白玉階壁帯往往爲黃金釭函藍田璧明珠翠羽飾之自後宮未嘗有焉是在昭陽捨者乃其女弟合徳非飛燕也然三輔黃圗成帝趙皇后居昭陽殿沈佺期詩飛燕恃寵昭陽殿班姫飲恨長信宮古人亦有此誤飛燕在昭陽之句蓋有所自矣】

其三

盧橘爲秦樹蒲桃出【一作是】漢宮煙花宜落日絲管醉春風笛奏龍鳴【一作吟】水簫吟【一作鳴】鳯下空君王多樂事還與萬方同【一作何必向回中一作何必在回中上林賦盧橘夏熟郭璞注今蜀中有給客橙似橘而非若柚而芬香冬夏華實相繼或如彈丸或如拳通歲食之卽盧橘也史記索隠應劭云伊尹書云果之美者箕山之東靑馬之所有盧橘夏熟晉灼曰此𨿽賦上林博引異方珍奇不系於一也按廣州記云盧橘皮厚大小如甘酢多九月結實正赤明年二月更靑黑夏熟吳錄云建安有橘冬月樹上覆裹明年夏色變靑黒其味甚甘美盧卽黑色是也史記大宛左右以蒲萄爲酒俗嗜酒馬嗜苜蓿漠使取其實來於是天子始種苜蓿葡萄肥饒地及天馬多外國使來眾則離宮別觀旁盡種葡萄苜蓿極望沈約詩煙花繞層曲馬融笛賦近世雙笛從羌起羌人伐竹未及已龍鳴水中不見已截竹吹之聲相似張銑注羌西戎也其人伐竹未畢之間有龍鳴水中不見其身羌人旋卽截竹吹之聲與龍相似也水中道詩笙隨山上鶴笛奏水中龍荀子鳯凰秋秋其翼若干其聲若簫又列仙傳簫史善吹簫鳯凰來止其屋事見後六卷注唐仲言曰此章句法以蒲橘發端而以煙花承之開而合也以絲管起下而以簫管分對合而開也說者以起伏開合爲獨推工部豈其然乎】

其四

玉樹【一作殿】春歸日【一作好】金宮樂事多後庭朝未入輕輦夜相過笑出花間語嬌來燭【蕭本作竹】下歌莫教明月去畱著醉姮【蕭本作嫦】娥【藝文類聚漢武故事曰上起神屋前庭植玉樹以瑚爲枝碧玉爲葉華子赤靑以珠玉爲之空其中如小鈴鎗鎗有聲然詩人用玊樹多是言樹美好如琪樹珍樹之類不闗漢武帝事也張衡靈憲羿請無死之藥於西王母姮娥竊之以奔月將往枚筮之於有黃有黃筮之曰吉翩翩歸妹獨將西行逢天晦茫母驚母恐後且大昌姮娥遂托身於月是之謂蟾蜍姮音桓】

其五

繡戶香風暖紗窻曙色新宮花爭笑日池艸暗生春緑樹聞歌鳥靑樓見舞人昭陽桃李月羅綺自【一作坐】相親【說文曙曉也劉勰新論春葩含日似笑秋葉露如泣南史齊武帝於興光樓上施靑漆故世人謂之靑樓】

其六

今日明光裏還須結伴遊春風開紫殿天樂下珠樓艶舞全知巧嬌歌半欲羞更憐花月夜宮女笑蔵鉤【三輔黃圖武帝求仙起明光宮發燕趙美女二千人充之又三輔黃圗漢武帝起紫殿雕文刻鏤黼黻以玊飾之度人經珠樓竦琳庭藝文類聚風土記曰義陽臘日飲祭之後叟嫗兒童爲蔵鉤之戲分爲二曹以較負勝若人偶卽敵對人奇卽使一人爲遊附或屬上曹或屬下曹名爲飛鳥以齊二曹人數一鉤蔵在數手中曹人當射知所在一蔵爲一籌三籌爲一都辛氏三秦記曰昭帝母鉤弋夫人手拳而有國色先帝寵之世人蔵鉤法是也酉陽雜俎舊言蔵鉤起於鉤弋蓋彷辛氏三秦記云漢武鉤弋夫人手拳時人效之因爲藏鉤也列子云瓦摳巧鉤者憚黃金摳者昏殷敬順訓注曰彄與摳同眾人分曹各蔵物探取之又令蔵鉤剰一人則往來於兩朋謂之餓鴟又今爲此戱必於正月據風土記在臘祭後也庾闡蔵鉤賦序云予以臘後命中外以行鉤爲戱矣】

其七

寒雪梅中盡春風桞上歸宮鶯嬌欲醉檐燕語還飛遲日明歌席新花艶舞衣晚來移防仗行樂好【蕭本作泥】光輝【詩國風春日遲遲毛傳曰遲遲舒緩也正義曰遲遲者日長而暄之意故爲舒緩計春秋漏刻多少正等而秋言淒淒春言遲遲者陰陽之气感人不同張衡西京賦云人在陽則舒在陰則慘然則人遇春暄則四體舒泰春覺晝景之稍長謂日行遲緩故以遲遲言之及遇秋景四體褊燥不見日行急促惟見寒气襲人故以淒淒言之淒淒是涼遲遲是暄二者觀文似同本意實異也盧照鄰詩落日明歌席行雲逐舞人韻防仗兵器五刅總名兵人所執曰仗又唐制殿下兵衛曰仗宋之問詩防仗紅旌繞香閣沈佺期詩北闕晴空防仗來皆此意】

其八

水緑【繆本作淥】南薰殿花紅北闕樓鶯歌聞太液鳯吹繞瀛洲素女鳴珠佩天人弄防毬今朝風日好宜入未央逰【長安志興慶殿前有瀛洲門內有南薰殿北有龍池史記蕭丞相營未央宮立東闕北闕集觧云闗中記曰東有蒼龍闕北有武闕武所謂北闕也三輔黃圗太液池在長安故城西建章宮北未央宮西南太液者言其津潤所及廣也闗輔記云建章宮北有池以象北海刻石爲鯨魚長三丈漢書曰建章宮北治大池名曰太液池中起三山以象瀛洲蓬萊方丈刻金石爲魚龍奇禽異獸之屬雍錄閣本大明宮圗蓬萊殿北有太液池池中有蓬萊山丘遲詩馳道聞鳯吹呂延濟鳯吹笙也笙體鳯故也風俗通秦帝使素女鼔瑟而悲魏略太祖遣邯鄲淳詣臨淄侯植淳歸對其所知嘆植之才謂之天人開天傳信記上與諸王靡日不防聚或講經義論道理間以毬獵蒱博賦詩飲食歡笑戱謔未嘗怠惰近古帝王友愛之道無與比也文獻通考蹵毬蓋始於唐植兩修竹髙數丈絡絲於上爲門以度毬毬工分左右以角勝負豈非蹵鞠之變歟庾信詩今朝好風日園苑足芳菲三輔黃圖未央宮周廻二十八里前殿東西五十丈深十五丈髙三十五丈營未央宮因龍首山以制前殿至孝武以木蘭爲棼橑文杏爲梁柱金鋪玉戶華榱璧璫雕楹玉磶重軒鏤檻靑瑣丹墀左磩右平黃金爲壁帯間以珍玊風至其聲玲瓏然也蕭士贇曰太白詩用意深逺非洞悟三百篇之防趣未易窺其藩籬晦庵所謂聖於詩者也淸平調詞宮中行樂詞其中數首全得國風諷諌之體如曰玉樓巢翡翠金殿鎖鴛鴦是諷其玉樓金殿不爲延賢之地徒使女子小人居之也選妓隨雕輦徴歌出洞房是諷其不好徳而好色不聴雅樂而聴鄭聲也宮中誰第一飛燕在昭陽是以飛燕比貴妃妃與飛燕事迹相類欲使明皇以之爲鑑知飛燕之爲漢禍水而不惑溺於貴妃也君王多樂事還與萬方同是諷其與民同樂也今朝風日好宜向未央遊是諷其輟遊宴之樂而臨政視事於未央也是時明皇有聲色之惑多不視朝故因及之也言在於此意在於彼正得譎諌之體太白才得近君當時人所難言者卽寓諷諌之意於詩內使明皇因詩有悟其社稷蒼生庶有瘳乎豈曰小補之哉按蕭氏此說甚鑿使觧詩者必執此見於胸中而句度字權之則古今之詩無一而非譏時誹政之作而忠厚和平之防蓋於是失矣尢而效之防何不爲讒邪之嚆矢哉】

淸平調詞三首【太眞外傳開元中禁中重木芍藥卽今牡丹也得數本紅紫淺紅通白者上因移植於興慶池東沈香亭前防花方繁開上乘照夜白妃以步輦從詔選棃園弟子中尢者得樂一十六色李年以歌擅一時之名手捧檀板押眾樂前將欲歌之上曰賞名花對妃子焉用舊樂爲哉遽命年持金花箋宣賜翰林學士李白立進淸平樂詞三章承防猶苦宿酲因援筆賦之年捧詞進上命棃園弟子略約詞調撫絲竹遂促年以歌之太眞妃持頗棃七寶杯酌西涼州蒲桃酒笑領歌辭意甚厚上因調玉笛以倚曲每曲徧將換則遲其聲以媚之妃飲罷斂繡巾再拜上自是頋李翰林尢異於諸學士通典平調淸調瑟調皆周房中之遺聲也漢代謂之三調琦按唐書禮樂志俗樂二十八調中有正平調髙平調則知所謂淸平調者亦其類也蓋天寶中所制供奉新曲如荔枝香伊州曲涼州曲甘州曲霓裳羽衣曲之儔歟】

云想衣裳花想容春風拂檻露華濃若非羣玉山頭見會向瑤防月下逢【山海經玉山是西王母所居也郭璞注此山多玊石因以名云穆天子傳謂之羣玉之山見其山阿無險四轍中繩先王之所謂防府寡艸木無鳥獸楚辭望瑤臺之偃蹇兮見有娀之佚女王逸注有娀國名佚美也謂帝嚳之妃契母簡狄也太平禦覽登眞隠訣曰昆侖瑤臺是西王母之宮所謂西瑤上臺上眞祕文盡在其中矣沈約詩含吐瑤臺月琦按蔡君謨書此詩以云想作葉想近世吳舒鳬遵之且云葉想衣裳花想容與王昌齡荷葉羅裙一色裁芙蓉向臉兩邊開俱從梁簡文蓮花亂臉色荷葉雜衣香脫出而李用二想字化實爲虛尢見新穎不知何人誤作云字而解者附會楚辭靑雲衣兮白霓裳甚覺無謂云云不知攺云作葉便同嚼蠟索然無味矣此必君謨一時落筆之誤非冇意防金成鐵若謂太白原本是葉字則更大謬不然】

其二

一枝紅【許本作濃】艶露凝香雲雨巫山枉斷腸借問漢宮誰得似可憐飛燕倚新妝【水經注丹山西卽巫山者也帝女居焉宋玊所謂天帝之季女名曰瑤姬未行而亡封於巫山之臺精魂爲艸實爲靈芝所謂巫山之女髙唐之姬旦爲行雲暮爲行雨朝朝暮暮陽臺之下旦早視之果如其言故爲立廟號朝云焉飛燕已見本卷注蕭士贇曰傳者謂髙力士指摘飛燕之事以激怒貴妃予謂使力士知書則雲雨巫山不尢甚乎髙唐賦序謂神女嘗薦先王之枕席矣後序又曰襄王復夢遇焉此云枉斷腸者亦譏貴妃曽爲壽王妃使壽王而未能忘情是枉斷腸矣詩人比事引興深切著明特讀者以爲常事而忽之耳按太白之譖惡矣蕭氏所觧則尢甚而揆之太白起艸之時則安有是哉巫山雲雨漢宮飛燕唐人用之已爲數見不鮮之典實若如二子之說巫山一事只可以諭聚滛之艶冶飛燕一事只可諭微賤之宮娃外此皆非所宜言何三唐諸子初不以此爲忌耶古來新臺艾豭諸作言而無忌者大抵出自野人之口若淸平調是奉詔而作非其比也乃敢以宮闈暗昧之事君上所諱言者而微辭隠諭之將蘄君知之耶亦不蘄君知之耶如其不知言亦何益如其知之是批龍之逆鱗而履虎尾也非至愚極妄之人當不爲此又太眞入宮至此時防將十載斯時卽有忠君愛主之親臣亦祗以成事不說旣往不咎付之無可柰何而謂新進如太白者頋托之無益之空言而期君之一悟何其不智之甚哉古來文字之累大抵出於不自知而成於莫須有若蘇軾雙檜之詩而譖其求知於地下之蟄龍蔡確車蓋亭十絕而箋注其五篇悉渉譏諷小人機穽深是可畏然小人以陷人爲事其言無足怪而詞人學士品隲詩文於數百載之下亦效爲巧詞曲解以擬議前人辭外之防不亦異乎】

其三

名花傾國兩相歡長得君王帯笑看解釋春風無限恨沈香亭北倚闌干【楊齊賢曰名花指牡丹傾國指妃子沈香亭以沈香爲之如柏梁臺以香柏爲之也按雍錄閣本興慶宮圗龍池東有沈香亭】

鼓吹入朝曲【按樂府詩集齊永明八年謝朓奉鎭西隨王教於荊州道中作鼔吹曲一曰元會曲二曰郊祀曲三曰鈞天曲四曰入朝曲五曰出藩曲六曰校獵曲七曰從戎曲八曰送逺曲九曰登山曲十曰泛水曲鈞天以上三曲頌帝功校獵以上三曲頌藩徳太白鼓吹入朝曲之作蓋本於此】

金陵控海浦淥水帯吳京鐃歌列騎吹颯沓引公卿捶鐘速嚴糚伐鼓啟重城天子凴玉几【繆本作案】劍履若云行日出照萬戶簮裾爛明星朝罷沐浴閒遨遊閬風亭濟濟雙闕下歡娛樂恩榮【景定建康志金陵古揚州之域在周爲吳春秋末屬越楚滅越並有其地以其地有王气埋金以鎭之號曰金陵宋書金甲燭天庭囂聲震海浦謝朓鼓吹入朝曲逶迆帯淥水迢逓起朱樓顏延年詩巖險去漢宇襟衛徙吳京李善注宋都吳地故曰吳京也宋書漢鼓吹曲曰鐃歌樂府詩集漢有朱鷺等二十二曲列於鼓吹謂之鐃歌宋書建初錄云務成黃爵云逺期皆騎吹曲非鼓吹曲此則列於殿庭者爲鼔吹今之從行鼓吹爲騎吹鮑照詩賔禦紛颯沓劉良注颯沓眾盛貌後漢書淸河孝王慶每朝謁陵廟常夜分嚴糚衣冠待明詩小雅鉦人伐鼓毛傳曰伐撃也漢書天子負黼依襲翠被凴玉几隋書大臣優禮皆劍履上殿非侍臣解之蓋防刃也盧思道詩臺苑盛簮裾太平禦覽郡國志曰潤州覆舟山有閬風亭李善文選注劉璠梁典曰天監七年正月戊戌詔曰昔晉氏靑蓋南移日不暇給兩觀莫篥懸法無所今禮盛化光役務簡便可營建象闕以表舊章於是遣匠量功鐫石爲闕窮極壯麗冠絕古今奇禽異羽莫不畢備六朝事迹建康縣北五里有二石闕在臺城之門南髙五丈廣三丈六寸梁武帝所造及成朝士銘之時陸倕字佐公其文甚佳士流推服景定建康志南朝宮苑記曰晉元帝於宮前立闕眾議未定王導指牛頭山爲天闕不別立闕宋孝武大明七年於博望梁山立雙闕梁置石闕在端門外陸倕爲銘琦按此篇蓋擬六朝之作故以金陵吳京爲辭蕭氏以爲諷永王入朝而作則天子當在長安與金陵吳京何預而朝罷遨遊之地亦不當在閬風亭矣其說非是浦音普鐃音撓捶音椎】

秦女休行【原注古詞魏朝恊律都尉左延年所作今擬之左詩曰步出上西門遙望秦女廬秦氏有好女自名爲女休休年十四五爲宗行報仇左執白楊刃右據魯宛矛仇家便東南僕僵秦女休女休西上山上山四五里闗吏呵問女休女休前置詞平生爲燕王婦於今爲詔獄囚平生衣參差當今無領襦明知殺人當死兄言怏怏弟言無道憂女休堅詞爲宗報仇死不疑殺人都市中徼我都巷西丞卿羅東向坐女休淒淒曳�前兩徒夾我持刀刀五尺餘刀未下朣朧鼓鼔赦書下】

西門秦氏女秀色如瓊花手揮白楊刃淸晝殺讎家羅袖灑赤血英聲【許本作气】淩紫霞直上西山去闗吏相邀遮壻爲燕國王身被詔獄加犯刑若履虎不畏落爪牙素頸未及斷摧眉伏泥沙金雞忽放赦大辟得寛賒何慙聶政姐萬古共驚嗟【羽獵賦前後邀遮漢書淳於公有罪當刑詔獄逮系長安周易履虎尾隋書赦日則武庫令設金雞及鼓於閶闔門外之右勒集囚徒於闕前撾鼔千聲釋枷鎖焉談苑宋孝王問司馬膺之後魏北齊赦日樹金雞事膺之曰按海中星占雲天雞星動爲有赦北齊赦日令武庫設金雞於闕門右撾鼔千聲宣赦建金雞或雲起於西涼呂光究其防蓋西方主兌爲澤金西方也雞者巽之神巽爲號令故合二物制其形揭長竿使眾人覩之尙書大辟疑赦孔傳曰大辟死刑也戰國防聶政刺殺韓傀因自皮靣抉眼屠腸以死韓取聶政屍暴於市懸購之千金久之莫知誰政姊嫈聞之曰吾弟至賢不可愛妾之軀滅吾弟之名乃之韓視之曰勇哉气矜之隆是其軼賁育髙成荊矣今死而無名父母已沒矣兄弟無有此爲我故也夫愛身不揚弟之名吾不忍也乃抱屍而哭之曰此吾弟軹深井裏聶政也亦自殺於屍下晉楚齊衛聞之曰非獨聶政之能乃其姊者烈女也聶政之所以名施於後世者其姊不避葅醢之誅以揚其名也胡震亨曰按女休事奇烈第重述一過便堪撃節太白擬樂府有不與本辭爲異正復難及者此類是也】

秦女捲衣【樂府古題要觧有秦王捲衣曲言咸陽春景及宮闕之美秦王捲衣以贈所歡也太白作秦女捲衣辭防各殊末詳所本】

天子居未央妾侍【繆本作來】捲衣裳頋無紫宮寵敢拂黃金牀水至亦不去熊來尙可當微身奉【繆本作捧】日月飄若螢之【繆本作火】光願君采葑菲無以下體妨【未央紫宮俱見前注法苑珠林賢愚經云坐黃金牀紡黃金縷列女傳楚昭王出遊畱夫人漸臺之上而去王聞江水大至使使者迎夫人忘持其符妾不敢行與宮人約令召宮人必以符今使者不持符妾不敢行於是使返取符則水大至臺崩夫人流血死漢書上幸虎圈闘獸後宮皆坐熊逸出圈攀檻欲上殿貴人皆驚走馮媫妤直前當熊而立左右格殺熊上問人情驚懼何故前當熊媫妤對曰猛獸得人而止妾恐態至禦座故以身當之元帝嗟嘆以此倍敬重焉沈約爲六宮拜章奉日月之華侍巾屣之末魏書螢火之光猶增日月之曜詩國風采葑采菲無以下體毛傳曰葑須也菲芴也下體根莖也鄭箋曰此二菜者蔓菁與葍之類也皆上下可食然而其根有美時有惡時采之者不可以根惡時並棄其葉諭夫婦以禮義合顏色相親亦不可以顏色衰棄其相與之禮正義曰言采葑菲之菜者無以下體根莖之惡並棄其葉以興爲室家之法無以其妻顏色之衰並棄其徳菲音斐】東武吟【一作出金門後書懷畱別翰林諸公樂府詩集古今樂錄曰王僧防技錄有東武吟行今不歌樂府觧題曰鮑照云主人且勿諠沈約雲天徳深且廣傷時移事異榮華䢐謝也左思齊都賦注云東武太山皆齊之土風歌謳吟之曲名也通典曰漢有東武郡今髙宻諸城縣是也元和郡縣誌宻州諸城縣卽漢東武縣也屬瑯邪郡樂府章所謂東武吟者也海錄碎事東武吟樂府詩人有少壯從徵伐年老被棄逰於東武者不敢論功但戀君耳】

好古笑流俗素聞賢達風方希佐明主長揖辭成功白日在髙天回光燭微躬恭承鳯凰詔起雲蘿中淸切紫霄迥優遊丹禁通君王賜顏色聲價淩煙虹乘輿擁翠蓋扈從金城東寶馬麗絕景錦衣入新丰依【繆本作倚】巖望松雪對酒鳴絲桐因學揚子云獻賦甘泉宮天書美片善淸芬播無窮歸來入咸陽談笑皆王公【許本誤失去此二句】一朝去金馬飄落成飛蓬賔客【繆本作友】日疎散玉樽亦已空才力猶可倚【一作恃】不慙世上雄閒作東武吟曲盡情未終書此謝知已吾尋黃綺翁【一作扁舟尋釣翁劉峻廣絕交論斯賢達之素交沈約詩便欲息微躬漢書恭承嘉惠兮顏師古注恭敬也十六國春秋石虎在臺上有詔書以五色紙著鳯凰口中鳯旣銜詔侍人放數百丈緋防轆轤回轉狀若飛翔飛下端門鳯以木作之五色文身腳皆用金宋書殷淳居黃門爲淸切魏書對九重之淸切望八襲之崢嶸梁簡文帝圍城賦升紫霄之丹地排玉殿之金扉隋書分司丹禁侍衛左右上官儀詩淸切丹禁靜顏之推詩楚王賜顏色出入章華裏鮑照詩輝石亂煙虹賈誼新書天子車曰乘輿淮南子建翠蓋髙誘注翠蓋以翠鳥羽飾蓋也上林賦扈從橫行出乎四校之中晉灼注扈大也封氏聞見記百官從駕謂之扈從蓋臣下侍從至尊各供所職猶僕禦扈養以從上故謂之扈從耳上林賦云扈從橫行顏監釋云謂扈從縱恣而行也據顏此觧乃讀從爲放縱不取行從之義所未詳也石林燕語從駕謂之扈從始司馬相如上林賦晉灼以扈爲大張揖謂跋扈縱橫不安鹵簿故顏師古因之亦以爲跋扈恣縱而行果爾從蓋作去聲侍天子而言跋扈可乎唐封演以爲扈從以從猶之僕禦此或近之張協詩朱軒耀金城劉良注金城長安城也史記中廐之寶馬臣得賜之水經注魏武與張繡戰於宛馬名絕景爲流矢所中舊唐書京兆府有昭應縣本隋之新丰縣治古新丰城北天寶三載分新丰萬年置防昌縣七載省新丰縣攺防昌爲昭應治溫泉宮之西北琦按自乘輿擁翠蓋而下是指其侍從溫泉宮而言宮在新丰縣之驪山下正直唐京師之東太白入朝在天寶二三載是時新丰尙未省也顏延年詩倚巖聴緒風又曰庭昏見野陰山明望松雪漢書揚雄待詔承明之庭正月從上甘泉還奏甘泉賦以風桓譚新論揚子雲從成帝祠甘泉詔雄作賦思精苦困倦小臥夢五臟出外以手收而納之及覺病喘悸少气王筠詩自知心所愛獻賦甘泉宮鮑照詩片善辭革萊漢書公孫拜爲博士待詔金馬門曹植詩玉樽盈桂酒夏黃公綺裏季事見四卷注歘音旭又音忽】

邯鄲才人嫁爲廝養卒婦【胡震亨曰謝朓有此詩薪僕曰廝炊僕曰養朓蓋設言其事寓臣妾淪擲之感楊升庵以爲此卒卽禦趙王武臣歸者恐未必然邯音寒】

妾本叢【蕭本作崇】臺女揚蛾【繆本作娥】入丹闕自倚顏如花寜知有雕歇一辭玉階下去若朝云沒毎憶邯鄲城深宮夢秋月君王不可見惆悵至明發【漢書趙王宮叢臺災顏師古注連聚非一故曰叢臺蓋本六國時趙王故臺也在邯鄲城中元和郡縣誌叢臺在磁州邯鄲縣城內東北隅沈約詩揚蛾一含睇防娟好且修明發天光初發謂明旦時也詳見二卷注】

出自薊北門行【樂府古題要觧出自薊北門行其詞與從軍行同而兼言燕薊風物及突騎悍勇之狀與吳趨行同也】

虜陣橫北荒胡星耀精芒羽書速驚電烽火晝連光虎竹救邊急戎車森已行明主不安席按劍心飛揚推轂出猛將連旗登戰場兵威衝絕幕【繆本作漢】殺气淩穹蒼列卒【一作陣】赤山下開營紫塞旁孟冬風沙旌旗【一作斾】颯凋傷畫角悲海月徵衣捲天霜揮刃斬樓蘭彎弓射賢王單於一平蕩種落自奔亡收功報天子行歌【一作歌舞】歸咸陽【漢書昴曰旄頭胡星也後漢書傷敗踵系羽書日聞章懷太子注羽書卽檄書也魏武奏事曰邊有警急卽插羽以示急也虎竹見五卷注詩小雅戎車旣安宋書戎車立乘夏曰鉤車殷曰寅車周曰元戎建牙麾邪注之載金鼓羽幢置甲弩於軾上史記項羽曰國兵新破王坐不安席鮑照詩天子按劍怒楚辭心飛揚兮浩蕩漢書上古王者遣將也跽而推轂曰闑以內寡人制之闑以外將軍制之晉書溫嶠傳西陽太守鄧嶽尋陽太守褚誕等連旗相繼漢書衛靑復將六將軍絕幕大克獲應劭注幕沙幕匈奴之南界也臣瓉注沙土曰幕直度曰絕顏師古注應瓉二說皆是也而說者或云是塞外地名非矣幕者卽今之突厥中磧耳李陵歌曰徑萬里兮度沙幕爾雅穹蒼蒼天也邢昺防李巡云仰視天形穹窿而髙其色蒼蒼故曰穹蒼後漢書遼東太守祭彤使鮮卑撃赤山烏桓大破之斬其渠帥烏桓傳赤山在遼東西北數千里紫塞詳見三卷注廣雅急也說文颯翔風也廣韻大角軍器徐廣車服儀制曰角前世書記所不載或曰本出羌胡以驚中國之馬太平禦覽宋樂志曰角長五尺形如竹筒本細末稍大未詳所起今�簿及軍中用之或以竹木或以皮爲之無定制按古軍法有吹角此器俗名拔邏回蓋胡虜警軍之音所以書傳無之海內離亂至侯景圍臺城方用之也梁簡文帝詩城髙短簫發林空畫角悲傅介子斬樓蘭王事見本卷注漢書匈奴傳單於姓攣鞮氏其國稱之曰撐犂孤塗單於匈奴謂天爲撐犂謂子爲孤塗單於者廣大之貌也言其象天單於然也置左右賢王自左右賢王以下至當戶大者萬餘騎小者數千凡二十四長立號曰萬騎種落謂其種類及部落也魏志正始七年韓那奚等數十國各率種落防單音蟬】

洛陽陌【胡震亨曰卽橫吹曲之洛陽道也】

白玉誰家郎回車渡天津看花東陌上驚動洛陽人【天津洛陽橋名見二卷注】

北上行【樂府古題要觧苦寒行晉樂奏魏武帝北上太行山備言永雪谿谷之苦或謂北上行蓋因魏武帝作此詞今人效之】

北上何所苦北上緣太行磴道盤且峻巉巖淩穹蒼馬足蹶側石車輪摧髙岡沙塵接幽州烽火連朔方殺气毒劍防嚴風裂衣裳奔鯨夾黃河鑿齒屯洛陽前行無歸日返頋思舊鄕慘慽【繆本作戚】冰雪裏悲號絕中腸尺布不掩體皮膚劇枯桑汲水澗谷阻采薪隴阪長猛虎又掉尾磨牙皓秋霜艸木不可飡饑飲零露漿嘆此北上苦停驂爲之傷何日王道平開顏覩天光【北邊備對太行山南自河陽懷縣迆邐北出直至燕北無有間斷此其爲山不同他地蓋數百千里自麓至脊皆陡峻不可登越獨有八處粗通微徑名之曰陘西京賦磴道邐倚而正東李善注磴道閣道也廣韻磴小阪也韻防磴登陟之道也廣雅巉巖髙也魏武帝苦寒行北上太行山艱哉何巍巍羊腸阪詰屈車輪爲之摧初學記冬風曰嚴風十六國春秋志馘奔鯨截彼丑類淮南子堯之時鑿齒爲民害堯乃使羿誅鑿齒於疇華之野髙誘注鑿齒獸名齒長三尺其狀如鑿下徹頷下而持戈盾羿善射堯使羿射殺之按天寶十四載安祿山反於範陽引兵南向河北州縣望風瓦觧遂克太原連破靈昌陳畱滎陽諸郡遂陷東京範陽本唐幽州之地詩所謂沙塵接幽州者蓋指此事而言其曰烽火連朔方者祿山遣其黨髙秀巖宼振武軍朔方節度使郭子儀撃敗之振武軍去朔方治所甚逺其烽火相望告急可知其曰奔鯨夾黃河者指從逆諸將如崔幹祐之徒縱橫於汲鄴諸郡也其曰鑿齒屯洛陽者謂祿山據東京僭號也魏文帝詩向風長嘆息斷絕我中腸說文劇尢甚也隴阪謂山之岡壠阪阪後漢書上壠阪陟髙岡是也或引三秦記天水之壠阪爲注者非是陸機詩渇飲堅冰漿饑待零露飡鄭康成毛詩箋驂兩騑也左傳正義初駕馬者以二馬夾轅而已又駕一馬與兩服爲參謂之驂又駕一馬乃謂之駟說文云驂駕三馬也駟一乘也兩服爲主以漸參之兩旁二馬遂名爲驂故總舉一乘則謂之駟指其驊馬則謂之驂詩稱兩驂如舞二馬皆稱驂禮記說驂而正義車有一轅而駟馬駕之中央兩馬夾轅者名服馬兩邊名驊馬亦曰驂馬故詩云兩服上襄兩驂雁行通鑑辧誤史炤釋文曰三馬爲驂余按王肅云古者一轅之車夏后駕兩馬謂之麗殷益以一騑謂之驂周又益之以一騑謂之駟自時厥後夾轅曰服兩旁曰驂詩所謂兩服上襄兩驂雁行者也書洪範王道平平謝靈運詩開顏披心胸磴音凳劇音極壠音籠掉徒了切條上聲又徒弔切條去聲飡同餐】

短歌行【按樂府詩集短歌行乃相和歌平調七曲之一樂府觧題曰短歌行魏武帝對酒當歌人生防何晉陸機置酒髙堂悲歌臨觴皆言當及時爲樂也又按古今注謂長歌短歌言人生壽命長短有定分不可妄求也考之魏武帝陸士衡及唐人諸篇皆言人運短促當及時自勉然二曲一致初無壽夭之分李善曰古詩雲長歌正激烈魏文帝燕歌行曰短歌微吟不能長傅曰歌行曰咄來長歌續短歌皆指歌聲之長短耳而非言壽命也斯蓋命題之意歟】

白日何短短百年苦易滿蒼穹浩茫茫萬劫太極長麻姑垂兩鬢一半已成霜天公見玊女大笑億千吾欲攬六龍回車掛扶桑北斗酌美酒勸龍各一觴富貴非所願爲【一作與】人駐頽【一作顏一作流】光【拾遺記天淸地曠浩茫茫法苑珠林夫劫者蓋是紀時之名猶年號耳髙誘淮南子注太極天地始形之時也蕭士贇注麻姑鬢成霜事未詳所祖恐只大人賦西王母皬然白首之意天公與玉女投壺大笑事見三卷注劉向九嘆維六龍於扶桑楚辭少司命援北鬥兮酌桂漿歸去來詞富貴非吾願】

空城雀【樂府詩集樂府觧題曰鮑照空城雀云雀乳四鷇空城之阿言輕飛近集茹腹辛傷免网羅而巳】

嗷嗷空城雀身計何戚促本與鷦鷯羣不隨鳯凰族提攜四黃口飲乳未嘗足食君穅秕余嘗恐烏鳶逐恥涉太行險羞營覆車粟天命有定端守分絕所欲【說文嗷眾口愁也髙唐賦眾雀嗷嗷埤雅釋鳥云桃虫鷦其雌鴱陸機曰今鷦鷯是也似黃雀而小說苑曰鷦鷯巢於葦�系之以髮鳩性拙鷦性巧故鷦俗呼巧婦一名工雀一名女匠其喙尖如錐取茅秀爲巢巢至精宻以麻紩之如刺韈然故一名韈雀家語孔子見羅雀者所得皆黃口小雀說文穅谷皮也秕不成粟也韻會鳶鷙鳥也似鴟而小歐陽建詩不涉太行險誰知斯路難藝文類聚益部耆舊傳曰楊宣爲河內太守行縣有羣雀鳴桑樹上宣謂吏曰前有覆車粟此雀相隨欲往食之行數里果如其言鷯音僚鳶音緣】

菩薩蠻

平林漠漠煙如織寒山一帯傷心碧暝色入髙樓有人樓上愁玉階空佇立宿鳥歸飛急何處是歸程長亭連【一作更】短亭【謝朓詩生煙紛漠漠呂向注漠漠分散也謝靈運詩林壑斂暝色詩國風佇立以泣毛傳曰佇立久立也王褒燕歌行長望閨中空佇立庾信哀江南賦十里五里長亭短亭海錄碎事十里一長亭五里一短亭詩人玉屑鼎州滄水驛有菩薩蠻云平林漠漠煙如織云云曽子宣家有古風集此詞乃太白作也見古今詩話湘山野錄平林漠漠煙如織云云此詞不知何人寫在鼎州滄水驛樓復不知何人所撰魏道輔泰見而愛之後至長沙得古集於曽子宣內翰家乃知李白所作寄園寄所寄筆談小曲有咸陽沽酒寶釵空之句云李白作花間集乃云張泌所爲未知孰是楊繪本事曲子云近傳一闋云李白制卽今菩薩蠻其詞非白不能及此皆定其爲太白之作者也胡應麟筆叢菩薩蠻之名當起於晚唐世按杜陽雜編云大中初女蠻國貢雙龍犀明霞錦其國人危髻金冠瓔珞被體故謂之菩薩蠻當時倡優遂制菩薩蠻曲文士亦往往聲其詞南部新書亦載此事則太白之世尙未有斯題何得預制其曲耶此則辧其非太白之作者也余見下首注】

憶秦娥

簫聲咽秦娥夢斷秦樓月秦樓月年年桞色灞陵傷別樂遊原上淸秋節咸陽古道音塵絕音塵絕西風殘照漢家陵【一作宮】闕【三輔黃圗灞橋在長安東跨水作橋漢人送客至此橋折栁贈別天寶遺事長安東灞陵有橋來迎去送皆至此爲離別之地故人呼之爲銷魂橋雍錄漢世凡東出函潼必自灞陵始故贈行者於此折栁爲別也長安志樂遊原在萬年縣南八里漢書宣帝起樂遊廟在曲江北亦曰樂遊原雍錄唐曲江本秦隑州至漢爲宣帝樂遊廟亦名樂遊苑亦名樂遊原基地最髙四望寛敞隋營京城宇文愷以其地在京城東南隅地髙不便故闕此地不爲居人坊捲而鑿之爲池以厭勝之又會黃渠水自城外南來可以穿城而入故隋世遂從城外包之入城爲芙蓉池且爲芙蓉園也長安中太平公主於原上置亭遊賞後賜寜申岐薛四王正月晦日三月三日九月九日京城士女咸卽此袚禊帟幕云布車馬塡塞詞人樂飲賦詩蔡琰胡笳故鄕隔兮音塵絕筆叢云今詩餘名望江南外菩薩蠻憶秦娥稱最古以艸堂二詞出太白也近世文人學士咸以爲然予謂太白在當時直以風雅自任卽近體盛行七言律鄙不肯爲寜屑事此且二詞𨿽工麗而气體衰颯於太白超然之致不啻穹壤借令眞出靑蓮必不作如是語詳其意調絕類溫方城軰蓋晚唐人詞嫁名太白若懷素艸書李赤姑熟耳原二詞嫁名太白亦有故艸堂詞宋人編靑蓮詩亦稱艸堂集後世以二詞出唐人而無名氏故僞題太白以冠斯編耶琦按宋黃玉林絕妙詞選以太白菩薩蠻憶秦娥二詞爲百代詞曲之祖然考古本太白集中缺此二首蕭本乃有之其眞贗誠未易定決筆叢所辧未爲無見至謂其出自艸堂詩餘之僞題則非也蓋菩薩蠻一詞自北宋時已傳爲太白之作矣】

李太白集注卷五

欽定四庫全書

李太白集注卷六

錢塘王撰

樂府三十八首

發白馬【題始於梁費防其辭曰白馬今𨿽發黃河未結澌云云太白蓋擬之樂府詩集通典曰白馬春秋時衛國曹邑有黎陽津一曰白馬津酈生云守白馬之津是也發白馬言徵戍而發兵於此也】

將軍發白馬旌節渡黃河簫鼓聒川嶽滄溟湧濤【一作洪】波武安有震瓦易水無寒歌鐵騎若雪山飲流涸滹沱揚兵獵月窟轉戰略朝那倚劍登燕然邊烽列嵯峨蕭條萬里外耕作五原多一掃淸大漠包虎戢金戈【史記正義括地誌云黎陽一名白馬津在滑州白馬縣北三十里唐六典旌節之制命大將帥及遣使於四方則請而假之旌以專賞節以專殺唐書百官志旌以綘帛五丈粉畫虎有銅龍一首纒緋幡紫縑爲袋油囊爲表節垂畫木盤三相去數寸隅垂尺麻余與旌同簫鼓軍中鼓吹之樂也史記秦伐韓趙王令趙奢救之秦軍軍武安西鼓噪勒兵武安屋瓦盡震荊軻歌風蕭蕭兮易水寒壯士一去兮不復還晉書精甲耀日鐵騎前驅蕭士贇曰鐵騎馬之帯甲者郭璞山海經注今滹沱水出鴈門鹵成縣南武夫山史記索隠滹沱水名並州之川也地理誌云鹵城縣名屬代郡滹沱河自縣東至參合又東至文安入海史記正義滹沱出代州繁畤縣東南流經五臺山北東南流過定州入海揚雄長楊賦西壓月窟韻會略取也漢書張良略地唐防略通夜郎顏師古曰凡言略地謂行而取之史記匈奴單於十四萬騎入朝那蕭闗正義曰漢朝那故城在原州百泉縣西七十里屬安定郡後漢書車騎將軍竇憲出雞鹿塞度遼將軍鄧鴻出�陽塞南單於出滿夷谷與北匈奴戰於稽落山大破之追至和渠北鞮海竇憲遂登燕然山刻石勒功而還太平寰宇記郎君戍又直北三千里至燕然山又北行千里至瀚海班固封燕然山銘序蕭條萬里野無遺宼漢書元鼎五年匈奴入五原殺太守元和郡縣誌鹽州禹貢雍州之域春秋爲戎翟所居地及始皇並天下屬梁州漢武元朔二年置五原郡地有原五所故號五原五原謂龍遊原乞地千原靑嶺原岢嵐原橫槽原也後漢書醜虜破碎遂掃厥庭北邊備對漢趙信旣防匈奴與之畫謀令逺度幕北以要疲漢軍故武帝必欲越漠徵之而大漠之名始通中國幕者漠也言沙積廣莫望之漠漠然也漢以後史家變稱爲磧磧者沙積也其義一也禮記武王克殷反商倒載干戈包之以虎皮鄭注包干戈以虎皮明能以武服兵也正義曰虎武猛之物也用此虎皮包裹兵器示武王威猛能包制服天下兵戈也或以虎皮有文欲以現文止武也詩周頌載戢干戈說文戢藏兵也滹音呼沱音駝】陌上桑【樂府古題要觧陌上桑古詞曰日出東南隅照我秦氏樓舊說邯鄲女子姓秦名羅敷爲邑人千乘王仁妻仁後爲趙王家令羅敷出采桑陌上趙王登臺見而悅之置酒欲奪焉羅敷善彈箏作陌上桑以自明不從按其歌辭稱羅敷采桑陌上爲使君所邀羅敷盛誇其夫爲侍中郎以拒之與舊說不同按樂府詩集張永元嘉伎錄相和歌有十五曲其第十五曲曰陌上桑】

美【一作遊】女渭橋東【一作湘綺衣】春還【一作還來】事蠶作五馬如飛龍【一作如花飛一作飛如花】靑絲結金絡不知誰家子調笑來相謔妾本秦羅敷玉顏艶名都緑條映素手采桑向城隅使君且不頋況復論秋胡寒螿愛碧艸鳴鳯棲靑梧托心自有處但怪旁人愚徒令【文苑英華作勞】白日暮髙駕空踟躅【渭橋已見五卷注鮑照詩季春梅始落工女事蠶作五馬事古今說者不一據墨客揮犀云世稱太守五馬罕知其故事或言詩云孑孑幹旟在浚之都素絲組之良馬五之鄭注謂周禮州長建旟漢太守比州長法禦五馬故云後見龎防先朝奉云古乘駟馬車至漢時太守出則增一馬事見漢官儀演繁露云太守五馬莫知的據或言詩有良馬五之侯國事也然上言良馬四之下言良馬六之則或四或六原非定制也漢有駟馬車正用四馬而鄭注詩曰周禮州長建旟漢太守比州長法禦五馬以州長比方漢州大小相絕逺矣周之州乃反統於縣比漢太守品秩殊不侔不足爲據然鄭後漢時人則太守之用五馬后漢已然矣至唐白樂天和春深二十首詩曰五匹鳴珂馬雙輪畫軾車至其自杭分司有詩曰錢塘五馬畱三匹還擬騎遊攪擾春杜詩亦曰使君五馬一馬驄則似眞有五馬矣若其制之所始則未有知者按今本毛詩鄭注但云周禮州長建旟謂州長之屬無漢太守比州長法禦五馬之文是康成未嘗以太守比州長也師古杜詩注云王羲之出守永嘉庭列五馬後人遂據爲太守事今按晉書及古今傳記羲之並未嘗爲永嘉太守則其說亦訛也宋人五色綫集北齊栁元伯五子同時領郡時五馬參差於庭故時人呼太守爲五馬今按羅敷行古詞已有使君從南來五馬立踟躕之句則非自北齊始矣潘子眞詩話天子六馬左右驂三公九卿駟馬右驂漢制九卿則中二千石亦右驂太守相駟馬而已其有功徳加秩中二千石乃右驂故以五馬爲太守美稱遁齋閒覽及學林新編云漢官儀朝臣出使以駟馬太守加一馬故爲五馬與龎說相符然亦無他證確然可據惟沈約宋書引逸禮王度記曰天子駕六諸侯駕五卿駕四大夫三士二庶人一後之太守卽古之諸侯故以五馬爲太守故實庶防近之前之數說似皆未的王融詩車馬若飛龍長衢無極已古羅敷行靑絲系馬尾黃金絡馬頭江淹詩不知誰家子看花桃李津曹植詩名都多妖女古羅敷行羅敷善采桑采桑城南隅漢書使君顓生殺之柄顏師古注爲使者故謂之使君西京雜記魯人秋胡娶妻三月而遊宦三年休還家其婦采桑於郊胡至郊而不識其妻也見而悅之乃遺黃金一鎰妻曰妾有夫防宦不返幽閨獨處三年於玆未有被辱於今日也采不頋胡慚而退至家問家人妻何在曰行采桑於郊未返旣還乃向所挑之婦也郭璞爾雅注寒螿似蟬而小靑色謝朓詩餘曲詎防許髙駕且踟躕踟躕欲行不進之貌琦按使君且不頋況復論秋胡二句或有非之者謂不應以秋胡與使君較量蓋誤觧此詩專詠羅敷事耳殊不知妾本秦羅敷一句是自矜身分如羅敷之貞潔耳觀首句云美女渭橋東並不實指羅敷又云不知誰家子亦未切指使君通首辭句不可因此而悟乎胡孝轅謂此當善領其意政復何礙防哉斯言可爲讀太白集者發凡起例之一端矣踟音池躕音除】枯魚過河泣【按樂府詩集枯魚過河泣乃雜曲歌辭古詞曰枯魚過河泣何時悔復及作書與魴鯉相教愼出入太白擬作與古意同而以萬乘徴行爲戒更爲深切】

白龍攺常服偶被豫且制誰使爾爲魚徒勞【繆本作爲】訴天帝作書報鯨鯢勿恃風濤勢濤落歸泥沙翻遭螻蟻噬萬乘愼出入柏人以爲誡【一作識說苑吳王欲從民飲酒伍子胥諫曰不可昔白龍下淸泠之淵化爲魚漁者豫且射中其目白龍上訴天帝天帝曰當是之時若安置而形白龍對曰我下淸泠之淵化爲魚天帝曰魚固人所射也豫且何罪夫白龍天帝貴畜也豫且宋國賤臣也白龍不化豫且不射今棄萬乘之位而從布衣之士飲酒臣恐其有豫且之患矣王乃止廣韻鯨大魚也雄曰鯨雌曰鯢太平禦覽魏武四時食制曰東海有大魚如山長五六丈謂之鯨鯢次有如屋者時死岸上膏流九頃其須長一丈二三尺厚六寸眸子如三升椀大骨可爲方臼淮南子吞舟之魚蕩而失水則制於螻蟻離其居也史記髙祖從平城過趙趙王朝夕袒韝蔽自上食禮甚卑有子壻禮髙祖箕踞詈甚慢易之趙相貫髙怒八年上從東垣還過趙貫髙等乃壁人柏人要之置上欲過宿心動問曰縣名爲何曰柏人柏人者廹於人也不宿而去且於余切音苴鯨音擎鯢音倪胡震亨曰誡居吏切作識者誤】

丁都【一作督】防歌【宋書督防歌者彭城內史徐逵之爲魯軌所殺宋髙祖使府督防丁旿收斂殯埋之逵之妻髙祖長女也呼旿至閣下自問斂送之事毎問輒嘆息曰丁督防其聲哀切後人因其聲廣其曲焉太白擬其歌調而其意則另出】

云陽上徵去兩岸饒商賈吳牛喘月時拖船一何苦水濁不可飲壺漿半成土一唱都護歌心摧淚如雨萬人鑿【繆本作系】盤石無由達江滸君看石芒碭掩淚悲千古【元和郡縣誌江南道潤州丹陽縣本舊云陽縣秦時望气者云有王气故鑿之以敗其勢截其直道使之阿曲故曰曲阿天寶元年攺爲丹陽縣馮衍顯志賦溯淮濟而上徵世說滿奮曰臣猶吳牛見月而喘劉孝標注今之水牛惟生江淮間故謂之吳牛也南土多暑而此牛畏熱見月疑是日所以見月則喘漢書拕舟而入水顏師古注拕曳也音它拖與拕同成公綏嘯賦坐盤石潄淸泉李善注聲類曰盤大石也毛萇詩傳水涯曰滸漢書髙祖隠於芒碭山澤間應劭注芒屬沛國碭屬梁國二縣之界有山澤之固此篇蕭注謂是詠秦皇鑿北阬以壓天子气一事或曰爲韋堅開廣運潭而作借秦爲諭又引吳孫權嘗遣校尉陳勲將屯田及作士三萬人鑿句容中道自小坻至云陽西城通防市作邸閣云云胡注謂是詠潤州埭牐牽挽之苦也先是潤州不通江開元中刺史齊澣始移漕路京口塘下直達於江立埭收課事詳澣本傳澣開新河在江北步者太白嘗作詩頌美此則獨言其苦步岸卑易開潤州岸髙難開地勢至今猶然白詩並紀實也當時汴淮運路澣並用牛曳卽潤州可推矣芒石稜碭石文指所鑿盤石云云以全篇詩意參繹舊注三說皆不類卽胡說亦未是考之地誌芒碭諸山實產文石意者是時官司取石於此山僦舟搬運適當天旱水涸牽挽而行期令峻急役者勞苦太白憫之而作此詩督防是指當時監督之有司鑿字舊本或作系字萬人系盤石無由逹江滸詩防益覺顯然卽作鑿字謂此萬夫所鑿之盤石爲數甚多無由卽達江滸如此詮釋自無礙君看石芒碭掩淚悲千古者謂芒碭產此文石千古不絕則千古嘗爲民累有心者能不覩之而生悲哉𨿽用漢書芒碭字然與漢髙避匿事全然無涉也喘音舛芒音忙碭音唐又音蕩】

相逢行【一作有贈樂府詩相逢行乃相和歌淸調六曲之一一曰相逢狹路間行亦曰長安有狹邪行】

朝【世本作胡誤】騎五花馬謁帝出銀臺秀色誰家子云車【一作中】珠箔開金鞭遙指防玊勒近遲回夾轂相借問疑【一作知】從天上來【一本下多憐腸愁欲斷斜日復相催下車何輕盈飄然似落梅四句】蹙【繆本胡本作邀】入靑綺門當歌共銜杯【一作嬌羞初觧佩語笑共銜杯】銜杯映歌扇似月雲中見相見不得【一作相】親不如不相見相見情已深未語可知心胡爲守空閨孤眠愁錦衾錦衾與羅幃纒綿會有時春風正澹蕩暮雨來何遲【一作春風正糾結靑鳥來何遲】願因三靑鳥更報長相思光景不待人須臾髮成絲當年失行樂老去徒傷悲持此道密意無令曠佳期【五花馬詳見三卷注曹植詩謁帝承明廬按雍錄所載六典大明宮圗紫宸殿側有右銀臺門左銀臺門李肇記曰學士下直出門相謔謂之小三昧出銀臺乘馬謂之大三昧三昧者釋氏語言其去纒防而得自在也用此言之則學士自出院門而至右銀臺門皆步行直至已出宮城銀臺門外乃得乘馬也三輔黃圗金玊珠璣爲簾箔薛道衡詩臥馳飛玉勒立騎轉銀鞍說文勒馬頭絡銜也古相逢行夾轂問君家水經注長安東出第三門本名霸城門民見門色靑又名靑城門或曰靑綺門亦曰靑門劉伶酒徳頌捧罌承槽銜杯潄醪曹植詩妾身守空閨詩國風錦衾爛兮鮑照詩春風澹蕩俠思多陳子昻詩春風正澹蕩白露已淸泠山海經西山經三危之山三靑鳥居之郭璞注三靑鳥主爲西王母取食者別自棲息於此山也又大荒西經沃之野有三靑鳥赤首黒目一名曰大一名曰少一名曰靑鳥郭璞注皆西王母所使也古長歌行老大徒傷悲楊升庵外集載太白相逢行雲此詩予家蔵樂史本最善今本無憐腸愁欲斷斜日復相催下車何輕盈飄然似落梅四句他句亦不同數字故備錄之太白號鬥酒百篇而其詩精鏈若此所以不可及也琦嘗細校其文所謂不同數字者云車作雲中疑從作知從蹙入靑綺門當歌共銜杯作嬌羞初觧佩語笑共銜杯不得親作不相親他本亦有同者若近遲回作乍遲回願因作願言更報作卻寄當年失行樂作壯年不行樂老去作老大而中間又無春風正澹蕩二句則諸本皆無同者據此樂史原本明中葉時尙有存者今則斷帙殘編無由得覩不深可惜乎胡震亨曰相和歌本辭言相逢年少問知其家之豪盛太白則言相逢之後仍不得相親恐失佳期回環致】

【望不已較古詞用意尢爲婉轉離騷詠不得於君必托男女致詞如雲初旣與余有成言兮後悔遁而有他又云日月忽其不淹兮恐美人之遲暮太白此篇詩題𨿽取之樂府詩意實本自離騷蓋有已近君而有不得終近之意焉臣子暌隔之傷思慕之誠具見於是不可僅作艶詞讀也箔音薄】

千里思【一作千里曲北魏祖叔辧作千里思其辭曰細君辭漢宇王嬙卽虜衢無因上林鴈但見邊城蕪蓋爲女子之逺適異國者而言太白擬之另以蘇李別後相思爲辭】

李陵沒胡沙蘇武還漢家迢迢五原闗朔雪亂邊花【一作愁見雪如花】一去隔絕國思歸但長嗟鴻雁向西北因【一作飛】書報天涯【史記李陵將步兵五千人出居延北千餘里單於以兵八萬圍撃陵軍陵軍兵矢旣盡士死者過半而所殺傷匈奴亦萬餘人且引且戰連闘八日還未到居延百餘里匈奴遮狹絕道陵食乏而救兵不到遂防匈奴漢書地理誌代郡有五原闗太平寰宇記鹽州五原郡今理五原縣唐貞觀二年縣與州同立以其地勢有五原舊有五原闗因爲郡邑之稱江淹別賦一去絕國詎相見期李善注絕國絕逺之國也琦按文選有李少卿答蘇武書李周翰注漢書曰李陵字少卿以天漢二年率步卒五千人出塞與單於戰力屈乃降在匈奴中與蘇武相見武得歸爲書與陵令歸漢陵作書答之此詩末聮正用其事又按文苑英華載唐人省試詩題有李都尉重陽日得蘇屬國書其事他書所不見更屬異聞因附錄之】

樹中艸【梁簡文帝有樹中艸詩太白蓋擬之也】

鳥銜野田艸誤入枯桑裏客土植危根逢春猶不死艸木𨿽無情因依尙可生如何同枝葉各自有枯榮【謝靈運詩靑靑野田艸漢書客土疏惡潘嶽楊仲武誄如彼危根當此衝飈胡震亨曰梁簡文帝本辭幸有靑袍色聊因翠幄凋𨿽問瑚蒂非是合歡條此詩𨿽擬舊題而借諷同根辭意尢微非復宮體物色初裁矣】

君馬黃【按宋書漢鼓吹鐃歌十八曲有君馬黃歌】

君馬黃我馬白馬色𨿽不同人心本無隔共作遊冶盤雙行洛陽陌長劍旣照曜髙冠何赩赫各有千金裘俱爲五侯客猛虎落陷穽壯士【繆本作夫】時屈厄相知在急難獨好亦【一作知】何益【車驄馬詩意欲驂驔走先作野遊盤後漢書髙冠長劍紆金懷紫潘嶽射雉賦摛朱冠之赩赫徐爰注赩赫赤色貌漢紀五侯羣弟皆通敏人事好士養賢傾財施與以相髙尙時谷永與齊人樓防俱爲五侯上客漢書司馬遷傳猛虎處深山百獸震恐及其在穽檻之中搖尾而求食詩小雅兄弟急難胡震亨曰漢鐃歌君馬黃曲辭舊無其觧後之擬者但詠馬而已惟太白相知急難二語似獨得其觧者按本辭云君馬黃臣馬蒼二馬同逐臣馬良借言我馬之良諭我所效於友者較勝古者君臣之稱通乎上下故也其曰美人歸以南駕車馳馬美人傷我心佳人歸以北駕車馳馬佳人安終極者美人佳人亦稱其友駕車馳馬南北就上馬之同逐言其分馳而去以諭交之不終而一則曰傷我心一則曰安終極𨿽怨之不忍明言之則尢有不出惡聲之意焉蓋古交友相責望之詞采詩者以其言之含蓄近厚故入之於樂非太白防無能發明之矣赩音釋】

擬古

融融白玉輝映我靑蛾眉寶鏡似空水落花如風吹出門望帝【繆本作同】子落花如風吹安得黃鶴羽一報佳人知【庾信詠鏡詩光如一片水江淹詩北渚有帝子蕩漾不可期呂延濟注帝子娥皇女英蕩漾言隨波上下不可與之結期江淹去故鄕賦願使黃鶴兮報佳人】

折楊桞【文獻通考鼓角橫吹十五曲中有折楊桞胡震亨曰本古橫吹曲辭亡梁陳后擬者皆作閨人思逺戍之辭太白詩亦同此意】

垂楊【一作楊桞】拂淥水揺艶【一作艶裔】東風年花明玉闗雪葉暖金煙美人結長想對此心淒然攀條折春色逺寄龍庭前【一作沙邊漢紀匈奴五月大防龍庭而祭其先祖天地鬼神】

少年子【齊王融梁吳均皆有少年子】

靑雲少年子挾彈章臺左鞍馬四邊開突如流星過金丸落飛鳥【文苑英華作肉】夜入【文苑英華作深】瓊樓臥夷齊是何人獨守西山餓【玉海秦有章臺宮蘇秦傳云朝於章臺之下揚雄云藺生收功於章臺西京雜記韓嫣好彈常以金爲丸所失者日有十餘長安爲之語曰苦饑寒逐金丸京師兒童毎聞嫣出彈輒隨之望丸所落輒拾焉沈佺期詩今春芳苑遊接武上瓊樓史記伯夷叔齊隠於首陽山采薇而食之作歌曰登彼西山兮采其薇矣以暴易暴兮不知其非矣神農虞夏忽焉沒兮我安適歸矣吁嗟䢐兮命之哀矣遂餓死於首陽山索隠曰西山卽首陽山此篇是刺當時貴家子弟驕縱侈肆者之作末引夷齊大節以相防而嘆其有天淵之隔也是何人謂彼二人亦是孤竹之貴公子乃能棄富貴如浮雲甘心窮餓而無悔民到於今稱之視彼狂童寜免下流之誚也耶】

紫驑馬【按樂府詩集橫吹十八曲中有紫驑馬】

紫驑行【一作驕】且嘶雙翻碧玉蹄臨流不肯渡似惜錦障泥白雪闗山【一作城】逺黃雲海戍迷揮鞭萬里去安【一作何】得念【一作戀】春閨【紫驑赤色馬也唐人謂之紫驑今人謂之棗驑沈佺期驄馬詩四蹄碧玉片雙眼黃金瞳晉書王濟善觧馬性嘗乘一馬著連幹障泥前有水終不肯渡濟云此必是惜障泥使人觧去便渡按障泥是披馬鞍旁者胡三省通鑑注類篇馬障泥曰韂蜀注云擁防泥濘也白雪黃雲皆唐時戍名白雪戍在蜀地與吐蕃接壤杜詩屢用之黃雲戍未詳所在戎昱詩擒生黑山北殺敵黃雲西薛逢詩豈知萬里黃雲戍血迸金瘡臥鐵衣按古今樂錄紫驑馬古辭曰十五從軍徵八十始得歸道逢鄕里人家中有阿誰又梁曲曰獨柯不成樹獨樹不成林念郎錦裲襠恆長不忘心蓋從軍久戍懷歸之作也若梁簡文帝梁元帝陳後主徐陵諸作但祗詠馬而已太白則詠馬而兼及從軍逺戍不戀室家之樂仍不失古辭之意障音帳亦音章】

少年行二首【樂府詩集以少年行少年子皆入雜曲歌辭中】

撃築飲美酒劍歌易水湄經過燕太子結托並州兒少年負壯气奮烈自有時因聲魯句踐爭博勿相欺【一本因聲作因撃爭博作爭情者非漢書音義築應劭曰狀似琴而大頭安以竹撃之故名曰築顏師古曰今築形似瑟而細頸太平禦覽樂書曰築者形如頌琴施十三項細肩圓品聲按柱鼓法以左手扼之右手以竹尺撃之隨調應律唐代編入雅樂釋名曰築以竹鼓之也如箏細項古襄陽歌舉鞭問葛彊何如並州兒徐悱詩少年負壯气耿介立衝冠史記荊軻遊於邯鄲魯勾踐與荊軻博爭道魯勾踐怒而叱之荊軻嘿而逃去至燕愛燕之狗屠及善撃築者髙漸離日與狗屠及髙漸離飲於燕市酒酣以往髙漸離撃築荊軻和而歌於市中相樂也已而相泣旁若無人魯勾踐已聞荊軻之刺秦王私曰甚矣吾不知人也曩者吾叱之彼乃以我爲非人也余見擬恨賦注】

其二【此首一作小放歌行】

五陵年少金市東銀鞍白馬度春風落花踏盡遊何處笑入胡姬酒肆中【水經注淩雲臺西有金市北對洛陽壘藝文類聚西徵記曰洛陽舊有三市一曰金市在宮西大城內太平寰宇記三市洛陽記云大市名金市在大城西南市在大城南馬市在大城東按金市在臨商觀西兌爲金故曰金市】

白鼻騧【按樂府詩集髙陽樂人歌古今樂錄曰魏髙陽王樂人所作也又有白鼻騧蓋出於此其詞曰可憐白鼻騧相將入酒家無錢但共飲畫地作交賖】

銀【一作金】鞍白鼻騧緑地【一作池】障泥錦細雨春風花落時【一作春風細雨落花時】揮鞭直就胡姬飲【毛萇詩傳黃馬黑喙曰騧西京雜記武帝得貳師天馬以玫石爲鞍鏤以金銀鍮石以緑地五色錦爲蔽泥緑地字本此楊升庵外集引此詩作緑池又曲爲池字作觧甚謬蔽泥卽障泥也詳見前紫驑馬注中騧音又音戈】

豫章行【蕭士贇曰王僧防技錄相和歌淸調六曲有豫章行】

胡風吹代馬【一作燕人攢赤羽】北擁魯陽闗吳兵照海雪西討何時還半渡上遼津黃雲慘無顏老母與子別呼天野艸間白馬【一作百鳥】繞旌旗悲鳴相追攀白楊秋月苦早落豫章山本爲休明人斬虜素不閒豈惜戰鬭死爲君掃凶頑精感石沒羽豈云憚險艱樓船若鯨飛波蕩落星灣此曲不可奏三軍發【繆本作鬢】成斑【鮑照詩胡風吹朔雪元和郡縣誌魯陽闗在鄧州向城縣北八十里今鄧汝二州於此分境荊豫徑途斯爲險要張景陽詩云朝登魯陽闗峽路峭且深太平寰宇記汝州魯山縣有魯陽闗淮南子云魯陽公與韓戰酣日暮援戈而揮之日爲之返三捨卽此地也水經注僚水又徑海昬縣謂之上僚水又謂之海昏江分爲二水縣東津上有亭爲濟渡之要其水東北徑昌邑而東出豫章大江豫章古今記上遼津在海昏縣東二十里通典豫章郡建昌縣有上遼津江西志上繚水在南昌府城西北一百二十里源出建昌縣經奉新縣流入僚遼繚三字𨿽異其實一也古豫章行白楊初生時乃在豫章山鮑照蕪城賦白楊早落白馬繞旌旗悲鳴相追攀謂子母離別之時乘馬亦爲之感動而哀嘶也白楊秋月苦早吹豫章山謂見艸木之凋殘亦若爲母子悲慟者之所感召也總以寫從軍者離別時情景耳爾雅閒習也漢紀李廣嘗獵見艸中石以爲伏虎射之入石沒羽視之石也他日射之終不能入太平寰宇記落星山在廬山東周圍一百五十步髙丈許圖經云昔有星墜水化爲石當彭蠡灣中俗呼爲落星灣一統志落星湖在江西彭蠡湖西北湖有小山相傳星墜水所化陳王僧辯破侯景於落星灣卽此處蕭士贇曰落星灣在今南康軍城之右唐時屬江州及洪州輿地廣記曰昔有星墜水化爲石夏秋之交湖水方漲則星石浮於波瀾之上隆冬水涸可以步渉寺居其上曰法安院胡震亨曰太白豫章行蓋詠永王璘事而自悼也古辭云白楊初生時乃在豫章山涼秋八九月山客持斧斤根株已斷絕顚倒巖石間蓋白臥廬山爲璘脇行及事敗又於尋陽系獄其地皆屬豫章故巧借此題爲辭而以白楊之生落於豫章者自況寫身名墮壞之痛而終不言璘之累已則猶近於厚得風人之意焉謂此詩蓋爲徵戍之將士而言也按唐書來瑱傳上元二年破史思明餘黨於魯山俘其賊渠又戰汝州獲其牛馬槖駝知是時汝鄧之間爲賊兵往來之地所謂吳風吹代馬北擁魯陽闗乃安史之兵而非永王之兵也集中有中丞宋公以吳兵三千赴河南軍次尋陽之文又爲宋中丞祭九江文中有遵奉王命大舉天兵樓船先濟士馬無虞之辭是知所謂吳兵者卽宋中丞所統三千之兵所謂上遼津者卽樓船所濟之津詩之作也當在是時無疑與永王璘事全無干涉而吳氏更於毎段中必引璘事以彊合之牽扯支離盡失本詩辭意矣鯨音擎】

沐浴子【胡震亨曰沐浴子梁陳間曲也古辭澡身經蘭泛濯髮傃芳洲太白擬作專用楚詞漁父事】

沐芳莫彈冠浴蘭莫振衣處世忌太潔至【一作志】人貴藏暉滄浪有釣叟吾與爾同歸【楚詞漁父篇屈原旣放遊於江潭行吟澤畔顏色憔悴形容枯槁漁父見而問之曰子非三閭大夫歟何故至於斯屈原曰舉世皆濁而我獨淸眾人皆醉而我獨醒是以見放漁父曰夫聖人者不凝滯於物而能與世推移舉世皆濁何不淈其泥而揚其波眾人皆醉何不餔其糟而歠其醨何故懷瑾握瑜而自令見放爲屈原曰吾聞之新沐者必彈冠新浴者必振衣安能以身之察察受物之汶汶者乎寜赴湘流於江魚之腹中又安能以皎皎之白而防世俗之塵埃乎漁父莞爾而笑鼓枻而去歌曰滄浪之水淸兮可以濯吾纓滄浪之水濁兮可以濯吾足遂去不復與言又雲中君篇浴蘭湯兮沐芳】

髙句驪【後漢書東夷傳髙句驪在遼東之東千里南與朝鮮穢貊東與沃沮北與夫余接地方二千里唐書髙麗本扶余別種也地東跨海距新羅南亦跨海距百濟西北度遼水與營州接北靺鞨其君居平壤城漢東樂浪郡也去京師五千里而贏石林燕語髙麗自三國以來見於史者句驪其國號髙其姓也隋去句字故自唐以來止稱髙麗】

金花折風帽白馬小遲回翩翩舞廣袖似鳥海東來【北史髙句驪傳人皆頭腳折風形如弁士人加插二鳥羽貴者其冠曰蘇骨多用紫羅爲之飾以金銀服大袖衫大口袴素皮帯黃革履】

靜夜思【吳震亨曰思歸之辭也太白自制名】

牀前看月光疑是地上霜舉頭望山月低頭思故鄕【梁簡文帝詩夜月似秋霜】

淥水曲【緑水本琴曲名太白襲用其題以寫所見其實則采菱采蓮之遺意也】

淥水明秋日【蕭本作月】南湖采白蘋荷花嬌欲語愁殺蕩舟人【楚辭登白蘋兮騁望王逸注蘋艸秋生今南方湖澤皆有之爾雅翼蘋葉四方中拆如十字根生水底葉敷水上五月有花白色故謂之白蘋韓非子蔡女爲齊桓公妻桓公與之乘舟夫人蕩舟桓公大懼並載左傳】

鳯凰曲【與下鳯臺曲同意但名不同耳】

嬴女吹玉簫吟防天上春靑鸞不獨去更有攜手人影滅防云斷遺聲落西秦【列仙傳簫史者秦穆公時人也善吹簫能致孔雀白鶴於庭穆公有女字防玉好之公遂以女妻焉日教防玉作鳯鳴居數年吹似鳯聲鳯凰來止其屋公爲作鳯臺夫婦止其上不下數年一旦皆隨鳯凰飛去故秦人爲作鳯女祠於雍宮中時有簫聲而已秦嬴姓也故稱秦女曰嬴女陳子昻詩結交嬴臺女吟防升天行藝文類聚決疑注曰凡象鳯者有五多赤色者鳯多靑色者鸞多黃色者鵷雛多紫色者鸑鷟多白色者鵠鮑照詩鳯臺無還駕簫管有遺聲嬴音盈】

鳯臺曲【按樂府詩集梁武帝制上云樂七曲其一曰鳯臺曲】

嘗聞秦帝女傳得鳯凰聲是日逢仙子當時別有情人吹彩簫去天借緑云迎曲【一作心】在身不返空餘防玉名從軍行【樂府古題要觧從軍行皆述軍旅辛苦之詞也按樂府詩集從軍行乃相和歌平調七曲之一】

從軍玉門道逐虜金微山笛奏梅花曲刀開明月環鼓聲鳴海上兵气擁雲間願斬單於首長驅靜鐵闗【北史史祥出玉門道撃虜破之後漢書竇憲遣左校尉耿防出居延塞圍北單於於金微山破之按白帖笛有落梅花之曲顏師古漢書注單於匈奴天子之號也戰國防輕卒鋭兵長驅至國唐書地理誌自焉耆西五十里過鐵門闗法苑珠林自髙昌至於鐵門凡經一十六國其鐵門者卽是漢之西屏鐵門之闗見漢門扇一防一臥外鐵褁木加懸諸鈴必掩此闗實惟天固釋迦方誌鐵門闗左右石壁其色如鐵鐵固門屏懸鈴尙在卽漢塞之西門也出鐵門闗便至覩貨邏國單音蟬】

秋思

春陽如昨日碧樹鳴黃鸝蕪然蕙艸暮颯爾涼風吹天秋木葉下月冷莎雞悲坐愁羣芳歇白露凋華滋【江淹詩碧樹先秋落張華禽經注倉庚今謂之黃鶯黃鸝是也野民曰黃栗畱語聲轉耳其色黧黑而黃故名黧黃詩云黃鳥以色呼也北人呼爲楚雀云此鳥鳴之時蠶事方興蠶婦以爲候歲華紀麗秋風曰涼風楚辭洞庭波兮木葉下莎雞卽今之紡績娘詳見四卷注楚辭蘋衡槁而節離兮芳以歇而不止詩人用芳歇字本此古詩緑葉發華滋鸝音離莎音梭】

春思

燕艸如碧絲秦桑低緑枝當君懷歸日是妾斷腸時春風不相識何事入羅帷【蕭士贇曰燕北地寒生艸遲當秦地桑桑低緑之時燕艸方生興其夫方萌懷歸之志猶燕艸之方生妾則思君之久猶秦桑之已低緑也末句諭此心貞潔非外物所能動此詩可謂得國風不淫不誹之體矣】

秋思

燕支【繆本作閼氏】黃葉落妾望白【蕭本作自】登臺海上【一作月出】碧雲斷單於【一作蟬聲】秋色來胡兵沙塞合漢使玉闗回徵客無歸日空悲蕙艸摧【愼防名山記焉支山在陜西山丹衛東南五十里一名山丹山漢霍去病將萬騎渉狐奴水過焉支山卽此燕支卽焉支也史記正義括地誌云朔州定襄縣本漢平城縣縣東北三十里有白登山山上有臺名曰白登臺漢書匈奴傳曰冒頓圍髙帝於白登七日卽此也服防曰白登臺名去平城七里如淳曰平城旁之髙地若邱陵也李穆叔趙記云平城東七里有土山髙百餘尺方十餘里亦謂此也水經注今平城東十七里有臺卽白登臺也臺南對岡阜卽白登山也故漢書稱上遂至平城上白登者也爲匈奴所圍處太平寰宇記白登臺在云州雲中縣東北三十里山西通誌白登山在大同府大同縣城東一百四十里上有白登臺卽冒頓圍漢髙帝處梁元帝橫吹曲云朝防靑阪道暮上白登臺謂此胡注以自登臺爲是而訾白登臺爲誤恐未是單於本是匈奴位號猶中國天子稱也然在此處又作地名鮮劉昫唐書單於都防府秦漢時雲中郡地也唐龍朔三年置雲中都防府麟徳元年攺爲單於大都防府東北至朔州五百五十七里在京師東北二千三百五十里去東都三千里之遙單音蟬】

子夜吳歌四首【宋書子夜歌者有女子名子夜造此聲晉孝武太元中瑯琊王軻之家有歌子夜殷允爲豫章時豫章僑人庾僧度家亦有歌子夜殷允爲豫章亦是太元中則子夜是此時以前人也樂府古題要觧子夜舊史云晉有女子曰子夜所作聲至哀後人因爲四時行樂之詞謂之子夜四時歌吳聲也】

秦地羅敷女采桑緑水邊素手靑條上紅妝白日鮮蠶饑妾欲去五馬莫畱連【陌上桑古辭日出東南隅照我秦氏樓秦氏有好女自名爲羅敷羅敷善采桑采桑城南隅靑絲爲籠系桂枝爲籠鉤頭上倭墮髻耳中明月珠緗綺爲下裙紫綺爲上襦使君從南來五馬立踟躕使君遣吏往問是誰家姝秦氏有好女自名爲羅敷羅敷年防何二十尙不足十五頗有餘使君謝羅敷寧可共載不羅敷前致辭使君一何愚使君自有婦羅敷自有夫梁武帝子夜四時歌君住馬已疲妾去蠶欲饑胡震亨曰淸商吳曲子夜歌後人更爲子夜四時等歌其歌本四句太白擬之六句爲異然當時歌此者亦自有送聲有變頭則古辭故未可拘矣】

其二

鏡湖三百里菡蓞發荷花五月西施采人看隘若耶回舟不待月歸去越王家【通典漢順帝永和五年馬臻爲會稽太守創立鏡湖在防稽山陰兩縣界築塘蓄水水髙田丈餘田又髙海丈餘若水少則泄湖灌田如水多則閉湖泄田中水入海所以無凶年其堤塘周圍三百一十里都漑田九千餘頃毛萇詩傳菡萏荷花也說文芙蓉未發爲菡萏已發爲芙蓉方輿勝覽若耶溪在會稽縣東南二十五里北流與鏡湖合西施采蓮歐冶鑄劍之所菡戶感切音憾萏徒感切談上聲】

其三

長安一片月萬戶搗衣聲秋風吹不盡總是玊闗情何日平胡虜良人罷逺徵【詩國風見此良人正義曰妻謂夫曰良人】

其四

明朝驛使發一夜絮徵袍素手抽鍼冷那堪把剪刀裁縫寄逺道防日到臨洮【曹植詩發篋造裳衣裁縫紈與素唐時臨洮郡卽洮州也屬隴右道與吐番相近有莫門軍神策軍在古爲西羌之地洮音桃又音叨】

對酒行【繆本少行字樂府詩集張永元嘉伎錄相和歌十五曲其十曰對酒行樂府古題要觧對酒行闕古辭曹魏樂奏武帝所賦對酒歌太平其防言王者徳澤廣被政理人和萬物咸遂若範云對酒心自足則言但當爲樂勿徇名自欺也太白此詩以浮生若電對酒正當樂飲爲辭似擬短歌行對酒當歌之一篇也】

松子棲金華安期入蓬海此人古之仙羽化竟何在浮生速流電倐忽變光彩天地無雕換容顏有遷攺對酒不肯飲含情欲誰待【元和郡縣誌金華山在婺州金華縣北二十里赤松子得道處路史酈氏水經注謂赤松子遊金華山自燒而化故今山上有赤松壇曹植詩虛無求列仙松子久吾欺阮籍詩安期步天路松子與世違稱赤松子曰松子本此抱朴子安期先生者賣藥於海邊瑯琊人傳世見之計已千年秦始皇請與語三日三夜其言髙其防逺博而有證始皇異之乃賜之金璧可值數千萬安期受而置之於阜鄕亭以赤玊舄一兩爲報畱書曰復數千歲求我於蓬萊山道家謂仙去曰羽化陶潛詩一生復能防倐如流電驚費防詩人生百年如流電陶潛詩有酒不肯飲王仲宣詩今日不極歡含情欲待誰李善注含情謂含其歡情而不暢也】

估客行【繆本作估客樂通典估客樂者齊武帝之所制也武帝布衣時常防樊鄧登阼以後追憶往事而作歌曰昔經樊鄧役阻潮梅根渚感憶追往事意滿情不敍梁攺其名爲商旅行】

海客乘天風將船逺行役譬如雲中鳥一去無蹤迹【胡震亨曰估客行卽西曲之估客樂西曲中有長檣鐵鹿子布帆阿那起詫儂安在間一去數千里此云一去無蹤迹更難爲情】

搗衣篇

閨裏佳人年十餘嚬蛾對影恨離居忽逢江上春歸日銜得雲中尺素書玉手開緘長嘆息狂【胡本作徵】夫猶戍交河北萬里交河水北流願爲雙鳥【蕭本作燕】泛中洲君邊云擁靑絲騎妾處苔生紅粉妝樓上春風日將歇誰能攬鏡看愁髮曉吹員【胡本作篔】管隨落花夜搗戎衣向明月明月髙髙刻漏長眞珠簾箔掩蘭室橫垂寶幄同心結半拂瓊筵蘇合香瓊筵寶幄連枝錦燈燭熒熒照孤寢有使【蕭本作便】憑將金剪刀爲君畱下相思枕摘盡庭蘭不見君紅巾拭淚生【胡本繆本作坐】氤氳明年若更【繆本作更若】徵邊塞願作陽臺一段云【嚬蛾蹙眉也古詩同心而離居憂傷以終老江淹詩袖中有短書願寄雙飛燕古詩中有尺素書呂向注尺素絹也古人爲書多書於絹漢書車師前國王治交河城河水分流繞城下故號交河去長安八千一百五十里元和郡縣誌交河縣本漢車師前王庭也貞觀十四年於此置交河縣交河出縣北天山水分流於城下因以爲名按新唐書隴右道有西州交河郡都督府貞觀十四年平髙昌以其地置開元中攺曰金山都督府天寶元年攺爲郡有縣五一曰交河縣自縣北出四百餘里至北庭都防府府有瀚海軍淸海軍神山鎭沙鉢城卽勒城等處十守捉其地水皆北流入磧及入夷播海楚詞蹇誰畱兮中洲王逸注中洲洲中也水中可居者爲洲劉孝綽詩未見靑絲騎徒勞紅粉妝杜審言詩紅粉樓中應計日燕支山下莫經年毛詩正義漏刻謂置箭壺內刻以爲節而浮之水上令水漏而刻下以記晝夜昏明之度數也十六國春秋胡據盜發張駿墓得眞珠簾箔南都賦宴於蘭堂呂延濟注蘭者取其芬芳也沈約爲竟陵王發講疏星羅寶幄雲開梵篷飛燕外傳趙媫妤奏書於後奉五色同心大結一盤謝朓詩瓊筵妙舞絕法苑珠林蘇合香續漢書曰大秦國合諸香煎其汁謂之蘇合廣志曰蘇合香出大秦國或云蘇合國國人采之笮其汁以爲香膏乃賣其滓與賈客或云合諸香艸煎爲蘇合非自然一種物也傅子曰西國胡言蘇合香者獸所作也中國皆以爲怪鮑令暉詩臨當欲去時復畱相思枕劉孝威詩紅巾向後結金簮臨鬢斜胡三省通鑑注富貴之家帨巾率以胭脂染之爲眞紅色唐之遺俗也陽臺云用巫山神女語見二卷注嚬音貧緘音兼戍音恕塞音賽】

少年行

君不見淮南少年遊俠客白日毬獵夜擁擲呼盧百萬終不惜報讎千里如咫尺少年遊俠好經過渾身【蕭本作成】裝束皆綺羅蘭蕙相隨喧妓女風光去處滿笙歌驕矜自言不可有俠士堂中養來久好鞍好馬乞與人十千五千旋沽酒赤心用盡爲知已黃金不惜栽桃李桃李栽來防度春一回花落一回新府縣盡爲門下客王侯皆是平交人男兒百年且樂命何須徇【胡本作讀】書受貧病男兒百年且榮身何須徇節甘風塵衣冠半是徵戰【文苑英華作戰徵】士窮儒浪作林泉民遮莫枝根長百丈不如當代多還往遮莫姻親【繆本作親姻】連帝城不如當身自簮纓看取富貴眼前者何用悠悠身後名【瑚鉤詩話摴蒱今謂之呼盧取純色而勝之之義以名之耳說文八尺謂之咫徐陵與裴之橫書文辭簡略禮等平交三國誌先軫防元王蠋絕脰殞身徇節前代美之徇謂以身從物也鶴林玉露詩家用遮莫字蓋今俗語所謂盡教是也漁隠叢話藝苑雌黃雲遮莫俚語猶言盡教也自唐以來有之故當時有遮莫你古時五帝何如我今日三郎之說然詞人亦稍有用之者杜詩云久野鶴如霜鬢遮莫鄰雞下五更李太白詩雲遮莫枝根長百丈不如當代多還往遮莫親姻連帝城不如當身自簮纓漢書陳萬年傳卽防子公力得入帝城嚴滄浪曰此詩只數句類太白餘皆淺近浮俗決非太白所作蕭士贇曰末章十二句辭意廹切似非太白之作巨眼者必能辧之】長歌行【按樂府詩集長歌行乃相和歌平調七曲之一樂府古題要觧長歌行古辭靑靑園中葵朝露待日晞言榮華不久當努力爲樂無至老大乃傷悲也曹魏文帝西山一何髙言仙道洪蒙不可識如王喬赤松皆空言虛詞迂怪難信當觀聖道而已晉陸士衡逝矣經天日復言人運短促當乘閒長歌不與古文合太白此篇乃與古意相符】

桃李得【蕭本作待】日開榮華照當年東風動百物艸木盡欲言枯枝無醜葉涸水吐淸泉大力運天地羲和無停鞭功名不早著竹帛將何宣桃李務靑春誰能貰【蕭本作�】白日富貴與神仙蹉跎成兩失金石猶銷鑠風霜無久質畏落日月後彊歡【蕭本作飲非】歌與酒秋霜不惜人倐忽侵蒲桞【說文涸竭也廣雅日禦謂之羲和竹帛已見五卷注說文貰貸也世說頋悅與簡文同年而發早白簡文曰卿何以先白對曰蒲桞之姿望秋而落松柏之姿經霜愈茂涸音鶴貰音世或音赦】

長相思

日色欲【一作已】盡花含煙月明如【一作欲非】素愁不眠趙瑟初停鳯凰柱蜀琴欲奏鴛鴦此曲有意無人傳願隨春風寄燕然憶君迢迢隔靑天昔時橫波目今作【繆本作爲】流淚泉不信妾腸斷歸來看取明鏡前【王勃詩狹路塵間黯將暮雲開月色明如素吳均詩趙瑟鳯凰柱吳醥金罍尊楊齊賢曰鳯凰柱刻瑟柱爲鳯凰形也鮑照詩蜀琴抽白雪漢書匈奴傳貳師引兵還至速邪烏燕然山顏師古注速邪烏地名也燕然山在其中燕音一千反後漢書竇憲傳遂登燕然山去塞三千餘里刻石勒功紀漢威徳是知燕然山爲漢北極逺之地又唐時有燕然州寄在靈州廻樂縣界是突厥九姓部落所處見劉昫唐書地理誌傅毅舞賦目流睇而橫波李善注橫波言目邪視如水之橫流也王筠詩淚滿橫波目】

猛虎行【一作猛虎吟按樂府詩集王僧防技錄相和歌平調七曲內有猛虎行古辭云饑不從猛虎食暮不從野雀棲野雀安無巢遊子爲誰驕蓋取首句二字以命題也】

朝作猛虎行暮作猛虎吟【一作行亦猛虎吟坐亦猛虎吟】腸斷非闗隴頭水淚下不爲雍門琴旌旗【繆本作旍旌誤旍字卽旌字也】繽紛兩河道戰鼓驚山欲傾【蕭本作顚】倒秦人半作燕地囚胡馬翻銜洛陽艸一輸一失闗下兵朝降夕叛幽薊城巨鼇未斬海水動魚龍奔走安得寧【隴頭歌隴頭流水鳴聲幽咽遙望秦川肝腸斷絕詳見二卷注說苑雍門子周以琴見孟嘗君孟嘗君曰先生鼓琴亦能令文悲乎雍門子周曰臣之所能令悲者窮窮焉固無樂已臣一爲之徽膠援琴而長太息則流涕沾襟矣今若足下千乘之君也𨿽有善鼓琴者固未能令足下悲也然臣之所爲足下悲者事也夫聲敵帝而困秦者君也連南面之約南面而伐楚者又君也天下未嘗無事不從則橫從成則楚王橫成則秦帝楚王秦帝而報讐於弱薛譬之摩蕭刀而伐朝菌也必不畱行矣天下有識之士無不爲足下寒心者千秋萬歲之後廟堂必不血食矣髙臺旣以壞曲池旣以漸墳墓旣以下而靑廷矣嬰兒防子樵采薪蕘者蹢躅其足而歌其上眾人見之無不愀焉爲足下悲之曰夫以孟嘗君尊貴乃可使若此乎於是孟嘗君然泣涕承睫而未隕雍門子周引琴而鼓之徐動宮徴微揮羽角切終而成曲孟嘗君涕浪污增欷而就之曰先生之鼓琴令文若破國亡邑之人也家語旌旗繽紛下蟠於地韻防繽紛雜亂之貌一曰盛也兩河道謂河南河北兩道也太平禦覽三秦記曰荊軻入秦爲燕太子報仇把秦王衣袖曰寜爲秦地不爲燕地囚通鑑天寶十四載十一月安祿山發所部兵及同羅奚契丹室韋凡十五萬眾反於範陽引兵而南步騎精鋭煙塵千里鼓噪震地時海內久承平百姓累世不識兵革猝聞範陽兵起逺近震駭所過州縣望風瓦觧十二月陷東京丙戌髙仙芝將五萬人發長安上遣宦者邊令誠監其軍屯於陜防封常淸戰敗帥餘眾至陜謂仙芝曰潼闗無兵若賊豕突入闗則長安危矣陜不可守不如引兵先據潼闗以拒之仙芝乃帥見兵西趣潼闗賊尋至官軍狼狽走無復部伍士馬相騰踐死者甚眾至潼闗修完守備賊至不得入而去臨汝農濟陰濮陽雲中諸郡皆降於祿山邊令誠入奏事具言仙芝常淸撓敗之狀且云常淸以賊搖眾而仙芝棄陜地數百里上大怒遣令誠賫勅卽軍中斬仙芝常淸太白意以仙芝不戰而走損傷士馬旣一輸矣明皇不責以桑楡之效而按以失律之誅非又一失著乎蓋髙將本非孱帥棄靈寶而守潼闗舊史謂賊騎至闗已有備不能攻而去仙芝之力也是其策亦非謬計自出軍至被戮僅僅十八日驅烏合之兵當鴟張之虜爲日無多徒以宦者一言而遽棄幹城之將太白蓋深以爲非矣又按通鑑十二月常山太守顏杲卿起兵命崔安石等徇諸郡云大軍已下井陘朝夕當至先平河北諸郡先下者賞後至者誅於是河北諸郡響應凡十七郡皆歸朝廷其附祿山者惟範陽盧龍宻云漁陽汲鄴六郡而已杲卿起兵裁八日守備未完史思明蔡希徳引兵撃諸郡之不從者所過殘滅於是廣平鉅鹿趙上谷博陵文安魏信都等郡復爲賊守朝降夕叛幽薊城皆指此事舊注引史思明歸降復叛事非是】頗似楚漢時翻覆無定止朝過博浪沙暮入【文苑英華作宿】淮陰市張良未遇韓信貧劉項存亡在兩臣暫到下邳受兵略來投漂母作主人賢哲【文苑英華作達】棲棲古如此今時亦棄【文苑英華作今將棄擲】靑雲士有防不敢犯【文苑華華作幹】龍鱗竄身南國避胡塵寶書玉【文苑英華作長】劍掛【文苑英華作束】髙閣金鞍駿馬散故人昨日方爲宣城客掣鈴交通二千石有時六博快壯【一作寸】心繞牀三匝呼一擲【潛夫論畱侯張良韓公族姬姓也秦始皇滅韓良散家貲千萬爲韓報仇擊始皇於博浪沙中誤椎副車秦索賊急良乃變姓爲張匿於下邳遇神仙黃石公遺之兵法及沛公之起也良往屬焉史記韓信淮陰人也釣於城下諸母漂有一母見信饑飯信竟漂數十日信謂漂母曰吾必有以重報母母曰吾哀王孫而進食豈望報乎漢五年信爲楚王至國召所從食漂母賜千金韋昭曰以水擊絮爲漂晉書熊逺傳劉項存亡在此一舉韓非子夫龍之爲虫也可擾狎而騎也然其喉下有逆鱗徑尺人有嬰之則必殺人人主亦有逆鱗說之者能無嬰人主之逆鱗則防矣春秋考異郵孔子使子夏等十四人求周史記得百二十國寶書說苑襄成君衣翠衣帯玉劍唐時官署多懸鈴於外有事報聞則引鈴以代傳呼掣曵也掣鈴卽引鈴也漢書郡守掌治其郡秩二千石景帝中二年更名太守冊府元二千石者今之刺史也史記闘雞走狗六博蹋鞠索隠曰王逸云博著也行六棋故云六博說文簙局戱也六箸十二棋也古者烏冑作簙晉書劉毅於東府聚摴蒱太擲一判應至數百萬餘人並黒犢以還惟劉毅次擲得雉大喜蹇衣繞牀叫謂同坐曰非不能盧不事此耳邳音批掣音徹】楚人每道張旭奇心蔵風雲世莫知三吳邦伯皆【一作多】頋盼【許本作盼胡本繆本作眄】四海雄【文苑英華作豪】俠兩追隨【一作皆相推胡本作相追隨】蕭曹曾【文苑英華作亦】作沛中吏攀龍附鳯當【文苑英華作皆】有時溧陽酒樓三月春楊花茫茫【一作漠漠】愁殺人胡雛緑眼吹玊笛吳歌白紵飛梁塵丈夫相見【一作到處】且爲樂槌牛撾鼓會眾賔我從此去釣東海得魚笑寄情相親【宣和書譜張旭蘇州人官至長史初爲嘗熟尉時有老人持牒求判信宿又來旭怒而責之老人曰愛公墨妙欲家蔵無他也老人因復出其父書旭視之天下奇筆也自是盡其法旭喜酒叫呼狂走方落筆一日酒酣以發濡墨作大字旣醒視之自以爲神不可復得嘗言初見擔夫爭道又聞鼓吹而知筆意及觀公孫大娘舞劍然後得其神其名本以顚艸至於小楷行書又復不減艸字之妙其艸字𨿽奇怪百出而求其源流無一防畫不該規矩者或謂張顚不顚者是也後之論書凡歐虞褚薛皆有異論至旭無非短者水經注吳后分爲三世號三吳吳興吳郡防稽也書召誥命庶殷侯甸男邦伯孔傳曰邦伯方伯卽州牧也史記曹參者沛人也秦時爲沛獄掾而蕭何爲主吏居縣爲豪吏矣漢書攀龍附鳯並乘天衢溧陽縣以在溧水之陽而名本漢舊縣屬丹陽郡唐時屬江南道之宣州晉書白紵舞按舞辭有巾袍之言紵本吳地所出宜是吳舞也晉俳歌又云皎皎白緒節節爲雙吳音呼緒爲紵疑白紵卽白緒也七略漢興魯人虞公善雅歌發聲盡動梁上塵史記魏尙爲雲中守五日一椎牛饗賔客軍吏舍人說文椎撃也韻會撾撃也荘子任公子投竿東海旦旦而釣按是詩當是天寶十五載之春太白與張旭相遇於溧陽而太白又將遨遊東越與旭宴別而作也於時祿山叛逆河北河南州郡相繼陷沒故有旌旗繽紛兩河道戰鼓驚山欲傾倒之句髙仙芝所率之兵多闗中子弟今旣敗走半爲賊所擒虜故有秦人半作燕地囚之句又唐書李泌傳言賊掠子女玉帛悉送範陽是又燕地囚之一證也東京旣陷則胡騎充斥徧於郊坼故有胡馬翻衘洛陽艸之句明皇聴宦者之讒不責仙芝以孟明之效而卽加以子玉之誅是賊再勝而官軍再敗也故有一輸一失闗下兵之句常山太守顏杲卿起兵討賊河北十七郡皆歸朝廷及常山破敗河北諸郡復爲賊守故有朝防夕叛幽薊城之句祿山方熾未能授首天下將帥疲於奔命故有巨鰲未斬海水動魚龍奔走安得寜之句以下泛引張韓未遇之事以起已之懷長防而見棄當時竄身南國流寓宣城書劍蕭條僅寄壯心於六博宜其有腸斷淚下之悲矣張旭以下六句皆是美旭之詞旭嘗爲常熟尉故以沛中豪吏比之而賞其胸藏風雲知其必有遇合之時也溧陽酒樓指其相會之地三月楊花記其相遇之時丈夫相見且爲樂槌牛撾鼓防眾賓想見一時在會諸人多有四海雄俠非握齪儔伍傾心倒意其樂宜矣而太白如此又將有東越之遊故曰我從此去釣東海得魚笑寄情相親以示眷念不忘之意詩之大防最爲明晰楊蕭二氏以秦人半作燕地囚爲西京破後之事一輸一失闗下兵爲哥舒翰靈寶敗績潼關失守朝降夕叛幽薊城爲史思明奉表歸降已復背叛此皆十五載春三月以後事引證殊欠甄確或謂天寶十五載以前長安未破則與秦人半作燕地囚之句不合河北十七郡𨿽歸朝廷而幽州乃範陽郡薊州乃漁陽郡二州實爲賊守則與朝降夕叛幽薊城之句不合似未可以舊說爲非也按劉昫唐書髙仙芝領飛騎彍騎及朔方河西隴西應赴京兵馬並召募闗輔五萬人繼封常淸出潼闗進討是其兵多秦人也旣敗之後半爲燕人囚執據此引證有何不合至於河北一道俱爲祿山所管轄之地故舉其大勢而言曰幽薊又按唐書地理誌河北道蓋古幽冀二州之境薊字或是冀字之訛亦未可定若必據文責實則思明之以幽薊降也在至徳二載之十二月其叛也在乾元元年之十月相去一年朝降夕叛之句與此亦不相合而與杲卿起兵八日之間而諸郡降叛相尋則甚當矣況思明背逆之時在太白流夜郎之後詩中並無一語言及而竄身南國作客宣城正天寶十五載時事乃歷歷言之故予斷以爲是年所作而無疑耳或曰張旭生卒諸書皆無考何以知是時尙在而與白相遇耶按長史有乾元二年帖見山谷集中據此詩推之則其時尙在可知矣至蕭氏訾此詩非太白之作以爲用事無倫理徒爾肆爲狂誕之詞首尾不相照脈絡不相貫語意斐率悲歡失據必是他人詩竄入集中者蘇東坡黃山谷於懷素艸書悲來乎笑矣乎等作嘗致辧矣愚於此篇亦有疑馬今細閱之其所謂無倫理肆狂誕者必是楚漢翻覆劉項存亡等字疑其有髙視祿山之意而不知正是傷時之不能收攬英雄遂使逆防得以蒼狂耳何爲以數字之辭而害一章之意耶至其悲也以時遇之艱其歡也以得朋之慶兩意本不相礙首尾一貫脈絡分明浩气神行渾然無迹有識之士自能別之盼普患切攀去聲盻音系眄音免三字音旣不同義亦各別世多混書非也槌與追同傳追切音錘撾職切音髽】

去婦詞

古來有棄婦棄婦有歸處今日妾辭君辭君遣何去本家零落盡痛哭來時路憶昔未嫁君聞君卻周旋綺羅錦繡段有贈黃金千十五許嫁君二十移所天自從【二宇衍文】結髮日未防離君緬山川家家盡歡喜孤妾長自憐幽閨多怨思盛色無十年相思若循環枕席生流泉【張衡四愁詩美人贈我錦繡段李善文選注蔡伯喈女賦曰當三春之嘉月將言歸於所天列女傳婦人未嫁則以父母爲天旣嫁則以夫爲天方宏靜曰去婦詞本五言詩自從二字必衍文也後又云自從離別久豈得重用蘇武詩結髮爲夫婦李善注結髮始成人也謂男年二十女年十五時笄冠爲義也琦按古人結髮事君結髮與匈奴戰之類皆謂髮初起勝冠笄時後人專指夫婦之少年偕婚者曰結髮蓋祖用蘇詩耳廣韻緬逺也王筠詩幽閨多怨思停織坐嬌春傅怨歌行情思如循環憂來不能遏劉琨扶風歌據鞍長嘆息淚下如流泉緬音勉】流泉咽不掃獨夢闗山道及此見君歸君歸妾已

老物情【繆本作華】惡衰賤新寵方妍好掩淚出故房傷心劇秋艸自妾爲君妻君東妾在西羅幃到曉恨玉貌一生啼自從離別久不覺塵埃厚常嫌玳瑁孤猶羨鴛鴦偶歲華逐霜霰賤妾何能久寒沼落芙蓉秋風散楊桞以【許本作似】此顦顇顏空持舊物還餘生欲何寄誰肯相牽攀【酉陽雜俎不再交者虎鴛與玳瑁也桂海虞衡志玳瑁形如黿軰背甲十三片黒白斑文相錯鱗差以成一背其邊裙閩闕嚙如鋸齒無足而有四鬛前兩鬛長狀如檝後兩鬛極短其上皆有鱗甲以四鬛櫂水而行爾雅翼鴛鴦鳬屬也雄名爲鴛防名爲鴦防雄未嘗相捨飛止相匹人得其一則其一思而死其大如鶩其質杏黃色頭戴長白毛垂之至尾尾與翅俱黒謝朓詩歲華春有酒說文霰稷雪也初學記雨與雪雜下曰霰劇音極瑁音妹霰音綫】君恩旣斷絕相見何年月悔傾連理杯虛作同心結女蘿附靑松貴欲相依投浮萍失綠水教作若爲流不嘆君棄妾自嘆妾緣業憶昔初嫁君小姑才倚牀今日妾辭君小姑如妾長回頭語小姑莫嫁如兄夫【江總詩未眠觧著同心結欲醉那堪連理杯焦仲卿詩新婦初來時小姑始扶林今日被驅遣小姑如我長蕭士贇曰此篇是頋況棄婦辭也後人添增數句竄入太白集中語俗意重斧鑿之痕班班可見】

李太白集注卷六

欽定四庫全書

李太白集注卷七

錢塘王撰

古近體詩共二十八首

襄陽歌

落日欲沒峴山西倒著接防【一作行客辭歸】花下迷襄陽小兒齊拍手攔街爭唱白銅鞮旁人借問笑何事笑殺山公【蕭本作翁】醉似泥【峴山接防白銅鞮山公醉俱見五卷襄陽曲注漢官儀一日不齋醉如泥峴胡典切賢上聲鞮音題】鸕鷀杓鸚鵡杯百年三萬六千日一日須傾三百杯遙看漢水鴨頭綠【繆本作淥】恰似葡萄初醱醅此江若變作春酒壘麯便築糟丘臺千金駿馬換小【繆本作少】妾笑【繆本作醉】坐雕鞍歌落梅車旁側掛一壺酒鳳笙龍管行相催咸陽市中嘆黃犬何如月下傾金罍【楊齊賢曰鸕鷀水鳥其頸長刻杓爲之形太平廣記鸚鵡螺旋尖處屈而朱如鸚鵡觜故以爲名殻上靑綠斑大者可受二升殻內光瑩如雲母裝爲酒杯奇而可玩薛道衡詩同傾鸚鵡杯瑯嬛記金母召羣仙宴於赤水坐有碧玉鸚鵡杯白玉鸕鷀杓杯幹則杓自挹欲飲則杯自舉故太白詩云鸕鷀杓鸚鵡杯非指廣南海螺杯也謝氏詩源亦載此事說頗新僻然他書未有言及者恐是因太白詩語而僞造此事未可知也鄭康成一飲三百杯見三卷注顏師古急就篇注春艸雞翹鳬翁皆謂染采而色似之若今染家言鴨頭綠翠毛碧雲博物志西域有蒲萄酒積年不敗彼俗云可十年飲之醉彌日乃解演繁露錢希白南部新書曰太宗破髙昌收馬乳蒲萄種於苑中並得酒法仍自損益之造酒綠色長安始識其味太白命蒲萄之酒以爲綠者蓋本此也庾信春賦石橊聊泛卜萄醱醅廣韻醱醅酘酒也醅酒未漉也韻防酘謂之醱又云酘重釀酒也然則醱醅者其重釀之酒而未漉者歟詩國風爲此春酒論衡紂沈湎於酒以糟爲丘以酒爲池韓詩外傳桀爲酒池可以運舟糟丘足以望十里獨異志後魏曹彰性倜儻偶逢駿馬愛之其主所惜也彰曰予有美妾可換惟君所選馬主因指一妓彰遂換之風俗通謹案世本隨作笙長四寸十三簧像鳳之身正月之音也咸陽市中嘆黃犬李斯事詳擬恨賦注詩國風我姑酌彼金罍孔頴達正義罍制韓詩說金罍大夫器也天子以玉諸侯大夫皆以金士以梓毛詩說金罍酒器也諸臣之所酬人君以黃金飾尊大一碩金飾目蓋刻爲云雷之象鷀音慈醱音撥醅音壞罍音雷】君不見晉朝羊公一片石【繆本作一片古碑材】頭剝落生莓苔淚亦不能爲之墮心亦不能爲之哀【繆本於哀字下多誰能憂彼身後事金鳬銀鴨葬死灰二句】淸風朗月不用一錢買玉山自倒非人推舒州杓力士鐺【一作黃金爵白玉瓶】李白【一作酒仙】與爾同死生襄王雲雨今安在江水東流猿夜聲【世說注晉諸公贊曰羊祜在南夏吳人悅服稱曰羊公莫敢名者晉書羊祜樂山水每風景必造峴山置酒言詠終日不倦卒時年五十八襄陽百姓於峴山祜平生遊憇之所建碑立廟歲時享祭焉望其碑者莫不流涕杜預因名爲墮淚碑朝野僉載溫子升作韓陵山寺碑庾信見而寫其本南人問信曰北方文字何如信曰惟有韓陵山一片石堪共語韻防莓苔也世說嵇叔夜之爲人也巖巖若孤松之獨立其醉也傀俄若玉山之將崩新唐書地理誌舒州同安郡淮南道土貢酒器鐡器又韋堅傳有豫章力士甆飲器茗鐺釜楚襄王與宋玉遊於云夢之臺望髙唐之觀其上獨有雲气王以問玉玉對以巫山神女旦爲朝雲暮爲行雨事詳見一二卷注莓音梅鐺音撐】

南都行【文選有張衡南都賦李善注摯虞曰南陽郡治宛在京之南故曰南都按南陽是光武舊裏卽位之後建都洛陽以南陽爲別都謂之南都】

南都信佳麗武闕橫西關白水眞人居萬商羅闤髙樓對紫陌甲第連靑山此地多英豪邈然不可攀陶朱與五羖名播天壤間麗華秀玉色漢女嬌朱顏淸歌遏流云艶舞有餘閒遨遊盛宛洛冠蓋隨風還走馬紅陽城呼鷹白河灣誰識臥龍客長吟愁鬢斑【張衡南都賦爾其地勢則武闕關其西桐栢揭其東李善注武闕山爲關而在西農界也後漢書王莽簒位忌惡劉氏以錢文有金刀故攺爲貨泉或以貨泉字爲白水眞人宋書王莽忌惡漢而錢文有金乃攺鑄貨泉以易之旣而光武起於舂陵之白水鄕貨泉之文爲白水眞人也元和郡縣誌後漢世祖宅在隨州棗陽縣東南三十里宅南三里有白水東京賦所謂龍飛白水也漢書南陽其俗誇奢上气力好商賈蜀都賦市所防萬商之淵趙岐孟子注防市宅也說文闤市垣也劉孝綽詩紆余出紫陌迆邐度靑樓漢書霍光傳賞賜甲第一區釋常談好宅謂之甲第甲者首也史記越世家範蠡懷其重寶間行以去止於陶以爲此天下之中交易有無之路通爲生可以致富矣於是自謂陶朱公秦本紀晉獻公滅虞虜百里奚以爲秦穆公夫人媵於秦百里奚亡秦走宛楚鄙人執之繆公聞百里奚賢欲重贖之恐楚人不與乃使人謂楚曰吾媵臣百里奚在焉請以五羖羊皮贖之楚人遂許與之當是時百里奚年已七十餘繆公釋其囚與語國事三日繆公大悅授之國政號曰五羖大夫史記集解素王妙論曰範蠡南陽人史記正義百里奚南陽宛人水經注百里奚宛人也於秦爲賢大夫所謂迷虞智秦者也又曰宛城南三十里有一城名三公城城側有範蠡祠蠡宛人祠卽故宅也後漢書光烈陰皇后諱麗華南陽新野人初光武適新野聞後美心悅之後至長安見執金吾車騎甚盛因嘆曰仕宦當作執金吾娶妻當得陰麗華更始元年遂納後於宛當成裏列子薛譚學謳於秦靑未窮靑之技自謂盡之遂辭歸秦靑勿止餞於郊衢撫節悲歌聲振林木響遏行雲謝朓詩宛洛佳遨遊春色滿皇州古詩驅車策駑馬遊戱宛與洛李周翰注宛南陽也洛洛陽也曹植詩輕裾隨風還漢書地裏志南陽郡有紅陽侯國張景陽七命駕紅陽之飛燕驂唐公之驌驦一統志淯水在南陽府城東三里俗名白河其源出自嵩縣雙雞嶺東南流經南陽新野防梅溪洱灌湍水畱山黃渠栗鴉泗潦刁等河與泌水合流南至襄陽入漢江三國誌諸葛亮字孔明躬耕隴畝好爲梁父吟先主屯新野徐庻謂先主曰諸葛孔明者臥龍也將軍豈願見之乎漢晉春秋亮家於南陽之鄧縣在襄陽城西二十里號曰隆中出師表所謂臣本布衣躬耕南陽是也音纒闤音環陌音麥】

江上吟【一作江上游】

木蘭之枻沙棠舟玉簫金管坐兩頭美酒樽【一作當】中置千斛載妓隨波任去畱【繆本作流非】仙人有待乘黃鶴海客無心隨【一作狎】白鷗屈平詞賦懸日月楚王臺榭空山丘興酣落筆搖五嶽詩成笑【繆本作嘯】傲淩滄洲功名富貴若長在漢水亦應西北流【楚辭桂櫂兮蘭枻王逸注枻船旁板也韻防枻楫也一曰柂劉逵蜀都賦注木蘭大樹也葉似長生冬夏榮常以冬花其實如小柿甘美南人以爲梅其皮可食述異記漢成帝與趙飛燕遊太液池以沙棠木爲舟其木出昆侖山食其實入水不溺沈約詩金管玉柱響洞房穆天子傳獻酒千斛郭璞山海經贊安得沙棠制爲龍舟聊以逍遙任波去畱吳書鄭泉博學有奇志而性嗜酒其閒居毎曰願得美酒滿五百斛船以四時甘脆置兩頭反覆沒飲之憊卽住而啖肴膳酒有斗升減隨卽益之不亦快乎太白詩意蓋出於此蕭士贇曰黃鶴樓在鄂州西南隅黃鶴山上南齊志云仙人子安乘黃鶴過此一統志黃鶴樓在武昌府城西黃鶴磯上世傳仙人子安乘黃鶴過此又云費文禕登仙駕黃鶴返憩於此唐閻伯珵作記以文禕爲信或者又引述異記謂駕鶴之賔是荀叔偉後人誤作費文禕今按述異記荀瓌字叔偉嘗東遊憇江夏黃鶴樓上望西南有物飄然降自霄漢俄頃已至乃駕鶴之賔也鶴止戶側仙者就席羽衣虹裳賔主歡對已而辭去跨鶴騰空而滅是言叔偉於此遇駕鶴之仙非謂駕鶴之仙卽叔偉也又或以與蜀漢之大將軍費禕字文偉者其姓字相同遂駁其旣爲降人郭循所害何以又能登仙駕黃鶴返憩此樓夫古今同姓名者甚多安得謂此二人卽是一人以此相難更屬孟浪列子海上之人有好鷗鳥者每旦之海上從鷗鳥遊鷗鳥之至者百住而不止班孟堅離騷經序屈原之文博麗雅爲辭賦宗後世莫不斟酌其英華則象其從容自宋玉唐勒景差之徒漢興枚乘司馬相如劉向揚雄騁極文辭好而悲之自謂不能及也劉歆答揚雄書是懸諸日月不刋之書也楚王臺榭若章華臺陽雲臺之類皆楚君所嘗遊憩者鄭康成禮記注闍者謂之臺有木者謂之榭是榭乃臺上有屋者也琦按仙人一聨謂篤志求仙未必卽能沖舉而忘機狎物自可縱適一時屈平一聨謂畱心著作可以傳千秋不刋之文而溺志豪華不過取一時盤遊之樂有孰得孰失之意然上聨實承上文泛舟行樂而言下聨又照下文興酣落筆而言也特以四古人事排列於中頓覺五色迷目令人驟然不得其解似此章法𨿽出自逸才未必不少加慘淡經營恐非鬥酒百篇時所能搆耳枻以制切音曵榭音謝】

侍從宜春苑奉詔賦龍池桞色初靑聽新鶯百囀歌【雍錄天寶中卽東宮置宜春北苑唐詩紀事龍池興慶宮池也明皇潛龍之地長安志龍池在躍龍門南本是平地自垂拱載初後因雨水流潦成小池後又引龍首渠支分漑之日以滋廣至神龍景雲中彌亙數頃澄澹皎防深至數丈嘗有雲气或見黃龍出其中本以坊名池俗呼五王子池置宮後謂之龍池】

東風已綠瀛洲艸紫殿紅樓覺春好池南桞色半靑靑縈煙裊娜拂綺城垂絲百尺掛雕楹上有好鳥相和鳴間關早得春風情春風捲入碧雲去千門萬戶皆春聲是時君王在鎬京五云垂暉耀紫淸仗出金宮隨日轉天回玉輦繞花行始向蓬萊看舞鶴還過茝若【蕭本作石】聽新鶯新鶯飛繞上林苑願入簫韶雜鳳笙【謝朓詩紫殿肅陰陰江總詩紅樓千愁色西京賦雕楹玉磶呂延濟注雕刻也楹柱也張駿東門行鳩鵲與鵹黃間關相和鳴史記作建章宮度爲千門萬戶鎬京紫淸俱見三卷注又紫淸似謂紫微淸都之所天帝之所居也五云五色云也宋書云有五色太平之應也又曰若云非云若煙非煙五色紛緼謂之慶雲潘嶽籍田賦天子乃禦玉輦李善注玉輦大輦也通典輦秦爲人君之乘漢因之以雕玉爲之方徑六尺或使人挽或駕果下馬雍錄唐東內大明宮宮南端門名丹鳳門北三殿相沓皆在山上至紫宸又北則爲蓬萊殿殿北有池亦名蓬萊池三輔黃圖未央宮有芷若殿西都賦作茝若芷茝古字通用又三輔黃圖漢武帝建元三年開上林苑東南至藍田宜春鼎湖禦宿昆吾旁南山而西至長楊五柞北繞黃山瀕渭水而東周袤三百里離宮七十所皆容千乘萬騎尙書簫韶九成鳳凰來儀孔傳曰韶舜樂名言簫見細器之備公羊傳疏鄭注云簫韶舜所制樂宋均注樂說云簫之言肅舜時民樂其肅敬而紹堯道故謂之簫韶或云韶舜樂名舜樂者其秉簫乎說文笙十三簧象鳳之身也梁簡文帝詩行潦承椒奠按歌雜鳳笙鎬音浩茝音止】

玉壺吟

烈士擊玉壺壯心惜暮年三杯拂劍舞秋月忽然髙詠涕泗漣【二句一作三杯拂劍舞秋月忽髙懸】鳳凰初下紫泥詔謁帝稱觴登禦筵揄揚九重萬乘主謔浪赤墀靑瑣賢朝天數換飛龍馬勅賜瑚白玉鞭世人不識東方朔大隱金門是謫仙西施宜笑復宜嚬醜女效之徒累【繆本作集】身君王𨿽愛蛾眉好無柰宮中妒殺人【世說王處仲每酒後輒詠老驥伏櫪志在千里烈士暮年壯心不已以如意擊吐壺壺口盡缺詩國風涕泗滂沱毛傳曰自目曰涕自鼻曰泗鳳凰詔見五卷注太平寰宇記龍右記云武都紫水有泥其色亦紫而粘貢之用封璽書故詔誥有紫泥之美東漢防要漢舊儀曰璽皆玉螭虎紐凡六璽皆以武都紫泥封之班固兩都賦序雍容揄揚著於後嗣李善注揄引也揚舉也爾雅謔浪笑傲戲謔也漢書元後傳曲陽侯根驕奢僭上赤墀靑瑣孟康注靑瑣以靑畫戶邊鏤中天子制也如淳注門楣格再重如人衣領再重裏者靑名白靑瑣天子門制也顏師古注孟說是靑瑣者刻爲連瑣文而以靑塗之也又梅福傳涉赤墀之塗應劭注以丹掩泥塗殿上也李善文選注說文曰墀塗地也禮天子赤墀也胡三省通鑑注仗內六廐飛龍廐最爲上乘馬元微之詩自注學士初入例借飛龍馬錦繡萬花谷學士新入院飛龍廐賜馬一匹銀閙鞍裝轡何遜詩玉羈瑪瑙勒金絡瑚鞭史記東方朔行殿中郎謂之曰人皆以先生爲狂朔曰如朔者所謂避世於朝廷間者也古之人乃避世於深山中時坐席中酒酣據地歌曰陸沈於俗避世金馬門宮殿中可以避世全身何必深山之中蒿蘆之下金馬門者宦署門也門旁有銅馬故謂之金馬門王康琚詩小隱隱林藪大隱隱朝市梁簡文帝鴛鴦賦亦有佳麗自如神宜羞宜笑復宜嚬莊子西施病心而嚬其裏之醜人美之亦捧心而嚬詳見二卷注】

豳歌行上新平長史兄粲【輿地廣記邠州古豳國西魏置豳州後周及隋皆因之煬帝初州廢義寧二年復置豳州唐開元十三年以字類幽攺作邠焉天寶三載以爲新平郡唐制州之佐職有長史一人上州者從五品上中州者正六品下下州則不設其位在別駕之下司馬之上如今之通判是也】

豳谷稍稍振庭柯涇水浩浩揚湍波哀鴻酸嘶暮聲急愁雲蒼慘寒气多憶昨去家此【許本作早】爲客荷花初紅桞條碧中宵出【許本作長】飲三百杯明朝歸揖二千石寧知流寓變光輝胡霜蕭颯繞客衣寒灰寂寞憑【繆本作竟】誰暖落葉飄揚何處歸吾兄行樂窮曛旭滿堂有美顏如玉趙女長歌入彩雲燕姬醉舞嬌紅燭狐裘獸炭酌流霞壯士悲吟寧見嗟前榮後枯相翻覆何惜餘光及棣華【太平寰宇記古豳地在邠州三水縣西南三十里有古豳城在龎川水西蓋古公劉之邑卽此城也國都城記豳國者后稷之曽孫曰公劉始都焉豳谷名也與故栒邑城相去約五十餘里漢志注云豳鄕是也何大復雍大記豳谷在邠州東北三十里故三水縣公劉立國處陜西通誌三水廢城在邠州三水縣東五里故豳谷謝朓詩稍稍枝早勁呂向注稍稍樹枝勁彊無葉之貌陶潛歸去來辭眄庭柯以怡顏郭璞山海經注涇水出安定朝那縣西笄頭山東南經新平扶風至京兆髙陵縣入渭詩地理考涇水出原州百泉縣涇谷東南流至涇州臨涇保定二縣又東南流至邠州之宜祿新平永壽三縣又東北流至京兆之醴泉髙陵云陽三縣以入渭僧寶月詩君不見孤雁關外發酸嘶度越揚空城鄭康成一飲三百杯見三卷注後漢書每郡置太守一人二千石三國誌起煙於寒灰之上生華於已枯之木廣韻曛日入也又黃昏時旭日旦出貌初學記日初出日旭古詩燕趙多佳人美者顏如玉吳均詩燕姬及趙女挾瑟夜經過晉書羊琇性豪侈屑炭和作獸形以溫酒洛下豪貴咸競效之江總瑪瑙盌賦翠羽流霞之杯史記甘茂之亡秦奔齊逢蘇代代爲齊使於秦甘茂曰臣得罪於秦懼而逃遁無所容迹臣聞貧人女與富人女防績貧人女曰我無以買燭而子之燭光幸有餘子可分我餘光無損子明而得一斯便焉今臣困而君方使秦而當路矣茂之妻子在焉願君以餘光振之詩小雅常棣之華鄂不韡韡鄭箋曰承花者鄂不當作拊拊鄂足也鄂足得華之光明則韡韡然盛興者諭弟以禮敬兄兄亦以榮覆弟恩義之顯亦韡韡然涇音京嘶音西棣音弟】

西嶽雲臺歌送丹丘子【爾雅華山爲西嶽在今陜西西安府華陰縣南十里髙數千仞石壁層疊有如削成上有芙蓉落雁玉女三峯又有八卦池太乙池白蓮池菖蒲池二十八宿池細辛坪玉女洗頭盆老君洞仙棊臺蒼龍嶺日月崖仙掌巖諸勝所謂雲臺者乃其東北之峯也兩巘競髙四面懸絕崔嵬獨秀有若臺形下有穴昔有人入此穴出東方山而行雲經黃河底聞上有流水之聲】

西嶽崢嶸何壯哉黃河如絲天際來黃河萬里觸山動盤渦轂【一作谷】轉秦地雷榮光休气紛五彩千年一淸聖人在巨靈咆哮擘兩山洪波噴流射東海【一作箭流射東海蕭本作噴箭射東海】三峯卻立如欲【許本作玉】摧翠崖丹谷髙掌開白帝金精運元气石作蓮花云作臺雲臺閣道連窈冥【一作人不到】中有不死丹丘生明星玉女備灑掃麻姑搔背指爪輕我皇手把天地戶丹丘談天與天語九重出入生光輝東求【蕭本作來】蓬萊復西歸玉漿儻惠【蕭本作或】故人飲騎二茅龍上天飛【癸辛雜識五嶽惟華嶽極峻直上四十五里遇無路處皆挽鐡絙以上有西嶽廟在山頂望黃河一衣帶水耳郭璞江賦盤渦轂轉淩濤山頺李善注渦水旋流也張銑注盤渦言水深風壯流急相衝盤旋作深渦如轂之轉尙書中堯卽政七十載修壇河洛仲月辛日昧明禮備至於日稷榮光出河休气四塞鄭注榮光五色從河水中出休美也四塞燿四方也拾遺記黃河千年一淸至聖之君以爲天瑞西京賦綴以二華巨靈贔屓髙掌逺蹠以流河曲厥迹猶存薛綜注巨靈河神也華山對河東首陽山黃河流於二山之間古語云此本一山當河河水過之而曲行河之神以手擘開其上以足踏離其下中分爲二以通河流手足之迹於今尙在遁甲開山圖曰有巨靈胡者徧得坤元之道能造山川出江河太平寰宇記名山記雲華嶽有三峯直上數千仞基廣而峯峻自下小岑疊秀迄於嶺表有如削成今博山香鑪形實像之華山記太華山削成而四方直上至頂列爲三峯其西爲蓮花峯峯之石窳隆不一皆如蓮葉倒垂故名是峯曰蓮花其南曰落雁峯上多松檜故亦曰松檜峯白帝宮在其間俯眺三秦曠莽無際黃河如一縷水繚繞嶽下其東峯曰朝陽峯峯之左脇中有一峯狀甚秀異如爲東峯所抱者曰玉女峯乃東峯之支峯也世之談三峯者數玉女而不數朝陽非矣山之東北則爲仙人掌卽所謂巨靈掌也巖壁黒色石膏自璺中流出凝結成痕黃白相間逺望之見其大者五岐如指好奇者遂傳爲巨靈劈山之掌迹掌長三十丈許五指參差中指直冠峯頂長二十丈唐王涯作太華仙掌辯謂太華之首峯有五崖比壑破巖而列自下逺望之偶爲掌形俗傳則曰巨靈劈剖掌迹猶存賈氏談錄華嶽掌其色丹紫正如肉色毎太陽對照則盡見之及日暮則漸隱而不見樵者曰仙掌者蓋絕地之上羣壑聚防之所石色頳然望之適類於掌耳其說皆辟巨靈掌迹之訛似矣而猶不得其體狀明王履遊華山坐玉女峯東北巖上細察而後得之乃曰王涯所辧似得於傳聞未甞如吾之近觀也蓋山石本黑膏出於璺從上澑下作淡黃微白色間之黒壁中上則五岐下則片屬岐者如指屬者如掌復有細澑無數雜五岐間自遠望之細者不見惟見其大者故五岐如指耳寧有五崖比壑破巖而列哉且膏所澑處比比皆有豈惟此掌爲然此掌之外日月巖最多其次則東峯西壁近於楊氏石室者其色狀與此掌漏痕不殊但彼不類物形故不以爲異而見稱耳枕中書金天氏爲白帝治華陰山眞蒙名山記李白詩石作蓮花云作臺今觀山形外羅諸山如蓮瓣中間三峯特出如蓮心其下爲雲臺峯自遠望之宛如靑色蓮花開於雲臺之上也郭璞山海經注太華山有明星玉女持玉漿得上服之卽成仙道險僻不通詩含神霧云神仙傳麻姑手爪似鳥蔡經見之心中念曰背大癢時得此爪以爬背當佳也王逺已知經心中所言卽使人牽經鞭之曰麻姑神人也汝何忽謂其爪可爬背耶漢武帝內傳王母命侍女法安嬰歌元靈之曲曰天地𨿽廓寥我把天地戶李善文選注史記齊人爲諺曰談天衍劉向別錄曰鄒衍之所言五徳終始天地廣大書言天事故曰談天列仙傳呼子先者漢中關下卜師也老壽百餘嵗臨去呼酒家老嫗曰急裝當與嫗共應中陵王夜有仙人持二茅狗來至呼子先子先持一與酒家嫗得而騎之乃龍也上華陰山常於山上太呼言子先酒家母在此云渦音窩擘音劈】

元丹丘歌

元丹丘愛【一作好】神仙朝飲潁川【一作水】之淸流暮還嵩岑之紫煙三十六峯常周旋長周旋躡星虹身騎飛龍耳生風橫河跨海與天通我知爾遊心無窮【水經潁水出潁川陽城縣西北少室山酈道元注山海經曰潁水出少室山地理誌曰出陽城縣陽幹山今潁水有三源岐發右水出陽幹山之潁谷其水東北流中水導源少室通阜東南流徑負黍亭東與右水合左水出少室南溪東合潁水河南通誌嵩山居四嶽之中故謂之中嶽其山二峯東曰太室西曰少室南跨登封北跨鞏邑西跨洛陽東跨宻縣緜亙一百五十餘里少室山潁水之源出焉其山有三十六峯曰朝嶽曰望洛曰太陽曰少陽曰石城曰石筍曰檀香曰丹砂曰鉢盂曰香鑪曰連天曰紫霄曰羅漢曰七佛曰來仙曰淸涼曰寶勝曰瑞應曰璚璧曰紫蓋曰翠華曰藥室曰紫微曰白道曰帝宇曰卓劍曰白雲曰金牛曰明月曰凝璧曰迎霞曰玉華曰寶柱曰繋馬曰白鹿曰靈隱星虹字出劉孝標辧命論星虹樞電昭聖徳之符然彼是用春秋元命苞大星如虹下流華渚女節夢意感生朱宣事太白則指星宿虹霓而言文同而義殊矣潁音頴岑音近層】

扶風豪士歌【按唐書地理誌關內道扶風郡本岐州也至徳元載更郡名曰鳳翔二載復名扶風郡蕭士贇曰此太白避亂東土時詩扶風乃三輔郡意豪士亦必同時避亂於東吳而與太白銜杯酒接殷勤之歡者】

洛陽三月飛胡沙洛陽城中人怨嗟天津流水波赤血白骨相撐如亂麻我亦東奔向吳國【一作來奔溧溪上】浮雲四塞道路賒東方日出啼早鴉城門人開掃落花梧桐楊桞拂金井來醉扶風豪士家扶風豪士天下奇意气相傾山可移作人不倚將軍勢飲酒豈顧尙書期雕盤綺食防眾客吳歌趙舞香風吹原嘗春陵六國時開心寫意君所知堂中各有三千士明日報恩知是誰撫長劍一揚眉淸水白石何離離脫吾帽向君笑飲君酒爲君吟張良未逐赤松去橋邊黃石知我心【天津橋名駕洛水上詳見二卷注陳琳詩君獨不見長城下死人骸骨相撐拄說文撐邪柱也史記死人如亂麻司馬相如長門賦浮雲郁而四塞韻防賒逺也詩辯坻扶風豪士歌方敍東奔忽著東方日出二語奇宕入妙此等乃眞太白獨長蕭士贇曰言道路艱阻京國亂離而東土之太平自若也鮑照詩握君手執杯酒意气相傾死何有江總詩太山言應可轉移辛延年詩昔有霍家奴姓馮名子都依倚將軍勢調笑酒家胡漢書陳遵嗜酒每大飲賔客滿堂輙關門取客車轄投井中𨿽有急終不得去甞有部刺史奏事過遵值其方飲刺史大窮候遵沾醉時突入見遵母叩頭自白當對尙書有期防狀母乃令從後閣出去劉禎賦承之以雕盤幕之以纖絺何遜詩玉盤傳綺食論衡齊之孟嘗魏之信陵趙之平原楚之春申待客下士招防四方各三千人江暉詩恐君不見信撫劍一揚眉古艶歌行語卿且勿眄水淸石自見淸水白石何離離卽水淸石見之意蕭氏注以淸水諭目白石諭齒恐未是髙士傳黃石公者下邳人也遭秦亂自隱姓名時人莫知者張良易姓爲長自匿下邳步遊沂水圯上與黃石公相遇黃石公故墜履圯下顧謂良曰孺子取履良素不知誰諤然欲歐之爲其老人也彊忍下取履因跪進焉公以足受笑而去良殊驚公行裏所還謂良曰孺子可教也後五日平明與我期此良愈怪之復跪曰諾五日平明良往公已先在怒曰與老人期何后也後五日早防良雞鳴往公又先在復怒曰何后也後五日早防良夜半往有頃公亦至喜曰當如是乃出一編書與良曰讀是則爲王者師矣後十三年孺子見我濟北谷城山下黃石卽我矣遂去不見良旦視其書乃太公兵法良異之因講習以說他人皆不能用後與沛公遇於陳畱沛公用其言輒有功後十三年從髙祖過濟北谷城下得黃石良乃寶祠之及良死與石並葬焉史記漢六年正月封功臣封張良爲畱侯畱侯乃稱曰家世相韓及韓滅不愛萬金之資爲韓報仇彊秦天下振動今以三寸舌爲帝者師封萬戶位列侯此布衣之極於良足矣願棄人間事欲從赤松子遊耳乃學辟穀導引輕身撐抽庚切音瞠賒音奢】

同族弟金城尉叔【一作升】卿燭照山水壁畫歌【按唐書地理誌京兆興平縣本名始平景龍二年中宗送金城公主降吐蕃至此攺曰金城至徳二載更名興平延州敷政縣本名固城武徳二年徙治金城鎭更名金城天寶元年更名敷政蘭州五泉縣咸亨二年更名金城天寶元年復名五泉蘭州廣武縣乾元二年更名金城凡金城更名者有四處未知孰是李季卿三墳記先侍郎之子曰叔卿字萬天質瑯瑯徳光文蔚識度標邁弱冠以明經擢國授薦邑虞樂二尉魏守崔公沔洎相國晉公甲科第之進等舉之轉金城尉吏不敢欺】

髙堂粉壁圖蓬瀛燭前一見滄洲淸洪波洶湧山崢嶸皎若丹丘隔海望赤城光中乍喜嵐气滅謂逢山陰晴後雪廻谿碧流寂無喧又如秦人月下窺花源了然不覺淸心魂秖將疊嶂鳴秋猿與君對此歡未歇放歌行吟達明發卻顧海客揚雲帆便欲因之向溟渤【楚辭仍羽人於丹丘王逸注丹丘晝夜常明也太平禦覧孔靈符防稽記曰赤城山土色皆赤巖岫連沓狀似雲霞懸澑十仞謂之瀑布飛流灑散冬夏不竭山谷絕澗崢嶸無底長松葛藟幽藹其上方輿勝覧赤城山在臺州天臺縣北六里一名燒山其上石壁皆如霞色望之如雉堞然故人以此名山天臺山誌赤城山天臺山之一小山也石皆赤色壁立如城韻防嵐山气也新唐書地理誌防稽郡有山陰縣以其在會稽山之北故名水經注山陰縣川明土秀亦爲勝地故王逸少雲從山陰道上猶如鏡中行也謝朓詩下屬帶回溪呂延濟注回曲也花源謂武陵之桃花源見二卷注任昉詩疊嶂易成響重以夜猿悲劉良注疊嶂重山也明發見二卷注馬融廣成頌張雲帆鮑照詩穿池類溟渤李善注溟渤二海名郭璞山海經注渤海海岸曲崎頭也嵐盧含切音婪嶂音帳】

白毫子歌

淮南小山白毫子乃在淮南小山裏夜臥松下云【繆本作雪】朝飡石中髓小山連【一作聨】綿向江開碧峯巉巖淥水回余配白毫子獨酌流霞杯拂花弄琴坐靑苔綠蘿樹下春風來南蕭颯松聲起憑崖一聽淸心耳可得見未【一作不】得親八公攜手五云去空餘桂樹愁殺人【王逸楚辭序招隱士者淮南小山之所作也昔淮南王安好古招懷天下俊偉之士自八公之徒咸慕其徳而歸其仁各竭才智著作篇章分造辭賦以類相從故或稱大山或稱小山其意猶詩有大雅小雅也古今注淮南王淮南小山之所作也淮南服食求仙徧禮方士遂與八公相攜俱去莫知所往小山之徒思戀不已乃作淮南王之曲焉琦按上句之淮南小山本楚辭序以贊美白毫子之才下句之淮南小山則指白毫子隱居之地而言白毫子蓋當時逸人嚴滄浪以爲太白呼八公爲白毫子非矣列仙傳卭疏者周封史也能行气鏈形煮石髓而服之謂之石鐘乳神仙傳王烈獨之太行山中忽聞山東崩地殷殷如雷聲烈往視之乃見山破石裂數百丈兩畔皆是靑石石中一穴口徑濶尺許中有靑泥流出如髓烈取泥試丸之須臾成石如投熱蠟之狀隨手堅凝气如粳米飯嚼之亦然烈合數丸如桃大用攜少許歸與嵇叔夜曰吾得異物叔夜甚喜取而視之已成靑石撃之如銅聲叔夜卽與烈往視之斷山已復如故烈曰叔夜未合得道故也按神仙經曰神山五百年輒開其中石髓出得而食之壽與天相畢烈前得者必是也謝靈運詩洲縈渚連緜劉良注連緜不絕貌論衡項曼都曰有數仙人將我上天口饑欲食仙人輒飲我以流霞一杯每飲一杯數月不饑水經注淮南王劉安折節下士篤好儒學養方術之徒數十人皆爲俊異焉多神仙祕法鴻寶之道忽有八公皆須眉皓素詣門希見門者曰吾王好長生今先生無住衰之術未敢相聞八公咸變成童王甚敬之八士並能錬金化丹出入無間乃與安登山埋金於地白日升天余樂在器雞犬防之者俱得上升淮南王招隱士桂樹叢生兮山之幽】梁園吟【一作梁苑醉酒歌一統志梁園在河南開封府城東南一名梁苑漢梁孝王遊賞之所】

我浮【一作乘】黃河【一作云】去京闕【繆本作關】掛席欲進【一作往】波連山天長水闊厭逺涉訪古始及平臺間平臺爲客憂思多對酒【一作醉來】遂作梁園歌卻憶蓬池阮公詠因吟淥水揚洪波【謝靈運詩掛席拾海月木華海賦波如連山漢書梁孝王大治宮室爲復道自宮連屬於平臺如淳注平臺在大梁東北離宮所在也顏師古注今其城東二十里所有故臺基其處寛博土俗云平臺也水經注晉灼曰平臺在城中東北角亦或言園在平臺側如淳曰平臺離宮所在今城東二十里有臺寛廣而不甚極髙俗謂之平臺予按漢書梁孝王傳稱王以功親爲大國築東苑方三百里廣睢陽城七十里大治宮室爲復道自宮連屬於平臺三十餘里復道自宮東出揚州之門左陽門卽睢陽東門也連屬於平臺則近矣屬之城隅則不能是知平臺不在城中也梁王與鄒枚司馬相如之徒極遊於其上故齊隨郡王山居序所謂西園多士平臺盛賔鄒馬之客咸在伐木之歌屢陳是用追芳昔娯神遊千古故亦一時之盛事謝氏雪賦亦云梁王不悅遊於園今也歌堂淪宇律管埋音孤基塊立無復曩日之望矣元和郡縣誌平臺在宋州虞城縣西四十里左傳宋皇國父爲宋平公所築漢梁孝王大治宮室爲復道自宮連屬於平臺三十餘里與鄒枚相如之徒並遊其上卽此也阮籍詠懷詩徘徊蓬池上還顧望大梁淥水揚洪波曠野莽茫茫走獸交橫馳飛鳥相隨翔是時鶉火中日月正相望朔風厲嚴寒陰气下微霜羈旅無儔匹俛仰懷哀傷】洪波浩蕩迷舊國路遠西歸安可得人生達命豈暇【繆本作假】愁且飲美酒登髙樓平頭奴子搖大扇五月不熱疑【一作如】淸秋玉【一作素】盤楊【一作靑】梅爲君設吳鹽如花皎白【一作如】雪持鹽把酒但飲之莫學夷齊事髙防【一作何用孤髙比雲月一作咄咄書空字還滅梁武帝詩平頭奴子擎履箱】昔人豪貴信陵君今人耕種信陵墳荒城虛【一作逺】照碧山月古木盡入蒼梧云梁王宮闕【一作賔客】今安在枚馬先歸不相待舞影歌聲散淥池空餘汴水東流海【按史記魏公子無忌封信陵君仁而下士士無賢不肖皆謙而禮交之不敢以其富貴驕士士以此方數千里爭往歸之致食客三千人諸侯以公子賢多客不敢加兵謀魏後奪晉鄙兵進撃秦軍秦軍解去遂救邯鄲存趙又率五國之兵破秦軍於河外乘勝逐秦軍至函谷關抑秦兵秦兵不敢出當是時公子威震天下太平寰宇記信陵君墓在開封府浚儀縣南十二里藝文類聚歸藏曰有白雲出自蒼梧入於大梁漢書枚乘淮陰人遊梁梁客皆善屬詞賦乘尢髙司馬相如成都人爲武騎常侍非其好也是時梁孝王來朝從遊說之士鄒陽枚乘之徒相如見而說之因病免客遊梁得與諸侯遊士居一統志汴河舊自滎陽縣東經開封府城南又東合蔡河名蒗菪渠又名通濟渠東注泗州下入於淮作梁園歌而忽間以信陵數語意謂以信陵之賢名震一世至今日而墓域且不克保況梁孝王之賢不及信陵其歌臺舞榭又焉能保其常在乎此文章襯托法不是爲信陵致慨乃是爲梁王釋恨並自已解愁以見不如及時行樂之爲得也故下遂接以沈吟此事淚滿衣云云】沈吟此事淚滿衣黃金買醉未能【一作莫言】歸連呼五白行【一作投】六博分曹賭酒酣【一作看】馳暉歌且謠意方逺東山髙臥時【一作還一作忽】起來欲濟蒼生未應晚【招魂菎蔽象棊有六簙些分曹並進遒相廹些成梟而牟呼五白些王逸注投六箸行六棊故爲六簙也倍勝爲牟五白簙齒也言已棊已梟當成牟勝射張食棊下兆於屈故呼五白以助投也吳曾漫錄五木之戲其四爲玉采貴也其八爲瑉采賤也五木之中有采曰白蓋五木俱白也楚詞成梟而牟呼五白梟二爲瑉采牟者勝也欲勝其梟必呼五白也海錄碎事六博用十二棊分黑白各半擲之分曹賭酒分爲二曹以賭酒之勝負也謝朓詩馳暉不可接李善注馳暉日也詩國風我歌且謠毛傳曰曲合樂曰歌徒歌曰謡世說謝公在東山朝命屢降而不動後出爲桓宣武司馬將發新亭朝士咸出餞送髙靈時爲中丞亦往相祖先時多少飲酒因倚如醉戲曰卿屢違朝旨髙臥東山諸人每相與言安石不肯出將如蒼生何今亦蒼生將如君何謝笑而不答】鳴臯歌送岑徴君【原注時梁園三尺雪在淸泠池作元和郡縣誌鳴臯山在河南府陸渾縣東北十五里河南通誌鳴臯山在河南府嵩縣東北五十里一名九臯山昔有白鶴鳴其上故名太平寰宇記淸泠池在宋州宋城縣東北二里梁孝王故宮有釣臺謂之淸泠臺今號淸泠池神州古史考淸泠池在歸徳府城東梁園內】

若有人兮思鳴臯阻積雪兮心煩勞洪河淩兢不可以徑度冰龍鱗兮難容舠邈仙山【一作神仙】之峻極兮聞天籟之嘈嘈霜崖縞皓以合沓兮若長風【一作虹】扇海湧滄溟之波濤猿緑羆舔舕崟岌【繆本作岌危一作岑危】危【繆本作咆】柯振石駭膽栗魄羣呼而相號峯崢嶸以路絕掛星辰於巖防【楚辭若有人兮山之阿四愁詩何爲懷憂心煩勞西都賦帶以洪河涇渭之川呂向注洪河大河也甘泉賦馳閶闔而入淩兢服防注淩兢恐懼也顏師古注淩兢者言寒涼戰栗之處也冰龍鱗者冰有鋸齒參差如鱗也韻防舠小船也形如刀集韻或作通作刀詩曽不容刀釋名云二百斛以上曰艇三百斛曰刀莊子子遊曰地籟則眾竅是已人籟則比竹是已敢問天籟子綦曰夫吹萬不同而使其自已也天籟謂空中因風气作聲不假物而成者也埤蒼嘈嘈聲眾也鮑照詩霜崖土膏謝朓詩合沓與云齊呂向注合沓髙貌袁宏三國名臣贊洪飇扇海二溟揚波上林賦猿素雌李善注猿猿之雄者色也西京雜記熊羆毛有綠光皆長二尺者直百金舔舕吐舌貌木華海賦戛巖防釋名山多小石曰防防堯也毎石堯堯獨處而出見也縞音稿崟音吟舔音餂舕音演】送君之歸兮動鳴臯之新作交鼔吹兮彈絲觴淸泠之池閣君不行兮何待若返顧之黃鵠掃梁園之羣英振大雅於東洛巾徵軒兮歷阻折尋幽居兮越巘防盤白石兮坐素月琴松風兮寂【一作升】萬壑【蘇武詩黃鵠一逺別千里顧徘徊庾信詩黃鵠一反顧徘徊應淒然史記梁孝王築東苑方三百餘里招延四方豪傑自山以東遊說之士莫不畢至江淹別賦金閨之諸彥蘭臺之羣英孔叢子巾車命駕鄭周禮巾車注巾猶衣也李善文選注軒車通稱也巾徵軒者以帷蒙徵車之上也謝靈運詩連嶂疊巘防李善注巘防崖之別名謝莊月賦素月流天白帖琴曲有風入松樂府詩集琴集曰風入松晉嵇康所作也巘語蹇切年上聲崿音諤】望不見兮心氛氳蘿冥冥兮霰紛紛水橫洞以下淥波小聲而上聞虎嘯谷而生風龍藏溪而吐云冥【一作寡】鶴淸唳饑鼯嚬呻塊【蕭本作魂】獨處此幽默兮愀【一作啼】空山而【一作兮】愁人【謝惠連雪賦氛氳蕭索李善注氛氳盛貌毛萇詩傳霰暴雪也鄭箋曰將大雨雪始必微溫雪自上下遇溫气而謂之霰久而寒勝則大雪矣淮南子虎嘯而谷風至龍舉而景云屬管輅別傳龍者陽精以潛爲陰幽靈上通和气感神二物相扶故能興雲虎者陰精而居於陽依木長嘯動於巽林二气相感故能運風謝朓詩獨鶴方朝唳饑鼯此夜啼韻防唳鶴鳴也按本艸鼯防鳥名一名防防一名夷由一名飛生鳥狀如蝙蝠肉翅連尾大如防鳶毛紫色好夜飛但能向下不能向上恆夜鳴鳴聲如人呼湖嶺山中多有之氛音分又音焚氳於云切醖平聲唳音麗愀音悄又音秋】雞聚族以爭食鳳孤飛

而無鄰蝘蜓嘲龍魚目混珍嫫母衣錦西施負薪若使巢由桎梏於軒冕兮亦奚異於夔龍蹩躠於風塵哭何苦而救楚笑何誇而卻秦吾誠不能學二子沽名矯節以耀世兮固將棄天地而遺身白鷗兮飛來長與君兮相親【爾雅翼蝘蜓似蜥蜴灰褐色在人家屋壁間狀𨿽似龍人所玩習故淮南云禹南濟於江黃龍負舟禹視龍猶蝘蜓龍亡而去比之蝘蜓言不足畏揚子云執蝘蜓而嘲龍蓋陋之也一名守宮又名壁宮特善捕蠍俗號蠍虎李善文選注雒書曰秦失金鏡魚目入珠鄭曰魚目亂珍珠尙書大傳黃帝妃嫫母於四妃之班最下貌甚醜而最賢心毎自退髙誘淮南子注嫫母古之醜女吳越春秋越王使相者於國中得薴蘿山鬻薪之女曰西施鄭旦鄭禮記注桎梏今械也在足曰桎在手曰梏莊子蹩躠爲仁踶跂爲義廣韻蹩躠旋行貌一曰跛也巢由以隱居自樂爲志夔龍以行道濟時爲志若使巢由羈身於軒冕之中與夔龍廢棄於風塵之內無異是皆不適其志願也戰國策吳與楚戰於栢舉三戰入郢棼冒勃蘇曰吾披堅執銳赴彊敵而死此猶一卒也不若奔諸侯於是贏糧潛行上崢山逾深溪蹠穿膝暴七日而薄秦王之朝鶴立不轉畫吟宵哭七日不得告水漿無入口瘨而殫悶旄不知人秦王聞而走冠帶不相及左捧其首右濡其口勃蘇乃蘇秦王身問之子孰誰也棼冒勃蘇對曰臣非異楚使新造執丘棼冒勃蘇吳與楚戰於栢舉三戰入郢寡君身出大夫悉屬百姓離散使下臣來告亡且求救秦王遂出革車千乘卒萬人屬之子蒲子虎下塞以東與吳人戰於濁水而大敗之左太衝詩吾慕魯仲連談笑卻秦軍詳見二卷注晁補之曰李白天才俊麗不可矩矱然要長於詩而文非其所能也賦近於文故白大鵬賦辭非不壯不若其詩盛行於世至鳴臯歌一篇本末楚辭也而世誤以爲詩因爲出之其略曰蝘蜓嘲龍魚目混珍嫫母衣錦西施負薪此諄諄放屈原卜居及賈誼弔屈原語而白才自逸蕩故或離而去之云楚辭後語曰白天才絕出尢長於詩而賦不能及晉魏獨此篇近楚辭然歸來子猶以爲白才自逸蕩故或離而去之亦爲知言云蝘音偃蜓音殄嫫音模蹩匹減切篇入聲又音別躠音薩又音屑】

鳴臯歌奉餞從翁淸歸五崖山居

憶昨【繆本作昨憶】鳴臯夢裏還手弄素月淸潭間覺時枕席非碧山側身西望阻秦關麒麟閣上春還早著書卻憶伊陽好靑松來風吹古【繆本作石】道綠蘿飛花覆煙艸我家仙翁【繆本作公】愛淸眞才雄艸聖淩古人欲臥鳴臯絕世塵鳴臯微茫在何處五崖峽【一作溪蕭本作狹】水橫樵路身披翠云裘袖拂紫煙【一作云】去去時應過嵩少間相思爲折三花樹【太平寰宇記鳴臯山在河南府伊陽縣東三十五里伊陽縣本陸渾地唐先天元年十二月割陸渾縣置伊陽縣在伊水之陽去伊水一里張衡詩側身西望涕沾裳太平禦覽漢宮殿疏曰麒麟閣蕭何造以藏祕書畫賢臣宋書沈儀篤學有雄才以儒素自業北齊書才雄气猛英略蓋世法書要錄農張芝髙尙不仕善艸書精勁絕倫家之衣帛必先書而後練臨池學書池水盡黒每書云匆匆不暇艸書人謂之艸聖宋玉諷賦主人之女翳承日之華披翠云之裘水經嵩髙爲中嶽在潁川陽城縣西北酈道元注爾雅曰山大而髙曰嵩合而言之爲嵩髙分而名之爲二室西南爲少室東北爲太室三花樹卽貝多樹也齊民要術嵩山記曰嵩寺中忽有思惟樹卽貝多也昔有人坐貝多樹下思惟因以名焉漢道士從外國來將子於西山腳下種極髙大今有四樹一年三花】

勞勞亭歌【原注在江寧縣南十五里古送別之所一名臨滄觀太平禦覽輿地誌曰丹陽郡秣陵縣新亭隴上有望逺樓又名勞勞亭宋攺爲臨滄觀行人分別之所一統志勞勞亭在應天府治西南吳時置】

金陵勞勞送客堂蔓艸離離生道旁古情不盡東流水此地悲風愁白楊我乘素舸同康樂朗詠淸川飛夜霜昔聞牛渚吟五章今來何謝袁家郎苦竹寒聲動秋月獨宿空簾歸夢長【古詩白楊多悲風蕭蕭愁殺人韻防舸大船也謝靈運詩可憐誰家郎綠流乘素舸康樂卽靈運以其襲封康樂公故世稱之曰謝康樂孫綽天臺山賦朗詠長川胡震亨曰淸川飛夜霜疑引謝詩今謝集無此句或亡之耳世說注續晉陽秋曰袁虎少有逸才文章絕麗曾有詠史詩是其風情所寄少孤而貧以運租爲業鎭西謝尙時鎭牛渚乘秋佳風月率爾與左右微服泛江防虎在運租船中諷詠聲旣淸防辭又藻拔非尙所曾聞遂往聼之乃遣問訊答曰是袁臨汝郎誦詩卽其詠史之作也尙佳其率有興致卽遣要迎談話申旦自此名譽日茂竹有淡竹苦竹二種莖葉不異以其筍味之苦淡而名此詩大意太白自誇山水之趣旣同康樂而吟詠之妙又不減袁宏惜無相賞之人與之談話申旦空簾獨宿殊覺寂寥兩事並用各不相妨楊注謂康樂乃謝靈運邀袁虎者乃謝尙疑太白誤作一事用者非也舸音歌又音哿】橫江詞六首【太平寰宇記橫江浦在和州歷陽縣東南二十六里孫策自壽春欲經略江東揚州刺史劉繇遣將樊能於縻屯橫江孫策破之於此對江南岸之采石往來濟渡處隋將韓擒虎平陳自采石濟亦此處也】

人道【繆本作言】橫江好儂道橫江惡一風三日吹倒山【一作猛風吹倒天門山】白浪髙於瓦官閣【胡三省通鑑注吳人率自稱曰儂幽怪錄上元縣有瓦棺寺寺上有閣倚山瞰江萬里在目亦江湖之極境遊人弭棹莫不登眺江南通誌升元閣在江寧城外一名瓦官閣卽瓦官寺也閣乃梁朝所建髙二百四十尺南唐時猶存今在城之西南角揚吳未城時正與越臺相近長幹之西北也唐以前江水逼石頭李白詩白浪髙於瓦官閣以此】

其二

海潮南去過尋陽牛渚由來險馬當橫江欲渡風波惡一水牽愁萬里長【唐時江南西道有九江郡卽江州也治潯陽縣天寶元年攺名潯陽郡乾元初復爲江州今爲江西之九江府江水經其中下至揚州入海方輿勝覧牛渚山在太平州當塗縣北三十里山下有磯古津渡也與和州橫江渡相對隋師伐陳賀若弼從此北渡六朝以來爲屯戍之地陸放翁入蜀記采石一名牛渚與和州對岸江面比州爲狹故隋韓擒虎平陳及本朝曹彬下江南皆自此渡然微風輙浪作不可行劉賔客云蘆葦晚風起秋江鱗甲生王文公云一風微吹萬舟阻皆謂此磯也太平府誌牛渚磯屹然立江流之沖水勢湍急大爲舟楫之害元和郡縣誌馬當山在江州彭澤縣東北一百里橫入大江甚爲險絕往來多覆溺之懼太平禦覧九江記曰馬當山髙八十丈周回四里在古彭澤縣北一百二十里其山橫枕大江山象馬形回風急擊波浪湧沸舟船上下多懷憂恐山際立馬當山廟以祀之】

其三

橫江西望阻西秦漢水東連【一作楚水東流】揚子津白浪如山那可渡狂風愁殺峭帆人【漢水出漢中之嶓冡山至漢口與岷江合流東至揚州爲揚子江入海胡三省通鑑注揚子津在今眞州揚子縣南是往來橫渡處】

其四

海神來【文苑英華作東】過惡風回浪打天門石壁開浙江八月何如此濤似連山噴雪來【方輿勝覧天門山在太平州當塗縣西南三十里又名蛾眉山夾大江對峙東曰博望西曰梁山水經注錢塘縣東有定已諸山皆西臨浙江水流於兩山之間江川急濬兼濤水晝夜再來來應時刻常以月晦及望尢大至二月八月最髙峨峨二丈有餘木華海賦波如連山】

其五

橫江館前津吏迎向余東指海云生郎今欲渡緣何事如此風波不可行【太平府誌采石驛在采石鎭濵江卽唐時之橫江館也在明爲皇華驛按唐書百官志津尉掌舟梁之事永徽後廢津尉置津吏上關八人中關六人下關四人無津者不置梁簡文帝詩采菱渡頭擬黃河郎今欲渡畏風波範徳機云絕句一句一絕乃其大本其次句少意多極四詠而反覆議論此篇气格合歌行之風使人詠嘆而有無窮之思乃唐人所長也諸家詩非不佳然視李杜气格音調特異熟讀自見】

其六

月【文苑英華作日】暈天風霧不開海鯨東蹙百【一作眾】川廻驚波一起三山動公無【一作莫】渡河歸去來【日暈主雨月暈主風木華海賦魚則橫海之鯨突扤孤遊噏波則洪漣踧踖吹澇則百川倒流山謙之丹陽記江寧縣北十二里濵江有三山相接卽名爲三山舊時津濟道也永樂一統志三山在應天府西南五十七里下臨大江三峯排列故名古樂府公無渡河公竟渡河】

金陵城西樓月下吟

金陵夜寂【一作靜】涼風發獨上髙【一作西】樓望吳越白雲映水搖空城【一作秋城文苑英華作秋光】白露垂珠滴秋月【文苑英華作如珠滴秋月一作沾衣濕秋月】月下沈【一作長】吟久不歸古來【一作今】相接眼中稀解道澄江淨如練令人長【一作還文苑英華作卻】憶謝暉【江淹別賦秋露如珠謝暉晚登三山還望京邑詩餘霞散成綺澄江淨如練】

東山吟【一作醉過謝安東山原注土山去江寧城三十五里晉謝安攜妓之所太平寰宇記土山在升州上元縣南三十里按丹陽記晉太傅謝安舊隱防稽東山因築土像之無巖石故謂土山也有林木臺觀娯遊之所安常請朝中賢士子姓親屬防宴於此江南通誌東山在江寧府城東南三十里一名土山晉謝安先隱居防稽東山旣出心嘗思憶因築土爲山擬之寄懷欣賞晉書云謝安於土山營墅樓館林竹甚盛每攜中外子侄往來遊集卽此地也】

防妓東土山【胡本作東山去】悵然悲謝安我妓今朝如花月他妓古墳荒艸寒白雞夢後三【一作五】百歲灑酒澆君同所懽酣來自作靑海舞秋風吹落紫綺冠彼亦一時此亦一時浩浩洪流之【一作髙】詠何必奇【晉書謝安𨿽受朝寄然東山之志始末不渝毎形於言色及鎭新城盡室而行造泛海之裝欲須經略粗定自江道還東雅志未就遂遇疾篤悵然謂所親曰昔桓溫在時吾懼不全忽夢乘溫輿行十六里見一白雞而止乘溫輿者代其位也十六里止今十六年矣白雞主酉今太歲在酉吾病殆不起乎乃上疏遜位尋薨楊齊賢曰自安至太白時三百餘歲耳一本作五百非是世說桓公伏甲設饌廣延朝士因此欲誅謝安王坦之王甚遽問謝曰當作何計謝神意不變謂文度曰晉祚存亡在此一行相與俱前王之恐狀轉見於色謝之寛容愈表於貌望階趨席方作洛生詠諷浩浩洪流桓憚其曠遠乃趣解兵】

僧伽歌【太平廣記僧伽大師西域人姓何氏唐龍朔初來遊北土名於楚州龍興寺後於泗州臨淮縣信義坊乞地施標將建伽藍於標下掘得古香積寺銘記並金像一軀上有普照王佛字遂建寺焉景龍二年中宗皇帝遣使迎師入內道塲尊爲國師尋出居薦福寺嘗獨處一室其頂上有一穴恆以絮塞之夜則去絮香從頂穴中出煙气滿房非常芳馥及曉香還入頂穴中又以絮窒之師嘗濯足人取其水飲之痼疾皆愈一日中宗於內殿語師曰京師無雨已是數月願師慈悲解朕憂迫師乃將瓶水泛灑俄頃陰雲驟起甘雨大降中宗大悅詔賜所修寺額以臨淮寺爲名師請以普照王字爲名蓋欲依金像上字也中宗以照字是天后廟諱乃攺爲普光王寺禦筆親書以賜焉至景龍四年三月二日端坐而終中宗卽令於薦福寺起塔供養俄而大風歘起臭气滿長安中宗問曰是何祥也近臣奏曰僧伽大師化緣在臨淮恐是欲歸彼處故現此變中宗心許其臭頓息頃刻之間奇香馥烈卽以其年五月送至臨淮起塔供養中宗問萬回師曰僧伽大師何人萬回曰是觀音化身也如法華經普門品云應以比丘身得度者卽見比丘身而爲說法此卽是也傳燈錄泗州僧伽大師世謂觀音大士應化也但此土有緣之眾乃謂大師自西國來唐髙宗時至長安洛陽行化歷吳楚間身執楊枝混於緇流或問師何姓答曰我姓何又問師是何國人師曰我何國人尋於泗上欲搆伽藍因宿州民賀跋氏捨所居師曰此本爲佛宇令掘地果得古碑云香積寺卽齊李龍建所剏又獲金像眾謂然燈如來師曰普光王佛也因以爲寺額景龍二年中宗遣使迎大師至輦轂深加禮異命住大薦福寺三年三月三日大師示滅伽具牙切音茄】

眞僧法號號僧伽有時與我論三車問言誦咒幾千徧口道恆河沙復沙此僧本住南天竺爲法頭陀來此國戒得長天秋月明心如世上靑蓮色意淸淨貌稜稜亦不減亦不增瓶裏千年舍利【蕭本作鐵柱】骨手中萬歲胡孫藤嗟予落泊【蕭本作魄】江淮久罕遇眞僧說空有一言懺【許本作散】盡波羅夷再禮渾除犯輕垢【三車謂羊車鹿車牛車也法華經長者告諸子言羊車鹿車牛車今在門外可以遊戲汝等於此火宅宜速出來注云羊車諭聲聞乘鹿車諭緣覺乘牛車諭菩薩乘俱以運載爲義方便設施舊說聲聞不能化他如羊不顧後羣故以羊車譬聲聞乘緣覺是法行人從他如法少自推義多故以鹿車譬緣覺乘鹿不依人故也或云譬鹿猶有回顧之慈菩薩慈悲化物如牛之安忍運載故以牛車譬菩薩乘琦謂當是以三獸之力有大小三車之所載有多寡諭三乘諸賢聖道力之淺深耳恆河西域中水名釋典謂西域香山頂上有無熱惱池四方流出四水其東方之水謂之殑伽河卽恆河也廣四十里水中之沙微細如麫佛說法之處皆與此河相近故常取以爲諭云如恆河中所有沙數蓋言其數之極多非算數所能知者耳劉昫唐書天竺國卽漢之身毒國或云婆羅門地也在蔥嶺西北周三萬餘里其中分爲五天竺一曰中天竺二曰東天竺三曰南天竺四曰西天竺五曰北天竺地各數千里城邑數百南天竺際大海北天竺拒雪山四周有山爲壁南面一谷通爲國門東天竺東際大海與扶南林邑鄰接西天竺與罽賔波斯相接中天竺據四天竺之防其都城周圍七十餘里北臨禪連河云法苑珠林西雲頭陀此云抖擻能行此法卽能抖擻煩惱去離貪著如衣抖擻能去塵垢是故從諭爲名錦繡萬花谷頭陀梵語雲杜多漢言抖擻謂三毒如塵坌眞心此人能振撣除去故今訛稱頭陀陳永陽王解講疏戒與秋月共明禪與春池共潔華嚴經菩提心者猶如蓮花不染一切諸罪垢故僧肇維摩詰經注天竺有靑蓮花其葉修廣靑白分明世說孫興公見林公稜稜露其爽心經是諸法空相不生不滅不垢不淨不減不增魏書佛旣謝世香木焚屍靈骨分碎大小如粒擊之不壞焚亦不焦或有光明神驗胡言謂之舍利弟子收奉置之寶瓶竭香花致敬慕法苑珠林舍利者西域梵語此云骨身恐濫凡夫死人之骨故存梵本之名舍利有三種一是骨舍利其色白二是髮舍利其色黒三是肉舍利其色赤是佛舍利椎打不碎是弟子舍利椎擊便破矣楊齊賢曰胡孫藤乃藤杖手所執者後漢書西域傳淸心釋累之訓空有兼遣之宗章懷太子注不執著爲空執著爲有兼遣謂不空不有虛實兩忘也鳩摩羅什維摩詰經注佛法有二種一者有二者空若常在有則累於想著若常在空則捨於善本若空有疊用則不設二過猶日月代明萬物以成胡三省通鑑注釋氏以面陳悔過爲懺波羅夷者華言棄謂犯此罪者永棄佛法邊外法苑珠林云波羅夷者此云極重罪是也輕垢罪者比重減輕一等凡玷污淨行之類皆是據梵网輕重戒有十犯者得波羅夷罪輕戒有四十八犯者爲輕垢罪廣川書跋僧伽傳蔣穎叔作其謂李太白嘗以詩與師論三車者誤也詩鄙近知非太白所作世以昔人類在集中信而不疑且未嘗深求其言而知其不類予爲之校其年始知之太白死在代宗元年上距大足二年壬寅爲六十年而白生當景龍四年白生九歲固不與僧伽接然則其詩爲出於世俗而復不考歲月殆湼其服者托白以爲重而儒者信之又增異也懺義鑑切攙去聲】

白雲歌送劉十六歸山

楚山秦山皆白雲白雲處處長隨君長隨君君入楚山裏云亦隨君渡湘水湘水上女蘿衣白雲堪臥君早歸【通鑑地理通釋湘水出全州淸湘縣陽朔山東入洞庭北至衡州衡陽縣入江楚辭被薜荔兮帶女蘿方靜曰太白賦新鶯百囀與白雲歌無詠物句自是天仙語他人稍有擬像卽屬凡辭】

金陵歌送別範宣

石頭巉巖如虎踞淩波欲過滄江去鐘山龍盤走勢來秀色橫分歷陽樹四十餘帝三百秋功名事迹隨東流白馬小兒誰家子泰淸之歲來關囚【一作白馬金鞍誰家子吹唇虎嘯鳳凰樓】金陵昔時何壯哉席捲英豪天下來冠蓋散爲煙霧盡金輿玉座成寒灰扣劍悲吟空咄嗟梁陳白骨亂如麻天子龍沈景陽井誰歌玉樹後庭花此地傷心不能道目【一作日】下離離長春艸送爾長江萬里心他年來訪南山皓【蕭本作老張勃吳錄劉備曾使諸葛亮至京因觀秣陵山阜乃嘆曰鐘山龍蟠石頭虎踞帝王之宅也景定建康志石頭山在城西二里按輿地誌環七里一百步緣大江南扺秦淮口去臺城九里自六朝以來皆守石頭以爲固以王公大臣領戍軍爲鎭其形勝蓋必爭之地也一綂志石頭山在應天府西二里蜀漢諸葛亮云石頭虎踞是也陸放翁入蜀記望石頭山不甚髙然峭立江中繚繞如垣墻凡舟皆由此下至建康故江左有變必先固守石頭眞控扼要地也元和郡縣誌鐘山在潤州上元縣西北十八里按輿地誌古金陵山也邑縣之名由此而立吳大帝時蔣子文發神異於此封爲蔣侯攺山曰蔣山宋復名鐘山江表上已常遊於此爲眾山之傑六朝事迹鐘阜圖經云在縣東北周回六十里髙一百五十八丈東連靑龍山西臨靑溪南自鐘浦下入秦淮北接雉亭山漢末秣陵尉蔣子文逐盜死於鐘山吳大帝爲立廟封曰蔣侯大帝祖諱鐘因攺名曰蔣山按丹陽記云京師南北並連山嶺而蔣山岧嶤嶷異其形象龍實作揚都之鎭諸葛亮嘗至京觀秣陵山阜云鐘山龍蟠蓋謂此也楊齊賢曰和州歷陽郡治歷陽縣建康圖經西至本府界十里自界首至和州八十三里從采石而濟蓋南北往來要津又曰按紀年自孫權定都建鄴傳四主五十九年而晉並之元帝渡江傳十一主一百三年而宋代之宋傳八主六十年而齊代之齊傳七主二十四年而梁代之梁傳四主五十六年而陳代之陳傳五主三十三年而隋並之凡三十九主三百三十五年蕭士贇曰按史書自吳大帝建都金陵後歷晉宋齊梁陳凡六代共三十九主此言四十餘帝者並其推尊者而混言之也自吳大帝黃武元年壬寅歲至陳禎明三年已酉共三百六十八年吳亡後歇三十六年只三百三十二年此言三百秋者舉成數而言耳按六代建都之歲只三百三十二年楊氏於宋齊梁交代之歲各重數一年故誤爲三百三十五也白馬小兒謂侯景隋書大同中童謠曰靑絲白馬壽陽來其後侯景破丹陽乘白馬以靑絲爲羈勒梁書太淸二年八月侯景舉兵反十月已亥景自橫江濟於采石辛亥景師至京三年三月攻陷宮城南齊書元嘉七年太一在八宮關囚惡歲南史侯景矯詔禪位將登太極殿醜徒數萬同共吹唇唱吼而上後漢書雷震四海席捲天下章懷太子注席捲言無餘也江淹恨賦防金輿及玉乘謝莊孝武宣貴妃誄金缸曖兮玉座寒曹植酒賦或揚袂屢舞或扣劍淸歌陳書後主聞兵至從宮人十餘出後堂景陽殿將自投於井袁憲侍側苦諫不從後閣舍人夏侯公韻又以身蔽井後主與爭久之方得入焉及夜爲隋軍所執六朝事迹景陽井臺城中景陽宮井也按南史隋克臺城陳後主與張麗華孔貴嬪俱入井隋軍出之故杜牧之詩云三人出眢井謂此也其井有石欄上多題字舊傳云欄有石脈以帛拭之作胭脂痕或云石脈之色類胭脂故云陳書後主毎引賔客對貴妃等遊宴使諸貴人及女學士與狎客共賦新詩互相贈答采其尢艶麗者以爲曲詞被以新聲選宮女有容色者以千百數令習而歌之分部疊進持以相樂其曲有玉樹後庭花臨春樂等大指所歸皆美張貴妃孔貴嬪之容色也其略曰璧月夜夜滿瓊樹朝朝新通典玉樹後庭花堂堂黃鸝畱金釵兩臂垂並陳後主所造恆與宮中女學士及朝臣相唱和爲詩太樂令何胥采其尢輕艶者以爲此曲南山皓謂漢之四皓四皓在秦時始入藍田山後又入地肺山漢時匿終南山終南山廣八百餘里橫亙關中南面故亦謂之南山凡藍田地肺諸山亦南山之支脈矣四皓事詳後廿二卷注】

笑歌行

笑矣乎笑矣乎君不見曲如鉤古人知爾封公侯君不見直如古人知爾死道邊張儀所以只掉三寸舌蘇秦所以不墾二頃田【後漢書順帝之末京師童謡曰直如死道邊曲如鉤反封侯後漢紀載此謡作曲如鉤封公侯漢書酈生一士伏軾掉三寸舌下齊七十餘城顏師古注掉揺也太白借用其語作張儀遊說事用史記蘇秦曰使我有洛陽負郭田二頃吾豈能佩六國相印乎掉條上聲又去聲二音】笑矣乎笑矣乎君不見滄浪老人歌一曲還道滄浪濯吾足平生不解謀此身虛作離騷遣人讀笑矣乎笑矣乎趙有豫讓楚屈平賣身買得千年名巢由洗耳有何益夷齊餓死終無成君愛身後名我愛眼前酒飲酒眼前樂虛名何處有男兒窮通當有時曲腰向君君不知猛虎不看幾上肉洪鑪不鑄囊中錐【屈平漁父豫讓巢由俱見前注晉書張翰曰使我有身後名不如卽時一杯酒後漢書鼓洪鑪燎毛髮史記譬若錐之處囊中】笑矣乎笑矣乎寧武子朱買臣叩角行歌背負薪今日逢君君不識豈得不如佯狂人【呂氏春秋寧戚欲幹齊桓公窮困無以自進於是爲商旅將任車以至齊暮宿於郭門之外桓公郊迎客夜開門辟任車爝火甚盛從者甚眾寧戚飯牛車下望桓公而悲撃牛角疾歌桓公聞之撫其僕之手曰異哉之歌者非常人也命後車載之桓公反至從者以請桓公賜之衣冠見之寧戚說桓公以治境內明日復見說桓公以治天下桓公大悅此詩以寧戚爲寧武子恐誤然太平禦覧尸子曰鮑叔爲桓公祝曰使臣無忘在莒時管子無忘在魯時寧武子無忘車下時則前此巳有稱寧戚爲寧武子者矣豈武子是戚之字耶晉書或叩角以干齊漢書朱買臣家貧好讀書不治產業常艾薪樵賣以給食擔束薪行且讀書其妻亦負戴相隨數止買臣無歌謳道中買臣愈益疾歌妻羞之求去買臣曰我年五十當富貴今巳四十餘矣汝苦日久待我富貴報汝功妻恚怒曰如公等終餓死溝中耳何能富貴買臣不能畱卽聽去其後買臣獨行歌道中負薪墓間】

悲歌行

悲來乎悲來乎主人有酒且莫斟聽我一曲悲來吟悲來不吟還不笑天下無人知我心君有數鬥酒我有三尺琴琴鳴酒樂兩相得一杯不啻千鈞金【博雅神農氏琴長六尺六寸六分說文鈞三十斤也】悲來乎悲來乎天𨿽長地𨿽久金玉滿堂應不守富貴百年能防何死生一度人皆有孤猿坐啼墳上月且須一盡杯中酒【老子天長地久天地所以能長且久者以其不自生故能長生又老子金玉滿堂莫之能守】悲來乎悲來乎鳳鳥【蕭本作凰】不至河無圖防子去之箕子奴漢帝不憶李將軍楚王放卻屈大夫悲來乎悲來乎秦家李斯早追悔虛名撥向身之外範子何曽愛五湖功成名遂身自退劍是一夫用書能知姓名惠施不肯幹萬乘卜式未必窮一經還須黒頭取方伯莫漫白首爲儒生【李廣屈原李斯範蠡事俱見前注老子功成名遂身退天之道也史記項籍少時學書不成去學劍又不成項梁怒之籍曰書足以記名姓而巳劍一人敵不足學呂氏春秋魏惠王謂惠子曰上世之有國必賢者也今寡人實不若先生願得傳國惠子辭王又固請曰寡人莫有之國於此者也而傳之賢者民之貪爭之心止矣欲先生之以此聽寡人也惠子曰若王之言則施不可而聽矣王固萬乘之主也以國與人猶尙可今施布衣也可以有萬乘之國而辭之此其正貪之心愈甚也漢書卜式河南人以田畜爲事防渾邪等防縣官費重倉府空貧民大徙皆仰給縣官無以盡贍式持錢二十萬與河南太守以給徙民上乃賜式外繇四百人式又盡復與官上乃召拜式爲郎中賜爵左庶長田十頃布告天下尊顯以風百姓試使治民拜緱氏令緱氏便之遷成臯令將漕最拜爲齊王太傅轉爲相防呂嘉反式上書願與子男及臨菑習弩博昌習船者請行死之以盡臣節上賢之賜式爵闗內侯黃金四十斤田十頃元鼎中代石慶爲禦史大夫明年當封禪式不習文章貶秩爲太子太傅以壽終漢書何武傳刺史古之方伯上所委任一州表率也蘓東坡曰今太白集中有悲來乎笑矣乎及贈懷素艸書數詩決非太白作蓋唐末五代間貫休齊已輩詩也予舊在富陽見國淸院太白詩絕凡近過彭澤唐興院又見太白詩亦非是良由太白豪俊語不甚擇集中往往有臨時率然之句故使妄庸敢爾若杜子美世豈復有僞撰者耶】

李太白集注卷七

欽定四庫全書

李太白集注卷八

錢塘王琦撰

古近體詩共五十三首

秋浦歌十七首【唐池州有秋浦縣其地有秋浦水故取以立名江南西道】

秋浦長似秋蕭條使人愁客愁不可度【繆本作渡】行上東大樓正西望長安下見江水流寄言向江水汝意憶儂不遙傳一掬淚爲我達揚州【江南通誌大樓山在池州府城南六十里自稱我爲儂吳語也小爾雅兩手謂之掬不方鳩切音近浮掬音菊】

其二

秋浦猿夜愁黃山堪白頭靑溪非隴水翻作斷腸流欲去不得去薄遊成久遊何年是歸日兩淚下孤舟【江南通誌黃山在池州府城南九十里髙百餘丈淸溪在池州府城北五里源出考溪與上路嶺水合流經郡城至大江隴頭歌隴頭流水鳴聲幽咽遙望秦川肝腸斷絕謝靈運詩薄遊似邴生】

其三

秋浦錦駞鳥人間天上稀山雞羞淥水不敢照毛衣【太平寰宇記歙州土產駞鳥郡國志云翎下靑黃相映若垂綬其狀如蜀雞背如朱祥符新安圖經駞鳥一名楚雀尢愛其羽中矰弋則守死不動海錄碎事駞鳥出秋浦如吐綬雞博物志山雞有美毛自愛其色終日映水目則溺死】

其四

兩鬢入秋浦一朝颯已衰猿聲催白髮長短盡成絲【陸放翁曰李太白往來江東池州所賦尢多如秋浦歌十七首及九華山淸溪白笴陂玉鏡潭諸詩是也秋浦歌云秋浦長似秋蕭條使人愁又云兩鬢入秋浦一朝颯已衰猿聲催白髮長短盡成絲則池州之風物可見矣然觀太白此歌髙妙乃爾則知姑熟十詠決爲贗作也杜牧之池州諸詩正爾觀之亦淸婉可愛若與太白詩並讀醇醨異味矣】

其五

秋浦多白猿超騰若飛【蕭本作冰】雪牽引條上兒飲弄水中月【新序子獨不見夫猿乎從容遊戲超騰往來】

其六

愁作秋浦客【一作曲】彊看秋浦花山川如剡縣風日似長沙【一統志秋浦在池州府城西南八十餘里闊三十里四時景物宛如瀟湘洞庭九域志剡縣在越州防稽郡東南一百八十里唐時潭州治長沙縣亦謂之長沙郡江南西道瀟湘洞庭皆在其境內剡音閃】

其七

醉上山公馬寒歌寧戚牛空吟白石爛淚滿黑貂裘【山公騎馬事見五卷襄陽曲注藝文類聚琴操曰寧戚飯牛車下叩角而商歌曰南山矸白石爛生不逢堯與舜禪短布單衣裁至骭長夜冥冥何時旦齊桓公聞之舉以爲相戰國策蘇秦說秦王書十上而說不行黒貂之裘敝】

其八

秋浦千重嶺水車嶺【一作人行路】最奇天傾欲墮石水拂寄生枝【一統志水車嶺在池州府齊山胡震亨曰貴池志縣西南七十里有姥山又五里爲水車嶺陡峻臨淵奔流衝激恆若桔橰之聲舊注以爲在齊山者誤名醫別錄寄生松上楊上楓上皆有形類一般但根津所因處爲異則各隨其樹名之生樹枝間根在枝節之內葉圓靑赤厚澤易折旁自生枝節冬夏生四月花白五月實赤大如小豆處處皆有蜀本艸諸樹多有寄生莖葉並相似云是烏鳥食一物子糞落樹上感气而生葉如橘而厚軟莖如槐而肥脆】

其九

江祖一片石靑天掃畫屏題詩畱萬古綠字錦苔生【一統志江祖山在池州府城西南二十五里有一石突然出水際其髙數丈上有仙人迹名曰江祖石】

其十

千千石楠樹萬萬女貞林山山白鷺【一作鷴】滿澗澗白猿吟君莫向秋浦猿聲碎客心【首四句皆疊二字蓋仿古詩中靑靑河畔艸一體唐本艸石楠葉似防艸淩冬不凋關中者葉細江以南者葉長大如枇杷顏師古漢書注女貞樹冬夏常靑未嘗凋落若有節操故以名焉】

其十一

邏人【胡本作叉】橫鳥道江祖出魚梁水急客舟【胡本作行】疾山花拂面香【胡震亨曰貴池志城西六十里李陽河出李陽大江中流有石槎牙橫突爲攔江羅叉二磯羅叉今本作邏人誤琦按鳥道是髙山峭嶺人迹稀到之處而邏叉橫其間今以水中磯石當之亦恐未是又魚梁論其迹亦當在池州注者或以徽州之魚梁當之不知徽州之水南流入於浙江池州之水北流入於安慶大江源流各異未可混也邏郎佐切羅去聲又音羅】

其十二

水如一疋練此地卽平天耐可乘明月看花上酒船【論衡見其上若一匹練狀練熟素繒也田汝成曰杭人言寜可曰耐可音如能漢書揚越之人耐暑注與能同李太白詩耐可乘明月又耐可乘流直上天皆讀如能鄭康成禮記注耐古書能字也】

其十三

淥水淨素月月明白鷺飛郎聽采菱女一道夜歌歸【爾雅翼吳楚風俗當菱熟時士女相與采之故有采菱之歌以相和爲繁華流蕩之音】

其十四

鑪火照天地紅星亂紫煙郎明月夜歌曲動寒川【鑪火楊注以爲煉丹之火蕭注以爲漁人之火二火俱不能照及天地其說固非胡注謂山川藏丹處毎夜必發火光所在有之輿地紀勝宣州有朱砂山石竅中毎發紅色其大如月又赤溪神龍初有赤气沖天詔鑿之溪水盡赤第難定其所詠何處此解亦未是琦考唐書地理誌秋浦固產銀產銅之區所謂鑪火照天地紅星亂紫煙者正是開礦處冶鑄之火乃足當之郎亦卽指冶夫而言於用力作勞之時歌聲遠播響動寒川令我聞之不覺愧赧蓋其所歌之曲適有與心相感者故耳字當屬已而言舊注謂郎爲吳音歌者助語之詞或謂是土語呼其所歡之詞俱屬彊解乃版切難上聲面慚而赤也亦作赧義同】

其十五

白髮三千丈緣愁似个長不知明鏡裏何處得秋霜【起句奇甚得下文一解字字皆成妙義洵非仙才那能作此】

其十六

秋浦田舎翁采魚水中宿妻子張白鷴結罝映深竹【圖經本艸白鷴出江南雉類也白色而背有細黒文可畜西京賦結罝百里薛綜注罝网也罝咨邪切音嗟】

其十七

桃波一步地了了語聲聞闇與山僧別低頭禮白雲【本集二十卷內有淸溪玉鏡潭宴別詩注云潭在秋浦桃胡陂下是桃波乃桃陂之訛無疑矣闇默也闇音陰又音庵】

當塗趙炎少府粉圖山水歌【唐時宣城郡有當塗縣江南西道少府縣尉之稱淸波雜誌古治百里之邑令附其俗尉督其姦故令曰明府尉曰少府嬾眞子令呼明府故尉呼少府以亞於縣令】

峨睂髙出西極天【文苑英華作西出髙極天】羅浮直與南溟連名工【蕭本作公】繹【英華作逸】思揮防筆驅【英華作馳】山走海置眼前滿堂空翠如可掃赤城霞【英華作日】气蒼梧煙洞庭瀟湘意渺綿三江七澤情洄沿驚濤洶湧向何處孤舟一去迷歸年徵帆不動亦不旋飄如隨風落天邊心搖目斷興難盡【英華作窮】幾時可到三山巓西峯崢嶸噴流泉橫石蹙水波潺湲東崖合沓蔽【英華作開】輕霧深林雜樹空芊綿【英華作眼】此中冥昧失晝夜隱幾寂聽無鳴蟬長松之下列羽客對座不語南昌仙南昌仙人趙夫子妙年曆落靑雲士訟庭無事羅眾賓杳然如在丹靑【一作霄】裏五色粉圖安足珍眞山【蕭本作仙誤】可以全吾身若待功成拂衣去武陵桃花笑殺人【四川通誌峨眉山在嘉定州峨眉縣南一百里兩山相對狀如峨眉故名周圍千里髙八十里有石龕一百十二大小洞四十南北有臺重巖復澗莫測遠近爲蜀山第一佛剎以千百計昔西竺僧謂其髙出五嶽秀甲九州爲震旦國第一山元和郡縣誌羅浮山在循州博羅縣西北二十八里羅山之西有浮山蓋蓬萊之一阜浮海而至與羅山並體故曰羅浮髙三百六十丈周廻三百二十七里峻天之峯四百三十有二莊子南溟者天池也李洪範曰廣大窈冥故以溟爲名謝靈運詩空翠難彊名薛應旂浙江通誌赤城山在臺州天臺縣北六里土皆赤色狀似雲霞望之如雉堞然右有玉京洞道書第六洞天也蒼梧煙用蒼梧白雲事見七卷注洞庭瀟湘俱見一卷惜餘春賦注三江之名不一以岷山之江爲中江嶓冡之江爲北江豫章之江爲南江此說禹貢之三江也或以松江錢塘江浦陽江爲三江或以松江東江婁江爲三江此說吳越之三江也或以岷江爲西江澧江爲中江湘江爲南江此說嶽陽之三江也此詩從畫意泛說不必定指一處子虛賦楚有七澤後只稱云夢一澤其六皆未詳所在謝靈運詩水涉盡洄沿逆流而上曰洄順流而下曰沿三山蓬萊方丈瀛洲三仙山也謝靈運詩石淺水潺湲李善注潺湲水流貌呂延濟注潺湲水聲謝朓詩玆山亙百里合沓與云齊呂向注合沓髙貌謝朓詩阡眠起雜樹呂延濟注阡眠遠望貌芊綿卽阡眠也王弼易注造物之始始於冥昧鮑照蕪城賦凝思寂聽水經注漢成帝時九江梅福爲南昌尉後一旦捨妻子去九江傳云得仙武陵桃花見二卷注沿音延】

永王東巡歌十一首【劉昫唐書永王璘宗第十六子也天寶十四載十一月安祿山反範陽十五載六月宗幸蜀至漢中郡下詔以璘爲山南東路及嶺南黔中江南西路四道節度采訪等使江陵郡大都督七月璘至襄陽九月至江陵召募士將數萬人恣情補署江淮租賦山積於江陵破用鉅億因有異志肅宗聞之詔令歸覲於蜀璘不從十二月擅引舟師東下甲仗五千人趨廣陵璘生於宮中不更人事其子襄城王防勇而有力握兵權爲左右惑遂謀狂悖】

永王正月東出師天子遙分龍虎旗樓船一舉風波靜江漢翻爲鴈鶩池【駱賔王蕩子從軍賦樓船一舉爭沸騰漢書嚴助傳陛下以四海爲境九州爲家八藪爲圃江漢爲池太平禦覧圖經曰梁孝王有雁鶩池周圍四里梁王所鑿王筠詩日照鴛鴦殿萍生雁鶩池蕭士贇曰詠永王出師而表之以天子遙分龍虎旗夫子作春秋書王之意也百世而下未有發明之者鶩有木務二音】

其二

三川北虜亂如麻四海南奔似永嘉但用東山謝安石爲君談笑靜胡沙【漢書音義應劭曰三川今河南郡也韋昭曰有河洛伊故曰三川也晉懷帝永嘉五年劉曜陷洛陽百官士庶死者三萬餘人中原衣冠之族相率南奔避亂江左天寶十四年安祿山起兵北地遂破兩京士君子多以家渡江東與永嘉時事極相似】

其三

雷鼓嘈嘈喧武昌云旗獵獵過尋陽秋毫不犯三吳悅春日遙看五色光【荀子雷鼓在側而耳不聞楊倞注雷鼓大鼓聲如雷者鮑照詩嘈嘈晨鼓鳴李善注埤蒼曰嘈嘈聲眾也上林賦靡云旗張揖注畫熊虎於旒爲旗似雲气鮑照詩獵獵曉風遒呂延濟注獵獵風聲武昌縣名唐時屬鄂州江夏郡東至尋陽郡六百里尋陽亦縣名唐屬江州尋陽郡以在尋水之陽故名後漢紀鄧禹佐命位冠諸臣嘗言曰我嘗將百萬眾秋毫不犯未嘗妄殺一人子孫必當大興範成大吳郡誌三吳之說世未有定論十道四番志以吳郡及丹陽吳興爲三吳又以義興吳興及吳郡爲三吳郡國志謂吳興義興吳郡爲三吳又云丹陽亦曰三吳元和郡國圖志亦曰吳郡與吳興丹陽爲三吳酈道元注水經云建中陽羨周嘉上書以縣遠赴防至難求得分置遂以浙江西爲吳東爲防稽後分爲三號三吳吳興吳郡防稽其一焉越絕書軍上有气五色相連與天相抵此軍應不可攻攻之無後南史王僧辯傳賊望官軍上有五色云】

其四

龍盤虎踞帝王州帝子金陵訪古丘春風試暖昭陽殿明月還過鳷鵲樓【一統志南京古金陵之地自周末時已有王气秦始皇謂東南有天子气諸葛亮謂龍蟠虎踞眞帝王之都卽此地也謝朓詩金陵帝王州南齊書羊貴嬪居昭陽殿西範貴妃居昭陽殿東隋書侯景作亂遂居昭陽殿一統志昭陽殿乃太后所居在臺城內吳均詩春生鳷鵲樓是皆謂金陵之昭陽殿鳷鵲樓也舊注以爲在長安者非是】

其五

二帝巡遊俱未廻五陵松栢使人哀諸侯不救河南地更喜賢王遠道來【時宗在蜀肅宗卽位靈武故云二帝巡遊俱未廻五陵髙祖太宗髙宗中宗睿宗之陵也唐防要髙祖葬獻陵在京兆府三原縣界太宗葬昭陵在京兆府醴泉縣界髙宗葬幹陵在京兆府奉天縣界中宗葬定陵在京兆府富平縣界睿宗葬橋陵在京兆府奉先縣界楊齊賢曰河南洛陽也時祿山據洛陽】

其六

丹陽北固是吳關畫出樓臺雲水間千巖烽火連滄海兩岸旌旗繞碧山【唐時江南東道有丹陽卽潤州也領丹徒丹陽金壇延陵四縣今爲鎭江府太平寰宇記北固山在潤州丹徒縣北一里南徐州記云城西北有別嶺斜入江三面臨水髙數十丈號曰北固劉禎京口記云回嶺入江懸水峻壁舊北顧作固字梁髙祖云作鎭作固誠有其語然北望海口實爲壯觀以理而推宜攺爲顧望之顧輿地誌雲天淸景明登之望見廣陵城如在靑霄中相去鳥道五十餘里方輿勝覧北固山在鎭江府州北一里廻嶺下臨長江其勢險固卽府治所據及甘露寺基建康實錄梁武帝幸京口登北固樓攺名北顧】

其七

王出三江【蕭本作山】按五湖樓船跨海次揚【蕭本胡本作陪非】都戰艦森森羅虎士徵帆一一引龍駒【周禮東南曰揚州其川三江其浸五湖賈公彥疏按禹貢云九江今在廬江尋陽南皆東合爲大江揚州所以得有三江者江至尋陽南合爲一東行至揚州入彭蠡復分爲三道而入海故得有三江也韻防徐按江出岷山至楚都名南江至潯陽爲九道名中江至南徐州名北江入海琦按禹貢以岷江之委爲中江漢水之委爲北江三江僅有其二鄭康成以彭蠡之水爲南江以備三江之數其說近是而駁者紛紛然詳其水道辧其大小則諸說未免近訛不可爲據若他書所稱三江之名亦多各隨地而分與禹貢周禮所記之三江不必相同學者或據其一說而爭以相難其何以異於扣盤捫燭之見也歟玉海五湖在蘇州西四十里太平寰宇記太湖者以其廣大名之又名五湖韋昭三吳郡國志云太湖邊有遊湖莫湖胥湖貢湖就太湖爲五湖又云胥湖蠡湖洮湖滆湖就太湖爲五也又云天下如此者五虞仲翔川瀆記云太湖東通長洲松江水南通烏程霅溪水西通義興荊溪水北通晉陵滆湖水西南通嘉興韭溪水凡五道謂之五湖徐陵陳王九錫文馳禦樓船直跨滄海左傳凡師一宿爲捨再宿爲信過信爲次釋名釋船篇上下重牀曰艦四方施板以禦矢石其內如牢檻也周禮虎士八百人鄭注虎士徒之選有勇力者徐陵詩白馬號龍駒雕鞍名鏤衢艦音檻】

其八

長風掛席勢難廻海動山傾古月摧君看帝子浮江日何似龍驤出峽來【謝靈運詩掛席拾海月古月胡字隱語也出十六國春秋見四卷注晉書武帝紀咸寜五年十一月大舉伐吳遣龍驤將軍王濬廣武將軍唐彬率巴蜀之卒浮江而下】

其九

祖龍浮海不成橋漢武尋陽空射蛟我王樓艦輕秦漢卻似文【蕭楊本作天非】皇欲渡遼【祖龍秦始皇也事見二卷注水經注三齊略記曰始皇於海中作石橋海神爲之豎柱始皇求與相見神曰我形醜莫圖我形當與帝相見乃入海四十里見海神左右莫動手工人潛以腳畫其狀神怒曰帝負約速去始皇轉馬還前腳猶立後腳隨奔僅得登岸畫者溺死於海漢書武帝紀元封五年冬行南巡狩自尋陽浮江親射蛟江中獲之陳書樓艦馬步直指臨川胡三省通鑑注樓艦卽樓船兩面施重板列戰格故謂之樓艦文皇帝卽太宗也劉昫唐書太宗本紀貞觀十九年二月庚戌上親統六軍發洛陽四月癸卯誓師於幽州城南因大享六軍以遣之五月丁丑車駕渡遼蕭士贇曰合十一篇觀之此篇用事非倫句調鄙俗僞贗無疑識者必能辧之】

其十

帝寵賢王入楚關掃淸江漢始應還初從云夢開朱邸更【胡本作直】取金陵作小山【爾雅楚有云夢郭璞注今南郡華容縣東南巴丘湖是也邢昺疏周禮荊州其澤藪曰云瞢鄭注云云瞢在華容禹貢云云土夢作乂又昭二年左傳楚子與鄭伯田於江南之夢又定四年楚子涉雎濟江入於雲中杜預雲南郡枝江縣西有云夢城江夏安陸縣東南亦有夢城或曰南郡華容縣東南有巴丘湖江南之夢也云夢一澤而每處有名者司馬相如子虛賦云云夢者方九百里則此澤跨江南北亦得單稱云單稱夢瞢卽夢也鄭樵注江北爲云江南爲夢云今之玉沙監利景陵等縣是夢今之公安石首建寜等縣是太平寰宇記云夢澤在安州安陸縣東南闊數里南接荊襄謝朓詩黃旗映朱邸李善注史記曰諸侯朝天子於天子之所立宅舍曰邸諸侯王朱戶故曰朱邸方輿勝覽鐘山在今上元縣東北十八里輿地誌古曰金陵山小山用淮南王小山事然借作山嶺用與古說不同邸音底】

其十一

試借君王玉馬鞭指揮【胡本作麾】戎虜坐瓊筵南風一掃胡塵靜西入長安到日邊【太平禦覽語林曰諸葛武侯與司馬宣王在渭濵將戰宣王戎服蒞事使人視武侯素輿葛巾持白羽扇指麾三軍皆隨其進止宣王聞而嘆曰可謂名士謝朓詩端儀穆金殿敷敎藻瓊筵日邊楊蕭二注皆引晉明帝不聞人從日邊來之語以爲後人稱帝都爲日邊因此琦按晉書陸云傳已有雲間陸士龍日下荀鳴鶴之對似不始於東晉蓋日爲君象故邦畿之地有日邊日下之名耳漁隱叢話蔡寛夫詩話云太白之從永王璘世頗疑之唐書載其事甚略亦不明辧其是否獨其詩自序云半夜水軍來尋陽滿旌旃空名適自誤廹脇上樓船徒賜五百金棄之若浮煙辭官不受賞翻謫夜郎天太白豈從人爲亂者哉蓋其學本出縱橫以气俠自任當中原擾攘時欲借之以立奇功故其東巡歌有但用東山謝安石爲君談笑靜胡沙之句其卒章雲南風一掃胡塵靜西入長安到日邊亦可見其志矣大抵才髙意廣如孔北海之徒固未必有成功而知人料事尢其所難議者或責以璘之猖獗而欲仰以立事不能如孔巢父蕭頴士察於未萌是矣若其志亦可哀矣】

上皇西巡南京歌十首【天寶十五載六月安祿山兵破潼關帝出幸蜀七月庚辰帝次蜀郡八月癸巳皇太子卽皇帝位於靈武尊帝曰上皇天帝至徳二載十月丁巳皇帝復京師癸亥遣太子太師韋見素迎上皇天帝於蜀郡十二月丙午上皇天帝至自蜀郡戊午大赦以蜀郡爲南京蜀地於天下近西而謂之南京者以其在長安之南故也】

胡塵輕拂建章臺聖主西巡蜀道來劍壁門髙五千尺石爲樓閣九天開【三輔黃圖建章宮有神明臺應徳璉有侍五官中郎將建章臺集詩庾肩吾有過建章故臺詩張載劍閣銘惟蜀之門作鎭作固是曰劍閣壁立千仞呂延濟注劍閣言其峯如劍其勢如閣元和郡縣誌大劍鎭在劍州普安縣東四十八里本姜維拒鐘防壘也去開遠戍東十一里其山峭壁千丈下瞰絕澗飛閣以通行旅老學庵筆記劍門關皆石無寸土】

其二

九天開出一成都萬戶千門入畫圖艸樹雲山如錦繡秦川得及此間無【漢書地理誌蜀郡有成都縣然唐時統謂蜀郡爲成都魯靈光殿賦千門相似萬戶如一胡三省通鑑注秦地四塞以爲固渭水貫其中渭川左右沃壤千里世謂之秦川】

其三

華【繆本作徳】陽春樹似【蕭本作號】新丰行入新都若舊宮桞色未饒秦地綠花光不減上陽【繆本作林】紅【華陽國誌蜀志云地稱天府原曰華陽是稱蜀地爲華陽其來舊矣或以唐書地理誌蜀郡有華陽縣有新都縣爲實指二縣而云不知華陽縣舊名蜀縣至乾元二年始更名至徳中尙無此稱而新都以舊宮相比則非實指二縣可知若夫徳陽乃漢州之郡名南至蜀郡百里宗未嘗駐蹕於此何得以新丰相擬耶西京雜記太上皇徙長安居深宮淒愴不樂髙祖因左右問其故以平生所好皆屠販少年酤酒賣餅鬭雞蹴踘以此爲歡今皆無此故以不樂髙祖乃作新丰移諸故人實之太上皇乃悅髙祖旣作新丰並移舊社衢巷棟宇物色惟舊士女老幼相攜路首各知其室放牛馬雞鴨於通途亦競識其家匠人吳寛所營也移者皆悅其似而徳之故競加賞贈月餘致累百金蕭士贇曰肅宗卽位靈武尊明皇爲太上皇故用此事上陽宮名見二卷注】

其四

誰道君王行路難六龍西幸萬人歡地轉錦江成渭水天回玉壘作長安【天子駕六書稱若朽索之馭六馬漢書袁盎傳今陛下騁六飛是也何休公羊傳注天子馬曰龍髙七尺以上稱車駕爲六龍其義疑出於出或謂取時乘六龍以禦天之義又或謂韓非子黃帝駕象車而六蛟龍春秋命歷序有神人右耳蒼色大肩駕六龍出輔號曰神農六龍字義本此者非也錦江卽岷江也劉逵蜀都賦注譙周益州誌曰成都織錦旣成濯於江水其文分明勝於初成他水濯之不如江水也太平寰宇記濯錦江卽蜀江水至此濯錦錦彩鮮潤於他水故曰濯錦江九域志笮橋江水亦名濯錦江俗云以此水濯錦鮮明渭水出今臨洮府渭源縣之鳥防山東流繞西安府城之北西安府卽唐之西京也又東流至華陰縣入於河凡秦地諸水若灞若滻若涇若灃若鎬若潏若澇若彪莫不入之而後同歸於河故秦中諸水惟渭爲大元和郡縣誌玉壘山在彭州導江縣西北二十九里蜀都賦曰包玉壘而爲宇方輿勝覽玉壘山在茂州汶川縣東四里出璧玉名山誌玉壘山在成都府灌縣眾峯叢擁遠望無形惟云表崔嵬稍露山石瑩潔可爲器亦碔砆之類】

其五

萬國同風共一時錦江何謝曲江池石鏡更明【蕭本作名】天上月後宮親【一作新】得照蛾眉【漢書終軍傳今天下爲一萬里同風劇談錄曲江池本秦世隑洲開元中疏鑿遂爲勝景其南有紫雲樓芙蓉苑其西有杏園慈恩寺花卉環周煙水明媚都人遊翫盛於中和上已之節防幄翠幬匝於隄岸鮮車健馬比肩撃轂上已卽賜宴臣僚京兆府大陳筵席長安萬年兩縣以雄盛相較錦繡珍玩無所不施百辟防於山亭恩賜太常及教坊聲樂池中備防舟數隻惟宰相三使北省官與翰林學士登焉毎歲傾動皇州以爲盛觀入夏則菇蒲蔥翠桞陰四合碧波紅蕖湛然可愛好事者賞芳晨翫淸景聨騎攜觴亹亹不絕長安志升道坊龍華尼寺南有流水屈曲謂之曲江其深處下不見底司馬相如賦云臨曲江之隑州蓋其所也華陽國誌武都有一丈夫化爲女子美而艶蜀王納爲妃不習水土欲去王必畱之乃爲東平之歌以樂之無幾物故蜀王哀念之乃遣五丁之武都擔土爲妃作冢蓋地數畝髙七丈上有石鏡太平寰宇記蜀王妃冡上有一石厚五寸徑五尺瑩徹號曰石鏡】

其六

濯錦淸江萬里流雲帆龍舸下揚州北地𨿽誇上林苑南京還有散花樓【岷江過成都爲錦江至三峽爲峽江至漢口爲漢江至揚州爲揚子江東流入海漢書地理誌禹貢岷山在西徼外江水所出東南至江都入海過郡七行二千六百六十里此云萬里者蓋侈言其流之遠耳左思詩振衣千仞岡濯足萬里流馬融廣成頌張雲帆施蜺幬方言南楚江湘凡船大者謂之舸龍舸畫龍於大舟之首及兩旁者也上林苑見七卷注一統志散花樓在成都府城東北隅楊齊賢曰成都誌宣華苑城上有散花樓隋蜀王秀所立】

其七

錦水東流繞錦城星橋北掛象天星四海此中朝聖主峩眉山上【一作下】列仙庭【太平禦覽成都記曰府城本呼爲錦城秦滅蜀張儀所築也毎面各三里周回十二里髙七丈華陽國誌蜀郡有七橋直西門郫江中衝坮橋西南石牛門曰市橋城南曰江橋南渡流曰萬里橋西上曰夷裏橋亦曰笮橋從衝坮橋西出折曰長升橋郫江上西有永平橋長老傳言李冰造七橋上應七星太平寰宇記漢州雒縣七星橋昔秦李冰開江置七星橋橋各一鐵鎖上應七星故世祖謂吳漢曰安軍宜在七星間謂五星日月云李膺記一長星橋今名萬里二圓星橋今名安樂三璣星橋今名建昌四夷星橋今名笮橋五尾星橋今名禪尼六沖星橋今名永平七曲星橋今名升仙華陽國誌犍爲郡南安縣有峨眉山山去縣八十里孔子地圖言有仙藥名山洞天福地記峨眉山周圍三百里名靈陵太妙之天在蜀嘉州】

其八

秦開蜀道置金牛漢水元通星漢流天子一行遺聖迹錦城長作帝王州【水經注秦惠王欲伐蜀而不知道作五石牛以金置尾下言能屎金蜀王負力令五丁引之成道秦使張儀司馬錯尋路滅蜀因曰石牛道韻防漢水出興元府嶓冡山至漢陽爲漾水至武都爲漢水一名沔水地理今釋漾水出今陜西漢中府寜羌州北嶓冡山東至漢中府南鄭縣南爲漢水漢水元通星漢流者言其所出髙遠如從星漢而來卽水從銀漢落及黃河之水天上來意也琦按興元府卽今漢中府爲自秦入蜀咽喉要道金牛峽在沔縣西一百七十里是五丁開道引石牛之處嶓冡山在沔縣西一百二十里爲漢水發源之所皆屬漢中地首二句用此見蜀地自昔與中國隔遠未嘗爲帝王巡幸以反起下文今得天子一行遂成都邑之美也一行猶一遊一豫之意舊注以僧一行奏防語當行萬里事解之非是】

其九

水淥【蕭本作綠】天靑不起塵風光和暖勝三秦萬國煙花隨玉輦西來添作錦江春【三輔黃圖項籍滅秦分其地爲三以章邯爲雍王都廢丘司馬忻爲塞王都櫟陽董翳爲翟王都髙奴謂之三秦通典三秦今關中秦川也玉輦見七卷注】

其十

劍閣重關蜀北門上皇歸馬若云屯少帝長安開紫極雙懸日月照乾坤【陸機詩胡馬如雲屯越騎亦星羅潘嶽西徵賦厭紫極之閒敞李善注紫極星名王者爲宮以象之曹植上表曰情注於皇居心存乎紫極嚴滄浪曰以中一句對上二句以下一句收上三句是一法十首皆於蕭條奔寄中作壯麗語是爲得體舉秦蜀形勢不忘故都是爲用意屯音豚】

峨眉山月歌

峨眉山月半輪秋影入平羌江水流夜發淸溪向三峽思君不見下渝州【楊齊賢曰峨眉山在嘉州峨眉縣羅目鎭平羌江在嘉州龍遊縣縣中有平羌山資州淸溪縣幹徳五年省入內江內江在州東九十八里資州東至昌州二百二十八里昌州南至渝州三百里自渝州明月峽至防州西陵峽四千里巴峽明月峽巫峽是爲三峽蕭士贇曰圖經平羌江在雅州嚴道縣東北城下至嘉州亦號平羌江一統志平羌江在雅州城北舊傳羌夷入宼諸葛亮於此平之故名琦按後周保定間置平羌郡及平羌縣以其境內有平羌山郡縣皆依之以立名其地在今嘉定州之南十八里隋初郡廢攺縣曰峨眉別置一平羌縣在今嘉定州之東六十里唐屬嘉州宋熙寜間省入龍遊縣唐之嘉州卽今之嘉定州龍遊縣卽今之夾江縣平羌山今在夾江縣地可考平羌江者卽經流平羌縣中之水也因流而及其源故自雅州至嘉州一水通流皆謂之平羌江太白所指乃嘉州之江非雅州之江蓋峨眉山在嘉州之南而淸溪又與嘉州相近若雅州則在峨眉山之上流去淸溪又遠故知其非也輿地紀勝淸溪驛在嘉州犍爲縣王阮亭曰淸溪在納溪縣西五里太白詩夜發淸溪向三峽卽此或謂李詩本三溪三溪在嘉州平羌峽非是楊注以淸溪爲資州縣名按新唐書地理誌劍南道資州有淸溪縣本名牛鞞天寶元年始更名淸溪此詩約是開元中太白未出蜀以前之作則指淸溪爲縣名者亦恐未是左思蜀都賦經三峽之崢嶸劉淵林注巴東永安縣有髙山相對相去可二十丈左右崖甚髙人謂之峽江水過其中太平禦覧庾仲雍荊州記曰巴陵楚之世有三峽明月峽玆不峽東突峽卽今之巫峽秭歸峽歸鄕峽峽程記曰三峽者明月峽巫山峽廣溪峽其他瞿塘灩澦燕子屏風之類皆不預三峽之數琦按書記或以西峽巫峽歸峽爲三峽或以廣溪峽巫峽西陵峽爲三峽或以巫峽巴峽明月峽爲三峽或以瞿塘灔澦巫山爲三峽或以明月黃牛西陵爲三峽蓋川河之中峽名甚多然據古歌巴東三峽巫峽長一語推之知古之所稱三峽者皆在巴東大抵起自防州府奉節巫山二縣之東達於歸州夷陵州之西連山疊嶂隱天蔽日凡六七百里水極險迅在巫山下者爲巫峽巫峽之上爲廣溪峽巫峽之下爲西陵峽西陵峽則水漫爲平流而險始平矣或以瞿塘爲三峽之門或以瞿塘卽西陵峽或以明月峽卽廣溪峽紛紜傳指難可憑依矣渝州周時爲巴子國秦漢爲巴郡之地至唐爲渝州以渝水得名後攺南平郡今爲重慶府巴縣地王鳳洲曰此是太白佳境二十八字中有峨眉山平羌江淸溪三峽渝州使後人爲之不勝痕迹矣可見此老鑪錘之妙王麟洲曰談藝者有謂七言律一句中不可入兩故事一篇中不可重犯故事此病犯者固多拈出亦見精嚴吾以爲皆非妙悟也作詩到精神傳處隨分自佳下得不覺痕迹使一句兩入兩句重犯亦自無傷如太白峨眉山月歌四句入地名者五古今目爲絕唱殊不厭重蜂腰鶴膝雙聲疊韻沈休文三尺法也古今犯者不少寜盡汰之耶】

峨眉山月歌送蜀僧晏入中京【唐書肅宗本紀至徳二載十二月以蜀郡爲南京鳳翔郡爲西京西京爲中京胡三省曰以長安在洛陽鳳翔蜀郡太原之中故爲中京】

我在巴東三峽時西看明月憶峨眉月出峨眉【一作峨眉山月】照滄海與人萬里長相隨黃鶴樓前月華白此中忽見峨眉客峨眉山月還送君風吹西到長安陌長安大道橫九天峨眉山月照秦川黃金師【蕭本作獅】子乘【繆本作承】髙座白玉麈尾談重我似浮雲滯【蕭本作殢】吳越君逢聖主遊丹闕一振髙名滿帝都歸時【一作來】還弄峨眉月【通典唐武徳二年分防州秭歸巴東二縣置歸州後爲巴東郡三峽峨眉俱見上首注元和郡縣誌江夏城西臨大江西南角因磯爲樓名黃鶴樓太平寰宇記黃鶴樓在鄂州江夏縣西二百八十步昔費禕登仙毎乘黃鶴於此樓憩駕故號爲黃鶴樓陸放翁入蜀記黃鶴樓舊傳費禕飛升於此後忽乘黃鶴來歸故以爲樓號爲天下絕景崔顥詩最傳而太白奇句得於此者尢多今樓已廢故址亦不復存問老吏云在石鏡亭南樓之間正對鸚鵡洲猶可想見其地據此則南宋之初基址已不可考今之所立後人想象其處而爲之者也胡三省通鑑注自大散關以北達於岐雍夾渭川南北岸沃野千里謂之秦川法苑珠林玆王造金師子座以大秦錦褥鋪之令鳩摩羅什升而說法釋氏要覧智度論問云何名師子座爲佛化作爲實師子爲金銀木石作耶答云是號師子座非實也佛爲人中師子凡佛所坐若牀若地皆名師子座夫師子獸中獨步無畏能伏一切佛亦如是於九十六種外道一切人天中一切降伏得無所畏故稱人中師子世說王夷甫容貌整麗妙於談恆捉白玉柄麈尾與手都無分別重卽老子之又之義晉書索襲傳味無味於恍惚之間兼重於眾妙之內嚴滄浪曰是歌當識其主伴變幻之法題立峨眉作主而以巴東三峽滄海黃鶴樓長安陌秦川吳越伴之帝都又是主中主題用月作主而以風雲作伴我與君又是主中主回環散見映帶生輝眞有月映千江之妙巧轉如蠶活變如龍回身作蠒噓气成云不由思議造作殢音膩】

赤壁歌送別【元和郡縣誌赤壁山在鄂州蒲圻縣西一百二十里北臨大江其北岸卽烏林與赤壁相對是周瑜用黃蓋策焚曹公舟船敗走處故諸葛亮論曹操危於烏林是也楊齊賢曰盛宏之荊州記蒲圻縣沿江一百里南岸赤壁周瑜黃蓋乘大艦破魏武兵於烏林烏林赤壁東西一百六十里也予嘗往來江漢間研求赤壁所在正在今鄂州上流八十里與百人山相對江邊石皆赤色故號爲赤壁磯東坡賦所謂東望夏口西望武昌非曹公之赤壁也一統志赤壁山在武昌府城東南九十里唐元和志在蒲圻縣西一百二十里圖經云在嘉魚縣西七十里其地今屬嘉魚宋蘇軾指黃州赤鼻山爲赤壁按劉備居樊口進兵逆操遇於赤壁則赤壁當在樊口之上又赤壁初戰操兵不利引次江北則赤壁當在江南亦不應在江北今江漢間言赤壁者五漢陽漢川黃州嘉魚江夏惟江夏之說合於史】

二龍爭戰決雌雄赤壁樓船掃地空烈火張天照雲海周瑜於此破曹公君去滄江望【一作防】澄碧鯨鯢唐突畱余迹一一書來報故人我欲因【一作觀】之壯心魄【通鑑孫權以周瑜程普爲左右督將兵與劉備並力逆曹操進與操遇於赤壁時操軍眾已有疾疫初一交戰操兵不利引次江北瑜等在南岸部將黃蓋曰操軍方連船艦首尾相接可燒而走也乃取防衝鬭艦數十艘載燥荻枯柴濯油其中裹以帷幕上建旌旗豫備走舸繋於其尾先以書遺操詐云欲降時東南風急蓋以艦最著前中江舉帆餘船以次俱進去北軍二里餘同時發火火烈風猛船往如箭燒盡北船延及岸上營落煙炎張天人馬燒溺死者甚眾瑜等率輕銳繼其後雷鼓大震北軍大壞操引軍從華容道步走漢書彭越傳兩龍方鬭且待之項羽傳羽使人謂漢王曰天下匈匈徒以吾兩人願與王挑戰決雌雄母徒罷天下父子爲也宋書髙祖本紀因命縱火煙焰張天左傳古者明王伐不敬取其鯨鯢而封之以爲大戮杜預注鯨鯢大魚名以諭不義之人吞食小國後漢書轉相招結唐突諸郡唐突犯觸也楞嚴經摧碎心魄】

江夏行【唐時鄂州亦謂之江夏郡有江夏縣屬江南西道今之武昌府江夏縣是】

憶昔嬌小姿春心亦自持爲言嫁夫壻得免長相思誰知嫁商賈令人卻愁苦自從爲夫妻何曾在鄕土去年下揚州相送黃鶴樓眼看帆去遠心逐江水流只言期一載誰謂歷三秋使妾腸欲斷恨君情悠悠東家西捨同時發北去南來不逾月未知行李遊何方作个音書能斷絕適來往南浦欲問西江船正見當壚女紅糚二八年一種爲人妻獨自多悲恓對鏡便垂淚逢人只欲啼不如輕薄兒旦暮長追【一作相】隨悔作商人婦靑春長別離如今正好同歡樂君去容華誰得知【黃鶴樓見峨眉山月歌注莫愁樂古辭聞歡下揚州相送楚山頭探手抱腰看江水斷不流演繁露今人謂出行資裝爲行李琦按杜氏左傳注行李行人也後人多據之而訾以行裝爲行李者爲非是方密之云使人行必有裝鄭當時之治行孟子之治任是已則以行李爲隨行之物何不可耶胡震亨注能善也吳音有此太平寰宇記南浦在鄂州江夏縣南三里離騷云送美人兮南浦其源出京首山西入大江秋冬涸竭春夏泛漲商旅往來皆於浦停泊以其在郭之南故曰南浦古樂府胡姫年十五春日獨當壚詳見三卷注沈約詩洛陽繁華子長安輕薄兒江淹詩君行在天涯妾身長別離胡震亨曰太白江夏行及長干行並爲商人婦詠而其源似出西曲蓋古者吳俗好賈荊郢樊鄧間尢盛男女怨曠哀吟淸商諸西曲所由作也第其辭五言二韻節短而情有未盡太白往來襄漢金陵悉其人情土俗因采而演之爲長什一從長幹上巴峽一從江夏下揚州以盡乎行賈者之程而言其家人失身誤嫁之恨盼歸遠望之傷使夫謳吟之者足動其逐末輕離之悔𨿽其才思足以發之而踵事以增華自從西曲本辭得來取材固有在也凡太白樂府皆非泛然獨造必參觀本曲之辭與所借用之曲之詞始知其源流之自點化奪換之妙不獨此二篇爲然聊發凡資讀者觸解云】

懷【胡本作憶】仙歌

一鶴東飛過滄海放心散漫知何在仙人浩歌望我來應攀玉樹長相待堯舜之事不足驚自余囂囂直【繆本作嚚嚚眞】可輕巨鼇莫載【許本作戴】三山去我【一作吾】欲蓬萊頂上行【十洲記滄海島在北海中地方三千里去岸二十一萬里海四面繞島各廣五千里水皆蒼色仙人謂之滄海也楚辭望美人兮未來臨風怳兮浩歌巨鼇事見四卷注】

玉眞仙人詞【胡震亨曰玉眞公主睿宗女也太極元年出家爲道士築觀京師以居魏顥言太白爲公主所薦達而太白亦有客公主別館詩此詞豈其所獻於公主者歟】

玉眞之仙【一作眞】人時往【一作西上】太華峯淸晨鳴天鼓飇歘騰雙龍弄電不輟手行雲本無蹤幾時入少室王母應相逢【元和郡縣誌太華山在華州華陰縣南八里雲笈七籖九眞髙上寶書神明經曰扣齒之法左相扣名曰打天鐘右相扣名曰槌天磬中央上下相扣名曰鳴天鼓若卒遇凶惡不祥當打天鐘三十六徧若經凶惡辟邪威神大咒當槌天磬三十六徧若存思念道致眞招靈當鳴天鼓以正中四齒相扣閉口緩頰使聲虛而深響也漢武帝內傳東方朔昔爲太上使令到方丈助三天司命收錄仙家朔到方丈但務遊戲了不共營和气擅弄雷電激波揚風風雨失時陰陽錯迕謝靈運詩弄波不輟手玩景豈停目元和郡縣誌少室山在河南府告成縣西北五十里登封縣西十里髙十六里周回三十里潁水源出焉太平廣記西王母者九靈太妙山金母也位配西方母養羣品天上天下三界十方女子之登仙者得道者咸所焉飇音標歘音忽】

淸溪行【一作宣州淸溪淸溪在池州已見本卷首頁注中】

淸溪淸我心水色異諸水借問新安江見底何如此人行明鏡中鳥度屏風裏向晚猩猩啼空悲遠遊子【元和郡縣誌新安江自歙州黟縣界流入桐廬縣東流入浙江蕭士贇曰圖經淸溪屬宣城新安卽今徽州在唐爲歙州在隋爲新安郡凡水發源於徽者皆曰新安江自歙者出黟山自休寧者出率山自績溪者出大嶂山自婺源者出浙山自浙江溯休寧爲灘三百六十沈約有新安江水至淸淺見底詩陳釋惠標詠水詩舟如空裏泛人似鏡中行江淹詩夜聞猩猩啼詳見三卷注】

詶殷明佐【繆本作佐明】見贈五云裘歌【楊齊賢注五云裘者五色絢爛如雲故以五云名之】

我吟謝朓詩上語朔風颯颯吹飛雨謝朓已沒靑山空後來繼之有殷公粉圖珍裘五云色煜如晴天散防虹文章彪炳光陸離應是素娥玉女之所爲輕如松花落金粉濃似錦苔含碧滋遠山積翠橫海島殘霞飛【一作霏】丹映江艸凝毫采掇花露【一本作霧】容幾年功成奪天造【謝朓觀朝雨詩朔風吹飛雨蕭條江上來原注謝朓宅在當塗靑山下江南通誌靑山在太平府城東南三十里齊宣城太守謝朓嘗築室山南又名謝公山有謝公井臼雲泉帝王世紀西戎渠捜國服禹之徳獻其珍裘盧諶詩崇臺非一干珍裘非一腋魏文帝詩丹霞蔽日彩虹垂天鐘嶸詩品文體相輝彪炳可翫淮南子五彩爭勝流漫陸離髙誘注陸離美好貌謝莊月賦集素娥於後庭李周翰注嫦娥竊藥奔月月色白故云素娥太上飛行九神玉經凡行玉淸之道出則諸天侍軒給玉童玉女各三千人行上淸之道出則五宿侍衛給玉童玉女各一千五百人行太淸之道則五帝侍衛給玉童玉女各八百人江淹詩閨艸含碧滋張銑注碧滋謂艸色翠而滋繁顏延年詩積翠亦蔥芊朓音眺煜音叶掇都活切端入聲】故人贈我我不違著令山水含淸【繆本作晴】暉頓驚謝康樂詩興生我衣襟前林壑斂暝色袖上云【繆本作煙】霞收夕霏【謝靈運石壁精舍還湖中詩昏旦變气候山水含淸輝林壑斂暝色雲霞收夕霏李善注霏雲飛貌言裘上所畫具此詩意】羣仙長嘆驚此物千崖萬嶺相縈郁身騎白鹿行飄颻手翳紫芝笑披拂相如不足誇鷫鸘王恭鶴氅安可方瑤臺雪花數千點片片吹落春風香爲君持此淩蒼蒼上朝三十六玉皇下窺夫子不可及矯手【蕭本作首】相思空斷腸【曹植詩忽逢二童顏色鮮好乘彼白鹿手翳芝艸廣韻翳隱也奄也鄣也西京雜記司馬相如以所著鷫鸘裘就市人楊昌貰酒張華禽經注鷫鸘鳥名其羽可爲裘以辟寒世說孟昶未達時家在京口嘗見王恭乘髙輿披鶴氅裘於時微雪昶於籬間窺之嘆曰此眞神仙中人鶴氅析鶴羽而爲衣也鮑照詩胡風吹朔雪千里度龍山集君瑤臺裏飛舞兩楹間張銑注瑤玉也以玉飾臺也蕭士贇曰曰三十六玉皇卽所謂三十六天帝也詳見三卷注矯手舉手也陸機詩矯手頓世羅氅昌兩切昌上聲】

臨路歌【按李華墓志謂太白賦臨終歌而卒恐此詩卽是路字蓋終字之譌胡震亨以爲擬琴操之臨河歌非是】

大鵬飛兮振八裔中天摧兮力不濟余風激兮萬世遊扶桑【胡本作榑桑】兮掛石【當作左】袂後人得之傳此仲尼亡兮【繆本作乎】誰爲出涕【木華海賦迆延八裔李善注八裔猶八方也嚴忌哀時命衣攝葉以儲與兮左袪掛於搏桑王逸注袪袖也言已衣服長大攝業儲與不得舒展徳能宏廣不能施用東行則左袖掛於榑桑無所不覆也琦按詩意謂西狩獲麟孔子見之而出涕今大鵬摧於中天時無孔子遂無有人爲出涕者諭已之不遇於時而無人爲之隱惜太白嘗作大鵬賦實以自諭玆於臨終作歌復借大鵬以寓言耳】

古意

君爲女蘿艸妾作兔絲花輕條不自引爲逐春風斜百丈托遠松纒綿成一家誰言防面【一作合】易各在靑山崖女蘿發馨香兔絲斷人腸枝枝相糾結葉葉竟【一作競】飄揚生子不知根因誰共芬芳中巢雙翡翠上宿紫鴛鴦若【繆本作君】識二艸心海潮亦可量【兔絲女蘿見四卷注】

山鷓鴣詞【按教坊記山鷓鴣是曲名鄭谷詩座中亦有江南客莫向淸風唱鷓鴣知山鷓鴣者乃當時南地之新聲鷓音蔗鴣音姑】

苦竹嶺頭秋月輝苦竹南枝鷓鴣飛嫁得燕山胡鴈壻欲銜我向鴈門歸山雞翟雉來相勸南禽多被北禽欺紫塞嚴霜如劍防蒼梧欲巢難背違我心【蕭本作今】誓死不能去哀鳴驚叫淚沾【繆本作霑】衣【江南通誌苦竹嶺在池州原三保李白嘗讀書於此太平廣記鷓鴣吳楚之野悉有嶺南偏多臆前有白圓點背上間紫赤毛其大如野雞多對啼南越志云鷓鴣𨿽東西回翔然開翅之始必先南翥水經注山海經曰鴈門之水出於鴈門之山鴈出其間在髙桞北髙桞在代中其山重巒疊巘霞舉云髙連山隱隱東出遼塞禽經首有彩毛曰山雞張華注山雉長尾尢珍護之林木之森郁者不入恐觸其尾也雨則避於巖石之下恐滯濕也久雨亦不出而求食死者甚眾水經注鵕防山雞也光采鮮明五色耀利距善鬭博物志翟雉長尾雨雪降惜其尾棲髙樹杪不敢下食往往餓死紫塞蒼梧俱見三卷注胡震亨曰意當時有勸白北依誰氏者而白安於南不欲去托爲鷓鴣之言以謝之其作於客云夢及嶽陽之日乎琦按此詩當是南姬有嫁爲北人婦者悲啼誓死而不肯去太白見而悲之故作此詩】

歷陽壯士勤將軍名思齊歌【並序】

歷陽壯士勤將軍神力出於百夫則天太后召見奇之授遊擊將軍賜錦袍玉帶朝野榮之後【蕭本少後字】拜橫南將軍大臣慕義結十友卽燕公張說館陶公郭元振爲首余壯之遂作詩【唐時歷陽郡卽和州也淮南道蓋古揚州之域勤將軍之名不載史冊然考許渾集有題勤尊師歷陽山居詩序云師卽思齊之孫然則其名亦震耀一時者矣楊升庵述希姓引之作勒思齊者誤也通典遊擊將軍爲五品以上武散官張說字道濟洛陽人武后時爲相宗時再爲相封燕國公郭元振名振魏州人以字顯睿宗時爲相封館陶縣男後又封代國公】

太古歷陽郡化爲洪川在江山猶郁盤龍虎祕光彩蓄泄數千載風雲何霮防特生勤將軍神力百夫倍【捜神記歷陽之郡一夕淪入地中而爲水澤今麻湖是也述異記和州歷陽淪爲湖昔有書生遇一老姥姥待之厚生謂姥曰此縣門石眼血出此地當陷爲湖姥後數往視之門吏問姥姥具答之吏以硃點眼姥見遂走上北山顧城遂陷焉魯靈光殿賦云覆霮防呂延濟注霮防繁云貌霮徒感切潭上聲防音兌】

艸書歌行

少年上人號懷素艸書天下稱獨步墨池飛出北溟魚筆鋒殺盡中山八月九月天气涼酒徒詞客滿髙堂牋麻素絹排數箱宣州石硯墨色光吾師醉後倚繩牀須臾掃盡數千張飄風驟雨驚颯颯落花飛雪何茫茫起來向壁【繆本作筆】不停手一行數字大如斗怳怳如聞神鬼驚時時只見龍蛇走左盤右蹙如驚電狀同楚漢相攻戰湖南七郡凡幾家家家屏障書題徧王逸少張伯英古來幾許浪得名張顚老死不足數我師此義【胡本作藝】不師古古來萬事貴天生何必要公孫大娘渾脫舞【國史補長沙僧懷素好艸書自言得艸聖三昧棄筆堆積埋於山下號曰筆塜宣和書譜釋懷素字藏眞俗姓錢長沙人徙家京兆初勵律法晚精意於翰墨追仿不輟禿筆成冢一夕觀夏云隨風頓悟筆意自謂得艸書三昧斯亦見其用志不分乃凝於神也當時名流如李白戴叔倫竇眾錢起之徒舉皆有詩美之狀其勢以爲若驚蛇走虺驟雨狂風人不以爲過論又評者謂張長吏爲顚懷素爲狂及其晚年益進則復評其與張芝逐鹿玆亦有加無已故其譽之者亦若是耶攷其平日得酒發興要欲字字飛動圓轉之妙宛若有神一統志懷素零陵人覩二王眞迹及二張艸書而學之書漆盤三面俱穴贈之歌者三十七人皆當世名流顏眞卿作序北齊書雕虫之美獨步當時太平寰宇記墨池王右軍洗硯池也並書宅在蕺山下去防稽縣二里餘方輿勝覧紹興府戒珠寺本王羲之故宅門外有二池曰墨池鵝池元和郡縣誌中山在宣州溧水縣東南十五里出兔毫爲筆精妙太平寰宇記溧水縣中山又名獨山在縣東南十里不與羣山連接古老相傳中山有白兔世稱爲筆最精箋麻皆紙也以五色染成或砑光或金銀泥畫花式者爲箋紙其以麻爲之爲麻紙唐時詔書用黃麻白麻是也絹素皆繒名繒中至下者謂之絹絹之精白者謂之素十六國春秋佛圖澄坐繩牀燒安息香胡三省通鑑注程大昌演繁露曰今之交牀制本自虜來始名胡牀隋攺名交牀唐穆宗於紫宸殿禦大繩牀見羣臣則又名繩牀矣余按交牀繩牀今人家有之然二物也交牀以木交午爲足足前後皆施橫木平其底使措之地而安足之上端其前後亦施橫木而平其上橫木列竅以穿繩絳使之可坐足交午處復爲圓穿貫之以鐡斂之可挾放之可坐以其足交故曰交牀繩牀以板爲之人坐其上其廣前可容膝後有靠背左右有托手可以擱臂其下四足著地錦繡萬花谷繩牀以繩穿爲坐器卽俗之交椅也湖南七郡謂長沙郡衡陽郡桂陽郡零陵郡連山郡江華郡邵陽郡此七郡皆在洞庭湖之南故曰湖南世說注文字志曰王羲之字逸少瑯邪臨沂人善艸累遷江州刺史右軍將軍防稽內史後漢書張芝字伯英善艸書衛恆四體書勢漢興而有艸書不知作者姓名至章帝時齊相杜度號稱善作篇後有崔瑗崔實亦皆稱工杜氏結字甚安而書體微痩崔氏甚得筆勢而結字小疏農張伯英者因而轉精其巧凡家之衣帛必書而後練之臨池學書池水盡黑下筆必爲楷則常曰匆匆不暇艸書寸紙不見遺至今世尢寶其書韋仲將謂之艸聖國史補張旭艸書得筆法後傳崔邈顏眞卿旭言始吾見公主擔夫爭路而得筆法之意後見公孫氏舞劍器而得其神旭飲醉輒艸書揮筆大叫以頭搵水墨中而書之天下呼爲張顚醒後自視以爲神異不可復得後輩言筆札者歐虞褚薛或有異論至張長史則無間言矣舊唐書吳郡張旭善艸書而好酒毎醉後號呼狂走索筆揮灑變化無窮若有神助時人號爲張顚杜甫觀公孫大娘弟子舞器行序開元三載予尙童穉記於郾城觀公孫氏舞劍器渾脫瀏漓頓挫獨出冠時自髙頭宜春梨園二敎坊內人洎外供奉曉是舞者聖文神武皇帝初公孫一人而已往時吳人張旭善艸書帖數嘗於鄴縣見公孫大娘舞西河劍器自此艸書長進豪蕩感激樂府雜錄開元中有公孫大娘善舞劍器僧懷素見之艸書遂長蓋準其頓挫之勢也渾脫唐時舞名唐書山惲傳將作大匠宗晉卿爲渾脫舞是也蘇東坡謂艸書歌決非太白所作乃唐末五代效禪月而不及者且訾其牋麻絹素排數箱之句村气可掬墨池編云此詩本藏眞自作駕名太白者琦按以一少年上人而故貶王逸少張伯英以推奬之大失毀譽之實至張旭與太白旣同酒中八仙之遊而作詩稱詡有胸藏風雲世莫知之句忽一旦而訾其老死不足數太白決不沒分別至此防爲僞作信不疑矣】

和盧侍禦通塘曲

君誇通塘好通塘勝耶溪通塘在何處遠【繆本作宛】在尋陽西靑蘿嫋嫋掛【胡本繆本作拂】煙樹白鷴處處聚沙堤石門中斷平湖出百丈金潭照云日何處滄浪垂釣翁鼓棹漁歌趣非一相逢不相識出沒繞通塘浦邊淸水明素足別有浣紗吳女郎行盡綠【繆本作淥】潭潭轉幽疑是武陵春碧流秦人雞犬桃花裏將比通塘渠見羞通塘不忍別十去九遲回偶逢佳境心已醉忽有一鳥從天來月出靑山送行子四邊苦竹秋聲起長吟白雪望星河雙垂兩足揚素波梁鴻徳耀防稽日寧知此中樂事多【施宿防稽志若耶溪在防稽縣南二十五里北流與鏡湖合鄭樵爾雅注白鷴似鴿而大白色紅臉可愛江淹詩碧鄣常周流金潭恆澄澈呂延濟注潭水澄澈下有金沙故曰金潭陶潛詩鼓棹路崎曲棹楫也在舟之旁撥水以進舟者也一說短者曰楫長者曰棹梁簡文帝詩綠潭倒雲气靑山銜月規武陵桃花見二卷注莊子鄭有神巫曰季咸列子見之而心醉鮑照詩居人掩閨臥行子夜中飯王褒洞簫賦揚素波而揮連珠呂向注素白也後漢書梁鴻東出關與妻子居齊魯之間有頃又去適吳依大家臯伯通居廡下爲人賃舂毎歸妻爲具食不敢於鴻前仰視舉案齊眉伯通察而異之曰彼庸能使其妻敬之如是非凡人也琦按梁鴻所適之地在今蘇州而云防稽者蓋其地古屬吳國秦屬防稽郡漢仍其舊不攺至後漢順帝永建四年始分置吳郡鴻在肅宗朝尙未有吳郡之名史臣本古國名而言故曰吳與上齊魯一例通稱太白則指其本時之郡而言故曰防稽似乎乖異而實不相妨也棹直敎切巢去聲浣音換】

李太白集注卷八

欽定四庫全書

李太白集注卷九

錢塘王撰

古近體詩共四十三首

贈孟浩然

吾愛孟夫子風流天下聞紅顏棄軒冕白首臥松云醉月頻中聖迷花不事君髙山安可仰徒【繆本作從】此揖淸芬【唐書孟浩然襄州襄陽人少好節義喜拯人患難隱鹿門山年四十乃遊京師嘗於太學賦詩一座嘆服無敢抗張九齡王維雅稱道之維私邀入內署俄而宗至浩然匿牀下維以實對帝喜曰朕聞其人而未見也何懼而匿詔浩然出帝問其詩浩然再拜自誦所爲至不才明主棄之句帝曰卿不求仕而朕未嘗棄卿柰何誣我因放還采訪使韓朝宗約浩然偕至京師欲薦諸朝會故人至劇飲歡甚或曰君與韓公有期浩然曰業已飲遑卹他卒不赴朝宗怒辭行浩然不悔也張九齡爲荊州辟置於府府罷開元末病疽背卒南史眷戀松雲輕迷人路三國誌徐邈爲尙書郎時科酒禁而邈私飲至於沈醉校事趙達問以曹事邈曰中聖人達白之太祖太祖甚怒鮮於輔進曰平日醉客謂酒淸者爲聖人濁者爲賢人邈性修愼偶醉言耳詩小雅髙山仰止景行行止中聖之中本作去聲讀恊音當讀平聲】

贈從兄襄陽少府皓【一作晤唐書地理誌山南東道襄州有襄陽縣】

結髮未識事所交盡豪雄郤秦不受賞擊晉【一作救趙】寧爲功【繆本此下多托身白刃裏殺人紅塵中當朝揖髙義舉世欽英風四句】小節豈足言退耕舂陵東歸來無產業生事如轉蓬一朝烏【一作狐】裘敝百鎰黃金空彈劍徒激昂出門悲路窮吾兄靑雲士然諾聞諸公所以陳片言片言貴情通棣華儻不接甘與秋艸同【漢書李廣傳結髮與匈奴戰顏師古注言始升冠卽在戰陣也魯仲連不肯令趙尊秦爲帝秦將聞之爲卻軍五十里平原君欲封之魯仲連不肯受詳二卷注朱亥從魏公子無忌袖鐵錐錐殺晉鄙奪其軍以救邯鄲存趙詳見三卷注晉書阮渾少慕通達不修小節元和郡縣誌舂陵故城在隨州棗陽縣東南三十五里曹植詩吁嗟此轉蓬居世何獨然楊齊賢曰蓬花北土有之團欒如毬風起則隨地而轉不能自止戰國防蘇秦說秦王書十上而說不行黑貂之裘敝黃金百斤盡韻會國語二十四兩爲鎰趙岐孟康皆曰二十兩鄭曰三十兩漢書不自激昂乃反涕泣左傳召穆公思周徳之不類故糾合宗族於成周而作詩曰常棣之華鄂不凡今之人莫如兄弟杜預注常棣棣也鄂鄂然花外發不言以諭兄弟和睦則彊盛而有光輝然】

淮海對雪贈傅靄【一作淮南對雪贈孟浩然禹貢淮海惟揚州謂揚州之域北至淮東南至海也後人稱揚州曰淮海本此】

朔雪落吳【一作潮】天從風渡溟渤海【蕭本作梅】樹【一作木】成陽春江沙皓明月【繆本下多飄颻四荒外想象千花發瑤艸生階墀玉塵散庭闕四句】興從剡溪起思繞梁園【繆本作山】發寄君郢中歌曲罷心斷絕【後四句一作剡溪興空在郢路歌未歇寄君梁父吟曲盡心斷絕鮑照詩胡風吹朔雪又穿池類溟渤江總詩海樹一邊出雲山四面通世說王子猷居山陰夜大雪眠覺開室命酌酒四望皎然因起彷徨詠左思招隱詩忽憶戴安道時戴在剡卽便夜乘小船就之經宿方至造門不前而返人問其故王曰吾本乘興而行興盡而返何必見戴一統志剡溪在紹興府嵊縣治南一名戴溪卽晉王徽之雪夜訪戴逵處謝惠連雪賦歲將暮時旣昏寒風積愁雲繁梁王不悅遊於兔園乃置防酒命賔友召鄒生延枚叟相如末至居客之右俄而微霰零宻雪下王乃歌北風於衞詩詠南山於周雅授簡於司馬大夫曰抽子祕思騁子妍詞侔色揣稱爲寡人賦之新序客有歌於郢中者其爲陽春白雪國中屬而和者數十人鮑照詩涕零心斷絕剡音閃】

贈徐安宜【唐時淮南道楚州有安宜縣上元三年以其地得定國寶十三枚因攺元寶應仍攺安宜縣爲寶應縣徐蓋爲安宜令者也】

白田見楚老歌詠徐安宜制錦不擇地操刀良在玆淸風動百里惠化聞京師浮人若雲歸耕種滿郊岐川光淨麥隴日色明桑枝訟息但長嘯賔來或解頤靑橙【繆本作槐】拂戶牖白【一作碧】水流園池遊子滯安邑懷恩未忍辭翳【繆本作繄】君樹【蕭本作獨】桃李歲晚托深期【白田安宜地名楚老楚地父老也江南通誌白田渡在寶應縣南門外左傳子皮欲使尹何爲邑子產曰少未知可否子皮曰願吾愛之使夫往而學焉夫亦愈知治矣子產曰人之愛人求利之也今吾子愛人則以政猶未能操刀而使割也其傷實多子有美錦不使人學制焉大官大邑身之所庇也而使學者制焉其爲美錦不亦多乎杜預注制裁也宋書劉道產之在漢南歷年逾十惠化流於樊沔公羊傳京師者何天子之居也京者何大也師者何眾也天子之居必以眾大之詞言之楊齊賢注浮人流人也王僧達詩麥隴多秀色鄭康成毛詩箋嘯蹙口而出聲也漢書諸儒爲之語曰無說詩匡鼎來匡說詩解人頤如淳注使人笑不能止也李陵詩遊子暮何之安邑卽安宜也吳均詩懷恩未忍去非無江海心繄惟也又發語聲左傳繄我獨無說苑陽虎得罪於魯北見簡子曰自今以後不復樹人矣簡子曰夫樹桃李者夏得休息秋得其實焉樹蒺藜者夏不得休息秋得其刺焉今子之所樹蒺藜也自今以來擇人而樹之毋已樹而擇之繄音伊】

贈任城盧主簿潛【蕭本少潛字唐書地理誌河南道兗州有任城縣唐官制縣令之佐有主簿其位在丞之下尉之上京縣二人從八品畿縣上縣者正九品中縣下縣者從八品各一人】

海鳥知天風竄身魯門東臨觴不能飲矯翼思淩空鐘鼓不爲樂煙霜誰與同歸飛未忍去流淚謝鴛鴻【莊子昔者海鳥止於魯郊魯侯禦而觴之於廟詳見大鵬賦注揚雄解嘲矯翼厲翮李周翰注矯舉也南齊書孝感煙霜】

早秋贈裴十七仲堪

逺海動風色吹愁【一作秋】落天涯南星變大火熱气余丹霞光景不可回六龍轉天車荊人泣美玉魯叟悲匏功業若夢裏【一作中】撫【一作推】琴發長嗟裴生信【一作實】英邁屈【繆本作崛】起多才華歷抵海岱豪結交魯朱家【一作歷遊趙魏豪結交列如麻繆本下多良圖竟未展意欲飛丹砂破產且救人遺身不爲家四句】復攜兩少妾【一作女】艷色驚荷葩【繆本作花】雙歌入靑雲但惜白日斜

窮【一作滄】溟出寶貝大澤饒龍蛇明主儻【一作必】見

收煙霄路非賒時命若不會歸應鏈丹砂【一作知飛萬里道勿使歲寒嗟南星南方之星也大火心星也初昏之時大火見南方於時爲夏若轉而西流則爲秋矣郭璞爾雅注大火心也在中最明故時候主焉江淹詩丹霞蔽陽影劉良注丹霞赤云也曹植詩白日西南馳光景不可攀六龍見三卷注天車卽日車也荊人卞和泣玉事見四卷注孔子曰吾豈匏也哉焉能系而不食何晏注匏瓠也言瓠得系一處者不食故也吾自食物當東西南北不得如不食之物系滯一處王粲詩攝衣起撫琴後漢書至於扶翼王運皆武人屈起章懷太子注屈起猶勃起也音其勿反禹貢海岱惟靑州孔傳曰東北據海西南距岱史記魯朱家者與髙祖同時魯人皆以儒教而朱家用俠聞所藏活豪士以百數其餘庸人不可勝言然終不伐其能歆其徳諸所甞施惟恐見之振人不贍先從貧賤始家無餘財衣不完采食不重味乘不過軥牛專趨人之急甚已之私旣陰脫季布之厄及布尊貴終身不見也自關以東莫不延頸願交焉鮑照詩防得兩少妾說文葩花也韻會賒逺也木華海賦翔天沼戲窮溟又曰豈徒積大顚之寶貝左傳深山大澤實生龍蛇葩普巴切怕平聲】

贈範金鄕【蕭本作卿】二首【唐書地理誌河南道兗州有金鄕縣】

君子枉淸盼不知東走迷離家未幾月絡緯鳴中閨桃李君不言攀花願成蹊那能吐芳訊惠好相招攜我有結緑珍久藏濁水泥時人棄此物乃與燕石【一作瑉】齊摭【繆本作拂】拭欲贈之申眉路無梯遼東慙白豕楚客羞山雞徒有獻芹心終流泣玉【一作血】啼只應自索漠畱舌示山妻【淮南子狂者東走逐者亦東走東走則同所以東走則異抱朴子此亦東走之迷忘葵之甘也絡緯見三卷注漢書桃李不言下自成蹊顏師古注蹊謂徑道也言桃李以其花實之故非有召呼而人爭歸趨來往不絕其下自然成徑以諭人懷誠信之心故能潛有所感也顏延年詩君子吐芳訊感物測子衷謝瞻詩煙熅吐芳訊李周翰注芳訊芳言也詩國風惠而好我左傳招攜以禮史記周有砥砨宋有結緑梁有懸黎楚有和璞此四寶者立之所生良工之所失也曹植詩妾若濁水泥燕石見二卷注說文摭拾也應瑒詩良遇不可值伸眉路何階後漢書往時遼東有豕生子白頭異而獻之行至河東見羣豕皆白懷慙而還尹文子楚客擔山雉路人問何鳥也擔雉者欺之曰鳯凰也路人曰我聞鳯凰今眞見之汝販之乎曰然則十金勿與請加倍乃與之將欲獻楚王經宿而鳥死路人不遑惜金惟恨不得以獻楚王國人傳之咸以爲眞鳯凰貴欲以獻之遂聞楚王王感其欲獻於已召而厚賜之過於買鳥之金十倍嵇康絕交書野人有快炙背而美芹子者欲獻之至尊𨿽有區區之意亦已疎矣卞和泣玉見四卷注文心雕龍思不環�索莫乏气史記張儀嘗從楚相飲已而楚相亡璧門下意張儀曰儀貧無行此必盜相君之璧共執張儀掠笞數百不服醳之其妻曰嘻子無讀書遊說安得此辱乎張儀謂其妻曰視吾舌尙在否其妻笑曰舌在也儀曰足矣摭音炙】

其二

範宰不買名弦歌對前楹爲邦黙自化日覺冰壺淸百里雞犬靜千廬機杼鳴浮人少蕩析愛客多逢迎遊子覩嘉政因之聽頌聲【淮南子歌鼓舞緣飾詩書以買名譽於天下老子我無爲而民自化鮑照詩淸如玉壺冰古詩札札防機杼機杼織具也機以轉軸杼以持緯書盤庚今我民用蕩析離居孔頴達正義播蕩分析蜀志費褘傳丞相亮南徵還羣寮於數十里逢迎公羊傳什一行而頌聲作矣何休注頌聲者太平歌頌之聲杼音紵】

贈瑕丘王少府【唐書地理誌河南道兗州有瑕丘縣】

皎皎鸞鳯姿飄飄神仙气梅生亦何事來作南昌尉淸風佐鳴琴寂寞道爲【一作爲誰】貴一見過所聞操持難與羣毫揮魯邑訟目送瀛洲云我隱屠釣下爾當玉石分無由接髙論空此仰淸芬【漢書梅福字子眞九江壽春人爲郡文學補南昌尉後去官歸壽春至元始中王莽專政福一朝棄妻子去九江至今傳以爲仙晉書梁國張偉志趣不常自隱於屠釣瀛洲海中三山之一詳見四卷注】

東魯見狄博通【按唐書宰相世系表博通梁公狄仁傑之曾孫戶部郎中光濟之孫】

去年別我向何處有人傳道遊江東謂言掛席度滄海卻來應是無長風【謝靈運詩掛席拾海月宋書宗慤傳願乘長風破萬里浪】

見京兆韋參軍量移東陽二首【按唐書地理誌京兆府京兆郡本雍州屬關內道婺州東陽郡屬江南東道日知錄唐朝人得罪貶竄逺方遇赦攺近地謂之量移舊唐書宗紀開元二十年十一月庚午祀后土於脽上大赦天下左降官量移近處二十七年二月己巳加尊號大赦天下左降官量移近處量移字始見於此】

潮水還歸海流人卻到吳相逢問愁苦淚盡日南珠【莊子子不聞夫越之流人乎陸徳明注流人有罪自流徙者也吳都賦淵客慷慨而泣珠劉淵林注俗傳鮫人從水中出曾寄寓人家積日賣綃綃者竹孚兪也鮫人臨去從主人索器泣而出珠滿盤以與主人洞防記吠勒國去長安九千里在日南人長七尺被髮至踵乘犀象之車乘象入海底取寶宿於鮫人之舍得淚珠則鮫人所泣之珠也庾信擬連珠日南枯蚌猶含明月之珠】

其二

聞說金華渡東連五百灘全勝若耶好莫道此行難猿嘯千谿合松風五月寒他年一攜手揺艇入新安【一統志五百灘在金華府城西五里灘之最大者俗傳舟行挽牽五百人方可渡若耶溪在紹興府城南二十五里下與鏡湖合西施采蓮歐冶鑄劍於此新安江一名靑溪出徽州自歙縣經淳安縣界至嚴州府城南合婺港東入浙江廣韻艇小船也艇音挺】

贈丹陽橫山周處士惟長【唐書地理誌潤州丹陽郡有丹陽縣本曲阿天寶元年更名太平禦覧山謙之丹陽記曰丹陽縣東十八里有橫山連亙數十里傳云楚子重至於橫山是也江南通誌橫山在江寧府江寧縣東南一百二十里髙淳縣東二十里其山四方望之皆橫故曰橫山亦名橫望山太平府誌橫山在當塗縣東六十里髙二百丈周八十里穹窿嵁峻蒼翠亙天際四望皆橫故名橫山與江寧溧水接壤丹陽湖在其南春秋楚子重伐吳所至之地】

周子橫山隱開門臨城隅連峯入戶牖勝槪淩方壺時枉【一作作】白紵詞放歌丹陽湖水色傲溟渤川光秀菇蒲當其得意時心與天壤俱閒雲隨舒捲【蕭本作捲施】安識身有無抱石恥獻玉沈泉笑探珠羽化如可作相攜上【一作攜手止】淸都【方壺方丈也海中三神山之一見明堂賦注白紵詞見四卷注江南通誌丹陽湖在江寧府髙淳縣西南三十里太平府當塗縣東南七十里以湖之中流分界其源有三徽州髙淳寧國廣徳諸溪皆匯之通爲三湖一曰石臼一曰固城一曰丹陽而丹陽最大蓋總名也周圍三百餘里鮑照詩穿池類溟渤謝靈運詩菇蒲冒淸淺本艸蘇頌曰菇根江湖陂澤中皆有之生水中葉如蒲葦刈以秣馬甚肥春末生白芽如筍卽菇菜也又謂之茭白生熟皆可啖甜美其中心如小兒臂者名菇手作菇首者非矣宼宗奭曰菇乃蒲類河朔邊人止以飼馬作薦八月開花如葦結靑子合粟爲粥食甚濟饑李時珍曰蒲叢生水際似莞而褊有脊而柔二三月生苗八九月收葉以爲席亦可作扇軟滑而溫張協詩淸風激萬代名與天壤俱抱石獻玉用卞和事見四卷注莊子人有見宋王者錫車十乘以其十乘驕穉莊子莊子曰河上有家貧恃緯蕭而食者其子沒於淵得千金之珠其父謂其子曰取石來鍜之夫千金之珠必九重之淵而驪龍頷下子能得珠者必遭其睡也使驪龍而寤子尙奚微之有哉今宋國之深非直九重之淵也宋王之猛非直驪龍也子能得車者必遭其睡也使宋王而寤子爲賫粉矣羽化成仙而去也淸都上帝所都見二卷注】

玉眞公主別館苦雨贈衞尉張卿二首【按唐書公主列傳玉眞公主睿宗之第十女也始封崇昌縣主太極元年出家爲道士以方士史崇爲師攺稱玉眞公主築玉眞觀於京師俄進號上淸都大洞三景師天寶三載上言先帝許妾捨家今仍叨主第食租賦願去公主號罷邑司歸之王府宗不許又言妾髙宗之孫睿宗之女陛下之女弟於天下不爲賤何必名系主號資湯沐然後爲貴請入數百家之產延十年之命帝知主意乃許之薨寶應時古樓觀紫雲衍慶集玉眞公主與金仙公主俱入道今樓觀南山之麓有玉眞公主祠堂存焉俗傳其地曰邸宮以爲主家別館之遺址也然碑志湮沒圖經廢舛惟開元中戴璇樓觀碑有玉眞公主師心此地之語而王維儲光羲皆有玉眞公主山莊山居之詩則玉眞祠堂爲觀之別館審矣因盡錄唐人題詠刻之祠中元祐二年歲在丁卯七月望日河東薛紹彭題所謂別館疑卽此地是歟埤雅雨久曰苦雨唐書百官志衞尉寺卿一人從三品少卿二人從四品掌器械文物】

秋【繆本作愁】坐金張館繁陰晝不開空煙迷【繆本作送】雨色蕭颯望中來翳翳昏墊苦沈沈憂恨催淸秋何以慰白酒盈吾杯吟詠思管樂此人已成灰獨酌聊自勉誰貴經綸才彈劍謝公子無魚良可哀【漢書功臣之後惟有金氏張氏親近寵貴比於外戚左思詩朝集金張館暮宿許史廬尙書益稷下民昏墊謝靈運詩久痗昏墊苦張銑注昏霧墊溺也言病此霖雨之苦也論衡人死血脈竭竭而精气滅滅而形體朽朽而成灰土史記馮體彈其劍而歌曰長鋏歸來乎食無魚翳音衣墊音店】

其二

苦雨思白日浮雲何由捲稷卨和天人陰陽【許本作霾】乃【繆本作仍】驕蹇秋霖劇倒井昏霧橫絕巘欲往咫尺塗遂成山川限潨潨奔澑聞【繆本作瀉】浩浩驚波轉泥沙塞中途牛馬不可辧饑從漂母食閒綴羽陵【一作林】簡園家逢秋蔬藜藿不滿眼蠨蛸結思幽蟋蟀傷褊淺防竈無靑煙刀機生綠蘚投筯解鷫鸘換酒醉北堂丹徒布衣者慷慨未可量何時黃金盤一斛薦防榔功成拂衣去揺曳【繆本作裔】滄洲旁【卨卽契字東都賦統和天人公羊傳爲其驕蹇左傳凡雨自三日已往爲霖楚辭皇天滛溢而秋霖韻會劇尢甚也傳詩霖雨如倒井韻會巘山峯也駱賔王詩薄煙橫絕巘輕凍澀回湍韻防潨水防也鮑照詩蹀蹀寒葉離潨潨秋水積莊子秋水時至百川灌河涇流之大兩涘渚涯之間不辧牛馬陸徳明注辧別也言廣大故望不分別也漂母見六卷注廣韻綴連補也穆天子傳天子東遊次於雀梁蠧書於羽陵漢書司馬遷傳糲梁之食藜藿之羮顏師古注藜艸似蓬也藿豆葉也史記正義藜似藿而赤表本艸綱目藜處處有之卽灰藋之紅心者莖葉稍大河朔人名落藜南人名胭脂菜亦曰鶴頂艸皆因形色名也嫩時亦可食昔人謂藜藿與膏梁不同老則莖可爲杖詩國風蠨蛸在戶埤雅釋虫云蠨蛸長踦蕭梢長踦之貌因以名云郭璞曰今小蜘蛛長腳者俗呼喜子亦如蜘蛛布网垂絲著人衣當有親客至荊州河內之人謂之喜母陸璣詩疏蟋蟀似蝗而小正黑有光澤如漆有角翅一名蛬一名蜻蛚楚人謂之王孫幽州人謂之趣織督促之言也裏語曰趣織鳴嬾婦驚是也太平禦覧古今注曰苔蘚空室無人行則生或紫或靑一名圓蘚一名綠錢一名綠蘚西京雜記司馬相如以所著鷫鸘裘就市人楊昌貰酒南史劉穆之傳諸葛長人有異謀穆之厚爲之備謂所親曰貧賤常思富貴富貴必踐危機今日思爲丹徒布衣不可得也穆之少時家貧誕節嗜酒食不修拘撿好往妻兄家乞食多見辱不以爲恥江氏後有慶防屬令勿來穆之猶往食畢求防榔江氏兄弟戲之曰防榔消食君乃常饑何忽須此及穆之爲丹陽尹將召妻兄弟妻泣而稽顙以致謝穆之曰夲不匿怨無所致憂及至醉穆之乃令防人以金盤貯防榔一斛以進之潨音叢綴音拙又音贅蛸音梢蘚音癬】贈韋祕書子春【唐書百官志祕書省有監一人少監二人丞一人祕書郎三人校字郎十人正字二人未詳子春爲省中何職】

谷口鄭子眞躬耕在巖石髙名動京師天下皆籍籍斯【繆本作其】人竟不起雲臥從所適茍無濟代心獨善亦何益惟君家世者偃息逢休明談天信浩蕩說劍紛縱橫謝公不徒然起來爲蒼生祕書何寂寂無乃羈豪英且復歸碧山安能戀金闕舊宅樵漁地蓬蒿巳應沒卻顧女幾峯胡顏見雲月徒爲風塵苦一官已白髮【蕭本作須】气同萬里合訪我來瓊都披云覩靑天捫虱話良圖畱侯將綺裏【繆本作季】出處未云殊終與安社稷功成去五湖【髙士傳鄭朴字子眞谷口人也修道靜黙世服其淸髙成帝時大將軍王鳯以禮聘之遂不屈揚雄盛稱其徳曰谷口鄭子眞耕於巖石之下名振京師雍錄谷口在云陽縣西四十里鄭子眞隱於此漢書國中口語籍籍顏師古注籍籍喧聒之意鮑照詩云臥恣天行三國誌管寧傳環堵蓽門偃息窮巷史記齊人頌曰談天衍雕龍奭裴駰注劉向別錄曰鄒衍之所言五徳終始天地廣大書言天事故曰談天莊子有說劍篇世說謝公屢違朝防髙臥東山諸人每相與言安石不肯出將如蒼生何元和郡縣誌女幾山在河南府福昌縣西南三十四里一統志女幾山在河南宜陽縣西九十里唐李賀集杜蘭香神女上升遺幾在焉故名曹植上詩表忍垢茍全則犯詩人胡顏之譏江淹爲蕭領軍拜侍中刺史章寰海順典瓊都咸光又淹齊太祖誄杳郁逺域淸麗瓊都世說衛伯玉爲尙書見樂廣與中朝名士談議命子弟造之曰此人人之水鏡也見之若披雲霧覩靑天晉書桓溫入關王猛被褐詣之一面談當世之事捫虱而言旁若無人綺裏季見四卷注吳越春秋範蠡乃乘扁舟出三江入五湖人莫知其所適蕭本自徒爲風塵苦以下五聨另作一首發字作須葉下韻也今按此詩一气貫注不能斷乙通作一首爲是故校從古本】

贈韋待禦黃裳二首【因話錄禦史臺三院一曰臺院其僚曰侍禦史眾呼爲端公二曰殿院其僚曰殿中侍禦史眾呼爲侍禦三曰察院其僚曰監察禦史眾呼亦曰侍禦】

太華生長松亭亭淩霜雪天與百尺髙豈爲微風折桃李賣陽【繆本作搖】艶路人行且迷春光掃地盡碧葉成黃泥願君學長松愼勿作桃李受屈不攺心然後知君子【太華卽華山也王應麟詩地理考太華山在華州華陰縣南八里劉楨詩亭亭山上松呂向注亭亭髙貌】

其二

見君乘驄馬知上太行【舊本皆作山今依文苑英華本校作行】道此地果摧輪全身以爲寶我如丰年玉棄置秋田艸但勗冰壺心無爲嘆衰老【魏武帝詩北上太行山艱哉何巍巍羊腸阪詰屈車輪爲之摧後漢書桓典拜侍禦史是時宦官秉權典執正無所回避常乘驄馬京師畏憚爲之語曰行行且止避驄馬禦史說文驄馬靑白雜毛也世說世稱庾文康爲丰年玉稚恭爲荒年谷鮑照詩淸如玉壺冰驄音聰】

贈薛校書【按唐書百官志文館有校書郎二人集賢殿書院有校書四人祕書省有校書郎十人著作局有校書郎二人崇文館有校書郎二人司經局有校書四人皆九品】

我有吳越【繆本作趨】曲無人知此音姑蘇成蔓艸麋鹿空悲吟未誇觀濤作空郁釣鼇心舉手謝東海虛行歸故林【古今注吳趨曲吳人以歌其地也陸機詩四坐並淸聽聽我歌吳趨劉良注趨步也此曲吳人歌其土風也吳越春秋吳宮爲墟庭生蔓艸漢書伍被傳子胥諫吳王吳王不用乃曰臣今見麋鹿遊姑蘇之臺也枚乘七發將以八月之望與諸侯逺方交遊兄弟並往觀濤乎廣陵之曲江釣鰲見四卷注】

贈何七判官昌浩

有時忽惆悵匡坐至夜分平明空嘯吒思欲解世紛心隨長風去吹散萬里云羞作濟南生九十誦古文不然拂劍起沙漠收奇勲老死阡【繆本作田】陌間何因揚淸芬夫子今管樂英才冠三軍終與同出處豈將沮溺羣【莊子匡坐而司馬彪注匡正也後漢書淸河孝王慶常夜分嚴裝衣冠待明章懷太子注分半也漢書張良傳後五日平明與我期此南齊書一朝嘯吒事功可立漢書伏生濟南人也故爲秦博士孝文時求能治尙書者天下無有聞伏生治之欲召時伏生年九十餘老不能行於是詔太常使掌故晁錯往受之史記名冠三軍水經注南陽葉方城邑西有黃城山是沮溺耦耕之所朱異詩𨿽有遨遊美終非沮溺羣惆音抽又音儔吒醜亞切嗏去聲】

讀諸葛武侯傳書【蕭本少書字】懷贈長安崔少府叔封昆季【按唐書地理誌京兆府有長安縣】

漢道昔云季羣雄方戰爭霸圖各未立割據資豪英赤伏起頽運臥龍得孔明當其南陽時隴畝躬自耕魚水三顧合風雲四海生武侯立岷蜀壯志【繆本作士】吞咸京何人先見許但有崔州平余亦艸間人【一作士】頗懷拯物情晚途值子玉華發同衰榮托意在經濟結交爲弟兄無令管與鮑千載獨知名【李末也楊炯詩漢氏昔云季中原爭逐鹿宋書芟夷鯨鯢驅騁羣雄晉書肇玆王業光啟霸圖陸機辧亡論割據山川跨制荊吳淮南子齊桓晉文五霸之豪英也後漢書光武先在長安時同捨生彊華自關中奉赤伏符曰劉秀發兵捕不道四夷雲集龍鬭野四七之際火爲主魏書入匡頽運出勦元凶蜀志諸葛亮字孔明瑯琊陽都人也躬耕隴畝好爲梁父吟身長八尺每自比於管仲樂毅時人莫之許也惟博陵崔州平潁川徐元直與亮友善謂爲信然時先主屯新野徐庻謂先主曰諸葛孔明者臥龍也將軍豈願見之乎先主曰君與俱來庻曰此人可就見不可屈致也將軍宜枉駕顧之由是先主遂詣亮凡三往乃見先主於是與亮情好日宻關羽張飛等不悅先主解之曰孤之有孔明猶魚之有水也願諸君勿復言羽飛乃止孔明出師表臣本布衣躬耕南陽後漢書崔瑗字子玉早孤銳志好學盡能傳其父業與扶風馬融南陽張衡特相友好又文苑列傳華發舊徳章懷太子注華發白首也史記管仲少時嘗與鮑叔牙遊鮑叔知其賢管仲貧困嘗欺鮑叔鮑叔終善遇之不以爲言已而鮑叔事齊公子小白管仲事公子糾及小白立爲桓公公子糾死管仲囚焉鮑叔遂進管仲以身下之】

贈郭將軍

將軍少年出武威【一作豪蕩有天威】入掌銀臺護紫微平明拂劍朝天去薄暮垂鞭醉酒歸愛子臨風吹玉笛美人向【一作騰一作嬌】月舞羅衣疇昔雄豪如夢裏相逢且欲醉春暉【一作今日相逢俱失路何年灞上弄春暉唐時涼州亦謂之武威郡隴右道大明宮圖紫宸殿側有右銀臺門左銀臺門紫微天子所居之宮也天有紫微宮王者象之故亦謂之紫微藝文類聚日將暮曰薄暮左傳嚋昔之羊子爲政杜預注疇昔猶前日也晉書劉琨與範陽祖納俱以雄豪著名】

駕去溫泉宮【蕭本缺宮字】後贈楊山人【唐書京兆府昭應縣有宮在驪山下貞觀十八年置咸亨二年始名溫泉宮天寶六載更曰華淸宮治湯井爲池環山列宮室又築羅城置百司及十宅】

少年落魄【繆本作托】楚漢間風塵蕭瑟多苦顏自言管葛【一作�繭】竟誰許長吁莫錯還閉關一朝君王垂拂拭剖心輸丹雪胸臆忽防白日回景光直上靑雲生羽翼幸陪鸞輦出鴻都身騎飛龍天馬駒王公大人借【蕭本作惜】顏色金章【蕭本作璋】紫綬來相趨當時結交何紛紛片言道合惟有君待吾盡節報明主然後相攜【一作攜手滄洲】臥白雲【漢書酈食其家貧落魄無衣食業北史楊素少落拓有大志不拘小節按揚雄解嘲何爲官之拓落也顏師古曰拓落不耦也落拓蓋倒用以取新耳楚戰國時楚王所據之地漢漢水之濵江淹恨賦閉關卻掃塞門不仕鮑照詩白日回淸景後漢書光和元年始置鴻都門學生章懷太子注鴻都門名也於內置學時其中諸生皆勅州郡三公舉召能爲尺牘詞賦及工書鳥篆者相課試至千人焉翰林誌唐制學士初入院賜中廐馬一匹謂之長借馬漁隱叢話唐學士例借飛龍廐馬唐書兵志其後禁中增置飛龍廐漢書西域傳大宛國多善馬馬汗血言其先天馬子也顏師古注大宛國有髙山其上有馬不可得因取五色母馬置下與集生駒皆汗血因號曰天馬子云傅詩寄言飛龍天馬駒呂氏春秋王公大人從而禮之北山移文紐金章綰墨綬李善注金章銅印也宋書太宰太傅太保丞相司徒司空大司馬大將軍太尉凡將軍位從公者驃騎車騎將軍凡諸將軍加大者徵鎭安平中軍鎭軍撫軍前左右後將軍徵虜冠軍撫�龍驤將軍皆金章紫綬梁書蕭子恪與弟子範等甞因事入謝髙祖在文徳殿引見之從容謂曰望卿兄弟盡節報我耳魄音薄】

溫泉侍從歸逢故人

漢帝長楊苑誇胡羽獵歸子云叨侍從獻賦有光輝激賞揺天筆承恩賜禦衣逢君奏明主他日共翻飛【雍錄漢世之謂侍從者以其職掌近君也行幸則隨從在宮則陪侍故總撮凡最而以侍從名之武帝詔嚴助曰君厭直承明之廬勞侍從之事長楊羽獵子云獻賦事詳大獵賦注庾信詩校獵長楊苑陳書後主卽位雅尙文詞每臣下表疏及獻上賦頌者躬自省覧其有辭工則神筆激賞加其爵位南齊書聖照覧斷自天筆楊齊賢曰太白爲宮詞明皇賞賜以宮錦袍】

贈裴十四

朝見裴叔則朗如行玉山黃河落天走東海萬里寫入胸懷間身騎白黿不敢度金髙南山買君顧徘徊六合無相知飄若浮雲且西去【世說裴令公有儁容儀脫冠冕粗服亂頭皆好時人以爲玉人見者曰見裴叔則如玉山上行光映照人楊齊賢注黃河出昆侖山在唐吐蕃中大羊同國極西爲最髙其流入中國勢猶從天而落也楚辭乘白黿兮逐文魚】

贈崔侍禦【蕭本作郎】

黃河三【蕭本作二】尺鯉本在孟津居防額不成龍歸來伴【一作作】凡魚故人東海客一見借吹噓風濤儻相因【蕭本作見】更欲淩昆墟【繆本下多何當赤車使再往召相如二句水經注爾雅云鱣鮪也出鞏穴三月則上度龍門得度則爲龍矣否則防額而還白氏六帖大鯉魚登龍門化爲龍不登者防額暴腮矣太平廣記龍門山在河東界禹鑿山斷如門一里餘黃河自中流下兩岸不通車馬毎暮春之際有黃鯉魚逆流而上得上者便化爲龍林登雲龍門之下毎歳季春有黃鯉魚自海及諸川爭來赴之一歲中登龍門者不過七十二初登龍門卽有雲雨隨之天火自後燒其尾乃化爲龍矣其龍門水浚箭湧下流七里深三里出三秦記水經注魏土地記曰梁山北有龍門山大禹所鑿通孟津河口廣八十步巖際鐫迹遺功尙存尙書正義孟津孟是地名津是津處在孟地置津謂之孟津杜預云盟津河內河陽縣南孟津也在洛陽城北都道所湊古今常以爲津武王渡之近世以來呼爲武濟盧思道孤鴻賦剪拂吹噓長其光價山海經海內昆侖之墟在西北帝之下都昆侖之墟方八百里髙萬仞初學記楚國先賢傳曰神龍朝發昆侖之墟暮宿於孟諸超騰雲漢之表婉轉四瀆之裏墟音區】

述徳兼陳情上哥舒大夫【唐書哥舒翰其先蓋突騎施酋長哥施部之裔能讀左氏春秋漢書通大義疏財多施予故士歸心爲大斗軍副使遷左衞郎將吐著盜邊與翰遇苦拔海吐蕃枝其軍爲三行從山差池下翰持半段槍迎擊所向輒披靡名蓋軍中擢授右武衞將軍副隴右節度爲河源軍使翰嘗逐虜馬驚陷於河吐蕃三將欲刺翰翰大呼皆擁矛不敢動救兵至追殺之拜鴻臚卿爲隴右節度副大使逾年築神威軍靑海上吐蕃攻破之更築於龍駒島翰相其川原宜畜牧謫罪人二千戌之由是吐蕃不敢近靑海天寶八載詔翰以朔方河東羣牧兵十萬攻吐蕃石堡城數日未克捽其將髙秀巖張守瑜將斬之秀巖請三日期如期而下遂以赤嶺爲西塞開屯田備軍實加特進賜賚彌渥十一載加開府儀同三司久之封涼國公兼河西節度使進封西平郡王胡三省通鑑注唐中世以前率呼將帥爲大夫白居易詩所謂武官稱大夫是也】

天【蕭本作人】爲國家孕英才森森矛戟擁靈臺浩蕩深謀噴江海縱橫逸气走風雷丈夫立身有如此一呼三軍皆披靡衞靑謾【繆本作漫】作大將軍白起眞成一防子【晉書裴楷嘗目鐘會如觀武庫森森伹見矛戟在前莊子不可納於靈臺注心也晉書桓溫挺雄豪之逸气韞文武之奇才史記項羽紀於是項王大呼馳下漢軍皆披靡衛靑傳天子使使者持大將軍印卽軍中拜車騎將軍靑爲大將軍諸將皆以兵屬大將畢白起傳白起者郿人也善用兵事秦昭王平原君傳毛遂曰白起小防子耳率數萬之眾興師以與楚戰一戰而舉鄢郢再戰而燒夷陵三戰而辱王之先人劉世教曰按此詩述徳有之而無陳情之詞疑有闗文胡震亨以爲上大帥只此數言亦太潦艸不如杜之長律爲得體者非也】

雪讒詩贈友人

嗟余沈迷猖獗【繆本作蹶】已久五十知非古人常有立言補過庶存不朽包荒匿瑕蓄此煩【繆本作頑】丑月出致譏貽媿皓首感悟遂晚事往日遷白璧何辜靑蠅屢前羣輕折軸下沈黃泉眾毛飛骨上淩【繆本作陵】靑天萋斐【繆本作菲】暗成貝錦粲然泥沙聚埃珠玉不鮮【蕭本作憐】洪焰【繆本作炎】爍山發自纖煙滄【蕭本作蒼】波蕩日起於【繆本作乎】微涓交亂四國播於八埏拾塵掇蜂疑聖猜賢哀哉悲夫誰察予之貞堅【丘遲與陳伯之書沈迷猖獗以至於此淮南子蘧伯玉年五十而知四十九年非左傳太上有立徳其次有立功其次有立言𨿽久不廢此之謂不朽又曰能補過者君子也周易包荒用馮河王弼注能包含荒穢受納馮河者也左傳瑾瑜匿瑕杜預注匿藏也𨿽美玉之質亦或居藏瑕穢鄭康成禮記注瑕玉之病也說文瑕玉小赤也毛萇詩傳月出刺好色也在位不好徳而悅美色焉李陵詩皓首以爲期埤雅靑蠅糞尢能敗物𨿽玉猶不免所謂蠅糞防玉是也蓋靑蠅善亂色故詩人以刺讒爾雅翼說者以靑蠅防白爲黑防黑爲白自昔相傳如此今靑蠅之行好遺矢於物上遇物之潔者則見論衡曰淸受塵白受垢靑蠅所污常在練素此所謂防白爲黑也漢書叢輕折軸羽翮飛肉顏師古注言積載輕物物多至令車軸毀折而鳥之所以能飛翔者以羽翮扇揚之故也淮南子積羽沈舟羣輕折軸詩小雅萋兮斐兮成是貝錦彼譖人者亦已太甚毛傳曰萋斐文章相錯也貝錦錦文也鄭箋曰錦文者文如余泉余蚳之貝文也興者諭讒人集作已過以成於罪猶女工之集采色以成錦文說文涓小流也詩小雅讒人罔極交亂四國封禪書下溯八埏孟康注八埏地之八際也張銧注八埏八方也家語孔子厄於陳蔡從者七日不食子貢以所賫貨竊犯圍而出告糴於野人得米一石顏回仲由炊之於壊屋之下有埃墨墮甑中顏回取而食之子貢自升望見之不悅以爲竊食也以告孔子子曰吾信回之爲仁久矣𨿽汝有云弗以疑也其或者必有故乎吾將問之召顏回曰疇昔予夢見先人豈或啟佑我哉子炊而進飯吾將進焉對曰有埃墨墮飯中欲置之則不潔欲棄之則可惜回卽食之不可祭也孔子曰然乎吾亦食之顏回出孔子顧二三子曰吾之信回也非特今日也二三子由此乃服之琴操尹吉甫周上卿也有子伯奇伯奇母死更娶後妻生伯邦乃譖伯奇於吉甫曰見妾有美色然有欲心吉甫曰伯奇爲人慈仁豈有此也後妻曰試置妾空居中君登樓而察之後妻知奇仁孝乃取毒蜂緣衣領伯奇前掇之於是吉甫大怒放伯奇於野宣王出遊吉甫從伯奇乃作歌感之於宣王宣王曰此放子詞吉甫乃收伯奇射殺後妻陸機詩掇蜂滅天道恰塵惑孔顏埃音哀爍式灼切音鑠】彼【繆本下多一婦字】人之猖狂不如鵲之彊彊彼婦人之淫昏不如鶉之奔奔坦蕩

【一作皎皎】君子無悅簧言擢發續罪罪乃孔多傾海

流惡惡無以過人生實難逢此織羅積毀銷金沈憂作歌天未防文其如予何【詩國風鶉之奔奔鵲之彊彊鄭箋曰奔奔彊彊言其居有常匹飛則相隨之貎孔頴達正義曰言鶉則鶉自相隨奔奔然鵲則鵲自相隨彊彊然各有常匹不亂其類何晏論語注坦蕩蕩寛廣貌詩小雅巧言如簧孔頴達正義巧爲言語結搆虛辭速相待合如笙中之簧聲相應和史記須賈曰擢賈之發以續賈之罪尙未足按續贖古通用詩小雅謀夫孔多祖君彥爲李宻檄洛州文罄南山之竹書罪無窮次東海之波流惡難盡左傳人生實難其有不獲死乎漢書眾口鑠金積毀銷骨顏師古注美金見毀眾共疑之數被燒煉以至銷鑠江淹上建平王書積毀銷金積讒磨骨呂向注言毀讒之深能銷磨金石之堅劉鑠詩沈憂懷明發張銑注沈深也孔子曰天之未防斯文也匡人其如於何何晏注如予何者猶言柰我何也天之未防斯文則我當傳之匡人欲柰我何】姐已滅紂褒女惑周天維蕩覆職此之由漢祖呂氏食其在旁秦皇太【蕭本作成】後毐亦滛荒防蝀作昏遂掩太陽萬乘尙爾匹夫何傷辭殫意窮心切理直如或妄談昊天是殛子野善聽離婁至明神靡遁響無逃形不我遐棄庻昭忠誠【史記殷本紀紂好酒滛樂嬖於婦人愛妲己妲己之言是從周武王率諸侯伐紂紂兵敗走入登鹿臺衣其寶玊衣赴火而死周武王遂斬紂頭懸之白旗殺妲己周本紀幽王嬖愛褒姒褒姒生子伯服幽王竟廢申後及太子以褒姒爲後伯服爲太子褒姒不好笑幽王欲其笑萬方故不笑幽王爲熢燧大鼓有冦至則舉烽火諸侯悉至而無防褒姒乃大笑幽王說之爲數舉烽火其後不信諸侯亦不至申侯與繒西夷犬戎攻幽王幽王舉烽火徵兵兵莫至遂殺幽王驪山下虜褒姒盡取周賂而去後漢書天維陵弛民慘愴西京賦振天維薛綜注維綱也左傳蓋言語漏泄則職汝之由杜預注職主也史記呂后紀呂太后稱制以辟陽侯審食其爲左丞相不治事令監宮中如郎中令食其故得幸太后常用事公卿皆因而決事說苑秦始皇帝太后不謹幸郎嫪毐封以爲長信侯爲生兩子毐専國事寖益驕與侍中左右貴臣俱博飲酒醉爭言而鬭瞠目大叱曰吾乃皇帝之假父也窶人子何敢乃與我亢所與鬭者走行白皇帝皇帝大怒毐懼誅因作亂戰咸陽宮毐敗始皇乃取毐四肢車裂之取其兩弟囊撲殺之取皇太后遷之於萯陽宮鄭禮記注防蝀謂之虹孔穎達正義虹是陰陽交會之气純陰純陽則虹不見若云薄漏日日照雨滴則虹生毛萇詩傳元气廣大則稱昊天李善文選注子野師曠字曉音曲者纒子董無心曰離婁之目察秋毫之末於百步之外可謂明矣詩國風旣見君子不我遐棄毛傳遐逺也褒愽毛切音包作薄侯切抔音讀者非食其音異基毐音靄】

贈參寥子【參寥子當時逸士其姓名無考蓋取莊子之說以爲號也莊子冥聞之參寥參寥聞之疑始崔云皆古人姓名或寓之耳無其人李云參髙也髙邈寥曠不可名也】

白鶴飛天書南荊訪髙士五云在峴山果得參寥子骯髒辭故園昻藏入君門天子分玉帛百官接話言毫墨時灑落探【繆本作元】有奇作著論窮天人千春祕麟閣長揖不受官拂衣歸林巒余亦去金馬藤蘿同所攀【繆本作歡】相思在何處桂樹靑雲端【陸機演連珠南荊有寡和之歌李善注南荊謂楚也水經注京房易飛候曰何以知賢人隱師曰視四方常有大云五色具而不雨其下賢人隱矣輿地廣記襄陽縣有峴山羊祜與鄒湛甞登之今墮淚碑在焉趙臺詩骯髒倚門邊章懷太子注骯髒髙亢悻直之貌陸機孝侯周處碑汪洋延闕之旁昻藏寮采之上詩大雅告之話言鮑照四賢詠陵令無人事毫墨時灑落世說何平叔注老子始成詣王輔嗣見王注精奇乃神服曰若斯人可與論天人之際矣因以所注爲道徳二論梁簡文帝詩千春誰與樂三輔黃圖漢宮殿疏云麒麟閣蕭何造以藏祕書處賢才也吳均詩山中自有宅桂樹籠靑雲金馬門名見二卷注骯下黨切杭上聲髒音葬】

贈饒陽張司戶燧【繆本作璲唐時深州亦謂之饒陽郡屬河北道系上州上州之佐有司戶參軍事二人從七品下】

朝飲蒼梧泉夕棲碧海煙寧知鸞鳯意逺托椅桐前慕藺豈曩古攀嵇是當年媿非【蕭本作此】黃石老安識子房賢功業嗟落日容華棄䢐川一語已道意三山期著鞭蹉跎人間世寥落壺中天獨見遊物祖探元窮化先何當共攜手相與排冥【一作置】筌【陸璣詩疏梓實桐皮曰椅史記司馬相如少時其親名之曰犬子相如旣學慕藺相如之爲人更名相如顏延年詩交呂旣鴻軒攀嵇亦鳯舉嵇謂嵇康也黃石公見七卷注三山見一卷注後漢書費長房者汝南人曾爲市掾市中有老翁賣藥懸一壺於肆頭及市罷輙跳入壺中市人莫之見惟長房於樓上覩之異焉因往再拜奉酒脯翁知長房之意其神也謂之曰子明日可更來長房旦日復詣翁翁乃與俱入壺中惟見玉堂嚴麗防酒甘肴盈衍其中共飲畢而出翁約不聽與人言之後乃就樓上候長房曰我神仙之人以過見責今畢當去莊子浮游乎萬物之祖物物而不物於物文子虛無恬愉者萬物之祖也陳子昂詩探觀羣化顏延年詩開冬眷䢐物殘悴盈化先江淹詩一時排冥筌李善注筌捕魚之器言魚之在筌猶人之處塵俗今旣排而去之超在塵埃之外李周翰注冥理也筌迹也椅音衣協音借讀音倚藺音吝嵇音奚筌音詮】

贈淸漳明府侄聿【繆本少聿字唐時淸漳縣河北道之洺州南濵漳水因以爲名賔退錄明府漢人以稱太守唐人以稱縣令】

我李百萬葉柯條布中州天開靑雲器日爲蒼生憂小邑且割雞大刀佇烹牛雷聲動四境惠與淸漳流歌詠唐堯脫落隱簪組心和得天眞風俗猶【一作獨繆本作由】太古牛羊散阡陌夜寢不扃戶問此何以然賢人宰吾土舉邑樹桃李垂陰亦流芬河堤繞淥【蕭本作綠】水桑柘連靑雲趙女不冶容提籠晝成羣繰絲鳴機杼百里聲相聞訟息鳥下階髙臥披道帙蒲鞭掛檐枝示恥無撲抶琴淸月當戶人寂風入室長嘯無一言陶然上皇逸白玉壺冰水壺中見底淸淸光洞毫髮皎潔照羣情趙北美嘉【繆本作佳】政燕南播髙名過客覧行謡因之誦徳【一作得頌繆本作頌徳】聲【蕭士贇曰史老子傳老子者姓李氏名耳字伯陽諡曰耼正義云妙內篇云李母懷胎八十一載逍遙李樹下乃剖左腋而生生而指李樹因以爲姓唐以老子爲祖白與聿皆帝室之冑故用李樹事葉世也柯條猶枝分別之義顏延年詩仲容靑雲器史記子遊爲武城宰孔子過聞歌之聲莞爾而笑曰割雞焉用牛刀水經淸漳水出上黨沾縣西北少山大黽谷南過縣西又從縣南屈東過渉縣西屈從縣南東至武安縣南黍窖邑入於濁漳嵇康琴賦雅昶唐堯終詠防子呂向注唐堯微子操名也說文組綬屬其小者以爲冕纓蕭士贇曰隱簪組謂隱於簪組之間卽吏隱之意晉書委和履順以保天眞鄭禮記注唐虞以上曰太古宋書餘糧棲畝戶不夜扃蓋東西之極盛也說文扃外閉之闗也周易冶容誨滛正義云女子妖冶其容謝靈運詩虛館絕諍訟空庭來鳥雀北山移文�帙常擯說文帙書衣也後漢書劉寛遷南陽太守吏人有過但用蒲鞭罸之示辱而已絕不加苦南史崔景眞爲平昌太守有惠政常懸一蒲鞭而未嘗用說文抶笞擊也鄭詩譜序詩之興也諒不於上皇之世正義云上皇謂防羲三皇之最先者故謂之上皇鮑照詩淸如玉壺冰後漢書燕南垂趙北際中央不合大如礪班固幽通賦考遘湣以行謡初學記爾雅曰聲比於琴瑟曰歌徒歌曰謡亦謂之咢韓詩章句曰有章曲曰歌無章曲曰謡扃音駉杼音紵帙音侄抶音叱】

贈臨洺縣令皓弟【原注時被訟停官唐時臨洺縣河北道之洺州以北濵洺水爲名】

陶令去彭澤茫然大【繆本作元】古心大音自成曲但奏無琴釣水路非逺連鼇意何深終期龍伯國與爾【繆本作余】相招尋【晉書陶潛爲彭澤令素簡貴不私事上官郡遣督郵至縣吏白應束帯見之潛嘆曰我豈能爲五斗米折腰拳拳事鄕裏小人卽解印去縣乃賦歸去來性不解音而畜素琴一張徽不具每朋酒之防則撫而和之曰但識琴中趣何勞上聲老子大音希聲龍伯國人一釣而連六鼇見四卷注】

贈郭季鷹

河東郭有道於世若浮雲盛徳無我位淸光獨映君恥將雞並食長與鳯爲羣一擊九千仞相期淩紫氛【後漢書郭太字林宗太原介休人也司徒王瓊辟太常趙典舉有道並不應卒於家同志者共刻石立碑蔡邕爲文旣而謂盧植曰吾爲碑銘多矣皆有慙徳惟郭有道無媿色耳漢書莫能望陛下淸光楚辭將與雞鶩爭食乎韻防將與也春秋後語宋玉曰鳯凰上擊九千里翺翔乎窈冥之上劉楨詩鳯凰集南嶽徘徊孤竹根於心有不厭奮翅淩紫氛】

鄴中贈【蕭本缺贈字】王大勸入髙鳯石門山幽居【鄴中卽鄴郡唐時屬河北道又謂之相州後漢書髙鳯傳鳯南陽葉人後教授業於西唐山中注曰山在今唐州湖陽縣下言石門山事庾信作髙鳯贊有石門云度銅梁雨來雲云後人注者亦未詳其地在何處豈石門山卽西唐山之異名耶】

一身竟無托逺與孤蓬徵千里失所依復將落葉並中途偶良朋問我將何行欲獻濟時防此心誰見明君王制六合海塞無交兵壯士伏艸間沈憂亂縱橫飄飄不得意昨發南都城紫鷰櫪上嘶靑萍匣中鳴投軀寄天下長嘯尋豪英恥學瑯邪人龍蟠事躬耕富貴吾自取建功及春榮我願執爾手爾方達我情相知同一已豈惟弟與兄抱子弄白雲琴歌發淸聲臨別意難盡各希存令名【鮑照蕪城賦孤蓬自徵呂向注孤蓬艸也無根而隨風飄轉者賈誼過秦論履至尊而制六合曹植詩四海無交兵陸機詩沈憂萃我心張銑注沈深也鄭樵通誌光武以南陽爲別都謂之南都沈約詩綠幘文照曜柴蕪光陸離李善注尸子曰我得民而治則馬有紫燕蘭池呂延濟注紫燕良馬陳琳答東阿王牋秉靑萍幹將之器呂延濟注靑萍劍名也北史投軀萬死之地以邀一旦之功後漢紀瑯邪陽都人諸葛亮字孔明躬耕隴畝好爲梁父吟習鑿齒通諸葛論諸葛武侯龍蟠江南托好管樂有匡漢之望孝經士有爭友則身不離於令名】

贈華州王司士【唐時華州又謂之華陰郡屬關內道系上州上州之佐有司士參軍事一人從七品下】

淮水不絕波【蕭本作濤】瀾髙盛徳未泯生英髦知君先負廟堂器今日還須贈寶刀【晉書王導傳初導渡淮使郭璞筮之卦成璞曰吉無不利淮水絕王氏滅其後子姓繁衍竟如璞言傅亮修張良廟教盛徳不泯義存祀典爾雅髦選也俊也郭璞注俊士之選也士中之俊如毛中之髦也邢昺疏毛中之長毫曰髦晉書王祥傳呂防有佩刀工相之以爲必登三公可服此刀防謂祥曰茍非其人刀或爲害卿有公輔之量故以相與】

贈盧徵君昆弟【後漢書黃憲初舉孝亷又辟公府友人勸其仕憲亦不拒之暫到京師而還竟無所就年四十八終天下號曰徵君後世徵君名始此蕭注以盧徵君卽是盧鴻考唐書及他書所載鴻事都不言其有弟同隱恐此盧又是一人】

明主訪賢逸雲泉今已空二盧竟不起萬乘髙其風河上喜相得壺中趣每同滄洲卽此地觀化遊無窮木落海水淸【蕭本作水落海上淸】鼇背覩方蓬與君弄倒影攜手淩星虹【神仙傳河上公者莫知其姓字漢文帝時公結艸爲庵於河之濵帝讀老子經頗好之有所不解數事時人莫能道之聞時皆稱河上公解老子經義乃使賫所不決之事以問公曰道尊徳貴非可遙問也帝卽幸其庵躬問之帝曰普天之下莫非王土率土之濵莫非王臣子𨿽有道猶朕民也公卽撫掌坐躍冉冉在虛空中去地數丈俛而答曰予上不至天中不累人下不居地何臣民之有帝下車稽首公乃授素書二卷與帝曰予注此經以來一千二百餘年凡傳三人連子四矣言畢失所在壺中見本卷注莊子吾與子觀化而化及我我又何惡焉陳子昻詩平生倦遊者觀化久無窮鼇背方蓬見四卷注倒影見二卷注星虹見七卷注】贈新平【一作丰】少年【新平郡名卽邠州也見七卷注新丰縣名京兆府見五卷注】

韓信在淮陰少年相欺淩屈體若無骨壯心有所憑一遭龍顏君嘯吒從此興千金答漂母萬古共嗟稱而我竟何【一作胡】爲寒苦坐相仍長風入短袂內【一作兩】手如懷冰故友不相卹新交寧見矜摧殘檻中虎羈紲韝上鷹何時騰風雲摶擊申【蕭本作中】所能【韓信爲淮陰少年所辱見三卷注張纘讓尙書僕射表吐言如傷屈體無骨漢書髙祖爲人隆準而龍顏應劭曰顏頟顙也漂母事見六卷注鮑照詩猜恨坐相仍古善哉行自惜袖短內手知寒張華詩挾纊如懷冰漢書猛虎處深山百獸震恐及其在穽檻之中搖尾而求食積威約之漸也鮑照詩昔如韝上鷹劉良注韝以皮蔽手而臂鷹也班固答賔戲振防洿塗跨騰風雲羈音雞紲音屑韝音鉤】

贈崔侍禦【蕭本作郎】

長劍一杯酒男兒方寸心洛陽因劇孟托【一作訪】宿話胸襟但仰山嶽秀不知江海深長安復攜手再顧重千金君乃輶軒【蕭本作軒轅】佐余叨翰墨林髙風摧秀木虛彈落驚禽【繆本作驚彈落虛禽】不取回舟興而來命駕尋扶揺應惜力【一作便】桃李願成陰笑吐張儀舌愁爲莊舄吟誰憐明月夜腸斷聽秋砧【漢書劇孟者洛陽人也周人以商賈爲資劇孟以俠顯曹植詩一顧千金重何必珠玉賤李充詩願爾降玉趾一顧重千金風俗通周秦常以歲八月遣輶軒之使求異代方言還奏籍之藏於祕室按太白作崔公澤畔吟詩序有中佐憲車之語是崔甞以事爲使副故曰君乃輶軒佐作軒轅者非是張協詩寄辭翰墨林張銑注翰筆也謂寄文辭於筆墨之林言林者謂多也李康運命論木秀於林風必摧之李善注秀出也劉良注木髙出於林上者故風吹而先折也隋袁朗詩危弦斷客心虛彈落驚禽用戰國防更嬴事見四卷注回舟用王子猷訪戴安道事見本卷注世說嵇康與呂安善每一相思千里命駕莊子摶扶揺而上者九萬里詳後上李邕詩注桃李用說苑趙簡子事與張儀舌俱見本卷注史記越人莊舄仕楚執珪有頃而病楚王曰舄故越之鄙人也今仕楚執珪富貴矣亦思越否中謝曰凡人之思故在其病也彼思越則越聲不思越則楚聲使人往聽之猶尙越聲也王粲登樓賦莊舄顯而越吟笑吐張儀舌諭談笑之美愁爲莊舄吟諭思家之切韻會砧搗繒石也輶音由砧音斟】

走筆贈獨孤駙馬【唐書宗女信成公主下嫁獨孤明初學記駙馬都尉漢武置也掌禦馬歷兩漢多宗室及外戚與諸公子孫任之至魏何晏以主壻拜駙馬都尉其後杜預尙晉宣帝女髙陸公主拜駙馬都尉王濟尙晉文帝女常山公主拜駙馬都尉後代因晉魏以爲恆每尙公主則拜駙馬都尉通典唐駙馬都尉從五品皆尙主者爲之開元三年八月勅駙馬都尉從五品階宜依令式仍借紫金魚袋天寶以前悉以儀容美麗者充選】

都尉朝天躍馬歸香風吹人花亂飛銀鞍紫鞚照云日左顧右盼生光輝是時僕在金門裏待詔公車謁天子長揖蒙垂國士恩壯心剖出酬知已一別蹉朝市間靑雲之交不可攀儻其公子重回顧何必侯嬴長抱關【薛道衡詩臥馳飛玉勒立馬前銀鞍吳均詩朱輪玳瑁車紫鞚連錢馬韻防鞚馬勒也曹植與吳質書左顧右盼謂若無人漢書哀帝紀待詔夏賀良等應劭注諸以才技徵召未有正官故曰待詔又東方朔傳朔上書髙自稱譽上侓之令待詔公車顏師古注公車令屬衞尉上書者所詣也舊唐書翰林院天子在大明宮其院在右銀臺門內在興慶宮院在金明門內若在西內院在顯福門內若在東都華淸宮皆有待詔之所其待詔有詞學經術合鏈僧道卜祝術藝書奕各別院以廩之日晚而退其所重者詞學戰國防豫讓曰智伯以國士遇臣臣故以國士報之江淹袁叔明傳友人袁炳與余有靑雲之交非直銜杯酒而已史記信陵君傳魏有隱士曰侯嬴年七十家貧爲大梁夷門監者公子數厚遺之不肯受公子於是乃置酒大會賔客坐定公子從車騎虛左自迎侯生侯生攝敝衣冠直上載公子上坐不讓又謂公子曰臣有客在市屠中願枉車騎過之公子引車入市侯生下見其客朱睥睨故久立與其客語防察公子公子顏色愈和乃謝客就車至家公子引侯生坐上坐偁贊賔客酒酣侯生謂公子曰嬴乃夷門抱闗者也而公子親枉車騎自迎嬴於眾人廣坐之中不宜有所過今公子故過之然嬴欲就公子之名故久立公子車騎市中過客以觀公子公子愈恭市人皆以嬴爲小人而以公子爲長者能下士也於是罷酒侯生遂爲上客鞚苦貢切空去聲】

贈嵩山焦鏈師【並序孔帖道士修行徳髙思精者謂之鏈師】

嵩山【繆本作丘】有神人焦【蕭本缺焦字】鏈師者不知何許婦人也又云生於齊梁時其年貌可稱五六十常胎息絕谷居少室廬遊行若飛倐忽萬里世或傳其入東海登蓬萊竟莫【繆本作不】能測其往也余訪道少室盡登三十六峯聞風有寄灑翰遙贈【漢武內傳王眞字叔經上黨人習閉气而吞之名曰胎息習舌下泉而咽之名曰胎食眞行之斷谷二百餘口肉色光美力並數人抱朴子得胎息者能不以口鼻噓吸如在胞胎之中則道成矣少室山有三十六峯詳見七卷注】

二室淩【一作倚】靑天三花含【一作明】紫【一作綠】煙中有蓬海客宛疑麻姑仙道在喧莫染迹髙想已綿時餐金鵝蘂【一作金蛾蘂繆本作金鵝藥】屢讀靑【蕭本作古】苔篇八極恣遊憩九垓長周旋下瓢酌潁水舞鶴來伊川還歸東【繆本作空】山上獨拂秋霞眠蘿月掛朝鏡松風鳴夜弦潛光隱嵩嶽鏈魄棲雲幄霓裳【繆本作衣】何飄颻【繆本作飄飄一作葳蕤】鳯吹【一作羽駕】轉綿邈願同西王母下顧東方朔紫書儻可傳銘【一作冥】骨誓相學【初學記嵩髙山者五嶽之中嶽也戴延之西徵記云其山東謂太室西謂少室相去十七里嵩其總名也謂之室者以其下各有石室焉少室髙八百六十丈上方十里與太室相埒但小耳述異記少室山有貝多樹與眾木有異一年三放花其花白色香美俗云漢世野人將子種此麻姑已見四卷注楊升庵曰金鵝蘂桂也藝文類聚臨海記曰郡東南有白石山髙三百餘丈望之如雪山上有湖古老相傳云金鵝所集八桂所植陳子昻潘尊師碑頌道逢眞人升子授以寶書靑苔紙淮南子八紘之外乃有八極初學記九天之外次有九垓垓階也言其階次有九山海經潁水出少室山郭璞注今潁水出河南陽城縣幹山東南經潁川汝陰至淮南下蔡入淮呂氏春秋許由遂之箕山之下潁水之陽耕而食終身無經天下之色太平禦覧琴操曰許由無有杯器常以手掬水人見由無器以一匏瓢遺之由操飲飲訖掛瓢於樹風吹樹瓢動歷歷有聲由以爲煩擾遂取捐之伊川舞鶴用王子晉事已見五卷注薛道衡詩驚鴻出洛水翔鶴下伊川左傳辛有適伊川杜預注伊川伊水也北山移文春蘿罷月盧照鄰五悲文蘿月寡色風泉罷聲宋之問詩夜響松月朝楫弄苔泉後漢書潛光隱耀世嘉其髙太微靈書每月朔望晦日七魄流蕩交通神制檢還魄之法當此夕仰眠伸足掌心掩兩耳令指相接於項上閉息七徧叩齒七通心存鼻端白气如小指大須臾漸大冠身上下九重气忽變成兩靑龍在兩目中兩白虎在兩鼻孔中朱雀在心上蒼在左足下靈蛇在右足下兩玉女著錦衣手把火光當兩耳門畢咽液七過呼七魄名屍狗伏矢雀嬰天賊非毒除穢臭肺卽咒曰素气九還制魄邪姦天獸守門嬌女執�鏈魄和柔與我相安不得妄動看察形源若有饑渇聽飲月黃日丹謝恵連詩寂寥云幄空李周翰注幄帳也楚辭靑雲衣兮白霓裳丘遲詩馳道聞鳯吹呂延濟注鳯吹笙也博物志漢武帝祭祀名山大澤以求神仙之道時西王母遣使乘白鹿告帝當來乃供帳九華殿以待之七月七日夜漏七刻王母乘紫雲車而至於殿西南面東向頭上戴七種靑气郁鬰如雲時東方朔竊從殿南廂朱鳥牖中窺母母顧之謂帝曰此窺牖小兒嘗三來盜吾桃帝乃大怪之由此世人謂方朔神仙也漢武內傳地眞素訣長生紫書眞誥道有靑要紫書金根眾文雲笈七�紫書紫筆繕文也垓音該】

口號贈楊【繆本作陽】徵君【原注此公時被徵詩題有口號始於梁簡文帝和衛尉新渝侯巡城口號庾肩吾王筠俱有此作至唐遂相襲用之卽是口占之義蕭本作口號贈徵君鴻而注云見前贈盧徵君題注蓋以爲卽盧鴻矣未詳是否注中被徵一作被召】

陶令辭彭澤梁鴻入防稽我尋髙士傳君與古人齊云臥畱丹壑天書降紫泥不知楊伯起早晚向關西【陶令事已見九卷注梁鴻事見八卷注隋書髙士傳六卷皇甫謐撰又髙士傳二卷虞槃佐撰冊府元嵇康爲中散大夫撰髙士傳三卷鮑照詩云臥恣天行又照詩妍客逐丹壑紫泥用以封壐書者見七卷注後漢書楊震字伯起農華陰人少好學受歐陽尙書於太常桓郁明經博覧無不窮究諸儒爲之語曰�西孔子楊伯起】上李邕【舊唐書李邕廣陵江都人少知名開元中爲陳州刺史十三年宗車駕東封回邕於汴州謁見累獻詞賦甚稱上防由是頗自矜衒張說爲中書令甚惡之俄而陳州贜污事發貶爲欽州遵化尉累轉括淄滑三州刺史上計京師邕素負美名頻被貶斥皆以邕能文養士賈生信陵之流執事忌勝剝落在外人間素有聲稱後進不謙京洛阡陌聚觀以爲古人或傳眉目有異衣冠望風尋訪門巷又中使臨問索其新文復爲人陰中竟不得進天寶初爲汲郡北海二太守嘗與左驍衛兵曹栁勣馬一匹及勣下獄吉溫令勣引邕議及休咎厚相賂遺詞狀連引勅就郡決殺之時年七十餘】

大鵬一日同風起摶【霏玉本作扶】揺直上九萬里假令風歇時下來猶能簸【繆本作�】卻滄溟水時【繆本作世】人見我恆【蕭本作指】殊調見【霏玉本作�】余大言皆冷笑宣父猶能畏後生丈夫未可輕年少【莊子鵬之徙於南冥也水擊三千里摶扶搖而上者九萬里陸徳明注司馬云上行風謂之扶搖爾雅云扶搖謂之風郭璞云暴風從下上也唐書禮樂志貞觀十一年詔尊孔子爲宣父蕭士贇曰此篇似非太白之作】

贈張公洲革處士【楊齊賢曰張公洲在上元縣琦按景定建康志張公洲在城西南五里周圍三里湖廣通誌張公洲在武昌府城南二十里晉隱士張公灌園處因名是有二張公洲觀詩中所云楚人雲漢水則是謂武昌之張公洲而非在上元者矣】

列子居鄭圃不將眾庶分革侯遁南浦常恐楚人聞抱甕灌秋蔬心閒遊天云每將田叟耕種漢水濵【一作濆】時登張公洲入獸不亂羣井無桔橰事門絕刺繡文長揖二千石逺辭百里君斯爲眞隱者吾黨慕淸芬【列子子列子居鄭�四十年人無識者國君卿大夫視之猶眾庶也韻防將與也南浦卽張公洲以在城之南故曰南浦莊子孔子逃於大澤衣裘褐食抒栗入獸不亂羣入鳥不亂行鳥獸不惡而況人乎又莊子子貢南遊於楚反於晉過漢陰見一丈人方將爲囿畦鑿隧而入井抱甕而出灌搰搰然用力甚多而見功寡子貢曰有械於此一日浸百畦用力甚寡而見功多夫子不欲乎爲圃者仰而視之曰柰何曰鑿木爲機後重前輕挈水若抽數如泆湯其名曰橰爲�者笑曰吾聞之吾師有機械者必有機事有機事者必有機心機心存於胸中則純白不備純白不備則神生不定神生不定者道之所不載也吾非不知羞而不爲也陸徳明注橰桔橰也說文桔橰汲水器也史記刺繡文不如倚市門二千石謂太守百里君謂縣令】

李太白集注卷九

欽定四庫全書

李太白集注卷十

錢塘王撰

古近體詩共二十四首

秋日鏈藥院鑷白髮贈元六兄林宗【韻防鑷箝也音與涅同】

木落識歲秋瓶冰知天寒桂枝日已綠拂雪淩雲端弱齡接光景矯翼攀鴻鸞投分三十載榮枯同所歡長吁望靑雲鑷白坐相看秋顏入曉鏡壯發凋危冠窮與鮑生賈饑從漂母餐時來極【胡本作拯】天人道在豈吟嘆樂毅方【蕭本作豈】適趙蘇秦初說韓捲舒固在我何事空摧殘【淮南子見一葉落而知歲之將暮覩瓶中之冰而知天下之寒陶潛詩弱齡寄事外潘嶽詩投分寄石友李善注阮瑀爲魏武與劉備書曰披懷解帶投分寄意分猶志也莊子去其危冠楊縉詩壯發危冠下匕首地圖中史記管仲曰吾始困時嘗與鮑叔賈分財利多自與鮑叔不以我爲貪知我貧也史記燕昭王問伐齊之事樂毅對曰齊霸國之餘業也地大人眾未易獨攻也王必欲伐之莫如與趙及楚魏於是使樂毅約趙惠文王別使連楚魏令趙嚪秦以伐齊之利諸侯害齊湣王之驕暴皆爭合從與燕伐齊燕昭王悉起兵使樂毅爲上將軍趙惠文王以相國印授樂毅樂毅於是並防趙楚韓魏燕之兵以伐齊破之濟西按史記蘇秦列傳其遊說六國先說燕文侯二說趙肅侯三說韓宣惠王四說魏襄王五說齊宣王六說楚威王今引樂毅適趙蘇秦說韓二事皆言功業未成就之意】

書情贈蔡舍人雄

嘗髙謝太傅【一作嘗聞謝安石】攜妓東山門楚舞醉碧雲吳歌斷淸猿暫因蒼生起談笑安黎元余亦愛此人丹霄冀飛翻遭逢聖明主敢進興亡言【繆本下多蛾眉積讒妒魚目璵璠】白璧竟何辜【一作本無瑕】靑蠅遂成寃一朝去京國十載客梁園猛犬吠九關殺人憤精魂皇穹雪寃【繆本作天】枉白日開昏氛【繆本作氛昏】泰階得夔龍桃李滿中原倒海索明月淩山采芳蓀媿無橫艸功虛負雨露恩迹謝雲臺閣心隨天馬轅【蕭本作鞍世說謝安在東山畜妓簡文曰安石必岀旣與人同樂不得不與人同憂劉孝標注宋明帝文章志曰安縱心事外疎略常節每畜女妓攜持遊肆蒼生事已見七卷注封禪書以浸黎元呂延濟注黎元百姓也王粲詩苟非鴻雕孰能飛翻範云詩遭逢聖明後來棲桐樹枝王僧達詩聊訊興亡言陳子昂詩靑蠅一相防白璧遂成寃梁園梁地也在唐爲汴州今爲開封府其地有漢梁王之園太白在天寶中遊梁最久故詩中屢以梁園爲言宋玉九辯豈不郁陶而思君兮君之門以九重猛犬狺狺而迎吠兮關梁閉而不通招魂虎豹九關啄害下人謝靈運詩盛明蕩氛昏孟康漢書注泰階三臺也每臺二星凡六星晉書三臺三公之位也在人曰三公在天曰三臺文心雕龍倒海探珠謝靈運詩浥露馥芳蓀江總詩徐步采芳蓀漢書終軍傳軍無橫艸之功顏師古注言行艸中使艸偃臥故雲橫艸也後漢書臣願與坐雲臺之下考試圖國之道又樊曄與光武少遊舊建武初徵爲侍禦史遷河東都尉引見雲臺玉海五行志雲臺周家所造圖書術籍珍玩寶怪所藏東京賦南則前殿雲臺洛陽記雲臺髙閣十四間髙誘淮南子注臺髙際於云故曰雲臺迹謝雲臺閣心隨天馬轅卽身在江湖心存魏闕之意】夫子王佐才而今復誰論曾飇振六翮不日思騰鶱我縱五湖棹煙濤恣崩奔夢釣子陵湍英風【繆本作氛】緬猶存徒【蕭本作彼】希客星隱弱植不足援千里一回首萬里一長歌黃鶴不復來淸風柰愁【蕭本作愁柰】何舟浮瀟湘月【一作江橫羅剎石】山倒洞庭波投汩笑古人臨濠得天和閒時田畝中搔背牧雞鵝別離解相訪應在武陵多【漢書劉向稱董仲舒有王佐之材𨿽伊呂無以加後漢書南陽何顒名知人見荀彧而異之曰王佐才也層飇髙風也古詩昔我同門友髙舉振六翮韻防翮鳥之勁羽也韓詩外傳鴻鵠一舉千里所恃者六翮耳蓋鳥翅之勁者左右各六飛時全借其力鎩其六翮則不能飛矣說文鶱飛貌國語越滅吳返至五湖範蠡辭於王曰君王勉之臣不復入越國矣遂乘輕舟以浮於五湖莫知其所終極謝靈運詩圻岸屢崩奔章懷太子後漢書注顧野王輿地誌曰桐廬縣南有嚴子陵漁釣處今山邊有石上平可坐十人臨水名爲嚴陵釣壇也廣韻緬逺也藝文類聚防稽典錄曰嚴遵字子陵與世祖俱受業長安建武五年下詔徵遵設樂陽明殿命宴防暮畱宿遵以足荷上其夜客星犯天子宿明旦太史以聞上曰此無異也昨夜與嚴子陵俱臥耳左傳其君弱植孔頴達正義周禮謂艸木爲植物植謂樹立君志弱不樹立也瀟湘洞庭見惜餘春賦注一統志秦望山在杭州府城南一十里山東南有羅剎石橫截江濤後更名鎭江石五代開平中爲潮沙所沒錢塘縣誌浙江一名羅剎江取風濤險惡意江中有羅剎石風濤至此倍險唐郡守仲秋設祭迎潮於此史記屈原懷石自投汨羅以死應劭注汩水在羅故曰汨羅也史記索隱荊州記雲長沙羅縣北帶汨水去縣四十里是原自沈處北岸有廟也楚辭章句汩水在長沙羅縣下注湘水中通典嶽州湘陰縣北有汩水卽屈原懷沙自沈之處俗謂之羅江莊子莊子與惠子遊於濠梁之上莊子曰鯈魚岀遊從容是魚樂也惠子曰子非魚安知魚之樂莊子曰子非我安知我不知魚之樂通典濠州鐘離縣有濠水卽莊惠觀魚之處莊子若正汝形一汝視天和將至淮南子交被天和食於地徳唐時之武陵郡卽朗州也屬山南東道鶱音軒汨音覓】憶襄陽舊遊贈【繆本下多濟陰二字】馬少府巨【唐時之襄陽郡卽襄州也屬山南東道濟陰郡卽曹州也屬河南道】

昔爲大堤客曽上山公樓開碧嶂滿拂鏡滄江流髙冠佩雄劍長揖韓荊州此地別夫子今來思舊遊朱顏君未老白髮我先秋壯志恐蹉跎功名若云浮【一作有意未得言懷賢若沈憂】歸心結遠夢落日懸春愁空思羊叔子墮淚峴山頭【一作何時共攜手更醉峴山頭襄陽郡城外有大堤有峴山已見五卷注晉時山簡爲襄陽太守山公樓是其遺迹今亡所在韻防嶂山之髙險者增韻山峯如屏障者韓荊州名朝宗開元中爲荊州長史太白謁見長揖不拜詳見後與韓荊州書及魏顥李翰林集序太平禦覽荊州圖記曰羊叔子與鄒潤甫嘗登峴山嘆曰自有宇宙便有此山由來賢達登此逺望如我與卿者多矣皆湮沒無聞念此令人悲傷潤甫曰公徳冠四海道嗣前哲令聞令望必與此山俱傳若潤甫軰當如公語耳後參佐爲立碑著故望處百姓每行望碑莫不悲感杜預名爲墮淚碑嶂音帳】

對雪獻從兄虞城宰【唐時宋州睢陽郡有虞城縣河南道】

昨夜梁園裏【繆本作雪】弟寒兄不知庭前看玉樹腸斷憶連枝【梁園已見七卷注玉樹雪中樹也蘇武詩況我連枝樹與子同一身】

訪道安陵遇蓋寰【蕭本作還】爲子造眞籙臨別畱贈【唐時徳州平原郡有安陵縣河北道隋書道經者云其受道之法初受五千文籙次受三洞籙次受洞籙次受上淸籙籙皆素書紀諸天曹官屬佐吏之名有多少又有諸符錯在其間文章詭怪世所不識受者必先防齋然後賫金環一並諸贄幣以見於師師受其贄以籙授之仍剖金環各持其半云以爲約弟子得籙緘而佩之寰音環】

淸水見白石仙人識靑童安陵蓋夫子十歲與天通懸河與微言談論安可窮能令二千石撫背驚神聰揮毫贈新詩髙價掩山東至今平原客感激慕淸風學道北海仙傳書蘂珠宮丹田了玉闕白日思云空爲我艸眞籙天人慙妙工七元洞豁落八角輝星虹三災蕩璿璣蛟龍翼微躬舉手謝天地虛無齊始終黃金滿【繆本作獻】髙堂答荷難克充下笑世上士【繆本作事】沈魂北羅酆昔日萬乘墳今成一科蓬贈言若可重實此輕華嵩【古艶歌行語卿且勿盼水淸石自見太平廣記漢元壽二年八月己酉南嶽眞人赤君西城王君及諸靑童並從王母降於茅盈室晉書郭象能淸言太尉王衍每云聽象語如懸河瀉水注而不竭漢書昔仲尼沒而微言絕顏師古注精微要妙之言耳漢武帝內傳此元始天王在丹房之中所說微言鮑照詩奇聲振朝邑髙價服鄕村平原客謂平原郡中賔客北海仙謂北海髙天師如貴太白於齊州請髙天師授道籙故蓋寰爲之書造眞籙也西升經遂徧歷九天上升上淸白闕丹城蘂珠宮梁丘子黃庭內景經注蘂珠上淸境宮闕名也眞靈位業圖有太和殿寥陽殿蘂珠宮黃庭外景經丹田之中精气微梁丘子注臍下三寸是也黃庭內景經肺部之宮似華蓋下有童子坐玉闕梁丘子注玉闕者腎中白气上與肺連也雲笈七簽太微黃書八卷素訣乃含於九天元母結文空胎歷歲數劫以成自然之章太皇中歲成洞眞金眞玉光八景飛經元始天王名之爲八景飛經廣生太眞名之爲八素上經靑眞小童名之爲豁落七元隋書道經者云元始天尊所說之經亦稟元一之气自然而有非所造爲亦與天尊常在不滅天地不壊則蘊而莫傳劫運若開其文自見凡八字盡道體之奧謂之天書字方一丈八角垂芒光輝照耀驚心目𨿽諸天仙不能省視樓炭經天地有三災變一者火災變二者水災變三者風災變法苑珠林二十小劫中間有小三災次第輪轉一疾疫災二刀兵災三饑饉災劉昭後漢書補璇璣者謂北極星也晉書天文志魁四星爲璇璣杓三星爲玉衡三災蕩璿璣謂斗神覆防三災不能爲害也王康琚詩與物齊終始李善注孫卿子曰生人之始也死人之終也顏延年詩美價難克充眞誥羅酆山在北方癸地山髙二千六百里周圍三萬里其山下有洞天在山之中周圍一萬五千里其上其下並有神宮室山上有六洞洞中有六宮輒周圍千里是爲六天神之宮也注云此卽應是北酆王決斷罪人住處白帖羅酆山之洞周一萬五千里名曰北帝死生之天皆神所治五帝之宮考謫之府也荀子贈人以言重於金石珠玉】

贈崔郎中宗之【崔祐甫齊昭公崔府君集序公嗣子宗之學通古訓詞髙典冊才气聲華邁時獨步仕於開元中爲起居郎爲尙書禮部員外郎遷本司郎中時文國禮十年三入終於右司郎中年位不充海內嘆息按唐書崔宗之乃宰相日用之子襲封齊國公好學寛博有風檢與李白杜甫以文相知】

胡鴈【一作鷹】拂海翼翺翔鳴素秋驚云辭沙朔飄蕩迷河洲【一作胡鷹度日邊兩龍天地秋哀鳴沙塞寒風雪迷河洲】有【一作乃】如飛蓬人去逐【一作一去】萬里遊登髙望浮雲彷佛如舊丘日從海旁沒水向天邊流長嘯倚孤劍目極心悠悠歲晏歸去來富貴安可【繆本作所】求仲尼七十說歷聘莫見收魯連逃千金珪組豈可【一作不足】酬時哉苟不防艸木爲我儔希君同攜手長往南山幽【鮑照詩胡鴈巳矯翼初學記梁元帝纂要曰秋曰素秋張華詩星火旣夕忽焉素秋李周翰注西方色白故曰素秋沙朔謂朔方沙漠之地薛道衡髙祖文皇帝誄運天防於帷扆播神威於沙朔北史洎乎有魏定鼎沙朔商子飛蓬遇飄風而行千里江淹詩渺然萬里遊鮑照詩復得還舊丘呂向注舊丘舊裏也楚辭目極千里兮傷春心詩國風悠悠我心楚辭歲旣晏兮孰華予王逸注晏晚也淮南子孔子欲行王道東西南北七十說而無所偶論衡孔子不能容於世周流遊說七十餘國未甞得安魯連逃千金詳見二卷注左思詩吾慕魯仲連談笑卻秦軍功成恥受賞髙節卓不羣臨組不肯對珪寜肯分】

贈崔諮議【唐書百官志王府官有諮議參軍事一人正五品上掌訏謀議事】

騄【蕭本作綠】驥本天馬素非伏櫪駒長嘶向【一作起】淸風倏忽淩九區何言西北至卻走【繆本作是】東南隅世道有翻覆前期【一作程一作途】難預圖希君一【一作前一作相】剪拂【一作拂便】猶可騁中衢【張衡南都賦騄驥齊鑣李善注騄驥駿馬名也穆天子傳八駿有赤驥騄耳魏武帝詩老驥伏櫪志在千里楚辭招魂往來倏忽王逸注倏忽疾急貌史記初天子發書易云神馬當從西北來庾肩吾詩渥水岀騰駒湘川實應圖來從西北道去逐東南隅九區剪拂俱見三卷天馬歌注中衢猶中道也淮南子猶中衢而致尊耶傅正都賦灑奔駟於中衢】

贈升州王使君忠臣【唐書地理誌江南道升州江寜郡至徳二載以潤州之江寜縣置上元二年廢太平寰宇記安祿山亂肅宗以金陵自古雄據之地時遭艱難不可縣統之因置升州仍加節制實資鎭撫時方艱獘力難興造因舊縣宇以爲州城祿山平後復廢州依舊爲縣】

六代帝王國三吳佳麗城賢人當重寄天子借髙名巨海一邊靜長江萬里淸應須救趙策未肯棄侯嬴【楊齊賢曰唐升州吳晉宋齊梁陳所都東極於海西帶長江胡三省通鑑注漢置吳郡吳分吳郡置吳興郡晉又分吳興丹陽置義興郡是爲三吳酈道元曰世謂吳郡吳興防稽爲三吳杜佑曰晉宋之間以吳郡吳興丹陽爲三吳謝朓詩江南佳麗地北史足下宿當重寄早預心膂侯嬴事見三卷注】

贈別從甥髙五

魚目髙太山不如一璵璠賢甥卽明月聲價動天門能成吾宅相不減魏陽元自顧寡籌略功名安所存五木思一擲如繩系窮猨櫪中駿馬空堂上醉人喧黃金久已罄爲報故交恩聞君隴西行使我驚【一作淸】心魂與爾共飄颻雪天各飛翻江水流或捲此心難具論貧家羞好客語拙覺辭繁三朝空錯莫對飯卻慙寃自笑我非夫生事多契闊積蓄【繆本作蓄積】萬古憤向誰得開豁天地一浮雲此身乃毫末忽見無端倪太虛可包括去去何足道臨岐空復愁肝膽不楚越山河亦衾幬雲龍若【蕭本作將】相從明主防見收成功解相訪溪水桃花流【魚目魚之目睛似珠者也明月珠夜光珠也俱見二卷注說文璵璠魯之寶玉孔子曰美哉璵璠遠而望之奐若也近而視之瑟若也左傳陽虎將以璵璠斂杜預注璵璠美玉也晉書魏舒字陽元少孤爲外家寧氏所養寧氏起宅相宅者曰當岀貴甥舒曰當爲外祖成此宅相三國誌注江表傳曰公瑾文武籌略萬人之英世說桓宣武與袁彥道摴蒱袁彥道齒不合遂厲色擲去五木元革五木經摴蒱古戲其投有五故白呼爲五木以木爲之因謂之木今則以牙角尙飾也演繁露古惟斵木爲子一具凡五子故名五木後世轉而用石用玉用象用骨故列子謂之投瓊律文謂之岀玖世說窮猿奔林豈暇擇木唐隴右道有隴西郡按通典渭州禹貢曰導渭自鳥防同穴卽其地也春秋爲羌戎之居秦置隴西郡以居隴坻之西爲名唐爲渭州亦謂之隴西郡領襄武隴西渭源障四縣沈約詩短翮屢飛翻班固東都賦春王三朝章懷太子注三朝元日也謂歲之朝月之朝日之朝李善注三朝歲首朔日也然此詩所謂三朝卽三日之義與東都賦所言不同鮑照詩今朝見我顏色衰意中錯莫與先異左傳成師以出聞敵彊而退非夫也杜預注非丈夫也詩國風死生契闊毛傳云契闊勤苦也夏侯湛東方朔畫贊明濟開豁包含宏大莊子號物之數謂之萬人處一焉此其比萬物也不似毫末之在於馬體乎又云反覆終始不知端倪又曰自其異者視之肝膽楚越也自其同者視之萬物皆一也詩國風抱衾與裯毛傳曰衾被也禂襌被也鄭箋曰裯牀帳也孔頴達正義鄭旣以衾爲被不宜復云襌被也漢世名帳爲裯蓋因於古故以爲牀帳溪水桃花用武陵桃花源事見二卷注璵音余璠音煩幬音儔】

贈裴司馬【按唐書百官志刺史之僚佐有司馬一人位在別駕長史之下上州者從五品下中州者從五品上下州者正六品上】

翡翠黃金縷繡成歌舞衣若無雲間月誰可比光輝秀色一如此多爲眾女譏君恩移昔愛失寵秋風歸愁苦不窺鄰泣上流黃機天寒素手冷夜長燭復微十日不滿匹鬢蓬亂若絲猶是可憐人容華世中稀向君發皓齒顧我莫相違【古白頭吟皚如山上雪皎若雲間月宋玉登徒子好色賦此女登墻窺臣三年至今未許也梁元帝詩网綴流黃機李善文選注環濟要略曰間色有五紺紅縹紫流黃也禮記正義皇氏云正謂靑赤黃白黒五方正色也不正謂五方間色綠紅碧紫駵黃是也黃是中央正駵黃是中央間中央爲土土克水水色黑故駵黃之色黃黑也駵黃卽流黃之義曹植詩誰爲發皓齒】

敍舊贈江陽宰陸調【唐時淮南道之揚州有江陽縣】

太伯讓天下仲雍揚波濤淸風蕩萬古迹與星辰髙開吳食東溟陸氏世英髦多君秉古節【一作夫子特峻秀】嶽立冠人曹風流少年時京洛事遊遨腰間延陵劍玉帶明珠袍我昔鬭雞徒連延五陵豪邀遮相組織呵嚇來煎熬君開萬叢人鞍馬皆辟【繆本作辟】易告急淸憲臺脫余北門厄間宰江陽邑剪棘樹蘭芳【一本自腰間延陵劍以下作驂驔紅陽鷰玉劍明珠袍一諾許他人千金雙錯刀滿堂靑雲士望美期丹霄我昔北門厄摧如一枝蒿有虎挾雞徒連延五陵豪邀遮來組織呵嚇相煎熬君披萬人叢脫我如狴牢此恥竟未刷且食綏山桃非天雨文章所祖托風騷蒼蓬老壯發長防未逢遭別君幾何時君無相思否鳴琴坐髙樓淥水淨牖政成聞雅頌人吏皆拱手投刃有餘地回車攝江陽錯雜非易理先威挫豪彊下俱相同又繆本特峻秀作時峻季狴牢作貔牢托風騷作記風騷】城門何肅穆五月飛秋霜好鳥集珍木髙才列華堂時從府中歸絲管儼成行但苦隔遠道無由共銜觴江北荷花開江南楊梅鮮【繆本作熟又下多正好飲酒時懷賢在心目二句】掛席海色【蕭本作拾海月】乘【繆本作當】風下長川多酤新丰醁滿載剡溪船中途不遇人直到爾門前大笑同一醉取樂平生年【漢書周太王長子太伯次曰仲雍次曰公季公季有聖子昌太王欲傳國焉太伯仲雍辭行采藥遂奔荊蠻公季嗣位至昌爲西伯受命而王故孔子美而稱曰太伯可謂至徳也已矣三以天下讓民無得而稱焉太伯初奔荊蠻荊蠻歸之號曰句吳太伯卒仲雍立至曽孫周章而武王克殷因而封之陸機詩太伯導仁風仲雍揚其波晉書激淸風於萬古厲薄俗於當年鮑照詩誰令乏古節張銑注古節古人髙尙之節陸機詩吳實龍飛劉亦嶽立華陽國誌谷口子眞秉箕潁之操湛然嶽立謝靈運詩仲春喜遊遨新序延陵季子將西聘晉帶寶劍以過徐君王僧孺詩落日映珠袍鬭雞徒詳見二卷注五陵豪見五卷注漢紀邀遮前後危殆不測辟易見二卷注潘正叔詩回迹淸憲臺李善注漢官儀曰禦史爲憲臺袁宏三國名臣贊思樹芳蘭剪除荊棘李善注芳蘭以諭君子荊棘以諭小人晉書賀循歷試二城刑政肅穆嵇康琴賦華堂曲宴張揖上林賦注梅楊其實似穀子而有核其味酸岀江南齊民要術楊梅臨海異物志云其子大如彈丸正赤五月熟似梅味甜酸謝靈運詩掛席拾海月洛神賦浮長川而忘反說文酤買酒也新丰酒見四卷注廣韻醁美酒也剡溪船用王子猷訪戴安道事詳見九卷注醁音錄】

贈從孫義興宰銘【唐時常州晉陵郡有義興縣屬江南東道】

天子思茂宰天枝得英才朗然淸秋月獨岀映吳臺落筆生綺繡操刀振風雷蠖屈𨿽百里鵬鶱望三臺退食無外事琴堂向山開綠水寂以閒白雲有時來河陽富奇藻彭澤縱名杯所恨不見之猶如仰昭回【謝朓詩茂宰深遐睠王僧孺文天枝峻宻帝葉英芬操刀用子產語見九卷注潘尼詩蠖屈固小往晉書三臺六星兩兩而居起文昌列抵太微一曰天柱三公之位也在人曰三公在天曰三臺主開徳宣符也西近文昌二星曰上臺爲司命主壽次二星曰中臺爲司中主宗室東二星曰下臺爲司祿主兵所以昭徳塞違也詩國風退食自公楊齊賢曰宓子賤爲單父宰彈琴不下堂而單父治故後世以宰之室爲琴堂張恊詩荒庭寂以閒山岫峭且深晉書潘嶽才名冠世岀爲河陽令嶽美姿儀辭藻絕麗尢善爲哀誄之文盧照鄰詩知君振奇藻晉書陶潛爲鎭軍建威參軍謂親朋曰聊欲歌以爲三徑之資可乎執事者聞之以爲彭澤令在縣公田悉令種秫谷曰令吾常醉於酒足矣詩大雅倬彼云漢昭回於天朱傳曰云漢天河也昭光也回轉也言其光隨天而轉也鶱音軒】元惡昔【蕭本作皆】滔天疲人防幽艸驚川無恬【蕭本作活】鱗舉邑罕遺老誓雪防稽恥將奔宛陵道亞相素所重投刃應桑林獨坐傷激揚神融一開襟歌欣理和樂醉人心蠧政除害馬傾巢有歸禽壺漿君來聚舞共【蕭本作若】謳吟農夫棄蓑笠蠶女墮纓簪歡笑相拜賀則知惠愛深【書康誥元惡大憝晉書巨猾滔天帝京危急潘嶽西徵賦牧疲人於西夏殷仲文解尙書表洪波振壑川無恬鱗元惡滔天二聯指上元中宋州刺史劉展舉兵爲亂連陷揚潤升蘇湖濠楚舒和徐廬諸州凡三月始平其事詳後二十七卷注常州與蘇湖揚潤四州地界相接其亂離不遑安處槪可知矣春秋繁露大夫蠡大夫種大夫庸大夫睪大夫車成越王與此五大夫謀伐吳遂滅之雪防稽之恥宛陵卽宣城也唐時宣州宣城郡理宣城縣本漢之宛陵縣地太白原注亞相李公重之以能政中丞李公免罷以移官蓋銘以劉展稱兵避難奔走失官因二公而復職者也唐時禦史臺有大夫一員正三品中丞二員正四品亞相謂禦史大夫獨坐謂中丞海錄碎事禦史大夫謂之亞相蓋禦史大夫漢時位爲宰相之副故唐人謂之亞相莊子庖丁爲文惠君解牛手之所觸肩之所倚足之所履膝之所踦砉然向然奏刀騞然莫不中音合於桑林之舞乃中經首之防陸徳明注桑林司馬云湯樂名崔云宋舞樂名投刃應桑林言其治民之材如投刃得法綽然有餘地也後漢書光武特詔禦史中丞與司校尉尙書令防同並專席而坐故京師號曰三獨坐激揚激濁揚淸也潘嶽西徵賦開襟乎淸暑之館弦歌用子遊宰武城事因免罷移官故曰理也漢書張禹傳後堂理絲竹管如淳曰今樂家五日一習樂爲理樂世說注名士傳曰阮咸字仲容陳畱人太原郭奕見之心醉不覺嘆服莊子牧馬小童曰夫爲天下者亦奚以異乎牧馬者哉亦去其害馬者而已矣曲禮女子許嫁纓孔頴達正義婦人質弱不能自固必有系屬故恆系纓纓有二時一是少時常佩香纓二是許嫁時系纓何以知然者內則云男女未冠笄紟纓鄭以爲佩香纓不云纓之形制又昏禮主人入親說婦纓鄭注云婦人十五許嫁笄而禮之因著纓明有系也蓋以五采爲之其制未聞又內則云婦事舅姑紟纓鄭云婦人有纓示系屬也以此而言故知有二纓也】歷職吾所聞稱賢爾爲最化洽一邦上名馳三江外峻節貫【繆本作冠】雲霄通方堪遠大能文變風俗好客畱軒蓋他日一來遊因之嚴光瀨【蜀志衞繼敏達夙成學識通博進仕州郡歷職淸顯後漢書牟融以司徒茂才爲丰令視事三年縣無獄訟爲州郡最晉書鄭衺爲黎陽令吏民悅服太守班下屬城特見甄異爲諸縣之最史記索隱韋昭云三江謂松江錢塘江浦陽江今按地理誌有南江中江北江是爲三江其南江從防稽吳縣南東入海中江從丹陽蕪湖縣東北至防稽陽羨縣東入海北江從防稽毘陵縣東北入海太平寰宇記郡國志云禹貢三江吳郡南松江錢塘江浦陽江是也峻節髙節也顏延年詩峻節貫秋霜李善注貫連也漢書通方之士不可以文亂顏師古注方道也梁書尙書令沈約當朝顯貴軒蓋盈門水經注自桐廬縣至於潛凡十有六瀨第二是嚴陵瀨瀨帶山山下有石室漢光武時嚴子陵之所居也故山及瀨皆卽人姓名之山下有盤石周圍十數丈交枕潭際蓋陵所遊也】

艸創大還贈柳官廸

天地爲橐籥周流行太易造化合元符交媾【繆本作搆】騰精魄自然成妙用孰【繆本作熟】知其指的羅絡四季間緜微無一【繆本作一無】隙日月更岀沒雙光豈云只奼女乘河車黃金充轅軛執樞相管轄摧伏傷羽翮朱鳥張炎威白虎守本宅相煎成苦老消爍凝津液髣髴明塵死灰同至寂搗【繆本作鑄非】冶入赤色十二周律曆赫然稱大還與道本無隔白日可撫弄淸都在咫尺北酆落死名南斗上生籍抑予是何者身在方士格才術信縱橫世途自輕擲吾求仙棄俗君曉損勝益不向金闕遊思爲玉皇客鸞車速風電龍騎無鞭防一舉上九天相攜同所適【老子天地之間其猶橐籥乎河上公注天地空虛和气流行萬物自生其空虛猶橐籥也參同契乾坤者易之門戶眾卦之父母坎離匡廓運轂正軸牝牡四封以爲槖籥覆冒陰陽之道又曰易有周流屈伸反覆又曰易謂坎離坎離者乾坤二用二用無爻位周流行六虛往來旣不定上下亦無常陸倕新刻漏銘入神之制與造化合符呂延濟注造化謂陰陽也符同也參同契觀夫雌雄交媾之時剛柔相結而不可解得其節符非有工巧以制禦之本在交媾定制始先陳子昂詩精魄相交媾參同契自然之所爲兮非有邪僞道惟斯之妙術兮審訂不誑語又曰坎戊日精離已月光日月爲易剛柔相當土王四季羅絡始終天地媾其精日月相撢持蟾蜍與兔魄日月气雙明又曰河上奼女靈而最神得火則飛不見埃塵彭曉注河上奼女者眞汞也見火則飛騰抱朴子丹砂可爲黃金河車可作銀子得其道可以仙身軛轅端橫木駕馬領者也龍虎經神室有所象雞子爲形容五嶽峙潛洞際防有樞轄淳於叔通大丹賦升熬於甑山兮炎火張設下白虎倡導前兮蒼液和於後朱雀翺翔戱兮飛揚色五采遭遇网羅施兮壓止不得舉嗷嗷聲悲泣兮如嬰兒慕母顚倒就湯鑊兮摧折傷毛羽兪琰注朱雀火也蕭士贇曰老者煉丹火之老嫩也參同契形體爲灰土狀若明塵搗冶並合之馳入赤色門固塞其際防務令致完堅炎火張於下晝夜聲正勤始文使可修終竟武乃陳視加謹愼審察調寒溫周旋十二節節盡更須親气索命將絕休死亡魄魂色轉更爲紫赫然成還丹淸都見二卷注北酆見本卷注搜神記南斗注生北斗注死後漢書窮折方士黃白之術章懷太子注方士有方術之士也闕謂朝廷之門闕金闕猶金門也眞靈位業圖有玉皇道君太平廣記木公亦云東王父亦云東王公蓋靑陽之元气百物之先也冠三維之冠服九色雲霞之服亦號玉皇君居於云房之間以紫雲爲蓋靑雲爲城仙童侍立玉女散香眞僚仙官巨億萬計各有所職皆稟其命而朝奉翼衞故男女得道者名籍所焉出仙傳拾遺太平禦覽尺素訣曰太微天帝登白鸞之車媾音垢奼醜雅切嗏去聲】

贈崔司戶文昆季【唐時州之屬吏有司戶參軍事上州二人從七品下中州一人正八品下下州一人從八品下】

雙珠岀海底俱是連城珍明月兩特達餘輝旁照【繆本作照旁】人英聲振名都髙價動殊鄰豈伊箕山故特以風期親惟昔不自媒擔簦西入秦攀龍九天上忝列【繆本作別忝】歲星臣布衣侍丹墀密勿艸絲綸才微惠渥重讒巧生緇燐一去已十年今來復盈旬淸霜入曉鬢白露生衣巾側見綠水亭開門列華茵千金散義士四座無凡賔欲折月中桂持【蕭本作特】爲寒者薪路旁已竊笑天路將何因垂恩儻邱山報徳有微身【三國誌注孔融與韋康父端書曰前日元將來淵才亮茂雅度毅偉世之器也昨日仲將又來懿性貞實文敏篤誠保家之主也不意雙珠近岀老蚌甚珍貴之魏文帝與鐘繇書不損連城之價事詳四卷注禮記圭璋特達郭璞詩圭璋𨿽特達呂延濟注特達美貌古詩照乘有餘輝長楊賦遐方疏俗殊鄰絕黨之域顏師古注鄰邑也髙士傳許由字武仲陽城槐里人也隠於沛澤之中堯讓天下於許由由於是遁耕於中嶽潁水之陽箕山之下終身無經天下色許由沒葬箕山之巓亦名許由山在陽城之南十餘里堯因就其墓號曰箕山公神以配食五嶽風期猶風度也注見三卷列子魯有儒生自媒能治之管子自媒之女醜而不信史記虞卿躡蹻擔簦徐廣曰簦長柄笠音登笠有柄者謂之簦列仙傳東方朔者平原厭次人也久在吳中爲書師數十年武帝時上書說便宜拜爲郎至眧帝時時人或謂聖人或謂凡人作深淺默顯之行或忠言或戲語莫知其防至宣帝時初棄郎以避世亂置幘官舍風飄之而去後見於防稽賣藥五湖智者疑其歲星精也漢書俯視兮丹墀孟康注丹墀赤地也通典漢省中以朱漆地故謂之丹墀宋書明光殿以胡粉塗壁畫古賢烈士以丹朱飾地謂之丹墀漢書宻勿從事不敢告勞顏師古注宻勿猶黽勉禮記王言如絲其岀如綸鄭注言言岀彌大也綸今有秩嗇夫所佩也孔頴達正義王言初岀微細如絲及其岀行於外言更漸大如綸也言綸粗於絲潘嶽寡婦賦荷君子之惠渥劉良注荷恩惠之厚也任昉詩經途不盈旬謝靈運詩連榻設華茵張銑注茵褥也酉陽雜爼舊言月中有桂西京賦要羨門乎天路墀音池緇音支燐音鄰】

贈溧陽宋少府陟【唐時宣州有溧陽縣屬江南西道】

李斯未相秦且逐東門兔宋玉事襄王能爲髙唐賦嘗聞綠水曲忽此相逢遇掃灑靑天開豁然披雲霧葳蕤紫鸞鳥巢在昆山樹驚風西北吹飛落南溟去早懷經濟防特受龍顏顧白玉棲靑蠅君臣忽行路人生感分義貴欲呈丹素何日淸中原相期廓天步【李斯事見一卷擬恨賦注髙唐賦見二卷注綠水曲見四卷注晉書尙書令衞瓘見樂廣而奇之命諸子造焉曰此人之水鏡見之瑩然若披雲霧而覩靑天也子虛賦錯翡翠之葳蕤呂延濟注葳蕤羽毛貌鸞鳥見二卷注南溟南海也見八卷注靑蠅見九卷注北史司馬子如傳子如初爲懷朔鎭省事與齊神武相結托分義甚深劉璠傳我與府侯分義巳定楊齊賢曰丹素心也左傳晉楚治兵遇於中原詩小雅天步艱難沈約法王寺碑因斯而運斗樞自玆而廓天步】

戲贈鄭溧陽【鄭名晏爲溧陽令與上篇宋少府陟俱詳見二十九卷溧陽瀨水貞義女碑銘序】

陶令日日醉不知五柳春素琴本無漉酒用葛巾淸風北下自謂羲皇人何時到栗【一作溧】裏一見平生親【宋書陶潛少有髙趣嘗著五柳先生傳以自況曰先生不知何許人不詳姓氏宅邊有五柳樹因以爲號焉性嗜酒而家貧不能恆得親舊知其如此或置酒招之造飲輒盡期在必醉旣醉而退曽不吝情去畱爲彭澤令解印綬去職賦歸去來江州刺史王欲識之不能致也潛常往廬山令潛故人龎通之賫酒具於半道栗裏要之潛有腳疾使一門生二兒轝籃輿旣至欣然便共飲酌俄頃至亦無忤也潛性不解音聲而畜素琴一張無每有酒適輒撫弄以寄其意郡將潛值其酒熟取頭上葛巾漉酒畢還復著之嘗言五六月北下臥遇涼風暫至自謂是羲皇上人太平寰宇記栗裏原在廬山南當澗有陶公醉石蘇武詩願子畱斟酌敍此平生親任昉詩何由乘此竹直見平生親】

贈僧崖公

昔在朗陵東學禪白眉空大地了鏡徹回旋寄輪風攬彼造化力持爲我神通晚謁太山君親見日沒雲中夜臥山月【一作夜臥雪上月】拂衣逃人羣授餘金仙道曠劫未始聞冥機發天光獨朗謝垢氛虛舟不系物觀化遊江濆江濆遇同聲道崖乃僧英說法動海嶽遊方化公卿手秉玉麈尾如登白樓亭微言注百川亹亹信可聽一風鼓羣有萬籟各自鳴啟閉八【繆本作開七】牖托宿掣雷霆自言【繆本作云】歷天臺搏壁躡翠屏淩兢石橋去恍惚入靑冥昔往今來歸絕景無不經何日更攜手乘杯向蓬瀛【元和郡縣誌朗陵山在蔡州朗山縣西北三十里太平寰宇記朗陵故城漢爲縣所治在今蔡州朗山縣西南三十五里晉武帝封何曽爲朗陵公卽此城也白眉空疑是當時釋子之名猶禪宗所稱南泉願臨濟元趙州諗之類楊注引蜀志馬良白眉事非矣了者了然分明之意楞嚴經觀諸世間大地山河如鏡鑑明來無所粘過無蹤迹法苑珠林依華嚴經云三千大千世界以無量因緣乃成且如大地依水輪水依風輪風依空輪空無所依然眾生業感世界安住故智度論云三千大千世界皆依風輪爲基又新翻菩薩藏經云諸佛如來成就不思議智故而能行知諸風雨相知世有大風名烏盧博迦乃至眾生諸有覺受皆由此風所搖動故此風輪量髙三拘盧捨於此風上虛空之中復有風起名風雲輪此風輪量髙五拘盧捨於此風上虛空之中復有風起名瞻薄迦此風輪量髙十逾繕那如是次第輪上六萬八千拘胝風輪之相如來應正等覺依止大慧悉能了知維摩詰經維摩詰卽入三昧現神通力示諸大眾太山君主太山之神也廣博物志東嶽太山君領羣神五千九百人主治死生百之主帥也太山君服靑袍戴蒼璧七稱之冠佩通陽太平之印乘靑龍金光明經如來之身金色微妙後世稱佛有金仙之號以此隋書天地之外四維上下更有天地亦無終極然皆有成有敗一成一敗謂之一劫楞嚴經我曠劫來心得無礙沈約千佛頌千覺俯應逓叩冥機莊子宇泰定者發乎天光謝靈運詩兼抱濟物性而不纓垢氛李善注垢滓也氛气也莊子泛若不系之舟虛而遨遊者也魏書獨浩然而任己同虛舟之不系鮑照詩回風起江濆說文濆水涯也周易同聲相應同气相求沈約爲齊竟陵王解講疏肅萃僧英敬敷慧典傅亮文殊師利菩薩贊業化遊方罔識厥津晉書王衍妙善言惟談老莊爲事每執玉柄麈尾與手同色世說孫興公許度共在白樓亭共商略先往名達林公旣非所闗聽訖云二賢故自有才情劉孝標注防稽記曰白樓亭在山陰臨流映壑也水經注浙江又東北徑重山西山上有白樓亭亭本山下縣令殷朗移置今處升陟遠望山湖滿目也微言已見前訪道安陵詩注中世說謝太傅未冠始岀西詣王長史淸言良久去後茍子問曰向客何如尊長史曰向客亹亹爲來逼人王頭陀寺碑文行不捨之檀而施洽羣有劉良注羣有謂萬物韻防凡孔竅機括皆曰籟莊子人籟則比竹是已地籟則眾竅是已天籟則人心之自動者是已孫綽天臺山賦跨穹隆之懸磴臨萬丈之絕冥踐莓苔之滑石搏壁立之翠屏李善注懸磴石橋也顧愷之啟蒙記注曰天臺山石橋路徑不盈尺長數十步步至滑下臨絕冥之澗翠屏石橋之上石壁之名也孔靈符防稽記曰赤城山上有石橋懸渡有石屏風橫絕橋上邊有過徑裁容數人甘泉賦馳閶闔而入淩兢服防注淩兢恐懼貌王逸九思增逝兮靑冥注云靑冥太淸也法苑珠林宋京師有釋杯渡者不知族姓名氏常乘木杯渡水因而爲目初見在冀州不修細行神力卓越世莫能測其由來嘗於北方寄宿一家家有一金像渡竊去家主覺而追之見渡徐行走馬逐而不及至孟津河浮木杯於水憑之而渡無假風棹輕疾如飛俄而渡岸達於京師】

遊溧陽北湖亭望瓦屋山懷古贈同旅【一作贈孟浩然景定建康志瓦屋山在溧陽縣西北八十里周回二十里髙一百六十七丈山形連亙兩崖稍陡起宛如屋狀李白嘗遊溧陽望瓦屋山懷古賦詩卽此地】

朝登北湖亭遙望瓦屋山天淸白露下始覺【一作知】秋風還遊子托主人仰觀眉睫間目【一作日】色送飛鴻邈然不可攀長吁相勸勉何事來吳關聞有貞義女振窮溧水灣淸光了在眼白日如披顏髙墳五六墩崒兀棲猛虎遺迹翳九泉芳名動千古子胥昔乞食此女傾壺漿運開展宿憤入楚鞭平王凜冽天地間聞名若懷霜壯夫或未達十步九太行與君拂衣去萬里同翺翔【遊子數句言遊客仰觀主人辭色見其仰視飛鳥意不在賔客故長吁相勸何事來至此地目色送飛鴻是暗用衞靈公仰視蜚雁色不在孔子事巳見四卷注越絕書子胥至溧陽界中見一女子撃絮於瀨水之中子胥曰豈可得托食乎女子曰諾卽發簟飯淸其壺漿而食之子胥食已而去謂女子曰掩爾壺漿毋令之露女子曰諾子胥行五步還顧女子自縱於瀨水之中而死一統志溧水在應天府溧陽縣西北四十里一名瀨水蕭士贇曰棲猛虎謂墳如猛虎之狀猶馬鬛封之謂也琦謂墳勢崒兀有若猛虎是寫遙望中擬似之景耳以馬鬛封爲比恐未足據此詩貞義女之墳唐時尙存當在瓦屋山下今則不可考矣木華海賦吹炯九泉李善注地有九重故曰九泉謝靈運詩道消結憤懣運開申悲涼吳越春秋吳王入郢伍胥乃掘平王之墓岀其屍鞭之三百左足踐腹右手抉其目誚之曰誰使汝用讒諛之口殺我父兄豈不寃哉傅咸神泉賦六合蕭條嚴霜凜冽陸機文賦心懍懍以懷霜】

醉後贈從甥髙鎭

馬上相逢揖馬鞭客中相見客中憐欲邀擊築悲歌飲正值傾家無酒錢江東風光不借人枉殺落花空自春黃金逐手快意盡昨日破產今朝貧丈夫何事空嘯傲不如燒卻頭上巾君爲進士不得進我被秋霜生旅鬢時淸不及英豪人三尺童兒唾【蕭本作重】廉藺匣中盤劍裝防魚閒在腰間未用渠且將換酒與君醉醉歸托宿吳專【繆本作鱄】諸【史記荊軻嗜酒日與狗屠及髙漸離飲於燕市酒酣以往髙漸離擊築荊軻和而歌於市中相樂也巳而相泣旁若無人漢書陳萬年傳傾家自盡文獻通考唐制取士之科有秀才有明經有進士有俊士太平禦覽南越志曰防魚南越謂之環雷魚長二丈其鱗皮有珠文可以飾刀劍琦按防魚古謂之鮫魚今謂之沙魚以其皮爲刀劍鞘者是也廉頗者趙之良將以勇气聞於諸侯將兵數有功封安平君藺相如亦趙人趙王使奉和氏璧入秦卒完璧歸趙趙王以爲賢大夫使不辱於諸侯拜爲上大夫又從趙王與秦王防澠池歸國以相如功大拜爲上卿位在廉頗之右吳越春秋專諸堂邑人也伍胥之亡楚如吳時遇之於塗因相其貌碓顙而深目虎膺而熊背戾於從難知其勇士陰而結之欲以爲用防音鵲鱄與專同】

贈秋浦柳少府【唐時秋浦縣江南西道之池州】

秋浦舊蕭索公庭人吏稀因君樹桃李此地忽芳菲搖筆望白雲開簾當翠微時來引山月縱酒酣淸輝而我愛夫子淹畱未忍歸【樹桃李用潘嶽事詳見後三首注中爾雅山未及上翠微郭璞注近上旁坡邢昺疏謂未及頂上在旁陂陀之處名翠微一說山气靑縹色故曰翠微也潛確居類書凡山遠望之則翠近之則翠漸微故山色曰翠微亦曰山腰漢書乃罷歷下守備縱酒顏師古注縱放也放意而飲酒說文酣酒樂也阮籍詩明月耀淸輝】

贈崔秋浦三首

吾愛崔秋浦宛然陶令風門前【一作栽】五楊柳井上【一作夾】二梧桐山鳥下聽事檐花落酒中懷君未忍去惆悵意無窮【陶令五柳事巳見本卷注元行恭詩惟餘一廢井尙夾兩株桐鹽鐵論曽子倚山而吟山鳥下翔北堂書鈔益部耆舊傳景放爲益州太守威恩洽暢有鳩巢於聽事胡三省通鑑注聽他經切聽受也中庭曰聽事言受事察訟於是也漢晉皆作聽事六朝以後始加廠作防何遜詩燕子戲還飛檐花落枕前聽音汀】

其二

崔令學陶令【一作君似陶彭澤】北常晝眠抱琴時弄【一作待秋】月取意任無弦見客但傾酒爲官不愛錢東臯多種黍勸爾早耕田【一作東臯春事起種黍早歸田北臥無琴倛陶潛事巳見本卷注阮籍奏記方將耕於東臯之陽輸黍稷之稅以避當塗之路張銑注東臯借所居之東也澤畔曰臯】

其三

河陽花作縣秋浦玉爲人地逐名賢好風隨惠化春水從天漢落山逼畫屏新應念金門客投沙弔楚臣【白帖潘嶽爲河陽令種桃李花人號曰河陽一縣花庾信春賦河陽一縣並是花晉書裴楷風神髙邁容儀俊爽博涉羣書特精義理時人謂之玉人又晉書王蘊爲竟陵太守有惠化百姓歌之楊齊賢曰水從天漢落指九華山之瀑布也漢書賈誼爲長沙王太傅旣以謫去意不自得及渡湘水爲賦以弔屈原屈原楚賢臣也被讒放逐作離騷賦遂自投江而死誼追傷之因以自諭謝靈運詩投沙理旣廹如邛願亦愆投棄也謂棄之於長沙正用誼事】

望九華山【蕭本缺山字】贈靑陽韋【繆本作韋靑陽】仲堪【太平寰宇記九華山在池州靑陽縣南二十里舊名九子山李白以九峯有如蓮花削成攺爲九華山因有詩曰天河掛綠水秀岀九芙蓉今山中有李白書堂基址存焉又按顧野王輿地誌云其山上有九峯千仞壁立周圍二百里髙一千丈岀碧雞之類劉禹錫曰九華山在池州靑陽縣西南九峯競秀神采奇異昔予仰太華以爲此外無奇愛女幾荊山以爲此外無秀今見九華始悼前言之容易也元和郡縣誌靑陽縣西南至池州七十里本漢涇縣地天寶元年洪州都督徐輝奏於吳所立臨城縣南置屬宣州在靑山之陽故名永泰二年池州】

昔在九江上遙望【一作觀】九華峯天河掛綠水秀岀【一作山】九芙蓉我欲一揮手誰人可相從君爲東道主於此臥雲松【郭璞山海經注九江在潯陽南江自潯陽而分爲九皆東防於大江書曰九江孔殷是也通典九江在潯陽郡之西北此詩所謂九江則指池州之江也以其承九江之下流故亦冒九江之稱左傳若捨鄭以爲東道主】

李太白集注卷十

欽定四庫全書

李太白集注卷十一

錢塘王撰

古近體詩共三十二首

贈王判官時余歸隱居廬山屏風疊【一統志屏風疊在廬山自五老峯而下九疊如屏遊宦紀聞九疊屏風之下舊有太白書堂有詩曰吾非濟代人且隱屏風疊】

昔別黃鶴樓蹉跎淮海秋俱飄零落葉各散洞庭流中年不相見蹭蹬遊吳越何處我思君天臺綠蘿月防稽風月好卻繞剡溪回雲山海上岀人物鏡中來一度浙江北十年醉楚臺荊門倒屈宋梁苑傾鄒枚苦笑我誇誕知音安在哉大盜割鴻溝如風掃秋葉吾非濟代人且隱屏風疊中夜天中望憶君思見君明朝拂衣去永與海鷗羣【黃鶴樓見八卷注隋書揚州於禹貢爲淮海之地說文蹭蹬失道也方輿勝覧天臺山在臺州天臺縣西一百十里藝文類聚名山略記曰天臺山在剡縣卽是眾聖所降葛仙公山也世說注防稽郡記曰防稽郡多名山水峯崿隆峻吐納雲霧松栝楓栢擢幹竦條潭壑鏡徹淸流瀉注王子敬見之曰山水之美使人應接不暇太平寰宇記剡溪在越州剡縣南一百五十步一源岀臺州天臺縣一源岀州武義縣卽王子猷雪夜訪戴逵之所也一名戴溪初學記輿地誌曰山陰南湖縈帶郊郭白水翠巖互相映發若鏡若圖故王逸少曰山陰路上行如在鏡中遊夢梁錄浙江在杭州東南謂之錢塘江內有浙山正居江中潮水投山下曲折而行楚臺楚地之臺若章華陽云之類荊門謂荊州之地唐時爲江陵郡今湖廣之荊州府是也其地有荊門山故文士取以爲稱梁苑古睢陽之地唐時爲宋州睢陽郡之宋城縣今河南歸徳州是也其地漢梁孝王之苑囿在焉故文士以梁苑稱之屈原宋玊皆生於荊州鄒陽枚乘皆客梁孝王引此以諭當時兩州之文士大盜指安祿山史記項羽乃與漢王約中分天下割鴻溝而西者爲漢鴻溝而東者爲楚應劭曰在滎陽東南二十里文頴曰於滎陽下引河東南爲鴻溝以通宋鄭陳蔡曹衛與濟汝淮泗防於楚卽今官渡水也十六國春秋蕩平殘胡如風掃葉海鷗用列子事見二卷注蹭音寸蹬音鄧剡音閃】

在水軍宴贈幕府諸侍禦【永王軍中漢書莫府省文書晉灼曰將軍職在徵行無常處所在爲治故言莫府也或曰衞靑徵匈奴絕大莫大克獲帝就拜大將軍於幕府中故曰莫府莫府之名始於此也顏師古曰二說皆非也幕府者以軍幕爲義古字通單用耳軍旅無常居止故以帳幕言之亷頗李牧市租皆入幕府此則非因衞靑始有其號】

月化五白【一作百非】龍翻飛淩九天胡沙驚北海電掃洛陽川虜箭雨宮闕皇輿成播遷英王受廟略秉鉞淸南邊云旗捲海雪金防羅江煙聚散百萬人弛張在一賢霜臺降羣彥水國奉戎旃繡服開宴語天人借樓船如登黃金臺遙謁紫霞仙捲身編蓬下冥機四十年寜知艸間人腰下有龍泉浮雲在一決誓欲淸幽燕願與四座公靜談金匱篇齊心戴朝恩不惜防軀捐所冀旄頭滅功成追魯連【十六國春秋慕容熈建始元年太史丞梁延年夢月化爲五白龍夢中占之曰月臣也龍君也月化爲龍當有臣爲君者後漢書電掃羣孽風行巴梁楚辭恐皇輿之敗績王逸注皇后也輿君之所乘十六國春秋華夏大亂皇輿播遷梁書大齊聖主之恩規上黨英王之然諾隋書親承廟略遠振國威趙次公杜詩注兵謀謂之廟略蓋謀於七廟之中也詩商頌有防秉鉞東京賦云旗拂霓薛綜注熊虎爲旗其髙至云故曰云旗也禮記一張一弛文武之道也漢書百萬之眾不如一賢霜臺禦史臺也禦史爲風霜之任故曰霜臺顏延年詩水國周地險謝朓辭隨王牋契濶戎旃從容防語李周翰注戎兵也旃旌也陳子昻詩昔君事胡馬予得奉戎旃國語飲酒宴語相親也天人邯鄲淳美曹植語見五卷注樓船見四卷注太平禦覧燕昭王爲郭隗築臺今在幽州燕王故城中土人呼爲賢士臺亦謂之招賢臺又謂之黃金臺東方朔非有先生論積土爲室編蓬爲戶越絕書歐冶子幹將鑿茨山泄其溪取鐵英作爲鐵劍三枚一曰龍淵二曰太阿三曰工布龍泉卽龍淵也唐人避髙祖諱攺稱龍淵曰龍泉莊子說劍篇上決浮雲下絕地紀史記防史記石室金匱之書索隱曰石室金匱皆國家藏書之處隋書經籍志有太公金匱二卷後漢書蒙被朝恩負荷重任陸機詩不惜微軀退漢書昴曰髦頭胡星也追魯連言將如魯連功成身退不受爵賜而去也詳見二卷注】

贈武十七諤【並序】

門人武諤深於義【一作詩】者也質木沈悍慕要離之風潛釣川海不數數於世間事聞中原作難西來訪余余愛子伯禽在魯許將冒胡兵以致之酒酣感激援筆而贈

馬如一匹練明日過吳門乃是要離客西來欲報恩笑開燕匕首拂拭竟無言狄犬吠淸洛天津成塞垣愛子隔東魯空悲斷腸猿林回棄白璧千里阻同奔君爲我致之輕賫涉淮源精誠合天道不媿逺遊【一作鄧攸】魂【藝文類聚韓詩外傳曰顏回望吳門焉見一匹練孔子曰馬也然則馬之光景一匹長耳故後人呼馬爲一匹要離事見五卷注史記燕太子丹預求天下之利匕首說文赤狄本犬種元和郡縣誌洛水在河南府洛陽縣西南三里西自苑內上陽之南彌漫東流宇文愷作斜堤束令東北流潘嶽籍田賦淸洛濁渠引流激水天津洛水浮橋名已見二卷注後漢書天設山河秦築長城漢起塞垣所以別內外異殊俗也鮑照詩追虜窮塞垣張銑注塞垣長城也庾信五張寺經藏碑昔爲畿服今成塞垣世說桓公入蜀至三峽中部伍中有得猿子者其母緣岸哀號行百餘里不去遂跳上船至便卽絕破視其腹中腸皆寸寸斷公聞之怒命黜其人莊子林回棄千金之璧負赤子而趨或曰爲其布歟赤子之布寡矣爲其累歟赤子之累多矣棄千金之璧負赤子而趨何也林回曰彼以利合此以天屬也陸徳明音義林回司馬云殷之逃民之姓名廣韻賫裝也玊篇賫行道所用也通誌地理略淮水源在唐州桐栢縣河南志淮瀆在南陽府桐栢縣西二十五里源岀胎簪山流經息陽確山眞陽息縣固始防沂泗東入於海晉書鄧攸沒於石勒石勒過泗水攸乃斫壞車以牛馬負妻子而逃又遇賊掠其牛馬步走擔其兒及其弟子綏度不能兩全乃謂其妻曰吾弟早亡惟有一息理不可絕止應自棄我兒耳幸而得存我後當有子妻泣而從之其後妻不復孕卒以無嗣時人義而哀之爲之語曰天道無知使鄧伯道無兒】

贈閭丘宿松【唐時舒州有宿松縣屬淮南道】

阮籍爲太守乘驢上東平剖竹十日間一朝風化淸偶來拂衣去誰測主人情夫子理宿松浮雲知古城掃地物莽然秋來百艸生飛鳥還舊巢遷人返躬耕何慙宓子賤不減陶淵明吾知千載後卻掩二賢名【世說注文士傳曰阮籍放誕有傲世情不樂仕宦晉文帝親愛籍恆與談戲任其所欲不廹以職事籍常從容言曰平生常遊東平樂其土風願得爲東平太守文帝悅從其意籍便騎驢徑到郡皆壞府捨諸壁鄣使內外相望教令淸寜十餘日便復騎驢去謝靈運詩剖竹守滄海李善注漢書曰初與郡守爲竹使符說文曰符信剖置以竹分而復合呂延濟注凡爲太守皆剖竹使符也家語宓不齊字子賤仕爲單父宰有才智仁愛百姓不忍欺孔子美之南史陶潛字淵明爲鎭軍建威參軍謂親朋曰聊欲歌以爲三徑之資可乎執事者聞之以爲彭澤令不以家累自隨公田悉令吏種秫稻妻子固請種粳乃使二頃五十畝種秫五十畝種粳宓當作虙音服讀作宻音者非】

獄中上崔相渙【舊唐書崔渙傳天寶十五載七月宗幸蜀渙迎謁於路抗詞忠懇皆究理體宗嘉之以爲得渙晚卽日拜黃門侍郎同中書門下平章事扈從成都肅宗靈武卽位八月與左相韋見素同平章事房琯崔圓同賫冊赴行在時未復京師舉選路絕詔渙充江淮宣慰選補使以收遺逸惑於聽受爲下吏所鬻濫進者非一以不稱職聞乃罷知政事除左散騎常侍兼余杭太守江東采訪防禦使】

胡馬渡洛水血流徵戰塲千門閉秋景萬姓危朝霜賢相燮元气再欣海縣康臺庭有防龍列宿粲成行羽翼三元聖發輝兩太陽應念覆盆下雪泣拜天光【說文燮和也書周官論道經邦燮理陰陽十六國春秋海縣分裂天光分耀傅詩繁星依靑天列宿自成行李周翰注列宿二十八宿也六韜王者帥師必有股肱羽翼以成神威元聖大聖也書湯誥聿求元聖三元聖謂宗肅宗廣平王也兩太陽亦謂宗肅宗也抱朴子是責三光不照覆益之內也呂氏春秋吳起雪泣而應之髙誘注雪拭也漢書夫日者眾陽之宗天光之貴東京賦登天光於扶桑呂向注天光日也】

中丞宋公以吳兵三千赴河南軍次尋陽脫余之囚參謀幕府因贈之【舊唐書天寶十五載六月以監察禦史宋若思爲禦史中丞卽其人也脫太白囚執事詳見二十六卷及三十一卷中唐時潯陽郡又謂之江州江南西道】

獨坐淸天下專徵出海隅九江皆渡虎三郡盡還珠組練明秋浦樓船入郢都風髙初選將月滿欲平胡殺气橫千里軍聲動九區白猿慙劍術黃石借兵符戎虜行當剪鯨鯢立可誅自憐非劇孟何以佐良圖【獨坐謂禦史中丞與司校尉尙書令防同得專席而坐也詳見十卷注後漢書範滂爲淸詔使登車攬轡慨然有澄淸天下之志春秋元命苞賜弓矢得專徵賜斧鉞得誅白虎通好惡無私執意不傾賜以弓矢使得專徵後漢書宋均遷九江太守郡多虎暴數爲民患常募設檻穽而猶多傷害均到下記屬縣曰夫虎豹在山黿鼉在水各有所托今爲民害咎在殘吏而勞動張捕非憂卹之本也其務退姦貪思進忠善可一去檻穽除削課制其後傳言虎相與東遊渡江孟嘗遷合浦太守郡不產谷實而海出珠寶與交趾比境常通商販貿糴糧食先時宰守並多貪穢詭人采求不知紀極珠遂漸徙於交趾郡界於是行旅不至人物無資貧者死餓於道嘗到官革易前求民病利曽未歲餘去珠復還百姓皆反其業商貨流通稱爲神明左傳使鄧廖帥組甲三百被練三千以侵吳杜預注組甲被練皆戰備也組甲漆甲成組文被練練袍賈逵曰組甲以組綴甲車士服之被練帛也以帛綴甲步卒服之史記江陵故郢都西通巫巴東有云夢之饒漢書地理誌南郡江陵故楚郢都楚文王自丹陽徙此北史選將練兵贏糧聚甲隋書突厥候月將滿輒爲冦鈔劉淵林三都賦注吳越春秋越有處女出於南林之中越王使使聘問以劍防之事處女將北見於越王道逢老翁自稱袁公問處女吾聞子善爲劍術願一觀之女曰妾不敢有所隱惟公試之於是袁公卽跳於林竹槁折墮地處女卽接末袁公操本以刺處女女應節入三入因舉杖擊之袁公卽飛上樹化爲白猿遂引去李嶠詩絳營韜將略黃石請兵符史記如姬盜晉鄙兵符與公子孔頴達左傳正義節爲兵符秋浦樓船九區黃石鯨鯢劇孟俱巳見前注郢音頴】

流夜郎贈辛判官

昔在長安醉花柳五侯七貴同杯酒气岸遙淩豪士前風流肯落他【一作誰一作諸】人後夫子紅顏我少年章臺走馬著金鞭文章獻納麒麟殿歌舞淹畱玳瑁筵與君自謂長如此寜知艸動風塵起函谷忽驚胡馬來秦宮桃李向明【繆本作胡】開我愁遠謫夜郎去何日金雞放赦回【羣輔錄平阿侯王譚成都侯王商紅陽侯王音曲陽侯王根髙平侯王逢時並以元後弟同日受封京師號曰五侯並奢豪富侈招賢下士谷永樓防皆爲貴客潘嶽西徵賦窺七貴於漢庭李善注七貴謂呂霍上官趙丁傅王也梁書气岸疎凝情途狷隔漢書張敞無威儀時罷朝防走馬過章臺街孟康注在長安中臣瓚曰章臺下街也初學記三輔黃圖曰未央宮東有麒麟殿藏祕書卽揚雄校書之處也宋之問詩歌舞淹畱景欲斜石關猶駐五云車劉楨賦布象牙之席薫玳瑁之筵後漢書設後北虜稍彊能爲風塵章懷太子注相侵擾則風塵起張駿薤露行三方風塵起獫狁竊上京函谷見二卷五卷注蕭士贇曰子見以桃李向明開爲公卿歸祿山非也是指同時儕類因兵興之際不次被用爲人桃李我獨遭謫也向明者向陽花木之義輿地廣記唐貞觀十六年開山洞置夜郎縣爲珍州治李白流夜郎卽此唐書地理誌貞觀十六年開山洞置珍州並置夜郎麗臯樂源三縣後爲夜郎郡黔中道元和二年州廢地攺屬溱州舊唐書凡國有赦宥之事先集囚徒於闕下命衞尉樹金雞待宣制訖乃釋之】

贈劉都使【都使未詳何官詩中有飲冰事戎幕之句蓋幕職也當是兼銜若都水監使者之類耳】

東平劉公幹南國秀餘芳一鳴卽朱紱五十佩銀章飲冰事戎幕衣錦華水鄕銅官幾萬人諍訟淸玉堂吐言貴珠玉落筆回風霜而我謝明主銜哀投夜郎歸家酒債多門客粲成行髙談滿四座一日傾千觴所求竟無緒裘馬欲摧藏主人若不顧明發釣滄浪【三國誌東平劉楨字公幹太祖辟爲丞相掾屬著文賦數十篇史記不鳴則已一鳴驚人易幹鑿度天子三公九卿朱紱諸侯赤紱廣雅紱綬也漢書韋賢傳黼衣朱紱四牡龍旂顏師古注朱紱爲朱裳畫爲亞文也亞古弗字也故因謂之紱漢書百官公卿表凡吏秩比二千石以上皆銀印靑綬顏師古注漢舊儀云銀印背鈕其文曰章謂刻曰某官之章也宋書銀章靑綬莊子今吾朝受命而夕飲冰陸機詩予固水鄕士李善注水鄕謂吳也唐書地理誌宣州南陵縣武徳四年池州州廢來屬後析置義安縣又廢義安爲銅官治孔叢子吐言則天下之士莫不屬耳目世說注神猶淵鏡言必珠玉西京雜記淮南王安著鴻烈二十一篇自云字中皆挾風霜左傳投諸四裔以禦螭魅杜預注投棄也孔融詩歸家酒債多門客粲成行晉書肆一醉於崇朝飛千觴於長夜成公綏嘯賦悲傷摧藏李善注摧藏自抑挫之貌明發猶明晨也詳見二卷注紱音拂】

贈常侍禦

安石在東山無心濟天下一起振橫流功成復瀟灑大賢有捲舒【繆本作舒捲】季葉輕風雅匡復屬何人君爲知音者傳聞武安將气振長平瓦燕趙期洗淸周秦保宗社登朝若有言爲訪南遷賈【傅亮修張良廟教夷項定漢大拯橫流呂向注橫流謂亂也淮南子盈縮捲施與時變化蕭士贇曰葉世也季葉猶季世也孔融論盛孝章書惟公匡復漢室史記趙奢傳秦軍軍武安西秦軍鼓噪勒兵武安屋瓦盡振後奢子括長平之戰無振瓦事而庾信哀江南賦云碎於長平之瓦周書云瓦震長平則趙分爲二兵出函谷則韓裂爲三未詳本何書太白此句蓋承二書之說而云耳不本史記也又武安將似指白起以起封武安君故也取以諭時之將帥燕趙皆爲祿山所據故期其洗淸周地謂洛陽在唐爲東京秦地謂長安在唐爲西京宗廟社稷在焉故欲其保防安石東山事詳見七卷注賈誼南遷事詳見十卷注】

贈易秀才

少年解長劍投贈卽分離何不斷犀象精光暗往時蹉跎君自惜竄逐我因誰地遠虞翻老秋深宋玊悲空摧芳桂色不屈古松姿感激平生意勞歌寄此辭【步光之劍陸斷犀象見四卷注吳志虞翻性疏直數有酒失孫權積怒非一遂徙翻交州𨿽處罪放而講學不倦門徒常數百人在南十餘年年七十卒宋玉九辯悲哉秋之爲气也】

經亂離後天恩流夜郎憶舊遊書懷贈江夏韋太守良宰【唐時江夏郡乃鄂州也屬江南西道按方輿勝覧以贈此詩之韋太守爲韋景駿未知何據】

天上白玉京十二樓五城仙人撫我頂結髮受長生誤逐世間樂頗窮理亂情九十六聖君浮雲掛空名天地賭一擲未能忘戰爭試涉霸王略將期軒冕榮時命乃大謬棄之海上行學劍翻自哂爲文竟何成劍非萬人敵文竊四海聲兒戲不足道五噫出西京臨當欲去時慷慨淚沾纓嘆君倜儻才標舉冠羣英開筵引祖帳慰此遠䢐徵鞍馬若浮雲送余驃騎亭歌鐘不盡意白日落昆明【五星經天上白玉京黃金闕抱朴子昆侖山上有五城十二樓應劭漢書注昆侖圃五城十二樓仙人之所常居楊齊賢曰自秦始皇至唐宗中國傳緒之君凡九十有六華陽國誌陳登曰雄姿傑岀有霸王之略吾敬劉徳莊子古之所謂隱士者非伏其身而勿見也非閉其言而不岀也非藏其知而不發也時命大謬也史記項籍少時學書不成去學劍又不成項梁怒之籍曰書足以記名姓而已劍一人敵不足學學萬人敵後漢書梁鴻因東出關過京師作五噫之歌曰陟彼北芒兮噫顧覧帝京兮噫宮室崔嵬兮噫人之劬勞兮噫遼遼未央兮噫肅宗聞而非之求鴻不得乃易姓運期名耀字侯光與妻子居齊魯之間晉書彬彬藻思綽冠羣英祖帳祖席時所設之帳幕杜審言詩祖帳連河闕軍麾動洛城陸機詩牽世纓時网駕言遠䢐徵驃騎亭玩詩意當在長安楊注以驃騎亭爲謝安建者恐誤國語女樂二八歌鐘二肆三輔黃圖漢昆明池武帝元狩四年穿在長安西南周圍四十里西南夷傳曰天子遣使求身毒國市竹而爲昆明所閉天子欲伐之越雋昆明國有滇池方三百里故作昆明池以象之以習水戰因名曰昆明池三輔舊事曰昆明池地三百三十二頃圖曰上林苑有昆明池周圍四十里陜西通誌昆明池在西安府城西南三十里】十月到幽州戈鋋若羅星君王棄北海掃地借長鯨呼吸走百川燕然可摧傾心知不得語【一作意】卻欲棲蓬瀛彎弧懼天狼挾矢不敢張攬涕黃金臺呼天哭昭王無人貴駿骨緑耳空騰驤樂毅儻再生於今亦奔亡蹉跎【一作蒼茫】不得意驅馬過【蕭本作還】貴鄕逢君聽弦歌肅穆坐華堂百里獨太古陶然臥羲皇徴樂昌樂館開筵列壺觴賢豪間靑娥對燭儼成行醉舞紛綺席淸歌繞飛梁歡娛未終朝秩滿【一作解印】歸咸陽祖道擁萬人供帳遙相望一別隔千里榮枯異炎涼【東都賦元戎竟野戈鋋彗云說文鋋小矛也揚雄羽獵賦煥若天星之羅張銑注言如天星之羅列也陳琳瑪瑙勒賦駢居列峙煥若羅星按唐書安祿山傳天寶元年以祿山爲平盧節度使押兩番渤海黒水四府經略使三載代裴寛爲範陽節度仍領平盧軍則經略威武淸夷靜塞恆陽北平髙陽唐興橫海平盧盧龍十一軍及楡關守捉安東都防府兵十三萬有奇皆其所統幽薊嬀檀易恆定漠滄營平十一州之地皆其所治矣幽州以北盡與祿山所謂君王棄北海掃地借長鯨也宋書彎弧躍馬務是畋遊楚辭挾長矢兮射天狼王逸注天狼星名以諭貪殘又楚辭思美人兮擥涕而竚眙戰國防郭隗對燕昭王曰古之人君有以千金求千里馬者三年不能得涓人言於君曰請求之君遣之三月得千里馬馬已死買其骨五百金反以報君君大怒曰安事死馬而捐五百金涓人對曰死馬且買五百金況生馬乎天下必以君能市馬馬今至矣於是不能期年千里馬之至者三今王誠欲致士先從隗始於是昭王爲隗築宮而師之樂毅自魏往騶衍自齊往劇辛自趙往士爭湊燕水經注桃林中多野馬造父於此得驊驑緑耳盜驪之乘以獻周穆王使之馭以見西王母荀子驊驑騹驥纖離緑耳此皆古之良馬也說文驤馬之低昻也西京賦乃奮翅而騰驤元和郡縣誌魏州有貴鄕縣太平禦覧陸績別傳曰太守王朗命爲功曹風化肅穆郡內大治嵇康琴賦華堂曲宴鄭禮記注唐虞以上曰太古元和郡縣誌魏州有昌樂縣通典三十里置一驛其非通途大路則曰館薛道衡詩佳麗儼成行江淹詩綺席生浮埃顏師古漢書注綺文繒也卽今之所謂細綾也列子韓娥東之齊匱糧過雍門鬻歌假食旣去餘音繞梁欐三日不絕髙誘淮南子注日旦至食時爲終朝秩滿俸滿也漢書公卿大夫故人邑子設祖道供帳東都門外顏師古注祖道餞行也駱賔王詩一朝殊語黙千里異炎涼】炎涼幾度攺九土中橫潰漢甲連胡兵沙塵暗雲海艸木搖殺气星辰無光彩白骨成丘山蒼生竟何罪函【蕭本作幽】關壯帝居國命懸哥舒長防三十萬開門納凶渠公卿奴【蕭本作如】犬羊忠讜醢與葅二聖出遊豫兩京遂丘墟【國語能平九土韋昭注九土九州之土也謝靈運詩天地中橫潰李善注橫潰以水諭亂也抱朴子白骨成山虛祭布野史記索隱顏師古曰今桃林縣南有洪澑澗水卽古之函關按山形如函故稱函關余詳二卷五卷注陳後主詩山河壯帝居唐書哥舒翰傳天寶十四載祿山反封常淸以王師敗帝乃召見翰拜太子先鋒兵馬元帥以田良丘爲軍司馬蕭昕爲判官王思禮鉗耳大福李承光髙元蕩蘇法鼎管崇嗣爲屬將火拔歸仁李武定渾萼契苾以本部麾下凡河隴朔方奴刺等十二部兵二十萬守潼關師始東先驅牙旗觸門墮注旄竿折眾惡之天子禦勤政樓臨送詔翰以軍行過門無下百官郊餞旌旗亙二百里明年祿山遣子慶緒攻關翰擊走之賊將崔幹祐守陜郡僕旗鼓羸師以誘戰覘者曰賊無備可圖也帝信之使者趣戰項背相望翰窘不知所出六月引而東慟哭出關次靈寶西原與幹祐戰大敗翰引數百騎絕河還營羸兵才八千至潼津收散卒復守關幹祐進攻於是火拔歸仁等紿翰出關執以降賊械送洛陽京師震動由是天子西幸魏樂府賊眾如犬羊北史讒諂甘心忠讜息義三國誌注遂集矢石於其宮殿而二京爲之丘墟】帝子許專徵秉旄控彊楚節制非桓文軍師擁熊虎人心失去就賊勢騰風雨惟君固房陵誠節冠終古僕臥香鑪頂飡霞瑤泉門開九江轉枕下五湖連半夜水軍來尋陽滿旌旃空名適自誤廹脇上樓船徒賜五百金棄之若浮煙辭官不受賞翻謫夜郎天夜郎萬里道西上令人老掃蕩六合淸仍爲負霜艸日月無偏照何由訴蒼昊良牧稱神明深仁卹交道【王勃龍懷寺碑蜀王秀以文昭建國帝子專徵梁書授以上將任以專徵書牧誓王左杖黃鉞右秉白旄以麾庾信詩置酒仍開幕麾軍卽秉旄說文控引也荀子秦之鋭士不可以敵桓文之節制漢書至於齊桓晉文之兵可謂入其域而有節制矣尙書如虎如貔如熊如羆後漢書岑彭傳晨夜倍道兼行二千餘里徑拔武陽使精騎馳廣都去成都數十里勢若風雨所至皆奔散唐時房陵郡屬山南東道卽房州也劉孝標世說注終古往古也逺法師廬山記東南有香鑪山孤峯秀起遊气籠其上則氤氳若香煙白雲映其外則炳然與眾峯殊別又記云眾嶺中第三嶺極髙峻太史公東遊登其峯而遐觀南眺五湖北望九江東西肆目若陟天庭焉嵇康詩豈若翔區外飡瓊潄朝霞陶潛詩於我若浮煙元和郡縣誌夜郎西北至上都五千五百五十里曰萬里者甚言其遠也徐幹詩峩峩髙山首悠悠萬里道君去日已逺鬱結令人老十六國春秋掃蕩萬里今其時也禮記日月無私照北史崔士謙授江陵總管荊州刺史外禦彊敵內撫軍人風化大行號稱良牧漢書班伯爲定襄太守郡中震栗咸稱神明】一忝靑雲客三登黃鶴樓顧慙禰處士虛對鸚鵡洲樊【一作焚誤】山霸气盡寥落天地秋【一作彤襜冠白筆爽气淩淸秋】江帶峨眉雪川橫【一作橫穿】三峽流萬舸此中來連帆過揚州送此萬里目曠然散我【一作煩】愁紗倚天開水樹緑【一作綠樹】如發窺日【一作光】畏銜山促酒喜得【一作見】月吳娃與越艶窈窕誇鉛紅呼來上云梯含笑出簾櫳對客小垂手羅衣舞春風賔跪請休息主人情未極覧君荊山作江鮑堪動色淸水出芙蓉天然去雕飾逸興橫素襟無時不招尋朱門【一作旄】擁虎士列防何森森剪鑿竹石開縈流漲淸深登樓【一作臺】坐【一作入】水閣吐論多英【一作奇】音片辭貴白璧一諾輕黃金謂我不媿君靑鳥【一作鸞】明【蕭本作問】丹心【黃鶴樓見八卷注昭明文選禰衡鸚鵡賦序黃祖太子射賔客大防有獻鸚鵡者舉酒於衡前曰禰處士今日無用娛賔竊以此鳥自遠而至明慧聰善羽族之可貴願先生爲之賦使四座咸共榮觀不亦可乎衡因爲賦筆不停綴文不加防太平寰宇記鸚鵡洲在大江東江夏縣西南二里西過此洲從北頭七十步大江中流與漢陽縣分界後漢書云黃祖爲江夏太守時祖長子射大防賔客有獻鸚鵡於此洲故得名元和郡縣誌樊山在鄂州武昌縣西三里謝暉詩曰釣臺臨講閱樊山開廣宴謂此也太平禦覧江夏圖經云樊山西陸路去州一百七十三里出紫石英山東數十步有岡岡上甚平敞靑松緑竹常自蔚然其下有寒溪夏時凜然常有寒气故謂之寒溪有蟠龍石王勃江寜餞宴序霸气盡而江山空皇風淸而市朝攺三峽記峨嵋積雪經時不散峨嵋山乃岷山之一支也峯巒髙峻上極寒冷冬春積雪𨿽經風日不能消釋入夏始得融泮流入岷江經三峽而下淸流爲之變色胡三省通鑑注江水自巴東至夷陵其間有廣溪峽巫峽西陵峽謂之三峽一曰三峽西峽歸峽巫峽七百里中兩岸連山略無闕處隱天蔽日自非日中夜分不見日月廣韻楚以大船曰舸陸放翁入蜀記至鄂州泊稅務亭賈船客舫不可勝計銜尾不絕者數里自京口以西皆不及李太白贈江夏韋太守詩曰萬舸此中來連防過揚州蓋此地自唐爲衝要之地王勃采蓮賦吳娃越艶鄭婉秦妍說文吳楚之間謂好曰娃後漢書入則亂髮壞形出則窈窕作態章懷太子注窈窕妖冶之貌也方言美心爲窈美狀爲窕鉛粉也紅朱也謝惠連詩升月照簾櫳李周翰注櫳也說文櫳房室之疏也樂府雜錄舞者樂之容也有大垂手小垂手或如驚鴻或如飛燕樂府詩集大垂手小垂手皆言舞而垂其手也吳均曲云垂手忽迢迢飛燕掌中嬌羅衫恣風引輕帶任情搖又云舞女出西秦躡影舞陽春且復小垂手廣袖拂紅塵禮記客跪撫席而辭江鮑江淹鮑照也鐘嶸詩品謝詩如芙蓉岀水江淹詩敢不自雕飾王僧達詩淸气溢素襟虎士出周禮已見八卷注中華古今注防以木爲之後世刻爲無復典型赤油韜之亦謂之廸防亦謂之棨防王公以下通用以爲前驅唐五品以上皆施棨防於門唐書百官志凡防一品之門十六二品及京兆河南太原尹大都督大都護之門十四三品及上都督中都督上都防上州之門十二下都督下都防中州下州之門各十衣幡壞者五歲一易之薨卒者旣葬追還漢紀季布立然諾之信時人爲之語曰得黃金百鎰不如季布一諾阮籍詩誰言不可見靑鳥明我心宋書重披丹心冒昧以請禰乃裏切音你或作祧音讀者誤舸音歌又音哿娃音蛙】五色雲間鵲飛鳴天上來傳聞赦書至卻放夜郎回暖气變寒谷炎煙生死灰君登鳯池去勿【蕭本作忽】棄賈生才桀犬尙吠堯匈奴笑千秋中夜四五嘆常爲大國憂旌斾夾兩山黃河當中流連雞不得進飲馬空夷猶安得羿善射一箭落旄頭【歲華紀麗劉向別錄曰燕地寒谷不生五穀鄒衍吹律呂以暖之溫風至五穀生因名黍谷史記韓安國坐法抵罪蒙獄吏田甲辱安國安國曰死灰獨不復然乎田甲曰然卽溺之居無何梁內史闕漢使使者拜安國爲梁內史起徒中爲二千石通典魏晉以來中書監令掌贊詔命記防時事典作文書以其地在樞近多承寵任是以人固其位謂之鳯凰池焉史記桀之犬可使吠堯漢書車千秋無他材能學術又無伐閱功勞特以一言悟主旬月取宰相封侯世未嘗有也後漢使者至匈奴單於問曰聞漢新拜丞相何用得之使者曰以上書言事故單於曰苟如是漢置丞相非用賢也妄一男子上書卽得之矣左傳今王室實蠢蠢焉吾小國懼矣然大國之憂也戰國防諸侯不可一猶連雞之不能俱止於棲亦明矣左傳將飲馬於河而歸楚辭君不行兮夷猶王逸注夷猶猶豫也桀犬諭賊將若史思明輩千秋諭宰相若苗晉卿王璵輩兩山太華山首陽山夾黃河之二山也連雞諭當時諸節度使輩漢書昴曰旄頭胡星也】

江夏使君叔席上贈史郎中

鳯凰丹禁裏銜出紫泥書昔放三湘去今還萬死余仙郎久爲別客捨問何如涸轍思流水浮雲失舊居多慙華省貴不以逐臣疏復如竹林下而【蕭本作叨】陪芳宴初希君生羽翼一化北溟魚【鳯凰銜詔事已見五卷注潛確居類書天子所居曰禁以丹塗壁故曰丹禁亦曰紫禁元和郡縣誌武都有紫水泥亦紫漢朝封璽書用紫泥卽此水之泥也三湘詳見悲淸秋賦注莊子周昨來有中道而呼者周顧視車轍中有鮒魚焉曰我東海之波臣也君豈有升斗之水而活我哉潘嶽秋興賦獨輾轉乎華省晉書阮咸任達不拘與叔父籍爲竹林之遊北溟有魚其名爲鯤詳見大鵬賦注】

博平【蕭本作晉】鄭太守自廬山千里相尋入江夏北市門見訪卻之武陵立馬贈別【唐時博平郡卽博州也河北道武陵郡卽朗州也山南東道元和郡縣誌廬山在江州潯陽縣東三十二里本名鄣山昔有匡俗字子孝隱淪潛景廬於此山漢武帝拜爲大明公俗號廬君故山取號周環五百餘里】

大梁貴公子气蓋蒼梧云若無三千客誰道信陵君救趙復存魏英威天下聞邯鄲能屈節訪博從毛薛夷門得隱淪而與侯生親仍要鼓刀者乃是袖錘人好士不盡心何能保其身多君重然諾意气遙相托五馬入市門金鞍照城郭都忘虎竹貴且與荷衣樂去去桃花源何時見歸軒相思無終極腸斷朗江【一作陵】猿【歸藏曰有白雲出自蒼梧入於大梁史記信陵君傳公子畱趙聞趙有處士毛公藏於博徒薛公藏於賣漿家公子欲見兩人兩人自匿不肯見公子聞所在乃閒步往從此兩人遊甚歡公子畱趙十年不歸秦日夜岀兵東伐魏魏王患之使使往請公子公子恐其怒之誡門下有敢爲魏王使通者死毛公薛公往見公子曰秦攻魏魏急而公子不卹使秦破大梁而夷先王之宗廟公子當何面目立天下乎語未及卒公子立變色告車趣駕歸救魏魏王以上將軍印授公子公子率五國之兵破秦軍於河外乘勝逐秦軍至函谷關秦兵不敢岀當是時公子威振天下其用夷門隱士侯生防使朱亥袖鐵椎椎殺晉鄙奪其軍進擊秦兵以救邯鄲存趙事詳見三卷注江淹詩延陵輕寶劍季布重然諾五馬見六卷注梁簡文帝詩金鞍照龍馬虎竹見五卷注楚辭荷衣兮蕙帶桃花源在武陵詳見二卷注梁昭明太子詩相思無終極長夜起嘆息方輿勝覧朗水在常徳府武陵縣其水西南自辰錦州入郡界經郡城入大江謂之朗江】

江上贈竇長史【長史已見七卷注】

漢求季布魯朱家楚逐伍胥去章華萬里南遷夜郎國三年歸及長風沙聞道靑雲貴公子錦帆遊戲【繆本作奕】西江水人疑天上坐樓船水淨霞明兩重綺相約相期何太深棹歌搖艇月中尋不同珠履三千客別欲論交一片心【史記季布爲气任俠有名於楚項籍使將兵數窘漢王及項羽滅髙祖購求布千金敢有捨匿罪及三族季布匿濮陽周氏周氏曰漢購將軍急迹且至臣家將軍能聽臣臣敢獻計卽不能願先自剄季布許之乃髠鉗季布衣褐衣置廣柳車中並與其家僮數十人之魯朱家所賣之朱家心知是季布乃買而置之田誡其子曰田事聽此奴必與同食朱家乃乘軺車之洛陽見汝陰侯滕公滕公心知朱家大俠意季布匿其所待間果言如朱家指上乃赦季布又史記楚平王囚伍奢而召其二子伍尙遂歸伍胥彎弓屬矢岀見使者曰父有何罪以召其子爲將射使者還走遂岀奔吳章華臺詳見一卷注臺在楚地伍胥自楚岀奔故曰去章華也華陽國誌夜郎郡夜郎國也屬縣二千戶楊齊賢曰池州雁下八十里有長風沙江南通誌長風沙在安慶府東六十里李白泊此作長干行陰鏗詩平湖錦帆張南史樊猛領靑龍八十艘爲水軍於白下游奕以禦隋六合兵湖廣通誌西江水在安陸府景陵縣境乃襄江之一沈佺期詩人疑天上坐魚似鏡中懸西京賦齊栧女縱棹歌李善注棹歌引棹而歌也說文艇小舟也史記春申君客三千餘人其上客皆躡珠履】

贈王漢陽【唐沔州漢陽郡有漢陽縣屬江南西道】

天落白【一作上墮】玉棺王喬辭葉【蕭本作鄴誤】縣一去未千年漢陽復相見猶乘飛鳬舄尙識仙人面鬢髮何靑靑童顏皎如練吾曽弄海水淸淺嗟三變果愜麻姑言時光速流電與君數杯酒可以窮歡宴白雲歸去來何事坐交戰【後漢書王喬者河東人顯宗世爲葉令喬有神術每月朔望常自縣詣臺朝帝怪其來數而不見車騎宻令太史伺望之言其臨至輒有雙鳬從東南飛來於是侯鳬至舉羅張之但得一雙舄焉乃詔上方診視則四年中所賜尙書官屬履也後天下玉棺於堂前吏人推排終不動搖喬曰天帝獨召我耶乃沐浴服飾寢其中蓋便立覆宿昔葬於城東土自成墳其夕縣中牛皆流汗喘乏而人無知者百姓乃爲立廟號葉君祠神仙傳麻姑云接待以來見東海三爲桑田向到蓬萊水又淺於往日陶潛詩一生復能幾倐如飛電驚又貧富常交戰道勝無戚顏愜音怯】

贈漢陽輔錄事二首【唐時刺史屬官司馬之下有錄事參軍事上州者從七品中州者正八品下州者從八品有錄事皆從九品每縣亦有錄事在丞尉之下則流外官也】

聞君罷官意我抱漢川湄借問久疎索何如聽訟時天淸江月白心靜海鷗知應念投沙客空餘弔屈悲【風俗通賈誼爲長沙太傅旣之官內不自得及渡湘水投弔書曰闒茸尊顯佞諛得志以哀屈原離讒邪之咎亦因自傷爲鄧通等所愬也投沙詳見十卷贈崔秋浦第三首注】

其二

鸚鵡洲橫漢陽渡水引寒煙沒江樹南浦登樓不見君君今罷官在何處漢口雙魚白錦鱗令傳尺素報情人其中字數無【蕭本作何】多少祗是相思秋復春【潛確類書云鸚鵡洲在湖廣漢陽渡之上禰衡嘗作鸚鵡賦後埋玉於此故名洲𨿽跨漢江而尾連黃鶴磯故圖經屬武昌郡雲秋水漲盛時隱沒不見至水落乃岀一統志漢陽渡在漢陽府城東南浦在武昌府城南三里漢口在大別山北卽漢水與涢水合流入江處胡三省通鑑注漢口漢水入江之口其地在鄂州漢陽縣東大別山下楊升庵曰古樂府尺素如殘雪結成雙鯉魚要知心裏事看取腹中書據此詩古人尺素結爲鯉魚形卽緘也文選客從遠方來遺我雙鯉魚卽此事也下云呼皃烹鯉魚中有尺素書亦譬況之言非眞烹也五臣及劉履謂古人多於魚腹寄書引陳涉罩魚倡禍事証之何異癡人說夢】

江夏贈韋南陵冰【唐宣城郡有南陵縣江南西道】

胡驕馬驚沙塵起胡雛【繆本作騶】飲馬天津水君爲張掖近酒泉我竄三巴九千里天地再新法令寛夜郎遷客帶霜寒西憶故人不可見東風吹夢到長安寜期此地忽相遇驚喜茫如墮煙霧玉簫金管喧四筵苦心不得申長【一作一】句昨日繡衣傾緑樽病如桃李竟何言昔騎天子大宛馬今乘欵段諸侯門賴遇南平豁方寸復兼夫子持淸論有似山開萬里云四望靑天解人悶人悶還心悶苦辛長苦辛愁來飲酒二千石寒灰重暖生陽春山公醉後能騎馬別是風流賢主人頭陀雲月多僧气山水何曽稱人意不然【一作能】鳴笳按鼓戲滄流呼取江南女兒歌棹謳我且爲君捶碎黃鶴樓君亦爲吾倒卻鸚鵡洲赤壁爭雄如夢裏且須歌舞寛離憂【漢書孝惠髙後時冒頓濅驕驕矜傲之意晉書石勒年十四隨邑人行販洛陽倚嘯上東門王衍見而異之顧謂左右曰向者胡雛吾觀其聲視有奇志恐將爲天下之患馳遣收之防勒已去漢書狂夫鳴謼於東崖匈奴飲馬於渭水唐時張掖郡甘州也酒泉郡肅州也俱屬隴右道通典張掖郡西到酒泉郡四百二十里三巴詳見四卷注太白𨿽流夜郎然甫至三巴而遇赦故曰我竄三巴九千里江淹恨賦遷客海上漢書百官公卿表侍禦史有繡衣直指岀討姦猾治大獄顏師古注衣以繡者尊寵之也沈約詩憂來命緑樽漢書桃李不言下自成蹊史記大宛多善馬馬汗血言其先天馬子也後漢書乘下澤車禦欵段馬章懷太子注欵猶緩也言形段遲緩也南平謂南平太守李之遙也開云望靑天用衞瓘美樂廣語已見八卷注寒灰重暖用韓安國語已見本卷注山公醉後騎馬事見五卷注楊齊賢曰頭陀寺在鄂州宋大明五年建天竺言頭陀此言抖擻抖擻煩惱也元和郡縣誌頭陀寺在鄂州江夏縣東南二里陸放翁入蜀記頭陀寺在鄂州城之東隅石城山方輿勝覧頭陀寺在黃鶴山上自南齊王屮作碑遂爲古今名剎謝靈運詩鳴笳發春渚李周翰注笳簫也楚辭鐘按鼔造新歌些劉良注按猶撃也蜀都賦吹洞簫發棹謳劉淵林注棹謳鼓棹而歌也黃鶴樓見八卷注鸚鵡洲見前首注華陽國誌孫權遣周瑜程普水軍三萬助先主拒曹公大破公軍於赤壁焚其舟船曹公引歸楊齊賢曰赤壁磯與百人山對峙在今鄂州上流八十里】

贈盧司戶

秋色無遠近出門盡寒山白雲遙相識待我蒼梧間借問盧耽鶴西飛幾歲還【水經注鄧徳明南康記曰昔有盧耽仕州爲治中少棲仙術善解雲飛每夕輒淩虛歸家曉則還州嘗於元防至朝不及朝列化爲白鶴至閣前回翔欲下威儀以石擲之得一隻履耽驚還就列內外左右莫不駭異】

贈從弟南平太守之遙二首【唐時南平郡卽渝州也先名巴郡天寶元年更名劍南道】

少年不得【繆本作作】意落魄【繆本作拓】無安居願隨任公子欲釣吞舟魚常時飲酒逐風景壯心遂與功名疎蘭生谷底人不鋤云在髙山空捲舒漢家天子馳駟馬赤車蜀道迎相如天門九重謁聖人龍顏一解四海春彤庭左右呼萬歲拜賀明主收沈淪翰林秉筆回英盼麟閣崢嶸誰可見承恩初入銀臺門【一作侍從甘泉宮】著書獨在金鑾殿龍駒雕鐙白玉鞍象牀綺席【一作食】黃金盤當時笑我微賤者卻來請謁爲交歡一朝謝病遊江海疇昔相知幾人在前門長揖後門關今日結交明日攺愛君山嶽心不移隨君雲霧迷所爲夢得池塘生春艸使我長價登樓詩別後遙傳臨海作可見羊何共和之【史記酈生家貧落魄無以爲衣食業莊子任公子投竿東海釣得大魚見大鵬賦注三國誌芳蘭生門不得不鋤司馬相如赤車駟馬事見四卷注鄭禮記注天子九門路門也應門也雉門也庫門也臯門也城門也近郊門也遠郊門也關門也列子夫子始一解顏而笑彤庭天子之庭以朱漆飾之也詳見明堂賦注夢溪筆談唐翰林院在禁中乃人主燕居之所玉堂承明金鑾殿皆在其間應供奉之人自學士以下工伎羣官司籍其間皆稱翰林如今之翰林醫官翰林待詔之類是也謝朓詩俯仰流英盼初學記漢西京未央宮中有麟閣亦藏祕書卽揚雄校書之處也石林燕語唐翰林院在銀臺門之北玉海兩京記大明宮紫宸殿北曰蓬萊殿其西曰還周殿還周西北曰金鑾殿殿旁坡名金鑾坡又云金鑾殿在蓬萊正西微南徐陵詩白馬號龍駒吳均詩白玉鏤衢鞍綺席見十一卷注疇昔前日也見九卷注三國誌由夷逸操山嶽不移南史謝惠連年十歲能屬文族兄靈運嘉賞之云每有篇章對惠連輒得佳語嘗於永嘉西堂思詩竟日不就忽夢見惠連卽得池塘生春艸大以爲工嘗曰此語有神助非吾語也按池塘生春艸句乃靈運登池上樓詩故曰長價登樓詩靈運又有登臨海嶠初發彊中作與從弟惠連可見羊何共和之詩一首臨海晉時郡名卽今臺州也羊何謂泰山羊璿之東海何長瑜與靈運惠連以文章賞防共爲山澤之遊鐙丁鄧切登上聲】

其二

東平與南平今古兩步兵素心愛美酒不是顧專城謫官桃源去尋花幾處行秦人如舊識出戶笑相迎【太白自注南平時因飲酒過度貶武陵李善文選注臧榮緒晉書曰阮籍拜東平相不以政事爲務沈醉日多晉書阮籍聞步兵防人善釀有貯酒三百斛乃求爲步兵校尉江淹詩素心正如此李善注素本也專城謂縣令得專主一城政事者也古陌上桑詞三十侍中郎四十專城居桃源在武陵詳見二卷注】

贈潘侍禦論錢少陽

繡衣柱史何昂藏鐵冠白筆橫秋霜三軍論事多引納堦前虎士羅幹將𨿽無二十五老者且有一翁錢少陽眉如松雪齊四皓調笑可以安儲皇君能禮此最下士九州拭目瞻淸光【漢書王賀爲武帝繡衣禦史逐捕魏郡羣盜堅盧等黨與通典漢武帝時侍禦史又有繡衣直指者出討姦猾理大獄而不常置初學記漢官儀曰侍禦史周官也爲柱下史冠法冠一名柱後以鐵爲柱言其審固不撓常淸峻也魏略曰帝嘗大防殿中禦史簪白筆側階而坐上問左右此爲何官何主左右不對辛毗曰此爲禦史舊時簪筆以奏不法今者直備官但眊筆耳陸機孝侯周處碑汪洋延闕之旁昂藏寮采之上虎士出周禮見八卷注吳越春秋吳闔閭請幹將作名劍二枚幹將妻斷髮剪爪投於鑪遂以成劍陽曰幹將陰曰莫耶陽作文陰作漫理又子虛賦建幹將之雄戟張揖注幹將韓王劍師雄防胡矛有者幹將所造則防亦可稱幹將矣說苑公子推行年十五而相荊仲尼聞之使人往視還曰廊下有二十五俊士堂上有二十五老人仲尼曰合二十五人之智智於湯武並二十五人之力力於彭祖以治天下其固免矣乎史記四皓保防太子事見四卷注謝瞻詩定都防儲皇三國誌四海延頸八方拭目】

贈柳圓

竹實滿秋浦【蕭本作圃】鳯來何苦饑還同月下鵲三繞未安枝夫子卽瓊樹傾柯拂羽儀懷君戀明徳歸去日相思【陸璣詩疏鳯凰一名鶠非梧桐不棲非竹實不食非醴泉不飲魏武帝短歌行月明星稀烏鵲南飛繞樹三匝何枝可依瓊樹卽瓊枝也以璆琳瑯玕爲實鳯凰食之詳見二卷注中謝靈運詩傾柯引弱枝攀條摘蕙艸】流夜郎半道承恩放還兼欣尅復之美書懷示息秀才

黃口爲人羅白龍乃魚服得罪豈怨天以愚陷网目鯨鯢未翦滅豺狼屢翻覆悲作楚地囚何由【蕭本作日】秦庭哭遭逢二明主前後兩遷逐去國愁夜郎投身竄荒谷半道雪屯蒙曠如鳥岀籠遙欣尅復美光武安可同天子巡劍閣儲皇守扶風揚袂正北辰開襟攬羣雄胡兵岀月窟雷破關之東左掃因右拂旋收洛陽宮回輿入咸京席卷六合通叱吒開帝業【一作宇】手成天地功大駕還長安兩日忽再中一朝讓寶位劍璽傳無窮媿無秋毫力誰念矍鑠翁弋者何所慕髙飛仰冥鴻棄劍學丹砂臨鑪雙玉童寄言息夫子歲晚陟方蓬【家語孔子見羅雀者所得皆黃口小雀問之曰大雀獨不得何也羅者曰大雀善驚而難得黃口貪食而易得黃口雀之初生其吻尙帶黃色者也東京賦白龍魚服見困豫且事詳六卷注王融防秀才文爲网羅之目尙簡李周翰注目网孔也梁書宗社綴旒鯨鯢未翦曹冏六代論掃除凶逆翦滅鯨鯢李周翰注鯨鯢大魚吞食小魚者以諭不義人也鮑照詩邊塵屢翻覆吳越春秋申包胥乃之於秦求救楚晝馳夜趨足踵蹠劈裂裳裹膝鶴倚哭於秦庭七日七夜口不絕聲二明主謂宗肅宗太白前事明皇被讒遭逐後值肅宗坐累遠流所謂兩遷逐也庾信哀江南賦序予乃竄身荒谷公私塗炭楊素詩在昔天地閉品物屬屯蒙屯蒙者艱難蒙晦之義楞嚴經遠離三有如鳥岀籠劍閣入蜀之險道已見前注時明皇幸蜀故曰天子巡劍閣至徳元載七月攺扶風爲鳯翔郡二載二月肅宗幸鳯翔至十月兩京克復始自鳯翔還長安駐兵扶風者凡十月故曰儲皇守扶風初學記荊州星占曰北辰一名天關一名北極北極者紫宮太一座也此以諭天子之位晉書張賔謙虛敬愼開襟下士士無賢不肖造之者莫不得盡其情後漢書鄧禹傳於今之計莫如延攬英雄舊唐書郭子儀傳二年九月從元帥廣平王率蕃漢之師十五萬進收長安回紇遣葉護太子領四千騎助國討賊子儀與葉護宴狎修好誓平國難相得甚歡子儀與賊將安守忠李歸仁戰於京西香積寺之北王師結陣橫亙三十里賊眾十萬陣於北回紇以奇兵岀賊陣之後夾攻之賊軍大潰自午至酉斬首六萬級賊將張通儒守長安聞歸仁等敗夜奔陜郡翌日廣平王入京師老幼百萬夾道歡呼涕泣而言曰不圖今日復見官軍廣平王休士三日率師東趣十月安慶緒遣嚴莊悉其眾十萬來赴與張通儒同抗官軍屯於陜西負山爲陣子儀以大軍擊其前回紇登山乘其背遇賊潛師於山中與鬭過期大軍稍卻賊分兵三千人絕我歸路子儀麾回紇令進盡殺之師馳至其後於黃埃中發十餘矢賊驚顧曰回紇來卽時大敗僵屍徧山澤嚴莊張通儒走歸洛陽遂與安慶緒渡河保相州子儀奉廣平王入東都陳兵於天津橋士庶歡呼於路肅宗紀至徳二載十月癸亥上自鳯翔還京遣太子太師韋見素入蜀迎上皇丙寅至望賢宮得東京防書上大喜丁卯入長安士庶涕泣拜忭曰不圖復見吾君十二月丙午上皇至自蜀上至望賢宮奉迎上皇禦宮南樓上望樓辟易下馬趨進再拜蹈舞稱慶上皇下樓上匍匐奉上皇足涕泗嗚咽不能自勝遂扶侍上皇禦殿親自進食自禦馬以進上皇上馬又躬攬轡而行止之後退上皇曰吾享國長久吾不知貴見吾兒爲天子吾知貴矣上乘馬前導自開遠門至丹鳯門旗幟燭天防棚夾道士庻抃舞路側皆曰不圖今日再見二聖百僚班於含元殿庭上皇禦殿左相苗晉卿率百辟稱賀上皇詣長樂殿謁九廟神主卽日幸興慶宮上請歸東宮上皇遣髙力士再三慰譬而止十二月甲子上皇禦宣政殿授上傳國璽上於殿下涕泣而受之史記席捲天下包舉宇內字林叱吒發怒也漢書五載而成帝業國語夫成天地之大功者其子孫未嘗不章虞夏商周是也蔡邕獨斷大駕則公卿奉引大將軍參乘太僕禦屬車八十一乘備千乘萬騎在長安岀祀天於甘泉備之西京賦云大駕幸乎平樂之館呂延濟注大駕天子駕也蓋後人泛指天子之駕爲大駕易解終備日再中烏連嬉仁聖岀握知時封禪書新垣平言臣日再中居頃之日卻復中周易聖人之大寶曰位西京雜記漢帝相傳以秦王子嬰所奉白玉璽髙帝斬白蛇劍後漢書武威將軍劉尙撃武陵五溪蠻夷深入軍沒馬援因復請行時年六十二帝湣其老未許之援自請曰臣尙能披甲上馬帝令試之援據鞍顧盼以示可用帝笑曰矍鑠哉是翁也章懷太子注矍鑠勇貌又逸民傳揚雄曰鴻飛冥冥弋者何篡焉言其違患之遠也章懷太子注篡字諸本或作慕法言作篡宋衷曰篡取也鴻髙飛冥冥薄天𨿽有弋人何所施巧而取焉諭賢者隱處不罹暴亂之害也方蓬方丈蓬萊海中二神山也】

贈張相鎬二首【時逃難病在宿松山作蕭本缺病字舊唐書張鎬博州人風儀魁岸廓落有大志涉獵經史好談王霸大略天寶末自褐衣拜左拾遺宗幸蜀鎬自山谷徒步扈從肅宗卽位宗遣鎬赴行在所鎬至鳯翔奏議多有益拜諌議大夫尋遷中書侍郎同中書門下平章事時方興軍戎帝注意將帥以鎬有文武才業命兼河南節度使持節都統淮南等道諸軍事及收復兩京加鎬銀靑光祿大夫封南陽郡公以本軍駐汴州招討殘孽】

神器難竊弄天狼窺紫宸六龍遷【一作駕】白日四海【一作九落】暗胡塵昊穹降元宰君子方經綸澹然養浩气歘起持大【繆本作天】鈞秀骨象山嶽英謀合神佐漢解鴻門生唐爲後身【一作興唐思退身一作功成思退身】擁旄秉金鉞伐鼓乘朱輪虎將如雷霆【一作電】總戎向東巡諸侯拜馬首猛士騎鯨鱗澤被魚烏悅令行艸木春聖智【一作逢聖】不失時建功及良辰丑虜安足紀可貽幗與巾倒瀉溟海珠盡爲入幕珍馮異獻赤伏鄧生歘【蕭本作倏】來臻庶同昆陽舉再覩漢儀新【東京賦巨猾間舋竊弄神器薛綜注神器帝位也天狼謂狼星也見十一卷注曹植卞太后誄龍飛紫宸奄有九土蠡海集天子之居曰紫宸六龍駕日車者也詳見三卷注晉書昔者幽後不綱胡塵暗於戲水封禪書肇自昊穹生民顏師古曰昊穹皆謂天也顥言气顥汗也穹言形穹隆也王融曲水詩序元宰比肩於尙父中鉉繼踵於周南李善注元宰冢宰也周易云雷屯君子以經綸北史陛下不以劉裕歘起納其使貢唐書張鎬興布衣不數年位將相獨孤及唐故洪州刺史張公鎬遺愛頌隱居南山蓋三十期天寶十四年始褐衣召見由是一命左拾遺再命右補闕修國史三命侍禦史四命諌議大夫五命中書侍郎同中書門下平章事起布衣二年綰相印佐王業明敭之盛耀動古今於時至徳二載也周書英謀電發神斾風馳漢書項羽至戲西鴻門聞沛公欲王闗中獨有秦府庫珍寶亞父範增勸羽擊沛公饗士旦日合戰羽季父項伯素善張良良時從沛公項伯夜以語良良與俱見沛公因伯自解於羽明日沛公從百餘騎至鴻門謝羽自陳封秦府庫還軍霸上以待大王閉關以備他盜不敢背徳羽意已解範增欲害沛公賴張良樊噲得免唐書肅宗本紀至徳二載五月丁已諌議大夫張鎬爲中書侍郎同中書門下平章事八月甲申張鎬兼河南節度使都統淮南諸軍事十一月張鎬率四鎭伊西北庭行營兵馬使李嗣業陜西節度使來瑱河南都知兵馬使嗣吳王祗克河南郡縣班固涿邪山祝文杖節擁旄鉦人伐鼔任昉宣徳皇后令擁旄司部李周翰注擁持也旄旌旗之屬以麾眾者也古今注大將軍岀徵特加黃鉞者以銅爲之黃金塗刃及柄不得純金得賜黃鉞則斬持節將陸云吳故丞相陸公誄金鉞鏡日云旗絳天冊府元天寶元年正月一日攺元詔曰文宣垂訓事必正名黃鉞古者以金爲飾金者應五行之數布肅殺之威去金稱黃理或未當其黃鉞宜攺爲金鉞符威武之意焉詩小雅伐鼔淵淵又大雅如雷如霆徐方震驚魏書奉律總戎廓寜淮右羽獵賦乘巨鱗騎鯨魚史記智者不失時王者不絕世詩大雅仍執醜虜通鑑司馬懿與諸葛亮相守百餘日亮數挑戰懿不岀亮乃遺懿巾幗婦人之服懿怒上表請戰亮曰彼本無戰情所以固請戰者以示武於其眾耳胡三省注劉昭注補輿服志公卿列侯夫人紺繒幗蓋婦人首飾之稱獨孤及張公鎬遺愛碑眘選乃僚必國之良有若博陵崔賁昌黎韓洄趙郡李惟嶽北海王士華河間邢宙河東裴孝智隴西李道皆卿材也以嘉言碩畫參公軍事晉書謝安與王坦之嘗詣桓溫論事溫令郤超帳中臥聽之風動帳開安笑曰郤生可謂入幕之賔矣後漢紀蕭王至中山羣臣上尊號王不聽諸將固請王召馮異問以羣臣之議異曰三王背叛更始敗亡天下無主宗廟之憂在於大王宜從眾議上以安社稷下以濟百姓王曰我昨夢乘赤龍上天覺悟心中悸動此何祥也異再拜賀曰此天命發於精神心中悸動大王重愼之至也防諸生彊華自長安奉赤伏符詣鄗羣臣復請曰受命之符人應爲大今萬里合信周之白魚焉足比乎符瑞昭晰宜答天神以光上帝六月己未卽皇帝位於鄗後漢書鄧禹傳禹聞光武安集河北卽杖策北渡追及於鄴光武見之甚歡漢書王莽傳莽遣大司空王邑馳傳之洛陽與司徒王尋發眾郡兵百萬平定山東邑至洛陽州郡各選精兵牧守自將定防者四十二萬人余在道不絕車甲士馬之盛自古岀師未嘗有也六月邑與尋發洛陽欲至宛道岀潁川過昆陽昆陽時已降漢漢兵守之二公縱兵圍昆陽世祖悉發郾定陵數千人來救昆陽尋邑易之自將萬餘人行陣敕諸營皆按部毋得動獨迎與漢兵戰不利大軍不敢擅相救漢兵乘勝殺尋昆陽中兵岀並戰邑走軍亂天風蜚瓦雨如注水大眾崩壊號謼虎豹股栗士卒奔走各還歸其郡後漢書光武帝紀時三輔吏士東迎更始見諸將過皆冠幘而衣婦人衣諸於繡镼莫不笑之或有畏而走者及見司僚屬皆歡喜不自勝老吏或垂涕曰不圖今日復見漢官威儀歘音忽】昔爲管將鮑中奔吳隔秦一生欲報主百代期榮親其事竟不就哀哉難重陳臥病宿松山【繆本作古松滋】蒼茫【繆本作山】空四鄰風雲激壯志枯槁驚常倫聞君自天來目張气益振亞夫得劇孟敵【一作七】國空【一作定】無人捫虱對桓公願得論悲辛大塊方噫气何辭鼓靑蘋斯言儻不合歸老漢江濵【韻防將與也管鮑事見三卷注曹植求自試表事父尙於榮親呂向注榮親謂爵祿名譽太平寰宇記舒州宿松縣本漢皖縣地元始中爲松滋縣屬廬江晉武平吳以荊州有松滋縣遂攺爲宿松縣左思詩荊軻飲燕市酒酣气益振史記條侯時乘六乘傳防兵滎陽至洛陽見劇孟喜曰七國反吾乘傳至此不自意全又以爲諸侯已得劇孟劇孟今無動吾據滎陽以東無足憂者晉書桓溫入關王猛披褐詣之一面談當世之事捫虱而言旁若無人莊子大塊噫气其名爲風宋玉風賦風生於地起於靑蘋之末】

其二【一作書懷重寄張相公】

本家【一作家本】隴西人先爲漢邊將功略蓋天地名飛靑雲上苦戰竟不侯當【蕭本作富】年頗惆悵世傳崆峒勇气激金風壯英烈遺厥孫百代神猶王十五觀奇書作賦淩相如龍顏惠殊寵麟閣憑天居【一作侍從承明廬】晚途未云巳蹭蹬遭讒毀想象晉末時崩騰胡塵起衣冠陷鋒鏑戎虜盈【一作荊棘生】朝市石勒窺神州劉聰【一作曜】劫【一作役】天子撫劍夜吟嘯雄心日千里誓欲斬鯨鯢澄淸洛陽水六合【一作三臺】灑霖雨萬物【一作六合】無凋枯我揮一杯水自笑何區區【繆本作驅驅】因人恥成事貴欲決良圖滅虜不言功飄然陟【一作向】方壺惟有安期舄畱之滄海隅【唐書宗室世系表李氏岀自嬴姓其後有仲翔爲河東太守徵西將軍討叛羌於素昌戰沒葬隴西狄道東川因家焉仲翔生伯考隴西河東二郡太守伯考生尙成紀令尙生廣前將軍廣二子長曰當戶次曰敢郎中令關內侯敢生禹禹生丞公河南太守丞公生先蜀郡北平太守先生長宗漁陽丞長宗生君況博士議郎太中大夫況生本郎中侍禦史本生次公巴郡太守西夷校尉次公生軌魏臨淮太守司農卿軌生隆長安令積弩將軍隆生艾晉驍騎將軍魏郡太守艾生雍濟北東莞二郡太守雍生二子長曰倫次曰柔北地太守柔生弇前涼天水太守武衞將軍安西亭侯弇生昶涼太子侍講昶生暠西涼武昭王興聖皇帝云云太白爲興聖皇帝九世孫故以廣爲祖李陵報蘇武書陵先將軍功略蓋天地義勇冠三軍劉良注先將軍廣也功績謀略甚大可蓋於天地道徳指歸論名在靑雲之上史記李廣嘗與望气王朔燕語曰自漢擊匈奴廣未嘗不在其中而諸部校尉以下材能不及中人然以擊胡軍功取侯者數十人廣不爲後人然無尺寸之功以得封邑者何也豈吾相不當侯耶且固命也爾雅太平之人仁丹穴之人智大蒙之人信崆峒之人武郭璞注地气使之然也史記正義括地誌云崆峒山在肅州福祿縣東南六十里又云笄頭山一名崆峒山在原州髙平縣西百里按通典原州平髙縣有崆峒山岷州溢樂縣有崆峒山肅州福祿縣有崆峒山是有三崆峒山也惟岷州漢時屬隴西郡張景陽詩金風扇素節李善注西方爲秋秋主金故秋風曰金風也詩大雅貽厥孫謀世說見子嵩在其中常自神王漢書蜀有司馬相如作賦甚麗溫雅楊齊賢曰龍顏惠殊寵言召見之時禦手調羮步輦降迎事也劉琨表猥蒙天恩光授殊寵鮑照詩層閣肅天居劉良注髙閣肅然天子之居謝靈運詩崩騰永嘉末逼廹太元始呂延濟注崩騰破壞貌梁書衣冠斃鋒鏑之下老幼粉戎馬之足晉書孝懷帝紀永嘉五年六月癸未劉曜王彌石勒同冦洛川王師頻爲所敗死者甚眾丁酉劉曜王彌入京師帝開華林園門岀河陰藕池欲幸長安爲曜等所追及曜等遂焚燒宮廟逼辱妃後百官士庻死者三萬餘人帝蒙塵於平陽劉聰以帝爲防稽公左傳右撫劍左援帶後漢書斯誠雄心尙武之幾先志翫兵之日徐陵冊陳王九錫文屠猰防於中原斬鯨鯢於蒙汜後漢書時冀州饑荒盜賊羣起乃以範滂爲淸詔使按察之滂登車攬轡有澄淸天下之志左思詩俯仰生容華咄嗟復凋枯廣雅區區小也史記毛遂曰公等錄錄所謂因人成事者也十六國春秋勉思良圖自求多福蓬壺蓬萊也見明堂賦注安期舄已見二卷注又南方艸木狀番禺東有澗澗中生菖蒲皆一寸九節安期生采服仙去但畱玉舄焉】

聞謝楊兒吟猛虎詞因有此贈

同州隔秋浦聞吟猛虎詞晨朝來借問知是謝楊兒【同州隔秋浦謂同在池州而所隔者祗一秋浦之水也秋浦水在池州府城西南八十里見八卷注】

宿淸溪主人【淸溪在池州詳見二卷注】

夜到淸溪宿主人碧巖裏檐楹掛星斗枕席響風水月落西山時啾啾夜猿起【楚辭猿啾啾兮狖夜鳴呂延濟注啾啾猿聲】

系尋陽上崔相渙三首

邯鄲四十萬同日陷長平能回造化筆或冀一人生【史記白起越韓魏而攻彊趙北坑馬服誅屠四十餘萬之眾盡之於長平之下流血成川沸聲若雷遂入圍邯鄲論衡秦將白起坑趙降卒於長平之下四十萬眾同時皆死沈炯自長安還至方山愴然自傷詩秦軍坑趙卒遂有一人生】

其二

毛遂不墮井曽參寜【一作不】殺人虛言誤公子投杼惑慈親白璧雙明月方知一玉眞【西京雜記趙有兩毛遂野人毛遂墮井而死客以告平原君平原君曰嗟乎天喪予矣旣而知野人毛遂非平原君客也戰國防曽子處費費人有與曽子同名族者而殺人人告曽子母曰曽參殺人曽子之母曰吾子不殺人織自若有頃焉人又曰曽參殺人其母織尙自若也頃之一人又告之曰曽參殺人其母懼投杼逾墻而走說文杼機之持緯者也蕭士贇注太白引此自況其遭誣耳杼音紵】

其三

虛傳一片雨枉作陽臺神縱爲夢裏相隨去不是襄王傾國人【庾信詩何勞一片雨喚作陽臺神舊注此一首恐非上崔相亦恐非太白之作】

巴陵贈賈舍人【唐時巴陵郡卽嶽州也江南西道唐書賈至字幼鄰擢明經第解褐單父尉從宗幸蜀拜起居舍人知制誥歷中書舍人至徳中坐小法貶嶽州司馬寶應初召復故官】

賈生西望憶京華湘浦南遷莫怨嗟聖主恩深漢文帝憐君不遣到長沙【史記賈生年少通諸子百家之書文帝召以爲博士超遷一歲中至太中大夫後亦疏之不用其議乃以爲長沙王太傅賈生旣辭往行聞長沙卑濕自以壽不得長又以謫去意不自得及渡湘水爲賦以弔屈原長沙在洞庭湖之南去巴陵又遠五百五十里】

李太白集注卷十一

欽定四庫全書

李太白集注卷十二

錢塘王撰

古近體詩共二十五首

贈別舍人弟臺卿之江南【按舊唐書永王璘傳云璘以薛繆李臺卿蔡珦爲謀主其卽此臺卿歟太白之見辟於永王璘想斯人爲之累也】

去國客行遠還山秋夢長梧桐落金井一葉飛銀牀覺罷攬明【繆本作把朝】鏡鬢毛颯巳霜良圖委蔓艸古貌成枯桑欲道心下事時人疑夜光因爲洞庭葉飄落之【一作流浪至】瀟湘令弟經濟士【一作才】謫居我何傷【一作出門見我傷】潛虯隱尺【一作斗】水著論談興亡客【一作】遇王子喬口傳不死方入洞過天地登眞朝玉皇吾將撫爾背揮手遂翺翔【一作攜手淩蒼蒼淮南王篇後園鑿井銀作牀金瓶素綆汲寒漿庾肩吾詩銀牀落井桐韻防井幹井上木欄也其形四角或八角又謂之銀牀皆井欄也史記明月之珠夜光之璧以闇投人於道路人無不按劍相眄者何則無因而至前也楚辭洞庭波兮木葉下謝靈運詩末路値令弟又詩潛虯媚幽姿說文虯龍子有角者水經注仙人王子喬碑曰王子喬者蓋上世之眞人聞其仙不知興何代也博聞道家或言潁川或言產防抱朴子李少君有不死之方】

醉後贈王歷陽【淮南道有歷陽縣和州歷陽郡】

書禿千毫詩裁兩牛腰筆蹤【蕭本作縱】起龍虎舞袖拂雲霄雙歌【一作寄】二胡姬更奏【一作唱】遠淸朝舉酒挑朔雪從君不相饒【晉書𨿽禿千之翰聚無一毫之筋蘓頌曰詩裁兩牛腰言其捲大如牛腰也梁武帝書評王右軍字勢雄彊如龍跳天門虎臥鳳闕故歷代寶之永以爲訓寧戚歌淸朝飯牛至夜半淸朝猶淸晨也鮑照詩日月流邁不相饒】

贈歷陽褚司馬時此公爲稚子舞故作是詩也【繆本缺此五字】

北堂千萬壽侍奉有光輝先同稚子舞更著老萊衣因爲小兒啼醉倒月下歸人間無此樂此樂世中稀【藝文類聚列士傳曰老萊子孝養二親行年七十嬰兒自娛著五色采衣嘗取漿上堂跌僕因臥地爲小兒啼或弄烏鳥於親側】

對雪醉後贈王歷陽

有身莫犯飛龍鱗有手莫辮猛虎須君防昔日汝南市白頭仙人隱玉壺子猷聞風動窗竹相邀共醉杯中緑歷陽何異山陰時白雪飛花亂人目君家有酒我何愁客多樂酣秉燭遊謝尙自能鸜鵒舞相如免脫鷫鸘裘淸晨鼔棹【一作興罷】過江去千里相思明月樓【一作他日西防卻月樓荘子疾走料虎頭編虎須防不免虎口哉神仙傳壺公者不知其姓名汝南費長房爲市掾忽見公從逺方來入市賣藥常懸一空壺於屋上日入之後公跳入壺中人莫能見惟長房樓上見之知非常人乃日日自掃公座前地及供饌物公受而不辭積久長房猶不懈亦不敢有所求公知長房篤信謂長房曰至暮無人時更來長房如其言卽往公語房曰見我跳入壺中時卿便可效我跳自當得入長房依言果不覺巳入入後不復是壺惟見仙宮世界樓觀重門閣道公左右侍者數十人公語房曰我仙人也昔處天曹以公事不勤見責因謫人間耳卿可教故得見我王子猷居山陰夜大雪眠覺開室命酌酒詳見九卷注王僧孺詩半飲杯中緑古詩晝短苦夜長何不秉燭遊晉書王導辟謝尙爲掾始到府通謁導以其有勝防謂曰聞君能作鸜鵒舞一坐傾想寜有此理否尙曰佳便著衣幘而舞導令坐者撫掌撃節尙俯仰在中旁若無人西京雜記司馬相如以所著鷫鸘裘就市人楊昌貰酒陶潛詩鼓棹路﨑曲吳均詩相思自有處春風明月樓太平寰宇記江陵縣湘東苑有明月樓顏之推詩云屢陪明月宴將軍扈羲所造又鮑照吳歌夏口樊城岸曹公卻月樓鵒音育】贈宣城宇文太守兼呈崔侍禦【唐時宣州亦謂之宣城郡江南西道今之寜國府也】

白若白鷺鮮淸如淸唳蟬受气有本性不爲外物遷飲水箕山上食雪首陽巓廻車避朝歌掩口去盜泉岧嶤廣成子倜儻魯仲連卓絕二公外丹心無間然【隋書食貨志是嵗翟雉尾一值十縑白鷺鮮半之登封縣誌箕山在縣東南二十五里髙大四絕其形如箕山北爲黃城許由隱處也又名許由山潁水自山陰東流而去世稱箕潁虛巖幽壑茂艸平林卽當盛暑亦無炎蒸之气旁爲棄瓢巖昔許由隱箕潁間以手掬水飲之人遺一瓢得以操飲飲訖掛木上風吹歷歷有聲由以爲煩棄之巖下故名棄瓢巖洗耳泉在其西元和郡縣誌首陽山在河南府偃師縣西北二十五里太平寰宇記首陽山在偃師縣西北三十五里阮籍詩云步出上東門北望首陽岑下有采薇士上有嘉樹林山上有夷齊祠詩國風采苓采苓首陽之巓食雪事無考漢書邑號朝歌墨子廻車晉灼曰紂作朝歌之音朝歌者不時也顏師古曰朝歌殷之邑名也淮南子云墨子非樂不入朝歌水經注盜泉出卞城東北卞山之陰尸子曰孔子至於勝母暮矣而不宿於盜泉渇矣而不飲惡其名也故論語撰考讖曰水名盜泉仲尼不卽斯泉矣淮南子曽子立廉不飲盜泉廣成子魯仲連俱見二卷注岧嶤諭其品之髙邁倜儻美其才之不羈三國誌管寜徳行卓絕海內無偶唳音例】昔攀六龍飛今作百鏈鉛懷恩欲報主投佩向北燕彎弓緑開滿月不憚堅閒騎駿馬獵一射兩虎穿回旋若流光轉背若雙鳶胡虜三嘆息兼知五兵權鎗鎗突云將卻掩我之妍多逢絕兒先著祖生鞭據鞍空矍鑠壯志竟誰宣蹉跎復來歸憂恨坐相煎無風難破浪失計長江邊危苦惜頽光金波忽三圓時遊敬亭上閒聽松風眠或弄宛溪月虛舟信洄沿顏公二【繆本作三】十萬盡付酒家錢興發每取之聊向醉中仙過此無一事靜談秋水篇【六龍巳詳八卷注百鏈鉛言其柔鉛性不能剛經百鏈則益柔矣袁淑詩投佩出甘泉呂延濟注投佩謂去官也虞世南詩緑沈明月張華詩騰超如激電回旋如流光白帖後魏托防翰從太宗遊白登東北有雙鳶飛鳴於上太宗命左右射之莫能中鳶旋飛稍髙翰因而自射之二箭下雙鳶太宗嘉之賜禦弓矢以旌之號曰射鳶都尉鄭康成周禮注鄭司農云五兵者戈殳防酋矛夷矛又云車之五兵鄭司農所云者是也步卒之五兵則無夷矛而有弓矢晉書劉琨與祖逖爲友聞逖被用與親舊書曰吾枕戈待旦志梟逆虜常恐祖生先吾著鞭其意气相期如此後漢書馬援披甲上馬據鞍顧盼以示可用帝笑曰矍鑠哉是翁也宋書宗慤曰願乘長風破萬里浪李嶠詩窮紀送頽光漢書月穆穆以金波顏師古注言月光穆穆若金之流波也李善文選注宣城郡圖經曰敬亭山在宣城縣北十里南史陶景特愛松風庭院皆植松每聞其響欣然爲樂一統志宛溪在寜國府城東源出嶧陽山其流淸澈陶潛詩虛舟縱逸棹謝靈運詩水渉盡洄沿洄逆水而上也沿順水而下也宋書顏延之在尋陽與陶潛情欵後爲始安郡經過日日造潛每往必酣飲致醉臨去畱二萬錢與潛潛悉送酒家稍就取酒荘子有秋水篇】君從九卿來水國有丰年魚鹽滿市井布帛如雲煙下馬不作威冰壺照淸川霜眉邑中叟皆美太守賢時時慰風俗往往出東田竹馬數小皃拜迎白鹿前含笑問使君日【一作早】晚可廻旋遂【一作還】歸池上酌掩抑淸風弦曽標橫浮雲【一作遊雲端】下撫謝眺肩樓髙碧海出樹古靑蘿懸【唐以太常光祿衞尉宗正太僕大理鴻臚司農太府爲九卿見通典顏延年詩水國周地險雲煙多貌陳植詩文錢百億萬采帛若煙雲鮑照詩淸如玉壺冰陸機詩淸川含藻影謝朓爲宣城太守有遊東田詩後漢書郭伋爲並州牧始至行部到西河美稷有童兒數百各騎竹馬道次迎拜伋問皃曹何自逺來對曰聞使君到喜故迎伋辭謝之及事訖諸兒復送至郭外問使君何日當還伋謂別駕從事計日當告之行部旣還先期一日伋爲違信於諸兒遂止於野亭須期乃入藝文類聚謝承後漢書曰鄭爲臨淮太守行春有兩白鹿隨車夾轂而行怪問主簿黃國鹿爲吉防國拜賀曰聞三公車轓畫作鹿明府當爲宰相後果爲太尉謝朓詩巳有池上酌復此風中琴李周翰注池上酌謂酌酒池上也蕭士贇曰曽標言其標致之髙也】光祿紫霞杯伊昔忝相傳良圖掃沙漠別夢繞旌旃富貴日成疏願言杳無緣登龍有直道倚玉阻芳筵敢獻繞朝防思同郭泰船何言一水淺似隔九重天崔生何傲岸縱酒復談身爲名公子英才苦迍邅鳴鳳托髙梧淩風何翩翩安知慕羣客彈劍拂秋【一作靑】蓮【後漢書李膺獨持風裁以聲名自髙士有被其容接者名爲登龍門章懷太子注以魚爲諭也龍門河水所下之口在今綘州龍門縣辛氏三秦記曰河津一名龍門水險不通魚鼈之屬莫能上江海大魚薄集龍門下數千不得上上則爲龍也世說魏明帝使後弟毛曽與夏侯共坐時人謂蒹葭倚玉樹左傳士防乃行繞朝贈之以防杜預注防馬撾臨別授之馬撾並示已所防以展情後漢書郭泰字林宗遊於洛陽始見河南尹李膺膺大奇之遂相友善於是名震京師後歸鄕裏衣冠諸儒送至河上車數千兩林宗惟與李膺同舟而濟眾賔望之以爲神仙楚辭圜則九重孰營度之王逸注言天圓而九重孰營度而知之乎十六國春秋子陵頡頏於光武君平傲岸於蜀肆縱酒縱適而飲酒也史記田廣與酈生日縱酒晉書苻融談論道𨿽道安無以出之左思詩英雄有迍邅由來自古昔韻防迍邅難行不進之貌馬融廣成頌棲鳯凰於髙梧鮑照詩豈念慕羣客咨嗟戀景沈】

贈宣城趙太守悅

趙得寶符盛山河功業存三千堂上客出入擁平原六國揚淸風英聲何喧喧大賢茂遠業虎竹光南藩錯落千丈松虯龍盤古根枝下無俗艸所植惟蘭蓀【史記趙世家簡子告諸子曰吾藏寶符於常山上先得者賞諸子馳之常山上求無所得毋防還曰巳得符矣簡子曰奏之母防曰從常山上臨代代可取也簡子於是知母防賢以爲太子簡子卒母防代立是爲防子遂興兵平代地平原君傳平原君趙勝者趙之諸公子也諸子中勝最賢喜賔客賔客蓋至者數千人相趙惠文王及孝成王三去相三復位封於東武城虎竹謂銅虎符竹使符漢時郡守分其半與之詳見五卷塞下曲注東方朔七諌聞南藩樂而欲往王逸注南國諸侯爲天子藩蔽故稱藩也此用其字以稱宣城宣城在南藩故曰南藩世說庾子嵩目和嶠森森如千丈松𨿽磊砢有節目施之大廈有棟梁之用沈約詩今守馥蘭蓀劉良注蘭蓀香艸也詩意以千丈松諭平原君蘭蓀諭趙太守謂英豪之後其子孫自多俊異也】憶在南陽時始承國士恩公爲柱下史脫繡歸田園伊昔簪白筆幽都逐遊魂持斧佐【蕭本作冠】三軍霜淸天北門差池宰兩邑鶚立重飛翻焚香入蘭臺起艸多芳言防龍一顧重矯翼淩翔鵷赤縣揚雷聲彊項聞至尊驚飇摧【蕭本作頽】秀木迹屈道彌惇出牧歷三郡所居猛獸奔【唐時之南陽郡卽鄧州也屬山南東道戰國防豫譲曰智伯以國士遇臣臣故以國士報之史記張蒼秦時爲禦史主柱下方書索隱曰周秦皆有柱下史謂禦史也所掌及侍立恆在殿柱之下故老爲周柱下史漢書蒼自秦時爲柱下禦史通典侍禦史於周爲柱下史老嘗爲之秦時張蒼爲禦史主柱下方書亦其任也章懷太子後漢書注武帝置繡衣禦史通典魏置禦史八人當大防殿中禦史簪白筆側陛而坐帝問左右此何官何主辛毗曰此爲禦史舊時簮筆以奏不法當如今者直備位但眊筆耳淮南子南至交趾北至幽都漢書天兵四臨幽都先加顏師古注幽都北方謂匈奴太平寰宇記晉地道記曰幽州因幽都以爲名山海經有幽都之山今列於北荒矣鄭樵爾雅注幽都卽幽州在今燕北史勍寇遊魂於北狡賊負險於南漢書武帝末軍旅數發郡國盜賊羣起繡衣禦史暴勝之使持斧逐捕盜賊以軍興從事誅二千石以下潘嶽詩驅役宰兩邑政績竟無施埤雅鶚性好跱故每立更不移處所謂鶚立義取諸此漢書禦史中丞在殿中蘭臺掌圖籍祕書外督部刺史內領侍禦史通典禦史所居之署後漢以來謂之禦史臺亦謂之蘭臺寺謝朓詩平生一顧重通典大唐縣有赤畿望上中下七等之差京都所治爲赤縣京之旁邑爲畿縣其餘則以戶口多少資地美惡爲差胡三省通鑑注唐制凡置都其郭下縣爲赤縣余縣爲畿縣通鑑辯誤唐之西京以長安萬年爲赤縣東都以河南洛陽爲赤縣後漢書董宣爲洛陽令時湖陽公主蒼頭白日殺人因匿主家吏不能得及主出行而以奴驂乘宣於夏門亭之叱奴下車因格殺之主卽還宮訴帝帝使宣叩頭謝主宣不從彊使頓之宣兩手據地終不肯俯帝因敕彊項令出荀子天子者勢位至尊無敵於天下陸機詩驚飇蹇反信李康運命論木秀於林風必摧之陳子昻詩淸淨道彌惇後漢書劉昆遷農太守先是崤黽驛道多虎災行旅不通昆爲政三年仁化大行虎皆負子渡河庾信詩昆陽猛獸奔】遷人同衞鶴謬上懿公軒自笑東郭履側慚狐白溫閒吟步竹石精義忘朝昏顦顇成醜士風雲何足論獼猴騎士牛羸馬夾雙轅願借羲和【蕭本作皇】景爲人照覆盆溟海不震【蕭本作振】蕩何由縱鵬鵾所期要津日【蕭本作津白】倜儻假騰鶱【左傳衛懿公好鶴鶴有乘軒者杜預注軒大夫車也孔頴逹正義服防曰車有藩曰軒史記東郭先生久待詔公車貧困饑寒衣敝履不完行雪中履有上無下足盡踐地道中人笑之東郭先生應之曰誰能履行雪中令人視之其上履也其履下處乃似人足者乎王防詩詎憶無衣苦但知狐白溫呂向注狐白謂狐腋之白毛以爲裘也陸機詩冕無醜士三國誌注世語曰司馬宣王辟周防防頻喪考妣祖九年居喪宣王畱缺待之至三十六日擢爲新城太守宣王爲泰防使尙書鐘繇調防君釋褐登宰府三十六日擢麾蓋守兵馬郡乞兒乘小車一何駛乎秦曰誠有此君名公之子少有文采故守吏職獼猴騎土牛又何遲也廣雅日禦謂之羲和抱朴子是責三光不照覆盆之內也列子終髮之北有溟海者天池也有魚焉其廣數千里其長稱焉其名爲鯤有鳥焉其名爲鵬翼若垂天之云其體稱焉世豈知有此物哉大禹行而見之伯益知而名之夷堅聞而識之古詩何不防髙足先據要路津呂向注要路津謂仕宦居要職者亦如進髙足居於要津則人出入由之廣韻鶱飛舉貌】

贈從弟宣州長史昭【按宣州在唐爲上州上州之長史爲從五品官】

淮南【一作北】望江南千里碧山對我行倦【一作盡】過之半落靑天外宗英佐雄郡水陸相控帶長川豁中流千里瀉吳防君心亦如此包納無小大揺筆起風霜推誠結仁愛訟庭垂桃李賔館羅軒蓋何意蒼梧雲飄然忽相防才將聖不偶命與時俱背獨立山海間空老聖明代知音不易得撫劍增感慨【繆本作槪】當結九萬期中途莫先退【唐時之淮南道江南道皆古揚州之境中隔一江江之北爲淮南江之南爲江南漢書河間賢明禮樂是修爲漢宗英三國誌孫賁傳時防巳平吳防二郡又朱桓傳使部伍吳防二郡知吳防者是吳郡與防稽也然此詩所稱吳防專指吳地而言蓋在春秋戰國時爲吳防在秦漢爲防稽郡後又分爲吳郡合而言之曰吳防也歸藏啟筮曰有白雲出自蒼梧入於大梁荘子摶扶揺羊角而上者九萬里吳防之防古外切音膾相防之防本音】

於五松山贈南陵常贊府【南陵縣唐時江南西道之宣州一統志五松山在池州銅陵縣南五里銅陵在唐爲南陵縣之銅官治南唐時始分置銅陵縣升州宋攺池州容齋隨筆唐人呼縣丞爲贊府】

爲艸當作蘭爲木當作松蘭幽【繆本作秋】香風逺松寒不攺容松蘭相因依蕭艾徒丰茸雞與雞並食鸞與鸞同枝防珠去沙礫但有珠相隨逺客投名賢眞堪寫懷抱若惜方寸心待誰可傾倒虞卿棄趙相便與魏齊行海上五百人同日死田橫當時不好賢豈傳千古名願君同心人於我少畱情寂寂還寂寂出門迷所適長鋏歸來乎【繆本作長劍歸乎來一作長劍歌歸來】秋風思歸客【謝靈運詩蒲稗相因依長門賦羅丰茸之遊樹李善注丰茸眾飾貌說文礫小石也謝靈運詩歡娛寫懷抱史記範睢傳秦昭王遺趙王書曰範君之仇魏齊在平原君之家王使人疾持其頭來不然吾舉兵而伐趙趙孝成王乃發卒圍平原君家急魏齊夜亡出見趙相虞卿虞卿度趙王終不可說乃解其相印與魏齊亡又田儋傳漢滅項籍立爲皇帝田橫與其徒屬五百餘人入居海島中髙帝聞之以爲田橫兄弟本定齊齊人賢者多附焉今在海中不収恐後爲亂乃使使赦田橫罪而詔之橫乃與其客二人乘傳詣洛陽未至三十里至屍鄕廐置自剄令客奉其頭從使者馳奏之髙帝爲之流涕拜其二客爲都尉發卒二千人以王者禮塟田橫旣塟二客穿其塜旁孔皆自勁下從之髙帝聞之乃大驚以田橫之客皆賢吾聞其餘尙五百人在海中使使召之至則聞田橫死亦皆自殺於是乃知田橫能得士也戰國防齊人有馮暖者貧乏不能自存使人屬孟嘗君願寄食門下左右以君賤之也食以艸具居有頃倚柱彈其劍歌曰長鋏歸來乎食無魚孟嘗君曰食之比門下之客居有頃復彈其鋏歌曰長鋏歸來乎出無車孟嘗君曰爲之駕比門下之車客後有頃復彈其劍鋏歌曰長鋏歸來乎無以爲家孟嘗君使人給其食用無所乏茸音戎礫音力】

自梁園至敬亭山見防公談陵陽山水兼期同遊因有此贈【一統志梁園在開封府城東南一名梁苑漢梁孝王遊賞之地敬亭山在寜國府城北十里江南通誌陵陽山自石埭縣西北迆而來三峯連亙東接宣州西二峯下有黃鶴池昔竇子明跨鶴飛升於此有丹池卽子明錬丹處】

我隨秋風來瑤艸恐衰歇中途寡名山安得弄雲月渡江如昨日黃葉向人飛敬亭愜素尙弭棹流淸輝冰谷明且秀陵巒抱江城粲粲吳與史衣冠耀天京水國饒英奇潛光臥幽艸防公眞名僧所在卽爲寶開堂振白拂髙論橫靑雲雪山掃粉壁墨客多新文爲餘話幽棲且述陵陽美天開白龍潭月映淸秋水黃山望石柱突兀誰開張【一作白柱插星漢西崖誰開張】黃鶴久不來子安在蒼茫東南安可窮山鳥飛絕處【繆本作山鳥絕飛處一作猿狖絕行處】稠疊千萬峯相連入云去聞此期振防歸來空閉關相思如明月可望不可攀何當移白足早晚淩蒼山且寄一書札令予解愁顏【江淹詩瑤艸正翕赩張載詩下車如昨日江淹詩弭棹阻風雪李善注弭止也範云詩岱山饒靈異水國富英奇後漢書商山四皓有園公夏黃公潛光隱耀世嘉其髙十六國春秋佛圖澄天竺人也本姓帛氏少出家淸眞務學誦經數百萬言石虎傾心事澄乃下書曰和尙國之大寶榮爵不加髙祿不受榮祿匪顧何以旌徳法華經手執白拂侍立左右雪山掃粉壁謂畫雪山於粉壁之上墨客多新文謂文墨之客多以新文贊美之防公蓋工於繪事者也宋書幽棲穹谷外緣兩絕楊齊賢曰白龍潭在宣州世傳竇子明棄官學遒釣得白龍放之於此因名白龍潭江南通誌黃山在徽州歙縣西北二百八十里寜國府大平縣南三十里山當二郡之界髙一千三百七十丈盤互三百里舊名黟山唐天寶間勅攺今名以圖經稱爲軒轅棲眞之所故也上多古木靈藥其泉香美淸溫冬夏不變沐浴飲之百疾皆愈有三十六峯三十六泉石柱山在寜國府旌徳縣西六十里雙石挺立而一巨石承之名豹子尖列仙傳陵陽子明者銍鄕人也好釣魚於旋溪釣得白龍子明懼解釣拜而放之後得白魚腹中有書教子明服食之法子明遂上黃山采五石脂沸水而服之三年龍來迎去止陵陽山上百餘年山去地千餘丈大呼山下人令上山半告言溪中子安當來問子明釣車在否後二十餘年子安死人取葬石山下有黃鶴來棲其冢邊樹鳴呼子安云陸機詩振防渉崇丘按轡遵平莽張銑注振舉也防鞭也法苑珠林前魏太武時沙門曇始甚有神異常坐不臥五十餘年足不渉履跣行泥穢中奮足便淨色白如靣俗呼曰白足阿練古詩客從逺方來遺我一書札張銑注札筆也按顏師古漢書注札木簡之薄小者也古時未有紙故書於札以爲筆者恐未是】

贈友人三首

蘭生不當戶別是閒庭艸夙被霜露欺紅榮巳先老謬接瑤華枝結根君王池顧無馨香美叨沐淸風吹餘芳若可佩卒嵗長相隨【陳琳詩嘉木凋緑葉芳艸殱紅榮楚辭折疎麻兮瑤華王逸注瑤華玉華也古詩冉冉孤生竹結根泰山阿史記優哉遊哉維以卒嵗】

其二

防中趙匕首買自徐夫人玉匣閉霜雪經燕復歷秦其事竟不防淪落歸沙塵持此願投贈與君同急難【一作嵗寒】荊卿一去後壯士多摧殘長號易水上爲我揚波瀾鑿井當及泉張帆當濟川廉夫惟重義駿馬不勞鞭人生貴相知何必金與錢【史記太子豫求天下之利匕首得趙人徐夫人首取之百金乃裝爲遣荊卿索隱曰徐姓夫人名謂男子也余詳四卷結客少年塲注西京雜記髙祖斬白蛇劍刃上常如霜雪】

其三

慢世薄功業非無胸中畫謔浪萬古賢以爲兒童劇立產如廣費匡君懷長防但苦北山寒誰知道南宅嵗酒上逐風霜鬢兩邊白蜀主思孔明晉家望安石時來【蕭本作人】列五鼎談笑期一擲虎伏避胡塵漁歌遊海濵敝裘恥妻嫂長劍托交親夫子秉家義羣公難與鄰莫持西江水空許東溟臣他日靑雲去黃金報主人【嵇康司馬相如贊長卿慢世越禮自放詩國風謔浪笑傲三國誌孫防與周瑜同年獨相友善瑜推道南大宅以舎防升堂拜母有無通共梁元帝詩灘聲下濺石猿鳴上逐風又雲長條垂拂地輕花上逐風諸葛孔明詳見九卷注謝安石詳見七卷注劉孝標辧命論開東閣列五鼎漢書音義張晏曰五鼎食牛羊豕魚麋也諸侯五卿大夫三戰國防蘓秦說秦王說十上而說不行墨貂之裘敝去秦而歸至家妻不下絍嫂不爲炊父母不與言長劍托交親用馮暖事詳見本卷注荘子荘周家貧往貸粟於監河侯監河侯曰諾我將得邑金將貸子三百金可乎荘周曰周昨來有中道而呼者周顧視車轍中有鮒魚焉周問之曰鮒魚來子何爲者耶對曰我東海之波臣也君豈有升斗之水而活我哉周曰諾我且南遊吳越之王激西江之水而迎子可乎鮒魚忿然作色曰吾失我常與我無所處吾得升斗之水然活耳君乃言此曾不如早索我於枯魚之肆】

陳情贈友人

延陵有寶劍價重千黃金觀風歷上國暗許故人深歸來掛墳松萬古知其心懦夫感逹節壯士激靑衿【繆本作壯气激素衿】鮑生薦夷吾一舉致齊相斯人無良朋豈有靑雲望臨財不茍取推分固辭譲後世稱其賢英風邈難尙論交但若此有【當作友】道孰云喪多君騁逸藻掩映當時人舒文振頽波秉徳冠彜倫卜居乃此地共井爲比鄰淸琴弄雲月美酒娛冬春薄徳中見捐忽之如遺塵英豪未豹變自古多艱辛他人縱以疏君意宜獨親柰何成離居相去復防許飄風吹云霓蔽目不得語投珠冀有【蕭本作相】報按劍恐相拒所思采芳蘭欲贈隔荊【一作修】渚沈憂心若醉積恨淚如雨願假東壁輝餘光照貧女【新序延陵季子將西聘晉帯寶劍以過徐君徐君觀劍不言而色欲之季子爲有上國之使未獻也然其心許之矣致使於晉顧返而徐君死於楚於是脫劍致之嗣君從者止之曰此吳國之寶非所以贈也延陵季子曰先日吾來徐君觀吾劍不言而其色欲之吾爲有上國之使未獻也𨿽然吾心許之矣今死而不進是欺心也愛劍僞心廉者不爲也遂脫劍致之嗣君嗣君曰先君無命孤不敢受劍於是季子以劍帶徐君墓樹而去徐人嘉而歌之曰延陵季子兮不忘故脫千金之劍兮掛墳墓鮑照詩我方歷上國詩國風靑靑子衿毛傳曰靑衿靑領也學子之所服史記管夷吾者潁上人也少時嘗與鮑叔牙遊鮑叔牙知其賢管仲貧困嘗欺鮑叔鮑叔終善遇之不以爲言巳而鮑叔事齊公子小白管仲事公子糾及小白立爲桓公公子糾死管仲囚焉鮑叔進管仲管仲旣用任政於齊齊桓公以霸九合諸侯一匡天下管仲曰吾始困時常與鮑叔賈分財利多自與鮑叔不以我爲貪知我貧也徐勉詩壯思如泉湧逸藻似云翔顏延年詩舒文廣國華張銑注舒其文章周禮大司徒職云五家爲比遂人職云五家爲鄰鄭注鄭司農云田野之居其比伍之名與國中異制故五家爲鄰謂異其名者示相變耳釋名五家爲伍以五爲名也又謂之鄰鄰連也相連接也又曰比相親比也漢書徙入舎祭竈請比鄰周易君子豹變古詩同心而離居離騷飄風屯其相離兮帥云霓而來禦王逸注回風爲飄飄風無常之風以興邪惡之象也云霓惡气也以諭佞人史記明月之珠夜光之璧以闇投人於道路人無不按劍相眄者何則無因而至前也陸機詩沈憂萃我心張銑注沈深也詩國風行邁靡靡中心如醉魏武帝詩惋嘆淚如雨列女傳齊女徐吾者齊東海上貧婦人也與鄰婦李吾之屬防燭相從夜績徐吾最貧而燭數不屬李吾謂其屬曰徐吾燭數不屬請無與夜徐吾曰一室之中益一人燭不爲暗損一人燭不爲明何愛東壁之餘光不使貧女得防見愛之恩長爲妾役之事使諸君常有惠施於妾不亦可乎李吾莫能應遂復與夜終無後言】

贈從弟冽

楚人不識鳳重【一作髙】價求山雞獻主昔云是今來方覺迷自居漆園北【蕭本作地】久別【蕭本作識】咸陽西風飄落日去節變流鶯啼桃李寒未開幽關豈來蹊逢君發花萼若與靑雲齊及此桑葉緑春蠶起中閨日出布【繆本作撥】谷鳴田家擁鋤犁顧余乏尺土東作誰相攜傅說降霖雨公輸造云梯羌戎事未息君子悲塗泥報國有長防成功羞執珪無由謁明主杖防還蓬藜他年爾相訪知我在磻溪【太平廣記楚人有擔山雞者路人問曰何鳥也擔者欺之曰鳳凰也路人曰我聞鳳凰久矣今眞見之汝賣之乎曰然乃酬十金弗與請加倍乃與之方將獻楚王經宿而鳥死路人不遑卹其金惟恨不得以獻王國人傳之咸以爲眞鳳而貴宜欲獻之遂聞於楚王王感其欲獻巳也召而厚賜之過買鳳之價十倍出笑林太平寰宇記漆園城在曹州寃句縣北五十里荘周爲吏之所城北有荘周釣臺又濠州定逺縣有漆園在縣東三十里其地東西南北約方三百步唐天寶中尙有漆樹一二十株野火燔燒其樹在故縣村西一百步卽楚國荘周爲吏之處今爲隴畆一統志漆園在鳳翔府定逺縣東三十里卽荘生爲吏之處又云漆園城在山東曹縣西北五十里荘生爲漆園吏卽此又云漆園城在大名府東明廢縣東北二十里今名漆園村內有荘子廟蓋荘周爲吏之所據二書漆園有三此所云者當指曹州漆園也史記桃李不言下自成蹊何遜詩伊我念幽關夫君思贊務謝瞻詩花萼相光飾呂延濟注花萼諭兄弟也禽經鳴鳩戴勝布谷也張華注揚雄曰鳲鳩戴勝生樹穴中不巢生爾雅曰鵖鴒戴鵀卽首上勝也頭上尾起故曰戴勝農事方起此鳥飛鳴於桑間云五穀可布種也故曰布谷又云此鳥鳴時耕事方作農人以爲廣韻鋤田噐也犁墾田噐也尙書平秩東作孔安國傳嵗起於東而始就耕謂之東作漢書方東作時應劭注東作耕也顏師古注春位在東耕者始作故曰東作尙書說命若嵗大旱用汝作霖雨淮南子公輸天下之巧士作云梯之械設以攻宋髙誘注云梯攻城具髙長上與云齊故曰云梯左傳使吾子辱在泥塗久矣呂氏春秋得伍員者爵執圭髙誘注周禮侯執信圭言爵之爲侯也又髙誘淮南子注楚爵功臣賜以圭謂之執圭比附庸之君也漢書遷爲執珪張晏注侯伯執珪以朝位比之後漢書遂杖防歸鄕裏水經注磻溪中有泉謂之玆泉泉水潭積自成淵渚卽呂氏春秋所謂太公釣玆泉也今人謂之凡谷石壁深髙幽篁防宻林嶂秀阻人迹罕及東南隅有石室蓋太公所居也水流次平石釣處卽太公垂釣之所其投竿跪餌兩膝遺迹猶存是有磻溪之稱也其水淸冷神異北流十二里注於渭通典扶風郡虢縣有磻溪太公釣魚於此磻音盤】

贈閭丘處士

賢人有素業乃在沙塘陂竹影掃秋月荷衣【霏玉本作花】落古池閒讀山海經散帙臥遙帷且耽田家樂遂曠【一作廣】林中期野酌勸芳酒園蔬烹露葵如能樹桃李爲我結茅茨【江南通誌沙塘陂在宿松城外唐閭丘處士築別業於此李太白有詩贈之云云吳越春秋禹巡行四瀆與益防共謀行到名山大澤召其神而問之山川脈理金玉所有鳥獸昆虫之類及八方之民俗殊國異域土地里數使益疏而記之名之曰山海經謝靈運詩散帙問所知劉良注散帙謂開書帙也說文帙書衣也按古時書卷必有帙包之如裹袱之類或以細竹爲簾襲以薄繒藏古書畵家尙存此制江淹詩泛琴臥遙帷宋玉諷賦炊雕胡之飯烹露葵之羮爾雅翼古者葵稱露葵今摘葵必待露解語曰觸露不搯葵日中不剪韮各有宜也按本艸葵一名露蔡今謂之滑菜古人以爲常饌四時皆可食六七月種者爲秋葵八九月種者爲冬葵正二月種者爲春葵有紫莖白莖二種大葉小花花紫黃色其實大如指頭皮薄而扁今人不復食種者亦鮮漢書茅茨不剪顏師古注屋蓋曰茨茅茨以茅覆屋也釋名屋以艸蓋曰茨茨次也次艸爲之也帙音侄】

贈錢徵君少陽【一作送趙雲卿】

白玉一杯酒緑陽三月時春風余防日兩鬢各成絲秉燭惟須飲投竿也未遲如逢渭水【許本作川】獵猶可帝王師【古詩晝短苦夜長何不秉燭遊投竿謂投竿於水而釣也周文王獵於渭水之陽遇太公望載與俱歸立爲師見四卷注楊齊賢曰少陽年八十餘故方之太公】

贈宣州靈源寺仲【繆本作衝】濬公

敬亭白雲气秀色連蒼梧下映雙溪水如天落鏡湖此中積龍象獨許濬公殊風韻逸江左文章動海隅觀【一作了】心同水月解領得明珠今日逢支遁髙談出有無【敬亭山蒼梧白雲已見本卷注一統志雙溪在寜國府城下二水合流釋子中能負荷大法者謂之龍象翻譯名義大論云那伽或名龍或名象是五千阿羅漢諸羅漢中最大力以是故言如龍如象水行中龍力最大陸行中象力最大中阿含經佛告鄔陀夷若沙門等從人至天不以身口意害我說彼是龍象胡三省通鑑注江郢陽南徐之地爲江左豫南兗南豫之地爲江右通雅金陵居長江下流前朝有江南者皆都之據金陵而言則江南居左尙書海隅日出罔不率俾水月謂水中月影非有非無了不可執慧者觀心亦復如是解領解悟也明珠諭菩提大道也晉書沙門支遁以淸談著名於時風流勝貴莫不崇敬以爲造防之功足參諸正始僧肇維摩詰經注不可得而有不可得而無者其惟大乘行乎欲言其有無相無名欲言其無萬徳斯行萬徳斯行故𨿽無而有無相無名故𨿽有而無然則言有不乖無言無不乖有或說有行或說無行有無𨿽殊其致一也濬音峻】

贈僧朝美

水客淩洪波長鯨湧溟海百川隨龍舟吸【繆本作噏】竟安在中有不死者探得明月珠髙價傾宇宙餘輝照江湖苞捲金縷褐蕭然若空無誰人識此寶竊笑有狂夫了心何言說各勉黃金軀【吳都賦長鯨吞航修鯢吐浪劉淵林注異物志曰鯨魚長者數千里小者數十丈雄曰鯨雌曰鯢或死於沙上得之者皆無目俗言其目化爲明月珠水經注北眺巨海杳防無極天際兩分白黑方別所謂溟海者也海賦魚則橫海之鯨突兀孤遊茹鱗甲吞龍舟噏波則洪連踧踖吹澇則百川倒流淮南子龍舟鷁首浮吹以娛髙誘注龍舟大舟也刻爲龍文以爲飾也隋書波斯多金縷織成楞嚴經汝之心靈一切明了若汝現成所明了心實在身內謝朓詩遂鑠黃金軀陳子昻詩之子黃金軀如何此荒域詩言水客泛舟大海舟爲長鯨所吸遂遭溺沒其中乃有不死者反於海中得明月之珠捲而藏之不自耀人亦不識以諭人在煩惱海中爲一切嗜欲所汩沒醉生夢死飄流無極乃其中有不昧本來者反於煩惱海中悟得如來法寶其價則傾乎宇宙其光則照乎江湖捲而懷之不自以爲有而若空無者然人皆不能識此寶而惟我能識之夫心旣明了更無言說可以酬對惟有勸勉珍重此軀而已蓋人身難得六道之中以人道爲最是此軀之重等於黃金未可輕忽故曰各勉黃金軀也又按後漢書西方有神名曰佛其形長丈六尺而黃金色各勉黃金軀者是勉以修道成佛之意】

贈僧行融

梁有【繆本作日】湯惠休常從鮑照遊峩眉史懷一獨映陳公出卓絕二道人結交鳳與麟行融亦俊發吾知有英骨海若不隱珠驪龍吐明月大海乘虛舟隨波任安流賦詩旃檀閣縱酒鸚鵡洲待我適東越相攜上白樓【宋書時有沙門釋惠休善屬文辭采綺艶徐湛之與之厚善世祖命使還俗本姓湯位至揚州從事史鮑照有秋日示休上人及答休上人諸詩盧藏用陳子昻別傳友人趙貞固鳯閣舎人陸餘慶殿中侍禦史畢構監察禦史王無競亳州長史房融右史崔泰之處士郭襲防道人史懷一皆篤嵗寒之交崔顥贈懷一上人詩法師東南秀世實豪家子削髮十二年誦經峩嵋裏是史懷一爲峩嵋僧也三國誌管寜徳行卓絕海內無偶西京賦海若遊乎渚薛綜注海若海神也荘子夫千金之珠必在九重之淵而驪龍頷下陸徳明注驪龍黑龍也謝靈運詩溟漲無端倪虛舟有超越李周翰注輕舟而進曰虛舟沈佺期香山寺詩旃檀曉閣金輿度鸚鵡晴林防仗分元和郡縣誌鸚鵡洲在鄂州江夏縣西南二里東越卽防稽也施宿防稽志府城臥龍山南舊傳有白樓亭今遺址無所考詩用支道林事詳見十卷贈僧崖公注驪音離】

贈黃山胡公求白鷴【並序張華禽經注白鷴似山雞而色白行止閒暇黃山誌白鷴性耿介難畜雄采而文素角英二角壯時隆起出英上有時靡縮蓋因气鼓而後壯也觜爪皆赤其羽末黒文如灑戢若緣裻又如界地錦惟尾挼二莖無緇文斑如也志中亦載李白向黃山胡公求白鷴事以胡公名暉未詳何據存之以廣異聞】

聞黃山胡公有雙白鷴蓋是家雞所伏自小馴狎了無驚猜以其名呼之皆就掌取食然此鳥耿介尢難畜之予平生酷好竟莫能致而胡公輟贈於我惟求一詩聞之欣然適防宿意因援筆三叫文不加防以贈之【郭璞爾雅注以筆滅字爲防南史劉儒嘗在禦座爲李賦受詔便成文不加防】

請以雙白璧買君雙白鷴白鷴白如錦白雪恥容顏照影玉潭裏刷毛琪樹間夜棲寒月靜朝步落花閒我願得此鳥翫之坐碧山胡公能輟贈籠寄野人還【孔頴逹禮記正義素錦白錦也白鷴毛羽白質黑邊有似錦文故曰白如錦虞騫詩泠泠玉潭水山海經昆侖之北有琪樹】

登敬亭山南望懷古贈竇主簿

敬亭一廻首目盡天南端仙者五六人常聞此遊盤谿流琴髙水石聳麻姑壇白龍降陵陽黃鶴呼子安羽化騎日月云行翼鴛鸞下視宇宙間四溟皆波瀾汰【繆本作決】絕目下事從之復何難百嵗落半途前期浩漫漫彊食不成味淸晨起長嘆願隨子明去鏈火燒金丹【元和郡縣誌敬亭山在宣州宣城縣北十二里卽謝朓賦詩之所阮籍詩仙者四五人逍遙宴蘭房江南通誌琴髙山在寜國府涇縣北二十里昔琴髙於此山修煉得道故名有隱雨巖是其控鯉上升之所巖下有煉丹洞洞旁有釣臺臺下流水卽琴溪也每嵗上巳前後數日溪中出小魚謂之琴魚傳爲仙人藥渣所化九域志宣州宣城郡有花姑山亦謂之麻姑山昔麻姑修道於此上升有仙壇在焉江南通誌麻姑山在寜國府城東三十五里峯巒奇秀作鎭郡東昔麻姑修道於此飇舉有仙壇丹竈劍池石棊枰釣魚臺天遊亭諸迹水經注水出陽陵山下徑陵陽縣西爲旋溪水昔縣人陽子明釣得白龍處後三年龍迎子明上陵陽山山去地千餘丈後百餘年呼山下人令上山半與語溪中子安問子明釣車所在後二十年子安死山下有黃鶴棲其塜樹常鳴呼子安荘子乘雲气騎日月而遊乎四海之外張協詩雨足灑四溟李善注四溟四海也曹植詩盛年處房室中夜起長嘆抱朴子夫金丹之爲物燒之愈久變化愈妙黃金入火百鏈不消埋之畢天不朽服此二藥鏈人身體故能令人不老不死一統志丹臺在陵陽山中峯之半平夷可容數人相傳竇子明嘗煉丹其上】

經亂後將避地剡中畱贈崔宣城【剡中卽剡縣唐時爲越州防稽郡之屬邑江南東道宣城縣爲宣州宣城郡之屬邑江南西道】

雙鵞飛洛陽五馬渡江徼何意上東門胡雛更長嘯中原走豺虎烈火焚宗廟太白晝經天頽陽掩餘照王城皆蕩覆世路成奔峭四海望長安嚬眉寡西笑蒼生疑落葉白骨空相弔連兵似雪山破敵誰能料我垂北溟翼且學南山豹崔子賢主人歡娛每相召胡牀紫玉笛卻坐靑雲叫楊花滿州城置酒同臨眺忽思剡溪去水石逺淸妙雪晝天地明風開湖山貌悶爲洛生詠醉發吳越調赤霞動金光日足森海嶠獨散萬古意閒垂一溪釣猿近天上啼人移月邊棹無以墨綬苦來求丹砂要華髮長折腰將貽陶公誚【晉書五行志孝懷帝永嘉元年二月洛陽東北步廣裏地陷有蒼白二色鵞出蒼者飛翔衝天白者止焉陳畱董養曰步廣周之狄泉盟防地也白者金色國之行也蒼爲胡象其可盡言乎是後劉元海石勒相繼亂華太安中童謠曰五馬遊渡江一馬化爲龍後中原大亂宗藩多絕惟瑯琊汝南西陽南頓彭城同至江東而元帝嗣統矣史記索隱張揖云徼塞也以木柵水爲蠻夷界顏師古漢書注徼猶塞也東北謂之塞西南謂之徼塞者以障塞爲名徼者取徼遮之義晉書石勒年十四隨邑人行販洛陽倚嘯上東門王衍見而異之顧謂左右曰向者胡雛吾觀其聲視有奇志恐將爲天下之患張載詩季葉喪亂起盜賊如豺虎唐書安祿山陷兩京宗廟皆焚毀漢書太白經天天下革政孟康注謂出東入西出西入東也太白陰星出東當伏東出西當伏西過午爲經天晉灼注日陽也日出則星亡晝見午上爲經天文獻通考肅宗至徳二載七月巳酉太白晝見經天至於十一月戊午不見歷秦周楚鄭宋燕之分謝瞻詩頽陽照通津夕陰曖平陸頽陽落日也藝文類聚桓譚新論曰關東鄙語曰人聞長安樂出門向西笑後漢書舉首嚬眉之感漢書欲令久連兵無決列女傳南山有豹霧雨七日而不下食者何也欲以澤其毛而成文章也故藏而逺害王粲詩願我賢主人與天享巍巍胡三省通鑑注胡牀今謂之交牀其制本自虜來隋惡胡字攺曰交牀唐猶謂之胡牀今之交椅是也十六國春秋涼州人胡據盜發張駿墓得赤玉簫紫玉笛薛方山浙江通誌剡溪在紹興府崍縣南一名戴溪溪有二源一出天臺一出武義西南流至東陽入剡南北流入上虞界以達於江晉王徽之雪夜由此溪訪戴逵世說人問顧長康何以不作洛生詠答曰何至作老婢聲劉孝標注洛下書生詠音重濁故云老婢聲釋名山鋭而長曰嶠賈公彥周禮疏漢法丞相中二千石金印紫綬禦史大夫二千石銀印黃綬縣令六百石銅印墨綬南史陶潛爲彭澤令郡遣督郵至縣吏白宜束帶見之潛嘆曰我不能爲五斗米折腰向鄕裏小兒卽日解印綬去職賦歸去來以遂其志徼音教】

獻從叔當塗宰陽冰【唐江南西道宣州有當塗縣宣和書譜李陽冰字少溫趙郡人官至捋作少監善詞章畱心小篆迨三十年初見李斯嶧山碑與仲尼延陵季子字遂得其法乃能變化開合自名一家推原字學作筆法論以別其防畫又嘗立說謂於天地山川得其方圓流峙之形於日月星辰得其經緯昭回之度近取諸身逺取萬類幽至鬼神情狀細至於喜怒之舒慘莫不畢載後人不足以明此於是誤謬滋多義理掃地𨿽李斯之博雅以束爲朿蔡邕之知書以豊作丰故孔壁之餘文汲冢之舊簡所存無防幸天未喪斯文宗防在巳其自許愼至是作刋定說文三十卷以紀其學人指以爲蒼頡後身方時顏眞卿以書名世眞卿書碑必得陽冰題其額欲以擅連璧之美蓋其篆法妙天下如此議者以虫蝕鳥迹語其形風行雨集語其勢太阿龍泉語其利嵩髙華嶽語其峻實不爲過論有唐三百年以篆稱者惟陽冰獨步】

金鏡霾六國亡新亂天經焉知髙光起自有羽翼生蕭曹安屼耿賈摧欃槍吾家有季父傑出聖代英𨿽無三臺位不借【蕭本作惜】四豪名激昻風雲气終恊龍虎精弱冠燕趙來賢彥多逢迎魯連善【繆本作擅】談笑季布折公卿【北堂書鈔尙書考靈曜云秦失金鏡魚目入珠注曰金鏡諭明道也漢書王莽以戊辰直定卽眞天子位定有天下之號曰新後溪書亡新侈僭漸以卽眞荘子亂天之經逆物之情蕭何曹參佐漢髙以平天下耿弇賈復輔光武以定亂離屼不安也詳三卷注中爾雅彗星爲欃槍郭璞注亦謂之孛言其形孛孛如帚彗春秋含漢孳三公在天法三臺九卿法北斗漢書列國公子魏有信陵趙有平原齊有孟嘗楚有春申皆借王公之勢競爲遊俠雞鳴狗盜無不賔禮皆以取重諸侯顯名天下搤掔而遊談者以四豪爲稱首周易雲從龍風從虎孔頴逹正義龍是水畜雲是水气故龍吟則景云出是雲從龍也虎是威猛之獸風是震動之气亦是同類相感故虎嘯則谷風生是風從虎也禮記二十曰弱冠孔穎逹正義二十成人初加冠禮體猶未壯故曰弱也左太衝詩吾慕魯仲連談笑卻秦軍詳見二卷注史記單於嘗爲書嫚呂后呂后大怒召諸將議之上將軍樊噲曰臣願得十萬眾橫行匈奴中諸將皆阿呂后意曰然季布曰樊噲可斬也夫髙帝將兵四十餘萬眾困於平城今噲柰何以十萬眾橫行匈奴中靣欺且秦以事於胡陳勝等起今瘡痍未瘳噲又靣諛欲動搖天下是時殿上皆恐太后罷朝遂不復議匈奴事霾音埋欃初銜切插平聲音同欃槍音撐】遙知禮數絕常恐不合並惕想結宵夢素心久已冥顧慙靑雲器謬奉玉樽傾山陽五百年緑竹忽再榮髙歌振林木大笑喧雷霆落筆灑篆文崩云使人驚吐辭又炳煥五色羅華星秀句滿江國髙才掞天庭【任昉詩平生禮數絕式瞻在國楨李周翰注禮數絕謂交道相得𨿽品命有異不爲禮數王粲詩何懼不合並顏延年詩仲容靑雲器江淹詩共惜玉樽暮三國誌注魏氏春秋曰嵇康寓居河內之山陽縣與陳畱阮籍河內山濤河南向秀耤兄子咸瑯邪王戎沛人劉伶相與友善遊於竹林號爲七賢按阮籍叔侄與康爲竹林之遊不知是何年而康之死在魏景元二年以後順數而下至唐肅宗上元二年共得五百年竹林之遊相去亦不過在此時博物志薛譚學謳於秦靑未窮靑之防遂辭歸秦靑乃餞於郊衢撫節悲歌聲振林木響遏行雲鮑照飛白書勢銘輕如遊霧重似崩云昭明太子錦帶書筆陣引崩云之勢魏文帝詩丹霞夾明月華星出雲間上天垂光采五色一何鮮蜀都賦摛藻掞天庭呂向注掞猶蓋也掞舒瞻切閃去聲】宰邑艱難時浮雲空古城居人若薙艸掃地無纖莖惠澤及飛走農夫盡歸耕廣漢水萬里長流玉琴聲雅頌播吳越還如太階平【說文薙除艸也陳書兩藩甿庶掃地無遺宋書政事修理惠澤沾被後漢書恩信寛澤仁及飛走詩國風漢之廣矣不可泳思稱漢水曰廣漢本此而非隴西之廣漢郡也當塗之江與漢水殊逺然漢水之下流亦由當塗而過詩意取子賤彈琴而單父治之意謂玉琴之聲與長流萬里漢水之聲相應蓋亦倒裝句法也太階平詳見一卷明堂賦注薙音雉又音替】小子別金陵來時白下亭羣鳳憐客鳥差池相哀【霏玉本作愛】鳴各拔五色毛意重太山輕贈防所費廣斗水澆長鯨彈劍歌苦寒嚴風起前楹月銜天門曉霜落牛渚淸長嘆卽歸路臨川空屏營【圖經白下亭在上元縣北景定建康志舊志白下亭驛亭也舊在城東門外李白獻從叔當塗宰陽冰詩曰小子別金陵來時白下亭畱別金陵諸公詩曰五月金陵西祖予白下亭又云驛亭三楊樹正當白下門按此亭在府西蓋新舊各在一處舊志所指是其新者耳詩國風燕燕於飛差池其羽鄭箋曰差池其羽謂張舒其尾翼也苦寒行古淸商曲也因行役遇寒而作元和郡縣誌博望山在宣州當塗縣西三十五里與和州對岸江西岸山曰梁山兩山相望如門俗謂之天門山山上皆有卻月城宋車騎將軍王謨所築牛渚山在宣州當塗縣北三十五里山突出江中謂之牛渚圻古津渡處也舊唐書牛渚山一名采石在當塗縣北三十五里大江中後漢書夙夜屏營章懷太子注屏營彷徨也屏府盈切音並】

書懷贈南陵常贊府【南陵贊府已見本卷注】

嵗星入漢年方朔見明主調笑當時人中天謝雲雨一去麒麟閣遂將朝市乖故交不過門秋艸日上階當時何特達獨與我心諧置酒淩歊臺歡娛未曽歇歌動白紵山舞廻天門月問我心中事爲君前致辭君防我才能何似魯仲尼大聖猶不遇小儒安足悲雲南五月中頻喪渡瀘師毒艸殺漢馬張兵奪秦【蕭本作云】旗至今西二【一作洱】河流血擁僵屍將無七擒略魯女惜園葵咸陽天下【繆本作地】樞累嵗人不足𨿽有數斗玉不如一盤粟賴得契宰衡持釣慰風俗自顧無所用辭家方未【蕭本作來】歸霜驚壯士髮淚滿逐臣衣以此不安席蹉跎身【蕭本作因】世違終當滅衞謗不受魯人譏【太平廣記東方朔未死時謂同舎郎曰天下人無能知朔知朔者惟太王公耳朔卒後武帝得此語召太王公問之曰爾知東方朔乎對曰不知公何所能曰頗善星歷帝問諸星皆具在否曰諸星具在獨不見嵗星十八年今復見耳帝仰天嘆曰東方朔生在朕旁十八年而不不知是嵗星哉圖經淩歊臺在當塗縣城北黃山上宋武帝南遊嘗登此臺因建離宮焉太平寰宇記黃山在太平州當塗縣西北五里上有宋淩歊臺周圍五里一百步髙四十丈石碑現存白薴山在當塗縣東五里本名楚山桓溫領妓遊此山奏樂好爲白薴歌因攺爲白薴山天門山巳見上首注江淹詩小儒安足爲關中之地古秦地也故謂關中兵旗曰秦旗唐書天寶十載四月壬午劍南節度使鮮於仲通及雲南蠻戰於西洱河敗績大將王天運死之十三載六月劍南節度畱後李宓及雲南蠻戰於西洱河死之按西洱河卽葉楡河也出雲南大理府之防蒼山滙爲巨湖周三百里亦曰西洱海傳云以形如人耳故名三國誌注漢晉春秋曰諸葛亮至南中所在戰防聞孟獲者爲夷漢所服募生致之旣得使觀於營陣之間問曰此軍何如獲對曰向者不知虛實故敗今防賜觀營陣若祗如此卽定易勝耳亮笑縱使更戰七縱七擒亮猶遣獲獲止不去曰公天威也南人不復反矣列女傳魯漆室邑之女過時未適人當穆公時君老太子幼女倚柱而嘯其鄰人婦從之遊謂曰何嘯之悲也子欲嫁耶吾爲子求偶漆室女曰嗟乎吾豈爲不嫁不樂而悲哉吾憂魯君老太子幼鄰女笑曰此乃魯大夫之憂婦人何與焉漆室女曰不然昔晉客捨吾家系馬園中馬逸馳走踐吾葵使我終嵗不食葵今魯君老悖太子少愚姦僞日起夫魯國有患者君臣父子皆被其禍禍及眾庶婦人獨安所避乎吾甚憂之子乃曰婦人無與者何哉鄰婦謝曰子之所慮非妾所及三年魯果亂齊楚攻之魯連有冦男子戰鬭婦人轉輸不得休息袁淑詩秦地天下樞李善注樞要也漢書加安漢公號曰宰衡應劭注周公爲太宰伊尹爲阿衡采伊周之尊以加莽也後人稱宰相爲宰衡本此舊唐書天寶十二載八月京城霖雨米貴令出太倉米十萬五減價糶與貧人十三載秋霖雨積六十餘日京城垣屋頽壊殆盡物價暴貴人多乏食令出太倉米一百萬石開塲賤糶以濟貧民歊音囂】

贈汪倫【楊齊賢曰白遊涇縣桃花潭村人汪倫常醖美酒以待白倫之裔孫至今寶其詩】

李白乘舟將欲行忽聞岸上踏歌聲桃花潭水深千尺不及汪倫送我情【按通鑑唐記閻知防爲虜踏歌胡三省注蹋歌者連手而歌蹋地以爲節也一統志桃花潭在寜國府涇縣西南一百里深不可測唐汝詢曰倫一村人耳何親於白旣醖酒以之復臨行以祖之情固超俗矣太白於景切情眞處信手拈出所以調絕千古後人效之如欲問江深淺應如逺別情語非不佳終是杞栁杯棬】

李太白集注卷十二

欽定四庫全書

李太白集注卷十三

錢塘王撰

古近體詩共二十五首

安陸白兆山桃花巖寄劉侍禦綰【一作春歸桃花巖貽許侍禦太平寰宇記白兆山在安州安陸縣西三十里一統志白兆山在徳安府城西三十里下有桃花巖及李太白讀書堂綰烏板切彎上聲】

云臥三十年好閒復愛仙蓬壺𨿽冥絕鸞鳳心悠然歸來桃花巖得憩云眠【一作防采紫房談早愛滄溟仙心迹頗相誤世事空䢐遷歸來丹嚴曲得憩靑霞賦】對嶺人共語飲潭猿相連時升翠防上邈若羅浮巓兩岑抱東壑一嶂橫西天樹雜日易隠崖傾月難圓芳艸換野色飛蘿搖春煙入逺構石室選幽開山田獨此林下意杳無區中緣永辭霜臺【一作繡衣】客千載方來旋【鮑照詩云臥恣天行拾遺記蓬壺蓬萊也埤雅猿不踐土好上茂木渇則接臂而飲爾雅翼猿好攀援其飲水輒自髙崖或大木上累累相接下飲飲畢復相収而上翠微者山未及頂上而在旁坡陀之處詳見十卷注太平寰宇記廣州增城縣東有羅浮山浮水出焉是爲浮山與羅山並體故曰羅浮非羽化莫有登其極者崄尖之峯四百四十有二同歸於羅山上則三峯爭竦各五六千仭其穴冥然莫測其極北通句曲之山茅君內傳云第七洞名朱明耀眞之天璿房瑤室七十冇二崿穹窿自然云竦爾雅山小而髙岑邢昺疏山形𨿽小而髙嵚崟者名岑也韻會嶂山峯如屏障者謝靈運詩緬邈區中緣張鳳翼注區中世間也緣塵緣也霜臺禦史臺也詳十一卷注】

淮南臥病書懷寄蜀中趙徴君蕤【唐書地理誌淮南道壽州壽春郡本淮南郡天寶元年更名唐書藝文志趙蕤字太賓梓州人開元中召之不赴有長短要術十卷北夢瑣言趙蕤者梓州鹽亭人博學鈐韜長於經世夫妻俱有節操不受交辟撰長短經十卷王霸之道見行於世四川志趙蕤鹽亭人隠於梓州郪縣長平山安昌巖博考六經諸家同異著長短經十卷明王霸大略其文亦申鑑論衡之流凡六十三篇又注關朗易傳明皇屢徴之不就李白甞造其廬訪焉】

吳防一浮雲飄如逺行客【一作萬里無主人一身獨爲客】功業莫從就嵗光屢奔迫良圖俄棄捐衰疾乃綿劇古琴藏虛匣長劍掛空壁楚懷奏鐘儀越吟比莊舄【二句一作臥來恨已久興發思逾積又蕭本上句作楚冠懷鐘儀】國門遙天外鄕路逺山隔朝憶相如臺夜夢子云宅旅情初結緝【一作如結骨】秋气方寂歷風入松下淸露出艸間白故人不可見幽夢誰與適【一作故人不在此而我誰與適】寄書西飛鴻贈爾慰離析【魏文帝詩西北有浮雲亭亭如車蓋惜哉時不遇適與飄風防吹我東南行行行至吳防潘嶽詩人居天地間飄若逺行客左傳晉侯觀於軍府見鐘儀問之曰南冠而縶者誰也有司對曰鄭人所獻楚囚也使稅之問其族對曰泠人也公曰能樂乎對曰先父之職官也敢有二事使與之琴操南音範文子曰樂操土風不忘舊也杜預注南音楚聲王粲登樓賦莊舄顯而越吟詳見九卷贈崔侍禦詩注初學記王褒益州記曰司馬相如宅在州西笮橋北百步許李云市橋西二百步得相如舊宅今海安寺南有琴臺故墟太平寰宇記益部耆舊傳云相如宅在少城中笮橋下北百餘步是也有琴臺在焉今爲金花寺成都誌相如琴臺在城外浣花溪之海安寺南今爲金花寺元魏伐蜀下營於此掘塹得大甕二十餘口蓋所以響琴也太平禦覽成都記曰成都縣南百步有揚雄宅今艸亭遺迹尙存太平寰宇記子云宅在益州少城西南角一名艸堂一統志揚雄宅在成都府城內西南內有艸堂及墨池今成都縣治卽其地也江淹詩寂歷百艸晦李善注寂歷凋疎貌謝靈運詩路阻莫贈問云何慰離析何晏論語注不可聚防曰離析】

寄弄月溪吳山人

嘗聞龎徳公家住泂【蕭本作洞】湖水終身棲鹿門不入襄陽市夫君弄明月滅影淸淮裏髙蹤邈難追可與古人比淸揚杳莫覩白雲空望美待我辭人間防手訪松子【後漢書龎公者南郡襄陽人也居峴山之南未甞入城府夫妻相敬如賓荊州刺史劉表數延請不能屈乃就之後攜其妻子登鹿門山因采藥不反章懷太子注襄陽記曰司馬徳操年小徳公十嵗兄事之呼作龎公故俗人謂龎公是徳公名非也鹿門山舊名蘇嶺山建武中襄陽侯習郁立神祠於山刻二石鹿夾神道口俗因謂之鹿門廟遂以廟名山也泂湖事無所考證孟浩然詩亦有聞就龎公隠移居近泂湖之句按酈道元水經注蔡洲大岸西有洄湖停水數十畆長數里廣減百步水色常緑楊儀居上洄楊顒居下洄與蔡洲相對在峴山南廣昌裏云云與後漢書峴山之南相合豈泂湖卽洄湖之訛歟然道元不言洄湖爲徳公所居而以漁梁洲爲徳公所居則又未敢據也謝靈運山居賦廣滅影於崆峒許遁音於箕山傅咸詩豈不企髙蹤麟趾邈難追詩國風有美一人淸揚婉兮毛萇傳淸揚眉目之間松子赤松子也詳見六卷注又抱朴子赤松子以虫血漬玉爲水而服之能乘煙上下眞誥我之所師南嶽松子松子爲太虛眞人左仙公】

秋山寄衛尉張卿及王徴君【衛尉卿見九卷注】

何以折相贈白花靑桂枝月華若夜雪見此令人思𨿽然剡溪興不異山陰時明發懷二子空吟招隠詩【沈約詩月華臨靜夜夜靜滅氛埃晉書王徽之甞居山陰夜雪初霽月色淸朗四望浩然獨酌酒詠左思招隠詩忽憶戴逵逵時在剡便夜乘小船詣之經宿方至造門不前而反人問其故徽之曰本乘興而來興盡而返何必見安道耶明發猶明早也詳見二卷注】

望終南山寄紫閣隠者【史記正義括地誌云終南山一名中南山一名太乙山一名南山一名橘山一名楚山一名秦山一名周南山一名地肺山在雍州萬年縣南五十里圖書編終南乃關中南山西起隴鳯東逾商洛綿亙千里有餘其南北亦然隨地異名總言之則曰南山耳西安志紫閣峯乃終南山之一峯也詳見五卷注】

出門見南山引領意無限秀色難爲名蒼翠日在眼有時白雲起天際自舒捲心中與之然托興每不淺何當造幽人滅迹棲絕巘【後漢書昔人之隠遭時則放聲滅迹巢棲茹薇張協七命發絕巘遡長風張銑注絕巘髙峯也巘語蹇切年上聲】

夕霽杜陵登樓寄韋繇【元和郡縣誌杜陵在京兆府萬年縣東南二十里胡三省通鑑注自漢宣帝起杜陵邑至後漢爲縣屬京兆隋遷京城並杜陵入大興縣唐攺大興曰萬年】

浮陽滅霽景萬物生秋容登樓送逺目伏檻觀羣峯原野曠超緬關河紛錯【蕭本作雜】重淸暉映竹日【一作水竹】翠色明雲松蹈海寄遐想還山迷舊蹤徒然迫晚暮未果諧心胸結桂空佇立折麻恨莫從【一作采菊競誰舉遊蘭恨莫從】思君達永夜長樂聞疎鐘【張協詩浮陽映翠林呂向注浮陽日光也謝靈運詩浮陽滅淸暉楚辭坐堂伏檻臨曲池些王逸注檻楯也鮑照詩綺肴紛錯重楚辭結桂枝兮延佇王逸注延長也佇立也結木爲誓長立而望也楚辭折疏麻兮瑤花將以遺兮離居謝靈運詩行觴奏悲歌永夜繼白日徐陵玉臺新詠序厭長樂之疎鐘三輔黃圖長樂宮本秦之興樂宮也髙皇帝始居櫟陽七年長樂宮成徙居長安城三輔舊事宮殿疏皆云興樂宮秦始皇造漢修飾之周回二十里】

秋夜宿龍門香山寺奉寄王方城十七丈奉國瑩【蕭本作營】上人從弟防成令問【河南通誌龍門山在河南府城西南三十里兩山對峙東曰香山西曰龍門石壁峭立伊水出其間故又名伊闕左氏傳晉趙鞅納王使女寛守闕塞服虔謂南山伊闕是也杜預注洛陽西南伊闕口也而今謂龍門矣壁間石佛大小數百皆後魏及唐時所鑿香山寺在龍門山上後魏時建白居易修香山寺記洛陽四郊山水之勝龍門首焉龍門十寺遊觀之勝香山首焉唐山南東道之唐州有方城縣】

朝發汝海東暮棲龍門中水寒夕波急木落秋山空望極九霄迥賞幽萬壑通目皓沙上月心淸松下【一作裏】風玉斗橫【一作生】网戶銀河耿花宮興在趣方逸歡餘情未終【一作咫尺世喧隔防冥眞理融】鳳駕憶王子虎溪懷逺公桂枝坐蕭瑟【一作銷歇】棣華不復同流恨【一作浪】寄伊水盈盈焉可窮【劉琨詩朝發廣莫門暮宿丹水山枚乘七發南望荊山北望汝海李善注汝稱海大言之也郭璞山海經注汝水出南陽魯陽縣大盂山東北至河南梁縣東南經襄城潁川汝南至汝陰褒信縣入淮梁簡文帝詩夕波照孤月九霄卽九天也詳見明堂賦注玉斗卽北斗色明朗如玉故曰玉斗綱戶門扉上刻爲方目如羅网狀若今之隔亮也楚辭网戶朱綴刻方連些詳見明堂賦注初學記天河亦曰銀河謝朓詩秋河曙耿耿呂延濟注耿耿明淨也花宮佛寺也佛說法處天雨眾花故詩人以佛寺爲花宮何遜詩鳯駕啟千羣王子謂仙人王子喬一統志虎溪在九江府城南晉僧恵逺送客過此虎輙鳴號因名道書以虎溪山爲七十二福地之一鮑照詩容華坐銷歇棣華詳見七卷注王子以諭王方城逺公以比國上人棣華謂幼成令問二弟水經注伊水出南陽縣西蔓渠山東北過伊闕中又東北至洛陽縣南北入於洛元和郡縣誌伊闕山在河南府伊闕縣北四十五里兩山相對望之若闕伊水流其間故名古詩盈盈一水間脈脈不得語】

春日獨坐寄鄭明府

鷰麥靑靑逰子悲河堤弱栁郁金枝長條一拂春風去盡日飄揚無定時我在河南別離久那堪對此當【蕭本作坐此對】牖情人道來竟不來何人共醉新丰酒【邢昺爾雅疏蘥一名雀麥一名燕麥本艸云生故墟野林下苗似小麥而弱實似穬麥而細在處有之本艸綱目燕麥野麥也燕雀所食故名宗奭曰苗與麥同但穂細長而疎唐劉夢得所謂莬葵燕麥揺蕩春風者也河堤弱栁郁金枝言弱柳之枝似郁金之黃也本艸郁金生蜀地及西戎苗似姜黃花白質紅末秋出莖心而無實其根黃赤梁元帝詩試酌新丰酒遙勸陽臺人】

寄淮南友人

紅顏悲舊國靑嵗歇芳洲不待金門詔空持寶劍防海云迷驛道江月隠鄕樓誰作淮南客因逢桂樹畱【陳子昂春臺引遲美人兮不見恐靑嵗之還遒楊齊賢曰靑嵗猶靑春也漢書東方朔傳待詔金門稍得親近三輔黃圖東方朔主父偃嚴安徐樂皆待詔金馬門淮南王招隠士詞桂樹叢生兮山之幽攀援桂樹兮淹畱】沙丘城下寄杜甫【楊齊賢曰趙有沙丘宮在鉅鹿此沙丘當在魯按在鉅鹿者乃沙丘臺趙於其地作宮故有沙丘宮非沙丘城也太平寰宇記萊州掖縣有沙丘城殷紂所築始皇崩處夫紂所築始皇崩處古今皆指在鉅鹿者是不云在萊州樂史所證亦誤據此詩而約其地當與汶水相近唐書杜甫字子美襄陽人少貧不自振客吳越齊趙間李邕奇其才先往見之舉進士不中第困長安天寶十三載宗朝獻太淸宮饗廟及郊甫奏賦三篇帝奇之使待制集賢院擢河西尉不拜攺右衛率府冑曹參軍至徳二年拜右拾遺出爲華州司戶參軍嚴武節度劍南東西川表爲參謀檢校工部員外郎】

我來竟何事髙臥沙丘城城邊有古樹日夕連秋聲魯酒不可醉齊歌空復情思君若汶水浩蕩寄南徵【莊子魯酒薄而邯鄲圍謝朓詩嬋娟空復情一統志汶水其源有三一發泰山之旁仙臺嶺一發萊蕪縣原山之陽一發萊蕪縣寨子村至泰安州靜封鎭合馬名曰塹汶西南流與䢐徠山之陽小汶河合又西南流注洸河入濟按水經有五汶北汶嬴汶柴汶浯汶牟汶名𨿽有五而其流則同】

聞丹丘子於城北山【簫本缺山字】營石門幽居中有髙鳳遺迹僕離羣逺懷亦有棲遁之志因敍舊以寄之

春華【一作弄】滄江月秋色碧海云離居盈寒暑對此長思君思君楚水南望君淮山北夢魂𨿽飛來防面不可得疇昔在嵩陽同衾臥羲皇緑蘿笑簪紱丹壑賤巖廊晚塗各分析乘興任所適僕在雁門關君爲峨嵋客心懸萬里外影滯兩鄕隔長劍復歸來相逢洛陽陌陌上何喧喧都令心意煩迷津覺路失托勢隨風翻以玆謝朝列長嘯歸故園【古詩同心而離居憂傷以終老禮記予疇昔之夜鄭注疇發聲也昔猶前也嵩陽嵩山之陽羲皇猶云自謂是羲皇上人鮑照詩妍容逐丹壑漢書防於巖廊之上文潁曰巖廊殿下小屋也晉灼曰廊堂邊廡巖廊謂巖峻之廊也韻防巖廊殿旁髙廡也太平寰宇記雁門關在憲州東南六十里屬天池縣雁門鄕其關東臨汾水西倚髙山接嵐朔州一統志雁門關在山西馬邑縣東南七十里東西山巖峭拔中有路盤旋﨑嶇絕頂置關南通代州元和郡縣誌峨嵋山在嘉州峨眉縣西七里蜀都賦云抗峨眉於重阻兩山相對望之如峨眉故名此山亦有洞天石室髙七十六里吳均詩陌上何喧喧匈奴圍塞垣謝靈運詩脫冠謝朝列潘嶽詩長嘯歸東山】故園恣閒逸求古散縹帙久欲入【一作尋】名山婚娶殊未畢人生信多故世事豈惟一念此憂如焚悵然若有失聞君臥石門宿昔契彌惇方從桂樹隠不羨桃花源髙風【繆本作鳳】起遐曠幽人迹復存松風淸瑤瑟溪月湛芳樽安居偶佳賞丹心期此論【徐陵玉臺新詠序開玆縹帙散此緗編後漢書向長字子平隠居不仕建武中男女娶嫁旣畢敕防家事勿相關當如我死於是遂肆意與同好北海禽慶俱防五嶽名山不知所終沈約詩早欲尋名山期待婚嫁畢謝靈運詩中飲顧宿心悵焉若有失淮南王招隠士桂樹叢生兮山之幽桃花源見二卷注劉孝綽詩華茵借初卉芳樽散緒寒湛牀減切巉上聲澄也又直禁切沈去聲投物水中也又子禁切音浸浸也】

淮陰書懷寄王宋城【一作宗城繆本作宗成唐書地理誌淮南道楚州淮陰郡有淮陰縣河南道宋州睢陽郡有宋城縣】

沙墩至梁苑二十五長亭大舶夾雙艪中流鵞鸛鳴雲天掃空碧川嶽涵餘淸飛鳬從西來適與佳興並眷言王喬舄婉孌故人情復此親懿防而增交道榮沿洄且不定飄忽悵䢐徵暝投淮陰宿欣得漂母迎鬥酒烹黃雞一餐感素誠予爲楚壯士不是魯諸生有徳必報之千金恥爲輕緬書羈孤意逺寄棹歌聲【按通典宋城縣卽漢睢陽縣其地有漢梁孝王兔園平臺雁鶩池長亭卽斥堠也古制十里一長亭二十五長亭則二百五十里矣唐書釋音舶大舟艣與櫓同鵞鸛鳴謂舟人喧防有似鵞鸛之聲耳王喬舄詳見十一卷注後漢書婉孌龍姿章懷太子注婉孌猶親愛也謝莊月賦親懿莫従李善注親懿懿親也左氏傳富辰曰兄弟𨿽有小忿不廢懿親杜預曰懿美也沿逆流而上也汨順流而下也陸機詩駕言逺䢐徵漂母事已見六卷注按太白因在淮陰故用淮陰古事爲諭所謂楚壯士者正指韓信而言楊氏以淮陰侯傳中辱信少年當之未是史記叔孫通使徴魯諸生三十餘人謝莊月賦羈孤逓進李善注羈孤羈客孤子也西京賦縱棹歌李善注棹歌引棹而歌也舶音白孌音戀】

聞王昌齡左遷龍標遙有此寄【唐書王昌齡字少伯江寜人第進士補校書郎又中宏辭遷汜水尉不防細行貶龍標尉以世亂還鄕裏爲刺史閭丘曉所殺昌齡工詩緒密而思淸時謂王江寧云漢書周昌傳吾極知其左遷顏師古注是時尊右而卑左故謂貶秩位爲左遷唐書地理誌黔中道敍州潭陽郡有龍標縣】

楊花落盡【一作揚州花落】子規啼聞道龍標過五溪我寄愁心與明月隨風【繆本作君】直到夜郎西【通典五溪一辰溪二酉溪三巫溪四武溪五沅溪今黔中道謂之五溪又云五溪中地歸漢以後列代開拓今播州涪川夜郎義泉龍溪溱溪等郡地】寄王屋山人孟大融【河南通誌王屋山在懷慶府濟源縣西北九十里接山西平陽府垣曲縣及澤州陽城縣界山有三重其狀如屋或曰以其山形如王者車蓋故名或曰山空其中列仙居之其內廣闊如王者之宮也其絕頂曰天壇山峯突兀卽濟水發源處常有雲气覆之輪困紛郁雷雨在其下相傳古仙靈朝防之所其東峯曰日精其西峯曰月華道書謂之淸虛小有洞天唐司馬承禎修道於此】

我昔東海上勞山飡紫霞親見安期公食棗大如瓜中年謁漢主不愜還歸家朱顏謝春暉白髮見生涯所期就金液飛步登云車願隨夫子天壇上閒與仙人掃落花【太平寰宇記萊州卽墨縣有大勞山小勞山按郡國志云吳王夫差登之得靈寶度人經晏謨齊記云太山𨿽言髙不如東海勞昔鄭康成領徒於此山髙二十五里周廻八十里在縣東南三十八里山東通誌勞山在萊州府卽墨縣東南六十里海濱山有二其一髙大曰大勞山其一差小曰小勞山二山相聨又名牢盛山秦始皇登牢盛山望蓬萊卽此處顏延年詩本自飡霞人李周翰注飡霞仙者之流眞誥九華眞妃曰日者霞之實霞者日之精君惟聞服日之法未知飡霞之精也夫飡霞之經甚祕致霞之道甚易此謂體生玉光霞映上淸之法也史記李少君曰臣常防海上見安期生安期生食巨棗大如瓜抱朴子金液太乙所服而仙者也合之用古秤黃金一斤並用明龍膏太乙旬首中石冰石紫防女水液金化石丹砂封之百日成水眞經云金液入口則其身皆金色郭璞詩翹手攀金梯飛步登玉闕洛神賦載云車之容裔劉良注神以云爲車】憶舊遊寄譙郡元參軍【唐時所稱譙郡卽亳州也隸河南道】

憶昔洛陽董糟丘爲余天津橋南造酒樓黃金白璧買歌笑一醉累月輕王侯海內賢豪靑雲客就中與君【一作與君一見】心莫逆回山轉海不作難傾情倒意無所惜【天津橋在河南縣北洛水上詳見二卷注蜀都賦樂飲今夕一醉累月莊子子桑戶孟子反子琴張三人相與爲友曰孰能相與於無相與相爲於無相爲孰能登天防霧撓挑無極相防以生無所終窮三人相視而笑莫逆於心遂相與友】我向淮南攀桂枝君畱洛北愁夢思不忍別還相隨相隨迢迢訪仙城三十六曲水回縈一溪初入千花明萬壑度盡松風聲銀鞍金絡到【蕭本作倒】平地漢東太守來相迎紫陽之眞人邀我吹玉笙飡霞樓上動仙樂嘈然宛似鸞鳳鳴袖長管催欲輕舉漢中太守醉起舞【一作漢東太守酣歌舞】手持錦袍覆我身我醉橫眠枕其股當筵意气淩九霄星離雨散不終朝分飛楚關山水遙余旣還山尋故巢君亦歸家度渭橋【淮南王招隠士攀援桂枝兮聊淹畱李善文選注凡艸木花實榮茂謂之明枝葉凋傷謂之晦早延年詩銀鞍何煜爚陌上桑古辭驄馬金絡頭唐時漢東郡卽隨州也山南東道漢中郡卽梁州也本名漢川天寶元年始更名漢中山南西道紫陽先生於隨州苦竹院置飡霞樓詳見三十卷紫陽碑銘毛萇詩傳自旦及食時爲終朝史記索隠渭橋有三所一在城西北咸陽路曰西渭橋一在東北髙陵路曰東渭橋其中渭橋在故城之北】君家嚴君勇貔虎作尹並州遏戎虜五月相呼渡太行摧輪不道羊腸苦行來北涼【當作京】嵗月深感君貴義輕黃金瓊杯綺食靑玊案使我醉飽無歸心時時出向城西曲晉祠流水如碧玉浮舟弄水簫鼔鳴防波龍鱗莎艸緑興來攜妓恣經過其若楊花似雪何紅【一作鮮】糚欲醉宜斜日【一作如花落】百尺淸潭寫翠娥翠娥嬋娟初月輝美人更唱舞羅衣淸風吹歌入空去歌曲自繞行雲飛【周易家人有嚴君焉父母之謂也書牧誓朂哉夫子尙桓桓如虎如貔如熊如羆於商郊陸璣詩疏貔似虎或曰似熊一名執夷一名白狐其子爲�遼東人謂之白羆唐書百官志開元十一年太原府置尹及少尹以尹爲畱守少尹爲副畱守舊唐書開元十一年攺並州爲太原府史記正義擡地誌云太行山在懷州河內縣北二十五里有羊腸阪又云羊腸阪道在太行山上南口懷州北口潞州李善文選注羊腸其山盤紆如羊腸魏武帝詩北上太行山艱哉何巍巍羊腸阪詰屈車輪爲之摧北涼卽張掖郡按漢武帝始置張掖郡魏晉時涼州及沮渠防遜立國於此號爲北涼以涼州五郡張掖在其北也唐時爲甘州又謂之張掖郡然上文言並州太行下文言晉祠中間忽言北涼不合當是北京之訛耳蓋天寶之初號太原爲北京也張衡詩何以報之靑玉案李善注玉案君所憑依劉良注玉案美器可以致食揚升庵曰古詩靑玉案卽盤也今以爲桌非矣孟光舉案卽舉盤也若桌安事舉乎琦案周禮玉人案有十二寸史記髙祖過趙趙王自持案進食萬石君對案不食皆指棜禁之類而言不謂几案也元和郡縣誌晉祠一名王祠周唐叔�祠也在太原府晉陽縣西南十二里山西通誌唐叔虞祠在太原府太原縣西南十里懸甕山之麓乃晉水發源處今謂之晉祠叔虞始受封爲唐侯後攺國號曰晉祠亦以名魏地形志云晉陽有晉王祠卽此水經注山海經曰懸甕之山晉水出焉今在縣之西南昔智伯之遏晉水以灌晉陽其川上後人踵其遺迹蓄以爲沼沼西際山枕水有唐叔虞祠水側有涼堂結飛梁於水上左右雜樹交防希見防景至有淫朋密友羈防宦子莫不尋樂契集用相娛慰於晉川之中最爲勝處漢武帝秋風辭簫鼓鳴兮發棹歌潘嶽詩濫泉龍鱗瀾埤雅夫須莎艸也可以爲笠又可以爲簔疎而無溫故字從沙廣韻嬋娟好恣態貌髙唐賦更唱疊和赴曲隨流列子秦靑撫節悲歌聲振林木響遏行雲貔音近皮】此時行【一作歡】樂難再遇西遊因獻長楊賦北闕靑雲不可期東山白首【一作髮】還歸去渭橋南頭【一作渭水橋南一作渦水橋南】一遇君酇臺之北又離羣問余別恨今【蕭本作知】多少落花春暮爭紛紛【一作鶯飛求友滿芳樹落花送客何紛紛】言【一作情】亦不可盡情【一作言】亦不可極呼兒長跪緘此辭寄君千里遙相憶【揚雄從成帝至射熊館還上長楊賦詳見一卷大獵賦注漢書蕭何治未央宮立東闕北闕顏師古注未央殿𨿽南向而上書奏事謁見之徒皆詣北闕公車司馬亦在此焉是以北闕爲正門陶潛詩帝鄕不可期太平寰宇記酇縣漢縣屬沛郡古今地名卽酇亭是也輿地誌云魏以酇縣屬譙郡漢封蕭何爲酇侯茂陵書云何封國在南陽姚崇曰兩縣同作酇字南陽酇音贊沛郡酇音嵯班固泗水亭髙祖碑云文昌四友漢有蕭何序功第一受封於酇以韻而言則非南陽者音贊也錦繡萬花谷酇有二縣音字多亂其屬沛郡者音嵯屬南陽者音贊此所云酇臺者屬於譙郡當作嵯音讀唐仲言曰歷敍舊防之事凡合而離者四焉在洛則我就君防適淮則君隨我往並州戎馬之地而攜妓相遇西防落魄之餘而不忘晤對敍事四轉語若貫珠絕非初唐牽合之比】

月夜江行寄崔員外宗之【崔宗之事見十卷注】

飄颻【蕭本作飄飄】江風起蕭颯海樹秋登艫美淸夜掛席移輕舟月隨碧山轉水合靑天流杳如【一作然】星河上但覺雲林幽歸路方浩浩䢐川去悠悠徒悲蕙艸歇復聴菱歌愁岸曲迷後浦沙明瞰前洲懷君不可見望逺增離憂【江總詩海樹一邊出鮑照詩登艫眺淮甸李善注李斐曰艫船前頭刺櫂處也謝靈運詩掛席拾海月廣韻瞰視也楚辭思公子兮徒離憂瞰音勘】

宿白鷺洲寄楊江寧【太平禦覽丹陽記曰白鷺洲在縣西三里隔江中心南邊新林浦西邊白鷺洲洲上多聚白鷺因名之唐書地理誌江南東道有上元縣本江寕縣肅宗上元二年更名上元升州江寧郡】

朝別朱雀門暮棲白鷺洲波【一作沙】光揺海月星影入城樓望美金陵宰如思瓊樹憂徒令魂作【蕭本作入】夢翻覺夜成秋緑水解人意爲余西北流因聲玉琴裏蕩漾寄君愁【六朝事迹晉咸康二年作朱雀門新立朱雀浮航在縣城東南四里對朱雀門南渡淮水亦名朱雀橋地誌云朱雀門北對吳都城宣陽門相去六里又云朱雀門晉都城南門也按晉作新宮立三門於南面正中曰宣陽與朱雀門相對吳均詩思君甚瓊樹不見方離憂】

新林浦阻風寄友人【一作金陵阻風雪書懷寄楊江寜景定建康志新林浦在城西南二十里闊三丈深一丈長十二里源出牛頭山西七里入大江秋夏勝五十石舟春冬涸一統志新林浦在應天府西南二十里一名新林港】

潮水定可信天風難與期淸晨西北轉薄暮東南吹以此難掛席佳期益相思【一本作洄防頗淹遲其下又多使索金陵書又叨賢宰知歌止過客惠化聞京師四句】海月破圓【一作團】景菇蔣生緑池昨日北湖梅開花已滿枝【一作昨日北湖花初開未滿枝】今朝【一作防】白【蕭本作東】門栁夾道垂靑絲嵗物忽如此我來定【一作復】防時紛紛江上雪艸艸客中悲明發新林【一作板橋】浦空吟謝朓詩【潮水晝夜再來其大小早晏依期而至不爽時刻故人謂之潮信藝文類聚日將暮曰薄暮謝靈運詩掛席拾海月楚辭與佳期兮夕張謝靈運詩圖景早已滿梁書瀆中並饒菇蔣爾雅翼菇者蔣艸也生水中葉如蔗荻江東人呼爲茭艸刈以飼馬甚肥其苗有莖梗者謂之菇蔣至秋則爲菇米徐爰釋問晉大興三年始創北湖築長堤以壅北山之水東自覆舟山西至宣武城六里宋元嘉中有黒龍見因攺名武湖江南通誌武湖在江寧府太平門外一名蔣陵湖晉元帝始名北湖宋文帝攺名習武湖元嘉中又名武湖白門栁詳見四卷楊叛兒注庾信詩岸栁被靑絲詩小雅勞人艸艸毛傳云艸艸勞心也謝朓有之寅城出新林浦向板橋浦詩】寄韋南陵冰余江上乘興訪之遇尋顏尙書笑有此贈【唐時江南西道有南陵縣宣州宣城郡唐書肅宗卽位顏眞卿拜工部尙書兼禦史大夫乾元二年拜浙西節度使】

南船正東風北船來自緩江上相逢借問君語笑【一作聲】未了風吹斷聞君攜妓訪情人應爲尙書不顧身堂上三千珠履客甕中百斛金陵春恨我阻此樂淹畱楚【一作此】江濱月色醉逺客山花開欲燃春風狂殺人一日劇三年乘興嫌太遲焚卻子猷船夢見五柳枝已堪掛馬鞭何日到彭澤長【一作狂】歌陶令前【身猶我也魏晉後多自稱曰身史記春申君客三千餘人其上客皆躡珠履金陵春酒名也唐人名酒多以春杜子美詩云聞道云安麯米春韓退之詩且須勤買拋靑春劉夢得詩鸚鵡杯中若下春白樂天詩注云杭州釀酒趁梨花時熟號爲梨花春國史補云酒則有滎陽之土窟春富平之石凍春劍南之燒春裴鉶傳奇有松醪春之類詩國風一日不見如三嵗兮王子猷乘船訪戴安道陶淵明宅邊有五栁樹及爲彭澤令俱己見前注】

題情深樹寄象公

腸斷枝上猿淚添山下樽白雲【蕭本作虎誤】見我去亦爲我飛翻【格物論猿性急而腸狹哀鳴則腸俱斷而死】

北山獨酌寄韋六

巢父將許由未聞買山隠道存迹自髙何憚去人近紛吾下玆嶺地閒諠亦冺門橫羣岫開水鑿眾泉引屏髙而在云竇深莫能準川光晝昏凝林气夕淒於焉摘朱果兼得養牝坐月觀寶書拂霜弄瑤軫傾壺事幽酌顧影還獨盡念君風塵遊傲爾令自哂【一作安知世上人名利空蠢蠢韻防將與也偕也世說支道林就深公買印山深公曰未聞巢由買山而隠南史劉虯以江陵西沙洲去人遠乃徙居之說文岫山穴也殷仲文詩風物自淒米果謂果中之米色者耳蕭注以爲火棗異名未是老子谷神不死是謂牝牝之門是爲天地根河上公注天也在人爲鼻牝地也於人爲口夫五炁從鼻歸五藏出入於口也江淹詩寶書爲君掩李善注道學傳曰夏禹撰眞靈之要集天官之寶書李周翰注寶書眞經也琴下系之柱謂之軫或以玉爲之故曰瑤軫陶潛詩傾壺絕餘瀝又飲酒詩序偶有名酒無夕不歡顧影獨盡忽焉復醉岫音就】

寄當塗趙少府炎【當少府俱見八卷注】

晚登髙樓望木落雙江淸寒山饒積翠秀色連州城目送楚云盡心悲胡雁聲相思不可見回首故人情

寄東魯二稚子【在金陵作】

吳地桑葉緑吳蠶已三眠我家寄東魯誰種龜陰田春事已不及江行復茫然南風吹歸心飛墮酒樓前樓東一株桃枝葉拂靑煙此樹我所種別來向三年桃今與樓齊我行尙未旋嬌女字平陽折花倚桃邊折花不見我淚下如流泉小兒名伯禽與姐亦齊肩雙行桃樹下撫背復誰憐念此失次第肝腸日憂煎裂素寫逺意因之汶陽川【蠶將蛻輙臥不食古人謂之俯荀卿蠶賦三俯三起事乃大己是也後人謂之眠本艸蠶三眠三起二十七日而老是也水經注龜山北卽龜陰之田也春秋定公十年齊人來歸龜陰之田是也太平廣記李白自防好酒於兗州習業平居多飲又於任城縣構酒樓日與同志荒宴客至少有醒時邑人皆以白重名望其裏而加敬焉劉琨詩據鞍長嘆息淚下如流泉劉楨詩起坐失次第一日三四遷鄭康成禮記注素生帛也顏師古急就篇注素謂絹之精白者卽所用寫書之素也汶水已見本卷注】

獨酌淸溪江【似缺一祖字】石上寄權昭夷【淸溪江租石俱在池州注見八卷秋浦歌下】

我攜一樽酒獨上江祖石自從天地開更長防千尺舉杯向天笑天回日西照永願【蕭本作賴】坐此石長垂嚴陵釣寄謝山中人可與爾同調【蘇武詩我有一尊酒欲以贈逺人嚴陵釣臺詳見二卷注】禪房懷友人岑倫【太白自注時南防羅浮兼泛桂海自春䢐秋不返僕旅江外書情寄之一統志羅浮山在廣東惠州府博羅縣西北三十里卽道書十大洞天之一昔有山浮海而來博於羅山合而爲一故曰羅浮又曰博羅南越志山髙三千六百丈周回三百餘里嶺十五峯三十二其峯之秀者曰飛雲玉鵝麻姑仙女防眞防仙錦繡玳瑁洞之幽者曰金沙石白朱明黃龍朱陵黃猿水蝴蝶大小二石樓登之可望滄海樓前一石門方廣可容幾席二山相接處有石磴狀如橋梁名曰鐵橋橋端兩石柱亦曰鐡柱人迹罕到又有跳魚石伏虎石阿耨池夜樂池卓錫泉皆玆山之奇勝唐六典注桂水出桂州臨源縣歷昭富梧三州界入郁水江淹詩文軫薄桂海李善注南海有桂故曰桂海是以南海爲桂海太白所云桂海𨿽襲其文而實則指桂州之桂水也亦猶枚乘七發稱汝水爲汝海其義一也】

嬋娟羅浮月揺艶桂水雲美人竟獨往而我安能羣一朝笑語隔萬里懽情分沈吟防霞沒夢寐羣【繆本作瓊】芳歇歸鴻度三湘逰子在百越【蕭本作粵】邊塵染衣劍白日凋華髮春气【蕭本作風】變楚關秋聲落吳山艸木結悲緒風沙淒苦顏朅來已永久頽思如循環飄飄【一作飄颻】限江裔想象空畱滯離憂毎醉心別淚徒盈袂坐愁靑天末出望黃雲蔽目極何悠悠梅花南嶺頭空長滅徵鳥水闊無還舟寶劍終難托金囊非易求歸來儻有問桂樹山之幽【廣韻嬋娟好恣態貌三湘見一卷悲淸秋賦注通典自嶺而南當唐虞三代爲蠻夷之國是百越之地亦謂之南越古謂之雕題漢書髙帝紀從百粵之兵服防注非一種若今言百蠻也謝靈運詩覽物起悲緒何遜行經孫氏陵詩朅來已永久年代曖防防蜀都賦殆而朅來相與劉淵林注朅去也韻防朅去也又發語辭長門賦遂頽思而就牀李善注頽懷也淮南子注喙江裔髙誘注裔邊也漢書太史公畱滯周南不得與從事楚辭思公子兮徒離憂詩國風行邁靡靡中心如醉鮑照詩安能行嘆復坐愁楚辭目極千里兮傷春心南嶺卽大庾嶺在廣東南雄府其上多梅亦曰梅嶺史記髙祖使陸賈賜尉陀印爲南越王尉陀賜陸生槖中裝直千金宋之問詩不求漢使金嚢贈蓋用其事也淮南王招隠士桂樹叢生兮山之幽朅邱謁切音近掲】

李太白集注卷十三

欽定四庫全書

李太白集注卷十四

錢塘王撰

古近體詩共二十六首

廬山謡寄盧侍禦虛舟【太平寰宇記廬山在江州南髙三千三百六十丈周回二百五十里其山九疊川亦九派郡國志云廬山疊嶂九層崇巖萬仭山海經所謂三天子鄣亦曰天子都也周武王時匡俗字子孝兄弟七人皆有道術結廬於此仙去空廬尙存故曰廬山李華三賢論範陽盧虛舟防眞質方而淸賈至有授盧虛舟殿中侍禦史制云勅大理司直盧虛舟閒邪存誠遁世頤養操持有淸亷之譽在公推幹蠱之才可殿中侍禦史云云殆其人也】

我本楚狂人鳳歌笑【一作哭非】孔丘手持緑玉杖【一作枝】朝別黃鶴樓五嶽尋仙不辭逺一生好入名山遊廬山秀出南斗旁屏風九疊云錦張影落明湖靑黛光金闕前開二峯長【繆本作帳】銀河倒掛【一作瀉】三石梁香鑪瀑布遙相望回崖沓嶂淩【一作何繆本作崚】蒼蒼翠影紅霞映朝日【一作照千里】鳥飛不到吳天長登髙壯觀天地間大江茫茫去不還黃雲萬里動風色白波九道流雪山好爲廬山謠興因廬山發閒窺石鏡淸我心謝公行處蒼苔沒【一作緑蘿開處懸明月】早服還丹無世情琴心三疊道初成遙見仙人防雲裏手把芙蓉朝玉京先期汗漫九垓上願接盧敖逰太淸【髙士傳陸通字接輿楚人也好養性躬耕以爲食楚昭王時通見楚政無常乃佯狂不仕時人謂之楚狂孔子適楚接輿防其門曰鳳兮鳳兮何如徳之衰也來世不可待往世不可追也天下有道聖人成焉天下無道聖人生焉方今之時僅免刑焉福輕乎羽莫之知載禍重乎地莫之知避己乎己乎臨人以徳殆乎殆乎畫地而趨迷陽迷陽無傷吾行卻曲卻曲無傷吾足山木自冦也膏火自煎也桂可食故伐之漆可用故割之人皆知有用之用而不知無用之用也孔子下車欲與之言趨而避之不得與之言楚王聞陸通賢遣使者持金百鎰車馬二輛往聘曰王請先生治江南通笑而不應使者去夫負釡甑妻載絍噐變名易姓防諸名山食桂櫨實服黃精子隠蜀峨眉山壽數百年俗傳以爲仙云湖廣通誌黃鶴樓在武昌府城西南隅黃鶴磯上周省齊曰宋陳令舉廬山記舊志云漢武帝過九江築羽章館於屏風疊下臨相思澗今五老一峯疊石如屏嶂蓋其故地水經注廬山之北有石門水水出嶺端有雙石髙竦其狀若門因有石門之目焉水導雙石之中懸流飛瀑近三百步許散漫數十步上望之連天若曳飛練於霄中矣尋陽記曰廬山上冇三石梁長數十丈廣不盈尺杳然無底查晦余曰元李洞言三石梁在開先寺西崱言在五老峯上或云在簡寂觀及上霄紫霄二峯間桑喬廬山記事則竟以爲無如竹林之幻境眾說紛然莫知所指今三疊泉在九疊屏之左水勢三折而下如銀河之掛石梁與太白詩句正相脗合非此外別有三石梁也後人必欲求其地以實之失之鑿矣釋慧逺廬山記其山大嶺凡七重�基周回垂五百里其南嶺臨宮亭湖下有神廟七嶺防同莫有升之者東南有香鑪峯防气籠其上氤氳若香煙西南有石門山其形似雙闕壁立千餘仭而瀑布流焉其中鳥獸艸木之美靈藥芳林之奇所稱名代揚齊賢曰廬山記山南山北瀑布無慮十餘處香鑪峯與雙劍峯在瀑布之旁水源在山頂人未有窮者或曰西入康王谷爲水東爲開先禪院之瀑布楊炯詩重巖窅不極疊嶂淩蒼蒼尙書九江孔殷孔安國注江於此州界分爲九道尙書音釋九江溽陽記云一曰烏白江二曰蜯江三曰烏江四曰嘉靡江五曰畎江六曰源江七曰廩江八曰提江九曰箘江張須元緣江�云一曰三里江二曰五州江三曰嘉靡江四曰烏土江五曰白蚌江六曰白烏江七曰箘江八曰沙堤江九曰廩江參差隨水長短或百里或五十里始於鄂陵終於江口會於桑落洲太康地記曰九江劉歆以爲湖漢九水入彭蠡澤也太平寰宇記潯陽記云九江在潯陽去州五里名白馬江是大禹所疏防於桑落洲上下三百餘里合流昔秦皇漢武並登廬山以望九江也按太史公曰予南登廬山觀禹疏九江淮南子曰禹鑿江而通九路應劭曰江自尋陽分爲九郭璞江賦曰流九派於尋陽自西漢迄東晉皆言大江至尋陽分爲九江尋陽記緣江圖又備列其名而朱子九江辯獨辟之不從其說林少穎曰九江之名與地勢久逺不可彊通然各自別源而下流入江則可以意臆也當由水道通塞離合古今各異之故斯言當矣藝文類聚宮亭湖邊旁山間有石數枚形圓若鏡明可以鑑人謂之石鏡太平寰宇記石鏡在東山懸崖之上其狀團圓近之則照見形影一統志石鏡峯在南康府西二十六里有一員石懸崖明淨照人見影隠見無時謝靈運詩攀崖照石鏡卽此謝靈運有登廬山絕頂望諸嶠詩抱朴子還丹服一刀圭百日仙也朱鳥鳯凰翔覆其上玉女至旁廣明集燒丹成水銀還水銀成丹故曰還丹黃庭內景經琴心三疊舞胎仙梁丘子注琴和也疊積也存三丹田使和積如一枕中書元始天王在天中心之上名曰玉京山山中宮殿並金玉飾之淮南子盧敖逰於北海經乎太陰入乎闕至於防谷之上見一士焉深目而鬢涙注而鳶眉丰上而殺下軒軒然方迎風而舞顧見盧敖慢然下其臂遁逃乎碑下盧敖就而視之方倦龜殻而食蛤梨盧敖與之語曰惟敖爲背羣離黨窮觀於六合之外者非敖而已乎敖防而好逰至長不渝周行四極惟北陰之未�今卒覩夫子於是子殆可與敖爲友乎若士者�然而笑曰吾與汗漫期於九垓之外吾不可以久駐若士舉臂而竦身逐入雲中髙誘注盧敖燕人秦始皇召以爲博士使求神仙亡而不反汗漫不可知之也九垓九天之外瀑音僕】

下尋陽城泛彭蠡寄黃判官【唐時潯陽郡卽江州也江南西道元和郡縣誌彭蠡湖在江州都昌縣西六十里按彭蠡湖今江西之鄱陽湖是也在南昌府城東北一百五十里饒州府城西四十里南康府城東五里九江府城東南九十里四州諸水皆入焉周圍四百五十里春水漲時茫無涯畔足配洞庭又北歷星子都昌徳化湖口注於大江】

浪動灌嬰井尋陽【一作吾知】江上風開防入天鏡直向彭湖東落影轉疎雨晴雲散逺空名山發佳興【三句一作返影照疎兩輕煙澹逺空中流得住興】淸賞亦何窮石鏡掛遙月香鑪滅彩虹【一作瀑布灑靑壁遙山掛彩虹】相思俱對此舉目與君同【元和郡縣誌江州城古之溢口城也漢髙帝六年灌嬰所築建安中孫權經此城自標井地令工掘之正得古井銘曰漢六年潁陰侯開卜云三百年當塞塞後不滿百年當爲應運者所開權以爲己瑞井極深大江中風浪井水輙自動陸放翁入蜀記泛彭蠡口四望無際乃知太白開帆入天鏡之句爲妙彭湖卽彭蠡湖也石鏡香鑪俱見上首注】書情寄従弟邠州長史昭【唐書地理誌關內�邠州新平郡義寧二年折北地郡之新平三水置邠故作豳開元十三年以字類幽攺長史詳見七卷注】

自笑客行久我行定防時緑楊已可折攀取最長枝翩翩【一作翻翻】弄春色延佇寄相思誰言貴此物意願【一作厚】重瓊蕤昨夢見惠連朝吟謝公詩東風引碧艸不覺生華池臨玩忽云夕杜鵑夜鳴悲懷君芳嵗歇庭樹落紅滋【楚辭結幽蘭以延佇延佇長立也陸機詩玉顏侔瓊蕤張銑注瓊蕤玉花也鐘榮詩品謝氏家錄云康樂每對惠連輙得佳話後在永嘉西堂思詩竟日不就寤寐間怱見惠連卽得池塘生春艸故常云此詩有神助非吾語也楚辭蛙黽逰乎華池王逸注華池芳華之池也埤雅杜鵑一名子規苦啼啼血不止一名怨烏夜啼逹旦血漬艸木凡鳴皆北向啼苦則倒懸於樹說文所謂蜀王望帝化爲子嶲今謂之子規是也華陽風俗錄杜鵑大如鵲而羽鳥聲哀而脗有血春至則鳴臨海異物志杜鵑至三月鳴晝夜不止芳嵗猶芳春也鮑照詩泉涸甘井竭節徙芳嵗殘】

寄王漢陽【唐時江南西道有漢偒縣沔州漢陽郡】

南湖秋月白王宰夜相邀錦帳郎官醉羅衣舞女嬌【繆本作驕】笛聲諠沔鄂歌曲上雲霄別後空愁我相思一水遙【此詩是泛沔州城南郎官湖之後所作王宰謂漢陽令王公郎官謂尙書郎張謂詳見二十卷詩序後漢書郎官上應列宿出�百里唐之沔州卽漢陽郡今爲漢陽府唐之鄂州卽江夏郡今爲武昌府二郡相對中間隔江七里】

春日歸山寄孟浩然【繆本作孟六浩然胡震亨曰玩詩意乃偕一顯者遊禪寺和詩疑題有誤按孟六浩然恐是孟贊府之訛】

朱紱遺塵境靑山謁梵筵金繩開覺路寶筏渡迷川嶺樹攢飛栱嵒花覆谷泉塔形標海日【蕭本作月】樓勢出江煙香气三天下鐘聲萬壑連荷秋珠已滿松密蓋初圓鳥聚疑聞法龍參若防禪媿非流水韻叨入伯牙【朱紱詳見十一卷注陳子昻詩山水開精舎琴歌列梵筵法華經國名離垢琉璃爲地有八交道黃金爲繩以界其側法苑珠林涉迷津於識防塵之數易窮返覺路於初心僧祗之期難滿翻釋名義功徳施論云如欲濟川先應取筏至彼岸己捨之而去韻防筏說文海中大船廣韻大曰筏小曰桴方言�謂之筏編竹木浮河以運物南土名篺北土名筏三天卽三界也謂欲界色界無色界玉防記千嵗松四邊起上杪不長望而視之有如偃蓋法苑珠林捨衘國祗樹精舍眾集之時獼猴飛鳥羣類數千悉來聴法寂寞無聲事竟卽去各還所止犍椎適鳴已復來集呂氏春秋伯牙鼓琴鐘子期聴之志在流水鐘子期曰善哉乎鼓琴湯湯乎若流水駱賓王詩成風郢匠斵流水伯牙瀛奎律髓云太白負不羈之才樂府大篇翕然變化而律詩工夫縝密如此與杜審言宋之問相伯仲別有贈浩然詩曰醉月頻中聖迷花不事君𨿽飄逸不如此詩之端整】

流夜郎永華寺寄潯陽羣官

朝別淩煙樓暝投永華寺賢豪滿行舟賓散予獨醉【繆本作朝別淩煙樓賢豪滿行舟暝投永華寺賓散餘獨醉】願結九江流添成萬行淚寫意寄廬嶽何當來此地天命有所懸安得苦愁思【淩煙樓宋臨川王造鮑照淩煙樓銘序云伏見所制淩煙樓棲置崇迥延澉平寂卽秀神皇因基地勢東臨吳甸西眺楚關奔江永寫鱗嶺相葺重樹穹天通原盡日九江己見本卷注湛方生詩彭蠡紀三江廬嶽主眾阜呂氏春秋晏子曰鹿生於山命懸於廚今嬰之命有所懸矣】

流夜郎至西塞驛寄裴隠【西塞驛當在西塞山邊元和郡縣誌西塞山在鄂州武昌縣東八十五里太平禦覽江夏風俗記曰西塞山髙一百六十丈周廻三十七里峻崿橫江危峯斷岸長波阻以東注髙浪爲之西翻袁宏東徵賦云沿西塞之峻崿是也】

揚帆借天風水驛苦不緩平明及西塞已先投沙伴回巒引羣峯橫蹙楚山斷砯衝萬壑防震沓百川滿龍怪潛溟波【許本作俟】時救災旱我行望雷雨安得霑枯散鳥去天路長人愁【繆本作悲】春光短空將澤畔吟寄爾江南管【裴隠疑亦當時逐臣故用賈誼投沙事謝靈運詩投沙理旣廹詳見十卷贈崔秋浦詩注廣韻砯水擊山巖聲也國語水之怪曰龍罔象韋昭注龍神獸也非常所見故曰怪曹植詩天路安可窮楚辭屈原旣放遊於江潭行吟澤畔顏色憔悴形容枯槁謝朓詩要取洛陽人共命江南管砯披冰切音烹】

自漢陽病酒歸寄王明府

去嵗左遷夜郎道琉璃硯水長枯槁今年敇放巫山陽蛟龍筆翰生輝光聖主還聴子虛賦相如卻欲【蕭本作與】論文章願掃鸚鵡洲與君醉百嘯起白雲飛七澤歌吟淥水動三湘莫惜連船沽美酒千金一擲買春芳【史記周昌傳髙祖曰吾極知其左遷索隠曰地道奠右右賢左賤故謂貶秩爲左遷演繁露古人得罪下遷者皆曰左遷太白無官而用左遷字蓋借作竄逐字用史記通夜郎道爲置吏甚易徐陵玉臺新詠序琉璃硯匣終日隨身通典防州巫山縣有巫山及髙丘山卽楚辭所謂巫山之陽髙丘之岨也史記蜀人楊得意爲狗監侍上上讀子虛賦而善之曰朕獨不得與此人同時哉得意曰臣邑人司馬相如自言爲此賦上驚乃召問相如相如曰有是然此乃諸侯之事未足觀也請爲天子防獵賦賦成奏之上許令尙書給筆札相如以子虛虛言也爲楚稱烏有先生者烏有此事也爲齊難無是公者無是人也明天子之義故空借此三人爲辭以推天子諸侯之苑囿其卒章歸之於節儉因以諷諌奏之天子天子大說太平禦覽江夏記曰鸚鵡洲在荊北黃祖爲江夏太守賓客大防有獻鸚鵡於此洲者故以爲名荊州記曰江夏郡城西臨江有黃鶴磯有鸚鵡洲七澤見七卷注三湘見一卷注】

望漢陽栁色寄王宰

漢陽江上栁望客引東枝樹樹花如雪紛紛亂若絲春風傳我意艸木度前知【一作別前知一作發前墀】寄謝歌宰西來定未遲【沈約詩楊柳亂如絲綺羅不自持】

江夏寄漢陽輔錄事【錄事詳見十一卷注】

誰道此水廣狹如一匹練江夏黃鶴樓靑山漢陽縣大語猶可聞故人難可見君艸陳琳檄我書魯連箭報國有壯心龍顏不回眷西飛精衛鳥東海何由塡鼓角徒悲鳴樓船習徵戰抽劍步霜月夜行空庭徧長呼結浮雲埋沒顧榮扇他日觀軍容投壺接髙宴【楊齊賢曰唐鄂州江夏郡治江夏縣黃鶴樓在郡城之東南與漢陽縣大別山相望止隔一水陸放翁入蜀記鄂州西與漢陽相對止隔一水人物艸木可數三國誌太祖以陳琳阮瑀爲司空軍謀祭酒管記室軍國書檄多琳瑀所作戰國策燕將攻聊城人或讒之燕將懼誅遂保守城不敢歸田單攻之嵗餘士卒多死而城不下魯連乃爲書約之矢以射城中遺燕將燕將因罷兵倒韣而去故解齊國之危救百姓之死仲連之說也精衛銜西山木石以塡東海詳見一卷大鵬賦注唐六典凡諸道行軍皆給鼓角通典軍城及野營行軍在外日出日沒時撾鼓千捶三百三十三捶爲一通鼓音止角音動吹十二聲爲一疊角音止鼓音動如此三角三鼓而昏明畢史記樓船十萬師應劭曰作大船船上施樓故曰樓船晉書陳敏率萬餘人脟與甘卓戰未獲濟顧榮以白羽扇揮之敏眾潰散後漢書祭遵爲將軍取士皆用儒術對酒設樂必雅歌投壺】

早春寄王漢陽

聞道春還未相識走傍寒梅訪消息昨夜東風入武昌【一作陽】陌頭楊柳黃金色碧水浩浩云茫茫美人不來空斷腸預拂靑山一片石與君連日醉壺觴

江上寄巴東故人【唐時巴東郡卽歸州也山南東道】

漢水波浪逺巫山雲雨飛東風吹客夢西落此中時覺後思白帝佳人與我違瞿塘饒賈客音信莫令希【漢水巫山白帝瞿塘俱見前注楊齊賢曰白帝城在防州瞿塘關山上下瞰灩澦堆一統志白帝城在四川防州府治東公孫述據蜀自稱白帝更號魚復曰白帝城】

江上寄元六林宗

霜落江始寒楓葉緑未脫客行悲淸秋永路苦不達滄波眇川汜白日隠天末停棹依林巒驚猿相叫聒夜分河漢轉起視溟漲闊涼風何蕭蕭流水鳴活活浦沙淨如洗海月明可掇蘭交空懷思瓊樹詎解渇朂哉滄洲心嵗晚庶不奪幽賞頗自得興逺與誰豁【陸云詩永路隔萬里爾雅水決復入爲汜邢昺疏凡水決之岐流復還大水者名汜說文汜水別復入水也一曰汜窮瀆也江淹詩白日隠寒樹謝莊月賦气霽地表云斂天末曹植上責躬應詔詩表夜分而寢張銑注夜分夜半時也謝靈運詩溟漲無端倪詩國風北流活活廣韻活活水流聲韻防浦水濱也風土記雲大水有小口別通曰浦魏武帝詩明明如月如何可掇李善注掇拾取也李嶠詩桂友尋東閣蘭交聚北堂李陵詩思得瓊樹枝以解長渇饑汜音祀活音括】

寄從弟宣州長史昭

爾佐宣城【蕭本作州】郡守官淸且閒常誇雲月好邀我敬亭山五落洞庭葉三江猶未還相思不可見嘆息損朱顏【唐官制毎州有長史一人位在別駕之下司馬之上乃太守之佐職也宣州又謂之宣城郡江南西道唐書宣州宣城縣有敬亭山楚辭洞庭波兮木葉下水經注巴陵城跨岡嶺濱阻三江巴陵西對長洲其洲南臨湘浦北對大江故曰三江也三水所防亦或謂之三江口矣一統志三江在嶽州府城下岷江爲西江澧江爲中江湘江爲南江皆防於此故名】

涇溪東亭寄鄭少府諤【一統志賞溪在寧國府涇縣西一名涇溪源出石埭攴流出太平縣流至涇縣南陵宣城逾蕪湖入於江涇音京】

我遊東亭不見君沙上行將白鷺羣白鷺閒【蕭本作行】時散飛去又如雪防靑山云欲往涇溪不辭逺龍門蹙波虎眼轉杜鵑花開春已闌歸向陵陽釣魚晚【江南通誌龍門山在寜國府太平縣西北四十里林麓幽深巖壁峭拔中有石竇若門產茶及諸藥艸虎眼轉謂水波旋轉有光相映若虎眼之光劉禹錫詩汴水東流虎眼文是也杜鵑花一名紅躑躅一名山石橊一名映山紅處處山谷有之髙二三尺春時蘂葉齊出一枝數萼花色紅防二三月中徧滿山谷爛然若火入夏方歇韻防�晚也太平寰宇記陵陽山在涇縣西南百三十里石埭縣北三里按輿地誌陵陽令竇子明於溪側釣魚一日釣得白龍子明懼而放之又數年釣得一白魚剖其腹中乃有書教子明服餌之術三年後白龍來迎子明遂得上升溪環繞山足今有仙壇祭醮不絕】

宣城【蕭本作州】九日聞崔四侍禦與宇文太守遊敬亭余時登響山不同此賞醉後寄崔侍禦二首【潛確居類書響山在宣城縣當鰲峯之前兩崖對峙下瞰響潭潭上有釣臺】

九日茱萸熟插鬢傷早白登髙望山海滿目悲古昔逺訪投沙人因爲逃名客故交竟誰在獨有崔亭伯重陽不相知載酒任所適手持一枝菊調笑二千石日暮岸幘歸傳呼隘阡陌彤襜雙白鹿賓從何輝赫夫子在其間遂成雲霄隔良辰與美景兩地方虛擲晚從南峯歸蘿月下水壁卻登郡樓望松色寒轉碧咫尺【一作望昊】不可親棄我如遺舄【藝文類聚風土記曰茱萸橄也九月九日熟色赤可采時也太平禦覽風土記曰九月九日律中無射而數九俗尙此日以茱萸气烈成熟可折其房以插頭言辟惡气而禦初寒投沙用賈誼謫長沙事以諭崔四侍禦見十卷贈崔秋浦注後漢書崔駰字亭伯涿郡平安人博學有偉才盡通古今訓詁百家之言善屬文少防太學與班固傳毅同時齊名晉書劉隗岸幘大言意气自若胡三省曰岸幘幘防脫額也毛詩正義以幃障車之旁如裳爲容飾故或謂之幃裳或謂之童容其上有蓋四旁垂而下謂之幨章懷太子後漢書注襜帷也車上施帷以屏蔽者白帖刺史彤幨皂蓋束幡謝承後漢書鄭爲臨淮太守行春有兩白鹿隨車夾轂而行謝靈運詩序天下良辰美景賞心樂事四者難並盧照鄰五悲文蘿月寡色風泉罷聲古詩不念攜手好棄我如遺迹】

其二

九卿天上落五馬道旁來列防朱門曉褰帷碧帳【繆本作嶂】開登髙望逺海召客得英才紫綬【繆本作絲誤】歡情洽黃花逸興催山從圖上見溪卽【一作向】鏡中回遙羨重陽作應過戲馬臺【周正詩將軍天上落童子棄繻來五馬太守事詳見六卷注舊唐書唐制三品以上門皆列棨防後漢書賈琮爲冀州刺史舊典傳車驂駕垂赤帷裳迎於州界及琮之部升車言曰刺史當逺視廣聴糾察美惡何有反垂帷裳以自掩塞乎乃命禦者褰之百僚聞風自然竦震唐制二品三品得服紫綬詳見五卷注太平寰宇記戲馬臺在彭城縣南三里項羽所築戲馬於此宋武北徵至彭城遣長史王虞等立第捨於項羽戲馬臺起齋作閣橋度池重九日公引賓佐登此臺令將佐百僚賦詩以觀志作者百餘人獨謝靈運詩最工云季秋邊朔苦旅雁達霜雪淒淒陽卉腓皎皎寒潭潔良辰感聖心云旗興暮節鳴笳戾朱宮蘭巵獻時哲餞宴光冇孚和樂隆所缺云云太白詩意蓋謂崔侍禦重陽之作過於謝公戲馬臺之詩也】

寄崔侍禦

宛溪霜夜聴猿愁去國長如【繆本作爲】不系舟獨憐一雁飛南海卻羨雙溪解北流髙人屢解陳蕃榻過客難登謝朓樓【蕭本作舟】此處別離同落葉明朝分散敬亭秋【宛溪在寜國府城東雙溪以二水合流而名環繞寧國府城而北去敬亭山在寧國府城北俱見前注賈誼鵩賦汜兮若不系之舟江南通誌謝公樓在寧國府城內郡治之後因山爲基卽謝朓爲宣城太守時之髙齋地一名北樓唐咸通間刺史獨孤霖攺建易名疊嶂樓後漢書徐穉傳陳審爲太守以禮請署功曹稺不就之旣謁而退蕃在郡不接賓客惟穉來特設一榻去則懸之】

涇溪南藍山下有落星潭可以卜築余泊舟石上寄何判官昌浩【江南通誌涇溪在寜國府涇縣西南一里一名賞溪其源有三一出石埭縣舒姑泉一出太平黃山一出績溪下有賞溪橋沙堤其西爲新河藍山在涇縣西五十里髙千仭李白詩藍岑聳天壁突兀如鯨額卽此落星潭在涇縣西五十里藍山下晉有陳霸兄弟捕魚於此見一星落潭中故名】

藍岑聳【繆本作竦】天壁突兀如鯨額奔蹙橫澄潭勢吞落星石沙帶秋月明水揺寒山碧佳境宜緩棹淸輝能畱客恨君阻歡防使我自驚惕所期俱卜築結茅鏈金液【宋之問詩崖口眾山斷嵚崟聳天壁木華海賦橫海之鯨突杌孤防李善注突杌髙貌謝靈運詩山水含淸暉淸暉能娛人鮑照詩結茅野中宿鏈金液詳見十三卷寄王屋山人孟大融注】

早過漆林渡寄萬巨

西經大藍山南來漆林渡水色倒空靑林煙橫積素漏流昔吞翕沓浪競奔注潭落天上星龍開水中霧峣【繆本作巉】巖注公柵突兀陳焦墓嶺峭紛上干川明屢回顧因思萬夫子解渇同瓊樹何日覩淸光相歡詠佳句【落星潭見上首注胡震亨曰注公疑是左公隋末左難當築城柵拒輔公祏於涇與大藍山近江南通誌晉陳焦墓在涇縣五城山左三國誌永安四年安吳民陳焦埋之六日更生穿土中出按安吳縣名舊屬宣城郡隋時並入涇縣子虛賦交錯糾紛上干靑雲宋之問詩放澑覿前淑連山紛上干李陵詩思得瓊樹枝以解長渇饑】

遊敬亭寄崔侍禦【一作登古城望府中奉寄崔侍禦】

我家敬亭下輒繼謝公作【一作我登謝公樓輒繼敬亭作】相去數百年風期宛如昨登髙素秋月【一作髙城素秋日】下望靑山郭俯視鴛鷺羣【一作府中鴻鷺羣】飲啄自鳴躍夫子𨿽蹭蹬瑤臺雪中鶴獨立窺浮雲其心在寥廓時來一顧我笑飯葵與藿【一作時來顧我笑一飯與葵藿】世路如秋風相逢盡蕭索腰間玉具劍意許無遺諾【一作願爲經冬柏不逐天霜落又玉具劍繆本作玉巨劍】壯士不可輕【一作疎】相期在【一作隨集】云閣【元和郡縣誌敬亭山在宣州宣城縣北十二里卽謝朓賦詩之所朓詩云玆山亙百里合沓與云齊隠淪旣己托靈異居然棲上干蔽白日下屬帶回谿交藤荒且蔓樛枝聳復低云云韻防蹭蹬困頓也漢書焦明已翔於寥廓顏師古注寥廓天上寛廣之處李善文選注寥廓髙逺也陸機詩取笑葵與霍魏文帝詩秋風蕭瑟天气涼漢書賜以玉具劍孟康注標首鐔衛盡用玉爲之顏師古注鐔劍口旁橫出者也衛劍鼻也意許無遺諾用延陵季子事己見十二卷注十六國春秋振纓云�耀價連城梁元帝與蕭挹書握蘭云閣解紱龍樓云閣猶雲臺也】

三山望金陵寄殷淑【太平寰宇記三山在升州江寧縣西南五十七里周回四里其山孤絕面東西絕大江輿地誌云其山積石濱於大江有三峯南北接故曰三山舊爲吳津所謝暉晚登三山還望京邑詩云防涘望長安河陽視京縣白日麗飛甍參差皆可見餘霞散成綺澄江靜如練卽此地也】

三山懷謝朓水澹【一作緑水】望長安蕪沒河陽縣秋江正北防盧龍霜气冷鳷鵲月光寒耿耿憶瓊樹天涯寄一歡【太平寰宇記盧龍山在升州上元縣西北二十里周回五里西臨大江按舊經晉元帝初渡江北地盡爲虜冦所有以其山連石頭爲固關塞以盧龍名焉六朝事迹盧龍山圖經云在城西北十六里周回五里髙三十六丈東有水下注平陸西臨大江舊經云晉元帝初渡江到此見嶺山連綿接石頭城眞江上之關塞似北地盧龍因以爲名一統志獅子山在應天府西二十里與馬鞍山接晉元帝初渡江見此山綿連以擬北地盧龍山故易名盧龍山�鶼樓名詳見八卷永王東巡歌注瓊樹已見前二首注】

自金陵溯流過白壁山翫月達天門寄句容王主簿【江南通誌白壁山在太平府城北三十里有三峯中峯最峻赤壁在其北一統志無白壁山而有白壁水蓋字誤也太平府誌白壁山一名石壁在郡治北二十五里化洽鄕濱江三峯中拔起如堊有石似龜狀俗名龜山傳言上有白玉采之者眾遂絕李白與崔宗之乘舟月夜自金陵溯流過白壁山玩月白衣宮錦袍坐舟中兩岸觀者如堵白笑傲自若旁若無人今按白詩秋月照白壁皓如山陰雪十字殆不可方眞興防所到也一統志天門山在太平府城西南三十里二山夾大江東曰博望西曰梁山對峙如門亦名峨眉山又曰東梁山西梁山唐書地理誌江南東道升州江寜郡有句容縣唐制毎縣設主簿一人九品官京縣則二人八品官】

滄江溯流歸白壁見秋月秋月照白壁皓如山陰雪幽人停宵徵賈客忘早發進帆天門山回首牛渚沒川長信風來日出宿霧歇故人在咫尺新賞成胡越寄君靑蘭花惠好庶不絕【廣韻溯逆流而上也世說王子猷居山陰夜大雪眠覺開室命酌酒四望皎然詩國風肅肅宵徵一統志牛渚山在太平府城北二十五里下有磯曰牛渚磯去采石磯近一里舊爲險要備禦之地亦名燃犀浦鮑照詩洲回風正悲江寒霧未歇陶景答謝中書書曉霧將歇猿烏亂鳴胡地在北越地在南成胡越蓋言其隔逺而不能相見之意後漢紀形神不接𨿽兄弟親戚可仝之於吳越】寄上吳王三首【按唐書吳王祗太宗第三子吳王恪之孫張掖郡王琨之子襲封嗣吳王出爲東平太守安祿山反河南陳畱滎陽靈昌相繼陷祗募兵拒戰宗壯之累遷陳畱太守持節河南道節度采訪使歷太僕宗正卿其爲廬江太守無考蓋史失載也】

淮王愛八公攜手緑雲中小子忝枝葉亦攀丹桂叢謬以詞賦重而將枚馬同何日背淮水東之觀土風【神仙傳淮南王劉安好方術之士於是有八公詣門皆須眉皓白門吏先密以白王王使�人自以意難問之曰我王乃欲求延年長生不老之道今先生年已耆矣似無駐衰之術八公笑曰聞王尊禮賢士故逺致其身何以年老而逆見嫌耶王必若見少年則謂之有道皓首則謂之庸叟薄吾老今則少矣言未竟八公皆變爲童子年可十四五角髻靑絲色如桃花門吏大驚走以白王王聞之足不履跣而迎登思仙之臺執弟子之禮北面叩首八童子乃復爲老人後雷被伍被誣告稱安謀反天子使宗正持節治之八公曰可以去矣卽白日升天八公與安所踏山石皆陷成迹左傳公族公室之枝葉也楊齊賢曰太白興聖皇帝九世孫與唐同出故云忝枝葉淮南王招隠士攀援桂枝兮淹畱沈約詩�側靑莎被巖間丹桂叢南方艸木狀桂有三種葉如柏葉皮赤者爲丹桂葉似柿葉者爲菌桂葉似枇杷葉者爲牡桂鄒陽誎吳王書臣所以歷數王之朝背淮千里而自致者非惡臣國而樂吳民也竊髙下風之行尢說大王之義】

其二

坐嘯廬江靜閒聞進玉觴去時無一物東壁掛胡牀【後漢書南陽太守�瑨委功曹岑晊郡爲謠曰南陽太守岑公孝農成瑨但坐嘯唐廬江郡卽廬州也淮南道傅毅舞賦溢金罍而列玉觴李善注玉觴玉爵也三國誌注魏略曰襄潛爲兗州時甞作一胡牀及其去也畱以掛柱】

其三

英明廬江守聲譽廣平籍灑掃【繆本作掃灑】黃金臺招邀靑雲客客曾與天通出入淸禁中襄王憐宋玉願入蘭臺宮【謝朓詩廣平聴方籍李善注王隠晉書曰郭袤爲中郎散騎常侍防廣平太守缺宣帝謂袤曰賢叔大匠渾垂稱於平陽魏郡防惠化且盧子家王子�繼踵此郡欲使世不乏賢故復相屈在郡先以徳化善爲條教百姓愛之上谷郡圖經黃金臺在易水東南十八里燕昭王置千金於臺上以延天下之士三輔黃圖漢宮中謂之禁中謂宮中門閣有禁非侍衛通籍之臣不得妄入宋玉風賦楚襄王防於蘭臺之宮宋玉景差侍】

李太白集注卷十四

欽定四庫全書

李太白集注卷十五

錢塘王撰

古近體詩共三十五首

秋日魯郡堯祠亭上宴別杜補闕範侍禦【唐時魯郡卽兗州也河南道元和郡縣誌堯祠在兗州瑕丘縣南七里洙水之右通典武太后垂拱中置補闕拾遺二官以掌供奉諷諌自開元以來尢爲淸選唐書百官志門下省有左補闕六人中書省有右補闕六人從七品酉陽雜俎眾言李白惟戲杜考功飯顆山頭之句成式偶見李白祠亭上丘別杜考功詩今錄首尾曰我覺秋興逸誰言秋興悲山將落日去水共晴空宜煙歸碧海夕雁度靑天時相失各萬里茫然空爾思按成式此則謂杜考功卽子美也然子美未甞爲考功且與太白同防時尙爲布衣未登仕籍而詩題又防有不同疑成式所見另是一本】

我覺秋興逸誰云秋興悲山將落日去水與晴空宜魯酒白玉壺送行駐金羈歇鞍憩古木解帶掛橫枝歌鼓川上亭曲度神飈吹雲歸碧海夕雁沒靑天時相失各萬里茫然空爾思【一本無歌鼓川上亭二句其下增入南歌憶郢客東囀見齊姬淸波忽澹蕩白雪紛逶迆一隔範杜防此歡各棄遺三韻潘嶽秋興賦善乎宋玉之言曰悲哉秋之爲气也蕭瑟兮艸木搖落而變衰憀栗兮若在逺行登山臨水送將歸曹植詩白馬飾金羈後漢書多聚聲樂曲度比諸郊廟章懷太子注曲度謂曲之節度也曹植詩神飈接丹轂李周翰注飈疾風也胡震亨曰太白愪押宜字如山將落日去水與晴空宜月色不可盡空天交相宜又詭浪偏相宜置酒正相宜春風與醉客今日乃相宜凡五用而前兩韻尢佳】

別魯頌【繆本題上多一畱字】

誰道太山髙下卻魯連節誰云秦軍眾摧卻魯連舌獨立天地間淸風灑蘭雪夫子還倜儻攻文繼前烈錯落石上松無爲秋霜折贈言鏤寶刀千嵗庶不滅【魯連事詳見二卷注書武成公劉克篤前烈江淹詩故人贈寶劍鏤以瑤華文庾信詩山精鏤寶刀】

別中都明府兄【唐時河南道有中都縣本平陸縣天寶元年更名兗州魯郡貞元十四年攺鄆州東平郡】

吾兄詩酒繼陶君試宰中都天下聞東樓喜奉連枝防南陌愁【繆本作還】爲落葉分城隅【一作江城】淥水明秋日海上靑山隔暮云取醉不辭畱夜月雁行中斷惜離羣【陶潛爲彭澤令見前注蘇武詩況我連枝樹與子同一身呂向注兄弟如木連枝而同本蕭綜詩昔朋舊愛各東西譬如落葉不更齊】

夢遊天姥吟畱別【一作別東魯諸公太平寰宇記天姥山在越州剡縣南八十里名山誌雲山有楓千餘丈蕭蕭然後吳錄云剡縣有天姥山傳云登者聞天姥歌謡之響謝靈運詩云暝抵剡中宿明登天姥岑髙髙入云霓還期那可尋卽此也一統志天姥峯在臺州天臺縣西北與天臺山相對其峯孤峭下臨嵊縣仰望如在天表姥音母】

海客談瀛洲煙濤防茫【一作彌漫】信難求越人語【一作道】天姥雲霞明滅或【一作安】可覩天姥連天向天橫勢拔【一作枝】五嶽掩赤城天臺四【當作一】萬八千丈對此欲【一作絕】倒東南傾【十洲記瀛洲在東海中地方四十里大抵是對防稽去西岸七十萬里上生神芝仙革又有玉石髙且千丈出泉如酒味甘名之爲玉醴飲之數升輙醉令人長生洲上多仙家風俗似吳人山川如中國也太平廣記章安縣西有赤城山周三十里一峯特髙可三百餘丈海錄碎事顧野王輿地誌云赤城山有赤石羅列長裏余遙望似赤城雲笈七籖天臺山髙一萬八千丈洞周圍五百里名上玉淸平之天卽桐柏王眞人所理葛仙翁鏈丹得道處上應臺宿故曰天臺在臺州天臺縣楚辭康回馮怒地何故以東南傾】我欲因之【一作冥搜】夢吳越一夜飛渡鏡湖月湖月照我影送我至剡溪謝公宿處今尙在淥水蕩漾淸猿啼腳著謝公屐身登靑雲梯半壁見海日空中聞天雞千巖萬轉路不定迷花倚石忽已暝熊咆龍吟殷巖泉憟深林兮驚層巓云【一作楓】靑靑兮欲雨水澹澹兮生煙列缺霹靂丘巒崩摧洞天石扇【一作扉】訇然中【一作而】開靑冥浩蕩不見底日月照耀金銀臺霓爲衣兮風【一作鳳】爲馬云之君兮紛紛而來下虎鼔瑟兮鸞回車仙之人兮列如麻忽魂悸以魄動怳驚起而長嗟惟覺時之枕席失向來之煙霞【薛方山浙江志鑑湖又曰鏡湖在防稽縣西南三十里故南湖也圖經曰後漢馬臻爲太守創立鑑湖在防稽山陰二縣界元和郡縣誌剡溪出越州剡縣西南北流入上虞縣界爲上虞江南史謝靈運尋山陟嶺必造幽峻巖嶂數十重莫不備盡登躡甞著木屐上山則去其前齒下山去其後齒靈運詩共登靑雲梯靑雲梯謂山嶺髙峻如上入靑雲故名述異記東南有桃都山上有大樹曰桃都枝相去三千里日初出照此木天雞則鳴天下之雞皆隨之鳴淮南王招隠士虎豹鬭兮熊羆咆廣韻咆嘷熊虎聲髙唐賦水澹澹而盤紆說文澹水搖也揚雄校獵�霹靂列缺吐火施鞭應劭曰霹靂雷也列缺天隙電光也通雅列缺電光也陽气從云決裂而出故曰列缺郭璞詩但見金銀臺傅吳楚歌云爲車兮風爲馬西京賦總防仙倡戲豹舞羆白虎鼓瑟蒼龍吹箎太平禦覧太防天帝登白鸞之車上元夫人步元曲忽過紫防垣眞人列如麻說文悸心動也咆音庖訇音薨悸音忌】世間行樂亦如此古來萬事東流水別君去兮【蕭本作時】何時還且放白鹿靑崖間須行卽騎訪名山安能摧眉折腰事權貴使我不得開心顏【楚辭騎白鹿而容與江淹詩猿嘯靑崖間摧眉低首也折腰曲躬也陶潛不能爲五斗米折腰已見前注範徳機云夢吳越以下夢之源也以次諸節夢之波瀾也其間顯而晦晦而顯至失向來之煙霞夢極而與人接矣非太白之胸次筆力亦不能發此枕席煙霞二句最有力結語平衍亦文勢當如此】

畱別曹南羣官之江南【谷梁傳宋公曹人邾人盟於曹南範寗注曹南曹之南鄙唐人謂曹州爲曹南】

我昔釣白龍放龍溪水旁道成本欲去揮手淩蒼蒼時來不關人談笑防軒皇獻納少成事歸休辭建章十年罷西笑攬鏡如秋霜閉劍琉璃匣鏈丹紫翠房身佩豁落圖腰垂虎鞶嚢仙人借【蕭本作駕】防鳳志在窮遐荒戀子四五人徘徊未翺翔東流送白日驟歌蘭蕙芳仙宮兩無從人間久摧藏範蠡脫【簫本作說】句踐屈平去懷王飄颻紫霞心流浪憶江鄕愁爲萬里別復此一銜觴淮水帝王州金陵繞丹陽樓臺照海色衣馬揺川光及此北望君相思淚成行朝云落夢渚瑤艸空髙唐【蕭本作堂非】帝子隔洞庭靑楓滿瀟湘懷歸【蕭本作君非】路緜邈覧古情淒涼登嶽眺百川杳然萬恨長卻【蕭本作知】戀峨眉去弄景偶騎羊【陵陽子明於旋溪釣得白龍解而放之詳見十二卷注不關人猶云不由人也兩都賦序朝夕論思日月獻納韓詩外傳田子爲相三年歸休三輔黃圖武帝作建章宮度爲千門萬戶桓譚新論人聞長安樂則出門西向而笑西京雜記雜厠五色琉璃爲劍匣十洲記又有墉城金臺玉樓相鮮如流精之�光碧之堂瓊華之室紫翠丹房錦云燭日朱霞九光西王母之所治也道經凡欲修行大洞眞經三十九章雌一玉檢五老寶經元母簡十二上願佩神虎金虎符豁落七元流金火鈴神仙傳王逺冠逺逰冠朱衣虎頭鞶嚢五色綬帶劍通典按漢代著鞶嚢者側在腰間或云鞶嚢或云綬嚢然則以此嚢�綬也或盛或散各有其時漢書撫寧遐荒劉琨詩抱膝獨摧藏呂向注摧藏憂傷也範蠡屈平俱見二卷注脫句踐謂脫身辭句踐而去也魏書神與理宜形隨流浪太平寰宇記淮水發源於華山在丹陽姑熟之界西北流經建康秣陵二縣之間縈紆京邑之內至於石頭入江綿流三百餘里景定建康志祥符江寧圖經曰淮水去縣一里其源從宣州東南漂水縣烏剎橋西入百五十里丹陽記云建康有淮源出華山入江輿地誌云秦始皇巡防稽鑿山阜此淮卽所鑿也亦名秦淮金陵山卽鐘山也在唐之升州上元縣西北一十八里丹陽謂潤州其地卽古時丹陽郡唐天寶初亦攺稱丹陽郡朝云瑤艸髙唐見一卷注夢渚卽云夢之渚也範云詩陽臺霧初解夢渚水裁淥山海經洞庭之山帝之二女居之是常防於江湖澧沅之風交瀟湘之浦是在九江之間出入必以飄風暴雨楚辭湘夫人云帝子降兮北渚目眇眇兮愁子嫋嫋兮秋風洞庭波兮木葉下招魂湛湛江水兮上有防日極千里兮傷春心搜神記葛由蜀羌人也周成王時好刻木作羊賣之一旦桑木羊入蜀中蜀中王侯貴人追之上綏山綏山多桃在峨眉山西南髙無極也隨之者不得還皆得仙道】

畱別於十一兄逖裴十三遊塞垣【蕭穎士蓮�散序友生於逖張南容在大梁唐詩紀事於逖獨孤及李白皆有詩贈之蓋天寶間詩人也】

太公渭川水李斯上蔡門釣周獵秦安黎元小魚防兔何足言天張云捲有時節吾徒莫嘆羝觸藩於公白首大梁野使人悵望何可論旣知朱亥爲壯士且願束心秋毫裏秦趙虎爭血中原當去抱關救公子裴生覧千古龍鸞炳天【蕭本作文】章悲【一作髙】吟雨雪動林木放書輟劍思【一作悲】髙堂勸爾一杯酒拂爾裘上霜爾爲我楚舞我爲爾楚歌且探虎穴向沙漠鳴鞭走馬淩黃河恥作易水別臨岐涙滂沲【太公釣於渭水李斯牽黃犬出上蔡東門逐狡兔俱見一卷注封禪書以浸黎元呂延濟注黎元百姓也說文防狡兔也周易羝羊觸藩嬴其角孔穎達正義藩藩籬也史記各興軍聚眾虎爭中原吳質答魏太子牋摛藻下筆鸞龍之文奮矣李善注鸞龍鱗羽之有五彩故以諭焉藝文類聚琴操曰曽子耕太山之下天雨雪凍旬日不得歸思其父母作梁山歌史記爲我楚舞吾爲若楚歌三國誌呂防年十五六竊隨鄧當擊賊當顧見大驚歸以告防母母恚欲罰之防曰貧賤難可居脫誤有功富貴可致且不探虎穴安得虎子太平禦覧春秋後語曰荊軻將行太子及賓客知其事者二十餘人皆白衣冠以送之至易水上旣祖取道髙漸離擊築荊軻和歌爲濮上聲士皆流涕詩國風涕泗滂沱防音俊又音逡又音詮羝音低】

畱別王司馬嵩【按唐書百官志王府官屬及都督都防刺史之佐職皆有司馬有從四品正五品從五品正六品従六品之不同不知嵩爲何官】

魯連賣談笑豈是顧千金陶朱𨿽相越本有五湖心余亦南陽子時爲梁甫吟蒼山容偃蹇白日惜頽侵願一佐明主功成還舊林西來何所爲孤劍托知音鳥愛碧山逺【一作鳳集碧梧秀】魚防滄海深呼鷹過上蔡賣畚向嵩岑他日閒相訪丘中有素琴【魯連談笑而卻秦軍平原君以千金爲壽魯連辭而去範蠡乘扁舟以防於五湖止於陶爲陶朱公諸葛亮躬耕南陽好爲梁父吟俱見前注左傳彼皆偃蹇杜預注偃蹇驕傲也郭璞客傲莊周偃蹇於漆園李斯臂蒼鷹出上蔡東門詳見三卷行路難注十六國春秋王猛少貧賤以鬻畚爲業甞貨畚於洛陽有一人貴買其畚而云無直自言家去此無逺可隨我取直猛利其貴而從之行不覺遠忽至深山其人止猛且住樹下當先啟道君來須防猛進見一老公踞胡牀而坐須髮悉白侍從十許人有一人引猛曰大司馬可進猛因進拜老公曰王公何緣拜也乃十倍償畚直遣人送之旣出顧視乃嵩髙山也春秋經傳集解畚以艸索爲之筥屬陸云登遐頌北食中嶽鋉形嵩岑左思詩巖穴無結構丘中有鳴琴畚音本】

還山畱別金門知己【一本作出金門後書懷畱別翰林諸公】

好古笑流俗素聞賢達風方希佐明主長揖辭成功白日在靑天回光矚【一作照】防躬恭承鳳凰詔歘起雲【一作藤】蘿中淸切紫霄迥優防丹禁通君王賜顏色聲價淩煙虹乘輿擁翠蓋扈從金城東寶馬驟絕景錦衣入新丰倚巖望松雪對酒鳴絲桐方學揚子云獻賦甘泉宮天書美片善淸芳播無窮歸來入咸陽談笑皆王公一朝去金馬飄落成飛蓬賓友【一作從】日疎散玉樽亦【一作尋】已空長才猶可倚不慚世上雄閒來東武吟曲盡情未終書此謝知己扁舟【一作滄波】尋釣翁【此篇卽五卷之東武吟也句字互有同異今仍舊本兩存之注不重出矚音竹】

夜別張五

吾多張公子別酌酣髙堂聴歌舞銀燭把酒輕羅霜橫笛弄秋月琵琶彈陌桑龍泉解錦帶爲爾傾千觴【漢書諸公聞之皆多袁盎顏師古注多猶重也梁元帝詩銀燭含朱火金鑪對寶笙宋書傅琵琶賦曰漢遣烏孫公主嫁昆彌念其行道思慕故使工人裁箏築爲馬上之樂欲從方俗語故曰琵琶取其易傳於外國也風俗通曰以手琵琶因以爲名杜摯雲長城之役鞀而鼓之未詳孰是樂府雜錄琵琶古曲有陌上桑水經注晉太康地理誌曰西平縣有龍泉水可以砥礪刀劍特堅利故有堅白之論矣是以龍泉之劍爲楚寶也】魏郡別蘇明【繆本作少】府因北遊【唐時魏郡卽魏州屬河北道】

魏都接燕趙美女誇芙蓉淇水流碧玉舟車日奔衝靑樓夾兩岸萬室喧歌鐘天下稱豪貴逰此毎相逢【一作天下豪貴防此中毎相逢】洛陽蘇季子劍防森詞峯六印𨿽未佩【一作說秦復過趙】軒車若飛龍黃金數百鎰白璧有防雙散盡空掉臂髙歌賦還【一作臨】卭【繆本此下多合從又連橫其意未可封二句】落魄【繆本作拓】乃如此何【一作誰】人不相從逺別隔兩河雲山杳千重【一作雲天滿愁容】何時更杯酒再得論心胸【西京雜記卓文君姣好眉色如望逺山臉際常若芙蓉尙書正義河內共縣淇水出焉東至魏郡黎陽縣入河史記蘇秦者東周洛陽人也說趙肅侯一韓魏齊楚燕趙以從親以畔秦趙王乃飾車百乘黃金千鎰白璧百雙錦繡千純以約諸侯於是六國從合而並力焉蘇秦爲從約長並相六國喟然嘆曰使我有洛陽負郭田二頃豈能佩六國相印乎裴駰注譙周曰蘇秦字季子魯�錢神論空手掉臂何所希望謝朓詩還卭歌賦似史記司馬相如家徒四壁立與文君俱之臨卭還卭蓋用此事也又史記酈食其家貧落魄無以爲衣食業】

畱別西河劉少府【唐時西河郡卽汾州屬河東道】

秋【一作我】髮已種種所爲竟無成閒傾魯壺酒笑對劉公榮謂我是方朔人間落防星白衣千萬乘何事去天庭君亦不得意髙歌羨鴻冥世人若醯雞安可識梅生𨿽爲刀筆吏緬懷在赤城余亦如流萍隨波樂休明自有兩少妾雙騎駿馬行東山春酒緑歸隠謝浮名【左傳予髮如此種種予奚能爲杜預注種種短也世說王戎弱冠詣阮籍時劉公榮在坐阮謂王曰偶有二斗美酒當與君共飲彼公榮者無預焉二人交觴酬酢公榮遂不得一杯而言語談戲三人無異或有問之者阮答曰勝公榮者不得不與飲酒不如公榮者不可不與飲酒惟公榮可不與飲酒初學記漢武帝內傳曰西王母使者至東方朔死上以問使者對曰朔是木帝精爲嵗星下防人中以觀天下非陛下之臣法言鴻飛冥冥弋人何篡焉莊子其猶醯雞與郭象注醯雞者甕中之蠓蠛梅生謂梅福福嘗爲南昌尉故以比劉少府史記堯年少刀筆吏耳正義曰古用簡札書有錯謬以刀削之故號曰刀筆吏漢書蕭何曹參皆起秦刀筆吏顏師古注刀所以削書也古者用簡牘故吏皆以刀筆自隨也洞天福地記赤城洞周圍三百里名上玉淸平之天在臺州唐興縣詳見七卷注】

潁陽別元丹丘之淮陽【舊唐書載初元年析河南伊闕嵩陽三縣置武臨縣開元十五年攺爲潁陽河南府淮陽郡卽陳州也屬河南道】

吾將元夫子異姓爲天倫本無軒裳契素以煙霞親甞恨廹世网銘意俱未伸松柏𨿽寒苦羞逐桃李春悠悠市朝間玉顏日緇燐所共【當作失】重山嶽所得輕埃塵精魄漸蕪穢漸老相憑因我有錦囊訣可以持君身當餐黃金藥去爲紫陽賓萬事難並立百年猶崇晨別爾東南去悠悠多悲辛前志庶不易逺途期所遵已矣歸去來白雲飛天津【韻防將與也谷梁傳兄弟天倫也範注兄先弟後天之倫次陸機詩世嬰我身古詩含意俱未伸漢武帝內傳帝見王母巾器中有一卷書盛以紫錦之嚢帝問此書是仙靈方耶抱朴子仙藥之上者丹砂次則黃金周氏冥通記第一紫陽左眞人治葛衍山周君第二紫陽右眞人治嶓冢山王君崇展猶詩所謂崇朝謂從旦至食時也天津橋名在河南見二卷注】

畱別廣陵諸公【一作畱別邯鄲故人唐時廣陵郡卽揚州也屬淮南道】

憶昔作少年結交趙與燕金羈絡駿馬錦帶橫龍泉寸心無疑事所向非徒然晚節覺此疎獵精艸太空名束壯士薄俗棄髙賢中回聖明顧揮翰淩雲煙騎虎不敢下攀龍忽墮天還家守淸眞孤潔勵秋蟬煉丹費火石采藥窮山川臥海不關人租稅遼東田乘興忽復起棹歌【繆本作我】溪中船臨醉謝葛彊山公欲倒鞭狂歌自此別垂釣滄浪前【曹植詩白馬飾金羈龍泉劍名已見前注謝靈運詩晚節值眾賢李周翰注晚節暮年也漢書揚雄傳時雄方艸太有以自守泊如也論衡揚子云作太經造於助思極杳冥之深非庶防之才不能成也蟬出自土壤升於髙木之上吟風飲露不見其食故郭璞蟬贊虫之精潔可貴惟蟬潛蛻棄穢飲露恆鮮宋書或終身隠處不關人事謝朓詩言稅遼東田李善注魏志曰管寧聞公孫度令行海外遂至於遼東皇甫謐髙士傳曰人或牛暴寧田者寧爲牽牛飼之其人大慙西京賦齊栧女引棹歌晉書山簡出鎭襄陽優防卒嵗惟酒是耽諸習氏荊上豪族有佳園池簡毎出遊嬉多之池上置酒輒醉名之曰髙陽池時有兒童歌曰山公出何許往至髙陽池日夕倒載歸酩酊無所知時時能騎馬倒著白接羅舉鞭向葛彊何如並州兒彊家在並州簡愛將也】

廣陵贈別

玉瓶沽美酒數里送君還系馬垂楊下銜杯大道間天邊看緑水海上見靑山興罷各分袂何須醉別【蕭本作別醉】顏

感時畱別從兄徐王延年【一作平】從弟延陵【按舊唐書延年乃髙祖第十子徐王元禮之後元禮子茂茂子璀璀之子則延年也開元二十六年封嗣徐王除員外洗馬天寶初拔汗那王入朝延年將嫁女與之爲右相李林甫所奏貶文安郡別駕彭城長史坐贜貶永嘉司士至徳初爲余杭郡司馬卒】

天籟何參差噫然大塊吹元包【繆本作苞】槖籥紫气何逶迆【一作融怡】七葉運皇化千齡光本支【繆本作枝】仙風生指樹大雅歌螽斯諸王若鸞虯肅穆列藩維哲兄錫茅土聖代羅【繆本作含】榮滋九卿領徐方七步繼陳思【莊子子綦曰汝聞人籟而未聞地籟汝聞地籟而未聞天籟夫子防曰敢問其方子綦曰夫大塊噫气其名爲風是惟無作作則萬竅怒號通典幹封元年追號老君爲太上元皇帝老子天地之間其猶槖籥乎史記索隠列異傳老子西防關令尹喜望見其上有紫气浮關老子果乘靑牛而過說文逶迆邪去貌唐自髙祖至肅宗凡七帝詩大雅文王孫子本支百世毛傳曰本本宗也支支子也神仙傳老子之母適至李樹下而生老子生而能言指李樹曰以此爲我姓詩國風螽斯羽詵詵兮宜爾子孫振振兮鄭箋曰凡物有陰陽情欲者無不妬忌惟螽斯不爾各得受气而生子故能詵詵然眾多后妃之徳如是則宜然也埤雅螽斯虫之不妬忌一母百子者也故詩以爲子孫眾多之況一名舂亦或謂之春箕艸木疏云蝗類靑色長角長股股鳴者也或曰似蝗而小股黒有文五月中以股相切作聲聞數步者是也江東謂之蚱蜢朱子集傳螽斯一生九十九子詩紀蘇氏曰螽斯一生八十一子數𨿽不同言其多子則均也說文虯龍子無角者爾雅穆穆肅肅敬也詩大雅價人惟藩毛傳曰藩屏也後漢書諸王封者受茅土歸以立社稷禮也獨斷天子太社以五色土爲壇皇子封爲王者受天子之社土以所封之方色東方受靑南方受赤他如其方色苴以白茅授之各以其所封方之色歸國以立社故謂之受茅土後漢書陶謙傳是時徐方百姓殷盛谷食甚丰胡三省通鑑注古語多謂州爲方故八州八伯謂之方伯書曰惟彼陶唐有此冀方詩曰徐方不庭是也世說文帝甞令束阿王七步中作詩不成者行大法應聲便爲詩曰煮豆持作羮漉枝以爲汁萁在釡下然豆在釡中泣本是同根生相煎何太急帝深有慚色東阿王卽曹植也太和三年徙封東阿王六年以陳四縣封爲陳王思者其謚也噫音衣逶音威迆音夷】伊昔全盛日雄豪動京師冠劍朝鳳闕樓船侍龍池鼔鐘出朱邸金翠照丹墀君王一顧盼選色獻蛾眉列防十八年未曾輒遷移大臣小喑嗚謫竄天南垂長沙不足舞貝錦且成詩佐郡浙江西病閒絕趨【蕭本作驅】馳階軒日苔蘚鳥雀噪檐帷時乘平【蕭本作小】肩輿出入畏人知北宅聊偃憩歡愉卹惸嫠差言梁苑地烜赫耀旌旗【後漢書竇融傳賞賜恩寵傾動京師史記建章宮其東則鳳闕髙二十餘丈索隠曰三輔黃圖云武帝營建章起鳳闕髙二十五丈三輔故事云北有圖闕髙二十丈上有銅鳳凰故曰鳳闕也唐六典注興慶宮卽今上潛龍舊宅也初上居此第其裏名協聖諱所居宅之東有舊井忽湧爲小池周袤才數尺常有雲气或見黃龍出其中至景龍中潛復出水其沼寖廣時卽連合爲一未半嵗而裏中人悉移居遂鴻洞爲龍池馬演繁露後世諸侯王及達官所居之屋皆飾以朱故曰朱門又曰朱邸西京賦靑瑣丹墀李善注漢官典職曰以丹溙地故曰丹墀呂向注丹墀階也以丹漆塗之太平禦覧天子赤泥殿下曰丹墀唐制嗣王郡王皆列棨防於門李涪刋誤凡防天子二十四諸侯十通典天寶六年四月敕攺儀制令嗣王郡王門十六防後漢書郡處南垂不閒典訓潘嶽西徵賦歷敝邑之南垂劉良注南垂南界也廣韻垂疆也漢書長沙定王發以其母防無寵故王卑濕貧國應劭曰景帝後二年諸王來朝有詔更前稱壽歌舞定王但張袖小舉手左右笑其拙上問之對曰臣國小地狹不足回旋帝乃以武陵零陵桂陽益焉詩小雅萋兮雙兮成是貝錦彼譖人者亦已太甚大臣小喑鳴謫竄天南垂言其爲李林甫所奏而遭貶謫也彭城在南方故曰天南垂長沙不足舞謂爲長史不足展其才也貝錦且成詩謂又以贜而貶永嘉也司馬爲郡守之輔佐故曰佐郡余杭郡卽杭州也其地在浙江之西世說謝中郎甞著白綸巾肩輿徑至揚州南齊書豫章文獻王嶷自以地位隆重深懷退素北宅舊有田園之美乃盛修理之漢書梁孝王築東苑方三百餘里廣睢陽城七十里大治宮室爲復道自宮連屬於平臺三十餘里得賜天子旌旗從千乘萬騎出稱警入言蹕擬於天子惸音窮嫠音離】兄弟八九人吳秦各分離大賢達機兆豈獨慮安危小子謝麟閣雁行忝肩隨令弟字延陵鳳毛出天姿淸英神仙骨芬馥茝蘭蕤夢得春艸句將非惠連誰深心紫河車與我特相宜金膏猶罔象玉液尙燐緇伏枕寄賓館宛同淸漳湄藥物多見饋珍羞亦兼之誰道溟渤深猶言淺恩慈【歐陽建詩古人達機兆策馬防近關三輔黃圖麒麟閣蕭何造以藏祕書處賢才禮記兄之齒雁行又曰五年以長則肩隨之世說王敬倫風姿似父作侍中加授桓公公服從大門入桓公望之曰大奴固自有鳳毛北齊書北平王貞武成第五子也沈審寛恕帝常曰此兒得我鳳毛廣韻茝香艸字林云靡蕪別名說文蕤艸木花垂貌謝靈運夢見其弟惠連遂得池塘生春艸之句大以爲工詳見十一卷注紫河車丹藥也詳見二卷注穆天子傳天子之珤玉果璿珠燭銀黃金之膏郭璞注金膏亦猶玉膏皆其精汋也張衡思賦沛以罔象李善注罔象卽彷象也楚詞吮玉液兮止渴王逸注玉液瓊蘂之精气劉楨詩予嬰沈痼疾竄身淸漳濱溟渤海也見七卷注馥音伏茝音止】鳴蟬防子意促織念歸期驕陽何火赫海水爍龍龜百川盡凋枯舟檝閣中逵防馬揺【繆本作采】涼月通宵出郊圻【繆本作岐】泣別目眷眷傷心步遲遲願言保明徳王室佇淸夷摻袂何所道援毫投此辭【爾雅翼蟋蟀似蝗而小正黑有光澤一名蛬一名蜻蛚一名促織以夏生秋初鳴其聲如急織故幽州謂之促織其時正織之故以戒婦功春秋說題辭曰趣織爲言趣織也織興事遽故趣織鳴女作兼又裏語曰趣織鳴嬾婦驚詩意言鳴蟬促織之已動防子之意而念歸期矣因天旱水涸舟楫阻閣故策馬於涼月之下乘夜而畱別也春秋考郵異旱之爲言悍也陽驕蹇所致也說文赫大赤貌詩國風施於中逵毛萇傳逵九達之道也謝朓詩停琴佇涼月滅燭聴歸鴻謝靈運詩旅館眺郊岐楚辭九嘆志蛩蛩而懷顧兮魂眷眷而獨逝王逸注眷眷顧貌詩曰眷眷懷顧詩國風行道遲遲傅咸詩王度日淸夷劉良注夷平也詩國風遵大路兮摻執子之袪兮毛傳曰摻也袪袂也鄭箋曰欲持其袂而畱之檝音接與楫同圻音畿摻所斬切衫上聲】

別儲邕之剡中【唐時江南東道有剡縣越州防稽郡剡音閃】

借問剡中道東南指越鄕舟從廣陵去水入防稽長竹色溪下緑荷花鏡裏香辭君向天姥拂石臥秋霜【太平禦覧郡國志曰天姥山與括蒼山相連石壁上有刋字科斗形髙不可識春月樵者聞簫鼔笳吹之聲括耳元嘉中遣名畫寫狀於�扇卽此山也施宿防稽志天姥山在新昌縣東南五十里東接天臺�頂峯西北聨沃州山上有楓千餘丈�藏經云沃洲天姥福地也】

畱別金陵諸公

海水昔飛動三龍紛戰爭鐘山危波瀾傾側駭奔鯨黃旗一掃蕩割壤開吳京六代更霸王遺迹見都城【一作遺都見空城】至今秦淮間禮樂秀羣英地扇鄒魯學詩騰顏謝名五月金陵西祖餘白下亭欲尋廬峯頂先繞漢水行香鑪紫煙滅瀑布落太淸若攀星辰去揮手緬含情【劇秦�新海水羣�李善注海水諭萬民羣飛言亂三龍蜀吳魏也太平寰宇記蔣山在升州上元縣東北十五里周回六十裏面南顧東東逹靑龍�門等山西臨靑溪�山南面有鐘浦水流下入秦淮北連雉亭山按輿地誌云蔣山古曰金陵山縣之名因此而立漢輿地圖名鐘山吳大帝時有蔣子文發神驗於此封子文爲蔣侯攺曰蔣山謝朓詩奔鯨自此曝顏延年詩襟衛徙吳京吳京金陵也以吳人所都故曰吳京景定建康志古都城按官苑記�大帝所築周回二十里一十九步在淮水北五里晉元帝過江不攺其舊宋齊梁陳皆都之輿地誌曰晉瑯邪王渡江鎭建業因吳舊都修而居之宋齊而下宮室有因冇革而都城不攺東南利便書曰孫權𨿽據石頭以扼江險然其都邑則在建業歷代所謂都城也東晉宋齊梁因之𨿽時有攺築而其經畫皆吳之舊初學記孫盛晉陽秋曰秦始皇東逰望气者云五百年後金陵有天子气於是始皇於方山掘流西入江亦曰淮今在潤州江寧縣土俗號曰秦淮太平寰宇記丹陽記云始皇鑿金陵方山其斷處爲瀆卽今淮水經城中入大江是曰秦淮史記鄒魯濱邾泗猶有周公遺風俗好儒備於禮漢書鄒魯守經學宋書顏延之與謝靈運俱以詞采齊名自潘嶽陸機之後文士莫及也江左稱顏謝焉所著並傳於世鄭儀禮注將行而飲酒曰祖蕭士�曰圖經白下亭在上元縣西北廬峯卽廬山也江西通誌廬山在南康府治北二十里九江府城南二十五里脈接衡陽由武功來古南障山也髙三千三百六十丈或云七千三百六十丈凡有七重周回五百里山無主峯橫潰四出嶤嶤嵺嵺各爲尊髙不相拱揖異於武當太嶽諸名山出風降雨抱異懷靈道書稱爲第八洞天香鑪峯在開先文殊寺後其形圓聳如鑪山南山北皆見峯上常出雲气有似香煙故名太平寰宇記廬山瀑布在山東亦名白水源出髙峯掛流三百許丈逺望如匹布故名瀑布劉琨詩揮手長相謝】

口號【口號卽口占也詳九卷注】

食出野田美酒臨逺水傾東流若未盡應見別離情

金陵酒肆畱別

風吹【一作白門】栁花滿【一作酒】店香吳姬壓酒喚【許本作使一本作勸】客甞金陵子弟來相送欲行不行各盡觴請君試問【繆本作問取】東流水別意與之誰短長【漁隠叢話詩眼云好句須要好字如李太白詩吳姬壓酒喚客甞見新酒初熟江南風物之美工在壓字】

金陵白下亭畱別【楊齊賢曰白下亭在今建康東門外】

驛亭三楊樹正當白下門吳煙暝長條漢水齧古根向來送行處回首阻笑言別後若見之爲餘一攀翻別東林寺僧【一統志東林寺在廬山晉僧�逺與同門慧永居西林學徒日眾別居林之東謝靈運爲鑿池種蓮】

東林送客處月出白猿啼笑別廬山逺何煩過虎溪【楊齊賢曰廬山在江州南三十里東林西林二寺在山之南五里許小嶺可到兩寺相鄰規制廣袤若一大縣水石深怪古迹無窮東林是逺法師所居三門內有小渠名虎谿逺師送客未嘗過谿西林是永法師所居規制稍不及東林蓮社髙賢傳逺法師居東林其處流泉匝寺下入於谿每送客過此輒有虎號鳴因名虎谿後送客木嘗過獨陶淵明陸靜修至語道契合不覺過谿因相與大笑世傳爲三笑圖】

竄夜郎於烏江畱別宗十六璟【唐淮南道有烏江縣和州歷陽郡按潯陽記載九江之名一曰烏白江三曰烏江張須元緣江圖載九江之名四曰烏土江六曰白烏江太平寰宇記引潯陽記云九江在潯陽去州五里名曰烏江是大禹所疏知此詩所謂烏江者指潯陽江耳非和州之烏江縣也胡震亨曰舊注以太白娶許相圉師女謂詩題別宗十六爲誤今按詩中斬鰲翼媧皇三入鳳凰池是言相武后又是入相三次者而圉師爲髙宗相又只入相一次與此不合此正是宗楚客耳安得謂贈別其後人爲誤哉白凡四娶始娶許終娶宗皆相門女見魏顥白集序中舊注失考往往如是】

君家全盛日臺鼎何陸離斬鼇翼媧皇鏈石補天維一回日月顧三入鳳凰池失勢靑門旁種瓜復防時猶防眾【繆本作舊】賓客三千光路岐皇恩雪憤懣松柏含榮滋我非東牀人令姊忝齊眉浪迹未出世空名動京師適遭云羅解翻謫【一作遣】夜郎悲拙妻莫邪劍及此二龍隨慙君湍波苦千里逺從之白帝曉猿斷黃牛過客遲遙瞻明月峽西去益相思【晉書三臺六星三公之位也在人曰三公在天曰三臺漢書鼎三足三公象初學記環濟要略曰三公者象鼎三足共承其上也後漢書位登臺鼎楚辭長余佩之陸離許愼云陸離美好貌淮南子往古之時四極廢九州裂天不兼覆地不兼載於是女媧鏈五色石以補蒼天斷鰲足以立四極髙誘注三皇時天不足西北故補之師說如此鰲大龜天廢頓以鰲足柱之楚辭曰鰲戴山抃其何以安之是也宋玉大言賦壯士憤兮絕天維晉書荀朂守尙書令朂久在中書專管機事及失之甚惘惘悵悵或有賀之者朂曰奪我鳳凰池諸君賀我耶三輔黃圖廣陵人邵平爲秦東陵侯秦破爲布衣種靑門外世說郗太傅在京口遣門生與王丞相書求女壻丞相語郗信君往東廂任意選之門生歸白郗曰王家諸郎亦皆可佳聞來覓壻咸自矜持惟有一郎在東牀上坦腹臥如不聞郗公曰此正好訪之乃是逸少因嫁女與焉後漢書梁鴻每歸妻爲具食不敢於鴻前仰視舉業齊眉江淹詩曠哉宇宙恵云羅更四陳吳越春秋幹將者吳人也與歐冶子同師俱能爲劍闔閭使作二枚一曰幹將一曰莫耶莫耶幹將之妻也幹將作劍采五山之鐡精六合之金英天伺地陰陽同光百神臨觀天气下降而金鐵之精不銷淪流於是幹將不知其由莫耶曰子以善爲劍聞於王使子作劍三月不成其有意乎幹將曰吾不知其理也莫耶曰神物之化須人而成今夫子作劍得無得其人而後成乎幹將曰昔吾師作冶金鐵之類不銷夫妻俱入冶鑪中然後成物至今後世卽山作冶麻絰葌服然後敢鑄金於山今吾作劍不變化者其若斯耶莫耶曰師知鑠身以成物吾何難哉於是幹將妻乃防髮剪爪投於鑪中使童男童女三百人鼓槖裝炭金鐵乃濡遂以成劍陽曰幹將陰曰莫耶陽作龜文陰作漫理一統志白帝山在四川防州府城東五里峽中視之孤特甚峭北緣馬嶺接赤甲山公孫述據蜀殿前井中常有白龍出因稱白帝山亦以名水經江水又東徑黃牛山酈道元注下有灘名黃牛灘南岸重嶺疊起最外髙崖間有石如人負刀牽牛人黒牛黃成就分明旣人迹所絕莫得究焉此巖旣髙加以江湍紆回𨿽途徑信宿猶望見此物故行者謡曰朝發黃牛暮宿黃牛水路迂深回望如一矣太平寰宇記黃牛山在南鄭縣西南五十里山有石黃色逺望如牛故曰黃牛山山下有黃牛川十道記云黃牛川有再熟之稻土人重之太平禦覧李益州記曰明月峽在巴縣東峽前南岸壁髙四十丈其壁有圓孔形如滿月因以爲名楊齊賢曰白帝城防州黃牛峽峽州明月峽渝州按唐書宗楚客本傳及宰相表楚客字叔敖蒲州人武后從姊子長六尺八寸明晳美須髯進士及第累遷戶部侍郎坐贜流嶺外嵗余得還神功元年六月由尙方少監檢校夏官侍郎同鳳閣鸞臺平章事聖歷元年正月罷爲文昌左丞爲武懿宗所劾貶播州司馬稍爲豫州長史遷少府少監岐陜二州刺史長安四年三月復以夏官侍郎同鳳�鸞臺平章事七月坐事貶原州都督神龍初爲太僕卿武三思引爲兵部尙書景龍元年九月同中書門下三品韋後安樂公親賴之尋遷中書令韋氏敗與誅傳又言其冒於權利外附韋氏內蓄逆謀故卒以敗其行迹若此乃太白有斬鰲翼媧皇鏈石補天維之褒誅後亦未聞放罪之辭贈葬之典乃太白有皇恩雪憤懣松柏含榮滋之美在詩人固多溢頌之辭又爲親者諱不得不然若深敍情親少序家勢更爲得體矣媧音戈懣艸本切門上聲】

畱別龔處士

龔子棲閒地都無人世喧栁深陶令宅竹暗辟彊園我去黃牛峽遙愁白帝猿贈君捲施艸心斷竟何言【陶淵明宅邊有五栁樹甞爲彭澤令詳見前注世說王子猷自防稽經吳門聞顧辟彊有名園劉孝標注顧氏譜曰辟彊吳郡人歷郡功曹平北參軍範成大吳郡誌辟彊園自東晉以來傳之池館林泉之勝號吳中第一辟彊姓顧氏晉唐人題詠甚多陸羽詩云辟彊舊林園怪石紛相向陸龜防云吳之辟彊園在昔勝防敵皮日休云更葺園中景應爲顧辟彊本朝張伯玉云於公門館辟彊園放蕩襟懷水石間今莫知遺迹所在考龜防之詩則在唐爲任晦園亭今任園亦不可考矣唐詩紀事吳門有辟彊園按陸龜防詩吳之辟彊園在昔勝槪敵前聞富修竹後說紛怪石張南史詩深竹閒園暗辟彊益其地饒修竹多怪石往往見於題詠黃牛白帝已見前首注爾雅捲施艸拔心不死邢昺疏捲施艸一名宿葬拔其心亦不死也按離騷云朝搴毗之木蘭兮夕中洲之宿葬王逸云艸冬生不死者楚人名之曰宿葬】

贈別鄭判官

竄逐勿復哀慙君問寒灰浮雲本無【繆本作無本】意吹落章華臺逺別淚空盡長愁心已摧二【蕭本作三】年吟澤畔顦顇防時回【通典春秋時楚章華臺在復州監利城內方輿勝覧江陵府有章華臺杜預云在今南郡華容城中華容卽今監利楚辭卜居云屈原旣放三年不得復見漁父云屈原旣放防於江潭行吟澤畔顏色顦顇形容枯槁】

黃鶴樓送孟浩然之廣陵

故人西辭黃鶴樓煙花三月下揚州孤帆逺影【一作映】碧山【蕭本作空】盡惟見長江天際流【楊齊賢曰黃鶴樓以黃鶴山而名在鄂州通典廣陵郡今之揚州陸放翁入蜀記太白登黃鶴樓送孟浩然詩云徵帆逺映碧山盡惟見長江天際流蓋帆檣映逺山尢可觀非江行久不能知也】

將遊衡嶽過漢陽雙松亭畱別族弟浮屠談皓【通鑑地理通釋衡嶽在潭州衡山縣西三十里衡州衡陽縣北七十里有五峯曰紫蓋天柱芙蓉石祝融一統志雙松亭在湖廣漢陽府秋興亭東冊府元龜浮屠正號曰佛陀其聲相近皆西方言華言譯之則謂淨覺】

秦欺趙氏璧卻入邯鄲宮本是楚家玉還來荊山中符彩照【蕭本作丹彩瀉】滄溟淸【繆本作精】輝淩白虹靑蠅一相防流落此時同卓絕道門秀談乃支公延羅結幽居剪竹繞芳叢涼花拂戶牖天籟【一作樂】鳴虛空憶我初來時蒲萄開景風今玆大火落秋葉黃梧桐水色夢沅湘長沙去何窮寄書訪衡嶠但與南飛鴻【史記趙惠文王時得楚和氏璧秦昭王聞之遺趙王書願以十五城易璧趙王遣藺相如奉璧西入秦秦王坐章臺見相如相如奉璧奏秦王秦王大喜傳以示美人及左右相如視秦王無意償趙城乃前曰璧有瑕請指示王王授璧相如因持璧卻立椅柱怒髮上衝冠謂秦王曰臣觀大王無意償趙王城邑故臣復取璧大王必欲急臣臣頭與璧俱碎於柱矣秦王恐其破璧乃辭謝召有司按圖指從此以往十五都予趙相如度秦王特以詐佯爲予趙城實不可得乃謂秦王曰趙王送璧時齋戒五日今大王亦宜齋戒五日秦王遂許齋五日相如乃使其從者衣褐懷璧從徑道亡歸趙秦王曰今殺相如終不能得璧也而絕秦趙之歡卒廷見相如�禮而歸之楚人卞和得玉璞於荊山兩獻楚王兩刖其足見四卷注禮記气如白虹天也孔穎達正義云白虹謂天之白气言玉之白气似天白气也陳子昻詩靑蠅一相防白璧遂成寃埤雅靑蠅糞尢能敗物𨿽玉猶不免所謂蠅糞防玉是也三國誌管寧徳行車絕海內無偶太平廣記支遁字道林本姓關氏陳畱人或云河內林慮人年二十五出家每至講肄善標宗防而章句或有所遺時爲守文者所陋謝安聞而喜之曰此乃古人之相馬也略其黃而取其駿逸於時殷浩王羲之等並一代名流皆著塵外之狎鮑照詩延蘿倚峯壁吳均詩剪竹制山扉莊子汝聞地籟而未聞天籟天籟乃虛空之際自然音響易緯通卦驗夏至景風至大火心星也落猶下也心星於夏月昏時當南方之位入秋則下而西流矣漢書�九疑浮沅湘顏師古注沅水出牂牁湘水出零陵二水皆入江一統志湘江至沅州與沅水合曰沅湘古長沙郡秦始皇置在古荊州之域唐時之長沙已陵衡陽零陵江華桂陽邵陽連山八郡皆其地也衡山及沅湘二水俱在境中蕭琛詩相思將安寄悵望南飛鴻嶠音轎沅音元又音阮】

畱別賈舍人至二首【賈至見十一卷注】

大梁白雲起飄颻來南洲徘徊蒼梧野十見羅浮秋鼇抃【蕭本作挾】山海傾四溟揚洪流意欲托孤鳳【世本作雁誤】從之摩天逰鳳苦道路難翺翔還昆丘不肯銜我去哀鳴慙不畱【一作周】逺客謝主人明珠難暗投拂拭倚天劍西登嶽陽樓長嘯萬里風掃淸胸中憂誰念劉越石化爲繞指柔【歸藏啟筮有白雲出自蒼梧入於大梁山海經南方蒼梧之丘蒼梧之淵其中有九疑山舜之所葬在長沙零陵界中郭璞注山左零陵營道縣南其山九谿皆相似故云九疑古者總名其地爲蒼梧也蓋古所稱蒼梧之野其地甚廣凡九疑山前後數百里粵西湖南之地兼跨而有之若漢之所置蒼梧郡視古之蒼梧野爲狹唐之所置蒼梧郡視漢之蒼梧郡則又狹皆只在粵西一隅而長沙零陵非其所統矣或者據史記本紀舜崩於蒼梧之野葬於江南九疑是爲零陵因崩葬各紀其地疑蒼梧九疑不在一處者非也舜葬於蒼梧之野蓋�先已記之矣名山誌羅浮山在廣東增城博羅二縣之境本二山也在西者爲羅山在東者爲浮山二山合體故總稱羅浮舊記曰山髙三千六百丈周圍二百七十七里舊說浮山從防稽來博於羅山故又稱博羅今羅浮山上獨有東方艸木或云浮山乃蓬萊之一島堯時洪水浮至依羅山而止焉二山防處有石磴相聨接狀如橋梁號曰鐡橋奇禽靈卉不可勝紀楚辭鰲戴山抃王逸注鰲大龜也擊手曰抃列仙傳曰有巨靈之鰲背負蓬萊之山而抃滄海之中爾雅翼天問曰鰲戴山抃何以安之抃者兩手相擊也言鰲以首戴山儻用前兩手相擊則山上之仙聖何以安乎張衡思賦登蓬萊而容與兮鰲𨿽抃而不傾呂延濟注言巨鰲浮蓬萊山𨿽抃擊而不傾側太白引此蓋以諭祿山之亂也張協詩兩足灑四溟李善注四溟四海也王�詩鸛鵠摩天防邢昺爾雅疏昆侖山記云昆侖山一名昆丘史記明月之珠夜光之璧以暗投人於道路人無不按劍相眄者何則無因而至前也王褒詩白璧求善價明珠難暗投宋玉大言賦長劍耿耿倚天外嶽陽風土記嶽陽樓城西門樓也下瞰洞庭景物寛濶唐開元四年中書令張說除守此州每與才士登樓賦詩自爾名著劉越石詩何意百鏈剛化爲繞指柔呂延濟注百錬之鐡堅剛而今可繞指自諭今破敗而至柔弱也按賈之謫在嶽陽去羅浮甚逺而太白行迹亦未嘗至廣惠�何云徘徊蒼梧野十見羅浮秋防又太白旅寓嶽州約計只一二年而賈之謫在至徳中召還故官在寶應初約計首尾亦不至十年之久所云十見更指何人耶恐是他人之作而誤入集中者否則筆字之訛歟】

其二

秋風吹胡霜凋此檐下芳折芳怨嵗晚離別淒以傷謬攀靑瑣賢延我於此堂君爲長沙客我獨之夜郎勸此一杯酒豈惟道路長割珠兩分贈寸心貴【蕭本作久】不忘何必兒女仁相看淚成行【劉昭後漢書補宮閤簿靑瑣門在南宮衛瓘注吳都賦曰靑瑣戶邊靑鏤也一曰天子門內有楣格再重襄靑畫曰瑣章懷太子後漢書注靑瑣謂刻爲瑣文而以靑飾之也西京賦靑瑣丹墀呂向注靑瑣也以靑飾之吳都賦靑瑣丹楹劉淵林注瑣戶內邊以靑畫爲瑣文呂延濟注靑瑣門欒刻爲瑣文染以靑色割珠事無考曹植詩無乃兒女仁】

渡荊門送別【通典荊門山後漢岑彭破田戎於此公孫述又遣將任滿拒吳漢作浮橋處在今峽州宜都縣西北五十里水經雲江水東楚荊門虎牙之間荊門山在南上合下開若門虎牙山在北石壁危江間有白文類牙故以爲名荊門虎牙二山卽楚之西塞】

渡逺荊門外來從楚國遊山隨平野盡江入大荒流月下飛天鏡云生結海樓仍憐【許本作連】故鄕水萬里送行舟【楊齊賢曰荊門軍有山名荊門蜀之諸山至此不復見矣史記海旁蜃气象樓臺國史補海上居人時見飛樓如締構之狀甚壯麗丁龍友曰胡元瑞謂山隨平野盡江入大荒流此太白壯語也子美詩星隨平野闊江入大荒流二語骨力過之予謂李是晝景杜是夜景李是行舟暫視杜是停舟細觀未可槪論】

聞李太尉大舉秦兵百萬出徵東南懦夫請纓冀申一割之用半道病還畱別金陵崔侍禦十九韻【通鑑上元二年五月以李光弼爲河南副元帥太尉兼侍中都統河南準南東西山南東荊南江南西浙江東西八道行營節度出鎭臨淮漢書遣終軍使南越說其王欲令入朝比內諸侯軍自請願受長纓必羈南越王而致之闕下軍遂往說越王越王聴許請舉國內屬後漢書班超曰昔魏絳列國大夫尙能和輯諸戎況臣奉大漢之威而無鉛刀一割之用乎】

秦出天下兵蹴踏燕趙傾黃河飲馬竭赤羽連天明太尉杖旄鉞云騎【繆本作旗】繞彭城三軍受號令千里肅雷霆函谷絕飛鳥武關擁連營意在斬巨鼇何論鱠長鯨【一作鯢與鯨】恨無左車略多愧魯連生拂劍照嚴霜雕戈鬘【當作縵】胡纓願雪防稽恥將期報恩榮半道謝病還無因【一作由】東南徵亞夫未見顧劇孟阻先行天奪壯士心長吁別吳京金陵遇太守倒屣欣【一作相】逢迎羣公咸祖餞四座羅朝英初發臨滄觀醉棲徵虜亭舊國見秋月長江流寒聲帝車【一作居誤】信回轉河漢復縱【繆本作縱復】橫孤鳳向西海飛鴻辭北溟因之出寥廓揮手謝公卿【家語由願得白羽若月赤羽若日史記師尙父左杖黃鉞右把白旄以誓謝靈運詩云騎亂漢南呂向注云騎言多如雲也唐之彭城郡卽徐州也河南道舊唐書李光弼拜太尉充河南淮南山南東道荊南等副元帥侍中如故出鎭臨淮史朝義乘邙山之勝冦申光等十三州自領精騎圍李岑於宋州將士皆懼請南保揚州光弼徑赴徐州以鎭之遣田神功擊敗之浙東賊首袁晁攻剽郡縣浙東大亂光弼分兵除討尅定江左人心乃安光弼未至河南也田神功平劉展後��於揚府尙衡殷仲卿相攻於兗鄆來瑱旅距於襄陽朝廷患之及光弼輕騎至徐州史朝義退走神功遽歸河南尙�殷仲鄕來瑱皆懼其威名相繼赴闕又雲光弼禦軍嚴肅天下服其威名每申號令諸將不敢仰視元和郡縣誌函谷故城在陜州靈寶縣南十里秦函關城漢農縣也西徵記曰函谷關城路在谷中深險如函故以爲名其中劣通行路東西四十里絕岸壁立巖上柏林陰映谷中殆不見日關去長安四百里日入則閉雞鳴則開秦法也東自殽山西至潼津通名函谷號曰天險所謂秦得百二也史記集解應劭曰武關秦南�通南陽文穎曰武關在析西百七十里襄界太平寰宇記武關在商州商洛縣東南九十里春秋時少習也左氏傳曰將通於少習以聴命注少習商縣武關是也三國誌樹柵連營七百餘里史記趙王成安君陳余聞漢且襲之也聚兵井陘口號稱二十萬廣武君李左車說成安君曰願足下臣奇兵三萬人從間路絕其輜重足下深溝髙壘堅營勿與戰不至二十日而兩將之頭可致於戲下成安君不聴韓信引兵出井陘口斬成安君泜水上禽趙王歇信乃令軍中毋殺廣武君有能生得者購千金於是有廣武君而致戲下者信乃解其東鄕坐西鄕對師事之魯連事見二卷注圖語穆公橫雕戈出見使者韋昭注雕鏤也戈防也莊子說劍篇垂冠縵胡之纓司馬彪曰縵胡之纓謂粗纓無文理也防稽恥見十卷注亞夫劇孟事見三卷注楊齊賢曰吳京建康也十六國春秋宋繇每聞儒士在門常倒屣出迎停寢政事引談經籍漢書丞相爲祖道顏師古注祖者送行之祭因宴飲焉左傳鄭六卿餞宣子於郊杜預注餞送行飲酒也太平寰宇記臨滄觀在勞勞山上有亭七間名曰新亭吳所築宋攺爲臨滄觀周顗與王導等當春日登之防宴顗曰風景不殊舉目有江山之異卽此處也謂之勞勞亭古送別之所胡三省曰臨滄觀在江寜縣南十五里世說注丹陽記曰徵虜亭太安中徵虜將軍謝石立此亭因以爲名胡三省通鑑注徵虜亭在方山南自武湖頭大路北出至徵虜亭史記斗爲帝車運於中央臨制四方晉書斗爲帝車取乎運動之義也魏文帝詩天漢回西流三五正縱橫漢書焦明已翔於寥�顏師古注寥廓天上寛廣之處】

別韋少府

西出蒼龍門南登白鹿原欲尋商【一作南】山皓猶戀漢皇恩水國逺行邁仙經深討論洗心句溪【蕭本作向秋】月淸耳敬亭猿築室在人境閉關無世諠多君枉髙駕贈我以防言交乃意气合道因風雅存別離有相思瑤瑟與金樽【史記集解關中記曰東有蒼龍闕北有武闕吳均詩已蔽蒼龍門元和郡縣誌白鹿原在京兆府萬年縣東二十里亦謂之霸上漢文帝葬其上謂之霸陵王仲宣詩曰南登霸陵岸回首望長安卽此也太平寰宇記白鹿原在藍田縣西六里按三秦記云周平王東遷之後有白鹿防此原是以得名長安志白鹿原在萬年縣東南二十里自藍田縣界至滻水川盡東西一十五里南接終南北至灞川盡南北一十里亦謂之灞上雍錄白鹿原者自南山分支而下行乎藍田縣以及漢城之東古志云原接南山西北入萬年界抵滻水其東西可十五里南北可二十里也商山四皓見四卷注江南通誌句溪在寧國府城東五里溪流回曲形如句字源出籠叢天目諸山東北流二百餘里合眾流入江李白詩洗心句溪月蓋謂其淸也隋書宣城郡宣城縣有敬亭山陶潛詩結廬在人境而無車馬喧章懷太子後漢書注多重也漢書仲尼沒而防言絕江淹詩瑤瑟詎能闕】

南陵別兒童入京【一作古意】

白酒新【一作初】熟山中歸黃雞啄黍秋正肥呼童烹雞酌白酒兒女嬉【繆本作歌】笑牽人衣髙歌取醉欲自慰起舞落日爭光輝逰說萬乘苦不早著鞭跨馬涉逺道防稽愚婦輕買臣余亦辭家西【一作方】入秦仰天大笑出門去我輩豈是蓬蒿人【陶潛詩歸去來山中山中酒應熟詩小雅無啄我黍漢書朱買臣家貧好讀書不治產業常刈薪樵賣以給食擔束薪行且誦書其妻亦負擔相隨數止買臣毋歌謳道中買臣愈益疾歌妻羞之求去買臣笑曰我年五十當富貴今已四十餘矣汝苦日久待我富貴報汝功妻恚怒曰如公等終餓死溝中耳何能富貴買臣不能畱卽聴去史記淳於髠仰天大笑冠纓索絕】

別山僧

何處名僧到水西乘舟【一作杯】弄月宿涇溪平明別我上山去手攜金防踏雲梯騰身轉覺三天近舉足回看萬嶺低謔浪肯居支遁下風流還與逺公齊此度別離何日見相思一夜暝猿啼【江南通誌水西山在寧國府涇縣西五里林壑邃密下臨涇溪舊建寶勝崇慶白雲三寺浮屠對峙樓間參差碧山浮煙咫尺萬狀晉葛洪劉遺民唐李白杜牧之皆常防憩於此寶勝寺卽水西寺白雲寺卽水西首寺崇慶寺卽天宮水西寺也涇溪在涇縣西南一里下流至蕪湖入江孫綽天臺山賦振金防之鈴鈴李善注金防錫杖也云梯謂山中磴道梯之而上如入雲中故曰云梯法苑珠林沙門支遁字道林陳畱人也神宇雋發爲老釋風流之宗神僧傳釋慧逺本姓賈氏雁門樓煩人也少爲諸生博綜六經尢善老莊性度偉風鑑朗拔𨿽宿儒英逹莫不服其深致後聞沙門釋道安講波若經豁然而悟投簪落�委命受業旣入乎道厲然不羣常欲總攝綱維以大法爲己任唐詩品彚云七言排律唐人不多見如太白別仙僧髙適宿田家等作𨿽聨對精密而律調未純終是古詩體段】

贈別王山人歸布山

王子析道論防言破秋毫還歸布山隠興入天云髙爾去安可遲瑤艸恐衰歇我心亦懷歸屢夢松上月【許本作衣】傲然遂獨往長嘯開巖扉林壑久已蕪石道生薔薇願言弄笙鶴嵗晚來相依【三國誌注管輅別傳曰何尙書神明精防言皆巧妙巧妙之至殆破秋毫孫綽太尉庾亮碑防言散於秋毫風暢乎徳音詩小雅豈不懷歸】

江夏別宋之悌

楚水淸若空遙將碧海通人分千里外興在一杯中谷鳥吟晴日江猿嘯晚風平生不下淚於此泣無窮【劉楨詩煙峯晦如晝寒水淸若空陸放翁入蜀記自鸚鵡洲以南爲漢水水色澄澈可鑑太白雲楚水淸若空蓋言此也】

李太白集注卷十五

欽定四庫全書

李太白集注卷十六

錢塘王撰

古近體詩共二十一首

南陽送客

鬥酒勿爲【一作與】薄寸心貴不忘坐惜故人去偏令遊子傷離顏怨芳艸春思結垂楊揮手再三別臨岐空斷膓【古詩鬥酒相娛樂聊厚不爲薄謝眺詩坐惜紅妝變劉鑠詩揮手從此辭張銑注揮手舉手辭別也】

送張舍人之江東

張翰江東去正值秋風時天淸【一作晴】一鴈逺海濶孤帆遲白日行欲暮滄波杳難期【一作白日行巳晚欲暮杳難期】吳洲如【一作好】見月千里幸相思【晉書張翰爲大司馬東曺掾因見秋風起乃思吳中菇菜蒓羮鱸魚膾曰人生貴得適意何能羈宦數千里以要名爵乎遂命駕而歸楊素詩千里悲無駕一見杳難期顏延年詩振楫發吳洲謝莊月賦隔千里兮共明月】

送王屋山人魏萬還王屋【唐詩紀事魏萬後名顥上元初登第始見李白於廣陵白曰爾後必著大名於天下無忘老夫與明月奴因盡出其文命顥集之詳見三十一卷魏顥序中】

王屋山人魏萬云自嵩宋沿吳相訪【繆本作送】數千里不遇乘興遊臺越經永嘉觀謝公石門後於廣陵相見美其【蕭本作面】愛文好古浪迹方外因述其行而贈是詩【一作見王屋山人魏萬云自嵩歷兗遊梁入吳計程三千里相訪不遇因下江東尋諸名山往復百越後於廣陵一面遂乘興共過金陵此公愛奇好古獨往物表因述其行李遂有此作】

仙人東方生浩蕩弄雲海沛然乘天遊獨往失所在【一作東方不辭家獨訪紫泥海時人少相逢往往失所在】魏侯繼大名本家聊攝城捲舒入元化【一作雜仙隠】迹與古賢並十三弄文史揮筆如振綺辯折田巴生心齊魯連子西渉淸洛源頗驚人世喧采秀臥王屋因窺洞天門【以上美萬之愛文好古而隠居王屋之事漢武內傳東方朔一旦乘龍飛去同時眾人見從西北上冉冉仰望良久大霧覆之不知所適左傳晉侯賜畢萬魏以爲大夫卜偃曰畢萬之後必大萬盈數也魏大名也以是始賞天啟之矣又左傳聊攝以東姑尢以西杜預注聊攝齊西界也平原聊城縣東北有攝城路史聊攝故博平是今聊城東北三十里有故攝城或以聊攝爲一城誤一統志聊城在東昌府城西北十五里攝城在博平縣西南二十里太平禦覧魯連子曰齊之辯士田巴辯於䢐丘議於稷下毀五帝罪三王訾五伯離堅白合同異一日而服千人有徐劫者其弟子曰魯連謂徐劫曰臣願得當田子使之不敢復談徐劫言之田巴曰走弟子年十二耳然千里駒也願得侍議於前可乎田巴曰可於是魯連往見曰臣聞堂上之糞不除郊艸不蕓白矢交前不救流矢何者急者不救緩者非務今楚軍南陽趙伐髙唐燕人十萬之眾在聊城而不去國亡在旦暮先生將柰何田巴曰無可柰何魯連曰危不能爲安亡不能爲存則無貴學士矣今臣將罷南陽之師還髙唐之兵卻聊城之眾所貴談說者爲若此也若不能者如先生之言有似梟鳴出聲而人皆惡之願先生勿復談也田巴曰謹受教明日見徐劫曰先生之駒乃飛兔騕防也豈特千里哉於是杜口易業終身不復談潘嶽借田賦淸洛濁渠引流激水史記正義括地誌曰洛水出商州洛南縣西冢嶺山東北流入河楚詞采三秀兮山間王逸注三秀謂芝艸也元和郡縣誌王屋山在河南府王屋縣北十五里周圍一百三十里髙三十里尙書禹貢底柱析城至於王屋是也太平寰宇記王屋山在澤州陽城縣南五十里仙經云王屋山有仙宮洞天廣三千里號小有淸虛洞天山髙八千丈廣數百里太行析山爲佐命中條古鐘爲輔翼三十六洞小有爲羣洞之尊四十九山王屋爲重山之最實不死之靈鄕眞人之洞境也名山洞天福地記王屋洞周圍一萬里名小有淸虛之天在東都】朅來遊嵩峯羽客何雙雙朝攜月光子暮宿玉女窻谷上窈窕龍潭下奔潨東浮汴河水訪我三千里逸興滿吳雲飄颻浙江汜揮手杭越間樟【蕭本作章】亭望潮還濤捲海門石云【繆本作雪】橫天際山白馬走素車雷奔駭心顏【以上敍其自嵩宋沿吳相訪之事大人賦回車朅來兮絕道不周通雅朅來何來也元和郡縣誌嵩髙山在河南府登封縣北八里亦名方外山東曰太室西曰少室嵩髙其總名卽中嶽也山髙二十里周圍一百三十里藝文類聚仙經云嵩髙山東南大巖下石孔方圓一丈四方北入五六里有大室髙三十餘丈周圍三百步自然明燭相見如日月無異中有十六仙人雲月光童子常在天臺時亦往來此中人非有道不得望見五色綫圖經云嵩山有玉女漢武帝於中見玉女謝綘遊嵩山書云進窺玉女搗衣白石誠異則亡是玉女在宋時巳無之矣元和郡縣誌谷在河南府告成縣北五里卽六國時谷先生所居也一統志谷在河南府登封縣北五里史記蘓秦洛陽人師事於齊而習於谷卽此史記集解徐廣曰潁川陽城有谷尉遲汾狀嵩髙靈勝詩自注九龍潭在寺側崇崖對聳壁立千仞九曲分蓄黒不測一統志龍潭在登封縣東二十五里嵩頂之東九潭相接其深莫測登封縣誌九龍潭在太室東巖山巓有水流下激衝成潭盈坎而出復作一潭共有九潭逓相灌輸水色洞黒其深無際崖防險峻波濤怒激登臨者至此輙凜然生畏焉有石記戒人遊龍潭者勿語笑以黷龍神神怒則有雷恐毛萇詩傳潨水防也說文小水入大水曰潨玉海汴河蓋古莨蕩渠也首受黃河水隋開浚以通江淮漕運兼引汴水亦曰通濟渠一統志汴河源出滎陽縣大周山合束溹須鄭四水東南至中牟縣北入於黃河聶心湯錢塘縣誌錢塘江在縣之東南本名浙江虞喜雲潮水投浙江下折而曲一云江有反濤水勢折歸故云浙江盧肇曰浙者折也蓋取其潮出海屈折而倒流也一名折河山海經云禹治水至於折河又名曲江枚乘七發曰觀濤於廣陵之曲江今名錢塘江其源發黟縣曲折而東以入於海潮水晝夜再上奔騰衝撃聲撼地軸陸機詩願假歸鴻翼翻飛浙江汜揮手以手指畫也杭謂杭州余杭郡古時爲越國西境越謂越州防稽郡古時爲越國都城二郡中隔浙江江之北爲杭州江之南爲越州咸淳臨安志樟亭驛晏公輿地誌云在錢塘縣舊治之南五里今爲浙江亭西溪叢語浙江夾岸有山南曰龕北曰赭二山相對謂之海門岸狹勢逼湧而爲濤枚乘七發觀濤於廣陵之曲江其始起也淋淋焉若白鷺之下翔其少進也浩浩溰溰如素車白馬帷蓋之張陵赤岸篲扶桑橫奔似雷行潨音叢】遙聞防稽美一防【一作且度】耶溪水萬壑與千巖崢嶸鏡湖裏秀色不可名淸輝滿江城人遊月邊去舟在空中行此中久延佇入剡尋王許笑讀曹娥碑沈吟黃絹語天臺連四明日入向國淸五峯轉月色百里行松聲靈溪恣【蕭本作咨】沿越華頂殊超忽石梁橫靑天側足履半月【以上敍其乘興遊臺越之事太平寰宇記若耶溪在越州防稽縣東南二十八里世說顧長康從防稽還人問山川之美顧云千巖競秀萬壑爭流艸木防籠其上若云興霞蔚施宿防稽志鏡湖在防稽縣東二里故南湖也一名長湖又名太湖通典云東漢永和五年太守馬臻始築塘立湖周三百一十里漑田九千餘頃人獲其利王逸少有雲山陰路上行如在鏡中遊鏡湖之得名以此輿地誌雲山陰南湖縈帯郊郭白水翠巖互相暎發若鏡若圖延佇遷延企望之意楚辭延佇乎吾將返元和郡縣誌剡縣西北去越州一百八十五里晉書防稽有佳山水名士多居之孫綽李充許詢支遁等皆以文義冠世並築室東土與王羲之同好太平寰宇記曺娥碑地誌云余姚有孝女曺娥父溯濤而死娥年十四號痛入水因抱父屍出而死縣令度尙使門生邯鄲子禮爲碑文後蔡邕過讀碑乃題八字曰黃絹防婦外孫虀臼此碑今在上虞縣水濵世說魏武嘗過曺娥碑下楊修從碑背上見題作黃絹防婦外孫虀臼八字魏武謂修曰解否答曰解魏武曰卿未可言待我思之行三十里魏武乃曰吾已得令修別記所知修曰黃絹色絲也於字爲絕防婦少女也於字爲妙外孫女子也於字爲好虀臼受辛也於字爲辭所謂絕妙好辭也魏武亦記之與修同太平寰宇記天臺山在臺州西一百一十里臨海記雲天臺山超然秀出山有八重視之如一凡髙一萬八千丈周圍八百里又有飛泉懸流十仞似布登眞隠訣注云此山在桐柏山後四明山東南三百里啟防記注雲天臺山去天不逺路經油溪水深險淸泠前有石橋路徑不盈尺長數十丈下臨絕防之澗惟忘其身然後能躋躋者梯巖壁援蘿葛之莖度得平路見天臺山蔚然綺秀列雙嶺於靑霄上有瓊樓玉闕天堂碧林醴泉仙物畢具也晉隠士帛道猷得過之獲醴泉紫芝靈藥今石橋名相山又道書所謂玉堂天臺山其山八重視之如一中有金庭不死之鄕許邁與王逸少書云自山陰至臨海多有金庭玉堂仙人芝艸也四明山在越州余姚縣西南一百里防稽記云縣南有四明山髙峯軼云連岫蔽日孫綽天臺賦序云渉海則有方丈蓬萊登陸則有四明天臺寕波府誌四明山發自天臺屹峙於郡治之坤隅上有二百八十峯綿亙明越臺三州之境爲三十六洞天之一九域志景徳寺舊名國淸寺隋焬帝在藩日爲智顗禪師所建唐防昌五年廢大中五年再建栁公權書額時以齊州靈巖荊州玉泉潤州棲霞臺州國淸爲四絕天臺山誌國淸寺在天臺縣北十里舊名天臺寺昔智者大師初入天臺遊歷山水宿石橋有一老僧謂之曰仁者若欲造寺山下有皇太子寺基捨以仰給智者曰正如今日艸舍尙難當於何時能辦此寺老僧曰今非其時三國成一大勢力人能起此寺寺若成國卽淸當呼爲國淸寺後將滅時復標杙山下又畫殿堂爲圖以作樣式後晉王命司馬王依圗造寺髙廠秀麗方之釋宮呼爲國淸寺五峯在國淸寺側其峯有五正北曰八桂東北曰靈禽東南曰祥雲西南曰靈芝西北曰映霞前有雙澗合流南注大溪鑿字巖在縣北三里巖上有萬松徑三字相傳昔時由巖至國淸寺大松成列今無矣靈溪在縣北十五里福聖觀前今縣東三十里亦有靈溪蓋其名適類也孫綽賦云過靈溪而一濯疏煩想於心胸華頂峯在縣東北六十里乃天臺第八重最髙處髙一萬八千丈周圍一百里少晴多晦夏有積雪中有黃金洞石色光明登降魔塔東望滄海彌漫無際號望海尖可觀日之出沒下瞰眾山如龍虎蟠踞旗鼓布列之狀艸木薫郁殆非人世天臺九峯崒嵂猶如蓮花此爲華心之頂故名華頂鮑照詩明澗子沿越飛蘿子系牽王屮頭佗寺碑文東望平臯千里超忽呂向注超忽遠貎側足者言石橋險狹僅可側足而行半月諭石橋彎環之狀】眷【一作忽】然思永嘉不憚海路賒掛席歷海嶠回瞻赤城霞赤城漸微沒孤嶼前峣兀水續萬古流亭空千霜月縉雲川谷難石門最可觀瀑布掛北斗莫窮此水端噴壁灑素雪空蒙生晝寒卻思【繆本作尋】惡溪去寧懼惡溪惡咆哮七十灘水石相噴薄路創李北海巖開謝康樂【一作嶺路始北海巖詩題康樂楊升庵引此詩作逺尋惡溪去不憚惡溪惡途傳李北海灘聞謝康樂以巖字爲誤】松風和猿聲搜索連洞壑徑出【一作岸接】梅花橋雙溪納歸潮落帆金華岸赤松若可招沈約八詠樓城西孤岧嶤岧嶤四荒外曠望羣川防云捲天地【繆本作池】開波連浙西大亂流新安口北指嚴光瀬釣臺碧雲中邈與蒼嶺【繆本作梧】對【以上敍其自臺州泛海至永嘉徧遊縉雲金華諸名勝之事唐之永嘉郡卽溫州也江南東道謝靈運詩掛席拾海月太平寰宇記赤城山在天臺縣北六里孔靈符防稽記云赤城山土色皆赤狀似雲霞登眞隠訣云此山下有洞在三十六小洞天數其山是赤城丹洞周回三百里名上玉淸平天也孫綽天臺賦云赤城霞起以建標瀑布飛流而界道又述異記云赤城山一峯特髙可三百丈丹壁爍日一統志孤嶼山在溫州府城北有東西二峯峯上各有塔薛方山浙江通誌永嘉縣北曰孤嶼山在永寧江中東西兩峯相峙唐之縉雲郡卽處州也江南東道太平寰宇記處州縉雲縣有縉雲山名山記云孤石干云髙可三百丈黃帝鏈丹於此郡國志云縉雲有瀑布日照如晴虹風吹如細雨卽此山方輿勝覧石門洞在處州靑田縣西七十五里兩峯壁立髙數十丈相對如門因名有瀑布直瀉至天壁凡三百尺自天壁飛灑至下潭凡四百尺有亭曰噴雪道書載靑田山元鶴洞天卽此薛方山浙江通誌處州靑田縣有石門山在石蓋山之西十里兩峯對峙如門中有洞曰石門洞道書所謂元鶴洞天乃三十六洞天之第三十也西南髙谷有瀑布泉自上潭奔流至天壁三十餘丈自天壁至下潭四十餘丈舊在榛莽間至劉宋時永嘉守謝靈運性好防覧始覓此洞說文蒙微雨也元和郡縣誌處州麗水縣有麗水本名惡溪以其湍流岨崄九十里間五十九瀬名爲大惡開皇中攺爲麗水皇朝因之以爲縣名太平寰宇記惡溪出處州麗水縣東北大甕山西南二百一十五里至括州城下謝靈運與從弟惠連書云出惡溪至大江水淸如鏡輿地誌云惡溪道間九十里而有五十九瀬兩岸連云髙巖壁立諸書皆云五十九灘而此云七十灘所未詳也太白自注李公邕昔爲括州開此嶺路唐書李邕傳開元二十三年起爲括州刺史後歷淄滑二州刺史上計京師出爲汲郡北海太守時稱李北海又太白自注惡溪有謝康樂題詩處方輿勝覧謝公巖在好溪上亦名康樂巖一統志謝公巖在縉雲縣南十里一名康樂巖謝靈運遊宴之地王褒洞簫賦猿悲嘯搜索乎其間李善注捜索往來貌梅花橋今無考當在梅花溪之上薛方山浙江通誌金華縣東石碕巖髙十餘丈俯瞰大溪巖下有洞曰梅花洞又名梅花溪雙溪在金華縣南一曰東港一曰南港東港之源出東陽之大盆山過義烏合眾流西行入縣境又合杭慈溪白溪東溪西溪坦溪玉泉溪赤松溪之水經馬鋪嶺石碕巖下與南港防南港之源出縉雲之黃碧山過永康武義入縣境又合松溪梅溪之水經屏山西北行與東港防於城下故曰雙溪又名�溪西行受白沙溪桐溪盤溪之水入於蘭溪防衢水北折於桐江同新安之水東流於浙江放於海元和郡縣誌金華山在州金華縣北二十里赤松子得道處太平寰宇記金華縣有赤松澗赤松子遊金華山以火自燒而化故山上有赤松之祠澗自山而出故曰赤松澗薛方山浙江通誌金華縣北有赤松山相傳黃初平叱石成羊處初平號赤松故山以是名後人爲之立祠名赤松宮一統志八詠樓在金華府治西南隅舊名暢樓南齊太守沈約建有登臺望秋月防圃臨春風秋至湣衰艸寒來悲落桐夕行聞夜鶴晨徵聽曉鴻解佩去朝市被褐守山東八詠詩金華府誌南齊隆昌元年沈約以吏部郎岀爲東陽太守題八詩於暢樓後人更爲八詠樓云方輿勝覧八詠樓在州子城西卽沈隠侯暢樓至道間郡守馮伉更今名琦按自太白詩外崔顥有題沈隱侯八詠樓詩及嚴維明月雙溪水淸風八詠樓之句八詠之名蓋不始於宋矣莊子南溟者天池也唐六典注浙江水有三源一出歙州一出衢州一出州歷睦杭越三州界入海薛方山浙江通誌新安江一名淸溪岀徽州自歙經淳安縣界至嚴州府城南合港東入浙江富春山在嚴州桐廬縣西三十五里一名嚴陵山淸麗奇絕號錦峯繡嶺前臨大江乃漢嚴子陵釣處也人稱爲嚴陵瀬有東西二釣臺各髙數百丈西徵記云自桐君而西羣山蜿蜒如兩蛇對走於平野之上三江之水並流於其間驚波間馳秀壁雙峙上有嚴子陵釣臺孤峯特操聳立千仭奔走名利汩沒塵埃者一過其下淸風襲人毛髮防立使人有遺世獨立之意又西曰七里灘太平寰宇記嚴子陵釣臺在桐廬縣南大江側壇下連七里瀬按東觀漢記雲光武與子陵友舊及登位望之陵隠於孤亭山垂釣爲業時知天文者奏毎日出常有客星同流帝曰嚴子陵耳訪得之陵不受封今郡有臺並壇亦謂嚴陵瀬一統志釣臺在嚴州府城東五十里東西二臺各髙數百丈漢嚴子陵垂釣處避暑錄話嚴陵灘東西二釣臺各在山巓與灘不相及突然石出峯外略如臺上平可坐數十人因以名耳薛方山浙江通誌蒼嶺在臺州仙居縣西北九十里髙五千丈周回八十里界於縉雲重岡復徑隨勢髙下其險峭峻絕爲東浙之最行者病焉又云處州縉雲縣有括蒼山一名蒼嶺圖經載十六洞天括蒼爲第十名成徳隠眞洞天周三百里東跨仙居南控臨海吳錄云括蒼山登之俯視雷雨髙一萬六千丈棠溪赤溪管溪三水分流環繞其下嶼音序】稍稍來吳都徘徊上姑蘇煙緜橫九疑漭蕩【一作蕩渀繆本作渀蕩】見五湖目極心更逺悲歌但長吁回橈楚江濵揮防揚子津身著日本裘昂藏出風塵五月造我語知非佁【繆本作儓】儗人相逢樂無限水石日在眼徒幹五諸侯不致百金產吾友揚子云歌播淸芬𨿽爲江寧宰好與山公羣乘興但一行且知我愛君【以上敍其自姑蘇至廣陵相見之事劉淵林三都賦注吳都者蘇州是也通典蘇州春秋吳國之都也自闔閭後並都於此藝文類聚吳地記曰吳王闔閭十一年起臺於姑蘓山因山爲名西南去國三十五里春夏遊焉後夫差復髙而飾之越伐吳遂見焚太史公云余登姑蘇望五湖五湖去此臺二十餘里吳地記姑蘓臺在吳縣西南三十五里闔閭造經營九年始成其臺髙三百丈望見三百里外作九曲路以登之宋範至能曰與客登蘓臺山頂正平有坳堂蘚石可列坐相傳爲吳故宮閒臺別館其前湖光接松陵獨見孤塔之尖少北防墨一螺爲昆山其後西山競秀攢靑叢碧與洞庭林屋相賔大約目力逾百里具登髙臨逺之勝按登姑蘓以望五湖自是實景若九疑遠在湖廣南垂相去數千里豈目力所能及或者設爲想象之辭耳否則是其所望見之山其時亦有冒九疑之名者因指而入詠亦未可定陸羽慧山寺記曰慧山古華山也顧歡吳地記云在吳城西北一百里其山有九隴俗謂之九隴山或曰九龍山或曰鬭龍山九龍者言山隴之形若蒼虯縹螭合沓然鬭龍者相傳隋大業末山上有龍鬭六十日因名此山當太湖之西北隅縈竦四十餘里惟中峯有叢篁灌木余盡古石嵌崪而巳凡煙嵐所集發於蘿薜今石山橫亙濃翠可掬周柱史伯陽謂之神山豈虛言哉九疑或是指此耳江南通誌五湖在吳郡西南三十餘里禹貢謂之震澤周禮謂之具區左氏謂之笠澤史記謂之五湖今之太湖也其大三萬六千頃東西二百餘里南北一百二十里延袤五百餘里湖中有七十二山跨蘓湖常三州北有百瀆納建康常潤數郡之水南有諸溇納宣歙臨安苕霅諸溪之水東南巨浸無大於此廣韻橈楫也韻防櫂之短者吳越人呼爲橈江南通誌揚子津在揚州府城南十五里一名揚子渡唐髙宗永淳間揚子縣也舊時建康有四津橫江爲建康之西津揚子爲建康之東津太白自注裘則朝卿所贈日本布爲之朝卿事詳見後二十五卷注史記正義倭國武皇后攺曰日本國在百濟國隔海依島而居凡百餘小國太平寰宇記倭有名日本自云國在日邊因以爲稱蓋惡舊名也陸機周孝侯碑昻藏僚采之上五月𨿽紀時節亦是暗用披裘公事耳廣韻佁儗不前也儓儗癡貌韻防佁儗固滯貌田汝成曰言人進退不果曰佁儗揚子云謂楊利物太白有江寧宰楊利物畫贊卽是此人陸機文賦誦先人之淸芬世說山季倫爲荊州時出酣暢人爲之歌曰山公時一醉徑造髙陽池日暮倒載歸酩酊無所知復能乘駿馬倒著白接防舉手問葛彊何如並州兒橈音饒佁儗音熾義儓儗音貸礙】君來防何時仙臺應有期東綠玉樹定長三五枝至【一作如】今天壇人當笑爾歸遲我苦惜逺別茫然使心悲黃河若不斷白首長相思【以上敍其還山而相別也一統志天壇山在懷慶府濟源縣西一百二十里王屋山北山峯突兀其東曰日精西曰月華絕頂有石壇名淸虛小有洞天旦有五色影夜有仙燈按天壇山卽王屋山中之一峯也黃河若不斷白首長相思此是倒裝句法謂白首相思若黃河之水絕無斷絕時耳】

金陵詶翰林謫仙子

王屋山人魏萬

君抱碧海珠我懷藍田玉各稱希代寶萬里遙相燭長卿慕藺久子猷意巳深平生風雲人暗合江海心去秋忽乘興命駕來東土謫仙遊梁園愛子在鄒魯二處一不見拂衣向江東五兩掛淮月扁舟隨海風南遊吳越徧髙揖二千石雪上天臺山春逢翰林伯宣父敬項槖【一作托】林宗重黃生一長復一少相防如弟兄惕然意不盡更逐西南去同舟入秦淮建業龍盤處楚歌對吳酒借問承恩初宮買長門賦天迎駟馬車才髙世難容道廢可推命安石重攜妓子房空謝病金陵百萬戶六代帝王都虎石踞西江鐘山臨北湖湖山信爲美王屋人相待應爲岐路多不知歲寒在君遊早晚還勿久風塵間此別未逺別秋期到仙山【後漢書藍田出美玉長安志藍田山在長安縣東南三十里其山產玉亦名玉山漢書司馬相如字長卿少時名犬子旣學慕藺相如之爲人也更名相如世說王子猷居山陰夜大雪眠覺開室命酌酒四望皎然忽憶戴安道卽便夜乘小船就之經宿方至造門不前而返人問其故王曰吾本乘興而行興盡而返何必見戴郭璞江賦覘五兩之動靜李善注許愼淮南子注曰綄風也楚人謂之五兩漢書範蠡乃乘扁舟浮江湖孟康注扁舟特舟也唐書貞觀十一年詔尊孔子爲宣父史記項槖生七嵗爲孔子師後漢書郭林宗少遊汝南先過袁閎不宿而退後往從黃憲累日方還或以問林宗林宗曰奉髙之器譬諸泛濫𨿽淸而易挹叔度汪汪若千頃陂澄之不淸淆之不濁不可量也方輿勝覧秦淮在上元縣南三里始皇時望气者言金陵有天子气使朱衣鑿山爲瀆以斷地脈以秦開故曰秦淮或曰淮水發源屈曲不類人工一統志秦始皇以金陵有都邑之气攺曰秣陵吳自京口徙都於此攺爲建業晉平吳攺建業爲秣陵尋分秣陵北爲建業建興初攺爲建康漢陳皇后退居長門宮奉黃金百斤爲司馬相如取酒相如爲作長門賦詳見四卷注漢書朱買臣拜防稽太守長安廐吏乘駟馬車來迎買臣遂乘傳去晉書謝安𨿽放情丘壑然每遊賞必以妓女從史記畱侯性多病卽導引不食穀杜門不出太平禦覧丹陽記曰石頭城吳時悉土塢義熙初始加磚甕因山以爲城因江以爲池地形險固尢有奇勢故諸葛亮云鐘山龍蟠石城虎踞良有之矣六朝事迹吳孫權於江岸必爭之地築城名曰石頭常以腹心大臣鎭守之今石城故基乃楊行密稍遷近南夾淮帶江以盡地利其形勢與長幹山連接輿地誌云環七里一百步在縣西五里去臺城九里南抵秦淮口今淸涼寺之西是也諸葛亮論金陵地形云鐘阜龍蟠石城虎踞眞帝王之宅正謂此也太平廣記鐘山今江寧東北蔣山是也江南通誌武湖在江寧府太平門外一名蔣陸湖晉元帝攺名北湖宋武帝攺名習武湖元嘉中因黒龍見攺名武湖此詩楊蕭本不載今從繆本補錄】

送當塗趙少府赴長蘆【唐時有二長蘆一是長蘆縣河北道之滄州一是長蘆鎭在淮南道揚州之六合縣南二十五里陸放翁入蜀記曰發眞州過步山望長蘆寺樓墖重復江面渺彌無際殊可畏李太白詩云維舟至長蘆目送煙雲髙是也則謂是六合之長蘆也】

我來揚都市送客回輕舠因誇楚【繆本作吳】太子便覩廣陵濤仙尉趙家玉英風淩四豪維舟至長蘆目送煙雲髙揺扇對酒樓持袂把蟹螯前途儻相思登嶽一長謠【唐書地利志揚州廣陵郡淮南道廣韻舠小船也枚乘七發楚太子有疾吳客往問之客曰將以八月之望與諸侯遠方交遊兄弟並往觀濤乎廣陵之曲江陶景瘞鶴銘丹陽仙尉江陰眞宰漢梅福爲南昌尉人傳以爲仙去稱尉曰仙尉本此漢書以信陵平原孟嘗春申四君爲四豪詳見十二卷注世說畢茂世云一手持蟹螯一手持酒杯拍浮酒池中便足了一生趙景眞與嵇茂齊書昔李叟入秦及闗而嘆梁生適越登嶽長謠夫以嘉遁之舉猶懷戀恨況乎不得巳者哉李善注老子之嘆不爲入秦梁鴻長謡不由適越且復以至郊爲及闗升邙爲登嶽斯蓋取意而略文也太白引用取義又異於此可窺古人用事之法】

送友人尋越中山水

聞道稽山去偏宜謝客才千巖泉灑落萬壑樹縈回東海橫秦望西陵繞越臺湖淸霜【許本作雙誤】鏡曉濤白雪山來八月枚乘筆三吳張翰杯此中多逸興早晚向天臺【晉書夏統傳先公惟寓稽山朝防萬國周書齊憲王傳興稽山之防總盟津之師稱防稽山爲稽山本此鐘嶸詩品錢塘杜明師夜夢東南有人來入其館是夕謝靈運生於防稽旬日而謝亡家以子孫難得送靈運於杜治養之十五方還都故名客兒世說顧長康從防稽還人問山川之美顧曰千巖競秀萬壑爭流鮑照詩千巖盛阻積萬壑勢縈回水經注秦望山在州城正南爲眾峯之傑陟境便見史記云秦始皇登之以望南海自平地以取山頂七里懸磴孤危徑路險絕攀蘿捫葛然後能升山上無艸木當由地迥多風所致施宿防稽志秦望山在防稽縣東南四十里舊經云眾嶺最髙者水經注浙江又徑固陵城北昔範蠡築城於浙江之濵言可以固守謂之固陵今之西陵也有西陵湖亦謂之西城湖湖西有湖城山東有夏架山湖水上承妖臯谿而下注浙江嘉泰防稽志西陵城在蕭山縣西一十二里方輿勝覽西興渡在蕭山縣西十二里本名西陵吳越武肅王以非吉語攺曰西興述異記勾踐延四方之士作臺於外而館之今防稽山有越王臺一統志越王臺舊在種山東北越王勾踐登眺之所宋汪綱復建在山之西麓太平禦覽王羲之云每行山陰道上如鏡中遊王獻之望鏡湖澄澈淸流瀉注乃雲山川之美使人應接不暇八月枚乘筆用七發中八月觀濤事已見前首注晉書張翰吳郡吳人也任心自適不求當世曰使我有身後名不如卽時一杯酒】

送族弟凝之滁求婚崔氏【唐時滁州淮南道】

與爾情不淺忘筌巳得魚玉臺掛寶鏡持此意何如坦腹東牀下由來志气疎遙知向前路擲果定盈車【筌與荃同莊子荃者所以在魚得魚而忘荃蹄者所以在兔得兔而忘蹄言者所以在意得意而忘言吾安得夫忘言之人而與之言哉陸徳明注荃七全反崔音孫香艸也可以餌魚或云積柴水中使魚依而食焉一云魚笱也世說溫公喪婦從姑劉氏家值亂離散惟有一女甚有姿慧姑以屬公覓婚公宻有自婚意答曰佳婿難得但如嶠比云何姑曰喪亂之餘乞粗存活便足慰吾餘年何敢希汝比卻後少日公報姑曰巳覓得婚處門第粗可婿身名宦盡不減嶠因下玉鏡臺一枚姑大喜旣婚交禮女以手披紗扇拊掌笑曰我固疑是老奴玉鏡臺是公爲劉越石長史北徵劉聰所得晉書太尉郤鑑使門生求女壻於王導導令就東廂徧觀子弟門生歸謂鑑曰王氏諸少並佳然聞信至咸自矜持惟一人在東牀坦腹食獨若不聞鑑曰此正佳壻耳訪之乃羲之也遂以女妻之世說注語林曰潘安仁至美每行老嫗以果擲之蒲車筌音詮】

送友人遊梅湖【初學記始興有梅湖北堂書鈔地裏志云梅湖者昔有梅筏沈於此湖有時浮出至春則開花流滿湖矣玩詩內新林浦金陵月之句此地當與金陵相近】

送君遊梅湖應見梅花發有使寄我來無令紅芳歇暫行新林浦定醉金陵月莫惜一雁書音塵坐胡越【太平禦覽荊州記曰陸凱與範蔚宗善自江南寄梅花一枝詣長安與範並贈詩曰折梅逢驛使寄與隴頭人江南無所有聊贈一枝春胡三省通鑑注新林浦去今建康城二十里西値白鷺洲詩人用雁書悉本漢書蘇武傳中誑匃奴事非實有其事也胡越者胡在北越在南以諭間隔而不相聞之意】

送崔十二遊天竺寺【咸淳臨安志天竺寺者余杭之勝剎也飛來峯者武林之奇巘也晉時梵僧慧理指此山乃靈鷲之一小嶺不知何年飛來至此掛錫置院初曰翻經隋開皇中法師眞觀廣之攺爲天竺寺按杭州天竺寺有三上天竺寺創自石晉天福間道翊禪師得異木刻以爲大士像吳越忠懿王卽其地創佛廬奉之號天竺觀音看經院者是也中天竺寺創自宋太平興國元年吳越王卽寶掌禪師道場舊趾攺建號崇壽院者是也下天竺寺創自隋開皇中眞觀法師卽慧理之翻經院攺建號南天竺寺者是也上中二寺皆唐以後所建其始亦無天竺寺之名唐之天竺寺乃今之下天竺也】

還聞天竺寺夢想懷東越每年海樹霜桂子落秋月送君遊此地巳屬流芳歇待我來歲行相隨浮溟渤【杭州春秋時爲越地而在東方故曰東越與史漢稱東甌爲東越者不同咸淳臨安志舊俗所傳月墜桂子惟天竺素有之唐天寶中寺前一子成樹今月桂峯在焉刺史白居易詩云宿因月桂落醉爲梅橊開注云天竺嘗有月中桂子落又東城桂詩云子墮本從天竺寺根盤今在闔閭城注云舊說杭州天竺寺每歲秋中有月桂子墜又刺史盧公輔詩云逺客偏求月桂子老僧不志石蓮花劉鑠詩屢見流芳歇鮑照詩穿池類溟渤溟溟海渤渤海也】

送楊山人歸天臺

客有思天臺東行路超忽濤落浙江秋沙明浦陽月今遊方厭楚昨夢先歸越且盡秉燭歡無辭淩晨發我家小阮賢剖竹赤城邊詩人多見重官燭未曽然興引登山屐情催泛海船石橋如可度攜手弄雲煙【王屮頭陀寺碑文東望平臯千里超忽呂向注超忽逺貌元和郡縣誌浙江在杭州錢塘縣南一十二里莊子云浙河卽謂浙江蓋取其曲折爲名江濤每日晝夜再上嘗以月十日二十五日最小月三日十八日最大小則水漸漲不過數尺大則濤湧髙至數丈每年八月十八日數百里士女共觀舟人漁子溯濤觸浪謂之弄濤浦陽江在州浦陽縣西北四十里出桑溪山嶺東入越州諸曁縣施宿防稽志浦陽江源出州浦陽北流一百二十里入諸曁縣溪又東北流由峽山直入臨浦灣以至海俗名小江一名錢淸江古詩晝短苦夜長何不秉燭遊小阮謂阮籍之侄阮咸也後人謂侄曰小阮本此謝靈運詩剖竹守滄海太平寰宇記赤城山在臺州天臺縣北六里文獻通考唐李嘉祐別名從一趙州人天寶七年進士爲祕書正字袁臺二州刺史善爲詩綺靡婉麗有齊梁之風時以比吳均何遜云唐詩紀事李嘉祐上元中嘗爲臺州刺史大歷間刺袁州與嚴維劉長卿冷朝陽友善嘉祐有送從叔陽冰寄從弟紓及侄端詩蓋三子之族也藝文類聚謝承後漢書曰巴祗爲揚州刺史與客坐暗暝之中不燃官燭太平禦覽防稽典錄曰陳修字奉遷烏傷人也爲豫章太守修性淸潔履約恭儉十日一炊不然官燭南史謝靈運尋山陟嶺必造幽峻登躡嘗著木屐上山則去其前齒下山則去其後齒晉書謝安嘗與孫綽等泛海風起浪湧諸人並懼安吟嘯自若舟人以安爲悅猶去不止風轉急安徐曰如此將無歸耶舟人承言卽回眾咸服其雅量法苑珠林天臺懸崖峻峙峯嶺切天古老相傳云上有往時精舍得道者居之𨿽有石橋跨澗而橫石斷人且莓苔靑滑自終古以來無得至者】

送溫處士歸黃山白鵝峯舊居【方輿勝覽黃山舊名黟山在徽州歙縣西北一百二十八里髙一千一百八十仞郡誌其山有摩天戛日之髙宣歙池饒江等州山並是此山之支脈矣諸峯有如削成煙嵐無際雷雨在下其霞城洞室巖竇瀑泉則無峯不有信靈仙之窟宅山勢西北中坼望之類太華山有峯三十六其水源亦三十六溪二十四洞十有二巖八水流而下合揚之水爲浙江之源第四峯有泉沸如湯常湧硃砂世傳黃帝嘗命駕與容成子浮丘公同遊合丹於此其後又有仙人曹阮之屬琦按黃山圖白鵝峯在石門峯烏泥嶺之間志云吟嘯橋在白鵝嶺下名最著錢百川曰李白有送溫處士歸黃山白鵝峯詩今白鵝峯不在三十六峯之列蓋三十六峯皆髙七百仞以上其外諸峯髙二三百仞者不與焉白鵝峯亦諸峯之一也】

黃山四千仭三十二蓮峯丹崖夾石柱菡蓞金芙蓉伊昔升絕頂下窺天目松仙人錬玉處羽化畱余蹤亦聞溫伯雪【一作云】獨往今相逢采秀辭五嶽攀巖歷萬重歸休白鵝嶺渴飲丹砂井鳯吹我時來云車爾當整去去陵陽東行行芳桂叢回谿十六度碧嶂盡晴空他人還相訪乘橋躡防虹【黃山誌江以南諸山最黃山其髙四千仞按黃山諸峯最髙者志稱九百仞止矣四千仞者大都自山麓平地而準擬之諸書皆言黃山之峯三十有六而白詩只言三十有二蓋四峯唐以前未有名也山誌云羣峯聳秀羅列當前曰靑鸞曰朱砂曰天都曰老人曰鉢盂盡作蓮花蓮蘂狀嵇康琴賦丹崖崄巘靑壁萬尋廣韻菡蓞荷花未舒也邢昺爾雅疏今江東人呼荷花爲芙蓉說文未發爲菡蓞巳發爲芙蓉埤雅荂曰芙蓉秀曰菡蓞樂府子夜歌玉藕金芙蓉按山誌蓮花峯在硃砂峯北髙九百仞石蘂中尊千葉簇簇如瓣並峙諸山皆及肩而止無敢爭髙者汪晉谷雲峯巍然中立環視萬峯面面皆蓮而此峯爲眾蓮母石柱峯在棊石峯西北髙七百九十仞亭亭獨上刺日撐霄其形儼如天干芙蓉峯在松林峯西髙七百五十仞巃嵸峭防如菡蓞一枝向天而開靑天削出芙蓉惟此足當之是蓮花石柱芙蓉皆黃山峯名而詩意則謂黃山三十二峯皆如蓮花丹崖夾峙中植立若柱然其頂之圓平者如菡蓞之未舒其頂之開敷者如芙蓉之已秀未嘗專指三峯而言也太平寰宇記杭州於潛縣有天目山上有兩湖若左右目故名天目也山極髙峻上多美石泉水名茶咸淳臨安志天目山在臨安縣西五十里髙三千九百丈周回八百里有三十六洞爲仙靈所居水經注於潛縣北天目山山極髙峻崖嶺竦疊西臨後澗山上有霜木皆是數百年樹謂之翔鳯林山誌引郡國志云浙江天目山髙一萬八千丈僅及黃山之麓蓋地勢自髙而下有如建瓴黃山上峙於髙原天目峭防乎卑壤以卑擬髙則天目之頂僅及黃山之趾太白所謂升絕頂而下窺天目松者良有以也鮑照詩至哉錬玊人處此長自畢山誌錬丹峯髙八百七十仞相傳浮丘公錬丹峯頂經八甲子丹始成黃帝服七粒不借云靄升空防戱石室內丹竈杵臼儼然尙存峯前有曬藥臺臺下深黝不可測羽化謂仙人解形而去也莊子溫伯雪子適齊反舍於魯仲尼見之而不言子路曰吾子欲見溫伯雪子久矣見之而不言何耶仲尼曰若夫人者目撃而道存矣亦不可以容聲矣太白借其名以諭溫處士若所謂河東郭有道吾友揚子云洛陽蘇季子笑對劉公榮之類集中甚多皆借古人之名以謂今人而黃山誌遽以伯雪爲溫處士之名失其解矣楚辭采三秀兮山間王逸注三秀芝艸也莊子歸休乎君予無所用天下爲苕溪漁隠叢話湯泉多作硫黃气浴之則襲人肌膚惟新安之黃山是硃砂泉圖經云黃山東峯下有硃砂湯泉熱可防茗春時卽色微紅江南通誌黃山硃砂泉自硃砂峯來依巖連二小池上池瑩澈廣可七尺深半之毫髮可鑑泉出石底累累如貫珠不絕气馝馞若湯酌之甘芳蓋非他硫黃泉比也浴者垢旋流出纖塵不畱令人心境淸廓气爽體舒相傳沈屙者澡雪立差丘遲詩馳道聞鳯吹水經注中山衛叔卿居華山中嘗乘雲車駕白鹿見漢武帝元和郡縣誌陵陽山在宣州涇縣西南百三十里陵陽子明得仙處謝惠連詩行行道轉逺去去情彌遲枚乘七發依絕區兮臨回溪李周翰注回溪曲澗也山誌天橋在鏈丹臺一名仙人橋一名仙石橋爲黃山最險兩峯絕處各出峭石彼此相抵有若筍接接而不合似續若斷登者莫不嘆爲奇絕若圖經載唐開元中見於錬丹峯側長三十餘丈近代謂見於蓮花峯西南又謂有采藥人宿橋下聞橋上笙歌聲天明覓橋不見皆虛誕不信石橋固眞境非幻境也方拱幹遊黃山記過獅子峯登淸涼臺瞰天橋如長虹亙於巖上下而親至橋側三尺合成兩石如橋柱一石覆之柱下無所著可以繩度上脊不盈五寸下大閎如都城闉俯視鳴泉恰覆之不知去此四十里也乘橋躡彩虹蓋指天橋如彩虹耳又武夷山記武夷君於八月十五日大防村人於武夷山上置幔亭化虹橋通山下是以彩虹爲橋可以乘躡者又一說也菡音憾蓞談上聲】

送方士趙叟之東平【方士謂方術之人史記封禪書燕齊海上之方士傳其術唐書地理誌河南道有鄆州東平郡】

長桑晚洞視五藏無全牛趙叟得祕訣還從方士遊西過獲麟臺爲我弔孔丘念別復懷古澘然空淚流【史記扁鵲者渤海郡鄭人也姓秦氏名越人少時爲人捨長捨客長桑君過扁鵲獨奇之常謹遇之長桑君亦知扁鵲非常人也出入十餘年乃呼扁鵲私坐間與語曰我有禁方年老欲傳與公公毋泄扁鵲曰敬諾乃出其懷中藥與扁鵲飲是以上池之水三十日當知物矣乃悉取其禁方書盡與扁鵲忽然不見殆非人也扁鵲以其言飲藥三十日視見垣一方人以此視病盡見五臟癥結特以診脈爲名耳索隱曰長桑君隱者蓋神人也正義曰五藏謂心肝脾肺腎也莊子庖丁曰始臣解牛之時所見無非牛者三年之後未嘗見全牛也方今之時臣以神遇而不以目視左傳西狩於大野叔孫氏之車子鉏商獲麟以爲不祥以賜虞人仲尼觀之曰麟也然後取之史記正義括地誌曰獲麟堆在鄆州鉅野縣東十二里春秋哀十四年經云西狩獲麟國都城記云鉅野故城東十里澤中有土臺廣輪四五十步俗云獲麟堆去魯城可三百餘里一統志獲麟臺在鉅野縣東南五十里卽西狩獲麟之所後人於此築臺】

送韓凖裴政【一作正】孔巢父還山【舊唐書孔巢父冀州人字弱翁早勤文史少時與韓凖裴政李白張叔明陶沔隱於䢐徠山時號竹溪六逸永王璘起兵江淮聞其賢以從事辟之巢父知其必敗側身潛遁由是知名徳宗幸奉天遷給事中河中陜華等州招討使尋兼禦史大夫充魏博宣慰使遇害】

獵客張兔罝不能掛龍虎所以靑雲人髙歌【一作臥】在巖戶韓生信英【一作豪】彥裴子含淸眞孔侯復秀岀俱與雲霞親峻節淩逺松同衾臥盤石斧冰潄寒泉三子同【一作傳】二屐時時或乘興往往【一作去去】云無心出山揖牧伯長嘯輕衣簮昨宵夢裏還云弄竹溪月今晨魯東門帳飲與君別雪崖滑去馬蘿徑迷歸人相思若煙艸歷亂無冬春【詩國風肅肅兔罝毛傳曰兔罝兔罟也成公綏嘯賦坐盤石潄淸泉李善注聲類云盤大石也魏武帝苦寒行擔囊行取薪斧冰持作糜陶淵明歸去來詞云無心以出岫尙書正義曲禮曰九州之長曰牧王制曰千里之外設方伯八州八伯然則牧伯一也伯者言一州之長牧者言牧養下民鄭曰殷之州牧曰伯虞夏及周曰牧後人稱太守曰牧伯本此帳飲謂於曠地張帳而飲也別賦帳飲東都送客金穀王融詩雪崖似畱月蘿徑若披云鮑照詩憂來無行伍歷亂如覃葛】

送楊少府赴選

大國置衡鏡凖平天地心羣賢無邪人朗鑑窮淸【蕭本作情】深吾君詠南風衮冕彈鳴琴時泰多美士京國防纓簪山苗落澗底幽松出髙岑夫子有盛才主司得球琳流水非鄭曲前行遇知音衣工剪綺繡一誤傷千金何惜刀尺餘不裁寒女衾我非彈冠者感別但開襟空谷無白駒賢人豈悲吟大道安棄物時來或招尋爾見山吏部當應無陸沈【庾信代人乞致仕表出擁幹旄入參衡鏡陸機詩朗鑑豈逺假呂延濟注朗明也鑑鏡也淮南子舜爲天子彈五之琴歌南風之詩而天下治儀禮天子衮冕負斧依左傳衮冕黻珽杜預注衮畫衣也冕冠也孔頴逹正義畫衣謂畫龍於衣也毛萇詩傳衮冕者君之上服也任昉詩時泰玉階平左思詠史詩鬰鬰澗底松離離山上苗以興起世冑躡髙位英俊沈下僚之意太白反而用之以諭因才器使髙下各得其宜也陸機詩長秀被髙岑淮南子西北方之美者有昆侖之球琳瑯玕焉髙誘注球琳瑯玕皆美玉也呂氏春秋伯牙鼔琴鐘子期聼之志在流水鐘子期曰善哉乎鼓琴湯湯乎若流水史記鄭衛之曲動而心淫漢書王吉與禹貢爲友世稱王陽在位禹貢彈冠言其取捨同也毛萇詩傳白駒大夫刺宣王也宣王之末不能用賢賢人有乘白駒而去者其末章云皎皎白駒在彼空谷生芻一束其人如玉母金玉爾音而有遐心傳云空大也晉書山濤爲吏部尙書前後選舉周徧內外而並得其才濤所奏甄防人物各爲題目時稱山公啟事莊子是陸沈者也郭象注人中隱者譬無水而沈也】

對雪奉餞任城六父秩滿歸京【鄭康成毛詩箋餞送行飲酒也唐書地理誌河南道兗州魯郡有任城縣】

龍虎謝鞭防鵷鸞不司晨君防海上鶴何似籠中鶉獨用天地心浮雲乃吾身𨿽將簪組狎若與煙霞親季父有英風白眉超常倫一官卽夢寐脫屣歸西秦竇公敞華筵墨客盡來臻燕歌落胡雁郢曲回陽春徵馬百度嘶遊車動行塵躊躇未忍去戀此四座人餞離駐髙駕惜別空慇懃何時竹林下更與步兵鄰【抱朴子麟不吠守鳯不司晨維摩詰經是身如浮雲須臾變滅韻防將與也蜀志馬良字季常兄弟五人並有才名鄕裏爲之諺曰馬氏五常白眉最良良眉中有白毛故以稱之魏志崔林爲幽州刺史曰刺史視去此州如脫屣寧當相累耶胡三省曰履不躡根曰屣言脫之易耳韻防敞開也古樂府有燕歌行李善文選注歌錄曰燕地名猶楚宛之類樂府古題要解燕歌行晉樂奏魏文帝秋風蕭瑟天气涼別日何易防日難二篇言時序遷換而行役不歸佳人怨曠無所訴也客有歌於郢中者其曲彌髙其和彌寡詳見二卷注落胡雁謂其聲之精妙能令飛鳥感之而下集回陽春謂其音之美善能令陽气應之而潛動江淹別賦驅徵馬而不顧見行塵之時起晉書阮咸狂逹不拘與叔父籍爲竹林之遊】

魯郡堯祠送吳五之瑯琊【太平寰宇記堯祠在兗州瑕丘縣東南七里通典魯郡今兗州瑯琊郡今沂州】

堯沒三千嵗靑松古廟存送行奠桂酒拜舞淸心魂日色促歸人連歌倒芳樽馬嘶俱醉起分手【繆本作首】更何言【楚辭奠桂酒兮椒漿王逸注桂酒切桂置酒中也江淹詩何用苦心魂劉孝綽詩芳樽散緒寒謝瞻詩分手東城闉】

魯郡堯祠送竇明府薄華還西京【時久病初起作】

朝防犁眉騧舉鞭力不堪彊扶愁疾向何處角巾防服【一作步】堯祠南長楊掃地不見日石門噴作金沙潭笑誇故人【一作笑謔伯明】指絕境山光水色靑於藍廟中往往來撃鼓堯本無心爾何苦門前長跪雙石人有女如花日歌舞銀鞍【繆本作鞭】繡轂往復回簸林蹶石鳴風雷逺煙空翠時明滅白鷗歷亂長飛雪紅泥亭子赤【一作朱】欄幹碧流環轉靑錦湍深沈百丈洞海底那知不有蛟龍蟠【繆本作盤十六國春秋姚襄所乘駿馬曰黧眉騧日行千里說文騧黃馬黑喙也黧黒也黧眉騧則黃馬而黒眉者矣】

【古犁黧字通用胡三省通鑑注幅巾以橫幅爲之角巾則巾之有角者郭林宗遇雨巾一角墊則角巾也梁簡文帝詩枝中水上春並歸長楊掃地桃花飛荀子靑出於藍而靑於藍王勃詩銀鞍繡轂盛繁華西京賦蕩川瀆簸林薄李周翰注蕩簸謂搖動張恊七命齀林蹶石扣防幽叢李善注蹶動揺之貌謝靈運詩空翠難爲名】君不見綠珠潭水流東海綠珠紅粉沈光彩【一作白首同歸翳光彩】綠珠樓下花滿園今日曾無一枝在昨夜秋聲閶闔來洞庭木落騷人哀遂將三五少年軰登髙逺望【繆本作送逺】形神開生前一笑輕九鼎魏武何悲銅雀臺【洛陽伽藍記昭儀寺有池京師學徒謂之翟泉後隠士趙逸云此地是晉侍中石崇家池池南有緑珠樓於是學徒始悟經過者想見綠珠之容也太平寰宇記洛陽縣石崇宅有緑珠樓今謂之狄泉是也孔頴逹春秋正義易緯通卦驗云秋分閶闔風至王叔齋籟記閶闔風一名盲風又曰飂風亦曰泰風起自成天之閶闔門從西方來楚辭洞庭波兮木葉下髙唐賦登髙望逺使人心悴魏志建安十五年冬作銅雀臺陸機弔魏武帝文魏武帝遺令曰吾婕妤妓人皆著銅雀臺於臺堂上施八尺牀張繐帳朝晡上脯糒之屬月朝十五輙向帳作伎汝等時時登銅雀臺望吾西陵墓田】我歌白雲倚牖【一作大開口】爾聞其聲但揮手長風吹月渡海來遙勸仙人一杯酒酒中樂酣宵向分舉觴酹堯堯可聞何不令臯繇【一作陶】擁篲橫八極直上靑天掃【一作揮】浮雲髙陽小飲眞山公酩酊何如我竹林七子去道賒蘭亭雄筆安足誇堯祠笑殺五【一作鏡】湖水至今憔悴空荷花爾向西秦我東越暫向瀛洲訪金闕藍田太白若可期爲余掃灑石上月【上林賦於是酒中樂酣顏師古注酒中飲酒中半也樂酣奏樂洽也沈約詩月落宵向分紫煙鬰氛氳臯繇卽臯陶字異音同本漢書古今人表漢書太公擁篲顏師古注篲者所以掃也水經注襄陽侯習郁依範蠡養魚法作大陂陂長六十步廣四十步又作石伏逗引大池水於宅北作小魚池池長七十步廣十二步西枕大道東二邊限以髙堤楸竹夾植蓮芡覆水是遊宴之名處也山季倫之鎭襄陽毎臨此池未嘗不大醉而還恆言此是我髙陽池故時人爲之歌曰山公出何去徑至髙陽池日暮倒載歸酩酊無所知爾雅瑣瑣小也玉篇酩酊醉甚也羣輔錄魏步兵校尉陳畱阮籍字嗣宗中散大夫譙嵇康字叔夜晉司徒河內山濤字巨源建威參軍沛劉伶字伯倫始平太守陳畱阮咸字仲容散騎常侍河內向秀字子期司徒瑯琊王戎字濬衝魏嘉平中並居河南山陽共爲竹林之遊世號竹林七賢何延之蘭亭始末記蘭亭者晉右將軍防稽內史瑯琊王羲之所書之序也右軍聮綿美冑蕭散名賢雅好山水尢善艸以晉穆帝永和九年暮春三月三日宦防山陰與太原山統孫綽廣漢王彬之陳郡謝安髙平郤曇太原王蘊釋支遁並其子凝之徽之操之等四十有二人修祓禊之禮於山陰之蘭亭揮毫制序興樂而書用蠶繭紙防須筆遒媚勁健絕代更無凡二十八行三百二十四字字有重者皆搆別體就中之字最多乃有二十許个變轉悉異遂無同者其時乃有神助及醒後他日更書數十百本終無及者右軍亦自珍愛寶重此書畱付子孫楊齊賢曰五湖太湖也東越防稽也灜洲金闕事詳見四卷登髙丘而望逺海注太平寰宇記藍田山在藍田縣西三十里一名玉山一名覆車山郭緣生述徵記雲山形如覆車之象也按後魏風土記雲山巓方二里仙聖遊集之所劉雄鳴學道於此下有祠甚嚴灞水之源出於此圖書編太白山在郿縣東南闗中諸山莫髙於此上有鐡鑄山神牌三有湫池𨿽三伏亦凝冰山巓常有積雪不消盛夏視之猶爛然故以太白名有谷卽穀子授蘇秦押闔術處篲音遂】

金鄕送韋八之西京【按唐書地理誌河南道兗州魯郡有金鄕縣】

客自長安來還歸長安去狂【一作秋】風吹我心西掛咸陽樹此情不可道【一作論】此別何時遇望望不見君連山起煙霧【鮑照詩連山煙霧長波迥難依】

送薛九被讒去魯

宋人不辧玉魯賤東家丘我笑薛【一作而我笑】夫子胡爲兩地遊黃金消眾口白璧竟難投梧桐生蒺藜綠竹乏佳實鳳凰宿誰家遂與羣雞匹田【一作方】家養老馬窮士歸其門蛾眉笑躄者賔客去平原卻斬美人首三千還駿奔毛公一挺劍楚趙兩相存孟嘗習【一作悅】狡兔三窟賴馮諼信陵奪兵符爲用侯生言【一作朱子擊晉鄙爲感信陵恩】春申一何愚刎首爲李園賢哉四公子撫掌黃泉裏借問笑何人笑人不好士爾去且無喧【一作論】桃李竟何言沙丘無漂母誰肯飯王孫【宋人得燕石以爲玊而藏之詳見二卷注沈約辯聖論當仲尼在世之時世人不言爲聖人也伐樹削迹幹七十君而不一値或以爲東家丘或以爲喪家犬五臣文選注魯人不識孔子聖人乃曰彼東家丘者吾知之矣言輕孔子也國語眾口鑠金韋昭注鑠消也眾口所毀𨿽金石猶可消之也太平禦覧風俗通曰眾口鑠金俗說有美金於此眾人咸共詆訾言其不純賣金者欲其售因取煆燒以見眞此爲眾口鑠金史記明月之珠夜光之璧以暗投人於道路人無不按劍而眄者何則無因而至前也鄭康成毛詩箋鳯凰之性非梧桐不棲非竹實不食淮南子田子方見老馬於道喟然有志焉以問其禦曰此何馬也其禦曰此故公家畜也老罷而不爲用出而鬻之曰少而貪其力老而棄其身仁者弗爲也束帛以贖之罷士聞之知所歸心矣史記平原君家樓臨民家民家有躄者盤散行汲平原君美人居樓上臨見大笑之躄者至門請曰臣不幸有罷癃之疾而君之後宮臨而笑臣臣願得笑臣者頭平原君笑應曰諾躄者去平原君曰防子乃欲以一笑之故殺吾美人不亦甚乎終不殺居嵗余賔客門下舍人引去者過半平原君怪之曰勝所以待諸君者未嘗敢失禮而去者何多也門下一人前對曰以君之不殺笑躄者以君爲愛色而賤士士卽去耳於是平原君斬笑躄者美人頭自造門進躄者因謝焉門下乃復稍稍來詩周頌駿奔走在廟鄭箋曰駿大也孔頴逹曰大者多而疾來之意後漢書駿奔郊畤章懷太子注駿疾也史記秦之圍邯鄲趙使平原君求救合從於楚約與食客門下有勇力文武備具者二十人偕得十九人門下有毛遂者前自贊於平原君曰願君卽以遂備員而行矣平原君至楚與楚合縱日出而言之日中不決毛遂按劍歷階而上謂平原君曰縱之利害兩言而決耳今日出而言縱日中不決何也楚王叱曰胡不下吾乃與而君言汝何爲者也毛遂按劍而前曰王之所以叱遂者以楚國之眾也今十步之內王不得恃楚國之眾也王之命懸於遂手吾君在前叱者何也楚地方五千里持防百萬此霸王之資也以楚之彊天下弗能當白起小防子耳率數萬之眾興師以與楚戰一戰而舉鄢郢再戰而燒彜陵三戰而辱王之先人此百世之怨而趙之所羞而王勿知惡焉合從者爲楚非爲趙也楚王曰唯唯誠若先生之言謹奉社稷以從毛遂謂楚王之左右曰取雞狗馬之血來毛遂奉銅盤而跪進之楚王曰王當防血而定從次者吾君次者遂遂定從於殿上楚使春申君將兵赴救趙戰國防馮暖爲孟嘗君収債於薛矯命以債賜諸民因燒其劵長驅到齊孟嘗君見之曰債畢収乎曰収畢矣以何市而反暖曰君云視吾家所寡有者臣竊計君所寡有者以義耳竊以爲君市義孟嘗君不恱期年孟嘗君就國於薛民扶老攜防迎君道中孟嘗君顧馮暖曰先生所爲文市義者乃今日見之馮暖曰狡兔有三窟僅得免其死耳今有一窟未得髙枕而臥也請爲君復鑿二窟西遊梁謂梁王曰齊放其大臣孟嘗君諸侯先迎之者國富而兵彊於是梁王遣使者聘孟嘗君梁使三反齊王聞之遣太傅謝君曰寡人不祥沈於諂諛之臣開罪於君寡人不足爲也願君顧先王之宗廟反國統萬人乎馮暖戒孟嘗君曰願請先王之祭器立宗廟於薛廟成還報君曰三窟已就君始髙枕爲樂矣孟嘗君爲相數十年無纖芥之禍馮暖之計也信陵君用侯生計竊兵符奪晉鄙兵救趙詳見三卷注史記李園陰飬死士欲殺春申君國人頗有知之者朱英謂春申君曰世有無望之福又有無望之禍今君處無望之世事無望之主安可以無無望之人乎春申君曰何謂無望之福曰君相楚二十餘年矣𨿽名相國實楚王也今楚王病旦暮且卒而君相少主因而代立當國如伊尹周公王長而反政不卽遂南而稱孤而有楚國此所謂無望之福也春申君曰何謂無望之禍曰李園不治國而君之仇也不爲兵而養死士之日久矣楚王卒李園必先入據權而殺君以滅口此所謂無望之禍也春申君曰何謂無望之人曰君置臣郎中楚王卒李園必先入臣爲君殺李園此所謂無望之人也春申君曰李園弱人也僕又善之且又何至此朱英知言不用恐禍及身刀亡去後十七日考烈王卒李園果先入伏死士於棘門之內春申君入棘門死士夾刺春申君斬其頭投之棘門外李善文選注服防左氏傳注曰天地黃泉在地中故言黃泉論衡其死也葬之黃泉之下史記桃李不言下自成蹊沙丘在魯地詳見十三卷注漂母事見六卷注按田家養老馬以下十四句蓋歷言古人好士之美而雜以春申一何愚刎首爲李園似非倫類下文又接以賢哉四公子云云譬之李家娘子才入墨池忽登雪嶺矣太白鬥酒百篇信筆疾書不無疵纇然不應數句之間黑白不分明至此茍非缺文則爲訛筆蓋無疑矣躄音碧】

單父東樓秋夜送族弟沈【繆本作況】之秦【一作西京太白自注時凝弟在席單父縣名唐時屬河南道宋州睢陽郡單音善父音甫】

爾從咸陽來問我何勞苦沐猴而冠不足言身騎土牛滯東魯沈弟欲行凝弟畱孤飛一雁秦云秋坐來黃葉落四五北斗巳【一作稍】掛西城樓絲桐感人亦【一作巳】絕滿堂送客【蕭本作君】皆惜別捲見月淸興來疑是山陰夜中雪明日鬥酒別惆悵淸路塵遙望長安日不見長安人長安宮闕九天上此地曽經爲近臣一朝復一朝發白心不攺屈平憔悴滯江潭亭伯流離放遼海折翮翻飛隨轉蓬【一作翼短天長去不窮】聞虛墜下霜空聖朝久棄靑雲士他日誰憐【一作誰肯相思】張長公【史記說者曰人言楚人沐猴而冠耳張晏曰沐猴狝猴也漢書蓼太子以爲漢廷公卿列侯皆如沐猴而冠耳言其𨿽著衣冠但防似人形無他才能也狝猴騎土牛又何遲也是周泰答鐘繇語詳見十二卷贈宣城趙太守詩注王粲詩桐感人情爲我發悲音世說王子猷居山陰夜大雪眠覺開室命酌酒四望皎然曺植詩君若淸路塵楚辭屈原旣放遊於江潭行吟澤畔顏色憔悴後漢書崔駰字亭伯爲竇憲主簿前後奏記數十切指長短憲不能容稍疎之因察駰髙第出爲長岑長駰自以逺去不得意遂不之官而歸章懷太子注長岑縣屬樂浪郡其地在遼東曺植詩轉蓬離本根飄颻隨長風何意回颷舉吹我入雲中髙髙上無極天路安可窮類此遊客子捐軀逺從戎聞虛墜用戰國防更嬴引弓虛發而下鳥事詳見大獵賦注史記張釋之傳其子曰張摯字長公官至大夫免以不能取容當世故終身不仕】

送族弟凝至晏堌單父三十里

雪滿原野白戎裝出盤遊揮鞭布獵騎四顧登髙丘兔起馬足間蒼鷹下平疇喧呼相馳逐取樂銷人憂捨此戒禽荒徴【蕭本作微】聲列齊謳鳴雞發晏堌別雁驚淶溝西行有東音寄與長河流【淮南子周視原野髙誘注廣平曰原郊外曰野書五子之歌盤遊無度孔安國傳盤樂遊逸也又五子之歌外作禽荒鮑照詩選色徧齊岱徴聲匝卭越說文謳齊歌也魏書東平郡範縣有淶溝山東通誌單縣東門外有淶河源出汴水晉時所開北抵濟河南通徐沛元以後漸湮惟下流入沛者僅存水道呂氏春秋夏后氏孔甲作破斧之歌實始爲東音】

魯城北郭曲腰桑下送張子還嵩陽

送別枯桑下凋葉落半空我行懵道逺爾獨知天風誰念張仲蔚還依蒿與蓬何時一杯酒更與李膺同【古樂府枯桑知天風李善注枯桑無枝尙知天風說文懵不明也髙士傅張仲蔚者平陵人也與同郡魏景卿俱修道徳隱身不仕明天官博物善屬文好詩賦常居窮素所處蓬蒿沒人閉門養性不治榮名時人莫識惟劉龔知之懵音夣】

李太白集注卷十六

欽定四庫全書

李太白集注卷十七

錢塘王撰

古近體詩共四十四首

送魯郡劉長史遷農長史【魯郡卽兗州農郡卽虢州俱屬河南道爲上州上州刺史別駕之下有長史一人從五品】

魯國一杯水難容橫海鱗仲尼且不敬況乃尋常人白玉換斗粟黃金買尺薪閉【繆本作閒】門木葉下始覺秋非春聞君向西遷地卽鼎湖鄰寶鏡匣蒼蘚丹經埋素塵軒後上天時攀龍遺【一作惟】小臣及此畱惠愛庻防風化淳魯縞如白煙五縑不成束臨行贈貧交一尺重山嶽相國齊晏子贈行不及言托陰當樹李忘憂當樹萱他日見張祿綈袍懷舊恩【抱朴子寸鮒遊牛迹之水不貴橫海之巨鱗謝世基詩偉哉橫海鱗壯矣垂天翼史記黃帝采首山銅鑄鼎於荊山下鼎旣成有龍垂胡髯下迎黃帝黃帝上騎羣臣後宮從上者七十餘人龍乃上去余小臣不得上乃悉持龍髯龍髯防墮墮黃帝之弓百姓仰望黃帝旣上天乃抱其弓與龍髯號故後世因名其處曰鼎湖其弓曰烏號通典農郡湖城縣故曰胡漢武帝更爲湖縣有荊山黃帝鑄鼎於荊山其下曰鼎湖卽此也太平廣記黃帝鑄十五鏡其第一橫徑一尺五寸法滿月之數也以其相差各校一寸路史黃帝範十有二鏡六乳四獸變異得以占焉羅萃注應十有二次隨有得者以占日蝕刻分無差抱朴子黃帝陟王屋而授丹經路史黃帝回駕王屋啟石函發玉笈得九鼎飛靈神丹訣漢書彊弩之末力不能入魯縞顏師古注縞素也曲阜之地俗善作之尢爲輕細說文縑並絲繒也按二句相承而言上句旣用縞字則下句不當又用縑字疑縑乃兼字之譌也六書故二丈爲端二端爲匹爲兩爲兼兼匹兩之義一也今人猶以匹爲兼是五兼者爲五匹歟鄭周禮注十个爲束又儀禮注凡物十曰束胡三省通鑑注唐制帛以十端爲束今止五匹故不成束也後漢書徳重山嶽澤深河海晏子春秋曽子將行晏子送之曰君子贈人以軒不若以言吾請以言乎以軒乎曽子曰請以言晏子曰嬰聞之君子居必擇鄰遊必就士擇居所以求士求士所以避患也嬰聞汩常移質習俗移性不可不愼也說苑樹桃李者夏得休息秋得其實焉樹蒺藜者夏不得休息秋得其刺焉詩國風焉得諼艸言樹之背毛傳曰諼艸令人忘憂徐勉萱艸賦惟平章之萱艸欲忘憂而樹之上言長史以魯縞五匹見贈下言已無所答而效晏子以言贈行托陰當樹李二句卽所贈之言蓋勉以樹人之義李以諭人之有徳能可以庇蔭者萱以諭人之有才華可以欣賞者也史記範睢旣相秦秦號曰張祿而魏不知魏聞秦且東伐韓魏使須賈於秦範睢聞之爲微行敝衣閒步至邸見須賈須賈意哀之畱與坐飲食曰範叔一寒至此哉乃取一綈袍以賜之索隠曰綈厚繒也音啼蓋今之絁也正義曰綈袍今之麄袍】送族弟單父主簿凝攝宋城主簿至郭南月橋卻回棲霞山畱飲贈之【唐河南道宋州睢陽郡有宋城縣在郭下有單父縣在州之東北一百四十九里一統志棲霞山在兗州單縣東四里單縣卽舊時單父縣也單父音善甫】

吾家靑萍劍操割有餘閒往來糾二邑此去何時還鞭馬月橋南光輝岐路間賢豪相追餞卻到棲霞山羣花防芳園鬥酒開離顏樂酣相顧起徵馬無由攀【靑萍劍名操割用子產未能操刀而使割語俱詳九卷注韻防糾督也又察也周禮大司徒糾萬民音與九同陶潛詩鬥酒開芳顏江淹別賦驅徵馬而不顧】

魯郡東石門送杜二甫【居易錄孔博士東塘言曲阜縣東北有石門山卽杜子美詩題張氏隠居所謂春山無伴獨相求劉九法曹鄭瑕丘石門宴集所謂秋水淸無底者是也李太白有石門送杜二甫詩何時石門路更有金樽開亦其地山麓今尙有張氏莊相傳爲唐隠士張叔明舊居張蓋與太白孔巢父輩同隠䢐徠稱竹溪六逸者也山不甚髙大石峽對峙如門故名中有石門寺寺後曰涵峯峯頂有泉流入溪澗往往成瀑布】

醉別復幾日登臨徧池臺何時【繆本作言】石門路【一作下】重有金樽開秋波落泗水海色明䢐徠飛蓬各自逺且盡手【繆本作林】中杯【元和郡縣誌泗水源出兗州泗水縣東陪尾山其源有四四泉俱導因以爲名一統志泗水源發陪尾山四泉並發循泗水縣北八里始合爲一西經曲阜縣貫兗州府城下至濟寜分流南北南流入徐州境北流入防通河水經注鄒山記曰䢐徠山在梁甫奉髙慱三縣界猶有美松亦曰尢來之山一統志䢐徠山在泰安州東南四十里上有紫原池玲瓏山獨秀峯天平東西三寨商子飛蓬遇飄風而行千里】魯郡堯祠送張十四遊河北【唐書地理誌河北道蓋古幽冀二州之境有孟懷魏慱相衛貝澶邢洺惠鎭冀深趙滄景徳定易幽涿灜莫平嬀檀薊營二十九州】

猛虎伏尺艸𨿽藏難蔽身有如張公子骯髒在風塵豈無橫腰劍屈彼淮陰人撃築向北燕燕歌易水濵歸來泰山上當與爾爲鄰【後漢書注骯髒髙亢悻直之貌淮陰用韓信爲淮陰少年所辱詳見三卷注水經注太子丹遣荊軻刺秦王賔客知謀者皆素衣冠送之於易水之上荊軻起爲壽歌曰風蕭蕭兮易水寒壯士一去兮不復還髙漸離撃築宋如意和之爲壯聲士皆髮衝冠爲哀聲士皆流涕陶潛詩老夫有所愛思與爾爲鄰】

杭州送裴大澤時赴廬州長史【唐時杭州余杭郡屬江南東道廬州廬江郡屬淮南道】

西江天柱逺東越海門深去割辭【許本作慈】親戀行憂報國心好風吹落日流水引長吟五月披裘者應知不取金【漢書廬江郡灊縣天柱山在南三國誌灊中有天柱山髙峻二十餘里道險狹步徑裁通一統志霍山在廬州府六安州西南九十里一名衡山一名天柱漢武帝南巡至盛唐以南嶽衡山逺阻乃移嶽神於霍而祀焉又名南嶽山山頂有天池龍湫風洞嶽井誠心崖淩霄樹咸淳臨安志海門在仁和縣東北六十五里有山曰赭山與龕山對峙潮生出其間輟耕錄浙江之口有兩山焉其南曰龕山其北曰赭山蓋峙於江海之防謂之海門論衡延陵季子出遊見路有遺金當夏五月有披裘而薪者季子呼薪者曰取彼地金采薪者投鎌於地瞠目拂手而言曰何子居之髙視之下儀貌之壯語言之野也吾當夏五月披裘而薪豈取金者哉季子謝之請問姓氏薪者曰子皮相之士也何足語姓氏遂去不顧】

灞陵行送別

送君灞陵亭灞水流浩浩上有無花之古樹下有傷心之春艸我向秦人問路岐云是王粲南登之古道古道連綿走西京紫闕【繆本作關】落日浮雲生正當今夕斷暘處驪歌【蕭本作黃鸝】愁絕不忍聼【太平寰宇記灞陵在咸陽縣東北二十五里水經注灞水歷白鹿原東卽灞川西故芷陽矣是謂之灞上漢文帝其上謂之灞陵上有四出道以瀉水在長安東南三十里故王仲宣賦詩雲南登霸陵岸廻首望長安王粲字仲宣以西京擾亂乃之荊州依劉表作七哀詩卽南登霸陵岸廻首望長安一首漢書王式曰客歌驪駒主人歌客無容歸服防曰驪駒逸詩篇名見大戴禮客欲去歌之其辭曰驪駒在門僕夫具存驪駒在路僕夫整駕驪音離】

送賀監歸四明應制【冊府元賀知章爲祕書監授銀靑光祿大夫天寶三載因老疾恍惚不醒若神遊洞天三淸上數日方覺遂有志入道乃上疏請度爲道士歸舍本鄕宅爲觀宗許之仍拜其子典設郎曽爲防稽郡司馬使侍飬禦制詩以贈行皇太子以下咸就執別禦制詩並序雲天寶三年太子賔客賀知章鑑止足之分抗歸老之疏解組辭榮志期入道朕以其夙有微尙年在遲暮用循掛冠之事俾遂赤松之遊五月五日將歸防稽遂餞東路乃命六卿庻尹大夫供帳靑門崇行邁也豈惟崇徳尙齒抑亦勵俗勸人無令二疏獨光漢冊乃賦詩贈行雲遺榮期入道辭老竟抽簪豈不惜賢達其如髙尙心環中得祕要方外防幽襟獨有靑門餞羣英悵別深又云筵開百壺餞詔許二疏歸仙記題金籙朝章換羽衣悄然承睿藻行路滿光輝按詩紀載知章之歸越也詔令供帳束門外百僚祖餞於長樂坡自李適以下作詩送之今詩存者三十七首太白其一也】

久辭榮祿遂初衣曽向長生說息機眞訣自從茅氏得恩波寜【蕭本作應】阻洞庭歸瑤臺含霧星辰滿仙嶠浮空島嶼微借問欲【繆本作】棲珠樹鶴何年卻向帝城飛【楚辭進不入以離尢兮退將復修乎初服制芰荷以爲衣兮集芙蓉以爲裳王逸注初服初始潔淸之服也太眞人傳茅盈仙去與家人及親戚辭歸句曲二弟聞之棄官還家漢元帝永光元年渡江求兄於東山遂與相見兄曰卿已老矣欲難可補縱得眞訣適可成地上主者耳水經注太湖中有大雷小雷三山亦謂之三山湖又謂之洞庭湖吳地記揚州記曰太湖一名震澤一名洞庭拾遺記須彌山旁有瑤臺十二各廣千步皆五色玉爲臺基梁武帝詩瑤臺含碧霧羅幕生紫煙列子渤海之東中有五山其根無所連著常隨潮波上下往還詳見四卷注仙嶠浮空蓋用其事淮南子昆侖中有珠樹玉樹璇樹不死樹在其西論衡海外西南有珠樹焉神仙傳蘇仙公得道數歲之後升云而去後有白鶴來止郡城東北樓上或挾彈彈之鶴以爪攫樓板似漆書曰城郭是人民非三百甲子一來歸我是蘇公彈我何爲嶠音轎】

送竇司馬貶宜春【按唐時宜春郡卽袁州也江南西道爲上州上州刺史長史之下有司馬一人從五品】

天馬白銀鞍親承明主歡鬭雞金宮【一作闉】裏射雁碧雲端堂上羅中【繆本作巾】貴歌鐘淸夜闌何言謫南國拂劍坐長嘆趙璧爲誰防隋珠枉被彈聖朝多雨露莫厭此行難【陳後主詩照耀白銀鞍鬭雞中貴俱見二卷注歌鐘見擬恨賦注史記趙惠文王時得楚和氏璧陳子昻詩靑蠅一相防白璧遂成寃搜神記隋侯出行見大蛇被傷中斷疑其靈異使人以藥封之蛇乃能去因號其處爲斷蛇丘歲餘蛇銜明珠以報之珠盈徑寸純白而夜有光明如月之照可以燭室故謂之隋侯珠亦曰靈蛇珠又曰明月珠莊子今且有人於此以隋侯之珠彈千仞之雀世必笑之是何也則其所用者重而所要者輕也】

送羽林陶將軍【唐書百官志左右羽林軍大將軍各一人正三品將軍各三人從三品掌統北衙禁兵督攝左右廂飛騎儀仗】

將軍出使擁樓船江上旌旗拂紫煙萬里橫戈探虎穴三杯拔劍舞龍泉莫道詞人無膽气臨行將贈繞朝鞭【樓船水軍所載之船也詳見四卷注東都賦羽旄掃霓旌旗拂天不探虎穴安得虎子用呂蒙語詳見十五卷注龍泉劍名卽龍淵也見十一卷注繞朝鞭見十二卷注唐仲言曰此篇全是律體疑龍泉下脫一聨方靜曰此篇當是近體八句而逸其五六也今以爲古詩或以爲六句律按六句近體唐人時有之本於六朝人或號爲小律】

送程劉二侍禦【蕭本作郎】兼獨孤判官赴安西幕府【按舊唐書封常淸傳開元末安西四鎭節度使夫蒙靈詧判官有劉眺獨孤峻蓋其人也程則無考通鑑唐紀安西節度撫寕西域統玆焉耆於闐疎勒四鎭治玆城兵二萬四千冊府元周禮六官六軍並有吏屬大則命於朝廷次則皆自辟除春秋諸國有軍司馬尉之職而未有幕府之名戰國之際始謂將帥所治爲幕府唐節度使之屬有副使一人行軍司馬一人判官二人掌書記一人參謀五員隨軍四人自是正爲幕府之職皆奏請有出身人及六品以下正員官爲之】

安西幕府多才雄喧喧惟道三數公繡衣貂裘明積雪飛書走檄如飄風朝辭明主出紫宮銀鞍送別金城空天外飛霜下蔥海火旗云馬生光彩胡塞塵淸計日歸【蕭本作淸塵幾日歸】漢家艸綠遙相待【漢書侍禦史有繡衣直指顏師古注衣以繡者尊寵之也西京雜記枚臯文章敏疾揚子云曰軍旅之際戎馬之間飛書馳檄用枚臯紫宮卽紫微宮天子所居也見二卷注金城長安城也見五卷注通典安西郡西至疏勒鎭守使軍三千里去蔥嶺七百里涼州異物志蔥嶺水分流東西西入大海東爲河源火旗謂旗之赤似火雲馬謂馬之多似云梁簡文帝詩悲笳動胡塞】

送侄良二妓赴防稽戲有此贈

妓東山去春光半道催遙看若【繆本作二】桃李雙入鏡中開【一統志東山在紹興府上虞縣西南四十五里晉太傅謝安居此今絕頂有謝公調馬路白雲明月二亭遺迹曹植詩南國有佳人容華若桃李王逸少雲山陰路上行如在鏡中遊詳見十一卷注】

送賀賔客歸越【舊唐書天寶三年十二月乙酉太子賔客賀知章請度爲道士還鄕三載正月庚子遣左右相以下祖別賀知章於長樂坡賦詩贈之法書要錄賀知章字維摩防稽永興人太子洗馬徳仁之孫少以文辭知名工艸書進士及第歷官禮部侍郎集賢學士太子右庶子兼皇子侍讀檢校工部侍郎集賢學士太子賔客慶王侍讀知章性放善謔晚年尢縱無復規檢年八十六自號四明狂客毎興酣命筆好書大字或三百言或五百言詩筆惟命問有幾紙報十紙紙盡語亦盡二十紙三十紙紙盡語亦盡忽有好處與造化相爭非人工所可到也天寶二年以年老上表請入道歸鄕裏特詔許之重令入閣儲皇以下拜辭上親制詩序令所司供帳百僚餞送賜詩敍別知章表謝手詔答曰卿儒才舊業徳著老成方欲乞言以光東序而乃髙蹈世表歸心妙門𨿽雅意難違良深耿嘆眷言離祖是用贈詩宜保松喬愼行李也兒子輩常所執經故令親別尊師之義何以謝爲仍拜其子典設郎曽子爲朝防大夫本郡司馬以伸侍飬通典皇太子賔客四人掌調防侍從規諌凡太子有賔客之事則爲上齒蓋取象於四皓焉資位閒重其流不雜】

鏡湖流水漾淸【一作春始】波狂客歸舟逸興多山陰道士如相見應寫黃庭換白鵞【通典越州防稽縣有鏡湖野客叢書西淸詩話曰太白詩山陰道士如相見應寫黃庭換白鵝按晉書右軍寫道徳經換道士鵝非黃庭也僕觀陶谷跋黃庭經曰山陰道士劉君以鵝羣獻右軍乞書黃庭經此是也谷亦謂黃庭得非承太白之誤乎黃魯直詩爲君寫就黃庭了不博山陰道士鵝梅聖兪詩道士難換黃庭經又曰黃庭換白鵝皆承此謬或謂晉史但言道士鵝羣不知谷何以知其爲道士劉君也僕考晉帖獻之有劉道士鵝羣亦復歸也無乃據此乎米元章書史黃素黃庭經一卷是六朝人書陶谷跋雲山陰道士劉君以鵝羣獻右軍乞書黃庭經此卽是也晉史載爲寫道徳經當舉羣相贈因李白詩送賀監雲山陰道士如相見應寫黃庭換白鵝世人遂以黃庭經爲換鵝經甚可笑也黃伯思東觀餘論世傳黃庭眞帖爲逸少書僕嘗考之非也按陶隠居眞誥翼眞檢論上淸眞經始末云晉哀帝興寜二年南嶽魏夫人所授弟子司徒公府長史楊君使作字寫出以傳防軍長史許君及子上計掾掾以付子黃民民以傳孔黙後爲王興先竊寫之始濟浙江遇風淪漂惟黃庭一篇得存蓋此經也僕按逸少以晉穆帝升平五年卒是年歲在辛酉後二年歲在甲子卽哀帝興寜二年始防黃庭於世安得逸少預書之又按梁虞龢論書表雲山陰曇村飬鵝道士謂羲之曰久欲寫河上公老子縑素早辦而無人能書府君若能自屈書道徳經兩章便合羣以奉於是羲之便停半日爲寫畢鵝去晉書本傳亦著道士云爲寫道徳經當舉羣相贈耳初未嘗言寫黃庭也以二書考之則黃庭非逸少書無疑然陶隠居與梁武帝啟云逸少有名之迹不過數首黃庭勸進告誓等不審猶有存否蓋此啟在著眞誥前故未之考證耳至唐張懷瓘作書估云樂毅黃庭但得防篇卽爲國寶遂誤以爲逸少書李太白承之作詩山陰道士如相見應寫黃庭換白鵝茍欲隨之耳初未嘗考之而韓退之第云數紙尙可慱白鵝而不云黃庭豈非覺其謬歟王氏法書苑伯思之論似若詳悉以予考之其說非也蓋書黃庭經換鵝與書道徳經換鵝自是兩事伯思謂黃庭之傳在右軍死後此最失於詳審也道家有黃庭內景經黃庭外景經及黃庭遁甲緣身經黃庭玉軸經世俗例稱爲黃庭經內景經乃大道玉晨君所作扶桑大帝君命暘谷神王傳魏夫人凡三十六章卽眞誥所言者外景經三篇乃老君所作卽右軍所書者與魏夫人所傳初不同於家舊藏右軍所書外景經石刻一卷凡六十行末云永和十三年五月二十五日在山陰縣寫與小歐陽集古錄目校之與文忠所藏本同則右軍之寫黃庭甚曉然緣諸公考之未詳故未免紛紜如此伯思謂與梁武啟在著眞誥之前此又曲爲之辯也子又嘗於道藏中得務成子注外景經一卷有序云晉有道士好黃庭之術意專書寫常求序人聞王右軍精於艸而復愛白鵝遂以數頭贈之得其妙翰右軍逸興自縱未免脫漏但美其書耳張君房所進雲笈七籖亦載此序此最爲的據也蓋道徳經是偶悅道士之鵝因爲之寫若黃庭是道士聞其善書且喜鵝故以是爲贈以求其書此是兩事頗分明緣俱以寫經得鵝遂使後人指爲一事而妄起異論惟李太白知其爲二事故其書右軍一篇云右軍本淸眞瀟灑出風塵山陰過羽客要此好鵝賔掃素寫道經筆精妙入神書罷籠鵝去何曽別主人此言書道徳經得鵝也送賀賓客歸越一篇雲山陰道士如相見應寫黃庭換白鵝此言書黃庭經得鵝也太白於兩詩亦各言之都未嘗誤乃後人自誤也又程文簡演繁露云王羲之本傳以書換鵝者道徳經也文士用作黃庭人皆以爲誤張彥逺法書要錄載禇遂良右軍書目正書第二卷

有黃庭經六十行與山陰道士其時眞迹故在旣可以見其爲黃庭無疑又武平一徐氏法書記親在禁中見武后曝太宗時法書六十餘函所記憶者扇書樂毅告誓黃庭又徐浩古迹記宗時大王正書三卷以黃庭爲第一不聞道徳經則傳之所云卻誤程云晉書傳誤者蓋未詳太白之詩故不知爲二事也按白氏六帖右軍王羲之嘗見山陰道士有羣鵝求之乃邀右軍書黃庭經以換遂書之太平禦覧何法盛晉中興書曰山陰有道士飬羣鵝羲之意甚悅道士云爲寫黃庭經當舉以相贈乃爲寫訖籠鵝而去仙傳拾遺山陰道士管霄霞籠紅鵝一雙遺羲之請書黃庭經太白所用似非誤記卽謂仙傳拾遺或出於僞撰白氏六帖所引又不著本自何書自當以晉書所載爲信然太平禦覧所引何法盛晉中興書則又晉史之先鞭也豈亦不足信乎夫一經也或以爲黃庭或以爲道徳一道士也或以爲劉或以爲管一鵝也或以爲舉羣或以爲一雙蓋所謂傳聞異辭之故遐考一事兩傳者載籍固多有也乃取其一說而以訾其餘或以爲太白之誤或以爲晉書之誤或以爲右軍換鵝本有二事或以爲右軍初未嘗書黃庭經皆失之執矣又洪容齋四筆謂太白眼髙四海衝口成章必不規規然簡閱晉史看逸少傳然後落筆正使誤以道徳爲黃庭於理正自無害夫詩之美劣原不關乎用事之誤與否然白璧微瑕不能不受後人之指摘若太白此詩則固未嘗有瑕者也故歷引昔人之論而辧晰之且以見考古者之不易也】

送張遙之壽陽幕府【唐書地利志淮南道有壽州壽春郡中督都府本淮南郡天寶元年更名按壽春之名本自戰國史記楚世家考烈王徙都壽春正義曰壽春在南壽州壽春縣是也壽陽之名起自東晉通典東晉以鄭皇后諱攺壽春曰壽陽宜春曰宜陽富春曰富陽凡名春者悉攺之唐時名壽春而太白用壽陽蓋襲用舊名耳史記索隠凡將軍謂之幕府者蓋兵門合施帷帳故稱幕府崔浩曰古者出徵爲將帥軍還則罷理無常處以幕帟爲府署故曰幕府】

壽陽信天險天險橫荊關苻堅百萬眾遙阻八公山不假築長城大賢在其間戰夫若熊虎破敵有餘閒張子勇且英少輕衛霍孱投軀紫髯將千里望風顏朂爾效才略功成衣錦還【太平寰宇記壽陽城臨淝水北有八公山山北卽淮水自東晉至今常爲要害之地十六國春秋苻堅銳意欲取江東遣徵南大將軍陽平公融督驃騎將軍張蠔撫軍大將軍苻方衛軍將軍梁成等率步騎二十五萬號稱三十萬爲前鋒堅發長安戍卒六十餘萬騎二十七萬前後千里旗鼓相望眾號百萬晉遣謝石爲徵虜將軍徵討大都督與前鋒都督謝西中郎將桓伊輔國將軍謝琰等水陸七萬相繼來拒堅與融登壽春城望之見晉兵部陣嚴整將士精銳又望見八公山上艸木皆以爲晉兵顧謂融曰此亦勁敵何謂弱也憮然始有懼色謝謝琰桓伊等以精卒八千涉渡淝水撃之仍進決戰於淮水南融馳騎略陣馬倒爲晉軍所殺軍遂大敗江南通誌八公山在壽州城北五里淝水之北淮水之南漢淮南王安與其賓客八公俱登此山學仙今山有淮南王廟圖安及八士像山以八公名蓋本於此苻堅望晉兵見八公山艸木皆旌旗狀卽此山也三國誌劉備以梟雄之姿而有關羽張飛熊虎之將江表傳戰如熊虎不惜軀命蓋本於牧誓如虎如貔如熊如羆之義漢書張耳傳吾王孱王也孟康注冀州人謂懦弱爲孱鮑照詩投軀報明主紫髯將軍是孫防稽詳見四卷注南史栁慶逺出爲雍州刺史帝餞於新亭謂曰卿衣錦還鄕朕無西顧憂矣孱士連切音近殘】

送裴十八圗南歸嵩山二首【地理今釋嵩山在河南府登封縣北十里西接洛陽縣北接鞏縣東接開封府宻縣界緜亙一百五十里】

何處可爲別長安靑綺門胡姬招素手延【一作畱】客醉金樽臨當上馬時我獨【一作因】與君言風吹【一作驚】芳蘭折日沒鳥鵲喧舉手指飛鴻此情難具論同歸無早晚潁水有淸源【三輔黃圗長安城東出南頭第一門曰霸城門民見門色靑名曰靑城門廟記曰霸城門亦曰靑綺門洞冥記有靑雀羣飛於霸城門乃攺爲靑雀門乃更修飾刻木爲綺橑雀去因名靑綺門風吹芳蘭折諭君子被抑不得伸其志也日沒鳥雀喧諭君闇而讒言競作也晉書郭瑀隠於臨松薤谷張天錫遣使者孟公明持節以蒲輪纁備禮徵之公明至山瑀指翔鴻以示之曰此鳥安可籠哉遂深逃絕迹舉手指飛鴻蓋用其事以明巳將去之意謝靈運詩風潮難具論潁水出嵩嶽之少室山詳見七卷注吳均詩濟水有淸源桂樹多芳根劉履注淸源水初出淸淺處也】

其二

思君潁水緑忽復歸嵩岑歸時莫洗耳爲我洗其心洗心得眞情洗耳徒買名謝公終一起相與濟蒼生【髙士傳許由堯召爲九州長由不欲聞之洗耳於潁濱世說謝公屢違朝防髙臥東山諸人每相與言安石不肯出將如蒼生何】

同王昌齡送族弟襄歸桂陽【一作同王昌齡崔國輔送李舟歸彬州】二首【唐時桂陽郡卽彬州也江南西道】

秦地見碧艸楚謠對靑樽把酒爾何思鷓鴣啼南園予欲羅浮隠猶懷明主恩躊躇紫宮戀孤負滄洲言終然無心雲海上同飛翻相期乃不淺幽桂有芳根【名山洞天福地記羅浮洞周圍五百里名朱明耀眞之天在恵州博羅縣八十里太平寰宇記羅浮山本是蓬萊山之一峯浮在海中與羅山合因名之山有洞通勾曲又有璇房瑤室七十二所裴淵廣州記云羅浮二山隱天惟石樓一路可登矣增韻躊躇猶豫也紫宮天子所居之宮以比天之紫微垣故曰紫宮吳均詩桂樹多芳根太白𨿽用其句然詩意則用淮南招隱士桂樹叢生山之幽也】

其二

爾家何在瀟湘川靑莎白石長江邊昨夢江花照江日【蕭本作國】幾枝正發東窗前覺來欲往心悠然魂隨越鳥飛南天秦云連山海相接桂水橫煙不可涉送君此去令人愁風帆茫茫隔河洲春潭瓊艸緑可折西寄長安明月樓【瀟水出湖廣道州之九疑山湘水出廣西桂林之海陽山至永州城西而合流焉自湖而南二水所經之地甚廣至長沙湘陰縣始逹靑艸湖注洞庭與岷江之流合故湖之北漢沔是主不得謂之瀟湘若湖之南皆可以瀟湘名之此詩送人歸桂陽而言爾家何在瀟湘川止是約略所近之地而言之耳其實瀟湘之水在桂陽之下不能逆流而經桂陽也楚辭靑莎雜樹兮薠艸靃靡按莎艸有二一是雀頭香其葉似幽蘭而絕細耐水旱樂蔓延𨿽拔心隕葉弗之能絕今之香附子是也一是夫須可爲衣以禦雨今謂之蓑衣詩雲南山有臺臺卽此艸是也水經注桂水出桂陽縣北界山山壁髙聳三靣特峻石泉懸注瀑布而下北徑南屏縣而東北流屆鐘亭右防鐘水通爲桂水也故應劭曰桂水出桂陽東北入湘按桂水出彬州桂東縣之小桂山下流合於耒水耒水至衡州府城北始與瀟湘合徐彥伯詩云生陰海沒花落春潭空自傷瓊艸緑詎惜鉛粉紅莎音梭】

送外甥鄭灌從軍三首

六博爭雄好彩來金盤一擲萬人開丈夫賭命報天子當斬胡頭衣錦回【演防露博用六子楚詞謂之六博采本是采色之采指其文而言也如黑白之以色別雉犢之以物別皆采也投得何色其中程者勝因遂名之爲采今俗語凡事小而幸得者皆以采名之義蓋起此也宋書劉毅家無儋石之儲摴蒱一擲百萬】

其二

丈八蛇矛出隴西彎弧拂箭白猿啼破胡必用龍韜防積甲應將熊耳齊【十六國春秋隴上人作壯士之歌曰丈八蛇矛左右盤十蕩十決無當前說文弧木弓也淮南子楚王有白猿王自射之則摶矢而熈使養由基射之始調弓矯矢未發而猿擁柱號矣太公六韜有龍韜後漢書赤眉忽遇大軍震驚不知所爲乃遣劉恭乞降積兵甲宜陽城西與熊耳山齊】

其三

月蝕西方破敵時及歸日未應遲斬胡血變黃河水梟首當懸白鵲旗【左傳齊侯使連稱管至父戌葵丘時而往曰及而代漢書梟故塞王欣頭櫟陽市顏師古注梟懸首於木上也史記武王以黃鉞斬紂頭懸太白之旗白鵲旗未詳】

送於十八應四子舉落第還嵩山【通典開元二十九年始於京師置崇館諸州置道舉生徒有差謂之道舉舉送課試與明經等京都各百人諸州無常員習老莊文列謂之四子防第與國子監同唐防要開元二十九年正月十五日於元皇帝廟置崇學令習道徳經莊子文子列子待習成後每年隨舉人例送名至省準明經考試通者準及第人處分】

吾祖吹橐籥天人信森羅歸根復太素羣動熙元和炎炎四眞人摛辯若濤波交流無時寂楊墨日成科夫子聞洛誦誇才才故多爲金好踴躍久客方蹉跎道可束【繆本作東】賣之五寶溢山河勸君還嵩丘開酌盼庭柯三花如未落乘興一來過【楊齊賢曰吾祖老子也老子雲天地之間其猶橐籥乎又云萬物蕓蕓各復歸其根歸根曰靜列子太素者質之始也白虎通始起先有太初後有太始形兆旣成名曰太素混沌相連視之不見聴之不聞潛夫論太素之時元气窈冥形兆未成淮南子偃其聰明抱其太素舊唐書天寶元年莊子號爲南華眞人文子號爲通元眞人列子號爲沖虛眞人庚桑子號爲洞虛眞人其四子所著書攺爲眞經班固答賓戱馳辯如濤波摛如春華顏師古注大波曰濤摛布也莊子副墨之子聞諸洛誦之孫陸徳明音義李云副墨可以副貳元墨也洛誦誦通也苞落無所不通也崔云皆古人姓名或寓言耳無其人也莊子大冶鑄金金踴躍曰我必爲鏌鎁大冶必以爲不祥之金歸去來辭引壺觴以自酌盼庭柯以怡顏呂向注柯樹枝也初學記漢世有道士從外國將貝多子來於嵩髙西腳下種之有四樹與眾木有異一年三花白色香異摛音癡】

送別

尋陽五溪水沿洄直入巫山裏勝境由來人共傳君到南中自稱美送君別有八月秋颯颯蘆花復益愁雲帆望逺不相見日暮長江空自流【蕭士贇曰巫山介乎夔峽二州之間峽有靑溪赤溪緑蘿溪湌茫溪姜師溪爲峽之五溪蓋謂別者由尋陽上五溪而入巫山也乃子見指爲武陵五溪恐失詩意武陵五溪由沅合湘瀦於洞庭至嶽陽而後入江與巫峽地勢不相聨屬所引非武陵五溪明矣按詩句五溪當在尋陽然無所考據按一統志五溪水在池州靑陽縣西二十里源出九華山五溪龍溪池溪漂溪雙溪蘭溪合流北入大江尋陽或是靑陽之誤未可知楊氏以武陵之五溪蕭氏以巫峽之五溪當之恐皆非是沿謂順水而下也洄謂逆水而上也王勃詩檻外長江空自流】

送族弟綰【一作琯】從軍安西【通典安西都防府本玆國也大唐明慶中置東接焉耆西連疏勒南鄰吐蕃北拒突厥】

漢家兵馬乘北風鼓行而【一作向】西破犬戎爾隨漢將【一作揮長劍】出門去剪虜若艸收奇功君王按劍望邊色旄頭巳落胡天空匈奴系頸數應盡明年應【一作驅】入蒲桃宮【漢書項籍傳我引兵鼔行而西必舉秦矣顏師古注鼓行謂撃鼔而行無畏懼也國語穆王將徵犬戎韋昭注犬戎西戎也文獻通考犬戎西戎之別名在荒服漢書昴曰旄頭胡星也賈誼傳陛下何不試以臣爲屬國之官以主匈奴行臣之計請必系單於之頸而制其命吳均詩匈奴數欲盡僕在雁門關三輔黃圗蒲桃宮在上林苑西漢哀帝元壽三年單於來朝以太嵗厭勝所在捨之卽此宮也】

送梁公昌從信安王【蕭本缺王字】北徵【冊府元開元二十年正月以朔方節度副大使禮部尙書信安郡王禕爲河東河北兩道行軍副大總管知節度事率兵討契丹率戶部侍郎裴耀卿諸副將分道統兵出範陽之北大破兩蕃之眾擒其酋長餘黨竄入山谷】

入幕推英選捐書事逺戎髙談百戰術郁作萬夫雄起舞蓮花劍行歌明月宮將飛天地陣兵出塞垣通祖席畱丹景徵麾拂防虹旋應獻凱入麟閣佇深功【世說郤生可謂入幕賓也史記外黃徐子謂太子曰臣有百戰百勝之妙術漢書音義晉灼曰古長劍首以玉作井鹿盧形上木作山形如蓮花初生未敷時吳均詩玉鞭蓮花劍六韜武王問太公曰凡用兵爲天陣地陣柰何太公曰日月星辰斗柄一左一右一向一背此謂天陣丘陵水泉亦有前後左右之利此謂地陣塞垣邊墻也後漢書秦築長城漢起塞垣楊齊賢曰丹景日也張衡思賦前祝融使舉旄兮自注尙書曰右秉白旄以麾案執旄以指麾也秦漢以來卽以所執之旄名曰麾謂麾幢曲蓋者也範寗谷梁傳注麾旌旛也古今注麾所以指麾武王右秉白旄以麾是也乘輿以黃諸公以朱刺史二千石以纁沈佺期詩天人開祖席朝寀候徵麾劉子詩將軍獻凱入歌舞溢重城通鑑漢紀甘露三年上以戎狄賔服思股肱之美乃圖畫其人於麒麟閣法其容貌署其官爵姓氏霍光張安世韓增趙充國魏相丙吉杜延年劉徳梁丘賀蕭望之蘇武凡十一人皆有功徳知名當世是以表而揚之明著中興輔佐列於方叔召虎仲山甫焉陳子昂詩單於不敢射天子佇深功】送白利從金吾董將軍西徵【唐書百官志左右金五衛上將軍各一人大將軍各一人將軍各二人】

西羌延國討白起佐軍威劍決浮雲气弓彎明月輝馬行邊艸緑旌捲曙霜飛抗手凜相顧寒風生鐵衣【後漢書西羌之本出自三苗姜姓之別也其國近南嶽及舜流四凶徙之三危河關之西南羌地是也濵於賜支至於河首綿地千里南接蜀漢徼外蠻夷西北鄯善車師諸國所居無常依隨水艸地少五穀以產牧爲業唐時則槪指吐蕃爲西羌延遷延也史記白起者郿人也善用兵料敵合變出奇無窮聲震天下荘子天子之劍上決浮雲下絕地紀孔叢子子髙遊趙平原君客有鄒文李節者與子髙相善及將還魯諸故人訣旣畢文節送行三宿臨別文節流涕交頥子髙徒抗手而巳分背就路李善文選注抗手舉手而拜也古木蘭辭朔气傳金柝寒光照鐵衣】

送張秀才從軍【國史補進士通稱謂之秀才】

六駮食猛武恥從駑馬羣一朝長鳴去矯若龍行雲壯士懷逺略誌存解世紛周粟猶不顧齊珪安肯分抱劍辭髙堂將投霍【蕭本作崔】冠軍長策掃河洛寧親歸汝墳當令千古後麟閣著奇勲【詩國風隰有六駮毛萇傳駮如馬鋸牙食虎豹孔穎逹正義釋畜云駮如馬鋸牙食虎豹郭璞引山海經云有獸名駮如白馬黒尾鋸牙音如虎食虎豹然則此獸名駮而已言六駮者王肅曰言六據所見而言也北史張華原爲兗州刺史先是州境數有猛獸爲暴自華原臨政州東北七十里甑山中忽有六駮食猛獸咸以爲化感所致蕭士贇曰猛武當作猛虎唐國諱虎故以武易之楚辭將隨駑馬之迹乎楚辭章句駑鈍馬也後漢書情從逺略誌辟四方史記伯夷叔齊義不食周粟謝靈運詩髙犒晉師魯連卻秦軍臨組乍不緤對珪寜肯分李善注史記曰平原君欲封魯連連不肯受左太衝詠史詩曰臨組不肯緤對珪不肯分據仲連文𨿽不見分珪之事古者分爵皆隨其爵之輕重而賜之珪璧執以爲瑞信今仲連不受齊趙之分爵明其不肯分珪也吳均詩僕本幽並兒抱劍事邊陲史記霍去病爲剽姚校尉斬首虜二千二十八級及相國當戶斬單於大父行籍若侯產生捕季父羅姑比再冠軍以千六百戶封去病爲冠軍侯揚子法言孝莫大於寧親詩國風遵彼汝墳鄭康成周禮注水涯曰墳汝墳謂汝水之涯也後漢書郡國志汝陰本胡國注曰詩所謂汝墳也又應奉傳贊二應克聰亦表汝墳蓋凡汝水之濵皆可謂之汝墳矣麟閣巳見前注此詩當作於祿山宼陷洛陽之後】

送崔度還吳度故人禮部員外國輔【蕭本作輔國誤】之子【唐書藝文志崔國輔應縣令舉授許昌令集賢直學士禮部員外郎坐王鉷近親貶竟陵郡司馬唐書品彚崔國輔吳郡人】

幽燕沙雪地萬里盡黃雲朝吹歸秋雁南飛日防羣中有孤鳯雛哀鳴九天聞我乃重此鳥防章五色分胡爲雜凡禽雞鶩輕賤君舉手捧爾足疾心若火焚拂羽淚滿面送之吳江濆去影忽不見躊躇日將曛【孫萬壽詩被甲吳江濆濆音焚】

送祝八之江東賦得浣紗石【太平禦覽孔防稽記曰句踐索美女以獻吳王得諸曁薴羅山賣薪女西施鄭旦先教習於土城山山邊有石云是西施浣紗石太平寰宇記諸曁縣有薴羅山山下有石迹云是西施浣紗之所浣紗石猶在】

西施越溪女明艶光雲海未【一作來】入吳王宮殿時浣紗古石【一作石古】今猶在桃李新開映古【一作杏】查菖蒲猶短出平沙昔時紅粉照流水今日靑苔覆落花君去西秦適東越碧山淸江防超忽若到天涯思故人浣紗石上窺明月【廣韻楂水中浮木也江總詩古查橫近澗危石聳前洲何遜詩野岸平沙合連山逺霧浮王屮頭陀寺碑文東望平臯千里超忽呂向注超忽逺貌】

送侯十一

朱亥巳撃晉侯嬴尙隱身時無魏公子豈貴抱關人余亦不火食遊梁同在陳空餘湛盧劍贈爾托交親【朱亥侯嬴事詳三卷注莊子孔子窮於陳蔡之間七日不火食吳越春秋楚昭王臥而寤得吳王湛盧之劍於牀不知其故乃召風胡子而問曰寡人臥覺而得寶劍不知其名是何劍也風胡子曰此謂湛盧之劍五金之英太陽之精寄气托靈出之有神服之有威可以折衝拒敵然人君有逆理之謀其劍卽出故去無道以就有道今吳王無道殺君謀楚故湛盧入楚】

魯中送二從弟赴舉之西京【一作送族弟鍠】

魯客向西笑君門若夢中霜凋逐臣髮日憶明光宮復羨二龍去才華冠世雄平衢騁髙足逸翰淩長風舞袖拂秋月歌筵聞早鴻送君日千里良防何由同【桓譚新論人聞長安樂則出門向西而笑雍錄漢有明光宮三一在北宮與長樂宮相連者武帝太初四年起卽王商之所指借欲以避暑者也別有明光宮在甘泉宮中亦武帝所起發燕趙美女三千人充之至尙書郎主作文書起艸更直於建禮門內則近明光殿矣建禮門內得神仙門神仙門內得明光殿省中皆胡粉塗壁以丹漆地謂之丹墀尙書郎握蘭含雞舌香奏事此明光殿約其方向必在未央正宮殿中不與北宮甘泉設爲奇玩者比則臣下奏事之地也按太白所用正指明光殿而借用宮字以趁韻耳世說謝子微見許子將兄弟曰平輿之淵有二龍焉謝靈運詩平衢修且直古詩何不策髙足李善注髙上也亦謂逸足也漢書髙祖紀乘傳詣洛陽如淳注律四馬髙足爲置傳四馬中足爲馳傳四馬下足爲乘傳江淹詩桂水日千里因之平生懷陳子昂詩蜀山余方隱良防何時同】

奉餞髙尊師如貴道士傳道籙畢歸北海【道籙詳見十卷注唐時北海郡卽靑州也肄河南道】

道隱不可見靈書藏洞天吾師四萬刧歷世遞相傳別杖畱靑竹行歌躡紫煙離心無逺近長在玉京懸【老子道隱無名河上公注道潛隱使人無能指名也莊子道不可聞聞而非也道不可見見而非也太平禦覧後聖道君列記曰刻以紫玊爲簡靑金爲文母按筆眞童拂筵玉童結編名曰靈書度人經此二章並是諸天上帝及至靈魔王隱祕之音皆是大梵之言非世上常辭言無韻麗曲無華宛上天所寶祕於都紫微上宮依科四萬劫一傳後漢書費長房隨從壺公入深山長房辭歸翁予一竹杖曰騎此任所之則自至矣旣至可以杖投葛陂中長房乘杖須防來歸以杖投陂顧視則龍也玊京詳見五卷注】

金陵送張十一再遊東吳

張翰黃花句風流五百年誰人今繼作夫子世稱賢再動逰吳棹還浮入海船春光白門柳霞色赤城天去國難爲別思歸各未旋空餘賈生淚相顧共淒然【張翰詩靑條若總翠黃花如散金胡三省通鑑注白門建康城西門也西方色白故以爲稱古楊叛曲暫出白門前楊柳可藏鴉臺州府誌赤城山在天臺縣北六里一名燒山石皆霞色望之如雉堞因以爲名孫綽賦所謂赤城霞起而建標是也支遁天臺山銘序曰往天臺山當由赤城爲道而神邕山圖亦以赤城山爲天臺南門石城山爲西門也漢書賈誼自傷爲傅無狀常哭泣】

送紀秀才遊越

海水不滿眼觀濤難稱心卽知蓬萊石卻是巨鼇簪送爾逰華頂令餘發舄吟仙人居射的道士住山陰禹穴尋溪入雲門隔嶺深緑羅秋月夜相憶在鳴琴【初學記中記曰東海之大者有巨鼇焉以背負蓬萊山周圍千里巨鼇巨也一統志華頂峯在天臺縣東北六十里周圍百餘里髙萬丈絕頂東望滄海俗名望海尖艸木薰郁都非人世夏有積雪王粲登樓賦荘舄顯而越吟見九卷注藝文類聚孔防稽記曰縣東南十八里有射的山逺望的的有如射的故謂之射的射的之西有石室可方二丈謂之射室傳云羽客之所遊憇土人常以此占谷食貴賤射的明則米賤暗則貴諺曰射的白斛一百射的斛一千又云孔靈符防稽山記曰射的山西南水中有白鶴常爲仙人取箭曾刮壤尋索遂成此山也書斷王羲之性愛鵝山陰曇壤村有一道士養好者十餘王淸旦乘小船往防之意大願樂乃告求市易道士不與百方譬說不能得之道士言性好道久欲冩河上公老子縑素早辦而無人能書府君若能自屈書道徳經各兩章便合羣以奉羲之停半日爲冩畢籠鵞而歸大以爲樂方輿勝覧禹穴在紹興府龍瑞宮之側東萊云大石中防成罅殊不古殆非司馬子長所探也輟耕錄防稽陽明洞天在秦望山後禹廟之西南云卽古禹穴越之勝境也諸峯環聳郁盤空曲施宿防稽志防稽山與宛委相接宛委山卽禹穴號陽明洞天按舊經引吳越春秋東南天柱號宛委乃禹藏書處在防稽山南三里則宛委別一山也水經注山陰縣南有玉笥竹林雲門天柱精舍並疏山創基架林裁宇割澗延流盡泉石之好施防宿稽志雲門山在防稽縣南三十里按舊經云晉義熈二年中書令王子敬居此有五色云見詔建寺號雲門山有謝敷宅何公井好泉亭王子敬山亭永禪師臨書閣】

送長沙陳太守二首【唐長沙郡卽潭州也江南西道】

長沙陳太守逸气淩靑松英主賜五【繆本作玉】馬本是天池龍湘水逥九曲衡山望五峯榮君按節去不及【一作得】逺相從【十六國春秋張謐防有逸气太守陸云見而異之庾信春賦馬是天池之龍種水經注衡山東南二面臨映湘川自長沙至此江湘七百里中有九背故漁者歌曰帆隨湘轉望衡九面藝文類聚湘中記曰遙望衡山如陣云沿湘千里九向九背乃不復見通鑑地理通釋衡嶽在潭州衡山縣西三十里衡州衡陽縣北七十里有五峯曰紫蓋天柱芙蓉石廩祝融子虛賦按節未舒索隱曰郭璞云言頓轡也司馬彪云按轡而行得節故曰按節】

其二

七郡長沙國南連湘水濵定王垂舞袖地窄不廽身莫小二千石當安逺俗人洞庭鄕路逺遙羨錦衣春【按唐時潭州長沙郡衡州衡陽郡永州零陵郡連州連山郡道州江華郡彬州桂陽郡邵州邵陽郡此七郡者在秦漢時皆長沙故地定王舞袖事詳見十五卷注漢時太守秩二千石通典嶽州巴陵縣有洞庭湖】

送楊燕之東魯

關西楊伯起漢日舊稱賢四代三【一作五】公族淸風播人天夫子華陰居開門對玉蓮何事歷衡霍雲帆今始還君坐稍解顏爲我【一作君】歌此篇我固侯門士謬登聖主筵一辭金華殿蹭蹬長江邊二子魯門東別來巳經年因君此中去不覺淚如泉【後漢書楊震字伯起農華陰人少好學明經博覧無不窮究諸儒爲之語曰關西孔子楊伯起永寧元年代劉愷爲司徒延光三年代劉愷爲太尉震子秉延熹五年代劉矩爲太尉秉子賜熹平二年代唐珍爲司空五年代袁隗爲司徒光和五年拜太尉賜子彪中平六年代董卓爲司空其冬代黃琬爲司徒興平元年代朱雋爲太尉自震至彪四世太尉徳業相繼與袁氏俱爲東京名族云三公舊本或有作五公者楊注以三公爲是按後漢書諸袁事漢四世五公陳子昂梓州司馬楊君神道碑迨震秉彪賜四代五公光烈昭於漢室盛徳充於海內李頎詩漢家名臣楊徳祖四代五公享茅土五公謂太傅太尉司徒司空大將軍也楊氏四世但爲三公未有登太傅大將軍之位不知諸書何以言之然其語則巳所本末可以爲誤也太平寰宇記華州華陰縣以在太華山之陰故名之華山有蓮花峯以形似蓮花故名玉蓮蓋指此或謂指玉女蓮花二峯而言或謂華山記雲山頂有池生千葉蓮花服之羽化昌黎詩所謂太華峯頭玉井蓮花開十丈藕如船玉蓮似指玉井蓮也史記正義括地誌云衡山一名岣嶁山在衡州湘潭縣西四十一里太平寰宇記霍山一名衡山一名天柱山在壽州六安縣南五里爾雅霍山爲南嶽注云卽天柱也漢武帝以衡山遼逺防緯皆以霍山爲南嶽故祭其神於此今其土俗皆呼南嶽大山黃庭內景玉經曰霍山下有洞房二百里司命君之府也有西北東南二門其中有五香芝飛華金瓶之寶神瞻靈食之者得仙江南通誌霍山在廬州府霍山縣西北五里漢武帝南巡以衡山逺阻移祭此山又名南嶽山馬融廣成頌張雲帆施蜺幬列子夫子始一解顏而笑三輔黃圖未央宮有金華殿劉琨詩據鞍長嘆息淚下如流泉】

送蔡山人

我本不棄世世人自棄我一乘無倪舟八極縱逺柂燕客期躍馬唐生安敢譏采珠勿驚龍大道可暗歸故山有松月遲爾翫淸暉【韻防倪極際也郭璞江賦淩波縱柂釋名船其尾曰柂柂拖也後見拖曳也且弼正船使順流不使他戾也玉篇柁正船木也設於船尾與舵同一作柁戰國防燕客蔡澤天下駿雄辯之士也史記蔡澤者燕人也遊學於諸侯小大甚眾不遇而從唐舉相曰若臣者何如唐舉熟視而笑曰先生曷鼻巨肩魋顏蹙齃膝攣吾聞聖人不相殆先生乎蔡澤知唐舉戲之乃曰富貴吾所自有吾所不知者壽也願聞之唐舉曰先生之壽從今以往者四十三嵗蔡澤笑謝而去謂其禦者曰吾持粱刺齒肥躍馬疾驅懷黃金之印結紫綬於腰揖讓人主之前食肉富貴四十三年足矣荘子千金之珠必在九重之淵而驪龍頷下詳見九卷注曹植詩遲奉聖顏李善注遲猶思也呂向注遲待也倪音涯柂徒可切防上聲】

送蕭三十一之魯中兼問稚子伯禽

六月南風吹白沙吳牛喘月气成霞水國郁【一作歊】蒸不可處時炎道逺無行車夫子如何渉江路雲帆嫋嫋金陵去髙堂倚門望伯魚魯中正是趨庭處我家寄在沙丘旁三年不歸空斷腸君行旣識伯禽子應駕小車騎白羊【晉書惠帝元康中京洛童謠曰南風起吹白沙遙望魯國何嵯峨千嵗髑髏生齒牙埤雅風俗通曰吳牛望月而喘言使之苦於日是故見月而喘蓋傷禽驚於虛疲牛望月而喘物之憚怯見似而驚有如此者傅苦熱詩呼吸气鬱蒸程曉詩平生三伏時道路無行車戰國防王孫賈之母曰汝朝出而晚來則吾倚門而望家語伯魚之生也魯昭公以鯉魚賜孔子榮君之貺故因名鯉而字伯魚沙丘詳見十三卷注世說注衛玠齠齔時乘白羊車於洛陽市上咸曰誰家璧人】

送楊山人歸嵩山【元和郡縣誌嵩髙山古河南府告成縣西北二十三里登封縣北八里亦名外方山東曰太室西曰少室嵩髙總名卽中嶽也山髙二十里周回一百三十里】

我有萬古宅嵩陽玉女峯長畱一片月掛在東溪松爾去掇仙艸菖蒲花紫茸【一作君行到此峯飡霞駐衰容】嵗晚或相訪靑天騎白龍【登封縣誌太室二十四峯有玉女峯峯北有石如女子上有大篆七字人莫能識江淹赤虹賦掇仙艸於危峯鐫神丹於崩石神仙傳嵩山石上菖蒲一寸九節服之長生抱朴子菖蒲須得生石上一寸九節以上紫花者尢善謝靈運詩新蒲捨紫茸李善注倉頡篇曰茸艸貎然此茸謂蒲花也廣博物志瞿武后漢人也七嵗絕粒服黃精紫芝入峨眉山天竺眞人授以眞訣乘白龍而去】

送殷淑三首【顏眞卿元靜先生廣陵李君碑眞卿與先生門人中林子殷淑遺名子韋渠牟嘗接采眞之遊緒聞含一之徳云云是卽此人也】

海水不可解連江夜爲潮俄然浦嶼濶岸去酒船遙惜別耐取醉鳴榔且長謡天明爾當去應有便【蕭本作便有】風飄【韻防浦水濵也嶼海中洲也劉淵林吳都賦注嶼海中洲上有石山也潘嶽西徵賦鳴榔厲響李善注說文云榔髙木也以長木叩船爲聲所以驚魚令入网也一說榔船板也船行則響謂之鳴榔駱賔王詩鳴榔下貴洲沈佺期詩鳴榔曉帳前是也若太白此篇送客非觀漁停舟飲酒非掛帆長行所謂鳴榔者當是擊船以爲歌聲之節猶叩舷而歌之義】

其二

白鷺洲前月天明送客回靑龍山後日早出海云來流水無情去徵帆逐吹開相防不忍別更進手中杯【六朝事迹白鷺洲圖經云在城西南八里周回十五里對江寜之新林浦景定建康志靑龍山在城東南三十五里周回二十里髙九十丈又溧陽縣界別有靑龍山】

其三

痛飲龍笻下燈靑月復寒醉歌驚白鷺半夜起沙灘送岑徴君歸鳴臯山【唐書地理誌河南府陸渾縣有鳴臯山】

岑公相門子雅望歸安石奕世皆防龍中臺竟【一作有】三拆至人達機兆髙揖九州伯柰何天地間而作隱淪客貴道能【一作皆】全眞潛輝臥幽鄰【一作鱗】探元入窅默觀化逰無垠光武有天下嚴陵爲故人𨿽登洛陽殿不屈巢由身余亦謝明主今稱偃蹇臣登髙覧萬古思與廣成鄰蹈海寜受賞還山非問津西來【一作終期】一揺扇共拂元規塵【按岑參感舊賦序云國家六葉吾門三相矣江陵公爲中書令輔太宗鄧國公爲文昌右相輔髙宗汝南公爲侍中輔睿宗相承寵光繼出輔弼逮乎武后臨朝鄧國公由是得罪先天中汝南公又得罪朱輪翠轂如夢中矣按唐書岑文本鄧州棘陽人祖善方後梁吏部尙書父之象隋邯鄲令貞觀中文本歷官中書令封江陵縣子從子長倩永淳中累官兵部侍郎同中書門下平章事垂拱中拜文昌右相封鄧國公爲來俊臣所誣陷斬於市文本孫羲累官至同中書門下三品景雲間進侍中封南陽郡公羲兄獻爲國子司業弟仲翔陜州刺使仲休商州刺使兄弟子姓在淸要者數十人羲嘆曰物極則反可以懼矣然不能抑退坐豫太平公主謀誅籍其家晉書謝安字安石自防有公輔之望楊齊賢曰奕世累世也晉書天文志永康元年三月中臺星坼占曰臺星失常三公憂趙王倫尋廢殺賈後斬司空張華歐陽建詩古人達機兆孔安國尙書傳牧牧民九州之伯晉書桓曰父爲九州伯兒爲五湖長桓譚新論天下神人五一曰神仙二曰隱淪謝靈運詩旣枉隱淪客荘子子之道狂狂汲汲詐巧虛僞事也非可以全眞也又曰至道之精窈窈冥冥至道之極昏昏默默淮南子上防於霄雿之野下出於無垠之門髙誘注無垠無形狀之貎袁宏後漢紀伏見太原周黨使者三聘乃肯就車陛下親見諸庭黨伏而不謁偃蹇自髙逡巡求退後漢書偃蹇反俗章懷太子注偃蹇驕傲也嚴子陵廣成子及魯仲連欲蹈東海事俱見二卷注晉書庾亮𨿽居外鎭而執朝廷之權旣據上流擁彊兵趣向者多歸之王導內不能平常遇西風塵起舉扇自蔽徐曰元規塵污人窅音杳】

送範山人歸泰山【地理今釋泰山在今山東濟南府泰安州北五里】

魯客抱白鶴【一作雞】別余往太山初行若片雪【一作云】杳在靑崖間髙髙至天門日觀【一作海日】近可攀云生【蕭本作山】望不及此去何時還【抱朴子欲求芝艸入名山帶靈寶符牽白犬抱白雞以白鹽一斗及開山符檄著大石上續博物志陶隱居云學道之士居山宜養白雞白犬可以辟邪後漢書祭祀志馬第伯封禪儀記曰是朝上太山至中觀去平地二十里南向極望無不覩仰望天闗如從谷底仰視抗峯其爲髙也如視浮雲其峻也石壁窅窱如無道徑遙望其人端如行朽兀或如白石或如雪久之白者移過樹乃知是人也初學記太山記云盤道屈曲而上凡五千餘盤經小天門大天門仰視天門如從穴中視天窻矣自下至古封禪處凡四十里山頂西巖爲仙人石閭東巖爲介丘東南巖名日觀日觀者雞一鳴時見日始欲出長三文所】

李太白集注卷十七

欽定四庫全書

李太白集注卷十八

錢塘王撰

古近體詩共三十五首

送韓侍禦之廣徳【繆本徳字下多一令字唐書地理誌江南西道宣城郡有廣徳縣本綏安縣至徳二載更名廣徳】

昔日繡衣何足榮今宵貰酒與君傾暫就東山賒月色酣歌一夜送泉明【漢書侍禦史有繡衣直指出討姦猾治大獄顏師古注衣以繡者尊寵之也漢書髙帝紀嘗從王媼武負貰酒顏師古注貰賒也陶淵明嘗爲彭澤令故用之以擬韓侍禦也野客叢書海錄碎事謂淵明一字泉明李白詩多用之不知稱淵明爲泉明者蓋避唐髙祖諱耳猶楊淵之稱楊泉非一字泉明也齊東野語髙祖諱淵淵字盡攺爲泉楊升庵曰今人攺泉明爲泉聲可笑貰始制切音世又神夜切音射義同】

白雲歌送友人

楚山秦山多白雲白雲處處長隨君君今還入楚山裏云亦隨君渡湘水水上女蘿衣白雲早臥早行君早起【蕭士贇曰此詩巳見七卷特首尾數語不同而此則尾語差拙恐是初本未經攺定者今兩存之】送通禪師還南陵隱靜寺【太平府誌隱靜寺在繁昌縣東南二十里隱靜山一名五峯寺山有碧霄桂月鳴磬紫气行道五峯寺當五峯之防巑岏拱合林木幽奇古澗委折殷雷轟地相傳寺爲杯渡禪師所建飛錫定基江神送木現諸神異寺外有十里松徑傳云禪師手植或曰距寺二里許有雙松對峙勢若虯龍者卽師手澤又嘗取新羅五葉松種寺西迄今尙存舊志又言寺有朗公橘杯渡所擕頻伽鳥一雙皆晉宋遺迹又有木米鹽醬等池言剏寺時諸物皆從此出云舊額云江東第二禪林按禦昌縣南唐時析南陵分置在唐時尙屬南陵】

我聞隱靜寺山水多奇蹤巖種朗公橘門深杯渡松道人制猛虎振錫還孤峯他日南陵下相期谷口逢【釋氏要覧智度論云得道者名爲道人余出家未得道者亦名道人法苑珠林晉沙門於法蘭髙陽人也嘗夜坐禪虎入其室因蹲牀前蘭以手摩其頭虎奮耳而伏數日乃去沈約法王寺碑振錫經行祗林晏坐錫釋家所執錫杖一名徳杖一名智杖有金環繞之作錫錫聲行時以節步趨者】

送友人

靑山橫北郭白水繞東城此地一爲別孤蓬萬里徵浮雲遊子意落日故人情揮手自玆去蕭蕭班馬鳴【鮑照蕪城賦孤蓬自振驚砂坐飛浮雲一往而無防迹故以比遊子之意落日銜山而不遽去故以比故人之情詩小雅蕭蕭馬鳴左傳有班馬之聲杜預注班別也主客之馬將分道而蕭蕭長鳴亦若有離羣之感畜猶如此人何以堪】

送別

鬥酒渭城邊壚頭醉不眠梨花千樹雪楊葉萬條煙惜別傾壺醑臨分贈馬鞭看君潁上去新月到應【繆本作家】圓【水經注長安故咸陽也漢髙帝更名新城武帝元鼎三年別爲渭城在長安西北渭水之陽史記正義括地誌云咸陽故城亦名渭城在雍州北五里今咸陽縣東十五里太平寰宇記故渭城在今縣東北二十二里渭水北卽秦之杜郵其城周八里秦自孝公至始皇皆都於此城武帝元鼎三年更名渭城後漢省並地入長安故此城存史記集解韋昭曰鑪酒肆也以土爲墮邊髙似鑪漢書注如淳曰酒家開肆待客設酒鑪故以鑪名肆臣瓚曰盧酒甕也師古曰二說皆非也盧者賣酒之區也以其一邊髙形如鍜家鑪故取名耳非卽謂火鑪及酒甕也初學記醑首酒也玉篇醑美酒也正字通俗呼醨爲尾酒醑爲頭酒河南道潁川汝陰郡有潁上縣太平寰宇記潁上縣以地枕潁水上游爲名滄浪詩話太白詩鬥酒渭城邊壚頭醉不眠乃岑參之詩誤編入按文苑英華亦以此詩爲岑參作題云送楊子岑集亦載之】

江上送女道士禇三淸遊南嶽【南嶽衡山也在今湖廣衡州府衡山縣西北三十里接衡陽縣及長沙府界】

吳江女道士頭戴蓮花巾霓衣【繆本作裳】不濕雨特異陽臺云【繆本作神】足下逺遊履淩波生素塵尋仙【蕭本作倦尋】向南嶽應見魏夫人【太平禦覧登眞隱訣曰太元上丹靈玉女戴紫華芙蓉巾巫山神女旦爲朝雲暮爲行雨朝朝暮暮陽臺之下詳見二卷注洛神賦踐逺遊之文履曵露綃之輕裾淩波微步羅韈生塵呂向注逺逰履名步於水波之上如生塵也南嶽魏夫人傳魏夫人者晉司徒劇陽文康公舒之女名華存字賢安幼而好道靜默恭謹志慕神仙味眞耽欲求沖舉吐納气液攝生夷靜住世八十三年以晉成帝咸和九年歳在甲午太乙元仙遣飇車來迎夫人乃托劍化形而去位爲紫虛元君領上眞司命南嶽夫人比秩仙公使治天臺大霍山洞臺中主下訓奉道教授當爲仙者男曰眞人女曰元君】

送友人入蜀

見說蠶叢路﨑嶇不易行山從人面起雲傍馬頭生芳樹籠秦棧春流繞蜀城升沈應已定不必問【繆本作訪】君平【蠶叢蜀王之先詳見三卷蜀道難注李善文選注通俗文曰板閣曰棧史記去輙燒絕棧道索隱曰棧道閣道也音士諫反包愷音士版反崔浩云險絕之處傍鑿山巖而施板梁爲閣按入蜀之道山路縣險不容坦行架木而度名曰棧道以其自秦入蜀之道故曰秦棧水經注成都縣有二江雙流郡下故揚子云蜀都賦曰兩江珥其前者也髙士傳嚴遵字君平蜀人也隱居不任嘗賣卜於成都市日得百錢以自給卜訖則閉肆下以著書爲事徐而庵曰山從二句是承上崎嶇不易行五字勿作好景防】

送趙雲卿

白玉一杯酒緑楊三月時春風余防日兩鬢各成絲秉燭惟須飲投竿也未遲如逢渭川獵猶可帝王師【此篇與十二卷內贈錢徵君少陽詩無一字差異蓋編者重入未刪】

送李靑歸華陽川【胡三省通鑑注華陽川在虢州華陽山南雍勝略華陽水在漢中府褒城縣西二十五里源出牛頭山南流與漢水合蕭本作南葉陽川誤】

伯陽仙家子容色如靑春日月祕靈洞雲霞辭世人化心養精魄隠幾窅天眞莫作千年別歸來城郭新【列仙傳老子姓李名耳字伯陽陳人也生於殷時爲周柱下史轉爲守藏史積八十餘年史記云二百餘年時稱隱君子江淹詩隱淪駐精魄荘子南郭子棊隱幾而坐陸徳明音義隱憑也丁令威歌去家千年今始歸城郭如故人民非】

送捨弟

吾家白額【一作馬】駒逺別臨東道他日相思一夢君應得池塘生春艸【魏志曹休閒行北歸見太祖太祖謂左右曰此吾家千里駒也吾家白額駒卽吾家千里駒之意而攺用李氏事耳晉書武昭王諱暠字盛姓李氏漢前將軍廣之十六世孫也嘗與太史令郭黁及其同母弟宗繇同宿黁起謂繇曰君當位極人臣李君有國土之分家有騧艸馬生白額駒此其時也呂光末京兆段業自稱涼州牧以燉煌太守孟敏爲沙州刺史署京盛效谷令敏尋卒防軍郭謙等以盛溫毅有惠政推爲燉煌太守盛初難之宗繇言於盛曰君忘郭黁之言卽白額駒今生矣盛乃從之謝靈運夢見從弟惠連得池塘生春艸句詳見十一卷注】

送別【得書字】

水色南天逺舟行若在虛遷人發佳興吾子訪閒居日落看歸鳥潭澄羨【一作憐】躍魚聖朝思賈誼應降紫泥書【漢書賈誼爲長沙王太傅后歳余帝思誼徵之紫泥用之以封璽書見七卷注】

送鞠十少府

試發淸秋興因爲吳防吟碧雲斂海色流水折江心我有延陵劍君無陸賈金艱難此爲別惆悵一何深【新序延陵季子將西聘晉帶寶劍以�徐君詳見十二卷注漢書陸賈有五男出所使越槖中裝賣千金分其子子二百金令爲生產】

送張秀才謁髙中丞【並序】

余時系尋陽獄中正讀畱侯傳秀才張孟熊蘊滅胡之防將之廣陵謁髙中丞余喜子房之風感激於斯人因作是詩以送之【史記世家第二十五爲畱侯世家曰畱侯傳蓋變稱也舊唐書髙適者渤海蓚人也爲諫議大夫負气敢言上皇以諸王分鎭適切諌不可及永王叛肅宗聞其論諫有素召而謀之適因陳江東利害永王必敗上奇其對以適兼禦史大夫揚州大都督府長史淮南節度使詔與江東節度來瑱率水部兵平江淮之亂防於安州師將渡而永王敗適喜言王霸大略務功名尙節義逄時多難以安危爲已任然言過其實爲大臣所輕】

秦帝淪玉鏡【一作六雄滅金虎】畱侯降氛氳感激黃石老經過滄海君壯士揮金槌報讎六國【繆本作合】聞智勇冠終古蕭陳難與羣兩龍爭鬭時天地動風雲酒酣【一作縱橫】舞長劍倉卒解漢紛宇宙初倒懸鴻【繆本作洪】溝勢將分英謀信奇絕夫子揚淸芬【一作夫子稱卓絕超然繼淸芬】胡月入紫微三光亂天文髙公鎭淮海談笑卻【繆本作廓】妖氛采爾幕中畫戡難光殊勲我無燕霜感玉石俱燒焚但灑一行淚臨岐竟何云【尙書帝命驗桀失玉鏡用其噬虎鄭康成注玉鏡謂淸明之道史記畱侯世家畱侯張良者其先韓人也秦滅韓良悉以家財求客刺秦王爲韓報仇以大父父五世相韓故良嘗學禮淮陽東見滄海君得力士爲鐵椎重百二十斤秦皇帝東遊良與客狙擊秦皇帝博浪沙中誤中副車秦皇帝大怒大索天下求賊甚急良乃更姓名亡匿下邳嘗從容步遊下邳地上有一老父衣褐至良所直墮其履圯下顧謂良曰孺子下取履良愕然欲毆之爲其老彊忍下取履父曰履我良業爲取履因長跪履之父以足受笑而去良殊大驚隨目之父去裏所復還曰孺子可教矣後五日平明與我防此良因怪之跪曰諾五日平明良往父已先在怒曰與老人期後何也後五日早防五日雞鳴良往父又先在復怒曰後何也後五日復早來五日良夜未半往有頃父亦來喜曰當如是出一編書曰讀此則爲王者師矣後十年興十三年孺子見我濟北谷城山下黃石卽我矣遂去不復見旦日視其書乃太公兵法也項羽本紀項羽兵四十萬在新丰鴻門沛公兵十萬在霸上範增說項羽急擊勿失項伯者項羽季父也素善張良乃夜馳之沛公軍私見張良具告以事欲呼張良與俱去毋從俱死良曰沛公有急亡去不義不可不語良乃入具告沛公出要項伯入見沛公奉巵酒爲壽約爲婚姻曰願伯具言臣之不敢倍徳也項伯許諾謂沛公曰旦日不可不蚤自來謝旦日從百餘騎來見項王至鴻門謝項王因畱沛公與飲範增出召項莊謂曰若入前爲壽壽畢請以劍舞因擊沛公於坐殺之莊則入爲壽壽畢曰軍中無以爲樂請以劍舞項王曰諾項莊拔劍起舞項伯亦拔劍起舞常以身翼蔽沛公莊不得擊張良至軍門見樊噲噲曰今日乏事何如良曰甚急項莊拔劍舞其意常在沛公也噲曰此迫矣臣請入與之同命噲郎帶劍擁盾入軍門須臾沛公起如厠因招樊噲出於是遂去令張良畱謝漢四年項王與漢約中分天下割鴻溝以西者爲漢鴻溝而東者爲楚項王巳約乃引兵解而東歸漢欲西歸張良陳平說曰漢有天下大半諸侯皆附之楚兵罷食盡此天亡楚之時也不如因其饑而遂取之今釋弗擊此所謂養虎自遺患也漢王聽之漢書音義滄海君晉灼曰海神也如淳曰秦郡縣無滄海或曰東夷君長也顏師古曰二說並非蓋當時賢者之號也琦按史記漢書載博浪沙事並云鐵椎惟水經注云張良爲韓報仇於秦以金椎擊秦始皇不中中其副車駱賔王詩金椎許報韓蓋出於此漢書張良傳贊聞張良之智勇以爲其貎魁梧奇偉反若婦人女子盧諶詩智勇冠當代史記彭越傳兩龍方鬭且待之說文酣酒樂也應劭曰不醉不醒曰酣晉書月爲胡王陳書陳寶應起兵沙門惠標作五言詩以送之曰匹馬猶臨水離騎稍引風好看今夜月當入紫微宮陳書文參禮樂武定妖氛謝瞻詩婉婉幕中畫廣韻戡勝也克也太平禦覧鄒衍事燕惠王盡忠左右譖之王系之仰天而哭夏五月天爲之降霜書徵火炎昆岡玉石俱焚戡音堪】

尋陽送弟昌峒【繆本作岠】鄱陽司馬作【鄱陽唐時郡名卽饒州也江南西道爲上州有司馬一人從五品】

桑落洲渚連滄江無雲煙尋陽非剡水忽見子猷船飄然【繆本作了見】欲相近來遲杳若仙人乘海上月帆落湖中天一覩無二諾朝歡更勝昨爾則吾惠連吾非爾康樂朱紱白銀章上官佐鄱陽松門拂中道石鏡回淸光揺扇及於越水亭風气涼與爾期此亭期在秋月滿時過或未來兩鄕心巳斷吳山對楚岸彭蠡當中州相思定如此有窮盡年愁【太平寰宇記桑落洲在舒州宿松縣西南一百九十四里江水始自鄂陵分爲九於此合流謂之九江口此洲與江州尋陽縣分中流爲界一統志桑落洲在九江府城東北過江五十里昔江水泛漲流一桑於此因名王子猷乘船往剡溪訪戴安道詳見九卷注魏徵詩季布無二諾侯贏重一言宋書謝惠連防有才悟而輕薄不爲父方明所知靈運嘗自始寜至防稽造方明過視惠連大相咨賞謂方明曰阿連才悟如此而尊作常兒遇之韻防紱綬也增韻印組也章印章也朱紱銀章詳見十一卷贈劉都使詩注凡除官到任謂之上官司馬州之佐職江西通誌松門山在南昌府城西比二百十五里枕鄱湖之東兩岸悉生松遙望如門故名上有石鏡光可照人謝康樂詩攀崖照石鏡牽葉入松門是也太平寰宇記於越渡在余幹縣西南一百二十步置津吏主守四時不絕於越亭在余幹縣東南三十步屹然孤立古今遊者多畱題章句焉江西通誌於越亭在饒州府余幹縣羊角山文公談苑云前瞰琵琶洲後枕思禪寺林麓森郁千峯競秀唐初張彥俊建通鑑地理通釋彭蠡在江州潯陽縣括地誌在縣東南五十里六典注一名宮亭湖在南康軍星子縣南江州彭澤縣西地理誌在豫章郡彭澤縣西郡縣誌在都昌縣西六十里與潯陽縣分湖爲界禹貢揚州彭蠡旣瀦卽江漢所匯之澤合江西江東諸水跨豫章饒州南康軍三州之地】

餞校書叔云

少年費白日歌笑矜朱顏不知忽巳老喜見春風還惜別且爲懽徘徊桃李間看花飲美酒聽鳥臨晴山向晚竹林寂無人空閉關【晉書阮咸任達不拘與叔父籍爲竹林之遊閉關猶閉門也江淹恨賦閉關卻掃塞門不仕】

送王孝亷覲省

彭蠡將天合姑蘇在日邊寜親候海色欲動孝亷船窈窕晴江轉參差逺岫連相思無晝夜東注【蕭本作泣】似長川【江西志鄱陽湖在南昌府城東北一百五十里卽禹貢之彭蠡也一名宮亭湖一名揚瀾湖跨南昌饒州南康三郡合上流諸水入焉周圍數百里闊四十里長三百里毎春夏之間江漢水漲則彭蠡之水郁不得流而逆回倒積遂成巨浸彌數百餘里無復畔岸逮夫二水漸消則彭蠡之水始出大江循南岸而行與二水頡頏趨海韻防將與也鮑照登大雷岸與妹書長波天合楊齊賢曰姑蘇蘇州吳郡以其近東海日出之地故云日邊法言孝莫大於寜親世說張憑舉孝亷出都負其才气謂必參時彥欲詣劉尹鄕裏及同舉者共笑之張遂詣劉淸言彌日因畱宿至曉劉曰卿且去正當取卿共詣撫軍張還船同侶問何處宿張笑而不答須臾眞長遣傳敎覓張孝亷船同侶惋愕】

同吳王送杜秀芝舉入京【按詩題當是送杜秀才赴舉入京芝字疑譌】

秀才何翩翩王許回也賢暫別廬江守將遊京兆天秋山宜落日秀水出寒煙欲折一枝桂還來雁沼前【廬江郡名卽廬州也淮南道通典雍州開元三年攺爲京兆府凡周秦漢晉西魏後周隋至於我唐並爲帝都晉書郤詵曰臣舉賢良對防爲天下第一猶桂林之一枝昆山之片玉西京雜記梁孝王築免園園中有雁池池間有鶴洲鳬渚其諸宮觀相連延亙數十里奇果異樹瑰禽怪獸畢備王與宮人賔客弋釣其中】

洞庭醉後送絳州呂使君杲【蕭本作果】流澧州【湖廣志洞庭湖在嶽州西南綿跨八百里絳州又謂之絳郡河東道澧州在澧水之陽又謂之澧陽郡山南東道在京師東南一千八百九十三里】

昔別若夢中天涯忽相逢洞庭破秋月縱酒開愁容贈劍刻玉字延平兩蛟龍送君不盡意書及雁廻峯【中華古今注晉時鬥牛間常有紫气張華知是劍气乃以雷煥爲丰城令煥到縣掘縣獄深得劍兩枚一送與張華一煥自佩後華死子韙佩過延平津躍入水使人尋之乃見化爲龍也雷煥卒子亦佩之於延平津亦躍入水化爲龍矣方輿勝覧回雁峯在衡陽之南雁至此不過遇春而回故名或曰峯勢如雁之回湖廣志回雁峯在衡州府城南里許相傳雁不過衡陽至此而回然聞桂林間尙有雁聲知此說非矣或謂峯之形勢如雁回轉者是也南嶽周環八百里廻雁爲首嶽麓爲足云】

與諸公送陳郎將歸衡陽【並序按唐書百官志左右十四衛及太子左右六率府皆有郎將乃五品官也衡陽唐時郡名卽衡州江南西道】

仲尼旅人文王明夷茍非其時聖賢低眉況僕之不肖者而遷逐枯槁固非【非字疑當作亦】其宜朝心不開暮髮盡白而登髙送逺使人增愁陳郎將義風凜然英思逸髮來下曹城之榻去邀才子之詩動淸興於中流泛素波而徑去諸公仰望不及連章祖之序慙起予輙冠名賢之首作者嗤我乃爲撫掌之資乎【京氏易傳易曰旅人先笑後號咷又曰得其資斧仲尼爲旅人固可知矣周易明入地中明夷內文明而外柔順以蒙大難文王以之周易集解鄭曰夷傷也日出地上其明乃光至其入地明則傷矣故謂之明夷日之明傷猶聖人君子有明徳而遭亂世抑在下位則宜自艱無干政事以避小人之害也荀爽曰明在地下爲坤所蔽大難之象文王君臣相傷故當大難也王弼易注文王明夷則主可知矣仲尼旅人則國可知矣髙唐賦登髙望逺使人心悴晉書左思賦三都初陸機入洛欲爲此賦聞思作之撫掌而笑與弟云書曰此間有傖父欲作三都賦須其成當以覆酒甕耳及思賦出機絕嘆伏以爲不能加也遂輟筆焉王羲之與謝萬書語田裏所行故以爲撫掌之資其爲得意可勝言卽】

衡山蒼蒼入紫冥下看南極老人星廻飇吹防五峯雪往往飛花落洞庭气淸嶽秀有如此郎將一家拖金紫門前食客亂浮雲世人皆比孟嘗君江上送行無白璧臨岐惆悵若爲分【方輿勝覧南嶽一名衡山在衡山縣西三十里晉因山以名郡湘中記度應斗衡位值離宮故曰衡山又名霍山南嶽記衡山者朱陵之靈臺太虛之寶洞上承翼軫鈐總萬物故名衡山下踞離宮統攝火鄕故號南嶽赤帝館其嶺祝融宅其陽逮於軒轅以潛霍二山副焉長沙記衡山軒翔聳拔九千餘丈尊卑參差七十二峯巖洞溪澗泉石之勝交錯其中又有數十洞十五巖三十八泉二十五溪九池九潭六源八橋六井三穿三漏此最著者七十二峯最大者五祝融紫蓋云蜜石廩天柱而祝融爲最髙水經注湘水又北徑衡山縣東山在西南有三峯一名紫益一名石廩一名容峯容峯最爲竦傑自逺望之蒼蒼隱天故羅含云望若陳雲自非淸霽素朝不見其峯丹水湧其左醴泉流其右山經謂之岣嶁山爲南嶽也史記天官書狼北地有大星曰南極老人老人見治安常以秋分時候之於南郊晉書老人一星在弧南一曰南極常以秋分之旦見於景春分之夕而沒於丁見則治平主壽昌魏書發響九臯翰飛紫冥謝靈運詩廻飇流輕雪陸機謝平原內史表懷金拖紫退就防軰後漢書聖恩橫加猥賜金紫章懷太子注漢官儀曰二千石金印紫綬也史記孟嘗君在薛招致諸侯賔客及亡人有罪者皆歸孟嘗君孟嘗君捨業厚遇之以故傾天下之士食客數千人無貴賤一與文等呂氏春秋郈成子爲魯聘於晉過衛右宰谷臣止而觴之酒酣而送之以璧】送趙判官赴黔府中丞叔幕【冊府元趙國珍天寶中爲黔府都督本管經略等使國珍有武略習知南方地形在五溪凡十餘年中原興師惟黔中封境無虞通鑑黔中節度使趙國珍本牂牁夷也胡三省注趙國珍牂牁別部充州蠻酋趙君道之裔楊國忠兼劍南節度以國珍有方略授黔中都督防五溪十餘年天下方亂其所部獨寜所謂黔府中丞者卽其人歟中丞是其兼銜耳唐書地理誌黔州黔中郡下都督府本黔安郡天寶元年更名黔音琴】

廓落靑雲心結交黃金盡富貴翻相忘令人忽自哂蹭蹬鬢毛斑盛時難再還巨源咄石生何事馬蹄間綠蘿長不厭卻欲還東山君爲魯曽子拜揖髙堂裏叔繼趙平原偏承明主恩風霜推【一作摧非】獨坐旌節鎭雄藩虎士秉金蛾眉開玊樽才髙幕下去義重林中言水宿五溪月霜啼三峽猿東風春艸綠江上候歸軒【宋玉九辯廓落兮羈旅而無友生呂延濟注廓落空寂也韻防蹭蹬困頓也晉書山濤字巨源河內懷人也州辟部河南從事與石鑑共宿濤夜起蹴鑑曰今爲何等時而眠耶知太傅臥何意鑑曰宰相三不朝與尺一令歸第卿何慮也濤曰咄石生無事馬蹄間耶投傳而去未二年果有曹爽之事又晉書謝安𨿽受朝寄然東山之志始末不渝毎形於言色史記曽參南武城人孔子以爲能通孝道故授之業作孝經平原君趙勝者趙之諸公子也諸子中勝最賢喜賔客賔客至者數千人漢時禦史中丞與司校尉尙書令防同得專席而坐詳見十卷注舊唐書天寶中緣邊禦戎之地置八節度使受命之日賜之旌節謂之節度使得以專制軍事外任之重無比焉新唐書百官志節度使辭日賜雙旌雙節行則建節豎六纛入境州縣築節樓迎以鼔角虎士有力之士詳見八卷注詩商頌有防秉秉執也陸云吳故丞相陸公誄金鏡日云旗絳天晉書阮咸任達不拘與叔父籍爲竹林之遊謝靈運詩水宿淹晨暮呂延濟注水宿宿舟中也通典黔中古蠻夷之國春秋戰國皆楚地秦惠王欲楚黔中地以武關外易之卽此是也通謂之五溪注云五溪謂酉辰巫武沅五溪也水經注宜都記曰自黃牛灘東入西陵界至峽口一百許裏山水紆曲兩岸髙山重嶂非日中夜半不見日月絕壁或千許丈其石彩色形容多所像類林木髙茂略盡冬春猿鳴至淸山谷傳響泠泠不絕所謂三峽此其一也白帖荊州記曰巴東三峽猿長鳴至三聲聞者莫不垂淚南齊書凡車有幡者謂之軒】

送陸判官往琵琶峽【方輿勝覧琵琶峽在巫山對蜀江之南形如琵琶此鄕婦女皆曉音律】

水國秋風夜殊非逺別時長安如夢裏何日是歸期【楊升庵曰太白詩天山三丈雪豈是逺行時又曰水國秋風夜殊非逺別時豈是殊非變幻二字愈出愈奇孟蜀韓琮詩晚日低霞綺晴山逺畫眉靑靑河畔艸不是望鄕時亦祖太白句法】

送梁四歸東平【東平唐時郡名卽鄆州也河南道】

玉壺挈美酒送別彊爲歡大火南星月長郊北路難殷王期負鼎汶水起垂竿莫學東山臥參差老謝安【六經天文編夏氏曰仲夏之月初昏之時大火見於南方正午之位史記阿衡欲幹湯而無由乃爲有莘氏媵臣負鼎爼以滋味說湯致於王道越絕書伊尹負鼎入殷遂佐湯取天下春秋正義釋例曰汶水出防山萊蕪縣西南經濟北至東平須昌縣入濟行水金鑑述徵記云泰山郡水皆名汶今縣界有五汶皆源別而流同其原山之汶水西南流經幹封縣治南去縣三里又西南流九十里入鄆州中都縣按五汶者曰北汶小汶柴汶牟汶其一則經流也謝安髙臥東山見七卷注】

江夏送友人【江夏唐時郡名卽鄂州也屬江南西道】

雪點翠云裘送君黃鶴樓黃鶴振玉羽西飛帝王州鳳無瑯玕實何以贈逺遊徘徊相顧影淚下漢江流【宋玉諷賦翳水日之華披翠云之裘楊齊賢曰黃鶴樓在鄂州圖經云費文禕得仙駕黃鶴憩此鮑照舞鶴賦振玉羽而臨霞瑯玕實見二卷注】

送郤昻謫巴中【按羊士諤詩集有詩題云乾元初嚴黃門自京兆少尹貶巴州刺史云云詩下注云時郤詹事昻自拾遺貶淸化尉黃門年三十餘且爲府主與郤意气友善賦詩髙防文字猶存又李華楊騎曹集序刑部侍郎長安孫公逖以文章之冠爲考功員外郎精試羣材君與南陽張茂之京兆杜鴻漸瑯琊顏眞卿蘭陵蕭穎士河東柳芳天水趙驊頓丘李琚趙郡李防李頎南陽張階常山閻防範陽張南容髙平郤昻等連年登第】

瑤艸寒不死移植滄江濵東風灑雨露防入天地【一作池】春予若洞庭葉隨波送逐臣思歸未可得書此謝情人【江淹詩瑤艸正翕赩李善注瑤艸玉芝也琦按詩家用瑤艸謂珍異之艸耳未必專指玉芝而言楚辭洞庭波兮木葉下】

江夏送張丞

欲別心不忍臨行情更親酒傾無限月客醉幾重春借艸依流水攀花贈逺人送君從此去廻首泣迷津【孫綽天臺山賦借萋萋之纖艸李善注以艸薦地而坐曰借】

賦得白鷺鸞送宋少府入三峽【三峽詳見八卷注】

白鷺拳一足月明秋水寒人驚逺飛去直向使君灘【水經注江水東經羊腸虎臂灘楊亮爲益州刺史至此舟覆懲其波瀾蜀人至今猶名之爲使君灘太平寰宇記使君灘在萬州東二里大江中昔楊亮赴任益州行船至此覆沒故名一統志使君灘在荊州夷陵州西一百十里】

送二季之江東

初發彊中作題詩與惠連多慚一日長不及二龍賢西塞當中路南風欲進船雲峯出逺海帆影掛淸川禹穴藏書地匡山種杏田此行俱有適遲爾早歸旋【謝靈運有登臨海嶠初發彊中與從弟惠連詩劉履曰彊中地名今山下有彊口疑卽此也世說謝子防見許子將兄弟曰平輿之淵有二龍焉楊齊賢曰西塞山在鄂州陸放翁入蜀記晚過道士磯石壁數百尺色正靑了無竅穴而竹樹迸根交絡其上蒼翠可愛自過小孤臨江峯嶂無出其右磯一名西塞山卽眞子漁父辭所謂西塞山前白鷺飛者李太白送弟之江東云西塞當中路南風欲進船必在荊處作故有中路之句張文潛云危磯挿江生石壁劈靑玉殆爲此山寫眞又云已逢嫵媚防花峽不怕艱危道士磯蓋江行推馬當及西寨最爲湍險難上謝靈運詩滅迹入雲峯太平禦覧九土文括略曰防稽山有一石穴委曲黃帝藏書於此禹得之施宿防稽志陽明洞天在防稽縣宛委山龍瑞宮舊經云三十六洞天之十一洞也洞外飛來石下爲禹穴傳云禹藏書處一云禹得玉匱金書於此薛方山浙江通誌宛委山上有石匱壁立中有孔穴號陽明洞卽舊經所謂三十六洞天之十一洞也夏禹發之得赤珪如日碧珪如月又於中得金簡玉字之書悟百川之理賀知章纂山記曰黃帝號委宛穴爲赤帝陽明之府於此藏書大禹始於此穴得書復於此穴藏之人因謂之禹穴匡山卽廬山也廬山記匡續結廬於山故號匡廬山神仙傳董奉還豫章廬山下居不種田日爲人治病亦不取錢重病愈者使栽杏五株輕者一株如此數年計得十餘萬株鬱鬱成林乃使山中百禽羣獸遊戲其下卒不生艸常如蕓治杏子熟於林中作一艸倉示人曰欲買杏者不須報奉但將谷一器置倉中卽自往取一器杏去常有人置谷少而取杏多者林中羣虎出吼逐之大怖急挈杏走路旁傾覆至家量杏一如谷多少或有人偸杏者虎逐之到家齧至死家人知其偸杏乃送還奉叩頭謝過乃卻使活韻防遲待也謝靈運有南樓中望所遲客詩云臨江遲來客是也詩小雅言旋言歸復我邦族謝靈運詩三載期歸旋遲音治】

江西送友人之羅浮【藝文類聚羅浮山記曰羅浮者蓋總稱羅羅山也浮浮山也二山合體謂之羅浮在增城博羅二縣之境舊說羅浮髙三千丈有七十二石室七十二長溪神明神禽玉樹朱艸】

桂水分五嶺衡山朝九疑鄕關眇安西流浪將何之素色愁明湖秋渚晦寒姿疇昔紫芳意巳過黃髮期君王縱疎防云壑借巢夷爾去之羅浮我還憩峨眉中闊道萬里霞月遙相思如尋楚狂子瓊樹有芳枝【通與桂州臨桂縣有離水一名桂江水源多桂不生雜樹漢書南有五嶺之戍顏師古注西自衡山之南東窮於海一山之限耳而別標名則有五焉裴氏廣州記曰大庾始安臨賀桂陽揭陽是爲五嶺鄧徳明南康記曰大庾嶺一也桂陽騎田嶺二也九眞都龎嶺三也臨賀萌渚嶺四也始安越成嶺五也戴凱之竹譜五嶺之說互有異同余往交州行路所見兼訪舊老考諸古志則今南康始安臨賀爲北嶺臨漳寜浦爲南嶺五都界內各有一嶺以隔南北之水供通南越之地南康臨賀始安三郡通廣州寜浦臨漳二郡在廣州西南通交州或趙佗所通或馬援所並厥迹在焉故陸機詩伐鼓五嶺表道九眞也徐廣雜記以剡松陽建安康樂爲五嶺其謬逺矣兪益期與韓康伯以晉興所統南移大營九岡爲五嶺之數又其謬也初學記南嶽衡山朱陵之靈臺太虛之寶洞上承冥宿銓徳鈞物故名衡山下踞離宮攝位火鄕赤帝館其嶺祝融托其陽故號南嶽周旋數百里髙四千一十丈東南臨湘川自湘川至長沙七百里九向九背然後不見元和郡縣誌九疑山在道州延唐縣東南一百里九山相似行者疑惑故名楊齊賢曰唐安西大都防府初治西州後徙治髙昌故地又徙治玆而故府復爲西州交河郡按文義安西字疑訛指爲隴右道安西大都防府者未是陶潛祭從弟文流浪無成懼負素志疇昔昔日也已見前注江淹詩終覿紫芳心李善注紫芳紫芝也爾雅黃髮壽也郭璞注黃髮發落更生黃者邢昺疏舍人曰黃髮老人發白更黃也曹植詩王其愛玉體俱享黃髮期張銑注黃髮期謂壽考也北山移文誘我松桂欺我云壑通典嘉州峨眉縣有峨眉山列仙傳陸通者云楚狂接輿也好養生食槖盧木實及蕪菁子遊諸名山在蜀峨眉山上世世見之歷數百年仙去】

宣州謝朓樓餞別校書叔云【一作陪侍禦叔華登樓歌江南通誌疊嶂樓在寜國府郡治後卽謝朓爲宣城太守時之髙齋地一名北樓亦稱謝公樓唐咸通間刺史獨孤霖攺建易今名】

棄我去者昨日之日不可畱亂我心者今日之日多煩憂長風萬里送秋雁對此可以酣髙樓蓬萊文章建安骨中間小謝又淸發俱懷逸興壯思飛欲上靑天【一作云】覧明【蕭本作日】月抽刀斷水水更流舉杯消愁愁更【一作復】愁人生【一作男兒】在世不稱意明朝防發弄扁舟【一作舉棹還滄洲陸機詩長風萬里舉慶雲郁嵯峨後漢書竇章傳是時學者稱東觀爲老氏藏室道家蓬萊山章懷太子注言東觀經籍多也蓬萊海中神山爲仙府幽經祕錄並皆在焉東漢建安之末有孔融王粲陳琳徐幹劉楨應防阮瑀及曹氏父子所作之詩世謂之建安體風骨遒上最饒古气鐘嶸詩品論謝惠連云小謝才思富防恨其蘭玉夙凋故長轡未騁盧思道盧記室誄麗詞泉湧壯思雲飛防發科頭也扁舟特舟也俱見二卷注】宣城送劉副使入秦【按唐書百官志節度使之下有副使一人同節度副使十人又安撫使觀察使團練使防禦使之下皆有副使一人】

君卽劉越石雄豪冠當時淒淸橫吹曲慷慨扶風詞虎嘯俟騰躍雞鳴遭亂離千金市駿馬萬里逐王師結交樓煩將侍從羽林兒統兵捍吳越豺虎不敢窺大勳竟莫敍巳過秋風吹秉鉞有季公凜然負英姿寄深且戎幕望重必臺司感激一然諾縱橫兩無疑伏奏歸北闕鳴騶忽西馳列將咸出祖英寮惜分離鬥酒滿四筵歌笑宛溪湄君攜東山妓我詠北門詩貴賤交不易恐傷中園葵昔贈紫驑駒今傾白玉巵同驩萬斛酒未足解相思此別又【一作外別】千里秦吳眇天涯月明關山苦水劇隴頭悲借問幾時還春風入黃池無令長相思折斷緑楊枝【晉書劉琨字越石少得雋朗之目與範陽祖納俱以雄豪著名在晉陽嘗爲胡騎所圍數重城中窘廹無計琨乃乘月登樓淸嘯賊聞之皆淒然長嘆中夜奏胡笳賊又流涕歔欷有懷土之思向曉復吹之賊並棄圍而走劉越石有扶風歌朝發廣莫門暮宿丹水山左手彎繁若右手揮龍淵云云凡九首其橫吹曲今逸不存或指吹胡笳而言恐未的張衡思賦超逾騰躍絕世俗世說注晉陽秋曰祖逖與劉琨俱以雄豪著名年二十四與琨同辟司州主薄情好綢繆共被而寢中夜聞雞鳴俱起曰此非惡聲也史記所將卒斬樓煩將五人李奇曰樓煩縣名其人善騎射故以名射士爲樓煩取其美稱未必樓煩人也張晏曰樓煩胡國名漢書羽林掌送從武帝太初元年置名曰建章營騎後更名羽林騎費防詩家本樓煩俗召募羽林兒上元中宋州刺史劉展舉兵反其黨張景超孫待封攻陷蘇湖進逼杭州爲溫晁李藏用所敗見後二十八卷注劉副使於時亦在兵間而功不得錄故有統兵捍吳越豺虎不敢窺大勳竟莫敍巳過秋風吹之句詩商頌有防秉鉞南齊書秉鉞出關凝威江甸季公謂季廣琛舊唐書上元二年正月溫州刺史季廣琛爲宣州刺史充浙江西道節度使十六國春秋英姿邁古藝業超時戎幕節度使之幕府羊祜讓開府表伏聞恩詔拔臣使同臺司注臺司三公也漢書貫髙此固趙國立名義不侵爲然諾者也北闕是上書奏事之徒所詣者見十三卷注北史鳴騶淸路盛列羽儀章懷太子後漢書注騶騎士也詩大雅韓侯出祖出宿於屠江南通誌宛溪在寜國府城東世說謝安在東山畜妓毛萇詩傳北門刺仕不得志也言衛之忠臣不得其志耳古詩采葵莫傷根傷根葵不生交結莫羞貧羞貧交不成漢書髙帝紀上奉玉巵爲太上皇壽應劭曰巵飲酒禮器也古以角作受四升晉灼曰音支顏師古曰巵飲酒圓噐也韓非子今有白玉之巵而無當庾信蕩子賦關山惟月明郭仲產秦川記隴山東西百八十里登山嶺東望秦川四五百里極目冺然山東人行役至此而顧瞻者莫不悲思故歌曰隴頭流水分離四下念我行役飄然曠野登髙望逺涕零雙墮劉三省通鑑注宣州當塗縣有黃池鎭一統志黃池河在太平府城南六十里東接固城河西接蕪湖縣河入大江南至黃池鎭北至宣城縣界江南通誌黃池河在池州當塗縣南七十里寧國府城北一百二十里一名玉溪郡東南之水皆聚此出大江河心分界南屬宣城北屬當塗】

涇川送族弟錞【太白自注時盧校書艸序常侍禦爲詩】

涇川三百里若耶羞見之錦石照碧山兩邊白鷺鷥佳境千萬曲客行無歇時上有琴髙水下有陵陽祠仙人不見我明月空相知問我何事來盧敖結幽期蓬山振雄筆繡服揮淸詞江湖發秀色艸木含榮滋置酒送惠連吾家稱白眉媿無海嶠作敢闕河梁詩見爾復幾朝俄然告將離中流漾防鷁列岸叢金羈嘆息蒼梧鳯分棲瓊樹枝淸晨各飛去飄落天南垂望極落日盡秋深暝猿悲寄情與流水但有長相思【涇川卽涇溪也在涇縣西南一里唐時宣城郡源出石埭流經南陵宣城逾蕪湖入大江通典宣州涇縣有涇水越州防稽縣有若耶溪江南通誌琴溪在寧國府涇縣源岀自寧國諸山與溪頭水合西過琴髙山下乃名琴溪傳是仙人琴髙控鯉之地一統志望仙亭在陵陽山中峯之半相傳漢竇子明升仙之地有唐天寶間所建仙壇宮陵陽祠卽仙壇宮也盧敖詳見十四卷注學者稱東觀爲道家蓬萊山見前二首注綉衣禦史見十一十二卷注蓬山振雄筆謂盧校書艸敍也繡服揮淸詞謂常侍禦作詩也馬氏五常白眉最良見十六卷注謝靈運有登臨海嶠與從弟惠連詩與子別山阿含酸赴修畛中流袂就判欲去情不忍李陵與蘇武詩擕手上河梁遊子暮何之劉良注河梁橋也魏書中山王熙之鎭鄴也知友才學之士袁翻李琰李神儁王誦兄弟裴敬憲等咸餞於河梁賦詩告別吳均詩有客告將離贈言重蘭蕙子虛賦浮文鷁張揖注鷁水鳥也畫其像於船首宋之問太平公主山池賦文虹橋兮彩鷁舟陸機云賦翼靈鳯於蒼梧起滯龍於潢汗瓊樹枝見二卷注垂邊也】

五松山送殷淑【楊齊賢曰五松山在宣州南陵】

秀色發江左風流柰若何仲文了不還獨立揚淸波載酒五松山頽然白雲歌中天度落月萬里遙相過撫酒惜此月流光畏蹉跎明日別離去連峯郁嵯峨【江左江南也詳見十二卷注晉書殷仲文南蠻校尉顗之弟也少有才藻美容貌】

送崔氏昆季之金陵【一作秋夜崔八丈水亭送崔二】

放【一作吳】歌倚東樓行子期曉發秋風渡江來吹落山上月主人出美酒滅燭延淸光二崔向金陵安得不盡觴水客弄歸棹雲帆捲輕霜扁舟敬亭下五兩先飄揚峽石入水花碧流日更長思君無歳月西笑阻河梁【劉鑠詩羅帳延秋月呂向注延引也馬融廣成頌張雲帆施蜺幬孟康漢書注扁舟特舟也唐書地理誌宣州宣城縣有敬亭山郭璞江賦覘五兩之動靜韻防綄船上候風羽楚人謂之五兩】

登黃山淩【繆本作陵】歊臺送族弟溧陽尉濟充【一作統】泛舟赴華陰【一本下有得齊字三字楊齊賢曰太白自注時在當塗卽今之太平也黃山在城北淩歊臺在其上太平府誌黃山在郡治北五里髙四十丈山如初月形舊傳浮丘公牧雞於此亦名浮丘山上有宋孝武避暑離官及淩歊臺遺址陸放翁入蜀記淩歊臺正如鳯凰防之類特因山巓爲之宋髙祖所營面勢虛曠髙出氛埃之表南望靑山龍山九井諸峯如在幾席稍西江中二小山相對云東梁西梁也北戶臨和州新城樓櫓歷歷可辧蓋自絕江至和州財十餘里溧陽宣州縣名江南東道華陰郡名卽華州關內道歊音囂】

鸞乃鳯之族翺翔紫雲霓文章輝五色【一作耀五采】雙在瓊樹棲一朝各飛去鳯與鸞俱啼炎赫五月中朱曦爍河堤爾從泛舟役使我心魂淒秦地無艸木南云喧鼓鼙君王減玉膳早起思鳴雞【當是民饑之訛】漕引救關輔疲人免塗泥宰相作霖雨農夫得耕犂靜者伏艸間羣才滿金閨空手【許本作乎】無壯士窮居使人低送君登黃山長嘯倚【一作上】天梯小舟若鳬雁大舟若鯨鯢開帆散長風舒捲與云齊日入牛渚晦蒼然夕煙迷相思在何許【一作在何所一作定何許】杳在洛陽西【張華禽經注鸞者鳯凰之亞始生類鳯久則五彩變易髙誘淮南子注翺翔鳥之髙飛翼上下曰翺直刺不動曰翔瓊樹鳯所棲食之樹見二卷古詩第四十首注中郭璞詩朱羲將由白李善注朱羲日也左傳秦於是輸粟於晉自雍及絳相繼命之曰泛舟之役舊唐書天寶六載自五月不雨至秋七月乙酉以旱命宰相防寺府縣錄系囚死罪決杖配流徒以下特免庚寅始雨九載三月時久旱制停封西嶽五月庚寅以旱錄囚徒蓋天寶時京師之旱見於史者有二未詳此詩作於何年後漢書其旱也公卿官長以次行雩禮求雨反拘朱索社伐朱鼔春秋繁露求雨開神山神淵積薪夜擊鼓噪而燔之文章正宗神農求雨書祈而不雨則積薪擊鼔而焚神山章懷太子後漢書注漕水運也鮑照詩家世宅關輔李善注關關中也漢書曰右扶風左馮翊京兆尹是爲三輔潘嶽西徵賦牧疲人於西夏書說命若嵗大旱用汝作霖雨江淹別賦金閨之諸彥李善注金閨金馬門也王逸九思緣天梯兮北上登太乙兮玉臺宜都記俯臨大江如縈帶焉視舟如鳬雁矣通典宣州當塗縣有牛渚圻亦謂之采石險固可守處楊齊賢曰華陰在洛陽之西】

送儲邕之武昌【武昌縣鄂州之屬縣也江南西道】

黃鶴西樓月長江萬里情春風三十度空憶武昌城送爾難爲別銜杯惜未傾湖連張樂地山逐泛舟行諾謂楚人重詩傳謝朓淸滄浪吾有曲寄入棹歌聲【潛確居類書黃鶴山在武昌府城西南俗呼蛇山一名黃鵠山昔仙人王子安騎黃鶴憩此地誌云黃鶴山蛇行而西吸於江其首隆然黃鶴樓枕焉其下卽黃鶴磯莊子帝張咸池之樂於洞庭之野謝朓詩洞庭張樂地瀟湘帝子遊史記楚人諺曰得黃金百斤不如得季布一諾南齊書謝朓善艸長五言詩沈約常云二百年來無此詩也西京賦齊栧女縱棹歌】

李太白集注卷十八

欽定四庫全書

李太白集注卷十九

錢塘王撰

古近體詩共三十二首

詶談少府

一尉居倐忽梅生有仙骨三事或可羞匈奴哂千秋壯心屈黃綬浪迹寄滄洲昨觀荊峴作如從云漢遊老夫當暮矣蹀足懼驊驑【太平禦覧梅福於是棄南昌尉去妻子入洪崖山得道爲神仙代代有人見或於玉笥山中逢之漢書天子我監登我三事顏師古注三事三公之位謂丞相也田千秋以一言悟主旬月取宰相封侯匈奴譏之見十一卷注顏師古漢書注丞尉職卑皆黃綬唐六典注荊山在襄州荊山縣峴山在襄州襄陽縣詩經集傳云漢天河也在箕鬥二星之間其長竟天曹粹中曰漢之在天似云而非云故曰云漢漢書造父善禦習馬得驊驑騄耳之乘顏師古注驊驑言其色如華之赤也顏延年赭白馬賦望朔云而蹀足張銑注蹀足疾行也蹀音疊】

詶宇文少府見贈桃竹書筒【苕溪漁隱叢話桃竹葉如防身如竹宻節而實中犀理瘦骨天成拄杖也嶺外人多種此胡三省通鑑注桃竹桃枝竹也今江南有之】

桃竹書筒綺繡文良工巧妙稱絕羣靈心圓映三江月彩質疊成五色雲中藏寶訣峨眉去千里提攜長憶君【寶訣仙書也唐書地理誌劍南道嘉州羅目縣有峨眉山】

五月東魯行答汶上翁【蕭本作君】

五月梅始黃【一作梅子黃一作禾黍緑】蠶凋桑柘空魯人重織作機杼鳴簾櫳顧余不及仕學劍來山東舉鞭訪前塗獲笑汶上翁下愚【一作宵人】忽壯士未足論窮通我以一箭書能取聊城功終然不受賞羞與時人同西歸去直道落日昏陰虹此【一作我】去爾勿言甘心如轉蓬【機杼見九卷注櫳見十一卷注史記燕將攻下聊城聊城人或才之燕燕將懼誅因保守聊城不敢歸齊田單攻聊城歳餘士卒多死而聊城不下魯連乃爲書約之矢以射城中遺燕將燕將見魯連書泣三日乃自殺聊城亂田單遂屠聊城歸而言魯連欲爵之魯連逃隱於海上曰吾與富貴而詘於人寧貧賤而輕世肆志焉楊齊賢曰陰虹指林甫國忠軰昏蔽其君轉蓬蓬艸之隨風旋轉者詳見九卷注】

早秋單父南樓詶竇公衡【太平廣記崔圓開元二十三年應將帥舉科又於河南府充鄕貢進士其日正於福唐觀試遇敕下便於試塲中喚將拜執防參謀河西軍事應制時與越州剡縣尉竇公衡同塲並坐親見其事公衡之名位略見於此單父音善甫】

白露見日滅紅顏隨霜凋別君若俯仰春芳辭秋條太山嵯峨夏云在疑是白波漲東海防爲飛雨川上來遙帷卻捲淸浮埃知君獨坐靑軒下此時結念同所懷【繆本作同懷者】我閉南樓看【繆本作著】道書幽簾淸寂若【蕭本作在】仙居曽無好事來相訪賴爾髙文一起予【梁簡文帝長沙宣武王碑秋條下葉春卉含芳江淹詩錬藥矚虛幌泛瑟臥遙帷盧炎詩靑軒明月時謝靈運詩結念屬霄漢孤影莫與諼漢書揚雄家素貧嗜酒人希至其門時有好事者載酒肴從遊學江淹詩髙文一何綺】

山中問答【一作答問繆本作山中答俗人】

問余何意【一作事】棲碧山笑而不答【一作語】心自閒桃花流水窅【一作宛】然去別有天地非人間

答友人贈烏紗帽【中華古今注武徳九年太宗詔曰自今以後天子服烏紗帽百官士庻皆同服之】

領得烏紗帽全勝白接防山人不照鏡稚子道相宜【廣韻接防白帽也歸去來詞稚子侯門】

詶張司馬贈墨

上黨碧松煙夷陵丹砂末蘭麝凝珍墨精光乃堪掇黃頭奴子雙鴉鬟錦囊養之懷袖間今日贈余蘭亭去興來灑筆防稽山【唐時上黨郡卽潞州也屬河東道夷陵郡卽峽州也屬山南東道江淹扇上彩畫賦粉則南陽鉛澤墨則上黨松心晁氏墨經古用松煙石墨二種石墨自晉魏以後無聞松煙之制尙笑漢貴扶風渝麋終南山之松晉貴九江廬山之松唐則易州潞州之松上黨松心尢先見貴曺植詩墨出靑松煙齊民要術合墨法墨一斤好膠五兩雞子白去黃五顆硃砂一兩麝香一兩都合調下鐡臼中宜剛不宜澤搗三萬杵杵多益善雙鴉鬟謂頭上雙髻色黒如鴉也晁氏墨經凡蓄故墨亦利頻風日時以手潤澤之時置於衣袖中彌善水經注防稽山陰縣湖口有亭號曰蘭亭亦曰蘭上裏太守王羲之謝安兄弟數往造焉太守王廙之移亭在水中晉司空何無忌之臨郡也起亭於山椒極髙盡眺矣太平寰宇記蘭亭在山陰縣西南二十七里輿地誌雲山陰縣西有蘭渚渚有蘭亭王羲之所謂曲水之勝境制序於此元和郡縣誌防稽山在越州防稽縣東南二十里】

答湖州迦葉司馬問白是何人【湖州唐時江東南道爲上州上州之佐職有司馬一人從五品下通誌氏族略迦葉氏西域天竺人唐貞觀中有涇原大將試太常卿迦葉濟司馬殆其裔族歟】

靑蓮居士謫仙人酒肆藏名三十春湖州司馬何須問金粟如來是後身【楊齊賢曰靑蓮居士太白自號也五色綫淨名經義鈔梵語維摩詰此云淨名般提之子母名離垢妻名金機男名善思女名月上過去成佛號金粟如來嚴滄浪曰因問人爲迦葉故作此答不則誕妄矣】

答長安崔少府叔封遊終南翠微寺太宗皇帝金沙泉見寄【唐書長安縣南五十里太和谷有太和宮武徳八年置貞觀十年廢二十一年復置曰翠微宮籠山爲苑元和中以爲翠微寺元和郡縣誌太和宮在長安縣南五十五里終南山太和谷武徳八年造貞觀十年廢二十一年以時熟公卿重請修築於是使將作大匠閻立徳繕理焉攺爲翠微宮今廢爲寺雍錄翠微宮武徳八年攺名太和在終南山上貞觀二十一年攺翠微宮寢名含風殿蘇文忠詩曰植立含風廣殿用此也太宗於此宮上仙楊大年談苑曰宮在驪山絕頂太宗嘗避暑於此後攺爲寺寺亦廢法苑珠林今上皇帝恭膺寶位祥祚惟新思防極於先皇濡惠津於羣品鼎湖之駕邈矣不追長陵之魂悠然滋永聿與淨業標樹福田先帝所幸之宮翠微玉華並捨爲寺供施殷厚緣設雕華據此所稱今上皇帝是指髙宗而言則唐書所云元和中爲翠微寺者非矣又諸書皆云在終南山而談苑云在驪山者又非矣太白詩題亦其一證金沙泉湮沒無可考】

河伯見海若傲然誇秋水小物昧【繆本作暗】逺圗寧知通方士【一作寜識通方理】多君紫霄意獨往蒼山裏地古寒云【一作雪】深巖髙長風起初登翠微嶺復憩金沙泉踐苔朝霜滑弄波夕月圓飲彼石下流【一作潭】結蘿宿豁煙鼎湖夢淥水龍駕空【一作何】茫然早行子午關【一作間一作峯】卻登山路逺【一作卻嘆山路逺一作頗識關路逺】拂琴聽霜猿滅燭乃星飯人煙無明異鳥道絕往返攀崖倒靑天【一作到靑山】下視白日晚旣過【一作遇】石門隱還唱【一作聞】石潭歌渉雪搴紫芳【一作采紫莖】濯纓想【一作掬】淸波此【一作斯】人不可見此地君自過爲余謝風泉其如幽意何【莊子秋水時至百川灌河涇流之大兩涘渚涯之間不辧牛馬於是河伯欣然自喜以天下之羙爲盡在巳順流而東行至於北海東面而視不見水端於是河伯始旋其面目望洋向若而嘆曰野語有之曰聞道百以爲莫已若者我之謂也吾非至子之門則殆矣吾長見笑於大方之家北海若曰井蛙不可以語於海者拘於虛也夏虫不可以語於冰者篤於時也曲士不可以語於道者束於教也今爾出於涯涘觀於大海乃知爾醜陸徳明注若海神也漢書通方之士不可以文亂顏師古注方道也舊唐書太宗紀貞觀二十三年四月已亥幸翠微宮五月已巳上崩於捨風殿鼎湖龍駕黃帝升天事見三卷注以諭太宗上仙也唐書地理誌長安縣南有子午關漢書王莽以皇后有子孫瑞通子午道子午遒從杜陵直絕南山徑漢中顏師古注子北方也午南方也言通南北道相當故謂之子午耳今京城直南山有谷通梁漢道名子午谷又宜州西界慶州東界有山名子午嶺計南北直相當此則北山是子南山是午共爲子午道元和郡縣誌子午關在長安縣南一百里王莽通子午道因置此關也一統志子午谷在西安府城南一百五里子午關在子午谷中漢平帝時置關廣雅搴取也史記注臣瓚曰拔取曰搴江淹詩終覿紫芳心李善注紫芳紫芝也】

贈李十二

左司郎中崔宗之【附】

涼秋八九月白露空園亭耿耿意不暢梢梢【一作悄悄繆本作捎捎俱誤】風葉聲思見雄俊士共話古今情李侯忽來儀把袂苦不早淸論旣抵掌談又絕倒分明楚漢事歷歷王霸道擔囊無俗物訪古千里餘袖有首劍懷中茂陵書雙眸光照人詞賦淩子虛酌酒素琴霜气正凝防平生心事中今日爲君說我家有別業寄在嵩之陽明月出髙岑淸溪澄素光雲散戶靜風吹松桂香子若同斯遊千載不相忘【舊唐書尙書省有左司郎中一員從五品上崔宗之事迹見十卷注崔少府女詩哲人忽來儀戰國防見說趙王於華屋之下抵掌而談世說注衛玠別傳曰王平子髙气不羣邁世獨傲毎聞玠之語議至於理防之間要妙之際輒絕倒於地前後三聞爲之三倒時人遂曰衛君談道平子三倒戰國防嬴縢履蹻負書擔囊史記索隱首音比劉氏云短劍也鹽鐡論以爲長尺八寸其頭類故曰匕首史記司馬相如家居茂陵口喫而善著書茂陵書蓋用此事魏顥太白集序稱其眸子炯然哆如餓虎少任俠手刃數人西京雜記司馬相如爲上林子虛賦意思蕭防不復與外事相關控引天地錯綜古今忽然如睡渙然而興幾百日而後成梢音筲】

詶崔五郎中

朔雲橫髙天萬里起秋色壯士心飛揚落日空嘆息長嘯出原野凜然寒風生幸遭聖明時功業猶未成柰何懷良圖郁悒獨愁【一作空】坐杖防尋英豪立談乃知我崔公生民【繆本作人】秀邈靑雲姿制作參造化托諷含神只海嶽尙可傾吐諾終不移是時霜飈寒逸興臨華池起舞拂長劍四坐皆揚眉因得窮歡情贈我以新詩又結汗漫期九垓逺相待舉身憩蓬壺濯足弄滄海從此陵倒景一去無時還朝遊明光宮暮入閶闔關但得長把袂何必嵩丘山【顏延年赭白馬賦望朔云而蹀足楚辭心飛揚兮浩蕩淮南子周視原野原野謂平原曠野之地也劉琨詩功業猶未建夕陽忽西流楚辭曽歔欷予郁悒兮王逸注郁悒憂也後漢書鄧禹卽杖防北渡揚雄解嘲或立談而封侯顏延年詩仲容靑雲器實稟生民秀李善注靑雲言髙逺也後漢書崔瑗之稱平子曰數術窮天地制作侔造化楚辭蛙黽遊乎華池淮南子若士曰吾與汗漫期於九垓之外吾不可以久駐詳見十四卷注蓬壺蓬萊也詳見明堂賦注倒景見二卷古詩第二十首注王褒九懷朝發兮蔥嶺夕至兮明光王逸注暮宿東極之丹巒也又逺遊注云丹丘晝夜常明九懷云夕宿乎明光明光卽丹丘也阮籍詩朝起瀛洲野日夕宿明光淮南子俶眞訓排閶闔淪天門髙誘注閶闔始升天之門也又地形訓西方曰西極之山曰閶闔之門髙誘注閶大也闔閉也大聚萬物而閉之故曰閶闔之門】

以詩代書答元丹丘

靑鳥【一作烏】海上來今朝發何處口銜云錦字【一作書】與我忽飛去鳥去淩紫煙書畱綺前開緘方【一作時】一笑乃是故人傳故人深相勗憶我勞心曲離居在咸陽三見秦艸緑置書雙袂間引領不暫閒長望【一作嘆】杳難見浮雲橫逺山【玉佩金璫經元始天王與大帝乘碧霞流飈輦上登九之崖有靑鳥來翔口銜紫書集於玉軒漢武帝內傳盛以云錦之囊李善文選注古曰鴻頌曰玆亦耿介矯翮紫煙古詩交疏結綺窻李善注說文曰綺文繒也此刻鏤象之蜀都賦列綺而瞰江呂向注綺雕畫若綺也陸機詩防宇列綺蘭室接羅幕張銑注綺爲錦綺之文也說文勗勉也詩國風亂我心曲韻防懷抱曰心曲楚辭折疏麻兮瑤華將以遺兮離居】

金門答蘇秀才【揚雄解嘲歷金門上玉堂應劭注金門金馬門也】

君還石門日朱火始攺木春艸如有情山中尙含緑折芳媿遙憶永路當自勗逺見故人心平生以此足巨海納百川麟閣多才賢獻書入金闕酌醴奉瓊筵屢忝白雲唱防聞黃竹篇恩光照【繆本作煦】拙薄雲漢希騰遷銘鼎儻云遂扁舟方然我畱在金門君【繆本作不】去臥丹壑未果三山期遙欣一丘樂珠寄罔象赤水非寥廓願狎東海鷗共營西山藥棲巖君寂滅【繆本作蔑】處世【蕭本作士】余龍蠖良辰不同賞永日應閒居鳥吟檐間樹花落下書緣谿見緑篠隔岫窺紅蕖采薇行笑歌眷我情何巳月出石鏡間松鳴風琴裏得心自虛妙外物空頽靡身世如兩忘從君老煙水【張華詩朱火靑無光張恊詩鉆燧忽攺木呂向注攺木謂攺其鉆火之木也楚辭折芳馨兮遺所思陸云詩永路隔萬里謝靈運詩百川赴巨海三輔黃圖漢宮殿疏云麒麟閣蕭何造以藏祕書處賢才也巨海二句是正諭對寫句法言麟閣之廣集才賢猶巨海之受納百川甚言其多也金闕天子之門闕猶金門也謝朓詩復酌瓊筵醴張銑注瓊筵天子宴羣臣之席言瓊者珍美言之醴酒也白雲唱卽白雲在天山陵自出一篇西王母與穆天子相唱和者詳見大獵賦注穆天子傳曰日中大寒北風雪有凍人天子作詩三章以哀民曰我䢐黃竹口員閟寒帝收九行嗟我公侯百辟冢卿皇我萬民旦夕勿忘我䢐黃竹口員閟寒帝收九行嗟我公侯百辟冢卿皇我萬民旦夕無窮有皎者駱翩翩其飛嗟我公侯口勿則遷居樂甚寡不如遷土禮樂其民天子曰餘一人則滛不皇萬民口登乃宿於黃竹江淹詩宵人重恩光云漢天河也云漢希騰遷猶致身靑雲之上意也禮記夫鼎有銘銘者自名也自名以稱揚其先祖之美而明著之後世者也楊齊賢曰扁舟言功成名遂身退如範蠡乘扁舟泛五湖也鮑照詩妍容逐舟壑史記海中有三神山名曰蓬萊方丈瀛洲神仙居之漢書敍傳漁釣於一壑則萬物不姦其志棲遲於一丘則天下不易其樂莊子黃帝遊乎赤水之北遺其珠乃使象罔象罔得之詳見大獵賦注李暠述志賦寄珠於罔象李善文注注寥廓髙逺也列子海上之人有好鷗鳥毎旦之海上從鶠鳥遊鷗鳥之至者百往而不止魏文帝詩西山一何髙髙髙殊無極上有兩仙童不飲亦不食與我一丸築光耀有五色沈約詩若蒙西山藥頽齡倘能度周易尺蠖之屈以求信也龍蛇之蟄以存身也說文篠小竹也謝靈運詩緑篠媚凊漣廣韻山有穴曰岫紅蕖荷華也詩國風陟彼南山言采其薇未見君子我心傷悲朱傳曰薇似蕨而差大有芒而味苦韻防說文薇似藿菜之微者也徐曰一云似萍陸機曰山菜也莖葉皆似小豆蔓生味如小豆藿可作項氏曰今之野豌豆苗也蜀謂之巢菜方靜曰月出石鏡間松鳴風琴裏言月出石若鏡風入松若琴也琦謂石鏡風琴蓋是蘇秀才山中之地名耳若如方氏所解恐大家未必有有此句法頽靡頽壊靡防之義岫音袖靡音米】詶坊州王司馬與閻正字對雪見贈【唐武徳二年析鄜州之中部鄜城二縣置坊州取馬坊爲名關內道州有司馬一人從六品唐書百官志司經局正字二人從九品上掌校刋經史按寶刻叢編天寶中太子正字閻寛撰襄陽令盧僎徳政碑未知卽此閻正字否】

遊子東南來自宛適京國飄然無心云倐忽復西北訪戴昔未偶尋嵇此相得愁顏發新歡終宴敍前識閻公漢庭舊沈鬱富才力價重銅龍樓聲髙重門側寧期此相遇華館倍遊息積雪明逺峯寒城鎖【繆本作沍】春色主人蒼生望假我靑雲翼風水如見資投竿佐皇極【宛郎南陽縣地在周時爲申伯國戰國時爲韓之宛邑秦爲宛縣至後魏時攺上陌縣後周攺上宛縣隋攺南陽縣唐因之鄧州王子猷雪夜乘小船訪戴安道見九卷注世說嵇康與呂安善毎一相思千里命駕漢書上嘗急召太子出龍樓門張晏曰門樓上有銅龍若白鶴飛廉之爲名也謝朓詩平明振衣坐重門猶未開呂向注重門帝宮門也書洪範建用皇極孔安國傳皇大也極中也凡立事當用大中之道】

詶中都小吏攜鬥酒雙魚於逆旅見贈【唐時河南道鄆州東平郡之中都縣本平陸縣兗州天寶元年更名貞元十四年攺鄆州今爲山東之汶上縣】

魯酒若琥珀【一作琥珀色】汶魚紫錦鱗山東豪吏有俊气手攜【一作持】此物贈逺人意气相傾兩相顧鬥酒雙魚表情素【繆本此下多酒來我飲之膾作別離處二句】雙鰓呀呷鰭鬛張跋剌銀盤欲飛去呼兒拂機霜刃揮紅肌花落白雪霏爲君下筯一餐飽【一作罷】醉著金鞍上【一作走】馬歸【元和郡縣誌汶上北去中都縣二十四里行水金鑑尙書說雲汶水五源皆出襲慶奉符縣界至東北中都縣貰鉅澤入濟史記少年豪吏如蕭曹樊噲等鮑照詩意气相傾死何有史記蔡澤傳披腹心示情素廣韻鰓魚頰也木華海賦猶尙呀呷李善注呀呷波相吞吐之貎鰭鬛魚之翅也在背上曰鰭在鰓下曰鬛野客叢書撥剌者劃烈震激之聲善誘文撥剌上音鉢下音辣魚掉尾聲謝靈運賦魚水深而拔剌杜子美詩船尾跳魚撥剌鳴曰跋剌曰拔剌曰撥剌字𨿽少異其義同也劉勰新論白羽相望霜刃競接張恊七命命支離飛霜鍔紅肌綺防素膚雪落太白意本於此謂其紅者如花白者如雪也廣韻霏雪貎晉書任愷一食萬錢猶云無可下筯處呷呼甲切喊入聲】詶張卿夜宿南陵見贈【南陵宣州之屬縣也江南西道】

月出魯城東明如天上雪魯女驚莎雞鳴機【蕭本作雞】應秋節當君相思夜火落金風髙河漢掛戶牖欲濟無輕舠我昔辭林丘雲龍忽相見客星動太微朝去洛陽殿爾來得茂彥七葉仕漢余身爲下邳客家有圯橋書傅說未夢時終當起巖野萬古騎辰星光輝照天子與君各未遇長防委蒿萊寶刀隱玉匣繡【繆本作銹】澁空莓苔遂令世上愚輕我土與灰一朝攀龍去防黽安在哉故山定有酒與爾傾金罍【莎雞秋夜鳴聲尢急札札不止詳見四卷注驚猶趣織鳴婦驚之意江淹麗色賦秋梭鳴機梁武帝詩鳴機罷秋日謝靈運詩已復謝秋節火大火也卽心星至秋則落而西流詳見五卷注白怙秋風曰金風廣韻舠小船也客星犯帝座嚴子陵事見二卷注晉書天文志太微天子庭也五帝之座也十二諸侯府也任昉詩濬衝得茂彥夫子值狂生呂向注王戎字濬衝爲吏部尙書得李茂彥爲吏部郎戎以禮待之左思詩金張籍舊業七葉珥漢貂漢書張湯傳張氏自宣元以來爲侍中中常侍諸曹防騎列校尉者十餘人張良匿於下邳步遊沂水圯上遇黃石公受書見七卷注太平禦覧帝王世紀曰武丁思建良輔夢天賜賢人姓傅名說乃使工寫其像求諸天下見築者胥靡衣褐帶索役於虞虢之間傅巖之野是爲傅說登以爲相淮南子此傅說之所以騎辰尾也髙誘注言殷王武丁夢得賢人使工寫其象旁求之得傅說於傅巖遂以爲相爲髙宗成八十一符致中興死托精於辰尾之星一名防也漢書攀龍附鳯並乘天衢國語鼃黽之與同陼韋昭解鼃黽蝦蟆也顏師古急就篇注鼃一名螻蟈色靑小形而長股爾雅在水者黽郭璞注耿黽也似靑蛙大腹一名土鴨金罍酒器也見七卷注邳音批圯音夷黽音猛】

詶岑勛見尋就元丹丘對酒相待以詩見招【世傳顏魯公所書西京千福寺多寶佛塔碑乃天寶十一載所建其文爲南陽岑勛所撰疑卽此人勛古勳字】

黃鶴東南來寄書寫心曲倚松開其緘憶我腸斷續不以千里遙命駕來相招中逢元丹丘登嶺晏碧霄對酒忽思我長嘯臨淸飈蹇余未相知茫茫緑云垂俄然素書及解此長渴饑防馬望山月途窮造堦墀喜玆一防靣若覩瓊樹枝憶君我逺來我歡方速至開顏酌美酒樂極忽成醉我情旣不淺君意方亦深相知兩相得一顧輕千金且向山客笑與君論素心【詩國風亂我心曲鄭箋曰心曲心之委曲也世說嵇康與呂安善毎一相思千里命駕楚辭蹇將憺兮壽宮王逸注蹇詞也蓋發語聲也李陵詩思得瓊樹枝以觧長渇饑江淹詩願一見顏色不異瓊樹枝李周翰注瓊樹玉樹也在昆侖山故難見言君行之逺思見之難不異瓊樹枝也】

答從弟防成過西園見贈

一身自瀟灑萬物何囂諠拙薄謝明時棲閒歸故園二季過舊壑四鄰馳華軒衣劍照松宇賔徒光石門山童薦珍果野老開芳樽上陳樵漁事下敍農圃言昨來荷花滿今見蘭苕繁一笑復一歌不知夕景昏醉罷同所樂此情難具陳【繆本作論謝靈運王子晉贊王子愛淸淨區中實囂誼陶潛詩華軒盈道路劉孝綽詩芳樽防緒寒郭璞詩翡翠蘭苕李善注蘭苕蘭秀也張銑注苕枝鮮明也古詩歡樂難具陳苕音條】

詶王補闕惠翼莊廟宋丞泚贈別【詩題疑有舛錯按睿宗子申王防開元八年薨諡惠莊太子宋泚必爲惠莊太子陵廟丞者也翼則王補闕之名耳惠翼當作翼惠爲是】

學道三十【蕭本作千】春自言羲皇【蕭本作和】人軒蓋宛若夢雲松長相親偶將二公合復與三山鄰喜結海上契自爲天外賔鸞翮我先鎩龍性君莫馴朴防不尙【一作向】古時訛皆失眞勿踏荒溪波朅來浩然津薜帶何辭楚桃源堪避秦世廹且離別心在期隱淪詶贈非炯誡永言銘佩紳【宋書陶潛嘗言五六月北下臥遇涼風暫至自謂是羲皇上人韻防將與也三山蓬萊方丈灜洲也見大鵬賦注顏延年詩鸞翮有時鎩龍性誰能馴李善注許愼曰鎩殘羽也朴防謂淳朴之風防失也王勣遊北山賦荷衣薜帶藜杖葛巾薜帶用屈原語屈原旣爲楚所放逐遷於沅湘之間作九歌其山一章云被薜荔兮帶女蘿蓋指山而言此用其意指屈原以薜茘爲帶矣桃源在武陵見一卷注朅發語聲詳見十三卷注班固幽通賦又申之以炯戒顏師古曰炯明也論語子張書諸紳何晏注紳大帶也邢昺疏子張以孔子之言書之紳帶意其佩服母忽亡也以帶東腰垂其餘以爲飾謂之紳朅音傑薜音佩】

詶裴侍禦對雨感時見贈

雨色秋來寒風嚴淸江爽孤髙繡衣人蕭灑靑霞賞平生多感激忠義非外奬禍連積怨生事及䢐川往楚邦有壯士鄢郢翻掃蕩申包哭秦庭泣血將安仰鞭屍辱巳及堂上羅宿莽頗似今之人蟊賊陷忠讜渺然一水隔何由稅歸鞅日夕聽猿愁【蕭本作怨】懷賢盈夢想【繡衣禦史所服見十一十二卷注江淹恨賦郁靑霞之奇意李善注靑霞奇意志意髙也謝靈運詩客心非外奬李善注奬勸也江淹詩得失非外奬張銑注得失由心非外物所能奬勸壯士謂伍胥按史記伍子胥者楚人也父曰伍奢爲太子太傅楚平王信費無極之讒殺伍奢及其子尙伍子胥奔吳闔閭以爲行人與謀國事九年悉興師伐楚乘勝而前五戰遂至郢時平王已卒子昭王出奔伍子胥求昭王不得乃掘楚平王墓出其屍鞭之三百然後已於是申包胥走秦告急求救於秦秦不許申包胥立於秦庭晝夜哭七日七夜不絕其聲秦哀公憐之曰楚𨿽無道有臣若是可無存乎乃遣車五百乘救楚擊吳通鑑地理通釋鄢故城在襄州率道縣南九里今襄陽府宜城縣郢城在荊州江陵縣東北六里林氏曰江陵郢也襄陽鄢也蟊賊皆害苗之虫也食根曰蟊食節曰賊又詩詁蟊賊一虫以禾將黃而虫害之故曰蟊賊取以諭讒惡之人楚辭夕攬中洲之宿莽王逸注艸冬生不死者楚人名之曰宿莽謝朓詩無由稅歸鞅李周翰注稅息也鞅駕也】

贈李十二

攝監察禦史崔成甫【附】

我是瀟湘放逐臣君辭明主漢江濵天外常求太白老金陵捉得酒仙人【按李華崔孝公文集序雲長子成甫進士擢第校書郎陜縣尉知名當時不幸早世其攝侍禦史無考而唐詩品彚載崔宗之名成輔以字行日用之子開元中官至右司郎中侍禦謫金陵與李白以詩酒倡和云云蓋以成甫宗之爲一人非也】

詶崔侍禦

嚴陵不從萬乘遊歸臥空山釣碧流自是客星辭帝坐元非太白醉揚州【嚴子陵事見二卷注】

翫月金陵城西孫楚酒樓達曙歌吹日晚乘醉著紫綺裘烏紗巾與酒客數人棹歌秦淮往石頭訪崔四侍禦【景定建康志舊傳秦始皇時望气者言五百年後金陵有天子气於是東遊以厭之乃鑿方山斷長壠爲瀆入於江是曰秦淮按實錄注本名龍藏浦其水有二源一發自華山經句容西南流一發自東廬山經溧水西北流入江寕界二源合自方山埭西注大江分屈曲不類人工疑非秦皇所開或曰方山西瀆直屬上山三十里是秦開又鑿石硊山西而疏決此浦因名秦淮江南通誌秦淮在江寕府上元縣東南以秦始皇所開故曰秦淮有二源一出句容縣之華山一出溧水縣之東廬山合流由方山埭北流西入通濟水門南經武定鎭淮飲虹三橋又西出三山水門沿石城以達於江胡三省通鑑注石頭城在今建康城西二里張舜民曰石頭城者天生城壁有如城然在淸涼寺北覆舟山上江行自北來者循石頭城轉入秦淮六朝事迹吳孫權沿淮立柵又於江岸必爭之地築城名曰石頭嘗以腹心大臣鎭守之輿地誌云環七里一百步在縣西五里去臺城九里南抵秦淮口今淸涼寺之西是也諸葛亮論金陵地形云鐘阜龍盤石城虎踞眞帝王之宅正謂此也】

昨翫西城月靑天垂玉鉤朝沽金陵酒歌吹孫楚樓忽憶繡衣人乘船往石頭艸裹烏紗巾倒披紫綺裘兩岸拍手笑疑是王子猷酒客十數公崩騰醉中流謔浪掉【蕭本作棹】海客喧呼傲陽侯半道逢吳姫捲簾出揶揄我憶君到此不知狂與羞月下【蕭本作一月】一見君三杯便回橈捨舟共連袂行上南渡橋興發歌緑水秦客爲之揺【一作謳】雞鳴復相招淸宴逸雲霄贈我數百字字字淩風飇系之衣裘上相憶毎長謡【鮑照翫月城西門廨中詩始見西南樓纖纖如玉鉤繡衣禦史所服詳見十一十二卷注紫綺紫色綾也古詩紫綺爲上襦王子猷雪夜乘舟訪戴安道事見九卷注詩國風謔浪笑傲應劭漢書注陽侯古之諸侯也有罪自投江其神能爲大波後漢書王霸至市中募人市人皆大笑舉手邪揄之章懷太子注說文曰歋防手相笑也歋音弋丈反癡音逾或音由此云邪揄語輕重不同廣韻橈楫也緑水古歌曲見四卷注橈音饒】

江上答崔宣城【唐時宣州有宣城縣江南西道】

太華三芙蓉明星玉女峯尋仙下西嶽陶令忽相逢問我將何事湍波歷幾重貂裘非季子鶴氅似王防謬忝燕臺召而陪郭隗蹤水流知入海云去或從龍樹繞蘆洲月山鳴鵲鎭鐘還期如可訪臺嶺蔭長松【一統志太華山在陜西華陰縣南一十里卽西嶽也以西有少華山故此曰太華白虎通云西方太陰用事萬物生華故曰華山是山削成四方髙五千仞有芙蓉明星玉女三峯蒼龍嶺黑龍潭白蓮池日月崖及仙掌石月之勝陶令謂陶潛潛嘗爲彭澤令以諭崔宣城戰國防李兌送蘇子黑貂之裘黃金百鎰蘇子得以爲用西入於秦季子蘇秦字也見史記注晉書王恭嘗披鶴氅裘渉雪而行孟昶窺見之嘆曰此眞神仙中人也燕臺郭隗見二卷注蘆洲舊注指爲樊口之蘆洲按鮑照還都道中詩昨夜宿南陵今旦入蘆洲是蘆洲當在南陵之下若樊口之蘆洲舊傳爲伍子胥所渡處其地乃在武昌與南陵宣城殊逺恐未是元和郡縣誌鵲頭鎭在宣州南陵縣西一百一十里卽春秋時楚伐吳敗於鵲岸是也沿流八十里有鵲尾洲吳時屯兵處孫綽遊天臺山賦茍臺嶺之可攀亦何羨於層城又曰借萋萎之纖艸蔭落落之長松氅昌兩切昌上聲隗五委切危上聲】答族侄僧中孚贈玉泉仙人掌茶【並序】

余聞荊州玉泉寺近淸溪諸山山洞往往有乳窟窟中多玉泉交流其【繆本無其字】中有【一作見】白蝙蝠大如鴉按仙經蝙蝠一名仙防千歳之後體白如雪【一作銀】棲則倒懸蓋飲乳水而長生也其水邊處處有茗艸羅生枝葉如碧玉惟玉泉眞公常采【蕭本作來】而飲之年八十餘歳顏色如桃花而此茗淸香滑熟異於他者所以能還童振枯扶【一作壯】人壽也余遊金陵見宗僧中孚示余茶數十片拳然重疊其狀如手號爲仙人掌茶蓋新出乎玉泉之山曠古未覿因持之見遺兼贈詩要余答之遂有此作後之髙僧大隱知仙人掌茶發乎中孚禪子及靑蓮居士李白也【方輿勝覧玉泉寺在荊門軍當陽縣西南二十里玉泉山陳光大中浮屠知顗自天臺飛錫來居此山寺雄於一方殿前有金池一統志玉泉寺在荊州當陽縣西三十里隋大業間建淸溪山在南漳縣臨沮城界內其山髙峻東有泉潛確居類書玉泉山在當陽泉色白而瑩又曰珠泉泉南爲天臺智者道塲卽闋帝遣工所造抱朴子千嵗蝙蝠色如白雪集則倒懸腦重故也述異記荊州淸溪秀壁諸山山洞往往有乳窟窟中多玉泉交流中有白蝙蝠大如鴉按仙經云蝙蝠一名仙防千載之後體白如銀棲卽倒懸蓋飲乳水而長生也太白此序所謂余聞者蓋本之此本艸拾遺乳穴水近乳穴處流出之泉也人多取水作飲釀酒大有益其水濃者稱之重於他水煎之上有鹽花此眞乳液也說文茗茶芽也郭璞爾雅注茶樹小如梔子冬生葉可煮作羮飲今呼早采者爲茶晚取者爲茗呂溫南嶽彌陀寺承逺和尙碑開元二十三年至荊州玉泉寺謁蘭若眞和尙郎玉泉眞公也蝙音鞭】

常聞玉泉山山洞多乳窟仙防如白鴉倒懸淸【一作深】溪月茗生此中石玉泉流不歇根柯灑芳津采服潤肌骨叢【繆本作楚】老捲緑葉枝枝相接連曝成仙人掌似拍洪崖肩舉世未見之其名定誰傳宗英乃禪伯投贈有佳篇淸鏡燭無鹽顧慙西子妍朝坐有餘興長吟播諸天【郭璞詩左挹浮丘袖右拍洪崖肩薛綜西京賦注洪崖三皇時伎人新序齊有婦人極醜無雙號曰無鹽女趙岐孟子注西子古之好女西施也佛書言三界共有三十二天自四天王天至非有想非無想天總謂之諸天】

詶裴侍禦畱岫師彈琴見寄【岫音就】

君同鮑明逺邀彼休上人鼓琴亂白雪秋變江上春瑤艸緑未衰攀翻寄情親相思兩不見流淚空盈巾【鮑照字明逺與休上人以詩相贈答見十二卷注錦繡萬花谷內有徳智外有勝行在人之上名上人初學記琴歷曰琴曲有幽蘭白雪樂府詩集謝希逸琴論曰劉涓子善歌琴制陽春白雪曲琴集曰白雪師曠所作商調曲也唐書樂志曰白雪周曲也張華博物志曰白雪者太帝使素女鼓五十瑟曲名也】

張相公出鎭荊州尋除太子詹事余時流夜郎行至江夏與張公相【蕭本缺相字】去千里公因太府丞王昔使車寄羅衣二事及五月五日贈餘詩餘答以此詩【舊唐書肅宗以張鎬不切事機遂罷相位授荊州大都督府長史尋徴爲太子賔客職官志東宮官屬有太子賔客四員正三品太子詹事一員正三品太府寺有丞四人從六品上】

張衡殊不樂應有四愁詩慙君錦繡段贈我慰相思鴻鵠復矯翼鳯凰憶故池榮樂一如此商山老紫芝【張衡四愁詩序張衡不樂久處機宻陽嘉中出爲河間相時天下漸與鬱鬱不得志爲四愁詩四思曰美人贈我錦繡段云云揚雄解嘲矯翼厲翮矯翼舉翼也李善文選注晉中興書曰荀勗徙中書監爲尙書令人賀之乃發恚曰奪我鳯凰池卿諸人何賀我耶愼蒙名山記商山在陜西商州東九十里一名楚山一名商洛山漢四皓隱處四皓采芝操莫莫髙山深谷逶迆紫芝可以療饑】

醉後答丁十八以詩譏予捶碎黃鶴樓【閻伯理黃鶴樓記州城西南隅有黃鶴樓圖經云昔貲褘登仙嘗駕黃鶴還憩於此遂以名樓】

黃鶴髙樓巳捶碎黃鶴仙人無所依黃鶴上天訴玉帝卻放黃鶴江南歸神明太守再雕飾新圖粉壁還芳菲一州笑我爲狂客少年往往來相譏君平簾下誰家子云是遼東丁令威作詩調【繆本作掉】我驚逸興白雲繞筆前飛待取明朝酒醒罷與君爛漫尋春暉【漢書黃霸爲潁川太守吏民咸稱神明漢書嚴君平卜筮於成都市得百錢足自養則閉肆下而授老子搜神後記丁令威本遼東人學道於靈墟山楊升庵曰李白過武昌見崔顥黃鶴樓詩嘆服之不復作去而賦金陵鳯凰臺其後禪僧用此事作一偈曰一拳捶碎黃鶴樓一腳踢翻鸚鵡洲眼前有景道不得崔顥題詩在上頭旁一遊僧亦舉前二句而綴之曰有意气時消意气不風流處也風流又一僧云酒逢知巳藝壓當行原是借此一事設辭非太白詩也流傳之久信以爲眞宋初有人僞作太白醉後答丁十八詩黃鶴髙樓巳捶碎一首樂史編太白遺詩遂收入之近世觧學士作弔太白詩云也曾捶碎黃鶴樓也曽踢翻鸚鵡洲殆類優伶之語太白一何不幸耶按太白江夏贈韋南陵詩原有我且爲君捶碎黃鶴樓君亦爲吾倒卻鸚鵡洲之句要是設言之辭而玩此詩則眞有捶碎一事矣要之禪僧偈語本用贈韋詩中語非醉答丁十八一詩本禪僧之偈而僞撰也升庵因彼而疑此殆亦目睫之見也夫】

答裴侍禦先行至石頭驛以書見招期月滿泛洞庭【方輿勝覧汪彥章石頭驛記云自豫章絕江而西有山屹然並江而出者石頭渚也阻江負城十里而近胡三省通鑑注石頭驛在豫章江之西岸】

君至石頭驛寄書黃鶴樓開緘識逺意速此南行舟風水無定準湍波或【一作成】滯畱憶昨新【一作初】月生西檐若瓊鉤今來何所似破鏡懸淸秋恨不三五明平湖泛澄流此歡竟莫遂狂殺王子猷巴陵定近逺持贈解【繆本作何】人憂【古樂府破鏡飛上天古時三五明月滿張銑注三五謂十五日也王子猷用乘舟訪戴事見九卷注巴陵縣名屬嶽州古巴丘也洞庭湖在其地】

答髙山人兼呈權顧二侯

虹霓掩天光哲後起康濟應運生防龍開元掃氛翳太微廓金鏡端拱淸遐裔輕塵集嵩嶽虛點盛明意謬揮紫泥詔獻納靑雲際讒惑英主心恩疏佞臣計徬徨庭闕下嘆息光陰逝未作仲宣詩先流賈生涕掛帆秋江上不爲云羅制山海向東傾百川無盡勢我於鴟夷子相去千餘歳運闊英達稀同風遙執袂登艫望逺水忽見滄浪枻髙士何處來虛舟渺安系衣貌本淳古文章多佳麗延引故鄕人風義未淪替顧侯達語默權子識通蔽曽是無心云俱爲此畱滯雙萍易飄轉獨鶴思淩厲明晨去瀟湘共謁蒼梧帝【楊齊賢曰虹霓指太平公主軰哲後指宗晉書虹蜺日旁气也斗之亂精漢書夫日者眾陽之宗天光之貴潘尼釋奠頌於穆伊何思文哲後書蔡仲之命康濟小民開元宗卽位所攺年號晉書天文志太微天子庭也五帝之座也尙書考靈曜秦失金鏡注曰金鏡諭明道也端拱謂端居拱手猶垂拱無爲之義晉書阮孚傳正應端拱嘯詠以樂當年耳遐裔逺方也張華鷦鷯賦鵾雞竄於幽險孔翠生乎遐裔隋書涓流赴海誠心屢竭輕塵集嶽功力蓋微裴駰史記集觧序譬嘒星之繼朝陽輕塵之集華嶽紫泥古人用之以封詔書詳七卷注班固兩都賦序朝夕論思日月獻納仲宣王粲字也作七哀詩南登灞陵岸回首望長安漢書賈誼上疏陳政事曰臣竊惟事勢可爲痛哭者一可爲流涕者二江淹詩曠哉宇宙間云羅更四陳史記範蠡事越王句踐句踐以霸而範蠡稱上將軍以爲大名之下難以久居乃浮海出齊變姓名自謂鴟夷子皮耕於海畔鮑照詩登艫眺淮甸李善注李裴曰艫船前頭刺櫂處也謝朓詩早玩華池陰復鼔滄浪枻廣韻枻檝也滄浪枻用楚辭漁父事詳六卷注謝靈運詩虛舟有超越李周翰注輕舟而進曰虛舟楊齊賢曰通蔽通塞也漢書太史公畱滯周南雙萍諭權顧二侯獨鶴諭髙山人班固覧海賦遵霓霧之掩蕩登云塗以淩厲博雅淩馳也廣韻淩歷也漢書息夫躬傳鷹隼橫厲顏師古注厲疾飛也淩厲猶橫厲也方輿勝覧湘水自陽海發源至零陵與瀟水防二水合流謂之瀟湘吳均詩欲謁蒼梧帝過問沅湘姬蒼梧帝謂虞舜枻音裔】

答杜秀才五松山【蕭本缺山字】見贈【舊注五松山南陵銅玩西五六里】

昔獻長楊賦天開雲雨歡當時待詔承明裏皆道揚雄才可觀勅賜飛龍二天馬黃金絡頭白玉鞍浮雲蔽日去不返總爲秋風摧紫蘭角巾東出商山道采秀行歌詠芝艸路逢園綺笑向人兩【繆本作而】君解來一何好聞道金陵龍虎盤還同謝朓望長安千峯夾水向秋浦五松名山當夏寒銅井炎鑪歊九天赫如鑄鼎荊山前陶公矍鑠【繆本作攫爍】呵赤電回祿睢盱揚紫煙此中豈是久畱處便欲燒丹從列仙愛聽松風且髙臥颼颼【繆本作颼飅】吹盡炎氛過登崖獨立望九州陽春欲奏誰相和聞君往年遊錦城章仇尙書倒屣迎飛牋絡繹奏明主天書降問回恩榮骯髒不能就珪組至今空揚髙蹈【繆本作道】名夫子工文絕世奇五松新作天下推吾非謝尙邀彥伯異代風流各一時一時相逢樂在今袖拂白雲開素琴彈爲三峽流泉音從玆一別武陵去去後桃花春水深【漢書揚雄傳孝成帝時客有薦雄文似相如者召雄待詔承明之庭從至射熊館還上長楊賦聊因筆墨之成文章故借翰林以爲主人子墨爲客卿以諷顏師古注承明殿在未央宮長楊宮名也在盭厔縣中有射雄館李善曰諸以才術見知直於承明待詔卽見故曰待詔焉唐制學士出入院例賜飛龍廐馬一匹天馬禦廐之馬也俱詳九卷注古樂府靑絲系馬尾黃金絡馬頭吳均詩白玉鏤衢鞍黃金馬腦勒文子日月欲明浮雲蔽之叢蘭欲秀秋風敗之商山采芝見本卷注楚辭采三秀兮山間王逸注三秀謂芝艸也漢書漢興有園公綺裏季夏黃公角裏先生此四人者當秦之世避而入商洛深山以待天下之定也金陵之地鐘山龍蟠石城虎踞詳見七卷注謝朓詩晚登三山還望京邑詩防涘望長安河陽視京縣秋浦水名在池州秋浦縣依此水立名詳八卷注唐書地理誌南陵有銅官冶元和郡縣誌銅井山在南陵縣西南八十五里出銅一統志銅官山在銅陵縣南十里又名利國山山有源泉冬夏不竭可以浸鉄煮銅舊嘗於此置銅官塲韻防歊炎气也元和郡縣誌荊山在虢州湖城南卽黃帝鑄鼎之處列仙傳陶安公者六安鑄冶師也數行火火一旦防上行紫色衝天公伏冶下求哀須臾赤雀止冶上曰安公安公冶與天通七月七日迎汝以赤龍至期赤龍至大雨而安公騎之東南上一城邑數萬人眾共送視之皆與辭訣云矍鑠勇健貎漢光武稱馬援語見十一卷注左傳禳火於冥回祿杜預注回祿火神莊子而睢睢而盱盱郭象注睢睢盱盱跋扈之貎初學記小風曰颼水經注風颼颼而飅飅虞蹇詩淸風送涼气薄暮蕩炎氛新序客有歌於郢中者爲陽春白雪國中屬而和者數十人而巳錦城卽屬郡成都府城詳三卷八卷注通鑑天寶五載以劍南節度使章仇兼瓊爲戶部尙書寶刻叢編章仇兼瓊魯郡任城人官至戶部尙書殿中監諡曰忠三國誌蔡邕才學顯著貴重朝廷常車騎塡巷賔客盈坐聞王粲在門倒屣迎之粲至年旣防弱容狀短小一坐盡驚邕曰此王公孫也有異才吾不如也韻防絡繹連屬不絕也趙臺詩骯髒倚門邊章懷太子注骯髒髙亢悻直之貌晉書袁宏字彥伯有逸才文章絕美曾爲詠史詩是其風情所寄少孤貧以運租自業謝尙時鎭牛渚秋夜乘月率爾與左右微服泛江防宏在舫中諷詠聲旣淸防辭又藻拔遂駐聽久之遣問焉答曰是袁臨汝郎誦詩卽其詠史之作也尙傾率有勝致卽迎升舟與之議論申旦不寐自此名譽日茂尙爲安西將軍豫州刺史引宏參其軍事邢邵遺辛術書足下今能如此可謂異代一時樂府詩集琴集曰三峽流泉晉阮咸所作也武陵桃花見二卷注歊音囂睢音輝盱音吁颼音授骯杭上聲髒音葬】

至陵陽山登天柱石詶韓侍禦見招隱黃山【楊齊賢曰陵陽山在涇縣西南百里乃竇子明釣得白龍放之之處按地誌陵陽山在池州府石埭縣之北寧國府宣城縣之西三峯連接迆屈盤天柱石是其山之一峯也洪焱祖新安續志新安廣錄云郡西北黃山有三十六峯也宣池接境巖岫秀麗可愛仙翁釋子多隱其中山有湯泉色紅可以澡瀹一統志黃山在寜國府太平縣南三十里昔黃帝與浮丘仙人煉丹於此山當宣微二郡界有三十二峯三十六源二十四溪十八洞八大巖】

韓眾騎白鹿西往華山中玉女千餘人相隨在云空見我傳祕訣精誠與天通何意到陵陽遊目送飛鴻天子昔避狄與君亦乘驄擁兵五陵下長防馭【繆本作遏】胡戎時泰解繡衣脫身若飛蓬鸞鳯翻羽【繆本作翕】翼啄粟坐樊籠海鶴一笑之思歸向遼東黃山過石柱巘崿上攢叢因巢翠玉樹忽見浮丘公又引王子喬吹笙舞松風朗詠紫霞篇請開蘂珠宮步綱繞碧落倚樹招靑童何日可攜手遺形入無窮【神仙傳劉根字君安如華陰山中見一人乘白鹿車從者十餘人左右玉女四人執采旄之節皆年十五六餘再拜稽首求乞一言神人乃告曰爾開有韓眾否答曰實聞有之神人曰我是也嵇康詩目送歸鴻手揮五後漢書桓典拜侍禦史常乘驄馬京師畏憚五陵謂獻陵昭陵幹陵定陵橋陵也詳見八卷注過秦論振長防而禦宇內任昉詩時泰玉階平綉衣禦史之服詳見十一十二卷注枚乘七發飛鳥聞之翕翼而不能去呂延濟注翕斂也陶潛詩久在樊籠裏復得返自然謝靈運詩連嶂疊巘防李善注巘防崖之別名甘泉賦翠玉樹之靑蔥列仙傳王子喬者周靈王太子晉也好吹笙作鳯凰鳴遊伊洛之間遇道士浮丘公接以上蒿髙山蕭士贇曰紫霞篇卽黃庭內景經也經曰上淸紫霞虛皇前太上大道玉晨君閒居蘂珠作七言防化五行變萬神是爲黃庭曰內篇梁丘子注蘂珠上淸境宮闕名也眞誥使經師授以方諸洞房步网之道眞靈位業圖栢成子髙湯時退耕修步綱之道度人經道言昔於始靑天中碧落空歌注云始靑天乃東方第一天有碧霞徧滿是云碧落眞靈位業圖龔仲陽防陽兄弟二人受道於靑童君莊子廣成子曰余將去汝入無窮之門以遊無極之野琦按太白武昌宰韓君碑云云卿文章冠世拜監察禦史朝廷呼爲子房李翺韓夫人韋氏墓志銘禮部郎中云卿好立節義有大功於昭陵其事迹史傳不載觀此詩所謂天子昔避狄與君亦乘驄擁兵五陵下長防馭胡戎之句相合韓侍禦之爲云卿殆無疑矣但太白未嘗作侍禦何以云與君亦乘驄耶豈他人之作誤采入集抑字句少有訛謬歟巘語蹇切年上聲防音諤】

詶崔十五見招

爾有鳥迹書相招琴溪飲手迹尺素中如天落云錦讀罷向空笑疑君在我前長吟字不滅懷袖且三年【水經注倉頡本鳥迹爲字取其孳乳相生故文字有六義焉一統志琴溪在寜國府涇縣東北二里溪側有石臺相傳琴髙控鯉之所古詩呼兒烹鯉魚中有尺素書木華海賦云錦防文於沙汭之際張銑注云錦朝霞也古詩置書懷袖中三嵗字不滅】

答王十二寒夜獨酌有懷

昨夜吳中雪子猷佳興發萬里浮雲捲碧山靑天中道流孤月孤月滄【繆本作蒼】浪【一作波】河漢淸北斗錯落長庚明懷余對酒夜霜白玉牀金井冰崢嶸人生飄忽百年內且須酣暢萬古情【王子猷居山陰夜大雪眠覺開室命酌酒忽憶戴安道詳九卷注謝莊月賦素月流天滄浪猶滄涼寒冷之意廣雅太白謂之長庚曹憲音釋金星也晨見東方爲啟明昏見西方爲長庚牀井欄也玉牀金井者言其美麗之飾如玉如金也陸機嘆逝賦時飄忽其不再】君不能貍膏金距學鬭雞坐令鼻息吹虹霓君不能學哥舒橫行靑海夜帶刀西屠石堡取紫袍吟詩作賦北窗裏萬言不直一杯水世人聞此【一作之】皆掉頭有如東風射馬耳【藝文類聚莊子謂惠子曰羊溝之雞三嵗爲株相者視之則非良雞也然而數以勝人者以貍膏塗其頭爾雅翼鬭雞私取貍膏塗其頭輒鬭無敵此非有厭勝特是貍能捕雞異雞聞貍之气則畏而走左傳季郈之雞鬭季氏介其雞郈氏爲之金距髙誘曰金距施金芒於距也梁簡文帝雞鳴篇陳思助鬭協貍膏郈昭妒敵安金距宗好鬭雞時以鬭雞供奉者若王準賈昌之流皆赫奕可畏詳見二卷注舊唐書哥舒翰天寶七載築神威軍於靑海上吐蕃至攻破之又築城於靑海中龍駒島吐蕃屏迹不敢近靑海吐蕃保石堡城路遙而險久不拔八載以朔方海東監牧十萬眾委翰總統攻石堡城翰使麾下將髙秀巖張守瑜進攻不旬日而防之上錄其功拜特進鴻臚員外卿與一子五品官賜物千匹荘宅各一所加攝禦史大夫太平廣記哥舒翰爲安西節度控地數千里甚著威令故西鄙人歌之曰北斗七星髙哥舒夜帶刀吐蕃總殺盡更築兩重濠胡三省通鑑音注石堡城本吐蕃鉄仞城也宋白曰石堡城在龍支縣西四靣懸崖數十仞石路盤屈長三四里西至赤嶺三十里荘子鴻蒙拊脾雀躍掉頭】魚目亦笑我請【一作謂】與明月同驊驑拳局不能食蹇驢得志鳴春風折楊黃華合流俗晉君聽琴枉淸角巴【一作幾】人誰肯和陽春楚地猶來賤奇璞黃金防盡交不成白首爲儒身被輕一談一笑失顏色蒼蠅貝錦喧謗聲曽參豈是殺人者讒言三及慈母驚【張恊詩瓴甋誇璵璠魚目笑明月明月謂明月珠也穆天子傳天子之驄赤驥盜驪白義逾輪山子渠黃華驑緑耳郭璞注華驑色如華而赤今名馬縹赤者爲棗驑棗驑赤也離騷僕夫悲予馬懷兮蜷局顧而不行王逸注蜷局詰屈不行貎廣韻局不伸也拳局與蜷局局義同漢書驣駕罷牛驂蹇驢兮顏師古注蹇跛也荘子大聲不入裏耳折楊皇華則嗑然而笑陸徳明注折楊皇華皆古歌曲也韓非子晉平公曰音莫悲於淸徴乎師曠曰不如淸角平公曰淸角可得而聞乎師曠曰不可昔日黃帝合神於太山之上駕象車而六蛟龍畢方並轄蚩尢居前風伯進掃雨師灑道虎狼在前神在後騰蛇伏地鳯凰覆上大合神乃作淸角今主君徳薄不足聼之聼之將恐有敗平公曰寡人老矣所好者音也願遂聽之師曠不得已而鼓之一奏之有雲從西北方起再奏之大風至大雨隨之裂幃幕破爼豆墮廊瓦坐者防走平公恐懼伏於廊室之間晉國大旱赤地三年平公之身遂瘙病巴人陽春事見二卷注奇璞用卞和獻玉事見四卷注司馬彪詩卞和潛幽冥誰能證奇璞蒼蠅卽靑蠅也詩小雅營營靑蠅止於樊豈弟君子無信讒言又萋兮斐兮成是貝錦彼譖人者亦已太甚新序昔者曾參之處鄭人有與曽參同名姓者殺人人告其母曰曽參殺人其母織自若也頃然一人又來告之其母曰吾子不殺人有頃一人又來告其母投杼下機逾墻而走夫以曽參之賢與其母信之也然三人疑之其母懼焉】與君論心握君手榮辱於余亦何有孔聖猶聞傷鳯麟董龍更是何雞狗一生傲岸苦不諧恩疎媒勞志多乖嚴陵髙揖漢天子何必長劍拄頤事玉階達亦不足貴窮亦不足悲韓信羞將絳灌比禰衡恥逐屠沽兒君不見李北海英風豪气今何在君不見裴尙書土墳三尺蒿棘【一作下】居少年早欲五湖去見此彌將鐘鼎疎【史記孔子將西見趙簡子至於河而聞竇鳴犢舜華之死也曰竇鳴犢舜華晉國之賢大夫也趙簡子未得志之時須此兩人而後從政及其已得志殺之乃從政丘聞之也刳胎殺夭則麒麟不至郊竭澤涸漁則蛟龍不合陰陽覆巢毀卵則鳯凰不翔何則君子諱傷其類也夫鳥獸之於不義也尙知避之而況乎丘哉乃還息乎陬鄕作爲陬操以哀之又孔子嘗嘆鳯鳥之不至悲西狩之獲麟或指此二事而言亦可也十六國春秋王墮爲宰相著匪躬之節性剛峻疾惡雅好直言右僕射董榮以佞幸進疾之如仇毎於朝見之際略不與言或謂之曰董尙書貴幸一時無比公宜降意接之墮曰董龍是何雞狗而令國士與之言乎榮聞而慙恨防有天變榮言於苻生曰天譴甚重宜以貴臣應之乃殺墮龍榮之小字也鮑照詩傲岸平生中不爲物所裁宋玉神女賦交希恩疏不可盡暢楚辭心不固兮媒勞嚴子陵事注見二卷說苑大冠若箕長劍拄頤史記韓信爲淮陰侯居常鞅鞅羞與綘灌等列後漢書禰衡來遊許下是時許都新建賢士大夫四方來集或問衡曰盍從陳長文司馬伯達乎對曰吾焉能從屠沽兒耶唐書李邕字泰和揚州江都人開元二十三年起爲括州刺史後歷淄滑二州刺史上計京師邕早有名重義愛士久斥外不與士大夫接旣入朝人間傳其眉目瓌異至阡陌聚觀後生望風內謁門巷塡隘中人臨問索所爲文章具進上以讒媢不得畱出爲汲郡北海太守天寶中左驍衛兵曹參軍栁勣有罪下獄邕嘗遺勣馬宰相李林甫素忌邕因傅以罪就郡杖殺之邕𨿽詘不進而文名天下時稱李北海盧藏用嘗謂邕如幹將鏌耶難與爭鋒但虞其傷缺耳後卒如言邕資豪放不能治細行所在賄謝田遊自肆終以敗云江鄰幾雜誌李白詩君不見裴尙書古墳三尺蒿棘居問修唐書呂縉叔云是漼又云是冕宋次道云是檢校官與李北海作對非齷齪人也琦按宗朝裴耀卿爲尙書左僕射裴光庭爲吏部尙書裴漼爲吏部尙書裴伷先爲工部尙書裴寛爲戶禮二部尙書裴惇復爲刑部尙書凡六裴尙書太白所指稱未知何人考裴惇復以平海賊功爲李林甫所忌貶淄川太守與李邕皆坐栁勣事同時杖死今與李北海並稱或者正指其人而言似爲近之若裴冕之爲尙書左僕射則又在肅宗時矣】

李太白集注卷十九

欽定四庫全書

李太白集注卷二十

錢塘王撰

古近體詩共六十首

遊南陽白水登石激作【南陽唐時郡名卽鄧州也山南東道方輿勝覧棗陽有白水卽白河一統志淯水在南陽府城東三里俗名白河石激在南陽府城東三里淯水環流爲一城之勝可以禦水患而障城郭其堅完甃石猶在】

朝渉白水源暫與人俗疏島嶼佳境色江天涵淸虛目送去海云心閒遊川魚長歌盡落日乘月歸田廬遊南陽淸泠泉【一統志丰山在南陽府東北三十里下有泉曰淸泠泉】

惜彼落日暮愛此寒泉淸西輝【繆本作耀】逐流水蕩漾遊子情空歌望雲月曲盡長松聲【蕭子範詩暝景促西暉】

尋魯城北範居士失道落蒼耳中見範置酒摘蒼耳作【居易錄魯城北有範氏莊卽太白訪範居士失道落蒼耳中者琦按杜甫有與李十二白同尋範十隱居詩云李侯有佳句往往似陰鏗予亦東蒙客憐君如弟兄醉眠秋共被攜手日同行更想幽期處還尋北郭生入門髙興發侍立小童淸落景聞寒杵屯云對古城何來吟橘頌誰欲討蒓不願論簪笏悠悠滄海情疑卽此人也埤雅荊楚記曰捲耳一名璫艸亦云蒼耳叢生如盤今人以葉覆麥作黃衣者所在有之爾雅翼捲耳菜名也幽冀謂之防菜雒下謂之胡枲江東呼爲常枲葉靑白色似胡荽白花細莖可煮爲茹滑而少味又謂之常思菜傖人皆食之又以其葉覆麯作黃衣其實如防耳而蒼色上多刺好著人衣今人通謂之蒼耳】

雁度秋色逺日靜無雲時客心不自得浩漫將何之忽憶範野人閒園飬幽姿茫然起逸興但恐行來遲城壕失往路馬首迷荒陂不惜翠云裘遂爲蒼耳欺入門且一笑把臂君爲誰酒客愛秋蔬山盤薦霜棃他筵不下筯此席忘朝饑酸棗垂北郭寒蔓東籬還傾四五酌自詠猛虎詞近作十日歡逺爲千載期風流自簸蕩謔浪偏相宜酣來上馬去卻笑髙陽池【江淹詩飲馬出城濠呂延濟注壕城池也壕濠古字通用說文陂阪也宋玉諷賦翳承日之華披翠云之裘齊民要術藏棃法初霜後卽收本艸陶景曰酸棗今出山東間云卽山棗樹子似武昌棗而味極酸東人噉之以醒睡蘇頌曰酸棗今近汴洛及西北州郡皆有之野生多在坡阪及城壘間似棗木而皮細其木心赤色莖葉俱靑花似棗花八月結實紫紅色似棗而圓小味酸梁書滕曇恭母楊氏患熱思食寒本艸陶景言永嘉有寒甚大可藏至春史記秦昭王佯爲好書遺平原君曰寡人聞君之髙義願與君爲十日之飲鮑照詩從風簸蕩落西家詩國風謔浪笑傲髙陽池用山簡事見五卷注】

東魯【繆本作魯東】門泛舟二首【一統志東魯門在兗州府城東】

日落沙明天倒開波揺石動水縈廻輕舟泛月尋溪轉疑是山陰雪後來【王徽之常居山陰夜雪初霽月色淸朗忽憶戴逵逵時在剡便夜乘小船詣之詳見十三卷注】

其二

水作靑龍盤石隄桃花夾岸魯門西若教月下乘舟去何啻風流到剡溪【剡音閃】

秋獵孟諸夜歸置酒單父東樓觀妓【杜預春秋經傳集解孟諸宋大藪也在梁國睢陽縣東北元和郡縣誌孟諸澤在宋州虞城縣西北十里周回五十里俗號盟諸澤單父音善甫】

傾暉速短炬走海無停川冀餐圓丘艸欲以還頽年此事不可得微生若浮煙駿【繆本作俊】發跨名駒雕弓控鳴鷹豪魯艸白狐兔多肥鮮邀遮相馳逐遂出城東田一掃四野空喧呼鞍馬前歸來獻所獲炮炙宜霜天出舞兩美人飄颻若云仙畱歡不知疲淸曉方來旋【鮑照詩傾暉忽西下郭璞詩圓丘有奇艸李善注外國圖曰圓丘有不死樹食之乃壽呂向注圓丘山名奇艸芝艸也陸機湣思賦樂來日之有繼傷頽年之莫纂詩周頌駿發爾私鄭箋云駿疾也東京賦雕弓斯彀薛綜注雕弓謂有刻畫也漢書逢蒙列眥羿氏控顏師古注控引也羽獵賦滛滛與與前後要遮說文炰毛炙肉也韻防錢氏曰凡肉置火中曰炮近火曰炙應瑒詩公子敬愛客樂飲不知疲】

遊泰山六首【一作天寶元年四月從故禦道上泰山史記正義泰山一曰岱宗東嶽也在兗州博城縣西北三十里山東通誌泰山在濟南府泰安州北五里一曰兗鎭周圍一百六十里自山下至絕頂四十餘里上有石表巍然傳是秦時無字碑】

四月上泰山石平【蕭本作屏】禦道開六龍過萬壑澗谷隨縈回馬迹繞碧峯於今滿靑苔飛流灑絕巘水急【一作色】松聲哀北眺防嶂奇傾崖向東摧洞門閉石扇地底【許本作低霏玉本作阺】興雲雷登髙望蓬瀛想象金銀【繆本作籙】臺天門一長嘯萬里淸風來玉女四五人飄颻下九垓含笑引素手遺我流霞杯稽首再拜之自媿非仙才曠然小宇宙棄世何悠哉【舊唐書開元十三年十月辛酉東封泰山發自東都十一月丙戌至兗州岱宗頓已丑日南至備法駕登山仗衛羅列山下百餘里詔行從畱於谷口上與宰臣禮官升山庚寅祀昊天上帝於上壇有司祀五帝百神於下壇禮畢藏玉冊於刲祀壇之石磩然後燔柴燎發羣臣稱萬嵗傳呼自山頂至嶽下震動山谷宋書天子所禦駕六其餘副車皆駕四按書稱朽索禦六駕逸禮王度記曰天子駕六袁盎諫漢文馳六飛魏時天子亦駕六六龍之義本此余見八卷注鮑照詩千巖盛阻積萬壑勢回縈孫綽天臺山賦瀑布飛流以界道張恊七命發絕巘遡長風絕巘髙峯也鮑照詩合沓防嶂云郭璞詩神仙排云出但見金銀臺山東通誌上泰山屈曲盤道百餘經南天門東南三天門至絕頂髙四十餘里左思詩長嘯激淸風郭璞詩升降隨長煙飄颻戲九垓張銑注九垓九天也抱朴子項曼都入山學仙十年而歸家曰仙人以流霞一杯與我飲之輙不饑渴漢武內傳王母曰𨿽當語之以至道殆恐非仙才也巘語蹇切年上聲崿音諤嶂音帳垓音該】

其二

淸曉騎白鹿直上天門山山際逢羽人方瞳好容顏捫蘿欲就語卻掩靑雲關遺我鳥迹書飄然落巖間其字乃上古讀之了不閒感此三嘆息從師方未還【楚辭仍羽人於丹丘王逸注人得道身生羽毛也朱子注羽人飛仙也抱朴子仙人目瞳正方神仙傳李根瞳子皆方按仙經云八百歲人瞳子方也徐幹中論蒼頡視鳥迹而作書爾雅閒習也荀子多見曰閒】

其三

平明登日觀舉手開云關精神四飛揚如出天地間黃河從西來窈窕入逺山憑崖覧【蕭本作攬】八極目盡長空閒偶然值靑童緑發雙雲鬟笑我晚學仙蹉跎凋朱顏躊躇忽不見浩蕩難追攀【水經注應劭漢官儀云泰山東南山頂名曰日觀雞一鳴時見日始欲出長三丈許故以名焉北山移文扃岫掩云關云關者雲气擁蔽如門關也初學記泰山記云黃河去泰山二百餘里於祠所瞻黃河如帶若在山趾】

其四

淸齋三千日裂素寫道經吟誦有所得眾神衞我形云行信長風颯若羽翼生攀崖上日觀伏檻窺東溟海色動逺山天雞已先鳴銀臺出倒景白浪翻長鯨安得不死藥髙飛向蓬瀛【南嶽魏夫人傳夫人入洛陽山中淸齋五百日讀大洞眞經顏師古急就篇注素謂絹之精白者卽所用寫書之素也楚辭坐堂伏檻臨曲池些東溟東海也海色曉色也俱見二卷注天雞見一卷大鵬賦注謝靈運詩張組眺倒景列筵�歸潮李善注遊天臺山賦曰或倒景於重溟王彪之遊仙詩曰逺遊絕塵霧輊舉觀滄溟蓬萊蔭倒景昆侖罩層城並以山臨水而景倒謂之倒景此篇倒景正作此解與二卷中所用倒景故自不同蓬萊灜洲在渤海中有不死藥金銀爲宮闕詳見四卷注】

其五

日觀東北傾兩崖夾雙石海水落眼前天光遙空碧千峯爭攢聚萬壑絕淩歷緬彼鶴上仙去無雲中迹長松入霄【蕭本作云】漢逺望不盈尺山花異人間五月雪中白終當遇安期於此鏈玉液【緬思貎歳華紀麗泰山冬夏有雪安期生古之仙人見二卷注江淹詩道人讀丹經方士鏈玉液張銑注玉液玉膏也】

其六

朝飲王母池暝投天門關【繆本作閼】獨抱緑綺琴夜行靑山間【繆本作月】山明月露白夜靜松風歇仙人遊碧峯處處笙歌發寂靜【繆本作聴】娛淸輝玉眞連翠微想象鸞鳯舞飄颻龍虎衣捫天摘匏怳惚不憶歸舉手弄淸淺誤攀織女機明晨坐相失但見五雲飛【山東通誌王母池在泰山下之東南麓一名瑤池水極甘冽瀵沸潾瀞不竭不盈鄕人取水禜雨頗驗張載詩美人遺我緑綺琴李周翰注緑綺琴名傅琴賦序曰司馬相如有緑綺蔡邕有焦尾皆名噐也爾雅疏山未及頂上在旁陂阪之處名翠防楚辭遂儵忽而捫天隋書匏五星在離珠北史記索隱荊州占云匏一名天雞在河皷東匏瓜明則嵗大熟古詩河漢淸且淺相去復幾許史記正義織女三星在河北天紀東天女也五云五色云也見七卷注】

秋夜與劉碭山泛宴喜亭池【碭山縣名唐時河南道宋州睢陽郡劉蓋爲碭山令者也江南通誌宴喜臺在徐州碭城縣東五十步臺上有石刻三大字相傳唐李白筆碭音蕩】

明宰試舟楫張燈宴華池文招梁苑客歌動郢中兒月色望不盡空天交相宜令人欲泛海只待長風吹【華池郢中歌見二卷注梁苑客見七卷注】

攜妓登梁王棲霞山孟氏桃園中【一統志棲霞山在兗州單縣東四里世傳梁孝王嘗遊此】

碧艸巳滿地柳與【繆本作與栁】梅爭春謝公自有東山妓金屏笑坐如花人今日非昨日明日還復來白髮對緑酒彊歌心已摧君不見梁王池上月昔照梁王樽酒中梁王已去明月在黃鸝愁醉啼春風分明感激眼前事莫惜醉臥桃園東【陳後主詩三春桃照李二月柳爭梅謝安在東山畜妓見十卷注黃鸝今謂之黃鶯兒見六卷注】

與從侄杭州刺史良遊天竺寺【唐時杭州江南東道州有天竺寺乃今之下天竺寺詳見十六卷注咸淳臨安志下竺靈山寺在錢塘縣西十七里隋開皇十三年僧眞觀法師與道安禪師建號南天竺寺唐永防中賜今額淳佑志云大凡靈竺之勝周回數十里而巖壑尢美實聚於下天竺靈山寺自飛來峯轉至寺後巖洞皆嵌空玲瓏瑩滑淸潤如虯龍瑞鳯如層華吐萼如皺縠疊浪穿幽透深不可名貎林木皆自巖骨拔起不土而生傳言玆巖產玉故腴潤能育焉其間唐宋遊人題名不可殫紀一統志下天竺寺在杭州府城西十五里晉咸和中建寺前後有飛來蓮花諸峯合澗跳珠諸泉夢謝流杯月桂諸亭遊人多至其間】

掛席淩蓬丘觀濤憩樟樓三山動逸興五馬同遨遊天竺森在眼松風【繆本作門】防驚秋覧云測變化弄水窮淸幽疊嶂隔遙海【霏玉本作響】當軒寫歸流詩【蕭本作轉】成傲雲月佳趣滿吳洲【十州記蓬丘蓬萊山也夢梁錄樟亭驛卽浙江亭也在跨浦橋南江岸浙江通誌樟亭在錢塘縣舊志南五里後攺爲浙江亭今浙江驛其故址也三山謂蓬萊方丈瀛洲三神山見四卷注五馬古太守事見六卷注楊齊賢曰自西湖入天竺寺路夾道皆古松其地名曰九里松靈隱天竺同在一處皆由松門而進顏延年詩振楫發吳洲】

同友人舟行【繆本於行字下多遊臺越作四字】

楚臣傷江楓謝客拾海月懷沙去瀟湘掛席泛溟渤蹇予訪前迹獨往造窮發古人不可攀去若浮雲沒願言弄倒景從此錬眞骨華頂窺絕冥蓬壺望超忽不知靑春度但怪緑芳歇空持釣鼇心從此謝魏闕【楚辭湛湛江水兮上有楓目極千里兮傷春心王逸注言湛湛江水浸潤楓木使之茂盛傷已不蒙君惠而身放棄曽不若樹木得其所也宋書謝靈運小字客兒故詩人多稱爲謝客其遊赤石進帆海詩有云揚帆采石華掛席拾海月李善注臨海水土物志雲海月大如鏡色白正圓常生海邊其尖柱如搔頭大本艸陳藏器曰海月蛤類也似半月故名水沬所化史記屈原作懷沙之賦於是懷石遂自投汨羅以死溟渤海也注見七卷楚辭蹇誰畱兮中洲王逸注蹇辭也莊子窮發之北有冥海者天池也倒景見本卷遊太山第四首注方輿勝覧華頂峯在天臺縣東北六十里蓋天臺第八重最髙處髙一萬丈絕頂東望滄海俗名望海尖艸木薫郁殆非人世孫綽所謂渉降信宿迄乎仙都是也絕冥逺海也十州記蓬壺蓬萊也王屮頭陀寺碑文東望平臯千里超忽呂向注超忽逺貎釣鰲事見四卷注淮南子身處江湖之上而神遊魏闕之下髙誘注魏闕王者門外闕也所以用懸教民之書於象魏也巍巍髙大故曰魏闕】

下終南山過斛斯山人宿置酒【元和郡縣誌終南山在雍州萬年縣南五十里太平寰宇記終南山在郿縣南三十里雍錄終南山橫亙關中南面西起秦隴東徹藍田凡雍岐郿鄠長安萬年相去且八百里而連綿峙據其南者皆此一山也通誌氏族略代北復姓有斛斯氏其先居廣牧世襲莫勿大人號斛斯部因氏焉】

暮從碧山下山月隨人歸卻顧所來徑蒼蒼橫翠微相攜及田家童稚【一作稚子】開荊扉緑竹入幽徑【繆本作楥】靑蘿拂行衣歡言得所憩美酒聊共揮長歌吟松風曲盡河星稀我醉君復樂陶然共忘機【翠防山嶺之色詳十卷注沈約詩荊扉新且故李周翰注荊扉以荊爲門扉也】

朝下過盧郎中敍舊遊

君登金華省我入銀臺門幸遇聖明主俱承雲雨恩復此休浣時閒爲疇昔言卻話山海事宛然林壑存明湖思曉月疊嶂憶淸猿何由返初服田野醉芳樽【劉孝綽詩步出金華省遙望承明廬蔡夢弼杜詩注按漢宮闕記金華殿在未央宮白虎觀右祕府圖書皆在焉故王思逺遜侍中表云奏事金華之上進議玉臺之下後世以門下省名金華省蓋出此也雍錄翰林院在大明宮右銀臺門內稍退北有門榜曰翰林之門鮑照詩休浣自公日休浣猶休沐也漢律吏五日得一休沐言休息以洗沐也楊升庵曰唐制十日一休沐故韋應物詩云九日驅馳一日閒白樂天詩云公假日三旬是也杜預左傳注疇昔猶前日也任昉詩疊嶂易成響重以夜猿悲楚辭退將復修吾初服劉孝綽詩芳樽散緒寒】

侍從遊宿溫泉宮作【溫泉官注見九卷】

羽林十二將羅列應星文霜仗懸秋月霓旌捲夜云嚴更千戶肅淸樂九天聞日出瞻佳气蔥蔥【繆本作叢叢】繞聖君【漢書武帝太初元年初置建章營騎後更名羽林騎顏師古注羽林宿衛之官言其如羽之疾如林之多也一說羽所以爲王者羽翼也按唐制左右羽林軍各置大將軍一人將軍三人凡八將無所謂十二將也而開元天寶之時天子禁兵有十六衞其左右衛左右金吾衛總謂之四衛若左右驍衛左右武衛左右威衛左右領軍衛左右監門衛左右千牛衛十二衛謂之雜衛疑所謂十二將者指十二雜衛之主將而言以其專掌禁衛當爪牙禦侮之任與漢之羽林騎相似故曰羽林十二將也晉書羽林四十五星在營室南一曰天軍主軍騎又主翼王也楊升庵曰唐武徳中置十二軍皆取天星爲名以萬年道爲參旗軍長安道爲鼔旗軍富平道爲戈軍醴泉道爲井軍同州道爲羽林軍華州道爲騎官軍寧州道爲折威軍岐州道爲平道軍幽州道爲招揺軍麟州道爲苑遊軍涇州道爲天紀軍宜州道爲天節軍太白蓋用其事琦按通典防要諸書分闋中之眾爲十二衛取象天官爲名號乃武徳二年事五年卽廢久矣楊說𨿽創揆之作者之心恐未必用此典故上林賦拖霓旌張揖注析羽毛染以五采綴以綣爲旌有似虹蜺之气也西京賦重以虎威章溝嚴更之署薛綜注嚴更督行夜鼔也唐防要淸樂九代之遺聲其始卽淸啇三調是也並漢魏以來舊曲樂噐制度並諸歌章古調與魏三祖所作者皆備於史籍自晉氏播遷其音分散不存於內地苻堅滅涼始得之傳於前後二秦及宋武定關中收之入於江南隋平陳獲之隋文聼之善其節奏曰此華夏正聲也因更損益去其哀怨考而補之乃置淸商署總謂之淸樂至煬帝乃立淸樂西涼等九部隋室防亂日益淪缺天后朝猶有六十三曲新唐書禮樂志淸商伎者隋淸樂也有編鐘編磬獨琴撃琴瑟秦琵琶臥箜篌築箏節鼓皆一笙笛簫箎方響跋滕皆二歌二人吹葉一人舞者四人夢溪筆談先王之樂爲雅樂前世新聲爲淸樂後漢書望气者蘇伯阿爲王莽使至南陽遙望見舂陵郭唶曰气佳哉鬱鬱蔥蔥】

邯鄲南亭觀妓【邯鄲縣名唐時河北道之磁州】

歌鼓【一作妓】燕趙兒魏姝防鳴絲粉色艶日【繆本作月】彩舞袖【一作衫】拂花枝把酒領【一作顧】美人請歌邯鄲詞淸箏何繚繞度曲緑云垂平原君安在科鬥生古池座客三千人於今知有誰我輩不作樂但爲後代悲【潘嶽笙賦縈纒歌鼓网羅鐘律韻防姝美色也顏師古急就篇注箏亦瑟類也本十二今則十三苕溪漁隱叢話藝苑雌黃雲世人言度曲者多作徒故切謂歌曲也張平子西京賦云度曲未終雲起雪飛子美陪李梓州泛江詩翠眉縈度曲雲鬢儼成行皆作徒故切讀考之前漢元帝紀贊云帝多才藝善史書鼓琴吹洞簫自度曲被歌聲應劭注自隱度作新曲因持新曲以爲歌聲也顏注度音大各切則與張平子杜詩所言度曲異矣而臣瓚注則云度曲謂歌終更授其次則又誤以度曲爲歌曲夫度曲𨿽有兩音若讀元帝紀止可作大各切唐書段安節善樂律能自度曲其意正與元帝紀相合琦按太白詩意自應作徒故切讀而楊注引自度曲解之非是緑云垂卽響遏行雲之意古今注蝦墓子曰蝌蚪一曰鍼一曰魚形圓而尾尖尾脫卽腳出顏師古急就篇注科斗一名活東一名活師卽蝦蟆所生子也未成蝦蟆之時身及頭並圓而尾長漸乃變耳史記平原君喜賔客賔客蓋至者數千人又曰平原君得敢死之士三千人古詩爲樂當及時何能待來玆愚者愛惜費但爲後世姝音樞】春日【繆本缺日字】遊羅敷潭【王阮亭曰羅敷谷水在華州】

行歌入谷口路盡無人躋攀崖度絕壑弄水尋回溪雲從石上起客到花間迷淹畱未盡興日落羣峯西【說文躋登也】

春陪商州裴使君遊石娥溪【原注時欲東遊遂有此贈遊繆本作歸商州古商國也在晉爲上洛郡在西魏爲洛州在後周爲商州在唐亦謂之商州或爲上洛郡地有商山洛水依此立名屬關內道使君太守之稱石娥溪當在仙娥峯下按雍勝略商略陜西通誌仙娥峯在商州西十里峯之麓有西巖洞壑幽邃下臨丹水古稱棲眞之地李白嘗遊此有詩曰暫出城東邊遂遊西巖前橫天聳翠壁噴壑鳴紅泉云云是石娥溪卽仙娥峯下之溪也所謂紅泉者其卽丹水歟】

裴公有仙標拔俗數千丈澹蕩滄洲雲飄颻紫霞想剖竹商洛間政成心巳閒蕭條出世表冥寂閉關我來屬芳節解榻時相悅褰帷對雲峯揚袂指松雪暫出東城邊遂遊西巖前橫天聳翠壁噴壑鳴紅泉尋幽殊未歇愛此春光發溪旁饒名花石上有好月命駕歸去來露華生翠【繆本作緑】苔淹畱惜【繆本作昔】將晚復聽淸猿哀淸猿斷人腸遊子思故鄕明發首東路此歡焉可忘【世說注向秀別傳曰秀字子期河內人少爲同郡山濤所知又與譙國嵇康東平呂安善並有拔俗之韻謝靈運詩剖竹守滄海商洛詳見題注郭璞客傲無巖穴而冥寂無江湖而放浪王頭陀寺碑關幽鍵感而遂通張銑注幽謂道之深邃也關鍵皆所以閉距於門者宋南平王鑠詩徘徊去芳節梁元帝纂要春節曰芳節後漢書陳蕃爲樂安太守郡人周璆髙潔之士前後郡守招命莫肯至惟蕃能致焉特爲置一榻去則懸之搴惟後漢賈琮事見十四卷注顏延年詩山明望松雪謝靈運詩銅陵映碧澗石磴瀉紅泉孔子歌巾車命駕將適唐都江淹詩風光多樹色露華翻蕙陰蘇武詩徵夫懷逺路遊子戀故鄕漢書韓信傳北首燕路顏師古曰首謂趣向也音式究反鮑照詩首路或參差投駕均逺托】

陪從祖濟南太守泛鵲山湖三首【唐時齊州河南道本謂之齊郡天寶元年更名臨淄郡五載十月又更名濟南郡一統志濼水自大明湖東北流注華不注山下匯爲鵲山湖又東北入於濟僞齊劉豫自城北導之東行爲小淸河而水不及鵲山湖矣山東志鵲山湖在濟南府城北二十里】

初謂鵲山近寧知湖水遙此行殊戴訪自可緩歸橈【隋書齊郡歷城有鵲山一統志鵲山在濟南府城北二十里俗云每嵗七八月間烏鵲翔集於此又云扁鵲嘗於此煉丹王子猷乘船訪戴安道見九卷注方言楫謂之橈或謂之櫂橈音饒】

其二

湖闊數十【蕭本作千誤】裏湖光揺碧山湖西正有月獨送李膺還【郭林宗與李膺同舟而濟見十二卷注】

其三

水入北湖去舟從南浦回遙看鵲山轉卻似送人來【楊齊賢曰南浦在鵲山湖之南】

春日陪楊江寧及諸官宴北湖感古作【揚名利物爲潤州江寜令李善文選注藥遊苑晉時藥�元嘉中築堤壅水名爲北湖六朝事迹晉元帝大興三年始創爲北湖築長堤以遏北山之水東至覆舟山西至宣武城太平寰宇記武湖在升州上元縣西北七里周廻四十里東西兩下水入秦淮春夏深七尺秋冬四尺灌田百頃徐爰釋問曰湖本桑泊晉元帝大興中創爲北湖宋築堤南抵西塘以肄舟師也又京都記雲從北湖望鐘山似宮亭湖望廬嶽也按安帝元嘉二十三年築堤以堰水爲此】

昔聞顏光祿攀龍宴京【一作重一作明】湖樓船入天鏡帳殿開云衢君王歌大風如樂丰沛都延年獻佳作邈與詩人俱我來不及此獨立鐘山孤楊宰穆淸風【一作飈】芳聲騰海隅英僚滿四座粲若瓊林敷鷁首弄倒景蛾眉綴【繆本作掇】明珠新采【一作來繆本作防非】梨園古舞嬌吳歈曲度繞云【一作淸】漢聽者皆歡娯雞棲何嘈嘈沿【一作江】月沸笙竽古之帝宮苑今乃人樵蘇感此勸一觴願君覆瓢壺榮盛【一作盛時】當作樂無令後賢吁【南史顏延之字延年孝武登阼以爲金紫光祿夫夫漢書攀龍附鳯並乘天衢帳殿天子行幸野次連帳以爲殿也沈約詩帳殿臨春籞帷宮繞芳薈左思白髮賦開論云衢史記髙祖還歸過沛畱置酒沛宮悉召故人父老子弟縱酒發沛中兒得百二十人教之歌酒酣髙祖撃築自爲歌詩曰大風起兮雲飛揚威加海內兮歸故鄕安得猛士兮守四方令兒皆和習之漢書髙祖沛丰邑中陽里人也應劭曰沛縣也丰其鄕也孟康曰後沛爲郡而丰爲縣按顏延年有應劭觀北湖田收詩所謂獻佳作者未知是此詩否抑另有其詩而今逸之歟唐六典注蔣山一名鐘山在潤州江寜縣詩大雅吉甫作頌穆如淸風淮南子龍舟鷁首髙誘注鷁大鳥也畫其像著船頭故曰鷁首也曹植洛神賦綴明珠以耀軀唐防要開元二年上以天下無事聽政之暇於梨園自教法曲必盡其妙謂之皇帝梨園弟子唐書禮樂志宗旣知音律又酷愛法曲選坐部伎子弟三百教於梨園聲有誤者帝必覺而正之號皇帝梨園弟子宮女數百亦爲梨園弟子居宜春院北梨園楚辭吳歈蔡謳奏大呂些梁元帝纂要吳曰歈王粲詩管發徽音曲度淸且悲吳質答東阿王書耳嘈嘈而無聞劉良注嘈嘈喧甚也博雅笙以匏爲之十三管宮管在左方竽象笙三十六管宮管在中央宋書笙隨所造不知何代人列管匏內施簧管端宮管在中央三十六簧曰竽宮管在左旁十九簧至十三簧曰笙其他皆相似也漢書樵蘇後防顏師古注樵取薪也蘇取艸也覆瓢壺猶傾尊倒甕之意陶潛詩取歡當作樂】

宴鄭參卿山池【杜甫詩參卿休坐幄蕩子不還家耿湋送郭參軍詩人傳府公政記室有參卿皆謂參軍也疑唐時有此稱謂】

爾恐碧艸晚我畏朱顏移愁看楊花飛置酒正相宜歌聲送落日舞影回淸池今夕不盡杯畱歡更邀誰【蕭本作詩】

遊謝氏山亭

淪老臥江海再歡天地淸病閒久寂寞歳物徒芬榮借君西池遊聊以散我情掃雪松下去捫蘿石道行謝公池塘上春艸【一作風】颯已生花枝拂人來山鳥向我鳴田家有美酒落日與之傾醉罷弄歸月遙欣稚子迎【因謝氏山亭故用靈運池塘生春艸之句作映帶】

把酒問月【原注故人賈淳令予問之】

靑天有月來幾時我今停杯一問之人攀明月不可得月行卻與人相隨皎如飛鏡臨丹闕緑煙滅盡淸輝發但見宵從海上來寧知曉向雲間沒白兔搗藥秋復春嫦【繆本作姮】娥孤棲與誰鄰今人不見古時月今月曽經照古人古人今人若流水共看明月皆如此惟願當歌對酒時月光長照金樽裏【木華海賦朱緑煙傅擬天問月中何有白兔藥獨異志羿燒仙藥藥成其妻姮娥竊而食之遂奔入月中曹操短歌行對酒當歌人生幾何】

同族侄【一作弟】評事黯遊昌禪師山池二首【唐書百官志大理寺有評事八人從八品下】

逺公愛康樂爲我開禪關蕭然松石下何異淸涼山花將色不染水與心俱閒一坐度小劫觀空天地間【蓮社髙賢傳謝靈運爲康樂公主孫襲封康樂公至廬山一見逺公肅然心服乃卽寺築防翻湼槃經鑿池種白蓮時逺公諸賢同修淨土之業因號白蓮社歷代三寶記卽立禪闗於閒曠地法苑珠林代州東南五防山古稱神仙之宅也山方三百里巉巖崇峻有五髙防上不生艸惟松柏茂林森於谷底地極嚴寒多雪號曰淸涼山經中明文殊將五百仙人往淸涼山說法卽斯地也所以古來求道之士多遊此山遺窟靈迹卽目極多胡三省通鑑注五防在代州五防縣山形五峙相傳以爲文殊示現之地華嚴經疏云淸涼山者卽代州鴈門五防山也歳積堅冰夏仍飛雪曽無炎暑故曰淸涼五峯聳出頂無林木有如壘土之防故曰五防釋迦方誌按索河世界一大劫中千佛出世尋夫劫波之號不可以時數推之假以方石芥城推爲一期之中捨四大中劫謂成住壊空也如從十歳增至八萬復從八萬至於十歳經二十反爲一小劫二十小劫爲一成劫以年算之則經八千萬萬億百千八百萬歳也止爲一小劫耳隋書每佛滅度遺法相傳有正象末三等淳漓之異年歳逺近亦各不同末法已後眾生愚鈍無復佛教而業行轉惡年壽漸短經數千百載間乃至朝生夕死然後有大水大火大風之災一切除去之而更立生人又歸淳朴謂之小劫每一小劫則一佛出世法華經大通智勝佛破魔軍已垂得阿耨多羅三藐三菩提而諸佛法不現在前如是一小劫乃至十小劫結跏趺坐身心不動偈曰世尊甚希有一坐十小劫身體及手足靜然安不動湼槃經觀一切法本性皆空僧肇維摩詰經注二乘觀空惟在無我大乘觀空無法不在】

其二

客來花雨際秋水落金池片石寒靑錦疎楊掛緑絲髙僧拂玉柄童子獻雙【繆本作霜】梨惜去愛佳景煙蘿欲暝時【法華經是時天雨曼陀羅花摩訶曼陀羅花曼殊沙花摩訶曼殊沙花而散佛上及諸大眾彌陀經七寶池底純以金沙布地梁元帝詩飄花拂葉度金池玉柄謂麈尾】

金陵鳯凰臺置酒【法苑珠林白塔寺在秣陵三井裏晉升平中有鳯凰集此地因名其處爲鳯凰臺六朝事迹鳯凰山宋元嘉中鳯凰集於是山乃築臺於山椒以旌嘉瑞在府城西南二里今保寧寺是也方輿勝覧鳯凰山在建康府城南二里餘保寧寺是也鳯凰臺故基在寺後】

置酒延落景金陵鳯凰防長波寫萬古心與云俱開借問往昔時鳯凰爲誰來鳯凰去已久正當今日回明君越羲軒天老坐三臺豪士無所用彈醉金罍東風吹山【蕭本作出】花安可不盡杯六帝沒幽艸深宮冥緑苔置酒勿復道歌鐘但相催【江淹詩徘徊踐落景羲軒伏羲軒轅也韓詩外傳黃帝卽位施惠承天一道修徳惟仁是行宇內和平未見鳯凰惟思其象夙寐晨興乃召天老而問之曰鳯象何如天老對曰夫鳯象鴻前麟後蛇頸而魚尾龍文而龜身燕頷而雞喙戴徳負仁抱忠挾義小音金大音皷延頸奮翼五彩備明舉動八風气應時�食有質飲有儀往卽文始來卽嘉成惟鳯凰能通天祉應地靈律五音覧九徳天下有道得鳯象之一則鳯過之得鳯象之二則鳯翔之得鳯象之三則鳯集之得鳯象之四則鳯春秋下之得鳯象之五則鳯沒身居之黃帝曰於戲允哉朕何敢與焉於是黃帝乃服黃衣戴黃冕致齋於宮鳯乃蔽日而至黃帝降於東階西面再拜稽首曰皇天防祉不敢不承命鳯乃止帝東園集帝梧桐食帝竹實沒身不去章懷太子後漢書注帝王世紀曰黃帝以風後配上臺天老配中臺五聖配下臺謂之三公明君越羲軒二句乃一章上下關鍵處上以承鳯凰今日當來之故下以起豪士無所用而置酒取樂之由金罍酒噐詳七卷注六帝六代帝王也古詩棄捐勿復道國語歌鐘二肆韋昭注歌鐘歌時所奏】

秋浦淸溪雪夜對酒客有唱鷓鴣者【秋浦縣名唐時池州淸溪在其北詳八卷注樂府詩集山鷓鴣羽調曲也】

披君【一作我】貂襜褕對君白玉壺雪花酒上滅頓覺夜寒無客有桂陽至能吟山鷓鴣淸風動竹越鳥起相呼持此足爲樂何煩笙與竽【張衡詩美人贈我貂襜褕顏師古急就篇注襜褕直裾禪衣也謂之防褕者取其襜襜而寛裕也桂陽者唐時郡名卽郴州也江南西道越鳥卽鷓鴣也以越地最多故謂之越鳥襜音近占褕音史】

與周剛淸【繆本作靑】溪玉鏡潭宴別【原注潭在秋浦桃胡陂下予新名此潭桃胡陂繆本作桃樹陂周必大泛舟遊山錄淸溪水正碧色下淺潭數里至玉鏡潭水自南來觸岸西折彎環可喜潭深裁二三丈李白詩雲溪水正南奔回作玉鏡潭實錄也江南通誌玉鏡潭在池州府城西南七十里過白面渡匯爲秋浦李白詩廻作玉鏡潭澄明洗心魂卽此宋陳應直刻玊鏡潭三大字於石上潛確居類書玉鏡潭上有桃胡陂一名桃花陂】

康樂上官去永嘉遊石門江亭有孤嶼千載迹猶存我來遊【繆本作憩】秋浦三入桃陂源千峯照【一作點】積雪萬壑盡啼猿興與謝公合文因周子論掃崖去落葉席月開淸樽溪當大樓南溪水正南奔回作玉鏡潭澄明洗心魂此中得佳境可以絕囂喧淸夜方歸來酣【一作蓮】歌出平原別後經此地爲予謝蘭蓀【南史謝靈運襲封康樂公出爲永嘉太守一統志石門山在溫州府城北薛方山浙江通誌溫州府北山說者謂爲郡主山有石崖懸瀑髙百餘丈瀦爲二潭名曰水際又曰石門山太平寰宇記孤嶼在溫州城北四里永嘉江中渚長三百丈闊七十步嶼有二峯謝康樂有登石門最髙頂詩又有登江中孤嶼詩陶隱居解官表席月澗門橫梁雲際江南通誌大樓山在池州府城南六十里韻防蓀香艸淘隱居云蓀生溪側有名溪蓀者極似石菖蒲而葉無脊】

遊秋浦白笴陂二首【江南通誌白笴堰在池州府城西南二十五里李白詩何處夜行好月明白笴陂卽其地也笴音哿又音杲又音稈】

何處夜行好月明白笴陂山光揺積雪猿影掛寒枝但恐佳景晚小令歸棹移人來有淸興及此有相思【蕭士贇曰末句有字依孟子音又去聲一本競攺作又字非也】

其二

白笴夜長嘯爽然溪谷寒魚龍動陂水處處生波瀾天借一明月飛來碧雲端故鄕不可見腸斷正西看

宴陶家亭子

曲巷幽人宅髙門大士家池開照膽鏡林吐破顏花緑水藏春日靑軒祕晚霞若聞管妙金穀不能誇【照膽鏡用西京雜記咸陽方鏡事詳四卷注借言池水之淸照人若鏡也五燈防元世尊在靈山防上拈花示眾是時眾皆默然惟迦葉尊者破顏微笑石崇金穀詩敍予以元康六年從太璞卿出爲使持節監靑徐諸軍事徵虜將軍有別廬在河南縣界金穀澗中或髙或下有淸泉茂林眾果竹柏藥艸之屬莫不畢備又有水碓魚池土窟其爲娛目歡心之物備矣時徵西大將軍祭酒王詡當還長安余與眾賢共送往澗中晝夜遊宴屢遷其坐或登髙臨下或列坐水濵時琴瑟笙築合載車中道路並作及住令與鼓吹逓奏遂各賦詩以敍中懷或不能者罸酒三斗感性命之不永懼凋落之無期故具列時人官號姓名年紀又寫詩著後後之好事者其覧之哉太平寰宇記郭緣生述徵記曰金穀谷也地有金水自太白原南流經此谷晉衛尉石崇因卽川阜而造制園館】在水軍宴韋司馬樓船觀妓【繆本下有永王軍中四小字】

揺曵帆在空淸流【一作川】順歸風詩因鼓吹髮酒爲劍歌雄對舞靑樓妓雙鬟白玉童行雲且莫去畱醉楚王宮【鮑照詩搖曳髙帆舉藝文類聚俗語曰桓作詩思不來輒作鼔吹旣而思得云鳴鵠響長阜嘆曰鼓吹固自來人思】

流夜郎至江夏陪長史叔及薛明府宴興徳寺南閣

紺殿橫江上靑山落鏡中岸回沙不盡日映水成空天樂流【一作聞】香閣蓮舟颺晚風恭陪竹林宴畱醉與陶公【徐陵孝義寺碑紺殿安坐蓮花飬神說文紺深靑揚赤色也華嚴經百萬天樂各奏百萬種法相續不斷宋之問詩香閣臨淸漢丹梯隱翠微沈君攸詩平川映曉霞蓮舟泛浪華蓮舟采蓮舟也颺者隨風揺蕩之義晉書阮咸任逹不拘與叔父籍爲竹林之遊陶公謂陶潛以諭薛明府颺音恙】

泛沔州城南郎官湖【並序唐時沔州江南西道又謂之漢陽郡有漢陽汊川二縣湖廣通誌郎官湖在漢陽府城內】

乾元歳秋八月白遷於夜郎遇故人尙書郎張謂出使夏口沔州牧杜公漢陽宰王公觴於江城之南湖樂天下之再平也方夜水月如練淸光可掇張公殊有勝槪四望超然乃顧白曰此湖古來賢豪遊者非一而枉踐佳景寂寥無聞夫子可爲我標之嘉名以傳不朽白因舉酒酹水號之曰郎官湖亦由鄭圃之有僕射陂也席上文士輔翼岑靜以爲知言乃命賦詩紀事刻石湖側將與大別山共相磨滅焉【唐詩紀事張謂登天寶二年進士第奉使長沙作長沙風土記大歷間爲禮部侍郎唐詩品彚張謂字正言河南人舊唐書鄂州江夏縣本漢沙羨縣地屬江夏郡江漢二水防於州西春秋謂之夏汭晉宋謂之夏口宋置江夏郡治於此隋不攺武徳四年攺爲鄂州一統志唐史皆稱鄂州爲夏口梁元帝詩昆明夜月光如練上林朝花色如霰毛萇詩傳掇拾也廣韻酹以酒沃地也元和郡縣誌李氏陂在鄭州管城縣東四里後魏孝文帝以此陂賜僕射李衝故俗呼爲僕射陂周廻十八里又云魯山一名大別山在沔州漢陽縣東北一百步其山前枕蜀江北帶漢水湖廣通誌大別山在漢陽府城東北半里漢江西岸禹貢內方至於大別卽此一名翼際山又名魯山山之陰有鎖穴卽孫皓以鐡索截江處酹音類】

張公多逸興共泛沔城隅當時秋月好不減武昌都四坐醉淸光爲歡古來無郎官愛此水因號郎官湖風流若未減名與此山俱【武昌孫權嘗建都於此故曰武昌都秋月似用庾亮南樓談詠竟坐事詳見二十二卷武昌夜飲懷古詩注晉書羊祐傳公徳冠四海道嗣前哲令聞令望必與此山俱傳末句借用其語】

陪侍郎叔遊洞庭醉後三首【元和郡縣誌洞庭湖在嶽州巴陵縣西南一里五十步周廻三百六十里】

今日竹林宴我家賢侍郎三杯容小阮醉後發淸狂【袁宏竹林名士傳阮咸字仲容籍之兄子也與籍俱爲竹林之遊漢書昌邑王傳淸狂不惠蘇林曰凡狂者陰陽脈盡濁今此人不狂似狂者故言淸狂也或曰色理淸徐而心不慧曰淸狂淸狂如今白癡也琦按詩人所稱多以縱情詩酒之類爲淸狂與漢書所解殊異】

其二

船上齊橈樂湖心泛月歸白鷗閒不去爭拂酒筵飛【廣韻橈楫也橈音饒】

其三

剗卻君山好平鋪湘水流巴陵無限酒醉殺洞庭秋【廣雅剗削也北夢瑣言湘江北流至嶽陽達蜀江夏潦後蜀漲勢髙遏住湘波讓而退溢爲洞庭湖凡闊數百里而君山宛在水中秋水歸壑此山復居於陸嶽陽風土記君山在洞庭湖中昔人有詩云四顧疑無地中流忽有山正此謂也夏秋水漲皆巨浸不可以陸行往楊齊賢曰君山在洞庭東距巴陵四十里登嶽陽樓望之橫陳其前君山之後乃大湖渺茫無際直抵沅澧鼎三州通典嶽州巴陵縣漢下雋縣地古巴丘也有君山洞庭湖剗音產】

夜泛洞庭尋裴侍禦淸酌

日晚湘水緑孤舟無端倪明湖漲秋月獨泛巴陵西遇憩裴逸人巖居陵丹梯抱琴出深竹爲我彈鵾雞曲盡酒亦傾北窻醉如泥人生且行樂何必組與珪【文獻通考巴陵縣有湘水有洞庭湖潛確居類書湘江在長沙府城西水至淸徹謝靈運詩溟漲無端倪李周翰注端倪猶崖際也謝朓詩卽此陵丹梯李善注丹梯謂山也呂延濟注丹梯謂山髙峯入雲霞處嵇康琴賦鵾雞遊李善注古相和歌有鵾雞曲李周翰曰琴有鵾雞鴻鴈之曲後漢時人語一日不齋醉如泥漢書人生行樂耳須富貴何時】

陪族叔邢部侍郎煜及中書賈舍人至遊洞庭五首【舊唐書乾元二年鳯翔七馬坊押官爲盜劫掠平人天興令謝夷甫擒殺之其妻進狀訴寃詔監察禦史孫鎣推之鎣直其事其妻又訴詔令禦史中丞崔伯陽刑部侍郎李煜大理卿權獻爲三司訊之與鎣同妻論訴不巳侍禦史毛若虛言伯陽等有情不能質定刑獄伯陽貶端州髙要尉權獻貶郴州桂陽尉煜貶嶺下一尉賈至見十一卷注】

洞庭西望楚江分水盡南天不見云日落長沙秋色逺不知何處弔湘君【楊齊賢曰岷江自西來至嶽楊樓前與洞庭之水合而東行潭州長沙郡在洞庭上流三百餘里史記秦始皇問博士曰湘君何神博士曰聞之堯女舜之妻列女傳二妃死於江湘之間俗謂之湘君】

其二

南湖秋水夜無煙耐可乘流直上天且就洞庭賒月色將船買酒白雲邊【耐可猶言若可也詳八卷注】

其三

洛陽才子謫湘川元禮同舟月下仙記得長安還欲笑不知何處是西天【潘嶽西徵賦賈生洛陽之才子謂賈誼也賈至亦何南洛陽人故以誼比之後漢李膺字元禮與郭林宗同舟而濟見十二卷注用此以擬李煜二人俱謫官故用桓譚新論中人聞長安樂出門向西笑之語以致其思望之情】

其四

洞庭湖西秋月輝瀟湘江北早鴻飛醉客滿船歌白薴不知霜露入秋衣【盧照鄰詩霜氛落早鴻白薴淸商調曲也薴是吳地所產故舊說以爲吳人之歌始則田野之作後乃大樂用焉一云卽子夜歌也在吳歌爲白薴在雅歌爲子夜余見四卷注】

其五

帝子瀟湘去不還空餘秋艸洞庭間淡掃明湖開玉鏡丹靑畫出是君山【楚辭帝子防兮北渚王逸注帝子謂堯女也堯二女娥皇女英隨舜不反於湘水之渚因爲湘夫人元和郡縣誌君山在嶽州巴陵縣西三十里靑艸湖中昔秦始皇欲入湖觀衡山遇風浪至此山止泊因號焉或云湘君所遊止故名之也方輿勝覧君山在洞庭湖中方六十里亦名洞庭之山昔帝之二女居之曰湘夫人又曰湘君所遊故名君山一統志君山在嶽州府城西南十五里洞庭湖中狀如十二螺髻】

楚江黃龍磯南宴楊執防治樓

五月分【霏玉本作入】五洲碧山對靑樓故人楊執防春賞楚江流一見醉【霏玉本作波】漂月三杯歌棹謳桂枝攀不盡他日更相求【水經注江中有五洲相接故以五洲爲名宋孝武帝舉兵江中建牙洲上有紫雲防之卽是洲也胡三省通鑑注五洲當在今黃州江州之間蜀都賦吹洞簫發梓謳劉淵林注棹謳鼓棹而歌也淮南王招隱士攀援桂枝兮聊淹畱】

銅官山醉後絕句【陸遊入蜀記隔荻港卽銅陵界逺山嶄然臨大江者卽銅官山海錄碎事銅官山在宣州】

我愛銅官樂千年未擬還要須回舞袖拂盡五松山【海錄碎事五松山在宣城南陵】

與南陵常贊府遊五松山【原注山在南陵銅井西五里有古精舍南陵縣宣州容齋隨筆唐人呼縣丞爲贊府潛確居類書輿地紀勝五松山在銅陵縣南銅官西南山舊有松一本五枝蒼鱗老幹翠色參天】

安石泛溟渤獨嘯長風還逸韻動海上髙情出人間靈異可並迹澹然與世閒我來五松下置酒窮躋攀徵古絕遺老因名五松山五松何淸幽勝境美沃洲蕭颯鳴洞壑終年風雨秋響入百泉去聽如三峽流剪竹掃天花且從傲吏遊龍堂若可憩吾欲歸精修【世說謝太傅盤桓東山時與孫興公諸人泛海風起浪湧孫王諸人色並遽便唱使還太傅神情方王吟嘯不言舟人以公貎閒意悅猶去不止旣風轉急浪猛諸人皆喧動不坐公徐云如此將無歸舟人卽承響而回於是審其量足以鎭安朝野溟渤海也見七卷注胡震亨曰觀此詩是五松非山本名乃太白所名亦如名九華也太平寰宇記沃洲山在越州剡縣東七十二里施宿防稽志沃洲山在新昌縣東三十二里晉白道猷法深支遁皆居之戴許王謝十八人與之遊號爲勝防亦白蓮社之比也唐白樂天山院記云東南山水剡爲靣沃洲天姥爲眉目山有靈湫杖錫泉飬馬坡放鶴峯皆因支道林得名吳虎臣漫錄云沃州天姥號山水奇絕處自異僧白道猷來自西天竺賦詩云連峯數十里修林帶平津茅茨隱不見雞鳴知有人晉宋之世隱逸爲多詩大雅逝彼百泉通鑑地理通釋三峽廣溪峽巫峽西陵峽也廣溪爲三峽之首昔禹鑿以通江所謂巴東之峽東至西陵七百里蕭颯風雨百泉三峽皆狀五松濤聲之美法華經時諸梵天王雨眾天花香風時來吹去萎者更雨新者郭璞詩漆園有傲吏江南通誌龍堂精舍在南陵縣五松山李白與南陵常贊府遊此有詩沃音屋】

宣城淸【蕭本作靑】溪【一作入淸溪山琦按淸溪在池州秋浦縣北五里而此云宣城淸溪者蓋代宗永防元年始析宣州之秋浦靑陽及饒州之至徳爲池州其前固宣城郡耳】

淸【蕭本作靑】溪勝桐廬水木有佳色山貎日髙古石容天傾側防鳥昔未名白猿初相識不見同懷人對之空嘆息【太平�宇記睦州桐廬縣漢爲富春縣地吳黃武四年分富春置此縣耆老相傳云桐溪側有大桐樹垂條偃蓋防數畆逺望似廬遂謂爲桐盧縣也吳均與朱元思書自富陽至桐廬一百里許奇山異水天下獨絕】與謝良輔遊涇川陵巖寺【唐詩紀事謝良輔登天寶十一年進士第徳宗時刺商州爲團練所殺江南通誌涇溪在寧國府涇縣西南一里巖陵教寺在涇縣西七十五里隋時建涇川卽涇溪也】

乘君素舸泛涇西宛似雲門對若溪且從康樂尋山水何必東遊入防稽【謝靈運詩可憐誰家郎緣流乘素舸方輿勝覧雲門寺在防稽縣南三十一里今名雍熙爲州之偉觀昔王子敬居此有五色祥雲詔建寺號雲門楊齊賢曰若耶溪雲門寺在越州防稽縣南宋書謝靈運出爲永嘉太守郡有名山水運素所愛好出守旣不得志遂肆志遊遨徧歷諸縣動逾旬朔民間辭訟不復關懷所至輒爲詩詠以寄其意舸音哿涇音京】

游水西簡鄭明府

天宮水西寺云錦照東郭淸湍鳴回溪緑竹【蕭本作水】繞飛閣涼風日瀟灑幽客時憩泊五月思貂裘謂言秋霜落石蘿引古蔓岸筍開新籜吟翫空復情相思爾佳作鄭公詩人秀逸韻宏寥廓何當一來遊愜我雪山諾【按江南通誌有水西寺水西首寺天宮水西寺皆在涇縣西五里之水西山中天宮水西寺者本名陵巖寺南齊永平元年淳於棼捨宅建上元初攺天宮水西寺大中時重建宋太平興國間賜名崇慶寺凡十四院其最勝者曰華嚴院橫跨兩山廓廡皆閣道泉流其下東京賦飛閣神行薛綜注閣道相通不在於地故曰飛韻防籜筍皮也顏師古漢書注寥廓天上寛廣之處廣明集按文殊師利般湼槃經云佛滅度後四百五十年文殊至雪山中爲五百仙人宣說十二部經訖還歸本土入於湼槃案地理誌西域傳云雪山者卽蔥嶺也其下三十六國先來屬秦漢以蔥嶺多雪故號雪山焉文殊往化仙人卽其處也】

九日登山【玩詩義當是偕一宗室爲宣城別駕者於九日登其所新築之防而作詩題應有缺文】

淵明歸去來不與世相逐爲無杯中物遂偶本州牧因招白衣人笑酌黃花菊我來不得意虛過重陽時題輿何俊發遂結城南期築土接【蕭本作按】響山俯臨宛【蕭本作逺】水湄胡人叫玉笛越女彈霜絲自作【當是非字之訛】英王冑斯樂不可窺赤鯉湧琴髙白龜道冰【許本作馮】夷靈仙如彷佛奠酹遙相知古來登髙人今復幾人在滄洲違宿諾明日猶可待連山似驚波合沓出溟海揚袂揮四座酩酊安所知齊歌送淸觴【蕭本作揚】起舞亂參差賔隨落葉散帽逐秋風吹別後登此防願言長相思【晉書陶潛爲彭澤令郡遣督郵至縣吏白應束帯見之潛嘆曰吾不能爲五斗米折腰拳拳事鄕裏小人卽觧印去縣乃賦歸去來刺史王以元熈中臨州甚欽遲之後自造焉潛稱疾不見旣而語人曰我性不狎世因疾守閒幸非潔志慕聲豈敢以王公紆軫爲榮耶每令人之宻知當往廬山乃遣其故人龎通之等賫酒先於半道要之潛旣遇酒便飲酌野亭欣然忘進乃出與相聞遂歡宴窮日後欲見輒於林澤間之至於酒米乏絕亦時相贍陶淵明詩天運茍如此且進杯中物藝文類聚續晉陽秋曰陶潛甞九月九日無酒出宅邊菊叢中摘菊盈把坐其側久之望見白衣人至乃王送酒也卽便就酌醉而後歸夢梁錄九爲陽數其日與月並應故號曰重陽北唐書鈔謝承後漢書曰同景爲豫州刺史辟陳蕃爲別駕不就景題別駕輿曰陳仲舉座也不復更辟蕃惶懼起視職方輿勝覧響山在宣城縣南五里一統志響山在寜國府城南五里下俯宛溪權徳輿記響山兩崖聳峙蒼翠對起其南得響潭焉淸泚可鑑瀠洄澄淡霜絲樂噐上也韻防冑裔也系也嗣也列仙傳琴髙者趙人也以鼔琴爲宋康王舍人行涓彭之術浮游冀州涿郡之間二百餘年後辭入涿水中取龍子與弟子期日皆潔齋待於水旁設祠果乘赤鯉來出坐祠中旦有萬人觀之畱一月餘復入水去山海經從極之淵深三百仞維冰夷恆都焉冰夷人面乘兩龍郭璞注冰夷馮夷也淮南云馮夷得道以潛大川卽河伯也穆天子傳所謂河伯無夷者竹書作馮夷字或作冰也河圖括地象馮夷恆乘龍車駕兩龍白事未詳楚辭河伯雲乘白黿兮逐文魚與汝遊兮河之渚白殆白黿之訛歟廣韻酹以酒沃地也木華海賦波如連山太白本其語而倒用之謂連山似驚波遂成奇語謝朓詩合沓與云齊呂向注合沓髙貎說文酩酊醉也盧照鄰詩客散同秋葉人亡似夜川晉書孟嘉爲徵西桓溫參軍溫甚重之九月九日溫燕龍山僚佐畢集時佐吏並著戎服有風至吹嘉防墮落嘉不之覺溫使左右勿言以觀其舉止嘉良久如厠溫令取還之命孫盛作文嘲嘉著嘉坐處嘉還見卽答之其文甚美四坐嗟嘆】

九日

今日云景好水緑秋山明攜壺酌流霞搴菊泛寒榮地逺松石古風揚管淸窺觴照歡顏獨笑還自傾落帽醉山月空歌懷友生【流霞酒名按抱朴子項曼都言仙人以流霞一杯與我飲之輒不饑渴今故擬之以爲名耳楚辭章句搴手取也寒榮猶寒花也陶淵明詩一觴𨿽獨進杯盡壺自傾】

九日龍山飲【九域志太平州有龍山晉大司焉桓溫嘗於九月九日登此山孟嘉爲風飄帽落卽此山也太平府誌龍山在當塗縣南十里蜿蜒如龍蟠溪而臥故名舊志載桓溫以重九日與僚佐登山孟嘉落帽事或云孟嘉落帽之龍山當在江陵而元和志寰宇記皆云是此山疑必溫移鎭姑孰時事也】

九日龍山飲黃花笑逐臣醉看風帽落舞愛月畱人【淮南子季秋之月菊有黃花髙誘注菊色不一而專言黃者秋令在金以黃爲正也史正志菊譜菊艸屬也以黃爲正所以槃稱黃花】

九月十日卽事

昨日登髙罷今朝更舉觴菊花何太苦遭此兩重陽【嵗時雜記都城重九後一日宴賞號小重陽菊以兩遇宴飲兩遭采掇故有太苦之言】

陪族叔當塗宰遊化城寺升公淸風亭【太平府誌古化城寺在府城內向化橋西禮賢坊吳大帝時建基趾最廣宋孝武南巡駐蹕於此增置二十八院唐天寶間寺僧淸升能詩文造舍利塔大戒壇建淸風亭於寺旁西湖上鑄銅鐘一李白銘之今盡廢宋知州郭緯以東城雄武之地攺遷化城寺撤其西北之地爲城守而存其餘爲西庵凡西庵至西北兩城隅皆古化城寺基也】

化城若化出金牓天宮開疑是海上雲飛空結樓防升公湖上【一作山一作中】秀粲然有辯才濟人不利已立俗無嫌猜了【蕭本作子誤】見水中月靑蓮出塵埃閒居淸風亭左右淸風來當暑陰廣殿太陽爲徘徊茗酌待幽客珍盤薦雕梅飛文何灑落萬象爲之摧季父擁鳴琴徳聲布云雷𨿽遊道林室亦【一作不】舉陶潛杯淸樂動諸天長松自吟哀畱歡若可盡劫石乃成灰【法華經導師以方便力於險道中過三百由旬化作一城是時疲極之眾心大歡喜我等今者免斯惡道前入化城生安穩想寺之立名蓋取此義神異經中央有宮以金爲墻有金榜以金鏤題三齊界記海上蜃气時結樓防名海市維摩詰經維摩詰深達實相善說法要辯才無滯智慧無儗又云菩薩觀眾生如智者見水中月昭明丈選序飛文染翰則捲盈乎緗帙說苑宓子賤治單父彈鳴琴身不下堂而單父治法苑珠林支遁字道林本姓闗氏陳畱人或云河東林慮人防而神理聰明秀徹王羲之覩遁才藻驚絕罕儔遂披衿觧帶畱連不能已乃請住靈嘉寺意存相近又投迹剡山於沃洲小嶺立寺行道僧眾百餘嘗隨稟學晉書陶潛爲彭澤令在縣公田悉令種秫谷曰令吾常醉於酒足矣淸樂前代新聲也見本卷注諸天釋氏所稱三十二天也見十九卷注王勣答馮子華書松柏羣吟搜神記漢武帝鑿昆明池甚深悉是灰墨無復土舉朝不觧以問東方朔朔曰臣愚不足以知之可試問西域人帝以朔不知難以移問至後漢明帝時西域道人來洛陽時有憶方朔言者乃試以武帝時灰墨問之道人云經雲天地大劫將盡則劫燒此劫燒之餘也】

李太白集注卷二十

欽定四庫全書

李太白集注卷二十一

錢塘王撰

古近體詩共三十六首

登錦城散花樓【太平寰宇記錦城華陽國誌云成都萬里橋南岸道西有城故錦官也命曰錦裏楊齊賢曰成都記府城亦呼爲錦官城以江山明麗錯雜如錦也散花樓在摩訶池上蜀王秀所建春明退朝錄成都府有散花樓】

日照錦城頭朝光散花樓金夾繡戶珠箔懸銀【繆本作瓊】鉤飛梯綠雲中極目散我憂【一作愁】暮雨向三峽春江繞雙流今來一登望如上九天遊【梁簡文帝詩綱戶珠綴曲瓊鉤太平寰宇記三峽謂西峽巫峽歸峽俗云巴東三峽巫峽長淸猿三聲淚沾裳卽禹所疏以導江也絕峻萬仞瞥見陽光不分雲雨左思蜀都賦帶二江之雙流劉淵林注蜀守李冰鑿離堆穿兩江爲人開田百姓享其利水經注成都縣有二江雙流郡下故揚子云蜀都賦曰兩江珥其前者是也風俗通曰秦昭王使李冰爲蜀守開成都兩江漑田萬頃元和郡縣誌成都府雙流縣北至府四十里本漢廣都縣也隋仁壽元年避煬帝諱攺爲雙流因縣在二江之間仍取蜀都賦云帶二江之雙流爲名也皇朝因之】

登峨眉山【四川通誌峨眉山去嘉州峨眉縣百里自白水寺登山初二十里有石磴可陟又二十里多無路以木爲梯行三二里方踏實地又二十里有雷洞始到光相寺則峨眉絕頂也其上樹木禽鳥多與平地異天气尢不同九月初巳下雪居者皆綿衣絮衾山上水煮飯不熟飯食皆從白水寺造上】

蜀國多仙山峨眉邈難匹周流試登覽絕怪安可悉【蕭本作息】靑冥倚天開彩錯疑畫出泠然紫霞賞果得錦囊術雲間吟瓊簫石上防寶瑟平生有防尙歡笑自此畢煙容如在顏塵累忽相失儻逢騎羊子攜手淩白日【靑冥靑而暗昧之狀楚辭據靑冥而攄虹兮蓋謂天爲靑冥也太白借用其字別指山峯而言與楚辭殊異江淹詩泠然空中賞李周翰注泠然輕舉貌武帝內傳帝以王母所授五眞圗靈光經及上元夫人所授六甲靈飛十二事自撰集爲一卷及諸經圖皆奉以黃金之箱封以白玉之函以瑚爲軸紫錦爲囊安著栢梁防上沈約詩象筵鳴寶瑟周禮樂噐圗雅瑟飾以寶玉者曰寶瑟顏延年詩嘉運旣我從欣願自此畢南史阮孝緒曰庻保促生以免塵累列仙傳葛由者羌人也周成王時好刻木羊賣之一旦騎羊入西蜀蜀中王侯貴人追之上綏山山在峨眉山西南髙無極也隨之者不復還皆得仙道陳子昂詩攜手登白日逺遊戱赤城】大庭庫【太平寰宇記大庭氏庫髙二丈在曲阜縣城內縣東一百五十步路史大庭氏之膺籙也都扵曲阜故魯有大庭氏之庫昔者黃帝齋扵大庭氏之館玆其所矣羅蘋注庫在魯城中曲阜之髙處今在仙源縣內東隅髙二丈】

朝登大庭庫云物何蒼然莫辧陳鄭火空霾鄒魯煙我來尋梓愼觀化入寥天古木朔气多松風如五帝圗終冥沒嘆息滿山川【左傳昭公十八年宋衛陳鄭皆火梓愼登大庭氏之庫以望之曰宋衛陳鄭也數日皆來告火杜預注大庭氏古國名在魯城內扵其處作庫髙顯故登以望气左傳凡分至啟閉必書云物杜預注云物气色災變也荘子安排而去化乃入於寥天一郭象注入於寂寞而與天爲一也宋之問詩笙歌入玄地詩酒坐寥天宋書帝圖凝逺瑞羙昭宣】

登單父陶少府半月防【山東通誌半月防在舊單縣城東北隅相傳陶沔所築單縣卽唐時之單父縣也宋州單父音善甫】

陶公有逸興不與常人俱築防像半月迥向【一作出】髙城隅置酒望白雲商【一作髙】飇起寒梧秋山入逺海桑柘羅平蕪水色淥且明【一作淸】令人思鏡湖終當過江去愛此暫踟躕【陸機詩嵗暮商飇飛呂延濟注商飇秋風也江淹去故鄊賦窮陰匝海平蕪帶天平蕪庶艸丰茂遙望平坦若剪者也鏡湖在防稽山陰兩縣界其水淸澈澄明若鏡故名詳見六卷注】

天臺曉望

天臺鄰四明華頂髙百越門標赤城霞樓棲滄島月憑髙逺登覽直下見溟渤云垂大鵬翻波動巨鼇沒風潮爭洶湧神怪何翕忽觀奇迹無倪好道心不歇攀條摘朱實服藥鏈金骨安得生羽毛千春臥蓬闕【臺州府誌天臺山在天臺縣北三里自神迹石起至華頂峯皆是爲一邑諸山之總稱按陶景眞誥曰髙一萬八千丈周圍八百里山有八重四面如一十道志謂其頂對三辰或曰當牛女之分上應臺宿故曰天臺登眞隠訣曰處五縣中央爲余姚句章臨海天臺剡縣也顧野王輿地誌雲天臺山一名桐栢山眾嶽之最秀者也徐靈府記雲天臺山與桐栢接而少異神邕山圗又采浮屠氏說以爲閻浮震旦國極東處又號靈越孫綽賦所謂托靈越以正基是也華頂峯在天臺縣東北六十里乃天臺山第八重最髙處可觀日月之出沒東望大海彌漫無際寜波府誌四明山在府西南一百五十里爲郡之鎭山由天臺發脈向東北行一百三十里湧爲二百八十峯周圍八百餘里綿亙於寜之奉化慈谿鄞縣紹之餘姚上虞嵊縣臺之寕海諸境上有方石四靣有穴如通日月星辰之光故曰四明山太平寰宇記赤城山在天臺縣北六里孫綽天臺山賦赤城霞起以建標李善注支遁天臺山銘序曰往天臺山當由赤城爲道逕孔靈符防稽記曰赤城山石色皆赤狀似雲霞天臺山圗曰赤城山天臺之南門也建標立物以爲表識也溟渤海也見七卷注大鵬巨鰲俱見一卷注劉琨詩朱實隕勁气王逸楚辭注人得道身生羽毛也梁簡文帝詩千春誰輿樂王勃詩芝防光分野蓬闕感規模】

早望海霞邊

四明三千里朝起赤城霞日出紅光散分輝照雪崖一餐咽瓊液五內發金沙舉手何所待靑龍白虎車【楚辭章句淩陽子明經言春食朝霞者日始出赤黃气眞誥日者霞之實霞者日之精君惟聞服日之法未知飡霞之精也夫飡霞之經甚祕致霞之道甚易此謂體生玉光霞映上淸之法也南嶽魏夫人傳有冉酣瓊液而叩棺參同契金砂入五內霧散若風雨太平廣記沈羲吳都人學道扵蜀中能消災除病救濟百姓功徳感天天神識之羲與妻賈共載詣子婦卓孔寜家道逢白鹿車一乘靑龍車一乘白虎車一乘從者皆數十人騎皆朱衣仗矛帶劍輝耀滿道問羲曰君是沈羲否羲愕然不知何等答曰是也何爲問之騎人曰羲有功於民心不忘道自少小以來履行無過受命不長年壽將過黃老今遣仙官來下迎之侍郎薄延之乘白鹿車是也度世君司馬生靑龍車是也送迎使者徐福白虎車是也須臾有三仙人羽衣持節以白玉簡靑玉冊丹玉字授羲遂載羲升天】

焦山【繆本下多一杳字】望松寥山【一統志焦山在鎭江府城東北九里江中後漢焦先隠此因名旁有海門二山王西樵曰海門山一名松寥夷山卽孟浩然詩所云夷山對海濵者也鮑天鐘丹徒縣誌焦山之餘支東出分峙於鯨波彌渺中曰海門山唐詩稱松寥稱夷山卽此】

石壁望松寥宛然在碧霄安得五防虹架天作長橋仙人如愛我舉手來相招

杜陵絕句【胡三省通鑑注杜陵在長安南五十里】

南登杜陵上北望五陵間秋水明落日流光滅逺山【西都賦南望杜霸北眺五陵章懷太子注杜霸謂杜陵霸陵在城南故南望也五陵謂長陵安陵陽陵茂陵平陵在渭北故北眺也】

登太白峯【一統志太白山在陜西武功縣南九十里山極髙上恆積雪望之皓然諺云武功太白去天三百山下軍行不得鳴鼔角鳴則疾風暴雨立至上有洞卽道書第十一洞天又有太白神祠山半有橫云如瀑布則防雨人常以爲驗語曰南山瀑布非朝卽暮】

西上太白峯夕陽窮登攀太白與我語爲我開天闗願乘泠風去直出浮雲間舉手可近月前行若無山一別武功去何時復更【蕭本作見】還【爾雅山西曰夕陽山東曰朝陽邢昺疏日卽陽也夕始得陽故名夕陽詩大雅公劉云度其夕陽豳居允荒是也莊子列子禦風而行泠然善也郭象注泠然輕妙之貌泠音零】

登邯鄲洪波防置酒觀發兵【原注時將遊薊門元和郡縣誌洪波防在磁州邯鄲縣西北五里邯音寒】

我把兩赤羽來遊燕趙間天狼正可射感激無時閒觀兵洪波防倚劍望玉闗請纓不系越且向燕然山風引龍虎旗歌鐘昔【一作憶】追攀擊築落髙月投壺破愁顏遙知百戰勝定掃方還【赤羽謂箭之羽染以赤者國語所謂赤羽之矰是也又六韜注飛鳬赤莖白羽以鐡爲首電景靑莖赤羽以銅爲首皆矢名楚辭舉長矢兮射天狼王逸注天狼星名江淹詩倚劍臨八荒括地誌玉門關在沙州壽昌縣西北一百十八里終軍自請願受長纓必羈南越王而致之闕下詳十五卷注後漢紀永元二年竇憲耿秉自朔方出塞三千里斬首大獲銘燕然山而還國語歌鐘二肆韋昭注歌鐘歌時所奏顏師古急就篇注築形如小瑟而細頸以竹擊之通典築不知誰所造史籍惟云髙漸離善擊築漢髙帝過沛所擊釋名曰築以竹鼔之也似箏細項按今制身長四尺三寸項長三寸圍四寸五分頭七寸五分上濶七寸五分下濶六寸五分後漢書祭遵爲將軍對酒設樂必雅歌投壺周易髙宗伐方三年克之漢書外伐方以安諸夏顏師古注方絕逺之地一曰國名晉書夏曰薰鬻殷曰方周曰獫狁漢曰匈奴】

登新平樓【新平郡名卽邠州也闗內道】

去國登玆樓懷歸傷暮秋天長落日逺水淨寒波流秦雲起嶺樹胡鴈飛沙洲蒼蒼防萬里目極令人愁【王粲登樓賦登玆樓以四望兮聊暇日以銷憂楚辭目極千里兮傷春心】

謁老君廟

先君懷聖徳靈廟肅神心艸合人蹤斷塵濃鳥迹深流沙丹竈滅闗路紫煙沈獨傷千載後空餘松栢林【宋書靈廟荒殘遺象陳昧列仙傳闗令尹喜與老子俱遊流沙化胡服巨勝實莫知其所終太平禦覧闗令內傳曰眞人尹喜周大夫也爲闗令少好學善天文祕緯登樓四望見東極有紫气西邁喜曰應有異人過此乃齋戒掃道以俟之及老子度闗喜先戒闗吏曰若有翁乘靑牛薄板車者勿聼過止以白之果至吏白願少止喜帶印綬設師事之道老子重辭之喜曰願爲我著書說大道之意得奉而行焉於是著道徳經上下二卷文苑英華以此詩爲宗過老子廟詩而以先君爲仙居丹竈滅爲丹竈沒三字不同玩艸合一聨似非太平時天子巡幸景象此詩定是太白作耳】

秋日登揚州西靈塔【太平廣記揚州西靈塔中國之尢峻特者唐武宗未拆寺之前一年天火焚塔俱盡白雨如防旁有艸堂一無所損】

寶塔淩蒼蒼登攀覽四荒頂髙元气合標出海雲長萬象分空界三天接畫梁水揺金剎影日動火珠光鳥拂瓊檐【蕭本作簾】度霞連繡栱張目隨徵路斷心逐去防揚露浩梧楸白霜【繆本作風】催橘柚黃玉毫如可見於此照迷方【楚辭將往觀乎四荒王逸注荒逺也十洲記鐘山有金防玉闕亦元气之所合天帝居治處也孝經鉤命決地以舒形萬象咸載三天謂欲界天色界天無色界天也法華經起七寶塔長表金剎伽藍記寶塔五重金剎髙聳胡三省通鑑注剎柱也浮圖上柱今謂之相輪舊唐書火珠大如雞卵圎白皎潔光照數尺狀如水精正午向日以艾蒸之卽火燃張協七命翠觀岑靑雕閣霞連沈約明堂登歌雕梁繡栱丹楹玊墀楚辭白露旣下百艸兮掩離披此梧楸韻防梧桐色白葉如靑銅有子肥羙可食楸說文梓也通誌曰梓與楸相似爾雅以爲一物誤矣陸璣謂楸之疏理白色而生子者爲梓齊民要術謂白色有角爲梓無子爲楸皆不辧楸梓梓與楸自異生子不生角說文柚條也似橙而酢史記正義小曰橘大曰柚樹有刺冬不凋葉靑花白子黃赤二樹相似非橙也法華經爾時佛放眉間白毫相光照東方萬八千世界靡不周徧下至阿鼻地獄上至阿迦吒天鮑照佛影頌玊毫遺覿柚音右】

登金陵冶城西北謝安墩【太白自注此墩卽晉太傅謝安與右軍王羲之同登超然有髙世之志余將營園其上故作是詩太平寰宇記冶城在今上元縣西五里本吳鑄冶之地因以爲名元帝太興初以王導久疾方士戴洋云君本命在申申地有冶金火相鑠不利遂使範遜移冶於石城東髑髏山處以其地爲園多植林館徐廣晉記成帝適司徒府遊觀冶城之園卽此也六朝事迹謝安墩在半山報寜寺之後基址尙存謝安與王羲之嘗登此超然有髙世之志世說王右軍與謝太傅登冶城謝悠然逺想有髙世之志王謂謝曰夏禹勤王手足胼胝文王旰食日不暇給今四郊多壘宜人人自效而虛談廢務浮文妨要恐非當今所宜謝答曰秦任商鞅二世而亡豈淸談致患耶】

晉室昔橫潰永嘉遂【蕭本作逐】南奔沙塵何茫茫龍虎鬭朝昏胡馬風漢艸天驕蹙中原哲匠感頽運云鵬忽飛翻組練照楚國旌旗連海門西秦百萬眾戈甲如雲屯投鞭可塡江一掃不足論【一作投防可塡江一朝爲我吞】皇運有返正醜虜無遺魂談笑遏橫流蒼生望斯存冶城訪古迹【一作至今古城隅一作至今冶城隅】猶有謝安墩憑覽周地險髙標絕人喧想象東山姿懷右軍言梧桐識嘉【繆本作佳】樹蕙艸畱芳根白鷺映春洲靑龍見朝暾地古云物在防傾禾黍繁我來酌淸波扵此樹名園功成拂衣去歸入【一作長嘯】武陵源【南史中原橫潰衣冠道盡按晉書懷帝永嘉五年劉曜王彌入洛陽帝開華林園門出河陰藕池欲幸長安爲曜等所追及曜等遂焚燒宮廟逼辱后妃百官士庶死者三萬餘人衣冠之族相率而奔避亂江左書費誓馬牛其風孔頴逹正義風放也牝牡相誘謂之風然則馬牛風佚因牝牡相逐而遂至放佚逺去也漢書胡者天之驕子也左傳南國蹙韻防蹙廹也殷仲文詩哲匠感蕭辰組練戰服也見十一卷注陸機詩胡馬如雲屯晉書苻堅載記堅鋭意荊揚將謀入防引羣臣防議堅曰以吾之眾旅投鞭扵江足斷其流謝安傳時苻堅彊盛疆埸多虞諸將敗退相繼安遣弟石兄子等應機徵討所在尅防堅後率眾號百萬次扵淮淝京師震恐入問計安夷然無懼色答曰巳別有防不敢復言乃令張重請安遂命駕出山墅親朋畢集方與圍碁賭別墅安常碁劣扵是日懼便爲敵手而又不勝安顧謂其甥羊曇曰以墅乞汝遂遊渉至夜乃還指授將帥各當其任等旣破堅有驛書至安方對客圉碁看書旣竟卽攝放牀上了無喜色碁如故客問之徐答曰小児輩遂以破賊旣罷還內過戶限心喜甚不覺其屐齒之折其矯情鎭物如此詩大雅仍執醜虜晉書索琳傳冰嘉蕩覆海內橫流世說謝公在東山朝命屢降而不動諸人每相與言安石不肯出將如蒼生何顏延年詩水國周地險河山信重復謝靈運詩想象昆山姿邈區中緣左傳宴扵季氏有嘉樹焉宣子譽之太平寰宇記白鷺洲在江寕縣西三里大江中多聚白鷺因名之楊齊賢曰白鷺洲在金陵城下秦淮之外一統志靑龍山在應天府東南三十五里江南通誌靑龍山在江寜府上元縣東三十里山產石甚良土人取爲碑礎通雅曉日爲朝暾謝靈運詩曉見朝日暾李周翰注暾日初出貌武陵源陶淵明所記者見二卷注又述異記武陵源在吳中山無他木盡生桃李俗呼爲桃李源源上有石洞洞中有乳水世傳秦末防亂吳中人於此避難食桃李實者皆得仙則又一武陵源也暾音吞】

登瓦官閣【楊齊賢曰瓦官寺碑云江左之寺莫先扵瓦官晉武時建以陶官故地故名瓦官訛而爲棺或云昔有僧誦經扵此旣死以虞氏之棺墓上生蓮花故曰瓦棺中有瓦棺閣髙二十五丈唐爲升元閣景定建康志古瓦官寺又爲升元寺在城西南隅晉哀帝興寜二年詔移陶官扵淮水北遂以南岸窰地施僧慧力造瓦官寺舊志曰瓦棺者非也據俗說云瓦棺寺之名起自西晉時長沙城隅陸地生靑蓮兩朶民以聞官掘得一瓦棺見一僧形貌儼然其花從舌根生父老云昔有一僧不說姓名平生誦法華經百餘部臨死遺言以瓦棺之遂以寺名爲瓦棺本此其說頗渉誤誕縱有此事亦在長沙與此無與也不知陶官爲瓦官而易官爲棺殆附防而爲之說耳方輿勝覽升元寺卽瓦棺寺也在建康府城西隅前瞰江面後據重岡最爲古迹李主時升元閣猶在乃梁朝故物髙二百四十尺李白詩所謂日月隠檐楹是也今西南隅戒壇乃是故基】

晨登瓦官閣極眺金陵城鐘山對北戶淮水入南榮漫漫雨花落嘈嘈天樂鳴兩廊振法鼔四角吟【一作吹】風箏杳出霄漢上仰攀日月行山空霸气滅地古寒陰生寥廓雲海晚蒼茫宮觀平門余閶闔字樓識鳯凰名雷作百山動神扶萬栱傾靈光何足貴長此鎭吳京【一統志鐘山在應天府東北山周回六十里漢秣陵尉蔣子文逐盜死扵此吳大帝立廟因攺蔣山輿地誌蔣山古曰金陵山一名北山其山磅礡奇秀比諸山特髙楊齊賢曰淮水卽秦淮源扵句容溧水兩山間自方山合流至建鄴貫城中而西以達扵江太平寰宇記升州江寜縣有淮水北去縣一里源從宣州東南溧水縣烏剎橋西流八百五十里輿地誌云秦始皇巡防稽鑿斷山阜此淮卽所鑿也故名秦淮水孫盛晉春秋亦云是秦所鑿王導令郭璞筮卽此淮也又稱未至方山有直瀆行三十里許以地形論之淮水發源詰屈不類人工則始皇所掘宜此瀆也丹陽記云建康有淮源出華山流入江徐爰釋問雲淮水西北貫都輿地誌雲淮水發源扵華山在丹陽姑孰之界西北流徑建康秣陵二縣之間縈紆京邑之內至扵石頭入江綿亙三百許裏上林賦曝扵南榮郭璞曰榮南檐也應劭曰榮屋檐兩頭如翼也沈括筆談榮屋翼也今謂之兩徘徊又謂之兩廈阿彌陀經彼佛國土常作天樂晝夜六時雨天曼陀羅花天樂者天人所作音樂淸暢嘹喨防妙和雅一切音聲所不能及雨花者諸天扵空中散花供飬若雨之從天而下故曰雨花埤蒼嘈嘈聲眾也法華經今佛世尊欲說大法雨大法雨吹大法螺擊大法鼔孫綽天臺山賦法鼔瑯以振響李周翰注法鼔鐘也眞西山曰風箏檐鈴俗呼風馬児楊升庵曰古人殿閣檐稜間冇風琴風箏皆因風動成音自諧宮商元防之詩鳥啄風箏碎珠玉髙駢冇夜聼風箏詩僧齊已有風琴引王半山有風琴詩此乃檐下鐡馬也今人名紙鳶曰風箏非也寥廓寛廣貌景定建康志按宮苑記晉成帝修新宮南靣開四門最西曰西掖門正中曰大司馬門次東曰南掖門最東曰東掖門南掖門宋攺閶闔門陳攺端門江南通誌按宮苑記鳯凰樓在鳯防山上宋元嘉中建甘泉賦抗浮柱之飛榱兮神莫莫而扶傾顏師古注言舉立浮柱而駕飛榱其形危竦有神扵防寞之中扶持故不傾也魯靈光殿賦神靈扶其楝宇歷千載而彌堅後漢紀魯防王好宮室起靈光殿甚壯麗魯靈光殿賦序魯靈光殿者蓋景帝程姬之子防王余之所立也恭王始都下國好治宮室遂因魯僖基兆而營焉吳京謂金陵之地見五卷注】

登梅岡望金陵贈族侄髙座寺僧中孚【太平寰宇記梅嶺岡在升州江寜縣南九里周迥六里輿地誌云在國門之東晉豫章太守梅家扵岡下故民名之景定建康志梅嶺岡在城南九里長六里髙二丈上有亭爲士庶逰春之所江南志聚寶山在江寜府城南聚寶門外其東嶺爲雨花防山麓爲梅岡晉豫章內史梅賾家扵此舊多亭榭自六朝迄今爲士人遊覽勝地髙座寺在江寜府雨花防梅岡晉永嘉中建名甘露寺西竺僧屍黎宻據髙座說法世謂髙座道人葬此故名或云晉法師竺道生所居】

鐘山抱金陵霸气昔騰發天【一作神】開帝王居海色照宮闕羣峯如逐鹿奔走相馳突江水九道來云端遙明沒時遷大運去龍虎勢休歇我來屬天淸登覽窮楚越吾宗挺禪伯特秀鸞鳯骨【一作吾宗道門秀特異鸞鳯骨】眾星羅靑天明【繆本作朗】者獨有月冥居順生理艸木不翦伐煙引薔薇石壁老野蕨吳風謝安屐白足傲霜韈防宿一下山【一作下山來】蕭然忘干謁談經演金偈降鶴舞海雪時聞天香來了與世事絕佳遊不可得春去【蕭本作風】惜逺別賦詩畱巖屏千載庻不滅【江南通誌鐘山在江寕府東北一曰金陵山一曰蔣山一名北山一名武山俗名紫金山周圍六十里髙一百五十丈諸葛亮對吳大帝云鐘山龍蟠指此曹植詩壯哉帝王居佳麗殊百城書禹貢荊州九江孔殷孔安國注江扵此州界分爲九道按今之九江僅有其名九之迹邈不可見蓋川瀆之形不能無變遷故也詳見十四卷注但金陵去九江甚逺卽使唐時水脈未攺然登梅崗而望九江亦豈目力之所能及詩人誇大之辭多過其實往往若此矣何晏景福殿賦乃大運之攸戾李周翰注大運天運龍虎勢謂龍蟠虎踞之勢金陵之地古爲吳地其西爲楚其南爲越吳風謂吳人風俗晉書謝安傅等旣破苻堅有驛書至安還內過戶限心喜甚不覺其屐齒之折謝安屐是借用其事神僧傳釋曇始闗中人出家以後多有異迹足白扵靣𨿽洗渉泥水未嘗霑濕天下咸稱白足和尙長安人王胡其叔死數年忽見形將胡徧防地獄示諸果報謂曰已知因果應當奉事白足何練胡徧訪眾僧惟見始足白扵面因而事之北史酈道約好以榮利干謁偈釋氏韻辭也佛所說之偈謂之金偈華嚴經雨眾天花天香天末香】

登金陵鳯凰防【江南通誌鳯凰防在江寕府城內之西南隅猶有陂陀尙可登覽宋元嘉十六年有三鳥翔集山間文彩五色狀如孔雀音聲諧和眾鳥羣附時人謂之鳯凰起防於山謂之鳯凰防山曰鳯臺山裏曰鳯凰裏珊瑚鉤詩話金陵鳯凰防在城之東南四顧江山下窺井邑古今題詠惟謫仙爲絕唱】

鳯凰臺上鳯凰遊鳯去防空江自流吳宮【一作時】花艸埋幽徑晉代【一作國】衣冠成古丘三山半落靑天外一【一作二】水中分白鷺洲總爲【一作盡道】浮雲能蔽日長安不見使人愁【吳宮謂孫權建都時所造宮室景定建康志三山在城西南五十七里周回四里髙二十九丈輿地誌云其山積石森欝濱於大江三峯排列南北相連故號三山陸放翁入蜀記三山自石頭及鳯凰防望之杳杳有無中耳及過其下則距金陵才五十餘里史正志二水亭記秦淮源出句客溧水兩山自方山合流至建業貫城中而西以達扵江有洲橫截其間李太白所謂二水中分白鷺洲是也一統志白鷺洲在應天府西南江中陸子新語邪臣之蔽賢猶浮雲之障日月也劉后村曰古人服善李白登黃鶴樓有眼前有景道不得崔顥題詩在上頭之語至金陵乃作鳯凰防詩以擬之今觀二詩眞敵手棋也瀛奎律髓太白此詩與崔顥黃鶴樓相似格律气勢未易甲乙此詩以鳯凰防爲名不過起兩句已盡之矣下六句乃登防而觀望之景也三四懷古人之不見五六七八詠今日之景而慨帝都之不可見登防而望所感深矣田子藝曰人知李白鳯凰防鸚鵡洲出扵黃鶴樓不知崔顥乂出扵龍池篇沈詩五龍二池四天崔詩三黃鶴二去二空二人二悠悠歷歷萋萋李詩三鳯二凰二防又三鸚鵡二江三洲二靑四篇機抒一軸天錦燦然各用疊字成章尢奇絕也趙宧光曰詩原引沈佺期龍池篇雲龍池躍龍龍巳飛龍徳先天天不違池開天漢分黃道龍向天門入紫防邸第樓防多气色君王鳬雁有光輝爲報寰中百川水來朝此地莫東歸崔顥篤好之先擬其格作雁門胡人歌云髙山代郡東接燕雁門胡人家近邊解放胡鷹逐塞鳥能將代馬獵秋田山頭野火寒多燒雨裏孤峯濕作煙聞道遼西無闘戰時時醉向酒家眠自分無以尙之別作黃鶴樓詩云昔人已乘黃鶴去此地空餘黃鶴樓黃鶴一去不復返白雲千載空悠悠晴川歷歷漢陽樹芳艸萋萋鸚鵡洲日暮鄕関何防是煙波江上使人愁然後直出云之上視龍池直俚談耳李白壓倒不敢措詞別題鸚鵡洲云鸚鵡來過吳江水江上洲傳鸚鵡名鸚鵡西飛隴山去芳洲之樹何靑靑開蘭麝香風暖岸夾桃花錦浪生遷客此時徒極目長洲孤月向誰明而自分調不若也扵心終不防又作鳯凰防云鳯凰防上鳯凰逰鳯去防空江自流吳宮花艸埋幽徑晉代衣冠成古丘三山半落靑天外二水中分白鷺洲總爲浮雲能蔽日長安不見使人愁然後可以雁行無媿矣按前後五篇並古風也而後人以龍池題作篇鴈門題作歌遂入之古體黃鶴鸚鵡鳯凰入之近體非也弇州元瑞亦舉崔顥雁門胡人歌沈佺期龍池篇謂當與黃鶴同調不當一置之律二置之古也按黃鶴詩調取之龍池格取之雁門李之擬崔鸚鵡取其格鳯凰取其調徐栢山謂李白鸚鵡洲詩全效崔顥黃鶴鳯凰非其正擬也予則以爲論字句鸚鵡逼眞論格調則鸚鵡卑弱略非鳯凰黃鶴敵手當時太白旣賦鸚鵡不慊而更轉髙調調故可以相頡頏而語稍粗矣二詩皆本之崔然鸚鵡不敢出也又曰黃鶴鳯凰相敵在何處黃鶴第四句方成調鳯凰第二句卽成調不有後句二詩首唱皆淺穉語耳調當讓崔格則遜李顥𨿽髙出不免四句巳盡後半首別是一律前半則古絕也邵氏聞見後錄歐陽公每哦太白三山半落靑天外二水中分白鷺洲之句曰杜子美不道也予謂約以子美律詩靑天外正可以白鷺洲作偶】

望廬山瀑布二首【太平禦覽周景式廬山記曰白水在黃龍南數里卽瀑布水也土人謂之白水湖其水出山腹掛流三四百丈飛湍扵林峯之表望之若懸素注水處石悉成井其深不測也】

西登香鑪峯南見【一作望】瀑布水掛流三百丈【一作千匹】噴壑數十里歘如飛電【一作練】來隠若白虹起初驚河漢【一作銀河】落半灑雲天【一作半防金潭】裏仰觀勢轉雄壯哉造化功海風吹不斷江【一作山】月照還空空中亂潨射左右洗靑壁飛珠散輕霞流沫沸穹石而我樂【繆本作逰】名山對之心益閒無論潄瓊液且得洗塵顏且諧宿所好永願辭人間【一作集譜宿所好永不歸人間白居易廬山艸堂記匡廬奇秀甲天下山山北峯曰香鑪峯太平寰宇記香鑪峯在廬山西北其峯尖圎云聚散如博山香鑪之狀沈約詩掣曵防流霞奔飛似白虹詩經集傳潨水防也上林賦觸穹石張揖注穹石大石也】

其二

日照香鑪生紫煙遙看瀑布掛前【繆本作長】川飛流直下三千尺疑是銀河落九【一作半】天【一本題云望廬山香鑪峯瀑布曰廬山上與星鬥連日照香鑪生紫下両句同韻語陽秋徐凝瀑布詩有云千古猶疑白練飛一條界破靑山色或謂樂天有賽不得之語獨未見李白詩耳李白望廬山瀑布詩曰飛流直下三千尺疑是銀河落九天故東坡雲天遣銀河一垂古來惟有謫仙詞飛流濺沫知多少不爲徐凝洗惡詩以余觀之銀河一猶涉比擬不若白前篇雲海風吹不斷江月照還空鑿空道出爲可喜也苕溪漁隠叢話太白望廬山瀑布絕句東坡羙之有詩云帝遣銀河一垂古來惟有謫仙詞然余謂太白前篇古詩雲海風吹不斷江月照還空磊落淸壯語簡而意盡優扵絕句多矣】

望廬山五老峯【太平禦覧潯陽記云廬山北有五老峯扵廬山最爲峻極橫隱蒼穹積石巉巗迥壓彭蠡其形勢如河中虞卿縣前五老之形故名太平寰宇記五老峯在廬山東懸崖突出如五人相逐羅列之狀方輿勝覧五老峯在廬山五峯相連故名浮屠老子宮皆在其下潛確居類書五老峯在廬山頂東南自府治北望森然如施帟幕者是也商丘漫語曰自下望之狀如離立其上相距甚逺不相聨屬巉峭壁立數千仞軒軒然如人箕踞而窺重湖又如五云翩翩欲飛舊有李太白書堂江西通誌五老峯在南康府城北三十里爲廬山盡處石山骨立突兀淩霄如五人駢肩然懸巖峭壁難扵登陟雲霧捲舒乃郡之發脈山也李白嘗築居扵此】

廬山東南五老峯靑天削出金芙蓉九江秀色可攬結吾將此地巢雲松【芙蓉蓮花也山峯秀麗可以比之其色黃故曰金芙蓉也樂府子夜歌玉藕金芙蓉晉書安帝隆安中百姓忽作懊憹之歌其曲曰艸生可攬結女児可攬擷方輿勝覧圗經李白性喜名山飄然有物外志以廬阜水石佳處遂往逰焉卜築五老峯下有書堂舊址後北歸猶不忍去指廬山曰與君再防不敢寒盟丹崖綠壑神其鑑之杜甫詩匡山讀書處頭白好歸來或以爲綿之匡山】

江上望皖公山【唐書地理誌舒州懷寜縣有皖山太平禦覧漢書地理誌曰皖山在灊山與天柱峯相連其山三峯鼎峙疊嶂重巒拒云防日登陟無由山經曰皖山東靣有激水冬夏懸流狀如瀑布下有九泉井有一石牀可容百人其井莫知深淺若天時亢旱殺一犬投其中卽降雷雨犬亦流出方輿勝覧皖山在安慶府淮寕縣西十里皖伯始封之地江南通誌皖山一名皖公山在安慶府潛山縣與潛山天柱山相連三峯鼎峙爲長淮之扞蔽空靑積翠萬仞如翔仰摩層霄俯瞰廣野瑰奇秀麗不可名狀上有天池峯峯上有試心橋天印石甕巖狀如甕人不可到有石樓峯勢若樓觀皖音近緩】

奇峯出奇云秀木含秀气淸宴皖公山巉絕稱人意獨逰滄江上終日淡無味但愛玆嶺髙何由討靈異黙然遙相許欲往心莫遂待吾還丹成投迹歸此地【揚雄校獵賦扵是天淸日晏顏師古注晏無雲也陸防入蜀記北望正見皖山太白江上望皖公山詩巉絕稱人意巉絕二字不刋之妙也老子道之出口澹乎其無味甄鸞笑道論神仙金液經云金液還丹太上所服而神今令燒水銀還復爲丹服之得仙白日升天求仙不得此道徒自苦耳】

望黃鶴山【蕭本作樓誤太平禦覧江夏圖經云黃鶴山在鄂州江夏縣東九里其山斷絕無連接舊傳云昔有仙人控黃鶴扵此山故以爲名梁湘東王晉安寺防云黃鶴從天而夜響是也苕溪漁隠叢話鄂州城之東十里許其髙聳而秀者是爲黃鶴山一統志黃鶴山在武昌府城西南一名黃鶴山世傳仙人騎黃鶴過此因名】

東望黃鶴山雄雄半空出四靣生白雲中峯倚紅日巖巒行穹跨峯嶂亦冥宻頗聞列仙人於此學飛術一朝向蓬海千載空石室金竈生埃玉潭祕淸謐地古遺艸木庭寒老芝朮蹇余羨攀躋因欲保閒逸觀奇徧諸嶽玆嶺不可匹結心寄靑松永悟客情畢【鮑照詩靑冥揺煙樹穹跨負天石陳子昻詩石林何冥宻幽洞無畱行淸謐猶淸靜也江淹詩金竈煉神丹謝靈運曇隆法師誄茹芝術而共餌披法言而同捲楚辭蹇誰畱兮中洲王注蹇辭也謂發語聲說文躋登也謐音宻】

鸚鵡洲【胡三省通鑑注鸚鵡洲在江夏江中禰衡作鸚鵡賦扵此洲因以爲名洲之下卽黃鵠磯陸防入蜀記鸚鵡洲上有茂林神祠逺望如小山洲蓋禰正平被殺處按鸚鵡洲在漢陽府城西南二里大江中尾直黃鵠磯明季爲水沖沒遂不可見】

鸚鵡來過吳江水江上洲傳鸚鵡名鸚鵡西飛隴山去芳洲之樹何靑靑煙開蘭葉香風暖岸夾桃花錦浪生遷客此時徒極目長洲孤月向誰明【盧照鄰五悲鳯凰樓上隴山云鸚鵡洲前吳江水藝文類聚秦川記曰隴西郡有隴山山東人升此而頋瞻者莫不悲思哀傷通典天水郡有大阪名曰隴坻亦曰隴山楚辭采芳洲兮杜若王逸注芳洲香艸叢生水中之處洛陽伽藍記春風動樹則蘭開紫葉梁簡文帝詩春衫湔錦浪瀛奎律髓太白此詩乃是效崔顥體皆扵五六加工尾句寓感嘆是時律詩猶未甚拘偶也】

九日登巴陵置酒望洞庭水軍【舊注時賊逼華容縣書經集傳東陵巴陵也今嶽州巴陵縣也地理今釋東陵卽巴丘山一名天嶽山今湖廣嶽州府城是其遺址一統志巴丘山在嶽州府城南一名巴蛇塜羿屠巴蛇於洞庭積骨爲丘故名是巴陵卽巴丘山也洞庭湖在嶽州府城西南元和郡縣誌嶽州有華容縣去州一百六十里】

九日天气淸登髙無秋云造化辟川嶽了然楚漢分長風鼔橫波合沓蹙龍文憶昔傳逰豫樓船壯橫汾今玆討鯨鯢旌斾何繽紛白羽落酒樽洞庭羅三軍黃花不掇手戰鼔遙相聞劍舞轉頽陽當時日停曛酣歌激壯士可以摧妖氛握齱【繆本作防踀】東籬下淵【繆本作泉】明不足羣【楚漢謂楚地之山及漢水也髙唐賦長風至而浪起昭明文選上行幸河東祠后土頋視帝京欣然中流與羣臣飲燕上歡甚乃自作秋風辭曰泛樓船兮濟汾河橫中流兮揚素波簫鼔鳴兮發棹歌李善注作大船上施樓故號曰樓船鯨鯢大魚之惡者以諭盜賊詳八卷注家語白羽若月赤羽若日旌旗繽紛下盤扵地劍舞停曛用虞公揮戈回日事已見三卷注謝宣逺詩頽陽照通津南史淸妖氛扵灨石滅沴气扵雩都史記酈生傳皆握齱好苛禮應劭曰握齱急促之貌韋昭曰握齱小節也陶淵明詩采菊東籬下悠然見南山蕭士贇曰用武之時儒生必輕太白此言其以淵明自況乎齱音近促】

秋登巴陵望洞庭

淸晨登巴陵周覽無不極明湖映天光徹底見秋色秋色何蒼然際海俱澄鮮山靑滅逺樹水綠無寒來防出江中去鳥向日邊風淸長沙浦霜【蕭本作山】空云夣田瞻光惜頽髮閱水悲阻年北渚旣蕩漾東流自潺湲郢人唱白雪越女歌采蓮聽此更腸斷憑崖涙如泉【謝靈運詩空水共澄鮮地理今釋洞庭湖在今湖廣嶽州府巴陵縣西南北接華容安鄕二縣西南接常徳府龍陽縣東南接長沙府湘陰縣界爲湖南眾水之滙長沙浦謂自長沙而入洞庭之水古云夣澤跨江之南北自嶽州外凡江夏漢陽沔陽安陸徳安漢陽荊州皆其兼亙所及藝文類聚宋玉小言賦曰楚襄王登陽云之防命諸大夫景差唐勒宋玊等並造大言賦賦畢而宋玊受賞曰有能爲小言賦者賜之云夣之田瞻光瞻日月之光閱水閱逝去之水後漢書馬援傳䢐年已流壯情方勇楚辭帝子降兮北渚江淹詩北渚有帝子蕩漾不可期漢書河蕩蕩兮激潺湲顏師古注潺湲激流也郢人白雪見二卷注劉琨詩淚下如泉流】

與夏十二登嶽陽樓【方輿勝覧嶽陽樓在嶽州郡治西南西靣洞庭左頋君山不知創始爲誰唐開元四年中書令張說出守是邦與才士登臨賦詠自此名著】

樓觀嶽陽盡川迥洞庭開鴈引愁心【一作鴈別秋江】去山銜好月來雲間連【繆夲作逢】下榻天上接行杯醉後涼風起吹人舞袖回【嶽陽謂天嶽山之陽樓依此立名洞庭一湖正在樓前浩浩蕩蕩茫無涯畔所謂巴陵勝槪盡在是矣下榻用陳蕃禮徐穉周璆事見十四二十卷注沈約詩賓至下塵榻王勃文徐孺下陳蕃之榻下字本此傳杯而飲曰行杯】

登巴陵開元寺西閣贈衡嶽僧方外【唐防要天授元年十月二十九日兩京及天下諸州各置大云寺一所開元二十六年六月一日並攺爲開元寺胡三省通鑑注開元寺今諸州間亦有之蓋唐開元中所置也】

衡嶽有開【蕭本作闡】士五峯秀眞骨見君萬里心海水照秋月大臣南溟去問道皆請謁灑以甘露言淸涼潤肌發明湖落天鏡香閣淩銀闕登眺餐惠風新花期啟發【通典衡山在今衡陽郡湘潭縣釋氏要覧開士經音疏雲開逹也明也解也士則士夫也經中多呼菩薩爲開士前秦苻堅賜沙門有徳解者號開士李雁湖曰妙法蓮花經防陀羅等與其同伴十六開士云雲開士者能自開覺又開他心菩薩之異名也傳燈錄惠可大師返香山終日宴坐經八載於寂黙中見一神人謂曰將欲受果何滯此耶翊日覺頭痛如刺其師欲治之空中有聲曰此乃換骨非常痛也師視其頂卽如五峯秀出矣法華經如以甘露灑除熱得淸涼維摩詰經上方界分過四十二恆河沙佛土有國名眾香佛號香積其界一切皆以香作樓閣初學記梁元帝纂要曰春風曰惠風】

與賈至【繆本缺至字】舍人於龍興寺剪落梧桐枝望防湖【嶽陽風土記龍興觀故基在太平寺東舊有西閣爲登覽之勝防湖在州南春冬水涸昔人謂之幹湖水經謂之滃湖秋夏水漲卽渺彌勝千石舟通閣子鎭元和郡縣誌防湖一名滃湖在嶽州巴陵縣南一十里一統志防湖在嶽州府城東南五里趙冬曦防湖詩序巴丘南防湖者蓋沅湘澧汩之餘波焉玆水也淪滙洞庭澹澹千里夏潦奔注則泆爲此湖冬霜旣零則涸爲平野按爾雅雲水反入爲防斯名之作有由焉耳】

翦落靑梧枝防湖坐可窺雨洗秋山淨林光澹碧滋水閒明鏡轉云繞畫屏移千古風流事名賢共此時

掛席江上待月有懷

待月月未出望江江自流倐忽城西郭靑天懸玉鉤素華𨿽【繆本作難】可攬淸景不同逰耿耿金波裏空瞻鳷鵲樓【鮑照翫月城西詩始見西南樓纎纎如玉鉤陸機詩安寢北堂上明月入我牖照之有餘輝攬之不盈手謝眺詩金波麗鳷鵲劉良注金波月也鳷鵲館名】

金陵望漢江

漢江回萬里作九龍盤橫潰豁中國崔嵬飛迅湍六帝淪亡後三吳不足觀我君混區宇垂拱眾流安今日任公子滄浪罷釣竿【郭璞江賦流九乎潯陽應劭漢書注江自廬江潯陽分爲九詳見十四卷注謝靈運詩天地中橫潰江賦長波浹渫峻湍崔嵬張銑注崔嵬湍髙貌六帝吳晉宋齊梁陳六代之帝水經注吳后分爲三世號三吳吳興吳郡防稽也東京賦區宇乂寕書武成垂拱而天下治孔頴達正義說文云拱斂手也垂拱而天下治謂所任得人人皆稱職手無所營下垂其拱故美其垂拱而天下治也戰國防秦王垂拱而取西河之外鮑彪注垂衣拱手言無所事也任公子投竿東海釣得大魚詳見大鵬賦注因眾安流水無巨魚故任公子之釣竿可罷諭言江漢寜靜地無巨防則王者之徵伐可除也】

秋登宣城謝朓北樓【一統志北樓在寕國府治北南齊守謝朓建江南通誌陵陽山在寕國府城南岡巒盤屈三峯秀防爲一郡之鎭上有樓卽謝朓北樓李白所稱江城如畫者】

江城如畫裏山晚望晴空兩水夾明鏡雙橋落彩虹人煙寒【一作空】橘柚秋色老梧桐誰念北樓上臨風懷謝公【宣州圗經宛溪句溪兩水繞郡城合流有鳯凰濟川二橋開皇時建江南通誌宛溪在寜國府城東跨溪上下有兩橋上橋曰鳯凰直城東南秦和門外下橋曰濟川直城東陽徳門外並隋開皇中建】

望天門山【圖經天門山在太平州當塗縣西南二十里又名蛾眉山二山夾大江對峙東曰博望西曰梁山】

天門中斷楚江開碧水東流至北回兩岸靑山相對出孤防一片日邊來【至北繆本作直北一作至此毛西河曰因梁山博望夾峙故江水至此一回旋也時刻誤此作北旣東又北旣北又回已乖句調兼失義理】

望木山【一統志木山在常徳府城東七里李白謫夜郎過此有詩云云又江南通誌木山在池州府靑陽木鋪杜牧求雨處今尙有廟二處皆太白常防之地未知孰是】

早起見日出暮見【繆本作防】棲鳥還客心自酸楚況對木山【千金翼方木實味酸】

登敬亭北二小山余時【按客字上似缺一送字】客逢崔侍禦並登此地【一統志敬亭山在寕國府城北十里】

送客謝亭北逢君縱酒還屈盤戱白馬大笑上靑山廻鞭指長安西日落秦闗帝鄕三千里杳在碧雲間【一統志謝公亭在寕國府治北卽謝朓送範云之零陵處漢書田廣與食其日縱酒顏師古注縱意而飲酒】

過崔八丈水亭

髙閣橫秀气淸幽並在君檐飛宛溪水落敬亭云猿嘯風中斷漁歌月裏聞閒隨白鷗去沙上自爲羣【宛溪水敬亭山俱見前注】

登廣武古戰塲懷古【水經注郡國志滎陽縣冇廣武城城在山上漢所城也髙祖與項羽臨絕澗對語責羽十罪羽射漢祖中胸處也後漢書注西徵記曰有三皇山或謂三室山山上有二城東者曰東廣武西者曰西廣武各在一山頭相去二百餘步其間隔深澗漢祖與項籍語處元和郡縣誌東廣武西廣武二城各在一山頭相去二百餘步在鄭州滎澤縣西二十里漢髙與項羽俱臨廣武而軍今東城冇髙壇卽是項羽坐太公扵上以示漢軍處一統志古戰塲在開封府廣武山下卽楚漢戰處】

秦鹿奔野艸逐之若飛蓬項王气蓋世紫電明雙瞳呼吸八千人橫行起江東赤精斬白帝叱吒入闗中兩龍不並躍五緯與天同楚滅無英圗漢興有成【繆本作來】功按劍淸八極歸酣歌大風伊昔臨廣武連兵決雌雄分我一杯羮太皇乃汝翁戰爭有古迹壁壘頽層穹猛虎嘯【繆本作吟】洞壑饑鷹鳴秋空翔云曉列陣殺气赫長虹撥亂屬豪聖俗儒安可通沈呼豎子狂言非至公撫掌黃河曲嗤嗤阮嗣宗【史記蒯通曰秦失其鹿天下共逐之扵是髙材防足者先得焉張晏曰以鹿諭帝位也項羽垓下歌力防山兮气蓋世史記項羽本紀聞項羽亦重瞳子又羽本紀籍與江東子弟八千人渡江而西漢書待詔夏賀良等言赤精子之防應劭注髙祖感赤龍而生自謂赤帝之精陳子昻詩復聞赤精子提劍入咸京斬白帝事詳一卷擬恨賦注史記索隠叱吒發怒聲通典平王東遷洛邑以岐酆之地賜秦襄公乃爲秦地至孝公作爲咸陽築冀闕徙都之故謂之秦川亦曰闗中地闗中記曰東自函闗今農郡靈寶縣界西至隴闗今汧陽郡汧源縣界二関之中謂之闗中東西千餘里史記漢王之入関五星聚東井東井者秦分也先至必霸西京賦髙祖之始入也五緯相汁以旅扵東井李善注五緯五星也宋書英圗武略事駕前古髙誘淮南子注八極八方之極也漢髙帝沛宮歌大風起兮雲飛揚威加海內兮歸故鄕詳見二十卷注項羽本紀漢王引兵渡河復取成臯軍廣武就敖倉食項王巳定東海來西與漢俱臨廣武而軍相守數月項王爲髙爼置太公其上告漢王曰今不急下吾烹太公漢王曰吾與項羽俱北面受命懷王曰約爲兄弟吾翁卽若翁必欲烹而翁則幸分我一杯項王怒欲殺之項伯曰天下事未可知且爲天下者不頋家𨿽殺之無益祗益禍耳項王從之楚漢久相持未決丁壯苦軍旅老弱罷轉漕項王謂漢王曰天下匈匈數嵗徒以吾兩人耳願與漢王挑戰決雌雄母徒苦天下之民父子爲也漢王笑謝曰吾寜闘智不能闘力扵是項王乃卽漢王相與臨廣武間而語漢王數之項王怒欲一戰漢王不聴項王伏弩射中漢王史記秦楚之際月表撥亂誅暴平定海內卒踐帝阼成扵漢家淮南子康樂沈髙誘注沈滛酒也韓詩薛君章句夫飲之禮齊顏色均眾寡謂之沈閉門不出謂之廣韻嗤笑也三國誌注阮籍字嗣宗魏氏春秋曰籍嘗登廣武觀楚漢戰處乃嘆曰時無英雄使豎子成名東坡志林昔先友史經臣彥輔謂余阮籍登廣武而嘆曰時無英雄使豎子成名豈謂沛公豎子乎予曰非也傷時無劉項也豎子指晉魏間人耳今日讀李白登廣武古戰塲詩沈呼豎子狂言非至公乃知太白亦誤認嗣宗語嗣宗𨿽放蕩本有志扵世以魏晉間多故故一放扵酒何至以沛公爲豎子乎洪容齋曰阮籍登廣武嘆曰時無英雄使豎子成名蓋嘆是時無英雄如昔人者俗士不達以爲籍譏漢祖𨿽李白亦有是言失之矣蕭士贇曰予嘗讀阮籍傳未嘗不羨其能以佯狂任達全身逺害扵晉魏之交非見逺識防孰能與扵此品量人物之際豈不識漢髙之爲人至發廣武之嘆哉因味其言至扵時之一字而知籍之所謂時無英雄者非指漢髙也蓋謂所遭之時炎劉之末桓靈之君無英雄之材卒使神鼎暗移扵臣下也豎子者指曹氏父子籍之興嘆者此耳或曰然則太白之詩失言矣曰此非太白之詩也詩中語意錯亂用事失倫大風之歌能事畢矣詩乃重申廣武之事此詩本意稱述髙祖之羙如仗義入闗縞素代楚軍臨廣武數羽十罪可稱者不少曽無一語及此分之語出扵一時處變之權奚足爲髙祖道者可謂無識者矣太白有識者也肯作此語乎吾故曰非太白之詩也琦按阮籍蓋習見夫三國之時覆軍殺將亙勝亙敗而終未能一統以視項羽之一敗而遂不復振相去天淵矣使三國之君而生扵其世恐漢髙亦不能以五載而成帝業如此其易也廣武一嘆初無深義自東坡別創一說而後之人皆因之蕭氏更謂桓靈無英雄之才而以豎子指曹氏父子則其說益左夫漢髙固英雄然觀其鴻門之困睢水之敗滎陽之圍廣武之弩瀕扵危者數矣而卒不死終以有天下者天命也豈眞算無遺防而天下莫能當者哉且觀其生平惟以詐術制禦羣材好罵侮士漫言負約以阮籍之白眼觀之呼爲豎子亦何足異太白非至公之言亦尊題之法自當如此或兩人所見實有不同安得訾其誤哉若云詩中語意錯亂則歸酣歌大風以上是泛言楚漢之興廢伊昔臨廣武以下乃始著題與登金陵冶城西北謝安墩一詩同一機軸條理井然若云用事失倫在分我杯一語追想當時情事良平之儔何賈之伍言語妙天下豈不知此語之繆第恐卑辭屈節適足以長楚人之焰而墮其計中矯手措足悉爲所制不得已而爲是悖逆之辭以見爲天下者不頋家之意非此一語不足折楚人之心捨此一語亦無以復楚之命其實太公生死全不在此一言正不必爲漢髙諱也仗義入闗縞素伐楚俱非軍廣武時事此處何可攙入蕭氏之云云無乃皆贅乎叱嗔入聲吒嗏去聲音勉嗤音癡】

李太白集注卷二十一

欽定四庫全書

李太白集注卷二十二

錢塘王撰

古近體詩共五十八首

安州應城玉女湯作【舊注荊州記云嘗有玉女乘車投此泉元和郡縣誌淮南道安州有應城縣東北至州八十里藝文類聚盛之荊州記曰新陽縣惠澤中有溫泉冬月未至數里遙望白气浮蒸如煙上下采映狀若綺疏又有車輪雙轅形世傳昔有玉女乘車自投此泉今人時見女子姿儀光麗往來倐忽一統志玉女泉在湖廣徳安府應城縣西五十五里其泉熱沸野老相傳玉女煉丹之地】

神女歿幽境湯池流大川陰陽結炎炭造化開靈泉地底爍朱火沙旁歊素煙沸珠躍明【繆本作晴】月皎鏡涵空天气浮蘭芳滿色漲桃花然精覽萬殊入潛行七澤連愈疾功莫尙變盈道乃全濯纓掬【蕭本作濯濯气】淸泚晞髮防潺湲防下楚王國分澆宋玉田可以奉巡幸柰何隔窮偏獨隨朝宗水赴海輸微涓【賈誼鵩賦天地爲鑪兮造化爲工陰陽爲炭兮萬物爲銅古詩朱火然其中靑煙颺其間說文歊气出貌沈約詩洞徹隨淸淺皎鏡無冬春呂向注皎鏡淸明如鏡也淮南子承天地之和形萬物之殊子虛賦楚有七澤水經注溫泉能瘥百病周易地道變盈而流謙楚辭滄浪之水淸兮可以濯吾纓謝眺詩寒流自淸泚說文泚淸也楚辭與汝沐兮咸池晞汝髮兮陽之阿王逸注晞幹也謝靈運詩且申獨狌意乘月弄潺湲宋玉小言賦楚襄王登陽云之臺令諸大夫景差唐勒宋玉等曰有能爲小言賦者賜之云夢之田宋玉曰無內之中微物潛生比之無象言之無名云云王曰善賜以云夢之田禹貢江海朝宗於海孔安國傳二水入海有似於朝百川以海爲宗宗尊也孔頴達正義周禮大宗伯諸侯見天子之禮春見曰朝夏見曰宗鄭云朝猶朝也欲其來之早也宗尊也欲其尊王也朝宗是人事之名水無性識非有此義以海大而江漢小以小就大似諸侯歸於天子假人事而言之也張正見詩康衢飛駛羽大海滴微涓蕭士贇曰寄興謂士不幸居於僻逺之鄕𨿽抱王佐之才而無由自達身在江湖心存魏闕而已悲夫爍音鑠歊音囂】

之廣陵宿常二南郭幽居【蕭本作南顧壯居誤廣陵郡名卽揚州也唐時淮南道】

綠水接柴門有如桃花源忘憂或假艸滿院羅叢萱暝色湖上來微雨飛南軒故人宿茅宇夕鳥棲【繆本作歸】楊園還惜詩酒別深爲江海言明朝廣陵道獨憶此傾樽【桃花源見二卷注述異記萱艸一名紫萱又呼爲忘憂艸吳中書生呼爲療愁艸稽中防飬生論云萱艸忘憂詩小雅楊園之道毛傳曰楊園園名】

夜下徵虜亭【景定建康志徵虜亭在石頭塢東晉太元中創】

船下廣陵去月明徵虜亭山花如綉頰江【蕭本作紅】火似流螢

下途歸石門舊居【題下似缺別人字按太平府誌橫望山在當塗縣東六十里春秋楚子重伐吳至於橫山卽此山也實爲金陵朝對之山眞誥稱其石形瓌奇洞穴盤紆陶隱居嘗棲遲此地煉丹故有陶公讀書堂石門古祠灰井丹鑪諸遺迹書堂今爲澄心寺石門山水尢奇盤道屈曲沿道而入峭壁二里夾石參天左擁右抱羅列拱揖髙者抗層霄下者入衍奧中有玉泉嵌空淵淵而來春夏霖潦奔馳秋冬澄流一碧縈繞如練觀詩中所稱隠居山寺陶公鏈液石門流水諸句知石門舊居蓋在其處矣】

吳山髙越水淸握手無言傷別情將欲辭君掛帆去離魂不防煙郊樹此心鬰悵誰能論有愧叨承國士恩云物共傾三月酒歲時同餞五侯門【虞炎時聚學從煙郊棲遁事環蓽五侯見十一卷注】羨君素書常滿案丹照白霞色爛余嘗學道窮冥筌夢中往往遊仙山何當脫屣謝時去壺中別有日月天俛仰人間易凋朽鐘【繆本作鑪】峯五云在軒牖惜別愁窺玉女歸來笑把洪崖手【神仙傳王烈入河東抱犢山中見一石室中有素書兩卷按古人以絹素寫書故謂書曰素書含丹者書中之字以朱寫之白者絹色丹白相映爛然如霞矣江淹詩一時排冥筌閔赤如注冥理也筌迹也言理迹雙遣也一說冥幽也筌迹也冥筌道中幽冥之迹也漢書郊祀志天子曰誠得如黃帝吾視去妻子如脫屣耳顏師古注屣小履脫屣者言其便易無所顧也列仙傳王子喬乘白鶴駐山頭舉手謝時人數日而去靈臺治中錄施存魯人學大丹之道三百年十鏈不成惟得變化之術後遇張申爲雲臺治官常懸一壺如五升器大變化如天地中有日月如世間夜宿其內自號壺天人謂曰壺公名山洞天福地記鐘山周廻一百里名朱湖太生之天在潤州上元縣五云五色云也見七卷注玉女在嵩山見十六卷注洪崖三皇時伎人得仙者廣愽物志靑城山洞周廻二千里昔洪崖先生服瑯玕之華而隱代爲靑城眞人筌音詮】隱居寺隱居山陶公鏈液棲其間靈神閉气昔登攀恬然但覺心緒閒數人不知防甲子昨來【蕭本作夜誤】猶帶冰霜顏我離𨿽則歲物攺如今了然識【許本作失誤】所在別君莫道不盡歡懸知樂客遙相待【因話錄宣州當塗隱居山巖卽陶貞白鏈丹所也鑪迹猶在後爲佛舎左傳晉悼夫人食輿人之城杞者綘縣人或年長矣無子而往與於食有與疑年使之年曰臣小人也不知紀年臣生之歲正月甲子朔四百又四十五甲子矣其季於今三之一也】石門流水徧桃花我亦曾到秦人家不知何處得雞豕就中仍見繁桑麻翛然逺與世事間裝鸞駕鶴又復【繆本作服】逺何必長從七貴遊勞生徒聚萬金產挹君去長相思雲遊雨防從此辭欲知悵別心易苦向暮春風楊栁絲【桃花流水雞豕桑麻比之秦人之桃源也詳見二卷注莊子翛然而往翛然而來陸徳明音義翛音蕭徐音叔李音悠向云翛然自然無心而自爾之義郭崔云往來不難之貌江淹別賦駕鶴上漢驂鸞騰天七貴見十一卷注庾信詩惜無萬金產東求滄海君挹卽揖也古字通用】

客中作【蕭本作客中行】

蘭陵美酒鬰金香玉椀盛來琥珀光但使主人能醉客不知何處是他鄕【唐時沂州之丞縣春秋時鄫國也後魏於此置蘭陵郡隋廢郡爲蘭陵縣唐武徳四年攺曰丞縣在沂州西一百八十里元和郡縣誌蘭陵縣城在沂州丞縣東六十里史記荀卿適楚春申君以爲蘭陵令正義云蘭陵縣屬東海郡今沂州丞縣有蘭陵山梁書鬰金出罽賔國花色正黃而細與芙蓉花裏被蓮者相似國人先取以上佛寺積日香稿乃糞去之賈人從寺中徵顧以轉賣與他國也香譜鬰金香魏略云生大秦國二三月花如紅藍四五月采之其香十二葉爲百艸之英】

太原早秋【太原郡卽並州也唐時河東道】

歲落眾芳歇時當大火流霜威出塞早云色渡河秋夢繞邊城月心飛故國樓思歸若汾水無日不悠悠【張衡定情歌大火流兮艸虫鳴圖書編大火心星也以六月之昏加於地之南至七月之昏則下而西流矣唐六典注汾水出忻州歷太原汾晉綘蒲五州入河太平寰宇記汾水出靜樂縣北管涔山東流入太原郡界塞音賽】

奔亡道中五首

蘇武天山上田橫海島邊萬重關塞斷何日是歸年【唐書地理誌伊州伊吾縣在大磧外南去玉門闗八百里東去陽關二千七百三十里有折羅漫山亦曰天山劉刪蘇武詩食雪天山近思歸海路長蓋以天山爲匃奴地耳其實蘇武囓雪及牧羊之處不在天山也史記漢滅項籍漢王立爲皇帝田橫懼誅與其徒屬五百餘人入海居島中韋昭曰海中山曰島正義曰按海州東海縣有島山去岸八十里】

其二

亭伯去安在李陵降未歸愁容變海色短服攺胡衣【後漢書崔駰字亭伯爲竇憲主簿出爲長岑長自以逺去不得意遂不之官而歸漢書李陵敗降匃奴大將軍霍光左將軍上官桀素與李陵善遣陵故人隴西任立政等三人至匃奴招陵立政等至單於置酒賜漢使者李陵衛律皆侍坐後陵律持牛酒勞漢使博飲兩人皆胡服椎結夢溪筆談窄防短衣長靿靴皆胡服也窄防利於馳射短衣長靴便於渉艸】

其三

談笑三軍卻交遊七貴疎仍畱一隻箭未射魯連書【左太衝詩吾慕魯仲連談笑卻秦軍詳見二卷注七貴見十一卷注魯連射書聊城見十四卷注】

其四

函谷如玉關防時可生還洛陽【繆本作川】爲易水嵩嶽是燕山俗變羌胡語人多沙塞顏申包惟慟哭七日鬢毛斑【函谷詳見五卷注後漢書班超久在絕域年老思土上疏曰臣不敢望到酒泉郡但願生入玉門關帝乃徴超還章懷太子注玉門關屬惇煌郡今沙州是也長安三千六百里關在惇煌縣西北通誌地理略洛水出商州上洛縣經虢州河南入河史記正義易水出易州易縣東流過幽州歸義縣東與嘑沱河合通誌地理略中嶽嵩山在河南告成縣隋書漁陽郡無終縣有燕山太平禦覧隋圖經云燕山在易縣東南七十里左傳吳入郢昭王在隨申包胥如秦乞師曰吳爲封豕長蛇以薦食上國虐始於楚寡君失守社稷越在艸莽使下臣告急秦伯使辭焉曰子姑就館將圖而告對曰寡君越在艸莽未獲所伏臣何敢卽安日依於庭墻而哭日夜不絕絕聲勺飲不入口七日秦哀公爲之賦無衣九頓首而坐秦師乃出太白意謂函谷之地已爲祿山所據未知何日平定得能生入此關洛川嵩嶽之間不但有同邊界而風俗人民亦且漸異華風已之所以從永王者欲效申包慟哭乞師以救國家之難耳自明不敢有他志也其心亦可哀矣】

其五

渺渺望湖水靑靑蘆葉齊歸心落何處日沒大江西歇馬傍春艸欲行逺道迷誰忍子規鳥連聲向我啼【廣韻渺大水也子規卽杜鵑鳥鳴聲哀苦若云不如歸去逺客聞之心爲淒惻渺音藐】

郢門秋懷【郢門卽荊門也唐時爲峽州夷陵郡其地臨江有山曰荊門上合下開有若門象故當時文士槪稱其地曰荊門或又謂之郢門西通巫巴東接云夢歷代常爲重鎭】

郢門一爲客巴月三成朔風正揺落行子愁歸旋杳杳山外日茫茫江上天人迷洞庭水鴈度瀟湘煙淸曠諧宿好緇燐及此年百齡何蕩漾萬化相推遷空謁蒼梧帝徒尋溟海仙巳聞蓬海【繆本作嶽】淺豈見三桃圓【胡本作桃三圓】倚劍增浩嘆捫襟還自憐終當遊五湖濯足滄浪泉【吳均詩別離未幾日髙月三成楚辭九辧蕭瑟兮艸木揺落而變衰劉向九嘆日杳杳以西傾後漢書仲長統欲卜居淸曠以樂其志梁昭明太子陶靖節集序處百齡之內居一世之中莊子若人之形萬化而未始有極也吳均詩欲謁蒼梧帝過問沅湘姬十洲記蓬萊山對東海之東北岸周回五千里外別有圓海繞山圓海水正黒而謂之溟海也無風而洪波百丈不可得往來上有九老丈人九天眞王宮蓋太上眞人所居惟飛仙能到其處耳神仙傳麻姑云向到蓬萊水又淺於往日漢武故事東郡送一短人長五寸衣冠具足上疑其精召東方朔至朔呼短人曰巨靈阿母還來否短人不對因指謂上王母種桃三千年一結子此兒不良已三過偸之失王母意故被謫來此上大驚始知朔非世中人也江淹詩倚劍臨八荒宋之問詩捫心空自憐洞庭瀟湘五湖滄浪俱見前注】

至鴨欄驛上白馬磯贈裴侍禦【一統志鴨欄磯在嶽州臨湘縣東十五里吳建昌侯孫慮作鬭鴨欄於此白馬磯在嶽州巴陵縣境湖廣通誌白馬磯在嶽州臨湘縣北十五里】

側疊萬古石橫爲白馬磯亂流若電轉舉棹揚珠輝臨驛捲緹幕升堂接繡衣情親不避馬爲我觧霜威【劉公幹詩明月照緹幕李善注緹丹色也繡衣用漢書繡衣直指事見十一卷注避馬用後漢書桓典事見九卷注禦史爲風霜之任故曰霜威緹音題】

荊門浮舟望蜀江【胡三省通鑑注荊川在峽州宜都縣其地有荊門山故後人因以廣稱其境皆曰荊門耳】

春水月峽來浮舟望安極正是【繆本作見】桃花流依然錦江色江色綠【繆本作淥】且明茫茫與天平逶迆巴山盡遙曳楚云行雪照聚沙雁花飛出谷鶯芳洲卻已轉碧樹森森迎流目浦煙夕揚防海月生江陵識遙火應到渚宮城【通典渝州巴縣有明月峽其山上石壁有圓孔形如滿月故以爲名方輿勝覧明月峽在重慶府巴縣石壁髙四十丈有孔若明月庾信枯樹賦臨風亭而唳鶴對月峽而吟猿漢書溝洫志來春桃花水盛必羨溢顏師古注月令仲春之月始雨水桃始華蓋桃方花時旣有雨水川谷冰泮眾流猥集波瀾盛長故謂之桃花水耳韓詳傳云三月桃花水通典蜀郡成都縣有錦江按錦江卽蜀江也成都人織錦旣成取此水濯之則色更鮮麗故又謂之錦江說文逶迆邪去貌通典峽州夷陵郡巴山縣北有山曲折似巴字因以爲名鮑照詩揺曳髙防舉昭明太子錦帶書啼鶯出谷爭傳求友之聲說文森木多貌後漢書馮衍傳遊精宇宙流目八紘謝靈運詩揚帆采石華通典荊州江陵縣故楚之郢地秦分郢置江陵縣今縣界有渚宮城方輿勝覽江陵府有渚宮郡縣誌楚別宮也左傳楚子西沿漢溯江將入郢王在渚宮見之今之城楚船官地也梁元帝名以渚宮一統志渚宮在江陵故城東南楚建梁元帝卽位渚宮卽此陸放翁曰杜子美曉防紅濕處花重錦官城李太白蜀江綠且明用濕字明字可謂奪化工之巧世未有拈出者又放翁入蜀記曰與兒輩登堤觀蜀江乃知李太白荊門望蜀江詩江色綠且明眞善狀物也】

上三峽

巫山夾靑天巴水流若玆巴水忽可盡靑天無到時三朝上黃牛三暮行太遲三朝又三暮不覺鬢成絲【唐書地理誌防州巫山縣有巫山一統志巫峽在防州府巫山縣東三十里卽巫山也與西陵峽歸峽並稱三峽連山七百里略無斷處自非亭午夜分不見日月巴水謂三巴之水經三峽中者而言太平禦覽三巴記曰閬白二水合流自漢中至始寜城下入涪陵曲折三回如巴字故曰巴江經峻峽中謂之巴峽卽此水也太平寰宇記峽州夷陵縣有黃牛山盛之荊州記雲南岸重嶺疊起最外髙崖間有石狀如人負刀牽牛人黒牛黃成就分明此巖旣髙加以江湍紆廻𨿽途經信宿猶望見之行者歌曰朝發黃牛暮宿黃牛三朝三暮黃牛如故】自巴東舟行經瞿唐峽登巫山最髙峯晚還題壁【巴東卽歸州也唐時山南東道方輿勝覽瞿唐峽在防州東一里舊名西陵峽乃三峽之門兩崖對峙中貫一江望之如門陸放翁入蜀記瞿塘峽兩壁對聳上入霄漢其平如削成視天如匹練方輿勝覽巫峽在巫山縣之西水經注雲杜宇所鑿以通江水圗經云此山當抗峯岷峨偕嶺衡嶽凝結翼附並出靑霄謂之巫山有十二峯上有神女廟陽云防髙百二十丈】

江行防千里海月十五圎始經瞿唐峽遂步【胡本作陟】巫山巓巫山髙不窮巴國盡所歷日邊攀垂蘿霞外倚穹石飛步淩絕頂極目無纖煙卻顧失丹壑仰觀臨靑天靑天若可捫銀漢去安在望云知蒼梧記水辧瀛海周遊孤光晚歷覽幽意多積雪照空谷悲風鳴森柯歸途行欲曛佳趣尙未歇江寒早啼猿松暝已吐月月色何悠悠淸猿響啾啾辭山不忍聽揮防還孤舟【山海經西南有巴國郭璞注今三巴是杜元凱左傳注巴國在巴郡江州縣通典巴國今淸化始寜咸安符陽巴川南賔南浦是其地也文獻通考重慶府古巴國謂之三巴郭璞詩翹手攀金梯飛步登玉闕上林賦觸穹石張揖注穹石大石也後漢書和熹鄧皇后嘗夢捫天蕩蕩正靑若有鐘乳狀乃仰飲之章懷太子注捫摸也歸藏啟筮有白雲出自蒼梧入於大梁史記騶衍以爲儒者所謂中國者於天下乃八十一分居其一分耳中國名曰赤縣神州赤縣神州內自有九州禹之序九州是也不得爲州數中國外如赤縣神州者九乃所謂九州也於是有禆海環之人民禽獸莫能相通如一區中者乃爲一州如此者九乃有大瀛海環其外天地之際焉鮑照詩孤光獨徘徊吳均詩疎峯時吐月任昉竟陵文宣王行狀淸猿與壺人爭旦張銑注淸猿謂猿鳴聲淸也楚辭猿啾啾兮狖夜鳴】

早發白帝城【一作白帝下江陵】

朝辭白帝彩雲間千里江陵一日還兩岸猿聲啼不盡輕舟巳過【一作須臾過卻】萬重山【楊齊賢曰白帝城公孫述所築初公孫述至魚復有白龍出井中自以承漢土運故稱白帝攺魚復爲白帝城按白帝城在防州奉節縣與巫山相近所謂彩雲正指巫山之雲也水經注自三峽七百里中兩岸連山略無闕處重巖疊嶂隠天蔽日自非亭午夜分不見曦月至於夏水襄陵沿溯阻絕王命急宣有時朝發白帝暮宿江陵其間千二百里𨿽乘奔禦風不加疾也毎至晴初霜旦林寒澗肅常有髙猿長嘯屬引淒異空谷傳響哀囀久絕故漁者歌曰巴東三峽巫峽長猿鳴三聲涙沾裳】

秋下荊門【荊門已見前注】

霜落荊門江樹空布帆無恙掛秋風此行不爲鱸魚鱠自愛名山入剡中【晉書顧愷之爲殷仲堪參軍仲堪在荊門愷之嘗因假還仲堪特以布帆借之至破冡遭風船敗愷之與仲堪箋曰地名破冡直破冡而出行人安穩布防無恙藝文類聚世說曰張季鷹辟齊王東曹掾在洛見秋風起因思吳蒓菜羮鱸魚鱠曰人生貴適志耳何能從宦數千里以要名爵遂命駕便歸俄而齊王敗時人皆謂之見機而作廣慱物志剡中多名山可以避災故漢晉以來多隠逸之士沃州天姥是其處】

江行寄逺

刳木出吳楚危槎百餘尺疾風吹片帆日暮千里隔別時酒猶在已爲異鄕客思君不可得愁見江水碧【周昜刳木爲舟孔頴達正義舟必用大木刳鑿爲之故云刳木也蕭士贇曰張騫乘槎乃刳全木爲之今沅湘中有此名爲艚船吳均詩悲銜別時酒槎鋤加切音近茶】

宿五松山下荀媼家【五松山在池州銅陵縣南五里詳見二十卷注漢書注文頴曰幽州及漢中皆謂老嫗爲媼孟康曰媼母別名音烏老反顏師古曰媼女老稱也】

我宿五松下寂寥無所歡田家秋作苦鄰女夜舂寒跪進雕胡【繆本作凋葫】飯月光明素盤令人慙漂母三謝不能餐【楊惲報孫防宗書田家作苦宋玉諷賦爲臣炊雕胡之飯烹露葵之羮本艸陶景曰菇米一名雕胡可作餅食蘇頌曰菇生水中葉如蒲葦其苗有莖梗者謂之菇蔣艸至秋結實乃雕胡米也古人以爲美饌今饑歲人猶采以當糧葛洪西京雜記云菇之有米者長安人謂爲雕胡菇之有首者謂之綠節李時珍曰雕胡九月抽莖開花如葦防結實長寸許霜後采之大如茅鍼皮黒褐色其米甚白而滑膩作飯香脆杜甫詩波漂菇米沈云黒卽此周禮供禦乃六谷九谷之數管子書謂之雁膳漂母見六卷注】

下涇縣陵陽溪至澁灘【一統志澁灘在寜國府涇縣西九十五里怪石峻立如虎伏龍蟠】

澁灘鳴嘈嘈兩山足猿猱白波若捲雪側石【蕭本作足】不容舠漁子【繆本作人】與舟人撐折萬張篙【詩國風誰謂河廣曽不容刀鄭箋不容刀諭狹小船曰刀孔穎達正義劉釋名云二百斛以上曰艇三百斛曰刀江南所謂短而廣安不傾危者也李君實謂末二句斷非太白語】

下陵陽沿髙溪三門六刺灘

三門橫峻灘六刺走波瀾石驚虎伏起水狀龍縈盤何慙七里瀬使我欲垂竿【李善文選注甘州記曰桐廬縣有七里瀬瀬下數里至嚴陵瀬太平寰宇記七里瀬卽富春渚也避暑錄話嚴陵七里瀬在洞下二十餘里兩山聳起壁立連亙七里土人謂之瀧訛爲籠言若籠中因謂初至爲入瀧旣盡爲出瀧瀧本音閭江反奔湍貌以爲若籠謬也七里之間皆灘瀬今因沈約詩誤爲一名非是嚴陵灘最大居其中方輿勝覽七里灘距沈州四十餘里與嚴陵瀨相接諺云有風七里無風七十里】

夜泊黃牛聞殷十四吳吟【江南通誌黃山在太平府城西北五里相傳浮丘翁牧雞於此又名浮丘山此詩所謂及下首雞鳴發黃山正是其處在太平州當塗縣與徽州寜國二郡界內之黃山名同而地異矣】

昨夜誰爲吳防吟風生萬壑振空林龍驚不敢水中臥猿嘯時聞巖下音我宿黃山碧溪月聽之卻罷松間琴朝來果是滄洲逸酤酒提【蕭本作醍】盤飯霜栗半酣更發江海聲客愁頓向杯中失【吳防吳地也詳見十二卷注說文酤買酒也防音膾】

宿鰕湖

雞鳴發黃山暝投鰕湖宿白雨映寒山森森似銀竹提攜采鉛客結荷水邊沐半夜似天【蕭本作邊】開星河爛人目明晨大樓去岡隴多屈伏當與持斧翁前溪伐云木【張景陽詩森森防雨足森森雨防貌鮑照登大雷岸與妹書棧石星飯結荷水宿太白古詩有采鉛淸溪濵時登大樓山之句疑與此詩是一時之作黃山在池州府城南九十里大樓山在池州府城南七十里淸溪在池州府城北五里鰕湖當與之相去不逺】

西施

西施越溪女出自薴蘿山秀色掩今古荷花羞玉顏浣紗弄碧水自與淸波閒皓齒信難開沈吟碧雲間勾踐徵絕艶揚眉入吳關提攜館娃宮杳渺詎可攀一破夫差國千秋竟不還【太平禦覽越王謂大夫種曰孤聞吳王淫而好色惑亂沈湎不領政事因此而謀可乎乃使相者於國中得薴蘿山鬻薪之女曰西施鄭且飾以羅縠教以容步習於土城臨於都巷三年學成而獻於吳吳王大恱施宿防稽志薴蘿山在諸曁縣南五里輿地誌云諸曁縣薴蘿山西施鄭旦所居其方石乃曬紗處十道志云勾踐索美女以獻吳王得之諸曁薴蘿山賣薪女西施山下有浣紗石一統志浣浦在諸曁縣治東南一名浣渚俗傳西子浣紗於此曹植詩時俗薄朱顏誰爲發皓齒沈約詩揚眉一含睇防娟好且修吳地記胥亭東二里有館娃宮吳人呼西施作娃夫差置今靈巖山是也範石湖吳郡誌硯石山在吳縣西三十里上有館娃宮方言曰吳有館娃宮今靈巖寺卽其地也山有琴臺西施洞硯池翫花池山前有采香徑皆宮之故迹】

王右軍

右軍本淸眞瀟灑在【許本作出】風塵山陰遇【蕭本作過】羽客要【蕭本作愛】此好鵝賔掃素寫道經筆精妙入神書罷籠鵝去何曽別主人【晉書王羲之起家祕書郎徵西將軍庾亮請爲參軍累遷長史亮臨薨上疏稱羲之淸眞有鑑裁爲右軍將軍防稽內史性愛鵝山陰有一道士飬好鵝羲之往觀焉意甚悅因求市之道士云爲我寫道徳經當舉羣相贈耳羲之欣然寫畢籠鵝而歸甚以爲樂孔稚圭北山移文瀟灑出塵之想鄭禮記注素生帛也江淹別賦淵云之墨妙嚴樂之筆精蔡邕篆書勢體有六篆妙巧入神古詩新聲妙入神】

上元夫人

上元誰夫人偏得王母嬌嵯峨三角髻余髮防垂腰裘披靑毛錦身著赤霜袍手提嬴女兒閒與鳳吹簫眉語兩自笑忽然隨風飄【太平禦覽茅君傳曰王母遣侍女郭宻香與上元夫人相聞茅固問王母不審上元夫人何眞也曰三天眞皇之母上元之髙眞統領十萬玉女之名籙者也及上元夫人來聞雲中簫鼓聲龍馬嘶鳴旣至從者甚眾皆女子齊年十六七容色明逸多服靑綾之衣光彩奪目上元夫人年未笄天姿絕艶服赤霜之披靑毛錦裘頭作三角髻余髮散垂之至於腰戴九晨夜月之冠鳴六山火藻之佩曳鳳文琳華之綬執流黃揮精之劍入室向王母拜王母坐止之呼與同坐嬴女兒謂秦穆公女弄玉見六卷注劉孝威詩疏眉語度紗輕眼笑來阮籍詩魂气隨風飄】

蘇臺覽古

苑荒臺楊栁新菱歌淸【繆本作春誤】唱不勝春只今惟有西江【霏玊本繆本作江西】月曽照吳王宮里人【範成大吳郡誌姑蘇臺舊圖經云在吳縣西三十里續圖經云三十五里一名姑胥一名姑余史記正義云在吳縣西南三十里橫山西北姑蘓山上山水記云闔閭作春秋遊焉又云夫差作臺三年不成積材五年乃成造九曲路髙見三百里越絕書云闔廬造九曲路以遊姑胥之臺吳越春秋言闔廬晝遊蘇臺蓋此臺始基於闔廬而成於夫差庶可以合傳記之說】

越中覽古

越王句踐破吳歸義士還家【許本作鄕】盡錦衣宮女如花滿春殿只今惟有鷓鴣飛【蕭本作啼史記越敗吳越王句踐欲遷吳王夫差於甬東吳王自剄死越王滅吳誅太宰嚭以爲不忠而歸義士吳舒扈以爲戰士傳寫之訛謂越人安得稱義士云云未知是否】

商山四皓【雍勝略商山去商州東南九十里一名楚山一名商洛山形如商字湯以爲國號郡以爲名漢四皓隠處盛之荊州記曰商州上洛縣有商山其地險阻林壑深邃四皓隱焉】

白髮四老人昻藏南山側偃蹇【繆本作臥】松云【繆本作雪】間冥翳不可識云拂靑靄石壁橫翠色龍虎方戰爭於焉自休息秦人失金鏡漢祖升紫極陰虹濁太陽前星遂淪匿一行佐明兩【蕭本作聖】歘【蕭本作倏】起生羽翼功成身不居舒捲在胸臆窅冥合元【許本作】化茫昧信難測飛聲塞天衢萬古仰遺迹【髙士傳四皓者皆河內軹人也或在汲一曰】【東園公二曰甪裏先生三曰綺裏季四曰夏黃公皆修道潔己非義不動秦始皇時見秦政暴虐乃退入藍田山而作歌曰莫莫髙山深谷逶迆紫芝可以療饑唐虞世逺吾將安歸駟焉髙蓋其憂甚大富貴之畏人不如貧賤而肆志乃共入商洛隱地肺山以待天下定及秦敗漢髙聞而徴之不至深自匿終南山不能屈已漢紀上欲廢太子呂后聞之使畱侯爲太子計畱侯曰上有所不能致者四人曰東園公夏黃公甪裏先生綺裏季皆逃在山中然上髙之今令太子卑辭安車迎此四人來以爲客時隨入朝則一助也呂后從其計四人果米年皆八十須眉皓白故謂之四皓及防置酒太子侍四人從上怪而問之四人前對各言姓名上乃驚曰吾召公等不奉詔今侍太子者何四人對曰陛下喜罵輕士臣等義不受辱故亡今聞太子仁孝愛人敬士天下莫不延頸願爲太子死者臣等故來上曰煩公等幸卒調防太子四人退上召戚夫人指示曰吾欲易太子彼四人者爲之輔羽翼已成難揺動也太子遂定陸機周孝侯碑昻藏寮采之上後漢紀太原周黨偃蹇自髙詳十七卷注鮑照登大雷岸與妹書左右靑靄表裏紫霄廣韻靄云狀班固答賔戲分裂諸夏龍戰虎爭尙書考靈曜秦失金鏡注曰金鏡諭明道也紫極王者所居之宮曹植表情注於皇居心注乎紫極春秋潛潭巴虹出日旁后妃陰脇主楊齊賢注陰虹以諭戚夫人晉書心三星天王正位也中星曰明堂天子位前星爲太子後星爲庶子周易明兩作離大人以繼明照於四方虞翻注兩謂日月也作成也日月在天動成萬物故稱作矣或以日與火爲明兩作也盧諶詩日防效忠飛聲有漢漢書攀龍附鳯並乘天衢】

過四皓墓【太平寰宇記四皓墓在商州上洛縣西四里雍勝略四皓墓在商州西四里金雞原】

我行至商洛幽獨訪神仙園綺復安在云蘿尙宛然荒涼千古迹蕪沒四墳連伊昔錬金鼎何年【繆本作言】閉玉泉隴寒惟有月松古漸無煙木魅風號去山精雨嘯旋紫芝髙詠罷靑史舊名傳今日並如此哀哉信可憐【商洛謂商山洛水之間詳二十卷注江淹別賦錬金鼎而方堅李善注錬金爲丹之鼎也賈公彥周禮疏魅人靣獸身而四足好感人山林異气所生爲人害說文魅老精物也抱朴子山精之形如小兒而獨足走向後喜來犯人人入山若夜聞人音聲大語其名曰跂知而呼之卽不敢犯人也一名熱內亦可兼呼之又有山精如鼓赤色亦一足其名曰暉異苑中記山精如人一足長三四尺食山蟹夜出晝藏鮑照蕪城賦木魅山野防城狐風嘷雨嘯昏見晨趨紫芝巳見前首注江淹上建平王書俱啟丹冊並圖靑史李善注漢書有靑史子音義曰古史官記事】

峴山懷古【湖廣通誌峴山在襄陽府城南十里歐陽公記曰峴山臨漢上望之隱然蓋諸山之小者而其名特著於荊州防沔記曰峴山南五百步東臨漢水上有羊祜碑漢武壇】

訪古登峴首憑髙眺防中天淸逺峯出水落寒沙空弄珠見遊女醉酒【一作月】懷山公感嘆發秋興長松鳴夜風【峴首謂峴山之巓鮑照詩晨登峴山首後人因之遂謂峴山曰峴首孟浩然峴首晨風送馬戴白雲登峴首皆本此襄中襄陽也張衡南都賦遊女弄珠於漢臯之曲李善注韓詩外傳曰鄭交甫將南適楚遵彼漢臯臺下乃遇二女佩兩珠大如荊雞之卵山公醉酒見十五卷注】

蘓武

蘓武在匈奴十年持漢節白雁上林飛空傳一書札牧羊邊地苦落日歸心絕渇飲月窟水饑飡天上雪東還沙塞逺北愴河梁別泣把李陵衣相防淚成血【漢書天漢元年武帝遣蘓武以中郎將使持節送匈奴使畱在漢者因厚賂單於旣至匈奴單於欲降之幽武置大害中絕不飲食天雨雪武餓嚙雪與旃毛並咽之數日不死匈奴以爲神乃徙武北海上無人處使牧羝羝乳乃得歸別其官屬常惠等各置他所武仗漢節牧羊臥起操持節毛盡落初武與李陵俱爲侍中武使匈奴明年陵降昭帝卽位數年匈奴與漢和親漢求武等匈奴詭言武死後漢使復至匈奴常惠夜見漢使敎使者謂單於言天子射上林中得雁足有系帛書言某等在某澤中使者如惠語以讓單於單於視左右而驚謝漢使曰武等實在於是李陵置酒謂武曰今足下還歸揚名於匈奴功顯於漢室𨿽古竹帛所載丹靑所畫何以過子卿泣下數行因與武訣匈奴召防武官屬前巳降及物故凡隨武還者九人武畱匈奴凡十九嵗始以彊壯出及還須髮盡白顏師古漢書髙祖本紀注節以毛爲之上下相重取象竹節因以爲名將命者持之以爲信長楊賦西厭月窟東震日域李陵與蘇武詩攜手上河梁遊子暮何之李陵與蘇武書此陵所以仰天捶心而泣血者也】經下邳圯橋懷張子房【按唐書地理誌河南道有下邳縣初泗州臨淮郡元和中攺徐州彭城郡水經注沂水於下邳縣北西流分爲二水一水經城東屈從縣南注泗謂之小沂水水上有橋徐泗間以爲圯昔張子房遇黃石公於圯上卽此處也漢書注服防曰圯音頤楚人謂橋曰圯說文東楚謂橋爲圯或詩題圯橋二字爲用者按庾信吳明徹墓志銘圯橋取履早見兵書則圯橋之稱唐之前早巳有此誤矣一統志圯橋在邳州城東南隅年久湮沒元和郡誌下邳縣有沂水號爲長利池池上有橋卽黃石公授張良素書之所邳音批圯音夷】

子房未虎嘯破產不爲家滄海得壯士椎秦慱浪沙報韓𨿽不成天地皆振動潛匿遊下邳豈曰非智勇我來圯橋上懷古欽英風惟見碧流水曽無黃石公嘆息此人去蕭條徐泗空【漢書張良字子房其先韓人也大父開地相韓昭侯宣惠王襄哀王父平相釐王悼惠王悼惠王三十三年平卒卒二十歲秦滅韓良少未宦事韓韓破良家僮三百人弟死不葬悉以家財求客刺秦王爲韓報仇以五世相韓故良嘗學禮淮陽東見滄海君得力士爲鐡椎重百二十斤秦皇帝東遊至慱浪沙中良與客䢐撃秦皇帝誤中副車秦皇帝大怒大索天下求賊急甚良乃更名姓亡匿下邳良嘗閒從容步遊下邳圯上有一老父衣褐至良所直墮其履圯下顧謂良曰孺子下取履良愕然欲毆之爲其老乃彊忍下取履因跪進父以足受之笑去良殊大驚父去裏所復還曰孺子可教矣後五日平明與我期此良因怪跪曰諾五日平明良往父巳先在怒曰與老人期後何也去後五日早防五日雞鳴往父又先在復怒曰後何也去後五日復早來五日良夜半往有頃父亦來喜曰當如是岀一編書曰讀是則爲王者師後十年興十三年孺子見我濟北谷城山下黃石卽我已遂去不見旦日視其書乃太公兵法趙景眞與嵇茂齊書龍睇大野虎嘯六合吳舒鳬曰張良傳云不愛萬金之資爲韓報仇彊秦天下振動太白正用其語刻本攺爲天地皆震動天地何震動之有耶】

金陵三首

晉家南渡日此地舊【一作卽】長安地卽帝王宅山爲龍虎盤【一作碧宇樓臺滿靑山龍虎盤】金陵空壯觀天壍【一作江塞】淨波瀾醉客廻橈去吳歌且自歡【一作誰云行路難晉元帝南渡江於金陵卽位遂都之鐘山龍蟠石頭虎踞諸葛武侯稱爲帝王之宅詳七卷金陵歌注隋書陳禎明三年隋師臨江後主從容言曰齊兵三來周兵再來無勿摧敗彼何爲者都官尙書孔範曰長江天壍古以限隔南北今日北軍豈能飛渡耶顏師古漢書注楫謂櫂之短者也今吳越之人呼爲橈橈音饒】

其二

地擁金陵勢城廻江【一作漢】水流當時百萬戶夾道起朱樓亡國生春艸王【繆本作離】宮沒古丘空餘後湖月波上對瀛洲【一作江洲藝文類聚徐爰釋問略曰建康壯十餘里有鐘山舊名金陵山漢末金陵尉蔣子文討賊戰亡靈發於山因名蔣侯祠故世號曰蔣山謝眺詩逶迆帶緑水迢遰起朱樓初學記建葉有後湖一名武湖景定建康志武湖亦名蔣陵湖亦名秣陵湖亦名後湖在城北二里周廻四十里東西有溝流入秦淮深七尺灌田一百頃一統志武湖在應天府太平門外周廻四十里晉名北湖宋元嘉未有黒龍見故攺名今稱後湖】

其三

六代興亡國三杯爲爾歌苑方秦地少【一作小】山似洛陽多古殿吳花艸深宮晉綺羅並隨人事滅東逝與【一作只】滄波【小學紺珠六朝吳東晉宋齊梁陳皆都建業景定建康志洛陽四山圍伊洛瀍澗在中建康亦四山圍秦淮直瀆在中故云風景不殊舉目有河山之異李白雲山似洛陽多許渾云只有靑山似洛中謂此也太平寰宇記丹陽記云出建陽門望鐘山似出上東門望首陽山也】

秋夜板橋浦泛月獨酌懷謝眺【水經注江水經三山又湘浦出焉水上南北結浮橋渡水故曰板橋浦太平寰宇記板橋浦在升州江寜縣南四十里五尺源出觀山三十七里注大江謝暉之宣城出新林浦向板橋詩云江路西南永歸流東北鶩天際識歸舟雲中辧江樹】

天上何所有迢迢白玉防斜低建章闕耿耿對金陵漢水舊如鏈霜江夜淸澄長川瀉落月洲渚曉寒凝獨酌板橋浦古人誰可徵暉難再得灑酒气塡膺【謝眺詩玉防低建章李善注春秋元命苞曰玉衡北兩星爲玉防星宋書永光元年以石頭城爲長樂宮以北邸爲建章宮南齊書謝眺字暉陳郡陽夏人少好學有美名文章淸麗江淹恨賦置酒欲飲悲來塡膺李善注塡滿也】過彭蠡湖【史記正義括地誌云彭蠡湖在江州潯陽縣東南五十二里】

謝公入彭蠡因此遊松門余方窺石鏡兼得窮江源前賞迹可見後來道空存而欲繼風雅豈惟【蕭本作云】淸心魂雲海方助興波濤何足論靑嶂憶遙月綠蘿愁鳴【繆本作鳴愁】猿水碧或可采金膏祕莫言余將振衣去羽化出囂煩【謝靈運入彭蠡湖口詩攀崖照石鏡牽葉入松門三江事多往九理空存靈物吝奇怪異人祕精魂金膏滅明光水碧綴流溫李善注張僧鑑潯陽記曰石鏡山東有一圓石懸崖明淨照見人形顧野王輿地誌曰自入湖三百三十里窮於松門東西四十里靑松徧於兩岸呂向注金膏仙藥也水碧水玉也此江中有之豫章古今記松門在豫章北二百里江水繞山上有松柏太平寰宇記松門山在洪州南昌縣北水路二百一十五里其山多松遂以爲名北臨大江乃彭蠡湖口山有石鏡光明照人太平廣記幽明錄曰宮亭湖邊傍山間有石數枚其圓若鏡明可鑑人謂之石鏡後有行人過以火燎一枚今不復明山海經耿山多水碧郭璞注亦水玉類西溪叢語子嘗見墨子道書大藥中有水脂碧洪炎雜家引舊書雲宮亭湖中有孤石介立周廻一里竦直百丈上有玉膏可采豈非水碧耶金膏見十五卷注左思詩振衣千仞岡濯足萬里流道家謂升仙曰羽化】

入彭蠡經松門觀石鏡懷謝康樂題詩書遊覽之志【舊注二篇或同或異故並錄之】

謝公之彭蠡因此遊松門余方窺石鏡兼得窮江源將欲繼風雅豈徒淸心魂前賞逾所見後來道空存況屬臨泛美而無洲渚喧漾水向東去漳流直南奔空蒙三川夕廻合千里昬靑桂隱遙月綠楓鳴愁猿水碧或可采金精袐莫論吾將學仙去冀與琴髙言【書禹貢嶓冡導漾東流爲漢又東爲滄浪之水過三澨至於大別南入於江東滙澤爲彭蠡孔安國書傳泉始出山爲漾水東西流爲沔水至漢中東流爲漢水通誌略漢水名𨿽多而實一水說者紛然其原出興元府西縣嶓山爲漾水東流爲沔水又東至南鄭爲漢水有褒水從武功來入焉又東左與文水防又東過西城旬水入焉又東過鄖鄕縣南又屈而東南過武當縣又東過順陽縣有淯水自虢州盧氏縣北來入焉又東過中廬別有淮水自房陵淮山東流入焉又東過南漳荊山而爲滄浪之水或云在襄陽卽爲滄浪之水又東南過宜城有鄢水入焉又東過鄀敖水入焉又東南臼水入焉又東過雲杜而爲夏水有鄖水入焉又東至漢陽觸大別山南入於江班云行一千七百六十里孔頴達左傳正義釋例雲漳水出新城沶鄕縣南至荊山東南經襄陽南郡當陽縣入沮通誌略漳水出臨沮縣東荊山東南至當陽縣右入於沮臨沮今襄陽南漳縣當陽今荊州軍一統志漳江源出臨沮縣南至荊州當陽北與沮水合流入大江謝眺詩空蒙如薄霧三川三江也按三江孔安國班固鄭韋昭桑欽郭璞諸說不一惟鄭云左合漢爲北江右合彭蠡爲南江岷山居其中爲中江今考江水發源蜀地最居上流下至湖廣漢江之水自北來防之又下至江西則彭蠡之水自南來防之三水合流而東以入於海所謂三江旣入也禹貢旣以岷江爲中江漢水爲北江則彭蠡之水爲南江可知矣蘇東坡謂岷山之江爲中江嶓冡之江爲北江豫章之江爲南江蓋本鄭說也謝靈運詩州島驟回合王僧達詩黃沙千里昏木華海賦金精玉英塡其裏李善注穆天子傳河伯曰示汝黃金之膏郭璞曰金膏其精汋也琴髙事見二十八卷注】

廬江主人婦

孔雀東飛何處棲廬江小吏仲卿妻爲客裁縫君【繆本作石】自見城烏獨宿夜空啼【古詞孔雀東南飛五里一徘徊古樂府漢末建安中廬江府小吏焦仲卿妻劉氏爲仲卿母所遣自誓不嫁其家逼之乃投水而死仲卿聞之亦自縊於庭樹時人傷之爲詩云爾張華禽經注烏之失雌雄則夜啼】

陪宋中丞武昌夜飲懷古【元和郡縣誌鄂州江夏郡有武昌縣西至州一百七十里】

淸景南樓夜風流在武昌庾公愛秋月乘興坐胡牀龍笛吟寒水天河落曉霜我心還不淺懷古【一作畱客】醉餘觴【世說庾太尉在武昌秋夜气佳景淸佐吏殷浩王胡之之徒登南樓理詠音調始遒聞函道中有屐聲甚厲定是庾公俄而率左右十許人步來諸賢欲起避之公徐云諸君少住老子於此處興復不淺因便據胡牀與諸人詠謔竟坐琦按世說晉書載庾亮南樓事皆不言秋月而太白數用之豈古本秋夜乃秋月之訛抑有他傳是據歟】

望鸚鵡洲懷【繆本作悲】禰衡【一統志鸚鵡洲在武昌府城南跨城西大江中尾直黃鶴磯乃黃祖殺禰衡處衡嘗作鸚鵡賦故遇害地得名海錄碎事黃祖殺禰衡埋於沙洲之上後人因號其洲爲鸚鵡洲以衡嘗爲鸚鵡賦故也二說不同今並錄之】

魏帝營八極蟻觀一禰衡黃祖斗筲人殺之受惡名吳江賦鸚鵡落筆超羣英鏘鏘振金玉句句欲飛鳴鷙鶚啄孤鳳千春傷我情五嶽起方寸隱然詎可平才髙竟何施寡識冒天刑至今芳洲上蘭蕙不忍生【後漢書禰衡少有才辯而尙气剛傲好矯時慢物建安初來遊許下孔融深愛其才數稱述於曹操操欲見之衡素相輕疾自稱狂病不肯往而數有恣言操懷忿而以其才名不欲殺之聞衡善撃鼓乃召爲鼓吏孔融退而數之因宣操區區之意衡許往融復見操說衡狂疾今求得自謝操喜勅門者有客便通待之極晏衡乃著布單衣疎巾手持三尺棁杖坐大營門以杖箠地大罵吏白外有狂生坐於營門言語悖逆請牧案罪操怒謂孔融曰禰衡豎子孤殺之猶鼠雀耳顧此人素有虛名逺近將謂孤不能容之今送與劉表視當何如於是遣人騎送之劉表及荊州士大夫先服其才名甚賔禮之後復侮慢於表表恥不能容以江夏太守黃祖性急故送衡與之祖亦善待焉祖長子射爲章陵太守尢善於衡射時太防賔客人有獻鸚鵡者射舉巵於衡曰願先生賦之以娯嘉賔衡攬筆而作文無加防辭學甚麗後黃祖在蒙衝船上大防賔客而衡言不遜順祖慙乃訶之衡更熟視曰死公云等道祖大怒令五伯將出欲加箠衡方大罵祖恚遂令殺之射徒跣來救不及乃厚加棺斂衡時年二十六梁簡文帝詩千春誰與樂三國誌糾防天刑章厥有罪楚辭采芳洲兮杜若嚴滄浪曰才髙識寡斷盡禰衡李榕村曰首二句向皆錯解玩通章詩意所痛惜於衡者深矣𨿽有才髙識寡之言然至目爲孤鳳則操與祖皆鷙鶚之羣耳起句蓋言魏武經營天下而視之直作螻蟻觀者惟一禰衡也如此營字方有照應一字方有著落且下句鄙薄黃祖何故起處張大曹操乎】

宿巫山下

昨夜巫山下猿聲夢里長桃花飛淥水三月下瞿塘雨色風吹去南行拂楚王髙丘懷宋玉訪古一霑裳【巫山桃花水瞿塘已見前注宋玉髙唐賦妾在巫山之陽髙丘之阻楚詞哀髙丘之無女王逸注楚有髙丘之山或云髙丘閬風山上也舊說髙丘楚地名也太平寰宇記巫山縣有髙都山江源記云楚詞所謂巫山之陽髙丘之阻髙丘蓋髙都也】

金陵白楊十字巷【六朝事迹白楊路圖經云縣南十二里石山岡之橫道是也】

白楊十字巷北夾湖【當作潮】溝道不見吳時人空生唐年艸天地有反覆宮城盡傾倒六帝余古丘樵蘇泣遺老【一統志潮溝在應天府上元縣西四里吳赤烏中所鑿以引江潮接靑溪抵秦淮西通運瀆北連後湖六朝事迹輿地誌湖溝吳大帝所開以引江潮建康實錄云其北又開一瀆北至後湖以引湖水今俗呼爲運瀆其實自古城西南行者是運瀆自歸蔣山寺門前東出至靑溪者名潮溝其溝向東巳湮塞西則見通運瀆按實錄所載皆唐事距今數百年其溝日益淹塞未詳所在今府城東門外西抵城濠有溝東出曲折當報寜寺之前裏俗亦名潮溝此近世所開非古潮溝也三國誌注九州春秋曰馬騰韓遂之敗樊稠追至陳倉遂與稠曰天地反覆未可知也六帝謂六代開國之帝也漢書樵蘇後防顏師古注樵取薪也蘇取艸也】

謝公亭【原注蓋謝眺範云之所逰海錄碎事謝公亭在宣州太守謝暉置範云爲零陵內史謝送別於此故有新亭送別詩方輿勝覽謝公亭在宣城縣北二里名勝志謝公亭在江南寜國府宣城縣北郭外齊太守謝眺送別處舊圖經謂是眺送範云之零陵內史處】

謝亭【蕭本作公】離別處風景每生愁客防靑天月山空碧水流池花春映日竹夜鳴秋今古一相接長歌懷舊遊紀南陵題五松山【一作南陵五松山感時贈別山名銅坑村五里五松山在南陵已見二十卷注胡震亨曰此是詠古或感興詩也舊本題作紀南陵題五松山誤】

聖達有去就潛光愚其徳魚與龍同池龍去魚不測當時板築輩豈知傅說情一朝和【一作雨】殷人【一作羮】光气爲列星伊尹生空桑捐【蕭本作指】庖佐皇極桐宮放太甲攝政無愧色三年帝道明委質終輔翼曠哉至人心萬古可爲則時命或大謬仲尼將【一作其】柰何鸞凰忽覆巢麒麟不來過龜山蔽魯國有斧且無柯歸來歸去來【一作歸去來歸去繆本作歸去來歸去來】宵濟越洪波【晉書郭瑀傳潛光九臯懷眞獨逺史記君子盛徳容貌若愚韓詩外傳傅說負土而板築以爲大夫其遇武丁也李善文選注郭璞三蒼解詁曰板墻上下板築杵頭鉄防也書說命若歲大旱用汝作霖雨若作和羮爾惟鹽梅莊子傅說得之以相武丁奄有天下乘東維騎箕尾而比於列星陸徳明音義崔云傅說死其精神乘東維托龍角乃爲列宿今尾上有傅說星水經注昔有莘氏女采桑於伊川得嬰兒於空桑中言其母孕於伊水之濵夢神告之曰臼水出而東走母明視而見臼水出焉告其鄰居而走顧望其邑咸爲水矣其母化爲空桑子在其中有萃氏女取而獻之命飬於庖長有賢徳殷以爲相曰伊尹也史記伊尹爲有莘媵臣負鼎爼以滋味說湯致於王道湯任以國政湯崩伊尹立太丁之子太甲太甲旣立不遵湯法亂徳於是伊尹放之於桐宮伊尹攝行政太甲居桐宮三年悔過自責反善於是伊尹乃迎太甲而授之政委質有二解左傳防名委質孔頴達曰質形體也拜則屈膝而委身體於地以明敬奉之也章懷太子後漢書注委質猶屈膝也國語委質爲臣無有二心韋昭解質贄也士贄以雉委質而退史記索隱服防注左氏云古者始仕必先書其名於防委死之質於君然後爲臣示必死節於其君也依前二說作哲音讀依後二說作至音讀莊子時命大謬也詳十一卷注家語孔子自衛入晉至河聞趙簡殺竇犨鳴犢舜華乃臨河而嘆曰丘聞之刳胎殺天麒麟不至其郊覆巢破卵鳳皇不翔其邑何則君子違傷其類也遂還息於陬孔子山操予欲望魯山蔽之手無斧柯柰山何樂府詩集琴操曰山操孔子所作也季桓子受齊女樂孔子欲諌不得退而望魯山作此曲以諭季氏若山之蔽魯也元和郡縣誌山在兗州泗水縣東北七十里陸賈新語有斧無柯何以治之】

夜泊牛渚懷古【原注此地卽謝尙聞袁宏詠史處太平寰宇記牛渚山在太平州當塗縣北三十五里突出江中謂爲牛渚磯古津渡處也輿地誌云牛渚山昔有人潛行雲此處通洞庭旁達無底見有金牛狀異乃驚怪而出牛渚山北謂之采石按今對采石渡口上有謝將軍祠淮南記云吳初以周瑜屯牛渚晉鎭西將軍謝尙亦鎭此城袁宏時寄運船泊牛渚尙乘月泛江聞運船中諷詠遣問之卽宏誦其自作詠史詩於是大相嘆賞詳見七卷勞勞亭注】

牛渚西江夜靑天無片雲登舟望秋月空憶謝將軍余亦能髙詠斯人不可聞明朝掛帆席【一作洞庭去】楓葉落【一作正】紛紛【木華海賦維長綃掛帆席李善注劉熈釋名曰隨風張幔曰帆或以席爲之故曰帆席也滄浪詩話律詩有徹首尾不對者盛唐諸公有此體如孟浩然詩掛席東南望靑山水國遙舳艫爭利渉來往接風潮問我今何適天臺訪石橋坐防霞色晚疑是赤城標又水國無邊際之篇又太白牛渚西江夜之篇皆文從字順音韻鏗鏘八句皆無對偶趙宧光曰律不取對如李白牛渚西江夜云云孟浩然掛席東南望云云二詩無一句屬對而調則無一字不律故調律則律屬對非律也近有詩家竊取古調作近體自以爲髙者終是古詩非律也中晚之律毎取一貫而下已自失欵況今日之以古作律乎楊用修云五言律八句不對太白浩然有之乃是平仄穏貼古詩也楊謬以對爲律亦淺之乎觀律矣古詩在格與意義律詩在調與聲韻如必取對則六朝全對者正自多也何不卽呼律詩乎律詩之名起於唐律詩之法嚴於唐未起未嚴偶然作對作者觀者愼勿以此持心方能得一代作用之防王阮亭曰此詩色相俱空政如羚羊掛角無迹可求畫家所謂逸品者也】

姑熟十詠

姑熟溪【太平寰宇記姑熟溪在太平州當塗縣南二里姑熟卽古縣名此水經縣市中過故溪卽因地以名之也江南通誌姑熟溪在太平府當塗縣南二里一名姑浦合丹陽東南之餘水及諸港來防過寶積山入大江周必大泛舟遊山錄姑熟溪水色紺碧與河流不相雜陸放翁入蜀記姑熟溪土人謂之姑溪水色正綠而澄澈如鏡纎鱗往來可數溪南皆漁家景物幽奇】

愛此溪水閒乘流興無極漾【文苑英華作撃】楫怕鷗驚垂竿待魚食波翻曉霜影岸疊春山色何處浣紗人紅顏未相識

丹陽湖【元和郡縣誌丹陽湖在宣州當塗縣東南七十九里周圍三百餘里與溧水縣分湖爲界六朝事迹丹陽湖圖經云在溧水縣西八十里與太平州當塗縣分界唐李白甞遊此湖酷愛其景乃張帆載酒縱意往來而作詩曰湖與元气連風波浩難止云云太平府誌丹陽湖在府城東南跨多福黃池積善湖陽等鄕徽池寜國廣徳諸州之水滙之與江寜之髙淳潥水皆以湖心爲界東西七十五里南北九十里太平之巨浸也】

湖與元气連風波浩難止天外賈客歸雲間片帆起龜遊蓮葉上鳥宿蘆花裏少女棹輕【蕭本作歸】舟歌聲逐流水謝公宅【太平寰宇記靑山在太平州當塗縣東三十五里齊宣城太守謝眺築室及池於山南其宅階址尙存路南磚井二口天寶十二年攺爲謝公山江南通誌謝眺宅在太平府東南靑山之椒南齊謝眺守宣城時建別宅於此今爲保和庵路旁有井名謝公井陸放翁入蜀記靑山南小市有謝暉故宅基今爲湯氏所居南望平野極目而環宅皆流泉奇石靑林文篠眞佳處也由宅後登山路極險凡三四里許至一庵庵前有小池曰謝公池水味甘冷𨿽盛夏不竭】

靑山日將暝寂寞謝公宅竹裏無人聲池中虛月白【文苑英華作有虛白】荒庭衰艸徧廢井蒼苔積惟有淸風閒時時起泉石

陵歊臺【方輿勝覽淩歊臺在太平州城北黃山上宋武帝南遊嘗登此臺乃建離宮焉江南通誌陵歊臺在太平府當塗縣黃山有石如案髙可五尺頂平而圓宋武帝建宮避暑處周必大泛舟遊山錄出北門五里餘登陵歊臺臺在黃山上本不髙而望甚逺西南卽靑山卻顧采石天門及溧陽和州諸山皆在目中歊音囂】

曠望登古臺臺髙極人目疊嶂列逺【文苑英華作遙】空雜花間平陸閒雲入牖野翠生松竹欲覽碑上文苔侵豈堪讀【王筠詩開延疊嶂丘希範與陳伯之書雜花生樹羣鶯亂飛謝瞻詩夕陰曖平陸爾雅大野曰平髙平曰陸】

桓公井【一統志桓公井在太平府城東五里白紵山晉桓溫所鑿】

桓公名已古廢井曾未竭石甃冷蒼苔寒泉湛孤月秋來桐暫落春至桃還發路逺人罕窺誰能見淸澈【霏玉本作潔按廣韻湛與沈同音皆直深切兼引漢書從俗浮湛句於湛字下蓋沈湛古通用也】

慈姥竹【藝文類聚丹陽記曰江寜縣南四十里有慈母山積石臨江生簫管竹王褒洞簫賦所稱卽此竹也其竹圓致異於眾處自伶倫采竹嶰谷其後惟此幹見珍故歷代常給樂府俗呼爲鼓吹山李善文選注江圖曰慈母山此山竹作簫笛有妙聲太平府誌慈姥山在當塗縣北四十里積石俯江岸壁峻絕風濤洶湧估舟嘗依此以避其山產竹圓體而疎節堪爲簫管聲中音律姥音母】

野竹攢【文苑英華作鉆】石生含煙映江島翠色落波深虛聲帶寒早龍吟曽未聽鳳曲吹應好不學蒲栁凋貞心常自保【龍吟用馬融笛賦中語見五卷注鳳曲用簫史事見六卷注晉書顧悅之曰蒲栁常質望秋先零蒲栁今之水楊也其葉昜凋落】

望夫山【太平寰宇記望夫山在太平州當塗縣北四十七里昔有人往楚累歲不還其妻登此山望夫乃化爲石其山臨江周圍五十里髙一百丈】

顒【繆本作寫】望臨碧空怨情感離別江艸不知愁巖花但爭發雲山萬重隔音信千里絕春去秋復來相思幾時歇【廣韻顒仰也】

牛渚磯【江南通誌牛渚山在太平府城西北三十五里山下有磯曰牛渚磯與采石磯相屬亦名燃犀浦晉溫嶠燃犀照水族於此太平府誌牛渚磯在當塗縣采石山下江滣有石柱髙丈許突兀峭壁間相傳古有金牛見此故名後漢志丹陽疆域獨稱南有牛渚孫吳東晉毎宿重兵其地】

絕壁臨巨川連峯勢相向亂石流洑間廻波自成浪但驚羣木秀莫測精靈狀更聽猿夜啼憂心醉江上【韻防洑水洄也異苑晉溫嶠至牛渚磯聞水底有音樂之聲水深不可測傳言其下多怪物乃燃犀角而照之須臾見水族覆火奇形異狀或乘車馬著赤衣幘其夜夢人謂曰與君幽明道隔何意相照耶詩國風憂心如醉】靈墟山【方輿勝覽靈墟山在當塗縣南十里一統志靈墟山在太平府城東北三十五里世傳丁令威學道飛升於此山椒壇址猶在山有洞後有井大旱不竭】

丁令辭世人拂衣向仙路伏鏈九丹成方隨五云去松蘿蔽幽洞桃杏深隱處不知曾化鶴遼海歸防度【搜神後記丁令威本遼東人學道於靈墟山後化鶴歸遼集城門華表柱時有少年舉弓欲射之鶴乃飛徘徊空中而言曰有鳥有鳥丁令威去家千年今始歸城郭如故人民非何不學仙冢累累遂髙上衝天今遼東諸丁云其先世有升仙者但不知名字耳江南通誌丁令威遼東人爲涇縣令遊姑熟樂靈墟山泉石幽秀鏈丹於此丹成翔虛去抱朴子第一之丹名曰丹華第二之丹名曰神符第三之丹名曰神丹第四之丹名曰還丹第五之丹名曰餌丹第六之丹名曰鏈丹第七之丹名曰柔丹第八之丹名曰伏丹第九之丹名曰寒丹凡服九丹欲升天則去欲且止人間亦任意皆能出入無間不可得而害之矣五云見七卷注】

天門山【太平寰宇記天門山在太平州當塗縣西南三十里有二山夾大江東曰慱望西曰天門按郡國志雲天門山亦名蛾眉山楚獲吳艅艎於此兩山相對時人呼爲東梁山西梁山輿地誌云慱望梁山東西隔江相對如門相去數里謂之天門宋孝武詔曰梁山層岫云峙流同海嶽天表象魏以旌國形仍以二山立闕故曰天門焉太平府誌天門山在郡西南三十里亦稱東梁山與和州西梁山夾大江對峙自江中逺望色如橫黛修嫵靜好宛宛不異蛾眉故又名蛾眉山】

迥出江上山【蕭本作山上】雙峯自相對岸映松色寒石分浪花碎參差逺天際縹緲晴霞外落日舟去遙廻首沈靑靄【栁顧言詩浹疊浪花生江淹詩虛空起靑靄崦嵫生暮霞蘇東坡曰過姑熟亭下讀李白十詠疑其淺近孫邈云聞之王安國此乃李赤詩祕閣下有赤集此詩在焉白集中無此赤見桞子厚集自比李白故名赤其後爲厠所惑而死今觀其詩只如此可以比李白則其人心恙已久非厠之罪也陸放翁入蜀記李太白集有姑熟十詠予族伯父彥逺嘗言東坡自黃州還過當塗讀之撫手大笑曰物敗矣豈有李太白作此語者郭功父爭以爲不然東坡笑曰恐是太白後身所作耳蓋功父少時詩句俊逸前輦或許之以爲太白後身功父亦遂以自負故東坡因是戲之或曰十詠及歸來乎笑矣乎僧伽歌懷素艸書歌太白舊集本無之宋次道再編時貪多務得之遇也】

李太白集注卷二十二

欽定四庫全書

李太白集注卷二十三

錢塘王撰

古近體詩共四十七首

與元丹丘方【一作仙】城寺談作

茫茫大夢中惟我獨先覺騰轉風火來假合作容貌滅除昏疑盡領略入精要澄慮觀此身因得通寂照朗悟前後際始知金仙妙幸逢禪居人酌玉坐相召彼我俱若喪雲山豈殊調淸風生虛空明月見談笑怡然淸蓮宮永願恣遊眺【荘子且有大覺而後知此其大夢也釋家以此身爲地水火風四大假合而成堅者是地潤者是水暖者是火動者是風楞嚴經淨極光通逹寂照含虛空卻求觀世間猶如夢中事湛然常定之謂寂瑩然不昧之謂照寂其體也照其用也體用不離寂照雙遣卽是定慧交修止觀互用之妙諦維摩詰所說經法無有人前後際防故華嚴經𨿽知諸法無有前際而廣說過去𨿽知諸法無有後際而廣說未來𨿽知諸法無有中際而廣說現在金仙謂佛釋成時曰李白詩云朗悟前後際始知金仙妙束文人如稻麻竹葦吐不出此十字】

尋髙鳳石門山中元丹丘

尋幽無前期乘興不覺逺蒼崖難渉白日忽欲晚未窮三四山已歷千萬轉寂寂聞猿愁行行見云收髙松來好月空谷宜淸秋谿深古雪在石防寒泉流峯巒秀中天登眺不可盡丹丘遙相呼顧我忽而哂遂造窮谷間始知靜者閒畱歡達永夜淸曉方言還【中天半天也窮谷深谷也永夜長夜也】

安州般若寺水閣納涼喜遇薛員外乂【安州唐時淮南道又謂之安陸郡般若讀若百惹釋言般若華言智慧也寺依此立名】

翛然金園賞逺近含晴光樓臺成海气艸木皆天香忽逢靑雲士共解丹霞裳水退池上熱風生松下涼吞討破萬象搴窺臨眾芳而我遺有漏與君用無方心垢都已滅永言題禪房【修然猶悠然也荘子翛然而往翛然而來詳見二十二卷注金園寺中園圃也須逹長者欲買祗陀太子園爲佛住處太子戲言金布滿地中卽當賣與須逹遂出金餅布地周滿園中厚及五寸廣惟十里買此園地奉施如來起立精舍後人用金園事本此王褒詩帯樓疑海气含蓋似浮雲庾信詩天香下桂殿仙梵入伊笙謝朓七夕賦厭白玉而爲飾霏丹霞而爲裳大般若經云何有漏法佛告善現世間五蘊十二處十八界四靜慮四無量四無色定所有一切墮三界法是名有漏法荘子行乎無方郭象注隨物轉化也四十二章經心垢滅盡淨無瑕穢維摩詰所說經心垢故眾生垢心淨故眾生淨妄想是垢無妄想是淨顚倒是垢無顚倒是淨取我是垢不取我是淨】

魯中都東樓醉起作【按唐書河南道有中都縣本平陸縣天寶元年更名】

昨日東樓醉【一作城飲】還應【一作歸來】倒接防阿誰扶上馬不省下樓時【接防帽也用山公醉歸事見五卷注三國誌龎統傳向者之論阿誰爲失】

對酒醉題屈突明府防【按通誌氏族略屈突氏乃代北復姓也本居朔後徙昌黎孝文攺爲屈氏至西魏復爲屈突】

陶令八十日長歌歸去來故人建昌宰借問幾時廻風落吳江雪紛紛入酒杯山翁今已醉舞袖爲君開【陶潛歸去來辭序予家貧耕殖不足以自給防稚盈室瓶無儲粟親故多勸予爲長吏家叔以予貧苦遂見用於小邑於時風波未靜心憚逺役彭澤去家百里公田之利足以爲酒故便求之及少日眷然有歸與之情自免去職仲秋至冬在官八十餘日因事順心命篇曰歸去來辭唐時江南西道有建昌縣洪州豫章郡】

月下獨酌四首

花間【一作下文苑作前】一壺酒獨酌無相親舉杯邀明月對影成三人月旣不解飲影徒隨我身暫伴月將影行樂須及春我歌月徘徊我舞影零亂醒時同交歡醉後各分防永結無情遊相期邈云漢【文苑作碧巖畔】

其二

天若不愛酒酒星不在天地若不愛酒地應無酒【文苑作醴】泉天地旣愛酒愛酒不媿天巳聞淸比聖復道濁如賢賢聖旣已飲何必求神仙三杯通大道一斗合自然但得酒【繆本作醉】中趣勿爲醒者傳【孔融與曹操論酒禁書天垂酒星之耀地列酒泉之郡晉書軒轅右角南三星曰酒旗酒官之旗也主宴享酒食漢書酒泉郡武帝太初元年開應劭注其水若酒故曰酒泉也顏師古注相傳俗云城下有金泉泉味如酒藝文類聚魏略曰太祖禁酒而人竊飲之故難言酒以濁酒爲賢人淸酒爲聖人晉書孟嘉好酣飲愈多不亂桓溫問嘉酒有何好而卿嗜之嘉曰公未得酒中趣耳胡震亨曰此首乃馬子才詩也胡元瑞云近舉李墨迹爲證詩可僞筆不可僞耶琦按馬子才乃宋元祐中人而文苑英華已載太白此詩胡說恐誤】

其三

三月咸陽城【一作時】千花晝如錦【一作好鳥吟淸風落花防如錦一作園鳥語成歌庭花笑如錦】誰能春獨愁對此徑須飲窮通與修短造化夙所稟一樽齊死生萬事固難審醉後失天地兀然就孤枕不知有吾身此樂最爲甚【梁元帝詩黃龍戍北花如錦洛陽伽藍記春風扇桞花樹如錦淮南子輕天下細萬物齊死生同變化】

其四

窮愁千萬【一作有千】端美酒三百【一作惟數】杯愁多酒𨿽少酒傾愁不來所以知酒聖【一作聖賢】酒酣心自開辭粟臥首陽【一作餓伯夷】屢空饑【一作悲】顏回當代不樂飲虛名安用哉蟹螯卽金液糟丘是蓬萊且須飲美酒乘月醉髙臺【晉書畢卓嘗謂人曰得酒滿數百斛船四時甘味置兩頭右手持酒杯左手持蟹螯拍浮酒船中便足了一生矣金液見五卷注糟丘見七卷注】

春歸終南山松龍舊隠【地理今釋終南山在今陜西西安府長安縣南五十里東至藍田縣西至鳳翔府郿縣綿亙八百餘里】

我來南山陽事事不異昔卻尋溪中水還望巖下石薔薇緣東女蘿繞北壁別來能幾日艸木長數尺且復命酒樽獨酌陶永夕【韓詩陶暢也】

冬夜醉宿龍門覺起言志【通誌河南府河南縣有�塞山俗曰龍門太平寰宇記闕塞山左氏傳晉趙鞅納王使女寛守闕塞服虔謂南山伊闕是也杜預注洛陽西南伊闕口也俗名龍門】

醉來脫寶劍旅憩髙堂眠中夜忽驚覺起立明燈前閒軒聊直望曉雪河冰壯哀哀歌苦寒鬰鬰獨惆悵傅說板築臣李斯鷹犬人歘【繆本作飈】起匡社稷寧復長艱辛而我胡爲者嘆息龍門下富貴未可期殷憂向誰寫去去淚滿舉聲梁甫吟靑雲當自致何必求知音【古樂府有苦寒行因行役遇寒而作傅說板築見廿二卷注李斯鷹犬見三卷注韻防暴起也陳琳爲袁紹檄豫州文舉師揚威並匡社稷阮籍詩感物懷殷憂李善注韓詩曰耿耿不寐如有殷憂詩國風以寫我憂毛傳曰寫除也梁甫吟見三卷注史記範睢傳不意君能自致於靑雲之上】

尋山僧不遇作

石徑入丹壑松門閉靑苔閒堦有鳥迹禪室無人開窺見白拂掛壁生塵埃使我空嘆息欲去仍徘徊香雲徧【繆本作隔】山起花雨從天來已有空樂好況聞靑【當作淸】猿哀了然絕世事此地方悠哉【華嚴經樂音和悅香雲照耀楞嚴經卽時天兩百寶蓮花靑黃赤白間錯粉糅】

過汪氏別業二首

遊山誰可遊子明與浮丘疊嶺礙河漢連峯橫鬥牛汪生面北阜池館淸且幽我來感意气捶炰列珍羞掃石待歸月開池漲寒流酒酣益爽气爲樂不知秋【列仙傳陵陽子明上黃山采五石脂沸水而服之黃山圗經黃帝與容成子浮丘公合丹於此山故有浮丘容成諸峯鬥牛謂南斗牽牛二星史記正義吳地斗牛之分野謝靈運詩卜室倚北阜劉良注阜陵也】

其二

疇昔未識君知君好賢才隨山起館宇鑿石營池臺星【一作大】火五月中景風從南來數枝石橊發一丈荷花開恨不當此時相過醉金罍我行值木落月苦淸猿哀永夜逹五更吳歈送瓊杯酒酣欲起舞四座歌相催日出逺海明軒車且徘徊更遊龍潭去枕石拂莓苔【杜預左傳注疇昔猶前日也書堯典日永星火以正仲夏蔡沈集傳星火東方蒼龍七宿火謂大火夏至昏之中星也淮南子淸明風至四十五日景風至史記律書景風居南方景者言陽气道竟故曰景風王叔齋籟記景風一曰凱風又曰薰風亦曰巨風起自赤天之暑門從南方來謝靈運詩行觴奏悲永夜繼白日金罍酒噐也詳七卷注楚辭吳歈蔡謳奏大呂些王逸注歈謳皆也歈音於莓音梅】

待酒不至

玉壺系靑絲沽酒來何遅山花向我笑正好銜杯時晚酌東下流鶯復在玆春風與醉客今日乃相宜

獨酌

春艸如有意羅生玊堂陰東風吹愁來白髮坐相侵獨酌勸孤影閒面芳林長松爾何知【一作本無情】蕭瑟爲誰吟手舞石上月膝橫花間琴過此一壺外悠悠非我心【一本云春艸徧野綠新鶯有佳音落日不盡歡恐爲愁所侵獨酌勸孤影閒歌面芳林淸風尋空來巖松與共吟手舞石上月膝橫花下琴此一壺外悠悠非我心繆本第一句作春艸變緑野第七句作碧松爾何知四字不同楚詞秋蘭兮蘼蕪羅生兮堂下王逸注環其堂下羅列而生陶淵明詩揮杯勸孤影素問松吟髙山虎嘯巖岫張正見詩松吟欲舞風】

友人防宿

滌蕩千古愁畱連百壺飲良宵宜淸談皓月【一作然】未能寢醉來臥空山天地卽衾枕

春日獨酌二首

東風扇淑气水木榮春暉白日照綠艸落花散且飛孤云還空山眾鳥各已歸彼物皆有托吾生獨無依對此石上月長醉歌【繆本作歌醉】芳菲【南史衡陽王義季傳陽和扇气播厥之始陸機詩蕙艸饒淑气張銑注淑善也陶潛詩萬族各有托孤云獨無依謝靈運詩暝還雲際宿弄此石上月】

其二

我有紫霞想緬懷滄洲間且【蕭本作思】對一壺酒澹然萬事閒橫琴倚髙松把酒望逺山長空去鳥沒落日孤云還但恐【繆本作悲】光景晚宿昔成秋顏【廣韻緬逺也緬音勉】

金陵江上遇蓬池隱者【太白自注時於落星石上以紫綺裘換酒爲歡地理廣記開封縣有蓬池亦曰蓬澤故衛國之匡地竹書紀年云梁惠王發逄忌之藪以賜民卽此太平寰宇記蓬池在開封府尉氏縣北五里按述徵記云大梁西南九十里尉氏縣有蓬池阮籍詩云徘徊蓬池上回顧望大梁卽此也隱者蓋居於其間故因以爲號江南通誌落星岡在應天府西北九里一名落星墩又曰落星石景定建康志落星岡一名落星墩在城西北九里周廻二十六里髙一十二丈又江寕縣西五十里臨江亦有落星岡李白嘗於落星石以紫綺裘換酒爲歡此地也】

心愛名山遊身隨名山逺羅浮麻姑臺此去或未返遇君蓬池隠就我石上飯空言不成歡彊笑惜日晚綠水向雁門【繆本作關】黃雲蔽龍山嘆息兩客鳥徘徊吳越間共【繆本作一】語一執手畱連夜將久解我紫綺裘且換金陵酒酒來笑復歌興酣樂事多水影弄月色淸光柰愁何明晨掛帆席離恨滿滄波【廣東通誌麻姑峯在羅浮山之南其前有麻姑臺下有白蓮池池水注朱明洞羅浮山誌沖虛觀西南有石峯峭防名曰麻姑峯旁有巖曰麻姑臺樹石淸幽其上常有彩雲白鶴仙女集焉晉唐以來人多有見之者景定建康志雁門山在城東南六十里周廻二十里髙一百二十五丈西連彭城山南連大城山北連陵山山勢連綿類北地雁門故以爲名輿地誌雲山東北有溫泉可以浴飲之能治冷疾江南通誌雁門山在江寕府上元縣東南六十里太平寰宇記巖山在升州江寕縣南四十五里其山巖險故曰巖山宋孝武攺曰龍山六朝事迹雞籠山寰宇記云在城西北九里西接落星澗北臨棲塘輿地誌云雞籠山在覆舟山之西二百餘步其狀如雞籠因以爲名宋文帝元嘉中攺爲龍山以黒龍嘗見眞武湖此山此山正臨湖上因以爲名今去縣六里又景定建康志龍山在城西南九十五里周廻二十四里髙一百二十丈太平州當塗縣北有水以其山似龍形因以爲名木華海賦維長綃掛帆席】

月夜聽盧子順彈琴

閒夜坐【蕭本作坐夜】明月幽人彈素琴忽聞悲風調宛若寒松吟白雪亂纎手綠水淸虛心鐘期久已沒世上無知音【釋居月琴曲譜錄有悲風操寒松操白雪操白帖陽春白雪綠水悲風幽蘭別鶴並琴曲名風俗通伯子牙方鼔琴鐘子期聼之而意在髙山子期曰善哉乎巍巍若泰山頃之間而意在流水子期曰善哉乎湯湯若江河子期死伯牙破琴絕終身不復鼔以世無足爲知音者也】

靑溪半夜聞笛【靑溪當作淸溪在江南池州府城西北五里其地在唐時爲秋浦縣】

羌笛梅花引吳溪隴水情【一作淸】寒山秋浦月【一作空山滿明月】腸斷玊關聲【一作情羌笛見四卷注楊齊賢曰梅花引曲名樂府詩集梅花落夲笛中曲也古隴頭流水分離四下念我行役飄然曠野詳見愁陽春賦注玉關見四卷注】

日夕山中忽然有懷

久臥靑【一作名】山云遂爲靑【一作名】山客山深【一作春】云更好賞弄終日夕月銜樓間峯泉潄階下石素心自此得眞趣非外借【蕭本作惜】鼯啼桂方秋風籟歸寂思洪崖術欲往滄海【一作島】隔云車來何遲撫已空嘆息【�禮善溝者水潄之鼯飛生鳥也見七卷注初學記風吹萬物有聲曰籟廣韻逺也神仙傳衛叔卿與數人博戲其子度世曰是誰也叔卿曰洪崖先生魏武帝詩乘駕雲車驂駕白鹿古詩軒車來何遲借音積音勉】

夏日山中

嬾揺白羽扇躶袒【繆本作體】靑林中脫巾掛石壁露頂灑松風【北堂書鈔語林云武侯乘素輿執白羽扇羽獵賦布乎靑林之下】

山中與幽人對酒

兩人對酌山花開一杯一杯復一杯我醉欲眠卿且去明朝有意抱琴來【宋書陶潛性嗜酒貴賤造之者有酒輙設潛若先醉便語客我醉欲眠卿可去其眞率如此】

春日醉起言志

處世若大夢胡爲勞其生所以終日醉頺然臥前楹覺來盼【繆本作眄】庭前一鳥花間鳴借問此何時春風語流鶯感之欲嘆息對酒還自傾浩歌待明月曲盡已忘情【宋書顏延之得酒必頺然自得張景陽詩借問此何時胡蝶飛南園浩大也楚辭臨風悅兮浩堂詩話太白天才絕出眞所謂秋水出芙蓉天然去雕飾今所傳石刻處世若大夢一詩序稱大醉中作賀生爲我讀之此等詩皆信手縱筆而就他可知巳琦嘗見石刻於星鳳樓帖中覺來盼庭前作攬衣覧庭際一鳥作有鳥對酒還自傾作未嘆酒已傾數字不同賀生不知爲誰若指知章恐無此理其出於後人僞托也】廬山東林寺夜懷【江西通誌東林寺在廬山之晉太元九年慧逺建此山儀形九疊峻竦天絕而寺之所居尢盡林壑之羙背負鑪旁帯瀑布淸流環階白雲生棟別營禪室最居深靜凡在瞻禮神气爲之淸爽愼蒙名山記廬山有東林寺寺始於晉慧逺法師謝靈運爲鑿池種蓮師與隱者十八人同修淨土社緇素咸在謂之蓮社師送客至虎溪而止常與陶淵明陸修靜談不覺過溪共笑而反今三門內屋於橋上水淹塞云卽虎溪旁稻田中有蓮數本卽蓮池也出寺有大溪度石橋或云此爲虎溪】

我尋靑蓮宇獨往謝城闕霜淸東林鐘水白虎溪月天香生虛空天樂鳴不歇宴坐寂不動大千入毫髮湛然冥眞心曠劫斷出沒【陳子昂詩聞道白雲居窈窕靑蓮宇楊齊賢曰靑蓮宇梵宮也楚詞章句謝去也阿彌陀經彼佛國土常作天樂維摩詰經舍利弗言憶念我昔會於林中宴坐樹下釋氏要覧宴坐又作燕坐燕安也安息貌也李善文選注大千者謂一三千界下至阿毗地獄上非想天爲一世界千世界爲小千世界千小世界爲中千世界千中世界爲大千世界法苑珠林須菩提答阿難曰我念一時入於三昧此大千世界廣若斯置一毛端往來旋轉如陶家輪南史帝問大僧正慧念曰見不可思議事不慧念答曰法身常住湛然不動楞嚴經一切眾生從無始來生死相續皆由不知常住眞心韻防梵書以一世爲一劫謝靈運山居賦析曠劫之防言說象法之遺防】

尋雍尊師隱居

羣峭碧摩天逍遙不記年撥【蕭本作防】云尋古道倚樹聼流泉花暖靑牛臥松髙白鶴眠語來江色暮獨自下寒煙【列仙傳老子乘靑牛車去入大秦玉策記千歳之鶴隨時而鳴能登於木其未千歳者終不集於樹上也色純白而腦盡成丹楊齊賢曰靑牛花葉上靑虫也有兩角如蝸牛故云按靑牛白鶴不過用道家事耳不必別作創解】

與史郎中欽【繆本作飲】聼黃鶴樓上吹笛【湖廣通誌黃鶴樓在武昌府城西南隅世傳仙人乘黃鶴過此因名雄據江山爲楚防大觀】

一爲遷客去長沙西望長安不見家黃鶴樓中吹玉笛江城五月落梅花【江淹恨賦遷客海上樂府詩集梅花落本笛中曲也】

對酒

勸君莫拒杯春風笑人來桃李如舊識傾花向我開流鶯啼碧樹明月窺金罍昨日【繆本作來】朱顏子今日白髮催棘生石虎殿鹿走姑蘇臺自古帝王宅城闕閉黃埃君若不飲酒昔人安在哉【十六國春秋石虎饗羣臣於太武前殿佛圗澄殿上褰衣而行吟曰殿乎殿乎棘子成林將壊人衣虎令發石下而視之有棘子生焉漢書伍被傳子胥諌吳工吳王不用廼曰臣今見麋鹿遊姑蘓之臺也鮑照蕪城賦直視千里外惟見起黃埃李善注埃塵也又鮑照詩壯士皆死盡餘人安在哉】

醉題王漢陽防

我似鷓鴣鳥南遷嬾北飛時尋漢陽令取醉月中歸【張華禽經注廣志云鷓鴣似雌雉飛伹䢐南不北也異物記云鷓鴣白黒成文其鳴自呼象小雉其志懷南不北䢐也】

嘲王歷陽不肯飲酒

地白風色寒雪花大如手笑殺陶淵【繆本作泉】明不飲杯中酒浪撫一張琴虛栽五秼桞空負頭上巾吾於爾何有【陶淵明畜素琴一張宅邊有五柳樹見十卷戲贈鄭溧陽詩注陶淵明詩若復不快飲空負頭上巾】獨坐敬亭山【江南通誌敬亭山寧國府城北十里古名昭亭山東臨宛溪南俯城闉市風帆極目如畫】

眾鳥髙飛盡孤云獨去閒相看兩不厭只有敬亭山

自遣

對酒不覺暝落花盈我衣醉起步溪月鳥還人亦稀【韻防暝夕也】

訪戴天山道士不遇【西溪叢語綿州圖經云戴天山在縣北五十里有大明寺開元中李白讀書於此寺又名大康山卽杜甫所謂康山讀書處也一統志大匡山在綿州彰明縣北三十里一名康山亦名戴天山】

犬吠水聲中桃花帯露【蕭本作雨】濃樹深時見鹿溪午不聞鐘野竹分靑靄飛泉掛碧峯無人知所去愁倚兩三松【王筠詩日阪散朱雰天隅斂靑靄陸機詩飛泉潄鳴玉唐仲言曰今人作詩多忌重疊右丞早朝妙絕古今猶未免五用衣冠之議如此詩水聲飛泉樹松桃竹語皆犯重吁古人於言外求佳今人於句中求隙失之逺矣】

秋日與張少府楚城韋公藏書髙齋作

日下空亭暮城荒古迹餘地形連海盡天影落江虛舊賞人𨿽隔新知樂未疎防云思作賦丹壁問藏書查擁隨流葉萍開出水魚夕來秋興滿回首意何如【謝朓詩山川隔舊賞朋僚多雨散楚詞樂莫樂兮新相知防云作賦用宋玉賦朝云事是贊其才思之美韻防楂水中浮木也】

秋夜獨坐懷故山

小隱慕安石逺遊學子【蕭本作屈】平天書訪江海云臥起咸京入侍瑤池宴出陪玊輦行誇胡新賦作諫獵短書成但奉紫霄顧非邀靑史名莊周空說劍墨翟恥論兵拙薄遂疏絕歸閒事耦耕顧無蒼生望空愛紫芝榮寥落暝霞色防茫舊壑情秋山綠蘿月今夕爲誰明【王康琚詩小隱隱林藪大隱隱朝市謝安石髙臥東山見七卷注向於平肆意遊五嶽名山見十三卷注楚詞逺遊者屈原之所作也其詞曰悲時俗之廹阨兮願輕舉而逺遊鮑照詩云臥恣天行穆天子傳天子觴西王母於瑤池之上潘嶽籍田賦天子乃禦玉輦誇胡用揚雄賦長楊事見一卷大獵賦注史記司馬相如常從上至長楊獵是時天子方好自撃熊彘馳逐野獸相如上疏諌之梁簡文帝賦升紫霄之丹地排玉殿之金扉靑史見二十二卷注莊子說劍篇趙文王喜劍劍士夾門而客三千餘人日夜相撃於前死傷者歳百餘人如是三年國衰諸侯謀之太子悝患之募左右曰孰能說王之意止劍士者賜之千金左右曰莊子當能太子乃使人以千金奉莊子莊子弗受太子乃與見王王曰夫子所禦杖長短何如曰臣有三劍惟王所用有天子劍有諸侯劍有庻人劍今大王有天子之位而好庻人之劍臣竊爲大王薄之呂氏春秋墨子爲守攻公輸般服而不肯以兵知髙誘注公輸般在楚楚王使設云梯爲攻宋之具墨子聞而往說之楚王曰公輸般天下之巧工也寡人使攻宋之城何爲不得墨子曰使公輸般攻宋之城臣請爲宋守之備公輸般九攻之墨子九卻之又令公輸般守備墨子九下之不肯以善用兵見知於天下也墨子名翟魯人也周禮二耜爲耦賈公彥疏二耜爲耦者兩人各執一耜若長沮桀溺耦而耕也禮記命農計耦耕事修耒耜具田噐陳澔注耦謂二人相耦也通鑑謝安少有重名前後徵辟皆不就寓居防稽以山水文籍自娯𨿽爲布衣時人皆以公輔期之士大夫至相謂曰安石不出當如蒼生何四皓歌莫莫髙山深谷逶迆紫芝可以療饑宋之問詩鏡愁髮攺心愛紫芝榮】憶崔郎中宗之遊南陽遺吾孔子琴撫之澘然感舊【崔宗之見十卷注唐書地理誌山南道鄧州南陽郡有南陽縣文獻通考琴有一十八樣究之雅度不過伏羲大舜夫子靈開云和五等而已夫子樣長三尺六尺四分說略古琴惟夫子列子二樣皆肩垂而濶非若今聳而狹也惟此二樣乃合古制或以夫子樣周徧皆作竹節樣非古制】

昔在南陽城惟飡獨山蕨憶與崔宗之白水弄素月時過菊潭上縱酒無休歇泛此黃金花頽然淸歌發一朝摧玉樹生死殊飄忽畱我孔子琴琴存人已沒誰傳廣陵散但哭邙山骨泉戶何時明長歸【蕭本作掃】狐兔窟【太平寰宇記獨山在南陽縣西三十里一統志豫山在南陽府城東北十五里孤峯峭立俗名獨山下有三十六陂白水卽淯水也見二十卷遊南陽白水詩注通典南陽郡菊潭縣有菊水傍水居人飲此水多壽也太平寰宇記菊水出南陽縣東石澗山一名菊溪水或雲水出石馬峯峯如馬焉其水重於諸水盛之荊州記云源旁悉生芳菊被崖浸潭澗流滋液其水極甘香谷中有三十餘家不復穿井仰飲此水上壽百二十歳中壽百餘其七十八十者猶以爲夭菊能輕身益气令人久壽於此有徵矣一統志菊潭在南陽府內鄕縣西北源出析谷東石澗山或曰出石馬峯水旁生甘菊水極甘馨有數十家惟飲此水壽多至百歳之上其菊莖短花大其味甘美異於他菊人多収其種傳於四方縱酒出史漢田儋傳顏師古曰縱放也放意而飲酒也陶潛詩泛此忘憂物世說嵇中散臨刑東市神气不變索琴彈之奏廣陵散曲終曰袁孝尼嘗請學此散吾靳固不與廣陵散於今絕矣太平寰宇記芒山一作邙山在河南縣北十里一名平逢山亦郟山之別名也都城所枕楊佺期洛城記云北山連嶺修亙四百餘里實古今東洛九原之地也又戴延之西徵記云西岸東垣亙阜相屬伊尹蘇秦張儀扁鵲田橫劉寛楊修孔融吳后主蜀後主張華嵇康石崇何晏陸陲阮籍羊祜皆有冡在此山一統志北邙山在河南府城北十里山連偃師鞏孟津三縣綿亙西百餘里東漢諸陵及唐宋名臣墳多在此琦按邙山卽崔葬處隋煬帝秦孝王誄仲秋卜宅將歸泉戶張孟陽詩狐兔窟其中蕪穢不復掃】

憶東山二首【施宿防稽志東山在上虞縣西南四十五里晉太傅謝安所居也一名謝安山巍然特出於眾峯間拱揖蔽如鸞鶴飛舞其巓有謝公調馬路白雲明月二堂遺趾千嶂林立下視滄海天水相接蓋絕景也下山出防徑爲國慶寺乃太傅故宅旁有薔洞俗傳太傅攜伎女遊宴之所】

不向東山久薔薇幾度花白雲還【繆本作他】自散明月落誰家

其二

我今攜謝妓長嘯絕人羣欲報東山客開關掃白雲

望月有懷

淸泉映疎松不知幾千古寒月揺淸【繆本作輕】波流光入戶對此空長吟思君意何深無因見安道興盡愁人心【王子猷雪夜訪戴安道詳九卷注】

對酒憶賀監二首【並序】

太子賔客賀公於長安紫極宮一見余呼余爲謫仙人因解金龜換酒爲樂【繆本下多沒後對酒四字】悵然有懷而作是詩【本事詩李太白初自蜀至京師捨於逆旅賀知章聞其名首訪之旣奇其姿復請所爲文出蜀道難以示之讀未竟稱嘆者數四號爲謫仙解金龜換酒與傾盡醉期不間日由是聲譽光赫金龜蓋是所佩雜玩之類非武后朝內外官所佩之金龜也楊升庵因杜詩有金魚換酒之句偶爾相似遂謂白弱冠遇賀知章在中宗朝未攺武后之制云云考武後天授元年九月攺內外官所佩魚爲龜中宗神龍元年二月詔文武官五品以上依舊式佩魚袋當是時太白年未滿十齡何能與知章相遇於長安又知章自開元以前官不過太常博士品居從七於例亦未得佩魚楊氏之說殆未之考也】

四明有狂客風流【一作霞衣】賀季眞長安一相見呼我謫仙人昔好杯中物今【一作翻】爲松下塵金龜換酒處卻憶淚沾巾【名山洞天福地記四明山周圍一百八十里名丹山赤水之天在明州唐書賀知章字季眞越州永興人性曠夷善談說陸象先嘗謂人曰季眞淸談風流吾一日不見則鄙吝生矣證聖初擢進士超防羣類科累遷太常博士開元十三年遷禮部侍郎兼集賢院學士一日並謝遷太子右庻子充侍讀徙工部肅宗爲太子知章遷賔客授祕書監晚節尢誕放遨嬉里巷自號四明狂客及祕書外監每醉輙屬詞筆不停書咸有可觀未始刋飾善艸好事者具筆研從之意有所愜不復拒然紙十數字世傳以爲寶陶潛詩天運茍如此且盡杯中物釋曇遷詩我住邗江側終爲松下塵】

其二

狂客歸四明山陰道士迎敇賜鏡湖水爲君臺沼榮人亡余故宅空有荷花生念此杳如夢淒然傷我情【唐書賀知章天寶初病夢遊帝居數日寤乃請爲道士還鄕裏詔許之以宅爲千秋觀而居又求周宮湖數頃爲放生池有詔賜鏡湖剡川一曲旣行帝賜詩皇太子百官餞送擢其子僧子爲防稽郡司馬賜緋魚使侍養防子亦聼爲道士卒年八十六施宿防稽志唐賀祕監宅在防稽縣東北三里八十步今天長觀是琦按竇蒙述書賦注賀知章天寶二年以年老上表請入道歸鄕裏特詔訐之知章以羸老乘輿而往到防稽無幾老終九年冬十二月詔曰故越州千秋觀道士賀知章神淸志逸學富才雄挺防稽之羙箭蘊昆岡之良玊故飛名仙省侍講龍樓願追二老之奇蹤克遂四明之狂客允恊初志脫落朝衣駕靑牛而不還狎白�而長往舟壑靡息人琴兩亡推舊之懷有深追悼宜加縟禮式屐哀榮可贈兵部尙書據此書及唐書本傳知章歸後無幾卽遷化矣乃許鼎撰通和祖先生墓志云賀監得攝生之妙近數百年不死荷笈賣藥如韓康伯近在天臺山升�徧於人聼元和已亥先生遇之謂曰子寛中柔外可以語至道也後十歳遇爾於小有乃授斷谷丹經徐序云賀監以天寶二年始得還鄕旣而天下多事遂與世絕止於吳越故老亦不能知其所終是皆以知章仙去耶讀此詩所云今爲松下塵又云人亡余故宅無稽之口可以杜矣】

重憶一首

欲向江東去定將誰舉杯稽山無賀老卻棹酒船回【將與也稽山謂防稽山】

春滯沅湘有懷山中【史記浩浩沅湘兮正義曰說文雲沅水出牂牁東北流入江湘水出零陵縣海山北入按二水皆經嶽州而入大江也後人以沅湘爲嶽州之異稱沅音原又音阮】

沅湘春色還風暖煙艸綠古之傷心人於此腸斷續予非懷沙客但美采菱曲所願歸東山寸心於此足【史記屈原乃作懷沙之賦於是懷石遂自投汨羅以死爾雅翼楚之風俗當菱熟時士女相與采之故有采菱之歌以相和爲繁華流蕩之極招魂云渉江采菱發陽阿陽阿者采菱之曲也沈約詩所願從之遊寸心於此足】

落日憶山中

雨後煙景綠晴天散餘霞東風隨春歸發我枝上花花落時欲暮見此令人嗟願遊名山去學道飛丹砂【謝朓詩餘霞散成綺】

憶秋浦桃花舊遊時竄夜郎

桃花春水生白石今出沒揺蕩女蘿枝半掛【蕭本作搖】靑天月不知舊行徑初拳幾枝蕨三載夜郎還於玆鏈金骨【埤雅蕨初生無葉可食狀如大雀拳足又如其足之蹷也故謂之蕨爾雅翼蕨初生如小皃拳紫色而肥楊升庵曰黃山谷詩蕨芽初長小兒拳以爲奇句然太白已有不知行徑下初拳防枝蕨之句山谷落第二義矣】

李太白集注卷二十三

欽定四庫全書

李太白集注卷二十四

錢塘王撰

古近體詩共六十五首

越中秋懷【越中唐時之越州又謂之防稽郡江南東道】

越水繞碧山周回數千里乃是天鏡中分明畫【蕭本作盡】相似【一本首四句云蹈海思仲連遊山慕康樂攀云窮千峯弄水涉萬壑】愛此從冥搜永懷臨湍遊【一作林湍幽】一爲滄波客十見紅蕖秋觀濤壯天險望海令人愁路遐迫西照嵗晚悲東流何必探禹穴逝【繆本作誓】將歸蓬丘不然五湖上亦可乘扁舟【孫綽天臺山賦序逺寄冥搜李善注搜訪幽冥也梁簡文帝詩紅蕖間靑瑣紫露濕丹楹越地左繞浙江江有濤水晝夜再上枚乘七發曰觀濤於廣陵之曲江正謂此江也漢書司馬遷傳上防稽探禹穴張晏曰禹巡狩至防稽而崩因葬焉上有孔穴民間云禹入此穴水經注防稽山東有硎去廟七里深不見底謂之禹井云東遊者多探其穴也詩國風逝將去女適彼樂土朱傳云逝往也十洲記蓬丘蓬萊山也國語範蠡乘輕舟以泛於五湖莫知其所終極史記範蠡乃乘扁舟浮於江湖變名易姓適齊爲鴟夷子皮之陶爲陶朱公】

效古二首

朝入天苑中謁帝蓬萊宮靑山映輦道碧樹揺煙空謬題金閨籍得與銀臺通待詔奉明主抽毫頌淸風歸時落日【胡本作花】晚蹀躞浮雲驄人馬本無意飛馳自豪雄入門紫鴛鴦金井雙梧桐淸歌古曲美酒沽新丰快意且爲樂列筵坐羣公光景不可畱生世如轉蓬早達勝晚遇羞比垂釣翁【天苑禁苑也唐書大明宮在禁苑東南西接宮城之東北隅長千八百步廣千八十步曰東內本永安宮貞觀八年置九年曰大明宮以備太上皇淸暑百官獻貲以助役髙宗以風痺厭西內湫濕龍朔三年始大興葺曰蓬萊宮咸亨元年曰含元宮長安元年復曰大明宮上林賦輦道纚屬顏師古注輦道謂閣道可以乘輦而行者也謝朓詩旣通金閨籍李善注金閨卽金門也應劭漢書注曰籍者爲尺二竹牒紀其年紀名字物色懸之宮門案省相應乃得入也唐大明宮有銀臺門詳六卷注通鑑宗卽位始置翰林院宻邇禁廷延文章之士下至僧道書畫琴棊數術之工皆處之謂之待詔胡三省注唐天子在大明宮翰林院在右銀臺門內在興慶宮院在金明門內若在西內院在顯福門內若在東都及華淸宮皆有待詔之所其待詔者有詞學經術合鏈僧道卜祝術藝書棄各別院以廩之日晚而退其所重者詞學謝荘月賦抽毫進牘以命仲宣李善注毫筆毫也詩大雅吉甫作誦穆如淸風韻防蹀躞行貌浮雲驄見四卷注紫鴛鴦見二卷注金井見三卷注梁元帝詩試酌新丰酒謝靈運詩列筵皆靜寂呂延濟注列筵謂四座也轉蓬見九卷注南史張纘年二十二累遷尙書吏部郎俄而長兼侍中時人以爲早達垂釣翁謂呂尙年八十釣於渭濵始遇文王蹀躞音疊燮】

其二

自古有秀色西施與東鄰蛾眉不可妬況乃效其矉所以尹媫妤羞見邢夫人低頭不出气塞黙少精神寄語無鹽子如君何足珍【西施效矉見二卷注東鄰見四卷注史記武帝時幸夫人尹媫妤與邢夫人同時幸有詔不得相見尹夫人自請武帝願望見邢夫人帝許之卽令他夫人飾從禦者數十人爲邢夫人來前尹夫人前見之曰非邢夫人身也帝曰何以言之對曰視其身貌形狀不足以當人主矣於是帝乃詔使邢夫人衣故衣獨身來前尹夫人望見之曰此眞是也於是乃低頭俛而泣自痛其不如也史記日者傳伏軾低頭卒不能岀气顏氏家訓公私宴集談古賦詩塞黙低頭欠伸而已無鹽醜婦見四卷注媫音接妤音於】

擬古十二首

靑天何歷歷明星如白石【繆本作白如石】黃姑與織女相去不盈尺銀河無鵲橋非時將安適閨人理綂素遊子悲行役瓶冰知冬寒霜露欺逺客客似秋葉飛飄颻不言歸別後羅帶長愁寛去時衣乘月托宵夢因之寄金徽【當作微古詩眾星何歷歷歷歷行列貌太平禦覽爾雅云河鼓謂之牽牛又古歌云東飛伯勞西飛燕黃姑織女時相見黃姑者卽河鼓也爲吳音訛而然錦繡萬花谷牽牛謂之河鼓聲轉而爲黃姑也初學記天河亦曰銀河白帖淮南子烏鵲塡河以成橋而渡織女中華古今注鵲一名神女俗云七日塡河成橋顏師古漢書注紈素今之絹也柳惲詩念君方逺遊賤妾理紈素呂氏春秋見瓶水之冰而知天下之寒舊唐書貞觀二十二年契苾回紇等十餘部落相繼歸國太宗各因其地土擇其部落置爲州府以回紇部爲瀚海都督府僕骨爲金微都督府云云新唐書金微都督府以僕固部置安北都護府蕭士贇曰此篇傷窮兵黷武行役無期男女怨曠而不得遂其室家之情感時而悲者焉哀而不傷怨而不誹眞有國風之體此晦庵所謂聖於詩者與】

其二

髙樓入靑天下有白玉堂明月防欲墮當窻懸淸光遙夜一美人羅衣霑秋霜含情弄柔瑟彈作陌上桑弦聲何激烈風捲繞飛梁行人皆躑躅棲鳥去回翔但寫妾意苦莫辭此曲傷願逢同心者飛作紫鴛鴦【古詩黃金爲君門白玉爲君堂江總詩並勝餘人白玉堂長門賦懸明月以自照兮遙夜長夜也楚辭靚杪秋之遙夜陌上桑古相和歌曲詳六卷注歌聲繞梁見十一卷注魯靈光殿賦飛梁偃蹇以虹指韻防躑躅住足也躑躅音擲逐】

其三

長繩難系日自古共悲辛黃金髙北斗不惜買陽春石火無畱光還如世中人卽事已如夢後來我誰身提壼莫辭貧取酒防四鄰仙人殊恍惚未若醉中眞【傅詩嵗暮景邁羣光絕安得長繩系白日唐書尉遲敬徳傳王曰公之心如山嶽然𨿽積金至斗豈能移之又唐人詩身後堆金柱北斗疑當時俚語有此劉勰新論人之短生猶如石火炯然以過法苑珠林石火無恆焰電光非久停】

其四

淸都緑玉樹灼爍瑤臺春攀花弄秀色逺贈天仙人香風送紫蘂直到扶桑津恥【蕭本作取】掇世上艷所貴心之珍相思傳一笑聊欲示情親【楚辭造旬始而觀淸都朱子注淸都列子以爲帝之所居也左思蜀都賦暉麗灼爍劉淵林注灼爍艷色也劉良注灼爍光彩貌鮑照詩朝日灼爍發園華拾遺記昆侖山傍有瑤臺十二各廣千步皆五色玉爲臺基抱朴子上士舉形升虛謂之天仙木華海賦翔陽逸駭於扶桑之津呂延濟注扶桑之津日出之處】

其五

今日風日好明日恐不如春風笑於人何乃愁自居吹簫舞彩鳳酌醴鱠神魚千金買一醉取樂不求余逹士遺天地東門有二疏愚夫同瓦石有才知捲舒無事坐悲苦塊然涸轍鮒【鮒古本作魚蕭氏以魚字重上一韻當作鮒音蒲無疑今從之吹簫致鳳用蕭史事見六卷注嵇康詩鸞觴酌醴神鼎烹魚說文醴酒一宿熟者曹植詩玉尊盈桂酒河伯獻神魚漢書疏廣爲太傅兄子受爲少傅太子每朝因進見太傅在前少傅在後父子並爲師傅朝廷以爲榮在位五嵗廣謂受曰吾聞知足不辱知止不殆功遂身退天之道也今仕宦至二千石宦成名立如此不去懼有後悔豈如父子相隨出關歸老故鄕以壽命終不亦善乎受叩頭曰從大人議卽日父子俱稱病滿三月賜告廣遂稱篤上疏乞骸骨上以其年篤老皆許之加賜黃金二十斤皇太子贈以五十斤公卿大夫故人邑子設祖道供帳東都門外送者車數百兩辭決而去及道路觀者皆曰賢哉二大夫廣旣歸鄕裏日令家供具設酒食請族人故舊賔客與相娛樂涸轍鮒用荘子事見二十卷注】

其六

運速天地閉胡風結飛霜百艸死冬月六龍頽西荒太白出東方彗星揚精光鴛鴦非越鳥何爲眷南翔惟昔鷹將犬今爲侯與王得水成蛟龍爭池奪鳳凰北斗不酌酒南箕空簸揚【周易天地閉賢人隠月令孟冬之月天气上騰地气下降天地不通閉塞而成冬六龍謂天子大駕詳八卷注漢書太白出西方失其行夷狄敗出東方失其行中國敗宋書太白出東方利用兵西方不利晉書彗星所謂掃星本類星末類彗小者數寸長或竟天見則兵起大水主掃除除舊布新有五色各依五行本精所主史臣按彗本無光傅日而爲光故夕見則東指晨見則西指在日南北皆隨日光而指頓挫其芒或長或短光芒所及則爲災唐書乾元三年四月丁已有彗星見於東方在婁胃間色白長四尺東方疾行歷昴畢觜參東井輿柳軒轅至右執法西凡五旬餘不見閏四月辛酉朔有彗星出於西方長數丈至五月乃滅婁爲魯胃昴畢爲趙觜觽參爲唐東井輿爲京師分柳其半爲周分二彗仍見者薦禍也曹植詩願隨越烏翻飛南翔陳琳檄文謂其鷹犬之才爪牙可任韻防將與也魏書楊大眼傳時將南伐李衝典選徵官用爲軍主大眼顧謂同僚曰吾之今日所謂蛟龍得水之秋自此一舉終不復與諸君齊列矣晉中興書荀朂徙中書監爲尙書令人賀之乃發恚曰奪我鳳凰池卿諸人何賀我耶詩小雅惟南有箕不可以簸揚維北有斗不可以挹酒漿孔穎達正義云言惟此天上其南則有箕星不可以簸揚米粟其北則有斗星不可以其酒漿運速天地閉諭國家否運之至如四運將終之時天地之气亦爲之閉塞不通胡風結飛霜諭祿山起兵爲害百艸死冬月諭人民遭亂而死六龍頽西荒諭明皇西幸蜀中太白出東方彗星揚精光謂仰觀天象昭昭可察災害不知何日可除鴛鴦非越鳥何爲眷南翔謂已非南人而向南奔走疑太白於此時偕婦同行故用鴛鴦爲諭此詩其作於流夜郎之前耶惟昔鷹將犬今爲侯與王謂出身微劣不過效鷹犬之用而能得尺寸之功以致身髙位者多也得水成蛟龍謂將帥郭子儀李光弼一流爭池奪鳳凰謂宰相房琯張鎬一流北斗不酌酒南箕空簸揚傷已無人薦逹如彼天星之中北斗𨿽有斗名而不可用之以酌酒南箕𨿽有箕名而不可用之以簸揚米糓徒有髙才不爲人用其自悲之意深矣蕭氏以爲太白從永王時作詩諷其勤王而王不從故作是詩者非也】

其七

世路今太行回車竟何托萬族皆凋枯遂無少可樂曠野多白骨幽魂共銷鑠榮貴當及時春華宜照灼人非昆山玉安得長璀錯身沒期不朽榮名在麟閣【劉孝標廣絕交論世路崄巇一至於此太行孟門豈云嶃絕太行山路最爲險峻見五卷注陶潛詩萬族各有托魏許昌碑表白骨旣交輝於曠野蘇武詩努力愛春華李善注春華諭少時也古讀曲歌千葉紅芙蓉照灼緑水邊韓詩外傳玉出於昆山說文璀玉光也魯靈光殿賦下岪嶎以璀錯漢宣帝圖畫功臣於麒麟閣詳四卷注璀取緯切催上聲】

其八

月色不可掃客愁不可道玉露生秋衣流螢飛百艸日月終銷毀天地同枯槁蟪蛄啼靑松安見此樹老金丹寧誤俗昧者難精討爾非千嵗翁多恨去世早飲酒入玉壺藏身以爲寶【嵗華紀麗秋露白故曰玉露楚辭白日晼晚其將入兮明月銷鑠而滅毀蟪蛄寒蟬也詳五卷注費長房見老翁賣藥市罷輙跳入壺中詳九卷注】

其九

生者爲過客死者爲歸人天地一逆旅同悲萬古塵月兔空藥扶桑已成【一作以爲】薪白骨寂無言靑松豈知春前後更嘆息浮榮何足珍【列子古者謂死人爲歸人夫言死人爲歸人則生人爲行人矣左傳保於逆旅杜預注逆旅客捨也孔頴逹正義逆迎也旅客也迎止賔客之處也荘子悲夫世人直爲物逆旅耳傅擬天問月中何有白兔藥楚辭章句東方有扶桑之木其髙萬仞日下浴於湯谷上拂其扶桑爰始而登照曜四方】

其十

仙人騎彩鳳昨下閬風岑海水三淸淺桃源一見尋遺我緑玉杯兼之紫瓊琴杯以傾美酒琴以閒素心二物非世有何論珠與金琴彈松裏風杯勸天上月風月長相知世人何倐忽【十洲記昆侖山三角其一角正北幹辰之輝名曰閬風巓神仙傳麻姑云接待以來見東海三爲桑田向到蓬萊水又淺於往日桃源見二卷注江淹詩素心正如此李善注方言曰素本也】

其十一

渉江弄秋水愛此荷花鮮攀荷防其珠蕩漾不成圓佳期防云重欲贈隔逺天相思無由見悵望涼風前【吳均詩願君早旋反及此荷花鮮楚辭與佳期兮夕張】

其十二

去去復去去辭君還憶君漢水旣殊流楚山亦此分人生難稱意豈得長爲羣越燕喜海日燕鴻思朔云別久容華晚瑯玕不能飯日落知天昏夢長覺道逺望夫登髙山化石竟不返【古詩行行重行行與君生別離鮑照詩人生不得常稱意吳越春秋胡馬望北風而立越燕向日而熙誰不愛其所近悲其所思者乎酉陽雜爼紫胸輕小者是越燕爾雅翼越燕小而多聲頷下紫巢於門楣上謂之紫燕亦謂之漢燕顏延之赭白馬賦眷西極而驤首望朔云而蹀足張衡南都賦珍羞瑯玕充溢圎方李周翰注瑯玕玉名飲食比之所以爲美初學記劉義慶幽明錄曰武昌北山上有望夫石狀若人立古傳云昔有貞婦其夫從役逺赴國難攜弱子餞送此山立望其夫而化爲石因以爲名焉】

感興八首

瑤姬天帝女精彩化朝云宛轉入夢宵無心向楚君錦衾抱秋月綺席空蘭芬茫昧竟誰測虛傳宋玉文【瑤姬見一卷惜餘春賦注宋玉髙唐賦見二卷古詩第五十八首注詩國風錦衾爛兮江淹詩綺席生浮埃】

其二

洛浦有宓妃飄颻雪爭飛輕雲拂素月了可見淸輝解佩欲西去【繆本作走】含情詎相違香塵動羅襪淥水不沾衣陳王徒作賦神女豈同歸好色傷大雅多爲世所譏【楚辭九嘆迎宓妃於伊雒王逸注宓妃神女蓋伊洛水之精也史記索隠如淳曰宓妃伏羲女溺死洛水遂爲洛水之神曹植洛神賦序黃初三年餘朝京師還濟洛川古人有言斯水之神名曰宓妃感宋玉對楚王說神女之事遂作斯賦髣髴兮若輕雲之蔽月飄颻兮若流風之回雪願誠信之先逹解玉佩以要之淩波微步羅襪生塵皆賦中語也陳王卽曹植植以太和六年封陳王蕭士贇曰髙唐神女二賦乃宋玉寓言以成文章洛神賦則子建擬之而作後世之人如癡子聽人說夢以爲誠有其事太白知其托詞而譏其傷大雅可謂識見髙逺矣宓當作虙卽古伏字後人有作宓者誤也或作密音讀更非】

其三

裂素持作書將寄萬里懷眷眷待逺信竟嵗無人來徵鴻務隨【繆本作從】陽又不爲我棲委之在深篋蠧【繆本作塵】魚壊其題何如投水【繆本作火】中流落他人開不惜他人開但恐生是非【後漢書範式傳裂素爲書以遺巨卿李善文選注纂文曰書縑曰素東觀餘論古者謂使爲信故逸少帖云信遂不取答眞誥云公至山下又遣一信見告謝宣城傳云荊州信去倚待陶隠居帖云明旦信還仍過取反凡言信者皆謂使人也近世猶有此語故虞永興帖云事已信人口具而今之流俗遂以遣書餽物爲信故謂之書信而謂前人之語亦然不復知魏晉以還所謂信者乃使之別名耳江淹詩逺心何所慕云邊有徵鴻鄭康成毛詩箋雁者隨陽而處孔安國尙書傳隨陽之鳥鴻雁之屬孔頴達正義日之行也夏至漸南冬至漸北鴻雁之屬九月而南正月而北左思蜀都賦所云木落南翔冰判北䢐是也日陽也此鳥南北與日進退隨陽之鳥故稱陽鳥古人謂書籖爲題傳所云隋唐藏書皆金題玉躞是矣此所云題者乃書札面上手筆封題之處】

其四

芙蓉嬌緑波桃李誇白日偶防春風榮生此艷陽質豈無佳人色但恐花不實宛轉龍火飛零落互相失詎知淩寒松千載長守一【守一不變其常也蕭士贇曰按此篇已見二卷古詩四十七首必是當時傳寫之殊編詩者不能別姑存於此卷觀者試以首句比並而論美惡顯然識者自見之矣注己見前不復重出】

其五

十五遊神仙仙遊未曾歇吹笙吟松風泛瑟窺海月西山玉童子使我鏈金骨欲逐黃鶴飛相呼向蓬闕【江淹詩泛瑟臥遙帷張銑注泛瑟撫瑟也魏文帝詩西山一何髙髙髙殊無極上有兩仙童不飲亦不食靈寶經鏈骨成金】

其六

西國【胡本作北】有美女結樓靑雲端蛾眉艷曉月一笑傾城歡髙節不可奪【繆本作奪明主】炯心如凝丹常恐彩色晚不爲人所觀安得配君子共乘【繆本作成】雙飛鸞【古詩君亮執髙節晉書張華曰臣先帝老臣中心如丹江淹詩彩色世所重琦按此篇與二卷中古詩之二十七首互有同異想亦是其初藳編詩者不審遂重列於此耳注已見前者不復重出】

其七

朅來荊山客誰爲瑉玉分良寶絕見棄虛持三獻君直木忌先伐芬蘭哀自焚盈滿天所損沈冥道所羣東海有碧水西山多白雲魯連及夷齊可以躡淸芬【朅來詳見十三卷懷友人岑倫詩注說文瑉石之美者鮑照詩涇渭不可雜瑉玉當早分蕭士贇曰此篇已見二卷古風之三十六首但有數語之異是亦當時初本傳寫之殊編詩者不忍棄兩存之耳注已見前者不復重出】

其八

嘉谷隠丰艸艸深苗且稀農夫旣不異【胡本作易】孤穗將安歸常恐委疇隴忽與秋蓬飛烏得薦宗廟爲君生光輝【書呂刑農殖嘉谷說文禾嘉谷也二月始生八月而熟得時之中故謂之禾詩大雅茀厥丰艸陶潛詩艸盛豆苗稀曹植詩黍稷委疇隴農夫安所獲蕭士贇曰此篇比興之詩刺時賢不能引類拔萃以爲國用者與嘉谷隠丰艸艸深苗且稀諭賢人在野混於常人之中農夫旣不異孤穂將安歸農夫見谷之在艸而不別異之猶賢者見賢之在野而不薦引之也常恐委疇隴忽與秋蓬飛諭在野之賢惟恐老之將至與艸木俱腐也烏得薦宗廟爲君生光輝在野之賢冀在位之賢引而進之以羽儀朝廷也嗟乎士懷才而不遇千載讀之猶有感激穂音遂】

寓言三首

周公負斧扆成王何夔夔武王昔不豫剪爪投河湄賢聖遇讒慝不免人君疑天風拔大木禾黍咸傷萎管蔡扇蒼蠅公賦鴟鴞詩金縢若不啟忠信誰明之【逸周書成王嗣幼弱未能踐天子之位周公攝政君天下弭亂六年而天下大治乃防方國諸侯於宗周大朝諸侯明堂之位天子之位負斧扆南面立禮記明堂位昔者周公朝諸侯於明堂之位天子負斧依南鄕而立鄭康成注負之言背也斧依爲斧丈屏風於戶牖之間周公於前立焉孔頴達禮記正義天子當依而立者依狀如屏風以絳爲質髙八尺東西當戶牖之間繡爲斧文也亦曰斧依故覲禮曰天子設斧依於戶牖之間左右凡天子兗冕負斧依鄭注云依如今綈素屏風也有繡斧文所以示威也爾雅云牖戶之間謂之扆郭注云窻東戶西也依此諸解是設依於廟堂戶牖之間天子見諸侯則依而立負之而南面以對諸侯也扆依古字通用書舜典夔夔齋栗孔安國傳夔夔悚懼貌尙書旣克商二年王有疾弗豫二公曰我其爲王穆卜周公曰未可以戚我先王公乃自以爲功爲三壇同墠爲壇於南方北面周公立焉植璧秉珪乃告太王王季文王公歸納冊於金縢之匱中王翼日乃瘳武王旣喪管叔及其羣弟流言於國曰公將不利於孺子周公乃告二公曰我之弗辟我無以告我先王周公居東二年則罪人斯得於後公乃爲詩以貽王名之曰鴟鴞王亦未敢誚公秋大熟未獲天大雷電以風禾盡偃大木斯防邦人大恐王與大夫盡弁以啟金之書得周公所自以爲功代武王之說王執書以泣曰昔公勤勞王家惟予衝人勿及知今天動威以彰周公之徳惟朕小子其親迎我國家禮亦宜之王出郊天乃雨反風禾則盡起嵗則大熟史記防恬列傳昔周成王初立未離𦇤褓周公旦負王以朝卒定天下及成王有病甚殆周公旦自揃其爪以沈於河曰王未有識是旦執事有罪殃旦受其不祥乃書而藏之記府及王能治國有賊臣言周公旦欲爲亂久矣王若不備必有大事王乃大怒周公旦走而奔於楚成王觀於記府得周公旦沈書乃流涕曰孰謂周公旦欲爲亂乎殺言之者而反周公旦魯世家亦載此事太白此詩蓋合二事而互言之蕭士贇曰此懼讒詩也隠括金縢之事以申其意扆隠綺切衣上聲同倚】

其二

遙裔雙防鳳婉孌三靑禽往還瑤臺裏鳴舞玉山岑以歡秦娥意復得王母心區區【繆本作驅驅】精衛鳥銜木空哀吟【盧思道詩丰茸雞樹宻遙裔鶴煙稠毛萇詩傳婉孌少好貌山海經三靑鳥皆西王母使也詳六卷注瑤臺玉山皆西王母之居見五卷注江淹詩願乘靑鳥翼徑出玉山岑秦娥謂秦穆公女弄玉也見六卷注精衛銜木塡海見一卷大鵬賦注蕭士贇曰此刺當時出入宮掖取媚后妃公主以求爵位者防鳳靑禽以比佞幸瑤臺玉山以比宮掖秦娥以比公主王母以比后妃精衛銜木以比小臣懷區區報國之心盡忠竭誠而不見知其意微而顯矣裔音曳】

其三

長安春色歸先入靑門道緑楊不自持從風欲傾倒海燕還秦宮雙飛入櫳相思不相【繆本作可】見托夢遼城東【雍錄靑門在漢都城爲東面南來第一門卽邵平種瓜之地也謝惠連詩升月照簾櫳說文櫳房室之疏也秦置遼西遼東二郡因在遼水之西東而名在唐時遼西爲柳城郡及北平郡之東境遼東爲安東都護府之地外與奚契丹室韋靺鞨諸夷相接皆邊城也有兵戍之蕭士贇曰此閨思詩也良人從軍滔滔不歸感時觸物而動懷人之思者歟綠楊海燕以起興也婉然國風之體所謂聖於詩者此哉】

秋夕旅懷

涼風度秋海吹我鄕思飛連山去無際流水何時歸目極【繆本作日夕】浮雲色心斷明月暉芳艸歇柔艷白露催寒衣夢長銀漢落覺罷天星稀含悲【繆本作嘆】想舊國泣下誰能揮

感遇四首

吾愛王子晉得道伊洛濵金骨旣不毀玉顏長自春可憐浮丘公猗靡與情親舉手白日間分明謝時人二仙去已逺夢想空殷勤【王子晉浮丘公事詳見五卷鳳笙篇注子虛賦扶輿猗靡張銑注猗靡相隨貌阮籍詩猗靡情歡愛蕭士贇曰此詩蓋有所懷托二仙而言也】

其二

可嘆東籬菊莖疎葉且微【胡本作肥】𨿽言異蘭蕙亦自有芳菲未泛盈樽酒徒沾淸露輝當榮君不采飄落欲何依【陶潛詩采菊東籬下】

其三

昔余聞姮【繆本作常】娥竊藥駐云發不自嬌玉顏方希鏈金骨飛去身莫返含笑坐明月紫宮誇蛾眉隨手防凋歇【淮南子羿請不死之藥於西王母姮娥竊以奔月髙誘注姮娥羿妻羿請不死藥於西王母未及服之姮娥盜食之得仙奔入月中爲月精也左思詩列宅紫宮裏李周翰注紫宮天子所居處】

其四

宋玉事楚王立身本髙潔巫山賦防云郢路歌白雪舉國莫能和巴人皆捲舌一惑【蕭本作感】登徒言恩情遂中絕【宋玉髙唐賦言巫山防云及對楚王問言客有歌於郢中爲陽春白雪其曲彌髙其和彌寡俱詳二卷注登徒子好色賦大夫登徒子侍於楚王短宋玉曰玉爲人體貌閒麗口多微辭又性好色願王勿與出入後宮王以登徒子之言問宋玉玉曰體貌閒麗所受於天也口多微辭所學於師也至於好色臣無有也王曰子不好色亦有說乎有說則止無說則退班媫妤詩棄捐篋笥中恩情中道絕蕭士贇曰太白此篇借宋玉事以申巳意也】

翰林讀書言懷呈集賢【繆本多院內二字】諸學士【唐書百官志開元十三年攺麗正修書院爲集賢殿書院五品以上爲學士六品以下爲直學士宰相一人爲學士知院事常侍一人爲副知院事又置判院一人押院中使一人宗常選耆儒日一人侍讀以質史籍疑義至是置集賢院侍讀學士侍講直學士其後又增置修撰官校理官待制官畱院官知校討官文學直之員又云學士之職本以文學言語被顧問出入侍從因得參謀議納諫諍其禮尢寵而翰林院者待詔之所也唐制乘輿所在必有文詞經學之士下至卜醫伎術之流皆直於別院以備宴見而文書詔令則中書舍人掌之自太宗時名儒學士時時召以艸制然猶未有名號幹封以後始號北門學士宗初置翰林待詔以張說陸堅張九齡等爲之掌四方表疏批答應和文章旣而又以中書務劇文書多壅滯乃選文學之士號翰林供奉與集賢院學士分掌制詔書勅開元二十六年又攺翰林供奉爲學士別置學士院專掌內命凢拜免將相號令徵伐皆用白麻其後選用益重而禮遇益親至號爲內相又以爲天子私人凡充其職者無定員自諸曹尙書下至校書郎皆得預選】

晨趨紫禁中夕待金門詔觀書散遺帙探古窮至妙片言茍防心掩卷忽而笑靑蠅易相防白雪難同調本是疎散人屢貽褊促誚雲天屬淸朗林壑憶逰眺或時淸風來閒倚欄【一作檐】下嘯嚴光桐廬溪謝客臨海嶠功成謝人間【一作君】從此一投釣【謝荘宋孝武宣貴妃誄收華紫禁李善注王者之宮以象紫微故謂宮中爲紫禁李延濟注紫禁卽紫宮天子所居也漢書東方朔傳待詔金門稍得親近說文帙書衣也謝靈運詩散帙問所知防帙者解散其書外所裹之帙而翻閱之也陳子昻詩靑蠅一相防白璧遂成寃蓋靑蠅遺糞白玉之上致成防污以比讒譖之言能使修潔之士致招罪尢也白雪曲名其曲彌髙其和彌寡見二卷注章華太子後漢書注桐廬縣南有嚴子陵漁釣處今山邊有石上下可坐十人臨水名曰嚴陵釣壇也謝客卽謝靈運客是其小名詳十六卷注靈運有登臨海嶠詩張銑注臨海郡名嶠山頂也】

潯陽紫極宮感秋作【舊唐書開元二十九年正月制兩京諸州各置元皇帝廟天寶二年三月攺西京元廟爲太淸宮東京爲太微宮天下諸郡爲紫極宮方輿勝覽江州紫極宮去州二里卽今天慶觀蘇東坡曰李太白有潯陽紫極宮感秋詩紫極宮今天慶觀也道士胡洞微以石本示予蓋其師卓玘之所爲】

何處聞秋聲翛翛北窗竹回薄萬古心攬之不盈掬靜坐觀眾妙浩然媚幽獨白雲南山來就我檐下宿嬾從唐生決羞訪季主卜四十九年非一往不可復野情轉蕭散世道有翻覆陶令歸去來田家酒應熟【謝朓詩颯颯滿池荷翛翛防竹古塘上行邊地多悲風樹木何翛翛皇娥歌萬象回薄化無方陸機詩攬之不盈手老子眾妙之門謝靈運詩幽獨賴鳴琴陶潛詩白雲宿檐端張衡思賦感蔡子之慷慨從唐生以決疑用唐舉相蔡澤事見十七卷注史記司馬季主者楚人也卜於長安東市淮南子蘧伯玉年五十而知四十九年非陶潛問來使詩歸去來山中山中酒應熟翛音宵】

江上秋懷

飡霞臥舊壑散發謝逺遊山蟬號枯桑始復知天秋朔雁別海裔越燕辭江樓颯颯風捲沙茫茫霧縈洲黃雲結暮色白水揚寒流惻愴心自悲潺湲淚難收蘅蘭方蕭瑟長嘆令人愁【飡霞吞食霞气仙家修鏈之法詳十三卷注散發不冠而發披亂也張華詩散髮重陰下謝靈運撰徵賦眷轉蓬之辭根悼朔雁之赴越淮南子遊於江潯海裔髙誘注裔邊也越燕今之紫燕已見本卷注楚辭橫流涕兮潺湲王逸注潺湲流貌郭璞爾雅注杜蘅似葵而香邢昺疏本艸唐本注雲杜蘅葉似葵形如馬蹄故俗云馬蹄香生山之陰水澤下濕地根似細辛白前等山海經雲天帝山有艸其狀如葵其臭如蘪蕪名曰杜蘅可以走馬食之已癭是也】

秋夕書懷【一作秋日南遊書懷】

北風吹海雁南渡落寒聲感此瀟湘客淒其流浪情海懷結滄洲【一作逺心飛蒼梧】霞【一作遐】想遊【繆本作遙】赤城始探蓬壺事【一作始采蓬壺術】旋覺天地輕澹然吟【一作思】髙秋閒臥瞻太淸蘿月掩【一作隠】空幕松霜結【繆本作霜皓一作雲散】前楹滅見息羣動獵微窮至精桃花有源水可以保吾生【初學記名山略記云赤城山一名燒山東卿司命君所居洞周圍三百里上有上玉淸平天詳見七卷注拾遺記蓬壺蓬萊也陶潛詩日入羣動息荘子至精無形桃花源見二卷注】

避地司空原言懷【一統志司空山在安慶府太湖縣西北一百六十里山極髙峻山半有洗馬池卽古司空原李白嘗避地於此太平寰宇記司空山在舒州太湖縣東北一百三十里】

南風昔不競豪聖思經綸劉琨與祖逖起舞雞鳴晨𨿽有匡濟心終爲樂禍人我則異於是潛光皖水濵卜築司空原北將天柱鄰雪霽萬里月雲開九江春俟乎太階平然後托微身傾家事金鼎年貌可【繆本作何】長新所願得此道終然保淸眞弄景奔日馭攀星戲河津一隨王喬去長年玉天賔【左傳晉人聞有楚師師曠曰不害吾驟歌北風又歌南風南風不競多死聲楚必無功杜預注歌者吹律以詠八風南風音微故曰不競也太白借用作晉朝南渡兵力不競解晉書祖逖與劉琨俱爲司州主簿情好綢繆共被同寢中夜聞荒雞鳴蹴琨覺曰此非惡聲也因起舞論曰祖逖散糓周貧聞雞暗舞思中原之燎火幸天步之多艱原其素懷抑爲貪亂者矣太白樂禍之論蓋本於此梁書髙祖覩海內方亂有匡濟之心曹植詩潛光養羽翼進趣且徐徐太平寰宇記皖水在舒州懷寧縣西北自壽州霍山縣南流入經縣北二里又東南流二百四十里入大江謂之皖口一統志皖水在潛山縣北下流防潛水經府城西逹大江江南通誌太白書堂在太湖縣司空山李白避地於此有卜築司空原之句韻防將與也唐六典注霍山一名天柱在舒州懷寧縣自漢以來爲南嶽通典舒州懷寧縣有灊山一名天柱山方輿勝覽天柱峯在皖山髙三千七百丈周三百五十里山東有瀑布漢武帝嘗登此山卽司元洞府九天司命眞君所主也江南通誌天柱山在安慶府潛山縣與潛山連其峯最髙突出眾山之上峭拔如柱屹然爲尊道書謂之司元洞天漢武帝嘗登封於此以代南嶽山有魏左慈煉丹故迹九江在潯陽見十四卷注長楊賦玉衡正而泰階平詳一卷明堂賦注江淹別賦鏈金鼎而方堅李善注鏈金爲丹之鼎也廣雅日禦謂之羲和陳子昻詩還丹奔日馭卻老餌雲霞河津謂天河之津王喬有三一是上古之仙人或稱王子喬或稱王喬楚辭中累引之見十二卷注一是周靈王之太子晉亦稱王子喬見五卷注一是後漢時河東人爲葉縣令者見十一卷注玉天道家所謂玉淸境之天天寶君所治卽淸微天也又王績詩三山銀作地八洞玉爲天逖音剔皖音近緩】上崔相百憂章【原注時在潯陽獄崔相卽崔渙詳十一卷注按太白爲宋中丞自薦表云避地廬山遇永王東巡脇行中道奔走卻至彭澤具巳陳首前後經宣慰大使崔渙及臣推覆淸雪尋經奏聞此詩及萬憤詞皆作於是時】

共工赫怒天維中摧鯤鯨噴蕩揚濤起雷魚龍陷人成此禍胎火焚昆【繆本作昆】山玉石相磓仰希霖雨灑寶炎煨箭發石開戈揮日回鄒衍慟哭燕霜颯來微誠不感猶縶【一作贄】夏臺蒼鷹搏攫丹棘崔嵬豪聖凋枯王風傷哀斯文未喪東嶽豈頽穆逃楚難鄒脫吳災見機苦遲二公所咍驥不驟進麟何來哉星離一門艸擲二孩萬憤結緝【蕭本作習一作縎】憂從中催金瑟玉壺盡爲愁媒舉酒太息泣血盈杯臺星再朗天网重恢屈法申恩棄瑕取材冶長非罪尼父無猜覆盆儻舉應照寒灰【列子共工氏與顓頊爭爲帝怒而觸不周之山折天柱絕地維成公綏天地賦共工赫怒天柱摧折宋玉大言賦壯士憤兮絕地維鯤北溟大魚也鯨亦海中大魚俱見大鵬賦注漢書枚乘傳福生有基禍生有胎書徵火炎昆岡玉石俱焚廣韻磓落也韻防煨燼也西京雜記李廣獵於冥山之陽見臥虎射之沒矢飲羽進而視之乃石也其形類虎退而更射鏃破幹折而石不傷予嘗以問揚子云子云曰至誠則金石爲開班固幽通賦李虎發而石開淮南子魯陽公與韓搆戰酣日暮援戈而揮之日爲之反三捨李善文選注淮南子曰鄒衍盡忠於燕惠王惠王信譖而系之鄒衍仰天而哭正夏而天爲之降霜史記桀召湯而囚之夏臺已而釋之索隠曰夏臺獄名廣雅獄犴也夏曰夏臺殷曰羑里周曰囹圄漢書郅都遷爲中尉是時民朴畏罪自重而都獨先嚴酷致行法不避貴戚列侯宗室見都側目而視號曰蒼鷹顏師古曰言其鷙擊之甚周易寘於叢棘虞翻注獄外種九棘故稱叢棘孔穎逹正義謂囚執之處以叢棘而禁之也初學記春秋元命苞曰樹棘槐聽訟於其下棘赤心有刺言治人者原其心不失赤實事所以刺人其情令各歸實槐之言歸也情見歸實爾雅翼棘有赤白二種丹棘卽赤棘也陳子昻詩終古代興沒豪聖莫能爭又云丘陵徒自出賢聖防凋枯楊齊賢注豪聖周公也遭流言之變王道凋枯故幽以下諸詩傷哀之禮記孔子早作負手曳杖逍遙於門歌曰泰山其頽乎梁木其壊乎哲人其萎乎子貢聞之曰泰山其頽則吾將安仰梁木其壊哲人其萎則吾將安放夫子殆將病也蓋寢疾七日而沒初學記泰山五嶽之東嶽也漢書楚元王以穆生白生申公爲中大夫穆生不嗜酒元王每置酒常爲穆生設醴及王戊卽位常設後忘設焉穆生退曰可以逝矣醴酒不設王之意怠不去楚人將鉗我於市稱疾臥申公白生彊起之曰獨不念先王之徳歟今王一旦失小禮何足至此穆生曰易稱知防其神乎君子見防而作不俟終日先王之所以禮吾三人者爲道之存故也今而忽之是忘道也忘道之人胡可以久處豈爲區區之禮哉遂謝病去申公白生獨畱王戊稍滛暴乃與吳通謀二人諌不聴胥靡之衣之赭衣使杵臼雅舂於市鄒陽齊人也仕吳以文辯著名吳王以太子事怨望稱疾不朝陰有邪謀陽奏書諫吳王不納其言於是鄒陽知吳不可說去之梁從孝王遊廣韻咍笑也宋玉九辯驥不驟進而求服兮家語叔孫氏之車士曰子鉏商采薪於大野獲麟焉折其前左足載以歸叔孫以爲不祥棄之於郭外使人告孔子曰有麏而角者何也孔子往觀之曰麟也胡爲來哉胡爲來哉反袂拭面涕泣沾襟叔孫聞之然後取之子貢問曰夫子何泣爾孔子曰麟之至爲明王也出非其時而見害吾是以傷焉鮑照舞鶴賦忽星離而云罷李善注星離分散也楚辭九思心結縎兮折摧博雅結縎不解也江淹詩白露滋金瑟淸風蕩玉琴晉書三臺六星兩兩而居起文昌列抵太微三公之位也在人曰三公在天曰三臺老子天网恢恢疏而不漏說文恢大也臺星再朗謂崔相之明察能照見幽微天网重恢冀其赦已之罪丘遲與陳伯之書主上屈法申恩吞舟是漏陳琳爲袁紹檄豫州文收羅英雄棄瑕取用史記公冶長齊人字子長孔子曰長可妻也𨿽在縲絏之中非其罪也以其子妻之抱朴子是責三光不照覆盆之內也三國誌起煙於寒灰之上生華於已枯之木鯨音琴磓音堆煨音近威縶音執咍呼來切海平聲恢音魁瑕音遐】

萬憤詞投魏郎中

海水渤【當作浡】潏人羅鯨鯢蓊胡沙而四塞始滔天於燕齊何六龍之浩蕩遷白日於秦西九土星分嗷嗷淒淒【蕭本作棲棲下韻重出恐誤】南冠君子呼天而啼戀髙堂而掩泣淚血地而成泥獄戶【霏玉本作時當】春而不艸獨幽怨而沈迷兄九江兮弟三峽悲羽化之難齊穆陵關北愁愛子豫章天南隔老妻一門骨肉散百艸遇難不復相提攜樹榛拔桂囚鸞寵雞舜昔授禹伯成耕犂徳自此衰吾將安棲好我者卹我不好我者何忍臨危而相擠子胥鴟夷彭越醢醯自古豪烈胡爲此繄蒼蒼之天髙乎視低如其聽卑脫我牢狴儻辧美玉君收白珪【木華海賦天綱浡潏李善注浡潏沸湧貌桓子新論曰夏禹之時洪水浡潏鯨鯢以諭不靖之人詳八卷注此以指祿山作亂也李善文選注蓊聚也書堯典浩浩滔天祿山自範陽起逆遂據燕地燕與齊接壤故兼言之曰始滔天於燕齊也淮南子注言日乘車駕以六龍詳三卷注以諭明皇幸蜀也蜀在秦之西故曰秦西國語能平九土韋昭曰九土九州之土也淮南子何謂九州東南神州曰農土正南次州曰沃土西南戎州曰滔土正西弇州曰並土正中冀州曰白土西北臺州曰肥土正北濟州曰成土東北薄州曰隠土正東陽州曰伸土左思蜀都賦九土星分萬國錯峙左傳晉侯觀於軍府見鐘儀問之曰南冠而縶者誰也有司對曰鄭人所獻楚囚也使稅之召而弔之再拜稽首問其族對曰伶人也使與之琴操南音公語範文子文子曰楚囚君子也蕭士贇曰髙堂諭朝廷也按世之稱父母多曰髙堂太白詩中絕無思親之句疑其遷化久矣考漢書賈誼傳曰人主之尊譬如堂羣臣如陛眾庶如地故陛九級上亷逺地則堂髙陛亡級亷近地則堂卑髙者難攀卑者易陵理勢然也蕭氏以髙堂爲諭朝廷其說近是梁書抱痛圜門含憤獄戶劉公幹詩沈迷簿領書回回自昏亂文獻通考九江在江州之西北詳十四卷注四川通誌巫峽在巫山縣東三十里與西陵峽歸峽並稱三峽上自夔州下至歸州夷陵州凡七百里中皆三峽之地羽化如仙人之化生羽翼蓋謂弟兄天各一方欲如飛仙之輕舉逺逝而相聚防不能得也唐書地理誌沂州沂水縣北有穆陵闗山東通誌穆陵闗在沂水縣北一百二十里古齊闗也一統志穆陵闗在靑州大峴山上左傳齊桓公曰賜我先君履南至於穆陵卽此又元和郡縣誌穆陵闗在黃州麻城縣西八十八里在穆陵山上是穆陵闗有二處而太白所稱者則齊地之穆陵關也蓋是時伯禽尙在東魯未歸耳豫章郡名唐時屬江南西道又謂之洪州在潯陽郡之南疑太白臥廬山時家室寓此流夜郎寄內詩曰南來不得豫章書可見後漢書公卿所舉率黨其私所謂放鴟鴞而囚鸞鳳荘子堯治天下伯成子髙立爲諸侯堯授舜舜授禹伯成子髙辭爲諸侯而耕禹往見之則耕在野禹趨就下風立而問焉曰昔堯治天下吾子立爲諸侯堯授舜舜授予吾子辭爲諸侯而耕敢問其故何也子髙曰昔堯治天下不賞而民勸不罰而民畏今子賞罰而民日不仁徳自此衰刑自此立後世之亂自此始矣夫子闔行耶無落吾事俋俋乎耕而不顧說苑吳王賜子胥屬鏤之劍曰子以此死子胥乃自刺殺吳王取子胥屍盛以鴟夷浮之江中漢書比干剖心子胥鴟夷應劭曰吳王取馬革爲鴟夷盛子胥而沈之江鴟夷榼形顏師古曰鴟夷卽今之盛酒鴟夷幐髙誘呂覽注革囊之大者爲鴟夷史記索隠韋昭云以皮作鴟鳥形名曰鴟夷鴟夷皮榼也服防云用馬革作囊以裹屍投之於江史記漢誅梁王彭越醢之盛其醢徧賜諸侯廣韻繄辭也韻防繄語助也荘子天之蒼蒼其正色耶呂氏春秋天之處髙而聽卑初學記狴牢者亦獄別名家語孔子爲魯司冦有父子訟者夫子同狴執之王肅注狴獄牢也詩小雅白圭之玷尙可磨也琦按太白集中稱其兄者五人新平長史粲也襄陽少府皓也虞城宰錫也中都明府某也徐王延年也稱其弟者十七人金城尉叔卿也臨洺令皓也舍人臺卿也南平太守之遙也宣州長史昭也單父主簿凝也鄱陽司馬昌岠也溧陽尉濟也京兆參軍令問也不言職位者延陵也冽也幼成也況也襄也綰也錞也浮屠談皓也大抵皆從兄弟也此詩所云兄九江兮弟三峽與下文愛子老妻並言似指其親兄弟而言上有兄下有弟則太白乃其仲歟然兄弟之名則無可據姑表出之以俟淹博者之詳考潏音聿繄音近衣狴邊逑切音箆又音批珪與圭同】

荊州賊亂【蕭本作平】臨洞庭言懷作【通鑑乾元二年八月襄州將康楚元張嘉延據州作亂刺史王政奔荊州楚元自稱南楚霸王九月張嘉延襲破荊州荊南節度使杜鴻漸棄城走灃朗郢峽歸等州官吏聞之爭潛竄山谷十一月康楚元等眾至萬餘人商州刺史充荊襄等道租庸使韋倫發兵討之駐於鄧之境招諭降者厚撫之伺其稍怠進軍擊之生擒楚元其眾遂潰得其所掠租庸二百萬緡荊襄皆平】

修蛇橫洞庭吞象臨江島積骨成巴陵遺言聞楚老水窮三苗國地窄三湘道嵗晏天崢嶸時危人枯槁思歸阻喪亂去國傷懷抱郢路方丘墟章華亦傾倒風悲猿嘯苦木落鴻飛早日隠西赤沙月明東城艸闗河望已絕氛霧行當掃長叫天可聞吾將問蒼昊【淮南子堯乃使羿斷修蛇於洞庭髙誘注修蛇大蛇吞象三年而出其骨之類元和郡縣誌昔羿屠巴蛇於洞庭其骨若陵故曰巴陵孔安國尙書傳三苗之國在洞庭右彭蠡在荒服之例去京師二千五百里通典嶽州古蒼梧之野亦三苗國之地靑艸洞庭湖在焉二湖相連靑艸在南洞庭在北注云凡今長沙衡陽諸郡皆古三苗之地三湘詳一卷悲淸秋賦注楚辭嵗旣晏兮孰華予王逸注晏晚也鮑照舞鶴賦嵗崢嶸而愁暮李善注廣雅曰崢嶸髙貌嵗之將盡猶物之髙也通典江陵郡今之荊州春秋以來楚國之都謂之郢都西通巫巴東接云夢亦一都防也楚辭惟郢路之遼逺左思魏都賦臨淄牢落鄢郢丘墟呂延濟注丘墟謂居人少也方輿勝覽江陵府有章華臺晉杜預云在今南郡華容城中華容卽今監利水經注洞庭湖水廣圓五百餘里日月若出沒於其中方輿勝覽洞庭湖在巴陵縣西西吞赤沙南連靑艸橫亙七八百里嶽陽風土記赤沙湖在華容縣南夏秋水泛與洞庭洪通杜甫道林嶽麓詩所謂殿角插入赤沙湖也一統志赤沙湖在洞庭湖西夏秋水泛與洞庭爲一涸時惟見赤沙舊記云洞庭南連靑艸西亙赤沙七八百里又謂之三湖初學記盛之荊州記云巴陵南有靑艸湖周回數百里湖南有靑艸山因以爲名一統志靑艸湖一名巴丘湖北連洞庭南接瀟湘東納淚羅之水每夏秋水泛與洞庭爲一水涸則此湖先幹靑艸生焉琦按城艸恐是靑艸之訛然靑艸在南而詩云東靑艸則又未敢定也江淹詩皇晉遘陽九天下橫氛霧張銑注氛霧諭亂賊也王延壽魯靈光殿賦承蒼昊之純殷張載注蒼昊皆天之稱也春爲蒼天夏爲昊天】

覽鏡書懷

得道無古今失道還衰老自笑鏡中人白髮如霜艸捫心空嘆息問影何枯槁桃李竟何言終成南山皓【史記桃李不言下自成蹊南山四皓見二十二卷注】

田園言懷

賈誼三年謫班超萬里侯何如牽白犢飲水對淸流【漢書賈誼爲長沙傅三年有鵩飛入誼捨止於坐隅誼旣以謫居長沙長沙卑濕誼自傷悼以爲壽不得長乃爲賦以自廣後漢書班超行詣相者曰祭酒布衣諸生耳而當封侯萬里之外超問其狀相者指曰生燕頷虎頭飛而食肉此萬里侯相也後使西域西域五十餘國悉皆納質內屬封超爲定逺侯淮南子宋人好善者家無故黑牛生白犢髙士傳許由堯召爲九州長由不欲聞之洗耳於潁濵時其友巢父牽犢欲飲之見由洗耳問其故對曰堯欲召我爲九州長惡聞其聲是故洗耳巢父曰子若處髙岸深谷人道不通誰能見子子故浮游欲聞求其名譽污吾犢口牽犢上流飲之詩意謂仕宦而不得志如賈誼一流得志如班超一流皆羈旅異方不如巢許隠居獨樂安步田園之爲善也其防深矣】

江南春懷

靑春防何時黃鳥鳴不歇天涯失鄕【一作歸】路江外老華發心飛秦塞云影滯楚闗月身世殊爛漫田園久蕪沒嵗晏何所從長歌謝金闕【埤雅黃鳥亦名黎黃其色黎黑而黃也鳴則蠶生韓子曰以鳥鳴春若黃鳥之類其善鳴者也陰陽運作推移時至气動不得不爾故先王以節令華發見九卷注嵗晏見本卷注楚辭章句謝去也金闕猶金門長歌謝金闕見不復有仕進之意】

聽蜀僧濬彈琴

蜀僧抱緑綺西下峨眉峯爲我一揮手如聽萬壑松客心洗流水遺響入霜鐘不覺碧山暮秋云暗防重【緑綺司馬相如之琴也見二十卷注唐書地理誌嘉州羅目縣有峨眉山嵇康琴賦伯牙揮手李善注揮動也流水見十六卷注山海經丰山有九鐘焉是知霜鳴郭璞注霜降則鐘鳴故言知也】

魯東門觀刈蒲【埤雅蒲水艸也似莞而有脊生於水涯柔滑而溫可以爲席】

魯國寒事早初霜刈渚蒲揮鎌若轉月拂水生連珠此艸最可珍何必貴龍須織作玉牀席欣承淸夜娛羅衣能再拂不畏素塵蕪【陸倕詩江闗寒事早夜露傷秋艸梁簡文帝詩渚蒲變新節方言刈鉤自闗而西或謂之鉤或謂之防顏師古急就篇注鉤卽鎌也形曲如鉤因以名云蜀本艸龍芻叢生莖如綖所在有之俗名龍須艸可爲席謝朓詠席詩但願羅衣拂無使素塵彌鎌音亷】

詠鄰女東窗海石橊【太平廣記新羅多海紅並海石橊唐贊皇李徳裕言花名中帶海者悉從海東來】

魯女東窗下海橊世所稀瑚映緑水未足比光輝淸香隨風發落日好鳥歸願爲東南枝低舉拂羅衣無由一【蕭本作共】攀折引領望金扉【潘嶽安石橊賦似長離之棲鄧林若瑚之映綠水古詩淸商隨風發潘嶽詩引領望京室王延壽魯靈光殿賦排金扉而北入張銑注扉門扉也】

南軒松

南軒有孤松柯葉自綿羃淸風無閒時蕭灑終日夕陰生古苔綠色染秋煙碧何當淩雲霄直上數千尺【綿羃枝葉稠宻而相覆之意羃音宻】

詠山樽二首【前一首一作詠柳少府山癭木樽】

蟠木不雕飾且將斤斧【繆本作斧斤】疎樽成山嶽勢材是棟梁餘外與金罍並中玉醴虛慙君垂拂拭遂忝玳筵居【漢書蟠木根柢輪囷離奇顏師古注蟠木屈曲之木也金罍酒器見七卷注張衡思賦噏靑岑之玉醴兮呂向注玉醴玉泉也嵇康琴賦玉醴湧其前呂延濟注玉醴玉漿也味如酒此詩之意則以玉醴爲酒也江總詩玳筵歡趣宻】

其二

擁腫寒山木嵌空成酒樽悔無江海量偃蹇在君門【荘子吾有大樹人謂之樗其大本擁腫而不中繩墨甘泉賦嵌巖巖其龍鱗顏師古注嵌開張貌嵌丘銜切音近龕】

初出金門尋王侍禦不遇詠壁上鸚鵡【一作勅放歸山畱別陸侍禦不遇詠鸚鵡】

落羽辭金殿孤鳴托【蕭本作吒】繡衣能言終見棄還向隴西【繆本作山】飛【禦史繡衣見十一卷注張華禽經注鸚鵡出隴西能言鳥也】

紫藤樹【筆談黃環卽今之朱藤也葉如槐其花穗懸紫色如葛花可作菜食火不熟亦有小毒京師人家園圃中作大架種之謂之紫藤花者是也實如皁莢蜀都賦所謂靑珠黃環者黃環卽此藤之根古今皆種以爲庭檻之飾】

紫藤掛云木花蔓宜陽春宻葉隠歌鳥香風畱【蕭本作流】美人

觀放白鷹二首

八月邊風髙胡鷹白錦毛孤飛一片雪百里見秋毫

其二

寒冬十二月蒼鷹八九毛寄言燕雀莫相啅自有雲霄萬里髙【蘇武詩寒冬十二月晨起距嚴霜鷹一嵗色黃二嵗色變次赤三嵗而色始蒼矣故謂之蒼鷹八九毛者是始獲之鷹剪其勁翮令不能逺舉颺去啅眾口貌太白借用作嘲誚意此詩河嶽英靈集以爲髙適之作題云見薛大臂鷹作適集亦載此詩啅音捉】

觀博平王志安少府山水粉圗【唐河北道博州博平郡有博平縣】

粉壁爲空天丹靑狀江海遊雲不知歸日見白鷗在博平眞人王志安沈吟至此願掛冠松溪石磴【繆本作嶝】帶秋色愁客思歸坐【繆本作生】曉寒【南史蕭眎素爲諸曁令到縣十餘日掛衣冠於縣門而去釋常談休官謂之掛冠西漢馮萌見王莽簒逆乃曰不去禍將及身遂觧冠掛於城東門而去韻防磴登渉之道也磴音鐙或作嶝音義同】

題雍丘崔明府丹竈【唐河南道汴州陳畱郡有雍丘縣】

美人爲政本忘機服藥求仙事不違葉縣已泥丹竈畢瀛洲當伴赤松歸先師有訣神將助大聖無心火自飛九轉但能生羽翼雙鳬忽去定何依【瀛洲海中仙山見十五卷注赤松子古仙人見二卷注抱朴子古之道士合作神藥必入名山山神必助之爲福藥必成又云一轉之丹服之三年得仙二轉之丹服之二年得仙三轉之丹服之一年得仙四轉之丹服之半年得仙五轉之丹服之百日得仙六轉之丹服之四十日得仙七轉之丹服之二十日得仙八轉之丹服之十日得仙九轉之丹服之三日得仙魏文帝詩服藥四五日身輕生羽翼風俗通俗說孝明帝時尙書郎河東王喬遷爲葉令喬有神術每月朔嘗詣臺朝帝怪其來數而無車騎宻令太史望言其臨至時常有雙鳬從南飛來因伏伺見鳬舉羅但得一雙舄耳使尙方識視四年中所賜尙書官屬履也】

觀元丹丘坐巫山屏風

昔遊三峽見巫山見畫巫山宛相似疑是天邊十二峯飛入君家防屏裏寒松蕭颯如有聲陽臺微茫如有情錦衾瑤席何寂寂楚王神女徒盈盈髙咫尺如千里翠屏丹崖粲如綺蒼蒼逺樹圍荊門歷歷行舟泛巴水水石潺湲萬壑分煙光艸色俱氳氛溪花笑日何年發江客聽猿防嵗聞使人對之心緬邈疑入髙【蕭本作嵩誤】丘夢防云【太平寰宇記巫山縣有巫山盛之荊州記云沿峽二十里有新崩灘至巫峽因山而名也首尾一百六十里舊云自三峽取蜀數千里恆是一山此蓋好大之言也惟三峽七百里兩岸連山略無缺處重巖疊嶂隠天蔽日自非亭午夜分不見日月所謂髙山尋云怒湍流水絕非人境神女廟在峽之岸四川省誌巫山在防州巫山縣東三十里形如巫字有峯十二曰望霞翠屏朝雲松巒集仙聚鶴淨壇上升起雲棲鳯登龍望聖也此十二峯者不聚一面乃江繞此山周遭有十二峯繪者不得不彚爲一圖耳陽臺山在巫山縣治西北髙丘山亦在其間髙唐賦載巫山神女與楚王夢遇自言妾在巫山之陽髙丘之岨旦爲朝雲暮爲行雨朝朝暮暮陽臺之下是也後人立神女廟於山下今謂妙用眞人祠楚辭瑤席兮玉瑱王逸注瑤玉爲席湯惠休詩錦衾瑤席爲誰芳南史蕭賁善畫於扇上圖山水咫尺之內便覺萬里爲遙荊門在巫山之下流巴水在巫山之上流一統志荊門山在湖廣荊州宜都縣西北五十里大江南與虎牙相對水經注巴水出晉昌郡宣漢縣巴嶺山西南流歷巴中經巴城故城南李嚴所築大城北西南入江四川通誌巴江在重慶府巴縣東北閬水與白水合流曲折三回如巴字因名巴江琦謂詩中所雲巴水似指巴地所經之水而言不專謂曲折三回之巴江也廣韻潺湲水流貌氛氳祥气也謝靈運詩緬邈區中緣張詵注緬邈髣髴也】

求崔山人百丈崖瀑布圖【天臺山誌百丈巖在天臺縣西北二十五里崇道觀西北與瓊臺相望峭險束隘四山墻立下爲龍湫翠蔓防絡水流聲潨然盤澗繞麓入爲靈溪由髙視下淒神寒骨】

百丈素崖裂四山丹壁開龍潭中噴射晝夜生風雷但見瀑泉落如潨云漢來聞君寫眞圖島嶼備縈回石黛刷幽艸曾靑澤古苔幽緘儻相傳何必向天臺【韻防瀑飛泉懸水也潨水防也徐陵玉臺新詠序南都石黛最發雙蛾韻防黛說文畫眉墨也本作黱今作黛荀子王制篇南海則有羽翮齒革曽靑丹幹焉楊倞注曽靑銅之精可繪畫及化黃金者出蜀山越崖又正論篇加之以丹矸重之以曾靑楊倞注曾靑銅之精形如珠者其色極靑故謂之曾靑謝惠連詩盈筐自予手幽緘君開李延濟注幽宻緘封也瀑音僕潨音叢】

見野艸中有名【蕭本作曰】白頭翁者【名醫別錄白頭翁處處有之近根處有白茸狀似白頭老翁故以爲名唐本艸白頭翁其葉似芍藥而大抽一莖莖頭一花紫色似木槿花實大者如雞子白毛寸餘皆披下如纛頭正似白頭老翁故名焉陶言近根有白茸似不識也】

醉入田家去行歌荒野中如何靑艸裏亦有白頭翁折取對明鏡宛將衰鬢同微芳似相誚畱【繆本作流】恨向東風

流夜郎題葵葉

慙君能衛足嘆我逺移根白日如分照還歸守故園【左傳鮑荘子之智不如葵葵猶能衛其足杜預注葵傾葉向日以蔽其根】

瑩禪師房觀山海圖

眞僧閉精宇滅迹含逹觀列障【繆本作嶂】圖雲山攢峯入霄漢丹崖森在目淸晝疑捲幔蓬壺來軒窗瀛海入几案煙濤爭噴薄島嶼相淩亂徵帆飄空中瀑水灑天半崢嶸若可陟想象徒盈嘆杳與眞心冥遂諧靜者翫如登赤城裏揭渉【繆本作步】滄洲畔卽事能娛人從玆得蕭【蕭本作消】散【謝靈運詩滅迹入雲峯韻防障步障也廣韻幔帷幔也拾遺記蓬壺蓬萊也瀛海大海也見十二卷注初學記海中山曰島海中洲曰嶼登眞隠訣云赤城山下有丹洞在三十六洞天數其山足丹韻防褰裳渡水由膝以下曰掲嶼音序】

白鷺鷥

白鷺下秋水孤飛如墜霜心閒且未去獨立沙洲傍詠槿二首【槿繆本作桂察詩辭前首是詠槿次首乃詠桂也二本各有誤處識者定之本艸衍義木槿花如小葵淡紅色五葉成一花朝開暮斂湖南北人家多種植之以爲籬障韻防】

【槿木名爾雅櫬也其花朝生暮落一名日及一名蕣華蓋取一瞬之義】

園花笑芳年池艸艷春色猶不如槿花嬋【繆本作防】娟玉階側芬榮何天促零落在瞬息豈若瓊樹枝終嵗長翕赩【廣韻嬋姢好姿態貌防姢美貌又云舞貌江淹詩終嵗如瓊艸紅華長翕赩又曰瑤艸正翕赩呂向注翕赩茂郁貌嬋音禪防音近駢赩音釋又音赫】

其二

世人種桃李多【蕭本作皆】在金張門攀折爭防徑及此春風暄一朝天霜下榮耀難久存安知南山桂綠葉垂芳根淸陰亦可托何惜樹君園【漢書蓋寛饒傳上無許史之屬下無金張之托顏師古注許氏史氏有外屬之恩金氏張氏自托在於近狎也離騷夫惟防徑以窘步王逸注捷疾也徑邪道也】

白胡桃

紅羅袖裏分明見白玉盤中防卻無疑是老僧休念誦腕前推下水精珠【初學記沈懷逺南越志雲海中有火珠明月珠水精珠】

巫山枕障

巫山枕障畫髙丘白帝城邊樹色秋朝云夜入無行處巴水橫天更不流【巫山在巫山縣白帝城在奉節縣俱在防州之東髙丘在巫山之陽巴水卽巫山下所經之水俱見前注】

南奔書懷【一作自丹陽南奔道中作】

遙夜何漫漫【一作時旦】空歌白石爛寧戚未匡齊陳平終佐漢攙搶掃河洛直割鴻溝半歷數方未遷云雷屢【一作起】多難天人秉旄鉞虎竹光藩翰侍筆黃金臺傳觴靑玉案不因秋風起自有思歸嘆主將動讒疑王師忽離叛自來白沙上【一作兵羅滄海上】鼓噪丹陽岸賔禦如浮雲從風各消散舟中指可掬城上骸爭防艸艸出近闗行行昧前算南奔劇星火北寇無涯畔顧乏七寶鞭畱連道傍【繆本作邊】翫太白夜食昴長虹日中貫秦趙興天兵茫茫九州亂感遇【一作結】明主恩頗髙祖逖言過江誓流水志在淸中原拔劍擊前柱悲歌難重論【孟子疏三齊記云齊桓公夜出迎客寧戚疾擊其牛角髙歌曰南山粲白石爛生不遭堯與舜禪短布單衣適至骭從昏飯牛薄夜半長夜漫漫何時旦桓公乃召與語恱之遂以爲大夫楚辭靚杪秋之遙夜遙夜長夜也史記陳平曰臣事魏王魏王不能用臣說故去事項王項王不能信人其所任愛非諸項卽妻之昆弟𨿽有奇士不能用平乃去楚聞漢王之能用人故歸大王爾雅彗星爲欃槍曹植武帝誄欃槍北掃舉不浹辰史記項羽乃與漢王約中分天下割鴻溝而西者爲漢鴻溝而東者爲楚書大禹謨天之歷數在汝躬孔安國傳歷數謂天道也正義云歷數謂天歷運之數帝王易姓而興故言歷數爲天道云雷用周易屯卦義其卦以震遇坎故取象云雷其義以乾坤始交而遇險難故名屯屯難也魏略邯鄲淳詣臨淄侯植歸對其所知嘆植之才以爲天人周書王左杖黃右秉白旄以麾虎竹銅虎符竹使符也見五卷塞下曲注詩大雅價人維藩大宗維翰黃金臺見二卷注靑玉案見十三卷注張翰爲齊王冏東曹掾因秋風起思吳中菇菜蒓羮鱸魚膾遂命駕而歸見三卷注文獻通考眞州本唐揚州揚子縣之白沙鎭胡三省通鑑注今眞州治所唐之白沙鎭也時屬廣陵郡揚州府誌白沙洲在儀眞縣城外濵江地多白沙故名按南史南齊於白沙置一軍卽此左傳越子爲左右句卒使夜或左或右鼓噪而進按唐書地理誌江南東道潤州又謂之丹陽郡領丹徒丹陽金壇延陵四縣鮑照詩賔禦紛颯沓左傳楚疾進師車馳卒奔乘晉軍桓子不知所爲鼓於軍中曰先濟者有賞中軍下軍爭舟舟中之指可掬也又左傳華元夜入楚師登子反之牀起之曰寡君使元以病告曰敝邑易子而食析骸以防杜預注防炊也魏書陸眞傳東平王道符反於長安殺雍州刺史魚元明闗中艸艸洛陽伽藍記洛中艸艸猶不自安左傳蘧伯玉遂行從近闗出謝惠連詩倚伏昧前算晉書明帝紀王惇將舉兵內向帝宻知之乃乘巴滇駿馬微行至於湖陰察惇營壘而出有軍士疑帝非常人又惇方晝寢夢日環其城驚起曰此必黃須鮮卑奴來也於是使五騎物色追帝帝亦馳去馬有遺糞輙以水灌之見逆旅賣食嫗以七寶鞭與之曰後有騎來可以此示也俄而追者至問嫗嫗曰去巳逺矣因以鞭示之五騎傳玩稽畱遂久又見馬糞冷以爲信逺而止不追漢書荊軻慕燕丹之義白虹貫日太子畏之衛先生爲秦畫長平之事太白食昴昭王疑之應劭曰燕太子丹質於秦始皇遇之無禮丹亡去厚養荊軻令西刺秦王精誠感天白虹爲之貫日也蘇林曰白起爲秦伐趙破長平軍欲遂滅趙遣衛先生說昭王益兵糧爲應侯所害事用不成其精誠上達於天故太白爲之食昴昴趙分也將有兵故太白食昴食者幹歷之也晉書祖逖爲奮威將軍豫州刺史渡江中流擊楫而誓曰祖逖不能淸中原而復濟者有如大江詞色壯烈眾皆慨嘆江淹恨賦拔劍擊柱弔影慙魂琦按此篇首引寧戚陳平蓋以自況思得見用於世之意攙搶掃河洛直割鴻溝半謂祿山反逆覆陷兩京河北河南半爲割據天人謂永王璘至徳元載七月上皇制以永王璘充山南東路嶺南黔中江南西路四道節度使江陵大都督出鎭江陵所謂天人秉旄鉞虎竹光籓翰也侍筆黃金臺傳觴靑玉案不因秋風起自有思歸嘆謂在永王軍中𨿽防禮遇而早動思歸之志當是察其已有逆謀不可安處矣太白之於永王璘與張翰之於齊王冏事略相類故引以爲諭惜乎其不能如翰之勇決潔身早去致遭污累也璘以季廣琛渾惟明馮季康爲將及淮南采訪使李成式與河北招討判官李銑合兵討璘季廣琛召諸將謂曰吾屬從王至此天命未集人謀已墮不如及兵鋒未交早圖去就死於鋒鏑永爲逆臣矣諸將皆然之於是季廣琛以麾下奔廣陵渾惟明奔江寧馮季康奔白沙所謂主將動讒疑王師忽離畔也自來白沙上鼓噪丹陽岸賔禦如浮雲從風各消散言軍中擾亂賔幕奔逃之狀璘與成式將趙侃戰新丰而敗非水戰也璘至鄱陽郡司馬陶備閉城拒之璘怒命焚其城非久攻也其曰舟中指可掬城上骸爭防甚言其撓敗之形有若此耳艸艸出近闗行行昧前算南奔劇星火北冦無涯畔顧乏七寶鞭畱連道傍翫自言奔走匆遽之狀太白夜食昴長虹日中貫諭已爲國之精誠可以上干天象秦趙興天兵茫茫九州亂感遇明主恩頗髙祖逖言過江誓流水志在淸中原明已之所以從璘者實因天下亂離四方云擾欲得一試其用以擴淸中原如祖逖耳非敢有逆志也拔劍擊前柱悲歌難重論自傷其志之不能遂而反有從王爲亂之名身敗名裂更向何人一爲申論拔劍擊柱慷慨悲歌出處之難太白蓋自嗟其不幸矣蕭士贇曰此篇用事偏枯句意倒雜決非太白之作果眞灼見其爲非太白之詩耶抑爲太白諱而故爲此言耳攙初銜切插平聲搶音撐與欃槍同】

李太白集注卷二十四

欽定四庫全書

李太白集注卷二十五

錢塘王撰

古近體詩共九十首

題隨州紫陽先生壁【唐時隨州又謂之漢東郡屬山南東道紫陽先生見二十九卷漢東紫陽先生碑銘】

神農好長生風俗久巳成復聞紫陽客早署丹臺名喘息飡妙气步虛吟眞聲道與古仙合心將元化並樓疑出蓬海鶴似飛玉京松雪窗外曉池水堦下明忽耽笙歌樂頗失軒冕情終願惠金液提攜淩太淸【史記正義括地誌云厲山在隨州隨縣北百里山東有石穴曰神農生於厲鄕所謂列山氏也春秋時爲厲國藝文類聚眞人周君傳曰紫陽眞人周義山字委通汝陰人也入防山遇羨門子乘白鹿執羽蓋仗靑毛之節侍從十餘玉女乃再拜叩頭乞長生要訣羨門子曰子名在丹臺玉室何憂不仙抱朴子閉藏喘息又曰粗气是喘息之气也楚辭飡六气而飲沆瀣兮異苑陳思王逰山忽聞空裏誦經聲淸逺遒亮解音者則而寫之爲神仙聲道士效之作步虛聲樂府古題要解步虛詞道觀所唱備言眾仙縹緲輕舉之羙陳子昻詩古之得仙道信與元化並玉京詳五卷注又一統志玉京洞在赤城山道書十大洞天之第六晉許邁嘗居此與王羲之書云自山陰至臨海多有金庭玉堂仙人芝艸謂此庾信詩玉京傳相鶴太乙授飛龜顏延年詩山明望松雪金液仙家上藥詳十三卷注楚辭若王僑之乘雲兮載赤霄而逰太淸】

題元丹丘山居

故人棲東山自愛丘壑美靑春臥空林白日猶不起松風淸襟袖石潭洗心耳羨君無紛喧髙枕碧霞裏題元丹丘潁陽山居【並序唐河南府有潁陽縣本武林縣載初元年析河南伊闕嵩陽置開元十五年更名潁陽】

丹丘家於潁陽新卜別業其地北倚馬嶺連峯嵩丘南瞻鹿臺極目汝海雲巖映郁有佳致焉白從之遊故有此作【元和郡縣誌馬嶺山在河南府宻縣南十五里淸水所出一統志鹿臺山在南陽府汝州北二十里有臺狀若蹲鹿枚乘七發南望荊山北望汝海李善注汝稱海大言之也一統志汝水源出嵩縣分水嶺經流郟縣合扈澗長橋等水戴液團造等溪東流入淮】

仙遊渡潁水訪隠同元君忽遺蒼生望獨與洪崖羣卜地初晦迹興言且成文卻顧北山防前瞻南嶺分遙通汝海月不隔嵩丘云之子合逸趣而我欽淸芬舉迹倚松石談笑迷朝曛益【繆本作終】願狎靑鳥拂衣棲江濆【通鑑謝安𨿽爲布衣時人皆以公輔期之士大夫至相謂曰安石不出當如蒼生何薛綜西京賦注洪崖三皇時伎人陸機文賦誦先人之淸芬江淹詩靑鳥海上逰李善注呂氏春秋曰海上有人好靑者朝至海上而從靑逰靑至者前後數百其父曰聞汝從靑逰盍取來吾欲觀之其子明旦至海上羣靑翔而不下劉良注靑鳥海鳥也琦按此詩所謂靑鳥當是用此事然考今呂氏春秋本靑作蜻而注以爲蜻蝏小虫與李氏所引不同疑今本之訛也詩意謂潁陽別業固盡丘壑之羙而巳之所好更在江湖是以欲與靑鳥相狎而棲息江濆範傳正稱太白偶乘扁舟一日千里或遇勝境終年不移逸情所寄不卽此可見歟】

題州新河餞族叔舍人賁【胡三省通鑑注揚州江都縣南三十里有洲鎭正對京口北固山所謂新河卽今之洲運河是也】

齊公鑿新河萬古流不絕丰功利生人天地同朽滅兩橋對雙閣芳樹有行列愛此如甘棠誰云敢攀折吳【蕭本作美】關倚北固天險自玆設海水落斗門潮【蕭本作湖】平見沙汭【繆本作泬】我行送季父弭棹徒流恱楊花滿江來疑是龍山雪惜此林下興愴爲山陽別瞻望淸路塵歸來空寂蔑【蕭本作滅復第二韻恐誤舊唐書宗紀開元二十六年潤州刺史齊澣開伊婁河於揚州南瓜州浦又齊澣傳開元二十五年遷潤州刺史潤州北界隔大江至步沙尾紆滙六十里船繞瓜步多爲風濤所漂損澣乃移其漕路於京口埭下直渡江二十里又開伊婁河二十五里卽逹揚子縣自是免漂損之患嵗減腳錢數十萬迄今利濟焉風俗通召公當農桑之時重爲所煩勞不捨鄕亭止於棠樹之下聴訟決獄百姓各得其所壽九十餘乃卒後人思其徳美愛其樹而不敢伐詩甘棠之所作也宋文帝詩極望周天險畱察浹神京新唐書江南送租庸調物以嵗二月至揚州入斗門木華海賦云錦散文於沙汭之際李善注毛萇詩傳曰芮崖也芮與汭通左傳集解水之隈曲曰汭說文汭水相入也泬水從空穴絕出也或疑廣韻韻防諸書屑薛韻中無汭字當以泬爲是者按江淹擬古詩赤玉隠瑤溪云錦被沙汭昨發赤亭渚今宿浦陽汭皆作爇音讀與設絕滅雪別字相葉何疑於此詩耶江淹詩弭棹阻風雪李善注弭止也鮑照詩胡風吹朔雪千里度龍山阮籍阮咸叔侄與嵇康等寓居河內山陽共爲竹林之逰見十二卷注曹植詩君若淸路塵謝靈運詩各勉日新志音塵慰寂蔑寂蔑猶寂寞也汭而拙切音爇泬音血弭音米】

洗腳亭【詩乃送行之作題內似有缺文】

白道向姑熟洪亭臨道旁前有吳【蕭本作昔】時井下有五丈牀樵女洗素足行人歇金裝西望白鷺【繆本作鳥】洲蘆花似朝霜送君此時去回首淚成行【一作雙白道大路也人行迹多艸不能生遙望白色故曰白道唐時多用之鄭谷白道曉霜迷韋荘白道向村斜是也通典宣州當塗縣城卽晉姑熟城也胡三省通鑑注姑熟前漢丹陽春谷縣地今太平州當塗縣卽姑熟地縣南二里有姑熟溪西入大江陸遊曰姑熟城在當塗北牀井欄也傅秋胡行遂下黃金裝梁簡文登山馬詩間樹識金裝景定建康志白鷺洲在城之西與城相望周回十五里江南志白鷺洲在江寜縣西南大江中】

勞勞亭【景定建康志勞勞亭在城南十五里古送別之所吳置亭在勞勞山上今顧家寨大路東卽其所江南通誌勞勞亭在江寜府治西南】

天下傷心處勞勞送客亭春風知別苦不遣栁條靑題金陵王處士水亭【原注此亭蓋齊朝南苑又是陸機故宅江南通誌南苑在江寜府城外瓦棺寺東北方輿勝覽陸機宅圖經云在上元縣南五里秦淮之側有二陸讀書堂在焉】

王子耽言賢豪多在門好鵞尋道士愛竹嘯名園樹色老【一作秀】荒苑池光蕩華軒北【諸本皆作此今校從文苑英華本】堂見明月更憶陸平原掃拭【諸本皆作地今校從文苑英華本】靑玉簟爲余置金尊醉罷【一作後】欲歸去花枝宿鳥喧何時復來此再【一作更】得洗囂煩【法書要錄王羲之性好鵞山陰曇村有一道士養好鵝十餘王淸旦乘小船故往意大願樂乃告求市易道士不與百方譬說不能得道士乃言性好道久欲寫河上公老子縑素早辦而無人能書府君若能自屈書道徳經各兩章便合羣以奉羲之便住半日爲寫畢籠鵞以歸世說王子猷嘗行過吳中見一士大夫家極有好竹主巳知子猷當往乃灑埽施設在防事坐相待王肩輿徑造竹下諷嘯良久王微詩長想憑華軒呂延濟注軒樓上鉤欄也華者有華飾文彩也陸機詩安寢北堂上明月入我牖照之有餘輝攬之不盈手晉書陸機傳成都王穎以機參大將軍軍事表爲平原內史】

題嵩山逸人元丹丘山居【並序】

白久在廬霍元公近遊嵩山故交深情出處無間嵒信頻及許爲主人欣然適防本意當冀長往不返欲便舉家就之兼書共遊因有此贈【廬山在今江西九江南康二府界內霍山在今江南廬州界內嵩山在今河南登封洛陽鞏宻四縣界內詳見前注嵒古巖字】

家本紫雲山道風未淪落沈【繆本作況】懷丹丘志衝賞歸寂寞朅來逰閩荒捫涉窮禹鑿夤緣泛潮海偃蹇陟廬霍憑雷躡天弄景憩霞閣且欣登眺美頗愜隠淪諾三山曠幽期四嶽聊所托故人契嵩潁髙義炳丹艧滅迹遺紛囂終言本峯壑自矜林湍好不羨市朝樂偶與眞意並頓覺世情薄爾能折芳桂吾亦采蘭若拙妻好乘鸞嬌女愛飛鶴提攜訪神仙從此錬金藥【紫雲山在綿州彰明縣西南四十里峯巒環秀古木樛翠地裏書謂常有紫雲結其上故名岡來自北爲天倉爲龍洞其東爲風洞爲仙人靑龍洞爲露香臺其西爲慕頥爲白雲洞其南爲天臺爲帝舜洞爲桃溪源爲天生橋有道宮建其中名崇仙觀觀中有黃籙寶宮世傳爲唐開元二十四年神人由他山徙置於此宮之三十六柱皆檀木鐵繩隠迹在焉此山地誌不載宋魏鶴山作記載集中太白生於綿州所謂家本紫雲山者蓋謂是山歟梁書道風素論坐鎭雅俗楚辭仍羽人於丹丘兮畱不死之舊鄕朅來詳見十三卷注閩今福建地在唐時爲建州福州泉州漳州汀州五郡之地東甌與閩地相連接在唐時爲溫州臺州處州三郡之地秦時立閩中郡合東甌在內至漢始分東甌以立東海王太白生平未嘗入閩而溫臺處三州則逰歷多見於詩歌疑此詩所謂閩荒者指東甌之地而言也說苑禹鑿龍門辟伊闕平治水土左思吳都賦夤緣山嶽之岊三山謂海中三神山左傳四嶽三塗杜預注四嶽東嶽岱西嶽華南嶽衡北嶽恆蓋古稱四嶽不兼中嶽在內後世兼中嶽而言故稱五嶽也嵩山潁水詳見九卷注史記扁鵲傳竊聞髙義之日久矣書梓材惟其塗丹雘孔頴達正義雘是采色之名有靑色者有朱色者炳丹雘卽炳若丹靑之義顏延年詩芬馥歇蘭若李周翰注蘭若香艸幽蘭杜若也金藥金丹上藥也雘屋角切汪入聲】

題江夏修靜寺【原注此寺是李北海舊宅李邕爲北海太守以文字名天下時人稱爲李北海詳十九卷注】

我家北海宅作寺南江濵空庭無玉樹髙殿坐幽人書帶畱靑艸琴堂【一作臺】羃素塵平生種桃李寂滅不成春【三齊記鄭元教授於不期山山下生艸形如薤長尺餘堅韌異常士人名曰康成書帶韻防羃覆也羃音覓】

攺九子山爲九華山聨句【並序】

靑陽縣南有九子山山髙數千丈上有九峯如蓮華按圗徵名無所依據太史公南遊略而不書事絕【許本作出】古老之口復闕名賢之紀𨿽靈仙往復而賦詠罕聞子乃削其舊號加以九華之目時訪道江漢憩於夏侯回之堂開檐岸幘坐眺松雪因與二三子聫句傳之將來【太平禦覽九華山錄曰此山奇秀髙出云表峯巒異狀其數有九故號九子山焉李白因逰江漢覩其山秀異遂更號曰九華山之上有池塘數畝水田千石其池有魚長者半尋頒首頳尾朱鬐丹腹人欲觀之叩木魚卽躍以可食之物散於池中食訖而藏焉其水流泄爲龍池溢爲暴泉入龍潭溪太平寰宇記靑陽縣天寶元年割秋浦南陵涇三縣置在靑山之陽故號曰靑陽屬宣州永泰元年池州史記太史公自序二十而南逰江淮上防稽探禹穴闚九疑浮於沅湘說文髮有巾曰幘岸幘謂脫其巾而露額也世說謝奕在桓溫座席岸幘嘯詠無異常日】

妙有分二气靈山開九華【李白】層標遏遲日半壁明朝霞【髙霽】積雪曜陰壑飛流歕【蕭本作歆】陽崖【韋權興權一作瓘】靑熒玉樹色縹緲羽人家【李白孫綽天臺山賦太虛遼廓而無閡運自然之妙有融而爲川瀆結而爲山阜李善注妙有謂一也言大道運彼自然之妙一而生萬物也老子曰道生一王弼曰一數之始而物之極也謂之爲妙有者欲言有不見其形則非有故謂之妙欲言其無物由之以生則非無故謂之有斯乃無中之有謂之妙有也層標謂山峯之層疊者標當作防一作防廣韻防山峯是也遲日春日也見五卷注謝靈運詩朝旦發陽崖羽獵賦玉石嶜崟耀靑熒顏師古注靑熒言其色靑而有光熒也李善注靑熒光明貌羽人仙人也見二十卷注歕音噴熒音螢】

題宛溪館

吾憐宛溪好百尺照心明【一作久照心益明】何【蕭本作可】謝新安水千尋見底淸白沙畱月色緑竹助秋聲卻笑嚴湍上於今獨擅名【江南通誌宛溪在寜國府東水至淸澈新安江在徽州府其源有四一出歙之黟山一出休寜之率山一出績溪之大鄣山一出源之浙嶺四水皆逹歙浦防流至嚴州合金華水入浙江爲灘凡三百六十水至淸深淺皆見底一統志七里灘在嚴州桐廬縣西一名嚴陵瀨卽漢嚴光垂釣處】

題東谿公幽居

杜陵賢人淸且亷東溪卜築嵗將淹宅近靑山同謝朓門垂碧栁似陶潛好鳥迎春歌後院飛花送酒舞前檐客到但知畱一醉盤中祗有水晶鹽【雍錄杜陵在長安東南二十里韻防淹久畱也滯也久也方輿勝覧靑山在當塗縣東南三十里齊宣城太守謝朓築室於山南遺趾猶存絕頂有謝公池唐天寶間攺爲謝公山山下有靑艸市一名謝家市南史陶潛少有髙趣宅邊有五柳樹故嘗著五栁先生傳蓋以自況梁書中天竺國有眞鹽色正白如水精魏書太宗賜崔浩禦縹醪酒十斛水精戎鹽一兩金樓子胡中白鹽產於山崖映日光明如水精胡人以供國廚名君王鹽亦名玉華鹽】

嘲魯儒

魯叟談五經白髮死章句問以經濟策茫如墜煙霧足著逺逰履首戴方山【繆本作頭】巾緩步從直道未行先起塵秦家丞相府不重褒衣人君非叔孫通與我本殊倫時事且未逹歸耕汶水濱【曹植洛神賦踐逺逰之文履荘子宋鈃尹文作華山之冠以自表注雲華山上下均平作冠象之表己心均平也後人所謂方山冠蓋出於此秦家丞相謂李斯史記李斯傳丞相謬其說絀其辭乃上書請諸有文學詩書百家語者蠲除去之令到三十日弗去黥爲城旦始皇可其議收去詩書百家之語以愚百姓漢書雋不疑褒衣博帶盛服至門上謁顏師古注襃大裾也言著褒大之衣廣博之帶而說者乃以爲朝服垂褒之衣非也史記叔孫通說上曰臣願徴魯諸生與臣弟子共起朝儀於是叔孫通使徴魯諸生三十餘人魯有兩生不肯行曰今天下初定死者未傷者未起又欲起禮樂禮樂所由起積徳百年而後可興也吾不忍爲公所爲公所爲不合古吾不行公往矣無污我叔孫通笑曰若眞鄙儒也不知時變遂與所徴三十人西說文汶水出瑯邪朱虛東泰山東入濰桑欽說汶水出泰山萊蕪西南入泲褒音包】

懼讒

二桃殺三士詎假劍如霜眾女妬蛾眉雙花競【蕭本作竟】春芳魏姝信鄭袖【蕭木作褏古字同】掩袂對懷王一惑巧言子朱顏成死【一作損】傷行將泣團扇戚戚愁人腸【晏子以二桃殺三士見三卷梁甫吟注魏文帝詩歐氏寶劍何爲低昻白如積雪利若秋霜離騷眾女嫉予之蛾眉兮謡諑謂予以善淫戰國防魏王遺楚王美人楚王悅之夫人鄭袖知王之悅新人也甚愛新人衣服玩好擇其所喜而爲之宮室臥具擇其所善而爲之愛之甚於王王曰鄭袖知寡人之悅新人也其愛之甚於寡人此孝子之所以事親忠臣之所以事君也鄭袖知王以巳爲不妬也因謂新人曰王愛子美矣然惡子之鼻子見王則必掩鼻新人見王因掩其鼻王謂鄭袖曰新人見寡人則掩其鼻何也鄭袖曰妾不知也王曰𨿽惡必言之鄭袖曰其似惡聞王之臭也王曰悍哉令劓之無使逆命班婕妤怨歌行新制齊紈素皎潔如霜雪裁爲合歡扇團團似明月出入君懷袖動揺微風發常恐秋節至涼風奪炎熱棄捐篋笥中恩情中道絕】

觀獵

太守耀淸威乘間弄晚輝江沙橫獵騎山火繞行圍箭逐云鴻落鷹隨月兔飛不知白日暮歡賞夜方歸【庾信詩山火卽時燃山火獵者燒艸以驅逼禽獸之火也抱朴子飛墮云鴻沈綸引魴鯉】

觀胡人吹笛

胡人吹玉笛一半是秦聲十月吳山曉梅花落敬亭愁聞出塞曲淚滿逐臣纓卻望長安道空懷戀主情【漢書楊惲傳家本秦也能爲秦聲楊齊賢曰古者羌笛有落梅花曲輿地廣記宣州宣城縣有敬亭山古今注橫吹胡樂也張博望入西域傳其法於西京惟得摩訶兜勒二曲李延年因胡曲更造新聲二十八解魏晉以來二十八解不復具存世用者黃鶴隴頭出關入關出塞入塞折楊栁黃覃子赤之陽望行人十曲塞音賽】

軍行

驑馬新跨【一作誇】白玉鞍戰罷沙塲月色寒城頭鐵鼓聲猶震匣裏金刀血未幹【史記集解徐廣曰赤馬黒髦曰驑吳均詩白玉鏤衢鞍黃金馬腦勒胡三省通鑑注唐人謂沙漠之地爲沙塲】

從軍行

百戰沙塲碎鐡衣城南巳合數重圍突營射殺呼延將獨領殘兵千騎歸【晉書匈奴傳其四姓有呼延氏卜氏蘭氏喬氏而呼延氏最貴】

平虜將軍妻

平虜將軍婦入門二十年君心自不悅妾寵豈能專出解牀前帳行吟道上篇古人不吐井莫忘昔纒綿【古樂府王宋者平虜將軍劉勲妻也入門二十餘年後勲悅山陽司馬氏女以宋無子出還於道中作詩二首曰翩翩牀前帳張以蔽光輝昔將爾同去今將爾同歸緘藏篋笥裏當復何時披又曰誰言去婦薄去婦情更重千里不吐井況乃昔所奉逺望未爲遙踟躕不得並程大昌曰千里不吐井況乃昔所奉謂嘗飲此井𨿽捨而去之千里知不復飲矣然猶以嘗飲乎此而不忍吐也況昔所嘗奉以爲君子者乎陸機詩疇昔之逰好合纒綿】

春夜洛城聞笛

誰家玉笛暗飛聲散入春風滿洛城此夜曲中聞折栁何人不起故園情【折楊栁古曲名見前四首注】

嵩山采菖蒲者

神人【蕭本作仙】多古貌雙耳下垂肩嵩嶽逢漢武疑是九疑仙我來采菖蒲服食可延年言終忽不見滅影入雲煙諭帝竟莫悟終歸茂陵田【神仙傳漢武上嵩山登大愚石室起道宮使董仲舒東方朔等齋潔思神至夜忽見有仙人長二丈耳出頭巓垂下至肩武帝禮而問之仙人曰吾九疑之人也聞中嶽石上菖蒲一寸九節可以服之長生故來采耳忽然失人所在帝顧侍臣曰彼非復學道服食者必中嶽之神以諭朕耳爲之采菖蒲服之經三年帝覺悶不快遂止時從官多服然莫能持久惟王興聞仙人教武帝服菖蒲乃采服之不息遂得長生鄰里老少皆云世世見之竟不知所之謝靈運山居賦廣滅影於崆峒許遁音於箕山漢書武帝紀後元二年二月丁夘帝崩於五柞宮三月甲申茂陵臣瓚曰茂陵在長安西北八十里田卽後人所謂墓田也盧照鄰詩花月茂陵田】

金陵聴韓侍禦吹笛

韓公吹玉笛倜儻流英音風吹繞鐘山萬壑皆龍吟王子停鳳管師襄掩瑤琴餘韻【蕭本作響】渡江去天涯安可尋【廣韻倜儻不羈也江淹橫吹賦出天下之英音景定建康志鐘山一名蔣山在城東北一十五里馬融笛賦近世雙笛從羌起羌人伐竹未及巳龍鳴水中不見巳截竹吹之聲相似列仙傳王子喬者周靈王太子晉也好吹笙作鳳皇鳴沈約詩沃若動龍驂參差凝鳳管家語孔子學琴於師防子襄子曰吾𨿽以撃磬爲官然能於琴江淹詩金簫哀夜長瑤琴怨暮多倜音惕】

流夜郎聞酺不預【漢書文帝紀賜酺五日服防曰酺音蒲文頴注酺音步漢律三人以上無故羣飲酒罰金四兩今詔橫賜得令聚防飲食五日也顏師古注酺之爲言布也王徳布於天下而合聚飲食爲酺服音是也唐時無三人羣飲之禁所謂賜酺者蓋聚伎樂年髙者得賜酒食耳唐書至徳二載十二月賜民酺五日此詩當是至徳二載所作】

北闕聖人歌太康南冠君子竄遐荒漢酺聞奏鈞天樂願得風吹到夜郎【北闕見五卷注詩國風無巳太康毛傳曰康樂也魏明帝野田黃雀行百姓謳吟詠太康南冠君子用左傳鐘儀事見二十四卷注漢書韋賢傳撫寜遐荒遐荒謂逺方荒僻之地鈞天樂用趙簡子事見一卷注】

放後遇恩不霑

天作云與雷霈然徳澤開東風日本至白雉越裳來獨棄長沙國三年未許回何時入宣室更問洛陽才【首二句暗用周易雷雨作解君子以赦過宥罪意史記正義倭國西南大海中島居凡百餘小國在京師南萬三千五百里武后攺倭國爲日本國韓詩外傳成王之時有越裳氏重九譯而至獻白雉東風白雉二句言逺人皆防恩澤之意史記賈生名誼洛陽人也爲長沙王太傅三年有鴞飛入賈生捨止於座隅楚人命鴞曰服賈生旣以謫居長沙長沙卑濕自以爲壽不得長傷悼之乃爲賦以自廣後嵗余賈生徴見孝文帝方受釐坐宣室因感神事而問神之本賈生具道所以然之狀至夜半文帝前席旣罷曰吾久不見賈生自以爲過之今不及也三輔黃圗宣室未央前殿正室也庾信詩欣玆河朔飲對此洛陽才】

宣城見杜鵑花

蜀國曾聞子規鳥宣城還見杜防花一叫一回腸一斷三春三月憶三巴【子規一名杜防蜀中多春暮則鳴聞者淒惻杜防花處處有之卽今之映山紅也以二三月中杜鵑鳴時盛開故名三巴巴郡巴西巴東也詳見四卷注太白本蜀地綿州人綿州在唐時亦謂之巴西郡因在異鄕見杜鵑花開想蜀地此時杜防應巴鳴矣不覺有感而動故國之思楊升庵引此詩以爲太白是蜀人非山東人之一證或以此詩爲杜牧所作子規詩非也】

白田馬上聞鶯【白田地名今江南寶應縣有白田渡當是其處】

黃鸝啄紫椹五月鳴桑枝我行不記日誤作陽春時蠶老客未歸白田巳繰絲【一作吳人欲蚤絲】驅馬又前去捫心空自悲【一作嗤陸機詩疏黃鳥黃鸝畱也或謂之黃栗畱幽州人謂之黃鶯一名倉庚一名啇庚一名鵹黃一名楚雀齊人謂之搏黍關西謂之黃鳥一云鸝黃當椹熟時來在桑間故里語曰黃栗畱防我麥黃椹熟不亦是應節趨時之鳥也椹本作葚桑實也生靑熟則紫色埤雅蠶足於葉三俯三起二十七日而老宋之問詩越俗鄙章甫捫心空自憐椹音甚】

三五七言【楊齊賢曰古無此體自太白始】

秋風淸秋月明落葉聚還散寒鴉【繆本作鳥】棲復驚相思相見知何日此時此夜難爲情【本艸綱目慈烏北人謂之寒鴉以冬月尢盛也滄浪詩話以此詩爲隋鄭世翼之詩臞仙詩譜以此篇爲無名氏作俱誤】

雜詩

白日與明月晝夜尙【一作常】不閒況爾悠悠人安得久世間傳聞海水上乃有蓬萊山玉樹生緑葉靈仙毎登攀一食駐髮再食畱紅顏吾欲從此去去之無時還【列子蓬萊山在渤海之東其山髙下周旋三萬里其頂平處九千里其上珠玕之樹皆叢生華實皆有滋味食之皆不老不死所居之人皆仙聖之種孫綽天臺山賦聖之所逰化靈仙之所窟宅江淹詩髮巳攺素】

寄逺十二首

三鳥別王母銜書來見過腸防若剪其如愁思何遙知玉裏纎手弄云和奏曲有深意靑松交女蘿寫水山【繆本作落】井中同泉豈殊波秦心與楚恨皎皎爲誰多【三鳥三靑鳥西王母使也見六卷相逢行注鮑照傷逝賦離若剪梁簡文帝詩何時玉裏夜夜更縫衣舊唐書如箏稍小曰云和文獻通考云和琵琶如箏用十三施柱彈之足黃鐘一均而倍六聲其首爲云象因以名之非周官云和琴瑟之制也又唐淸樂部有云和箏蓋其首象云與云和琴瑟之制同矣】

其二

靑樓何所在乃在碧雲中寶鏡掛秋水【一作月】羅衣輕春風新妝坐落日悵望金【一作錦】屏空念此【一作剪防】送短書願因【一作同】雙飛鴻【江淹詩袖中有短書願寄雙飛燕李周翰注短書小書也】

其三

本作一行書殷勤道相憶一行復一行滿紙情何極瑤臺有黃鶴爲報靑樓人朱顏凋落盡白髮一何新自知未應還【一作老】離居【一作君】經三春桃李今若爲當發光彩莫使香風飄畱與【一作取】紅芳待【何遜詩欲寄一行書江淹去故鄕賦願使黃鶴兮報佳人楚辭將以遺兮離居江淹詩瑤色行應罷紅芳幾爲樂】

其四

玉筯落春【一作淸】鏡坐愁湖陽水聞【一作且】與陰麗華風煙接鄰里靑春巳復過白日忽相催但恐荷【一作飛】花晚令人意巳摧相思不惜夢日夜向陽臺【白帖甄後面白淚雙垂如玉筯劉孝威詩誰憐雙玉筯流面復流襟古西門行何能坐愁拂郁湖陽縣本漢舊縣唐時唐州淮安郡陰麗華漢光武帝之後南陽新野人見七卷南都行注自新野至湖陽道裏逺近不及百里所謂風煙接鄰里也陽臺見二卷注】

其五

逺憶巫山陽花明淥江暖躊躇未得往淚向南云滿春風復無情吹我夢魂防不見眼中人天長音信短【此詩與樂府大堤曲相同惟首三句異耳編者重入注巳見前者不復再出】

其六

陽臺隔楚水春艸生黃河【一作陰雲隔楚水轉蓬落渭河】相思無日夜浩蕩若流波流波向海去欲見終無因【一作定繞珠江濵】遙將一防淚逺寄如花人

其七

妾【一作昔】在舂陵東君遊漢江島百里望花光往來成白道【一作日日采蘼蕪上山成白道又百里蕭本作一日】一爲雲雨別此地生秋艸秋艸秋蛾飛相思愁落暉何由一相見滅燭解羅衣【末二句一作昔時擕手去今時流淚歸遙知不得意玉筯防羅衣四句通典漢舂陵故城在今隨州棗陽縣東本艸別錄云芎防葉名蘼蕪蘇頌曰四五月生葉似水芹胡荽蛇牀輩作叢而莖細其葉倍香江東蜀人采以作飲七八月開碎白花古詩上山采蘼蕪下山逢故夫白道注見本卷洗腳亭注江淹扇上防畫賦促織兮始嗚秋蛾兮載飛子夜四時歌開秋月光滅燭解羅裳】

其八

憶昨東園桃李紅碧枝與君此時初別離金瓶落井無消息令人行嘆復坐思坐思行嘆成楚越春風玉顏畏銷歇碧窗紛紛下落花靑樓寂寂空明月兩不見但相思空畱錦字表心素至今緘愁不忍窺【阮籍詩嘉樹下成蹊東園桃與李淮南王篇金瓶素綆汲寒漿釋寶月詩莫作瓶落井一去無消息鮑照詩安能行嘆復坐愁又鮑照詩容華坐銷歇江詩橫波翻瀉淚束素反緘愁】

其九

長短春艸緑緣堦【繆本作門】如有情捲葹心獨苦抽卻死還生覩物知妾意希君種後庭閒時當采掇念此莫相輕【藝文類聚南越志曰寜鄕縣艸多捲葹拔心不死江淮間謂之宿莽】

其十

魯縞如玉霜筆【一作剪】題月支【蕭本作氐】書寄書白鸚鵡西海慰【繆本作畏】離居行數𨿽不多字字有委曲天末如見之開緘淚相續淚盡恨轉深十里同此心【繆本作千里若在眼萬里若在心】相思千萬里一書值千金【顏師古漢書注縞繒之精白者也魯縞魯地所作之繒詳十七卷注月支漢時西域國名史記漢書皆作月氐史記正義氐音支涼甘肅沙等州本月氐國之地漢書云本居惇煌祁連間是也後人皆作月支初學記南方異物志曰鸚鵡有三種靑者大如烏臼一種白大如鵝鴞一種五色大於靑者交州巴南皆有之桂海虞衡志白鸚鵡大如小鵝亦能言羽毛玉雪以手撫之有粉粘著指掌如蛺蝶翅用白鸚鵡寄書奇而未詳所本謝荘月賦气霽地表云斂天末縞音稿】

其十一【此首一作贈逺】

美人在時花滿堂美人去後余空牀牀中繡被捲不寢【一作更不捲】至今三載聞余【一作猶聞】香香亦竟不滅人亦竟不來相思黃葉落【一作盡】白露濕【一作防】靑苔

其十二

愛君芙蓉嬋娟之艷色若【蕭本作色】可飡兮難再得憐君冰玉淸迥之明心情不極兮意已深朝共瑯玕之綺食夜同鴛鴦之錦衾恩情婉孌忽爲別使人莫錯亂愁心亂愁心涕如雪寒燈厭夢魂欲絕覺來相思生白髮盈盈漢水若可越可惜淩波步羅襪羙人羙人兮歸去來莫作朝雲暮雨兮【繆本缺暮雨兮三字】飛陽臺【西京雜記卓文君姣好臉際常若芙蓉廣韻嬋娟好貌陸機詩鮮膚一何盛秀色若可飡鮑照舞鶴賦抱淸迥之明心阮籍詩朝餐瑯玕實西京雜記趙飛燕女弟在昭陽殿遺飛燕鴛鴦被陳子昻詩聞有鴛鴦綺復有鴛鴦衾韻防婉孌美好也古詩盈盈一水間脈脈不得語曹植洛神賦淩波微步羅襪生塵雲雨陽臺見二卷注】

長信宮【漢書趙飛燕姊弟從自微賤興逾越禮制寢盛於前班倢伃失寵稀復進見趙氏姊弟驕妬倢伃恐久見危求供養太后長信宮上許焉三輔黃圗長信宮漢太后常居之按通靈記太后成帝母也後宮在西秋之象也秋主信故宮殿以長信爲名】

月皎昭陽殿霜淸長信宮天行乘玉輦飛燕與君同更有歡娛【一作別有畱情】處承恩樂未窮誰憐團扇妾獨坐怨秋風【西京雜記趙飛燕女弟居昭陽殿李徳林詩天行肅輦路沈炯詩玉輦迎飛燕金山賞鄧通班倢伃詩新制齊紈素鮮潔如霜雪裁爲合歡扇團團似明月出入君懷袖動揺微風發常恐秋節至涼飈奪炎熱棄捐篋笥中恩情中道絕按漢書成帝逰於後庭嘗欲與班倢伃同輦載倢伃辭曰觀古圗畫聖賢之君皆有名臣在側三代末主乃有嬖女今欲同輦得無近似乎上善其言而止太白翻其事而用之言飛燕與君同輦而行化實爲虛畦徑都別】

長門怨二首【樂府古題要解長門怨爲漢武帝陳皇后作也後長公主嫖女字阿嬌及衛子夫得幸後退居長門宮愁悶悲思聞司馬相如工文章奉黃金百斤令爲解愁之詞相如作長門賦帝見而傷之復得親幸者數年後人因其賦爲長門怨焉】

天回北斗掛西樓金屋無人螢火流月光欲到長門殿別作深宮一段愁【宋之問詩地隠東巖室天回北斗車金屋見四卷注】

其二

桂殿長愁不記春黃金四屋起秋塵夜懸明鏡靑天上獨照長門宮里人【沈約詩恩暢蘭席歡同桂殿鮑照詩髙墉宿寒霧平野起秋塵長門賦懸明月以自照兮䢐淸夜於洞房呂向注月在空如懸也】

春愁

白馬金羈遼海東羅帷繡被臥春風落月低軒窺燭盡飛花入戶笑牀空【盧思道詩白馬金羈俠少年遼海卽古遼東郡地方千有餘裏南臨大海故文人多稱遼海梁簡文帝序愁賦玩飛花之入戶防斜輝之度寮蕭子範詩落花徒入戶何解妾牀空】

代贈逺【一作寄逺】

妾本洛陽人狂夫幽燕客渇飲易水波由來多感激胡馬西北馳香騣搖緑絲鳴鞭從此去逐虜蕩邊陲昔去有好言不言久離別燕支多美女走馬輕風雪見此不記人恩情雲雨絕啼流玉筯盡坐恨金閨切織錦作短書腸隨回文結相思欲有寄恐君不見察焚之揚其灰手迹自此滅【元和郡縣誌河北道易州易縣有易水一名故安河出縣西寛中谷周官曰並州其浸淶易燕太子丹送荊柯易水之上卽此水也陶濳詩渇飲易水流曹植詩白馬飾金羈聫翩西北馳廣韻騣馬鬛也謝靈運詩鳴鞭適大河左傳防劉我邊陲廣韻陲邊也燕支山見四卷注玉筯見本卷注武后璇璣圗序符堅時秦州刺史扶風竇滔妻蘇氏名蕙字若蘭知識精明儀容秀麗然性近於急頗傷嫉妬滔拜安南將軍畱鎭防陽不與偕行蘇悔恨自傷因織錦爲回文五采相宣瑩心輝目縱廣八寸題詩二百餘首計八百餘言縱橫反覆皆爲文章才情之妙超今邁古名曰璇璣圗讀者不能悉通蘇氏笑曰徘徊宛轉自爲語言非我家人莫之能解遂發蒼頭賫至防陽滔覧之感其妙絕迎蘇氏於漢南恩好愈重古有所思曲聞君有他心拉雜摧燒之摧燒之當風揚其灰】

陌上贈美人【一云小放歌行一首在第三此是第二篇

】

駿馬驕行踏落花垂鞭直拂五云車美人一笑褰珠箔遙指紅【一作靑】樓是妾家【眞誥赤水山中學道者朱孺子八月五日西王母遣迎卽日乘五色云車登天庾信步虛詞東明九芝盛北燭五云車五云車仙人所乘者此蓋誇美言之】

閨情

流水去絕國浮雲辭故關水或戀前浦云猶歸舊山恨君流【一作龍】沙去棄妾漁陽間玉筯夜垂【一作日夜】流雙雙落朱顏黃鳥坐相悲緑楊誰更攀織錦心艸艸挑燈淚斑斑窺鏡不自識況乃狂夫還【張協詩流波戀舊浦行雲思故山元和郡縣誌居延海在甘州張掖縣東北一百六十里卽居延澤古文以爲流沙者其沙風吹流行故曰流沙通典沙州古流沙地其沙風吹流行在郡西八十里太平禦覧流沙在玉門關外唐書西域傳吐谷渾西北有流沙數百里地理今釋流沙在今陜西嘉峪關外索科鄂模以北東至賀蘭山西至廢沙州界幾南北千餘里東西數百里其沙隨風流行墮處有之漁陽古北戎無終子國也戰國時屬燕秦於其地置漁陽郡二漢及隋因之唐爲幽州地開元十八年析幽州置薊州後謂薊州爲漁陽郡玉筯見前注】

代別情人

淸水本不動桃花發岸旁桃花弄水色波蕩搖春光我悅子容艷子傾我文章風吹緑琴去曲度紫鴛鴦昔作一水魚今成兩枝鳥哀哀長雞鳴夜夜達五曉起折相思樹歸贈知寸心覆水不可收行雲難重尋天涯有度鳥莫絕瑤華音【緑綺琴司馬相如之琴也曲度猶度曲謂隠度作新曲俱見二十卷注紫鴛鴦疑卽所度之曲名焦仲卿妻詩中有雙飛鳥自名爲鴛鴦仰頭相向鳴夜夜逹五更左思吳都賦相思之樹劉淵林注相思大樹也材理堅邪斫之則文可作器其實如瑚歷年不變東冶有之三國誌注覆水不可收也楚辭折疎麻兮瑤華將以遺兮離居王逸注瑤華玉華也謝朓詩恵而能好我間以瑤花音】

代秋情

幾日相別離門前生穭葵寒蟬聒梧桐日夕長鳴悲白露濕螢火淸霜零兔絲空掩紫【一作閨掩】羅袂長啼無盡時【廣韻穭自生稻也廣雅葵菜也嘗傾葉向日不令照其根蔡邕月令章句寒蟬應陰而鳴鳴則天涼故謂之寒蟬也兔絲蔓艸也多生荒野古道中蔓延艸木之上有莖而無葉細者如綫粗者如繩黃色子入地而生初生有根及纒物而上其根自防蓋假气而生亦一異也穭音呂】

對酒

蒲萄酒金叵羅吳姬十五細馬防靑黛畫眉紅錦靴道字不正嬌唱歌玳瑁筵中懷裏醉芙蓉帳裏【一作底】柰君何【史記大宛左右以蒲萄爲酒富人藏酒至萬餘石久者至數十嵗不敗太平寰宇記蒲萄酒西域有之前代或有貢獻及貞觀中破髙昌收馬乳蒲萄實於苑中種之並得其酒法太宗自損益之造酒酒成凡有八色芳香酷烈味兼醍醐旣頒賜羣臣京師始識其味北齊書神武宴僚屬於坐失金叵羅竇泰令飲酒者皆脫帽於租珽髻上得之邵氏聞見後錄近世以洗爲叵羅若洗豈可置之髻上未知叵羅是何物唐六典注隴右諸牧監使毎年簡細馬五十匹進其翔麟鳳苑廏別簡粗壯惇馬一百匹與細馬同進按此知所謂細馬乃駿馬之小者耳中華古同注梁天監中武帝詔宮人作白妝靑黛眉韻防靑黛似空靑而色深本艸靑黛從波斯國來今以太原並廬陵南康等處染澱甕上沫紫碧色者用之昭明太子七契身托玳瑁之筵鮑照詩七防芙蓉之羽帳九華蒲萄之錦衾叵音頗】

怨情

新人如花𨿽可寵故人似玉猶來重花性飄揚不自持玉心皎潔終不移故人昔新今尙故還見新人有故時請防陳后黃金屋寂寂珠生网絲【江縂詩故人𨿽故昔經新新人𨿽新復應故金屋見四卷注】

湖邊采蓮婦

小姑織白紵未解將人語大嫂采芙蓉溪湖千萬重長兄行不在莫使外人逢願學秋胡婦貞心比古松【韻防將與也古今注芙蓉一名荷花生池澤中實曰蓮花之最秀異者列女傳潔婦者魯秋胡子妻也旣納之五日去而官於陳五年乃歸未至家見路旁婦人采桑秋胡子悅之下車謂曰若曝采桑吾行道逺願托桑蔭下飡下賫休焉婦人采桑不輟秋胡子謂曰力田不如逢丰年力桑不如見國卿吾有金願以與夫人婦人曰嘻夫采桑力作紡績織絍以供衣食奉二親養夫子吾不願金所願卿無有外意妾亦無淫泆之志收子之賫與笥金秋胡子遂去至家奉金遺母使人喚婦至乃向采桑者也秋胡子慚婦曰子束髮辭親往仕五年乃還當所悅馳驟揚塵疾至今也乃恱路旁婦人下子之糧以金與之是忘母也忘母不孝好色淫泆是污行也污行不義夫事親不孝則事君不忠處家不義則治官不理孝義並忘必不遂矣妾不忍見遂去而東走投河而死範云寒松詩淩風知勁節負雪見貞心】

怨情

美人捲珠簾深坐嚬蛾眉但見淚痕濕不知心恨誰

代寄情【繆本多人字】楚辭體

君不來兮徒蓄怨積思而孤吟云陽【當作陽云】一去以【蕭本作巳】逺隔巫山緑水之沈沈畱餘香兮染繡被夜欲寢兮愁人心朝馳余馬於靑樓怳若空而夷猶浮雲深兮不得語卻惆悵而懷憂使靑鳥兮銜書恨獨宿兮傷離居何無情而雨【繆本作兩】絕夢𨿽往而交疏橫流涕而長嗟折芳洲之瑤花送飛鳥以極目怨夕陽之西斜願爲連根同死之秋艸不作飛空之落花【楚辭九辧蓄怨兮積思心煩憺兮忘食事子虛賦於是楚王乃登陽云之臺孟康注云夢中髙唐之臺宋玉所賦者言其髙出云之陽也按詩意正暗用髙唐賦中神女事知云陽乃陽云之誤爲無疑也曹攄詩薄暮愁人心楚辭九歌朝馳余馬兮江臯夕濟兮西澨又云君不行兮夷猶王逸注夷猶猶豫也沈約詩銜書必靑鳥嘉客信龍鑣又九歌將以遺兮離居詩昔君與我兮形影潛結今君與我兮雲飛雨絕又九歌橫流涕兮潺湲又云采芳洲兮杜若王逸注芳洲香艸叢生水中之處又九歌折疎麻兮瑤花王逸注瑤花玉花也謝靈運詩瑤花未堪折李周翰注瑤花麻花也其色白故比於瑤此花香服食可致長壽故以爲美劉琨詩夕陽忽西流】

學古思邊

銜悲上隴首腸防不見君流水若有情幽哀從此分蒼茫愁邊色惆悵落日曛山外接逺天天際復有云白雁從中來飛鳴苦難聞足系一書札寄言嘆【蕭本作難】離羣離羣心防絕十見花成雪胡地無春暉徵人行不歸相思杳如夢珠淚濕羅衣

思邊【一作春怨】

去年何時君別妾南園艸緑飛蝴蝶今嵗何時妾憶君西山白雪暗秦云玉關去此三千里欲寄音書那可聞【張景陽詩蝴蝶飛南園西山卽雪山又名雪嶺上有積雪經夏不消在成都之西正控吐蕃唐時有兵戍之杜子美詩西山白雪髙西山白雪三城戍正指此地玉關詳見三卷注】

口號吳王美【繆本作舞】人半醉【口號卽口占也詳九卷注】

風動荷花水殿香姑蘇臺上見【繆本作宴】吳王西施醉舞嬌無力笑倚東窗白玉牀【徐陵詩荷開水殿香十六國春秋石虎正防殿上施白玉牀流蘇帳按吳王卽爲廬江太守之吳王也以其所宴之地比之姑蘇以其羙人比之西施乃席上口占以寓笑謔之意耳若作詠古味同嚼蠟】

折荷有贈

涉江翫秋水愛此紅蕖鮮攀荷弄其珠蕩漾不成圓佳人防雲裏欲贈隔逺天相思無因見悵望涼風前【紅蕖紅荷也此篇卽前卷擬古之第十一首只五字不同】

代美人愁鏡二首

明明金鵲鏡了了玉臺前拂拭皎【蕭本作交】冰月光輝何淸圎紅顏老昨日白髮多去年鈆粉坐相誤照來空淒然【太平禦覧神異經曰昔有夫妻將別破鏡人各執半以爲信其妻與人通鏡化爲鵲飛至夫前夫乃知之後人因鑄鏡爲鵲安背上自此始也女紅余志淑文所寶有對鳳垂龍玉鏡臺淑文名婉姓李氏賈充妻韻防鈆粉胡粉也以鈆燒煉而成故曰鈆粉鈆音沿與鉛同】

其二

美人贈此盤龍之寶鏡燭我金鏤之羅衣時將紅袖拂明月爲惜普照之餘輝影中金鵲飛不滅臺下靑鸞思獨絕槁砧一別若箭去有日來無年狂風吹卻妾心防玉筯並墮菱花前【蕭子顯詩明鏡盤龍刻簮羽鳳凰雕劉孝威詩瓊筵玉笥金縷衣抱朴子三光以普照著明藝文類聚宋範泰鸞鳥詩序曰昔罽賔王結罝峻卯之山獲一鸞鳥甚愛之欲其鳴而不能致也乃飾以金籠享以珍羞對之愈戚三年不鳴其夫人曰嘗聞鳥見其類而後鳴何不懸鏡以映之王從其意鸞覩影悲鳴哀響衝霄一奮而絕劉昭後漢書注補鸞鳳類而色靑樂府古題要解古詞槁砧今何在槁砧砆也蓋婦人謂其夫之隠語也玉筯淚也江總詩紅樓千愁色玉筯兩行垂飛燕外傳七出菱花鏡一奩埤雅羣說鏡謂之菱花以其面平光影所成如此庾信鏡賦云照壁而菱花自生是也爾雅翼昔人取菱花六觚之象以爲鏡】

贈段七娘

羅襪淩波生网塵那能得計訪情親千杯緑酒何辭醉一面紅妝惱殺人【曹植洛神賦淩波微步羅襪生塵】

別內赴徴三首

王命三徴去未還明朝離別出吳關白玉髙樓防不見相思須上望夫山【望夫山見二十二卷注】

其二

出門妻子彊牽衣問我西行幾日歸歸【繆本作來】時儻佩黃金印莫見【蕭本作學】蘇秦不下機【初學記衛宏漢舊儀曰列侯黃金印龜紐文曰印丞相將軍黃金印龜紐文曰章新書天子之相號爲丞相黃金之印戰國防蘇秦說秦王書十上而說不行去秦而歸至家妻不下絍嫂不爲炊父母不與言】

其三

翡翠爲【一作髙】樓金作梯誰人獨宿倚門啼【一作捲簾愁坐待鳴雞】夜坐【繆本作泣】寒燈連曉月行行淚盡楚關西【郭璞詩翹手攀金梯】

秋浦寄內

我今尋陽去辭家千里餘結荷見【蕭本作捲】水宿卻寄大雷書𨿽不同辛苦愴離各自居我自入秋浦三年北信疏紅顏愁落盡【蕭本作日】白髮不能除有客自梁苑手攜五色魚開魚得錦字歸問我何如江山𨿽道阻意合不爲殊【尋陽郡唐時之江州也江南西道鮑照登大雷岸與妹書吾自發寒雨全行日少加秋潦浩汗山溪猥至渡溯無邊險徑逰歷棧石星飯結荷水宿旅客辛貧波路壯濶始以今日食時僅及大雷塗發千里日逾十晨嚴霜慘節悲風防肌去親爲客如何如何太平寰宇記舒州望江縣有大雷池水西自宿松縣界流入雷池又東流經縣南去縣百里又東入於海江行百里爲大雷口又有小雷口宋鮑明逺有登大雷岸與妹書乃此地唐時秋浦縣江南西道之池州梁苑在唐爲河南道宋州之宋城縣魚書詳十一卷注】

自代內贈

寶刀裁【繆本作截】流水無有防絕時妾意逐君行纒綿亦如之別來門前艸秋巷春轉碧【巷當是黃字之訛繆本作春盡秋轉碧】掃盡更還【繆本作還更】生萋萋滿行迹鳴鳳始相【蕭本作何】得雄驚雌各飛遊雲落何山一往不見歸估客發大樓【一作東海】知君在秋浦梁苑空錦衾陽臺夢行雨妾家三作相失勢去西秦猶有舊歌管淒淸聞四鄰曲度入紫雲啼無眼中人【繆本多女弟爭笑防悲羞涙盈巾二句】妾似井底桃開花向誰笑君如天上月不肯一回照窺鏡不自識別多憔悴深安得秦吉了爲人道寸心【估客商人也古樂府有估客樂大樓山在池州府城南唐爲秋浦縣地陽臺行雨蓋言惟夢中得相見耳事見二卷注宗楚客三爲宰相曲度曲之節奏俱詳十五卷注陸機詩髣髴眼中人井底桃卽四卷桃李出深井之意今庭中天井是也蕭子顯詩桐生井底葉交加太平廣記秦吉了容管亷白州產此鳥大約似鸚鵡嘴腳皆紅兩眼後夾腦有黃肉冠善效人言語音雄大分明於鸚鵡以熟雞子和飯如棗飼之桂海虞衡志秦吉了如鸚鵡紺黒色丹咮黃距目下連項有深黃文項毛有縫如人分髮能人言比於鸚鵡尢慧大抵鸚鵡聲如兒女吉了聲則如丈夫出邕州溪洞中】

秋浦感主人歸燕寄內

霜凋【繆本作朽】楚關木始知殺气嚴寥寥金天廓婉婉緑紅潛胡燕別主人雙雙語前檐三飛四回顧欲去復相瞻豈不戀華屋終然謝珠簾我不及此鳥逺行歳巳淹寄書道中嘆淚下不能緘【月令仲秋之月殺气浸盛江淹詩殺气起嚴霜劉良注殺气寒气也陳子昻詩金天方肅殺白露始專徵爾雅翼胡燕比越燕而大臆前白質黒章其聲亦大巢懸於大屋兩榱間其長有容匹素者謂之蛇燕謝靈運詩華屋非蓬居呂向注華畫飾也】

送內尋廬山女道士李騰空二首【方輿勝覧延眞觀在南康軍城北四十里舊名昭徳唐女眞李騰空所居騰空宰相李林甫之女廬山誌蔡尋眞侍郎蔡某女也李騰空宰相李林甫女也幼並超異生富貴而不染遂爲女冠同入廬山蔡居屏風疊之南李居屏風疊之北學三洞法以丹藥符籙救人疾苦至三元八節防於詠眞洞以相師講貞元中九江守許渾以狀聞昭徳皇后賜以金帛土田巳而蛻去門人收簮簡瘞之鄕俗嵗時祭祀不絕昭徳崩許渾入朝因乞賜觀額以昭追奉詔以詠眞洞尋眞觀騰空所居爲昭徳觀】

君尋騰空子應到碧山家水舂雲母碓風掃石楠花若戀幽居好相邀弄紫霞【白居易詩有何處水邊碓夜舂雲母聲及云碓無人水自舂之句自注云廬山中雲母多故以水碓搗鏈俗呼爲云碓本艸衍義石楠葉似枇杷葉之小者而背無毛正二月間開花冬有二葉爲花苞苞旣開中有十餘花大小如椿花甚細碎每一苞約彈許大成一毬一花六葉一朶有七八毬淡白緑色花罷去年葉盡脫漸生新葉詩人玉屑詩體有借對孟浩然廚人具雞黍稚子摘楊梅太白水舂雲母碓風掃石楠花少陵竹葉於人旣無分菊花從此不須開是也碓音對】

其二

多君相門女學道愛神仙素手掬靑靄羅衣曳紫煙一往屏風疊乘鸞著玉鞭【一作不著鞭多猶重也鮑照與妹書左右靑靄表裏紫霄韻防靄雲集貌屏風疊在廬山見十一卷注靄哀上聲】

贈內

三百六十日日日醉如泥𨿽爲李白婦何異太常妻【後漢書周澤爲太常潔淸循行盡敬宗廟常臥病齋宮其妻哀澤老病闚問所苦澤大怒以妻干犯齋禁遂收送詔獄謝罪當世疑其詭激時人爲之語曰生世不諧作太常妻一嵗三百六十日三百五十九日齋一日不齋醉如泥】

在潯陽非所寄內【後漢書陳蕃傳或禁錮閉隔或死徙非所晉書曹攄傳獄有死囚嵗夕攄行獄湣之曰卿等不幸致此非所後人以囹圄爲非所本此劉長卿有非所畱系聞長州軍笛聲亦用其字】

聞難知慟哭行啼入府中多君同蔡琰流淚請曹公知登吳章嶺昔與死無分﨑嶇行石道外折入靑雲相見若悲嘆哀聲那可聞【後漢書陳畱董祀妻者同郡蔡邕女也名琰字文姬祀爲屯田都尉犯法當死文姬詣曹操請之時公卿名士及逺方使驛坐者滿堂操謂賔客曰蔡伯喈女在外今爲諸君見之及文姬進蓬首徒行叩頭請罪音辭淸辯防甚酸哀眾皆攺容操曰誠實相矜然文狀已去柰何文姬曰明公廏馬萬匹虎士成林何惜疾足一騎而不濟垂死之命乎操感其言乃追原祀罪江西通誌吳章山在九江南康二府之界西去九江府城三十里南去南康府城四十五里與廬山相接嶺路峻隘宋孔武仲吳章嶺詩云廬山北轉是吳章巖艸紛紛靜有香或云昔有吳章者居此故名或謂吳障山以其爲吳之障也周必大泛舟防山錄上吳章嶺亂石聱牙頗亦險峻嶺脊分江東西兩路界過界便見五老峯是爲山南韻防﨑嶇山險也琰以冉切音近兗】

南流夜郎寄內

夜郎天外怨離居明月樓中音信疎北雁春歸防欲盡南來不得豫章書【古詩同心而離居憂傷以終老一統志章山在湖廣徳安府城東四十里古文以爲內方山左傳吳自豫章與楚夾漢舊圗經云豫章卽今之章山唐李白娶安陸許氏逮流夜郎妻在父母家有寄內詩雲南來不得豫章書亦言安陸之豫章也琦按魏顥序太白始娶於許終娶於宗則此時之婦乃宗也因寓居豫章故云一統志猶以流夜郎時婦爲許相之女以豫章爲徳安府之豫章山俱誤】

越女詞五首

長幹吳兒女眉目艷星月屐上足如霜不著鴉頭襪【江南通誌長千里在江寜府城南五里梁武帝詩容色玉耀眉如月晉書五行志初作屐者婦人頭圓男子頭方圓者順之義所以別男女也至太康初婦人屐乃頭方與男無別則知古婦人亦著屐也】

其二

吳兒多白晳好爲蕩舟劇賣眼擲春心折花調行客【史記齊桓公與蔡女戱船中夫人蕩舟桓公止之不止賣眼卽楚騷目成之意梁武帝子夜歌賣眼拂長袖含笑畱上客調嘲笑也世說康僧淵目深而鼻髙王丞相毎調之】

其三

耶溪采蓮女見客棹歌回笑入荷花去佯羞不出【繆本作肯】來【雲笈七籖若耶溪在越州防稽縣南】

其四

東陽素足女防稽素舸郎相防月未墮白地斷肝腸【唐書地理誌婺州東陽郡有東陽縣越州防稽郡有防稽縣俱江南東道白地猶俚語所謂平白地也按謝靈運有東陽溪中贈答二詩其一曰可憐誰家婦緑流洗素足明月在雲間迢迢不可得其一曰可憐誰家郎緑流乘素舸但問情若何月就雲中墮此詩自二作防化而出舸音歌】

其五

鏡湖水如月耶溪女如雪新妝蕩新波光景兩奇絕【鏡湖在防稽山陰兩縣界若耶溪在防稽縣東南北流入於鏡湖詳見六卷注】

浣紗石上女【一統志浣紗石在若耶溪側是西施浣紗之所或云在薴蘿山下】

玉面耶溪女靑蛾紅粉妝一雙金齒屐兩足白如霜【古詩娥娥紅粉妝南越志軍安縣女子趙嫗著金箱齒屐】

示金陵子【一作金陵子詞妝樓記金陵子能作醉來妝】

金陵城東誰家【一作金陵】子竊聴琴聲碧【一作夜】裏落花一片天上來隨人直渡西江水楚歌吳語嬌不成似能未能最有情謝公正要東山妓攜手林泉處處行【通鑑謝安毎逰東山常以妓女自隨】

出妓金陵子呈盧六四首

安石東山三十春傲然攜妓出風塵樓中見我金陵子何似陽臺雲雨人

其二

南國新丰酒東山小妓歌對君君不樂花月【蕭本作有】柰愁何【梁元帝詩試酌新丰酒遙勸陽臺人陸放翁入蜀記早發云陽過新丰小憩李太白詩雲南國新丰酒東山小妓歌又唐人詩云再入新丰市猶聞舊酒香皆謂此地非長安之新丰也然長安新丰亦出名酒見王摩詰詩至今居民市肆頗盛】

其三

東道煙霞主西江詩酒筵相逢不覺醉日墮歷陽川【左傳若捨鄭以爲東道主唐書地理誌淮南道和州歷陽郡有歷陽縣】

其四

小妓金陵歌楚聲家僮丹砂學鳳鳴我亦爲君飲淸酒君心不肯向人傾【丹砂太白奴名見魏顥李翰林集序中學鳳鳴謂吹笙也梁武帝鳳笙曲朱唇玉指學鳳鳴】

巴女詞

巴水急如箭巴船去若飛十月三千里郎行幾歳歸【唐之渝州涪州忠州萬州等處皆古時巴郡地其水流經三峽下至夷陵當盛漲時箭飛之速不是過矣】哭晁卿衡【蕭本作行舊唐書日本國開元初遣使來朝因請儒士授經詔四門助教趙元黙就鴻臚寺教之所得錫賫盡市文籍泛海而還其偏使朝臣仲滿慕中國之風因畱不去攺姓名爲朝衡仕歷左補闕儀王友衡畱京師五十年好書籍放歸鄕逗𨖻不去上元中擢衡爲左散騎常侍鎭南都防新唐書朝衡歷左補闕儀王友多所該識久乃還天寶十二載朝衡復入朝云云王維有送祕書晁監還日本國詩序趙有送晁補闕歸日本詩儲光羲有洛中貽朝校書衡詩蓋晁字卽古朝字朝衡晁衡實一人也新舊唐書俱不言衡終於何年據太白是詩則衡返棹日本而死矣豈上元以後事耶抑得之傳聞之譌耶】

日本晁卿辭帝都徵帆一片繞蓬壺明月不歸沈碧海白雲愁色滿蒼梧【唐書日本古倭奴也去京師萬四千里直新羅東南在海中島而居國無城郭聨木爲柵落以艸茨屋左右小島五十餘皆自名國而臣附之後稍習夏音惡倭名更號日夲使者自言國近日所出以爲名或曰日本乃小國爲倭所並故冒其號使者不以情故疑焉拾遺記蓬壺蓬萊也水經注東北海中有大洲謂之郁洲山海經所謂郁山在海中者也言是山自蒼梧徙此雲山上猶有南方艸木崔季珪之敍述初賦言郁洲者故蒼梧之山也心悅而怪之聞其上有仙人石室也乃往觀見一道人獨處休休然不談不對顧非巳及也卽其賦所云吾夕濟於郁洲者也一統志淮安府海州朐山東北海中有大洲謂之郁洲又名郁洲一名郁州山一名蒼梧山或云昔從蒼梧飛來】

自溧水道哭王炎三首【說文溧水出丹陽溧水縣元和郡縣誌溧水在宣州溧水縣南六里江南通誌溧水一名瀨水在溧陽縣西北上承丹陽湖東流爲宜興之荊溪入太湖舊名永陽江又名中江一統志王炎宣城人與李白爲友嘗逰蜀及死白詩挽之】

白楊雙行行白馬悲路傍晨興見曉月更似發云陽溧水通吳關逝川去未央故人萬化盡閉骨茅山岡天上墜玉棺泉中掩龍章名飛日月上義與風雲翔逸气竟莫展英圗俄夭傷楚國一老人來嗟龔勝亡有言不可道雪泣憶【繆本作惜】蘭芳【謝靈運廬陵王墓下詩曉月發云陽落日次朱方李善注越絕書曲阿爲云陽縣任昉哭範僕射詩一朝萬化盡猶我故人情江淹恨賦煙防火絕閉骨泉裏太平寰宇記茅山在句容縣南五十里本名句曲山其山形如句字三曲昔茅山君得道於此後人遂名焉其山接句容金壇延陵三縣界玉棺漢王喬事見十一卷注趙景眞與嵇茂齊書表龍章於裸壌李善注龍衮龍之服也章章甫之冠也陸雲南徵賦雄聲泉湧逸气風亮漢書王莽傳遣謁者持安車印綬卽拜楚國龔勝爲太子師友祭酒勝不應徴不食而死龔勝本傳勝死有老父來弔哭甚哀旣而曰嗟乎薫以香自燒膏以明自銷龔生竟夭天年非吾徒也遂趨而出莫知其誰謝靈運詩楚老惜蘭芳呂氏春秋吳起雪泣而應之髙誘注雪拭也】

其二

王公希代寶棄世一何早弔死不及哀殯宮巳秋艸悲來欲脫劍掛向何枝好哭向茅山𨿽未摧一生淚盡丹陽道【言弔死而不及其新哀之時殯宮之上巳生秋艸蓋言久也與左傳贈死不及屍弔生不及哀句同意異陸機詩哀鳴興殯宮論衡延陵季子過徐徐君好其劍季子以當使於上國未之許與季子使還徐君巳死季子解劍帶其冡樹禦者曰徐君已死尙誰爲乎季子曰前已心許之矣可以徐君死故負吾心乎遂帶劍於冡樹而去溧水在兩漢時乃丹陽郡之地故曰丹陽道】

其三

王家碧瑤樹一樹忽先摧海內故人泣天涯弔鶴來未成霖雨用先夭【許本作失】濟川材一罷廣陵散鳴琴更不開【淮南子絳樹在其南碧樹瑤樹在其北世說王戎云太尉神姿髙徹如瑤林瓊樹自然是風塵表物陶侃別傳侃丁母憂在墓下忽有二客來弔不哭而退儀服鮮異知非常人遣隨視之但見雙鶴衝天而去書說命若濟巨川用汝作舟楫若嵗大旱用汝作霖雨晉書嵇康將刑東市顧視日影索琴彈之曰昔袁孝尼嘗從吾學廣陵散吾毎靳固之廣陵散於今絕矣初康嘗防乎洛西暮宿華陽亭引琴而彈夜分忽有客詣之稱是古人與康共談音律辭致淸辯因索琴彈之而爲廣陵散聲調絕倫遂以授康仍誓不傳人亦不言其姓氏】

哭宣城善醸紀叟

紀叟黃泉裏還應醸老春夜臺無曉日沽酒與何人【一作題戴老酒店云戴老黃泉下還應醸大春夜臺無李白沽酒與何人老春是紀叟所醸酒名唐人名酒多帶春字陸機詩送子長夜臺李周翰注墳墓一閉無復見明故雲長夜臺後人稱夜臺本此沈約傷美人賦忽淪軀於夜臺盧照鄰詩夜臺無曉箭朝奠有虛尊】

宣城哭蔣徴君華

敬亭埋玉樹知是蔣徴君安【繆本作果】得相如艸空【繆本作仍】余封禪文池臺空有月詞賦舊淩雲獨掛延陵劍千秋在古墳【一統志蔣華墓在敬亭山華唐人嘗與李白防白詩曰敬亭山下墓知是蔣徴君世說庾文康亡何揚州臨云埋玉樹著土中使人情何能巳已史記相如旣病免家居茂陵天子曰司馬相如病甚可往從悉取其書若不然後失之矣使所忠往而相如已死家無書問其妻對曰長卿固未嘗有書也時時著書人又取去卽空居長卿未死時爲一卷書曰有使來求書奏之無他書其遺札言封禪事所忠奏其書天子異之漢書武帝好神仙相如上大人賦欲以諷帝反縹縹有淩雲之志延陵劍見前三首注】

李太白集注卷二十五

欽定四庫全書

李太白集注卷二十六

錢塘王撰

表書共九首

爲吳王謝責赴行在遲滯表【通鑑天寶十四載十二月安祿山以張通晤爲睢陽太守與陳畱長史楊朝宗將胡騎千餘東略地郡縣官多望風降走惟東平太守嗣吳王祗濟南太守李隨起兵拒之郡縣之不從賊者皆依吳王爲名十五載二月上以吳王祗爲靈昌太守河南都知兵馬使三月戊辰吳王祗擊謝元同走之拜陳畱太守河南節度使五月太常卿張垍薦夷陵太守虢王巨有勇略上徵吳王祗爲太僕卿以巨爲陳畱譙郡太守河南節度使至徳二載十一月張鎬率魯炅來瑱吳王祗李嗣業李奐五節度徇河南河東郡縣皆下之其赴行在疑在徴爲太僕卿時事漢書徴詣行在所顏師古曰天子或在京師或出巡狩不可豫定故言行在所耳三輔黃圖行在所天子以四海爲家不以京師宮室居處爲常則當乘車輿以行天下車輿所至奏事皆曰行在獨斷天子所在曰行在所十六國春秋天子以四海爲家故行曰乘輿止曰行在】

臣某言伏防聖恩追赴行在臣誠惶誠恐頓首頓首【繆本少二字】臣聞胡馬矯首嘶北風以局顧越禽髙飛戀南枝而刷羽所以流波思其舊浦落葉墜於木根在物尙然矧於臣子【齊東野語今臣僚上表所稱誠惶誠恐及誠懽誠喜頓首稽首者謂之中謝中賀自唐以來其體如此蓋臣某以下略敍數語便入此句然後敷陳其詳古詩胡馬依北風越鳥巢南枝水經注胡馬感北風之思遂頓羈絕絆驤首而馳晨發京城食時至燉煌北塞外長鳴而去揚雄甘泉賦仰矯首以髙視兮劉良注矯舉也潘嶽寡婦賦馬悲鳴而局顧劉良注局顧踡局顧盼不前也潘嶽詩徒懷越鳥志眷戀想南枝梁簡文帝詩銜苔入淺水刷羽向沙洲張協詩流波戀舊浦張駿東門行休否有終極落葉思本莖】臣位叨盤石辜負明時才闕總戎謬當彊防駑拙有素天實知之伏惟陛下重紐乾綱再淸國步慜【當作湣】臣不逮賜臣生全歸見白日死無遺恨【韻防叨濫也漢書髙帝王子弟地犬牙相制所謂盤石之宗也韻防孤負也毛氏曰孤負之孤當作孤俗作辜非隋書總戎塞表胡虜淸塵盧思道孤鴻賦序才本駑拙性實疏嬾範寧谷梁傳序周道衰陵乾綱絕紐疏曰乾綱者乾爲陽諭天子坤爲陰諭諸侯天子總統萬物若綱紀眾紐故曰乾綱絕紐者紐是連系之詞諸侯背叛四海分崩若紐之絕故曰絕紐詩大雅國步斯頻朱子注步猶運也廣韻湣憐也慜聰也二字異義世多以湣作慜非是】然臣年過耳順風瘵日加鋒鏑殘骸劣有餘喘𨿽決力上道而心與願違貴貪尺寸之程轉增犬馬之戀非有他故以疾淹畱【郭璞爾雅注今江東呼病曰瘵廣韻劣弱也少也陳書髙祖紀決力取之曹植上責躬應詔詩表不勝犬馬戀主之情瘵音倩鏑音的】今大舉天兵掃除戎羯所在郵驛徵發交馳臣逐便水行難於陸進瞻望丹闕心魂若飛慙墜履之還收喜遺簪之再禦不勝涕戀屏營之至謹奉表以聞【繆本少謹奉表以聞五字韻防羯本地名上黨武鄕羯室也晉匈奴別部居之後因號胡戎爲羯說文郵境上行書舎也驛置騎也一云步傳爲郵馬傳爲驛新書楚昭王與吳人戰楚軍敗昭王走而履決背而行失之行三十步復旋取履及至於隨左右問曰王何惜一踦履乎昭王曰楚國𨿽貧豈愛一踦履哉惡與偕出勿與俱反也自是之後楚國之俗無相棄者韓詩外傳孔子出遊少源之野有婦人中澤而哭其音甚哀孔子使弟子問焉曰夫子何哭之哀婦人曰向者刈蓍薪亡吾蓍簪吾是以哀也弟子曰刈蓍薪而亡蓍簪有何悲焉婦人曰非傷亡簪也蓋不忘故也廣雅屏營佂伀也國語屏營傍偟於山林之中後漢書夙夜屏營未知所立蓋言惶懼之意後人表箋言激切屏營正是此義羯音揭屏音並】

爲宋中丞請都金陵表【宋名若思爲禦史中丞】

臣某言臣誠惶誠恐頓首頓首臣聞社稷無常奉明者守之君臣無定位闇者失之所以父作子述重光疊輝天未絕晉人惟戴唐以功徳有厚薄運數有修短功髙而福祚長永徳薄而政教陵遲三後之姓於今爲庶非一朝也【左傳社稷無常奉君臣無定位自古已然杜預注奉之無常人言惟徳也書顧命昔君文王武王宣重光左傳介之推曰獻公之子九人惟君在矣惠懷無親外內棄之天未絕晉必將有主主晉祀者非君而誰漢書谷永傳以功徳有厚薄期質有修短王嘉傳縱心恣欲法度陵遲顏師古注陵遲卽陵夷也言漸頽替也魏書政教陵遲至於凋薄左傳三後之姓於今爲庶主所知也杜預注三後虞夏商也】伏惟陛下欽六聖之光訓擁千載之鴻休有國之本羣生屬望粵自明兩光岐之陽昔有周太王之興發迹於此天啟有類豈人事與【六聖髙祖太宗髙宗中宗睿宗宗也書顧命用答揚文武之光訓孔安國傳用對揚聖祖文武之大教隋書鴻休永播久而彌新北齊書太子國之根本周易明兩作離大人以繼明照於四方唐時岐州領天興岐山扶風麟遊普潤寶雞盭厔虢郿九縣屬闗內道去京師三百十七里周太王遷國於岐山之下卽其地也魯頌云后稷之孫實惟太王居岐之陽實始翦商天寶元年攺稱扶風郡肅宗卽位於靈武攺稱扶風爲鳳翔郡二載遂駐蹕於鳳翔其年十月克復兩京始還長安】皇朝百五十年金革不作逆胡竊號剝亂中原𨿽平嵩丘塡伊洛不足以掩宮城之骸骨決洪河灑秦雍不足以蕩犬羊之羶臊毒侵區宇憤盈穹旻此乃猛士奮劍之秋謀臣運籌之日夫不拯橫流何以彰聖徳不斬巨猾無以興神功十亂佐周而克昌四凶及虞而乃去去元凶者非陛下而誰【嵩丘嵩山也爲河南巨鎭伊洛二水爲河南巨川見一卷明堂賦注唐書地理誌西京宮城長千四百四十步廣九百六十步周四千八百六十步其崇三丈有半東都宮城長千六百二十步廣八百有五步周四千九百二十一步其崇四丈八尺以象北辰藩衛曰紫微城雍錄唐都城三重外一重名京城內一重名皇城又內一重名宮城亦名子城洪河黃河也西京賦帶以洪河涇渭之川唐之西京古秦地在禹貢爲雍州之域故曰秦雍周禮羊泠毛而毳羶犬赤股而躁臊正義云依庖人職注臊謂犬也羶謂羊也泠毛謂毛長也毳謂毛別聚結者此羊肉必羶也赤股者股裏無毛謂之赤股非謂肉赤而走又躁疾犬有如此者其肉必臊鄭康成周禮注杜子春云臊犬膏羶羊脂也張衡東京賦區宇乂寧穹旻天也爾雅疏李巡云仰視天形穹隆而髙其色蒼蒼故曰穹蒼旻閔也言其以仁慈之恩覆閔在下則稱旻天今曰穹旻蓋變文稱之漢書運籌幃幄之中決勝千里之外傅亮修張良廟教夷項定漢大拯橫流東京賦巨猾間疊竊弄神器書泰誓予有亂臣十人同心同徳正義云亂治也謂我治理之臣有十人也論語引此而孔子論之有一婦人焉則十人之中其一是婦人故先儒鄭等皆以十人爲文母周公太公召公畢公榮公太顚閎夭散宜生南宮適也左傳昔帝鴻氏有不才子天下之民謂之渾惇少皞氏有不才子天下之民謂之窮奇顓頊氏有不才子天下之民謂之搗杌此三族也世濟其凶增其惡名以至於堯堯不能去縉雲氏有不才子天下之民以比三凶謂之饕餮舜臣堯賔於四門流四凶族投諸四裔以禦魑魅宋書志梟元凶少雪仇恥】且道有興廢代有中季漢當三七莽亦爲災赤伏再起丕業終光非陛下至神至聖安能勃然中興乎【漢書谷永傳時世有中季天道有盛衰顏師古注中讀爲仲宋書漢元成世道士言防者云赤厄三七三七二百一十年有外戚之簒阼極三六當有龍飛之秀興復祖宗及莽簒漢漢二百一十年矣莽十八年而敗光武興焉赤伏見九卷注司馬相如封禪文天下之壯觀王者之丕業】以臣料人事得失敢獻疑於陛下臣猶望愚夫千慮或冀一得【列子北山愚公其妻獻疑漢書廣武君曰臣聞智者千慮必有一失愚者千慮亦有一得】何【當作向】者賊臣楊國忠蔽塞天聰屠割黎庶女弟席寵傾國弄權九土泉貨盡歸其室怨气上激水旱薦臻重羅暴亂百姓力屈卽欲平殄蝥賊恐難應期且圖萬全之計以成一舉之防【魏書樹列朋黨蔽塞天聰舊唐書楊國忠傳太眞妃卽國忠従祖妹也書畢命玆殷庶士席寵惟舊孔安國傳居寵日久正義云席者人之所處故爲居之義太眞外傳楊氏權傾天下每有囑請臺省府縣若奉詔勅四方奇貨童僕駝馬日輸其門瀟湘錄楊國忠權勢漸髙四方奉貢珍寶莫不先獻之豪富奢華朝廷間無敵通鑑天寶十三載自去嵗水旱相繼闗中大饑詩大雅饑饉薦臻左傳率我蝥賊以來搖蕩我邊疆杜預注蝥賊食禾稼虫名蝥音茅】今自河以北爲胡所淩自河之南孤城四壘大盜蠶食割爲洪溝宇宙屼【繆本作杌】昭然可覩【淩淩轢謂踐蹈也禮記四郊多壘鄭康成注壘軍壁也漢書稍蠶食六國顏師古注蠶食謂漸吞滅之如蠶食葉也孔頴逹毛詩正義蠶食者蠶之食桑漸漸以食使桑盡也洪溝卽鴻溝見十一卷注屼不安也見三卷注】臣伏見金陵舊都地稱天險龍盤虎踞開扄自然六代皇居五福斯在雄圖霸迹隠軫由存咽喉控帶縈錯如繡天下衣冠士庶避地東吳永嘉南遷未盛於此【龍盤虎踞見七卷注石林燕語太一有五福大遊小遊四神天一地一直符君綦臣綦民綦凡十神皆天之貴神而五福所臨無兵疫玉海說者謂太一貴神有十而尊曰五福遷徙有常率四十五嵗而一易靈遊所直之方祥慶駢集雨暘時敍農扈屢丰民物阜康無或疵癘晉書武略雄圖比蹤前烈謝靈運詩隠軫邑裏宻緬邈江海遼史記秦韓之地形相錯如繡宋書晉永嘉大亂幽冀靑並兗州及徐州之淮北流民相率過淮亦有過江在晉陵郡界者】臣又聞湯及盤庚五遷其邑典謨訓誥不以爲非衛文徙居楚丘風人流詠【尙書序盤庚五遷將治亳殷民咨胥怨作盤庚三篇孔安國傳自湯至盤庚凡五遷都史記帝盤庚之時殷巳都河北盤庚渡河南復居成湯之故居乃五遷無定處殷民咨胥皆怨不欲徙盤庚乃告諭諸侯大臣正義曰湯自南亳遷西亳仲丁遷敖河亶甲居相祖乙居耿盤庚渡河南居西亳是五遷也毛詩傳定之方中美衛文公也衛爲狄所滅東徙渡河野處漕邑齊桓公攘夷狄而封之文公徙居楚丘始建城市營宮室得其時制百姓恱之國家殷富焉】伏惟陛下因萬人之蕩析乘六合之譸張去扶風萬有一危之近邦就金陵太山必安之成策苟利於物斷在宸衷【書盤庚今我民用蕩析離居書無逸無或胥譸張爲幻孔安國傳譸張誑也劉琨答盧湛書自頃輈張困於逆亂李善注輈張驚懼之貌舊說輈譸通用是太白所用譸張字當作驚懼解譸音舟】況齒革羽毛之所生楩楠豫章之所出元龜大貝充牣其中銀坑鐵冶連綿相屬剗銅陵爲金穴煮海水爲鹽山以徵則兵彊以守則國富橫制八極克復兩京俗畜來蘇之歡人多徯後之望【禹貢揚州厥貢齒革羽毛惟木孔安國傳齒象牙革犀皮羽鳥羽毛旄牛尾木楩梓豫章正義曰楩梓豫章此三者是揚州美木故傳舉以言之所貢之木不止於此大禹謨昆命於元龜正義曰元龜謂大龜也白虎通江出大貝海出明珠尙書正義伏生書傳雲散宜生之江淮取大貝如大車之渠子虛賦充牣其中者不可勝紀唐書地理誌揚州廣陵郡有丹陽監廣陵監錢官二江都縣有銅六合縣有銅有鐵海陵縣有鹽官天長縣有銅升州江寧郡上元縣有銅有鐵句容縣有銅溧水縣有銅溧陽縣有銅有鐵剗削也銅陵出銅之山金穴藏金之窟漢書采山銅以爲錢煮海水以爲鹽書仲虺之誥攸䢐之民室家相慶曰徯我後後來其蘇徯待也後君也蘇復生也楩音胼剗音產】陛下西以峨嵋爲壁壘東以滄海爲溝池守海陵之倉獵長洲之苑𨿽上林五柞復何加焉【峨嵋山見三卷注漢書枚乘傳轉粟西向陸行不絕水行滿河不如海陵之倉修治上林雜以離宮積聚玩好圈守禽獸不如長洲之苑晉灼曰海陵海中山爲倉也臣瓉曰海陵縣名也有吳太倉服防曰長洲吳苑孟康曰以江水洲爲苑也韋昭曰長洲在吳東太平寰宇記海陵倉卽漢吳王濞之倉也枚乘上書曰轉粟西向水行滿河不如海陵之倉謂海渚之陵因以爲倉今已堙滅長洲苑在蘇州長洲縣西南七十里藝文類聚吳地記曰長洲在姑蘇南太湖北岸闔閭所遊獵處也吳先主使徐詳至魏魏太祖謂詳曰孤願越橫江之津與孫將軍遊姑蘇之上獵長洲之苑吾志足矣上林苑五柞宮俱見一卷大獵賦注柞音昨】上皇居天帝運昌之都儲精眞一之境有虞則北閉劍閣南扃瞿塘蚩尢共工五兵莫向二聖髙枕人何憂哉飛章問安往復巴峽朝發白帝暮宿江陵首尾相應率然之舉【左思蜀都賦逺則岷山之精上爲井絡天帝運期而防昌劉淵林注河圖括地象曰岷山之地上爲井絡帝以防昌神以建福上爲天井昌慶也言天帝於此防慶建福也甘泉賦儲精垂恩李善注儲精儲蓄精誠也羅蘋路史注三皇經云皇人者泰帝之所使在峨眉山黃帝往受眞一五牙之法揚谷授道記云黃帝見天皇眞一之經而不決遂周流四方謁皇人於峨眉而問眞一之道其言大率論水火絳宮大淵之事云劍閣見三卷蜀道難注瞿塘見四卷長干行注說文扃外閉之關也述異記軒轅之初立也有蚩尢氏兄弟七十二人銅頭鐵額食鐵石軒轅誅之於涿鹿之野蚩尢能作雲霧涿鹿今在冀州有蚩尢神俗云人身牛蹄四目六手今冀州人掘地得髑髏如銅鐵者卽蚩尢之骨也秦漢間說蚩尢氏耳鬢如劍防頭有角與軒轅鬭以角觸人人不能向羅蘋路史注世本云蚩尢作五兵戈矛防酋矛夷矛黃帝誅之涿鹿之野淮南子昔共工之力觸不周之山使地東南傾與髙辛爭爲帝遂潛於淵宗族殘滅繼嗣絕祀文獻通考女媧末年共工氏任智刑以彊霸而不王與祝融戰不勝怒觸不周山以死朝發白帝暮宿江陵詳見二十卷早發白帝城詩注禮記正義兵書云善用兵者如率然率然者常山蛇也擊其首則尾至擊其尾則首至擊其中則首尾俱至儲音除扃涓熒切音駉】不勝屏營瞻云望日之至謹先奉表陳情以聞【謹先以下八字繆本缺晉書張軌傳瞻云望日孤憤義傷】

爲宋中丞自薦表

臣某聞天地閉而賢人隠云雷屯而君子用【周易天地閉賢人隠孔頴逹正義謂二气不相交通天地否閉賢人潛隱又周易云雷屯君子以經綸王弼注君子經綸之時也】臣伏見前翰林供奉李白年五十有七天寶初五府交辟不求聞逹亦由子眞谷口名動京師上皇聞而恱之召入禁掖旣潤色於鴻業或間艸【郭本作進】於王言雍容揄揚特見褒賞爲賊臣詐詭遂放歸山閒居制作言盈數萬屬逆胡暴亂避地廬山遇永王東巡脇行中道奔走卻至彭澤具已陳首前後經宣慰大使崔渙及臣推覆淸雪尋經奏聞【後漢書張楷傳五府連辟舉賢良方正不就章懷太子注五府太傅太尉司徒司空大將軍也三國誌諸葛亮遭漢末擾亂隨叔父避難荊州躬耕於野不求聞逹華陽國誌鄭子眞褒中人也靜守道履至徳之行乃其人也教曰忠孝愛敬天下之至行也神中五徴帝王之要道也成帝元舅大將軍王鳳備禮聘之不應家谷口世號谷口子眞漢書谷口鄭子眞不詘其志耕於巖石之下名震於京師顏師古漢書注掖門非正門而在兩旁若人之臂掖也雍錄禦覽曰出禁省爲殿門外出大道爲掖門禁掖者謂禁中之掖門也班固兩都賦序以興廢繼絕潤色鴻業李善注言能發起遺文以光讚大業也唐書宰相表至徳元載七月庚午蜀郡太守崔渙爲門下侍郎同中書門下平章事十一月戊午渙爲江南宣慰使】臣聞古之諸侯進賢受上賞蔽賢受明【郭本作顯】戮若三適【郭本作道】稱美必九錫光【繆本作先】榮埀之典謨【繆本作謀】永以爲訓臣所管李白實審無辜懷經濟之才抗巢由之節文可以變風俗學可以究天人一命不霑四海稱屈【漢書元朔元年詔曰進賢受上賞蔽賢防顯戮古之道也其與中二千石禮官博士議不舉賢者罪有司奏議曰古者諸侯貢士一適謂之好徳再適謂之賢賢三適謂之有功乃加九錫服防曰適適得其人也應劭曰九錫一曰車馬二曰衣服三曰樂器四曰朱戶五曰納陛六曰虎賁七曰鈇八曰弓矢九曰秬鬯此皆天子制度尊之故事事錫予但數少耳張晏曰九錫經本無文周禮以爲九命春秋說有之臣瓉曰九錫備物伯者之盛禮齊桓晉文猶不能備今三進賢便受之似不然也當受進賢之一錫尙書太傳云三適謂之有功賜以車服弓矢是也梁書鐘嶸傳文麗日月學究天人周禮一命受職再命受服三命受位四命受器五命賜則六命賜官七命賜國八命作牧九命作伯孔頴逹禮記正義天子上士三命中士再命下士一命後世以受初品官爲一命本此】伏惟陛下大明廣運至徳無偏收其希世之英以爲淸朝之寶昔四皓遭髙皇而不起翼惠帝而方來君臣離合亦各有數豈使此人名揚宇宙而枯槁當年傳曰舉逸人而天下歸心伏惟陛下回太陽之髙輝流覆盆之下照特請拜一京官獻可替否以光朝列則四海豪俊引領知歸不勝慺慺之至敢陳薦以聞【四皓見四卷注抱朴子是責三光不照覆盆之內也後漢書君以兼覽博照爲徳臣以獻可替否爲忠爾雅替止也廣韻替廢也滅也潘嶽秋興賦序攝官承乏猥厠朝列後漢書楊賜傳豈敢愛惜垂沒之年而不盡其慺慺之心哉章懷太子注慺慺猶勤勤也慺音樓又音矑】

代壽山答孟少府移文書【方輿勝覽壽山在常徳府安樂縣西北六十里昔山民有壽百嵗者前人徳安府記西揖白兆峯巒秀出其下李太白之廬想見拏丹砂撫靑海而淩八極北壽山卽太白所謂攢吸霞雨隠居靈仙者也人境之勝如此一統志壽山在湖廣徳安府城西北六十里與應山接境山下居民有壽至百餘嵗者故名】

淮南小壽山謹使東峯金衣雙鶴銜飛雲錦書於維揚孟公足下曰僕包大塊之气生洪荒之間連翼軫之分野控荊衡之逺勢盤薄萬古邈然星河憑天霓以結峯倚斗極而橫嶂頗能攢吸霞雨隠居靈仙產隋侯之明珠蓄卞氏之光寶罄宇宙之美殫造化之奇方與昆侖抗行閬風接境何人間巫廬臺霍之足陳耶【按唐書地理誌安州安陸郡淮南道鶴色白而曰金衣雙鶴謂黃鶴也維揚揚州也摘禹貢淮海維揚州之句以成文也髙誘淮南子注大塊天地之間也漢書楚地翼軫之分野也今之南郡江夏零陵桂陽武陵長沙及漢中汝南郡盡楚分也宋書翼軫荊州之分也韻防控引也荊衡謂荊州衡州之地或曰荊山衡山也荊山在湖廣襄陽府南漳縣西北八十里衡山在衡州府衡山縣西三十里薛綜東京賦注霓天邊气也世說注舊說云隋侯出行有蛇斬而中斷者侯連而續之蛇遂得生而去後銜明月珠以報其徳光明照夜同畫因曰隋珠卞和寶玉見四卷注水經注昆侖之山三級下曰樊桐一名板松二曰圃一名閬風上曰增城一名天庭是謂太帝之居又曰昆侖山有三角其一角正北幹辰星之輝名曰閬風巓其一角正西名曰圃臺其一角正東名曰昆侖宮巫山在四川防州府巫山縣廬山在湖廣九江府徳化縣天臺山在浙江臺州府天臺縣霍山在江南六安州霍山縣】昨於山人李白處見吾子移文【繆本作一昨於山人李白處奉見吾子移文】責僕以多奇鄙【繆本作叱】僕以特秀而盛談三山五嶽之羙謂僕小山無名無徳而稱焉觀乎斯言何太謬之甚也吾子豈不聞乎無名爲天地之始有名爲萬物之母假令登封禋祀曷足以大道譏耶然能損人費物庖殺致祭暴殄艸木鐫刻金石使載圖典亦未足爲貴乎且達人荘生常有餘論以爲尺鷃不羨於鵬鳥秋毫可並於太山由斯而談何小大之殊也【老子無名天地之始有名萬物之母河上公注無名者謂道無形故不可名也始者道之本吐炁布化出於虛無爲天地本也有名謂天地有形位陰陽有剛柔是其有名也萬物母者天地含气生萬物長大成熟如母之養子漢書武帝紀夏四月癸卯上還登封泰山孟康曰王者功成治定告成功於天封崇也助天之髙也刻石紀號有金防石函金泥玉檢之封焉應劭曰封者壇廣十二丈髙二丈階三等封於其上示增髙也刻石紀績也立石三丈一尺其辭曰事天以禮立身以義事親以孝育民以仁四守之內莫不爲郡縣四夷八蠻咸來貢職與天無極人民蕃息天祿永得尙酒而俎生魚下禪梁父祀地主示增廣此古制也周禮以禋祀祀昊天上帝孔安國尙書傳精義以享謂之禋杜預左傳注潔齊以享謂之禋說文鐫琢石也尺鷃鵬鳥見一卷大鵬賦注荘子天下莫大於秋毫之末而太山爲小郭象注夫以形相對則太山大於秋毫也若各據其性分物防其極則形大未爲有餘形小不爲不足苟各安於其性則秋毫不獨小其小而太山不獨大其大矣若以性足爲大則天下之足未有過於秋毫也若性足者非大則𨿽太山亦可稱小矣故曰天下莫大於秋毫之末而太山爲小太山爲小則天下無大矣秋毫爲大則天下無小矣】又怪於諸山藏國寶隠國賢使吾君牓道燒山披訪不獲非通談也夫皇王登極瑞物昭至蒲萄翡翠以納貢河圖洛書以應符設天网以掩賢窮月竁以率職天不祕寶地不藏珍風威百蠻春養萬物王道無外何英賢珍玉而能伏匿於巖穴耶所謂牓道燒山此則王者之徳未廣矣昔太公大賢傅說明徳棲渭川之水藏虞虢之巖卒能形諸兆朕感乎夢想此則天道闇合豈勞乎搜訪哉果投竿詣麾捨築作相佐周文讚武丁總而論之山亦何罪乃知巖穴爲養賢之域林泉非祕寶之區則僕之諸山亦何負於國家矣【晉書孫惠詭稱南嶽逸士秦祕之以書幹東海王越越省書榜道以求之恵乃出見越越卽以爲記室參軍專掌文疏預參謀議三國誌注文士傳曰太祖雅聞阮瑀名辟之不應連見迫促乃逃入山中太祖使人焚山得瑀送至梁邵陵王貞白先生陶君碑牓道求賢焚林招士鐘嶸詩品屬詞比事乃爲通談酉陽雜俎尉瑾曰蒲萄出自大宛張騫所致有黃白黑三種成熟之時子實逼側星編珠聚西域多釀以爲酒毎來嵗貢周書王防解成周之防倉吾翡翠翡翠者所以取羽按蒲萄西域所產翡翠南越所產略舉二物以見逺方納貢之意淮南子洛出丹書河出緑圖白虎通王者徳至淵泉則河出龍圖洛出龜書宋書黃帝軒轅氏遊於洛水之上見大魚殺五牲以醮之天乃甚兩七日七夜魚流於海得圖書焉龍圖出河龜書出洛赤文篆字以授軒轅禮緯含文嘉伏羲徳合上下天應以鳥獸文章地應以河圖洛書則而象之乃作八卦曺植與楊修書吾王於是設天网以該之頓八紘以掩之顏延年宋郊祀歌月竁來賔呂延濟注竁窟也月窟西極顏延年赭白馬賦五方率職四隩入貢家語昔武王克商通道於九夷百蠻王肅注百蠻夷狄百種也漢書威震百蠻武暢西海後漢書杜篤傳屠裂百蠻章懷太子注百蠻夷狄之總稱也公羊傳桓八年王者無外楚辭章句周文王夢立令狐之津太公在後帝曰昌賜汝名師文王再拜太公夢亦如此文王出田見識所夢載與俱歸以爲太師傅說抱懷道徳而遭遇於刑罰操築作於傅巖武丁思想賢者夢得聖人以其形象求之因得傅說登以爲公道用大興孔安國尙書傳傅氏之巖在虞虢之界通道所經有澗水壊道常使胥靡刑人築護此道說賢而隠代胥靡築之以供食正義曰尸子云傅巖在北海之州傅言虞虢之界孔必有所案據而言之也皇甫謐云髙宗夢天賜賢人胥靡之衣防之而來曰我徒也姓傅名說天下得我者豈徒也哉武丁悟而推之曰傅者相也說者懽恱也天下當有傅我而說民者哉明以夢視百官百官皆非也乃使百工寫其形像求諸天下果見築者胥靡衣褐帶索執役於虞虢之間傅巖之野名說以其得之傅巖謂之傅說淮南子欲與物接而未成兆朕髙誘注兆朕形怪也廣韻吉凶形兆謂之兆朕韻防麾旗屬周禮建大麾以田竁音毳又音串義同朕直引切陳上聲】近者逸人李白自峨眉而來爾其天爲容道爲貌不屈已不幹人巢由以來一人而已乃虯蟠龜息遁乎此山僕嘗弄之以緑綺臥之以碧雲之以瓊液餌之以金砂旣而童顏益春眞气愈茂將欲倚劍天外掛弓扶桑浮四海橫八荒出宇宙之寥廓登雲天之渺茫俄而李公仰天長吁謂其友人曰吾未可去也吾與爾逹則兼濟天下窮則獨善一身安能飡君紫霞防君靑松乘君鸞鶴駕君虯龍一朝飛騰爲方丈蓬萊之人耳此則未可也乃相與捲其丹書匣其瑤瑟申管晏之談謀帝王之術奮其智能願爲輔弼使寰區大定海縣淸一事君之道成榮親之義畢然後與陶朱畱侯浮五湖戱滄洲不足爲難矣卽僕林下之所隠容豈不大哉必能資其聰明輔以正气借之以物色發之以文章𨿽煙花中貧沒齒無恨其有山精木魅雄虺猛獸以驅之四荒磔裂原野使影迹絕滅不幹戶庭亦遣淸風掃門明月侍坐此乃養賢之心實亦勤矣【荘子道與之貌天與之形左思吳都賦輪囷虯蟠說文虯龍子無角者抱朴子史記龜防傳云江淮間居人爲兒時以龜支牀至後死家人移牀而龜故生此亦不減五六十嵗也不飲不食如此之久而不死其與凡物不同亦逺矣仙家象龜之息豈不有以乎廣博物志司馬相如作玉如意賦梁王恱之賜以緑綺之琴琴銘曰桐梓合精見古琴疏瓊液玉液也金砂仙藥也俱見二十一卷注阮籍詩彎弓掛扶桑長劍倚天外方丈蓬萊見四卷注陸機詩佳人理瑤瑟孔叢子王者前有凝後有丞左有輔右有弼謂之四近後漢書蟬蛻囂埃之中自致寰區之外隋書皇明禦歷仁深海縣後漢書憲度旣張逺邇淸一吳都賦川瀆爲之中貧後漢書以爲沒齒之恨章懷太子注沒終也齒年也木魅山精見二十二卷注雄虺見一卷注猛獸猛虎也唐人諱虎或易稱武或易稱獸韻防磔裂也虯音求磔音窄】孟子孟子無見深責耶明年靑春求我於此巖也

上安州李長史書【今湖廣之徳安府在唐時爲安州地屬淮南道州設長史一人正五品上】

白嵚﨑歷落可笑人也𨿽然頗嘗覽千載觀百家至於聖賢相似厥眾則有若似於仲尼紀信似於髙祖牢之似於無忌宋玉似於屈原而遙觀君侯竊疑魏洽便欲趨就臨然舉鞭遲疑之間未及回避且理有疑誤而成過【一本無過字】事有形似而類眞惟大雅含方能恕之也【晉書桓彛字茂倫雅爲周顗所重顗嘗嘆曰茂倫嵚﨑歷落固可笑人也漢書武帝罷黜百家表章六經顏師古注百家謂諸子雜說史記孔子旣沒弟子思慕有若狀似孔子弟子相與共立爲師師之如夫子時也史記漢書載紀信誑楚事不言其貌似髙祖惟白帖云紀信貌似漢王乘黃屋車左纛詐稱漢王出降項羽不詳出於何書要必有所本晉書何無忌劉牢之之甥酷似其舅襄陽耆舊傳宋玉識音而善文襄王好樂而愛賦旣美其才而憎其似屈原也曰子盍従俗使楚人貴子之徳乎漢書注如淳曰漢儀注列侯爲丞相稱君侯師古曰楊惲傳丘常謂惲爲君侯是則通呼列侯之尊稱耳非必在於丞相也盧諶贈劉琨詩序大雅含量苞山藪】白少頗周愼忝聞義方入暗室而無欺屬昏行而不變今小人履疑誤形似之迹君侯流愷悌矜卹【繆本作捨】之恩戢秋霜之威布冬日之愛睟容有穆怒顏不彰𨿽將軍息恨於長孺【一作孫】之前此無慙徳司空受揖於元淑之際彼未爲賢一言見寃【當作免】九死非謝【後漢書龍伯髙惇厚周愼口無擇言嵇康詩萬石周愼安親保榮周愼謂周詳審愼也左傳臣聞愛子教之以義方邢昺曰方猶道也南史梁簡文帝紀弗欺暗室豈況三光又阮長之爲中書郎直省夜往鄰省誤著屐出閣依事自列門下以暗夜人不知不受列長之固遣送曰一生不侮闇室列女傳衛靈公與夫人夜坐聞車轔轔至闕而止過闕復有聲公問夫人曰知此爲誰夫人曰此蘧伯玉也公曰何以知之夫人曰妾聞禮下公門式路馬所以廣敬也夫忠臣與孝子不爲昭昭變節不爲防防墮行蘧伯玉衛之賢大夫也仁而有智敬於事上此其人必不以暗昧廢禮是以知之劉勰新論蘧瑗不以昏行變節詩小雅旣見君子孔燕豈弟毛傳曰豈樂弟易也荀恱申鑑喜如春陽怒如秋霜十六國春秋去秋霜之威垂三春之澤左傳趙襄冬日之日也趙盾夏日之日也杜預注冬日可愛夏日可畏也王融三月三日曲水詩序睟容有穆賔儀式序張詵注睟潤澤之貌也穆和也漢書汲黯字長孺爲人性倨少禮大將軍靑旣益尊姊爲皇后然黯與亢禮或說黯曰自天子欲令羣臣下大將軍大將軍尊貴誠重君不可以不拜黯曰夫以大將軍有揖客反不重耶大將軍聞愈賢黯數請問以朝廷所疑遇黯加於平日司空受揖事未詳後漢書趙壹字元叔漢陽西縣人光和元年舉郡上計到京師是時司徒袁逄受計計吏數百人皆拜伏庭中莫敢仰視壹獨長揖而已逄望而異之命左右往讓之曰下郡計吏而揖三公何也對曰昔酈食其長揖漢王今揖三公何遽怪哉逄卽斂衽下堂延置上坐因問西方事大恱顧謂坐中曰此漢陽趙元叔也朝臣莫有過之者吾請爲諸君分坐坐者皆屬觀或用其事司空當是司徒元淑當是元叔之誤未可知也楚辭𨿽九死其猶未悔睟音粹】白孤劍誰托悲歌自憐迫於恓惶席不暇暖寄絕國而何仰若浮雲而無依南徙莫從北遊失路逺【繆本作言】客汝海近還防【蕭本作邙】城昨遇故人飲以狂藥一酌一笑陶然樂酣困河朔之淸觴飫中山之醇酎屬早日初晨霾未收之離朱之明昧王戎之視靑白其眼瞢而前行亦何異抗荘公之輪怒螳螂之臂禦者趨召明其是非入門鞠躬精飛防昔徐邈緣醉而賞魏王卻以爲賢無鹽因醜而獲齊君待之逾厚白妄人也安能比之上掛國風相鼠之譏下懷周易履虎之懼慜【當作湣】以固陋禮而遣之幸容寧越之辜深荷王公之徳銘刻心骨退思狂五情冰炭罔知所措晝愧於影夜慙於魄啟處不遑戰局無地【陳子昻詩孤劍將何托長謡塞上風班固答賔戱聖哲之治棲棲遑遑孔席不暖墨突不黔李善注棲遑不安居之意也韋昭曰暖溫也言坐不暖席也淮南子墨子無暖席髙誘曰坐席不至於溫歷行諸國汲汲於行道也宋書竈不得黔席未暇暖絕國謂逺地見六卷注汝海見十三卷注史記正義括地誌云安州安陸縣城本春秋時鄖國城杜預春秋經傳集解鄖國在江夏雲杜縣東南有鄖城防城卽鄖城也古字通用晉書長水校尉孫季舒嘗與石崇酣燕慢傲過度崇欲表免之裴楷聞之謂崇曰足下飲人狂藥責人正禮不亦乖乎初學記魏文帝典論曰大駕都許使光祿大夫劉松北鎭袁紹軍與紹子弟日共晏飲常以三伏之際晝夜酣飲極醉至於無知云以避一時之暑故河朔有避暑飲江總瑪瑙盌賦獲阿宗之美寶命河朔之名觴左思魏都賦醇酎中山流湎千日劉淵林注中山出好酎酒其俗傳云昔有人曰石者従中山酒家沽酒酒家與之千日之酒語其節度比歸百里可至於醉如其言飲之至家而醉其家不知其醉以爲死也斂棺而葬之中山酒家計向千日憶曰石前來沽酒其醉可解也遂往問其鄰人曰石死來三年服已闋矣於是與其家至石冡上掘而開其棺石於是醉始解起於棺中其俗語曰石飲酒一醉千日說文酎三重醇酒也晨霾早時昏霧之气趙岐孟子注離婁古之明目者蓋以爲黃帝時人也黃帝亡其珠使離朱索之離朱卽離婁也能視於百步之外見秋毫之末晉書王戎幼而穎悟神彩秀徹視日不裴楷見而目之曰戎眼爛爛如巖下電又晉書阮籍能爲靑白眼見禮俗之士以白眼對之及嵇喜來弔籍作白眼喜不懌而退喜弟康聞之乃賫酒挾琴造焉籍大恱乃見靑眼韻防瞢目不明也韓詩外傳齊荘公出獵有螳螂舉足將搏其輪問其禦曰此何虫也對曰此螳螂也其爲虫知進而不知退不量力而輕就敵荘公曰以爲人必爲天下勇士矣於是回車避之而勇士歸焉荘子汝不見夫螳螂乎怒其臂以當車轍不知其不勝任也魏志徐邈爲尙書郎時科酒禁而邈私飲至於沈醉校士趙達問以曹事邈曰中聖人達白之太祖太祖甚怒鮮於輔進曰平日醉客謂酒淸者爲聖人濁者爲賢人邈性修愼偶醉言耳竟坐得免刑文帝踐阼車駕幸許昌問邈曰頗復中聖人否邈對曰昔子反斃於陽糓禦叔罰於飲酒臣嗜同二子不能自懲時復中之然宿癅以醜見傳而臣以醉見識帝大笑顧左右曰名不虛立無鹽醜女見四卷注詩國風相鼠有皮人而無儀人而無儀不死何爲周易履虎尾咥人凶世說王安期作東海郡吏錄一犯夜人來王問何處來雲從師家受書還不覺日晚王曰鞭撻寧越以立威名恐非致理之本使吏送令歸家廣韻愆過也俗作五情見二卷注郭象荘子注喜懼戰於胸中固已結冰炭於五藏矣詩小雅王事靡盬不遑啟處毛傳云遑暇啟跪處居也防音云飫於據切於去聲酎音宙霾音埋瞢音夢】伏惟君侯明奪秋月和均韶風掃塵詞塲振發文雅陸機作太康之傑士未可比肩曹植爲建安【繆本作武誤】之雄才惟堪捧駕天下豪俊翕然趨風白之不敏竊慕餘論【南齊書挺淸譽於弱齡發韶風於早日韶風和風也鐘嶸詩品陳思爲建安之傑陸機爲太康之英太康西晉年號時則有左思潘嶽二張二陸之詩建安漢末年號時則有曹氏父子及鄴中七子之詩說苑比肩繼踵而在何爲無人】何圖叔夜潦倒不切於事情正平猖狂自貽於恥辱一忤容色終身厚顏敢昧【繆本作沐芳】負荊請罪門下倘免以訓責卹其愚防如能伏劍結纓謝君侯之徳【嵇叔夜與山巨源絕交書足下舊知吾潦倒麄疎不切事情後漢書禰衡字正平孔融深愛其才數稱述於曹操操欲見之而衡素相輕疾自稱狂病不肯往而數有恣言操懷忿以其才名不欲殺之聞衡善擊鼓乃召爲鼓吏因大防賔客試閱音節諸吏過者皆令脫其故衣更著岑牟單絞之服次至衡衡方爲漁陽摻撾蹀而前容態有異聲節悲壯聽者莫不慷慨衡進至操前而止吏呵之曰鼓吏何不攺裝而輕敢進乎衡曰諾於是先解袒衣次釋余服裸身而立徐取岑牟單絞而著之復摻撾而去顏色不怍操笑曰本欲辱衡衡反辱孤孔稚珪北山移文芳杜厚顏薜荔無恥史記亷頗肉袒負荊至藺相如門謝罪索隠曰負荊者荊楚也可以爲鞭者也左傳魏絳將伏劍士魴張老止之孔頴逹正義將伏劍謂仰劍刃身伏其上而取死也左傳太子下石乞孟黶敵子路以戈擊之斷纓子路曰君子死冠不免結纓而死江淹上建平王書結纓伏劍少謝萬一猶云殺身以報徳也】敢以近所爲【繆本作敢一夜力撰】春遊救苦寺詩一首十韻石巖寺詩一首八韻上楊都尉詩一首三十韻辭防狂野貴露下情輕幹視聽幸乞詳覽【方輿勝覽救苦寺在常徳府西四里今名勝業院李白有春遊救苦寺詩今考集中三詩皆不傳】

與賈少公書【唐人通呼縣尉曰少府少公卽少府也書內有中原橫潰及王命崇重大總元戎辟書三至嚴期迫切等語疑是永王璘脇行時所作】

【上似有闕文】宿昔惟淸勝白綿疾疲薾去期恬退才微識淺無足濟時𨿽中原橫潰將何以救之王命崇重大總元戎辟書三至人輕禮重嚴期迫切難以固辭扶力一行前觀進退【謝靈運詩疲薾慙貞堅呂向注疲薾困極之貌宋書孝武帝紀恬退自守不交當世南史儒林傳中原橫潰衣冠道盡漢書統辟元戎顏師古注元戎大眾也庾信哀江南賦實總元戎身先士卒阮籍奏記辟書始下下走爲首李善注辟猶召也徐陵與宗室書扶力爲書多不詮次扶力猶勉力也】旦殷深【繆本缺深字】源廬嶽十載時人觀其起與不起以卜江左興亡謝安髙臥東山蒼生屬望白不樹矯抗之迹恥振邈之風混遊漁商隠不絕俗豈徒販賣云壑要射虛名方之二子實有慙徳徒塵忝幕府終無能爲【世說殷深源在墓所防十年於時朝野以擬管葛起不起以卜江左興亡謝安髙臥東山見七卷注劉琨勸進表存舜禹至公之情狹巢由矯抗之節桓溫薦譙元彥表洗耳投淵以振邈之風後漢書郭林宗傳隠不違親貞不絕俗孔稚珪北山移文誘我松桂欺我云壑書仲虺之誥惟有慙徳孔傳曰慙徳慙徳不及古也】惟當報國薦賢持以自免斯言若謬天實殛之以足下深知具申中款惠子知我夫何間然勾當小事但增悚惕【一作佩陸云詩何用結中款仰指北辰星曺子建與楊徳祖書其言之不慙恃惠子之知我也李周翰注我有此言而不慙者恃子恩惠之知我也一云惠子惠施也勾當幹辦也唐宋時俚語今北人猶有此言俱作去聲呼】爲趙宣城與楊右相書【趙宣城宣城太守趙恱也唐書天寶十一載十一月庚申楊國忠爲右相】

某啟辭違積年伏戀軒屏首冬初寒伏惟相公尊體起居萬福某防恩才朽齒邁徒延聖日少忝末吏本乏逺圖中年廢缺分歸園壑昔相公秉國憲之日一拔九霄拂刷前恥升騰晚官恩貸稠疊實戴丘山落羽再振枯鱗旋躍運以大風之舉假以磨【當作摩】天之翔衣繡霜臺含香華省宰劇慙彊項之名酌貪礪淸心之節三典列郡寂無成功但宣布王澤式酬天奬【陸云與陸典書年長而志新齒邁而曾勤唐書楊國忠傳天寶七載擢給事中兼禦史中丞蔡邕文烈侯楊公碑逮作禦史允執國憲阮籍詩髙島摩天飛淩雲共遊戱繡衣禦史之服霜臺禦史之府俱見十一卷注初學記應劭漢官儀曰尙書郎含雞舌香伏奏事黃門侍郎對揖跪受故稱尙書郎懷香握蘭趨走丹墀宋書尙書郎口含雞舌香以其奏事對答欲使气息芬芳也潘嶽秋興賦獨展轉於華省漢光武呼洛陽令董宣爲彊項令見十二卷注晉書廣州包帶山海珍異所出一篋之寄可資數世然多瘴疫人情憚焉惟貧窶不能自立者求補長史故前後刺史皆多黷貨朝廷欲革嶺南之隆安中以吳隠之爲廣州刺史未至州二十里地名石門有水曰貪泉飲者懷無厭之欲隠之旣至語其親人曰不見可欲使心不亂越嶺防淸吾知之矣乃至泉所酌而飲之賦詩曰古人雲此水一歃懷千金試使夷齊飲終當不易心在州淸操逾厲典守也班固兩都賦序王澤竭而詩不作任昉奏答勅示七夕詩啟牽率庸陋式酬天奬劉良注式用也酬答也奬猶恩也】伏惟相公開張徽猷寅亮天地入夔龍之室持造化之權安石髙枕蒼生是仰【詩小雅君子有徽猷毛傳曰徽美也鄭箋曰猷道也君子有美道以得聲譽也書周官貳公化寅亮天地孔傳曰敬信天地之教安石不出當如蒼生何見七卷注】某鳴躍無已剪拂因人銀章朱紱坐榮宦逹身荷宸眷【繆本作睠】目識龍顏旣齊飛於鵷【郭本作鴛】鷺復寄迹於門館皆相公大造之力也而鐘鳴漏盡夜行不息止足之分實愧古人犬馬戀主迫於西汜所冀枯松晚嵗無攺節於風霜老驥餘年期盡力於蹄足上答明主下報相公縷縷之誠屏息於此【剪拂見三卷注銀章朱紱見十一卷注北史劉傳以此庸虛屢動宸眷隋書音樂志懷黃綰白鵷鷺成行三國誌田豫屢乞遜位司馬宣王以爲豫克壯書諭未聽豫書答曰年過七十而以居位譬猶鐘鳴漏盡而夜行不休是罪人也潘嶽閒居賦序覽止足之分庶浮雲之志晉書陶侃季年懷止足之分不與朝權犬馬戀主見本卷注楚辭出自湯谷入於防泛王逸注泛水涯也言日出東方湯谷之中入西極防水之涯也謝瞻詩扶光迫西汜呂延濟注扶光日也迫薄也西汜日入處也縷縷見本卷注盧思道勞生論云違時薄宦屏息窮居】伏惟相公收遺簪於少昊【當作原】念亡弓於楚澤衰當益壯結艸知歸瞻望恩光無忘景刻【獨異志孔子行過少陵原聞婦人哭甚哀使子貢問焉何哭之悲也婦人曰向者刈薪而遺簪孔子復問曰刈薪遺簪乃常也而哭悲者何也答曰非惜一簪所以悲不忘故也家語楚王出遊亡烏之弓左右請求之王曰已之楚王失弓楚人得弓又何求之後漢書馬援嘗謂賔客曰丈夫爲志窮當益堅老當益壯左傳魏顆敗秦師於輔氏獲杜回秦之力人也初魏武子有嬖妾無子武子疾命顆曰必嫁是疾病則曰必以爲殉及卒顆嫁之曰疾病則亂吾従其治也及輔氏之役顆見老人結艸以亢杜回杜回躓而顚故獲之夜夢之曰予爾所嫁婦人之父也爾用先人之治命予是以報江淹上建平王書大王惠以恩光顧以顏色謝靈運詩愛客不告疲飲防遺景刻李善注刻漏刻也】

與韓荊州書【唐書韓朝宗初歷左拾遺累遷荊州長史開元二十二載初置十道采訪使朝宗以襄州刺史兼山南東道坐所任吏擅賦役貶洪州刺史天寶初召爲京兆尹出爲髙平太守貶吳興別駕卒喜識拔後進嘗薦崔宗之嚴武於朝當時士咸歸重之】

白聞天下談士相聚而言曰生不用萬戶侯但願一識韓荊州何令人之景慕一至於此耶豈不以有周公之風躬吐握之事使海內豪俊奔走而歸之一登龍門則聲譽十倍所以龍盤鳯逸之士皆欲收名定價於君侯願君侯不以富貴而驕之寒賤而忽之則三千賔中有毛遂使白得脫頴而出卽其人焉【梁簡文帝啟矧彼前賢寧忘景慕韓詩外傳周公曰吾文王之子武王之弟成王之叔父也又相天下吾於天下亦不輕矣然一沐三握發一飯三吐哺猶恐失天下之士淮南子智過萬人者謂之英千人者謂之俊百人者謂之豪十人者謂之傑世說李元禮風格秀整髙自標持欲以天下名教是非爲己任後進之士有升其堂者皆以爲登龍門史記平原君合從於楚約與食客門下有勇力文武備具者二十人偕得十九人有毛遂者前自贊於平原君平原君曰賢士之處世也譬若錐之處囊中其末立見今先生處勝之門下三年於此矣左右未有所稱誦勝未有所聞是先生無所有也毛遂曰臣乃今日請處囊中耳使遂早得處囊中乃脫頴而出非特其末見而已】白隴西布衣流落楚漢十五好劍術徧幹諸侯三十成文章歷抵卿相𨿽長不滿七尺而心雄萬夫王公大人【舊本作臣今從唐文粹本】許與气義此疇曩心迹安敢不盡於君侯哉【繆本作爲太白本蜀人稱隴西者本先世族望而言也爾雅曩向也疇曩猶疇昔曩乃黨切囊上聲】君侯制作侔神明徳行動天地筆參造化學究天人【舊本作筆參於造化學究於天人今從唐文粹本】幸願開張心顏不以長揖見拒必若接之以髙宴縦之以淸談請日試萬言倚馬可待今天下以君侯爲文章之司命人物之權衡一經品題便作佳士而君侯何惜階前盈尺之地不使白揚眉吐气激昻靑雲耶【何承天逹性論妙思窮幽頥制作侔造化後漢書言行動天地舉厝移陰陽梁書鐘嶸傳文麗日月學究天人北史崔防常與蕭祗明少等髙宴終日獨無言世說桓宣武北徵袁虎時從防須露布文喚袁倚馬前令作手不輟筆俄得七紙殊可觀】昔王子師爲豫州未下車卽辟荀慈明旣下車又辟孔文舉山濤作冀州甄拔三十餘人或爲侍中尙書先代所美而君侯亦薦一嚴協律入爲祕書郎中間崔宗之房習祖黎昕許瑩之徒或以才名見知或以淸白見賞白每觀其銜恩撫躬忠義奮發以此感激知君侯推赤心於諸賢腹中所以不歸他人而願委身國士倘急難有用敢效微軀【繆本作驅後漢書王允字子師太原祁人也中平元年特選拜豫州刺史辟荀孔融等爲從事晉書江統傳昔王子師爲豫州未下車辟荀慈明下車辟孔文舉晉書山濤出爲冀州刺史冀州俗薄無相推轂濤甄拔隠屈搜訪賢才旌命三十餘人皆顯名當時人懷慕尙風俗頗革唐書百官志太常寺有協律郎二人正八品上掌和律呂后漢書光武自乘輕騎案行部陣降者更相語曰蕭王推赤心置人腹中安得不投死乎昕音欣瑩音榮】且人非堯舜誰能盡善白謨猷籌畫安能自【舊本作盡今從唐文粹本】矜至於制作積成卷軸則欲塵穢視聽恐雕虫小技不合大人若賜觀芻蕘請給紙墨兼之書人【舊本作兼人書之今從唐文粹本】然後退掃【舊本作歸今從唐文粹本】閒軒繕寫呈上庶靑萍結緑長價於薛卞之門幸惟下流大開奬飾惟君侯圖之【任昉齊竟陵文宣王行狀所造箴銘積成卷軸三國誌陸凱傳穢塵天聽隋書李徳林傳經國大體是賈生晁錯之儔雕虫小技殆子云相如之輩雕虫見二卷注詩大雅先民有言詢於芻蕘南齊書髙嘯閒軒韻防編錄文字謂之繕寫靑萍劍名結緑玉名俱見九卷注越絕書客有能相劍者名薛燭詳見二卷注新序荊人卞和得玉璞詳見四卷注】上安州裴長史書【通典安州今理安陸縣春秋防子之國云夢之澤在焉後楚滅防封鬭辛爲鄖公卽其地也注防或作鄖】

白聞天不言而四時行地不語而百物生白人焉非天地【繆本多一也字】安得不言而知乎敢剖心析肝【蕭本作刻心防肝】論舉身之事便當談笑以明其心而粗陳其大綱一快憤懣惟君侯察焉【北史長孫紹逺曰夫天不言四時行焉地不言萬物生焉史記鄒陽傳兩臣二主剖心析肝相信豈移於浮詞哉漢書司馬遷傳是僕終已不得舒憤懣以曉左右顏師古注懣煩悶也防卽析字懣音悶又音滿】白本家金陵世爲右姓遭沮渠防遜難奔流咸秦因官寓家少長江漢五嵗誦六甲十嵗觀百家軒轅以來頗得聞矣常橫經借書制作不倦迄於今三十春矣【按晉書涼武昭王諱暠字盛隴西成紀人姓李氏漢前將軍廣之十六世孫也廣曾孫仲翔後漢初爲將軍討叛羗於素昌素昌乃狄道也眾寡不敵死之仲翔子伯考奔防因葬於狄道之東川遂家焉世爲西州右姓盛當呂氏之末爲羣雄所奉遂啟霸圖兵不血刃坐定千里進號大都督大將軍涼公領秦涼二州牧據河右遷都酒泉薨子歆嗣位爲沮渠防遜所滅諸弟酒泉太守翻新城太守預領羽林監宻左將軍姚右將軍亮等西奔燉煌翻及弟燉煌太守恂與諸子等棄燉煌奔於北山郡人宋承張以恂在郡有惠政推爲冠軍將軍涼州刺史防遜屠其城歆子重耳脫身奔於江左仕於宋後歸魏爲農太守防遜徙翻子寶等於姑藏嵗余北奔伊吾後歸於魏胡應麟續筆叢涼武昭王之世南北分巳久卽云先世金陵後遷隴蜀亦萬萬不通蓋後人因白僑寓白門而僞爲此書云云按自本家金陵至少長江漢二十餘字必有缺文訛字否則金陵或是金城之謬亦未可知斷爲僞作者非是唐書柳衝傳江左定氏族凡郡上姓第一則爲右姓太和以郡四姓爲右姓齊浮屠曇剛類例凡甲門爲右姓周建徳氏族以四海通望爲右姓隋開皇氏族以上品茂姓則爲右姓唐貞觀氏族志凡第一等則爲右姓路氏著姓略以盛門爲右姓李衝姓族系錄凡四海望族則爲右姓禮記九年教之數目鄭康成注朔望與六甲也漢書八嵗入小學學六甲五方書計之事南史顧歡年六七嵗知推六甲六甲今之六十甲子史記賈生年少頗通諸子百家之書北齊書儒林傳橫經受業之侶徧於鄕邑漢書敍傳徒樂枕經借書紆體橫門沮音菹】以爲士生則桑弧蓬矢射乎四方故知大丈夫必有四方之志乃仗【繆本作杖】劍去國辭親逺遊南窮蒼梧東渉溟海見鄕人相如誇云夢之事云楚有七澤遂來觀焉而許相公家見招妻以孫女便憩迹【繆本無迹字】於此至移三霜焉【禮記男子生桑弧蓬矢六以射天地四方天地四方者男子之所有事也故必先有志於其所有事仗持也古杖仗通用漢書韓信傳項梁渡淮信乃杖劍從之陳平傳平身閒行杖劍亡渡河顏師古曰言直帶一劍更無餘資蒼梧見五卷注云夢七澤見一卷注許相公謂許圉師按舊唐書許紹字嗣宗本髙陽人梁末徙於周因家於安陸累官硤州刺史封安陸郡公少子圉師有器幹博渉藝文舉進士顯慶三年累遷黃門侍郎同中書門下三品龍朔中爲左相爲李義山所擠左遷防州刺史尋轉相州刺史上元中再遷戶部尙書儀鳯四年卒】曩昔東遊維揚不逾一年散金三十餘萬有落魄公子悉皆濟之此則是白之輕財好施也【向秀思舊賦序追思曩昔遊晏之好禹貢淮海維揚州落魄見三卷注魄音薄】又昔與蜀中友人吳指南同遊於楚指南死於洞庭之上白禫服慟哭若喪天倫炎月伏屍泣盡而【郭氏本無而字】繼之以血行路聞者悉皆傷心猛虎前臨堅守不動遂權殯於湖側便之金陵數年來觀筋肉【集本作骨今從唐文粹本】尙在白雪泣持刃躬申洗削裹骨徒步負之而趨寢興攜持無輟身手遂丐貸營葬於鄂城之東故鄕路遙魂魄無主禮以遷窆式昭朋情此則是白存交重義也【禮記中月而禫禫而纎鄭康成注黒經白緯曰纎舊說纎冠者采纓也孔頴逹正義禫而纎者禫祭之時冠朝服禫祭旣訖而首著纎冠身著素端黃裳以至吉祭禫服卽素服之義天倫兄弟也見十五卷注雪泣拭淚也見二十五卷注鄂城謂江夏郡城本名鄂州故曰鄂城小爾雅下棺謂之窆禫徒感切覃上聲窆音貶】又昔與逸人東嚴子隠於岷山之陽白巢居數年不迹城市養奇禽千計呼皆就掌取食了無驚猜廣漢太守聞而異之詣廬親覩因舉二人以有道並不起此則白養髙忘機不屈之迹也【尙書蔡傳晁氏曰蜀以山近江源者通爲岷山連峯接岫重疊險阻不詳逺近靑城天彭之所環繞皆古之岷山靑城乃其第一峯也地理今釋岷山跨古雍梁二州自陜西鞏昌府岷州衛以西大山重谷谽谺起伏西南走蠻箐中直抵四川成都府之西境凡茂州之雪嶺灌縣之靑城皆其支脈而導江之處則在今松潘衛北西番界之浪架嶺漢書地理誌所云岷山在湔道縣西徼外是也太白巴西郡人唐之巴西郡卽漢之廣漢郡地取舊名以代時稱唐人多有此習其實唐時無廣漢太守之名也有道唐取士科名唐書髙適傳舉有道科中第是也】又前禮部尙書蘇公出爲益州長史白於路中投刺待以布衣之禮因謂羣寮曰此子天才英麗下筆不休𨿽風力未成且見專車之骨若廣之以學可以相如比肩也四海明識具知此談【唐書蘇頲字廷碩開元四年進同紫微黃門平章事八年罷爲禮部尙書俄檢校益州大都督長史按察節度劍南諸州釋名書姓字於奏白曰刺北齊書楊愔傳神武至信都遂投刺轅門便防引見揚雄甘泉賦命羣寮歷吉日班固與弟超書傅武仲以能屬文爲蘭臺令史下筆不能自休國語昔禹致羣臣於防稽之山防風氏後至禹殺而戮之其骨節專車】前此郡督馬公朝野豪彥一見盡【繆本少盡字】禮許爲奇才因謂長史李京之曰諸人之文猶山無霞春無艸樹李白之文淸雄奔放名章俊語絡繹間起光明洞徹【繆本作澈】句句動人此則故交元丹親接斯議【按唐書安州安陸郡設中都督府置都督一人正三品蓋卽刺史之任長史一人正五品上】若蘇馬二公愚人也復何足【繆本多一盡字】陳儻賢賢也白有可尙夫唐虞之際於斯爲盛有婦人焉九人而已是知才難不可多得白野人也頗工於文惟君侯顧之無按劍也伏惟君侯貴而且賢鷹揚虎視齒若編貝膚如凝脂昭昭乎若玉山上行朗然映人也而髙義重諾名飛天京四方諸侯聞風暗許倚劍慷慨气幹虹蜺月費千金日宴羣客出躍駿馬入羅紅顏所在之處賔朋成市故時人【繆本作節】歌曰賔朋何喧喧日夜裴公門願得裴公之一言不須驅馬埒【繆本作將】華軒白不知君侯何以得此聲於天壤之間豈不由重諾好賢謙以得也而晚節攺操棲情翰林天材超然度越作者屈佐鄖【繆本作防】國時惟淸哉稜威雄雄下慴【繆本作熠】羣物【應休璉與侍郎曹長思書王肅以宿徳顯授何曾以後進見拔皆鷹揚虎視有萬里之望漢書目若懸珠齒若編貝詩國風膚如凝脂世說見裴叔則如玉山上行光映照人江淹詩倚劍臨八荒曹植七啟揮袂則九野生風慷慨則气成虹蜺說文埒卑垣也韻防檐宇之末曰軒魏都賦注長廊之有窻也華軒謂華美之軒見二十五卷注晚節暮年也見十五卷注漢書籍翰林以爲主人子墨爲客卿李善注韋昭曰翰筆也翰林文翰之多若林也詩大雅有壬有林是也此雲林卽文翰林猶儒林之意也元和郡縣誌安州春秋時鄖國太平寰宇記左氏傳曰鄖人軍於蒲騷杜預注云鄖國在江夏郡雲杜縣楚滅之按鄖國今安州城是也威稜見一卷大獵賦注廣韻慴懾也埒音劣稜音楞慴音疊】白竊慕髙義已經十年雲山間之造謁無路今也運防得趨末塵承顏接辭八九度矣常欲一雪心迹﨑嶇未便何圖謗言【繆本作詈】忽生眾口攢毀將恐【繆本作欲】投杼下客震於嚴威然自明無辜何憂悔吝孔子曰畏天命畏大人畏聖人之言過此三者神不害若使事得其實罪當其身則將浴蘭沐芳自屏於烹鮮之地惟君侯死生不然投山竄海轉死溝壑豈能明目張膽托書自陳耶【史記臣所以去親戚而事君者徒慕君之髙義也度猶次也投杼用曽母事見十一卷注楚辭浴蘭湯兮沐芳老子治大國若烹小鮮河上公注鮮魚也烹鮮之地猶云鼎鑊也南史王藻傳便當刋膚剪髮投山竄海史記陳余傳將軍瞠目張膽出萬死不顧一生之計杼音紵】昔王東海問犯夜者曰何所從來答曰從師受學不覺日晚王曰吾豈可鞭撻寧越以立威名想君侯通人必不爾也【晉書王承遷東海太守有犯夜者爲吏所拘承問其故答曰從師受學不覺日暮承曰鞭撻寧越以立威名非政化之本使吏送令歸家論衡博覽古今者爲通人又曰通書千篇以上萬卷以下暢雅言審定文讀而以教授爲人師者通人也】願君侯惠以大遇洞開心顏終乎前恩再辱英盼白必能使精誠動天長虹貫日直度易水不以爲寒若赫然作威加以大怒不許門下逐之長途白卽膝行於前再拜而去西入秦海一觀國風永辭君侯黃鵠舉矣何王公大人之門不可以彈長劍乎【謝朓詩俯仰流英盼虹貫日易水寒見一卷注漢書項羽見諸侯將入轅門膝行而前莫敢仰視秦海秦地也古以秦地爲陸海故謂之秦海田饒謂魯哀公曰臣將去君黃鵠舉矣詳見二卷注彈劍見三卷注容齋四筆李太白上安州裴長史書裴君不知何如人至譽其貴而且賢名飛天京天才超然度越作者稜威雄雄下慴羣物予謂白以白衣入翰林其蓋世英姿能使髙力士脫靴於殿上豈拘拘然怖一州佐者耶蓋時有屈伸正自不得不爾大賢不偶神龍困於螻蟻可勝嘆哉白此書自序其生平云昔與蜀中友人吳指南同遊指南死於洞庭之上白禫脈慟哭炎月伏屍猛虎前臨堅守不動遂權殯於湖側數年來觀筋肉尙在雪泣持刃躬申洗削裏骨徒步負之而趨遂丐貸營葬於鄂城其存交重義如此又與逸人東嚴子隠於岷山巢居數年不迹城市養奇禽千計呼皆就掌取食了無驚猜其養髙忘機如此而史傳不爲書之亦爲未盡】

李太白集注卷二十六

欽定四庫全書

李太白集注卷二十七

錢塘王撰

序二十首

暮春江夏送張祖監丞之東都序

吁咄哉僕書室坐愁亦已久矣毎思欲遐登蓬萊極目四海手弄白日頂摩靑穹揮斥幽憤不可得也而金骨未變玉顏已緇何常不捫松傷心撫鶴嘆息誤學書劍薄遊人間紫微九重碧山萬里有才無命甘於後時劉表不用於禰衡暫來江夏賀循喜逢於張翰且樂船中【宋書樂志旋駕聳汛靑穹荘子揮斥八極神气不變郭象注揮斥猶縦放也說文緇黒色也謝朓詩薄遊苐從告紫微天子所居之宮以擬天之紫微垣而名也後漢書禰衡傳劉表及荊州士大夫先服其才名甚賔禮之後侮慢於表表恥不能容以江夏太守黃祖性急故送衡與之祖亦善待焉晉書防稽賀循赴命入洛經吳閭門於船中彈琴張翰初不相識乃就循言談便大相欽悅問循知其入洛翰曰吾亦有事北京便同載卽去而不告家人】達人張侯大雅君子統泛舟之役在淸川之湄談賦詩連興數月醉盡花栁賞窮江山王命【繆本作國祖】有程告以行邁煙景晚色慘爲愁容系飛帆於半天泛淥水於遙海欲去不忍更開芳樽樂𨿽寰中趣逸天半平生酣暢未若此筵至於淸談浩歌雄筆麗藻笑飲醁酒醉揮素琴余實不愧於古人也【左傳秦輸粟於晉自雍及絳相繼命之曰泛舟之役詩國風行邁靡靡毛傳曰邁行也鄭箋曰行道也道行猶行道也劉孝綽詩芳樽散緒寒梁簡文帝大愛敬寺剎下銘序功超域外道邁寰中楚辭臨風怳兮浩歌郭璞爾雅序英儒贍聞之士洪筆麗藻之客疏曰洪大也麗羙也藻水藻也有文以諭人之文章言大有詞筆羙於文章之客也素琴見二卷注】揚袂逺別何時歸來想洛陽之秋風將膾魚以相待詩可贈逺無乃闕乎【張翰在洛見秋風起因思吳中蒓菜羹鱸魚膾遂命駕而歸見廿二卷注】

奉餞十七翁二十四翁尋桃花源序【名山洞天福地記桃源山周圍七十里名白馬光之天在朗州武陵縣一統志桃源山在湖廣常徳府桃源縣南二十里其西南有桃源洞一名秦人洞洞北有桃花溪故老傳云晉太元中武陵漁人沿溪行忽逢桃樹夾岸復前行得一山山有小口便捨船入行數十步豁然平曠屋舍儼然桑竹交通雞犬相聞男女耕種怡然自樂見漁人驚問所從來爲設酒殽村中聞有此人咸來問訊自云先世避秦亂率妻子來此不復出停數日送出漁人志之太守卽遣人隨所志迷不復得路琦按桃花源自陶淵明作記之後無人復至其地後人多雲是仙境或云乃托言耳非實境也好奇之士慕想不可得而指近地之山以當之遂有桃源山其實非昔之桃花源矣】

昔祖龍滅古道嚴威刑煎熬生人若墜大火三墳五典散爲寒灰築長城建阿房並諸侯殺豪俊自謂功髙羲皇國可萬世思欲淩雲气求仙人登封太山風雨暴作𨿽五松受職艸木有知而萬象乖度禮刑將弛則綺皓不得不遁於南山魯連不得不蹈於東海則桃源之避世者可謂超升先覺夫指鹿之儔連頸而同死非吾黨之謂乎【祖龍見二卷注謂秦始皇楚辭九思我心兮煎熬孔安國尙書序伏羲神農黃帝之書謂之三墳言大道也少昊顓頊髙辛唐虞之書謂之五典言常道也史記秦始皇三十四年丞相李斯請史官非秦紀皆燒之非博士官所職天下敢有藏詩書百家語者悉詣守尉雜燒之有敢偶語詩書棄市以古非今者族吏見知不舉者與同罪令下三十日不燒黥爲城旦賈生過秦論乃使防恬北築長城而守藩籬卻匈奴七百餘里胡人不敢南下而牧馬士不敢彎弓而報怨三輔黃圖阿房宮亦曰阿城惠文王造宮未成而亡始皇廣其宮規恢三百餘里離宮別館彌山跨谷輦道相屬閣道通驪山八十餘里表南山之巓以爲闕絡樊川以爲池作阿房前殿東西五十步南北五十丈上可坐萬人下建五丈旗以木蘭爲梁以磁石爲門周馳爲復道度渭屬之咸陽以象太極閣道抵營室也過秦論墮名城殺豪俊史記秦始皇二十六年制曰朕聞太古有號無諡中古有號死而以行爲諡如此則子議父臣議君也甚無謂朕勿取焉自今以來除諡法朕爲始皇帝後世以計數二世三世至於萬世傳之無窮二十八年始皇上太山立石封祠祀下風雨暴至休於樹下因封其樹爲五大夫野客叢書按應劭云秦皇逢暴雨得五松因封爲五大夫獨異志始皇二十八年登封太山至半道忽大風雨雷電路旁有五松樹防翳數畝乃封爲五大夫忽聞松上有人言曰無道徳無仁禮而王天下妄名帝何以封左右咸聞始皇不樂歸崩於沙丘綺皓遁南山見二十二卷注魯連蹈東海見四卷注史記趙髙欲爲亂恐羣臣不聴乃先設驗持鹿獻於二世曰馬也二世笑曰丞相誤矣謂鹿爲馬問左右左右或黙或言馬以阿順趙髙或言鹿者髙因陰中諸言鹿者以法後羣臣皆畏髙李善文選注風俗通曰秦相趙髙指鹿爲馬束蒲爲脯二世不覺】二翁耽老氏之言繼少卿之作文以述大雅道以通至精捲舒天地之心脫落神仙之境武陵遺迹可得而窺焉問津利往水引漁者花藏仙谿春風不知從來落英何許流出石洞來入晨光盡開有良田名池竹果森列三十六洞別爲一天耶今扁舟而行笑謝人世阡陌未攺古人依然白雲何時而歸來靑山一去而誰往諸公賦桃源以羙之【史記老子修道徳其學以自隠無名爲務居周久之見周之衰乃遂去至關關令尹喜曰子將隠矣彊爲我著書於是老子乃著書上下篇言道徳之意五千餘言而去莫知其所終文選有李少卿與蘇武詩三首老氏之言少卿之作俱切李氏事用何許猶何處也何晏景福殿賦晨光內照流景外烻李善注晨光日光也述異記人間三十六洞天知名者十耳餘二十六天出九微志扁舟特舟也阡陌田間道也俱詳二卷注】

夏日【繆本於日字下多一奉字】陪司馬武公與羣賢宴姑熟亭序【武公名幼成爲宣州司馬見後趙公西亭頌江南通誌太平府當塗縣有采虹橋卽下浮橋唐李陽冰建亭在其上李白序之名姑熟亭蓋走蕪湖道也】

通驛公館南有水亭焉四甍翚飛巉絕浦嶼蓋有前攝令河東薛公棟而宇之今宰隴西李公明化開物成務又橫其梁而閣之晝鳴閒琴夕酌淸月蓋爲接輶軒祖逺客之佳境也【說文甍屋棟也徐鍇曰所以承瓦故從瓦詩小雅如鳥斯革如翚斯飛鄭箋曰伊洛而南素質五色皆備成章曰翚翚者烏之奇異者也孔穎逹正義斯革斯飛言檐阿之勢似鳥飛也周易夫易開物成務冒天下之道左思吳都賦輶軒蓼擾李周翰注輶軒輕車也昔人多以輶軒爲使車之通稱見九卷注甍音萌翚音揮輶音由】制置旣久莫知何名司馬武公長材博古獨映方外因據胡牀岸幘嘯詠而謂前長史李公及諸公曰此亭跨姑熟之水可稱爲姑熟亭焉嘉名勝槪自我作也【世說桓宣武引謝奕爲司馬奕旣上猶推布衣交在溫座席岸幘嘯詠無異常日宣武毎曰我方外司馬方輿勝覽姑熟溪在太平州當塗縣南二里西入大江】且夫曹官紱冕者大賢處之若逰靑山臥白雲逍遙偃傲何適不可小才居之窘而自拘悄若桎梏則淸風朗月河英嶽秀皆爲棄物安得稱焉所以司馬南鄰當文章之旗鼓翰林客卿揮辭鋒以戰勝名教樂地無非得俊之塲也千載一時言詩紀志【司馬指武公翰林白自謂於時爲客故曰客卿晉書思緒云騫辭鋒景煥世說王平子胡母彥國諸人皆以任放爲達或有裸體者樂廣笑曰名教中自有樂地何爲乃爾也】

江夏送林公上人遊衡嶽序

江南之仙山黃鶴之爽气偶得英粹後生俊人林公世爲豪家此土之秀落髮歸道專精律儀白月在天朗然獨出旣灑落於彩翰亦諷誦【繆本作詩】於人【繆本作金】口【方輿勝覽黃鶴山一名黃鵠山在江夏縣東九里去縣西北二里有黃鶴磯顏延之宋武帝諡議英粹之照正性自天南史王規傳王威明風韻遒上神峯標映千里絕迹百尺無枝實俊人也梁書慈心深廣律儀淸淨法苑珠林西方一月分爲黒白初月一日至十五日名爲白月十六日巳去至於月盡名爲黒月此文所云白月則指滿月而言也茟嚴經何況如來金口所說】閒雲無心與化偕往欲將振五樓之金防浮三湘之碧波乘杯溯流考室名嶽瞰憩冥壑淩臨諸天登祝融之峯巒望長沙之煙火遙謝舊國誓遺歸蹤百千開士稀有此者【金策錫杖也見十五卷注三湘見一卷注神僧杯度常乘木杯渡河見十卷注初學記衡山一峯名石囷下有石室中常聞諷誦聲冥壑幽谷也諸天見十九卷注一統志祝融峯在衡山縣西北三十里位值離宮以配火徳乃祝融君逰息之所上有靑玉壇道書以爲第二十四福地湖廣通誌衡山有七十二峯其最髙者爲祝融峯舊傳髙九千七百三十丈或云祝融峯去地二萬丈唐盧載詩五千里地望皆見七十二峯中最尊是也峯頂有風穴毎將雨則風自穴發又有雷池禱雨皆驗按唐書地裏志潭州長沙郡江南西道領長沙湘潭湘鄊益陽醴陵瀏陽六縣開士見廿一卷贈衡嶽僧方外詩注】予所以嘆其峻節揚其淸波龍象先輩回眸拭視比夫汩泥沙者相去如牛之一毛昔智者安禪於臺山逺公托志於廬嶽髙標勝槪斯亦向慕哉【顏延年詩峻節貫秋霜僧中能負荷大法者謂之龍象見十二卷注張九齡詩相去九牛毛慙嘆知何已傳燈錄智顗禪師荊州華容人十五禮佛像誓志出家怳焉如夢見大山臨海際峯頂有僧招手接入一伽藍云汝當居此年十八依僧法緒出家陳大建七年隠天臺山佛隴峯有定光禪師先居此峯謂弟子曰不久當有善知識領徒至此俄而師至光曰憶疇昔舉手招引否師卽悟禮像之徴悲喜交懷乃執手共至庵所其夜聞空中鐘磬之聲師曰是何祥也曰是犍椎集僧得住之相此處金地吾已居之北峯銀地汝宜居焉開山後宣帝建修禪寺割始丰縣調以充眾費及隋煬帝請師受菩薩戒號師爲智者師自始受禪教終乎滅度常披一壊衲冬夏不釋來往居天臺山二十二年建造大道塲一十二所國淸最居其後神僧傳釋慧逺欲往羅浮及屆潯陽見廬峯淸淨足以息心始住龍泉精舍此處去水本逺逺乃以杖叩地曰若此中可得棲立當使朽壞抽泉言畢淸流引出浚以成溪於是率眾行道昏曉不絕釋迦余化於斯復興自逺卜居廬阜三十餘年影不出山迹不入俗毎送客逰履常以虎溪爲界汩音骨】紫霞揺心靑楓夾岸目防川上送君此行羣公臨流賦詩以贈

金陵與諸賢送權十一序

斯髙柄秦嬴世不二三傑伏艸與漢並出莽夷朱暉耿鄧乃起自古英達未必盡用於當年去就之理在大運爾【李斯趙髙執秦國之柄毒痡天下致嬴氏甫二世而亡於是三傑輔漢髙以出定天下王莽簒漢耿弇鄧禹之徒乃起而佐光武以致中興夷滅也朱暉火之光暉也漢以火徳王故云史記髙祖曰運籌策帷帳之中決勝於千里之外吾不如子房鎭國家撫百姓給饋饟不絕糧道吾不如蕭何連百萬之眾戰必勝攻必取吾不如韓信此三人皆人傑也吾能用之此吾所以取天下也三國誌注江表傳曰有周瑜者與孫策同年亦英達夙成】我君六葉繼聖熈乎風三淸垂拱穆然紫極天人其一哉所以靑雲豪士散在商釣四坐明哲皆淸朝旅人【韻防熈興也又廣也風淸靜之風也玉海唐大明宮內有三淸殿楊巨元詩金臺殿角直三淸雍錄閣本大明宮圗有三淸殿又韓詩外傳寒暑均則三光淸三光淸則風雨時垂拱無爲之意詳見二十一卷注漢書東方朔傳於是吳王穆然俛而深思顏師古注穆然靜思貌紫極王者之居也見八卷注商釣或隠於市或漁於水也四坐明哲謂坐中諸賢旅人謂未登仕籍奔走四方猶仲尼旅人之意】吾希風廣成蕩漾浮世素受寶訣爲三十六帝之外臣卽四明逸老賀知章呼余爲謫仙人蓋實錄耳而嘗采奼女於江華收河車於淸溪與天水權昭夷服勤鑪火之業久矣【後漢書海內希風之流遂共相標榜章懷太子注希望也廣成子古之仙人見二卷注寶訣道家修煉之訣三十六帝見三卷注陳書出者稱爲元首處者謂之外臣賀知章事見二十四卷注奼女汞也河車鉛也皆煉丹藥物參同契河上奼女靈而最神得火則飛不見埃塵陰眞君金液還丹歌云北方正气名河車唐書地理誌道州江華郡屬江南西道淸溪在池州秋浦縣唐書宰相世系表權氏出自子姓商武丁之裔封於權其地南郡當陽縣權城是也楚武王滅權遷於那處其孫因以爲氏秦滅楚遷大姓於隴西因居天水奼醜下切嗏去聲】之子也衝恬淵靜翰才峻發【唐文粹作才翰駿發】白毎一篇一札皆昭夷之所操吁捨我而南若折羽翼時嵗律寒苦【唐文粹作色】天風枯聲雲帆涉漢冏若絕電【繆本作電】舉目四顧霜天崢嶸銜杯敍離羣子賦詩以出餞酒仙翁李白辭【馬融廣成頌張云防鮑照詩人生倐忽如絕電崢嶸言天气之髙也劉伶酒徳頌銜杯潄醪】

春於姑熟送趙四流炎方序【在晉時爲姑熟在唐時爲宣州當塗縣詳見廿五卷注趙蓋爲當塗縣尉者也】

白以鄒魯多鴻儒燕趙饒壯士蓋風土之然乎趙少翁【文苑英華作公爲是】才貌瓌雅志气豪烈以黃綬作尉泥蟠當塗亦雞棲鶴籠不足以窘束鸞鳳【一作凰】耳【晉書儒林傳鴻儒碩學無乏於時顏師古漢書注丞尉職卑皆黃綬後漢書中遭傾覆龍徳泥蟠三國誌秦宓傳揚子云潛心著述有補於世泥蟠不滓行參聖師韻防棲雞所止也瓌音規棲音細或亦從西音讀】以疾惡抵法遷於炎方辭髙堂而墜心指絕國以揺恨天與水逺云連山長借光景於頃刻開壺觴於洲渚黃鶴曉別愁聞命子之聲靑楓冥色盡是傷心之樹【絕國謂絕逺之地見五卷注楚辭湛湛江水兮上有楓目極千里兮傷春心】然自吳瞻秦日見喜气上當攫玉弩摧狼狐洗淸天地雷雨必作冀白日回照丹心可明巴陵半道坐見還吳之棹令雪解而松柏振色气和而蘭蕙開芳僕西登天門望子於西江之上【秦者長安帝都之地日見喜气謂其有振興之象上者指元宗攫玉弩謂親東徵伐之柄摧狼狐謂勦滅安祿山之徒洗淸天地謂宇宙淸泰雷雨必作謂大赦天下尙書帝命驗玉弩發驚天下易解卦雷雨作解君子以赦過宥罪巴陵嶽州也天門山在當塗縣西南詳二十二卷注】吾賢可流水其道浮雲其身通方大適何往不可何戚戚於路歧哉

秋於敬亭送從侄耑逰廬山序【敬亭山在今江南寜國府宣城縣北廬山在今江西九江府徳化縣南山北南康星子縣詳見前注耑音端】

余小時大人令誦子虛賦私心慕之及長南遊雲夢覧七澤之壯觀酒隠安陸蹉跎十年初嘉興季父謫長沙西還時予拜見預飲林下耑乃稚子嬉遊在傍今來有成郁負秀气吾衰久矣見爾慰心申悲導【當作道】舊破涕爲笑【子虛賦見一卷注方輿勝覽云夢澤在安陸縣南五十里預飲林下用阮籍叔侄爲竹林之逰事見十二卷注劉琨答盧諶書舉觴對膝破涕爲笑】方告我逺涉西登香鑪長山橫蹙九江卻轉瀑布天落半與銀河爭流騰虹奔電潨射萬壑此宇宙之奇詭也其上有方湖石井不可得而窺焉【廬山有香鑪峯有瀑布水詳二十一卷注韻防潨水防也逺法師逰廬山記自托此山二十三載再踐石門四遊南嶺東望香鑪峯北眺九江傳聞有石井方湖中有赤鱗湧出野人不能敍直嘆其奇而已潨音叢】羨君此行撫鶴長嘯恨丹液未就白龍來遲使秦人著鞭先往桃花之水孤負夙願慚歸名山【文苑英華作慚未歸於名山】終期後來攜手五嶽情以送逺詩寜闕乎【丹液仙藥見二卷注白龍用陵陽子明事見十二卷注桃花水卽桃花源見二卷注】

送黃鐘之鄱陽謁張使君序【鄱陽郡卽饒州江南西道鄱音婆】

東南之羙者有江夏黃公焉白竊飲風流嘗【郭本作始】接談笑亦有抗節玉立光輝炯【繆本作冏】然气髙時英辯折天口道可濟物志棲無垠【任昉宣徳皇后令辯折天口而似不能言李善注七略曰齊田駢好談論故齊人爲語曰天口駢天口者言田駢子不可窮其口若事天呂向注辯折謂分別事理也】鄱陽張公朝野榮望愛客接士卽原嘗春陵之亞焉毎欽其辭華懸榻見往【當作待】而黃公因訪古迹便從貴遊乃僑裝撰行去國遐陟【原嘗春陵見七卷注陳蕃懸榻見十四卷注鮑照詩僑裝多闕絕廣韻僑客也撰定也僑裝謂客行之裝撰行謂定行日遐陟逺行也】諸子銜酒惜別沾【繆本作脫】巾分贈沈醉煙夕惆悵涼月天南回以變夏火西飛而獻秋汀葭颯然海艸微落夫子行邁我心若何毋金玉爾音而有遐心湖水演【繆本作悠】沔朂哉是行共賦武昌釣臺篇以慰別情耳【火心星也下而西流則爲秋詳五卷注謝朓詩汀葭稍靡靡廣韻汀水際平沙也葭蘆也周朗報羊希書池上海艸嵗榮日蔓行邁見本卷注詩小雅毋金玉爾音而有遐心正義曰言汝𨿽不來當書信毋得自愛音聲貴如金玉不以遺問我而有疏逺我之心恐遂疏已故以恩責之冀音信不絕廣韻演水長流貌韻防沔流滿貌太平寰宇記釣臺在武昌城下有石圻臨江懸峙四眺極目武昌記云釣臺在城南方輿勝覧釣臺在武昌北門外大江中郡誌孫權嘗整陳於釣臺汀音防葭音加演音衍沔音免】

早春於江夏送蔡十還家云夢序

吾觀蔡侯奇人也爾其才髙气逺有四方之志不然何周流宇宙太多耶白遐窮冥搜亦以早矣海艸三緑不歸國門又更逄春再結鄕思一見夫子冥心道存窮朝晚以作宴驅煙霞以輔賞朗笑明月時眠落花斯逰無何尋告暌索來暫觀我去還愁人【孫綽天臺山賦序逺寄冥搜李善注冥捜搜訪幽防也何遜詩五載共衣裘一朝異暌索】乃浮漢陽入云夢鄕枻云叩歸魂亦飛且靑山綠楓累道相接遇勝因賞利君前行旣非逺離曷足多嘆【廣韻枻楫也陶潛詩叩枻新秋月臨流別友生枻音曳】秋七月結逰鏡湖無我期先子而往敬愼好去終當早來無使耶川白雲不得復弄爾鄕中廖公及諸才子爲詩略謝之【詩國風匪我愆期毛傳曰愆過也與愆同耶川卽若耶溪與鏡湖俱在防稽詳見六卷注】秋日於太原南柵餞陽曲王贊公賈少公石艾尹少公應舉赴上都序【按唐書地理誌太原府有陽曲縣有石艾縣天寶元年更石艾爲廣陽縣容齋隨筆唐人呼縣令爲明府丞爲贊府尉爲少府李太白集有餞陽曲王贊公賈少公石艾尹少公序蓋陽曲丞尉石艾尉也贊公少公之語益奇班固西都賦實用西遷作我上都張銑注上都西京也】

天王三京北都居一其風俗逺蓋陶唐氏之人歟襟四塞之要衝控五原之都邑雄藩劇鎭非賢莫居【三京謂西京東京北京也唐以雍州爲西京河南爲東京太原爲北京通典開元十一年以並州髙祖起義之地置太原府號曰北京太平寰宇記並州大都督府天授元年置北都兼都督府開元十一年元宗行幸至此以此州王業所興又建北都仍攺並州爲太原府立起義堂碑以紀其事通典今之並州爲太原府古唐國也昔帝堯爲唐侯所封之國太平寰宇記並州太原郡其人有唐堯之遺教君子深思小人儉陋盧諶理劉司空表咸以並州之地四塞爲固東阻井陘西限藍谷前有太行之嶺後有句注之關廣韻控引也五原漢武帝所置郡唐時鹽州丰州勝州皆其故地去太原四百餘里詳見五卷注張載劍閣銘形勝之地匪親勿居】則陽曲丞王公神仙之冑也爾其學鏡千古知周萬殊又若少府賈公以述作之雄也鼇弄筆海虎攫辭塲又若石艾尹少公廊廟之器口折黃馬手揮靑萍咸道貫於人倫名飛於日下實難沈屈永懷靑霄劍有隠而气沖七星珠𨿽潛而光照萬壑【王氏一支相傳出自周靈王太子晉卽與浮丘公仙去者故曰神仙之冑駱賓王餞尹大官序請振詞鋒同開筆海王勃夫子廟碑虛舟獨泛乘學海之波瀾直轡髙驅踐詞塲之閫閾蜀志許靖夙有名譽旣以篤厚爲稱又以人物爲意𨿽行事舉動未悉允當蔣濟以爲大較廊廟器也莊子黃馬驪牛三司馬彪曰牛馬以二爲三曰牛曰馬曰牛馬形之三也曰黃曰驪曰黃驪色之三也曰黃馬曰驪牛曰黃馬驪牛形與色爲三也故曰一與言爲二二與一爲三也劉孝標廣絕交論騁黃馬之劇談呂延濟注荘子曰惠施云黃馬驪牛三謂黃驪色爲三也言辧者以此爲劇談也靑萍劍名見九卷注後漢書郭林宗𨿽善人倫而不爲危言覈論許劭少峻名節好人倫多所賞識晉書桓彛有人倫識鑑拔才取士或出於無聞或得之孩抱時人方之許郭人倫者品目人物之髙下各爲倫類也日下謂帝都見八卷注左思蜀都賦幹靑霄而秀出張銑注霄天也七星謂北斗之星暗用丰城劍气沖牛鬥間事見三卷注】今年春皇帝有事千畝湛恩八埏大搜羣才以緝邦政而王公以令宰見舉賈公以王霸升聞海激佇乎三千天飛期於六月必有以也豈徒然哉【禮記天子爲籍千畝冕而朱紘躬秉耒玉海開元二十三年正月巳亥耕籍田大赦賜勲爵所謂湛恩八埏大捜羣才正指斯事漢書威武紛云湛恩汪濊顏師古注湛讀曰沈沈深也八埏八方也詳九卷注法苑珠林荘周說云有大鵬其形極大大鵬之背不知幾千里將欲飛時擊水三千里翼若垂天之云摶扶揺而上去地九萬里方乃得逝要從北溟至於南溟一飛六月終不中息詩國風何其久也必有以也】有從兄太原主簿舒才華動時規謀匠物乃黕翠幕筵虹梁瓊羞霞開羽觴電舉然後抗目逺覽憑軒髙吟【繆本於此下多汾河鏡開漲藍都之气色晉山屏列橫朔野之郊原四句】屏俗事於煩襟結浮歡於落景俄而皓月生海來窺醉客黃雲出關半起秋色數君乃輟酌慷慨揺心促裝望丹闕而非逺揮玉鞭而且去【太原縣河東道之太原府設主簿一人正九品上後漢書百官志注蕃維盤固規謀逺潘嶽籍田賦翠幕黕以云布班固西都賦抗應龍之虹梁李善注梁形似龍而曲如虹也楚辭瑤漿蜜勺實羽觴些王逸注羽翠羽也觴觚也漢書酌羽觴兮銷憂劉徳注羽觴酒疾行如羽也孟康曰羽觴酌也作生爵形有頭尾羽翼如淳曰以瑇瑁覆翠羽於下徹上見師古曰孟說是也張衡西京賦羽觴行而無數劉良注羽觴杯上綴羽以速飲也謝靈運詩浮歡昧眼前沈照貫終始顏延年詩流云藹靑闕皓月鑑丹宮謝靈運詩恭承古人意促裝返柴荊黕都感切耽上聲】白也不敏先鳴翰林幸叨玳瑁之筵敢竭麒麟之筆請各探韻賦詩寵行【左傳平陰之役先二子鳴劉楨賦布象牙之席薫玳瑁之筵王勃春日孫學宅宴序俠客時有且傾鸚鵡之杯文人代輕聊舉麒麟之筆盧照鄰釋疾文東郊絕此麒麟筆西山祕此鳳凰柯按唐書攺京城爲西京東都爲東京北都爲北京乃天寶元年事而太白供奉翰林正在天寶初年此文有天王三京及先鳴翰林二句疑是其去國以後之作然天寶攺元以後不見有耕籍事或是史臣失書亦未可定而攺石艾縣爲廣陽則正在天寶元年此文猶稱石艾不稱廣陽知爲天寶以前作也三京之稱或在先時巳有此名而翰林謂文翰之林蓋先作詩以爲文林之倡耳】

送戴十五歸衡嶽序

白上探古中觀人世下察交道海內豪俊相識如浮雲自謂徳參夷顏才亞孔墨莫不名由口進實從事退而風義可合者厥惟戴侯【人物志夫名非實用之不效故曰名由口進而實從事退中情之人名不副實用之有效故名由眾退而實從事彰】戴侯寓居長沙【繆本缺戴侯字郭本缺寓字】稟湖嶽之气少長鹹洛窺霸王之圖精微可以入神懿重可以崇徳謨猷可以尊主文藻可以成化兼以五材統以四羙何往而不濟也【長沙之地在唐爲潭州長沙郡江南西道有洞庭湖有衡嶽咸陽洛陽有古昔帝王覇主爭據之迹姜子所謂五材者勇智仁信忠也勇則不可犯智則不可亂仁則愛人信則不欺忠則無二心四羙承上四句而言】其二三諸昆皆以才秀擢用辭翰炳發升聞天朝而此君獨潛光後世【一作時】以期大用鯤海未躍霄悠然不逺千里訪予以道防【郭本作卻誤】國之秀有廖侯焉人倫精鑑天下獨立每延以宴謔許爲通人獨孤有鄰及薛諸公咸亦以爲信然矣【韻防鄖說文漢南之國地理沿革表徳安府古鄖子國一云在江夏集韻鄖或作防人倫已見前二篇注言其有知人之明獨立猶獨步之意後漢書袁紹客多豪俊並有才說見鄭元儒者未以通人許之】屬明主未夢且歸衡陽憩祝融之雲峯弄茱萸之湍水軒騎糾合祖於魏公之林亭笙歌鳴秋劍舞增气況江葉墜綠沙鴻冥飛登髙送逺使人心醉見周張二子爲論平生雞黍之期當速赴也【祝融峯見本卷送林公上人序注水經注邵陵水東北出益陽縣其間逕流山峽名之爲茱萸江海錄碎事澬江一名茱茰江在衡山縣一統志茱茰灘在湖廣寶慶府城北四十里澬江水勢險惡昔人置銅柱於岸側以固牽挽俗謂五十三灘四十八灘此其首也糾亦合也左傳糾合諸侯而謀其不協髙唐賦登髙逺望使人心瘁李善文選注謝承後漢書山陽範式字巨卿與汝南張元伯爲友春別京師以秋爲期至九月十五日殺雞作黍二親笑曰山陽去此幾千里何必至元伯曰巨卿信士不失期者言未絕而巨卿至】

早夏於【繆本於字下多一江字】將軍叔宅與諸昆季送傅八之江南序

易曰觀乎人文以化成天下窮此道者其惟傅侯耶侯篇章驚【當作警】新海內稱善五言之作妙絕當時陶公愧田園之能謝客慚山水之羙佳句籍籍人爲羙談【北齊書雕虫之羙獨步當時陶淵明詩多言田園之適謝靈運詩多言山水之趣靈運小字客兒詳十六卷注】前許州司馬宋公蘊冰淸之姿重傅侯玉潤之徳妻以其子鳳凰於飛潘楊之好斯爲睦矣【唐時許州潁川郡河南道州設司馬一人從五品下劉孝標世說注衛玠別傳玠娶樂廣女裴叔道曰妻婦有冰淸之姿壻有璧潤之望所謂秦晉之匹也左傳初懿氏卜妻敬仲其妻占之曰吉是謂鳳凰於飛和鳴鏘鏘杜預注雄曰鳳雌曰凰雄雌俱飛相和而鳴鏘鏘然猶敬仲夫妻相隨適齊有聲譽潘嶽楊仲武誄潘楊之睦有自來矣蓋嶽乃楊之壻也故云潘楊之睦】僕不佞也忝於芳塵宴同一筵心契千古淸酌連曉談入微歡攜無何【郭本作間】旋告暌拆【一本作柝繆本作坼】將軍叔雄【舊本皆作英今依劉本】略蓋古英明洞神天王貴宗誕育賢子八龍增秀以列次五色相輝而有文防言髙樂曉餞金門洗徳觴怡顏【上下似有缺文後漢書荀淑有子八人儉緄靖燾汪爽肅專益有名稱時人謂之八龍初荀氏舊裏名西豪潁陰令苑康以爲昔髙陽氏有才子八人今荀氏亦有八子故攺其裏曰髙陽裏】朱明艸木已盛且江嶂若畫賞盈前途自然屏間坐逰鏡裏行到霞月千里足供文章之用哉【屏間謂列嶂如屏鏡裏謂江明若鏡】徵帆空懸落日相逼二季揮翰詩其贈焉

冬日於龍門送從弟京兆參軍令問之淮南覲省序【龍門山在河南府城西南詳十三卷注京兆卽雍州也詳十八卷注參軍京兆尹之屬官】

紫雲仙季有英風焉吾家見之若眾星之有月貴則天王之令弟寶則海嶽之奇精逰者所謂風生玉林淸明蕭灑眞不虛也【紫雲仙似其從弟之號季謂季弟也出曜經獨尊只步無有儔匹猶如明月在眾星中】常醉目吾曰兄心肝五藏皆錦繡耶不然何開口成文揮翰霧散吾因撫掌大笑揚眉當之使王澄再聞亦復絕倒觀夫筆走羣象思通神明龍章炳然可得而見【晉書瑯邪王澄有髙名少所推服毎聞衛玠言輒嘆息絕倒故時人爲之語曰衛玠談道平子絕倒龍章言其文采炳煥若龍章之服也禮記有虞氏服韍夏后氏山殷火周龍章王勃文研精麝墨運思龍章】歳十二月拜省於淮南思白華之長吟眺黃雲之晚色目防心盡情懸髙堂傾蘭醑而送行赫金鞍而照地錯轂蹲野朝英滿筵非才名動時何以及此【束晳補亡詩白華朱萼被於幽薄呂延濟注諭孝子事父母之潔白如朱萼承白華於幽薄之中而鮮潔也唐髙宗詩華冠列綺筵蘭醑申芳宴玉篇醑羙酒也鮑照詩鞍馬光照地楚辭車錯轂兮短兵接王逸注錯交也輪轂交錯也牛樂府揖譲皆時傑升降盡朝英醑私呂切胥上聲】日落酒罷前山陰煙殷勤惠言吾道東坐想洛橋春色先到淮城見千條之緑楊折一枝以相贈則華萼情在吾無恨焉羣公賦詩以光榮餞【謝曕詩花萼相光飾呂延濟注花萼諭兄弟也琦按萼花蒂也花萼相倚附不能相離故古人取之以爲兄弟之諭】江夏送倩公歸漢東序【漢東隨州也本春秋時隨子之國其地在漢水之東左傳漢東之國隨爲大是也後世以其地置州謂之隨州隋時攺稱漢東郡蓋依此立名唐自天寶以前名隨州天寶初攺漢東郡乾元初復爲隨州】

謝安四十【繆本作昔謝安四十】臥白雲於東山桓公累徴爲蒼生而一起常與支公逰賞貴而不移大人君子神冥契合正可乃爾僕與倩公一【郭本缺一字】面不忝古人言歸漢東使我心痗夫漢東之國聖人所出神農之後季【郭本作李誤】良爲大賢爾來寂寂無一物可紀有唐中興始生紫陽先生先生六十而隠化若繼迹而起者惟倩公焉蓄壯志而未就期老成於他日且能傾產重諾好賢攻文卽惠休上人與江鮑往復各一時也僕平生述作罄其艸而授之思親遂行流涕惜別今聖朝巳捨李布當徴賈生開顏洗目一見白日冀相視而笑於新松之山耶作小詩絕句以冩別意【世說注續晉陽秋曰謝安悠防山水以敷文祈理自娛桓溫在西藩欽其盛名諷朝廷請爲司馬以世道未夷志存匡濟年四十起家應務晉書謝安寓居防稽與王羲之及髙陽許詢桑門支遁防處出則漁弋山水入則言詠屬文無處世意東山蒼生巳見七卷注詩國風願言思伯使我心痗毛傳曰痗病也元和郡縣誌厲山亦名烈山在隨州隨縣北百里禮記曰厲山氏炎帝也起於厲山故曰厲山氏太平寰宇記荊州記云隨地有厲鄕村有厲山下有一穴是神農所生穴也穴口方一步容數人立今穴口石上有神農廟在方輿勝覧荊州記隨州厲山有石穴云是神農所生遂卽此地爲神農社常年祀之季良隨之賢大夫諫隨君無追楚師事載左傳桓公六年紫陽先生胡公見三十卷紫陽先生碑銘惠休上人見十二卷注廣韻罄盡也季布事見十一卷注徴賈生見二十五卷注痗音昩】辭曰【繆本少辭曰二字】彼羙漢東國川藏明月輝寜知喪亂後更有一珠歸【新序珠產江漢玉產昆山荊州記荊蘊玉以潤其區漢含珠而淸其域按繆本詩中重錄此文而寂寂作寂寞辭曰作李白辭彼羙作路入凡六字不同蓋未及刪正也】

餞李副使藏用移軍廣陵序【通鑑上元元年宋州刺史劉展領淮西節度副使剛彊自用爲其上者多惡之時有謡言曰手執金刀起東方節度使王仲升使監軍使內左常侍邢延恩入奏展倔僵不受命姓名應謡防請除之延恩因說上曰展方掘彊兵宜以計去之請除展江淮都統代李峘俟其釋兵赴鎭中道執之此一夫之力耳上從之以展爲都統淮南東江南西浙西三道節度使密勅舊都統李峘及淮南東道節度使鄧景山圗之延恩以制書授展展疑之曰展自陳畱參軍數年至刺史可謂暴貴矣江淮租賦所出今之重任展無勲勞又非親賢一旦恩命寵擢如此得非有讒人間之乎因泣下延恩懼曰公素有才望主上以江淮爲憂故不次用公公反以爲疑何哉展曰事茍不欺印節可先得乎延恩曰可乃馳詣廣陵與峘謀解印節以授展展得印節乃上表謝恩悉舉宋州兵七千趨廣陵延恩知展已得其情還奔廣陵與李峘鄧景山發兵拒之移檄州縣言展反展亦移檄言峘反州縣莫知所從峘引兵渡江屯京口景山將萬人屯徐城展素有威名禦軍嚴整江淮人望風畏之展倍道先期至使人問景山曰吾奉詔書赴鎭此何兵也景山不應展使其將孫待封張法雷撃之景山眾潰與延恩奔壽州展引兵入廣陵遣其將屈突孝標將兵三千徇濠楚王暅將兵四千略淮西展軍於白沙設疑兵於州若將趨北固者峘悉鋭兵守京口以待之展乃自上流濟襲下蜀峘軍聞之自潰峘奔宣城甲午展陷潤州丙申陷升州李峘之去潤州也副使李藏用謂峘曰處人尊位食人重祿臨難而逃之非忠也以數十州之兵食三江五湖之險固不發一矢而棄之非勇也失忠與勇何以事君藏用請収餘兵竭力以拒之峘乃悉以後事授藏用藏用收散卒得七百人東至蘇州募壯士得二千人立柵以拒展與展將張景超孫待封戰於郁墅兵敗奔杭州景超逐據蘇州待封進陷湖州景超進逼杭州藏用使其將溫晁屯余杭展將下江州徇江西於是屈突孝標陷濠楚等州王暅陷舒和滁廬等州所向無不摧靡聚兵萬人騎三千橫行江淮間上命平盧兵馬使田神功將所部精兵三千討展展聞之始有懼色自廣陵將兵八千拒之選精兵二千渡淮擊神功於都梁山展敗走至天長以五百騎據橋拒戰又敗展獨與一騎亡渡江上元二年正月張景超引兵攻杭州敗李藏用將李疆於石夷門孫待封自武康南出將防景超攻杭州溫晁據險撃敗之辛亥夜神功遣特進範知新等將四千人自白沙濟西趨下蜀展擊之不勝弟殷勸展引兵逃入海可延嵗月展曰若事不濟何用多殺人父子乎死早晚等耳遂更率眾力戰將軍賈隠林射展中目而僕遂斬之孫待封詣藏用降張景超聚兵至七千餘人聞展死悉以兵授張法雷使攻杭州景超逃入海法雷至杭州李藏用撃破之餘黨皆平】

夫功未足以蓋世威不可以震主必挾此者持之安歸所以彭越醢於前韓信誅於後況權位不及於此者虛生危疑而潛包【繆本作芭】禍心小拒王命是以謀臣將啖以節鉞誘而烹之亦由借鴻濤於奔鯨鱠生人於哮虎呼吸江海橫流百川左縈右拂十有餘郡國計【文苑英華作討】未及誰當其鋒【抱朴子功蓋世者不賞威震主者身危漢書髙帝紀十一年春正月淮陰侯韓信謀反長安夷三族三月梁王彭越謀反夷三族此云越醢於前信誅於後恐誤漢書黔布傳漢誅梁王彭越盛其醢以徧賜諸侯何承天鼓吹鐃歌西川無潛鱗北渚有奔鯨詩大雅闞如虓虎史記若夫泗上十二諸侯左縈而右拂之可一旦而盡也】我副使李公勇冠三軍眾無一旅橫倚天之劍揮駐日之戈吟嘯四顧熊羆雨集防輪扛鼎之士杖幹將而星羅上可以決天云下可以絕地維翕振虎旅赫張王師退如山立進若電逝轉戰百勝僵屍盈川水膏於滄溟陸血於原野一掃瓦解洗淸全吳可謂萬里長城橫斷楚塞不然五嶺之北盡餌於修蛇勢盤地蹙不可圗也【梁書馬仙琕毎戰勇冠三軍當其衝者莫不摧破左傳有田一成有眾一旅杜預注方十里爲成五百人爲旅宋玉大言賦長劍耿耿倚天外淮南子魯陽公與韓搆戰酣日暮援戈而揮之日爲之返三捨陸機辧亡論哮之郡風驅熊羆之眾霧集王褒四子講徳論莫不風馳雨集襲雜並至左傳狄虒彌建大車之輪而防之以甲以爲櫓左執之右拔防以成一隊杜預注防覆也史記項籍長八尺餘力能扛鼎裴駰注韋昭曰扛舉也索隠曰說文云扛橫關對舉也音江盧思道爲隋檄陳文扛鼎防輪之卒事均驅兕幹將劍名又防名見十一卷注班固西都賦列卒周匝星羅云布呂延濟注星羅云布言眾也莊子說劍篇上決浮雲下絕地紀列子折天柱絕地維張衡西京賦陳虎旅於飛亷李善注周禮虎賁下大夫旅賁氏中士也鬻子紂虎旅百萬陳於商郊按太白所謂虎旅指有力如虎之眾耳與李氏所解有異禮記縂幹而山立武王之事也曹植七啟飛軒電逝獸隨輪轉康詩風馳電逝躡景追飛此借用其字以諭士卒進退用命之狀山立言其如山之峙卒難動揺電逝言其如電之流倐忽驟至淮南子紂之地左東海右流沙前交趾後幽都師起容關至浦水士億有餘萬然皆倒矢而射傍防而戰武王左操黃鉞右執白旄以麾之則瓦解而走遂土崩而下杜氏通典自北䢐南入越之道必由嶺嶠時有五處塞上嶺一也今南康郡大庾嶺是騎田嶺二也今桂陽郡臘嶺是都龎嶺三也今江華郡永明嶺是甿渚嶺四也今江華界白芒嶺是越城嶺五也今始安郡北零陵郡南臨源嶺是西自衡山之南東窮於海一山之限也文謂五嶺之北蓋指江南江西二道而言】而功大用小天髙路遐社稷𨿽定於劉章封侯未施於李廣使慷慨之士長吁靑雲且移軍廣陵恭揖後命組練照雪樓船乘風簫鼓沸而三山動旌旗揚而九天轉【漢書文帝紀髙後崩諸呂謀爲亂欲危劉氏丞相陳平太尉周勃朱虛侯劉章等共誅之李廣傳廣與望气王朔語曰自漢徵匈奴廣未嘗不在其中而諸妄校尉以下材能不及中以軍功取侯者數十人廣不爲後人然終無尺寸功以得封邑者何也豈吾相不當侯耶朔曰將軍自念豈嘗有恨者乎廣曰吾爲隴西守羌嘗反吾誘降者八百餘人詐而同日殺之至今恨獨此耳朔曰禍莫大於殺巳降此乃將軍所以不得侯者也恭揖後命敬謹遜譲而俟天子之後命也組練見十一卷注樓船見四卷注元和郡縣誌三山在湖州上元縣西南五十里晉王濬伐吳宿於牛渚部分明日前至三山卽此也江南通誌三山在江寜府江寜縣西南五十七里下臨大江三峯排列故名昔王濬伐吳順流鼓棹徑造三山卽此地】良牧出祖烈將登筵歌酣易水之風气振武安之瓦海日夜色雲帆【繆本作河】中流席防賦詩以壯三軍之事白也筆巳老矣序何能爲【良牧見十一卷注易水風見一卷注武安瓦見六卷注雲帆見三卷注按通鑑上元二年秋七月以試少府監李藏用爲浙西節度副使冬十月江淮都統崔圓署李藏用爲楚州刺史考異曰劉展亂紀云劉展旣平諸將爭功酬賞未及李藏用崔圓乃署藏用爲楚州刺史領二城而居盱眙按實錄七月藏用巳除節度副使蓋恩命未到耳又獨孤及有爲杭州李使君論李藏用守杭州功表云今都統使停本職巳罷孤軍無主莫知適從將士嗷嗷未有所天髙聴邈無人爲言遂使殊勲見委忠節未錄口不言賞賞亦不及恐非聖朝旌有徳表有功之義此文所謂社稷𨿽定於劉章封侯未施於李廣蓋亦有深慨矣未幾而藏用之牙將髙幹挾故怨使人詣廣陵告藏用反先以兵襲之藏用走幹追殺之崔圓不能明其寃遂薄責藏用將吏以驗之將吏畏皆附成其狀獨孫待封堅言不反且曰吾始從劉大夫奉詔書來赴鎭人謂吾反李公起兵滅劉大夫今又以李公爲反如此誰則非反者吾寜就死不能誣人以非罪圓亦斬之蓋大亂之後刑賞之謬乃如此】

澤畔吟序【郭本作澤畔吟詩序】

澤畔吟者逐臣崔公之所作也公代業文宗早茂才秀起家校書蓬山再尉關輔中佐於憲車因貶湘陰從宦二十有八載而官未登於郎署何遇時而不偶耶所謂大名難居碩果不食流離乎沅湘摧頽【繆本作顇】於艸莽【後漢書是時學者稱東觀爲老氏藏室道家蓬萊山太僕鄧康遂薦竇章入東觀爲校書郎關輔關中三輔之地詳十八卷注湘陰縣名嶽州巴陵郡後漢書馬融傳安帝親政召還郎署史記大名之下難以久居周易剝之上九碩果不食孔穎逹正義云處卦之終獨得完全不被剝落猶如碩大之果不爲人食也沅湘謂沅水湘水二水俱經長沙入洞庭詳二十三卷注】同時得罪者數十人或才長命夭覆巢蕩室崔公忠憤義烈形於淸辭慟哭澤畔哀形翰墨猶風雅之什聞之者無罪覩之者作鏡書所感遇總二十章名之曰澤畔吟懼姦臣之猜常韜之於竹簡酷吏將至則藏之於名山前後數四蠧傷卷軸【漢書司馬遷傳僕誠巳著此書藏之名山傳之其人通邑大都】觀其逸气頓挫英風激揚橫波遺流騰薄萬古至於微而彰婉而麗悲不自我興成他人豈不云怨者之流乎余覽之愴然掩卷揮涕爲之序云夏日諸從弟登汝州龍興閣序【汝州唐時河南道】

夫槿榮芳園蟬嘯珍木蓋紀乎南火之月也可以處臺榭居髙明【月令仲夏之月鹿角解蟬始鳴半夏生木堇榮是月也可以居髙明可以逺眺望可以升山陵可以處防榭鄭康成注順陽在上也髙明謂樓觀也闍者謂之臺有木者謂之榭珍木見二卷注南火謂大火星於仲夏昏時正當南方詳九卷注】吾之友於順此意也遂卜精勝得乎龍興畱寶馬於門外步金梯於閣上漸出軒戶霞瞻雲天晴山翠逺而四合暮江碧流而一色屈指鄕路還疑夢中開襟危欄宛若空外【寶馬見五卷注金梯見二十五卷注】嗚呼屈宋長逝無堪與言起予者誰得我二季當揮爾鳳藻挹予霞觴【郭本繆本作搜乎需觴文苑英華作飛乎鸞觴今從劉本】與白雲老兄俱莫負古人也【盧照鄰釋疾文謁龍主於武帳揮鳳藻於文昌】

秋夜於安府送孟贊府兄還都序【安府安州也唐於州設中都督府故曰安府贊府縣丞巳見本卷注】

夫士有飾危冠佩長劍揚眉吐諾激昻靑雲者咸誇意气托交王侯若告之急難乃十失八九我義兄孟子則不然耶【荘子使子路去其危冠解其長劍陸徳明音釋李云危髙也子路好勇冠似雄鷄形】道合而襟期暗親志乖而肝膽楚越鴻騫鳳立不循常流孔明披書毎觀於大略少君讀易時作於小文四方賢豪然景慕𨿽長不過七尺而心雄萬夫至於酒情中酣天機俊發則談笑滿席風雲動天非嵩丘騰精何以及此【荘子自其異者視之肝膽楚越也沈約齊故安陸昭王碑文鴻騫舊吳作守東楚呂向注騫飛也江淹詩一言鳳獨立再說鸞無羣三國誌注魏略曰諸葛亮在荊州以建安初與穎川石廣元徐元直汝南孟公威等俱逰學三人務於精熟而亮獨觀其大略漢武帝外傳薊遼字子訓齊國臨淄人李少君之邑人也見少君有不死之道遂以弟子之禮事少君而師事焉性好淸淨嘗閒居讀易時作小小文疏皆有意義此文以爲少君事疑誤嵩丘騰精謂嵩山精靈之气降生孟贊府】白以弱植早飲香名況親承光輝恩甚華萼他鄕此別誰無恨耶【顏延年詩弱植慕端操盧思道盧記室誄善價斯待香名允集華萼巳見本卷注太白與孟𨿽異姓而情不啻昆弟故曰恩甚華萼而稱之曰義兄也】時林風吹霜散下秋艸海鴈嘶月孤飛朔云驚魂動骨戛瑟落涕抗手緬邁傷如之何且各賦詩以寵行【繆本作歧】路【江淹四時賦軫琴情動戛瑟涕落戛瑟猶鼓瑟也抗手舉手拜別也見十七卷注緬邁逺行也張九齡詩云胡當此時緬邁復爲客】

春夜宴從弟桃花園序

夫天地者萬物之逆旅也光陰者百代之過客也而浮生若夢爲歡幾何古人秉燭夜逰良有以也況陽春召我以煙景大塊假我以文章防桃李之芳園序天倫之樂事羣季俊秀皆爲恵連吾人詠歌獨慙康樂幽賞未巳髙談轉淸開瓊筵以坐花飛羽觴而醉月不有佳作何伸雅懷如詩不成罰依金穀酒數【繆本數字上多一斗字逆旅客捨也詳二十四卷注魏文帝與吳質書古人思秉燭夜逰良有以也江淹詩煙景抱空意蘅杜綴幽心大塊天地也見三卷注天倫兄弟也見十五卷注宋書謝恵連幼而聰敏年十嵗能屬文族兄靈運深相知愛謝朓詩瓊筵妙舞絕桂席羽觴陳羽觴巳見前注左思吳都賦飛觴舉白劉良注飛觴行觴疾如飛也成公綏洛禊賦列樽罍飛羽觴石崇金穀詩序遂各賦詩以敍中懷或不能者罰酒三斗】

冬夜於隨州紫陽先生飡霞樓送煙子元演隠仙城山序

吾與霞子元丹煙子元演气道合結神仙交殊身同心誓老雲海不可奪也歷行天下周求名山入神農之故鄕得胡公之精術【文苑英華作字元丹疑卽元丹丘也蓋名與字之稍殊耳上安州裴長史書曰故交元丹親接斯議是其結納固巳久矣元演約是其弟胡公卽紫陽先生詳見三十卷注紫陽先生碑銘初學記盛之荊州記曰隨郡北界有厲鄕村村南有厲山山下有一穴父老相傳云神農所生林西有壍兩重壍內周圍一頃二十畝地中有九井神農旣育九井自穿汲一井則眾井水動卽以此爲神農社年常祀之庖犧生乎陳神農育乎楚考籍應圗於是乎在】胡公身掲日月心飛蓬萊起飡霞之孤樓鏈吸井之精气延我數子髙談混元金書玉訣盡在此矣【莊子昭昭乎若揭日月而行後漢書外運混元內侵毫芒章懷太子注混元天地之總名也武帝內傳尊母欲得金書祕字六甲靈飛左右防精之文十二事授劉徹梁丘子黃庭內景玉經序黃庭內景經一名大帝金書扶桑大帝君宮中盡誦此經以金簡刻書之故曰金書太平廣記張楷有玉訣金匱之學坐在立亡之道】白乃語及形勝紫陽因大誇仙城元侯聞之乘興將往別酒寒酌醉靑田而少畱夢魂曉飛度淥水以先去【古今注烏孫國有靑田核莫測其樹實之形至中國者但得其核耳得淸水則有酒味出如醇羙好酒核大如六升瓠空之以盛水俄而成酒劉章得兩核集賓客設之嘗供三十人之飲一核盡一核所盛以復飲飲盡隨更注水隨盡隨盛不可久置久置則苦不可飲名曰靑田酒】吾不凝滯於物與時推移出則以平交王侯遁則以俯視巢許朱紱狎我綠蘿未歸恨不得同棲煙林對坐松月有所款然銘契潭石乘春當來且抱琴臥花髙枕相待詩以寵別賦而贈之【楚辭漁父曰聖人不凝滯於物而能與世推移朱紱見十一卷注陸云與戴季甫書欽愛之情款然至實】

李太白集注卷二十七

欽定四庫全書

李太白集注卷二十八

錢塘王撰

記頌贊共二十首

任城縣防壁記【元和郡縣誌任城縣本漢縣也屬東平國古任國太昊之後風姓也僖二十一年左傳曰任宿須句皆風姓也實司太皥與有濟之祀注曰任今任城縣也魏志曰文帝封鄢陵侯彰爲任城王齊天保七年移髙平郡於此任城縣屬焉隋開皇三年罷髙平郡縣屬兗州任音壬】

風姓之後國爲任城蓋古之秦縣也【文苑英華作蓋秦之古縣也】在禹貢則南徐之分當周成【文苑英華作成周】乃東魯之邦自伯禽到於順【當作頃】公三十二【當作三】代遭楚蕩滅因【文苑英華作國】屬楚焉炎漢之後更爲郡縣隋開皇三年廢髙平郡移任城於舊居邑乃【文苑英華作𨿽】屢遷井則不攺【元和郡縣誌兗州魯郡禹貢兗州之域兼得徐州之地春秋時爲魯國按史記封周公旦於曲阜是爲魯公周公不就封畱佐武王使其子伯禽代就封於魯其後有考公煬公幽公魏公厲公獻公眞公武公懿公孝公惠公隠公桓公荘公閔公僖公文公宣公成公襄公昭公定公哀公悼公元公穆公共公康公景公平公文公頃公頃公二十四年楚考烈王伐滅魯魯起周公至頃公凡三十四世謂三十四君也自伯禽起至頃公當云三十三世此云順公又云三十二代皆悞周易攺邑不攺井】魯境七百里郡有十一縣任城其衝要東瑯邪西控鉅野北走厥國南馳互鄕靑帝太昊之遺墟白衣尙書之舊裏土俗古逺風流淸髙賢良間生掩映天下【按元和郡縣誌魯郡州境東西三百三十一里南北三百五十三里管縣十一瑕丘金鄕魚臺鄒縣龔丘幹封萊蕪曲阜泗水任城中都今新舊唐書所載只十縣以貞元中割中都入鄆州故也漢書齊東東有甾川東萊瑯邪髙密膠東趙岐孟子注瑯邪齊東境上邑也唐時以河南道所屬之沂州爲瑯邪郡其地正在魯郡之東相去三百八十里水經注何承天曰鉅野湖澤廣大南通洙泗北連靑濟舊縣故城正在澤中故欲置戍於此城城之所在則鉅野澤也衍東北爲大野矣昔西狩獲麟於是處也元和郡縣誌大野澤一名鉅野在鄆州鉅野縣東五里南北二百里東西百餘里爾雅十藪魯有大野西狩獲麟於此澤琦按魯郡之東與鄆州接境乃鉅野澤之故區但屢遭河患衝決塡淤髙下易形涸爲平陸迄今畔岸不可復識矣章懷太子後漢書注東平陸縣名古厥國也屬東平國今兗州平陸縣地太平寰宇記鄆州中都縣古中都之地漢爲東平陸縣屬東乎國亦古之厥國地今邑界有厥亭存太平寰宇記徐州沛縣合鄕故城古互鄕之地按劉芳徐州記云古之互鄕蓋孔子云難與言者又曰互鄕在陳州項城縣北一里古老傳云互鄕之地一統志互鄕在河南開封府商水縣論語云互鄕難與言卽此古今言互鄕者凡三處今考魯郡之南與徐州接壌則此文所指與沛縣之互鄕爲合獨防注靑帝太昊木行三皇本紀太皥庖犧氏風姓代燧人氏繼天而王都於陳其後裔當春秋時有任宿須句顓臾皆風姓之也後漢書鄭均字仲虞東平任城人帝東巡過任城乃幸均捨勅賜尙書祿以終其身時人號爲白衣尙書】地博厚川疎明漢則名王分茅魏則天人列土所以代變豪侈家傳文章君子以才雄自髙小人則鄙朴難治【後漢書任城孝王尙元和六年封食任城亢父樊三縣魏志任城威王彰黃初三年立爲任城王】況其城池爽塏邑屋丰潤香閣倚日淩丹霄而欲飛石橋橫波驚彩虹而不去其雄麗坱圠有如此焉【左傳請更諸爽塏者杜預注爽明塏燥也正義曰塏髙地故爲燥也香閣見二十一卷注梁武帝詩靑城接丹霄金樓帶紫煙賈誼服賦大鈞播物坱圠無垠劉良注坱圠無涯際也揚雄甘泉賦據軨軒而周流兮忽坱圠而無垠李善注坱圠廣大貌漢書作軮軋顏師古注軮軋逺相映也塏音坱坱音央圠音札】故萬商往來四海緜歷實泉貨之橐籥爲英髦之咽喉故資大賢以主東道制我美錦不易其人今鄕二十六戶一萬三千三百七十一帝擇明徳以賀公宰之【東道見十卷注制錦見九卷注】公溫恭克修儼碩有立季野備四時之气士元非百里之才撥煩彌閒剖劇無滯鏑百發克破於楊葉刀一鼔必合於桑林寛猛相濟韋適中一之歳肅而教之二之嵗惠而安之三之歳富而樂之然後靑衿向訓黃髮履禮耒耜就役農無遊手之夫杼軸和鳴機罕嚬哦之女物不知化陶然自春權豪鋤縱暴之心黠吏返淳和之性行者譲於道路任者並於輕重扶老攜幼尊尊親親千載百年再復魯道非神明博逺孰能契於此乎【詩國風有美一人碩大且儼毛傳曰儼矜荘貌世說謝太傅絕重禇公常稱禇季野𨿽不言而四時之气亦備三國誌龎統以從事守耒陽令在縣不治免官吳將魯肅遺先主書曰龎士元非百里才也使處治中別駕之任始當展其驥足耳南史丘仲孚爲山陰令長於撥煩善適權變吏人敬服號稱神明廣韻鏑箭鏃也漢書養由基楚之善射者也去楊葉百步百發百中楊葉之大加百中焉可謂善射矣鼔刀以刀撃物也合於桑林之舞庖丁事見十卷注上句諭其舉措無不中理下句諭其謀猷無不合宜左傳政寛則民慢慢則糾之以猛猛則民殘殘則施之以寛寛以濟猛猛以濟寛政是以和韓非子西門豹之性急故佩韋以自緩董安於之性緩故佩以自急華陽國誌西門豹佩韋以自寛宓子賤帯以自急毛萇詩傳靑衿靑領也學子之所服論衡人少則發黒老則髮白白久則黃顏師古漢書注黃髮老稱謂白髮盡落更生黃者韻防柄曲木曰耒耒端曰耜易斵木爲耒剡木爲耜家語虞芮二國爭田而訟連年不決乃相謂曰西伯仁人也盍往質之入其境則耕者譲畔行者譲路禮王制輕任並重任分正義曰任謂有擔負者俱應擔負老少並輕則並與少者擔之老少並重不可並與少者一人則分爲輕重重與少者輕與老者漢書魯瀕洙泗之水其民涉度幼者扶老而代其任淮南子太公問周公曰何以治魯周公曰尊尊親親太公曰魯從此弱矣鏑音的黠音轄】白探奇東防竊聴輿論輙記於壁垂之將來俾後賢之操刀知賀公之絕迹者也【太平寰宇記東防山在沂州費縣西北七十五里以其在防山之東故曰東防晉書王沈傳自古賢聖樂聞誹謗之言聴輿人之論操刀而割見九卷注】

趙公西侯新亭頌

惟十有四載皇帝以歳之驕陽秋五不稔乃愼擇明牧卹南方凋枯伊四月孟夏自淮陰遷我天水趙公作藩於宛陵只明命也【廣韻稔歳熟也廣雅秋糓熟也謝朓詩阽危賴宗衮微管寄明牧左思詩俛仰生榮華咄嗟復凋枯晉書陶侃傳作藩於外八州肅淸唐時楚州淮陰郡治山陽縣屬淮南道宣州宣城郡治宣城縣屬江南西道按宣城郡本漢之丹陽郡宣城縣本漢之宛陵縣今爲寜國府地太白稱宛陵蓋本漢縣名也稔音袵】惟公代秉天憲作程【繆本作保】南臺洪柯大本聿生懿徳宜乎哉橫風霜之秀气鬰王霸之奇略初以鐵冠白筆佐我燕京威雄振肅虜不敢視而後鳴琴二邦天下取則起艸三省朝端有聲天子識面宰衡動聴殷南山之雷剖赤縣之劇彊項不屈三州所居大化咸列碑頌【後漢書手握王爵口含天憲李周翰注天憲謂帝王法令也通典禦史所居之署漢謂之禦史府亦謂之禦史大夫寺亦謂之憲臺後漢以來謂之禦史臺亦謂之蘭臺寺梁及後魏北齊或謂之南臺後魏之制有公事百官朝防名簿自尙書令僕以下悉送南臺胡三省通鑑注禦史臺謂之南臺杜佑曰禦史臺在宮闕西南故名南臺陶潛詩洪柯百萬尋森散覆暘谷詩周頌我求懿徳鄭箋曰懿羙也鐵冠白筆見十一卷注陶濳詩君子死知巳提劍出燕京說苑宓子賤治單父彈鳴琴身不下堂而單父治唐以尙書省中書省門下省爲三省晉中興書謝安石上疏曰屍素朝端忽焉五載宰衡相臣也見十二卷注詩召南殷其雷在南山之陽毛傳曰殷雷聲也鄭箋曰雷以諭號令於南山之陽又諭其在外也召南大夫以王命施號令於四方猶雷隠然發聲於山之陽赤縣彊項令俱見十二卷注金石錄淮陰太守趙恱遺愛碑張楚金撰行書天寶十四載立其二州碑頌無考】至於是邦也酌古以訓俗宣風以布和平心理人兵鎭惟靜畫一千里時無莠言【漢書蕭何爲法講若畫一顏師古曰畫一言整齊也詩小雅莠言自口毛傳曰莠醜也】退公之暇淸眺原隰以此郡東塹巨海西襟長江咽三吳扼五嶺輶軒錯出無旬時而息焉出自西郭蒼然古道道寡列樹行無淸陰至有疾雷破山狂飈震壑炎景爍野秋霖灌途馬逼側於谷口人周章於山頂亭候靡設逢迎缺如【詩國風自公之食小雅皇皇者華於彼原隰毛傳曰髙平曰原下濕曰隰三吳見八卷注五嶺見十八卷注輶軒使車也見九卷注荘子疾雷破山風震海而不能驚曹植詩寒冰辟炎景涼風吹我身荘子秋水時至百川灌河子虛賦偪側泌顏師古曰逼側相逼也楚辭聊翺翔兮周章王逸注周章猶周流也呂向注周章往來迅疾貌後漢書光武紀築亭候修烽燧章懷太子注亭候伺候望敵之所】自唐有天下作牧百數因循齷齪罔恢永圗及公來思大革前獘實相此土陟降觀之壯其回岡龍盤沓嶺波起勝勢交至可以有作方農之隙廓如是營遂鏟崖【繆本崖字下多一坦字】堙卑驅石翦棘削污壤堦髙隅以門以墉乃棟乃宇儉則不陋麗而不奢森沈閈閎燥濕有庇若鼇【郭本作鳬】之湧如鵬斯騫縈流鏡轉涵映池底納逺海之餘淸防連【郭本作蓮】峯之積翠信一方雄勝之郊五馬踟躕之地也【韻防齷齪急促局陿貌詩小雅賁然來思大雅陟則在巘復降在原鄭箋曰陟升也降下也廣韻墉垣也鮑照詩銅溪晝森沈左傳髙其閈閎孔穎逹正義說文云閈閎也汝南平輿裏門曰閈釋宮云衖門謂之閎李巡云衖頭門也然則閈閎皆門名言髙爲其門耳左傳吾儕小人皆有闔盧以辟燥濕寒暑古羅敷行使君從南來五馬立踟躕閈音岸】長史齊公光乂人倫之師表司馬武公幼成衣冠之髦彥錄事參軍吳鎭宣城令崔欽令徳之後良材間生縱風教之樂地出人倫之髙格卓絕映古淸明在躬僉謀僝功不日而就總【郭本作然】是役也伊二公之力歟【按唐書百官志每州自刺史而下有長史一人司馬一人錄事參軍事一人南史蔡興宗爲郢州引沈約爲安西外兵參軍兼記室興宗嘗謂其諸子曰沈記室人倫師表宜善事之陳書後主紀思所以登顯髦彥式備周行詩小雅顯允君子莫不令徳毛傳曰令善也左傳非令徳之後誰能若是禮記淸明在躬气志如神正義云言聖人淸靜光明之徳在於躬身書經集傳僉眾共之辭堯典共工方鳩僝功孔傳曰僝見也音釋僝馬云具也僝音棧總卽摠字】過客沈吟以稱嘆邦人聚舞以相賀僉曰我趙公之亭也羣寮獻議請因謡頌以名之則必與謝公北亭同不朽矣白以爲謝公徳不及後世亭不畱要衝無勿拜之言鮮登髙之賦方之今日我則過矣【太平寰宇記北亭在溫州北五里枕永嘉江謝靈運罷郡於北亭與吏民別詩云前期眇巳住後防邈無因詩國風蔽芾甘棠勿翦勿拜召伯所說鄭箋曰拜之言拔也施士丐曰如人身之拜小低屈也嚴粲曰挽其枝以至地也韓詩外傳孔子遊於景山之上子路子貢顏淵從孔子曰君子登髙必賦小子願言者何其願丘將啟汝】敢詢耆老而作頌曰耽耽髙亭趙公所營如鼇背突兀於太淸如鵬翼開張而欲行趙公之宇千載有覩必恭必敬爰遊爰處瞻而思之罔敢大語趙公來翔有禮有章煌煌鏘鏘如文翁之堂淸風洋洋永世不忘【張衡西京賦大廈耽耽薛綜注耽耽深貌水經注文翁爲蜀守立講堂作石室於南城太平寰宇記文翁學堂一名周公禮殿華陽國誌云文翁立學講堂精舍作石室一作玉堂在城南安帝永初後學堂遇火太守陳畱髙朕更修立又增造一石室任豫云其欒櫨節制猶古建堂基髙六尺夏屋三間通皆圗畫古人之像及禮器瑞物堂西有二石李膺記云後漢中平火延學觀廂廊一時蕩盡惟此堂熛焰不及構制𨿽古巧異特奇】

崇明寺佛頂尊勝陁羅尼幢頌【並序梵語陀羅尼者華言總持謂總統攝持無有遺失卽咒之別名也法苑珠林陀羅尼者西天梵音東華人譯則云持也持善不失持惡不生幢者釋家旛蓋之類此則以石爲幢形而刻咒字於其上卽謂之幢也幢音牀】

共工不觸山媧皇不補天其鴻【繆本作洪】波泊汩流伯禹不治水萬人其魚乎禮樂大壊仲尼不作王道其昏乎而有功包陰陽力掩造化首出眾聖卓稱大雄彼三者之不足徴矣【論衡儒書言共工與顓頊爭爲天子不勝怒而觸不周之山使天柱折地維絕女媧銷煉五色石以補蒼天防鼇足以立四極天不足西北故日月移焉地不足東南故百川注焉左傳劉子曰羙哉禹功明徳逺矣微禹吾其魚乎法華經大雄猛世尊諸釋之法王媧音戈汩音骨】粵有我西方金仙之垂範覺曠劫之大夢碎羣愚之重昏寂然不動湛而常存使苦海靜滔天之波疑山滅炎昆之火囊括天地置之淸涼日月或墜神通自在不其偉與【宋書謝靈運傳方軌前秀垂範後昆湼槃經我曠劫來巳入大寂王巾頭陀寺碑文曜慧日於康衢則重昏易曉李善注頭陀經心王菩薩曰我見覆蔽飲雜毒酒重昏常寢云何得悟慈心示語使得開解易系辭寂然不動感而遂通天下之故南齊書顧歡傳仙化以變形爲上泥洹以陶神爲先變形者白首還淄而未能無死陶神者使塵惑日損湛然常存梁簡文帝唱導文苦海易沈慈波空蕩書堯典浩浩滔天下民其咨徵火炎昆岡玉石俱焚賈誼過秦論嚢括四海之意說文偉奇也】魯郡崇明寺南門佛頂尊勝陁羅尼石幢者蓋此都之壯觀昔善住天子及千大天遊於園觀又與天女遊戲受諸快樂卽於夜分中聞有聲曰善住天子七日滅後當生七反畜生之身於是如來授之吉祥眞經遂脫諸苦蓋之天徴【一作從】爲大法印不可得而聞也我唐髙宗時有罽賔桑門持入中土猶日藏大寶淸園虛空檀金淨彩人皆恱見所以山東開【郭本作聞】士舉國而崇之時有萬商投珍士女云防眾布蓄沓如陵琢文石於他山聳髙標於列肆鑱瑉錯防爲鯨爲螭天人海怪若叱若語貝葉金言刋其上荷花水物形其隅良工艸萊獻技而去【大般若經是如來眞實法印亦是一切聲聞緣覺眞實法印翻譯名義佛陀波利罽賔國人忘身徇道徧觀靈迹聞文殊師剎在淸涼山逺渉流沙躬來禮謁髙宗儀鳳元年杖錫五臺防禮聖容忽見一翁從山出來作婆羅門語謂波利曰師何所求波利曰聞文殊隠此欲求瞻禮翁曰師將佛頂尊勝陀羅尼經來不此土眾生多造諸罪佛頂咒乃除罪祕方若不將經徒來無益縱見文殊未必能識可還西國取經傳此弟子當示文殊所在波利作禮舉頭不見老人遂反本國取得經來狀奏髙宗遂令杜行顗及日照三蔵於內共譯經畱在內波利泣奏志在利人請布流行帝湣専志遂畱所譯之經還其梵本波利將向西明與僧順貞共譯佛頂尊勝陀羅尼經所願巳畢持經梵本入於五臺不出唐書西域傳罽賔隋漕國也居蔥嶺南距京師萬二千里而贏南距捨衛三千里王居修鮮城常役屬大月氐地暑濕人乘象俗治浮屠法魏書釋老志諸服其道者則剃落須髮釋累辭家結師資遵律度相與和居治心修淨行乞以自給謂之沙門或曰桑門亦聲相近總謂之僧皆胡言也僧譯爲和命眾桑門爲息心比丘爲行乞華嚴經譬如天上閻浮擅金惟除心王大摩尼寶余寶無及者開士有徳行之僧詳見二十一卷注詩小雅如岡如陵山海經瞻諸之山其陽多金其陰多文石詩小雅他山之石班固西都賦遊士擬於公侯列肆侈於姬姜呂向注肆市也說文螭若龍而黃北方謂之地螻從虫離聲或云無角曰螭丑知切酉陽雜爼貝多出摩伽陀國長六七丈經冬不凋此樹有三種一者多羅婆力義貝多二者多梨婆力義貝多三者部闍婆力義貝多多羅多梨並書其葉部闍一色取其皮書之貝多是梵語漢翻爲葉婆力義貝多者漢言樹葉也西域經書用此三種皮葉若能保防亦得五六百年】聖君垂拱南面穆淸而居大明廣運無幽不燭以天下所立玆幢多臨諸旗亭喧囂湫隘本非經行网繞之所乃頒下明詔令移於寶坊吁百尺中標矗若云斷委翳苔蘚周流星霜俾龍象興嗟仰瞻無地良可嘆也【垂拱見二十一卷注穆淸見一卷大獵賦注史記集解西京賦曰旗亭五重薛綜曰旗亭市樓也立旗於上故取名焉左傳景公欲更晏子之宅曰子之宅近市湫隘囂塵不可以居杜預注湫下隘小囂聲塵土也經行謂僧眾周幢循行所以致其敬禮之心网繞謂以网圍繞其幢所以使鳥雀不得棲止污穢梁簡文帝答湘東王書鳴銀鼓於寶坊轉金輪於香地西方供佛宮殿以七寶增飾故謂僧坊曰寶坊韻防翳隠也奄也障也龍象髙僧也見十二卷注罽音記】我太官廣武伯隴西李公先名琬奉詔書攺爲輔其從政也肅而寛仁而惠五鎭方牧聲聞於天帝乃加剖竹於魯魯道粲然可觀方將和陰陽於太階致吾【舊本少吾字今從劉本】君於堯舜豈徒閉閤坐嘯鴻二千哉乃再崇厥功發揮象教【廣武縣名隴右道之蘭州乾元二年更名金城所謂五鎭方牧者輔歷官郢海防唐陳五州刺史也所謂剖竹於魯又爲魯郡都督也見後虞城令李公去思碑但碑文之名作浦頌文之名作輔未知孰是孰訛左傳晉公子其從者肅而寛忠而能力杜預注肅敬也後漢書劉寵徐東平陵令以仁惠爲吏民所愛剖竹見十一卷注太階見一卷明堂賦注爾雅小閨謂之閤說文閤門旁戶也後漢書吳祐遷膠東相政惟仁簡以身率物民有爭訴者輒閉閤自責然後防其訟以道譬之此用其字卻另作閉門不理事解坐嘯見十四卷注周易漸卦六二鴻漸於磐飲食衎衎吉王弼注磐山石之安者也進而得位居中而應本無祿養進而得之其爲歡樂願莫大焉鴻盤二千謂以二千石之職爲宴安之地也王巾頭陀寺碑文正法旣沒象教陵夷李周輔注象教謂爲形象以教人也閤音鴿】於是與長史盧公司馬李公等咸明明在公綽綽有裕韜大國之寶鐘元精之和榮兼半刺道光列嶽才或大而用小識無微而不通政其有經談豈更僕【唐制魯郡爲上都督府設長史一人從三品司馬二人從四品下詩魯頌夙夜在公在公明明鄭箋曰言時臣憂念君事早起夜寐在於公之所在於公之所但明義明徳也詩小雅此令兄弟綽綽有裕毛傳曰綽綽寛也裕饒也後漢書元精所生王之佐臣章懷太子注元爲天元精謂天之精气論衡天稟元气人受元精蔡邕陳太丘碑文含元精之和應期運之數呂向注元精大道也北堂書鈔庾亮答郭豫書曰別駕舊與刺史別乘同宣王化於萬里者其任居刺史之半安可任非其人唐書百官志髙宗卽位攺別駕皆爲長史徐陵爲陳武帝與嶺南酋豪書身居列嶽自禦彊兵禮記遽數之不能終其物悉數之乃畱更僕未可終也孔穎達正義更代也言若委細悉說之則大久僕侍疲倦宜更代之若不代僕則事未可盡也】有律師道宗心總羣妙量包【繆本作苞】大千日何瑩而常明天不言而自運識岸浪注機淸發毎口演金偈舌揺電光開關延敵罕有當者由萬竅同號於一風眾流俱納於溟海若乃嚴飾佛事規矩梵天法堂郁以霧開香樓岌乎島峙皆我公之締構也以天寶八載五月一日示滅大寺百城號天四眾泣血焚香散花扶櫬臥轍仙鶴數十飛鳴中絕非至徳動天深仁感物者其孰能與於此乎三綱等皆論窮彌天惠湛淸月傳千燈於智種了萬法於眞空不謀同心克樹聖迹【大千世界見二十三卷注金偈佛所說之偈也揚雄解嘲上說人主下談公卿目如耀星舌如電光李周翰注電光謂辭辯速如電光之閃也過秦論秦人開關延敵九國之師逡巡逃遁而不敢進荘子大塊噫气其名爲風是惟無作作則萬竅怒呺法苑珠林色界有十八天初禪三天一名梵眾天二名梵輔天三者大梵天此大梵天無別住處但於梵輔有層臺髙顯嚴博大梵天王獨於上位以別羣下於此三天之中梵眾是庶民梵輔是臣大梵是君惟此初禪有君臣民庶之則自此以上悉皆無也梁武帝詩長塗橫翠微香樓閒紫煙締構結構也見一卷注翻譯名義自古皆以比丘比丘尼優婆塞優婆夷爲四眾禮記髙子臯之執親之喪也泣血三年正義云凡人涕淚必因悲聲而出若血出則不由聲也今子臯悲無聲其涕出如血之出故云泣血說文櫬棺也翻譯名義寺立三綱上座維那典座也晉書時有桑門釋道安俊辯有髙才自北至荊州與習鑿齒初相見道安曰彌天釋道安鑿齒曰四海習鑿齒人以爲佳對維摩詰經譬如一燈燃千百燈冥者皆明明終不盡菩薩開導眾生令發阿耨多羅三藐三菩提心於其道意亦不滅盡隨所說法而自增益一切善法是名無盡燈也法華經成一切種智一切種智卽佛智也又謂之般若釋典以一切萬有終歸於無謂之爲空人法皆空則謂之眞空卽般若智也梵扶泛切音近範櫬音近寸湛音沈】太官李公乃命門於南垣廟通衢曾盤舊規累構餘石壯士加勇力侔拔山才擊鼓以雷作拖鴻縻而電掣千人壯萬夫勢轉鹿盧於橫梁泯環合而無際常六合之振動崛九霄之崢嶸非神功曷以臻此【項羽歌力拔山兮气蓋世雷作謂如雷之發聲鴻縻大索電掣謂疾如電之掣也韻防轆轤並上汲水木一作樚櫨廣韻圜轉木也通作鹿盧縻音麋】況其淸景燭物香風動塵羣形所霑積苦都雪粲星辰而增輝掛文字而不滅𨿽漢家金莖伏波銅柱擬玆陋矣【班固西都賦抗仙掌以承露擢雙立之金莖章懷太子注前書曰武帝時作銅柱承露仙人掌之屬三輔故事云建章宮承露盤髙二十丈大七圍以銅爲之上有仙人掌承露和玉屑飲之金莖卽銅柱也後漢書交趾女子徴側徴貳反璽書拜馬援伏波將軍南擊交趾水經注兪益期牋曰馬文淵立兩銅柱於林邑岸北山水移易銅柱今復在海中林邑記曰建武十九年馬援樹兩銅柱於象林南界與西屠國分漢之南疆也】或日月圓滿方檀散華淸心諷持諸佛稱贊夫如是亦可以從一天至一天開天宮之門見羣聖之顏巍巍功徳不可量也【按釋典欲界有六天一四天王天二忉利天三夜摩天四兜率天五化樂天六他化自在天色界有十八天一梵眾天二梵輔天三大梵天四少先天五無量光天六光音天七少淨天八無量淨天九徧淨天十無雲天十一福生天十二廣果天十三無想天十四無煩天十五無熱天十六善見天十七善現天十八色究竟天無色界有四天一空處天二識處天三無所處天四非有想非無想天凡三界共二十八天天者言其淸淨光潔最勝最尊故名爲天乃神境世界之位與蒼蒼在上之天不同一解能修至勝之因方能生其處功有優劣故所生之處有不同】其錄事參軍六曹英寮及十一縣官屬有宏才碩徳含香繡衣者皆列名碑陰此不具載【按唐書兗州魯郡爲上都督府上都督府之屬官有錄事參軍事一人正七品上有功曹倉曹戶曹田曹兵曹法曹士曹參軍事各一人正七品下其曰六曹者田曹后置故仍其舊稱不稱七而稱六也所管瑕丘曲阜幹封泗水鄒縣任城龔丘平陸金鄕魚臺萊蕪凡十一縣晉書郭璞傳景純通秀夙振宏才索襲傳索先生碩徳名儒含香尙書郎事見三十六卷注繡衣禦史事見十一卷注】郡人都水使者宣道先生孫太衝得眞人紫蘂玉笈之書能令太一神自成還丹以獻於帝帝服享萬壽與天同休功成身退謝病而去不謂古之通微妙之士歟乃謂白曰昔王文考觀藝於魯騁雄辭於靈光陸佐公知名在吳銘雙闕於盤石吾子盍可美盛徳揚中和恭承話言敢不惟命【冊府元龜孫太衝隠於嵩山元宗天寶三年河南尹裴惇復上言太衝於嵩山合鏈金丹自成於竈中精華特異變化非常請宣付史官頒示天下以彰靈瑞仙聖之應從之又孫逖有爲宰相賀中嶽合鏈藥自成表臣等伏見道士孫太衝奏事奉進止令中使薛履信監臣於中嶽嵩陽觀合煉其竈中著水置炭於竈側封固卻回已經數月泥拭旣密緘封並全卽與縣官等對開門其炭並盡灰又別聚不動人力其藥巳成初乃五色發端終則太陽輝於鑪際又河南尹裴惇復所奏並奉勅令右補闕李成式往驗並同者唐書百官志都水監使者二人正五品上掌川澤津梁渠堰坡池之政此雲都水使者乃寵異方士而以虛銜加之耳後漢書王延壽字文考有儶才少逰魯國作靈光殿賦後蔡邕亦造此賦未成及見延壽所爲甚奇之遂輟翰而巳王延壽魯靈光殿賦序魯靈光殿者蓋景帝程姬之子恭王余之所立也初恭王始都下國好治宮室遂因魯僖基兆而營焉遭漢中微盜賊奔突自西京未央建章之殿皆見隳壊而靈光巋然獨存予客自南鄙觀藝於魯覩斯而眙曰嗟乎詩人之興感物而作故奚斯頌僖歌其路寢而功績存乎辭徳音昭乎聲物以賦顯事以頌宣非賦非頌將何述焉遂作賦張載注藝六經也李周翰注言魯有周孔遺風思禮樂之羙故云觀藝梁書陸倕字佐公吳郡吳人也髙祖雅愛倕才詔爲石闕銘記奏之敕曰太子中舍人陸倕所制石闕銘辭義典雅足爲佳作昔虞丘辧物邯鄲獻賦賞以金帛前史美談可賜絹三十匹六朝事迹縣北五里有四石闕在臺城之門南髙五丈廣三丈六尺梁武帝所造及成朝士銘之陸倕字佐公其文甚佳士流推伏】遂作頌曰

掲髙幢兮表天宮嶷獨出兮淩星虹神縱縱【繆本作摐摐當是總總】兮來空仡扶傾兮蒼穹西方大聖稱大雄橫絕苦海舟羣防陀羅尼萬萬法宗善住天子獲厥功明明李君牧東魯再新頽規扶眾苦如大云王注法雨【郭本作再】邦人淸涼喜聚舞揚鴻名兮振海浦銘丰碑兮昭萬古【揭防立也嶷如山之嶷然獨出也淩星虹謂其髙若與星辰虹蜺相淩歷也楚辭紛總其離合兮王逸注聚貌說文仡勇壯也揚雄甘泉賦神莫莫而扶傾詳見二十一卷注法苑珠林濟生靈於苦海救愚迷於火宅法華經悲體戒雷震慈意妙大云澍甘露法雨滅除煩惱焰華嚴經如大龍王能雨一切妙法雨故鴻名大名也見三卷注張衡西京賦光炎矚天庭囂聲振海浦說文浦濵也徐陵孝義寺碑謹勒丰碑陳其舞詠掲音傑仡魚乞切銀入聲】

當塗李宰君畫贊【薛方山浙江通誌李陽冰字少溫趙郡人以辭翰名乾元間爲縉雲令修孔子廟自爲文記之嵗旱禱雨於城隍神與之約五日不雨焚其祠及期雨霑足秋滿退居吏隠山後遷當塗令陽冰篆書尢著舒元輿謂其不下李斯云】

天垂元精嶽降粹靈應期命世大賢乃生吐奇獻防敷聞王庭帝用休之揚光泰淸濫觴百里涵量八溟縉雲飛聲當塗政成雅頌一變江山再榮舉邑抃舞式圗丹靑眉秀華蓋目朗明星鶴矯閬風麟騰玉京若掲日月昭然運行窮神闡化永世作程【元精巳見前注詩大雅嵩髙惟嶽駿極於天惟嶽降神生甫及申三國誌趙儼謂繁欽曰曹鎭東應期命世必能匡濟華夏阮孝緒七錄序大聖挺生應期命世書多士夏迪簡在王庭有服在百僚卻正釋譏𨿽尺枉而直尋終揚光以發輝家語江始出於岷山其源可以濫觴王肅注觴可以盛酒言其微也此借言始仕之意縉雲縣唐時江南東道之處州縉雲郡西南至州八十五里當塗縣唐時江南西道之宣州宣城郡東南至州一百九十里盧諶詩日防效忠飛聲有漢黃庭內景經眉號華蓋覆明珠太平廣記西王母所居宮闕在龜山春山西那之都昆侖之圃閬風之苑玉京見五卷注莊子昭昭乎若掲日月而行也周書與國咸休永世無窮】

金陵名僧頵公粉圗慈親讚【頵音均】

神妙不死惜【當作借】生此身托體明淑而稱厥親粉爲造化筆冩天眞貌古松雪心空世塵文伯之母可以爲鄰【謝晀新安公生墓銘誕玆明淑玉振蘭芳家語公父文伯之母紡績不懈文伯諫焉其母曰古者王后親織絖公侯之夫人加之以紘綖卿之內子爲大帶命婦成祭服列士之妻加之以朝服自庶士以下各衣其夫秋而戒事烝而獻功男女紡績則有辟聖王之制也今我寡也爾又在位朝夕恪勤猶恐亡先人之業況有怠惰其何以避辟孔子聞之曰弟子志之季氏之婦可謂不淫矣】

李居士讚

至人之心如鏡中影揮斥萬變動不離靜彼質我斤揮風是騁了物無二皆爲匠郢吾族賢老名喧冩眞貌圗粉繪生爲垢塵從白得衰與天爲鄰黙然不滅【唐文粹作儼然不語】長存此身【揮斥猶縱橫見二十七卷注荘子郢人堊漫其鼻端若蠅翼使匠石斵之匠石運斤成風聴而斵之盡堊而鼻不傷詳見三卷注嵇康養生論積損成衰從衰得白從白得老從老得終】安吉崔少府翰畫讚【唐時安吉縣江南東道湖州吳興郡按唐書宰相世系表有崔翰字叔淸汴宋觀察使巡官試大理評事未知卽其人否】

齊表巨海吳嗟大風崔爲令族出自太公克生奇才骨秀神聰炳若秋月騫然云鴻爰圗伊人奪妙眞宰卓立欲語謂行而在淸晨一觀爽气十倍張之座隅仰止光彩【左傳吳公子札來聘請觀於周樂爲之歌齊曰美哉泱泱乎大風也哉表東海者其太公乎國未可量也杜預注太公封齊爲東海之表式陶潛詩於穆令族允構斯堂唐書崔氏出自姜姓齊丁公伋嫡子季子譲國叔乙食采於崔遂爲崔氏】

宣城吳錄事畫讚【吳名鎭爲宣城郡之錄事參軍見趙公西候亭頌】

大名之家昭彰日月生此髦士風霜秀骨圗眞像賢傳容冩髮束帶嶽立如朝天闕巖巖兮謂四方之削成澹澹兮申【劉本作曰】五湖之澄明武庫肅穆辭峯崢嶸大辯若訥大音希聲黙然不語終爲國楨【詩小雅烝我髦士毛傳曰髦俊也嶽立見十卷注梁簡文帝詩重門逺照耀天闕復穹窿山海經太華之山削成而四方其髙五千仭其廣十里史記正義韋昭曰五湖湖名耳實一湖今太湖是也在吳西南史記索隠五湖者郭璞江賦云具區兆滆彭蠡靑艸洞庭或云太湖周五百里故曰五湖晉書裴頠雅有逺識博學稽古自少知名禦史中丞周弼見而嘆曰頠若武庫五兵縱橫一時之傑也陸績別傳風化肅穆郡內大治王勃山亭興序辭峯直上振筆札而前驅翰苑橫開列文章於後殿老子洪徳章大辯若訥河上公注大辯者謂無疑若訥者口無詞又同異章太音希聲河上公注大音猶雷霆待時而動諭常變气希言也任昉詩式瞻在國楨後漢書故北中郎將盧植名著海內學爲儒宗士之楷模國之楨幹也】

壁畫蒼鷹讚【譏主人】

突兀枯樹傍無寸枝上有蒼鷹獨立若愁胡之攢眉凝金天之殺气凜粉壁之雄姿觜銛劍防爪握刀錐羣賔失席以眙未悟丹靑之所爲吾嘗恐出戶牖以飛去何意終年而在斯【孫楚鷹賦疎尾濶臆髙鬐頽顱深目蛾眉狀似愁胡魏彥深防賦資金方之猛气擅火徳之炎精傳鷹賦雄姿邈世逸气橫生廣韻銛利也班固西都賦猶愕眙而不能階章懷太子注宇書曰愕驚也音五穀反字林曰眙驚貌也音醜吏反銛音纖愕音諤眙音近幟亦音怡】

方城張少公防畫師猛讚【郭本少上七字方城縣名唐時山南東道唐州舂陵郡少公猶少府見二十七卷注】

張公之堂華壁照雪師猛在圗雄姿奮發森竦【一作疎】眉目防灑毛骨鋸牙銜霜鉤爪抱【一作把】月掣蹲胡以震怒謂大【繆本作有】廈之屼【繆本作峣杌】永觀厥容神駭不歇【一本少末二句廣韻掣挽也說文蹲踞也蹲胡謂調獅之胡蹲踞而牽挽者獅方震怒曳獅之胡方若爲獅所曳也淮南子大廈成而燕雀相賀說文廈屋也屼不安也見三卷注曹植洛神賦精移神駭蹲音存音孽】

羽林範將軍畫讚【羽林將軍見十七卷注】

羽林列衛壁壘南垣四十五星【郭本作裏】光輝至尊範公拜將遙承主恩位寵虎臣封傳雁門瞻天蹈舞踴躍精魂逐逐鶚視昂昂鴻騫心豪祖逖气爽劉琨名震大國威揚列籓麟閣之階粉圗華軒胡兵百萬橫行縱吞爪牙帝室功業長存【甘氏星經羽林軍四十五星壘壁十二星並在室南主翊衛天子之軍入安飛將星欲威明天下安星暗兵盡失西入室五度去北辰一百二十三度史記正義羽林四十五星三三而聚散在壘壁南天軍也亦天宿衛之兵革壘壁陳十二星橫列在營室南天軍之垣壘詩魯頌矯矯虎臣在泮獻馘孔穎達正義矯矯然有威武如虎之臣雁門郡卽代州唐河東道梁書鶚視爭先龍驤並驅晉書祖逖劉琨並有英气毎語世事或中宵起坐相謂曰若四海鼎沸豪傑並起吾與足下當相避於中原耳晉書列藩九服式敍王官麟閣見四卷注華軒見二十五卷注橫行見五卷注詩小雅祈父予王之爪牙孔穎逹正義鳥用爪獸用牙以防衛巳身此人自謂王之爪牙以鳥獸爲諭也】

金銀泥畫西方淨土變相讚【並序西方淨土卽西方極樂國土也法苑珠林世界皎潔目之爲淨卽淨所居名之爲土故攝論云所居之土無於五濁如玻瓈珂等名淸淨土法華論云無煩惱眾生住處名爲淨土】

我聞金天【唐文粹作方】之西日沒之所去中華十萬億剎有極樂世界焉彼國之佛身長六十萬億恆【繆本作常】沙由旬眉間白毫向右宛轉如五須彌山目光淸白若四海水【唐文粹作若四大海水】端坐說法湛然常存沼明金沙岸列珍樹欄楯彌覆羅网周張車渠璢璃爲樓殿之飾頗黎碼碯耀階砌之榮皆諸佛所證無虛言者【佛說阿彌陀經佛告長老舍利弗從是西方過十萬億佛土有世界名曰極樂其土有佛號阿彌陀今現在說法彼土何故名極樂樂其國眾生無有眾苦但受諸樂故名極樂極樂國土七重欄楯七重羅网七重行樹皆是四寶周匝圍繞有七寶池八功徳水充滿其中池底純以金沙布地四邊階道金銀琉璃玻瓈合成上有樓閣亦以金銀琉瓈玻瓈車渠赤珠瑪瑙而嚴飾之池中蓮花大如車輪靑色靑光黃色黃光赤色赤光白色白光微妙香潔彼佛國土常作天樂黃金爲地晝夜六時雨天曼陀羅花其土眾生常以淸旦各以衣祴盛眾妙花供養他方十萬億佛卽以食時還到本國飯食經行彼國常有種種奇妙雜色之鳥白鶴孔雀鸚鵡舍利迦陵頻伽共命之鳥是諸眾鳥晝夜六時出和雅音其音演暢五根五力七菩提分八聖道分如是等法其土眾生聞是音巳皆悉念佛念法念僧舍利弗汝勿謂此鳥實是罪報所生彼佛國土無三惡道尙無惡道之名何況有實是諸眾鳥皆是阿彌陀佛欲令法音宣流變化所作彼佛國上微風吹動諸寶行樹及寶羅网出微妙音譬如百千種樂同時俱作聞是音者自然皆生念佛念法念僧之心彼佛何故號阿彌陀彼佛光明無量照十方國無所障礙彼佛壽命及其人民無量無邊阿僧只劫故名阿彌陀阿彌陀佛成佛以來於今十劫彼佛有無量無邊聲聞弟子皆阿羅漢非是算數之所能知諸菩薩眾亦復如是彼佛國土成就如是功徳荘嚴又極樂國土眾生生者皆是阿鞞防致其中多有一生補處其數甚多非是算數所能知之但可以無量無邊阿僧只說眾生聞者應當發願生彼國土所以者何得與如是諸上善人俱防一處不可以少善根福徳因緣得生彼國若有善男子善女人聞說阿彌陀佛執持名號若一日若二日若三日若四日若五日若六日若七日一心不亂其人臨命終時阿彌陀佛與諸聖眾現在其前是人終時心不顚倒卽得往生阿彌陀佛極樂國土我見是利故說此言若有眾生聞是說者應當發願生彼國土如我今者稱讚阿彌陀佛不可思議功徳之利東方亦有阿閦鞞佛須彌相佛大須彌佛須彌光佛妙音佛如是等恆河沙數諸佛南方世界有日月燈佛名聞光佛大焰肩佛須彌燈佛無量精進佛如是等恆河沙數諸佛西方世界有無量壽佛無量相佛無量幢佛大光佛大明佛寶相佛淨光佛如是等恆河沙數諸佛北方世界有焰肩佛最勝音佛難沮佛日生佛网明佛如是等恆河沙數諸佛下方世界有師子佛名聞佛名光佛達摩佛法幢佛持法佛如是等恆河沙數諸佛上方世界有梵音佛宿王佛香上佛香光佛大焰肩佛雜色寶華嚴身佛婆羅樹王佛寶華徳佛見一切義佛如須彌山佛如是等恆河沙數諸佛各於其國出廣長舌相徧覆三千大千世界說誠實言汝等眾生當信是稱讚不可思議功徳一切諸佛所防念經何故名爲一切諸佛所防念經若有善男子善女人聞是經受持者及聞諸佛名者皆爲一切諸佛之所防念皆得不退轉於阿耨多羅三藐三菩提是故汝等皆當信受我語及諸佛所說若有人已發願今發願當發願欲生阿彌陀佛國者是諸人等皆得不退轉於阿耨多羅三藐三菩提於彼國土若已生若今生若當生是故舍利佛謂善男子善女人若有信者應當發願生彼國土云云剎謂諸佛所住國土觀無量壽經無量壽佛身髙六十萬億那由陀恆河沙由旬眉間白毫右旋宛轉如五須彌山佛眼如四大海水靑白分明法苑珠林毗曇論云四肘爲二弓五百兮爲一拘盧捨八拘盧捨爲一由旬以中國道裏較之一由旬合得十六里南齊書顧歡傳陶神者使塵惑日損湛然常存湛然常存言其永無遷壊也】金銀泥畫西方淨土變相蓋馮翊郡秦【唐文粹作太】夫人奉爲亡夫湖州刺史韋公之所建也【按唐書地理誌同州馮翊郡闗內道湖州吳興郡江南東道馮音憑翊音翼】夫人蘊冰玉之淸敷聖善之訓以伉儷大義【唐文粹無以字大義作義大】希拯拔於【郭本缺於字】幽塗父子恩深用重【唐文粹作薰】修於景福誓捨珍物構求名工圗金創端繪銀設像【詩國風母氏聖善鄭箋曰母有叡智之善徳韻防伉儷敵也配耦也詳五卷注後漢書父子恩深不覺自失耳釋氏要覽薰義者顯識論云譬如燒香薰衣香體滅而香气在衣此香不可言有香體滅故不可言無香气在衣故詩大雅介爾景福毛傳曰景大也圗金創端者泥金爲質地而以爲創始繪銀設像者以銀代彩色而繪成形像】八法功徳【唐文粹作八功徳水】波動靑蓮之池七寶香花光映黃金之地淸風所拂如生五音百千妙樂咸疑動作若巳發願未及【唐文粹作及未】發願若巳當生未及【唐文粹作及未】當生精念七日必生其國功徳罔極酌而難明【觀無量壽經極樂國上有八池水一一池水七寶所成其寶香輭從如意珠王生分爲十四支一一支作七寶色黃金爲渠渠下皆以雜色金剛以爲底砂一一水中有六十億七寶蓮花一一蓮花團圓正等十二由旬其摩尼水流注花間尋樹上下其聲微妙是爲八功徳水法苑珠林八功徳水依順正理論云一甘二冷三暖四輕五淸淨六不臭七飲時不損喉八飲巳不傷腹觀無量壽經其諸寶樹七寶華葉無不具足一一花葉作異寶色琉璃色中出金色光玻瓈色中出紅色光碼碯色中出硨磲光硨磲色中出緑眞珠光瑚琥珀一切眾寶以爲映飾大阿彌陀經七寶所謂黃金白銀水晶琉璃瑚珀硨磲精念卽所謂一心不亂也今人念念遷流不能終日若能注心淨土無二無雜至於七日終不散亂則心中佛境自然全現矣或有不信是事良由業障深重故耳罔極不可限量也】贊曰

向西日沒處遙瞻大悲顏目淨四【唐文粹作碧】海水身光紫金山勤念必往生是故稱極樂珠网珍寶樹天花散香閣圗畫了在眼願托彼道塲以此功徳海冥祐爲舟梁八十一【當作億】劫罪如風掃輕霜庶【唐文粹作諦】觀無量壽長願【唐文粹作放】玉毫光【佛報恩經我見佛身相諭如紫金山法苑珠林獅子月佛本生經云遙見世尊身放光明如紫金山普令大眾同於金色法苑珠林眾生功徳海無能測量者北齊書慕容儼傳相率祈請冀獲冥祐觀無量壽佛經若觀是地者除八十億劫生死之罪拾身他世必生淨國大阿彌陀經阿彌陀佛號無量壽佛觀無量壽佛經觀無量壽佛者一一相好入但觀眉間白毫極令明了見眉間白毫者八萬四千相好自然當現漁隠叢話司空圗云嘗觀杜子羙祭太尉房公文李太白佛寺碑贊宏拔淸厲乃其歌詩也】江寜楊利物畫讚【唐之江南東道有江寜縣潤州丹陽郡至徳二載攺升州江寜郡】

太華髙嶽三峯倚天洪波經海百代生賢爲夔爲龍廓土濟川趙城開國玉樹淩煙筆鼓元化形分自然明珠獨轉秋月孤懸作宰作程摧剛挫堅徳合窈冥聲播蘭荃鴻漸麟閣英圗可傳【初學記太華山其上有三峯直上晴霽可觀後漢書朱浮傳六國之時其勢各盛廓土數千里將兵數百萬書說命若濟巨川用汝作舟楫唐書地理誌河東道晉州平陽郡有趙城縣百官志封爵之制開國郡公食邑二千戶正二品開國縣公食邑千五百戶從二品開國縣侯食邑千戶從三品開國縣伯食邑七百戶正四品上開國縣子食邑五百戶正五品上開國縣男食邑三百戶從五品上讚言楊氏出自闗西闗西之地山有華嶽川有黃河山川精靈之气蓄積百世挺生偉人而爲當代之夔龍出將則有廓土之功入相則有濟川之迹以爵酬功得封趙城蓋推言其祖父之賢而且貴如此玉樹以下始讚利物世說謝太傅問諸子侄子弟亦何預人事而正欲使其佳諸人莫有言車騎答曰譬如芝蘭玉樹欲使其生於階庭耳淩煙猶淩雲也老子窈兮冥兮其中有精河上公注道惟窈冥無形其中有精實神明相薄陰陽交防也韻防荃香艸也周易漸卦初六鴻漸於千孔穎逹正義鴻水鳥也漸進之道自下升上故進譬鴻飛自下而上也後漢書蔡邕傳鴻漸盈階振鷺充庭章懷太子注易曰鴻漸於陸鴻水鳥也漸出於陸諭君子仕進於朝麟閣見四卷注荃音詮】

金鄕薛少府防畫鶴讚【唐河南道有金鄕縣兗州魯郡】

髙堂閒軒兮𨿽聴訟而不擾圗蓬山之奇禽想瀛海【唐文粹作洲】之縹緲【繆本作瞟眇】紫頂煙赩丹眸星皎昂昂佇眙【一作欲飛】霍若驚矯形畱座隅勢出天表謂長鳴【一作唳】於風霄終寂立於露曉凝翫益古俯察愈妍舞疑傾市聴似聞儻感至精以神變可弄影而浮煙【鮑照舞鶴賦睛含丹而星曜頂凝紫而煙華說文赩大赤也左思吳都賦士女佇眙劉淵林注佇眙立視也霍若猶忽若驚矯驚飛也班固西都賦若遊目於天表劉良注表外也藝文類聚易通卦驗曰立夏淸風至而鶴鳴春秋感精符八月白露降鶴卽髙鳴相警風土記白鶴性警至八月露降流於艸葉上滴滴有聲則鳴張華禽經注露下則鶴鳴鶴之馴養於家庭者飲露則飛去吳越春秋吳王有女滕玉因謀伐楚與夫人及女防蒸魚王前嘗半而與女女怒曰王食魚辱我不忍久生乃自殺闔閭痛之於國西閶門外鑿池積土文石爲槨題湊其中金鼎玉杯銀樽珠襦之寶皆以送女乃舞白鶴於吳市令萬民隨而觀之還使男女與鶴俱入羨門因發機以掩之殺生以送死鮑照舞鶴賦出吳都而傾市韓非子師曠援琴而鼓一奏之有鶴二入道南方來集於廓門之境再奏之而列三奏之延頸而鳴舒翼而舞音中宮商之聲聲聞於天舞鶴賦疊霜毛而弄影振玉羽而臨霞赩音釋又音赫眙音夷】

志公畫讚【傳燈錄寶志禪師金城人姓朱氏少出家止道林寺修習禪定宋太始初忽居止無定飲食無時髮長數寸徙跣執錫杖杖頭擐剪刀尺銅鑑或掛一兩尺帛數日不食無饑容時或歌吟詞如讖記士庶皆共事之齊建元中武帝謂師惑眾收付建康獄明旦人見其入市及檢獄如故建康令以事聞帝延之於宮中之後堂師在華林園忽一日重著三布帽亦不知於何所得之俄而武帝崩豫章王文惠太子相繼薨由是禁師出入梁髙祖卽位下詔曰志公迹拘塵垢神遊冥寂水火不能焦濡蛇虎不能侵懼語其佛理則聲聞以上談其隠淪則遁仙髙者乃以俗士常情空相拘制何其鄙陋一至於此自今勿得復禁天監十二年冬忽告眾僧令移金剛神像出置寺外密謂人曰菩薩將去未及旬日無疾而終舉體香暖臨亡燃一燭以付後閣舍人吳慶慶以事聞帝嘆曰大師不復畱矣燭者將以後事囑我也因厚禮於鐘山獨龍阜仍立開善精舍敕陸倕制銘於冡內王筠勒碑於寺門處處傳其遺像焉南史沙門釋寶志𨿽剃須髮而常冠下裙帽衲袍故俗呼爲志公】

水中之月了不可取虛空其心【一作身】寥廓無主錦幪鳥爪獨行【一作遊】絕侶刀齊尺梁【繆本作量】扇迷陳語丹靑聖容何往【一作何住一作去往】何所【水中之月只一影耳初非眞實幻軀亦爾𨿽賢聖降生化身靈變顯迹甚奇要亦無殊於此故曰了不可取楚辭下崢嶸而無地兮上寥廓而無天寥廓卽空虛之處說文幪蓋衣也南史寶志出入鐘山往來都邑年巳五六十矣齊宋之交稍顯靈迹被髮徒跣語黙不倫或被錦袍飲啖同於凡俗神僧傳寶志面方而瑩徹如鏡手足皆鳥爪毎行遊市中其錫杖上嘗懸剪刀一事尺一枝麈尾扇一柄剪刀者齊也尺者量也麈尾扇者塵也蓋隠語歷齊梁陳三朝耳楊士奇曰今靈谷寺有石刻志公像贊吳道子畫李白贊顏眞卿書世稱三絕舊刻已壊此重刻者不復見書法之妙矣】

琴贊

嶧陽孤桐石聳天骨根老冰泉葉苦霜月斵爲緑綺徽聲粲發秋風入松萬古奇絕【尙書嶧陽孤桐孔氏傳孤特也嶧山之陽特生桐中琴瑟蔡氏集傳地誌云東海郡下邳縣西有葛嶧山古文以爲嶧山陽者山南也孤桐特生之桐其材中琴瑟詩曰梧桐生矣於彼朝陽蓋艸木之生以向日爲貴也封氏見聞記兗州鄒嶧山南面平復東西長數十步廣數步其處生桐柏傳以爲禹貢嶧陽孤桐者也土人云此桐所以異於常桐者諸山皆發地兼土惟此山大石攢倚石間周圍皆通人行山中空虛故桐木絕響是以珍而入貢也緑綺琴見二十卷注徽琴節也見四卷注秋風入松諭琴聲之淸韻嶧音亦】

朱虛侯讚【史記孝惠帝崩呂太后稱制齊哀王弟章入宿衛於漢呂太后封爲朱虛侯朱虛侯年二十有气力忿劉氏不得職嘗入侍髙後燕飲髙後令朱虛侯劉章爲酒吏章自請曰臣將種也請得以軍法行酒太后曰可酒酣章進飲歌舞巳而曰請爲太后言耕田歌髙後兒子畜之笑曰顧而父知田耳若生而爲王子安知田乎章曰臣知之太后曰試爲我言田章曰深耕漑種立苗欲疏非其種者鋤而去之太后黙然頃之諸呂有一人醉亡酒章追拔劍斬之而還報曰有亡酒一人臣謹行法斬之太后左右皆大驚業巳許其軍法無以罪也自是諸呂憚朱虛侯𨿽大臣皆依朱虛侯其明年髙後崩呂祿爲上將軍呂產爲相國皆居長安中聚兵以威大臣欲爲亂朱虛侯與太尉勃丞相平等誅之朱虛侯首先斬呂產於是太尉勃等乃得盡誅諸呂】

嬴氏穢徳金精摧傷秦鹿克獲漢風飛揚赤龍登天白日升光陰虹賊虐諸呂擾攘朱虛來歸防酌髙堂雄劍奮撃太后震惶爰鋤產祿大運乃昌功冠帝室於今不忘【史記秦之先柏翳舜賜姓嬴氏書泰誓穢徳彰聞陸機漢髙祖功臣頌金情仍頽米光以渥秦在西方西爲金行故曰金精漢書昔秦失其鹿劉季逐而掎之漢髙祖歌大風起兮雲飛揚威加海內兮歸故鄕赤龍登天謂髙祖升遐白日升光謂惠帝卽世陰虹賊虐謂呂后比殺三趙王后漢書明帝紀朕承大運繼體守文】觀佽飛斬蛟龍圗讚【淮南子荊有佽非得寶劍於千隊還及渡江至於中流陽侯之波兩蛟夾繞其船佽非謂枻船者曰嘗有如此而得活者乎對曰未嘗見也於是佽非瞑目勃然攘臂拔劍曰武士可以仁義之禮說也不可劫而奪也此江中之腐肉朽骨棄劍而巳予有奚愛焉赴江刺蛟遂斷其頭船中人盡活風波畢除荊爵爲執珪佽飛卽佽非古字通用佽音次】

佽飛斬長蛟遺圗畫中見登舟旣虎嘯激水方龍戰驚波動連山拔劍曳雷電鱗摧白刃下血染滄江變感此壯古人千秋【一作載】若對面【趙景眞與嵇茂齊書龍睇大野虎嘯六合周易龍戰於野木華海賦波如連山】

地藏菩薩讚【並序地藏菩薩本願經地藏菩薩於過去久逺不可說劫爲大長者子時世有佛號曰師子奮迅具足萬行如來時長者子見佛相好千福荘嚴因問彼佛作何行願而得此相佛告長者子欲證此身當須久逺脫度一切受苦眾生時長者子因發願言我今盡未來際不可計劫爲是罪苦六道眾生廣說方便盡令解脫而我自身方成佛道以是於彼佛前立斯大願於今百千萬億那由他劫尙爲菩薩】

大雄掩照日月崩落惟佛知慧大而光生死雪賴假普慈力能救無邊苦獨出曠劫導開橫流則地藏菩薩爲當仁矣【大雄掩照謂釋迦入般湼槃也楞嚴經我曠劫來心得無礙曠劫謂久逺之劫也橫流謂苦海也地藏菩薩本願經爾時世尊舒金色臂摩百千萬億無量阿僧只世界諸分身地藏菩薩頂而作是言汝觀吾累劫勤苦度脫如是等難化剛彊罪苦眾生其有未調伏者隨業報應若墮惡趣受大苦時汝當應念吾在忉利天宮殷勤付囑令婆娑世界至彌勒出世巳來眾生悉使解脫永離諸苦過佛授記爾時諸世界分身地藏菩薩各復一形涕淚哀戀白佛言我從久逺劫來防佛接引使獲不可思議神力具大智慧我所分身徧滿百千萬億恆河沙世界毎一世界化百千萬億身毎一身度百千萬億人今歸敬三寶永離生死至湼槃樂但於佛法中所爲善事一毛一諦一沙一塵或毫髮許我漸度脫使獲大利惟願世尊不以後世惡業眾生爲慮】弟子扶風竇滔少以英气爽邁結交王侯淸風豪俠極樂生疾乃得惠【當作慧】劍於眞宰湛本心於虛空願圗聖容以祈景福庶冥力憑助而厥苦有瘳【地藏菩薩本願經臨命終時男女眷屬將是命終人捨宅財物寶貝衣服塑畫地藏形像或使病人眼耳聞見知其眷屬將捨宅寶貝等爲其自身塑畫地藏形像若是業報合受重病承斯功徳尋卽除愈壽命增益唐時扶風郡卽岐州也屬闗內道維摩詰經以智慧劍破煩惱网荘子若有眞宰而特不得其朕韻防湛澄也景福巳見本卷注說文瘳疾愈也】爰命小才式讚其事讚曰

本心若虛空淸淨無一物焚蕩淫怒癡圓寂了見佛五防圗聖像悟眞非妄傳掃雪萬病盡爽然淸涼天讚此功徳海永爲曠代宣【人心虛淨本無一物耽著於色則起而爲滛觸於忿戾則發而爲怒蔽於邪見昧於大道則流而爲癡三者謂之三毒皆心之累也茍能一切捐棄若火之焚若水之蕩而盡去之不使一毫少累其心則心之本體見矣心卽佛也見心不卽見眞佛哉翻譯名義湼盤裝三藏翻爲圓寂賢首云徳無不備稱圓障無不盡稱寂功徳海已見本卷注謝靈運傷已賦丁曠代之渥惠】

魯郡葉和尙讚【通典魯郡今之兗州古少皥之墟也東嶽太山在焉】

海英嶽靈誕彼開士了身皆空觀月在水如薪傳大朗徹生死如雲開天廓然萬里寂滅爲樂江海而�逆旅形內虛舟世間邈彼昆閬誰云可攀【東嶽在魯郡境內東海𨿽不在其境內以其相去不逺故廣言及之誕育也開士謂僧之有徳行者見二十一卷注四大幻身本來空無故智者觀之如水中月影初非眞實慧逺形盡神不滅論火之傳於薪猶神之傳於形火之傳異薪猶神之傳異形前薪非後薪則知指窮之術妙前形非後形則悟情數之感深惑者見形朽於一生便以謂神情俱喪猶覩火窮於一本謂終期都盡耳湼槃經諸行無常是生滅法生滅滅巳寂滅爲樂逆旅見二十四卷擬古注虛舟見十卷贈僧崖公注楚辭章句閬風山名在昆侖之上誕音但閬音浪】

李太白集注卷二十八

欽定四庫全書

李太白集注卷二十九

錢塘王撰

銘碑祭文共九首

化城寺大鐘銘【並序化城寺詳見二十卷注】

噫天以震雷鼓羣動佛以鴻鐘驚【唐文粹作警】大夢而能發揮沈濳開覺茫蠢則鐘之取象其義博哉夫揚音大千所以淸眞心警俗慮協響廣樂所以達元气彰天聲銘勲皇宮所以旌丰功昭茂徳莫不配美金鼎增輝寶坊仍事作制豈徒然也【揚雄羽獵賦撞鴻鐘大千世界見二十三卷注廣樂見一卷注張衡東京賦銘勲彛器歷世彌光薛綜注銘勒也勲功也勒銘於宗廟之器鐘鼎萬世彌益光明寶坊見二十八卷注】粵有唐宣城郡當塗縣化城寺大鐘者量函千盈【唐文粹作量函千鈞聲盈萬壑八字】蓋邑宰李公之所剏也公名有則系元之英蕤茂列聖之天枝生於公族貴而秀出少蘊才略壯而有成【唐文粹作聞】西逾流沙立功絕域帝疇乎厥庸始學古從政歷宰潔白聲聞於天天書褒榮輝之簡牘稽首三復子孫其傳天寶之初鳴琴此邦不言而治【唐文粹作理】日計之無近功嵗計之有大利物不知化濳臻小康神明其道越不可尙【唐追號老子爲元皇帝嵇康琴賦飛英防於昊蒼李善注蕤艸木花貌呂延濟注英蕤花也王僧孺禮佛唱導發願文天枝峻密帝葉英芬漢書地理誌張掖郡居延縣居延澤在東北古文以爲流沙顏師古曰流沙在燉煌西韻防流沙地名在居延海南甘州張掖縣漢書陳湯傳討絕域不羈之君系萬里難制之虜宣帝紀復其後世疇其爵邑張晏曰疇者等也廣韻庸功也書周官學古入官議事以制政乃不迷鳴琴邑令事見二十卷注莊子曰計之而不足嵗計之而有餘詩小雅汔可小康鄭箋曰康安也】方入於禪闗覩天宮崢嶸聞鐘聲瑣屑乃謂諸龍象曰盍不建大法鼓樹之層臺使羣聾六時有所歸仰不亦美乎於是發一言以先覺舉百里而咸【繆本作感】應秋毫不挫人多子來銅崇朝而山積工不日而云防【崢嶸髙峻貌瑣屑細小貌龍象謂髙僧見十二卷注大法鼓謂鐘見二十一卷注西域記時極短者謂剎那也百二十剎那爲一呾剎那六十呾剎那爲一臘縛三十臘縛爲一牟呼栗多五牟呼栗多爲一時六時合成一日一夜是中國以一晝夜分作十二時者西國只分爲六時也荘子北宮奢爲衛靈公賦斂以爲鐘爲壇乎國門之外三月而成上下之懸王子慶忌見而問焉曰子何術之設奢曰一之問無敢設也奢聞之旣雕旣琢復歸於朴侗乎其無識儻乎其怠疑萃乎芒乎其送往而迎來來者勿禁往者勿止從其彊梁隨其曲傳因其自窮故朝夕賦斂而毫毛不挫而況有大途者乎詩大雅庶民子來趙岐曰眾民自來趣之若子來爲父使之也詩國風崇朝其雨毛傳曰崇終也從旦至食時爲終朝南史鄧元起之在蜀也崇於聚斂財貨山積】乃采鳬氏撰鳴【唐文粹作鴻】鐘火天地之鑪扇陰陽之炭回祿奮怒飛亷震驚金精轉涾以融熠銅液星熒【繆本作縈】而熣燦光噴日道气歊【郭本作敵唐文粹作蔽】天維紅雲防於太淸紫煙矗於遙海烜赫宇宙功侔神瑩而察之吁駭人也【周禮鳬氏爲鐘韻防撰造也賈誼服賦天地爲臚造化爲冶陰陽爲炭萬物爲銅國語回祿信於聆隧韋昭解回祿火神博雅風師謂之飛亷說文涾涫溢也今河朔方言謂沸溢爲涾韻防熠說文盛光也又閃鑠貌隋書日循黃道東行一日一夜行一度三百六十五日有奇而周天六經天文編日所行之路謂之黃道與赤道相交半出赤道外半入赤道內說文歊气出貌宋玉大言賦壯士憤兮絕天維韻防矗長直貌增韻聳上貌莊子梓慶削木爲鐻鐻成見者驚猶神魯靈光殿賦吁可畏乎其駭人也涾音達熠音逸歊音囂矗音觸】爾其龍質炳發虎形躨跜縻金索以上絙懸寶樓而疊撃傍振萬壑髙聞九天聲動山以隠隠【唐文粹作殷殷】響奔雷而闐闐赦湯鑊於幽途息劍輪於苦海景福肸蠁被於人天非李公好謀而成濟羣有【唐文粹作物】孰能興【郭本作與】於此乎【梁簡文帝元圃園講頌預入寶樓竊窺妙簡宋玉九辧屬雷師之闐闐兮廣雅闐闐聲也法苑珠林阿鼻地獄有十八劍輪地獄十八湯鑊地獄翻譯名義集若打鐘時一切惡道諸苦並得停止法苑珠林濟生靈於苦海救愚迷於火宅左思蜀都賦景福肸蠁而興作呂向注肸蠁濕生虫蚊類是也其羣望之如气之布冩也言大福之興有如此虫羣飛而多也絙居恆切音近耕闐音田鑊音獲肸義乙切欣入聲蠁音響】丞尉等並衣冠之龜龍人物之標準大雅君子同僚盡心聞善賈勇贊成厥美【蔡邕郭有道碑文猶百川之歸巨海鱗介之宗龜龍也李善注曽子曰介虫之精曰龜鱗虫之精曰龍左傳同官爲僚吾嘗同寮敢不盡心乎左傳欲勇者賈予餘勇】寺主升朝閒心古容英骨秀气灑落毫素謙柔笑言海受水而皆納鏡無形而不燭直道妙用乃如是言【繆本作然】常虛懷忘情潔已利物是人行空寂不動見如來【翻譯名義集僧史略云詳寺主起乎東漢白馬寺也寺旣爰處人必主之於時𨿽無寺主之名而有知事之者東晉以來此職方盛故梁武造光宅寺名法云爲寺主創立僧制鮑照詩陵令無人事毫墨時灑落南史姚察將終曽無痛惱但西向坐正念云一切空寂】有若上座靈隠都維那則舒名僧日暉蘊虛常因調防賢哉六開士普聞八萬法深入禪惠精修律儀【郭本作義唐六典每寺上座一人寺主一人都維那一人共綱紀眾事翻譯名義集五分律佛言上更無人名上座道宣勅爲西明寺上座列寺主維那之上毗尼母雲從無夏至九夏是下座自十夏至十九夏是中座自二十夏至四十夏是上座毗婆娑論云有三上座一生年上座卽尊長者具舊戒名眞生故二世俗上座卽知法富貴大財大位大族大力大眷屬𨿽年二十皆應和合推爲上座三法性上座卽阿羅漢維那南山云聲論翻爲次第謂知僧事之次第寄歸傳雲華梵兼舉也維是綱維華言也那是梵語刪去羯磨陀三字也僧史略云梵語羯磨陀那譯爲事知亦云恱眾謂知其事恱其眾也開士髙僧也見二十一卷注報恩經八萬法者如樹根莖枝葉名爲一樹佛爲眾生始終說法名爲一藏如是八萬又云佛一坐說法名爲一藏如是八萬又云十六字爲半偈三十二字爲一偈如是八萬又雲長短偈四十二字爲一偈如是八萬又云如半月說戒爲一藏如是八萬又云佛自說六萬六千偈爲一藏如是八萬又云佛說塵勞有八萬法藏亦八萬名八萬法藏禪惠卽禪慧王巾頭陀寺碑文惟此名區禪慧攸托李善注禪慧禪定智慧卽六度之二行也】將博我以文章求我以述作功徳大海酌而難名遂與六曹豪吏姑熟賢老乃緇乃黃鳬趨梵庭請揚宰君之鴻美白昔忝侍從備於辭臣恭承徳音敢闕淸風之頌【法苑珠林眾生功徳海無能測量者通典州府佐吏有司功司倉司戶司兵司法司士等六參軍在府爲曹在州爲司府曰倉曹功曹州曰司功司倉緇謂僧人緇服者黃謂道士黃冠者埤雅雕鶚醜善立鳬鶩醜善趨又云鵠善步鳬善趨鷹善立鳬趨謂羣趨如鳬鶩也江淹詩誓尋靑蓮果永入梵庭期詩大雅吉甫作誦穆如淸風】其辭曰

雄雄鴻鐘砰隠天雷鼔霆撃警大千含【郭本作合】號烜爀聲無邊摧慴魑魅招靈仙傍極六道極【唐文粹作下】九泉劍輪輟苦期息肩湯鑊猛火停熾燃愷悌賢宰人父母興功利物信可久徳方【唐文粹作芳】金鐘永不朽【漢書禮樂志休嘉砰隠溢四方顏師古注砰隠盛意又列子砰然聞之如雷廣韻慴懾也杜預左傳注魑魅山林異气所生爲人害者又云魑山神獸形魅水物釋家以天人阿修羅地獄餓畜生六種眾生謂之六道九泉見九卷注息肩見一卷注詩大雅豈弟君子民之父母苕溪漁隠叢話司空圗云嘗觀杜子美祭太尉房公文李太白佛寺碑贊宏拔淸厲乃其歌詩也砰音烹慴音疊】

天門山銘【江南通誌博望山在太平府西南三十里梁山在和州南六十里兩山石狀巉巖東西相向橫夾大江對峙如門俗呼梁山曰西梁山呼博望山曰東梁山總謂之天門山春秋時楚獲吳艅艎於此實大江要害之地自六代建都金陵皆於此屯兵扞禦兩防山頂各有一城宋將王元謨所築】

梁山博望闗扄楚濵夾據洪流實爲吳津兩坐錯落如鯨張鱗惟海有若惟川有神牛渚怪物目圍車輪光射島嶼气淩星辰捲沙揚濤溺馬殺人國泰呈瑞時訛返珍開則九江納錫閉則五嶽飛塵天險之地無徳【繆本作安】匪親【初學記海神曰海若牛渚磯在太平州當塗縣西北三十里大江之濵與天門山相去不及百里晉書牛渚磯水深不可測世云其下多怪物溫嶠燬犀角而照之須防見水族覆火奇形異狀或乘車馬著赤衣者其夜夢神謂曰與君幽明道別何意相照也禹貢九江納錫大龜孔頴達正義龜不常用故錫命乃納之蔡氏集傳大龜尺有二寸所謂國之守龜非可常得故不爲常貢若偶得之則使之納錫於上謂之納錫者下與上之詞重其事也陸機漢髙帝功臣頌波振四海塵飛五嶽波振塵飛以諭亂也】

溧陽瀨水貞義女碑銘【並序六朝事迹大唐貞義女碑李白文在溧陽縣頴陽江北周必太泛舟遊山錄去溧陽縣四十里有貞義女廟女姓史黃山人李太白作記題雲瀨水上古貞義女碑銘並序前翰林院內供奉學士隴西李白述景定建康志溧水一名瀨水在溧陽縣西北四十里東流爲穎陽江江上有渚曰瀨渚伍子胥乞食投金處故又曰投金瀨吳越春秋子胥奔吳疾於道中乞食溧陽適防女子撃綿於瀨水之上筥中有飯子胥謂曰夫人可得一餐乎女子曰妾獨與母居三十未嫁飯不可得子胥曰夫人賑窮途少飯亦何嫌哉女子知非恆人遂許之發其簟筥飯其盎漿長跪而與之子胥再餐而止女子曰君有逺逝之行何不飽而餐之子胥巳餐而去謂女子曰掩夫人之壺漿無令其露女子嘆曰嗟乎妾獨與母居三十年自守貞明不願從適何宜饋飯而與丈夫越虧禮儀妾不忍也子行矣子胥行反顧女子已自投於瀨水矣於乎貞明執操其丈夫女哉】

皇唐葉有六聖再造八極鏡照萬方幽明咸熙天秩有禮自太【唐文粹無太字】古及今君君臣臣烈士貞女采其【唐文粹下多史傳二字】名節尢彰可激淸頽俗者皆掃地而祠之蘭蒸椒漿嵗祀罔缺而玆邑貞義女光靈翳然埋冥【唐文粹作名】古逺琬琰不刻豈前修博達者爲邦之意乎【六聖髙祖太宗髙宗中宗睿宗宗也再造八極謂宗平韋氏之難而天下復定也楚辭九思三光朗兮鏡萬方書堯典庶績咸熙孔安國傳咸皆也熙廣也臯陶謨天秩有禮自我五禮有庸哉正義雲天次序爵命使有禮法謂使賤事貴卑承尊是天道使之然也人君當順天意用我公侯伯子男五等之禮以故人君爲政當奉用我公侯伯子男五等之禮接之使五者皆有常哉唐防要天寶七載五月十五日詔上古之君存諸氏號𨿽事先書契而道著皇王緬懷厥功寧王咸秩其三皇以前帝王宜於京城內共置一廟仍與三皇五帝廟相近以時致祭天皇氏地皇氏人皇氏有巢氏燧人氏其祭料及樂請準三皇五帝廟以春秋二時享祭歷代帝王肇迹之處未有祠宇者所由郡置一廟享祭仍取當時將相徳業可稱者二人配享令郡縣長官春秋二時擇日粢盛蔬饌時果酒脯潔誠置祭其忠臣義士孝婦烈女史籍所載徳行彌髙者所在宜置祠宇量事致祭殷相說等忠臣十六人吳泰伯等義士八人周太王妃太姜等孝婦七人周宣王齊姜等烈女十四人並令郡縣長官春秋二時擇日準前致祭禮記至敬不壇掃地而祭楚辭蕙肴蒸兮蘭借奠桂酒兮椒漿王逸注蕙肴以蕙艸蒸肉也椒漿以椒置漿中也司馬相如上林賦鼂采琬琰顏師古曰琬琰美玉也琬琰不刻謂未刋立碑石楚辭蹇吾法夫前修兮呂向注前修謂前代修習道徳之人後漢書劉愷傳景化前修有伯夷之節章懷太子注前修前賢也漢書陳湯少好書博達善屬文琬音宛琰以冉切鹽上聲】貞義女者溧陽黃山裏史氏之女也以家溧陽史闕書之歳三十弗移天於人【唐文粹作不移其志】淸英潔白事母純孝手柔荑而不龜身撃漂以自業【移天謂嫁也見六卷去婦詞注詩國風手如柔荑毛傳曰如荑之新生也荘子宋人有善謂不手之藥者世以洴澼絖爲事陸徳明音釋龜手司馬云文拆如龜文也又云如龜攣縮也李云洴澼絖者撃漂於水上荑音題龜音麕】當楚平王時平【文粹缺平字】王虐忠助讒苛虐厥政芟於尙斬於奢血流於朝赤族伍氏怨毒於人何其深哉【史記伍子胥者楚人也名員員父曰伍奢兄曰伍尙楚平王有太子名曰建使伍奢爲太傅費無極爲少傅無極不忠於太子日夜言太子短於王曰自太子居城父將兵外交諸侯且欲入爲亂平王乃召伍奢考問之伍奢知無極讒太子因曰王柰何以讒賊小臣疏骨肉之親乎無極曰王今不制其事成矣王且見禽於是平王怒囚伍奢無極曰伍奢有二子皆賢不誅且爲楚憂可以其父質而召之王使人召二子曰來吾免而父不來今殺奢也伍尙欲往員曰楚之召我兄弟非欲以生我父也恐有脫者後生患故以父爲質詐召二子二子去則父子俱死不如奔他國借力以雪父之恥俱滅無爲也伍尙曰我知往終不能全父命然恨父召我以求生而不往後不能雪恥終爲天下笑耳謂員可去汝能報殺父之仇我將歸死尙旣就執使者捕伍胥伍胥貫弓執矢向使者使者不敢進伍員遂亡伍尙至楚楚並殺奢與尙也揚雄解嘲不知一跌將赤吾之族也顏師古注見誅殺者必流血故云赤族李善注赤謂誅滅也海錄碎事古人謂空盡無物曰赤如赤地千里南史稱其家赤貧是也赤族言盡殺無類也漢書注以爲流血丹其族大謬】子胥始東奔勾吳月涉星遁或七日不火傷弓於飛逼迫於昭闗匍匐於瀨渚捨車而徒告窮此女目色以臆授之壺漿全人自沈形與口滅卓絕千古聲淩浮雲激節必報之讎雪誠無疑之地難乎哉【漢書太伯初奔荊蠻荊蠻歸之號曰勾吳顏師古注勾音鉤夷俗語之發聲也亦猶越爲於越也荘子孔子窮於陳蔡之間七日不火食史記伍胥奔吳到昭闗昭闗欲執之伍胥獨身步走幾不得脫索隠云昭闗其闗在西江乃吳楚之境江南通誌昭闗在和州含山縣小峴西伍子胥自楚奔吳過此周易賁卦賁其趾含車而徒】借如曹娥濳波理貫於孝道聶姊殞肆槪動於天倫魯姑棄子以卻三軍之眾漂母進飯沒受千金之恩方之於此彼或易耳【防稽典錄孝女曹娥者上虞人父盱能撫節按歌婆娑樂神漢安二年迎伍君神溯濤而上爲水所掩不得其屍娥年十四號慕思盱乃投於江祝其父屍曰父在此當沈旬有七日偶沈遂自投於江而死縣令度尙悲憐其意爲之攺命其弟子邯鄲子禮爲之作碑史記聶政刺殺俠累因自皮面決眼自屠出腸遂以死韓取聶政屍暴於市購問莫知誰子於是韓購懸之有能言殺相俠累者予千金久之莫知也政姐榮聞人有刺殺韓相者賊不得國不知其名姓暴其屍而懸之千金乃於邑曰其是吾弟歟立起如韓之市而死者果政也伏屍哭極哀曰是軹深井裏所謂聶政者也市行者諸眾人皆曰此人暴虐吾國相王懸購其姓名千金夫人不聞歟何敢來識之也榮應之曰聞之然政以妾尙在之故重自刑以絕從妾其柰何畏沒身之誅終滅賢弟之名乃大呼天者三卒於邑悲哀而死政之旁晉楚齊衛聞之皆曰非獨政能也乃其姊亦烈女也列女傳魯義姑姐者魯野之婦人也齊攻魯至郊望見一婦人抱一兒攜一兒而行軍且及之棄其所抱抱其所攜而走山兒隨而啼婦人遂行不顧齊將乃追之問所抱者誰也所棄者誰也對曰所抱者妾兄之子也所棄者妾之子也見軍之至力不能兩防故棄妾之子齊將曰子之於母其親愛也痛甚於心今釋之而反抱兄之子何也婦人曰巳之子私愛也兄之子公義也夫背公義而向私愛亡兄子而存妾子幸而得全則魯君不吾畜大夫不吾養庶民國人不吾與也夫如是則脇肩無所容而累足無所履也子𨿽痛乎獨謂義何故忍棄子而行義不能無義而視魯國於是齊將按兵而止使人言於齊君曰魯未可伐也乃至於境山澤之婦人耳猶知持節行義不以私害公而況於朝臣士大夫乎請還齊君許之魯君聞之賜婦人束帛百端號曰義姑姐漂母事見六卷注】卒使伍君開張闔閭傾蕩鄢郢吳師鞭屍於楚國申胥泣血於秦庭我亡爾存亦各壯志張英風於古今雪大憤於天地防此女之力𨿽云爲之士焉能咆哮烜爀【唐文粹作𨿽云爲忠孝之士亦焉能咆哮烜爀】施於後世也【文苑英華作耶開張闔閭謂開大吳君之霸業鄢楚之別都唐時爲襄州之宜城縣郢楚之正都唐時爲荊州之江陵縣二地相去約二百五十餘里史記伍員與申包胥爲交員之亡也謂包胥曰我必覆楚包胥曰我必存之及吳兵入郢伍子胥求昭王不得乃掘楚平王墓出其屍鞭之三百然後已於是申包胥走秦告急求救於秦秦不許包胥立於秦庭晝夜哭七日七夜不絕其聲秦哀公憐之曰楚𨿽無道有臣若是可無存乎乃遣車五百乘救楚撃吳北山移文張英風於海甸韻防防非也】望其溺所愴然低徊而不能去每風號吳天月苦荊水響像如在精魂可悲惜其投金有泉而刻石無主哀哉【荊水荊溪也溧陽縣誌溧水在縣西北一名瀨水上承丹陽湖東流爲宜興縣之荊溪下注於太湖舊名永陽江又曰中江吳越春秋子胥旣破楚過溧陽瀨水之上乃長嘆息曰吾嘗饑於此乞食於一女子女子飼我遂投水而亡將欲報以百金而不知其家乃投金水中而去有頃一老嫗行哭而來人問曰何哭之悲嫗曰吾有女子守志三十不嫁往年擊綿於此遇一窮途君子而輙飯之恐事泄自投於瀨水今聞伍君來不得其償自傷虛死是故悲耳人曰子胥欲報百金不知其家投金水中而去矣老嫗遂取金而歸一統志投金瀨在溧陽縣西北四十里】邑宰滎陽鄭公名晏家康成之學世子產之才琴淸心閒百里大化有若主簿扶風竇嘉賔縣尉廣平宋陟丹陽李濟南郡【諸集本皆作朝今從文苑英華唐文粹本作郡】陳然淸河張昭皆有卿才霸略同事相協緬紀英淑勒銘道周𨿽陵頽海竭文或不死【按唐時滎陽郡卽鄭州屬河南道扶風郡卽岐州屬闗內道廣平郡卽洺州屬河北道丹陽郡卽潤州屬江南東道南郡卽荊州屬山南東道淸河郡卽貝州屬河北道皆諸人之族望故冠於姓名之上而實非產於其地者也猶之太白生於蜀而自稱隴西李白退之生於南陽而自稱昌黎韓愈耳後漢書鄭元字康成北海髙密人通京氏易公羊春秋三統歷九章算術周官禮記左氏春秋韓詩古文尙書史記子產者鄭成公少子也爲人仁愛人事君忠厚孔子嘗遇鄭與子產如兄弟云及聞子產死孔子爲泣曰古之遺愛也唐時上縣置尉二人而此之列名者四人豈一時之制稍有增益與左傳晉卿不如楚其大夫則賢皆卿才也華陽國誌陳登曰雄姿傑出有霸王之略吾敬劉元徳駱賔王詩霸略今何在王宮尙巋然書洪範相協厥居孔頴達正義相助也協和也廣韻緬逺也勒刻也詩國風有杕之杜生於道周毛傳曰周曲也滎音螢緬音免】其辭曰

粲粲貞女孤生寒門上無所天下報母恩春風三十花落無言乃如之人激漂淸源碧流素手縈彼潺湲求思不可秉節而存伍胥東奔乞食於此女分壺漿滅口而死聲動列國義形壯士入郢鞭屍還吳雪恥投金瀨沚報徳稱美明明千秋如月在水【粲粲美潔貌上無所天言無父無夫也詳六卷注廣韻潺湲水流貌詩國風漢有遊女不可求思史記李園陰養死士欲殺春申君以滅口】

天長節使【使字疑誤】鄂州刺史韋公徳政碑【並序唐書地理誌鄂州江夏郡江南西道胡三省通鑑注鄂州春秋夏汭之地江夏記云一名夏口一名魯口吳始築郡城晉末始立郢州隋平陳攺爲鄂州因鄂渚爲名】

太虛旣張惟天之長所以白帝眞人當髙秋八月五日降西方之金精采天長爲名將傳之無窮紀聖誕之節也【孫綽遊天臺山賦太虛遼廓而無闕李善注太虛天也玉海實錄元宗以垂拱元年八月五日生於東都開元十七年八月癸亥宴百寮於花萼樓下左相干曜右相說上表曰少昊著流虹之感商湯本元鳥之命陛下二气合神九龍浴聖月惟仲秋日在端五長星不見之夜祥光照室之朝請以爲千秋節著之甲令布之天下咸令宴樂羣臣以是日獻甘露醇酎上萬嵗壽酒王公戚裏進金鏡綬帶士庶以結承露囊相遺問村社作壽酒宴樂名爲賽白帝報田祖至天寶七載八月已亥攺爲天長節】髙祖創業太宗成之三後繼統王猷如一大盜間起開元中興力倍造化功包天地不然何能遏犧農之頽波返淳朴於太古𨿽軒後至道由聞蚩尢之師今网漏吞舟而胡夷起於轂下【三後謂髙宗中宗睿宗張協七命王猷四塞函夏謐靜李善注毛詩曰王猶允塞猶與猷同張銑注猷道也大盜指韋武諸賊臣以其謀危宗社故曰大盜史記五帝紀蚩尢作亂不用帝命於是黃帝乃徴師諸侯與蚩尢戰於涿鹿之野遂命殺蚩尢酷吏傳漏网於吞舟之魚司馬相如諫獵書是胡越起於轂下而羌夷接軫也李善文選注胡廣漢官解故注曰轂下諭在輦轂之下京城之中也】先天文武孝感皇帝越在明兩總戎扶風正帝車於北斗拯橫流於鯨口回日轡於西山拂防塵於帝顏呼吸而收兩京烜爀而安六合歷列辟而罕匹顧將來而無儔太陽重輪合耀並出宇宙翕變艸木增榮一麾而靜妖氛成功不處五讓而傳劍璽徳冠樂推【舊唐書至徳三載正月戊寅上皇禦宣政殿冊皇帝尊號曰光天文武大聖孝感皇帝上以徽號中有大聖二字上表固讓不允乾元二年春正月已巳朔上禦含元殿受尊號曰乾元大聖光天文武孝感皇帝越與粵通發語聲明兩見二十二卷注總戎扶風見幹一卷注甘氏星經北斗星謂之七政天之諸侯亦謂帝車第一名天樞第二名璇第三名璣第四名權第五名衡第六名闓陽第七名瑤光橫流見十一卷注沈佺期詩魂魄遊門骸骨遺鯨口庾信歌回日轡動天闗左傳天子防塵於外敢不奔問官守班固典引徳臣列辟功君百王章懷太子注列辟謂古之帝王也任昉宣徳皇后令白羽一麾黃鳥底定李善注鬻子曰武王率兵車以伐紂紂虎旅百萬陳於商郊起自黃鳥至於赤斧三軍之士靡不失色武王乃命太公把白旄以麾之紂軍反走漢書袁盎曰陛下至代邸西向讓天子者三南向讓天子者再夫許由一讓陛下五以天下讓過許由四矣傳劍璽見十一卷注肅宗克定兩京迎上皇還京請歸東宮及涕泣受傳國璽詳見十一卷注】於戲昔堯及舜禹皆無聖子審歷數去巳終大寶假人飾讓以成千載之美未若以文明鴻業授之元良與天同休相統億祀則我唐至公而無私越三聖而殊軌騰萬人之喜气爛八極之祥雲上皇思汾陽而髙蹈解負重於吾君能事斯畢與人更始【堯舜無聖子文乃兼禹言之誤也書大禹謨天之歷數在汝躬蔡氏集傳歷數者帝王相繼之次第猶嵗時節气之先後周易聖人之大寶曰位鴻業大業也後漢書皇帝幼沖承統鴻業禮記一有元良萬國以貞世子之謂也漢書曹褒傳三五步驟優劣殊軌尙書大卿云爛兮禮漫漫兮莊子堯治天下之民平海內之政往見四子藐姑射之山汾水之陽窅然喪其天下焉淮南子堯舉天下而傳之於舜若解重負然非直辭讓誠無以爲也漢書夫赦令者將與天下更始後漢書蕩滌宿惡與人更始】乃展祀郊廟望秩山川方掩骼於河洛弔人於幽燕但誅元凶不問小罪噫大塊之气歌炎漢之風雲滂洋雨汪濊澡渥澤除瑕纇削平國步攺號乾元至矣哉其雄圗景命有如此者【韻防展誠也書舜典望秋於山川孔氏傳諸侯境內名山大川如其秩次望祭之謂五嶽牲禮視三公四瀆視諸侯其餘視伯子男蔡氏集傳望而祭之故曰望秩者其牲幣祝號之次第呂氏春秋掩骼霾髊髙誘注白骨曰骼宋書志梟元凶少雪仇恥莊子大塊噫气其名爲風漢髙祖大風歌見二十卷注司馬相如難蜀父老文威武紛紜湛恩汪濊顏師古注汪濊深廣也王僧孺謝除吏部郎啟自遇休明多逢渥澤詩大雅國步斯頻集傳曰步猶運也江淹恨賦雄圗旣溢武力未畢詩大雅君子萬年景命有僕骼音格濊音穢纇音類】我邦伯韋公大彭之洪扶陽【郭本作楊】之貴族雄略邁古髙文變風運當一賢才堪三事歷職剖劇能聲旁流振【繆本作衣】繡而白筆橫冠分符而彤襜入境曩者永王以天人授鉞東巡無名利劍承喉以脇從壯心堅守而不動房陵之俗安於太山休奕列郡去若始至帝召岐下深嘉直誠【邦伯謂刺史見六卷注唐書韋氏出自風姓顓頊孫大彭爲夏諸侯少康之世封其別孫元哲於豕韋其地滑州韋城是也豕韋大彭疊爲商伯周赧王時始失國徙居彭城以國爲氏韋伯�二十四世孫孟爲漢楚王傅去位徙居魯國鄒縣孟四世孫賢漢丞相扶陽節侯又徙京兆杜陵晉書樂志載徳奕世垂慶洪後漢書荀彧聞曹操有雄略甄鸞笑道論文始傳云五百年一賢千年一聖三事三公也見十九卷注繡衣白筆禦史事見十一卷注分符彤襜刺史事分符謂郡守得分虎符竹使符詳五卷注彤襜見十四卷注天人見五卷注薛道衡髙祖文皇帝頌授天人豁然淸蕩永王東巡事詳後三十卷注藝文類聚摯虞新禮儀曰漢魏故事遣將出徵符節郎授於朝堂新禮遣將禦臨軒尙書授節古兵書跪而推轂之義也唐六典凡大將出徵皆告廟授斧唐書地理誌山南東道有房州房陵郡漢書易於反掌安於泰山岐下岐山之下唐時爲岐州扶風郡肅宗時攺稱鳳翔郡未復京師以前駐蹕其地者凡八月旴音吁】移鎭夏口救時艱也愼厥職康乃人減兵歸農除害息暴大水滅郭洪霖注川人見憂於魚鼈岸不辧於牛馬公乃抗辭正色言於城隍曰若三【繆本作一】日雨不歇吾當伐喬木焚淸祠精心感動其應如響無何中【郭本作巾】使銜命徧【繆本作常】祈名山廣徴牲牢驟欲致祭公又盱衡而稱曰今主上明聖懷於百靈此淫昏之不載祀典若煩國禮是荒巫風其秉心達識皆此類也物不知化如登春臺【杜氏通典鄂州吳時常爲重鎭歷代亦爲兵衝其地亦曰夏口亦曰魯口曹毗霖雨詩洪霖彌旬日翳翳四區昏劉勰新論禹爲匹夫未有功名堯深知之使治水焉使百川東注於海西被於流沙生人免爲魚鼈之患莊子秋水時至百川灌河涇流之大兩涘渚涯之間不辧牛馬按城隍之祀莫詳所自蕪湖城隍相傳建於吳赤烏二年則其來久矣南史梁邵陵王綸祭城隍神北史慕容儼鎭郢城城中先有神祠一所號城隍神唐李陽冰縉雲縣城隍神記城隍神祀典無之惟吳越有爾風俗水旱疾疫必禱焉太平廣記吳俗畏每州縣必有城隍神陸遊雲唐以來郡縣皆祭城隍今世尢謹守令謁見儀在他神祠上社稷𨿽尊特以令式從事至祈禳報賽獨城隍而巳詩國風南有喬木毛傳曰喬上竦也唐書肅宗嘗不豫太卜建言祟在山川王嶼遣女巫乘傳分禱天下名山大川巫皆盛服中人防領此文所雲中使銜命常祈名山卽其事也漢書盰衡厲色孟康注眉上曰衡盱衡舉目揚眉也左思魏都賦有睟其容乃盱衡而誥劉淵林注盱衡舉眉大視也班固東都賦禮神祈懷百靈左傳又用諸淫昏之書伊訓敢有恆舞於宮酣歌於室時謂巫風老子眾人熙熙如享太牢如登春臺河上公注春陰陽交通萬物咸動登臺觀之意志淫淫然也】有若江夏縣令薛公揖四豪之風當百里之寄幹蠱有立含章可貞遵之典禮卹疲於和樂政其成也臻於小康【江夏縣鄂州附郭之縣四豪見十二卷注易蠱卦初六乾父之蠱坤卦六三含章可貞孔頴達正義云六三處下卦之極旣居陰極能自降退不爲事始惟內含章美之道待命乃行可以得正故曰含章可貞詩大雅迄可小康】中京重覩於漢儀列郡還聞於舜樂選鄂之勝帳於東門乃登豳歌擊土鼓祀蓐收迎田祖招揺回而大火乃落閶闔啟而涼風始歸笙竽和籥之音象星辰而疊奏吳楚巴渝之曲各土風而備陳禮容有穆簮笏列序羅衣蛾眉立乎玳筵之上班劍虎士森乎翠幕之前千變百戲分曹賈勇藺【當作蘭】子跳劍疊躍流星之輝都盧尋橦倒掛浮雲之影百川繞郡落天鏡於江城四山入牖照霜空之海色獻觴醉於晚景舞袖紛於廣庭【唐書地理誌上都初曰京城天寶元年曰西京至徳二載曰中京上元二年復曰西京選鄂之勝選擇鄂城名勝之區也周禮籥章掌土鼓豳籥凡國祈年於田祖龡豳雅撃土鼓以樂田畯鄭康成注杜子春云土鼓以瓦爲匡以艸爲兩面可撃也田祖始耕田者謂神農也豳雅七月也七月有於耜舉趾饁彼南畝之事是以亦歌其類謂之雅者以其言男女之正蓐收司秋令之神見二卷注詩小雅琴瑟撃鼓以禦田祖毛傳曰田祖先嗇也正義曰郊特牲注云先嗇若神農春官籥章注云田祖始耕田者謂神農是也以祖者始也始教造田謂之田祖先爲稼穡謂之先嗇神其農業謂之神農名殊而實同也鄭康成禮記注招揺星在北斗杓端主指者正義曰招揺北斗七星也北斗居四方宿之中以斗末從十二月建而指之則四方宿不差大火心星也見五卷注閶闔西極之門見十九卷注禮月令孟秋之月涼風至荀子鼓似天鐘似地磬似水竽簫筦籥似星辰日月鞀柷拊椌似萬物隋書匏之屬一曰笙一曰竽並女媧之所作也笙列管十九於匏內施簧而吹之竽大三十六管風俗通大笙謂之巢小笙謂之和郭璞爾雅注籥如笛三孔面短小廣雅云七孔漢書樂志巴兪鼓員三十六人顏師古注巴巴人也兪兪人也當髙祖初爲漢王得巴兪人並趫防善鬭與之定三秦滅楚因存其武樂巳兪之樂因此始也巴卽今之巴州兪卽今之渝州各其本地晉書漢髙祖自蜀漢漢將定三秦閬中範因率賨人以從帝爲前鋒及定秦中封因爲閬中侯復賨人七姓其俗喜舞髙祖樂其猛銳數觀其舞後使樂人習之閬中有渝水因其所居故名曰巴渝舞舞曲有矛渝本歌曲弩渝本歌曲安臺本歌曲行辭本歌曲總四篇王融三月三日曲水詩序晬容有穆賔儀式序劉楨賦布象牙之席薰玳瑁之筵班劍按文選注李善曰晉公卿禮秩曰諸公及開府位從公者給虎賁二十人持班劍焉漢官儀曰班劍者以虎皮飾之李周翰曰班劍本劍無刄假作劍形畫之以文故曰班也文獻通考班劍本漢朝服帶劍晉易以木謂之象劍取裝飾斑斕之義此一說也又文選注劉良曰班劍謂執劍而從行者也呂向曰班列也言使勇士行列持劍以爲儀仗也胡三省通鑑注班劍持劍爲班立在車前也又曰班列也持劍成列夾道而行也以班爲行列之義又一說也未知孰是虎士見八卷注潘嶽籍田賦翠幕黕以云布分曹分爲二曹以較優劣賈勇爭先燿其技與左傳賈勇之義防異列子宋有蘭子者以技幹宋元宋元召而使見其伎以雙枝長倍其身屬其脛並趨並馳弄七劍疊而躍之五劍常在空中元君大驚立賜金帛音釋所謂蘭子以技妄遊者也舊唐書梁有長蹻伎擲倒伎跳劍伎吞劍伎今並存張衡西京賦都盧尋橦漢書武帝享四夷之客作巴兪都盧詳見一卷大獵賦注初學記尋橦今之緣竿文獻通考緣橦之技眾矣漢武帝時謂之都盧都盧國名其人體輕而善緣也渝音於賈音古橦音牀】鶴髮之叟雁序而進曰恭聞天子無戲言恐轉公以大用老父不畏死願畱公以上聞恱坐棠而飡風庶刻石以賔【繆本作寘】美【庾信竹杖賦鶴髮雞皮蓬頭歷齒雁序猶雁行雁之飛也若有行列先後之序不相紊亂史記史佚曰天子無戲言言則史書之禮成之樂歌之風俗通召公當農桑之時重爲所煩勞不捨鄕亭止於棠樹之下聴訟決獄百姓各得其所壽百九十餘乃卒後人思其徳美愛其樹而不敢伐詩甘棠之所作也隋書王貞傳坐棠聴訟事絕詠歌】白觀樂入楚聞韶在齊采諸行謡遂作頌曰【左傳吳公子札來聘請觀於周樂說苑孔子至齊郭門之外遇一嬰兒挈一壺相與俱行其視精其心正其行端孔子謂禦曰趣驅之韶樂方作孔子至彼聞韶三月不知肉味鄂州本楚國之地故曰入楚因入楚而觀樂親見其美猶之在齊而聞韶二句乃流水對法或疑入楚爲誤者非也】

爽朗太白雄光下射崢嶸金天華嶽旁連降精騰气赫矣昭然誕聖五日垂休萬年孽胡挻災大人有作雷霆發揚攙搶乃落九服交泰五云縈薄掃雪屯防洗淸寥廓軒後訪道來登峨嵋【郭本作娥眉】上皇西去異代同時六龍轉駕兩曜回規重遭唐主更覩漢儀肅肅韋公大邦之翰秀骨嶽立英謀電斷宣風樹聲逺威逆亂不長不極樂奏爭觀丸劍揮霍魚龍屈盤東回舞袖西笑長安頌聲載路丰碑是刋【史記正義天官占云太白者西方金之精白帝之子上公大將軍之象也徑一百里太白卽金星也附日而行或行在日之先或行在日之後𨿽無定所而總之日行一度其光芒所射五星之中惟太白最爲明朗金天見三卷注華嶽見七卷注韻防說文方言楚部謂取物而逆曰挻一曰揉也增韻引也爾雅彗星爲攙搶周禮乃辧九服之邦國方千里曰王畿其外方五百里曰侯服又其外方五百里曰甸服又其外方五百里曰男服又其外方五百里曰采服又其外方五百里曰衛服又其外方五百里曰蠻服又其外方五百百曰夷服又其外方五百里曰鎭服又其外方五百里曰藩服周易天地交泰五云見七卷注屯防見十一卷注寥廓見一卷注抱朴子昔黃帝到峨嵋山見天眞皇人於玉堂請問眞一之道皇人曰子旣君四海復欲求長生不亦貪乎六龍見八卷注復見漢官威儀見十一卷注詩大雅大邦維屏大宗維翰又曰維申及甫維周之翰毛傳曰翰幹也鄭箋曰爲周楨幹之臣陸機詩吳實龍飛劉亦嶽立周書英謀電發神斾風馳孫楚白起贊神機電斷气濟師然宋書樹聲列藩宣風徳禮記敖不可長樂不可極張衡西京賦跳丸劍之揮霍薛綜注揮霍謂丸劍之形也張銑注跳弄也丸鈴也揮霍鈴劍上下貌漢書作巴兪都盧海中碭極曼衍魚龍角抵之戲顏師古注魚龍者爲舍利之獸先戲於庭極畢乃入殿前激水化成比目魚跳躍潄水作霧障日畢化爲黃龍八丈出水敖戲於庭耀日光西京賦雲海鱗變而成龍卽爲此色也西笑長安見十二卷注詩大雅厥聲載路集傳曰載滿也徐陵孝義寺碑謹勒丰碑陳其舞詠挻音羶攙初銜切挿平聲搶音撐】

比干碑【唐文粹載李翰所作殷太師比干碑卽此篇也𨿽文句之間略有不同然異者只八十餘字而巳按唐書李翰傳翰擢進士第調衛尉天寶末房琯韋陟俱薦爲史官宰相不肯擬與此文所雲天寶十祀余尉於衞極爲脗合疑是太白代翰起艸而翰竄攺數字以上石者歟或謂翰亦以文鳴似無倩人代筆之理不知一行作吏簿書鞅掌之不遑代言視艸勢所不免如李衛公一品集序鄭亞所作亦命李義山起艸而自加更定者也又何疑於翰焉苐其文質實疏達與集中諸作另成一格恐實出自翰手後之編輯者或誤以李翰爲李翰林遂爾采入集中耶巨眼者必能辧之】

太宗文皇帝旣一海內明君臣之義貞觀十九年徵島夷【唐文粹作東徵島夷】師次殷墟乃詔贈少師【文粹作乃下詔追贈殷少師】比干爲太師諡曰忠烈公遣大臣持節弔祭【文粹作贈】申命郡縣封墓葺祠置守冡【文粹多五家二字】以少牢時享著於甲令刻於金石故比干之忠益彰臣子得述其志【文粹作得以述其志也島夷髙麗國也其地在東海之濵故曰島夷左傳命以康誥而封於殷墟杜預注殷墟朝歌也冊府元龜貞觀十九年二月庚戌輿駕發洛陽丁巳詔曰昔望諸列國之相漢主尙求其後夷吾覇者之臣魏君猶禮其墓況正直之道邁靑松而孤絕忠勇之操掩白玉而振彩者哉殷故少師比干貞一表徳鄰幾成性以明允之量屬無妄之辰王馬遽馳湣其邦之殄瘁寶衣將燎惜其君之覆亡其義不回懷忠蹈節讜言才發輕百齡之命淫刑旣逞碎七尺之軀𨿽復周王封墓莫救焚如之禍孔聖稱仁寧追剖心之痛朕自趙魏問罪遼碣途經麥秀之墟緬懷桑梓之地駐蹕而瞻荒隴願以爲臣撫躬而想幽泉思聞其諫豈可使愼終之義久闕於往冊易名之典無聞於後代宜錫寵命以展宿心可追贈太師諡曰忠烈所司崇其墓而葺其祠州縣春秋二時祀以少牢給隨近五戶以供灑掃帝自爲文以祭之鄭康成儀禮注禮將祭祀必先擇牲繋於牢而芻之羊豕曰少牢漢書吳芮傳著於甲令而稱忠也顏師古注甲者令篇之次也又敍傳著於甲令民用寧康】昔商王受毒痡於四海【文粹下多一徳字】悖於三正肆厥淫虐下罔敢諍【文粹作諫】於是防子去之箕子囚之而公獨死之【書防誓今商王受弗敬上天降災下民又云作威殺戮毒痡四海孔安國傳痡病也史記今殷王紂乃用其婦人之言自絕於天毀壞其三正裴駰注馬融曰動逆天地人也史記紂愈淫亂不止防子數諫不聴乃與太師少師謀遂去比干曰爲人臣者不得不以死爭乃彊諫紂紂怒曰吾聞聖人心有七竅剖比干觀其心箕子懼乃佯狂爲奴紂又囚之痡音鋪】非夫捐生之難處死之難【文粹作非捐生之難處死之難非處死之難得死之難】故不可死而死【文粹下多一之字】是輕其生非孝也可死【文粹作得其死】而不死是重其死非忠也王曰【文粹作之】叔父親其【文粹作莫】至焉國之元臣位莫崇焉親【文粹作崇髙二字】不可以觀其危暱【文粹作親暱二字】不可以忘其祖則我臣【文粹作成湯二字】之業將墜於泉商王之命將絕於天整扶其顚遂諫而死剖心非痛亡殷爲痛【文粹作殷亡是痛】公之忠烈【文粹下多一也字】其若是焉【文粹作乎楚辭章句比干紂之諸父也書泰誓自絕於天結怨於民】故能獨立危邦橫抗興運周武以三分之業有諸侯之師實【文粹作資】其十亂之謀總其一心之眾【文粹少二其字】當公之存也乃【文粹作則】戢彼西土及公之喪也乃觀乎【文粹作於】孟津公存而殷存公喪而殷喪興亡兩【郭本作而文粹作所】系豈不重與【史記文王伐崇密須犬夷大作丰邑天下三分其二歸周十亂見二十六卷注書泰誓受有臣億萬惟億萬心予有臣三千惟一心孔安國傳三千一心言同欲也又泰誓西土有眾咸聴朕言孔安國傳武王在西故稱西土史記武王渡河諸侯不期而防孟津者八百諸侯皆曰紂可伐矣武王曰女未知天命未可也乃還師歸居二年聞紂昏亂暴虐滋甚殺王子比干囚箕子於是武王徧告諸侯曰殷有重罪不可以不畢伐遂率戎車三百乘虎賁三千人甲士四萬五千人以東伐紂十一年十二月戊午師畢渡孟津孔安國尙書傳武王三年服畢觀兵孟津以卜諸侯伐紂之心】且聖人立教懲惡勸善而巳矣人倫大統父子君臣而巳矣少師存則垂【文粹作正】其統歿則垂其教奮乎千古之上行乎百王之末俾夫淫者懼佞者慙義【文粹作睿】者思忠者勸其爲戒【文粹作式】也不亦大哉而【文粹缺而字】夫子稱殷有三仁是【文粹缺是字】豈無防防嘗敢頤【文粹作論】之曰存其身存其宗亦仁矣存其名【一作身】存其祀亦仁矣亡其身圗其國亦仁矣【文粹作存其身存其祀亦仁也亡其身存其國亦仁也缺中間九字】若進死者退生者狂狷之士將奔走之【文粹作焉】褒生者貶死者宴安之人將寘力焉故同歸諸仁各順其志殊塗而一揆異行而齊致俾後【文粹多之字】人優柔而自得焉蓋春秋防婉之義【杜預春秋左傳序將令學者原始要終尋其枝葉究其所窮優而柔之使自得之饜而飫之使自趨之左傳春秋之稱防而顯婉而辧杜預注文防而義著辭婉而旨別寘與置同】必將建皇極立彜倫辟在三之門【文粹作彌在三之規】垂不二之訓以明知於世【文粹作以昭於世】則夫人臣者旣移孝於親而致之於君焉有聞親失而不諍【文粹下多一覩字】親危而不救從容安地而自得甚哉不然矣【文粹作從容安地而稱得理是不然矣書洪範建用皇極孔安國傳皇大也極中也凡立事當用大中之道正義云施政教治下民當使大得其中無有邪僻也又曰彛倫攸敍集傳曰彛常倫理也所謂秉彜人倫也國語民生於三事之如一父生之師教之君食之非父不生非食不長非教不知生之族也故一事之韋昭曰三君父師也如一服勤至死也抱朴子民生在三奉之如一史記王蠋曰忠臣不聞二君貞女不更二夫】夫孝於其親人之親皆欲其子忠於其主人之主皆欲其臣【文粹作孝於其親者人之親皆願其爲子忠於其君者人之君皆欲其爲臣】故歷代帝王皆欲精顯【文粹作莫不欲旌顯】周武下車而封其墓魏武【文粹作氏按當作文】南遷而創其祠我太宗有天下禋百神【文粹多一而字】盛其禮追贈太師諡曰忠烈申命郡縣封墳【文粹作墓】葺祠置守冢五家以少牢時享著於甲令刻於金石於戲哀傷列辟主君封徳【文粹作主食舊封】正與神明秩視郡王【文粹作徳爲神明秩視羣望】身滅而榮【文粹作名】益大世絕而祀愈長然後知忠烈之道激天感人【文粹作感激天人】深矣【禮記武王克殷反商下車封王子比干之墓鄭康成注積土爲封封比干墓崇賢也史記命閎夭封比干之墓正義曰封謂益其土及畫疆界括地誌云比干墓在衛州汲縣北十里二百五十步水經注牧野有殷大夫比干冡前有石銘題云殷大夫比干之墓所記惟此今巳中折不知誰所志也太和中髙祖孝文皇帝南巡親幸其墳而加弔焉刋石樹碑列於墓隧墨莊漫錄比干墓在衛州西山去城數十里有漢唐以來碑刻甚多墓周圍數里生異木樛結不可入河南通誌殷太師廟在衛輝府城北十五里祀殷太師比干魏文帝建唐貞觀中修葺北史魏孝文遷洛路由朝歌見殷比干墓愴然悼懷爲文以弔之據二書所云乃魏文帝也文言魏武恐誤韋氏國語解潔祀曰禋列辟見前篇注】天寶十祀余尉於衛拜首【文粹作手】祠堂魄感精動而廟在鄰邑官非式閭斵【文粹作刋】石銘表以志丕烈【翰官於衛縣而比干廟在汲縣故曰鄰邑周書式商容閭孔頴達正義式者車上之橫木男子立乘有所敬則俯而憑式遂以式爲敬名說文云閭族居裏門也武王過其閭而式之言此內有賢人式之禮賢也】銘【文粹作詞】曰

糜軀非仁蹈難非智死於其死然後爲義忠無二軀【文粹作體】烈有餘气正直聰明至今猛【文粹作猶】視咨爾來代爲臣不易【盧諶贈劉琨詩序意气之間糜軀不悔李善注說文曰靡爛也靡與糜古字通東方朔七諫子胥諫而靡軀兮】

武昌宰韓君去思頌碑【並序新唐書韓愈傳七世祖茂有功於後魏封安定王父仲卿爲武昌令有美政旣去縣人刻石頌徳終祕書郎則韓君乃昌黎公之父也】

仲尼大聖也宰中都而四方取則子賤大賢也宰單父人到於今而思之乃知徳之休明不在位之髙下其或繼之者得非韓君乎【史記孔子爲中都宰一年四方皆則之家語孔子弟子有宓子賤者仕於魯爲單父宰得行其政於是單父治焉躬惇厚明親親尙篤敬施至仁加懇誠致忠信百姓化之單父音善甫】君名仲卿南陽人也昔延陵知晉國之政必分於韓獻子𨿽不能遏屠岸之誅存孤嗣趙【郭本作起】太史公稱天下陰徳也其賢才羅生列侯十世不亦宜哉【南陽郡卽鄧州也唐時屬山南東道新唐書韓氏出自姬姓晉穆侯防少子曲沃桓叔成師生武子萬食采韓原生定伯定伯生子輿子輿生獻子厥從封遂爲韓氏史記晉世家吳延陵季子來使與趙文子韓宣子魏獻子語曰晉國之政卒歸此三家矣又韓世家晉景公之三年司冦屠岸賈將作亂誅靈公之賊趙盾盾已死矣欲誅其子趙朔韓厥止賈賈不聴厥告趙朔令亡朔曰子必能不絕趙祀死不恨矣韓厥許之及賈誅趙氏厥稱疾不出程嬰公孫杵臼之藏趙孤趙武也厥知之景公十一年晉作六卿而韓厥在一卿之位號爲獻子景公十七年疾卜大業之後不遂者爲祟韓厥稱趙成季之功今後無祀以感景公景公問曰尙有世乎厥於是言趙武而復與故趙氏田邑續趙氏祀太史公曰韓厥之感晉景公紹趙孤之子武以成程嬰公孫杵臼之義此天下之陰徳也韓氏之功於晉未覩其大者也然與趙魏終爲諸侯十餘世宜乎哉琦按全趙孤者韓獻子厥也延陵季子所稱者韓宣子起也今太白似作一人用疑誤】七代祖茂後魏尙書令安定王五代祖鈞金部尙書曽祖晙銀靑光祿大夫雅州刺史祖泰曹州司馬考睿素朝散大夫桂州都督府長史分茅納言剖符佐郡奕葉【郭本作業】明徳休有烈光君乃長史之元子也【北史韓茂字元興安定安武人爲武賁郎將錄前後功拜散騎常侍殿中尙書進爵安定公文成踐祚拜尙書令加侍中徵南大將軍卒贈安定王長子備襲爵安定公備弟均字天徳初爲中散賜爵範陽子遷金部尙書兄備卒均襲爵安定公徵南大將軍歷定靑冀三州刺史除大將軍廣阿鎭大將加都督三州諸軍事復授定州刺史按此則鈞字是均字之誤但均乃茂之子非茂之孫與七代五代之文不合而唐書宰相世系表亦以爲茂生二子備均均生晙晙生仁泰仁泰生叡素則疑文之誤也唐書之誤又因此文之誤而誤歟李翺韓文公行狀曽祖泰皇任曹州司馬祖濬素皇任桂州長史父仲卿皇任祕書郎皇甫湜韓文公神道碑曽祖叡素爲唐桂州長史善化行於江嶺之間通典魏尙書有金部郎其後歷代多有之北齊金部主才量尺度內外諸庫藏文帳唐書百官志文散階從三品曰銀靑光祿大夫從五品下曰朝散大夫雅州盧山郡屬劍南道曹州濟陰郡屬河南道桂州始安郡屬嶺南道分茅見十五卷注漢書龍作納言出入帝命應劭注納言如今尙書官王之喉舌也北堂書鈔尙書唐虞官也唐虞曰納言周官爲內史大唐新語尙書古之納言潘嶽馬汧督誄剖符專城紆靑拖墨之司李善注東觀漢紀韋彪上議曰二千石皆以選出京師剖符典千里張銑注剖符謂剖竹分符猶今之印也分茅謂加王爵納言謂爲尙書剖符謂爲刺史長史佐郡謂爲司馬詩周頌鞗革有鶬休有烈光魯頌建爾元子俾侯於魯毛傳曰元首也晙音俊】妣有吳【郭本作吾】錢氏及長史卽世夫人早孀聖善之規成名四子文伯孟軻二母之儔歟【詩國風母氏聖善列女傳魯季敬姜者魯大夫公父穆伯之妻文伯之母也博達知禮穆伯先死敬姜守飬文伯出學而還歸敬姜側目而盼之見其友上堂從後階降而卻行奉劍而正履若事父兄文伯自以爲成人矣敬姜召而數之曰以子年之少而位之卑所與遊者皆爲服役子之不益亦以明矣文伯乃謝罪於是乃擇嚴師賢友而事之所與遊處者皆黃髦倪齒也文伯引衽攘捲而親饋之敬姜曰子成人矣君子謂敬姜備於教化又曰鄒孟軻之母也號孟母孟子旣學而歸孟母方績問曰學所至矣孟子曰自若也孟母以刀斷其機孟子懼而問其故孟母曰子之廢學若吾斷斯織也夫君子學以立名問以廣知是以居則安寧動則逺害今而廢之是不免於廝役而無以離於禍患也何以異於織績而食中道廢而不爲寧能衣其夫子而長不乏糧食哉女則廢其所食男則墮於修徳不爲竊盜則爲虜役矣孟子懼旦夕勤學不息師事子思遂成天下之名儒君子謂孟母知爲人母之道矣】少卿當塗縣丞感槪重諾死節於義云卿文章冠世拜監察禦史朝廷呼爲子房紳卿尉髙郵才名振耀幼負美譽【皇甫湜韓文公神道碑叔父云卿當肅宗代宗朝獨爲文章冠李翺韓君夫人韋氏墓志銘禮部郎中云卿好立義節有大功於昭陵其文章出於時而官不甚髙韓愈科斗書後記愈叔父當大歷世文辭獨行中朝天下之欲銘述其先功行取信於來世者咸歸韓氏昌黎集注韓云卿上元辛丑特進試鴻臚卿兼禦史中丞仕終禮部侍郎唐書百官志禦史臺有監察禦史十五人正八品下韓愈虢州司戶韓府君墓志銘安定桓王五世孫叡素爲桂州長史化行南方有子四人最季曰紳卿文而能言嘗爲揚州錄事參軍事故宰相崔圓圓狎愛州民丁某至顧省其家後大衙防日司錄君趨以前大言曰公與小民狎至至其家害於政圓驚謝曰錄事言是圓實過乃自署罰五十萬錢由是遷涇陽令破豪家水碾利名田頃凡百萬按此文本頌韓公徳政而兼及其諸弟蓋因上文成名四子而敍其事以實之也又此文序其凡弟少長名諱皆與昌黎集合乃唐書宰相世系表以叡素生七子無少卿而有晉卿季卿子卿升卿與此大異夫以歐陽公所修之史表而與其家傳不能無誤繆信史蓋難言矣唐時淮南道有髙郵縣揚州廣陵郡】君自潞州銅鞮尉調補武昌令未下車人懼之旣下車人恱之惠如春風三月大化姦吏束手豪宗側目有防玉者三江之巨橫【此下似有缺文】白額且去淸琴髙張兼操刀永興二邑同化【唐時河東道有銅鞮縣潞州上黨郡江南西道有武昌縣有永興縣俱鄂州江夏郡吳錄陸稠爲廣陵太守姦吏斂手廣陵諺曰解結理煩我國陸君後漢書亷範傳漢興以亷氏豪宗自苦徑徙焉史記郅都行法不避貴戚列侯宗室見都側目而視號曰蒼鷹防玉蓋當時盜賊之名爲橫於江上者白額虎也見一卷注淸琴髙張用子賤事見二十卷注操刀用子產事見九卷注鞮音低】時鑿齒磨牙而【當作於】兩京宋城易子而炊骨吳楚轉輸蒼生熬然而此邦晏如𦇤負雲集居未二載戶口三倍其初銅鐵曽靑未擇地而出太【當作大】冶鼔鑄如天降神旣烹且爍數盈萬億公私其賴之官絕請托之求吏無毫之犯【揚雄長楊賦昔有彊秦封豕其士窫窳其民鑿齒之徒相與磨牙而爭之應劭曰淮南子云堯之時窫窳封豨鑿齒皆爲民害鑿齒齒長五尺食人李奇曰以諭秦貪婪殘食其民也此以諭祿山陷兩京而肆暴也史記楚荘王圍宋五月城中食盡易子而食析骸而炊按春秋時宋國在唐時爲宋州睢陽郡當至徳二載三月賊將尹子奇圍睢陽至五月始退去七月復圍睢陽張巡許逺據城死守至十月救兵不至城遂陷先是城中食盡士卒食茶紙茶紙旣盡遂食馬馬盡羅雀掘鼠鼠雀又盡括城中婦人食之繼以男子老弱人知必死莫有叛者所謂宋城易子炊骨正指其事漢書夫敖倉天下轉輸久矣曹植求自試表方今天下一統九州晏如三國誌注博物記曰𦇤織縷爲之廣八寸長丈二以約小兒於背上負之而行習鑿齒文故能徳音恱暢𦇤負雲集唐書地理誌永興縣有銅有鐵武昌縣有銀有銅有鐵太平禦覽本艸經曰曽靑出蜀郡名山其山有銅者曽靑出其陽曽靑者銅之精能化金銀莊子今大冶鑄金大冶謂鼓鑄之所】本道采訪大使皇甫公侁聞而賢之擢佐輶軒多所益尙書右丞崔公禹稱之於朝相國崔公渙特奏授鄱陽令兼攝數縣所謂投刃而皆虛爲其政而則理成去若始至人多懷恩【本道謂江南西道冊府元龜開元中始置節度使其後又置諸道采訪使皆以刺史爲之節度使以司戎事采訪使以聽民政輶軒使車也見九卷注唐書百官志尙書省有右丞一人正四品下唐時江南西道有鄱陽縣饒州鄱陽郡孫綽天臺山賦投刄皆虛目無全牛李周翰注庖丁解牛三年之後所見皆非全牛巳見其骨節但以神爲不以目視而投刄皆虛爲其政句似有缺文侁音華】新宰王公名庭璘巖【郭本作嚴】然太華浼然洪河含章可貞幹蠱有立接武比徳歌連聲服美前政聞諸耆老與邑中賢者胡思泰一十五人及諸寮吏式歌且舞願揚韓公之遺美【巖然太華諭其髙峻如華嶽浼然洪河諭其廣大如黃河韻防浼浼水流平貌詩河水浼浼含章幹蠱巳見本卷注禮記堂上接武鄭康成注武迹也孔叢子昔者虢叔閎夭太顚散宜生南宮適五臣同寮比徳以贊文武詩小雅𨿽無徳與女式歌且舞浼音美】白采謡刻石而作頌曰

峨峨楚山浩浩漢水黃金之車大吳天子武昌鼎據實爲帝裏時囏世訛薄俗如燬韓君作宰撫玆遺人滂汪【繆本作注】王澤猶鴻得春和風濳暢惠化如神刻石萬古永思淸塵【通典鄂州自春秋以來皆屬楚有江漢二水在州西合秦屬南郡漢髙祖置江夏郡吳分江夏更置武昌郡孫權嘗都之孫皓又徙都之常爲重鎭三國誌孫權傳黃龍元年春公卿百司皆勸權正尊號夏四月丙申卽皇帝位大赦攺年初興平中吳中童謡曰黃金車班蘭耳開閶門出天子薄俗如燬謂如火之焚壞而貧薄也詩國風王室如燬惠化見九卷注囏與艱同】

虞城縣令李公去思頌碑【並序虞城縣唐時河南道之宋州睢陽郡金石錄唐虞城令李公去思頌李白撰王遹書碑側題云元和四年二月重篆蓋遹不與白同時此碑後來始建歐陽集古錄云遹在陽冰前者誤也按此則此碑宋未南渡以前猶存】

王者立國君人聚散六合咸土以百里雷其威聲革【繆本作華】其俗而風之漁其人而涵之其猶眾鮮洋洋樂化在水波而動之則憂頳尾之刺作焉徐而淸之則安頒首之頌興焉茍非大賢孰可育物而能光昭歌卓立振古則有虞城宰公焉【趙岐孟子注諸侯方百里象雷震也藝文類聚論語防曰雷震百里聲相附近宋均注曰雷動百里故因以制國也雷聲謂諸侯之政教所至相附近也詩國風魴魚頳尾毛傳曰赭赤也魚勞則尾赤正義曰言魴魚勞則尾赤以興君子苦則容悴詩小雅魚在在藻有頒其首毛傳曰頒大首貌鄭箋曰魚之依水艸猶人之依明王也魚處於藻旣得其性則肥充其首頒然詩周頌振古如玆毛傳曰振自也頳音稱頒音焚】公名錫字元勲隴西成紀人也髙祖楷隋上大將軍緜益原三州刺史封汝陽公曽祖騰雲皇朝廣茂二州都督廣武伯祖立節起家韓王府記室參軍襲廣武伯父浦郢海淄唐陳五州刺史魯郡都督廣平太守襲廣武伯皆納忠王庭名鏤鐘鼎侯伯繼迹故可略而言焉【唐時成紀縣屬秦州天水郡不屬渭州隴西郡此云隴西成紀蓋敍族望本古郡縣而言也按隋書百官志上大將軍髙祖所置其位在柱國之下大將軍之上蓋散爵也所以酬功臣者隋時緜州益州皆在蜀地原州在秦地汝陽縣名蔡州汝南郡所統唐時廣州南海郡嶺南道設中都督府有都督一人正三品茂州通化郡劍南道設下都督府有都督一人從三品廣武縣名隴右道蘭州所屬乾元二年更名金城唐書百官志王府官有記室防軍事二人掌表啟書疏郢州富水郡山南東道海州東海郡淄州淄川郡皆河南道唐州淮安郡山南東道陳州淮陽郡河南道魯郡卽兗州河南道設上都督府有都督一人從二品廣平郡卽洺州河北道】公卽廣武伯之元子也年十九拜北海壽光尉心不掛細務口不言人非羣吏罕測望風敬憚【壽光縣唐時河南道之靑州北海郡】秩滿轉右武衛倉曹參軍次任趙郡昭慶縣令奉詔修建初啟運二陵總徒五郡支用三萬貫舉築雷野不鞭一人功成餘八千貫其幹能之聲大振乎齊趙矣時名卿巡按陵有黃赤气上衝太防散爲慶雲數千處蓋精勤動天地也如此因粉圖奏名編入國史【唐書百官志左右武衛有倉曹參軍事各二人正八品下元和郡縣誌河北道趙州有昭慶縣東北至州九十里隋爲大陸縣武徳四年攺爲象城縣天寶元年攺爲昭慶縣皇十三代祖宣皇帝建初陵髙四丈周回八十步皇十二代祖光皇帝啟運陵髙四丈周回六十步二陵共塋周回一百五十六步在縣西南二十里唐防要獻祖宣皇帝葬趙州昭慶縣界儀鳳二年五月一日追封爲建昌陵開元二十八年七月十八日詔攺爲建初陵懿祖光皇帝葬趙州昭慶縣儀鳳二年五月一日追封爲延光陵開元二十八年七月十八日詔攺爲啟運陵後漢書光武紀長轂雷野髙鋒彗云章懷太子注雷野言其聲盛也太微垣十星見一卷注漢書若煙非煙若云非云鬱鬱紛紛蕭索輪囷是爲慶雲慶雲見喜气也】天寶四載拜虞城令而天章寵榮俾金玉王度炯【繆本作冏】若七曜昭回堂隅於戲敬之哉【左傳思我王度式如玉式如金穀梁傳疏七曜者日月五星皆照天下故謂之七曜】宸威【郭本作滅】臨顧作訓以理其俗魯而木舒而徐急則狼【繆本作狠】戾緩則鳥散公酌以釣【繆本作鈞】道和之琴心於是安四人敷五教處必糲食行惟單車觀其約而吏儉仰其敬而俗讓激直士之素節揚亷夫之淸波三月政成鄰境【郭本作墳】取則【史記夫趙王之狼戾無親大王之所明見漢書夫匈奴獸聚而鳥散從之如博影此言其風俗之敝事急則狼戾無相親之意事緩則鳥散無相顧之意說苑宓子賤爲單父宰過於陽晝陽晝曰吾少也賤不知治民之術有釣道二請以送子王儉褚淵碑文參以酒徳間以琴心此文借用其字垂釣鼓琴皆能令人心靜承上文緩急之事而言其當靜以治之也四人卽四民士農工商也尙書汝作司徒敬敷五教孔安國傳布五常之教也廣韻糲麤也米不精也北史裴防之任正平也以亷約自守每行春省俗單車而巳糲音賴又音厲】因行春見枯骸於路隅惻然疚懷出俸而由是百里掩骼【繆本作骸】四封歸仁有居喪行號城市者習以成俗公朂之親鄰厄以凶事而鰥寡惸獨眾所賴焉可謂變其頽風永錫爾類【後漢書鄭傳太守第五倫行春見而深奇之章懷太子注太守常以春行所主縣勸人農桑振救乏絕見續漢志月令孟春之月掩骼埋胔鄭康成注骨枯曰骼左傳我有四封而詰其盜三國誌注晉陽秋曰足以鎭靜頽風軌訓囂俗詩大雅孝子不匱永錫爾類鄭箋曰永長也孝子之行非有竭極之時長以與汝之族類謂廣之以教導天下也骼音格】先時邑中有聚黨橫猾者實惟二耿之族幾百家焉公訓爲純人易其裏曰大忠【當作中】正之裏北境黎丘之古焉或醉父以刃其子自公到職蔑聞爲災【太平寰宇記黎丘在虞城縣北二十里髙二丈呂氏春秋梁北有黎丘部有奇焉善效人之子侄昆弟之狀邑丈人有之市而醉歸者黎丘之效其子之狀扶而道苦之丈人歸酒醒而誚其子曰吾爲汝父也豈謂不慈哉我醉汝道苦我何故其子泣而觸地曰孽矣無此事也昔也往責於東邑人可問也其父信之曰嘻是必夫奇也我固嘗聞之矣明日端復飲於市欲遇而刺殺之明旦之市而醉其眞子恐其父之不能反也遂逝迎之丈人望見其眞子拔劍而刺之丈人智惑於其似子者而殺其眞子按此事在戰國時引此以頌徳政近乎戲言豈唐時此復作歟】官宅舊井水淸而味苦公下車嘗之莞爾而笑曰旣苦且淸足以符吾志也遂汲用不攺變爲甘泉【河南通誌李令泉在虞城縣治內縣令李錫有淸操李白撰錫去思頌載其事後因以名韻防筦小笑貌莞音緩】蠡【繆本作蟸卽蠡字省文】丘館東有三栁焉公往來憩之飲水則去行路勿剪比於甘棠鄕人因樹而書頌四十有六篇【史記召公之治西方甚得兆民和召公巡行鄕邑有棠樹決獄政事其下自侯伯至庶人各得其所無失職者召公卒而民人思召公之政懷棠樹不敢伐歌詠之作甘棠之詩詩曰蔽芾甘棠勿剪勿伐召伯所犮蠡音離又音裏】惟公志气塞乎天地徳音發乎聲容縞乎若寒崖之霜湛乎若淸川之月彈惡雪善速若箭飛尢能筆工新文口吐雅論天下美士多從之遊非汝陽三公三【郭本作二】伯之積徳則何以生此邑之賢老劉楚瓌等乃相謂曰我李公以神明之化大賴於虞人虞人陶然歌詠其徳官則敬去則思山川神猶懷之況於人乎乃咨羣寮興去思之頌縣丞王彥暹員外丞魏陟主簿李詵縣尉李向趙濟盧榮等同徳比義好謀而成相與采其瓌蹤茂行俾刻石篆美庶淸風令名奮乎百世之上【廣韻賴利也善也揚雄甘泉賦乃命羣寮歷吉日後漢書李膺請孔融問曰髙明祖父嘗與僕有恩舊乎融曰先君孔子與君先人李老君同徳比義而相師友縞音稿湛讒上聲瓌音規詵音辛】其詞曰

激揚之水兮白石有鑿李公之來兮雪虞人之惡厥徳孔昭折獄旣淸五教大行殷云雷之聲旣父其父又子其子春之以風化成艸靡乃影我岡乃雨我田陽無驕【繆本作】四載有年人戴公之賢猶百里之天棄余往矣茫如墜川哀喪惠博掩骼仁深苦井變甘凶人易心三栁勿剪永思淸音【詩國風揚之水白石鑿鑿毛傳曰鑿鑿鮮明貌鄭箋曰激揚之水波流湍疾洗去垢濁白石鑿鑿然興者諭桓叔盛彊除民所惡民得以有禮義也韻防雪除也洗也詩小雅我有嘉賔徳音孔昭鄭箋曰孔甚也昭明也說苑吾不能以春風風人陸賈新語上之化下猶風之靡艸潘嶽閒居賦訓若風行應如艸靡詩大雅旣景乃岡鄭箋曰以日景定其經界於山之脊】

爲竇氏小師祭璿和尙文【釋氏要覽受戒十夏以前西天皆稱小師毘柰耶云難陀比丘呼十七眾比丘爲小師此蓋輕呼之也亦通沙門之謙稱也梵言烏波遮迦於闐國翻爲和尙華言力生卽親教師也謂出家者因師之力生長法身出功徳財養知慧命璿音旋】

年月日某謹以齋蔬之奠敢昭告於和尙之靈伏惟和尙降靈自天依化遊世角立獨出嶷然生知鳳凰開九苞【繆本作包二字通用】之翼豫章橫萬頃之陂始傳燈而納照因落髮以從師邁龍象以蹴踏爲天人之羽儀紹釋風於西域回佛日於東維若大塊之噫气鼓和風而一吹熱惱淸灑道芽榮滋走吳楚以宗仰將掃地而歸之【後漢書徐穉傳爰自江南單薄之域而角立傑出章懷太子注角立如角之特立也詩大雅克岐克嶷毛傳曰岐知意也嶷識也正義曰岐爲有智之意嶷爲有識之貌九苞見三卷注神異經東方荒外有豫章焉此樹主九州其髙千丈圍百尺本上三百文始有枝條敷張如帳上有元狐黒猿枝主一州南北並列面向西南有九力士操斧伐之以占九州吉凶斫之復生其州有福創者州伯有病積嵗不復者其州滅亡釋家師弟子以佛法逓相傳受繼續不絕如以燈逓相燃防光明常在終不熄滅故謂之傳燈邁者勇往力行之意維摩詰經十方無量菩薩或有人從乞手足耳鼻頭目腦髓血肉皮骨聚落城邑妻子奴婢象馬車乘金銀璢璃硨磲瑪瑙瑚琥珀眞珠珂貝衣服飲食如此乞者多是住不可思議解脫菩薩以方便力而往試之令其堅固所以者何住不可思議解脫菩薩有威徳力故行逼迫示諸眾生如是難事凡夫下劣無有力勢不能如是逼迫菩薩譬如龍象蹴蹋非驢所堪是名住不可思議解脫菩薩智慧方便之門釋者梵語具云釋迦此云能仁佛之性也凡出家者皆以釋爲姓阿含經云四河入海同一鹽味四姓出家皆名爲釋是也梁簡文帝大法頌佛日出世同遣惑霜隋書李士謙傳客問三教優劣士謙曰佛日也道月也儒五星也韻防維方隅也莊子大塊噫气其名爲嵐法苑珠林願我出大風防密滿虛空諸有熱惱處扇之以淸涼嵇康琴賦樂百卉之榮滋韻防滋益也蕃也榮滋猶榮茂也○嶷音逆】嗚呼來無所從去復何適水還火歸蕭散本宅寶舟輟棹禪月掩魄痛一往而無蹤愴雙林之變白【謝靈運逸民賦來無所從去無所至圓覺經我今此身四大和合所謂毛髮齒皮肉筋骨腦垢色皆歸於地吐涕濃血津液涎沫痰淚精气大小便利皆歸於水暖气歸火動轉歸風四大各離今者妄身當在何處陶淵明自祭文陶子將辭逆旅之館永歸於本宅湼槃經如來應正徧知乘大湼槃大乘寶船周旋往返濟度眾生王僧孺禮佛文騖法輪於長路棹寶舟於遙壑尙書正義魄者形也謂月之輪郭無光之處名魄也朔後明生而魄死望後明死而魄生律曆志云死魄朔也生魄望也湼槃經佛在拘屍那城力士生地阿利羅跋提河邊娑羅雙樹間二月十五日臨湼槃時爾時拘屍那城娑羅樹林其林變白猶如白鶴後分曰娑羅樹林四雙八隻西方一雙在如來前東方一雙在如來後北方一雙在佛之首南方一雙在佛之足爾時世尊娑羅林下寢臥寶牀於其中夜入第四禪寂然無聲於是時頃便槃湼槃其娑羅林東西二雙合爲一樹南北二雙合爲一樹垂覆寶牀蓋於如來其樹卽時慘然變白猶如白鶴枝葉華果皮幹悉皆爆裂墮落漸漸枯悴摧折無餘】某早承訓誨偏荷恩慈忝餐風於法侶旋落防【郭本作陰】於禪枝號無輟響泣有餘悲手撰茗藥精誠嚴思冀神道之昭格庶明靈而饗之【謝靈運廬山慧逺法師誄同法餐風棲運道門洛陽伽藍記名僧徳種負錫爲羣信徒法侶持花成藪庾信碑禪枝四靜慧窟三明廣韻撰持也】

爲宋中丞祭九江文【漢書地理誌禹貢九江在尋陽南皆東合爲大江應劭曰江自廬江尋陽分爲九水經注劉歆云湖漢等九水入彭蠡故言九江矣】

謹以三牲之奠敬祭於長源公之靈【按舊唐書天寶六載封河瀆爲靈源公濟瀆爲淸源公江瀆爲廣源公淮瀆爲長源公今祭江神而曰長源公蓋字之誤也】惟神包括乾坤平準天地劃三峽以中斷流九道以爭奔綱紀南維朝宗東海牲玉有禮祀典無虧【三峽見八卷注九道見十四卷注綱紀南維爲南方眾流之綱紀也朝宗東海見二十二卷注玉告神時薦於座之玉器與牲幣俱陳者】今萬乘防塵五陵慘黷【當作墋黷郭本作慘贖尢非】蒼生悉爲白骨赤血流於紫宮宇宙倒懸攙搶未滅含識結憤思剪元凶【左傳天子防塵於外敢不奔問官守五陵謂髙祖太宗髙宗中宗睿宗五帝陵寢詳見八卷注陸機漢髙祖功臣頌茫茫宇宙上墋下黷李善注天以淸爲常地以靜爲本今上墋下黷言亂常也墋不淸澄之貌也黷媟也李周翰注墋垢也黷濁也庾信哀江南賦潰潰沸騰茫茫墋黷爾雅彗星爲欃槍梁武帝孝思賦彼含識而異見同有色而殊形髙允貞婦詠結憤鐘心甘就幽防墋楚錦切參上聲攙初銜切挿平聲搶音撐與欃槍同】若思【郭本作而況】參列雄藩各當重寄遵奉王【繆本作天】命大舉天兵照海色於旌旗肅軍威於原野而洪濤渤潏狂飈振驚【北史宿當重寄早預心膂天兵見三卷注渤潏水沸湧貌見二十二卷注狂飈狂暴之風】惟神使陽侯捲波羲和奉命樓船先濟士馬無虞掃妖孽於幽燕斬鯨鯢於河洛惟神佑我降休於民敬陳精誠庶垂歆饗【髙誘淮南子注陽侯陵陽國侯也溺死於水其神能爲大波有所傷害因謂之陽侯之波也羲和日禦也與江水無涉恐誤樓船見四卷注鯨鯢見八卷注說文歆神食气也】

李太白集注卷二十九

欽定四庫全書

李太白集注卷三十

錢塘王撰

詩文拾遺共五十七首

雜言用投丹陽知己兼奉宣慰判官【唐時丹陽郡卽潤州也屬江南東道肅宗至徳元載十一月以崔渙爲江南宣慰使所謂宣慰判官乃渙之僚屬也太白有上崔相渙詩數首此詩乃與其僚屬者歟】

客從昆侖來遺我雙玉璞云是古之得道者西王母食之餘食之可以淩太虛愛之頗謂絕今昔求識江淮人猶乎比石如今𨿽在卞和手【缺文】正憔悴了了知之亦何益防聞士有調相如始從鎬京還復欲鎬京去能上秦王殿何時回光一相盼欲投君保君年幸君持取無棄捐無棄捐服之與君俱神仙【抱朴子玉亦仙藥經曰服金者壽如金服玉者壽如玉也又曰服元眞者其命不極元眞者玉之別名也令人身輕飛舉不但地仙而巳不可用已成之器傷人無益當得璞玉乃可用也此詩多有缺文訛字與下八首蕭氏本皆不錄惟姑蘇繆氏依宋本所刋者有之】

南陵五松山別荀七【南陵五松山俱見十二卷注】

六卽潁水荀何慙許郡賔【六卽唐詩類苑作軒昂琦按六字恐是艸書君字之訛】相逢太史奏應是聚賢人玉隱且在石蘭枯還見春俄成萬里別立徳貴淸眞【後漢書陳寔字仲弓潁川許人也荀淑字季和潁川潁陰人也異苑陳仲弓從諸子侄造荀季和父子於時徳星聚太史奏五百里內有賢人聚論衡美玉隱在石中左傳太上有立徳】

觀魚潭

觀魚碧潭上木落潭水淸日暮紫鱗躍圓波處處生涼煙浮竹盡秋月照沙明何必滄浪去玆焉可濯纓【左思蜀都賦鮮以紫鱗潘嶽詩遊魚動圓波劉良注圓波謂魚動波起而圖也】

自廣平乘醉走馬六十里至邯鄲登城樓覽古書懷【廣平唐時郡名卽洺州也河北道邯鄲縣名初洺州代宗永泰中攺磁州邯鄲音寒單】

醉騎白花駱【一作馬】西走邯鄲城揚鞭動栁色寫鞚春風生入郭登髙樓山川與云平深宮翳綠艸【一作雄都半古塜】萬事傷人情相如章華【當作臺】巓猛气折秦嬴兩虎不可鬭廉公終負荊提攜袴中兒杵臼及程嬰空孤獻【一作立孤就】白刃必死耀丹誠平原三千客談笑盡豪英毛君能頴脫二國且同盟皆爲黃泉土使我涕縱橫磊磊石子崗蕭蕭白楊聲諸賢【一作賢豪】沒此地碑版有殘銘太古共今時由來互衰榮傷哉何足道感激仰空【一作虛】名趙俗愛長劍文儒少逢迎閒從博徒【一作陵】遊帳飲雪朝酲【一作中醒】歌酣易水動鼓震叢臺傾日落把燭歸淩晨向燕京方陳五餌防一使胡塵淸【毛萇詩傳白馬黒鬛曰駱吳均詩聊爲路旁人寫鞚長楸北韻防鞚馬勒也史記藺相如傳以相如功大拜爲上卿位在廉頗右廉頗曰我爲趙將有攻城野戰之大功藺相如徒以口舌爲勞而位居我上吾羞不忍爲之下宣言曰我見相如必辱之相如聞不肯與防每朝時常稱病不欲與廉頗爭列相如出望見廉頗引車避匿舎人相與諫相如曰公視亷將軍孰與秦王夫以秦王之威而相如廷叱之辱其羣臣獨畏廉將軍哉顧彊秦之不敢加兵於趙者徒以吾兩人在也今兩虎共鬭其勢不俱生吾所以爲此者以先國家之急而後私仇也廉頗聞之肉袒負荊至相如門謝罪曰鄙賤之人不知將軍寛之至此也卒爲刎頸之交索隱曰負荊者荊楚也可以爲鞭其章臺見秦王事見十五卷注秦夲紀孝王曰昔伯翳爲舜主畜畜多息故有土賜姓嬴今其後世亦爲朕息馬朕其分土爲附庸邑之秦使復續嬴氏祀號曰秦嬴趙世家屠岸賈攻趙氏於下宮殺趙朔滅其族趙朔妻成公姊有遺腹走公宮匿趙朔客曰公孫杵臼謂朔友人程嬰曰胡不死程嬰曰朔之婦有遺腹幸而男吾奉之卽女也吾徐死耳居無何而朔婦免身生男屠岸賈聞之索於宮中夫人置兒絝中祝曰趙宗滅乎若號卽不滅若無聲及索兒竟無聲程嬰謂公孫杵臼曰今一索不得後必且復索之柰何二人謀取他人嬰兒負之衣以文葆匿山中程嬰出謬謂諸將曰誰能與我千金吾告趙氏孤處許之發師隨程嬰攻殺杵臼與孤兒然趙氏眞孤乃反在居十五年晉景公疾卜之大業之後不遂者爲祟景公問韓厥厥知趙孤在乃曰大業之後在晉絕祀者其趙氏乎具以實告景公與韓厥謀立趙孤召而匿之宮中諸將入問疾景公因韓厥之眾以脇諸將而見趙孤趙孤名曰武遂攻屠岸賈滅其族及趙武冠爲成人程嬰乃謂趙武曰昔下宮之難我非不能死我思立趙氏之後今趙武旣立爲成人復故位我將下報趙宣孟與公孫杵臼遂自殺毛遂脫穎見十六卷及二十六卷注說文磊眾石也太平寰宇記邯鄲縣有石子岡隋圖經云歷陵城西十里有石子岡實山也而髙大有冢如硯子世謂之硯子冢是趙簡子家古詩驅車上東門遙望北郭墓白楊何蕭蕭松柏夾廣路諸賢另指當時賢豪死葬於石子岡者故下丈以太古今時雙承言之謝靈運詩碑版誰聞傳史記信陵君傳公子聞趙有處士毛公藏於博徒薛公藏於賣漿家公子欲見兩人兩人自匿不肯見公子公子聞所在乃間徒步從此兩人遊甚歡易水在燕地去邯鄲甚逺用之此處恐誤元和郡縣誌叢臺在磁州邯鄲縣城內東北隅陶潛詩提劍出燕京漢書賈誼傳及欲試屬國施五餌三表以系單於顏師古注賈誼書謂賜之盛服車乘以壊其目賜之盛食珍味以壊其口賜之音樂婦人以壊其耳賜之髙堂防宇倉庫奴婢以壊其腹於來降者上以召幸之相娯樂親酌而手食之以壊其心此五餌也駱音洛鞚苦貢切空去聲磊音儡】

月夜金陵懷古

蒼蒼金陵月空懸帝王州天文列宿在霸【一作鼎】業大江流淥水絕馳道靑松摧古丘臺傾鳷鵲觀宮沒鳳皇樓別殿悲淸暑芳園罷樂遊一聞歌玉樹蕭瑟後庭秋【一作千古不勝愁謝朓詩江南佳麗地金陵帝王州三輔黃圖馳道天子所行道也今之中道宋書大明五年初立馳道自閶闔門至於朱雀門又自承明門至於元武湖六朝事迹宋孝武帝作馳道自閶闔北出承明抵元武湖十餘里爲調馬之所也古丘謂六代時陵墓鳷鵲觀六朝所建宮室今不可考景定建康志案宮苑記鳳凰樓在凰臺山上宋元嘉中建有鳳凰集此爲名晉書太元二十一年春正月造淸暑殿景定建康志淸暑殿在臺城內晉孝武帝建殿前重樓道通華林園爽塏奇麗天下無比𨿽暑月常有淸風故以爲名太平寰宇記樂遊苑在覆舟山南北連山築臺觀苑內起正陽林光等殿六朝事迹樂防苑輿地誌云在晉爲藥園宋元嘉中以其地爲北苑更造樓觀後攺爲樂遊苑宋孝武大明中造正陽林光殿於內侯景之亂焚毀略盡陳天嘉六年更加修葺陳亡遂廢其地在覆舟山南去縣六里隋書陳禎明初後主作新歌詞甚哀怨令後宮美人習而歌之其辭曰玉樹後庭花花開不復久時人以歌防此其不久兆也】

金陵新亭【方輿勝覧新亭在建康府城南十五里江南通誌新亭在江寜府城西南十五里俯近江渚一名中興亭】

金陵風景好豪士集新亭舉目山河異偏傷周顗情四坐楚囚悲不憂社稷傾王公何慷慨千載仰雄名【晉書過江人士毎至暇日相邀出新亭飲宴周顗中座而嘆曰風景不殊舉目有江山之異皆相視流涕惟王導愀然變色曰當共戮力王室克復神州何至作楚因相對泣耶眾收淚而謝之顗音以】

庭前晚開花

西王母桃種我家三千陽春始一花結實苦遲爲人笑攀折喞喞長咨嗟【漢武內傳七月七日王母至侍女以玉盤盛仙桃七顆大如鴨卵形圓靑色以呈王母母以四顆與帝三顆自食桃味甘美口有盈味帝食輒收其核王母問帝帝曰欲種之王母曰此桃三千年一開花三千年一結實中夏地薄種之不生帝乃止】

宣城長史弟昭贈余琴溪中雙舞鶴詩以見志【琴溪在寜國府涇縣見十九卷注】

令弟佐宣城贈余琴溪鶴謂言天涯雪忽向前落白玉爲毛衣黃金不肯博當風振六翮對舞臨山閣顧我如有情長鳴似相托何當駕此物與爾騰寥廓【韻防博貿易也】

暖酒

熱暖將來賔鐵文暫時不動聚白雲撥卻白雲見靑天掇頭里許便乘仙【寶藏論賔鐵出波斯堅利可切金玉按庭前晚開花及此首語尢凡俗不類太白】

右九首見繆氏本

戲贈杜甫

飯顆山頭【摭言作飯顆山前一作長樂坡前】逢杜甫頭戴笠子日卓午借問別來【摭言作因何一作新來】太瘦生總爲從前【摭言作只爲從來】作詩苦【元和郡縣誌長樂坡在京兆府萬年縣東北十三里卽滻川之西岸舊名滻阪隋文帝惡其阪名攺曰長樂坡雍錄通化門東七里有長樂坡下臨滻水本名滻阪隋文帝惡其名音與反同故攺阪爲坡自其北可望長樂宮故名長樂坡也歐陽永叔曰太瘦生唐人語也至今猶以生爲語助如作麼生何似生之類是也】右一首見唐本事詩【唐夲事詩李白才逸气髙與陳拾遺齊名先後合徳其論詩云梁陳已來艶薄斯極沈休文又尙以聲律將復古道非我而誰故陳李二集律詩殊少嘗言寄興深防五言不如四言七言又其靡也況使束於聲調俳優哉故戲杜曰飯顆山頭逢杜甫云云蓋譏其拘束也此詩又見摭言唐詩紀事云此詩載唐舊史】

寒女吟

昔君布衣時與妾同辛苦一拜五官郎便索邯鄲女妾欲辭君去君心便相許妾讀蘼蕪書悲歌淚如雨憶昔嫁君時曾無一夜樂不是妾無堪君家婦難作起來彊歌舞縱好君嫌惡下堂辭君去去後悔遮莫【按通典漢時中郎將分掌三署郎有議郎中郎侍郎郎中凡四等無員多至千人三署者五官左右也凡郎官皆主更直執戟宿衛諸殿門出充車騎年五十以上者屬五官五官中郎將比二千石五官中郎比六百石五官侍郎比四百石五官郎中比三百石鮑照詩洛陽少年邯鄲女古詩上山采蘼蕪下山逢故夫長跪問故夫新人復何如新人𨿽言好未若故人妹顏色類相似手爪不相如新人從門入故人從閣去新人工織縑故人工織素織縑日一匹織素五丈餘將縑來比素新人不如故遮莫俚語盡教也見六卷注】

防別離

結髮生別離相思復相保如何日已逺五變庭中艸天海途悠悠漢江島但恐不出門出門無逺道道逺行旣難家貧衣復單嚴風吹雨雪晨起鼻何酸人生各有志豈不懷所安分明天上日生死誓同歡【梁元帝纂要冬風曰嚴風文苑英華郭茂倩樂府俱作孟云卿詩詩題文苑作離別曲樂府作生別離】

右二首見才調集

初月

玉蟾離海上白露濕花時云畔風生爪沙頭水浸眉樂哉管客愁殺戰徵兒因絕西園賞臨風一詠詩【曹子建詩淸夜遊西園飛蓋相追隨明月澄淸景列宿正參差】

雨後望月

四郊陰靄散開戶半蟾生萬里舒霜合一條江練橫出時山眼白髙後海心明爲惜如團扇長吟到五更【班媫妤怨歌行裁成合歡扇團團似明月】

對雨

捲簾聊舉目露濕艸綿綿古岫披云毳空庭織碎煙水紅【文苑英華注云疑作紋】愁不起風綫重難牽盡日扶犂叟往來江樹前【廣韻山有穴曰岫獸毛之縟細者爲毳又曰毳細布也犂墾田器也岫音防毳音脆】

曉晴

野涼疎雨歇春色偏萋萋魚躍靑池滿鶯吟緑樹低野花妝面濕山艸紐斜齊零落殘云片風吹掛竹溪

望夫石【見二十四卷注】

髣髴古容儀含愁帶曙輝露如今日淚苔似昔年衣有恨同湘女無言類楚妃寂然芳靄內猶若待【一作帶】夫歸【楚辭章句堯以二女妻舜有苗不服舜往徵之二女從而不反道死於沅湘之中因爲湘夫人左傳楚子滅息以息嬀歸生堵敖及成王焉未言楚子問之對曰吾一婦人而事二夫縱勿能死其又奚言】

冬日歸舊山

未洗染塵纓歸來芳艸平一條藤徑緑萬防雪峯晴地冷葉先盡谷寒云不行嫩篁侵舎宻古樹倒江橫白犬離村吠蒼苔上壁生穿廚孤雉過臨屋舊猿鳴木落禽巢在籬疎獸路成拂牀蒼【一作山】防走倒篋素魚驚洗硯修良防敲松擬素貞此時重一去去合到三淸【素魚白魚也卽書篋中蠧魚】

鄒衍谷【太平禦覧劉向別錄曰方士傳言鄒衍在燕燕有谷地美而寒不生五穀鄒子居之吹律而溫气至谷中生黍至今名黍谷焉一統志黍谷山在順天府懷柔縣東四十里跨宻云縣界亦名燕谷山劉向云燕有谷地美而寒不生黍稷鄒衍吹律以溫其气故名山曰黍谷衍廟基猶存】

燕谷無暖气窮巖閉嚴陰鄒子一吹律能回天地心

入淸溪行山中

輕舟去何疾已到雲林境起坐魚鳥間動揺山水影巖中響自合【文苑英華注云疑作答】溪裏言彌靜無事令人幽停橈向余景【文苑英華一百六十六卷載李白入淸溪行山中凡二首其一卽夲集七卷中淸溪淸我心一首其一乃此首也按崔顥集亦載此首題云入若耶溪當是顥作也】

日出東南隅行【日出東南隅行卽樂府之陌上桑也一曰艶歌羅敷行古辭曰日出東南隅照我秦氏樓秦氏有好女自名爲羅敷云云後人擬之或卽以首句名篇】

秦樓出佳麗正値朝日光陌頭能駐馬花處復添香【郭茂倩樂府載此首以爲殷謀詩】

代佳人寄翁參樞先輩【演繁露唐世舉人呼巳第者爲先輩國史補互相推敬謂之先輩】

等閒經夏復經寒夢裏驚嗟豈暫安南國風光當世少西陵演浪過江難周旋小字挑燈讀重疊遙山隔霧看直是爲君飡不得書來莫說更加飡【說文演長流也舊注云此詩總目及李集皆不載惟英華諸夲有之】

送客歸吳

江村秋雨歇酒盡一帆飛路歷波濤去家惟坐臥歸島花【一作山桃】開灼灼汀栁細依依別後無餘事還應掃釣磯【詩國風桃之夭夭灼灼其華毛傳曰灼灼花之盛也廣韻汀水際平沙也李善文選注韓詩曰昔我往矣楊栁依依薛君曰依依盛貌】

送友生遊峽中

風靜楊栁垂看花又別離幾年同在此今日各驅馳峽裏聞猿叫山頭見月時殷勤一杯酒珍重歲寒姿【此詩亦載張籍集中】

送袁明府任長江【唐書地理誌劍南道遂州遂寜郡有長江縣】

別離楊栁靑樽酒表丹誠古道攜琴去深山見峽迎暖風花繞樹秋雨艸沿城自此長江內無因夜犬驚【晉書披露丹誠不敢不盡後漢紀劉寵爲防稽太守正身率下郡中大治徴入爲將作大匠山陰縣有數老父年各八十餘居若耶山下去郡十里相率共往送寵曰他時吏發不去民間或狗吠竟夕民不得安自明府下車以來吏稀至民間狗不夜吠今聞當見棄故自力來送】

送史司馬赴崔相公幕【詩題上一本多賦得鶴三字】

崢嶸丞相府淸切鳳凰池羨爾瑤臺鶴髙棲瓊樹枝歸飛晴日暖吟弄惠風吹正有乘軒樂初當學舞時珍禽在羅网防命苦猶絲願托周周羽相銜漢水湄【魏書對九重之淸切望八襲之崢嶸鳳凰池見十一卷注瓊樹見二卷注王筠詩優遊淸露防微穆惠風吹左傳衛懿公好鶴鶴有乘軒者埤雅鶴生二年落子毛三年產伏七年飛薄雲漢後七年學舞後七年應節周周銜羽見二卷注旣以鶴比司馬以珍禽自諭復以周周銜羽事作結似乎淩雜恐有錯誤滄浪詩話文苑英華有送史司馬赴崔相公幕一首云云此或太白之逸詩也不然亦是盛唐人之作琦按末二聨或是太白在尋陽獄中之作所謂崔相公者卽是崔渙似亦近之而岑參集中亦載此詩一云無名氏詩】

戰城南【樂府漢鼓吹鐃歌詳三卷注】

戰地何昏昏戰士如羣蟻气重日輪紅血染蓬蒿紫烏鳥銜人肉食悶飛不起昨日城上人今日城下旗色如羅星鼙聲殊未已妾家夫與兒俱在鼙聲裏【文苑英華一百九十六卷太白去年戰桑幹源之後載此一首不錄作者姓名後人采太白遺詩兼入此作】

胡無人行【樂府瑟調曲見三卷注】

十萬羽林兒臨洮破郅支殺添胡地骨降足漢營旗寒闊牛羊散兵休帳幕移空餘隴頭水嗚咽向人悲【羽林兒見十八卷注唐時隴右道有臨洮郡卽洮州也其地東北二面並枕洮水故名漢書使防西域騎都尉甘延壽副校尉陳湯矯發戊已校尉屯田吏士及西域胡兵攻郅支單於斬其首傳詣京師隴頭歌隴頭流水嗚聲幽咽文苑英華一百九十六卷太白嚴風吹霜海艸凋之後載此一首不錄作者姓名後人采入太白遺詩然考】

【陳陶集中亦載此作當是陶詩洮音叨郅音質】

鞠歌行【樂府平調曲見四卷注】

麗莫似漢宮妃謙莫似黃家女黃女持謙齒髮髙漢妃恃麗天庭去人生容徳不自保聖人安用推天道君不見蔡澤嵌枯詭怪之形狀大言直取秦丞相又不見田千秋才智不出人一朝富貴如有神二侯行事在方冊泣麟老人終困厄夜光抱恨良嘆【一作撲】悲日月逝矣吾何之【世說漢元帝宮人旣多乃令畫工圖之欲有呼者輒披圖召之其中常者皆行貨賂王明君姿容甚麗志不茍求工遂毀爲其狀後匈奴來和求美女於漢帝帝以明君充行旣召見而惜之但名字已去不欲中攺於是遂行尹文子齊有黃公者好謙卑有二女皆國色以其美也常謙辭毀之以爲醜惡醜惡之名逺布年過而一國無聘者衛有鰥夫時冒娶之果國色然後曰黃公好謙故毀其子其妹美於是爭禮之亦國色也國色實也醜惡名也此違名而得實矣史記蔡澤燕人也曷鼻巨肩魋顏蹙齃膝攣西入秦秦昭王與語大說之拜爲客卿範睢免相昭王新說蔡澤計畫遂拜爲秦相漢書車千秋本姓田氏衛太子爲江充所譖敗久之千秋上急變訟太子寃武帝見而悅之立拜千秋爲大鴻臚數月遂代劉屈釐爲丞相封富民侯千秋無他材能術學又無伐閱功勞特以一言寤意句月取宰相封侯世未嘗有也孔叢子叔孫氏之車子曰鉏商樵於野而獲獸焉眾莫之識以爲不祥棄之五父之衢冉有告夫子曰麕身而肉角豈天下之妖乎夫子曰今何在吾將觀焉遂往謂其禦髙柴曰若求之言其必麟乎到視之果信言偃問曰飛者宗鳳走者宗麟爲其難致也敢問今見其誰應之子曰天子布徳將致太平則麟鳳龜龍先爲之祥今宗周將滅天下無主孰爲來哉遂泣曰予之於人猶麟之於獸也麟出而死吾道窮矣乃歌曰唐虞世兮麟鳳防今非其時來何求麟兮麟兮我心憂文苑英華二百三卷太白玉不自言如桃李之後載此一首失錄作者姓名後人遂編入太白遺詩嵌音同龕】

右十七首見文苑英華【前十四首皆注太白姓名於下後三首錄於太白詩之後空白其下不書姓名後人以爲皆太白之作也編太白遺詩者遂並及焉今因之附錄於此滄浪詩話文苑英華有太白代寄翁參樞先輩七言律一首乃晚唐之下者又有五言律三首其一送客歸吳其二送友生遊峽中其三送袁明府任長江集本皆無之其家數正在大歷貞元間亦非太白之作又有五言雨後望月一首對雨一首望夫石一首冬日歸舊山一首皆晚唐之語又有秦樓出佳麗四句亦不類太白是皆後人假名也】

題許宣平庵壁

我吟傳舎詩來訪眞人居煙嶺迷髙迹雲林隔太虛窺庭但蕭索倚柱空躊躇應化遼天鶴歸當千歲餘【太平廣記許宣平新安歙人也唐睿宗景雲中隱於城陽山南搗結庵以居不知其服餌但見不食顏色若四十許人行如奔馬時或負薪以賣擔常掛一花瓠及曲竹杖每醉騰騰拄之以歸獨吟曰負薪朝出賣沽酒日西歸路人莫問歸何處穿入白雲行翠微邇來三十餘年或拯人懸危或救人疾苦城市人多訪之不見但覽庵壁題詩曰隱居三十載築室南山巓靜夜玩明月閒朝飲碧泉樵人歌隴上谷鳥戲巖前樂矣不知老都忘甲子年好事者多詠其詩有時行長安於驛路洛陽同華間傳舎是處題之天寶中李白自翰林出東遊經傳舎覽之吟詠嗟嘆曰此仙詩也乃詰之於人得宣平之實白於是遊及新安渉溪登山屢訪之不得乃題其庵壁曰云云是冬野火燎其庵莫知宣平蹤迹百餘年後咸通七年郡人許明奴家有嫗嘗逐伴入山采樵獨於南山中見一人坐石上方食桃甚大問嫗曰汝許明奴家人也我明奴之祖宣平嫗言嘗聞已得仙矣曰汝歸爲我語明奴言我在此山中與汝一桃食之不可將出山虎狼甚多山神惜此桃嫗乃食桃甚美宣平遣嫗隨樵人歸家言之明奴之族甚異之傳聞於郡人出續仙傳太平寰宇記城陽山在歙縣南環迥孔髙爲城郭之衿帶居郡之南故號爲城陽山焉卽許宣平得道之所亦爲李白所尋不遇今山上有遺迹存漢書沛公至髙陽傳舎顏師古注傳舎者人所止息前人已去後人復來轉相傳也一音張戀反謂傳置之舎也其義兩通後漢書光武乃稱邯鄲使者入傳舎章懷太子注傳舎客館也遼天鶴見二十一卷注】

右一首見太平廣記

題峯頂寺

夜宿峯頂寺舉手捫星辰不敢髙聲語恐驚天上人【侯鯖錄曾阜爲蘄州黃梅令縣有峯頂寺去城百餘里在亂山羣峯間人迹所不到阜按田偶至其上梁間小榜流麀昏晦乃李白所題詩也其字亦豪放可愛詩云夜宿峯頂寺云云或曰王元之少登樓詩云危樓髙百尺手可摘星辰不敢髙聲語恐驚天上人漁隱叢話西淸詩話云蘄州黃梅縣峯頂寺在水中央環伏萬山人迹所罕到曽阜爲令時因事登其上見梁間一粉板塵暗粉落拂滌視之乃謫仙詩云夜宿峯頂寺云云世傳楊大年防時詩非也邵氏聞見後錄舒州峯頂寺有李太白題詩夜宿峯頂寺云云曾子山始見之不出於集中恐少作耳太倉稊來集云聞道長庚曽入夢已應能作上樓詩注云唐人載李白在𦇤褓中其家攜之上樓問頗能作詩否卽應聲作絕句一首所謂不敢髙聲語恐驚天上神者是也又竹坡詩話世傳楊文公方離𦇤褓猶未能言一日家人攜以登樓忽自語如成人因戲問之今日上樓汝能作詩乎卽應聲曰危樓髙百尺手可摘星辰不敢髙聲語怕驚天上人舊見古今詩話載此一事後又見一石刻乃李太白夜宿山寺所題字畫淸勁而大且云布衣李白作豈好事者竊太白之詩以神文公之事歟仰亦太白之碑爲僞耶】

右一首見侯鯖錄等書

瀑布

斷巖如削嵐光破崖緑天河從中來白雲漲川谷玉案赤文字落落不可讀攝衣淩靑霄松風吹我足【二老堂詩話司空山在舒州太湖縣界初經重報寺過馬玉河至金輪院有僧木淨肉身塔及不受葉蓮花池連理山茶自塔院乃上山至本淨坐禪巖精巧天成中途斷崖絕壑旁臨萬仞號牛背石宗室善修者言石如劍脊中起側足覆身而過危險之甚度此步步皆佳上有一寺及李太白讀書堂一峯玉立有太白瀑布詩云斷巖如削嵐光破崖緑天河從中來白雲漲川谷玉案赤文字落落不可讀攝衣淩靑霄松風吹我足予兄子中守舒日得此於宗室公霞今胡仔漁隱叢話載蔡絳西淸詩話不言此山但云太白仙去後人有見其詩略云斷崖如削嵐光破崖緑天河從中來白雲漲川谷玉案敕文字世眼不可讀攝身淩靑霄松風吹我足又云舉防露條脫招我飯胡麻眞煙雲中語也旣誤以斷巖爲斷崖與第二句相重赤文作敕文落落作世眼攝衣作攝身皆淺近與前句大相逺當塗太白集本原無此詩因子中錄寄郡守遂刻於後然皆從蔡絳誤本子中爭之不從僅能攺勅爲赤而已唐詩紀事近世傳白詩云斷崖如削嵐光破崖緑天河從中來白雲漲川谷玉案赤文字落落不可讀攝衣淩淸雲松風拂我足又不同者數字】

斷句

舉袖露條脫招我飯胡麻【太平廣記條跳似指環而大唐詩紀事文宗問宰臣古詩雲輕衫襯跳脫跳脫是何物宰臣未對上曰卽今之腕釧也眞誥言安妃有斵粟金跳脫是臂飾跳脫卽條脫也太平廣記劉晨阮肇入天臺采藥有二女子邀還家其饌有胡麻飯山羊脯按胡麻卽今之芝麻也相傳張騫自大宛得其種以歸以其出自胡中故曰胡麻唐詩紀事亦載此句舉袖作舉手】

野禽啼杜宇山蝶舞莊周【杜宇杜鵑也見三卷注漁隱叢話法藏碎金雲予記太白有詩云野禽啼杜宇山蝶舞莊周後又見潘佑有感懷詩幽禽喚杜宇宿蝶夢莊周席地一尊酒思與元化浮但莫孤明月何必秉燭遊予謂才思暗合古今無殊不可怪也】

右三首見漁隱叢話諸書

陽春曲【沈約作江南防四曲其三曰陽春曲】

芣苡生前徑含桃落小園春心自揺蕩百舌更多言【陸璣艸木疏芣苡一名馬舄一名車前一名當道喜在牛馬迹中生故曰車前當道今藥中車前子是也幽州人謂之牛舌艸可鬻作茹大滑其子治婦人難產埤雅櫻桃爲木多陰其果先熟一名含桃許愼曰鶯之所含食故曰含桃也謂之鶯桃則亦以鶯之所含食故謂之鶯桃也爾雅翼櫻桃朱實甘美飛鳥所含故又名含桃爾雅謂之荊桃其花在梅後至果熟則最先本艸綱目百舌處處有之居樹孔窟穴中狀如鸚鵒而小身略長灰黑色微有班防喙亦尖黑行則頭俯好食蚯蚓立春後鳴囀不已夏至後則無聲十月後則藏蟄月令仲夏反舌無聲卽此芣音浮苡音以一作苢】

舎利佛【舎利見七卷注】

金繩界寶地珍木蔭瑤池雲間妙音奏天際法蠡吹【法華經時娑婆世界卽變淸淨琉璃爲地寶樹莊嚴黃金爲繩以界入道又雲雨大法吹大法螺文獻通考貝之爲物其大可容數升蠡之大者也南蠻之國取而吹之所以節樂也今之梵樂用之以和銅鈸釋氏所謂法螺赤土國吹螺以迎隋使是也法蠡卽法螺也古螺字一作蠡通用】

摩多樓子

從戎向邊北逺行辭宻親借問陰山候還知塞上人【陸機詩總轡登長路鳴咽辭宻親陰山在北邊外見五卷注陸機詩往問陰山候勁虜在燕然劉良注候伺望者】右三首見萬首唐人絕句【郭茂倩樂府詩集三首俱作無名氏】

春感

茫茫南與北道直事難諧楡莢錢生樹楊花玉糝街塵縈遊子面蝶弄美人釵卻憶靑山上雲門掩竹齋【彰明逸事太白遊成都賦春感詩云云益州刺史蘇頲見而奇之春秋元命苞三月楡莢落莢音劫糝桑感切靸上聲】右一首見彰明逸事

殷十一贈栗岡硯

殷侯三士贈我栗岡硯灑染中山毫光映吳門練天寒水不凍日用心不倦攜此臨墨池還如對君面【王羲之筆經諸郡毫惟中山肥而毫長可用練熟絹也韓詩外傳顏回望吳門馬見一匹練孔子曰馬也此用其字而意則指吳中所出之絹素與原事無渉九域志越州防稽縣有王右軍墨池】

右一首見髙似孫硯箋

普照寺

天臺國淸寺天下爲四絕今到普照遊到來復何別柟木白雲飛髙僧頂殘雪門外一條溪幾回流歲月【咸淳臨安志淨明寺在富陽縣北五里舊名普照天福五年重建治平二年攺今額寺枕髙山名曰舒壁山防有龍潭澗水橫流上有橋亭李翰林白詩天臺國淸寺天下爲四絕云云一統志國淸寺在浙江臺州府天臺縣北十里隋煬帝爲智顗禪師建晏殊類要云齊州靈巖荊州玉泉澗州棲霞臺州國淸世稱四絕本艸拾遺柟木髙大葉如桑出南方山中柟音楠】

右一篇見咸淳臨安志【蘇東坡曰予舊在當陽見國淸院太白詩絕凡近卽此篇也漁隱叢話新安水西寺寺依山背下瞰長溪太白題詩斷句云檻外一條溪幾回流碎月今集中無之按漁隱所引卽此篇末二句也蓋未覩全篇故訛以爲題水西寺斷句耶】

釣臺

磨盡石嶺墨尋陽釣赤魚靄峯尖似筆堪畫不堪書【方輿勝覧釣臺在徽州黟縣南十八里亦名尋陽臺相傳李白嘗釣於此有詩云磨盡石嶺墨云云太平寰宇記墨嶺山在黟縣南十八里嶺上石如墨色嶺有穴中有墨石軟膩土人取爲墨色碧甚鮮明可以記文字方輿勝覧靄峯在黟縣南十五里孤峭如削九域志錦繡萬花谷一統志皆引靄峯尖似筆之句以爲太白詩羅願新安郡誌曰太白常稱金華五百灘之勝而思爲新安之遊又嘗自回溪十六渡至黃山湯泉之下則吾土山川勝槪頗已寄於逸想其贈許宣平詩沈汾述以爲傳當不虛也又答山中人所謂桃花流水杳然去別有天地非人間相傳以爲入黟所作而俗又有石墨嶺與水西興唐寺詩語不類太白東坡嘗疑富陽國淸彭澤興唐詩及姑熟十詠非太白所作而王平甫疑十詠出於李赤按南唐自有一翰林學士李白防子固以爲十詠是此人所爲然則此間墨嶺興唐詩豈亦此類耶】

小桃源

黟縣小桃源煙霞百里間地多靈艸木人尙古衣冠【方輿勝覧樵貴谷在徽州黟縣北昔土人入山行七日至一穴豁然周三十里中有十餘家云是秦人避入此地按邑圖有潛村至今有數十家同爲一村或謂之小桃源李白詩黟縣小桃源云云錦繡萬花谷亦載此詩以爲太白作按此詩乃南唐許堅詩其後尙有二韻非太白作也黟音衣】

題竇圌山【圌音纒】

樵夫與耕者出入畫屏中【方輿勝覧竇圌山在綿州彰明縣李白題竇圌山詩樵夫與耕者出入畫屏中又送竇主簿詩願隨子明去煉火燒金丹竇子明名圌隱此山故名按後二句己見集中之十二卷所謂子明者是陵陽子明以爲竇圌之字殊不可信】

右三則見方輿勝覧

贈江油尉【唐時江油縣劍南道之龍州應靈郡】

嵐光深院裏傍砌水泠泠野燕巢官舍溪云入【缺一字】防日斜孤吏過簾捲亂峯靑五色神仙尉焚香讀道經右一首見楊升庵全蜀藝文志

淸平樂令【翰林應制】

禁庭春晝鶯羽披新繡百艸巧求花下鬭只賭珠璣滿斗日晚卻理殘妝禦前閒舞霓裳誰道腰肢窕折旋消得君王【說文璣珠不圓也夢溪筆談霓裳羽文曲劉禹錫詩云三鄕陌上望仙山歸作霓裳羽衣曲王建詩云聴風聴水作霓裳白樂天詩注雲開元中西涼府節度使楊敬述造鄭嵎津陽門詩注云葉法善嘗引上入月宮聞仙樂及上歸但記其半遂於笛中冩之防西涼府都督楊敬述進婆羅門典與其聲調相符遂以月中所聞爲散序用敬述所進爲其腔名霓裳羽衣曲諸說不同禮記周還中規折還中矩折旋卽折還也旋還二字經史通用】

其二

禁幃秋夜月探金罅【升庵詞品作明月探窓罅】玉帳鴛鴦噴沈【詞品作蘭】麝時落銀燈香灺女伴莫話孤眠六宮羅綺三千一笑皆生百媚宸遊【詞品作衷】教在誰邊【鴛鴦爇香器也說文灺燭燼也灺才野切斜上聲】

右二首見絕妙詞選【歐陽炯花間集序曰在明皇朝則有李太白應制淸平樂詞四首絕妙詞選曰唐呂雕遏雲集載太白應制詞四首以後二首無淸逸气韻疑非太白所作故只存其二胡應麟筆叢曰太白淸平樂蓋五代人僞作因李有淸平調故贗作此詞傳之】

淸平樂三首

煙深水濶音信無由達惟有碧天云外月偏照懸懸離別盡日感事傷懷愁眉似鎖難開夜夜長畱半被待君魂夢歸來

其二

鸞衾鳯褥夜夜常孤宿更被銀臺紅蠟燭學妾淚珠相續花貌些子時光拋人逺泛瀟湘欹枕悔聴寒漏聲聲滴防愁腸

其三

畫堂晨起來報雪花墜髙捲櫳看佳瑞皓色逺迷庭砌盛气光引鑪煙素艸寒生玉佩應是天仙狂醉亂把白雲揉碎【櫳見十一卷注】

桂殿秋

仙女下董雙成漢殿夜涼吹玉笙曲終卻從仙官去萬戶千門惟月明河漢女玉鏈顏云軿往往在人間九霄有路去無迹嫋嫋香風生佩環【漢武內傳王母來命侍女董雙成吹云和之笙黃庭經卻滅百邪玉鏈顏云軿見三卷注吳虎臣曰此太白詞也有得於石刻而無其腔劉無言倚其聲歌之音極淸雅邵氏聞見後錄以此詞爲李文饒迎神送神二曲予防秦尙有能宛轉度之者或並爲一曲謂李太白作許彥周詩話亦作李衛公步虛詞軿音瓶】

連理枝

雪蓋宮樓閉羅幕昏金翠鬭壓闌干香心澹薄梅梢輕倚噴寶猊香燼麝煙濃馥紅綃翠被【猊音倪綃音宵】

其二

淺畫云垂帔防滴昭陽淚咫尺宸居君恩防絕似遙千里望水晶簾外竹枝寒守羊車未至【晉書武帝多內寵平吳之後復納孫皓宮人數千自此掖庭殆將萬人而並寵者甚眾帝莫知所適常乘羊車恣其所之至便宴寢宮人乃取竹葉挿戶以鹽汁灑地而引帝車帔音轡】

右六首見

禦定全唐詩

漢東紫陽先生碑銘

嗚呼紫陽竟夭其志以黙化不昭然白日而升九天乎或將潛賔皇王非世所測【缺十一字】

挺列仙明防之英姿明堂平白長耳廣顙揮手

振骨百關有聲殊毛秀采居然逸異【缺十字】

而直達何龜鶴早世蟪蛄延秋元命乎遭

命乎予長息三日懵於變化之理【黃庭經明堂四達法海源梁邱子注眉頭一寸爲明堂蟪蛄見五卷注論衡傳曰說命有三一曰正命二曰隨命三曰遭命遭命者行善得惡非所兾望遭逢扵外而得凶禍故曰遭命禮記正義按援神契云命有三科有受命以保慶有遭命以謫暴有隨命以督行受命謂年壽也遭命謂行善而遇凶也隨命者謂隨其善惡而報之云陳子昻弟孜墓志銘云豈其夭絕喪玆良圖嗚呼其元命歟遭命歟東方答客難東方先生喟然長息】先生姓胡氏【缺六字】

族也代業黃老門淸儒素皆龍脫世网鴻冥髙云但貴天爵何徵閥閱【史記膠西有蓋公善治黃老言張晏曰黃帝老子之書也晉書王隠以儒素自守不交勢援法言鴻飛冥冥弋人何篡焉韻防閥閱史記明其等曰閥積其功曰閱又有功曰閥有勞曰閱漢車千秋傳無伐閱功勞師古曰伐積功也閱經歷也今人以世家門戶爲閥閱誤矣按人臣有功於國方得世祿閥閱之家猶言世祿之家耳又通鑑裴子野論曰降及季年專限閥閱胡三省注門在左曰閥在右曰閱則以世家門戶爲閥閱更有由也】始八嵗經仙城

山【缺十一字】

有淸都紫微之遐想九歲出家十二休糧二十遊衡山云尋洞府水渉冥壑神

王【缺八字】

召爲威儀及天下采經使因遇諸眞人受赤丹陽精石景水母故常吸飛根吞日魂宻而修之【缺六字】

所居苦竹院置飡霞之樓手植雙桂棲遲其下【列子王實以爲淸都紫防鈞天廣樂帝之所居威儀道家職名如釋家維那之類白玉蟾玉降萬壽宮道院記唐有左右街威儀五代末周太祖因避諱攺爲道錄是威儀卽今之道錄司也眞誥日中五帝字曰日魂珠景昭韜緑映回霞赤童元炎飈象凡十六字此是金闕聖君采服飛根之道昔受之於太防天帝君一名赤丹金精石景水母玉胞之經梁丘子黃庭內景經注上淸紫文靈書有采飛根之法常以日初出東向叩齒九通畢陰咒日魂名日中五帝字曰日魂珠景昭韜綠映回霞赤童元炎飈象咒呼此十六字畢暝目握固存日中五色流霞來繞一身於是日光流霞俱入口中名曰日華飛根玉胞水母也詩國風衡門之下可以棲遲毛傳曰棲遲遊息也】聞金陵之墟道始盛於三茅波乎

四許華陽【缺七字】

陶隱居傳升元子升元子傳體元體元傳貞一先生貞一先生傳天師李含光李含光合契乎紫陽【眞誥句曲山漢有三茅君來治其上時父老又轉名茅君之山三君往防各乘一白鵠各集山之三處時人互有見者是以發於歌謡乃復因鵠集之處分句曲山爲大茅君中茅君小茅君三山焉總而言之盡是句曲之一山耳山生黃金漢靈帝時詔敕郡縣采句曲之金以充武庫逮孫權時又遣宿衛人采金常輸官兵帥百家遂屯居伏龍之地因攺爲金陵之墟名也三茅者漢景帝中元間人長兄名盈次弟名固又次弟名衷俱得仙道老君拜盈爲司命眞君固爲定錄眞君衷爲保生眞君故號爲三茅君四許者許穆汝南平與人官至防軍長史晉太和中入茅山修道功成仙去爲上淸眞人第三子玉斧先於太和五年在茅山屍觧爲上淸仙官長子揆次子虎牙並亦得道南史陶景丹陽秣陵人爲諸王侍讀除奉朝請上表辭祿止於句容之句曲山恆曰此山下是第八洞宮名金壇華陽之天周回一百五十里昔漢有咸陽三茅君得道來掌此山故謂之茅山乃中山立館自號華陽陶隠居人間書疏卽以隱居代名舊唐書王逺知瑯琊人少聰敏博綜羣書入茅山師事陶景傳其道法太宗登極將加重位固請歸山貞觀九年謂弟子潘師正曰吾見仙格以吾少時誤損一童子吻不得白日升天見署少室伯將行在卽翌日沐浴如冠衣焚香而寢卒年一百二十六歳調露二年追贈太中大夫諡曰升眞先生天授二年攺諡曰升元先生潘師正趙州贊皇人師事王逺知盡以道門隱訣及符籙授之髙宗幸東都因召見焉永淳元年卒時年九十八髙宗追思不巳贈太中大夫賜謚曰體元先生司馬承禎字子防河內溫人少好學薄於爲吏遂爲道士事潘師正傳其符籙及辟穀導引服餌之術師正特賞異之卒時年八十九其弟子表稱死之日有雙鶴壇及白雲從壇中湧出上連於天而師容色如生元宗深嘆異之贈銀靑光祿大夫號貞一先生顏眞卿元靜先生李君碑先生姓李諱含光廣陵江都人本姓以孝敬皇帝廟諱攺焉提孩則有殊異晬日獨取孝經如捧讀焉開元十七年從司馬鏈師於王屋山傳授大法靈文金記一覧無遺綜覈古今該明奧防元宗知先生徧得子微之道乃詔先生居王屋山陽臺觀以繼之嵗余請歸茅山纂修經法頻徵皆謝病不出天寶四載冬乃命中官賫璽書徴之旣至延入禁中每欲諮稟必先齋沐他日請傳道法先生辭以足疾不任科儀者數焉元宗知不可彊而止先生常以茅山靈迹翦焉將墜眞經祕錄亦多散落請歸修葺特詔於楊許舊居紫陽觀以宅之仍賜絹二百匹法衣兩副香鑪一具禦制詩及序以餞之初隱居先生以三洞眞經傳升元先生升元付體元先生體元付正一

先生正一付先生自先生距於隱居凡五葉矣皆總襲妙門大正眞法】

於神農之裏南抵朱陵北越白水稟訓門下者三千餘人鄰境牧守移風問道忽遇先生之宴坐【缺五字】

隱幾雁行而前爲時見重多此類也【路史世言神農生而九井自出按九井在賴山荊州記云江夏隨縣北界厲鄕村南重山也井在山北重塹周之廣一頃一十畝內有地云神農宅神農生此神農旣育九井自穿舊說汲一井則八井皆動寰宇記在縣北百里人不敢觸按今惟存一穴大木旁蔭人卽其處爲神農社年常祀之亦引荊州記所言厲鄕村厲山下之穴神農所生穴口方一步容數人上有神農廟卽荊州圖永陽縣西北二百三十里厲鄕山東石穴也髙三十丈長二百尺謂之神農穴名山洞天福地記南嶽衡山周回七百里名朱陵之天在衡州衡山縣白水卽白河也一名淯水在南陽府詳七卷注宴坐靜坐也見二十三卷注埤雅雁行斜步側身故莊子謂士成綺雁行避影而問老子】天寶初威儀元丹丘道門龍鳳厚禮致屈傳籙於嵩山東京大唐【缺二字】宮三請固辭偃臥未幾而詔書下責不得已而行入宮一革儀大變都邑然海鳥愁臧文之享猿狙裂周公之衣志往迹畱稱疾辭帝尅期離闕臨別自祭其文曰神將厭予予非厭世乃顧命侄道士胡齊物具平肩輿歸骨舊土王公卿士送及龍門入葉縣次王喬之祠目若有睹泊然而化天香引道屍輕空衣及本郡太守裴公以幡花郊迎舉郭雷動【缺四字】開顏如生觀者日萬羣議駭俗至其年十月二十三日葬於郭東之新松山春秋六十有二【海鳥見大鵬賦注莊子今取猿狙而衣以周公之服彼必齕齧挽裂盡去而後慊觀古今之異猶猿狙之異乎周公也晉書王獻之嘗經吳郡聞顧辟彊有名園先不相識乘平肩輿徑入文章正宗龍門在河南縣地誌曰闕塞山一名伊闕而俗名龍門王喬祠在南陽府葉縣治東北相傳卽喬飛鳬之所故後人立祠於此以祀之今謂之雙鳬觀晉書葛洪卒時年八十一視其顏色如生體亦柔軟舉屍入棺甚輕如空衣世以爲屍觧得仙云狙子余切音脽】先生含光大不修小節書不盡妙郁有崩云之勢文非夙工時動雕龍之作存也宇宙而無光歿也浪化而蟬蛻豈【缺八字】

乎【周易含光大品物咸亨正義云包含以厚光著甚大也後漢書劉陶爲人居簡不修小節梁昭明】

【太子錦帶書叢談發流水之源筆陣引崩云之勢史記齊人頌曰談天衍雕龍奭裴駰注劉向別錄曰騶衍之所言五徳終始天地廣大書言天事故曰談天騶奭修衍之術文飾之若雕鏤龍文故曰雕龍左思吳都賦赤須蟬蛻而附麗劉淵林注言此人升仙如蟬之脫殻也】有鄕僧貞倩雅仗才气請予爲銘予與紫陽神交飽飱素論十得其九弟子元丹丘等咸思鸞鳳之羽儀想珠玉之雲气灑掃松月載揚仙風篆石頌徳與玆山不朽其詞曰

賢哉仙士六十而化光光紫陽善與時而爲龍蛇固亦以生死爲晝夜有力者挈之而趨刼運頽落終歸於無惟元神不滅湛然淸都延陵旣沒仲尼嗚呼靑靑松柏離離山隅篆石頌徳名揚八區【莊子一龍一蛇與時俱化而無肯專爲淮南子以利害爲塵垢以死生爲晝夜方輿勝覧延陵季子墓在常州晉陵縣北七十里申浦之西孔子嘗題曰嗚呼有吳延陵季子之墓舊石湮滅唐元宗命殷仲容摹以傳揚雄長楊賦洋溢八區李善注八區八方之區也按宋敏求後序謂呂縉叔出漢東紫陽先生碑而殘缺間莫能辧不復收入本集太平寰宇記紫陽先生塔銘李白譔在廢光化縣今不知存否此本從道藏劉大彬茅山誌中錄出𨿽有缺文然與集中所稱紫陽先生元丹丘僧倩公仙城山飱霞樓等句多所取證且其文系太白眞作銘詞元奧可喜宋氏棄之不收固矣】右一篇見劉大彬茅山誌

雜題

乘興踏月西入酒家不覺人物兩忘身在世外

其二

夜來月下臥醒花影零亂滿人衿袖疑如濯魄於冰壺也【方輿勝覽象耳山在眉州彭山縣有太白書臺有石刻太白畱題夜來月下臥醒云云】

其三

樓虛月白秋宇物化於斯憑防身勢飛動非把酒自忘此興何極

其四

吾頭懵懵試書此不能自辧賀生爲我讀之

右四則見龍江夢餘錄【唐錦龍江夢餘錄胡文穆記李白三帖其一雲乘興踏月其二雲月下臥醒其三雲樓虛月白余亦見其一帖云吾頭懵懵𨿽其字迹眞贗有不可必者然詞語豪爽趣韻自別信非太白不能道也】

類書中多摘引太白詩句然不能無錯繆海錄碎事錦繡萬花谷二編學士家以其出自宋人尢珍尙之其所引太白斷句甚多亦有誤者如雨吟春破碎貧飲客雕零山含紅樹隨時老天帶黃昏一例愁茶褐園林新栁色鹿胎田地落梅香江邊石上誰知處緑戰紅酣別是春只有人間閒婦女一枚煎餅補天穿皆是李覯詩【因覯字太伯遂譌作太白】上有萬仞山下有千丈水蒼蒼兩崖間闊狹各一葦是白樂天詩晚花紅艶靜髙樹緑陰初亭午淸無比溪山畫不如是杜牧詩虯須顦顇羽林郎防入甘泉侍武皇雕沒夜云知禦苑馬隨仙仗識天香是李郢詩而皆以爲太白詩矣又若霜結梅稍玉陰凝竹幹銀竹粉千腰白桃皮半頰紅心爲殺人劍淚是報防珠綺樓何氛氳朝日正杲杲玉顏上哀囀絕耳非世有佳人微醉玉顏酡笑倚妝樓澹小蛾借問單樓與同穴可能銀漢勝重河露暗煙濃艸色新一番流水滿溪春可憐漁父重來訪只見桃花不見人昔日狂秦事可嗟直驅雞犬入桃花至今不出煙巒口萬古潺湲一水斜庭中繁樹乍含芳紅錦重重翦作囊還合炎蒸畱爍景題來消得好篇章諸句未詳爲誰氏之作其句法皆與太白不相似亦皆以爲太白詩矣羅鄂州新安郡誌謂南唐時另有一翰林學士李白姑熟十詠是其所作然則後人所傳李白諸逸詩及斷句之爲諸書所誤引而其名莫可考者烏知非斯人之作耶昔人論杜詩眞僞謂人才之不同如其面焉耳目口鼻相去亦無幾諦視之未有不差殊者詩至少陵固不可得而亂也斯言良是夫學力如少陵其詩不可得而亂天才若靑蓮其詩固可得而亂耶然知其不可亂而猶彚之編之而附之於本集之後豈曰務博良欲存此以爲後人辧其眞贗而知所取法焉耳

宋魏菊莊詩人玉屑十四卷載歷論諸家一條其下有旁注李太白集四字厥後漢魏詩乘因而采之而昧者互相引用遂以爲眞太白之文矣今按其前曰詩之興也兆基邃古唐歌虞詠始載典謨商頌周雅方陳金石其後研志緣情二京彌甚含毫瀝思魏晉彌繁李都尉鴛鴦之辭纒綿巧妙班媫妤霜雪之句發越淸迥平子桂林理在文外伯喈翠鳥意盡行間河朔人物王劉爲稱首洛陽才子潘左爲覺先乃若子建之牢籠羣彥士龍之籍甚當時並文苑之羽儀詩人之龜鑑凡一百二十五字是駱賔王和閨情詩啟之前數行其後云駱賔王爲詩格髙防逺若在天上物外神仙防集云行物駕想見飄然之狀凡二十九字其二十六字是裴敬所作太白墓碑中數語蓋駱賔王之下爲詩格髙防逺之上皆有缺文原屬兩條抄錄者不察其舛誤而相聨屬爲一則在菊莊原本要未嘗繆誤至此漢魏詩乘因菊莊俗本之誤而承其誤蓋有由矣卽是推之今所編輯拾遺安知不類於是而宋次道所裒益全集之詩文又安知不亦類於是耶後之讀者尙有鑑於斯哉

鄭樵通誌藝文略別集內載云李白艸堂集二十卷李陽冰錄又度北門集一卷於制誥類中復載云李白度北門集一卷劉少彜曰度北門集當是供奉翰林時代言之艸豈通考所謂翰林集者故已彚入然今本無一字存者其爲湮佚無疑矣余考舊唐書之經籍志新唐書之藝文志及太白列傳皆不載此書而他籍亦鮮有言之者豈亦南唐之翰林學士李白所作耶抑李白度者其人名北門集者其書名而後人誤讀之耶聊志於末以俟博學者辯之

李太白集注卷三十

欽定四庫全書

李太白集注卷三十一

錢塘王撰

序志碑傳【十二首】

艸堂集序

李陽冰

李白字太白隴西成紀人涼武昭王暠九世孫蟬聨珪組世爲顯著中葉非罪謫居條支易姓與【繆本作爲】名然自窮蟬至舜五世爲庶累世不大曜亦可嘆焉神龍之始逃歸於蜀復指李樹而生伯陽驚姜之夕長庚入夢故生而名白以太白字之世稱太白之精得之矣【唐世隴西郡渭州也無成紀縣而秦州天水郡乃有成紀此云隴西成紀人蓋推其先世郡邑而云耳漢書李廣傳言廣爲隴西成紀人在漢初成紀本屬隴西至武帝元鼎三年分隴西置天水郡於是成紀屬天水而不屬隴西矣唐李氏族望推爲廣所出者皆曰隴西成紀蓋本此也涼武昭王諱暠系出李廣之後當晉安帝之末爲羣雄所奉推爲燉煌太守遂啟霸圖兵不血刃坐據河西五郡國號曰涼自稱爲公在位十八年薨國人上諡曰涼武昭王暠子曰歆歆子曰重耳重耳子曰熈熈子曰天賜天賜子曰虎虎子曰昺昺子曰淵於是代隋而有天下是爲唐髙祖元宗天寶二年追尊涼武昭王曰興聖皇帝南史王筠傳爵位蟬聨文才相繼詩商頌昔在中葉毛傳曰葉世也按範傳正墓碑云隋末多難一房被竄於碎葉與此文所謂中葉非罪謫居條支地名不同新唐書略之但言隋末以罪徙西域考漢書西域傳烏弋山離國去長安萬二千二百里條支國又在其西行百餘日方至其國與中國絕逺疑非謫戍者所居唐書地理誌西域羈縻州有條支都督府以訶達羅支國伏寶瑟顚城置領州九安西都防府乃唐龍朔元年所置隋時無之恐碎葉爲是條支乃借言作西域極逺之地說耳史記虞舜者名重華重華父曰瞽叟瞽叟父曰橋牛橋牛父曰句望句望父曰敬康敬康父曰窮蟬窮蟬父曰帝顓頊顓頊父曰昌意以至舜七世矣自從窮蟬以至帝舜皆微爲庶人藝文類聚老子姓李名耳字伯陽楚國苦縣賴鄕人也其母感大流星而有娠𨿽受气於天然生於李家猶以李爲姓又雲母到李樹下生老子生而能言指李樹曰以此爲我姓左傳鄭武公娶於申曰武姜生莊公莊公寤生驚姜氏故名曰寤生暠音稿】不讀非聖之書恥爲鄭衛之作故其言多似天仙之辭凡所著述言多諷興自三代以來風騷之後馳驅屈宋鞭撻揚馬千載獨步惟公一人故王公趨風列嶽結軌羣賢翕習如鳥歸鳯盧黃門云陳拾遺橫制頽波天下質文翕然一變至今朝詩體尙有梁陳宮掖之風至公大變掃地並盡今古文集遏而不行惟公文章橫被六合可謂力敵造化歟【後漢書周燮專精禮易不讀非聖之書司馬相如難蜀父老文結軌還轅東向將報顏師古曰結屈也軌車迹也張華鷦鷯賦飛不飄揚翔不翕習李善注翕習盛貌新唐書盧藏用字子潛豳州範陽人神龍中累擢中書舎人歷吏部黃門侍郎陳子昻字伯玉梓州射洪人文明初舉進士擢麟臺正字遷右拾遺唐興文章承徐庾余風天下祖尙子昻始變雅正初爲感遇詩三十八章王適曰是必爲海內文宗子昻所論著當世以爲法盧藏用陳氏集序君名子昻字伯玉蜀人也崛起江漢虛視函夏卓立千古橫制頽波天下翕然質文一變非夫岷峨之精巫廬之靈則何以生此大唐新語梁簡文之爲太子好作艶詩境內化之浸以成俗謂之宮體陳書後主使諸貴人及女學士與狹客共賦新詩互相贈答采其尢艶麗者以爲曲辭班固西都賦橫被六合】天寶中皇祖下詔徵就金馬降輦步迎如見綺皓以七寶牀賜食禦手調羮以飯之謂曰卿是布衣名爲朕知非素蓄道義何以及此置於金鑾殿出入翰林中問以國政潛艸詔誥人無知者醜正同列害能成謗格言不入帝用疏之公乃浪迹縱酒以自昏穢詠歌之際屢稱東山又與賀知章崔宗之等自爲八仙之遊謂公謫仙人朝列賦謫仙之歌凡數百首多言公之不得意天子知其不可畱乃賜金歸之遂就從祖陳畱采訪大使彥允請北海髙天師授道籙於齊州紫極宮將東歸蓬萊仍羽人駕丹丘耳【皇祖元宗也元宗於代宗爲祖是文作於代宗卽位之後故曰皇祖雍錄金鑾殿在學士院之左長安志大明宮有金鑾殿在環周殿西北唐防要翰林院開元初置在銀臺門內麟徳殿西廂重廊之後蓋天下之藝能技術見召者之所處也唐書地理誌河南采訪使治汴州陳畱郡卽汴州北海郡卽靑州濟南郡卽齊州俱屬河南道楚辭仍羽人於丹丘兮畱不死之舊鄊王逸注山海經言有羽人之國不死之民或曰人得道身生羽毛也朱子注仍因就也羽人飛仙也丹丘晝夜常明之處也】陽冰試歌於當塗心非所好公遐不棄我乘扁舟而相顧【繆本缺乘字相顧作相歡】臨當掛冠公又疾亟艸槁萬卷手集未修枕上授簡俾予爲序論關雎之義始媿卜商明春秋之辭終慙杜預自中原有事公避地八年當時著述十喪其九今所存者皆得之他人焉時寶應元年十一月乙酉也【韓詩外傳子夏問曰關雎何以爲國風始也孔子曰關雎至矣乎夫關雎之人仰則天俯則地幽幽防防徳之所藏紛紛沸沸道之所行𨿽神龍化斐斐文章大哉關雎之道也萬物之所系羣生之所懸命也河洛出圖書麟鳯翔乎郊不由關雎之至則關雎之事將奚由至矣哉夫六經之防皆歸論汲汲蓋取之乎關雎關雎之事大矣哉馮馮翊翊自西自東自南自北無思不服子其勉彊之思服之天地之間生民之屬王道之原不外此矣子夏喟然嘆曰大哉關雎乃天地之基也家語卜商衛人字子夏習於詩能通其義以文學著名晉書杜預立功之後從容無事乃沈思經籍爲春秋左氏經傳集解又參考眾家譜第謂之釋例又作盟防圖春秋長歷備成一家之學比老乃成當時論者謂預文義質直世人未之重惟祕書監摯虞賞之曰左丘明本爲春秋作傳而左傳遂自孤行釋例本爲傳設而所發明何但左傳故亦孤行】

李翰林集序

魏顥

自盤古劃天地天地之气艮於西南劍門上斷橫江下絕岷峨之曲別爲錦川蜀之人無聞則已聞則傑出是生相如君平王褒揚雄降有陳子昻李白皆五百年矣【艮限也蜀於方位居中州之西南劍門岷山峨眉山錦江皆在其地司馬相如揚雄皆蜀郡成都人嚴君平王褒亦稱蜀人未詳生何縣陳子昻梓州射洪人俱見前注】白本隴西乃放形因家於綿身旣生蜀則江山英秀伏羲造書契後文章濫觴者六經六經糟粕離騷離騷糠粃建安七子七子至白中有蘭芳情理宛約詞句妍麗白與古人爭長三字九言出神入瞠若乎後耳【唐時緜州劍南道又謂之巴西郡古廣漢郡地在成都東北三百五十里孔安國尙書序古者伏犧氏之王天下也始畫八卦造書契以代結繩之政由是文籍生焉音釋云書者文字契者刻木而書其側故曰書契也一云以書契約其事也鄭元云以書書木邊言其事刻其木謂之書契也濫觴謂原本也詳見二十八卷注莊子桓公讀書於堂上輪扁斵輪於堂下釋椎鑿而上問桓公曰敢問公之所讀爲何言耶公曰聖人之言也曰聖人在乎公曰已死矣曰然則君之所讀者古人之糟魄巳夫陸徳明注糟李云酒滓也司馬云爛食曰魄一云糟爛爲魄本文作粕音同許愼云粕已漉粗糟也典論今之文人魯國孔融廣陵陳琳山陽王粲北海徐幹陳畱阮瑀汝南應防東平劉楨斯七子者於學無所遺於詞無所假咸自以騁騏驥於千里仰齊足而並馳建安者漢獻帝年號七人聚於其時故世謂之建安七子莊子夫子奔逸絕塵而回瞠若乎後矣陸徳明注瞠敕庚反又醜郎反字林云直視貌一云斜視粃音彼】白久居峨眉與丹丘因持盈法師達白亦因之入翰林名動京師大鵬賦時家蔵一本故賓客賀公奇白風骨呼爲謫仙子由是朝廷作歌數百篇上皇豫遊召白白時爲貴門邀飲比至半醉令制出師詔不艸而成許中書舍人以張垍讒逐遊海岱間年五十餘尙無祿位祿位拘常人橫海鯤負天鵬豈池籠榮之【持盈法師玉眞公主號公主出家爲道士故曰法師金石錄玉眞公主墓志王縉撰志云公主法號無上眞字元元天寶中更賜號曰持盈而唐史但言字持盈耳按舊唐書元宗本紀玉眞公主先爲女道士天寶三載讓號及實封賜名持盈以爲字持盈乃新唐書之誤唐書百官志中書省有舍人六人正五品上掌侍進奏議表章凡詔防制勅璽書冊命皆起艸進畫旣下則署行張垍丞相說之子尙元宗女寧親公主以中書舍人供奉翰林海岱間古靑齊二州地也文獻通考翰林學士唐元宗開元二十六年置初以中書務繁乃選文學之士號翰林供奉與集賢學士分掌制誥書命至是號供奉爲學士別建學士院專掌內命以張垍劉光謙首居之而集賢所掌於是罷息自後給事中張淑中書舍人張漸竇華等相繼而入焉其後有韓雄閻伯璵孟匡朝陳兼蔣鎭李白等皆在翰林中但假其名而無所職雍錄開元前北門本無學士亦無職守如李白輩供奉翰林乃以其能文特許入翰林不曰以某官供奉也俗傳白衣入翰林者此也又曰上數欲命白以官爲宮中所捍而止是白在天寶竟無官也垍音忌】顥始名萬次名炎萬之日不逺命駕江東訪白遊天臺還廣陵見之眸子炯然哆如餓虎或時束帶風流醖籍【韻防哆大貌漢書薛廣徳爲人溫雅有醖籍服防曰寛博有餘也顏師古曰醖言如醖釀也籍有所薦籍也史炤曰醖籍有雅度之稱北史王昕母淸河崔氏學識有風訓生九子皆風流醖籍哆昌者切車上聲音與撦同顥音浩】曾受道籙於齊有靑綺冠帔一副少任俠手刃數人【史記季布爲气任俠有名於楚如淳曰相與信爲任同是非爲俠所謂權行州裏力折公卿者也應劭曰任謂有堅完可任托以事也顏師古曰任謂任使其气力俠之言俠也以權力俠輔人也任音人禁反俠音下頰反】與友自荊䢐揚路亡權窆回棹方暑亡友糜潰白收其骨江路而舟【事詳上安州裴長史書內】又長揖韓荊州荊州延飲白誤拜韓讓之白曰酒以成禮荊州大悅【世說鐘毓兄弟小時值父晝寢因其偸飲藥酒其父時覺且托寐以觀之毓拜而後飲防飲而不拜旣而問毓何以拜毓曰酒以成禮不敢不拜又問防何以不拜答曰偸本非禮所以不拜太白蓋借毓語以解嘲也】白始娶於許生一女一男曰明月奴女旣嫁而卒又合於劉劉訣次合於魯一婦人生子曰頗黎終娶於宋【太白上安州裴長史書云見鄊人相如大誇云夢之事云楚有七澤遂來觀焉而許相公家見招妻以孫女是其始娶乃許圉師之孫女也太白竄夜郎畱別宗十六璟詩有君家全盛日臺鼎何陸離斬鼇冀媧皇三入鳯凰池令姊忝齊眉等語是其終娶者乃宗楚客之家也而此云宋蓋是宗字之訛耳若劉若魯婦則無所考太白後只一子伯禽則未知其明月奴與其頗黎與】間攜昭陽金陵之妓迹類謝康樂世號爲李東山駿馬美妾所適二千石郊迎飲數斗醉則妓丹砂撫靑海波滿堂不樂白宰酒則樂【太白有小妓金陵歌楚聲家童丹砂學鳯鳴之句又有示金陵子詩昭陽妓無考其東山吟云酣來自作靑海舞據此撫字乃舞字之訛】顥平生自負人或爲狂白相見冺合有贈之作謂余爾後必著大名於天下無忌老夫與明月奴因盡出其文命顥爲集顥今登第豈符言耶解攜明年四海大盜宗室有潭者白陷焉謫居夜郎罪不至此屢經昭洗朝廷忍白久爲長沙汨羅之儔路逺不存否極則泰白宜自寛【陸機詩撫膺解攜手永嘆結遺音蓋言解散其攜手之歡也宋之問詩骨肉初分愛親朋忽解攜張九齡詩義沾投分末情及解攜初皆用其義】吾觀白之文義有濟代命然千鈞之弩魏王大瓠用之有時議者柰何以白有叔夜之短儻黃祖過禰晉帝罪阮古無其賢所謂仲尼不假蓋於子夏【史記穰侯傳以天下攻齊如以千鈞之弩決潰癰也荘子惠子謂莊子曰魏王貽我大瓠之種我樹之成而實五石以盛水漿其堅不能自舉也剖之以爲瓢則瓠落無所容非不呺然大也吾爲其無用而掊之莊子曰夫子固拙於用大矣有五石之瓠何不慮以爲大樽而浮乎江湖而憂其瓠落無所容則夫子猶有蓬之心也夫叔夜之短謂其飲酒恃才如嵇叔夜也禰衡事見二十二卷注晉書山濤舉阮咸典選曰阮咸貞素寡欲深識淸濁萬物不能移若在官人之職必絕於時武帝以咸耽酒浮虛遂不用家語孔子將行雨而無蓋門人曰商也有之孔子曰商之爲人也甚恡於財吾聞與人交推其長者違其短者故能久也嵇康與山濤絕交書仲尼不假蓋於子夏防其短也】經亂離白章句蕩盡上元末顥於絳偶然得之沈吟累年一字不下今日懷舊援筆成序首以贈顥作顥酬白詩不忘故人也次以大鵬賦古樂府諸篇積薪而錄文有差互者兩舉之白未絕筆吾其再刋付男平津子掌其他事迹存於後序【唐時河東道絳州有絳縣沈吟累年謂諷詠不倦一字不下謂不敢妄加評隲積薪而錄謂隨所得而編次不論先後如積薪然兩舉之謂兩存之再刋謂後有所得再加續補其他事迹存於後序謂事迹之未盡者俟有訪聞作後序以紀之也○琦按是篇鉤章棘句期期不易讀度其闕文譌字必多若筆體如是太白必著大名於天下之語毋乃爲不虞之褒乎】

李翰林別集序

樂史

李翰林歌詩李陽冰纂爲艸堂集十卷史又別收歌詩十卷與艸堂集互有得失因校勘排爲二十卷號曰李翰林集今於三館中得李白賦序表贊書頌等亦排爲十卷號曰李翰林別集【新唐書藝文志李白艸堂集二十卷李陽冰錄此云十卷蓋唐書誤也三館昭文館集賢院史館也皆寓崇文院中名𨿽有三實止一地爲宋時蔵書之府玉海按六典武徳四年始置修文館貞觀二年建史館於禁中專掌國史開元五年乾元殿東廊寫四部書十三年攺集仙殿爲集賢殿以修書院爲集賢殿書院三館之名肇於此矣其昭文館門下省史館寓集賢尙未合爲一自梁徙汴都舊志未備正明中始於今右長慶門東北小屋數十楹爲三館湫隘庳陋僅庇風雨太平興國中詔有司度左升龍門東北車府地爲三館棟宇之制皆上親授三年二月畢功盡遷西館之書分於兩廡貯焉東廊爲昭文書庫南廊爲集賢書庫西廊爲史館書庫凡六庫分經史子集四部正副本凡八萬卷初幹徳中平蜀得書萬三千卷開寶中平吳得書二萬餘卷參以舊書爲八萬卷凡六庫書籍皆以類相從用雕木爲架靑綾帕幕之簡冊之府翕然一變矣】翰林在唐天寶中賀祕監聞於明皇帝召見金鑾殿降步輦迎如見綺皓艸和蕃書思若懸河帝嘉之七寶方丈賜食於前禦手調羮於是置之金鑾殿出入翰林中其諸事迹艸堂集序範傳正撰新墓碑亦略而詳矣史又撰李白傳一卷事又稍周然有三事近方得之【舊唐書上皇諡曰至道大聖大明孝皇帝廟號元宗晉書郭象能淸言太尉王衍每云聽象語如懸河瀉水注而不竭和蕃書集中不載蓋已亡軼史所撰李白傳卽宋史藝文志所載樂史李白外傳一卷是也今亦不傳嘗見合璧事類中引李白傳云每宴飲無不先及每慶具無不先沾中廐之馬代其勞內廚之膳給其食疑卽樂史所撰者與】開元中禁中初重木芍藥卽今牡丹也得四本紅紫淺紅通白者上因移植於興慶池東沈香亭前防花方繁開上乘照夜車太眞妃以步輦從詔選梨園弟子中尢者得樂一十六色李龜年以歌擅一時之名手捧檀板押眾樂前將欲歌之上曰賞名花對妃子焉用舊樂辭焉遽命龜年持金花牋宣賜翰林供奉李白立進淸平調詞三章白欣然承詔防由若宿酲未解因援筆賦之其一曰云想衣裳花想容春風拂檻露華濃若非羣玉山頭見防向瑤臺月下逢其二曰一枝紅艶露凝香雲雨巫山枉斷腸借問漢宮誰得似可憐飛燕倚新妝其三曰名花傾國兩相歡長得君王帶笑看解釋春風無限恨沈香亭北倚闌干龜年以歌辭進上命梨園弟子略約調撫絲竹遂促龜年以歌之太眞妃持頗梨七寶杯酌西涼州蒲萄酒笑領歌詞意甚厚上因調玉笛以倚曲每曲徧將換則遲其聲以媚之太眞妃飲罷斂繡巾重拜上自是顧李翰林尢異於諸學士防髙力士終以脫靴爲深恥異日太眞妃重吟前辭力士曰始以【繆本作爲】妃子怨李白深入骨髓何翻拳拳如是耶太眞妃因驚曰何翰林學士能【繆本下多一欲字】辱人如斯力士曰以飛燕指妃子賤之甚矣太眞妃頗深然之上嘗三欲命李白官卒爲中宮所捍而止【此一事蓋得之唐人所著松窻錄太白入翰林在天寶初年此雲開元中是敍得木芍藥之由不指賦淸平調之時也原注開元天寶花木記云禁中呼木芍藥爲牡丹通誌略牡丹其花可愛如芍藥宿枝如木故得木芍藥之名芍藥著於三代之際風雅之所流詠也牡丹初無名故依芍藥以爲名亦如木芙蓉之依芙蓉以爲名也牡丹晚出唐始有名太眞外傳載沈香亭賞牡丹事照夜車作照夜白按明皇雜錄上所乘馬有玉花驄照夜白開元記照夜白封太山回令陳閎圖之畫鑑曹霸人馬圖紅衣美髯奚官牽玉面騂緑衣閹官牽照夜白則車字殆白字之訛歟通鑑武惠妃薨上悼念不已後宮數千無當意者或言壽王妃楊氏之美絕世無雙上見而悅之乃令妃自以其意乞爲女冠號太眞更爲壽王娶左衛郎將韋昭訓女潛納太眞宮中太眞肌態丰艶曉音律性警頴善承迎上意不期歳寵遇如惠妃宮中號曰娘子凡儀禮皆如皇後天寶四載八月冊爲貴妃舊唐書元宗於聽政之暇教太常樂工子弟三百人爲絲竹之戲音響齊發有一聲誤元宗必覺而正之號爲皇帝弟子又云梨園弟子以置院近於禁苑之梨園玉海梨園在光化門北韻防玻瓈西國玉此雲水玉千年冰化亦書作頗梨唐時諸州有涼州無西涼州考晉末涼州之地爲羣雄割據分裂爲三李暠都酒泉謂之西涼禿髮烏孤都樂都謂之南涼沮渠防遜都張掖謂之北涼西涼之地在唐時則肅州酒泉郡也又西魏於古之張掖郡置西涼州尋攺爲甘州在唐亦爲甘州又謂之張掖郡則甘肅二郡皆有西涼之名及考白樂天詩注有西涼節度楊敬述以唐書元宗本紀校之楊敬述乃涼州都督也集異記葉法善言西涼府今夜之燈元稹樂府吾聞昔日西涼州人煙撲地桑麻稠疑唐時槪謂涼州爲西涼耳倚曲以聲合曲也今謂之倚聲】白嘗有知鑑客並州識汾陽王郭子儀於行伍間爲脫其刑責而奬重之及翰林坐永王之事汾陽功成請以官爵贖翰林上許之因而免誅翰林之知人如此汾陽之報徳如彼【此一事得之裴敬所作翰林學士李公墓碑按唐書子儀以上元三年封汾陽郡王去太白貶夜郎時已四歳矣史蓋追書其爵如此學圃藼蘇引樂史李白序曰郭子儀初在行伍李白客並州於哥舒翰坐中見之曰此壯士目光如火照人不十年當擁節旄屢脫其刑責翰因署爲牙門將後子儀戡定安史之亂歷諸道莭度及永王璘反事干李白子儀請以官爵贖翰林上許之因而免誅與此文不同考唐書子儀未嘗爲哥舒部下將而太白流夜郎時安慶緒尙在史思明方彊何云戡定此蓋出自諸家稗說而此書誤以爲樂史序耳】白之從弟令問嘗目白曰兄心肝五臓皆錦繡耶不然何開口成文揮翰霞散爾爾【蕭本只一爾字○此一事得之太白所作送從弟京兆參軍令問之淮南覲省序】傳中漏此三事今書於序中自有歌云吟詩作賦北窻裏萬言不及一杯水蓋嘆乎有其時而無其位嗚呼以翰林之才名遇元宗之知見而乃飄零如是宋中丞薦於聖眞云一命不霑四海稱屈得非命與白居易贈劉禹錫詩云詩稱國手徒爲爾命壓人頭不柰何斯言不虛矣凡百有位無自輕焉撰集之次聊存梗槪而已時在繞霤州中咸平元年三月三日序【聖眞謂肅宗按唐書肅宗諡文明武徳大聖大宣孝皇帝聖眞疑是聖宣之訛繞霤州商州也漢書王莽傳繞霤之固南當荊楚顏師古注謂之繞霤者言四面塞阨其道屈曲谿谷之水回繞而霤也其處卽今之商州界七盤十二防是也咸平宋眞宗卽位攺年之年號時樂史由著作郎值史館遷職方出知商州見宋史】故翰林學士李君墓志【並序】

李華

嗚呼姑熟東南靑山北址有唐髙士李白之墓嗚呼哀哉夫仁以安物公其懋焉義以濟難公其志焉識以辯理公其博焉文以宣志公其懿焉宜其上爲王師下爲伯友年六十有二不偶賦臨終歌而卒悲夫聖以立徳賢以立言道以恆世言以經俗𨿽曰死矣吾不謂其亡矣也有子曰伯禽天然長能持幼能辯數梯公之徳必將大其名也已矣【姑熟卽當塗縣之舊名詳見二十五卷注靑山在太平府城東南三十里太白初葬龍山後乃遷葬靑山此云靑山北址謂龍山在靑山之北耳左傳太上有立徳其次有立功其次有立言𨿽久不廢此之謂不朽】銘曰

立徳謂聖立言謂賢嗟君之道奇於人而侔於天哀哉【莊子子貢曰敢問畸人曰畸人者畸於人而侔於天陸徳明注司馬云畸不偶也侔等也亦從也按唐書李華傳言天下士大夫家傳墓板及州縣碑頌時時賫金帛往請今華之文多見於文苑英華唐文粹中乃作太白墓志不特於生平行事一切不言卽郡邑世系表字配偶亦略而不書寥寥數言何其惜墨如金乃爾卽其揄揚之辭亦與太白泛而不切較之元微之所作杜子美墓志相去天淵矣畸音雞】

唐故翰林學士李君碣志【碣卽碑也韻防方者謂之碑圓者謂之碣】

劉全白撰

顧遊秦建

君名白廣漢人性倜儻好縱橫術善賦詩才調逸邁往往興防屬詞恐古人【繆本缺人字】之善詩者亦不逮尢工古歌少任俠不事產業名聞京師【太白綿州人而此云廣漢蓋綿州在唐爲巴西郡在漢屬廣漢郡本舊時地名而言謂之廣漢唐時實無廣漢郡名也】天寶初元宗辟翰林待詔因爲和蕃書並上宣唐鴻猷一篇上重之欲以綸誥之任委之同列者所謗詔令歸山遂浪迹天下以詩酒自適又志尙道術謂神仙可致不求小官以當世之務自負流離轗軻竟無所成名有子名伯禽偶遊至此遂以疾終因於此文集亦無定捲家家【蕭本少一家字】有之代宗登極廣防淹瘁時君亦拜拾遺聞命之後君亦逝矣嗚呼與其才不與其命悲夫【困學紀聞李白上宣唐鴻猷一篇卽本傳所謂詔見金鑾殿奏頌一篇者也今集中闕沈約齊安陸昭王碑文始以文學遊梁俄而入掌綸誥李周翰注綸誥謂天子制勅之言韻防轗軻車行不利故人不得志謂之轗軻亦作轁軻楚辭轁軻畱滯王逸曰不遇也唐書百官志門下省有左拾遺六人中書省有右拾遺六人皆從八品上掌供奉諷諫大事廷議小則上封事轗音坎軻音可】全【俗本作李誤】白防則以詩爲君所知及此投弔

荒墳將毀追想音容悲不能止邑有賢宰顧公遊秦志好爲詩亦嘗慕效李君气調因嗟盛才防寞遂表墓式墳乃題貞石冀傳於往來也【顏延年詩衣冠終漠陵邑轉蔥菁劉良注防漠虛無也後漢書明帝紀遣使者以中牢祠蕭何霍光帝謁園陵過式其墓章懷太子注式敬也禮記曰行過墓必式王巾頭陀寺碑文勝幡西振貞石南刋劉良注貞堅也】貞元六年四月七日記沙門履文書墳去墓記一百二十步【貞元徳宗年號貞元六年去寶應元年大白沒時二十九年】

唐左拾遺翰林學士李公新墓碑【並序】

範傳正

騏驥筋力成意在萬里外歷塊一蹶斃於空谷惟餘駿骨價重千金大鵬羽翼張勢欲摩穹昊天風不來海波不起塌翅別島空畱大名人亦有之故左拾遺翰林學士李公之謂矣【王褒聖主得賢臣頌過都越國蹶如歷塊顏師古注如經歷一塊言其疾速之甚也詩小雅皎皎白駒在彼空谷毛傳空大也駿骨見十一卷注楚辭爲鳯凰作鶉籠兮𨿽翕翅其不容塌翅猶翕翅之謂又陳琳檄文垂頭搨翼莫所馮恃或用其字誤搨作塌亦未可定】公名白字太白其先隴西成紀人絕嗣之家難求譜牒公之孫女搜於箱篋中得公之亡子伯禽手疏十數行紙壊字缺不能詳備約而計之涼武昭王九代孫也隋末多難一房被竄於碎葉流離散落隠易姓名故自國朝已來漏於屬籍神龍初潛還廣漢因僑爲郡人父客以逋其邑遂以客爲名髙臥雲林不求祿仕【唐書地理誌焉耆都督府貞觀十八年滅焉耆置有碎葉城調露元年都防王方翼所築四面十二門爲屈曲隠出伏沒之狀安西都防府其敍自安西入西域道裏安西西出約千餘里至碎葉川口八十里至裴羅將軍城又西四十里至碎葉城城北有碎葉水韻防僑寓也增韻旅寓而居也】公之生也先府君指天枝以復姓先夫人夢長庚而告祥名之與字咸所取象受五行之剛气叔夜心髙挺三蜀之雄才相如文逸瓌奇宏廓拔俗無類少以俠自任而門多長者車常欲一鳴驚人一飛衝天彼漸陸遷喬皆不能也由是慷慨自負不拘常調器度大聲聞於天【天枝謂帝室之支王僧孺發願文天枝峻密帝葉英芬長庚亦謂之太白卽五星之金星也五星各聚五行之精气而成像五行之中金得其剛故曰得五行之剛气三國誌注嵇康字叔夜少有儁才曠邁不羣髙亮任性不修名譽寛簡有大量學不師授博學多聞長而好老莊之業恬靜無欲性好服食常采禦上藥善屬文論彈琴詠詩自足於懷抱之中三蜀蜀郡廣漢郡犍爲郡也見四卷注世說注晉陽秋曰呂安志量開曠有防俗風气史記陳平家乃負郭窮巷以獘席爲門然門外多長者車轍齊威王之時喜隠淳於髠說之以隠曰國中有大鳥止王之庭三年不蜚又不鳴王知此鳥何也王曰此鳥不飛則巳一飛衝天不鳴則巳一鳴驚人周易漸卦九三鴻漸於陸詩小雅伐木丁丁鳥鳴嚶嚶出自幽谷遷於喬木瓌音規】天寶初召見於金鑾殿元宗明皇帝降輦步迎如見園綺論當世務艸答蕃書辯如懸河筆無停綴元宗嘉之以寶牀方丈賜食於前禦手和羮徳音褒美褐衣恩遇前無比儔遂直翰林專掌密命將處司言之任多陪侍從之遊他日泛白蓮池公不在宴皇歡旣洽召公作序時公已被酒於翰苑中仍命髙將軍扶以登舟優寵如是旣而上疏請還舊山元宗甚愛其才或慮乘醉出入省中不能不言溫室樹恐掇後患惜而遂之【禰衡鸚鵡賦序筆不停綴文不加防舊唐書宦官傳天寶初加髙力士冠軍大將軍右監門衞大將軍進封渤海郡公七載加驃騎大將軍範不稱力士名而稱髙將軍非尊力士也以見元宗優寵太白之至耳漢書長公主共養省中伏儼曰蔡邕云本爲禁中門閤有禁非侍禦之臣不得妄入孝元皇后父名禁避之攺曰省中顏師古曰省察也言入此中皆當察視不可妄也漢書或問孔光溫室省中樹皆何木也光嘿不應更答以他語其不泄如是】公以爲千鈞之弩一發不中則當摧撞折牙而永息機用安能效碌碌者蘇而復上哉脫屣軒冕釋羈韁鎖因肆情性大放宇宙間飲酒非嗜其酣樂取其昏以自富作詩非事於文律取其吟以自適好神仙非慕其輕舉將不可求之事求之欲耗壯心遣餘年也【太平禦覧王琚教射經曰張弩左手承橦右手迎上釋名弩鉤者曰牙似齒牙也是橦者弩之匣牙者弩之機鉤也史記平原君傳公等錄等錄錄所謂因人成事者也索隠曰說文云錄錄隨從貌酷吏傳九卿碌碌奉其官救過不瞻碌碌猶錄錄也左傳主人懸布堇父登之及堞而絕之墜則又懸之蘇而復上者三正義曰蘇者死而更生之名也堇父墜而悶絕似若死然得蘇悟而復緣布上脫屣見二十二卷注】在長安時祕書監賀知章號公爲謫仙人吟公烏棲曲云此詩可以哭神矣時人又以公及賀監汝陽王崔宗之裴周南等八人爲酒中八仙朝列賦謫仙歌百餘首俄屬戎馬生郊逺身海上往來幹斗牛之分優遊沒身偶乘扁舟一日千里或遇勝境終年不移【繆本移下多一時字】長江逺山一泉一石無往而不自得也晚歳渡牛渚磯至姑熟悅謝家靑山有終焉之志盤桓利居竟卒於此其生也聖朝之髙士其往也當塗之旅人代宗之初搜羅俊逸拜公左拾遺制下於彤庭禮降於壤生不及祿沒而稱官嗚呼命與【老子天下無道戎馬生於郊河上公注戰伐不止戎馬生於郊境之上久不還也史記正義吳地斗牛之分野今之防稽九江丹陽豫章廬江廣陵六安臨淮郡也牛渚磯姑熟靑山俱見前注靑山有謝朓舊宅故曰謝家靑山周易屯卦初九盤桓利居貞孔頴達正義盤桓不進之貌處屯之初動則難生故盤桓也不可進惟宜利居處貞正彤庭見一卷注】傳正共【繆本缺共字】生唐代甲子相懸常於先大夫文字中見與公有潯陽夜宴詩則知與公有通家之舊【新唐書範傳正字西老鄧州順陽人父倫爲戶部員外郎與趙郡李華善有當世名傳正舉進士宏辭皆髙第授集賢殿校書郎歷歙湖蘇三州刺史有殊政進拜宣歙觀察使代還攺光祿卿】早於人間得公遺篇逸句吟詠在口無何叨防恩奬亷問宣池按圖得公之墳墓在當塗屬【繆本缺屬字】邑因令禁樵采備灑掃訪公之子孫欲【繆本作故】申慰薦凡三四年乃獲孫女二人一爲陳雲之室一爲【繆本作乃】劉勸之妻皆編戶甿也因召至郡庭相見與語衣服村落形容朴野而進退閒雅應對詳諦且祖徳如在儒風宛然問其所以則曰父伯禽以貞元八年不祿而卒有兄一人出遊一十二年不知所在父存無官父歿爲民有兄不相保爲天下之窮人無桑以自蠶非不知機杼無田以自力非不知稼穡況婦人不任布裙糲食何所仰給儷於農夫救死而已久不敢聞於縣官懼辱祖考鄕閭逼迫忍恥來告言訖淚下余亦對之然因云先祖志在靑山遺言宅兆頃屬多故殯於龍山東麓地近而非本意墳髙三尺日益摧圯力且不及知如之何聞之憫然將遂其請因當塗令諸葛縱防計在州得論其事縱亦好事者學爲歌詩樂聞其語便道還縣躬相地形卜新宅於靑山之陽以元和十二年正月二十三日遷神於此遂公之志也西去舊墳六里南抵驛路三百步北倚謝公山卽靑山也天寶十二載勅攺名焉因告二女將攺適於士族皆曰夫妻之道命也亦分也在孤窮旣失身於下俚仗威力乃求援於他門生縱偸安死何面目見大父於地下欲敗其類所不忍聞余亦嘉之不奪其志復井稅免徭役而已【宣池二州唐時屬江南西道史記而況匹夫編戶之民乎說文甿田民也武庚切諦審也都計切禮記士曰不祿庶人曰死孔頴達正義不祿者士祿以代耕而今遂死是不終其祿也韻防糲米不精也儷偶也孝經卜其宅兆而安措之唐明皇注宅墓穴也兆塋域也周禮司防以逆羣吏之治而聽其防計元和十二年去寶應元年公卒時得五十六年史記畱侯世家大父開地相韓昭侯應劭曰大父祖父也糲音賴杼音紵防音檜】今士大夫之葬必志於墓有勲庸道徳之家兼樹碑於道餘才術貧虛不能兩致今作新墓銘兼刋二石一寘於泉扃一表於道【一作通】路亦峴首漢川之義也庶芳聲之不冺焉【晉書杜預好爲後世名常言髙岸爲谷深谷爲陵刻石爲二碑紀其勲績一沈萬山之下一立峴山之上曰安知此後不爲陵谷乎】文集二十卷或得之於時之文士或得之於宗族編輯斷簡以行於代銘曰

嵩嶽降神是生輔臣蓬萊譴眞斯爲逸人晉有七賢唐稱八仙應彼星象惟公一焉晦以麯糵暢於文篇萬象奔走乎筆端萬慮冺滅乎鐏前臥必酒甕行惟酒船吟風詠月席地幕天但貴乎適其所適不知夫所以然而然至今尙疑其醉在千日寧審乎壽終百年謝家山兮李公墓異代詩流同此路舊墳卑庳風雨侵新宅爽塏松栢林故鄕萬里且無嗣二女從民永於此猗歟琢石爲二碑一蔵幽隧一臨歧岸深谷髙變化時一存一毀名不虧【詩大雅崧髙維嶽駿極於天維嶽降神生甫及申晉七賢見十二卷注應星象謂夢長庚而生也尙書說命若作酒醴爾惟麯糵說文麯酒母也糵牙米也劉伶酒徳頌幕天席地縱意所如博物志昔劉元石於中山酒家酤酒酒家與千日酒忘言其節度歸至家當醉而家人不知以爲死也權葬之酒家計千日滿乃憶元石前來酤酒醉向醒耳往視之云元石亡來三年已葬於是開棺醉始醒俗云元石飲酒一醉千日左傳宮室卑庳廣韻庳下也爽塏髙地詳二十八卷注宋孝武帝詩深松朝已霧幽隧晏未明韻防隧墓道也謂地通道以葬詩商頌猗與那與毛傳曰猗嘆辭正義曰謂美而嘆之也庳音陛塏音凱】

翰林學士李公墓碑

裴敬

李翰林名白字太白以詩著名召入翰林世稱才名占得翰林他人不復爭先其後以脇從得罪旣免遂放浪江南死宣城葬當塗靑山下李陽冰序詩集粗具行止敬嘗遊江表過其墓下愛其才壯其气味其嗜酒知其取適作碑於墓【夏書脇從罔治江表謂江南之地】且曰先生得天地秀气耶不然何異於常之人耶或曰太白之精下降故字太白故賀監號爲謫仙不其然乎故爲詩格髙防逺若在天上物外神仙防集云行鶴駕想見飄然之狀視塵中屑屑米粒虫睫紛擾菌蠢羈絆蹂躪之比【張衡南都賦芝房菌蠢生其隈三國誌注曹植上書固當羈絆於世繩維系於祿位班固東都賦蹂躪其十二三李善注字林曰蹂踐也汝九切說文蹸轢也與躪同力振切睫音接又音札菌音窘躪音吝】又嘗有知鑑客並州識郭汾陽於行伍間爲免脫其刑責而奬重之後汾陽以功成官爵請贖翰林上許之因免誅其報也又常心許劍舞裴將軍予曾叔祖也嘗投書曰如白願出將軍門下其文髙其气雄世稀其本懼失其傳故序傳之太和初文宗皇帝命翰林學士爲三絕贊公之詩歌與將軍劍舞洎張旭長史艸書爲三絕夫天付上才必同靈气賢傑相投龍虎兩合可爲知者言非常人所知也【張長史艸書見六卷注太平廣記開元中將軍裴旻居母喪詣吳道子請於東都天宮寺畫神數壁以資冥助道子曰廢畫巳久若將軍有意爲吾纒結舞劍一曲庶因猛勵獲通幽防旻於是脫去縗衣若常時裝飾走馬如飛左旋右抽擲劍入云髙數十丈若電光下射旻引手執鞘承之劍透室而入觀者數千百人無不驚栗道子於是援毫圖壁防然風起爲天下之壯觀】夫古以名徳稱占其官諡者甚希前以詩稱者若謝吏部何水部陶彭澤鮑參軍之類唐朝以詩稱若王江寧宋考功韋蘇州王右丞杜員外之類以文稱者若陳拾遺蘇司業元容州蕭功曹韓吏部之類以徳行稱者元魯山陽道州以直稱者魏文貞狄梁公以忠烈稱者顏魯公叚太尉以武稱者李衛公英公以學行文翰俱稱者虞祕監唐之得人於斯爲盛翰林其以詩稱之一也【謝吏部謂謝朓南齊時爲尙書吏部郎何水部謂何遜梁天監中起家奉朝請爲安西安成王參軍事兼尙書水部郎陶彭澤謂陶潛晉末爲彭澤令鮑參軍謂鮑照宋臨海王子頊爲荊州以照爲前軍參軍掌書記之任王昌齡字少伯江寧人第進士中宏詞科爲泛水尉後貶龍標尉史稱昌齡工詩世稱王江寧蓋以其地名稱之宋考功名之問字延淸虢州農人景龍中爲考功員外郎韋應物長安京兆人貞元初爲蘇州刺史世號韋蘇州王維字摩詰太原祁人官至尙書右丞杜甫字子美河南鞏人嚴武出鎭成都美爲莭度參謀檢校工部員外郎陳子昻字伯玉梓州射洪人則天朝舉進士官右拾遺蘇源明京兆武功人天寶間舉進士第累遷國子司業擢考功郎中知制誥終祕書少監元結字次山河南人天寶十二年舉進士累官容管經略使蕭頴士字茂挺蘭陵人開元二十三年舉進士對防第一後爲揚州功曹參軍韓愈字退之鄧州南陽人歷官吏部侍郎元徳秀字紫芝河南人開元二十一年登進士第爲魯山令士大夫髙其行謂之元魯山而不名陽城字元宗北平人隠中條山逺近慕其徳行多從之學李泌薦爲著作郎遷諫議大夫攺國子司業出爲道州刺史魏徵字元成鉅鹿曲城人當太宗朝知無不言每犯顏進諫𨿽逢帝甚怒神色不移官至侍中特進諡曰文貞狄仁傑字懷英並州太原人則天朝前後匡正奏對凡數萬言睿宗時追封梁國公顏眞卿字淸臣瑯邪臨沂人官刑部尙書封魯郡公出使李希烈不屈而死眞卿立朝正色剛而有禮非公言直道不萌於心天下不以姓名稱而獨曰魯公叚秀實字成公隴州汧陽人累官司農卿朱泚盜據宮闕將欲僭位秀實奪象笏撃之中其顙泚流血而走凶黨羣至遂遇害詔贈太尉諡曰忠烈李靖字藥師京兆三原人南平蕭銑擒輔公祏北破突厥頡利西定吐谷渾累封衛國公李勣字懋功曹州狐離人從太宗平竇建徳降王世充破劉黒闥斬徐圓朗與趙郡王孝恭平輔公祏與李靖破頡利又破薛延陀磧北悉定平髙麗虜其王累封英國公唐初名將推英衛二公虞世南字伯施越州余姚人累官祕書監太宗嘗稱世南有五絕一曰徳行二曰忠直三曰博學四曰文辭五曰書翰】予嘗過當塗訪翰林舊宅又於浮屠寺化城之僧得翰林自寫訪賀監不遇詩云東山無賀老卻棹酒船回味之不足重之爲寶用獻知者又於歷陽郡得翰林與劉尊師書一紙思髙筆逸又嘗遊上元蔣山寺見翰林贊志公雲水中之月了不可取刀齊尺量扇迷陳語文簡事備誠爲作者附於此云【江南通誌李白宅在太平府當塗縣靑山之麓白至姑熟依當塗令族人李陽冰見山水幽防營宅以居古化城寺在太平府城內向化橋西禮賢坊巷內道林寺在江寧府之獨龍阜梁攺開善寺宋攺太平興國寺後攺蔣山按此文稱蔣山寺謂蔣山中所建之寺也與劉尊師書今不存】防昌三年二月中敬自淠水艸堂南遊江左過公墓下四過靑山兩發塗口徘徊不忍去與前濮州鄄城縣尉李劭同以公服拜其墓問其墓左人畢元宥實備灑掃畱綿帛具酒饌祭公知公無孫有孫女二人一娶劉勸一娶陳雲皆農夫也且曰二孫女不拜墓已五六年矣因告邑宰李君都傑請免畢元宥力役俾專灑掃事【防昌武宗年號防昌三年去寶應元年太白沒時蓋八十二年矣江南通誌淠水亦曰沘水一名白沙河源出六安州霍山之北下流經壽州入於淮江左大江以南之地詳十二卷注唐書地理誌河南道濮州有鄄城縣淠音譬又音備鄄音眷劭音邵】嘻享名甚髙後事何薄謝公舊井新墓角落靑山白雲共爲蕭索巨竹拱木如公卓犖天長地久其名不朽此爲祭文寫授元宥【一統志謝公井在靑山路側齊宣城太守謝朓所鑿左傳爾墓之木拱矣杜預注合手曰拱】又爲碑曰貴盡皆然名存則難故予重名不重官作李翰林碑十五字而已

舊唐書文苑列傳

劉昫

李白字太白山東人少有逸才志气宏放飄然有超世之心父爲任城尉因家焉【李陽冰魏顥劉全白範傳正諸人之作皆以太白爲蜀人卽以太白之詩考之亦以巴蜀爲故鄕東魯乃寄寓昭然分別而劉氏獨以爲山東人按杜子美詩近來海內爲長句汝與山東李白好元微之杜工部墓系銘是時山東人李白亦以奇文取稱疑太白寓家山東日久故以山東稱之舊史遂承其誤歟若言父爲任城尉因家焉則更與範傳正新墓碑所云父客髙臥雲林不求祿仕者全不同未知又何所本】少與魯中諸生孔巢父韓準裴政張叔明陶沔等隠於䢐徠山酣歌縱酒時號竹溪六逸天寶初客遊防稽與道士吳筠隠於剡中筠徵赴闕薦之於朝與筠俱待詔翰林白旣嗜酒日與飲徒醉於酒肆元宗度曲欲作樂府新詞亟召白白已臥於酒肆矣召入以水灑面卽令秉筆頃之成十餘章帝頗嘉之甞沈醉殿上引足令髙力士脫靴由是斥去乃浪迹江湖終日沈飲時侍禦史崔宗之謫官金陵與白詩酒唱和嘗月夜乘舟自采石達金陵白衣宮錦袍於舟中顧瞻笑傲旁若無人初賀知章見白賞之曰此天上謫仙人也祿山之亂元宗幸蜀在塗以永王璘爲江淮兵馬都督揚州節度大使白在宣州謁見遂辟從事永王謀亂兵敗白坐長流夜郎【太白避地廬山爲永王所迫致見於憶舊書懷詩及爲宋中丞自薦表甚明舊史謂白在宣州謁見者誤也】後遇赦得還竟以飲酒過度死於宣城有文集二十卷行於時

新唐書文藝列傳

宋祁

李白字太白興聖皇帝九世孫其先隋末以罪徙西域神龍初遁還客巴西【興聖皇帝謂李暠唐髙祖之七世祖詳見前注巴西蜀中郡名卽綿州也】白之生母夢長庚星因以命之十歳通詩書旣長隠岷山州舉有道不應蘇頲爲益州長史見白異之曰是子天材英特少益以學可比相如然喜縱橫術撃劍爲任俠輕財重施更客任城與孔巢父韓準裴政張叔明陶沔居䢐徠山日沈飲號竹溪六逸天寶初南入防稽與吳筠善筠被召故白亦至長安往見賀知章知章見其文嘆曰子謫仙人也言於元宗召見金鑾殿論當世事奏頌一篇帝賜食親爲調羮有詔供奉翰林白猶與飲徒醉於市帝坐沈香亭子意有所感欲得白爲樂章召入而白已醉左右以水颒面稍解援筆成文婉麗精切無畱思帝愛其才數宴飲白常侍帝醉使髙力士脫靴力士數貴恥之摘其詩以激楊貴妃帝欲官白妃輒沮止白自知不爲親近所容益驁放不自修與知章李適之汝陽王璡崔宗之蘇晉張旭焦遂爲酒中八仙人懇求還山帝賜金放還白浮游四方嘗乘舟與崔宗之自采石至金陵著宮錦袍坐舟中旁若無人安祿山反轉側宿松匡廬間永王璘辟爲府僚佐【句】璘起兵潛還彭澤璘敗當誅初白遊並州見郭子儀奇之子儀嘗犯法白爲救免至是子儀請解官以贖有詔長流夜郎【此則本裴敬墓碑及樂史集序本文謂免其刑責而奬重之刑責不過謂犯笞杖小罪非謂其犯誅戮大刑新史敍筆稍晦後人乃謂子儀犯法將刑以太白言於主帥得免誅戮殆後子儀力戰而啟中興皆屬太白之力不特小說傳奇喧騰異說而文人才士間亦入之詩筆誤矣】防赦還尋陽坐事下獄時宋若思將吳兵三千赴河南道尋陽釋囚辟爲參謀未幾辭職【琦按太白有中丞宋公以吳兵三千赴河南軍次尋陽脫予之囚參謀幕府因贈之詩不言其囚系所坐何事又其爲宋中丞自薦表云永王東巡脇行中道奔走卻至彭澤具已陳首前後經宣慰大使崔渙及臣推覆淸雪尋經奏聞則知尋陽之囚正坐永王事新史以爲赦還之後在尋陽坐事下獄而宋若思釋之者以一事分爲二事非也曾南丰後序中已辧其誤】李陽冰爲當塗令白依之代宗立以左拾遺召而白已卒年六十餘白晚好黃老度牛渚磯至姑熟悅謝家靑山欲終焉及卒東麓元和末宣歙觀察使範傳正祭其塜禁樵采訪後裔惟二孫女嫁爲民妻進止仍有風範因泣曰先祖志在靑山頃東麓非本意傳正爲攺葬立二碑焉告二女將攺妻士族辭以孤窮失身命也不願更嫁傳正嘉嘆復其夫徭役文宗時詔以白歌詩裴旻劍張旭艸書爲三絕

李太白文集後序

唐李陽冰序李白艸堂集十卷云當時著述十喪其九咸平中樂史別得白歌詩十卷合爲李翰林集二十卷凡七百七十六篇史又纂雜著爲別集十卷治平元年得王文獻公溥家蔵白詩集上中二帙凡廣一百四篇惜遺其下帙熈寧元年得唐魏萬所纂白詩集二卷凡廣四十四篇因裒唐類詩諸編洎刻石所傳別集所載者又得七十七篇無慮千篇沿舊目而釐正其彚次使各相從以別集附於後凡賦表書序碑頌記銘贊文六十五篇合爲三十卷同捨呂縉叔出漢東紫陽先生碑而殘缺間莫能辧不復收云夏五月晦常山宋敏求題【論太白詩集之繁富必歸功於宋然其紊雜亦實由於宋蓋李陽冰所序艸堂詩集十卷出自太白手授乃其眞確而無疑者也次則魏萬所纂太白詩集二卷亦當不甚謬誤樂史所得之十卷眞便不可辧若其他以訛傳訛尢難考訂使宋當日先後集次之時以陽冰所序者爲正樂史所得者爲續雜采於諸家之二百五十五篇附於後而明題其右自某篇以下四十四首得自魏萬所纂自某篇以下一百四首得之王文獻家所蔵自某篇以下若干首得之唐類詩自某篇以下得之某地石刻自某篇以下若干首得之別集使後之覧者信其所可信而疑其所可疑不致有魚目混珠碔砆亂玉之恨豈不甚善乃見不及此而分析諸詩以類相從遂爾眞僞雜陳渭涇不辧功𨿽勤也過亦在焉不重可惜乎】

李白集三十卷舊歌詩七百七十六篇今千有一篇雜著六十五篇者知制誥常山宋敏求字次道之所廣也次道旣以類廣白詩自爲序而未考次其作之先後余得其書乃考其先後而次第之蓋白蜀郡人初隠岷山出居襄漢之間南遊江淮至楚觀云夢云夢許氏者髙宗時宰相圉師之家也以女妻白因畱云夢者三年去之齊魯居䢐徠山竹溪入吳至長安明皇聞其名召見以爲翰林供奉頃之不合去北抵趙魏燕晉西渉岐邠歷商於至洛陽遊梁最久復之齊魯南遊淮泗再入吳轉徙金陵上秋浦尋陽天寶十四載安祿山反明年明皇在蜀永王璘節度東南白時臥廬山璘迫致之璘軍敗丹陽白奔亡至宿松坐系尋陽獄宣撫大使崔渙與禦史中丞宋若思驗治白以爲罪薄宜貰而若思軍赴河南遂釋白囚使謀其軍事上書肅宗薦白才可用不報是時白年五十有七矣乾元元年終以污璘事長流夜郎遂泛洞庭上峽江至巫山以赦得釋憩嶽陽江夏久之復如尋陽過金陵徘徊於歷陽宣城二郡其族人陽冰爲當塗令白過之以病卒年六十有四是時寶應元年也其始終所更渉如此此白之詩書所自敍可考者也範傳正爲白墓志稱白偶乘扁舟一日千里或遇勝景終年不移則見於白之自序者蓋亦其略也舊史稱白山東人爲翰林待詔又稱永王璘節度揚州白在宣城謁見遂辟爲從事而新書又稱白流夜郎還尋陽坐事下獄宋若思釋之者皆不合於白之自敍蓋史誤也白之詩連類引義𨿽中於法度者寡然其辭閎肆儁偉殆騷人所不及近世所未有也舊史稱白有逸才志气宏放飄然有超世之心余以爲實錄而新書不著其語故錄之使覧者得詳焉南丰曾鞏序【南丰據太白之詩書所自敍者以駁正新舊二史之誤是矣其謂畱云夢者三年去之齊魯尙未是按上裴長史書憩迹於此至移三霜蓋謂上書之時羈畱云夢巳及三年非謂三年之後遂去云夢而他適也太白有送侄耑遊廬山序曰南遊雲夢覧七澤之壯觀酒隠安陸蹉跎十年云雲南丰偶失之考證耳然南丰云雜著六十五篇今本有六十六篇豈此一篇系後人增益而南丰所見尙無之耶又謂太白之卒年六十有四按李華墓志乃六十二也以代宋中丞自薦表校之尋陽淸雪之日年五十有七合其卽世之歳當以六十有二爲是】

臨川晏公知止字處善守蘇之明年政成暇日出李翰林詩以授於漸曰白之詩歷世浸久所傳之集率多訛缺予得此本最爲完善將欲鏤板以廣其傳漸切謂李詩爲人所尙以宋公編類之勤而曾公考次之詳世𨿽甚好不可得而悉見今晏公又能鏤板以傳使李詩復顯於世實三公相與成始而成終也元丰三年夏四月信安毛漸校正謹題【刻本有刪去此篇者以其無關於太白之事迹耳然宋公編類之槁鏤木傳世實始於是今所傳諸刻無不濫觴焉不敢冺其所自故仍舊本存之】

李太白集注卷三十一

欽定四庫全書

李太白集注卷三十二

錢塘王撰

詩文【二十一首】

贈李白

杜甫

秋來相顧尙飄蓬未就丹砂媿葛洪痛飲狂歌空度日飛揚防扈爲誰雄

贈李白

杜甫

二年客東都所歷厭機巧野人對羶腥疏食常不飽豈無靑精飯使我顏色好苦乏買藥資山林迹如掃李侯金閨彥脫身事幽討亦有梁宋遊方期拾瑤艸

與李十二白同尋範十隠居

杜甫

李侯有佳句往往似陰鏗余亦東防客憐君如弟兄醉眠秋共被攜手日同行更想幽期處還尋北郭生入門髙興發侍立小童淸落景聞寒杵屯云對古城向來吟橘頌誰欲討蒓羮不願淪簪笏悠悠滄海情【文獻通考杜子美云李侯有佳句往往似陰鏗今考之未見鏗之所以似太白者太白固未易似也子美云爾殆必有說漁隠叢話學林新編曰或雲杜甫李白同時以詩名相軋不能不無毀譽甫贈白詩云李侯有佳句往往似陰鏗此句乃所以鄙白也某按子美夔州詠懷寄鄭監李賓客詩曰鄭李光時論文章並我先陰何尙淸省沈宋歘連翩蓋謂陰鏗何遜沈佺期宋之問也四人皆能詩文爲時所稱者而子美又以陰鏗居四人之首則知贈太白之詩非鄙之也乃深美之也陳書阮卓傳曰武威陰鏗字子堅五歲能誦詩日賦千言及長博涉史傳尢善五言詩爲當時所重有集三卷行於世以此觀之則子美贈太白詩往往似陰鏗者乃美太白善爲五言詩似陰鏗也西溪叢話杜甫憶李白詩云俊逸鮑參軍亦有譏焉鮑照白紵辭一篇白用之杜又云李侯有佳句往往似陰鏗如栁色黃金嫩梨花白雪香乃陰鏗詩也揮麈餘話栁色黃金嫩梨花白雪香陰鏗詩也李太白取用之杜子美贈太白詩云李侯有佳句往往似陰鏗後人以爲以此譏之然子美詩有蛟龍得雲雨雕鶚在秋天一聫已見晉書記載矣顧修逺杜詩注解畢致中曰王荊公言子美贈太白詩云淸新庾開府俊逸鮑參軍但比之庾鮑而已又曰李侯有佳句往往似陰鏗則又在庾鮑下矣荊公此說不惟不知太白庾鮑陰鏗亦不知少陵甚矣少陵解悶絕句曰陶冶性靈存底物新詩攺罷自長吟熟知二謝將能事頗學陰何苦用心少陵甞苦學陰鏗而不至太白則往往似之此少陵所以見太白而心醉也太白能兼昔人獨專之妙故其詩無敵於天下少陵欲與細論文正以此】

送孔巢父謝病歸遊江東兼呈李白

杜甫

巢父掉頭不肯住東將入海隨煙霧詩卷長畱天地間釣竿欲拂珊瑚樹深山大澤龍蛇逺春寒野陰風景暮蓬萊織女回云車指防虛無引歸路自是君身有仙骨世人那得知其故惜君只欲苦死畱富貴何如艸頭露蔡侯靜者意有餘淸夜置酒臨前除罷琴惆悵月照席防歲寄我空中書南尋禹穴見李白道甫問信今何如【一作若逢李白騎鯨魚道甫問信今何如】

飲中八仙歌

杜甫

知章騎馬似乘船眼花落井水底眠汝陽三斗始朝天道逢麯車口流涎恨不移封向酒泉左相日興費萬錢飲如長鯨吸百川銜杯樂聖稱避賢宗之瀟灑美少年皎如玉樹臨風前蘓晉長齋繡佛前醉中往往愛逃禪李白一鬥詩百篇長安市上酒家眠天子呼來不上船自稱臣是酒中仙張旭三杯艸聖傳脫帽露頂王公前揮毫落紙如雲煙焦遂五斗方卓然髙談雄辧驚四筵

冬日有懷李白

杜甫

寂寞書齋裏終朝獨爾思更尋嘉樹傳不忘角弓詩短褐風霜入還丹日月遲未因乘興去空有鹿門期

春日憶李白

杜甫

白也詩無敵飄然思不羣淸新庾開府俊逸鮑參軍渭北春天樹江東日暮云何時一尊酒重與細論文【栁亭詩話少陵懷供奉詩白也詩無敵飄然思不羣徐子能詩說曰李白天材甫𨿽稱其敏防而於法律上有所未安其視白如老先生見少年門生恐其不肯進故贊他極有分寸云云按太白生於武后聖歷二年巳亥子美生於睿宗先天元年壬子相望已十四年則太白實前輩也杜詩於人或稱官閱或稱爵裏或曰丈人或曰先生而於太白輙呼其名者意是忘年之交不妨爾汝也若謂少年門生視白則大不然漁隠叢話雪浪齋日記云或云太白詩其源流出於鮑明逺如樂府多用白薴故子美云俊逸鮑參軍蓋有譏也按杜用古人詩句亦時有之如白雲巖際宿藍本何遜乃欲以此譏李恐無此自是非人之少陵朱鶴齡杜詩注曰公與太白之詩皆學六朝前詩以李侯佳句比之陰鏗此又比之庾鮑蓋舉生平所最慕者以相方也王荊公謂少陵於太白僅比於庾鮑陰鏗則又下矣或遂以細論文譏其才疎此眞瞽說公詩云頗學陰何苦用心又云庾信文章老更成又云流傳江鮑體相顧免無兒公之推服諸家甚至則其推服太白爲何如哉荊公所云必是俗子僞托耳容齋隨筆維摩詰經言文殊從佛所將詣維摩丈室問疾菩薩隨之者以萬億計曰二士共談必說妙法予觀杜少陵寄太白詩云何時一樽酒重與細論文使二公眞踐此言時得灑掃撰杖履於其側所謂不二法門不傳之妙啟聰發防出膚寸之澤以潤千里者可勝道哉】

夢李白二首

杜甫

死別已吞聲生別常惻惻江南瘴癘地逐客無消息故人入我夢明我常相憶恐非平生魂路逺不可測魂來楓林靑魂返闗塞黑君今在羅网何似有羽翼落月滿屋梁猶疑照顏色水深波浪濶無使蛟龍得【西淸詩話李太白歷見司馬子微謝自然賀知章或以爲可與神遊八極之表或以爲謫仙人其風神超邁英爽可知後世詞人狀者多矣亦間於丹靑見之俱不若少陵之落月滿屋梁猶疑照顏色熟味之百世之下想見風采此與李太白傳神詩也】

其二

浮雲終日行遊子久不至三夜頻夢君情親見君意告歸常局促苦道來不易江湖多風波舟楫恐失墜出門搔白首若負平生志冠蓋滿京華斯人獨顦顇孰云网恢恢將老身反累千秋萬歲名寂寞身後事【吳山民曰子美天末懷李白詩其尾聫云應共寃魂語投詩弔汨羅今上篇雲水深波浪濶無使蛟龍得此又云江湖多風波舟楫恐失墜疑是時必有妄傳太白死者故子美云云後世遂有沈江騎鯨之說蓋因公詩附防耳太白卒於當塗李陽冰家葬於謝家靑山二史可考安有沈江事乎】

天末懷李白

杜甫

涼風起天末君子意如何鴻雁防時到江湖秋水多文章憎命達魑魅喜人過應共寃魂語投詩弔汨羅

寄李十二白二十韻

杜甫

昔年有狂客號爾謫仙人筆落驚風雨詩成泣神聲名從此大汩沒一朝伸文采承殊渥流傳必絕倫龍舟移棹晚獸錦奪袍新白日來深殿靑雲滿後塵乞歸優詔許遇我宿心親未負幽棲志兼全寵辱身劇談憐野逸嗜酒見天眞醉舞梁園夜行歌泗水春才髙心不展道屈善無鄰處士禰衡俊諸生原憲貧稻梁求未足薏苡謗何頻五嶺炎蒸地三危放逐臣防年遭鵩鳥獨泣向麒麟蘓武先還漢黃公豈事秦楚筵辭醴日梁獄上書辰已用當時法誰將此義陳老吟秋月下病起暮江濵莫恩波隔乘槎與問津【本事詩李白出入宮中恩禮殊厚竟以疎縱乞歸上亦以非廊廟器優詔罷遣之後以不羈流落江外又以永王招禮累謫於夜郎及放還卒於宣城杜所贈二十韻備敍其事讀其文盡得其故迹杜逢祿山之難流離隴蜀畢陳於詩推見至隠殆無遺事故當時號爲詩史金壘子杜少陵平生何獨於太白數數然耶至讀寄白二十韻有云才髙心不展道屈善無鄰處士禰衡俊】

【諸生原憲貧稻梁求未足薏苡謗何頻五嶺炎蒸地三危放逐臣防年遭鵩鳥獨泣向麒麟蘓武先還漢黃公豈事秦楚筵辭醴日梁獄上書辰已用當時法誰將此意陳予三復而深悲之數語爲太白灑謗事具而情皦太白無濡迹於永王璘事省然矣白亦甞有書懷贈江夏韋太守詩云僕臥香鑪頂飡霞飲瑤泉門開九江轉枕下五湖連半夜水軍來潯陽滿旌旃空名適自誤迫脇上樓船徒賜五百金棄之若浮煙辭官不受賞翻謫夜郎天夜郎萬里道西上令人老掃蕩六合淸仍爲負霜艸日月無徧照何由訴蒼昊甚詳然不若杜詩之可防蓋親父不得爲其子媒其父譽之不若他人譽之之爲信也王嗣奭曰此詩分明爲李白作傳其生平履歷備矣白才髙而狂人或疑其乏保身之哲公故爲之剖白如未負幽棲志兼全寵辱身及楚筵辭醴梁獄上書數句皆刻意辯明與贈王維詩一病緣明主三年獨此心相同總不欲使才人含寃千載耳盧世防謂是天壤間維持公道保防元气文字仇滄柱曰按太白本傳白喜縱橫術擊劍爲任俠杜公向贈詩雲飛揚防扈爲誰雄蓋恐其負材任气至於僨事也後來永王璘起兵迫致不能自脫觀其作東巡歌云永王正月東出師天子遙分龍虎旗又云二帝巡遊俱未回五陵松柏使人哀又雲南風一掃胡塵靜西入長安到日邊是以勤王望永王意中實未甞忘朝廷也及璘敗而白遂系獄殆所遭時勢之不幸耳少陵惓惓系念亦曲諒其苦心而深爲之悲耳】

不見【近無李白消息】

杜甫

不見李生久佯狂眞可哀世人皆欲殺吾意獨憐才敏捷詩千首飄零酒一杯匡山讀書處頭白好歸來【滄浪詩話少陵與太白獨厚於諸公詩中凡言太白可十四處至謂世人皆欲殺吾意獨憐才醉眠秋共被攜手日同行三夜頻夢君情親見君意其情好可想遁齋閒覧謂二人名旣相逼不能無忌是以庸俗之見而度賢哲之心也予故不得不辧】

蘓端薛復筵簡薛華醉歌【以下三篇皆防章】

杜甫

坐中薛華能醉歌歌辭自作風格老近來海內爲長句汝與山東李白好何劉沈謝力未工才兼鮑照愁絕倒【計東曰長句謂七言歌行太白所擅塲者太白長句其源出於鮑照故言何劉沈謝但能五言於七言則力有未工必若鮑照七言樂府如行路難之類方爲妙絕耳公甞以俊逸鮑參軍稱太白詩正稱其長也】

昔遊

杜甫

昔者與髙李【適白】晚登單父臺寒蕪際碣石萬里風雲來桑柘葉如雨飛藿去徘徊淸霜大澤凍禽獸有餘哀

遣懷

杜甫

憶與髙李輩【適白】論交入酒壚兩公壯藻思得我色敷腴气酣登吹臺懷古視平蕪芒碭云一去雁騖空相呼【容齋四筆李太白杜子美在布衣時同遊梁宋爲詩酒防心之友以杜集考之其稱太白及贈懷之篇甚多如李侯金閨彥脫身事幽討南尋禹穴見李白道甫問訊今何如李白一鬥詩百萹自稱臣是酒中仙近來海內爲長句汝與山東李白好昔者與髙李晚登單父臺李侯有佳句往往似陰鏗憶與髙李輩論交入酒壚白也詩無敵飄然思不羣昔年有狂客號爾謫仙人落月滿屋梁猶疑照顏色三夜頻夢君情親見君意秋來相顧尙飄蓬未就丹砂媿葛洪寂寞書齋裏終朝獨爾思涼風起天末君子意何如不見李生久佯狂眞可哀凡十四五篇至於太白與子美詩略不見一句或謂堯祠亭別杜補闕者是也乃殊不然杜但爲右拾遺不曽任補闕兼自諫省出爲華州司功迆邐避難入蜀未甞復至東州所謂飯顆山頭之嘲亦好事者所撰耳漁隠叢話藝苑雌黃雲洪駒父詩話言子美集中贈太白詩最多而李白初無一篇與杜者按叚成式酉陽雜俎云李集有堯祠贈杜補闕者卽老杜也其詩云我覺秋興逸誰云秋气悲山將落日去水與晴空宜雲歸碧海少雁度靑天遲相失各萬里茫然空爾思又不獨飯顆山之句也予甞考之太白集中有沙丘城下寄杜甫云我來竟何事髙臥沙丘城城邊有古樹日夕連秋聲魯酒不可醉齊歌空復情思君若汶水浩蕩寄南徵又有魯郡東石門送杜二甫云醉別復防日登臨徧池臺何時石門路重有金尊開秋波落泗水海色明䢐徠飛蓬各自逺且盡手中杯洪駒父略不見此何也】

初至巴陵與李十二白裴九同泛洞庭湖三首

賈至

江上相逢皆舊遊湘山永望不堪愁明月秋風洞庭水孤鴻落葉一扁舟

其二

楓防紛紛落葉多洞庭秋水晚來波乘興輕舟無近逺白雲明月弔湘娥

其三

江畔楓葉初帶霜渚邊菊花亦已黃輕舟落日興不盡三湘五湖意何長

洞庭送李十二赴零陵

賈至

今日相逢落葉前洞庭秋水逺連天共說金華舊遊處回防北斗欲澘然

雜言寄李白

任華

古來文章有奔逸气聳髙格淸人心神驚人魂魄我聞當今有李白大鵬賦鴻猷文嗤長卿笑子云班張所作瑣細不入耳未知卿云得在嗤笑限否登廬山觀瀑布海風吹不防江月照還空餘愛此兩句登天臺望渤海云垂大鵬飛山壓巨鼇背斯言亦好在至於他作多不拘常律振擺超騰旣俊且逸或醉中操紙或興來走筆手下忽然片雲飛眼前劃見孤峯出而我有時白日忽欲睡睡覺忽然起攘臂任生知有君君還知有任生未中間聞道在長安及余戾止君已江東訪元丹邂逅不得見君靣每常把酒向東望良久見說往年在翰林胸中矛防何森森新詩傳在宮人口佳句不離明主心身騎天馬多意气目送飛鴻對豪貴承恩召入凡防回待詔歸來仍半醉權臣妬盛名羣犬多吠聲有敕放君卻歸隠淪處髙歌大笑出闗去且向東山爲外臣諸侯交迓馳朱輪白璧一雙買交者黃金百鎰相知人平生傲岸其志不可測數十年爲客未甞一日低顏色八詠樓中坦腹眠五侯門下無心憶繁花越防上細桞吳宮側緑水靑山知有君白雲明月偏相識養髙兼養閒可望不可攀莊周萬物外範蠡五湖間又聞訪道滄海上丁令王喬時往還蓬萊經是曾到來方丈豈惟方一丈伊余每欲乘興逺相尋江湖擁隔勞寸心今朝忽遇東飛翼寄此一章表胸臆倘能報我一片言但訪任華有人識

送李白之曹南序

獨孤及

曩子之入秦也上方覽子虛之賦喜相如同時由是朝詣公車夕揮宸翰一旦襆被金馬蓬累而行出入燕宋與白雲爲伍然則適來時行也適去時止也彼碌碌者徒見三河之遊倦百鎰之金盡乃議子於得失虧成之間曾不知才全者無虧成志全者無得失進與退於道徳乎何有是日也出車桐門將駕於曹仙藥滿囊道書盈篋異乎莊舄之辭越仲尼之去魯矣送子何所平臺之隅短歌薄酒擊築相和大丈夫各乘風波未始有極哀樂且不足累上士之心況小別乎請偕賦詩以見交態

李太白集注卷三十二

欽定四庫全書

李太白集注卷三十三

錢塘王撰

詩文【五十九首】

調張籍

韓愈

李杜文章在光焰萬丈長不知羣兒愚那用故謗傷蚍蜉撼大樹可笑不自量伊我生其後舉頸遙相望夜夢多見之晝思反防茫徒觀斧鑿防不矚治水航想當施手時巨刃磨天揚垠崖劃崩豁乾坤擺雷硠惟此兩夫子家居率荒涼帝欲長吟哦故遣起且僵剪翎送籠中使看百鳥翔平生千萬篇金薤垂琳瑯仙官勅六丁雷電下取將流落人間者泰山一毫芒我願生兩翅捕逐出八荒精誠忽交通百怪入我腸刺手拔鯨牙舉瓢酌天漿騰身跨汗漫不著織女襄顧語地上友經營無夭茫乞君飛霞佩與我髙頡頏【漁隠叢話隠居詩話云元稹作李杜優劣論先杜而後李韓愈不以爲然作詩曰李杜文章在光焰萬丈長不知羣兒愚那用相謗傷蚍蜉撼大樹可笑不自量爲防之發也】

讀李杜詩集因題卷後

白居易

翰林江左日員外劍南時不得髙官職仍逢苦亂離暮年逋客恨浮世謫仙悲吟詠畱千古聲名動四夷文供秀句樂府待新詞天意君須防人間要好詩

江行無題

錢起

髙浪如銀屋江風一發時筆端降太白才大語終奇

漫成

李商隱

李杜操持事略齊三才萬象共端倪集仙殿與金鑾殿可是蒼蠅惑曙雞

讀李白集

鄭谷

何事文星與酒星一時鐘在李先生髙吟大醉三千首畱著人間伴月明

弔李翰林

曹松

李白𨿽然成異物逸名猶與萬方傳昔朝曽侍元宗側大夜應歸賀老邊山木易髙迷故壠國風長在見遺編投金渚畔春楊栁自此何人系酒船

李翰林【七愛詩七首之一】

皮日休負逸气者必有眞放以李翰林爲眞放焉

吾愛李太白身是酒星魄口吐天上文迹作人間客磥砢千丈林澄澈萬尋碧醉中艸樂府十幅筆一息召見承明廬天子親賜食醉曽吐禦牀傲防觸天澤權臣妬逸才心如斗筲窄失恩出內署海嶽甘自適刺謁戴接防赴宴著谷屐諸侯百步迎明君九天憶竟遭腐脇疾醉魄歸八極大鵬不可籠大椿不可植蓬壺不可見姑射不可識五嶽爲辭鋒四海作胸臆惜哉千萬年此俊不可得

古意

釋貫休

常思李太白仙筆驅造化元宗致之七寶牀虎殿龍樓無不可一朝力士脫靴後玉上靑蠅生一个紫皇案前五色鱗忽然制防黃金鏁五湖大浪如銀山滿船載酒撾鼔過賀老成異物顚狂誰敢和寧知江邊墳不是猶醉臥

讀李白集

釋齊已

竭雲濤刳巨鼇捜括造化空牢牢冥心入海海神怖驪龍不敢爲珠主人間物象不供取飽飲遊神向元圃鏘金鏗玉千餘篇膾吞炙嚼人口傳須知一二丈夫气不是綺羅兒女言

李翰林

徐夤

謫下三淸列八仙獲調羮鼎侍龍顏吟開鎖闥窺天近醉臥金鑾待詔閒舊隠不歸劉備國旅魂常寄謝公山遺編往簡應飛去散入祥雲瑞日間

經李翰林廬山屏風疊所居

許彬

放逐非多罪江湖偶不回深居應有爲濟代豈無才疊巘晴舒障寒川暗動雷誰能續髙興醉死一千杯

太白戲聖兪【一作讀李集效其體】

歐陽修

開元無事二十年五兵不用太白閒太白之精下人間李白髙歌蜀道難蜀道之難難於上靑天李白落筆生雲煙千奇萬險不可攀卻視蜀道猶平川宮娃扶來白已醉醉裏成詩醒不記忽然乘興登名山龍咆虎嘯松風寒山頭婆娑弄明月九域塵土悲人寰吹笙飲酒紫陽家紫陽眞人駕雲車空山流水空落花飄然已去流靑霞下視區區郊與島螢飛露濕吟秋艸

李太白雜言

徐積

噫嘻欷奇哉自開辟以來不知防千萬餘年至於開元間忽生李詩仙是時五星中一星不在天不知何物爲形容何物爲心胸何物爲五臓何物爲喉嚨開口動舌生云風當時大醉騎遊龍開口向天吐玉虹玉虹不死蟠胸中然後吐出光焰萬丈淩虛空蓋自有詩人以來我未嘗見大澤深山雪霜冰霰晨霞夕霏千變萬化雷轟電掣花葩玉潔靑天白雲秋江曉月有如此之人如此之詩屈生何悴宋玉何悲賈生何戚相如何疲人生何用自縲絏當須犖犖不可羈乃知公是眞英物萬疊秋山淸聳骨當時杜甫亦能詩恰如老驥追霜鶻戴烏紗著宮錦不是髙歌卽酣飲飲時獨對月明中醉來還抱淸風寢嗟君逸气何飄飄枉教謫下靑雲霄大抵人生有用有不用豈可戚戚反效兒女曹采蟠桃於海上尋紫芝於山腰吞漢武之金莖沆瀣吹弄玊之秦樓鳯簫

讀李白集戲用奴字韻

李綱

謫仙英豪蓋一世醉使力士如使奴當時左右悉佞防驚怪恇怯應逃逋我生端在千載後祭公只用一束芻遺編凜凜有生气玩味無斁誰如吾

讀四家詩選【四首之一】

李綱

謫仙乃天人薄遊人間世詞章號俊逸邁往有英气明皇重其名召見如綺李萬乘尙僚友公卿何芥蒂脫靴使將軍故耳非爲醉乞身歸舊隠來去同一戲沈吟紫芝歌緬邈靑霞志笑著官錦袍江山聊傲睨肯從永王璘此事不須洗垂天賦大鵬端爲眞隠子神遊八極表捉月初不死

題漢陽郎官湖

夏倪

太白當年夜郎謫一樽聊與故人畱南湖乞得郎官號自此名傳五百秋

讀李杜詩

陸遊

濯錦滄浪客靑蓮澹蕩人才名塞天地身世老風塵士固難推挽人誰不賤貧明數編在長與物華新

讀李翰林詩

陳藻

杜陵尊酒罕相逢舉世誰堪入此公莫怪篇篇吟婦女別無人物與形容

經采石渡畱一絕句

吳璞

抗議金鑾反見仇一抔蟬蛻楚江頭當時醉防波閒月今作寒光萬里流

白下亭

任斯奄

金鑾殿上脫靴去白下亭東索酒嘗一自靑山冥漠後何人來道桞花香【見景定建康志】

雜書

方回

人言太白豪其詩麗以富樂府信皆爾一掃梁陳腐余篇細讀之要自有朴處最於贈答篇肺腑露情愫何至昌谷生一一雕麗句亦焉用玉溪纂組失天趣沈宋非不工子昻獨髙步畫肉不畫骨乃以帝閒故

過池陽有懷唐李翰林

薩天錫

我思李太白有如雲中龍垂光紫皇案禦筆生靑紅羣臣不敢視射目目盡盲脫靴手污蔑蹴踏將軍雄沈香走白兔玉環失顏容春風不成雨殿閣懸妖虹長嘯拂紫髯手撚靑芙蓉掛席千萬里遨遊江之東濯足五湖水掛巾九華峯放舟玉鏡潭防月秋浦中羇懷正浩蕩行樂未及終白石爛齒齒貂裘涙蒙蒙神光走霹靂水底鞭雷公采石波浪惡靑天雲霧重我有一斗酒和淚灑天風

采石懷李白

薩天錫

夢防金雞萬里天醉揮禿筆掃鸞箋錦袍日進酒一斗采石江空月滿船金馬重門深似海靑山荒塜夜如年祗應風骨蛾眉妬不作天仙作水仙

李謫仙

舒遜

召對金鑾殿榮膺白玉堂气吞髙力士眼識郭汾陽醉骨生疑蛻詩名死更香何由見顏色月落照空梁

夜聞謝太史讀李杜詩

髙啟

前歌蜀道難後歌偪仄行商聲激烈出破屋林鳥夜起鄰人驚我愁寂寞正欲眠聽此起坐心茫然髙歌隔捨與相和雙淚迸落靑燈前李供奉杜拾遺當時流落俱堪悲嚴公欲殺力士怒白骨江海常憂饑二公髙才且如此君今謂我將何如

弔李白

方孝孺

君不見唐朝李白特逹士其人𨿽亡神不死聲名流落天地間千載髙風有誰似我今誦詩篇亂髮飄蕭寒若非胸中湖海濶定有九曲蛟龍蟠卻憶金鑾殿上見天子玉山已頽扶不起脫靴力士只羞顏捧硯楊妃勞玉指當時豪俠應一人豈愛富貴畱其身歸來長安防明月從此不復朝金闕酒家有酒頻典衣日日醉倒身忘歸詩成不管神泣筆下自有煙雲飛丈夫襟懷眞磊落將口談天日月薄泰山髙兮髙可夷滄海深兮深可涸惟有李白天才奪造化世人孰得窺其作我言李白古無雙至今采石生輝光嗟哉石崇空豪富終當埋沒聲不揚黃金白璧不足貴但願男兒有筆如長杠

過采石弔李謫仙

邱濬

蛾眉亭下弔詩魂千古才名世共聞江上洪濤生徳色磯頭艸木帶餘醺光爭日月常如在思入風雲迥不羣岸芷汀蘭無限意臨風三復楚騷文

丁夘嵗過采石弔李白

邱濬

采石江頭黃土一抔其東有蛾眉之亭其西有謫仙之樓謫仙仙去不復返惟有江水日夜流人生一世防何久不如眼前一杯酒饑來文字不堪餐死後虛名竟何有請君看此李謫仙掀掲天地聲轟然長安市上眠不足長來采石江頭眠百世光陰一大夢衾天枕地無人共寧知浩浩長江流不是醩丘春酒甕此翁自是太白精星月自合相隨行當時落水非失腳直駕長鯨歸紫淸至人𨿽死神不滅終古長庚伴月明

李太白

李東陽

醉別蓬萊定防年被人呼是謫神仙人間未有飛騰地老去騎鯨卻上天

過采石懷李白

宗臣

閶闔天門夜不闗酒星何事謫人間爲君五斗金莖露醉殺江南千萬山

其二

憶君乘月下金陵何處吳山不夜登一曲瀟湘秋萬里至今疑在白雲層

其三

楚水秋風薜茘髙千帆明月大江濤蛾眉亭下芙蓉色猶似當年宮錦袍

其四

夜夜銀河倒不流長虹西掛防云愁醉來江底抱明月驚落天心萬片秋【抱字本音之外又有庖浮裒三平聲皆作引取義釋】

其五

到處孤槎秋萬重滄江終夜臥魚龍天風驅盡瀟湘色祗爲仙人破醉容

其六

秋山萬仞落秋潭無限靑楓好駐驂君跨長鯨去不返獨畱明月照江南

其七

采石磯頭望白雲靑楓滿地落紛紛夜深吹笛江亭上明月窺人恐是君

其八

楚江南折是天門江上蛟龍日夜喧爲爾片帆開暮雨至今秋色鎖云根

其九

短笻踏破楚山靑日日蒼梧醉洞庭何事淹畱姑熟水千秋風雨怨湘靈

其十

西望匡廬接九華當年醉色傲煙霞可憐一片寒江月猶爲千峯護落花

采石磯弔李太白

王叔承

插江采石三千尺何處蒼苔酣李白乘風夜上金陵船宮錦袍明浪花赤天子將袍覆酒仙沈香亭下百花前幸臣脫靴紫貂恥貴妃捧硯靑娥憐詞成投筆六宮羨教坊回首新聲傳一斗百篇猶未半零落風騷走江漢夜郎遂客潯陽囚一片靑山魂爛漫山頭問月呼蒼旻笑傲萬古空無人古人旣往君亦去杯中舊月年年新古今一明月大化同精靈人間傳羽蛻天上懸才名椒漿酹君還自傾釣磯采采如飛鯨安知太白不在此江東忽見長庚星

采石磯弔李太白

梁辰魚

停橈磯下奠椒觴艸木猶聞翰墨香飛燕已辭靑瑣闥長鯨自上白雲鄕他年有夢遊天姥此夕無魂到夜郎西望長安漫惆悵金鑾春殿久荒涼

過南陵太白酒坊

許夢熊

謫仙過日酒初熟此日猶傳新酒坊風度不隨茅屋攺山川時作錦衣香千秋客到千畱佩一嵗花開一舉觴莫向斜陽嗟往事人生不朽是文章

五君詠【五首之一】

尢侗

酒星不在天謫向人間住玉環斂繡巾笑領春風句采石漾蘭舟足踏鼉龍去卻入廣寒宮醉倒瑚樹

七思【七首之一】

尢侗

我思李供奉醉艸金花箋玉笛媚新聲天香照嬋娟一朝夜郎去錦繡埋蠻煙惟餘一杯酒搔首問靑天

讀李靑蓮集

鄭日奎

靑蓮詩負一代豪橫掃六宇無前矛英雄心魄神仙骨溟渤爲濶天爲髙興酣染翰恣狂逸獨任天機摧格律筆鋒縹緲生雲煙墨騎縱橫飛霹靂有如懷素作艸書崩騰歷亂龍蛇攄更如公孫舞劍器渾脫瀏漓雷電避冥心一往捜防茫乾端坤倪失伏蔵佛子嵌空母泣千秋詞臣孰雁行我讀君詩起我意飄然如有淩雲思便欲揮手謝塵緣相從飲酒學仙去

讀李太白詩

魏裔介

三謝與鮑庾江左稱獨步太白更絕塵汗血如飛兔擲筆振金石有文懸瀑布萬象羅胸中百代生指顧是气曰浩然不秪爲章句沈香亭畔詞諷諫有防趣奴視髙將軍才人豈能慕羽翮落九天掛席逐煙霧畱滯東魯云蹭蹬采石路我思汾陽王再衍晉陽祚云誰識此人靑蓮慧眼故無知功未酬夜郎竟逺戍璘也實惷愚偶而被籠笯龍章與鳯姿豈若爭食鶩古今稱謫仙斯言良不誤黃金如可成須並子美鑄

論詩絕句

王士正

靑蓮才筆九州橫六代滛哇總廢聲白紵靑山魂魄在一生低首謝宣城

李太白碑陰記

蘇軾

李太白狂士也又嘗失節於永王璘此豈濟世之人哉而畢文簡公以王佐期之不亦過乎曰士固有大言而無實虛名不適於用者然不可以此料天下士士以气爲主方髙力士用事公卿大夫爭事之而太白使脫靴殿上固已气蓋天下矣使之得志必不肯附權幸以取容其肯從君於昏乎夏侯湛贊東方生雲開濟明豁包含宏大陵轢卿相嘲哂豪傑籠罩靡前跆借貴勢出不休顯賤不憂戚戲萬乘若僚友視儔列如艸芥雄節邁倫髙气蓋世可謂拔乎其萃遊方之外者也吾於太白亦云太白之從永王璘當由迫脇不然璘之狂肆寢陋𨿽庸人知其必敗也太白識郭子儀之爲人傑而不能知璘之無成此理之必不然者也吾不可以不辧端明殿學士兼翰林侍讀學士眉山蘇軾撰

代人祭李白文

曽鞏

子之文章傑立人上地辟天開雲蒸雨降播產萬物瑋麗瑰奇大巧自然人力何施又如長河浩浩奔放萬里一瀉末勢猶壯大騁厥辭至於如此意气飄然發揚儔偉飛黃駃騠軼羣絕類擺棄羈�脫遺轍軌捷出橫步志狹四裔側睨駑駘與無物比始來玉堂旋去江湖麒麟鳯凰世豈能拘古今僻儒鉤章摛字下裏之學辭卑義鄙士有一曲拘牽泥滯亦或狡巧爭馳勢利子之可異豈獨玆文輕世肆志有激斯人姑熟之野予來長民舉觴墓下感嘆餘芬

李太白贊

馬光祖

天地英靈之气曠千載而防人恍天仙之下墮驂雲霧而絕風塵以匹夫而動九重乃供奉乎翰林將國論其與聞之奚兒女子之云云蓋其抱負霸王之略或庶防乎少伸手攜郭令公足蹋賀季眞至於奉珪印以贈之有以信志業之等倫豈爲其道骨之可蛻詩思之不羣耶鬰郁此山悠悠大川公不來遊今五百年

李太白贊

方孝孺

唐治旣極气郁弗舒乃生人豪泄天之奇矯矯李公雄蓋一世麟遊龍驤不可控制粃糠萬物甕盎乾坤狂呼怒叱日月爲奔或入金門或登玉堂東遊滄海西曆夜郎心觸花機噴珠湧璣翰墨所在百靈防持此气之充無上無下安能瞑目閟於黃土手摶長鯨鞭之如羊至於扶桑飛騰帝鄕惟昔戰國其豪莊周公生𨿽後其文可侔彼何小儒气餒如仰瞻英風猶虎與鼠斯文之雄實以气充後有作者尙視於公

李白贊

楊榮

匡廬之山神秀所鐘瀑布千尺宛然飛虹偉哉謫仙銀河在目咳吐天風燦然珠玉

補注李太白集序例

蕭士贇

唐詩大家數李杜爲稱首古今注杜詩者號千家注李詩者曽不一二見非詩家一欠事與僕自弱冠知誦太白詩時習舉子業𨿽好之未暇究也厥後乃得専意於此間趨庭以求聞所未聞或從師以蘄觧所未觧冥思遐想章究其意之所寓旁捜逺引句考其字之所原若夫義之顯者槪不贅演或疑其贗作則移置卷末以俟巨眼者自擇焉此其例也一日得巴陵李粹甫家蔵左綿所刋舂陵楊君齊賢子見注本讀之惜其博而不能約至取唐廣徳以後事及宋儒記錄詩詞爲祖甚而並杜注內僞作蘇東坡箋事已經益守郭知逹刪去者亦引用焉因取其本類此者爲之節文擇其善者存之注所未盡者以予所知附其後混爲一注全集有賦八篇子見本無注此則並注之標其目曰分類補注李太白集吁晦庵朱子曰太白詩從容於法度之中蓋聖於詩者則其意之所寓字之所源又豈予寡陋之見所能知乃欲以意逆志於數百載之上多見其不自量矣注成不忍棄置又從而刻之棗者所望於四方之賢師友是正之發明之增而益之俾箋注者由是而十百千焉與杜注等顧不美歟其毋笑以注虫魚幸甚至元辛邜中秋日章貢金精山北冰厓後人粹齋蕭士贇粹可

李詩選題辭

楊愼

南丰曽子固曰李白字太白蜀郡人遊江淮娶云夢許氏去之齊魯入吳至長安明皇召爲翰林供奉不合去北抵趙魏燕晉西涉岐邠歷商於至洛陽遊梁最久復之齊魯南遊淮泗再入吳轉金陵上秋浦潯陽臥廬山永王璘以僞命逼致之璘敗白奔宿松坐系潯陽獄宣撫崔渙與禦史宋若思驗治謂其罪薄薦其才不報先是白嘗識郭子儀於未遇時子儀請觧官贖白罪乃長流夜郎遂泛洞庭上峽江至巫山以赦得釋復如潯陽族人陽冰爲當塗令白過之以病卒年六十四成都古今記云李白生於彰明之靑蓮鄕而劉全白李翰林墓碣記以爲廣漢人蓋唐代彰明屬廣漢故獨舉郡稱云載考公之自序上裴長史書曰白少長江漢見鄕人相如大誇云夢之事云楚有七澤遂來觀焉又與逸人東巖子隱於岷山之陽巢居數年不迹城市廣漢太守聞而異之因舉二人有道並不起今按東巖子梓州鹽亭人趙防字云卿岷山之陽則指匡山杜子美贈詩所謂匡山讀書處其說見晏公類要鄭谷詩所謂雪下文君沽酒店云蔵李白讀書山者也廣漢太守則蘇頲也頲薦疏曰趙防術數李白文章卽其事也【按太白上裴長史書所謂禮部尙書蘇公出爲益州長史者乃蘇頲也其廣漢太守不載姓名尋文索義自是兩人升庵以廣陵太守卽是蘇頲非是】公後在淮南寄趙徵君詩曰國門遙天外鄕路逺山隔朝憶相如臺夜夢子云宅可證矣五代劉晌修唐書以白爲山東人自元稹序杜詩而誤詩云汝與山東李白好樂史云李白慕謝安風流自號東山李白杜子美所云乃是東山後人倒讀爲山東元稹之序亦由於倒讀杜詩也【升庵外集一則亦引樂史李太白詩序云太白遊山水每以聲妓自隨慕謝安之風自號東山李白杜詩云汝與東山李白好是也今之淺妄倒攺其字云云按今本樂史序中無此數語而魏顥序有間攜昭陽金陵之妓迹類謝康樂世號李東山之辭升庵蓋誤憶耳】不然則太白之詩云學劍來山東又云我家寄東魯豈自誣乎宋有晁公武者孟浪人也信舊唐書及元稹之誤乃曰太白自序及詩皆不足信噫世安有己之族姓己自迷之而傍取他證乎新唐書知其誤乃更之爲唐宗室蓋以隴西郡望爲標也善乎劉子元之言曰作史者爲人立傳皆取舊號施之於今爲王氏傳必曰瑯琊臨沂人爲李氏傳必曰隴西成紀人欲求實錄不亦難乎且人無定所因地而生生於荊者言皆成楚生於晉者齒便成黃豈有世歷百年人更七葉而猶以本國爲是此鄕爲非則是孔子裏於昌平陰氏家於新野而系纂防子源承管仲乃爲齊宋之人非曰鄒魯之士乎宋景文修唐書其正坐此夫族姓郡國闗系亦大矣誦其詩不知其人可乎予故詳著而明辧之以訂史氏之誤姓譜之缺焉若夫公之詩歌泣神而冠古今矣豈容喙哉吾友禺山張子愈光自童習至白紛與走共爲詩者嘗謂予曰李杜齊名杜公全集外節抄選本凡數十家而李何獨無之乃取集中膾炙人口者一百六十餘首刻之明詩亭中屬愼題辭其端云

合刻李杜詩集序

王穉登

李杜詩無合刻刻之自許子元祐始旣成問序於王子王子曰是烏可序乎非獨不可蓋有所不能且不敢也夫此光焰萬丈者誰何傖父偃然任爲嚆矢哉曰柰何刻者一李而九杜耶學之者亦若是請問袒將誰左王子曰余曷敢言詩聞諸言詩者有云供奉之詩仙拾遺之詩聖聖可學仙不可學亦猶禪人所謂頓漸李頓而杜乃漸也杜之懷李曰詩無敵李之寄杜曰作詩苦二先生酬贈亦各語其極耳今試語杜之極如彤庭所分帛本自寒女出鞭撻其夫家聚斂貢城闕或紅如丹砂或黒如防漆雨露之所濡甘苦齊結實中丞髑髏血糢糊手提擲還崔大夫非夫所謂驚人泣者哉斯蓋匠心獨苦而非不似從人間來也至如語李之極則如羅幃舒捲似有人開明月直入無心可猜莫捲龍須席從他生网絲且畱琥珀枕或有夢來時東風爾來爲阿誰蝴蝶忽然滿芳艸江上相逢借問君語笑未了風吹防若其言猶含霞吸月火食腹腸疇能貯此仙與聖頓與漸之分何俟更僕數耶然乃分路揚鑣或同一軌二先生詩不同而語其極則一耳今之學杜者不驚人泣而木僵膚立學李者不含霞吸月而空疎無當是安得爲李杜爲李杜罪人矣許子工於詩能去彼取此曷患不李杜哉是刻旣出二先生之集將同運並行且俾學者各法其極不空疎無當與木僵膚立乎剞劂之功實宏多矣余之序姑述昔人之論明刻者之防以復許子之問若曰評隲二先生詩是蛙坐井而談蒼旻廣狹鼠飲河而測洪流淺深也則吾豈敢

李翰林分體全集序

王穉登

古今論詩者自三百十九而後必遵李杜李才情俊杜才情郁李情曠逹杜情孤憤李若飛將軍用兵不按古法士卒逐水艸自便杜則肅部伍嚴刁鬥西宮衛尉之師也供奉讀書匡山鳥雀就掌取食散金十萬如飛塵沈湎至尊之前嘯傲禦座之側目中不知有開元天子何況太眞妃髙力士哉當其稍能自屈可立躋華要乃掉臂不顧飄然去之坎以終其身迨長流夜郎與魑魅爲伍而其詩無一羇旅牢愁之語讀之如飡霞吸露欲蛻骨沖舉非天際眞人胸臆疇能及此其放浪於麯生柔曼醉月迷花特托而逃焉耳子友劉少彞取李杜集合刻之前此非無合刻者然蒼素混淆元黃雜遝箋注訓詁人自爲政防茸猥瑣猶疥癘蟣虱使二先生之作不免珠殘玉碎未嘗不扼腕【缺】體掩卷太息少彞皆削去之正其舛訛定其眞贗芟薙其重復龎雜品列昭分諸體各以類從名曰分體以李序見屬展讀之際使耳目滌淸神情開朗誠哉千古大快也予生平敬慕靑蓮願爲執鞭而不可得竊謂李能兼杜杜不能兼李李蓋天授杜由人力軌轍合迹鞅轡異趨如禪宗有頓有漸難與耳食之士言也少彞工於詩淸俊似太白沈鬱似子美故於二集恆津津焉此刻成而紙價當十倍矣予怪夫宗李者畫虎難成妄加訾議指永王璘之事爲從逆嗟乎祿山篡亂翠華西幸靈武之位未正社稷危於累棋璘以同姓諸王建義旗倡忠烈恢復神器不使未央井中璽落羣凶手白亦王孫帝冑慨然從之識郭令公於行間卒復唐祚甫𨿽間闗行在流離秦隴非不謂忠然視白之功眇矣夫璘非逆而從璘者乃爲逆乎王維亦嘗陷賊以凝碧管詩獲免靑蓮故不幸而羅銷骨之口豈不寃哉予序其集而並論其人若此少彞以爲然與否耶

合刻李杜分體全集序

劉世教

自三百篇後學士大夫稱詩之盛前無逾漢而後宜莫唐若開元天寶間隴西襄陽二先生出遂窮詩律之能事觀於是止矣是二先生者其雄材命世同其橫絕來禩同坎弗得志又無弗同顧千載而下使人披其編想見其爲人若隴西不勝樂而襄陽不勝憂者何也隴西趨風風故蕩詄出於情之極而以辭羣者也襄陽趨雅雅故沈鬱入於情之極而以辭怨者也趨若異而軌無勿同故無有能軒輊之者蓋自唐以後諸尙論之士人持其指而莫之一迨近世瑯琊長公而二先生之論始定顧隴西好稱古調其於近體若雅意所不屑而襄陽沾沾此技篇什最稱繁富意又若不屑古調者然隴西之於古離之不啻逺而襄陽象貌色澤猶若未盡澌滅也者是又二先生同異之防指可觧而不可觧者也於戲當漢盛時子虛之賦奏至使人主冀幸同時而慮不可得而是二先生者佹遇而佹失之終其身抑塞而弗獲少信彼中郎大中文園都尉諸人卽遇合𨿽殊要之無一廢棄者胡二先生之湮沒甚也蓋觀漢諸君子之無失職而知其時人無弗盡之材觀二先生之失志而知其時材多未盡之用此固當世得失之林而二代治亂之眹也其故蓋難言之矣不佞少習其言薄有當陽之癖而不無憎其編次之淆雜時從藏書家詢求善本弗可得毎讀昔人所箋詁往往未終簡而輙棄去竊不自量間嘗區分其體裁擬盡搜諸家訓詁之籍筆削爲一家言方屈首俗業困京兆者十年已困公車者又十年鉛槧屢更殺靑未竟客嵗南邁從子鑑進而請曰先生必將箋而後行乎夫觧者之不必箋而箋者之不必觧也於是相與謀之梓人而二豎肆眚乃與友人姚君孟承往復參訂始克卒業諸所釐正頗極苦心語具凡例中再逾年始獲竣事輙論著其事質諸同好夫自二先生分轡而馳而士各以其質之所近屍且祝焉有能祫享一堂之上者吾未見其人也今而後庶防有並擷其精而上探盛漢以直遡風雅之緒者必自玆籍始矣萬曆元黓困惇夏六月朔平原劉世教序

又

劉鑑

予伯父少彞先生刻李杜分體全集役將竣客有以私問者曰靑蓮少陵兩公並爲詩壇不祧之主固也然而飯顆之逢陰鏗之擬爾時兩公相輕已甚自唐迄今賢豪揚扢左右互袒防成聚訟意者都宮南面各全其尊而埓享一堂吾未見靈之妥也夫詩之合離主興象不主體裁篇之瑜類徵識力亦徵齒昔人編年不爲無據矧二公集中一題而古今具體詎容擘裂今妄顧原本惟體之從分則分矣柰剝膚何予曰唯唯否否客曙其一未曙其二夫壎箎異竅而葉奏圭璧殊制而儷珍物固有之人亦宜然李杜齊名光焰千古後之君子誰能軒輊卽或偏嗜者畸贊顓詣者謬詘抑何闗兩公之殿最耶至如杜之推李傾倒鄭重層見篇什李之心服寧自口出偶摭一語謂其相輕二公有知政堪頤觧夫詩有古近律絕體莫備於唐代而妙莫兼於兩公第世行本少有善者編年雜陳作者之心目交瞇分類糺龎作者之形神不湊衷而裁之無如分體𨿽然更有說焉太史公曰詩三百篇大抵聖賢發憤之所爲作也予伯父固云李源風杜源雅相提而論乃知兩公之詩體從風雅出而情從憤入矣李何憤憤宮鄰之階厲杜何憤憤皇輿之洊傾然靑蓮梁父行路諸吟巧言巷伯之倫也少陵驪山洞房等詠匪風下泉之思也其存君興國發於性情心術之隠者夫旣合不翅合而或風或雅互爲經緯非古近殊體防於分無可分伯父殫二十餘年丹鉛之功於二集而以纂次當窮愁之著書史遷所稱發憤述之於作將無同乎哉而子猶規規然猜其後吾亦謂子望洋向若不免見笑於大方之家客啞然謝去書成爰志其語於末簡

又

李維楨

鹽官劉氏世紹雕龍之慶而孝亷少彞著名文苑最早其於供奉工部二家討論窮精蓋垂二十年二家分體全集始成其集以古近諸體分而先後仍本編年古賦及雜文如之其體則古近律絕各以類從而刪長短句之目其以他人集誤入者黜之其確爲二家所作而偶遺者收之其本古體而誤入律及二家自注誤入目中若字句之訛音釋之謬者更之其諸家注與評不盡佳可筆則筆之可削則削之校雙幾無纎防憾而要領莫重於分體矣蓋論二家者楊誠齋以李爲神如列子禦風無待者也以杜爲聖如靈均乘桂舟駕玉車有待而未嘗有待者也允矣而體未分也王弇州以李五七言絕爲神七言歌行爲聖五言次之杜五言律七言歌行爲神七言律爲聖而總論二家五言古選各有所宗所主所貴體分矣而體所從來未晰也少彞以李好稱古於近體若不屑而於古離之不啻逺杜若不屑古而气象色澤若未盡離李趨風故詄蕩杜趨雅故沈鬱卽弇州亦言讀李使人飄揚欲仙讀杜使人情事欲絕第就歌行一端論而少彞則以全集舉矣夫詩至唐而體備體至李杜而眾長備而李杜所以得之成體者則本三百篇學記曰三王之祭川也先河而後海或原也或委也此之謂務本後人知有李杜不知有三百篇是以學李學杜往往失之少彞爲之分體直指其本於風雅學人得所從來可以爲李可以爲杜可以兼爲李杜可以爲風可以爲雅可以兼爲風雅可以自爲聖可以自爲神不至爲李杜作使寧惟有功二家其於詩道豈曰小補之哉是說也少彞亦本之李杜李之言曰興寄深逺五言不如四言若七言靡矣況束於聲調俳優哉杜戲爲六絕句其末章意以逓相祖述未及前賢惟裁僞體親風雅則轉益多師而得汝師夫李杜學詩必本三百篇人安能捨三百篇學李杜少彞見及此宜其詩駸駸李杜齊名也同參訂者姚君孟承從子伯臨皆名下士

李太白集注卷三十三

欽定四庫全書

李太白集注卷三十四

錢塘王撰

叢說【二百二十則】

國朝能爲歌詩者不少獨李太白爲稱首蓋气骨髙舉不失頌詠風刺之道【吳融禪月集序】

歌詩之風蕩來久矣大抵喪於南朝壊於陳叔寶然今之業是者茍不能求古於建安卽江左矣茍不能求麗於江左卽南朝矣或過爲艶傷麗病者卽南朝之罪人也吾唐來有業是者言出天地外思出神表讀之則神馳八極測之則心懷四溟磊磊落落眞非世間語者有李太白【皮日休劉棗彊碑文】

張碧貞元中人自序其詩云碧嘗讀李長吉集謂春拆紅翠辟門蟄戶其奇峭者不可攻也及覽李太白辭天與俱髙靑且無際鵾觸巨海瀾濤怒翻則觀長吉之篇若陟嵩之巓視諸阜者耶【唐詩紀事】

宋景文諸公在館嘗評唐人詩云太白仙才長吉才【文獻通考】

人言太白仙才長吉才不然太白天仙之詞長吉仙之詞耳【滄浪詩話】

世傳杜甫詩天才也李白詩仙才也長吉詩才也迃齋詩話唐人以李白爲天才絕白樂天人才絕李賀才絕【海錄碎事】

詩總不離乎才也有天才有地才有人才吾於天才得李太白於地才得杜子美於人才得王摩詰太白以气韻勝子美以格律勝摩詰以理趣勝太白千秋逸調子美一代規模摩詰精大雄氏之學句句皆合聖敎【徐而庵說唐詩】

嘗戲論唐人詩王維佛語孟浩然菩薩語李白飛仙語杜甫聖語李賀才語【居易錄】

荊公云詩人各有所得淸水出芙蓉天然去雕飾此李白所得也或看翡翠蘭苕上未掣鯨鯢碧海中此老杜所得也橫空盤硬語妥帖力排奡此韓愈所得也【漁隱叢話】李文叔云予嘗與宋遐叔言孟子之言道如項羽用兵直行曲施逆見錯出皆當大敗而舉世莫能當者何其橫也左丘明之於辭令亦甚橫自漢後千年惟韓退之之於文李太白之於詩亦皆橫者【墨莊漫錄】

李唐羣英惟韓文公之文李太白之詩務去陳言多出新意至於盧仝貫休輩效其顰張籍皇甫湜輩學其步則怪且醜僵且僕矣【瑚鉤詩話】

雪浪齋日記爲詩欲气格豪逸當看退之太白【詩人玉屑】莊周李白神於文者也非工於文者所及也文非至工則不可爲神然神非工之所可至也【楊升庵外集】

文至莊詩至太白艸書至懷素皆兵法所謂奇也正有法可循奇則非神解不能及【顧璘息園存稿】

觀太白詩者要識眞太白處太白天才豪逸多卒然而成者學者於每篇中要識其安身立命處可也

太白髮句謂之開門見山【滄浪詩話】

臞翁詩評李太白如劉安雞犬遺響白雲覈其歸存恍無定處【詩人玉屑】

李太白詩語帶煙霞肺腑纏錦繡【釋徳洪跋蘇養直詩】

李太白周覽四海名山大川一泉之旁一山之阻神林冢魑魅之穴猿狖所家魚龍所宮往往遊焉故其爲詩疎宕有奇气【孫覿送刪定侄歸南安序】

太白歌詩度越六代與漢魏樂府爭衡【黃山谷文集】

明皇世章句之風大得建安體論者推李翰林杜工部爲尢【皮日休郢州孟亭記】

詩眼云建安詩辯而不華質而不俚風調髙雅格力遒壯其言直致而少對偶指事情而綺麗得風雅騷人之气骨最爲近古者也唐諸詩人髙者學陶謝下者學徐庾惟老杜李太白韓退之早年皆學建安晚乃各自變成一家耳如老杜崆峒小麥熟人生不相見皆全體作建安語今所存集第一第二卷

頗多韓退之孤臣昔放逐暮行河堤上亦皆此體但頗自加新奇李太白亦多建安句法而罕全篇多雜以鮑明逺體【漁隱叢話】

李太白始終學選詩所以好杜子美詩好者亦多是效選詩後漸放手防州諸詩則不然也【朱子語類】

李杜韓柳初亦皆學選詩者然杜韓變多而李柳變少變不可學而不變可學【朱考亭跋病翁先生詩】

鮑明逺才健其詩乃選之變體李太白專學之【朱子語類】雪浪齋日記云或云太白其源流出於鮑明逺如樂府多用白紵故子美云俊逸鮑參軍蓋有譏也【漁隱叢話】李杜二子往往推重鮑謝用其全句甚多【李夢陽章園餞會詩引】郭璞構思險怪而造語精圓李杜精奇處皆取此謝靈運以險爲主以自然爲宗李杜深處多取此六朝文气衰緩惟劉越石鮑明逺有西漢气骨李杜筋骨取此【陳繹會詩譜】

李太白詩逸態淩雲映照千載然時作齊梁間人體段略不近渾厚【西淸詩話】

李太白詩非無法度乃從容於法度之中蓋聖於詩者也古風兩卷多效陳子昻亦有全用其句處太白去子昻不逺其尊慕之如此然多爲人所亂有一篇分爲三篇者有二篇合爲一篇者【朱子語類】

唐之有天下陳子昻蘇源明元結李白杜甫李觀皆各以其所能鳴【韓退之送孟東野序】

陳子昻懸文宗之正鵠李太白曜風雅之絕麟【楊升庵四川總志序】

陳子昻爲海內文宗李太白爲古今詩聖【楊升庵周受庵詩選序】王荊公嘗謂太白才髙而識卑山谷又云好作奇語自是文章之病建安以來好作奇語故其气象衰薾愚謂二公所言太白病處正在里許【古賦辯體】

太白詩飄逸絕塵而傷於易學之者又不至玉川子是也猶有可觀者有狂人李赤乃敢自比謫仙比律不應從重又有崔顥者曾未豁達李老作黃鶴樓詩頗似上士遊山水而世俗云李白蓋與徐凝一塲決殺醉中聨爲一笑【蘇東坡集】

周伯弼云言詩而本於唐非因於唐也自河梁而後詩之變至於唐而止也謫仙號爲雄俊而法度最爲森嚴況餘者乎【趙宧光彈雅】

潘禎應昌嘗言其父受子鄕先輩曰詩有五聲全備者少惟得宮聲者爲最優蓋可以兼眾聲也李太白杜子美之詩爲宮韓退之之詩爲角以此例之𨿽百家可知也【懷麓堂詩話】

詩人多蹇如陳子昻杜甫名授一拾遺而迍剝至死李白孟浩然輩不及一命窮悴終身【白樂天與元微之書】

人徒知李杜爲詩人而巳矣而不知其行之髙識之卓也杜甫能知君故陷賊能自防而從明肅於搶攘之中也李白能知人故陷賊而有救以能知郭汾陽於卒伍之中也【艸木子】

李白杜甫陶淵明皆有志於吾道【陸象山語錄】

新唐書杜甫傳贊曰昌黎韓愈於文章愼許可至歌詩獨推曰李杜文章在光焰萬丈長誠可信云予讀韓詩其稱李杜者數端石鼓歌曰少陵無人謫仙死才薄將柰石鼔何酬盧云夫曰髙揖羣公謝名譽逺追甫白感至誠薦士曰國朝盛文章子昻始髙蹈勃興得李杜萬類困淩暴醉畱東野曰昔年因讀李白杜甫詩長恨二人不相從感春曰近憐李杜無檢束爛漫長醉多文辭並唐書所引蓋六用之【容齋四筆】

予嘗論書以爲鐘王之迹蕭散簡遠妙在筆墨之外至顏柳始集古今筆法而盡發之極書之變天下翕然以爲宗師而鐘王之法益微至於詩亦然蘇李之天成曹劉之自得陶謝之超然蓋亦至矣而李太白杜子美以英瑋絕世之姿淩跨百代古今詩人盡廢然魏晉以來髙風絕塵亦少衰矣【蘇東坡書黃子思詩集後】

作詩先看李杜如士人治本經本旣立方可看蘇黃以次諸家【朱子語類】

詩之極至有一曰入神詩而入神至矣盡矣蔑以加矣惟李杜得之他人得之蓋寡也【滄浪詩話】

李杜數公如金翅劈海香象渡河下視郊島輩直虫吟艸間耳【滄浪詩話】

李太白杜子美詩皆掣鯨手也余觀太白古風子美偶題二篇然後知二子之源流逺矣李云大雅久不作吾衰竟誰陳王風委蔓艸戰國多荊榛則知李之所得在雅杜云文章千古事得失寸心知騷人嗟不見漢道盛於斯則知杜之所得在騷【韻語陽秋】

作詩者陶冶萬物體防光景必貴乎自得蓋格有髙下才有分限不可彊力至也譬之秦武陽气蓋全燕見秦王則戰掉失色淮南王安𨿽爲神仙謁帝猶輕其舉止此豈由素習哉予以爲少陵太白當險阻艱難流離困躓意欲卑而語未嘗不髙至於羅隱貫休得意於偏霸誇雕逞奇語欲髙而意未嘗不卑乃知天稟自然有不能易也【詩人玉屑】

唐自李杜之出焜燿一世後之言詩者皆莫能及【呂居仁江西宗派圖序】

詩之所以爲詩所以歌詠性情者只見三百篇耳秦漢之際騷賦始盛大抵怨讟煩寃從諛侈靡之文性情之作衰矣至蘇李贈答下逮建安後世之詩始立根柢簡靜髙古不事夫辭猶有三代之遺風至潘陸顏謝則始事夫辭以及齊梁辭遂盛矣至李杜兼魏晉以追風雅尙辭以詠性情則後世詩之至也然而髙古不逮夫蘇李之初矣【郝經與撖彥舉論詩書】

唐人諸體之作與代終始而李杜爲正宗【虞伯生傅於礪詩序】詩之尊李杜文之尙韓歐此猶山之有泰華水之有江河無不仰止而取益焉【吳偉業與宋尙本論詩書】

天寶末詩人杜甫與李白齊名而白自負文格放達譏甫齷齪而有飯顆山之嘲誚元和中詞人元稹論李杜之優劣曰予讀詩至杜子美而知小大之有所總萃焉始堯舜之時君臣以賡歌相和是後詩人繼作歷夏殷周千餘年仲尼緝拾選揀取其干預敎化之尢者三百餘無所聞騷人作而怨憤之態繁然猶去風雅日近尙相比擬秦漢以還采詩之官旣廢天下妖謡民謳歌頌諷賦曲度嬉戲之辭亦隨時間作至漢武賦柏梁而七言之體興蘇子卿李少卿之徒尢工爲五言𨿽句讀文律各異雅鄭之音亦雜而辭意簡逺指事言情自非有爲而爲則文不妄作建安之後天下之士遭羅兵戰曹氏父子鞍馬間爲文往往橫槊賦詩故其遒壯抑揚寃哀悲離之作尢極於古晉世風槪稍存宋齊之間敎失根本士以簡慢歙習舒徐相尙文章以風容色澤放曠精淸爲髙蓋吟寫性靈畱連光景之文也意義格力無取焉陵遲至於梁陳滛艶刻飾佻巧小碎之詞劇又宋齊之所不取也唐興官學大振歷世之文能者互出而又沈宋之流研練精切穩順聲勢謂之爲律詩由是之後文體之變極焉然而莫不好古者遺近務華者去實效齊梁則不逮於魏晉工樂府則力屈於五言律切則骨格不存閒暇則纖濃莫備至於子美蓋所謂上薄風騷下該沈宋言奪蘇李气吞曹劉掩顏謝之孤髙雜徐庾之流麗盡得古今之體勢而兼人之所獨專矣使仲尼考鍜其防要尙不知貴其多乎哉茍以爲能所不能無可無不可則詩人以來未有如子美者是時山東人李白亦以奇文取稱時人謂之李杜余觀其壯浪縱恣擺去拘束摸寫物象及樂府歌詩誠亦差肩於子美矣至若鋪陳終始排比聲韻大或千言次猶數百詞气豪邁而風調淸深屬對律切而脫棄凡近則李尙不能歷其藩翰況堂奧乎自後屬文者以稹論爲是【舊唐書杜甫傳】元微之作李杜優劣論謂太白不能窺杜甫之藩籬況堂奧乎唐人未嘗有此論而稹始爲之至退之曰李杜文章在光焰萬丈長不知羣兒愚那用故謗傷則不復爲優劣矣洪慶善作韓文辯證著魏道輔之言謂退之此詩爲微之作也微之𨿽不當自作優劣然指稹爲愚兒豈退之之意乎【竹坡詩話】

予評李白詩如黃帝張樂於洞庭之野無首無尾不主故常非墨工槧人所可議擬吾友黃介讀李杜優劣論曰論文正不當如此子以爲知言【黃山谷文集】

李杜二公正不當優劣太白有一二妙處子美不能道子美有一二妙處太白不能作子美不能爲太白之飄逸太白不能爲子美之沈鬱太白夢遊天姥吟逺別離等子美不能道子美北徵兵車行垂老別等太白不能作論詩以李杜爲準挾天子以令諸侯也又少陵詩法如孫吳太白詩法如李廣【滄浪詩話】

杜甫李白以詩齊名韓退之云李杜文章在光焰萬丈長似未易以優劣也然杜詩思苦而語奇李詩思疾而語豪杜集中言李白詩處甚多如李白一鬥詩百篇淸新庾開府俊逸鮑參軍何時一樽酒重與細論文之句似譏其太俊快李白論杜甫則曰飯顆山頭逢杜甫頭戴笠子日卓午爲問因何太瘦生只爲從來作詩苦似譏其太愁肝腎也杜牧雲杜詩韓筆愁來讀似倩麻姑癢處搔天外鳯凰誰得髓何人解合續鸞膠則杜甫詩唐朝巳來一人而巳豈白所能望耶【韻語陽秋】

李太白一斗百篇援筆立成杜子美攺罷長吟一字不茍二公蓋亦互相譏嘲太白贈子美云借問因何太瘦生只爲從前作詩苦苦之一辭譏其困雕鐫也子美寄太白雲何時一樽酒重與細論文細之一字譏其欠縝宻也【鶴林玉露】

詩之豪者世稱李白李之作才矣奇矣人不迨矣索其風雅比興十無一焉杜詩最多可傳者千餘首至於貫穿古今覼縷格律盡工盡善又過於李焉然撮其新安石壕潼關吏蘆子關花門之章朱門酒肉臭路有凍死骨之句亦不過十三四【白樂天與元微之書】

李杜號詩人之雄而白之詩多在於風月艸木之間神仙虛無之說亦何補於敎化哉惟杜陵野老負王佐之才有意當世而骯髒不偶胸中所蘊一切寫之於詩【趙次公杜工部艸堂記】

李太白當王室多難海宇橫潰之日作爲歌詩不過豪俠使气狂醉於花月之間耳社稷蒼生曾不系其心膂其視杜少陵之憂國憂民豈可同年語哉唐人每以李杜並稱韓退之識見髙邁亦惟曰李杜文章在光焰萬丈長無所優劣也至宋朝諸公始知推尊少陵東坡云古今詩人多矣而惟稱杜子美爲首豈非以其饑寒流落而一飯未嘗忘君也歟又曰北徵詩識君臣大體忠義之气與秋色爭髙可貴也朱文公曰李白見永王璘反便從惥之詩人沒頭腦至於如此杜子美以稷契自許未知做得與否然子美卻髙其救房琯亦正【鶴林玉露】李謫仙詩中龍也矯矯焉不受約束杜則麟遊靈囿鳯鳴朝陽自是人間瑞物施諸工用則力牛服箱徳驥駕輅李亦不能爲也【藝圃折中】

李杜詩𨿽齊名而噐識迥不仝子美之言曰廟堂知至理風俗盡還淳舜舉十六相身尊道何髙秦時任商鞅法令如牛毛用爲羲和天道平用爲水土地爲厚其志意可知若太白所謂爲君談笑靖胡沙又如調笑可以安儲皇此皆何等語也【水東日記】

淸新俊逸子美嘗稱太白自謂不如也耶太白得古詩之奇放專效之者久則索然老杜以平實敍悲苦而備眾體是以平實無奇而得自在者也【方以智通雅】

太白天才放逸故其詩自爲一體子美學優才贍故其詩兼備眾體而植綱常系風化爲多三百篇以後之詩子美其集大成也【傅若金淸江集】

李白詩類其爲人駿發豪放華而不實好事喜名而不知義理之所在也語用兵則先登陷陣不以爲難語遊俠則白晝殺人不以爲非此豈其誠能也哉白始以詩酒奉事明皇遇讒而去所至不攺其舊永王將竊據江淮白起而從之不疑遂以放死今觀其詩固然唐詩人李杜稱首今其詩皆在杜甫有好義之心白所不及也漢髙祖歸丰沛作歌曰大風起兮雲飛揚威加海內兮歸故鄕安得猛士兮守四方髙祖豈以文字髙世者哉帝王之度固然發於中而不自知也白詩反之曰但歌大風雲飛揚安用猛士守四方其不達理如此老杜贈白詩有細論文之句謂此類也哉【蘇灤城集】

唐以詩取士三百年中能詩者不啻千餘家專其美者獨李杜二人而巳李頗不及止又一杜【艸木子】

李杜光焰千古人人知之滄浪並極推尊而不能致辧元微之獨重子美宋人以爲談柄近時楊用修爲李左袒輕俊之士往往耳傳要其所得俱影響之間五言選體及七言歌行太白以气爲主以自然爲宗以俊逸髙暢爲貴子美以意爲主以獨造爲宗以奇防沈雄爲貴其歌行之妙詠之使人飄飄欲仙者太白也使人慷慨激烈欷歔欲絕者子美也選體太白多露語率語子美多穉語累語置之陶謝間便覺傖父面目乃欲使之奪曹氏父子位耶五言律七言歌行子美神矣七言律聖矣五七言絕太白神矣七言歌行聖矣五言次之太白之七言律子美之七言絕皆變體間爲之可耳不足多法也十首以前少陵較難入百首以後靑蓮較易厭揚之則髙華抑之則沈實有色有聲有气有骨有味有態濃淡深淺奇正開闔各極其則吾不能不服膺少陵也靑蓮擬古樂府而以巳意巳才發之尙沿六朝舊習不如少陵以時事創新題也少陵自是卓識惜不盡得本來靣目耳太白不成語者少老杜不成語者多如無食無兒一婦人舉家聞若欬及麻鞋見天子垢膩腳不韈之類凡看二公詩不必病其累句亦不必曲爲之護正使瑕瑜不掩亦是大家太白五言沿洄漢魏晉樂府出入齊梁近體周旋開寶獨絕句超然自得冠絕古今子美五言北徵述懷新婚垂老等作𨿽格本前人而調由巳創五七言律廣大悉備上自垂拱下逮元和宋人之蒼元人之綺靡不兼總故古體則脫棄陳規近體則兼該眾善此杜所獨長也太白筆力變化極於歌行少陵筆力變化極於近體李變化在調與辭杜變在意與格然歌行無常矱易於錯綜近體有定規難於伸縮詞調超逸驟如駭耳索之易窮意格精深始若無奇繹之難盡此其微不同者也以古詩爲律詩其調自髙太白浩然所長儲侍禦亦多此體以律詩爲古詩其格易卑𨿽子美不免【藝苑巵言】

才超一代者李也體兼一代者杜也李如星懸日揭照耀太虛杜若地負海涵包羅萬彚李惟超出一代故髙華莫並色相難求杜惟兼綜一代故利鈍雜陳巨細咸蓄李才髙气逸而調雄杜體大思精而格渾超出唐人而不離唐人者李也不盡唐調而兼得唐調者杜也備諸體於建安者陳王也集大成於開元者工部也

靑蓮才之逸並駕陳王气之雄齊驅工部可謂撮勝二家第古風旣乏溫醇律體微乖整栗故令評者不無軒輊少陵不效四言不仿離騷不用樂府舊題自是此老胸中壁立處然風騷樂府遺意往往得之太白以百憂等篇擬風雅鳴臯等作擬離騷俱相去懸逺樂府奇偉髙出六朝古拙不如兩漢較輸杜一籌也【胡應麟詩藪】四明沈明臣嘉則嘗言今人多稱李杜率無定品余謂李如春艸秋波無不可愛然注目易盡耳至如老杜如堪輿中然太山喬嶽長河巨海纖艸穠花怪松古栢惠風微波嚴霜烈日何所不有吾當李則雁行當杜則北靣聞者驚愕

王安石所選杜韓歐李詩其置李於末而歐反在其上或亦謂有抑揚云【文獻通考】

舒王以李太白杜子美韓退之歐陽永叔編爲四家詩而以歐公居太白之上世莫曉其意舒王嘗曰太白詞語迅快無疎脫處其識污下詩詞十句九句言婦人酒耳【冷齋夜話】

荊公論李杜韓歐四家詩而以歐公居太白之上曰李白詩詞迅快無疎脫處然其識污下十句九句言婦人酒耳予謂詩者妙思逸想所寓而巳太白之神气當遊戲萬物之表其於詩寓意焉耳豈以婦人與酒敗其志乎不然則淵明篇篇有酒謝安石每遊山必攜妓亦可謂之其識不髙耶歐陽公文字寓興髙逺多喜爲風月閒適之語蓋效太白爲之故東坡作歐陽公集序亦云詩賦似李白此未可以優劣論也【捫虱新話】

世言荊公四家詩後李白以其十首九首說酒及婦人恐非荊公之言白詩樂府外及婦人者亦少言酒固多比之陶淵明輩亦未爲過此乃讀白詩未熟者妄立此論耳四家詩未必有次序使誠不喜白當自有故蓋白識度甚淺觀其詩中如中宵出飲三百杯明朝歸揖二千石揄揚九重萬乘主謔浪赤墀靑瑣賢王公大人借顏色金章紫綬來相趨一別蹉跎朝市間靑雲之交不可攀歸來入咸陽談笑皆王公髙冠佩雄劍長揖韓荊州之類淺陋有索客之風集中此等語至多但以其辭豪俊動人故不深考耳又如以布衣得一翰林供奉此何足道遂云當時笑我微賤者卻來請謁爲交歡宜其終身坎也【老學庵筆記】

鐘山語錄云荊公次第四家詩以李白最下俗人多疑之公曰白詩近俗人易悅故也白識見污下十首九說婦人與酒然其材豪俊亦可取也王定國聞見錄云黃魯直嘗問王荊公世謂四選詩丞相以韓歐髙於李太白耶荊公曰不然陳和叔嘗問四家之詩乘間簽示和叔時書史適先持杜詩來而和叔遂以其所送先後編集初無髙下也李杜自昔齊名者也何可下之魯直歸問和叔和叔與荊公之說同今乃以太白下韓歐而不可破也遁齊閒覽云或問王荊公云編四家詩以杜甫爲第一太白爲第四豈白之才格詞致不逮甫耶公曰白之歌詩豪放飄逸人固莫及然其格止於此而巳不知變也至於甫則悲歡窮防發斂抑揚疾徐縱橫無施不可故其詩有平淡簡易者有綺麗精確者有嚴重威武若三軍之帥者有奮迅馳驟若泛駕之馬者有淡泊閒靜若山谷隱士者有風流蘊籍若貴介公子者蓋其緒宻而思深觀者茍不能臻其閫奧未易識其妙處夫豈淺近者所能窺哉此甫所以光掩前人而後來無繼也元稹以爲兼人所獨專斯言信矣或者又曰評詩謂甫期白太過反爲白所誚公曰不然子美贈白詩則曰淸新庾開府俊逸鮑參軍但比之庾信鮑照而巳又曰李侯有佳句往往似陰鏗鏗之詩又在庾鮑下矣飯顆之嘲𨿽一時戲劇之談然二人名旣相逼亦不能無相忌也【漁隱叢話】

介甫選四家之詩第其質文以爲先後之序余謂子美詩閎深典麗集諸家之大成永叔詩溫潤藻艶有廊廟富貴之噐退之詩雄厚雅健毅然不可屈太白詩豪邁淸逸飄然有淩雲之志皆詩傑也其先後固自有次第誦其詩者可以想見其爲人乃知心聲之發言志詠情得於自然不可以勉彊到也【李綱讀四家詩選序】

子美之詩非無文也而質勝文永叔之詩非無質也而文勝質退之之詩質而無文太白之詩文而無質介甫選四家詩而次第之其序如此【李綱書四家詩選後】

王荊公以杜詩後來莫繼信矣若子美第一太白第四無乃太逺子美憐君如弟兄之句正可爲二家詩評耳或謂杜稱李太過反爲所誚不然也鬥酒百篇遺逸多矣韓退之詩巳有防山毫芒之慨當時相贈答者可盡見耶太白𨿽天仙之才豈無心人黃鶴樓推崔顥不啻已出乃輕子美耶或又以杜比李於庾鮑爲輕之又不然庾鮑豈可易者耶文人齊名如李杜之相得者足爲古今美談後人乃以浮薄意妄測前賢耳【方靜千一錄】五言長篇自古樂府焦仲卿而下繼者絕少唐初亦不多見逮李杜二公始盛至其鋪陳終始排比聲韻大或千言次猶數百詞意曲折隊仗森嚴人皆雕飭乎語言我則直露其肺腑人皆專犯乎忌諱我則回防其褒貶此少陵所長也太白次之【唐詩品彚】

李靑蓮是快活人當其得意鬥酒百篇無一語一字不是髙華气象及流竄夜郎後作詩甚少當由興趣消索杜少陵是固窮之士平生無大得意事中間兵戈亂離饑寒老病皆其實歷而所閱苦楚都於詩中寫出故讀少陵詩卽當得少陵年譜看【江盈科雪濤詩評】

李杜齊名古今不敢軒輊予謂太白才由天縱故能以其髙敵子美之大至論其胎骨則淸新庾開府俊逸鮑參軍杜之目李確不可易豈與攀屈宋而駕曹劉者可同日論哉【黃生白山杜詩說】

李白詩祖風騷宗漢魏下至鮑照徐庾亦時用之善掉弄造出奇怪驚動心目忽然撇出妙入無聲其詩家之仙者乎格髙於杜變化不及【陳繹曾詩譜】

杜子美上薄風雅下該沈宋才奪蘇李气吞曹劉掩顏謝之孤髙雜徐庾之流麗眞所謂集大成者而諸作皆廢矣並時而作有李太白宗風騷及建安七子其格極髙其變化若神龍之不可羈【宋濓答章秀才論詩書】

或謂杜萬景皆實李萬景皆虛乃右實而左虛遂謂李杜優劣在虛實之間顧詩有虛有實有虛虛有實實有虛而實有實而虛並行錯出何可端倪且杜若秋興諸篇托意深逺畫馬行諸作神淸橫逸直將播弄三才鼓鑄羣品安在其萬景皆實李如古風數十首感時托物慷慨沈著安在其萬景皆虛【屠緯眞文集】

太白詩宗風騷薄聲律開口成文揮翰霧散似天仙之詞而樂府詩連類引義尢多諷興爲近古所未有迄今稱詩者推曰與少陵爲兩大家曰李杜莫能軒輊云【李詩通】

鐘山語錄雲杜甫固奇就其分擇之好句亦自有數李白𨿽無深意大體俊逸無疎謬處【漁隱叢話】

歐公不甚喜杜詩謂韓吏部絕倫吏部於唐世文章未嘗屈下獨稱道李杜不已歐貴韓而不悅子美所不可曉然於李白甚賞愛將由李白超趠飛揚爲感動也【中山詩話】

唐世詩稱李杜文章稱韓柳今杜詩語及太白處無論數十篇而太白未嘗有與杜子美詩只有飯顆一篇意頗輕甚論者謂以此可知子美傾倒太白至難晏元獻公嘗言韓退之扶導聖教剗除異端是其所長若其祖述墳典憲章騷雅上傳三古下籠百氏橫行闊視於綴述之塲子厚一人而已然學者至今但雷同稱述其實李杜韓柳豈無優劣達者觀之自可黙諭【捫虱新話】

論詩文雅正則少陵昌黎若倚馬千言放辭追古則杜韓恐不及太白子厚也【楊升庵外集】

楊誠齋云李太白之詩列子之禦風也杜少陵之詩靈均之乘桂舟駕玉車也無待者神於詩者與有待而未嘗有待者聖於詩者與宋則東坡似太白山谷似少陵徐仲車云太白之詩神鷹瞥漢少陵之詩駿馬絕塵二公之評意同而語亦相近予謂太白詩仙翁劍客之語少陵詩雅士騷人之詞比之文太白則史記少陵則漢書也【楊升庵外集】

工部老而或失於俚趙宋籍爲帡幪翰林逸而或流於滑朔元拾爲香艸歌行李飄逸而失之輕率杜沈雄而失之粗硬選家辧其兩短斯爲得之【詩辧坻】

以天分勝者近李以學力勝者近杜學者各自審焉可也【陶開虞說杜】

李白樂府三卷於三綱五常之道數致意焉慮君臣之義不篤也則有君道曲之篇所謂軒後爪牙常先太山稽如心之使臂小白鴻翼於夷吾劉葛魚水本無二慮父子之義不篤也則有東海勇婦之篇所謂淳於免詔獄漢主爲緹縈津妾一掉歌脫父於嚴刑十子若不肖不如一女英慮兄弟之義不篤也則有上畱田之篇所謂田氏倉卒骨肉分靑天白日摧紫荊交柯之木本同形東枝顦顇西枝榮無心之物尙如此參商胡乃尋天兵慮朋友之義不篤也則有箜篌謡之篇所謂貴賤結交心不移惟有嚴陵及光武輕言托朋友對靣九疑峯管鮑久巳死何人繼其蹤慮夫婦之情不篤也則有雙燕離之篇所謂雙燕復雙燕雙飛令人羨玉樓珠閣不獨棲金繡戶長相見【韻語陽秋】

近讀古樂府始知後作者皆有所本至李謫仙絕出眾作眞詩豪也然古詞務協律而猶未工陳仲孚嘗問詩工所從始予謂謝元暉杜子美云謝朓每篇堪諷詠蓋嘗得法於此耳李云解道澄江淨如練令人卻憶謝元暉與子美同意【陳傅良記陳仲乎問語】

予嘗評諸家之作李太白最髙而微短於韻【周紫芝古今諸家樂府序】

古樂府暫出白門前楊柳可蔵烏歡作沈水香儂作博山鑪李白用其意衍爲楊叛兒歌曰君歌楊叛兒妾勸新丰酒何許最關情烏啼白門柳烏啼隱楊花君醉畱妾家博山鑪中沈香火雙煙一气淩紫霞古樂府朝見黃牛暮見黃牛三朝三暮黃牛如故李白則云三朝見黃牛三暮行太遲三朝又三暮不覺鬢成絲古樂府云郎今欲渡畏風波李白則云郎今欲渡緣何事如此風波不可行古樂府云春風復多情吹我羅裳開李反其意云春風復無情吹我夢魂散古人謂李詩出自樂府古選信矣其楊叛兒一篇卽暫出白門前之鄭箋也因其拈用而古樂府之意益顯其妙益見如李光弼將子儀軍旗幟益精明又如神僧拈佛祖語信口無非妙道豈生吞義山拆洗杜詩者比乎故其贈杜甫詩有飯顆山前之句蓋譏其拘束也【楊升庵外集】

太白古樂府杳冥惝恍縱橫變幻極才人之致然自是太白樂府【藝苑巵言】

樂府則太白擅奇古今少陵嗣迹風雅蜀道難逺別離等篇出入神惝恍莫測兵車行新婚別等作述情陳事懇惻如見張王欲以拙勝所謂差之毫釐溫李欲以巧勝所謂謬以千里【詩藪】

樂府體不尙論宗而敍事故每以緩失之故杜少陵無樂府也太白篇什𨿽繁而自放者多矣然有出乎唐人之上者似晉雜曲而淸雋過之天實生才豈易言哉吾定古唐諸樂府攷其正變則其人與世可知矣而獨於太白猶低佪三復云【李詩緯】

太白慍於羣小乃放還山而縱酒以浪遊豈得巳哉故於樂府多淸怨蓋不敢忘君也夫怨生於情而情每於兒女間爲切切焉讀者勿以辭害意可矣【李詩緯】

詩至開元天寶間神秀聲律粲然大備李翰林天才縱逸軼蕩人羣上薄曹劉下該沈鮑其樂府古調能使儲光羲王昌齡失步髙適岑參絕倒況其下乎【唐詩品彚】唐五言古詩凡數變約而舉之奪魏晉之風骨變梁陳之俳優陳伯玉之力最大曲江公繼之太白又繼之感寓古風諸篇可追嗣宗詠懷景陽雜詩【王阮亭五言詩選凡例】唐五言詩杜甫沈鬱多出變調李白韋應物超然復古然李詩有古調有唐調要須分別觀之【居易錄】

新城阮亭王先生五言詩選於漢取全於魏晉以下遞嚴而遞有所錄而猶不廢夫齊梁陳隋之作者於唐僅得五人曰陳子昻張九齡李白韋應物柳宗元蓋以齊梁陳隋之詩𨿽逺於古尙不失爲古詩之餘唐賢風气自爲畛域成其爲唐人之詩而巳而五人者其力足以存古詩於唐詩之中則以其類合之明其變而不失於古云爾【姜宸英阮亭選五言古詩序】

七言古詩要鋪敍要開合要風度要迢遞險怪雄峻鏗鏘忌庸俗軟腐須是波瀾開合如江海之波一波未平一波復起又如兵家之陣方以爲正又復爲奇方以爲奇忽復是正奇正出入變化不可紀極備此法者惟李杜也【範徳機詩評】

盛唐工七言古調者多張皇气勢陟頓始終綜覈乎古今博大其文辭則李杜尙矣【唐詩品彚】

太白天仙之詞語多率然而成者故樂府歌詞咸善或謂其始以蜀道難一篇見賞於知音爲明主所愛重此豈淺材者徼幸際其時而馳騁哉不然也白之所蘊非止是今觀其逺別離長相思烏棲曲鳴臯歌梁園吟天姥吟廬山謡等作長篇短韻驅駕气勢殆與南山秋气並髙可也𨿽少陵猶有讓焉餘子瑣瑣矣【唐詩品彚】

七言古詩惟杜子美不失初唐气格而縱橫有之太白縱橫往往彊弩之末間雜長語英雄欺人耳【李攀龍選唐詩序】七言古初唐以才藻勝盛唐以風神勝李杜以气槪勝而才藻風神稱之加以變化靈異遂爲大家七言歌行垂拱四子詞極藻艶然未脫梁陳也張李沈宋稍汰浮華漸趨平實唐體肇矣然而未暢也髙岑王李音節鮮明情致委折濃纖修短得衷合度暢矣然而未大也太白少陵大而化矣能事畢矣歌行至唐大暢王楊四子宛轉流麗李杜二家逸宕縱橫闔辟縱橫變幻超忽疾雷震電淒風急雨歌也位置森嚴筋脈聫絡走月流雲輕車熟路行也太白多近歌少陵多近行李杜歌行擴漢魏而大之而古質不及盧駱歌行衍齊梁而暢之而富麗有餘古詩窘於格調近體束於聲律惟歌行大小短長錯綜闔辟素無定體故極能發人才思李杜之才不盡於古詩而盡於歌行李杜歌行𨿽沈鬱逸宕不同然皆才大气雄非子建淵明判不相入者比【詩藪】

七言歌行唐代盧駱組壯沈宋軒華髙岑豪激而近質李杜迂佚而好變元白迆邐而詳盡溫李朦朧而綺宻陳其格律校其髙下各有耑詣不容班雜太白天縱逸才落筆警挺其歌行跌宕自喜不閒整栗唐初規制掃地欲盡矣【詩辧坻】

開元大歷諸作者七言爲盛王李髙岑四家篇什尢多李太白馳騁筆力自成一家大抵嘉州之奇峭供奉之豪放更爲創獲【王阮亭七言詩歌行鈔】

七言古詩惟杜甫橫絕古今同時大匠無敢抗行李白岑參二家別出機杼語差雷仝亦稱奇特【居易錄】

盛唐五言律句之妙李翰林气象雄逸【唐詩品彚】

太白恥爲鄭衞之作律詩故少編者多以律類入古中不知其近體猶存雅調耳集中五言仄律亦多【千一錄】靑蓮五言律自流水法外頗近正始不似子美達夫諸公創體迥異昔觀【詩辯坻】

吾讀五言律一體知唐人反正之功爲多雲靡麗如南五季文敝甚矣文質彬彬唐人有之向使唐人無所取裁其不流爲宋元末尙也防希然或失之矜持蓋從齊梁而變也若太白五律猶爲古詩之遺情深而詞顯又出乎自然要其防趣所歸開郁宣滯特於風騷爲近焉【李詩緯】

畢忠吉曰予觀唐三百年以二律並稱擅長者獨子美一人供奉長於五而短於七【辟疆園杜詩注解序】

李白古風六十首富於子昻之感遇儉於嗣宗之詠懷其詩宗風騷薄聲律故終身作七言近體僅八首而已【陸生口譜按陽冰詩序謂太白著述十喪其九當時翰林應制之作集賢倡和之章所作七言近體今皆不見大抵亡失者多耳陸氏謂其終身所作僅只集中所存之八首誤矣】

李杜爲有唐宗匠而子美不長於文太白不長於七律故集中厥體遂少【柴虎臣家誡】

五言排律開元後作者爲盛聲律之備獨王右丞李翰林爲多而孟襄陽髙渤海輩實相與並鳴【唐詩品彚】

讀盛唐排律太白輕爽雄麗如明堂黼黻冠蓋輝煌武庫甲兵旌旗飛動少陵變幻閎深如涉昆侖泛溟渤千峯羅列萬彚汪洋【詩藪】

排律宋沈二氏藻贍精工太白右丞明秀髙爽【詩藪】唐人樂府多唱詩人絕句王少伯李太白爲多【楊升庵外集】絕句之源出於樂府貴有風人之致其聲可歌其趣在有意無意之間使人莫可捉著盛唐惟靑蓮龍標二家【李維楨】

五七言絕句李靑蓮王龍標最稱擅塲爲有唐絕唱少陵𨿽工力悉敵風韻殊不逮也【藝苑巵言】

天生太白少伯以主絕句之席勿論有唐三百年兩人爲政亙古今來無復有驂乘者矣子美恰與兩公同時又與太白同遊乃恣其崛彊之性頽然自放獨成一家可謂巧於用拙長於用短精於用粗婉於用戅者也【盧世防紫房餘論】

予嘗品唐人之詩樂府本效古體而意反近絕句本自近體而意實逺欲求風雅之防佛者莫如絕句唐人之所偏長獨至而後人力追莫嗣者也擅長則王江寜驂乘則李彰明偏美則劉中山遺響則杜樊川少陵𨿽號大家不能兼善一則拘於對偶二則汩於典故拘則未成之律詩而非絕體汩則儒生之書袋而乏性情故觀其全集自錦城絲管之外咸無譏焉近世有愛而忘其醜者專取而效之惑矣【楊升庵唐絕增奇序】

盛唐長五言絕而不長七言絕者孟浩然也長七言絕而不長五言絕者髙達夫也五七言各極其工者太白五七言俱無所解者少陵也少陵太白七言律絕獨出詞塲然少陵律多險抝太白絕間率露大家故宜有此杜之律李之絕皆天授神詣然杜以律爲絕如含西嶺千秋雪門泊東吳萬里船等句本七律壯語而以爲絕句則斷錦裂繒類也李以絕爲律如十月吳山曉梅花落敬亭等句本五言絕句而以爲律詩則駢拇枝指類也古人作詩各成巳調未嘗互相師襲以太白之才就聲律卽不能爲杜何至遽減嘉州以少陵之才攻絕句卽不能爲李詎謂不若摩詰彼自有不可磨滅者無事更屑屑也【詩藪】

詩以神行使人得其意於言之外若逺若近若無若有若云之於天月之於水心得而防之口不得而言之斯詩之神者也而五七言絕尢貴以此道行之昔之擅其妙者在唐有太白一人蓋非摩詰龍標之所及吾嘗以太白爲五七言絕之聖所謂鼓之舞之以盡神繇神入化爲盛徳之至者也【屈紹隆粵遊雜詠序】

小樂府之遺唐人裁爲絕句體之流變蓋微有辧焉惟李白所制猶得其遺篇什𨿽簡而如入思婦勞人之心何婉曲可諷耶濟南李氏曰李白五七言絕句實唐三百年一人蓋以不用意得之卽太白亦不自知其所至而工者顧夫焉至哉言乎自唐以來能爲詩者多矣其詞與理未始不璀璨焉然而觀止矣予讀李白詩想見其心如入天際乎莫從其所之太史公曰詩有之髙山仰止景行行止𨿽不能至然心鄕往之予於李詩亦云【李詩緯】

丁龍友曰李白樂府本晉三調雜曲其絕句從六朝淸商小樂府來至其气槪揮斥迥飇掣電且令人縹緲天際此殆天授非人力也【李詩緯】

五言絕句開元後李白王維尢勝諸人【唐詩品彚】

五言絕句起自古樂府至唐而盛李白崔國輔號爲擅塲【宋牧仲漫堂說詩】

五言絕句惟太白擅塲杜子美詩曰李侯有佳句往往似陰鏗陰工此體子美之稱太白者在是【徐而庵說唐詩】五言絕句李太白气體髙妙【王阮亭唐人萬首絕句選凡例】

七言絕句太白髙於諸人王少伯次之【唐詩品彚】

七言絕句王少伯與太白爭勝毫釐俱是神品【藝苑巵言】七言絕太白江寧各有至處大槪李寫景入神王言情造極王宮辭樂府李不能爲李覽勝紀行王不能作【詩藪】龍標隴西眞七絕當家足稱聨璧【焦弱侯詩評】

三唐七絕並堪不朽太白龍標絕倫逸羣【漫堂說詩】

七言絕起忌矜勢太白多直抒防鬯兩言後只用溢思作波掉唱嘆有餘響拙手往往按排起法欲畱佳思在後作好首旣嚼蠟後十四字中地窄而舞拙意滿而詞滯【詩辯坻】

李太白詩不專是豪放亦有雍容和緩的如首篇大雅久不作多少和緩【朱子語類】

古風第四十四首不言棄絕但言恩畢斯得怨而不怒之意欲言難言而又不能無言將何爲三字無限深情【嚴滄浪評】

朱文公題廣成子像云陳光澤見示此像偶記李太白詩云世道日交喪澆風變淳源不求桂樹枝反棲惡木根所以桃李樹吐花竟不言大運有興沒羣動爭飛奔歸來廣成子去入無窮門因寫以示之今人捨命作詩開口便說李杜以此觀之何曾夢見他腳板耶【鶴林玉露】李太白逺別離蜀道難與子美寓居同谷七歌風騷之極致不在屈原之下【李�師友記聞】

逺別離篇最有楚人風所貴乎楚言者斷如復斷亂如復亂而詞義反復屈折行乎其間實未嘗斷而亂也使人一唱三嘆而有遺音至於收淚謳吟又足以興夫三綱五典之重者豈虛也哉玆太白所以爲不可及也【範徳機評】

文章如精金美玉經百鏈歷萬選而後見今觀昔人所選𨿽互有得失至其盡善盡美則所謂鳯凰芝艸人人皆以爲瑞閱數千百年經千萬人而莫有異議焉如李太白逺別離蜀道難杜子美秋興諸將詠懷古迹新婚別兵車行終日誦之不厭也【懷麓堂詩話】

古律詩各有音節然皆限於字數求之不難惟樂府長短句初無定數最難調疊然亦有自然之聲古所謂聲依永者謂有長短之節非徒永也故隨其長短皆可以播之律呂而其太長太短之無節者則不足以爲樂若往復諷詠久而自有所得得之於心而發之乎聲則𨿽千變萬化如珠之走盤自不越乎法度之外矣如李太白逺別離杜子美桃竹杖皆極其操縱曷嘗按古人聲調而和順委曲乃如此固初學所未到然學而未至於是亦未可與言詩也【懷麓堂詩話】

太白公無渡河乃從堯禹治水說起迂癡有致然筆墨率肆無足取焉蜀道難等篇亦然開後人惡道【詩辯坻】李白性嗜酒志不拘檢常林棲十數載故其爲文章率皆縱逸至如蜀道難等篇可謂奇之又奇自騷以還鮮有此體調也【河嶽英靈集】

李太白作蜀道難乃爲房杜危之也其略曰劍閣崢嶸而崔嵬一夫當關萬夫莫開所守或非人化爲狼與豺朝避猛虎夕避長蛇磨牙吮血殺人如麻錦城𨿽云樂不如早還家蜀道之難難於上靑天側身西望長咨嗟李翰林作此歌朝右聞之疑嚴武有劉焉之志【雲溪友議】李白嘗爲蜀道難歌曰蜀道難難於上靑天以刺嚴武也【太平廣記】

蜀道難或曰作於天寶初或曰作於天寶末二說皆出於後世以意逆之曰此爲房杜危之也陸暢去白未逺作蜀道易以美韋臯傳之當時而蜀道難之詞曰錦城𨿽云樂不如早還家其意必有所屬房杜之說蓋近之矣【南部新書】

嚴武傳武爲劍南節度使房琯以故相爲部內刺史武慢倨不爲禮最厚杜甫然欲殺甫數矣李白爲蜀道難者乃爲房杜危之也韋臯傳天寶時李白爲蜀道難以斥嚴武陸暢更爲蜀道易以美韋臯摭言云太白自蜀至京以新業贄謁賀知章知章覽蜀道難一篇揚眉謂之曰公非人世人豈非太白星精耶然則蜀道難之作久矣非爲房杜也【唐詩紀事】

嚴武傳李白作蜀道難者乃爲房杜危之也此宋人穿鑿之論其說又見韋臯傳蓋因陸暢之蜀道易而造爲之耳李白蜀道難之作當在開元天寶間時人共言錦城之樂而不知畏塗之險異地之虞卽事成篇別無寓意及元宗西幸升爲南京則又爲詩曰誰道君王行路難六龍西幸萬人歡地轉錦江成渭水山回玉壘作長安一人之作前後不同如此亦時爲之矣【日知錄】

蜀道之難難於上靑天篇中凡三見與莊子逍遙篇同吾嘗謂作古詩長篇須讀莊子史記子美歌行純學史記太白歌行純學莊子【徐而庵說唐詩】

李太白古風兩卷近七十篇身欲爲神仙者殆十三四或欲把芙蓉而躡太淸或欲挾兩龍而淩倒影或欲畱玉舄而上蓬山或欲折若木而遊八極或欲結交王子晉或欲髙揖衞叔卿或欲借白鹿於赤松或欲飡金光於安期豈非因賀季眞有謫仙之目而因爲是以信其說耶抑身不用鬱鬱不得志而思髙舉逺引耶嘗觀其所作梁父吟首言釣叟遇文王又言酒徒遇髙祖卒自嘆巳之不遇有云我欲攀龍見明主雷公砰訇震天鼓帝旁投壺多玉女三時大笑開電光倐爍晦冥起風雨閶闔九門不可通以額扣關閽者怒人間門戶尙不可入則太淸倒影豈易淩躡乎太白忤楊妃而去國所謂玉女起風雨者乃怨懟妃子之詞也【韻語陽秋】

黃雲城邊烏欲棲邊一作南聲調便惡此用字陰陽之殊【趙宧光彈雅】

漢魏詩多不可點所以爲好者其气象自不同耳李詩好處亦難點點之則全篇有所不可擇焉若烏棲曲與烏夜啼可謂精金粹玉矣【範徳機評】

國初人有作九言者謂昨夜西風擺落千林稍渡頭小艇捲入寒塘防以爲可備一體不知九言起於髙貴鄕公鮑明逺沈休文亦有此體唐人則李太白蜀道難然後天梯石棧相鉤連上有六龍回日之髙標下有衝波逆折之回川杜集中炯如一叚淸冰出萬壑置在迎風露寒之玉壺又何時眼前突兀見此屋吾廬獨破受凍死亦足此九言之最妙者詩有十字成句者太白黃帝鑄鼎於荊山鏈丹砂丹砂成騎龍飛上太淸家又有十一字成句者杜詩王郎酒酣防劍斫地歌莫哀我能防爾抑塞磊落之奇才李詩紫皇乃賜白兔所搗之藥方韋應物詩一百二十鳯凰羅列含明珠若坡公山中故人應有招我歸來篇似可讀作兩句矣【懷麓堂詩話】

揚子雲長楊賦西壓月【古窟字】東震日域服防注以爲日月所生恐非李太白詩天馬來出月支窟月窟卽指月支之國日域指日逐單於也蓋借日月字以形容威伏四夷之逺耳太白妙得其解矣【楊升庵外集】

王彥輔曰古之善賦詩者工於用人語渾然若出於巳意予於李杜見之顏延年赭白馬賦曰旦刷幽燕晝秣荊楚子美驄馬行雲晝洗須騰涇渭深夕移可刷幽並夜太白天馬歌云雞鳴刷燕晡秣越蓋皆用顏賦也韓退之曰李杜文章在光焰萬丈長信哉【楊升庵外集】

客言李杜詩中說馬如相馬經有能過之者乎僕曰毛詩過之曰六經固不可擬然亦未嘗仔細說馬態相行步也僕曰願熟讀之兩驂如舞此駔語所謂花踏羊蹄行也兩驂如手此駔語所謂熟使喚也思之便覺走過掣電傾城知與神行電邁躡恍惚爲難騎耳【許彥周詩話】東坡寫李白行路難闕其中間八句道子胥屈原陸機李斯事此老不應有所遺忘意其刪去必當有說【朱子語類】蔡寛夫詩話云唐末五代俗流以詩自名者多好妄立格法取前人詩句爲例議論鋒出甚有獅子跳躑毒龍顧尾等勢覽之每使人拊掌不巳大抵皆宗賈島輩謂之賈島格而於李杜詩不少假借李白女媧戲黃土搏作愚下人散在六合間蒙蒙若埃塵目曰調笑格以爲調笑之資子美冉冉谷中寺娟娟林外峯防幹更上處結締坐來重目爲病格以爲言語突兀聲勢蹇澀此豈韓退之所謂蚍蜉撼大木可笑不自量者耶【漁隱叢話】李太白北風行雲燕山雪花大如席秋浦歌云白髮三千丈其句可謂豪矣柰無此理何【漁隱叢話】

李太白俠客行雲事了拂衣去深藏身與名元微之俠客行雲俠客不怕死怕死事不成事成不肯藏姓名或云二詩同詠俠客而意不同如此予謂不然太白詠俠不肯受報如朱家終身不見季布是也微之詠俠欲有聞於後世如聶政姊之死恐終滅吾賢弟之名是也【邵氏聞見後錄】

呂氏童防訓云曉月出天山蒼茫雲海間長風防萬里吹度玉門關及沙墩至梁苑二十五長亭大舶夾雙櫓中流鵝鸛鳴之類皆气蓋一世學者能熟味之自然不褊淺矣【漁隱叢話】

李太白詩過人其生平所享如浮花浪蘂其詩云羅帷舒捲似有人開明月直入無心可猜不可及也【蘇灤城集】詩言窮則盡意防則醜韻軟則庫杜少陵麗人行李太白楊叛兒一以雅道行之故君子言有則也【陸時雍評】李太白荊州歌有漢謡之風唐人詩可入漢魏樂府者惟太白此首及張文昌白鼉謡李長吉鄴城謡三首而止杜子美卻無一篇可入此格【楊升庵外集】

太白白頭吟二首頗有優劣其一蓋初本也天仙之才不廢討潤何必不加點今人落筆便刋布縱云揮珠無怪多纇耳【千一錄】

閨裏佳人年十餘頗有四傑風格差逸宕耳要之此等是太白佳作【詩辯坻】

太白集中少年行只有數句類太白其他皆淺近浮俗決非太白所作必誤入也【滄浪詩話】

六一居士曰落日欲沒峴山西倒著接防花下迷襄陽小兒齊拍手大家爭唱白銅鞮此常語也至於淸風明月不用一錢買玉山自倒非人推然後見太白之橫發所以驚千古者固不在此乎【漁隱叢話】

杜子美飲中八仙歌知章騎馬似乘船又天子呼來不上船用兩船字韻汝陽三斗始朝天又舉觴白眼望靑天用二天字韻蘇晉長齋繡佛前又皎如玉樹臨風前又脫帽露頂王公前用三前字韻眼花落井水底眠又長安市上酒家眠用兩眠字韻牽牛織女詩蛛絲小人態曲綴果中又防身動如律竭力機杼中用兩中字韻李太白襄陽歌鸕鷀杓鸚鵡杯百年三萬六千日一日須傾三百杯用兩杯字韻廬山謡影落前湖靑黛光金闕前開二峯長又翠影紅霞映朝日鳥飛不到吳江長用兩長字韻韓退之李花詩冰盤夏薦碧實脆斥去不禦慙其花又誰堆平地萬堆雪剪刻作此連天花用兩花字韻雙鳥詩兩鳥各閉口萬象銜口頭又百舌舊饒聲從此嘗低頭用兩頭字韻示爽詩冬夜豈不長達旦燈燭然又此來南北近閭裏故依然用兩然字韻猛虎行猛虎死不辭但慙前所爲又親故且不保人誰信汝爲用兩爲字韻子美太白退之於詩無遺恨矣當自有體耶【邵氏聞見後錄】

絕句字少意多四句而反覆議論如李白橫江詞气格合歌行之盛使人嘆詠其贈汪倫非必其詩之佳要見古人風致如此【範徳機評】

太白橫江辭六首章𨿽分局意如貫珠俗本以第一首編入長短句後五首編入七言絕句首尾衡決殊失作者之意如杜詩秋興八首亦分作二處予特正之凡古人詩歌不可分類以此【楊升庵外集】

東坡送人守嘉州古詩其中雲峨眉山月半輪秋影入平羌江水流謫仙此語誰解道請君見月時登樓上兩句全是李謫仙詩故繼之以謫仙此語誰解道請君見月時登樓之句此格本出於李謫仙其詩云解道澄江淨如練令人還憶謝元暉蓋澄江淨如練卽元暉全句也後人襲用此格愈變愈工【漁隱叢話】

金沙集有公取古詩一條謂始於太白未必也任華贈白詩巳用海風吹不斷及云垂大鵬飛等句則知彼時作此格者蓋多矣【彈雅】

元宗棄國出奔太白乃盛稱蜀中之美西巡果盛事乎猗嗟譏莊而贊其藝副笄刺宣而美其容太白𨿽爲亡國諱而亡國之恥正在言表【唐汝詢唐詩解】

沈云卿詩船如天上坐人似鏡中行原於王逸少語所謂山陰路上行如在鏡中遊之句然李太白入淸溪山詩云人行明鏡中鳥度屏風裏𨿽有所襲而語益工【胡元任評】

竹未嘗香也而杜子美詩雲雨洗娟娟靜風吹細細香雪未嘗香也而李太白詩云瑤臺雪花數千點片片吹落春風香【韻語陽秋】

詩用淚字若沾衣沾裳之類不爲剽竊然亦有出奇者潘嶽涕淚應情隕杜子美近淚無干土李太白淚盡日南珠劉禹錫巴人淚應猿聲落賈島淚落故山逺孟云卿至哀反無淚【謝榛四溟山人集】

李太白以布衣入翰林旣而不得官唐史言髙力士以脫鞾爲恥摘其詩以激楊貴妃爲妃所沮止今集中有雪讒詩一章大率言婦人滛亂敗國其略云彼婦人之猖狂不如鵲之彊彊彼婦人之滛昏不如鶉之奔奔坦蕩君子無容簧言又云妲巳滅紂褒女惑周漢祖呂氏食其在旁秦皇太后毐亦滛荒防蝀作昏遂掩太陽萬乘尙爾匹夫何傷詞殫意窮心切理直如或妄談昊天是殛予味此詩豈貴妃與祿山滛亂而太白曾發其姦乎不然則飛燕在朝陽之句何足深怨也【容齋隨筆】

宋之問不愁明月盡自有夜珠來李白只愁歌舞散化作彩雲飛語意皆殊調亦不類髙下則差足雁行宋又有夜響松月朝楫防苔泉李有蘿月掛朝鏡松風鳴夜詞意皆同李直出數丈【彈雅】

李白跌宕不羈鐘情於花酒風月則有矣而肯自於枯禪則知淡泊之味賢於膾炙逺矣白始學於白眉空得大地了徹鏡回旋寄輪風之防中謁太山君得冥機發天光獨照謝世氛之防晚見道崖則此心豁然更無凝滯矣所謂啟開八牖托宿掣雷霆又有談之作云茫茫大夢中惟我獨先覺騰轉風火來假合作容貌問語前後際始知金仙妙則所得於佛氏者益邃【韻語陽秋】李杜長篇全集中不多見北徵一首沈著森嚴龍門敍事之筆也憶舊書懷一首飄揚恣肆南華寓言之遺也光焰萬丈於此乎見之【栁亭詩話】

李白詩淸水出芙蓉天然去雕飾論詩者謂只一出字便是去雕飾也【餘冬序錄】

子美詩以後二句續前二句處甚多如寄張山人詩云曹植休前輩張芝更後身數篇吟可老一字買堪貧喜杜觀到詩云待爾嗔烏鵲拋書示鶺鴒枝間喜不去原上急曾經晴詩云啼烏爭引子鳴鶴不歸林下食遭泥去髙飛恨久陰臥病詩云滑憶雕胡飯香聞錦帶羮澑匙兼暖腹誰欲致杯甖如此之類多矣此格起於謝靈運廬陵王之墓下詩云延州協心許楚老惜蘭芳解劍竟何及撫墳徒自傷李太白亦時有此格毛遂不墮井曾參寜殺人虛言誤公子投杼惑慈親是也【韻語陽秋】梁虞騫詩落暉防長足細雨織斜文太白亦用其字曰日足森海嶠然其驚人泣所謂自鑄偉辭前無古人者乎【楊升庵外集】

太白楊花落盡與樂天殘燈無焰體同題類而風趣髙卑自覺天壤【詩辯坻】

曹植怨詩願作東北風吹我入君懷懷徐幹詩將心寄明月流影入君懷太白詩我寄愁心與明月隨風直到夜郎西兼裁其意撰成奇語【梅禹金】

詩眼雲山谷言學者若不見古人用意處但得其皮毛所以去之愈逺若風吹柳花滿店香若人能復爲此句亦未是太白至於吳姬壓酒勸客嘗壓字他人亦難及金陵子弟來相送欲行不行各盡觴益不同請君試問東流水別意與之誰短長此乃眞太白妙處當潛心焉故學者先以識爲主禪家所謂正法眼直湏具此眼目方可入道【漁隠叢話】

金陵酒肆畱別山谷云此乃眞太白妙處而須溪云終是太白語別予許須溪知言云【詩辯坻】

李太白詩風吹柳花滿店香溫庭筠詠柳詩香隨靜婉歌塵起影伴嬌嬈舞防垂傳奇詩莫唱踏陽春令人離腸結郎行久不歸柳自飄香雪其實柳花亦有微香詩人之言非誣也柳花之香非太白不能道竹之香非子美不能道【楊升庵外集】

太白詩吳姬壓酒喚客嘗說者以爲工在壓字不知吳人方言至酒家有旋壓酒子相待之語【雲麓漫抄】

李白人分千里外興在一杯中髙適功名萬里外心事一杯中如武夫之對韻士而胡元瑞云二詩甚類予謂字面則同句意懸絕【彈雅】

杜之北徵述懷皆長篇敍事然髙者尙有漢人遺意平者遂爲元白濫觴李送魏萬等篇自是齊梁但才力加雄辭藻加富耳【詩藪】

太白詩浮雲遊子意落日故人情對景懷人意味深永少陵詩寒空巫峽曙落日渭陽情亦是冩景贈別而語意淺短杜詩佳處固多此等句法卻不如李【仇蒼柱杜詩詳注】太白讀書匡山十年不下山潯陽獄中猶讀畱侯傳以彼仙才苦心如此今忽忽白日而嘐嘐古人是自絆而希千里也【千一錄】

詩貴意意貴逺不貴近貴淡不貴濃濃而近者易識淡而逺者難知如杜子美鉤簾宿鷺起丸藥流鶯轉李太白桃花流水杳然去別有天地非人間王摩詰反景入深林復照靑苔上皆淡而愈濃近而愈逺可爲知者道難與俗人言也【懷麓堂詩話】

曹子建詩譬海出明珠與太白如天落云錦句法同太白五言如菖蒲花紫茸及登華不注峯與此句皆奇崛異常【楊升庵外集】

世多言李太白以醉入水捉月溺死此談者好奇之過太白對月能作今人不見古時月今月曾經照古人之句意气原本自超出宇宙對影三人𨿽醉豈復狂惑至此【玉澗雜書】

李太白雲剗卻君山好平鋪湘水流杜子美云斫卻月中桂淸光應更多二公所以爲詩人冠冕者胸衿闊大故也此皆自然流出不假安排【鶴林玉露】

洞庭西望楚江分水盡南天不見云日落長沙秋色逺不知何處弔湘君此詩之妙不待贊前句云不見後句云不知讀之不覺其復此二不字決不可易大抵盛唐大家正宗作詩取其流暢不似後人之拘拘耳【楊升庵絕句衍義】

宋之問所得駱氏靈隱警句樓觀滄海日門對浙江潮李太白天臺曉望詩門標赤城霞樓棲滄島月最相似【文翔鳯云夢藥溪談】

吟詠瀑水眾矣大抵比況耳未有得於所見鑿空下語爲興詩者太白獨曰海風吹不斷江月照還空气象雄傑古今絕唱【王阮義丰集】

李白鸚鵡洲詩調旣迅急而多復字兼離唐韻當是五言古詩耳【詩辯詆】

七言絕句初唐風調未諧開元天寶諸名家無美不備李白王昌齡尢爲擅塲昔李滄溟推秦時明月漢時關一首壓捲余以爲未允必求壓捲則王維之渭城朝雨李白之朝辭白帝王昌齡之奉帚平明王之渙之黃河逺上其庶防乎而終唐之世絕句亦無出四章之右者矣【王阮亭唐人萬首絕句選凡例】

盛之荊州記狀巫峽江水之迅云朝發白帝暮到江陵其間千二百里𨿽乘奔禦風不以疾也杜子美詩朝發白帝暮江陵頃來目擊信有徵李太白詩朝辭白帝彩雲間千里江陵一日還兩岸猿聲啼不盡扁舟巳過萬重山𨿽仝用盛之語而優劣自別今人謂李杜不可以優劣論此語亦太憒憒【楊升庵升集】

盛之荊州記云白帝至江陵一千二百里春水盛時行舟朝發夕至雲飛鳥逝不是過也太白述之爲韻語驚風雨而泣神矣【楊升庵絕句衍義】

越中覽古詩前三句賦昔日豪華之盛末一句詠今日淒涼之景大抵唐人弔古之作多以今昔盛衰搆意而從橫變化存乎體裁此與韓退之遊曲江寄白舍人詩【漠漠輕陰晚自開靑天白日映樓防曲江水滿千花樹有底忙時不肯來】元微之劉阮天臺詩【芙蓉脂肉綠雲鬟圖畫樓臺金碧山千樹桃花萬年藥不知何事憶人間】皆以落句轉合有抑揚有開合此格唐詩中亦不多得【敖子發】

太白詩牛渚西江夜靑天無片雲登舟望秋月空憶謝將軍余亦能髙詠斯人不可聞明朝掛帆席楓樹落紛紛襄陽詩掛席防千里名山都未逢泊舟尋陽郭始見香鑪峯嘗讀逺公傳永懷塵外蹤東林不可見日暮空聞鐘詩至此色相俱空如羚羊掛角無迹可求畫家所謂逸品是也【王阮亭分甘餘話】

寧國府誌載胡安定先生石壁詩一首其序曰余嘗覽李翰林題涇川汪倫別業二章其詞俊逸欲屬和之今十月自新安歷旌徳而仙尉曾公望同遊石壁蓋勝境也奇峯對聳淸溪中流路出半峯佳秀可愛傳聞新建汪公所居不逺掩映溪岫率類於此且欲尋訪迫暮不獲因思旌川卽涇川接境也而幽勝過之汪公亦倫之別也而儒雅勝之豈可使諷詠不及於古乎輒成一首題於汪公屋壁𨿽不及藻飾佳境比肩英流庶俾謫仙之詩不獨專美其詩曰李白好溪山浩蕩涇川遊題詩汪氏壁聲動桃花洲英辭逸無繼爾來三百秋云云按太白本集詩題只云過汪氏別業而此序乃云題涇川汪倫別業先生非妄言者又去唐時未逺當必有據詩五平五仄句或謂自宋始有之非也顏延年詩獨靜闕偶語陰虫先秋聞李太白詩處世若大夢胡爲勞其生孟東野詩夜鏡不照物朝光何時升【餘冬序錄】

法藏碎金雲太白夜懷有句云宴坐寂不動大千入毫髮潘佑獨坐有句云凝神入混茫萬象成虛宇予愛二子吐辭精敏之力入道深宻之狀合而書之聊爲巳用【漁隱叢話】

今人作詩多忌重疊右丞早朝妙絕古今猶未免五用衣冠之論太白訪戴天山道士不遇詩水聲飛泉樹松桃竹語皆犯重吁古人言外求佳今人於句中求隙去之逺矣【唐詩解】

太白詩鬥酒渭城邊鑪頭耐醉眠乃岑參之詩誤入塞上曲驑馬新跨白玉鞍乃王昌齡之詩亦誤入昌齡本有二篇前篇乃秦時明月漢時關也【滄浪詩話】

蜀國曾聞子規鳥宣城還見杜鵑花一叫一回腸一斷三春三月憶三巴此太白寓宣州懷西蜀故鄕之作也太白爲蜀人見於劉全白志銘曾南丰集序楊遂故宅記及自敍書不一而足此詩又一證也近日吾鄕一士夫爲山東人作詩序云太白非蜀人乃山東人也予以前所引證詰之答曰且諂山東人祈綽楔資何暇核實【楊升庵外集】

哭宣城善釀紀叟予家古本作夜臺無李白此句絕妙不但齊一生死又且雄視幽明矣昧者攺爲夜臺無曉日夜臺自無曉日又與下句何人字不相干甚矣士俗不可醫也【楊升庵外集】

小曲有咸陽沽酒寶釵空之句云是李白所制然李白集中有淸平樂詞四首獨欠是詩而花間集所載咸陽沽酒寶釵空乃云是張泌所爲莫知孰是【夢溪筆談】

李太白集注卷三十四

欽定四庫全書

李太白集注卷三十五

錢塘王撰

年譜

李太白年譜

據太白詩文自述系出隴西漢將軍李廣後【見贈張相鎬詩】於涼武昭王爲九世孫當隋之末其先世以事徙西域隠易姓名故唐興以來漏於屬籍至武后時子孫始還內地於蜀之綿州家焉因逋其邑遂以客爲名卽太白父也【李陽冰艸堂集序曰李白隴西成紀人涼武昭王暠九世孫蟬聨珪組世爲顯著中葉非罪謫居條支易姓與名累世不大曜神龍之初逃歸於蜀復指李樹而生伯揚範傳正翰林學士李公新墓碑曰其先隴西成紀人公之孫女於箱篋中得公之子伯禽手疏十數行紙壊字缺不能詳備約而計之涼武昭王九代孫也隋末多難一房被竄於碎葉流離散落隠易姓名故自國朝以來漏於屬籍神龍初潛還廣漢因僑爲郡人父客以逋其邑遂以客爲名髙臥雲林不求祿仕按陽冰序乃太白在時所作所述家世必由於太白自言傳正碑據太白之子所手疏二文序述無有異詞此其可信而無疑者也新唐書李白本傳曰李白興聖皇帝九世孫其先隋末以罪徙西域神龍初遁還客巴西蓋本二文以爲依據也太白之爲蜀人固彰彰矣魏顥李翰林集序亦曰白本隴西乃放形因家於綿劉全白翰林學士李君碣記云君廣漢人其說皆仝是知世謂太白爲隴西成紀人者本其先世族望而言也或謂蜀人或謂綿州或曰巴西或曰廣漢皆指其生長之地或據當時之名或援前古之名而互言之也至若杜子美元微之稱爲山東李白則又因其流寓之地而言之也舊唐書竟以白爲山東人且云父爲任城尉因家焉與諸說獨異南部新書云李白山東人父爲任城尉因家焉少與魯人隠䢐徠山號竹溪六逸俗稱蜀人非也今任城令防有白之詞尙存蓋仍舊史之誤而云耳不可信也】

【傳疑】輿地廣記曰綿州彰明縣有唐李白碑白之先世嘗流雋州其後內移白生於此縣杜詩補遺曰範傳正李白新墓碑云白本宗室子厥先避仇客居蜀之彰明太白生焉彰明綿州之屬邑有大小康山白讀書於大康山有讀書堂尙存其宅在淸亷鄕【洪邁容齋續筆曰杜子美贈李太白詩康山讀書處頭白好歸來說者以爲卽廬山也吳曽能攺齋漫錄內辧誤一卷正辧是事引杜田杜詩補遺云範傳正李白新墓碑云白本宗室子厥先避仇客居蜀之彰明太白生焉彰明緜州之屬邑有大小康山白讀書於大康山有讀書堂尙存其宅在淸亷鄕後廢爲僧房稱隴西院蓋以太白得名院有太白像吳君以是證杜句知康山在蜀非廬山也予按當塗所刋太白集其首載新墓碑宣歙池等州觀察使範傳正撰凡千五百餘字初無補遺所紀七十餘言豈非好事者僞爲此書如開元遺事之類以附會杜老之詩耶歐陽氏輿地廣記云彰明有李白碑白生於此縣蓋亦相傳之誤當以範碑爲證】方輿勝覽李陽冰艸堂集序李白興聖皇帝之九世孫其先以罪謫居條支神龍之始逃歸於蜀之昌明【今本李陽冰艸堂集序無昌明字】按彰明縣自先天以前止曰隆昌後避元宗諱始曰昌明五代時攺曰彰明楊升庵文集引成都古今記云李白生於彰明之靑蓮鄕

唐長安元年辛丑【卽武后之大足元年也十月始攺長安】

太白生【舊譜起於聖歷二年巳亥云白生於是年按曽鞏序享年六十四李陽冰序載白卒於寶應元年十一月自寶應元年逆數六十四年乃聖歷二年也薛氏據之故曰白生於是年然李華作太白墓志曰年六十二則應生於長安元年以代宋中丞自薦表核之表作於至徳二載丁酉時年五十有七合之長安元年爲是若生聖歷二年則當云五十有九矣自當以表爲正故訂以長安元年爲太白始生之嵗又按李陽冰序云神龍之始逃歸於蜀復指李樹而生伯陽範傳正墓碑云神龍初濳還廣漢今以李志曽序參互考之神龍攺元太白已數嵗豈神龍之年乃神功之訛抑太白之生在未家廣漢之前歟】驚姜之夕長庚入夢故名白以太白字之若靑蓮居士酒仙翁又其所自號者【靑蓮居士見答湖州迦葉司馬詩及答僧中孚贈仙人掌茶詩序靑蓮花出西竺梵語謂之優鉢羅花淸淨香潔不染纖塵太白自號疑取此義眉公祕笈謂其生於彰明之靑蓮鄕故號靑蓮按靑蓮鄕在綿州舊彰明縣內彰明遺事原作淸亷鄕疑後人因太白生於此故易其字作靑蓮耳謂太白因此而取恐未是酒仙翁見送權十一序】

長安二年壬寅

長安三年癸夘

長安四年甲辰

神龍元年乙巳【是年中宗復位】

太白年五嵗能誦六甲

神龍二年丙午

景龍元年丁未【卽神龍三年九月攺元景龍】

景龍二年戊申

景龍三年已酉

景云元年庚戌【卽景龍四年六月攺元唐隆睿宗卽位七月攺元景云】

太白年十嵗通詩書觀百家

景云二年辛亥

先天元年壬子【是年正月攺元太極五月攺元延和八月元宗卽位始攺先天】

開元元年癸丑【卽先天二年十二月始攺開元】

【附考】舊譜開元元年十月甲辰帝獵渭川有大獵賦【按賦序但云以孟冬十月大獵扵秦而不書年分考通鑑先天元年十月癸夘上幸新丰獵扵驪山之下開元元年十月甲辰獵扵渭川八年十月壬午畋扵下邽十月而獵於秦地凡三見舊譜竟屬之癸丑嵗者大約以太白生扵聖歷二年至是合十有五嵗因十五觀奇書作賦淩相如一詩而附會其說若以太白生自長安元年數之至是始十有三嵗耳恐未是】

開元二年甲寅

開元三年乙夘

太白年十五上韓荊州書云十五好劍術徧幹諸侯贈張相鎬詩云十五觀奇書作賦淩相如【按太白明堂賦序歷遡天皇天后中宗而不及睿宗則是賦之作不特在未攺乾元殿之先並在睿宗未崩之先矣考睿宗之崩在開元四年六月制攺明堂爲乾元殿在開元五年七月賦之作應在三四年間豈所謂十五觀奇書作賦淩相如者卽是明堂一賦歟】

開元四年丙辰

開元五年丁已

開元六年戊午

開元七年已未

開元八年庚申

太白年二十性倜儻喜縱橫術撃劍爲任俠嘗手刃數人輕財重施不事產業是年禮部尙書蘇頲出爲益州長史【舊唐書蘇頲傳開元八年頲除禮部尙書罷政事俄知益州大都督府長史事】太白於路中投刺頲待以布衣之禮因謂羣寮曰此子天才英麗下筆不休𨿽風力未成且見專車之骨若廣之以學可與相如比肩逸人東嚴子者隠於岷山之陽【東嚴子姓名不可考楊升庵以爲卽徴君趙蕤梓州鹽亭人字云卿者是又曰岷山之陽卽指匡山杜子美贈詩所謂匡山讀書處其說見晏公類要鄭谷詩所謂雪下文君沽酒店云蔵李白讀書山者也俱恐未是】太白從之逰巢居數年不迹城市養奇禽千計呼皆就掌取食了無驚猜郡守聞而異之詣廬親覩因舉二人以有道科並不起【上二事見太白所上安州裴長史書中自敍歷歷然無嵗月可考而蘇頲之爲益州長史實惟開元八年故連其少年諸事並敍扵此又書中先言隠居岷山後言投刺蘇公玩其文義作兩段敍述非接次而言者州舉有道應是見蘇公以後事新唐書本傳曰白旣長隠岷山州舉有道不應蘇頲爲益州長史見白異之曰是子天才英特少益以學可比相如蓋依書辭順序之耳恐未是又楊升庵以廣漢太守爲蘇頲且引頲薦疏所謂趙蕤術數李白文章爲證今按蘇頲爲益州長史未嘗爲廣漢太守據書中所說明是兩人楊說殊謬】

【傳疑】唐詩紀事引東蜀楊天惠彰明遺事云元符二年春正月天補令於此從學士大夫求問遺事聞唐李白本邑人微時募縣小吏入令臥內嘗驅牛經堂下令妻怒將加詰責太白亟以詩謝云素面倚欄鉤嬌聲出外頭若非是織女何必問牽牛令驚異不問稍親招引侍硯席令一日賦山火詩云野火燒山後人歸火不歸思軋不屬太白從旁綴其下句云焰隨紅日逺煙逐暮雲飛令慚止頃之從令觀漲有女子溺死江上令復苦吟云二八誰家女飄來倚岸蘆鳥窺眉上翠魚弄口旁朱太白輒應聲繼之云緑髮隨波散紅顏逐浪無何因逢伍相應是怨秋胡令滋不悅太白恐棄去隠居戴天大匡山往來旁郡依潼江趙徴君蕤蕤亦節士任俠有气善爲縱橫學著書號長短經太白從學嵗余去遊成都賦春感詩云茫茫南與北道直事難諧楡莢錢生樹楊花玉糝街塵縈逰子面蝶防美人釵卻憶靑山上雲門掩竹齋益州刺史蘇頲見而奇之時太白齒方少英气溢發諸爲詩文甚多微類宮中行樂詞體今邑人所藏百篇大抵皆格律也𨿽頗體弱然短羽防褷巳有鳳雛態淳化中縣令楊遂爲之引謂爲少作是也【遂江南人自名能詩累謫爲令云琦按此編今已不傳晁公武讀書志曰蜀本太白集附入左綿邑人所裒白隠處少年所作詩六十篇尢爲淺俗今蜀本李集亦不可見疑文苑英華所載五律數首或卽是歟】始太白與杜甫相遇梁宋間結交歡甚久乃去客居魯䢐徠山甫從嚴武成都太白益流落不能歸故甫詩云匡山讀書處頭白好歸來然學者多疑太白爲山東人又以匡山爲匡廬皆非也今大匡山猶有讀書臺而淸亷鄕故居遺地尙在廢爲寺名隴西院有唐梓州刺史碑失其名【太平寰宇記綿州彰明縣有李白碑在寜梵寺門下梓州刺史於邵文元丰九域志綿州有李太白碑唐梓州刺史於邵文】及綿州刺史髙祝記太白有子曰伯禽女曰平陽皆生太白去蜀後有妹月圓前嫁邑子畱不去以故塟邑下墓今在隴西院旁百步外或傳院乃其所捨云

開元九年辛酉

開元十年壬戌

開元十一年癸亥

開元十二年甲子

有蟾蜍薄太淸詩【新唐書開元十二年七月廢皇后王氏爲庶人舊注謂蟾蜍薄太淸一篇爲廢後而作玩詩意當是】

開元十三年乙丑

太白出逰襄漢南泛洞庭東至金陵揚州更客汝海還憩云夢故相許圉師家以孫女妻之遂畱安陸者十年【以上逰歷之防略見上安州李長史裴長史二書中其嵗月皆無可考而娶扵許氏約許當在是年之後故並敍扵此】

訪戴天山道士不遇詩登峨嵋山詩登錦城散花樓詩在蜀所作者皆是年以前詩

開元十四年丙寅

開元十五年丁夘

開元十六年戊辰

開元十七年己已

開元十八年庚午

太白年三十上韓荊州書云三十成文章歷抵卿相上安州裴長史書云五嵗誦六甲十嵗觀百家常橫經枕籍制作不倦迄扵今三十春矣以爲士生則桑弧蓬矢射乎四方故知大丈夫必有四方之志乃杖劍去國辭親逺逰南窮蒼梧東渉溟海見鄕人相如大誇云夢之事云楚有七澤遂來觀焉而許相公家見招妻以孫女憩迹扵此至移三霜焉【按太白送從侄耑逰廬山序云余少時大人令誦子虛賦私心慕之及長南逰云夢覽七澤之壯觀酒隠安陸蹉跎十年是太白寓居安陸蓋十年也合之此書觀之約其旅逰安陸娶扵許氏當在開元十三年之後太白扵時年二十六七矣逾三年年始三十有上裴長史書有憩迹扵此至移三霜之語則開元十八年也又逾四年年三十五則開元二十三年計此十年間正是其酒隠安陸之十年自是而出逰太原轉之齊魯矣其蒼梧洞庭溟海維掦金陵鄂城之逰皆在二十六七以前此皆參互可考者曾子固序曰白出居防漢之間南逰江淮至楚觀云夢云夢許氏者髙宗宰相圉師之家也以女妻白因畱云夢者三年三年字尙欠精審】曩昔東逰維揚不逾一年散金三十餘萬有落魄公子悉皆濟之又昔與蜀中友人吳指南同逰於楚指南死扵洞庭之上白伏屍慟哭若喪天倫行路聞者悉皆傷心猛虎前臨堅守不動遂權殯扵湖側便之金陵數年來觀筋肉尙在雪泣持刃躬申洗削裹骨徒步寢興攜持丏貸營塟扵鄂城之東又曰前此郡督馬公朝野豪彥一見盡禮許爲奇才因謂長史李京之曰諸人之文猶山無煙霞春無艸樹李白之文淸雄奔放名章俊語絡繹間起光明洞徹句句動人故交元丹親接斯議

有安陸白兆山桃花巖寄劉侍禦綰詩【詩有云臥三十年好閒復愛仙之句𨿽未必卽是三十嵗所作亦其上下數年間詩也舊譜列是詩扵戊午年下蓋旣以聖歷二年爲太白始生之嵗又誤以三十爲二十耳考其時太白尙未出蜀又舊譜以門有車馬客行及答湖州迦葉司馬詩皆列扵三十嵗之下按門有車馬客詩曰嘆我萬里逰飄飄三十春此嘆其客逰之久非紀其始壯之年觀下文北風掦胡沙埋翳周與秦之句應是祿山殘破兩京之後所作答湖州迦葉司馬詩云靑蓮居士謫仙人酒肆藏名三十春恐是長安遇賀監以後之作故有謫仙人之稱其曰三十春者是言放浪酒中約三十年非謂是時年甫及三十也玆皆不采】安州應城玉女湯詩安州般若寺水閣納涼喜遇薛員外乂詩代壽山答孟少府移文書秋夜扵安府送孟贊府還都序上安州李長史書上安州裴長史書皆在安陸十年中之作

開元十九年辛未

開元二十年壬申

有送梁公昌從信安王北徵詩【是年正月以禮部尙書信安郡王禕爲河東河北道行軍副元帥將兵撃奚契丹三月信安郡王禕與幽州長史趙含章大破奚契丹扵幽州之北】

開元二十一年癸酉

開元二十二年甲戌

按太白與韓荊州書有三十成文章語此書當是庚午以後甲戌以前四年中之作【唐書韓朝宗傳朝宗累遷荊州長史開元二十二年初置十道采訪使朝宗以襄州刺史兼山南東道其爲荊州長史在是年以前】其憶襄陽舊逰贈濟陰馬少府詩曰昔爲大堤客曽上山公樓髙冠佩雄劍長揖韓荊州魏顥作公集序雲長揖韓荊州荊州延飲白誤拜韓譲之白曰酒以成禮荊州大悅皆是時事

開元二十三年乙亥

太白逰太原有秋日於太原南柵餞陽曲王贊公賈少公石艾尹少公應舉赴上都序【是年太白逰太原因南櫥餞飲一序知之舊唐書開元二十三年春正月乙亥親耕籍田加至九推而止卿以下終其畆大赦天下在京文武官及朝集采訪使三品以上加一爵四品以下加一階外官賜勲一轉其才有霸王之略學究天人之際及堪將帥牧宰者令五品以上淸官及刺史各舉一人致仕官量與攺職依前致仕賜酺三日此文所云今春皇帝有事千畆湛恩八埏大搜羣材以緝邦政王公以令宰見舉賈公以王霸聲聞正其事也又開元十九年春正月丙子帝親耕扵興慶宮龍池此乃帝欲知稼穡之事故習爲之𨿽曰親耕與籍田大禮不同無恩典逮下與此文所言不合故訂其的爲是年之作】

識郭子儀扵行伍中言扵主帥脫其刑責與譙郡元參軍擕妓逰晉祠浮舟弄水【見憶舊逰寄譙郡元參軍詩】皆是時事已而去之齊魯寓家任城與孔巢父韓準裴政張叔明陶沔會䢐徠山酣飲縱酒號竹溪六逸【逰齊魯嵗月不可詳考並附扵此】

有五月東魯行答汶上翁詩曰顧余不及仕學劍來山東舉鞭訪前途獲笑汶上翁是初逰魯地之作又有送韓準裴政孔巢父還山詩是酣飲竹溪時之作

【附考】是年司馬子微化形扵天臺【劉大彬茅山誌司馬子微扵開元乙亥嵗六月十八日蛻形扵天臺】按太白大鵬賦序云余昔扵江陵見天臺司馬子微謂余有仙風道骨可與神逰八極之表因著大鵬遇希有鳥賦以自廣此賦未詳作於何年【舊譜列扵開元十年之下未知何據】

開元二十四年丙子

開元二十五年丁丑

開元二十六年戊寅

【附考】是年潤州刺史齊澣開伊婁河扵揚州南洲浦太白有題州新河餞族叔舍人賁詩曰齊公鑿新河萬古流不絕丰功利生人天地同朽滅正指其事乃是年以後之作

開元二十七年已夘

開元二十八年庚辰

太白年四十

【附考】是年孟浩然防【王士源孟浩然集序曰開元二十八年王昌齡逰防陽時浩然疾疹發背且愈相得甚歡浪情宴謔食鮮疾動終扵冶城南園年五十有二】太白有贈孟浩然詩黃鶴樓送孟浩然之廣陵詩春日歸山寄孟浩然詩皆是年以前之作

開元二十九年辛已

天寶元年壬午

時太白逰會稽與道士吳筠共居剡中會筠以召赴闕薦之扵朝元宗乃下詔徴之太白至京師與太子賔客賀知章遇扵紫極宮一見賞之曰此天上謫仙人也因解金龜換酒爲樂言於元宗召見金鑾殿論當世務艸答蕃書辯若懸河筆不停綴又上宣唐鴻猷一篇帝嘉之以七寶牀賜食禦手調羮以飯之謂曰卿是布衣名爲朕知非素蓄道義何以得此命供奉翰林專掌宻命本事詩曰李太白初自蜀至京師【按太白出蜀之後歷逰吳楚齊魯多渉年所而後入京謂自蜀至京師誤也】捨扵逆旅賀監知章聞其名首訪之旣奇其姿復請所爲文出蜀道難以示之讀未竟稱嘆者數四號爲謫仙解金龜換酒與傾盡醉期不間日由是稱譽光赫賀又見其烏棲曲【或言是烏夜啼】嘆賞苦吟曰此詩可以泣鬼神矣摭言曰李太白謁賀知章知章曰公非人世之人

可不是太白星精耶魏顥序曰白久居峨眉與丹丘因持盈法師達白亦因之入翰林【按李陽冰及樂史序皆言天寶中召入翰林劉全白碣記範傳正新墓碑雲天寶初太白代宋中丞作自薦表亦曰天寶初五府交辟不求聞達亦由子眞谷口名動京師上皇聞而悅之召入禁掖旣潤色扵鴻業亦間艸扵王言雍容揄揚特見褒賞考其時當在天寶元二年間蓋太白爲知章所薦而知章之辭職在天寶二年之十二月其祖餞出京在三年之正月則太白之因其薦而入朝及爲飲中八仙之逰在二年十二月以前不居然可知乎又按太白之召見舊唐書以爲吳筠薦之新唐書以爲賀知章言之新書蓋本之樂史別集序考太白有別內赴徴三首則其西入京師乃應詔而至非浪逰也疑當時吳筠薦之扵先賀知章復言之扵後在元宗扵筠之薦視太白不過與豫薦諸人一例等視而已及得知章之稱譽而後以奇才相待異禮有加世但知有賀之薦而不知有吳之薦殆未稽之扵舊史耳至魏顥序謂丹丘因持盈法師達白亦因之入翰林持盈法師謂玊眞公主也太白有玉眞公主別館苦雨詩想其才名燿竦動一時公主亦欲識其人而揚聲扵人主之前亦理之所有者乎】

有逰太山詩【古本題下有注雲天寶元年四月從故禦史上太山則其時在魯而不在會稽並未嘗入京可知也但未知逰防山之後方入會稽抑入會稽在逰太山之先皆不可考第一首云四月上太山石平禦道開第五首雲山花異人間五月雪中白想其時在四月五月之交矣】別內赴徴詩

【附考】按開元二十九年正月始立崇元學置生徒令習老子莊子列子文子每年準明經例考試天寶元年二月號荘子爲南華眞人文子爲通元眞人列子爲沖虛眞人庚桑子爲洞虛眞人太白有送於十八應四子舉落第還嵩山詩中有炎炎四眞人句應爲是時以後之作

【附考】是年攺鄆州平陸縣爲中都縣析涇縣南陵秋浦三縣置靑陽縣白有別中都明府兄詩詶中都小吏擕鬥酒雙魚扵逆旅見贈詩攺九子山爲九華山與髙霽韋權輿聨句詩又有望九華山贈靑陽韋仲堪詩皆是時以後所作

【附考】是年胡紫陽卒【據紫陽碑文紫陽之卒在天寶元年其葬以十月望後】白有題紫陽先生壁詩冬夜扵隨州紫陽先生飡霞樓送煙子元演隠仙城山序皆是年以前之作其漢東紫陽先生碑銘是年以後所作

天寶二年癸未

公在長安與賀知章汝陽王璡崔宗之裴周南爲酒中八仙之逰【李陽冰集序云害能成謗帝用疎之公乃浪迹縱酒以自昏穢與賀知章崔宗之等自爲八仙之逰謂公謪仙人朝列賦謫仙之歌凢數百首多言公之不得意防此則八仙之逰乃被讒以後事賀監以天寶三載正月歸越時公作詩送之則其酣飲同逰正在元二年間豈供奉無多日卽遭讒毀賀監未去之前已不能安其身歟八仙之名李序舉其二曰賀知章崔宗之與太白而三範碑舉其曰曰賀知章汝陽王崔宗之裴周南與太白而五新唐書本傳云白與知章李適之汝陽王璡崔宗之蘇晉張旭焦遂爲酒中八仙人蓋據杜子美飲中八仙歌而記之耳錢牧齋譏其旣雲天寶初供奉又云與蘇晉同逰爲自相矛盾蓋蘇晉以開元二十二年先防見舊唐書而謂扵天寶初與李白同逰恐其誤也然子美與太白同時徧舉其人自必不妄或者天寶初蘇晉尙存舊書二十二年之下防字之上尙有缺文遂致滋誤亦未可知其裴周南一人不入杜詩所詠之數意者如今時文酒之會行之日久一人或亡則以一人補之以致姓名流傳參差不一其以此歟】

天寶三載甲申【五月攺年爲載】

太白在翰林代艸王言然性嗜酒多沈飲有時召令撰述方在醉中不可待左右以水沃靣稍解卽令秉筆頃之而成帝甚才之數侍宴飲因沈醉引足令髙力士脫靴力士恥之因摘其詩句以激太眞妃帝三欲官白妃輒沮之又爲張垍讒譖公自知不爲親近所容懇求還山帝乃賜金放歸本事詩云李白才逸气髙與陳拾遺齊名元宗聞之召入翰林以其才藻絕人器識兼茂便以上位處之故未命以官嘗因宮人行樂謂髙力士曰對此良辰美景豈可徒以聲伎爲娛儻時得逸才詞人詠出之可以誇耀於後遂命召白時寜王邀白飲酒已醉旣至拜舞頽然上知其薄聲律謂非所長命爲宮中行樂五言律詩十首白頓首曰寜王賜臣酒今已醉儻陛下賜臣無畏始可盡臣薄技上曰可卽遣二內臣掖扶之命研墨濡筆以授之又令二人張朱絲欄於其前白取筆抒思略不停綴十篇立就更無加防筆迹遒利鳳跌龍拏律度對屬無不精絕出入宮中恩禮殊厚竟以疎縱乞歸上亦以非廊廟噐優詔罷遣之松錄雲開元中禁中初重木芍藥卽今牡丹也得四本紅紫淺紅通白者上移植於興慶池東沈香亭前會花方繁開上乘照夜白太眞妃以步輦從詔特選梨園子弟中尢者得樂十六部李龜年以歌擅一時之名手捧檀板押眾樂前將歌之上曰賞名花對妃子焉用舊樂詞爲遂命龜年持金花箋宣賜翰林供奉李白立進淸平調辭三章白欣然承防猶苦宿酲未解因援筆賦之其辭曰云想衣裳花想容春風拂檻露華濃若非羣玉山頭見會向瑤臺月下逢一枝紅艷露凝香雲雨巫山枉斷腸借問漢宮誰得似可憐飛燕倚新妝名花傾國兩相歡長得君王帶笑看解釋春風無限恨沈香亭北倚欄桿龜年遽以辭進上命梨園弟子約略調拂絲竹遂促龜年以歌太眞妃持玻瓈七寶盞酌西涼州蒲桃酒笑領歌意甚厚上因調玉笛以倚曲每曲徧將換則遲其聲以媚之太眞妃飲罷斂繡巾重拜上龜年常語於五王獨憶以歌得自勝者無出於此抑亦一時之極致上自是顧李翰林尢異於他學士會髙力士終以脫靴爲深恥異日太眞妃重吟前詞力士戲曰比以妃子怨李白深入骨髓何反拳拳如是太眞妃驚曰何翰林學士能辱人如斯力士曰以飛燕指妃子是賤之甚矣太眞妃深然之上嘗三欲命李白官卒爲宮中所捍而止【松錄唐韋叡撰今亡此則自太平廣記中錄出樂史別集序中所載蓋本之此書】摭言雲開元【當是天寶之誤】中李翰林白應詔艸白蓮花開序及宮辭十首時方大醉中貴人以冷水沃之稍醒白於禦前索筆一揮文不加鮎【今本摭言缺此一則太平廣記中引之按所謂艸白蓮花開序疑卽範墓碑所云泛白蓮池序也所謂宮詞十首疑卽本事詩所雲宮中行樂詞五言律十首也蓋皆得之傳聞故其說不無少異今宮詞僅存八首白蓮序已亡鐘防華文苑四史云唐書曰元宗召李白艸白蓮辭使太眞捧硯力士脫靴今唐書無此文恐出自稗官小說鐘蓋誤引耳】魏顥集序云上皇豫逰召白白時爲貴門邀飲比至半醉令制出師詔不艸而成許中書舍人【諸書皆言太白以醉中應詔而作詩文宮中行樂詞多言中春之景沈香亭賦淸平調值牡丹繁開則春暮矣泛白蓮池又夏中事出師詔不詳何時大抵各舉其所聞之一事而言致有不同非傳聞之錯互也杜子美詩云李白一鬥詩百篇長安市上酒家眠天子呼來不上船自稱臣是酒中仙想其扶醉而見天子固不止偶然一次矣】唐國史補云李白在翰林多沈飲元宗令撰樂詞醉不可待以水沃之白稍能動索筆一揮十數章文不加點後對禦令髙力士脫靴上令小閹排出之【舊唐書白嘗沈醉殿上引足令髙力士脫靴由是斥矣】酉陽雜俎云李白名播海內元宗於便殿召見神气髙朗軒軒若霞舉上不覺忘萬乘之尊因命納履白遂展足與髙力士曰去靴力士失勢遽爲脫之及出上指白謂力士曰此人固窮相李陽冰集序云醜正同列害能成謗格言不入帝用疎之公乃浪迹縱酒以自昏穢詠歌之際屢稱東山天子知其不可畱乃賜金歸之【按李陽冰魏顥皆嘗與太白逰處二序所紀出處較之他文定爲眞確可信陽冰所謂醜正同列害能成謗顥序所謂以張垍讒逐劉全白翰林學士李君碣記亦曰爲同列者所謗詔令歸山三書大約相同而新舊史皆不載知其疎略矣野客叢書曰李白事所說不一魏顥作文集序曰上皇豫逰召白白時爲貴朋邀飲比至半醉令制出師詔不艸而就許中書舍人以張垍讒逐逰海岱間年五十餘尙無祿位樂史作別集序則又云上與太眞在沈香亭賞木芍藥令李龜年持金花箋宣賜李白立進淸平調白宿酲未解援筆賦之會髙力士挾脫靴之恨譖白於妃由是上三欲官白輒爲妃沮劉全白作碣記曰天寶初元宗辟翰林待詔因爲和蕃書並上宣唐鴻猷一篇上重之欲以綸誥之任委之爲同列者所謗詔令歸山遂浪迹天下範傳正新墓碑曰天寶初召見於金鑾殿論當世務艸答蕃書元宗嘉之遂直翰林專掌宻命將防司言之任他日泛白蓮池公不在宴皇歡旣洽召公作序時公被酒於翰苑中命髙將軍扶以登舟優寵如是旣而上疏請還舊山元宗甚愛其材或慮乘醉出入省中不能不言溫室樹恐掇後患惜而遂之其說紛紜不同如此惟樂史所說頗與傳文合傳曰白供奉翰林猶與飲徒醉於市帝坐沈香亭意有所感欲得白爲樂章召入而白已醉左右以水颒面稍解援筆成文婉麗精切無畱思帝愛其材數宴飲白嘗侍帝醉使髙力士脫靴力士數貴恥之摘其詩以激楊貴妃帝欲官白妃輒沮之白自知不爲親近所容懇求歸山帝賜金放還所載如此僕謂李白不容於朝固由髙力士之譖然其爲人疎曠不宻觀傳正所謂乘醉出入省中不能不言溫室樹又觀李陽冰艸堂集序謂出入翰林中問以國政濳艸詔誥人無知者醜正同列害能成謗疑其醉中曽泄漏禁中事機或者云云明皇因是疎之】

計太白在長安不過三年所賦諸詩其玉眞公主別館苦雨贈衛尉張卿詩灞陵行送別詩送程劉二侍禦獨孤判官赴安西幕府詩望終南山寄紫閣隠者詩下終南山過斛斯山人宿置酒詩春歸終南山松龍舊隠詩登太白峯詩杜陵絕句夕霽杜陵登樓寄韋繇詩怨歌行【注雲長安見內人出嫁友人令予代爲之】皆在長安中之作先後不可考其侍從宜春苑奉詔賦龍池栁色初靑聽新鶯百囀歌宮中行樂詞淸平調詞送賀監歸四明應制詩送賀賔客歸越詩【舊唐書天寶二年十二月乙酉太子賔客賀知章請度爲道士還鄕三載正月庚子遣左右相以下祖別賀知章於長樂坡上賦詩贈之太白二詩一乃應制一私自送行而作者也其對酒憶賀監二首又重憶一首皆知章沒後之作】朝下過盧郎中敍舊逰詩金門答蘇秀才詩侍從逰宿溫泉宮詩駕去溫泉宮後贈楊山人詩溫泉侍從歸逢故人詩同王昌齡送族弟襄歸桂陽詩【詩曰秦地見碧艸楚謠對金樽把酒爾何思鷓鴣啼南園予欲羅浮隱猶懷明主恩躊躕紫宮戀孤負滄洲言知此詩在翰林時之作其聞王昌齡左遷龍標遙有此寄詩則在是時以後至徳以前】皆供奉翰林時所作

翰林讀書言懷呈集賢院內諸學士詩送裴十八圖南歸嵩山詩【詩曰何防可爲別長安靑綺門臨當上馬時我獨與君言風吹芳蘭折日沒烏雀喧舉手指飛鴻此情難具論同歸無早晚潁水有淸源應是被讒而去志已決之語】乃遭讒之後所作

還山畱別金門知已詩初出金門尋王侍禦不遇詠壁上鸚鵡詩將去長安時所作

玉壺詠【鳳凰初下紫泥詔謁帝稱觴登禦筵揄揚九重萬乘主謔浪赤墀靑瑣賢朝天數換飛龍馬敕賜瑚白玉鞭】走筆贈獨孤駙馬詩【是時僕在金門裏待詔公車謁天子長揖防垂國士恩壯心剖出酬知已一別蹉跎朝市間靑雲之交不可攀】贈從弟南平太守之遙詩【天門九重謁聖人龍顏一解四海春彤庭左右呼萬嵗拜賀明主收沈淪翰林乘筆回英盼麟閣崢嶸誰可見承恩初入銀臺門著書獨在金鑾殿龍駒雕鐙白玉鞍象牀綺食黃金盤當時笑我微賤者卻來請謁爲交歡一朝謝病逰江海疇昔相知防人在前門長揖後門闗今日結交明日攺】憶舊逰寄譙郡元參軍詩【此時行樂難再遇西逰因獻長楊賦北闕靑雲不可期東山白首還歸去】寄王屋山人孟大融詩【我昔東海上勞山餐紫霞中年謁漢主不愜還歸家】畱別廣陵諸公詩【中回日月顧揮翰淩雲煙騎虎不敢下攀龍忽墜天】感時畱別從兄徐王延年從弟延陵詩【小子謝麟閣雁行忝肩隨】別韋少府詩【西出蒼龍門南登白鹿原欲尋商山皓猶戀漢皇恩】魯中送二從弟赴舉之西京詩【魯客向西笑君門若夢中霜凋逐臣髮日憶明光宮】送楊燕之東魯詩【我固侯門士謬登聖主筵一辭金華殿蹭蹬長江邊】送岑徴君歸鳴臯山詩【余亦謝明主今稱偃蹇臣】詶張卿夜宿南陵見贈詩【我昔辭林丘雲龍忽相見客星動太微朝去洛陽殿】答髙山人兼呈權顧二侯詩【輕塵集嵩嶽虛點盛明意謬揮紫泥詔獻納靑雲際讒惑英主心恩疎佞臣計徬徨庭闕下嘆息光陰逝未作仲宣詩先流賈生涕掛帆秋江上不爲云羅制】答杜秀才五松山見贈詩【昔獻長楊賦天開雲雨歡當時待詔承明裏皆道揚雄才可觀敕賜飛龍二天馬黃金絡頭白玉鞍浮雲蔽日不復返�爲秋風摧紫蘭角巾東出商山道采秀行歌詠芝艸】秋夜獨坐懷故山詩【天書訪江海云臥起咸京入侍瑤池宴出陪玉輦行誇胡新賦作諫獵短書成拙薄遂疎絕歸閒事耦耕】皆去朝以後之作

於是就從祖陳畱采訪大使彥允請北海髙天師授道錄於齊州紫極宮自是浮逰四方北抵趙魏燕晉西渉邠岐歷商於至洛陽南逰淮泗再入會稽而家寓魯中故時往來齊魯間前後十年中惟逰梁宋最久【此自天寶三載以後至十三載以前十年中逰歷久暫約略可考者也並錄於此太白贈蔡舍人詩曰一朝去京國十載客梁園以此知其逰梁最久其梁園吟曰我浮黃河去京闕掛席欲進波連山天長水闊厭逺涉訪古始及平臺間是去長安之後卽爲梁宋之逰也魏顥詶白詩曰去秋忽乘興命駕來東土謫仙逰梁園愛子在鄒魯兩防不一見拂衣向江東考是詩爲天寶十四年所作而言去秋則十三載之秋也自天寶三載至十三載中間十年客逰梁宋之間而家在東魯往來其地有時北抵趙魏燕晉西涉邠岐歷商於到洛陽皆未嘗久羈而一過再過盤桓稅駕多歷嵗時則惟梁地爲然故其自言寓逰之地不舉其他而數稱梁園良有以也】

有奉餞髙尊師如貴道士傳道籙畢歸北海詩畱別西河劉少府詩【太白在開元時嘗逰晉矣於太原南柵餞飲一序見之天寶攺元以後復逰晉地於畱別西河劉少府一詩見之所謂秋髮已種種所爲竟無成知非壯年時語又有謂我是方朔人間落嵗星白衣千萬乘何事去天庭是不得於朝而去後之作也】單父東樓秋夜送族弟沈之秦詩【有長安宮闕九天上此地曽經爲近臣又曰屈平顦顇滯江潭亭伯流離竄遼海知是去朝後復歸東魯之作】送族弟單父主簿凝攝宋城主簿至郭南月橋卻回棲霞山畱飲贈詩送族弟凝至晏堌詩送族弟凝之滁求婚崔氏詩數詩之作大抵皆在此十年中

【附考】新唐書杜甫傳曰甫少與李白齊名時號李杜嘗從白及髙適過汴州酒酣登吹臺慷慨懷古人莫測也子美遣懷詩云昔與髙李輩論交入酒壚兩公壯藻思得我色敷腴气酣登吹臺懷古視平蕪又昔逰詩云昔者與髙李晚登單父臺寒蕪際碣石萬里風雲來白有魯郡東石門送杜二甫詩沙丘城下寄杜甫詩皆在是時【按杜子美寄太白二十韻詩云乞歸優詔許遇我宿心親是其結交歡好之日在太白賜金放歸之後子美未獻三大禮賦以前乃天寶三載至十載間事其與髙達夫詩酒倡和爲單父吹臺之逰正其時也】

【附考】是年三月攺天下諸郡元廟爲紫極宮白有尋陽紫極宮感秋詩是時以後之作是年攺邠州爲新平郡白有豳歌行上新平長史粲詩登新平樓詩贈新平少年詩皆是時以後之作

天寶四載乙酉

天寶五載丙戌

【附考】是年五月以劍南節度使章仇兼瓊爲戶部尙書十月攺臨淄郡爲濟南郡白有答杜秀才五松山見贈詩【聞君往年逰錦城章仇尙書倒屣迎飛牋絡繹奏明主天書降問回恩榮】陪從祖濟南太守泛鵲山湖詩皆是時以後所作

天寶六載丁亥

【附考】是年正月杖殺北海太守李邕淄川太守裴惇復白有上李邕詩系少年時作有題江夏修靜寺詩蓋傷邕也系是時以後之作

天寶七載戊子

天寶八載己丑

有虞城令李公去思碑頌【舊譜列是年於天寶四載下按其文曰天寶四載拜虞城令此紀其受職之年非紀其去官之日其下又云陽無驕僭四載有年則李公在虞四年而後去去思碑頌應作於是年矣其對雪獻從兄虞城宰詩亦是此四年中所作】崇明寺佛頂尊勝陀羅尼幢頌【文中言律師道宗以天寶八載五月一日示滅云云詳其上下文義頌之作也亦當在是年間】

【附考】是年六月隴右節度使哥舒翰攻吐蕃石堡城拔之白有答王十二寒夜獨酌有懷詩云君不能學哥舒橫行靑海夜帶刀西屠石堡取紫袍又云君不見李北海英風豪气今何在君不見裴尙書土墳三尺蒿棘居知爲是時以後之作

天寶九載庚寅

太白年五十

天寶十載辛夘

有羽檄如流星詩【是年四月劍南節度使鮮於仲通伐雲南戰於西洱河敗績士卒死者六萬人楊國忠大募兩京及河南兵以伐雲南詩曰借問此何爲答言楚徴兵渡瀘及五月將赴雲南徵云云知此詩爲是時之作】比干碑【文曰天寶十載余尉於衛拜首祠堂云云是代衛縣尉李翰作者然此文似非白筆】

天寶十一載壬辰

【附考】是年四月禦史大夫王鉷賜死禮部員外郎崔國輔以鉷近親貶竟陵郡司馬白有送崔度還吳度故人禮部員外國輔之子云云乃是年以後之作

天寶十二載癸已

有書情贈蔡舍人詩【詩曰遭逢明聖主敢進興亡言白璧竟何辜靑蠅遂成寃一朝去京國十載客梁園是作詩時太白已去朝十年矣故定爲是時之作下二首仝】贈崔司戶文昆季詩【詩云惟昔不自媒擔簦西入秦攀龍九天上忝列嵗星臣布衣侍彤墀宻勿艸絲綸才微惠渥重讒巧生緇燐一去已十年今來復盈旬】畱別曹南羣官之江南詩【詩曰時來不闗人談笑逰軒皇獻納少成事歸休辭建章十年罷西笑攬鏡如秋霜】自梁園至敬亭山見會公談陵陽山水兼期同逰詩【按獨孤及送李白之曹南序曰出車桐門將駕於曹送子何所平防之隅合上一詩觀之則公之行蹤由梁園而曹南由曹南旋反遂往宣城然後逰歷江南各處爾後往來宣城不止一次而其始逰則自玆時始矣】

天寶十三載甲午

太白逰廣陵與魏萬相遇遂同舟入秦淮上金陵與萬相別復往來宣城諸處【按魏顥集序曰解擕明年四海大盜據此推之則相遇之時乃天寶十三載也又序曰命駕江東訪白逰天臺還廣陵見之太白送萬詩序曰於廣陵相見萬詶太白詩曰雪上天臺山春逢翰林伯惕然意不盡更逐西南去同舟入秦淮建業龍蟠處故知其相遇於廣陵又同舟自秦淮而上金陵也太白詩曰五月造我語知非佁儗人是其相處之久自春䢐夏凡數月皆可考而知也】魏顥序云顥始名萬命駕江東訪白逰天臺還廣陵見之眸子炯然哆如餓虎或時束帶風流醖借顥平生自負人或爲狂白相見冺合有贈之作謂余爾必著大名於天下無忘老夫與明月奴因盡出其文命顥爲集

有送王屋山人魏萬詩贈宣城宇文太守兼呈崔侍禦詩宣城九日聞崔四侍禦與宇文太守逰敬亭余時登響山不同此賞醉後寄崔侍禦詩【玩詩意宇文乃天寶中爲宣城太守而非至徳以後始官其地者也據趙公西侯新亭頌天寶十四載趙悅來爲宣城守則宇文之守宣城在其前可意度也崔四侍禦未詳其名太白又有詶崔侍禦詩云自是客星辭帝座元非太白醉揚州此是攝監察禦史崔成甫未知與此崔四侍禦卽一人否舊唐書曰侍禦史崔宗之謫官金陵與白詩酒唱和嘗月夜乘舟自采石達金陵白衣宮錦袍於舟中顧瞻笑傲旁若無人按崔宗之乃崔日用之子唐書但言其襲封齊國公而不紀其官爵崔祐甫作日用集序云嗣子宗之開元中爲起居郎再爲尙書禮部員外郎遷本司郎中終於右司郎中其爲侍禦史及謫官金陵莫之載也新唐書削去侍禦史及謫官等字而但云白浮逰四方嘗乘舟與崔宗之自采石至金陵著宮錦袍坐舟中旁若無人似亦知舊史之誤故耳考太白集中有與崔宗之詩三首皆云郎中又敍其同逰南陽之白水過菊潭上遺孔子琴等事而逰金陵采石事不一及焉恐舊唐書所載者是侍禦史崔成甫而誤以爲宗之耳】春日陪楊江寜及諸公宴北湖感古詩宿白鷺洲寄楊江寜詩金陵阻風雪書懷寄楊江寜詩江寕楊利物畫贊【太白贈魏萬詩曰吾友楊子云歌播淸芬𨿽爲江寕宰好與山公羣乘興但一行且知我愛君蓋謂江寕宰楊利物也集中與楊江寕諸詩皆在是時前後之作】書懷贈南陵常贊府詩與南陵常贊府逰五松山詩於五松山贈南陵常贊府詩【按是年六月劍南畱後李宓率兵伐雲南蠻至西洱河舉軍陷沒又闗中自去秋水旱相繼人多乏食詒出太倉米一百萬石賤糶以濟貧民太白詩所謂雲南五月中頻防渡瀘師毒艸殺漢馬張兵奪秦旗至今西洱河流血擁僵屍咸陽天下樞累嵗人不足𨿽有數盤玉不如一斗粟正言是年事下二詩亦其時先後之作】金陵送權十一序【序言四明逸老賀知章呼余爲謫仙人又言我君六葉繼聖熈乎風三淸垂拱穆然紫極是固天寶中旣見賀監之後而幽燕未亂以前之作也考其送別之地在金陵當爲是年先後間之作無疑】

天寶十四載乙未

太白在宣城

有贈宣城趙太守悅詩爲趙宣城與楊右相書趙公西新亭頌【文曰惟十有四年皇帝以嵗之驕陽秋五不稔乃愼擇明牧卹南方凋枯四月孟夏自淮陰遷我天水趙公作藩於宛陵又具載一時僚佐長史齊光乂司馬武防成錄事參軍吳鎭宣城令崔欽之名於下知太白與諸公逰處皆在是時】夏日陪司馬武公與羣賢宴姑熟亭序宣城吳錄事畫贊

肅宗至徳元載丙申【卽天寶十五載也七月肅宗卽位於靈武始攺元至徳】太白自宣城之溧陽又之剡中遂入廬山永王璘爲江陵府都督充山南東路及嶺南黔中江南西路四道節度使重其才名辟爲府僚佐及璘擅引舟師東下脇以偕行【舊唐書元宗幸蜀在途以永王璘爲江淮兵馬都督揚州節度使白在宣州謁見遂辟從事與太白詩文所自序者不同且永王官爵與其本傳所載亦異】

有春於姑熟送趙四流炎方序【據文中所謂自吳瞻秦日見喜气上當攫玉弩摧狼狐洗淸天地雷雨必作則祿山旣反之後元宗未幸蜀以前所作也又有少府以黃綬作尉泥蟠當塗之語集中有當塗趙少府炎粉圖山水歌送當塗趙少府赴長蘆詩寄當塗趙少府炎詩皆是時以前之作】贈武十七諤詩【序曰門人武諤深於義者也聞中原作難西來訪予愛子伯禽在魯許將冒胡兵以致之酒酣感激援筆而贈詩曰狄犬吠東洛天津成塞垣愛子隔東魯空悲斷腸猿是此詩爲東京陷後所作】猛虎行【詩曰旌旗繽紛兩河道戰鼓驚山欲傾倒秦人半作燕地囚胡馬翻銜洛陽艸一輪一矢闗下兵朝降夕判幽薊城巨鼇未斬海水動魚龍奔走安得寕皆指是時事注見本詩注中又有昨日方爲宣城客掣鈴交通二千石及溧陽酒樓三月春楊花茫茫愁殺人句是知太白逰宣城之溧陽而是詩之作在三月時】經亂後將避地剡中畱贈崔宣城詩【太白又有江上答崔宣城詩曰太華三芙蓉明星玉女峯尋仙下西嶽陶令忽相逢當是前此之作疑另是一崔宣城】爲吳王謝責赴行在遲滯表【通鑑天寶十五載二月以吳王祗爲靈昌太守河南都知兵馬使三月拜陳畱太守河南節度使表所謂才缺縂戎謬當彊冦是也五月徴吳王祗爲太僕卿表所謂湣臣不逮賜臣生全是也其曰伏防聖恩追赴行在又曰重整乾綱再淸國步則作表之時當在元宗幸蜀太子卽位於靈武之後矣疑吳王是時迂道入吳將由水路上溯荊防轉趨商洛以至靈武表中所謂大舉天兵掃除戎羯所在郵驛徴發交馳臣逐便水行難於陸進是也太白於時相遇爲之代作此表歟集中又有上吳王詩三首同吳王送杜秀才入京詩皆是時以前之作】贈王判官時余歸隠居廬山屛風疊詩【詩曰大盜割鴻溝如風掃秋葉吾非濟代人且隠屏風疊此正兩京陷沒之後將避地廬山時之作】與賈少公書【書有中原橫潰及王命崇重大縂元戎辟書三至嚴期逼迫等語擬其作應在是時且疑是應永王辟命時之作】門有車馬客行【詩有北風揚胡沙埋翳周與秦大運且如此蒼穹寕非仁亦是兩京陷後之作】

至徳二載丁酉

二月永王璘兵敗太白亡走彭澤坐繋尋陽獄【按通鑑及新舊唐書永王璘元宗第十六子也天寶十五載六月元宗幸蜀至漢中郡下詔以璘爲山南東路嶺南黔中江南西路四道節度采訪等使江陵郡大都督七月璘至防陽九月至江陵召募士將得數萬人以薛鏐李防卿韋子春劉巨鱗蔡駉爲謀主補署郎官禦史時江淮租賦鉅億萬所在山委恣情破用肅宗聞之詔璘還覲上皇於蜀璘不從命璘生長深宮未更人事自視富彊其子襄成王防勇而有力握兵權爲左右惑遂謀狂悖勸璘取金陵以季廣琛渾惟明髙仙奇馮季康爲將甲士五千人十二月擅引舟師東下遣渾惟明向吳郡襲采訪使李希言季廣琛趨廣陵攻采訪使李成式璘進至當塗希言遣其將元景曜及丹徒太守閻敬之將兵拒之成式亦遣其將李承慶來拒璘撃斬敬之以徇景曜承慶並降扵璘江淮震動時河南招討判官李銑在廣陵有騎百八十人進屯揚子成式遣判官裴戎以廣陵卒三千拒扵伊婁埭廣張旗幟大閱士卒扵江津璘與防登埤望之有懼色季廣琛知事不集與渾惟明馮季康謀各率眾亡走是夜銑陣江北夜然束葦人執二炬以疑之影亂水中覘者以倍告璘軍亦舉火應之璘疑王師已濟攜兒女及麾下遁去遲明覺其紿復入城具舟楫使防驅眾趨晉陵江北之兵齊進至新丰璘使防與仙奇逆撃之銑張左右翼搏戰射防中肩軍遂敗璘奔鄱陽將南走嶺外江西采訪使皇甫侁遣兵追及之戰大庾嶺璘中矢被執濳殺之扵傳捨防爲亂兵所害薛鏐等皆伏誅永王璘弄兵之始末如此太白入其幕中世頗非之然考天寶末年宗室諸王若吳王祗虢王巨皆受命將兵文人才士豈無入其幕者太白之受辟扵永王璘何以異是後之擅領舟師東下命將交兵其始豈遽料其至此乎新唐書載季廣琛謂諸將之言曰吾與公等從王豈欲反耶上皇播遷道路不通而諸子無賢扵王者如縂江淮鋭兵長驅雍洛大功可成今乃不然使吾等名掛叛逆如後世何太白初見要亦類此太白本傳謂永王璘辟白爲府僚佐及璘起兵白逃還彭澤是廣琛奔走廣陵之日卽太白逃亡彭澤之日也乃廣琛以擁眾歸降位至節度太白以隻身逃遁不免竄流固遇之幸不幸也夫觀其爲宋中丞自薦表曰屬逆胡暴亂避地廬山遇永王東巡脇行中道奔走卻至彭澤其憶舊逰書懷詩云僕臥香鑪頂飡霞瑤泉半夜水軍來尋陽滿旌旃空名適自誤迫脇上樓船徒賜五百金棄之若浮煙辭官不受賞翻責夜郎天其自序固甚明也蘇東坡謂太白之從永王璘當由迫脇以璘之狂肆寢陋𨿽庸人知其必敗太白能識郭子儀之爲人傑而不能知璘之無成此理之必不然者蔡寛夫謂太白豈從人爲亂者蓋其學本出縱橫以气俠自任當中原擾攘之時欲借之以立功名耳大抵才髙意廣如李北海之徒固未必有成功而知人料事尢其所難議者或責以璘之猖獗而欲仰以立事不能如孔巢父蕭頴士察於未萌斯可矣若其志亦可哀矣】宣慰大使崔渙及禦史中丞宋若思爲之推覆淸雪若思率兵赴河南釋其囚使參謀軍事並上書薦白才可用不報【新唐書本傳長流夜郎會赦還尋陽坐事下獄時宋若思將吳兵三千赴河南道尋陽釋囚辟爲參謀曽南丰集序云永王璘節度東南白時臥廬山璘迫致之璘軍敗丹陽白奔亡至宿松坐系尋陽獄宣撫大使崔渙與禦史中丞宋若思驗治明白以爲罪薄宜貰而若思軍赴河南遂釋白囚使謀其軍事上書肅宗薦白才可用不報乾元元年終以污璘事長流夜郎新書稱白流夜郎還尋陽坐事下獄宋若思釋之者不合於白之自序蓋史誤也琦按太白所作爲宋中丞自薦表云前後經宣慰大使崔渙及臣推覆淸雪尋經奏聞是尋陽下獄而宋若思釋之正坐永王璘事也新唐書以一事分爲二事殊謬】

有永王東巡歌【按舊唐書至徳元載十二月甲辰江陵大都督府永王璘擅領舟師下廣陵新唐書元宗本紀亦以璘反爲十二月甲辰事肅宗本紀又以璘反爲十月事陷鄱陽郡爲二載正月事與此詩所謂永王正月東出師者殊異恐正字有誤】在水軍宴贈幕府諸侍禦詩在水軍宴韋司馬樓船觀妓詩奔亡道中詩南奔書懷詩送張秀才謁髙中丞詩【序曰余時繋尋陽獄中】尋陽非所寄內詩萬憤詞投魏郎中上崔相百憂章獄中上崔相渙詩雜言用投丹陽知已兼奉宣慰判官詩【按渙以至徳元載十一月爲江南宣慰大使次年八月罷爲左散騎常侍余杭太守數詩皆其未罷使以前之作】中丞宋公以吳兵三千赴河南軍次尋陽脫余之囚參謀幕府因贈之詩陪宋中丞武昌夜飲懷古詩爲宋中丞祭九江文爲宋中丞請都金陵表爲宋中丞自薦表【武昌懷古有天河落曉霜句乃暮秋時作是年九月癸夘廣平王復西京十月壬子廣平王復東京請都金陵表當是未聞西京克復捷音以前之作】贈張相鎬詩【通鑑至徳二載八月以張鎬爲河南節度采訪等使都督淮南諸軍事二詩之作在是月之後詩曰臥病古松滋蒼山空四鄰則其時以病暫寓宿松又不在宋中丞幕矣集中又有贈閭丘宿松贈閭丘處士二詩疑皆是時所作】上皇西巡南京歌【上皇以十二月丙午歸長安戊午攺蜀郡爲南京詩有上皇歸馬若云屯及南京還有散花樓之句蓋是上皇旣歸之後所作】

【附考】是年正月乙夘安祿山爲其子慶緒所殺酉陽雜俎云祿山反太白制胡無人言太白入月敵可摧及祿山死太白入月按新舊唐書俱無太白入月事其說恐誤舊唐書至徳二年九月攺宣州綏安縣爲廣徳縣以縣界廣徳故城爲名白有送韓侍禦之廣徳詩爲是年以後之作【太白有至陵陽山登天柱石詶韓侍禦見招隠黃山詩雲天子昔避狄與君亦乘驄擁兵五陵下長防遏胡戎時泰解繡衣脫身若飛蓬亦是此時所作】是年以潤州之江寕縣置升州至上元二年乃廢白有贈升州王使君忠臣詩是四年中之作是年十二月攺西京爲中京白有峨眉山月歌送蜀僧晏入中京詩乃自後五年中之作【舊譜列扵開元六年誤】

乾元元年戊戌【卽至徳三年也二月攺乾元復以載爲年】

終以永王事長流夜郎遂泛洞庭上三峽至巫山樂史別集序云白有知鑑客並州識汾陽王郭子儀於行伍中爲脫其刑責而奬重之及翰林坐永王之事汾陽功成請以官爵贖翰林上許之因而免誅【新唐書本傳璘敗當誅初白逰並州見郭子儀奇之子儀嘗犯法白爲救免至是子儀請解官以贖有詔長流夜郎】

有流夜郎於烏江畱別宗十六璟詩流夜郎贈辛判官詩贈劉都使詩【有而我謝明主銜哀投夜郎句】贈易秀才詩【有竄逐我因誰句】贈別鄭判官詩【有竄逐無復哀慚君問寒灰句】憶秋浦桃花舊逰時竄夜郎詩流夜郎永華寺寄尋陽羣官詩流夜郎至西塞驛寄裴隠詩流夜郎至江夏陪長史叔及薛明府宴興徳寺南閣詩張相公出鎭荊州尋除太子詹事予時流夜郎行至江夏與張公相去千里公因太府丞王昔使車寄羅衣二事及五月五日贈予詩予答以此詩【按張鎬爲太子賔客新舊唐書皆不載年月獨孤及所作洪州刺史張公鎬遺愛頌曰拜公荊州大都督府長史明年元良肇建上曰疇若余樂正父師之職汝作賔客卒調防太子嘉言惟允扵是授太子賔客則似在乾元二年中也考舊唐書云乾元元年五月戊子以河南節度使中書侍郎平章事張鎬爲荊州大都督府長史本州防禦使庚寅立成王俶爲皇太子則二事相去不過二日獨孤及所云明年元良肇建者誤也若云張公之爲太子賔客在明年則可然與此題所云尋除者又不合其云詹事或傳聞之誤或先除詹事後除賔客亦未可知】鸚鵡洲詩【詩有遷客此時徒極目句是流夜郎至江夏時之作】泛沔州城南郎官湖詩【序云乾元嵗秋八月白遷扵夜郎遇故人尙書郎張謂出使夏口沔州牧杜公漢陽宰王公觴扵江城之南湖樂天下之再平也】寄王漢陽詩【詩雲南湖秋月白王宰夜相邀錦帳郎官醉羅衣舞女嬌蓋泛郎官湖以後之作】醉題王漢陽防詩【詩有我似鷓鴣鳥南遷嬾北飛句謂遷夜郎也三詩實一時之作】放後遇恩不霑詩流夜郎聞酺不與詩題葵葉詩上三峽詩

【附考】是年六月京兆尹嚴武貶巴州刺史時郤昻亦自拾遺貶淸化尉二人意气友善時賦詩髙會【見羊士諤詩集】公有送郤昻謫巴州詩亦是此時所作

乾元二年已亥

未至夜郎遇赦得釋【按唐書本紀乾元元年二月丁未以攺元大赦四月乙夘以有事南郊大赦十月甲辰以冊立太子大赦二年三月丁亥以旱降死罪流以下原之公之遇赦當在此數月中】還憩江夏嶽陽復如尋陽

有南流夜郎寄內詩【詩有北雁春歸看欲盡南來不得豫章書句蓋是三月中作】畱別賈舍人至【詩有君爲長沙客我獨之夜郎句是未遇赦以前之作】流夜郎半道承恩放還兼欣尅復之美書懷示息秀才詩經亂離後天恩流夜郎憶舊逰書懷贈江夏韋太守良宰詩【詩有傳聞赦書至卻放夜郎回句】天長節鄂州刺史韋公徳政碑【鄂州刺史韋公卽江夏韋太守良宰也詩與文俱一時之作】江夏使君叔席上贈史郎中詩【詩有昔放三湘去今還萬死餘句】與史郎中飲聽黃鶴樓上吹笛詩江夏贈韋南陵冰詩贈從弟南平太守之遙詩【贈韋南陵詩有天地再新法令寛夜郎遷客帯寒霜句是遇赦以後之作又曰賴遇南平豁方寸況兼夫子持淸論則知與贈從弟南平太守之遙詩皆一時所作】寄韋南陵冰余江上乘興訪之遇尋顏尙書笑有此贈詩【考肅宗時尙書而顏姓者惟魯公一人則所尋之顏尙書必魯公也按唐書乾元元年顏眞卿由工部尙書出爲饒州刺史二年六月由饒州刺史爲升州刺史充浙江西道節度使此詩應在是時前後之作】自漢陽病酒歸寄王明府詩【有去嵗左遷夜郎道今年勅放巫山陽句】早春寄王漢陽詩望漢陽栁色寄王宰詩陪族叔侍郎及中書賈舍人至逰洞庭詩【李之貶在乾元二年四月則公與逰飲應在是年之秋而與賈至作詩贈答亦在此時矣】陪侍郎叔防洞庭醉後詩巴陵贈賈舍人詩與賈舍人於龍興寺剪落梧桐枝望防湖詩江夏送倩公歸漢東詩【詩序有聖朝巳捨季布當徴賈生語是遇赦以後之作】九日登巴陵置酒望洞庭水軍【注云時賊逼華容縣通鑑乾元二年八月康楚元張嘉延據襄州作亂楚元自稱南楚霸王九月張嘉延襲破荊州有眾萬餘人商州刺史韋倫起兵討之十一月進軍撃之生擒楚元其眾潰散荊防皆平此詩與下二首皆是年之作】司馬將軍歌【有狂風吹古月竊弄章華防句當是荊州陷後之作】荊州賊平臨洞庭言懷作

唐詩紀事曰韋渠牟韋述之從子也少警悟工爲詩李白異之授以古樂府權載之敍其文曰初君年十一嘗賦銅雀臺絕句右拾遺李白見而大駭因授以古樂府之學【按舊唐書韋渠牟傳渠牟以貞元十七年卒時年五十三逆數其十一嵗見太白時在乾元二年中】

上元元年庚子

太白年六十

有江上贈竇長史詩【有萬里南遷夜郎國三年歸及長風沙句應在是時作】運速天地閉一首【詩有胡風結飛霜六龍頽西荒句謂祿山背畔元宗西狩也有鴛鴦非越鳥何爲眷南翔句謂南遷夜郎也有太白出東方彗星揚精光句按唐書乾元三年四月丁巳有彗星見扵東方凡五旬餘閏四月辛酉朔有彗星出扵西方至五月乃滅正是時事此詩爲是年之作】

上元二年辛丑【是年九月制去上元年號但稱元年以建子月爲嵗首】

太白逰金陵又往來宣城歷陽二郡間

有餞李副使藏用移軍廣陵序【通鑑上元二年七月以試少府監李藏用爲浙西節度副使十月江淮都統崔圓署李藏用爲楚州刺史領二城而居盱眙文有社稷𨿽定扵劉章封侯未施扵李廣移軍廣陵恭揖後命等語知是十月以前之作】聞李太尉大舉秦兵百萬出徵東南懦夫請纓冀申一割之用半道病還畱別金陵崔侍禦詩【通鑑上元二年五月以李光弼爲河南副元帥太尉兼侍中都統河南淮南東西山南東荊南江南西浙江東西八道行營節度出鎭臨淮是其事也詩中有舊國見秋月長江流寒聲之句乃是是年秋中之作】宣城送劉副使入秦詩【舊唐書上元二年正月辛夘溫州刺史季廣琛爲宣州刺史充浙江西道節度使詩中所謂秉有季公凜然負英姿正指季廣琛也所謂統兵捍吳越豺虎不敢窺指劉展餘黨張景超孫待封占據蘇湖將犯抗州之事所謂大勲竟莫敍已過秋風吹是送餞之時約在冬時矣】

寶應元年壬寅【是年四月甲子攺元寶應復以正月爲嵗首己已代宗卽位】

時李陽冰爲當塗令太白往依之十一月以疾卒年六十二【曽南丰序作六十四以其序之本文考之旣以干元之前一年參謀宋若思軍事時謂白年五十有七合之寶應元年病卒之嵗正是六十二耳其曰四者恐是書寫之訛】範傳正新墓碑曰晚嵗渡牛渚磯至姑熟悅謝家靑山有終焉之志盤桓利居竟卒於此李華墓志云年六十二不偶賦臨終歌而卒【集中作臨路歌】劉全白碣記云偶逰至此遂以疾終代宗卽位廣拔淹滯時君亦拜拾遺聞命之後君亦逝矣

【傳疑】摭言曰李白著宮錦袍逰采石江中傲然自得旁若無人因醉入水中捉月而死容齋隨筆曰世俗多言李太白在當塗采石因醉泛舟於江見月影俯而取之遂溺死故其地有捉月臺予按李陽冰作太白艸堂集序云陽冰試歌於當塗公疾亟艸槁萬卷手集未修枕上授簡俾予爲序又李華作太白墓志亦云賦臨終歌而卒乃知俗傳良不足信蓋與杜子美因食白酒牛炙而死者同也二老堂雜誌曰世傳太白因醉溺江故有捉月防梅聖兪詩云采石月下逢謫仙夜披錦袍坐釣船醉中愛月江底懸以手弄月身翻然不應暴落饑蛟涎便當騎鯨上靑天蓋信此而爲之說也舊唐書本傳云白以飲酒過度死於宣城新唐書云李陽冰爲當塗令白依之而卒陽冰之序白集亦謂白疾亟枕上授簡俾予爲集序初無捉月之說豈古不弔溺故史氏爲白諱耶抑小說多妄而詩人好奇姑假以發新意耶方輿勝覽曰李白初葬采石後遷靑山去舊墳九里按李陽冰艸堂集序劉全白作墓碣皆謂以疾終五侯鯖錄載太白過采石酒狂捉月恐好事者爲之【幹一錄杜子美之沒旅殯嶽陽四十餘年乃克襄事扵首陽元微之之志詳矣李太白卒扵當塗以集托族叔邑令陽冰陽冰之序明矣而稗家之說乃云皆以溺死二公生同聲而沒亦同毀豈相嫉者流言而志奇者不察耶】

有獻從叔當塗宰陽冰詩【詩云小子別金陵來自白下亭知太白自金陵往當塗也又云彈劍歌苦寒嚴風起前楹月銜天門曉霜落牛渚淸則其時爲秋冬之交也是非辛丑卽壬寅二年中之作】當塗李宰君畫贊【贊有縉雲飛聲當塗政成之句則所贊者爲陽冰無疑集中又有陪族叔當塗宰逰化城寺升公淸風亭詩又有化城寺大鐘銘詩稱升公湖山秀粲然有辯才濟人不利巳立俗無嫌猜云云銘序稱寺主朝升英骨秀气虛懷忘情潔巳利物云云是朝升升公本一人而詩與銘之作大約相去不逺也銘序稱當塗邑宰李公以西逾流沙立功絕域帝疇乎厥庸始學古從政歷宰潔白聲聞於天天寶之初鳴琴此邦其時代履歷與陽冰不類則所謂族叔當塗宰者乃另是一人在天寶中來爲邑令者非上元後作當塗宰之李陽冰也】

翰林李太白年譜一帙宋薛仲邕所編集也【薛闗中人宋紹興間爲右奉議郎】薛以呂大防爲杜詩年譜韓栁二公亦有年譜而太白之集無之因采唐史及李陽冰曽鞏諸序參校詩文而爲此惜其疎略又不無抵牾余嘗參伍諸詩而補訂其先後太白生於蜀中出蜀之後不復旋返凡蜀地諸作皆少作也中年逰京師出京之後不復再入凡秦地諸作皆天寶初年中作也未至京師之前寓家東魯而往來於燕晉梁宋吳越諸州郡洎去京師之後至天寶之末猶寓家東魯復往來燕晉梁宋吳越諸州郡故凢燕晉梁宋吳越之詩有作自開元中者有作自天寶中者至徳以後不復再至中原所經歷者嶽陽江夏金陵宣城諸處而已𨿽開元中亦嘗逰歷其地然其詩要作於至徳後爲多以此應證諸譜分別疑似或刪或補𨿽不能廣引旁羅年經月緯悉以詩筆分其間然依此考之若者作於開元時若者作於天寶中若者作於至徳以後洎寶應初年亦約略可定矣【太白事迹多無實在年月可考因朝廷一二巨事及同時諸人列傳詩文中相闗合者參互考訂稍可分屬故𨿽以詩文分繋某年之下多雲其時者謂在是年先後之間其尢難分屬者則云是時以前是時以後】惟是居今考古與太白相去千有餘嵗典籍之散亡金石之磨滅遺文舊迹日就湮銷而不可復見較之薛氏之世益又倍焉薛不能廣輯於前而思欲拾遺補闕於後自知其拙矣況集中亥魯豕魚之字錯謬實多或雜以他人之作未能別其眞贗証之史書年月尙多參錯不一其雜家記錄聞見異辭寜遂足爲文獻之徴乎今采其一說而依以爲據𨿽云增益較昔爲多安知其舛謬較昔不又多耶至於傳聞之異辭者謂太白生於昌明之淸亷鄕讀書於大匡山而其死也由捉月扵采石之數事昔人多以爲不足信然在唐時巳傳說如此而圖經地誌且引爲故實名公才士亦往往見於詩文故附錄之而並載昔人之辯論於其下若其出自唐以後之書本之委巷流傳而依附撰擬尢不可凴槪不采輯非不知多文以爲富也闕其疑正以見所存者之可信焉耳

李太白集注卷三十五

欽定四庫全書

李太白集注卷三十六

錢塘王撰

外記【一百九十四則】

李太白少時夢所用之筆頭上生花後天才贍逸名聞天下【天寶遺事】

李白有天才俊逸之譽每與人談論皆成句讀如春葩麗藻粲於齒牙之下時人號曰李白粲花之論【天寶遺事】李白嗜酒不拘小節然沈酣中所撰文章未嘗錯誤而與不醉之人相對議事皆不出太白所見時人號爲醉聖【天寶遺事】

李白於便殿對明皇撰詔誥時十月大寒筆凍莫能書字帝敕宮嬪數十人侍白左右各執牙筆呵之遂取而書其詔其受聖眷如此【天寶遺事】

明皇召諸學士宴於便殿因酒酣顧謂李白曰我朝與天后之朝何如白曰天后朝政出多門國由姦幸任人之道如小兒市不擇香味惟揀肥大者我朝任人如淘沙取金剖石采玉皆得其精粹明皇曰學士毋乃有所飾【天寶遺事】

寧王宮有樂妓寵姐美姿色善謳唱每宴外客其諸伎女盡在目前惟寵姊客莫能見飲故半酣詞客李太白恃醉戲曰白久聞王有寵姊善歌今酒殽醉飽羣公宴倦王何怯此女示於眾王笑謂左右曰設七寶花障召寵姊於障後歌之白起謝曰𨿽不許見面聞其聲亦幸矣【天寶遺事】

李白登華山落雁峯曰此山最髙呼吸之气想通天帝座矣恨不攜謝眺驚人詩來搔首問靑天耳搔首集【云仙雜記】

李白逰慈恩寺寺僧用水松牌刷以吳膠粉捧乞新詩白爲題訖僧獻元沙缽緑英梅檀香筆蘭縑袴紫瓊霜海墨徽言【云仙雜記】

李白開元中謁宰相封一板上題雲海上釣鼇客李白相問曰先生臨滄海釣巨鼇以何物爲鉤綫白曰以風浪逸其情乾坤縱其志以虹蜺爲絲明月爲鉤相曰何物爲餌曰以天下無義丈夫爲餌時相悚然【侯鯖錄】唐劍具稍短常施於脇下者名腰品隴西人韋景珍有四方誌呼盧酣酒衣玉篆袍佩玉兒腰品修飾若神人李太白常識之見感遇詩云玉劍誰家子西秦豪俠兒謂景珍也【淸異錄】

舊聞李太白好飲玉浮梁不知其果何物余得吳婢使釀酒因促其功答曰尙未熟但浮梁耳試取一盞至則浮蛆酒脂也乃悟太白所飲蓋此耳【淸異錄】

薛稷天后朝位至少保文章學術名冠當時學書師禇河南畫蹤閻令祕書省有畫鶴時號一絕曾旅逰新安郡遇李白因畱連書永安寺額兼畫西方像一壁筆力瀟灑風姿逸髮曹張之亞也二迹之美李翰林題贊見在【太平廣記按薛稷本傳稷坐竇懷貞事賜死開元元年七月中事也是時太白年甫十五未出蜀中安得與稷相遇於新安郡蓋傳聞之譌也】

李太白有薛稷之畫贊【宣和畫譜按稷薛畫贊本集不載蓋已佚之矣】許云封樂工知笛者貞元初韋應物自蘭臺郎出爲和州牧輕舟東下夜泊靈璧驛時雲天初瑩秋露凝冷舟中吟瓢將以屬詞忽聞云封笛聲嗟嘆良久韋公洞曉音律謂其笛聲酷似天寶中梨園法曲李謩所吹者遂召云封問之乃是李外孫也云封曰某任城舊士多年不歸天寶攺元初生一月時東封回駕次至任城【按元宗東封泰山乃開元十三年事去天寶攺元時凡十八年小說家言固多舛誤】外祖聞某初生相見甚喜乃抱詣李白學士乞撰令名李公方坐旗亭髙聲命酒當壚賀蘭氏年且九十餘邀李置飲於樓上外祖送酒李公握管醉書某胸前曰樹下彼何人不語眞吾好語若及日中煙霏謝成寶外祖辭曰本於學士乞名今不解所書之語李公曰此卽名在其間也樹下人是木子木子是李字也不語莫言莫言謩也好是女子女子外孫也語及日中是言午言午許也煙霏謝成寶是云出封中乃是云封也卽李謩外孫許云封也後遂名之【楊巨源李謩吹笛記及甘澤謡】

李白前後三擬文選不如意悉焚之惟畱恨別賦【酉陽雜爼】李白才逸气髙與陳拾遺齊名先後合徳其論詩云梁陳以來艶薄斯極沈休文又尙以聲律將復古道非我而誰與故陳李二集律詩殊少嘗言興寄深微五言不如四言七言又其靡也況使束於聲調俳優哉故戲杜曰飯顆山頭逢杜甫頭戴笠子日卓午借問別來太瘦生總爲從前作詩苦蓋譏其拘束也【本事詩】

李白有馬名黃芝采蘭雜誌【瑯嬛記】

每宴飲無不先及毎慶具無不先霑中廏之馬代其勞內廚之膳給其食李白傳【合璧事類】

李白外傳云白作樂章賜錦袍【蔡夢弼杜詩注】

李白遊華陰縣令開門方決事白乘醉跨驢過門宰怒引至庭下汝何人輙敢無禮白乞供狀曰無姓名曾用龍巾拭吐禦手調羮力士脫靴貴妃捧硯天子殿前尙容走馬華陰縣裏不得騎驢【合璧事類】

毛文岐李太白騎驢處詩華陰道上華山側想見當年李太白縣令不許騎驢過自稱天子殿中客一斗百篇逸興豪到處山水皆故宅胸懷放曠天地小應是玉皇香案謫予亦廿載喜遨遊勞勞萬里媿行役

吳筠東遊防稽嘗於天臺剡中往來與詩人李白孔巢父詩篇酬和逍遙泉石人多從之【舊唐書】吳筠所善孔巢父李白歌詩略相甲乙云【新唐書】

唐司馬承禎與陳子昂盧藏用宋之問王適畢構李白孟浩然王維賀知章爲仙宗十友【海錄碎事】

李太后僧伽歌曰此僧本住南天竺爲法頭陀來此國又云嗟予落泊江淮久罕遇眞僧說空有時僧伽已顯於淮泗之上矣豪傑中識郭子儀隱逸中識司馬子防浮屠中識僧伽則太白亦異人也哉【邵氏聞見後錄】

杜甫與李白髙適衛賔相友善時賔年最少號小友【唐史拾遺】

許宣平新安歙人也睿宗景雲中隱於城陽山南塢結庵以居不知其服餌但見不食顏若四十許人輕健行疾奔馬時或負薪以賣薪擔常掛一花瓢及曲竹杖毎醉行騰騰以歸吟曰負薪朝出賣沽酒日西歸借問家何處穿雲入翠微邇來三十餘年或濟人危急或救人疾苦城市之中多訪之不見但覽庵壁題詩曰隱居三十載築室南山巓靜夜翫明月閒朝飲碧泉樵人歌隴上谷鳥戲巖前樂矣不知老都忘甲子年好事者多誦其詩有抵長安者於驛路洛陽同華間傳舎是處題之天寶中李白自翰林出東遊經傳舎覽詩吟之嘆曰此仙人詩也詰之於人得宣平之實白於是遊新安渉溪登山累訪之不得乃題詩於庵壁曰我吟傳舎詩來訪仙人居煙嶺迷髙迹雲林隔太虛窺庭但蕭索倚杖空躊躕應化遼天鶴歸當千歳余宣平歸庵見壁詩又吟曰一池荷葉衣無盡兩畝黃精食有餘又被人來尋討著移庵不免更深居其庵後爲野火燒之莫知宣平蹤迹【續仙傳】

李白來訪許宣平於紫陽山下過渡得破船有老翁在問宣平家老翁指船篙賦曰面前一竿竹便是許公家蓋卽宣平也二仙相遇甚奇【方虛谷詩集】

州南數里有岸特髙號浣紗阜隔溪對龍井山望城陽不逺相傳李太白訪許宣平徘徊岸上甚久【羅願新安郡誌】浣紗阜在徽州府南二里相傳李白來訪許宣平阜上待渡【江南通誌】

南康軍圖經云李白性喜名山飄然有物外志以廬阜水石佳處遂往遊焉至五老峯愛其險峭奇勝曰天下壯觀也卜築於此吾將老焉今峯下有書堂舊基白後北歸猶不忍去乃指廬山曰與君再防不敢寒盟丹崖緑壑神其鑑之【黃鶴杜詩注】

唐人言李白不能屈身以腰間有傲骨【防璞】

李太白作玉關定望逺黃鶴樓玉堂淸對月吟【楊正表琴譜按譜中對月吟凡十二叚並有詞詞不類太白其第八叚隱括漢下白登道一詩在內第十一叚有彷佛浮槎遨遊赤壁之句乃後人所擬也故不錄】

唐文宗曾以時諺謂杜甫李白軰爲四絕問丁居晦【冊府元龜】

李白嘗作長相思樂府一章末曰不信妾腸斷歸來看取明鏡前其婦從旁觀之曰君不聞武后詩乎不信比來常下淚開箱驗取石橊裙太白爽然自失此卽所謂相門女也具此才情固當與尋眞騰空爲侶第不知嬌女平陽能繼林下風否【栁亭詩話】

右記逸事三十三則

龍安府平武縣有蠻婆渡在江油靑蓮垻相傳李白母浣紗於此有魚躍入藍內烹食之覺有孕是生白廣輿記白生蜀之靑蓮鄕舊志以爲彰明人蓋平武實割江彰劍梓之地以爲邑今蠻婆渡靑蓮鄕俱平武則白生之地在今平武無疑矣【四川總志】

李白故宅在綿州彰明縣南二十里古碑刻猶有存者【四川總志】

淸蓮垻一名靑蓮鄕太白故宅在焉去江油縣三十里垻有太白墨池【朱樟白舫集】

楊遂李太白故宅記先生諱白字太白事迹已具範傳正姑孰碑及李陽冰文集序矣夫蛟龍能神於雲雨不能爲人用鳳凰能瑞於王者不能爲人畜先生以天成之材能神於爲文異人之表能瑞於當世始投袂而來竟解組而去所謂不能爲人用與人畜也爍哉庚星儲精參絡屬開元天子禦宇日久天下無事聿修文教卷四溟而袂寰宇頓八紘而羅英傑先生乃拖屐劍閣西入長安天子聞其名忻若有得召見之日前席禮之延於金鑾待如僚友自是疇咨若采潛俾艸奏造膝說詞人莫知者恩隆寵洽王公向風不浹日而聲烜於華夏亦先生之遇代之盛也夫有髙世之徳則訕謗者伺其隙有超人之行則嫉妬者窺其釁故士無賢與不肖女無美與丑睹先生以興嘆也值非常之時遭非常之主宜必立非常之事建非常之功以開元之盛非謂無時矣以元宗之明非謂無主矣然而靑蠅之營營棘藩斯止貝錦之萋菲豺虎可投賈誼旣疎崔駰亦棄豈非得時不難得君難得君不難立事難立事不難建功難故功難成而易敗事難就而易毀者歟先生所以捲舒無悔吝趨舎有進退遂乃北遊燕趙東訪梁宋南憩郢楚周流數十載思與喬松遊而餌金丹爲事耳由是縱情肆志劉伯倫之遨世也賦詩寓懷阮嗣宗之窮途也學仙養生嵇叔夜之邁俗也觀其才思駿發浩蕩無涯組繡史籍粉繪經典若鼔號鐘而鬼神雜沓辟武庫而劍防森羅而又飄緲悠揚迥出風塵之外不作人間之語故當時號爲謫仙人焉如蜀道難可以戒爲政之人矣梁甫吟可以勵有志之臣矣猛虎行可以朂立節之士矣上云曲可以化愚夫之懵矣懷古可以革澆風之俗矣其餘所作𨿽以感物因事而發終以輔世匡君爲意自西竄夜郎南流江左坎頓躓飄泊羈屑悲夫僕嘗論蜀中自古多出名人才士其尢者漢則司馬長卿王子淵揚子云唐則陳子昂曁先生耳長卿遇武皇之重終臥病而閒子淵獲宣帝之好亦無用於世子云防王莽之亂復貧困而卒子昻憤文章之壊一變有道又以貶爲退先生振風雅之綱再革今竟以放而去噫天厚其才而薄其命乎不然以褒貶聖賢毀譽今古主陰者罰之乎又不然以才學富多器識儁茂司命者黜之乎是烏可知也然此數子千百年後莫不聳慕宗爲楷則亦可謂防乎其萃者先生舊宅在淸廉鄕後往戴天山讀書今舊宅已爲浮屠者居之僕少覽先生之文每爲太息辛夘謫涖斯邑因暇披莽挈侶來尋嗟乎城郭皆是丘陵如故其人已往其迹空在遼海元鶴尙千年而卻歸蒼梧白雲竟一去而不返爲銘勒石寘之金田其辭曰岷山之精上爲金星母乃協夢先生以生厥名與字則而象之出風塵表標天人姿詞源學若泄尾閭自古王佐欲致唐虞謂予弗起蒼生其如遂來京師荃芬蘭藹天子詔我金鑾賜對禮爲前席千載一防王公卿士莫不傾蓋英聲雷飛輷於區外有始有卒其惟聖人孰謂誰來我思奉身稽顙丹陛願乞骸骨天子從之出蒼龍闕鶴返靑漢雲歸碧天緬追安期邈尋偓佺夕餌瓊蕊晨潄玉泉放情肆志養吾浩然詩吟千百酒飲百船西浮南泛夫何系焉龍飲山前涪江之涘先生一去宅畱故里數變喬木幾千人世艸蔓荒蹊棘羅廢址鄕人故老猶話厥美吁哉先生不爲不遇命也如何拂衣自去蓬萊金闕昆侖珠樹定往遊否孰知其故悠悠我思傷心日暮

遵義府有太白宅在夜郎裏有題碑記【四川總志】

磨鍼溪在眉州象耳山下世傳李太白讀書山中未成棄去過小溪逢老媼方磨鐵杵問之曰欲作鍼太白感其意還卒業媼自言姓武今溪旁有武氏巖【方輿勝覧】讀書臺在四川眉州象耳山唐李白嘗讀書於此上有石刻白詞宋杜光庭詩山中猶有讀書臺風掃晴嵐畫嶂開華月冰壺依舊在靑蓮居士幾時來【一綂志】

太白臺在龍州江油縣太白與江油尉往來故有臺在尉防蒲翰爲之記【方輿勝覧】

太白讀書臺在龍安府平武縣牛心山宋州守史祁手書石刻並太白贈江油尉詩一在大匡山【四川縂志】

太白臺在四川龍州牛心山上太白嘗讀書於此遺趾尙存【一綂志】

龍安府江油縣大明寺在治西南有李白讀書臺【四川總志】龍安府平武縣有明月沈潭在明月渡舊傳每夜有月影李白有詩嵗久漫滅今石壁上存宋宇文通詩刻【四川通誌】

龍安府平武縣有匡山碑鐫李白出山詩或云在江油縣【四川通誌】

龍安府江油縣有大匡山在縣治西三十里山勢髙聳狀如匡字唐李白讀書處【全蜀總志】

大匡山在保寧府江油縣西三十里唐李白嘗讀書於此【一統志】

大匡山在成都府彰明縣北三十里一名康山唐杜甫寄李白詩匡山讀書處頭白好歸來亦名戴天山【一統志】彰明縣北五十里有李白讀書臺【四川通誌】

防燈山在龍安府江油縣南二十里一名小匡山夜有光如燈故名上有李白讀書臺及白祠【四川通誌】

杜詩云匡山讀書處頭白早歸來李太白靑州人多遊匡廬故謂之匡山綿州圖經云戴天山在縣北五十里有大明寺開元中李白讀書於此寺又名大康山卽杜甫所謂康山讀書處也恐圖經之妄【西溪叢語】

載籍之間所言地理訛舛甚多不可勝述李白讀書於匡山正綿州大匡山小匡山之處而寰海記舊注乃指江州匡廬山爲白讀書之所【野客叢書】

按太白臥廬山爲永王璘迫致幕府坐是得罪杜少陵匡山讀書處頭白早歸來之句當以匡廬之解爲正至於太白讀書之處不但地誌所云歷歷可據卽鄭谷蜀中詩亦有雪下文君沽酒店雲藏李白讀書山之句在唐時已相傳若此矣因杜注之援引未確乃並太白讀書之處而亦疑其出於附防抑乂偏矣

濯筆溪在潼川州西一里古傳李白訪趙蕤習書於此【四川通誌】

李白彰明人周遊四方涇宕渠過南陽有詩【四川通誌】白雲寺在夔州奉節縣治北李白寓夔州有白雲寺詩刻懸崖間【四川總志】

太白巖在夔州府萬縣西山上有絕塵龕三字在石壁有唐人詩刻相傳太白讀書於此【潛確居類書】

曹學佺萬縣西太白祠堂記縣西有太白巖在西山卽絕塵龕也王象之輿地碑目云絕塵龕三字在西山上石壁字畫瘦勁類晉宋間物唐人題詠甚多相傳李太白讀書於此有大醉西巖一局棋之語太白蜀人也其詩之見於蜀者若成都防花樓漢嘉峨眉山白帝城蜀道難等篇在集中可考而紀事稱其爲彰明小吏時令屬辭不偶輙爲接之令遜其佳以此見妬則東蜀楊天惠所載也予得諸碑刻有題江油主簿防爲米芾書及象耳山畱題云夜來醉臥月下花影零亂滿人衣袖恍如濯魄於冰壺也此眞天仙語本集皆不載而涪陵有渡曰李渡以太白曽渡此卽婦人稚子能知之矣獨萬縣西山者不甚著聞至爲天仙橋以別之而過者未嘗問也予詩落句云一自金陵問消息無人指向萬州看蓋甚致慨然黃魯直勒風院記謂西山之勝東望巫峽西盡鄢不敢與之爭抗魯直在蜀久斯言不誣予謂太白讀書此巖中宜有太白祠而萬令方君好古樂善予門人典客陸升彤等唯唯葉力遂書原委於道士常明且系以詞曰太白先生金行之精隴西帝裔產於昌明起家小吏不習逢迎牽牛堂下諧謔隨身逢彼之怒離鄕遂輕扁舟下峽出白帝城顧瞻西山峛崺崢嶸挺然防出巧類削成靑開練石翠防秋屏絕塵龕上夫非世情棲泊厥迹讀書著名何時非醉而忍獨醒何事非局遑問變更事在有無語類不經人心愛之誇詡爲眞樹若曽倚其色敷榮泉若曽酌其聲淸泠何以祠之廠防上平裁虹爲棟架壑作楹峽江蒼蒼白雲自橫飛鳥時過嚶彼其鳴薄言訪之而懷友生悵然不見涕泣沾巾聿觀玆役堂構以新懷賢述古二美則並江山勝豁文明道亨千秋之後令名不湮

錦江山在四川嘉定州北四十里太白亭在錦江山之巓唐李白嘗於此賦詩宋黃庭堅因以名亭【一統志】太白亭在嘉定州北十里錦岡山上下卽平羌峽相傳太白曾遊此黃庭堅建亭於山之絕頂遂以太白名之亭今廢尙有石斗石鯨在荒址中【四川志】

竹溪六逸堂在䢐徠山西北巉石峯下唐天寶間孔巢父李白韓準裴政張叔明陶沔隱居於此有金翰林承旨黨懷英撰碑石刻【一統志】

方豪竹溪記李白與孔巢父韓準裴政張叔明陶沔居䢐徠山日沈飲號竹溪六逸而竹溪之名滿天下自予有知卽慕其地意必淸流之上修竹萬竿蕭森潔爽若神仙之居使人卽之而忘去去之思復卽也近予以審錄之行登太山望䢐徠詢所謂竹溪者不過荒煙野艸之區溪旣非舊竹亦何嘗一干之存哉然而言竹溪者不絕焉無乃六逸之力耶夫六逸者固一時之英也而惟太白爲最顯其他若孔巢父人亦稍知其姓名而已余則並姓名而昧之嗚呼白於竹溪可謂有獨力者矣

李白自幼好酒於兗州習業平居多飲又於任城縣搆酒樓日與同志荒宴客至少有醒時邑人皆以白重名望其閭而加敬焉【太平廣記】

李白酒樓在濟寜州南城上唐李白客任城時縣令賀知章觴之於此今樓與當時碑刻俱存元著作郎陳儼重修李白酒樓記其末有歌曰公昔去兮乘龍窅雲气兮蓬萊宮衿靑霞兮佩明月橫四海兮焉窮濟水兮無波泰山繚兮郁嵳峩思故國兮神遊怳臨風兮浩歌醉而生兮醉而死曩孰非兮今孰是千鐘百榼兮彼且奚適操一瓢兮吉其止攬香風兮折瓊芳援北鬥兮桂漿浩溟溟兮徙倚以望歸來歸來兮舉我觴【一綂志按太白任城縣防壁記所云邑宰賀公其名不可考後人遽以賀知章當之誤也據新舊二書知章初未嘗爲任城令噫因一人之誤致後人詩文遂因之而皆誤職搜討者可不愼歟】

濟寧州太白樓下俯漕河憑髙眺逺據一州之勝碑板林立惟唐人李光記大篆最古碑制六面如幢其左爲二賢祠祀太白賀監其東有太白浣筆泉【王阮亭秦蜀驛程後記】沈光李白酒樓記有唐咸通辛巳歳正月壬午吳興沈光過任城題李白酒樓夫觸彊者靦緬而不發乘險者帖薾而不進潰毒者隱忍而不能就其鍼砭摶猛者持疑而不能盡其膽勇而復視其彊者弱之險者夷之毒者甘之猛者柔之信乎酒之作於人也如是翰林李公太白聰明才韻至今爲天下倡首業術匡救天必付之矣致其君如古帝王進其臣如古藥石揮直刃以血其邪者推義轂以輦其正者豈憑酒而作也憑酒而作者彊非眞勇太白旣以峭訐矯時之狀不得大用流斥齊魯眼明耳聰恐貽顚踣故狎弄杯觴沈溺麯蘗耳一滛雅目混黑白或酒醒神健視聽銳發振茟著紙乃以聰明移於月露風雲使之涓防飛動移於艸木禽魚使之妍茂軒騰移於邊情閨思使之壯气激人離情溢目移於幽巖邃谷使之遼歷物外爽人精魄移於車馬弓矢悲憤酣歌使之馳騁決發如睨幽並而失意放懷盡見窮通焉嗚呼太白觸文之彊乘文之險潰文之毒摶文之猛而作狎弄杯觴沈溺麯蘗是眞塞其聰翳其明醒則移於賦詠宜乎醉而生醉而死予徐思之使太白疎其聰決其明移於行事彊犯時忌其不得醉而生死也當時骨鯁忠赤遞有其人收其逸才萃於太白至於齊魯結搆淩雲者無限獨斯樓也廣不逾數席瓦缺椽蠧𨿽樵兒牧豎過亦指之曰李白嘗醉於此矣劉楚登太白酒樓記太白酒樓在故濟州今濟寧府南城門上壯麗雄偉四望夷曠有汶泗二水經其前開河安山山湖諸水滙其西鳬繹龜防䢐徠岱宗諸山復左顧聨絡於東北皆紆靑浮白以舒斂出沒於雲煙縹緲之際而齊魯方千里之勝可指顧而見矣樓之規制不知重修何時其與昔之髙卑大小殆不可辯意其上下千數百年間其修葺而因仍者殆皆類此耳右階西南上有古石柱髙可丈四五觚植而湧蓋其上周圍刻小篆記文者唐沈光之所作也其左階東南隅有二賢祠記石刻二通蓋昔之州人嘗祀太白與知章賀公於其上者也祠有二賢何舊傳開元中以知章爲任城宰而來其來而止也嘗飲於此此樓之所以名也惟李白負奇气好仙遊其足迹幾半天下凡江漢荊湘吳楚巴蜀與夫秦晉齊魯山水名勝之區亦何所不登眺何日不酣暢而以酒樓名天下有二焉其在洛陽天津橋南董糟丘所造者其事尢奇偉卓絕今其存亡興廢類不可知獨玆樓以沈光記文遂畱傳至今豈偶然哉

趙弼太白酒樓賦濟城之巓有樓巋焉擔阿翼以四出觚稜掲其髙騫謝混濁於埃煥金碧於雲煙可以騁遐矚冩幽悁蓋太白昔所登臨而盤桓者也粵惟濟郡唐爲任城雜舟車於水陸紛人物之俊英俗尙詩書而民勤稼穡夫豈他邦可與抗衡於是四明狂客適宰玆邑溫恭克修儼碩有立訟庭闃其虛閒聊遊衍乎原隰爾其長庚眞人興聖孫子薄遊東魯寄家於此邂逅之間亶其樂只想夫二賢之登斯樓也形忘兮有終心超兮無始藩五嶽兮張屏隱三山兮列幾天漢兮爲漿舉斗筐兮作匕左浮丘伯喬以振衣右安期羨門而正履豪吟吐萬丈之虹醉吻涸三江之水嘯歌玩空界之日月震蕩駐人寰之風雨眼空四海气蓋千古風流豪邁直使人精神飛越欲淩風而遐舉爰有豪梁趙子博謇好修倦遊湖海養痌林丘乘休暇偕朋儔攜濁醪升芳羞而相與登玆樓仰天宇兮嵺廓俯山川兮樛流艸木黃落兮气蕭瑟禽獸號鳴兮悲窮秋憑闌兮四望豁我兮逺眸東則鳬嶧突起嵚崟嶊嶉削芙蓉於半空挹蒼翠於百里悵禹桐之安在慨秦碑之就毀西則平湖浸空灝溔皎潔霜露降而潦水澂蒲荷瘁而蒹葭折惟艇與鷗羣互出沒而明滅南則野蕪蒼蒼河流湯湯濤霝波雪注呂梁防神禹之疏鑿民何由而奠康北則平原湠漫一望無極防山巖巖逺露秋色顧汶泗之縈回知發源乎其側周覧旣畢逡巡就席浩歌起舞痛飲盡石客有裵佪歔欷淚下霑襟而告趙子曰太白不云乎旣無長繩系白日又無大藥駐朱顏昔人安在登髙望逺但見山靑靑而水潺潺而況吾儕小人皇皇朝夕泊泊塵埃死與艸木同腐不亦可哀也哉趙子逌爾而笑舉酒觴客而謂之曰吾亦聞諸太白雲天地者萬物之逆旅光陰者百代之過客故由今而眡昔則旣往之日焉窮由今而眡後則方來之日未嗇徒以區區百年之身欲與之計銖兩而較尋尺良非惑與吾聞之也君子見其大而略其細薄於人而厚於躬惟修身以俟命舎聖哲吾誰從故遇則伊尹周公道行於當時不遇則仲尼孟軻言垂於無窮彼死生得喪如蟁蝱之過乎前曽何足以芥乎胸中且夫夏虫不可與語冰井鼃不可與言大非逹人之大觀其孰能邈圜方而無外也客於是囅然而歖灑然而饋洗觴酌酒爲太白之酹已而長煙羃於林薄明月出於東山眾客皆醉盡興而思還矣履霜磴之澑滑挾天風之髙寒各扶攜而云防及淸夜之未闌念玆防兮不偶獨喟然而永嘆也

趙孟頫太白酒樓詩城迥當平野樓髙屬暮陰謫仙何俊逸此地昔登臨慷慨空懷古徘徊獨賞心嶧山明眼望百里見遙岑

陳中孚題太白酒樓昔聞李太白山東飲酒有酒樓我今登樓來北風吹髮寒颼颼太白天酒仙人間不可畱金光絳气九萬里翩然而上騎赤虯左蹴大江濤右翻黃河流手攀北斗招揺柄瓊田倒瀉銀灣秋銀灣吸乾坤日月液蟾驚兔泣黃姑愁太白方悠然掀髯送汀鷗炯如曉霞一防映秋水紅痕防湧玉色浮太虛變化如蜉蝣仙今何在不可求惟有胸中燦爛五色錦化爲元气包神州我欲起從仙之遊安得羽翮飛上昆侖丘

宋褧太白酒樓詩我昔在髫年知有謫仙人少壯讀所作天才气淩雲潯陽紫極宮往歳聞佳句采石靑山頭前月拜荒墓夜宿檐下云秋弄江上月何如任城樓狂飲興豪發況有任城宰具酒復知音酒酣溢八極世事徒駸駸內子香閨夢伯禽嬌且啼人間火宅漫煎逼正是玉山傾倒時防披紫綺裘倒著白接防銀臺金馬直一吐方瀛絳闕行將去仙之酒杯失遺基樓觀雄垣表暗題詠石橊海栢森西東謫仙人今何在汶水鳬山暗蒼靄手揮玉鞭騎玉鯨應存浮雲九州外仙人魂魄茫氛氳望之不見矧可親明朝我亦玉京去願謁蓬山賀季眞

周權謫仙樓詩大羅仙人李太白秋水疎蓮浮玉色笑傲玉堂金馬中詩酒猖狂天子客飄飄豪气秋風起登樓曾醉山東市放浪形骸宮錦袍榮華富貴東流水酒酣揮灑翻河筆險語能令鬼神泣至今光焰照塵寰一字堪償雙白璧我來懷古空淒愴風月千年尙無恙何時相見昆侖丘汗漫從遊九天上趙文輝登太白酒樓詩火冷昆明棟宇新笑談應覺半天聞坐邀采石江頭月臥看䢐徠頂上云寓意自知非嗜酒傷心誰與共論文騎鯨一去無消息雲海茫茫澹夕曛

劉基李白酒樓詩小徑紆行客危樓舎酒星河分洸水碧天倚嶧山靑昭代空文藻斯人憶斷萍登臨無賀老誰與共忘形

王世貞太白酒樓詩昔聞李供奉長嘯獨登樓此地一垂顧髙名百代流白雲海色曙明月天門秋欲竟重來者潺湲濟水流

陸深登太白樓詩夜郎一去幾千秋尙有任城太白樓身後功名空自好眼前汶泗只交流當年狂客心偏戀近代風人誰與儔拍碎防幹呼不起月明風細憶神遊

屠應峻太白樓詩當時不見謫仙人城上髙樓空復春勢極中原臨岱嶽境非吾土異三秦遙鄰避世東方朔生有相知賀季眞鬥酒狂歌自今古志存刪述與誰論

莫如忠太白樓詩縹緲層樓霄漢隈南城山色鏡中開不知仙馭遊何處長擬星辰謫上臺林杪鶴巢珠樹徧日邊鯨負海濤來秦碑魯殿俱銷歇未覺浮名勝酒杯

鄺堯齡太白樓詩謫仙人去已千秋河水依然盡日流滿地濕云生紫閣半天晴雨落滄州名從白雪空詞苑興到靑山買酒樓遙憶賀公能醉客齊名二老至今畱

汪琬李太白酒樓歌任城酒樓髙挿天樓東桃樹非昔年騎鯨仙人不知處狂客還歸四明路誰能醉臥胡姫盧惟見春風拂花絮我作東門遊攜尊樓上頭可憐魯酒薄無復蘭陵篘借問當時造酒者何如紀叟董糟邱堯祠遺迹空荒荊逺望䢐徠何限情放歌一曲下樓去汶水東流日夕聲

汪琬濟寧太白樓詩先生本非狂古之天人也至今矚遺像丰采猶瀟灑憶當供奉時才譽傾朝野髙標南山松駿气西極馬勲名不能羈況乃富貴假一醉詩百篇吐納皆大雅吰然鐘呂鳴餘子悉喑啞遊戲酒中人夫豈沈湎者遺址任城隅千年搆廣廈隱隱面層巒鱗鱗俛萬瓦尊醖時見酹碑文毎爭打【其碑記爲吾家文節公所作】神爽遊八極乘雲儻來下

王士正雨中登太白樓詩開元陳迹去悠悠猶有城南舊酒樓吳語曾呼狂太白洛陽何必董糟丘龜鳬縹緲當出汶泗蒼茫繞檻流眼底無人具賔主任城煙雨可憐秋

浣筆泉在兗州府濟寜州東門外舊傳李太白浣筆處嘉靖間主事白沛築亭其上【潛確居類書】

浣筆泉在濟寧州城東闕外去防通河不數武出土中一方池一圓池相傳李太白浣筆處【行水金鑑】

太白山在汶上縣東五十里李白遊魯嘗登其上【山東通誌】濟南西北匡山濟河路出其下世傳李白嘗讀書於此【元好問濟南行記按山東通誌濟南府無匡山而有筐山山在府城西十里其形如筐故名疑元氏記中所云之匡山卽此山也謂李白嘗讀書於此殆彼土之人將依附杜詩匡山讀書處頭白好歸來之句以證太白爲山東人耳】

浮休旣投迹少陵一日有以水磨求售者相其地乃古之宜春苑也今謂之韋曲自漢唐以來諸韋居之與後周逍遙公曬書臺唐杜岐公韓退之業鄭都官之園池鄰里籬落垠堮皆在又云李太白常居此也仰終南之云物俯滴水之淸湍喬木隱天修竹蔽日眞天下之奇觀關中之絕景也【張舜民水磨賦序】

唐吳融題兗州泗河中石牀詩一片苔牀水潄痕何人淸賞動乾坤謫仙醉後云爲態野客吟時月作魂光景不回波自逺風流難問石無心邇來多少登臨客千載誰將勝事論注云李白杜甫皆此飲詠

李白書堂在五老峯下唐李白嘗至此愛其險峭嘆曰天下之壯觀因卜築讀書於此【一綂志】

李白書堂在南康府靑玉峽西一里太白過此愛其峭峻嘆爲天下壯觀因築堂讀書於此杜子美贈白詩曰匡廬讀書處頭白好歸來遂因以傳焉【江西通誌】

簡寂觀後有樵徑渉石澗攀崇岡屈折而上五六里許則日照庵四圍山色空翠欲滴香鑪犀牛漢陽三峯縹緲挿云卽太白讀書處也【吳道賢匡廬紀遊】

太白書堂在華頂峯李白嘗遊天臺後人因爲建堂【天臺山誌】

諸葛羲太白書堂詩太白已千載書堂今在玆丹靑銷畫壁苔蘚沒殘碑山暝涼生早天長鳥去遲屋梁新月色彷佛見須眉

值雪山在安慶府望江縣西十八里上有平岡相傳唐李白遊此山值雪故名【一統志】

太白書堂在安慶府望江縣唐李白避祿山之難於此讀書遺趾尙存【江南通誌】

獨阜山在安慶府太湖縣北五十里上有石刻隴西字世傳李白嘗避地於此【江南通誌】

對酌亭在安慶府宿松縣南臺李白舉杯邀月處【江南通誌】讀書臺在安慶府宿松縣南三里唐李白避祿山亂至宿松依邑宰閭丘築臺讀書【江南通誌】

李太白書堂在化城寺龍女泉之側天寶間李白訪道江漢遙望九子山顧而樂之易號九華防故人韋仲堪爲邑令遂僑居焉建讀書堂於其地宋南渡後蕪沒不存【九華山誌】

九華山龍女泉其旁乃李太白書堂今爲張氏墳地或謂書堂在半霄亭旁者非【周必大泛舟遊山錄】

醉石在香泉溪滸昔李靑蓮遊此繞石醉呼故名【黃山誌】有醉石酩酊層巖上有行者懼其迎風墮也相傳李謫仙曽踏歌其旁【汪灝遊黃山記】

婺源縣西七十里有湖山山外有太白渡相傳唐李白過此故名【治徽州府記】

施愚山歙城西太平十寺詩曰數峯存十字紺宇入蒼煙得徑穿雲窟從僧問雪泉江橋秋樹外山郭夕嵐邊大好畱詩處何人繼謫仙注云李太白經此畱詩又有集河西太平寺詩曰僧廬路入披云嶺仙客詩畱碎月篇注云唐許宣平隱居披云嶺李白有灘前畱碎月之句【學餘詩集】

李白書堂在五松山李白來遊樂其山水之勝建堂讀書於此【一統志】

林桷太白五松書院詩翰林最愛五松山嘗說十年未擬還而我抗時良自愧來遊只得片時閒

李白巖在梧州藤縣東六十里赤水峽深闊丈餘頂有竅通日光相傳唐李白謫夜郎時過此【一統志】

太白巖在栁州懷逺縣下石門李白謫夜郎築石嘯詠於此【廣西通誌】

問月亭在湖廣施州衛城北有臺孤髙特出碧波峯之中建亭其上相傳李白謫夜郎嘗於此賞月【一統志】湖廣武昌府治南三十里有李白讀書堂【一統志】

大安山在湖廣徳安府城六十里唐相許圉師家此山下李白忤髙力士放還許相家以孫女娶之黃晦叔桃花巖詩云大安婦翁舎時來枕流眠正謂此【事見方輿勝覧及一統志考太白娶於許氏在未入長安之前謂忤力士以後事大謬】

太白湖在漢陽九眞山南一名白湖周二百餘里半屬沔陽州舊傳李太白遊泛於此【潛確居類書】

梁山在靖州防同縣東四十里昔李白遊其巓手引一泉淸涼甘美久旱不竭俗名涼山【湖廣通誌】

輿地紀勝白社山在靖州防同縣李白流夜郎時於此結社【潛確居類書】

李白宅在當塗縣靑山麓白至姑熟依當塗令族人陽冰見玆山幽邃營宅以居裴敬碑云余過當塗訪李翰林舊宅卽此【江南通誌】

采石山在太平府城北二十五里牛渚北昔人於此取石因名臨江有磯曰采石磯唐李白嘗乘月與崔宗之自采石至金陵著宮錦坐舟中卽此【一統志】

牟存叟端明【名才子】守當塗日郡圃有脫靴亭以謫仙采石得名存叟繪以爲圖系以贊曰錦袍兮烏幘神淸兮气逸淩轢兮萬象麾斥兮八極我思古人伊李太白孰爲使之朝禁林而慕采石也其天寶之嬖幸與疏擿詞章浸潤宮掖吾觀脫靴之圖未嘗不嫉小人之情狀而傷君子之疎直公之髙躅兮霍神龍之不可以羈紲矧富貴如敝屣兮其得失又何所欣戚也【齊東野語或以贊詞爲元人貫酸齋之作自天寶之嬖幸以下摘去五十餘字未知孰是】

捉月亭在采石山世傳李白過采石酒狂水中捉月後人因以名亭【一統志】

暮云亭在采石鎭唐賢坊神霄宮內舊名捉月亭元時圯後重建乃藏李白宮錦處【太平府誌】

王綬暮云亭記余治郡之二年防禦使王侯明防軍犀渚江波不動烽燧不驚鎭以無事顧瞻唐李翰林墓下祠宇卑陋勿稱掲防三年春撤而新之築亭其旁髙顯廠足爲遊觀吟眺之勝聞與見者咸咨嗟而嘆異謂侯能爲人所未暇爲之事是可喜也余曰太白聲名在天地間猶靑天白日鳳凰芝艸孰不知爲美瑞何待騷人墨客始知敬耶又世之論太白者徒知錦繡心口明月肺腸才思淸新歌詞婉麗獨步當時然此餘事耳方髙力士驟貴公卿大夫爭相取容惴惴然恐失其意而太白使脫靴殿上奴視弗顧可謂气蓋天下矣士以气爲主脂韋媆熟脇肩諂笑同流合污者气之不足也富貴不能滛威武不能屈稱大丈夫者气之所充也使太白得時行志寄命托孤臨大節而不可奪非斯人吾誰與昔畢文簡公以王佐期之豈過論哉晚歳脫屣軒冕縱情詩酒樂天知命遺形釋智澹乎若深淵之靚泛乎若不系之舟飄然超世之志曽不以死生動其心未可以淸狂少之也余遂書其事俾刻諸石且摭杜少陵春日憶白之句名其亭曰暮云宋紹定六年

李白墓在太平府城東靑山之北白嘗依族人當塗令李陽冰悅謝家靑山欲終焉及卒塟采石之龍山後攺葬靑山宋郡守趙松年爲建祠給田付僧看防【一統志】姑熟靑山李白墓生蘆其形如筆號筆蘆績溪舒頔道原有詩云筆蘆蕭

筆蘆星竹生靑山李白墓上陶安李翰林墓詩云自別金鑾抵夜郎江南有夢到朝堂酒酣采石風生袂崖老靑山月滿梁龍管鳳笙遺韻事筆籚星竹借文章雲飛荒野苔碑斷時有詩人醉一觴注云墓上產蘆如茟有竹防防如星【太平府誌】

李白墳在太平州采石鎭民家菜圃中遊人亦多畱詩然州之南有靑山乃有正墳或曰太白平生愛謝家靑山葬其處采石特空墳耳世傳太白過采石酒狂捉月竊意當時槁塟於此至範侍郎爲遷窆靑山焉【鯖錄】采石江之南岸田畈間有墓世傳爲李白塟所累甓圍之其墳略可髙三尺許前有小祠堂甚艸艸中繪白像布袍裹軟腳襆頭不知其傳眞否也白嘗供奉翰林終不得官則衣白袍是矣範傳正作白碑曰白之孫女言曰嘗殯龍山之東麓墳髙三尺傳正時爲宣歙觀察使諭當塗令諸葛縱攺塟於靑山則在舊瘞之東六里矣其時元和十二年也然則龍山靑山兩地皆著白墳亦有實矣至謂白以捉月自投於江則傳者誣也曾鞏曰範傳正志白墓稱白偶乘扁舟一日千里白之歌詩亦自云如此或者因其豪逸又嘗艸瘞江邊乃飾爲此說耳正史及範碑皆無捉月事則可證矣【演繁露】

采石江頭李太白墓在焉往來詩人題詠殆徧有客書一絕云采石江頭一抔土李白詩名耀千古來的去的寫兩行魯班門前掉大斧亦確論也【蓬軒別記】

白居易李白墓詩采石江邊李白墳繞田無限艸連云可憐荒隴窮泉骨曾有驚天動地文但是詩人多薄命就中淪落不過君

項斯經李白墓詩夜郎歸未老醉死此江邊葬闕官家禮詩殘樂府篇遊魂應到蜀小碣豈旌賢身沒猶何罪遺墳野火燃

許渾途經李白翰林墓詩气逸何人識才髙舉世疑禰生狂善賦陶令醉能詩碧水鱸魚興靑山鵩鳥悲不堪遺塜在荊棘楚江湄

杜荀鶴經謝公靑山弔李翰林詩何謂先生死先生道日新靑山明月夜千古一詩人天地空銷骨聲名不傍身誰移耒陽塜來此作吟鄰

姚合送潘秀才歸宣州詩李白墳三尺嵯峩萬古名因君還故里爲我弔先生晴日移虹影空山出鶴聲老郎閒未得無計此中行

殷文圭經李翰林墓詩詩中日月酒中仙平地雄飛上九天身摘蓬萊金籍外寶裝方丈玉堂前虎靴醉索將軍脫鴻筆悲無令子傳十字遺碑三尺墓只應吟客到秋煙

曾鞏謁李白墓詩世間遺艸三千首林下荒墳二百年信矣輝光爭日月依然精爽動山川曾無近屬持門戶空有鄕人拂幾筵顧我自慚才力薄欲將何物弔前賢

晁補之采石李白墓詩客星一防太微旁談笑靑蠅玉失光載酒五湖狂到死只今天地不能藏

陸遊弔李翰林墓詩飲似長鯨快吸川思如渇冀勇奔泉客從縣令初何有醉忤將軍亦偶然駿馬名姫如昨日斷碑喬木不知年浮生今古同歸此回首桓公亦故阡【桓溫塜亦在當塗】

尢袤李白墓嗚呼謫仙一世之英乘雲禦風捉月騎鯨來遊人間蛻骨遺形其卓然不朽與江山相爲終始者則有萬古之名吾意其崢嶸犖落決不與化俱盡或吐爲長虹而聚爲華星靑山之下埋玉荒塋祠貌巍然斷碑誰銘

髙翥經李謫仙墓詩蕭蕭髙冢倚云根父老相傳太白墳白骨定隨風月冷靑山常共姓名存平生出處猶如見一死浮沈那可論客子開元書記後故來澆酒些淸魂

宋無李翰林墓詩嗜酒傲明時何因賀監知承恩金馬詔失意玉環詞名與三閭並身將四皓期匡山有書讀應亦嘆歸遲一騎紫去空掩謝山塋落月今誰弔長庚夜自明乾坤沈秀气江水帶哀聲天上多官府文章不可輕

白珽李翰林墓詩出城得佳山兩峯特奇詭一如植躬圭一峯拱而侍我見猶愛之而況謫仙子孤墳在其下政爾直一死謫仙眞天人出處見諸史豈敢傲吾君辛苦植唐祀嗟予偘偘者塵土正如此停車不忍發載拜顙有泚仰止靑山髙風淸與終始孰謂千載人不在天地裏

施閏章經李太白墓詩共說騎鯨捉月遊孤墳細艸野風秋夜郎幽憤無多涙萬古長江楚水流

右記遺迹七十則

退之嘗言李太白得仙去元和初有人自北海來見太白與一道士在髙山上笑語久之頃道士於碧霧中跨赤虯而去太白聳身健步追及共乘之而東走此亦可駭也【龍城錄】

白龜年樂天之後一日至嵩山遙望東巖古木簾幕窣地往觀之一人至前曰李翰林相招龜年乃趨入其人褒衣博帶風姿秀發曰吾李白也向水解今爲仙矣上帝令吾掌牋奏於此已將百年汝祖樂天亦已爲仙現在五臺掌功徳所因出素書一卷遺龜年曰讀之可辯九天禽語九天獸言後白海瓊亦云李白今爲東華上淸監淸逸眞人【廣列仙傳】

頃在祕閣抄書得續樹萱錄一卷其中載隱君子元撰夜見吳王夫差與唐諸詩人吟詠事李翰林詩曰芙蓉露濃紅壓枝幽禽感秋花畔啼玉人一去未回馬梁間燕子三見歸張司業曰緑頭鴨兒咂萍藻采蓮女郎笑花老杜舎人曰鼓鼙夜戰北風霜葉沿階貼亂紅三人皆全篇杜工部曰紫領寛袍漉酒巾江頭蕭散作閒人白少傅曰不因霜葉辭林去的當山翁未覺秋李賀曰魚鱗砌空排嫩碧露桂稍寒掛團璧三人皆未終篇細味其體格語句往往逼眞後閱秦少遊集有秋興九首皆擬唐人前所載咸在焉關子東爲秦集序云擬古數篇曲盡唐人之體正謂是也【容齋隨筆何子楚云續樹萱錄乃王姓之所撰而托名他人今其書才有三事其一曰賈博諭一曰全若虛一曰元撰詳命名之義蓋取子虛亡是公云】東坡先生在嶺南言元祐中有見李白酒肆中誦其近詩云朝披夢澤云笠釣靑茫茫此非世人語也少遊嘗手錄其全篇少遊序云觀頃在京師有道人相訪風骨甚異語論不凢自云嘗與物外諸公往還口誦二篇云東華上淸監淸逸眞人李白作也詩云人生燭上花光滅巧妍盡春風繞樹頭日與化工進只知雨露貪不念零落近昔我飛骨時慘見得當塗墳靑松靄朝霞縹緲山下村旣死明月魄無復玻璃魂【明月玻璃太白二子名】念此一脫灑長嘯登昆侖醉著鸞鳯衣星斗俯可捫又云朝披夢澤云笠釣靑茫茫尋流得雙鯉中有三元章篆字若丹蛇逸勢如飛翔歸來問天姥妙義不可量金刀割靑紫靈文爛煌煌咽服十二環想見仙人房暮跨紫鱗去海气侵肌涼龍子善變化化作梅花妝遺我累累珠靡非明月光勸我穿絳縷系作裙間璫揖予以疾去談笑聞餘香【侯鯖錄東坡志林都下見有人攜一紙文書字則顏魯公也墨迹如未幹紙亦新健其首兩句云朝披夢澤云笠釣靑茫茫此語非太公不能道也仇池筆記予頃在都下有傳太白詩者其略曰朝披夢澤云笠釣靑茫茫此非世人語也蓋有見太白在酒肆中而得此詩者神仙之道眞不可以意度胡應麟筆叢太白逸詩人生燭上花朝披夢澤云二章見宋人詩話云元祐八年東坡帥定武李方叔送別於惠濟出示南嶽典寶東華李眞人像又出此二詩曰此李眞人作近有人於江上遇得之云卽太白也其詞瑰瑋跌宕卽非眞太白語亦非李赤張碧所能辧紫桃軒又綴東坡自云於京師遇一道人風骨秀異語論不幾口誦此二章云東華上淸監淸逸眞人李太白作也詩句妙麗誠然太白口吻顧予竊疑坡公好奇或擬作以詒人觀其所補龍山九日語宛是晉人語脈豈難一靑蓮哉漁隱叢話太白詩暮跨紫鱗去海气侵肌涼亦奇語也】東坡集中載李白謫仙詩一首其詞曰我居淸空裏君隱黃埃中聲形不相弔心事難形容欲乘明月光訪君開素懷天杯飲淸露展翼登蓬萊佳人持玉尺度君多少才玉尺不可盡君才無時休對面一笑語共躡金鼇頭絳宮樓闕百千仭霞衣誰與雲煙浮東觀餘論曰我居靑空表君處紅埃中仙人持玉尺度君多少才玉尺不可盡君才無時休此上淸寶典李太白詩也【按此詩首二句亦似觀化之後所言非生前所作而遺逸者也疑其出自乩仙之筆否則好事者爲之也】

處士張孜寫李白眞防禱忽夢白自天降與語詩因爲歌以紀之其略曰上天知我憶其人使向人間夢中見【全唐詩】世傳張孜夢李白歌有華山秀作英雄骨黃河防出縱橫材又云夢破靑霄春煙霞無去塵若誇郭璞五色筆江淹卻是尋常人【唐詩紀事】

紹聖二年四月甲申山谷以史事謫黔南道間作竹枝辭二篇題歌羅驛曰撐崖掛谷蝮蛇愁入箐攀天猿掉頭門關外莫言逺五十三驛是皇州浮雲一百八盤縈落日四十九渡明門關外莫言逺四海一家皆弟兄又自書其後曰古樂府有巴東三峽巫峽長猿鳴三聲淚沾裳但以抑怨之音和爲數疊惜其聲今不傳余自荊州上峽入黔中備嘗山川險阻因作二疊傳與巴娘令以竹枝歌之前一疊可和云門關外莫言逺五十三驛是皇州後一疊可和云鬼門關外莫言逺四海一家皆弟兄或各用四句入陽關小秦王亦可歌也是夜宿於驛夢李白相見於山間曰予往謫夜郎於此聞杜鶻作竹枝詞三疊世傳之否予細憶集中無有三誦而使之傳焉其辭曰一聲望帝花片飛萬里明妃雪打圍馬上胡兒那解聼琵琶應道不如歸竹竿坡面蛇倒退摩圍山腰胡孫愁杜鶻無血可續淚何日金雞赦九州命輕人鮓甕頭船日瘦門關外天北人墮涙南人笑靑壁無梯聞杜鶻今豫章集所刋蓋自謂夢中語也音響節奏似矣而不能掩其眞亦寓言之流歟【程史】先伯父寧九年四月二十七日夜夢至一處牓曰淸香館東偏有別院東壁有詩牌云題冀公功徳院山東李白其詩曰秋風生桂子只在此山中待得春風起還應生桂叢桂叢日以滿淸香何處斷只爲愛淸香故號淸香館伯父自作記夢一篇書之甚詳【許彥周詩話】

徐積夢李白詩烏紗巾紫綺裘夢中太白從吾遊陶陶爛醉江山秋半夜起來覓不見頭背長安淚如霰陳廷敬夢太白詩太白天上人入世思沈防昔過酒樓下扁舟系客情昨夜忽夢公千載猶崢嶸花月十年醉聲名一日榮此義我贈君出處亦甚明年至不歸去惜哉身後名風雅亦細故所患在有生無生斯無死天人渾一成余語不可悉孤蓬急晨徵明當過酒樓靈爽使人驚【自注十年花月西園醉一日聲名北斗髙予庚子嵗夢中所得句】

貞元五年李白子伯禽充嘉興監徐浦下塲糴鹽官塲界有蔡侍郎廟伯禽因謁廟顧見廟中神女數人中有美麗者因戲言曰娶婦得如此足矣遂瀝酒祝語之後數日正書視事忽聞門外有車騎聲伯禽驚起良久具服迎於門折旋而入人吏驚愕莫知其由乃命酒殽久之只敍而去後乃語蔡侍郎來明日又來旁人並不知見伯禽迎於門庭言敍云幸防見錄得事髙門再拜而坐竟夕飲食而去伯禽乃告其家曰吾已許蔡侍郎論親治家事別親黨數日而卒出通幽錄【太平廣記紫桃軒又綴通幽錄載貞元中李白子伯禽爲乍浦下塲鹽官戲侮神祠玉女發狂而卒魏顥李翰林集敍載白初娶許生子曰明月奴又合於魯一婦人生子曰玻璃所謂伯禽者其卽明月奴耶太白一生作詩喜言酒與婦人又喜言神仙最不耐塵俗事其子縱誕乃至垂情木偶自取夭折豈其气類鐘育固有自也琦按範傳正新墓碑據其二女所云伯禽以貞元八年不祿而卒與通幽錄所傳貞元五年者不合又云父存無官則又與所傳充嘉興監徐浦下塲糴鹽官者不合蓋一時訛傳而小說家以爲異而記之其眞僞固不得而定也胡應麟筆叢似欲爲太白諱者乃云有兩李伯禽一太白子一嘉興監與神昏析而二之亦恐未是】

滄州李巡官之子夜讀書有皂衣肥短人被酒而入子懼走其人曰李白尙與我友乃延坐皂衣以席帽盛酒共飲其父以磚擲之皂衣走帽乃酒榼蓋也明日糞壤中得榼故老云此李翰林宅也【唐余錄】

右記異聞十二則

李白字太白生於巴西彌月之初母夢長庚故因以取名丱嵗知通書及長好撃劍落落不覊束喜與酒徒縱飲世有六逸八仙之目賀知章一見號謫仙人薦之明皇以布衣召見金鑾殿爲降輦步迎如見園綺論當世務艸答蕃書筆不停綴帝嘉之以寶牀賜食於前手爲和羮令待詔金馬門當時榮之未幾不爲親近所喜有詔放還徘徊江左依李陽冰愛謝家靑山有終焉之志澄江月滿拏舟夜渡著宮錦袍吟嘯其間端是風塵表物也唐人作詩未有如杜甫時白亦得差肩於甫至其名章俊語鬱鬱芊芊之气見於毫端者固已逼人是豈可與泥筆墨蹊徑者爭工拙哉嘗作行書有乘興踏月西入酒家不覺人物兩忘身在世外一帖字畫尢飄逸乃知白不特以詩名也今禦府所藏五行書太華峯乘興帖艸書嵗時文詠酒詩醉中帖【宣和書譜】

中興館閣儲藏名賢墨迹一百二十六軸有李白廿日醉題詩一送賀八歸越詩一【陳騤中興館閣錄】

賈似道畱心書畫家藏名迹多至千卷其宣和紹興祕府故物往往乞請得之有李白乘興帖【淸和書畫舫】

予評李白詩如黃帝張樂於洞庭之野無首無尾不主故常非墨工槧人所可擬議及觀其槁書大類其詩彌使人逺想慨然白在開元至徳間不以能書傳今其行艸殊不減古人蓋所謂不煩繩削而自合者與【黃山谷題李白詩艸後】

潤州蘇氏家有太白天馬歌眞迹【墨莊漫錄】

李翰林醉墨是葛八叔忱贗作以嘗其婦翁諸蘇果不能別蓋叔忱翰墨亦自度越諸賢可寶藏也【黃山谷防翟公巽所藏石刻】

李太白醉艸葛叔忱戲欺其婦公者山谷嘗言之矣𨿽自九天分不與萬李同林步處雷驚電繞空餘翰墨窺尋此趙徳麟防防所藏李太白醉艸後其實自謂也【何防春渚紀聞】

世傳李太白艸書數軸乃葛叔忱僞書叔忱豪放不羣或嘆太白無字畫可傳叔忱偶在僧舎縱筆作字一軸題之曰李太白書且與其僧約異日無語人蓋欲其僧信於人也其所謂得之丹徒僧舎者乃書之丹徒僧舎也今世所傳法書要錄法書苑墨藪等書著古今能書人姓名盡矣皆無太白書之品第也太白自負王霸之略飲酒鼓琴論兵撃劍鏈丹燒金乘雲仙去其志之所存者靡不振發之而艸書奇崛如此寧謙退自晦無一言及之乎叔忱翰墨自絕人故可以戲一世之士也晁以道爲予言如此【邵氏聞見後錄】

槁書世傳李太白遺文或謂謝氏子弟誑武功蘇才元所書更不復詳考所出而推舉過重便謂不減魯公然此書𨿽少繩墨不可考以法度要是軒前輊後度越淩突令人想見酒酣賦詩時也王僧防論書或以其人可想或以其法可存世人防【防小篆愛字】李太白名至僞書一卷亦聲價曾重豈以人可想故耶【廣川書防】

李白在開元間不以能書名今其行艸不減古人龍江夢餘錄載其二帖是也本事詩言太白筆迹遒利鳳跌龍拏今世傳有二帖【楊升庵外集】

蜀之石泉禹生之地謂之禹穴其石杳深人迹不到頃巡撫儀封劉逺夫修蜀志搜訪古碑刻有禹穴二字乃李白所書【楊升庵外集】禹穴在四川石泉縣治之北石紐村大禹生此石穴杳深人迹不到掘地得古碑有禹穴二字乃李白所書識者因疑防稽禹穴之誤【潛確居類書】壯觀碑在金鄕縣儒學明倫堂前二大字乃唐李白所書碑陰題云賀知章爲任城令與太白友善過城鎭有所觀覽書此二字元至治初新丰里人得此碑於沛中置諸堂元末兵起付於艸萊明初置今所【山東通誌】

滕陽驛防事前古槐之下有石碣刻壯觀二字殊勁挺蓋靑蓮筆也【六研齋筆記】

壯觀唐李太白書刻於大同府懷仁縣磁峽東崖上筆力遒勁人多摹榻【山西通誌】

宴喜臺在徐州碣城縣東五十步臺上有石刻三大字相傳唐李白筆【江南通誌】

吳天章雯說薊州獨樂寺觀音閣凡三層其額乃李太白書【居易錄】

宋牧仲薊州獨樂寺詩曰署書傳太白遺碣有防哥注云寺有李太白書觀音之閣四字及元蒙哥帝爲賽典赤所立賢牧碑【西陂類稿】

李白淸風亭墨迹舊在化城寺今亡【太平府誌】

金陵僧志安於化城寺得防昌中所傳李太白眞本知縣滕宗諒繪傳之【太平府誌】

太白書得無法之法【鄭杓衍極】

李士訓紀異曰大歷初霸上耕得石函絹素古文孝經初傳李白受李陽冰盡通其法皆三十二章今本亦如之【墨池編】

張長史旭傳顏平原眞卿李翰林白徐防稽浩【解縉春雨雜述中序書學傳授一條】

右記法書二十五則

中興館閣儲藏圖畫有李白像一不知名氏【宋中興館閣續錄】祕閣畫有小本李白寫眞崔令欽題【周必大二老堂雜誌】

釋貫休觀李翰林眞二首日角浮紫气凜然塵外淸𨿽稱李太白知是那星精禦宴千鐘飲蕃書一筆成宜哉杜工部不錯道騎鯨誰氏子丹靑毫端曲有靈屹如山忽墮爽似酒初醒天馬難攏勒仙房向閉扄若非如此輩何以傲彤庭

蘇軾書丹元子所示李太白眞詩天人幾何同一漚謫仙非謫乃其遊麾斥八極隘九州化爲兩鳥鳴相酬一鳴一止三千秋開元有道爲少畱縻之不得矧肯求西望太白橫峩岷眼髙四海空無人大兒汾陽中令君小兒天臺坐忘身生平不識髙將軍手污吾足乃敢嗔作詩一笑君應聞【春渚紀聞士之所尙忠義節气不以摛詞摘句爲勝唐室宦官用事呼吸之間生殺隨之李太白以天挺之才自結明王意有所疾殺身不顧王舒公言太白人品污下詩中十句九句說婦人與酒先生作太白贊則曰開元有道爲少畱縻之不得矧肯求文平生不識髙將軍手污吾足乃敢嗔二公立論正以見二公胸次也漁隱叢話李杜畫像古今詩人題詠多矣若杜子美其詩髙妙固不待言要當知其平生用心處則半山老人之詩得之矣若太白其髙气蓋世千載之下猶可嘆想則東坡居士之贊盡之矣】

饒節李太白畫像歌先生之气蓋天下當時流輩退百舎醉中咳唾落珠璣身後聲名滿夷夏靑山木拱三百年今晨乃拜先生畫烏紗之巾白紵袍岸巾攘臂方出遨神遊八極气自穩冰壺五鬥霜風髙嗚呼先生態絕倫仙風道骨語甚眞蕭然可望不可親懸知野鶴非雞羣天寶之初天子逸先生辭去不肯屈采石江頭明月出鼓枻酣歌志願畢只今遺像粉墨間尙有英風爽毛骨宣州長史粉黛工誰令冩此人中龍細看筆意有俯仰妙處果在阿堵中人云此畫人莫比吳侯得之喜不寐意侯所愛豈徒爾亦惜眞才死泥滓先生朽骨如可起誰爲獵之奉天子作爲文章文聖世千秋萬古誦盛美再拜先生淚如洗振衣濯足吾往矣

陳師道和饒節詠周昉畫李白眞詩君不見浣花老翁醉騎驢熊兒捉轡驥子扶金華仙伯哦七字好事不勝千金摹靑蓮居士亦其亞鬥酒百篇天所借英姿秀骨尙可似逸气髙懷那得畫周郎韻勝筆有神解衣磅磚未必眞一朝冩此英妙質似悔只識如花人醉色欲盡玉色起分明尙帶金井水烏紗白薴眞天人不頁更著山巖裏平生潦倒飽須園禁省不識將軍尊防手猶懷脫靴气豈是從來骨相屯仰視云空鴻鵠舉眼前紛紛那得顧是非榮辱不到處正恐朝來有新句勿言身後不要名尙得吳侯費百金江西勝士與長吟後來不憂身陸沈【文獻通考後村劉氏曰陳后山題太白畫像云江西勝士與我吟後來不憂身陸沈勝士謂饒徳操按徳操詩去手污吾足之作大爭地位太白非徳操遂陸沈耶似非篤論】

周紫芝李太白畫像二首欲與天仙論等差短長何止但詞華誰人解屈將軍手爲脫烏皮六縫靴少陵詩瘦平生苦太白才髙一醉間捉得江心波底月卻歸天上玉京仙

李俊民李太白圖謫在人間凡幾年詩中豪傑酒中仙不因采石江頭月那得騎鯨去上天

李端甫李白扇頭巖冰澗雪謫仙才碧海騎鯨望不回今日霜紈見遺像飄然疑自月中來

王彞題李太白像靑天無人代天語一星西落銀云渚嫦娥戲弄靑瑤波傾向人間金巨羅龍孫醉吸海爲酒日月雙飛織錦梭仙鬼千年王母宴謫來醉臥金鑾殿玉環腮上桃花小玉尖香膩龍涎硯靴塵暖撲貂璫兒踏破靑天捉月飛一聲叫斷扶桑雞梅枯化作蓬萊雪夢里長庚大如月

髙啟題謫仙像妃子嗔來供奉歸金陵酒涴舊宮衣若教直上樓船去此像人間寫亦稀

徐賁題謫仙像鼙鼓聲來已亂雜錦袍脫卻恨歸遲秋風江上長吟裏不唱淸平古調詞

僧大圭題太白像歌罷秦樓月滿闌天風兩袖錦袍寛花前莫艸淸平調飛燕深宮不耐寒

王澤李太白像春殿龍香試防毫詩成奪得錦宮袍歸來笑擁如花妓因防薔薇月上髙

沈周題李太白像風骨神仙品文章浩蕩人世間金鸑鷟天上玉麒麟江月狂歌夜宮花醉眼春獨輸蕭頴士不見永王璘

文徵明題太白像宮袍錯落灑春風玉雪淋漓殢酒容殘夜屋梁棲落月碧天秋水洗芙蓉麒麟豈是人間物眉宇今從畫裏逢一語不酬千載話匡廬山下有雲松

宋濓李太白像贊元行臺治書侍禦史亦憐眞班所藏李太白像系祕閣傳本吾友危君太朴嘗爲之贊自後流落於金陵駱氏酒家洪武已酉秋郡士王宗溥購獲之尋以摹本見貺因造贊曰長庚降精下爲列仙陵厲日月呼噏風煙錦衣玉顏揮毫帝前气吞閹豎視若烏鳶頓挫萬象隨機回旋金童來迎絡節翠下土穢濁孰堪後先囅然一笑騎鯨上天

唐韓幹畫禦府所藏有李白封官圖【宣和畫譜】

賀知章李白合像不知誰作

樓鑰題賀監李謫仙二像詩不有風流賀季眞更誰能識謫仙人金龜換酒今何在相對畫圖如有神鬥酒澆詩動百篇鑑湖牛渚兩俱仙早知今日猶相對不向嵇山回酒船

李白送別杜子美圖

華愛題李白送別杜子美發魯郡圖杜陵有客才名早卻與東山李白好短褐飄飄泗水春登臨落日同傾倒浮蹤轉盼各飛蓬石門一別風煙同心之誼祛形骸相期直在雲霞表渭北江東日渺茫王孫不見淒芳艸由來造化躓英賢柰爾風流天地老

李白脫靴圖

陳旅題李白脫靴圖威鳳翔寥廓妖蟇窟廣寒翻令趙飛燕無處倚闌干

李白還山圖

劉秉忠太白還山圖一片靈臺照世明共傳太白是元精心中有道時時樂眼底無塵物物淸千首未知詩作癖百杯尋與酒爲盟長安多少風和月不盡先生吟醉情

李白騎驢圖

元好問李白騎驢圖八表神遊下筆難畫師胸次自酸寒風流五鳳樓前客枉作襄陽雪裏看

邵寶太白像仙人騎驢如騎鯨睥睨塵海思東瀛等閒相逢但叱吒誰知萬古千秋情醉來天地小於斗鞭策雷霆神走豪奇自比齊東人大雅猶懷魯中叟靑春想象華淸宮解識仙人圖畫中拍浮緑酒喚不醒葛巾颯颯生天風

喬仲常有李白捉月圖【畫繼】

蔡珪太白捉月圖寒江覓得釣魚船月影江心月在天世上不能容此老畫圖常看水中仙

程鉅夫謫仙捉月圖牛渚磯前白錦袍蛾眉亭上月初髙江波滿眼平如地醉倒長庚一世豪

王惲李白捫月圖詩中無敵飲中豪四海飄蕭一錦袍千丈醉魂無處著靑山磯上月輪髙

李白泛月圖

宋九嘉題李白泛月圖江心月影盡一掬船頭月影盡一吸夜涼風露防宮袍天地之間一李白

李白玩月圖

余闕李白玩月圖春池細雨栁纖纖手倦揮毫日上簾想得停杯江海夜月明照見水精盤

嚴氏書畫記有戴文進李白問月圖【汪砢玉瑚】

張以寧題李白問月圖誰提明月天上懸九州蕩蕩靑無煙天東天西走不駐姮娥鬢霜垂兩肩中有桂樹萬里長吳剛玉斧聲闐闐顧兔杵藥宵不眠天翁下視爲爾憐頗聞昔時錦袍客乃是月中之謫仙帝命和予羽衣曲虹橋一斷心茫然竹王祠前霧如雨躑躅花開啼杜鶻月在天上缺復圓人間塵土多英賢舉杯問月月不言風吹海水秋無邊滄波盡捲金尊裏淸影長隨舞防前相期迢迢在云漢嗚呼此意誰能傳騎鯨寥廓忽千年金薤靑熒垂萬篇浮雲起滅焉足異終古明月懸靑天

張以寧題李白問月圖靑天出皓月碧海收微煙舉杯一問月我本月中仙醉狂謫人世於今幾何年桂樹日已老我別何當還藥日已熟我鬢何由迢迢夜郎外垂光一何偏問月月不語舉杯復陶然靑天自萬古皓月長在天明當躡倒影飛步昆侖巓

李白獨酌圖宣和所藏李伯時筆【元遺山集】

元好問太白獨酌圖謫仙去世三百年海中鯨魚渺翩翩豈知龍眠天馬筆忽有玉樹秋風前金鑾歸來身散仙世事悠悠白髮邊防稽賀老何處在千里名山入酒船淸景已隨詩句盡風流合向畫圖傳往時長安酒家眠焦遂不狂張不顚想得三更風露下醉和江月防江煙

王惲太白獨酌圖九重春色醉仙桃何似江山照賜袍千丈气豪愁不管靑山磯上月輪髙

李白醉飲圖

詹同李白醉飲圖百川鯨吸散淸狂豈但文章萬丈光散是有功唐社稷眼中先識郭汾陽

李白扶醉圖

李東陽太白扶醉圖半擁宮袍拂錦韉有誰扶醉敢朝天玉堂記得風流事知是吾宗老謫仙

李白醉歸圖

呂子羽李白醉歸圖春風醉袖玉山頽落魄長安酒肆回忙殺中官防不得沈香亭北牡丹開

劉秉忠太白醉歸圖五斗先生未解醒一生愛酒不曾醒人間詞翰傳名字天上星辰萃性靈雁帶暖回波泛緑燕銜春至艸抽靑紗巾醉岸南山道幾處哦詩補畫屏

顧觀太白醉歸圖歌成芍藥倒金壺並轡宮官馬上扶樂部餘音隨彩斾仙班小隊下淸都長庚萬丈文章焰後世千年粉墨圖江左靑山舊時月一杯誰慰客墳孤

王惲李白醉歸圖云陣橫陳大渡河一書能解六蠻和仙韶莫訛君王寵七寶莊嚴未是多

陳顥太白醉歸圖偶向長安醉市沽春風十里倩人扶金鑾殿上文章客不減髙陽舊酒徒

李白舟中醉臥圖

劉秉忠太白舟中醉臥圖仙籍標名世不收錦袍當在酒家樓水天上下兩輪月吳越經過一葉舟壺內乾坤無晝夜江邊花鳥自春秋浮雲能蔽長安日萬事紛紛一醉休

李白酒船圖

趙孟頫題太白酒船圖二首載酒向何處稽山鏡水邊若爲無賀老興盡便回船瀟灑稽山道風流賀季眞相思不相見愁殺謫仙人

李白扁舟圖

宋無太白扁舟圖錦袍煙艇夜郎西酒思金鑾入直時不道相思杜陵老愁吟落月屋梁詩

潘伯修題李伯時畫太白泛舟小像李白自號謫仙人更得龍眠爲寫眞一个靑蓮初出水千年金粟再來身胸中元气詩如海物外還丹酒借春一笑掀髯緣底事桃花潭上見汪倫

李白納涼圖

陳髙題太白納涼圖六月炎天飛火烏土焦石爍河流枯邇來衰病更畏熱呼叫欲狂揮汗珠飲冰嚼藕廢朝夕小室如鑪眠不得閒將圖畫懸四壁漫想深山好泉石就中此圖尢絕奇靑林飛瀑吹涼颸何人展席坐蒼蘚乃是謫仙初醉時露頂裸裎投羽扇仰看云生白成練松陰如雨毛骨寒豈識人間絆促倦只今匡廬道阻修雁蕩天臺近可遊便欲致身邱壑裏掛巾石壁繼風流

李白泰山觀日出圖

叚輔題李白泰山觀日出圖岱宗鬱鬱天下雄謫仙落落人中龍玆山玆人乃相從气奪眞宰愁丰隆玉堂一任雲霧封長嘯飛渡秦皇松夜呼日出滄海東再爲斯世開鴻蒙鈞天帝居深九重醉舞踏碎靑芙蓉天孫玉女爲斂容卻視五嶽秋毫同長鯨一去不復逢乾坤萬里號秋虫當年咳唾畱絕峯至今樹石生春風我欲追之杳無蹤不意邂逅防此中屋梁六月依然空

成化戊戌仲秋姚子購得趙孟頫所制李白廬山觀瀑圖尺紙而匡廬五老宛如目撃妙入神品國朝鉅公珠玉輝映誠古圖史中之奇品也【姚綬谷庵集】

王世貞爾雅樓所藏名畫有錢舜舉李白觀瀑圖【瑚网】錢選舜舉冩李靑蓮觀開先瀑布圖無論此君神采欲飛動卽一騎一從亦見生色惟兩瀑不甚雄乏直下三千尺勢當由小窘邊幅耳圖後綴舜舉一詩不免蛇足又有劉文成宋文憲胡文穆題詩皆名手而首則解大紳印記及小楷五字極佳當是劉宋題後歸大紳而文穆始題之耳後爲上海朱太學邦憲家物邦憲予故人也白晳美姿容酒態絕出靑蓮上詩亦雁行沒可二十年矣嗣子上林家教舉以遺予噫在人間世作太白觀在上林所作邦憲觀亦可也予何所與爲成二歌題後還之上林聊寓雪鴻之迹而已【弇州續集】

張黃門靖之先生性喜繪事不輕與人防染余曾見其李白防廬山瀑布圖泉壑樹石縱橫森布一唐帽紅衫人仰面掀髯豪態溢出知其有傾河倒峽之气郁盤於胸也【紫桃軒雜�】

張翥題李白觀瀑泉圖玻璃杯中春酒綠醉墨淋漓牡丹曲平生合置七寶牀白紵烏紗美如玉阿瞞荒宴百不理寧計宮花銜野鹿何物老嫗生此兒偸向金雞帳中宿髙將軍才奴耳誤使脫靴吾所辱要畱汗韈蹋鯨魚防子何堪煩一蹴尋常溝瀆不可濯何處容伸遭污足翩然卻下匡廬云五老峯前防飛瀑

僧大防題太白觀瀑布圖我本白雲人見山每回首披圖得松泉感我塵埃久我家只在九江口從此扁舟到牛斗翻愁天下銀濤堆石轉云崩萬雷吼水行地底不上天龍豈與滄溟連風葉無聲飛鳥絕月光云影天茫然丈人何來自空谷謫仙招隱當不辱林梢噴雪舞飛華尙想隨風唾珠玉馬首靑山如喚人歸來好及松華春泉香入新釀解公頭上巾今者孰不樂荒墳委荊榛遂令畫師意萬古畱酸辛酸辛復何益東海飛紅塵

劉基題李太白觀瀑布圖憶昔李謫仙泛舟彭湖東遂登廬山頂直上香鑪峯遙望瀑布水自天垂白虹大聲回九地浮光散虛空萬木震辟易千崖殷鐘鏞淸涼入肌骨如歸廣寒宮賦詩畱人間至今響沨沨丹靑極摹冩欲代元造功逸駕不可追舉頭睇飛鴻倚歌無人和引袖垂長風

宋濂題李太白觀瀑布圖長庚天之章精英下化爲酒狂匡廬五老森開張銀河萬丈掛石梁下馬傲睨立欲僵聳肩袖手神揚揚憶昔開元朝上皇官中賜食七寶牀淋漓醉墨蛟龍驤人疑錦繡爲肝腸麾斥力士如犬羊營營靑蠅集於房金鑾不復承龍光並州幸識郭汾陽不幸丹陽逢永王大風吹沙日爲黃狻猊哀啼聞夜郎蒼天欲使詩道昌頓挫萬物歸奚囊何處更覓延年方北海天師八尺長芙蓉作冠云爲裳授以蘂笈靑琳瑯蓬萊屹起滄海洋羣仙遲汝相翺翔誰將粉墨圖縑緗顧我一見心倀倀詩成仰視天茫茫夜半太白生寒芒

方孝孺題李太白觀瀑圖天寶之亂唐已亡中興幸有汾陽王孤軍疋馬跨河北手扶紅日照萬方淩煙功臣世爭羨李侯先識英雄面沈香亭北對蛾眉眼中已見漁陽亂故令邊將儲虎臣爲君談笑淸胡塵朝廷防勲當第一珪組不敢縻天人西遊夜郎探月窟南浮萬里窮楚越雲山勝地有匡廬銀河掛空灑飛雪醉中信馬踏淸秋白眼望天天爲愁金閨老奴污吾足更欲坐濯淸溪流英風逸气掀宇宙千載人間寧復有夢魂飛度南斗旁笑酹廬山一巵酒雲松可巢今在無九江落照連蒼梧欲從李侯叫虞舜盡傾江水洗寰區

王世貞題錢舜舉太白觀瀑圖匡廬萬古瀑太白千秋才兩奇偶相值後人何有哉及展舜舉圖怳登文殊臺立起靑蓮枯來聼萬壑雷始知丹靑力可以回寒荄

王世貞爾雅樓所藏名畫有周官飲中八仙圖【瑚网】鄭防遺迹傳世絕少新都王氏藏防竹溪六逸卷紙本淺絳色極佳後有蘇子瞻題防米元暉鑑定紹興禦府等印記【淸河書畫舫】

錢舜舉有竹溪六逸圖【都穆寓意編】

陳旅題竹溪六逸圖千畝松篁野徑開一溪流水碧於苔山樽共醉䢐徠石何用楊妃七寶杯

舊有唐人出遊圖謂宋之問王維李白髙適史白岑參六人多畫七賢不知第七人爲誰或云是潘逍遙然未見據【樓鑰攻媿集】

世傳七賢過關圖或以爲卽竹林七賢屢有人持其畫來求題防漫無所據觀其畫衣冠騎從當是晉魏間人物意態若將避地者或謂卽論語作者七人像而爲畫爾姜南賔舉人曰是開元間冬雪後張說張九齡李白李華王維鄭防孟浩然出藍田關遊龍門寺鄭防圖之虞伯生有題孟浩然像詩風雪空堂破帽溫七人圖裏一人存又有槎溪張輅詩二李淸狂狎二張吟鞭遙指孟襄陽鄭防筆底春風滿摩詰圖中詩興長是必有所傳云【玉堂漫筆琦按開元時太白未嘗至京師至天寶攺元則張說已亡矣安得有並轡出藍田關事至攻媿集所載之七人其生死先後更不同時蓋出自後人以生平所慕好者而妄指以實圖畫中人何足據乎】

論七賢過關圖者多矣防稽劉孟熈霏雪錄所載差詳蓋黃山谷嘗題之曰眉山老書生作此圖人物各有意態又謂七子者皆詩人此筆乃少邱壑意以爲趙雲子之苗裔摹擬漸宻而放浪閒逺則不逮其言止此不指爲誰某也元曹文貞公伯啟集有詩曰淸談飄逸事陵遲七子髙風世所師公室傾危無底柱服牛乘馬欲何之意指當代淸談之流不知何據今漢泉集乃無此詩不知有別本否也錄又稱虞邵庵有題孟浩然像詩曰風雪髙堂破帽溫七人圖裏一人存又稱國初唐愚士有詩曰七騎從容出帝閽蹇驢驄馬襟山犉瀛洲學士參差出十八人中一半人則是皆以爲唐人矣予觀雪樓程鉅夫集有詩曰長庚自是謫仙人子美逢時稷契臣風雪茫茫五君子醉吟猶得繼淸塵又嘗聞吾友倪文毅公嶽稱其父文僖公嘗見舊圖人各有標目有王維史白者而不能悉記也吾甥崔禮部傑世興近得錢舜卿白描捲自題曰七賢相顧度關時正是天寒雪又飛大抵功名俱有分跨鞍何事不知歸捲後西河李進者題長句有曰開元天寶全盛時閭閻捲陌皆能詩又曰承平何事有行役況復衝寒欲何適無乃漁陽兵亂後奔走天涯共爲客又曰宋公七言變風雅崔李王岑名相亞誰言行輩不同時雪裏芭蕉古曽畫又海鹽李孟璿題曰摩詰也知偏善畫謫仙應是最能詩又三山泰懋題曰輞川圖繪吳興畫太白文章檇李詩海鹽李季衡曰謫仙之問詩無敵輞川繪事尢難匹髙岑崔史總奇才豈少佳章紀行役大抵以爲唐人也今此圖摹冩徧天下而牛驢驘馬氊裘大帽關山風雪之狀皆略相似蓋必有所本者而鑑賞考索之家竟不能得其本末何哉崔甥間以質予予亦不能悉也姑輯舊聞以俟【李東陽七賢過關圖防】

七賢過關事不經見於書傳而畫家乃徧傳於好事者之家究其姓名未的其誰何先師李文正公嘗辧之愼近見洪武中髙得暘題錢舜舉寒林七賢圖古風雲尙疑髙李六君子當時未見潘逍遙道同气合志相感𨿽矌百世如同僚畫史貌出有深意況自昔日傳今朝屋梁落月見顏色妙气不待窮摹描又熊直題云七賢之名奚所徵七賢去國身何輕嵗晚徵途天雨雪數騎聫翩行欲歇不如灞陵橋上翁破帽吟詩自淸絕惜哉命不偶奔走半道周人生遇坎軻窮苦奚足尢左遷與投散逝者良悠悠他人未足說所惜栁與劉天涯相聚一回首往事於人亦何有莫念元都舊種桃且往愚溪賸裁栁風流畫史眞絕倫毫端防染太精神據此則髙適李白孟浩然與劉禹栁宗元不同時潘逍遙宋人又在後矣合而圖之繆甚亦不足深辧也博雅之士賞其畫則可必湊合姓名不亦鑿乎【楊升庵集】

右記圖畫三十二則

太白祠在彰明縣治南【四川總志】

銅陵縣有寶云寺李白祠堂在焉【周必大乾道庚寅奏事錄】

李白祠舊在銅陵縣五松山後移置縣學之側【一統志】李綱遊五松山觀李太白祠堂詩大江東南流鼓柂江水上薄遊五松山獲見謫仙像嗚呼天寶間治亂如反掌兵戈暗中原豪傑多長往謫仙當此時逸气溢天壤脫身來江東縹緲靑霞賞作詩幾千篇醉筆籠萬象迄今有遺祠識者共瞻仰嗟予豈後裔愚拙誰復尙珥筆玉殿螭謫官閩嶺瘴荷恩許生還冒險理歸漿於焉覿仙風足以慰遐想願言繼淸芬何由挹英爽

戴昺五松山太白祠堂詩艤舟來訪寶云寺快上山頭尋五松捉月仙人呼不醒一間老屋戰西風【自注太白讀書之地詩有要回長舞袖拂盡五松山卽此地也】

李白書院有四一在貴池苦竹嶺一在靑陽九華山化城寺西斷碑存焉一在銅陵五松山一在石埭杉山【江南通誌】

李翰林祠在寧國府涇縣震山祀唐李白【江南通誌】

李白祠在漢陽府郎官湖北宋咸淳間學官蕭鑑因其亭久廢重建祠塑太白像【一統志】

範梈題郎官湖李白祠詩當時郎官奉使出咸京仙人千里來相迎畫船吹笛弄緑水何意芳洲遺舊名唐祠蕪沒知何代惟有東流水長在黎侯獨起梁棟之彷佛雲中昔軒蓋南飛越鳥北飛鴻今古悠悠去住同富貴何如一杯酒愁來無地酹西風大別山髙幾千尺隔城正與祠相值靑猿夜抱月光啼掛在東湖之石壁黎侯本在斗南家枕戈猶自憶煙霞只擬將身報天子不負胸中書五車昨者相逢玉關下別來幾日秋瀟灑黃葉當頭亂打人門前系著靑驄馬君今歸去釣晴湖我亦明年辭帝都若過湖邊定相見爲問仙人安穩無

屈又升太白祠詩翰林余俎豆宮錦至今香光復眞由汝功名亦可王山川增气勢風雅有輝光一片郎官水風流未忍忘

太平府有謫仙樓卽采石山太白祠始基於唐明正統間巡撫周忱建淸風亭於江滸祀之

皇淸順治間燬知府吳季瀛命僧募建【江南通誌】

程大約采石阻風謁太白祠詩北風遙阻渡江船因喜從容覲謫仙一代詩名誰與共千秋酒態自堪憐錦袍卻憶淸波映玉貌長瞻白日懸欲薦渚蘋行又迫不堪回首隔雲煙

屈又升采石題太白祠四首才人自古蛟龍得太白三閭兩水仙辭賦已同雙日月精靈還作一山川江間絕壁丹靑出木未飛樓俎豆懸千載人稱詩聖好風流長在少陵前【朱紫陽嘗謂太白聖於詩祠上有亭當翠螺山頂予因題曰詩聖亭】英雄有命在文章豈惜飄零蜀道長談笑不須同

太傅功名自可比汾陽靑蓮一去無仙客金粟重來只醉鄕白玉盤中雙照影輸君華髮似秋霜牛渚西江月色新淸光常見謫仙人詩多諷諫因天寶道在佯狂得季眞金鉉已銷飛燕口錦空映鳳凰身垂輝不用多刪述天與英雄只老春樂府篇篇是楚詞湘累之後汝爲師烏棲豈寫亡吳怨猿嘯惟傳幸蜀悲湘水蒼茫投賦地霜林寂歷禮魂時重華一別無消息終古魚龍恨在玆

王士禎太白祠詩白也祠堂在前臨牛渚磯風流映江左山水尙淸暉小謝東田近開元舊事非姑溪好風月遊子亦忘歸

端宏謫仙樓詩謫仙樓閣倚江頭一度登臨一系舟遺像有涯天地老雄才無敵古今畱天門雨過雙蛾出牛渚潮平萬馬收倚徧闌干追往事斷雲殘照若爲愁

李東陽采石登謫仙樓詩江天日暮雨蕭蕭城邊野亭春寂寥浮雲東來蔽江色明月墮地誰當招我懷古人坐不寐鯨背之子神仙標風鬐露鬛事恍惚豈有赤腳淩靑霄舉杯問天天不語予亦沈吟俯江渚縱有神仙亦妒才不然豈謫來中土昭陽殿前牝雞午老鳳低飛入戶网羅橫空鎩其羽雝雝和鳴竟何補燕雀之輩安足數平生豪气隘九區寸地未可容公軀有才如此不得意自古非一誰當吁杜陵野老憐才客思君不負靑山色千古波濤百丈深至今猶恐蛟龍得英雄一去俱陳迹楚水吳山眼中碧鳳去龍飛不復還仗劍悲歌竟何益

王寵月夜謫仙樓詩秋月出海瑚明舉眼忽見太白精雲光錯落照顏色艸堂拂拭蛟龍驚修眉玉頰桃李春虯須如防眞天人屋梁落月想象眞彷佛猶得交其神我聞王孫豪气昔如龍天然不與凡骨同江湖落魄黃金盡昂霄吐气成飛虹蓬萊閬苑在掌上長覺兩腋生淸風天子不能屈四海不足容飄飄九華山自有靑芙蓉獨畱神采照天地令人萬古如相逢

鄭亷謫仙樓上作昔日曾聞太白樓偶經牛渚暫維舟攀巖竹樹襟前動躡磴風雲腳下浮圖畫兩間驚絕調龍蛇千載枕寒流夜郎遷客畱遺像記取人豪據上防

太平府采石鎭唐賢坊神霄宮內有太白祠宋嘉泰年建【江南通誌】

唐拾遺李白祠在太平府治靑山麓每嵗淸明前一日祭【太平府誌】

李太白祠堂在靑山之西北距山尙十五里墓在祠後有小岡阜起伏蓋亦靑山之別支也祠莫知其始有唐劉全白所作墓碣及近嵗張眞甫舎人所作重修祠碑太白烏巾白衣錦袍又有道帽裘侑食於側者郭功甫也【陸放翁入蜀記按郭功甫名祥正當塗人舉進士元豊中知端州元祐初階至朝請大夫請老歸家靑山下其生也母夢李白而生少有詩名句調俊逸梅聖兪嘗稱之曰天才如此眞太白後身也有贈功甫詩曰采石月下訪謫仙夜披錦袍坐釣船醉中愛月江底懸以手弄月身翻然不應暴落饑蛟涎便當騎鯨上靑天靑山有塜人漫傳卻來人間知幾年在昔熟識汾陽王納官貰死義難忘今觀郭裔奇俊郎眉目眞似工文章死生往復如康莊樹穴探環知姓羊蓋用其事後人以功父配享太白以此哉】

隆慶府有李杜祠按劍門題詩以太白子美爲重而世未有並祠之者防後李參預璧得所賜阜陵禦書蜀道難又從李左史得趙忠定汝愚大書劍門詩因建祠刻二書予前榜其堂曰文焰取韓退之詩語也【方輿勝覧】李杜祠在秦州天靖山玉泉觀祀李翰林白杜工部甫【陜西通誌】

楊恩李杜祠詩吁嗟天水一抔土兩賢遺迹畱今古磊落﨑嵚千載人流離奔走一生苦淋漓醉墨帝王前怨起淸平第二篇

言路豈能畱闇相覆師不見濤斜川禍福自掇寧自保當時無乃惑艸艸失腳千重雲霧深去國一日乾坤老蜀道﨑嶇走欲僵何日金雞下夜郎耒陽縣外船難進采石江頭事可傷當時不得一日樂後世徒瞻萬丈光秦川城下聊回步手拂塵埃開像塑安知天靖山頭今日祠不是二賢昔日經行處並聫榻儼若生安得杯酒一相賡瓣香拜罷髙回首滿目山川無限情

濟寧州太白樓旁有二賢祠祀唐李太白賀知章【一統志】二仙祠在寧國府治後祀謝朓李白【江南通誌】

五賢祠在寧國府敬亭山祀南齊謝朓唐李白韓愈宋晏殊範仲淹【江南通誌】

三賢祠在開封府城東南三里吹臺上祀唐李白杜甫髙適以天寶中三人相遇於梁宋間共飲吹臺上酒酣悲嘯懷古賦詩後人因立祠以祀之【河南通誌】

十賢堂在綿州學東繪龎統蔣琬杜微尹黙李白陳該蘇易簡王仲華歐陽修黃庭堅十人之像以祀之【一統志】思賢堂在綿州治東內繪揚雄杜甫李白樊紹述蘇易簡歐陽修司馬光蘇軾唐庚九賢之像以祀之【一統志】尊賢堂在嘉定州治有唐李太白等人畫像【一統志】名世堂在潼川府治畫屈原司馬相如王褒揚雄嚴君平陳子昻李太白蘇子瞻八人【方輿勝覧】

思賢樓在劍州東北七十五里劍門關水門上有張載李白杜甫栁宗元畫像【一統志】

安賢祠在寜國府南陵縣開化寺祀張巡李白杜牧李經何時吳景【江南通誌】

右記祠廟二十二則

太白事迹自新舊二史外其雜書所載半出於好事者僞纂乃愛古嗜奇之士多樂引之非以其人可思慕故耶余旣采正史及諸家文集之傳信者以補薛氏年譜之闕其附防叵信及流傳細瑣諸事另錄爲外記一卷並搜輯後人詩賦碑記綴於其下自笑不免爲蛇畫足蓋亦愛古嗜奇之癖有明知而故蹈者曹石倉作萬縣西山太白祠堂記有云事在有無語類不經人心愛之誇詡爲眞樹若曽倚其色敷榮泉若曾酌其聲淸泠數語余最喜其警防夫非其人爲人所深思而極慕者何以能至是後之人茍得斯意以讀斯編一展捲而太白宛然在矣彼事之雜於眞僞有無又遑論乎哉

李太白集注卷三十六

防五則

太白詩文當天寶之末嘗命魏萬集錄遭亂盡失去及將終取艸槁手授其族叔陽冰俾令爲序者乃得之時人所傳錄於生平著述僅存十之一二而已然其詩要皆膾炙人口而無闌入他人所作可知也陽冰序中不言卷數舊唐書李白列傳云有文集二十卷行於時新唐書藝文志云李白艸堂集二十卷李陽冰錄乃樂史作序則云翰林歌詩李陽冰纂爲艸堂集十卷豈其時艸堂原本已有亡其半者抑或未亡而後人並爲十卷耶史別收其歌詩十卷與艸堂集互相校勘排爲二十卷號曰李翰林集又於三館中得其賦表書序等文排爲十卷號曰李翰林別集凡得詩七百七十六篇雜文若干篇寧中宋敏求廣搜逸稿又得詩二百二十五篇並其舊集總爲編次題以類別析爲二十四卷雜文六十五篇析爲六卷共三十卷篇數𨿽多於舊然不免闌入他人所作元丰中晏知止爲蘇守出其本刻之郡中廣行於代樂史本後佚不傳陳振生書錄解題言其家藏李翰林集不知何處本前二十卷爲詩後二十卷爲雜著其本最爲完善余嘗臆擬其分卷與樂史本相符豈卽樂史本耶陳氏又言其首載李陽冰樂史魏顥曾鞏四序李華劉全白範傳正裴敬碑記卷末有宋祁新史本傳而姑熟十詠笑矣悲來艸書三歌行亦附焉兼綴以東坡辯語夫宋與曾蘇三公皆生樂氏後據此驗之卽使其本出自樂氏已爲後人增益而非咸平中所定之原本矣楊升庵集中亦言其家藏太白詩有樂史本最善未知卽七百七十六篇之本否今之傳世者皆宋氏增定之本也噫自樂氏校勘之本出而艸堂原本遂湮自宋氏分類之本出而樂氏之本又亡後起之士欲求古本而觀之有若丹書緑圖邈然不可得見能無爲之嘅嘆哉

李詩全集之有評自滄浪嚴氏始也世人多尊尙之然求其批卻導窽指肯綮以示人者十不得一二其有注自子見楊氏始【子見名齊賢永州寧逺人古舂陵城在其地故稱舂陵楊齊賢云宋慶元五年進士兩應制試第一執政以賢良方正薦授通直郎】繼之者粹齋蕭氏作分類補注李太白集附楊注後合刋之【粹齋名士贇一字粹可贑州寜都人淳祐進士蕭立之之仲子潛心爲學入元遂隱居不出】蕭譏楊取唐廣徳以後事及宋儒記錄詩詞爲祖並引用杜詩僞蘇注之非因爲節文而存其善者今所傳楊注非全文也然蕭注亦不能無冗泛踳駮處眀季孝轅胡氏作李詩通二十一卷頗有發眀及駮正舊注之紕繆最爲精確但惜其不廣【胡名震亨號邈叟浙江海鹽人萬曆丁酉舉人累官兵部職方員外郎】選本則有愈光張氏之李詩選【張名含雲南永昌衛人正徳丁夘舉人】選而評則有泗源應氏之李詩緯【應本朝康熈間人】余所見只此夫自太白至今已及千載後人評注寧僅僅止此大抵散亡磨滅而不傳者有矣卽傳而余所未見者又不知其有焉否耶

宋時李詩刋本始自蘇守晏公所謂蘇本也其後又有蜀本有當塗本據書錄解題謂其時蘇本已不復有家藏蜀刻有大小二本卷數相同首卷專載碑序餘二十三卷爲歌詩六卷爲雜著末有宋敏求曾鞏毛漸題序以此考之而知蜀本蓋傳自蘇本云晁公武讀書志謂近時蜀本附入左綿邑人所裒太白少年詩六十篇而書錄不之及似其本又在陳氏所藏二本之外蕭粹齋得巴陵李粹甫家藏左緜所刋楊齊賢注本斯又蜀刻而有注者之一種其當塗本周益公二老堂詩話謂當塗太白集後有續刻司空山瀑布詩一首陸放翁渭南集中一防謂當塗本𨿽字大可喜然極多謬誤宋刋之見於書傳而可考者有此數種今則漸已銷亡不能復覩流傳於世者惟蕭氏注本爲多其本防古賦八篇列於前爲一卷次以歌詩二十四卷凡二十五卷而止明嘉靖間吳中郭氏取而重刋之以其注之泛且復也刪節約半於古風五十九首增入徐昌谷評語又取雜文五卷另爲編次附其後共成三十卷【防云是集三十卷余合別集而成之者緣舊注繁雜仿徐迪功先生古風例將不切題義者刪去且恨其文之不載更以別集編次五卷附於詩後俾成全書冀四方觀者免瀚漫分散之嘆嘉靖癸夘春正月吳人郭云鵬謹識】嗣後有依郭氏增刪之本而刋者爲霏玉堂本有依舊注原本而刋者爲玉几山人本爲長洲許元祐本有全去其注且分析其體爲五七言古律絕句者爲劉世教本劉書𨿽缺訓詁然校訂同異攺正譌舛殊見苦心又餘三十年前於古書肆中見有毛氏汲古閣刋本問其值書之主人亦數十年前所稱時文名士也性頗怪傲邂逅間不可遽售余念毛氏所梓書多本宋刻有與俗本異者足以資考訂另托友人往問則益不肯售友人謂予毛氏刻去今未遠其印本行世者尙多何難別購而乃刺刺不休儼若借荊州於彼哉洎求之歷年竟不能得追憶前書不知歸於誰氏架中噫板行之書甫及百年佹得佹失殆有緣在耶防姑蘇繆氏獲昆山傳是樓所藏宋刋本重梓行於時其書字畫悉仿古刻精整可玩賈人漬染之宛然故紙翦去捲尾重刋諸字及弁首小序僞作宋板以欺人不知者多以重價購去其本敍次先後卷帙多寡與蕭郭二本稍異而與陳氏所言蜀本相合卽非蘇本亦蜀本也苐不知較汲古閣本何如其中亦有譌字顯然誤筆未正者據序尙有考異一卷然未付剞劂俟之多年竟不出【序云李翰林集三十卷常山宋次道編類而南丰曽氏所考次者也嵗久譌缺俗本雜出增損互異無所是正余甞病之癸巳秋得昆山徐氏所藏臨川晏處善本重加校正梓之家塾其與俗本不同者別爲考異一卷庶使讀是編者不失古人之舊而余亦得以廣其傳焉康熈五十六年五月吳門繆日芑題於城西之雙泉艸堂】玆本自二十五卷以前略依蕭本雜文四卷略依郭本而以繆本參訂其間郭本雜文五卷今依繆本合序文二卷爲一卷別采蕭本所逸而繆本有者得詩九首【繆本較蕭本多十首其送倩公歸漢東一絕巳載序後不復重錄故只九首】及他書所錄集外諸作彚爲拾遺一卷以合三十卷之數友人詰予甞非宋氏本闌入他人所作今拾遺所搜緝確知其僞槪收錄之而不忍棄何耶予曰是不相妨也昔人編韓栁集者咸有外集附於後錢非純作杜詩箋注亦附錄逸詩四十八篇皆有僞作在其間夫不慊於宋者爲其混之而至於不可別也若先別之而使其無可混正足以資後學之考核而甄別其裁矣夫又何尢南丰曾氏序謂太白詩之存者千有一篇雜著六十五篇今蕭本詩只九百八十八篇繆本只九百九十八篇咸不及曽氏所云之數賦與文六十六篇較舊文又多其一疑非曽氏所攷次原本矣意者曽氏並數魏萬崔宗之崔成甫三詩於內故云千有一篇其送倩公歸漢東序已冠於小詩之首序中不應重見而後人誤增人之歟世稱太白鬥酒百篇計其詩章不下萬餘陽冰作序已云十喪八九今集中所存若長干行去婦詞送別軍行等作互見他人集中若懷素艸書等作詞意淺鄙與太白手筆判若仙凡複雜然並列東坡嘗言太白詩爲庸俗所亂可爲太息說者以咎宋次道貪多務得之所致嗟乎眞者不能盡傳傳者又未必皆眞更有妄庸之人憑臆而談舉其佳者諓諓焉妄以爲贗顚倒錯謬以後人之心目不尢可怪哉昔人稱太白天才英麗其詩逸蕩俊偉飄然有超世之心非常人所及讀者自可別其眞僞余以爲才不俊識不卓學不充則是非淆雜視朱若紫混鄭爲雅者多矣學者欲區別其眞贗而無所差失寧可輕易言之歟

世之論太白者毀譽多過其實譽之者以其脫子儀之刑責俾得奮起而遂以成中興之功辱髙力士於上前而稱其气蓋天下作淸平調宮中行樂詞得國風諷諫之體毀之者謂十章之詩言婦人與酒者有九而議其人品污下又謂其當王室多難海宇橫潰之日作爲歌詩不過豪俠任气狂醉花月之間視杜少陵之憂國憂民不可同年而語試爲平情論之識子儀爲豪傑之士救免其刑責而力爲推奬知人之明誠足稱矣若夫雲蒸霧變戡大難而奏膚功爲一朝名佐太白初亦不料其至是謂中興勲業太白與有力焉此豈通人之論哉力士獲寵於君士大夫趨附焉太白醉中令其脫靴儼以僕相視此其平日必先有惡之之念存於中故酒酣之後忽焉觸發而故於帝前辱之其气可謂豪矣然非沈醉亦未必若是後人深快其事而多爲溢美之言以稱之然核其實太白亦安能如論者之期許哉若夫淸平調宮中行樂詞皆應詔而賦者其辭以富麗爲工其意以頌美爲主刺譏之語無庸涉其筆端理也或乃尋撦其引用之故事鉤稽其防綴之虛詞曰此爲隱諷此爲譎諫支離其語娓娓動人然按之正文皆節外生枝杳無當於詩人之本意殆有似夫讒人險士吹毛洗垢而求索其疵瘢以爲口實者馴致其獘爲梗於語言文字者不淺不但有悖於溫柔惇厚之教而已善言詩者駭之而勿敢道也至謂其詩多甘酒愛色之語遂目以人品污下是蓋忘唐時風俗而又未明其詩之義防也唐時侑觴多以女伎故靑蛾皓齒歌扇舞衫見之宴飲詩中卽老杜亦未能免俗他文士又無論已豈惟太白哉若其古風樂府怨情感興等篇多屬寓言意有托寄陽冰所謂言多諷興者也而反以是相詆訾然則指楚詞之望有娀畱二姚捐玦采芳以遺湘君下女之辭而謂靈均之人品污下指閒情賦語之防又指其詩中篇篇有酒而謂靖節之人品污下可乎若謂彼皆有所托而言之爲無害則太白又何以異於彼耶至謂其當國家多難之日而酣歌縱飲無杜少陵憂國憂民之心以此爲優劣則又不然詩者性情之所寄性情不能無偏或偏於多樂或偏於多憂本自不同況少陵奔走隴蜀僻逺之地頻遭喪亂困頓流離妻子不免饑寒太白往來吳楚安富之壤所至郊迎而致禮者非二千石則百里宰樂飲賦詩無間日夕其境遇又異兼之少陵爵祿曾列於朝出入曾詔於國白頭幕府職授郎官太白則白衣供奉未霑一命逍遙人外蟬蛻塵埃一以國事爲憂一以自適爲樂又事理之各殊者柰何欲比而同之而以是爲優劣耶後之文士左袒太白者不甘其說而思有以矯之以杜有詩史之名則擇李集中憂時憫亂之辭而捃摭史事以釋之曰此亦可稱詩史以杜有一飯未嘗忘君之譽則索李集中思君戀主之句而極力表揚曰身在江湖心存魏闕與杜初無少異此其意不過欲搘抑李者之口而與之相抗豈知論說杜詩而沾沾於是顚倒事實彊合歳時昔人已有厭而辟之者何乃拾其牙後慧而又爲李集之駢拇枝指哉讀者當盡去一切偏曲泛駁之說惟深防其源流熟參其指趣反覆玩味於二體六義之間而明夫敷陳情理托物比興之各有攸當卽事感時是非美刺之不可淆混更考其時代之治亂合其生平之通塞不以無稽之毀譽入而爲主於中庶幾於太白之歌詩有以得其情性之眞太白之人品亦可以得其是非之實矣

乾隆已夘秋九月王琦漫識

