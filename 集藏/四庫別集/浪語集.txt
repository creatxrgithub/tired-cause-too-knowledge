

欽定四庫全書

集部四

浪語集

別集類三【宋】

提要

【臣】等謹案浪語集三十五卷宋薛季宣撰季宣有書古文訓已著錄季宣少師事袁漑傳河南程氏之學晚復與朱子呂祖謙等相往來多所商然朱子喜談心性而季宣則兼重事功所見微異其後陳傅良葉適等逓相祖述永嘉之學遂別爲一派蓋周行己開其源而季宣導其流也其歷官所至調輯兵民興除利皆有成績在講學之家可稱有體有用者矣平生所著自書古文訓外有古文周易古詩說春秋經解春秋指要論語直解小學詩今多亡佚其中庸大學觧及考正握奇經則今尙載於集中蓋季宣學問最爲淹雅自六經諸史天官地理兵農樂律鄕遂司馬之法以至於隱書小說名物象數之細靡不搜采研貫故其持論明晰考古詳核不必依傍儒先余緒而立說精確卓然自成一家於詩則頗工七言極踔厲縱橫之致惜其年止四十得壽不永又覃思考證不甚專心於詞翰故遺稿止此然卽所存者觀之其精深閎肆已足淩跨餘子矣是集乃寶慶二年其侄孫知撫州事旦所編次刋行旦作後序尙存而自明以來刻本遂絕蔵書家輾轉傳抄譌脫頗甚謹重爲校正而卷帙則悉仍其舊焉乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

浪語集卷一

宋薛季宣撰

賦

靈芝賦

宋興二百有三年封陲載寧狼烽不驚上乃髙揖凝旒棲神泰淸天之與子法舜承堯只載夔夔齋栗以朝帝被衮章舁防寶列旌麾羅羽葆太師輔前少師保後工瞽登歌奉常贊道有覺彤庭皇拜稽首上天子之父號曰光堯壽聖太上皇帝母曰壽聖太上皇后宮維徳壽康壽其堂色養無違儀型四方二聖相歡用惟其至仰孝俯慈假天凖地二气之精百物之英誕秀靈艸乘時挺生隆興惟甲申嵗之陽羲皇禦寅斗直東方有茁者芝有粲其房不植不根於殿之梁輪囷扶疎馨香有馝紫色氛氳交光日歘騰龍而翥鳯追金相而玉質煥燿宸居淸明帝闥閱之者神驚瞻之者目奪一本同柯支生十二錯地分州蟠天列次瞻彼日月膺期嗣嵗亦有律呂八音以諧僊館玉樓光於泰階皇帝乃命東觀啟鑰書披瑞命之篇參瑞應之圖驗通儒於白虎稽神契於孝經僉曰王者孝慈則芝茂又曰養老則芝生深仁是加於艸木祥應是接於仙靈故肅宗養親而產延英之座孝武嚴帝而秀甘泉之庭於是聖心悅懌稱賀諠嘩皇上賦玉華之詩太上發芝房之歌君臣動色室家胥慶被之於服章聲之於謳詠蜑獠以之輸琛海波以之愉靜戴白之叟成黃之兒爰及閨房笑語嬉嬉自慶未始識也若豈天降而人爲哉粵有狂生小子樂稱古徳喜溢於顏憂形於色謂和气致祥允天子之慈孝天施地產誠聖人之達徳也乃若漢之宣章號稱七制仁民得天休符接至桓靈何道而產中黃之藏有芝英之瑞也由是言之妖祥叵測爾雅離騷乃尋乃繹乃列芝蘭乃識菌芝或云產於嵒阿采於山而有之蓋希出堂殿髙華之所有沾濡鬱結而爲曽胡多之可尙靑龍之際乃一柯而三十有六支此何敞所稱生庭之怪艸崔光以謂蒸气而生之也乃其奇祥有取蔑聞往古方士多岐有傳漢武逮乎季末諛辭麕至鬼目呈符菌宮賀瑞豈黃精鉤吻有時而亂亦雞蘓狶苓有時而帝也於惟我後秉文之徳昊天景貺三辰耀色𨿽無此芝何損於治生禁之庭亦孔之異此不可不察者誠何足以當上意也悵天居之髙逺羌欲告而誰言聊陳辭而寫志庶有發於塵編亂曰靈芝秀兮爍宮庭春秋易色兮隨月而生神父慈兮君至孝貺珍符兮天之云告我欲排閶闔兮雲路迢遙物怪司閽兮翹折之招爰攄懷兮作賦儻六丁兮下來持去

唐風賦

有唐氏之封國都蟠木之甬東馬牛逺其不及舟車絕而不通其民穴處比屋開房王宅中都深嚴九重拓甬道之交馳敞離宮之虛邃猨臂接其鉤連拱周廬之環衞舉袂歘其風生發語轟其皷合繁邑居之浩穰紛往來之雜遝循有國之彛倫正君臣之上下有一姓之常尊越啟邦乎邃古曽篡殺之無聞信戰爭之無取王屬烏姓其民黃氏服色所尙烏黃而已民佩觿以爲飾宮室壯而虛居偉惇厖之厚貌極骯髒而睢盱王之儀表特多奇異翹然出類胡然極貴望之不似人君就之而不見可畏王好細腰邦人謹飭王好長裾邦人慿翼上不令之攸行民戴君以爲命力作而不敢告勞焉以奉王之同姓所謂主在與在主亡與亡一國待一人而治萬室同一家之政者也載朝載夕禦於君所有覺彤庭坎其擊皷濟秩秩之朝儀迅翩之抃舞胡風雨之蕭騷振衣裳之楚楚寄邦刑於警吏法惟牢戶之塡罰有犯而惟行拉腰膂而蜎蠉上無酤之禁民習釀以成風醖百花而家給亶公私之大同賦稅之法以臘而徵獵取於敖甘如飲苦辛之卒嵗嗟誰爲之營營民俗喜逰其行無迹禦非煙之翕合履空虛之絡繹粲芳菲之芬馥一花樹之離披交燕賞之駢闐匪寒溫之載罹旣醉而歸式歌且舞紉香葩以爲佩惹衣芳而返處懲野宿之王誅用不闗於外戶粵有渠搜之戎諸種之族由慢藏之致寇以盜招於天祿將掃除之靡力創侵陵之云殆爰巽處於新都有遷民而逺害王息生而已長錫茅土而封諸中邦甸而分民卽新封於大都送之者至門而返制初絕於交如國之大事莫如卜宅相攷陰陽乃謀舊徳審輿情之胥悅王揆日而於行瞻一人之鸞翥儼千官之景従峩冠嶪岌進其前佩劍崢踵其後飛騎蓊其如煙翊衞雰其如雨弓弩彀而空張競周章而禦侮載行載止載回載翔王人興而樂舉鏦夔皷與龍鐘警従官之行節洵輯集其雍容動不違於車下抑何誅於亂行逺而眺之摶如鵬翼之奮長風卽而視之宛如雲蒸雷起之應翔龍達郊闗而近止居整飭於威儀以次卽於新城正班列之離離其行有序其至如歸大一王而入邑宣新令之無嘩攻王室之渠渠力公餘而後家百堵翕其皆作更畨出而樵蘓王巡狩於崇朝徇邦人而有誅凡所以維綱其國者尙同人之疾夫走聞唐人之俗有五善五殆焉以徳而王一善也世有常尊二善也上下均一三善也公而後私四善也民勤於力五善也斯五善者所以正王居於南面者也世嫡無統一殆也大都偶國二殆也王族侵民三殆也徵之無度或時不取四殆也諸種侵軼五殆也斯五殆者皆人力之所不逮焉者也有玆五善屏除五殆而邦無絕奉衰微之厄俗寡宗姓侵漁之害業無惰而無勞或罔窺其障塞走將見夫可封之俗永無聞於淪敗者矣慨有唐之小可言大國之風無五善之綢繆而五殆之云崇走知其爲邦之效不難乎神禹之功也感微生之含性稟忠諒於天然聊托賦於斯文庶夫人之勉旃已焉哉天實爲之其又何言

懷騷賦

觀競渡而得屈原之所以死作

江水滔淫兮恢臺中陽桂枻蘭舟兮溯洄翺翔周章通國兮社裏亶出赫奕炳明兮象龍偶濟筒糧煥結兮招祭先生今古回環兮顯允人之故誠蹇產予心兮緬懷墟郢騏驥伏箱兮駑駘馳騁變緇以爲白兮珍寶甘蠅蒔艾獲蘭兮將誰與明蛾眉粲其嬋娟兮羌被離於眾醜累蠲埃而爲竊飯兮蓀孰知其內守視羣輕之折軸兮舟沈於積羽繄直木之致斤兮信夫君之有取堯䢐舜陟兮人自爲家媢嫉異采兮憎人心之所加耿著夜光兮浮雲結而慘黯忘衣裳之昌被兮不自知其顑頷眺丹陽而侘傺兮黃沙之莽莽拔髙丘之松桂兮刪寄根於非土鸞鳯翔於千仞兮來下棲於荊棘豢龍烹兮同雞鶩於人食鄂渚徜徉兮思要之故步永懷流烈兮聞髙風於競渡時移世變地益逺而年益邁兮孰孜孜其愈勤飄風發而白雪飛兮蘭含香而自焚重曰崦嵫嗟峨前介西兮服翼昌鳥棲兮子胥鴟夷比干逝兮逍遙沅汨將永世兮崇莠言文在羑兮人吾歸知何有兮雷霆奮聲輼輪兮拯溺風千萬春兮椒蘭穢庸有止兮懷畱夷曷其已兮

春霖賦

皇八世之隆興兮元正直於靑陽遭霖之嫣緜兮竊獨悲此眾芳氛防郁其繽紛兮蔽皇蒼之淟涊旣困人以沈著兮又申之以紆軫斡渾天以爲蓋兮星辰爛其昭灼仰橫空之靉叇兮日飛霺余靡樂坤輿磅礡以蒸漬兮漲塗潦之狂流艸莽莽以侵堦兮蒼蘚汨其孔蘨藥丹赬以艷顏兮荃胡獨罹此患上飄風而下淫注兮霣芬葩於未晏蠶蠢�以三蛻兮麰棲畆之云秋胡彼蒼爲此沍寒兮產松防之耳頭情徊徨余靡遡兮幾鳴哀於閶闔羌被離於霧露兮𨿽衷腸誰與答創餘懷而若刈兮涕紛零其如雨庶庚申之輔夏兮鎖支祁於淮浦烏乎悲哉兮人生復幾春嵗流邁而多陰兮皇淈滑於東君不如歸嘂鷤鴂之凋萬卉兮傷靄昧而幽憂叱神龍俾潛淵兮馭羲和而逺逰

感沐賦

壬午中春十有九日走沐見二毛焉因感而賦

沐餘發兮中春感余心兮泯紛烏頭白兮道防若不壯年兮兆衰落元始昆侖閱嵗華之垓載兮飈如宿昔人生百齡月過千之云積兮羌虧盈之不可度羲和叱馭而莫之挽兮倐焉歸於窅漠視權輿爲一欠呻兮矧吾生之略約彼顏子二十九而白頭兮親聖師而忘悔思文君於鼓琴兮儃沈吟於本始春歸園而秀木兮果覿花而知實人間世兮苟托棲於玆室多文飾兮華發班其可喜一【闕】此之蹔然兮嘻其云異視老彭爲非望兮若殤子者吾其至愉皇蒼之司壽夭兮繄余何意寄悲歌而寫志兮曰生之忽也庶彚由天俱斯物也春蕚榮華幾其日也班白顚兮猶之一也於乎樂兮終歸沒也

感除賦

感寸陰之雲暮將嵗華之就除陽曦赫兮已入天昏昏兮方夜惽餘生之沈窒年垂加兮有室蹇無進於成徳而徒爲乎積日先考去臺兮愈逺二紀閱兮痛音容之不可見視兒曹之日長慚慘怛而惘惘思旣往而沈吟時不同兮實勞我心官匏系之更載下下考兮書之云再悲盛年兮去不我畱知有期兮樂捨是而優防儺鼓韸兮震渠屋倡侲童兮逐逐山臊神兮難知爆竹庭除兮夫勞爾爲靜曰嗟嗟兮若人年暗易兮時新不知駒之過隙旦曰旦兮王春

本生賦

元始鴻蒙兮肈太初惟皇極聲色恍其無眹兮希微夷爲至徳天墜生而滋數兮是分人紀人本生於父母兮體陰陽之萃美羌圎顱而足方兮二儀之性也紛坐作之更王兮惟動靜也九竅作而四支行兮孰司其柄也彊不息而運幹幹兮於穆惟皇之命也余旣克格此至誠兮又將之以至愚冠芙蓉之芳馨兮扈荃蘭以爲繻佩明玉兮長劍履瓊華兮防灔病世俗之顓防兮思將以免畏修名之不立兮悁悁登崇邱而攬桂兮踐艸茅於溝瀆仰髙山兮瞰谷旣瘏兮我馬茫洋兮厭若悠兮莫之我持余惝怳而侘傺兮命巫咸以占之巫咸啟余以其兆兮曰而慊焉如有失耿營皇之隠憂兮浮切身之疢疾宜沐芷之芳潔兮以歸毋昏迷於糞壤兮驅馳宜飲水於華池兮自潤毋力爭於虎狼兮騁俊宜種菊於籬東兮卒嵗優防毋習嘗彼野葛兮懼外物之餘仇感春秋之川逝兮日與月其相除反視其多過兮越美人之軌度弗忙遽而言旋兮荏苒嵗其將莫駕騏驥而驂白虯兮揖旬始其爲禦勾芒蓐收趨走夾余輈兮祝融用之先路丰隆飛防共灑掃而従輿兮列防爲犇屬帶浮雲而乘太微兮招搖邈其容與淩昆侖而放於六漠兮鼂徜徉而逰處九陽駕言夕歸兮顥顥洋洋期泰初而爲交逰兮將叱咄乎黔嬴嫓淑申申其證余兮曰胡爲而不爲卓行混茫彷像兮徒爲訿病求異世之落落兮嗟倫類之緬邈人斯與而不羣於鳥獸兮巍巍乎古之先覺帝鴻氏余鼻祖兮惟大宗曰伯陽侯於薛而姓惟任兮芳澤三王奚仲萊朱之思誠兮左右夏王洎商武誥明明如日月兮祖已追於臣扈摯仲任之京配兮嬪文公而接魯粲三秀之偕芳兮天香郁乎往古秦漢世之足蓬艾兮丕南辟於丹陽轔七朝而軋唐李兮令之作於閩方牓龍虎之肇名兮天荒是破日晻靄兮粵言旋於故處四百齡兮我祖光祿道蘭洲兮逺追前躅菊香流兮宜黃中冀體石蓮之剛固兮菡萏芬敷而廣被右史君兮含月精衣卿云兮帶靑萍信杜衡兮縈薜芷服荷裳兮腰蕙冠獬首兮珥汗靑武光祖兮在楓庭剛百錬兮有折視氛朕兮無刑懼前修兮弗稱聊相羊兮往行反曰川瀆委蛇道幽通兮波澤淪漪徳涵溶兮淸靜沈潛浸淙鴻兮泥滓隄坊混而窮兮澄澈滔滔反流東兮浩蕩汪洋惟太空兮邈其無象將何從兮

浪語集卷一

欽定四庫全書

浪語集卷二

宋薛季宣撰

賦

吳墟賦

命僕兮巾車駕言出兮東隅指圮堞而掲汨濠兮訪吳孫氏之故墟防茸煙艸兮宻羅城郭黍離離兮秀於塹澤蒼龍東而西白虯兮屹然象魏髙復下兮荊棘塞其堂陛陛防九重兮列苞稂與蓬艾左宗廟而右社稷兮惽不知其何在井不攺而能遷兮榛蕪旣穢紛萬室之鱗鱗兮瓦礫碻磝而布地晝逰麋鹿兮想黎庶之紜紜朝與夕而朝夕兮狼虎爲之具臣人旣去而城存兮念之何巳意忽荒兮徜徉徙倚睠齊侯之逰豫兮至於亡郭殞獲舊聞兮羌善善而惡惡惡不去善無庸而猶滅兮矧將反是荘蹻爲防兮伯夷爲穢黃女充宮兮南威見棄犬爲狼兮豕爲虎豹貅剛摯而怯名兮謂之首鼠刑無辜而親有罪兮衣裳反其上下朅如洛之車蓋兮伊其自取懷太帝之英雄兮爰經始於是都樊山以爲西障兮三面汲於江湖掄材用而建邑屋兮信微罔棄大者棟梁兮扊扅取之至細柱楣榱桷之適當其用兮木札竹頭以不廢輪奐成此室居兮且以傳之萬世艨艟焚於赤壁兮北何威於大魏竪豹尾而安一怒兮時非時余有俟疊曹馬之泯紛兮蹇代興而一替嗟厥志之已忘兮民膏脂之是嗜謳吟作兮思金陵而引睇誓不此居而活兮寧歸以死此魚飡兮不如彼之飲水人已去兮君不知水龍來兮斯已矣余此逰兮窮逺目下不見人兮上不見屋虎之迹兮衡従聚落蛇逰故宮兮獸馳大麓寄余意兮四達之衢不知淚之盈襟兮俄失聲而以哭亂曰金城湯池艸莽莽兮巷無主兮屋傾頽疇告語兮興廢乘除寧有所兮寒與暑兮疊王日而月兮一來一往又安知他日之宮墻不變今之艸莽也

鄂墟賦

按籍披圖乃窺鄂墟有邑無民荒城已蕪鄂渚繚乎其前樊山峙於其北有峯有巒有陂有澤林麓蒼蒼環流漾碧萬頃漣漪際天一色吏指圖而告曰此三代之建邦也在楚熊渠始大宗周寖微哉拓東境窮兵極玆乃命子紅王而有之已而知其非是紅歸國廢爰始邑焉吳遷以替是爲周晚之荊蠻專封之舊地也走蹙然而應之曰是則然矣而非爾之所及感昔傷懷淒然以泣曰蠻宗以大非熊渠之罪也夫天王至貴徳統萬類猶之在人足元孔異使周王能保文武之基緒不失周公之典制外睦諸侯下安萬彚禮樂徵伐惟王是出后稷之功有隆不替蠢爾荊蠻胡寧以害伊其自絕何傷日月不見崇侯俄然已滅自彼成康旣亡昭繆志荒京邑昏昏儀於四方廢法專徵諸侯是常楚越徐吳於焉僣王則夫荒服之侵淩爲天王之政龎也熊渠何罪哉封紅於鄂此其大絫廢紅而復豈無遷善意邪而王不是攺也乃有驪戎犯順鼎彛屢震楚及郊畿重輕是問則斯僣竊之狂圖非當時之大璺也且夫百姓何知觀徳攸歸楚之盛彊惟能撫之彼社稷宗廟尙爲禾黍夫何鄂侯之覆哉若夫都之故城哲夫是成版築經營再千爾齡而猶巍峩弗傾今之爲城者反是豈夫人之或異版防靡不施工程靡不至在旦落成而夕頽委地觀夫僣竊之荊蠻又匪予今之所喟也走嘗觀中都古先王規橅而今已亡猶存此墟走不知人力斯至邪將皇天之意夫

坊情賦

彼美人兮婉且都容閒閒兮艶春華發堆云兮鬢蟬翼瑳皓頸兮凝酥瞬目兮秋波步弓兮飛鳬束素佩兮瓊琚冠集翠兮芙蕖獨立兮墻隈顧景兮徘徊笄丹葩兮栁緑寄芳情兮靑梅睠予兮脈脈欲往兮還來矚星眸兮愁予懼一逝兮長乖按轡兮求漿縶馬兮垂楊蹇命坐兮少須跪酌我兮金觴欲言兮無語斂羞蛾兮映朱戶剛撩鬢兮爲我容罥遊絲兮若無主啟貝齒兮流香與我期兮溱之陽驅輜車兮颭颭情依依兮慿簾稅駕兮同行攜春筍兮摻摻泛漣漪兮淸波航木蘭兮素舸驚起兮防鵷共飲兮新荷防修景兮澄瀾皷桂檝兮長歌歌春日之艶陽兮景浩蕩而舒長栁裊娜其防垂兮百卉開而芬芳燕呢喃以並語兮梭對擲其鸝黃嗟物之各有偶兮怨只鳯之無凰泯予心之閔黙兮見良人以徊徨羹肥羜之羞珍兮可一臠之能嘗載賡曰春景兮熙煕春日兮遲遲願交頸兮同逰羨比翼兮於飛悵形迹之礙夫人兮內也誰欺羌屋漏之足愧兮逝將往而猶疑歌竟兮沈吟疊倡兮嘉音遏行雲兮淸徹皷朱絲兮鳴琴思招搖兮不持花微吐兮芳心倚蘭玉兮明珠欵暉映兮坐隅囏自啟兮櫻唇聊搔首兮躊躇逝相親兮莫可正良心兮回我復大禮兮自持倐長揖兮分飛惋悵望兮阻山嶽逺相思兮云霓亂曰色天下之通好兮心放其收禮正已以參天兮莫見乎幽眎十年猶臭兮薫揉於蕕彼鮑魚之肆兮君子曽是之逰紫奪朱兮攺色珠有纇兮焉修寧有負於家人兮予心不歉顧不易於去水兮言反其流慨禮教之可樂兮聊卒嵗以優遊粲秀色而好不吾移兮夫復何求

自釋賦

太嵗貞於執徐兮塗月季惟方癸農事畢余揆其成兮秕亢陽與襄水飛符命之坌紛兮郡府號余曰有勑緡泉貨惟四千兮五千秔其以糴越土性而謂余求兮郡命違其曷可蚤夜民之飼糠籺兮又掇攘之有叵方千里而爲畿甸兮茅莩居其百九人景希兮欲多求之孰有蓀防右而左陂兮復前堤而後堰萬斛舟兮望悠而罔見苞苴昌兮根微蠧以弗充君門狗之吠狺狺兮圓月曀於雲霧足余進而趦趄兮矢囁嚅之靡入思徜徉而歸印綬兮啜哀傷而雨泣謂何求之喧泯渾兮知此憂雲實鮮余中切而深慮兮羌謂之爲逺亶憂民於以爲國兮胡國憂爲毋害敢稱民而自佚兮以求其安泰僥天命之畢罷休兮余心之有得聊遲畱兮敶詞而自釋

金賦

金蠧也似而小首足介尾咸具色若中金焉惟其冒乎外者輕明若雲母有翅附甲而生巨領防髯腹下多足與爲異弗察乎邇無見也名無能得於古世以形象目之慨其似是而非可爲童兒戱翫實無所可用其於靈壽何有多奇異而飛不及逺難矣哉因感而賦

春气靄其融和兮東風習習以生庶卉資以茁萌兮屯然而成厥形寂書堂其蕭寥兮聊縱步以抒情行田而徜徉兮瞥玉靈之異常蹇至微而賤軀兮遵柔柯而微行體渾金之萃美兮色燿日而舒光巨首顒顒兮神屋巋然以隆足孔舒兮甲隤如以丰員上兮天穹爪旁出兮四方背負盤兮峻邱山之昻藏昭以晣兮列宿嘒其同明吁嗟庶物百其形兮同類殊情不可命兮生千年巢夫蓮兮萬嵗木居緣而升兮五色備具爲可稱兮曠古不聞逰蔓藤兮托質精錬爲見情兮疑神物兮出倫類去泥塗兮將自異豈長年兮於此焉極非仙靈兮玆焉嬉戱情恍漭兮無主立躊躇兮不語蹣跚兮如顧倐翻然兮飛去驚予心兮駭目嘆瑰奇夫者神悠兮未安俄翩兮來下睨而視之若是而非觸而止之屈信則微予始怪兮載疑反覆之而究兮知豸之象之喙有髭兮磔竪下紛如兮多足雲母薄如翥之覆也靈隠如文之著也尾足成形彩之傅也不可覷也矧可度也伊飛蠱之微麼亶資气而含靈感滋而賦性腐艸出而同螢等蟪蛄之脆弱知何秋之嘗更瑣厥躬之譾薄兮稟非常之妙形神有愧於知來兮壽奚極夫千齡惜形似而蔑有兮亦猥當其美名觀無徳其茫若兮甲疑乎眞曖八卦之無象兮千里曷其如繩气靡服兮芘葉之靈蓍潛豈伏兮蠧以濟其調饑蠢而蠕兮何識何知內匪明兮莫決乎疑曽可責兮知彰知微泯同形而非類兮性天邈如羌僣竊其虛名兮誰與卜無庸兮藏廟堂宜終年兮於野何親人而詭以求全兮儼如亡兮愚予徳兮安取難兮而後嗟彼服之不稱兮適以焚身將兒曹之爾愛兮斃焉無所亂曰僞亂眞兮道之賊若胡爲兮象之惑內不靈兮死其文受玆服兮其何獲感微虫兮作賦庶永監兮夙夜凡百君子念玆無射

信烏賦

南人喜鵲而惡烏北人喜烏而惡鵲好惡之不同有若是故南北更相笑而無有訂焉走實南人以北人好惡爲正作信烏賦以辧或庶幾乎不黨也其辭曰

有不有翁言與世違行與眾忤動作云爲惟背時是主恆笑傲乎江湖經乎罔直之野爰有雅烏上主人之屋者主人瞠若而唾之曰吉吉利利善人其逢惡人余避次有幹鵲噪於其庭主人持飯一盂一甌羮嘻嘻喣喣咒祝前行奠諸地而飼之曰而以喜來將無後時於余婦子等之接之不有翁錯而顧躍而驚進揖主人請問其情主人曰夫子不是聞乎夫鳥烏之性人災其幸來集嘂呼蓋非吉徴須刻不逾厥有非常之應鵲也無然休祥喜傳惟吉惟慶羌來告言應乎弗應行人至惟古說焉夫子曽不是聞乎不有翁啞然笑曰異乎吾所聞君子爲善不求福去惡以逺禍福之至也固當然其得禍也非此過於此而無乎戚戚何喜鵲而於烏乎遷怒就子之說言之則鵲是而烏非福禍之來固自巳曽何咎於無知然以災懼我者忠臣之事陳嘉瑞者諛人之辭懼災過可得而攺吉慶之在我者去我將安之不告於余固毋損告何貴於先時又況是非無可必夫何一喜而一悲主人邈然不說曰然則夫子喜烏而惡鵲與此北人之常也風土有不同好惡隨以異物不齊者物之情若之何槪之一致不有翁曰否否物情有是知之爲貴子自非知我者𨿽吾言無不旣君子惟是之従何容心之有貳北人之好惡爾𨿽聖人猶無得而棄余小人也於何敢廢主人曰烏亦有異於禽乎何夫子愛之之深耶鵲微可尙足契君子之心邪將鵲聲鄭衞烏爲正始之音耶不有翁曰否否子無多言試靜聴吾爲若言烏之爲烏格而邪說反之正夫烏之爲鳥也體旻天之正色稟陽精之至徳縣象乎日中而光被乎四表烏呼之聲有取於聖人而垂世立則禽之性愚可禽取諸爰名曰禽烏乎則殊察夫人之色異舉喑嗚而疾去罻羅謾張於郊藪續長詎發於庭除何施何設防保其軀其知如斯爲善惟樂太守賢則巢於聽事荊蠻遁則上其軍幕假神靈則飛而接丸應循吏則肉焉下攫至若人之急難父兄遐棄良平無所施其知儀秦無所張其喙於以夜啼所以釋臨川之懼於以白頭所以出燕丹之質在人則難烏行以易又若昭宗西犇唐鹿東走梁王興遷鼎之旅冢宰發謳吟之口相也則然於烏何有扈従乘輿以巡岐守朝夕名聞於漢府成此隨鑾之操守【唐有隨駕烏昭宗西幸日亦従】凡此數端烏之偉節瑣瑣細微無煩競列粵有大致加大焉請更爲吾子詳說烏性惟仁生知愛親念鞠育之施大反本誓以終身無論寒暑反哺劬勤永錫爾類不於其身棲冠見曽子之孝塊銜成李母之墳傷口以皷聞逺邇舒翼以助哀昔人將以愧不良之子參乎用匹於先民夫烏反哺歸飛性天常也辟色知幾知識長也出類親仁物之良也解難從君禽之祥也烏之有是四徳也而將之以見事之明執徳之剛子不是貴而區區較鵲於利害之哉夫鵲𨿽有辟嵗知風之技而患不免於奪巢探卵又足與烏方駕而比量哉於是主人豁然若悟軒然而步咽津徹食還其故處

鳶賦

嗟萬彚之叢夥慶稟天而自性或同類而殊時亦異情而一命惟孤鳶之挺質兼鷹隼之神俊凜淩烈之宏厲飈飛以時奮眞鷙鳥之英標而摶扶之匪迅者也豈皇蒼之好徳毒雕鶚之靡仁損威稜於搏擊余毛羽之形存忍癡腸之屢空曠爪吻其徒云彼燕雀之何知喞啁喧乎大廈怛拳如之文鷂蹇桀然爲何者鶻孔微而云詟顧匪甘乎乃下相彼翎之文著觀眄瞿其矍落六翮翽其招搖上且慿於無莫何嗜樂之卑污食孔甘於腐璞捨血飲而毛茹牲體陳而肉攫睢盱漫其何以耿含靈之是度玆有以得侮於羣雛而爲禽之彼薄也走觀物之資性百生之誠一彼目狼以兢戰防虎皮而羊質舞獅人之爲誑陣象轟其駭逸匪葉公之知畫覩降龍而心失曽不如小鳥之知不視形而忘實也慨髙飛之軒翥逺翺翔於寥廓振衣裳其楚楚爽精神之卓犖毋爲是鳶識而鷹章近取輕於烏鵲

蛆賦

有腯而腴有滑其軀不翅而飛不足而趨甘帶而安於污穢肉食兮肥蝡膚客爲餘言是曰蝍蛆蝍蛆之形蠢蠢防防無鼻之馨無目之明孰沸於湯孰爛爲羮繄庖廚之靡淸斯微物之化生或以爲醯酸而聚蚋食露之來蠅也是故蛆之所萃爲修爲膾炙湆之味八珍之類食經之貴皆夫人之嗜也設有主賓戒食饌而變色牲殽備薦酒行拜百有蛆蠕而見焉則中筵之上未有不污茵而噦席者矣若夫混坑圊廬靑蠅每集飫飡而蛻蛻生下濕彼爲何來之扇者是亦見聞之气習也食器而生嘻其何甚蛆聞而躍托言於噤請以事陳世蓋有矢嘗而疽飲者曽何加於我哉不招乃來斯須已孳事有急難無施於事甘虫孰生嬰童小子蠧心罔覺或濱於死我形我蛻蠶之似耳一杯之水則彼垂亡而倐起矣天胡不仁生此微麼論功於我猶不我可彼龎然八尺之堂堂方蝍蛆而爲瑣也食食之餘君子疾夫君庖已蠲蛆焉所居乃藜園蓬室之士猶糲飯之不飽蛆安得而食諸惟君子儒求諸鄙夫蛆言感子余是以書

哀白鷴賦

辛巳春武昌酒官修嵗事植秋千於次有鷴西飛觸之以死爲惻然賦之

哀白鷴之眞特亦性天於純徳冠蓉砂之峩峩素濤翻兮有服林樾居兮幽絕行有常兮時出雞不仰乎芻豢雉有慙於髙潔嵗曰攺兮王春百卉芳兮物新藏淺艸之亡幾而奚爲乎邇人傷人樂之及時仙半戱兮輕飛秋千建兮蹴蹙聊翺翔兮嬉嬉有來者鷴自彼荒苑疾遡風而西翥昧人爲之輾轉惟奮焉之靡顧觸防遭其東柱碎緌首於倐忽飈��而舞羽有飃有零渙血流纓降離龍之無首霞爍霧兮丹翎神不及知聲不及舉俄而斃兮曷其有所我心惻其生逺過城市而非宜昧有進而弗視飛災是以罹之信始之安其故處羌髙飛而逺舉矰弋縱其何施寄哀思兮鄙語

風賦

有物營營有迹無形不喙而呀不趾而行得竅而聲撼地雷鳴一息不停千里其程時畏而寒時挹而淸萬彚以生庶品以零飛砂一怒艸偃遐徵小夫不識請謁先生先生曰是非虛隙之產號令於天歟至微至宻惟力之全歟沈潛靜謐可以激致歟發隠伏元之噫气歟鴻鴻蒙蒙無得無従皷舞萬物名之曰風

浪語集卷二

欽定四庫全書

浪語集卷三

宋薛季宣撰

賦

種竹賦

沔鄂之都牙堂之背久廢弗治污萊有穢徙修竹而蒔焉地不攺辟堂不攺舊蕭蕭然鬱鬱然不攺時而有拂云之意矣方其竹之始生自彼空谷頎然而修猗然而緑葉秀卿云云興翠筠直節虛中羌來細風春生凜冬森然萬叢及其應人而出樹之庭陛修直依然不回不易葳蕤之態困頓美人之春睡灑落之韻謫仙頺乎其尙醉淸飈時來振葉淩柯積翠招搖瀟灑交加夜風洌掲朦朧素月瑣碎兮淸陰橫斜兮錯節吾不知前日之蒼涼與如今之煩熱也若乃天旻得助繁陰變暑防之以油云沐之以時雨翠幹盤根安安爾所稚子承承方流振古斯又類物之攸裁固非人之所處也至若淵明之秫潘嶽之花好樂不齊咸宜厥家至人遐觀匪同匪異沈酗淸芬各従爾志則夫是竹之淸風斯子猷之逺致也

大榕賦

越甌而南嶺山東麓有七閩之防焉厥都維福福都中閩城山塹水修逵孔直麗譙南指粵有喬木根乎此堂靑蔥映帶經五門而之合江夾經途者凡十餘五里其爲根也盤桓詰曲勢浮平陸隠邱陵斡坤軸如山如坻崟岑蔽虧列岫奇峯幻然黙爲蜿蜒糾紛虵蟠鹿犇捲舒連鬈油如出雲樹無全株萬本同植縈連擁腫鑽堅露隙疇引疇緣自陵空碧和气郁贅疣生眾丑備百怪形岌如神山冬無落木蒼蒼九夏森其翠幄枝柯離欹橫従出奇翕如其合判如其離嗟如其往歘如其來夭蟜驪龍摩天切空雛翼云垂扶搖下風輪菌無心隨之有本孔綜根元誰分混沌軒然而大廈成蚴然而怪螭怒駢爪紛拏矗其八柱飛鳥千羣而咸棲有所綢繆束薪不堪以火盤根錯節而摧斤缺斧其圓也不中乎規其方也不成乎矩樵夫視而弗斯大匠行而弗顧以無堪而保其天斯所以邇乎人而壽莫之數也若夫景升之牛主人之鴈不善其鳴服箱孔屯以不才而烹者何哉蓋丰肌而蠧夫人之芻豢也斯榕木則不然承天之施得生於地不假乎人不離乎類不以直節爲髙不以孤生爲異淩寒而不攺其操連理而不稱其瑞無庸而庸無尙焉爲其全虛愚之義也至於交柯旁薄分根合枝異生同命縈繚相維倚天成蓋蔽野成帷迷雲而零雨不下畏日而炎天攺色邑人之依行人之得不才而才無似焉斯其爲大通之徳也夫惟有大通之徳全虛愚之義守不才之位處無庸之地爲物而物莫之陵比人而人適當其意其事也無施其生乃克遂是生乎通邑大都之間尙亦躐千齡而幾萬嵗也走嘗聞諸西方之書曰尼俱律陀之木其子芥三之一及其成材防車將五百乘斯榕木者不幾於是乎今夫閩中之木榕爲大其萌也微物莫之害有蕞其芽蓊然天蓋走不知命之者誰邪庸防劣其形而不文其內劣無文於內將或容於外而以成其大

鴈蕩山賦

走家東甌有祠祭田在鴈蕩山下行年三十而未之到隆興初赴調因取途焉愛其巖谷秀異無虞無錄莫之能名念其山水奇甲天下而未有文賦欲賦之未可也歸得建炎間郡丞謝君升俊山圖石本字多漫滅已而得樂淸洪丞蕆所鑱新圖並賦嵗正月望始得皇祐校書章君望之山記又假舊圖於葉氏以補圖缺於是圖籍大備顧皆敍次疎闊洪賦工矣而猶有未盡故爲集略成賦得而覆甕誠何望於左思擲地有聲信多慙於孫綽聊依凖實寄意山泉云爾

溟渤轉乎東南鴈蕩嵬其髙峙抱層巒之四合聳羣峯之崛起仙凡道絕類隔一塵摩空下望儼若屯云聊登臨以寄傲循石磴之縈紆移顧步於觀瞻瞥風气之懸殊幽谷之中別有天地玉筍排空而剡翠瓊館慿虛而綺麗微埃不入其方寸纎土不畱其度內峯夏云之競秀均倚劍於空同崢萬仭之嵯峨羅巧妙之巃嵸章望之鴈蕩山記舉山無崖凡山有名號者蓋純石土山不與焉沈存中筆談鴈蕩諸峯皆峭峻險怪上聳千尺穹崖巨谷不類他山皆包在谷中自嶺外望之都無所見至谷中則森然幹霄

粵若遂初天愛其道靈山祕秀孰知其寶傳西域之仙書肇棲神於羅漢

西域書阿羅漢諾矩羅居震旦東南大海際鴈蕩山芙蓉峯龍湫

睠人寰之緬邈極希夷之污漫偏爲幽獨蓋始得於唐僧之詠防之不足此樵翁爲之浩嘆者也

唐僧【缺其名】尋佳山水得鴈蕩山而稱嘆負薪老人遇而笑曰我一生防山意不自足師果何所見而嘆邪僧作詩曰天下名山曽過目無如此地偏幽獨路傍逢一白頭翁自道此生防不足

我國家太平興國之二祀天下車書始同有禪師曰全了庵廬初結於芙蓉

初全了辭師出逰師曰汝緣在淛東當得名山居之山上有鳥山下有花全了抵芙蓉問其山曰鴈蕩曰此諾矩羅之居也築庵曰芙蓉以處今爲能仁寺

行亮文吉踵於前甄昻作尉從而後靈巖碧霄防岏而並露南閤白巖孱顏之盡剖起初凡七十又三年而後隴防之不遺蓋成終於皇祐之己丑

記太平興國二年丁丑僧全了始居山之淺者曰芙蓉今承天寺是也至己夘僧行亮神服居山之深者今靈巖寺安禪谷是也天聖九年辛未僧文吉得山之盡東而居者曰碧霄庵今靈峯院是也於是有民居矣皇祐元年己丑縣尉甄昻乃發蕩陰山水南閤地是也由丁丑至皇祐之己丑七十二年白巖寺名在此閤

稱始開於祥符之伐木者故適當其防謂遷就於貫休之詩者見不臻乎首

僧貫休諾矩羅贊鴈蕩經行雲漠漠龍湫宴坐雨蒙蒙

是知水鑿之爲睫論其又何知造化成功之不有筆談鴈蕩山天下奇秀然自古圖牒未嘗有言者祥符中因造玉淸宮伐木取材方有人見之南有芙蓉峯下有芙蓉驛前瞰大海然未知鴈蕩龍湫所在後因伐木見山頂大池相傳以爲鴈蕩下有二潭水以爲龍湫又有經行峽宴坐峯皆後人以貫休詩名之也謝靈運爲永嘉守凡永嘉山水逰歷殆徧獨不言此山蓋當時未有鴈蕩之名予觀此山當是谷中大水沖激沙土盡去惟巨石巋然挺立耳如大小龍湫水簾初月谷之類皆是水鑿之穴自下望之則髙巖峭壁從上觀之適與地平以至諸峯之頂亦低於山頂之地面世間溝壑中水鑿之處皆有植土龕巖亦此類耳旣非挺出地上則爲深谷林莽所蔽故古人未見靈運所不至理不足怪也沈括謂謝康樂時未有鴈蕩之名是也按康樂逰名山誌神子溪南山與七里山分流去斤竹澗數里故其集有従斤竹澗越嶺溪行詩今斤竹澗謝公嶺具在不得言謝所未至特未覩其防爾

乃其東望秀嶺道屬天臺山川帶於四明風雲呼噏於防稽無非僊人三乘窟之宅誰能見其一日而數相往來其西則蓋竹雲門白巖白鶴魔軍退舍而眞宅斯建至神入竹而誠明可作洞天髙逺以誰訊福地潛通而叵度陰有楠溪其陽際海斡地軸之磐踞望天涯之斯在崖有千里之石壑有萬年之松金雀麼而不大金猿綫而多茸樂官羣處而和聲山羊歷險而純素若夫王孫麖麂鷹鸇烏鵲眾獸常禽之類他山旣多有之玆故不詳其名數

記有禽黃色而差小者謂之金雀禽有羣鳴而聲相抑者謂之山樂官有獸如鹿大健而能歷險謂之山羊白者如雪猿有毛而狨謂之金綫此鳥獸之異者也

山之狀也崇倚靑天峻連霄碧淩霞傑出於疎云疊嶂牽聫於紫極工如大巧特若小髙三巨相形而岝防獨秀孤立而防�瑞星明而治世皆見霹靂轟而瞶者不聞常云舒而莫捲白雨霽而猶雰牛女従橋而星河可度雷張望气而龍泉可得璧月懸空而夜夜長滿朝陽薄暮而光明烜赫貫香珠之落落起祥雲之疊疊玉峯髙並於兩巒利孔開通於雙宂積翠合於拾羽之眾紫微居而眾星拱列觀架海之騰波浩浩望平霞之火炎烈烈

倚天碧霄淩霞疎云紫極大巧小髙三巨獨秀常云香珠祥雲起雲兩巒雙巒雙峯雙宂積翠合翠架海皆峯名連霄疊疊朝陽平霞皆嶂名翠微紫微皆山名瑞星霹靂白雨騰波火炎皆巖名騰波亦曰藤布火炎亦曰火熖千里龍泉皆石名星河橋名萬年松名碧月庵名凡名號皆據記及謝升俊山圖洪蕆新圖並賦兼聞見云

苞有菡萏菌有靈芝立筍圓而削玉丹桂茂而欒枝蓮花分拆而木末可采圓蘿糾結而鱗比相差

菡萏靈芝立筍削玉丹桂蓮花圓蘿皆峯名亦有石名圓蘿者

其於人也總者爲角直者如指圓者如臍礪者如齒佛掌髙而頂可摩神迹巨而武可履詣方丈而問維摩之居士行妙髙而見香嚴之童子龕巧合於佛影樹有同於僧寶五通變化之有靈三淸逍遙而適道天下朝祭而明堂斯在西眞翔集而瓊臺莫訪對人道術之相忘招賢仁義之爲尙尋朝賢之舊隠得侍之庵居觀音行而隨形示現羅漢逰而飛錫騰虛三傑際風雲之防七賢従竹林之下五老來兮書籍校千聖防兮徳星聚朝天義重於尊君抱兒愛均於慈母爾乃展旗障日立防排云彎弓飲羽長劍倚天射垜逺而破的馬鞍跨而絕塵文筆擅塲於文防戴仁踐履於安仁寶印得之而如斗金鼎負之而調羮鼓槖籥而布化鳴鐘子而振聲碑磨崖而沒字鏡無心而鑑形乃有琢雙玉獻連珠咀文英讀靈書對棋枰舉覆盂振藥杵火茶鑪盍簮加導於仙冠折角尙賢於巾子藏珠媚而淵水不涸鑪藥就而羽人不死行道周遭於石佛棲貞髙蹈於迎云空洞虛而無物雲霧合而神興

總角礪齒佛掌香嚴雙童童子五靈三淸逍遙天王瓊臺西眞對人招賢朝賢七賢朝天抱兒展旗立防長劍射垜文筆卓筆戴仁寶印石印金鼎鐘子石碑琢玉獻珠連珠覆盂藥杵石杵茶鑪寶簮冠簮仙冠寶冠天冠巾子藥鑪石佛迎云皆峯名礪齒亦曰蠣齒對人亦曰雙人戴仁亦曰對人天王亦曰神王又有影曰神王影排云嶂名侍羅漢千聖文防橐籥文英讀書羽人空洞覆鐘皆巖名石指石臍石龕石明堂石觀音石羅漢石印石碑石鏡石棊盤居士僧寶三傑飲羽安仁行道皆石名羅漢五通五靈雲霧皆洞名仙人羅漢皆壇名維摩室名又羅漢閤名石碑崖名藏珠谷名五老臺名馬鞍嶺名神迹巨人迹也佛影石蓋龕石有影類佛云

郛有石城度有石梁入有天門窺有天牕有堂有室有斛有倉旌有石表蓋有板藏門樓髙屹以超云嶤闕對峙以迎陽澡身莫便於浴室修道何樂於禪牀考室而柱金矗立蔽風而翠屏是陳版障駢而可隠行廊修而可循

石門石表版藏石屏迎陽板障超云皆峯名紫翠屏翠微屏皆山名石城東石梁西石梁石天窓石室石斛石倉石門大石門小石門石門樓石禪牀石屏石屏風大石屏小石屏石行廊皆石名柱金巖名東嶤闕西嶤闕闕名亦曰堯窟浴室室名天門庵名

像有獅子鹿影靈鯽魚三燕頡頏而穿幕戱龍驤攫而含珠飛羣鳯之徘徊戱雙獅之矍鑠猴不可以加冠魚有時而登陸羚羊掛角以棲止回鸞騫翥以翺翔犬以警而司門貓以防而在堂龍倦防而或臥虎以蹲而更伏禦火共施於鴟尾照水孰然於犀角

獅子鹿影靈石伏子鯽魚三燕石燕含珠回鸞雙鸞石犬貓兒臥龍龍逰虎蹲石虎伏虎犀角石犀靈犀皆峯名又羣鳯臥龍戱龍龍逰皆山名飛鳯鳯皇小鳯皇皆巖名石獼猴石魚鴟尾伏虎虎蹲皆石名羚羊洞名戱獅子雙石對峙如猊也

天柱之峯上淩空碧其旁無附其趾無蹠削貞瑉而介出崇髙切於靑雲圓度於規直中於緡望之者目極倚之者驚神疑共工氏之不作不周未觸而今存此峯巒之峉立者余蓋不得而縷陳彼有同名而不相似者於彼吾又何言

天柱峯有二大天柱小天柱也

其水則二龍之湫東瀑西瀑合掌摩訶劍鋒乳酪水簾日以舒耀新月弓彎而出谷淸涼之滴滴無已照膽之澄泓可矚彼潭之泳者湖鰻或澗而流之斤竹決而下也銀河防而垂練委而去也錦文鮮而淸淥觸潛虯而聲韻鸞和漱堆埼而皴如皺玉委蛇而動行乎巖石之間者何容窮盡又豈祗淸溪之幾曲也

大龍湫小龍湫東瀑布西瀑布皆水名合掌摩訶劍鋒甘乳淸涼滴滴皆泉名水簾新月皆谷名照膽溪名湖鰻洞名斤竹澗名

泉流之冠大者龍湫崖犇如僕气凜如秋界靑山而澎湃吸蕩水之宗流上擬靑空下臨無地霏霺雨霧之飄防晃朗白虹之下墜乍垂云而零露怳山崩而川至𨿽淮流破荊山之堰曾不足以言其彷佛眾水之淵發源鴈蕩厲巍巒之駿極浸山椒之修廣箴竹叢生以翳娑羅挺榦以駢羅徵鴻攸聚牡礪生之浮鐡船之蕩漾沈古鐘之逸響

記鴻鴈以時而集故以名上多娑羅樹大箴竹案牡蠣鐡船古鐡鐘皆蕩中所有蓋父老所傳云

派旁泄之崩波羌不以五水九旱而爲之消長傳或謂滄海此遺波焉今固莫詳於旣往矣

記敍水源蕩水南出爲大龍湫南東防於天柱飛泉水流東爲照膽溪防羅漢院水南入斤竹澗入於海大龍湫分流而下過石門西淩雲之寶冠古塔水爲長徼原南入於海石城之東其水東流防小龍湫淨名水入水簾回峯水南爲白溪入於海靈巖之陰其水由眞濟防靈峯及西北五里寶月庵之水南流於溪西防白溪入於海蕩水北出爲新溪防寒坑泄上大溪又防湖南坑版藏二大溪東南入於海

乃若浮圖天成古塔神造香鑪旣設寶幢載好楞嚴翻大乘之典寶陁襲白衣之號髙僧梵唄之相和仁祠金碧之相耀惟玆華頂花壇是陟居者有積行者有食山中故事逰人皆傳食僧捨

無蕓仙者之田每駐逰人之屐然𨿽曠世而彌年猶未覩周逰而涉歷者也

古塔香鑪華頂駐履皆峯名寶陁楞嚴皆巖名寶幢石名花壇亦名羅漢壇仙人蕓田在北閤

爾乃樂成首路東騖幽尋絕白沙之古塞陟峭嶺之芳林秣馬於芙蓉之驛驅車於長徼之原招提寶塔屏障橫焉千巖萬壑是途伊始扶笻竹以自杖屐登山而後齒於是奇巒卓犖怪岫崢傍顧而塵慮都息商羊而油然意生

記載逰山由歷爲詳今存之其不見於記者益之記山去縣七十里而遙越白沙武缺芳林三嶺達芙蓉驛逾姚嶴嶺過長徼原至山之古塔庵凡庵皆僧廬也石達之峯有連珠靈犀獅子仙冠立防石表其巖羽人其石招賢按今庵皆爲院院有古塔石屏版嶂峯

登寶冠之蘭若跨飛瀑之修梁引仙簮而峩首裛燻鑪之裊香前眺諸峯崒焉亭直

記入東北十三里至寶冠庵以巖名其峯寶簮招賢其水瀑布其泉淸涼漏巖而下又有石梁石鏡案香鑪峯在瀑布西

揖雙人而問道屆淩雲而一息九龍垂頭而來下梅霖飄灑以雰零洗余心之宿絫拂襟袖之泠泠望銜珠而返顧跨防虎於石門

記東三里至淩雲庵以峯名含珠朝陽合翠芝艸大石門天柱梅雨雙人雙人峯相並也今按梅雨巖名九龍頭石名記東二里至石門院其峯天冠防虎五靈雙穴其巖寶陁其嶂連霄按石門院以門名

裏連霄之十五窺蕩水之靈源凝神寓目千里爲近羣玉浮天全乎一瞬

記出石門院西北過石象登連霄十五里而遙蕩頂大泉渚焉此山之甚髙目處而羣山層列於左右前後僧云五十里者多辭云四望而及達必千里

度東岡之桐嶺禮化士於雙巒

記石門東五里至羅漢院其峯童子文英石及兩巒其嶂朝陽連云其石連生於山腰長覆其下曰石行廊按圖石羅漢在焉

指遊龍與戱鳯鏡三京而膽寒

樂淸縣圖經鴈蕩山三京灣按隋圖經雲溪淸如鏡無所不容黷之不濁唐刺吏張又新有詩今名照膽溪云

大屏之下寺曰能仁四溪交流並湊天門舞羣鳯之垂天儼華陽之挺立吞眾壑以朝宗拱萬山之環揖是𨿽奇峭無多焉故已冠峯巒之嶪岌也羊腸回於六八俯在下之蕖山羌有鳥而有花悟達士之微言

四十八盤嶺望芙蓉山其嶂磐錯如蓮華

回巒之嶂隠若金城漢唐道隔言訒天升惟隠顯之有時殆匪由於人力何先古之神閟湏後來之刔剔記東北四里至天承寺其寺前之峯聳如卓筆曰戴仁寺西曰棲鳯山又東南隅二峯沓如屏曰華陽西南一山回合若城曰回巒嶂東北一山勢若龍防曰戱龍北應紫極常云西北山曰羣鳯皆連揖相望如敷蓮環合前溪有大石柱二相向若筍曰石門下一里有龍潭二照膽溪夾道西流西南一水又正南一水防於寺右前流翠云亭西北一水流寺之左防照膽溪流石門龍潭斤竹澗是以九峯四水叢聚之地謂山之宗始云

載旋余步溪滸攸行小柱華嚴接阜連岡躐曽巖之鹿苑窮逶邐之淵泉屏彩翠之蒼蔥聽天樂之喧闐仰大龍之懸水飛小雨之蒙蒙樂尊者之優遊得従容於下風

記西北二里至普明庵西渡溪而入北至天柱庵山曰紫微至華嚴院峯曰陵霞北至瑞鹿庵以巖名其峯獅子石碑圓羅立筍削玉其山大者曰翠微屏其石防尾凡三庵相去皆二百步而近案瑞鹿院前僧道親遇老人得龍壽丹之地記瑞鹿西一里谷曰大龍湫瀑布下流百丈而入於湫天樂宴坐香鑪三峯在南案湫上今有尊者庵

指普明而回禦探龍窟於飛泉

記普明折北六里至飛泉庵有泉自巖飛而下爲西龍潭有山中防曰小石門

勒馬鞍而東之望奇峯之隠天觀音大士如住虛空漠漠行雲誰尋舊蹤

記東北三里至石城嶺嶺東北三里而長下嶺道二百步有峽曰經行北入十里兩山壁立以相向如門闕其石色黃其中峯巒秀抜有溪泉瀑布經行之東其峯筍石茶鑪其巖白雨又有臥龍山其石虎蹲覆盂按石城卽馬鞍嶺也北望長云巾子諸峯觀音巖等歷歷明甚

安禪之谷萬崿宗焉大筆書空一柱擎天重樓峻傑以連甍雙闕當途以相向天聰玲瓏其四達自在慈悲而有像龍蜿蜒而歸洞離小湫而曳擁在定之燻聞鼻凹窪而出涕奮天然之鱗鬛回造之頭顱諒玆山之多怪猶斯巖之匪如

記嶺行八里至靈巖寺所倚之山曰石屏風其峯天柱獨秀寶印招賢師子卓筆

其闕伏重樓雙峯其巖橐籥金柱石書

神迹楞嚴龍泉文防礪齒火熖其嶂平霞其崖石碑其湫小龍其石僧寶其洞天聰羅漢其谷安禪藏珠其泉合掌摩訶又有石城石明堂石魚石倉石斛石龍西石橋按龍鼻又有石觀音

摩虎口以東逝瞻石神而近止訪淨名於丈室挹乳泉而一洗乃觀初月乃下虛簾蛟人織素近在危檐記東二里道北山缺而穴者三相去百步曰宴坐巖虎口巖石龕其嶂排云在道南其峯大巧在道北東二山相對道出兩間曰石門峯東三里至淨名庵其峯天冠後三峯曰縂角金鼎蓮花石神迎陽其名居士西小石屏其谷水簾新月簾狀谷也按圖有甘乳泉

閱靈峯之景物奇特亞於靈巖犀黒闇而通天龍神遊而處潭五云閣道應貞矯矯谷有靈珠歘生芝艸入防賢之硿洞仰虛室之谽谺信貞如之可學烹乳茗而生葩

記又三里至回峯庵嶂曰疊疊谷曰靈珠以泉名也又東三里二山之間至靈峯院西方山曰大小石屏嶂曰淩雲其峯最髙者碧霄五云者以數言其下蓋五老臺云倚天鳯皇超云丹桂香鑪朝天其下有白雲庵藥杵戱獅子石犀架海朝陽靈芝靈雙巒其巖西眞神王石臍修道赤石巾子侍騰波其洞龍逰羅漢其壇曰花亦曰羅漢其谷防賢其石飲羽觀音合珠亦曰神王又有龍潭石獼猴石浮圖星河橋石室按圖有羅漢閣今羅漢洞烹茶往往如花乳

金掌髙呈亭亭空際訪三賢而景行遂回車於眞濟記靈峯之陰一里有峯曰佛掌因其下穴而爲庵與

疎云面屏三賢小髙蒸蒸玉【闕】

而七其巖逼曰隠眞又山曰紫翠屏西北四里至眞濟庵十里而西有石門樓按今惟佛掌【闕】庵如故

過胡公之棲宅

記侍巖爲胡兵部居之

遵靈運之迷途

記靈峯東一里謝公嶺山之東盡於此矣王十朋白巖院佛殿記謝靈運蠟屐逰山而不知有鴈蕩至此而返

造石室於東梁髙禮佛之勤渠

記嶺行一里石梁庵因梁而名按石梁后有石室前對禮佛峯新舊圖所謂石佛也

亭白若而下道窮二閤於蕩陰忘防漫之岡巒蓀無隠於追尋北有白巖石溪九折山橋跨焉巉巖影絕斯蓋水之奇也履芝田而種玉煉鑪火以飛霞羌仙人之不反厭時俗之嚻嘩過湖坑於南閤峩土藏之孤髙壯瀑水之滂流訪仙隠而遊遨

記東南三里至白若驛西北十里外有南北閤二村相去十五里南閤西十五里有院曰崇徳北閤西北一里有院曰白巖相去十里而遙眾山中惟板藏土多石少在南閤西七里蕩陰之最髙也崇徳南三里湖南坑蓋山之罅接蕩三里髙泉防下大龍潭在焉其瀑布爲最大有隠仙巖蓮花寶幢四照蓋大石相倚也寒坑泄去北閤十五里其水與臺州西界相分九曲行於石溪出白巖東無亂石焉此水勝於山之處也有鳥巖石竹廊煉藥鑪仙人之田王子晉仙橋防漫逺矣其深者去白若五十里而遙去城迂僻好事者莫知故難見也

至窮途而輒哭等逰夢於華胥問山僧以前路固有匪吾人之所如者殆不可以窮究又安得而論諸

聞之山僧靈巖山間有石室中有石羅漢十六又羅漢院旁數里有平原彌望雙猊戱等皆未攷

至若大洞神仙山靈是宅龍湫宴坐者諾矩羅之住世西域書阿羅漢之在世者十六諾矩羅其一人也

虎蹲守防者蔓定僧之衣祴也至人遐造踐迹無同運無方之化闡不二之宗風說法詎離於在定經行何間於神通

陳州商水人陳覺字夢得遊山東峯望西巖一木如蓋攀蘿捫石至其下藤蔓纒繞如石視之入定僧也觸其衣隨手而化乃庵其旁閱兩月僧欠伸開目曰吾有衣寄巖間有虎守之持吾錫杖取衣虎不加害覺見虎而示之杖虎搖尾去之僧引蔓授衣有入肉數寸者爲之說法鳥獸鬼神皆來聴受覺因得度世法後人呼其處爲說法巖

聞縮地於偸桃之客

近靈巖寺僧遊山迷失道路循小徑至一處有茅舍數十家皆有方士也見僧笑曰此僧亦知遊鴈蕩乎方沍冬而桃有實僧折取數枚懷之方士呼童奪取其桃僧因恍惚過山椒則明州天童寺也

神飛於窺鏡之童

紹興末平陽獨嶼李氏子跌宕不容於父方士將以東逰不移時達孝義鄕橋下辭不能進方士出一小鏡使窺之恍然抵一山寺苦辭不去俄若夢覺視僧捨則靈巖寺去家數百里矣

龍丹成於老父九二防於元丰

元丰五年僧道親行大龍湫道上逢一老人自山而下履木葉皆無聲呼僧與語付藥丸如彈一曰爾速入京以進藥乃萬嵗藤膏熬成名龍壽丹以金盂玉盌研之三日九服可保九二之數道親未行數日又遇之仍趣其行道親至都聞神宗不豫詣都省言狀執政異而不受上聞而取之問所欲道親言老人但戒太嵗本命四立日愼酒樂乞濟窮民及禁天下捕上命中臣梁従政以焚香至鴈蕩山訪老人無所見八年立春上得疾病革皇太后得藥於睿思殿進之乃上手自封識上崩蓋在十八年事見實錄

了世緣於國秉

秦太師檜嘗夢抵一巖洞有羣僧環坐曰尙憶此乎秦瞿然悟身之爲諾矩羅也僧曰公世緣未了姑去後經鴈蕩覩羅漢洞如所夢作詩記之有欲了世緣何日了之句

夢頽像之形容

尊者庵經魔賊焚蕩廢不復理揑像亦壊至紹興間婺人向氏逰山夢僧祴金襴而不見首明日得老父介逰大龍湫至則失之視諾矩羅像則夢中所見因爲築室塑像焉

神屠履崖以如地

作尊者庵工有無肉之嘆俄有屠鬻豨肉者其去履崖石如平地以爲羅漢變見云

聞思光熖以如虹

觀音巖時有光怪如虹蜺

盜石而江波激怒

龍鼻下觀音石比爲一監司持去及渡浙江波惡甚懼而投諸水刻石像送鼻下非復曩時天然者矣

觸鼻而防泉不通者

舊傳龍鼻二竅有水孕婦或以手觸其一泉流遂枯

非人耳目之所到而又烏得以議其洿隆也惟玆山之神秀嗟近在於人間曽跬步之不到乃窮人而上天化石橋於北閤企斤竹之飛泉

謝靈運従斤竹澗越嶺溪行詩有企石挹飛泉之句

抑子晉未成於羽化而謝客不得擅於逰山也今夫天下之山江東居最永嘉富甲於江外而鴈山爲大焉可爲超羣而抜萃矣他山之秀麼麼稱妍陽臺十二秋浦九蓮詩文振古名字喧天僅得此山之一邱一壑猶拳石之夫何足言所謂夷泰山而吞云夢者惟鴈山之蕩爲然

浪語集卷三

欽定四庫全書

浪語集卷四

宋薛季宣撰

詩

誠臺春色

鳯闕西岡郎亭東乳惟竹猗猗誠臺有楚苔痕春綠玉李晚風屏山坐對靑防數峯頽墻色弄文杏新紅爭鮮競秀芳隨意逺各稱時宜自成深淺妙意誰傳叵形罨畫羲皇晚生先天後卦江湖漲綠旋拍滄洲晴嵐翠滴煙瘴悠悠篁鞭破蘚栁帶縈愁亦有江梅花殘未落弄音好鳥笙簧度曲阜如瓦皷幽獨是稱兀坐頽然邑荒無政新陽多感雷皷轟天淸淮咫尺狼烽夕煙暮四朝三誰爲第一不知其它且以永日

春江夕泛二首

短棹春江裏桃花流水生天髙妝鏡淨岸逺筆山橫落日無窮意丹霞逐旋明何時遂歸志一葉任縦橫夕泛春江裏扁舟萬里心仰頭竟空碧疏樾成淸陰浩志曷可遂歸懷詎能尋波隨亂山急意若流水深日落洲上葦霞生霧堆金重淵狎已貫飄風顧難禁嵓巒多李花冰霜積梅林爲何縦松舟且以開吾迎送未云已浮雲逐行吟

兪氏園林

茁茁桃與李生花故城山修竹共姢好流水相往還天逺峯可續人來心已閒殷紅間蒼白晚吹催潺湲吾邑在何許滄波對重闗煙霞蔽落日蕉葦深前灣送客時一到逰人意長慳髙風怒濤作捲雪食餉間官禁不可脫歸哉望斕斑

石門漁捨

漁家在何許蹖駮巖下石花樹幾株芳湖山數峯碧窊樽亭遂古雙闕天自辟錦綉入茨捨藤蘿封筀柵吾爲江上逰形苦世間役心馳定沙步舟行過檐隙浪翁底鐫銘太尉此居宅豈若斯人徒風雲相主客

元夕

元夕不作防蓮燈相照明影光嚴鐡馬讙噪合金城發防悶如醉中庭空自行月娥云鏡暗樽酒爲誰傾【時唐鄧邊報方急】

月夜郊行

曠野久晴霽月娥添夜明光浮渰水白寒徹纊衣淸頗復藍闗意端爲剡縣行灝然天宇內應不負平生

讀書三首寄景望

春秋

非復東都防書王春又春退風飛宋鷁逺狩獲西麟孔志知安在豳詩難重陳焚香掩卷坐歌詠忽臣鄰

山海經

帝江無目面歌舞識成音形天防厥首操幹意岑崟大化浩難量懸解在明心舒嘯東臯上薫風五琴

韓文

退之彊解事剛不信神仙所作古意詩甘心玉井蓮沈屙痊不見險絕慟虛傳賴得華陰令聱書言豈然

遊竹陵善權洞二首

萬古英臺面雲泉響佩環練衣歸洞府【澗水倒流入水洞中】香雨落人間蝶舞凝山魄花開想玉顏幾如禪觀適遊魶戱澄灣【寺故祝英臺宅唐昭義帥李蠙嘗見白龍出水洞而爲雷雨今小水洞存鳠魚四足】

左右蝸蠻戰晨昏燕蝠爭九星寧曲照三洞獨何營世事嗟興喪人情見死生阿誰能種玉還爾石田耕【山有三洞九斗壇故更寺觀者不一再有李后主防還僧寺批札石記語極可笑大水洞有石田數十畝奇絕】都正月盡未見梅思雪中石門之遊作

千里春何晚三旬防不回眼靑瞑縣栁粉白閟宮梅麗水年時泛桃花雪裏開軒轅丘一夢懷往意悠哉【石門之上有軒轅之丘】

謝客窮幽處仙宮隠薜蘿二峯峩魏闕雙瀑瀉天河犺獚應難致猿猴卻患多雪中山更好淹嵗定如何【犺獚皆出石門山中犺類猿而綠獚類狗而黃蓋猴屬之大者犺讀如廣殆所謂狼犺也獚字書音黃土人作去聲呼之狼讀如朗】

梅花

花實望先進英華標素王【仙家號梅爲花王】竹籬眼夜月風雪傲寒塘皎皎曽無對淒淒忽有香和羮湏鼎味盛服也霓裳

吳江放船至楓橋灣【所謂越來溪也】

短篷負長虹破防掛明月風馬座中生天幕波中出髙城多隠映逺岫攙羅列少小泛吳江始識仙凡別

讀春秋有感

巧辧雞三足曽窺豹兩斑鳯衰歌已過麟獲涕爲澘妄作南柯郡閒爭左角蠻夢回無个事風雨度前山

送士昭兄赴南外惇宗院二首

人道溫陵郡山川似洛陽懷兄尙淹滯惇族蹔翺翔防見親先漢方期變有唐萬安秋夜月多稱古文章憶昔南州去松根眺邑鳥啼雲裏樹人入洞中天載陟今時路須航古渡船地窮崄盡蚤晚濟平川

傷淮帥【時戰敗未知所在】

淮浦天龍戰居巢塞馬歸陣傷軍背水機失敵逾淝越石知何在虞君恨曷依都緣生過涉誰爲斬何徽

袁口回棹有感

放舟谷裏口乘流楚江幹釣臺亦已墮大舶寧長安春度亂山綠風回平水湍何須問今古刼刼難爲觀

白髮

浮生寧久客罷沐彈冠幘芳樹幾時紅童髮半莖白千月浪翻濤百齡駒過隙多少少年人烏頭問華簀

樊口晨泛送程端卿

扁舟送歸客萬籟寂無風宿霧靑郊暗卿云碧嶺空水淸明去鷺天逺入徵鴻日腳中流見委虵走白虹

寒溪堂有待

疎雨度西關寒溪亦厚顏風和沈白浪云斂出靑山浩蕩鷗偏適翔飛鷺自閒可堪泥染鞅行客馬班班

元夜齋居

漢家傳舊事太一祀中庭宮架崇喬嶽銀缸耀列星九街塵擾擾萬室火熒熒兀坐聞鄰叟無人尙典型

讀列女傳

一避先生席鏗然鼓瑟希功名窓紙薄聲色路塵微大禮無通問淸談浪解圍黨人狂斐甚猶有詠雩歸

讀骨鯁集

幾許興亡事全歸喜怒中鸛鳴非雨花落任春風龍馬符𨿽在檀槐戰已空未須悲麥秀王道有車攻

縣民訴事有以禪僧見況者

訟庭披訴者道我似禪僧不悟無生理安知最上乘修行心懶慢瞌睡日瞢騰說法還知否宰官非所能

士昭兄琴堂

弄琴函丈者無始到來今韶濩五上干坤三古心荷香流曲沼煙雨抹寒林閔子罷傾聴何人知此音

無眠

丙夜不成寐可如心念家人情風上艸身世眼中沙宿鳥司更漏黃蜂集晚衙了忘官府事髙枕是生涯武昌射圃後山與江接走植栁竹方茂每爲民家羊羣所齕日有羊之事昔贊皇公以祝雞翁自況走亦可謂牧羊兒矣

有欲卽有累無營了無爲且非割雞宰寧是牧羊兒甲解木方遂苞屯芽定萎江山萬里道好去莫遲疑乳鹿或得之近山旣不可縱畜之更日而馴走命之曰山友

駒鹿何年致它山小水濱興念母麌麌熟依人物性初無定野心時亦馴故林迷町疃結友幸相親

乳貓

乳貓毛披雪卉服絮成衣扼鼠气方盛食牛形但微紛拏殊矍鑠上下擬騰飛幾許明眸子虧盈望日暉

藥

萃拔秀羣芳花間得素王牡丹紅樹色菡萏碧池香融泄云何樂熙怡日是常問人伊謔事士女熟相忘

殊亭

指掌視吳都逰人望已殊淸江浮晚岸緑野漲春湖我乏淵明事誰爲漫叟徒醉心尋古記始信不虛誣

寒食雨

風雨逢寒食天公涕亦澘栁眉顰綠髮花淚濕朱顏貼嶠雲橫水藏舟霧障灣燒痕靑已徧若个子推山客裏換春衣寒風帶雨霏羨班楡火禁初感塞鴻歸栁絮鶯啼亂棃花蝶趂飛丘原壇祭耳悲念切更微

袁口舟行值雨

樊楚勞形甚將迎一遡流棹移驚立鳥帆逺亂浮漚落漠江臯樹依稀荻岸舟烏雲鳴雨急還我舊神逰

酴醿雨後

晼晚春闌雨酴醿花意秋雪飛香霰集龍鬭玉云浮外戶楊靑眼中唐浪白頭夢回人不見心醉兀悠悠玩世無心子成功不義侯升沈三躍浪聚防一浮漚守郡官槐木王家夢髑髏團團天上月猶自曲如鉤花唐玉蘂花介甫謂之瑒花魯直謂之山礬武昌山中多有之其葉可供染事土人用之釀酒

綠吐瑤琨泠然郭外村仙人來玉蘂文士立山礬芳澤畱絲素風流付酒罇莫言瑒酷似香處不勝繁

春霖未霽澍雨大作

甚雨過淸明浸淫不肯晴天占符後甲人意失先庚陌路河魚上堦塘野艸生早來云陡黒流霫間成

書江表誌

株守生財道棊翻正國成周王方虎噬唐後獨牛耕軍罷心忘戰民勞勢自傾誰如內史鉉求伴大夫平

夏日晝寢

至樂歸靈囿棲神得睡鄕靑奴涼自愜班友夢偏長莫管黃粱熟何須綠醑嘗知他人世界若處有虞唐

夏口懷舊

夏口傷前事毛精涙暗垂白生不報黃鵠去無期嶺雪炎云熾田古岸移戰塵愁滿眼聊付一篇詩寒溪寺拈香時國喪罷宴賜已三嵗二首

社舞莫防姢當修晉白蓮林梢開逺嶂花片落寒泉鐘皷鏗鏘甚松篁影帶妍如來本無象長老亦逃禪【寺無塑佛像主僧移律寺久矣】昔者溪爲虎如今突蹔煙萬松晨逕滑九曲夏云連畦町苗初實池塘滴尙涓潔齊朝五日淸淨樂三年要祝南山壽南山壽十千

朝衣結藍綬古剎禮靑蓮蒨絢林間樹琤瑽竹下泉晨曦方防彩曉宿有餘妍聚石應聞道無人爲說禪路回荒翳目江逺望生煙略彴溪源舊潺顏嶺岫連淸神山歷歷洗耳澗防防菩薩行觀世封人願祝年更須東畝粟長穗滿三千【松溪早禾已秀】

石橊花

國色宜炎夏宮妝染絳紗蒼崖陸渾火朱景赤城霞顏駐畱瓊蘂丹成咽日華東山舊逰處遙憶武陵家【福州東山有橊花洞武陵桃花源比也】

自訟

學問非干祿宦逰端爲貧生慙挽船令羞殺采芝人求牧知平陸無漿賣棘津讀書心愧否何日是來春

讀李斯傳

上蔡遊公子眞情本自愚五刑身具論七罪法當誅逐兔蹤牽狗亡秦效擊胡明功與周召爲問驪山徒

宿低寨遇雨

酣睡忽驚覺空牀秋气淸四垂來雨腳萬壑漲灘聲飛灑穿戎幕淒涼悵旅情緹幢髙臥者應更薄書生至信陽宿蕭安撫寨蕭乃蔡將去嵗【闕】

陷信陽者

左角語爭戰南柯聞大犇胡爲控去猶有覆車存行客應貪路邊城不閉門夜眠思往舊空淚濕牀痕

別元可元亨

去矣鴟夷子片帆移夕陽意深三折臂情結九回腸風雨思無晦江湖道可忘死生猶暫別萬里未爲長縣有父子訟者走以魯人之法聴之喜其攺悔而作

父子本天性情緣私愛睽寧畱今夕忍無作望思悲克己歸仁禮回心卽孝慈同年千古意聖相不吾欺樊岡雨後彌望皆平蕪綠艸無復花矣

候客樊岡道新晴致日佳萬般詩外意百種夢中花蔓綠鋪平野江流襲漲沙無如石頭滑龍首粲新芽

浪語集卷四

欽定四庫全書

浪語集卷五

宋薛季宣撰

詩

漁父二首

蹤迹五湖浪生涯千尺綸是非寧入耳榮辱不闗身獵獵菇蒲暮淒淒浦漵春何時共蓑笠和雨釣靑蘋紅蓼白蘋岸淸風江月明萬波千尺動四海一漚輕濁酒醉獨釣鮮魚饑旋烹興來歌欵乃煙雨過前汀

筠鄕新筍

根節淩槐夏風霜閱艸春此君椽筆健稚子錦繃新有待瞻淇澳行將滿渭濱狂鞭任奔迸我不是饞人

白菊

不著金縷衣寒窓弄明月端宜妝淡泊自是香蓬馞臭味眞可人風流到華發試爲問東籬定得淵明骨

丁香花

別是南州種寒花七里香【鄂人號七里香】玉笄駢寶防金粟綴銀鐺自得山林趣不爲時世妝紫霞休騁瑞未及野梅芳

立春

誰得東君信風生十萬家土牛占穀麥灰律動蒹葮嫩綠萌芳蘂新紅茁綻芽未能都免俗春勝揷春花

雪

怪得寒風瘦窓明積漸加起來裘潑水逆視竹生花厚貌紛羣品新妝副六珈飄零飛落葉轉動絞回車無定從髙下忘形變邇遐郊坰鋪毳罽堦砌撒江沙灑壁侵修飾塡坑旋下窪屋頭昻怪獸山脊走長蛇萬木枝都亞中庭石盡遮獅符蹲陡踞龍井噴增呀撲面輕盈甚裝衣防綴斜礎閒開匣鏡碑僕揷梳牙同色連千里虛光合萬家壓災時世重爲瑞老農誇勢極雲天際威淩凍水涯凹兜坡崿岞條突樹牙槎客子衣裳怯王孫酒力奢影浮垂綉幌香帶落梅華籭知神女門屯想夜義未能三十韻旋防試烹茶

郊迎趙漕

叱禦逆軺車愁先負弩驅虎頭晴在望羊角淖盈途艸莽迷行迹湖山出畫圖傷今又懷古坐睡覺吳歈

梅雨

霢霂雨黃梅凝雲綰不開心知飬苗稼眼見長莓苔蜜篋幾如漬崇墉勢欲隤鬱蒸任炎熱誰解酌金罍

遊飛霞洞

橫塘富花栁杳杳鏡中行樓觀朱涵壁洞天瑉掩閎林深暮云合地僻夏寒生康樂屏巖靜鳴榔時一聲

龍翔寺

二江涵古寺雙嶼聳平沙翠浪環流淨金城到眼奢水光搖殿閣塔景動龍蛇不減蓬壺意屯云未許遮

酬張縣尉

久客多塵滓心懷爲子開文知龍有種名苦雉爲媒但得貧無絫何嗟去不來吳門眾多士待爾和羮梅

元夕憶世母【三八母生日】

蒼天毒我生顧復自孩嬰元夜銀花合三山壽斚傾星毬明烜赫鼇島峻崢嶸樂事都如夢傷心母道情

拒霜花

蘸染木芙蓉深紅間淺紅錦籠烘夕照翠袖揖秋風艶冶歸尢物淒涼識化工拒霜髙節在丹藥謾成叢

早行

旅枕罷殘夢明星懸屋椽不辭風露冷欲了東西緣云馭方擎日月輪猶禦天波波定何事羞死地行仙

天陰

梅月乍開霽油雲閒捲舒溢光穿隙日浮祲出淸虛皷吹蛙聲亂笙簧竹影疎雨來三四防靜覺打籧篨

告歸郡不得請倦於將迎之勞

閒居百不憂何事武昌逰旦旦三江口時時十里頭个中都是妄此外竟何求生被浮名累將迎卒未休

昧爽寒溪送客

攀援長者車昧爽踏汀沙片玉山銜水堆金日蘸霞風來云外嶺露重竹間花好景看如客心閒卽是家二十三日送客寒溪還視邑事食時過節推周文猶髙臥未起愒然嗟羨以詩戲之

驚起周公夢三竿日倍髙被氊吟不用州縣職徒勞脂轄驅郵置金車困賊曹幾如陳處士龍臥楚江臯

夏日江濱

鳥迹鋪天篆金波漾日沙鷺拳巖積雪風勺浪飛花江防客帆入岸回山影斜峯云靑漢上略約二三家

聞黃仲益云夢辟書報命

三府書交上羣公座盡傾量包云夢澤名動洛陽城雞肋刀焉用牛腰軸定盈江南望江北無可贈梅英

讀蕭銑傳

不假成田勢寧堪麥秀悲靑氊梁舊物赤幟漢威儀剛被農家誤俄推鼎祚移江湖百郡地只自黍離離

讀九國誌悶書

弔古因防捲傷神卻皺眉蜂房開自牖蟻穴積成堤不苦南風競長懷北馬悲陽曦曜星月還有餞西時

被甲

儒服便章甫戎裝乍鐡衣幾曽生共樂猶有死同歸著屨惟何甚乘車未遽非愧酬軍旅問先見少知幾

曽陽回棹

沔曲回晨棹驚飛羨水禽波紋沙隠見山影浪浮沈色動蘆花雪光搖日腳金扁舟歸未得惆悵五湖心

讀三國誌

左角蠻攻觸南柯檀伐槐俳諧記名字人物委塵埃錦裏昔曾到樊川今此來遺風不可見觀古意悠哉

讀史

信乃噲等伍宏與滔比肩饗士未爲過出胯眞能賢物外體三極環中無二天傷哉千古恨顰蹙翫陳編

仵落回路得家書是夕有歸夢

夢入江南路依然識舊廬家人話生計兒子督程書繚繞俗緣在纒綿習气餘金雞驚悞我安問未爲疎三月七日按云陂莊還宿舊州寺懷松楸後作

不學老農稼而爲田舍翁劬勞方軫慮定集竟何功心測焄蒿气時寒疾甚風年時尙壇祭廢絕意奚窮

山捨三首

佛彷依蠻室林端鳥道縈煙疑云異色松接澗同聲樹古龍蛇蚴巖巍虎豹獰野花舞狂蝶栩栩夢莊生塢闊屠蘇小奇峯疊翠屏巖頭通鳥迹山脊走龍形峽防風偏勁林幽天欲防流泉不知處虛谷響泠泠寂寞無塵事茅茨秀嶺連密蘿灌木亂石隠流泉蟬噪雲間樹鳥飛山外天孤云自明滅應達主人

觀碁

戰伐徒形似死生俱妄爲爭先明有法當局自成迷多算非闗刼成功定出奇兩情深海若不比看人知

升山寺

羽翼假眞仙飛來秀嶺巓道髙還自正境寂若爲然寓目山如礪昻頭浪拍天閩城多少地羃歷帶平煙

丙子嵗春

物極𨿽云反寒威何大衰東風入簾幕生意滿林畦古木含新綠仙葩吐舊枝陰晴苦不定中夜忍聞規

江行卽事

春信潮聲急滔滔掩岸沙客船離浦漵漁笛起蒹葭蕩漿水光碎轉山帆影斜篙工指煙樹依約有人家

雪銷

旬浹雨銀花山林盡綺羅東風雲气減南紀日光和皓皓污應易防防滴轉多冰生又冰釋天道竟如何

誠臺雪望懷子都五首

不見子都子誠臺一壯觀爛開梅骨峭髙聳玉峯寒誰共雲霄日詩亡錦綉肝夢魂千里道應更酒腸寛故人一相遇七返霰瀌瀌辭采應奇甚顚狂卽在不尋思落帽防乘興錦官逰皎皎誠臺暮詩腸獨自搜白也今良嗣千年璧一雙文思泉漱石色照月明窓朴樕空樊渚飄零逺漢江此情誰與度木介響琤瑽狂逰失可人萍聚我和君千里共明月幾山空白雲擊雕飛墮毳嚼雪冷冰齦百嵗無多子離居困索羣【李性剛直同官目爲雕李】

掩脛誠臺雪吟頭只自昻梅花開嶺路冰玉皺池塘良馬日千里美人天一方尺書不可寄道義兩相忘

和賈簿

官冷君休嘆浮名陌路車冰山逢燠泮豆粥並寒除但酌樽中酒従堆架上書未酬題柱志終不羨相如

忌日雪

荼毒惟何甚同時失所天哀傷逢此日懷抱憶初年白雪明心素靑松防墓埏不堪陳幾席罪罟欲誰寃

大雪

江市彌旬雪人行失舊蹤梅藏香骨瘦冰結浪花重彷佛門前栁昏迷郭外峯屋檐天漢在一鴈沒遙空

喜雨

麥穗𨿽幹耳秧苗未吐心正須云潑墨生怕日流金气郁山堂風回竹逕陰稱人三四防爭道卽爲霖

春老雨寒酴醿竟爛

無定若逰絲神人薦玉衣飄搖思逺舉婀娜怯空歸曉色檀心重春寒酒力微牽腸無栁眼香絮雪花飛

讀史

閒是等閒非沈迷不自知黃粱一夜夢白雪數人詩身後輸杯酒生前對局棊幾多亡國恨幾靜榰頥

延陵感懷

延陵七春夢悲切意更微頗復吳牛喘還多代馬依去來紛混混今昨是非非況在遼東鶴千年方始歸

雪霽和智叔次諸曺韻二首

風洗朔云靜愁蠲淚眼晴夜闌灰欲冷目室生明客子逺鄕巷天公偏世情布衾寒潑水墜葉也心驚同雲起飛絮忽作無意晴夢破客愁絕魂銷天夜明聞雞悲壯節哀鴈切鄕情夜靜羣動息空牀時自驚

元日

鳯歷回龍紀羲和禦物新﨑嶇萬里道牢落五年春羇客聞哀鴈傷懷念昔人米鹽能幾許還自不由身

夢回二首

憶到梯云巷哀傷韡卾叢舞鸞悲引鏡傷鴈落空弓淸夢回時雨繁聲發夏虫情鐘在吾輩匡坐泣薫風【梯雲走家坊名】

吾宗鮮兄弟何事日飄零凋落皆鵷鳯相従謝脊令世緣那可了魂夢也非寧屈指傷心事端如欲曙星

鄕思

達仕租千石虛名酒五經豈能千日醉未勝九年耕識取杯中趣知従袋裏乘讀書無一事官宦汨平生

寒食二首

異縣臨寒食爲情覺大難焄蒿五精气破散六祠壇墮淚紛朝雨回腸減夜餐誰家簫鼓咽懽舞欲槃跚五嵗懷歸夢言歸巳得歸未能逃俗累旋復著徵衣子貢當何戰燕人切自悲無堪一百五春雨作霏微

感事

狐死正丘首鳶飛翰戾天乃如司馬晉不若慕容燕濟亂須人傑投機赧世賢長江千古恨南北幾陳編

鸂防

鸂防滄江外雌雄萬里心浪花浮彩翠煙雨弄淸音蓼岸無端艶蓮塘底處尋鴛鴦誰著色知誤幾金鍼

讀邸報二首

大漠煙塵靜三公計畫奇定安唐廟貌行復漢官儀防奏騰千里除書滿四維自然禽頡利蚤晚贊無爲世味刀頭蜜人情屋上烏榮華葉子格升黜選仙圖豺祭知生獸虵銜欲報珠不將魂夢到反是憶蒓鱸

九月十日菊

不攺天香細無端人意疎重陽把杯者今夕尙來與白羽搖依舊黃裳笑反初知時自凡俗冷暖欲焉如

夜聞捷音

圓覺聲聞夜蒙頭大比丘上功來幕府如用復東周行卽升平舊還従汗漫逰慿誰問淮蔡元濟莫擒不

悶成

春鳥弄輕防凝陰滿院飛蠶姑云力作杜宇不如歸世變知音少人亡解語希汗顏多反仄濺淚濕單衣

春陰【讀王黃州小畜集】

春晝閣春愁無情若隠憂柔腸牽栁眼困淚防花頭不放春風度從教暮雨休哀憐無限意小畜閔黃州

燈花

自得天然艶書窓气吐虹有心惟燭物無種到施工不管三春候平分兩曜功報人知喜事誰辧悉歸空

送鄭景望赴國子丞詩二首並序

淛之江潬【但】漫【平聲】而委長有山焉截乎江之口其潮也尾閭盈而濆瀑海水溢而羣飛回江之波倒流而反觸於山其濤怒衝乎潬其波激委之至也逺其爲憤也滀崩騰洶洶洄潏藏昻驟蹙而軒乍旋而入竚盈淵谷前無髙岸一川矗立突如來如屹如銀山犇如陳馬轟如雷鼓激如摶鵬子胥奮躍於濤頭文種昌其暗浪𨿽共工氏折不周之柱左伯母彈恆山之目拔山如項羽驅石若始皇未足以擬其壯天河裂龍門發呂梁泄汾防決淮隄撤猶不得形模其彷佛也操舟者逆而取之順而方之呼吸之中恬然已無事矣濤之力也有旣故吳兒可狎而弄其去也有時故行人可厲而涉走嘗聞諸濱江之老叟曰江之產有煩苛其涉有陷沙煩苛豸也蠔族比也形如飄瓦呀吻眾多狎者遭焉則著身而不寘沙之雜也多淖則人之履踐不實涉者俄而陷溺則僵爲汐之濫君子者曰操舟者子其神乎慿乎虛舟淩乎巨浪逆而取之不害其爲正順而方之不害吾之止故𨿽濤水掀天而吾不爲之蕩橫流溢壑而吾不爲之撓持危涉險亶黙而成之其眎涉者吳兒爲有全安之數矣子鄭子一鄕之望其赴國子丞也固當爲時世用鄕人又將儀之夫國子淸官子鄭子和而不流者也旣淸且和利用安身而崇徳矣其行也必將問津於浙走期之以舟檝之利琢詩爲贈且序陷沙煩苛之說所聞於父老者而冠諸篇端

風喜檣烏順知難喚酒杯好溪寒已半京洛暖應回僧捨方飄雪江籬欲放梅不須愁國步之子棟梁材愾我論交晚何堪又索居朝陽鳴必鳯淸水察無魚百惱愁成斛羣疑鬼載車否臧亡可道贏得腹詩書

浪語集卷五

欽定四庫全書

浪語集卷六

宋薛季宣撰

詩

送鄭景元赴秀州判官詩並序

走歸自武昌始獲交於景望景元昆季二鄭兄弟不以我之無似不屑與之友居之相逺也相従之日少志之相得也相與之意深居數年景望召爲國子丞又兩逾時景元赴由拳従事走素寡合起藪澤鷦鵬之嘆於景元之行也贈以詩而序其意聞之君子送人以言眾人以財走𨿽小人樂爲君子之事方浩浩之防走𨿽以天而免秋田粒食悉漂泛於洪波旣無財以贐公之行不可抗手而別以言爲贈猶不害於人情景元旣髙於才又果於志喜竟其說人不知亦囂囂固賢人君子之心非處世之道也古之人敎其子者有曰女戒勿爲善曰然則惡之爲乎曰善不可爲惡將安取有佛學者弟子禮其神像而師杖而起之弟子者曰禮佛亦好事也爲師者曰好事不如無世衰道微士鮮中庸之行其従政者非違道以干百姓之譽則咈百姓以従巳之欲要譽者不欲人之加諸巳也窮欲者甚惡人之形巳也此人之常情幕府之官無曺局之分也従容賓主之間其處此亦難矣非無心於爲善寧無二者之猜乎魯人謂孔子東家丘捨者與楊子居爭席盛徳之至不如是不足以有行也走欲景元事其上官其賢於人者約之於道否則濶其小者以求全其大者掩覆吾迹無爲爲善以近名聰明睿哲而將之以愚亦充之爾耳景元固無施不可此焉發軔庶乎其善始也以景元之敏於行千里之外能無従此言乎景元景元願不以人廢言也乾道三年四月二十七日友生薛某

恢臺煽炎毒萬里無來風殿閣少微涼況乃陌路中紈扇可把揮秋髙网絲虫冰山豈足恃見睍聿消融進退信惟谷黃塵柰忩忩鄭君冰雪姿幹將倚崆峒竭蹶救頭然巾車佐元戎生人在熾炭吾何憚虫隆往聞開元帝逃暑繡嶺宮偪仄政浩嘆木陰見姚崇煩溽頓以銷語識靜勝工相期在此行山泉養童蒙

兄子象先罷公試歸知武林動靜成古風三首

黃庭有眞詣魂升魄入淵知機動以食還反道自然嘗聞錬色石可用補蒼天時哉復時哉寧敎悔在前野鶴入雞羣猨豈王孫輩之人定忘物未足言身世丹山兩鳯皇爲誰來噦噦靈發與肣可以卜隆殺明珠以彈雀得雀亦亡珠颺鶩以當鷹夫豈獵之徒黃金有定價韞櫝合藏諸薫風扇餘涼吾方愛吾廬

元夜齋居

元夜憶年時忘情居灝灝縣齋今夕居曷爲傷懷抱都緣人事非不覺年時好世母捨我歸屈指憂吾老人亡不可見此心爲艸艸大人月云忌棄我方兒褓呱呱救嬰泣安知請丘禱諸父洎諸兄下世吁何早悲傷失所恃涕淚流行潦哀思動時節不見蓮燈好鄕居計日長松楸倩誰掃諸母侍何期念舊呼穹昊

春雨

春雨不知止新晴旋復陰霏霺防秋毫虛檐水鳴琴琤瑽響疎窓庭除有餘音跬步莫可縦蒼苔看浸淫縣齋知幾秋中堂漏相尋防防濺人衣黯黯乏勝襟發篋漫如漬明眸暗沈吟翛然薄雲開風聲到園林坐覺筠筀笌羅鞭粲修森巾車過坊市溝渠漲江潯言歸轉通渠舉頭見西岑峯靑霧銜白何堪送迎心

春江小雨

小雨春風裏澄江滿漲痕沙平波渺渺山逺霧昏昏短棹煙塵細浮雲天地根將迎倦無已羞目舊杯尊

春雨

春光不滿百霧雨六旬彊眠蠶老脫殻壠麥靑已黃愁雲密可厭澹空滄茫銅盤旦日出障彼天一方寒簇嘆巧婦麰蛾防飛茫丰隆況忱祠離畢占是常庚午直甲申此意未遽央使客困羈役行畱兩亡羊

雨中鶴唳

陰靄結愁思秋霖政霪澍何天唳鳴鶴嘹喨烏雲路九臯聲甚逺底處披防霧定知君子化不作乘軒污介蟣六王師櫛沐方暴露芻挽苦不繼曷保金湯固塗泥困淹沒無計開樊笯傷古聴華亭吾心向誰布

種蘭

蘭生林樾間淸芬倍幽逺野人坐官曺玆意極不淺西窓蔽斜日松架春晚墻陰蒔花木憔悴根日損植此山國香坐與前事反扶疎可紉佩心緒端有本芽生僅盈壇髙風九成畹羣芳顏色好祗自誇園苑何如淡嚼蠟艸莽曽誰混對我靜無言忘形如苯防

讀東坡和靖節詩

我讀淵明詩頗識詩外意坡公繼逸響个中有佳思取友百世上古來獨二士陶固泉石人蘓則廊廟器出處了無同聲名都自異往者不可作矧復通姓字神交定忘形飲食尙知味防賓中聲律片鐡猶應類玆文在尼父爲復昌旦事今時道古語莫作今世視以我思惟心充彼剛大气芥子納須彌誰信略相似

欣木亭詩

某適宛陵始識林君擇之用中於鄭景望司馬之館察其爲人肅恭謹敬學而篤志者也出其家欣木亭詩冠以晦庵南軒三山三先生之作索和甚苦金玉其音難乎下俚之繼黽勉次晦庵韻其不知量甚矣

寒威折靑陽雲雨作朝暮槎牙粲新綠寂歷晴川樹時至物皆春豈在雲間露之人於亭上笑歌誰與晤睠此榮與華我亦知嘉慕來遊對溪山識取亭中趣

早起次叔瞻韻

日髙政好眠披衣意何已不得戀黃防弩頭非所喜厭浥行露多忘卻佳山水有客愛閒居被髮吟早起神淸到天元靜極照物始公乎尙何其我亦偶然耳此事叵立談剝剝自鳴指動息無端環生人定一理

聞競渡聲

江頭閙金鉦競渡記時序欲弔大夫魂正則知何許情緣古今隔況是都無楚悲歌永爲戱拯溺慿誰語曰我舊家鄕湖上人如堵船戰習成風迎神尙投黍家居內忘物廢聴何城阻風聞不貳事借問爲情緒

冬至和燠酴醿有華

我愛酴醿花爛漫春歸後薫爲美人佩韻勝靑州酒溰漼落霜霰搖曳欹風栁別來能幾時夢寐依三後一綫長新陽萬木新凋朽佳期尙云逺盛意胡偏厚秀色笑江梅遊絲入窓牖遙知此粲者爲瑞朝中否銀蟾待交映天上彤雲久金樽但髙酌身外閒愁剖休言桃李華常暘又何咎

刈蘭

東畹刈眞香靜院篸瓶水髙逺不勝情時逐微風起和雨剪閒庭誰作騷人語記得舊家山香來無覓處

石盆

髯翁久埋沒嵗月來成奔當年膾魚處虀臼徒形存想方髙防時猛士侔云屯連鼇覬一釣欲以大口吞尺鯽剉紅雪烹葵植蘭蓀王余棄玉食銀刀亂洄沄墮臺不禁醉网漏如鯨鯤座中盡羣彥人亡失叢墦吾逰懷此都重到郭外村聊興廣武嘆裵受辛盆頽然鳯凰臺路走臨津門催歸趂人馬誰念古帝魂愁無有力者窊樽負云根斯焉共杯飲垂綸具盤飱【富文忠公北使與主客儷句以一大口吞對其竹一十竿】

止齋和七五兄次淵明止酒詩韻

知止良獨艱吾兄獨安止不知郊園外只止塵埃裏修爲止至善孝愛止爲子眷言兄止之得止以爲喜至止內澄非心止弗起止靜有餘歡止中得妙理勿謂止爲難止躬徒正已止乎吾未見致知知止矣吾兄止孰似兄止無端涘艮止視兼山止斯千萬祀

重陽無菊

二九節重陽髙風振羣木彼菊東籬下金英粲淸馥中有黃裳美雅稱淸人服嵗旱靡百艸芽蘗渠能育冷淡登髙防悵望矧可復空酌茱萸酒帽墮慵舉目愧乏淵明流誠爲淵明縮借使淵明作風景更淒蹙

九月猶暖梅桂有華

兩雄木並蒔丹被春芳同仁乃一視梅桂華秋陽梅固冰玉姿桂不時世裝永言異防遇相従多異香瑣屑辟寒金磊落明夜光仙人姑射山墨允期首陽神交際道義語黙何曽常

患盜

盜賞自孤卿布亡由令尹政刄可同形殺人在同殞吾非古之徒處世良不盡仁義一蘧廬身心兩矛盾坐使邑中民嗸嗸困欺窘刼質與穿窬公行載歸稇道路視秦越對此獨何忍刑徳嘆誰施茫洋空內湣仲尼有佳對爲發一笑辴

又和元可二篇

陽春倡者誰欲和心已防故鄕千里隔念之一辛酸人生足離合豈在共盤飱胡然兒女情苛畱太無端焉得不系舟使我懷抱寛信美非吾家防且卽所安後園桃李秋蕪徑艸木繁酒來輒竟醉歌彊難爲歡風雨打寒食枯蕪盡彌漫故乏猜嫌累誰能整其冠惟當適意爾曷貴品極官晉賢泣楚囚衞女賦竹竿願君憫羈思所友路何曼歸哉昔在陳孔聖乏體胖幸非艱棘徒亦復謝欒欒

春風動鄕情燈火語夜防遙聞流星鈴響接悲酸愁人念世事臨食或忘飱我有無價珠可以息爭端致君昭代隆坐使北顧寛何當內修治邇服逺自安呢呢兒女子靑蠅語喧繁長懷不盡憂可若一笑歡有酒且彊醉莫等白露漫汾陽脫兜鍪髙祖溺儒冠此意詎未央抱闗樂卑官匡牀足酣眠紅日出三竿睠言東甌道來歸路曼曼非行徒爾爲寂黙體用胖天地一大家中庭樹欒欒

得符速走之官

我本樂閒人自得安閒志鄙性習疎防誰識榮華意朅來復舊廬喜獲平生志稼穡任佃夫家室歸中饋中外若非我卒嵗無他事飽飯讀詩書瞢騰時困睡嘲啁燕雀懽鴻鵠心應異三皇竟何物況復今官寺寒餒噪妻孥先春輸典質玆乃不可常爲貧求祿仕版籍一書名野情那得遂官來促我裝去作塵埃吏無復有逍遙眞爲口腹累把板従此行短褐隨棄寘素飱良不堪邑有民人寄眾心險山川道微非所曁上恐負朝家終念家聲墜吾民政焦嗷爲此不能寐格物可爲邦舊說今難試泥古誠腐儒惟此知爲治仁義捨不爲又敢圖與利上官如我容刑章得就易庶以遂其生將久蘇疲瘁此意尙茫然思之或狂悖

鸂防

鸂防何翩翩鎭日煙波裏將柰网羅何幽閒従此始一爲美人玩毛羽傭復理江湖浩蕩意憔悴蹄涔水昔是滄溟逰今是樊笯底文章豈是貴步武難無已丈夫感玆念心逐冥鴻起

社後卽事

東君識歸意社雨零齊沐栁眼向人靑艸芽隨地綠體輕來燕疾聲合鳴蛙矗桃李靜無言艶麗驚目

西山野步

雨夏作晴天浮雲帶溶泄西山旦驅馬踏破蒼崖翠寒泉漲新綠決決鳴環佩上有吳郊峙九曲羊腸細築閣聴松風縹渺江無際野僧喜我來一見心已醉竹萌薦飱玉縷切瑯玕碎吟哦壁間詩恍與古人對時發一笑粲韶聞殆忘味淸逰淡何營不知夕將至岸巾步篛谷欲往叵自遂酌此菩薩泉爲澣濯惡世

陳思王

喬松產崇嶽托迹太髙亢飄搖風雪踡局蛟龍狀幹霄竟何事勁節良獨壯下有楸桐秀逺入煙霞望天意固有在人情亦云妄苦乏柔苗防直傲淸霜量居然嗟彼其坐使出其上至哉文身子三以天下讓

步扺東坡登舟返石門

爲到西陽城侘傺東坡上舊址就荒蕪山川寫心匠四見聳髙寒周遭畫屏障萬象儼朝昏出沒煙霞狀元覽浩無涯不覺滄溟漲吾行半南州此遊誠大壯寸陰良可惜無柰歸船舫隤然快哉亭昔夢今知妄吳都一回橈杯飲窪樽浪石門隠漁捨行復殊亭剏叩竭兩端倪便可齊得喪

邊事方急有中使至雨中出郊之

霧雨閣天愁秋笳閙人耳不見霍驃搖只見黃塵起蔣城何岹峣橫流混淮水教戰閙市人旋柵荒殘壘甲道軒修竹亭觀羅弓矢長城萬里壊衣帶江誰恃櫜鞬道左立一介來行使束帶迎督郵淵明尙深恥

春陰防聞懸瓠不守

飄風吹百花仰不見天幕浮雲何慘慘去我止一握園樹暗無色紅芳旋凋落摘索晚來雨如絲度城郭愁人故多情對此乃非樂羽書絳囊馳傷春重沈著方鎬若涇陽龍吟怨淸角歸飛看提提紇眞問生雀

雪蛆

冷冷雪中蛆皎皎夏之日借彼淩厲地生此柔脆質冰山共攸逺玉筯無定匹安識時有暑但保嵗云栗中和嘆何居以熱信所必火鼠可澤浣朝菌寧晚出伯翳謂更名山經注遺逸

新作殊亭

虎將夏中時旋復怡亭址茅茨覆采椽朴拙亦可喜建斗五移杓殊亭更釋子規摹𨿽少華不陋復不侈元碑碎俗令遺集裒空紙縦步此山椒金聲獨屬耳舊亭苦弗稱新亭直殊美書文兩奇絕蹤迹存布指古人久不見今人尙殊此能知古今意元始本無始

又讀陶靖節詩次前韻效其體

濁酒自傾盡陶然忘古今橫琴寄逸響聊以冩我心矯矯兩白鵠盤旋下曽林此情誰與傳無弦有遺音萬籟夕已息寧知身是今浮雲翳靑空油然起無心寄傲北窓下驟雨落疎林逰子爲三嘆寥寥希太音

開渠

開渠引檐澑防防繞茅楹政爾江河流鏘如環佩聲澄瀾漾淪漪曲甃隨淺淸上有翔飛蚋無殊化摶鵬廣狹詎易量大小終彊名何従泛天潢同歸在寰瀛吾慚論齊物波嘆平生

期代者不至

禽飛有倦時木落還逢春薄遊名利場厭見陌路塵指日得終閒防情難重陳如此代者何不至愁吾人

代者介至

縣道簡書密束身急於繩初心豈得在反身但兢兢安得事大好官籍知有承屈指計來月期閏云增彼乃未易到吾行重難能百里半九十終更仭階升社雨晚來急春天霧夢夢淸淮萬戎馬咫尺方沸騰期年念天逺歸飛恨無防慇懃謂典吏用之筆緘縢

袁山春望

密雨作春社袁山暫登臨迎人多野花對境淸道心於以今日態而開去年林平沙沒浩蕩漲水相浮沈艸綠湖萬頃峯靑天一尋無情云自閒此理吾難任故壘雉明玉寒溪疊重岑朅來聴流泉可用資鳴琴新霽石磴滑崩波馬蹄涔不知日已暮迂回樹生陰歸路尙修阻時哉羨靈禽

重陽馬上看菊

秋菊粲眞色落若千金巵對此好時序馨香防幽奇爛漫在伊昔邂逅不可期吾來倦逢迎黃馬常馳二子復何事相従意熙熙犇走塵埃間一見蹙我眉向之念佳賞慙顏朶人頥

浮槎

浮槎爾喬木來従何處村托迹久非地湍水撞其根一辭古岸頭去去隨潺湲上有飛鷺翔下有白浪翻浪激信反覆鷺去無回鶱十浮將九沈任彼回風掀飄泊未云已驚落見者魂今慿逝川波故慿川上原原中復何有艸木故自蕃洄流潰前汀薄命嗟獨存人生盡如此株木奚足論

雪

太素欲還淳熙然萬物春封條花爛漫飛絮栁紛繽玉殿神光發金樓火色新檐髙天漢接地逺蜀江瀕西塞云塡谷南湖浪拍漘吠厖欣掉尾饑鳥困依人躡屣蹤存齒翻車堊到輪窓開羅岫失檻倚鑿池堙罏炭情偏愜冰壺意亦親郢歌休待和大化席紛紛

桃花

桃花如美人靜有嬌春態醉眼柰愁何多情破新睡裝成開笑靨夭裊腰支細不語傍斜陽鵠立塵寰外煙逺鎖眉顰東風羞嫵媚倐然嘆零落灼灼無窮意防訪武陵源一飲流霞味

春陰三首

春陰一何甚愁結窓外花細雨打疎竹姢姢艸新芽眷此忽中慘吾生浩無涯閒讀幾上書可嘆復可嗟時流諒難追世路亦以賖折腰墨綬卑坐有憂患加官栁粲新綠黃鸝語淫哇把盞但心醉天外日已斜魄月沈半璧歸飛噪啼鴉仰頭望虛碧冥冥密雲遮風塵政昏暗逃形乏浮槎顧影還自笑狂遊蕩無家弩頭彊應世鈍若倒拔蛇先人營舊廬淸池傍蒹葭芳時綉文錦翻濤散晴霞霽色故自好風霾益云嘉何當捨此去忘情傲丹葩

逼社窘陰雨園花就凋零翩翩蝶翅重好鳥無一鳴山頭霧露白檐前砌苔靑旁瞻隔逺到內與愁思並縣小文書省氍茵匝莎庭舉頭嘆世事坐有百感生芳林墮玉蘂垂楊結珠纓傷春復已半忽忽難爲情朅來發書篢悼往心自冥袖手一凝竚意逐飛鳶行中原政紊亂悲角哀聲有酒不解飲何以解我酲

社雨打春色催落枝上花天風振疎篁離披亦云嘉爲此念疇昔官曺輟飡霞幕蒼逺夢夢寰中感生涯落花故有時摻摻筍當芽芳菲日已老吾遊路何賖宇宙一淒慘桑楡未還家詩情不自禁荒園鼓新蛙

讀靖節詩

淵明鳴素琴無有遺音善聴非子北寥然賞知心聲滿天地間淸越窮幽深逰魚漾澄瀾宿鳥投故林忘肉爲聞韶羲皇到於今

跋東坡詩案

南方有佳木逺在漲海涯沈水產其節雞舌生其肌結根松栢場龍腦實離離蜑獠豈知貴斧斤斬欒枝防爲糠粃槽將食犬與狶條枚惡鬈曲芟除棄江湄滄流蕩回波不與朽壤期年代知幾閱愈久乃見奇根株到余攊復恐分寸遺終焉盛芬烈蘭蓀謝芳姿

還返釋言

先天有貞數八卦因皆九升降周六虛利見龍無首後天奉天時不在先天後得一定存三元中急須守道人與我言熬水可丹成陰陽忖節度金玉爭精明問之誰因爾惟言火力停毫釐謬以消造物亦何情揉木以爲輪寘之溪之幹微流蕩輪輻銀濤立飛翻三田接餘潤九谷歸其根灌漑有如此愆陽何足論接竹引巖泉逺在寒谷幽然炬火其端髙飛北山頭可以活三軍梅林意悠悠倒置未爲戾見之復何求陶甓與鎔金火出資堅久炭木已焚如萬祀長不朽功成在鑪竈鑪竈慿何有不見古軒轅錬實荊山首嘗聞曽子書金火中外明圓方含施二景參黃庭天端月虧盈宛在日之情誰何液渾金坩鍋置煎烹律管實葭灰气至颯以升日至�寒泉水花結輕冰應固應然違天亦何能時哉復時哉尺璧徒自輕襄陽庫露眞木器塗髹漆髹漆厚以堅札去移凡質蕃戎豈不詐信是眞山出所以虵化龍頭角非曩日苟晞有逸牛往返日千里烹之剖其脊比竹雙筋起彊力有由然物性都如此本立而道生人身有眞理蚨血可還錢書符能已瘧感召有如斯還丹非外作得意以忘言象數求還錯無爲四時行天遊有眞樂

浪語集卷六

欽定四庫全書

浪語集卷七

宋薛季宣撰

詩

樊口候參政暮歸

搖兀孤舟東復西颷從赤鼻下樊溪驚鱗斜日銀刀亂飛鵠滄波羽扇低江漲淸泠舞洄洑岸頽浩蕩汨塵泥黃昏蕩槳窊樽上笑指天閨認沐鷖

聞中司還斾淸旦逾樊嶺候之不遇自黃子磯乘舟而歸

萬松晨過馬蹄疾五水春來湖艸長官栁弄煙天已曙山花無人風自香濤痕石磧記江劑檜楫蘭舟搖夕陽送我不如歸去也啼規夾岸切愁腸

夜憶吳江

虹梁新霽倚東隅還憶松江枕太虛味比蒓羮下鹽豉賢爲菇菜憶鱸魚淸風帆幔輸歸客落日蒹葭稱晚漁防帶笭箵鎭浮浪扁舟斜掛一籧篨

過樊山

誰將春信過中江艸木無情取次芳妝罷美人梅破額愁成行客栁牽腸江灘鑿鑿添新漲沙塞茫茫反夕陽欵段趷蹄樊嶺道幾多畦町雜蒼黃

樊山春望

飛出仙人壺外天壺中日月故依然虛明百雉龍鱗動空翠千巒翡羽鮮咫尺畫圖藏世界侵尋錦綉簇山川歸來身入寒谿路恍若瑤林一夢還

濟江逆田開府過西陽兪氏家林

輕舟時復到齊安一過漁家一黯顏江打頽墻開野徑篁生故壘上家山蕭騷城郭塵埃外縹緲煙霞雲水間便好系船終日臥官曹不許片時閒

聞吳王城中軍戍嚴鼓

年時芳艸碧防戎防耳新聞甲夜風軍吏誤應非進鼔天王錫忍廢彤弓剛言苻氏難傾晉不信文王可伐崇擊柝杜闗無个事釣臺江月靜朦朧

宿大城寺與寺僧行鄀子故城於壁壘間得銅矢鏃土中螺殻往往不壞僧言初作此寺發殿基下有古甎渠宮城中得銅矛矢鏃百數南城中土窖積灰埋鵝首骨猶具自甕城北望有郡王墓僧云其傍墟冢甚多王墓常有巫者發之未開被蜂毒死巫家於懷袖間得蜂乃黃金所化

二千逆數到春秋戰國興亡一轉眸壘壁詎銷埋蚌殻刼灰寧燼斬鵝頭墳緣開發金成範殿爲焚修瓦出溝哨矢燋銅傷我意古來爭戰幾曽休

祈晴車中望安樂宮故址

罷休祈雨又祈晴天道難知得好生鐘鼓鏗鏘西佛寺艸芽荒穢古王城溫輿卽就涼輿便陰气潛消暖气盈棲鳳未堪云尙密照人日腳尙微明

寒食甚雨中泛東捨溪偶晴遊張公石室三首

籧篨煙靄入浮槎罨畫溪幹阿果家浩蕩天風飛羽蓋繽紛法雨落曇華阪懸飲澗猿連臂魄褫投牢虎落牙豈是仙翁未神聖笑談爲我放靈鴉

天遊無事月中槎物外仙靈別是家老蝠有方精不化白驢絕迹昡生華竈余丹藥淸毛骨澗吐淸泉厲齒牙回首周郎斬蛟處晚云當面舞神鴉

天河重泛客星槎便好成都訪卜家渭水未成浮竹葉武陵猶記落桃華傳聞鐵騎充牛口暗想樓船破虎牙濁酒一杯山水綠棹歌三疊百啼鴉

周將軍廟觀嶽侯石像【侯祠初毀道士不忍壞侯像沈荊溪中因得不壞】二首

萬死何知獄吏尊威名蓋代古難存【侯初下大理獄吏執筆請辭大書其紙尾而脇之曰汝觀今世烏有大臣系獄而生者趣具成案吾爲汝書】二桃豈以功髙賜一舸不容身退論幾見飲江思道濟繆爲圖像削王惇沈碑千古蛟川恨畱與無窮客斷防

軍聲良苦聴南風說禮惇詩也不容鬭螘達聰良是病戰蝸流血可同宗親疎間入聯鑣話眞假言從躡足封趣詔河陽長巳矣隆中悲切起人龍

雨後

攪人無賴是東風掃盡春菲一雨中窓外逺山裝暗綠眼前佳卉夢新紅梅生樂圃枝如綴艸合誠臺路詎通芍藥牡丹知漸老折來瓶水翫芳叢

連日自退谷路抵袁口

晚煙暝雨不勝愁攺日仍爲退谷遊司事守田如有意催歸脫袴感行休連營谷裏旌旗暮細艸杯湖荷芰秋果下馬拖泥水去石頭路滑且夷猶

雨後憶龍翔寺

好溪東赴海門秋中有禪居湧碧流潮信往來雙別嶼世緣生滅幾浮漚菱歌面面來漁鼓燈火層層到客舟何事期外畱滯短窓斜雨不堪愁

春遊懷古

登臨一度一傷神功業蹉跎萬物新飛鳥逺歸云外嶺賞花頻對眼前人茸茸雨腳南郊暮種種茅鍼太極春鼓掌只供漁父笑朅來生水拍江漘

寒食遣興

介子龍蛇亦大靈禁煙猶復雨霖零時風未辦作寒食春事無過醉醁酃取士語幹三禮宂延賔爲屈五經瓶明年此日家山路滄漠從君看水萍

縣捨酴醿始有開意防走遷居簿防

芳叢累累結珠璣雨後芬香郁麝臍半醉半醒春晝永載行載笑洞仙迷靑蛇眼見遊飛霧綠綬生愁解佩觹舉袂與君爲此別幸傳薫徳絳囊攜

落梅【過仲尹於東園隨所見而賦】

東風一夕報春來管領羣芳次第開出岫白雲如有意照人明月幾難回縞衣聊復歸三島綠醑無辭舉百杯眞味不須談鼎寔等閒誰識鏁梁材

折枝水仙

西子薴蘿溪浣紗李白捉月千丈波風流東迆去不盡玉釧猶傳金叵羅芰荷蒲荇爭淸泚微香密與和風起可將齊潔祀王明爲言酌獻持杯水【錢湖有水仙王廟】

月下酴醿

噴人淸馥徧閒庭心醉銀釭對醁醽髙髻月娥呈素面孤雲天蓋拂明星腰支夭裊愁縈緒玉佩招搖尙典型著意政須延永夜新條明月定飄零

和許簿牡丹二首

天與花王化日舒可堪買酒共提壺荒涼洛苑芳菲甚落寞州气味殊傾國幾迷狂舞蝶還錢不得迅飛鳬淸愁懷抱多春感一葦懸知此意無

淸江不解蹋長蘆悶向花前問玉壺秀色可飱誰是伴濃裝獨立自應殊醉傾鏡外歸鐘酒飛盡人間幾血鳬多占春風稱第一檀心知有謝來無

復和仲蟠二首

開緘豁豁皺眉舒一首新詩酒一壺寒食禁煙春已半佳人傾國態懸殊園荒不減遊羣鹿才盡應悲短續鳬有墨牡丹君種否鄕邦能借一畦無

一見春紅意已舒何須幻化入懸壺含芳鎭日香千和作態臨風色萬殊曲檻乍開金鏤鳳淸池斜照玉爲鳬洛陽擬問名園在王石如今解接無

思鄕奉和

杯室開門傍石泉平生活計枕書眠但知身世非人界不信方家說洞天陋巷分甘顏子樂一瓢所得許由賢年來把板塵埃去笑殺商山四皓仙

和錢都官

道學從初小況雄丈光萬丈吐長虹淩霜壯節生來勁噴玉淸詩老更工折檻定須回日禦嘂閽端復悟天聰願公赤舄安狼防豳國何曽有變風

和元直

疇昔相要學屢空蹉跎行卽嘆龍鐘三千牘欠東方奏十萬兵無小範胸大愧入闗歌一箭終期出塞傳三烽【太宗徵遼故事】蓬萊有願占雲气又美江山筆墨供

和元可贈別

惟憐蹤迹負平生愧予秋空萬里淸體道信能忘聚散論交曽復俟將迎愁多人物輸前輩恨有天公也世情陽羨買田𨿽舊約虞歌喜起欲誰賡

王朴

海防煎熬沸鼎時先生靜付一支頥單辭隱幾三【闕】在大略平邊百世知到了勲庸成底事由來用捨出先幾長槍不用毛錐子應使毛錐自用爲

酬朱張二秀才皆次其首章韻二首

殃民政虐恐風傳鎭日窮愁蟬腹然化物未能參物格髙談無當若談天雅歌淸唱俱流徵善聴多慙可絕何事攔腰撞君價絕塵奔逸正吾前

萬緣政爾未能佳繪句雕鎪直謾誇客裏懸知君有謂宦遊當念我何奢幾時西塞飛鷺指日東籬采菊花五斗折腰良自苦柰今無粟飯胡麻

觀法帖

字學從前小藝林誰論終古可傳心毛錐劃剨龍蛇動筆陣縱橫劍防森須省六書兼八法由來一字直千金世人不解張顚聖剛把碑文鎭日臨

夜聞桂香

秋香烈烈鎖房櫳龍麝鮏羴不易同淸素月中流夜魄芬芳林下有家風記惟密雪開梅蕚憶過疎籬采菊叢獨有平泉舊詩句浪誇金粟竟非工

蓼花

不矜秀色傲春風笑倚斜陽露气濃秋艸淒涼風索索江天寂靜水溶溶岸移晴漪飄仙袂葉起丹霞照玉容可柰少香香似可爲傳滋味入醺醲

社日

年去年來春復秋田丰土谷浪言醻敗家謔善崔文紀宰社均無曲逆侯燈燭靈壇三告祀燕鴻邊塞兩淹畱不須飲福傾樽酒聾過今生方始休

浪語集卷七

欽定四庫全書

浪語集卷八

宋薛季宣撰

詩

至樊口三首

一霎重爲退谷遊扁舟一葉浪如舟人生百嵗渾如許借問都來幾白頭

小回中入大回中激水那堪括面風退谷未煙聱叟笑釣臺寧是不英雄

長安當日碎樊山聞說孫郎鑿峴還舴艋架虛掀舞甚可堪破舶問前灣

宿大城寺【寺乃郡王故宮】

斷煙疎竹鎖樓臺鄀子如今安在哉明滅故城無限意紫薇花傍夕陽開

新蟬無數咽新秋無國伊誰伴我愁夜靜月明風動竹也疑離殿過歌喉

春艸曲

二月二日未旦夢遊遇潦旋返見羣女魚貫舞入大第行歌春艸之曲其聲宛轉淸暢不類今之樂府寤而追記其詩

霰雪枝頭寒已老平蕪一夜鋪春艸江梅著子怯東風花落滿庭渾不掃

樊山春望

東鄂城東安樂宮李花練絢玉玲瓏畫圖長喜平蕪綠不覺身歸罨畫中

追和澹泊樓先祖詩韻

花木蕭疎一逕深門前綠栁更森森旁人錯比陶潛宅澹泊仍無愛酒心【原韻】

種栁栽花意已深曽樓嶽立千丈森可須輪奐翚飛翼防見逍遙天地心

赴調

三年蹤迹走泥塗走徧泥塗一事無今日又行當日路旁人爲我一揶揄

王徵引

盆傾暑雨兩襄陵三插苗心悉�生一艸不遺禾黍地若爲芻秣事王徵

喜聞

苦恨碔砆多亂玉几能沙礫盡披金虞庠舊意無多子也有蕭韶拊搏音

帳宿幡竿嶺

長笑飛芻饋六軍也敺疲瘁逐徵塵楸林卓帳秋風夜山鳥驚啁可笑人

黃陂縣懷古

尼丘非復貳先生逐利滔滔盡舌耕還憶蔡侯當日事郢州知隔幾年程

記夢

二月八夜夢侍東坡先生論靖康後事走謂宗澤不死朝廷少假事權究其施爲國家決不至是先生未答坐中或相詰難先生曰是所謂弸抨然者走問其說先生曰有詩人與樂工言樂詩人取琴鼓之其聲咿嚶然樂工之琴弸抨然也遂寤不詳何謂作詩記之

通夢周公不我欺咿嚶無若太音希誰人伎子知誰在一枕鄰雞曙已暉

病興卽事

東風細細筀牙綠畏日曛曛天晝淸萬緒不舉坐兀兀林端鶗鴃兩三聲

無題

朦朧夜色暗浮雲咫尺氛埃怯戰塵深夜鳴榔到庭戶江湖知有釣魚人

魏勃

異姓侯王約重陳誰知興復自陪臣滕公剛笑輕齊尉大勇直須庸妄人

怒激三軍豈足言漢庭股戰始能賢齊卿不及公侯貴擎跪偸生雄雉前

書溫公集後

不用須藏用卽行未分丘壑與朝廷聲名怪得生來盛非但潛心醉六經

讀舒王日錄

立志嘐嘐必致君四方觀聴一時新周家道備驪戎變流俗元來不悞人

讀鬼穀子

捭闔乾坤若有神崎嶇長短困儀秦無聲無臭文王道應是先生浪鼓唇

新嵗病起

墻外梅花渾欲飛縈人無柰栁依依窮愁三識新年面猶喜常陪乳燕歸

桔橰

怪得朝來俯仰頻王明用汲有深仁無爲抱甕先生笑機械揶揄已玩人

聞鳩

桃李無情花自妍竹根行復破苔痕新婦抱兒未歸去愧死鵓姑啼滿園

長湖以南李花彌滿山谷誠臺望之皥如也

層冰峨峨春不融璧月皎皎夜常滿明河入望浩無津欲往從之人甚逺

酴醿花謝有感

當初曽醉浣花春席地棠梨當錦茵今日酴醿飄似雪閒忙不比舊時人

巴口感事

曙煙帶栁日希微一簇魚蝦市井遲莫訝上官深致志雲龍曽說鎖牙旗

十四日從諸同官登西山郊壇岡次孟監務韻

催人暖律葭飛灰髙防蓮燈懶重陪閒到蘇仙舊遊處熙熙不秪登春臺

菩薩巖泉湛佛乘澄無復現天燈彊歌下裏酬春雪便好爲文弔剡藤

淸遊無是亦無非陡絕圓壇一彊躋赤壁望中公瑾在戰塵何日靜徵鼙

人間萬事盡浮埃顧影窮遊莫倦陪吳王百世不復在只有九仞郊天臺

交神有道非闗我元夜虛張太乙燈擬學昌黎慟西華扳援石磴多藟藤

不論人間是與非崇丘礧嵬尙慵躋登臨自有無窮意安得閒愁滚地鼙

讀史記

公旦徵淮難疐尾仲尼去魯速吹毛聖賢出處平生事間不容鍼卻中膏

黃霸

稱職闗東漢吏良作公名損浩難量試看鶡雀爲神雀無是飛蝗食鳳皇

假日

絁被蒙頭貪睡足莎庭臥鼔喏衙遲賔僚莫訝吾慵甚忙裏偸閒亦暫時

將歸

閱世光陰雲掣電忘形蹤迹浪浮萍翩然行逐西風去聊復人間得此生

戲寄淸虛先生

鼾睡懶醒先處士回光坐照老賔州【陳王鞏皆有淸虛之號】西來大笑朝天子一宿不爲桑下畱

聞前月時事君舉象先皆與南宮之選是日讀易詩春秋作四首

一陽萌動黃宮下正是寒威合減時閉戶先生莫惆悵雷行龍躍定前期

我行永久亦何傷僕馬痡瘏不是忙田卒污萊皇甫去憗遺將若守吾王

憂河之濁欲淸之每笑周人切見幾麟史究觀王室亂異情元不是公非

我不知人人知我體交無味亦何爲朝陽鳴鳳翔千仞卻是梧桐寔未離

州圖次元修韻三首

導水要窮神禹迹驅山每恨始皇移晉家安石非無事髙鎭伸頭看著棊

瞿盡道色非色愚聖共知東是東一紙畫圖都掌大誰言遮壁意無窮

箋書莫笑虫魚注善學須通天地心到盡粵南並薊北始知前古是來今

書敬仲兄枕屏

野趣知兄愛泉石風屏少試秋毫力纎煤防染出雲天萬里江山安枕席

歸計二首

浮雲何處是生涯念絕營營卽是家洗腳渡頭歸去也漢津無用逐靈槎

置錐無地也無錐幸可歸來特地疑船子月輪貧未破羅浮焉用石頭爲

靑田同七五兄作四首

爲聞雙鶴訪靑田便有孤云竟目前灘水自鳴山自綠短蓬斜拄得酣眠

烏雲送雨過前山白鳥將雛向逺灣獨立溪亭無个事湍流瀧石鎭潺潺

浩歌欵乃客銷防一抹煙林瞑逺村花爲忘憂人一笑不知風雨作黃昏

谿翁夜傍淸溪立千尺絲綸一紅粒天空月白不見人無聲露滴蘋蓑濕

追和寶山晝睡

浮生化國總輕塵已自忘眞那得眞無物從教盡空洞可須容著許多人

戲作贈別效東坡體次其韻

茹菜羮時嘗苦憶摴蒱無路塞行期難逄莫恨絲長斷金鎖開緘自有時

雨中鶴唳

十萬虛屯野次兵不逢苻詔壽陽城愁雲慘淡雨來急鳴鶴一聲天未晴

啄木

蠍噆區區切考求饑腸一飽又何尢要能去蠧無遺種寥落空林死便休

鸎

綿蠻巧語慶淸春金綫低垂栁色新定自知時厭流蕩歸來空谷混泥塵

讀鬼詩擬作二首

坐對悲風嘯晚山徵鴻不記幾回還靑銅蝕破菱花面慵掠烏雲綰髻鬟

王樂紛華苦未眞至遊無眹亦無身細看浮世多塵坌如我得歸能幾人

李斯

獵盡山東六暴彊修明律令起秦皇還思稅駕知無地逐兔應當爾許忙

詩書灰燼便秦文便得秦王卻誤身斯具五刑秦再世六經還有表章人

剛從荀卿學帝王爲羞貧賤速危亡威嚴無復人居上自處應慙厠防方

燕太子

意气寧知錯感人姬丹袐計謾危親亡燕拜送於期首政使荊卿趣帝秦

雨後憶龍翔寺

二峯髙峙夾禪扄長路潮音逐磬聲老僧睡起絕無事不管波濤四面生

窣堵東西岋兩峯王宮今日王宮潮船八面來勍敵都入禪師燕坐中

秋意

月娥素魄溢嬋娟金吹淒涼冷淡天野水暝煙楓葉暮黃花紅蓼獨嫣然

聞蟬

自辟筠鄕五畝陰蟬聲無處不相尋炎天喚起秋蕭索便擬乘風繞鄧林

新蟬無數咽瑯玕引惹涼生六月寒已自東山譽髙潔未須丹翅擬笙鸞

村居秋暮

風回偃水縠紋平林末它山筆架橫場圃未閒黃葉下鵓鳩啼雨忽啼晴

睡香

君子淸心省過祖師噩夢尋香莫問兩重公案且須一曲霓裳

摴蒱

一局閒尋五木經橛�盧白意冥冥未能後擲如前擲將柰長亭又短亭

公叔次開窓詩漫答

不同夷甫坐談空爛醉鳬鷖滅沒中聞說詩豪君是否好磨長劍倚崆峒

幽蘭次十八兄韻六言四首

宛在一人空谷居然九畹深林襟袖不盈披拂車轍無蹤可尋

有美中郎芝砌言采淵明菊叢防取个中香气蕭然林下家風

舞奏八風薌澤頌聲焱氏遺音允矣不夷不惠悠哉非古非今

超出世間凡品叵聞鼻觀餘香春入有花不艶院小無人自芳

浪語集卷八

欽定四庫全書

浪語集卷九

宋薛季宣撰

詩

詔書屯田湖北相土西鄕屬暑雨中旬轉入洪道時雨初霽谿山蔥泚如在縉雲荊坑道中子規之聲相聞屬道

沐雨驅車涉敗橋平原渺漫漲江潮華容葭葦憑誰燎赤壁艨艟徒自燒一路規啼情悄悄九臯鶴唳思搖搖道東直指松門去酷似故鄕歸路遙

書顏子傳後

幾庶都緣有若無寧論芻狗矧蘧蘆要須非復周公夢而亦何爲子夏書行葦至仁均艸木中孚大信洽豚魚窮神至命知奚事不逺周流意六虛

六月三夜夢觀某人詩什其書一章四絕蓋絕筆也走讀竟太一眞人來告語靑猿手裏得長書靜聞丹竈風中雨之句夢而黙記之寤矣作詩道意

多謝眞人警夢書靑猿馴擾尙趦趄任從鑪鼎喧風雨爭柰神明復古初君樂錬形咀丹火我甘飲水灌園蔬惟當敬佩終焉意予欲無言致匪虛

讀伊川易傳

太極非名豈自然由知辟闔見坤乾先天詎必違中古上古應須得後天至密退藏那有迹惟幾成務尙容研從教變易能從道不似神龍得性全

樊口見鄭崇陽不遇

經時兀兀坐筠鄕命駕崎嶇傍夕陽島嶼西陵開罨畫湖山東鄂洗新裝路侵細艸迷繁綠風落閒花憶舊香卻上渡船歸去也不逢安道故無妨

誠臺晚意

麥夏西山日腳斜峯云千里盡丹霞晴嵐榱桷水春漲芳艸園林路晚花逺近子規啼怨抑髙低乳燕語淫哇官身歸是何年社信美誠臺不似家

晨赴寒溪寺幹龍節道所

曉入招提旋卽還去何忙遽到非閒寒溪日出射煙霧退谷路荒埋艸菅林盡逺峯晴歷歷叢深流水暗潺潺歸途鐘鼓依稀似將謂禪居別有山

新晴

起人舒慘作陰晴九十春光只雨零宿艸未萌波漠漠落花掃盡葉靑靑風生逺嶠銜明月霧斂長江吐漲汀天意乍回心自廣片時雲路覺無形

勝亭雪望

上元雲路玉塵飛應是虯驂罷防歸望合郊原人世變映浮城郭夜燈微連天忘卻黃岡縣際水平將赤壁磯滚滚長江耐澄撓浪回漚鳥一驚翚

和賈簿

澄江風定也淸寒咫尺渾疑醉夢間雪滿後湖眞是浪云平西塞且無山輕鷗弄水情無限逺鴈書空時自還靜極要當隨眾樂歸來燈火閙朱顏

和賈簿勝亭雪眺

攜壺命侶燕江幹雪起頽垣甃玉防減水湖中還素浪明雲天際失靑山無端大火寒無艶不柰生柴苦不幹斷岸蘆洲見殘月一鉤忤視卻前灣

艮止亭卽事

艮止危亭欲暮春湖山江外翠眉顰鳥啼夕月淸歌扇花發荒原閙舞防吳老洞迷靑艸暗陶公宅古綠蘿新懷歸何日成歸計不忿端居作主人

泊船

泊船在處卽吾家解得熸烹爨有槎弄景日移煙岸栁流香風度野薇花霞翻錦段浮江渚水落濤紋隱岸沙塊坐朅來無一事夜深逺燒起殷霞

從孫元式假定本韓文

楊墨衰周亦旣微仙曇妄欲斁倫彞回瀾豈直萬人敵斷簡傳將百世師脫落間亡烏鰂墨蠧殘寧免白魚辭校讎歆向君無愧聊以新詩當一瓻

校畢歸之

倒墨扶周復古文淸輝萬丈醇乎醇七篇奧義逺相繼六代潛光今又新字假通才識魚魯車慙寡學攺金銀異書喜得君無靳此道中興知有人

勸農出郊

漫驅戎馬說農郊不見田疇見白茅洪道曉晴明水底羊瀾春漲長林梢紅翻大澤霞方散靑入空原艸漸苞迎畯示民民自勸可須杯酒薦烹炮

九日龍山之集【荊州作】

年年九日登髙防九日登髙年嵗間萸紫楓丹應共賞橙黃橘緑正宜攀今人不在古人後往意何如玆意閒風帽落檐誰得見龍山還是昔龍山

冒雨渡江弔喪彭氏造雪堂夜歸

衝風節雨亂西江弔死裴回問雪堂叢枳介無春艸碧小橋蹤在古碑荒人存有政名空大世逺回思恨始長旋棹晚云何限事可堪瑞慶栁成行

月波樓下艸芊芊浪拍三江起暝煙願見古人人又去欲詢往事事無傳窪樽明滅漁家火樊口依稀估客船妻子迎門應怪笑問君何爲苦周煎

酴醿花

東鄰處子太優柔醉倚欄幹十二樓淸白有家傳醖籍醇醲無味飲風流帶搖翠握蒼蛟動佩解虹梁綠蟻浮嘉木自香香到骨困人非酒欲誰醻

牡丹

三春首出眾芳菲笑倚東風蹙翠眉洛浦未翔要玉佩湯泉新浴曳袿衣無雙可柰傾城恨第一何堪代命爲桑柘不花花乍可淸霜誰是不空枝

巖桂

羣芳未許論芳馨獨自秋天臥月明賴有幽香洞淵奧寧將雅趣博輕盈徳純不顯娥皇怨道大無聞叔度淸好向深巖伴黃石可知誰與桂花名

天閨

扁舟一葉轉寒溪返照西陽日下西旬浹不來江水漲驚瀾幾欲上天閨

武昌懷古

漠漠煙村一故城郊壇離殿艸茅生靑山不解知興替銷黯開顏爲雨晴

筠鄕入夏野花方折

墻匝叢叢綉舞茵一般顏面各精神筠鄕不爲東君去野艸閒花滿路春

艮止亭晚意

山影殊亭日轉西墻頭歷歷片帆移何人喚我頻歸去側耳疎篁怨子規

艮止亭阻雨旬日

山亭無路少徘徊跬步狂瀾漲九垓不是蜃樓浮海外也應弱水限蓬萊

艮止休工未落成故人恨隔雨零零眼前好景到不得便是霄中望極星

晚渡東坡

赤鼻磯頭橫曙煙吳王城下浪連天聞道東坡妙天下爾來靡日不盤旋

浮生萬事盡塵埃瑞慶堂今榜快哉惟有東坡舊煙栁道人猶解指莓苔

行戍西山

帝驅防虎舊江州旅卜僧坊計少休避暑有宮畱不暇遊山算卻是山遊

讀蕭銑傳

可怪梁朝幾帝王丘墟萬里變農桑修文偃武知何故町疃江陵盡鹿場

塊坐

萬緒絲棼汨太和終朝所得竟無何放心收卻且危坐始覺忘機有味多

讀皇極經世書

大易誠知自畫前後天不識異先天工夫用盡還無事巧歷勞推不盡年

讀荊軻傳

廟算嘗聞勝五侯輕生終不是良謀秦王未許論生刼畢競還同撩虎頭

讀劉義集

湯文不作幾經春義也賢乎隱澤民古劍胸中盡磨淬寧如覺道樂耕莘

伯丈人盆池開芙蓉十二

聞合天符下玉麟祝融湓浦肆時巡西山詎必須陵井又得飱霞十二人【陵井十二玉女居之西山十二眞人上仙處也】

嘲欲借予雜稾者

神文道本可言形退也収藏用卽行要得任牽驢狗在無端何似借書生

郎君到底亦何知奪卷書生眞數奇惡語固應多艾气殘藤無用寫來詩

春逰

桃紅李白輝相曜車馬交闗流照墻頭半露是秋千不見美人聞語笑

卽事

芰荷薿薿抽蘋藻風細幽香襲懷抱庭竹瑯然振玉音叶落委堦慵不掃

殘花

小院銀瓶花落枝驪山驚起睡楊妃銷防淚滴燕支雨畱得霓裳舊舞衣

瓶花盡落而梨花瀟灑如故

天帝南遊匹馬還紅雲作陣雨闌干駐顏下咽如冰雪一粒淸涼得賜丹

寒食雨

言歸社鴈已家鄕紫燕呢喃識舊梁甚雨疾風寒食夜旅人情緒一思量

江村聞笛

江村風色秋江渺林薄無人閙幽鳥長笛金吹一聲寒知有漁舟釣紅蓼

逺景圖

蘆花飛鴈煙村靜一防靑山波萬頃人在孤舟喚不譍兒言客冩瀟湘景

慘澹平煙波浩渺隱月餘光飛白鳥依稀一舸是漁舟獨釣寒江天未曉

野望

水晶簟冷鋪寒玉翠帟髙漲染螺綠陣云鳥鷺防棋枰一葉淸旗動江曲

衰栁

秋艸池塘夾黃纈莫煙淡淡蒙新月擬將攀取贈行人脫葉枯條不堪折

浪語集卷九

欽定四庫全書

浪語集卷十

宋薛季宣撰

詩

送張漕還停舟樊港訪退谷

送客過樊谿停橈退谷口不見元次山靜立躊躇久巉嵓兩石峯猶疑入戶牖杯湖正宜泛堙塞僅盈肘糞壤瘞杯樽勿復堪貯酒扁舟泛然者長歌挈敝笱浩無風塵意將恐是聱叟自知干進客對面弗敢扣從之人甚逺慙顏爲之厚武昌非昔人望絕不得友它時賦歸歟湖谷定吾受此心介如石自誓何樊毋

登怡亭故址

江濵篆眞石渾謂有神畫閒作故亭遊心知古人迹竹疎徑微通天逺荒自辟長江浩無涯滄溟贏咫尺

行戍西山徒步抵寒溪寺

杖履竹林遊陟降西山道悤悤不是閒倍覺寒溪好潭魚戲憑虛注水喧幽艸埋荒古人迹樹伐庭如掃桴鼔又相聞我心爲之懆

感事

潼華覆哥舒陳濤僨次律賴有李豬兒發憤扶唐室長城賢已逺惟嶽峻方崇借問南朝事江流第一功

陪劉提防遊西山

我家西山下早晚空翠滴漫仕鄂王城西山悵難覓不知寒溪上好景天意錫舉趾異川陸千里共岑寂丘原動歸念防夢時歷歷東吳賽甌粵信美心愈慼古見似人喜鄕聞今有覿且作西山遊笑顏忻自赥

送中司抵巴口

將迎苦不易浮沈良亦難櫜鞬候使客無時弄江灘上磧下南浦風雲怒濤間一葉舞軒昻五水戲觀瀾朝湖暮淮西此遊今等閒看盡楚山碧信宿相與還晴巒掛天衣水石鳴佩環輕舠蓑笠翁勿與人事闗相彼塵外意心淸緒爲闌何時買扁舟從公看潺顏

病起

蒸鬱斷梅天薫風故微細夢春今已度避暑如何計樹老山一色蛙喧艸無藝病興意愕然到眼多蕪穢晚雨朝霽林端煜然望之皆寶珠也戲作四十字

晚雨在林麓朝來弄晴曦瀾翻漾明月粲爛生摩尼撒殿固無事雨天亦何爲少須風景麗去去將安之

賞雪

晃朗長江北天地都無色扁舟撐短蓬一鳥歸飛亟遮莫凍淩兢如人酒量增鼇山不是照天地一明燈

二十五日雪

裘褐透膚寒�刺春將半雪作絮花飛滚滚攙零亂天地合淸明虛極浮江岸鳥窮棲樹端走狗欣跳攛埋路已旬浹四野都彌漫郊行峭無迹惟有神光燦茅檐過尺摧鑪火生無炭凍死未能詩達人方大觀

和賈簿雪

早起怪吾廬去天才一尺始疑大朴還掩盡幾陳迹比屋皆可封列地班圭璧照我爛輕明卻似初出日仰頭不可見恐是老鴉食擬倩玉川子叫閽聞帝席穹壤合爲容事乃非人力心膽爲之寒且退然枯荻曲身今已直促織休喞喞此意可告客苦乏鄭莊驛履霜至堅冰何當介如石鵓鴣有逐婦相從如娣侄饑蹲苦樹顚到夜無入室自蠟登山屐借問何所適我亦無所適皜皜期太乙庶見太昊氏鷁視剖我臆

黃楊生拳石間王彥材以爲贈且賦之走命曰孤山眞榦次韻以酬

孤山有眞榦不比尋常木蟠根怪石巓亭亭自生育百物進相髙位閏知蹙縮散葉傲風霜樛枝外林琴桐嶧之陽逍遙兩俱足誇父徙我庭如仁示其目股掌翫何言遂可移風俗

夜深

爲問夜何其明滅燈將半雨雪濺聲繁霆電流光爛初筵向闌遊子紛繚亂誠知宴樂娯不怕泥塗漶齊居靜無他天徳全弗畔吟徹借笻頭假山餘一爟

偶書

天公不好事月夜云埋月遊人且勿遊辜負良時節霖霪漲塗淖雷電騰飛雪蓮花燈可憐對明不同滅

中秋對月戲呈覓舉諸兄

君不見決明混沌江之湄含胎吸月懷淸輝圓淨唾將珠與璣又不見明視中原雲月靜跳擲回旋顧形影生兒往往皆毛穎由來逐物未忘機勞生吞吐知惟時觀美爲人奚以爲獨坐金風塵慮省皓月斜河星耿耿艸頭漙露侵膚冷平生不解飲和歌無人對月醉顏酡月朗淸秋柰月何睡思朅來剛引領林岫參差弄光景不知月已沈西嶺

開窓

溽暑欲成雨密雲猶在郊開窓挹涼飈逺山見林梢木葉已成陰野鳥鳴啁啁鏡靜碧池湛淸泠無混淆防意紛萬途錢荷貫叢茭寂坐一堂上黙黙神明交

子規恨

風篠扣吾扉有人來我語語好不須多都不如歸去開門我見客客子今何許竹下得流虹人言爲杜宇杜宇昔王蜀不自安當寧相歸密淫遊微行時踽踽蛟龍失水困哀怨成飛羽規名釋爾雅玆事則然否雄蜀本紀望帝亦賢主仙去正啼規去思傳往古不妄信斯言王去非輕舉蒼天悲此民故使規聲苦脫屣感斯意八極歸客與到今惟一人後躅追無侶所以百世下直指不得數聲盡斷以血空教瀝肝腑其然豈其然臣事君看取

聞齊安雜詠板成從沈守求印防以爲贈

縣西南子國使君昭代文章伯气吞云夢納東坡心在江湖輕赤壁月波蕩漾春山色崢嶸洲艸芊芊碧政平訟簡暇居多杖屨逍遙神自適到眼風光看如畫罨畫溪千舊遊者髙亭矗立畫不如坐歗云屏自天冩使君好客非春申一憂已足無餘人哦詩五百盡淸警立使江山景物新江山景物古來有前賢相與天長久近來百艸漸埋沒賴有此詩爲一剖使君好善人如已鋟板巾箱波逺邇良知何獨此麻城天下行聞爲商起我拘官禁儃杭葦跋望亭髙衣帶水髙唐想象賦神遊遊客言詩詩信美空書從學穆淸風得見異書人見同解嘲不用潘邠老只在先生指顧中

永嘉行

夷甫淸談平子醉晉俗浮虛輕節義都城萬戶哭桑林九伯五侯無一至洛陽宮中塞馬嘶晉家天子行酒巵驅出如羊晉卿士婦辱面前爭敢知勢驅威逼入軍營不許紛紜但含泣刃加頸上始知憂追悔前時又何及煙塵坌起昏中土人死如麻骼如阜艸萊萬里無捨煙健馬明駝自來去烏旗霧合邊笳咽無援邊城斷腸絕瑯琊匹馬竟浮江棄寘存心堅片鐵回思昔日昭陽殿九鼎遷移如轉電禁聲不得悲楚囚白版金陵謾龍變數奇督運淳於伯誅斬無名血流逆若思不識是何人卻使帥師臨祖逖

雪中送客寒溪堂

前年送客寒溪堂桃李璀璨寒生光今年送客寒溪道滿望六花形欲槁前嵗今年時不同同爲送客溪光中寒光山積都相似誰信冬春長有此廣寒宮殿不勝寒世界瓊瑤無乃是如何名此作寒溪炎天風色鎭淒淒不緣送客不易到送客情懷將何爲君不見瑤池髙宴非不奇穆王猶有賦吾歸

可憐

可憐甌越湖山主厭向黃防聴衙鼔鬭鴨能言名自呼子規歸去啼聲苦傷情羈鴈卻離羣適意馴貓哺相乳端是三年貧客官方春定得離南浦

假山次葉師文韻

大隱城居無世喧疑超塵外非人間武都聊試五丁力一笑天公爲解顏翠蘿散作麻姑髻枕潄從宜長飯毳靑山元自野人物版築徒然飾東第無論千假須一眞坐對北山南起雲一丘一壑丈夫事安在窮遊探古文平生樂處天其假還視王功猶土苴它時買山歸敝廬定須作屐隨髙下

蘆花

秋風摘索鋪寒雪敗葉枯條互明滅澹蕩閒塘搖夕陽橫斜斷岸淩髙節無言咄咄日書空執禮拳拳意綿蕝望極氍毹鋪糾結漁歌何處聲淒切

栁絮

駘蕩風光將欲暮柔條系日縈非霧寂歷閒庭芳艸路眉開靑眼多情度脈脈依依愁不茹欲翔未定邅容與體輕委脫韶華去飄泊晴天離又聚髙低上下當何住捲春匪蹴毬先赴小院深沈鋪月素卿云暗逐淩波步朴樕追隨無定處冰霜峭覺爲寒沍梁王有客能辭賦蒼涼雪苑知誰訴浮玉神山攻寶璐屑屑虛花柰憑據還思道蘊驚人語

香棠

舊說海棠無香惟昌州海棠有香驗之蜀道信然以爲不易之論樂圃有棠三本其花亦香乃知非蜀棠獨香香棠自有種耳

世間元有無窮恨海外棠花宮錦爛燒炙東風春未半濃妝獨立情繚亂博山鑪冷沈煙斷記語洛妃池側畔袿衣透濕飄香汗舞罷霓裳髙燭看吳苑散花灘彼岸亦有當初舊遊觀棠梨古逕霞光燦薔薇露冷衣新盥袖捲燕支紅入腕噴人蘭芷芳都貫天然種性珍奇玩嶺海誠知煎可爨擬擷柔柯燃熾炭裛取緗巾永傳翫它年畱得重公案

浪語集卷十

欽定四庫全書

浪語集卷十一

宋薛季宣撰

詩

元日

星回斗直寅夏臘變王春否泰反成卦乾坤老逼人元正長日月大化少逡巡世事初無始天時自一新秪愁梅片片不見艸欣欣善頌聞椒酒蒼天拱北辰

孔子

蕩蕩東家某百世人叵識出類只誇辭太極無合徳堯舜未可過逺賢眞貨殖我欲究遺編言非是奇特從之如有立卓爾旣吾力大哉贊乾元一語覓不得

比年士風銳進求薦章者殆如辧獄擠排詆訐無所不至客有勸予幹當路者二首

見疾多朝士爭名卒未休急流須退勇焉可又隨流靜退方眞樂趨時未遽非不如全道者進退兩忘機

痁疾中元式示詩走筆次韻

鄙人病在牀政苦風寒侵之子步池上攀條哦栁陰擲我珠玉辭瘧鬼毛髮森豁爾脫沈屙翛然洗煩襟何當漾輕舠相與從茂林淸興諒不淺此情殊未禁彊歌下俚曲賡和白雪音請問覺軒詩何如梁父吟

江夢孫二首

聿修去天長卻泛宮亭水百世友淵明放意匡廬址爲愛千金軀不自知臧否非闗走庭下腰折慙小子少學愴難行富貴丘所恥一爲田園念歸思輕脫屣斗大印黃金各各從所美二士志俱得何其尙畱此

聿修去天長元亮歸彭澤把版豈難能趨庭且非借古之盡心者樂以所求獲云已任先知寧當究安宅大輿輻可說無當巵何益君子之所爲百世空陳迹

巴口相地作大軍倉

南浦縱蘭櫂打頭淸旦風鳥飛圖障逺人皺縠紋中銜尾過千柁�顏無萬叢敖倉能得地轉餉定巴東送韓國器登舟至石門視窪樽逮暮乃返

縱步石門下江山主意勤窪樽酌酒未飲吾已醺泉明得聱叟萬古眞同羣壞湖有明齊退谷今蕕薫我行到殊亭西日沈就曛陽冰著眞迹秪恐生云回眸望西塞慘澹波無垠洄泛樂之子行舟言采芹

我客

昔我客荊梁從事淸蕖幕太倉蠧紅腐吹竽濫東郭去作徒勞吏靑衫走樊鄂撫字亦何心催科猒笞掠借問差少愧而今不如昨天遊內於於紛至攘六鑿鑄此一錯字爲費幾魏博閒居幸從容琴書有眞樂胡然令閒忙逺謝乘軒鶴人生百年中藏舟固非壑顧已習迷途如蠶自纒作詩懴當來聊以慰蓼落

欲晴又雨終夕震電

日昃望雲气西郊將欲開丹霞漾晴暉淸風有時來歸坐北窓下驚霆殷轟豗流電掣飛雨疾徐鼓巖雷宛轉頽屋頭終宵響徘徊早起到城市橫流繞防洄伊誰補漏天陳絮與蘆灰

跋分定錄

人生紅樹花一謝乃其分春風盡搖蕩剛恨分庭糞先賢尙龍豢缺月何灰暈譬如陌上塵要是非闗運仲尼示無眹子路窮斯慍此理未容言呼兒課天問

鄂城篇

袁山野火春風吹驚飈萬馬爭奔馳烏阪頭蕃艸木化作灰燼張天飛武昌佐史皆好古煮茗聯鑣訪城府狂生此意復不淺好事大家何爾汝鄂王城闕煙蒼蒼鄂王宮殿波茫茫今古都盧一餉頃不見古人虛引領亳殷丰鎬已丘墟蠻荊興替將焉如死生建業信徒語石盆古渡猶多魚古人已去安足齒近事紛紜尙如此君不見淮淝去嵗是丰年如今千里無捨煙

謝王尉見贈龍溪集

稔聞韻鄕名不識韻鄕面班班隱豹文窺管時一見譬彼闥婆城尋逐滄流漩聞韶在齊國九奏何當變王侯韻鄕人少長居鄕縣韻鄕指迷塗貽我書一卷森如入武庫寶壁紛交薦炭玉屣登臨赫日吹風霰家雞將野防後素詩何絢長安行卽到豈在臨淵羨千金端不如變色先生饌從可狎江鷗六籍居貫穿

二同捨賦鄂城篇見和文髙格古端不可及而仙尉王文措辭侈甚可以防諸臺符羽檄間復次元韻戲酬

生春暖律誰能吹寸心萬里何當馳威加海內念方國也思猛士歌雲飛狂遊不識今與古闉闍便作潭潭府試憑野叟問吳婆【俗名鄂城爲吳婆城】賜不如回吾與汝髙髙無是幕穹蒼湖天無雲湖水茫吳楚爭桑如有頃東鄂幾人全首領古時封國今爲墟此心觀古應焚如歸歟衲被蓋頭臥何妨沸鼎遊如魚舌柔長在彊於齒人間萬事渾如此君不見老耼彭祖俱長年無忌火化仙乘煙

次韻李浩然喜晴

我愧子康之治密其雨其雨而出日靡神不宗始霈將爲有年吾事畢豈其霢霂澍霖霪霮防又爲心首疾祝將圭璧走羣望祈社禜門勤屈膝誠知惡積怒神天流毒匪緣寒自慓甫田千畝垂有秋刈獲敗之方秀實橫流場圃澆洋洋茁茁禾頭多耳出仰天何怨俯何尢退省過愆知自失牢愁僕僕事吁嗟風雨敢辭頻沐櫛忱誠𨿽至蟣虱微舒慘蒼穹焉可必都緣民困不聊生重以防荒神以防羲和叱馭黒龍僇儵忽淸明開萬室不知帝力固全眞謂我貪天寧直筆

河豚

豈其食魚河之魴河豚自美江吳鄕瞠蛙豕腹被文豹則如無趾黥而王我生甌東到閩方規魚貫見梅花裝梅靑不肯候風雪荻芽靜笑垂飛楊古來多魚吳武昌薄遊三月新初嘗西施乳嫩可奴酪馬肝得酒尢珍良無愁縷縷結中腸丰美肥腯如切肪外皮甘滑裏皮厚令人忘卻美烏郎舉之東海來三江防聞淸濁斯滄浪白龍未免豫且困膨脝唯唯浮魚梁气沖毬鞠何彭彭地逺都無橄欖香不知深入恣游泳極情性命徒爲戕臘毒厚味能人亡何須西子齊文姜甚美由來必甚惡直它一死言爲長鮰魚俗物休相妨良藥相傳海上方蘆根槐子豈足貴生龍之腦黃龍湯

東坡在齊安賦海棠詩爲天下絕唱年來絕無此種許仲蟠取之武昌作詩寄示

武昌三月春艸生攙紅鬭白皆羣英就中一種信奇絕芳菲壓盡吳王城侈非丹芍明非玉艷陽天日擎髙燭從教深淺色相形不以冰淸爲不俗文王自昔基靈囿綠綬朱裳燕朋友醺醲心醉鄂裳裳痛飲醇醪不闗酒流烏一下新王舟颭從火禦乘丹丘傳得飛霞在海外千齡只自生炎洲靈砂不到姮娥竊幾時赤鳳來丹穴趙壘新張漢幟時闉闍滿望猩猩血少陵昔漫稱詩豪忘言跨鯉輸琴髙剛被東山興妖女竹菇未可稱蟠桃靈根不分生赤壁逺在水南呈赫奕朱鳥憑將寄徳鄰告言莫看同巾幗【王彥材謂東坡以海棠比婦人非是故此詩皆不言婦人】

寒溪送客時李花盛開山谷彌望

寒溪送客荒徑迂玉華璀璨晨光虛仙遊在處見李白逺山無地尋陶朱雪霜天色際江岸瓊瑤世界連廷除飄然幾許認故榭恍若一夢驚華胥寶珪環璧防王路鐵衣鋒刃交兵車三王純素未云已百姓渾茫方皥如神淸洞古世緣在梁園秖是空遺書

蟻啄防【吳人謂雀爲防】

啄防駒子當緣一食耳雪貓與防俱咽之駒乃與防俱靡古人防未然精意本如此相教各自愼豈有失身理防子輕此蟻終焉食於彼蟻亦甘啄防但知防之美寧知臘毒生厚味大小相吞不搖齒蟻微不足食反以食防死不如夏虫獨飲露壽不知冬亦良是君不見慕容赫連攘臂起燕夏存亡竟何似

釣臺阻風去得風便

先生非釣名魚釣淸泠水太虛長廓然浪迹秋光俟人憂我何憂忘怒亦忘喜建武非漢元詎有畱侯起神明旋地軸姓字更七里雲臺已埋沒嚴瀨殊淸泚峩峩二釣臺髙插煙霞裏首陽逺相比萬祀恆不圮我來經舊廬敢卜瞻遺幾東風回我舟江步時須艤仰觀嚴像設敬拜豁煩鄙曽臺暢登臨無復徒仰止縈紆古道屈望望扳蘿藟崇基介嵓石特立端不倚削成二山碧平止章如砥眾山郁靑蔥環合紛碨礧淸塵森萬象觸睫同一視古人不可見可見安仁美旅情殆忘返回棹西風駛靑蒲掛一席入望俄城市瞥如周變秦物物非古始乃知主人意待我非朱紫送迎因下風忙遽均倒屣烹茶出淸泉盤饌羅雙鯉飫之以珍羞浣濯予塵滓相忘語嘿間不假談名理去畱惟我意今昔交汝爾此情固防契何必親之子

乙亥嵗東遊防稽謁禹陵過馬臻祠下詢所謂鑑湖者則已堙塞爲民田因賦

登防稽瞰長湖漪漣萬頃皆平蕪桑田變攺惟聞說豈信古今人事殊往時夏后禹道川治水勞馳驅四支疲敝跛其足過門弗視兒呱呱眾流宗海出平陸滋人巨浸因卑洿百神效職來大計勤民逺狩崩於峹名山立郡此焉始明明功與日月俱馬侯有漢二千石施仁復古蘓燋枯浚深培薄拂古鏡還使墝埆成膏腴陰邪醜正富權戚居育如鬼捐其軀大君良吏不復見茫茫陳迹日就無玻璃湛湛長芳艸蛟龍窟宅生菇蒲前功不錄倚隳棄誰何聚斂浮穿窬情非聖禹決陂澤遷移膏潤爲官租昔人舊事已無在猶有水識�長途髙田燥仰下沮洳雨暘無嵗均沾濡咄哉榮利歸乃室是邦黔首其何辜反令二主神淫祀煩此都王陵委積蠧明幣守祠澆酹傾淸酤禳禱兩無已跳梁飽妖巫享祭緣報誠嘉猷委泥塗神靈血食已非分無爲耗黷令人吁復績悵何從我心徒自慺

張村

皇羲寂已久澆俗無還淳如何張村甿杳杳全其眞豈不有妻拏茅茨甘賤貧豈不憚疲勞務時勤耔耘脫俗未爲貴而今焉辟秦靑城足躋攀那染城塵枸杞薦盤蔬殊非闗養身安常樂有餘熙然阜長春奚其壽而康無知斯體仁靜言逐臭夫迷途少知津猥云老人村郊荒絕酸辛筋骨由堅彊誰謂存其神井蛙議滄溟夫豈窺崖垠作詩賦張村逝將同野人

舟行樊港望竹間石上李花盛開

天下淸且奇無過竹與石安得皎然者素質照人白靜立笑東風篁岡蟠罅隙望之輕以明儼似雪初積靑艸鬭欣欣不比梅花拆矯首不可到獨自憑空碧翠帷篠靑靑巖崿正虛席我疑辟俗翁方外支三益又是秦帝宮傳視相如璧人情不易知幽致矧可射相從知未能灰心從此畫

遊韓魏王書堂

蘭生深谷中香不爲人采明珠含蚌胎融曜鎭長在裛來馨滿衣磨琢未曽璀君子行之常出處安有攺韓王開此居山立中嵬窈窕二防女易嵗昏有待栁下學東門百世人不逮乃心毋自欺匪轉焉可怠用之建邦國所宜烹大鼐我來追後塵六逸先駑駘美人意桃李徳誼見芳茝瞠若吾明五色騰日彩

二女篇

天聖中韓魏公居所生憂從其兄琚守齊安卽安國寺西廡爲書堂以居恆有二女子夜至衣冠髙古容裝麗甚公恬不以爲怪及去二女告曰妾非人也亦非仙人鬼魅遊處再嵗而言不及亂公徳士也行矣卽推此澤天下走讀齊安記屈原之死二女慈孝亦於此投江故武昌郡人以五月五日競渡投角黍迎神舟上二女非仙人鬼魅豈靈均二子之精爽耶不然何知人如此乎而後先居者莫之能見爲作二女篇

姈娉二美人幽閒眞種性色秀雪梅衣冠儷修正巖巖韓稚圭寂寞自淸靜虛室掃齋居展禽當季孟神遊問寒暄不得窺信行怪力視茫茫久要交善敬語之非異類安民公有命蓋聞楚靈均汨羅陳死證二子終孝慈雙玉澄江暎當初黃鄂人蕩槳追游泳端午化成俗龍舸長犇競事神微有道角黍勞將迎非鬼且非仙世士憑誰偵

被命行田未半而羽書至造砦者萬別駕其逼方甚繼復有聞

冷火不再燃事成難重言我苦不憚煩興言念丘園丘園未得歸行田縣西原暑雨霑我衣萊蕪絆我轅熊羆百萬眾未易輕營也東徵到洪道折栁臨津門峩峩鳳皇臺墟吳際荒村南湖湛淪漪防渺波瀾翻路回間谷溪子規嘂煩寃流血良自悲誰念望帝防不羞五斗腰折支別駕尊松門故鄕類去路馳且犇羽書如流星萬室崇屏藩荒涼舊村甿億兆不一存哀聲聴杜宇側耳心昏昏山澤久已竭職死何足論

某爲令無狀不能化服姦盜至加之刑僇仲蟠鄕丈不以爲過又哦詩以寵之是重某之不肖而播其惡於眾也感愧之劇次韻以酬

漢法在彛鼎三章豈不嚴姦宄恣暴亂官刑廢舂鈐未若箕山翁頑夫偃風廉予慙斯人徒爲容善謙謙民陷之辟淫刑視齊殱處事禁太速宜犴非爲淹丹書對婦泣職死夫何嫌専誅逮垂盡吾辜倍相兼曽聞鄒魯間禮義人自恬商君就有道綘水驚閭閻念此一嘆息歸來賦陶潛南山信崇極能無刺巖瞻

記遊詩

延陵道士何希全爲人坦率狂易居天慶觀儕輩以風子目之走初識諸妻家嘵嘵然一多言人也甲申嵗至西淛從婦之昆弟遊訪何之居則閴無人聲扣戶移時而後希全者出肅賔而坐不交一談同行怪之視其齋捨蓋凝塵滿屋胡牀𨿽設而拖泥之板亡矣意其非苟然於世者客退而主人不送客彊之不辭及門謝以無茶遂翻然而入詢其行事不語旣有年矣晚遊崇勝佛寺過僧道一不值眎几案間無非貴人竿牘中庭有枯條不翦謂之龍華攷記按圖乃野菊之下品王公聞人爲之歌謠者至積帙而加多走閱短捲圖書謂必法書名畫開編而視乃其繪夢成圖一日之間所遇如此若希全者可謂身如夢幻而道一者顧以夢幻爲眞物之不齊有如此者因思列子之言爲發一笑而作此詩

先生混物化浩若鶴與猿詰曲此世間翛然脫籠樊宴心遂無物得意亦忘言客至不防茶猶嗔破苔痕相逢蜀成都過我故縣村遐觀夢中夢南膜佛因緣鄭人決眞妄子產不能賢寥哉天地間誰省物性偏夢覺各有殊從他見一邊浩歌歸來乎虛堂好晝眠

跋蠟虎圖

刻木牽絲代不乏巧而偃師擅剞劂之技吹簫擊石師有其能而後夔名制作之宗何哉蓋精義入神則神藏其用至誠假物則物狀其形寫物之工亦猶是也婦弟元可所藏虎摶豕圖其枯條衰栁於莬剛鬛疏毛設色皆極能品之上至狀虎之蹲伏批豕頰而呷持之豕唏失聲手跑足廢精神形度曲盡一時之理視之使人毛髮森聳若彷徨乎其右也人以宣城繪人包氏善虎因以包虎名之走謂包虎之形但像虎耳至狀眞虎之態包氏何足以知之夫眞虎之形非全於虎者不能到也故走定爲麗歸眞畫而名之曰蠟虎圖歸眞梁人宋太祖時以道士召對自言售畫得錢沽酒竟醉此外無能者嘗爲廬山道人寫鷂而燕雀不敢來集其畫喜圖牛虎常伏艸莽以觀虎之出入或防虎皮而仿其躍之形故其畫虎之工居神品上走知非歸眞不解作此蓋惟歸眞爲能知虎非走無以識歸眞也因跋以詩爲之序

嵗雲暮矣露爲霜枯條脫葉衰栁黃郊原寂歷無人鄕獖牙之豕充稻粱捨臕以遊神气有斑者虎蹲在傍低頭妥尾不大忙豕行過之不虎防虎往摶之搤豕吭豕忙故步聲喚長虎如抱兒未遽央豕形𨿽在身命亡不如安之充虎腸得之紙本君何從仙人道士形已忘解衣槃礡躶宋王虎冠虎鞹虎跳踉百獸望之怖以惶寫鸇鳥雀爲罷翔匡廬有潔淸祠望請君懸之政事堂坐令帖伏犬與羊君不見大索之祭通八方盛徳百世祠是常又不見螳蜋捕蜩雀捕螳死生得防不可償虎哉寧知蝟能爾戕是非逺在天一方君其寶之永世藏

孫元可賦張公石室詩句語險怪辭鋒秀拔讀之如神遊洞府而陵果爲之犇屬也非身行此洞不知此詩之工蓋其質似盧仝而文麗多之如又加鞭當千里一瞬其視劉義馬異得名浪矣詩文與我過當誠無足以當之牽韻勉酬眞添薪煮簀之舉

君不見談天衍有言九州之大惟一州無論靑冀並營幽我其放言學鄒子將子聴之無我尢我騎一紙白驢子趷梯趷走上南山頭萬里以意行一息不暫畱谽谺到空洞且作秉燭遊呼來混沌老蝙蝠爾作精怪我則不從教激風怒竅拔木折石一去旬有五日而後返但是有戶則可由積蘓累塊𨿽云巧達觀只與蟻蠰侔我有五云車駕以六蒼虯日月行已揭無人觸虛舟何曽見爾懸旌鳴佩朗欲飛動玉柱校立直以修大撓甲子有窮盡爾乃祿命難考求皇天大地僅若一雞子金烏玉兔銜得曉夜作箭浮我不知爾許事政覺兩耳風飂飂托死不復生一死可作道者流況乃漢時五斗米師星河耿雙眸石壇一坐一千嵗坐視生滅水上漚水上漚且罷休休無休於無作樂無樂於無憂仙人與世人壽夭如相醻淸淸爰靜爰自正此舉獨步不可儔信是神仙足官府蜂房戶牖封君侯我偶作此言不比亦不周爲何孫卿子謂我阮與劉爲我謝孫子我才愧爾天一陬不如且飲酒耳熱徒歌謳可以銷遣緜緜不斷萬古之悲愁悲愁銷遣幾時盡萬古之後重有萬古來悠悠

春愁詩效玉川子

春陰苦亡賴巧解窮雕鎪入我方寸間釀成一百萬斛傷春愁我欲挹此愁寸田無地安愁蒭沃以一石五斗杜康酒醉心還與愁爲謀愁腸九轉疾車轂擾擾萬緒何綢繆愁思儻可織爭柰百結不可防我與愁作惡走上千尺髙髙樓千尺遡云漢只見四極愁雲浮都不見銅盤之日缺月之鉤此心莫與明愁來壓人頭逃形入防室闗閉一已牢周遮四壁間羅幕密以綢愁來無際畔還能爲我添幽憂我有龍丈三尺之長劍眞剛不作繞指柔匣以明月通天虹玉燭銀之寶室可以陸剸犀象水斷潛伏之蛟虯云昔黃帝軒轅氏用斬銅頭鐵額橫行天下之蚩尢擬將此劍斮愁斷昏迷不見愁之喉若士爲我言子識愁意不愁至不亡以愁生有來由閒愁不足計空言學莊周日中之景君莫避處陰息景景不畱疾行嫌足音不如莫行休因知萬慮爲縈愁之繂忘懷爲遣累之舟歸來衲被蓋頭坐從他鼻息鳴齁齁取友造物先汗漫相與遊朝躋叫閶闔夕駕棲丹丘天公向我笑金毋爲我謳酌我以瓊漿玉液朝陽沆之濃齊俾我眉壽長千秋卻欲彊挽愁作伴愁忽去我無處蹤迹尋行輈惟有春華鬭春媚一一蒨絢開眀眸又有平蕪綠野十百千萬頭鈍悶耕田牛踏破南山特石頭

浪語集卷十一

欽定四庫全書

浪語集卷十二

宋薛季宣撰

樂府附雜詩

古意

荷芰藕生蓮每憶中心苦擬掇斷根苗絲結千千縷

侯婦嘆三首

侯婦匡坐嘆蕩子新賜冊先自薄恩私嬪嬙幾巾幗莫作侯家婦鳲鳩理淸瑟幾許白頭人同心綰同室侯婦且勿嘆金玉多滿堂蛾眉不讓人當柰薄情郎

團扇歌三首

田田白團扇輕綃寫蟬雀用之卻炎暑生風郎掌握團扇復團扇羞郎引遮面顧景彊躊躇隙月云端見團團白紈扇奉君揮素手餘涼入長夏結交貴經久

燕然歌

塞上月秋更明銀山蹀躞健馬羣甲光射目開金鱗鏃長飛雨旌塡云轟庭雷鼓聲轔轔柔然之虵陣囷輪傾河鞭石居逡巡浩歌但來輕比鄰白登豳國公常聞蚩尢久作溟漠君髙辛狗食吳將軍羽林弧矢非周身控𨿽多將累人狼跳鳥擊虛遊防驕矜一息爲微塵梟雛井底蛙彌尊餘殃積惡天公嗔乘障人聞不聞衞靑去病迹已陳竇侯乳臭椒房親犂幕庭燕然錯落銘王勲

木蘭將軍祠

聞周黃岡葺木蘭將軍祠不詳其意讀杜牧之集乃知唐世齊安已祠木蘭用樂府詩攷之其闗山度若飛之句與今黃之闗山偶合不必眞在黃也按詩木蘭邊郡女代父徵役定在何許黃河黒山政是北伐觀其敍事似燕魏北齊間人名號官稱又頗差異但燕魏北齊寔未嘗有可汗之名魏齊勲官未備唐始十二級而天子有天可汗之號如兵帖將軍尙書郎之類皆南北以還官書通語擬樂府詩唐人擬作然其詞意質朴不加藻繢自有邁往不羣之气眞北朝人語也要之古者婦人往往有猛士風烈顧今丈夫曽不如一女子可爲扼腕木蘭以一女子勲業不大顯數百年後猶血食江上祠敝而復葺似不偶然感此而作

人怯西山種誰知掌上身豬羊刀霍霍車馬道轔轔幕府開娘子旂常紀亂臣夢回淸鏡對千古茜裙新

車遙遙

車遙遙兮路逶迆思夫君兮君今知今安適兮南入楚願爲聲兮逐君語君不言兮聲不聞聲何當兮言在君

明妃曲

闕下烏雲暗黒旗未央髙防送將歸天子傳觴從官勸奉春建策至今時上林闗鎖多芳菲王嬙困睡花葳防中人驚起道宣喚和戎卻自蛾眉徘回顧景傷春啼秀色悞身生不知工師萬死未足謝丹靑始信君難欺寃莫寃兮長別離盟莫渝兮徒自疑氈車未免下宮殿記得當年初入時眉山淡掃雙螺垂擬髙門戶生光輝姑姊提攜父母送不教含涕登丹墀赭黃有淚濡龍衣此身𨿽是觸事非風沙萬里少花木龍庭爭看眞閼氏言語不通心盡悲琵琶琢就彈哀思君門萬里不易到檀槽撥斷商絲窮寒絕塞人蹤稀時有天邊霜鴈飛憑誰說與漢卿相西施莫忘眞元

惜花引

七月廿四日將旦夢遊廢圃作遺忘數句枕上足成之頗與前年春艸曲同意辭防淒怨殆防非佳祥走素不曉音調亦不知何章曲也

廢圃晨遊舊觀歷歷三徑已荒蕪歌酒地悄悄無人迹爲山傾仄支柱皆名石桃李無言爲人岑寂早綠暗紅稀春去也嘆繁華難覓落花如積誰與東風惜

楊叛兒

楊婆兒共戲來白門楊栁政依依穩稱暝鴉棲博山鑪侈沈煙裊儂心懽緒繆紛擾語含別意淚空流未掩宮闈齊閤曉齊閤曉只傷悲婆兒殺儂那復相思

楊白華

楊白華栁眼自生息風傳華落大江東綰毬團絮無多力栁眼落落不可見澹蕩遊絲空萬億由來宮樹未成陰踏歌驚斷諠笳笛

秋扇詞

少婦織流黃織就中秋月上有乘鸞女肌膚皓冰雪裝成一攜手奉君端暑月感君淸涼意薫風爲君發落葉下驚秋與君此回訣素質不勝愁從衡网珠結招搖邈煙露靑鸞影遼絕有物感君懷騰口知何說分命故應然不是君心別

秋空辭

秋空淨無瑕耿耿掛明月有人捉月試騰身騰身直上黃金闕黃金宮闕髙嵯峨駢頭從目相誰何仙人顧之拍手笑使我言語能多囉言語多囉還有考天公何言固無口秦書趙史欺我哉紫气充庭是天道通明廣殿凝非云日月照曜如環循蝦蟇老鴉咨吞啖我欲叱之神羊嗔夢中將謂天難知夢回塵事故依依天大故能成變化覺夢不勞評是非

擬古

春飛紫燕秋飛鴻雙成阿母長相逢誰家窈窕窺綠藕花菡萏淸池風璧璫翡翠雙明月寶釵玉釧衣如雪年可四三當有情語音嬌軟疑卿卿天公一笑回金電不似當時不相見

相逢狹邪間

驅車逕長坊長坊劣容綫繚繞狹邪間相逢記君面君家人共知共知不難求朱門颺疏栁虹梁架芳流庭除淸且閒馳道直以修中堂眞壯哉黃戶雙蚩頭亭亭丹桂華燦爛明人眸主君三男兒三兒例封侯大兒尹京都中兒相凝旒小兒奉朝請籠街進鳴騶三兒俱來歸靑絲控驊驑三兒俱上堂大人百不憂三兒俱入室四座沈煙浮蛾眉盡妖艶三婦不可侔大婦鼓鳴瑟中婦彈箜篌少婦獨凝竚酡顏半嬌羞丈夫且躊躇世有此樂不

怨歌行

男兒多負心女子良易知琴音和且諧何以得淫思文君慕相如慇懃效於飛不惜鷫鸘裘愁成逺山眉茂陵獨何事爲顰效東施興言念疇昔紅淚落如璣彈作白頭吟深心寫琴詩郎聴上聲妾志終不移淸商感人情兩意亦以非文君獲所願相如悟沈迷寧能已消渴琴臺遂同歸妄欲理絲桐絲桐亮以悲謂言無終極當非長別離

艶歌行

雝雝雲間鴈南飛北軒翥妯娌幾多人兒夫獨羈旅郎書憑誰寄妾意憑誰語賴有雙鯉魚尺素爲懷取歡子今來歸還羞入朱戶告之莫流宕天靜星可數星子何昭昭行不如歸去

妾薄命

魚生蒲藻中河水以爲依傾河竭其波魚藻當何歸妾作君家婦君時尙卑微勤身紝絲纊夜午不下機憫君書愰勞寧教食無薇緝緝兒與女號寒復啼饑憐之小顏色飣餖攣斑衣君登名利妾喜神欲飛今君位通侯蚩頭建黃扉忍令家人子舉動生光輝妾昔顏如花因君損芳菲君去春無迹澘然淚紅璣自憐承事君爲他筋頭肥妾命薄如紙虛牀但歔欷憶昔在家日憨癡弄庭闈爺娘念嬌子深心愛其頎人間愁未知結髮爲君妃姑嫜時在堂色養親無違慇懃百憔悴可道才依稀誰言當見君崇髙位巍巍君官知漸穹人事覺已非非闗君二三妾貌凋寒威恨無長門賦可以使君嘰更長不再眠入戶多蛜蝛妾有靑綺琴愁來爲君揮琴詩無別意黃綠憂裳衣昔作掌上珠今逐駕下騑珠藏不復媚車行在觀旂幸君且畱連知音世誠希嵗寒須見梅何花耐漼溰

陌上桑

羅敷秦氏女皓腕潔如霜寶釧瑳明月領巾防以長柔桑正沃若采采官路旁使君從南來一見神已傷五馬防且止調之貽翠璫自名良家婦狂夫漢中郎閨門甚修整芝蘭逺芬芳奚爲致此語不是邯鄲倡去矣勿復顧風來語流香蕩子踏歸陌駕言割人腸

從軍行

人道從軍樂我道從軍苦爲問何所苦無苦汨沒汝汨沒何可傷政可虜戎王萬里浪馳逐徵役未遽央太行汝勿登回復九羊腸黃河汝勿航波流水湯湯胡然棄平生欲往無梯梁夫君且淹畱後繼當汝忘長虵叵復夢南山彊深藏我甲豈不堅我馬豈不良人生防有死義死良所傷將軍不汝信談笑成犇亡誰乎幸際防虎服而皮羊之子方丈食何時飽粃糠

戚戚復戚戚

戚戚復戚戚如此春意闌紅梨褪深暈靑梅結微酸向之一淒慘饑腸廢朝飱姮娥五圓缺美人隔云端衷情叵自禁陡覺衣帶寛芳菲日雕謝動作不遑安咄哉黃栗畱接翮語何繁小鳥得於飛而我別所歡夜來風雨惡中唐水漫漫故鄕貧亦好楚客曰南冠男兒志四方愧此栁下官安得買山錢靜處把釣竿髙懷未易償歸有道路曼匡坐作遐想心體胡自胖行行大刀頭無生話團欒

自君之出矣

自君之出矣珠网箜篌憔悴損容色晨朝懶梳頭頭上雙爵釵脫髮應難畱因心持寄君君還知意不金以表妾心釵能感君眸長安多美人陌巷多髙樓君如有兩意持此買名謳妾本侯家女生平不解愁十九爲君婦如今幾回秋生兒妾樣長君方逺行遊妾顏益以悴君心日悠悠方諸空有淚圓月難爲鉤死灰不復然知君亦行休寄言天地間於以寫我憂

石上可種麻【今曲】

石上可生麻麻生豈成畦嫁壻得蕩子猶如太常妻我作少年行長安走新街長安三月春桃李百花開平康諸女兒艶麗驚寒梅蛾眉門連娟佳期不須媒投我以木當歌共傳杯歌聲系懷抱知君在空閨期我以立春淸明未云來應作憶秦郎髙樓寄徘徊鸞膠世苦無斷續何當諧閨中儻相憶薫風有時回

春蘭有眞意

春蘭有眞意窮居在中谷端不爲人香無言自幽獨我家甌浦東筠扉鎖修竹頎然彼粲者夭翹散餘馥五年客異縣對眼囂塵俗百華盡妖艶信美非吾族延陵蹔遊豫佳期未云卜同心弗我忘迎人見靑目𨿽微九畹滋風動情亦篤當門謂應鋤吾當爲之哭

七哀

秋風生夕涼吹我東閤帷中有宕子婦淸歌寄愁思爲問愁何爲良人長別離銀釭弔隻影霜雪堅自持君爲黃河流妾作月桂枝東西各異道邂逅不可期願爲衣下裳結束隨君衣君衣何當披十年守空閨

曹植七哀詩托興於夫婦寫其離愁羇思俯仰感切之意所謂七哀也說文選者猥曰子建爲漢末徵役婦人作以七哀爲痛爲義爲感爲怨爲耳目聞見爲口嘆爲鼻酸而哀末學所未詳也因擬詩而知其趣故書鈞天曲

淸都太皇居窈在防防間神光貫中極希微烱非煙紫宸防以虛綘闕髙於天受職徠百靈肅雍朝九寰大饗通明殿張樂玉京山九奏感人心萬舞形物先谷神靄淸唱黔嬴撫鳴彈緬彼世間音下俚何防娟喧闐響雷鼓蹁蹮舉雲鬟彗字小垂手日月兩彈丸陽春假俶投霓忽髙壺矢一笑電歌風發三嘆呼吸成千塵神仙詎長年峩峩帝王都積蘓浮九埏簫韶間猗那鬭蟻蚊雷喧虫沙與猿鶴等細不足言遺音寄五栁海山學成連

欸乃歌

欸乃曲名見元次山集讀如襖靄栁子厚集字作欸乃見劉言史瀟湘詩曰曖乃知從何處生當時泣舜斷腸聲音復不同今名從次山詩從言史

欸乃兮江湘繚兮繞兮衡之陽龍衣兮黼裳帝何之兮陟方我不見兮攪我心腸欸乃兮蒼梧杳兮渺兮逺隔重湖龍駕兮鸞車帝何之兮升遐我不見兮泣涕漣洳云夢兮漪淪欸兮乃兮岣嶁峋靑天兮白雲帝何之兮上賔我不見兮慼此下民

菊冬榮

時乎時乎去去如車轂之運行瞥然過目無畱停追隨無及不我待東籬菊花無耗迆邐直到陽冬始敷榮落落離離�礧蔓衍布丘阪碧爲之葉紫其莖爭妍騁媚芬芳吐如金如玉之繁英含霜萬顆好顏色節𨿽可尙時難並惟重陽日月二九之嘉防此時抱一符幹眞年年閭裏交相慶賔朋相將相喚攜手登髙陵采茱插鬂欵終日揉挪碎蘂滿琖浮醁醽乃今候遲閏冬孟其如金烏自飛防走�黃華從此後期拆枉教陶令舒手望穿兩眼睛殊不見甲茁與芽萌花誠細事足多惜時良不遇令我傷衷情聖王作應五百嵗文昌歿旣三千齡中間賢君苦無輔唐宗世民周宗榮孔子無位皆汲汲到頭畢竟嗟無成應如此花時來不吐穎過期無用還叢生叢生失時又無用蹉跎畢世空防防吁嗟後聖不時作使人雨淚雰零零不如及花開香醪但時傾莫教花瘁後有辜負花名

樓上曲

樓頭月白良夜深美人睡起搊胡琴咿嚘怨抑如誠訴四了不諧琴音推琴慿欄歌一曲爲聲不成不續和愁擁靣歸錦帷曲肱展轉愁相屬牀前蠟燭光熒熒乍明乍滅如參星捲衾起來問髙燭能知妾意還不能燭如不解人深意如何伴妾長垂淚澄思微物本無情有懷觸目皆傷志眠來復坐坐復眠不交兩睫時澘然自復命薄多離恨春霄鎭長遲曙天親知問得郎書不低頭無言墮紅雨遲回拭淚彊爲容不成一語愁還主何人逺自日邊歸殷勤爲問郎歸期待得郎歸與俱隱不教被劾緣蛾眉

武陵行

秦君植木咸陽市秦民血作東流水秦風薄惡法秋荼秦郊行人半無趾祖龍虎視吞六雄漆城隱隱陵雲起驪山罷休營阿房匹夫奮臂爲侯王重瞳隆凖騁逐鹿非冬積白何雪霜至人知幾忍徒死競遵大路逃彼方從玆不復通上國不知戈鋋不見徳耕田鑿井自希夷安居守分無餘職抱孫養子樂天年羲皇何逺今其域自從別祖來避秦無文不記幾世人曹劉典午任彊弱歷年六百何紛紜山中旣絕中原路從更百代猶無聞武陵野人事漁釣獨遊沅溪忘故道溯流探得桃花源捨舟洞口窮幽討洞中逸民忻見之共嗟遺事詢其老爲言上世絕塵由殺雞命酒爭獻酬具聞宇內戰爭事始知違俗爲優遊鄙夫何知尙懷土忩忩須別還中州塵心已萌淳朴散桃源咫尺仙凡判還求不得曰仙鄕寧知死生無少間相望如隔一世間到今沅山色蒼蒼流水淊淊花泛泛

貴遊行

沙堤大蓋何穹窿底人佩玉鞌防狨傔如熊虎馬遊龍誰何出入咸陽宮笑刀瓠體顏芙蓉步趨持重爲雍容諸侯爰統掌百工調元爲職裨九重萬錢一食聲鼔鐘猶言下筯終無從異時糠噉腸不充家徒壁立其室蓬抄撮語麗文雕虫繪爲繡句欺南宮不分菽麥疇知儂且無萬卷澆胸中脂韋媕娿陳小忠竭民膏髓自爲功榻前觸事惟迎逢肯思責難始爲恭君王謂賢拜三公門如沸湯賄賂通財侔縣官邑侯封積金猶欲齊灊崈家有錢鑪非範銅賣官鬻獄成風後房的爍燕支紅皆民女婦來無蹤有憂失得常忡忡殺賢賊能摧英雄汲將同類塞要衝害苗之心饒蝗螽忽彎射羿逢防弓怡然自得豁心胸黯如抹漆何赤衷向人自欺吒匪躬髙自標置人盲聾言立便擬稱儒宗學襌逃俗坐談空元非友朋相磨礱世間將謂無軻雄言出波流士與農卻矜巧防官旣穹笑伊魯儒嗟道窮那知達人節靑松眎而土苴及蛆虫古今異時理道同姦邪未必皆令終君不見晉朝失國隳金墉爲奴爲胔豈惟懷湣巡北戎

夢仙謠

長城役罷驪山起秦人斷念還居裏一呼或化爲侯王避之卻是神仙子漢家宮殿生荊棘桃源樹樹長春色花香破鼻桃離離只在人間人不知夢中有客曽一到屋室衣裳殊艸艸狗彘雞豚還治生若度流年不知老南華砎壁連天起人家庭戶多流水紅碧夭桃百種花不似幾間錦和綺仙人容貌閒且都居處𨿽貧樂有餘老子桃紅入雙臉皤然只有銀爲須仙家女兒多茜衣桃花宜面葉宜眉離宮茅舍略相似別有麗譙旋爲題仙君名氏猶屬秦許由往往陪遊人老人石上問行客傳今幾世秦之君爲言天下方南北秦鹿千齡經人得嗟說來時桃始華桃子而今未成核祖龍往日親曽見六合連兵事攻戰北城紫塞南陸梁傾貲未足供輸挽誠知黔首無聊生側目有誅正視刑剖心不獨商王受當時論殺諸儒生我本何辜一何幸避役離鄕共亡命石髓藥苗聊解饑經年陡覺儕仙聖訊今丞相胡爲者振古如今同土苴驚起城頭角調哀頓覺令人小天下秦政求仙徒爾爲避秦役夫能至之還知道可無心得學道有心無乃癡【事異於桃花源記者皆夢中聞見爾】

陶潛伍安貧記黃道眞誤入桃花源事世傳以爲仙或曰非也近人有夢遊仍反者道所聞見爲作夢仙謠乾道三年孟秋幾望翼日記

谷裏章

上有靑山下有滄洲步有回波面有紅流吞吐風雲呼吸觜昴審能處之可銷憂退谷中人帶笭箵山中繚繞茅舍旁寒泉之流激瑯瑯雙石西峯我在東無情鉤加此漫郎性情荒浪气志剛東鄰之人揮鉤車胎鰾孤�浪屋加鉤綸相投不遑捨聱齖防懾歸吾家我蓑我笠聊自娯沒溺愧彼鄰捨漁沙門招提宅谷西金僊宮殿云漢齊撞鐘擊磬禮耶毗子欲詣之持淸齋个中有人坐無爲饑飡困眠气答酡撫掌怡然笑呵呵吾昏將柰此子何漫歌八曲音淸泠風髙水寒三嘆聲勿哦大洞修黃庭谷中之樂實難名長江北來樊水流東樊山水曲大回中儵儵之魚泳汕洋鉤舟漁人鼓鳴榔浩歌一闋淸滄浪終焉無求漫相忘大江之東叢石起谽谺聚石江鳴水小回中間浪不惡釣臺嵯峨瞰城郭去來客船是中泊漫成二闋回中曲豪人仲謀當漢衰建安之際鼎祚移江淮萬里吳帝之冕旒十二龍捲垂輅車華蓋日月旗荒墟之中不可求宮室故處春艸靑長刀大劍可治生我先田老相次耕大夫勸相歌三成江北洲西陽國蕪城桑柘彌阡陌婦可力蠶身力穡四歌不用愁衣食一元大武牽何之良田附郭吳東陲牧童田父麻單衣叔閒修治木駃騠從吾眞者眞吾兒西陽罷田飽飯嘻五歌六歌神自怡李甥叔靜蕩兩槳弱翁將船欲安往大回小回閒釣魚送客便擬酣醺如酒徒之誚謾浪名世俗交加漫不聴行無惡客相逢迎醉歌七終將八成杯樽壞湖上壞亭浪翁杯飲醉少醒嬉然自打舴艋行菇蒲芰荷出靑萍仰天大笑風泠泠壞湖西南爲退谷壽藤累累縈壽木涓泉犇注匯樊曲醉耳琤瑽亂鳴玉城中友生綰銅墨身備四殊攸好徳窪樽日醉主與客挾以石門天地窄壞湖退谷人好遊可厭之仍所羞忽焉艸木成髙丘此遊此泛生幽憂淵明之風繼者誰士源孟子接武來嚴霜皓雪春風熙倒置日月寒溫移來遊者子充良知子能得之可勿疑此道不迂不回遹子能識之可遊佚勉彊行之今是古谷中之人君踵武狂生作此谷裏章意追浪叟俱相羊松風颼飅蘭艸香與君壽考終不忘

雜詩

東坡

東坡思古也江之廣矣一葉航斯東坡逺矣企而望斯彼艸茸翳於雪堂決決濫泉橋亦云亡人知其名我懷實崔嵬者山有環彼室江之廣矣跋而彷佛攸哉攸哉如泉流以出我思古人寥其久矣文如爾矣我心起矣雪堂之圮矣曷爲其止矣人之匪矣若其已矣我之鄰斯一江之巨我之來斯忽其如寓有懷北堂頽如以僕相彼道人隻眼之獨具【道人守雪堂者善風鑑常以隻眼自誇】

淵魚

淵魚自悼也躍躍淵魚言泉之涸有束樊籠旣幽其鶴眷言懷之翰飛戾天薄言存之泳於重泉蹙蹙何嗟靡生靡活胥失其倫上下靡所察視其淺矣宛轉於泥就其幽矣安處於棲匪我之云爲何適何歸曰有虞衡莫我肯知亦莫我肯悲父母何其嗚呼蒼天蓋亦勿思尾魚旣頳鶴樊旣鳴孰聴其聲孰視其形豈無髙天翺翔靡路豈無重泉戢戢靡寓洋洋者魚惟淵之實鶴飛於九霄時豈籠中物

誠臺瓦鼔詩

瓦鼔樂有稱也瓦鼔垖垖寘之誠臺誠臺有稱不革不銅不尙其自天之性天性如之何至質無華有稱如之何埏埴無加誠哉誠哉其儀孔嘉瓦鼓垖垖誠臺之上崇基有塽可據而居可憑而望湯其泱漭瓦鼓之垖然稱臺址之隤然抱峯崿之巍然誠哉誠哉紛防意之颸然瓦鼓垖垖誠臺之下筠鄕有楚掃地而居修竹猗猗垖其反古五畝之竹兮彼垖者鼓在彼墺兮在彼墺兮稱此麓兮誠哉誠哉防我獨兮瓦鼔垖垖在彼靑林有象無音稱臺觀之嵚岑稱筠竹之淸陰樂稱走之誠心豈無胡牀可將可坐豈無鼖鞀可嗚可播可垖鼓以無和誠哉誠哉不加其埵

端午寒溪早出

雲天鴻蒙煙蘿防密寒溪綫繞荊江壁出竹徑晨遊露風防飃有懷碩人逺在淸汨不競流芳此誠壹道存語外潭納日形模比楖滉如日室萬派分無往弗徹吾心憒焉莫可致詰

志事【八月九日作】

我生之辰六月甲戌師伯淸塵羲和納日粵有氛祲南自篳門輪囷扶疎英如白雲髙減儲胥來循軌道面阻淸池岐分繚繞玦如隄立不卽我庭直建於房視左爲榮載明載滅載髙載卑甲夜籌三侵尋以微外戶如之何秋空澄霽庭內如之何靜無纎曀我門我籞豈伊異人何吉何凶祥防誰詢發書占之日音受徵公正司辰廉眞變起時維寛大斗建移申律中參陽幹庚嵗寅庚刑甲祿三合離鄕王墓加臨金剛火彊白維王气金方火死從革之占庶乎近止我非瞽史詎易談天禍福由人無論未然言常度時曰休祥尙疑白爲沴爲殃皇天降異豈緣微物霆擊飛霜其何能忽我顧休明闕然靦汗可無大戾天爲謫見妖星垂象尙克隕之酒血紅杯亦旣泯之卭綰陰誅尙容攺悔變見之來庶無大罪皇天降威謂我修省夕之朝之敢忘申儆戰戰兢兢念此天變蔚炳如之何無思革面

浪語集卷十二

欽定四庫全書

浪語集卷十三

宋薛季宣撰

琴曲附哀挽

神人暢

堯事天理人堯民賡歌其聖作

莫莫昊天莫夥烝民感兮格兮君之仁混茫萬宇自都於野餘一人爰主於何道兮暢浹神人於何道兮人神我與

蕩蕩兮帝徳髙髙兮不極吾不知其名兮命焉弗得其人則天兮天乎其仁吾不知其際兮究焉無適伊神人之交暢兮其帝之力

思歸操【亦曰思親操】

舜耕歷山見鳩母子相哺思念父母作

彼美鳩雛歸哺嗚嗚所哺伊何曰父母且匪生何父匪育何母歷山之居居庸可久念念思歸不歸何俟

舜操

舜立爲天子思事親之樂謂巍巍之位不足保作

黃屋兮巍巍人道兮委蛇念父母兮庭闈三牲日饋兮夫豈不時也不如在野兮親幾履也惟昔樂而勞今兮吾將已也

南風歌

舜治天下作

愾彼夏日熇熇其暑毒我下民辟焉無所愾彼夏夜鬱蒸其兩民之慍結莫安其處凱風自南發於茂林實彼百谷紓我慍心

襄陵操

禹治水作

湯湯洚水兮懷山襄陵浩浩滔天兮昏墊生靈導之入於海兮王事有程啟呱弗子兮匪我忘情

霹靂引

禹僇防風氏作

天地肅兮伏陽陽以時出兮萬物攸行聲碎訇兮蟄虫咸作蟄虫不作兮自底夭亡象震出兮惟君王發號令兮驚四方惽封禺之守臣兮自爲聾瞶死霹靂之下兮式彼天常噫余非好殺兮刑憲有章

適薄歌

夏民去桀歸湯作

瞻彼薄兮俗灝灝兮父母邦兮蔑彊暴兮瞻彼薄兮俗洋洋兮父母邦兮蔑暴彊兮茫茫禹迹紊其經紀適彼薄兮言歸父母

箕子操

箕子爲奴作

天道渾渾兮不享繄神器從神兮適彼西鄰惽社稷之阽危兮君無與守將正而斃兮誰善其後負罪囚奴兮九疇我保庻湯孫之復兮載興商道

文王操

商末鳯鳥集於周作

鳯兮鳯兮鳥之王兮覽徳輝兮爲嘉祥兮匪下昌兮我王明兮

克商操

武王作

天命文考翦防大商發將天命戈矛有光非余武兮獨夫自亡非余武兮天啟先王

采薇歌

伯夷叔齊餓於首陽作

陟彼首陽言采其薇可以充腸可以樂饑采薇采薇首陽之下可以全身可以安處采薇采薇首陽之巓可以適己可以窮年在彼亦食在此亦食𨿽傾天爾力父子有常職

麥秀歌

箕子過殷墟作

麥秀漸漸殷商宮兮肅肅淸廟儼惟墉兮城郭依然澮畎通兮惻我心摧悼人亡兮寤彼盛時阜雍熙兮車蓋幢幢來朝宗兮自我成湯徳顒顒兮恍如夢驚畱眼中兮今我不見內猶霿兮

神鳯操

成王以鳯鳥至歸美周公作

大樂和諧兮神鳯來儀彼周公之聖兮余何徳以當之

丘陵歌

孔子歸魯傷道不行作

陟彼丘陵岡阜逶迆莫適所窮曷知所止泰山蒼昻四國之望人之弗登道舊云亡顧瞻周道坦平如砥捷徑斜欹小人所履亶不由乎此式遵乎彼彼大路棘矣何能久矣

梁山歌

曽子耕於泰山雨雪旬日思歸溫父母而不得作

雨雪霏霏梁山之下朴遫其凝皓其郊野凜其寒矣曷藏曷禦親庭孔邈孰爲溫者臺不能此處歸途無所臺不能此處曷其疾去

歸耕操

曽子學於孔子十年眷然念二親之養不備作

我欲仁違離二親自我不見於今十春心𨿽不去情不親聞師教有年子不曰夫孝終立身而始事親求仁斯得仁事斯語足以窮吾年歸耕乎休歷山之下有良田參來其誰蕓歸耕乎休以一貫道者吾夫子之言也去不我畱者年也不可得而再事者親也歸耕乎休耘秬足以待丰年也禾黍足以奉吾親也樂道足以富吾仁也歸耕乎休如是夫豈食吾貧也

汾亭操

文中子去隋作

我思周道兮適彼鎬京遵逵孔直兮踖踖其行驅車潼華兮艸莽罥余軸限河渭兮濟無津梁日啣山兮天欲夜愁雲結兮不成雨我心惻兮思故鄕汾亭寂兮汾之陽陶唐氏之遺風泯然其若亡睠吾徒兮狷或狂振還轅兮去京邑戾塗泥兮道猶澀汾亭上兮有六世之遺書野有田兮汾有魚宵續經兮晝狎佃漁辟闕裏兮薙萊蕪倡誦兮開羣儒神交周孔兮獨樂有餘神交周孔兮獨樂有餘

水仙操

伯牙學琴於成連成連與東之海山操舟而去伯牙居嵗所因觀感而得琴道作

海山中兮四無居人海之濤兮漠而無垠浮空輿地兮風雲濫其出沒朝而潮夕而汐兮浩烏之吐吞彼鳥兮飛鳴彼鹿兮跂跂聊淹畱兮嵗聿其莫鼓絲桐兮從夫君而與歸

沈舟操【走夢濟江而船首折作九月九日】

悠悠之川兮泛彼淘河一江動蕩兮恬風靜而騰波瀾翻下瀨聲沨沨兮柁師不可以告語沈舟折首兮天其柰何愚夫婦兮中倉不濡行褚遷於髙岸兮婦沾漬之長吁身之亡矣與存不殊江波之彌漫走於行之不濟也嘻命矣夫

傷劉復之三首

交情不在久還有白頭新雨礎知同气斤墁喪善人薰焚𨿽有恨玉折豈無因世事都如此蒼天何不仁聞憶鱸魚去嗟君獨見幾若何車軸折未迨艸廬歸殄瘁吾心懼云亡世徳稀南風方不競民援欲誰依世念吾衰久爲之慟卻哀知言非語到見事直心開吾道傷麟出韶音憶鳯來州鄕桃李地編戶想悲摧

劉復之哀詞

走罷令鄂陵就捨永寧劉君復之始鄕貢自莆田校藝南宮第一試郡之戶曹掾郡人亟稱其賢參之友生百口如一走不敢知也已而嵗大災饑癘比屋復之請粟於郡身挾醫拉鄕士夫家至戶到以哺以藥作捨作粥養視亡歸道之棄兒畢見収乳州將不樂不爲沮僵胔礙途不爲止頃之從者染疾死毉者繼而死親識爲懼復之志益堅用是疾者瘳餓者飽孩者長死者葬一郡四城惠濟如一民有知者字司戶曰劉父其蚩蚩者但謂官之生我而不知司戶之徳走心乃大服介鄕先生鄭景望吏部一見於是始定交曽未及親復之有公事其謀必見及走難出入官府然不敢不應復之垂被代徵兵有潰歸者聚城南仁王寺且將起爲變復之因人見語期會於城南走謂復之信徳在人可諭而解疾馳如會則復之固已前至潰卒聽命罷休矣走感復之又當爲軍政地復曰主命者何若相視笑而罷郡人至今鮮有知其事者復之已受代走及朋從復之爲數日遊言有至難發端如響噫誰曰復之世士不曉天下之務邪趣召而朝幸其語合分社司牧尙未爲棄何意長沙之鵩又止賈生之座走勉復之不潔去就是不爲無恨矣聞病良已弓招踵門啟沃簡衷蕓閤校讎不繇召試用以爲天之相道眞可爲善類喜旋卽以參佐出尙髙其勇退走之再召多復之推挽之力於走辭命復之開譬以書謄答亡何價以亟返復之道次三衢死矣嗚呼音容如接緘墨尙新人已隔生有慟而不自知者每恨民之無援賢於人者輒死孰有若復之之賢之志且有其地方起爲天下用而發軔軸折是則當世之感於故人尙何道復之之逝走嘗哭之以詩懷不巳巳故志其徳在吾鄕與未聞於人者與走之事契始末爲文以哀之且以寛釋其親與其兄著作公復之名朔紹興三十年進士年若干辭曰

天胡不仁兮瘼此下民良苦乏賢兮賢人名去而僊繄世途之好徑兮正路榛塞閶闔重重有栗階而進兮不崇朝而折翼鴟鴞司政兮蝙蝠之晨猿仁何咎兮擯自王孫寧是不思兮天實爲之皇浩浩之充天兮豈其已而鴻翺翔而遵逵兮退飛者再摶扶搖之直上兮竟翷翩而長逝夫豈人爲兮呼天不聞人莫不死兮不亡者存小官之不卑兮賢聲載路視彭鏗其猶夭兮後昆有裕楙實雙而一瘁兮哀哀者毋紛孺弱之呱前兮蒼天太苦生者作徳兮死者有仁嗚呼哀哉家國無人非余患兮餘悲夫抱志之不伸

外舅孫帥挽詩

行誼推前輩繄公學大成博通行祕府威徳隠長城筆力千鈞重詞源三峽傾懷珠飈躍浪杖防穏登瀛奇節爲純直危言襲鳯鳴歌風四甸領袖服諸生任付卽山鑄章分煮海程錢流邦貨重利半國租贏政抑豪民折人知公道行繡衣休直指彤矢賜專徵劍防森營壘邊陲臥鼓鉦正辭平楚獄折簡罷蠻兵治水防云固爲魚患不萌蘊含荊玉潤廉挹蜀江淸流馬追前躅輕裘擁後旌鸞聲仍噦噦蠅矢自營營毋謂鏐金鑠其如衡石平功名書冊在冠冕擲瓢輕棠棣輝方韡瓊瑰夢忽驚人間傅說謝天上嵗星明有美稱遺愛無窮企令聲淚碑兼陌祭西蜀又南荊

故使制置閣學蕭公挽章

萬夫卬止配髙山徳望巍峩履道安容貌誾誾服鄕黨風稜凜凜冠朝端鳯鳴往格君心正鸇擊曽聞姦膽寒八葉相家長已矣空教有識涕瀾汍

陜服他時帥五侯盡心分主顧西憂爲民發廩成歸節揖盜開闗記釋謀澤施人生追灌口法垂當世說遨頭華陽舊志今誰續巷祭余哀可見収

履賜西州事可尋稅軺無在不棠陰憶參盛府開巴峽忍送靈輀入鳯林語上故藏應筆鑑家傳淸尙只龜琴自傷下走靑衫少慟哭無人知此心

脫巾自責爲兒非叱馭辭舟識洞微不辧盜金緣重義危言料虎自知幾惠霑神物能通夢節感鄕閭憶葬衣今見我公公又往後生學古欲疇依

髙邦貢挽詩

世道久衰息惟君尙典刑好詩淸臘雪醇徳醉春醽考防窮三易傳家守一經髙風不可見誰與勒眞銘

張端明挽詩【闡】

凋落傷前輩風流屬老成和羮方爾用接淅已吾行卜筮占先志儀刑式後生贈同開府相哀誄易佳名帝功成贊育天道與爲徒祖帳霸陵岸扁舟笠澤湖送鞋非李泌哭市有郇謨已矣龍輀稅依然曳尾塗

張思豫挽詩

蝗食虛來鳯牛刀第割雞解紛誰俠行懷惠或嬰啼寤嘆傷凋落虞歌思慘淒鄴侯家傳在蘭佩可童觿

許深父母挽詩

載徳稱賢母宜家起令郎背萱傷蚤謝蟾桂籍流芳負米思何報啼狶教叵忘一篇勝得第應喜賽錢塘【羅隠當辟錢塘令令狐綯不喜其子得第喜得隠一篇】

陳蕃仲侍郎挽詩

鄕黨名卿有幾人如公學術兩離倫貢金政告忠嘉舊春艸詩傳語句新北使皇華申昨好西岑野色近來親忍觀封鬛眠牛地蘊我東朝法從臣

孫元式挽詩

世盡宗韓栁君期振古今文塲聲籍籍武庫入森森未契千年運終孤百戰心一官端混子遐及贊鳴琴凜凜東門防巖巖烈士風語髙文筆外懽溢酒杯中契濶從暌隔綢繆見始終之人而不壽吾欲問蒼穹

周詹事操挽詩

前輩傷凋落如君尙典刑政聲喧劇郡直節挺明庭江海理歸棹乾坤托旅亭相知不相見如洗涙吾零

周待制淙挽詩

昭代開昌運名臣取世資權謀乘保障彈壓治京師方接淸風防俄驚汗漫期此情誰與論虞殯屬篇詩走作復之哀辭將寄諸賓之旋聞賓之下世道中哀痛之劇

虛傳流水繞壺公興化衣冠轉盻空擬比三君扶漢室肯同二陸起吳中泗川始訝沈神鼎劍浦俄驚合化龍齠齓滿前垂白母此情何處問蒼穹

浪語集卷十三

欽定四庫全書

浪語集卷十四

宋薛季宣撰

五七

九

五監

昔栁子厚作三戒東坡蘇公著二說顧事有類是者述五監以足之非敢繼二先生之作亦各言其事也

魚有鮓所謂蠢也渾沌而無有眉目如浮漚聚沫然有茅蝦焉雜然而翔其首鮓倚蝦之視當潮之漲遊於江之浦潮去而蝦不知也涸鮓於塗人得之以食使鮓也非蝦之目泛然而放於東溟𨿽蠢焉猶與之俱化則其天也全借目亡身而蝦亦不自脫也可悲也夫

辰之虎有卽田豕者實獖牙之豕也揜形於穴礪其牙以抗虎不勝憤欲以力制之豕穴土而奮焉坌地羸五畆虎傷於齰三日與俱斃兩體一無完膚以虎之威戾其剛以騁非所施其摰猛不能知難而退與一豕同盡自取之也尙何怪

蟻慕羶聞羶畢集介虫有鯪鯉者羶物也知蟻之嗜吐舌張介以羶防羣蟻蟻集於體則捲舌而啖之因舐其甲無遺蟻嗚呼蟻知羶食不知患生於所嗜反爲羶敗哀哉

獸之愚莫麂如也麂足修而善走田犬不能逮遇犬之獵麂則盤辟而跳去欲以混其蹤常用此見及力窮計迫則藏頭於莽以爲狗不已見犬得控其後殺之嗟哉使麂知捷足之足恃疾去而違之𨿽良犬如麂何極其少算竄頭以自罔不亦傷乎

漢之湄產鹿鹿羣過千計虎難其眾爲數以取之鹿齕於原則振臊環其外闕焉而伏於下鹿齅得臊始恟求臊之闕委而去之不暇算其曹也虎搏於其後鹿如數而得夫鹿之苟免求逺禍而禍從之卒喪其羣𨿽羣何濟言之有足傷者故書

七屆

無然先生居崆峒之山巢喬松之下不設藩籬不爲庭戶引水以通其流耕田以糊其口語黙不常無能知其極者冠服者七人同行於野聞其事於野人豫然詢其居處謀從而師尊之進趨乎先生之所遡風而前承風而語以請於先生曰竊聞天髙而物覆焉地厚而物載焉聖人徳配天地而民取制焉小人無似而各有志焉迄未知終之所屆夫子之道廓如無外灝如無際寂然不動而變適不窮曷知始而知終無乎不在無乎不通固已合徳二儀同成嵗功矣中庸其有擇焉不識蹇蹇之志可言於前乎先生曰可哉

微生者位六人之後蹶然而進曰有鳥有鳥巢林之巓有魚有魚則潛於淵百嵗之日在大化爲嚊呬之間行樂須及時日月爲我延我有髙堂金玉成之瓊室椒房珠璣縈之華閣層樓接漢淩煙浮廡修廊凝虛回環後聳崇臺間以流泉雕楹刻桷栢梁桂楣深湛海濶岌嶪天齊懸璧璫欒琇栭宛曲檻儼墀甍云連而鱗比檐軒翥而鸞飛星居煥其錯落粲神光之陸離別姬姜之嬋姢皆紅妝而翠眉髮鬒如雲粉光如玉麗質天成淸標振古冠芙蓉之嵯峨曳霓裳之楚楚眾樂合奏八音具舉吹洞簫鳴建鼓靄登歌紛屢舞奠金罍酌淸酤羅饈珍之百味具鳯卵與龍肝文豹之胎熊之蹯丙穴之魚槎頭之鯿紅鱠絲瓊而並薦曄果肴其麗鮮方丈綺錯五齊濃淵燕樂嘉賓以畢嵗年耳熱酒後醉歌狂顚歌曰烏莵川逝兮不我遲寧知昔是兮今非人生能幾時有酒不醉夫何爲予以爲樂不知其外優焉遊焉聊以卒嵗夫子將許而進之乎先生曰瞽哉燕安枕藉吾知其斧斤酖毒也不知其他

榮生曰三光錯行所以成天徳也百吏攸司所以爲民極也三公之位九卿之職旣尊且榮光輝赫弈莫不紆紫綬綰金章班彤庭升玉堂宻勿泰階以從君王吹噓則品物生春叱咄則風雷攺色無志而不信無求而不得內子受小君之封諸兒執郎官之防九族恩覃四方是則爵從九命列土苴茅王人致伯治陜分郊謐寧方夏紀司百辟宮殿蓊其屯云九章爛其車服樂舞六佾城周百雉有寶玉之分器列山川之命祀鄕明而治南面稱孤宗祏之享逮髙曽惠澤之溥滋萬夫弓矢賜於天王徵伐行於諸侯濟濟盛鴛鷺之行熊羆羅糾糾之夫整我卒徒一時隸武旣飭我車旣勒我馬千乘轔轔駸駸四牡建拂天之翠旟載干云之丹旗前行霧合後騎星羅擊鼓其韸載驅載馳兩首蜿蜒而蛇行八陣舒捲而雲飛山川以之晻曀日月以之騰暉於是鳴金鉦斂云霓放卒駟效勇力乘髙陵蹶巖石合圍電轉逐如颷風拔潛水之蒼蛟落陵口之素禽下飛虎於木末執豹於山南獲獸堆岑血蹤蔽林顧夕陽而旋返翕女樂之嘉音舞袖欻其輕颺紛眾鼓其鳴琴厭厭夜飲和樂且耽朝宗於王綽有加禮實獲我心於穆不已士之通達於時至於斯而極矣夫子將許而進之乎先生曰彼哉不義而富且貴於我浮雲如也不知其他

誕生曰蚯蚓不可以語神龍之變燕鶡不可以語鵬程之逺知小力單曷施曷展知方之士固不與志富貴者同其蹇淺也彼髙蒼蒼有神都焉是曰鈞天實爲玉京粵有靈之殿廣樂之庭兩曜二府千官眾星跨虹霓以爲梁馭煙霞而以乘防磹爲之喊噓號令震其雷霆至人鏈形身乃輕兮鶴駕龍車迎而升兮絕塵叫閽以遐徵兮其樂無涯不可名兮滄溟之東弱水西界壺山靑蔥巨鼇首出金闕玉堂銀階瑤陛聳髙髙而不極帶浮雲之溶泄玉樹扶疏以成林瑯玕參差而縈帶朱棗苦而小核蟠桃如柈而並蔕馥鬱香艸維蘭維蕙輪蠢丹芝藂蓯其砌鳯鳥翺翔於園樹麒麟馴擾其庭際仙靈之人皆壽無極飛魚薦其朝飱玉醴爲之夕食吞日華咽瓊液服靑霞縈素霓雍雍容容披云禦風遊儵忽其千里欻始上而已防其樂非人間之類防悅心而熱中夜吸沆瀣旦含太和鏈靈砂之丹火咀玉蘂之瓊華珠漿飲神醴饈肉芝嘗石髓鳴天鼔叩貝齒頂朝霞之危冠佩天樞之神璽緝鶴氅而爲衣蹈五云之髙履旦旦朝元庻乎髙企幾應之來下將以追夫仙者油云爲我生靑鸞爲予舞東朝木公西賓金母遊神八極寓目萬防老矣後天壽莫知數是亦不徒生矣夫子將進而許之乎先生曰誇哉荒唐方士之言聖人不道也吾不知其他

庸生曰太上立徳其次立言吾不敢以希上次庻幾而企焉仲尼之述者六經今或亡而或存易以盡神春秋凝命禮樂存誠詩書正性孝經立其大本魯語防其蹊逕其次諸儒之說亦彰彰而孔明中庸述於子思易傳成於卜商春秋左氏之辭公羊逮於谷梁爰及史篇善惡是諸子則曽王荀孟賈董韓異端則楊墨孫吳佛老申商鬼谷之徒其言之詳紛競陳而破卷咸有正於羣經吾將獵其菁華簸其粃糠泛遊覽於前修畢哦詠其辭章自含醇而吐醨維捨短而取長懷玉之瑜茹菊之英賦詩篇續離騷補官箴廣歌謠舒箋染翰吮墨含毫文燦羣華璀瑳瓊瑤追逸蹤於絕迹發新意於來今仰不愧於先賢中有當於人心蔚神文之娓娓哂才士之浮滛作自我而名家夫豈人之臣僕以明道之淵源擬三光之旁燭用馳騁於中原等騄驪之行陸摛章霏其雨散麗藻郁其蘭馥栗栗嚴冬之凜煦煦春陽之燠以是爲木鐸而鳴之於以贊夫化育夫子將許而進之乎先生曰小哉辭文一藝爾君子依仁據徳而後藝可遊焉六經不謂是也吾不知其他

汲生曰艸之繁蕪不離於腐木之披離不逃於蠧均受气而成形乃索然其如寓諒無徳而稱焉匪他之故人萬物之靈也可寘焉而無務且修名之不立誠君子之所矜必於身而有見將有事而足稱孝於家忠於國信其言果其行夫然後行而名以此成位乎人之廟堂將守忠之言進必致主於三王庸括囊而循靜諫惟其正捋虎須逆龍鱗而道以此信冒叢棘回帝力而後爲稱職羌自效於小官亦昭昭如必聞寧直躬而隕首無左道而逢君如牧民於都鄙澤逝廣而惟均凡小人之務勦愼兢其及人將夫將三軍帥六師討不庭誅畔夷倚分甘而均逸款共燠而同饑進螳螂於轍下流春酒於江湄進遇敵於前行畢同心而載馳陣云敷而霧捲飈已住而還來震雷鼔之喧天聲磅砰其如披摧堅城而執豹貅斬豪首而攬牙旗前無敵之可當展如虎而如貔惟安人於一怒夫豈髙其勇力用博濟而施仁永躋民於壽域近悅附而忻忻致兟兟而逺來達乎上其如是沈以顯其淸議體正以方我則章之言善以當我則之行頗以僻我則直之道曲以畔我則辟之期此道也無時而不振無時而不明無時而不立無時而不行以我之軀麼然之微入雞之羣如鳯之儀厠石之間如玉之瑰夫子將進而許之乎先生曰淺哉役乎名者不與有立悅乎外者不可與適道吾不知其他

髙生曰驪龍之飛何羅之网丹鳯之翔豈爲俗羈苟汨波於塵囂將防羊而視之知逺引之足尙遁世絕俗夫何疑式髙舉而深藏於以全其天力惟患道之不宏豈爲人而役役我有良玉蘊精於璞我有狐裘反披其鞹資一身而有餘夫何爲乎有作靑山幽幽浩蕩江湖有石有泉有云有霞紛佳景之不常萬象變於須臾孫竹粲玉笄野花鋪錦綺松橑橑而孤貞泉涓涓而淸泚鳥日夕其往還人安閒而自喜築室山阿茅茨素朴孰爲主客孤云野鶴鼔絲桐以抒情音寥寥而滿壑時披髮而行吟窅不知其何樂雜幽蘭與杜蘅不爲人而方馨岌孤峯之壁聳佩璫璫其磵聲百艸夥其咸遂猗盈前而靑靑面有漣漪步有輕舠恣野情之安往匪憚渉於風濤水涵虛而無涯歌肅肅其淸髙鼓蘭橈漾澄流撥靑萍狎浮鷗迅短蓬披鷺蓑采絲蒓擷錢荷穿芙蕖之叢杳出沒於蒹葭慨自如其忘返視汀島其如家舟悠悠以何之迹泛泛之輕鳬投絲綸引肥鱸縷膾玉鬭春華薦冰盤倒冰壺茹新薇飯香菇樂生而已宛不知其所如萬物不足爲吾累眇一身而安虞於以窮年其樂只且豈以我之淸潔而逐物之營營乎豈以我之浩浩而從人之浮躁乎如斯而弗去也夫子將進而許之乎先生曰逺哉獨善其身可矣以爲道則未也吾不知其他

安生者逡巡而退蔑然無言先生曰而何言安生曰予何言哉六子之言詳矣悉矣吾不知其極矣予何言哉先生曰亦各言其志也安生曰予何志要歸其中而已爾必也將有行也將有明也捨天地而何方哉夫天之髙髙漠漠而蒼蒼曷知其大曷止其鄕日入陰生粲爛三光云油然其連鬈膚寸合而還亡轟霆閃電雨施風行生春長夏秋収冬藏幹幹不息其出無方綿古亙今弗攺其常凡此道也固已植立乎其中有意存焉失得寧免於茫茫伊坤形之厚博其以何而能度宏山海其深髙瑣細及於沙石芚芚艸木之敷榮煙火炎而旁爍金從革而中剛水至柔而潤澤鳥之飛獸之馳夫豈容其私匪得於此曷之爲天無爲而時行地無爲而物生人儀形於兩儀惟至命而存誠道之妙也下焉而卑上焉而亢信之則盡乎庻物捨之則宻而退藏凡動靜出處語黙柔剛云爲用捨曲直員方故非此而無行終亦不知其所從毫杪之差忽焉而亡彼天地之時成名君子之五常伊執方而弗通乃形器而可量羌不滯於端倪允合徳而無疆淪山澤履朝堂處富貴攷興亡將朝夕之不違蹇有行而曲當故夫得一之至貫通萬彚變動不窮舉臻理義不可曁也庸可志也不可陳也庸何言也予何言予何志先生惟然而進之曰庻哉至矣當矣平矣常矣博厚而髙明矣吾與其行矣六人者隳如若廢靦然喪气而問諸安生曰夫子之道可以無志乎安生曰此非吾所識也𨿽然志吾志也烏知其棄置也六人者擭然如瞽之決其眥也始知安生之大盡棄其習而學焉弗愆其素弗移其外居無幾而咸有所屆

九奮

啟憤兮申寃訴哀情兮敶矢言叫蒼天之無辜兮指心以爲正將求信於旬始兮或咎繇之我聽神羊不世有以觸邪兮其誰宜爲政親莫親於手足兮而爲之詬病重莫重於君臣兮而防言以興余服蘭而佩芷兮扈江離與蕙紉畱夷而緯楬車兮以爲束帶靑雲冠兮逺遊履心曠漭兮橫四海日月昭其淸明兮孰興雲霧余旣有此髙潔兮羌謂余爲卑污鳯皇翔於九霄兮燕雀與程其度蒼蠅矢之亂白黑兮人夫何爲乎不悟於穆修靈之髙厚兮天與地其作配三辰煥其服章兮揭招搖而爲蓋拂白螭之純素兮列蒼龍於左輔朱鳥熒煌而先後兮神龜昌而禦侮東南海而西界羌兮商於崇其北戶愉昭明而震起兮諶發揮於天下餘日望其遵此途兮放意咸池乘玉虯兮俱奮飛開閶門兮造東父逍遙遊兮太微何鴟鴞兮名鳯皇駕金車兮翺翔之桑間兮溱洧之側樂盤遊兮三旬不息余心隠憂兮惟靈修之故也靚修餙而娟娟兮而以爲惡也余靜好而弗余親兮蹲踏蛾眉之妬也足頓地而不我知寃兮仰天而不吾訃也省吾私而內不疚兮此固天之數也悲幽幽兮楚宮深望漠漠兮楚云陰指天極兮淸髙聊適我兮遐心吸正陽與沆瀣兮於夕陰與淸旦騎朝霞而禦白蜺兮以遊以衍和六气而與居兮不知我之爲物升天入地兮儵來往忽靈修可告語而獻之兮將我從而我咈重曰皇蒼愉和物無他兮陰靄飛騰儼惟瑕兮云収風靜恬靜嘉兮悠悠我心可如何兮

右啟憤

怨春風之不仁兮旣發我羣芳與眾葩羌無逺而不屆兮爛錦綺之紛華栁靑靑兮花熳熳黃鸝擲兮聲度轉香襲衣兮馡馡滿路又吹殘兮何故匪黔嬴之媢嫉兮是殘醜數摧傷物之通美兮且以成其獨異彼丹葩兮適榮樹端今飄零兮匝地漫漫昔芬馨兮襲人旖旎今質存兮已塊然而少气野之艸兮昔芽萌其嫩今生砌兮亦盤盤而錯錯余啟卜於靈氛兮問其何故靈氛示余以其繇兮曰皇之常度在天地萬物其盡然兮夫子何疑暢其理而誠告兮子其知之曰人生百年猶樹花兮三春發榮粲其葩兮光彩馨香能幾何兮壹夕飄風竟辭柯兮彼隨颷兮展轉或歸根兮或逺或一墜於庭闈兮或遂沈於坑圊風何知而花何有兮子之心焉眷眷嗟世態之汨於是非兮孰通其說西施見斥兮嫫母爲說毀棄尺璧兮鼠璞見珍明月沈埋兮魚目爲蠙美自美而惡自惡兮贗與眞其誰分春與秋其代謝兮子何與而傷春餘不得此之髙意兮懷達人之至言斯從事於來今兮豈然

右怨春風

桂枻兮蘭舟去景兮悠悠維赤岸兮裵徊睠丹陽兮夷猶中腸鬱結兮神情惝恍思夫君兮聊淹畱浮涔江兮放於河漢泛淪漪兮極其汗漫悵始異而終同兮匪他回波瀾兮顧復之豈逺婉淸兮采蓮女要美人兮北渚攬芳蘅與若英兮備雜采之芬馨將日仄之與期兮指潛波而爲明羲和晻曀其西入兮暮云合而美人不見怨芳心兮泣蘪蕪余以衍秋風起兮颼飅蕭索幽蘭秀兮芙蓉亂落感北江之東注兮溯洄之宛宛羌順天而不極兮蕩波之有沔鳴鳩雨而逐婦兮言歸以霽動人情兮弔孤影而零涕去靈修而自放兮余心不忍回素首而不見其形兮於斯焉其逾逝亂曰冶余容兮安閒自喜蓀窈窕而不我嘉兮何以苟承恩之不在貌兮蒼天謂何分此生兮已矣

右去郢

愁城結餘之方寸兮羅累千之雉堞繚其外惟怨水兮知褰裳之不可涉揖輸般俾攻以械兮訴余曰罔克礪利刃而斬其闗兮礙重門而莫得登東丘而延佇兮見滄溟之滉瀁深湛漫兮受百川之漭漭朝與夕有汐潮兮冉冉來而西漲江河之波倒流而西傾兮溯崇丘而以上欻忽洄流兮已往來孰使之然兮去誰與讓曰夏后之勤勞兮導川流之歸王執玉帛而朝萬邦兮淩會稽而會計穆百神之受其職兮罔或不至瑣防風氏之恃修軀兮朝宗敢後缺我斨兮破齊斧骨專車兮以徇於天下於越守東藩而奉其祀兮盛浸滛於中世句踐王兮始大北爭衡兮吳會棲會稽而幾不免其身兮惟種蠡之與謀朝嘗膽以苦身兮將反之於寇讎吳夫差之不仁兮忍闔廬之餘恨甘虫蠧心兮尙不靦乎其面說妖女而築姑蘇兮咈胥臣之悶悶乘鴟夷而蹈斥溝兮不及夫椒之親見麋鹿遊於吳宮兮火災興於探鷰羌伯越於中原兮通舟梁於梁宋痛曽孫之殞其緒兮西面朝於云夢鄂渚豫章有虎狼之遺迹兮曽不知其所重虛鐘離而徠封豕兮寧待我師之所控心招搖兮故丘將蹈海兮襲滄流望鯨鯢兮山峙蹇產吾心兮索然無气

右東首

越夏首兮西溯張淸蒲兮疾去鷁吻低徊兮翺翔風便回首東冥兮日逺睇蘭洲兮芳杜若羌吾好兮不得泊聞持鼔兮韸韸余心結兮尙何樂西風駛兮江臯舟迎風兮遡流進將寸兮退尺凝逺眺兮江水幽幽江風號兮漫天素濤走鯋逼人兮將吞舟余柰何兮儵忽下有蛟龍兮出沒江豚得意兮若神肆跳梁兮衝泊兮恍烏雲潑墨兮吾上天地變兮不可測渠泉飛兮無峭壁邅徊余桂棹兮薠叢至止曳方竹而相羊兮攬芝中沚蘇椒紅兮和羮搴辛夷兮用餌雜薦兮蓀蘭載敶兮薜芷風細細兮波停縱余舸兮於徵長歌自返顧一返兮屏營倡曰扁舟大江遡狂風兮下地登天轉飄蓬兮人之死生將彼舸之攸同兮停橈待濟考攸終兮賡曰逆天理兮𨿽大而覆順其然兮百福攸助叛水性而余求兮噫其何故

右遡江

巴丘兮崢嶸嵚岑兮洞庭秋霖兮閣涙春艸兮愁生巴之蛇兮修之雲英甲兮火晶防微手足兮惟行雲霧飛騰兮匪翼知絀信兮天性展轉委蛇兮至行朝之遊兮衡嶽莫飯流兮湘曲鹿焱起兮中洲人之逐兮悠悠紛繚亂兮海波弗靜逐之顚者相望兮莫得持其腰領鹿冠元兮森槎千角蛇銜取兮不畏觸嵗三遷而解甲兮骼髏具吐羌有獲兮故無取象巨牙之雙植兮肥腯頑健肉雞兔虎龍而牛榦兮得鼠狶爲首面性羊狠而馬行兮狗猴心而蛇變旣備此十二神像兮害於田其不逺蜿蜒蛇之怒兮吸無勞乎宛轉𨿽有此修鼻駢齒兮寧復餐而以捲不勞咀此齒牙兮害以蛇除珠顯灼而光明兮不在短狐之毀譽遊若蘭兮芳洲臥香蒲兮翔素流芷江兮戲豫丹穴兮優遊何蜂虫之陰戾瑣微兮藏形於闇騎蛇頭而啜之兮墮厥頥而脫頷阜堆骨兮名陵風悲雨泣兮千齡萬齡象種繁兮蛇旣斃欲吞之兮誰能捨鹿犇兮其復獲登蛇丘兮涕零零

右賦巴丘

解荃維兮放蘭舸蹇南越兮洞庭波噴浪花兮飛白雪身何居兮入明月聊凝神兮隠處夢龍宮兮波之下珍珠庭兮紫貝闕璆琳宮兮犀甲戶朝龍君兮殿堂芰荷巾兮蘋藻裳圭琉璃兮荇帶佩美玉兮瑯璫龍君遊兮何之水晶宮兮丹水湄驂蒼虯兮飛亷禦丰隆車兮爲後屬磣磹驅馳其左右兮使風伯爲淸路都離宮兮忘反命羣臣兮燕衎葅蘩蘊兮形鹽列鯨胎兮黿卵張鈞天兮廣漠野鼓蛇鼖兮震鼉鼓鏗浮磬兮龍鐘歌湘靈兮奇相舞三行兮淸酤戛止兮柷敔觀其臣之就位兮厥令尹曰瞠鮭揔羣蝦而將之兮冑乃元惟鯢魚緣蛙聲之防防兮位髙於五諫鱣魚大而無庸兮處之冗散鬱鬱余心之惛黙兮周章而蹇產欲�詞而夢覺兮嗟言之而已晚忽忽余見斯精物兮徒臨流而悵惋

右記夢

行吟兮大澤邈無人兮臨水石被髮兮徙倚彷徨遇隠淪兮嘉客艤魚舟而前致恭兮問余以名何徒搖爾精兮焦然爾形曰原楚卿之貴戚兮三閭次也同王姓而氏惟屈兮靈均先人之字也世滔淫而混濁兮我惟潔淸彼醉者之紛拏兮同怒余之獨醒漁父愀然而教之兮曰聖人之致一不必動而營皇兮卓時中之變物貴莫貴於和光兮太潔在情之甚嫉混濁世兮胡不波而泥淈眾皆醉兮尙可餔糟而醨歠不同人而求自異兮宜一朝之見絀指淸流之灝灝兮余將以逝方浴而沐芳兮振衣冠而卒誓不自塵其皓皓兮受汶汶而防世父行歌而鼔枻兮舟飄飄然無凝滯歌滄浪之水兮時乎淸濁斯濯纓兮斯濯足望斯人兮搖搖欲從之兮無由煙雲邈兮不可見嗟斯人兮已逺

右行吟

觀吾生兮何爲乎今之世永悲傷兮耿耿夜長而尠寐臨淸湘兮思逝無舟倀欲行兮不濟擬飛騰兮假羽翰於黃鵠鵠已亡兮曽是余之能服將觧衣而下游兮潛川不貫懼射工之餘中兮備蛟龍之芻豢登衡山之嵯峨兮栢松委靡怨飄風之怒狂兮害於物理猨狖嘯侶兮上獲我冠荊榛塞路兮下穿我履望蒼梧兮將望華之云愬巉九疑之不可辧兮又藐然其煙霧殺竹枝而求淚斑兮思二妃之榘度哀靈修之返無期兮蓀捨玆將安寓首陽河濱逺而不可適兮視申子夷齊其有故將從此汨羅之泚水兮儻務成之或遇悲女須之嬋媛兮臨流而止余涕滂沱兮心悲江渚念我獨兮斯不可以久處心如石而莫轉兮吾其此介與子別兮余將於邁褰余衣兮不我止蹈淸泠兮余乃已抱巨石兮懷沙諶同流兮灝波其窮幽兮皇乃徳兮太皓

右沈湘

九奮走之所作也走世官於楚身嘗主簿荊州假令東鄂皆故楚地江陵又楚都也感靈均之志以爲九者天地萬物之通數因憤怨而奮發作九奮言將質諸天地萬物而自奮於淵泉也

九禽言

不如歸去巴江春暮肝斷口無聲早夜啼紅雨尋思帝蜀時驪龍魚服不知非相婦未饒姬妾兒流紅長恨不如歸

婆餅焦胡不歸熾炭炎炎不識兒兒饑不敢取兒苦長自啼父母生兒忍不字棄兒父母生何爲

脫卻布袴從教暴露已自不能羞有甚供租賦官家官家聽我語我本農家困徵取只今爲鳥心不忘願王一念農家苦

蠺姑力作繰絲一百箔五月罷繰炎天勤織絡今年州府急催科輕綃織成不得著蔽體無褌獨婦百箔絲枉辛苦貴人不念有寒人一曲千縑賜娼女新婦抱兒歸天淸曜日暉陰雲礙霧雨新婦抱兒去窶窶勃姑鳥此情那可曉有兒有婦不作窠教去教歸幾時了

謝豹謝豹獨何心挈我裳衣無處尋白露漙兮風勁紅葉下兮秋深我寒終不辭皇天故不私請防穴土重泉下對人靦面何爲者

泥滑滑山岡路一步一躊躇行前復回顧如膏兮小雨膠膠兮薄土失足無多來往人撲落紅崖不堪數兢戰驅驢行不前苦是昏黃無逆旅

行不得逺哥哥途逺山髙柰何畏日流金兮長夏防人有樾兮無柯足蠒兮傖儜口渴兮煙生思量有底虧人處不處髙堂長路行

提葫蘆沽美酒舞春風臥花栁且作醉鄕遊此身非我有與君防取壠頭墳人在誰知不長久

浪語集卷十四

欽定四庫全書

浪語集卷十五

宋薛季宣撰

文

武昌祈晴祝文

伏自師役之興民疲奔命南畎之事力不暇給防神之惠稼穡登場秋雨霖霪將有萌芽之患一日不霽一嵗之農功殆矣罪將誰執吏實爲之神其撫諸賜之終始

謝晴祝文

惟民卒嵗之計望屬秋成用畢農功系於旬日徴恆雨若惟吏之辜賜以時暘敢忘答貺

補漢封汁防侯雍齒冊文

髙皇帝肇興丰沛命將雍齒居丰雍齒以漢之微入丰於魏載以趙將從平諸侯齒舊用財豪裏中屢窘辱髙皇帝皇帝奠都櫟邑諸將軍盡封畱侯請邑諸汁防諸將咸說

惟六年皇帝使禦史大夫昌廟立趙將軍齒爲汁防侯曰於戲趙將軍齒受玆赤社朕承天序惟崇稽古建爾國家封於南土爲漢藩輔於戲念之哉恭朕之詔維古先哲王置侯設官於以貴徳崇功非予好人之干命越有小大之刑於以警於兆人非予惡肆人臣之在下亦罔不正厥心弗貳其行共承厥辟君臣同徳無有顧疑庸能格上帝之心致其誠一天錫之祚國以永長朕惟法古奉天敢忘大信爾之伉勇气義令問夙聞朕往於田肇基自丰沛繄借乃丕烈興玆丕祚厥後入丰於魏時惟朕計之失非爾之辜眾大正於四方實萬夫之力是慿是賴爾將趙眾以來助克樹乃丰功肆予有萬邦時乃徳朕懋乃績嘉乃舊事爾之窘我則惟我之休爾之詬我亦底予於道朕於惡不念舊矧無惡之疑庸大啟爾土田俾侯蜀甸往就乃國欽哉爾尙希乃怨惡一於忠貞毋或狐疑謂朕弗大惟天監於黔首作之君師司循善良惟務彊屏爾其心翼翼眡人如傷毋暴困窮毋取悍愎式臻於道貽厥後以永謀則餘一人汝嘉徳成斯報於戲保國艾民可不敬侯其戒哉

勸農文

洪惟我國家惇俗重農時務本發號施令罔非民事之攸急肆監司帥守越我邑之令佐凡厥字民任舉曰勸農司營田小臣只領縣條教敢不供天子之明詔簡乃賦役勿敢急於追須圖惟爾之力田成勸農之實務乃中春幾望東作方興說於農郊相穡事爾尙一乃心力蒔乃稻粱毋失天時毋事末作靖共爾職遲厥有秋嵗之丰則於爾躬有獲乃其或饉室家胥免於流亡於乎念哉弗種胡獲弗爲胡成業荒於嬉勤乃克降年有稔有不稔若其知此之云憂律乃子孫克勤克儉節乃用思惟永爾思不永時惟爾家有卹

以漕司命祈雨祝文

某不敏適時多艱縣政不修澤不下逮積怨於民獲罪於神乃嵗仲秋亢陽不雨黍稷薿薿害於垂成受命祈田憂心靡見神其降監哀此下民興雨祁祁實函斯活致天之罰於令之身神道聰明崇朝其澤

謝雨祝文

某爲令無狀結怨於民天積愆陽害於稼穡重民之害以貽部使者憂奉命禱祈誠心安在惟神防監雨不崇朝禾黍其成繄神之惠薄醪告謝內疚增多

祈晴祝文

伏以師旅未休札瘥爲鯁繭蠺斯起宿麥云秋日仰曦陽而窘陰雨中流千里谷價方騰民將弗堪神其寛貸庻乎開濟保此餘生吏職罔終不敢逃責

謝晴祝文

某治無終始陰沴爲菑乃春夏之交霖霪不息蠺麥之望人情闕焉防神之休晴不及禜告謝禮薄文不逮情

謁文宣王廟文

某不敏不學安知從政顧承弓冶之舊常恐或墜於家聲乃者調補選曹司此邑社懼徳弗類如慿太虛惟嘗聞夫子之道於經於此不敢不勉事無小大敢言惟政之共違道以干譽於人某則亦不暇敢以誠告神其聽之

謁諸廟文

惟神以聰明正直血食是邦令調補於選曹司此邑社神人𨿽異其責惟均故某以涖事之初躬詣祠下請與神約惟陰隲於下民時其雨暘消其厲疾吏如有罪惟神殛之無傷此民重神之累民之過誤亦惟吏教使然其降災於吏之身無爲困此聾瞽此誠意也毋作神羞

祈雨祝文

某涖事武昌於今嵗三渉矣其誠不能感物積怨結於人心嵗有水旱之菑輙歸之雩禜而神不吾違也寧不多愧乃嵗中夏苗斯茂矣雨澤不防龜拆於田荏苒更旬秋成何望屬當師役民將弗堪神其憐之副此哀禱

謝雨祝文

吏憂旱暵將愬於神不及禱祠賜之甘雨終朝通夕霖滂霈苗勃其興惟神之澤願終斯惠以迄於成

謝廟祝文

某試令武昌治無善狀軍旅數起力役方興防神之休禳禱輙應螟蝗不作以全其民民無流離失業之災而某得以善罷時惟幸矣誠不敢忘請謁於神以永終譽

謝文宣王祝文

某不才試令三嵗於今弗率先王之教以得罪於上下之交者不知其有幾也終幸逃譴只益慙顏

諭保伍文

惟紹興二十有七年盜生自鄂邑剽殺人於晝塗炭延於軍市民莫適莫居守侯博愛以其仁惟死刑匪殺宼曹昌熾爰假力於屯兵荼毒元靈是浮防盜逮三十年旣三祀生肇命行鄂長仍革新貫政厥紀綱始共命於後皇定民聯於保伍井閭駭愕懼弗潰於成惟七月生肅眾於庭越以誠告生若曰嗚呼有眾其審聽無嘩余誓告汝汝不聞曰謀有大小見有淺深厥有大謀不愆於小見蒙於淺惟究於深人毋以淺見遺深毋以小謀大作爾罔不孝乃父母慈乃妻孥爾有孝慈宜其衞爾防不安乃室家寧乃鄕閭爾有安寧宜其衞衞之不至惟姦宄之萌心盜賊公行將不寧於爾室老弗克孝防弗克慈猶鄕邑之沸騰矧乃在昔先王在上寄軍賦於農田時未有黥師惟嚴惟衞今其爾衞謂之何其驚吳國之屠牛夫豈不戒今惟我謀我見不知其大爲深眡爾不臧旣其淺小爾無回遹慢我大謀爾惟人乃知兵盜何自作飭躬繕甲惟永逸於微勞將誨盜以慢藏玆其可保自昔淮甸惟寇之區由保伍之有成用不取遺於道了然大可見矧夫王命之從生若曰嗚呼有眾爾尙一乃志比乃聮礪乃戈兵斆乃擊刺非徒井閭爾賴爾惟怙眾以寧家劉侯作牧於廬江由保甲安身報國焉知不嗣於來今浹旬民豫以成軍惟甲午

湖州到任告文宣王廟文

某聞諸夫子曰政者正也子率以正孰敢不正某𨿽不敏願學焉交政之初敢以誠告

到任告諸廟文

某防恩假守實與神只分掌幽明吏逭陰誅願於其身不於其民尙免天災以供天職敢與神約臨涖之初

祈晴祝文

終嵗勤動望屬秋成苦雨霖霪害於農畆將無吏之初政無以上當天心罪不敢逃尙幾開霽事不可緩神之聽之

滴漏祝文

挈壺解紐夙暮不時舊尹新之敢以成告

謝晴祝文

天作淫雨厥咎惟人人欲之從神之聽也顏斯厚矣答貺隤然

諸廟祈雨祝文

某薄徳不知政務治失其道積怨於民魃作亢陽致天之罰咎惟自作民罪伊何瘡痍未瘳重之虐政庻幾一稔尙保室家愾惟澇田旣淪於水髙原且固望絕秋成凡厥庻民蘊蓄何有奪之廩食父母胡生神道依人母靳膏沐維時防監雨彼稻粱小吏有愆不敢逃責

諸廟謝晴祝文

素秋之孟旱漧浹月田疇多荒玆疵政之累也敢不知罪請禱於神神之聽之三賜霢霂𨿽大田禾黍旣云無救而沾濡沮洳少霽惔焚凡以爲民非誠心之所格也願終此惠以福斯民菑不可移及身是幸

祈晴祝文

仲秋之月陽愆不雨神防甘澤浹日成霖虐吏積寃不能終始神貺過陰之罰黍稷將不潰於成顧此民勞又奪之食神道正直其賜哀憐閉北吁嗟庻幾晴霽吏身之沴毋累於民

祈晴祝文

麥粃於田繭寒於館又窘陰雨傷如之何屬當多事之秋妨農已甚奪之衣食害無大焉禮禜嗚哀庻解倒懸之急積疵罔赦惟爾有神

謝晴祝文

旱雩而雨雨禜而晴吏道多疵神專爲徳就民粒食神無負焉寛吏傷民爲菑已大只增慚畏何謝神天

磨李固碑文

興元南鄭有漢故太尉李公之碑其刻文皆古佐書遺漢之瑉寶也紹興中楊太尉安撫利州東路其鎭在興元作捨落成求石爲志甚亟尉無以塞命磨是碑應之太尉聞而怒曰而豈不知李太尉先漢名臣以予武人寘諸有過地爾謀黜尉不果世以李公之正漢碑之古字書之法刻畫之妙所宜傳示來世永永無窮一旦沒於庸人可爲碑弔走則異是故以悱辭發之其辭曰

太極渾渾權輿地天兮嘻品物流行貞於本原兮嘻摠摠林林孰識其然兮嘻顧之無後望之無前兮嘻竅心有九莫適窮研兮嘻開辟來今胡得而言兮嘻胡得而言是以爲全兮嘻自古在昔聖人有作兮嘻無遵一行無宗一學兮嘻絕地通天際克寥廓兮嘻窮仁非仁至樂非樂兮嘻蕩蕩無名無能以度是以爲先覺兮嘻君子愛人當以道兮嘻皇極神人元灝灝兮嘻萬古無言寧可攷兮嘻老也後天名壽考兮嘻惟後侯之修直兮嘻亶防精於神靈兮嘻冠芙蓉而纓蓀兮嘻懷明珠而佩蘭兮嘻更漢祚之中衰兮嘻蹇正揆而扶持兮嘻紛蕭艾之塞途兮嘻抵黨人於囏危兮嘻名礫坯爲美玉兮嘻指驪珠爲魚目兮嘻余執金而寧斃兮嘻眡衮章如牢狴兮嘻揭車余服有遺芳兮嘻萋斐貝錦漫成章兮嘻地久天長同久長兮嘻美好善兮惟昔人嘻丰碑勒銘兮頌成仁嘻嗟嗟節義兮等太虛之無垠嘻是何爲兮爲堅久之道信嘻亙千齡而猶建兮其誰知夫至眞嘻秉山石兮鄭之尉嘻知李公兮達其意嘻磨貞瑉兮明至義嘻惟公道兮不以玆而興替嘻子瞻之栁伐於山東兮嘻仲尼之栢殘於杏壇兮嘻一聖二公復何非兮嘻樹伐碑亡行當不疑兮嘻

誠臺禮復文

嵗在執徐季旦之月武昌令東甌薛季宣始種竹於縣庭之背人力斯至淸陰已成誠臺出焉旣賦而銘尉番陽王君枏袂而起曰我聞之有功斯賞有徳斯報惟今之宜猶古之道在昔庭背鞠爲茂艸公有意於蒔竹也而猶豫未決我實言之曰竹之爲物𨿽瑣而道可重也古之人謂不可一日無此𨿽宅猶種焉況於公府朝夕從政之地荊榛翳目可不於此君圖事邪君實我聽而修篁郁然爰及崇丘誠臺立焉公𨿽樂其雅正而無意於作也我實督之曰誠臺天成不可無記緑竹蘢防賦之何已公乃記而銘之賦而稱之然則是林之茂是臺之峭與公二書之就皆我之成也可無報哉季宣矍然而應惟然而興進肅王君與子偕行遊竹林放誠臺睇角山指寒溪貫疎篁而爲防托淸風而言之季宣若曰於假爾尉其靜聽臺言惟天陰隲下民作之元命惟皇建極惟若道之攸行積於善厥有常福懋乃績先王致當功之賞越我有宋基天命賞惟天子之攸司我不敢知曰爾稱乃職帥守監司惟爾進我亦不敢知曰爾勤厥守府州掩若之善惟我縣庭舊蕪穢我乃荒之時惟爾言予有獲我未有佳思怠於文時惟爾言啟予不逮肆乃邑之淸靜涼颷襲於靑林誠臺卓然惟爾徳我修辭之有立亦惟爾言有賴我微賞罰之柄疇報爾之勲今臺方試從爾遊登臺極睇窮於蒙汜沃方寸以山川惟篁竹之蕭然共灑落圖惟爾報公其敬哉嗚呼我聞曰大徳不報大功不賞余惟報功賞徳將恐弗稱於丕圖皇致曲於有誠非徒語

擬祭海神英烈忠亮李公文【徳裕】

繄惟先君奄有四國中葉不綱棄其典則兩河要都旣於寇賊太極降精亶生英特先宰元和事功昭晰徳種我公若禾之植生長綺防克歧克嶷執徳不回優遊不迫鄙笑鯫生棘圍角力分甘麄官禮毋苟得坦坦仕途何假羽翼險夷一致敢忘王國帝與善人補天立極攸敍彛倫捕燔蟊賊笇無失籌輩疑儔惑巨孽根蟠靡功不克剗平八州返日於昃四主三宗參功契稷觳觫太牢敢爲姦慝黨與成羣防訛白黑壇級公宮栫之荊棘射影藏形詭浮鬼蜮疾首惟公誓將誅殛有志弗伸殄讒誰堲畫蠲南桅遊乎不測正士心權盜形得色公身不容公道彌直哀哀太宗於焉迹熄凡今之人死兮神寂惟公英靈幹幹不息見夢王人言歸先域生福斯民禮有報徳混漭滄溟允宜配食乃眷眘川慶善家積屹峍祠房爰都爰宅人到於今受神惠澤曰惟李君秉心踧踧望公屢朝罔間夙昔無言不酬無求不獲下走承先敢逾先閾願言事神永永無斁

哀韓大將軍文

防塵編於史漢閱君王之行已茹千古之沈寃悵伊誰之一洗當秦嬴之失鹿名雄項而劉雌自夫人之一盻從虎噬而龍飛乃若浮罌絕魏囊沙決楚拔趙燕連駢闐幟鼔玆眾人所共見音吐登壇興亡前列君去蕭追多奇計出乃有獲於先生長者之論而絕未睹明君王之臣節者也方季入闗不王實遷蜀漢卒士思歸漼然泮散未將之前夙聞髙論収失職之三秦異道聞於子午孔費從而成憤奇正生於垓下巍巍乎登漢業之隆一怒同諸文武將軍之有勲勞視鷹之尙父矣至若狂巫之相心石之如義斬鐘離金堅不渝亟奪軍而莫憾奚末路之爲濡蓋漢夙有圖王之志而王殊不有漢氏之虞也伊靑齊之新定田宗存而未服推權道而王之誰有心於形迹屬鴻溝之講觧防成侯之攸信軍始罷而還徴胡後期之爲問噫權臣之謀豈有典則不幸遭焉坐成罅隙躡足封而猜已甚西楚裂而事彌乖竟襲齊而王楚遂縛楚而侯淮惟執成於騎虎威已重而身危非五湖之得泛寧前悔於先幾擅興者有誅匪曰興於兵衞謂告反足信如彭王之踵至傷哉從中之計誰聞誰語所謂伊人孰爲輕舉矧狂謀之先定可爲人之刼取將呂氏有謀漢之心曰翦除其牙距嗟不用蒯通之言端有待乎後之知者於乎仁義之途非可覬一馬而侯功大見參夷之防繄人事之常然於何誅於欒說

弔遺骴文

武昌西江東爲邏州川匯崢嶸旋回復流在嵗辛巳水縮黃花有骴隨波委暴汀沙尉王行而見之蹙然內感扁舟返棹謂走哀憐走曰今尉之官職司循撫使生者得其養死者歸其所暴骨遺骴捨予曷主固以職斯其舉也乃命手力周壽馳而視之培而瘞之重爲文而弔之曰嗚呼天邪胡爲乎若子而然邪物歸於盡子何暴骨江濡邪念子之生爲女爲男爲智而亷爲鄙而貪爲壽而愚爲仁而夭爲妄而顚爲賢而矯爲罪惡貫盈爲君子不遇爲仕而遊爲軍而戍爲賈於川爲商於路爲天誅所及爲非命致然爲水化江爲覆溺於船爲身不自聊求死於淵爲令失刺姦成子之寃是皆不可知也痛子之生孰爲魂魄及子之死不自収其骼氏姓爲何子孫何處嘆室倚門曷知曷語風波蕩子腸鳶魚甘子肉収而瘞焉曽何爲乎子之榮辱也嗚呼人生莫不欲貴子貴爲能居莫不欲富子富爲能守莫不欲髙子髙爲能益莫不欲壽子壽爲能久素骨流沙𨿽身不有則富貴髙年果不堪爲不朽矣子知之乎子之暴骨猶不自知葬之中野於子奚爲露食鴟鴉藏食螻蟻生而告子子寧自喜及子之死亦復爾耳於子何加於我何得然則収子之骨者何哉亦充吾之隠惻而已慿耳目之見聞蓋已不勝其窄矣由今而寃知庸有極嗚呼哀哉神其自釋

浪語集卷十五

欽定四庫全書

浪語集卷十六

宋薛季宣撰

奏札

召對札子

臣聞位卑而言髙罪也人臣之義有犯無隠可以言而不言則負師學況臣疎賤無階以瞻天日之表防賜之對寧敢隠情而不言乎臣昨官逺方伏遇陛下踐阼之始省服膳之禦卻嬪妾之進其自奉爲甚薄躬細務以先羣吏親鞍馬以勵軍旅其奮志爲甚大臣居數千里外觀仁聲之所及垂白之老莫不欣欣相告咸謂聖人有作規模宏大眞將復藝祖之業武夫悍卒至拔刃呼躍曰不報吾君以死而安死【口奏臣備員鄂州武昌縣令縣多中原故老當時所屯大軍一時聞見皆實錄】臣愚不識察人心之所向咸謂太平之世可以期月見也歷年寖久而陛下未享其效臣竊惑焉臣嘗謂治有本末政有先後先所施者後或可置本旣舉矣末亦可捐夫淸心寡欲恭儉節用堯舜三代之所以治天下陛下旣已身之矣自宜固守而勿失至於躬細務親鞍馬蓋聖人之權施之首政以警一時偸惰之習乃其宜矣循以爲常則天下不能無疑是故衮職任輕無以仰承徳意動煩宸慮而國論靡有定止事出九重百官莫肯任職政令施設下人得以輕議寄耳目於左右權或移於近宻躬細務以先羣吏而羣吏未必勵此不可不察也叢脞之歌賡於虞氏自除郎吏明皇無取祖宗專以用人布徳懷柔天下蓋爲之有道矣毬馬之事陛下所以習勞苦而振威武者至於兵衞之害積於細微銜橜之危起於所忽降胡侍從豈得絕無闗防行之有年議者遂謂嗜好之僻親鞍馬以勵軍旅而軍旅未必勸此不可不察也太祖皇帝猶謂擊毬非將相事韓愈尙爲其長危之仇士良旣去以毬獵固寵之術授其輩流民臣之心所以咸願陛下爲宗社計也【口奏仇士良事安危之幾反復其言可以察知小人之情狀而治道亦因可見惟陛下畱神】陛下𨿽有天縱之聖將大有爲而精神疲於聽斷玉體勞於馳驅縱有淸閒之燕講萬幾之務臣竊意其有所分矣汴梁我之舊地固不可以不復陛下所爲焦心勞思不憚寒暑若此者正爲恢復進取之計耳然先後非序本末倒施勤於小而緩於大圖其近而遺其逺昔之所以鼓舞羣動者人情久且玩習七年於此而治效未著寧以是乎國威未振民力未支而疆場之情傳聞常多失實陛下再造之心𨿽不可暫忘而進取之事其實未容輕議臣願陛下深思逺覽以靜養恬略其小者近者而圖其逺者大者遴三公之選責以進人才張綱紀延端直之士與之講問學評治道歸有司之常務屏馳騁之細娛本末先後咸得其序則朝廷尊而眾務自舉威權振而軍气自張養以沈濳待時而動則天聲所臨焉往而不濟哉臣不勝拳拳之忠惟陛下裁察【口奏天下皆知陛下治道所以久而未進者良由三公之才多不勝任陛下勤勞庻政固非得已今三公虛位正陛下論相之秋臣願陛下審之於未用之先不可不專任之於旣用之後如曰人才難得則致治之主不借才於異代陛下論相之際臣請無取沽激無取誕謾無取才華無取閻茸惟忠實可任者相而任之勿疑陛上垂拱仰成責以治效人才旣富紀綱旣設則恢復之事在陛下度內耳又安在乎必躬必親下行鄙事而後爲快治道不如是也伏惟陛下畱神省察】

召對札子二

臣聞禮煩則亂易簡而天下之理得有虞之世中外之官二十有二人兵刑共貫樂教爲一帝舜無爲而治用此道也臣竊怪近世治不及古自朝廷至於郡縣皇皇財用獘獘焉常患其不給百姓朘肌及髓而日以益甚𨿽有卓犖之士遇有爲之主得時得位其所施設終無以救其萬分詳求其故則冗官冗兵二事實有以困之也九卿之設古六官之任也自漢政歸臺閣則有尙書六部唐明皇始制內諸司使百官用皆失職至今官中都者遂爲養資之地設官𨿽多有職蓋寡公移回復只爲文具百度爲之隳廢人事得以循黙間者𨿽省員闕而其監寺仍存置吏之員滯事之患無異於前【口奏天下之事每毎不舉者患在血脈不得流通財殫而人困而冗官冗兵害政傷財之本也臣疎逺不能詳知請以工兵二部言之兵部舊掌軍旅武選今軍旅歸樞宻使武選歸吏部右選兵部有尙書侍郎郎官所領不過廂軍鋪兵之名借其屬有職方者掌諸州閏年所上地圖有駕部者毎年一至禦馬車輅院行視而已近𨿽省並郎官員闕一向仍在省官之奉不能當吏祿之奇數文移回復之害固自若也工部所掌營繕百工之事今營繕之大者歸轉運司臨安府小者歸修內司百工有文思院軍器所有將作軍器二監實按臨之亦不過於嵗時按行故事士之才者旣無職以自見而不才者得濫吹竽於其間文具迎承尢害政之大者陛下第令百司各言所掌與其吏員廩給之大數幾職之相似者卽爲冗並其疎闊者要皆無職置吏廩祿自可從而知之】諸路帥臣古州牧之官也國朝以來置轉運副使判官有提防刑獄有提舉常平茶鹽又有總領市舶坑冶茶馬諸司屯駐之軍又別制都統制大抵牧伯之任分爲五六而州之知通縣之令佐不相統臨權均勢敵一彼一此各行其意民無適從爲害滋甚臣之所謂冗官者此也【口奏昔太祖皇帝以方鎭太重置轉運使掌其錢谷提刑諸司後置亦廢置不常今都統制承平時副都總管之職也漢十三州領於十三刺史而天下事無不舉今或一路不當漢一大郡監司至五六人責委權分州縣莫適稟命是宜事之不立而私意之紛紛也大兵不屬地主緩急之際將誰與守都統制類無逺略平居極於貪暴一當大寇視棄地如遺爾近時每有師役又遣大臣督視以權置之將統烏雜之兵尢無謂也】廂軍之制卽唐方鎭之兵是也周世宗及我太祖皇帝增置禁旅則今之禁衞與諸州之禁兵是也神宗皇帝立將兵之法今之帥藩系將禁軍是也太上皇帝収諸將麾下作三衙禦前諸軍今之大軍是也四者之外復有弓手土軍役兵今惟大軍可収戰伐之用將兵而下廢爲皂隸之役官吏占破無幾則竄名廣破賣工私役者適足以爲污吏之資遊手之多無法之久幹闌狂歗之之事因之而生比𨿽少加簡閱統以軍政人情玩習猶無益也臣之所謂冗兵者此也【口奏今置軍𨿽四等可用不過天軍朝廷固以上供給之然州縣困於軍湏惟以供贍將兵廂禁軍爾謂如官吏古破一郡不下千人以爲役兵則鋪兵淸務牢城壯城作院之類自有所謂役兵只成都一府廂軍至一萬人不知養之安用且以中人之家一年之賦供一廂軍且不能贍今天下幾數十萬人是宜民力之匱戰士之寡也】惟今法度之獘臣所知者莫此爲大且天施地產之物其出有限所養者眾適用者寡則人才安能不混兵刃安得不刓則賦安得不匱而國欲安彊得乎夫事簡則易知易知則易從職任專軍政修則上皆任事之臣下皆可用之兵濫吹者無所容而政猶有未行古無是道陛下必欲仍今日之文獘以圖天下治理非臣所知必欲政修而事舉財丰而兵振則非更弦易調不可也夫事爲之有道則人不驚而必辦咈於人情則取眾怒而無所成顧陛下處之何如毋憚其難而重攺作也伏願髙聽逺覽詢諸二三大臣詳議而力行之光武並省郡縣百官職員而漢道中興周世宗汰斥老弱增壯禁卒而王室始振皆後事之師也與其張無職之官而紊政養無用之兵而虛驕蠧國人情不防固當圖之況爲之有道將不止此乎惟陛下畱神采擇

召對札子三

臣前任鄂州武昌縣之管催苗稅有常平司絕戶屋租錢並省司逃戶屋租錢二項科名通數不爲甚多皆是建炎以前兵火逃絕人戶屋宇客戶租佃所出今屋已隳舊租仍在臣屬軍事方興未遑申明蠲免今𨿽受代心竊恨之臣又嘗部夫運糧至徳安府界見諸縣人戶患苦出納前宣撫使嶽飛在日牛租其端由蓋與屋租無異【口奏徳安租牛蓋嶽飛撫定羣盜所得若諸將則固掩爲已有飛以民間之牛故租與之當時實受其利此亦可知飛忠亷可尙然事久未嘗無獘今飛已死牛亦無存而民猶出舊租其爲害可知矣】比來待闕溫州適當海溢之變田地之落江者州縣𨿽爲蠲稅然或未盡知也問諸田裏則曰從前江河側近淹沒之地租稅例多不免今所在皆有之臣以武昌屋租計之𨿽貧民受獘者眾而爲國家財計無幾朝廷患不知爾如知之寧靳此一錢粒米之費而忍彊民以出無業之租哉願降詔防凡天下郡縣有無產租稅如武昌屋租徳安牛租溫州淹沒田租之類者並令人戶自陳勘驗不以久近多寡悉除之省部監司削其利名州縣印榜曉示如官司不爲除落許其越訴用省無名之賦以寛小民以惠貧下不勝幸甚

奉使淮西回上殿札子一

臣恭奉聖訓前去淮西措置賑贍安集覈實諸州墾田二麥等事臣將命無狀不能仰稱使令初至淮西嵗已雲暮委付𨿽重所成至微其廬黃州所置官莊並覈到墾田增種麥數已別具圖冊節次進呈外方懼不逃辱命之責聖度包荒恩寵沓至奬借麼麼以爲事功之勸俯伏戰汗未知展竭之地切緣置莊覈實二件事體實相闗蓋自兵火以還州縣多仍承平墾田舊數間用貌約頃田著爲定籍已而人戶請佃類皆包括湖山爲界有一戶之產終日履行不徧而其輸納不過斗斛以臣循問所歷大抵皆然今者齊安之立官莊壽春所以分給歸正不免檢括冒占取其荒田初索幹照視之有名田一畆而占地五七頃者自耕則無力剗請則必爭諸處之民轉徙淮甸者縱有佃田之請州縣村堡往往憚事且爲土人囊槖多方沮之陳訴窮年了不可得獘源未滌乃欲覈知實數自欺可也誠不可以告陛下故臣覈田祗是括責稅籍拖照自陳之數臣不復盡論諸州只如蘄州羅田一縣於霍諸山之奧實與五郡十縣封境犬牙初申一縣墾田若干頃至覆田已耕不過一百五十三頃未耕三十六頃一十五畆又如黃州黃陂一縣初申墾田三千七百一十九頃二畆覆行詰問則云墾田一百六十頃四十九畆二邑此其最甚者其餘大略可知臣嘗怪國家經理兩淮朝夕憂念歷嵗十餘迄未有成及此親行乃見其患且夫姑息之愛惠及幸民包占旣多墾辟實少非惟官司坐失租入天產之物皆爲此廢𨿽欲聚人保境其道無繇官莊之立乃以一時賑贍之故不無勞費甚非常行之防臣之所覩江南轉徙人戶來淮甸者東極溫臺南盡福建西達贑吉往往有之土人包占旣多無田可以耕佃以故失所者眾來者甚難設若此患不除則𨿽三數十年淮南未見充實朝廷常展剗請之限玆臣所未解也有如立法勸耕而開剗請之制蠲耕牛之稅徠四逺之民來者知佃之必得居者知包占之無利敺誘並行主客皆爭墾辟數年之內淮南可使地無曠土足兵以守以戰將無往而不濟矣臣願陛下深念逺覽與宰輔大臣熟議而斷行之不勝宗社大幸

上殿札子二

臣辛巳嵗備員武昌適北師攻淮蓋嘗鳩集一縣守江之備亦嘗被檄運糧信陽略睹邊鄙利害以爲古人經略守禦已成之迹未有不可爲者內政良家突騎府兵此皆往昔之事不必逺陳如祖宗之闗戍堡寨與夫防田塘濼楡塞之阻弓箭手弓箭社與夫保甲保馬之政功效大驗載諜具存政患今不爲爾誠爲之羅落可以立修而攘郤可以坐致自臣受代跧伏田野不啻十餘年矣所聞淮甸荊襄之間竟未有緒蓋未嘗不竊嘆陛下之宵旰復讐精意治外而無以副陛下之使令也臣戊子嵗因大臣薦獲對咫尺之光去嵗再赴審察之命旣叨大理之除蒞職數月邈無報效冬間假節淮西賑贍寵𨿽過分受之不辭庻幾少效馳驅非惟將以報君父之知亦以考信古人之迹口說不若身逢耳聞不如目見臣之跋渉往來備覩其實事無端緒誠有自來以臣觀之邊無曠土則事力自彊今田皆包占荒閒而勸墾文具何以使邊無曠土邊有團兵則戰守可必今總首虛設而教閱之法一暴十寒何以使邊有團兵邊之徵稅𨿽稍稍損之以資其扞蔽急難可也凡今循淮而南有拋降之和糴科買之鐡炭以至建康艸料之屬泛舟而下於江左者蓋多有矣邊之守令非行辟置之法則人才不可恃今淮西九州十年之間至有守將數易而其苛政無甚相逺者一郡三邑而二令菽麥之不辧或昏於酒徳者黜之蓋不可勝黜矣淮西之險阨其當守者非一今日淮西之守不過合肥居巢歷陽三戍多者五千之眾下止一千防城之具未能備設合肥之城苟簡速就歷陽因陋不增居巢闕其南壁而又累年以來諸將興作之事有費緡錢巨萬而成城四十餘丈者有前人爲之而削迹無有存者事旣若此而望羅落之少固攘郤之可圖其不難乎陛下英略甚髙誠意甚勤志向甚逺而稽誤陛下者乃至於是是豈外治之果不可成哉臣嘗深繹其故國猶家也內外猶堂室墻戶也有如堂室空虛墻戶𨿽餙亦終壞爾自夫不計而謾爲而後外以鹵莽報不思而出令而後外以難行寢號爲責實未免徇名則趣辦皆徇名之人志在大功卻規小利則迎合皆規利之輩誕謾者賞而不誅諛悅者用而不察言旣上壅人自多營陛下焦勞外治殆十餘年自今觀之竟亦何補縱使陛下邊鄙之間或得一人之用或幸一事之成然連雞輔車之勢成非一人一事之所能支梧也吳人有言同舟遇風一物不牢俱受其敗今日邊鄙之勢惟詳按輿地分置鎭守專任責成悉如祖宗陜右之法則守禦之具無闕而進取之計固存然此事極大爲之誠不易耳無天保之治內則采薇斷不能以治外臣觀陛下大有爲之志之才如此內外利害之勢洞見無疑事苟不知知之當無不行人苟不言言之當無不聽惟望奮然與宰輔大臣講求其原収天下賢士大夫博圖其緒內以正國外以保邊加之兼聽廣覽遜志虛受謀防畢進耳目自廣則凡壅蔽聰明孤負任使者隨且彰露而豪傑魁奇之士亦得以展其所長爲陛下用矣臣目見身逢乃知闗節脈理之勢如此惟陛下畱神

上殿札子三

臣聞人主之爲天下莫大於天下不可得而欺夫使天下皆不可得而欺則欲無不遂爲無不成自昔號有志之君其所欲爲非不甚盛甚美然卒有齬齟之嘆蓋欺之者多耳夫欺者之情狀天下皆知之而人主獨不知之是豈人主不欲察之而甘於受之耶近者爲之地則逺者有盤錯之堅大者爲之助則小者有彰露之援其察之豈曰甚易乎守令之所臨治不過一郡一邑之間旦暮坐於聽事之中豪家巨駔敢於欺侮而不懼者恃有胥吏爲之囊橐也人主萃天下之責而以一身臨之爵祿利勢足以動人小人而不爲欺何以有僥竊富貴之望而罪之根本則在於左右之囊橐致使人主無從而察之也夫左右之爲欺甚於天下彼其伺候詞色之工窺見意向之宻捭闔迎逢殆難以狀其巧也故有托正以行其邪假亷以濟其貪僞直以售其佞薦退人才不於有所陞黜之時而遊中傷於平居無事之日一旦陞黜之際𨿽人主自以爲出於獨斷而喜怒气焰已歸於囊橐者之門矣然則左右之爲欺人主又何從而察之亦曰兼聽無我収骨鯁棄軟熟而已且可以利來可以勢懼有見而不敢言或言而不敢盡皆軟熟之人也骨鯁之士惟其胸中耿耿不能與世推移危急存亡之秋乃可望以伏節死義平時軟熟自爲身謀而欲望以急難非所聞也借使舉朝之士無非軟熟之人其爲墨墨大矣於人主何利焉若乃骨鯁之士世多以好名疑之夫名天地之美物不易以與人而亦天下之公論不可以冒得舉事進言果出於爲君上爲社稷也然後可以得名不然將誹謗隨之矣故在臣子自爲學問之計不可存好名之心人主爲社稷計惟恐不得好名之士人人皆好名畏義則人主所欲爲者無不濟矣故欲絕天下之欺惟在於収骨鯁収骨鯁在於兼聽兼聽莫難於無我入者先主縱有他說不能復入何以鑑擇其是否乎骨鯁之言非無我則誠難於受之也忠言逆耳利於行良藥苦口利於病此漢之謀臣所以事英略大度之主而使屈羣防之用者其言如此齊威之霸其機不在乎阿卽墨大夫之誅賞而系乎毀譽不公而齊威之刑賞不行焉則爲欺者殆無以禁之矣恢復之功獨可日月冀乎此臣所以冒昧而獻兼聽無我之說也陛下靜觀而熟察之儻有驗於微臣之言功業成否反掌間爾

知湖州朝辭札子一

臣少長田裏常覩鄕民患苦催科之政九重千里無路上通玆防超擢輔藩未知稱報伏覩陛下無輕民事寅夕究懷知而不言臣則有罪催科之獘未易單舉敢以其害甚且博者仰爲陛下言之凡二事一曰科折不均二曰丁絹催擾縣官租入有常科折在所不免使有均一簡易之法民知適從人吏不得爲奸夫復何患比年州縣科折一切付之鄕胥令長利於速辦而有贏餘聽其拋折虛數輕重在乎隄防給散人戶慿由不言科折之數由是出等上戶多緣計獘而免其數並於貧下實出彊倍之徵其尢甚者正賦旣入於官官司不爲銷落抑令重納科折而以箠楚臨之逼以威刑何所申訴及額之後官亦無所稽考虛數之入吏竊有之民困不均此其大者丁絹之賦古口算之法也凡有丁則有賦爲絹不過數尺催科有法民亦何患然而丈尺旣少不免並合輸官掌鈔不過一人又多攬納之戶鄕司不爲銷落未免時復追催掌鈔或不在家或爲攬者盜用無鈔呈驗小民憚於出官絹旣不多不免計會重納一嵗如此或至再三或到官者令長多不之防禁系瘐死有矣而其誅求追罰之費甚於倍蓰之徵嵗嵗相仍無有寧日人規避免丁籍壯嵗或不裹頭困苦細民此尢甚且博者二事革之有法可使民安田裏而無追需橫納之賦不然比屋受獘利在猾胥而已願戒天下縣邑凡承受拋防科折租賦並須先期以正數細計分數科折明出榜示今年某料管催若干數內科折若干除下戶若干所管若干不該科折外今將第幾等戶已上如何分數科折明於逐戶由子開說某鄕合納某稅仰於數內科納幾分幾釐簡而易知姦獘必少丁絹入納須令毎疋爲鈔開具人戶單名各納若干丈尺鈔外添置飛子一紙據戶數界作幾行明開某年月日某縣鄕村某人投納某年丁絹若干丈尺系鈔頭某人名下官以飛子當縣戶二鈔縫上橫使條印而移團印於上納罷隨鈔給之責令鈔頭於三日內剪開飛子給還人戶戶鈔只令鈔頭収掌其飛子並令官司照用如戶鈔法自非去失飛子並飛子書印不明與縣鈔印文不合者不得追索戶鈔鈔頭參驗有如官用條印或不圓備許人戶於納鈔之際卽時執覆添補庻幾人人有可以執守可省追催重疊之患臣謂其他應干稅賦凡系並合輸納者二戶以上皆可依此添置飛子施行州縣敢不遵承科以違制坐之則凡催科之政其害甚且博者可以一日而去一顰呻而利澤天下於是有足言者伏惟陛下畱神采納

朝辭札子二

臣伏見陛下臨禦以來畱神邊備下臣奉承未盡條理蚩蚩無識頗多竊議比謀久任守臣固善然猶廟論未一用人未重且寄任未專列郡散如連雞非有輔車之勢終恐無益臣伏覩中朝之制河北分髙陽闗眞定中山府三路而統於大名府河東分麟府路代州沿邊而統於太原府陜西分鄜延環慶涇原秦鳯熙河五路而統於永興軍有塘濼方田稻田楡塞爲之險城堡寨鋪爲之防河朔則弓箭射河東陜西則弓箭手及蕃落熟戶以爪牙羅落然猶本軍不足嵗調京畿東西路禁旅戍之屯泊之軍並聽節制幕府州縣得以辟差其帥臣除折氏仲氏皆世守外他帥則以三衙若三司使及都轉運使爲之有治行邊功則入備政府蓋地分則人自爲守勢連則气脈相通權重則功效易成賞明則人知盡力視古經制方面最爲有法承平二百年享扞城之利而無前世方鎭之患者以此光堯中興裂防邊以爲分鎭止存茶鹽一司外其餘一切付之紹興之初邊陲所以能自定者亦惟鎭撫專任之效臣愚竊謂淮甸荊襄西極興梁岷宕形勢之壯不減闗河所以守之略未能如祖宗之法惴惴焉惟敵是懼非久安之道也伏願陛下上師祖宗之意近法紹興之規奮然獨斷無牽於俗與宰輔重臣詳按輿地分之鎭守統帥偏帥不限文武惟忠智有謀之士是使悉如祖宗之法專任責成資其事力於經理之初責其事功於嵗月之後無拘微文無急小利數年之後豈惟邊陲之勢固若金湯待時而動進取之計在其中矣惟陛下沈幾逺鑑詒宗社無疆之休天下幸甚

貼黃溏濼系卑下之地瀦水所成者方田系地形稍髙穿渠引水者稻田系地形平易可以灌漑者楡塞系岡阜之地植楡爲阻者是四者皆所以限戎騎之衝突城寨系大軍屯戍者堡系弓箭手之家入保者鋪系境上候望相接司察邊事者實與州軍闗縣相爲表裏弓箭社系並邊民戶家出一兵共司警捕者龎籍蘇軾帥定武日嘗整齊之弓箭手系陜西民兵蕃落熟戶系並邊熟蕃曹瑋帥秦州日所經理者朝辭札子三

臣聞唐太宗之戒王珪曰人心所見互有不同苟論難往來務求至當捨已從人亦復何傷隋末內外務相順從皆自謂智及天下大亂國家兩亡卿等各當徇公去私毋雷同也魏鄭公告太宗曰人主兼聽則明偏聽則暗昔堯淸問下民故有苗之惡得以上聞舜明四目達四聰故共鯀驩兜不得蔽是故人主兼聽廣納則下情得以上通大哉言乎其君臣致治之美庻幾成康有由矣夫和之與同疑若相似聖人之論則有君子小人之分善乎晏嬰之言和如鹽梅相濟同如以水濟水人心不同如其面焉彊而同之非回於利弗能也向令仕者舉回於利則凡時之利病政之得失何自而知之君子不爲利奪往往輕爲去就借此以治萬無是理間自權臣柄國琢喪忠良內外之臣無小無大相與諛悅合若一人幾於楊氏無君其於國家何有流風遺俗溺陷人心同而不和至今爲梗以陛下之剛明聖武髙視唐宗卽政以來毎欲一湔前獘其如無君之習革之良難舉世爲同則有入而不自知者臣懼邦之政俗將日非而莫之捄也凡處天下之事不當心有所主惟處身於利害之外乃知利害之實故見利者不知其害見害者不知其利誠使言利害者畢陳所見則利害之情無餘蘊矣合天下聽無不聰合天下視無不明鹽梅相濟何以易此不然自塗耳目同異不聞𨿽臣下盈庭自成孤立矣人情誠不易見然而指意可知大扺勉君以容受讜言要爲忠愛之至導之拒諫寧爲體國之心由此觀之邪正無遁情矣臣不敢逺引三代姑以所學稽於唐之君臣致治之美爲陛下獻惟聖神畱慮而圖之社稷蒼生幸甚

代論流配札子

臣聞牧馬者在鞭其後敺羊者去其亂羣施之於民其則不逺先王制徒流之法所以懲惡緩死也隸於赤籍所以繩其悍戾困之居作所以折服其心用示戒懲於以納民於善而除俗之蠧也近自軍法之壞非復紀律之存配流之徒知不得與善人齒於是畱則肆其頑惡逃者流爲姦盜椎埋屠販習以爲常鄕之所以繩其悍戾折服其心者曽不復見爲民之害未有甚於此屬者非細患也切見大軍招刺彊壯絕爲囏得賞給例物其費不貲彊刺良民不勝其擾毎念小人罪至流徒以上非勇悍則姦賊也収之於軍則使貪使愚之法可得而用漢世募弛刑徒徙塞下周世宗収天下姦人亡命以備禁旅治以軍法皆有成效臣謂先王加役之流隸於赤籍者此其意也有軍律以繩其悍戾有師役以折服其心使皆遷善向功不復混於民伍而爲善人蠧鞭其後去亂羣者不幾是乎願詔天下州軍凡罪至配流年五十五嵗以下非尫羸無疾患者並大軍収管輕情理者特免刺面其徒罪以上願從軍者許從原放仍免重役如此一嵗之內大軍所得將不啻數千人無非悍戾之夫比之招刺而來居然異矣軍収其用民去其頑善有所遷人除其害而法出於寛厚亦當今善計也取進止

浪語集卷十六

欽定四庫全書

浪語集卷十七

宋薛季宣撰

札子

都堂審察札子

某讀史記至趙烈侯欲賜歌者田相國公仲連不與曰求之未有善者番吾君曰君實好善而未知所持今公仲相趙四年矣亦嘗進士乎曰未也番吾君曰牛蓄荀欣徐越皆可公仲乃進此三人牛蓄侍烈侯以仁義約以王道烈侯逌然明日荀欣侍以選練舉賢任官使能明日徐越侍以節財儉用察度功徳所與無不充君悅使使謂相國曰歌者之田且止賜相國衣二襲僕未嘗不撫捲而嘆謂公仲連賢相也不以正義咈君之心番吾君善謀也乃以賢賢易君之慮公仲用人如已烈侯攺過不吝賢哉是故大臣格君心之非惟務引之當道是𨿽戰國之事蓋三代大臣遺法也昔者伊尹周公所以彌縫君臣之間蓋不於其身而於其左右之臣當其未甚相知之時脫有一人不正則二公之事去矣聖人之所以大過人者如此後世大臣喜與人主爭事人主顧以要竊名譽疑之君臣之間蓋判然離矣進則孤立而無助退則潔已以致譏而欲道行事濟萬無是理古人之不可仿佛非天也人也主上以天縱之聖篤任同徳凡天下事與相公惟諾可否無所疑貳是誠足以有爲之時然而間或事與意違而功成未有端緒者將由進賢未廣猶無以易君之慮執義以爭未免身親之乎𨿽有至心誰能諒之伏惟謀謨廟堂深思逺覽致君之道願專以伊尹周公之心爲心若公仲連之所爲有可備采擇者某位卑言髙死罪

與虞丞相札子

某小官不敢輒逾分理亟請呼召仰防希世知遇有拳拳欲報而不能自已者其可以遂無言乎玆者伏承丞相以禮爲國上公三加彌尊𨿽髙祖患失鄼侯栁下惠不以三公易其介未足多之天下實幸抑嘗聞之師曰君土相火一心也元首股肱一體也中有毫釐之間非心體之道也恭惟君相葉徳寧有毫釐間於其中然而歸柄辭權似亦不可常也今丞相已不得謝宜益尊所聞行所知爲人所不能爲以鎭服天下鞏固基本格心之道僕嘗陳其略矣若夫事與意違而功成未有端緒請得而畢言之大抵喜欲速之功者昧於宏逺之規模臨重事而輕爲之鮮不中道而廢察於二者則天下無不可爲之事無不可成之功士君子存有爲之心居可爲之地處當爲之事動不先慮急於有成往往命出而反汗政舉而事乖𨿽其胸次了然中亦未能無阻而欲一人之信四國之順功業之有成就萬無是理是故規模宏逺功之所以速成也不輕舉動事之所以必濟也古人所行皆有節度幕府專治文書況於一日二日萬幾而可以輕爲之耶天下之事當與天下之士議之碌碌鄙夫心存得失而以貪功喜事自獻其身者要何足以知此丞相願繼自今務恢古人之度充體國之誠深察蔽邪以謹姦慝博求俊乂以廣聰明寧受百罔而不替好士之心勿以一眚而棄人才之用必得四友之佐贊帷幄之議者臨事加之以懼好謀期於必成毎毎敬之於先俾毋吝之於後將使人主見可成之效四方覩難拔之基圖事向功安有潰於成者不然日又一日誰適與謀作事付之渺茫近功希於幸防而有成效非所聞也某思所以補報不知語之深切伏惟審聽而熟圖不勝社稷斯人之幸

與王樞宻札子

聖人天英特而鋭於求治羣下循習舊事而玩於安常中外之情因玆未輯叢脞威罰爲有由來然思衛文之興必先善俗宣王之過爲有遐心二者未諧此公卿之責也前史丞相居可爲之地而墮於空無之累張魏公以將相之重而奪於喜功之心非徒事無所成害於今日多矣管夷吾之請死子糾姚元崇之不就相位當時要說其君不爲不切而其晚節末路不無掩於九合治平之功儒者喜言中庸大學未爲過當然而陳言長語誰不云然朝夕紛紜亦可厭也夫物不兩大心無兼慮天地之道萬世不易之理也卜子以賢賢易色仇士良不欲人主觀書與見儒生二事不同其機一也不正於始後將遲之昧者不圖而奔波於軍旅甲兵之間期防簿書之內此固政之紀綱國之大事語其先後非所急也天下切務不過數節自非君臣同徳將何由濟不然𨿽光復中夏猶無益也謝安淝水之功論者意其僥幸然而軍中以一處士不忍戕其所苦之帥內舉之際疎逺如韓康伯舊怨如防詵皆已許其有成所以用之非一日也惜其不能遂還中原尺地末節困於居東謝公猶然則古人所務正君其說不可奪也防向在東鄂嘗聞君子之餘議矣天下所以未治國勢所以未張振而起之在規模固已先定誠非門生寡陋所得而窺者然今上所眷倚負天下之責望者莫如樞相主書首薦不先人而先僕思以補報故不敢自同於眾尋常稱頌亦不敢一辭發也惟冀察於今之事勢度人主所能行引之當道以成亹亹之業無求欲速之效蹈覆轍之舉必不得已寧當以道爲度故𨿽身任安危之事終不可幸成之也門生之稱本當自通政府僕故吏也又何敢廢望鈞慈洞察之爾

又與王樞宻札子

初二日初九日兩被呼召侍坐函席誨以話言遂及邊計憂眾之所不憂又將爲人所不能爲以爲當及彼無事時大爲邊防事至圖之無及於事非以身任天下之責者其誰知之豈特門生故吏忻幸之私實宗社蒼生之望僕後生妄庸旣被恩奬當時不避狂斐隨問輒對言不盡意退而惘然今當逺去鈞屏思報萬一不知所出願效一言敢疏管窺庶有山海涓塵之補伏惟鈞慈采察而審圖之比年人情苟且類少深逺之謀眾人幸於偸安狂防則希生事偸安固一切不問生事則輕議伐人且不備不虞不可以師不知彼已而輕易用兵者百戰百殆而已邊人之情傳聞常多失實其在兵法用間號爲尢難古人譬水之能載舟覆舟不輕信之如此聖人內求諸已無取於物我自能而何敵之間焉國家上當同君臣之心明忠邪之辧眾賢登進百度自舉感神格天何求不獲區區汴梁夫何足道其次淮堧之地當施羅落江流海道合置水軍昨聞山陽合肥之謀規模旣已略盡江海之備則殊未聞其間間道所行我之素不講者天長可以入維揚淸流可以向六合肥水可以下合肥北峽之隘廬陵江之徑與武昌之近新息秭歸之比商於賈塹三關直趨荊鄂子午南達梁洋洮岷東近威茂前人用兵所經斥候又當明逺忽而不備則鄧艾江油之事不可便謂無之衝要𨿽有重兵之屯堅城之守中無民力且乏糧械之資則亦未可謂之萬全人情苟求不知爲備之說欲爲守禦固當力施行之言議悠悠何益於事至如用兵一事起於喜事之臣竊嘗論以孫子始計之書蓋未知其可也方今人人異意不可謂道災變數起不可謂天以江左而爭中原不可謂地以貪戾而帥驕卒不可謂將將士不相安習不可謂法於斯五者曽莫之計又不可謂知之也恭惟主上天縱之聖則主孰有道在所不論至於將孰有能天地孰得法令孰行兵眾孰彊士卒孰練賞罰孰明彼固不容盡知其在我者亦可以知之矣彼能包蔵隠忍以成鳴鏑之事未可以無能視之捕盜之軍歸臥之帥又安知非彼之謀前彼方昜主時我以全師臨制其後尙無尺寸之效則今未易圖也我自隆興乾道之後星文屢變水潦薦臻流離之民充滿道路驕悍之卒气淩州府或悖而辱長吏或起而爲盜賊皆有形驗安可謂加於彼且以區區江左經緯中夏以一圖九古人固已寒心求之時賢恐不易辦𨿽以恩地之重僕猶以爲未可必也方今兵力旣弱財力空匱所恃以戰者不過三衙衙前之眾舊人旣已垂盡江南白丁未可望以持久所仰以濟者不過常平錢米應在虛數州縣盡然問之甚多求實無有賑濟己自不給必將上誤軍計以此用眾其能濟乎兵交於前人困於後安知盧循之盜寄奴霸先之將不又起於蕭墻之內事至而悔將何及哉昔宋文帝河南之謀其算殆無遺防終無成濟健馬飲江而治遂衰太祖皇帝謀取幽州趙普以爲必得問將誰守因不復言今之治功與一時之將帥未能賢於元嘉之世其望太祖固已遼絕不監不法將恐辱甚於飲江卽幸勝之僕竊意其方勞廟算也主上用兵之意每形天語空言挑敵兵計固當然乎有謀人之心而使敵人疑之殆矣樞宻忠誠體國願垂深念致君堯舜望惟以仁義綱紀爲本備邊之計幸勿爲浮議搖動至於用兵則請畱待十年之後必以機防而舉人才旣富彜倫旣敍乘彼間隙而動必將有頡利之功矣且自古未有寄任不專孤立無助小人不去而能成功立事者誠能和同君臣之際固善如曰事出九重制不在己則當以義進退不可身坐廟堂而嘆志之不伸也僕受恩深厚不知言之妄發萬死未足以謝惟幸察之

與四川宣撫王樞宻札子

某聞之善治水者必滌其源善呼盧者必丰其本治水而滌其源則下流無壅閼之患滔滔赴海安行而順導之耳呼盧而丰其本則在我之气勝而爲之對者索十盧隨擲遂可气吞之矣皇上憤祖業之中落痛神州之陸沈謂關中中夏之本源柄政之臣又本源之所賴以疏滌者乃睠西顧輟大參出中樞寄以召伯之任所以爲滌源者端有本矣三川之气待公而振關河之沴待公而淸譬諸呼盧之望贏非丰其本不可也僕故吏也間嘗從事於蜀目覩生民之憔悴官於湖外又嘗得其梗槪於道途究觀規模稽諸故實論以成敗之法可得而言今公爲萬里行僕方有弱小之累不能自贊請從革輅之後塵伏念早防特達之知曽無倫匹於世徳之不報何以自寧夷門一言願鈞坐安受之而毋忽也梁益之地久苦重徵自承平時固然南渡之初一切取辦關外之眾仰之而給總領旣設益起上供郡縣苛刻徵之非復名數之舊民之困悴殆嗸嗸無告矣朝廷𨿽時時捐減其數是皆虛無積累之名以爲實惠及民但自欺耳疲之極救之良難加無守令之賢則將何事不有民困若此謂其本之丰可乎戍兵之眾舊蜀無之自失關中退屯漢沔西極隴阪東接商顏南山之陽谷累數十帶甲不逮十萬而敵不能窺者良以置帥之法兵民兼涖無攺陜西之舊大軍堡砦相爲首尾守之得其道爾近自將臣過計避岐雍而擊熈河頓兵旁角之地不得展吾所長挫鋒於涇原棄師於徳順多刺流散以補亡師之缺怙權善地而要姑息於時因其死而削之權數當然也然今藩臣不典兵馬則有警無以自救官軍旣難調發而人心亦復不同風塵之驚勢同呼吸必待行府之令則蹈後時之悔矣兵非素練帥非舊職邊民無所依怙則將折入於北軍政若此謂之丰本可乎二者則然又有迫於此者岷宕之西威茂以北雜蕃之境近接成都盜假之兵信宿可至均房南出夔直其衝太祖之師嘗入此道言邊備者曽莫之虞變起腹心盍先備豫丰本之計又當謀之爲元戎憂僕竊以爲此數者尢所當先者也參相識造幾微雅意人物補苴罅漏夫何足言中州削平當在玆舉千瘡百痏謂之何哉處內防前寧得無慮必也爲之有道使人不疑監往者壞之之由思來者救之之計爲此一著不容再錯譬之丰本之博將安往而不勝乎𨿽然起羸瘵者不可以力加人大有爲者不可見形於敵第丰吾本無爲兵先機防之來何容窮盡扼其吭領之地則形格而勢禁三秦平定蓋此術耳持此上報眀天子滌源之計顧不偉歟至於姜維覆敗之道往固不可追於今尙多有之惟行府終始念之也某私憂過計欲補千慮之一得不佞不敏然之卻之惟所命

奉使淮西與虞丞相書

某過防廟堂期遇俾將使指節中行邁忽忽遂失拜違感戀依依言不能盡已而驅馳道路無緣奏記主書非惟不敢亦不暇不知防下察否某區區行役昨緣水涸膠舟遂自毗陵陸行以十二月三日度牛渚八日抵合肥與帥漕謀行視圩岸並治申請行移文字十五日西邁十九日次固始所見牛渚以北絕無流移之人聞合肥頗有之趙帥先已安集西入六安霍丘之境稍依岡壠去處往往有饑民寓居至平地則無之某問縣官縂首皆言安丰之境主戶常苦無客今嵗流移至者爭欲得之借貸種糧與夫室廬牛具之屬其動費百千計例不取息饑民未及播種樵蘇燒炭割漆采茶之利已皆糊口自足若平地則無此以故山間猥集所至如歸主戶不欲以增客戶聞官極難根刷所申之數由此不多得之某詢之流民皆言淮南甚樂諭以官莊之說望然莫之應安業已耳擾之徒費且在民猶在官也不足復勤君相之念固始親見大與所聞不同某旣防望以不欺不敢不以實告某出都之後卽聞夾淮爭爲招集之傳至謂南北之民往來如織及抵固始始得其詳蓋緣北方郊祀赦文有向來被俘之人能自拔者放免五年差稅之說郡縣遣人持牓唱言境上實未聞有應之者光州所申今年歸正北人在固始者百十二戶其實本無一家近守臣宋端友趨朝議將遷之內地漏言於外人情大恐某循撫爭持狀訴道周反復其辭稽諸閭伍莫非隆興以前來者先九月間郡中遣吏下縣抄札宻令保正總首妄作今年供具不使知之及冬至前使人分俵由子令至郡倉給粟在村落者去郡之逺例多愚氓或𨿽受之皆未之請居坊郭者則辭由子不受亦能詣某自明惟有衞世安等五家以十一月間過淮頗言有販牛往幹事者泄於畿縣衞等皆其辭所連逮卻不在原申數中某不免爲數日畱與帥漕司所遣屬官髙�張唐卿等不憚寒雪勞苦各馳數十百里親至村落視之其歸正人則前所言是也江南流移之人初不及浮光境郡縣所申之數有是有非頗有去冬今春轉移之人其實渡江已久此其是者浮光比嵗不稔谷價髙過常年四倍蓋光之市用錢舊以四百爲貫米石一千今爲錢千六百矣主家𨿽有招客之意如不足何饑民逐熟投主豈肯卻之不稔之地卽此其非自見不待縷縷言之頗聞浮光亦有今年歸正之人不過續來所申一二十輩容見端的具以實聞某平生不解謬言妄意人情之不相逺誕謾不謂無有然亦誰敢施諸君父之前及觀光州所爲爲之懊嘆累日何意剖符之守有此欺天之事聴言信行之悔聖人不吾欺矣邊吏如許懼非保圉之道他有聞見𨿽大於此非使事本指者某不敢輕僣陳述九重之內未易周知萬里之情聊舉一隅可以槪見啟沃之際丐力陳之庸人動自多營敢爲誑妄每每如是某孤陋之迹百執都非舊知固知發人之姦必履危地然而忠憤所激俯仰無媿上賴朝廷之知必能察其所懷恃此以無恐爾廬州三十六圩非獨農畝之利某與趙守等已委路鈐張靑等起蓋莊屋逐旋招誘流移實之張靑舊爲張循王管莊熟於田裏間事嘗與髙�獻議圩中占地甚廣然頗低下若因浚溝行水就爲千河水寨可爲合肥重險竊嘗語以治田自可爲之以漸何承矩蓼花之防宜當按以爲法由是未敢列上其議以其愚見合肥城壁柵江橫貫其中西南平岡髙瞰城內觀於魏世新城之築韋叡引肥之戰不得不爲過慮則今千河之浚因低據水爲立斗門以司宣節所以保固者一舉兼得亦保淮一助也更丐鈞察比來敵人打圍稍稍近淮久未解嚴浮光人情甚恐又聞防淮挑濠立鋪表裏上下相接每鋪十卒摽牌一人弓矢九人齊人敲冰備患想亦不過如此威行沙漠於此可見然使敵人無事見備固爲古人長防有謀人之心而使異邦疑之難以速得志矣願賜深念某此來淮甸觀於山川險易事態物情始知天下之事皆難豫度造化財成之意所以加於鄙陋者不淺誠深感戴未易言之餘俟前途隨事申稟尙賖侍見敢乞上爲宗社斯民調燮和粹徯公師之拜用副輿人之情

與虞丞相書二

十二月二十六日固始縣申拜稟目二十七日卽行二十八日次光州所見歸正流移人與固始正同其單名續申姓名亦有非今年歸正者眞今年者不過定城縣九家固始縣七家被虜走回不過四家內定城一家固始三家與霍丘縣二家皆不在原申之數某逐一喚上諭以君相恩防視其人物類非甘田畝者內衛世安張悛二名自言王展宣贊所用頭目李茂乃亳州司人吏餘皆二人之徒其非是者不過三五人耳人數旣少官莊不可復作始世安悛等皆緣輩類許宗道者持金錢寶號爲間事發避罪而來他日事寧尙欲有所報效爲國家計乃不在其必畱某本合作舎處之又以浮光被邊太近十目所視殆若表而出之他日鄰境有辭非所以全安之道徙之又非所樂誠與流移安集事異某見與趙善俊別議區處夫以忠義逺來歸國撫之不可不厚有如太過難爲繼者適中斟酌費固不多某至淮西饋遺皆無所受後以浮光當作恩意犒歸正人戶不免薄受兩司之禮勞世安悛錢各十貫酒二瓶李茂五貫餘皆三貫酒一瓶此外賑贍安卹已具申狀不復縷縷陳稟守臣宋端友所爲妄誕不敢不以實聞端友本以招納歸正爲欺乃敢戕歸正之姓孟者略奪其馬投屍井中是豈招納之道然今馬已牽入都或言名金稑軸髙四尺三寸神鬃土黃色計非充貢則亦有所歸矣頗聞端友所爲蓋不只此非某職分所及而殺人掠馬此特其可攷者三數月內又嘗再奪被虜並歸正人馬事端未悉某不敢有言邊逺類無官司端友所爲又皆出於天理之外君相軫卹疆場無急於擇守撫摩若端友之所爲不可不重賜行遣小官僣越萬丐裁赦某浮光無復事矣將命事無一就不免迆邐過舒蘄諸郡更看江口有無流移有如各已安居亦不敢彊有騷動不免薄行賑濟敬致君上惻怛之愛而已願種田者尙當臨事區處不然則與津發致之三十六圩曠瘝無所逃罪亦惟大度察而哀之帥漕所遣攝事二幕髙�張唐卿者殆爲淮西精選�之淸忠質朴唐卿彊直剛毅誠齊蜀之良也與某同事備見心力聞皆嘗出門下名公許可乃知不易得之兩司嘗同薦�誠非虛舉想在鑪錘之內必素已有定處小官僣論人物惶懼之至誠出所見亦不敢隠也更賴鈞察

與虞丞相書三

某浮光已復無事初七日遂行十三日抵齊安自入沙窩以南始覩流移人戶累累然未有歸著而守臣李續確實可與辦事本州常平初無見在已爲計置買牛頗聞灊霍之南惟此尙有荒閒田地可以措置安集某不免畱料理之竊以沙窩白沙嶺路正直垂瓠武昌在淮甸荊襄之間最爲控要往年婁宿入冦步騎嘗出白沙措置邊防常苦荒涼難於應接舊州鎭者古邾城也實關此路衝要某見議招集置莊於其側近上下萬一有所成立異時煙火相望或可少助邊防但某本無所能田裏間事尢非素習仰防委寄不敢不勉事之成否殆未可知恐必無逃曠瘝上誤知人之鑑爾

與虞丞相書四

卽日春序已闌和風叶律恭惟致君格天鎭撫方夏神之聴之鈞動止萬福某伏審眀敭大冊進位公臺正宰司之名還治古之道天人同慶知太平之有日宗社實幸蒼生實幸某受知誠不世有宜不敢具文申賀自同眾人抃蹈之私言不盡意某伏自浮光齊安嘗三奏記並以循問所見累申廟堂方懼不稱之誅仰防朝廷卑聽按治所列彼方進律畱衞而終致之於理上論君徳齊成湯之不吝下視孝宣綜覈有所不行於僞增戶口之王成俾爲堯舜格心之道偉矣某不敢自謂光華之逺然而沈寃獲伸免於辱命之媿生成之賜未足云也某冬春之交在並淮時竊覩流移略已安定決計歸矣正月間抵齊安乃知蘄黃之間尙有皇皇然未知所適者旣將使指不敢匿其所見因畱逐急賑贍僅能置立二十餘莊已具札狀具申不復再三塵瀆仰防委寄至重所及至微兼屬春深流移亦止已無復可爲者急欲申請還奏而有旨覈實墾田未到州郡不欲第取文具須得親行度五月間未防渙汗當得謀上計爾是行𨿽恨假節之晚不能推廣徳意然而所費亦幸無幾饑民賴以全濟而盜賊爲少曠土得以少辟而墾田頗增居人知包占之不得久荒卽謀自耕其地漸以充實淮甸在蘄黃之間所益不尠有以上知規模宏大誠非單見謏聞所及黽勉從事然後知其利耳幸甚幸甚某循行𨿽未及舒蘄二郡其初得之道路年亦薦饑其民未免流移又苦和糴難辦方欲具稟求剸其數已聞有旨罷糴仰見耳目之廣愛人之至只服感嘆不能已也某區區之迹又湏一走淮上驅馳道路恐稟目之不能嗣貢惟幸察之覲侍尙有兩月之賖敢乞粹飬天和俯遵時令爲斯民社稷珍重以迓上公之拜慰天下心

與虞丞相書五

卽日夏气將中薫風戒暑恭惟徳葉神天道行蠻貊鈞動止萬福某昨在齊安伏聞顯冊元臺正名宰府嘗具稟目専人申賀必已關鈞聽矣某無似之迹仰賴鈞芘久長官莊旣已訖事流移暫次安帖以三月二十六日發齊安取道蘄舒復自六安東入安丰遂抵濠梁四月二十五日至合肥所覩淮甸人情極安有如罷和糴於舒蘄免諸郡之上供若吏若民莫不鼓舞君相逺見萬里之情知其疾苦懷寧廬江召之審察尢厭物議然在龍舒鼔鑄之事許守韓令尙湏一人涖之浮光新守之來聞以財賦爲急此郡獨稍充足似不湏爾至於權官支過僚寀請給例皆追而奪之𨿽今未聞他過要多不近人情光民每望得一文吏病於無法久矣宋守仰防朝廷究問竟以憂死何不自愛如此卻可憐念其弟端臣又防天獄窮治逺人聞之極感事明之後出三人於井官司旣爲收塟歸正具知恩意醵爲佛事薦之競言來歸气始得伸鼔躍於下某將命無狀於聞見不敢壅閼不相知者或謂生事政煩丞相察之倉司之來公移皆稱面奉聖防措置民兵收買戰馬且欲拘籍歸正彊壯歸正人誠可用存浮光者類多散處惟光山一縣有數十戶聚居在濠梁者近八百家分屯州之東西爲八縂首耕淮灣間以土人耿成統之眾極信服在安丰者有數百人聚居花靨鎭側已總水寨人數居村落者亦不減一二百家每苦土人包占荒田不容請佃昨有一百二十二人陳狀理防而壽春知縣每患苦其難決亦有札子乞爲措置某不避専輒之罪不復申請待報與趙帥議已遣張唐卿往撥包占荒田給之某固無所知竊謂籍之必駭使有常產是乃久安之防而濠梁團結頗有法度無非彊壯意者不若安之買馬之難濠梁浮光已有前鑑近兩旬內聞下蔡有賣馬被誅及逃來者又有過淮竊馬而傷人者敵將寄聲索馬幸獲而歸之若此所爲前此不一繼今恐盜馬者益無顧憚國家寧乏此者異時生釁或不可知民兵固有可爲昨詢水砦添招人數尙皆散處村疃緩急卒難収合民有丁壯類皆名避役而總首所統益削壽春差役已及二丁之戶年嵗之後且至單丁旣非教閱之兵初與田夫不異未知今來經畫何似不敢億度然聞前此治郡人實安之水寨舊頗縱橫近稍知畏郡界盜賊希少賞之固宜代以髙�必能安輯其下薄聞財計舊賴斡旋以濟玆亦未易爲也傳云金大起夫導盧溝河鑿山逾三十里南達禦河防河入泗上接燕京意不可量民不勝擾安知天意不以開聖人耶政湏有以應天然後功可爲也人事未修而彼河道通利亦不可不豫防之某小官疎逺不當瑣屑塵混旣防恩遇假節不敢不罄所見稟聞廬州三十六圩趙帥經理備至流移皆受實惠顧以小小帳狀未集未敢告畢以治圖冊或擕以歸某本擬事訖便還以十四日抵安丰接漕司關牒聞有覈實麥田之命因畱取防今過旬矣𨿽未被受省札然不敢緩敬已備坐行下不敢輒歸大抵淮南之田請一而包百耕十而言一覈之則不可勝覈況復大搖人心某旣防使令不敢只取文具必取自通正數以復於上然亦未可便謂能盡其實伏乞鈞照尙賖侍見敢乞爲道爲時爲蒼生珍保衝粹亟正公師之位

與虞丞相書六

炎夏方中南風阜物恭惟燮化格天盛徳神予鈞動止萬福某前月二十九日嘗具稟目附遞申覆度無浮湛三十六圩並黃州官莊仰防廟堂假借資帥漕之葉力幸已成集流移亦止奏計圖冊本欲持歸面納與趙帥議意君相惠念流移之切不容淹緩某以有覈實麥禾之命尙須一兩月畱不免先遣職級覆押並取流移人數置冊持上流移數不止此上戶往往不欲以己招客聞於有司兼復舒蘄之間往來不定以故村保所供止此爾某將命亾狀不能推廣上恩所及之微言之有靦曠敗之責所不敢逃尙賴鈞慈鑑其奔走微勞力賜保庇脫於罪戾則終始包容之惠如天之覆矣二處置莊幹置差官非只六員擇其宣力勤勞甚者保明有如張唐卿西蜀之良髙�秋浦之望齊安官莊全借唐卿以辦�之才用未可以書生易之仰惟當寧急於人才所知誠不敢掩敢望洪鈞橐籥不使遐遺言不以人而廢亦萬化中一助也淮甸官吏視他道加骩骳而縣邑爲尢甚某半年所歷求一稍稍可與言者已不易遇有蘄水知縣王虎臣者質直能任事吏畏而民懷之前宰光州之定城頗有去思之愛其委以齊安牛具辦於旬中而民不擾又皆便於農家之用津船雨笠亦自有法某方欲以有政告而王以彊項取怒州府旣緣公事罷斥因不敢言濠之定逺縣令於仿疏通而彊敏先已防恩再任行五考矣愛民律吏治如一日淮甸胥輩例有不肅仿之紀綱號令獨明勸課之方尢有條理非某賑贍置莊所及兼且成資磨勘不復上其治狀是皆素不識面願備藥籠中物顧𨿽狂易僣越不敢一毫私也趙帥守藩適當旱饑之後無法之久臨民撫軍威徳兼用興除利害皆有實迹故𨿽甚逺支郡人情莫不向之賑接流移自飲食醫藥以至薪防之類防不周悉賴以全活眾矣可爲朝廷審於擇帥之賀趙以親老不安邊塞殊不便於侍奉深欲求去尙賴廟堂念之某仰防希世特達之知無以論報儻有聞見便欲以補四目之明不顧己之寒微惟鈞慈情恕之耳某驅馳之久不敢告勞而寒暑再罹罷頓極矣實無所補仰報知遇之隆加念賤室宿病未瘳小兒亦以疾告向來不敢輒顧私計惟今或可請爾敢望曲加矜念俾某早成歸節𨿽有玆願然亦未敢望也干冒戰灼萬丐憐之

浪語集卷十七

欽定四庫全書

浪語集卷十八

宋薛季宣撰

札子

淮西與王樞使公明書

卽日春序向闌和風叶律恭惟衮繡䢐齊棠陰蔽芾神明贊相鈞動止萬福某去嵗在都伏覩樞極之拜竊與斯民同慶加以久失奏記且欲問興居叨冒京職之除亦當陳謝恩紀家貧不能遣力輒於置中冒貢函牋方以浮沈爲念伏防鈞翰寵答非惟慰藉甚厚親札盈紙謙抑過宜非所得當感荷之劇以爲王公顧遇末列古則有之世道澆訛此風之不作也久矣一聞正始心目爲之開明乃知宏之在人甚幸甚幸前聞鈞履防失調衛每恨不得日親醫餌竊知喜遂勿藥固宜天之賚予善人翹望懸懸慰懌大矣某區區之迹自去秋中卻職都下一謝宰輔不敢復再見之十一月初上以江湖饑民流移淮甸而光州告多有北人歸正來者忽俾賑贍安集不敢辭難嵗除方抵浮光問歸正則無有但緣中間遣許安道者持金錢寶號入北事泄於咸平獄辭所連凡十七郡有十數家避禍將家渡淮而來郡中遂括舊歸正人二百餘家以方至告又其守將宋端友者被命買馬殺人而奪之者三不免具以實聞頗聞有力彊甚不敢自爲身謀天子英明已下之廷尉矣某元宵至齊安郡問流移則已挽轉而之四方者不可勝計某皆不及見獨收無所歸者僅四百戶以舊州之東北權置官莊二十餘處居之春事已深流者漸已安定先於合肥興修三十六圩之利西來付之趙帥得報亦稍就緒但緣兼覈墾田未徧又須一至防淮祗旬日間當東計還奏之期必夏中也湖外饑歉伏蒙移粟賑糶玆三代事也大臣以天下爲度於今方一見之故吏門生有光榮矣夏口賑民𨿽甚無法然而米價賴之而平活此一方爲徳甚厚春雨時降自此當少蘓也某至淮上流聞北方困於蒙古塔坦凡女直之守州郡者皆充將帥之任率以同知涖事而防淮被邊去冬頗有逰騎出沒又於上下表裏置鋪相接每鋪十人九槍一牌若以我爲虞者其被禍來者具言河決垣縣東貫濟宋之間合淸泗於彭城流分九道捲埽千里騷動紛然某謂通泗瀆鑿呂梁開石門皆古用兵中原盡力而爲之者天道如此非無機防然察淮堧虛弱之甚邊臣陸陸無可望以功名者河流南北通共惟今未必有加於彼玆在可慮觀其置鋪之役乃若齊之敲冰備周嘗告廟堂謂有謀人之心而使敵人疑之難以速得志矣不知關陜之地事勢何若仰惟規模先定必有不可易者不敢豫度敢祝敬之而已某所見如此不敢不具言之僭越輕狂必恕察

淮西與梁右相書一

間者獲侍閒燕嘗進瞽說伏鈞聼不以爲非將命去之未畢前議玆承爰立之拜乃不克面布悃愊欲報之徳不能自已願竟其說庻有補於萬分丞相今已正位三槐𨿽解事之名不容多取至於進退人物自當有以聳服天下人才蓋有定論惟無責備乃可人非大聖誰能無入而不自得惟在處之各得其當一世之士信足了一世用有如長短易置小大倒施無適而宜夫何才術之見若用人者皆如韓滉之於故人之子劉晏以處請求之士豈惟人人自盡故𨿽牛溲馬勃皆入醫師之劑矣若夫舉直錯枉自有所謂易簡之道防茅以彚惟在乎廟堂之上斷而行之爾此事要非章牘可道某遽言之者以爲相府急務願先百事而爲之非睠顧之隆不敢狂僭如此政須鈞照

湖州與宰執書

已具札狀稟本州添差武臣路鈐以下至進勇效士一百七十一員軍員五百三十一人錢糧衣賜總計一嵗共支錢十九萬八千七百四十餘貫嵗前又添發下軍員八十三人增多二萬四百八貫有奇乞將前件軍員分下財用寛裕州軍養老或量撥錢糧物帛貼助本州支給仍乞豫戒諸軍今後免將揀汰軍員使臣發下本州收管亦乞照應免有添差某不敢縷縷瀆尊只以添差總管路鈐路分並將副計之𨿽員數不至甚多爲費已大本州先管將副州鈐轄路分都監添差八員請受之數不等每月各不下七八十貫供給皆八十貫數月以來添差益眾如總管宣贊舍人劉炎路鈐轄武經郎黃彥節供給錢皆一百五十貫州鈐轄武顯大夫江昌朝等淮備將武節大夫馬全等皆八十貫而請受不在玆數大者略計月俸供給月節饋遺之類每月不下三百貫文小者一百七八十貫文一嵗計之總管路鈐一員至三四千緡本州用度不充朝廷素所知也如劉炎黃彥節等久居本州皆有田宅如此過分陳乞除授廟堂無自而察切恐本州去都密邇寄居極多人人效尢州郡益困某不敢便有申請欲望鈞慈矜念小州將此等官別賜區處以寛郡之急迫如日後更有添差免於本州駐札所有續到軍員八十三人並乞特與攺撥他郡或量賜支撥應付施行干冒鈞嚴下情無任皇懼之至

與宰執書二

試郡百忙不敢無因奏記惟是斗山之仰與日俱積樂與州人涵泳聖時之澤而已某不避僭越輒有迫切之懇本州軍糧並無苗米可辦以此嵗計極窘糴米七萬一千五百餘石約用錢二十一萬四千餘貫前例系將烏程歸安兩縣折丁錢十三萬貫收樁貼助糴買每丁舊催納錢一貫二百五十文省去嵗均減每丁納錢五百文足嵗計減落五萬八千餘貫今嵗當催七萬一千九百餘貫已是大段欠闕近方催理卻據逐縣繳到去年戶部減放印榜許將去年折丁未放以前人戶先已全納之數並於今年錢內折除防計今年管催折丁錢止有二萬三千餘貫委是月糧支遣全然無以收糴某不敢過有陳請已具狀申朝廷乞於上供折帛細綿錢內取撥四萬八千貫文充理豁乾道八年折丁錢補塡九年少闕之數貼助本州糴米應付月糧又某昨以鎭江軍中防下軍員八十三人日近添差總管路鈐將副等員嵗計支錢三萬餘貫申乞均撥上項官軍俾財計寛裕州軍屯泊未行下適者又準朝省發下乞就本州養老三輩略計本州嵗失二項丁錢十一萬貫卻有增起合支三萬並大祀賚錢二萬餘貫通計闕錢十六萬貫委是不容措置無以枝梧伏乞鈞慈俯從申請少寛一郡目下之急不勝大幸某復有悃愊干冒本州財計略可見矣誠得明健長吏未易料理如某才力素薄前此未識理財自被誤恩不敢不力每事撙節補苴罅漏其柰取諸民者已無一孔遺利不可措手略無見效五技已窮形瘁力殫下血不已𨿽勉彊應接然實憊甚得蒙鈞慈矜念特賜陶鑄祠祿選擇有心力官救此一州急闕嵬瑣之迹得少遂所安儻脫罪誅免令委頓終始大惠何有窮極不然日又一日他時手足盡露𨿽欲帡幪寛貸嗟何及矣某素非避事辭難者自以力之不足知難而求退耳實非敢有他望正賴哀矜及此某不任捲捲懇禱之私

湖州與宰執書

某蒙恩賜郡罷於百役𨿽時時以職事申懇而稟目之貢寖以闕然節彼巖瞻未嘗一日不在黃扉之下荷睠知之有素必不以疏慢責也某節前疊以祠祿並經總制錢分混瀆鈞聼二事皆非某敢爲私請貳車於某初無一言之忤其人才力亦髙但緣以趣辦爲能不暇存厚下之說務敗闕料理稍成端緒輒爲掣肘傷事其他可容也至於庭叱官吏專閣請給追須紛防鞭撲囂然在長吏不能無慙當避之爾分之事稟札固詳言之利害不秖一州所系實重想初言之甚易故未察而從之廟堂已知其詳不難攺也比得吳郡丘崈札子亦謂焚林之田夫豈不知特冒行之不顧爾丘不欲爲事首必須亦請於朝丞相身佩安危幾防不可忽也某苟詭從之而不辧必斥不從劾中以他事亦斥等斥爾孰若一爲丞相辧白雅蒙許之誠實或幸俯而聽之某荷知素深吳興幸未闕事比者和糴六萬貼錢已萬六千緡四萬續料尙未糴也近戶部於民間所自糴米亦令本州發綱賠費亦數千緡未知繼此云何惴惴然爾郡計素乏冬來場務皆索本柄春衣二萬軍糧酒秫數皆六萬常年皆自夏中積聚政承闕乏之後凡百用度盡解目前之急坐是失於樁辦大懼入春之後手足將俱露矣今不得請且累知人之明萬丐矜憐毋彊之以所不能也

湖州與梁右相書

被遇特達希世之知超躐之用龎恩次骨不復多謝惟是霅川號爲佳郡且有浙西道院之名南渡已來官守數易紀綱法度蕩然無統兼復衣冠叢萃應接不暇近年之在政者持書生之論末理財之說士夫奉稍拖積數月省府上供虧數十萬賴單守繼其後厲威嚴振條目𨿽能解目下之急然實未有贏餘其行有積錢數萬緡皆今費耳迎送支衣之後已復枵然某到官之初滯事山積戴星出入食息不暇押到詞訴不復循間日之制簡稽決事朝暮不息閱月後覺漸就繩墨但無如財計何所賴燮理天和嵗事尙或可望然必無逃曠敗不無望於覆幬之兼容也始以啟狀常禮冒瀆聽聰繼蒙尊光寵答感荷之至念欲自具稟目少布胸臆顧左相未克通記嫌於彼此之分不惟不敢亦不暇雅辱眷知之素必蒙俯察之而不罪也某屬者累具札狀有請廟堂如倚閣之住催積逋之分限丁絹之折錢於計司略無利害在民間郡縣得免倒垂之急受賜實多一皆未蒙周旋自此不免嗣有陳乞萬丐鈞念有如郡中可以黽勉就事亦何敢於干政府也只如和糴一事本州苗米止五萬斛常州三十四萬今嵗拋降皆六萬石旣不均當復欲以三千省銀防髙估糴取足斗一石銀作三貫五百五十防子七百七十科折虧折之數不待辧而後知卽令盡支實錢二千足糴一省石猶恐未當本價況如此耶去嵗和糴殃民中外紛紛如此不可不計誠使朝廷無惜小費使當官者皆得展盡以供公上之求何事不可爲況損益能幾何須使下人愁嘆往往事又不集卒取君上之訝亦何爲也惟丞相念之左相出帥西方諸侯丞相獨秉鈞軸中外責望非向時比矣某外官人防不當有所陳述顧蒙知愛甚寵懷不自已竊謂某去年審察所上公仲連相趙烈侯事誠致君之要術事無大於是者惟詳復而采之僭越妄言徒爲媿畏

湖州與樞使王觀文公明書

卽日初春薄寒伏惟浩養琳宮神天是予鈞動止萬福某伏審抗章逺引帝鑑其誠均逸祠官寵班書殿伏惟歡慶竊以國朝西府之任自非元老不居人臣之榮無加是者前輩處此能全歸潔之義未可以一二舉自匪浮雲富貴以道義爲重輕主眷方隆何有脫屣之事亷頑立懦未足言也時事方日新甚有懷杞人之憂者晉公去矣其將如蒼生何某中冬喜聞元戎之還嘗遣急足馳詣荊鄂奏記尙未歸報不知已嘗徹鈞聼否日俟衮衣歸國與社稷蒼生共依洪庇旌車柅於中道可勝悵惘之誠伏覩丐去之章不審鈞體邇來果何所似天之輔徳自應勿藥有喜少少末疾想今遂脫然也惟是不得親興寢怏然於懷某玆繇啄菢之恩承乏輔郡疏拙不詳賦政大爲催科困苦𨿽戴星出入曽無毫髮之效黽勉就事不敢告勞但緣去嵗朝廷均減丁錢嵗失常賦七萬今嵗折除已納之數又四萬緡而養老添差奉糧嵗增亦三萬貫如以郊賚二萬通闕錢十四萬緡𨿽使劉晏居之未易料理綿薄處此自應曠敗見於廟堂丐去未便得請朝夕惴惴以待罪斥而已此外無足上煩鈞念者以久不聞啟處撥忙特此啟聞

湖州與四川宣撫虞少保書

卽日秋髙气淸伏惟戎輅啟途百神翊衛鈞動止萬福某恭審明敭大冊比秩三事盡防諸將分正西郊仰惟慶慰某嘗患數十年來亷恥道喪士夫怵於祿利汨於寵榮出處可觀進退以義者寥寥乎其有年矣往往蹈故襲常恬不知怪𨿽有超詣之士未必不無自見奪於楚咻之眾猶或不能自解矧以公輔之重萬鐘之祿君臣契合間無纎介顧遇方盛褰裳去之古聞其人保相旣身之矣亷頑立懦尙何待乎百世之下也某自去秋誤被收召侍坐函席便聞誨教及此迄踐斯言不易介於三公乃今親見之矣皇上親寵逾渥三加彌尊位之師保遂分闗陜用寛西顧誠曰曠世之盛希闊之典也豈徒梁益之幸太平之業在此行矣如蒼生何能無下士之見徐方平定衮繡之歸如周公之任定非晚耳天下實望某在門下東西南北之人爾未嘗有一日之雅自蒙傾蓋之遇取之眉睫之間未嘗幹簉門墻遽蒙拂拭之用自到都下誼當自斂旣閱時不敢見在常人之情必將怒而絕之勞來擇人卒蒙假節亡補毫髮亟被超躐之除歸節旬中便剖符此來恩造如此倫輩靡儔𨿽保相爲官無私某何以取此未知所以報塞徒懷愧畏到郡多事第嘗啟謝萬一又廑謙尊寵答豈所宜蒙郡中積獘如山逋負非一且欲事定自爲稟目以求一說少布捲捲感刻尙未遑暇白麻宣告遽起萬里之行不得旅進拜辭恨無羽翼幾百已具雙牘不敢再四瀆尊以某之無庸獨行踽踽洞無城府屢憎於人未嘗與物泛交惟保相之知已朝路識面蓋寡冒居劇郡才不副意已爲不可如何鈞斾適西自此動須掣肘自知無逃曠敗將爲門下累矣依仰墻仞不勝戀慕之誠東南有可使令無大小願備驅防

湖州與曽參政書

卽日嵗晏凝寒伏惟鎭撫戎華神明協贊鈞動止萬福某昨者不避僭越輒以二軍害政申稟丐祠祿以避之曲荷睠私爲之易地旋拜眞翰之賜誨教諄諄自省何人何以得此於廟堂之上顧惟虛辱慙恧無地若齊倅亦健吏但難爲下敵已而下或不能堪之耳頗聞甘泉中多賢之者旣嘗推轂無怪其爲之助自非鈞慈悉力保庇某反爲擠陷必矣𨿽感激之心銘切肺腑事闗公道亦不敢多謝也經總制錢之議未審已蒙力行之否凡曽歷州縣者皆知如此分可求增羨然而前此版曹諸公無或然者知其不可爲耳此事大參居地官日豈不明知如此分可求贏羨顧念郡邑窮匱生民休戚上闗國家大計故不爲耳非不能也設有可行之道又何待乎今日而後行也某旣緣齊倅不無所忤又先諸郡有此申明戶部見差獄子來追郡胥且以條法爲問前此郡縣不盡分固爲非法然而上供支遣無非取於額外是豈盡如條制然而上下恬安之者顧不得已耳其可復於非法之外又爲非法之取求應經總制錢分之法其爲廢法不已甚乎萬丐鈞慈熟復蚤賜收還實宗社蒼生之幸本州郡計素窘和糴本錢未蒙盡數支降旣多那移之數又將無以接續累求貼降丐賜奏陳若令用度稍可支撐何敢縷縷與朝廷較近鎭江澄汰老弱本州得軍員八十餘人又不知使臣幾何計當亦不減此嵗用仰給驟增數萬未知所以處此不免又須申乞應付不任一事每每僭於廟堂譴斥之誅俯而俟之耳某復有僭逾之懇本州窮乏異甚嵗糴軍糧本柄糯米皆六萬斛軍衣亦數萬襲前此丁錢尙多可以防那糴買況又糴買之直例於春夏收樁前政當闕乏時不免隨手支用某又當其後解倒垂之不給丁錢已從減免卻有貼陪買發之數入春諸事交切手足遂當盡露已忤貴要知不得免矧冒昧試郡一切付之平心干請類不能從寧能無惡於物所望宮祠逺郡之請速賜俯從免累知人之明實成終之惠也無厭干瀆徒深戰汗伏聞輔相之道感悟日新事有至難回天如響非以精誠之積何以格於上帝社稷寰防蒙休至矣然某竊有愚見敢冒陳之周官太宰職在正君故其所統之屬五官之外無非在王所者此事寂寥已久不可以力勝丞相致君有道已有成績盍乘明良之防漸防茅茹以其彚徵消長之於防防之間玆萬世之澤也若有司存五官正則莫不正矣更乞鈞念某蒙恩異甚故敢言之

湖州答王樞密書

比者伏蒙鈞翰之賜仰荷謙睠之隆嚴諭劉倅積俸本州屬緣窮乏限員以次給俸未嘗輒逾如劉未免破戒給之數多不容盡如其請已爲支行一年衣賜料錢三月自後按月皆帶支矣尠少多媿伏幸鈞察某比緣同官彊橫僭以宮祠逺郡爲請仰蒙矜憐俯爲去之自顧何人何以取此於廟堂之上感荷之至銘在心腑某近復以經總制錢分申請必已仰蒙鈞念此事不秖一州利害實系國命民財版曹主之旣堅以某獨先諸郡有請見遣獄級追逮都吏見問以法前此郡縣分固不如法然皆取以租額之外民無所措手足必使盡如經總制司分一法其爲廢天下法不已甚乎方樞相之秉鈞不可不賜深念早收前防以幸社稷蒼生本州窘匱異常今嵗和糴本錢未蒙盡數貼降允那錢已萬計糴猶未足州之軍食務本柄嵗糴皆六萬斛衣數萬端舊於春夏積錢前政頗失樁備某𨿽粗了目下來春每事交急手足殆將盡露將無所逃曠責此來忤物多矣其何以善後儻蒙矜念終始成其去計感戴恩予其有窮乎僭瀆四三戰兢惴惴某不敢自取疏外至敬無文輒以尺紙通誠伏乞鈞照

湖州與鎭江守黃侍郎書

自拜道中所賜教戴星少暇念欲親具尺紙之記未遑也節中短啟修慶殊媿蕪累筆端無口言不盡意洊蒙寵報函翰仰認尊光誠至文雄伏讀感嘆幹復之戒敬佩徳音顧某何人懼弗克荷然有愚見竊敢復之元規之塵事常然爾形諸竿牘不已傷危孤臣之心更丐裁擇版曹徵利深急若牙稅之補發經總制之抄撩蛆食浸淫漁取竭澤不知使府何以處此某性樂林野黽勉應酬不知世患爲然已決歸計見入文字爭議分牙稅則未暇及罪去決矣差可以謝朋友不然戀祿低頭爲民貽患所得有幾其忍黙黙爲小人之歸哉不知同舟遇風已嘗入深慮否借重九鼎爲蒼生陳之言信易從過於小人之譊譊萬矣侍郎忠誠體國以民存心當思其說若行州縣不可復理又須彊倍徵斂民無所措手足深可爲天下憂者宜蒙慨然建白以幸社稷蒼生丹徒百度若何吳興不可料理近火先燋之諺非身逢不信也不能一朝處此爲之柰何規模有可遵承願蒙彊此庸懦辱知狂僭惟門下亮之

又書

伏蒙手筆之教下諭措置官之無益非荷眷愛之厚何以有此甚幸甚感單虞卿之在郡也四處設措置官其二郡中自撲坊當仍其故其二長興新市某已盡欲去之矣長興之設誠曰無謂若夫新市虞卿之置誠有不得已者郡有烏墩新市𨿽曰鎭務然其井邑之盛賦人之多縣道所不及也胡監不職久矣日醉兀兀凡百憒憒郡中傳以爲笑其人可想知也虞卿設是措置惟以課利不登故爾某在事之始聞其鎭益不治専欄放縱而無憚諸司訟牒之日聞到任月餘月解官錢略無來者不免追請入郡遣官代之須鎭務之有經徐爲之計責以虧欠吏事故應爾耳初某與僚寀約各當盡心職事毋循故態臨以達官之尊按舉一視職業何如他無謂也方一舉手而胡遽以告不知屙癢甚矣顧𨿽賢如門下未免爲有挾也借使某卽以重言亟從其便小郡政不可復立斯人放肆益甚亦非所以厚胡監也仰蒙期予之過必將爲某惜之諄諄敢不在念萬賴臺察他有可以鞭其後者願不屑教誨之毋以一不受令而遂棄絕焉不勝惓惓至望

浪語集卷十八

欽定四庫全書

浪語集卷十九

宋薛季宣撰

札子

上宣諭論淮西事宜十

一

某昨日嘗具箚目伏計已陳齊幾遞中再蒙寵賜臺翰運谷一事亦得觸免孤賤下吏輒敢喋喋冒觸霜威方懼得狂率之罪於門下乃一一記錄導達於郡守皆遂所請退而循省𨿽自不足以得此而仰見體國憂民之意驚喜之劇但不知洪恩厚徳將何圖報淮上事宜伏蒙下問某愚不更事何足禆聞見之末今日本縣探報人返蓋旬日事體與節次申稟略同其詳容備錄續次申聞華侯十七日已到黃陂戚侯未聞來耗金人十六日過淮餘眾猶在桑林逰騎時至沙窩然黃州探報云初十日去蔣與此少異但兵謀多詐或去或來皆未可信若戒諭諸將常切持重聞其見散掠村疃若乘其隙出兵牽制其正軍抄前擊後靡不捷矣仍聞黃州北有三路麻城居東雙城居中趙家山居西若華侯止扼麻城則雙城彼舊行路尢爲坦夷及西路皆不可不備已令其地裏繪一圖來日附遞以獻庻見其詳耳

二

某輒有管見不審成帥取何道進兵蔡州古懸瓠城居中原諸道之衝法當先取今蔣州之寇乃蔡州之軍蔡帥設去蔣州其勢恐畱新息如自信陽徑進其空虛蔡州已平蔣當自潰蔡平則敵失要鎭大功易立不知可以密諭成帥否愚者之慮更望裁處

三

置中聞蔡州之防軍勢大振廬淝之役足以爲報古云皇天助順於斯見之誠社稷生靈之大慶首斷國論有以見麾下丰大之業晉公之事不足方矣某輒有愚見獻野人之芹然與不然惟所裁擇某伏見趙張二將已入懸瓠成侯方且赴援淮西申蔣防淮遂無軍馬且今敵之有蔡猶我之有合淝合淝退軍我已防兵云合敵之爭蔡勢亦當然如無繼援之兵蔡州恐成孤立萬一支梧不暇或致大憂竊論諸將之救淮西不當與窮寇角蔡東卽壽北直潁昌陳汝二郡近連臂指今成侯遂據而有直取東都廬壽之兵可使不戰而屈不然分兵襲壽敵必不能安處合淝我軍四面臨之蔑不濟矣況今兩淮諸帥士馬不爲不多淸野以困賊軍自可曠日持久益以成帥勢不加彊曷若乘破蔡之威自此而進非惟卻敵遂可廓淸中原較之力戰卻之爲不侔矣某小生晚進無樽俎之逺謀區區之誠不敢不盡

四

某昨聞蔡州克防成侯乃東赴援無復後繼江沔遂虛具札子論之未知計將安出今合淝兵號四十萬實恐張大其軍聲我師據險拒之自可持久以待其獘然自古諸軍防戰進退勢多不一堂堂之陣未易擊之決防攻心勢可必解況今蔡帥𨿽走必且出沒近郊蔡逼於二都密邇潁昌鄧壽我軍𨿽鋭以數大都脇之後無大軍恐不能固蔡危而淮沔無備江湖震矣且夫守國之備不必専在一方江入荊揚可渡蓋非一處防軍采石盡棄上流脫有一騎奔衝勢不可遏是可憂之大者不可不深計之聞成戚二帥皆已東恐使司未易追止抗論斧扆不能無望於行臺

五

某一介晚生曩緣進謁行臺嘗獲一盼之榮輒自忘其疏賤累布喋喋於下執旣不以狂率爲非而教翰之賜至於再三其謙光被於不肖之軀者至恩至厚也如治糧運谷關甲之事仍一一委曲矜從顧某初無蟠木先容之助又無牖間半面之舊特達之遇一至於此心非木石豈不知戴朝夕思所以圗報之計而未知其所偶因愚慮之及得時事之一二輒欲以浼聞聼𨿽管窺蠡測不足以禆幕府婉畫之末但感激之情不能自已耳謹條陳於後乞賜裁察

一自金使之來出語狂悖𨿽行道之人亦皆知有敗盟之意而朝廷命令之下尙不欲明言再遣使華庻幾復申前好因此諸將亦無慨然立功之志故王權首爲申請乞不許江北泊舟而云無致落彼姦便此何等語而出於大將之口淮上諸郡官物或起爲上供或寄徙江南是朝廷之議將帥之謀先自爲退縮之計則合淝之役未嘗交鋒而王權回屯於柘臯李顯忠渡江而歸宜乎其然也如曰以此爲誘敵之計則非某所及

一兵法將能而君不禦者勝故古之命將築壇推轂而必付之以閫外之寄今諸道將帥已有制置招討之除而進取之計尙每聼中防金字牌旁午於郵傳而一進一退殆莫知適從矣如成帥之錄用過界剽刼之徒使之結連北地今蔡州之防少見其效矣若使之且當此一面破蔡之後必有可觀又乃轉徙於淮西成帥亦廹於君命不暇後顧捨蔡而援淮是棄投機之防而爲連雞之棲也成帥方自襄漢而往戚侯復自淮西以歸𨿽未知廟算所處然如此而望恢復之功不亦難乎一頃拜詔防大駕有勞軍之行迨今日久尙未聞臨幸之所夫今日之勢疑不可緩兵力脆弱不能堪暴露之勞財用匱乏難以支饋餉之費正當法眞廟澶淵之舉效世宗髙平之戰翠華親臨斬一二敗將以張天聲以鼓士气庶幾恢復之功日月可冀也不然姑聼諸將相持於淮上日復一日似非我國家之利也

一合淝之役實系大事若我師尅捷則爲幸耳萬一廝輿之卒或有不備則淮上諸郡必非我有今乃防諸將之兵付之一決甚非良防古之名將所以爲救援之計正不若是前日本邑探報人回聞陳蔡一帶皆無重兵夫敵失蔡而不爭無謀甚矣蔡之趨汴止四百里若回成帥之軍直其空虛此唐滅梁之防也合淝之急何足深慮

一曩者用兵之際州縣財賦尙餘升平之舊而三軍之士類皆有復私讎返故鄕之念較今之國勢幾數倍矣而轉戰十年不能成功者無它以朝廷禦將之術未盡其道耳方諸將略有折馘之勲則驕悍之气已傲視其上以邀莫大之賞而朝廷惟恐不滿其意也至於敗軍失守則置而不問有罪則闊略行賞則從重故張韓之輩卒不能復中原尺寸之士而遂享三公之封獨一嶽飛頗有志於功名然進退之機或戻中防卒罹其禍今之諸將見張韓之貴𨿽輕致敗衂而益無所憚懲嶽飛之禍若事當機防亦不敢専此當今之大患也

一歷陽之役安危系焉自非諸將和同未易克防然而歷古防戰皆以輿屍致衂𨿽以郭汾陽裴晉公之略不免一時狼狽近時以杜充守建業王燮焉劉光世守九江韓世忠守京口如諸將果能並力則江未易絕杜充之軍不敗鑾輿母后不復分狩江浙良以進退不一不相爲援獨當一面則孤軍難立或致敗衂則它軍先遁連雞之諭不可不深慮而熟圖之

一合淝之役李顯忠不爲無過且以孫安丰之眾不已弱於顯忠猶能鏖戰安丰六安之間絕彼糧道焚彼淮梁顯忠乃望塵引歸敵遂深入顯忠宿將而走人心何從而安稽今之宜不可不問

一鄕之彊敵下甲維而東渡江寧耀兵九江而師濟武昌今日之謀防復出此東侵泗上而淮淝受敵西擊襄陽而申蔣被兵我軍不爲先人制人之謀而犇命於其後王朴所謂犇走以救其獘則虛實自見不防類於是乎成侯之東荊鄂虛矣使敵出鄧之申則襄州自保之不暇江陵黃沔可渡非一在處受敵將何防以禦之一前後防報尅復列郡已十數矣不知旣得之仍能守之乎近傳陳蔡順昌之防州人見王師將至皆開門迎納簽軍之追蔣守詬以不擊窮寇平時噉糠粃則民思宋之心尙未艾也旣得之不能守之復爲敵所有則生靈必無噍類實恐因此絕其愛戴之心不若不得之爲愈也若秦商海沂之事逺則不知而陳蔡二郡某切憂之

一昔之隨軍漕臣皆諸將僚屬事同一體而軍兵使臣初不問其祿廩之多寡但計人而給之間有糧運不繼則山澤之物可以充一時之饑者莫不取而食之三軍之士亦安其號令而無有怨言今之諸將異於昔之諸將也平居暇日務爲掊斂之政奴役之靡所不至而下之人每有怨望之心今日之事諸將惴惴然惟恐其有所異辭也錢糧之給實不可愆一時之期諸將之謀漕臣不與糧餉所向初無定所是士卒與將帥爲二將帥又與漕臣爲二矣爲今之計要當先有所處當使以糧俟軍不可使之隨軍所向

一將帥驕蹇古今通患人主務收其用當結以恩必有剛正之臣繩之以法故諸將內有所感外知所憚用能指使如意戰輒有功廣平王之復京師趙韓王之興皇業初非大過而顏眞卿雷徳驤效之凡今將帥之臣其功與此相萬誕謾極矣辜恩至矣糾正其失不能無望於執事

六

昨晚得黃州札探防報早上已嘗具申稟矣繼而有一商自廣陵來此云備見州之戰蓋因邵侯遇敵而退復掩而勝之據其所言𨿽收之桑楡亦不足以償東隅之失大抵淮上諸郡例不能保獨廣陵尙介立耳盱眙諸處皆聲問不相及萬一敵之舟師自淮入江則我之險固所失已半今國家所恃者諸將類不能自立然守郡者尙或未敢輕動爲今之計莫若推此法以勝之建炎間先人始因召對陳分鎭之防卽施行旣帥所統不逺自皆爲計如荊一帶率能固守今日事勢至此正緣責任不一諸將少卻州郡不復能守分鎭之說不知可復行乎先人札目謹繕副本呈納乞賜詳酌如可施行則蘄黃安沔均房等處覃及江外當急有所處僭率建議罪無所逃更望少加寛假不勝萬幸某愚不揆度屢以妄議陳浼淸聼實非敢有意外希覬但沐特逹之恩朝思夕慮苟有一得輒欲獻之門下狂則有之姑欲盡其報效耳

七

近日道路之傳籍籍頗甚以爲稱名號者在和州雞籠山因糧淮右加其侄以錢氏封爵王侯退軍采石未濟被掩士馬物故者眾以宋徳神明不容有此私憂過計觀其勢或有之且彼傾國而來不顧其後符奏繆計殆不相逺諸將循江而守其勢不可復戰法當要擊其後左右掠其芻糧彼進不得渡江退有彊敵之顧簽軍一動可致土崩苟吾無以待之長江所喪己半計生於久何事無之傳聞吳拱之軍復有入援之舉未知然否若果爾則聚於江渚不若進據淮西與劉錡之師左右相應絕其要領勿與爭鋒自然糧道不通狼狽而返內外夾擊必有大功昔眞廟卻敵澶淵亦有北道之眾釋此而求其退固未知其或可苟彼兵挫而卻復轉而西則舒蘄江鄂以來無復橫艸之限安危所系惟執事圖之荊襄亦不可虛更乞臺念

八

傳聞淮上之兵悉已退去𨿽事有可疑而理或可信夫彼二十年間外示和好而窺伺之意實未嘗少忘也我國家待之之禮惟恐少忤其意一旦遽棄前盟侵犯邊境勝負未決倐然而遁此故可疑者然其自入我境而廬和數郡民人盡矣屋宇焚矣諸將之兵旣渡江而南彼進則不得戰畱則無所食暴露曠野勢不能久則爲去計者理或有之使彼自能悔禍渡淮而北則爲宗社之幸然其姦謀詭計實未可測某以區區之見輒以數說料之風聞劉錡頃駐軍於濠泗使錡能因順昌歸順陳蔡尅復引軍直趨二京則彼有後顧之憂因此而退此一說也藏形匿迹誘致我師戰於平原曠野之間出奇盜其舟楫此亦一說也聞今淸河之水上接大河下通淮泗旴失據則運河可以出眞山東之舟近接淮海使全軍轉徙而東於眞通泰之間或下運河之舟以營戰艦或通州浮海而襲蘓杭則彼防之一奇也昨者某居鄕已聞造舟之事近聞倘仔道山東事雲海舟篙工已具獨未有軍馬𨿽未可遽信然頗相符合此亦一說也近日再到蔡州之軍聞自盧州而來而漢上復有光化之戰竊意金人以諸將之兵防於下流而建康一帶未易可爭今安蔡之間方無重兵控制彼欲再爲此舉西軍光化則我軍不能東顧安隨如或進兵棗陽或入安蔡非復橫艸之限旦夜可以臨江此亦一說也夫數者之說𨿽未敢必如所料然今此上防不可不爲之備頃者朝廷付成侯以南路兵柄而執事以便事畱此可見委任之意今成侯旣已東下則所以寛西顧之憂者非執事而誰荊襄屯戍之地備禦之防某則不知其詳若蔣蔡一路止餘一趙撙耳精甲旣去所將尫弱無幾萬一敵騎卒至不知獨能當之乎棄蔡而歸勇怯已見安隨之備知復如何蓋事當圖於未然之前不當悔於已然之後某下邑賤吏愚無知識不循屍祝之分妄干樽俎之謀僭越之罪固已多矣臺慈下亮不勝萬幸

九

其孤賤晚生伏特逹異常之遇感思無報無以自安每有見聞輒欲上干臺聼不循分守常恐得罪門庭洊辱臺翰枉臨不賜鄙斥褒拂過予殆逾華衮之榮戴徳之私不知紀極伏下問淮西事宜此亦不知端的𨿽傳道不無眞贗然某不敢不具稟知金主始在雞籠繼而和州克復其傳似有敍想事或有之昨聞敵自合淝侵蔡州其眾頗有饑色若淮壖糧道阻絕陳州順昌內畔劉侯因之深入勢當棄淮而歸不然西路之傳絕無影響轉入東路其理當然昨日池州綱馬卒云以初三日發池州口未聞和州之防巢湖敵復造舟傳聞類皆不同惟當恃吾之不可勝者妄意敵之所向昨已附遞陳之今王侯復藍田華州潼藍二關已爲我有中原斷而爲二若吳侯下秦隴之甲與之東西相應姚侯自子午谷進長安勢可必取第恐彼中淸野其功難就然敵勢旣分矣伏乞臺照更容探問的耗別具申次

十

劉帥淮東之防吾已落其爪牙實宗廟社稷之大慶諸將極其兵勢可以一舉滅之似聞遼已復興則彼北歸無路進退失據恐復西奔不爲隄防慮有衝突之事安隨申蔡盍早圖之於此成禽不可知也小官妄議國計乞賜臺察

答宣諭範機宜

下諭陳蔡之事今畱屯者趙樽耳深入敵界其軍至爲孤弱二郡勢不相及竊恐爲累反大適得黃崗許簿報前日秦陳二統制自上蔡赴援州人皆遮道而泣夫蔡爲重鎭敵之喉襟也幸而得之乃委之而去事已至是故不當復論但蔡人開門迎納之事金帥復來必遭屠戮不惟誤一方生靈之命實恐絕中原歸向之心就使敵全而用之乘其憤憤不平之气其鋒有不可當者且今舒蘄以西絕無兵馬復蔡之軍又去彊半則數千里間空虛甚矣淮東之寇或爲諸將所破勢必西走苟得一航之渡則吾事有不可勝言者今之施爲大繆如此某不敢喋喋幹凟宣諭議論之次乞以此及之

上宣諭論淮東事宜四

一

某準州帖復蒙都統司關甲五百副下縣中昨仰荷軫念先蒙賜甲二百𨿽出誠懇然已過望今復遣兵屯戍重賜以甲丘山恩厚未知何以圖報萬一但有感激銘之肺腑顧此一隅之重某防狂晚進𨿽欲死報恩徳而愚不更事軍旅尢非所長畏懼之私終恐負所知耳淮西自張舒州易帥探報殆絕前日之傳似乎可喜而道聼途說日以益異或云東路敵勢張甚劉侯𨿽有俘獲今復東守海陵𨿽不容有之然合濠泗而爭鋒窮寇似難爲力運河海道慮或乘之敵之芻糧不患不給防淮已無兵甲退之實難傳聞蘓秀民多逃移理或有是吳侯光化之防我軍不可窮追恐傳而東緩不及事今此襄漢已弱不宜深入敵邊通問吳李諸公不知可諭之否冒昧塵凟乞賜矜恕

二

傳聞敵軍東及通泰劉侯已還京口維𨿽有李橫城守張萬敵軍通泰州而戎首在六合天長間孤軍殆難久立卻敵之計圖之實難𨿽傳復得廬州蓋幸其寇耳聞蔡將蕭總管攻陳州未下蔡州尙可乘虛而擊不幸陳州不保蕭勢又須南下使其東西合勢吾軍不復可爲不知吳侯之軍可復調否如鄧州敵勢不振分此一軍而東北擊上蔡則陳人自成首尾破蔡東出則敵勢必將自阻過此而求善後無可爲矣但不知劉萼自通化而走今復何之若不東合蔡軍定須西犯商虢二者皆我爲道然恐非敵之所能乃果出鄧州則西洛可乘之防顧此孤弱之甚難爲後耳今也東道方急不宜捨之而西破洛而不能據陳許諸州猶無謂也妄意塵瀆恕察是幸

三

某竊見敵人盡在江上濠廬並無軍馬進兵更可得爾但恐蔡州或能爲患故謂不當捨蔡而入濠廬使蔡將破陳而歸縱不南向濠廬等處吾軍不可復守矣伏乞臺照

四

某伏覩皇天悔禍國家復讎刷恥之效冠絕古今決防之臣功加方召矣然聞之古語曰成功易保功難我軍乘其內叛之機神州可不戰而取所謂以我之眾加齊之半時不可失此孔子之所爲沐浴而告者然便於料生而不善料死仲達不害爲知兵切嘗妄論兵權以爲當恃我之不可勝不當問敵之可勝是以尢當持重以赴事機使彼可乘故當迎刄而解若猶未也於我何傷此時事之所當先惟廟謀必已素盡區區之見更乞謹之

論營田

某時者伏遇行臺循問及境思有所獻而不敢越其職分輒請金牛置尉以銷南鄕之盜縱論及於營田仰荷采納不以爲過退思營田部吏豪橫之迹爲民顯患州縣猶無得而制則𨿽置尉無益以爲營田不罷不可以立尉司蓋縣不能統營田則其爲盜賊淵藪自若營田幸罷然後尉職可修軍罷而歸置尉乃爲急務顧此軍務方冗事若難行比來未敢復言乃蒙詢問下及輒敢條其利病列於左方

一古者宿兵絕徼多爲營田所以省饋運之勞而勤士卒之惰也然而古之調卒蓋取諸農且戰且耕猶易爲力今之營田異於古之營田也彊士之所不能棄之而不復教耕者猶不足自贍何有於一軍廢戰而贍之耕非其理矣

一營田之卒一人墾地約二十畝嵗得谷六十碩其奉錢月三貫米七斛五升嵗計錢三十六貫米九碩而衣賜不與管轄官校大約什置一人請奉或十倍於兵則是二千兵營田二頃得谷嵗六百碩費錢七百二十貫米一百八十碩而衣賜不與牛種農器不在焉此營田利害之曉然者

一湖外谷價低昂不等約其中數碩谷爲錢五百營田莊寨去軍逺者數百里以馬運糓騎士從之往復數程負谷二碩校之中直爲錢一千人馬在途其費相若近時士卒棄糓而歸者有之質之人情未足深過

一營田之在諸邑類皆奪民膏腴稍有良田民賴耕營田輒掩而取州縣無得誰何或有水源營田皆擅其利民田灌漑非復可得有如放水則決諸民田之中民以其田歸之爲之佃戶非惟可庇賦役始可保有其田又有無良之人樂於放縱一爲佃戶遂可橫行於鄕而無知之民復有半托軍校竄名佃戶以避追湏𨿽有盜賊寄迹其間州縣已不敢問巡尉保伍何從得之

一營田官校往往不卹其軍科配茶鹽日有定計營田之額有增無減嵗有荒歉皆於軍士名下尅除死損牛車亦令軍備窩藏剽掠蓋非得已而然自非部校容之何自而騁部校家自爲盜尢不可容

一營田部轄下至軍兵往往因公爲私多招佃戶侵耕冒種不知紀極州縣不相統屬故難稽考一戶嵗失苗米數碩過百則已及千一嵗之間不知失幾百戶營田增羨無幾實何補於軍中

一營田軍兵固有老而不可復戰者久於田畆稍知其趣又有佃戶實供官租如罷營田必恐失業如因見耕之產使爲佃戶營田牛具皆以給之軍兵所棄之田因而召人耕佃閱嵗無幾租入必羨於今

一竊聞營田馬料在總所嵗計之數今來軍馬調發馬料系諸路應副若因此時權罷召民耕佃其田寛以數年自可及額若便責之縣邑竊恐未易出辦

一營田之在諸鄕爲害𨿽大而營寨棋布捨煙爲頗翕集一旦罷軍而馬返或恐人煙空窵盜賊因此竊發若第罷遣士卒其佃客及附莊戶並令安業寛之如舊自可以無此患

一伏見諸路營田官莊皆以縣尉兼掌本縣官兵營田若罷尢宜置尉南鄕分掌官莊轄其佃戶它縣視地廣狹措置大略放此非惟可銷盜賊兼免失陷官租某似聞營田馬料每碩給總所般運錢一貫文其實使士卒般運不曽支給卻作營田上供金銀起發只此一事虛耗已多某不能知總所支錢之詳更乞詢究其實

上宣諭論蔡州事宜

某竊見今年蔡寇攻城之法當急乃緩慮彼姦計俟我食盡而舉計今守蔡之卒不下七八千人不知儲蓄之詳恐有不給之患又不知晉保軍馬赴蔡爲復秪在徳安二處皆可緩之光州信陽不可純無屯戍若令畱軍一處少益其兵非惟援接蔡州兼可掎角鉅寇如欲持久糧餉尢宜蚤計恐當急救諸將得以爲辭妄意及之乞賜臺念

上宣諭論北事

某自涉春以還稍不貢記室之問非敢怠也特以人防位下誼當自斂不自畏縮譊譊焉日以猥獽之說躐陳於大君子之前𨿽至徳包荒不以爲過不知我者謂之何哉重自金兵退潰而來士夫隨復驕惰私憂過計必以我爲徼幸多事之人是以𨿽有所聞不敢仰瀆臺聼然而聞見日積乃心郁如仰惟寵遇之隆每蒙不賜誅絕奉頭鼠匿殆將絕於門墻𨿽少安小人之私然非所以仰報眷予之意偶所聞若有所系朝廷誅未有以處之執事奮不顧身自任以天下之重故某輒盡底蘊切敢言之竊以國家比嵗用兵之初實未聞嘗有戰守之略宏逺之計謀不早定將帥乏才欲以久惰之兵幸其一勝泛泛然如投無鉤之釣求魚於三江五湖之間兵不交而喪廬淝非敵之計善也吾謀之不至爾幸彼喪君而返人情不無二三躡而殱之可使少知懲艾失此不計使大定得以緝綏其民是皆事在已前悔不可及來者之計在廟堂不可不圗然以今之邊防視前日爲何似今日師旅視前日爲孰多自冬䢐春恬不復計金使壓境又復不知所爲彼怒而歸意可見矣且夫大定之力豈誠厚於我哉良以國有內憂上下未睦故此尋盟以和其內須我待之有闕師出不爲無名怒其眾而用之庻其有濟是必君臣朝夕之所自爲謀者而吾邦不此之憂猷之未逺使敵再至果然卻之否乎古求欲以勝人以爲莫如自治兩淮之戰吾之手足露矣爲今守禦之備當百倍於曩時前日之僨政以長淮不守守淮之計廬壽爲急以周世宗之略尙不能久處淮南蓋劉仁贍堅守壽春當其衝防壽州不下固不可越之而有淮南非仁瞻者果能勝周誠亦兵家之所禁也前日以淮爲不足守棄廬壽而守州旣不能軍遂守江面設有臺輿失備守將柰何使敵悟前日之非又將大舉以重兵當諸將輕兵乘間浮江黑幟一建於南守江之功殆矣且彼前日之失以彼身自任之安知今日北朝不知選任良將汰其傭僝救過以往吾非蚤計恐難悠久爲今之策尢當固守淮南顧諸將之所行殆兒戱之不若一州一邑戍兵才千百計無補於事徒析成軍吾軍政若乏人爲計豈宜若此傳聞陳州之圍日急救兵未聞一至遺氓報宋無若此城棄之不疑是豈恢復之道前日蔡州之事尙或可爲第緣守者不勤救者不至前功盡棄敵徒手而得之使敵方至之初逰騎出沒者寡伏兵掩擊可以杜其復來比及攻城援兵要戰於後內外相應豈無成功汝鄧棄州而歸那復爲上蔡地托名援救實自成其退計爾帥臣舉皆若此緩急寧足恃乎竊聞鄂州之軍非果不供於用特以調發無當致此紛紜復求忠鋭不習之軍以爲內援豈惟無補行復悞事方今用人之際命將尢宜詳審禦營殿帥果敵之所畏邪漢王聞魏將之名卽知魏之可取今日諸將知復如何李橫傅選之徒於嶽軍粗有聲譽廢居散地輿論惜之處選浙西固無所事處橫於蜀將焉用之二公徒不事貴臣豈皆果不忠者處之襄鄧未必遂無可觀將士得各遂其所安戰气亦十倍矣是皆愚見所及欲以少補大謀之一二辭不盡意執事不以爲謬而辱觀之惟所棄置焉不任區區戰汗之極

上張宣諭書

某讀詩小雅得文王之所以興建大業與宣王之所以紹開中興固未始不本之人情見之奉使而其一時之使亦未嘗非忠信之士王之同徳不二心之臣良以四目四門委之一使上焉以布宣令徳下焉以導通人情五侯九伯所爲取正四夷八蠻所爲訓服非忠信士王之同徳心膂之臣則亦不能勝其任矣故皇皇者華遣使臣之詩也送之以禮樂言逺而有光華也詩之首章不過每懷靡及終編之義咨詢咨度而已六月宣王北伐也言不及於有功之將帥而其卒章乃稱文武吉甫萬邦爲憲來歸自鎬我行永久由是言之使臣之任顧不重哉使臣而不能及政之闕盡咨詢之義至於萬邦爲憲則𨿽匹婦不可以情得昆夷玁狁何從而正文宣之政可謂知所本矣執事吉甫等輩人也當主上薄代玁狁紹開中興之際以皇華之使任吉甫之責淝水橫流而气不爲沮河洛塵昏而謀不爲挫迄能恢復汝鄧觀兵嵩洛東收陳蔡之壤北卻蕭劉之寇光華之逺於斯見之我行永久宜聖主之召而大用之也來歸自鎬其所爲告後者是必先已有定如民力之雕獘屯田之勞擾執事咨詢有素決不置之者也至於諸將之才敵謀之情僞固文武之餘矣又無待於鄙言矣竊意諸軍進退之實熟見稔聞之事如復蔣之妄入汝之失救蔡之不力棄鄧之無所顧借與夫不卹在行之士不綏徯後之民若凡此流仰惟耳目之布必以周知其狀矣咈人情誤國計宜莫此若也今朝廷之上旣忘前日之始宴然以無事處之矣在列之士必未有及是言者縱及於此又必不能周悉其詳咨度咨詢所以仰副虛懷之意爲憲於萬邦者願執事以身任之也光華之美於此而至執事必不難之矣𨿽然猶有說也敵之未渝平也蓋每言其內亂刃交兵接亦又不然自淮而歸告亂者又紛如也以我之不可勝待敵之可勝而不可恃敵之可勝亦欲朝廷之戒之也某窶人也無寸長之可取且無先容之助一言堂下執事不以俗吏待之以公言未嘗有不聼者一邑之賜於某偏矣輶軒之復不可以無言送敢以所學於小雅者仰布於下執事視文宣之所爲攘卻昆夷玁狁之事可以從知大業中興之略執事將秉國政事必優爲之矣非小子之佞

浪語集卷十九

欽定四庫全書

浪語集卷二十

宋薛季宣撰

札子

上成馬帥論屯軍

某讀吳志至漢居許而吳都鄂傳於魏則徙金陵得孫氏之所爲廢興從而知仲謀之本志武昌古鄂縣也其地四達襟帶江淮許蔡申陳相望五百里而近絕江以北莫防此途襲以輕兵信宿可至以斯謀許誠無難矣漢祚移而鼎國分武昌宻邇於魏鄙建業之徙端在於斯今之江南舊爲吳地以錢塘爲都邑則衢信洪撫爲之衝鄕來金人南牧之兵掩自武昌南渡𨿽鄂州兵十三萬聞而躡之已不能及自縣之西有馬橋湖四十里武昌有變救之實難北望黃州去淮才四百里淮流可渉絕無闗津毀拆黃民之居以爲牌筏順流而下不勞舟楫而通今議不此之虞徒益兵於江夏江夏背山阻水漢陽以北背陂湖以進則難無往而可萬一金人渡漢由間道以襲豫章不數日而下江西因進軍以傾衢信吾軍悉在其後寜不爲都邑慮乎江夏之屯乃嶽飛所以制湖賊西臨襄漢阻水實多進退江淮以全制敵之後取道神速遠不逮於武昌吳蜀之衝固已無急於此東晉之世陶侃都督江南其治在於武昌足以明其險要某官按行邊徼在所當言某備數長官不敢不告僣越之罪死不敢逃畱軍以屯惟太尉命

與宋守論屯田利害

某準牒備奉朝防措置屯田事冝縣令卑官固論議所不及咨詢所不到惟當遵稟成算以卽事功不當可否其間上評國論然而愚者千慮小子未能一得思欲退就循黙則恐利少害多無補公私失箴規官守之意內愧無益不若言而不用故敢輙以小見仰進一言切意議者之及於屯田蓋知其一而不知其二覩其利而未覩其害是故及此言也今夫國家之務莫重於軍食飛芻挽粟率百戶而奉一軍散軍就田所耕足以贍眾軍無惰卒國無勞民此歷古屯田之利趙充國諸葛亮之所賴以成功者至於彍騎民兵之辧則恐議者有所未達且亮充國所將之卒類皆調之於民使民就田何所不可彍騎則四方遊手不堪田畆之事僥求逸便是以從軍習擊刺於射塲尙苦其事敺之畎畝慮非所長獲利而共享之彼將猶有所憚專有其利必非樂爲賤吏家居嘗識田裏之故上農數口婦子畢耕不能數十畝田力猶不足一卒營五十畝其何以堪且古之所以屯田多緣宿兵塞上饟饋不給姑卽棄地耕之所求便事寛民非以爲利不過自足軍用省饋運之勞不聞悉使之耕倍爲程督士能懇地如許寜能棄鄕井而籍於軍又況國之屯田本緣捍禦闗隘今求辟地利不兩全自然扼塞無田可耕固非要害散之則不可復聚聚之則奔命徒勞一往於田不可復教積年閱習一日廢之流移之民僅能復業良田便於水利固已耕耨於中環以屯田寜不爭利便民則軍無可耕之地擾之則民必流亡在今少少營田其害已見侵漁豪奪之事無日無之重以屯田民有流移而已況本縣介居大冶烏能彊挽之畱屯田之兵其患有不可勝言者跂力而待尙或見之言利之臣恐未嘗過計及此第觀漢蜀用之以濟思不及於蕭銑南唐墨守一隅未知其可也先伯考之經略湖外實代王彥守邊聞彥使二十將卒營田潰者十有八將玆某耳目之所接惟執事明處而熟圖之堂下之言未足深過

上宣諭汪中丞書

某聞彊國以人作人以气士气振而眾材用君子樂得其道小人樂得其利雄傑狙詐皆得而用則其國家靡不振不然反是明喆保身而己所與爲國非小人而誰哉自非上知之人安有不化理亂之判由此而決國家承祖宗積累之厚教化之美涵飬士气作成人才嘉祐元祐之間名士軰出一時之盛可以追配唐虞漢唐以還未足倫擬黨錮之過賢知放逐趨時之事媕婀相競二宮播越職此之由紹興始元皇上恢祖宗之略士气稍奮江東以興權臣柄朝賢醜正嶽侯之死世絕功名之望趙張之放人莫敢有賢徳四方士气至於今索然今日朝廷視祖宗爲何似是知士气振者國必盛士气索則人心亦從而衰其誰爲之在時政之所行已爾今天下文武之士知气節者誰歟平時以讜正爲粗剛方謂之暴露脂韋循黙以爲居官得體貪婪狠愎世且才之天下防滔安於邪行誣蒙苟且上下相承郡縣朝堂防爲一律論至於此而求士气之振邦家之興不戛乎難哉卒有意外之虞士安所習孰肯置其官體仿其粗暴捐軀效命以爲社稷之衞易其妻子祿位素心之所保乎縱有斯志其中無有徒爲彊死何補於事夫爲待敵之計所務乎盛气而已求盛而不作日爲循縮之計气不振下將愒然而休以圖恢復之功固未知其或可也執事以明徳系人望以忠信結主知綜轄臺綱大明國論朝廷爲之一正姦回爲之膽落今持節以防諸將眞裴度徵淮西舉也中興聖業當由此致而區區之所爲執事慮者不在乎敵之彊大而患吾气之猶索也執事居今之世行古之道施諸首政必也動人邪正昭明防與前反气無有不振人無有不奮則功何有不就是執事所優爲者端不俟小夫之論至於朝廷公輔未聞廟勝之略近鄙之將或恐長城斯壞士卒云惰民久告勞風化所行人無一懷固志者以求恢復之效是猶鬭而身尫刖而爭途豈直不能且速敗而成僨振而起之莫如自進道途之論謂旦暮且將有豳岐之舉士气骫骳禦侮其誰行畱之間何所不有公卿弗匡爭臣弗言杞人之憂寜得不過防愆紏繆眞執事之事也弛張國勢系於一言讜論回天士气增壯人人有鄕功之志則賢者不敢隠其智勇者不敢愛其力太平可指日而俟夫何有於讐冦康宣中興之臣蓋用此道今身任天下之重非執事其誰冝爲惟執事奮其精忠以身爲天下倡始則士气亦從而奮安有不興之國此先務也惟執事急焉某位卑言髙死罪死罪

論屯戍

某伏覩朝廷經制邊防使成馬軍益戍夏口單見寡聞深所未諭采之巷議爲有二說或謂敵謀沔鄂欲以爲田開府助或云有失眾之將且使並將之軍夫代將則免之何至興動師旅敵圖沔鄂鄂軍不足用邪質之人情皆不足聴井蛙之見猶不以增戍爲然夫夏口之兵嶽侯所用以奮擊於中原者猶是人也何不伸於今日況兩軍不相統一設罅生其間一卻一前何以待敵夏口古𨿽控扼然已緩於武昌武昌乃吳建都而王惇陶侃溫嶠庾亮之所爲督府者其地襟帶江沔依阻湖山左控廬淝右連襄漢陳許蔣蔡倚其後洪撫衢信當其前南北二途有如繩直自淮䢐浙不能二十餘捨敵人南嘗出此以襲豫章千里江淮信宿而至鄂𨿽有眾不復可追前事之不忘後事之元也武昌夏口尙有一湖之限黃州南渡斯須而至武昌渡黃之廬奚假舟楫縱吾軍躡其後擊適致敵人於死地質今驗古要害甚明夏口南臨大山三方阻水漢陽以北限隔陂湖達於應城凡數百里信陽之北始際邊隅可以自安難以應變其西𨿽有漢口窮冬涸而不通沙口出於陽羅實爲江漢之防陽羅在黃西數十里舊爲防塲防徑蔡之新息道分爲二而南黃與陽羅正當其防亂江而渡武昌居兩道之衝宿兵武昌舟樊港放求古迹分軍江北而屯之以守則堅以攻則速以觀夏口端若井中釋此不圖未知其可某官周通今古於此固當深知遼豕野芹不敢不獻一夫愚見惟執事擇焉

論民力

某鯫生晚進安知國體然嘗侍諸父官守得接士夫餘論竊聞民惟邦本本固邦寜爲國勞民未有能固其國者今玆假令東鄂獲親民事到任之始適當多事之秋竊祿曠官僅能書考可以羸民千有餘戶當兵荒水旱之餘大治戰舡治屯營於荊渚林木盡伐役且逾年上溯江流將二千里方幸少休數月民獲治其私家俄被軍書夏口有屯營之役基鞏未立旋令迎大軍犇命疲勞民不勝其獘不知繼此之後果然若何湖右之民況又非浙江比一錢粒粟卽名稅戶尙不供仰事俯育之費何有於官比年以來虛乏甚矣謂朝廷待敵之計莫若愛撫邊民使其民願爲我氓安有不濟今日之事反爲先困邊民困而流何所不至昔南唐以屯田之役侵擾淮南周師南徵民或負芻迎奉今之科擾有甚屯田愚瞽之心未知其可惟某官至誠體國循問重湖荊襄之民引領以承徳意嘉謨啟沃莫急苦勞冒獻瞽言惟所裁擇

論賊盜

某復有職事仰瀆臺嚴謹按圖經本縣南北凡七百里爲鄕十二南唐之季析三鄊縣大冶大冶爲縣實處縣中本縣九鄕遂分爲二故縣有西鄕有南鄕南鄕壤地最廣當本縣三之二隔越大冶縣界百有餘裏有金牛鎭居南五鄕之防建炎之後廢不置官其地蓋古綠林西接江夏之新市西北湖水南抵武寜其東永興相去極遠凡數百里無一官司比年廢罷防茶冦於此出沒五鄕殆亡聊賴今已數年某到官之初盜賊尙未止息顧巡尉皆在邑緩急知之已難況又無人莫可追捕姑令團聚保伍少爲隄防𨿽冦盜稍衰而鄰邑多受其獘防其所以乃戍兵營田其間不逞之民托名佃戶爲之淵藪豪奪成風挾軍爲姦縣不得制承平無事尙爾從橫過此以還恐爲害有不可勝言者某竊見本縣弓兵之額舊管八十餘人兵火以來才及彊半苟分此數就招南鄕之民置尉金牛俾兼本鎭煙火公事則村民有所赴愬南鄕爲有官司所費旣不甚多可不煩民而辦庶幾人知畏憚政道可行民得少安亦銷盜之一術也自非鈞臺持節本道難以申明故某不辟嚴誅敢有所請建明置尉以安百里之民使盜賊不至公行則執事之賜也

上胡舍人書

某聞之盛名之下爲難居天下之望爲難副蓋士有名斯有徳有徳斯有望名望所在至徳存焉無其徳而有其名是竊名者也名者天下之美器造物者之所靳也有其徳而名從之猶恐無以充天下之望盜名孤望安有不殆者乎執事窮聖學之源奮百世之下名徳之重非一日矣戊午之防欲取姦臣而梟之女子童兒至今傳誦亷頑立懦可以風乎百世之後所謂气充天地名光日月其所以得天下之望者豈徒然哉皇上付執事以國書班執事以法從任寄之意夫豈無自而然耶上下之情其所望於執事者可謂至矣執事以身任天下之重宜必有以處之今天下倒懸矣上策莫如自治而自治之道非小人之所及也觀乎邊鄙則蕩而無備問其糧餉則匱而不給外有彊梁不測之鄰日窺覦而弗制四郊多壘必有當任其辱者不思自治之道而論遂及於和和固多端然不自彊則和不在我則將靡事不爲而敵人得以制其命矣我之虛實敵人已盡知之而又示弱以和且哀鳴而請命未見顏色固將先事而爲之無厭之求必將縱於我矣一辭其請則和不可就舉從其命必將有所不給及有所不給則彼辭直而動順吾圉不固其將何以拒之然則今日之和是爲坐困之策謀謨之際尢不可以不審也以愚不肖之見求之人情保國之計和不若守守禦備具則和議可成和議可成守之必固𨿽然守禦備矣紀綱立矣和戰在我又何敵之畏乎彼寡謀肉食之人烏知國之深慮議和之始未嘗不爲善後之說所謀一遂則將歌頌太平文飾禮樂居身周公之地以天下爲弗復事矣善後之說不亦虛乎眎前日之所爲則其情狀自見如其詳盡則非絫言之所能及也伏自執事返國天下之人誰不拭目以望廷頸以俟皆曰執事守先王之道其將正國而以福天下乎寥寥無聞疑必有所待也今國家之事勢斷可知矣以爲中原不可復得彊敵不可復破則先王之道遂爲無用而天下無可治之理此直自欺之論如曰國恥必雪國讐必報此萬世不易之論而不可以遽成者知上策之自治則恢復之計在其中矣釋此而爲和議又將輕舉而妄發和之不就尙可僥幸而成或至於成則國命從此傾矣安危之計無此爲急天下循名而求實執事固人望之所由歸也直前論辧必有非外廷所得聞者一言決安危之機用副人望之所屬以全名而保徳則此舉其時矣昔賈誼劉蕡以治安之策陳於漢唐之朝志不克伸至今遺恨於天下執事戊午之防固已書之大典著之人寰劉賈之言執事蓋全而有矣今日之事志復可伸如倡言以爲天下先則天下猶有可爲之理置而弗論或始論而中輟則天下之望萬世之名亦有時而替矣賈劉之論徒可謂之空言惟執事審圖之爾某狂生小子不知國論之所定痛念先人不容於和親之際抱志以歿見父之執則思父道之所在以父之道求父之執不敢不以全名保徳副生民之所望屬於執事者之說陳於執事之前贄見之誠先人之志蓋於此焉見矣惟執事先生財察幸甚幸甚

擬上宰執書

某不肖學無能得於古嘗觀市賈而得爲邦之道視工師而得用人之說夫工師市賈固庶人之極賤市區求食非治具之所存也然庖丁由解牛而言理道橐駝以種樹而及爲邦君子小人至寥絕也至於理之所詣亦其道之所存也市賈之事不過牟利而已牟利而不營於廣徒以名物自占自名一物爲道甚狹宜其利之不可牟也亷賈之術惟知吾之所自占非吾自占則𨿽南金大貝和璧隋珠委積於前弗問也髙車大蓋明眸皓齒駢闐於右弗慕也身之所問惟吾之所自占焉者其出之也人一之已十之人十之已百之而裁其入也則盡反於出矣人收其用適通其利出入旣眾其牟利亦廣視貪賈之所爲利其相去亦千百矣是乃規模素定不以它利而易吾之所存積小而多制入於出而天下之利歸之矣如賈也不能操其牟利之術不自占而多營泛泛焉惟利之求吾知其得毫毛而防山嶽也爲邦而謀不素定亦猶是已有人於此始謀而作廬舍則必使工師程其役工師程其役必有料材用而營度之計其捨之廣狹相其材之良窳材𨿽巨非良不敢良材𨿽細以良而用至於棟梁楹桷門柱扊扅無短無長無小無大一皆因其材用而後加繩墨焉剝削之斵落之室成而不愆於素矣庸工之不能爾也不知先度其材用室無廣狹隨時而計材無小大隨事而取斵巨而爲細任窳而爲良不知其有幾也材用胥失亦莫可勝計所作之舍幸而就亦非久遠之道也用人而不量其用亦猶是已厥今天下何如哉主聖臣直眞同徳有爲之時也有爲而規模不立萬事付之臨時一卻一前動不在我或左或右而民始疑信此而行靡所止屇市賈𨿽賤固將能笑人矣夏之政忠商之政質周之政文三者不同而其爲政之規模有不可移者是以有三王之治文王事獯鬻勾踐事吳少康諜窮漢髙間楚四者不同而其制勝之規模有不可移者是以有王伯之功牟利而坐市區亦必有其道矣守邦之術得賢爲固伯王之主不異代而求賢天下之材未嘗乏也患居上者求之非其道而用之非其術耳苟惟賢之爲好則將有取於賢其所從來不必問也得賢而用必也各當其所生之嵗月不足稽也如是則小大畢舉而無不可用之材人效所長而治道成矣今也顧不出此守平世之常法士無器業惟其流品之問官無宜稱視其資級而取明治道者或親米鹽之役工辭藻者乃當軍旅之問彼知財計方取任之以刑獄習於疆場又將勞之以民事大小異器隨用而失賢否異能隨材而廢落室之事固非工師之所及也唐虞之際或起仄微而納大麓或明禮樂而任一官人各有能有不能亦各當其任爾才當其任人宜其官巨室之成豈工師之爲擬也恭惟某官懷致君之術履代天之任謀王政而斷國論防寒畯而簡賢能辰告遠猷所以爲社稷計者爲不鮮矣然而國計猶未立百官猶未治邊圉猶未固四夷猶未服者夫豈無其說哉徒以規模之未定而用人之未至耳信能奮發於此定不可易之規模而求當世之才不拘流俗之制必當其用必盡其長則中興復古之功無難立矣惟某官圖之某甌浦狂生不學無術徒觀市井得工師市賈之所爲事以爲或幾於道故摭其說願陳於上公政府之前遼豖野芹亦惟其意而已僣差之罪非所敢逃

上張魏公書

竊嘗論天下之憂莫深於外侮而患或起於內訌何謂外侮疆場是也何謂內訌賊盜是也內訌不作國家無間外侮𨿽甚猶可爲也外侮之來內訌復起𨿽有智者不能爲謀故爲國之深謀在於常虞疆場之患除治盜賊使不至於其內訌而已國無內患專意於敵外侮𨿽至則吾有以待之今夫疆場之憂天下之通憂也是故並慮以思合謀而動除戎器戒不虞警軍刑固羅落敵𨿽彊大夫何爲哉盜賊之興生於微細偸不已而至於暴小不制而至於大浸浸不絕將成癰疽議者以蟣虱防之此患之所由生也朔漢之君纘其宗國𨿽名嗣統其實建邦威令己行上下己睦觀釁之舉可爲後圖視其規模似不徒己邊防之守尢當先事而謀𨿽廟堂之深憂而亦天下之所同知者上方兼聴而遠覽故非下士立談之所敢道竊聞廣西之冦猖獗四年淩鐵已誅王宣接起蹂踐城郭逾十數殺傷官吏不可毛舉非細故也而議者輕之不能及無事時蚤議翦防設不幸復有憑淩之志謀飲江之舉吾軍力單於守禦智竭於邊防𨿽欲討除力且不暇內訌之患夫豈無之況吾吳江湖之鄕夙多剽刼之患警捕之吏莫可誰何一縣之間嵗數十發尉巡逃責弗言縣縣且弗言於州州固弗聞於朝而盜賊恣睢莫之禁矣始不能制言之何益有如就執初固不言欲加之刑不可得已加州縣司獄之吏往往結盜而爲之橐囊盜至囹圄則將緩之恣之教之告之廣言由歷以擾齊民是則玩法而輕刑致疑而減死故今頑惡之盜在在悉有其徒狂舞自應趣和而從之外侮方將內訌間作欲善其後不已難哉故今廣賊之誅不可緩也議者以爲可招而致愚竊以爲落落難合何則淩鐵之死出於已降今日之王宣旣降而反自見反覆寜能復降夫降出於畏威今我何畏之有誅討之策待人而動間者謀帥而得妄庸憸譎之臣徒以五百羸兵付之經略四方之人聞而竊笑朝家遠聴尋復除移益之以兵計之善也竊意嶺海煙瘴之域而人不足集事曠日持久事難逆料漢馮奉世當西羌之叛請兵四萬以一月決之謂少發師而曠日與一舉而疾決功相倍萬唐王式徵裘甫之亂亦謂兵多則賊不足平不當以餽多惜費且天誅不亟決而闕東南徵賦與兵多而功速費寡二者孰多是皆漢唐鷹計畫之臣才誠足以集事其論如此較然甚明唐能從式之謀故不勞而破賊漢初不用卒大發而後有功爲今將帥之臣誠能如式奉世然非聴其計畫假以甲兵如式奉世之言猶爲未可國朝交廣之賊如儂智髙區希範之起始皆以爲細故卒勤王師在承平時尙爲旰食王宣之賊在今不爲不熾非卽授首且成其姦今固無它或恐因吾外侮之患嘯呼而動羣偸螘合內外憂結可爲寒心昔者劉裕誅燕尙爲盧循而撓則夫今日之患尢所當急不可以爲細故而弗圖也鄕使國家外無患侮而中有此方數千里之冦縱不足爲深患而我之官吏爲其戕虐我之赤子被其屠夷亡者暴骨於郊原存者延命以俄頃爲之父母忍不之救況當外難未弭之際足爲膏肓之疾邪隋唐之衰與夫中原之所爲失其則不遠可爲鑑恭惟皇上恢中興之略興太平之治以爲賢人登進則內治而遠安圖任舊臣夫豈無謂某官以天下之望爲斯民而起上毗天子外攘四方其道在於斯文某官固身之矣眾賢之用四維之立中原之復王化之行廝人之徒蓋翹首而湏跂足而望某官亦不難之矣如今癬疥之賊何足以爲吾患失小不制馴致內訌此識者之深憂而議臣之所忽者某懼人之莫以告也故因贄見而略言之惟某官大略宏規固將以一天下小賊在吾度內必以無事平之某狂瞽非以爲僣亦非敢禆廟堂之末議蓋不知而作爾犯分干瀆死罪死罪

再上張魏公書

某聞國之安危存乎相相之失得存乎謀有一定之謀故天下無可爲之事謀不素定而事能克濟道能有行功業著於一時聲名流於百世者唐虞而下未之前聞夫謀豈有他哉亦在乎道之所宏而已故宰相有當爲之事有不足爲之事知所當爲則所不足爲者可不動容而定急其所不足爲略其所當爲所不足爲或至於紛如而並廢尙何當爲之可及邪大學之書曰欲治其國者先齊其家欲齊其家者先修其身此言爲天下者必由內以及外也故君子正心誠意而加於天下國家者必自一定之謀始一定之謀立則是非利害不能奪好惡寵辱不能移上以正君下以明民內以治百官外以綏外侮者舉無以異吾謀之素定其於爲國何有謀不出此上且無以格君下且無以知人方且毛舉百事而屑爲之則內訌外潰之辱亦何所不有曾何安民禦侮之足尙哉故曰急其所當爲而略其所不足爲眞宰相之事也宋自太祖之造邦逮光堯之紹統時有治亂世有盛衰謀國之臣有邪有正然其所以爲治亂盛衰者蓋未嘗出此本支百世夫豈徒然而已哉鄕秦氏之柄朝當羣賢去國之後有聖君而不爲將順之事棄讜言而惟阿媕之是取士風�骳典法蕩然致彊敵之憑陵亦必有道矣今天下循前日之獘蹈陵夷之俗公議不立邪正無分命令所行朝不謀夕上之卿士脂韋相尙下之師旅驕窳是爲黔首困窮將不堪命州縣貪防之吏方且刻剝而誅求之朔野之君纘其宗國不徒自守方並仁義而假之察之人情非苟然者嶺海亡命如雷化王宣之屬橫行縣邑戕殺民吏浸滛不已未知爲謀外之則如許其難內之則如此其殆調發何自計謀安出而廟堂之上輔佐之臣謀謨於堯舜之前固未窺其所處而議邊之禁苛細之法朝朝暮暮亦莫知其幾出也急其所不足爲猶害於當爲之事況當爲而不爲乃嘵嘵於所不足爲旣不可必人之爲柰何禁人之言所當爲者邪秦氏之爲幾何而不見於今也當秦氏之時猶爲不可今時如此之急諸公顧欲爲之何哉恭惟某官負天下之重名行天下之大道得時得位而澤未加於天下以爲天下恨者非一年矣皇上好賢仄席撥浮議而登公於朝則其所望於公者寜不若天下望公之切某官以身任天下之重固將見諸公一定之謀也今入相數月矣其所以訏謨定命遠猷辰告者必非一端而足然而黔首之屬駢肩而立引領而俟以求某官日新之政顧且闕然於下矣某細人也才行無取竊惟先人右史異時嘗辱知遇鄕也武昌迎見亦蒙惠顧疇昔而撫存之當公之來不敢不見見不可以無言也言又不可自同於眾故此輒效四方之望而爲公索言之願公上正一人下求百辟定其公議而以利人辟國措天下於覆盆之安此相公所自任以堯舜之道而尢所當爲者則亦門下小生區區之望過此無足爲矣瞽言冒獻死不敢逃

浪語集卷二十

欽定四庫全書

浪語集卷二十一

宋薛季宣撰

書

上湯相論邊事

某竊見國家宵衣旰食思備邊之計更年積月迄無成規此封疆之臣不能逺慮深思以稱廟堂倚屬之意也某小生晚進安知軍旅然竊食近塞經涉四年見之旣詳究之亦悉故敢輒以鄙陋之見思補廟謨之萬一非敢自謂必得惟所裁擇而棄置焉冒瀆鈞嚴某下情無任惶懼之至某聞之兵法勿恃敵之可勝恃吾之不可勝是故先爲不可勝上策自治此不可勝之略也今北鄙之弱甚矣竊聆邊人之語謂敵之謀內侵者凡有三說其一屯田淮北使我困於飛挽而彼坐收其獘其二分軍並進以奪我之江流其三壓唐鄧而襲蘄黃上游可不戰而取𨿽道聽塗說未足深信使彼計果出此亦危道矣敵今屯軍汴宋許蔡諸郡在形勢最爲要切數年以來見我軍戍單弱往往分軍軼出覘我空虛我軍奔走而趨之其去已逺犇命之役未嘗一日無之先人制人恐不如此敵旣未有可乘之隙而我之不可勝者又皆若是日復一日懼難悠久某嘗竊論當今之急莫若因形勢而列屯營宿兵聚糧分戍險阨來不與戰去則據險而要之重鎭諸屯首尾相救自處閒暇不奔命於敵人非惟足以自防而制人之術在其中矣敢以近邊形便聞見之所及者疏其要略條於左方

一兩淮爲北門屏翰旴濠梁實當敵衝今魏公已有成規不容復議有如敵出順昌下蔡則壽春合淝爲之沖合淝之南濡須之塢夾石之戍乃吳時歷陽皖城之險要在議者不可不講中流爲荊陽之要領敵出上蔡則武昌夏口當其衝在建炎間敵嘗出此以襲江西矣其地裏比諸州特近又坦夷無絕險宜戍麻城白沙而以黃之舊州爲重使與安陸之軍互相應接比緣兩淮荊襄各有分域此道遂亢而不虞廟堂之間尢所當慮信陽光州亦古重地可以藩蔽徳安黃州然而防禦頗難糧運亦逺若以輕兵雜土人而守聚忠義軍輩屯之亦可彌縫上游中流之闕而爲之斥唐鄧四戰之地在我與敵有之皆難爲守蓋屯重兵則糧運回逺輕兵則不足以自立然我失之則襄郢暴露沔北盡爲敵境運輸屯守尢難爲力如欲堅守二郡則方城襄陽之戍所不可輕似聞議者以爲無險可憑第欲鎭守唐鄧薄險要而保城郭切恐用騎之地尢非我之所長徳安北接隨唐東黃南鄂西接荊郢亦江漢間一都防也其東北有三關之險道皆出於信陽而大寨嶺爲平易其南舊鎭直黃陂及舊黃陂州爲不逺西南侔落乃徳安漕舟屯泊之地泛涢而下不三日可達武昌鄂州𨿽徳安屯軍亦在其後此不可不虞者荊襄上游之根本吳蜀咽吭之地國家最爲要切向來未得唐鄧守備頗嚴今旣移戍於邊內鎭亦弱由棗陽以涉賈塹取荊南爲徑捷晚唐黃巢蓋嘗出此而內鄕順陽西接嵩洛最爲襄陽要害亦宜豫爲之防金屋南蔽防峽西接梁洋荊梁之間一控扼也國初徵蜀嘗由此以襲防州比年用兵亦嘗調其士馬入蜀甚非良算今其兵力幸眾更宜爲之區處使之専守一靣不復輕爲調發

一忠義軍士率多淮蔡間人與敵結怨旣深必能盡力於我其將非武勇廉儉亦無以得其士心然多自負其長不能彌縫上下故正軍諸將好攻其短正須曲加撫納毋使猜貳然其軍無糧餉不免剽掠取資以此失北人之心甚非弔民之意更乞朝廷熟議裁處

一上游糧餉由沔而達襄郢由涢而入安隨二水通流則轉輸無閡然此二川方春才有數月之水秋水涸漕舟不可上通濡滯轉般費廣而中有不給之患軍須急闕不免役及於民役民運糧其獘有不可勝言者若爲措置使運輸所向如二水之類者皆以春冬之際集於江口一歲之食必令及春而辦其寛民力不可勝計惟廟堂察之

一某竊觀歷古南國戰守之計未嘗不保據城壁𨿽南唐之弱當周之勝猶能歷嵗堅守此無他郡縣之兵蓋與國兵爲二一専爲守一専爲戰則事集矣伏自國家渡江以來専以大軍爲重大軍一去無復堅城夫民豈不念其室家蓋無法以自保矣某觀江漢淮南之俗其民惇實雄健涉歷世故頗知用武若朝廷不惜少少賦入蠲其田租略以陜西弓箭手法維之使之人自爲戰制其勲賞一同正軍亦嚴邊之一術也比年議者稍知措置保甲及山水寨然初無豫定之法可以必行緩急無以相維散者不可復集考漢鼂錯之防似可施用於今如蒙朝廷熟慮而急圖之使其塢壁粗立平時可保妻子而不廢農桑之業緩急足以自衛國家旣收其用全生之賜亦大矣一長江之險以人爲固今我兵力單弱進戰則無守禦之備萬一事出意表可爲寒心嘗論防江之民習於舟楫之利如能蠲其徭役使水手自爲團結立之部伍假以舟以時肄習而無害其農功使之稍識旗鼓専保鄕社守之勿懈則數萬之眾可以不費糧餉而集異時兼正兵而用亦守江之一助也然此非廉幹之吏少假事權久任責成不能辦也不然徒爲文具擾而無益行之不如其已伏乞鈞照

再上湯相

某前任鄂州武昌縣令自縣境至蔡州小路三百餘里行商絡繹又嘗轉輸至信陽境上頗聞北事之詳葛王當海陵屠翦宗戚嘗三以計免包藏晦迹遂成纘緒故海陵入淮甸時已稱尊燕京能綏行者之家除前苛虐之政諸軍之還一日斬萬戶二十七輩張忠彥久不受代乃因益戍而代之陜西之人不覺易帥其他施設類能濶略從寛凡邊事所當施往往不俟申請而朝命已下故𨿽稱尊未久號令頗行其大臣惟張浩宋滿最爲舊人其餘如蕭安逺麻都監耶律元帥二韓將軍之屬類皆拔之小官不次而用蕭等皆佼佼後進知向慕仁義以立聲名其持軍禦下亦和而整計非萬全不動𨿽非尼瑪哈羅索等軰然亦未易敗襲中原機防未有間罅可乘諸處所遣間探之徒例皆不能深入縱能深入又不能察其事情還則揣所樂聞以恱其上故如符離之役金人固已先有勿焚積聚以待南軍之令邊逺皆知其意而淮南顧不知之𨿽以某之愚亦嘗爲荊襄督帥言之矣凡事本無深逺而貪功喜事之臣役於私意故𨿽廟堂之上未易悉察也況當講戰未定其間何所不有又況今日之弱由前日之和自古國無外患而能安不忘危者殆人主之所難故嘗有害而無補和之不成我之幸也如以前此數事以爲南北之勢已成中原不可復得是乃不知義命之論徼功輕舉又爲非計某謂方今將驕卒惰邊障不修備禦之方率多施之無所用功之地至所當務亦未必知此朝廷所當慮者竊嘗論爲邦之道自治爲急敵之彊弱非所當問又況敵情深阻易爲驕怠我能爲自彊之計政事修重材用名實不戾刑賞有章則夫機防之來庸有窮盡伏惟某官圖維鑑念以爲天下社稷無窮之計去十二月都堂新有敕榜頗陳邊計泄事機之禁某疏逺賤吏身不足以膏斧鉞今也犯此兩禁以瀆上公未見顏色而言其爲狂瞽愚聾甚矣然某竊念天下一家孰非身事逰談靡靡徒麗心目事功無補亦何堪用然拘牽諱忌又非士夫之節自非在上者以天下爲度心無適莫而洞照事情者亦不足與言也間者某不避僣越妄以邊事瑣屑幹聽方懼得誅絕之罪伏蒙某官不賜鄙斥呼召使前旣去𨿽不及親足見其開之以言也此而不言非惟有負門下自負其心矣然此所陳事狀似談鄰敵之美在蚩蚩薄俗搖手知禁者深所嗤笑而某輒露悃臆而索言之者誠以某官量包天地忠貫日月至誠體國樂聞人所難言而近世士風習爲軟美之態此等情狀竊意有知而不言者事情何自而察哉如某又不敢言則是終無言者使國家遂輕此敵豈爲經久之計以故忘其微賤冒昧而陳之耳詩曰采葑采菲無以下體又曰人之爲言胡得焉此言大人君子不間寒逺視言之所從來也伏惟某官察其狂狷而來芻蕘之末論覆其瑕疵而勿爲人所聞知此區區之願也干瀆鈞聽某下情極恐懼戰栗之至

代上湯相書

某聞千里之馬困於鹽車顧伯樂而一鳴立能爲之增價寒谷之間不生五種鄒衍爲之吹律坐令和煦生春士之遇合於時有如此者鄕令寒谷不遭鄒衍伯樂不値鹽車馬亦不鳴谷寒如故斃於車下廢爲不毛理所當然知復何憾幸而二子其力足以感气致和其識足以空羣拔驥而我未免鹽車之厄處幽陰之地適當其防不能頓顙求伸廢棄於時亦其分也士當聖天子大有爲之秋其才𨿽不足以一日千里至其自許猶不秪於駑駘然方困頓車軛之間谷於窮寒之地有大君子以道光明於時開物之功鑑裁之亮非直孫陽鄒衍比也又恥一民不被其澤樂汲後進而爲之吹噓不爲一鳴何以自見以求脫於困窮之地此某所以三日齋五日戒膝行而進而求謁於典客之前也某東嘉之鄙人耳大父某官於先太師復有齊年之舊先父亦階科級不幸蚤棄諸孤先祖之終家門寥落甚矣自惟顓蒙小醜曽無足以接先武之後箕裘之事不免無師獨學無所依歸終窶且貧不免求仕鄕者奉祠竊食信爲蠧耗太倉居間得以讀書要爲一身之幸家有老母望切倚門竊思有以榮親之途未之得也仰惟某官以仲尼之文行周公之事吐握下士樂就成之一介之微非所捐棄士蒙一眄之遇則能立去窮途暖律回春價增十倍未足爲擬也爲身之計捨門下何歸乎踴躍陳書惟某官財擇

與陳左相

卽日首夏淸和恭惟燮調元化尊主庇民天實相之鈞動止萬福某洊蒙命召非望所及此惟造化甄陶之內都無棄物𨿽如樗散亦有癭壺之用落落難合終不忍捐某鄕也未嘗掃門一拜亦無牖間半面之雅得之知識者已蒙鈞慈睠眄之防厚甚收召亡補重惜其去行不旋踵而弓旌之賜已及門矣求之於古惟名徳之相所以進豪傑之士者如此某小醜其何足以當之顧今英豪未聞盡用𨿽曰昭王致士先自隗始旌顯卜式風示天下某又非隗式之賢獨蒙睠睠如許緇衣之好將無示人之不宏乎竊恐不肖之進賢者怠矣願回玆施推之賢於某者庶防周士濟濟上格聖心以興底平極治之功天下幸甚天下幸甚某敢瀝肝膽仰乾鈞聽某曩嘗蒙賜對矣學術淺陋不能有所禆益攺秩不謝大爲人士所非今猶鄕者之人才不加進貪冒榮利深畏友朋之非議己也己具札目仰告廟堂得蒙敷奏許之莫大之幸君子愛人以徳鈞慈念之某前詣闕庭伏蒙禮遇甚寵請違主客已涉二年𨿽依仰黃扉如川流百折之未嘗不東以爲閒居小官不當奏記相府兩聞冊拜只與有識之士相慶於下而函牋賀悃顧不復陳素蒙知眷之隆必當不以虛文督過之也鱗畨詗候不敢自同眾人幅紙通勤敢乞鈞照

與虞右相

某歲在辛巳癸未間試鄂之武昌令伏遇元戎督視闗陜道出境上初與齊安郡官旅謁津步夙仰聲誼遂獲一覘鈞表已劇私幸旣而螭舫東返又率戍縣諸將迎見於大江中流伏蒙略去等威席艕而坐酌以巵酒出示地圖𨿽悤悤拜違接餘論之末欵然蒙鈞慈禮遇之禮意蓋不與常人等矣當時戎行之士同泛而歸論公之賢至有加手於額者仰窺所以制服諸將式遏亂略參功微管者豈徒然哉感嘆之私中藏亡已嗣以名位懸隔道路阻修詷問之函從不復貢𨿽聆大拜亦不敢修賀主書然而每與士夫共論當世王公未嘗不及鄂陸之所親見莫不吁嗟稱嘆以爲近世之所無也敢謂精意人物不遺菅蒯玆者洊蒙命召實出造化鑪錘之力收之旣去誠出過恩非分得之秪深媿仄顧今異昔伏念之某旣蒙特達之知詗之議不敢自同疏逺之士赤紙奏記敢冀鈞詧

與梁樞宻

某一介寒逺前此𨿽仰斗山之望未嘗趨謁下風曽無寸長非有左右先容之助己蒙論薦於上特達之知近所未有此風之不作也久矣賢人在上引其類者豈曰無之然多有求而後及也至於精意人物不欲恩出私門人非識面不竢有求而舉初不之告自非王公大人以天下爲度者未有是事求之前軰政可一二數耳是在古人所以收召豪傑之士某小醜其何徳以堪之乃者洊被弓招又出造化財成之賜睠言感媿銘在心腑云云某間者入都才得再謁門下仰瞻鈞表以慰平生敬仰之私迫行𨿽一告違適當謝客屬朝辭已越日不克畱名逺去門墻每懷悵惘自以閒居逺外不當通記輦下達官故𨿽恩門亦廢承問之禮側聞貳公之拜云云

參宰稟目

絕不奏記隔年矣斗山之仰徒切下情伏蒙希世特達之知必不以苛禮督過之也卽日春晚暄妍恭惟論道調元寅亮貳公夷夏邕睦有神顯相鈞動止萬福某仰恃幈幪敢有誠懇某屬者伏蒙甄陶引拔猥有審察之命一時同召類被不次超擢獨某顧慙羣彥屢伸終任之請仰荷睠憐惇促數四三公之貴降意下士之末列玆事行之逺古爲徳之盛寂寥久矣斐然狂簡何幸親聞正始之音內顧凡庸何可當也矧士之求達人情所同如某厭於宰縣之難寧不願爲時用而復逡巡遜避豈有他哉自惟所以處己未誠苦乏感物之誠曩者蓋嘗賜對蔑有補於聰明𨿽蒙采錄豪末之言又爲有司析言沮格懼涉崖異受爵不辭每一思之泚焉背汗上念聖主有作名宰輔相方與收攬天下豪英之士以備使令俊乂如林固不乏用某腹背之毳無與重輕進備一官竟亦何補惟有修其進退廉隅之節或可微動九重有如少感聽聞謂亦可爲賢大臣致君一助某𨿽退而窮處所獲已多況未爲當世棄材不爲無補於政此古之君子愛人以徳所爲動心者也不與其退直得前軰進賢不進不已之意某褊迫之見尙願取其一端況某久次食貧鄕於之官道中被召因客異縣困不能歸其眡古人婦兒無褌不韈之窮不過是矣常熟當上以有前命未可以行逺念在武昌時以罷羸數千戶外應營築饋輸之繁內事戰軍戍批支百役𨿽幸不以罪斥愧負已深代還十年又苦多病今此京輔劇縣其可以虛愚妄處之邪自知百不如人百念久已灰冷徒以世仕未能退耕而食室家蟄蟄所不免者尙仰祿耳已具狀申朝廷丐陶鑄一祠或且許令之任得蒙借重九鼎一賜敷奏獲如鄙志其爲終始成就大矣干瀆鈞聽某不任栗栗未有階云云

張樞宻札子【不克上明年復用卒以前章抵之】

某竊以南風之不競也久矣卿士大夫安故玩常不以爲辱往坐論流品獵取髙位事業無見爲世嗤鄙陛下撥去晚唐數百年頺靡之習舉樞宻而任之政固已四方聳動想聞風采恭惟盛徳大業時措之宜所以上當主心下副物望者在規模中自有次第誠非晚生寒逺之所測知然此任爲不輕矣宜當大有以塡服天下非爲人所不能爲者不可也某嘗謂今日之事紀綱爲急不庭爲後天下大務不過數端振而起之在執政大臣反掌頃耳王伯之道安彊之術固無如此者樞宻其圖之某狂易僣率敢以迫切之懇仰乾鈞重某昨以餘論吹噓之賜洊蒙審察之命自顧學術淺陋曩嘗薦對無補祗冒寵章欲進趦趄屢伸終任之請仰荷廟堂惇促數四所求迄未聽許竊念某家貧累重前年被召於之官道中因客毗陵困不能返待闕十歲貧病交攻趣召且乏桂玉之資窮處固無糊口之計困瘁之狀不敢縷縷瀆尊今常熟縣見任人代期只在夏間某以有上頒恩防難以專輙交政已具朝廷公狀丐一祠廟差遣或許且令之任得蒙借重九鼎特賜敷奏俯遂鄙志得獲少沾寸祿一家免於倒垂之急不勝大幸

與王公明

伏審光膺綸制塡撫都畿寓直西淸仰惟慶慰切以首善之地諸夏父母國家之選非才猷兼懋望髙朝著者不居今日之除可以卜知簡心所在得無欲使翼翼之化極於四方然後拔諸禁途引以自輔以服天下之心邪某蒙睠異常玆叔祖又得交政於大君子聞之私喜明發不寐惟天邑之浩穰素稱難治奉上接下百冗紛沓方叔祖之未至其爲之者非涖之以嚴猛則或防於近名濌瑣常才又所不到曲相承奉怨起寒涼事君以忠難能彌甚比絕不聞二漢之吏良以此乎嘗竊論之上下𨿽殊無過一理人情可見何至乖違凡絕物以干名旣爲賢者之過依阿骫骳又非君子之所爲自非事上以恭臨下以簡加之遇事不苟周旋中度所不得已能比義而行之而求跂及前人萬無是理某官回翔之久夙有政事之稱處之裕如自其舊學而某又言之者實翹想於恩舊之門僣越輕犯死罪死罪某伏自拜違臺範涉四歲於今矣前時拜書自蒙枉答之後又復不敢徒以牋記蕪塵聽覽其爲仰止匪懈惟臺慈幸察其衷其率意輙以鄕邑猥事拜稟大非獲己天下酤久矣永嘉未聞深病太守莆田人也忽欲以其閩中萬戶酒法行之於州閩中初不賦錢今以田賦酒禁之弛惟市中遊手與坊場之敗闕者便之某始亦謂可省私釀之刑詳之乃不大便酒額止敷稅戶郡中所以處之不疑然而此法一行上戶必專酤之利中產尙可貧戶但干出錢亦欲爲之則糊口已不自給百用單窘何能爭利於富家平時富家猶或彊以私醖賣與貧民況復貢有田賦肆其裒斂必將自此公行賦錢以率計之是爲加一免役之賦民苦不供常賦則今未免督之以刑市人日得錢酤是益其過以是爲省刑罰將無百倍於前乎稅產移割之不時則又有無窮之害溫地不宜秔稻常仰客米之給從今種糯必廣飲酒必多民餓且貧常自此始傷敗風俗則又未易單言唐晚有博徴之科以鹽與民易帛今鹽絹故在也縣官以復催鹽萬戶之酤安知異時不類是也爲政者樂得民譽其勢似不可遏某𨿽舊曽相識然絕不詣官寺𨿽欲忠告言輕必無聽用之理數日間不免從卿大夫一見或庶幾其攺之萬有一奏請於朝敢乞一言之重達此意於版曹漕使其爲陰徳甚大萬告不以人廢言也

與劉樞宻

某伏蒙鈞諭奏札副本謹繕冩封納首札上劘君徳在廟堂無可施行旣不付外敢乞毋示於人某被召而來蒙朝廷汲引之意良厚所愧學術淺陋不能有所感悟負於鑑裁慙仄多矣如某世味澹泊素無攺官之望冒榮京秩實出造化然而涓埃亡補誼不當受猶賴第三札子降出辭之恐非人情寧受傷廉之譏不敢不拜敢望鈞慈鑑念力爲主張行之勿使堯舜之民尙供無業之賦爲施甚大某叨竊不爲無名

與王樞密公明

某伏蒙鈞諭【同上】某狂妄無庸於恩地初無一面之雅防遇東鄂已荷特達之知今此薦章又蒙鈞衡題品被以恬不干進博學有守見事敢爲之目某非不知借重先容可以一言遇合所恨學術蕪短不能感動天聰涓埃亡補實累知人之明亦復何言猶幸不失品題之意而已某之疇昔所以趦趄而不敢進者正爲此耳冒榮京秩玆某平生夢魂所不敢到今也旣對淸光又此叨竊恩座之成就某者顧不大哉懼涉近名之累不敢復辭感荷之私銘在肝膈嘗思爲門墻計欲救今日薦某之失惟有多方收拾天下英豪之士非某所倫擬者置在人主左右以成格天之業𨿽有某之玷不足言也

與王樞密公明

某玆蒙鈞衡引拔反累知人之明旣攺京官又叨劇縣之寄慙顏如甲感切於心念一念二日繼詣府第請違少敍謝悃承以劉同知去國引咎自歸欲與之俱不勝嘆服此風之不作也久矣道不虛行存乎徳行𨿽不獲瞻望鈞表乃心不無悵怏然而與玆偉觀在門下士與有光焉某僕僕而來亡毫髮補外補而去行已淹遲昨旣朝辭不容更畱輦轂之下度量事勢見恩座不得其職必不久畱此者聖眷方渥殆將卽日大拜禮成皆在旬日之外某畱俟則固不可決以去就之誼不免遂行引領崇墉不任依戀惶恐之切不以三公易介回旣倒之狂瀾在道學固自從容況治亂安危之機天下之所仰望於元臣者義命之重惟樞相以身任之大人之格君心之非其端在輕爵位蓋不如是不足以有爲也狂言僣瀆幸加寛貰某方得小官私謂不當無故通問宰府自此起居之問必無由上逹然某久次失祿邈然未知糊口之計前此幸逃曠敗知將得罪無疑矣旣蒙朝廷見處未敢遽辭旬月間恐不免有嶽祠之請豫此陳稟尙望賜陶鑄以便其私饑寒而得衣食之資賢於萬鐘之賜矣某前日嘗艸具一札子欲以仰補聰明之萬一漫此呈納得蒙采察欲以仰聞又聞韋叡之迹淝水可以灌合肥累見偶遺忘之不敢不告心之精微有不能宣於口者要非筆舌可盡並防鈞察

與王樞使公明

乃者一辭墻仞緜歷三時仰徳𨿽勤頓絕主書之問匪怠也謂當然耳螭西溯略獲迎拜道周悤悤立談遂成萬里之訣仰蒙恩顧情若睠睠焉者何物小子而獨得此於眾客中邪嘗從郡將請達不克瞻望不勝犬馬之戀回首又數月矣不知棠陰憩息何地鈞用何如卽日燂暑庚伏恭惟申伯行邁周道逶迆自天降康鈞動止萬福計日元戎將已善達西陜布宣君徳撫接戎夏宜當有以塡服人心慰安黎庶施實澤於下者遐想旌旗異彩垂白相慶恨不得親目玆盛西首歆羨而已某伏蒙造化甄陶之賜竊食京廩𨿽僑客異縣甚窘而未及於窮餓者糊口之計實爲有所資仰矧惟攺秩之望不萌胸次久矣得之非分豈不知所自哉此意此恩何所論報比者侍郎叔祖伏蒙鈞翰仰荷曲成之意猶未已也惟小朝廷之選所以處天下士乃欲引取無似側迹其問竊知贊育甄陶在鑪錘中靡有棄物某小醜將何以稱仙舟之望然蕖池淸泛其誰不欲跳躍從之況蒙啄菢之私誼不憚逺所恨牽於孤弱勢不得西向來迎見之初嘗以此面稟矣受之如此不當顧行迹之間卽某當時可以參陪從騎縱公之不見命固將自贊請行且三川多才寧少若某者公行永久想衮衣非晚來歸溲勃鼓皮固已爲藥籠中物大冶之鑄何遲暮之恨邪上負恩私不勝怏惘媿畏之劇蜀漢事難豫度不敢妄有塵獻參相雅髙人物之鑑善於通達下情敬恭不怠而重施之綽綽有餘裕矣天下實幸

與王樞使公明

某自毗陵驛舍請違誨席兩閱年歲徒劇山斗之仰而跧伏村疃無從奏記主書中間叔祖侍郎嘗捧鈞翰伏蒙賜問蹤迹欲以賔筵處之自念一介凡庸所以受知門下類非人力𨿽有憸腐讒射無能間鬭其間睠注之隆日以滋至郵置之語未售蕖池之辟隨之此意此恩未知安報嘗以尺書因親戚寄叔祖附遞少敍捲捲謝悃數日計算意謂已闗聽覽經年之後其人復以見歸乃知萬里之情端未易達自此絕意不敢復興拜書復伏念自處疏外之地不識鈞慈能諒之否某無似之迹竟緣借重九鼎福唐丞相先以邊鏁論薦自顧凡鄙無以仰稱所知待闕十年家貧急祿又復前對無補尺寸叨冒閱歲有半七辭終不得請丐祠不許惇促頻至而代者以過交期求去不免彊顏以朝蒙恩廷尉典書誠出厚幸狂疏且負素飡之懼媿赧殊切寵命重沓豈不知所自邪卽日顥秋澄肅恭惟華輅䢐齊威徳並用天人是予鈞動止萬福某比者伏覩抗章有請頗聞鈞用少失調養不勝詹念惓惓然以天佑善人定應勿藥有喜𨿽差有以自遣終以未知謝遣毉藥爲望玆者伏審光膺顯策進陟元樞秩視三公顧未足爲恩地慶然而文武之道本無二途璿璣有人社稷增重今日之事眞夷吾復見時也豈惟故吏門生抃躍之私誠亦率土溥天翹首之冀闗陜吳防各天一涯隃度旣難某不敢有狂瞽之獻乃者傳聞嘗建出師之議此固道聽塗說要此一著不容再錯敵情何若惟審處之爲宜儻中原未能一舉平之則與殘民以騁無異樞使身任天下之重願無貪欲速之功宏逺規模毋俾終潰於成則宗社蒼生之所仰賴其狂易僣越復有人物之獻欲以仰報盛徳惟一聽而加察之善類之幸資守鄧良能韜晦練達昌元令何師心通明善處事皆不喜於衒當路知之者寡某𨿽未之識然於朋友之可信者聞之爲詳有如鈞慈采訪廣博必能得其爲人拂拭舉之或備一鶚二鵬也人材難得母蹈不先之悔無以仰醻知己輕言是媿邈未有參侍之便

與王樞使公明

卽日仲冬作寒恭惟華輅同轅神天是予鈞動止萬福某春首齊安竊嘗奏記典書附置以行不識闗鈞聽否還都竟出遂失嗣音依仰門墻不秪川東斗北之爲顓也玆者伏聞九重渴佇以衮衣歸有識顒顒日俟中臺之正其爲慶抃非時門生故吏之惓惓旌斾之東跋涉勞止未審次捨何許不勝翹跂之誠昨者將命淮肥主意至厚奉宣無狀所立至微廬黃官莊安集都不迨七百戶壽春賑業歸正亦三數百家流移自占與客於大姓者蓋無慮三千五百家言之靦顏誠懼不稱聖君過聽職秩皆蒙超次之寵霅川剖竹尢爲非據自惟無以取此於上實由造化甄陶之素故獲叨冒之牽聨耳心骨鐫銘言不盡意顧如吳興近輔前此非才望不處然而州將數易法度蕩然府藏空空訟檄紛至綿薄無似彊顏居之恐累知人之明日有曠瘝之懼賴雲天之不逺帡幪猶有賴焉願賜成絲無大之幸元圭造朝定須爰立以聖君之英睿又得賢相輔之太平之基駸駸方立然而爲治之根本要在樞臣之正眾賢之多此事之難方勞廟算某叨與下客之數謂此不可後耳敵勢見聞何若料須己有一定之規模某諏度淮壖所覩人情事力曾不若昔時逺甚大將號可倚者類不足以當大任調度如許何以加人啟沃告猶惟覬重之謹之而已人之患在貪官爵故每動而有悔樞宰素無是累故敢言之妄言愚瞽誠出狂奴故態樂以善告亦思報之萬一也萬乞鈞念方舟至止漫以赤書迎輔垣益近自此聲聞當日通矣區區慰抃之私未可以筆舌陳也令親陳聖功縣丞吳興見顧一書附貢並此申納未占覲侍履舄惟祈云云

浪語集卷二十一

欽定四庫全書

浪語集卷二十二

宋薛季宣撰

書

與汪參政明逺論嶽侯恩數

某聞燕王市駿馬之骨賢者歸之勾踐揖怒螳之臂士爲必死是皆推誠異類猶感切於人心施諸功臣焉有不格恭惟皇上卽位之始首雪嶽飛之寃天下知與不知無不稱慶逮今數月宜人人有報效之心求諸軍情乃反有紛紛之論此議者過也日者樊建以晉武帝知鄧艾之寃而不能直知其得諸葛亮而不能臣推恩於飛寧不類是使飛果反朝廷不當昭雪爲之昭雪是非眞反苟非眞反則亞保之禮不當有廢國家縱不能歸其賵贈追加封爵猶當反其田宅畀之恩數親降黼座臨奠其防防其子孫以禮歸葬使人知爲子孫之利則爲善者猶有所勸今獨不然惟復其封而已攺葬之禮非復典彞官其諸孫僅同卒伍今夫庶官之死延賞猶世其家而獨於飛偏有所靳以求人心之感不亦難哉徳壽中興之成不過張俊韓世忠劉光世秦檜四人而已四人之終禮有異數今其子孫或位孤卿飛之功勤不已加於四子斃於非命自乎旣往追之來者乃至於斯人之多言亦可畏也昔魏佛貍飲馬步宋文帝臨江而嘆以爲檀道濟不死虜不至是曽不能追錄其後識者有以卜其世祚之修短金兵南侵金人自爲嶽飛不死大金滅矣之語然則所以激勸士伍者安可不厚仰惟都督參政相公以道事君以誠體國明飛不反公議攸歸恩禮不加想當未愜於鈞重建言宸極在乎謦欬之間使優孟不至笑人則人知鄕善之利矣某鮿生晚進不知政體伏念先子薦飛爲將伯父參其軍府今日之事不忍不爲一言顧飛已死何有逰說徒爲國家惜此舉措不厭人心管仲所謂知善而不能賞之與郭公之亡何異是則雪飛之寃而取眾怒不若不爲之爲愈也行府信能終始玆事史策當不負人人之歸本朝又安知不在玆舉也況今行營將士往往故飛部曲求其死力莫此爲善惟鈞慈濶略鄙夫之妄決而行之不勝至幸

與汪參政明逺論屯戍

某比者伏蒙鈞斾視師沔鄂經從下縣得獲迎拜道左深慰久違瞻戀之誠自惟寒賤小官參謁相府不敢越次上干掌客區區之情有所未盡然某去歲伏蒙眷遇之禮優出倫軰感徳之厚未嘗一日敢忘苟有知而不言實爲負恩於下故敢輙盡底蘊仰觸鈞嚴某昨饋輸信陽自黃陂而北地形平易實所備覩徳安𨿽有軍戍其外並無藩籬古之三闗漫不復守仵落漕舟數百沙磧不可上通急緩出口旣難適足濟師資防早來得信陽周判官初九日報云陳蔡之兵來者日益或有侵突當爲可勝以待之如仵落東入陽羅西通漢口順流而下不及數程某自孝感而歸再宿而達縣界今也光黃旣無師眾徳安又弱如此使三闗屯守猶恐無險之可依不蚤圖之竊恐無以豫備不測萬一敵以萬人侵犯安陸則我軍與之相持別軍取仵落之舟糧道可以兼得順流南略則武昌夏口爲可深憂不知行府可以先成侯之來爲區處否至於黃州一路去歲申稟已詳更乞鈞慈俯賜照察干冒僣越不勝戰栗兢兢某竊聞行府非晚視師漢上此固先務然聞蔡兵日急區區之見以爲此行猶可少緩要當嚴戍襄郢固守徳安東防武昌以須成侯之來然後鈞斾西引有如幨車遂發萬一徳安而東忽有警報此旣未有主師恐失事防愚瞽獻言敢乞恕其狂妄

與汪參政明逺書

某聞待敵之計和與戰攻與守而已也四者交修可以無敵於天下又其次者擇一而固守之然後事功可立未有四者並棄苟安朝夕以待敵人之自斃而事能克濟以終得志於中原者中興以來是爲極獘昔先大夫右史嘗爲趙相國言之曰今待大敵而規不素定安危付之一決進退系之臨時愚竊爲朝廷危之也近歲用兵獘則彌甚國之兵力況加怯於前時以此圖功烏能保其必勝此其所爲寒心喪气廢寢食而憂之也爲今國家之計和攻之事蓋難言矣惟戰與守皆不得已而後動是特不可廢者東西萬里𨿽分之大帥其董帥宣慰非公相則侍從之臣也戰守之具可謂略舉不幸事出慮表再期之內劉錡東獘吳璘西蹶淮蜀爲中流之臂今防失所恃矣荊襄之地獨賴都督參政相公威徳昭著鎭撫六師隠如長城折衝外侮安危之寄可謂獲有所托豈惟生民之福實宗廟社稷無疆之福也愚者之慮然有若可言者浮光以西商洛之東地非不逺也而嚴備未設敵騎萬羣飈散雲集而計略未定設敵乘西師之勝而耀兵淮泗窮中原之力而徑薄江湖批亢搗虛驚南備北我師犇命之不給而四顧累然亦有可憂之勢矣事至而慮慮將無及及今先事數月不若早有所定料將帥之勇怯察地形之險易可守可戰豫爲之謀應敵之方較若畫一使彼計無所出則將送命於我生之殺之惟我所制比之臨事而動其得失固未易以一二計也惟某官圖之某寒賤晚生初無片善之可取伏蒙鈞慈眷遇超邁等倫方當辭違庸敢不效其碌碌以孤恩寵於黃扉之下顧敢輙盡底蘊凡平時所不能自釋於中者仰惟某官陳之如蒙恕其狂愚不賜誅絕庶防千慮之一得幸聽而熟思設爲宏規以澤天下則凡覆燾之內均服玆賜豈惟某一人獨被帡幪而已思報恩徳不知言之淺深伏惟鈞慈財察大幸

與汪參政明逺

伏自湖口請違舟禦適遭甚雨不得一望鈞光中心歉然迄今四閱月矣依仁仰徳可勝朝夕之私自惟位下人凡鄕也竊食樊楚得托鈞芘伏蒙寵遇推許之意良厚殊非庶防之所敢覬此恩此報何日忘之昨自孟秋抵鄕竊知鈞斾至止臨海卽欲僣具函牘詗問興居而家貧乏人百冗交至故區區之志有所未伸誠非敢慢想必蒙鈞慈洞察之也邇辰不審鈞用復何似大抵大臣遇合進退系國盛衰動靜之間必與數防此不可爲時俗道而可以消息觀也大人君子立乎本朝患道不行去畱固非所卹某官鄕秉鈞軸視師襄漢適當北馬南牧之際蕭劉二冦跳梁邊鄙當時諸道負宿望擁重兵者犇逃逋竄之不暇某官談笑而卻之如吳拱之棄襄陽自非力障頺靡則上游之地豈復有如今日又如變故之後人情安於故習某官力主大義屯田襄郢實爲無窮之利大音寡和宜眾人之不識也宿豫之事與夫出處之節蘄陽拜侍某官固已言之洞識防先世所無有豈呫呫口語可爲輕重君子不可罔以非道公論行卽自明仰惟深造道眞處之當裕如也某自歸鄕闗𨿽人事日接塵坌可厭而無在官役役之念始覺此身之爲已有亦懶者之私便但自動之靜乍然自適乃人情之常何足爲某官道然辱眷素至竊敢及爾敢乞鈞照某窘於寒饑秋冬之際不免赴調武林時方倒懸某官必非久於外者佇聆宰司之召別陳賀悃有如車騎未發尙當取道丹邱拳拳之誠並圖面稟

與汪參政論邊事

薄聞敵以重兵戍許昌遣將攻皇甫倜倜軍無儲粟援兵理不可緩觀敵揭榜陳蔡𨿽若有善意然其深謀詭計似別有指政當靜以待之襄鄧地連汝洛不得不以爲虞光黃鄧屯兵不多尙當益備不識麾下諸將嘗有及是言者否此等進見尢不厭數如蒙賜之坐席接以溫言使人人自謂己親可以收其死力仰惟寛慈謙厚於此端不待言某違逺匪遙所見不敢不盡

與汪參政明逺

去冬趨造鈞屏伏蒙謙尊降接略去等威己爲過分重以燕犒勤縟下情不勝愧荷之私自爲一介晚生初無蟠木先容之紹武昌一見遂承顧遇如此逾久不替退而循省何自得之有以見大人君子急賢好善之心誘掖後進𨿽菅蒯之賤樂成就之無所捐棄世衰道喪達官聞人不以富貴自驕已爲盛美況能下士而又假之顏色實爲曠世希濶之事力振頽風知有人矣如某微物何足以當盛意知爲當今之士得所依歸爲喜也悤悤請違又復半年𨿽引領門墻惄如饑渴而滯畱錢水者再月稽延武進者歷時附便無從而記室之問遂闕如也怠惰之責固無所逃徒以雅辱睠知不責小人之禮有以自恕想必蒙洞察之也卽日中夏炎溽恭惟浩養琳宮天人交相鈞動止萬福某區區之迹仰托鈞庇切自夏初旋裏卽欲走介詗問興居偶家室暴病頗危愆延遂爾𨿽然仰望星斗乃心未嘗一日不在赤城之下也武林諸緒大凡如昨言之非惟無益徒使人情遺憤所可慮者公論不立時無一定之謀士夫務快其私以權相軋邊庭備禦因玆而廢𨿽一時望人其名少稱其實其間號稱遺直素以勁正聞者察其所言不過矯俗而已施之於時未見其益敵情大略可見顧皆以愚懦待之比武昌同僚及寄居自湖右至者其言大帥經制𨿽不甚悉然其事亦可槪見如罷屯田一事率爾而行耕牛農具之屬散失防盡朝士亦知其謬此獨事之細者又如議棄襄鄧退軍鄂渚𨿽三尺童子咸知不可而持之甚堅牢不可破李橫𨿽少直辭取怒然其議賴此而格況又虛驕自處下情不通某官旣去之思不殊召伯在江漢之間也某鄕在臨安𨿽不敢求見當路間有親故在列不得不一見之嘗爲某官詢訪異時飛謗之所從來大抵所傳皆妄要之言者以公於前揆路有所厚善彼嘗不利於已故率意而騁采之輿論則皆知其非矣君子之不可罔以非道理必有然者何足計哉何足計哉某輒不自量顧惟受知門下苟有愚見不敢不布腹心臨海士夫想不無時造屏著者竊量其意不能不無所希大者不過宛轉欲求薦章細者亦各望其所欲某官守道不阿豈無拂其意者謗生觖望理所宜然顓蒙之心以爲不若一切不見之爲善也況爲大臣方釋事權平地風波易成橫議纖細之隙不得不防自非卻掃杜門謝絕郡縣小禮則小人利口何自塞之某蒙被眷憐雅出倫等昨在錢塘逆旅偶有所聞某官亷節素髙曽何足爲盛徳累在某出入門下聞之不敢不稟鄕非兼容廣納𨿽某亦不敢言也伏惟鈞慈是監是察在今講戰未決待人而定某官至誠逹道簡在二宮召冊之頒匪伊朝暮此士夫黔首引領而須者參侍尙阻敢乞對時倍萬保合爲吾道斯民珍重

與汪畱守明逺

竊聞北朝講解議定誠可以寛目下之急在國家亦一幸事𨿽然敵情萬變恐未必得其要領斷國論者平居無事鮮能推賢讓能與之圖天下事卒有意外之慮則必逡巡退縮諉其素所難者與人竊惟社稷重臣在江外者其聲名威著固無加於鈞望異時委寄斷可知矣如以宗祏之幸徑還國秉格天之業由中及外蓋有不待言脫有事如前慮則今莫府部郡地盡江表循江以北皆其障蔽如地形之險易羅落之疏密將帥之勇怯兵旅之精惰有不可不豫察者帷幄之論想以素定投機合變防當決勝於廟堂疏逺之臣然猶有不能自已者妄陳瞽說敢惟不賜厭斥而采察之凡今之究敵情者例不喜聞其實圖邊事者偸爲一切之計充饑畫餅財足自誑大臣憂國力之所不逮者固無可柰何有如得志得時行其素蘊上之正君治國內淸朝廷下之澤物仁民塡安華夏是皆道學餘事當次第而行之近時淺俗之夫類皆見不及逺方邊隅無事則趨時鄕背歌頌升平一遇兵興則又髙談克復其說信美然實非今所宜至如屯田淮南所以守衛中國如鼂錯何承天之所建白似可施之於時而人無或圖之此又大不可曉者自治之說在所不論比聞大政有禮官失於探討政府未能裁正者所系甚大處之當必有方待人維持眾論固有屬矣私心憤發不覺深言之惟大度容之

與汪樞使明逺

某頃自丹丘拜狀之後跧伏裏閭間便無從復奉記典簽中間嘗以侄子防牒江東寓書以行而已得試上庠遂不果進旋聞衮衣歸國正席西樞以爲旅賀盈門要非有補故不欲隨眾人之後況小官待次宜當自縮輒以姓名闗達相府似非舉措用是迹絕主記媿負何言微末誠無所布露惟是巖瞻斗仰馳切於衷雅蒙度外包容必不以此爲過比者伏聞超然逺引力辭公輔之位睿眷方渥顧欲倚爲社稷之鎭優詔裁抑士論休之咸謂數十年來玆事罕見詎止激薄俗直可詒法後世甚盛舉也某雅曽出入庭所伏蒙睠寵隆至詠嘆喜躍豈易倫哉然而區區之情私憂過計輒有管窺之見偶不同於眾者欲遂緘黙則思異時受知之厚苟爲有益鈞聽不當以嫌過自屏絕故效悃愊伏惟鈞慈采察而審思之如君子之所爲非小人之所識者亦惟曲賜掩覆恕其狂易伏自某官趨拜歸詔始以十事要說九重𨿽古大人正格君心何以加此士夫引領日遲臺席之正乃聞尙綰樞軸增重本兵有識之情頗復疑怪之矣仰惟明謨堂陛密勿萬幾必有至靚至深非天下可得而聞者四方之人想當陰受其賜人情不能知感造化曽何取於文成房杜之門哉竊維自更官制以來右府不置大使間或除拜則非元臣不居由執政躐爲之蓋前此未有一人所以寵正樞極人意其旨自有在某官徊翔引去可謂進退有節勉爲畱處彌見從容然思今日之朝似可一言而斷有如君臣道合足爲明良之防興起徳化正在今日設不至此又何疑焉誰無功名之心於所不可則當以禮爲重𨿽古明聖寧易是乎日者獻替之初能如姚元之司馬公之舉從違自可立見若不得已宜可一如富公在治平間牢辭故事不以三公易介在某官固優爲之不然日又一日勲庸未著善人失望易成詆訾人之多言亦可畏也過涉無咎猶爲不益於人卽今日以觀方來可不占而見矣敢惟不棄堂下之說少加軫念所系匪細不可忽也尋思此來頽靡之俗士夫以言爲戒受人虛已居顯位者尢切難之某非以舊沐大恩未嘗以言得罪仰知某官包括之量安敢及此率然披露心曲不思深淺之避未知鈞度宏廓果能鑑其狂簡也邪未見顏色厲切薰心牋牘常儀徒爲塵瀆不敢以此干戾伏乞鈞照未期侍見伏乞若時體道懋毓太和以爲社稷無疆之休佇調中鼎慰此黎庶不備

與汪樞使明逺

梅霖蒸潤恭惟浩養琳宮優遊裏第天實相之鈞動止萬福伏審超然逺覽解去政機難進之風髙視前古仰惟慶慰竊以公輔之官尊榮莫二先賢𨿽以建功立事而聞人名士昧於防微此空名失其所守用招覆餗之累者其亦眾矣孰有對掌大鈞之臣睿眷方寵中鼎虛席而能力自引去四方之人想望風采咸謂鳯翔千仞無以復加𨿽雅不知我公爲人於此無不心服稱嘆是可賀也𨿽然君實去矣如蒼生何疏逺狂生所以爲時而喟也伏自鈞斾分正別都之後某以貧甚不能專介詗問起居嘗於便中一拜稟目行者中道輒返持以見還及聞宥密之歸某以寒微不欲通名相府且謂旅賀無益不復上牋後以淹久西樞人士不無二三之論某不敢自顧形迹竊嘗奏記仰贊見防之作迄不知浮湛未審果曽千鈞聽否意者某官進退之節上通神明天方賜予善人故非悁悁寒人可得而與微蹤寖若疏外愧負多矣惟有拳拳之誠未嘗一日不在屏著之下也鈞慈遐察不以深見罪乎永嘉時有山東人歸言北方剏食糧水軍厚募以收江海亡命且營戰艦疏漕溝閱步兵教彊弩𨿽未必誠是然以人情料之必無久和之理何者前時所欲必隨要以信誓彼尙寒盟首事不以爲難今𨿽屈意如前間罅多矣其主沈鷙旣不與前主同其不請盟必以我爲厭於多事一遣使介足令上下解體以待彼之事集它時大舉不爲造端觀其纘襲之謀亦足以見其謀慮之深也吾國太平久矣民力單匱今年又復霖潦秋稼必損無事尙可過此柰何某官之去闕庭徳望彌洽衮繡旋返斯人蓋翹企而俟嘗論平居少事從容難於用賢恐懼之求進若寘諸懷者其必然之理矣如不得已甲兵糧食猶可隨急取辦所深患者無才之用耳世以居官當事比之棋弈動民於靜故謂當局者迷頃張魏公在湖湘天下意其知人必富起無應時之用物望闕然勲業聲名隨輒掃地某官碩徳重望爲世尊仰謝事髙舉安得恝然於世縱公兼忘天下天下將卽公矣均逸居閒無非暇日是可益懋經綸之業稱量人物玆也其時無求備於一人此周之所以收八士之用近來責人太備掄材不審位寘乖迕故不聞有適用之才某以爲從政才難何但今日略其所短誰無一長絕利一源則𨿽聾瞽之人視聽猶十倍之蓋以驅羊而使堯舜曽不若一小童韓滉掌鹽鐵時有故人子上見滉命之飲察其才無所堪然而終席身不動搖未嘗旁睨而語使典門禁危坐府門而卒吏無敢擅出入者用人如此世寧有棄物邪今誠收錄賢傑它日隨才之用將無適而不宜古之良毉所以收治之效者以其蓄藥良備且知所以爲方起死之功初非一日之積蓋如牛溲馬勃皆素有之雞蘇豨苓有時而帝視之闕用乃見其窘然則藥籠中物儲畜可不素邪相公稱物觀人近同衡鏡而某又言之者實有望於勉之吐握之勤惟兾常以自廣法聖虛受如此公豈久外者邪宰相職在命官上而正君正國進賢退不肖下攘外侮以澤天下者非人無自集也旁觀者見事常審某何敢自謂之知起爲蒼生眞庶防於大人君子而已伏惟鈞慈少加軫念宗社生靈之福也某有言狂僣似教大匠之斵不敏之責亦惟寛而察之某歸自武昌及今正三歲矣𨿽窮居閭閻曽無官守之責得以修理舊學良有樂處然子侄皆已及冠食指猥多伏臘不供久無祿食之助今待官次尙兩年餘爲吾者殊若可累然思世防卽不我逮蓋未能無妻子之畜以斯自處亦聊可以安貧雅辱睠憐故敢道其蹤迹未期承望幾舄伏乞爲時爲道保合太和願俟衮衣之歸慰天下望

與汪樞使明逺

拜違履舄倏忽三春引領崇墉如隔霄漢乃心瞻跂朝夕以之伏自分正別都嘗一奏記行李中止弗克上通後承牢讓機衡又憑叔祖侍郎便行拜狀旋聞琳宮得請復因洪丞相壻許教授僕附問起居旣邈不知浮湛府第逾逺家貧不辦遣力有同自絕恩門略其迹而察其心或庶防乎雅量之兼容也卽日炎夏鬱蒸恭惟弭節維藩神明所相鈞動止萬福竊以宛陵古之重鎭於今輔郡之雄非朝重臣無往均佚玆地是來開府禮則宜之𨿽然贊相彌綸之才誰逾公者剖符尙爾豈聖時求治意邪衮衣之歸想不逺伊邇也某輒有淺近之說敢薦幾格之前嘗謂於民爲親莫如守令令職卑賤制不由己爲民夏屋惟守能之故自出鎭大臣下至銓補之吏𨿽官有貴賤其爲守郡一也撫字之職寧當有二事哉邇來貴人守藩移於崇髙之習養重絕物比比有之平易近民所未之見責以吐握之事則古今異世矣夫自處太髙則下情無復上逹不與物接則於利病何所聞知是故小人得以蒙蔽爲姦發政動多過舉人情赴愬無所怨謗之所生使人不以君子之道期之豈惟處已之過民社之寄寧不負所托邪樞相出視六師內顓樞轄待人接物尙乃溫溫其恭以此偃藩謙尊可想而見捲捲之望猶願常以周公自廣戒於諸公之作則下情盡而百事理小人無以阻間於其間矣比年理財諸公設爲奉上之說侵漁至於竭澤郡縣習以相髙至民事則緩之殊失所謂奉上理財之意爲國深計可爲憂之所賴名臣力變澆俗嘗論下苟信服財且不勞而辦居上而能節用此理財之本也卽掊斂以充谿壑之用亦何庸窮盡哉某前拜番陽稟目嘗以平居無事可以收拾人才混瀆聽聞不知果曽達主記否今日廟堂又與前異人情疲於金穀之問則於其他勢不暇講樞相名徳兼重夷夏聳服揆之事勢寧久外也在藥籠惟防多所采納以待他時之用立邦家之基某不勝區區大願如此非公至誠好善某亦何敢忉忉怛怛至於是邪

與汪樞使明逺

春間使中伏蒙答賜鈞翰如侍函席忻如之何然惟丹丘請違忽復六歲引領墻仞有同川流百折而未嘗不在東也竊聞士夫之論謂所以治宣城者威而不猛和而不流今吏之良己不易見大臣出鎭永有譽者尢爲希有孰知政所自出蓋非眾人擬議所到大賢居之固裕如爾非徒下吏私喜社稷爲有望焉甚幸甚幸卽日仲秋鄕涼恭惟黃閣燕淸宜民豈弟天相神佑鈞動止萬福某樗散之質曽無毫髮所長固已絕意攺官夢魂亦所不到蒙恩召對冒榮京秩顧惟學術淺陋而於應對進退尢非所能無以感悟天聰秪增媿惕實王樞公明之舉其爲睠憐推挽之賜有所自來矣中心銘感何日忘之然而待次六年典質以濟之官就道承命於行欲進趦趄退固不可不免走介情告政府求終金華之任遂自富春捨舟問道余杭寄家延陵以就親戚辭不見聽黽勉此來叨竊靦顏厚如重甲蒙恩補縣諸公𨿽以闕許之然殊無闕可塡又須數年之待幸脫選調言之如無厭足矣久貧失祿亦茫然未知糊口之計前此精力盡於作縣其可再乎冒昧居之曠敗無疑矣夙蒙愛憐敢抒胸臆某是來皆荷諸公前席察其人物極一時之選也天下任重要須擎天之力而後可辦王樞𨿽有大志朝中號爲得君以某觀之未必然也王能奮然撥去常俗偸安之計頗及邊防備禦羣吠所怪至以用兵迎合非之微扣其端不爲無意於戰某嘗謂以中原爲不可復者不明乎古之道以爲便可復者不明乎今之勢紀綱未振人才未富孑然孤立人主未相傾信而能勲業成就古未之有國力如是其能濟乎某𨿽嘗告之言輕終恐無益樞相賔主道洽能爲天下發一言乎某比者竊聞力請眞祠喜於進退有禮章不再上當有說也衮衣不歸而久居輔郡𨿽未害於君子之度不若以義命爲斷使天下有覩焉仰知道徳之存心故敢贊以決也道途之說舊相以憂去者殆將有奪情之命惟今中鼎虛位負物望者無逾樞相乃睠在彼似非人力待命相而後請必恐渉於浮議期於必得而去自無嫌也狂瞽之言惟所財擇

浪語集卷二十二

欽定四庫全書

浪語集卷二十三

宋薛季宣撰

書

淮西與周侍郎書

某去嵗之秋趨召京邑以未朝謁諸公都未克見侍郎初無一面之雅何所聞見先枉車騎臨訪逆旅彊相抆拭延譽於諸公問畱官中都惟此之故以門庭之淸峻某日被延接又愛之如手足視之若友朋洎假節之行凡所以爲忠告善謀者無所不用其至啟途之後非惟室家日被存撫而蒙念慮羇孤之迹賜問朝夕相繼𨿽古王公待士何以加此交情之厚殆未之覩某小醜何足當盛意耶自媿妄庸曽乏一言之助慊焉內顧負負何言自齊安奉書者還伏領回教之後嘗三附置拜狀皆不克關聽覽兒侄以都不知臺斾所往盡畱之於家某𨿽有承問之心亦不克知所寄也旋聞去國兒輩遂不及送聞之惘惘宜蒙不以怠慢責之伏承出處之道綽綽有裕其視近時名流尢更合節不敢有姑息之愛敢以爲賀𨿽然晉公去矣如蒼生何某碌碌疎賤甚恨不得追逐眾君子後塵然亦不敢輕躁動歸心卽數月之後遂當求一外補京官俸薄非私計所便淺中狹量詎宜久在都輦獨行踽踽復何聊賴但苦無人借助有請之爲難耳齊安合肥賑贍各不過三百四五十戶余𨿽萬計皆客食主家在民猶在官也用度方窘復不欲彊收之壽春有歸正數百家十年請佃不得不括取包占未耕田畝均給取彼予此在土人能無得失之患而亦不可謂擾損有餘補不足天之道也不識臺意以爲如何某本擬中夏東歸近又得防覈實二麥禾稲略無可以稽據不過取其稅籍考之文具之事𨿽有所不免然在誕謾之喙誠有不可防者此外別無可著手處只得爾也諸郡文書略皆來集季夏上澣或可東泛恐欲知此端緒故詳及之不能推廣主恩媿於期望多矣傳聞旌車已歸廬陵甲第故因景望便郵伸問啟處庶幾必達不暇防浮沈也令弟光膺召節伏惟歡慶某未被斥汰尙可求侍都輦慰懌之至臺眷上下伏惟均受繁衍

與張左司書

卽日秋气澄肅伏惟徜徉閭閈臺神相萬福某先君右史先伯待制皆受知於先正忠獻致位從班辛巳嵗某備縣鄂陵伏遇元戎卽鎭金陵得迎拜於廬州江步時已昏暮伏蒙略去貴賤等威賜之坐席溫言慰藉詳問存沒區區感戴鑑寐不忘伏自忠獻薨背某僻在海濵都失犇問徒切慊然比年待次毗陵日聞左司以道學爲諸儒唱嘉猷悟主幾振吾道非獨爲先世私喜實爲善類公慶某方辭審察之召𨿽恨不得摳衣幾席而友朋陳君舉輩仰荷予進獲聞至正大中之論所幸已多且蒙不察其愚乃欲力相汲引某自顧觸藩之久懼涉其怪又貪承教去夏遂謀入都以欲一見鄭景望吏部取道宛陵忽聞出鎭宜春行次苕水與林擇之秀才疾走吳興郡下至則鷁舫已西到都乃知謀過義興枉道臨訪差池至此彌更惘然合並之難一至於是然而千里明月奚逺近之拘耶某自去秋中備數京輦𨿽與伯恭子充親洽然以人情益薄不敢顯白相從到官之初一謁當路是後弗敢復見至前忽蒙假節淮西悤悤徑行以臘月中旬至部江饒流移旣已賑之無及而淮北歸正無非守將之欺小人黨與彊盛不敢顧身三以實聞僅能寘之於理過元夕至江浦始與趙帥俊民收流移之未業者爲官莊以處之齊安二十二區合肥復三十六圩之舊各不過三百四五十戶其餘土人招爲客戶無慮數千人情不欲聞官所籍止三千五百戶主惠至渥不能有所推廣不學無術臨事乃知其累所甚爲朝廷嘆者荒田蕪於包占經理害於無謀歸節之際不敢一毫隱聖恩過厚職秩皆蒙超次之除還都百緒一新進退若谷偶吳興闕守驟蒙中防之授用逾其分誠劇畏悚而在一身出處私計𨿽自爲謀不過如此然而近圻名郡千瘡百痏甚非綿薄之所宜居況又蹤迹見目於人危如秋葉吹竽鼓瑟孰非孤露未知所以善後惟在我者不敢不勉是外付之造物人事詎易必耶念未參識宜當道術相忘竊思記問不通人情有所不可輒盡蘊庶幾有以察之復念古今異時變態萬狀謂非在已無惡無必於人用能觀感化服異端會將有濟騰口無益於事只招謗訾適以害道甚矣要當深思宻用退藏是乃待時之計鄙見如此不識有取於斯乎辱以聲气相求無惜鞭其不逮至懇至祝某復有少稟先正幕府所繪被邊形勢頗得表裏之要輒欲就乞傳本以廣未聞人旋得蒙垂示甚幸臺眷上下均受如山之祉淛中有可委者無巨細辱示去就之誼未知當作何處且欲爲卒嵗計不識可乎可以警其過萬乞疏示承晤邈未有日敢祝加飡進業行以大學光明於時

與朱編修書

某永嘉之世先子舎人嘗從文定胡先生學某少失怙恃世父哀而字之未冠世父亦亡迫於婚宦家學淪替掃地非復遺余竊不自量念弓冶之將墜痛防駑鈍料理書學𨿽夙夜兢兢惟憂間斷其如天資凡下易爲廢闕狂奴故態每每投間而作自治不給乃與事物應酬方寸勃豀動輙傷事士夫喜以自聽謂之曰能豈不自知但無可入耳思得有道取正倀倀然未知所之竊聞講道甌閩作成善類鄒魯之教西洛之學彷佛尙猶見之正始之風何意復聞於此喜幸喜幸所恨一官匏系願摳衣而求教未能也饑渇之況未足形容願見之心久欲奉尺一之書疑於無因而至念托士夫之後盍以聲气相求必識面而後交嵗月不吾與也鄕人鄭郎中景望某所畏事者林擇之學於門下嘗與之進景望辱知遇矣某過景望因獲交於擇之擇之弟擴之見訪吳興自言亦門下士不因其歸求教幾自絕爾在禮士不介不見玆某庶幾焉者琢磨之賜繼今方有望焉某不自詭交之淺敢有謏聞之獻伏審明揚昭代屢賜弓招引義牢辭不忍屑就此固足以亷頑惇薄誠近世所無有區區之見竊有所疑仲尼出處周旋某謂盡可師法他人過與不及以爲賢則有之曰可通行非中庸之道也居身過厚蒿目斯人不一援手捄之此遁世絕俗之士意非執事所與今百姓病矣惟明於醫國者爲能再生之聖人於魯定衛靈未嘗不切切於遇納約自牖要非一日之積必若伊尹之學恐不可以望人於秦漢之後也某守身不固已失足於時矣通記之初乃效鄙夫之見取予皆未必是尙須察而聽之必不可爲徐去非晚伏幸念存湖學權輿於胡安定本朝人物之盛由來造端於此今也齋室如故流風冺滅某假手無術日夕疲於期會困於鞭督𨿽戴星出入曽救過之不暇教養之事未遑議也未知何以處此惟幾不屑教誨或能黽勉從事尙有補耳何當覲見一洗我心伏祈進徳惟時頤養蒙正以斯道光明於世

又與朱編修書

卽日新春尙凜伏惟養蒙黨裏自天祐之臺候動止萬福某仰徳之髙聞風之說於今蓋有年矣以無因而前無介而見有所不敢去秋林擴之見過具道其兄擇之不以某之庸不肖亟以姓名誤聽宜蒙誘掖之意以故忘其愚且鄙也輒冒貢以尺書仰蒙大度納污不見誅絕教翰寵答慰藉勤拳自顧何人奚以取此感媿之劇未易名言誨諭諄諄仰見嚴於出處之際某滔滔昧進固不足以知此然而仁人蒿目其將如蒼生何將毋有莘之耕必待禮而應也某意無可無不可不猶愈於甚耶想惟髙明不以狂言動愚見如此其敢有隱情乎丐一思之勿以人廢言也下問湖學其興廢之所由來誠如髙防甚可惜者異時作人之地今爲利害之場與刑名之習耳慶曆所取則今學規與夫作院制器之法故府焚於延火求之略無可證詢之耆舊亦無存者惟聞學之齋館與伸道義勝澡徳誠明四齋爲安定舊名余不可見時𨿽分藝以教蓋初不以名齋士𨿽學書不廢騎射琴瑟今齋館中射堂尙存泮池之旁猶有樂齋之目門人之盛後皆鑱名登科記中學中舊存當時賜書與孔子伯魚畫像亡軼殆盡比方略整齊之此外無傳可爲傷嘆爲之師匠某何者而辱望以此耶然與朋友共成之不敢不勉方懼罪斥詎能如所欲哉教以安定之傳蓋不出乎章句誦說校之近嵗髙明自得之學其效逺不相逮要終而論眞確實語也某何足以知此蒙誨之及故敢言之子路何必讀書孔子惡其佞子夏必謂之學不可謂不知言二者豈無說耶昧者盍少思之嘗謂翼之先生所以教人得於古之灑掃應對進退知其說者徐仲車爾餘子類能有立於世是皆舉其一端介甫詩以宰相期之特窺其緒餘耳成人成己眾人未足以知之且君子道無精粗無小大是故致廣大者必盡精微極髙明者必道中庸滯於一方要爲徒法徒法徒善漢儒之陋則有所謂章句家法異端之教則有所謂不立文字稽於政在方冊人存乃舉禮儀威儀待人以行智者觀之不待辧而章矣民之秉彞向也明於西洛今焉泯泯舎門下其誰取正傾囷自獻庶幾擊而發之毋惜鑪錘痛加橐籥尙祈階以有立免爲小人之歸此區區所望於下執者萬丐哀而藥之胡先生言行錄範淳夫集謾備藏史輕瀆至媿程易胡易郡有模板不敢獻所厭飫林擇之書以凂門史丐求端便送之

答尢溪石宰書

某僑寓延陵獲聞武進之政與朋友交又知淵源之學悉臨下之有本恨承望之未階顧無因而進前不敢造次修記林擴之見訪逺勤先賜教筆承防謙之過厚蒙期待之非宜退省其私灑然汗背某不肖嗣先人之遺業奪於急祿舊學委地𨿽日勉加淬厲如頑頓何若新安朱文公張南軒呂博士之賢皆無待而興者某且不敢望其涯涘乃以諸公望之責之共還濓溪西洛之風何可當也左右以聲爲律擬人必於其倫某豈不自知猥欲寘諸鑪炭之上荷眷𨿽厚然非愛人以徳之意也尢溪𨿽逺得賢者父母之致仕與賢一方幸甚某將命亡狀曽無毫髮之補叨冒重沓遽有霅川之命力小任重未知攸處湖學國朝人物所起惟故館在未知教養之道殊無術以興之有可警督其愚無惜規誨乃荷方今善類牢落之甚如事尙淹逺邑某不幸失足知曠敗是虞耳何當承晤寫此願懷別紙之多非我輩往來之禮不敢遵也

答沈縣尉書

道周之別轉首更年緇染京塵日蔽蓁塞思挹淸風一浣濯之而不可得鄕望當如何耶比者於交遊間備聞學力甚進議論日新駸駸焉純亦不已之風覺我形穢甚矣健羨健羨何當覿面以釋羣疑某自去八月在都三月不見當路始者意若相向自是浸覺已疎至日後使淮壖至則冬杪才力短淺不能推廣主恩況已後時流亡漸定過合肥修築三十六圩之舊齊安置官莊二十二區來者哺以路糧至者處以廬舎牛具之給種糧之賜計費緍錢不過二萬米六千斛二郡仰賑糴者通不滿七百家大姓以傭客徠招餘三千五百戶前此轉徙襄漢以復其田裏者不知幾萬家也所以成立祗此言之可笑主上過相期望再被超躐之寵气不及定剖竹吳興受之不辭可無慙色玆蒙警教之辱尢益靦顏顧淮甸時有所發擿者所論薦往往任心而舉惟功罪之所宜不知其與貴要背馳憤悱之甚歸對之際竊慕詩人詢謀諏度之防循行所見具以實聞縱論及於蔽欺爲此大怒適當一畨遷攺之後獨行夐夐方擬求補外於二三月之間庶無潔去之迹而主上不察遽以輔郡處之得之如升仙然豈暇他顧諄諄之諭極荷愛予此事景孟固嘗言之妄意今日朝家不可謂弱正患眾人蓄縮賢者自處之髙以故狂妄之徒得爲欺誕國勢日以微削須得天下共維持之觀於孔氏不復贖人之譏以爲不當形迹之累是𨿽入於自恕猶幸君子識之吳興浩穰然實空匱其可不問都鄕互有綿薄處此自知手足之露將重得罪不知何以救之某惟喜讀書深不好米鹽細故爲郡則當反是不得不勉𨿽日彊加鞭防如不進何湖學經始於胡翼之先生今惟齋館在爾本朝人物權輿之地文獻無足考者年來法家之學卻有師傳士大夫之家知習此爾狂瀾旣倒未知所以回之更須日月圖之不可則已儻未罪斥尙望爲我籌之不徒惠此一方所關端不細也

答定逺於宰書

某向者僑寓延陵竄迹農畝士之賢者都不克見比來假節淮甸環走三千里經城邑以二十數𨿽識見愚闇不足以知當世士然求長人之吏有以獲於上下如左右者曽未之得自至封界得左右之治於民得左右之才於郡意謂非苟爾也方將退而察之旋返借途伏蒙采聽之過示以長牋發語驚人術業純正熟復降嘆不能已巳洎安教備盡條理到合肥郡以語方帥幕屬同聲交譽如出一人乃知天下未嘗無才亦不在逺蝸宿田裏失親炙於數年之前爲可尢者然所獲亦多矣惟是學業蕪短旣不足以仰當期望悤悤竟決奚寫我心以左右之力之賢見諸小試已有滔滔不窮之勢加之好學不已不恥下問某且將北面乃欲有資於我過矣古人之學固非俄而可效大扺文章之煥事業之偉無非由此出者才者時乎出入要非根本中來不有見焉非基徳之具也心之精微不能宣之於口纎煤寸楮將何自而陳之某匪曰能賢每思益友良朋誠不多遇辱許之以交好覬共由斯道爾請違逾半月矣向用何如置中只被札誨仍示圖經石刻珍荷某已分遣人督促諸郡只待文書之集便謀歸計儻逃罪戾天中節後遂到濡須不過季夏東矣方賖面命修報徒有依依

答陳同父書

某自戊子入都得左右之文於景望四三哥之舎於四三哥王樞使聞賔從之學業气志每以未及識面聆謦欬之音爲歉及趨召道宛陵四三哥寄朋友書二其一左右一君舉也洎訪舊知於學則聞二陳之名籍甚京師旋沐從者訪臨獲親名理之益從知名下之無虛士諺非虛語私以得與從遊爲喜己辱開懷傾冩臨途要無可道然而別不及面寧無惘惘被教敬審卽日冬序正寒溫侍有相尊候萬福學官秋試遂遺賢者士夫不能無恨得失有命時運故應然耶向使舉無畱才則何以爲造化但在我本無患得之意未始低頭就之則吾同父之失較之君舉之得亦復何愧衝天驚人之軒奮豈有遲速間哉體用之誨備認髙防某何足知此然不敢以不敏而罷夫道之不可邇未遽以體用論見之時措體用欵若可識卒之何者爲體何者爲用卽以徒善徒法爲體用之別體用固如是耶上形下形曰道曰器道無形埓舎器將安適哉且道非器可名然不逺物則常存乎形器之內昧者離器於道以爲非道遺之非但不能知器亦不知道矣下學上達惟天知之知天而後可以得天之知決非學異端遺形器者之求之見禮儀威儀待夫人而後行耳尙不至徳誰能知味日用自知之謂其切當矣乎曽子且日三省其身吾曹安可輒廢檢察且不識不知順帝之則者古人事業學不至此恐至道之不凝此事自得則當深知殆未可以言言之也以同父天資之髙檢察之至信如有見必能自隱諸心如曰未然則凡平日上論古人下觀當世舉而措之於事者無非小知謏聞之累未可認以爲實第於事物之上習於心無適莫則將天理自見持之以久會當知之洪範無黨無偏大學不得其正眞萬病之鍼石獨無意於斯乎某非曰能之冀共事斯語耳葬議甚韙近過伯恭不遇尙須續報志銘某豈敢何故舎四三哥發潛徳之幽光某媿焉多矣妥齋銘文本欲相名如周公之與君舉以爲君奭王事表徳朋友之誼也名近師道有所不可不然何惜一換試更思之某碌碌素餐彊顏畱處於朝家無毫髮補未能決去爲媿同父望以世道譬如覓金於窶者何不知我之深耶輪對當在來春只等一見後求外補州縣差可及物屍素欲何爲哉不足爲人言之恐欲知何所向爾

答石應之書

古人以小學訓習童蒙皆大學之具也大學之道但神而明之爾小學之廢久矣爲大學者失其養心之地流於異教不過空寂之歸開物成物之功宜無望於賢者但令良心不冺天理豈外於人耶反而求之莫若存其大者積小以成其大是又不可忽也惟能平其忿懥恐懼好樂憂患復六情之未發心不失正良知良能其何逺之有向用之讀書用之正身用之事物與人皆是物也非能洗濯心源蕩除舊習去小智之穿鑿全吾天之聰明塵掃隨生猶未艾也孝悌忠恕無非發吾誠意之中況小者乎況庶物乎帝典以欽明文思稱堯洪範思睿作聖書不他道曰欽曰敬而已無小無大是爲得之第能用志不分則精義入神矣某學𨿽不足以知此嘗聞諸君子矣素絲何告願無以人廢言也

與諭郎中書

去嵗抵城闉兩侍座席重蒙旌車臨訪𨿽得承奉指教實獲我心而悤悤拜違益深怏防旋歸村落不敢以無益之記塵混主書妄意當然非敢慢也斗山之仰三秋何足多耶某有愚見敢凟聽聞故丞相安邑先生忠獻趙公前輩冠冕扶危定傾勲在王室不幸遭罹讒嫉放死海嶠私史之禁仿佛焚書告訐之風不幾削迹公之功業冺沒殆亡傳焉近鄕人陳傅良秀才識其孫於新昌訪以遺書得公自爲墓志獨書遷官次第問其事則不知劉東嘉夙掌著作時述名臣傳求公行事一無所得愾憤之極拊幾而嘆爲名流嗟惜如此及今聲迹未逺故老仍存篹而錄之尙可十得四五因循愈久將甚於今後人指擿先賢必有任其咎者伏思當時人物惟郎中丈及徐侍郎胡侍郎汪尙書四人實爲耆舊汪胡後進無易郎中丈及徐侍郎者自丞相公去國先大夫與時宰廷爭得疾下世士夫爭逐時好掛冠而去惟郎中丈一人忠獻之薨無敢會其葬者郡吏承望風防至用私釀逮捕忠獻家人郎中奮不顧身不逺千里臨哭其墓時宰爲問以實告之於忠獻公可以爲無媿矣竊惟伊尹之事非臯單莫能訓問禮周室舎伯陽父將安之忠獻出處之詳譔而述焉附見諸公之事繼沃丁之作接柱史之告其惟郎中文洎徐侍郎乎有如尊年倦於簡削汪尙書老於文學【其聓也】又嘗爲忠獻公所知足可與共成之唐韓退之栁子厚與張睢陽段太尉初無雅故尙爲傅益其傳上逸事於史官古人之於前賢懼其埋沒乃爾忠獻於郎中丈知已其何辭乎某方貽秀州鄭伯英判官書屬以此告徐侍郎尙幾一二老成存神故實慨然直筆俾後生有焉其爲訓益來世大矣不識臺意以爲如何

鄭景元書屬以語徐侍郎者略同【但字君舉賔之耳】必有任其咎者之下云伏思當時人物惟侍郎丈及諭郎中汪尙書胡侍郎四人尙無恙郎中疏矣汪在一時爲後進公所尊重無易侍郎丈者昔先大夫與侍郎丈俱爲忠獻公所知遇忠獻鎭東淛侍郎不旋踵又去先大夫爲忠獻稟目字侍郎曰稚山去矣某其可畱因與時宰廷爭得疾還舎遂棄諸孤思之痛心不忍復道竊惟伊尹云云倦於簡削知府固大手筆足可口授書之云云某於侍郎爲通家子外舅孫帥亦與侍郎父子厚善某皆曽參拜然不敢率然冒貢函書懼無因而至前重得罪於門下因見爲以愚意白之所望老成云云

人還只領報章辭情諄復忠厚之意形於外言感服歆嘆書不得宣某晚生不及多識前輩典型之訓於老成人見之矣甚幸甚幸稟目見賜非所以象賢簡牘章程抑損皆過將由事父之執未至謙尊所以督教之也及復榮翰愧汗亡極卽日首夏云云某昨者不自揣度竊不自知其後進大懼忠獻公風節蟠準天地隱而未見後生何述伏見郎中丈人與先大夫一時諸公俱爲忠獻知重知公之事爲悉自先子歿忠獻諸公相次淪謝郎中獨享髙壽意天之未喪斯道欲以載述之事托付於郎中乎以故竊敢薦言所願及時有所記錄伏蒙賜報忠獻家禍皆得之而未詳者玆乃備見首末讀之涕下天不相道一何至於此極邪條例盡能如此之詳忠獻諸公爲不冺矣意者郎中有所譔述未欲顯行於時某竊謂不然書之流傳常苦不廣孔氏兼藏屋壁孫盛播之海外然今六經晉史尙多亡佚況宻而不出邪要在傳信闕疑使聞見之所及者有所攷問以信君子之道但不至如崔氏國紀之過則儇子何防哉萬幾以身任之毋復多讓勿輕付人之戒蓋謹之也𨿽臺意爲甚韙某小子何足爲輕重乎每思舊事散落天下非得當世故老各記所聞諸公施爲必多遺闕矧惟事有本末難可厚誣司馬謗書何損孝武李衛公操縱中人之術實自牛李之黨書之某以爲𨿽非其人未足爲害銘志世不多信若晉文靖謝公有碑無文益足以見其賢前事之非何足靳也小人之見不識臺意以爲如何何當摳衣幾格之前細論此事居貧難動徒防防爾友朋見過乃吾人之常傳言過當至於上達聽聞吁可怪也某玆冒恩寵洊蒙命召實資誨飭揄揚之素知愧知感顧惟學術淺陋前旣亡補受爵不讓迄今慊焉人不加賢頭顱可見而復貪榮舎義所不敢也已告廟堂辭之期於得請乃已云云

與諭郎中書

間者遣力入都附拜函牘其歸值都騎方出不復畱俟寂不聞問又兩月矣念欲扁舟圖侍函幾庶欵名誼求厭飫所未聞屬以臥病彌月方且力辭旌命而仙邑當道又裏之重臣方承顧遇嫌涉李未果如願悵怏殊劇沈上舎便伏辱臺翰存撫慰懌交至忠獻遺事乃蒙惻然軫念斯文之不喪繄丈人是賴生能一其朋類歿乃紀其徳業𨿽忠獻去國不能盡公之用端不負知人之鑑矣承許博謀詢訪廣記備言眞古記之法必使一時遺落乃爲盡善金陵猜間似非人力所及其初忠獻不能不疑此老而門下士多不謂然𨿽忠獻持之甚堅然不能遂平江過闕之際先大夫知其必隙嘗諷忠獻不果從也又正人不能得之秦氏豈非天邪某曩在閩嶠忠獻之南以嫌𨿽不入城當時黨禁未嚴泉義福之鄰郡二公交情於此加厚乃今知丈人之力不勝欽嘆嚴州頗聞畱意學問未之識也汪尙書補外吾道爲有光矣然善人繼去將如蒼生何某本以興化薦召如聞相期太過有非力所能任者故辭之似今不當復行幾得情乃已爾竢聞報罷當謀趨侍矣卽日云云

答沈應先書

君舉相見所談謂何得無多過其實大抵愛之不知其惡何容盡信諄諄之諭何敢當某所行天下閱士多矣好善篤信道深求如吾應先者曽未之見然而以此見望近乎不知而作夫人未能爲己安能爲人某之自爲若何其何以承盛意然聞責善朋友之道於此不當有隱又不知野芹遼豕不見笑於大方之家乎自大學之不明其道散在天下得其小者往往自名一家髙者淪入虛無下者凝滯於物狂狷異俗要非中庸先王大經遂皆指爲無用滔滔皆是未易奪也故須拔萃豪傑超然逺見道揆法守渾爲一途蒙養本根源泉時出使人心悅誠服得之觀感而化乃可謂耳此事甚大旣非一日之積又非盡智窮力所到故聖人難言之後世昧於誠明明誠之分遂謂有不學而能者彼天之道何與於人之道致曲未盡何以能有誠哉孟氏必有事焉而勿正心勿忘勿助長也之說𨿽非聖人優之柔之使自求之之意學者於此從事過半矣顏氏之子其過與怒寧與人異不可及處正在不以怒遷不以過貳一節法守之事此吾聖人所以異於貳本者空無之家不可謂無所見迄無所用不知所謂不貳者爾未明道揆通於法守之務要終不爲無用灑掃進退𨿽爲威儀之一古人以謂道無本末者其視任心而作居然有間然云文武之道具在方冊其人存其政舉苟非其人道不虛行要須自得之也學不至於不識不知順帝之則競亦何用有如未辦澡心藏宻莫若去故去智古人言讀書百徧其義自見未易以淺近奪信能反復涵泳會當有得得之小大則系乎精誠所至時文稱於一經之內有一言之悟則六經之義燦然矣不可以人廢言也事非筆舌可道而言之不無覼縷遐不謂矣政須體悉不足爲它人道也諭文書承寄示甚感遂能不廢芻蕘之論尢見前輩忠厚之風前事賴以有傳非小補也向聞彼知舊間有方輿記望爲經營一借如不可則己之君舉見告藏室中有越絕書未之見曩得其一二事未詳始末輒欲求假一尋繹之師友之目向來朋友間嘗有見被者其知非是則亦已矣相知不在相奉寘人於鑪炭上非所以愛之也毋以驚世駭俗嗣音尙爾敬當回納勿訝某比以莆陽薦召𨿽辭不得命今不可復去矣尙遲報罷専圖一見旣所欲言

與趙漕書

某聞一言之道不以人之無言而廢其所當言亦不身訥於言而黙其所難言在人之爲言無所苟而已矧玆民之休戚利病結於下而弗達於上有眞儒當道宣王化以移風俗言之者無罪而又能救其災若居令之職以身訥於言而黙其所難言廢其所當言而從人之無言使民之疾苦不得一聞於上而求息肩於下是亦何假於令爲之令者不亦名教之罪人乎斯某所以竊不自量而敢言於執事者湖右瘡痍甚矣武昌又其甚者遺民千戶非流移轉徙則兵荒盜賊之餘偸生一時鮮知本業田萊不辟何財之聚旱漧水溢之患仍嵗有之令失職而行者踵相接於途知安集勞來以稱明天子之徳意者玆邑所罕見比年戍兵屢勤蹂踐弗堪重以大治戰船作屯營於二千里之外耕男逺役紅女下機二稔於玆不少休息而又防偸侵冦生發不時居艸莽間無聊生者民羸若此爲邑柰何禮法政刑所不暇及某嵬瑣之質於民事本非所長方此效官敢不自盡而當凋窘急之次束於簡書撫字之心廢爲殘暴禮徳之道遷爲苛虐民失依賴夫何告哉玆幸自天恭遇某官執事以憂民之心副裕民之寄施不忍人之政充博愛之仁弭節之初究求民瘼歸仁美徳諒人皆有之告病以民恐未有陳於執事之前者𨿽執事之賢下車伊始民之困何自得焉可以言而不言某懼不自逃於咎不敢自黙廢所當言惟執事推愛物之心爲民深慮藥其雕瘵使之休息固執事愛人之實非有待於猥吏之言至於自快其私取容於上攘人之大利以給公家之小利存人臣之小節而忘其大節是近時淺丈夫之所爲事在某非敢爲亦不敢煩執事者之慮瞽言冒進惟執事幸察其心

與王彥恭經略書

某頃者試令武昌伏承持節湖右名位遼絕勢相萬也初無蟠木先容之助又無牖間半面之雅庭參一見卽蒙禮異教詔警防凡可以安全之者無所不至趨事之日𨿽淺一邑之庇居多旣而臺施行部荊南遂遷淮甸道出境上某適微恙弗克請違乃辱臺翰撫存告以方藥未幾淛西旋斾獲於東坡江步一瞻臺表悤悤訣去深用耿耿繼於鄂陵知後吏處領所賜教墨道左罕便旣不時報謝於今凡五閱嵗而起居之問不一通於記史顏之厚矣負負何言自惟賦性過疎拙於援上詒怒當路有矣能見亮者夫豈無之其間亦有同舟遇風權相成濟利涉之後勢合相忘獨於門墻初無絲髮之補在官則帡幪廈屋旣去則恩意綢繆非徒此也又以無似之迹爲延譽於士夫間某非彊交之人臺座又非有資於某者睠顧如此未之前聞上論於古之人或可以一二數耳愚陋何以得此言之增愧然聞媢賢醜正實繁有徒自分無以逾人虛名適足爲累兼恐上負知人之鑑不可不察知我足矣何足以爲人道哉旣沐愛憐敢布以情承開府畨禺倚眷方渥旋抗章髙舉竟獲成命請祠之奏遂能自出機杼無所蹈襲其言直而不肆婉而成章當有識者知之眾人固不識也東坡侍見嘗聞君子餘論以爲進退有義得失有命君子贏爲君子小人謬爲小人仰知將以教督其愚然亦有以卜知我公自處之地獨善可矣如天下何世衰道微士風骩骳藩垣使節其能不爲身計稱股肱耳目之寄如臺座者不知其誰適用之才濟時之具況不秖此此何時也而猶侍祠於外得非明鏡寃於醜婦抑厲掲淺深之計固當然邪嶽下雅多英雋之逰今無攺舊俗否衡鏡平皎所得當日富也某里居待次經涉四年𨿽家徒四壁日憂糊口之不繼而單貧無事得以料理書學無當官箠楚患亦足以爲樂然性質凡下旣無簡書之畏而狂躁之態投閒復作尢一身之累也金華闕期在明夏決曹𨿽事省於縣而人命所系懼非智慮所及矧時有難易制不在已每一念此如負芒刺益知湛州縣今亦良難臺座政爲吏師雅辱憐眷有可見教願與聞之某𨿽下材不敢不勉自同眾人敬以幅書通記伏幸臺察

浪語集卷二十三

欽定四庫全書

浪語集卷二十四

宋薛季宣撰

書

與鄭景望一

自聞拜佐著作之命嘗一領教筆並蒙遞示劉復之書似非仲舉家奴臺翰恐未之得使還又拜手札慰感良甚啟沃微意略蒙見教多感思之誠切時病十寒一暴將何以哉願勿以未聽而惜吾告猷之心誠所謂逺者大者必不可進乃謀鴻鵠舉耳復之睠睠吾屬此意良厚何物濫吹竽於其間似未之思近於目聽而耳眎也夢叟方在艱棘不可得而進退忠父已決不爲赴調之計然其才力可惜棄之無用有可致力爲求試縣亦可若使其人少得自見𨿽未可以語通方中道以臨民事當有實益剸治繁劇寧能碌碌如我輩耶祠祿彼固不屑取之猶可與計資考別難挿手則乞自爲圖之巖老旣熟其人能爲之前卻否某告毋復寘之牙頰必恐上累知人之明中心豈不自知何當詿誤師友胡氏表侄一蒙與進不能嗣造幾格此其好善未篤甚乖乃父所望後復相見丐以此意語之彼家甚貧頗勞應接如有可就賓館得爲宛轉經營爲幸陳頤剛比相會云曽屢拜書都不揮答何故便間望報以一二字戒以事勿輕舉凡百寛裕沈審必令內外無間爲貴君舉已罷茶院之會見與其徒一二十輩聚課仙巖嘗與之言似乎成已工夫全未著力勉之甚相領略此亦樂事但未知向去如何爾下問淮壖設險之說某知之未詳地网所未之聞張師言瓦梁堰記聞而未見然聞孫氏割據作塗中東興塘以淹北道南朝瓦梁城塞後湖爲淵障蔽長江號稱北海大扺淮東之地沮澤多而邱陵少淮西山澤相半無水隔者獨邾城白沙戍入武昌及六安舒城走南硤二路耳古人多於川澤之地立塘隖以遏水漑田在孫氏時盡罷縣邑治以屯田都尉魏自劉馥鄧艾之後大田淮南迨南北朝增飭彌廣今舒州有吳陂堰【朱光呂蒙所爭皖屯也陂堰皖水】廬江有七門堰【劉馥斷龍舒水作】巢縣有東興塘【諸葛恪作遏巢湖水】滁和州六合間有塗塘【吳赤烏中遣兵十萬斷塗作塘於其上源今梁縣界至滁揚城晉以爲南梁郡南唐於滁水上立淸流關】瓦梁堰【有東西瓦梁城晉置秦郡而治六合周顯徳三年南唐何延錫建言堰五十四流不止魚三州泯海四百里其實據天經絕地緯功未就而罷景徳元年毀之】天長有石梁堰【源出滁州入髙郵爲樊梁溪梁置涇州】髙郵有白馬塘【塘阻三何溪謝破都顏俱難李孝逸破李敬業處】揚州有召伯埭【謝安堰艾陵湖作新城在其上】裘塘屯【齊髙帝建武五年遏艾陵湖立】楚州有石鼈塘【鄧艾作荀羨復屯】謝陂【漢舊陂】洪澤屯【唐大歷二年與射陽湖並置官屯射陽湖卽射陂也】淮陰有白水屯盱眙有破釜塘【鄧艾立白水塘與破釡相連開八水門大業末破釜塘壊水入準白水亦涸】安丰有芍陂【卽孫叔敖所作期思陂漢王景魏劉馥鄧艾晉桓崇祖皆修復之首受渒水西道六安北界騶虞石東自濠州之南橫石水皆入焉灌田萬頃】固始有茹陂【劉馥作】是皆古人屯田遏水之迹其餘不可記大要六安以東有芍陂之險鐘離以東無非湖濁之地西自皖東至揚則多斷流爲阻故自前世徵役舟師皆出東道如吳防溝魏廣陵周鸛河等率資水之利南北所通行也惟廬壽一路陸有東關濡須硤石之阨重以陂水之限【東關恃東興塘濡須恃濡須水硤石蔽皖準南有兩硤石此桐城南硤壽春硤石在準水上】最爲險要然聞芍陂可以灌壽淝水可以灌廬南唐何敬洙嘗復諸塘不克而罷其間必有利害尙當詳攷前聞面對及此心知其是竊思如此力量能辦如許事邪如合復之所上民兵之防専以刺舉兵權還付方鎭使之自治財用多置水砦以屯田民兵守之有警得以發兵助獲如唐故事民兵蠲復制度略依陜西弓箭手法秋田旣獲因就糴以實邊始𨿽蹔失少少賦入數稔之後利當百倍於今責任不専則無可成之理方今經制西蜀以奪帥權爲是此等議論定空言耳因問之及謾詳及之議創水虎翼軍然似非國力所辦淮南民屯若就又於松江肄習水手爲之重險𨿽無水軍亦得事不難集在乎斷不斷耳論經總制錢減額竟是如何舅氏方在版曹可致力否立後事久不報眾甚苦之近樂淸縣括水死家田不以葬送立後皆欲官收一嵗州郡仿之而行前日所陳能爲營使之必下否官政略背如此無亷恥者爭以敓相尙思昨所以語劉正夫者言今驗矣無端好與人事亦吾人一病也

與鄭景望二

自令季去由拳附一紙記後無復便聲問殆絕然而依仰音教未嘗不在幾席之下也玆承寵膺綸命綱紀王府佐宋太伯蓋極一時之選可爲儒者之榮敢以爲賀然聞以國遜易處閒靜難非漸漬以仁義之指歸俾知所自以樂優於天下之樂無以見輔導之徳以丈老於聖人之學玆蒙聖天子托子之寄廟堂遴於宮僚之擇誠可謂當人之舉某所見如此不得不告遼豕入冀當不免大方之笑也某亡似之迹窮處異縣遂不得親賢師友之教誨撿束之道不敢不勉小人之質終難淬礪狂奴故態往往厠間勃豀加以貧病交攻婦兒婢僕之間數歳殆無寧日所養不厚又殊無以敵之誠負君子之門媿心極矣命召審察四辭遂不復來今逼期乃妨交政近有丐祠之舉未知廟堂可否如何蒙子詩兄教以不當突然有請於朝顧聞之遲矣意者以久不報終任之請只得以祠祿扣之終任之求亦不敢絕戍旣逼未爲無爲𨿽有下釣之嫌有不暇防矣又復困窮之極爲之柰何萬一丐祠得之固不辦挈家計且謀單騎歸省邱墓亦一幸耳春夏之交景物淸暢板輿迎奉在棠棣間有無涯之樂但切歆羨陳君中補之後牢辭學職不爽山陰書社之約處之極是劉復之大可悲念天不相善如此極邪念欲一書慰問其兄竟不得寄每作交逰之問未嘗不吁嗟悲吒痛悼於斯人也丈在閩中門庭之廣得人有幾疏以見教何如

與鄭景望三

伊洛遺訓某舊苦其蕪雜嘗願博求防萃備一家言顧非其人所得未廣用是不克玆蒙鑱本印賜知有先著鞭者且喜且媿書𨿽未暇防繹如明道語世不多有至於長編累軸足知所得之富鞭後之意不敢不勉頑頓不敏何以副期遇之厚邪某無似今亦憚於復進去嵗辭審察之召匪以爲異捲捲之意特欲少關閶闔之內退可遂吾所欲進或儻有所濟諸公不之察也而督促踵至淺中陿隘頗覺厭苦拒之旣峻久之寑不報矣比以南沙逼戍不免爲之官之請懲創前事並以祠祿幹之報章之來不過復伸前命自惟愚鄙無以取必當塗之聽閉關泰甚且駭道路之傳因謀彊顏一行兼以世母仲姊之喪告矣趨朝當在夏秋之際其在我者敢有不誠庶幾攺之夫誰不願以術業之淺陋冀障河之必東杯水輿薪知其必無事也但苦家貧久客未免祿仕反復忠父行藏之誨媿赧極矣踵門求教深所願欲兼單淺所未到亦欲有函問之請與其進也臺意誠厚得蒙於六月半前假以役兵數輩當卜假途幹簉遂此願懷而後取道徳淸以至都輦有如行人歸告之晚不及此期某業以成行不容遲遲之甚玆恐不得畱竢卽乞已之京尹之拜振古所無令弟新除不相妨否有不克見必須邂逅錢水與以爲慰

答景元書

下問辭命所以非有深意直緣前對亡狀再進豈能有補信如昨者傳聞之過不過以人言知我用緜力當重任芻牧之求不至辭之近於辭難黽勉居之空死何益生命之眾亦云大矣是𨿽不當先事而避然亦不可不豫計於未進之前舅氏之出未行右揆蓋嘗諉以専人見三命不來之意仍許不循前計令人滋益難處遂堅辭之三旬促召不來定當如所請矣量力度徳天下事要非吾人所辦蚍蜉撼樹眞不自量某今者之辭猶欲一感聞聽諸公苦不持上將如命何可繼之說敬當佩觿夫學固欲行焉能系而不食苟免旣非君子之節不能不止亦非絀信之誼未免祿仕當擇任輕者處南沙非逺祿秩可差解倒垂忍而待之又爲此困遲之不報良以爲撓無資之說此特顧家之計乃可爲知友道安敢告朝右邪今嵗延陵水荒加以蟊賊之患薄田赤地什分餘二斂獲爲賖戍又復年餘僑居未知糊口之計一動不易三已況難必哉不免又圖去就則求我枯魚之肆矣反復計念未知攸處講學不詳之過兄必聞而憐之承詢鄙意之詳故盡底蘊有可鞭督其後願與聞之

答君舉書一

通鑑禮圖皆二冊納上史書制度自當詳考不宜造次讀過中庸大學系傳論語卻須反覆成誦勿以心湊泊焉久之或當有見自覺諸書之意不貳於已而非平生窺測所到有孚威如非持敬之謂者是爲得之理義昭然要非學空無者所能髣髴以此應物則所謂文武之政具在方防威儀三千禮儀三百者待其人然後行耳是非小小知見所及惟體物者自不可遺文中子嘆無圓機通方之士與之共敍九疇論九流知非其人願見勉之而已夫損徳之修也凡吾胸中疵吝之積惟加損之爲貴日新之道所謂洗心者不過如斯焉爾古人不可跂及要之記問之學蓋不足道立已與物則失之逺矣故君子敬其獨也𨿽無文王猶興非君子誰可言者至祝至望師長何謂非所敢當謹用回納一笑

答君舉書二

頃者逺勤訪喜有漸磨之益事乖人欲輙復暌違臥病分攜寧無怏怏自被無錫由拳教札之後杳不知車斾何之非徒懷無從修記之恨翹跂可想知也玆承就試行都猥蒙遣信恍若天降慰懌如何卽日秋暑鄕微伏惟客舎舂容尊候動止萬福某自作別之後疾病相仍幼累復然而賤婦所苦特異就毉役役死生尙未可知延陵嵗又水荒重之螟螣馬迹薄田旣無遺種縣官科率艸料倍常賦而加多憔悴煎熬分爲溝中之斷書防相忘固已久矣區區之迹前此所以不欲進者君舉旣知之矣正名之說吾敢乎哉當路前極相知自莆田之行嘗一得書三被催札而某所求以達聞聽者卻不將上舅氏去國之未行也又嘗諉以専人見問所以不來之意諭以別議所以處我其意誠厚吾人去就當何如邪惜也君舉已行辭命頗傷深切前已失之於左今復不能得之於右亦運而已矣之任請祠足得熟議諄諄之諭中心不忘張昌之賢皆願見而未能者言稱先師要爲有法理敬之說進學之指南也可與立者權多不足九流之合須得通方之士議之康節固謂之學未至武侯武侯未可輕議考叔太眞而謂之詭正道於何而行乎立論常苦執中有不可不察者气稟言性自是南方之學近於功利其又何言鄕論賢人之聚猶或可憂眞見事之談也文不逮於作者而好詆訶前人此最吾人大病語人要識深淺亦欲自今勉之四三哥書荷封示閩事旣難逾度不當相訝鄕來去就嘗面論之已詳五三哥之云云將有爲爲之爾劉復之眞顯道相繼云亡眞大苦事天不相道爲善者何勸邪居厚罹憂可與傷愴其當大事宜必有以處之洪道人學本異端不足深論但未知其死何自尙當察之旁譜春秋地名固宜恨未知見書訓得刋其誤尢所望者國風十二變皆有敍小國不詳其世則附見之邶魏之先衛唐二邦之所兼者二南豳國爲之先後防哉反古說曩聞已有傳本後竄攺亦不多槁紙不精脫爛不可將出春秋敬納得與書訓俱付象先語以防畢蚤尋端便見還毋令污敗爲祝頃用禮學相勉可不朝夕於斯已而思之及觀張丈子韶灑掃應對進退之解異乎所聞法而不說曲禮鄕黨卻不如此儀禮之記殊略先王自有深意𨿽復煨燼之餘先儒之記要近於鑿此非筆舌可道幸詳復之可矣經考漫呈一防八州地圖別後都不暇料理陣圖方居外悤擾不能便爲寫去下問車徒之陣一車介士三甲一爲前拒左右挾轂矩以車徒尺步方陣勢了然矣新出之圖必有新意後生可畏未可全非而是古也時事日益紛擾某尙未知存身之地千里相望豈不動心所謂不敢因循冀吾人共事斯於日用小學純全大體具焉持頭覓頭佛氏能笑人矣但能去智去故乃可黙而識之所知不多非厭多也窮迫少佳意緒而蒙每事索報黽勉承命可無崕略所欲言者尙不能宣之於口千里書札烏能寫方寸哉

答君舉三

林伯順過東關屬已還鵲林恨不得見書辭宜答而未有端便可寄旋聞上庠中補喜之不寤此於君舉蓋不足道然而順流楊防千里起於足下有可爲英材樂者仲可還裏閈方襞幅具書忽石應之見訪出前後兩示緘墨慰抃何已審知諸公固相縻以學職誠典學者善意不知我者且有積薪之誚受之無益聞牢辭之正合鄙意也示諭語小萬法悉備語大一毫不立兢業之心平蕩之道蓋非一非二知言知徳誠有不可載且破者要須黙而成之始得大小一二涉乎計較之語孔門汶上言不如是如何一言而盡古人言之久矣王文中論司馬談善論九流知其皆原道徳之意而各有所蔽自非明了之見殆未易易王魏一代人傑尙有媿於禮樂之事周官見疑後世何足訝邪復讐法𨿽不見然今律文猶有輕重相明之法用論討賊當於在官之時事切捄焚奚暇士師之告書於士者謂應復讐之法耳先王作法凡絕無而僅有者一皆大爲之防士師得人安可預必用刑又須閱實審非推刃之道而後釋之逸賊一端未之盡也學者要在優柔使之自得博約之至欲罷自不能矣此事固有立談而辧者曽非一朝之積言於未及宜不受命切當自今謹之崇釋次儒自是井中之見其所從逰常訝某於此罕道然卻不敢橫議是非從彼間來此攻之且不入異時當付此老使自賊之全眞嘗所與逰門墻峻甚每以白眼視天下士聞於全眞特厚或可介而見之如聞意鄕我輩未暇從之宋老志名以全眞欲見故錄與之豈無滲漏然所期於若士者本不及此當以度外容之舅氏幸同舎眞淳固盡其人就成其材乃所賴於朋友滕推官頗聞其名似已之所任俟到城郭圖一見之張侍講舊爲九重知遇加問學日富自宜有所悟合從此虛納天下大幸然而事久多變又未知鄕去如何某前此辭命蓋妄意當然懼人不謂深婉知復何恨諸公之意甚厚非所望也前旣無效今而輕舉可乎四三哥已因景元寓書五三哥亦已通問但未聞其母訃方因仲可弔之應之趣向已若老成眞大可畏能琢磨之甚善兒子固願受教然其母有女子之愛病未全已姑畱後圖下諭諄諄知感知媿軍志名已前見牧之所引不類武侯之言然八陣圖從此推演有如見於武侯之集前輩何以不能識之自李衛公引志說圖方知八陣所出反復其語與孫武子所稱軍政殆皆司馬法歟陣法舊來口授以軍志握奇經馬隆李靖裴緒之說參伍以變悤卒未易圖之姑自詳復爲佳不然請竢它日州圖納去荊州南交二紙抄畢蚤希寄示楊冀艸具未補梁州和夷未曽釋地幽雍都未下手幽經卻備幸而不爲事奪一兩月間莫可成矣詩說所以不欲出者乃可爲知者道四三哥尙不謂是故不欲復示人若欲得之不敢隱也已自略去訓故之說須於言外逆之參之楚辭以見其訓伍之樂府以盡其情訂之左氏以致其思正之禮記以通其說又斷之以孔氏之學孝經論語之所引證乃知非妄作耳紙札非佳毋令損敗爲祝得侄子象先問未欲經說之廣切在加意伯順莫已還裏曩蒙諉以其父銘志黽勉承命不可用則收之

答君舉書四

春間婦弟東泛錢水漫具赤紙記以爲不在庠序達石廣文必無浮湛之理得報已知會計甚適所懷但未領報章馳望之切沈應先之僕以所示書至慰懌多矣聞得友如徳修王丈可謂徳不孤也其人𨿽未克見君舉寧苟合者麗澤之說當所得日富如某茅塞之甚有不能奮飛者某以丐祠之舉請益於左右欲處得其宜耳旣久之不聞聞南沙代者諉僚宷來約以如期而代思白縣言上似太絕物不免作參宰稟目並以丐祠公狀抵之仍不絕之任之請旣行之後得子詩外兄書教以不當突然自言於朝顧聞之晚矣然念闕期旣逼不爲之前日交代通書亦嘗授以公狀仍更屬以申催報命此外自當委之運命如何刺眼之思非爲我忠謀渠能及此某亦嫌於下釣之說然而進退有義非我輩所得専處有如本懷果適過涉何害不隱我腳旁觀動目何有哉所求尙一得之固我所欲不然堂下有千里之隔𨿽其惇促百至豈眞知我者邪遵養之說樞右之拜元是一意前以向去如何奉告蓋千慮之一得此防𨿽近於迂亦是理勢當然信之固宜亦近疎矣無律之音不計之戰郢人之懼不爲過也尙幸低棊著數相似信如所聞不謬乃若溫浩兒嬉相矜以徳力蓋亦未易剖決此亦一幸第恐拏而不解或生意表之慮耳妄意如此不足以語人蒙教早諭之𨿽未達髙意得無有過與不及之慮謂非所以輔成盛徳人材秖爾極選端不過是然四三哥卻有典午之命似舎驥弗乘矣佐佑藩邸亦何容易某近通四三哥問告以綱紀王府云云君舉以爲如何旌別之疑有自來否近侄子洪罷昭武主簿逺來相省頗能道閩中事按逐一二輩皆合公議所恨稍作風采若失故步許褒守令多不踐言物論似不謂然與彼所聞大異然前得書有姑惟教之之意或幾乎兒輩所云某昨亦警以鷹鸇不如鳯凰之非不知還有益否適者數非面不易箴之言未易言亦非俄頃可盡恐欲聞之曩蒙賜示一毫萬法之語不解藏人之善喜躍之至以告象先侄子答書嘆異以爲頓異往時之見然非揣摩卜度得之乃善其論大小之分若微有病萬法俱備安可謂小一毫不立大何足言意則甚然至於攻擊小大之語亦未爲至更切思之前索陳圖必欲見之行事區區之見本不欲以書告然念合並難得請舉一端試以範蠡之言握奇八陳之法以考髙歡韓陵之捷妙處略可見也芻秣之語甚非言孫之謂欽領訓誨敢不佩服中庸大學本示五三哥者走筆寫意夫何足觀反復求之可見好學所以見語眞得琢磨之義甚愜所望然相期亦太過矣疏示之語敬釋於下當仁不孫又掊擊之幸也書此無本性不彊記又不知能與前注無相戾否追思前此之作一語不敢妄下所以開諭大善但其間不無森嚴气象似非前輩所許大抵立言之體要當明白簡易聖人大未易到隋之中說洛之經世有可法者諸公或入於俚或入於深𨿽皆未害於道非行逺之法也語立言於君舉可謂小巫大巫之見想得此疏當捧腹一笑也五三哥曩通書皆不報渠執禮者固當然邪象先來索書解甚切端便幸卽寄之

與劉復之一

自王習之送吏還只領答教於今行復更嵗嬾於問使嗣音闕然企慕徳容如饑如渇玆閱報狀伏審歸對合防榮增京秩竊爲善類私喜旋聞方綰銅墨置社南邦如公器業文章無媿前哲自宜侍中獻納盡忠補過牧民於外甚非師望所及將無睿眷優渥重於歷試抑由犯顏逆耳不遇故去邪永昌之民於何其幸時方急治寧緩急後先之序哉於公因可少見所學賢於淈泥揚波逺矣交舊之情亦足爲左右賀卽日伏惟鄕黨優防自天之祐臺候動止萬福傳聞貴治縣尹正闕洗刑當在朝暮講學有素迎刃定無槃錯然而前山積財力方匱發令先後計執事已有定處某托逰從之末願以管窺爲獻爲政之急要在戢吏仁民卽吾寮宷情通吏人隱欺自少士夫日接利病可以畢聞但當務省文書張設綱紀臨之以無我斷之以嚴明處人鄕巷骨肉之間察之教化所在率斯道也於從政何有哉嘗聞撫字催科本無異道近時文俗之吏不知政有本末動以裒斂爲急及民事則緩之不知威信服人賦可不勞而集則計陷失不在民而在吏出納之謹動有防制縱工於竊必不能侵吾嵗計矣民事莫難差役於今多致紛紜第令鄕業以身任之稽其程式欺防必罰將不敢欺其次婚田一當堅守成法它訟剖決惟須勤以蒞之寧失不平勿成吏手上官曲直無足多校知所輕重則事濟矣縣固繁劇能出此數事邪日鄕人宋質失禦史惇朴建縣令旌別之法謂治狀見於實迹者不出數端聽訟詳審則妄訴自息斷獄平允則寃濫自明催科必信可革追呼之擾給納必以時可除邀阻之獘此格言也可爲縣宰韋以執事聲望居之爲力已省所望究見所蘊爲世楷模大學論正已齊家推之可及天下常怪漢世循吏其爲相則聲減治郡時惟以煩碎苛察失之夫何有於逺者大者近世賢之失多或過於中庸書稱幹譽從欲同辭曽何逺於不肖此在左右度內某復敢言之教玉人雕代大匠斲不自知其不足可笑其不自量誠思何以告之或可以無愧矣不識采聽遐逺能無棄此一得之慮乎瞽躁而言不寒而栗某待金華獄掾闕尙年餘去嵗風濤之嗇𨿽幸以天而免孤單之族絕者五房親戚故人半入鬼錄而又家乏粒食漂泛無復遺余妻啼兒號日日相似𨿽無佳況然視死者將十萬輩其亦厚矣向令灝灝之會執事尙未美解則其死者有葬生者有養必無僇屍無告之事此在諸人賦分有數鄕邦所深恨者中腸鬰鬰言之心動想關聞聽亦須爲惻然也永嘉半夏不雷卽雨寒甚六月尙頗挾纊气候殊惡不知卒嵗可以無它變否公之舊部故爾及之

與劉復之二

昨葉丞飛卿行拜狀必嘗關徹聽覽比景望遞來武林所賜教筆媿感良至見誚以無一言相慶灑落相視知所以自解矣謂我無求一世似非知我之語人情不大相逺爲不可求又無以求之耳讀書無求於世任大非吾事也道大不容而不以爲病顧以銀章茜綬噓呵大縣誇朋友不求一切人者豈謂是哉景望報兄之來四三鄕人之賢遂不可掩不圖今日而聞正始之音在乎其人可謂好賢之實矣然而上求武士而支離疏者得於其間攘臂寧不謂責名實者使之一一吹竽邪人情苦不自知愛而欺之又過井口之戲直推墮坑穽中乃已耳𨿽子相知之厚殊非愛我者也無望之世庶幾戒之忠甫勸兄辭縣不知盛意如何論苦太髙入於輕重亡凖彼奉祠而不受祠祿勸陳君舉以不取束脩過於中庸則賢亦各自一見也永昌待次不知尙復年餘諸公相知之深而今棄之於外且使安處鄕閈眞所謂舉而不能先者之命歟封圻宻邇壹山想當熟彼風气修道之教將俟於入境布政先後暇日究之爲宜常使在我優遊則可以語風化矣綱目之治須由賢者興之舍此得民是皆幹譽者也何足齒哉何足齒哉第恐人方卽公百里要非大賢所處弓旌之及不俟於下車耳某索居面墻疵吝日積因風鞭督非君子誰適憐之

與劉復之三

某鄕居祿固亡可道第緣茅塞方寸大廢洗滌狂奴故態間復乘之漸逼期憂畏深積決曹𨿽猥然亦人命所系折獄之事孔門所難矧復事在上官制不在我自量褊淺懼將不免其身與世推移又所不忍每一念此芒刺在懷饑寒迫人未免祿仕鞭其後者不無望焉福淸新除非晚當上嘗與忠父反復前論其言亦未易訾然與世路斬絕頗亦難行昨蒙誨以世之安樂法門縮頭閉息坐壁角裏頭爲我輩恥適與忠父相反請得言之吾曹學固將行道不可枉或出或處當道中庸使兄未上而辭人不以爲不遇故去必謂不能作此等邑有薄淮陽之誚孰若臨治之後惠澤有加於民除決去畱無駭俗聽進退之際豈不綽綽然哉崖異驚人未若履常而弗畔於道某方以盜名而取疑怒於世故深不欲兄爲掲日月之行也中庸之徳無有偏頗必去必爲未能無累兄自有度必從容於是矣言之於此不可不使兄具聞之忠父渠自有書惟所裁擇夢叟取辱起於不量事勢某與忠父先嘗戒以過涉勸勿輕動老婆心切至於拖泥帶水無慊於志公伯僚輩何誅邪

與劉復之四

前月間鄕僕行竊聆舊恙告痊旋膺召節以爲天輔仁人於此可見喜極而躍何但不寐而已然猶未知造朝之日意必一言感悟聊試三館漫一幅紙贊慶當不至浮湛也得景元報竊聞進說本末及聖主顧遇之意隆甚不試而登館殿自此當三接矣足爲善士增气豈直友朋之私喜哉甚善甚善某無似之迹本無意於人間迫於窮寒爲祿而仕曽無片善可取前蒙於諸公間譽之過情遂使無能之人疲於趣召手足俱露迄無秋毫之補去國未幾弓招又至𨿽知期望推挽之意然非愛我者也輙以鄙懷上混願賜終始某乖戾之性兄所諳悉前舉無術頭臚旣已可見受爵不讓迄今歉然人不加賢才不加進又復不知進退冒於寵利所不敢也已述此意懇告廟堂更告善爲辭之期於得請乃已幸毋縷縷懼稽王命將重得罪非所以安全之也自亷恥之道喪時君世主喜以爵祿驕天下士此則士夫輕進之罪果其材自可致君集事固當不校小禮某不肖無益於時亦欲因辭見志求退以事君爾如以一身之退使九重無輕士之心其進多矣由衷之言萬望臺察比景元書論王江陰之罷非是某得之田裏王治爲淛西最其言民兵之不可教要是書生所見至論其害亦未遽非大抵興作大事非使曉利害者雜陳於前良法蓋未易立矧前嵗班行之法大不易行尙當商量何至遽逐良吏況牧民者敢與朝廷抗論是否必非陸陸之士不付此等以事而使媕娿脂韋之徒未見其可人以爭事罷斥誰是敢爭事乎因見諸公及之爲望某素來不喜彊與人事太原亦不識之知兄可以禆補廟堂故放言耳令兄知府鄕邦必已交政恨不得親被其澤郡得賢將門戶之芘多矣壽堂大令人板輿當適州裏前二賢子官守已有及民之惠長復爲之父母遵年之樂無加此者臺眷云云

答何商霖書一

某聞君子之風爲日久矣聲迹之相聞又兩年來矣小兒獲摳衣於講席之下於今行復更嵗政緣疎怠阻造下風𨿽未能日接音容得餘論於文字之間開發厚矣比辱臨訪言及忠父郁之論某忠父友也實相忘於道術之際有所論辯各不敢爲隱遁之說以相防故𨿽言有當否然各自其所見切意要知本末同異有以訂其是非故敢不蔽愚固之蹤用以求教非欲自售於下執事必我察也六經載道之器逺矣大矣某旣妄有論著且以薦於洪儒大學之前明眼難瞞多見其不自量也退卽所安知其手足俱露方此內媿以爲將必大得罪於門墻札翰之來則知與其進也甚幸甚幸示諭六經之說於左右未能無疑讀書欲有所疑此伊洛先生語也吾人於學未能了了於不疑之際夫不疑者蓋無所自見不然則蛙之在井聖言天逺寧俄而可料哉惟善學者未能無疑疑者問辯之所由生也諄諄之云何造道之深也至謂疑理之蠧則某請得一言疑固多端左右之疑固將有所決也理道必疑而決則疑未爲蠧也眾咻誰佐之惑能決焉則定矣某學未足以及此然於眾多之說不敢必以爲是此亦得之先生長者之論餘皆不知而妄作耳謂畢其說非所敢當信能有以規之則亦非所隱也淸論之及故敢復之見交之文仰荷垂示非徒屬辭命意無媿前作論交之際益足以知君子之不苟也知感知幸某竊有所見不敢不薦其說此賦之質美矣近世才人實未之見吾曹蓋相期於古人不到之地夫何今之足云講道之餘加逰息焉於楚騷漢賦之作則筆端之力久之當益有所到此不可以言盡也古人𨿽曰作文害道然猶未通於一弛一張之說有如盡舎他事而専心文墨則非我所敢知也艸艸修報幸恕疎略不宣

答何商霖書二

前書裁答方懼不韙洊承教筆蒙有以警篤之其意良厚有以知君子成人之際且足以見涵泳於六經之說不以先儒之故而置聖人之學知感且羨書辭宜答請以所聞於古者復之詩古樂經其文古之樂章也書云詩言志歌永言聲依永律和聲三百五篇非主於聲而已太史以國風系先王之舊俗二雅識其政事頌播郊廟是皆職在太師蓋遒人之官采之天下施之當時之用者先王之盛教化之美頌聲翕繹藹然成章不得於言固有不能宣之於口被之聲律以供燕享有若南陔華黍之詩者𨿽有其義不彊爲之辭儀禮所謂笙詩先儒以爲亡詩者也王者功成之樂庶人無所得議純一之化加乎四海比屋皆有可封之俗四方安有殊風之事召伯韓侯之盛一皆見之周詩甘棠諸篇南雅所存是也四詩之正惡有所謂變哉觀於詩序之文正變爲可言矣詩序於先王之詩皆言朝廷之所施用其所稱敍不過一詩之指幽厲之雅邶之風視前序爲何如正變斷可知矣豳風之作亦以當時之變豳嘗變而終不克變成王周公之美也變風見錄起於政俗之異國自爲次固其理也邶之不合於衛自其邦人之不予詩章自爲篇袠初非前有其序聖人刪詩而爲之次第則因變之先後國風起周召邶而迄於豳見治亂有可易之理以爲序有因攺斯爲不可厚誣反魯所正之詩止於雅頌而已來教謂詩之作起於教化之衰所引康王晏朝將以爲據魯詩所道可盡信哉求詩名於禮經非後世之作也又安知關雎作刺之說非賦其師者乎降王而不予衛是非聖人爲之邶滅而音存故非衛所能亂政不加於天下則王不可謂雅所云系於所得之國與春秋之王城確實而言惟其理也然諸侯之兼並非獨邶爲然聖人不以滅國系諸侯之風非爲因地而已夫詩家之音律猶易家之象數聖人於易稱君子之道四則詩之聲文未可以一偏取孔子固嘗弦歌合樂而亦不爲無取於辭角弓唐棣之去畱義之可得而通者詩書之序非聖人莫能爲之然其源流豈無所自易系不皆興於孔氏則詩書可以類知如孔子自已爲之必有不能爲之者矣走於反古詩說𨿽不主於先儒於其所長不敢廢也古人尙或采諸芻蕘之說況聖人之徒歟務相乖違非反古之道矣不能自明六經之學誠世儒之深病鑿空以攻先儒之論不亦後世之罪人哉觀於會通則古道之去人不逺矣某學不足以知古樂求古人之意聊以自誑非緣垂世而立言執事不以其愚賜之提誨此道之不作久矣何意聞此正音臨文者不敢借辭益重不敏幸爲隱惡本不足以示人旣沐誨言不敢不旣其說尙惟時復教告以適翹跂之私

答何商霖書三

披讀枉教申理前說辧而不寘眞古人之事也欽嘆三復敢不敬應詩學有二曰聲曰辭聲辭合而成章乃古之道然而人之情性古猶今也情有哀樂聲文稱焉聽其語可以合其聲聞其音可以知其意二者不可以毫釐判於人有不省乎孔子學於操而得文王識防鴞之知道聲辭交見庸有二是故舎樂論文與釋文而言樂皆非詩學之正近世塡詞之作始別異於聲文唐固不然況乎三王之代季子論樂夫其殊於聖人其以小雅爲周之衰亦漢儒所云譏小己之得失有爲而發其可遂泥其言乎文中子不與季子之知樂近於眉睫之論然其防各有在不可合也在鄕飲酒燕禮射禮已有二南諸篇𨿽爲不必盡出文王之時要爲周公制禮作樂所用以爲思先王而歌其事則幽王之詩有之詳而味焉與南雅之古詩或居然異矣仲尼歸正雅頌豈徒然哉序之云云不待言也學經而他求於傳不若専意於經傳皆不同則經學之文不幾於惑矣序據左氏謂棠棣爲召公作毛傳以爲周公二者莫知適從則序燕兄弟之文非其所論擬也古學在求其正不當論出之後先如惟前出之從則書之古文不若漢世今文者矣妄意無似非執事誰爲裁之

浪語集卷二十四

欽定四庫全書

浪語集卷二十五

宋薛季宣撰

書

答葉適書

某聞之務博學者必自約樂教人者必自修執事通百氏諸子之書可以爲博矣爲人師而學不厭又知所謂約矣聽於塗說不以某之不肖惠然肯顧投以尺書望我以急難扣我以學問以諸葛武鄕之英特謂我聞風而慕之以王梅谿鄭著作一鄕之善士許以雁行而肩隨某𨿽至愚自知甚悉未能爲己何以爲人未克自明於何明物若武鄕則吾豈敢王梅谿之方正鄭著作之衝養是皆吾黨之望願學焉而未能者其又何可擬邪讀誦靦顏不知何自而得此也範文正公鎭陜右孫泰山張橫渠初以逰客幹之公能資以讀書告之名教之樂二先生賴以有立卒爲天下大儒範公得位時大任非吾事也名教之樂願與執事同之執事秀發妙齡多聞多識通於古明於文行不自賢不恥下問一日千里吾知方發軔焉及於八陳爲邦將無著鞭之太蚤而某庸敢當也約文以禮顏氏所以立於仲尼之門執事方以教人敢請從事於此若夫夏時商輅周冕韶樂四代損益孔子非亞聖弗之告先王寓兵丘井建之邦國舞之行綴教民後戰不以軍容入國有本有末躐等之學難矣乎言志而賢舞雩問陳而稱爼豆爲學自有次第仲尼豈欺我哉故欲執事先之軍旅爲邦願執事之姑舎是也抑某又嘗聞之子夏曰君子敬而無失與人恭而有禮四海之內皆兄弟也士患敬恭之不立夫不容奚病焉修道教人執事其從容於是矣執事有親之奉日虞甘防之弗給不抵人而抵我其所望於我者甚厚且深其方空腹而逰獨行踽踽不足相爲軒輊以孤從來之意甚恐姑誦所聞於博約之說者復之將命執事之不我棄庶幾能諒之乎

答象先侄書

某啟八吾侄上舎別浸久方切懸思僕歸收書審知卽日首夏鄕炎啟處佳勝仍聞肄業湖上挹山泉之淸秀以資涵養供筆力之助甚善尙須力自勉勵毋以時學而小之得失付之於天務爲深醇盛大以求經學之正講明時務本末利害必周知之無爲空言無戾於行則前輩之事何逺之有學無今古適睹時學益人之大耳位中上下皆安某以交代尙欲補塡一月夏中可以卽路交事不出六月上中旬間房下粗安它亡足道王樞書未欲作方以州縣竊祿自喜姓名詎可關諸政路悠悠之議自非眾人所謂人情服習苟且宜吠所怪然道路籍籍頗云有兵意良工之不示人以璞莫無是否羸病未藥而求孟賁手摶聞其他日之論當不若是疏也作事若筦夷吾可矣其不切致主以求欲速之功令人多恨況僥幸成事必無是理論者謂晉淝水之役以天幸議謝文靖公父子每思軍中欲害萬石不忍於一處士所以用眾非一日之積矣方其命將內拔諸不經事少年以韓康伯與之疎固已許之擊賊郤詵怨也知其必辭問計而安不應荊援至而安不喜方賭墅於王師之出視捷書如無事有孚盈寧徼天之幸邪身危死外功棄不卒其獘安出亦若夷吾而已張魏公劉開府望實俱喪龜鑑不逺要此一著不容再錯前日尙可如今大事去矣詳思朝中人物未見其輩觀棊靜處每髙當局未能忘情於物故不能不睠於若人因報及之火之爲望開館相延固善然公府不易作客千萬審處無勞輕動景望失得有命所謂舉而不能先者之命歟

答徐元徳書

某不肖之迹見疑於世久矣玆蒙三兄眷顧特達然若有不相亮者敢盡底蘊冀一知之某不夭蚤失義方之教仕緣世蔭以惰不爲科學之習居官無有治迹可以求知上官心非不欲爲眾所爲顧不能耳士夫過聽或意其尙古人之學不知我者遂有眾多之論二者於我𨿽異其不相知一也前某伏蒙軒車見過不以愚鄙見絀洊辱名刺則以學生自居昔者䢐徠先生與泰山先生徳比名齊舉相似也䢐徠自謂不及拜泰山而師之天下方知有師後世不以爲過以二先生道誼之重天下信之不疑回旣倒之狂瀾故不難也執事之舉將無欲效之乎師道不明此風之不作也久矣某小醜其何徳以堪之在執事自處則賢爲人謀者不幾乎厝諸鑪炭之上矣某𨿽不學其自知甚明非其有而取之何逺於盜此所以逡循退辟不敢當大禮之盛也玆蒙鑴諭諄復敢固以辭且執事之下交夫豈徒然者也某所期於大君子者端不在是不我遐棄固所願也尙幾以道爲度毋以過禮見加姑爲朋友相從亦足以講藝爲學無駭俗目使某不墮於好爲人師之誚愛人以徳之意想執事樂爲之用布腹心切希財量

抵楊敬仲簡

某景向有年矣侄子每自庠序歸省輙能具道問學之妙行誼之美及所以提誨之甚寵顧以未嘗識面爲恨鄕來幸會獲合並於武林𨿽承教悤悤弗及詳欵養養之至然一面而悔吝釋接奉而羣疑亡所得固已多矣幸甚幸甚分決之後竊審擢榮上第𨿽爲宏材本分內事然而蘊畜之富可以次第見諸施爲未能絕意於時尢爲善類喜也占賀方阻乃蒙尺書下問情親意厚愧荷兼之寵諭不可曉知之言足驗天有顯道義命之重非仁賢惡所望之雨晦雞鳴乃今見其人矣世道漸迫不尙勉旃某辱譽過情非所當有不知何以取此令人愧汗因諭之及請得一言滅學以來言行判爲兩途舊矣其矯情之過者語道乃不及事論以天何言哉之意其爲不知等爾某𨿽不敏於此竊有所好而淸談脫俗之論誠未能無惡焉前此對人未嘗言之間因當路縱談不免加之鍼砭非得已也反求未爲無累慙顏厚於重甲良工之不示人以朴吾罪大矣察人倫明庶物幾吾曹共勉之爾不貳於物非所敢知僑居荒僻新除尙未知何地何日之官有家侄便可寄聲時蒙發藥是幸

抵沈叔晦【防】

某僑止他州未辧旋返陸陸亡可言者竊知調尉上虞良便仙裏戍期不大逺否人情咸以久次爲苦而兄承有投閒講學之喜漆雕子若之善而今爲兄有之騁騏驥以禦長途知其莫之禦也甚善甚善某學問未之有見仕本爲祿而諸公過相拂拭出應事物之變觸目疏謬咎皆自取士夫望之又過何可當也加意之誨非甚憐愛我者疇肯及此已事不足復爲兄語所爲誠畔中道然而拯溺救焚之計有不暇顧拖泥爛額之患者傷亷一事寧無多餒於中忍而不辭無怪乎人士之紛紛也彊顏處此負負何言蒙警防之其敢不勉他有可以鞭其後者非左右焉取哉勿鄙夷之萬萬加賜爲祝承諭學不躐等之說某與家侄曽何足與知之察兄所安端不愧斯言也旣蒙鑴誨敢索言之以某所聞於不躐等者自明明徳以至於知所止齊家治國而天下平其序端如貫珠不可易也唐氏時雍之化蓋由此作焉古人以爲灑掃應對進退之於聖人道無本末之辧中庸曲能有誠之論豈外是邪學者昡於誠明明誠之文遂有殊途之見且誠之者人之道安有不由此而能至於天之道哉今之異端言道而不及物躬行君子又多味於一貫不行之嘆聖人旣知之矣可與學者未可適道所以曠百世而莫之明也信言果行夫子謂之小人之事以爲禮儀威儀待人而行不虛行存乎徳行不知何者爲等又將何者爲躐邪必以小學大學爲之等差則吾屬異於成童而下孟氏之欲自得之也果何物乎某於此不敢自謂知之然願學焉者也所識如此未嘗敢以告人明難瞞一掊擊之幸也輸寫以復來教將無甚類鬻之爲乎一眄丙之毋重吾過

與柴察院【瑾】

某竊謂天子明聖誠不世出之主然有治道未洽非有他故羣臣鉗黙太甚患事不上聞耳比某與趙俊臣來言邊鄙數事二人相爲先後其間𨿽有甚難合者數日之後靡不聽從由是言之臣下負焉多矣昨者濡須相語臺座不過請郡某未知所處今某補郡矣察院乃居言責之地回瀾浴日其復何辭惟今天下疵瑕未易毛舉要先正本然實良難察院謹重沈潛不勞多視尙口乃窮之戒某嘗與聞之𨿽然苦無功每緣不宻人之不宻凡以徇名苟以天下爲心行無迹出口入耳感合以誠金石可穿況玆血气之類事有成效何患世不我知惟無要譽之嫌乃可入也仲尼相魯未嘗以朴示人𨿽僣禮如大雩當時猶不暇去防意可見謂當師之察院方爲士類根抵萬幸念某陸陸比居郡曽無尺寸之補𨿽戴星出入日來漸覺省事然苦府廩空匱未知所以處之非惟望督其愚亦有幸雲天之庇矣郡學胡安定經始國家人物權輿之地於今只齋館在風化之隕甚矣念之如負芒棘更祈有以誨之

與潘文叔【友文】

某獲從端叔昆季遊願見之日甚久驅馳擾擾恨未承望玆蒙華翰之貺辱臨之以師弟子禮悾侗自視何敢當盛意邪繼今如不鄙夷略之是望示諭爲學之道某何足以知之過聽之求仰見好問不恥然而索金貧子終何以副所欲乎抑某聞之君子𨿽極髙明道實中庸虛受謙持之無有偏頗好惡自無不得其正之患君臣之義父子之親天理昭昭不容與易惟居之以平蕩持之以競業終身可以無畔其至要當有見必自得而後能安之也若以恬漠爲進某恐難乎應事於紛紜耳所惡於知正謂其鑿空無之說於此不與存焉承問之厪聊及爾耳斯道要非語言所及纎寸筆舌詎能冩方寸哉又蒙於某求師某學焉不足顧將何以爲獻懼塗公之耳目無以只復將命切幾照亮

答少卿舅氏書

某伏蒙嚴諭廟堂遲待之意下情感激何已某前在湖外辱丞相公見知於眉睫間非有先容之助一日之雅也此來旣蒙拂拭收召已復三被催札下材賤吏朝廷見待如此固知近時所無不竢舅教詔之然後識知防睠之厚某之所以牢辭固遜不辟四三者豈以丞相爲不相知故不欲就亦非輕信昨者傳聞之過有辭難之心誠思前日亡補秋毫已蒙增秩之寵設復容容冒進豈能有所禆益榮利之地非心所安人之多言亦可畏也區區所以干廟堂者良欲借重九鼎上關聞聽庶幾閶闔之內少知某非陸陸無恥貪昧苟得之人萬一他時事君儻或有所濟耳已再申省計在丞相度內必能諒察而俯從之信如朝廷顧遇亡已亦何惜曲成鄙志仕固求用某非甘匏系者也蒙問敢及不足爲他人道以某爲行詐者至祝至懇

復潘秀才必勝書

某聞士俯仰以求人不若修身而約處僥求而得位不若守道而安貧是故甕牖蓬樞原思誦而不輟豆羮簞食顏子獨樂而有餘夫二子之賢學仲尼之道是非無意於世志抗浮雲而厲世矯俗者惟所存者大固將以有爲耳執事鄕兄奮布衣之下懷濟時之策歷聘王公以求得意其誌略亦大矣抑某嘗聞之曰四郊多壘卿大夫之辱也居斯時履斯位任斯責者固當開幕府以下士辟東閣以禮賢汲汲營營惟恐失天下之士而無與成慮定功亦何敢傲當世之賢者士無官守無言責政當以道自處待時而動必在上者不若魏侯之於幹木昭烈之於孔明隆其禮聽其言亦不屑就之矣我國家取士之法不許以它求致國有庠鄕有貢苟以敍進靑紫可如芥而拾是𨿽未足以擬原思顏子之事然比之僥求而俯仰者爲有問矣執事鄕兄夫豈無意於此四年僕僕夫何爲哉願一思鄕巷之言自反之也國之鴻儒有若泰山先生橫渠先生者弱冠蓋嘗俱以防略歷幹邊帥爲執事之事矣得範文正韓魏公一語退而學道遂爲當世宗師在聖人之門將不愧於二子鄕使往而不反果得一官齒於轅門厠於赤籍二人埋沒久矣將何以名於世而況未可必邪某𨿽托在裏閭方逺官以糊口期云及歸計茫如顧且自悔自憐懼無以當盛意𨿽不敢自同先正猶思所以仰報鏗金之語大言無當執事鄕兄其諒之乎

復程秀才書【時行】

某聞之君子以道義爲重爵祿爲輕王公大人立乎人之本朝一嚬呻一呼吸足爲天下利病系生民之休戚而韋布之士窮居約處樂先王之道不求聞達於諸侯其相望爲甚殊而其實無異道苟在位者不能以身任道則爲士者誼亦不屑求知於人何哉道義之在亡而已窮達何有於我果能此道也則簞瓢陋巷靑瑣玉堂易地皆然夫何貴賤之有是則舜之飯糗茹艸與夫居堯之位又何加焉某不才爲貧而仕每以治無善狀不敢妄求知已間者當路有過聽者與某音容之不接聲聞之不通不以某之不肖而爲之剡章且附置以達時俗之禮通爲啟謝某不工偶儷彊爲數語而致其意焉語前所謂道義之交修者以周公之賢惟恐失天下之士而伊尹之任何以爲王者之師妄意士之所以自任者當然不然亦不足以爲士矣執事之於某初非牖問半面之舊又無研席論交之雅邂逅一遇貽我以書某讀其文望其容竊自知其幸也盛意於我良厚故敢因前書之語而請復之執事謂位卑則道不存焉又謂貴賤分殊而尊卑勢異此言之發似未之盡𨿽然亦前相望甚殊之意特未言道義之在亡而已在詩有必酬之誼故某卽之以相規橫渠之詩不云乎出異歸同禹與顏未分黃閣與靑山明道亦云統軍百萬曲肱飲水在其中矣此古人道義所在之驗願執事持之以自廣施之他日無負於今若夫某之作斐然之文胥失道眞何足爲執事道若以爲賢則某豈敢惟執事財察是幸

復張人傑學諭書

某竊嘗喜易讀之將數百過而弗知其際也夫以先天之卦見之三畫重易之象系之六爻天地之大昆虫之細與夫聖人之道先王之治君子小人之事工師卜祝之流幽而鬼神逺而造化凡有可推之數可形之象可行之事靡不備在此書微若書不可言亦求斯得之矣六經之義於易備焉以通爲足以盡之則太極之體未嘗動以定爲足以周之則作易之道變爲占是皆本諸吾身參諸天地擬諸變化可由而不可測者某安足以知之不知易而施諸民猶宵行瞽者也思得通儒而與之論未之能得執事不以某爲不肖惠然辱枉臨之貽我以書縱言而及於易也惟學有倫有要執事其知之矣善乎書之論政體也曰當仁明而通變捨是則爲姑息而苛察矣易曰通其變使民不倦此黃帝堯舜之治某何徳以堪之髙山仰止敢不欽服訓誨𨿽然切有必酬之誼故某謹布其腹心今夫喣喣之仁察察之明而後有姑息苛察之事信能仁並天地明等日月則何二之能有某學也未造乎此其能億二儀二曜之仁明若夫易之變通後世失之逺矣執中無方猶執一也苟知變而不知止則必若晉人之爲通大傳有之無思也無爲也寂然不動感而遂通天下之故變通之道盡此贊矣某甌東狂妄人耳焉知易道因執事之有是言也故敢及之至於易之爲書聖人晚學以無過以爲仁明而通於易也實非下走之所敢當書不盡言財察是幸

復龔秀才書

子路有言君子之仕也行其義也行其義則不俟乎其外者矣仕而道不行者近世以爲深患非有他也不能盡已之道固無以盡物也苟盡已以行道則凡自外至者有常態而吾所以應之者有常法無俟乎其外而天下之理無不得矣盡已之道夫豈它術哉亦在乎熟之而不學面墻蓋未之習也時習焉則吾固有之者卓焉而立乎內煥焉而章乎外紛紜萬變觸睫過耳而吾不爲亂則其於從政也何有此某朝夕之所願學而未能得者昏昏焉而以施諸事顧不悖哉伏惟祕省執事好學而知其要臨事而通其理惠然我顧而無私曲之問投以長牋而爲治民之說凡某素所願聞而不可得者稔聞而熟見之如擊蒙昧如發丰蔀其爲賜也豈兼金之況哉以觀其學之所到知不如斯而已信能進乎此道則於異時之政將見其有及物之惠矣𨿽然仕而學者恆有單聞之患學而仕者其於人情必得勢使然也某不幸而寠仕而未能有學視執事者學而未仕其於盡已之道猶霄壤之爲間也尙惟不已斯道充其所學日新達徳而知我之爲戒待時而動不亦偉乎某不敏切慕古人相成之誼惟執事財察而加勵焉幸甚

浪語集卷二十五

欽定四庫全書

浪語集卷二十六

宋薛季宣撰

札狀

上諸司論金牛置尉札子

契勘本縣金牛馬迹靈溪賢庾符石五鄕在本縣南隔絕大冶縣界一百三十餘里阻水帶湖東北抵永興大冶縣界西南江夏咸寧縣界直南接連洪州分寧等縣幅員凡數百里居數路之衝商旅往來最爲徑便近嵗以人煙稍盛而無官府遂至盜賊充斥不住作過巡尉聲迹相逺無緣敗獲數邑界內民不安處某伏見金牛鎭舊有監官一員紹興初以荒涼減罷今來本鎭人煙近四百戶市井比之本縣大段翕集而酒務買撲一嵗止一千貫若分本縣弓手之額招三十名創置南尉一員兼監本鎭酒務盜賊煙火公事非惟可以整葺鎭市遂可彈壓南鄕盜賊利害甚明欲乞鈞慈詳酌建置使千里之民自此得以安迹如蒙施行卽乞就撥都統司廢罷酒務以爲廨宇本州本縣各爲量借酒本俾隨息錢解納鎭尉請給令本務管認舊來所收土稅卻行住罷酒息之數止以貫撲爲額除少少寨屋須當以漸經理旣無分毫騷擾而數州界內盜賊自此遂當衰息委是公私兩便乞賜施行

上王守議後服札子

上僊皇后奄棄六宮在率土之情共難堪處某輒有管見上論節文之末不敢露言賓次惟所采擇某竊覩尅擇官狀選定初十日申時發哀不知本州舊事如何然陰陽家者流使人拘而多泥禮聞朝晡入臨晡而不朝不可也如以十二日晡釋服則是闕一朝臨今於漢氏權制不應重有加損禮失之薄寧過於厚若延至十三日復有四日之嫌昔明道先生嘗遇國喪江寧官吏欲以三日之朝免服明道曰服當三日也玆事體大前輩謹之如此在郡府不可不察有如制服未具則𨿽移日可矣某舊蒙恩庇之厚於今不敢忘於大君子之門敢以姑息爲愛知公禮重故敢言之伏几審處而行如鄙言有可采納則乞直以臺意處分甚幸甚幸

上王守論絕戶田租札子

某竊見四邑各將去嵗水死之家田畝所收糓子不以立後塟送除官收三分之二外又拘逐人合得分數穀子官收一年旣從官收自合除放苗稅目今夏料不住催理兩無所出符帖紛然計會枝掌貧者先受其獘切緣風水之後立後之家初無畱財爲之數並收葬者不過惇子孫宗族之誼先以已物爲之殮葬失其屍者亦爲祭享薦拔而官司除附撿括費用百端莫不指準今嵗田租以償其費去嵗唐郎中奏請皆給全產是固聖朝美政而監司之不知體者橫議沮格至今爲梗官司又爲此舉其何以堪立後之家目今爲之俱困咸謂樂淸顏宰實爲倡始怨謗嚻然防之職司未必不由於此卽使去嵗災變不作言賦者亦欲取此物邪爲政患無恩惠及民其可幸其災而求倉廩之富虐遺孤以爲利哉意者利未入於公家必且聞於朝路是在仁政不能無累竊恐寄居見任未有爲臺座言者伏惟勇義安仁聞之必不能已也伏乞臺慈特賜湣念卽作訪聞行下止從分數官收仍命官收之田不復催其常賦無人耕種之地官租常賦並從蠲免爲惠甚大如能更賜存防申明唐使之請庶使爲人後者不失先人之業是在主上必樂聞之此議發於守臣聽許必速陰徳尢大惟臺座更審圖之趣詔有期伏願當仁勿遜捐小利以成國家美事此百世利也伏惟軫思幸察

上臺諫札子

某聞鼠慿社木莫可灌燻蔓艸難圖當鋤芽蘗恭以主上英明神武抗志有爲漢祖唐宗未足爲輩治效久而不著天下莫知謂何靜思其所由然微傷小人之蔽然上明並日月去邪不疑察梁珂之姦而逐梁珂察龍大淵曽覿之姦而逐龍大淵曽覿睿斷英發仰比天之聰明然而小人實繁難退易進驅之或去旋復踵來其始甚微辧之常晚近者道聽途說有武臣王抃者象胥輩耳以邊事進其心未易測量比嘗屢使軍前或不出於朝命自謂天子訪以人物無識知者往往趨之間見廟堂分行窺伺持反覆兩端之說幹君相謀謨之地熒惑主聽居之不疑𨿽未必盡如所傳不可遂謂言之者妄此聲之出不爲無累於聖徳萌芽不翦將恐或害於斧柯在崇寧中初遣童貫使邊不由宣敕處分靑唐旣啟惟亂之階視往者之所爲來事當益深戒矣某嘗學易觀乾坤復剝否泰之象知君子小人之進退其實相爲盛衰消一陰爻必一陽來於內惟今患之大者莫如左右小人一去一生何損於數消復之道惟須君子國家以心腹寄之二府二府未有見幾之人就能知其爲姦不過气沮而止臺諫上爲天子耳目其可寘不言乎及今攻之尙可爲也它時聲熖赫烜怪以自神黨附成羣交亂四國𨿽有拔山之力若五丁如彼何哉天下推本其所從來必將追過當言責者觸邪指佞不可以後於他人某官以道事君願賜省納圖難於易以幸社稷蒼生屍祝代庖某不敢逃逾分之責死罪死罪惟幸之

上王正言札子

某永嘉鄙人也生於海陬斥鹵之地素乏朋友磨礱之益直緣糊口不給借蔭而仕不敢齒於士夫之列然於天下賢人君子未能無慕苟有幸會未嘗不請見焉玆蒙朝廷過聽薦被旌拔閱嵗有半七辭不獲懼涉詭異之迹彊顏此來濫叨京職之除媿極而畏自抵都下卽聞正言重望賢徳且恬進取要官罕識其面每以得侍同朝私喜趨造往復竟未及見方謀親請教誨伏承天子旌識英俊不次超擢榮登諌職善人之慶啟沃之際人士悚服未見施設旣已風動四方宗社實幸蒼生實幸某間者𨿽嘗修敬門下伏蒙顧遇甚寵自念庸逺𨿽懷請益之願竊有援上之懼不敢數詣賔館頗聞臺慈逺鑑亦埀與進之意內顧無以取此未敢行自獻竊勝感激私情不避僣越輒效一得之見未見顏色幾度外期之求進門墻願自玆始某伏聞無爲軍教授沈淸臣者比緣正言進用敢以曲士之見狂妄有言沽激云云無所不至等之蠅蚋在寛洪當不之責爲祠祿禮則宜之九重重道尊賢於淸臣不可無罰下之天獄所以風示天下是則君臣千載一會顧知之者少耳以某愚見在主上在正言者固已曲盡淸臣言𨿽無狀要爲獻納於時斥之逺方體自應耳付之刻木聞者不能無疑建請寛之惟正言爲當然耳淸臣於某初不相識聲聞略不相聞其人賢愚某亦未知端的非爲淸臣者意正言遇合方始不當緣已罪人之言將使後謂士不得言始於今日其於門下國體所關不細況復放言橫議士俗之常寛之益足以見君子之兼容罪之亦殆無足快不識仁者之見或有取於斯乎且犯不校者顏淵之事王猛殺樊世興之譖已也何足爲盛世道哉彼吾詈而吾寛其罪此裕徳之盛以直報怨之翹翹者惟正言念之某狂瞽冒聞死罪死罪密書字不謹正惟大度容之得非臺意施行毋以告人大幸

武昌休官白郡札子

某契勘本縣當天下孔道靖康之際實爲兵衝鐵官鼓鑄之徒無非天下亡命故罹兵禍眎諸縣爲最酷今主戶𨿽數百皆東西南北之人累政失於拊循將不堪命加之比嵗力役不能自存縣賦至微不給上供之半吏官給俸賔旅傳食至亡一錢粒粟可以枝梧自某到任以來朝夕疲瘁𨿽心勞撫字亡補秋毫而鞭箠盈庭虐害滋甚仰愧俯怍無以自容伏蒙某官推仁防之心曲加庇覆殆將一稔未嘗馳一介下縣追須區區之心謂可受恩終任不圖事與心戾橫賦踵來車船畢工逺作營舎木植離岸卽科經總制錢補解未終又爲和糴民羸如許其何以堪固知作事有端非郡府之意也然才單力弱粗嘗學問政而知慮不周顧此一方山澤竭矣又爲此舉民必流亡國之憂或大於此乃心憒亂恍如病狂已具狀乞備申請賜骸骨如蒙終始之惠聽以周旋誓畢此生不敢忘徳重念某官情素薄自分甚明初蔑寸長可以從政力云不足非敢憚煩敢控哀誠尙幾痛察

再白郡札子

某十五日以心气惝恍不計僣差狂率有請日虞呵譴之至俯伏以俟今數日矣迄未蒙府之報命豈眷憐素厚而難其請邪將以爲詐而不足聽邪某之所以朝夕狂悸而不避再三之凟也伏念某賦才譾薄仕宦固非本心姑欲一試所聞庶幾少有所濟力微而廢謂之何哉誠非敢犯臺嚴亦非干百姓之譽一身之計端有在焉蓋某爰自之官非惟身自廢學一兒一侄皆失從師眷先人之遺書久貯箱篋鬰蒸蟫鼠之患惟日憂之矧樗散之姿雅多閒放讀書之外問不及家托庇於玆遂有官守之責事無巨細不敢不盡其誠以此勞心殆成糜潰屯營之役一起歸思乳柑政黃不能自已以周易筮遇遁之旅以爲此意可以質諸天地神明故斷之不疑請辭而去亦嘗妄有所作不敢冒昧投陳而此及之丐察其非詐耳竊念某故鄕尙逺貧乏爲甚坐食於外饑寒且將及之如蒙蚤賜備申得遂其志啜菽飲水皆執事之賜也云云

被召辭免札子

某淮三省樞蜜院札子奉聖防召赴行在竊以命召小臣禮無俟駕進退之際關乎立身與其貪冒以事君寧若省躬而辭命伏念某不學墻面才乏寸長慿籍賞延爲貧而仕再辟藩府亡補秋毫調令武昌亦欲少效萬一交政無幾卽際邊興外則荊州起營信陽陸運內則供贍徵戍惟日相仍百役並興無須防暇加以盜賊多有風塵數驚以千戶之羸氓應無涯之師役𨿽心存撫字實惠何施而政急催科滿目瘡痏學不素講臨事乃知其累每一念此芒棘在懷間者調補掾曹𨿽爲合入差遣良以治獄事省可以專志一官撥置之餘乘暇得以爲學庶幾它日尙可有成朝端過聽而舉之甚非愚分之所當得切惟主上天資英鋭方大有爲朝廷之上英儁如林如某駑鈍之資徒知撲拙自守學不足以成已故於應對進退皆非所能必恐進見之間儀容疏野無以仰承淸問上當君相之知伏望鈞慈特賜矜憫許終今任就其卒業之志他時有以見君某不任惓惓之誠俯伏候命之至欲乞敷奏施行

再召辭命札子

某準尙書省札子奉聖防令赴都堂審察竊以間年再召殊異乎常倫顧影多慙豈加於曩日只可循墻以走難從不駕之行伏念某才不逾人學非適用仕之借蔭祿以代耕曽微一善之可稱以得九重之過聽弓招下逮取諸選調之中扆座爲前擢眎王官之列顧雨露艸木之恩非薄如海嶽涓塵之補則亡下拜靦顏迄今汗背敢謂下才之樗散旋蒙命召之鼎來得之若驚睠前增媿在進退而惟谷誠若古人之言不往來之憚煩竊懷友朋之畏所願廟堂之俯察許遲縣邑之終更尙冀修爲以圖報稱某下情無任惶懼戰栗俯伏俟命之至伏乞鈞慈特賜敷奏施行

上大理寺長貳札子

某玆者叨冒誤恩備數簿領月十一日赴寺供職本防卽無人吏𨿽供職文狀亦是自行修冩當時惟有胥長二三輩至直舎參謁並不睹羣吏之面本寺之籍深所未曉遂求教於判寺莫少卿伏蒙諭以本寺之制左斷刑右治獄自少卿丞正評事而下皆有分職獨主簿不然凡文書之期會簿籍之勾攷在兩司者悉當兼掌此職不修久矣可呼問知雜吏某亦詢知本防舊例差破人吏一名意者知雜一司職當關領尋呼知雜司者問以職則曰無事問以吏則曰闕人且言寺簿不治文書但請十日一至直舎簽押簿歷某欲一見簿歷則又泛然不應竟無一事不免逡循出局某來自逺外誠不識朝廷事體切詳國朝官制以長貳綜領大綱不可自治凡目故設主簿専職勾校內之寺監外之縣邑小大𨿽異所掌宜同則凡應干行遣期程及簿書銷注之屬其事無不當預稽違漏落責有所歸簿歷有當十日一簽亦有日當攷視者主簿之職況不秖此今也不得知其條目𨿽廢簽書可也張官置吏恐不爲是虛設胥輩惟恐主簿之得舉其職也故多方壅蔽不示之籍將使不得輒有所問不與之吏將使不得輒有所爲防意甚深察此可見某無狀仕實爲貧廟堂過聽處以在京職事期待之意寧古乘田委吏之比有如本職不得效其區區媿於前人多矣仰惟主上勵精爲治盡心庶獄刑寺之職所系至重他官祿仕可也此豈苟祿地邪綜覈之朝責以名實之效失職至是將何辭以對乎長貳勉以職事之修交逰望以職分之內其所爲不能稱事有奉身而退耳伏惟臺慈鑑念詳思所以處當其宜某責重位卑不敢不告伏乞臺察

請祠申省狀

準敕授前件差遣續準尙書省札子三省同奉聖防令赴都堂審察某竊伏自念嵬瑣之質術業淺陋已嘗賜對亡補徒冒寵榮材能不易於前人問學無加於往日而復容容昧進非心所安輙敢上干堂陛之嚴屢伸終任之請仰蒙廟堂眷私惇促至於數四恐孤所以期遇每欲進而趦趄𨿽惓惓之誠久之頗見幸察而由衷之懇彌年尙未聽從今常熟縣見任人趙善括去替在一兩月間某以有上項恩防未敢専輙前去之任更合申取朝廷指揮竊緣某比嵗以來得疾異甚精華日耗大懼損生所授號劇繁難必不勝任況又家貧累重待闕十年久客他州非祿無以糊口伏望僕射相公參政鈞慈矜憫特賜陶鑄祠廟差遣一次庶幾少安微分養屙之外得以盡意學業或備異時器使之列須至申聞者右謹具狀申尙書省伏望檢會累申札狀特賜敷奏所有昨降審察指揮欲乞更不施行謹狀

再辭召命申省狀

準尙書省札子奉聖防令赴都堂審察某尋具札子申僕射相公參政府乞終常熟新任未蒙施行再準尙書省札子催某疾速起發前來須至申稟者

右某伏聞人有常言小官不當辭命竊謂心之辭遜不在官之崇卑當辭而不辭者貪也可進而不進者僞也惟貪與僞何以事君其有誼或可辭禮未容進均之失也寧僞無貪伏念某素乏技能蚤蒙薦對備嘗罄竭無益聰明沓冒寵榮秪深媿靦方期下邑少效秋毫何賢於人弓招洊及庸敢爲僞請固以辭且某才不加長學非至到彊揠其智則固何堪遷就其言又所不敢縱蒙審察豈過前時如某之流世固不乏進爲貪也孰以爲賢使某得爲天下知退之人實可仰副朝廷勵俗之意此某所以不避小官之嫌輙冒尊嚴而進再三之凟也謹具狀申尙書省伏乞檢會某前此呈札特賜敷奏俯從所請施行

札子

某才非適用伏蒙廟堂睠然無已再賜促召有此遭遇豈敢自愛然某牢辭再三非狂則詐𨿽愚不肖何忍自棄如此蓋聞大臣致君進人爲重士之取信系乎亷恥周公寧以戱封諸侯開成王不敢玩人之心酇侯不難身追亡將移髙祖慢士之習竊原二公之意不在一時之得失其所以感動主聽惇奬士流周漢之隆實基於此故某以爲上方登用賢宰不遺纎芥之善凡百臣下焉可妄自菲薄奔競速售以累至公之舉某敢爾辭遜亦欲有以仰報期待之隆已具狀申朝廷伏乞鈞慈鑑察並賜檢會某前此呈札特敷奏之蚤賜聽許庶幾小人得以安分於下異時圖報誓不後於他人某不任區區之誠俯伏俟命之至

又狀

先準尙書省札子奉聖防令赴都堂審察某嘗再具札子並狀申乞敷奏請終縣任未蒙俯賜聽從節次三準都省札子催某疾速起發前來湏至申聞者

右某伏自念無一毫長誤蒙君相過聽間年再召某豈不欲進而復逡循退避近於不情某非敢自賢固非憚事亦非敢有欺世盜名之意內省不稱故趦趄而止爾卽某無嗛於志其何敢久違朝命寧欲以棲遲偃仰自爲髙邪伏蒙廟堂好賢樂善之心有加無替每一辭遜促召已班螻螘微誠屏不上達陶鎔槖籥之意於某則厚矣非愚不肖拳拳懇懇所欲以事君上者也曲成其志非明朝廷惡所望之故某不避再三上干堂陛之嚴期於得請而後已也謹具狀申云云

湖州請祠札子一

某輙瀝誠懇仰扣鈞嚴伏蒙恩授前件差遣自八月初四日到州交割職事訖經今四月竊緣本州系是近輔大藩前此無非重臣名徳臨鎭某資歷素淺加以綿薄之才誤蒙超擢使令甚願勉防駑鈍其如力小任重鞭督不前無以塡服同僚不能芘覆民吏帑廩空竭曽無術以捄之設若屍祿彊顏積久必致曠敗上負主上臨遣訓飭下貽郡人之患捫心知媿夙夜靡遑不免控告廟堂乞賜陶鑄宮觀若逺小州軍差遣一次庶安愚分免致坐占窠闕有妨郡政欲望鈞慈特賜敷奏施行

二

伏念某自去嵗十一月間以本州畿甸名郡非某愚賤所以安處加之財賦窘乏曽無術以捄之累嘗具申丐陶鑄一祠祿庶安愚分免致久占窠闕迨今數月不蒙卑聽已窮五技汔無寸補錢粟益以窮匱百爲彌更費力日𨿽痛自鞭防食息弗暇心力單耗宿疾又作升斗失血略無痊瘥若不瀝誠申防大則一郡不理在已亦須委頓公私兩有未便厲如燻心欲乞鈞慈俯鑑其衷檢會前狀卽賜化筆差注祠廟差遣一次得以就閒養治勉彊進學報在他日無有面墻之累淩犯崇威某無任

浪語集卷二十六

欽定四庫全書

浪語集卷二十七

宋薛季宣撰

解讀

辯書跋

解

皇極解

洪範九疇次五曰建用皇極次皇極於中數九疇用中於建也堯舜之禪傳是中也孔顏之學明是中也自章句之說起洪範爲菑異之書儒者間以意明之其已駁矣無證而民不信故君子難言之𨿽然極之敷言帝之彛訓也帝訓不明於天下走病焉敷求厥中顓以經學爲解

大中所謂命中立而百順備矣各正性命民之中中以生也率性之謂道中非自外至也於時保之莫匪爾極也洪範曰皇建其有極斂時五福用敷錫厥庶民惟時厥庶民於汝極錫汝保極人之過也各於其黨人能道非道人也是故立之斯立道之斯行綏之斯來動之斯和無入而不自得者惟不害者能之天理之滅人欲害之也反身而誠至誠則無他事矣百爲事守造次必於是顚沛必於是而後可以弗畔執中之道無他拳拳服膺而已矣洪範曰凡厥庶民無有滛朋人無有比徳惟皇作極凡厥庶民有猷有爲有守汝則念之子言之可與共學未可與適道可與適道未可與立可與立未可與權君子之於天下也無適也無莫也義之與比孟軻有言所謂大人者言不必信行不必果惟義所在執中無權猶執一也是故識輕重之爲貴識輕重則知權矣君子之時中時中爲權君子所過者化所存者神上下與天地同流夫大受者不可以小知也洪範曰不協於極不罹於咎皇則受之語中徳之盛也性無有不善心無有不正存心養性所以事天也爲仁由已而由人乎哉復其見天地之心不逺復無祗悔一日克已復禮而天下歸仁焉一言善而千里之外從之是集義所生也洪範曰而康而色曰予攸好徳汝則錫之福時人斯其惟皇之極道不逺人在推其所爲而已有一言而可以終身行之者其恕乎已所不欲勿施於人我不欲人之加諸我也吾亦欲無加諸人夫子之一以貫之非多學而識之也所貴乎坐進此道詩不云乎人亦有言柔則茹之剛則吐之惟仲山甫柔亦不茹剛亦不吐不侮鰥寡不畏彊禦故大人正已而物正修身而天下平洪範曰無虐煢獨而畏髙明人之有能有爲使羞其行而邦其昌富有之謂大業充實之謂美淵泉溥博而時出之有本者如是也古之欲明明徳於天下者必先修其身欲修其身必先正其心欲正其心必先誠其意意誠而後心正心正而後身修身修而後家齊家齊而後國治內外正天地之大義也一正家而國定矣舜刑於二女文王刑於寡妻至於兄弟以禦於家邦身不行道不行於妻子洪範曰凡厥正人旣富方谷汝弗能使有好於而家時人斯其辜有諸中斯必形諸外是故誠之爲貴誠之不息則著著則通通則放乎四方上下而凖不誠未有能動者也故曰不誠無物洪範曰於其無好徳汝𨿽錫之福其作汝用咎子言之道其難行矣乎智者過之愚者不及也賢者過之不肖者不及也中庸其至矣乎民鮮能久矣舜執其兩端而用其中於民兩端非執一也其爲物也不貳則其動防不中在舜之命禹曰人心惟危道心惟微惟精惟一允執厥中人各有心知微之顯則本心灼見而中一之見矣洪範曰毋偏毋頗遵王之義【讀如俄】毋有作好遵王之道毋有作惡遵王之路毋偏毋黨王道蕩蕩毋黨毋偏王道平平毋反毋側王道正直會其有極歸其有極天不言而四時行百物生以行與事示之而已聖人代天理物修辭以盡意知風霆雨露之無非教也則可以言天矣在易恆之繇曰不恆其徳或承之羞故君子言有物而行有常有常之吉不言之教也洪範曰曰皇極之敷言是彛是訓於帝其訓人無有貴賤道無有髙下不獲乎上無以使下不獲乎下無以事上中極之道立九經以行三徳者也故曰欲爲君盡君道欲爲臣盡臣道中其天下之道本乎記曰喜怒哀樂之未發謂之中發而皆中節謂之和致中和天地位焉萬物育焉不能達之天下而可乎詩云文王陟降在帝左右不識不知順帝之則又曰夙夜匪懈以事一人豈弟君子民之父母於乎其有進於是夫洪範曰凡厥庶民極之敷言是訓是行以近天子之光曰天子作民父母以爲天下王

讀

讀天問

走讀天問篇而後知天之大與離騷之本防以爲楚辭之學本諸天問猶乾坤之爲易周召之爲詩於傳則說卦序詩易詩之道舉矣夫髙髙在上日月星辰之所燭風雷雨露之所作此天象之可得而見兒童女子無不自已知之者至天之所謂髙髙日月星辰之所爲昭昭風雷雨露之所爲升降沸騰𨿽聖人有所不道況又其逺者乎仁如伯夷未免首陽之餓盜跖之暴病死河東質之常情非其理之正則離騷之作端致意於斯云蕩蕩乎民無能名焉玆天之所以爲大屈原爲是興問栁宗元爲之天對何哉傳曰畫蛇而安其足宗元爲似之

讀玉莽傳

三季以降王天下者非有徳英傑之士智足以兼天下而仁能守之者皆足以創業詒後漢髙光武其人也新都侯莽之英姿傑出夫豈髙光等輩徒以漢自武宣以後上用剛嚴爲理重以元成亡道孝哀很悖而文景之澤未厭於民未斁於天將舉小宗代之是故國統三絕慢蔵誨盜莽借椒房之勢托宰衡之重竊先王之傳器詐極道窮而舂陵宗室因折箠以笞之矣觀莽竊六經以文姦言幾於用智以籠其民者讀其所爲大誥訓典一皆竄易古書之文其將及誅猶曰天生徳於予漢兵其如予何是眞泥古不通姿非英物審矣居然已足以敗況天人之棄乎拱揖而能盜取神器劉氏之所以不亡者歟辧

知性辯示君舉

命天稟也性人稟也道者天人之交際也孔子蓋罕言命性與天道不可得而聞矣在古論語亡之命矣夫不知命無以爲君子言命止爾性相近習相逺也所謂不可得而聞者旣難言之殆未可以言言之也又可以言知乎易說卦曰窮理盡性以至於命非無事也理窮性盡而命已至矣子思論天命謂性而卒之以無聲無臭率性謂道而繼之以不可須防離於性無所復道玆微防也孟氏論盡其心者知其性知其性則知天猶是言也其曰盡心知性宜非識知之謂曰性無有不善將未免乎以謂知之也無分之論性惡之說由是起曰善惡混果知之乎其曰堯舜性之則天下誰非性者曰君子不謂性命則不可奪矣夫子於命而言知命於道而言知道於性不言知性夫命與道猶可以言知者命有天人之分【去聲】道有時措之宜不可不與知之性者命之在天行而爲道知命與道則性可由窮理而盡又可以知言乎文王不識不知順帝之則性之盡也仲尼知命不憂盡性何疑命之至也孟氏醇乎醇者其語自性善而下未免疑乎駁也斷以聖人之學可以黙而識之異教論以眞空非知命窮理之謂玆儒者所以不道夫何責焉

河洛圖書辯

易系天垂象見吉防聖人像之河出圖洛出書聖人則之其言蓋有敍觀之以理無晦也說者或謂河圖洛書本皆無有聖人爲此說者以神道設教也是非惟不知聖人則不達不言而化之義烏足與較是非理道哉或者又以爲當伏羲之時河嘗出龍馬負圖自神農至於周公洛水皆出書此則似是而非無所攷徴就龍之說成無驗之文自漢儒啟之百世宗之徴引釋經如出一口而聖人之道隱巫史之說行末世闇君洎夫亂臣賊子據之假符命惑非彛爲天下患害者比比而是聖人憂深慮逺肯爲此妖僞殘賊哉蓋亦有其說已傳注求其事而弗得於是乎托汗漫以駕其迂誣𨿽知惑世誣人不暇防也且聖人之作易仲尼固已於大傳詳之大傳無文其可鑿以胸臆就如其說垂象爲象降自天乎走嘗切痛之爲反復以思之者更嵗推之久究之至而後乃得之傳不云乎伏羲氏之作易也仰以觀於天文俯以觀於地理觀鳥獸之文近取諸身逺取諸物始畫八卦圖書之說從可知矣夫易之有卦所以懸法也畫卦之法原於象數則象數者易之根株也河圖之數四十有五乾元用九之數也洛書之數五十有五大衍五十之數也究其終始之數則九實尸之故地有九州天有九野傳稱河洛皆九曲豈取數於是乎春秋命歷序河圖帝王之階圖載江河山川州界之分野防緯之說𨿽無足深信其有近正不可棄也信斯言也則河圖洛書乃山經之類在夏爲禹貢周爲職方氏所掌今諸路閏年圖經漢司空輿地圖地裏志之比也按山海經所言皆地之物產鳥獸虫魚艸木之屬其古史職方之意歟仲尼所言幾不外是其曰河洛之所自出川師上之之名也走不能逺引請以官儀爲徴凡今古官書之所爲名稱者必以某官司某郡國自謂而後具其職官如春秋他國之事漢官府上尙書其傳於人書於史亦第稱某所行某事言某事上某事而於其職事皆略聞者皆斷然不惑者以官司郡縣必有主之者非能自爾也然則圖書爲川師所名何獨至古而惑者哉或曰是則然矣圖與書奚辯曰圖書者詳略之云也河之原逺中國不得而包之可得而問者其形之曲直原委之趨向洛原在九州之內經從之地與其所列名物人得而詳之史缺其所不知古道然也是故以書言洛河則第冩於圖理當然耳昔者周天子之立也河圖與大訓並列時九鼎亦寶於周室皆務以辯物象而施地政所謂據九鼎按圖籍者也仲尼作於周末病禮樂之廢壊職方之職不舉所爲發嘆鳯圖者非有他也龍之說果何稽乎第觀垂象之文其義可以自見

晏子春秋辯

聖人之道不掠美以爲能不瞽世以爲明善者從之非者去之要在乎據中庸之道以折中於物而不以已見爲必得此其所以大而無方也栁子厚辯晏子春秋以爲墨者齊人尊著晏子之事以增髙爲已術者其言信典且當矣𨿽聖人有不易走見而喜其辯謂其所自見誠有大過人者晚得孔叢子讀之至於詰墨怪其於墨子無見皆晏子春秋語也乃知子厚之辧有自而起嗚呼若子厚者可謂掠美瞽世也與使孔叢出於其前子厚不應無見如在其後出則大業書錄具存抉剔異書扳從已出謂他人弗見取像攫金之子不可謂知子厚妙文辭者尙亦爲此剽竊之患厥有由來矣孔子曰知之爲知之不知爲不知也然則君子誠其所知闕其所不知而後爲眞知奚錯必妄

辯管子

走讀筦子書雜篇觀其纎巧權詐變見兩端要多放利愚民上欺天子下傾同列務彊齊國而非遵王之道仲尼之稱管仲曰人也桓公九合諸侯不以兵車管仲之力也微管仲吾其被髮左衽矣仲而爲此其民不可得愚將見人人異心諸侯瓦解齊不得霸周不復王中國裂矣何九合之有哉以人許之則管於人情非他道已孔子謂桓公正而不爲譎管子𨿽有是說將何所復施守正而譎行之且非不譎之謂桓公猶不是用而仲爲之者乎往行前言當以孔子爲信今夫管氏書者出戰國從衡者流求售其書雜之夷吾云爾夷攷其說皆非實事孟子不爲管仲端有以哉左氏敍桓公以蔡姬興伐蔡之師亦信書之過

辯李廷珪墨

黟墨二枚其制撱前平後面爲香字不正銘曰歙州進務官李廷珪�文有隱起交龍挾之銘曰保大元年正月七日奉防造初外舅祕閣鎭郢故相申王以墨餉爲螺累百數李墨不能什一舅均之僚屬時走用幾要從事幕府與受一螺舅得一螺亦以相與後十年走蒞樊楚梅雨旣濟視篋中舊物探囊見墨念舅已修文地下縣又荊州下邑爲惻然感動因考見其事云按史南唐元宗保大元年嵗在癸夘當晉帝天福八年距今紹興嗣三十二年壬午歷年二百二十其嵗正月庚辰朔七日丙戌實烈祖升元七年也烈祖殂以二月庚午元宗以三月己夘朔踐阼攺元保大則保大元無正月廷珪父超本奚氏自易徙黟賜姓於唐不容在烈祖世元宗貶號出顯徳之後墨銘奉防皆大不同舊稱李墨蓋玉質犀文投之水中經年不敗書紙數十耗不二分今又未必盡然本朝剏墨寶堂裒李墨寶蔵幾盡秦氏所得尙眾𨿽權門容或有此然亦已多事之不然無足多辯走常患近世墨工凡下未嘗知有膠法如潘衡蒲大韶輩墨研未半已膠敗不可復使惟黟人吳滋墨法近古典刑尙在然嗜酒不自知貴聴人竊取其名眞滋所爲已足貴重膠不易敗惟滋有之誠以滋墨校今所蔵其肌理膠煤略皆相似李墨但加膩耳斷知墨爲滋造而滋之名又爲小人竊而有之扁鵲盧人而毉多盧祖李氏墨官而易多祖李盜名欺世知庸有極哉安得潘谷之徒與之共論形模之外易耳目之翫以求制作之正乎走固爲秦氏欺而秦氏亦未免見欺於世可爲太息端午前夕燈下書

書跋

書古文周易後

古易經二篇彖象文言系辭說卦序卦雜卦總十篇以參校別異同定著十二篇皆已刋正可誦讀也道徳久矣書存而著可卽之見道者聖人之遺經遭秦絕學舉煨燼無完書惟易號數術家故獨免而傳後包羲之卦文王周公之辭仲尼之贊於是乎具在天豈有意斯文哉何其保之之固也他經𨿽妙難擬要皆自易出也夫禮樂王政之紀綱詩書春秋其已事也凡名數聲音性命事物之理非易無自見也六經之道易爲之宗故他經亡而易傳不殊其書之存也假易亡其數卦其害將可言哉天之所以相後人何如其切至於六經大難之際乃易保全之而人有重不幸者易師爲之也夫易之爲書廣大悉備盡天地萬物之道者也辭占象數皆其一物而易師者析之以教𨿽互有啟發於義駁矣易道之隱其肇玆乎且八卦條陳六爻咸列系辭其下易之教也仲尼贊述其義未嘗不錯以成文分系卦爻非其防矣欲明聖人之意舎故書何稽乎是以差次其書盡復於古古文不可得見故以正寫之判文言爲二篇象有小大之別易經無義不足辯焉惟文言一篇舊失其序𨿽先儒謂次彖象或以爲次系辭以理言之皆非其舊夫乾坤易之門也非干坤無以見易故以文言起之而系之彖辭象若系辭之後恐非必然先儒所云蓋卽今文以求古也今文布彖象卦爻之下故文言不得不居後非元在後也𨿽然不敢以已見爲必得姑從其近是者之次以待後之明哲若夫傳注之失得在所不論

書詩性情說後

走述詩反古說州人項頔用中不吾與曰子今人也爲古詩傳安知古之不如今也而以反古爲說不亦虛乎走初不入其語久而思之曰用中之言正中吾過夫人者中和之萃性情之所鐘也遂古方來其道一而已矣修其性見其情振古如斯何反古之云說項規吾過不亦宜乎更以性情名篇而書其後曰情生乎性性本乎天凡人之情樂得其欲六情之發是皆原於天性者也先王有禮樂仁義養之於內慶賞刑威督之於外君子各得其性小人各得其情於是時也君臣訏謨廟堂尊徳樂道其民養老慈幼含哺鼓腹雅頌之作不過冩心戒勸告厥成功而已後王滅徳而後怨慕興焉於書虞之敕天元首夏之五子之歌於詩豳頌雅南皆是物也言之不足至於形容歌詠有不可以單淺求者此二南之詩爲先王之髙防上失其道監謗旣設道路以目雅風世變觸物見志往往托之鳥獸艸木虫魚是非盛世之風有爲爲之也其發乎情止乎禮義吟詠以諷怨慕之道存焉仲尼參諸風雅之間以情性存焉爾危行言孫將以順適其性而用之利導五諫以諷爲上玆其理也周士賦詩見意騷人逺取諸物漢之樂府托閨情以語君臣之際流風余俗猶有存者諸詩家之說變風變雅一諸雅正先王之風意怨謗爲性情指斥言爲禮義近求諸內自有不能堪其事者逺又不能參諸楚騷樂府之意其何性情之得而又奚以上通古人之志用情正性古猶今也然則反古之說未若性情之近也曰性情說古人其舎諸

書莊季綽揲蓍新譜

聖人之道行於古聖人之法具於經學者不務窮經泥夫師說故聖人經法則晦以不明士當以經爲據依斷然不惑於習略去眾多之論以盡其心夫然後聖典森然無不得也易六經之源委也作易之道始於揲蓍其法詳著系辭可按以攷也自脫於秦火師法紛綸而經闇不通舉世防知攸定士眂先儒爲用久且不疑旅出一途而蓍法隱矣揲蓍新譜毅然易大傳之從始謂一三爲奇二四爲偶得奇偶之正無偏頗之失契於經防有足多者其引徴以張轅揲蓍之法可以爲審矣而師春氏說又略與符同其法用蓍四十九莖總而把之以意中分扐一小指間四揲之第一指揲餘一二足滿五餘三四足滿九第二第三指揲餘一二足滿四餘三四足滿八四五爲少八九爲多若三多老陰分爻交三少老陽重分兩少一多少陰拆分兩多一少少陽單分是法最爲近古然而餘二足五餘三足九與張氏說皆不與易通走嘗聞巫山隱者袁道潔先生言特暗與莊氏會第以四八爲多爲未盡走甚疑而參攷之惟防數爲不易何則幹之防三十有六坤之防二十有四莊氏防恆虧二袁氏則奇差而爲耦矣以知莊氏之說容有未當何哉系辭之云蓋十八變而成卦夫爻一三小變六爻而數通矣不必皆大變也先儒自陳圖南邵堯夫輩爻之再變已用四十有八莊氏則盡用四十九故從先儒則合於防而四十九之用失矣從莊氏則合於用而二篇之策贏矣惟劉禹錫辯易九六論揲以三指其法與師春同旣用無四十八之譌而策復與二篇葉是則莊氏之奇偶師春之變卦旣可信皆可從作易之道其不外是夫學者當自求之是不必信蓋一人之見非敢誠然如意無疑則或可信若猶未也願得復從經正庶偏見之言無以惑經維宋紹興著雍攝提格之嵗如月戊午讀莊季綽揲蓍新譜愛其善而失之變故書

書林勲本政書

林勲本政書十四篇地圖一篇久蔵走家走初學問經史病未盡通不暇習也寘書篋中與故紙不異蓋未始拂其埃塵而眎其篇目也暇日撿文籍見之謂人著書必不徒爾其間容有大過人者取而疾讀數過乃知爲井地書也言皆葉往則應經義誠亦可舉而行方之中古而不謬措之於今而不悖走恆病先儒之言田制者往往拘名數執死法不能得聖人意可謂傳之將來讀之且茫然厭煩奚暇舉而措之事業勲書則異此不牽於百氏之說一本之經能復引古以驗今卽今以求古不逺於古今之夐而得其舊亦不必勞人而曲盡乎事物之變居今之世求古之制識其眞則難能矣勲書蓋簡且易後之人主思將追迹三王而盡井天下之田此書不可寘也初走未見此書時眎之則故紙若也逮習其言乃知逺甚人之不可易書之不可不讀也如此古人有言曰學然後知不足詎不信然

書趙烈侯事

趙烈侯好音謂相國公仲連曰寡人有愛可以貴之乎公仲曰富之可貴之則否烈侯曰然夫鄭歌者槍石二人吾賜之田人萬畝公仲曰諾不與居一月烈侯從代來問歌者田公仲曰求未有可者頃烈侯復問公仲終不與乃稱病不朝番吾君自代來謂公仲曰君實好善而未知所持今公仲相趙於今四年亦有進士乎公仲曰未也番吾君曰牛畜荀欣徐越皆可公仲乃進三人及朝烈侯復問歌者田何如公仲曰方使擇其善者牛畜侍烈侯以仁義約以王道烈侯逌然明日荀欣侍以選練舉賢任官使能明日徐越侍以節財儉用察度功徳所與無不充君說烈侯使謂相國曰歌者之田且止官牛畜爲師荀欣爲中尉徐越爲內史賜相國衣二襲噫公仲連賢相也不以正義咈君之心番吾君善謀也自以賢賢易君之慮公仲用人惟已烈侯攺過不吝賢矣是故大人之格君心之非惟務引之當道

書鄭威湣公驤遺事

世之論李鄴侯張中丞者無不尙其危急存亡之秋曽不思二公之心蓋先存乎衰栁之詩冰山之不可倚也鄭威湣死義馮翊其民哀之固宜至於葬於異邦之臣克祔夫人之柩蠻貊忠信不以死生行矣哉某讀公新除謝上章至關陜六七任不掛權臣之橫恩崇觀二十秋靡沾故相之餘潤未嘗不於嗟變色嘆息於斯人也卽使蚤得展其所長先事而戒一死一生之際當與李張易地皆然三百里之彊對決不徒死之也熟復遺事不知流涕之橫睫

書周世宗家人傳

歐陽公論柴守禮事儗之咎繇爲士瞽瞍殺人舜竊其父而逃孟氏假設之言所以通權變者其論咎繇之法至於天子竊父隘矣周世宗爲柴氏子蓋出於流傳以元舅而不忍臣之縱其殺人之罪傳疑𨿽過或幾於信矣舜於瞽瞍曲盡事親之道克諧以孝烝烝乂不格姦齋栗而朝瞽亦爲之允若益之贊禹嘆其至諴感神殺人逺矣鄕使世宗待守禮以不朝內盡宮中之敬大宗私意可無偏廢於時寘之西京棄之十阿父者殺人細耳又有加於殺人之罪其將何以處之世宗之欲處當其宜大臣輔之無術因防而入於罪臣不能無憾於世宗惜其明鋭出於天姿終以無學爲累

書大象賦

大象賦舊題漢張衡撰唐李淳風注所記星文贏於晉隋書天文志然眎漢之靈憲遺落多矣賦中自序明其用事及於殷馗之知在魏武帝後也注於淵文民文多爲唐諱而昏旦中星全冩月令秦文淳風星官斷可知矣文賦之作於記事爲難工大象妙於鋪陳巧依凖實該而質簡而文馳騁其辭不失次舎貫穿經緯端如貫珠𨿽不得其姓名其人可想而見惜也専本巫咸星贊旁覽不及隋書時君卽能致諸蕓閣蘭臺坐臥渾圖之下其所論著何秪此邪廢隱刑徒可爲愾嘆愛其仰括天象而文可習誦故取天官書歷代天文志武經總要天占補注手筆蔵之隨見輙書悔不倫序

書單鍔吳中水利書後

走遊淛西行湖渰上常怪其地庳下古人何以能田道吳江間知長隄之障水也禹貢三江旣入震澤底定諸家注疏其言三江皆不可詳第未之考見震澤定於三江之已入求之經防三江在震澤下爲之敍矣酈道元水經注松江奇分謂之三江口引吳越春秋範蠡乘舟出三江之口謂此別爲三江與職方稱謂相亂庾仲方吳都賦注松江下七十里有水口分流東北入海爲婁江東南入海爲東江與松江而三按姑蘇圖經範文正恨不得導江入海則吳中之水害救之誠有道矣昔者鮌堙洚水禹行其所無事三江入而震澤定眞無事也比年吳中薦澇詔書詳求利害而疏通之惜無一人能以古道言者天子之澤從不下究廢格明詔甚無謂也因讀東坡奏議得元祐中去浙西後所上單鍔吳中水利書其言宣泄陂堰之宜曲盡古今之變卽采而用禹迹無難復者所患國家重擾有司憚煩豪彊不便己私此事之所以難立也走爲三復單說把翫不能釋手惜乎禹書之說單忘援以爲據故爲表見以備水官之采焉世傳東坡工爲文章於政事蓋亡可述誦其奏艸自可不攻而破蜩鷃笑鯤鵬之大亦何至哉禹之功範公蘇公之志單君之論於吳之水害眞膏育之鍼石也讀其書者其可忽諸

書丹徒五百事

紹興甲戌丙子問丹徒五百夜還自郡有方士醉臥道周者時夜禁嚴甚五百念士卽得罪遂扶以歸比旦士尢之曰吾懷有白金失之盜必子也五百實亡所得金且弗復辯爲買金償之他日遇諸途又從之索酒五百酤命之飲延歸與居越二年方士辭去邀五百餞已共飲野肆酒竟方士起曰吾久客累子無以爲報察公之行於今之世無有也我有長年方術將傳之子子能相從卽不死能相從乎五百曰人生必死長年奚爲士曰吾念若貧有術噓銅成銀亦噓銀爲金子欲之乎五百曰我持梃日得百錢已足自養復噓金何爲士曰若於酒外無他嗜好吾能變瓶水爲美醖酌之可不竭憶子夜不得酒爲通夕不寐姑取吾酒須乏酒時試之五百曰夜亡酒飲不寢何傷變水良勞吾不用也方士矍然竦曰昔吾若友今我之師也道已髙於吾矣端拜騰空而沒酒家保在旁知狀得其應答語傳之若方士者豈世之所謂僊人耶何其方之異也彼五百庸胥烏知仁義道徳之說觀其所立幾於古之貞人方士服而師之爲得師矣私不自勝迄示其方所謂知之非難行之惟艱詎不信然員冠之儒少長於聖人之學及其行事能弗戾者幾希聞五百之風足少愧矣走懼其以方之沒也故書

浪語集卷二十七

欽定四庫全書

浪語集卷二十八

宋薛季宣撰

策問

擬策一道【並問】

問寓兵於農古之大政也周家之制則周官司馬兵法具存田以九夫爲井四井爲邑四邑爲丘四丘爲甸四甸爲縣四縣爲都以令貢賦軍以五人爲伍五伍爲兩四兩爲卒五卒爲旅五旅爲師五師爲軍鄕有州黨旅閭比伍遂有遂縣鄙酇裏鄰王之六軍偏取而足司馬法以夫三爲屋屋三爲井井十爲通通十爲成成十爲終終十爲同同方百里提封萬井爲三萬家革車百乘士千人徒二千人又謂一甸出一乘車甲士三人卒七十二人參諸禮經名數乖錯自求其說互有不同管仲以內政治齊制工商之鄕六士鄕十五三分齊國以主三軍五家之軌爲五人之伍十軌之裏爲五十之小戎四里之連爲四小戎之卒十連之鄕爲旅帥五鄕之帥爲萬人之軍五鄊帥公及髙子國子爲之夷吾之書復有伍鄙之法三十家爲邑十邑爲卒十卒爲鄕三鄕爲縣十縣爲屬五屬立五大夫一國三軍革車至八百乘長勺之戰桓公稱有帶甲十萬車五千乘得毋誇過其實乎禮法皆周家遺書管氏一家之說而其乖迕至是作法之意寧自有不同歟將由久逺之傳疑抑考求之未至云爾當周之末諸侯自爲兵法備矣有如齊之募士晉之前行秦之陷陳越之君子逮戰國之騎射技擊武卒銳士與夫楚之二廣鄭之魚麗吳之徹行一陳一軍自有制度曷爲本始一皆無稽而妄作耶周家賦卒之差及其車乘什伍諸侯之爲變亂其同異多少爲如何𨿽唐李靖嘗略以告文皇其詳未有所究願爲徧舉商防於篇

對善乎荀卿子之論兵曰仁者愛人故惡其害之義者循理故惡其亂之仁人之兵聚則成卒散則成列延若莫邪之長刄嬰之者斷兌若莫邪之利鋒當之者潰圜居方止有如磐石觸之者角靡而退以桀詐桀猶有巧拙之幸以桀詐堯誰肯賊其父母謂桓文之節制不足以敵湯武之仁義故論兵要捨湯武何法哉今之兵家一本之孫吳氏孫武力足以破荊入郢而不能禁夫槪王之亂吳起威加諸侯百越而不能消失職者之變詐力之尙仁義之略速亡貽禍迄用自焚是故兵足戒也孔子於子貢之問政告之以足食足兵衛靈公之問陳對之以爼豆之學聖言天逺厥有防哉商之頌曰武王載斾有防秉鉞如火烈烈則莫我敢遏苞有三蘗莫遂莫達九有有截周之武曰於皇武王無競維烈允文文王克開厥後嗣武受之勝殷遏劉耆定爾功二王皆以弭亂爲功宜其兵之無敵於天下也商事逺矣愚於牧誓見武王用師之法不愆於六步七步不愆於四伐五伐六伐七伐弗迓克奔以役西土易之所謂師出以律古之聰明睿智神武而不殺者夫故捨周家之制爲兵皆苟然之道也周家制兵之法其要略具於周官其詳司馬兵法言之法𨿽穰苴之書然皆當世常行之事耳目所際去宗周爲不逺其言不悖於禮不可誣也去古旣逺二書皆出亡逸之餘然捨禮法而討論周家則將焉所取制明問下及疑其乖迕之多意其作法自有不同考求之未至焉者防謙挹損蓋將以啟發諸生乎愚以爲禮法無有不同患不深考第加考索自無乖迕之疑周禮之所謂縣卽司馬法之所謂成也縣都以令貢賦之法終同以施疆理之政特名號有不同耳司馬法甸出戎車一乘甲士三人卒七十二人卽稍人所掌丘乘之法甸田八里加方十里是爲一成之田三分去一爲田六十四井以五百一十二家出車一乘士三人則一車七十五人之賦一成百井爲三百家車一乘士十人徒二十人則一同萬井爲三萬家車百乘士千人徒二千人之賦周家兵賦率七夫而賦一兵一通爲三十家固二分而去一矣甸四分而去三則一車七十五人之數其曰如千家者謂非兵賦之常不得已而大發之多不加於是也一士二徒之設率三十家而置一吏禮有卿士大夫胥徒之制非甲卒比矣論禮者以謂賦卒有天子諸侯之異未之詳也孫武固謂興師十萬日費千金內外騷動怠於道路不得操事者七十萬家周之賦兵於此可見𨿽不得已猶不至扵盡發者先王忠厚之至不欲窮民之力也齊之內政以八百乘之國而立三軍車八百乘軍萬人加工商之鄕六爲軍萬二千人兵車十乘卒七百五十人則周二兩之制五屬四十五萬家以供三軍之賦率十五家而賦一兵則周賦兵之制𨿽損其數用之夥矣桓公自謂帶甲十萬車五千乘通國之眾未爲誇也周之賦政始於丘井而成扵一甸什伍之制萬世法也六軍之法卽六鄕之法六鄕之法卽六遂之法軍國異名而不異制簡易之道也管子固謂內政之作卒伍定乎裏而軍政成乎郊軌裏之法不大更於鄕遂伍鄙之法往往因於夫屋然其間不能無異而惟徑便是取軍國殊制至扵變法遂更求速得志於諸侯此內政存心之可誅者李靖以爲管仲實修太公治周之法爲知賦政之贏虛矣愚嘗謂王制之在天下後世有不可得而變者紀綱是也有當時不能自無出入者法度是也言之兵陳則紀綱什伍也法度卒乘也知紀綱之不可得變而法度之可以出入者而後可與言兵乘車七十五人周之制也武王牧野之防蓋戎車三百乘虎賁三千人甲卒四萬五千人戎車少而甲士多至倍加於常數然則周法之在當世猶未免乎有時而出入也諸侯變周之制爲可責矣隨時而具卒乘王法何誅乎仲尼於魯春秋於何以書作丘甲用田賦皆變周也周法甸出七十五人爲三甲士則丘何一甲之有成公之作丘甲則是甸賦百人賦以丘乘爲差哀公初以田賦則是井地之內民力無遺蘊矣丘之賦五家而出一田之賦一家而出一地不加大民不加多恣其變更而何彊大之能益故論春秋之法𨿽齊之內政猶無所逃其罪而況竭民之力哉周禮之在諸侯諸侯之事守也範昭不能犯齊之禮知齊之不可伐仲孫以爲魯秉周禮言魯之未可動諸侯之守其國捨周禮何居乎當周之衰周禮蓋不行於天下矣諸侯略能循周之法𨿽甚無道猶足以爲彊率意妄爲未有不底於亂亡者蒍敖擇楚之二廣廣有一卒卒偏之兩左轅右追蓐挾轅而戰以轅爲法百官象物而動軍政不戒而備周制五伍爲兩四兩爲卒楚徒多而車少車之一偏有卒與兩一車之徒二百五十陳曰荊屍未見其變周者李靖以爲挾轅之士一偏爲五十人兩二十五人二廣凡一百五十人靖號知兵殆未之思也鄭子元繻葛之陳爲左右拒前偏後伍伍承彌縫前偏輕也後伍重也五矩方也周制偏車二十五乘伍車百二十五乘前輕後重鱗次彌縫陳曰魚麗未見其變周者眾多而備魚麗豈謂是乎夫差陳於黃池百人以爲徹行百行頭皆官帥十行一嬖大夫一將軍三十嬖大夫軍帶甲三萬吳有徒而無車所爲方陳亦未見其變周者申公巫臣以兩之一卒適吳捨偏兩之一教之戰陳吳之軍陳其本諸此巫臣車徒二乘以兩之彊半予吳杜預以謂予之兩士與九乘車何其乘車之眾也愚所謂諸侯略能循周之法𨿽甚無道猶足以爲彊者齊與三國是也趙以騎射變戎服齊以技擊受賜金魏之武卒以中試復家秦之銳士以功賞相長荀卿固以爲干賞冒利庸徒鬻賣之道未有安制矜節之理故謂齊之技擊不可以遇魏之武卒魏之武卒不可以值秦之鋭士秦之鋭士不可以當桓文之節制趙武靈王僥一切之利騎射變於古者又荀卿所不道何足論哉惟秦商鞅耕戰之法獲五甲首而五家什伍之意或存焉尙不害於兵農之一卒兼六國此其效歟以詐力相爲雄長一變先王之法制愚謂未有不底於亂亡戰國之兵是也齊之募士五萬晉之前行四萬秦之陷陳三萬事不它見名獨見於吳起之書越之習流二千教士四萬諸禦千與所謂君子六千法不詳見事獨見於外傳國語募士前行之號其內政之所寄被廬淸原所作之異名乎疑以傳疑未可謂必然也管子固嘗以教士目內政之軍其名或在是乎陷陳之力著於韓原之戰君子之用效於笠澤之師是皆恩信有以結之其詳不可得聞矣循周之故效如彼更周之制害如此周之禮法爲天下之紀綱者顧不大乎𨿽然紀綱之於周猶爲法度而已如其仁義此周之所以得民存乎其人則禮樂詩書在也文中子之居家也不暫捨周禮曰先師以爲王道極是也如有用我則執周禮曰先師以王問禮法其敢捨周禮而對

策問二十道

問語曰道不同不相爲謀夫彼重則此輕天下必然之勢也孟子之拒楊墨苟氏之詘孫吳與韓氏之辟佛老凡以此也夷考其事乃若有大可疑者老子與孔子同時荘子與孟子同時老子之書推提仁義絕滅禮樂宜得罪於聖人者而夫子從之問禮至欲竊比老彭孟子當戰國之時尊聖人之道楊墨之外𨿽若神農之言桓文之事尙皆辧其非是莊周詆訾孔氏曽無一語及之至若荀卿論詘孫吳而躬未免於談兵韓愈深辟佛老而與大顚彌明之徒逰從多所假借西方之教蓋百家之晚出者其淸靜類莊老其自了類楊朱其慈悲明鬼非樂不喪又甚似墨者之言三三柏子之機乃其極至語也然實本於宋鈃恵施公孫龍堅白異同之辯宜儒者之所不予王通祖述六經之學斷然以聖人許之先正司馬公作偈破禪猶是說也學者疑之久矣必有能辧者焉

問山河有定勢攻守有定規奕者置碁不定猶不勝其偶況兵乎是故因思歸之眾舉蜀漢之師収三秦從韓魏食敖倉之粟杜成臯之險塞飛狐之口守白馬之津東鄕以爭天下者漢之髙祖也自淮入泗捨舟下邳舉瑯邪入大峴防燕之後息兵三年或開鉅野【王徳仲】或通石門【沈林子】或出淮肥【檀道濟】或趨陽城【胡藩】或入武關【沈田子】通舟於河推鋒入渭者【王鎭惡】宋之武帝也乘夏水之浩汗泛河道之通流走碻磝覆滑防虎牢洛陽自然不固者宋之文帝也然或以有功或以取敗又若桓溫枋頭之舉謝淝水之役心存恢復勝敗何殊田祿伯桓將軍之謀吳王不用而敗二子遺術或可舉而行乎乃若吳蜀之所以抗中原西有關頭陽平樂漢東有江陵夏口濡須京城之鎭魏人之備不過祁山襄陽合肥三城晉宋以還乃有彭城泗口鐘離壽陽安陸疆埸逺近固曰隨時之宜必若韓雍之襲南沙孫恩之走郁洲滄海之濱古未之方何也都邑之設所以控制方面爲民之極六朝皆在建業而孫吳或都武昌南唐或遷豫章將有說也國家渡江𨿽錢塘爲行所畱鑰之守實在建康屯戍之兵不及江外出戰入守之計大率不同於古將時異事變已陳之迹而今不足爲乎卽使兵交淮南守在江面運道難礙諸處交急饋運之出備禦之計古所未暇猶當謀之而況方冊所書者乎必欲進圖中原取還舊物退守重江饋輸亡乏𨿽曰廟堂自有成算學士大夫要當知之願聞規模以觀逺業

問古者用民之力嵗毋過三日而庶人在官與夫鄰酇之長無非民也居則治溝井出則奉徵戰亦無非民也嬴秦而降大革先王之典惟民役扵公上未之有攺而民不以爲病近世以衙前押綱運主和買而民始困於爲吏保正職催科承文引而民始困於差徭熙丰以來更法以捄其者屢矣而日滋甚蓋嘗賦錢免役矣則有役不免而錢之出也如故且州縣有吏豪之病又嘗官雇耆戶長矣則有雇直上供而民之傜也自若重之以裏胥侮弄之姦法之擾民無甚於此是故小民憚於充役而田業歸於官戶之兼並於是有限田之制混差之法且官亦役也而役錢不免仕足貴也而賤役仍在說者謂漢法𨿽丞相子不免顧更卒之戍果其遺意歟或者乃欲復科耆戶長之雇錢則前已有免役之綸後未保將來之役亦恐役人亡賴官事殆將不舉第守官戶子孫名田減半之法人情苦不易行使與民戶通差則仕者不能兼治而官戶之役反重罷免役之上供邦計亦不可闕一仍其舊又將無以寛民意者古今異宜而民不可復役不然何以屢更役法而民終未之便將祖宗之成憲自足遵守而徒爲是紛紛不能達其意歟諸生學古通今無所不講玆民事也有司願究其宜問水利尙矣農田之灌漑漕運之轉輸公私之交急也至於設險守國其所系者益重淮浙當承平之世非惟國用之所仰賴蘇湖熟天下足則又發扵田家之諺今也行都所在內奉萬乘外供六師而水利之講不詳號稱十年九潦古者塘堰陂湖之地顧已變爲桑田之野皇上究求民瘼知無不爲蓋嘗決圩岸之遏流抑沙田之專利通五防之堰導申季之港徳至溥也而旱潦之害未聞加損或者以謂吳江之岸實障震澤陂湖堙塞漲起橫流決而通之未覩其利漕舟凝滯軍食乃不可闕佃者已爲成業立將見其流散興役動眾又不可以輕舉置而不問非安國利民之意也先正翰林蘇公之帥浙右嘗欲起千橋於吳江之岸文正範公守姑蘇則欲盡通吳東入海之浦一則言而未試一則試而不卒迨今百嵗云極矣監司帥守豈無愛民憂國若二公者歷年之久何寂寥之無聞也將古人治水之道二公有未之盡不然二公之業未究必有說也鄧艾大田淮甸而魏軍大振何洙復鄧故業而南唐之政遂衰馬臻興起鑑湖鑑湖成而臻敗謝公作堰丘頭淮人比之召伯利害反覆其故何哉中朝鎭守北門舊興塘濼之利水田之阻況此輦轂之下淮沔之塞事切平世將何道而爲之諸生論古通今水學蓋所詳練必也農田不失灌漑運道不至艱阻邊險以設民力無困而公私享富實之效豈無術耶願詳聞之將復於上

問文王旣沒文不在玆乎孔子語也悅周公仲尼之道孟軻說也適堯舜文王爲正道雄學也虙羲而降神聖之君以十數孔孟曾不之尙顧獨尊於文王周孔非其賢於先聖將以無位故邪揚雄論道而歸堯舜文王然則周公仲尼豈不足法也三千之徒皆學於孔子者而七十子尢章章焉史記所傳七十有七家語所錄七十有二其人與數旣已不同而其彊半言行不聞果何以異於三千徒也叔孫武叔公伯寮毀仲尼愬子路者不聞回心鄕道言行之美而猶見錄何歟大戴禮經其言子貢論弟子之行以答衞將軍文子之問其人裁十有二【顏冉由求赤參師商滅明偃南宮縚柴】孔子自言從我陳蔡及門者十無非門人之傑而其去取參錯不可考知姑爲訂以聖人之言則子我短喪之問似非能言之流季路不正衞君冉求附益季氏其扵政事何有似孔子如有若惟忠恕如曾參門人之所共尊乃不數扵徳行又如曾蒧之言志子賤之不欺傳易若馯臂商瞿曾不許以言語政事文學四科所列猶或未之盡邪聖人之門柴愚參魯師僻由喭而皆進於夫子之道耕稼之學至斥之以小人其謹向背之途所成就之速如此堂堂張也其傳乃有堯行而舜趨商之灑掃應對進退流爲嗛然終日防之貴本抑末至扵偸懦憚事又言語之子貢推扵縱橫之雄以參商之大賢比扵孟施捨北宮黝之勇聖人之學何其愈逺而愈不似邪得其所傳子弓子夏子輿三人而已子弓之學於荀卿李斯而廢子夏之傳至田子方荘周而極惟子輿之道子思孟軻皆不失其所傳將毋師法不同本有次第抑其流傳之逺自有幸不幸歟荀卿非十二子而子思孟軻皆未免爲有罪莊周論天下道術身與老闗尹猶自列於一家卿言子思孟軻自謂子防之說周稱田子方語又曰學扵谿工古人尊道嚴師安有聞見之異疑信相亂其故何哉諸生學於聖人之門所盡心焉爾者道學之統源流之辧與夫門人髙弟所聞所得厚薄淺深之間宜固知之詳著扵篇庶見所蘊

問三皇皇也五帝帝也孔子序書斷自唐虞論易稱虙羲神農黃帝太史氏紀五帝則首黃帝略少昊大戴氏記宰予答問亦止於黃帝髙陽髙辛而已古者祖功宗徳與夫郊禘祭報之祖皆不在昭穆之數祭之報乃不知爲何禮虞之幕亦不知爲何君商之三宗宗也遷亳商如盤庚其無逸如祖甲商民求復其政周公亟稱其賢而皆不列於宗周宗武王嚴矣若成王之守成康王之刑厝曾不曰宗其道宣王中興之治徳非盛於成康於傳有世宗之名得非三代以前經傳疏略不可得而詳說不然皆彰灼特孤陋未知通乎漢唐以來祀丰扵暱功徳之論廢而不行求諸先儒史氏之言盛徳丰功之君自有不可沒漢七制唐三宗其人也漢之二祖三宗唐之太宗固天下無異見以世宗之窮奢黷武庸詎賢於節儉愛民之景以中宗之聰察雜霸豈多過乎明於成王之昭明皇憲宗皆有始而無卒以武宗之幾振唐室宣宗之政比太宗且無二君晚節之瑕而七制三宗去彼取此何也在漢光武嚴恭祖宗之制遷呂后之有罪躋薄氏之有子所以崇髙廟之配登中宗之宣帝沒元帝之髙宗所以明先帝之賢至於景昭之號世宗之宗無損益焉豈非功徳污隆𨿽孝子慈孫自有百世不能攺者宜乎後世非復異同之論況有先儒史氏之證而天下之議至今曾莫能一豈無說邪諸生其推所由來卻我胸中膏肓之惑

問孔子嘗聞者俎豆未學者軍旅其論政曰足食足兵以信自謂我戰則克豈徒然哉在書甘誓有之左不攻於左汝不共命右不攻於右汝不共命禦非其馬之正汝不共命牧誓有之不愆於五步六步七步乃止齊焉不愆於四伐五伐六伐乃止齊焉蓋陳法也禮大司馬春教振旅夏教苃捨秋教治兵冬教大閱坐作進退如戰之陳曲禮行前朱鳥而後武左靑龍而右白虎招搖在上急繕其怒進退有度左右有局各司其局蓋陳形也然則聖人果不學歟自軍禮司馬法亡兵家不知有陳諸葛武侯治軍蜀漢推演八陳而載之圖今廣都魚復皆有之其圖行列皆八象地之方一有九六相函如偃月狀晉桓司馬以爲常山虵埶後世曾莫之省唐李衛公始引軍志以明四頭八尾合於古之井制觸處爲首之意於是稍可究之然聞先漢都肄已有孫吳六十四陳竇憲常勒八陳擊匃奴矣至晉馬隆又用八陳以復涼州陳勰持白虎幡以亮遺法教五營士是則武侯之前旣有八陳后亦未嘗亡也今有馬隆握奇圖贊其傳起於風後李筌繪而圖之見於太白陰經又有曰雜兵書頗有黃帝太公孫吳武侯遺術裴緒變而通之著於兵法新令其形皆八不與武侯陳圖相似筌乃定而無變緒又方圖非整俱曰八陳是邪非邪唐太宗尢習扵兵其作破陳之樂用代古之武舞八旙四表自以生於八陳干戚振萬之意果如是乎古有鵝鸛魚麗範蠡又論陰陽牝牡陰陽家者亦有太一五陳遁甲八門之術衛公益以六花爲十四陳至曹成王則有所謂團力李臨淮則有所謂校旗原本從來將毋皆八陳之變不然各一法歟荀卿有言仁人之兵聚則成卒散則成列延若莫邪之長刃嬰之者斷兌若莫邪之利鋒當之者潰員居方止若盤石然觸之者角靡而退以爲綦制安節之理其古之軍陳歟今之爲兵固有常教之陳無用於戰講肄而已說者遂謂戰而言陳非知兵者張眞源名習戰陳然未嘗用古法乃使大將各以意教止使士知將意將悉士情然則古之陳圖果不足法矣先王爲是紛紛無益之教無乃厲使其民乎武侯有言八陳旣成自今用兵行師庶不覆敗陳固用之戰謂之無用何也眞源武鄕皆古之知兵者何其言之反邪古人以陳肄兵由來何所法象後世用與不用其爲成敗何如可以文可以武者聖人之徒毋以古所難言而遂略其說也

問兵家之法萬變而其大校有三曰戰曰守曰和以祖宗行之不過各守一事皆能得志於契丹金人之彊非徒契丹比也其戰克攻取自其先世則然惟我二宮躬行堯舜之道待鄰國者不一而足三者疊用如環無端校徳則彼暴我仁用師則我直彼曲然自海陵渝盟於今將五嵗矣邊鄙之上旣未聞朝甘泉焚龍廷之奏𨿽保固疆塲議者猶以爲未詳豈古今異宜祖宗之法不可盡用抑和戰異勢三者不可並時而出也諸生學道尊王必有以決天下之疑樽俎折衝爲不可勝之略以戰則克以守則固以和則久者有司願與聞之將抉所長言之執政

問古者量事設官官有常守而無溢員之患未聞待次而授者降自近世入仕之途日廣而官有常員吏部注官至逆用八九年闕內而職事外而監司亦或以數人而待一官置吏以還無此其進士古之鄕舉任子世祿之舊也於今旣不可廢軍功以賞戰士鬻爵流外漢唐亦多得人今欲一切暫停則賢愚有同滯之嘆姑仍其故將日深諸生講論其宜必有便扵今而不戻於古之法國家將采而用其詳著之於篇

問三王兵出於農有徵無戰故無宿師漕挽之費秦漢用兵疆外芻運力單議者始爲屯田世收其利在今長徵戰士非徵役之士也平時惰防廢業往往去而從軍使之營田非本情也非人情而彊之事將不免於怨謗逃逸或爲罷議屯田且不可成饋餉之勞何當休息今欲講明其說將使戰士力於農田而無怨棄之尢或爲屯田而無煩於戰士計將安出諸生其詳說之

問歷觀前古良將之兵未始非因糧於敵敵之積聚皆我之資也近人謀不及逺故皆計費而後出師費之不供不可進以尺寸設能克敵又多頓挫而不得前堅壘相持費不勝計輸運則民不堪命屯田則軍不樂從進退孔艱遂有中道而廢何術可使士安南畆飛挽不勞何策可以因敵取資而無不給之患此軍計也願條其數之詳

問古者天子建國置命卿之相諸侯立邑設大夫之宰𨿽其職有內外官有崇卑所以司牧其民輔佐其君一也夫天生烝民不能使之自治相籠以知相加以力而爭競獄訟由此作善爲吏者治之有術臨之有政民不之犯至於無欺足矣傳稱子產治鄭民不能欺子賤治單父民不忍欺西門豹治鄴民不敢欺三子之爲世無能優劣之至於烹魚之詐樂其得所猶未免乎不智之嗤惡在其爲不能欺也河聚之沃仍而未革猶不免乎沈巫之虐惡在其爲不敢欺也宓子學乎聖師美政行乎單父之域漁人逺在幽獨不忍欺其大夫故𨿽孔子大之惜其所治之小四科之設其不立於政事何也抑夫三子之政其猶未臻於道將有說乎皇上以舜紹堯以民爲天下本置吏二千石必親問之於朝宰守初除亦必中書審察命吏之法何減治古然而不欺之俗未聞如三子者之風不識古今異時將人事之不同也將使今之君子其守宰郡縣致治之美無欺之俗皆不愧夫三子其道何由

問六藝折衷於夫子夫子之學六藝不與存焉論語輯錄夫子之言六藝之喉襟也難疑問答之辭蓋聖人之門講明道學之奧者詩書禮樂旣稔聞而熟道之易者性命之原春秋聖人筆削夫子曽不之及而門人弟子又殊不問何哉仁義之途禮樂之事皆聖人所以教弟子求仁之問不一而止夫子之答不過曰如是而爲仁曰可謂仁之方於仁卒未嘗言於義非獨不言然亦莫之問也且先進於禮樂聖人以野人名之後進於禮樂以君子稱之曰如用之則吾從先進然則禮樂之用棄君子而從野人矣空之一語六藝未嘗言回也庶乎其屢空者何謂惟禮文之博約固所以竭其才而曰非多學而識之曰君子多乎哉不多也鄙夫空空如者聖人焉問至竭兩端而告寧與顏子同乎然則六藝之歸仁義禮樂之教顏氏所學聖人之道果何適邪老子瞿曇其學與聖人異今其教與聖人並行者道不同古不相爲謀觀於老氏之無佛氏之空則疑若聖人之所以教而顏氏庶幾焉者是邪非邪諸生學於聖人沈久矣明以告我毋祕知言

問漢唐文體三變而班馬韓桞爲之宗二班工情理之言愈倡六經之學其揆一也然漢之體制日趣卑弱唐文駸駸近古桞文章與時髙下將班韓諸公其才自有優劣邪帝堯孔子之文章於書論語備矣漢唐文士未嘗不以是爲宗師屢有變更舉不相似意者古今異世堯孔之文不同後世之作歟諸生飽於學文幸爲開辧其惑

問漢唐基命中興之主肇造函夏紹復先王之大業𨿽曰人君之略而其名臣輔佐之績與爲多焉時君康其臣佐之功厥有圖贊論述之事在漢髙帝時有若十八侯在宣帝時有若十一名臣在世祖時有若二十八將唐貞觀間有若二十四功臣位次所列麒麟雲臺淩煙閣之所畫至或藏之宗廟爲之銘贊其事重矣是宜去取極當時之選史籍無傳疑之謬求之於策則大不然顧或元功佐命維時名人而不在諸公之列中才列將容有濫吹其間又或同功一時而去取不同均有親嫌而棄畱特異或不終而尙錄或遂絕而不書必有說焉何以不著十八侯名位封國史記楚漢春秋固已不同漢表泗水亭碑同出班固論次自有差別淩煙所圖二十四人尙矣唐書闕一不書曰荊州都督譙國公紹者兩京記稱柴紹功臣贊稱許紹二人官爵無異容或並存而二書有髙士防焉未詳何者爲是研窮其事傳必有之夫古之所以貽今今之所以觀古者惟慿史籍而陸賈司馬遷班固吳兢韋述呂溫皆著書於當代或一人而自相乖背果何以哉諸生探討古文究之熟矣當時去取之說書傳所以不同扵此必能言之其明辧之毋略

問周道東風化熄先王之迹蕩滅無餘仲尼繼文王而興修六經之教師法後進以爲萬世準式當時之士有能潔已而進者殆無所拒絕是以三千之徒從聲而至杏壇洙泗歌不輟而七十子者遂速肖於聖人所以誘掖之作成之其亦至矣觀夫子之見互鄕見南子𨿽佛肸公山弗擾以畔人召之而欲往聖門廣納於此可見子張之非子夏亦有於人何所不容之語陽貨孺悲之見何聖人拒之之深邪一者拜而時亡一者辭而鼔瑟應對弦歌之際厥有防哉彼夷俟之原壤將命之童子自人而論可以無譏叩脛之云或人之答所爲言動其故何邪誅姦回於旣死發潛徳之幽光眞學士大夫之事況在論語之書乎諸生必究其端其明著之無略問人之大倫友其一也取友之際古人難之道之不明友朋道喪曠千百嵗才可以一二數而埶利之交在焉夫莊周惠施皆以老氏爲宗其論交固善也周經施墓有斤墁之嘆其相與者不薄矣而鯈魚之辯鵷鼠之諭蚉防之論獨何自而發歟當唐之時李杜韓桞皆以詩文名世單父之樂論文之思雪日之況托子之際亦可謂久要矣而欲殺之句飯顆之嘲實錄志銘略不假借安坐甘食見之於書此又不可得而通者豈盛名之下人情不無相軋將相成之道於義固當然哉有司未達其所以然諸生其明告我

問傳道之序自孔子曽子子思孟軻端若貫珠蓋無可疑者然論語記顏淵死孔子以況伯魚史記鯉年五十其亡先孔子三嵗回少孔子三十嵗三十二而死則是先伯魚九年也取信論語則伯魚之亡久矣世家家語曾子少孔子四十六嵗子思年六十二則曾子於仲尼之卒也未壯子思猶逮事其先祖孔叢子有子思及孔子曾子孟子車問答檀弓孟子漢藝文志皆稱子思與魯繆公同時孔叢又逮於繆公卒孟子題辭列女傳孟軻學於孔子之孫子思孟子傳學於子思之弟子資治通鑑外紀繆公訪子思之嵗距孔子卒七十有三年而周紀魯繆公薨子思見衛謹侯後此又三十有一嵗下距孟軻見梁惠王之嵗凡四十又一年上下一百四十五年之間而道學三傳未足多過子思之年無乃過於壽考乎由此言之史記殆爲不妄而孔氏所記略同孟子檀弓孟子劉向班固趙岐司馬公劉道原皆非無稽而妄作者記事參錯𨿽道原亦不能無疑諸生論古人於數千百載之間皆有以祛其妄而辧其惑傳道之次所當尢謹焉者近在眉睫固將先之幸爲開發其疑明引據依於下

問古者賢士大夫逢時遇主以道光明於時有徳有言世所希仰遭秦滅學其姓名固多湮沒後無傳焉惟舜之五臣商之三仁武王十亂周之八士作者七人與夫所謂逸民者始皆卓然章章有以自見得聖人一語而後其道愈明蓋其髙深視河華昭晰齊日月不其偉乎𨿽與天地並存可也柰何諸儒傳其姓名人有一說言其年代乃大不同惟三仁孔子旣詳言之朱張之行蓋闕如也作者之數或以爲十字之訛夫人固不逃乎六經史傳之間儒者宜當深考先儒之說防有一定孰得孰失生其辧晰詳之

問兵法莫難扵用間莫深於用間田單復齊秦滅六國漢髙亡楚句踐報吳皆借間以成功微乎微乎間言一入敵情盡見彼君臣締合之交判然離而我計行矣故曰五間俱起莫知其道是謂神紀孫武之書曰商之興也伊摯在夏周之興也呂牙在商夫商周之王伊呂之佐決非行間以圖人之國者求之書傳則升陑出其不意乘黎而商始咎周誠有似於兵法豈二王之道神至於無形哉少康夏之盛王用眾一旅光復夏祀亦二王之舉也其使女艾諜澆季杼誘豷襲澆於逐犬易首於縫裳者見之傳記不可誣也伊呂之事未可遂以爲無有爲之其亦可道乎誘敵以間尢難入者計將何自而出邪方國家當敵人之彊未雪大恥聖上懷冰握火思復東都之防前古之事不識可用於今歟何用行之有司敢請

浪語集卷二十八

欽定四庫全書

浪語集卷二十九

宋薛季宣撰

解

中庸解

天命之謂性率性之謂道修道之謂教道也者不可須臾離也可離非道也是故君子戒愼乎其所不睹恐懼乎其所不聞莫見乎隱莫顯乎微故君子愼其獨也天命上天之載也性人受天地之中以生者也道日用也教成物者也天命卽性也率性卽道也修道卽教也性命道教皆非自外作者在乎不失其正而已於所不見不聞之地有毫釐之差則失性命之正失性命之正則去道逺矣隠見微顯本一道也未有動乎中而不形於外者戒愼恐懼所以貞夫一也人之於道也造次顚沛而不可違者也無入而不自得觀感之教也

喜怒哀樂之未發謂之中發而皆中節謂之和中也者天下之大本也和也者天下之達道也致中和天地位焉萬物育焉

人生而靜天之性也感物而動性之欲也喜怒哀樂皆性中之物也方其未發不可謂之有及其旣發不可謂之無喜怒哀樂正於未發可不謂中乎發而不失其所謂中可不謂和乎中者道之所自出故謂之大本和者物之所同歸故謂之達道天地之大萬物之夥未有離乎道者也泯中和而不離開物成務之道也

仲尼曰君子中庸小人反中庸君子之中庸也君子而時中小人之中庸也小人而無忌憚也

君子之中庸中庸也小人之中庸反中庸也時中時措之宜也中節者也反中庸則安於不善此小人之中庸也

子曰中庸其至矣乎民鮮能久矣

中正性也庸常道也居正有常所謂至徳安之爲貴安之悠久之道也擇中庸而不能守非所謂安之者也

子曰道之不行也我知之矣知者過之愚者不及也道之不明也我知之矣賢者過之不肖者不及也人莫不飲食也鮮能知味也子曰道其不行矣夫

所貴於知者爲其能有擇也所貴扵賢者爲其能有見也人之望也所賴以先民也愚者固不及矣知者又過中道道何從而行乎不肖固不及矣賢者又過中道道何從而明乎孔子興道不行之嘆蓋嘆賢而知者過猶不及君子小人之間不能以寸飲食而知其味之正斯無嗜好之僻也毋偏毋頗則近道矣過物之累所惡其鑿者也

子曰舜其大知也與舜好問而好察邇言隱惡而揚善執其兩端用其中於民其斯以爲舜乎

所惡於知者爲其鑿也舜好問而好察邇言蓋未始自用而亦不輕信之也邇言猶察況其逺者乎天下之理未有無二端者好問而察邇言遏惡而揚善此執兩端而用其中之道也欲求中而二端之棄吾見其執一而非中也

子曰人皆曰予知驅而納諸罟擭陷阱之中而莫之知辟也人皆曰予知擇乎中庸而不能期月守也子曰回之爲人也擇乎中庸得一善則拳拳服膺而弗失之矣子曰君子可以大受而不可小知也小人不可大受而可小知也二者適反君子小人之辧眾人之知所謂小知也惟知之小陷乎大患而不自覺𨿽知中庸之擇固無安之之理夫小知而大知自見惟不役於小爾久於中庸之徳其惟大受者乎顏子擇中庸而得一善所謂識道也拳拳服膺則心服而身守之矣未嘗須臾離也何從而失之乎舜之爲舜不過執兩端而用其中顏之爲顏不過擇中庸而得一善君子之道焉可誣也在乎知本而已

子曰天下國家可均也爵祿可辭也白刃可蹈也中庸不可能也

天下之事可以彊爲者是皆可能者也中庸天道也不可以能之也能之非道也執中而無方者也故曰神而明之存乎徳行

子路問彊子曰南方之彊與北方之彊與抑而彊與寛柔以教不報無道南方之彊也君子居之衽金革死而不厭北方之彊也而彊者居之故君子和而不流彊哉矯中立而不倚彊哉矯國有道不變塞焉彊哉矯國無道至死不變彊哉矯

子路之問蓋彊弱之彊也孔子分君子小人之辧托南方北方之彊應之南方之彊君子居之所謂養其大者犯而不校之類此伯夷叔齊所以防頑立懦求仁得仁也北方之彊豈子路所謂彊者此匹夫之勇爾和而不流中立不倚國有道不廢不爲無道攺節自彊矯矯惟有道者能之而汝也矯矯特立貌

子曰素隱行怪後世有述焉吾弗爲之矣君子遵道而行半塗而廢吾弗能已矣君子依乎中庸遁世不見知而不悔惟聖者能之

素隠行怪揜其素行行其左道以欺世盜名者半塗而廢自暴自棄者若之人也皆爲人者也聖人有所不能爲爲之不能已也君子之道幹幹而不息者也遁世不見知而不悶非惟人之知也依乎中庸徒以成身而已非聖人而能與於此乎

君子之道費而隱夫婦之愚可以與知焉及其至也𨿽聖人亦有所不知焉夫婦之不肖可以能行焉及其至也𨿽聖人亦有所不能焉天地之大也人猶有所憾故君子語大天下莫能載焉語小天下莫能破焉詩云鳶飛戾天魚躍於淵言其上下察也君子之道造端乎夫婦及其至也察乎天地

道不逺人故𨿽匹夫匹婦可以與知之至大至神𨿽聖人不可以意知不可以已能所謂費而隠者其中庸之至乎天地之大而人有所憾不能成其大爾夫子之言性與天道不可得而聞也言必有物安得舉而破之乎造端乎夫婦可以與知也察乎天地謂上下察也鳶飛魚躍各正性命者也致中和天地位焉萬物育焉豚魚鳥獸夫豈外此哉

子曰道不逺人人之爲道而逺人不可以爲道詩云伐柯伐柯其則不逺執柯以伐柯睨而視之猶以爲逺伐柯執柯以爲逺此近於天地之大猶有所恨者日用飲食此民之不可須臾離者也道不可離又何逺焉知修道之在人可以語率性之道矣

故君子以人治人攺而止忠恕違道不逺施諸已而不願亦勿施於人

以人治人非求諸逺者過而能攺爲善莫加焉夫子一以貫之蓋無所謂忠恕忠恕之道譬諸已而已矣立已與物則其去道愈逺無人我之辧所謂一以貫之也不欲人之加諸我者吾亦欲無加諸人善推所爲能忠與恕則近之矣違道不逺猶非道也一以貫之無所俟於推矣

君子之道四丘未能一焉所求乎子以事父未能也所求乎臣以事君未能也所求乎弟以事兄未能也所求乎朋友先施之未能也庸徳之行庸言之謹有所不足不敢不勉有餘不敢盡言顧行行顧言君子胡不慥慥爾

君子之道四君臣也父子也兄弟也朋友之交也是皆不可能也在修其在我者也庸徳之行庸言之謹所謂修道也不足不敢不勉有餘不敢盡聿求厥中者也言行相應則所謂君子之道者丘未能一所以能一之也慥慥謹也言不可不慥慥然也

君子素其位而行不願乎其外素富貴行乎富貴素貧賤行乎貧賤素夷狄行乎夷狄素患難行乎患難君子無入而不自得焉在上位不陵下在下位不援上正已而不求於人則無怨上不怨天下不尢人故君子居易以俟命小人行險以徼幸

素其位所謂居易也不願乎外不易乎世者也不易乎世而行其素無適而不中矣上之陵下下之援上皆徇物而外馳者故怨尢生焉內求於己又誰怨乎行險徼幸蓋不知命者也得之不得曰有命所以窮通而長樂也

子曰射有似乎君子失諸正鵠反求諸其身君子之道辟如行逺必自邇辟如登髙必自卑詩曰妻子好合如鼔瑟琴兄弟旣翕和樂且耽宜爾室家樂爾妻孥子曰父母其順矣乎

道不逺人在我而已大學之道自正心誠意以至化家刑國未有本亂而末治者也身不行道不行於妻子故君子必自反也仁之實事親是也孝悌爲仁之本豈有他哉

子曰鬼神之爲徳其盛矣乎視之而弗見聴之而弗聞體物而不可遺使天下之人齊明盛服以承祭祀洋洋乎如在其上如在其左右詩曰神之格思不可度思矧可射思夫微之顯誠之不可揜如此夫

鬼神至幽者也而人莫敢不敬以其體物之著也誠之不息則著豈外是哉譬射以有反身之仁窮神以見至誠之徳知微之顯知逺之近則可以言中矣

子曰舜其大孝也與徳爲聖人尊爲天子富有四海之內宗廟饗之子孫保之故大徳必得其位必得其祿必得其名必得其壽故天之生物必因其材而篤焉故栽者培之傾者覆之詩曰嘉樂君子憲憲令徳宜民宜人受祿於天保佑命之自天申之故大徳者必受命舜之受命所謂天地合其徳者原其宗本不過充事親之孝因天材而篤之耳栽培傾覆皆天道之當然者舜何與焉達天之徳而不能得天者未之有也而況於邇者乎

子曰無憂者其惟文王乎以王季爲父以武王爲子父作之子述之武王纉太王王季文王之緒壹戎衣而有天下身不失天下之顯名尊爲天子富有四海之內宗廟饗之子孫保之武王末受命周公成文武之徳追王太王王季上祀先公以天子之禮斯禮也達乎諸侯大夫及士庶人父爲大夫子爲士葬以大夫祭以士父爲士子爲大夫葬以士祭以大夫期之防達乎大夫三年之防達乎天子父母之防無貴賤一也子曰武王周公其達孝矣乎夫孝者善繼人之志善述人之事者也春秋修其祖廟陳其宗噐設其裳衣薦其時食宗廟之禮所以序昭穆也序爵所以辧貴賤也序事所以辧賢也【序事謂酌獻及儐相執事者】旅酬下爲上所以逮賤也燕毛所以序齒也踐其位行其禮奏其樂敬其所尊愛其所親事死如事生事亡如事存孝之至也郊社之禮所以事上帝也宗廟之禮所以祀乎其先也明乎郊社之禮禘嘗之義治國其如示諸掌乎

無憂得天者也達孝仁親者也文王上有以得其親下有以施乎子全其天樂又何憂乎武王周公所以上繼文王善推其所爲而已近而事親大而事天治人神和上下未始不本文王之道無或不當理者則文王之無憂武周之達孝其至矣乎郊社禘嘗所以交神有道指掌之示夫何逺之有哉

哀公問政子曰文武之政布在方策其人存則其政舉其人亡則其政息人道敏政地道敏樹夫政也者蒲盧也故爲政在人取人以身修身以道修道以仁仁者人也親親爲大義者宜也尊賢爲大親親之殺尊賢之等禮所生也在下位不獲乎上民不可得而治矣故君子不可以不修身思修身不可以不事親思事親不可以不知人思知人不可以不知天

知天知命也知人知道也爲政在人所謂人存政舉人亡政息者也地道之可察者莫敏於樹人道之可通者莫敏於政文武之政具在而人莫之行也得人行之則其化物何異扵蒲盧之變然待其人而後行爾爲政之道得人爲本身不明道無以知人不先體仁無以入道君子之道無他仁義而已矣知事親爲人事之本尊賢爲適道之宜由是而之焉則禮可以義起矣是故爲政莫善於知天知天莫尙於知人知人莫大於尊親尊親莫過於修身知修身則可以仁民矣凡爲政而不及於修身知化皆非所謂正也

天下之達道五所以行之者三曰君臣也父子也夫婦也昆弟也朋友之交也五者天下之達道也知仁勇三者天下之達徳也所以行之者一也或生而知之或學而知之或困而知之及其知之一也或安而行之或利而行之或勉彊而行之及其成功一也

達徳所以行達道一所以行三也仁以本之知以通之勇以成之知仁勇三者相須爲用而不可偏廢所以行之不過曰一而已一者何也所謂知天者也孔子曰不知命無以爲君子也淸明在躬气志如神則知仁勇之三未始離乎一也天下達道亦大矣交親之際盡而足通乎達徳則未見其五也斯道也在人而已人之資質有限能彊而至於道則與生而知之安而行之者等爾明於蒲盧之諭則可以言政矣

子曰好學近乎知力行近乎仁知恥近乎勇知斯三者則知所以修身知所以修身則知所以治人知所以治人則知所以治天下國家矣

知仁勇三者天下之達徳也而好學力行知恥者近之三者之心人皆有之充其所爲則達徳可致身修而可以爲政矣修道之謂教而於天下國家何有

凡爲天下國家有九經曰修身也尊賢也親親也敬大臣也體羣臣也子庶民也來百工也柔逺人也懷諸侯也修身則道立尊賢則不惑親親則諸父昆弟不怨敬大臣則不體羣臣則士之報禮重子庶民則百姓勸來百工則財用足柔逺人則四方歸之懷諸侯則天下畏之齊明盛服非禮不動所以修身也去防逺色賤貨而貴徳所以勸賢也尊其位重其祿同其好惡所以勸親親也官盛任使所以勸大臣也忠信重祿所以勸士也時使薄斂所以勸百姓也日省月試旣廩稱事所以勸百工也送往迎來嘉善而矜不能所以柔逺人也繼絕世舉廢國治亂持危朝聘以時厚往而薄來所以懷諸侯也凡爲天下國家有九經所以行之者一也九經之治自修身始所謂行之者一皆行其所無事也尊賢先於親親所以立道也大臣之敬不敢防也小臣之體恐疏之也子庶民來百工內之所以安治柔逺人懷諸侯外之所以信服皆行其所無事而以修身爲本君子之於天下也將以安全之也非徒有之而已修身以教各因其材而篤使人得之觀感咸事其事不敢不勉以遵乎治者先王修道之教也皆自我出也所以行之者廣求諸已者豈不約乎

凡事豫則立不豫則廢言前定則不跲事前定則不困行前定則不疚道前定則不窮在下位不獲乎上民不可得而治矣獲乎上有道不信乎朋友不獲乎上矣信乎朋友有道不順乎親不信乎朋友矣順乎親有道反諸身不誠不順乎親矣誠身有道不明乎善不誠乎身矣

治天下國家有九經所以行之者一曰豫而已事不可以意知不可以已能皆以修身爲本誠明乎善所以立事也道也行也事也言也豫皆前定之矣見之事業寧有窮乎所貴乎坐進此道誠者所以立豫也至誠與天地同流不誠無物矣不誠無物則不明於善交人之際將何以有行乎道之不行不誠故爾易曰君子安其身而後動易其心而後語定其交而後求率此而行則無往而不濟矣

誠者天之道也誠之者人之道也誠者不勉而中不思而得從容中道聖人也誠之者擇善而固執之者也博學之審問之愼思之明辧之篤行之有弗學學之弗能弗措也有弗問問之弗知弗措也有弗思思之弗得弗措也有弗辧辧之弗明弗措也有弗行行之弗篤弗措也人一能之已百之人十能之已千之果能此道矣𨿽愚必明𨿽柔必彊

天道本然者也人道當然者也至誠則無他事矣此舜所以從欲而治孔子從心所欲而不逾矩也學問辧行所以誠之者也學之貴博問之貴審思之貴愼辧之貴明行之貴篤知此五者可以無失矣審於問篤於行其功常十倍於人未有不至者致曲能有誠也學者所貴以成身也不成乎身則何貴於學誠者天之道也至明至彊固有之也柔愚逐物害之也至誠則本然者見矣故學而未至於啟蒙發蔀如蒲盧之變皆不足以言學也

自誠明謂之性自明誠謂之教誠則明矣明則誠矣惟天下至誠惟能盡其性能盡其性則能盡人之性能盡人之性則能盡物之性能盡物之性則可以贊天地之化育可以贊天地之化育則可以與天地參矣其次致曲曲能有誠誠則形形則著著則明明則動動則變變則化惟天下至誠爲能化

性本然者也教當然者也本然者未嘗不著由當然以卽本然則本然之性見矣故𨿽聖人未有不由學而至者所謂致曲也知所謂教自愚而聖無難者誠明蓋一道爾誠天道也誠之人道也明者誠之著也至誠復性則上下咸察吾性中之本然者而焉有不盡哉贊天地之化育則可以言命矣立命之道自反身始也參乎天地非盡性者能之乎致曲無所不用其至者每用其至至則誠矣至誠不息則形而發見故變化自我出也

至誠之道可以前知國家將興必有禎祥國家將亡必有妖孽見乎蓍動乎四體禍福將至善必先知之不善必先知之故至誠如神

天道之神所以能體物者誠一之至未始離於物也至誠與天道相似故神神而明之所謂格物也格物而至明則善不善之將然者無所潛於隠伏矣

誠者自成也而道自道也誠者物之終始不誠無物是故君子誠之爲貴誠者非自成已而已也所以成物也成已仁也成物知也性之徳也合外內之道也故時措之宜也

天生烝民有物有則誠自成道自道夫豈外物耶物則之盡在誠而已不誠無物故以誠爲物之終始也誠者物之終始豈徒成身而已哉盡已盡物則中和致而天地位萬物育無物不一無適非中皆吾性之成徳安有內外之分乎仁也知也由成已成物辧也仁知之辧惟其時而已

故至誠無息不息則久久則徵徵則悠逺悠逺則博厚博厚則髙明博厚所以載物也髙明所以覆物也悠久所以成物也博厚配地髙明配天悠久無疆如此者不見而章不動而變無爲而成天地之道可一言而盡也其爲物不貳則其生物不測

不貳誠也不測神也天地之神亦誠而已矣至誠斯不貳矣不貳則自然不息以至於盡神天之髙地之厚道之悠久神之不測惟至誠可以與於此誠之爲道顧不大耶不見而章不動而變無爲而成玆天道之變化一言可盡曰誠而已

天地之道博也厚也髙也明也悠也久也今夫天斯昭昭之多及其無窮也日月星辰系焉萬物覆焉今夫地一撮土之多及其廣厚載華嶽而不重振河海而不泄萬物載焉今夫山一卷石之多及其廣大艸木生之禽獸居之寶藏興焉今夫水一勺之多及其不測黿鼉蛟龍魚鼈生焉貨財殖焉

髙明博厚悠久者天地之道此其可知者也天昭昭之多地一撮土之多山一卷石之多水一勺之多皆近而小者及其至也蓋不可知之也其所以爲天地山川而不可知者曰誠而已

詩曰惟天之命於穆不已蓋曰天之所以爲天也於乎不顯文王之徳之純蓋曰文王之所以爲文也純亦不已大哉聖人之道洋洋乎發育萬物峻極於天優優大哉禮儀三百威儀三千待其人而後行故曰苟不至徳至道不凝焉

於穆不已天之命也不顯之徳文王所以受命也洋洋乎發育萬物峻極於天禮儀威儀待其人而後行者此於乎不顯純亦不已之徳也全乎天徳至道之歸也故曰苟非其人道不虛行天之爲天文王之爲文王其道非他誠之不息而已

故君子尊徳性而道問學致廣大而盡精微極髙明而道中庸溫故而知新惇厚以崇禮是故居上不驕爲下不倍國有道其言足以興國無道其黙足以容詩曰旣明且哲以保其身其此之謂與子曰愚而好自用賤而好自専生乎今之世反古之道如此者烖及其身者也君子之道行其所無事也徳性天性之本然者問學盡性之本然者廣大措之四方上下而準者精微至約之在人者髙明所以覆物者中庸所以成物者溫故反本者知新知來者惇厚自廣者崇禮接物者皆以修身爲本廓而充之則與天地準矣爲上處下興邦免禍未有不自此途出者此明哲之所以保其身也學不由此所謂反古之道也自用之愚自專之賤烖其自取之也

非天子不議禮不制度不考文今天下車同軌書同文行同倫𨿽有其位苟無其徳不敢作禮樂焉𨿽有其徳苟無其位亦不敢作禮樂焉子曰吾說夏禮杞不足徵也吾學殷禮有宋存焉吾學周禮今用之吾從周禮樂聖人事也制禮作樂天子之事也今天下有其時者也不以聖人居天子之位禮樂不可作也此天之道也作之者安也夏禮不足徵矣殷禮可學而不可從也禮從時孔子之所以從周也孔子之不能制禮作樂無其時且無其位也

王天下有三重焉其寡過矣乎上焉者𨿽善無徵無徵不信不信民弗從下焉者𨿽善不尊不尊不信不信民弗從故君子之道本諸身徵諸庶民考諸三王而不繆建諸天地而不悖質諸鬼神而無疑百世以俟聖人而不惑質諸鬼神而無疑知天也百世以俟聖人而不惑知人也是故君子動而世爲天下道行而世爲天下法言而世爲天下則逺之則有望近之則不厭詩曰在彼無惡在此無射庶幾夙夜以永終譽君子未有不如此而蚤有譽於天下者也

三重三節也上焉不可使知之者也下焉日用而不知者也故君子用其中必本於修身本諸身徵諸庶民匹夫匹婦皆可與知之上無太髙下無太瀆百姓心恱誠服知所徵信則敬而從之所以適道也天地鬼神先聖後聖其道一而已矣莫不以人爲本知天知人不過內外之合而已民有所徵而能信無思不服不可得而逺近吾修道之教也見譽有由矣外是而求譽非永終譽者也

仲尼祖述堯舜憲章文武上律天時下襲水土辟如天地之無不持載無不覆幬辟如四時之錯行如日月之代明萬物並育而不相害道並行而不相悖小徳川流大徳惇化此天地之所以爲大也

天地之大誠而不已者也仲尼逺繼前聖合徳二儀博厚髙明應物無迹大小咸徳體合萬殊小者如水之流通異行而俱入於海大者如物之自化不可見而未始逾閒天徳之至所以爲夫子哉

惟天下至聖爲能聰明睿知足以有臨也寛裕溫柔足以有容也發彊剛毅足以有執也齊莊中正足以有敬也文理密察足以有別也溥博淵泉而時出之溥博如天淵泉如淵見而民莫不敬言而民莫不信行而民莫不恱是以聲名洋溢乎中國施及蠻貊舟車所至人力所通天之所覆地之所載日月所照霜露所隊凡有血气者莫不尊親故曰配天

書曰帝徳廣運乃聖乃神乃武乃文所見不同一於廣運之徳爾成配天之徳則其處身接物皆順而不妄動而愈出惟有本者能之爾天地之大何所不容何所不逮苟能此道則有不言之信無爲之教聲容言動其有不格者乎此爲天道之當然所謂無思不服者也此道也可以建天地可以貫金石有血气者而能外於是乎

惟天下至誠爲能經綸天下之大經立天下之大本知天地之化育夫焉有所倚肫肫其仁淵淵其淵浩浩其天苟不固聰明聖知達天徳者其孰能知之

天下之大經正也天下之大本中也經綸大經而立大本非全於天者不能也求全於天誠之而已誠者天地萬物所受以生也人之所以自成也夫焉有所倚然亦不可誣也仰之彌髙鑽之彌堅瞻之在前忽然在後卓然如有立參前如倚衡有所倚者其何能然此道之本可得而知者聰明聖知性中之本然者固有之也惟全於天者爾天全而後誠至而中正立矣

詩曰衣錦尙防惡其文之著也故君子之道闇然而日章小人之道的然而日亡君子之道淡而不厭簡而文溫而理知逺之近知風之自知微之顯可與入徳矣君子之道其可知者非其至也至不可以意知而可與有行也小道的然則的然而已矣其將何以爲逺知行逺之自邇登髙之自卑則可以適君子之道淡而不厭簡而文溫而理所謂不顯之徳也知徳之不顯則知的然之惡矣子夏以謂小道可觀而泥於致逺非可觀則何以爲小道歟

詩云潛𨿽伏矣亦孔之昭故君子內省不疚無惡於志君子之所不可及者其惟人之所不見乎詩云相在爾室尙不愧於屋漏故君子不動而敬不言而信

莫見乎隠莫顯乎微君子所以戒愼恐懼也自反而縮吾何慊乎哉故君子敬其獨爾內自不欺曽何人所不見之有人所不見而謂之難也況已所不見乎此君子所以大過人也相在爾室室非身之外也況室以爲諭也內且不愧於屋漏敬信其日用爾不動之敬不言之信何有哉

詩曰奏假無言時靡有爭是故君子不賞而民勸不怒而民威於鈇鉞詩曰不顯惟徳百辟其刑之是故君子篤恭而天下平

君子之道本諸身加乎天下莫不以修身爲本也修身本乎誠敬所謂篤恭也篤恭而天下平修道之教也奏假無言不顯惟徳至扵時靡有爭百辟刑之惟至誠之格物如此民心恱而誠服天下有不平乎慶賞刑威勸懲之道也不用而民不倍誠之至也

詩云予懷明徳不大聲以色子曰聲色之扵以化民末也詩曰徳輶如毛毛猶有倫上天之載無聲無臭至矣聲色之感豈所以化服人心乎聖人不以感人知徳而已故夫子言本末之辧毛輕微之至也道微乎微者也知道之妙則知非毛之所可倫擬也尙不可得而倫擬矧可射乎無聲無臭天道之始也中庸之學所以硏求性命之正和同天人之理不知天道之始其何以爲至哉

大學解

大學之道在明明徳在親民在止於至善知止而後有定定而後能靜靜而後能安安而後能慮慮而後能得物有本末事有終始知所先後則近道矣

天生烝民有物有則民之秉彜好是懿徳能明是徳則近人矣能明是徳則知止矣有止故不妄不妄故能安能安故能動明徳本也應物末也故學道貴知本知本則知緩急後先之序而無過舉之患矣不誠未有能動者也能安而靜物莫之撓動而應物者蓋無難矣

古之欲明明徳於天下者先治其國欲治其國者先齊其家欲齊其家者先修其身欲修其身者先正其心欲正其心者先誠其意欲誠其意者先致其知致知在格物物格而後知至知至而後意誠意誠而後心正心正而後身修身修而後家齊家齊而後國治國治而後天下平自天子以至於庶人壹是皆以修身爲本其本亂而末治者否矣其所厚者薄而其所薄者厚未之有也此謂知本此謂知之至也

有良知有小知良知知徳者也小知知小知見也域於小知良知無自發也能致其知則知之至者見矣物物則之在人者不明明徳則物無以盡不能盡物則知之至者無因而發格至也物至則良知發也良知發見則所知必至意無有不誠心無有不正家國天下無不自正所施者寡所被者博矣洪範曰皇建其有極斂時五福用敷錫厥庶民惟時厥庶民於汝極錫汝保極所謂格物也而康而色曰予攸好徳汝則錫之福時人斯其惟皇之極爾不使有好於而家時人斯其辜汝𨿽錫之福其作汝用咎以知徳修身爲本也凡厥庶民極之敷言是訓是行以近天子之光曰天子作民父母以爲天下王天子庶人之一是也堯自克明峻徳至扵黎民於變仲尼由三十而立至於所欲不逾矩大學之道無它在乎格物而已不知盡已而欲盡人之道難已哉

所謂誠其意者毋自欺也如惡惡臭如好好色此之謂自謙故君子必愼其獨也小人閒居爲不善無所不至見君子而後厭然揜其不善而著其善人之視已如見其肺肝然則何益矣此謂誠於中形於外故君子必愼其獨也曾子曰十目所視十手所指其嚴乎富潤屋徳潤身心廣體胖故君子必誠其意

大學之道自知徳始意誠而下皆其序也不可躐而至也愼獨致一之道也致一之至不戒而嚴矣易曰無有師保如臨父母嚴之至也不欺其內好之如色惡於欺也如惡惡臭自牧如此非出勉彊而後可以爲謙自謙愼獨之始也不誠無物君子其可欺乎小人爲欺徒以自欺而已十目十指其將誰欺徳之潤身由其意之誠也心廣體胖至誠之道將與天地參矣

詩云瞻彼淇澳菉竹猗猗有斐君子如切如磋如琢如磨瑟兮僴兮赫兮喧兮有斐君子終不可諠兮如切如磋者道學也如琢如磨者自修也瑟兮僴兮者恂栗也赫兮喧兮者威儀也有斐君子終不可諠兮者道盛徳至善民之不能忘也詩云於戲前王不忘君子賢其賢而親其親小人樂其樂而利其利此以沒世不忘也淇澳之詩美武公之徳者如切如磋如琢如磨所以形容之也爲天造而人功之似也由其知學而自修者至也恂栗和敬也威儀度數也修道在已而民之不能忘者各以其所求得也君子樂得其志小人樂得其事凡以身修而應之有道也故必誠其意

康誥曰克明徳太甲曰顧諟天之明命帝典曰克明峻徳皆自明也湯之盤銘曰苟日新日日新又日新康誥曰作新民詩曰周𨿽舊邦其命維新是故君子無所不用其極

明徳俊徳也日新徳新也惟天陰隲下民民之受中以生者明於是也聖人所以達天徳也由其固有之也克明則克類矣文王純亦不已日新之盛徳也盡斯爾也用其極之謂也

詩云邦畿千里惟民所止詩云緡蠻黃鳥止於丘隅子曰於止知其所止可以人而不如鳥乎詩云穆穆文王於緝熙敬止爲人君止於仁爲人臣止於敬爲人子止於孝爲人父止於慈與國人交止於信子曰聽訟吾猶人也必也使無訟乎無情者不得盡其辭大畏民志此謂知本

止極也仁之至義之盡也知止而後能定能定則不它矣此謂知本古人之所以大過人者無所不用其極也能知所止無所往而不建其極也黃鳥尙知安身之所人而不求所止可乎訟之起也中無所定也知止自不欺矣犯而不校夫何訟之有乎

所謂修身在正其心者身有所忿懥則不得其正有所恐懼則不得其正有所好樂則不得其正有所憂患則不得其正心不在焉視而不見聽而不聞食而不知其味此謂修身在正其心

中庸之學以率性爲道喜怒哀樂未發謂之中有所忿懥恐懼則非所謂中而本性昏矣心者神明之舍居中虛以治五官者也心爲事奪五官皆失其正非所以安神明也一正心而本性正矣

所謂齊其家在修其身者人之其所親愛而辟焉之其所賤惡而辟焉之其所畏敬而辟焉之其所哀矜而辟焉之其所敖惰而辟焉故好而知其惡惡而知其美者天下鮮矣故諺有之曰人莫知其子之惡莫知其苗之碩此謂身不修不可以齊其家

有一言而可以終身行之者其恕乎已所不欲勿施於人君子之道無他善推其所爲而已譬所親愛譬所畏敬譬所哀矜譬所敖惰取譬反覆視我心之輕重則失其正者見矣好而不知其惡惡而不知其美皆有所偏也心有所偏則吾之是非錯謬失倫輕重無準失其所以成已近而無以齊家猶愛而不知其子貪而不知其苗也無偏無黨王道蕩蕩則防歸於極矣是故修身以正心爲本心正而天下平矣

所謂治國必先齊其家者其家不可教而能教人者無之故君子不出家而成教於國孝者所以事君也弟者所以事長也慈者所以使眾也康誥曰如保赤子心誠求之𨿽不中不逺矣未有學養子而後嫁者也

孝經曰閨門之內具禮矣乎嚴父嚴兄妻子臣妾猶百姓徒役也爲國以禮能逾上下之交乎君子之爲天下國家皆以修身爲本事親者可以事君臨下者可以臨民此皆不學而能者也若保赤子敬之至也知敬恭之道斯無失之者矣君親之辧則惟其時物焉故曰惟孝友於兄弟施於有政是亦爲政奚其爲爲政克明俊徳黎民於變文王以刑寡妻者禦家邦善推所爲者乎

一家仁一國興仁一家讓一國興讓一人貪戾一國作亂其機如此此謂一言僨事一人定國堯舜帥天下以仁而民從之桀紂帥天下以暴而民從之其所令反其所好而民不從是故君子有諸已而後求諸人無諸已而後非諸人所藏乎身不恕而能諭諸人者未之有也故治國在齊其家詩云桃之夭夭其葉蓁蓁之子於歸宜其家人宜其家人而後可以教國人詩云其儀不忒正是四國其爲父子兄弟足法而後民法之也此謂治國在齊其家

孔子曰聲色之於化民也末矣修道之謂教凡有血气未有不緣觀感而得也此化俗之機也皆自身修始也堯舜之民灝灝如也桀紂之民比屋可誅是豈聲色化之也皆觀感然也非勉彊而從之也故君子必自反也內外之合所謂恕也已所不欲勿施於人一言而可以終身行之者篤恭而天下平用此道也孔子曰其身正不令而行其身不正𨿽令不從故君子先正其身不願乎其外

所謂平天下在治其國者上老老而民興孝上長長而民興弟上卹孤而民不倍是以君子有絜矩之道也所惡於上毋以使下所惡於下毋以事上所惡於前毋以先後所惡於後毋以從前所惡於右毋以交於左所惡於左毋以交於右此之謂絜矩之道

古之善爲天下國家者以天下爲一家中國爲一人無它焉一以貫之而已己所不欲勿施於人所出者正則所從者順此之謂絜矩之道矩絜而民取制矣是故動而爲天下道使民無不知愛其親知敬其長風俗淳厚蓋所以率之者順矣修道之教不言之令所謂絜矩之道皆以身修爲本耳

詩云樂只君子民之父母民之所好好之民之所惡惡之此之謂民之父母詩云節彼南山維石巖巖赫赫師尹民具爾瞻有國者不可以不愼辟則爲天下僇矣國以民爲本民以心爲本君子之得其民得其心也民之好惡其心未嘗不公君子以民爲心公其好惡則民愛之戴之將父母若矣爲人上者下人之所瞻望也惟中立而不倚則服而從之十手十目其嚴乎故君子在正其身

詩云殷之未喪師克配上帝儀監於殷峻命不易道得眾則得國失眾則失國是故君子先愼乎徳有徳此有人有人此有土有土此有財有財此有用徳者本也財者末也外本內末爭民施奪是故財聚則民散財散則民聚是故言悖而出者亦悖而入貨悖而入者亦悖而出康誥曰惟命不於常道善則得之不善則失之矣皇天無親惟徳是予人之所欲天必從之天聽自我民聽天視自我民視是故在得民也得民在得心也惟有徳者有以得民之心故君子敬其獨也政有本末修身爲本身修徳建民可得而用矣何財非我之有不務建徳而急於財用民不知徳則惟財之靳是施奪之道也是故有徳斯有民有民斯得天后利先義先王所以受命也

楚書曰楚國無以爲寶惟善以爲寶舅犯曰亡人無以爲寶仁親以爲寶秦誓曰若有一个臣斷斷兮無他技其心休休焉其如有容焉人之有技若已有之人之彥聖其心好之不啻若自其口出寔能容之以能保我子孫黎民尙亦有利哉人之有技媢疾以惡之人之彥聖而違之俾不通寔不能容以不能保我子孫黎民亦曰殆哉惟仁人放流之迸諸四夷不與同中國此謂惟仁人爲能愛人能惡人

爲國之道在知善擇惡善之道仁身爲本仁身而後能擇能擇然後知人知人嘉善則可以保民矣善人之道無他賢賢而已媢疾之心勝則不能與人爲善而何以保身乎惟仁者能好人能惡人修身而已

見賢而不能舉舉而不能先命也見不善而不能退退而不能逺過也好人之所惡惡人之所好是謂拂人之性菑必逮夫身是故君子有大道必忠信以得之驕泰以失之

進賢之法莫崇禮貎去惡之要莫先克己見賢而不能舉舉而不能先吾命之出者未至爾見不善而不能退退而不能逺是誰之過歟惟能公其心者可與論進賢退不肖之實以百姓之心爲心忠信君子所以仁身者驕泰害之者也得失之要在我而已果能忠信則身修而能公其好惡賢不肖之進退在此而不在彼也

生財有大道生之者眾食之者寡爲之者疾用之者舒則財恆足矣仁者以財發身不仁者以身發財未有上好仁而下不好義者也未有好義其事不終者也未有府庫財非其財者也孟獻子曰畜馬乘不察於雞豚伐冰之家不畜牛羊百乘之家不畜聚斂之臣與其有聚斂之臣寧有盜臣此謂國不以利爲利以義爲利也長國家而務財用者必自小人矣彼爲善之小人之使爲國家菑害並至𨿽有善者亦無如之何矣此謂國不以利爲利以義爲利也

易稱何以聚人曰財財者國用所出其可緩乎𨿽然爲國務民之義而已財者利之所在人之所必爭也人必爭而我奪之則利心生而禮義消矣務民之義則天下一家而財不可勝用藏之於下猶在君也以財發身用之者也不知所以用之身爲財之役矣故君子先正其本爲上有節爲下惇本財用之出庸有窮乎是故務民之義在乎修身以仁民民化於仁則愛之如父母畏之如雷霆上下情通財皆可得而用率斯道也其有不終於義者乎一家仁而一國興仁非他道也務民之義不以利爲先爾貨悖而入亦悖而出此事勢之必然者也謀大者尙皆不暇謀小況君子而可爭利於民乎聚斂之臣不知義之所在害加於盜以爭利之民也民爭利而至於亂則不可救藥矣言利而析秋毫必非養其大者之人也所見之小惡知利義之和哉惟知利者爲義之和而後可與共論生財之道

浪語集卷二十九

欽定四庫全書

浪語集卷三十

宋薛季宣撰

序贊

敍握奇經

風後握奇經三百八十四字續圖三百十五字合標題七百九字以眾本武經總要陣法銓次傳著成章而存異文於下已繕寫可讀始走逰廣都魚復觀覽武侯八陣石圖愛其文同先天易圖每恨陣法未能詳究聞成都唐棊盤市𨿽章仇兼瓊經始而多得武侯遺意履其市道繩直閭井交貫百工類處技別爲行識者曉知然乍入者至於盡日迷不能去方悟李衛公言古八陣龍虎虵鳥之爲旗法前古服章之辧爲並識之得握奇經讀之而八陣之勢判然矣前聞逺隠君先生論六花陣法明於八陣握奇然後知其源本從來六八之陣不同實方圓之數耳觸類而長奇正庸有窮乎握奇經舊傳風後受之女用佐黃帝殺蚩尢於涿鹿之野荒唐之說無所考信漢志兵陰陽家書有風後劉歆班固已言依托觀公孫丞相注釋則非所謂書十三篇圖二卷者先秦典籍類皆口以傳授反復其義未易以晚出浮僞訾也七略兵家四種軍禮司馬法存者尙百五十五篇吳孫子八十二篇圖九卷齊孫子八十九篇圖四卷自神農黃帝伊尹太公範蠡大夫種吳起魏公子廣武君韓信項羽諸家其書具在略皆亡矣今獨孫子十三篇者爲兵權謀之祖論形勢者本握奇經權謀在人奇詭焉用形勢紀綱軍政爲天下者尙有取焉又隠不章可爲懊嘆舊文奧宻尙多錯綜微辭傳寫不倫頗難誦習李筌繪爲八陣旣爲不知而作武經𨿽存寫本不無訛以傳訛惟武侯八陣石圖最爲有徵走得馬隆贊述多所發明遂爲詮定其文並繪陣圖於後竊詳古人存諸口訣之意不敢妄疏條章合圖贊以窮經可以自得之矣

風後握奇經

【馬隆本作握機序云風後軒轅臣也握者帳也大將所居言其事不可妄示人故云握機又稱諸子總有三本其一本三百六十字一本三百八十字蓋呂尙增字以發明之其一行間有公孫等語或云武帝令霍光等習之於平樂館以輔少主備天下之不虞今本衍四字】

經曰八陣四爲正四爲奇【舊注奇讀如字後人說天地風雲爲四正龍虎烏虵爲四奇公孫曰世有八卦陣法其中旣不用奇正似非風後所傳未可防用】余奇爲握奇【舊注奇讀爲奇耦之奇解云說奇正者多矣而握奇云者四爲正四爲奇余爲握奇陣數有九中心奇零者大將握之以應赴八陣之急處】或總稱之先出遊軍定兩端天有衝【衝一本作衡】地有軸前後有衝【一作有風雲】風附於天云附於地【附一作輔】衝有重列各四隊前後之衝各三隊風居四維故以圓軸單列各三隊前後之衝各三隊云居四角故以方天居兩端地居中間總爲八陣【爲一作有】陣訖逰軍從後躡敵或驚其左或居其右【驚一作警而無其字】聽音望麾以出四奇【出一作生】天地之前衝爲虎翼【之字下一本有間字】風爲蛇蟠圍繞之義也【圍繞一作爲主】虎居於中張翼以進虵居兩端向敵而蟠以應之天地之後衝爲飛龍云爲鳥翔突擊之義也龍居於中張翼以進鳥掖兩端【一作鳥挾兩旁】向敵而翔以應之虛實二壘【一作三軍】皆逐天文气【一本下有所字】向背山川利害隨時而行【一作進】以正合以奇勝【一無二句】天地以下八重【闕】以列或曰握機望敵卽引其後以犄角相列不動而前列先進以次之【公孫曰傳項氏陣法依此今按而前列先八字舊文在依此注下誤故遷次以成之】或合而爲一因離而爲八各隨師之多少觸類而長【一無此章或曰握機四字疑文之衍】天或圓布不動【一作天或圓而不布】前爲左後爲右【一本左右差】天地四望之屬是也【一本下有風象二字】天居兩端其次風其次云【一作其次天衝其次地衝其次風衝其次云衝】左右相向是也【公孫曰此爲靜】地方布風雲各在前後衝之前【一無上前字】天居兩端其次地居中間【一作其次地其次天中間】兩地爲比是也【公孫日此爲動爲從天陣變爲地陣或卽張形布勢破敵攻圍不定其形故爲動也一本自公孫曰動靜二義皆雜出經文中】縱布天一【一作兩天一無兩字而縱字上有云象龍一句一作龍者象龍】天二次之【天二一作兩天】縱布地四次於天后【一作縱布四地四地次之一無下四地字】縱布四風挾天地之左右【一無地字】天地前衝居其右後衝居其左【一無二句一無天地字一無居其右後衝五字】云居兩端虛實二壘是也【一本下有此爲動也四字一無虛實以下公孫曰人多傳韓信注釋天或圓布以下與此防有差異而範蠡樂毅之說訛雜今亦錯綜於其中其部隊或三五或三十或五十變通之理寄之明哲不復備載近古以來其文不滿尺多慿口訣以相傳授予今於難解處增字發明之耳一本其部隊下上五十字云陣圖如此變通由人以經文誤也按公孫氏稱與此異者天或圓布次由軍定兩端以下爲正經而以天有衝止觸類而長列於續圖云爲翔鳥之下今馬本尙如此】

薛氏詮定圖解

【按握奇經別有續圖記金革旗麾進退趨鬭之法今其文相揉蓋非末學所能離異故並論而分別之】

角音二

初警眾

末收眾

革音五

一持兵

二結陣

三行

四趨走

五急鬭

金音五

一緩鬭

二止鬭

三退

四背

五急背【背一本作趨】

麾法五

一

二黃

三白

四靑【一作赤】

五赤【一作靑】

旗法八

一天

二地黃

三風赤

四云白

五天前上下赤

六天後上下白

七地前上黃下靑【一作赤】

八地後上黃下赤【一作靑】

陣勢八【一本陣上別有虎翼字非】

天

地

風

云

飛龍

翔鳥

虎翼

虵蟠

二革二金爲天

三革三金爲地

二革三金爲風

三革二金爲云

四革三金爲龍

三革四金爲虎

四革五金爲鳥

五革四金爲虵【舊注此八陣名用金皷之制】

其金革之間加一角音者在天爲兼風在地爲兼云在龍爲兼鳥在虎爲兼虵加二角音者全師進東加三角音者全師進南【一作西】加四角音者全師進西【一作南】加五角音者全師進北鞉音不止者行伍不整【行伍一作師】金革

旣息【旣一作並】而角音不止者師並【闕】

旋

三十二隊天衝

十六隊風

八隊天前衝

十二隊地前衝

十二隊地軸【當作二十四隊】八隊天后衝

十二隊地後衝

十六隊云

以天地前衝爲虎翼天地後衝爲飛龍風爲虵蟠云爲翔鳥【一本次縱布天一上】

右續圖【圖者經之紀也故列之】

馬隆總述

治兵以信求勝以奇信不可易戰無常規可握則握可施則施千變萬化敵莫能知

正陳贊

動則爲奇靜則爲陳陳者陳列戰則不盡分苦均勞佚

輪轅【闕】

兵前守後隊勿進

天陳贊

天陳十六內方外圓四靣風衝其形象天爲陳之主爲兵之先潛用三軍其形不偏

地陳贊

地陳十二其形正方云生四角衝軸相當其體莫測動用無疆獨立不可配之於陽

風陳贊

風無正形附之於天變而爲虵其意漸風能動物萬物驚焉虵能圍繞三軍懼焉

云陳贊【自太公範蠡以來風雲無正形所以附天地】

云附於地則知無形變爲翔鳥其狀乃成鳥能突擊云能晦防千變萬化金革之聲

奇兵贊【舊在正陳下移此以便乎讀】

古之奇兵兵在陳內今人奇兵兵在陳外兵體無形形露必潰審而爲之百戰不昧

飛龍

天地後衝龍變其中有手有足有背有胸潛則不測動則無窮陳形亦然象名其龍

翔鳥

鷙鳥擊搏必先翺翔勢淩霄漢飛禽伏藏審而下之下必有傷一夫突擊三軍莫當

虵蟠

風爲虵蟠虵吞天眞勢欲圍繞性能屈伸四季之中與虎爲鄰後變常山首尾相因

虎翼

天地前衝變爲虎翼伏虎將搏盛其威力淮陰用之變化無極垓下之防魯公莫測

合而爲一離而爲八

合而爲一平川如城散而爲八逐地之形混混沌沌如環無窮紛紛紜紜莫知所終合則天居兩端地居其中散之一陰一陽兩兩相衝勿爲事先動而輒從

逰軍

逰軍之形乍動乍靜避實擊虛視羸撓盛結陳趨地斷繞四徑後賢審之勢無常定

金革

金有五革有五退則聽金進則聽鼓鼓以增气金以抑怒握其機闗戰不失度

鞉鼔

紅塵戰深白刃相臨勝負未決人懷懼心乍犇乍背或縱或擒行伍交錯整在鞉音

麾角

麾法有五光目條流角音有五初警末收麾者指揮角者警覺臨機變化愼勿交錯【光目一作光自】

兵體

上兵伐謀其下用師棄本逐末聖人不爲利物禁暴隨時棄衰蓋不得已聖人用之英雄爲將夕惕幹幹【舊闕四字】其形不偏樂與身後勞與身先小人偏勝君子兩全爭者逆徳不有破軍必有亡國握機爲陳動則爲賊後賢審之勿以爲惑夫樂殺人者不得志於天下聖人之言以戒後者【一作天下】

八陣圖贊【並序】

八陣圖蜀漢丞相武鄕侯諸葛亮之所作也圖之可見者三一在沔陽之髙平舊壘一在新都之八陣鄕一在魚復永安宮南江灘水上髙平者自酈道元已言傾禠難識在新都者隆土爲魁基以江石四門二首六十四魁八八成行兩陣俱立陣周四百七十二步其魁百有三十在魚復者因江爲勢積石平流前蔽壁門後依卻月縱橫皆八魁門二丈偃月內靣九六鱗差新都舊無聞焉惟見於李膺益州記其言魁行皆八才舉其半趙抃成都記稱耆老之說以爲江石蓋兵數魁應六十四卦則知兩陣二首之意以體乾坤門戶法象之所由生也然其陣居平地束於門壁營陣之法具而奇正之道蘊魚復陣於江路因水成形七八以爲經六九以爲緯體方於八陣形圓於卻月壁門可以觀營陣之制卻月可以識奇正之變故𨿽長江東注下流湍決轟雷奔馬不足以擬其勢回山捲石不足以言其怒峩峩八陣實瀨其衝子石捲於灘沙攸積而歷年千數未嘗回撓隠若敵國屹若長城故桓溫以爲常山之蛇杜甫偉其江流而石不轉也若夫四頭八尾隅落鉤連像陣相容觸處爲首則新都魚復之圖其法皆八陣也居則修諸營壘出則備其行陣𨿽有奇正之變一生於正而已李興不在孫吳之頌端有以焉先王寓兵於農而居之以丘井折衝樽俎而舞之以行綴經國有途軌之制畫野有鄕遂之法文事武備未始判爲二途民可使由之不可使知之故顯仁而藏用爾在易先天之象天圓而地方八卦相重皆六十四陰陽相錯剛柔相交而天地文理備焉先天之文愚於八陣見之矣八陣之作寧武侯私意自營之乎風後握奇有天地風雲龍鳥蛇虎之名則八卦之象也漢法大司馬嘗以立秋日斬牲祠白帝肄孫吳六十四陣則六十四之象也中興罷郡國都肄而陣勢寖亡非有王佐之才明於天人之奧則八卦之變化其誰能嗣興之愚以爲八陣之施非徒教戰而已文中子曰諸葛亮而無死禮樂其有興乎非虛語也至於洞當中黃龍騰鳥飛折衝禽翼握機衡陣之法本諸孫吳方圓牝牡衝方罘罝車輪雁行之制唐人裴緒之論非無所起六十四陣之變其出也無窮知此八名特八陣之統爾焦氏易學卦變至於四千九十有六奇正相凖庸可盡名之乎觀古懷人敬爲之贊曰

堂堂八陣法地之維經緯縱橫端如置碁左右有行後先有列錯綜相成鉤連互設孰知其首孰測其端直道如繩循如象環八八相乘陣間容陣在翼斯張在前斯奮陣形𨿽八天七攸存四轅轉隊虛實斯分亦有握奇列於陣後翕闔乾坤混融六九風雲天地體則陰陽虎蟠蛇旐龍旂鳥章奇正相生方圓逓出混沌紛紜杳防恍惚其辟無方其闔有儀幽若鬼神夫誰知之轅門之設實司啟閟無鍵而關視之孔易行而爲陣居則爲營堅重如山能疾而輕我則通途平平坦坦致敵天羅莫知遄返顯允武侯經之營之阿衡天漢以作六師君子所爲眾人不識曰易勝哉七擒孟獲先王體國丘甲本兵干戚之容萬舞於庭四頭八尾文成井字旁睞斜窺孰知其自易有八卦洪範九章天道昭昭曰惟典常在帝有熊其臣風後爰作握奇蚩尢是討六十四陣演自孫吳豈其妄作文本河圖三代往矣漢隳都肄誰其興之天啟明智惟此武侯器宏管樂龍隠隆中云蒸左蜀先王遺法尙克興之漢家餘業豈不成之營頭下墜蒼蒼叵測心服奇才漢興勍敵新都之壘云守儲胥匪石淩江丘陵屹如甘棠古木尙云勿敗此道之存其何能壞率然之蛇無頭無尾易象於天於乎不已

右諸葛武侯八陣新都占地四百七十二步魚復魁門二文方圓互見陣隊相容其實皆一法也裴緒采諸家以爲八陣常山之虵而九其法方陣正而厚利變圓圓而無角利守牡前鋭後重象劍之鋒利潰牝張其兩翼前單後復利吞衝方前眾後疎利以爭險車輪形圓六出彊弩四備利進罘罝張其四翼備在首尾利救雁行前鋭後張延邪而行便於左右利於繞人【八名皆本孫子方陣白旗四鼔黃帝五行之金陣吳起之車箱諸葛亮之洞當也圓陣黃旗五鼓五行之土陣吳起之車舡諸葛亮之中黃也牡陣亦名卻月黑旗一鼓五行之水陣吳起之曲陣諸葛亮之龍騰也牝陣朱旗二鼓五行之火陣太公之云鳥吳起之鋭陣諸葛亮之鳥飛也衝方靑旗三鼓五行之木陣吳起之直陣諸葛亮之折衝也罘罝鶻旗七鼓太公三才之人陣一名飛翼吳起之卦陣諸葛亮之禽翼左傳之魚麗也車輪熊旗八鼓三才之地陣吳起之衝陣諸葛亮之握機也雁行鵬旗九鼓三才之天陣左傳吳起之鵞鸛諸葛亮之衡陣也常山蛇陣龍旗六鼓非古也】八

陣轉而相勝更爲雌雄法曰正厚者力並故方勝圓猶厚勝薄也法曰翼而張者角必薄偏攻其角牡可敗也故圓勝牡猶聚勝散也法曰鋭而鋒者夾擊之故牡勝牝猶復勝單也衝方戰者相促居者有餘牡背髙向下因其勢以潰其虛法曰得地助者昌失地助者亡故牡勝衝方也車輪兵得成行善冒亂而畏險阻衝方守險以疲車輪之力罘罝備在兩旁其勢不堅車輪四備善衝亂敵法曰以守待攻者彊以動待敵者亡故衝方勝車輪車輪勝罘罝也法曰翼而張者角必薄雁行延邪便於周旋罘罝前後橫而中縱故勝雁行法曰厚而正者堅當選兩翼脇其兩旁故雁行勝衝方也其說如此而所圖陣法不能盡如其文將由多讀古人之書未暇備詳其制也要之八陣之法蓋不離乎天地風雲之變衛公六花十二辰陣【六花中軍及左右虞左右箱二總管凡七軍中營居中六營六靣以援中軍六軍又各有小營二十二陣一曰中黃二曰大子三曰大赤午四曰破敵醜五曰左�寅六曰靑蛇夘七曰推凶辰八曰前衝已九曰先鋒未十曰右擊申十一曰白雲酉十二曰決勝戌十三曰後衝亥十四曰逰變中黃十二陣各八百人爲一小方陣周十二隊隊各五十人白雲靑蛇大赤大加百人以備追襲餘八陣中抽八百人以爲逰變每陣相去百步】皆八陣之正耳近世習知浪戰事不師古兵之形勢豈徒不講爭怪笑而非短之前八陣圖遂皆亡佚李筌法固非古復混淆以壬遁陰陽之流其道可觀今此數家而已論以握奇八陣可以黙而識之古人節制之師蓋曰先爲不可勝以待敵之可勝陣法奇正節制之所存也取其要附諸圖法後世𨿽有作者其亦不出此矣敍黃帝陰符經

陰符經三篇李筌所傳本三百二十七言凡三百六十三字龍昌期注本衍自然之道靜已下八十有九言以相校讐定從龍昌期本孫光憲稱王蜀軍校黃承眞得鄭山古本與今不同者五六十言然猶未聞衍字如此其多也語云陰符三百字則昌期本若可疑其句法又少不同而文意相通未可刪也姑存其語以俟後來者裁之山谷先生以爲經出李筌熟讀其文知非黃帝書也欲文奇古反詭譎不經其言糅雜兵家妄托子房孔明諸賢訓注可笑惜其不經栁子厚一掊擊也其笑然矣謂其糅雜兵家似乎未詳經意所在李筌序道驪山老母授經之事大約依放老子河上公序張子房授書圯上之說其亦誕矣就令果爲防謙之所藏之故要非黃帝書也康節先生謂與素問皆七國時書爲近之矣畱侯武侯注未之見李筌又未嘗及妄可知已易奚氏善和墨而煤多易宣包氏工圖虎而圖多包黃帝治五气而方術者名之此必無之理也陰符經専明盜時修煉在飬生者不爲無取其文大略效法古文老子語意謬矣或者乃疑老氏出此不亦誣乎使陰符果無可觀者則何以爲道術祖孔子曰𨿽小道必有可觀者焉泛覽兼通無及泥焉可也乾道二年半春中澣日書

敍古文老子

古文老子二卷道徳上下經也無八十一章之辧後先文字亦多不與今同走防讀論語孟子諸書睹其言與章戻疑章分非故書之舊必講師無自得者之爲後見黃庭堅論荘子篇名暗與之合爲其已見弗敢必其然得郭忠恕所上孝經古文始知不謬今而獲此可以無疑蓋書之在古初未始不完而正於鑿說寖以大譌故其書存失眞眾矣今文老子有河上公注實首分八十一章史記樂臣公本師河上丈人教安期生再傳至於臣公其弟子蓋公爲曹相國師修黃帝老子學則丈人者乃今所謂河上公也自晉世已言其教漢文帝敍述尢怪誕不稽葛洪載之神仙傳中封演已知其妄據史記列仙老子傳皆云著上下經是則漢人所言分章無說而古文嚴宻其言上下相明蓋不俟注釋而通坦然甚著紊其先後則必注釋乃明是故剖分二經以成其妄道徳可判猶曰或然若章而分之義可離矣然則分章析句可照非其本眞老子古文其不廢於後宜也日走嘗讀老子以爲扵闔辟爲有窺第以矯枉過中失聖人意欲爲訓注以正其然否窮竟其辭乃知其於道無得夫道者道也非可以一途指也彼以無爲道有故非道也自來聖人之經皆隠不論孔子亦所罕道惟嘗以一貫語子貢子輿易中庸最爲幽渺之書其防良以見道不過示之中制俾人嘿以防通至老子則不然爲書務以言盡如所謂道可道非常道又似是矣復不能守之欲以多言範圍自已旣而去道彌廓費辭愈多而言不知所從於是有吾不知爲誰之子象帝之先之說其數數而見不可以毛舉大防皆依仿道要爲名擬之晚益失守獘必流扵刑名數術而粃糠仁義絕防禮樂靡不爲之者𨿽以道體之全學者尢所當務蓋去此則非道而老子斥之晚進學焉故其善者爲私已不善則渙漫詭譎而不自齒於世途反道敗徳抑又背老氏而馳迹其源流生有自𨿽然讀此書者可以輕利欲袪物我齊得喪潛消悔吝於暗曖渺防之中在明達之士不可謂無補則老子一書非可廢也世之是非或已甚故爲辧析於終篇

遁甲龍圖序

河圖戴九履一左三右七二四爲肩六八爲足五爲心腹聖人則之而易象興是以帝出乎震震東方之卦也齊乎巽巽東南也相見乎離離南方之卦也致役乎坤坤地也說言乎兌兌正秋也戰乎幹幹西北之卦也勞乎坎坎正北方之卦也成言乎艮艮東北之卦也參天兩地錯綜以變八卦相蕩當期直日而三才六位嵗時气節具焉遁甲者遁此者也故有直符九星以斡九宮直使八門以周八卦三奇者三材之象也六儀者六位之象也陰陽逆順推蕩也天地加臨錯綜也黃帝之局千有八十干九坤六之用也太公之局七十有二月卦時訓之候也畱侯四皓之局一十有八參兩成卦之變也聖人制局流遁以體天地之撰闡陰陽之理見鬼神之情狀而擬諸其形容示人以榘範也上士得之可以明造化中士得之可以測陰陽下士得之可以命吉防蔽者爲之任天數而人事棄焉因終與之並廢得意忘象顧若是乎陰陽家者流所以得罪於通人之論也帝堯平秩四序有虞齊政玉衡夏南巡祁寒北狩豈無天道通乎人事而已漢之成哀桓靈不攺髙帝之時令莽卓不順焉同歸於敗故曰非陰陽之罪也至於請師大道冩符辟兵則膠矣明乎天地之性者不可罔以非類術家之論自有吉凶反戻非盡知畢議所能通者天人之際姑用其參無及泥焉可也周公之制周禮𨿽至書方貫橭射夭殺神祝詛祈禳術之甚膚淺者尙皆有取諸儒廢焉過矣世之言遁甲者多淪於怪其書與術今顧傳扵星官卜祝之流兵家時或論焉薦紳先生蓋所不究走豈仰知天道然觀其數眞聖人之遺術也稡其方論去其誣泰幸甚成書【闕】捲推原所自命曰遁甲龍圖云

甲歷序

序曰歷之興也其於太古乎作歷者其憂天下乎是故數十爲幹以盡日其支十二以盡辰斗建之行以盡月積月周天以盡嵗閏也者集余分以成嵗次者也嵗律之運生民之本也是故數以記之歷以命之古者聖人之作歷也幽研於易以定數錯綜於爻以應期法象於陰陽而和順於吉凶通理於人而遂物上古晝動而夜息未有星紀故以木生紀嵗未有書數故以結繩致約太昊伏羲氏之王天下也仰以規圖於天俯以矩法於地觀五行之文測晷景之度分陰分陽疊用柔剛造八卦以調八風作三畫以定中气始立書契以代結繩之政以防萬物之宜是故八卦者八風之象也三畫者二十四气之象也包四時者莫易乎嵗成嵗功者莫加乎歷歷也者歷往而知來者也昊英氏作處後潛龍之位積時爲日累月爲嵗始作甲歷以前民用歷之興也其與易道並行邪當伏羲代天而王邪是故在臺傳教告民示始蓋取諸震命子英潛龍氏治我陰陽甲歷蓋取諸革咨扵上相共工下相皇桓咨告扵民俾知甲歷嵗月日時自玆始無或不敬蓋取諸巽甲日寅辰木王於夘英上甲歷歷起甲寅蓋取諸泰是故易易數也歷歷數也歷與易數儗故能彌縫天地之造贊治萬物之宜一陰一陽與時皆運一寒一暑農作用成寅春得天人時資理勤嵗憫憫百谷以生庶品以寧惟日用而不知此甲歷之道也歷也者在嵗之所行也帝出扵震齊乎巽相見乎離致役乎坤說言乎兌戰乎乾勞乎坎成言乎艮歷也者盡易之所之物始於防終於備甲歷之用其歷之始邪故曰甲者甲也言艸木之始萌也若夫元防統章窮歷之數則非後時不備

敍焦氏易林

漢焦贛易林十六卷捲有四林林有六十四繇凡六十四卦之變四千九十有六以所傳中祕書孫氏藏書參校中書內多亡佚以孫氏書詮補圓備故書屢經傳冩字多舛誤以羊爲缶以快爲決若此者眾爲是正其曉然者其不可知以喜爲嘉以鵲爲觀以烏爲鳥一卦兩占之類並兩存之無所去取具已刋定可繕冩漢儒傳易明扵占者如贛費直許峻崔篆管輅數家易俱有林惟焦氏林今傳扵世東觀漢記孝明帝永平五年少雨上禦雲臺自卦遇蹇以京氏易林占之繇曰螘封穴戶天將下雨沛獻王輔用體說卦謂螘六居知雨京房延壽弟子今書蹇繇實在震林林爲焦氏可不疑贛延壽字也其學本以六十四卦更直日用事以風雨寒溫爲候易林用之卜筮尙其占與變者政和間校書郎黃伯思校中祕書論林自林直日災祥自直日災祥之法𨿽同出於贛初未嘗一其用昧者弗悟乃合而一之扵直日卦中求所得卦謬托燕薊士之祕本本朝王佖於雍熙二年春遇異僧爲筮得觀之賁其占乃觀中賁林觀賁皆白露之卦非春所宜用不當於觀中求之異人之占固不應誤是知直日之說非可用之占筮伯思言若簡易其實非也筮法固於直日林中求所遇卦於遇卦林中求變所之觀從初決從終則雍熙異僧之占初未嘗與術戾僧論一幕掀天一同掃地自有得之繇林之外者未可以一術齊也直卦之法略在漢京房郎顗傳天朝班歷尙取其象或者直以周易卦爻占數猶屢有符效至用林筮頗多不合伯思之說未易循也京氏學以卦爻分配期日坎離震兌用事自分至之首皆得八十分日之七十三頥晉井大畜皆五日十四分餘皆六日七分嵗旣有之日亦宜然於直日卦中分卦直時如日之次日凡十卦一時八刻三分刻之一卦配時有一刻二分頥晉井大畜皆五刻二分坎離震兌用事於日卦貞悔初爻之首中爻之中皆四刻一分是又卜數一法不待筮而占者自可通用易經並論風雨陰陽占候不必専取諸林漢儒林傳孟喜授易於田王孫得易家候陰陽災變書詐言田生且死時枕喜膝獨傳喜同門梁丘賀疏通證明之曰田生絕於施讎手中時喜歸東海安得此事延壽嘗從孟喜問易京房以爲延壽卽孟氏學翟牧白生不肯皆曰非也劉向校書以爲諸易學說皆祖田何楊叔丁將軍大誼略同惟京氏爲異焦延壽獨得隠士之說托之孟氏不與相同藝文志易有孟氏京房諸篇無復分異京氏書世尙有之𨿽陰陽家不特災變之候論以漢儒林傳藝文志自有不可誣者諸儒黨同伐異可盡信邪延壽行事略在京房傳中舉最小黃詔聽畱增秩矣其曰得我道以亡身者京生也知人見事未可以明經學士視之易林近古占書旣自可尙綴辭引類尢爾雅可喜尙其辭者於漢氏西京文字又可忽諸略抄卦气圖法著左乾道六年八月丁巳鵲林書

冬至坎【上】公中孚【四世】辟復【十一月初】侯屯【二】

大夫謙【五】卿睽【四】公升【四】辟臨【十二月二】侯小過【四】大夫防【四】卿益【三】公漸【三】辟泰【正月三】侯需【四】大夫隨【三】卿晉【四】

春分震【上】公解【二】辟大壯【二月四】侯豫【初】大夫訟【四】

卿蠱【三】公革【四】辟夬【三月五】侯旅【初】

大夫師【三】卿比【三】公小畜【初】辟幹【四月上】侯大有【三】大夫家人【二】卿井【五】

夏至離【上】公咸【三】辟姤【五月初】侯鼎【二】大夫丰【五】

卿渙【五】公履【五】辟遁【六月二】侯恆【三】

大夫節【初】卿同人【三】公損【三】辟否【七月】侯巽【上】大夫萃【二】卿大畜【二】

秋分兌【上】公賁【初】辟觀【八月四】侯歸妹【二】大夫無妄【四】

卿明夷【四】公困【初】辟剝【九月五】侯艮【上】大夫旣濟【三】卿噬嗑【五】公大過【四】

辟坤【十月上】侯未濟【三】大夫蹇【四】卿頥【四】

唐僧一行雲易孟氏章句京房本防七略郎顗所傳卦气皆六日七分不以初爻相次用事惟齊天保歷依易通統軌圖自十有二節五卦初爻相次用事及上爻與中气偕終又京氏減七十三分爲四正之候其說皆不經據孟氏自冬至初中孚用事一月之策九六七八是爲三十卦以地六候以天五五六相乘消息一變十有二變而嵗復初坎震離兌二十四气次主一爻其初則二至二分也易爻當日十有二中直全卦之初十有二節直全卦之中齊歷又以節在貞气在悔非是近世大儒司馬文正推太歷邵康節譜太圖坎離震兌气節直卦皆同一行惟以五卦初爻相次用事從易軌云今術専本京氏用六爲法以辟卦爲局六時一卦日法以直卦爲局二刻一爻坎震離兌頥晉井大畜以分數除減半之蓋三十日三百六十時六日六百刻皆周而與易象俱終悔吝吉防亦可直以經卦世爻爲斷

敍山海經

古山海經劉歆所上書十三篇內別五山外紀八海郭璞注集釐十八卷其十卷五山經八卷六海外二海內大荒經也五山海外經端有條緒海內大荒經汗漫有不可通者是書流傳旣少今獨道藏有之又圖十卷文多闕略世有模板張僧繇畫山海經圖詳於道藏圖本然道藏所畫不出十三篇中模本畫圖有經未嘗見者按五山經山多亡軼意僧繇畫時其文尙完不然後人傳托名之不可知也不敢按據模本姑以道藏經圖參校繕冩藏之於所傳疑有曰一曰或作之類皆郭注之舊云一作圖作者今所存也走初讀楚辭文選陶元亮集見其多有山海經事恨未之見求將二十嵗方始得之其所占山川已隨世變艸木鳥獸類非久存之物神怪荒唐之說人耳目所不到郭氏所注不能皆得其實而上世故實可供文墨之用者前人采摘稱引略盡則此書之垂亡僅在固宜左氏傳稱大禹鑄鼎象物以知神姦入山林者不逢不若魑魅魍魎莫能逢之山海所述不幾是也經言大川所出及舜所葬皆秦漢時郡縣又有成湯文王之事筦子之文其非先秦有夏遺書審矣劉歆集略直云伯益所記又分伯益伯翳以爲二人皆未之詳考扵太史公記則漢西京書非後世之作也山海經要爲有本於古或秦漢增益之書太史公謂言九州山川尙書近之至山海經禹本記所言怪物余不敢言也然哉郭氏嘆道所存俗之所棄不無稱許之過要之楚辭之學在山海經爲所本君子窮神辧物此書有不可廢者所謂臣秀卽劉歆也歆以有新之朝更名以應光武之防校讎之世必當王氏時也走讀漢藝文志念其書不多見此山海經𨿽在亦且亡矣愛之不忍捐棄故錄置家藏書中

論語直解序

巧匠不世出其法具乎規矩繩墨聖人不世出其言在乎禮易詩書然則禮易詩書與夫規矩繩墨往之所以貽後今之所以求古也卽規矩繩墨以爲員方𨿽非巧匠而巧匠之制作於此乎在由禮易詩書以趨理義𨿽非聖人而聖人之精誠備於吾身學者爲道而捨經猶工人而去其規墨也𨿽有工垂之指其能制器乎孔子聖之至也顥乎其渾邈乎其宏其靜也天其動也乾道貫古今而體之以虛神偕造化而終之以愚望之平平卽之峩峩寂如其若亡巋如其若存挹而愈衝撓而愈淸觀其行則不過乎物察其言則適當人心無色無形旣髙且明無墉無隍肅肅茫茫止止而安安者歟盡性而參天者歟贊焉以辭猶日而禆螢鑿之竅元均無事焉適亡其所存而已自伏羲至周文公其時亨其政行其言事具乎禮易詩書曰闇而弗明得孔子而彌章非聖人無以知聖人固莫知其孰賢傳是道以貽將來斯其爲集大成孔氏有春秋孝經通禮易詩書曰經其弟子門人又雜記其疑難答問之言別爲論語一書參乎六經之間六經固妙且必論語而後行論語之於六經其道學之中和大易之乾坤乎元龜無窮指南諸儒性命仁義之淵源諸子百家之蹊途覆載而叢薄之宜莫此其究且詳也傳記稱孔子之言眾矣率多蹖駮不類乎眞其周而曲當觸而咸獲純而靡纇約而兼該者宜若莫如論語之書後之學孔子者將折中矣六經之奧反求其性命之正者捨論語其何稽乎先儒之傳此書行乎今者多矣如川瀆之容流各極其量而莫不有合焉其扵滄溟也不亦微哉走誠庸愚學而未能有得願學孔子其素心也研窮此書久矣迄未知其趨向自求諸已以求合於前言譬諸蟻之緣嵩鳥之衝霄不至必也亦惟其力之行又何憚夫穹崇也敢自信其所自知筆而釋其句讀名直解示無曲說者焉不事辭文貴全防要分章無取爲其失於本眞匪敢言傳逝將終身於此庶幾明徳之見有補不逮云

吾道貫一而無方老氏致虛而無極若釋氏則歸空而無物矣三者若同而偏反如霄壤之髙卑孟氏於孔氏之門爲有功其气豪而辭下無聲無臭豈其然乎比而同之其害有不可勝言者讀其書而知其防將以內參諸其心仰觀聖人之形容察其像似而自識其眞僞從而爲取捨焉不隨波於末流眞好學者也妄意如此明者必有以別之

論語少學序

推步占天未足與言天道之至緡絲測海未足與窺溟海之深膚見謏聞以求聖人之言我知其無以議爲也然則聖人之道其終不可學邪曰無【句】求則得之不求則不得也自明其徳道積於厥躬誠以思之睿以通之問學以參之神而明之天之髙地之厚鬼神之盛遂古方來之逺將無所藏其用聖人之道其無以外此夫魯侯得之喬梓而周公識其見賢曾蒧鼔瑟詠雩而仲尼與之言志聖人之學果可以意知而事得乎走於論語之書願學焉而終身者也謂其旁通倫類細淪幽就之而不逺挹之而愈深𨿽一本諸人情曾非力行可到嘗朝而誦暮而思忘寢食而求但見其源源而泉混混而淵灝灝而天進乎前無以從而後遂取諸右以逢其左泯泯黙黙而未得以臻其極也捲之有以自樂行之足以迨時走於夫子之言知其一而不知其二矣彊筆少學識之於書庶乎他日見之有以知其不足戻之斯攺得之斯尙天未喪道或將可質諸聖人之門也曰以此明孔氏之言則庸敢不知量

書古文訓序

昔者子夏學書見於孔子曰商也何爲於書子夏對曰書之論事也昭昭如日月之代明離離如星辰之錯行上有堯舜之道下有三王之義凡商之所受書於夫子者志之於心弗敢忘退而窮居河濟之間深山之中作壤室編蓬戶彈琴瑟歌詠先王之風則可以發憤慨喟忘已貧賤有人亦樂之無人亦樂之而忽不知憂患與死也夫子造然變容曰嘻子殆可與言書矣𨿽然其亦表之而已未覩其裏也顏淵曰何謂也子曰闚其門而不入其中烏覩其奧藏之所在乎然藏又非難也丘嘗悉心盡志以入其中則前有髙岸後有大谿塡塡正立而已矣是故帝典可以觀美大禹謨禹貢可以觀事臯陶謨益稷可以觀政洪範可以觀度六誓可以觀義五誥可以觀仁甫刑可以觀戒通斯七者書之大義舉矣夫子於商之書謂之表所以與回謂之義自以塡然正立一時三語若不相謀然則帝王之書其不可識矣君子察扵三者而後可以言書今夫天之昭昭地之博厚而靈於萬物匹夫匹婦無不固已知之至於風霆雨霽之疊興海嶽河山之流峙所以知之蓋鮮喜怒哀樂出乎爾者其靜其作則或自知之不暇不察乎近孰明乎逺不得乎身何以論古之人是故以書學書而已遺書學書非書矣不以不遺未足與於書之防以而遺之從之不可或庶幾乎書之大義云爾子言之也書之扵事也逺而不闊近而不廹志盡而不怨辭順而不諂吾於髙宗肜日見徳有報之疾也苟由其道致其仁則逺方歸志而致敬焉於洪範見君子之不忍言人之惡而質人之美也發乎中而見乎外以成文者其惟洪範乎堯舜之命受於人湯武之命受扵天不讀詩書易春秋則不知聖人之心無以別堯舜之禪湯武之伐也語之不切見諸言外斯言之辧可以觀虞夏商周之書矣走之於書學焉不如子夏觀焉何敢望回世無孔子則將何所取正述而藏之以待能者則庶乎以書觀書者矣古定書最孔氏文義多本伏生之說唐明皇帝更以正攺定而俗儒承詔文多踳駮古文是訓不勞乎是正之也書序出於孔子防自有在詮次百篇之後將以歸於古學好古之癖走何辭焉昔孔子學琴操而得文王之形季子聞樂音而知其國之政讀其書不知其人可乎故敍篇端論以讀書之法

序反古詩說

紹興己邜冬走初本之詩序述廣序越四嵗癸未解官自東鄂始因其說而次第之名之反古詩說或者尢之曰詩古無說今子盡掊先儒之說而自爲之說眞古之遺說乎抑亦未能脫於胸臆之私乎曰固也古之無詩說也三百五篇之義詩序備矣由七十子之徒沒經教汨於異端齊魯毛韓家自爲說凱風之義自孟軻氏已失其傳由軻而來於今又二千祀矣今之說而謂之古宜未免乎胸臆之私人之性情古猶今也可以今不如古乎求之於心本之於序是猶古之道也先儒於此何加焉棄序而槪之先儒宜今之不如古也反古之說於是以戾然則反古之道又何疑爲荘姜之詩不云乎我思古人實獲我心言志同也志同而事一則古今一道爾天命之謂性庸有二理哉是則反古詩說未爲戾已記有之曰人莫不知苗之碩莫知子之惡言蔽物也有已而蔽於物則古之性情與今先儒之說未知其孰通信能復性之初得心之正豁蔽以明物因詩以求序則反古之說其殆庶幾乎

經解春秋防要序

春秋者何魯史記之名也史記何以名春秋春秋魯歷之所爲更也何更爾變周也何言乎變周周正建子以建寅爲正嵗夏時得天猶用夏也春秋之序魯變之也然則魯變四時之序何史始官也加春於建子而爲王正月建邜之月而爲夏四月魯史之作也故凡春秋之序皆捨周之舊也曷爲捨周之舊僭也僭則春秋何以爲經春秋反正之經也禮易詩書始終乎正春秋紀錄不正所以反之正反正以其所不正則五經之教無時而或替也春秋常事不書書變常也變常則何始於隠公疾始變也始變昉於此乎前此矣前此則曷爲始扵此托始焉爾柰何魯春秋之始也魯春秋之始何史始之作於諸侯也諸侯孰謂謂隠公也先王之制諸侯無史天子有外史掌四方之志而職於周之太史隠之時也始更魯歷而爲魯史諸侯之有史其周之衰乎費誓秦誓列扵周書甘棠韓奕編之南雅烏在諸侯之有史也晉乘始於殤叔秦史作扵文公王室之微諸侯之力政焉爾然則春秋何取扵魯因也其因何因魯之史記其春秋仲尼之志也春秋何以爲仲尼之志善其善惡言其惡而無私焉爾何用見其善善惡惡而無私也曰直筆以書其事因事而致其離善則善惡則惡不爲褒貶抑而亂是非之正也春秋用褒貶爲道其曰不爲褒貶何也褒貶非仲尼之意也三家者托褒貶以爲傳也何托褒貶以爲傳捨褒貶則無以爲傳矣三傳之所爲褒貶何也不知春秋也三傳何以不知春秋春秋之教治棼而不亂處羣而不黨是是非非而天下之理歸之矣不知體要不存教法心移扵毀譽而事奪於春秋則是褒貶之說亂是非之正也事辭爲教春秋也攷辭而知其事因事以觀其理不能顯白而待傳以發曰晦也晦之爲道傳之爲經則事辭之教荒矣孟軻有言曰王者之迹熄而詩亡詩亡然後春秋作平王之東也變風害雅五侯擅政蠻夷亂夏陪臣柄國仲尼修春秋以明實錄將以反經之正典常禮法無所與存焉正亂常而還於舊物者也是故直書以明得失謂之辭正辭以別是非謂之事屬辭比事莫善於春秋春秋之道治亂之法也因史之僭事亂之本也事易其常莫之或止禮樂崩壞春秋見之且夫事有是非道有邪正治亂之所從分也邪正不白是非不辧人行其意其誰能有反於是列紀以著之修辭以述之防盟朝聘之作師役祠祀之行畋漁逰觀之爲崩薨卒葬之禮苟失其舊無不備舉可行於當世可示於方來小人憚焉君子達焉則春秋之所用心盡在是矣其事則齊桓晉文昭其義也其文則史正其辭也昭義正辭則亂臣賊子云誰之不懼撥亂世而反之正春秋之謂也今夫淺害深非亂是新變舊傳掩經所謂反常也經之云正不累於辭所謂服仁也道反常三傳之失也服仁守正復古之道也經解之造經用釋經而歸正於經者也防要之謂辭達而已君子苟春秋之爲好不以棄傳爲過而反求之春秋之義也専門墨守則非下走之所敢知

漢輿地圖序

輿地圖舊在禦史大夫寺大夫官罷更屬大司空故圖冠司空官名曰司空郡國輿地圖圖載郡國縣道國邑鄕亭備之可披按也故事天子有大封建丞相大行奏可則禦史上國請名其所立國其後司空如之事在元狩六年四月丙申丞相靑翟禦史大夫賀請封皇子三王及建武十四年三月大司徒漢大司空融請封皇子諸王奏事司馬子長褚少孫班固取之備三王世家世祖本紀古之帝王將施疆理之政於天下者曷常不以圖籍爲重哉是故舜釐下土厥有九共禹別九州任土作貢周官大司徒之職掌建邦土地之圖以周知九州地域輪廣之數職方氏辧其人民材用而周知其利害土訓詔王地事司書掌之漢初丞相何先入収秦圖書髙祖以此具知天下阨塞戶口多少彊弱處民所疾苦用平天下諸侯嗚呼其亦重矣由漢七年長安未央宮建秦氏圖書藏石渠閣禦史所掌有郡國輿地畫圖圖自漢氏爲之非出逺也語曰天爲蓋地爲輿輿地之圖所以盡載地域經緯之數人民之眾寡土地之產財物之用皆王政之本也物有甚輕而用可重者圖籍是也周之衰也諸侯異政六王並起天子無容足之地四方號令不行焉而天下宗之號爲共主者以圖籍之所存也當時彊大諸侯如秦恵宋偃齊湣之屬蓋其心未嘗不欲舉三川窺周室而出圖籍矣終以不遂由諸侯知有所重而周守之嚴也及秦政以虎狼之彊方世世蠶食東方諸侯其貪肆亦足以騁貪燕督亢地圖上而荊卿之難作周秦之際取之如此其難也孝武皇帝在位漢興七十有餘年矣典司懈守故淮南王安得以按圖日夜與左吳等謀變部署兵所從入賴天子明聖以時咸服其辜然則殆矣世祖中興初王郎反河北上自薊至信都捨城樓上披輿地圖指示將軍禹曰天下郡國如是今乃始得其一子前言以吾慮天下不足定何也聖謨宏大其自謙如此宜乎平一天下化行夷貊建武二十三年匈奴地圖古薁鞬日逐王比使漢人郭衡奉匃奴地圖地輿之內舉上圖籍矣漢元以來此爲極盛孝明封王諸子按圖以知戶口多少曰朕之子安得眂先帝子章帝又以圖均諸國戶口租入新息侯援之說隗囂大將楊廣曰按輿地圖天下郡國百有六柰何以其二當天下百有四然則輿地所畫其有不備者乎柰何史亡其人害於因習分率亡紀準望不立名山大川多略不載𨿽有麤形又非精審故如山川要塞相去不能寸數而間獨數千百里視之甚易行之甚難以至違義失實不可考按司其籍者寧不曠敗矣哉𨿽然要略陳者不可罔以大綱形模具者從可彌縫其闕周秦地圖世旣不可復得藏祕書者獨有漢圖輿地後將圖寫四方形勢周知其事而禆地理之闕者故當用輿地圖爲本始爲舉其撮以爲司空序略云

漢書正異敍

右漢書正異得之武進令姚寛皆已繕寫可傳始走讀通鑑考異至京房之諫引吳越世家漢書唐本方今世傳板本爲詳恨生之晚無從啟覿旣而逰蜀睹學宮所樹毋氏石經實唐天寶諸經文字或異於今國子監刋行本從知故書之幸而存者失眞眾矣五季於今不二百諸經漢史家有之紕繆尙此其多他書或止單出者吁不可及已今諸經旣從先儒舊監本出五代中朝方後蜀之書林甫所訂爲不侔矣惟班漢史譌久逺自典午渡江已然梁武帝時劉之遴張纘到漑陸襄奉太子教訂正鄱陽王書條異狀十事大略言漢書古本稱永平十六年五月二十一日己酉郎班固上其敍傳號中篇略去班彪行事云自有傳合記表志傳爲卷三十有八外戚傳次帝紀諸王次之陳項在其後其韓彭英盧吳傳敍云淮陰毅毅杖劍周章邦之傑子實惟彭英化爲侯王雲起龍驤其引今文龍驤亡省馬者又卷三十七解音釋義以助雅故今本則亡余史不具可意而知走意固書之訛其道有二始固以古文寫本後以佐書易之篆之不同其訛一也自固書出漢人學以名家師說不同傳授滋攺其訛二也梁書所謂三十七卷抑傳者爲之捲縂其篇禇以代簡故耳今其書亡舊矣當以顏師古注本爲定如世俗模板非惟新故有異而吳蜀閩楚之傳復有大不同者走私竊病之乃幸自天得此善本姚令越博通士也家傳宋祁手校漢史具有唐南唐吳越及神宋再世所刋書間有徐鍇余靖陳繹宋郊司馬光劉敞劉攽是正處所走喜於獲瑰寶用集略爲二卷得有先後故傳居前𨿽梁氏舊書不可得見於顏氏本可以爲完矣惜其不及範氏史也當營求補之兒曹以觀漢書可不自有別諸年月日敍

擬班固漢書序

漢興承秦滅學之後柱史曠官簡編淪廢孝武皇帝時太史令司馬談始慿楚漢春秋記錄漢事談子遷繼世爲太史令克舉舊職上自黃帝迄漢麟止整齊其事附益見聞成史記百三十篇變古編年爲本紀世家表書列傳以漢先帝繼百王之後厠秦項之列太初而下又闕不書後世好事薦紳先生禇少孫史孝山陽城衡馮商雄之屬𨿽頗有綴緝類多蕪短不足以繼太史公父子之後最後劉歆書以甲乙相比號稱博洽然猶叢脞纂錄未就統紀中興茂才徐令班彪才髙而好述作乃繼采遺事傍貫異聞作後傳數十篇不爲世家紀傳而已彪子固私就父業探撰前記起元髙祖終於孝平王莽之誅十有二世二百三十年爲春秋考記表志傳凡百篇八十餘萬言盛漢遺文始就一家之作後世之言史者皆本之遷固嘗考載籍炎黃以前尙矣爰自虞帝作書上聨堯典仲尼約史爲魯春秋左史記言右史記事於書春秋備矣乃其古文質朴書非該贍太史公創新記傳合事言之史班氏記錄大約作太史公書祖宗大政疏爲紀人臣庶事條爲傳紀之所略傳之所詳也其有捨此錄彼微辭隠義後先互見率婉而成文優而柔之乃見其防至若禮樂典章廢置之迹漢之所以爲漢也宜當備見首末志實書之公卿系國安危侯王漢藩輔也拜免嵗月興亡所自不詳則漫而無所考見詳之且不勝書譜於旁行防於年表漢廷舊事細大畢舉矣顧不偉哉學士大夫讀虞夏商周之書觀其簡嚴繁縟則知四代所由廢興春秋推見至隠而事辭垂以爲教班氏父子以漢文士纂述漢史其文縱以約其義簡而明曲折有容遣辭條暢猶風行水上自成文章讀之如身在漢廷雍容論議之列使人亹亹忘倦謂之良史不誣也惜其書不及竟身以幽死其八表天文志女弟昭及扶風馬續踵成之損益次第或未能盡得彪固深防儒者憾焉後世史官華嶠範追集漢中興書其文旣不足以接固前史而猥排固以賤死節否正直將以自見已學顧第不深考漢書稱殺身成仁者眾矣掌書墜軼間因他事時或表見固意自有在難與單見寡聞道也善乎司馬遷之論曰孔子著春秋隠桓之際則章至定哀之際則微爲其切於當世之文而罔褒諱之辭也嗚呼在遷之身亦是戾已孝武帝焚孝景今上本紀而遷有蠶室獄戶之禍固贊十二帝紀多錄小善掩大疵其詳於傳出之亦足以發議者以爲務飾主闕蓋未足與言春秋之義不然或告固以私攺國史孝明皇帝其不堪之矣故爲辧說爲序冠其篇端

擬漢髙祖沛泗水亭碑銘序【擬郎臣固作】

有漢嗣皇帝以烝烝之孝紹中興之統推祖配天無忘耆艾閱堂室而興嘆睹旂常而永懷甲子詔書蓋聞崇徳報功先王之大法也髙皇帝仗防丰沛從諸侯士大夫滅亡道秦誅項王之罪南面而君天下至於今賴之永維蕭曹諸公宻勿大猷勤勞王事權輿不一緒其勲庸功著與爲多焉昔殷之先臣胥及逸勤而與從先王之享君牙祖父以服勞王家而紀於周之太常朕惟十八侯之功勞輔成漢業不在殷周之後祠於侯國而無列於祖宗之廟朕甚慊之其令沛郡太守下丰令卽泗水亭髙原廟爲十八侯位祠庭下如其倫郎班固其銘勲伐附著亭碑之後以增光我髙祖之烈昭示來世永永亡窮稱朕意焉郎臣固奏陛下無忘舊勲序次十八侯位於髙原廟且欲贊述其事而命臣固爲之銘甚盛徳也臣愚何足以知髙祖之聖其一時輔佐類皆出人之傑又多臣固凡庸之所不識臣固謹議髙祖起泗上亭長不階寸土持三尺劍芟頑剗暴五年而建萬世無疆之業此二帝三王所不及而髙祖乃優之功烈冠古昔造化侔天地十八侯起身微賤攀龍鱗附驥尾名書鐘鼎以成封侯之事其功庸知計皆已暴白於天下十八侯位次用昭顯我漢元得人之盛逺追唐虞之十六相周十亂臣焉臣聞泗水舊亭漢初築宮其上跨臨淸泗起石梁門闕髙祖十二年冬已擊黥布還置酒沛宮悉防故人父老上爲擊築興故鄕之感歌三侯之章發沛中兒百二十人習歌之上曰吾萬嵗後魂魄猶樂思沛故孝惠王年思髙祖之悲樂以沛宮爲髙原廟教歌僮習吹以相和常以百二人爲員世祖建武五年七月丁丑幸沛祠原廟孝章章和元年南巡狩遣使者奉祠著令祠官諸侯王列侯二千石稱漢使者侍祀嵗以爲常惟原廟實髙帝神靈所捨前世奉祠蠲潔如此孝孫承承紹述先志有嚴有肅無荒無斁竊意故人父老宿相逰從而髙祖念之至興悲惻十八侯所與共定天下也君臣之際相與之樂夫豈故人父老之流髙祖之堂乃不在配饗之列佚文墜禮及陛下而後定追原所自不忘本起此豈無待而然哉臣𨿽少文敢不奉詔謹如周公頌武吉甫歌宣爲泗水亭碑少揚髙祖聖神之徳而銘先正元侯之功惟其次曰酇侯蕭何舞陽侯樊噲畱侯張良絳侯周勃平陽侯曹參戶牖侯陳平南宮侯張敖曲陽侯酈商潁陽侯靳歙安國侯王陵襄成侯紀成棘津侯陳武曲成侯虫達汾陽侯周昌淸陽侯王吸皆有銘其餘功臣如魯侯奚涓廣平侯薛歐陽都侯丁復繼𨿽登位十八與前十八侯國名位次時有更易升降是皆後來之舉或呂后所定非髙祖之故也玆不復敍郎臣固昧死上

漢中興頌序【擬賈逵作】

敍曰漢興垂二百載數遭陽九運鐘百六大統三絕天傾鼎震大盜席椒庭之寵竊位槐之重托伊周之事行羿浞之志布置腹心芟鋤異已不越帷幄而國命移矣於是乾坤易位攝提亡紀九州同乎淪墊上帝被其誣罔神怒人怨菑害並興尙且嚚嚚然謞謞然造作符命文飾六經自以爲山川鬼神可用矯僞欺而狙詐得也世祖光武皇帝當四七之際接九世之統捕逐不道名著圖籙憤我髙皇帝之大業湮墜於地哀矜黧老之爲匪民而爲請命於天乃龍翔白水霆擊昆陽沈慮先機宏度濶達列宿爲之指使風雲由其翕合瓦飛豹栗而凶徒塡壑賊臣授首𨿽軒帝涿鹿之戰夏后塗山之僇不是過也建武之際二儀艸昧萬物萌芽上披赤心恢大略神謀睿發卓然偉斷皇天眷命景貺昭答根柢河渚拯塗三輔摧亡堅陣剪亡勁敵待降不死嬰鋒隕墜萬方徯後九服懷仁由是龍戰莫之敢校虵豕亡所與食銅馬赤眉大槍尢來燕代靑齊隴蜀之防孰不妖氛坌壘昏州闇野揮汗則晴天零雨掊飲則河水絕流旣乃喪元折首投甲山齊水釋春融扶服奔亡之不暇故在位十有二嵗而六合一家髙武郡縣罔不底屬謂武功不可以爲治也乃止戈講學下馬訪道動亡過事自致丕平復三十而稅一紹封殷周之世仁風揚宇宙聖化行蠻貊於皇韙哉其不階尺土除新之暴髙祖之業也謝西域之質卻千里之馬太宗之美也升中岱嶽建立明堂孝武之制也總攬權綱威信北狄孝宣之治也上皆兼而有之至徳大業信可因三成四襲五爲六𨿽少康之不失舊物宣王之復防東都何以加哉聖上下武烝烝遹追來孝纂述先帝故事以紹前紀聖作明述綽有休譽永平十五年三月上行幸東平以本紀示介弟驃騎將軍東平王蒼蒼覩玆盛制情動於中歌詠成功而上世祖受命中興之頌聲韻鐘石文成韶夏𨿽公旦穆淸之什咎繇屢省之歌無以多讓所謂形容盛徳可以告諸神明者頌有之矣詔問可比何等而校書諸郎猥云文似相如雄近世史岑比之非善謂倫擬者也臣逵披服聖訓稱其典雅王言天逺靡所與京竊惟昧學面墻欽奉明詔思自罄竭以稱上心而敏愧食時名非多識臣逵死罪死罪伏以春秋聖人筆削防夏一辭之不措而五傳競出各自名家二典雅南世有箋傳臣𨿽不敏亦欲以通釋善頌同漢詩之文於大雅之訓故惟我世祖之烈聖朝之典賢王之撰顧不足以發揚萬分之一二而童防鄙野庶可因傳注而知分寸焉其間識慮淺陜適爲詆誣盛漢臣𨿽萬死未足云謝校書郎臣逵上

香奩集敍

韓偓香奩集二卷蜀本詩一百一篇京本詩賦二篇詩一百七篇曲調二章祕閣本同亡詩十篇三家篇什相糅莒差次不倫以讎比除復重定著賦詩曲詞一百十二以朱墨辧閣京本皆已刋正可傳偓字致堯唐翰林學士承防朱全忠顓命防偓行禮爲簡傲放外以死事見唐傳曰字致光者譌也偓爲詩有情致形容能出人意表有集二卷其一此書晉相和凝亦嘗著香奩集皆委巷艶詞猥褻不可示兒時已有曲子相公之號沈括筆談著論乃以是爲凝書陳正敏爲辧之設二事以驗謂吳融集有和致光無題詩二與香奩詩韻正同而此集序中正載其事一也向嘗於偓裔坰所見偓親書所作詩卷其裊娜春盡多情等篇多出卷中二也偓富才情詞致婉麗固非凝及而北夢瑣言載凝小詞布於汴洛作相之後收拾焚毀則凝之集乃浮艷小詞安得遂以香奩爲凝作走謂正敏辯得矣傳稱凝嘗自刋已集爲板本而特謂香奩集不行於時行不行在凝則此集爲可知也況詩與詞曲固有不言之辧其詩有岐下作者而凝未嘗在岐江表誌王延彬子繼士與偓子寅亮防日通家寅亮母尼卽薦福院講筵偶見又別者也今詩亦在此什則斯集也爲偓語可不疑夫人之著書上世猶不免沿襲春秋大典亦有十數家書學者不究謂何泛以名取則晏呂之傳爲孔氏之經矣以凝艷曲歸偓集者不幾於此乎信筆談者𨿽甚或於此必自有辧年月日敍

李長吉詩集序

右李長吉詩集四卷蜀本防稽姚氏本皆二百十九篇宣城本二百四十二篇蜀本不知所從來姚氏本出祕閣宣城本出賀鑄方回家凡集三家以讎比正舛譌槪之杜牧之敍宣城本多羨詩十九蜀姚氏本少亡詩四今定詩從宣城本從蜀疏其異同於下著姚氏本於上大校宣城本不逺蜀姚氏本最爲審訂皆已刋正可傳長吉名賀唐宗室子也本書有傳其小傳出李商隠悉已暴白行事蓋不必言長吉諱父嫌名不舉進士𨿽過中道然其蔑富貴達人倫不以時之貴尙蔕芥乎方寸其於末世顧不可以厚風俗美教化哉其詩著矣上世或譏以傷艷走竊謂不然世固有若輕而甚重者長吉詩是也他人之詩不失之粗則失之俗要不可謂詩人之詩長吉無是病也其輕颺纎麗蓋能自成一家如金玉錦繡輝煥白日𨿽難以禦療寒饑終不以是故不爲世寶其詩當無日不賦而傳者只此何則長吉慵次已作友朋率蚤死故錄偕亡遺詩李藩嘗集之從其外兄求益授之旣久求之不復謾曰長吉素易我我銜憤次骨得其文輒投坑圊那復有詩是必設辭拒藩非實有此遺詩終以不見豈天受寶故耶小傳之說誕矣學者已不盡信近世任信臣者又記書仙事實之仙者慶曆中長安女娼曹文姬也頴而工書名以藝得睹朱衣吏持篆玉示曰帝使李賀記白玉樓竟召而寫之琬琰家人曰賀死嵗三百矣烏有是文姬曰是非若所知也世載三百仙家猶頃刻然乃拜命更衣颷然飛去走稽於傳賀不聞於記事有所長且以落筆章成見稱前史自玉谿子固已記白玉樓事逮文姬更記三百天家日月𨿽長其敏速尙何道信天有帝王羲之輩皆已亡固不乏工書之臣何待此文姬者文人設辭指事殆寓言乎走懼其污長吉故爲辧明年月日敍

敍十國紀年

右劉恕吳史六卷唐史六卷蜀史七卷後蜀史六卷吳越史四卷閩史三卷漢史二卷楚史三卷荊南史一卷北漢史二卷凡十國紀年四十卷以亂世記注知之者少故文多舛錯差次不倫以校讎是正曉然而闕其所不可知爲繕冩始可讀初唐以方鎭理天下王政之去自此始自黃巢俶擾藩鎭歸於姦雄尺地一民非復唐有天子獨抱虛器寄身亡所逮朱梁篡弒五代疊興於是遜者王彊者帝跨淮涉隴爲吳蜀吳越閩漢楚荊之國旣而後唐舉蜀孟氏奄其地有之唐氏篡吳兼閩楚而不能保周初太原別爲北漢通數十國與七代相終始本末百年神宋龍興然後平一夫亂極而判已離而合天下之常勢古今之所同然者十國之主類無深謀逺略其守臣節奉王貢者絕不知齊桓晉文之事僭帝空名亦非復湯文之舉齷齪自保偸安一時輔導之臣皆斗筲小器亡通知王伯大略以致主安民者至其興亡之迹理亂之源行事之是非謀猷之得失與夫逸民節士良吏正臣之行已僭叛小人之狂妄承唐接宋有不可得而沒者舊書國自爲例漶漫雜蕪而不可稽攷治平中知制誥路振始志九國成一家書惜其得書未備疏略者多荊南一篇闕而不錄禦史張唐英補志北楚書稍就完恕名有良史之才畱心著述嘗從文正司馬公學與修資治通鑑防繹館殿盡未閱之書於是裒集眾家參諸野記纂修斤削以就此編腹笥未傳臥疾云殆其子居外恕書趣以歸曰吾忍死相待卽牀下口授傳之始恕欲爲十國百官方鎭表年未就而卒紀年有文正公序範公淳夫爲恕墓表黃公魯直志其遷其言行舉矣是書蓋一世奇作其敍事微而贍簡而詳疏而有防質而不蕪廣博辭文賢於國志舊史逺甚然而牽於多愛泛取兼收瑣務中人尙多志載至其書法端不俟後言而見恕萬年人也字道源先文正公卒文正公相表官其一子初文正公以道學講明洛下恕居門弟子首列𨿽嘗第進士終不一去師席使壽而及於元祐其立朝誠節必亡愧諸公矣不幸而夭可爲慨嘆紀年故書無錄第其篇目如上

十國紀年通譜序

事明於一疑於眾舉其類則疑者明三代以前萬國分治書之典誥何其明且約也蓋天下車同軌書同文行同倫萬國之政系於一人四海之大猶一身上下之禮明中外之治均比戶可封人亡異情載筆之臣何所記修律度衡量然猶未免於時狩而同之也周徳衰王迹熄徐楚僭叛徵伐行於諸侯正朔不稟於京師國異政家殊俗變風競作聲詩異編春秋常事不書類以舉其疑也太史公譜共和以來爲十二侯六國年表稽古之士得以攷見焉漢世宗紀年建元爲國家者循以爲故時移世變自爲聲教者往往各名年紀二君並世則行事異而正朔疑矣不明其類曷舉其疑十國判於唐衰一於天宋中更五代時並異書讀其傳者不習其時常以爲病劉恕紀年載述假日名甲子系之年舉眾明疑一其類矣至於參攷異邦之事則尙有臨軸而廢捲者爲之旁行譜系列其嵗紀舉疑明類輔成劉氏之闕先唐攺元天祐而蜀猶以天復名通譜之書從此而斷迄於平晉凡七十有六年年殊朔別用通譜於左方

武昌土俗編序

武昌爲邑舊矣肇自孫吳建國爲郡爲州進而督藩降而邑縣官司未嘗攺也山川未始變也物名稱號多因時而革者𨿽邑之父老間或不忘其故它州攷古之士將無所稽據焉仲謀陶庾之風聲幾何而不泯也不有書志其何以傳武昌記舊有成書世久不見中更俶擾並與圖經而失之近縣令唐時顧遺墜之罔收倩故家子雷某追錄圖經中事收拾采綴十舉四三譌謬不倫比比而是名都要防世所共聞舊事前修來者斯問端倪不對負愧多矣儒行履方以知地裏況令長之職官乎故走本記搜圖旁求稗說參諸故老訂以前言附見土風成武昌土俗編二卷俾邑之逰者不必問問者不必語開卷略舉以代煩言爲省事之一端用備遺亡云爾至於兼收遺佚以成土地之圖上禆天子之司徒則吾豈敢

書武昌土俗編敍

武昌土俗編鋟木於紹興壬午走旣才庸學寡加縣出兵荒餘燼無藏書以攷閱往事士非耆舊無所質疑姑盡所知搜羅野老之說艸創編袟垂被代而出之凡聞見之所未周或知之而未悉皆不及著其間名號更易不可究知當去反畱當書反闕者一書之內夫豈不有自求其失則所未逮故書編目求取正於當來惟乃仁人矜此愚昧摘瑕補過易視聽於傳疑使走不以此爲妄人乃朝夕庶幾焉者六月庚午書於筠鄕書捨

序輥彈漏刻

輥彈漏刻始於唐僧文誥行於中軍其制度在十國紀年簡略不可稽據走官東鄂始於戍將得之其制爲二尺屏風縱橫正等以七尺五寸之竹通中交解而四截之斜倚屏中隠其機括蓋以銅華菡萏承以芙蕖爲銅彈十有二銖者十珠投其一於菡萏歷筩道四折而下墮芙蕖中其聲鏗焉以次發其九彈屏上列牌爲識凡二十牌盡十彈而轉一牌牌盡而復則書其數於紙一刻爲一牌十二牌六十復而晝夜均十二分之每一時而牌五復盡八刻三分之一總十二時而百刻之數盡五夜更漏去旦暮漏五刻夏至夜短極每皷牌四復餘一牌有六彈籌閱牌十六餘三彈而差彊夜漏漸長每增一刻則籌加五彈而弱累增一彈每鼔爲二牌餘四彈冬至晝短極每鼔牌六復餘九牌有六彈籌閱牌二十有五餘九彈而差彊此其要略也紀年鼔百二十發爲一刻與今屏漏正同其言輥竹三丈二尺而發一鼔其長已甚將紀年承舊史之誤抑文誥所造於今有平易徑急之殊哉要之徑急者其發多平易者其行緩舊法增今二十四尺十五寸而皆百有二十發前史之誤可以無疑在易乾象有之天行健君子以自彊不息後之釋者以爲勉彊之彊而不知天道之自然夫天道之自然日行三百六十五度四分度之一人得候其晷以測天常之爲道也至矣今之爲晷漏者其法有四一曰銅壺曰香篆曰圭表曰輥彈銅壺一家復有數噐爲器𨿽異所以占天一也在銅壺則有苔冰遲疾之誤在香篆則有麤細燥濕之殊在圭表則有雨暘蚤暮之差戾均所不免人能蒞之惟謹而器無爽忒之事者惟輥彈爲然輥彈以二尺之屏一丸之彈仰占天道而造次所持行之一人見之於用自彊不息與天爲徒君子終日幹幹斯其意矣走奇其物小而可重也將廣其傳於世故爲序之云

送甄云卿赴西宮學官序

道家者流有金丹之術走初未之學謂如漢方士說煮丹砂爲黃金則可以致神仙其語信荒唐問於道學之老人老人曰金丹謂內藥也鏈神與气毋以外物傷吾內則大藥可就而大仙可致化人之袪可執老之舌可咋洪崖之肩可拍矣走矍然曰是在吾術內但異名耳孟軻養浩然之气四十而不動心尙論於古之人此仲尼所以告曾子曾子語單離居者安得通方之士與之共論此術哉云卿念八兄以易名家壯嵗取科甲聲名借借在人耳目間一時公卿大人見之無不傾挹仕不輒偶一鄕之士類無得而親疎者走罷鄂陵長始獲交扵云卿出原丹一篇蓋是說也從此與之交孰知其爲人自處之髙風斯在下道心內切罔象曷求焉是固云卿所長要亦爲云卿累云卿教國冑子分職在閩中騰達飛黃必自玆發也居貧抗手曾不能爲黃金以贐其行嘗聞閩多古書道家之藏爲甚富云卿尙友今之君子豈皆不足與於斯乎云卿志抗浮雲气充天地持其志無暴其气日益日損神气有不充邪吾意其必且夢周公騎箕尾矣以道之腴治已以土苴治天下云卿知必進於是也走細人也學不能造乎道而渾沌之睂儵忽之竅所以喪吾眞者日勃谿於方寸輔仁者去則金丹何冀焉云卿老於詩文走不可以雷門布鼔序意惜別又將以已之所甚難者責望吾云卿云

賈氏家譜序

邵武賈麟之始以進士髙第試主武昌簿領適走假令玆邑獲親炙其議論麟之問學有淵奧走旣賢之逮升堂拜其母氏知其聚指過百家不至丰殖教撫族父之孤甚至走益知其內行蓋學士大夫之卓然者然亦未知其所自得它日麟之攝事郡府以文字出入諸臺間奏記之叢日不暇給倐然以一編書寄走尺牘將之曰家諜尙矣近世於此殊略吾不忍也蓋嘗譜吾系姓皆有所示公其爲我敍之矍然曰麟之知所本矣其可以辭爲略書氏姓之說冠諸篇首曰姓性也分於天而判於人者也是故序昭穆別宗祧非姓曷以明族類正人倫非姓曷自防生齒治百官非姓曷得蟠天錯地振古而今措之中夏而準措之夷狄而準一定而不可易者姓性爲然先王因生以賜姓因官以命族由之此道矣後世生類益夥因土著以明族望古今異道其爲教本一而已晉鼎析民始遷僑舊旣南安於土斷魏更官氏華族是同南則王謝朱張北則崔盧李趙𨿽曰喧囂是競辧族之意猶謹也考唐宰相世系林氏姓纂譜系之學猶班班焉五代王十國判義養盛宗姓淪人知其所自生蓋千一矣記有之曰萬物本乎天人本乎祖學士大夫則知尊祖矣世譜之作所以知族姓明祖禰之所從生也可不重哉麟之知之矣譜其得姓之始氏族之判次其宗望有本有末信以傳信百世之學也不知則闕不敢誣其祖矣麟之之爲是書也上不敢誣其祖下將傳之百世不知本者能之乎漢之車公唐之貟氏百世之上烏知此道哉諜曰應者乃麟之欲知其人觀其譜

浪語集卷三十

欽定四庫全書

浪語集卷三十一

宋薛季宣撰

記

未央宮記

丞相酇侯臣何昧死再拜言皇帝陛下陛下從天下義兵誅亡道秦西都闗中以根本制枝葉天下幸甚京師諸夏之父母也要令四方諸侯知有所法今咸陽遭項氏殘滅之後堂殿冺毀櫟陽長樂承秦故𨿽靡敝一時之制非法度之宮也臣不勝大願昧死請陛下詔有司度長安地作天子之宮曰未央爲漢家建萬世亡窮之業臣何昧死再拜以聞制曰可尙書令下禦史將作按地圖以詔書從事丞相裁處其宜太卜卜筮並吉七年初作宮長安因龍首山以抗前殿東西五十丈南北十五丈其髙三丈五尺殿北營宣室殿爲帝者之正處掖庭宮在其內有漸臺以供眺望曲臺殿石渠天祿麒麟三閣藏先代典籍及名臣勲著承明殿廬爲文儒著作之地織室暴室淩室爲織文染練藏冰之所其外周廬環列繳以徼道宮垣有闕門二正北端門曰武闕其東蒼龍闕四面設公車司馬典受四方章奏立太倉武庫所以儲國用謹兵防也宮周二十二里九十五步五尺疏山以爲臺殿不假版築髙出長安城其二月上自平城至見長安宮室壯麗怒曰天下匈匈勞苦數嵗成敗未可知是何宮室過度也丞相何曰天下未定故可因以就宮室天子以四海爲家非壯麗亡以重威且亡令後世有以加也上悅卽自櫟陽徙都長安九年十月未央宮成上朝諸侯王置酒前殿上爲太上皇壽曰始者大人常以臣不如仲能治產業今臣之業孰與仲多殿上皆稱萬嵗自古帝王興建都邑未甞不爲子孫久長經逺之度是故詒逺莫若儉禹都安邑湯作亳從先王居周文武作都丰鎬周公營洛邑其始未甞不卑宮室謹法度降及後世瑤臺瓊室興焉且富不期驕人情好泰侈大生於安逸此理勢然也作法於儉其獘猶奢以奢示人而謂子孫不吾加者丞相之計豈不疎哉豈不疎哉抑甞聞先生長者言髙祖項羽皆楚人也漢始都洛五年夏上感畱侯良奉春君敬說卽日駕之闗中居櫟陽其秋擊燕王荼六年取楚王信七年徵韓王信上皆行幸闗東至洛陽初項羽旣燒秦宮室或勸羽自王闗中項王見秦宮室皆已燒殘破心思東歸髙祖𨿽居闗中自言遊子悲故鄕吾萬嵗後魂魄猶樂思沛蓋其心未甞一日不在東也酇侯作宮宏侈因貳以濟殆托辭決定都之計者哉𨿽然猶有憾焉令何稍知古今略法先王而通其變以安上志髙祖樂於從善使後嗣知所準則可亡奢侈之且髙祖以漢太祖而猶出言誇大何法宮乃復窮奢極靡子孫安取制哉其後孝武帝新作宮殿孝成帝興建昭陽土木被金珠楹桷加文鏤增髙極於云漢窮幽達於泉壤侈過寰宇超越振古財用殫竭於上人力困窮於下其視孝文皇帝惜百金費罷營露臺逺矣初未央宮世世增廣有臺殿四十三池十三山六其臺殿三十二池十二山五在外余在後宮門闥中外凡九十五而掖庭有月影臺雲光九華鳴鸞三殿開襟閣臨池觀不在簿籍成帝又增後宮八區爲內殿十四宮城開拓後至二十八里宮館益盛而漢業衰矣詩曰商邑翼翼四方是極髙祖有焉又曰詒厥孫謀以燕翼子孝文皇帝近之矣臣愚學不足以通古今之志顧何以書漢先帝積累之業惟以列職太史典司著述敢效周書明堂作洛謹昧死記未央宮興治本末如上

未央宮【亦曰紫微宮】

殿【前殿

宣室

麒麟

溫室

金華承明

武臺

壽成

萬嵗

廣明淸涼

永延

壽安

平就

宣徳東明

飛雨

通光

曲臺

白虎四車

宣明

長年

見徳

延年玉堂

含章

神仙

昆徳

神明髙門

溫調

龍興敬法

朱雀】

右三十五殿在外【按漢宮殿疏溫室在長樂宮漢宮闕記班固西都賦在未央宮三輔黃圖後二宮皆有溫室玉堂漢書在建章宮三輔黃圖未央建章宮皆有玉堂而建章宮自在內殿】

【椒房

昭陽

飛翔

增城

合驩蘭林

披香

鳯凰

鴛鸞

安處常寧

茝若

椒風發越

蕙艸

鉤弋】

右十六殿在後宮掖庭【按鉤弋殿與鉤弋宮名同三輔黃圖宮別在直門南又成帝於後宮八區又增至十四殿而椒房鉤弋二殿不在數中未詳】

堂【朱鳥畫堂】室【非常暴室】閣【宣室

石渠

麒麟天祿

增盤】臺【玉臺

果臺

鉤弋通靈

蘭臺

漸臺】觀【甲觀】

山【東山

西山皆有臺】田【弄田】倉【太倉】

門【四靣公車

司馬

金馬靑瑣

作室

閶闔】

闕【武

蒼龍

白虎峣闕

屬車】庫【武庫】

府【靈奎內府】署【內謁者

宦者

鉤盾虎威

章溝】

獄【掖庭】廏【未央

承華

路軨長樂

騎馬

大馬】

圈【彘圈虎圈】

右未央宮室之雜出於傳記史籍者附記於上亡者闕之其制度爲不足取皆略而不書

岐陽石鼓記【有序】

岐陽石鼓十在鳯翔天興山阿唐鄭餘慶節度鳯翔移置文宣王廟唐衰亡其一鼓皇祐四年司馬待制池知鳯翔日使向傅師求之於外偶之田舍覩舂粱石臼有文察之鼓也向旣易以他臼於是十鼓復完其文刻鼓扛間皆大篆唐時書畫尙備自杜甫韓愈韋應物蓋已嘆其不無闕劃及今歷年四百而文漫滅過半其書之可辧者十鼓凡四百四十有九字中有復字十六總四百六十有五字其丙鼓五句【左驂旛旛右驂騝騝我以躋於原麋豕子疑孔字庶麀鹿雉】丁鼓二句【鑾車華敕貞弓孔碩】戊鼓八句【�鯉處之君子漁之有有其翊孔庶其漁維何維鱮維鯉何以貫之維楊及栁】辛鼔十句【我車旣攻我馬旣同我車旣好我馬旣君子員獵員獵員逰麀鹿速速君子之求也弓玆以時我其特其來】癸鼔二句【載西載北勿奄勿伐】凡一百十有一言可讀其餘字畫髙古文義嚴宻又多刓剝不可訓知攷唐貞觀時吏部侍郎蘇朂記元和吏部侍郎韓愈天寶工部員外郎杜甫蘇州刺史韋應物歌近樂學士史太平寰宇記歐陽防政修集古目錄梅都官詢蘇侍讀軾蘇黃門轍詩王學士鞏手記皆稱鼓文爲史籒書周宣王時物也唐人之善書者如虞世南褚遂良歐陽詢共稱其書古妙韋應物以爲李斯嶧山之罘刻字比之懸隔而歐陽公亦謂書非史籒不能作徒以文細刻淺而傳久逺自漢以來博古好奇之士皆略不道且不見錄於隋志以爲可疑者三乂謂韋稱宣王以文王之鼓刻之以韓言宣王之自銘爲信公豈未之思也刻文埋沒後見者多矣摸搨旣眾其壊亦速王學士言鼓以頑石故能獨久然唐及今不六百嵗而譌闕已半鼓爲唐出可以無疑皇矣歌文王居岐之陽今鼓適在岐下車攻列於小雅亦爲宣王之詩以爲鼔出二王不爲無據走謂考文觀古當取其最近者從之獵而肆兵周之政禮然爾至於時王甚盛之舉若禹有塗山之防啟有鈞臺之享者事獨昭於當代得以特書成王岐陽之搜亦其事也銘功金石古之銘識實然歐陽言韋意失之要亦宣王復成王之政而爲之銘鼓爾走旣爲之論說重爲追記之云

禮重制器能銘夫銘自名也自名其先之令徳勒之彞器而以傳世詒後孝子孝孫之事也夫人莫不有美銘稱其美義之盡孝之至也惟賢者而後能銘銘必有當也岐陽之搜其周禮之盛歟昔者周王文武繼夏商而有天下成王幼續二王之末業三監及淮夷叛王旣踐奄還歸丰鎬用大搜於岐陽召六事合諸侯作六師程文服而簡車徒焉是納民於軌則以毋忘武備禮之大者也大禮之備由成王始也鼎銘夏也盤銘商也幾杖研席皆有銘周也先王之所以昭徳垂訓也石鼓以銘先王之道宣王復古之迹也大搜之禮比年而講不煩而就事也王執路鼓諸侯執賁鼓軍將執晉鼓師帥執提旅師執鼙長執鐃兩司馬執鐸公司馬執鐲所以辧等威而嚴節制也艾蘭以爲防置旃以爲轅門以葛覆質以爲必有事閒之不可逾也置茒蕝設望表蠻夷守燎不與於盟重夏也仁義之尙勇力之賤示之以好惡也射禦之節禽獲之獻禮以行之義以成之大搜之備禮也禮備而銘於鼔象事也鼓於五聲無當焉而五聲弗得不和爲鼓而銘尙其和也堅石無文燐之虞也十也者盈數也不顯之爲徳有聞之爲聲先王之範後王之則也是故紀勲烈永聲名者莫尙乎銘通古今防名物者莫詳乎篆漠焉無聯混焉無形品物昭章天籟斯應者銘詩之著也遊龍攫天三辰下燭煇光磅礡萬物咸章篆畫之工也非宣王無以銘成王之烈非史籒無以通宣王之志一舉而兼得之也惟石鼓然哉君子曰備禮者其惟成王乎能明文王之道成武王之伐以周公爲之相以史佚司其禮農隙講事百度修舉詩曰昊天有成命二後受之成王不敢康夙夜基命宥宻於緝煕單厥心肆其靖之君子曰善繼者其惟宣王乎收汾王之墜緒遵成王之舊禮修車馬備器械防諸侯於東都因田獵而選車徒天下喜於王化復行周室中興焉詩曰穆穆皇皇宜君宜王不愆不忘率由舊章史通九代之書明一王之法損益就一家之學用同天下之文宣王之心成王之式銘之鼓石而法垂於後世四方達焉無疆述焉可謂上下察矣詩曰鳯凰於飛翽翽其羽亦集爰止藹藹王多吉士維君子使媚於天子又曰鳯凰於飛翽翽其羽亦傅於天藹藹王多吉人維君子使媚於庶人

得欽崇豆記

欽崇豆失其所從自博五寸深一寸有半首髙三寸足髙不知有防銘十有五字皆古文蓋商器也湯旣伐夏受天命制禮器而豆作焉故其銘曰帝欽崇元祀作豆佳旅其典神天於永帝者商王別號祀其年稱旅古祭名欽崇警戒之辭也惟我祖左相之誥湯曰欽崇天道永保天命今銘文有之夫爲器者必冶金玆乃鐫鏤卽是數端而驗必湯器矣傳稱湯之盤銘曰徳日新而此云欽崇典神天於永起居之戒交儆君臣觀古人之立言靡或不根於道人乃睹物思敬非心將安自生嗚呼美矣夫物之得喪信有不偶然者湯有天下吾祖實左右之同功阿衡於今三千有餘載豆隠而復出乃歸於走家昔邵伯在周王人之良耳聽訟一時之事何與人憩止甘棠猶不忍伐況此商之餘器吾祖有言勒焉𨿽其足不具完可不爲家寶也後之孫子其觀器思人毋忘乃祖之忠勤而背夫著戒之意則斯器也分典於家爲不忝紹興彊圉赤奮若二十有七年冬辜月二十有二日甲甲商左相末孫秀宣得豆於延陵謹齊心而爲之記

記漢尙方劍

漢尙方劍銘曰陽朔元年二月甲辰尙方鐵工臣某作紹興壬申嵗走管荊州機宻時園夫治竹簡地有得玉裝劍具還其主者走疑劍在宻令尋訪果得之按陽朔成帝紀年尙方漢工官也漢法常以月食時鑄劍供天子服用當時器物多以小篆勒銘此劍鍜鏈成之皆隸字爲可疑者然漢靈器鮑氏鐙銘盡漢西京隸刻此銘字法髙古且劍匣之不銹非今人所能爲也王莽解劍佩玉璏賜新都侯相可徴玉裝具劍漢世侯王之所通服朱云借成帝尙方斬馬劍僇佞臣張禹亦可以想知當時尙方作劍之利是劍𨿽非成帝服禦要亦斬馬類也走初買劍以同幕李子都父剛正好古學知漢出使驗視子都彈劍吒曰此劍可以陸斬牛馬如安昌侯者鄙夫陸陸何用齒吾刃乎今屈指十七年子都隔在泉壤撫劍銷黯視几案間所用銅雀臺甬瓦舊研亦子都見遺淚涕霑臆拾其遺言作記

新作祭器記

有國之制祠事覃於縣者六春秋用事者二嵗凡七祭孔子在廟社稷風師雨師雷師在壇勾芒氏爲位著爲令甲令長主之齋潔以祠神答如響俎豆尊罍必有物交於神明必有道肇自干戈搶擾隊禮相循鄂縣祠神防器而已聲容文物非復舊章君子以禮先民無大於此孔子曰禮云禮云玉帛云乎哉樂云樂云鐘鼓云乎哉玉帛鐘鼓之器是豈禮樂之正與禮樂之情斯焉有取釋是而觀禮樂吾不知之矣是則豆籩簠簋之用果不可虛於以備物致材振修逸典攷文制器合法應圖銘諸俎而爲之記辭曰惟皇帝紹興三十有一年某月甲子武昌之長臣昧末區東薛某祗顯相寅恭祀事率時國典作於玆下邑禮神洗一尊一罍一皆有勺簠簋十籩二十豆二十有六爵二十坫十有二俎六盤二罋四篚四用實嘉薦以享以祠將永實爾後人典祀無疆其栗粵以中秋釋奠於先師孔子用充庭實春秋之禮徧於羣祀俎豆有列酌獻有儀我不敢知神之蠁祭神如在其庶防乎周文公之頌云籩豆有踐孔子曰俎豆之事則甞聞之矣軍旅之事未之學也古之君子修禮於廟堂之上而徳教加於百姓普天之下無思不服萬世圖攷其遺法不敢一日而廢豈他道哉旨必有在君子於是乎觀禮禮將不外是矣

吳太皇帝廟遷造記

今皇帝卽位之始年制詔中書樞宻以太尉殿前馬步軍都指揮使成閔爲京西湖北路招撫使俾擇地形便置鎭戍守太尉臣閔奏武昌吳孫氏都防際江中流居光蔡之衝實爲江浙外蔽地饒水艸便於輸運宿兵當有根據臣謂出師戍之宜遊奕軍統制軍馬臣王公述世將家沈鷙有方略可任以重請以其軍先事戍武昌事聞召對某殿命坐從容論防事合旨厚賜而遣之時某假令武昌爲列壁於灌嬰之故壘壘南有安樂宮故址卽之以爲射場中場有吳太帝祠久廢弗治僅存蝸捨廟貌傾頺王公好學知古今常慨然有廓淸中原之志乃飭士馬礪戈兵必以身先之不憚勞力士亦便安其政師律以和旣而歸功於神曰斯吳之舊壁也我仍其故師安焉豈太帝神靈陰隲我後樂制置得宜所致然哉且人一飲一飡當知所自思其人猶愛其木可居其地而不知經始者乎且神祠在吾射場飛矢日流於右𨿽在神無射於我安乎於是卽宮北墉求爽塏之地而奉神其上𨿽祠房函丈而棟宇深嚴自一階除一戶以至奉祠之具靡不親爲料理求所以爲堅固永久者又作下舎居祝俾供灑掃之事曰斯可數十嵗矣若夫斥廣修增壯則有俟乎後之人寢成屬走爲題其榜且書其事走按祭法法施於民則祀之惟太帝經理是都爲今成憲且其功烈實有加於武昌之民祠於武昌合乎祀典而王公不忘太帝之烈走知其事上必忠視新廟之規模知其器度宏逺私喜朝廷任寄之得在太尉公爲知人勉爲濡毫而又鑱銘於石銘曰

袁山蒼蒼楚江環回神所安兮熊羆鼓鼙經營洛師有前規兮奕奕其宮肅肅其祠誠感至兮椒酒蔗漿牢肥黍香永無終兮

忠顯王廟復薛夫人像記

走讀五代雜說於周世宗知劉衞王之闗弓命中徙座當之謂有英主之略衛王識天命之有在至於投弓折矢而气不爲少挫見其忠臣之誼薛夫人割子之愛不以污劉氏之門卒斬成喪慥慥乎士君子之行賢徳參防並行不悖逺眎牧野首山之盛孰謂衰世之無人哉初衞王死節壽春世宗追詔崇奬有曰姓名忠於所事抗節無虧前代名臣防人可比朕之南伐得爾爲多復壽之忠正軍曰以彰君之節唐元宗尊寵封爵而酹之曰神而有知受吾命邪歆周惠邪其夕夢王拜庭下若奉詔然嗚呼王之忠昭昭矣世宗仇也爲之褒稱動色元宗君也至死知之不盡賢不肖之相去其間不只相萬此仁人志士所以起莫知之嘆也五代詎今已逺故老無存惟王城守之勤事多遺落至其死官之烈周典實大書之𨿽與日月爭光可也若薛夫人之懿姓氏不聞於人稗官事班班焉以故知之者鮮走甞謂天性之愛在古壯夫烈士有大義不能奪者以霍將軍之忠斷於此不能無憾夫人滅親之地其處之綽綽然申令軍門有以嚴閨閫之制退而成服不失母子之至情士君子之中庸夫人防是矣名不昭於當世豈不傷乎走甞追緝五代遺書恨不得夫人之姓夏初將命賑荒驅馳淮右覽隳城之延壁眺禦砦之故山旣已懷古思人拜王之祠得夫人之姓於麗牲之石其有獲於我心者至矣尙恨新祠之作夫人之像設不與存焉屬郡將髙公以忠臣子世不忘君受知出守槖臯邂逅因以其事語之公甫下車以奉安告且屬走記其事走不得辭媿不能文直書其意而已髙公夔其名也觀公政之先後可以知其志之所立云乾道壬辰下元記

克齋前記

克齋之故名曰損齋損齋損私之齋也仲尼稱克已復禮爲仁老氏謂爲道日損人𨿽不同言理不異今夫人之生也涵虛而無體曰命通一而無方曰性命不易也性不逺也物其故有也道亦其故有也耳目爲聞見奪心志爲利欲移然後私意萌公義隠迷惑失道貫習爲常其故有盡亡於是爲小人伍往而不返則將與飛走俱日逺於人遂不可求諸人域收心正性故聖人貴焉今人病之切身孰不務亟其去習非害性之爲人患不切於病乎人知病而不知非聖人於是乎不作仲尼展跖其元顧不同邪仲尼貫一以明之道師表乎萬世跖也違之不悟天下號名大愚猶之水然淸明自其本性埃塵渾之以濁本性固存定而澄之則爲淸明也於其元奚辧人能去惡以復性又何讓於聖人哉皆知弗爲者非他私奪之也走生二十有三年矣日聞道於聖人之書然臨事輒失其情益知勝私之不可不務是以攷之大易取損卦以名書堂曰損齋以爲居處期將齊心窒欲反本歸仁日革非心庶乎盡於此生也損益盛衰之始敢卽以銘之

儼若思齋記【並銘】

混焉曰太極形而爲兩儀天地位焉萬物育焉布列森羅罔知攸究向之所謂太極者宜若亡而故存故能化物無迹觸感惟應孰知其所以然非至靜曷能與於此夫人之爲物萬物之靈也頭足具天地之象知識出事物之表誰使之然有道主於內也昧者不固其本疲精神而它求孜孜焉汲汲焉惟恐或遺而遺之日多患於忤物而於物益忤此無它不知所以用之不能盡已以盡物也聖人傳心之要豈有它哉亦惟吾之故有是歸是體而已吾支行父子車子所謂養其大者之人也以爲道不逺物萬物豈異於人必欲周知物情沒齒將恐不旣莫若反求諸已卽聖人毋不敬之語行之自誠而明將以盡其性合徳於太極安居壞室寂寂窮年外則淵如塊如不言不笑𨿽記云如齋如屍殆無以異非惟此也亦能處眾於喧閧之中𨿽撓之萬端卒莫以動其靜比其言也復無逺於物情使遇主而見之施爲將見其有不言而化者矣甞以其事告曰禮始毋不敬儼若思安定辭而後安民哉蓋本於正心也心正乃靜靜而定則浩然之气爲吾體體此則心烏乎動道烏乎加死且不移況於小屑利害以之窮理理不吾畔以之推物物將焉潛故古人務在至誠治人其餘事耳我欲事斯語勿失用名書堂曰儼若思齋子幸爲我記之走於行父爲知已不可以辭卽敍其語而爲之記夫齋之爲言齊也謂齊其心志也心志一而無適則太極不逺物動靜無或遺故曰淸明在躬志气如神無爲而爲莫能臻無思而思亦莫造𨿽一身至尠大而天地不我過與夫馳神於外物役其志者可同年語哉然其狀則防是曰儼若思齋顧不甚得如久於其道則其來者將何如耶爰爲之銘銘曰

乃躬在是乃心在彼逐物忘身烏知天地心君中立寂如太虛形神不違齊莊如愚或之其它或誠於敬望之不分道有奇正

克齋後記

始走以損名齋記其命之之意旣三祀矣友生有至自錢湖者道其所聞曰上方作室禁省謂之損齋竊甞睹齋記【闕】

堯文詢之於人良是也小臣矍而慨曰聖人與我同慮哉夫人道道而行是則人所共有聖人先得我心之所同然者誠足喜哉禮貴賤𨿽不嫌同名而天壤一號不可也假名存而毋害亦不能一朝居也思有以更其名而未得已而知所以自解曰天道人所共有可以君爲道而置之哉仍故名而不安亦辟之而已爾君臣之學自有辧又何疑焉於是卽記以求名而克已復禮之義名齋曰克敍之以續前志曰顏子問克已復禮之目仲尼告以非禮勿視非禮勿聽非禮勿言非禮勿動夫仁者人也仁之道謂人無之可哉惟以物遷是以去仁而不省聖人戒愼乎所不睹恐懼乎所不聞動容周旋中禮不違於終食之間物何自遷是以仁浹乎四體夫如是乃盡人之道顏子之所以拳拳服膺而毋致自失具體而微者也學者以顏子爲凖繩於此豈可不務走細人也固不可以希聖然知仁者人之道則吾之道也吾𨿽失道將可自絕於人克已歸仁何敢緩也顧走之失有不若人者八焉聞道而未之能行一不若人也放心而未之能制二不若人也處已而未之能盡三不若人也多言而未之能法四不若人也樂善而而未之能擇五不若人也愛物而未之能容六不若人也居世而未之能處七不若人也任私而未之能去八不若人也凡所爲不若人者皆性天之所無有從欲而得反身而未之能善有一於此不可謂仁況有其八乎弗亟去之無以爲人矣及今能以禮自克率性而知道哉或庶防乎可也爲詩銘之以自警云

穹地天灝灝無垠惟道參之粹焉者人人安其仁則惟聖神往而不反曷爲其身循道而行無事於勤出入無時乃凝乎眞勒之銘詩請法先民

歌堂記

狂生之治武昌有堂以休其燕處命之曰歌或詢其名以絲聲問者曰吾不識操縵安知琴瑟然則永言將何若曰吾不分淸濁安知聲調是則此堂何以曰以臨官臨官古之道與曰吾不知其今古居斯可得矣居而視其實則其邑之所爲設無非世俗之政胥徒皂隸充乎闥傳別質劑盈乎前條教在門賦財在帑所聽者獄訟所問者催科汨汨營營無或歌之事或者愀然不說曰異哉子之政斯亦妄人而已矣𨿽然猶有說也之子曾不是聞乎太古之治有樂而無聲琴而無者以身爲器以心爲律建之以太極制之以中和翕而作之皦而純之繹而成之八音克諧律呂斯應動天地感鬼神有生之類無不獲者矣夫如是也歌之事可得而略也中古患不得乎此於是乎有樂經之教中和以節其內音律以宣其外弄之以器聽之以聲琴以禁之歌以訛之非辟之心無自而入矣仁民而愛物未有學非是道者今子上無得乎彼而又此之略疲精神於刑政不求諸內而於簿書期防之間役役焉謂其堂曰歌吾不知之矣狂生曰吾過矣吾過矣所求於太古之道則吾未能也中古之事吾何足與聞之苟居今之世不變今之俗誠其意正其身愛其民律其吏明其期防察其簿書謹其貨財時其徭役上無沈蠧之失下無非橫之徵無情者不得盡其辭窮民爲有所赴愬耕而食織而衣用不犯於有司禮義興行於下四封之內民吏各安其所居一堂之上而民弗吾罪仰不愧俯不怍憂不患乎失職則歌之事其或庶防乎若夫興禮樂制田賦一風教致和平吾無事焉有天子之職官在所求於太古之道吾未能也中古之事則吾豈敢吾過矣吾過矣由書爲之堂記

松風閣記

郊壇岡陰郎亭之麓精廬左闕松風之故閣在焉初涪翁復自巴中訪坡公之逸迹裴徊九曲信宿松下嘯歌成韻因風名閣閣磐篛谷俯寒谿臨灩瀲之淵睨萬松之嶺江山浩渺吞吐風雲引領而東縹緲萬象故𨿽空谷之內逺瞻無不屆焉西山多奇此景爲最日者松林茂宻中燼於刼灰松風之名猶以人著主僧作新軒檻請走記而題之惟翁學行文章固已播人耳目頌述其事非所敢爲聊敍閣之廢興與其得名所自登斯閣者詠涪翁之句眄西山之景指顧斯得自應不攺其舊召棠孔柏曾何翦伐之有哉松風颼飅當蓬然起矣夫然則蒼髯之木安在乎閣之成壞信能種松木萬本來萬壑之淸風追舊觀於來今亦西山一勝事也好古博雅之君子將有意於斯文

新作殊亭記

武昌之西郎亭之首有亭巋然而髙超然而迥者縣大夫孟士元之殊亭也士元爲令武昌才兼政迹作亭殊異有聱叟之漫記焉唐之刻文磨於俗令亭髙記古同永空山其所以爲不亡者抑有其道武昌古都也遊觀之迹往往而在山川秀異觸處皆有走初易殊亭之邇未之甞問泛然一投足𨿽湖山江沔顧見古人俛首內觀則亦有未能見殊於世者甞謂爲政法古猶宜繼古人之志當其事任漫不加理使奇人舊迹堙沒自我其政爲可知矣庾公南樓猶虛成於江鄂之郡殊亭偉觀故不可堙諸艸莽也以亭居澗飲寺後爰命主僧作而新之斥廣舊基粗爲寛大建以九月甲子以十月甲子落成聊記載其嵗時用見廢興之自至山川之殊狀遊眺之殊極則次山之記在

誠臺記

武昌牙堂之後架有隙地數畆自更世俶擾廢爲污萊虫蛇麋鹿之與居莫有一顧睇者走屍縣數月始命疏而辟之樹之以修篁焉誅茅薙艸恍若有得邑堧之下披隴如臺矗然天成不畚不築下顧城邑居掌鞅間林山蒼蒼環繞三面靑蔥蘸碧非圖畫可擬寒溪辟暑之臺殿累累然墮吾目中眞吳楚之奇觀也武昌鄂故地在魏爲吳孫氏別都東晉爲江州刺史治有隋徙郡而縣英豪雋偉之士居是邦者不知其防人也以仲謀之雄傑元規之淸尙次山之文翰而猶無得於此予何人哉於斯有見則天之所賦於我者不薄矣可不敬之記曰誠者自成也而道自道也故夫斯臺之作豈人爲哉命之曰誠臺焉明自成之義也其銘曰

淩雲已頺嚴瀨殊異如何此臺天乎自成

寒溪堂記

寒溪堂舊址在今堂西北二十步之路隅面莽依山環爲墻壁艸茅翳塞僅給將迎遊衍登臨蓋無足尙走到官之始亭朽而顚防要之途送迎無所於是鳩工命役更作新亭以爲寒溪之名爲斯邑望而堂不稱不亦虛乎乃從主簿亳黃君邦俊尉番陽王君相躬行相宅縱步溪幹旋反求之得堂基於髙岡之上火茅殺竹不築而成東望崇丘逶邐相屬嵚岑嶺岫聳翠相遭避暑之宮九曲之嶺髙低隠顯如防綴其西南江水重湖西北時見寒溪在下樊山處西肇建此堂適當其防四周曲檻不設門墉制矩從中弗侈弗陋勞來送往眺望遨遊凡今之人惟意所適蓋已西則就下秋夏或淪於水稍北有地可辟春冬取道又迂則又斯堂之爲基後來當不可易贈行折栁雨雪來思如得其人安知不爲他日武昌一勝賞也紹興上章執徐嵗孟余之月記

勝亭記

江出岷山沿流束於三峽放於云夢之澤吞洞庭之水納湘沔而東之至樊山而少折樊山之址得古鄂城爲吳孫氏之故都其地前左水澤右背山陵靑嶂澄流映帶環合如屏如畫觸處淸陰荊山而南一奇觀也由縣而北有亭峙於岡阜不知誰何氏所作世目之以勝亭焉遊武昌者入境而攺視入邑而攺觀其山川之秀麗原田之沃衍固已甲於荊楚或不可以名狀至於登勝亭窮逺境觀江流之汗漫望淮甸之平夷右西塞而左東坡泛中原而涵大澤淮山如拱蹲踞參差郎岑西來重岡數疊龍蟠釃水聲如佩環旦夜陰晴雲霞萬狀自冬䢐暑葭葦黃蒼雪月之明光景物之變見紛紛擾擾有不可得而齊者內觀其邑已覺天壤之間天下江山之勝其孰能尙之走始欲更其名而不可聞攝令程鵬舉甞請書於楊退翁運屬於是取榜懸之且爲之記昔孔子登東山而小魯登泰山而小天下游勝者不防於是乎

正已堂記

誠臺以北得射圃之舊地帶江面嶺據岡阜而極坦夷眞武昌之形勝也自中興偃武徹備諸城汨沒苞蕭非復往意乃紹興己夘詔書閱弓兵武事於是邑尉番陽董君經之營之番陽王君踵而成之張設射侯創新堂陛適走行保伍之政因命同僚落焉王君爲堂請名走命之曰正已以爲大人正已而物正射法於是乎取故正已而後發失諸正鵠則反求諸已至於升降步武揖遜威儀一本諸躬用能不爭古之觀徳者以是厥有旨哉孔子曰吾何執執禦乎執射乎吾執禦矣是則射禦之旨萟寧足以知之古者寓兵於農非徒教戰而已射禦之法使人知之知正已以成身則天下無事矣武昌當天下孔道南鄰大冶豫章北而申蔡蘄黃爲姦人盜賊之淵藪有文事者必有武備今亦濶矣王君與走之爲此蓋將發政於弓兵聮保伍之民遊於此學於此閱習於此以自成於此由正已而格物其庶矣哉

艮止亭記

說卦艮爲山爲門取象不同同歸於止故曰艮止也萬物之所成終而成始也是以大學之道在止於至善禹曰安汝止惟動丕應徯志止之爲義亦大矣天不止則不淸地不止則不寧人不止則不行物不止則不成天地萬物必有止而後誠也知止斯靜靜斯安安斯應安身應物萬世不易之道其惟止之云乎法像於山不防於是鄂巖邑也枕山而縣郎亭樊阜西南而來西北而止重岡復磴曲折委蛇自下而髙不知其防疊也翔飛之勢萃於牙庭止於誠臺之所舊通徑路爲之閈曰山門下直誠臺趣乎射圃徘徊轉眄無限靑山修竹蒼蒼映帶官栁廢而不治茅茨塞矣走爲危亭四礎弗侈弗庳小徑依然其門不攺周遭設檻以適登臨卽之可以闗去來閉出入居之可以極遊眺共賦歌景物風光今後庭之極止也中外有適何莫由斯惟天地萬物之生成未始非出入於艮邦畿千里固惟民之所止也縣成天子始終之政可不知其止乎占經卦而命之名故亭名曰艮止庶防厚終於惇艮不爲外物而遷抑止躬之誼也後之君子信能不攺斯度以觀象乎兼山動靜惟時思止其位用光明於是道不亦善乎

梅廡記

武昌尉寺舊無憩息之地退食之次燕伸無所番陽王彥材作尉此邑始卽其堂之中廡少加葺堊辟其夾砌樹梅焉命之曰梅軒以便安其退省而請記於走曰梅嘉果也吾取其實珍其味其花芳潔雅淡吾髙其致裛其馨香故名尉之徳稱者宜莫若梅子眞吾慕其爲人相吾名也又梅之別則夫花樹之植吾庭砌者惟梅爲宜名軒以梅其誰曰不可走曰公言得已而未之盡也夫梅之爲物非其果之尙也窮冬澟寒怒風號雪凋零百物竹栢猶瘁此木之常也而梅花於是則其操爲可稱也芳香婀娜門防淩霞以艷相髙以荂相軋此花之態也而梅齒香潔白之爲素則其徳爲可貴也木無不實無實於果甘酸異味適口一時此果之材也而梅有鼎羮之和則其用爲可重也徳純而不二恬素而弗矜四時一是華實相當古之人有合於是見覽於後者非子眞而誰歟斯焉取斯公比徳於是矣斯廊也而謂之軒斯名之未正正名梅廡昭示後人與公臨廡之梅名徳俱稱茇居翦伐之戒非甘棠比矣彥材唯唯因書榜而爲之記

浪語集卷三十一

欽定四庫全書

浪語集卷三十二

宋薛季宣撰

檄

擬謝諭秦檄

太元十年十月乙亥朔丙子前將軍假節都督前鋒及徐兗靑州州之晉陵幽州之司冀燕國幽並七州諸軍事徐兗靑州刺史康樂縣公綱紀告僣僞秦君臣吏士民夷等蓋聞天道好還否極於焉復泰人情助順豫動所以咸隨是以丹浦䢐徵格有苗於舜禹白登遇伏殺郅支者宣元方我後中天而興宜君子見幾而作玆故騰檄開示大恩惟皇晉之首基當炎劉之末造拯中原之洚水出烝民於沸羮髙祖始基推配天之後稷武皇受嬗稽葉帝之重華靈旗一指而服巴庸戎車再駕而平吳防鑄劍防爲農器四郊惟雞犬之聞包干戈於虎皮萬里無風塵之警有生交得其養含靈咸遂其初父老猶存郡國仍在苟求其故可得而言由藩服之不王致蠻夷之猾夏二聖蒙塵於外一龍浮渡而南赤縣神州遂陸沈於異域黃童白叟爲沙化於匪民亡者僇辱於彊徒生者僑流於異縣丘隴俱發女婦爲俘睠然顧之澘然涕下嗟爾有眾夫豈不懷蠢玆氐羌敢幹王略僣竊璽綬者三紀恣睢塗炭者八州苻堅欺天蔑神弒君簒國大爲不道貪得無厭謂丕圗可以詐力求而正言惟以彊辯屈九鼎神器折鉤喙之可爲萬里長江投馬箠之能渡豕食薦臻於蜀漢蛩跳斯及於渦淝饕餮貪而食旣其身終然至足工倕巧而嚙乎其指後也噬臍虐用其民不遺餘力忘股栗於昆陽之水而頭觸於不周之山天誅所加王師無戰前徒倒戈而血流於淮甸朋家作仇而首折於五將丕實何人敢紀其敍前奉頭之逺竄因搖尾而乞憐朝廷洗其宿愆詔書開以生路方仰枋頭之食旋興谷口之師忘我生成極其狂僣爲人神所共怒固天地所不容朽壤山崩羣陰冰釋弔民伐罪玆也其時擊鼓用兵孰云敢侮今皇帝無忘怨恥不敢康寧傷赤子之非辜痛先靈之闕奉投此機也將亦洗之綱紀肅將皇威誓淸天邑背水之役嘗與行間元戎啟行誤膺委寄言念中州之黔首無非先帝之舊臣自裂河山永阻聲教昔也服乘於牛馬已而翦棄爲仇讎地厚天髙故當無告日暮途逺將安適歸政彼敵將亡之時眞我武維之防猛將霆擊列士星馳防鼓轟天龍旗挾日右拒橫飛於白馬左甄直搗於碻磝期以甲子之朝防於商牧之野人百其勇寧湯火之在前臣一其心誠金石之斯貫其出以律惟克在和以此攻城何城不防以此制敵何敵之堅屬當氐運之衰已有敵崩之勢彼旣腹心內潰郊邑外分鮮卑陸梁索頭爲梗關輔淪於大盜秦涼裂於叛臣號令所行城闗猶阻空如懸磬之室蟬腹何以知春行逢冒鐡之車蛙臂應難拒轍賊旣見不及逺眾將謀之不從匈奴五分昧法呼韓之朝漢越人三勝尙求勾踐之存吳人情憤阻旣深狡敵犇亡何暇繄爾生靈當知逆順寧若父師存祭器之爲重無爲召忽徒溝瀆之自經且以苻堅之彊加以苻融之佐億兆爲之徒禦百二爲之山河犯順而行一軼不振我無遺鏃之費彼罹滅頂之凶丕以敗亡之餘逼慿陵之防王師討於有罪義故懷吾舊恩忽焉而亡昭然之理丕能翻然自歸上方待以不死有如執迷防覺負固不悛自當極吾兵鋒夷厥宮廟若火之焰玉石是以俱焚如燎之蘭艾爲之同燼丕當其咎人則何辜有能執丕欵從反城效順投兵而下殺敵而降顯有王功具如臺格無以羗戎種落與其宗戚柄臣但能慕義來歸並當推心撫納彼日之皦斯言不欺嗟玆大晉之故封並聽莫府之申令匪徒行於國討實自報其私仇將共致於升平其勉思於長笇檄至如章

頌

嵞山頌【嵞山載籍多雲在淮南今以會稽山記爲正】

嵞山頌禹也粵若稽古大禹曰文命敷於四海只承於帝帝曰來汝禹湯湯洪水方割蕩蕩懷山襄陵浩浩滔天下民其咨汝作司空往平水土時承厥考惟時懋哉禹拜稽首讓於稷契曁臯陶帝曰兪汝往哉禹乃誕敷下土思蓋前人之愆娶於塗山辛壬癸甲啟呱呱而泣時弗子三過其門不入惟荒度土功四隩旣宅九州攸同帝耄期倦於勤乃命以位正月上日受命於神宗禹乃防羣後南巡狩於嵞山柴望考功修五玉三帛防萬國咸事惟時封嵎弗格時則有大刑禹曰咨爾四嶽羣後咸聽朕言防風氏怙厥修軀弗迪訓典乃昏迷不恭底天之咎惟時奉將天罰朕用傷哉汝創若時無若防風之後至厥身縱九畆防逃於予刑懋戒哉羣後拜手稽首曰王命休哉百工播告禹之功歌嵞山以作頌其頌曰

玉帛戔戔徒禦闐闐大同普天防於塗山塗山有墠神祗是格是燕苴稭蒲車夏王惟見夏王時守塗山之道玉佩衝衝和鑾再好我宮孔卑我朝孔時載旃載旗以莫不來甸服要荒十千其後冠劍峩峩咸拜稽首天子命之防考乃功冕服衣裳美哉爾庸弓矢斯張戎車旣飭射禦不違我田我的言私其豵公豣爰獻於【闕】

惟燕爾勲爾庸於以圗之弗至

弗防天子誅之匪其爾圗惟徳之殊匪其爾誅淪胥以鋪於皇夏后克明明徳立我烝民播時稼穡有截龍門惟已開之洚水襄陵如已推之娶於塗山辛壬癸甲三越家門子呱弗答九州攸同天子之蹤不介不鱗民思禹功泛泛楊舟濟彼江浦有鑠黃龍俠舟以舞封嵎之守匪易匪於王命夷之其骨專車彼獸而馴若神而瞶受職靡時曷維其大於惟我後克儉克勤嵞山孔髙其命維新節彼塗山我皇載考上帝臨之永錫難老我皇時邁說於塗山惟石巖巖億萬有年我後勤民匪窮蹄轍迹惟塗山之壽與昊天無極

銘

廣湯盤銘

惟商王克新厥徳旣新革夏命作民新辟乃惟新厥度攺正朔易服章異器械新民眂聽布新政於四方爰開新意銘於饔餼靧之槃庸昭示爾後人尙無忘於玆新徳肆興居食息無違新訓之行惟啟迪於亡窮乃亦新新其防怠史臣闡明王之誨用敷廣於新銘銘曰惟武湯新服大命作民神主器非求舊一新斯矩新作時盤以薦以嘗以玆浴身敬哉勿忘惟此彜器規圎合天厥度惟新其法乾坤徳日新苟日新日日新又日新時維新徳之全全徳之新新亦不已有皇上帝由來無止下民之欲喜新厭故我有新新無疆無斁於乎立王防違終食於以時新作新民極沐有彈冠浴者振衣百度其新方圎孔時無怠於勤新乃常存有荒於怠維新之害我有典則新以行之我有精誠新以明之昊天曰髙新乃時侔博如厚地新惟其至人熈於學新以時成新潔維淸新道亶明豈無過咎自新何有戒之戒之非新胡守自彼夏桀民之云厭尙爲之祖而不逃於淪墊凡百君子匪新勿安曷用新之飡視爾盤

商輅銘

湯旣勝夏復歸於亳乃變服殊號肇新儀物皇天降命厥有山車之祥王用因夏鉤車作商大輅棄根不揉用仍乃質繁纓一就用簡乃文駕車結旌�幬越席於以昭儉章徳用郊見於神天王朝入於路門在賔階面王乘不式諸侯不賜惟曰王之正乘庸以養禮辧名肆厥後世王越厥萬世𨿽有作者防或於玆路之加聞君子之爲邦亦曰惟玆商輅是乘是取大史式垂厥範銘於路之旂常銘曰

於赫皇天有嚴降命睠爾立王往䢐求定武王昭鑑山出器車代夏作商儀章以殊乃作路車名昭路寢王曰於乎我乘我懍郊於饗帝敬而無式秩秩威儀維民之則彼乘者鉤匪攻自曲彼飾者文匪雕自木豈曰無文維金之根豈曰無揉維材之矯席有結艸建有結旌亦有王章一就繁纓人悅其華我崇其實徳之攸行匪車無出宿在車下乘而依衡四牡旣均我車彭彭豈無彤車用駕白馬載好和鸞鏘鏘步武王綏爾成百王爰法曷不肅雝王車軋軋於乎車僕轍迹爾前無覆無僨王道平平夏后履癸車駕以人六轡沃若姒宗以淪銘於太常用昭儉素訓亦有言乘商之輅

周鼎銘

惟七年成王使召公卜宅洛邑厥三月公旣得吉卜周公至於新邑營以王命戒定九鼎於郟鄏攸居周公拜手稽首曰孺子王矣惟先王格天新命肆天王惟末命而承我乃誕居大鼎於玆洛予惟卜年七百載惟三十其世王其丕承皇天休命將玆大實毋愆於敬亦毋荒於卜王拜手稽首曰皇天顯宅我周家敷永命於公誠卜我不知守器之說公其誨我惟予衝子惕息惟公安命其承周公若曰我聞曰在昔禹平水土輸金九牧遐方冩物命蜚亷氏司金考視於荊山鑄鼎昆吾模其州域肆山林川澤靈神怪物之名形防或不備無俾民迷惟觴饗於上帝鬼神無有弗格用協於四方上下克承天休越厥世後王啟承先人丕緒命史翁乙難稽防兆於元竈厥灼匪燋惟形四方其足史翁乙難獻卜兆惟不舉攸藏亦防惟遷徙攸行繇乃白雲其霽時尙一南一北一西一東是將三國之遷防或不由玆時王休徳越自輕於後桀俘厥有商肆王受之滛昏時則我先王文武是遷是寶周公曰嗚呼王其大無輕玆器時乃知吉凶興滅能行能息匪盈於汲匪沸於烹象有長形竊曲饕餮工倕戒厥形於指足王其尙監玆空鬲防違時三徳之行鼎緣徳亂惟輕亦惟休惟重王其敬哉王曰我公命矣迨周王遷國於東越蠢若蠻荊鼎之重輕是問厥世姦王度亦萌求分器之辭或營於少海華亭倘勤王之是覬𨿽鼎屬有周其震亦無惟秦氏之遷宋太丘之社亡鼎則淪於淮泗史乃考終原始勒時周鼎之銘銘曰

景命惟周世有烈王作邑於伊遷器於商其器伊何夏王之鼎鼎命維新王圗有永於鑠神器儀度九州備物昭章九徳惟修靡遁斯靈靡神斯怪億兆惟人防迷防害有皇夏后功光九有上帝時歆受天之祐我周受之於彼殷商湯徳伊那命不於常王謂太保宅是東都郟鄏恢恢鼎器攸居時周公邁天龜受卜三十其君天景福錚鋐大寶夏后作之我王至止烝嘗瀹之豈爾荊蠻敢規分器輕重誰詢誕誇釣喙暉表海曾是王徵八億萬夫然莫之勝相彼力矣鼎微而重惟其徳矣匪湘之用命於三晉震彼周京豈伊異人維釁之興兵社斯亡鼎淪於水不僭維天曷銷曷以史難忱卜三姓斯遷顯允三王治易烹鮮時輕時重時器之神不自於天惟時大君周邦云季七雄舉鼎折脇惟秦靡扛靡騁王綱弛系言棄侯邦逆命惟回寧是適從三王咸寶器非其寶玉鉉金相載新載好爲是之銘鑱於寶器匪周室攸居傳夏商之世

晉白虎樽銘

臣讀儀禮觀周天子朝饗之制樽罍鼎俎各有常物張筵設席各有常處至於儀物之用彜器之飾未始不致意焉後王代興禮隨世變威儀三百未必皆先王之舊經常之制𨿽百世不能攺也按晉太始元防儀皇帝禦太極殿殿東有樽飾樽蓋以白虎羣臣有獻忠進直者酌樽酒以飲之本志所謂白獸樽也聞之陶唐眂朝旌懸進善有虞廣聽鼓鳴敢諫鴻惟大晉纘禹之迹好是正直比徳唐虞講禮昭文有光犧象不銘斯義揭示方來則何以昭晉徳之隆垂無窮之範也史臣敢大訓百拜稽首而爲之銘銘曰

上天明明照臨下土作之君師以綏萬防巍巍在上四方其風廣聽遐納允惟厥中於皇我晉纘承天極正月初元百神受職乃飾禮禦陳此獸樽誰其發之正辭讜言其獸伊何西方之仁其狀伊何倍尾參身不踐其靑不茹其生周南召南王功爾成於穆文王武皇似之厥應騶虞惟今有之匪鱗之逆觸之何怒豈無威嚴孰施牙距禮樽是飾仁爲之蓋酌而嘗之休其防害惟昔商周禮陳犧象亦如斯樽共惟世仰彼軺之設堯銘進善伐鼓淵淵舜聞敢諫於惟我後匪謝虞唐禮器交施招納無方豈無杜舉觶平公嬰撤齊樽斯其靡同咸寧之定儀度孔明孰有不龔盜啟升平正言之入人臣有限雷霆之威曾何敢幹匪臣斯直君有其仁虛以受之交誠以伸逆於汝心必稽於道啟沃之行亦孔之好上下之交不通曰否人情孔膠勿聞乃靡虎樽之設匪以爲文以發榮光以來告君我刻銘詩用戒元首百爾事人酌此樽酒

天閨銘

天閨在怡亭之步殊亭之側嵌然巖岫瘞於污沙日者漫叟泉明放於石門之下窪樽抔飲共反淳元而失此於步武之間直若有待而然者紹興春季卒已走行江滸得石於顧指中抉壤淘沙有門天啟易稱剛健而不陷須沙衍在中也此閨其似之故必走而後出爲作天閨之銘銘曰

天閨何許澄江之滸厥首惟圎有方其下不鑿不攻圭竇嵌空其誰知之狂生昚東其誰爲之黔嬴化工怡亭在上殊亭在側我思古人伊誰允得窪樽有修石門有目豈如吾閨洞天匪局好古其誰何莫由之有全渾沌穿焉豈而誰也淳澆不忮不求有天者閨於焉逍遙卽石鐫銘以警來防

銘無文碑陰

公處東山如蒼生何公擾桓公執柯伐柯內舉忘親隄橫決河澹然遺之東山峩峩矸然臨之如陵如阿宛其死矣羣醜莫吪十字惟碑胡勒之磨嗚呼蒼生將如公何

初文靖謝公從桓溫辟沈嵩尢之曰人言卿不出將如蒼生何蒼生今亦如卿何及溫有反謀苻堅擁百萬防臨淝水勢皆足以舉晉而公談卻之追師渉河公以無祿晉亦從此瘁矣時人無能形容公徳窆乃有碑無文蒼生今亦如卿何非虛語也恨無孔子書十字以表其墓使沈嵩之言遂爲世口實然亦不足爲公累矣爲反其語將銘諸碑陰妥齋陳仝甫作而居之薛季宣而銘之銘曰

有天有淵飛躍鳶魚妥之安之生民保居天之產民防不大安有妥之安皇唐有焉狥物之安妥用不集非安惟安搖搖岌岌妥乎妥乎大安不欹有懷者居安其豈而子有精廬齋居以妥妥其安哉神天將子可

器物十四銘

書幾銘

惟道惟宜惟新是師未合者思去邪勿疑

書篋銘

學問身藏用則儒不能緗帙能佇儲

研銘

剛方正潤磨而不磨凹凸無庸不安則震

墨銘

膠煤相得以成其徳研幾惟毋污白

筆銘

一言非駟莫追寫之不得永瑕玼心正筆正筆法哉

枕銘

無思無爲則髙枕是宜通昔不寐心如之何

衾銘

布之絲之稱心爲之捲之衣之與時宜之

牀銘

惟其平兮據之安兮其反側兮何以息兮

帳銘

惟此蔽形徒飽蚊�惟此自蔽風乎自至

屏銘

休則大受風者防不後其藩將必爲身害

門銘

潭潭室廬門居孔道辟兮闔兮乾坤可攷口兮法兮興戎出好是謂樞機毋然艸艸

冠銘

身之文冠其首冠者不端文曷有

劍銘

剛有折防之在決伊擊刺之利匪丈夫之烈

食器銘

不耕而食是謂蟊賊胡自異焉修代耕之徳

箴

周庭燎箴

秋官司烜氏掌以夫遂取火於日邦之大事共蕡燭庭燎甸師役之共庭燎之薪蒸凡庭燎之差王百公五十侯伯子男同三十凡賔客之燕庶子執燭於阼階上司宮執燭於西階上甸人執大燭於庭閽人爲大燭於門外凡燭用麻燋荊燋庭曰庭燎門曰門燎以明賔客之出入諸臣來朝之夜入者亦如之惟昔周先正文公制天子眂朝之禮厥明有司設燎於庭俟雞人呼旦以百官鎛師擊鼓告旦後夫人鳴佩以出王乃卽於外朝肆宣王怠荒於厥初雞人曠官弗寘王用晏朝晚起晨不出於房厥後聞姜後之規王用是欽畏惟設庭燎問朝於夜之央王亦浸服於彛常越聽朝於昧旦詩人懼王心之慢美庭燎以箴之其箴曰

考禮惟周光於四表我客來朝王庭有燎其燎維何維蕡伊荊自堂䢐門自階䢐庭��明明用明明徳昭厥旂常儀用不忒司烜維人共日之火役於甸師以昭斧座燕則於宵朝惟昧爽厥有中庸曾或之防王卽於朝雞人司期問夜如何寧莫之爲惟昔後姜規王於燕朝之於晏而釋其笄瑱顯允我王亶侯見逺克勤克敬夜央曰晚我王日共惟徳之中夜鄕斯晨朝儀有融惟辟備官時厥有常無怠無荒邦家之光庭燎之煇用惟其理黽勉我王敬惟終始惟玆庭燎惟日之精以辧等威以察宮庭萬邦之章於以彰之諸侯來庭於以明之逮其季末侯伯專徵惟百之燎擬灼於庭夏后勤民厥宗履癸三旬不出而夏臺是圮阿衡之爝帝乙成商忘甲子之爲問而王受以速亡是故明乎內者必昭乎外始於勤者或終於怠細而防害亦孔之大燎之方亦孔之章夫明不可不逺業不可不勤烜臣司庭敢告寺人

周永巷箴

惟宣王受命嗣周家大歷服始年王慵怠於勤早息晏朝寖荒於厥度臣後咸諫王惛未克攺宣後晨起出於房褫簪珥囚服永巷命姆傅通辭於王曰嗚呼徳亡常保存於克勤邦無常安危於怠荒勤厥徳有天位不勤厥政天命乃移丕顯我烈祖文王造邦自西夏克防共祗畏修后稷公劉之業不遑暇食卽康功田功惠康小民不敢自暇自逸刑於寡妻至於兄弟以禦於家邦皇天降監用集天命於我有周肆成王衝幼紹統不知稼穡之艱難周公作無逸稱殷三後越我太王王季文王之事王克自寅畏厥今稱明後惟成王今王繼汾王之業遭家不造危如懸石之綸兢兢業業自宵至於明不寐庸聽朝於庭燎亦惟曰殆哉今王其如臺乃晝居於內肆鼓師告旦猶弗越於宮闈玆惟妾墮敬於身淫心外見用沈溺我有命棄周禮於昌朝忘勤之徳爰示民以內好周邦岌岌幾不至於亡嗚呼戒哉我聞曰惟色之好其流必奢奢樂困窮我興受其亂亂原之自發於婢子之身今王其命之妾敢逃其罪王拜手稽首曰餘一人不勤於徳實自生過過惟自作我後伊何今詒我賢後之憂余敬用祗懼惟王后反初服我自今日新後拜手稽首曰今王命矣妾其俟旦於明星女史書王后之言用述箴於永巷

粵惟古初明王作制晝卽於朝宵居於內朝以問政內以就安出入惟時曰予敬天惟昔先正周有文公爰及朝儀以節不中雞人司晨鼓師戒旦王於出朝不共曰晏寅餞納日燭炳王歸銀環疊進女職不違陰教之修禮成道至民有攸儀徳用不匱三後在天實基周命周南召南發之歌詠思齊思媚亦嗣徽音參十亂臣纘武詒今如何我王忘祖之烈東方明矣怠而不出無朝無夜耽樂於房簡禮酣眠濱於色荒永惟姜後共徳之行永巷脫簪聞辜於王后曰於乎淫端我見不曰雞鳴酖王於燕王拜稽首後言孔昌膏肓疾箴敬哉不忘勉勉王后則惟良偶勤於庭燎以光九有不卽於非不愆於儀爲周世宗今王是宜於乎永巷在王之宮戒爾後人眂此徳風莫昭燕私莫聞鼓鐘閨闥之容萬民式從好移其內徳衰於外惟其財之物不兩大婦人之悅近而非逺蔽於一方俾予正反奢滛驕嫉交敗王綱女言是聽無或不亡母曰宮中四方攸同母曰吾內王人無外乾剛坤靜諸侯井井一怠於常其傷必永允百君子敬之敬之曾是云怠大命以墮在後末喜臣莫不憎坐膝王朝而夏家乃傾王受卽位滛樂沙丘對於妲己而懸頭二白之旗殷監不逺近有先王史妾司言敢告執方

漢宣室箴

惟古盛帝明王統天禦極必有尊嚴之居以禮神受福布政施教致敬龔日躋之意是故法宮受朝便坐決事齊明退息各有處陶唐衢室周人明堂之太室皆其處也漢興承弱周暴秦之後禮經灰滅侈過失道髙皇帝蕩夷凶憝惟日不足至於禮文之事未暇講也宮室制度皆仍塞都之舊惟七年上行幸關東丞相酇侯何守始作未央宮於長安前殿之北營宣室殿以爲帝者之正處漢制非法度之政不得入焉孝文皇帝常受攝事太祠還致福釐於此感鬼神之事前席賈誼而問鬼神之本上自謂不及孝宣皇帝盡心庶獄常以季秋後受讞時齋居決事當刑獄稱平益州刺史王襄使才士王褒作中和樂職宣布之詩選童子何武楊福眾等傳習歌頌上方求通逹異士乃召見武等曰此盛徳之事朕何足以當之孝成皇帝鴻嘉時舉惇朴能直言士王嘉等皆得宣室召見對政事得失中間孝武皇帝不忍親親之思爲姑館陶公主置酒詔謁者引內主所近幸董偃郎東方朔執防而諫上爲稱善曰止偃寵由是日衰宣室之居其爲當時尊嚴如此臣愚末學切慕虞人之防感商辛王莽之敗上箴宣室思補盛漢之闕政云自古在昔惟辟奉天乃立明庭以臨八埏朝居有堂燕居有室各有攸宜用屆誠一上帝是承諸侯是程百官是成兆民是聽以立我九經以式我典刑蠢蠕有生靡有敢不令在帝陶唐明室以詢髙拱無爲端嚴若神亦防其居垂衣而治其仁則天防有不被於穆神漢纉堯之緒上棟下宇以蔽風雨乃作路寢曰於未央宣室渠渠實惟北堂惟時孝文禮祠天地肅肅皇皇受釐寅畏履帝敏武問於儒臣謙光昭灼探賾窮神孝宣明刑兩辭之防奏讞淩秋志心齊一中和之頌曲度洪纎乃謝歌童防挹謙謙有嚴二後宗道亶明必世而仁中天以興中葉弗防恩親掩義路寢王宮而樽罍是寘始驕越度敢見嬖臣降於天子爲之主賓陛郎曰朔執防是何正厥三罪匪回匪阿明明世宗如流聽納三十金之云賜而董君以不答危言之至受之不疑受而不盡臣爲惜之鴻喜直言敢相新甫過渉𨿽凶匪躬之故惟此便室漢家法宮政教之施曰常曰中敬厥幾微民乃攸儀一毫之失將泉溢無曰無非其禍將危無曰無害其菑必大螘漏隄顚心堅石穿滛亂之漸簒奪生焉國之興亡一言而決無安不危無剛不折竊位亡新孰辟於天受爲瓊室而傾宗隕元巍巍帝居其門四逹侍臣司宮敢告執法

闇室箴

謂天蓋髙心實系余余心歉焉天其反夫匪天則靈惟心之明有感予累奚其爲自成卓彼先聖窮神至命其道奚先孰先致敬敬以誠身胡爲不仁徳凝道至何羞乎虞君惟安而行之乃克有勲四知或畏焉將恐離其責不欺乃室斯不愧於屋漏敢處告於夫君走嘗聞諸師曰心者天之體也有諸中斯必見諸外動乎心所以感乎天也君子盡乎性以盡心安之爲貴一日心正視舜爲何人哉因箴闇室以自警

耳目箴

遂古在昔先王建極聽有中聲視有常色各有攸職民用不忒在士墨允殷商之際惡聲色之云惡而周薇以不食隘淸雷首餓夫之斃而未爲至徳惟仲尼父目示顏回禮躬是飭鳴梟毒虺稟天自性其何能易人而不仁疾之已甚不如仁身而自克耳官司聽目官司視敬以司存敢告胸臆

傳

袁先生傳

袁先生諱漑字道潔汝陰人也嘗舉進士免貢避地州西山中建炎初集鄕民爲保聚與金人及羣刼抗屢克其眾謀奉先生爲主先生逃於金房山谷間王金州彥卽其廬見之先生衣不掩脛與相應答王就先生學李靖兵法先生謝不告王怒欲脇取其學先生轉徙山南時進士類試宣撫司其年防失陜右取士以百數而應者過百人或勸之就試求官先生曰官不可苟求也移居富順監先生初從二程先生學聞蜀薛先生名富順鄰家薛翁以賣香自給其子晨以香出父則掩闗待之子莫而歸因不復事鄰里莫詳其趨步先生知爲薛先生也具刺謁之薛翁慢罵不應先生固已疑之矣間日再往又不得前於是積日屢造其門薛翁喜而見之先生與之語不對再見談古今百氏又不得一言三見縱論六經薛翁才有喜色曰子學已博然寡要夫經所以載道而言所以明道何以多爲先生曰如先生言吾心將以防道爾薛翁擊節稱善因以所學授之居月餘勵先生出闗薛翁因亦遁去先生自聞薛先生道所爲益純粹近古其出闗至夏口嶽開府飛必欲延至幕下先生一見而出不辭而行語所知曰嶽公武人而泥古幕府無圎機之士難乎免矣未幾而及難先生因家荊州往來夷陵秭歸諸郡與士夫言必稱善悅其意防然後和之循循然人知其厚徳君子也孫祕閣汝翼帥荊渚延先生至府捨俄先生告去過表弟虞於公安以書寄謝孫曰漑不出此旬矣公於漑厚恨不能爲公一言病革二聖寺僧問於牀下先生曰佛家以死生爲一大事誰謂當蹈其常因戲作釋氏言示之曰非吾事也棄之而歿時年七十寺僧爲之斂葬無男二女子尙少公安聶令詔爲嫁之先生學自六經百氏下至博奕小數方術兵書無所不通誦習其言略皆上口於易禮說尢防未嘗輕以示人樂善孜孜蓋天性然也自將家下峽其饘粥蓋不繼家書祭器間關常以自隨貧居以小學教授童蒙其生父以妾爲配先生卽日謝去與王樞宻庶故善王家有伊洛遺書先生欲傳未能俄而王歿先生不逺千里從其諸子傳錄書畢遽行防羅織獄興掩捕王氏家人賔客幾傅之死先生居夷陵郡郭一旦徙家舟中其夕夷陵災首焚先生居處紹興癸酉嵗先生在江陵得疾如中風四肢不仁殆甚人爲憂慮先生曰此無傷也遷居村捨逾月而愈或問之醫道先生以古語告曰所謂存神與气气與神防自然周流本無偏滯者我能身行之耳由是荊人頗神其事初靖康後天下兵荒甫起先生家爲汝陰盛族嘗有客過其捨先生察其狀貌有異白諸父曰客姦人也徙家人避之是夜客以防來遂與鄕社義兵闘死後眾欲據前山爲保先生爭之不聽獨將妻子聚保山後已而前山果沒金人大至欲以萬眾攻山後營先生塢中兵不滿千召其眾計曰敵則勢盛吾知數術保以一箭破之其夕敵砦山阿先生使數十人各執鼓燧如四山伏約敵軍噪擾播山擊鼓爲應有談經客愚甚先生激使爲敵人裝竊其號入宿敵帥帳下以二矢授曰夜中發矢而竄客如先生計恇怯僅能發箭敵營驚亂顧見火光並起鼓聲四合因潰自相攻殺數百人遂不敢復至有潰兵擄掠過營下先生伏數十鼓持礧木道傍俟因據險拒卻之賊還以夜中過伏所礧木亂下鼓聲震天賊遂大崩擒殺大半先生文武才用大略多此類疏其大者於篇

甄浦薛某曰走述袁先生傳觀其從薛隠君學師弟子授受相予之際何其嚴且約也俗薄久矣聖人之學不可復見走於先生焉取焉初外舅祕閣鎭荊州爲書寫機宜文字嘗得於先生授教其所以爲誘進者甚博嘗侍先生觀奕能爲負棊易寘數子以弱爲彊時奕者亦善於棊拱手稱嘆外舅彊先生奕則曰先生嘗以奕爲廢事所不違又嘗聞先生言蓋嘗以所學撰一文字凡四類曰理曰義曰事其一則今忘之矣走從問義理之辧先生曰學者當自求之他人之言善非吾有走請終身誦服斯語已歸而聞先生訃求其書不可復得嗚呼若先生者可謂君子儒矣言行文章皆足爲世楷式百不施一卒以窮死哀哉

浪語集卷三十二

欽定四庫全書

浪語集卷三十三

宋薛季宣撰

箋行狀

先大夫行狀

君諱徽言字徳老世爲永嘉人曾祖元禮祖庠皆不仕季宣謹按朝散郎鄒極撰我曾祖墓志曰其先世家河東漢平元始間有曰丕者渡江寓毗陵後有辟地福唐長谿者又徙永嘉君其裔也墓志敍述先世其闕略與譜牒同而伯父待制行狀云唐令之補闕後也至公五世矣譜稱補闕後居長谿之亷村於永嘉房爲伯祖以相參驗似不只五世

父彊立少登科禮部侍郎鄒浩嘗以學官薦之歷州縣所至有聲淸正恬退終金陵幕官

先祖字成翁歷吳縣主簿中都宜黃二縣令江寧光祿爲人短小精悍襮和裏剛宰劇有聲奉法不阿其上號石蓮長官恬澹工詩有舊居一篇花木蕭疎一徑深門前綠栁更森森【一作成陰】旁人錯比陶潛宅澹泊仍無愛酒心娶陳氏鄂州使君詵之女封永嘉郡太夫人夫人四明大族初婚奩具華靡察光祿有不豫色而問之故光祿曰我孺子家觀卿調度非若吾家婦者夫人曰有是哉其歸遂能降志節約居貧若素閨門肅睦非親無識面者而鄕人傳以爲法訓責其女婦必曰汝非薛七嫂乎七光祿公輩行也

從祖兄居實嘗與季宣言光祿宰宜黃時有小人不獲於母去而逺遊者已而母經死比鄰聞之稱寃呼子聲不知傷子之不在共證其子實殺之光祿閱母枕中得縣人稱貸劵帖獨疑其寃陽按其子使人陰以縊母領巾夜擲債家戶下微伺於防債家晨起然香見巾識之唾曰寃家何以至此執問卽渠殺母逺近嘆服稱神明

君其季也少孤警頴先令人卽世時方在𦇤褓比成童先中奉捐館捨

中奉令及先君葬時祖妣官封

獨與諸兄講學識慮已過人旣長能自立力學刻苦窮晝夜弗懈遂博通經

先君從文定胡公安國學有上胡侍讀咨目三通在遺編別錄第一卷

再舉登建炎二年進士第解褐授南劍州司法參車駕幸永康君以書謁中司趙公詆一時用事者趙公大稱賞以國士期也

時呂相頤浩柄國趙相鼎爲中丞君以書謁趙相立讀卽捲而懷之曰公以諫臣望鼎何辭焉於是促席歡語如舊相識趙相語及太上光堯壽聖皇帝好學𨿽在戎馬嘗讀資治通鑑君曰書曰知之非艱行之惟艱誠能見古今成敗而力行之天下大幸趙相愕曰久矣鼎之不聞是言也旣而趙相彈劾呂相之欲臣敵立禦營使責諫臣事得太上褒語趙相謝曰三者非臣所及溫士薛某爲臣言之明白繳上其書見遺編第二卷

俄移蹕防稽趙遷樞相力薦君蒙召對以彊志勤政君子小人爲言頗合防攺左承奉郎充樞宻院計議官西府舊無計議有幹辦官朝廷將用先君以干辦冗名非所以處天下士遂易名計議設官自君始渡江之初邊障不立君請建立方鎭以固籬落當時采納置鎭撫使於淮甸荊襄間疆場始有籓籬之限而江左之勢成矣後並兩淮分鎭置宣撫使復請並上游以一其制置鎭並上游置帥彊志勤政及論君子小人無札並見遺編第三卷

逾年前用事者復當國君以一誠正待之𨿽銜恨次骨欲中傷之終弗能也紹興二年議遣使君以選權監察禦史宣諭湖南

呂相復入怨君之嘗議已也未有以發禁省須紙錢四千浮費君執奏獲可因上遣行君視明州湖田反命有詔選忠信不欺士循問風俗遂復以君充選實欲去之

性明爽𨿽筮仕未久而疏通若素宦飽於更練者旣臨遣惇奏詳明

時宣諭五使皆給親札禦寶之歷使按舉必書又以太宗銘石之戒徧賜郡邑將發君上薛宣撫縣故事視縣劇易易置令長郡縣政事有失於詿誤而未正於法者財用有出於聚斂而未見於用者刑獄有過於平允而陷於深重者禦史未至並許自陳攺正惡心不悛𨿽寘死地可勿防奏可禦寶歷序在遺編第五卷

防尾語尢鯁切在第九卷

撫縣札子在第三卷

入境布宣徳意揭示教條檢覈吏姦無不契事機當人心者

約束榜牒在遺編第五卷

奏本路不便於民者十事乞委憲司覺察違戾

十事一曰戶口逃亡不爲開落二曰產去稅存貧民受三曰秋苗受納巧取多門四曰髙估官產吏私其利五曰人戶避役親在其居六曰鄕村聚徒教習律令七曰差役愆期科保正八曰公吏溢額作過多端九曰人戶陳狀科補助錢十曰開剝死牛邀求百出印榜奏事在遺編第七卷

且請嶽飛綏定湖南及鄰境給韓京營田免全州廣西節制乞選嶽守與潭鼎腹背制麼賊

江西湖南接壤盜賊出沒其間兩路追討之兵不相犄角以盜出界爲盡已職故盜得視兩界緩急往來以騁君奏嶽飛禦軍嚴肅請以兩路盜賊並委之江賊彭鐵大就君請降嶽掩其懈擊之大獲君恱表其功狀嶽軍得以展其智力諸將所鄕鼓行盜用此戢時金州屬湖南廣西二路潭州益陽縣割入鼎州君奏罷之選嶽守事見討楊麼語中乞委嶽侯兩路盜賊給韓京營田奏在遺編第六卷

嶽侯破彭鐵大事論全州奏在第八卷

益陽奏在第九卷

論郴道永桂陽丁米均敷見存一丁至石餘者並帶糴之

丁米前例口賦四斗均敷以承平丁帳科於亂後君旣蠲其敷數遂奏計口之賦貧富一等富者寛裕貧者重困均之田畝則又偏苦上戶謂宜履畝分口算之半以就均一寛貧下帶糴之米湖南一路舊有之名糴而未嘗給錢多或兼倍正賦州縣受納必先糴而後租民不供命但能充糴而已常賦之入至一縣嵗不迨三分者良民偏受其實無補於縣官君初難遽除之周詢其詳始班其禁又有和糴夫米並受納米樣斗斛紐耗倉例把算擡斛斗面銷鈔之米水程裝綱縻費腳乘修籠夫米價錢戶帖及牛倒死買醋錢均敷黃麯麯引錢綢輕夏稅貼納錢陳狀補助錢等其他名數尙不一君奏州縣受納收耗與當逺而近輸者得收腳錢如條例餘一切罷之憲司糾違禁者丁米奏在遺編第七卷

帶糴奏約束防在八卷放丁米罷受納增收水腳錢榜在第九卷

時田荒糴貴命州縣量城市逺鄕道裏朝暮可及者自近及逺區處賑糶由是糴價頓平濟惠甚溥咸戴上賜不以遐遺也且請存畱漕司上供錢賑濟郴道桂陽三州罷營繕等費

諸州大饑在兵荒之後田萊不辟米價翔踴而二廣帥司閉糴且禁耕牛出境一牛值錢百千且漕臣李弼孺初起上供帥司下潭全永州計置材植繕成府民不勝困君畱上供錢斛不遣截支米二萬石裨常平義倉支濟及以封椿經制司銀三千兩分畀州縣仍借諸司錢糴廣西米賑給通那省米借貸聽四等下戶十人爲甲州爲給據自置撥米州軍支請牒止遏糴遏牛營繕約飭諸縣括荒間田畝勸課富家開墾曉民生放種本收息官爲催理又命上戶糶米接濟給歷稽其多寡髙者免役次者免罪糴平田墾人不覺饑論遏糴遏牛請撥上供賑糶奏在遺編第六卷

勸課奏在第七卷

存畱上供支米賑濟自刻三奏生放種本榜在第八卷

罷帥司營繕奏諭民糶米榜在第九卷

薦本路憲呂祉郴守趙不羣全倅劉延年前衡倅趙伯牛統制官吳錫等朝廷皆召用

呂祉爲憲其治在衡州曹成冦迫州城祉毅然獨立指揮諸將防守冦不能犯他盜胡元奭等數千人所在出沒祉遣韓京討平之爲政激揚淸濁豪吏不敢爲姦趙不羣初宰章邱抗金人數萬之眾其守郴也曹成起攸縣安仁間執安撫使向子諲徑薄城下郡人驚走殆盡不羣率兵迎戰賊不敢前成後再至圍城不羣拒守六晝夜出奇應變竟卻之嵗早以馬料賦民播種身率僚吏減奉以濟貧民又省冗費犒軍因繕城壘民不知役樓壁屹然君之支截上供繇不羣發之也劉延年元祐名臣放之從子居鄕以孝友聞遭世艱難攜家族四十口轉徙江湖與共甘苦敏於政善應卒權興國軍賊帥李勝擁徒數千稱迎奉神禦拏舟直抵其壘居於延年而去初靖康中有防召對未赴旣更世故不復自言趙伯牛通判衡州當孔彥舟變伯牛使人開諭一郡免於焚爇從平胡元奭再拒曹成有功又道倅鄭安恭元祐大臣雍之子紹興初曹成據州百餘日殺掠慘酷十室九虛安恭攝郡能勞徠安輯之明年猺人大出安恭率眾討捕偪逐山谷賊窮請命至言乏食非其本心安恭戮當敵一人余無所問諸峒稍知畏服祁陽令張登治最一路繼禇積政之後兵火之餘登安集流離首與民約如是而催科如是而差役善良者處以是道彊猾者治以是法民始疑而易之三月而信之五月而安之曹成受降而來一邑震恐登從容措畫不擾而濟大兵之後四政渾殺登刻意窮究推割分明吏畏其彊民懷其惠提刑司檢法官文浩先知寧逺縣有循良稱安撫司統制官韓京朴忠善戰破郴賊李冬至防賊鐘超胡元奭等兵皆數萬如孔彥舟餘黨及永興土冦王蓋天遊冦賀潮等亦皆不減數千人君初議營田京率先請茶陵安仁二縣荒田耕種吳錫號吳夜義威名甚著猺人楊再興反攻圍武岡軍出沒八年爲錫所破窮追數百里焚其廬落甚眾君錄奏其事皆功見一時者薦呂祉章在遺編第六卷

韓京趙不羣文浩鄭安恭章在第七卷

劉延年趙伯牛章在第九卷

惟吳錫奏家亡其槁按使事錄奏狀以千文爲號不應遺落必還朝所上章也其破楊再興事見第八卷

請委嶽飛綏定盜賊奏中又有薦黎明事別見

初扺荼陵縣慮囚有以平人爲刼盜者片言折之審知官吏冒賞之寃立下吏痛治爲直之人稱神明初縣人髙大被刼戕死其夕李方陳一家亦被盜巡尉捕未獲髙大家人疑賀大譚世績等實殺髙大縣尉何燮收辭所連逮上縣並以陳一李方事鞠之鍛煉成獄賀大知不免以陳九張七雅有猜恨枝辭入之世績等具以蹤迹自明獄司不爲追防君閱成案洞見其寃移獄安仁遂直其事活無九人至安仁慮七三殺人獄以痕傷在左欵辭左右及前後異詞爲斷二奏在遺編第六卷

論漕臣措置州縣日納移用等錢苛斂且縱吏門下姦贓請繩治又按發知桂陽及永召三守常寧令等不法祁陽令等妄殺按贓吏之尢者械送獄

湖南賦役繁重民有嫁老母不舉子以規析戶免進丁者轉運判官王淮賦錢移用孫諸州日納緡錢二十縣以大小輸錢十五千至十千又潭衡二州日出旗望酒錢二十千實未嘗得酒州縣敷於民下自米麯銀紙下至鬻豆腐者皆不免科掠郡縣去國旣逺又當積亂之後守宰貪縱遂成風俗郡守和璟其尢者羣下有五毒三諂之目衡陽令王括邵陽謝微祁陽褚稹皆專恣昏墨民不堪命號曰三陽括先以贓敗死微與稹有謝一褚二之稱微及茶陵令譚知柔先有召命君畱不遣按治其姦皆無所貰平陽尉靳成贓露亡去因荷項屬吏知寧逺縣張雍懦不勝任東安令李威逺前坐罷軟對移淸湘令譚觀光耒陽丞李煒咸剛勁有守曉習吏治君請以觀光易雍煒易威逺仍不理遺闕論王淮及權運判趙志之並按和璟武岡權尉李端慤巡檢劉淸奏在遺編第九卷

靳成譚知柔及監稅沈銓常寧監稅王載平陽權令李發並桂陽簽判權監陳如塤對移奏在第七卷

永守黃陞推官兪梅等並謝微禇稹及其主簿嚴徹常寜令阮冠衡陽尉楊祖堯髙攄奏在第八卷

衡州錄參詹勉奏在第六卷

換縣章在第九卷

以論潭帥非其人又其間發摘稍多行之且峻不無忤權貴意旣還權發遣興國軍而他使皆進擢識者爲不平

前此李相綱爲湖南大使軍民頗服其威信李以言罷折樞宻彥質代之帥司正兵才七千人招降之軍乃二萬眾或傳將欲起赴行在人情惴恐君奏綱至數月稍著成效至於彥質事未可知夫以未可知之事而易已試之效臣切惜之是時帥司軍費不支漕司艱於出納漸致猜阻君請漕司濟其軍用楊麼僭皇太子慿借湖水爲亂羣盜散處山谷土冦遊冦更出侵掠如尹花八張成蕭尙十蕭小四田行者陳道王盈鄧裝彭鐵大賀聰賀佐李詢賀全劉仕才之屬彊者數萬弱者三二千人君過江西知嶽侯忠略可任奏請借以討賊必可肅淸湖外朝廷方督帥司以麼賊事君奏賊中乏食必因漲水侵肆已與帥臣彥質定議屯兵要津使其進不得掠退無所給一兩月間其勢必窮然後鼎州攻其前本軍制其後計窮而來不戰而屈此上防也使賊不離平原官軍四合其平已久正以波濤浩渺水勢已漲賊軍輕利飄去焱來初無定止官舟不葺又無水軍較彼己之短長計時勢之利害私憂過計願毋欲速且請精擇嶽守量事應副以張潭鼎犄角水勢已落可以必取又奏比發本路荊南兵援鼎州師次城下不給之糧各引而歸實無所補止付嶽飛以賊可保成功朝廷已遣王之師君知不知舟楫間事歸對宻請委荊襄備禦又奏賊軍舟楫便利善長鉤貫泅沒與之從事於波濤間恐非官軍之便軍竟以水戰困於搭鉤致敗卒用嶽侯陸道取之他盜亦平悉如君防君之行也上諭君訪山林不仕賢者長沙黎民字才翁以孝友信義著稱其學問有淵源自胡文定公諸公咸所推重嘗從禦史張昕學遭亂托明以母及陷於賊間關入賊取之嘗過郢州李允文以京西提刑至郢明卽還曰郢多招安之冦允文凶惡其來必與爲亂變在目中矣後一月而難作君歸奏曰惟此可以充賦君去而明卒事不果行呂相旣思有以中君君行未復卽以空札誚君移陳如塤爲專擅君歸又以其論帥臣軍旅爲誕且以小臣不當薦舉將相言之上前時和璟所親爲戶部侍郎愬君請給軍用支截上供爲不體國愛費君用此出呂相意猶未愜召君與諫官唐揮婦兄同見明告君曰朝廷本欲相畱上令與公州郡已而唐諫果以質請表狀彈擊上不直之不報旋命都司計最五使手歷卽課君殿削焉後張相浚督軍湖南聞君將命有體興國朱上尋復召還論易帥章在遺編第六卷

論帥漕支費及楊麼事宜在第九卷

請命嶽侯討賊奏在第八卷

論王楊麼二札在第三卷

薦黎明奏札在遺編別錄第一卷

遺編自六卷至九卷皆湖南使事號使事錄疏其大者於此又有使回奏札在遺編並別錄奏議中惟被命申請畫一蓋五使合奏已施行者詳於榜牒奏事禦寶手歷但抄寫奏狀語故不錄

亡何以比部郎官召後敵騎次淮右車駕幸建康扈從以行方倉卒進發先駐蹕平江及春還臨安一時事宜人情敵勢知無不言譽望彌著

平江建康奏議札目並在遺編第三四卷

別錄第一卷

攺兵部又攺吏部左選遷右司攺左司檢正中書門下諸房文字遷起居舍人首以申嚴歐陽修王贄所請令賜對臣寮少畱殿門候記注官出面錄聖語及親奉徳音事干敎化禮樂刑政爲世典法者並備錄關報記注官士論美之

君之爲都司也刑寺奏讞父有夜盜子財子不知而殺之者當以夜入人家登時殺之勿論君謂人子弒父寧論曲直且父子法不別籍何謂人家子富父貧得非供養有闕抵以不孝之罪識者然之在後省也論舊都省無杖省吏有罪大付棘寺次不過罰直人情難傅重議是三尺法終不行於省吏也小人何所忌憚始置杖都省以詰小過姦吏少戢而省吏側目思報矣論記注奏札在遺編第三卷

議刑置杖奏亡

金使至許還徽宗梓宮及母后河南地時無故請和且無邀索有識詾詾深以爲慮朝士皆知不可而無以拒之君位螭坳朝夕憂慮直前面奏及侍從同對辧論尢切因感疾時方正旦猶欲力疾侍立家人苦諫始在告趙相凡三入君皆勸以事功難就唐姚崇要說明皇十事可以爲法趙不能用秦相檜知平江過闕望趙畱已而無畱之意君間見曰公已許秦過闕秦自意畱使之遂行將恐觖望而以媢嫉生怨矣趙顧不知君意所在大不恱曰秦居公里於公厚乎由是稍疎君而秦趙之隙成矣初趙相羣公議所以待敵謂莫急於自治用和戰爲適時之宜未始持必戰之說也請和使至敵情旣不可測秦相復入揣上皇有厭兵意始決計和羣公慮患將深遂皆抗議不屈辯說紛起君獨不深論已而至上前忠諫懇切上垂涕曰朕屈意和老母計爾君陳帝王之孝至援漢髙祖桮羮之說又與秦相廷爭移晷遂中寒疾以歸舊事左右史奏事直前無所關白自同時潘中書良貴叱向子諲議和後人無相繼者𨿽直前名存奏事必先通奏與請對從官等矣議和奏議今多亡佚所存畫一亦亡其首在遺編第三卷

議王倫使事白堂二札在第四卷

其論梓宮事曰萬里梓宮眞僞孰辧以姚崇勸趙相稟目在別錄第一卷

疾寢革語猶不防國事

以紹興九年正月壬辰卒享年四十七嵗上聞之爲悼惜有防贈帛百匹與遺表恩澤

故事左右史卒官其家二人渡江後未有卒於位者省吏以君置杖舊憾且迎合時相以省記沮格之侍從有以中朝左右史姓名爲言相復設辭拒解左右史不得致仕恩澤自玆始也

娶胡氏累封安人賢淑和鳴侍湯藥尢謹遂染疾後君十三日亦卒君仕𨿽晚而早達銳意功名君相眷注方渥人皆指日待其遷也而竟止此莫不傷惜之爲流涕云生子男二人長季隨次季宣女四人越明年九月十九日葬郡城西太平山之原君天性忠鯁獻替甚多君前後奏陳多系體要他人所難言者在君爲不足道書奏存者已在遺編並別錄中

今皇帝卽阼初君以布衣上書言時政曰國勢曰邊防曰刑賞曰巡幸曰財用曰官吏凡六事

京城之圍大元帥起河北中原道梗行者莫敢北鄕君仗防千元帥府行不告家防太上皇卽位南京更以書奏在遺編第一卷

旣仕於朝首請擇賢宗室立爲皇嗣

太上皇春秋富羣臣未有啟擇後議者君首陳大計以爲太子天下本本不立則榦易搖前代計不早定致禍亂者不勝數而立子以公爲法後世者莫如仁宗皇帝今社稷綴旒萬萬曩日陛下仁聖逺追先烈宗社大計安知不已定於淵衷須請而行耳臣是以不顧死亡申此愚直願陛下斷自聖意無惑羣言以幸天下太上虛納上虞丞婁寅亮繼之其封事言太祖捨子立弟有天下者陛下一人而已自崇寧諛臣進說推濮王子孫以爲近屬餘皆謂之同姓遂致昌陵之後寂寥無聞祀丰於眤仰違天監太祖墓上莫肯顧歆此二聖所以未有回鑾之日中原所以未有息肩之期也願法章聖仁祖於陛下子行中遴簡太祖諸孫視秩親王使牧九州他日皇子誕生退就籓服不過添一節度使耳太上感恱賜寅亮對敷奏剴切太略以謂本朝傳國十世大統三絕太祖有命而太宗享之天意人心未必不爲是也語愜上意面賜褒答曰太祖捨其子而與其弟朕之所師法也擢監察禦史立後之議始定無幾事又中寢君因星變上書論國本曰側聞小臣婁寅亮建言乞擇宗室之子育之後宮以待皇嗣之降陛下不謀不卜卽日召對所以寵錄之甚厚繼有防召子淸子英子唐入侍此命一出萬口稱慶謂卽施行矣而子淸子英一見而止子唐未聞促召士眾失望不曉所以若謂姿非英物不足以備拊育則子唐者不應不與之進若以所閱之子已足充選則二子不應遣還切料小人無深謀逺慮獨不能堪目前之情熒惑陛下已成之志則春秋鼎盛子孫千億之語必陳於前願陛下上念祖宗基業之重鑑仁祖充意之法無徇宦官女子之情且仁祖末年天下寧謐人心安固設有非常孰敢異論今日之事其勢云何此有識所以寒心不知所出也已而上意遂決書別見奏札在遺編第三卷

勸大臣和協濟功乞宰相不親細務又摭陸宣公奏議可酌取以救時者如減兵之冗食蠲法之撓人省官之不急去物之無用罷事之非要五事

白堂二札見遺編第四卷

五事書在第二卷

紹興元年詔以星變闕失乃上書言所當深憂者三曰國本未立曰佞幸未去國論未定且曰憂其所不足憂而防其所當深憂此又大可憂者也其言皆切中時宜當時連上二書其第二書專諫營繕並見遺編第一卷

營繕當時未見其害後果甚云

初聞徽宗諱主上銜卹哀痛時議軍國事遽欲遵用以日易月除喪君建議終制成上之美識者韙之

論國服札子遺編第四卷

開府嶽帥方以議論不合棄軍請終喪廬山君遺書爲陳大義勸諭嶽幡然感動卽日蒞軍其他建白彌縫有補於時多此類

兄弼與君尢友善時帥荊南方召用力丐外得請安撫防南圖以過家爲畢窀穸以盡其誼似非偶然者諱待制伯父也張端明闡爲行狀其文多闕略伯父行事鄕人喜言之不無奇偉過實摭其大而不誣者附左其事書行狀中而未詳者互見之裨其闕伯父磊落多權智尙气節不修小謹曲亷人所甚難談笑處之沛如也自始爲士鄕先生如忠簡許公景衡劉給事安上劉舍人安節等名一時忠敬士皆許以帥才將略年十六試補郡學卽居其元同諸生貢京師附花石綱舟沂汴舟中楊梅盛熟綱吏擷餉諸生伯父獨收所棄腐梅並核以瓦缶儲之同舟莫知何謂扺京有司以失梅罪綱吏吏借缶中所儲證壊獲免始皆服其逺見教授杭州沈侍郎晦先以微累被斥伯父爲之湔袚延譽遂立天下重名代還以余相元中薦對爲徽廟言太祖使人召趙普見其讀書問知論語大驚普曰論語夫子之言皆足爲天下法有一言而人終身不能行者況全書乎太祖曰其一言謂何普曰節用而愛人徽宗亦曰治國之道無他節用愛人而已斧座卽起遂復去爲滄州教官年饑發學糧賑糶州將以爲非制止之伯父曰有如薦饑糴不能補某當坐之來嵗大稔償其舊而復贏筦庫左藏方中人彊橫旣投劾致事竟流王道之僕後無敢嘩者辟親徵使參謀都人羣起擊殺內侍侵及士夫將校輙以姦細名之將相環視不知所爲伯父前曰是不難辧下令殺內侍者賜帛首亂者出軌斬數人而定圍中裨畫甚眾京城迄賴以保全提舉輦運不克赴主管明道宮居鄕莆門巡檢發土豪陳大指之姦大指逃入於海州將懼爲亂伯父曰處以巡檢之地則受制矣從之大指果出徙家郡下而患遂銷除湖南轉運判官楊麼方熾詔張相都督嶽侯爲制置使討之賊便水戰樓船如大徳勝小徳勝望三州等髙過十丈其多不可計二公亦作大艦當之伯父知舟楫非我所長不敢明告因燕白曰適觀兒戲摸魚而得一理呼吏立取盆魚於前損益盆水示之水寛則縱鬐去而魚不可執也嶽侯睨旁微笑自此不復言水戰矣防天旱湖涸陰以厚募招取賊州冦至則彊弩據水當之不與接刃大造巨筏斷賊江路又於上游亂投芻槁賊舟挾輪不可復運酋豪勢屈多降嶽以步騎直搗其營賊軍因以潰敗王彥久不應召伯父直徽猷閣主管荊南歸峽州荊門公安軍經略安撫代之督府問計將安出所從兵衛幾何伯父曰彥軍皆中原金房精兵劖其面曰盡忠報國誓殺金人固難與爲亂朝廷必欲彥非某書生所及但欲代彥則湖南送吏足矣徊翔似不欲行者久之乃進迎吏不至殊不爲止入境彥遣親兵七千人迎候伯父卽日罷遣湖南親兵湖南將請間欲有所陳伯父大聲謝曰已知盛意不過欲相送至荊南耳久苦將士亦欲到任禮犒津遣然某旣帥荊渚親兵皆吾腹心之衛又實腹心於內則非所以待之荊南親兵聞之無不大恱其將本爲彥伺伯父者反以情告且曰王太尉未有去意公當襲而代之伯父曰吾以身任太尉亦忠安有是理竟馳入如其計彥晨起未出諸將列坐賔次瞥見新帥入府羅謁於庭彥乃大驚遽出交政起其眾赴督府軍人不樂謀因大閱乘旱以變伯父先期臨閱竭帑犒賜時雨亦降亂心遂息彥以伯父告無他志還朝得帥侍衛步軍於班列間望見先君以爲伯父嘆曰薛直老又在此矣何歸之神知爲先君謝曰彥非賢兄保全安有今日參謀京西湖北有王缺子者【忘其名】故楊麼賊中殿帥嶽侯用爲水軍統制乘嶽行邊爲亂部勒已定其母使僮告之伯父宻諭諸將爲邂逅入王舟中索飲伯父馳至江步呼曰行府適有軍事盍相從議之諸將彊王登舟卽共防之付吏一軍震警無敢動他日嶽還自邊列將賀舍人者白其婦與僧亂嶽卽便座按其事辭連一寺僧無非諸將家也嶽引伯父視其牘曰飛出營中至此略不問則飛負諸將欲如栁公綽故事盡納諸江復不忍柰何伯父曰發婦私者但一賀將眾何與安知非讕辭分謗小人之情邪嶽意不解伯父曰此曹類因亂離偶合不以正者有之今暴其私人情念家者怨恥過者忿而公自謂無負不搖三軍之眾乎嶽曰請宻之旋使夫人內集視所污蔑類老矣卽已賀婦獄決賀卽日恚死嶽謝伯父曰微君一言幾得罪於諸公嶽公丁母憂去張憲以提舉一行事務領軍憲病在告中張侍郎宗元除書至軍士借借曰朝廷使張侍郎代公公不復還矣張太尉以此辭疾諸將往往或效之伯父諭憲彊出臨軍憲勒諸軍各安營部偶語者斬訴羣校曰我公心腹間事參謀獨知之欲知其詳問之可也伯父因某請問謂曰張侍郎來由公之請汝軰豈不聞乎公解軍幾何時汝軰敗壊軍法如此公聞之且不樂今朝廷已遣敕使彊公起復張侍郎非久畱者羣校還白憲曰吾爲汝言參謀知公心腹間事果然軍中遂安嶽侯聞亦大服防先君移書誚嶽嶽不自安乃起嶽之詣闕已具衣冠入對伯父疏一機事教嶽敷奏嶽意末之伯父曰姑持以行不問則已及見不暇他語上先及之他日請與伯父偕入奏事嶽出手疏以儲貳爲言衝風吹紙動搖嶽聲戰悼讀不能句上眎伯父色動嶽退伯父進曰臣來在道常怪嶽飛習寫細書窮詰端倪乃作此奏𨿽其子弟無知者臣常規以大將不當預國家事飛謂臣子一體不當形迹是顧欲臣同對明臣獨與聞之上色定曰朕固疑飛之欲卿對也微卿之言將不之察攺龍圖閣經撫湖北王俊除撫州鈐轄不行被命同提刑萬俟卨圖之萬俟相不能致伯父許俊不遣旋委三州自擇所便授之俊得州來謝猶從卒士二百人伯父伏甲見之執諸座上叱其從卒皆坐伏兵毆之皆出收其積粟贍軍荊鼎二郡後十五嵗季宣辟荊州時用之始竭初俊已僇伯父奏同萬俟卨受命圖俊事貴歸一故臣得自誅之由卨之始謀萬俟謂伯父自有其功其初不能自望聞奏之上乃大感服後萬俟治嶽侯獄不以一辭見累伯父論中原形勢常以關中爲諸夏首荊州爲吳蜀之脊皆天下形勝之地其守荊南卽繕樓堞治器械具儲峙奏論孫吳謹守上游形勢故曹操不能勝陳氏不以上游形勢爲國故爲楊堅所取陛下駐蹕東南尺土未復置形勢於度外謹守江淮以固東南之圉臣愚所未悟也荊南西援巴蜀東控吳防南通未廣北接襄漢進可以取退可以守上游之形勢也異時指麾號令中原以圖恢復莫此爲便與夫出則建康入則吳粵其勢相萬也臣之在治披荊藋招集流散務農贏糧以望幸久矣惟陛下實重圖之不納金人歸河南地朝廷將謀安定關陜加祕閣修撰充都轉運使召爲左司郎官初秦相罷居永嘉人鮮知其才者伯父曰吾觀秦論當世之務多未聞於人者此其不可揜殆爲時用必矣與之出處相得歡甚將對秦以戶部闕侍郎諭伯父以財利言曰此官可得也伯父不欲以風防言利進不用其語秦相稍不樂因見論許忠簡公行事伯父亟稱其賢言許位侍從時上嘗盛怒汪黃二相目許許如一語迎合彼可取而代也秦笑喫喫不能已伯父出又笑而歸始有疏斥伯父意矣湖北提刑向子忞伯父湖南所按吏也其在湖北與伯父交論於朝秦罷子忞伯父因亦丐外主管防州營內安撫初嶽侯以列將拔起時張俊韓世忠等已皆建立功效至大官內不能平伯父勸嶽屈已下之書凡三十七通俱不之答嶽破麼賊遣大將俘獻樓船各一卒徒戰守之具畢備韓始大說定交而張忌之益甚嶽名日盛幕中之輕脫者教嶽勿苦降下於是始隙張謂伯父實主嶽府謀議百計傾嶽欲並中伯父樞府簡取防卒張以不應等格急責其使使卽讕言防帥占畱精卒不簡伯父因被劾罷嶽侯事起張求伯父在防通書尺簿有遺嶽侯書處指爲反迹秦相徐擿其下文曰此復有遺秦相書伯父用免而張憲嶽雲之獄止以交關書問並憲謀進退爲反具云逾年伯父繇主管玉隆觀再知防州蕃將程師回桀黠不受制伯父按教奇兵或坐或立心知有異傳令皆坐不坐者斬以統領官張涓所部遂按軍法斬之師回吐舌大驚始稟畏爲用詔歸燕人於北師回有親從數百人憚不欲行伯父善諭師回公從卒眾多不可芘誠能遂遣此屬朝廷必多公芘不遣矣師回卽日承命朝促師回就道亦俛首告行防界江嶺其守長兼提舉南雄州南安軍甲兵盜賊前提刑劉昉攝事治尙寛恕多盜多貰活之賊中號我爺佛與官軍格則曰我爺佛終不見殺汝何爲者爲暴益甚伯父再至討積年名賊兪三古五官朱關索吳錦等皆獲之無所寛貸賊徒加以剝皮之號遁入他境三州遂安伯父終更因罷防州安撫進集英殿修撰安撫福建閩部八郡山賊自建炎後盤踞巖險劇冦管天下伍黑龍卓和尙何白旗丘崇廖七嫂滿山紅之屬數十百部部數千至數十百人泉漳汀南劍邵武界咸被其毒鄕民多築山砦自保甚則殘敗縣邑州門晝閉賊知伯父在防威略甚恐或欲䢐擊邵武建昌道上客勸伯父攺途辟之不應迎卒已至號令送兵還娖隊伍金鼓旗幟分道並進爲若數千人行者聲言新帥以防兵全將至矣羣盜屏迹無敢近路鈐轄李貴討管天下失利貴爲賊所生得伯父知將兵不可用而朝廷相次遣將張淵富選成閔劉寶措置福建盜賊不受帥司節度且半年一代州縣困於將迎伯父創立奇兵其初數百未幾數千人以爲殿前司左翼軍抜石城大姓陳敏於指使中不數年爲統制充措置盜賊敏弟犯令伯父斬之而敏不怨事旣專一軍費大省羣盜或招或獲而境內晏淸矣前此戍兵不聽號令秦相靳於軍賞伯父臨以恩信故事無不集伯父初計欲降賊取盜自贖拔功多者爲將以厲其餘朝廷每聞賊降必取以去伯父於其降也先激使之比去皆有勞績盜賊稍定伯父下令山砦勿葺銷其固險之態民無冦患山砦亦空在鎭四年平豪賊百七十部汀賊李谷故郡豪右其兄子遐奴反主谷爲重三日至三萬人伯父批諸將所上變書互送諸部不再旬而谷敗𨿽幕府不知也海冦陳小三列艦六十犯境伯父遣水軍統領鄭廣以三百人擊之期三日破賊廣請益兵不許居三日賊舟阻風江浦廣帆舟斷浦口不血刃取之盡虜其軍魚貫束之以獻廣歸問曰廣軍以一擊什不自謂勝公料功在三日何也伯父曰第從吾令母問何以知之提刑吳序賔媢伯父之能數以功狀不實愬於秦相有告土豪葉勝反者秦以付吳吳見伯父問計且請兵曰朝廷以勝屬公某何與發兵惟命但恐師興而勝不可得耳吳不知爲計遂辭之攺命帥司伯父處勝兵職擊於軍已乃召之辭以母疾不至伯父遣醫勞問且止其行他日勝來執斬纛下伯父每平彊冦戮魁領罷遣枝黨一無所問懷服遷善誅李谷也吳憲疑賊首輩欲生之伯父曰吾豈樂戕人命者察此等非良善捨之將復亂耳竟不得已而貰後多獲之滿山紅中上功初不見錄蜀士鐘鼎客於張淵統領邵宏淵家宏淵質直喜功淵惡不用宏淵常對諸將面折之淵以宿忿杖宏淵百斥入士伍鼎上書秦相爲辯曲直秦怒創聽讀之名放之福州實赦原所不迨鼎白求其所親於永福縣伯父聽之鼎復走行在所上書有防劾福州官吏伯父自劾某實寛鼎官屬何罪秦相不說例降一官趙相女嫁福州女僕被笞卽自經死或欲罪文中當路意伯父按驗明白之方事之初伯母劉氏諫曰柰何按問趙相女子家事伯父曰我不傳以丈法適教我者又將中我豈不反爲趙氏累乎或造安撫使印爲人轉資吏薄其議伯父判牘尾曰師以印爲權軍以資爲賞盜竊權賞將何所不至乎斬之以徇經略廣東也秦相語執政曰薛直老治福建水陸以淸廣東盜賊未平更付此者韓京戍循梅州彈壓盜賊秦相意京難制檄伯父取之京謁見南雄州伯父卽席諭京丐罷送出嶺遣將馳入其戍代之京初討賊閩廣界中與麾下諸將爭功有隙至是賴伯父免死始大服其雅量僧宗果得罪秦相褫服加巾竄嶺表道出南海某從之者數百人或欲以危法加之用茹菜事魔告之伯父曰得非僧宗果者皆佛之徒爾告者慙沮不敢復言伯父在閩得目疾內障至廣加劇使人讀狀乃判覆誦如流獄吏與囚爲姦縱抱成案宵逸未之覺伯父夜中傳鑰呼巡捕吏直扺某處墻下搏之下謂有神無敢欺者累章請祠不許有醫夏侯裴爲金鍼抉目明了如故盜賊告定始錄前後功加待制云伯父居官鄕人有所欲見者皆有以答其意終始無倦色先君旣以伯父而葬所以收防其孤者尢盡恩致其詳別見之至今鄕中論謀略气誼鹹推伯父爲稱首

將葬季隨裒錄遺槁請狀其生行實將求立言之君子爲之表志以示不朽云兄左朝請郎知臺州軍州事嘉言狀

諱司封伯父也性忠厚行修整好古學再舉發貢後母黨蔣璿宰長溪以其貧召之爲辦路賫伯父謝曰京師𨿽數千里逺然罄所有亦足以供往來費入李相幕李救太原次懷州不進伯父諫之不聽遂棄其師江陰圭田通奉錢月百萬伯父罷取不如令者捐減居半紹興八年有詔以亢旱許中外實封言事伯父以嘗召對不稱罷不敢彊聒擬杜牧罪言作聽言論初知溫州蘇起重伯父節行就問政理亟延伯父防席伯父因蘇來防辭曰某何爲者而府晏必與無乃爲盛徳累乎蘇瞿然曉曰以書還我然自今毋我外有可提誨願聞之當時相與乃如此余在待制伯父所爲行狀中

初光祿大夫在貧約中收嫁族人孤女諸父行誼皆有祖父風烈司封常謂孝衰於妻子而人多厚妻族惇厚本宗每用其至兄弟四人相友愛如手足待制司封最先達遇之官必合兄弟之舍與從昆弟之遺孤以行從父兄故言卒司封收錄其子伯震教撫終身待制長育從弟與言旣爲納室又擇名士林松伯髙以其妹歸之伯髙終於南陽丞復迎嫠嫁於葉氏先君下世將仕先兄又卒待制念季宣及諸姊孤露迎歸爲嫁叔姊迨季宣長遂任以官爲之築室求婚然後引郊賚恩得任子以通判伯父未仕捨其子而官之黃氏從母遭亂貧窶諸父迎居鄕裏以便賙贍事之如祖母然通判伯父諱昌言字韙明潛曜不喜矜持溫然厚徳君子也待婺倅不赴奉祠卒以司封父之淸修通判之和厚待制之英偉先君之方正性徳異操而雍睦無間爲甚難足爲兄弟法矣上爲祖宗名義行業如此以季宣之勿克負荷家法淪替遺風冺絕防將流遁鬼蜮言之有靦顏面大懼年祀寖逺故老凋喪一旦溘先朝露而我先人之烈亡軼無傳以重忝祖責敬以見聞仰箋先君遺行祖父伯父行事之遺落者因並見之瑣碎不書爲大者之存也旣將上之史官而不肖者亦永有以自監子思上記夫子而不失其意𨿽不敏願學焉誣國史以增飾私門之令猷季宣豈敢孤季宣謹泣血箋先大夫右史公行狀如上

書先右史遺編

先君右史遺編手澤二防先兄將仕手抄一防使事錄二防議和奏艸一卷遺表一篇裒成一編通行狀爲十卷不天防失怙恃初先君下世當秦相檜柄國伯父司封爲君行狀𨿽書法不隠於事不敢加詳先兄集錄遺書懼爲家族之禍故如議和札子誚嶽相飛書之類皆別匱藏貯有待而出某不能知也不幸先兄早世罪大惡深徒知寶藏已錄之書不意尙多遺落旋歸自蜀始能徧閱家書於棄紙中得前書手澤一防及議和奏艸奏艸亦先君手澤書首已不可見𨿽號天自痛訃無所及矣大懼先君之烈由我而墜於是防爲一帙以便子孫之藏且待太史之求編諸墳典初君待南劍州司法光堯壽聖太上皇帝幸甌浦丞相趙公鼎以中師扈從君以書見丞相讀而懷之曰公以諫臣望鼎鼎何辭焉卽席而言及於聖學丞相盛稱上在戎馬猶不廢讀資治通鑑君曰是固聖上美事然聞知之非艱行之惟難信能監古今之治亂而行天下大幸丞相愕曰久矣鼎之不聞是言也畱坐而語不知屢前其席明年丞相簽書西府首薦君以國士登對論君子小人之事議建方鎭以安邊鄙皆略蒙施用時上春秋鼎盛儲嗣未立君首陳大計頗見開納同裏婁公寅亮爲監察禦史聞而繼之其言尢勁大略謂本朝傳國十帝而大統三絕太祖有國而太宗享之天意人心未必不爲是也上曰太祖捨其子而立其弟朕之所師也是故擇後之議不及於太宗諸孫皇上之後太宗實根諸此君自以爲言之不若婁也帝寫其章而自誦之方計議樞庭常攝戶部郎事禁省須錢四百萬泛用君執奏稱防用是有湖南之行衡永阻饑君畱上供漕粟賑濟全活巨億計盜賊以淸王太尉討楊麼君知王不知舟楫間事上奏委邊塞時嶽相以偏將戊洪吉君一見知其人表飛可淸湖湘後成敗如君防君之在都司也獄有父盜子財子不知而殺之者有司當以夜入人家登時殺之勿論君駁之以爲子之弒父寧論曲直況入子家非人家盜出困窮子之孝養何在扺以大逆議者然之和議興屬秦相陰植黨與凡議論異已者皆斥去之君一再言不從因不復論秦不知其異故自趙丞相以下皆出而君獨畱丞相之行送者惟君與郎官二輩丞相欲論秦一防上事君以義止之丞相行而舉手而戲曰鼎行如公寧復畱此君徐應之曰未可量也秦聞頗恱召君致謝君曰趙丞相與某厚爲之謀安敢不忠故秦不復疑及侍從旅對榻前君列其非是因面疏秦曰偸安固位於相君私計則便然以仇讎臣辱君父忘宗廟之大恥於心安乎與之廷辯移晷因得疾以歸自作遺占猶詆秦計甚斥君常喜道淸心省事約已便民二句及上斯奏首論及之舊事右史終有致事遺表恩澤秦因沮壊成法更爲新制君之大節蓋如此其他細務在他人爲可稱於君爲不足道者皆不復著嗚呼先君逝矣夐夐孤子獨季宣在何修何事可以繼志承先惟有收拾遺書裨補志狀之闕昭晰始終之節差可以無愧抑嘗聞司馬文正之簡呂由庚曰子孫正當發揮前烈垂之不朽今日不錄申史院則先公事業遂汨沒矣又嘗聞李蘩爲泌家傳其間不無溢美後世旣疑其妄先公實事因並疑之子孫之愛先人政不當如是則先人之志不可以不發事之詳略不可一毫加也故某書此續諸行狀遺編之末俾後之觀者得以互見焉二書已詳則不復敍隆興元年正月甲子孤某泣血書

敍遺編別錄

孤某旣次先君右史文筆集錄遺編患其未能備詳求諸緗帙又得遇事勤書及癸丑續記一防續記多記奏雜稿行艸相間往往斤削塗竄不可盡識字字尋繹始頗可通去其復重抄其要切之語編諸書末以爲遺編別錄俟有他求而得將以備後錄云嗚呼先君之言亦少詳矣方其以道屈信於呂趙張秦數相之間其立朝誠節見諸事業者遺編行狀固已略舉至於先君出處交承師友之際所以切磨麗澤相期於三代之道者別錄見爲多焉某罪逆至深先君遺書求不能早不知續記之類其亡幾何悔不可追矣顧惟不敏奉先君之餘業兢兢栗栗惟恐失墜如臨絕壑而無慿依繼述之方知以遺書從事而已而今而後其能免夫後之子孫觀此先作無忘乃祖之烈以時次其家集毋若我之不孝焉負罪而書不悟漣洳之丹臆也某謹敍

志銘

故通判臨江軍事王公墓志銘

初臨江郡通判王公以文林郎知鄂州武昌縣治有遺徳縣人懷之已代而挽公畱邑居葬其先人朝奉公於金牛鄕之虯山公待次臨江某承乏武昌令用通家子眂公丈人行凡公所爲教告亡非爲民之實居亡幾何公屬疾遽裁處家事隠幾而逝家人號哭而呼之公舉首曰死生常理勿呼我遂卒邑民徳公疋素往往多孺慕者子望之奉公遺命將以古昭穆法祔公於先朝奉之兆少南餘二十步葬有日使其子綱以公行實爲求志且銘某辭弗獲命謹論次以書公諱揮字時發其先姬姓以王者後爲太原望族文中子其冑也榦祐末漢劉氏亂有名助者辟墜睢陽之下邑公其六世孫也曽大父邦彥知開州大父昌符通判南安軍事父鑄以公贈右朝奉郎朝奉學通經術崇寧中退居養母以其學教子姓公年十八繇鄕貢入太學第政和八年進士主簿新鄕劉豫來知衛州公防其必反豫聞銜憤次骨屬諸公論薦移公絳丞豫吹毛求其後疵迄莫能中靖康亂南渡丁先朝奉艱終喪調蘄州司理參軍巴河戍兵拒李成冦積多或告殺人冒級賞公疑爲緩獄用得其情全活數十計遷知武昌縣事兵荒甫定軍書調度無虛日邑人流散公補刓剔蠧政成不擾流亡稍復爲營百室處之未幾成邑肆用薦者攺宣教郎歷知瑞昌懷安縣閩人喜訟公治之必誠民利化之卒三祀亡畱獄移簽書荊南節度判官事今太尉公劉錡以元勲爲湖北率其鎭在荊南莫府文書嘗資公議者輙令亟下勿復眎秩滿除通判臨江軍事防卒絫官左朝奉郎賜緋魚袋享年七十有一夫人趙氏封安人子男二人望之釋之望之中進士科主潼川府路轉運帳司女一人孫男綱女孫二人皆防公學問有淵源恆訓誨其二子曰忠孝在人猶衣之布帛食之稻粱不可斯須去也君子學問以成身淸儉以約已中正以從事謙以下人慈惠以及物愼宻以逺禍信能安此數者匪直於人無斁明神將保之矣人非鬼責夫何慊焉公之所立蓋如此其交人有始卒始學聲振國庠名士如祖秀實軰皆親重之所爲詩文一時傳誦當官屢平大獄人不敢欺寮宷有咈事情事聰察者爲之調防委曲俾協於中乃已尢恬進取或教之幹時相求達仕者公曰姑從所好而已卒以紹興三十年十月庚午以嵗十二月庚申葬銘曰不顯而章不熾而昌世奕其光惟此王公遹時祖徳平康諒直識到幾先雪防沈寃學自於源徳音孰嗣惟河之涘汾亭孔子遺徳斯邦渚鄂之岡萬世攸藏龜不知其長筮不知其短孫子無疆滲澤浩其以逺

余仲美墓志銘

自國家以科舉取士士以程文覓舉一不中格見詘於有司𨿽負王佐之才懷治世之具悉擯棄不用而闒茸脂韋之士厠名科級有階以致淸顯者實系其人之幸與不幸蓋不足計其賢否徳興余仲美其賢而不幸者與初仲美授經於從父石月先生蚤見知重嘗舉才武一旦不屑去之政和中由鄕貢入學久之不第仲美喟然曰吾親老矣旁無兼侍且遇合有命吾居易以俟之耳告歸養其父母宗族無間言執喪哀瘠躬負土以奉襄事作白雲亭於冢次致其孝思一時名人如吳園張先生根程尙瑀方待制孟鄕邵少卿昂從弟吏部應求與今江西漕使敷文魏公安行咸略去勢位從之遊處自尙書而下皆爲賦詩亭壁紀其純孝而吳園先生至自筆栁開家訓贈之家豪於貲自仲美先人世以賙急賑窮爲務未嘗以爲徳仲美重美彌篤自奉約甚語人善不絕諸口鄕閭有訟往往就之平決恥於官府紹興蒼龍甲戍仲美生六十有八年矣累舉當受恩命防病以卒仲美嘗謂人能正心直已𨿽生不富貴死且不冺張侍郎杞與仲美同學少善侍郎以兄事之其守潼川夢仲美與之語泛論世故凜凜如平生歡時仲美亡有日矣里人有死而更生者云恍惚觀仲美坐府若大吏然夫人劉氏弋陽人婉孌有賢行後仲美六年卒亦臨終不亂子男持峙特待疇詩嗣其業女歸進士程耦紹興三十二年十二月甲申諸孤始克奉公夫人之喪葬於卓山之陽武昌尉王某其妹夫也以所爲仲美行狀見令甌浦薛某求其銘與志某按仲美諱公彥自曾祖鼎祖修已父師民至仲美世立徳弗耀法當銘銘曰裏之仁孝之純武而文屈而伸行通神蹈眞淳卓之山反邱樊子之孫千萬年世其賢視瑉堅

林南仲墓志銘

走之友陳傅良君舉以經學教授州縣亟爲走稱其生徒林大偹者爲平陽善士走待縣常熟寓家具區滆上聞君舉不逺千里過之他日出大偹先人南仲行狀爲請銘君舉不妄許人宜可信屬走以志其何辭南仲諱杞其先家閩中唐防昌大中間有名彥者從橫陽之金舟鄕遂爲林灣里人由彥及頌四世無支子頌始三息君曾大父基其季也大父景深父汝翼世豪於貲自君先公和柔不與物競由是稍淪落君有兄某不喜家人生產作業君方少奮曰吾子弟也可不任親之憂不能興起吾家若祖父時不室矣料理家政一不以累父兄行年三十有七而娶時家道成矣君於治生理財曾不汲汲種桑課農井井有條理以故他人不足君獨有餘兄無室家君事之猶父也祖居華敞君始築室其西便溫凊先公卽世君推故第與其季無靳色蚤𨿽靡學然其優遊樂易如自足於內者閒居冠履必整而自奉簡素立坐不嘗跛倚對妻子無惰容精悍至老不衰非勉彊然也享年七十有四以乾道四年九月哉生魄卒以明年十二月幾望葬娶陳氏子男三人大任大備大時女一人適楊氏孫男二人陳夫人習婦容治其庭內有可法者子皆儒學大備居喪以禮亦近時所難銘曰湖源之岡公乎歸處左以瞻吾祖右以依吾父

故醴陵縣丞江公墓志銘【代賈簿作】

皇上紹興二十有七年某月甲子荊湖南路都總管主管安撫司臣璹轉運副使臣姓名提防刑獄臣姓名提舉常平臣姓名言醴陵縣丞江符權茶陵軍使兼縣事治有能迹宜蒙褒顯未報醴陵之民列請還公於府某月甲子其孤某克葬公於蒼山故壠門人攸縣主簿劉來狀公行事而請銘於某某雅服公誼不可以辭謹肅拜爲之銘志公字信仲建州建陽北樂里人曾祖某祖父某世爲士母黃氏通經文學躬自教子公生八嵗工詩長從鄕貢入太學紹興某年以進士擢第調永丰尉縣居江浙要防郵傳之用舊事取給裏胥公裁始出於官遂爲定例前此催科無法公不擾而辦民訟久不決者咸卽公平處信州守將三易皆進公賢徙辰州錄事參軍始至圄犴充溢公一以誠聽先釋左驗囚多不訊而臣洞蠻擾邊公持檄招諭率聽命馴服用薦者關陞左從政郎攺丞醴陵直某閣陳公鎭湖南延公府幕權茶陵軍使軍界郴吉大盜侯將軍者嘯侶千計據神農氏陵肆略爲江湖患者十餘嵗公身履行陣執獻於府軍政積不理吏隠賦入而重爲苛斂公按治情得貸其責俾畢償財計盈衍橫斂用絕於民還縣疾作已病猶艸書遺親故告別卒年六十夫人張氏鄕先生長樂尉某之子工文尙義之人謂班姬亞匹後夫人熊氏提舉江西常平某之子男某舉進士次一人防穉女二長歸賈某次歸詹某皆進士業文公好著述遺書凡二百卷門人前進士陳某爲編錄刋行於世公事親孝自處亷隅歷官皆有聲稱以惠安無告禁暴戢姦爲急家貧篤於行義先業推之防弟無所取詹氏女兄少寡公爲字撫其孤居閒以經術教授裏閭於門弟子無少隠誨誘孜孜不倦用是多舉選於朝永丰學廢不修亦自公而復凡此公行之大者皆可銘銘曰

有安而靜有寛其令惟窮民是定惟兩辭是聽刑其於無爭古良吏之治邪曰子江子之政蠢爾蠻荊或嘯於陵不見其形卒保其纓民用康寧古良將之事邪曰子江子之兵於乎子之徳匪文匪飾後生是式允躬是飭有堅斯石爰攻爰刻匪子之爲益儆於防極

王夫人墓志銘【代人作】

婦人之賢能以義方教子爲難人子受教母儀卒能有所成立而拜親於垂白者爲尢難徳興王氏之母曰吳夫人嫠居而能誨其子四兒皆與捨選而浩棟柟者竟能以絫舉賜命祿及其親夫人福壽康寧享年九十乃卒二者兼萃其王氏之門乎初夫人姊娣三人有老嫗相之曰是家三女皆中相法宜其夫子而壽過耆耋者惟季女當之伯姊爲故中奉余公安行夫人所謂石月先生者也仲姊歸上髙知縣王元夫宣教亦以儒顯夫人其季也歸於居士王公諱某同裏張氏本王出也居士居曰吾祖姑蓬萊君相張氏以儒學起家爲今江東甲族吾切慕之居士終夫人奉先君之思所以誨其孤者不替竟能以儒學自奮用光閥閱余氏夫人早卒子吏部應求持節閩嶺江西二道興渭陽之念爲辟浩而奉夫人以從吏部事之如母夫人喜曰吾不教子能辱公賜乎後十餘年棟柟各當之官爭奉板輿迎候夫人憚於遠遊不許紹興二十五年九月朔甲子以疾終於裏第在姊娣中最爲壽考如相嫗言夫人少而端靜自歸夫家協和內外大小歡愜侄有防而孤者夫人撫之猶子夫族或終於外夫人爲收葬之夜夢其人謝焉其天性仁慈類此子浩初舉進士在學有聲考文屢魁多士先夫人卒官至右文林郎奉新丞朴中年以家累不遂於學棟今光澤尉柟永興尉女歸進士張瑴孫男十人女四人曾孫男女十五人越明年十有二月丙辰諸孤將奉夫人之喪於居士之隴柟以左從政郎李扶之狀來求銘余與浩同學聯姻又與棟柟同預鄕貢知夫人爲詳夫人縣人也曽祖某祖某父某故不仕銘曰惟夫人之靜特兮羌聖善而好修襲翠羽之華裾兮蹈云而逺遊紉畱夷而象佩兮燦夜光之陸離含芳蓀而宜厥配兮從運期而與歸芝蘭雜遝其庭砌兮馴鵷雛與霄鳯乘白雲於九衢兮光母儀之徳頌崇喬松之髙壽兮澎湃乎其滲澤嘻深深之葬玉兮餘潤滋於樂石

浪語集卷三十三

欽定四庫全書

浪語集卷三十四

宋薛季宣撰

行狀

宋侍郎【代作】

曾祖玨妣戴氏祖楚妣鐘氏父道元以公贈右中大夫妣林氏贈令人公諱之才字庭佐溫州平陽人其先世有潛徳公幼莊重樂與賢巳者處羅陽俗舊淳固先中大始裒書敎公問學迨其官達士子爲彬彬焉政和八年公第進士調貴州主簿攺教授京兆府學恥自爲干謁知己者少積十八年不遷故右丞忠簡許公力推挽之召試館職除祕書省正字逾年攺京秩時講戰議未決黨論紛起公然中立亡所附麗又五閱嵗稍遷校書郎歷考功員外郎國子司業權吏部侍郎爲大金生辰使歸報太上皇帝喜曰宋某姓名稱矣亟將晉用屬公以冢子及夫人氏之防固求閒佚加敷文閣待制提舉江州太平興國宮當時朝士多以罪行惟公力自引去士夫歆艷祖道傾一時鄕居十年翛然忘官宦意徜徉田裏或不知其侍從之臣起知泉州州人便安其亷簡富民有罪系獄中防釋之而公不貰繼以尙書命至公曰吾守臣也不可抗朝廷之命敕乃出囚而老民吏聞公引疾則競走浮屠祠禳禬借畱於神移知衢州不拜因得以宮觀歸不五年間四乞骸骨紹興三十一年遂以朝奉大夫致仕今上登極覃轉朝散大夫乾道二年七月戊辰以疾卒於正寢享年七十有七贈左中散大夫累封平陽縣伯食三百戶娶防稽王氏贈開府錫之孫故朝奉大夫璵之子封令人子四人長男中甫及長女皆先公卒次女歸右從政郎後處州麗水縣丞趙良臣男直甫右承奉郎後房兪氏出也有自次文五十卷曰雲海獘帚雲海公之居士號也家有雲海後集三餘錄詞林合如幹捲公雅有至性初太令人將塟而雨壙中水溢憂之一夕而髭發變立朝尙持大體不潔潔以取名未嘗輕易發言言之必有當也方北鄙未定公因轉對請擇威望重臣經理淮甸與諸大將維持攻守以固吾圉洎南北講解則請不忘警戒振淹滯飬民力收兵柄固基圖爲持久計又勵聖學以自彊不息乞詔四方知愛民意皆切時病中事機其論財計謂當量入爲出以節用愛民論任使則請度人所宜用其所長論海刼卽欲責任土豪而屬統於沿海之制帥言皆簡而理當所請置書太學班在仕者通家雜坐之禁禆益風敎此其意度不淺紹興七年詔書以秋旱許中外上封事公奏疏謂當以實應天去六獘修四事其六獘曰民力凋瘵曰守令非人曰吏員猥冗曰功實不覈曰賞罸未明曰將士驕惰四事曰上游淮南宜置帥安集曰盡人事以待天時曰立事者必有成謀又當持之以固曰人君當有立志至誠可以感天又論進言者患不能盡聴言者患不能擇是非並進惟虛心公聴乃能擇之漢張釋之言便宜孝文帝曰卑之無甚髙論令今可行也臣不敢爲甚髙之論願陛下無忽而聴從之晚與時相論及大儒相謂大儒不可多用公知其意證曰大儒患不多有用多何患時相色動公卽請祠以歸觀公捄時告後之言可以知其撡心持已之所在卽其言少見施用豈苟然而已哉公之歸臥於家憂國之心未始替也常曰吾老不能爲國家陳力每一念之則申旦不寐蓋其學深自養常超然獨得志有所定單見莫之識也律身端謹曾不矜持於外其當官稱是立不易方而爲名徳所尙於時鮮所偶合故其屏處多於在仕之年邑子請敎於門人人各厭所欲善士資其矜式自謂得師晚年築室瑞安縣之峴山於周奧原自爲壽藏制素衣一稱曰吾終必以是禭先此一歲自言明歲當死疾寢屏去藥餌曰吾心中無一事矣誦伊川先生克己之詩以歿遺戒母侈吾墓母建宇築闕終始一槪死生不易其介焉直甫卜以歲十二月壬戌大塟走書屬某紀公行實惟公偉望碩徳爲時名臣鄕閈老成於今爲最某年視公上下知公尢悉大懼風誼闕逸何以典型後生勉書以待賢者之銘且備史官采擇𨿽文多累句於公無愧辭云謹狀

劉進之【代作】

紹興二十七年故侍郎張公九成知溫州初下屬部惇禮賢者以美風俗郡長老上柟溪里人劉君鄕行張公以書致酒饋曰公孝於親悌於長孝義聞於鄕裏敬致州郡禮焉旣而力延請君正州學初君以風誼爲鄕閈信服𨿽彊悍小人素難與言者於君無不敬愛裏有爭競輒就平處或爲不善於室率自警曰劉學正得無知之乎同郡賈司理如規與君俱以善稱一鄕人士諺曰適樂成不見賈元範柟溪不見劉進之是浮洞庭而不嘗橘之食也其見重於時如此君諱愈字進之幼頴悟篤志於學試郡三舎屢入優等薦丁艱棘不克薦四十棄場屋遊志於浮圖氏學號無相居士其先世友愛至君兄弟益雍睦三世同居無一言之間君問不及生計弟某亦任之不疑視兄弟子若已子然皆終始如一日家豪於貲未嘗以訟至官府或加之無禮往往笑不與校君爲人方整至誠出於天性不妄言笑終日危坐凜如也盛暑不解衣帶接物溫粹見者必肅向人無纎介之僞而莫敢欺以不情聞人之善喜見辭色常稱引以訓子弟見稱人之惡者謝曰幸母及此知識有過時時靣爲告退不以語人嘗止僧舎有竊君臥具而得者君曰是非吾物卽以予之善與人交少所與遊皆知名士賑其貧者至爲解衣傾囷蓋不一再然常不待其有請後多賴以卒業爲世顯人客來無貴賤輟飡見之無倦色有求無不遂其所欲或以無擇爲訾君曰吾以救窮而已其門故多貧士至者相踵君未始以有亡爲辭其飲食之不事丰腆資之亦不過厚所濟甚博其施得以有常行道𨿽饑不先僮奴而飯當食而見餓夫常推食命之食輕於財篤於義憂人之憂不啻於已鄕裏利害必以身爲倡始力興除之臨事有立推撓百端不爲阻鄕人之防貧而不能舉者每斂以棺而塟以地且資金粟以佐其費歉歲爲糜待餓者率以爲常稱貸必先最貧下者或謂君將無所取償君曰能償者人已與之吾獨不忍此爲溝中之殍耳焚劵已責不少靳己巳秋旱明春大饑君博謀賑贍之其家山樵采不禁恣民伐薪鬻之以自給擇地不毛道崄巇者買庸鋤治又身請貸於州詣州敎授丏爲先容敎授爲君具食君不下筯曰鄕人餓且死尙忍安食於此耶在坐客竦然起從君見州將州將慮民逋負難其請君卽乞以家砧基簿爲質得米三百斛歸與並鄕大家分計近居之下戶給之貧者咸賴以活其秋君獨不收前貸代出私廩還官甲申春不雨者三月大無麥苗農田不復播種方乃歳困颶風因之以饑疫貧民挑蕨根舂餈充腹或盡室脹死去而操觚以乞者載路時守倅俱闕莫有任賑民事者君合鄕民雩祭吁嗟至於感泣因詣匭論奏請發常平倉米以紓民急仍降祠部度牒畀郡轉糴他道以故端明張公闡鄕典之舊詒書約爲巳上爲惻然聴許無一不如所乞防郡太守袁公孚奉宣詔防司戶劉公朔實左右之君與鄕人徐讜求賑救之方得趙淸獻公救菑記以獻袁公榜於座右視以爲法爲是生者得食病者得藥死者得藏孩提之委棄者得以長養君之居裏亦緣君得官米以給全活無慮千萬計其端皆自君啟之初中谿有石障流號石斷自谿濱潮民之架木爲防隠水以捕魚者幾二十處舟行多覆溺患君與同閈陳常顧民聚石更石斷水道白縣撤防去之谿流遂安君旣功存鄕人鄕人莫不倚君爲命士夫之賢聞君名者以未及識面爲恨享年七十有一以乾道二年七月一日卒屬纊精爽不亂自爲韻語二十四字仍遺書戒子孫以儉約近鄕居人識與不識無不嗟涕至有爲佛事資防福者有詩詞雜著一編藏於家先夫人周氏蚤世後夫人韓氏生子七人士直某某士享先君卒君𨿽布衣常有經濟大志讀書講論事緒紛沓不暫休聞國有難戚然憂形於色方臘起妖人呂師囊趣和之反黃巖陷樂淸犯柟溪抵菇田管界巡檢陳莘以郡兵三百人拒之居人惴恐多逃去君始壯歲奮不顧身曰冦至則吾鄕無噍類忍相隨爲身地耶因自贊從討賊賊軍依山壅水爲固陳徑進有輕賊心君曰賊營憑據巖險官兵素不習利誘致平地乃可擊耳陳不能用君辭不行官軍半渡谿賊決積水灌而下官軍大敗陳與鄕豪李徽及其弟充死焉君以二李公贈防不加爲之傳以表見於世甲戌歲比不登諸鄕艱食姦人讙起托借糧爲辭警刼鄕疃稠樹村黨最悍水陸爲不通郡遣邑尉圖之尉止中道不敢進欲起鄕兵討捕君曰人心方搖當鎭以靜臨以白刃必將激而爲亂矣單馬至渡潭酒坊呼酋首二三人命坐諭以禍福皆幡然感動卽日罷歸他黨亦聞風而定郡鹽課積增至己巳歲歲七十四萬八千五百斤有司艱於猝辦輒賦予民寸產之家無免者按月徵斂吏緣爲姦類略豪彊而增敷細民系縲於官無虛日因以破家者不可計君遣士直偕鄕人王大充訴於監司臺省得免增敷數萬斤猶以未足寛民遣甥盧緯俱士直復言戶部請蠲歲課之半時司邦計者聚斂方急甥子久客困沮而歸君又遣之始末六年費損家資鉅億計沮撓非一君嶻然無倦𨿽一餉頃常疚懷最後州人龍圖閣學士何公溥貴於朝爲主張是減年額二十五萬二百斤盡罷下戶科抑而上戶所出亦輕眾始笑君之迂旣乃喜其幹而能立今皇帝卽阼詔書求直言君以今方邊興取守方略要有人言之至如內治所不可緩著書曰治詳覽以進內陳自治之策在淸其源凡十數條皆切治道奏下三省看詳不報君曰臣言𨿽微有補聖治顧主上未深察耳復因郡置錄進後朝廷施行數事大略與君論合世之好議論人者妄意君之自奉簡素急於利物晚喜讀西方書不愛金錢佐營塔廟謂修福田利益不知君之才器識有大過人者不爲世用故不難施予放意物外以自適所爲數事𨿽得時聞人有不能辦而君居鄕裏處之裕時用行誼信重於州閭間非一日之積也士直等卜以歲二月某日塟君於某鄕某山之原將塟錄君行實屬某狀其平生某少從君遊知君爲悉是固朋友之職無所復辭爲次比以待立言君子爲之銘言𨿽不文亦將托君之名以傳不朽云爾

陳益之父【代士昭兄】

父之子謙初以文章試太學聲名借甚某主惇宗南院道莆田過故人著作劉公夙問後生之賢某以謙對劉言謙之賢者皆以其父夙前敎授溫州時謙以諸生講肄州學夙喜其質明鋭爲痛裁抑以成其材退常慊然於中不使謙覺之也其父卽知夙爲有意琢磨其子夙心知其賢於人顧未嘗識其面某曰君得之矣君所知於陳公者敎子一事公之鄕行有足賢者某嘗聞其人矣然於鄕之老成𨿽雅知其名非身察知其賢不輕言也嘗與公防望其容色溫然和粹聴其言語簡而誠慤意非常俗之士問之公也始知其爲鄕裏推重之有以能教其子以立門戶若天道之報然某之迎家而歸防公將塟謙與兄某某弟某某共裒公行將求名士而銘之屬某敍次其文某辭不得謝爲直書其事焉公諱惇化字某其先家福唐五季亂從橫陽又遷永嘉鵬飛裏世以輕財嗜義徳施於鄕公生九年罹方臘變鄕之平居爲不善者羣不逞嘯屠之而共芘匿保公以全十五丁父艱二弟皆幼公奉母夫人經理家政井井有條理夫人一食不飴公輙憂之見顏面方疾湯藥非親嘗不進遭防廬墓左哀慕至老不衰兄弟相友及見二毛不忍析異公性夷曠不立城府與人接無纎芥𨿽龎夫單婦三尺童子一皆詞情溫厚有以慰懌其心家累百金益能增侈先徳之施伏臘之外率用振業族黨鄕閈之急難余以修治橋梁平夷道路無畱者凶歳人多閉糴常發私廩平價出之賑貸單貧孜孜不倦鄕閭信服其誼爭訟多不之官府得公一言卽時解散鬭狠爲是益希少公𨿽蚤棄書學所爲常與理造經界行縣選公平比鄕之賦至今稱其均一金人逼淮甸又請公治鄕兵時諸鄕繕甲騷然公格令不下曰此但擾耳鄕民賴以無事而他鄕兵亦不成部伍家園有竹萬个二古梅公常笑傲其間陶然自適萬事不以掛念客至無不傾倒皆嘆其古君子也盡心敎子迄能有所成立暮年謙上名禮部人謂公世殖善不顯天其或者遂將侈大其門而公不卒見之也以乾道二年五月六日卒享年五十有五鄕人於公之疾日奉雞豚祠祀禱祈死之日咨嗟相顧有爲之流涕者嗚呼公何以得此邪公常自言不能利澤於世遺愛一鄕足矣以匹夫而澤迨鄕裏賢矣哉子男五人女一人卜以歲三月某日塟公於郡西岑之原列其行事如右

髙府君【代百七兄作】

福州長溪縣桐山髙擢字邦貢年六十六曾祖昻祖世軌父南仲

公之先家福州懷安縣之石岊亭五季亂辟地桐山世隠徳弗耀公幼孤頴脫嶷然與羣兒異事母篤孝未冠母卒哀毀不勝防事伯姊撫幼弟內外無間言剛毅端方其資性然也嘗舉進士有聞於時中年卽絕意功名以吟歗自適意有所寓一見之詩篇一時聞人多與之賡唱喜數術其學視司馬季主莊君平𨿽不以此自奇人扣之命歷亦爲應答無倦與物無競或以非禮幹之公接以誠往往爲退聴人服其不校然宗黨有過公未嘗假之言色則其爲內守可知也性尢喜迎師敎子不論道途之逺近常以立身揚名訓飭子弟疾寢猶肅子孫至牀下而戒之曰而曹善守世業睦於上下無爲蠧物害人則身事畢矣卒以紹興二十八年五月二十三日鄕閈聞者無不傷之娶陳氏溫州平陽人甚宜其家行年今七十矣識者知壽考之未艾子男二人曰桂曰明能率父訓皆進士及第女長適莆門陳竚次適忠翊郎陳�再醮於宋洋方汝楫孫男宗郝宗郭宗鄭宗郾女適同裏王克人皆舉進士將塟其孤桂明得卜於山門村之石函原期以歳十月十四日復土而求書於某故摭其行寔以竢立言之君子爲之銘云

祭文弔文【附】

祭蕭帥文

維紹興二十有七年歳次丁丑八月甲午朔二十二日乙夘故吏具位薛季宣謹遣家奴以淸酌之奠昭祭於故府制置大安撫閣學侍郎河南之靈嗚呼孰謂蒼天恆與善人卽事遐觀夫何不仁胡爲我公道弗克信嗚呼哀哉惟公之徳淸通諒直不侮於鰥不回於力能柔能剛惟道所適惟公之度猶天猶龍大而不器變而不窮宇宙寥廓細微不容惟公之撡喬松金石鏈磨不燐寒涼不易立懦亷頑無煩訓敇惟公之行凖石左規惟矩惟繩則莫我違化行鄕防民之羽儀惟公之文渾乎六籍何幾不研何隠不賾發揮煥焉造物無迹洪惟我宋网羅雋賢峩峩大科龍門則焉公躍而登如拾芥然柏臺峭淸華省焜熀尊禮大臣旣丞旣長皁雕得譽百工讚仰封禺天臺三輔要藩俗阜而蕃猾察其間坐嘯亡何面革雄姦自陜而西召伯所處通邑大都幾半寰宇內而黔黎外而師旅五侯牧臣我公主之封豕長蛇我公去之惟善惟良我公子之孽臣柄朝心期不黨口鑠鏐金舉賢於网民望攸歸曷爲其防皇帝曰吁於維錦城日乃鎭焉民服惟誠棠陰蔽芾謳吟則興君其西歸往終乃事政成亟來福我赤子公拜稽首受賜靑氊民睹舊儀從服敎言治稱流聞頌聲雜然皇帝曰都爾防諸將桴鼓絕響刑幾無用厥績懋焉徳惟懋賞華閣邃淸墳典攸藏儒官增秩厥有舊章民惜公歸非余爾忘誥掦王庭士夫交慶吾道其東蜀人何幸指日維期王之畀政如何不弔天不慗遺梁木斯壞喆人其萎仿仰焉取民兮疇依龍輀東轅旐丹爰舉歸賵追榮戚我明主渥矣寵章君乎何所嗚呼哀哉繄予鯫生叨世通家日也淸池泛以芙華飲之食之恩意亡涯公之往矣撫棺奚及塟惟時矣紼嗚呼執薄尊陳誠灑淚以泣尙饗

祭周詹事文【操】

惟公忠諒質直立乎本朝爲名侍從循良豈弟施諸有政爲賢太守天寵方渥超然逺舉旣可以淬厲末俗奉身而退與世長辭亦可謂達於死生之際矣某在歲戊子拜公闕下傾蓋之見稱之曰能顧謂眾賓韙其髙節將命歸朝又與公遇方郡闕將辱公我期假守之來公亦旋斾淸風之防瑯乎徳音甫再閱旬公遊汗漫公生乎世享年寔尊名徳俱髙可以無憾某惟賢之事庶免罪愆公之舍旃卬將安仿嗚呼老成凋防誰復典刑斯世斯民可爲長嘆一觴之奠聊冩我心精气不亡可無昭鑑

祭呂郎中文【大器】

某昔令鄂陵公守西陽治夾長江我有將迎我有溯防公郡之從時則我知恩顧綢繆燕豆壺觴政有設施交相告戒何否何臧我不敢知公有令譽寔徳於黃督軍新野格章不下聿靜一方閱歳彌時我幈外邑是解銅章公升於朝我跧里巷道術相聞我來自東公分符竹信宿參商禦於公所時靡間斷雲盤刻香公之令子論交許我公則云亡於時假節說於舊館如何防傷念昔暌違仁言之贈勿懈於常悔談靜養靜非數息辧不加詳逝從似續切偲晤語斯大而章執紼無岐惟儀之奠涕泗其滂公乎曷歸鑑時精意庶其尙饗

代養志侄祭王舎人【墨卿】

惟公學術根源本乎性天行業施爲無非自然致養北堂晨昏必親觀色無違惟時孝純發策決科光明禁途珥筆螭防裁成帝謨載持漢節命於丹戺駕之不俟以承天子禮行簡驩乃逢譴怒志之弗伸維此之故天胡不仁仁人不壽以予外舊而仁靡防我祖仲氏實外我君君不我棄婚姻孔云顧惟寡學尙其來敎如何治命禮成不報門之未掃文人以行誰歟來者提擕我後生奠牢之設匪淸匪馨於嘑哀哉君其歆我誠

祭外舅文

維紹興二十有八年歲次戊寅三月辛酉朔初十日庚午子壻河東薛季宣樂安蔣行簡滎陽鄭忱徳謹以淸酌庶羞之奠昭祭於丈人安撫祕閣孫公之靈於嘑眞剛寜折白璧易疵醜正惟哀讒聲雄雌昔聞有之乃今見玆於嘑我公稟气之正道徳其容溫恭其性節撡寒松儀言雅令奉直言君色養北堂惟公弟兄栗栗齊莊孝徳彰聞風勵一方虞庠進賢攷文以數聊且試焉亦程其度夢親疾驚弁焉弗顧惟善降祥廣寒孔遐雲路迢遙桂也婆娑遨焉遊焉平步煙霞錢湖帝都本兵樞府士袂如雲羽書交午補緝訓誨咸安其所畿甸阜繁治以歌民不忍欺何拙催科興起田園邀遮涕沱南江之西長蛇勿勦牧侯舉賢大廷名小樽爼折衝奠平如掃宗盟帝冑東觀淸髙佐之丞之赤舌譊譊煮海摘山則復賢勞九府司泉事聫奄署徴取無厭矯誣明主露章上聞姦人齟齬閩嶺迢峣分綜外臺牧臣弗事訟積陵堆決滯獻囚迅若霆雷江沔之都寔惟南郢地控三方邦之吭領受鉞於藩華戎絡井西州錦城師孱而愚污吏從衡民困求誅致毒於蠆張拳奮呼受首其時人心云擾使車西指政先無告發廩誅姦慰此黎老夫何楚郊人思故君孽乘間罅麻起紛紜窺邑其小大而覆車僣冦漢家增爵還鎭大盜誅夷人知恭順邊城罷柝威聲夙震洪惟我公秉心正平剛斷而明儉節而淸誰謂鬼蜮射乎無形弭節東歸延陵故邑喜接親賓滋滋汲汲松楸拜省載忻載泣蒼天何知爵爲災顏夢趣休喆人斯萎民無放仰於何不哀於呼哀哉數有乘除理有得防名位式兼蔑聞古往用不盡長道其不枉公議攸歸董狐書在公志𨿽郁公名則大富貴浮雲公乎何愛於嘑哀哉季宣等才非通潤鑑授玉臺或時盛府蕖沼徘徊或一披云徳音孔懷龍輀載駕終天此別薄奠陳哀醪醨飯糲彷佛音容悲啼言訣於嘑哀哉尙饗

墓祭外舅姑文

某不天生六年而亡失怙恃丈人爲子擇對以爲無以易吾故人之子居四年而伯考待制始納徴禮又七年而昏乃克成其年丈人帥荊州處我記室之任越三年府罷將我西遊於蜀居半年而別別三年而丈人解荊州某觀省自東甌時丈人歸甫數日相顧悅懌樂以忘言不圖攺月之間丈人捐棄舎館後二年丈人旣葬某哭於尹原之墓乃復於故家抵家翌日而惡夢兆祥丈母以其日卽世𨿽哀傷如割而貧瘁不辦犇防臨不及掩後六年始展哀於墓又不能與其女偕隠情盡於中辭文曷究哀哉言之不可極已惟自丈人錄我舅甥之列終始將二十年禮曰賓親愛均子姓某繇依舅姑獲奉丈母於堂愛之親之情加眾輩自人而論蓋愛女者之常情生相思死相逺此徳不報在某則多負矣然世第知舅姑於我之厚而殊不知厚有加於此者昔我先大夫右史下世適在權豪之柄國妒疾讜正號稱黨人先人以趙氏而升死和戎之議一時契故不克收防其後者於理勢固宜丈人惇切舊交同攸我樂始終教字望以先人此先人感槪交情見諸先兄將仕之夢者斯蓋古人相與之義在丈人固優爲之而丈母之心思我又母子如也寜以泉亭假館不忘我先宜人一日之故抑亦夫之所厚固當親厚之耶嗚呼此風不作也久矣使某微舅姑之教則今何有所立拊心懇惻負負何言惟是舅姑念我之深願之進學愛其女子奇其外孫我獨有涵泳六經盡心於大學之道和舅姑之愛子而教誨其外孫庶幾雍睦於家不墜我先人之緒且以慰舅姑之心於九地之下或可以無慊𨿽然今日之事固已負初心矣一杯之奠悲欲忘生嗚呼哀哉惟神靈是鑑饗

祭大舅文

惟舅至徳渾如湛然太虛其行如寓其止如愚中年病忘弗占卦兆人冀其瘳孰知其道在昔華子其忘是若俗儒見悟終然靡樂舅也善忘胡寜勿藥匪防其終曷知其至形寂神存脫然以蛻眷言世士惟疾之憂如舅之全夫復何求諸甥舊館於渭之陽於舅之亡能無惻傷舅與天逰曷來曷往薄奠傾哀君其肹享

祭諸葛夢叟母文

惟靈盛徳宜家貞心専壹眾子盈前母儀如一錫之休祥五福來備室家溱溱克大而熾家督之賢成身於學科級之峩奮鬐載擢爵𨿽庶士寵則榮親天道昭章其壽惟仁如何不淑祿未及養棄之如遺孰司消長於乎夫人可以無憾子之才斯豈無世鑑某等屬聫姻亞托子之知卜鄰方幸女婦其儀遽聞哀訃曷惟其惻酹以傷之庶歆防瀝

代四兄祭劉氏舅母文

劉薛之昏自今奕世眡彼朱陳允隆不替惟彼朱陳鄕俗是因道義承承惟吾舊姻厥姻惟何曰惟母家玉鑑余歸其儀孔嘉自我先人淸貧有素渭陽下盼不忘其故婉孌息女蘋蘩奉之豈如他人土風共之於惟舅母秉徳靜専令子賢孫淸芬世傳謂余弱子祖姑是式饋盥之行防共婦職何天不仁舅母雲歸稚子家居何放何依舅母之賢師言是效儉徳云共敢忘答教蕙蒸蘭借哀以言誠願踵淸風芬其徳聲

堂祭四二叔母文

嗚呼古之至人固有坐脫而立亡者吾聞其語矣豈若吾身親之哉惟靈見稟徳之和淸揚有婉相而夫氏幾大吾門鞠育遺孤母儀可則宗姻婣睦人無間言方爲女宗以式諸婦胡爲不淑棄之如遺抑且外死生天數防合將行畱自在與造物俱邪吾不能知有見其臨終者矣世之男子盡心扵性命道徳之說始終一是不爲物閡者誰歟玆靈之亡固有不亡者在陳哀一奠家有常儀

代七乙叔翁堂祭廿九伯母文

惟靈以慈仁婉淑作嬪吾宗家道寖昌日益隆大起其夫氏靈有力焉子孫詵詵五福備具鄕非積累之厚何以臻此𨿽天道不偶元子淪防而靈之家室自己而興聖善之聲湧溢鄕閈亦可爲無憾矣吾家失此賢懿後生何法焉哀酹有儀敢忘其故於乎哀哉尙饗

浪語集卷三十四

欽定四庫全書

浪語集卷三十五

宋薛季宣撰

附錄

祭文

祭薛公文【失名】

學博而知約行髙而不孤政嚴而無苛論正而不迂求之海內未見其比意者天生斯人其必將逥狂瀾於千載之絕學建功名於萬里之亨途才小試而奪之蒼蒼者又何其忍乎公之守吳余在故廬我來剖符公歸裏居固嘗服髙風於踐履之舊聴宏論於謦欬之餘方將日親直諒多聞之益盡讀篋中未見之書曾不見於幾日驚死生之頓殊寓哀情之短章灑衰淚於生芻嗚呼吾老矣不知餘生尙復見人物如公者乎

前溫州州學敎授樓鑰

登門最晚受知獨深人之云亡百身何贖解組東去莫與執紼英爽如生諒歆菲誠知己之報嗟無及矣尙行所知母羞九京淚盡辭窮嗚呼痛哉

文林郎新平海軍節度推官鄭伯英

嗚呼哀哉我之知公越自少年有友王子數爲予言五代史記公謂簡略綴拾舊聞期於攺作公於是時年未弱冠有志史筆予用駭嘆辛巳之役如風振萚大將鼓旗亦旣前卻公令武昌屹然不移以義訓民曰死守之大江有靈俾君不試堅壁睢陽公實有志我益壯公恨未識面亦恨斯世知公者鮮屬予塵第獲交常路尺書渠渠亦莫予顧歳在甲申公歸裏居始獲從公公始我知日探所有莫見其止如以杓防彼大水乃昔知者得公之膚古有成人繄公之徒聖賢不作道防文敝問學事功岐而爲二事功維何惟材與力問學維何書癡傳癖學不適用用者無學爲己爲人在在乖錯公之探討専用律身推而放之於以及人公之初召訪我嘉興公之再入遇我宣城凡公有言我得預聞上劘君徳下紏世紛匪亟匪徐不詭不迂斷如五糓可以療饑予曰有聞將理兩淮將畀公郡爾其往哉公曰其然當辟置我我曰從公夫豈不可儻公作牧式殿大邦臂指諸郡庶成厥功若曰専城旁非已助豈謂掣肘將敗乃事縱公有材能整其旅小敵之堅竟亦可補旣而聞公將命行邊𨿽曰有防招集屯田公所經見防不歸告欺誰亡實情狀斯暴出守苕霅民匱財殫席不暇暖畢以上聞帝實謂子知無不爲如彼側目惡觸其幾奉祠之章旬月十至帝不庸釋姑俾須次公之來歸謂我時難瓜時俯及當力丏閒嗚呼哀哉辰浹不見忽謂疾革亟往撫摩僅餘微息瞠目視我欲語不能反席之頃失我良朋嗚呼哀哉公之絕欲亦旣十載罹此短折無乃刑制周子千里唁我以書謂觀吾徒皃狀多臒潭潭其居廣顙丰頷時則使然在公何憾我每念公音容具存望之凜凜卽之粹溫縱論今古衮衮忘疲旁及制度援筆而圖𨿽則云然匪曰公長公之貟貟諸葛子房治官訓農理財練兵厥有成算亶其可行我曰冀公大竟設施勉策駘鈍與公馳驅今其已矣屬之何人運斤成風袖手莫陳公之大節亦旣炳炳特書大書合垂久永我獨有見謂當少須匪曰畏禍道有捲舒鹽梅之適不惟其同公尙有知我願折衷修奠矢辭我匪我後硯墨屢漧悲哽莫就遣車在門有慟爲誰上爲天下下爲己私嗚呼哀哉嗚呼哀哉

友人張淳鄭伯熊

公不壽臧誰爲之咎怨天尢人非公攸好公之問學君舉嘗道傾倒見聞窮極要妙我敍二者一語奚了由前怨尢由後襲蹈故皆略之惟矢情抱自從公遊十見重九半其合離常恨靡久我所未聞公必析剖一事一辭據引精到語妥理從出我意表箴過質疑每見輙有論所未及詎一二數直諒多聞其倫蓋少求之古人實我良友我齒視公十年以老公之敬愛每知其舊我履險難公鋭爲救進退揚譽公不輟口信義昭然具見肺腑淳伏窮閻茹藜待槁伯熊亦歸相與執手每一念公西望引脰公守苕霅始半厥考俄攺毗陵其次尢後歸爲我言數奇不偶說則多矣於時何取行亦丏祠從容農畝待次來歸已過我料況聞斯言不悶而笑私度防期豈一昏晝接陪數四別恨方澡若公立朝以及出守中間兩淮銜命奔走論議罷行辭受去就渇欲問公曽未詳扣何事之違而變之早我悼宋卿尙餘戚繞今又哭公不但疾首同誦此辭以薦羞酒

宣教郎知溫州永嘉縣主管學事周

天之不佑斯文耶如公之道學而施不昌天之未欲平治耶如公之宏才而用不彰議論之醇撡履之剛根六經而貫百子闡微言而蹈大方破千載利欲之謬妄掃諸儒章句之披猖蓋書無不通事無不練一話一言皆絕人意表橫騖別驅窮極幽眇而防其防歸貫之以一初無相去之尋常施之政事見之文章眞所謂不見其短又烏知其所長者也斯人也而不及中壽福善禍淫柰何乎蒼蒼嗚呼公之聲名海內所尊然形之於外者不苟徇乎哀俗之見蘊之於中者人亦莫防其所存故不知者以爲徒剛而已也而知者亦僅稱其直諒而多聞知公之深不過幾人言之則大而似誇矣尙何言哉相向而哭失聲者蓋嘗登公之門者也巵酒之奠相與悼善類之不幸一哀而出涕又何止爲薛君而已耶

永康友人陳亮諉陳傅良

余行天下竊有志於斯世其道徳純明可爲師表者執贄進見獲聴微言於下風退而從磊磈不覊之士接杯酒之歡嘯歌舞往往自以爲一世之雄至於山巓水涯與夫窮閻委巷之間抱負所有分與世絕足所可及則必一見縱力不能自致而聲音姓字之與通晚將歸休始獲見公握手一笑語言從容心滿意愜俯首來東三年之間竟安此窮人誰不死寜公是逢又殺斯文昊天鞠凶生乃如此實死與同俯仰皇皇未知所從

持服黃度

始度試官於永嘉友陳子以尙賢溯先生之髙風每服膺而拳拳迨承贄而敬謁接淸音之瑯然天光發而外映神邃靜而藏淵繄下學兮上逹左右取而逢原防九流於一貫瑩神機之通圓憫俗學之失傳徴空言於簡編儻詩書之不可應世殆孔壁之無傳若夫樂易防通沈深靜専其識造微其動中權有如風雲之感遇籌帝幄而經綸乎徐元直李鄴侯之事業而識者謂度爲知言嗟乎先生其已矣倐訃音之來前將人世之迫窄乘箕尾而追羣仙吾獨哭而不知其慟恐斯文之郁淪彼後生之譾薄將安仰夫北斗與泰山也念公昔者中都庀官我將從之公使淮堧攺轅而歸日竢公還公出守霅我有家艱公書招我我行實難伊防之期夫何屢遷天實毖兮一見維余頑兮莫鐫奔九原兮不作咎昔行兮匪防嗚呼哀哉殮弗與兮舉衾弗助兮引棺命炙雞兮漬酒侑以文兮涕湲

學生迪功郎新臨江軍軍學教授王遇

人孰不有死有不知慟之爲誰兮聚散固有常柰何名世之不易得兮昔遇聞風旣久幸及今而登門兮吁嗟我公世方倚以爲津梁兮始學志古今人心則在乎天下兮淸明曠達樂於聞善而大者逺者不與玆兮百未施一乃如斯而已兮則行則藏固不在先生兮學未及傳而其徒將焉之兮世道寂寥而復不憖遺兮先生固不亡而斯人其何如耶矧遇小子受教未幾兮豈謂一見而遽爲終身之恨兮臨風一酹以發吾哀兮上爲天下慟而下以哭吾私兮

迪功郎潘景憲

詹望門墻十年未得幸防適諧兩旬幾席乃鑪乃陶乃子乃侄公曰可教我懼不克嗚呼哀哉事防之乖痛將柰何違離三月來音不嘉爇我菽粟剪我桑麻我復貧窶其何以家嗚呼哀哉季夏之書誘掖勤卷中塗畱梗與訃俱前匍匐不及彼蒼者天尙曰庶幾執紼南阡嗚呼哀哉友朋亟告大塟有期枚日不十病軀莫支銜哀抱愧矢心此辭話言容止終身之思嗚呼哀哉惟公問學純粹汪洋洙泗家法澗瀍王章百不一施衣冠閟藏繢畫日月我謂不量嗚呼哀哉予末小子稟資滯固淵源有來竊識所據登門之晚失節之遽敢不夙夜無忝所付

從政郎新漢陽軍軍學教授石斗文迪功郎新州昌國縣主簿主管學事髙宗商迪功郎新州司戶參軍石宗昭

自周之䢐棄置儒術百家競馳莫返於一豈其作者曽不一二匪時之還儻復旋否我宋敎興斯文是矜是長是崇是庸是登乃生諸儒以倡學士六經之明千古之祕藍靑冰寒裕我後昆惟今之人有如先生顧其髙明而寔中庸顧其挺持而乃疏通靡觕靡精天人之際彼佛與老無用其技靡違靡從九流防同探周索孔萬法之宗匪今薦紳而才之匱繄吾先生一有根蒂匪今師友而道之孤繄吾先生與事物俱天之生人夫豈無意不大於施尙淑其類忽焉其已其夢其非日旣零落忍不是遺是之不遺亦已太刻我酹之慟匪直報徳

迪功郎紹興府上虞縣尉沈煥

自公罷湖守東歸煥因循不拜書仙裏諸友兄亦不時通問九月十七日所識道越來語他事及公不祥之傳煥直意其妄不復致詰走書問楊敬仲王孚仲未報樓大防書至其月二十八日也嗚呼平生師資之地考徳就正未測津涯不圖當公春秋鼎盛使煥哭諸寢也公之問學者驗於開物成務已而知其不可爲而返學問閭裏日寖光明謂不得於彼而可得於斯豈意亦不得於此耶道學未立於至聖之朋友未得其傳授之全公志願未竟而終天乎命也夫何爲使朋友至此極也煥拘系尉曹不獲犇赴與朋友相向而哭羣居而經薄奠逺將不任悲愴尙惟精誠鑑之

迪功郎新差監提防制造禦前軍器所門孫觀正

惟公少抗志以不回學師心而有得淹貫乎九流探淵源於六籍召見帝所名震京邑逢辰之休取位若拾報政藩輔攺臨吾州眷邦人之景慕庶不鄙而來遊嗚呼惡蔓易滋嘉殖難遂何痬之進毒不浹旬而委蛻嗚呼埋璧於山沈珠於淵返其本眞公寜復還弱冠之好厥惟姻連公疾我同我後公先云胡不悲幽思茫然緘詞千里淚如迸泉

學生陳牧之等

不得其心視其所履不知其人觀其所與惟公之學浩然莫窺其裏吾考之其身則家人起愛鄕人起敬𨿽好議論者無所容其訾毀而求之當世則賢者欲與共學能者欲與共功自豪放猛起不屑爲人下者亦悉意下風而願爲之役使公無利勢無借人辭色獨何爲至此牧之等所以交淺而情深未及委質掃門事公於生而相與哭拜奠公於死也於乎與歸或燠休而居或傴僂而趨或危言駭世或淸濁分睽殷鑑不逺宣政蓍公則往矣我還我車嗚呼哀哉嗚呼痛哉夫安知天之不果欲防斯文耶公之不果有意於髙舉逺逝耶然則和扁復生竟何爲哉竟何爲哉而今而後敢不遵奉法訓以無負我公也修身養性之餘誦詩讀易以畢此世也上以事父母下以聫兄弟而不復有志於其外也死而有知尙其念之

友張淳等

曰身可愛矣愛或以愆攻非其攻禍不踵旋誰謂在公而有是焉如公材識於今幾人聞博記彊貫穿古先制度之微探賾索時之所須天曷舎旃公遇吾儕如父如昆疾莫克救徒涕滂然六載還鄕防接未歡若何永違一轉首間來陪弔賓可無一言展我哀思其日必涓

侄溶

溶少不天早失所怙每念及此痛切骨髓義方之教賴有叔父矜我孤惸視我猶子載撫載育載詔載語顧我愚戅欲報無所胡爲微恙輙成酷禍庸醫妄投竟爾勿悟屈指三日噬臍莫措命也何如天乎無據而今而後私門誰主痛膓摧割何所怨訴奠以告哀涕淚如雨

兄髙

嗚呼士龍克配天地人謂伊何存誠之至嗚呼士龍克紹周孔人謂伊何傳道之統卓然自立匪求已知貌醜言訥恬不干進博學有守遇事敢爲凡此四語廷臣薦辭一遇君相艸木知名吾家之瑞天下之英規模宏逺粗見一二文章事業乃其餘事一歳三遷驟至五馬殊不驕人姁姁儒者徳修於已翕然丕應有不逺復宻受以正神鍼一砭釋我至疑分𨿽吾弟道實我師摻別遊宦寤寐心馳間致安問眞情寓詩尙覬顯用行其所學爲世指南覺所未覺乞歸待次𨿽慰拳拳應酬百日未暇盤旋如何輕信不憗於天比防兄弟復悼惠連罹此劇禍我心傷悲一動一靜如將見之生平行事宛類叔父有子可托以光宗祖嗚呼士龍眾方仰徳溘然朝露孰不嘆惜嗚呼士龍我病方瘉來告斯文慟哭流雨侄純伯僅仲任綱紹叔似繹洪瀛泳濬等

嗚呼蒼天何寃如之匪直我家我身疇依惟我叔父道學一時識與不識祥鸞瑞芝況我諸侄同門共枝勤誨勤載金玉與期恩則我父義則我師純等不肖小人其歸奄忽無疾遽玆永違天或可問報施何虧寓誠告奠防極之悲

鴈蕩山能仁寺住持僧從瑾

惟公踐履超古皇前混不自人無知焉在彼在此如珠走盤迫而後動乃見一斑應用便便隨寓光鮮渾淪防測孰窺其全我之與公久契忘年歸來一笑風月依然約我秋後蠟屐登山得書旬日遽聞飛仙虛空失色萬口莫言公之所詣同地同天死生來去實非變遷惜乎此道未能廣傳我裒策杖逺出林泉公其鑑玆杯茗鑪煙

判府趙祕閣墓祭文

維嘉定十五年歳次壬午十二月乙亥朔十五日己丑朝請郎直祕閣知溫州軍州事趙汝譡謹以淸酌庶羞之奠遣迪功郎司戶參軍趙希恮致祭於故常州知府寺正薛公之墓夫尙徳憲賢扶敎勵俗古人下車蓋汲汲焉不敢後也惟公幼孤自立有志當世學本六經貫穿百氏贊猷制幕行峻守端試令巖邑識先備完宥府薦賢前旒錫對淮邦阻饑杖節補外振業流民旣居且安王心載欣進秩歸班才髙論崇爲時所忌再領州麾遽作長折我生最晚恨不同時朅來假守景慕風規官箴有常阻拜公墓歸心典刑寓誠樽爼尙饗

挽詩

朝散大夫權知溫州軍州主管學事莫濟

今代論儒學如君徳最優是非千古事出入九家流身歿言猶在官卑志未酬儻令興禮樂端不後程仇承議郎通判溫州軍州主管學事廖珪

大學傳伊雒深仁浹武昌談兵劉子政論事馬賓王屢見溫辭寵頻懷輔郡章籌邊殊未究遺恨滿江鄕

迪功郎充溫州州學敎授徐嘉言

卓犖才名四十秋屢攄良策動宸旒傾河議論誰能敵唾手功勲未肯休方快九霄摶�鷟俄驚長阪蹶驊驑天公應叱六丁下著述文章盡捲收

宦遊將適鄭公鄕眾說膺門气味長欲效然明略陳語那知叔向罷登堂毗壇不試新分竹霅水空瞻舊茇棠天不憖遺何太早忍看埋玉向髙岡

迪功郎溫州司法參軍魏興祖

奧學傳伊洛生平盡此心多聞推子貢一惟妙曽參知識皆文武才猷冠古今斯人苦斯疾吾黨恨尢深至理窮微妙經綸特緒餘鄂城資豫備淮甸得安居慨慷陸公奏詳明賈誼書今辰恨埋玉慟哭滿鄕閭朝奉郎新權發遣廣徳軍主管學事何伯謹

剴切憂時論慈祥濟物心賈生年尙少平子慮何深徒抱經綸志俄聞訃告音朔風傳薤挽誰不淚霑襟迪功郎新差監提防制造禦前軍器所孫觀正

眼看嘉木斧斤摧竹路淒涼孰不哀髙論每聞前席聴讜言曾欲挽回膏銷果見龔生夭【公嘗受道隠者然有濟時之念晚乃迫於從宦不能卒其業蓋其業得已而人莫知也】芻奠空悲徐孺來【從公受業多一時少俊者】儒效俗傳今若此蒼蒼福善竟悠哉

迪功郎溫州司戶參軍陳樞才

耆舊襄陽傳風流月旦評此翁尢間出當代總銷聲遇事皆迎刃遊談可伐兵孰知死諸葛英气凜如生晁董科名累向雄利祿儒惟公傳洛學處世類齊竽湖外嚴兵戌神幾析使符恍然成昨夢一弔束徐芻

從政郎溫州錄事參軍錢泌

蚤悟傳心學精微造本原讀書殘萬卷落筆動千言孤邑驗英略流民感至恩顏亡𨿽可痛自有不亡存偉矣萬人傑精神運五兵議屯謀甚婉料敵智尢明謹厚唐劉氏淵源漢賈生斯文嗟遽喪哀挽淚縱橫

月潭甄龍友

驥不由窮巷龍曾演瑞圖衣傳袁道潔夢接邵堯夫四十年全未三千行豈無飄然何太速愁殺奠生芻【士龍不應科詔好周易學】

贈別文章妙分擕六見秋眞書藏相府循吏說湖州不作三公入同誰八極遊朔風吹壯淚應滿藕池頭【士龍有送龍友赴西外宗敎序今畱梁丞相府】

有子才而美知君死不亡刀圭徒有驗兵法豈無妨玉樹新埋沒金丹舊渺茫魂兮來止些極樂在西方【士龍深於內樂復嗜談兵亦知佛法云】

徐定

今古名流特地奇生平學術得眞師纉將管樂爲操蘊論切周唐入設施經理逺橅歸使節撫循中道稱藩麾堪驚四十成埋玉嘆息期有未爲

行狀

宋右奉議郎新攺差常州借紫薛公行狀曽祖庠皇不仕

祖彊立【皇仕江寜府觀察推官累贈左光祿大夫】

父徽言皇仕起居舎人

公諱季宣字士龍姓薛氏其先世家河東後徙福之長溪亷村至唐補闕令之後義自亷村徙永嘉而光祿公始顯四子司封郎中嘉言敷文閣待制弼及舎人皆第進士昌言爲婺州通判舎人從胡安定先生學以丞相趙公鼎薦仕於朝秦公檜相定和議舎人廷爭移晷中寒疾卒母胡氏安人後十三日亦卒公六嵗而孤撫於待制伯父長任以官公從待制宦逰四方尙及見故老聞建炎紹興初將相大臣趙張韓嶽諸公事有當世志而樂道其人年十七荊南安撫孫汝翼辟書冩機宜文字孫氏藏書多公一意講說防繹絕不治科舉業有隠君子袁漑道潔少學於河南程先生聞蜀薛叟名求得之道潔繙六經諸史以觀叟叟笑曰子學博而寡要其相授受嚴約蓋如此湖湘間皆髙仰道潔公師事焉繇是益自斂制充養蜀制置蕭振辟公務爲蜀部將有狠訴統置者公當以犯階級法幕中或論縱之公以軍政爭不克謝去盡其祿直買蜀書以歸爲鄂州武昌令故太尉劉公錡鎭鄂渚公論武昌形勢直淮蔡今見戶三千五百弓級財五十人士軍十有九人宜蚤爲備因陳屯田分戍保伍以寛民力之策防有防營田一卒二十畝縣官盡徵之公告鄂守宋似孫曰是非漢屯田之防漢兵民也使之屯田豈曰不可今非惰遊不從軍彼不素知田家事驅之緣畝必不樂曩時王彥營田湖外遣二十將潰者十有八而況盡徵之乎且齊民在野環營以軍殆必爭利成閔益戍夏口公曰宜戍武昌備申蔣故樞宻使汪公澈宣諭江淮公上書言自權臣柄國士气索然趙張之放莫敢尙徳嶽飛之死莫敢趨功今卒有意外之虞誰其禦之因論邊事甚悉及營田宜亟罷歲餘敵犯襄陽而還兵圍光甚急汪公問策安出公白以蔡要害得蔡則光圍自解成閔克蔡光兵果遁於是敵東道傅合肥王權退次柘李顯忠亦不利卻成閔束爲援公乂白蔡不可失若乘勝拔潁昌道陳汝直趨大梁則廬兵不戰可屈捨蔡援廬是棄投機之防爲連雞之棲淮沔虛矣又曰敵空國來冦苻秦故計也今我不可復戰惟當畫江固守而以奇兵遮擊首尾阻前顧後勢且自沮輿屍一決其禍必大初公試邑年甚少方天下無事豫陳邊備諸公唯唯未遑也居無何邊吏倉卒興發騷然柴桑遷孔子宮避戍將嘉魚壞學宮繕壁壘江湖間稍騖於武事矣公顧以扣糴傷農三白郡解印綬去爲奏罷糴乃已比冦至蘄黃以南列邑無寜居守令竊議內徙宦江湖者歸孥相望於道公乃議死守不去與民期曰吾家卽汝家一旦有急吾與汝偕死敵民亦自矜奮三分其眾更壁縣下二總首帥輕舟守安樂口白鹿磯且乞師於汪公得甲三百樓船十艘气聲張甚渡江來歸者數千家江西恃以無恐諸公繇是翕然稱慕交章繼薦汪公虛幕府官以待比其入也欲以公朝行在所轉運判官王逖劾罷信陽守檄攝軍事旣解縣爭欲辟畱滿考攺官公並辭不就其後營田二十卒田二頃歳得谷六百石廩錢乃七十二萬米一百八十石闊逺或數百里一壯馬負二石谷從以騎士詣諸大軍其費視民間買谷價相若士苦之往往道棄谷去又壅民之水利而掩其善田州縣莫敢如何營田終廢金兵旣去明年蔡果不守尋復議和朝廷於此亦棄唐鄧封略止於沔南矣蓋一如公言公治縣事爲之經理必曲折盡人心不苟作差役宿戒裏胥披籍次第條二十餘家未差已差別爲行且疏其彊弱某堪一役某堪再役於其末自任某人某歳月序當役以付案案任之付錄事錄事任之乃差差已有訟不均舉其籍俾訟者自覆視五民五家爲保二保爲甲六甲爲隊若干隊爲總不以其鄕分畫惟地之形便諸總旗各爲色槍杖皆中度舎姦有禁詰盜有賞其以巡徼遇非常死事者爲棺賵之復其家田若牛租三歳總首得與令相問報専達不闗縣胥巡尉非縣檄毋得擅徵甲士在邑五日一閱官賦之糧而賞其最鄕惟所欲偶習於總首之射圃母贅聚其爲士若大姓附編存之勿籍俾輸財與力佐治戎器其將輸信陽也凡一千八百人致米九百石行必爲陳日暮各以部曲相地頓舎以槍爲壁鳴刁鬥設伏公食飲臥與自同役夫醫防病者不偕至不宿府檄治砦屋百數區溯流二千三百餘程日立辦公借材於縣人度長圍大而加償之賦鄕挽舟而五分之以居者之四供行者之一匠人亦各俾一鄕償其僦費舊財賦名色異爲籍雜不可省察爲都籍以提出入之要鉤摭侵姦以除無名之斂諸案事以其劇易分日久近爲旁行譜每以日加申稽知其決否故不決宿吏於次抄積不銷爲走歷日揭其名數以便主簿者之鉤攷而因察其惰民賴其便凡公意趨鄕鼓舞從之豪民衞仲堅王安道更數令不能役及是以次受代安道語人曰失今不爲焉能頫首他令創鄂營八百架總隊請分事公約剪伐某所茅某所木竹應日而集縣有鐘吳二盜魁大府屢設方略求不能得公以諉總首王宗元竟諭吳降之爲買田產攺業爲民鐘滋甚俄斬之而至信陽之役選徒鄕屬而邑二隊首固請從曰吾知縣出矣吾何敢處是役也露次不驚訖歸不惰道邊梨棗下無迹邊民謂閱過軍多矣未有若此肅者他所區處民吏皆化服類此調婺州司理參軍居五年用樞宻使王公炎薦召公懇求之官不報於是上在位七年矣入對進三說一審政本躬細務親鞍馬以權爲經本末倒植況動煩宸衷國論靡定權移近宻衮職日輕降人侍從之虞毬獵固寵之術意有所偏患生不察臣願陛下以靜養恬略小圖大遴三公之選責以進人才張綱紀延端直之士與之講問學求治道歸有司之常務屏馳騁之細娯沈潛待時安往不濟其二冗官冗兵周官惟六漢別九卿自東都有尙書六部唐置內諸司使增員浸多有職蓋寡諸路帥臣在古州牧國朝以來置轉運使副判官提防刑獄提舉常平茶鹽總領市舶坑冶茶馬諸司屯駐之軍又別置都統制牧伯之任分爲五六而州之知通縣之令佐不相統臨各行其意臣之所謂冗官此也太祖皇帝增置禁旅今禁衛與諸州禁軍是神宗皇帝立將兵之法今帥藩系將禁軍是太上皇帝收諸將麾下作三衙禦前諸軍今大軍是四者之外復有弓手土軍役兵今惟大軍勝戰將兵而下廢爲役臣之所謂冗兵此也苟得其道更張不驚顧陛下處之何如母憚難也其三虛稅武昌絕戶屋租屋亡而租在徳安嶽飛牛租牛亡而租在永嘉海溢濱鹵之田田亡而租在凡此宜悉蠲除以惠貧下當是時上志在中原王公炎方數進見語合驟登用薦公甚力公未至則謝曰聖上天資英特羣臣亡將順緝熙之具幸得遭時不能格心正始以建中興之業徒僥幸功利誇言以炫聴今俗皆曰中庸大學陳編缺簡然物不兩大心無兼慮天地之道忽略根本而奔走軍旅之間舛先後之序而卻施之𨿽復中夏猶無益也比至王公再見縱談邊閫事公曰旣曰論兵竊嘗評以孫子始計之書未見其可方今人人異意不可謂道災異數起不可謂天以江左爭中原不可謂地以貪禦驕不可爲將將不卹士士不安法不可謂法集一圖九古人寒心求之時賢誰能辦之況今三衙禦前舊卒略盡江南白丁何以持久常平錢米在所虛數以此饋師其能繼乎兵交民困或未免蕭墻之悔卽幸勝之方上勞廟算伏惟以仁義紀綱爲本至於用兵請俟十年之後如曰上獨斷耳去位可也又曰天長可以入維揚淸流可以向六合淝水可以下合淝北陜之隘廬江之徑武昌之近新息�歸之地商於子午南達梁洋岷洮東近威茂用兵所徑忽不之備然而獻計者但曰無患非偸則狂有防攺宣義郎差知平江府常熟縣明年大臣數言上復召審察公固辭其友人祕書省正字劉朔以君命相風厲公雅意亷恥道鮮自一介不宜菲薄遂白丞相陳宣公俊卿曰周公寜以戲封諸侯開成王不敢玩人之心鄼侯身追亡將移漢祖嫚士之習古人格君之業於是乎在有如假令以匹夫之節一感上意亦足以報陳丞相罷免虞公允文相益趣發不懈自召命下公請之任六七不報又請奉祠不報積十有八月而後就道至數日則欲引去侍從有畱行者除大理寺簿方虞公鋭意於事一時言利言兵自鬻者甚眾守經不阿或被罷斥公見之晚猶冀幸一攺聴始從容引番吾君說趙相國公仲連事諷以功業缺然咎在進賢未廣置助不善丞相亦矍然爲敬頃之乃反覆切論徼功太速興事太輕速無逺橅輕則中廢經濟天下當與天下士圖之陸陸鄙夫嗜利自市試迹前事今皆反繆願公易慮勉終毋爲但悔防江湖薦饑民流淮甸邊州又有言歸正人相屬者上命帥臣漕臣共安集之逾月奏不至丞相召公問所當施行俾條列將議遣使公皇恐謝不敏且淮事難隃度固以問因防數端一責成帥漕母以遣使使者所過州宿畱循行未周已及春夏二新民未見便輙勞苦州縣百役爲是懷故鄕無長居之心宜略如孫吳屯田都尉故事自立營壁他繇使勿與三宜先定要束誠以辟地而已縣官一無科焉悉以故陜西弓箭手法復其租四歳谷旣登漕司致布帛茶鹽凡民所須率令谷價視物價稍昂以博糴就藏屯所爲後備因言若辟屬吏若移用錢米若括隠田玆事體大必遣使非選擇重臣持節漕帥州縣何以協使翼日有防以公將命淮西公卽言流民或前散寓山谷依大姓聞今使者必相擕持聚城邑仰食於縣官卒有累萬之眾將安取給且請以淮西諸州縣系省不系省錢一得以便宜調度朝廷尙難之公重謝不敏尋得防以見錢米一萬緡二萬石行不足用聴次第以聞是歳乾道七年也十有二月八日公至合肥明年正月抵齊安布宣天子勞來徳意分遣才謹吏徇視大抵安丰以東來者略已主戶矣卽撫勿徙沙窩以南稍稍未有適鄕公親履阡陌間審度山澤曠地以爲合肥廢圩可因以設險斷柵江保巢湖而舊黃州古邾城也路直垂瓠置莊旁近異時冦不能潛師徑度乃與安撫趙善俊修復三十六圩且於舊黃東北置二十有二莊居之凡合肥戶三百四十有四口一千九百九十有六勝耕夫八百一十有五爲田三百七頃八十有四畝齊安戶三百四十有一口二千一百一十有一勝耕夫六百一十有四爲田四百四十有四頃五十二畝率戶屋二間二夫牛一頭犂鈀鉏鍫鐝鎌刀如牛數三牛犂刀一每甲二轆軸一車其受田人種子錢五千其家以口老壯少爲差賦米及秋止凡費錢緡二萬米石六千而壽春歸正及自占若爲農於大姓者亡慮振業三千餘家要約明具器用便利廬舎有伍疆場端正場圃牢牧陂溝路橋率皆治修病醫死塟所謁輙得遷如歸居乃請還始大臣白遣數人各試其備邊計畫往往設飾爲辭以上功天子𨿽不盡然之姑惟闊略庶幾或報效公之行也至固始求所謂北歸人者凡一百十有二家皆土著數年而新附者財五家光守宋端友更以舊戶比新戶詭爲奏甚者賊殺歸人掠其善馬公卽劾奏端友謾蔽時端友進寘環列根柢連附不可撼動人皆危公奏上天子獨怒下其事於理將窮竟問治端友暴以夏死繇是頗疑邊臣亡狀而所白遣大臣顧無欲得事情之意於公齊安之請還也命覈麥田畱累月覈已又命視鐵錢事公歸對卒罄所見聞復上首論州縣田簿甚具而淮地實不加辟臣諏其故大抵主戶占田一畝數頃輸租僅斗斛耳而履其產彌日不徧旣不能自耕又害他人耕何以聚人保境宜令剗請以徠逺民來者務得居者患失主客力競將無曠土再論今邊郡田野荒蕪勸墾文具總首空設搜除苟簡循淮而南則有和糴則有鐵炭則有建康艸料之徵勞逺虛邊以資江左守將數易以苛繼苛一郡三邑二令罷憒險阨非一不過合肥歷陽居巢三戍夫以陛下規略而稽誤至此或者外治不可成歟臣愚妄意推本自夫不訃而謾爲而後外以鹵莽報不思而出令而後外以難行寢號爲責實未免徇名則趣辦皆循名之人志在大功卻規小利則迎合皆規利之輩誕謾者敗而不誅防恱者察而不去言旣上壅人多自營宵旰十年竟亦何補臣謂內治不修無以整外惟望責宰輔以坐論其原收賢材以博圖其緒兼聴虛受以去壅閼朝廷正則疆埸理矣惟陛下畱神三論左右之人爲欺囊橐邇爲援則逺堅大爲間則小肆彼其刺候辭色占揣意鄕開闔將迎莫狀其巧托正以行邪僞直以售佞薦退人物曾非誦言遊中傷乃自不意一旦孚號揚庭𨿽出睿斷喜怒气焰已歸私門齊威之彊不在阿卽墨大夫之誅賞而在毀譽者之刑毀譽無證則不行焉胡能禁欺陛下誠幸聴臣無自立我收骨鯁棄軟熟察此非難乃悉數骨鯁軟熟情狀上極開納讀奏至齊威事進曰臣觀近政非無阿卽墨之斷柰何毀譽之人自若上曰正待理防公益口疏治邊非是曰買馬亡幾習至盜馬敵將寄聲問故卒索歸之國家何至乏此而自傷體若是詔卽罷買又曰日城淮郡以臣觀之未知守所合肥板乾方立中使督視卒卒成之乃者臣行過郡一夕風雨樓五堵歷陽南壁缺而居巢庳陋如故乃聞有糜緡錢鉅萬而成城四十餘丈者陛下安取此乎上問千秋澗何若對曰始臣行時方冬水落澗不勝舟比歸夏潦時至江澗合流渺然矣是將焉用上曰聞亦險要對曰若以兵法言之漸車之水足以制敵借此爲險無乃不可又曰外事無足道咎根不除抑臣深憂左右近侍陰擠正士而陽浮稱道陛下誠明聖儻因貌言萬一垂聴臣恐石顯王鳯鄭注之智中也又曰近以好名棄士臣伏思念好名特爲臣子學問之累人主爲社稷計惟恐士不好名誠人人好名畏義何鄕不立上悅連言極是於所汲引士皆旌賞先是上卽道遷移兩官又除寺正有自邊來覲者則曰薛某凡可爲國知無不爲而又注意傾洽以聴罷行如響故諱缺失者相目矣數日除知湖州朝辭札子論科折不明示數輸送不卽除籍及祖宗分鎭彊邊之法曰陜西爲五而統於永興河北爲三而統於大名有塘濼方田稲田楡塞爲之險城堡寨鋪爲之防弓箭社弓箭手蕃族熟戶爲之羅落他路疊戍悉受節度幕府州縣惟所辟自種折二氏外別帥則以三衙若三司都轉運使爲之能績效驗入備政府夫地分則守固勢連則情不隔權壹則足以有爲賞明則知勸光堯中興防邊置鎭茶鹽之外舉推舉之將以固圉計亡易此臣願按行成憲舉眾建鎭守統帥不限文武忠智是使且無拘文無要小利無以日月爲斷卒章尢剴切曰方今防媚成俗舉世尙同泛觀設施讙曰盡善偏辭先入異議不斷百辟盈庭幾成孤立是日奏罷上畱語良久公將退特溫辭寵借之大防謂書生姑息而辦事者以苛爲能煩卿輔郡冀以中道理之公對曰臣學於師以事陛下惟中道爾上曰如此朕復何憂公至郡逾月戶部奏言諸州經總制錢皆出場務酒稅雜錢分以納今多隠余分不盡得自便咨用請更爲令監司納歷州縣以凡日收錢摭實系歷分否則劾聞令下吏相顧莫敢建明者公獨首奮爲當路言之其略曰舊額凡雜納錢以十分爲率分四爲糴本六爲系省錢其後乃始增以二分分總制錢是時州縣未病之也然亦寖尋於奇羨矣久之乃衰羨錢校數歳之最爲額以十分分隸之七爲總制增稅三爲在州錢愈非舊比已復積有上供月舂大兵打船修船六分贍軍移用降本竹木等錢科色不勝繁矣而額如故旣不足以應計且歳費彌廣郡用彌匱繇此場務鑿空以取贏𨿽有奉法吏思以寛弛予民而不得騁若復額外之徵掇其彊半官吏自救不給民病甚矣且以湖之都務糴本系省初爲錢二十三萬五千六百有奇自總制之起爲錢五萬八千九百有奇與故合猶日課二十九萬四千餘錢而已重以七分增稅爲錢二十五萬三千七百有奇又重以上供若大兵之須凡四十萬八千錢有奇使今旦旦得八十萬錢充入經總制之額其餘爲上供諸雜須錢且患苦不足況不盈此鄕所謂系省在州之數悉闕亡有約此推見他筦庫盡然郡將安仰如不得已宜以日收錢先樁上供諸雜須之餘乃系歷分庶或可行不然不敢奉詔版曹恚逮庶胥俾持條法詣曹自解公辧益力臺諌官感發相繼疏爭之上乃寢前奏湖無苗米饟軍歳糴七萬一千五百餘石爲緡錢二十一萬自添差武臣路鈐轄下至進勇效士一百七十有一員軍員五百三十有一人其廩稍爲緡錢距二十萬以他經費合往歳凡用緡錢五十二萬餘舊例烏程歸安二縣折丁錢歳十三萬緡七年有防減折丁錢大半其以全輸者聴以明年除之是歳所失亡十有餘萬而大農和糴六萬石以銀交子髙徒欲用錢二千省得米一石郡不忍裁市直則當補錢萬六千緡僦載之費不與焉益以就祿八十有三人不啻爲緡錢二萬明年郊祀進獻賚予之幣賫亦以二萬緡數凡增費十萬三千餘緡以亡加增大都闕緡錢十有五六萬公曰是𨿽劉晏將柰何亟請於朝乞以市直償民糴錢乞以折帛防絹錢撥除折丁錢乞汰軍攺徒寛郡乞節冗長差授在郡裁三四月自抗論分後執拒大事累數論日與權貴徵利爲敵𨿽或依違郡民少蘇而不能平者滋眾獨賴天子簡記所以見覆防甚至始公嘗薦某人有材識他日某官闕員宰報擬數姓名以進竟擢某人爲之郡丞趨時好干政引章避之爲易他丞嘗遣中使有所亷察浙西諸郡獨不入境用是故不取輙動危之然公歸志決矣卽稱病請奉祠不許防除代一月章五上已又旬四攺除知常州公方鄕用人人期待行所學不數月久勞於外還七日乃出守守十一月罷罷歸之百日以疾卒年止四十邦君朋友曁後學哭之過乎哀四方賢大夫士千里交相弔也公之學蒞事惟謹宅心惟平其燕私坐必危然立必嶷然視聴毋側欹𨿽所狎笑言不以戲自著抄書及造次訊報字畫不以行艸幾篋筆研衾枕屏帳皆有銘豪釐靡宻若苦節然要其中坦坦如也故其寡欲信於家行推於鄕正直聞世而居無以逾眾人公自六經之外歷代史天官地理兵刑農下至於隠書小說靡不搜研采獲不以百氏故廢尢邃於古封建井田鄕遂司馬之制務通於今或者疑公之博蓋其所自得精一矣名流問質或往復累數百言防要無二大抵以古人小學神而明之大學之道傳逺說離故漢儒守器數章句名家小知穿鑿異端之徒乃一切屏事忘言後已髙淪虛無而卑者滯物卒不合合歸於一是爲得之讀其書知其博之約也公不求聞達於人有一長薦稱必備居官不出位遇大事義所當爲斷爲之嘗掇拾管樂事爲傳語不及功利平生所推尊濓溪伊洛數先生而已告學者則曰母爲徒誦語錄有浪語集若干卷書古文訓若干卷詩情性說若干捲春秋經解若干捲防要一卷中庸大學說各一卷論語小學若干捲資治通鑑約說止若干卷九州圖志止若干捲余未就公患五代史闕略修之亦未就若陰符握奇山海經古文道徳焦延壽易林及劉恕十國紀年莊綽楪蓍譜林勛本政書姚寛漢書正異之屬皆校讐爲之敍其文精確趣實可以濟世其經說不並依先儒其校異書必解剝其不正者娶孫氏父汝翼也初汝翼與舎人友相得舎人死汝翼遣書待制自言吾有女才且淑異日宜善事夫子吾將以室起居之孤比歸公婦行皆應書公卒其友人張淳欲悉遺衣服以斂書銘如古法能俛聴蓋不失公意云一子曰澐補國學生公以卒後之百四十有四日十有二月壬申塟於吹臺鄕慈湖之原傅良丙戌丁亥歳授徒城南公間來過教督之明年謝徒束書山間屏居公又過之問治何業竭已所以得對公曰吾懼吾子之累於得也卽詔曰宜若是歳己丑冬遂往依公具區滆上卒學茅茨一間聚書千餘卷日考古次今中明年秋試大學公適赴召於是鄕諸生及他邦之友咸在又日相與從公居逰凡七八年間違公久者惟公使淮守霅川時爲然然亦率不一二月書命輙至至則具道所言與行事故世多知公詳莫如傅良今取其出處事言之大闗治道學術者爲狀余不著乾道九年十二月某某日門人迪功郎新泰州州學教授陳傅良謹狀

墓志銘

宋右奉議郎新攺差常州借紫薛公墓志銘

東萊呂祖謙

河東之薛有降居閩之長溪者世久不能迹其始旣又家於永嘉其長老之記曰唐補闕令之後遷焉裔孫以庠馴行聞於鄕庠生彊立始修補闕之舊續其祿蓋終江寜府觀察推官贈左光祿大夫光祿四子嘉言尙書司封郎中昌言通判婺州弼敷文閣待制徽言起居舎人公諱季宣字士龍起居之子也起居學於胡文定公安國而雅爲趙忠簡公鼎所厚其立朝皆有本末最後秦丞相檜建與敵和起居自殿坳直前引義固爭反覆數刻中寒疾以卒夫人胡氏亦繼卒於是公生六年矣伯父待制收鞠之任以官公幼逮事過江諸賢聞中興經理大略已能知喜書從老校退卒語得嶽韓二三大將兵間事甚悉志尙犖犖與常兒異年十七起從妻父荊南帥孫汝翼辟書冩機宜文字汝翼善袁漑道防虛郡齋迎致之公遂委已師焉道防及登河南程夫子之門聞蜀隠者薛叟名晚遊蜀以物色求之莫能得末至一郡並舎有叟旦荷笈之市午漏下輙扄其戶道防從壁間覘之方隠幾黙坐意象靜深冏諸鄰則曰是鬻香薛翁不知所從來道防亟欵門以弟子禮見旦往陳所學叟漠然如不聞久之乃曰經所以載道聖人作經以明道子何博而寡要也始與深語未幾復捨去道防漫浪沔鄂間諱其學絕不爲人道獨於公傾倒無所靳公自是篤意於學道防語公伊洛軼書多在蜀時同郡蕭振方制置四川乃往爲其屬道防期至蜀授以書防偏禆有誣其所部將者公請正階級法議不合謝去遇道防於峽而公旣出蜀矣調鄂州武昌令武昌號難治連敗數令公年尙少郡將部使者易之迎謂是邑久不可爲子敢當之乎公曰獨患在上者以縣爲可爲今知其不可爲則可爲矣願寛其衘轡俾得自盡皆諾之科徭興發率以公故獨不及惟論和糴始不見答欲解印綬去卒體其誠得罷公旣獲乎上民賴以寛有廢置皆爭趨和乃大治版籍期防簡稽出納悉就繩尺宻而不煩嚴而不迫金亮未叛盟公白其長視其要害前備禦輙不省及眞郊稍稍卽公咨計畫光圍方急公策之曰搗蔡則光解旣而成閔克蔡果解圍遁金亮悉眾瞰江詔成閔還師入援時汪樞使澈宣諭荊襄公告以閔得蔡有破竹之勢盍守便宜勿遣令閔乘虛下潁昌徑陳汝趨汴都敵內顧且驚釋此成業而聚屯相仗鮮克以濟不能用閔晝夜馳不頓舎後騎能屬者三之一而陳蔡新附諸城亦踵相接復爲敵失江淮仕者大抵無固志紛紛遣其拏系馬庭木以須公獨畱家不遣誓與民俱死縣故多盜鐵冶營田碁布諸鄕亡命姦人出沒其間所治卽孫吳故宮自古江左重地也公念除盜上策莫如聯保甲疆陲有事惟素整者可不亂乃訪求河北陜右弓箭手保甲法及淮西劉綱保五要束計論甚其防有五民之令乃出其法行之五家爲保二保爲甲六甲爲隊因地形便合爲總不以鄕爲限總首副總首領焉官族士族富族皆附保蠲其身俾其財共總之小用諸總必有射圃民暇則習無蚤暮之節盡禁蒱博獨許以擊刺馳射角五日更至廷閱其尢者勞賞之裏閭皆以武力相髙气俗一變旗志總別爲色槍杖皆中度候望幹掫不幸死者予棺復家三歳諸鄕皆置樓盜發伐皷舉烽以相號召瞬息徧百里盜爲衰止總首白事吏母得預追胥興發一以縣檄爲驗環邑溝瀆不渫夏潦沒道在事者病之役大莫敢睥睨及保甲成天大雨公出坐通衢傳呼總隊具畚鐘賦丈尺三日而畢武昌自是無水患市多火公戒諸隊鉤繩梯缶各專其一暮夜倉卒隨用而索甚速且整火不能災縣治白鹿磯安樂口皆置戍復請於宣諭司得戰艦十甲三百羅落之守計定訖敵退人心不搖大軍之屯州縣客主不相能多爲哄暴公曲得其歡心以事至者必微見曲直而明假借之皆大喜且大服誓死以報內郡發粟輸邊縣當餫信陽公部以往先是諸將出師部勒無法或侵苦之道殣相望文吏董役者則又甚焉民見調輒與親戚爲死訣公語父老曰子弟相從者吾受其無咎皆憮然陽應旣發隊伍次舎悉放行軍親與役夫同苦樂病者挾醫防視始輕所劇負則皆弛之增劇則以馬若輿載之病者未至隊長母得卽安號令齊壹道上擔肩相差如引繩無敢少蹉跌觀者相語曰此誰將軍部曲耶乃整肅如是旣而知爲武昌白丁相視嘆息斯役也在行者千有八百役罷死者一人跌傷者一人其餘全歸還畀其父母妻子如初約當是時諸公爭知之舉辟交至公一無所就從吏部銓婺州司理防軍召對首言治體有本末願遴三公之選責以進人材張綱紀延端直之士與之講問學求治道乂論中都官員多職寡牧伯之任分爲五六惟大軍勝戰將兵而下廢爲役因道逺方民瘼甚悉王樞使炎前在鄂熟公治行及是新得政求助於公公語之曰上天資英特羣臣幸得遭時乃忽略根本而奔走軍旅之間盍以仁義綱紀爲主至於用兵請俟十年之後攺宣議郎知平江府常熟縣退待次具區滆上明年復召審察公固辭徘徊逾年乃就道至則除大理寺主簿是歳江湖大旱流民往往北渡江邊吏復奏淮北民多欵塞者虞丞相允文白遣公行淮西收以實邊公持節勞來耄稚滿車下爲之表廢田相原隰復合肥三十六圩立二十有二莊於黃州故治東北以戶頒屋以丁頒田二丁共一牛犂杷鋤鍬鐝鎌具六丁加一錅刀每甲轆軸二水車一種子錢丁五千廩其家至食新罷凡爲戶六百八十有五分處合肥故黃適等而合肥贏故黃三戶戶授二室受田之丁合肥八百一十有五爲田三萬七千八十有四畝故黃六百一十有四爲田四萬四千四百五十有二畝防其錢若米之費財二萬緍六千石流民已爲大姓有者仍其主戶就撫之並邊歸正者振業之合三千八百餘戶始公以乾道七年十二月至淮西反命以明年之夏計道裏往來與察邊郡檢麥田覈鐵錢之屬専於田事者僅數月墾築冶鑄斲削皆受成於公賦役省而功堅度可支數十年位置向背經緯條達民生所須不外索而足淮人謂耳目所未覩公曰吾非爲今日利也蓋合肥之圩邊有警因以斷柵江保巢湖故黃實古邾城地直蔡衝諸莊益輯則西道有屏蔽其措意深逺矣光守宋端友自上招集北歸戶一百十七公至固始驗新民止五戶余保塞數年端友混新舊戶爲一籍以幸賞異時有以善馬涉淮者殺而要奪之公亟舉奏端友有挾人謂章且不下語聞上感悟屬廷尉治方窮竟端友以憂死習爲媒者皆悚而虞丞相始不樂公矣故爲多端縻公以緩其歸或迎說公見上盍少自絀母與當路者忤公曰上遣我視邊固欲得利害之實吾而自惜誰當爲上言者卒極陳之且曰臣根本其敝不計而謾爲而後外以鹵莽報不思而出令而後外以難行寢號爲責實未免徇名則趣辦皆徇名之人志在大功反規小利則迎合皆規利之輩誕謾者敗而不誅防悅者察而不去左右爲欺囊槖邇爲援則逺堅大爲間則小肆其薦退人物曽非誦言遊揚中傷乃自不意齊威之霸不在阿卽墨之斷而在毀譽者之刑臣觀近政非無阿卽墨之斷柰何毀譽之人自若上欣然開納公復進曰外事無足道咎根不除抑臣深憂左右近侍陰擠正士而陽浮稱道陛下誠聖明倘因貌言萬一垂聴臣恐石顯王鳯鄭注之智中也又曰好名特爲臣子學問之累人主爲社稷計惟恐士不爲名誠人人好名畏義何鄕不立上是之隆興以來經理兩淮受遣者且數十輩發禦府金贈聴施置自便閱十年鮮有當上意者及公使事有緒恨得公晚進官二等除大理正側席遲其至顧問防繹奏請論薦皆報可聞者意公且用矣居七日出守湖州入辭語益懇到上慰勉遣焉公旣數摩切左右而湖多權貴人田宅事與相加尢數公平心問理如何不爲變益害公合力撼搖上記其忠獨保持之始至書獄多入死訊其由則棄市者民間或竊祠之名傷神惡少遂輕相讐殺不顧公亟屏絕之死獄大減條境內淫祠次第除撤防去郡而輟土俗小民悍彊甚者數十人爲朋私爲約無得輸主戶租前爲政者或從防之公嘆曰郡國幸無事而鼠輩頡頏已爾緩急之際將何若取其首惡黥竄逺方民始知有奴主良賤之分初陳亨伯割諸道畱州錢輸大農號經制翁彥國復附以總制嗜進者競裒斂以應賞格已而遂定其多數爲歳額州用日削而供億稍餼校軍興前五六倍吏骫法摘抉無遺算猶廩不能給至是戶部令提防刑獄司以歷付埸務一錢已上皆分經總制如式諸郡被符摶手無策相顧莫敢先公獨言於朝曰自經總制立縣額州縣鑿空以取盈𨿽有奉法吏思寛弛而不得若復額外徵掇其彊半郡調度顧安所取殆復爲他謬巧重取之民民何以勝戶部鐫譙愈急公爭之愈彊臺諫亦交防助公遂收前令不布凡可以紓民力者知無不言如論和糴賈賤請更平直徙汰軍寛州添差郡者止今見貟後勿遣函封相繼多格於有司則以病謁祠朝廷惜之卻其請至八九知不可奪攺知常州未上以乾道九年七月戊申卒於家年四十官止奉議郎娶孫氏子澐補太學生公之沒其友張淳治防程以古禮公配孫夫人能順聴不違裏中觀法焉十二月壬申塟於永嘉縣吹臺鄕慈湖之原自周季絕學古先制作之原晦而不章若董仲舒名田諸葛亮治軍王通河汾之講論𨿽有牾有逢有支有別千有餘年端倪蓋時一見也國朝周惇頤氏程顥氏程頤氏張載氏相道與發揮之於是本原精粗統紀大備門人髙第旣盡晚出者或騖於空無不足以涉事耦變識者憂之公之學旣有所授博鑑精思幾二十年百氏羣籍山經地誌斷章缺簡研索不遺過故墟廢隴步移日以驗其迹參繹融液左右逢原凡疆裏卒乘封國行河久逺難分明者聴其講畫枝葉扶疏縷貫脈連於經無不合於事無不可行涖官隨廣狹黙寓之於簿書期防之間其僚或聯曹經時而不知公爲儒者也平生所際文武細麤不同未嘗爲町畦崕岸而去就從違之際守義不可奪言兵變化若神而在朝每以不可輕試爲主驟見疎快軒豁潛察之自律度嚴飭𨿽倥傯札翰正楷無一惰筆少年豪舉旣知學銷落不畱省其私泊如也公爲人平實質確本於簡易行於敬恕而豎志彊立又足以充踐之善類方倚屬公而公則死矣詩書春秋中庸大學論語皆有訓義他所論著若九州圖志通鑑約說之屬槁方立而未防也歳在壬午先君子守黃公夾江爲令歸以公所爲語祖謙固巳矍然自失後十載乃識公於朝一見莫逆如故交其塟也張淳旣志其壙澐復請詩以揭之防不能文今旣免防不死矣其可不爲公一言乎詞曰隊緒茫茫獨求諸野有條有源晝夜不捨繄道之窮匪其尙口不耀其章而躬自厚出孚於長於長於君將一施之乃沒元身故吳之迹故邾之遺旣堙旣平其尙有稽

浪語集卷三十五

原防

乾道以來六十年間學士大夫皆知宗薛常州經制之學而其遺文世獨以未見爲恨蓋伯祖常州得歳四十所爲文𨿽富而猶有未脫槁者先伯建安簿澐早世其孤又防篋中書因祕不復啟頃華文曹太博持節東川嘗取奏札及簡牘等刻於蜀矣而亦憾不得其全書旦自外府丞出守臨川至旣數月事稍間因令師石弟從其家發篋中書詮次得三十有五卷而鋟諸梓此獨篋中所存者耳遺軼尙多焉夫學之爲道循本及末由粗入精必正心誠意而後可以治國平天下𨿽灑掃應對而道存焉未嘗可離爲二也儒者不作髙者騖於空無故言道而不及物循實者囿於名數故言物而不及道二者岐分則學不足以應世用而反爲儒者累嗟夫古今富有之理孔孟非有二說顧在人宏而用之如何耳伯祖常州儒學夙成髙明縝宻於書無不讀必略短而取長於事無不諳必通今而據古每以口耳之習爲學者之戒凡有得於殘編斷簡必防驗訂審不至於理融不已也其立朝大節難進易退孜孜然惟以進賢退不肖爲務奉使淮堧首正姦欺之罪而以忠實報上出守苕霅抗論經總制錢之非法不忍重爲民困卒以不合而歸則死矣蓋伯祖之學有根有葉有源有流本末精粗內外如一不變今不泥古措之事業無非實學實理也其古所謂儒者歟觀先生之文可以槪見矣寶慶二年八月日侄孫朝請大夫知撫州軍州兼管內勸農營田事旦書於仁壽堂

浪語集原跋

