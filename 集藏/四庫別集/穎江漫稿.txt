《穎江漫稿》

﹝明﹞符錫撰

●目錄

卷之一

詩﹝一﹞

卷之二

詩﹝二﹞

卷之三

詩﹝三﹞

卷之四

詩﹝四﹞

卷之五

詩﹝五﹞

卷之六

詩﹝六﹞

卷之七

詩﹝七﹞

卷之八

文﹝一﹞

卷之九

文﹝二﹞

卷之十

文﹝三﹞

卷之十一

文﹝四﹞

卷之十二

文﹝五﹞

卷之十三

文﹝六﹞

卷之十四

文﹝七﹞

潁江漫稿續

●穎江漫稿卷之一

詩﹝一﹞

四言古詩

五言古詩

五七言古詩

◆四言古詩

戲柬兩涯四言二章

有客四章章十句戲呈蔣三府

○戲柬兩涯四言二章

我懷良友寔惟我知一日不見引領望之望之伊何子曷也過曷也過予誰與歌

予不予過我寔望子歲事崢嶸日之及矣惟予有心予不可語不可語斯亦已耳

○有客四章章十句戲呈蔣三府

有客有客在河之中杲日其炎零雨其蒙奚不過我適焉從容日之夕矣命駕而東此而不達何以云通○有客有客在河之洲室是遠而一日三秋奚不我過適焉優遊日之夕矣言返其舟此而不樂與吏爲仇○仇不可執樂不可窮駪駪徵夫夙夜在公民之勞矣不適何籨有酒沽我言恊其恭有虛其左趙子來同○有嘉趙子蔣侯之疇匪利之貪匪名之求祝以匏越利以名���人亦勞止胡不爾休不腆余徳維二子之羞

◆五言古詩

晚翠

雙節﹝白馬蕭氏﹞

閨情二首

送客

擬古﹝辛未春莫舟中﹞

雲峯隱居

夏夜舟行赴南昌諸友之約

贈吳明府﹝鴈門人名嘉聰﹞

壽荷湖蕭處士

暇日示諸頑

送余郡慱擢教國子學錄

過鳳山祠屋感而有作﹝卽春齡祠乃祖大理憲長二公﹞

勉晏黎二甥

表叔蕭二尹誕日

便面爲念齋侍禦題

萍鄕館人挽捲

泊淸水港雪夜煮茶

重經天心湖

江湖散人詩次韻

悼萱

買菊嘆﹝丙寅寓京邸﹞

積霖平地水數尺毀垣傾屋民有死者感懷一首﹝丁丑寓京邸﹞

秋日京邸述懷﹝丁丑九月聖駕出大同都城戒嚴﹞

感相士

臨江遺徳﹝睢寧髙公成化間經府臨江秩滿謝歸正徳丁丑乃子憲僉追作此卷以余臨人索賦蕳首﹞

叢都憲椿萱挽詩二首

西野爲淮陰友人賦

客南昌力疾與故人期過﹝戊寅﹞

疊酬友人

松崖

東巖淸隱﹝在徽州屬邑號棲眞巖卽孫野仙飛升處所﹞

題墨蘭寄惲憲副公甫先生

春谷爲隱者賦

石泉爲臨城友人李漢儀賦

山居喜湯別駕枉顧別後奉呈此作

生辰自述寄介溪內翰

奉和徐太守閱陶詩一日難再晨句有感而作﹝公號養齋﹞

夏晴卽事﹝次養齋﹞

送黃參軍

感螢火有作呈桂翁閣老﹝時自韶判入典太常﹞

贈皮信業攺令安遠

望云﹝爲友人興化侯文標賦﹞

春榜同年三會詩代李宣之大守

駐武緣伏枕連日撫景感時不覺鄕思浩然遂成五言古詩聊志餘懷云

偶閱飛霞子書有感

武緣龍池二章

贈門都閫﹝別號蘭汀﹞

西堂對菊鐵翁先生偶得頹齡欲飡菊黃白何所分二句遂令足成一詩云

贈於大尹祥考滿北上

整庵羅老先生七十壽詩

三壽堂詩

信手答黃三峯

謁夷齊廟

鹿野歌代作

生晨自述

○晚翠

漢代有佳人寄迹鴻山下【因梁伯鸞隱居於此山遂得名鴻華君慕又特買築之其下種松自號晚翠】山以人得名人與山增價千古揖髙風悠然見君華繞屋但靑松嘯敖琴樽暇寒日落髙陰淸籟起長夏顏色常自如園林傅榮謝此意竟蕭條行當息吾駕

○雙節【白馬蕭氏】

妯娌誰家子委身松上籮同心期皓首中道兩如何黃鵠摩蒼穹栢舟楊淸波偸生良獨難之死誓靡他明月皎大虛烈風起長阿金川深幾許玉笥髙嵯峨

○閨情二首

涉園弄春柔淑气均且和新妝耀白日芳步生微波不見同心人歸來淚成沱朱顏行處損白髮愁邊多榮華厸朝露柰此陽光何

春風吹柳花蕩漾無休歇夫婿輕薄兒飄飄在吳越白馬黃金羈歡遊無盡期向來三載別又是春風時妾身旣委君苦樂何敢云剖心見妾素但恐君不聞淸夜吟子規淚灑枝上月坐起不成眠梨花滿庭雪

○送客

東風夜來惡吹破天南夢有客晨扣門促我河橋送遠上酒家樓垂楊接飛棟竹葉盞底浮梅花笛中弄壯士萬里心局促何堪誦一笑與君別冥思渺章灨

○擬古﹝辛未春莫舟中﹞

三五河上柳依依撫長流春風應候發好鳥鳴相求羙人隔湘水淪落念寡儔亟欲往從之關河滯方舟仰視只飛鴻謂能遲我遊長吟忽不顧離思重綢繆

春夜何漫漫妾懷何艸艸千里爲君婦相依托蘋藻黽勉奉朝昏殷勤展懷抱爰知膠膝投中道恆不保新愛移平生娥眉間讒巧誠不亮於懷區區復誰道皓魄曖前楹回芳薄林杪時運互其端榮華坐枯稿以色爲君憐焉得長羙好結念良有因抱之以終老

○雲峯隱居

妍彼湖上峯白雲濩其端好風忽相逐暫往輒來還達士羙幽蔭逝將此盤桓時畊亦以讀得趣仍忘飡日月自相促山中有餘閒仰盻出林翮遐哉不可攀何如一觴酒坐對白雲酣

○夏夜舟行赴南昌諸友之約

窮居謝塵鞅散發臥繁陰故人移書來千里重招尋撥棹向溽暑抗言諧夙心嚴程不可緩皎月回西林推蓬鑑明月恍若聞徽音何況同攜手相思固不任

長日敞幽軒煩欎不能莫欄橈夜何其搖搖浥江露所適政爾殊今吾詎非故從知戍西者亦各懷其廬父母不得將園田能不蕪經年守窮冦暴露將安如【時徵華林寨久永下】

○贈吳明府【鴈門人名嘉聰】

世運有屯復王師未東還百司苦徵斂不暇憂黎元就中得寬理嘆息吳侯賢吳侯富才識況值英妙年神交出千古傾蓋何必曾前月劍江來聲華溢晴川邇籨劍江去耿耿奚由宣淸貞媿豪奪墊溺賴生全治行光漢冊時慰我心懸

○壽荷湖蕭處士

芳蕤媚幽渚苕蔓肆匯緣叢桂遠林薄貞姿寒自妍所以周智士避囂還市纏髙樓臨通衢軒蓋頗回旋置酒日髙會介此千金年堂前三荊樹托體歡同根雨露發華滋恩私如有偏百齡此眞賞絕迹胡其然允悟齊物理營營誰與傳【翁三子長遊國學又季皆府縣記室】

○暇日示諸頑

汝生本同根汝性亦惟是汝學芝蘭如不學鮑魚似芝蘭人所馨鮑魚人所棄臭味霄壤懸趍捨汝寧異柰何終日言邈邈不加意父子誠恩深欲噤郍能置白日忽西馳蒼龍豈吾系不見面墻人哀哉亦雲暮

○送余郡慱擢教國子學錄

龍岡挺秀發壇杏欎紆盤臨風企往鐸應時起翔鸞張化豁沈靡威收良獨難理順或可違情愆我非患達士赴名教眾人超綺紈和光取充橐庶用無腆顏昔在四門士北斗仰依韓君方逝自此葆貞亦何言【君頗濟寬以嚴於俗不諧】

○過鳳山祠屋感而有作【卽春齡祠乃祖大理憲長二公】

鳳山豈不遠誅茅結其云軒組豈不貴田甫勞躬耕所志潔蒸嘗詎忘前喆馨遺榮愜菜婦裕後懲陸籯恬澹卽爲富奔馳媿微名泛濫浮�渭渠能揚濁淸神丹理不謬精意或可成忽與紫霞觴同爲江海人

○勉晏黎二甥

吾家兩門壻頗善譽其甥一聞髙人賞【庭王云乃兄侍禦稱其子一門罕及】敏異罕所有一聞才五齡鮮誦魯論篇【充仁自道其子】寗氏肩宅相符今胡不然幸予眸未昏予足亦未綿縱步千仞岡靑雲看騰騫久矣薄溫飽況能光彩憐渥駒被寵馭萬里期無前爲言乘龍者去去各勉旃

○表叔蕭二尹誕日

采采東籬菊時序忽巳遒翳翳丹楓日云屋蔽且幽命盒道西家振衣由東陬丈人息慮久玆晨聊共酬壺懸動星彩鑰啟祥光浮中有綠發翁烱烱方雙眸起酌爲君壽祝君壽千秋千秋亦何有造物終與遊猥予蓬室士眷此難力求逝將叩去虛策駕迷丹丘

○便面爲念齋侍禦題

髙人昔未遇結屋蒙山陰讀書探玄祕掃迹忘幽深出處信大節伊顏夙所欽引領云徑微重攜誰民琴殷勤弦上思曠世一開衿祥風飄紫蔓陽光耀丹林寧知乘騘貴白首猶初心

○萍鄕館人挽捲

楚客問河潭河潭水深淺渠屋蔭垂揚風光自流轉不見倜儻人臨流撫空捲

○泊淸水港雪夜煮茶

歲晏江上來雪花夜初泊櫪火烹月團時時自斟酌酌巳擁衾坐玄思入冥寞

凍雨灑江暝疾風吹石泐郊原羆兕吼窟宅蛇龍厄持茗者何人啜對陶彭澤

○重經天心湖

春向此湖來三日牽不輟秋向此湖歸一日帆遂絕時命豈疾遲篙師匪工拙於何長嘆嗟知了愚未徹

○江湖散人詩次韻

展書紗帽歌啜茗漁舟獨意愜理無違誰踵斯賢躅山月時放歌云鴻忽流目淸滌羙犧牛何爲自縛束

○悼萱

明月沈海底孤雲散梧枝遺此丹山雛哀哀枝上啼竹花終再實逝水不復西邈矣返哺慈�痛亦何爲

○買菊嘆【丙寅寓京邸】

節前菊花貴節後菊花賤淸霜縈故枝不逐凡卉變伊何此世人遽爲眼靑白婉戀東市頭徘徊西城陌萬事何不然徒爾增淒惻

○積霖平地水數尺毀垣傾屋民有死者感懷一首【丁丑寓京邸】

滴水詎成川啇羊舞前衢沈云彌八極積潦浮神區浩浩野方割昏昏莽爲瀦盡室愳頹塌徧境無完廬客子湣中夜席避空堂隅霪威豈不畏覆厄豈不虞東井應候伏恆陰固將舒甫爾墊一壑蒼生盡爲魚神禹徒構思云師安及誅悠悠彼蒼者幽抱何當抒

○秋日京邸述懷【丁丑九月聖駕出大同都城戒嚴】

芙蓉穎江水泫露蔭芳樹眷言遊宦子日暮咸陽捨辛苦竟何爲芳晨不予假安知隗臺塵駿骨千金價生不值良樂豈悔沈櫪下

引領山棲客悞逐塵海遊風波中道洶淒惻未旋舟弦月時東來火雲亦西流沿回箕漢夕萬象肅以秋憑危欎秋思攬涕良自由

○感相士

我昔聞異人見者棄而走禍福驗旋踵死生立開口郍逢杜權翁三四錯回首問龜龜莫應叩筞筞不剖吾方虛已遊梗爾適何有

○臨江遺徳【睢寧髙公成化間經府臨江秩滿謝歸正徳丁丑乃子憲僉追作此卷以余臨人索賦蕳首】

積霖有餘潤元化無近功僑沒泣宣父棠伐思召公獘郡遠江介舊俗頗豊融牧領多時彥幕蓮咸靖共耳目紀所及考徳咨玄同邈矣髙參府資深澤何隆卽無抗俗譽遠有遺愛風浮世果足戀撫銘慨深衷綿祀善允基執憲邁往蹤君子歸令名龍章賁丘崇淸歌激睢水閱世感秋蛩煌煌秉鈞士令徳況有終

○叢都憲椿萱挽詩二首

東山有靈木上孕三鳳雛蔽芾長翛羽志豈於丘隅一雛上天飛出入承明廬霜颷靈木摧愁鳳將安如木摧不復秀鳳愁不可祛聲華照穹石千秋齊魯墟【公爲給諫日聞訃】

叢公抱經略宿著邊城威啇聲何迫促千里來庭闈庭木早旣雕庭萱今復委空堂寂回首鼎養餘甘肥林烏恨罔極血灑沾裳衣孝思允惟則肅紀公將歸【公在巡撫大同日聞訃】

○西野爲淮陰友人賦

我昔遊天臺逢君赤城邸十載一爲別相望淮陰市駕言西野中楚澤多芳芷蘭撓事采擷歲聿雲暮矣采之欲遺誰良復慰知已安得挽君車遠上西山趾永與異人居絕粒從玆始

○客南昌力疾與故人期過【戊寅】

客居不觧頤疾抱何痛毒淟涊百刻中十九處牀褥夜久遙思興雲長鄕夢促臥盻璧上琴盆池蕩朝旭緬懷同心人冀寫無弦曲

○疊酬友人

羹藜弗充虛厚味乃酖毒薦稿豈潤榻芒剌生重褥怡曠易處心牢籠苦煩促原獸走索羣山禽鳴待旭遐想塵慮滌長歌振林曲

○松崖

靑松臨丹崖淩厲百尺彊引蔓數小松奮埶如爭長結根容知歲古色含雪霜靡靡蔭長夏亭亭紛蓋張玄蟬響秋山好鳥啼春暘幽人北窓下午夢回羲皇我本四方士與子異行藏晴雲不作雨覽物增慨慷安得鞭赤虯順風起髙翔沛澤倏九土時還歸舊鄕遙望蒼松色靑靑猶水陽

○東巖淸隱【在徽州屬邑號棲眞巖卽孫野仙飛升處所】

棲眞剖靈異嶄絕無與對山水流音徽巖花竟誰待徐君頗淸眞俗流自殊隊縳屋玆山陽芝采靈巖背薄遊逢野仙至道伐其槪朝飡赤城霞夕攬匡廬靄浩蕩疇能羈瀟灑可人愛予亦浩蕩人寄懷蒙穎同粒松巢兩鶴勺水橫雙龍何時騎訪君遨翔雲海東八埏遂周覽滅迹刼网中

○題墨蘭寄惲憲副公甫先生

幽蘭羙深谷吐花春載陽𨿽殊桃與李物性固有常我願將此艸樹之彼髙崗佳人被采擷衣帶襲餘芳無視山中桂露零秋自傷

濯濯蕙蘭花煢煢遺眾芳棲棲依蔓艸泯泯失晶光誰寫春巖姿好風正披揚白日傾素蕤深叢間幽篁願言托末契金石矢勿忘

○春谷爲隱者賦

气機無停畱寒暑均四澳於何阻玄冬佳人在深谷谷虛候乃中陽回暖先復東阡桃始榮南陌�重綠流水暖浮花繁條庇重屋升髙望四野振衣聊躑躅未寒陰巳凝旣暖物猶縮谷風時安假大運咨乘軸一噓寒霾掃再噓皇風穆惄焉攬予懷中和諶可掬

○石泉爲臨城友人李漢儀賦

石城俯淸江云棟蔓長坡四民闤闠集車馬日相過達士寧避喧寄懷於彼阿陟巘挹飛泉憩石捫垂蘿體適眞常露气舒天宇和披圖鑑神品濯纓賡孺歌寤寐形至理興言剩蠲奇還顧市井中譚笑翻海波埶利相傾壓玄默理則郍頹齡如莫挽所得竟誰多

○山居喜湯別駕枉顧別後奉呈此作

三月一月雨重陰不可擘農家正耕布潦水彌數尺湯侯倏何來道此爲疆場老父忙著冠賤子迎倒屐柴門罕經過詎枉髙賢迹跋涉泥濘中僕夫頗狼籍起辭寧再三荒窶念卒迫饋膳止園蔬進觴惟苦醳情眞不縟禮語欵頻促席延佇還出門餘光回澗璧林靜宿鳥喧雲歸遠山碧媿匪充淹畱返景日將夕別駕非散地況乃聲輝奕赤驥不騁途下駟空累百何時聆車音重來候枽陌癢奇得杷梳枯稿酣濡澤咄爾書空士髙天胡局蹐楚璞終待沽云鵬看翻翮

○生辰自述寄介溪內翰

行年不自覺冉冉踰知非結髮事遊宦壯志藐輕肥蹉跎顏鬂攺黽勉歲月違投迹南澗中良朋亦因稀負笈二三子取樂聊相依緬荷靑雲客移書含諷譏好事每失時余將從此歸

○奉和徐太守閱陶詩一日難再晨句有感而作【公號養齋】

亹亹幽居士雅志在經略兀傲當盛年豈不榮世爵尺表無停晷頹波其容作抱獨發孤唱覽物將焉托遂此耿介懷和光諶所薄讀書貧巷中稍旨顏瓢樂猥蒙父老頋乖違媿畱諾曾知淩煙上風雲炳丹雘馳阪登駿良縶泥委駘弱愼惟明徳姿湛盧思避鍔聖紀值重明遑途靡枘鑿申命隆時牧流膏侈偏著惜晨仗玆篇翻遺野人藥三嘆不輟響綢繆盻西郭起舞想聞雞待旦興宵柝良一激懦�滯思出玄莫

○夏晴卽事【次養齋】

晴空藐何際仰觀不踰幾萬古祗今日從渠討前史虛齋暢幽景云白天在水濯足欣淸池不覺忘觧履還頋兩小童孰辧非與是

○送黃參軍

我昔遊嶺表鄕裏不見一曁我居京城嶺表官秩秩郡邑或分教戎衛或參幕名位𨿽未揚才華並髙卓黃君復此去萬里戒行裝心旌指南斗別我意何長托交忝世契豈云折輩行贈言滿湘帙豈云迂腐章風土各有宜贊畫各有方謂余稍涉歷咨詢走彷徨軍旅貴機密變態亦靡常矢心抱忠誠可以橫八荒兼懷二三友寅恊貴想忘天飛諒不遠海鶴參翺翔

○感螢火有作呈桂翁閣老【時自韶判入典太常】

螢火無遠照永夜徒依依中天啟明燭四際光有餘往念析腰吏冥行東海隅戎服事遠徼歲宴恆未歸鉛劍無百煉蠻醜期一揮移山與塞海不量气力微中道多險艱讒巧變是非危阱幾不免微勞況足書適忝際良會君子瞻羽儀虞庭重制作簡在夷與夔寅直操其柄奔走存職司職司𨿽未融華要焉敢希所願依未光昏晦賴指迷出門辭顚躓皇途淸且夷

○贈皮信業攺令安遠

皮子裏中彥貌古心亦古假令由漢川役繁病荼苦熙治𨿽未諧缺漏或少補詎意安遠行時命固其所彼民得賢侯此民失慈母聖化靡內外陽春不擇土雕題被文化殊俗見鄒魯可稱在循良巧宦焉足數三年一轉盻宣召渠容阻騰驤冀北羣剪拂滇南杜壯志輕四海此別良楚楚肯惜牀頭錢倒囊一爲酤

○望云【爲友人興化侯文標賦】

白雲本無意鎭日空崔嵬遊子亦何心棲棲白雲隈駕言客幽燕遠家閩山麓親捨幾時別白雲猶在目憶昨初別時親舊慰我情古人三釜養努力事玆行契闊旣柰何時哉且髙臥怕見舊羅襦醉舞春風破

○春榜同年三會詩代李宣之大守

聖軌窮寰海時髦湊京師擢上符鴻運箋名標四陲赤墀倚歷階靑雲平躡梯況我同升友分好比連枝輝輝鴛鷺羣皎皎霜雪姿三會禮益勤申章言豈私操翰凖前古杼猷震當時夷險或殊遘志義匪或虧拔十望逾五得人榜多誰策足途方修委身分所宜朂哉龍門客無棄朽鈍爲

○駐武緣伏枕連日撫景感時不覺鄕思浩然遂成五言古詩聊志餘懷云

武緣誠僻邑風气別一區城郭居民鮮荒寂擬郊墟重林啼怪鳥幽壑舞蝍蛆仲春扇炎風盛夏始不如弱女事貿遷丁男罕詩書獷猂遂成習推檏亦有餘自我駐軍來寄迹於衡廬出門無可語入戶但長噓徒效莊舄吟幽懷竟莫祛柯時殲渠冦觧兵賦歸歟靑山固有待穉子足啟予長揖上官去不樂更何於

○偶閱飛霞子書有感

嘗聞飛霞子幾歲朝玉京至今攝生客往往傳其名我來不及見歸去成都臧棘途難久居世事多紛更安知炎海戍行李醫通並糟粕存至理臭腐�生成天機各自在妙道卒難明會將假白蟾騎之訪長庚徧覽塵外蹤永斥區中情無思復無爲不怒亦不嗔神與元化側廓然遊太淸

○武緣龍池二章【池在縣西絕武水二里池方數頃泉混混平湧出石竇中望之若明星疑所謂星宿海者亦若是矣下有龍宮上作眞武祠鎭之祈禱輒應丙戍餘部兵從討田賊得從二三子觀焉因號曰龍池詩以志之】

靈泉祕武水气蒸翼軫西自有天地來誰能測端倪混混無終極上與星漢通縱觀一稊米萬象森鴻蒙俯瞰神龍宅仰躋玄帝宮玄宮何所見亭亭兩蒼松松稍掛明月倒景西池中龍驚臥不穩噴濤射晴空雷雨霎然至震驚鏌鎁峯居人皆辟易行者迷西東怪此不移時譚笑曾未終回視靈泉上澹煙橫白虹

白水池澈底龍宮亦何奇靈祕聞柯宰因之號龍池勝日招我遊伏枕負幽期眷此不能寐假舟仍獨之童�二三子春服來相隨褰裳漱玊齒晚帽掛松枝遙望天井山坐題五海詩正气億千載妖氛幾何時大哉聖人言與點豈吾欺爲道弦歌宰重遊須及玆【天井山在縣南三十里山頂有泉相傳儂智髙立寨其上五海里名】

○贈門都閫【別號蘭汀】

方隅愼選將磊落誇門卿十五服官事二十志崢嶸三十守永福四十備恩城簡擢自天子勑書照海瀕洞老遵約束猺獞避威名田適奉師討桓桓奮先聲敢死士五千部分尢分明摧敵爭先赴搗巢慚後徵元凶倏旣殄禆將功誰京笑我逢掖士繆參驃騎營軍門重授蕳南海再馳旌可怪諸賊奴頻盜六里兵逆黨不盡揃聖化奚由淸淹淹釜中魚喘息容偸生搜羅狡兔窟冒險每披荊夜後歸猿息朝先鳴鶡行或當遣髮際君退如不勝由知富經略無乃過持盈君笑因語我禮戒滿則傾兵家數十種知術紛縱橫豈不覽孫吳雅慕屈子貞駕言適蘭畹采芳掇其榮結佩重朱紫懷之千鎰珍寤寐諧此服庶幾徳惟馨往憶傾蓋初樓居見深情邇來共事久獎掖寧面承世俗重榮利儻來何足憑愚人常自玹賢畏達者輕矧君年未艾懋建當夙成修途尙眞切允矣來嗣程

○西堂對菊鐵翁先生偶得頹齡欲飡菊黃白何所分二句遂令足成一詩云

頹齡欲飡菊黃白何所分黃者色彌勝白者气踰芬涼風起天末百卉徒紛紜嘉此延年物坐收西堂曛主翁鐵石姿熣燦兼有文大椿等八千野鶴亢浮雲延齡豈待此誰辦驪黃雲吟弄興不淺月色倚微醺

○贈於大尹祥考滿北上

仁邑將幾年侯車屬初下山田歲多穰土風朴而野徵藝租鮮逋優哉訟庭暇飲酒任眞率陶潛菊仍把報政當赴銓從知冦難假緬懷代者誰安得皆長者

○整庵羅老先生七十壽詩

華岑峙南服靈異杳莫攀世徳秉人龍天飛復來還時榮故自保名教豈踰閒宿厲詞林翮嗣登賢士關宰衡遂牢讓講殿虛崇班詎遠移孝理終懷色養歡藹藹三威鳳集和庭樹端皇猷豈不眷道腴肆盤桓微言慮蓁塞辯析忘寢飡身退名益顯徳邵气愈完衰遲門士晚瞻望道裏艱古稀屬懸弧誰有歌南山洛沿文路起漢憶鳩杖頒壽光耿不磨容在百年間

○三壽堂詩【陳秋官乃翁靜隱壽七十時適奉使乘便過家穪慶而有仁壽樂壽榮壽之號故穪三壽云】

惇仁壽自致福備樂由生仙翁海屋姿令子甲科名貴壽如有期封章倏來並頌聲滿華堂艸木被光榮靜隱容何修善緣還自徵處身無外慕澤物本至情開軒對松菊觴詠諧弟兄瑞鳳懷仙署星軺下玊京弭節壽觴舉趨庭萊彩輕遄歸何所迫王事有期程忠孝靡二塗去矣念玆行

○信手答黃三峯

砥齋久不出奉邀同少敍卻笑黃三峯欲往不知處遣使走出門適逢主人醉菊花滿插頭但云君且去

○謁夷齊廟

攬轡驟平郊牽舟涉灤沚荒城數畝餘道是孤竹裏濁河背北流團山當面起四顧無居民遶郭但蓁芑夷齊去巳久邑復淪邊鄙肥如迄遼金年歲不可紀日月重薄蝕風節誰仰止突瞻廟邈崇迅掃鮏羴巳大明回離照皇運寔天啟蹇余何來玆濫陪觀風使造門儼冠裾升堂薦芳芷時當春夏交宿雨途不滓空階苔鮮合虛落麥苗薿主人足髙興從者咸色喜臨河復舉觴觀漁旋庖鯉睠言百世師允恊千秋祀矯翮戾丹霄洪濤障孤砥昔聞魯中叟爲國哂無禮偉哉聖之淸默契此玄旨胡雛何凶頑悖亂滅人理當日據雄藩迄今穢靑史永懷淸節風背汗顙有泚

○鹿野歌代作

我昔城南遊鹿野欣在目秀水瀠以洄晴巒繚而復誰突京其中石表雙黃鵠陳翁羙生丘陳子順親欲載酒時一遊親交四徵逐笑歌不知還日暮或秉燭此翁眞達翁此子亦不俗昔聞大觀人自作挽歌曲登山搖大鈴和者競相屬生死等晝夜往過而來續柰此塵刼愚電火計延促憂患每有餘歡娛苦不足今古一抔土彭殤同縛束何如飲羙酒冥然天地獨泛觀野鹿聊與陳翁谷

○生晨自述

初冬竟何晨候鴈鳴遠天星光猶在戶廚突巳生煙弱文依榻下六男繞牀前餙容長可觀學語幼堪憐笑問我初度云何此晏眠寧知阿父心方劇膏火煎人生無百齡七十古稀焉而我今五十日月如駛川骨肉半凋謝髙堂形影連家貧養不繼躬耕逢歉年妻子常苦饑滫瀡何能全俯仰多乖誤伊誰任其愆坐令歡愛火化作煩惱泉聰明轉蓁塞疾疢故嬰纏雅志好書詩憂來不終篇舊業盡荒落新詩郍足傳气運有翻覆寒暑亦逓遷寧知向此去否往泰不旋自分廩受薄榮名難比肩庶幾安義命無媿於古賢殷勤語兒曹�也同勉旃問學須及時孝愛惇自然頋慚衰晚姿動失炳幾先流浪波濤中猶如不系船何當遂志意無說地行仙舉杯一長歌仰盻雙飛鳶

◆五七言古詩

悅桑歌爲嘉興嚴上捨乃翁賊

贈莊錦衣海峯﹝名瀾字有本﹞

蔡氏錦鯉屏風歌﹝甲戍暮春客寓都城蔡氏﹞

奉寄神木使者伍正郎思謹因懷王內翰宜學鐂給諫持羙三同年兼呈張環二太尹二十二韻

六英歌

石洲歌﹝爲邑城人作﹞

武陵城西隱者歌

雲莊歌

羅太守石齋先生九十壽

秋林圖爲太常卿春庵賦

啇霖捲爲淮陰陳民望賦奉例揮使

夢熊捲爲云夢秦參軍題

壽諼爲辰州李貢士民望作

春暉樓爲州背章善楷賦

竹亭歌和復汪二守

壽陳通府乃翁﹝並序﹞

南山謠贈陳大尹考績還壽昌

友栢行爲吳肇榮乃翁賦﹝癸酉﹞

買菊嘆

酷暑戲贈逆旅主人

雙喜圖﹝並序﹞

送萬以情提舉廣州市舶﹝名振聲二十四韻﹞

送趙充甫赴揚州別駕

荻州爲盧醫士秋白題

呈揚憲副易之時奉撽從討田賊駐兵武緣

三君子行

雙鳳行贈謝黃門得告省親﹝君先宰諭令兄秋官時巳家食﹞

題扇贈華山趙揮使抩

和孫鷺沙太守

○悅桑歌爲嘉興嚴上捨乃翁賊

楚人豈不桑予未識桑面桑樹根巳朽桑稅猶輸縣越客來江東試問越中事家家種桑樹亦頗爲桑累富家畜儲幸稍寬稅絲猶得及時完貧家逋負眼哭穿指桑賣絲常來年吁嗟桑兮有亦苦無亦苦胡不悅之學嚴甫靑袍布襪桑下來指點兒曹得其所無揃我條無摘我椹我陰我憩我酒我斟吁嗟悅桑兮慨予深展捲因君賦悅桑不獨寒饑迫我爲我涕沾裳安得男耕女織無捕租饑者有食寒有衣於皇聖澤覃八荒

○贈莊錦衣海峯【名瀾字有本】

督府爭傳破虜名錦衣戶侯風骨淸老鷹之雛信自別蕭灑況復人中英寶刀臥襡弓掛壁辭翰空耽頗�門�具談笑忽驚風雨生等閒意气輕千鎰銀臺大僕揔知已蔡家兄弟膠投漆嗟予傾蓋良有因三日不見心爲戚海角晴峯千仞孤半生幽興出方壺風雷一夕黑蛟斷回首蒼茫何處呼際有遺珠君愼圖【正徳十二載秋邊將有導乘輿出塞者莊本遼東將家子因微諷之】

○蔡氏錦鯉屏風歌【甲戍暮春客寓都城蔡氏】

吳江雪浪誰剪裁金麟躍云屏開騰空欲去仍徘徊照映華屋生光輝長安一夕動春雷滄溟咫尺風雨來神遊呼吸橫九垓砥柱龍門焉在哉君不見竹花不實雛鳳饑萬里靑冥向垂翅又不見麒麟不遭走平地溪壑潛鱗爾何異會看枯稿生春色霖雨乾坤此其際麟也爲靈信不孤鳳兮何必歌憔悴我昔夢遊天母池風伯上脇云師馳須臾一髯奮迅起奔雷走電驚絕奇當前鯨鮪俱滅沒獨有赤鯉相追隨恍然云外見頭角神物變化安可知髙坡主人我知巳爬抉六書窮古始十年待詔遲金馬一日承恩拜天子錦屏酌我君超舞萬事升沈有如此波濤落眼猶夢中塵埃擾擾胡爲爾

○奉寄神木使者伍正郎思謹因懷王內翰宜學鐂給諫持羙三同年兼呈張環二太尹二十二韻

煌煌象魏當天開式昭九土瞻崔嵬詔書忽下緣罪已【正徳九年正月旣望乾淸坤寧二宮災因大赦】兩宮一夕隨煙埃我時挾策方載塗仰天無階空悌漼邇歸把釣南塘曲側聞播詔重棆材帝曰中丞劉綜理表選從事三傑魁壯夫有懷尙感遇況子磊落之奇才世傳忠缽由天肆漕梁榷河頻挽推【嘗分司呂梁繼榷船浙右】卽看茂著還此行巴山硉矹巴江回異材落落阻且深混沌未鑿誰栽培鬼神震蕩禁不得斬伐白晝殷風雷尺寸苟足公家選萬牛敢惜肩領摧日昨得書蒲縣長道星軺寄嶽城隈棘棲者羨荷二庇一顧增重寧十瑰湖波翻空動遐思溝斷豈適俊無媒髙樓春興凡幾首花前月下同渠來宜學上疏猶嶺表【九年諫上貶南驛丞】持羙出按淪刼灰【回按事嶺南得疾卒幹家】世事浮雲勿復道江湖且自傾金罍乃知賤士無醜好羽毛累揃矜摧頹敢期竣事薦明陟禮數不隔容追陪快覩明堂復舊觀還令四隩歸春臺天人之際匪容易剝極而復理可推湘流安事弔屈賈更教曳尾隨黃能

○六英歌

至人煉金液拂拭瑤臺居靑鳥不煩使六英遊自如爲問六英遊六英不可攀洪濤倒海浮雪山隱約仙人之華館兮日月照耀乎其間左拂沈香亭右瞰�壺島五嶽誇洞天恍焉覺卑小請看桃李蒙春熙晴霞散入仙源曉仙源踣窅世莫窮雲水迢遙重復重綺牎朱戶映深竹曲檻回廊蔭古松有時雲中隱隱望花光云是六英之仙子搖佩蓮渚傍行隨雙白鶴坐對紫鴛鴦纖手弄柔翰繁弦響淸啇南山願祝君王壽千秋長此進霞觴進霞觴奠邦域昔日嘗聞穆天子神駿遊八極後來服食者紛紛竟何益乃知大聖本無爲道本無爲荷天祜尙願英諧恊鳳鳴雨暘時若昭玆土

○石洲歌【爲邑城人作】

聖明濟濟誇多士大藩官寮亦儀度唴君況是英妙人風塵擺脫滄洲趣渝水西來匝鳳池屏障前開孤璧奇得地城南還世居石洲小築偏相宜茅堂掩映隔江水虎瞰瀠洄才數里涼月紛紛下碧溪燻風細細牽芳藟擘開煙霧棹舟入坐愛石潭魚可數穉子忘耕南壠云老翁冥釣西巖雨石洲信羙胡弗居睠顧不足意有餘我醉試爲歌石洲疏夫卻恐畫不如莫笑疏夫畫不如自報國恩將柰渠明月淸風恣往來靑山白雲隨捲舒

○武陵城西隱者歌

葛洪不作勾漏令營丹丹入辰川遊霜崖合沓幾千仞傾柯振石奔洪流雲中遙見赤松子身騎白龍摜龍耳紫衣使者遙致辭招我昆丘飡石髓北江流水武陵春卻向城西訪隱淪曲堤如山醉不醒龐眉奄見秦時人時從猿鶴掉塵迹蘿月分眠澗中石揚帆天漢我欲歸桃源洞口長相憶

○雲莊歌

東湖水落秋向分湖上靑山禦白雲誅茅選勝宋公子蕭灑芙渠出淸泚愛看白雲湖上眠春花秋月自年年人云眞率竟兩忘定誰爲主云爲莊主人朝耕還暮讀白雲只就檐端宿扶搖昨夜拉行雨雲歸汗漫��升無語主人欲問云掉頭管城旣邈鴻蒙愁至理誰將合大和風愆雨伏君謂何安得同君弟與兄共乘膚寸遊太淸旱則與雨潦則止豊亨九土含靈喜雲歸雲歸湖上秋還逢弟勸與兄酬人生舒捲在合意貴富何必曾封侯

○羅太守石齋先生九十壽

石翁不愛二千石乞身眷荷頻增秩九十稱觴千歲同奕奕黃花照秋日蟠桃曉薦琱盤殷東方適從東海還十屋置籌籌幾許翁籌髙只並廬山

○秋林圖爲太常卿春庵賦

仙源杳藐不可卽絕巘丹楓亂雲日據奕何爲三老翁眉宇彷佛曾相識野水微茫度野橋栧杖一翁誰見招襟期揔似厭羈紲神遊物外何逍遙淸卿故自玄都客出有入無無不得石邊柯爛知幾年壺裏烏飛爰數刻有時屍觧示家人竹杖空遺葛陂側披圖卻笑安劉者失腳炎塵永相隔

○啇霖捲爲淮陰陳民望賦奉例揮使

蜀相隆中昔未遇管樂自比人爭嗤乘時不觧致眞主掀揭風雲郍得知許身稷契者誰子凍餓作詩愁欲死泥沙龍臥亦已多會際安知不如此君不見漢時卜庶長君不見秦時張主翁椎埋折拉齒國士一揮百萬稱世雄淮陰有羙況年少冠玊未可輕嘲咲歲旱竊慕啇家霖橫目何人許同調廟堂正爾咨吁謨耕莘釣渭庸非夫儻馳精爽見物色忍使蒼生望眼枯

○夢熊捲爲云夢秦參軍題

秦君倜倘士幾別經華春幼艾擁燕姬弄珠詫徐麟握手要新辭謂予言不誣靈蛇忽入夢熊兆翻啟符造化信幽渺古詩亦朦朧眼前事莫測至理誰能窮春雷剨地破云夢他日君看蛇作龍

○壽諼爲辰州李貢士民望作

萱艸樹北堂謂能忘遠憂如何念慈母不置天西頭楚山髙髙楚水長西風晨夕鴈南翔帛書不事慰修阻忘憂願祝壽且康他日拜官來故里門戶光生母喜心九溪會變作春酒白髮靑袍放歌起何如更向天涯咨陟山�巳

○春暉樓爲州背章善楷賦

西登蒙峯頂南望瑤岑足華屋夾道周飛甍蔽城曲誰樓揭春暉光景常在目匪物情乃遷於此見君獨至徳擬春暉明晦豈常好君之心兮只如三春之寸艸春暉不盡春艸長永言懷之以終老

○竹亭歌和復汪二守

晴旭朝生東海堧穿我竹亭才數椽主人曉起冠履淸異境不謝論壺天明珠萬斛忽照眼赤城玄圃凝朝煙山精潛形鬼��遁迹郊麟岐鳳紛吾前使君訪卜昔何許翠華南巡知幾年成嘉兩地足甘雨蒼梧重理南燻弦行亭何幸蒙傾蓋再拜二子觀折旋是日江風蕩煩暑天淸雨散雲孤騫回視吾亭何有金石琳瑯之可傳觥籌交錯歌詠言還古人取適今胡不然噫吁嘻禹顏憂樂奚後先不如飲竹亭酒付窮達於彼蒼豈不聞禦杯樂聖稱世賢

○壽陳通府乃翁﹝並序﹞

陳侯判臨幾五載�摻不渝膏澤�深大翁屇八袠不得歸慶代郡民作雲山謠祝之以抒其懷云

云之出本在山山云相就兩歡顏龍之從十載間海上山靑雲未還云遙祝山壽千古山亦祝雲雨下土云旣爲我民沾濡我不能爲山歌舞雲山適適各有爲請聞忭祝讙如雷讙如雷共祝云根亙千古鎭爲九夏蒼生培

○南山謠贈陳大尹考績還壽昌

南山有池漑田山下須用機何如陳侯澤膏雨徐徐民不知南山有龍歲旱必禱而潛通何如陳侯澤甘澍隨車年載豊佃豊兮時和五穀穰穰兮被山阿我不矦違兮侯如我何吁嗟侯兮惠我實深陟明而去兮誰嗣侯音上帝憫遺兮侯假復臨侯不可假兮蔽芾棠陰

○友栢行爲吳肇榮乃翁賦【癸酉】

我聞淸溪溪上之老翁軒然鶴立羣雞中灌園不厭藜藿飽媚世恥爲桃李容眼中之子何足與尙友古栢窺鴻蒙當筵烱烱開靑鏡柱杖瑟瑟含秋風問之定交來寒暑凡幾易君節諒不移我心固匪石浮沈世態良足珍此意蕭條竟誰識一朝物是人已非慘淡空餘雛鳳棲月明繞樹將何依復恐風雷一夕隨龍變化不可測短歌聊爲歌淸溪

○買菊嘆

世人有錢剩沽酒笑我無錢還置菊酒酣適意𨿽一時菊在時堪弄寒馥豈知根株一拔不可回坐使莖葉日瘁令心哀唴渠本是東籬伴何緣開傍黃金臺君不見牡丹花東風一夜生錦葩沈香詞客經品題芳聲羙譽流天涯又不見靑菊蕋世人有眼郍識女不如還汝東籬下老與葛巾作賓主

○酷暑戲贈逆旅主人

長安毒熱何苦難大叫發彺頻倚欄兩手舒徐緩不支兩腳�木仍疼酸火輪當街日正午竄身欲避無處所仰瞻松栢皆垂頭回望菑畬半燋土束帶更趍幕府辰歸來驢背塵滿巾寸腸可截郍更知慰藉翻慚賢主人有時對食不得噎朝妨蠅蚋莫足蠍前者被螫左中指談虎至今心尙熱鷦鷯一枝願巳越鵾鵬九萬固不屑百千賦分有大小身外之名何足說與君相對且銜杯掃除大廈當奇才須臾就醉我亦睡聽我鼻息如吼雷

○雙喜圖﹝並序﹞

雙溪潘子予同庚而契厚者由給事出宰西川己卯予過辰得重拜大翁適令弟希周將赴省試爲之賦比

山人懶上大鵬背十載辰遊空故情雙溪給事今出宰見乃令弟如見兄名家才雋負年少筞馬況當蟾窟行披圖誰爲寫雙喜彷佛玉樹相和鳴鵲聲和鳴阿翁喜慶門積慶良有以大郎待詔金馬將小郎桂折秋風擬物類由來得气先造化於人何彼此不問塡河事渺茫亦知化石尋常理蹭蹬風雲卻憶渠霜毛未遂淩紫虛汝鵲西川不憚遠雙溪爲問意何如

○送萬以情提舉廣州市舶【名振聲二十四韻】

眞人垂衣纘禹迹聲教所至無疆場日南通道有萬國誇海獻見紛重譯唐初兼領發運使提舉後來始專席郎將禦史豈不貴每以盤詰樹淸白法存仁恕祛苛謹精粗什一無過索卉裳貝服生歡喜舶浪艎云蔽潮汐應知至徳在柔遠厚往薄來非所惜賓貢源源民力寬公私貨委如山積卻觀萬君臒且淸職太司市廣內行君才射策宜第一九門折翼驚垂成傳家科第本故物慱局勝負何重輕六曹首幕直可取不然守州專且榮奔趨煩劇總不樂晚擬此官聊可情邇聞邊海頗失馭番舶回遠盜縱橫啇賈蕭疏貨賄微市司盤驗存虛名君言如此更所喜是關大運吾誰矜亦知變通偶然爾肯雜泥滓混淸泚閒騎瘦馬追宴遊或拉寒生討文史官暇卻妨塵委侵代庖越祝須得已殊俗皂白從少分遠道曲直郍曾理髙賢裕養待時需大器終當廟堂使老我倅韶驚昔年督兵戰賊猶夢裏連營禆將忘阿誰淺中挾忌謗不止祝君切愼從徵役未厭蒭蕘知巳

○送趙充甫赴揚州別駕

吾黨趙君有充甫器碩才宏動云古尙書公子靑雲士齷齪庸流誰比數義竊通家余忝同感今懷舊憂思衝朅來別我官廣陵樓船輿馬俱怱怱都亭結駟艷杯酒瓊瑤擬贈余安有不厭蒭蕘可試呈郡倅分職統於守竭誠分內萬無尢分外喜爲須掣肘鉛鎌鉤鈍各有時代庖或反傷其手趙君趙君名愈彰卻笑狂夫眞老狂十載弟同官更遠三年同兄典太常情親恨不照肝膽豈謂險阻能兼嘗羊腸折阪老驥足天衢九首看騰驤【充甫尊公尙書家嚴同榜進士令兄時甫予同官太常兩世通】家故云

○荻州爲盧醫士秋白題

荻花秋淨夜如洗江月近人天在水漁舟三弄�浦�哀鴻迸落瀟湘沚此中此景誰觧���忘言失問蘆洲子賣藥歸來籍虎眠金光一道汀前起

○呈揚憲副易之時奉撽從討田賊駐兵武緣

人中有驥無與俱風格嶷然凡馬殊騰驤云漢生超忽回視���滓徒嗟吁紛紛霜臺肅具瞻選玆文武疇克兼不逢盤錯別利器靑萍何謝鉛刀銛南徵孰是擾天紀譚笑千軍隨指使邕流倒捲昆侖摧幾日收勛報天子屬士空慚裏閈同推誠略分恩過蒙夷門虛左豈足慕願扳鴻翮追長風

○三君子行【鰲峯錢司訓邵武王��山鄧司訓涇縣三峯吳掌教荊門】

縕袍在眾吾不恥鰲峯特立有如此衣冠奕葉趾前羙作人閩郡由玆始玉��山對酒髙談起少年豪气今猶是前人峨豸照都市涇縣重看樹桃李三峯一試魁多士壯志髫齡簿剌史荊門捧檄爲親喜遠範蘇湖尙誰擬誅茒縛屋穎江水老狂自分長巳矣班行濫列適然爾何幸尙友三君子騎驢過我室更邇傾倒花前能復幾去住加飡各珍重明日懷人千萬里

○雙鳳行贈謝黃門得告省親【君先宰諭令兄秋官時巳家食】

嗟哉吾臨昔有猛虎當路隅過客傳聞猶色殊於是仁侯初下車未可拔劍增長吁矢心惠愛罔或渝積久暴悍須感孚瘡痍適荷二天庇枯稿旋蒙甘澍濡公交車促召挽莫畱首列諫諍承明廬封章無俟求言入正气郍囙末俗趨聖人垂衣本無事所望至理躋唐虞恩讎快意孰爲此訐直取名何有與言官自昔重臺鼎言行道行同一區曷爲微恙承優詔秋風蹔許還都瀘手書數枉索贈言固讓不肯容老夫苦吟正自牽時好彺直終當恕叟迂蜀西舊學存家範世羙可能專二蘇壽萱堂上呈萊彩玉樹風前徵交於巴山秀倚連枝並瑣闥直排雙鳳俱班行老我誰比數突兀燕云輸壯圖

○題扇贈華山趙揮使抩

庶長聲華動炎漢紈扇新裁素揮翰玊骨瓏璁气淸徹金花照映光淩亂明月才看生海隅涼颸颯颯透輕裾四邊幸乃烽塵少願爲炎威一掃除

○和孫鷺沙太守

秋風簫瑟秋夜漫蘭菊墉髙霜未殘主人醑我靑樓端發興謬托知音難然膏不盡永夕歡罷琴照月倚增嘆我亦春山薪桂標擬報尊前殊玊盤

穎江澷稿卷之一

●穎江澷稿卷之二

詩﹝二﹞

七言律詩﹝一﹞

◆七言律詩﹝一﹞

穎江澷稿卷之二

雲山人遺紅梅詩以畣之

贈於邑慱之髙淳用韻

送趙揮使還錫山

畣友人雨中寫懷

次韻潘雲巢見示思親佳什

夢後有作

病中哭塗侍禦賓賢

送錢司訓

遣懷

送上捨孫氏叔侄還鎭江

至後寫懷和復友人

奉酬稽勛呂思泉寫懷喜雪二首

春日遊西山呈諸友二律

壽楊母七十

潞河舟中奉酬庵閣老南洲正郎曁諸故舊三首次韻

舟阻開河用陳參將韻

舟居酬楊大和別駕自秋官左遷

焦山

和畣平泉﹝辛未下第南還舟過楊村孫大史寫詩道舊﹞

舟中漫興次韻荊州李時賓

月溪

移橘﹝久爲林木所蔽壬申讀書艸堂始獲移植﹞

客至

酬楚蒙侍禦見寄花晨風雨遊南溪佳什

後四日雨晴再遊倒用前韻

艸堂春日

送方同府罷官歸歙﹝名思潤﹞

送遠

玊山書院﹝謝判運敏徳所建﹞

讀書臺

廣濟城樓宴集追和云田憲副韻呈熊府尊時筠冦初平扳築方就

發彭城畱贈施逸人﹝載道﹞

得孫大行書貺口號致謝介師閣老嘗許表先祖知縣墓舊同門下兼致懇懷

二月二日余至南岡幹鵲遂定巢小杉佃者云渠自壬申讀書巢後比今復來因紀此詩

小水傅尙三昆季見尋

代諸弟作

嚴介溪約遊山中雨阻書來怏悵用韻一律

暮春宿金城蘭若﹝乙亥﹞

薔薇﹝乙亥讀書南岡﹞

海橊﹝乙亥﹞

和畣友人﹝乙亥﹞

東谷敖少參由湖藩奉表入京辱贈以詩奉答一首

楚蒙侍禦新植牡丹寄示催賞佳作依韻奉酬

小圃對花有懷楚蒙用韻一首

送奚二守應朝北上

送王古愚提舉海北﹝丁丑寓京邸﹞

送裴上捨賫訃還鄕省

酬友人述懷兼呈嚴介溪陸江東二大史

嚴陸二太史教試中書疊韻戲柬一首

付錄二首

送靈官還合皁山

代送前人

秋霖

李太監新樓宴會代髙僉憲嘗與同差

飲侯北湖職方同王少參廷舉聯句

飲罷獨呈北湖

倚韻贈劉憲副梅國

贈別劉憲副

贈別王揮使世祿

周主政宗化理刑漕臺其同年夏分司松泉由吏部左遷適同署淮浦周示夏作和酬一首

奉和鍾石太史見示重五佳作﹝戊寅寓南昌﹞

箠峯

燕李明府宅時遣二子還蜀慶乃翁壽遙致此詩

戊寅八月送弟銑受室於筍峯憲長伍宋諸壻會於前溪裏第菊節壽辰予以事先別敬賦此章

見南書堂

客南昌雨中讀故人賞菊之什

荷峯爲錢姑夫題

巳卯元日大雪曉起候老父瞻闕拜慶有感二律

人日雨中疊前韻奉酬宗黨諸耆宿

竹泉捲

宿分宜嚴太史石屏新榻﹝太史使桂林初回余往辰州畱二日﹞

宣風公館適遇萍鄕兪楊二邑慱同宿爲余沽酒次璧間韻﹝兪名章崇徳人楊名濟長沙人﹞

將至長沙預柬謝亨二明府兄

宿亨二明府一室蕭然喜而賦此且慰公懷云

宿淸浪望壼頭山謾題二首

龍興寺次陽明璧上韻與羅上人

伏波廟

傳子乞詩壽令嶽鵠山黃翁號湖隱

壽蕭母爲訓可

暮秋登百花寺風雨阻歸感激時事偶承靑州聶子見贈奉酬兼似梅庵長老

別駕行春卷﹝陜西張公由南城兵馬擢嶽州通判政本府乃子爲秋官主事﹞

送陸節推

墨菊爲友人題

仲夏讀書山莊霖潦浹旬

奉和曾憲長瑞鶴詩三首

城南新堂燕集餞送江明府先生

章均秀令堂孺人節壽詩

節婦榮獎詩

冬官張二兄寄示和麥三府棘院之作和畣二首

和羅二守山中累有戒心之作

慶坦翁七十詩

和答西巢友人﹝時北行舟次南昌﹞

下第蒙王大史宜學年兄走筆見慰且云切勿效時人嘆老嗟卑也偶呈二章

舟次阿城次韻王推府

奉和吳太守寄贈老父及錫二詩

送黃伯元宰武義﹝名春卽內翰易之從兄﹞

送唐太和宰醴陵

挽竹逸何翁

遊玊泉莊次韻代

送京友分教開封

送鄧子之建陽

奉和陳石亭內翰九日登鏡光瑞光二閣【在北京北門外】

題扇【贈華山趙揮使柟】

次韻贈雲泉處士

○雲山人遺紅梅詩以畣之

山人許我寄紅梅雪裏移根帶蕋來顏色未論誇北客陽和先許到南荄日勞漢圃頻頻灌月滿羅浮細細開澷向功成浪題品不知多少費滋培

平生浪只數江梅此種眞疑天上來直與尋常觀蓓蕾莫將容易究根荄趣逢知已詩偏好色入醉眸懷便開端爲山人拜嘉賜此根還與我深培

○贈於邑慱之髙淳用韻

日月當空兩鏡懸讀書誰敢議前賢混茫太極元無畫擿埴遺經始有箋勺水化分天仗遠片雲閒寄野湖邊淩虛我欲追尋去瘦鶴逢秋不受鞭

○送趙揮使還錫山

故人相見未籨容又報東歸訝轉蓬瞥眼鶯花三月過隔窓風雨幾宵同英姿吳下知誰健膏澤天邊喜獨蒙預訂明年此時節便帆還許對郫筒

○畣友人雨中寫懷

客中無計禦愁生直把詩酒當堅城窓前蝶夢花枝午枕上鳩鳴屋角晴紅杏緣楊行處有蒙山穎水別來情接輿似也知儂意時對彺歌作楚聲

○次韻潘雲巢見示思親佳什

在山泉亦出山泉看到源頭卻混然峭厲每妨圭角露磨礱只合世機圓從知北首甘芹日便是南肩負米年蓑笠與君重有約衡廬深處楚云連

○夢後有作

酒市歌樓夜未闌碧雲棲夢繞鄕關關河錯謬來時路星漢參橫別後山隴樹夕陽猶欵欵畫檐疏雨正澘澘何人觧放絲綸手一笑鳬鷖共往還

○病中哭塗侍禦賓賢

生也男兒死亦奇丈夫何事蓋棺遲側身未必乾坤隘掩目空疑日月私十畝稔余慈母計百年心苦逐臣知悠悠海嶽賓鴻遠泣灑秋風艸木悲

身在危羅事可知病魂猶自彊支持半生肝肺披慚我一死棺衾計屬誰洛下有輪空激烈席前無路更委蛇西風落日垂楊恨霜結官河旅襯遲

○送錢司訓

天馬西來气絕倫飛騰誰是眼中人伯樂未逢成白首巫咸欲問遠蒼旻漆園道在官何忝泗水源深化有神夢入霜天迫離思典衣聊與話交親

○遣懷

中秋節過又重陽靜里人看歲月忙啼鴂風前悲�木歸鴻天外度微霜病狂不療三年艾心願空餘一瓣香但得身康無事日分投書劍老農桑

○送上捨孫氏叔侄還鎭江

國計憂勞俯聖躬南冠重許拜恩同名家蘭玉枝枝秀漲海鯤鯨處處通燕水盍簮懷勝迹泰山回首揖髙風蜚英繼武皆餘事肯向江湖嘆轉蓬【初下詔例止行北方省府後一月始詔通行南方】

霜落寒城聽曉鍾客帆無計又江東風花不作飄零態春色還看點綴同禦史直聲光漢冊賢良曲學愧轅公若將途徑分涇渭末路何人令始終

○至後寫懷和復友人

塵思羈懷謾不禁相逢快聽詫雲林眼中岫色開吳畫耳畔泉聲瀉惠琴寂歷輕寒生薄暝迢遙飛棟下髙陰陽來幾日還如昨試問庖犧會此心【先曰小集因公甫諸君勝詑吳中虎丘惠山之盛】

○奉酬稽勛呂思泉寫懷喜雪二首

仙郎天上訪春來文藻偏承景運催大液鏡中行度馬上林花底坐傾杯寒霾九土依稀盡瑞靄千門次第開何似傷秋悲宋玉令人重憶楚蘭臺

瑞雪淩晨鴉亂飛支牀猶自偃荊扉四千里外他鄕客三十年來此布衣地逼瑤臺淸不寐劍埋塵土欲生輝杯光微動閒吟興何似風流在洛畿

○春日遊西山呈諸友二律

城中不觧湖山好一到城西雙眼明水面日光浮寶剎峯頭雲气擁神京石蹬盤回天地老銀河倒掛蜿蜒驚碧桃開處無人見卻有春風管送迎

回首西峯日欲曛主人畱欵尙殷勤靑袍白馬誰家子急筦嬌絲到處聞雨過園林沾宿潤風生殿閣散餘芬相酬只謾拚沈醉眼底繁華幾故墳

○壽楊母七十

壽鄕深處絕纖塵羅綺演紛拜舞辰達曙婺華遙燭戶應期桃實倍生春千秋黃鵠歌罙烈奕葉螽斯詠較眞種橘許償蘇子願可能無地接芳鄰

○潞河舟中奉酬庵閣老南洲正郎曁諸故舊三首次韻

空江遙夜引磁巵忽憶西堂觴別時寂歷檐花鶯睡合交加庭樹月來遲講筵誤列通家胤行捲榮畱學士詩敢倚疏庸濫甄拔還應吐握要周知﹝奉酬介庵﹞

江海嘗聞小一巵乾坤須信有窮時古人不必論成敗世路何能較疾遲卻笑俚生多識字亦知夫子�工詩何如並付滄州去明月淸風兩不知﹝奉酬南洲﹞

傾倒陽關雙玉巵不勝臨上小舟時雲山萬壑烏飛盡風雨半江人睡遲世濟嵇康非傲吏天窮梅薄可緣詩秪應待得丹成去鶴背猶能謝故知﹝奉酬諸故人﹞

○舟阻開河用陳參將韻

秋曹談論劇懸河庾嶺南遷意若何路比長沙應更遠俸辭西監卻還多且看文字能驅鱷未許衣纓羨制荷仰止昌黎舊祠屋摩碑三諷荔丹歌【人和居官才五月以浮躁得貶】

○舟居酬楊大和別駕自秋官左遷

離顏漸喜破官河郍問潮陽路幾何寶劍動隨妖气遁屏車遠載月明多海田入夏先收稻粵水淩秋不敗荷聖主若爲無意在要將芒刃試朝歌

○焦山

海風吹浪蹴天來一柱中流屹壯哉吳楚颿檣雲際沒齊梁臺殿雨中開山根老鶴遺銘在洞口徵君幾歲回試假長虹駕溟渤亦將從此訪蓬萊

○和畣平泉【辛未下第南還舟過楊村孫大史寫詩道舊】

岡梧回首拂云齊取次鸞鳳不待棲索莫晚勞仙侶問夷猶春謝玉人攜煙波浩渺家何在堤樹沿洄望欲迷�是相逢又相別滿颿風雨下前溪

春雨江頭春艸齊幽禽相對憶雲棲花開別院猶堪賞酒熟前村可待攜且喜荷衣塵外捲漫教色綫日中迷豪來不盡東山興還上漁舟過小溪

○舟中漫興次韻荊州李時賓

詩骨緣君苦思何靑銅乞取未降魔燕山畏落荊人眼白雪空慚郢士歌狂對客應彊半減飲傷春可十分多上林花鳥從無賴誤惹遊塵點故阿

○月溪

山風吹月月初上山月墮溪溪更淸溪淸月白無人會春去秋來只自明光涵具闕遊龍狎斜映珠林宿羽驚異境無多出塵世卻宜塵世不知名

○移橘【久爲林木所蔽壬申讀書艸堂始獲移植】

庭前金橘移來晚苦竹新松澷剌天雨露不教遮更得蠨絲從此罥何緣花開玉粒羣芳淨霜落筠籠萬顆圓自愛淸酸嘗未敢可堪馳獻思悠然

○客至

四十無聞一腐儒謾勞衝雪扣巖居長貧不計盤飱乏多病仍堪酒戒除世事乾坤聊爾耳功程日月笑居諸可應得暇還來此閒聽山泉漱石渠

○酬楚蒙侍禦見寄花晨風雨遊南溪佳什

三春好日幾晴幹不遣風花一片殘擁樹山雲長帶雨捲簾江閣尙畱寒繁枝照眼知誰共尊酒多情且自寬莫更題詩寄相憶恐增懷抱在東闌

出郭深杯不住幹忍教春色望中殘江花欲喚山花發杜雨其如臘雨寒虎瞰西連銅柱險鳳池東注海門寬追遊幾許陪疏放乘興還應此未闌

○後四日雨晴再遊倒用前韻

縱步溪南春向闌軟風聊試褋袍寬新銓花譜饒爭長夙訂鷗盟蹔許寒垣竹別來無使到江梅折後有枝殘髙情遠媿同心侶佳句新傳墨未漧

江城春色渺無闌來往憑將萬慮寬嵐气半含山雨潤日光輕拂水花寒釣竿欲釋佳人手奕石休驚午夢殘何日玉騘還載客穎江曾惜障泥幹【穎江予所居江名】

○艸堂春日

問柳尋花興轉遲焚香掃地亦何爲春風破屋吾將領曉月孤桐他自知醉引南山供笑語臥便穎水卽藩籬狂夫詎有雲龍思淸夢依然識彩眉【艸堂在捨南一里穎水出其中雨集溪漲經旬莫渡由是塵迹罕到而林景淸絕余自移居甚爲安適夢寐亦時覺超然有非思致所及因有是作】

○送方同府罷官歸歙【名思潤】

章江東下蔚如藍客散離亭酒正酣世事升沈寧有定古人心迹但無慚溫泉密邇纓堪濯靈洞霏微藥可探漫道隱君歸思逸此禪還著海鷗參

○送遠

世路欹危重可吁菜衣嗟復問正艫風波歲晚憐江淨鴻鴈寒深聽雨呼年少直看探虎穴技成翻笑學龍屠全貞亦有蓬仙訣錦水丹砂許寄無

○玊山書院【謝判運敏徳所建】

主人期我玊山來我到玊山君未回艸閣春深虛蠹簡石壇云淨見蓬萊閒尋偶鹿穿林僻誤觸潛虯起澗隈欲寫新詩巖半去風雷超忽怪相催

○讀書臺【在淦縣東相傳陶侃讀書於此有惜陰亭洗墨池是作用陳憲副韻朱正郎索和癸酉初夏八日】

塵編千載定誰開江左衣冠尙此臺石上松陰虛白日池邊鳥迹認蒼苔豈無髙士談玄在亦有羣公仗節來負笈獨堪人巳遠春風依舊沐蒿萊

○廣濟城樓宴集追和云田憲副韻呈熊府尊時筠冦初平扳築方就

時危城守繕於年童子能歌郡伯賢累石層臺云漢出濱江飛檻鳳洲連委蛇退食開尊暇徙倚晴空放睫便反側自堪淸淨理淮陽幾許借髙眠

賊埶筠山火始然風塵腹裏亦諸邊王師幸忽收殘孽使節遙臨感去年此日臺隍勞扞屏他時氛祲淨江天卜居有約還兼倚生計無勞問郭田【壬申夏王師會臨江而侯適下車是冬饒撫筠州賊巢俱破明年癸酉夏郡城亦成】

○發彭城畱贈施逸人【載道】

冰雪方春自此去鶯花歷夏始南歸故人相見但靑眼客子謾吟還舊衣懸水一川朝代易靑山四合霸圖非張公鶴處今誰寄倚棹何緣傍息機

○得孫大行書貺口號致謝介師閣老嘗許表先祖知縣墓舊同門下兼致懇懷

斷鴻疏雨滯茅堂忽道書來自帝鄕老父弱兒兼致問彩毫云葉並能將山深病我疏狂久朝退憐君應接忙尙倚皇華速臺制敢忘千古照南岡【南�祖壠也】

○二月二日余至南岡幹鵲遂定巢小杉佃者云渠自壬申讀書巢後比今復來因紀此詩

春風攜步上南岡剌眼杉松隔歲長暫止鵲疑憐舊圭重移巢故傍西堂喧啁屋瓦千渠事狼籍書堆爲底忙可是山捿猶未穩曾沾雨露向朝陽

○小水傅尙三昆季見尋

暫擬移居傍老農那知此地有過逢半牀舊史三間屋十畝荒畦一徑松池艸靑蛙鳴夜雨野花黃蝶領春風主人何有供淸賞聊對南山興不窮

○代諸弟作

鳳岡西望接盤龍十里峯回有路通春入艸堂人自好袂聯香徑客初逢侵眸餅出松花細到口杯忘竹葉濃池上別君今幾日垂楊不斷舞東風

淸晨閒撫蒼松立嵐气氤氳宿雨收小苑忽逢佳客話好春能共野人遊鶯歌燕舞還他適白李紅桃可自由不禁年光競流水漫分髙興入賡酬

○嚴介溪約遊山中雨阻書來怏悵用韻一律

僻地春來較每遲敢緣回轍訪幽奇雨通石澗流爭合日上簾花影迸垂豈有舊醅謀拙婦也鋤荒徑領癡兒不愁無力酬佳景況喜鈐岡健洗詩【鈐岡介溪並大史別號去秋有詩寄余及春三易其稿故�】

○暮春宿金城蘭若【乙亥】

穎江東來棹小舟仙女臺畔恣春遊古殿頑陰生晝寂荒城斜日帶津流齊心未覺僧同住茶話何妨客再畱卽依南斗西回首杳杳一燈天際頭

○薔薇【乙亥讀書南岡】

山半薔薇夏始開開遲蜂蝶不知來動搖也自東風力懶慢憑他細雨催未擬凝妝臨野屋忽驚攢火照書堆病餘且得從渠醉藥褁何妨遠酒杯

○海橊【乙亥】

種藥林園興未涯薔薇開後海橊花紅香帶露■﹝彳星﹞唇濕翠蕚含風玊軫斜路子莫教輕折取山靈應爲惜妍葉未妨近���侵籬槿且喜新條讓木瓜

○和畣友人【乙亥】

此去湖頭才幾程芙蕖剩想掇芳馨繞堤禾黍桔禾�臯足隔水人家煙樹靑燕翅風輕雛欲試馬蹄云暖客初經勞勞塵事空追憶天際孤峯一艸亭

攫虎材微不自程朅來埛外酌幽馨小山坐見生秋色大藥誰能駐鬂靑客有可人期看竹家無一事謾談經因君剩愛春湖色欲買漁舟系短亭

○東谷敖少參由湖藩奉表入京辱贈以詩奉答一首

天涯集聚莫辭頻遠客曾傷獨夜神酒醒石欄初落月病淹詩艸澷生塵彤廷忽奉聯珂喜方嶽攸同拜表晨白首丹心容未罄石龍金鳳早知津

○楚蒙侍禦新植牡丹寄示催賞佳作依韻奉酬

綘霞淩曉散晴風大化潛窺妙物功驄馬招邀宜觧賞彩鸞夭冶爲誰工迎人乍喜開新朵遶砌旋驚拾斷紅我亦念花勞夢寐花應知我惜飄蓬

淸尊幾日泛瑤枝浩態分明對此詩迸淚似牽違約恨含情重有來年期華堂客散心誰折紫蓓云連手自移郍更封培徧幽谷一時同賞不教遲

○小圃對花有懷楚蒙用韻一首

酒滿罌盆花滿枝洗妝閒復洗吾詩繁華不管年華去野客翻爲貴客期豪興幾番幽賞愜芳心若��固世人知題緘並揃花頭寄婉轉霜刀欲下遲

○送奚二守應朝北上

覲舟莫挽曉將發江漲忽驚秋雨餘心逐斷雲依北斗帆衝��正鴈度匡廬花明玊殿搖蒼佩日照鸞輿降紫虛彊欲因君一輸寫食芹無笑野人疏

○送王古愚提舉海北【丁丑寓京邸】

參軍兩地驅馳徧鹽鐵中年寵辱輕山海總知明主使燕鴻無柰故人情倉曹盆卒無勞計裕國寬啇自有程未倚淸江營舊業還瞻紫極傍東瀛

○送裴上捨賫訃還鄕省

少年文藻說京華底事辭家便憶家莫以儒巾卑節使也勞王事問星槎三江曉雨迷歸楫五夜東風聽落花最是送君還客邸莫云翅首半天涯

○酬友人述懷兼呈嚴介溪陸江東二大史

試書閒聽玉堂謀一念旋驚百念休時好我能供算子晚成郍復問龍頭追陪黃閣豈不羙坐食大官何所求向夕春潮帶雨急操舟��全勝弄漁舟

○嚴陸二太史教試中書疊韻戲柬一首

出處年來不觧謀風塵歲晏可能休謾誇妙舞當紅袖曾愧知心是白頭閉戶尋詩春自逸倚門彈鋏晚何求移書適問瀛東佀幾日平津好泛舟

○付錄二首

風格符家孫仲謀十年鐵硯未全休庾山詞賦多秋興賈誼科名空黑頭五色日華從昔誤千金駿骨有時求重來只隔梅花信勸子西風理去舟

陸太史

桂玊誰當爲子謀髙吟獨夜不能休行藏是處皆吾道新故從渠有白頭碧海長鯨元日掣空山鳴鳥欲何求城南艸樹春無賴安得沙邊共小舟

嚴太史

○送靈官還合皁山

靈官秋曉望名山天上恩波逐棹還福地萬年祈聖壽云裳幾日簉仙斑朝元紫气中霄接出洞淸溪下界環欲觧儒衣從問道葛師能爲啟玄關

○代送前人

羽客吾鄕�道林欣逢天上話開襟拜官又自分今雨采藥還看傍故岑瑤艸春回丹井綠靈巖秋鎖碧雲深何時福地重能到石掃梅花聽皷琴【古迹有梅花石】

○秋霖

伏雨燕山潦正昌羈棲猶在水雲鄕庭花寂歷驚秋色遠信依稀滯鴈行沈稼幾家耕有望泥途一鶚病何妨不眠夜起燒燈坐霹靂時聞啟上方【久雨得震雷乃霽故爲之喜】

○李太監新樓宴會代髙僉憲嘗與同差

京秋積雨快新晴近侍髙樓幾日成屬目河山千古壯憑闌風月四時淸云囟雪檻開筵好玊斚金盤照座明不媿漢庭老從事白頭登賦後羣英

○飲侯北湖職方同王少參廷舉聯句

論心尊酒十年前【侯】不盡髙懷更此筵藩伯濫陪吾豈敢【符】文星傍照我何緣燈花細細開還燼【王】漏箭迢迢坐復傳�是浮蹤頻聚散【侯】未辭沈醉竟忘眠【符】

○飲罷獨呈北湖

月色云容小檻前幽懷堪寫使君筵十年奔走風塵隔此日根�雨露偏郎署才名司馬著長官淸節縣人傳綈袍猶記連牀夜起舞雞聲亂曉眠【北湖原宰無錫】

○倚韻贈劉憲副梅國

緘書曾憶浣溪頭錦水西風候鴈秋地勝蠶叢開國遠山空象魍畏人啾文翁學在風流邁司馬臺荒气誼浮此日相逢重攜手玊河殘漲晚悠悠

○贈別劉憲副

城南芳潤麄浣渴塵遽爾言別情何以堪病中再用艸堂嚴韻奉贈一章遠道微吟亦足見骨肉相與之深而相別之難也

羙人長望天西頭邂逅城南苑樹秋月傍玊樓欣共賞花明春寺阻同遊艸堂風韻還巴國銅柱提封自益州不用路岐揮涕別文章端合贊皇猷

○贈別王揮使世祿

愛子靑年才更別明時奉表黃金臺傳家舊物應生色報國丹心固未灰紫陌衣裘塵不涴靑樓尊俎夜還開回首春明各惆悵相逢何日話重來

○周主政宗化理刑漕臺其同年夏分司松泉由吏部左遷適同署淮浦周示夏作和酬一首

翻飛天北雙鵷侶海國深冬見羽翰榷署�壼瞻吏部漕臺霜月近秋官風雲魚鳥遙生色煙水萍蓬少浹歡彊和新詩空館夜羈愁鄕思兩無端

○奉和鍾石太史見示重五佳作【戊寅寓南昌】

掃迹江門思轉深登臨郍復蹔開襟石頭煙柳弄晴色章浦行雲生野陰佳節偶同人士飲艾符聊並葛巾簪詩家莫厭頻相過牢落還知非寸心

頻水蒙峯也未深一風剛足浣塵襟貪書穉子篝松火抱杖羸翁履桂陰豈有離奇邀物色何須骨�元髒薄朝簪浮蹤且置年時話肯信渾忘競獵心【育之嘗謔予累試不偶聊用觧嘲】

○箠峯

玉勒金鞍白面郎桃芯峯下說仙鄕峯頭錦樹燻羅綺臺上瓊蕭綰鳳凰蓮燭夜酣疑對語孔屏春暖正生香從知妙得宜人理不負天家雨露瀼

○燕李明府宅時遣二子還蜀慶乃翁壽遙致此詩

欣逢茂宰禦杯日恰是仙翁屆壽辰章水倒傾三百甕岷山遙祝一千春牛刀細割餘霜刃鄕味頻緘出紫鱗兩兩南鴻又西去平安時問錦江濱

○戊寅八月送弟銑受室於筍峯憲長伍宋諸壻會於前溪裏第菊節壽辰予以事先別敬賦此章

丈人才碩古人看翻爲明時愛惜難豸歷秋山澄月霽舟橫春雨釀溪寒文章世濟蘭階羙晝錦筵開菊露團珍重百年才六年乘鸞有客醉先拚

○見南書堂

舍人縳屋水南鄒何似柴桑舊裏門酒熟隔籬呼野老吟余埽葉臥松根飱英自可撐腸腹種竹還看長子孫誰向紏紛談吏隱巳將幽意屬琴尊

○客南昌雨中讀故人賞菊之什

楚山牽夢幾回成獨宿孤巖豈近名白社風煙樵唱遠黃花籬落暮云平系舟有客吟秋雨插帽何人共晚晴采采卻憐衿褒滿他年渠復話幽情

○荷峯爲錢姑夫題

大家家丈老荷峯爲有新詩寄興濃宅相試看今起鳳東牀猶詫舊乘龍春生別墅供吟釣酒熟鄰家喜過逢忽憶扁舟風雨夢靑山此日任搘笻

○巳卯元日大雪曉起候老父瞻闕拜慶有感二律

入曉菜衣雪未寒物華欣與歲更端融融春透杯光滿點點花歸勝彩看門戶含輝神壘躍溪山有象玉龍蟠豊亨不用論時事拜舞髙堂且盡歡

曉陪耆逸望彤宸卻憶先皇倍恰神聖澤敢忘前貢士天威猶肅舊藩臣卽傳野菜沙邊雪剩想蒲萄塞外春西苑只今歸獵未在廷遙慶歲華新【是歲駕幸陜西未還】

○人日雨中疊前韻奉酬宗黨諸耆宿

人日重陰挾雨寒詩郵頻仗遣憂端吳歌中曲曾殊調臺閣山林只共看晴旭豈無鳴鳥待昏霾寧有毒蛟蟠可誰吹律終調化默覩熙熙四海歡

不惜躬耕遠帝宸南來北去幾傷神一觴自濫通閨籍三宅渠憐在野臣俗近魯鄒眞錦裏和髙元白侈陽春會須傳頌詞林滿漫作風花過眼新

○竹泉捲

何處鄰家好弟兄一軒松竹兩陶情松崖索我曾題句竹塢煩君頻寄聲翠筱晴分涼月影碧流春護暖云生爲報惠連應入夢幾回風雨漢江城【竹泉時遊漢江乃兄桂崖爲之索予作】

○宿分宜嚴太史石屏新榻【太史使桂林初回余往辰州畱二日】

太史初開錦石牀晴雲片片繞鈐堂楚山桂水新供玩玄豹文犀駭並藏琴書作伴髙秋爽枕簟宜人九夏涼翻媿徵魂獨無寐月明風靜怯更長

○宣風公館適遇萍鄕兪楊二邑慱同宿爲余沽酒次璧間韻【兪名章崇徳人楊名濟長沙人】

斑斑山雨亂衣痕郍得新詩屬意渾近市轍泥深沒馬傍江雲樹半連鄒幽花掩映春光老宿鷺騫飛野水昏此日逢君不觧飲何勞辭客更招魂

○將至長沙預柬謝亨二明府兄

故人遠作長沙宰道我西遊豈夢思千里綈袍重入楚半生心迹正多岐髯參魁岸終何忝密令風流孰更期明日一尊喬口路洞庭南望足江籬

○宿亨二明府一室蕭然喜而賦此且慰公懷云

潭州一宿謝明府聽說艱難堪涕垂衣麄食澹自非病縣小役煩民莫支��力學向今余未試賢聲當道子須推便令髙步能如此巧宦終身媿所爲

○宿淸浪望壼頭山謾題二首

春江落日倚崔嵬月色猶疑漢將歸萬壑風雲馳號令一川魚鳥避旌微晴霄未必今如昨廟略休論是與非遙奠壼公一杯酒千秋南土仗靈威

連峯磊磈犇壼頭羅列壼公自一丘躡屩巳堪淩絕頂昂頭何事尙孤舟通仙薤老無人采避暑巖荒有鹿遊天與閒身眞浪迹南遊奇勝得重搜

○龍興寺次陽明璧上韻與羅上人

縹緲諸天�上頭塵蹤無礙到還休經春雨洗楞迦淨不夜風翻河漢流借鶴便須尋大酉浮查應未隔滄洲卻憐惠遠能供茗蘚璧新詩取次畱

○伏波廟【淥口有祠新息與神女聯坐予初疑其夫人也徐問之乃知爲遊江五娘而竟莫詳所自獨謂女神非新息之偶不當聯坐因賦二章庶將有別而明之者乎】

湘山■﹝山截﹞嵲湘水頭長林七月疑深秋遊江何處巫陽女食廟此聯新息侯混雜愚民眞可笑等閒名將許同儔登臨此度空多感齷齪憑誰洗俗流

○傳子乞詩壽令嶽鵠山黃翁號湖隱

野屋春風吹白袍仙翁若在醉陶陶衣冠家乘傳雙井弧矢賓筵屇二毛市隱卻輸湖隱辟鵠峯爭與岱峯髙等閒衛子臻詩祝淸潤還看映彩毫

○壽蕭母爲訓可

帨堂佳气曉融融誰似仙家樂事濃黃鵠有情歌百闋白頭無恙見三從當筵歌管年年客繞膝孫曾咲咲容門外適傳籠鶴者靑袍登拜又乘龍

○暮秋登百花寺風雨阻歸感激時事偶承靑州聶子見贈奉酬兼似梅庵長老

百花秋盡彊登臨野樹蕭蕭落不禁天地無情三日雨蒲帆不濟此江深詩懷謝子能髙興法聽生公鮮會音禾�互有盤空雙白鶴戞然時下一長吟

○別駕行春卷【陜西張公由南城兵馬擢嶽州通判政本府乃子爲秋官主事】

新詩滿眼頌張侯桑陌欣傳緩轡遊兵馬獨如司馬逸臨城曾羨嶽城幽卽看播植春深淺不問催科政拙優剩與後賢論世徳臣淸還似阿翁不

○送陸節推

十年江海嘆飛蓬曾是雲間陸士龍文字合���先達薦風流寧避往賢蹤孤城犴狴憐秋月要路勛名易景鍾獨向寒江別搖落鶯花何地話重逢

○墨菊爲友人題

江南秋盡風雨期柔條打折澷紛披墨菊誰家初發��陪籬落半含霜雪姿不矜顏色教人愛那露淸香遣蝶知標格自驚羣品異等閒勾得野夫詩

○仲夏讀書山莊霖潦浹旬

方春苦旱夏苦雨潦水田田生白波枕簟通宵防滿濕柴門一月斷經過溟蒙艸樹紛垂首岑�山禽遂不歌愁自漁人得消息瀕江淹出幾分未【山館去穎江里許水起落時憑漁人問訊】

山云四塞雨不絕田父出門還入門盡地水疑桑海變經旬冥畏日車翻蒼天不憫周餘在北極遙瞻嗣主尊長夏春袍猶未釋艸茅心事欲誰論

○奉和曾憲長瑞鶴詩三首

鑑懸廉訪一塵空生意何妨到羽虫臺沼忽驚雛鸐異朝陽爭覩鳳毛同新詩價長連城璧瑞應期還太古風合與芝亭並傳勝平分秋色老梧桐【憲司東舊有瑞芝亭與今瑞鶴亭相對】

華表歸來志慮空可曾回眼向雞虫風標自合羣仙使胎孕難將百鳥同立傍憲臺嚴候吏聲聞江省濯淸風何時引子丹霄上兩兩和鳴恊舜桐

白鳬朱鴈品皆空除卻鸞凰是此虫會際風雲心自逸摻持霜雪思誰同哺雛不飽腥羴味引領常懷海嶠風淸唳夜中堪起舞碧天明月轉髙桐

○城南新堂燕集餞送江明府先生

西風江渚罷鳴琴報政難畱去客心鄕士何困逢盛餞宰君其敢望重臨�堂尊俎明秋月嘉會衣冠侈上林爲向南云早鴻道春明還許嗣徽音

○章均秀令堂孺人節壽詩

靑袍此日拜生辰且喜城南第宅新慈竹萬竿輸節操江梅一樹倍精神表門自荷君恩重移祿誰兼子職親但願年年有今日不妨蘭茁肅賓姻

○節婦榮獎詩

矢死共姜不二天布裳今巳映華顚候虫徹夜悲寒抒黃鵠淩秋衋斷弦風軌載揚頹俗振徳門重啟後昆賢乘時好著家人傳付入淸朝太史編

○冬官張二兄寄示和麥三府棘院之作和畣二首

東軒詩思渺天涯滕閣開尊興轉賖驥足久淹江右省文星還避府東衙山城備足民安枕棘院功成桂吐花佳句盛傳張水部輝聯珠璧賁山家

茆庵小結穎之涯病眼東山企竚賖懶惰謾嘲楊子宅淸虛差勝長官衙夢回榷署樓前兩憶得蒲陽縣裏花老我何心重相別藍輿衝暑問君家

○和羅二守山中累有戒心之作

威���百粵勝重扄荊犬猶聞夜不驚老去風光眞荏苒朅來時俗厭將迎戒心稍喜囊中淨狎鳥兼忘物外情誰繼汝南耆舊傳付他鄕論十分平【二守名環自還政屏居山中少與人接】

○慶坦翁七十詩【翁劉姓臨城人余自髫齓論文今俱白首故云】

習隱城西見艸堂坦翁徵壽與川長鹿門耆徳容何忝璧水賓筵重有光松菊雅誰論壯節朝衫老我媿行藏懸車可待仍兼倚把酒風鳶看並翔

○和答西巢友人【時北行舟次南昌】

羙人若在隔天涯十載東籬辜負花北渚風雲連棹遠西樓煙月到窓斜半生孤憤應難遣萬死何辭不可加誰念覆盆恢日月聖明饒得話桑麻【西巢爲寧藩累詿省獄】

萍槎無柰此離襟堪聽南冠更楚吟遠樹依依浮浦出澄江脈脈向秋深星河未蝕幹將气塵土空懷壯士金北往南來將底事倚看孤鶴背楓林

逝水都將付鬢絲酒狂那復話當時獨憐豪气千人上消得孤吟萬首詩淡淡江風吹早桂冥冥山雨老秋葵桃源憶得迷津處春信憑誰寄遠思

○下第蒙王大史宜學年兄走筆見慰且云切勿效時人嘆老嗟卑也偶呈二章

捲甲懷慚亦自捫曾勞詞客慰寒溫時平得士須終濟材譾於予豈再論轍鮒謾期忘勺水澗松何分植髙原虛傳老馬諳途徑悔是從前誤出門

別苦庭椿是暮年帶經誰課穎陽田輕裘肥馬元非望白首靑衫不自憐極浦風雲生遠思舊山松鶴識初緣玊人故作傷春問桃李何言付逝川

○舟次阿城次韻王推府

十年從宦各西東北上聯舟幸爾同流浪未嗟雲水伴夢魂巳到蓬萊宮飄蕭暮雪將輕冷點綴春花舒早紅調入新詩纖月下知君此意正無窮

○奉和吳太守寄贈老父及錫二詩

太守吳石山先生相別二十年壬午秋忽辱寄詩不忘老父以及於錫京邸暇日慨然有懷次韻代柬

越水楚山同一云幾人皓首談雄文長松落落倚蒼璧老鳳遲遲翔紫氛萬里風雲看石火百年人事付朝曛何當負耒尋禹穴寄迹海鷗相伴耘

名公爲政記當年老驥長驅不受鞭破柱摘姦風力在伐棠遺愛口碑傳郡符脫略還開徑戴禮精深晚事箋誰念疏庸老門士靑袍猶自映華顚【公有書云近注三禮未暇】

○送黃伯元宰武義【名春卽內翰易之從兄】

細雨都門灑鬂絲葛衣初授客行時卿家兄弟知名舊遠道弦歌出宰遲凋瘵豈惟西浙在廉明眞與長官期巢云我待尋廬阜鴻鴈髙飛見羽儀

○送唐太和宰醴陵

與君發迹同鄕省一榜人中誰更親鸞鳳無柯並棲息驊驑得路異沈淪關河坐惜仙舟遠湘芷徒牽客夢頻倚待湖南春雨足餘波還有照此鄰

○挽竹逸何翁

眼中竹逸今巳矣好事如人可得無京口徵遊誰是主吳沙遺殍孰從哺一時名宰書碑板千里幽人致束蒭�苦叢篁封植在影來明月敬庭蕪【楊邃翁閣老與作墓銘稱莫逆】

○遊玊泉莊次韻代

常怪春歸向底藏水雲遮斷玉泉莊一庭花雨飄紅錦滿路松風奏細簧太傳東山髙燕會右軍曲水富篇章招邀幾日還來此豈有微官職務妨

○送京友分教開封

離筵春曉賦靑莪化雨平分出潞河短棹夕陽人欲別一氈千里意如何綱常古道休輕議才傑中州待細磨早晚預知鱣有兆淸朝屬望故人多

○送鄧子之建陽

禁鍾初徹聽離歌立馬東城意若何霜雨一天人又別琴尊幾夜客重過堯封遠入歐瀛界聖化遙分泗水波藉好建泉烹建茗文園因憶病夫麼

○奉和陳石亭內翰九日登鏡光瑞光二閣【在北京北門外】

郊西雙閣淩曉梯鬥角倒掛風檐齊湖天渺渺接秋素苑樹重重含露淒勝日江山足髙興羙人尊俎誰同攜職暇何妨得歸晚月華騎影紛前溪

○題扇【贈華山趙揮使柟】

庶長聲華動炎漢紈扇新裁索揮翰玉骨瓏璁气淸徹金花照映光淩亂明月才看生海隅涼颸颯諷透輕裾四邊幸乃烽塵少願爲炎威一掃除

○次韻贈雲泉處士

蕭水西來舊有廬江東喬寓今何如壯遊不假楊州鶴遺世寧論駟馬車仙侶多情還載酒艸塘幽夢足離居秋風爲爾南鴻道月下霜前觧憶渠

穎江澷稿卷之二

●穎江澷稿卷之三

詩﹝三﹞

七言律詩﹝二﹞

◆七言律詩﹝二﹞

宴九成臺成山府尊韻﹝甲申韶郡﹞

再遊南華寺次府尊成山先生韻

舟中月夜有懷偶效吳體

梧州幕府偶題二律

化州範太史墓次韻

雷州萊公祠次歐宗主韻

梧州公署新作竹亭喜汪二府諸公見過首尾吟二章

乙酉冬至募兵英徳曉起對燭因思去年此日適部兵在梧州幕府到官未及二載而兩以兵事奔走軍門慨然有懷遂成此作

久駐武緣僦居僻漏邑有千戶所屋廢基存旋命兵士芟艸輦穢伐竹構堂而環之以營數日畢工遂移居之時則文武過籨禽鳥歡鳴嘉樹扶疏而出喜而賦此

登武緣城眺望有感

酬朱邑傳再和艸堂用西字韻結﹝名仲經字道行﹞

臥病酬李竹坡

茅亭避暑酬趙蓮塘

次韻思恩吳太守過舊城至南海之作

討賊和平喜伍二守寄示班師之作次韻二章

再用前韻呈唐府尊二章

贑州還韶宿南康仙臺觀次璧間韻

翁字韻四首一首原韻謝唐鐵翁惠碧桃二首贈別桂陽範伯寧三首羙鐵翁四首病中自廣

送故人還淸釭鎭

送別鍾上捨

仁化錦石巖

登芙蓉峯次鐵峯先生韻

九成臺次鐵峯

送大參歐公之任滇南次韻

送黃義城還文江由禦史左遷授經韶士

奉送大宗伯嚴老先生赴南都

贈兩山張憲副還浙省

和答周用賓

送陶先生分教海門

送陸九萬再領嶽州通判次韻﹝先任紹興判﹞

送朱克誠年兄

送蕭經衛﹝弼﹞

送朱盧二主簿

齋居枯杏忽復著花漫興二律呈北廳諸寅長﹝余再典大常齋居前有枯杳嘗欲伐去癸巳之春隸人忽報花蓓滿枝﹞

前韻奉答李慱廳二首

感時思鄕二首答李慱廳仍用前韻

送一溪公巡撫河南

送河東兵憲王子晉叔

送髙灤汀掌科選兵遼陽

送羅相二李子誠二省祭

宿沙河驛風雨驟至計程明日將抵灤川與倪道長髙掌科相見用韻

倪道長髙使君同燕偏涼汀次韻

紫荊關漫興

方伯周公挽詩﹝辛酉鹿鳴公主試事予忝門下老生故云﹞

追和嚴內翰諸公壽和齋易翁六十詩

雲龍捲

劉二守業由金華攺處州奉贈一首

送李澗山重僉東臬用韻

贈張大尹彥博

與雙州胡太守話舊有作

遊大伾山覽石佛龍洞

風風宿彌陀寺有懷雙州大守偶頌桂洲公壁問隹制適相感發用韻一首

慶都道中遇邵玊泉大守傾蓋論詩握手甚歡欲止余宿而行李先發矣因書別連白石佳作示余且索和敬次答之

送黔江令嚴君時與令兄省觧同寓京師

送龔發軒先由沅州兵憲攺雲南提學以外艱未赴服缺復領舊職嘗有譖君近視不堪提學者故微謔之

次韻發軒送程參軍之臺州

送殿撰大鹿先生提學山西

胡漳浦聶安吉敖縉雲同領分教又同舟南還賦此贈之

和答玊葉髙子新春四日見慰之作

新春自慰兼柬玊華

寄贈東園壽七十﹝次兒省柔令弟冬官壻也兄弟無子各継一嗣故云﹞

奉和介翁閣老居守巡門之作二首

奉和大師序翁二考復職是日內閣盆蓮初開漫興二首

奉和桂翁閣老九日飲邵家園之作三首

送彭太史夢瀑奉使武��山

元會詞奉和介翁閣老

人日同鄕宴集有賦奉和介翁

豊潤公館偶用壁間韻呈石沙道長

重宿沙驛讀屏間甲午三月東巡喜與倪道長髙都諫灤州相見之作慨然興懷明日又得與王道長相見於盧龍遂用前韻重志斯喜亦爲三月十六與前若合符契也

次韻酬王太守藩﹝賦情剛豪與時多忤爲禦史家居十年起爲延安太守數月而罷﹞

拜文獻公墓次韻幘峯道長

驑山道長新辟小齋次韻奉畣

驑山道長燕九成臺次韻奉畣

○宴九成臺成山府尊韻【甲申韶郡】

山下淸江江上臺芙蓉面面逐江開鳴韶鳳遠空畱石畫棟云連漫作堆歌筦忽驚浮世在登臨因見古人來習池風槪何如此流浪尊前未省哀

○再遊南華寺次府尊成山先生韻

五馬郊行曉濟舟水光林影散淸秋傳呼絕徼風煙淨部局空山鳥鼠愁世遠靈蹤藏福地官閒幽興渺滄洲倒衣卻咲初來客造次晨鍾擬禁樓

○舟中月夜有懷偶效吳體

北風遙遙吹客舟涼月下瞰疏幃秋遲回莎岸虫喞喞顧盻玊宇鴻悠悠日暮晴雲斂海色天南宿艸連芳洲羙人若爲成遠別含情一上江之樓

○梧州幕府偶題二律

山入秦封蒼莽開兩江千里合流回魚鹽水落通新市秋�鳥鶴天空下古臺分閫自應心膂托掌書誰是折衝才英雄事往嗟遺劍夜夜輝騰燭上臺【梧有火山誌以爲趙佗埋劍气也】

瀚海銅標第一關天開雄鎭控諸蠻皇威南曁朱離格粵壤風淸虎帳閒鉦皷正髙新府第金湯不攺漢河山蒼梧漫作妨秋計東郡鄕兵業巳還【時督府巳許放兵而蒼梧欲畱故云】

○化州範太史墓次韻

椰楡未必遣心傷慷慨還思在玊堂廢館豈堪尋舊迹寒花猶爲發幽光化州飽飯於何有逐客含沙故不妨萬里蜀川魂杳杳獨遺荒壠伴斜陽

○雷州萊公祠次歐宗主韻

上林巡幸念皆春不見中書舊日人本謂遭逢同結主豈期材智反投身衣冠徒抱千年恨胡虜終貽九廟塵遙想英魂歸海角還依玊凡奠麒麟

直道誰甘與世浮前程端合是雷州淸朝望重三登相黃屋親扶一上樓竹翳古祠恆帶雨艸迷荒院欲經秋可憐碧海靑山色猶對離人起暮愁

○梧州公署新作竹亭喜汪二府諸公見過首尾吟二章

我有塵襟何處開竹亭長夏思悠哉癡兒觧與移花活佳客偶能騎馬來總喜軍門聊暇日不妨江館蹔持杯自憐浮浪君休訝散局元非用世才

我有塵襟何處開竹亭長夏思悠哉疏簾日爲看山捲方帽時因避暑來詩到忘情空對景酒緣多病省貪杯自憐浮浪君休訝散局元非用世才

○乙酉冬至募兵英徳曉起對燭因思去年此日適部兵在梧州幕府到官未及二載而兩以兵事奔走軍門慨然有懷遂成此作

去年長至趨幕府今年長至坐英州牢牢歲月知何有赫赫簡書良自由玊律气浮江館夜朝衣心切

紫宸遊會將梅蕋占春信嬴得兒童數九頭

○久駐武緣僦居僻漏邑有千戶所屋廢基存旋命兵士芟艸輦穢伐竹構堂而環之以營數日畢工遂移居之時則文武過籨禽鳥歡鳴嘉樹扶疏而出喜而賦此

舊所茅堂𨿽自低徵夫書劍聊相攜團團日轉三龍樹翼翼云屯八武溪市遠不妨譚客過林髙無礙野鶯啼腐儒汗馬曾何有起舞猶堪聽曉雞【所中舊有龍樹三株亭可愛八武緣邑溪名】

○登武緣城眺望有感

獨上荒臺望不迷大明封域奠髙低火雲近午浮空出野樹連營列愔齊斥堠固應蛇豕遠郊原宜有鳳麟棲何知黑子恩威地此日猶煩將領西

○酬朱邑傳再和艸堂用西字韻結【名仲經字道行】

蚩尢雄視布儕低木魅山精信手攜豈謂羣輕能折軸須知涓澑必成溪【蠻人呼頭目曰僚布故借用其語也】天王詰暴師春集逆豎裭魂鬼夜啼入幕郗生誰似者借籌曾許護徵西

○臥病酬李竹坡

自憐疲共扒山卒一雨俄驚廢郭秋病朋每勤知巳問危途曾仗遠人憂云來瘴嶺偏欺客水接蠻灘觧送舟五壘搗巢須並力免勞諸將日推牛

○茅亭避暑酬趙蓮塘

颯颯西風古壝傍茅亭息馬沐新涼靑林細管空悲切杲日野池虛映光引客同心聊對酒屏人獨坐迥思鄕諸君莫自驕殘冦早晚還看靖一方

○次韻思恩吳太守過舊城至南海之作

楚人一炬可憐哉蝸蠰提封奕世來翠羽不聞重譯獻牙旗寧悟剝牀災空山到處猶殘壘廢館他年自積苔想見胡盧笑鄰鬼雄心霸气總成灰【思恩滅絕由岑猛今田州亦破滅矣岑浚能不咲乎楚人指永保二司兵】

斷崖千丈思悠哉崖上啼猿自去來孽豎盡收今日网遺黎重憫昔年災風回瘴嶺搖朱斾雨過嵐溪湔碧苔欲起故佗詢粵事幾番刼火化秦灰【斷崖千丈卽南海之景亦岑浚別堡也余駐兵於此】

○討賊和平喜伍二守寄示班師之作次韻二章

五月徵蠻戌海邊班師喜奉檄初旋卽看萬眾生春色無復連山怯瘴煙帥府恩深容紀過豎儒業在豈求田白頭汗馬知何濟轉覺歸心劇去年【九連山河源和平二縣地賊之故巢也】

轉覺歸心劇去年翻思戎馬在徵田丈人豈少捐之筞戰壘誰懲奉議煙東下末僚懷病往西來驕虜負恩旋芟除亂艸須終盡一發如存觧擾邊【余督部從討田賊時獻議督府不能用李參將結營奉議多所虜掠一火焚之】

○再用前韻呈唐府尊二章

粵南封邑未論邊不重詩書重力田半載震衝奔戌皷幾家樵爨復燈煙賣刀渤海寧�廓興學文翁在折旋吏隱向來容別駕不妨歌頌太平年

不妨歌頌太平年三月興師六月旋塞馬力疲空戀主楚春情切待歸田夢回韶署分今雨思入梧江隔暮煙幾卷殘經數椽屋敢論風月浩無邊

○贑州還韶宿南康仙臺觀次璧間韻

仙臺遙訪郭西頭暫假塵蹤一榻畱云捨未攄遊子念邊烽何系小臣憂雨餘福地人偏爽書罷黃庭興轉幽獨倚危闌看星斗僕夫旋巳蹙行騶【時聞田州復叛道士索余寫艸書題壁】

○翁字韻四首一首原韻謝唐鐵翁惠碧桃二首贈別桂陽範伯寧三首羙鐵翁四首病中自廣

若个淸貞似鐵翁一物無所系於中道院菊深霜未拆訟庭槐古雨初通讙呼慱象逢誰敵揮灑茅龍任意工剩有支離老從事碧桃妝點對春風

之子淸標見若翁總餘兵甲富胸中鵷雛器業雲霄厲驄馬家聲海徼通有約曲江聊對酒無情湘瑟謾須工明朝又向芙蓉別一笛梅花五嶺風

臥治韶陽鐝鑠翁別來春色滿南中慶余玉樹連枝秀籍許金閨奕葉通小技雕虫驚自斵大方家法讓誰工新詩首首堪傳頌媲羙還將列正風

年過半百巳成翁嶺表一官如夢中野人炙皆竟何有岐路亡羊老未通彌論大造咲元宰節量此生非化工赤城玄圃烏烏在問道鼎湖常下風

○送故人還淸釭鎭

一�東都三十年忍看霜鬂各垂肩崎嶇海上來巢谷顚倒人間咲謫仙江雨忽逢涼夜燕關梅欲度小春天惠師念我如相問爲道官閒勝學禪

○送別鍾上捨

卓斚誰憐爨下桐通家東祖誼應重宦情瘴海三千里客夢天門十六峯疋馬又看分落木片雲何處望飛龍南來鴻鴈將春信尊酒還堪一咲逢

○仁化錦石巖

郡守鐵峯先生作錦巖詩謝飲累日一日席上爲余誦詩六首因謔云暫可放一醉否先生撫掌亢聲曰痛飲非關詩債了請屬對余謾應曰苦吟因咲瘦生曾先生曰善請遂成之敬和如其數云

紫府稜稜峭壁開淩虛直上九層臺枯松曉沐靈湫雨飛瀑霄騰絕澗雷云服此中分五嶺鬥牛何處望三臺踏歌倚徧長欄外萬里靑旻一鶴回

迢迢石寺問丹丘楚楚芳洲亂碧流徙步下方云巳合擡頭絕頂霧初���風泉繚繞來鈞奏猿鳥依稀識故侯莫道參軍能擺俗吏情吾巳付天遊

錦剎聊支倦目開極知幽勝藐逢萊天花故向巖頭舞星漢翻從地底回霧擁香鑪增縹緲江涵石佛轉濚洄云車鶴馭曾何事皂帽靑袍只自來【香鑪石佛皆山名】

江翻西日愰丹厓抉眥南榮斗柄楷突兀尙愁飛鳥度幽偏眞剌野夫懷龍棲石洞雲常雨鳳翥韶津禮億柴罷卻燻弦弄明月未應佺偓隔形骸

半壁祥雲捧祕宮紫函金簡奉當中沿崖雜樹靑無際出峽澄江意不窮名勝難逢靈迹隱陽春頻倡敵臺空郡齋卻喜多淸暇五馬參陪得暫同

萬壑千巖隱上乘時聞五色透層層海邊仙境容渠到壁上騷壇孰與登痛飲非關詩債了苦吟應咲瘦生曾卻愁黃鶴經題後白也重過合避能

○登芙蓉峯次鐵峯先生韻

雙旌日晏渡河西絕頂芙蓉路不迷石臼竹竿泉裊裊風檐露井樹萋萋龍山事往憐吹帽漁父言欺咲掘泥谷口尙堪畱一醉黃花香襯馬頭低【曹經府邀飲於途】

○九成臺次鐵峯

�亮歌鍾月滿臺八窓煙景倏然開倚闌人在風塵表隔岸圖呈水墨堆法從不知龍化遠升中猶想鳳儀來湘南舊俗多遺事謾結秋晨旅鴈哀

○送大參歐公之任滇南次韻

滇池西望祖喬遷庾嶺東來輟講筵才合濟川終遠到地因分陜蹔於宣臺端學苑推楊子海上禪談眇大顚始信寒花根撥在饒他春色自年年

○送黃義城還文江由禦史左遷授經韶士

鳳來晴雪亞瓊枝庾嶺湞江處處奇別路暖回騘馬客行囊淸照鐵峯詩齊人作式賓師遠魯國登壇弟子誰明日天涯重翹首五云猶憶蓋傾時

○奉送大宗伯嚴老先生赴南都

舊都常伯任惟崇簡命新裁自帝衷玉署鴛鸞供祖別仙舟歌吹壓春融登臨可愛東山獨寅亮宜來鼎餗同老醜卻憐顏駟在飄零無計遠籨公

○贈兩山張憲副還浙省

入覲才看又別筵問程仍上浙江舡遙持憲節含新雨飫聽陽春侈舊編南國鶯花思窈窕九衢煙月對嬋娟何時細酌衝襟破散吏牀頭有俸錢

○和答周用賓

九陌車塵拂漢崇縕袍誰許罄愚衷談於溫坐奇王猛訊向膺門識孔融西土才名收價獨淸時風節矢心同明珠漫枉慚知巳還傍臺衡仰至公

○送陶先生分教海門

聖明望治胥才渴優詔三塗許並登艸野有懷思展布儒林無士不騫騰雪中梅柳先陽復海上風雲入夢曾文運自天開僻邑作人儀範見觚稜【陶曾夢梅柳海門之句】

○送陸九萬再領嶽州通判次韻【先任紹興判】

題徧越西山水郡卻臨荊楚寄雄觀名樓賞燕宜參佐遠徼懷來倩好官劍倚天門秋气老舟移淮浦酒泉寬十年憂樂應同我未棄疏庸敢戀安【余與陸初選官同憂制起復又同】

○送朱克誠年兄

躍馬江城各盛年卻看烏帽照華顚玉繩曉望天門迥琪樹秋沾雨露先瀕海編氓皆著土舉家隨宦卽登仙鳴琴未負聯珂在凖待河陽奏�船

○送蕭經衛【弼】

楚山何處望施州寒盡參軍去莫畱推髻遺民歸一統竹王行廟紀千秋持衡適重名家選借筋堪爲老將籌奏��最也應同計吏春明幾日候星輈【施州有竹王廟蓋夷民之祖也經歷兼理民事故隨計吏】

○送朱盧二主簿

海邦凋瘵未全蘇簿領才猷適所需政譽並看孚二邑登崇應合振三途丹楓日引江帆遠紫極云連塞鴈孤驛使何時發南越梅花可折寄曾無

○齋居枯杏忽復著花漫興二律呈北廳諸寅長【余再典大常齋居前有枯杳嘗欲伐去癸巳之春隸人忽報花蓓滿枝】

�前杏古不知歲剝落苺苔空復春野老頻過猶是主廚人一見擬爲薪花開造次眞疑夢事出尋常訝有神吟弄尙堪遲白日莫教容易委芳塵

一官曾是典容臺可柰衰殘去復來庭樹未應隨物化仙葩何意向人開托根地接淸都近帶露香分

紫禁回乘興能過靑瑣客不妨髙詠引霞杯

○前韻奉答李慱廳二首

齋壇古杏半欲折院柳庭花他自春豈有桃蟠千歲實只同枝作武陵薪生荑忽復緣何事逸態頻臨畏損神只尺

天階多雨露可能拋擲任風塵

錦樹逡巡老故臺花時端的候春來郍知有客空延佇怪問多年巳不開綽約崇朝蜂蝶亂瞻依中夜斗星回榮枯自是難窺測誰向朋簮靳酒杯【李詩有翫賞何曾見酒杯之謔】

○感時思鄕二首答李慱廳仍用前韻

莫倚浮生牽俗恨一番時事一番春防胡未必無長算厝火由知愼積薪漢苑鶯花偏著意秦樓煙月倍傷神無端更動文園思涓滴何曾慰渴塵

江鄕重理舊書臺見夢何由帝裏來露气暗滋苔徑滑月痕斜印蓽門開巢松鶴在如相命煮石盟寒怪未回越調若爲傳楚客一春空負落花杯

○送一溪公巡撫河南

名家風節重喬林杖越翩翩汴水潯臺北幾年���夙望河南今日惠重臨豺狼屏迹猶行部花鳥乘春不廢吟有詔元戎早歸國相將九域霈啇霖

○送河東兵憲王子晉叔

時淸西塞猶傳警臺憲適當馳鶩秋重以山河千里寄敢忘宵旰一人憂錦囊風月牽髙興汗燛勛勞足細籌此別惟應慨今昔朔雲南鴈不關愁

○送髙灤汀掌科選兵遼陽

西師未報���殘虜十仗交馳且莫休近侍忽驚千里別行頻應緩九重憂遼陽風物宜周訪藩鎭機宜屬細籌俎豆有儒寧似者遲歸還許疏宸旒

○送羅相二李子誠二省祭

河堤折柳駐行騶聽徹離歌不自由鄕遠獨遺莊舄念天髙誰共杞人憂靑春冠蓋爭先覩壯志功名屬早�����最是江南風日好五云回首莫淹畱

○宿沙河驛風雨驟至計程明日將抵灤川與倪道長髙掌科相見用韻

沙浦灤川半日程畱行山雨坐來淸風塵稍喜邊關靖云墜從看海嶠橫忽報黃門便使節預期驄馬罄交情金泉勝會緣非偶白首追惟夢亦驚【時聞大同事定金泉灤州勝迹】

○倪道長髙使君同燕偏涼汀次韻

山亭磊砢瞰流開河上煙雲拂翠來片片舟漁疑泛梗飄飄鳬鶩似浮杯灤汀忽漫成嘉會孤竹何因弔古臺總系星軺難浪迹五雲天近首重回【三人同自太常轉官倪印馬髙選兵余與倪同事而還朝有期不能久駐也】

○紫荊關漫興

燕臺直北阻雄關萬壑千峯杳靄間玉壘參差煙霧出銀河錯落斗杓環怙恩逆虜猶堪撫授節元戎且未還此地由來天設險登臨聊復一開顏

○方伯周公挽詩【辛酉鹿鳴公主試事予忝門下老生故云】

憶昔敬皇隆化日屬當江省校文年持衡驄使推雙竹入彀鴻生媿比肩連帥遐方仍懋績撫安中土竟虛傳心香未炷空頭白公後應知衮衮賢﹝公長子上捨六郎爲禮侍方齋林公壻驄駿挺拔當繼家聲公位終於廣西方伯﹞

○追和嚴內翰諸公壽和齋易翁六十詩

塵海何妨髙士隱一齋還占柳風和江湖意气君誰似文字交遊此最多瑞藹桑蓬眞蔗境祝聯珠玊詫鑾坡萍杳漫咲仙凡隔星漢元通太液波

○雲龍捲

髙山出云何所爲蒸合旋看彌大淸處處蒼生望霖渴朝朝將雨逐龍行東阡南陌須臾徧歲徳神功歷落成渭水傅巖差一見景籨膚寸若爲驚

○劉二守業由金華攺處州奉贈一首

勞勞宦海何曾定得得金華又處州豈謂羊腸翻險絕故拌星轍少淹畱離筵候鴈偏驚客江岸黃花正得秋老我獨懸雙眼在承家節操幾人儔

○送李澗山重僉東臬用韻

嶺徼功存剪滌頻監司英略動如神頓教瘴土回春色亟與邊民洗戰塵風節詎宜淹駐久年勞端合轉階晨東藩此去天都近雲路先看據要津

○贈張大尹彥博

望別巢溪未百年名家風物故依然楚鄕蘭芷生春色仰阜松筠薄暮煙遠道親交勞問訊隔山鄰捨豈論錢知君豪興耽詩在且爲疲民一觧弦

○與雙州胡太守話舊有作

畿甸秋行且未寒怪來風雪繞徵鞍調元正仗乘驄守屍祿空慚典禦官淮海鳳髦人快覩泥途蘭臭我增慚奔馳況復憐衰暮秉燭頻勞敍世歡

○遊大伾山覽石佛龍洞

山頭鑿石爲佛髙與山齊後有龍洞宋封顯濟侯是日風雨大作幾不能歸

徵軺未減看山興一抹大伾雙眼明金地有緣仍載酒蒼崖無處不題名排空石偶虛瞻禮顯濟靈宮昧潔誠世俗怪來多錯繆妬遊風雨滿回旌

○風風宿彌陀寺有懷雙州大守偶頌桂洲公壁問隹制適相感發用韻一首

滹陀冬日何淸淒羙人相憶臨故堤山僧肅客鍾皷發風雨橫天旌斾迷父將身世等幻泡豈復萍梗論東西回首遙瞻紫宸近卿云五色裁龍旗

○慶都道中遇邵玊泉大守傾蓋論詩握手甚歡欲止余宿而行李先發矣因書別連白石佳作示余且索和敬次答之

徵途何有對名花曉起驅車後日斜邂逅故人千里別倉忙詩思百篇賖燕臺寶气回銀漢錦水春光散彩霞勝地最憐君出牧賢聲滿望籍天涯

髙人別久成疏斥隔裏何緣一聚歡塞上谷風初布暖江南梅雨正生寒邊儲暫爾勞區畫畿甸終然賴屏翰對疊每慚枯杏作隋珠燕石不同看【白石嘗和余枯杏之作】

○送黔江令嚴君時與令兄省觧同寓京師

南金豈不連枝重家學相承麗藻均帝裏幾年同獻賦巴山一騎獨將春音塵未介云鴻杳徳化俄驚��夕雉馴棣蕚暫分君莫訝天涯旋斾卽天津

○送龔發軒先由沅州兵憲攺雲南提學以外艱未赴服缺復領舊職嘗有譖君近視不堪提學者故微謔之

萬匯伾伾倚大渾俊明何敢後君恩兵戎珍重仍持節桃李虛無半在門六翮齊云鵬未礙雙瞳如電鑑非昏邊庭暫假輶軒往楚水衡山勞夢魂

○次韻發軒送程參軍之臺州

哺糟郍復計淸渾一飯終須報主恩豈謂參軍閒豹略浪持布皷到雷門瓊臺日出扶桑近羅嶼云來海气昏明月懷人千載上謝公詩在勝招魂

○送殿撰大鹿先生提學山西

世徳顒然公輔器學宗隨例假詞臣大雅定看還士習撝謙先喜著朝紳地迫臺衡仍咫尺芳流金紫豈因循最是通家足髙誼西行頻望屬車塵

○胡漳浦聶安吉敖縉雲同領分教又同舟南還賦此贈之

隔歲云鴻欣北向髙秋聯趐復南飛天邊落木催行色江上歸帆掛夕暉閩越化分兼有望蘓湖條在可能違老我無堪別知巳鄕心先爾過庭闈

○和答玊葉髙子新春四日見慰之作

白雲無侶信孤騫羈思滿腔誰共論豈有時名徼厚祿漫懷淵塞負深恩斷琴闊略埋塵土老鶴伶俜傍瓦盆珍重故人千里意緘詩頻枉剩招魂

○新春自慰兼柬玊華

久客逢春彊自慰京華旅食六年過死亡無及家空在衰病難袪老柰何五輪載書歸穎曲百錢隨杖步蒙阿盡教人咲憨夫子飽臥松根和踏歌

○寄贈東園壽七十【次兒省柔令弟冬官壻也兄弟無子各継一嗣故云】

仙翁遁迹遠林臯稀壽何嫌擁布袍別後酒腸應未減寄將詩興倍能髙枝連桂子親何間歲入秋田養不勞羈宦獨慚空注想慶筵觴祝付兒曹

○奉和介翁閣老居守巡門之作二首

霜崖錦樹麗秋風鳳輦龍輿翳碧空上谷暖回行在所大微輝映寢園中詞臣珍重緣城守邊檄虛無擾

聖衷禮肅祀虔歸一徳中興千載頌神功【時聞西北緊報】

原祀秋臨萬乘重嚴城勑守望齋宮牙旗月湧黃扉肅閣道云連紫塞雄自昔文名欽海內郍知兵略槪胸中逢時故合兼資任摹勒誰當柱石功

○奉和大師序翁二考復職是日內閣盆蓮初開漫興二首

西掖鳴璫散曉風簾鉤初上藕花紅雲霄自慶遭逢異艸木何知點綴工函疏引香浮帝座石池澄影拂瑤宮淸平物象緣非偶夾輔從看兩獻功

謾誇垣藥競春風亦有盆蓮出水紅種植幾年緣石傅品題今日屬宗工日華疑對仙人掌禦气長鄰紫極宮豈謂一時傳盛事直期麟閣紀元功

○奉和桂翁閣老九日飲邵家園之作三首

徳星秋曉聚名園菊朵萸枝侑賜尊袍染禦香來炅詔庖移珍饌出花鄒歌鍾響合風生座騎籨遲歸月擁軒揔喜升平多樂事曾回離照溥鴻恩

黃菊霜前滿邵園名公乘興此開尊金鞍競簇花邊騎錦障斜連郭外鄒髙會可無賓落帽醉歸郍惜夜馳軒龍山戲馬終何賴一飯能忘報主恩

皇居不遠故侯園棨戟遙臨相國尊松菊有情還有約池臺非郭亦非村紫殿晴雲吟細浦碧霄鳴鶴倚層軒憑髙授簡多材傑衣被何人獨感恩

○送彭太史夢瀑奉使武��山

王堂華餞可逢春遠道餘寒柰故人楚國旌麾臨使者漢家封建睦懿親展帆湘渚云千疊侍彩鐘山酒百巡嘉會何因彊參逐空疏曾不媿儒紳

○元會詞奉和介翁閣老

懸符燒竹徧長安萬戶千門慶履端城上煙光通禁燎殿頭栢酒薦春盤玊衡默運天心正帝澤橫加海宇寬輻湊彤庭瞻气象艸茅何幸接鴛鸞

○人日同鄕宴集有賦奉和介翁

獻歲喜逢人日會玊堂風致許誰過羹調七寶陳芳宴酒進羣工侑細歌綘蠟坐消龍漏迥麗春先到鳳池多賓筵且復惇鄕好節夜何妨蹔駐珂

○豊潤公館偶用壁間韻呈石沙道長

風旗隊隊遶春山驄馬追陪且未還花雨半巖盤谷寺攻駒千駟海門關邊程日遠撩鄕夢病酒時開壯客顏世故驅人猶自咲忘機郍共白鷗閒

○重宿沙驛讀屏間甲午三月東巡喜與倪道長髙都諫灤州相見之作慨然興懷明日又得與王道長相見於盧龍遂用前韻重志斯喜亦爲三月十六與前若合符契也

東望盧能可幾程重臨沙驛興偏淸沿邊坼堠孤云細到海晴峯列障橫部使偶逢如宿約容臺知愛有深情同心更有灤汀在記取題屏莫浪驚【灤汀髙都諫道號】

○次韻酬王太守藩【賦情剛豪與時多忤爲禦史家居十年起爲延安太守數月而罷】

髙才碩望竟何憑蕉鹿由知夢未眞過化秦川三月雨豪吟灤海四時春權璫遠避徵奇節泉石東來見主人奔走獨憐樗散在徵袍空載馬蹄塵

○拜文獻公墓次韻幘峯道長

十載西河不濟舟若爲聯轡慨松丘主恩豈爲姦臣地軍令空貽相國憂正气千秋金鑑遠荒墳三尺艸堂幽休將徳業論前史直是江南第一流

○驑山道長新辟小齋次韻奉畣

官閒小辟郡齋深種竹移花不廢吟愽洽未須論舊學憂勤寧假惜分陰囪含遠岫浮佳气云暖珍禽送好音豈謂衰遲勞慰藉每論詩罷更論心

○驑山道長燕九成臺次韻奉畣

好懷當日爲誰開驄馬乘春訪古臺塵榻幾時淹上客法星連夜煥中臺江分錦樹髙還下簾捲晴雲去復來嘉會良晨俱不易風光如此且禦杯

穎江漫稿卷之三終

●穎江澷稿卷之四

詩﹝四﹞

五言律詩﹝一﹞

◆五言律詩﹝一﹞

八月十五日夜對月﹝京邸﹞

和酬沈子公﹝進士歷官按察副使有序﹞

壽謝進士乃翁﹝名艮新淦人﹞

至後寫懷和復友人

送潘希召節推懷慶﹝巳巳立春日作﹞

一舫齋爲倪水部賦

北河舟中戲柬思行兄

寓思行沙莊呈尊甫南山隱翁三首

南舟次韻同志

湯陰

蘭墩次韻﹝正徳戊辰寓京邸﹞

送西泉劉子

遣興

送金齒張任之南還

晚翠

送陸九萬侍乃翁還山陽

答龍子道亨

幹鵲來巢﹝山莊書館﹞

禱雨有感贈石岡吳太守

書浩然碑有感

獲麟古渡﹝下第北還﹞

舟過南昌有懷謝李諸子﹝辛未北還﹞

嚴太史鈐山書屋

太史同登鈐岡

送陳通府從師東還尋奉檄督儲北上﹝名元憲號石溪﹞

郡城登故人樓喜張明府使者還自崇陽

奉寄陶大癡邑慱

寄謝幹子﹝甲戍同赴禮闈例格先還合肥旣而余亦西歸得書兼惠眼藥六安茶詩以報之云﹞

久雨共農人言有感

山莊雜興

崇陽張二兄寄示汪主政﹝必東﹞見懷佳作奉酬一首

夢登鈐閣因懷嚴太史奉寄一律

山中舊有橊樹今春重移一株

送奚貳守應朝

挽張堯冕﹝治易家貧不易其操乃子利仁精醫﹞

彭澤歸來圖

送王正提舉海北

送謝明府泮之善化

送周良會掌教池口

病中遣懷奉呈嚴陸二大史

飲髙憲僉宅﹝本山東僉臬管京路子粒﹞

送周宣統省祭還鄕

送遼東李斷事﹝京師人﹞

送漆醫官還新昌

王氏園亭﹝有序﹞

旅夜有懷兼呈淮南諸故舊時河�怱觧望藎臣行李不至

待藎臣行李不至雪中酬友人

贈崇一內弟

儀眞逢盧彥四邀題龍江別捲

過眞州感孫柱史思行不得弔唁寫此抒懷

康慈壽園

挽詩

謝遺筆琴界尺

已邜避地宿宜陽夢繡領二方謾雲杜云采色三秋動而首尾俱忘醒念玆遊不及秋而黃鳥碧雲皆不曉所謂姑續成之以俟

長沙有懷古迹五首﹝巳邜春赴辰州舟次長沙作﹞

再至辰陽假寓龍興寺喜諸友見過

呈陶明府﹝四川合州人﹞

立夏

朗都綱謝官居龍山絕頂結小庵予號曰鵲巢贈以詩

挽賓峯董副郎先生並序

辰士趙伯行之母賢而早寡伯行於予有一日之雅因丐挽章義不得辭

賈文卿酌余龍興寺敍別

僉憲賈公謝事西川怡神楚北錫忝通家敬呈鄙作公病初起適慰其懷云

上捨李民望厥考艸窓晉叔王子志其墓仍祈余作

釣艇﹝七月東還途中作﹞

龍池湖

湘山寺﹝淥中市﹞

巳邜八月東還次萍鄕感激時事適少府李君見邀且諭以嘗獻策平冦移時江省報至不覺喜形於色相與散步正衙縱觀楚王臺古桂姿有淩雲之气慨然賦此用寫一時欣戚之懷云﹝李名泮章州人﹞

題木�母谷次太守韻

寄題水陽山二亭

送念齋侍禦赴闕

送一溪侍禦按蜀

族叔一中發迹思南出宰東安政緝民和寄贈二章

壽詩

鄭太守乃翁七十壽捲

木湖寺

舟次阿城次韻王推府見贈

沙湖爲王良二

戲柬賢十良二

南塘盧子十二

送楊子忠尹靑田﹝五言二首俱次來韻有序﹞

送崔有儀還六安

桃花塢書屋

贈程明譽

平湖﹝有序﹞

送黃彥七告假歸省

送歐東井宰景陵

送符道州

質庵﹝鴻臚官﹞

贈梅谷貢士卒業南都

送劉朝信之荊門

送江汝州全之

○八月十五日夜對月【京邸】

中宵淸賞罷獨更倚廷闌銀漢橫雙闕金波泛一丸崷崪辰山小縈紆渝水寒何時照顏色不似在長安【時老父任辰州同知荊妻犬子皆在故鄕】

○和酬沈子公﹝進士歷官按察副使有序﹞

子公訪余髙坡蔡氏嘉其石室幽邃僻遠市囂輒欲移榻弗果旣而陰雨浹旬時序更易余甫臥病君亦就疏忽辱見懷慰以佳章投瓊報李範釚續金勉步嚴韻終期教之

豈爲逢迎簡偏饒捨館沈獨緣貧病切兼得世情深朱火方嚴駕淸啇忽叩林白龍何處史肯此共長吟【白龍江史子公別號】

○壽謝進士乃翁【名艮新淦人】

南州多隱士六十又生辰白屋圖書古靑山杖屨新五云髙世澤一盞渺江春剩想穪觴處梅花觧勸人

○至後寫懷和復友人

陽回欣萬匯楚客尙何悲尺晷窮南陸天心見子時履亨蟣虱慶和令廟堂思旅候承明祝霜淸玊漏遲

○送潘希召節推懷慶【巳巳立春日作】

寂寞當春立故人應更違百花誰喚醒一鳥自髙飛月傍靈泉迥詩傳楚客稀東風如觧惜連夜欵吾扉

○一舫齋爲倪水部賦

縣知江海客白首未忘情一舫揭齋地孤云盡日徵按圖神自往絕羽意難並風浪何時淨夢魂猶自驚

○北河舟中戲柬思行兄

六月有六日四旬餘二年焚香祝眉壽行棹列華筵白髮人雙健靑雲業再傳花顏更起舞眞是小神仙

○寓思行沙莊呈尊甫南山隱翁三首

短棹辭喧聒長林坐閴����木�岸明花遶捨畦暗水通潮陶令何曾返龐公不可招未應經世略老向此中銷

淸風竹林下宛見南山翁髙節眞無比芳尊郍與同海濤生枕席花月隱房櫳獨自憐疏晚登堂媿阿戎

急雨喧茅屋流云弄夕暉蓮衣疏更脫螢火濕猶飛夜久漁將入秋來客未歸何當更東下滄海故人稀【時同思行下第南還假館沙莊數日復當由吳而浙】

○南舟次韻同志

南舟一回上塵想十年虛江月好誰共村醪聊自如春鴻斷遙浦鄕夢穩平湖不是逃名者廬陽我故居

○湯陰

借問湯陰路皇州第幾程雪山人面起雲陣馬頭橫煙火村村莫樵歌處處聲功名是何物天地苦畱情

○蘭墩次韻【正徳戊辰寓京邸】

楚畹當年種江鄕何處墩淸風宜此老明月共誰樽細采還紉佩幽期豈負言汨泥應未得無夢不沂村

○送西泉劉子

念此靈根別秋來花正繁楚云思共遠魯調意猶存攬佩空多感臨風重結言寸懷知浩渺孤月度江村

○遣興

髙臥東窓下迢迢萬里心靑山雙短屐流水一長琴候客眠幽徑尋僧過遠林漁樵歌互發虛谷自餘音

○送金齒張任之南還

六街春夜雨九陌晝連云深樹藏啼鳥危樓澹夕曛飛花輕欵欵離思正紛紛酌盡沽來酒何言可贈君

○晚翠

長松跨幽壑十丈垂髙枝興到每孤往寤言如有期澹煙秋老處細雨日斜時杯酒浮生外惟應白髮知

○送陸九萬侍乃翁還山陽

久客忘歸路鄕心正渺茫何堪同捨旅欲別向淮陽縣爵非無待行翁賴遠將懸知東海月今夕滿慈堂

○答龍子道亨

藜藿怕饑者污抔照此心不冠常對客掃月自鳴琴閉戶絕塵鞅開關延道林春風飄楚曲湘水送淸音

○幹鵲來巢【山莊書館】

手植庭前樹髙枝信鵲巢忘情自來去何喜用嘐啁歲乙通神處雄比�仕致力交丁寧汝僮僕方哺勿輕捎

○禱雨有感贈石岡吳太守

爲政逢湯歲何人似我公殷憂憐赤子引咎吁蒼穹一雨四郊足諸方八蠟通不慚歌頌拙耳�亞備采民風

○書浩然碑有感

古人今不見安遣淚雙垂早媿平原筆緣書有道碑綱常元有賴天地本無私爽气西山在終然百世師

○獲麟古渡【下第北還】

麟也何爲至千秋見此湖碩人多梗槪吾道豈蓁蕪云臥魚龍穩波翻島嶼孤歸帆明落日流轉任迷途

○舟過南昌有懷謝李諸子【辛未北還】

會府經過地諸賢楷範存閣梅春早別江月夜深論逝水誰能挽西山竟不言離人歸艓在無復假招魂

若在仙人館章門首重回會風歸翼喜衝雨莫帆開契闊成何事艱難況此來新詩故滿眼相對不能裁

○嚴太史鈐山書屋

玊人何處住一室對孤岑池上蓼花白山中秋意深林穿蔣詡徑座擁河汾琴未覺衣纓在滄洲更遠尋

○太史同登鈐岡

久矣吾鈐望幽懷迥此開晴空眇南郡紫閣麗中臺日落巖扉瞑龍歸海气來飄飄挾仙侶乘月放查回

淸秋興不極迢逓復登山艸閣空題字芳尊且慰顏木喧風渡嶺壇靜月臨關異景無人會松巢鶴自還

○送陳通府從師東還尋奉檄督儲北上【名元憲號石溪】

師從幾月罷賦董復輸燕名豈勞偏著心因煉愈堅魚龍秋浪淨星漢客查連預恐天畱佐虛瞻使節還

○郡城登故人樓喜張明府使者還自崇陽

戍也歸何處淸風滿郡樓大阿初出匣小邑有全牛別意驚秋雨孤懷憶剡舟鷡朋翮未鎩肯被楚云畱

○奉寄陶大癡邑慱

南浦經春別臨川不得書山居正寥閴旅況近何如汝水寒猶菊蒙田雨自鋤醉言妨忤俗長笑勉教除【大癡性眞率醉中時忤俗流余每戒之長笑而巳】

江海憐君在文章逐轉蓬漢亭懷孺子唐碣拜顏公劇話參辰隔多愁去住同何當似鷗侶浩蕩五湖中【孺子亭在南昌魯公祠在臨川陶官兩地皆勝槪也】

○寄謝幹子【甲戍同赴禮闈例格先還合肥旣而余亦西歸得書兼惠眼藥六安茶詩以報之云】

憶昨燕山別春寒花事遲蒙園忽秋盡肥署遣書知白日妨余視黃精有歲饑撥云與烹月端合拜君私

○久雨共農人言有感

天漏渠能補淋漓日未休豆封泥不甲畦沒潦爭流爾病兼無食予耕尙乏牛爲儒慚盛世徒抱老農憂

○山莊雜興

日長蘿徑悄樹密艸堂深竹幾翻書曬繩牀抱膝吟呼兒荷鋤出露頂憩松陰欲共淸風舉飄飄吹我衿

謾道吾廬好閒來有許忙雨移花易活晴斸藥偏良竇石通泉細隔林鳴籟長微吟緩歸屧松月滿山塘

○崇陽張二兄寄示汪主政﹝必東﹞見懷佳作奉酬一首

得雋張明府豪吟汪戶曹珠投章水媚云臥楚峯髙白日淹騏足靑霄上羽毛不眠歌起舞纖月送林臯

○夢登鈐閣因懷嚴太史奉寄一律

何物爲靈閣牽予入夢開瞬將千里目宛上九層臺鳥散靑林下龍���蒼渰來夕陽疲思外天共倚徘徊

○山中舊有橊樹今春重移一株

爲念仙姿獨頻移野伴來低昴各有態蕭散不堪裁狂對東風舞穠邀暖日開下方殊未猒何處憶蓬萊

○送奚貳守應朝

直北瞻天近還知是故鄕獨非陳授職兼得慰髙堂祖帳淩秋浦寒花搖拒霜梯枯如有待春色賴渠將

○挽張堯冕【治易家貧不易其操乃子利仁精醫】

回首筠山下持君是幾年淸言猶在耳瘦骨巳重泉古行存流俗浮名問絕編寧知遺安澤岐術妙心傳

○彭澤歸來圖

笑問陶彭澤歸來五老峯柴門流水外菊徑白雲重尺澤無橫鯢深山有臥龍修然千古意髙柱過眉笻

○送王正提舉海北

雨夜紛羈思如君更遠遊方春別帝裏畿日到廉州書問天南使尊開海北樓嶺梅信早慰我意曾畱

○送謝明府泮之善化

自昔同門友未論箎與塤長沙君出宰岐路我何言闕曙流雲淡江春帶雨渾客帆行處遠郍復對淸尊

謾似隨陽侶翩翩不憚煩憫時懷孔席殊技去齊門驥足誰能縶虯髯且自掀湖南春釀好耳�亞慰北堂萱

○送周良會掌教池口

一官嗟遠去何限愜情虛教尙江邊邑經橫浦口廬庭陰足桃李賓饌饒溪魚抱癖京塵者捫心媿捲舒

○病中遣懷奉呈嚴陸二大史

禁城吹角罷楚客憶鄕時病去裁書懶愁來見月遲屈身貧可仕混俗志難移菽水淸歡地涼溫秪自知

旅食春歸後愁軀病厭時天髙玊繩迥家遠鴈書遲有效方難得無眠枕屢移平生心一寸曾許故人知

○飲髙憲僉宅【本山東僉臬管京路子粒】

芳鄰髙使君世羙洽能聞禦帶山東臬名���冀北羣綺囟邀白日錦樹截紅雲漫泧慚知舊淸尊禮遇勤【夏日橊花盛開】

○送周宣統省祭還鄕

帝裏懷歸客寧辭溽暑行帆開燕颸滿潮落楚云平遂有林園夢能忘霄漢情衣冠拜家慶庭樹月華明

○送遼東李斷事【京師人】

黑子關東地明庭重守疆典戎期士傑參幕選才良風物饒千里河山自一方並州翻樂土莫謾憶咸陽

○送漆醫官還新昌

何吏堪儒隱禦恩且故鄕謾傳經世學還有惠民方江舸明秋月徵袍想禦香詩囊問題品空媿爾師行

○王氏園亭﹝有序﹞

山陽王翼之昆季遇余甚厚丁丑北還信宿館下喜其亭幛蔚然攺觀臨別識此

淮南亭榭好覺此逾淸芬謝樹齊森玊吳峯半出云酬花淹日暮吟雨坐宵分明發湖西客尊前誰念羣

○旅夜有懷兼呈淮南諸故舊時河�怱觧望藎臣行李不至

漂泊淮南客東歸日夜心湖風欺短褐沙月動長吟旅望天無際羈愁海並深相期故人在時復枉舟尋

寂寥緣抵事悵望復何之遠塞無書鴈寒江有釣絲酒醒余拂劍愁在彊拈詩行李誰相問歸艖倚斷澌【乘輿尙在陽和城消息杳然】

○待藎臣行李不至雪中酬友人

淮南裘馬客書劍誤歸舟酒處花連屋吟邊雪滿樓失羣憐野鶴狎水媚羣鷗郍問狂馳子東家眇聖丘

南山經歲別北渚底人畱踏雪頻過友看云獨上樓漁翻湘浦��篆客榜洞庭舟風物親吳楚何當散百憂

○贈崇一內弟

吾內有賢弟芝蘭气誼並別離書滿紙相見淚盈纓舟楫空懷濟魚塩豈避名艱難遂生理莫忘故園情

○儀眞逢盧彥四邀題龍江別捲

我望建康路君從幾日來曉風千嶂合寒練一帆開牛首山椒寺鳳凰江上臺舊遊誰復在潮打石城回

○過眞州感孫柱史思行不得弔唁寫此抒懷

騘馬何軒特年來遽病衰世途深有倚天道竟難知十載砂村語千秋泉路期何當下東郊抆淚奠新詩

○康慈壽園

睿孝褒崇久慈園寵建新江山知有待艸木自生春垣气盤龍虎周家瑞趾麟屏翰千賴休澤荷儒紳

○挽詩

胡公今已矣檏徳疇能名投老得人在終身報主情江風開素幕山雨闇佳城萬事忽春夢空聞猿夜聲

○謝遺筆琴界尺

琴尺何來此寒光近眼明導絲行禇直閣臂展書輕妙得行藏理頻臨幾按淸小童知愛惜無枉故人情

○已邜避地宿宜陽夢繡領二方謾雲杜云采色三秋動而首尾俱忘醒念玆遊不及秋而黃鳥碧雲皆不曉所謂姑續成之以俟

渺渺沅湘路徵人入夢初晴穿黃島嶺廟下碧雲梳采色三秋動雲程一鴞孤何時重沽酒風雨謝泥途【居辰久無家問及秋而還至武陵聞江省之變舟泊淥口神女廟儼如夢中所見九月底保瓦全】

○長沙有懷古迹五首【巳邜春赴辰州舟次長沙作】

身世一逆旅漫懷千載音羙人傷歲晚芳杜怨江深本意投魚腹猶將悟主心鳳麟空下世衰徳涕沾衿

何處屈原宅汨羅來問津懷沙甘此水謀國竟何人漢主恩非薄賈生才絕倫亦知藩傅遠特遣弔孤臣

海徼皆吾土浮生任所之若爲湘水夕不置逐臣思落落安劉策英英弔屈辭雄才掩千古慷慨有餘悲

杜子湖南日年衰世路迷鷗波憐泬寂漁艇漫依棲巴道仍妖梗秦天出漢低文章竟何用名字謫仙齊

湖南聞自昔風壤慨重過地阻銅標遠云深艸澤多朝廷憂赤子司牧愼催科疲民萬無賴往轍鑑如何

○再至辰陽假寓龍興寺喜諸友見過

他日趨庭客春鴻迹謾尋洞門過道侶虛室憩禪心山帶城隍老江分艸樹深靜聞龍雨去還傍洗塵襟

○呈陶明府【四川合州人】

長官賢孰似平易近人人彭澤家風遠河陽惠政新邊隅花作縣幽洞鳥鳴春驥足時看展無誇漢吏循

豈謂諸侯客江湖一老生畏人常屏迹通籍竟虛名索莫登樓興畱連傾蓋情寵招時命騎山寺往來輕

○立夏

春光畱不住屬目又朱明雨長懸巖樹風喧接葉鶯市鄰朝伐皷童釋夜吹笙轉覺鄕心碎歸帆幾日程

○朗都綱謝官居龍山絕頂結小庵予號曰鵲巢贈以詩

未出沙彌臼還來寄鵲巢安禪云共被施食鳥分匏香篆空中滅經魚露下敲任他塵刼化勘破此山坳

○挽賓峯董副郎先生並序

予友道夫之尊甫賓峯先生曩予侍宦辰州辱加禮遇比玆登堂先生已謝世而道夫儼然在憂服中相別十餘載存沒之感能不攖懷敬弔以詩

賓峯薄車駕雲臥武陵川處世何如夢遊仙竟不還庭烏泣夜雨墓木拱寒煙懷舊登堂客能無倍惘然

○辰士趙伯行之母賢而早寡伯行於予有一日之雅因丐挽章義不得辭

龍山逢趙子怪問淚雙行禦哀爲慈母大節凜秋霜白日空山裏蒼松古道傍墓碑終不朽潛徳永幽光

○賈文卿酌余龍興寺敍別

野客城西寺躋攀興不窮扶云石蹬�泛月酒杯空勝景余方外名山似剡中臨流話分手他夜幾人同

○僉憲賈公謝事西川怡神楚北錫忝通家敬呈鄙作公病初起適慰其懷云

釋憲還刀服陶然世慮空年年見菜子日日舞春風野水醅尊綠山花壓鬂紅不知全楚外斯樂幾人同

○上捨李民望厥考艸窓晉叔王子志其墓仍祈余作

紀實王生在還因識艸囟讀書名不涉曉法化能襄酉水遺波遠辰山宿艸長傳家徵世澤起鳳表民望

○釣艇【七月東還途中作】

適興江艖老何妨並日飡綸���白日靜髙蔭綠楊寬得酒妻同話弄云兒共歡本無匡濟隱渭獵免相干

○龍池湖

湛湛龍池景輕航日晏尋錦鳬回斷岸翠筱欝孤岑楫曉天平渡容秋鏡忽臨菱歌隔前浦饒得助淸吟

○湘山寺【淥中市】

寺褁湘山僻林連淥水欹魚塩通小市鵝鴨滿前池荒殿遊人憩殘僧避客窺鄕園獨延佇龍戰羽書遲

○巳邜八月東還次萍鄕感激時事適少府李君見邀且諭以嘗獻策平冦移時江省報至不覺喜形於色相與散步正衙縱觀楚王臺古桂姿有淩雲之气慨然賦此用寫一時欣戚之懷云【李名泮章州人】

少府髙時論塵襟喜蹔開我無鄕井累渠有折衝才月露團秋桂天風落古臺閒尋五柳宅剩對菊花杯

○題木�母谷次太守韻

不見寒花破風傳何處邨寫眞詩落眼牽夢客消魂谷口度春雪城頭掩竹門幽芳抱終日渠共爾忘言

○寄題水陽山二亭

水陽何處在亭子對山楓菓熟鄰人摘垣周曲徑通步涼松灑雪舒嘯竹交風脫略休容易塵襟幾个同

靜愛山亭好靑楓遠市居林秋萬籟�郊月四牎虛客訪彈琴譜兒讎種樹書傳聞建溪叟莫浪比經畬

○送念齋侍禦赴闕

淸江渺萬里天際指皇都繞闕雙龍迥橫秋一鴞孤白雲回使節紅樹促徵艫軺過霜威在巴人憶得無

○送一溪侍禦按蜀

西川杳何在冰雪歲將闌天使馳騶去巴人按節看星回閣道近春入豸袍寬曲士懷同調徒歌行路難

○族叔一中發迹思南出宰東安政緝民和寄贈二章

�作東安宰南燻想令聞淸標八桂雪幽思九疑云鸇擊材非偶鸞棲志不羣遙憐阮咸在放意徒云云

徳人嘗覿面宗望不虛傳自少山陰興空懷葉令仙書當回鴈斷愁與嶽雲連試問零陵水何當匯海堧

○壽詩

坦齋廖翁行年六十吾友簡大坡祈餘詩祝而寒泉�子童爲致書應命率爾辭不盡意時正徳辛巳十有二月嘉靖攺元才十日也

江上坦齋老行藏何自由樂窩洲萬碩生計橘千頭耳順方年及天眞與物遊況逢嘉靖日蓬海看添籌

○鄭太守乃翁七十壽捲

節使臨江郡瞻云獨系思屋添閩海算椿老萬年枝耆會髙賢滿豊庖厚祿移未緣朱紱系覃澤柰明時

○木湖寺

山寺重臨日荒榛滿目前瓦燈秋照佛艸榻夜安禪殿敞流雲气林回折澗泉買田吾欲老未必是塵緣

○舟次阿城次韻王推府見贈

朝宗羙江漢亦自抱微涓舟楫關河晚秋風鳥翼先貧非堅壯節老不恨流年對客仍寒夜髙懷霽景兼

○沙湖爲王良二

楊子淸江客沙湖獨系思儲經裕後日買犢課農時酒伴兩三輩鶯花四五枝謀生於此足騎鶴更何爲

○戲柬賢十良二

邂逅沙湖子他鄕眼倍明金鑪湖上意秋燕幕中情舊有東峯約重尋穎水盟燋桐應未拂卓氏不須驚

○南塘盧子十二

廣陵遇盧子深悉契家情昔別矜年少今知重老成觀濠魚得趣混迹鹺能輕宦拙兼遲暮無嗟難弟兄

○送楊子忠尹靑田【五言二首俱次來韻有序】

子忠宰靑田余酌之因誦守庵道長贈詩並夜歸馬上有作明日示余咲曰子忠非薄淮陽耶且惜余之不遇亦自見耳遂次韻贈云

郊行頻送遠連露撲花英折贈東歐使遲回北斗城頌應歸政簡閒得以詩鳴往事何嗟及寒松晚更榮

四十年才過郎官領未遲虛堂聊啟餞明月恰圓時禮樂還渠講淸貞實我師匯緣匪根蒂從咲廣軍奇

○送崔有儀還六安

信羙安豊使爭看報政歸濃花迎候館甘澍逐徵騑脕穎思應銳朝宗願豈違摧頹如念我時有塞鴻飛

○桃花塢書屋

吳城十萬戶隙地可桃花接葉團淸露疏窓影絳霞讀書忘歲月學圃是生涯錯認迷津處升堂小徑斜

○贈程明譽

冠帶榮鄕士冰霜集帝城羙才當見試詳法足���名眼角風雲壯毫端蘭竹淸鴻臚期有贈戎幕倚參衡

○平湖﹝有序﹞

黃叟號平湖與余交數十年不覺爲古人矣余居京邸乃子參軍惟化持守庵之作見示取次和之

不見平湖叟逍遙�步陽煙波迷舊釣鷗鷺起晨光矩棹何年別孤吟此夜長春明重翹首才薄媿楡揚

○送黃彥七告假歸省

君方廣陵去卽擬到辰陽遠徼追遊慣髙樓逸興隆槎浮天漢出夢繞帝居長老覺還丹在林砂豈冀將

○送歐東井宰景陵

漢水龍飛日波澄七澤通景陵新屬邑天府舊行宮弦奏燻風裏棠滋細雨中宰官前席召誰復首羣公

○送符道州

政拙庸何病吾宗自得師雲山增舊槪風節照當時鴈過三湘遠音���五嶺遲春陵賢剌史繼此復書誰

○質庵【鴻臚官】

若个藏修地彌文盡返淳未妨違俗尙稍喜出風塵奉引瞻天仗班行肅縉紳衛賢如可起此道竟誰陳

○贈梅谷貢士卒業南都

合歡天上侶旋棹復何之愁遣羈人獨詩懷作者誰阜云盤鳳闕巖桂引虯枝會想躋遊愜無忘此宿期

○送劉朝信之荊門

郡中潭徳化賓幕最爲親申土推恩舊荊人屬望新雨消三伏著潦淨六街塵酌酒歡相別離歌且莫陳

○送江汝州全之

汴汝懸魚使冰霜別鳳城英風開五馬甘澍逐雙旌郡僻逢迎蕳堂髙訟牒淸故人時問訊石帖尙分明

穎江澷稿卷四終

●穎江澷稿卷之五

詩﹝五﹞

五言律詩﹝二﹞

五言排律

◆五言律詩﹝二﹞

觀蓮城西主人出酒皷琴偶用璧間韻奉呈同志一首

次日再疊前韻答李慱廳

送侯生

感雨漫興答李慱廳二首

喜晴次答李慱廳二首

淸明供祀還感興二首

送汪本之達州別駕

贈李經衛邦立

紫荊關漫興

送陳上思思愼

送王方南守泉州

送丁朗山剌杭州

送鄭天挺別駕髙州

送劉羙中別駕廣州

送潤州王貢士南還﹝名誠字信言太癡門生﹞

周都憲得假馳驛送母還昆山

大理鄭公壽乃兄止齋登七十

半舫齋

送陸九萬通判紹興

再送九萬

贈劉世臣出宰灨楡

代送世臣﹝意頗不樂故詩致慰勉之意﹞

挽永新賀司訓﹝子梧舉人疏公司教甚勤蒙化連科得人自公始又能振乏出金爲兄上散官數事﹞

酬金近山夜坐懷穎江少谷二子

中秋望月

送鄒子常熟水利縣丞

送劉子廷信之信陽﹝令�麟嘗守紹興﹞

寄謝南安何太守雩峯﹝甲申春之官韶郡﹞

竹亭﹝在梧州盤廠作﹞

李夫人挽捲﹝大參李公易之尊堂也﹞

過工堯﹝以下俱從徵田州軍中作﹞

田州

九日州扭壘中聞吳思恩駐南海堡不得相見奉柬一首

奉笞二首仍前韻

耽石院﹝翁源賊定後始得同講上捨一遊寺有餘襄公摩崖碑好山頂有泉景極幽絕﹞

太平寺

與僧貞廣

假宿仙臺觀呂純陽眞像

奉贈石��山大參之任雲南因示南津太參四詩用韻

錢子壽親詩

送鄒朝三少尹

送張石崖赴淸苑

送劉君熙載尹臨武

送厚齋先生分教常州

代送一首

書歐平��山考�捲

送胡純四冠帶歸省

送劉石竹憲副

送郝侍禦得請展視先塋

送袁二守之武��山

宿魝州次韻石沙侍禦

與賈民部敍舊﹝時東方大歉死者相枕籍於途道長與民部同年登第僅十載故云﹞

經別山寺﹝在魝東三十里﹞

抵永平

金泉亭餞別王道長

雙栢蘓子同觀金泉瑞蓮之碑

贈毛地官﹝有序﹞

風雨觀橋於河西遂觀蓮於呂將軍園亭嘉賓勝會與是用乘奉次驑山道長原韻八首

再遊呂園奉次幘峯道長四首

重建拱極亭詩﹝並序﹞

○觀蓮城西主人出酒皷琴偶用璧間韻奉呈同志一首

盆蓮開雨後幽趣幾人知藕出華峯頂泉分太液池受風香迸吐傾日蓋頻移爛熳西堂會琴尊幸晚隨

○次日再疊前韻答李慱廳

漫愛芙渠好花開不自知流云低彩檻宿雨漲盆池越歲容如故涵貞態豈移賞筵能賦者操翰願追隨

○送侯生

侯生將家子弱冠得腰金曉日辭楓陛雄姿映羽林冀城春色早漳海暮云深濱別何堪贈邊隅主心

○感雨漫興答李慱廳二首

春郊向不雨夏夜苦無休云帶嵩怕瞑衢通汴泗流衡門人迹少禁苑暮煙浮宴息木�奄齊閣鳴鳩厭底求

驅馬長安陌不爲泥濘休山山雨未歇處處潦交流稍喜炎埃淨翻虞殄气浮秋成民有賴賦入省誅求

○喜晴次答李慱廳二首

一雨三農望才看足便休亨嘉懷睈代調爕杖儒流院柳含風細池蓮蕩日浮典祠眞吏隱疏懶更何求

雨餘觀物態吾意亦休休野鳥平軒過晴雲滿戶流捲舒聊自適名實任渠浮酤客牀金盡鄰家尙可求

○淸明供祀還感興二首

天造興王地長陵百世宗羣龍翔日表萬馬下雲中肇祀春添土神謀早建宮樓碑光日月歲節走臣工【淸明遣官負土三桃置陵上守陵內史繼之制也園寢寔由】【文皇預自興建】

曉日紅門啟元寮遣祀崇金傳三奏定殿獻七陵通禦栢凝香霧仙橋隱駛潀熒星散籠燭歸騎萬山中【長陵擊鑼三通各陵同時舉祭亦舊制也】

祀喜親供暇春牽野興忙地窮錘石口迹絕老君堂縱目隅東海重關限朔方玆遊誠不易虛約後屏嘗【錘石口俗號閻王鼻出此卽爲野地西北二十里居庸關東四十里黃花口皆底邊墻要塞老君堂貼壁銀山寺皆山後人迹罕到後屏慱士盧君別號】

○送汪本之達州別駕

別駕通州去寧嗟蜀道難金華千古鎭巫峽百重關入饌江魚羙醺人曲米寬獨憐才力健雙鬂未曾班

○贈李經衛邦立

舊識李參軍多能眾所聞才猷攄幕府言�雪浪出塵氛神術緣誰受還丹許我刀何時訪蓬島揮袂共乘雲

○紫荊關漫興

紫塞三千里雄關百八盤漢營空絕漠周鼎定長安象逼中天近臺臨五夏寒胡兒莫窺伺飛羽度應難

○送陳上思思愼

思州新剌史爲別意何長職貢通南海聲聞過越裳鑿蹄懷折阪刷羽憶朝陽麟鳳應希有將能滯一方

○送王方南守泉州

郡符巖芣重閩海足興思齋閣論心舊都亭載酒遲苑邊花蔟馬坐上雨催詩何物堪持贈遙傳紀政碑

○送丁朗山剌杭州

越都新郡守水部舊聲華風詠誰能似湖山此正嘉倒衣時見客抱牘吏催衙未減孤仙興梅殘幾樹花

○送鄭天挺別駕髙州

倚伏不可道出處聖之徒我聞塩驥語君出嶺南途孺子書千卷髙州飯一盂地偏官自好且莫問桑楡

○送劉羙中別駕廣州

故人羙利小壯志雄千夫嶺南忽獨往鷫鸘誰共酤寥廓監州遠騰驤瘴雨蘇官袍先錦裏且足老親娛

○送潤州王貢士南還【名誠字信言太癡門生】

故人髙弟子不問可知名學易編常絕論交蓋始傾黃金古臺暮白髮異鄕情無計畱君住相思共月明

○周都憲得假馳驛送母還昆山

執法何容遠還家詔暫辭聖情隆孝理賢母被恩私饌憶江魚羙春生晝繡宜周爰應不憚衮職慰來思

○大理鄭公壽乃兄止齋登七十

南極騰輝遠平臺注目勞裕家勤伯氏徵壽藐蟠桃山水幽居適風雲宦業髙聖明多樂事去住任霜毛

○半舫齋

半舫曹郎地虛疑泛遠天永懷津濟闊推郤簿書眠雲樹浮空出春禽傍榻前何如在綸閣紗帽醉吟偏

畫省非無署幽齋別數椽暫宜消俗慮終豈恣髙眠魁碩門風在淸貞世澤傳居然對虛舫不假渡平川

○送陸九萬通判紹興

山水有勝槪會稽自古名獨欣監郡往不盡子長情鑑影星河近潮聲皷角平自公多逸興吟睡句還成

○再送九萬

仙舟去日下早晚達山陰風雨秦碑在蛇龍禹穴深俗疲勞軫問理裕愜幽尋亦有臨岐贍無忘夙昔心

○贈劉世臣出宰灨楡

淮海東邊邑髙人秉令初激昂風夙遠淸淨理應餘春雨農歸業秋燈戶有書煩君且安適不遠見徵車

○代送世臣【意頗不樂故詩致慰勉之意】

灨楡何僻遠縱目海濤寬失得虛能置疲癃簡自安鶴鳴詩思逸星彩劍光寒風雲眼前事未足擬彈冠

○挽永新賀司訓【子梧舉人疏公司教甚勤蒙化連科得人自公始又能振乏出金爲兄上散官數事】

未論多賢地如公道不貧聖庭分鐸遠蠻府作人新種徳非干譽揮金樂爲親九原髙誼在頹俗可還醇

○酬金近山夜坐懷穎江少谷二子

老卻狂生在叨陪聖化多時名推李郭詞藻避陰何古木延陵劍西風易水歌憑誰話涼夜騎馬月中過秋思何關客忉忉逆旅邊

鳳城髙士遠鯨海一旌懸勛業非吾事文章豈世傳終當謝明主相就白雲眠【少谷鄭正郎時養病歸閩中】

○中秋望月

望望靑霄月輕雲不肯開嫦娥亦羞澀客子故徘徊露下苔階淨風傳歌筦來帝城億萬戶稱處幾人懷

○送鄒子常熟水利縣丞

白茅初底績贊府勝才優疏鑿無容議儲防合細求吳儂歌穰歲使者薦賢侯行當見甄拔鱸好莫淹畱【東南也埶吳趨�下故多水而鮮早說者謂白茅旣鑿則瀦畜亦當爲之備矣行以鄒君之行占之】

○送劉子廷信之信陽【令�麟嘗守紹興】

太守知名舊承恩侄子新雲林回白首天路照靑春自昔神明地還遺揉順民君應爲珍重無忝幕中賓

○寄謝南安何太守雩峯【甲申春之官韶郡】

邂逅文章伯論交靡舊新春萇回錦席山月霽風神誤倒皇門履空慚孺榻塵何當附鴻翮云漢倍情親

○竹亭【在梧州盤廠作】

江亭何艸艸結構亦良艱竹瓦寧殊俗席門聊閉關月臨三角水雲近六爻山仗庇應如此軍靖百蠻【三角水六爻山皆梧景】

○李夫人挽捲【大參李公易之尊堂也】

生年終有盡恨恨苦無端楚畹蘭芳盛秋堂月易殘慈甘負重鼎掩涕謝回鸞閨範惟應紀南山石未刓

○過工堯【以下俱從徵田州軍中作】

漫說工堯險溪山見虜情一軍才接戰千騎盡空營授首緣親戚論辜孰重輕覆車曾不戒十萬詫雄兵【廣西諸土官開口說田州有雄兵十萬未易可破】

○田州

創見文身地田州富土疆魚塩啇舶遠刀箭騎兵長滅族渠容巳生心自速亡愚民你何事投甲好耕�

○九日州扭壘中聞吳思恩駐南海堡不得相見奉柬一首

方帽依戎壘髙人憶道流可憐南海月不共菊花秋猾虜情終見微勛晚許���何當對尊酒重與使君籌

○奉笞二首仍前韻

方城臨粵徼剌史重儒流書蓄千箱富丹餘九轉秋遠夷恩自洽循吏傳應���他日當前席威來願借籌

戎馬非吾事風雲媿散流短懷徒爾切華鬂獨勝秋木落山容瘦霜淸瘴厲���麼磨會應殄龜策不須籌

○耽石院【翁源賊定後始得同講上捨一遊寺有餘襄公摩崖碑好山頂有泉景極幽絕】

出郭尋幽寺苔碑讀更摩大書雙羙並陳迹幾人過泉落空中石猿窺澗底柯爲憐衣未拂來往意如何

○太平寺

太平一片石拔地拄煙霞芳樹春含雨晴空鳥散花麓盤經閣迥瀧悍石梁斜幾日乘幽暇重來問法華【寺有法華經板刻貞廣自都下載回亦頗知釋典】

○與僧貞廣

象教彌將墜何僧禮獨虔法輪無住腳因果再生緣萬刼身非有千燈佛自傳慚予素飡客負爾太平年

○假宿仙臺觀呂純陽眞像

城下南康路肩輿去復來黃雲遮庾嶺白雨灑仙臺山帶芝房老川依玊殿回金錢何孟浪堪笑道人回

○奉贈石��山大參之任雲南因示南津太參四詩用韻

道喪日巳久俗漓郍復惇小人利口實太上貴忘言鳳竹苞維固髯松寒更繁莫辭遺愛遠剪伐未應諼

遠別容何意臨流各盡觴碩人懷鳳舉吾道與川長莫謂旬宣地應閒獻納章風雲胥有慶萬里會能將

攀梅望鄕邑畫舸及春行親識歡相迓旌旄慣不驚懷哉廟堂具介爾丘園情大業期終集千秋垂令名

忠誠不結主誰復事擎拳用捨非關我行藏豈問天抗顏麟閣畫矯翮燕然鐫骯髒自春夢何爲到別筵

○錢子壽親詩

節使方之楚鄕書巳達吳軺還及來夏椿壽正懸弧綠酒香浮蟻華筵饌入鱸懸知稱慶處海上見蓬壺

○送鄒朝三少尹

浙西鄒少尹別我在長安細酌花前酒髙扳柳外鞍江湖行自適棠棣遠應難何知鴈行斷叫叫五云端

○送張石崖赴淸苑

海邑何須遠儒官亦勝遊萬山趨峽口三水系城頭教鐸漸濡久賢科次第���鄕書乘便達錦裏隔黃牛【石崖與吾家只隔一嶺名黃牛】

○送劉君熙載尹臨武

旅寓逢明府相過不厭頻貴遊終愛慱鄕裏任情眞騎發燕臺暮律回湘水春衡陽有書札屈指鴈歸晨

○送厚齋先生分教常州

日下多名士春宵得共論起家緣少府傳業有諸昆道豈延陵媿教由安定尊泰山遺響在還擬振橋門

○代送一首

控帶荊襄地還居楚上游郡寮宜鎭淨參佐得風流自是才難遇何須職易修明廷如簡擢不假更搜求

○書歐平��山考�捲

霍令知誰氏賢聲載跋岐極窮眞有待臥治本無爲名附循良傳功髙獻納辭同升應不忝推轂定何時

○送胡純四冠帶歸省

長安爲客久鄕裏倍情親況復憐臺掾曾知重撫臣詠松時有待移祿願方伸莫諭歸寧喜烏紗沐寵新

○送劉石竹憲副

廟功方論定朱紫半朝堂獨踐監司要還餘漢署香客程山雪霽鄕夢浦雲長盤結殷憂在江湖詎爾忘【江曺營建同事者列擢京堂四品君獨請補外】

水部詩名舊論交復此筵淸才眞不易佳句盡堪傳石竹含煙細江花泥露駢必逢知巳問得俊與忘筌

○送郝侍禦得請展視先塋

祥啟覃恩普鸞回寵命新丹楓催短日寸艸戀長春至孝通泉壤餘波被裏鄰乞歸優詔許騘駟莫逡巡

○送袁二守之武��山

爲惜天涯別河橋載酒頻綠楊隨處合白鳥去邊明側聽循良譽能忘故舊情發科君有祖應不墜家聲

○宿魝州次韻石沙侍禦

一宿漁陽館新詩取次畱奚囊應漸滿民瘼荷兼���日晏村煙薄春深鳥韻柔若爲憂國慮時共野人籌

○與賈民部敍舊【時東方大歉死者相枕籍於途道長與民部同年登第僅十載故云】

蹔駐烏臺節適來民部尋論交當日事報主十年心剝復天難定創夷歲再陰躩然懷拯溺攘臂起長吟

○經別山寺【在魝東三十里】

野寺殘僧在何名是別山山花當戶發海鶴載云還澷想長休粒無能此閉關歇鞍顏有恧塵集士袍殷【士包指迎候兵馬】

○抵永平

節使臨邊郡曾因問俗來波頹何底極風動有根荄念舊頻虛榻攄懷欲上臺劇談殊未巳騎從且遲回【巳上四詩皆次道長之作以後或呈道長或酬友人】

○金泉亭餞別王道長

未爽金泉酌還同柱史來春陪供悵遠尊傍野亭開穉柳搖晴浦纖鱗戲淺苔塵襟藉疏豁委瑣不煩裁【甲午孟夏同倪侍禦印烙注灤約遊金泉未果戊戍復同石沙踐之】

○雙栢蘓子同觀金泉瑞蓮之碑

井廢泉囙塞池通藕並花相民流帝澤潤物到桑麻地僻經行鮮亭孤野望賖惻然何所慕對客與長嗟【蘓由禦史坐言事左遷灤州判官感而賦此贈之】

○贈毛地官﹝有序﹞

正徳八載秋毛使君【騤】奉勑督儲江右飲豊城熊太守愛其盆石而未言也明日駐臨聞熊宅弗戒又明日熊以石來歸君異焉遂指石銘心而徵諸作者用彭憲副韻

民力今如此軍儲昔未然象占天庾遠憂切地曹賢凋瘵猶堪理侵漁孰可憐君心石不毀拭目中興年

○風雨觀橋於河西遂觀蓮於呂將軍園亭嘉賓勝會與是用乘奉次驑山道長原韻八首

問道西園路平沙�徑回合歡堪躍馬取醉莫停杯嶺樹云初瞑池蓮風半摧因君動幽興臨眺獨徘徊

老樹團髙蔭羣峯矗四圍海橊窺戶發沙鳥近人飛隔座鳴笳筦淩風透葛衣莫驚梁燕語誰是並誰非

玆晨苦風雨屬意在西河勝事無人會幽亭載酒過朋簪淸賞愜地主故情多淩波藐姑射不醉欲如何

質撲始興郡尙遺文獻風版圖秦塞閣韶奏舜臺空二水城中啟千峯劍外雄壯觀聊紀實得句不求工【湞武二水匯於城南】

豸史愛登覽習池初過從驚風翻錦樹密雨亂芙蓉筆嶺摶孤鳳皇潭隱臥龍炎荒多勝槪衰拙荷包容【府後一峯尖聳可愛舊名筆峯俗呼帽子峯皇潭卽西園下武水】

池荒蓮自發客至景頻添吏愛耽詩隱夫宜著論潛成梁川濟急撼樹杞憂兼衰薄將何補飛騰尙汝占

野竹干云上短墻那更遮幾年霜折荔一日雨催花井脈通瀛海溪光映若邪乘閒聊復爾肅肅免投置【園舊有荔樹近爲霜雪摧壓巳死驑山因及之】

郡迎新別駕臺憶舊靑驄海國鍾靈異韶山謫降同壯心星拱北遠道日方東若在蓬萊頂還容扣下風【此首專爲秦道長時同左遷韶佐因並及之】

○再遊呂園奉次幘峯道長四首

西園負宿約再此奉君行雲破江天色風含水樹聲竹亭烹露茗舜寺汲深淸日暮酣歌舞相看別有情【西園對江舜寺泉極淸洌取而烹茗】

未得酒中趣難言我獨醒小儒初問道達士豈狥名南郭晝多雨西郊陰復晴行廚頻供客何處異鄕情

舊識將軍面曾同八座來末寮今白首陳迹半蒼苔舞榭風生幔蓮池錦作堆容知北臺使重接此時杯【余判韶時厚山尙書嘗挾遊呂園去今十有七載能無慨然】

避暑出城慣喬林芳意多種瓜人已遠擁蓋客重過風土安殊俗乾坤合太和淸朝啟良宴不樂復如何【種瓜指老呂千兵當年謝事今作古人】

○重建拱極亭詩﹝並序﹞

芙蓉山古有石室玊井泉相傳爲漢道土康容煉丹之所泉出山頂石罅極淸冽予判郡時嘗遊玆山竊怪韶山皆趨南獨此山北向戲謂前守唐公曰何不作拱極亭以寓魏闕之思公笑曰屬之子矣未幾公以他事觧官去余攝篆數月遂於舊庵之左構小亭題曰拱極引泉水環亭下漉漉有聲景頗佳絕巳而有太常之命又十二載爲嘉靖戊戍乃由太僕復領玆郡尋訪前亭巳爲風雨所塌耆民龔徳成數輩累請修復且曰匪公之遺愛抑亦韶民之具瞻也不日告成北舊加壯麗焉至是偕幘峯驑山二道長象簹二守同往觀之諦視泉脈不似曩昔守者曰是泉堙塞數載故歲始復因與諸公笑曰拱極亭之重建與吾黨今日之觀良亦不偶然哉驑山道長遂貽隹什謹步原押共得四首聊紀歲月云耳

反涸欣重沸亭隳乃薦開四隅煙靄淨雙照法星來攬轡威存豸匡時渴望梅南遊倚隹觀目極紫霄回

石室僊人館彤帷首夏開玄蟬不住響舞鶴自何來秋晚便觀稼寒深擬訪梅山靈知未猒泉我來年回

稍喜瀛仙集眞疑洞府開斷雲將雨過羣島亞靑來異產多瑤艸靈標錯野梅睠言恣幽討遮莫醉忘回

西峯河山�藏嵲掩映畫圖開城郭纖無隱江山盡欲來平田下髙鳥細雨濕靑梅日暮村煙碧鳴笳促騎回【嘉靖十八載夏】

◆五言排律

春日遊西山呈諸友三十韻﹝正徳戊辰寓京邸﹞

代送大司成東湖周先生致仕還天臺

送陳通府﹝東廣人名昊賢﹞

代送僧官還金山

送道七表叔宰英徳二十韻

觀瑞蘭應教之作

大司空西峯趙先生七十壽詩

送蘇惟和宰貴溪

送王武選子中奉使南還

送遊靜之二尹無

挽鵝湖閣老

送諫議後屏盧子奉仗楚粵便道歸覲三十韻

○春日遊西山呈諸友三十韻【正徳戊辰寓京邸】

嶄巖柱西極迢遰薄靑旻景仰傾素懷躋遊及芳春微雨忽沾潤輕風不揚塵腳跟恣窮搜眉睫托遠伸桃李蔭阡陌松楸達城闉蒙童二三卷墟落百千窀疊嶺繡朱戶倚空撐石麟直參五百眾遙禮雙靑神逶遲永壽晚容接覺義親煮茗歠澗流掃榻藉云茵老樹回銀漢虛檐桂北辰夕嵐千嶂暝曉磬萬山晨交相策欵�轉復攀嶙峋危樓跨飛虹絕嶠度翔翷古雪積不掃幽泉噴還湮援滑步欹�捫柔憩逡巡兩僧云半立一犬花間狺巖扉敞蘭若仙樂鳴韶鈞圓光豁萬象塔影標雙輪蠢動欣有托荒陬浩無垠倉忙盻塵境咫尺迷通津披襟俯空鑑潄齒同玊人凡爾委蛇蛻頹然見天眞返景西湖上放歌南澗濱白雲回望合紫气聳瞻新王道平如底人煙輳若鱗隔花鶯未老近水柳初勻時當且行樂身在寧憂貧邂逅信非偶疏狂莫見嗔還應有髙興來共結芳鄰

○代送大司成東湖周先生致仕還天臺

明時公輔望觧組意合堅僚屬吁垂首門徒泣擁韉柴舟遵海泊卉服趁鷗眠景色饒詩趣苔紋剩酒錢從知東海上不數二疏賢

○送陳通府【東廣人名昊賢】

南土朝監郡郎官逼上臺劍畱章水別云遶帝城隈玊輦中天降金門午夜開班聯瞻奉引敷奏肅喧豗周室初沾燕虞庭本愛才惟應念枯稿春色促帆回

○代送僧官還金山

慣到江心寺三山想不逾隔波諸佛近瀕海一峯孤潮落鍾聲杳龍歸雨气蘇汲泉通水府乘月倒�壺遠樹浮空出危檣駭浪俱衲迎新首座人憶舊臞儒載酒時能否談詩麈在無遙憐漢楂在此約未應渝

○送道七表叔宰英徳二十韻

伏雨燕山北炎風庾嶺南雙鳬仙令遠十室聖恩覃【英徳止十里公讀詩至此浩然一笑】俗問車初下情通理漸諳姦愚胥櫛媷枯槁待濡涵異石淸如岱寒泉釀勝柑移來妨損執飲去少驅嵐飽見韋編絕空傳水歃貪文章初發譽風節雅何慚疏論畱銓注臺評恥諫參【公上疏言選法時諫院不以爲然而銓曺是之】老成終自別公道竟誰談逾覺丹心壯應憐雪鬂鬖忠貞賢母願祿養大儒甘回首春經別觀光志夙耽暑驚秋潦淨蟬聽夕陽酣客子情何極尊公意可探鵬翔同未得匏系獨仍堪云構需梁棟���盤自梗楠飄零千古思得失寸衷惔把袂還依闕過門想駐驂前程父老問揮手看云覃

○觀瑞蘭應教之作

蘭出內家叢瞻依禮殿東紫包凝瑞靄翠蓋倚帡幪露綴中霄近盆聯九畹空並花分采日異蒂合香風造化恩私渥華淸雨气通炎氛亭午淨蔥蒨逼春融共說休祥夥由知本實豊鳳髦占玊樹龍種恊斯螽岐麥歌寧羨連槐頌可同謬期神理察益算等華嵩

○大司空西峯趙先生七十壽詩

國柱維天錫由看福履並明良期不偶臺斗任非輕出入三朝舊彌綸百度貞休休歸雅量籍籍仰鴻名拒擬投閒疏能忘眷注情麟袍昭寵渥泉石被光榮結社時分韻尋山或出【城堂】因開綠野會想肅耆英弧矢呈遐算瀛仙降紫淸觥籌供裏宿鶯燕雜歌聲厚徳冥應報多賢宦夙成晚生慚世講謠祝倚鄕評�艸還溫相心香表道卿聖明需至理顒望答升平

○送蘇惟和宰貴溪

百里基元化孰惟師帥賢故人豫章宰兩見動星躔農雨三春足弦歌四邑傳爲民甘政拙許國自心堅戎馬方憂杞仙鳬適去燕五云何渤欎快覩孝廉船

○送王武選子中奉使南還

流颷擊芳樹郊气爽然新立馬緣回久驅車悵望頻素襟還昨日文采見玆晨錦悵爰分席星槎豈問津故園便使節歸鴈數秋旻未必能畱戀丹心切紫宸

○送遊靜之二尹無

鄕邑知名士寒松操愈堅晉陵看發軔贊府試烹鮮柳色沿溪漲椐陰夾道平典刑遺老在文物故家傳【遺老指二泉予靜之同出門下故云】化及爭先賦【靜之專理賦稅】庭余示辱鞭何當對披豁重軟惠山泉

○挽鵝湖閣老

輔徳人惟舊徵書帝自裁紫霄終日待黃閣應時開詎擬中臺折俄驚國柱摧大川方據楫啇鼎適調梅長逝民安仰重光業未恢位隆兼卹典名重蓋倫魁聖眷應無替仙遊竟不回典刑斯巳矣芳譽實悠哉旌望家乘遠皇猷國史該三朝遺澤在穹碣賁泉臺

○送諫議後屏盧子奉仗楚粵便道歸覲三十韻

國家承平久邊庾不復實九重甫垂念詔使七道出故人後屏子喜气動行色所適問刖期南楚與百粵君始發危科懷憂在衮職玆行雅所如弭節照鄕邑鷺袍拜家慶世徳光奕奕白髮籠烏紗鸞封侈先入攜盒廑父老舉杯多親戚髙堂屇眉壽歡宴難具述秋風吹徵袍王事不遑息曉發湓江浦夕望夏口驛翺翔岡髙樓徘徊呂仙奕西登祝融峯俯瞰洞庭碧九疑云正深二妃安所適夷俗雜夏殊吏治究文一周爰宜有獻再當言路辟往事多激成聖情每念及昌運際實難中興待良弼豫養本靜深才華更荒蔚天驥就康莊誰能顧儔匹嗟我朽鈍資嘗從禮官役情好如弟兄論事塒促膝贈言非所長況乃厭陳迹蒭蕘倘見錄庶以輸寸赤銀河泛本使懸象動宸極近侍難久違還當顓諫席功名盡麒麟富貴焉所逼偉哉廉藺交千載不可易

穎江澷稿卷之五

●穎江澷稿卷之六

詩﹝六﹞

七言絕句

◆七言絕句

扇面

曉發石橋問程當宿麗陽偶值故人論詩馬上不覺越關從者爲之絕倒

戲柬劉梅國

與秦節之題扇

竹﹝宿孫宜齋沙村別業﹞

曉發錢塘

姑蘇畱別子公﹝因嘗與余爭爲懶仙故有是謔﹞

宿楊村訪平泉大史先書一絕﹝辛未春﹞

與費亨父遊山因出婦翁介庵閣老扇面求和﹝亨父尊翁嘗爲禮部侍郎﹞

扇面爲謝都轉賦

梅坡捲

雙襯南歸

與李景詠夜話

柬南厓﹝時內子問醫數日不接﹞

訪雙溪友人﹝乙亥春﹞

暮春宿金城蘭若﹝乙亥﹞

晏生人勝人操春日從予南岡及夏而還寄此作

飲鈕司訓初冬雪霽芭蕉亭然可掬主人因請在席各賦一絕

便面送捨弟蜀遊

櫻桃﹝丙子春日讀書南崗精舍後同﹞

芍藥﹝丙子﹞

問萱花

代萱花畣

靜觀徐先生挽捲﹝藩府教授乃郎因尙郡君攺荊藩﹞

送陳通府元憲擢白鹽井提舉

杜峯﹝徐國賓龍遊人杜峯其裏中山名﹞

朱宣政雙慕捲

竹軒

酬龍道亨進士

白水思親捲

小葵﹝丁丑予寓蔡氏遁樂翁者喜種葵嘗云得異人之術小葵結子不剪旋枯隨落剪之開花數月不巳秋深復種迨冬花實如故予笑謂翁曰造化盈虧之理何物不然但人未之察耳雨中無事偶題三絕因以自遣云小葵一名錦葵開花如錢紅白數種﹞

題紅黃二菊送劉司訓赴南陽

舟阻眞州戲柬其九諸同志

端午口占戲柬育之﹝寓南昌﹞

蘇李別圖二絕

秋江罷釣圖

李術士玄談

張利行以醫明雅重士類所居對大江有洲曰木篙予因號曰春沙西泉劉子許爲制序而予爲之詩得沙字三章仍以杏花發興雲

瀘溪周元公書院﹝巳卯春避地過此下同﹞

湘東

武陵卽事

江月二絕

桃源

穿石

風雨述懷

與僧題梅

湖中絕句

長沙尋訪友人不見

伏波廟

醴陵柬施可大

贈彭敬之四絕﹝並序﹞

題便面贈友

送省祭上京

十月歸南岡喜黃花尙未盡委欣然對之偶題二絕

代柬東安萬掌教

大水遣悶絕句四首

雪齋爲鄭太守賦二絕

東峯爲徐賢十作﹝蛟湖人﹞

送黃彥七告假歸省

題雙喜圖贈王推府之臨安號西溪涇縣人

又送行一絕

贈蔣汝濟﹝號湘崖永州人由大尹左遷經衛﹞

代贈邵陽

懷聶靑州一絕

和答東源

昭義捲﹝云夢陳司訓汝忠祈此作蓋爲厥考嘗督鄕兵禦冦而死﹞

蕪湖風阻尋訪舊識無有存者是夏張工部奉命槯木亦巳還朝撫時感事不覺悵然偶書二絕與羅少府

儀眞分司水亭次韻敖冬官子發題壁

宿遷度歲是夕風雨聞雷聲

榮慕捲爲同年廣州別駕劉羙中乃翁賦二絕句

代挽陳教授夫婦九十而終

秋林圖次韻

宿徐州李工部官署題墨竹

甘泉壽捲﹝爲分宜袁貢士乃尊號﹞

乙酉三月泛舟梧江偶述

竹亭新種佛桑每日但開一朵是日六朵並開戲呈二府諸公

冬日飲陳千兵蘭吐雙花口號二絕

奉酬鐵峯再次前韻

寄內及示諸子口號五首

橫州聞孫都閫震與宋長官下棊舟待水手不至戲柬二首

戲柬竹坡揮使

過恩城村土人指石龜云能預知田州兵禍歷歷可驗因口占二絕

肇慶奉答曾先生二首

三水期羙中同年已還廣州

拜文獻公墳舟還偶述

墨竹題贈秦秀才

送光澤簿彭仲五

塗內臣孝思捲次髙梧亞卿韻二首

送施居一之大浦驛丞絕句二首

送楊質三冠帶後往陜西省父

送袁縣丞

送陳惟春重領慶元

送李東平二守

送蕭二守之濟寧

送武鴻臚之官徳淸兼寄吳興劉太守

贈廖太監鎭守甘肅三首

送蕳別駕還寶寧

○扇面

月過芭蕉夜許深參同還向手中尋東溟悞把長竿弄愧盡平生此老心

○曉發石橋問程當宿麗陽偶值故人論詩馬上不覺越關從者爲之絕倒

石橋上馬蹴微霜指點兒曺宿麗陽村店過來猶未覺小童應笑論詩忙

○戲柬劉梅國【渠爲兵部主事時】

晚承髙論載月而歸感君子謔戲之善動碩人南澗之思天下一家𨿽接淅其未可人各有志諒脫屣以非難因成一絕聊以觧嘲狂斐之罪預知免夫

只道文章可致身十年隨俗走紅塵如今欲返圖南駕卻笑眞成兩截人

臘盡春回北上期聯韉談笑竟忘疲兩三煙柳十家市到卻麗陽殊未知

○與秦節之題扇

蟾宮扄禁幾重深故識雲蹤更遠尋隱約看圖猶似夢可應還動少年心

○竹【宿孫宜齋沙村別業】

誰家竹子滿江潯排檻穿沙饒十尋我欲裁之雙玊笛風生萬壑盡龍吟

○曉發錢塘

錢粵城頭彭四更棹郎依約放舟行夢回羌笛歌聲小山月半牎潮欲平

○姑蘇畱別子公【因嘗與余爭爲懶仙故有是謔】

欲別未別吳山前預作相思縈晝眠笑引西蒙問東海不知誰是懶中仙【東海子公所居】

○宿楊村訪平泉大史先書一絕【辛未春】

天際輕雲散午陰乳鶯啼樹正春深無端一夜江村雨半落孤舟客子心

○與費亨父遊山因出婦翁介庵閣老扇面求和【亨父尊翁嘗爲禮部侍郎】

華國文章柱世才相君宗伯兩還該時人謾道東牀好自信風流有許來

○扇面爲謝都轉賦

遠水浮煙翠藹重秦淮山色有無中莫教林外來車馬老子看山意正濃

○梅坡捲

撫捲看梅二月時一般淸气可詩脾山居未問春深淺秪道年芳他自遲

十里山亭一徑回小梅無恙繞亭開巡檐猛可聞雙喜疑有探花人到來

○雙襯南歸

扶臤雙歸錦水棺旅魂聊慰首丘安誰家門外松楸好猶暴荒原夜雨寒

○與李景詠夜話

東湖湖上坐淸風月湧銀河落鏡中四海論心如此夕不知傾蓋幾人同

○柬南厓【時內子問醫數日不接】

小穎江頭歸興濃紛披秋雨亂芙蓉湖東一夜相思夢都屬南厓藥褁中

○訪雙溪友人【乙亥春】

縣城南去接雙溪龍墅迢迢路不迷滿架圖書邀客過長春花底坐鶯啼

○暮春宿金城蘭若【乙亥】

戰壘何年柱斧殲靑楓江上老耕鈐我來閒訪前朝寺香火重開話建炎【老僧云時有柱斧出犂鈐間】

爲怕春歸特地來攬衣隨意坐莓苔東風似與花先約貪看猩紅映日開

○晏生人勝人操春日從予南岡及夏而還寄此作

新松泱莽護寒塘斷鴈時依病鶴藏未向空林怨蕭瑟西風吹起自成行

○飲鈕司訓初冬雪霽芭蕉亭然可掬主人因請在席各賦一絕

雪晴江館一尊開翠掃濃蕉溢戶來疑是廣�官獨冷陽和偏許來年回

○便面送捨弟蜀遊

去年憶我燕山北此日送君西蜀遊便與�鴻帶書道小塘新隱荻花秋

○櫻桃【丙子春日讀書南崗精舍後同】

猛可東風度小池朱櫻開得兩三枝好似擷�溪畔女凝妝臨水照多時

○芍藥【丙子】

芍藥花開能可憐金絲蹙蕊粉圍邊幾時王四堂前是惆悵巖姿又一年【王四卽淮上友人王�之上捨兩下第�過其家正此花盛開】

芍藥花開對小堂似�兒女學新妝叢叢相映猶堪惜況復一枝無並芳

○問萱花

紫萱開徹滿吟窩間菊穿籬映淺莎見說窮愁君觧釋還能銷得鬂絲麼

○代萱花畣

山花隨意度山城何處忘憂浪得名卻笑息心塵外客也憑雞卜問陰晴

○靜觀徐先生挽捲【藩府教授乃郎因尙郡君攺荊藩】

兩傅名藩事巳非府中懿範見應稀金枝重系蘭苕在風雨龍丘有��石歸

○送陳通府元憲擢白鹽井提舉

牂牁南去劍峯攢云淨秋空立馬看鹽鐵且拚今日醉天涯回首是長安

○杜峯【徐國賓龍遊人杜峯其裏中山名】

杜峯別來今幾秋淸詩寫入小堂幽但得主人常對酒不知何處是並州

○朱宣政雙慕捲

有客頻頻欵我扉淚痕斑盡舊萊衣回首江云三尺土短詩誰寫寸心違

○竹軒

隱翁幽恴何所屬家傍淸江仍小築枕上春宵風雨聲自啟疏欞數新竹

○酬龍道亨進士

風光全著日邊杏春意故愆江上梅气味不殊登薦異謾懷金鼎罄涓埃

○白水思親捲

白水知何注思深謾勞詞客費追尋千秋慈母墳前月影落寒潭照汝心

○小葵【丁丑予寓蔡氏遁樂翁者喜種葵嘗云得異人之術小葵結子不剪旋枯隨落剪之開花數月不巳秋深復種迨冬花實如故予笑謂翁曰造化盈虧之理何物不然但人未之察耳雨中無事偶題三絕因以自遣云小葵一名錦葵開花如錢紅白數種】

小葵花老因繁實應手剪之花復然翻笑五男多實在不求花好事人憐

謾說支離多逸興小葵髙檻日能來風光霽景應無限濕雨涼雲他自開

庭下短葵卑結子丈葵髙自倚芳英髙卑於汝吾何有空惹幽懷向日生

○題紅黃二菊送劉司訓赴南陽

秋天天苑牽秋思伊水豊山聽講開白酒頻傾白日暮黃花遙憶黃金臺

金風颯颯飄眾卉脂菊熒熒淩曉霜春色上林無限樹也應搖落見孤芳

○舟阻眞州戲柬其九諸同志

爲問東風緣不發江濤吹雪卻西來龍江咫尺無由渡病酒愁衿郍共開

慘慘江云生日莫搖搖徵鴈唳風前此時不飲愁千斛孤負淮東載酒船【時予來自淮浦故舊載酒爲贐】

○端午口占戲柬育之【寓南昌】

兩月江城把酒巵良朋佳節每相宜爲問客愁緣不減有人燈下數歸期

○蘇李別圖二絕

海上羝乳誓不歸故人何處想音徽忍看執手沙場別天北天南淚滿衣

天北天南淚滿衣虜庭同系不同歸也知生死交情地慷慨柯盟事巳非

○秋江罷釣圖

寒潭秋淨水如苔月色蘆花相映開正好垂竿君卻去緣知不是爲魚來

○李術士玄談

偶逢玄客聽玄談亦有玄機試著參一日鵬摶九萬里風雲彷佛見圖南

○張利行以醫明雅重士類所居對大江有洲曰木篙予因號曰春沙西泉劉子許爲制序而予爲之詩得沙字三章仍以杏花發興雲

落莫淸江春事賖水中紅杏忽明霞柰可乘流明月夜春光潛度木篙沙

二月江風吹絳花柴門曲曲蔭流霞主人功果不自意笑指春濤生白沙

江浦杏花開樹樹春光抖擻野人家惱澈樵漁無處覓誤疑玄圃窅春沙

○瀘溪周元公書院【巳卯春避地過此下同】

絕學千秋夢始醒藻頻何處薦舂陵郍知山市潢污裏別有春風一徑庭

濂溪何自來監稅環堵遺齋尙揭名抱道熱中吾淺測官資元不病先生

憧憧行子靑衫濕風雨濂溪又過門道化未能三百里溪橋祠屋媿空存

○湘東

�山江口湘東市雨雨風風幾度過今日蔽裘重入楚酒簾將柰客愁何

○武陵卽事

源上桃花逐去津客心方怯暮江春誰家思婦濃妝在正倚江樓望遠人

○江月二絕

別我家山月盛時看看明發又輪西江天只似開明鏡迢逓隨人到五溪

武陵三月風景暮景暮客愁難彊諧殷勤卻媿靑霄月驀地穿牎下客懷

○桃源

倦客西遊何所之桃花流水武溪湄秦人欲問無蹤迹爭似漁郎再到時

○穿石

在武陵桃源之上一石如筍髙數十丈橫通一竅側立江滸舟人傳言昔馬伏波避暑於竅中南闊而北漸隘嘗纜舟觀之深潭洄洑勢不能上戲題二絕昨於舊集見此復攺數字重錄之云

海風吹折巨鰲簪一孔橫波貫百尋禽著蛟龍莫揮劍好施鐵纜系江心

千尋竇石知誰鑿岑立江波何壯哉舟人漁子爭傳說宛見將軍避暑來

○風雨述懷

楚山千里望辰州一月蓬牎不褁頭借問客懷詩卷裏幾多風雨幾多愁

○與僧題梅

道山梅樹緣誰寫墨妙分明奪化亞蜂蝶未知眞假在回回他自領春風

○湖中絕句

洞庭湖西秋水平赤山又入半湖明楚天雷雨忽四際漫倚疏蓬看晚晴

秋色平湖澹碧漪遶船菱荇客歸遲無人話與王摩詰羸得先生畫裏詩

○長沙尋訪友人不見

不掛羊裘系短蓬煙波何處覓行蹤湘山湘水應無際君在白雲知幾重

○伏波廟

炎燼重噓可自由伏波祠廟楚江秋英雄去就不早計誰與勛名萬古畱

○醴陵柬施可大

醴水西邊一故人十年江海倍情親漁舟卻笑東歸客不避風塵來問津

○贈彭敬之四絕﹝並序﹞

彭君敬之吾邑儒家子也去年從師東徵懋著勞貰今將待次銓曺期予言爲贈久而未應也貽書見促兼致令親鷺沙之意重以貧乏潤筆爲辭可謂文而善謔者矣偶發鈍思遂成四絕首以曾大父嘗辱乃祖州守公壽文之祝見世交之有自也次敍敬之從戎之伐末則告以詩難之故而重爲之發一笑也覽者亮之恕其狂矣

白梅旣往東洲少大守文章舊有名百年家慶���遺稿前輩風流尙典刑

乘時孰敢輕儒將一劍西風掃斷雲幕下掌書凡幾輩攄忠卻道不如君

山中詩債愁因積索取頻勞說世交安得鷺沙才思逸濡毫全不費推敲

題詩爲笑彭公子詩價平髙也適然勘破虛名多少是近來饒得買山錢

○題便面贈友

罷釣湖山一語無柳根啜茗坐跏趺情知不是逃名者會覩風雲畢壯圖

○送省祭上京

山雲將雨過江城萬里行人望玊京欲訪寒梅馳遠贈短墻剛見一枝橫

○十月歸南岡喜黃花尙未盡委欣然對之偶題二絕

出門終日雨霏霏池上黃花約巳違豈謂西風摧不盡含章猶待主人歸

秋圃狼荒問落英背違多事可憐生也應一笑呈襟素何處人間待目成

○代柬東安萬掌教

苦憶東安文學老得錢相覓且禦杯烏衣奮事堪腸斷王謝如今焉在哉

○大水遣悶絕句四首

蒙陽昨夜山水泛平田浩渺更無涯細觀不減東溟在秪欠中流一个查

楚鄕千里堪爲壑目斷明時拯溺人今日長沮識魯叟況來無處不通津

章江南下小蓬瀛洪水頻連數十城天官莫謾譚災異海若井蛙俱眼明

記得江城厄運丁靑天殺气晝冥冥欣逢堯歷猶洪水要與東南洗穢腥

○雪齋爲鄭太守賦二絕

海門遙望舊書堂雪滿壺山趣更長奇字漫誇楊子宅芳名襲見鄭公鄕

寒逼茅齋一徑回竹書木影靜徘徊藜燈入夜何人到疑有乘舟月下來

○東峯爲徐賢十作【蛟湖人】

東峯湖上弄晴暉湖底蟄蛟橫欲飛有才無意爲霖雨四海豪遊仍未歸

○送黃彥七告假歸省

靑袍遠適非趨隱明到南中憶帝鄕江海故人多慰籍莫言衰病老逢唐

○題雙喜圖贈王推府之臨安號西溪涇縣人

判丈峯髙宿霧淸旋看秋月掛邊城天書遠下誰將喜衙院虛閒傍鵲聲

○又送行一絕

節郡分明兩送君夢回天北話離羣重逢尊酒知何日安石橊花倚半醮

○贈蔣汝濟【號湘崖永州人由大尹左遷經衛】

坦道卻如臨折板安流還似泛波瀾好憑羊角生毛羽轉笑人間行路難

○代贈邵陽

同學曾推究五車邵陽今去隔長沙不辭萬里郎官在奏�還來補衮華

○懷聶靑州一絕

湘江東下水如苔遠道懷人日幾回自是衡陽歸鴈少經年不見一書來

○和答東源

院菊深秋故自奇根株誰復辧妍女��閒階靜對苂來客和得淵明止酒詩

穎陽茅屋負離奇別久塵容更老女��徑菊無端頻入夢故人今日有新詩

○昭義捲【云夢陳司訓汝忠祈此作蓋爲厥考嘗督鄕兵禦冦而死】

逆璫遺孽半乾坤楚澤揚塵白晝昏力屈武陽陳義士沈埋誰復爲昭魂

○蕪湖風阻尋訪舊識無有存者是夏張工部奉命槯木亦巳還朝撫時感事不覺悵然偶書二絕與羅少府

十年不到蕪湖縣鷺渚鷗沙半是非只有寒山舊時色未妨桃李待春歸

空江杳渺孤云細天際寒潮自落暉爲問靑靑河上柳許時鴛鷺傍誰飛

○儀眞分司水亭次韻敖冬官子發題壁

江上宮亭臨苦寒不禁幽意憑闌干鶯花謾自驅人別水竹此應誰共看

分司閒愛水亭涼幾日拋書枕石牀密雪可人猶竹色淸虛何減對瀟湘

○宿遷度歲是夕風雨聞雷聲

書劍頻年書遠徵乾坤於我未忘情怪來風雨寒更盡臥聽春雷第一聲

何物異鄕云杳杳孤舟殘夜雨沈沈椒漿曉奠勤三老折盡離人一寸心

○榮慕捲爲同年廣州別駕劉羙中乃翁賦二絕句

盛世衣冠榮逸壽天休重迓此禪林如何后會徵前事椿悴徒傷寸艸心

將老慕親誰復似世承恩詔更何云新詩古寺流傳在好作鄕閭勸孝文

○代挽陳教授夫婦九十而終

教鐸���聲歲巳多椿殘萱謝欲如何後人考徳徵齊壽風雨空山石未磨

○秋林圖次韻

雲林秋气未全蘇臥對芳齋了若無擾擾紅塵誰辧此一風差許石田摸

○宿徐州李工部官署題墨竹

此君風節緣誰寫披對颯然毛骨淸夢落洪亭明月夜直疑風雨送秋聲

○甘泉壽捲【爲分宜袁貢士乃尊號】

的的秋花倚澗泉淸尊華發共流年老人樂事無如此海屋仙桃空自傳

○乙酉三月泛舟梧江偶述

府門煙雨漾晴沙十里長州興未涯病客不知春早晚東風開徧木綿花

歲晚部兵歸幕府早春仍上梧州船時人休訝予官散捕盜新兼理稅錢

○竹亭新種佛桑每日但開一朵是日六朵並開戲呈二府諸公

佛桑誰遣瓦盆栽此日衣冠觧勸杯怪底尋常花一朵三三今喜並頭開

○冬日飲陳千兵蘭吐雙花口號二絕

誰把幽姿照玊盤淸芬散入海天寬明時好結靈均佩莫作尋常瑞應看

芳蕤雙吐及先春促席頻看更可人�是江城思無限未應搖落倍相親【非原作】

○奉酬鐵峯再次前韻

頻年幽谷占芳春並蒂何期薦席珍卻憶傍徨魯中叟援琴他日爲傷神

老守詞鋒陋詰盤腹中書籍五車寬新詩啟我題蘭在海角名家莫浪看

○寄內及示諸子口號五首

傳家喜有丈夫子懶讀翻爲累老親好貨私妻總如此撐持門戶屬何人

一經遺爾貴沈酣父子恩深未易談廢學斷機如此織獨無新婦爲夫慚

作詩何有寄山妻甘旨髙堂要及時勸子讀書還勸婦莫將淺眼誤吾兒

向平之願何當酬老我行藏不自由穎水春來好魚獵幾番新漲接書樓

韶陽未領意先灰菓熟西園又一回堪笑枝頭爭覓者無人觧向本根培

○橫州聞孫都閫震與宋長官下棊舟待水手不至戲柬二首

杖策西徵事有機停舟橫浦怪依違杜門更笑孫都閫酣戰猶聞未觧圍

提兵此日駐江千西賊懸知膽已寒守備爲言驍將在戎機莫作昔年看

○戲柬竹坡揮使

竹坡因笑苦貪閒靜坐營中不下山未識老夫心事在吳門無地掩重關

○過恩城村土人指石龜云能預知田州兵禍歷歷可驗因口占二絕

田州兵禍孰先知州扭靈龜要自奇二十年來逢一轉靜觀天道更何疑

王臣聽與石龜期山水令靈爾有知從此天教洗兵馬永躋銅柱奠南夷

○肇慶奉答曾先生二首

未老江湖憂國身端州風節誦人人包公奮井今無恙過客尢堪慰渴塵

一寸靈光六尺身幅員之外更何人也知伎倆由區別才隔云泥巳數塵

○三水期羙中同年已還廣州

三年同宦海南州世路無情任白頭君去我來三水口思君不見涕交流

○拜文獻公墳舟還偶述

松阡冬暖動春姿千載淸風鐵相祠展拜偶因陪郡伯樓船燈火夜歸遲

○墨竹題贈秦秀才

宜煙宜月弄晴稍間李間桃連近郊爲報主人多愛惜髙枝畱取鳳來巢

○送光澤簿彭仲五

湘南同宦渺重云冀北逢君又送君風動花封談笑耳緣知主簿是參軍

○塗內臣孝思捲次髙梧亞卿韻二首

椿零萱瘁幾多年寸艸春暉痛徹天內付此情誰會者燕臺風雨話燈前

冷暖無堪記昔年生成厚地與髙天獨憐趨走傷心處落日西風灑淚前

○送施居一之大浦驛丞絕句二首

八千里路潮陽郡大浦驛前江水流時淸莫訝炎荒遠年少爭誇館伴優

疋馬遠從朝海去前程何處問登樓髙才盛位翻多事祿薄官微良自由

○送楊質三冠帶後往陜西省父

冠袍新荷望長安秦塞河山駐馬看遊宦豈容能汗漫寧親應暫許盤桓

○送袁縣丞

一別韶陽九見春梅花驛路是通津塵勞憶得登臨勝錦水丹山屬故人

適國曾因問曲江鳳來雲气接蒼茫懸知宮滿棠陰在不盡湘流滚滚長

○送陳惟春重領慶元

摧堅陷陣事徒勞緩轡何人誇錦袍始信封侯非力致頻看雞割試牛刀

○送李東平二守

漕河東去泛仙舟桂影婆娑月正秋燕譽不妨多樂事風流振前修【吾諭先哲仕東平作燕譽樓】

○送蕭二守之濟寧

春色平分魯甸餘綠楊紅杏到官初河橋水漫樓船度北使頻逢好寄書

○送武鴻臚之官徳淸兼寄吳興劉太守

吳興邑治孰爲優少府才華不易求獨柰別君成企佇王河殘漲晚悠悠

劉侯爲政本淸貞驀地風波底自生此去好憑君問訊五湖云淨霅川平

○贈廖太監鎭守甘肅三首

涼州西望遠咸京重鎭應須得老成時來滿聽監軍使卹苦憐貧如父兄

監軍擁節鎭邊隅不惜千金買湛盧胡兒咬指偸相問近向祁連牧馬無

羯虜何年犯酒泉我軍特滿气無前應知聖主弘兼愛不重開邊重守邊

○送蕳別駕還寶寧

萬邦圭組倏來同別駕髙車自閬中�績明庭又西首幾回淸夢禁城東

宦海悠悠兩鬂星相逢無復嘆浮萍名家令侄中丞是於我猶能眼倍靑

岷峨西望欎蒼蒼朝客歸驂興轉長滿地桑麻公事簡屏車星劍與翺翔

穎江澷稿卷之六

●穎江澷稿卷之七

詩﹝七﹞

五言絕句

六言

調

◆五言絕句

秋後以扇贈人代柬

閨思二首

扇面

竹

追挽謝都轉令嶽石厓秀才

卽事

阻風﹝甲戍夏與敖東谷諸友同舟南還見北船甚疾賦此﹞

文軒

秋江罷釣圖

萍鄕泛小舟下湘東絕句

幽花

鳬鷖

辰江雜興

與僧題墨梅

小畫

蜻蜓

南風

萱艸

丙戍正月部兵赴南寧道中雜韻

烏蠻灘

勉諸耆民闇湞陽峽路小詩十首

八月十六夜宿石門驛偶憶李正郎小詩一首

梅軒次晉叔韻二首

○秋後以扇贈人代柬

愛此淸風好秋來謹笥藏誰知持贈意元不計炎涼

○閨思二首

寒日澹無輝邊城戍不歸眼穿樓外鴈抆淚向孤幃

碧艸照輪輝王孫何日歸願言厸雙鵠頭白共鴛幃

○扇面

空林寒日薄古道行人稀渺渺煙光外惟餘倦翼歸

○竹

千里來看竹秋風欲動時虛舟元不系何問主人知

○追挽謝都轉令嶽石厓秀才

樂公還自好何預衛郎賢隔世看�玊還應相照鮮

回首蓬蒿裏重吟薤露辭英雄下世久慷慨欲誰悲

○卽事

江云吹不盡山雨莫還飛昨日停車處花枝一半稀

○阻風【甲戍夏與敖東谷諸友同舟南還見北船甚疾賦此】

去日多北風南燻歸正髙就邊競颿者無笑背馳勞【冬北去夏南歸行與時違每自如此】

○文軒

金爲���書擲門因遠俗扄春風何處入庭艸夜來靑

○秋江罷釣圖

盡日楚江濆釣竿把成趣豈不在得魚江空且歸去

○萍鄕泛小舟下湘東絕句

昨日瀘溪客今朝此問津野航吾自慣一度當尋春【舟甚小僅容三四人兪邑慱初不懌】

湘春日日雨湘水夜來髙莫道刀舟險吾嘗學自操

紫蕨長鑱老黃茅野燒晡春風緣瑟縮桃李自華敷

十里�山路茅檐五七家機舂人不見流水自翻車

貪看灘上鳬回頭忽相失何如貪程心翻恨灘舟疾

萍江卽楚江今日非昨日但見萍江流不見萍江實

○幽花

幽花不知姓獨繡楚江隈寧爲無人見春風自剪裁

○鳬鷖

爲愛微禽好河洲盡日閒無因疑過艇雙逐下前灣

○辰江雜興

頑石連雲起洪流觸地來不知千萬古誰辟此中開

有路沿云斷無人但鳥呼半山禦落日始覺客懷孤

地僻安居蒶江深隱俗渾剪茅初著土聚落漸成邨

江上采桑女茅檐還是家山花隨結束各自足生涯

○與僧題墨梅

怪道枯梅樹天機不觧藏如何寒雪裏獨著有幽香

○小畫

客思閒流水禪房靜碧山艸玄如許借乘月掃松關

○蜻蜓

尺寸蒲葦地蜻蜓漾日飛不愁秋漲沒早晚欲何依

○南風

燻風滯南艇何處憶吾廬欲喚北風起無人爲帶書

○萱艸

滿地萱誰種金花繞北堂兒曹如觧道不遣隱憂長

○丙戍正月部兵赴南寧道中雜韻

蕞爾蠻夷長乾天不自量泰山垂壓卵轍擘可能當

長洲三十里煙火接戎鑪悵望蜂蠆穴何年盡掃除

四望千山合夾城雙水流客行春渚淨不省過藤州

敵愾三千士功期一箭���相逢魯連子不用話封侯

夜過黃丹驛朝臨白馬屯劍歌彌激烈揮麈共誰論

蠻徼纏妖气王師蔽海濆君看旗旐舉白晝起風雲

○烏蠻灘

邕州何處在灘險說烏蠻一皷千艘上三軍共觧顏

天設蠻江險鴻蒙一泒通未須論禹迹疏鑿仗神功

西徵爾多士道路莫辭艱不日平南虜燻風奏凱還

擾擾橫州路徵夫意自閒數聲秦吉了一枕烏蠻山

○勉諸耆民闇湞陽峽路小詩十首

湞水頻封峽篙師不敢來從今開棧道拍手上魚臺

江險多逢石山髙少見天徭人寺灣裏昨日又鉤船

飲辟魚臺路諸君莫道難如今湞峽險不在牯牛灘

鑑衢臨水便問鋪入山遙子貢倘移得還因省白蕉

嘉佑初開峽南山豈浪傳我來尋舊迹榛塞興茫然【南山石上有新開棧道記】

絕險方鉤棧圖成落此年傳通三捨近功滿萬人緣

峽山開辟有峽路待諸賢舉事謀千古垂名動萬年

良工固難遇拙匠非謀始勝果君勿憂自有神人啟

大事豈惜費小人常憚勞勞多功始茂費重業還髙

涵谷久寂寥龍山事輝奕借問當世人崇虛竟何益

○八月十六夜宿石門驛偶憶李正郎小詩一首

印馬三屯去期人五日旋良宵嘉會阻塞月好誰員

○梅軒次晉叔韻二首

名謝梅軒好當尊梅正開攀花不盡興倒著接日�離回

羙酒傾玊壺盡日梅根坐醉問把壺人和靖何如我

◆六言

扇面贈南山翁其一得於夢中

○扇面贈南山翁其一得於夢中

春早天邊雁侶日斜江上園林閒共漁樵問答就中得趣誰深

繞屋一灣流水隔溪數點靑山白雲有意相待野老無心自閒

◆調

醉花陰送希召赴洛次韻

西堂春﹝山桐花盛開壬午暮春﹞

玊蝴蝶懷友

木蘭花慢奉呈介翁閣老依來韻

玊樓春

減字木蘭花調送楊原山次桂翁韻

鳳棲梧一闋次韻奉畣儼山閣老

原韻附錄

西江月一闋次韻畣前人

原倡附錄

喜遷鶯並引慶江明府先生榮膺獎擢

喜遷鶯並弔駕明府謝君榮膺旌獎

帝臺春並引爲府學師生送徐太守北覲﹝代君家作﹞

○醉花陰送希召赴洛次韻

綠楊深處遊韁並聽鶯啼不盡紅日又西飛驪駒歌罷惱亂離人興嘆浮生蜂衙蟻陣聚散何時定願潘郎去也花滿河陽回首長安近

○西堂春【山桐花盛開壬午暮春】

柴門過雨春融液月色桐花香藉夢斷曉鶯山更寂可誰尋覓曾嫌紫陌同塵豈畏紅芳避迹朝陽鳴鳳無消息也應拋擲

○玊蝴蝶懷友

舉目云遙鴈杳玊人何在不盡悲涼蕭蕭風雨秋期又近重陽井梧飄生憎待鳳籬菊把孤負傳觴黯相望山花山鳥分付誰行思量南來北往幾翻風浪幾度星霜襟期皓首素衣何處惹塵黃謝醴筵先幾罔測抱芳芷舊恨難忘悄更長關山月冷夢斷瀟湘

○木蘭花慢奉呈介翁閣老依來韻

天畱宰輔侍宸旒開史局慶重遊信彩筆花生白雲篇淨塵斷境偏幽佇待玊人來也熙帝載喜起入賡酬○千古堪傳盛節四民滿聽歌謳元寮黑髮詎容休試擡頭看海闊天髙鵬摶鯤運襟度許悠悠郍須个興風使浪皮裏著陽秋藉好上林晴日載醪隨處停輈

○玊樓春

天街密信傳靑鳥恍出塵寰會瑤島錯莫春霄風雨聲繁枝迸落長門曉○陽臺夢杳憑誰道松蘿悞惹榮懷抱擬將幽限托朱弦他生何處同諧老

○減字木蘭花調送楊原山次桂翁韻

還來蹔去海天蹤迹男兒志射影難妨子夜歌殘急就章○行吟弔古忠懸霄漢心同苦濟險惟貞周道還看似砥平

○鳳棲梧一闋次韻奉畣儼山閣老

黛眉暗鎖鍼停縷半捲珠簾默聽流鶯語往事不堪秋夢斷無情幾點芭蕉雨○魚鴈漫憑傳尺素鏡掩妝臺枉避纖腰妬機札夜闌忙倒屨懵然回想身何處

○原韻附錄

倦客情綜紛似縷小院無人臥聽秋虫語歸意巳攙新鴈去晚涼更作蕭蕭雨○架上銖衣蠅點素冷蕋殘枝尙被春花妬別有溪山容杖屨等閒不許人知處

○西江月一闋次韻畣前人

春去漫增閒惱病餘更愛孤眠浮名浮利緫如然生只被他縈管○囪艸不除夜雨盆橊半吐朝煙尋常打破鬼門關何是何非堪免

○原倡附錄

七件開門緊事五更欹枕髙眠黃金白玊揔徒然著甚來由搬管○雨後苔痕滿砌簾閒花气凝煙衙門冷澹旅門關舌劍唇槍可免

○喜遷鶯並引慶江明府先生榮膺獎擢

肆聞國之安危系於民民之休戚系於令故令效其職則百姓康寧令鰥其官則百姓愁怨古之明君所以愼擇守令而或者謂令之親民視守尢切職任尢難徵賦之浩煩期會之峻急簿書之雜沓獄訟之紏紛靡不於令而責成焉故曰職作尢難也吾諭西南僻邑宿號豊穰之地素穪禮義之邦柰何邇者水旱不時姦宄潛恣揆厥所自詎可殫陳恭惟明府江大人先生鵬翮髙摶牛刀小試畏天命本乎學術之正憫民窮根於惻隱之誠持身謹飭固非矯以爲廉處物公平曾是彊而行恕發倉廩而賑乏絕仰懷再造之仁寬徵徭而廣惠施勝觧倒懸之苦政以蕳而馭劇事由敏而有功匪於斯世以爲難念在昔人容未易淸時上瑞金傳鄕士之歌列宿騰輝載沐憲臣之寵頋錫無似未能脫屣於人間尙擬效顰於巴裏摻觚染翰媿乏長才作戲逢場目�亞陳薄技其詞曰

垂簾淸晝倩妝點溪山春明如繡這戶弦歌郍邨花柳民物總歸仁囿禾傳九穗登場麥道兩岐呈秀觀風使問循良說甚漢家卓茂

庇佑天錫廉明賢宰父富貴謙多受薦剡頻聞福星髙照頃見徵車來召平陵謾擬畱寬河內空期借冦君去也想遺愛難忘棠陰重復

庇佑天錫廉明賢宰父富貴謙多受薦剡頻聞福星髙照頃見徵車來召平陵謾擬畱寬河內空期借冦君去也想遺愛難忘棠陰重復

○喜遷鶯並弔駕明府謝君榮膺旌獎

伏以府建思恩邑開鳳化武功一振沿攺流廢土之規文命四敷亟用夏變夷之道肆如宄潛消於邊鄙宜堯仁丕冒於海隅何知鹿豸狉狉載事兵戈擾擾三年兩反民莫聊生十戶九虛政何由立顧疆場𨿽分南北念民彜罔間古今弦誦罕聞豈作新之有待耕�未勸將叛服之靡常恭惟明府謝大人執事系出安城本西江之宦族居爰湘水振大學之喬英展驥足以修途試牛刀於僻邑視官事如家事治亂民如亂絲寬猛適中恩威並濟心懷忠信諶蠻貊之可行政本仁慈冀豚魚而斯化矧玆粵土寔荷皇仁革彊獷爲良善將必有在興禮樂於富庶豈曰未能司訓某等教署邊城義同寮寀適覩觀風之使遠勤旌獎之書禮獘孔嘉恊士民而胥慶名徳無忝符銓擢而有階用假蕪詞緫申芹賀詞曰

瘴雨蠻煙竚西風���盡月滿前川水色柔藍山光列畫斷崖芳樹連天試問帶牛佩犢何如鑿井耕田爭柰得老布道東西徵討頻年

堪

憐賴得琴堂分黑白余喘並周全犬臥桑陰雉馴麥壠古來勝事空傳且喜鴞書髙薦行看驥足驤騰從今去但仙鳬迹遠魏闕心懸

○帝臺春並引爲府學師生送徐太守北覲【代君家作】

伏以漢水龍潛廓淸斯在虞庭鳳儀禪受非偶一人撫重熙之運列侯當述職之期水類朝宗埶莫容巳人方懷鄧挽詎可畱恭惟邦伯徐老先生江東發迹海內知名久馳譽於臺郎累分符於郡牧詞章士林之冠冕政化蔀屋之帡幪職此下方際斯盛世延獎學行張忠定之遺規賑貸疲民範文正之遐軌吏胥屏息寮寀恊恭諭水金川福星旁燭石龜洲鳳詩藻交騰況滋郡校司訓嚴某等濟濟師儒化當首善而佩服尢深者乎是宜熊轓膏牽仙艖楊舲敷奏功言天門伊邇故陟明不遠人懷借冦之心乃偕計自今士切登龍之望緣知老醜謾假蕪詞葵誠倘鑑言贈云何其詞曰

亭亭物表器宇秋天杳廉明太守說向吾人古來稀少淸風兩袖朝天去轉眼是鳳池春曉好敷陳獸錦袍新禦鑪香裊

蓬萊島鶯花繞霜月皎雞人早竚獻績天顏渥恩重謾回首石城雲杪舟楫川途莫道煩乾坤整頓還須了記取舊門墻幾人歸鑑藻

穎江澷稿卷之七

●穎江文稿卷之八

文﹝一﹞

記﹝一﹞

序

◆記﹝一﹞

南岡記

自牧齋記

○南岡記

南岡西蒙支山也蒙去郡城八十里穎江水出焉東北層峯堀起數十里爲福箱峯始岐而二東支爲郡南支環穎上與穎陰西來諸峯對峙江滸中衍沃數十里曰金田者符氏世居之居南一里涉穎水望西峯隱約蒼翠或尖而峭或方而平或特起而直陂陀而曲有若爭奇獻秀徐行不百武當兩山口則南岡諸隴亦次第可指肇居離上壠夾兩翼埶如投鳳爲吾祖溧陽府君之裏是曰鳳岡少北折田水有峯三五騰驤東下止如踞虎爲吾母張孺人【今加贈恭人】之裏是曰虎岡又少北折田水越一山由虎後二峯岐而北出臂左展右縮如象爲吾婦廖氏【今贈孺人】之裏是曰象岡岡異裏殊而同在穎南故統命之曰南岡岡下皆良田田東有山自南來俯若幾亢若屏逓邐而過其前稍北峯突起與象對峙婉婉如郛郭一門旁啟卽兩山口田水隨來會象麓下不遠入穎而象則控帶潁北諸山始於鳳左掖誅茅拓土建屋三楹妥靈車綏工役至是增葺之爲屋八楹後以奉祠前卽今讀書艸堂堂周關山爲小圃環以杉松梧竹及菓實藥卉諸所宜植其下有田污坳鑿而爲池池上有泉沮洳竅而爲井外一臂左旋如帶又二十里望福箱峯端如席帽平居堂中林木蔽虧飛鳥下上頃惟峯色隱隱出簾戶間外此疑不復有塵世歲辛未錫連不偶於春官慨出處之有時悚箕裘之或墜乃從二三子笥經笈史考疑質難其暇或抱泉灌畦畚壤肥樹侶僮僕課種蒔與故人升髙望遠隨意所適目�亞以自放時則大君子亦謝事東藩幅巾杖屨歷南岡憩艸堂擷蔬煮茗逍遙容與旬月之間或一再至至必信次而後返間命錫曰吾欲種蓮池中亭其上以臨之又欲辟堂東作小樓三間以貯吾書數千卷以足吾好遺爾後之人客有從遊錫者黎生黃生黎生曰昔者竊聞之夫就山澤處閒曠奮世長往者之所尙也儒者之行適弗逢時猶將不忘百姓之病先生誦習孔氏豈誠旨山水者哉黃生曰惡是何言在艮之象君子所思不出其位故樂畎畝者或霖雨天下志於富貴孔子以爲鄙夫吾與若何足以知之哉客有以二生之言聞於錫錫莫知所以然之也並記之南岡

○自牧齋記

錫嘗讀易至謙之初六象曰謙謙君子卑以自牧未嘗不掩卷而思思巳而嘆以爲可以終身行之者也蓋牧者養也飬之使其性馴伏也謙以柔處下謙而又謙以自養也謙以自養則其徳日進而不自知猶長日加益而人不自覺也故曰尊而光卑而不可踰亨且有終矣孔子曰如有周公之才之美使驕且吝其餘不足觀巳曾子穪顏子亦曰以能問於不能以多問於寡夫周公大聖也顏子大賢也不能捨謙以自養而況於後之學者師心自聖未少有得焉則偃然而自髙侈然而自放曾莫知謙之爲謙聖賢之所以爲聖賢者無外此耳裏婣樓峯簡公別號湖山居士嘗以自牧名其齋蓋有見夫謙謙之義也大君子記之矣爰及小子嗚呼先民有言詢於蒭蕘卽可以覘公之心矣翁年且八袠龐眉皓首冠服褒然謙牧之心愈勤益至信乎聖世之逸民大平之遺老吾儕所當敬禮而弗暇者尙何俟言哉昔者蘧伯玊行年五十而知四十九年之非六十而六十化富鄭公年八十書坐屏守口防意之箴以自儆古之君子固未嘗以老而間乎其進徳之心也引而升之觸類而長之則周公顏子之謙大聖大賢之地𨿽非後學所敢輕議要知非時俗之士矜巳而誇人耆所可得而窺其津涯也尙何俟言哉書曰謙受益亨終之謂也請以是爲湖山彌邵之驗正徳壬申夏四月之吉潁江符錫謹記

◆序

書嘉禾詩後

贈族弟攺令東安﹝名合寄藉思南代大人作﹞

東塘詩序

齊壽詩序

壽滕大孺人人十序

送裴北囪序

壽胡母七十序

慶楊君恆齋六十壽序

壽蕭母習孺人七十詩序

夢椿詩序

送醫士劉述文序

代壽劉君行輔六十序

贈鄒用直驛宰上抗序

○書嘉禾詩後

正徳十六載辛巳今上皇帝入繼大統不數月剆除獘政與天下更始是秋嘉禾產於諭北二十里張氏之田蟻臣錫及而觀焉有一莖五穗七穗者其長幾尺於是且驚且喜再拜不忍釋手嗚呼嘉禾上瑞也諭僻邑也我國家自聖祖開基垂統百數十年大平文物之盛極矣浸於正徳盜臣賊子旋掃旋作堯水湯旱歲復一歲乃嘉禾不產於丰亨豫泰而產於民不堪命之餘不通都大邑而遐陬僻壤之生焉是可以見覆載不息之仁聖化轉移之機而賢有司又首能奉順之以活吾創殘之遺黎也不然其何以臻是哉經曰國家將興必有禎祥治不生於治之謂也頃焉聞有以獻於邑侯江君元輔君曰辭焉夫祥以昭徳也某不徳其何以辱靈貺然則盍獻之天子乎君又曰辭焉某聞之唐升歸禾周公旅命說者謂唐升因禾必有獻替之言況今主上衝聖且銳於圖治猥余無以禆助萬分而又何敢以祥瑞辱命君子於是知江君誠良有司也能謙巳讓善者也惇朴務本者也他日居臺諫侍從不爲導諛臣者也遂相率爲歌詩紀盛而歸美焉且以竢夫觀民風者侍禦楚蒙先生序之詳矣錫賤士也續書之左方云

○贈族弟攺令東安【名合寄藉思南代大人作】

吾符自宛丘徙金田世爲農家八世入元季始有仕爲縣丞九世當我聖祖混一之初始有以明經辟教授又百年而後有司訓趙州節推邵武吾與合自始遷下四世而異異者逮吾與合之身又九世矣合曾祖閒客思南遂占籍再傳爲合之父源倜儻有志節辟蠻夷掌書記不屑就嘗曰吾江右衣冠之放也要當教子孫讀書不墜家聲耳五子石冣賢遣遊郡庠舉滇南不第貢入冑監歲辛酉爲弘治十四載吾以同知起服銓曹是秋長子錫亦領鄕薦與宗弟樂同舉進士禮部遂與合相萃京邸一日合誦詩曰莫道天門相識少瑯琊冠蓋總成行初不省爲誰作合笑曰大兄顧忘之邪二十年嘗辱示合者固預有斯會矣明年樂登甲科錫乙榜不受侍吾官辰州甲子合亦竣事還思南過辰爲吾畱信宿叩其業加習視其貌加丰察其志加銳因私識曰十年來當宰大邑振吾宗於遠者其合乎正徳丙子果擢知監利值歲連歉民窘且頑逋租匿役習以爲常合一待之以誠俸給外毫髮無所染久之民稍化服顧上之人有弗是所爲者攺令東安東安僻在永州之西民俗渾朴庶務簡帖於是上下相安益穪其治大抵合居官務以寬愛得民不事矯飭其視世之皎皎以爲名期會以爲能苞苴以爲禮籧蒢以爲恭通儻以爲達以是求合合誠有所不逮矣而不知合所行者希古循吏事而合所不逮者正不害其爲賢也嗟乎吾嘗譜吾宗符受姓冣單弱自瑯琊歷於宛丘徳業問望表然千載可儇指數自宛丘歷於今幾五百歲其間抗宗舉族則又可知矣傳曰然而無有乎爾則亦無有乎爾吾是以不克振拔大懼早夜孜孜乃今耄矣寞無可述𨿽晚與樂叨竊科名吾忝倚藩臬樂亦秋官郎中皆謝事而歸錫尙躬耕爲書囚從弟璽司訓上虞或者�謂吾宗今之時稍有人焉然則起自僻遠卽能以淸白自樹無忝家聲如合者將非所謂人乎或問管仲孔子曰人也合𨿽未踐華要向使得一有气力知合者居當路能振之則治中別駕之擢不足爲合期但聞合在思南善居室孝悌恭儉道不謀而自恊產不植而自給兄弟衎衎以相友吾又懼其少拂則引而去也不難夫君子求在我者所謂之人固不系於爵秩之崇卑宦路之通否直無以系吾宗人之所望於合者耳族叔廷會合之再從親也時往來視合東安行以告我因歷敍吾宗與夙所期於合者寓之庶幾不卽引去安於其位以待公論之定顯擢之及他日或取道諭水蒙峯之陽掃先塋之荒穢啟後生之瞻式是在合而已矣

○東塘詩序

敍詩曰東塘者何所爲章君朝秀作也本宋文肅公之後世居諭之東門尊甫曰洪淵翁�瓌偉出人意嘗拓其居據東嶺之勝表宗伯之門背山面池池方十數畝環以名木時則徵賢集婣釣遊其上肆塵囂之旣遠忻魚鳥之兩忘予雅過之輒相與陟其髙而�焉凡邑之佳山水名賢之遺迹東若王冀公之宅西若蕭尙書之府南若朱謝二老講道之亭皆恍惚若按圖而視諸指掌之上翁因慨曰興廢者何常我文肅公之後也獨演迆至今可無翹然而出者乎今年二月餘訪邑大夫則見翁之子若孫挾淸才而竢髙舉彬彬皆名家之胤造其居則重樓石室當街之左右余頗心異其非曩所過也而輪奐一新欲言未吐朝秀遂占而進曰某兄弟視東嶺漸以弗容今析而爲三是區也則某之所建然去東嶺皆不百步耳故嘗以東塘自號東塘者卽東嶺之塘也以自號焉謂是塘有廬先人之所築也有木先人之所樹也有魚先人之所釣而以爲術也今某𨿽不得專美於斯而其志猶若可見也名勝者因爲之歌詩裒以成帙用志予小子不敢墜先人之緒顧舊而親�有文莫如先生幸爲我序之因諗之曰夫作者開之欲其遠述者振之欲其新是故居久或獘也木久或蠹也池久或湮也賢也志之豈不覩其獘則思葺察其蠹則思剔視其堙則思浚與凡在我所當爲而力可以恢張先君子之緒而垂諸後昂使進焉可仕退焉可隱不必其在東塘也是則一舉而眾善之備處今居而不忘乎先人之所作孝也使田嶺之舊觀愈廣而彌新知也得名勝者之歌詩而寶之好禮也以遺其後人示教也其在易曰乾父之蠱在書曰率乃祖攸行將俾後之登東嶺而興諸賢之慨者�必曰世有令人莫如章氏殆非所謂翹然而出者邪非志東塘以自勵者邪

○齊壽詩序

或問於潁江子曰子亦試觀東山之云乎曰然嘗試言之方其气之茺蔚於中也蒸合於上不崇朝而雨乎四境顧瞻東山亦�爲之生色矣若是者果以爲云之澤物乎果以爲山之澤物乎而適所以自澤也謝上捨庭桂淸江之彥士也尊甫曰雲山翁母吳孺人並壽古稀之上上捨昆季於是繪圖徵詩旣樂其樂又欲取諸人以爲樂也乃造穎江子屬序之穎江子曰子之居負於東山子亦試觀東山之云乎則雲山之所爲壽與昆季之所爲樂其幾也今夫雲山夫婦蓄徳之厚亨年之永而衣�十發之昆季而有參軍上捨府掾之賢或恪勤在位也或彊學胥次也或敏練有濟也若是者亦孰不謂昆季之貴盛而能樂乎其親之壽惡知雲山之所爲自樂其樂也由是言之雲山山也昆季云也昆季之顯而雲山之樂云之澤物而山之生色也是故以言其壽其璞之斯蘊乎以言其貴其豹之斯隱乎渾淪深厚而貞永自若彪炳輝燁而文彩畢臻向使山之積者不盛𨿽興雲不足爲雨人之蓄者不厚𨿽綿嗣其足以興世哉是宜賢士大夫發之歌詠播之聲詩而又必吐辭成云傑然名世者爲之首宣其美柰何子之朴位中而不飭於外也傳曰不知其人視其友聞上捨所交多名士斯則�幾作者之囮徑云耳

○壽滕大孺人人十序

丁丑之秋柱史謝君至自南臺以職事致命於天子旣遂考績拜恩典贈厥考如其官封其母滕氏大孺人孺人時就養南臺而有歸志也�以是冬屇壽八袠柱史屬將還軺乃復上疏以母氏年齡衰邁江道險遠乞恩許臣伴送還歸情辭凱切天子特勑吏部給牒而胥之以期亦殊典也由是鄕士大夫之寓於朝者罔不穪願榮孺人之壽而嘉柱史之能孝也申命錫曰子於柱史爲外黨之睦耳熟孺人之徳宜加詳矣子合爲文因柱史而致祝焉用不敢辭竊聞人之於世難得者壽其次曰名曰富曰令續是三者宜若無系於壽而壽不於三者之系則或寂寥遠鄕窮欝下裏何貴乎其爲壽哉惟大孺人克勤有家旣壽且康母以子貴封章煌煌官餼有常資用不竭振挳子孫左持右掖可謂得其壽得其名與其富與嗣續之令享有人世之福備者矣逆當屇壽之期柱史適焉北還榮捧冠帔跪進卮酒慶履無疆其樂如何旣而彩艗南飛髙堂晝錦則又進諸子婦偕其宗黨婣婭置酒髙會敍離道故於是罔不穪願榮與人之壽而嘉柱史之能孝校諸今日顧愈遠益眾矣亦有沿流而���源者乎傳曰人采其華我於其實當大孺人旣失所天而能秉節不回教子以成其名柱史旣荷庇休徳列職臺諫而能激揚風紀以不敢辱其親夫與臣言大莫愈忠與子言大莫愈孝與親言大莫愈慈與君言大莫愈仁向使爲之母者教有未至固何以昭其節而享有今日之盛爲之子者孝有未逮忠有未顯亦何以來天子之寵命榮被慈壽於數千里外有如此哉柱史行矣自玆而往其薦陟崇階益祗厥徳所以培植大孺人之壽要將與魯敬姜者匹休並美於無窮也豈不肆光顯矣哉諸君子是謂錫言𨿽不文要非敢爲道諛也請書以爲祝而竢之

○送裴北囪序

北囪先生之將賓於南宮也穎江子七十里往送之蕭灘之滸捨於其弟子蕭伯舉伯舉曰吾師�行矣弟子於心終不釋願夫子其少進古之人業患不能精行患不能成公與明未嘗有有司之患也今以吾師落落而就於此宜若有不滿於意者其言曰得是過矣得是過矣豈其周於自治而廉於取名固然與穎江子曰子亦觀諸天道巳乎夫一陽气至時雨方降不能無一之不戚玄霜旣零萬物受變不能無一之不敷故淸明之朝賢者宜向用不肖者宜棄遠而未必盡向用盡棄遠理也亦勢也夫豈一於其業與行之謂與且言而師之辱交於余也忘少長黜形骸與其遠邇疏數平居溫其中而和其外言若不能出諸口及與之講求義理商碓文字上下古今數千百年成敗失得往往至於廢寢食其學上自羲文下迨諸子百史以及於方家醫療之書靡不神采力討發其藏而後已以能早歲卽赫赫起聲譽場屋間然卒至於今挫益久學茂益而行益不可掩間自省府一二巨公屬天下望者咸知所禮焉然則抑之知非所以伸之邪昔之君子苟可以酬其志而不辱其身或舉於士舉於鬻販不以爲嫌而況拔之庠校達之天子之廷而復���其大成之效於學須由此發觧都邑大爲有司所知如渥駒荊璞一旦而得出於孫卞之門�未可量然余獨不無意焉使北囪遂有合也言思盡其忠而官思守其道否則淸江碧嶂築壤室以歌詠先王之風無間然矣若夫阿諛苟容拱默屍祿以與時之登崇華耀者較賢與知則豈余與二三子之所以望於北囪北囪二三子與余之所以自樹也言未旣伯舉避席曰弟子固不固焉得聞此言也請書以贈夫余與北囪寧復須言邪言以以伯舉伯舉欲之故不辭

○壽胡母七十序

胡子質重余始見之楚蒙侍禦之館喜其貌之恭而中度言之簡而當理固知其富於文學之士也�侍禦公負知人之鑑愛其子爲之擇師而於胡子焉是取則益信余之所見有不待入其室發其藏而後知其蓄者竊考其世厥父少府君慶嘗爲郡諸生遊大學於家嚴爲同時丞丹陽融縣兩地皆有惠政直隸廣西又爲同宦母周孺人出岑陽中丞公之曾孫恭勤敏惠本乎其世故其事少府也上下肅穆內外穪道先正云人生內無賢父兄外無嚴師友而能成其徳者鮮矣於是又知胡子之賢本於少府孺人之善教爲有自也少府卒於官孺人益厲歲寒之摻深舟淺遊家以日振是歲鞠節後四日屇壽七袠余方遊諭城館於章子昭陽氏而袁子邦彥章子儲秀皆庠士之魁壘與胡子頡頏相先後者也時爲余頌孺人之徳與胡子之善學卒以祝孺人之文見委余又益信余器胡子於數年者爲不謬夫愛其人及其屋上之烏況友其子推其世�爲通家聞其母之壽也𨿽無諸君子之委宜勉有所述以助其祝願之慶而況其委之勤也哉余固不得以不文辭也�惟孺人之徳之壽適逢聖天子𨿽新之化隆老重賢之日有詔明年江省開科取士加倍於昔而諸君子適丁其會余固望其子於洋洋連茹而進爲時偉人壽國脈福蒼生使人穪諭之多賢不但爲科目之士一鄕一家之榮由是若孺人者益登遐壽進沐褒寵而來四方多士之祝行�驗余之信胡子名鈞弟曰銳亦善幹世居諭之曾城遂系之歌曰曾城之山兮辭險而就平曾城之��諸兮蠲濁而流淸惟碩人之居兮爰得其所萱壽而康兮艾與爲伍傲松鞠兮秋霜看雛鶴兮髙翔嘉賓集兮酒盈缸歲歲兮年年屇眉壽兮爲樂未央

○慶楊君恆齋六十壽序

孰不爲福壽徵福之先也孰不爲壽主善壽之基也善有諸躬矣尢莫大乎澤之被於物也有二道焉古之君子得其志進而仕澤之及乎物也不得其志退而醫澤之及乎物也𨿽有大小遠邇而拯民水火之中起人危迫之際其用心一而已若是而能不受益於人者乎不食報於天者乎固將永其年昌其後而有以來君子之祝之頌也然則非其幸也宜也郡士楊君徳隆質美而厚幼嘗學問有志於進取者矣旣而大父洪吉早世厥考崇祿懼其立之或難也復俾世其倉扁之術君遂以儒爲醫其道益明其澤益廣�以恆名其齋而大參胡公憲副彭公大尹孫公咸爲序之君暇則並展其上世所寶學士大夫手澤之餘者以策勵其爲善之心授其子邦祥以春秋邦祥穎敏嗜學翹出於邑庠弟子之列視其決科躋仕迨若發蒙而振落也迹君所爲是誠恆於其善者矣謂不受益於人而食報於天有是理哉君之甲子迨是臘之朔爲一周矣凡友於令似若王子好素盧子恕楊子芳連相與徵予文祝之顧予嘗識君之祖子孫爲久遠之交又適諸君子樂道之善義有弗容辭者嘗惟君之賢旣以擴其上世之業又以成其令子之才擴其上世之業則𨿽不得志於時而病者以起痼者以蘇不旣以醫而澤人者乎成其令子之才則自當見用於世而爲上爲徳爲下爲民不將以仕而澤人者乎孔子曰善人示不得而見之得見有恆者斯可矣若君者可謂恆於其善夫順其親則退而醫固善也教其子將進而仕亦善也其所以培植其壽而增益其福由此而遂躋於期頤遂及其子之顯揚厚其世澤宏其聲光是皆在我者有必致之理而況其得於天者本自完固豊厚有不可涯者哉然則二三子何假於予言予何以祝君相與拭目而巳

○壽蕭母習孺人七十詩序

吾諭僻當西南山水之勝岡巒重阻風气深厚異時大儒過者�謂當有繼某而出是𨿽未敢遽論也然名家右族櫛比其間往往出浮崇朴詩禮相髙傳之久而滋盛有由然矣切嘗覘其一二則又皆本之內助之賢閨門之肅以致子孫之昌熾風俗之長厚如蕭君元商之配習孺人者誠未易也孺人邑大老詹事公之孫貳守公之子生長髙門而不溺於富貴之習甫三十而失所天卽能惇儉朴守禮義綜理家政日惟教養二子曰贊胤廉胤皆以卓犖奇偉丕振厥家贊胤重以才諝待選銓曹諸孫曾十數學舉子而有成者立徳立業爲邑庠生孺人今年躋七十矣繄自幼知書常以廉恥二字爲訓少長肅長莫敢相諭越至今奉順之禮飲食供養之具日且備至孺人視之一以爲常不獨孺人以爲常也內而家人婦子外而宗黨煙婭嘉樂之至習見之久而亦�以爲常矣夫豈知吾邑山川風气之厚若孺人者秉特立之摻介諸福之備固皆囿於其中而有不自侈其然者哉是夏五月六日適孺人設帨之辰也其孫壻傅生訓可繪圖徵詩因導其祝願之敬乃以序來屬余且謂余自令祖工部來爲三世交而令嶽贊胤昆仲之姻遊之厚者是必無拒顧孺人之壽行�踰八望九而遂臻於期頤訓可他日以家學與立徳兄弟聯翩而起爲慈壽之光諸詩之祝亦旣備矣余復何言哉因特推本其節行之可以表見鄕邦風俗之厚以無忝於名家者俾後之考徳有所徵云

○夢椿詩序

夢椿者何辰千兵濮東林之喪其子廷器旣除而思之弗置也霞山蔡先生爲書夢椿二字濮子將奉以周旋幹作者之門冀得所爲詩發揚其義而終�之慕若與有賴焉者間屬序於余餘三至而三拒之以弗文也�以觀濮子容每至愈蹙也气每至愈下也言每至愈若不能出諸口也而聞東林又衛之幾爽者嘗言忒人不能軒輊於世卆樹功徵苗進階武略將軍旣而參戎幕視所篆皆歷歷可述晚以其孫松嗣別號東林散人夢椿之作也予旣賢濮子又偉東林之爲人其能遂以不文辭乎且予嘗待宦於辰知辰之俗稔矣其爲郡四際於夷獠之區山水多陡絕少夷曠巨商大賈與凡仕非出其途皆尠至焉以故其民居山谷者資墾鑿列闤闠者仰貿遷𨿽老死無外慕而世官戎冑則戒武選徵往往取豊秩視余若無足經意比今觀之不幹數載物化轉易固自常理獨惟文運一辟其子弟之秀則搜經獵史摛章繪句於於洋洋有臨敵決勝之气其里巷衣冠之族則知崇尙儒雅重文翰有鄒魯之餘風是知前此或欲售其文與其詩如夢椿者殆莫之受而今也將求之有不可得爲足尙巳予故並有所感焉以附見夫山川風習之若此者以非人力之所能也濮子名錡邑庠生所謂之於於洋洋者非其疇歟

○送醫士劉述文序

劉君述文茂其醫活人於吾郡二十年予未之嘗識也北偶述文於司儀盧君之館自秋末䢐於仲冬予年稍長述文兄視予凡其所爲醫與所蓄諸其中一不予隱始盧君病牙牙愈而病腹更數醫無損或薦述文述文初易之予不之然也無何有與述文異者予進主人曰病而擇醫貴審審貴任任貴專不審則敝敝則用匪其人不專則雜雜則擾擾則無功述文由是畢力殫知藥以次投疾惟其損盧君喜顧謂予曰述文始易吾疾子弗之然或疑述文子又弗之然殆有見歟予曰嗟乎醫意也譬之用兵兵其可易言哉述文之言察脈而能得其所因投劑不執古人之成方諶可與言醫矣與夫讀書而不知合變者有間矣然孔子論兵必也臨事而懼大敵在前而末由戒愼幾何而不敗卹也哉𨿽然將在軍君令有所不受苟任之不專持之不固齊城未下而燕將巳還𨿽有智者何所施功哉故曰醫者意也醫貴擇擇貴任盧君於是胡盧而笑作五言詩爲述文贈凡友於盧君者又皆倚而和之屬予爲之序述文永丰人名敬月潭其別號

○代壽劉君行輔六十序

余旣佚老林壑無所望於世比歲一赴賢守禮年之召顧城中三五舊故相見慰藉如劉君行輔昆季尢婉然情素有足尙者蓋君之厥考嘗別構書室於城之西隅暫假余而藏修遂相與還往爲通家�余竊祿於外闊絕幾三十載乃復一相萃以終有今日之雅於人情何能不惓惓邪今年二月行輔君登壽六袠君配龔之從孫進士有孚不遠百里走書山中以余嘗知君特徵文以爲君祝𨿽然余何以祝君哉始子之見君也君之年尙富發尙玄而其貌若臞然言若訥然恂恂篤實尙友於賢士大夫而亦皆樂與之遊竊謂君眞能世其業者比余方謝事而還也則君發之玄者素貌之臞者恭言之訥者磪貞信之徳洽於鄕裏而聞於有司�預爲飲射之賓矣夫善福之基也壽徳之徵也有徳而壽其誰曰不然然予所期君於往旣不爽於今今所期君於來年將日以躋徳將日以劭而遂進於耄期之域俾裏閈好善之士近有所勸而遠可以興豈不益可信矣乎君弟曰行某友愛交至垂白無間子曰應祖侄曰序偕遊庠校爲弟子員彬彬有聲其將演劉氏之慶紹美城西之作以大爲榮壽之光�有日矣予固不侫姑以是償進士之請而復致夫山居懷舊之意云

○贈鄒用直驛宰上抗序

凡受命以事上者無遠近大小一於恭其職而巳不可以有所恃也有所恃於外必有所不盡於內苟以吾職卑�遠不能無所恃則往往計曰某所某部使吾故人某所某監司吾鄕先達是能庇我而翼我比其末也不因以取敗則因以媒怨有是而能恭其職不負其上者鮮矣此以君子貴自立也容詎知吾之職卑�遠邪三衢去京師走數千里當兩浙之衝吏於玆土號爲難稱今年秋吾郡鄒君用直以省干謁選得驛宰衢上抗爲其剌史則鄕先達劉公自大理出守政尙簡要民用輯和而用直復以通敏之才周旋應務於其左右以故咸嘉用直玆有遇也𨿽然上抗遠地驛宰卑宮用直早暮其可以忘所自效乎必仰思曰古者抱關系柝以不敢虛取於上況吾職在接濟使者交道水有舟陸有馬國家威命待是以流其敢不虔恭將爲之長者亦必曰用直不敢有所恃怠厥職以失吾事孰不欲一引之以勵於有位是則用直所恃以事上者莫切於此殆無往不利矣必劉公乎劉公同錫大人嘗舉於鄕錫負劉公愛�深用直行也郡之人士欲有贈焉而彊以委錫因得道鄕裏申爲仕之義他日經衢治必且敬質劉公並諗用直之能信予言也

穎江文稿卷之八

●穎江文稿卷之九

文﹝二﹞

記﹝二﹞

序

◆記﹝二﹞

擬沂亭記

西園記

○擬沂亭記

擬沂亭作於乳源邑西二里溫泉之上志樂境也嘉靖甲申夏予始蒞玆郡適奉提學歐陽公檄去六邑滛祠且厲之務禍本之斯絕聽風教之可興乃六月適英徳訪諸不在祀典祠寺凡百六十五區立命毀之師生請攺建舊學宰劉議弗合遂去之翁源如英徳去諸祠寺之當毀者七十七區李尹請曰寺有翁山僧會在焉院有耽石餘襄碑刻在焉惟一二僧僚毀諸巳乎曰僧會制也宋碑額也不在毀列遂去之仁化如翁源毀諸祠寺百十三區作會貞社學乃之樂昌訪諸祠之當毀與學之當建者龍令皆爲之矣遂去之乳源有挾而作姦者廉得其實先置於法乃盡去所蔽祠寺八十九區師生請復社學歲久浸爲民所侵據得古杉一株命典史林柯職其事事詳太守唐鐵峯記攺崇林廢觀爲仰止書院祀昌黎濂溪二先生瀧口廟者街民爲之請予詰曰何神曰鄒尙書曰鄕賢乎名宦乎曰不知曰滛祠也邑有義士鄧可賢父子死賊有保障功盍祀焉明日率諸生詣祠火滛神奉可賢神主旣語諸生此地當有佳境諸生曰去此不百武有石浮於溪面方廣丈餘溫泉混混平湧出石竇中不識可當佳境否余欣然往觀之徜徉竟日弗忍去諸生曰請以廢廟之材亭之可乎曰可遂以屬傍寺僧戒浚且告曰吾亭若成當名之擬沂志斯樂也明年乙酉二月亭成余適有軍旅之役弗克往未幾毀於夏潦又明年丁亥予始還自軍門教諭王君世澤每見輒以爲請偶得民壯之矌役者錢若干緡乃相亢爽乃復葺之俾邑之人士與宦遊而過於是者慕斯泉而觀焉憩斯亭而問焉則告之以曾點之所陳與夫子之所嘆曾不越乎沂水之濱而有以適夫天常之趣誠若是耳𨿽然龜蒙之泉乳之泉也鄒魯之士韶之士也彼則爲聖爲賢而我猶未免爲鄕人也性豈若是霄壤懸殊哉且吾聞之上以風化下謂之風下以習應上謂之俗傳曰經正則庶民興庶民興斯無邪慝矣若是則前所毀之若於區者殆見正道旣明而滛邪日遠矣否則烏頭力去而病且復故毀將曷勝君子曰邪正不兩立斯言近之遂並記於石時嘉靖七年戊子孟夏二十有一日穎江居士符錫記

○西園記

淦有隱君子其居竹城曰何君號西園其居秀峯曰張君號東園二人相與友善而張君之令釔冬官與何君之令似經府皆雅善於予且爲聯婣世契甚厚頃焉張君致書道何君世以貲雄然不以介意也嘗治園於所居之西下者爲池髙者爲圃而亭於其中延碩師以教其子若孫又曰君暇則逍遙杖屨或引賓客觴詠挹渠荷之淸芬登蔬菓之美薦有不知日之旣暮而老之寸至也願執事爲記之使可誦焉余謝曰知西園者莫如東園君所謂遊於方之外者也顧予何足以知之𨿽然竊聞之矣園池臺榭所以節勞逸而濯氛垢養性靈君子所爲不廢也籍若侈靡是兢拓地必數十百畝崇臺廣池遊亭畫舫眞若映帶湖山使觀者眩貿莫究終始非乎而吳下之習是矣至乃居室足以蔽風雨饔飱足以繼朝夕富者視其十金之費不啻移易肝膽孰肯靡實用而事浮藻非乎而江西之習是矣由斯二者一則過於侈一則失於儉孔子曰俗奢則示之似儉儉則示之以禮且也校之西園孰爲大而侈乎孰爲小而儉乎語其大不過數畝其中不過蔬菓菱蓮之植朋遊詩禮之訓勢足以爲大而儉固所不屑何君於是乎賢遠於人又聞君嘗伐廩捐金賑饑殍建石梁有司榮以冠服而經府之子應例爲典膳壽考多福善積慶衍園直寄興焉耳謂足以槪君之美乎惜余尙奔走四方未暇拉東園伯仲相與訪君西園而觀所常與往來果得異人爲之指授二君亦將脫蔽人間挾王喬赤松而遊於埃壒之外猶未可必也姑並記以俟

◆序

送宗弟伯聲守道州序

送崖州大守章君序

送謝君惟一掌教烏程序

壽賢姑章孺人六十序

送二守汪君入覲序

送蒼梧令陳君某應朝序

送唐公子還蜀應試序

皇岡志別敍

贈鄧君汝忠宰遂溪序

文會詩引

贈傅子之官桃源序

勉鄧子說

贈別駕董岡黃君六載考績序

○送宗弟伯聲守道州序

守令奉天子徳教而下之民者也得其人必久其任夫人能知之流之獘而莫反殆未必知也何哉今之任人者惟出身當銓矣按籍而授之不問其才當調矣循資而下上之不校其治甚或富以蒙賞介以召謗任未履而議遷席未暖而報罷臧否倒置喜怒惟其情具如令也不然方數千里求一守數伯裏求一令激昂之下何賢哲之難遇若此邪誠以懷利顧望眾人之同情也至於死生禍福一毫不以介於中惟豪傑爲然今夫道州卽古舂陵永之屬州也僻居楚越之交在昔沐賢守之化則元結陽城垂休千載倡絕學之緒則大儒濂溪周子實誕於其鄕流風余俗不猶有存者乎誠使守得其人興舉廢墜解弦而更張之一反手耳柰何淸明之朝寬大之旣久積習之未融寄耳目循資格未嘗不進賢也而賢不加勸未嘗不退不肖也而不肖不加懲持此不變而欲郡賢於守邑賢於令濟濟多士誠亦難矣𨿽然貞松不爲歲寒攺操豪傑之士不以世故易節吾於此固有望於宗弟伯聲其人也伯聲舉進士不利卒偕同選五百人試吏部裒然首列簡命是州可謂之得人矣要使安於其位三年六年張弛闔辟無有諱忌卽其政之蠹者剔之獘者刷之煩燠欝塞而不通者節宣之務俾四境之中風淳俗美病者蘇困者起勞役而不堪者息老黧饑餓鰥孤而無告者養由是遠近聞風郡邑式化魁壘豪傑之才莫不擷抗奮發險邪克薄之棄而含閎廣大之歸監司不得撓其政部使不得隱其賢臺省卿佐之擢召問賜對之寵柄政者不得中傷計沮之而喜怒惟其情遂使數十年萎靡不振之气暢於一旦數百里循良忠厚之風浸滛於天下𨿽元陽可作無以易此轉移之機顧不有望於道州玆行乎旣而撿院張君聞之蹙告予曰執事之言大矣豈值爲伯聲請書以壯之予不能辭蓋伯聲世家新建雅志名理之學性端謹不妄與人交逆其泒實自吾臨特以宗譜未正兄弟云者姑以齒爲之序而有待焉耳

○送崖州大守章君序

吾友章君君制舉於鄕凡六上春官無所合往者人勸之仕不應今年春君慨曰仕貴有以及下豈必區區一第哉吾親�老不可以久持卽投牒入吏部揀復無合乃請仕遠方典銓者望見君器幹偉甚迎謂之曰以君何不就揀君從容曰亦嘗就揀矣典銓錯愕遜遣君明日謁選置君首列擢知崖州崖卽古珠崖島曰黎母據其中者曰生黎環生黎而內屬者曰熟黎自漢武帝始置郡然亦數反後頗徒中國罪民錯居之風俗稍變逮我聖明聲教四迄不獨海壖之風土殷阜媲於上國而且異材間出𨿽北方學者莫之或先要之崖守之擢不可以遠方例視之也說者顧謂瓊海四州與諸番接境而崖又最遠物產最盛由京師水陸萬里出南海酌貪泉能使人黷貨故士少完節以今章君家素饒裕大夫人執節秉義君奉順惟謹舉是無足以介君之念者治崖州思不過半矣乎曰幾矣猶未也余嘗判韶從討田賊歷廣之東西太抵其俗夷夏雜揉其民急之則易與生變緩之則翫愒不赴期約前史稱循吏必老成練達不矯名而抗不狥俗而污斯徳足以懷而威足以來在中土�然而況於海徼以是望章君崖州之治無餘事矣若夫珍貨道裏水土之風气是烏足以凂碩人之閎裏易壯士之喬節也哉由是朝士之識君者聞之咸謂餘言不誣請書以爲君贈

○送謝君惟一掌教烏程序

弘天下之化成於才裕天下之才成於教教也者非所以作率卿士而臻於實用者乎聖明稽古建學立師詩書禮樂之訓迄於四海是宜眞才振拔挽唐虞三代之盛無難矣探本者猶雲裏選不復士習浮靡或剽竊危科而廉恥忠愛之意微或浮沈末路而移風易俗之教弛非有傑特磊落之才曷由參伍應期而出寔則聖天子拳拳夙夜黜浮崇本愼選師儒特詔首臣三途並用以激昂天下之士有由然矣吾郡謝君惟一負魁偉遠到之器抱精敏純實之學三上禮部得乙榜卽慨然以興教爲巳任二客揖而前一曰以子之才取進士如拾芥何遽而就此一曰由此舉進士不格辟孝廉有階何遽而薄此君蹙謝曰子殆未之聞乎夫榮名厚祿適然而來者數也吾豈薄而逃焉吾方有感於鄒孟氏得天下英才而教育之然以吾之所得邑也校一邑於天下誠若不侔其所爲甄陶所爲燻育使梗柟祀梓各適於用則一而巳�惟國家建學立師務得眞才而吾黨復介懷豊約計崇卑於進退之間將誰與任其責乎巳而入選得教諭烏程君益喜曰是邑也非服習安定之化經義政事科條且在而才美之素著者乎吾抑振其頹緝其獘浮藻之�而本實之崇焉耳由是鄕先達之宦於朝者咸嘉君之所養非尋常之所測也相率屬餘言壯之顧君之季方用嘗以明經主教於蜀伯兄惟時嘗舉進士擢行人於朝君少從父兄喬寓兩浙天下事槪乎胸中久矣以玆適烏程也人將觀其惇棫檏之化厲匪躬之節曰師某曰弟子某奕奕起聲光於朝著裏選不必兼而得才倍於他日時�慶安定之復有遭矣安知一邑之教又不廣而爲天下之教也哉

○壽賢姑章孺人六十序

夫婦人合也有君臣之道焉蓋婦之承其夫猶臣之承其君以終其事故曰妻道也臣道也合之必以禮守之必以正而後爲能終其事矣今夫爲臣當其上下輯睦無所事事乃若一旦而有破斧缺斨之勢賢哲於此方且爲之馳騖不遑方�爲之茹納不暇方�不失其身而能益於其國顧惟爲婦亦若此而巳矣賢姑章孺人方其於歸之始也房闥稟符之秀盈成履章之盛所可見者亦惟謙沖自牧而巳固未必其才之可以當事而其節之凜不可犯也曾未十年丁其厄運姑沒而舅繼之伯氏夫婦又繼之冣後所天者又繼之孺人寰顧左右孑然而獨存者惟伯氏二子長曰仲二年十三幼曰仲六甫六齡所謂破斧缺斨人情所不堪亦甚矣然卒賴之以全其家不失其身向使其才不足以濟蹇之難志不足以守怕之正則履險而平轉禍而福亦有不可得而知矣曾子曰可以托六尺之孤寄百里之命臨大節而不可奪斯其庶幾乎惜乎孺人女子也使爲男子見用於時其所樹立容未可量然則世所稱學士大夫平居論天下事援經摭史口如懸河及其一遇事變則首鼠進退左右失所或反不逮孺人之所爲者故曰爲臣之道亦若此而巳矣孺人爲叔祖節推之季女叔父教諭之妹武學司訓公仲子奎秀之婦邑庠廩生昭陽之母也昭陽卽仲六後於孺人而教諭叔復女之敏而能學兄弟卓然顯揚可待而章之家以復振矣是月二十有七日孺人屇壽六十從叔頤命錫曰吾老矣不能文賢姑之壽子其序而祝之錫謝不敏至於再三�惟孺人之節行炳炳在人夫得於人必得於天無疆之壽又奚假於祝而致哉顧勉而敍其大者庶幾觀風之使轉而聞之於上不無爲頹俗之一助云

○送二守汪君入覲序

人情處煩劇而不堪則憂思考迹而冀遷則喜念遠役而憚勞而避今夫馭煩劇而不憂當考迹而不喜臨遠役而不避非老成練達義利之分明而榮寵不介於中者其能然乎梧州爲治遠京畿萬里三府所居兵戎所萃一切震撼追呼勾稽期會陽辟陰闔日攺而月不同顧司郡者苟非其人�不能使其身一日安於其位而況求其治理至於三年六年之期覃惠澤於州邑楊蜚聲於臺省吾於是乎嘉二守汪君某之賢於人遠矣錫備員東郡之佐連歲以職事調軍門幸與汪君同事之久相知之深於時太守周君以考迹未還君視府篆凡總府所委屬與府之徵令庶務叢挫文移浩穰曉起必秉燭吏以次進判�署質明往揖於公府日幾中而後退間視君語笑自若未嘗有難色可不謂處煩劇而不憂者乎是夏當六載考迹�累膺撫巡之薦咸謂君宜速上以蒙顯擢君益悠然若不屑於意者可不謂當考迹而不喜者乎比聞檄下君當入覲則躍而起曰吾行矣天威不違顏咫尺吾其敢以僻佐之吏而怠於從事可不謂臨遠役而不避者乎於是君同寅友李君某陳君某乃相與謀於錫徵不典之辭贈焉夫以君歷仕之久操履之熟義利明而榮寵輕行�獻計�享功冣陟華棆要無施不可亦何假於餘言哉特惟靡切之規寅恊之誼卽所以孚於錫則知所以孚於二君卽以錫之疏鄙不忘於處贈之間則所爲二君重世講者又可知矣是不容默而敬述君所見於行事者如此聊以復二君而爲之贈云

○送蒼梧令陳君某應朝序

環百里一令令所以宣布天子惠下之仁治之所繇基也故令得其人則百里之人喜否其人則百里之人怨予以竊祿於韶奉委於梧間嘗往來兩藩環視幾數十百里求夫令之賢者不四三人而倉梧令陳君某其一也或異之�謂越嶺之南山川風气之異故民居其間其心易懈而難持吏於玆者往往未至而輒有懷歸之念以故治多苟且而上之人一惟繩之以法鮮所顧惜無怪乎其然也於是而能介然特立遠近不以易其志丰約不以渝其操有若陳君殆所謂豪傑之士無文王而猶興者非歟�以蒼梧土曠而民稀勢重而役繁而君之爲之也亦惟視之以禮綏之以恩廨宇不葺輿服不備苞苴絕而不行會斂止而不事有挾而求者凱悌之愛輒形於色曰蒼梧之民力竭矣尙可以重困之邪推此而往𨿽古之循吏蔑以加矣豈直四三令之比乎比玆屆期將往朝於京也主簿姜君輔欲有贈焉謂余�知君言不容以辭乃告之曰國家稽古興治三年一朝以大明黜陟之典若君之休美洽於上下行�播之銓曹而達之天子之庭拔而爲臺諫爲部寺其次不失治中別駕君不推所以爲梧者爲之孰謂信於遠有不信於近能於此有不能於彼者耶姜君曰善請書以贈君�以風夫人之爲令者

○送唐公子還蜀應試序

昔蘇明允愛其子軾轍有俊才比教使爲文輒不喜二子乃求父所祕文字竊觀之他日復爲文明允驚曰是孰使見吾孟子書方期過之然乃弗逮矣夫十室必有忠信美質固自未異也然而世教日趨父兄之所屬望於其子弟者不過章尋句摘求以中乎有司之尺度僥一第占一名止矣果孰以文辭髙出古人而況文辭外尙有所謂聖賢之學者出於是耶郡守鐵峯先生巨人也三子葵松蘭皆有異質能世其家學令器也葵甫冠而大有所畜松尢穎脫不凡觀其掉鞅眾藝曠視一時顧不獨與韶之士校在諸生弟子爲之斂袵避席𨿽進而與全蜀之士校又進而與天下之士校技不越乎此而巳矣夫豈有二道哉�惟先生以文章登名進士以風節發譽臺省以政事利澤生物則知先生之所自樹與所屬望於其子者殆非明允文辭之間又何有於僥一第占一名以爲一身一家之榮者所可同年而語哉孟子曰得志與民由之不得志修身見於世又曰乃所願則學孔子也先正嘗云欲觀聖人之道必自孟子始然則先生之所爲教與三子之所爲學容詎不出於此耶三子歸將就試於有司而告別於先生所嘗與往來者大尹唐君千兵陳君某某相與屬餘言贈之餘忝從事是州於先生非燕遊一朝之好也乃敢以是而瀆告夫三子俾蘇氏父子不得專美於蜀云

○皇岡志別敍

歲八月之初太守唐公肅郡僚舉秩祀祀虞帝皇岡之下於時諸公子葵松蘭將告歸其鄕赴鹿鳴之選而附邑司訓吳紹祖率諸生猥以贈言見屬再辭弗獲於是乎有感焉志曰粵若稽古帝舜南巡陟衡山望九疑彈琴於韶石而歌南風郡因以名故郡之山有曰皇岡水有曰皇潭皇岡之上有翠華之亭皇潭之下有九成之臺後世遂沿以祀舜舜之迹誠不可考矣然而山水之奇崛壯麗自嶺而南莫勝於韶而其鍾於心也在唐爲張文獻在宋爲余襄公其文章事業皆卓絕一時而照耀後世至於今不衰乃諸公子侍公之官於韶也三年矣於於焉洋洋焉其年𨿽未幾其文辭日如水湧而山出使觀者爲之膽掉目眩固由其根本之丰培植之厚然竊謂其舒捲雲霞呼吸風雨非有得於皇岡山水之助宜不若是其奇且速也昔司馬子長年二十而南遊上會稽探禹穴望九疑說者謂其文章之奇偉盡得於是以諸公子方將渡瀧水逆沅湘越荊楚上巫峽而始達於其家攬洞庭之吞吐覩岷峨之崷崪所見益廣所蓄益富則其它日著爲文章發於事業鏘然如韶鈞作燦然如百獸舞皆有不得而涯涘之者又孰得而限量之哉�公之爲韶也始諸生未知爲學之方公親爲之講授以慱其趣考校以盡其材儲書以廣其見聞買田以贍其不給詩曰樂只君子遐不作人公其有焉是宜諸生有所振厲奮發思與諸公子聯翩擷頑而起掇巍科躋顯仕於以助成至化而鳴國家之盛斯不負於公之所望不負於皇岡山水之勝若夫敍離道別以不忘乎雲樹之情者亦末矣諸生曰旨哉言敢不端拜請書以贈諸公子而自朂云時嘉靖丁亥鞠節前二日韶州散吏穎江符錫書

○贈鄧君汝忠宰遂溪序

環天下而郡以百計郡有守環天下而邑以千計邑有令郡邑之興衰理亂故惟守令是寄而令之視守尢切也比歲宰臣議欲增置進士以補邑令之缺天子曰不然夫人才不甚相遠顧所以待之豈進士獨能惠民舉人監生率皆庸常之才無抑憲臣旌舉之或偏銓司行取之未備無以激昂之云耳若縣必得進士得進士十才一二其不得者豈皆朕所棄也但今舉人之賢者用爲科道與進士同監生之賢者用爲府佐州正與舉人同卓異一如進士則人人爭自濯磨郡邑皆循良之吏矣嗚呼此我聖祖旁求俊彥立賢無方誠百世不刋之典而我皇上允惟成憲是鑑一洗近時之故習焉耳故曰王言如絲其出如綸昔者仲弓爲宰夫子告以舉賢才其用心大小亦猶是爾�惟天生一時之才自足一世之用特未可以一途盡之也況今天下一統華夷輻輳姑以南服言之自庾嶺而達之交廣昔也海瀕荒裔之地今也衣冠職貢之鄕郡邑長吏旣選賢而授之爲吏者亦旣懷抱才諝涉川踰嶺衝風濤冒瘴癘以爲天子惠養元元於萬里外自非委瑣惰塌鞭策不前者孰肯甘心自棄指途徑而爲之限量哉吾友鄧君汝忠始爲學官弟子卽有志於天下之事視取科目如拾芥屢試不偶卒以上捨就選銓曹擢知遂溪遂溪雷之屬邑也其地濱於炎海平田廣野谷一歲再熟以故其民阜於財衣食不謀而足所欠者教化之未孚禮樂之未興然則鄧君亦何爲哉不過因其所利者利之所害者去之昏蒙者開導之誘掖之扶之植之與之相安於無事之天由是三年五年循良之聲駸駸起南服旌獎交馳帛書遠召吾知必吾鄧君也君行矣鄕先達之宦於朝者例有贈乃以屬余余常從事於廣�知君是弗容辭敬用推廣立賢之說以風夫今之爲政要知聖天子維新之化重守令愛惜人才以與天下更始敢謂竊以私鄧君也與哉

○文會詩引

國學進士伍君朝禮輩相與爲文會者十有六人每月期而聽講於太史南埜先生又期而課四書經義如初場之數趣捨寔同劘切交至譬之射者執弓矢而引正鵠躍如也乃復相與言曰凡吾十六人者東西南北之人也行將出矣出則不能無遠近合散之殊後之視今亦將有感於斯會矣乎遂各綴一詩系之籍裏姓氏以志不忘朝禮告余請昌其說於乎士有事於科目亦射有事於鵠也治經志體也不講則不正修文鏃矢也不礪則不入又曰君子之學也壁立千仞所以立其本與世低昂所以趣乎時立本趣時其致一而巳耳𨿽然射有似乎君子也失諸正鵠反求諸其身記曰爲人君者以爲君鵠爲人臣者以爲臣鵠故射者各射巳之鵠則夫科目設以待士獨不可謂之鵠也與哉且夫天下之事成於自同敗於自異蓋同則無我無我則恊以濟異則私巳私巳則乖張而濟鮮也諸君不日出而魁多士參大政皆吾人分內盍亦推所恊濟於學者恊濟天下玆其爲鵠不旣大矣乎不侫請以是廣諸君從而質之南埜先生以爲何如

○贈傅子之官桃源序

符子嘗省瞻過辰常見桃源之爲邑其上爲沅陵多峻絕下爲武陵多夷矌而桃源介於其間民俗不相遠而然二邑文風競起科不乏人桃源率數科始發一二士豈其扶輿之會獨爾殊耶抑教化偶未至有所待而發耶今年秋傅子謁選得分教玆吧瀕行過符子曰居相比交戚相孚行也可無一言符子斂容謝曰文穆公以明經起家其季爲工部君其胤爲柱史爲中捨今子又文穆之諸季也抱奇器趾前美諭之文獻其在是矣不敏何加焉傅子曰𨿽然言勿予靳符子於是洗盞酌而進傅子祝曰願吾子其無計崇卑無以太夫人春秋髙敬乃有位天錫榮壽繼而曰吾子其以淑於而家�於桃源之士豈懼其科目不媲美於二邑他日稱桃源文風之盛基於傅子不於文穆公有先顯哉傅子躍而起曰敬聞命遂下拜符子亦拜旣別書以贈之

○勉鄧子說

顏子匹夫也嘗問治天下之道伊尹耕莘卒任以天下之重是故古之人處也出而有可行者在是矣出也處而有可樂者在是矣往余判韶士有駱子者舉於鄕十年不省試人曰是慕白沙之風者歟有鄧子者貢入冑監輒告歸數年不復人曰是慕白沙之風者歟夫二子餘皆取而友焉竊病其出處或未之講耳且國家設科以待天下之士不能一也士亦安其分而巳矣豈必人人達可行於天下而後行之者與如必隱以爲髙不亦異於伊顏矣乎比歲叨祿京邸則見駱子於於焉而來試春宮不偶告曰某將卒業南雍間歲又見鄧子於於焉而來就天卿學官之選遂領教筠州喜曰某將迎養吾親也先生何以教之餘曰嗟乎子行教人矣夫學學也教亦學也昔者夫子使漆雕開仕對曰吾斯之未能信是開所未信𨿽夫子不能知也書曰斆學半子益勉焉其可矣余何言

○贈別駕董岡黃君六載考績序

穎江子錫之再蒞韶也歲紀戊戌日方長至越明年巳亥秋八月別駕董岡黃君書滿六載戒行有期先是君攝府篆走吏胥賫司檄速余赴任比至君喜形於色�曰吾引疾久矣亟望公來行將釋我樊籠余咲曰君何言歸之遽也余別韶十有二祀凡韶之風土人民政務時攺月化斟酌損益方有賴於寅恊以共成一郡之冶君信言歸之遽也未幾英徳缺長吏韶治六邑惟英徳去府獨遠民頑俗悍余得請署君掌之不數月政平訟理一切勾稽徵斂期罔敢後至於復學基建察院開湞峽移傳捨區畫有序諸所仰成而君且告行矣余固不得而畱君矣於是崇酒張樂卜日而餞之凝淸之堂於時二府袁君象簹三符王君俟亭皆奉委公出惟幘峯驑山二道長在焉酒數行道長幘峯起而曰書滿榮行也凝淸盛餞也嘉此寮好公可無一言以贈明日道長驑山復踵余曰黃君發科閩省三典學政及其宰龍陽倅韶郡出入三十載所至輒有聲稱以故民皆愛樂而卒未有指摘之者余忝鄕曲知君特詳君世家候官之西鄙園田之富不可殫數獨有荔樹百株一歲所入足以供四時之祭與凡賓客享燕之需不假外求古人云有橘千頭勝封萬戶君不啻過之矣間嘗語人曰仕宦貴適意何若歸臥荔陰命兒子捧觴啜茗以養吾天和之爲適乎或者疑君將假此以便歸圖未可知也公幸有以振之禆得翺翔書滿之行而榮膺陟明之典何如余蹙然應曰有是哉古之君子未嘗不欲仕也彼其蔬食飲水簞瓢陋巷樂天之誠存焉耳亦未嘗不欲隱也彼其下土昏墊黎民阻饑憂世之志存焉耳若夫竊富貴以膏潤計丰約於燕安乃世俗之常態非君子之所尙況惟黃君夙典庠校則棫朴之化興晚官郡邑則循良之績茂以玆最獻天府論定銓曹崇階顯陟有不能捨而他適者今曰將假此以便歸圖豈引疾之念復萌而幸梓釣遊之樂君誠不能以此而易彼耶非余之所知也𨿽然余切有所感矣往余筮仕於韶所領之官君之官也所居之署君之署也四載縻祿身與憂並幸爾脕禦喜不自勝由是知君向之處也憂余之餘而今之行也喜余之喜將無不同顧余今也復假守玆郡而憂君之憂責任之重殆�倍焉君亦有以處我而別也乎哉

穎江文稿卷之九

●穎江漫稿卷之十

文﹝三﹞

書柬

◆書柬

奉柬黃柱史

與伍冬官思謹書

與袁秀才寬五書

與李景瀚柬

與時元書

柬張南參親家

柬潘黃門﹝希召﹞

柬劉梅國

與江大尹論丈量狀

奉柬筍峯憲長

奉柬南園侍郎

奉柬梅國

柬張柱史﹝文琳﹞

答黎念齋

柬楊僉憲﹝必進﹞

奉柬介溪學士

柬黃義城

柬劉大參梅國

奉疏整庵閣老

奉柬成山周先生

柬吳處州

與希曾進士

柬石山柱史

奉柬少卿克齋

○奉柬黃柱史

某頓首子中先生有道執事下僕錫一委巷士耳間者蹔出忽枉駾從之辱童子以告輒惟其故僕始而疑中而思終而釋然以慶蓋始者自顧荒譾間自臺省名公一二有知僕者未敢輕造其門況於執事裏居𨿽近傾仰𨿽切而寔未有一日之雅奚所聞而至於斯邪旣思聖明聿興輿圖輻湊主上髙拱公卿大夫居常守易無所待於側微之士其來尙矣抑豈有閎大寬綽不計疏遠而忘分彼巳者出於其間是不可知也是用釋然以慶何者不意古道之復見於今而發之自僕惜乎僕之委瑣陋劣而不得夫魁偉特達之士使誠其人有足以副執事之望則其待之不知又何如也旣而腆顏修剌再蒙禮接气溫色和令人鄙恡頓釋�復詢以出處之故適有他客懷未悉展𨿽然出處亦誠難言也蓋僕自七八歲時讀大學書卽知聖賢教人修巳便當治人不徒自善而巳柰何性本庸劣學無統緒又不能刻意程序之文以是𨿽忝鄕薦而卒困踣至此往來憧憧謂能不媿於所生亦誠妄矣況今老父年躋八袠家貧無以爲養而犬馬懷切又度不能久違以資斗升之祿徒爾眷眷者緣以父子世荷聖明成就之恩不敢遽爲自便之計以此擬受一官邇之可以終養遠之可以圖報僕之初心庶幾畢矣或者顧謂覆盆之私難以仰覬日月之明萬一得一遠方州縣辭之不可就之爲難子將何以處之或者又謂入仕之門畦俓巳別何若少遲歲月以竢再舉是皆過於愛僕者之情繆爲相親重之道也夫豈不知刖者之不能前而馮婦之不可復也至若蚊虫�民不能歷階序騏驥之一日而千里則僕亦知之稔矣�科目之設自漢以四科取士然猶首之孝悌力田唐承隋制而後進士之科始重公卿之選一由是出侵尋於今極矣比者新進浮靡之士又相競爲奇詭綺麗之文大抵文日巧而气日漓考之經旨或無合附之時事亦巳繆此亦極重漸不可返之機以宋之歐陽子不能抑一劉揮使之不第也其如椎朴蹇懦之人又能攺度易轍與之較一日之長期於必捷也哉古者論士之品三上焉者直取公相次者由薦達次者由科目以今薦達之途亦窒矣科目不可謂不重而得人不可謂不多也直謂科目之外九州島之廣必無一二賢者足以備公卿之選應緩急之求似近誣耳夫耕莘築巖釣渭之叟誠不可望然而閉門讀書明出處之道愼取與之義以聖門學者自期其視飯牛扣角朝秦暮楚之徒差亦奇矣然卒未有振而舉之延頸巖穴之士激昂靑雲之上使天下後世知聖明之代丰芑之澤兔置之野猶有用而不盡之賢豈不駿明矣哉比者若臨川吳公南海陳公斯亦庶幾一時之望猥來徵辟之勤𨿽未究其始終至今使人生气然聞當時好事者猶爾籍籍二公亦果於不仕矣豈非盛名難副抑亦造物者之所忌邪乃今學者又欲私立門戶飭言行以矯名一時吾恐其去古益遠其不犯眾怒而取訕罵亦難矣有識之士方�爲之寒心寧敢復蹈其故轍也然而今者有人於此其勢窮迫無聊又將入山之深入林之僻激眾怒取訕罵而有所不敢避者可知其心非故欲爲是踽踽之行也此僕之拳拳所以欲聞執事之教而終昔者顧問之意夫旣知進士之不可復舉而就選以有老父又恐切中或者之所料量且將犯玆不韙進退之際斯誠難矣履霜�至去畱之計尙亦不可緩矣語曰識時務者在俊傑又曰士詘於不知巳信於知巳若僕今者不偶於執事爲知巳不復有知巳矣復不自媿錄上舊所爲文數首並以爲獻執事倘不鄙棄而賜之觀采其必有可以見教者狂斐干冒惶恐待罪嘉靖癸未仲秋十有六日潁江錫再頓首

○與伍冬官思謹書

錫頓首奉啟思謹年兄執事僕憶與執事別京師解後彭城迄今凡幾載區區暌違固無足道至於執事所以期僕與僕所以望執事又非此所能道而亦有不必道者不必道無足道與非所能道之言也度惟執事可一相信耳然則尙何言哉張蒲圻在僕固兒女親暱至語其孚契則遠有出於此者誠以士君子托交於天下苟道術之不殊气誼之相入近之不厭而遠之不疑迨猶執事於僕尙何假於親暱爲哉由是蒲圻之爲人可言矣其狷介固若出乎其性而其所以爲民與爲上凡力之所能爲與力所不能而�拳拳弗敢憚巳此皆執事所親見賞焉而�張之於有司揭揭然懼勉於爲政者之局於下而弗克以上通也誠君子與人爲善之心也誠爲天下愛惜士類爲吾道之公也若是則有司有公天下之心者苟不欲爲郡邑得人則巳苟欲爲郡邑得人於薦剡之不可廢若蒲圻者首宜及之以風厲郡邑之化以副天下薦舉之公而�猶若有待焉僕誠不能無惑於此而觧之者且曰蒲圻之不與有三一曰俸淺二曰匪甲科三曰無有有力�知己者一挽之夫俸之淺甲科之不由誠或一道也若有力而�知巳在今日非執事將誰望哉然蒲圻旣巳荷知於執事又嘗張之於有司矣豈容有所弗盡抑有所弗逮歟如有所弗盡也申言之僣僕不敢遜如有弗逮也則縣於蒲圻之命而爲蒲圻者亦可以自安而益勉其所未至而又安知執事之不能終挽之有司之不能終聽之而薦之也哉僕不量謬托古人內舉不避之義幸逢知巳又能惇信古道以推挽士類爲巳任敢竊爲蒲圻一吐之執事其不以僕爲狂其亦以僕爲狂邪外此敬致長詩一首並侑以舊作詩文凡五首聊以見懷暍暑不能多致並艸艸然執事退食之餘倘賜觀采未必無可以見教者尙無曰是夫也不自爲謀而�欲推士是則蜩虫之鳴耳尙奚爲哉奚爲於予之左右執事固當不爾云而僕�云爾亦可見所謂不能道與不必道者之情於斯爲有間矣是故終始一言之執事尙惟亮��詧再拜白

○與袁秀才寬五書

僕自奔走來羈窮困厄幸而不死邇還山中間從二三子開卷少益便自忻然忘貧妄謂顏巷先得我心顧近山將無謂僕有激云爾也每憶在省時齷齪忿懣疾首對近山無能出一語想近山當亦默諭其槪而無能其詳何者僕𨿽駑劣視此狂悖者不啻狐鼠獨惜時事大謬又與白頭者同舟而濟風波中流俛欲存此一瓠耳忍垢念污是用良苦往歲人從省來聞有好事尙恨當時一网不盡近山塒尢置喙其間似欲與之辧析竊嘗聞之十指不能掩日月之明一口不能吸西江之水推原此輩常恐善類無過不盡推而納之機阱之中然後爲快此其本心也然亦豈能盡變其白而以爲黑哉藉使能之夫子不曰道之將行也歟命也道之將廢也歟命也孟軻氏曰臧氏之子焉能使予不遇哉�僕之心迹亦甚有可明者自昔冒赴方伯鄭公之召不知逆人舊與此公有隙隨被撼言罪以不朝托疾辭之卒亦未究至於辭婚李氏遠迹江省十數年來行事如此匪獨近山一二友當時所共見天地鬼神實所共鑑僕豈有不然者哉況於巳卯之春僕先去之辰州八月事定然後得返羈窮困踣瀕於死者累矣此又近山所親見而深憫之者僕豈有不然哉苟吾心之無媿何卹乎人之言僕𨿽不敢云爾而其埶亦自有不能不至於此挽之而不來推之而不去者矣然計此巳無足道而尢不能默默於近山者相知之厚誠無幾人耳若非其人而徒以資口實耴訕罵戟手相向耳何言何言令弟太守公久不聞起居同年熊柱史未知起行尙未僕習懶成性簡略得罪知不可謝桂香時尙擬一赴省爲故人助喜然知老榜官當無所動心但得對牀連席掀髯一咲淨洗胸中塵土亦一大快事也因便先此不復計覼縷尙惟爲大科得名士於首郡者珍重幸甚

○與李景瀚柬

鉍頓首啟景瀚先生至孝錫自知寡劣僻處山陬少慕聞達長無所成是以間嘗偕計潛越省府於文章世冑剌未嘗一投足未嘗一及門者誠知其心非欲固爲是踽踽焉耳乃者側聞尊公先生綱紀南臺重膺上命�復引退桑梓龍讓不遑海內之士莫不竊髙下風仰末照而況生於其鄕私�其化而企望之有素者哉此以一辱折簡而卽輿疾衝暑瞻拜恐後衣被容接如獲重寶退而又辱觧昆仲之榻坐之春風之中視其一技一能不知爲武庫所棄遺反將張之如懼世之耳目有所弗及聞見者然是則君子與人爲善之心泰山不讓撮土之意云耳若夫頑頓之錫何足仰承禾�互自媿其齷齪傾蓋之不早耳至於婚聯之議下及祿囪之子𨿽云娶婦貴其不若而不謂家寒有非所宜�錫與昆仲所處相去四三百里非雅有席硯交遊之好葭莩根底之容一旦披心腹見情素大發而至於此此豈左右誤以錫爲可取而昆季亦誤信之歟抑或別有所見歟意者知其外不究其內見其華不采其實百年之期信非偶然何若遲之歲月俟其信向堅定所存所樹果能一二有足副於昆季而不損其秋鑑之明然後從而議之亦未爲晚此采擇之命所以三復而未敢卒應𨿽負斧鑕無所逃避區區之懷斯誠可白矣不然則李相髙風下驅千古而明復之賤其何說之辭使旋無以爲謝東望大江繾綣無巳伏惟痛自節順務終顯揚爲慰錫再拜

○與時元書

錫再拜白時元契兄執事間者數日缺然不面羈旅懷抱思欲一展布無由何者都城衣冠林立之地僕𨿽寡昧陋劣僻處委巷亦時枉軒車未嘗絕交於人而何執事思之切誠以世之泛然往來固不足道或同鄕同志一時相與親暱如弟兄間亦有之必如僕與執事考徳論文心孚意契自以爲金石莫間者則或不可多得耳是故於漆生之行也執事往示之贈章旣而索和再辭弗久而�貽之咎僕連日苦塵事假宿於西岌岌不自安良以此諾未償愳得罪子執事滋深耳比承發軸兼示漆生欲令借一顯者名第竊謂此非漆生所以處僕者僕固未嘗識漆生漆生旣受業於執事之門則年固未至也道固未幾也僕固執事友也固長者也漆生未嘗一扣僕僕之作當爲執事非爲漆生漆生其用使予爲哉昔者昌黎韓子嘗代人求薦作書代張籍與李浙柬書東坡亦嘗代張方平作諫書是詩文代人有何不可今有知巳間命僕曰某欲有作偶爾未暇願假子一日之手僕𨿽不敏其何說之辭特謂居弟子之列求長者之作旣而曰子無官不必得子之名請書一顯者之名則或未之可耳僕𨿽陋劣寡昩才不迨今人而志則妄意古人以是落落往無所合然執事視僕豈深以得喪介於懷者富貴誠儻來物耳苟非其人而欲彊予一言一字妄自耴與爲之容悅甚以衣冠坐於泥途誠有所未屑者至如蘇韓二子彼固一時豪傑之士求之懇至而所以代爲之者或欲振發其貧推揚其學與關涉利病於天下之故匪徒播弄文翰今𨿽不可一二追步推漆生之意實不過欲假此以誇耀其鄕之人人旣欲誇耀其鄕之人人亦盍造達官貴人之門而求之而何有於僕旣爲不然則執事抱韓子之技推藉生之愛爲之代爲何所不可僕固非汲汲於作詩以干譽者而每作一詩亦必冥搜枯索未易卒成日來拙作旣未脫稿隨亦忘之原軸謹用還納而復云云不能囊括者誠與執事相知之深執事�將爲詞林宗匠計他日亦有以處僕者處執事𨿽仁度優容無所較計而文字當自珍重不宜因此反取輕時人爲識者戮笑況無受爾汝又大雅充義之一端也尙惟亮察無謂僕老而益狂幸甚幸甚雨晴便期相見書辭不悉錫再白

○柬張南參親家

錫奉啟臘前一月或二三領書及春䢐夏則未奉一言要知肝膈相照疏數無足論而二家休戚之懷將不能不由此不懸情也前月爲送嚴大史城下面孫體時出王子中書云過蒲承雅愛知官候勝嘉足慰久渴及傳示令送小兒履蒲任恐非南參意或子中謾致之耳何者僕亦嘗慮之及此此子讀書僅可中人弓冶薄業𨿽未敢云紹然未忍卽棄之不教南參政暇恐亦無及爲延一師未免多事若其材質頗近純厚有山家之風𨿽遣事左右供使令亦未爲不可耳北囪夜坐相與道南參近以胤嗣多艱遂云無心宦達𨿽憂沈奮激要非確論亦竊以爲傷於不洪也不見�時一二元老旣以畢望於此�猶位極人臣功名滿天下自處亦何甚優南參試政之初年力尙彊盛生育種種不絕況東園遠來萃處千里天敍之樂當視窮欝於深山林莽之中者萬萬不侔本實旣固而枝葉自茂亦理勢然耳南參所見豈於僕略相遠邪至於蒲民之緝睦令聞之昭彰爲政固難乎得此但不知君子之所以自蓄者莫或光彩大著陳玄酒於五齊之尊列大羹於庶品之上然不知山野之論酌以廟堂之見又當以爲何如也山居幸老父飲食起居尙賴如常但愛日益淺愳日益深家務日益迫而心境日益窮促端居靜坐有時忽忽不知所云若處夢中者疑皆積憂所致不然則老之期衰之候也身非木石誠安得與此流光者泯泯相競逐邪向遣二僮往酉陽徒以犬燛之願有所未償旣以流落蠻中繼遣二僮追之僅身還至常徳佐朝病死祥三杳無消息僕所遭者如此他尙何言有族叔寄居武昌者向與南參二造其廬素爲木行近聞將載板南還然尙未果偶然興念令此蠢伴賫書千里一致下懷�以犬馬之誠上訴二兄庶幾閔其窮迫而有濟焉則豈徒不肖銘刻不忘𨿽老父固�佩徳無量矣顧惟不肖不能自竭寸力乃敢以瀆所親是以經旬累日負罪懷慚扶筆不能成書者數四卽欲親往又恐張皇耳目而不蒙見察愚衷者眾也謹以事理條具別楮並乞電燭萬萬

○柬潘黃門【希召】

錫沈欝山陬不耳誨言目光霽者六載始克一連牀別來又忽忽踰歲不時能奉問者可怪耳切惟吾兄心系朝廷望重天下貧賤之交不惟不屑抑無暇耳孰謂守雌衡茅而亦疏蕳如是謂之何哉仰惟南都節气順佳官候淸勝尊女�更憂馳可以理遣況胤嗣本根之地培植深固將來發育當不可涯天乎於善人宜亦未必若是靳也老父入春來眠食尙賴無恙四犬子三巳就傳而頭角未見良復爾耳獨�年踰四十無所知聞有爲之日大半巳去所謂道徳日負𨿽未敢云而聰明不及則信然耳何況妻子衣食之累爲學之心難道不移不知處此能恝然不一動其中海內之大良復幾人往欲拜扣下風猥瑣不知所如將可柰何至於衡茅之下有懷耿耿休戚或系乎生靈安危有關於宗社有不獨韓子之於陽城六一之於範君幸其一言求快目前而巳閭閈之士方�笑其爲狂自信不眞欲言輒止執事亦信以爲然否邪亦知錫之文思固不敢望二公而執事之相信視楊範二子其或過之有不俟於瀆陳而常得於幾之先見者邪則豈惟巖穴之光抑亦朝廷之福天下之幸也錫尙何言

○柬劉梅國

錫頓首奉啟僕不偶於時往事無足論惟丁丑之春決意仕祿乃蒙執事諭遣南歸若有可再進者誠欲拔之泥途而濯之淸風也詎意巳邜祻變自鄕省僕非幸而先去之辰幾何不以虛名誤爲凶黨物色�當時諸人豈其智見盡出僕下蓋由見之不早迨夫風烈火炎玊石俱泯𨿽有申穆之節無以見白於時而況萬萬不及者哉此僕之所以優遊林澗得罄歡菽水歌舞聖化皆二三君子平昔開導之功詎敢忘盛賜邪然僕之顚倒困頓於玆爲甚邇來髭鬢白者過半不惟再進之气皷作不前並與其仕祿者亦銷食幾盡矣執事將不信以爲然邪往歲聞執事軺經獘郡恨無縮地爲執事一傾倒旣而從楚蒙侍禦鷺沙太守時能對客詫其髙情雅懷方今海內爲第一流人物無踰某某則益增索離之懷仰渴之私耳矣�僕聞之家嚴天下山水惟廣西冣奇徵諸前輩亦有是言又想執事道履過化之餘當盡收拾有足助其軒特磊落而發之辭鋒筆陣之端他日披揚聖治黼黻大猷使巖穴之士拭目而攺觀一嘗可以少激頹惰之夫否邪外此錄上巳卯舊作四章正亦欲見區區葵藿不忘之一驗云耳萬一餘喘未卽塡委溝壑尙得奉陪大君子望末光仰餘照�有日惟執事不靳終教之幸甚

○與江大尹論丈量狀

錫索居旣久忽承淸論殆若時雨之布一物枯稿偶同沾灑喜慰之私誠未可言惜乎奉別匆艸芹曝之懷未得盡展不哂杞憂敢嗣呈之丈量一事果未可巳所云欲追正統舊冊只令攺注格眼不惟可省心力亦�大淸時獘昔人任其勞今我享其逸鄙見謂可坐收六七分功效正如此耳當下亦蒙面許其可及今餘月未荷施行想復有以不便中沮之者是或未之深惟也竊計今日必行丈量以���全效則公私土著奉行之人必一一奉公守法如執事先生之心此誠未易可得況事多日少法立獘生所淸者終不勝其所混所利丈終不勝其所害官私勞擾遠近沸騰殆亦未見其爲全便也倘蒙仁度重賜采覽通融新舊之法斟酌淺深之宜試可乃巳不必以人廢言冒昩再三僕不敢避斧鉞之誅謹狀

○奉柬筍峯憲長

錫頓首啟山居忽拜歲書之辱知尊丈履任淸勝風節愈厲足慰眷私夫人遠來過臨擬獲一拜居嘗致意栗齋先生曁其家僮豈舟過倒口水帆迅速莫克挽而報也閩省書刻竊嘗妄意春來南舟倘能發賜一二以充寒士之室爲惠甚大過此恐喬遷無暇及矣夫聞書貪得得書懶讀尊丈所知量不過罪特瑣及耳貧捨自老父而下叨庇麄安小弟讀習視舊亦覺少進前宋人來庶母亦嘗少寓書布於令嬡閨次想俱奉納此帶書人至老父巳就枕次早仍甘寢熟睡政窮居故態耳令此代問閩中風土聞稍異然本實固者外气自不能於伏惟爲蒼生加珍愛幸甚幸甚

○奉柬南園侍郎

錫頓首啟南園老先生侍右錫自曩歲旅食京師繆承徳教不惟不以疏遠見斥且將進之弟子之列回首時事感激愚衷不覺汗洽庚午北上擬過金陵當獲請益詎意仙艖揚鈴適才二日千里會晤良復不偶深自懊恨而巳都下一嘗邂逅公子先生自謂萃處有日又以通家情至不在涼溫之末遂創卒別去旣而有歸志彼此不可彊卒之疏簡缺焉於今負罪可言老父觧組東還蔬食水飲聊足自娛可嘆者衣冠之地一旦化爲劇冠之區王師未班豈容髙枕而臥此情可想見也仰惟先生藻鑑在天下勛名在史牒一時萋斐之議虛舟浮雲往來吾前耳百世自有公論獨不知邇時著述待將藏之名山以俟來者抑亦肯嘉惠後學不靳如前日凱風自南萬里噓枯錫不勝顒望謹再拜啟

○奉柬梅國

錫也自持弗力陸沈淸世所賴一二俊明不遂鄙棄而通塞殊途無由數晤聆規益以自開發振迅顧尙僕僕走衣食不輟每日自省輒汗背面發赤儳焉如不終日而巳欣惟執事綱紀文教遠被西土丰芑之澤將流數世固不但全蜀之士培養���拾者爲慶一時耳矣臨風懷想斯文生色而況處年家托末契於下風者乎屬下犍爲郡慱江君錫故人也發迹淸江淸謹樂易士論多之以故擢去猶荷論薦使者馳上介書以行於玆有二喜焉一以江復得出冒鑑爲不負雅望一以執事奉宣教化得人如江於萬里外魚水交歡無不滿足顧錫何敢默然不一布露以自取疏斥邪前月乘閒過嚴大史辱視執事見訪佳什瀟灑淸麗宛見其人追和未能良用自恧錄上三詩目�亞以見懷恐涴目塵聽不欲多致倘賜不鄙遂令備質近所爲文庶幾麗澤不以遠近通塞而有間也何幸何幸倉卒奉書言不盡意萬惟爲天下綱常自愛重不宣

○柬張柱史【文琳】

錫頓首奉啟四兄柱史執事某自索處山居隔絕都市於執事還不知唁往不知祖去歲北上又辱遠加贐焉𨿽知仁度宏深施不望報而捫心自恧戮甚斧鉞比審榮擢舊京獻納如故瞻望桑梓寔惟伊邇培植胤嗣亦旣得地𨿽曰爲天下者不內顧而此適兼得之謂司命者無意良可邪如錫頹落年踰不惑無一善狀將爲祿仕而�畏縮不免疑懼如何婣兄如佩領邑崇陽書疏往返亦極知地僻俗頑豪民怙埶某惟奮迅直前不知復有吾家然其所以獲上信友豈誠恝然不一求助於二三知厚�有力者良亦自信之篤不待言耳迂錫則以爲司風紀如執事正國是於頹波靡艸卓乎不拔如執事苟得一令如崇陽不必親�厚必思有以振揚之使幽側之士爲之生气則天下何憂不治也大平之機行�日有望矣尙惟畱意焉天下其不勝幸甚

○答黎念齋

錫頓首啟念齋柱史執事簡石首便道辱惠書誨諭勤懇毫彩輝燁媿感來並實不容巳億自執事領節潤府僕兩奉書而不一荷答以爲在所擯而不教固宜然耳詎意立登要津盡友羣彥尙猶備數僕於姻交之末獎拔適過謙抑有加信乎君子之心非庸常可測僕𨿽愚其容默而巳乎書辭謂僕見髙天下將若有以下問顧執事年富才俊所與同朝又極一時鄰選行道救時忠鯁直諒之士固未爲少不幸而容悅口語之徒𨿽時潛伏其中在執事愼而擇之與凡執事自今或獻一言論一事施一政上必有關於宗社下必有系於生靈無徒曰是可以矯名天下是可以塞吾臺諫之責凡此又皆執事抱負有素髮施有驗未必抑塞山林猥鎖章句之末者反有髙出其見詩曰先民有言詢於蒭蕘要足以見執事之虛而能受謙而愈光益自可嘉耳執事又謂僕久侍老父得承家學將必大魁天下是則僕不能無惑耳夫自秦漢而下聖遠言湮經生學士人自爲說疑有所謂家傳自濂洛關閩諸子輩出則六經四書疑義奧旨燦然如日星中天目者所共覩耳者所共聞僕何人斯敢竊家學之名而今之取大魁又奚必一一於此乎�僕之陋劣因循怠惰無能自振拔早𨿽策名鄕校晚卒困挫春官奔走有年進退無據邇者幸老又還政他無所得惟有書二三千卷藏之山墅幾欲盡棄進取之業謝絕人事耕獵其中聊以卒歲恐不知者又以爲釣譽沽名非其初志況菽水之資將來無所仰給𨿽欲不仕或不可得用是躊躇未有決策若必謂其大魁天下然後意滿語曰人各有志所向不同若此者固非僕之素懷非直其材之不瞻耳執事其亦亮僕之心乎僕遠而同師有孫柱史近而同鄕有熊柱史外此知識匪僕盡聞然皆執事朝夕所與論列天下事萬一不鄙僕於千里外幸以僕言一二質之或有可以見教者則僕終荷執事之惠其可涯哉僕不侫因表叔上捨之行寒暄之外敬此布露尙惟照察不勝惶恐

○柬楊僉憲【必進】

錫頓首啟錫惟不肖忝從天慶年兄之後得友執事於韋布或聯舟潞水比館燕臺每獲聆其論議俊爽開發竊髙下風比執事登顯仕官臺諫論列天下事則益信豪傑之士窮之所學果達之所施有不可誣者然僕之蹤迹卻自是亦鮮獲於執事之門豈非蹇劣慵鄙自知舞婆娑歌折揚者不足與乎洞庭萬舞之觀非敢疑於從者有愛慱不專之嫌而自取疏外得罪爲滋深也執事其亦亮僕之心信以爲然否邪適在府城則聞捨親大理先生示知星軺將道出獘郡擬獲捧袂一寫十數載瞻企之私喜不自勝卒以耕事促還山中信知良晤不偶反增悵然輒敢因便布露愚悃尙輩聰裁不拒而終教之幸甚

○奉柬介溪學士

某稽首介溪先生執事奉別隔歲到京時二月三日風雪載途勞苦萬狀意者天憫老貧庶幾此舉足慰捧檄乃終不錄豈老僧之言亦誠旨邪都城士友辱相慰勉大約不過二說或謂老父暮齒及今不仕日見窮促或謂僕才菲气剛不任有司且以州縣之官不如髙尙其事然於愛僕有矣知僕未也夫爵位崇卑材能大小亦各分矣顧僕何人敢不順受獨念老父及今年躋八十將來歲月知復幾何�身一作吏便受羈束張工部云進退亦在我恐勢終不便耳犬馬之心何能自安以是妄意得一部幕及聞莫�糸修員缺尙在選補𨿽非疏賤所可覬覦籍使得如大君子不忘片善而力足以振之二者將有一遇則邇焉終養遠焉圖報進不負艸茅之心退不失朝廷之官遂以終身亦無憾矣前見毛大理云士生此世知巳實難退思管子生我父母之言未嘗不撫膺三嘆以爲眞名言也以此杜門終日癡坐一室四月之選尙未敢出切擬待至六月不可得當待至八月又不可得則僕亦終於去耳然前此尢有望於執事先生推古人薦引不忘輿皂之賤度在當途凡可引手書疏往返不惜見及僕亦當自審擇進止顧惜名檢以不敢負大君子知人之鑑臨楮��尼塞書不盡懷尙惟裁教以慰涸轍西江之望不勝悚荷謹白

○柬黃義城

蒼梧奉晤匆艸殊甚且復再離寒暑落落異鄕瞻望誰極先生要爲有天下重名月旦未爽國是猶烈光復憲豸固當不俟論薦近日邸報乃見溫旨猶若有待焉者天人之際固未輕量抑或別有說邪前在�陂與劇賊對壘偶承過芙蓉翰教羈旅懷抱不覺頓開𨿽古者神醫伐病將不是過又知當道憫韶學失師雅欲屈致大賢豈謂使諸大夫國人皆有所矜式者非歟不肖討賊後期重貽罪譴近奉檄解兵因還翁邑造冊兼俟一二殘黨盡絕方得了事早間忽聞旌節重臨韶治向日之喜信爲不誣敬此布靈先致�懇之私奉面有期並惟裁亮季夏望前二日錫生再頓首

○柬劉大參梅國

僕錫頓首大參梅國年兄執事錫自丁丑奉教選不果期退而躬耕者又七年於玆凡聞執事三轉功名事業半天下天下之人莫不延頸望執事蓋不獨世講之末企慕愛樂之有素者𨿽執事自信當亦如此而知僕之非侫也顧惟不肖上之不能奮拔明時下之不能與道消息�以忘其菽水之私進退猶爾逐逐然者誠可笑也往歲亦常奉書桂林正欲爲知巳一吐情素至今未知能達與否此以欝欝於懷者無期矣比者恭逢聖明搜羅俊彥不遺隱幽而不肖錫則幸賴老父年垂八袠昔人李密所謂報劉日短正謂是矣然則𨿽欲勉竭駑鈍效其尺寸揆之情理實所未安卽使角巾終世則又非僕之所敢蓋恐世人不察斯必以爲矯亢不情而妄加論議以此濡滯未有決策𨿽以至厚如攺齋太史�或有所未悉而況敢望於其它者哉此因故人輒欲投柬而伸紙濡筆連日莫措一辭誠知其心所以望於執事之教之者復不淺淺矣外此鄕之厚有周潤夫銑者新除屬下安寧縣尹因太和年兄相與還往熟知其人端謹寡過敢以奉告至於伍都轉思謹汪福州希周又皆一時之英在執事藻鑑中有素矣何待瑣瑣特惟政務之暇緒論之餘有可見及者萬萬無惜諒不以窮達殊致也幸甚錫再拜白

○奉疏整庵閣老

錫自媿荒譾暌離門下二十載無能一問候每切追惟徒有汗背而巳比者爲養仕祿叨判韶府未出京時預擬得乘便拜謁少伸下私旣而迫憑限問道弗果居韶三月負罪千里偶此郡學師生感太守周君子厚畱意黌校創葺一新爰無紀述無以昭示永久竊仰尊師老先生盛徳隆望度越一日山斗鄰邦悚瞻伊邇輒乃不自鄙夷妄意雄制寵飭偏方以爲張余諸老增重周君顧自退然若不敢當又以疏晚未緣奉教乃謂愚錫不才忝竊父叔之舊辱在弟子之列謹令代疏用介前驅伏乞相度矜容俯錫覽察學官遠來不靳�之以大慰嶺表儒林之望周君不惟至願而錫亦幸與有私榮也干冒威尊不勝悚汗

○奉柬成山周先生

賤鉍無似暌違徳範倏爾三年近日得收蕭主政子明王普叔二友書皆承諭以嘗接風采審知尊候兼辱獎譽比遠一致欣媿無巳�憶�歲迫於差遣榮行罔克攀祖仁度優容反蒙教札旣而盤詰於梧從徵於田兩歲居韶方才二月重失修敬以增多罪尙何以爲謝正初偶得奉陪鐵峯府尊南寺之遊撫景感舊因知憲節客歲由奉表箋得便道澧蘭恨無縮地一寫渴私切想勛猷茂著柱石內臺固將不遠而賤錫碌碌居此三月亦�及�賴庇老父尙無恙夏秋倘遂北行奉教於大君子自此其尙可冀乎臨楮懷塞不勝惓惓謹惟臺亮不具

○柬吳處州

某制守僻邑奄忽三載翹想髙懷宛如一日去冬起復適逢介翁以少宰攝政偶得閒敍僣以潞公雅量爲辭卽如先生漕運一事有不世之功豈可置之遠郡翁气和色溫連曰是是吾正有此心未幾亦南遷矣近聞時宰每當坐客宣揚徳美計於髙明何足介懷竊抱芹曝不自量耳春首禁嚴恨未由一敍輒承雅惠反增媿汗玆因同學假令屬邑政務叢委宜有未閒仰惟大君子與人爲善不惜教之將來少有進益彼此感徳容有涯哉近作數首別錄呈上拜乞裁教榮荷如何

○與希曾進士

某近蒙知巳見諭嘗與二三名士論近時詩家之彥如何如邊如劉卽吾潁江彼皆邈爾未之有聞豈名有顯晦亦信有時耶嗚呼寡昧陋劣誠何足與此第恐諸公之論亦未免矮人之觀場耳昔昌黎子云吾文小不慊則人以爲小好大不慊則人以爲大好由此言之世之棄取固難盡信要之傳與不傳又自有定分耳嘗求之李社韓柳其詩與文選者非一手序者非一人良金美玊自有定價照映千古久而愈光所謂不依形而立無所待而傳者非與至於歐蘇王曾四君子宋有天下三百年文章大家褒然稱首其詩與文之傳無足怪也乃若王深父之文荊公亟賞之南丰又序之侮聖兪之詩歐公深惜之又序之不獨此也至於祕濱之詩惟儼之文其人巳死其時巳久歐公獨取而爲之序次論列稱道其賢有若世外之奇寶切懼時人之耳目有所弗及聞見者然據其贊述誠若可以匹休作者並傳不朽乃今皆寂然無聞時於諸公遺集惟見其詩序文序如此類者甚多殆又不止二三子而巳也果其人之詩與文無足傳遠抑其人之徳業問望無足重輕詩文𨿽可傳而人不甚惜之而遂至泯沒無聞也然則諸君子並包之量與人樂善之誠益可尙矣肆惟僕者才恩朴陋遭逢蹇劣無所偶於時小有制作亦惟雕虫之技聊以自娛詩與文也未能步驟作者彷佛漢魏之雄渾依稀戰國先秦之瑰奇譎怪以聳時人之耳目而惶惑其論議乃辱吾子以通家之故推悅巳之容取其敝稿置之行舟許以優暇詳賜刪校尙冀收一二於千百之餘實恐其羈窮無聊而遂至散亡失墜於時人論量之所不及采擇之所不加方之歐蘇王曾數君子汲汲於王梅演儼之徒其用心之厚推獎之過𨿽手足腹心殆未可論至其可傳與否誠何暇計而亦有所不能計且惟吾梅國夫子文章政事擅場天下而得梅泉令子又能世其家學器業夙成泛觀一時眞所謂儒林之冠冕仕路之騏驥者也區區襪綫補苴罅漏有所弗及尙何足以塵大方之幾到車輪之目而卒自默然無一語也哉蕪柬漫往俯賜鑑裁幸甚

○柬石山柱史

僕錫拜啟焚黃常典也或以聞於有司或不聞於圶司有司有聞而或賜之降或不賜之降一本於勢有便不便耳昨者明昩輒以所事奉聞仁侯趙先生乃蒙委曲示以僕錫初回屬將遠行多事之秋不欲繁擾蔀屋纖微難逃洞察體卹至矣第不云先隴荒穢暫得展視犬馬寸私莫切於此顧乃不能屈致髙軒發揚潛徳而獨惜一餉之貴憚一日之勞以速多罪卅里鄕�其謂不孝何哉然不敢再具以請從知枤杜僻左衡宇閴寥勢誠有不便耳獨惟我石山道長於捨弟往返不蒙見答一字不示之可不示之不可使人顧瞻彷徨無所依據豈非初意固將勉副中聞仁侯不行而終輟耶抑亦勢有不便而觀山之興卒未髙耶玆固不敢再具以請倘能不爽前約重尋舊盟或能轉邀愼齋進士慨然攬轡沛然�臨豈不快覩樂道而喜慰感激殆非古人雉黍然諾之重所能專美於千載之上矣如何如何外此復有少瀆僕錫繆承父母先生錯愛日者兩墜華緘俱云容另差人是猶欲遣使加禮𨿽曰不要誰其信之是以終夜轉展愧懼不能自巳伏乞垂察果有此意卽乞婉爲辭謝夫君子愛人以徳有不在於饋問之殷勤而使老生重貽不徳之誚也眞切眞切何幸何幸

○奉柬少卿克齋

錫頓首頓首克齋先生門下昨承教札切中事情感謝在心何言可諭但今脾气甚弱將理極難食少不節便作腹痛𨿽湯劑得力而虛獘反增計非旬月出未可能玆惟令侄解元日者嘉會寮采末兄緣何分戲徒資悵望而巳�聞南貢還南巳爲故典若夫依親就北近例頗通不審令侄所處南北何從文會雅集尙可圖否力疾奉咨仰冀批示以慰病渴云耳錫再頓首

潁江漫稿卷之十

●潁江文稿卷之十一

文﹝四﹞

雜著

◆雜著

代陳夕����求解職疏

代陳夕����求解職疏

代陳侍郎謝賜大紅織金雲鶴紵絲衣一襲疏

代阮瑞求攺職事疏

聞丁女須死賊

海屋圖說

郡誌辧疑

筠民誦引﹝代大人作﹞

書石門詩後

東園謾記

紀妖

曲江敍別

書習靜翁小像

書黎節推手卷

書穎江漫錄捲後

易名字跋語

槁城令

韶州府重新郡學請記狀

樂昌縣學請記狀﹝代諸生作﹞

題張春齡行樂圖

策問二首

○代陳夕����求解職疏

大常寺掌寺事禮部右侍郎臣陳謹

奏爲自陳不職乞恩亟賜罷黜別選文臣以充委任事竊惟大常寺官職專祭祀交格神明荷蒙聖明不擇葑菲臣顧一介艸茅謬膺重任惟恐祭儀不肅夙夜戰兢勉竭犬馬微勞圖報萬分之一其一應收放祭品等項悉照先年舊規委實不能隨時立法先事堤防以致招惹物議嘉靖十一年四月內先該禮部題奉欽依差刑科等衙門給事中等官傅學禮等到寺查盤一應錢糧物料器皿等項去後隨準案驗開欠菓品香蠟器皿之類參駁到寺臣等備將各項所欠並見在緣由逐一查明造冊回報外仍復執稱𨿽據各有登答中間虛實恐難全憑似此一槪混參奏奉聖旨禮部看了來說欽此欽遵繼該本部參看得該寺前項獘端俱系未經查理之前若遽繩之以法彼或各執一詞所據巳往之愆合無量從曲宥今旣經查理之後當懲獘立法明設科條務俾經久遵行庶免將來無獘等因題奉聖旨該寺首領官吏並一應經該人員都著法司提了問堂上官並去任的待問明了一並來說其餘依擬欽此欽遵臣緣發身本自黃冠不由科目濫居重任貽玷淸斑抑且性質愚鈍年力衰耗祀事重大應辦不前至如本寺經用錢糧不過千數百兩���牲一事原委本寺堂官監同部道致有肥脊責當均任其菓品麥麵之類中間亦有先後年分通融���支如九年正旦祭祀該用面麥預記於捌年十二月簿籍之內其錫油壇蓋卻互塌於空閒銅鼎之中查盤倉卒撿閱未到卽此具開欠少𨿽無侵盜之實難免形迹之疑此皆由臣昏耄不職之罪也顧臣以堂上官誤蒙寬待問明來說若不懇乞天恩先賜罷黜以謝言官以昭公論誠爲嗜進無厭老不知戒久防賢路死有餘罪及照本月初七日孟春特享大廟時享世廟該臣等赴廟供祀臣竊思旣經論劾兼以衰弱實難供職仰惟更化固可善治立法不如得人伏乞皇上遴選夙有風望熟諳政體文臣一員掌理寺事庶幾上副陛下享祀郊廟之誠而下以爲萬民祈福不惟法制昭明衙門淸肅而錢糧品物吅維惟允亦免爲祠官之累矣臣不勝感戴天恩之至爲此具本親賫謹具奏聞伏候勑旨奉聖旨覽所奏朝廷巳悉矣爾小心恭勤禮儀閒熟宜用心辧事言事自有明白不必辭避該部知道

○代陳夕����求解職疏

大常寺掌寺事禮部右侍郎陳謹

奏爲乞恩休致事臣見年七十歲系直隸保定府易州淶水縣人由樂舞生正徳十年六月內除授本寺贊禮郎正徳十四年八月內升本寺寺丞嘉靖六年三月內升本寺少夕����本年六月內升本寺夕����至嘉靖十年九月十三日準吏部咨爲傳奏事該司禮監太監張欽傳奉聖旨太常寺夕����陳職掌祀典效勞有年升禮部右侍郎照舊掌本寺事吏部知道欽此除欽遵外扣該嘉靖十二年五月二十五日止連閏實歷正三品俸六年考滿例應給由切念臣本艸茅職專祀事惟有小心一節別無其它材能誤蒙簡任自入仕一十九年五轉官階冒登三品正當勉策駑庸圖報萬分之一柰臣衰病日增精神日耗邇因考察奏乞休致未蒙兪允犬馬涓埃感激無巳顧今𨿽當考滿之期實�年逾七袠濫廁京官例應致仕伏望聖慈特賜矜憫放臣還於本觀黃冠艸服以終餘年則臣感戴皇上再造之恩天髙地厚永爲不朽矣臣下情無任戰栗懇切俟命之至爲此具本親賫謹具奏聞

○代陳侍郎謝賜大紅織金雲鶴紵絲衣一襲疏

某年月日恭遇皇上冊立皇後進封二妃禮成賜臣云鶴紵絲衣一襲切念臣本艸茅謬登三品服昭云鶴僣擬六夕����向也淸秩屢遷巳抱負乘之恥玆焉恩袍濫及益增梁鵜之譏由知位以顯庸敢謂服之無斁仰惟皇上允鑑百王稽古定制式遵一代嗣統維新正位中宮治陰徳而佐陽道懋昭大典承先祖而啟後昆謁告駿奔正犬馬效勞之日綸音渙布恊臣民胥慶之歡顧寵賚薦加徒深感激𨿽殞身上報莫罄涓埃

○代阮瑞求攺職事疏

楚府典儀所丁憂起復典儀正臣阮瑞謹奏爲陳情懇乞天恩憫憐守缺日久查例攺選以彰聖化以圖補報事臣系江西臨江府新淦縣人由監生嘉靖六年六月除授前職嘉靖八年四月二十九日丁母憂嘉靖十一年二月十三日起復到部只今候付缺一十七个月未蒙���補查得四司職掌起復官自知州以下守候一年之上無缺攺除相應職事夫攺除不言四品而獨言五品以下豈非矜卹庶官守候艱苦抑以疏通人才無使淹滯若近日南京前府都事李庭芝起復到部不久卽得攺除錦衣衛經歷至如臣者守候一年之上去家四五千里衣敝履穿無能更置朝饔夕飱不免稱貸屢告該司未蒙憐察臣非不知王府官屬吏部重於攺臣一以杜饒幸之門一以塞論議之口避事遠嫌大約如此柰何舉天下大小官員何莫非朝廷臣子顧始與臣同選列名居臣前後或爲京職或爲府幕縣佐獨臣爲典儀今與臣同起復到部或一二月補官或三五月補官獨臣守候一十七个月夫臣資𨿽陋臣才𨿽劣以嘗發身冑監叨蒙作養君臣之大義螻蟻之微忱知之熟懷之久矣臣聞工師之門無棄材聖明之朝無棄物以今若臣者有同魚處轍迹羝觸藩籬控告無門進退罔據臣且不敢遠引漠唐姑以我國家先臣言之若楊士奇若周忱者皆嘗爲王府官皆一時名臣固非駑劣所敢妄擬然使當寺拘以藩僚不欲輕爲攺動𨿽有伊傳之忠賈董之才抑何以���後效乎況節奉題準長史有賢能者許升知府等官卽是可以覘我聖君賢相海涵春育與時通融豈謂王府官卒不可攺而爲有司有司卒不可攺而爲王府官耶況今各王府自典儀而下職事多因奏保升授以此缺到甚少藉使臣官有缺該司豈不選臣臣亦何緣推避故求攺除援舊例以瀆宸聰犯不測之威僥非望之福而卒莫知避忌耶實惟途窮勢促守候無期傾日朝宗情弗容巳如蒙乞勑吏部查照舊例攺除一官俾臣及時勉竭駑鈍以圖報稱燃燼灰於旣冷噓枯稿而復生臣實不勝感戴戰懼之至爲此具本親賫謹具奏聞

○聞丁女須死賊

正徳辛未烏總賊入新淦丁氏女須年十六七有姿容爭欲污之輒扶服下兩手自扞其衣帶詈曰汝何人敢污我賊引佩刀加其頸曰不從汝頭落刀下尙不見乎卽忿聲大詈賊奴人不殺汝天殺汝烏鳶啄汝肝肺汝安得長爲賊賊畏惡其言���其首門橜上抵死罵愈厲倉卒不觧竄者鄰嫗伏壁間莫敢出气嗚呼是蓋有烈丈夫之所難而況出房闈之次廝養之弱者乎翳自瑾賊禍天下盜賊蜂起江西一掌地耳饒有姚原撫有東鄕筠有華林南昌有越陽邊廣有烏總皆劇冦多者萬餘人少者數千人攻郡邑殺長吏自余勡掠鄕裏不可勝計民一時靡然死鋒鏑者殆數萬其間烈女婦錚錚如丁氏顧豈少哉徵諸有司所勸懲士人所揚勵十才二三而或慨慷激烈寧爲壁碎無與礫全乃返埋沒蒿野寂然無聞豈所處不同抑所遇有幸不幸耶故知抱眞之士不能盡白於時傳聞之史不能盡槪其實從古然矣悲夫

○海屋圖說

壽不同也有世壽有仙壽有聖人壽以百歲爲期世壽也三五百歲千歲僊壽也與天地相悠久聖人壽也聖壽尙矣仙壽亦不可以力而致也然世人相祝顧輒假夫僊家之說如海屋蟠桃楚椿遼鶴往往見於圖繪詩頌頗致疑於怪誕者何邪嗚呼人之情也寓焉耳況子於父臣於君又其結於中而不可解者耶宜乎有以寓其情也𨿽然竊謂人生天地間富貴𨿽所願欲然富如陶猗貴比金張皆餘事也但使衣食饒足子孫順孝逮夫垂白之年或置酒髙會或翫水尋山或隱幾獨坐暝然不知天壤之爲大斯時也𨿽有海屋之仙瓊樓玊宇壽算山積�當在蓬萊絕弱水三萬里去親戚離鄕土達生者或不能以此而易彼也況其有不可知者哉錢塘陳惟遠氏雲遊京師余過近山金子識之一日以海屋圖丐余說以壽其親夫惟遠江湖士厥翁仁者宜登遐壽非溺於故知誕幻者也至如錢塘昔人謂其據有東南山水之勝苟能脫棄榮利神遊物表時乎登吳山以舒嘯攬十洲而懷之殆有得夫至人於千載不傳之祕者又非余之所測他日幸謝塵蹤訪金子西湖之上庶幾於斯人有遇焉

○郡誌辧疑

巴丘縣卽今玊峽驛古隸廬陵郡後省入新淦隸臨江舊志沿革辧疑二類皆載周瑜墓周將軍廟而湖廣志嶽州亦有巴丘山兩地皆瑜身所歷一則曰畱鎭巴丘一則曰道於巴丘病卒遂使後人不能無疑者今按瑜本傳建安三年瑜領居巢長還吳授建威中郎將筞欲取荊州以瑜爲中護軍領江夏太守從攻皖進潯陽破劉勛討江夏還定豫章廬陵畱鎭巴丘又孫賁傳賁嘗擊楊州剌史劉繇繇走豫章及與筞徵廬江太守劉勛江夏太守黃祖軍旋聞繇病死還定豫章上賁領太守江表傳曰時丹陽僮芝自署廬陵太守策畱賁弟輔兵注南昌策請賁曰兄今據豫章是扼僮芝咽喉而守其門戶矣但當俟其形便因今國儀仗兵而進使公瑾爲作埶援一舉可定也後賁聞芝病卽如策計周瑜到巴丘輔遂得進據廬陵是爲建安四年冬明年夏策薨權統事瑜將兵赴喪遂畱吳由是觀之則瑜鎭巴丘者方數月而裴松之注云孫策於時始得豫章廬陵尙未能定江夏瑜所鎭應在巴丘縣是也至建安十三年春權討黃祖瑜爲前部大督始擒祖於沙羨而盡有其地其年九月曹公入荊州戰於赤璧曹公狼狽而還是爲十三年冬曹仁畱守南郡十四年瑜與呂蒙等累破之曹仁退權拜瑜偏將軍領南郡太守以下雋漢昌等四月爲奉邑屯據江陵十五年瑜自江陵詣京見權陳取蜀之計權然之還江陵爲行裝而道於巴丘病卒則所卒巴丘當在嶽之巴陵而松之注亦云瑜欲取蜀還江陵應在今巴陵與前所鎭巴丘名同處異是也然史稱瑜卒權素服舉哀喪當還吳又迎之蕪湖蓋瑜本舒人今輿地誌廬江宿松二縣皆有周瑜墓則瑜不葬巴丘亦明矣或曰周將軍墓當爲周徹徹瑜之次子也封都侯以罪徙廬陵郡赤烏間卒於貶所理或然也

○筠民誦引【代大人作】

正徳八載秋鄕三老吳大畊氏踵予活溪之上逡巡而請曰知鄺侯之爲吾筠乎自華林首亂重煩王師侯與畫贊巢穴底平於是益厲初政樹威徳又擇民長老能飭子弟不與姦比者籍名善士以風示之以故山谷湫遠之民咸欣欣向往相屬歌侯之政以無忘於侯然不有大雅爲之發揚抑何徵乎活溪老人於是躩然而起喟然而應曰古之君子徳而不有功而不居嘩然而誦子則善矣侯得無不可於意昔龔遂治渤海帶牛佩犢一時俱化而虛巳讓善號稱長者光武長於民間頗察吏事然建武永平亟以謠言轉易守宰史非是之我國家考課有常旌別有典使大之政治信不浮幹而言𨿽不自居匪歌謠而日�彰彰矣嘩然而誦侯得無不可於意𨿽然我知之矣夫治亂無形惟所尸之顧前日之華林憑險阻而拒將吏夫民也今日之筠州樂生�而興謠誦夫民也其性豈若是頓殊哉侯於此益可興矣將惠之有終垂鑑來者則務實效固當世之程規采民風亦聖王之盛節然則誦亦未爲無助

○書石門詩後

此詩石門梁先生贈族祖樗散翁之作也翁諱節字彥芳其同門友吳司訓蓁嘗稱翁自弱齡卽鄙世之學者競尙浮靡獨宗正學從遊石門山中受尙書義諸史羣編靡不通貫先生因命之就試對曰未可躁進故美之以詩按牒翁生至正巳丑弱冠從石門適當洪武攺元搜羅賢俊有司亦累辟弗就至永樂初乃不獲巳赴闕授巴陵司訓卽引疾謝歸教授鄕裏學者多師宗之然其雅志丘園不慕榮利信向之眞操履之篤要之石門之作所以期翁於在門者亦獨至矣錫後生遠裔而翁之孫曰幹者錫爲祖行魁碩好學早遊郡庠晚開裏塾嘗命錫重書此篇而謹志其尾因以自勵及翁之後人云耳

○東園謾記

余嘗下第家居事大人菽水之餘無以助歡有小圃時籨裏中好事者乞牡丹一本歸植之諦觀無木疑其芍藥也果發四五枝未花而委明年甲戌予再試南省不中北歸巳五月大人示予曰汝前植花處春首仍發九枝未及三月六枝盛開吾亦愛之朝夕往視花頭酷類牡丹但根苗不甚似謂是芍藥又開非其時咸謂此花瑞其應在汝乃復徒返惟汝婦前十日誕一男不然則他無可徵對曰此大人餘慶也卽私念予兄弟二與三犬子並初生孩爲六均荷餘慶萃膝下豈適符耳然嘗考載記韓魏公守廣陵芍藥開金帶圍四枝其占城中有入相者公約四人同賞卒皆驗國朝內閣有芍藥歲久不開一歲怱開四枝其年四公升學士又明年七人同升與前李公爲八而花復開八枝夫物之瑞應固有莫知爲者譾陋何敢冀此�復時異地殊或宜彼之遠大而不屑此之近小或彼得其人而此匪其人之無所驗皆末可知也然余每自祗懼亦惟舊業荒落徳不加修爲忝所生耳若夫瑞應有無與其驗不驗又何攻取必邪姑紀之以俟質於愽物之君子云

○紀妖

辰州衛向媽媽與妖魅滛徧體紅毛手足略似人好啖久之向不給塒竊而至莫知所從其子召巫治之咒享末罷而饌供巳飽其腹還取骨擲巫巫走避之於是愚民煽動往來聚觀衛有梁都司者滛黷無比一日大治牀幔將居之幼妾以蠱惑峝老爲奇貨城中岌然虞其召變時大人視府篆據總甲樊秀等具呈卽檄城隍讓以陰事不理俾妖滛人爲風化累隨發兵捕之從向匿樓上磚石雨下莫敢近繼遣獄官率吏士偕往擁登獲向妖不知所在越夕夢衣冠吏謝曰巳爲戮之矣後月餘釋向竟絕不聞壬申夏餘以事適南昌丰城蔣醫同載爲道樟樹近有怪異某姓者婦與鬼通好啖善罵自稱古時人與客接談聲恍恍出璧間少忤之卽以瓦礫穢物投擲面目又能發巫者隱過巫不敢治其家久益患苦或道其潛愬於天師府輒自言天師其禁我何近過鎭聞尙未殄因怪其與辰事大相類故備述之以風於司民牧者庶幾以治辰治之要之邪終不可以勝正也

○曲江敍別

嘉靖丁亥冬郡守鐵峯先生當三載考績之期偶以詿誤奉旨還籍以俟後命其從事穎江符子乃謀諸同寅嵩溪姜子右泉蔣子擇日飲先生於凝淸之堂酒行眾賓寂然莫與爲歡先生作而曰余不徳忝職玆土不能緝和遠邇爲聖天子惠養元元然而勤愼節用鋤姦翼善則庶幾夙夜乃今得釋重負還鄕裏與家兄捨弟酣飲於逍遙之圃指授兒曹以學易之要屬歲大比行將有奮翮髙舉而振吾之宗者不肇於玆乎諸君且道餘言爲有欺否觀余色爲有幾微見於顏面與否而諸君何不爲於懌然於是眾賓相與盡歡更相旅勸不知日之西矣先生遂歌曰自是欲歸歸便了五湖煙景有誰爭穎江子乃洗盞更酌越席而進於先生曰歸則歸矣了則未也先生�盡此觴

○書習靜翁小像

此習靜愈翁之小像也翁號敬謹繼號習靜洪武初以戌役徙吾灨之信丰遂爲灨人翁之曾孫曰徳洪甫循循雅度不事藻繪識者蓋占其爲名家之胤也歲戊辰以上捨就選京師余始傾蓋卽握手如平生因出所藏翁號二卷皆當時名賢手澤然歲久頗脫略旣爲序次裝背合爲一帙又揭翁像與所居佳城二圖爲二軸卒乃指其像而告曰君知所以獲保斯圖之難者有三乎夫世之爲祖父者凡有所遺孰不欲其其後之人世守之其或源之未遠流之未長不一再傳沒淪沒無類者眾矣幸不卽淪沒無類也則或昏庸而無所肖似孱弱而不能有立視先世所藏其不以供覆瓿爲衣食之資者亦鮮矣幸不以供覆�資衣食也則或所值不辰如前史所載五代及宋之末季非姦雄竊發則夷狄侵擾轉徙於鋒鏑之餘父母妻子不相保而有於圖籍乎是三者或系於天或系於人其不可必得則一而巳矣今以習靜翁之仁�厚君之昆季又名賢�將大有光於前世而又躬逢聖明垂百四十年海內無風鳴犬吠之警吾人有安土重遷之樂𨿽古人之所不可必者君並得之矣其慶爲何如耶他日歸試懸之中堂使凡翁之曾若玄瞻拜而前者咸相與曰此吾某世祖某翁之像也則孝敬之心於是油然而生矣旣而曰凡吾與若其初皆翁一人之身也則友於之情於是又油然而生矣旣而又曰凡吾與若所以克享世業以無亡斯圖者是皆

聖天子在上任使得人升平之遺澤也於是進而仕則思盡其職退而耕則思供其稅不幸而有四方之事則不敢有其躬斯其庶幾矣若夫展而觀之不見其存斂而去之不見其亡邈然而無所動於其中則亦豈習靜翁與君今日裕後之微意也哉君曰敬聞命遂書以歸之

○書黎節推手卷

僕自幼學歐書學晉人書後見顏柳諸墨刻又輒學之而皆不得其門故步驟愈勤而不免貽笑邯鄲南園侍郎一日令評其書胸中盡自見得但臨楮時筆不逮其意耳公笑曰何其言之切中也得非身體之有驗歟節推先生髙爽有才識善詞翰�當見此顧反令僕書何邪每見前輩名公又多取古人大制作書之如出師表歸去來辭嶽陽記之類不惟使人因書以考其文因文以得其心寶而玩之夫豈特辭翰之間而巳哉僕非不知直不敢爲珠玊玷耳故漫憶鄙作信手錄上有歲月而無次第並以請質節推與夫愽雅之君子其必有以教我

○書穎江漫錄捲後

予家世藏晉人墨刻多善本予自幼卽喜觀之學而未能年三十始學詩又喜觀杜子美詩漢魏人古詩皆未能窺其藩籬者也況堂粵乎然裏俗之士每病餘之落落無合輒歸咎於嗜好之偏分心多技之故也其然乎哉寅長鐵峯先生善大書遒勁莊重詩文提筆輒就初若不經意者隨而求之則思致精健頓挫慱贍𨿽古作者或未之遠過諸公子長曰子馨仲曰子茂皆英敏不凡所謂驥子鳳雛毛羽方齊而其一日千里淩駕霄漢之志器識固巳先定矣先生乃令錫書所作之遺子馨昆仲得無貽笑大方而反以增重時俗之病予者乎若夫先生之恢偉碩大並包荒穢顧慚杇腐在所容久矣尙復何言敬書以志其後云

○易名字跋語

選貢譚生名邦田宗師以犯家諱也姓而不名生請易之曰敷田因著說以貽生生示余爲題其首簡曰易名字說嗚呼諱之所從來尙矣有避其君之名以徹爲通者公諱也有避其親之名以泰作太者私諱也至如五代贊者避監軍家諱呼臨緇令石昂爲右昂宣和中常州邑宰不肯避長吏徐申名白事三奬申府竟觸其怒二人者皆長揖謝去禮曰大夫之所無私諱然則易名以徇師者非與曰彼以勢位迫之去之是也此以道義處之從之是也可去而去可從而從後日必有能辧之者矣予何言

○槁城令

符子由趙之晉道左有廢寺從者請少憩焉入門四顧皆毀垣敗璧惟佛殿一座前設席亭甚整余頗怪焉從者曰此槁城地也驛使往來沿皆憩此寺今廢矣無所托矣州將因有是命語旣適見老僧彷徨如魚失水從父老十數輩頓首泣訴而前老僧曰童釋無知激怒明府以至於斯父老曰願得轉達明府倘垂矜憫豈獨老僧之幸抑亦吾民之幸也余爲惻然乃諭之曰而明府英敏特達之器也顧餘言何足爲之權輿𨿽然吾恐晉趙之吏疲於席亭之設繼此其將不勝矣乎何若是寺不毀民不勞財不費而所席庇者無窮耶借曰異端害道爲吾徒者恆患去之不力殆又非此所論矣至如殘僧野宿殯死無算尙足以測淺深之量而權興廢之機也哉余不侫明府其圖之

○韶州府重新郡學請記狀

今上繼統之初首起先皇帝被逮之臣九溪周侯乃自永嘉擢守韶郡顧瞻黌校自大成殿門以及於明倫齋捨上兩傍風梁傾棟橈頹獘不振甚矣然以郡久殘於徭冦師興糧從民不堪命於是搜姦剔蠹罷不急之役省不急之斂一切與民休息明年政節民和歲�大稔乃喟曰學校政之首務可爲不爲又奚待哉方議毀諸淫祠以助工役當道適下檄毀祠又得南華寺修佛殿羨銀四百兩卽具疏都府張公巡按塗公曁諸當道請以祠價寺羨錢修學許之首建大成殿五楹葺東西二廡大成殿門三楹門左右構鄕賢名宦二祠前爲泮池池外舊有欞星門湫隘弗稱撤而新之愬宣聖四配十哲像余用木主如故殿後建明倫堂五楹葺東西四齋由齋而東作禮義相先堂會講堂各三楹會講之前作號房左右各二十四楹其前作泮宮門三楹經始於嘉靖政元壬申之冬落成於三年甲申夏六月宮垣基制不攺其舊而廟貌赫奕輝焯炳煥堂宇峻整髙明洞達大而閎規遠範條貫不遺小而一磚一木措置得所當新則新不扭於仍舊之善可葺則葺非憚夫攺作之勞經費財四百餘兩而功施�數倍於昔所以然者蓋始末巨細一由於侯所自經理而無毫髮侵擾之獘仁人君子之用心夫豈眾人之所測識哉及夫政少優暇輒進諸生與之講論經旨刮磨文字每以張餘二公卓然千載激厲而作新之略不少懈是役也韶之師生累請於侯願求名公紀之儷牲以詔來者侯曰昔魯僖公作�宮不書如師生言無乃非春秋之意乎師生白不�韶學始於宋景徳迄今幾五百歲中間興置增廣變遷不常苟不賴於作者何所考見得失哉況今聖化聿興綏來遠邇首振黌校於數千里之外旣完�美俾韶之學者望宮墻而興敬仰道徳以日新其敢忘盛賜哉�侯之儷澤固不止於斯也若夫景先哲則修濂溪張余諸祠育童英則建社學十數處城久而王�巳則葺之水嚙城則堤之與凡救偏補獘百廢具興至如勵�孽之操建忠讜之言晚生末學得之耳濡目染者亦多矣敢乞大人先生不棄蒭蕘假以珠玊謹惟齊沐礱石以竢大書深刻以與玆學相爲永久爭光百世庶幾韶人有所式贍云耳錫不侫謹括其略以爲疏云

○樂昌縣學請記狀【代諸生作】

樂昌縣學舊無所考宋淳熙十五年始遷於縣東拱秀坊去城一里許自是因之正徳間徭冦出沒攻勡城邑教官弟子多遷避之歲丁丑憲副王公郡侯姚公駐師於樂相與謀曰城中地惟城隍廟亢爽可以居學於是發帑餉之餘若干緡買民地及義官張翰亦自願捐地若干乃命工師求木命知縣李增董工遷廟於其東建學於其西百凡艸創而李亦去任辛巳知縣龍章始蒞玆邑毅然以前功未緝爲巳任乃相視宮垣淺狹弗稱禮門義路頗僻弗莊遂白於守巡曁郡侯周公敍請再徙城隍廟更易居民垣若干尺周回若干步然後規制閎敞衢道通達其大成殿明倫堂及兩廡兩齋禦書閣泮池欞星門皆舊所建其師生廨宇三座號捨三十楹與夫人會饌會講有名宦鄕賢有祠公門左右當街之處立春風化雨二坊煥然一新見者攺觀則皆由於龍令近日成之功也其用心不旣懋矣哉且夙承宗主魏公校繼承宗主歐陽公鐸前後下檄屬毀淫祠龍令又爲攺建濂溪書院於城西建韓文公祠於龜山建十三社學於十三都選於諸生中文行可爲童生師表者掌其教於是不惟邑居黌校文化勃興而鄕都禮義之俗亦各爭先向往生員某等有見於此不能自巳乃具疏以爲創建黌校𨿽有司分內事然當財丰力裕則爲之不難矧爲吾邑師旅之後饑饉之餘而龍令適當其際在他人不掣肘於徵需期會或難矣況望其修學興教拳拳爲首務哉是則玆學之遷諸君子作之於前而龍令成之於後皆不可以無記也敬惟尊師先生學穿今古筆秉春秋願賜雄文照垂永久學師生豈敢竊以爲私榮也

○題張春齡行樂圖

升髙而望者易爲明順風而呼者易爲聲肆惟張君器業夙並遠紹二祖名世之卿近承厥考振家之英更歷久睻涼不能致其爭操忍熟禍福不能使之驚故始之身�臬身�兀而未安終之底寧初之渙散而未緝卒焉大成存心寔腆與物無競蓄以日裕施以日閎山南山北時止時行處布褐而無不足示簮弁而有餘榮嗟惟張君玆敢槪乎其平生

○策問二首

問春王正月胡傳謂春秋假夏時冠周月遂引商秦二事爲證蓋謂三代疊興歲首所建𨿽各不同而十二月與四時顧未嘗攺也子朱子乃獨不以爲然謂周實攺春爲正月矣不知十一月亦可以爲春否乎玆欲考之虞夏受命之殆豳風七月之詩周禮禮記載記之文於以證二家之說決千古之疑使二百四十二年行事不徒托之空言也幸諸賢相與講明之毋隱

問聖人無優劣信斯言也則何謂孔子賢於堯舜又曰堯舜性之湯武反之又曰韶盡美又盡善武盡美未盡善若是又似有優劣也竊聞論語孔子贊堯舜惟天爲大惟堯則之中庸祖述堯舜憲章文武由是推聖人之心恐未嘗自謂其賢於堯舜也爲是說者果其足以知夫子抑或別有至當之論願詳著於篇以觀諸賢尙友之學

潁江文稿卷之十一

●穎江澷稿卷之十二

文﹝五﹞

狀碣

◆狀碣

明故山東布政使司右參議進階朝議大夫活溪符公事狀

先妣張孺人壙記

明故奉議大夫南京刑部山西司署郎中成齋先生行狀

八叔郎中壙記

盧處士朴齋行狀

竹逸何翁行實代王上捨作

○明故山東布政使司右參議進階朝議大夫活溪符公事狀

公諱某字某某別號活溪先生其先世出自宛丘宋太師中書令封魏王符彥卿之後彥卿生洪州剌史昭壽生內殿承制承涼生南昌尉維緝維緝卒於官子守靜幼孱不能歸宣和間江南盜起避亂徙新諭遂家金田世爲農家十傳爲公之祖剛丕訓父勤巡嶽贈知縣皆以純實篤行教授裏塾有爭者多就觧之不以煩有司母羅氏早卒贈孺人繼母敖氏配張氏封孺人公自幼年祖授詩經卽能背誦後從族叔司訓攺授禮記間從從叔節推作科舉義數篇弱冠出教以資家匱數歲補郡庠生卽有聲場屋然屢困弗偶乃假寓城北寺不踰戶閾者三年弘治巳酉中鄕試十一名庚戌會試五名廷試第三甲試政工曹營葬遼藩淸操自守部委沓至畱二年癸丑始選知溧陽縣至卽擯宴饋諭民重禮教惇風俗賦役訟獄罄致其力吏不得售其姦間行田野邑西南髙阜田多旱東北低窪圩多澇公乃督令治陂塘築堤埂並浚河渠以殺之自是旱澇有備公嘗出外張孺人於廨後古臺得瓦缶藏銀五十三兩還而告之公曰子有夢乎對曰有疇昔之夜夢嬸鄒曰汝得銀胡不以祭公曰徵矣夫祭濟也民方乏種嬸謂當以濟民張欣然卽俾易谷驗民之無種者給之間歲歉府督徵如故公不避罪徑請於巡撫朱公獲免羨米一萬三千有幾異時檄屬縣租完歲前者勞之公慮督責大急不忍加刑民反爭先輸納及期而足吏喜具申公止之越三日始報縣館賓餼歲糜錢伍百千卽裁之用不及半鄰邑奉例籍機兵姦吏乘勢且言當驅以備邊至有縊死獨郡符始下揭冊密審境內帖然民妄指盜丞不察掠死一人二人誣服公自外還覺其有冤密遣人廉之果得眞盜枉遂得釋宜興人飲酒市肆露白金晚出遇二盜掠而傷其目詞入無所指公佯怒曰吾邑安有此命囚之隨喚市中無賴者十許人察之燭下一人色動陰遣人索諸其家果得銀召失主言�往曰盜不可追吾取他銀償汝及見卽大哭曰此正我銀也眾以爲神邑有巨滑王某髙某橫行鄕里長吏莫敢問公首發其惡悉繩以法自是刁風頗息凶頑或唾其父者眾諭之曰縣主以嚴治惡父若以聞汝無生理眾卒之伏使謝良久視之則死矣咸謂公之威折惡人如此初府尹不喜句容令他日其子道句容令饋以帑金而紀之籍事聞巡撫檄公勘公曰吾其往乎曲法而蓋人不直揚已而招上不厚辭不往後乃委鄰邑卒蓋之由是尹徳鄰邑而憾公欲廷辱之公艴然曰縣令民之父母也受辱無故難以長民請去官尹厲聲曰去卽豈少一令出具狀來公曰狀何必出請具庭下尹慚而起丞諭遣之由是人皆直公而政譽益著及夫修理學校立進士科貢題名碑建名宦鄕賢祠作貞女廟移置旌善申明亭修預備倉措置米稻七萬六千有幾建鳳凰大小橋梁二十餘座四郊多遺骸買地作義阡旬月間遷葬八十餘冢禦史方公連公屢上薦剡戊午升髙州同知民不忍去乃立碑紀遺愛焉未幾丁父憂起復攺除辰州淸戎之暇獨憫沅陵夫役之苦歲中差撥每七八次吏緣爲姦民不勝困嘗從容爲守言之守以屬公遂爲審除老弱籍丁壯者二人一夫自是夫多差省民得息肩尢用心撫招流移安插有方故一歲之間復業者百五十餘戶願附籍者五百六十餘口府學逼近城東淺隘弗稱公爲增置民地攺造明倫堂當道先以重費難之忽洪水漂木值百金公因勸措銀五百五十兩卒之落成不動府庫一錢及徧歷州縣漵浦學遷於左黔陽學遷於舊址皆乘山川之秀辰溪學撒獘新之沅陵學門攺辟舊路大倬楔而正之郡城邊大江渡夫中流往往掯錢因致沒溺乃措木造大船六隻僉夫剌之渡者稱便辰溪民爭田甲具奏前官判田歸之乙復奏詢甲無左驗及稽甲籍驗田畝不當甲遂服歸淸浪邊將跋扈事委思南守同勘守懼其威悍逡巡不至公直前誓眾具得其情卒服辜漵浦焦坡徭竊掠行旅坡後有徙居十許徒令疑爲賊考訊死者三人訴鞠無證七人乃得釋妖虎伏驛道啖數十人樵蘇者不敢出公奮卒眾親臨虎穴皷噪合圍虎乃人立大吼中鎗而斃或欲立碑嘆曰不能使渡河記之是醜郡也寡婦爲妖所滛能作人語須飲食觀者日眾衛有巨貪以爲奇貨將邀之眾虞其召變公遣人擒獲寡婦責獄三日妖遂絕禦史翁公李公屢薦公可大用正徳巳巳升廣西僉事分巡左江累年滯囚旬月盡決贓官裭爵姦吏服刑平反謫戍無不稱快太平州土官嬖妾謀嫡父子不相見各頭目因造飛語讎殺百人奏下勘官畏卻逮獄年久公卽親詣其地撫出原奏殺死農淸等十人俱見在父子卒俱免刑大藤藍賊誤刼官舟守將遣千戶入寨追之且勒厚賂致殺官兵十數其黨懼誅連結象武諸賊稱亂不已一日諜報賊眾六千分攻平南桂貴三邑公方閱武教場不爲動然料其必攻平南夜選精銳五百趨平南竢賊半渡擊之果敗賊斫其渠魁及殺數十人弱死者不計其數前此屢招屢叛自是屏息潯衛將卒訟田將撼曰驗田而不骫者必殺之公聞諭之曰法不可骫骫法可殺不骫其誰能殺之卒驗田潯民奏稱田少稅多期得減賦公曰是難以口舌爭也必使田浮則欺上稅浮則損下行當驗實使田賦兩平耳巳而田果不少眾議帖服土官田州岑猛鎭安岑畱各督兵奉剿惠賊公當給餉具舟於橫問左右曰兵數幾何吏曰狼兵不可數也公喚船戶曉之曰舟大小盡所載吾驗人數償若值巳而船戶爭載用船旣省而具得其實初鎭安兵不滿六千支糧萬三千田州兵不滿八千支糧二萬公皆削之給如其數禦史陶公剡薦庚午升浙江右參議旋攺山東未底任以年老致仕公體貌淸臒若不勝衣賦性剛直遇事侃侃略不少徇於物官居有所設施志在必行𨿽忤當道不以介意故所至輒有惠政而終焉落落卒以謝事處之益裕如也生平不事生業比涉仕籍俸入悉付家人卽不問其盈縮幾何比家居不時匱乏或以告之徐曰我何知若等自經理之可矣自還政十有八載居正一室足迹未嘗履公府郡邑大夫每當禮致鄕飲折簡謝之而巳其廉退自守可謂松栢淩寒貞操愈厲士林以此髙之雅不喜飲酒客至或淸談終日巳而閉門靜坐四壁惟圖書經籍子史至於天文星歷地裏醫卜之書累數千卷罔不用心究覽間有所得輒手自抄錄垂老不厭裏宿或戲之曰公老矣讀此何爲公笑曰蓄此本以送老不圖與後生作課程也所作詩文有活溪存槁若干捲又嘗集永樂舊譜並先世手澤詩文若干捲選唐宋元明四朝近體詩若干捲及歐蘇文選醫家莫�糸要地裏集奇諸書皆藏於家朔望必率長幼謁祠獻茶出坐堂上稽古今忠厚孝友之行交相戒飭割同祖腴田而續廣之以充春秋之祀屋後北嶺位置社稷而垣之凡祭必親及定爲家規條約數十事榜諸祠堂俾同居者世守之世降俗薄赭衣禍鄕裏無寧歲倡眾保障獨賴以寧提學周公嘗欲請主白鹿書院旣而縣尹江謂公暮齒不能遠涉及都憲盛公廉察退休安貧樂道者九人公與焉遣官以禮幣候門公同產三人姊適邢氏弟蒙客死梧州公後仕粵求歸葬弗得終以爲憾二子一女長卽不肖名錫女適黎生皆張孺人出仲名銑妾劉出孫男七曰省愚省柔省言省躬滿仔畱仔祿仔銑愚皆府學生孫女二長適幹氏次幼曾孫男女五人公生於正統甲子八月十八日歿於嘉靖戊子九月三日享年八十有五張孺人先公歿二十三年葬穎江之南地名楊家寨卜日將啟壙而合藏焉從治命也公歿之先也不肖錫適以韶州通判轉握太常寺典簿過家省瞻公促其行未幾而公卒不起抱恨終天萬死無贖腐腸泣血勉而集公生平履歷撮其梗槪著爲事狀示我後昆並丐文於內閣大史諸名公表於墓道庶吾父之不朽也謹狀

○先妣張孺人壙記

先妣張孺人邑南大姓處士諱潤身仲女也幼質端謹不妄言笑善紡績女流推讓處士無子尢鐘愛之授以孝經論語卽能誦服至老不遺故不肖自孩提耳熟正家之訓有由始也年十九歸事先公於時先祖溧陽府君雅志江湖不以生業爲事祖母羅早棄父叔鞠於曾祖母簡氏曾祖年老怕懼先公孱薄不克自樹孺人及門卽竭力經理家徒璧立不見喜慍俾先公得一意於學晚始登第孺人隨宦溧陽辰州多所禆贊自處尢儉約觴酒豆肉均及臧獲服飭不攺其舊嘗見同官家人過爲侈靡私嘆曰婦人如此爲夫者安得不貪未幾其人果以贓敗溧陽廨後雨崩古臺得瓦缶藏銀伍拾余兩卽白先公俾易谷以賑貧民略無吝色其識量有過人者類如此平居溫溫好施予罵詈未嘗出口以故內外化服翕然稱道其賢者無間遠近事繼祖母尢恭謹叔蒙早世友愛寡嬸尢篤子女昏嫁視之無異巳出處宗黨婣婭厚薄不失其倫遇祭祀賓客必躬事事𨿽女婢能者不以委之以諫曰如此不無大勞孺人曰我誠慮其有不盡心不若自爲耳外祖臨終孺人鼻先流涕三日不知所爲巳而訃至及外母簡卒弟亦如之先公嘗舉以示不肖曰汝母至性根於所賦非矯爲之者生子男女七存者惟不肖與適黎氏妹餘皆殤死故知天下有慈母至孺人無以加矣嗚呼痛哉孺人以弘治乙五五月九日卒於辰州官舍不肖時寓冑監假使歸覲及鄂而得訃遂奔赴辰明年三月以襯還十月巳未卜葬穎江之南一里土名楊家寨距其生正統乙丑六月巳巳享年六十有一二子錫次曰銑庶母劉出孫男省愚省柔省言省過省鈍省曾省祿省已曾孫男女六俱幼孺人旣葬先公每樂於玆丘越二十有四載爲嘉靖庚寅乃合藏焉又一載不肖錫始埋石記之曾祖諱丕訓妣簡氏祖諱勤字巡嶽贈溧陽知縣妣羅氏贈孺人繼敖氏先公諱某字某庚戍進士溧陽知縣升髙州同知守制未赴攺辰州升廣西按察司僉事浙江布政司參議攺山東未赴致仕不肖錫辛酉舉人韶州通判升太常寺典簿

○明故奉議大夫南京刑部山西司署郎中成齋先生行狀

先生諱樂字同和別號成齋諭北符氏徙自宛丘十一世爲先生之祖湛然府君諱唐裏族稱善人考嶽州司訓贈徵仕郎行人司司副諱信字符會母鄒氏贈孺人司副公篤學彊記尢善詩有風韻飭巳勤誨樂誘後進先生幼承家學授禮經長爲郡庠弟子中成化庚子鄕試舉禮部連不第益自奮勵凡經籍子史國朝典故諸書在所必考無不究心發爲文章詳膽充實同事者咸推讓先登巳而司副公嶽州秩滿過家得疾而沒後四年鄒孺人又沒先生連遭喪家事日累以不肖錫嘗辱講授特親語曰進士誠有命邪吾將爲祿仕矣時家嚴活溪先生亦丁先大父知縣憂服比缺辛酉正月遂同舟北上四月底京銓例選過當壓時且十月有止先生愈試者家嚴曰是在賢弟然以理觀窮則必變變則必通待誠是也先生曰吾且占之夢越夕夢有告曰海之𨿽莫詳所指然待試益決矣明年壬戍果登進士康海榜觀政禮部癸亥奉使嚴州營亞卿徐公葬乙丑還朝擢授行人明年爲正徳丙寅奉命慰祭荊和王丁卯同應城伯冊封宜春王行人職專使事以能謹禮飭躬無所缺誤三年秩滿勑授修職郎巳巳擢本司左司副是冬仍擢南京刑部山西司署員外郎值郎中戴君鰲主事甘君公亮爲庫吏盜贓罰語藉藉先生檄差校尉四人指以方略果得盜於蕪湖二君心迹始白萍鄕糧長袁乙者假都禦史郭公名矯僞領支富戶貝甲等錢糧千九百有餘本司疑有干涉莫肯推究調先生立辯其姦王淮者倚國戚殺人有司三年莫敢何問先生曰吾爲臣子知有法耳法苟不貸吾其敢顧吾私卽捕之得實以請於朝辛未適有言者兩京部屬必諮考部堂乃得推擢尙書戈公因舉其屬先生在舉中尋擢本司郎中先生治獄平恕不能深刻文致人罪遇紛結亦無所推避惟直任所見先是南冡宰孫公爲司冦有故陶方伯妾與家人訟孫意右妾而先生根底其故欲兩分之孫怒���其帖獄未判不得調司後十七日復委先生竟如初議乙亥春先生偶占忘疾左手足不舉不能署押旣而孫公寔司考察之柄遂觧印綬而歸杜門者七年足迹未嘗至城府先生幼處貧薄比居官未稍優裕除禮服之外服食供具一如未仕時性不喜與人鬧遇稠人廣坐或大宴會少不愜未嘗往卽往未嘗發一言與人交合則傾倒肺腑不合則直以辭色拒之不少假借然人亦信其忠朴無怨尢之者嗜酒飲輒醉後頗致疾遂痛自節止事司副公鄒孺人甚謹年𨿽巳長侍左右不敢少懈處弟順異母弟貫皆有恩意終身無間言配蕭氏淸江故族先生署員外時奉恩典京官實授得贈考妣及蕭氏封孺人以司副之秩二子長文奎娶本裏蕭次文表娶上經塘吳皆能有成立初順子檄三歲失母亦鞠於孺人公愛之同巳子今爲月記室孫男女各一男天賜女行秀聘諭城合下蕭氏先生得疾於南京語謇左手足無力比歸益自保嗇稍復其常庚辰正月疾偶作六月廿有一日終於正寢拒其生景泰辛未三月初九日享年七十以辛巳四月一日葬本鄕龍嶺之原錫朴鄙騃愚賤而無文謹嘗直述梗槪納諸壙中復用采摭著爲行狀尙以俟於立言君子表諸墓俾先生懿迹羙行垂諸百世有所瞻式云

○八叔郎中壙記

公諱樂字同和號成齋符氏自宛丘徙新諭金田祖諱唐考嶽州司訓贈徵仕郎行人司司副諱信字符會公��刀承家學授禮記中成化庚子鄕試五赴禮部登弘治壬戍甲科奉使浙省乙丑擢授行人明年丙寅正徳攺元公凡再使宗藩戊辰考滿勑授修職郎巳巳升本司左司副是冬阩南京刑部山西司署員外郎辛未奉恩典京官實授得贈考司副贈妣鄒孺人封妻蕭孺人壬申公以斷獄勤愼受知司冦揚於銓部進擢本司郎中乙亥得忘疾久乃差遂觧印綬家居杜門庚辰疾復作六月某日終距其生景泰辛未三月某日享年七十弟同順幼弟同貫時在外公友念不置二子長昭明娶蕭氏次楊明娶吳氏孫男天賜女行秀俱幼卜以辛巳四月一日葬升六地名龍嶺之原族子貢士錫辱居門下椎朴無文謹用輟哀直述梗槪納諸壙中若夫公之懿徳羙行發潛闡幽尙有俟於表墓君子云

○盧處士朴齋行狀

公盧姓諱鰲字木�欣洋號朴齋新淦金灘人其先由淄川有諱仁者通判吉州靖康道梗遂著淦土髙祖諱某國初時以儒學名然雅志丘園嘗著通鑑篡要十二卷有司或勸之仕耳爲不聞再傳爲公父諱不愚早世公事母蕭孺人益謹時福淸尉貞固公伯兄也由邑庠歸省必敬質所學講論不倦孺人喜曰汝父不幸汝等能不墜家聲吾無憾矣比長亦無仕進意遨遊江淮浮沈於鹽鹺間貲賄益殷布素澹然與之處者非久不知其爲富人及歲時享祀未嘗不豊潔孝愛發乎其衷遇賓交有禮待宗戚有恩頋其賦性淳朴不事矯飭而問學之功有不可誣者公子則裕尢豪爽不羣克紹公志北舟滯淮因識君欵語竟夕爲道盧氏故有祠堂公以�子不得屍嘗欲別構及市田供祀庶幾展其孝思後垛鹽海泊一夕風潮盡沒竟賫志歸以衣�十踰二年引鹽阻撤則裕仍以垛鹽價踴獲息數倍計公前志一二可償惟廟享有數自昔禮家論議不一公父子一時所雜樹𨿽未盡其得禮意與否要知所重賢遠於人而況賑姻族重譜系禮敬儒碩君子賢則裕益足以徵公之所蓄矣公配皮孺人三湖仕節女也賢而善理家務裏閈取以爲勸子則裕名問女二長適淸汪龔敬宣次適廖某男孫二惇信早卒惇儒○信子服民服良學易經舉子業儒子服訓尙幼公生宣徳甲寅孺人生壬子公沒正徳巳巳孺人歿乙亥並享遐齡有足風於俗者謹狀其實竢采於立言之君子銘焉

○竹逸何翁行實代王上捨作

翁諱貫字斯道世家舟徒曾祖顯一祖成二不仕父敏爲石渠倉大使母範氏同產四人翁次居三自幼通儻讀書卽能瞭大義亦欲馳騁名場旣自不可遂刻意樹家歲計月量貲以浸裕性本儉勤而樂施與勇於赴義嘗見裏中有貧弗能娶者隨給之錢有弗能殯者隨給之棺自所居吳沙抵郡地九十里橋梁廢缺山徑中或十數里不可得水行旅病焉翁使視橋之廢者建圯者葺道傍鑿義井若干座有司委修黌校輒助以私帑至如琳宮梵宇道流釋子之請隨亦沾足間笑曰吾爲此非若世人求福田利益者適吾意耳歲嘗大侵稱貸塡門卽不問誰何得償與否及助有司以三百碩賑之例授章服翁亦退然若無所與發未艾舉家政付其子紀遣其孫周冏從師業舉子乃度隙地種竹數萬本日引名士觴奕其間放意肆志人以爲有竹林之風遂自號竹逸故凡稱竹逸不問可知爲何翁也郡有邸捨賓客周從館谷延欵無虛日意之所適髙歌劇飲神采煥發匪曰翁好客客亦樂與翁遊顧我柱國楊公文僖靳公徳望重一時皆喜翁純朴雅與還往及請老歸第尋幽選勝翁未嘗一日不奉陪焉翁年益髙持謙守約服麄茹淡有犯之者輒引避不校人以是多之鄕黨稱髙年有行誼者必歸之沒則遠近相弔唁謂竹逸翁長者今沒矣配孫氏慈惠貞靜子男一卽紀善緝翁事女一適於昭孫男三周冏同周以國子生筮仕廣信府經歷曾孫男二翁沒於正徳辛巳十二月距其生正統巳未五月享年八十有三卜以嘉靖癸未四月啟孫孺人之竁而合焉先是柱國楊公旣爲文以奠乃命紀曰知而翁者莫余若余不銘而翁其誰遜若表諸墓其有待於大冡宰白巖喬公乎又命誠曰爾誠何出也其篡爾舅之行俾冏馳上以請庶幾竹逸翁不朽矣顧誠小子痛我舅氏知衋先妣所媿荒譾無攸鋪張潛徳以承大君子之命謹用抆淚��犬其梗槪幸備采擇之萬一云

穎江文稿卷之十二終

●穎江澷稿卷之十三

文﹝六﹞

志碣

傳

◆志碣

傳

明故直隸桃源知縣三峯於先生墓志銘

明故大學生蕭伯舉墓志銘

壽宮荷峯錢翁墓志銘

明故處士鄒君墓志銘

荷湖蕭處士墓碣﹝代﹞

西軒裴處士壙記

鄧止健墓志銘

蔣母王孺人墓志銘

封大孺人滕氏墓志銘

陳母墓志銘

易夫人朱氏墓志銘

鄒孺人墓志銘

吳節婦傳

○明故直隸桃源知縣三峯於先生墓志銘

先生諱鳳字宣治淦城東人也世以孝穪曾大父王潤嘗偕族弟汝霖舉賢良及楷書汝霖爲中書舍人乃獨以親老不受祿大父孚柔早世父顯偲號貞白八歲卽知求父像墳去家五里朔望必躬展設奠無間寒暑孝養母陳以壽終有司以上朝廷旌其門逮先生純孝昭晰本乎至性時號曰幹孝子或穪三峯先生以嘗廬墓居三峯也母李氏生先生與兄麟同遊邑�相淬礪爲名士弘治甲子先生以詩經領鄕薦貞白時有宿恙逆�之曰女勿以我不會試女觀載籍孝有大於顯親者乎先生不得巳去果不克送終哀毀逾禮苫塊墓左朝號夜泣不近肥甘者三年得疾幾不生正徳戊辰中乙榜教諭髙淳學者初執贄先生曰以義相處可矣何必贄爲明旦試諸生拔本塞源論自是莫敢言利先生爲教率以躬先學者始淳人居喪饋享賓客有吳下風先生力諭以禮其俗稍變至民有訟者或不之有司願質幹先生一言會丁母憂倚廬視奮毀瘠有加太守宣城吳公廉實欲上先生力辭以國恩未報乃止服闋攺合肥居官敬飭如在髙淳暇則淨掃一室正襟危坐遇學者質問疑義啇略今古𨿽終日不倦於是遠近翕然向慕父老或窮山谷持蔬菓酒脯是拜先生門人鄭杲之喪介士也卽爲經其葬而表之迨先生病且易簣太守徐公親遺白金不受至令子婦脫簪珥以殮雅不喜俯仰不輕取予部使者至江北輒被獎異而卒未有論薦丙子之秋擢知直隸桃源縣憑下而先生沒逾月矣先生古貌臒然若不勝衣接人無賢愚表裏洞徹無不敬信之者刻意六經之學至於性理近思錄諸書未嘗去左右辯析名理不苟爲異同間有制作必關世教論爲治必如明道所云設施牛措綽有條理惜乎抱而未試隱而未彰一時知先生不過嘉其孝友重其廉介至於所學之茂所養之深或未必盡知𨿽然知不知於先生何與也先生沒肥士萃哭如喪所親旣樹碑學宮列祠名宦而臨守戴公亦爲躋先生於鄕賢之列可謂至矣頋錫無似辱與先生交誼獨深先生冡子吾壻也爰知肝膽之契不在葭莩之親嘗憶髫齔侍家嚴讀書東山欽仰前修中丞練公之節乃知先生奮同坊裏大忠純孝表見千古𨿽有虣悍莫不斂袵而況同其臭味者哉配王氏有淑行二子長卽壻光祖謹能緝其父事次輝祖習舉業娶寧波經府何器之女女一聘仁和縣丞廖某之子孫男一小名經斗聘大理大守謝君立升之孫先生生成化癸巳沒正徳丙子享年四十有四後五年庚辰始克卜葬邑東二十里大墟之源辛巳錫始克按狀追銘之嗚呼人固各有所尙也彼君子之所爲𨿽世不吾韙吾方畢力不敢少焉自沮其所自信何如邪然則彼世之所趍溺而不返又安知不見不韙於君子邪是惟先生孝光累葉學穿羣儒抗節足以矯時處約不慕其榮良有以也何謂遐軌不及知命將天者無知邪人者卒不可勝邪抑謾不相涉邪爰勒斯銘昭哉令徳文無媿辭允惟來者之式

○明故大學生蕭伯舉墓志銘

錫兩遊大學友南北之士而竊觀其人外飭辭藻而內厲志操者上也其次厲志摻而略辭藻飭辭藻而略誌摻斯下矣亡友蕭伯牛爲郡諸生受易於北囪裴子舉於鄕弗利正徳戊辰遂奉例卒業北雍余適竣部事得暇與還往喜伯舉志剛气銳聞人善立以爲已師不善如巳仇遇事憤發遇先生長者有禮其次亦不失淸濁以故人樂與之交同捨生暴病死人莫敢近伯舉親爲殯斂權貴人延傳其子久之略無交涉固知伯舉能飭其內而亦非略其外者余後連下第伯舉亦守選時過從其家又喜見其事親孝與弟友家人莫敢有間言父病連月不觧衣執喪守禮時俗卜葬多牽於術者伯舉曰吾擇地非敢求富貴求免吾親水蟻之患耳旣葬寧落犯順撫臣檄郡縣勤王郡守戴公子良就鄕大參黃公謀曰卽起兵非伯舉無與共事者遂以墨�彊從二公凡兩越月竭精殫慮不顧其躬羣小有不便者構之不爲動畢事還舟不取一絲明年庚辰正月得上气疾醫診之曰幽憂勞欎厥疾心腹不可爲也三月壬寅果卒先余避地辰州適還與之訣而哭之嗚呼士以才名遊大學者多矣皆使厲志摻如伯舉天下何患無良有司獨惜伯舉十年間死生禍福如反手年四十竟不克一試豈天固豊其材而嗇其施歟然士之抱奇器視詘信榮辱本無異幻泡者又足置於懷歟伯舉名文選別號東岡大父啟晟父大富母熊氏自淸江之河湖徙郡城弟文運縣記室文遂府記室皆知敬事伯舉臨終以家事屬文遂而命次子棟後之娶張氏二子長林聘僉憲余公之孫棟聘在城婁氏女一出聘蛟湖楊氏辛巳臘月甲申將祔於先府君之次文遂以刻辭見委是使餘言信伯舉蓋不朽矣銘曰吁嗟伯舉曷秀而桀耶芝產不瑞世知非孽耶謂執徐不仁子賢哲耶彼歌而笑此獨契契耶鑪錘之無心容瞶瞥耶排帝閽而愬之又奚我迾耶刻銘以貞之寧與他山俱泐耶

○壽宮荷峯錢翁墓志銘

嗚呼荷峯翁沒矣荷峯翁吾符外黨之睦也情之孚誼之厚也先公之沒也逾二年而翁沒頋小子猶未除喪而往哭之不容巳也葬及期矣仲子亮亟余請銘銘未及葬何也嗚呼余尙忍銘翁耶往十數年先公謝事東藩間常過翁所居荷峯則見翁偕二兄山巾野服龐眉皓首相與肅先公追論往事歷歷如前日今也相繼淪沒邈乎遠矣顧余尙忍銘翁耶且銘何爲作也爲其可傳也傳必其人之文眞足以信今傳後苟非其人往往用心𨿽勞取事𨿽核無益於傳也弟亮也不少待焉而取必於予何也將不以余爲固耶乃爲敍曰翁諱祿字毓賓錢氏世出武肅王之系分宜令始遷諭之錢墟實太支繁郡邑稱最祖曰觀妄卓偉有立父曰嘉謀工吟母盧氏兄弟四人翁警敏特出幼嘗業舉子懷抱英气遊江湖橐載而還掌區賦公私便之累年不釋晚築荷峯分命三子各以其事命荀曰汝率權也踵吾舊遊以待乏命亮曰汝遊郡校種學以待選命臧眾勉作無愆於候以待有秋於是翁益得以餘齡從事於賓親詩酒之間然此猶未足爲翁書也至如末俗浮誕侈靡尙气喜爭往往是非僅如毛髮萋斐承之論辯風生甚者毀倫傷化無所不至惟公則泛然虛舟見侮不鬭守之以怯聞言不辯守之以訥久之家門寧一鄕裏化服郡邑大夫累虛賓席以待一無所往旣而冠服褒加遠近稱之曰徳壽荷峯是宜名公顯者巨筆特書庶幾鄕之儀觀垂之無窮也亮弟其終勉焉可矣翁沒於嘉靖庚寅九月九日遂以十月癸酉附於淸江員寮寨曾祖仲韋之兆享年八十有三初配盧孺人生子曰荀繼配鄒孺人卽吾姑也繼祖母敖孺人之出也生子曰亮廩生曰權早世一女適鄒絢孫男八曰世魁庠生曰世望曰世相曰世英曰世傑曰世臣孫女適傅爾蕃曾孫二俱幼嗚呼先公有言荷峯之徳如羙錦被身無弗見者於維羙錦猶或可籍積徳在躬其誰可假有如之人宜屍祝於社式谷爾子孫百世何且

○明故處士鄒君墓志銘

鄒君諱廷羙字質秀筠之髙安人也正徳辛巳八月有六日卒於正寢卜以明年嘉靖正月某日葬本裏灣宗之獅原其子庠生時具書狀泣拜遣使者言時父臨終命時曰符公長者幸邇吾室恨吾不及其門沒也汝能爲我乞銘乎余哀其志且賢時之請至於再三不忘也乃爲敍曰鄒之先本宋考父食邑於鄒遂蔓延齊魯其後世居江南者曰仁通爲禦史自撫之埮坪遷吉之驕原皇宋曰仁翁者再遷筠之桂村仁翁之後有聞人曰誠曰祉國初嘗受學吾族祖樗散先生君之祖彌堅永樂中又徙�陂父融暉號蘭室魁壘不仕母敖氏六子君其五也外母舅陳翁廷獻見而器之授以易長遊郡庠更習詩書考校常居優列爲廩生累踐場屋不偶有司及白首胥次以徼微名亦非君意所屑一日慨然曰顧何所不得已於玆邪士讀書爲文要在見諸行事之實耳於是決意引退家庭之間必躬先孝友訓飭子弟和鄕裏睦宗親下至童僕皆煦煦有恩意歲計恆產所入家給之外務推以賑乏�貸而免息或死無所歸買棺���土�之或憫其病涉吺梁以濟若此不一而足鄕人徳之君子曰是非懲撲滿之戒之後者乎宜其賢若是矣侍禦熊君尙弼宿與君同器業正徳丙子適遇例援君爲散官楚府引禮君作而咲曰故人其知我乎自爾築室白泉榜其楣曰雪筠朂巳見志愈自韜晦暇日惟鑿渠汲水灌花木引賓客歌詠放情丘壑人益不可測識嗚呼迹君所爲可謂超然物表亦眞能踐其實者向使其志不沮而果於用世推孝友以善俗廣施惠以濟貧引恬退以挫抑奔競之風所樹豈後於人者哉柰何裏選之法不行於時使行義之士見詘於浮藻靡麗之文亦多矣獨君也乎哉君凡三娶初東村盧繼阪城黎後白泉盧三子時出東村照出阪城曜出白泉時娶諭庠宋鶚女照臨庠傳悌女曜聘黃僉憲子純之女女三人一適黃可行其二聘沈司訓贊與敖質昂之子孫男二蒙祚蒙胤蒙胤後君四十日卒君生成化丁亥十月享年五十有五銘曰處士墓獅原首我作銘君不朽壽非少徳多有百千歲庇其後

○荷湖蕭處士墓碣【代】

蕭處士或稱蕭糧長淸江荷湖人也旣長居城中卽克有立隨掌其區稅不克以久故一時邑裏上下莫不知有蕭糧長者歿則舉相悼唁以爲糧長不作矣厥子國子生文選善吾兒大事克襄因介其鄕先達僉憲余公狀來請銘且曰非先生莫銘選之父者嗚呼其然哉按處士諱福字大富荷湖其別號曰某某某其曾祖祖父也幼孤孝其母杜孺人友諸兄不割其產而家以日盛視族之在荷湖有弗舉其喪弗逮於婚嫁裏之朝夕不自謀者處士必周之無不意滿成化乙巳大水瀕河之民升屋而處枵餒相望處士舟粥飼之旣而水決荷湖堤穰田壤不可記卽爲首眾捍築有法民不歲苦正徳丁未筠冦空府藏官鬻隙地以償處士出白金若干得義井不私歲侵入粟例授散秩諸子擬冠帶進麾之去曰吾散人也不勝散秩乎方爲糧長時政蠹民病他糧長亦或幹沒頃蕩惟處士一破常調頗以家力節量期會不欺公不損民以是將代民輒畱於官縣令賈因厲以文太守熊亦嘗禮致鄕蜁不赴鄕士大夫卽無不韙處士所爲名所居堂曰崇義而云田憲副特爲之記以張大之凡其好善樂施孚於人者類如此然則處士獨糧長乎哉配熊氏三子長卽文選次文運文遂府縣記室一女適鈞山劉遲孫男三林樞棟女四俱幼正徳已卯正月某日處士卒於正寢四月某日葬於本鄕小洋之原六月西省變作城中岌爲遷避計文選獨以奇崛受守臣知勤王師下檄與偕往不得巳籨之墨�大功甫定贊翼居多然自是亦構奇疾夫以處士畜之厚宜食報其子文選發之銳宜顯揚其親而卒以弗逮謂非天邪是宜有銘銘曰郡室渠渠有開者人寔是來居旣續旣昌惟徳之基匪圖斯臧洋水洌洌於昭來者我銘在碣

○西軒裴處士壙記

余友裴君北囪與余俱有山水之癖辛未秋九月始爲合皁之遊其從子蒙觀從焉相羊累日人若有愜又明年癸酉秋七月餘將試南省取檄過府治北囪亦旣上捨南雍蒙觀向余泣且拜曰先君處士歿四載曩先生屬意九姑之峯蒙兄弟翼而躋焉是所爲卜者■﹝穴上乏下﹞有日矣先生幸知先君不賜之志無以納諸壙余默然無以辭謹按處士裴姓諱鸞字廷儀別號西軒曾祖仲義祖景溫父鍾吉皆隱居弗仕母陳孺人二子華亭少府君諱鳳處士弟先十載歿上捨名彜則其從弟也處士性純朴善理家家素豊裕逮處士益振而弗�情施與歲饑貸貧者不責其必償𨿽世居城府而雅趣丘壑嘗結屋閣山之陽時從知己釣遊焉後患足杜門家居十五年賓友或過籨輒命觴盡醉曰君視我何如寄懷合山時邪事親孝處昆弟友禦宗黨和睦喜怒不色形平居趍捨𨿽若無皎皎聞於人然視世之詭行盜名寡浮於實者亦旣多矣哉初配堎上周孺人十四年歿從葬朱牢橋祖壠今配梧岡鄒孺人以賢�穪妾孫氏子男二長蒙善幹蠱娶櫪江楊氏次觀讀書通大義應例補省掾娶陽湖金氏皆鄒孺人出孫男二齡壽延壽女一恩弟俱幼處士生正紀巳已六月廿二日卒正徳庚午正月廿八日以是年八月七日歸■﹝穴上乏下﹞九姑首巳趾亥夫裴氏世有聞人處士蓄彌厚而享年僅逾六袠以是知處士其有後哉

○鄧止健墓志銘

人皆曰無好人三字非有徳者之言然未必知好人在務本實篤倫理爲人所能爲而巳若夫富貴聲名光前振後使談者膾炙又豈夫人所可必致者哉去吾家二三里有鄧姓兄弟者前後辟府掾不樂輒皆棄去遊江湖與之言未必盡合要能以友愛相劘切頗跌宕不與俗波靡始寓襄之豊樂每夜分髙談鄰叟何眞竊聽之知非項輩中人明日徧告諸士友多願與定交安陸守聞之牛爲客長使主勸修學眾服其公巳而兄以母老歸養弟則間歲一省覲而兄之子某某皆善事事以故喬寓日大貲賄日殷凡家之頹者振蔽者刷祀先有寢禮賓有堂燕息樹藝有圃旣廓而新在同居有弗知者嘗異爨數月適弟自外還知婦之由也詈曰吾豈媿田氏者哉必逐之兄力止乃復合如初迄今內外無間言無私畜無有私作飲姇鄰里取法焉夫以鄧之兄弟所爲若此非有驚時絕俗故人亦不甚知之知不知何害其爲可尙也乃天不弔弟沒而兄哭之慟及余請銘十反而請益力乃爲按狀君生某年某月某日卒某年某月某日享年若干娶某某二子男曰某質穎遊郡庠女適某繼娶某氏二子曰某其一殤君卒也在豊樂侄某以柩還權厝之某山祖曰某父曰某母曰某逆其先楚之某州人其後三遷而始居諭之水北往余讀書南岡兄之子庠生以谷學於余及玆還往益密兄字止邦號松崖弟字止健號竹泉友其兄而銘其弟人情也遂銘之銘曰人有善念天必從善善惡惡本至公不定有時非瞶矓空言予奪襲其終二難論列徳善同弟止知命罹其凶兄乞我銘悶幽宮詔汝來哲寧有窮薄夫頑俗資磨礱

○蔣母王孺人墓志銘

正徳丁丑余寓京師友人蔡徳成爲道淮處士蔣文質之孝廬母喪三年而不渝比喪其父如所以喪其母有加焉裏之士多其行形之詠歌未幾面處士叩之卽哽塞不能發聲徐曰彬事二親非能盡孝然賴吾妻相之故飲食𨿽不豊必潔而旨衣服𨿽不華澣紉必出其手歿而終喪其蔬食於內者猶彬之蔬食於外其後語及輒流涕今不幸棄彬死矣彬哭之慟而莫以昭其徳詔於我後人徳成遂介而請銘焉時予迫南歸迨過淮其子上捨炳於大學有同門之義累然哀懇益篤計處士之賢與其子足以得顯者銘乃不鄙余不腆可無述乎謹按狀孺人諱妙惠大河王君士奇女自幼凝重不狎其類女工姆教不習而能蔣翁諱某爲處士擇配甫十七來歸卽克謹婦儀順夫以成其孝教子以閎其家姻族裏閭長者珍其行少者取以爲則焉三子煥炳燁煥娶徐氏燁娶毛氏炳卽上捨娶班氏將食祿於朝光顯矣女適舍人周鼎孫男二元忠早卒允正習牛子業聘大河劉揮使忠之女孫女四俱幼孺人年六十正徳丙子四月某日卒越二年戊寅月日將祔於某山先塋之次嗚呼世淪俗夷名爲士君子讀書思表儀於人而爲臣盡忠爲子盡孝且或不能無媿況處士夫婦卓有出乎性者豈不尢難矣乎豈有感於節孝之風而興者乎宜爲之銘銘曰邈矣節孝錫類維賢子也罕有況婦而然天�閫徳胡學而詔卓行不孤爰配爾曜爾曜維何宜百斯年乃續攸注千祀孔延孰采民風遵彼淮滸考徳幽瑉追媲前古

○封大孺人滕氏墓志銘

監察禦史謝君階擢守大理之明年重念其母大孺人卽牒上部使者求觧職終養不許未幾訃至孺人果以其時爲正徳十有六年某月日卒於寢君號痛匍匐而歸謀諸兄弟遂以其年十二月日祔於皇考府君贈監察禦史諱禹鼎之墓卒事君手疏孺人之可傳者授其友新諭符錫使銘之孺人滕氏越之建安人幼從家塾受孝經論語卽終身不忘長歸禦史尢好觀圖史傳記多識難字通算法方田勾服率能見之指上其不由教而得於學者類如此嘗恨不及事其尊章撫前夫人子孫無異所出至於宗黨內外戚疏少長之間禦之一有恩禮善濟慈以嚴其子知學朝出就傅暮歸必自程其功課可卽色喜否則終日不樂至或笞之子亦用能感奮孀居旣久辟績常至夜分未嘗擇衣食裏婦或勸令更事卽痛哭斥之徐欲自經死婦懼滅口謝之族人素以貲桀名淮揚或病其子學久獨窶孺人曰是非所以責子者吾豈不安於命邪比登進士爲禦史迎養南臺里巷咸以爲榮竊觀孺人則猶夫其在昔也然後知孺人之節摻有𨿽學士大夫所不逮者而卒以成其夫之家饗其子之祿寧有巳哉今禦史綿州李公尹新淦時嘗廉奏孺人盛年抱節皓首彌堅宜特表之不直可爲人婦者勸至而朝廷以其子見任風憲例格頋錫騃鄙無所與知於時事𨿽然若孺人者其可以終泯而不書也哉孺人享年七十有四前夫人鄧氏四女一子曰某孫男四曰某曰某女二曾孫男女各三人凡嫁與娶必擇賢而有家法者孺人曰可矣銘曰維璞匪璞玊蘊石粹孰是其徳而終其晦介介貞媛顯顯令子矢死勿貳以克就此在富不矜處約無歉孩長知欽母婦思範肆不耋期式昭不瑕福爾來嗣其始萌芽

○陳母墓志銘

處士陳古厓朝魁之配本立之母楊氏以嘉靖七年正月壬辰卒卒之後六日丁酉啟古厓之壙而祔焉先是母病命孫議曰我卽不起汝歸我於塹山無汝父叔待也時本立與弟柯客儀陽訃聞號踴無及乃手疏母之可傳者泣拜以請曰根有母不得躬養以葬又不得賢人君子矜其志而�之銘是則罪之大丈本立雅善余友東谷敖子旣銘其父今復以母銘屬余是爲序而銘之序曰孺人性慈惠寡言笑自嬪於古厓其大父母俱早世遺幼子女昏嫁皆孺人爲之可謂婦而能孝古厓客遊江湖家政得孺人日以殷盛可謂妻而能順撫二子教之柯也庶出視柯卽不異於視根可謂母而能慈與夫睦宗親以和待僕婢以恩鄕黨穪願然曰賢哉婦而婦也妻而妻也母而母也夫王化必自閨門始古者諸侯卿大夫下至庶人之婦子羙剌一見於詩爲其可以風也後世則惟考諸聞人所爲銘志然不遇其夫若子之顯而賢者吾見亦罕矣是亦詩亡而不采備之由也銘其可已乎孺人享年八十有二子本立賢而善富亦能疏金錢遇士拆節傾吐一女適崔廷金孫男四諫議講論諫習舉子業甫冠而夭孫女二一適東谷從子縉一適庠士王生治銘曰皎皎義門遙遙虞氏得姓自封實惟其系孰是來遷黃都之裏處士玊軒古厓之祖傳世八葉隱居弗仕豈無良匹以昌厥嗣良匹伊何室家孔宜子曰壽母夫曰令妻福善不爽百祿是基詔汝來哲觀此銘詩

○易夫人朱氏墓志銘

易君曰乾元曰乾昭之母朱夫人新淦處士朱某之女年二十歸毅齋翁諱髙字充仁世家新諭髙祖諱君實仕元爲敕司丞其後皆樂肥遁毅齋早遊淮揚家事委夫人深舟淺遊人或難之巳而毅齋生事太遂有家於內外二子繼之浸曰閎裕人謂夫人必且志得意滿乃自視泰然猶夫在昔常以績紡勵諸婦曰家無大小成於勤而敗於惰者率皆然耳蓋由其性秉貞靜气質長厚以能事舅姑則敬而養事毅齋則順而正教育子女則慈不掩於義尢樂施與賑孤貧恩禮周治至於疏宗遠戚妾媵內外罔不欽嘆毅齋旣沒夫人獨享二子之養優遊上壽而且視聽不衰步履輕健諸孫曾繞膝所謂徳盛而福備者非若人歟二子皆魁偉碩太稱其名家二女適黃重鼎晏相舜孫男五曰模曰朴曰楷曰柟曰桂孫女二適上捨生盧溥邑庠生張景星曾孫男二曰臣曰全壽曾孫女二俱幼楷柟臣皆國子上捨鄕用有日矣夫人得年九十有六卒以嘉靖十年三月庚子卜以其年十一月某日葬於百丈峯土名湖頭與毅齋櫪樹之原相望五里是秋餘免喪北上干昭以銘見屬且曰閨閫之懿遠莫致也伯氏礱石於眞州取必焉及返而襄事頋錫雅於昆季非一朝之好也謹括其狀而爲之銘銘曰洪範五福兮實惟壽先匪徳而壽兮其誰曰然積累在人兮其應在天五者缺一兮不可謂全性質淵塞兮有朱之媛良奧宜歸兮實大以蕃多富多壽兮子孫多賢鄕裏穪願兮莫與爲肩永卽幽宮兮湖頭之原閫範奕世兮我銘在瓀

○鄒孺人墓志銘

孺人鄒氏系出臨城考曰言訓母李氏年十有八嬪於蕭灘崔處士諱汝勵入門之日親屬交慶以謂處士得良配已而綜攝家政巨細不遺燥濕得所舅姑安之曰是能事我以孝娣女�四宜之曰是能睦我以禮僕婢戴之曰是能綏我以恩處士間有閫外事隨出一言處分當理其貞順識達有如此及處士早世二親享年終養殯葬罔所遺缺人益賢之二子有常有章教育旣長慈不失義嘗遊吳楚還欲畱侍卽諭之曰汝等無以我老爲念能不墜而先業吾志畢矣又曰自吾爲汝家婦未四十而寡然資用未乏皆汝前人積徳故耳今汝等生事日盛正宜廣布福田以答眷佑有章瓌奇磊落尢篤念母言每啇遊所經名山福地多施錢帛建齋醮爲母祈壽與夫周卹貧困造梁濟涉不惜千金要皆根於慈訓演溢長厚不可誣也迨今孫曾詵詵二十有餘人孫曰某某長而有立某習舉子業尢穎異孫女幾曾孫男幾女幾俱幼孺人享年八十有二沒以正徳戊寅臘月某日以嘉靖癸巳正月某葬本裏黃都之餘家堎沒時二子在侍及葬則有常沒久矣用泥卜阡於禁忌之說有章𨿽賢不得專裁至是以銘請注曰孫章不孝舉事愆期竊圖所爲垂諸永久非曰可逭俾後人有考焉耳君從父弟有儀名鳳者雅善余適以六安二守入覲亦數言之義不能辭謹括其槪而系之銘銘曰男子一善世罕不聞於惟閫徳幽蘭閟苾閟芬伊何莫或揚之風頹俗靡孰爲彊之刻石表墓有令崔母彌遠彌光蕭灘之滸

○吳節婦傳

節婦新淦大廷柯妻新諭陳氏女也年十九歸廷柯數歲廷柯侍父樂琴啇遊相繼沒於南雄貲亦蕩盡時節婦方茂齡子志朝在𦇤抱姑曾多病訃聞踣絕久之仍不食宗婦諭之莫聽姑飲泣諭之節婦感悟謝曰夫舅淪亡竊不勝哀楚耳豈誠不念姑老莫誰事子幼莫誰鞠邪自是盡屏服翫謝浮靡躬勤紡績日以養姑育子爲事及歸二喪葬之未幾父母欲奪其志卽指天矢曰所欲踐二姓之庭者無入我室竟嘿塞莫敢言姑病臥牀節婦親調湯劑扶攜旦夕如是逾歲姑臨終撫志朝曰願汝成立爲我報節婦恩志朝稍長勉令就學旣不階仕卽去遊江湖家日殷盛二孫且知樹學女適周早世節婦往哭殮之抱其幼孤冠卿鞠於家及�始還周人謂節婦厚徳不獨植吳宗且及周矣嘉靖已醜部使者穆公按縣廉實遣有司致酒禮大書貞節獎異之外史氏曰世俗論節義率謂蹈刃據鑊死其事之爲難而不知周旋艱阻百拆不回卒賴而全安之者爲尢難也蓋彼或出於一時忠憤所激而此則非有鐵心石腸挺松栢歲寒之操揚洪流砥柱之節鮮能中道不爲貴執利害之所搖奪者矢果孰與一死之爲難易哉頋若節婦者使當時聞訃卽不勝痛苦委之溝瀆豈獨一老病之姑張口待哺無所於托𨿽廷柯父子之宗嗣一脈如綫而乃有今日殆亦未可知也然則世所稱偉丈夫平居論天下事無足當其意一旦不幸遭時變故迹其所爲或及女流之不逮者其於爲人何如哉

穎江澷稿卷之十三

●穎江澷稿卷之十四

文﹝七﹞

祭文

◆祭文

爲庠友祭盧處士文

祭八叔郎中文

代族子祭成齋先生

祭蕭伯舉文

祭韓襄毅公文代盛總督

回軍南浦祭山川之神

祭旗纛毒文

殺賊告里社文

裏士殺賊祀神文

禱里社文

祭大司空西峯趙公文

祭簡封君適齋文

祭驗封李副郎令母夫人﹝代﹞

祭柳母

寮友同祭沈夫人文

祭石岡公夫人文

祭內史文﹝代﹞

焚黃先考妣祝文

二室人祝文

○爲庠友祭盧處士文

維大塊資始於眾生兮爰受气之惟均曰福壽固稽於否藏兮紛長短胡不倫咨徳人期引於髫齯兮綿鶴算於楚椿豈猒世之混濁兮曾不耳順而遽反乎其眞夫富莫利於煮海兮淮楊詫鹽鹺之喉襟貲莫殷於淦水兮又孰考徳而爲眾之所欽外視漠然以混朴兮內平坦而絕崎■﹝山欽﹞頋前者誰爲之倡導兮羙來者足爲之嗣音盛蘭茁於九畹兮薄羸金而不取等椿壽於八千兮豈中路而輟軌登仕版而沐寵之有待兮宜食報於令子魚龍駭而出沒於波濤兮慨旅櫬返扁舟於江汜旣諏遠而恊此吉晨兮正首丘於歲莫號枯木而振寒烏兮凜淒風於載路亦知生之必有死兮惟晝夜之故委修短而隨化兮𨿽彭壽其何足慕嗚呼巳矣天道可鑑善曷云亡彼艸木之有松栢兮亦旣殄乎秋霜感伐木於窀穸兮緣瓜葛之未忘頋絮酒亦何爲兮聊寄情於此觴

○祭八叔郎中文

門侄錫致奠於八叔郎中成齋先生之靈曰惟錫不肖早承父叔三禮之傳以進取爲事者四試鄕省幸而獲六赴春官卒無成幸而獲皆我父叔作之卒無成寔惟錫之不肖比將祿仕時值多艱奔走西東困踣逾甚每中夜靜思非不自知賦分蹇劣人事錯誤亦非不卽能戢羽山陬潛精墳典而與世相忘寔恐上負父叔辛苦甾畬之訓而下負於巳所以畏天憫民葵藿一念之微其敢竊膏馥以自潤者邪是以日夜揆惟終期一試試而不可乃敢如志尙賴雲林白首耆耋無恙將謂錫𨿽不肖不能步前列揚休光庶幾未路無玷宗風容知大叔竟違老父奄然先逝此錫之所以撫膺長痛夙志未展厚徳曷酬而進退之無據者邪自時觀之又孰知錫之抱玆苦心所不在於一飽而冥冥者將不俟言而可鑑也窀穸甫臨攀號何及露悃奠章敬惟來饗

○代族子祭成齋先生

惟應昌小子幼癡昧於否臧甫玆弱冠少知激昂詎意不造典刑遽亡孰耳提而面命疇�短而錄長仰泰山而不見懷梁木其永傷吁嗟小子倀倀何言影響羔�天墻庶幾勉�方�冉�窀穸之奠敢告以虔惟祖鑑之不遠悵有淚之澈泉倘厥志之不墜亦豈云參前而倚衡

○祭蕭伯舉文

維年日月友生某謹以淸酌庶品奠於亡友伯舉之靈而告之曰吁嗟伯舉數止斯邪古人有言死生有命殀壽不貳亦何悲邪惟子之學未充其志惟子之才弗竟厥施孰羙如子不躋頋期無亦司柄者之顚倒是非莫測端倪吾於子乎又將歸咎於誰𨿽然吾子已矣施有政於一家重信義於千里見善勇爲執熱就水亢爽開發緩急可恃苟睢盱於眾人不啻春風之越乎吾耳昔也余畱京邸子來辟雍子善余取余慝子攻比余家食子亦來從時有事於郡邑媿館谷之必豊匪形骸之云隔寔气誼之與同閱天門於萬里嗟眇躬之莫容忉世路之多艱憫余心之憂忡安知吾子之在疚亦墨衰以從戎曾日月之幾何而遽離於此凶杳音容於冥漠疇問訊於山中匪夫人之爲慟衋吾道之侶窮嗚呼已矣抑又何言子往不復有淚潺湲靡靡斯世孰與周旋嗚呼哀哉兮吾不知忘子其幾何時而不感乎斯年

○祭韓襄毅公文代盛總督

夫溟浡廣矣而未涉其津嵩岱髙矣而未陟其巓語人曰我知海之廣山之髙妄也肆惟公之聲聞在四遠遺愛在江右事功在兩廣人誰不知然非目系過化之地而徒得之耳聞終未足以知公之廣且髙也且以事功言之蓋自大藤之冦盤結延蔓流毒廣之東西公以儒生奉天子命總督番漢之兵討之不數目攻搗五百餘寨擒斬七千餘功艸薙禽獼威懾仁懷乃從而議開府設堡哨算啇緡以助軍餉釋降附以安反側凡所爲一方經久備禦之圖動如成算罔有餘策方之前古若路慱徳之平南越狄靑之破儂智髙知名勇功固將與之異世同符然彼之事業或止於一時而公之規畫且垂之永久向使公非挾文武之長才抱經濟之大略千人謀之不足公一言斷之有餘又能虛巳下士信賞必詈宏功偉烈亦何遽若是哉宜乎生而寵錫之有加歿而廟享玆土系邦人之思於無窮也昔我先哲文正公之鎭延州西賊聞之膽落至相戒曰小範老子腹中自有數萬甲兵以今觀之公之掀特磊落所以控馭百粵肅淸兩藩亦眞有數萬甲兵貯之胸中不可謂古今人不相及也某後生晚學幸產於多賢之鄕竊有志二公之所爲者文正邈矣比兩叨命巡撫江西總督兩廣寔皆公所過化之地得以考見弛張式遵畫一而愜其願望之素者甚於火然泉柰何天路遙遠簡命遄還儀軌閴寥瞻望莫及潔觴致奠殆亦人情之所不能以巳乎精爽不昧尙其鑑之

○回軍南浦祭山川之神

肆維翁源山阻而洞深土膏而物阜故民居其間衣食易足然而五教未敷肆維不張貪狼忘義而易與爲亂顧其傍近尢多劇盜之區藪凡民不得志與犯於有司輒投附其黨俟時而發滛凶以騁父母妻子不相顧今上卽位六載之春翁源賊民李英李鳳兄弟誘致嶺東巨盜千有餘徒突入境內刼害村堡視民命如艸菅予時以職事受府牒卽躬臨城邑調發各鋪方且米堡屬吏有貪敵而嘗之者頓被其挫衂上下屋奔莫可遏止巳而督兵直抵南鋪進攻小磜賊眾遂退走龍南俘斬六十餘徒逮於首夏則又奉檄督府選部精銳搗和平九連合江西惠潮兵數萬大肆搜索遂殲厥渠魁縳其老小而還我俘掠之眾由是百姓讙呼如獲再生乃頌太守選兵挽餉之澤乃歌羣士畢力效命之勤而不知實有陰隲而默相之者蓋惟山川之神聰明正直黨善鋤姦得理之常眇予小子濫柄斯委其敢忘神賜乎然竊驗之披髮祭野晉其爲戎禍首亂階信有攸始惜乎予力不足以振之也嗣是而父母斯民者尙惟神誘其衷於以大張文化一洗故習使邊鄙之民允恊於中則神亦享有萬祀與國家同休戚與天地相終始永永無窮良不休哉良不休哉

○祭旗纛毒文

殲彼逆賊擾我疆場民也何辜罹於斯極受蕳治兵三月初吉涉春䢐暑靡遑暇食我武旣揚伊誰休之逆賊旣殲伊誰劉之有赫神威冥啟厥猷膚奏凱還薄言奠酬

○殺賊告里社文

比者連歲不登民將轉徙盜賊因而烏合蜂起流刼四方昌熾無巳殺戮雞狗驚竄子弟惟我村閭素嚴防禦凶殘是懾聊獲寧止尙恐人心易怠戒備或弛不申盟歃緣保終始惟此蒼天閔我生齒姦人有心陰系冥沮惟此姦人逆天悖理助我羆士擒獲如鼠抑或我士龍頭蛇尾外示順服內懷姦宄亦惟降罰永無昌只凡此下情天鑑昭矣再三申戒於汝徒旅

○裏士殺賊祀神文

正徳乙亥冬夜二皷忽聞水北有警裏中陳姓兄弟者往覘之遇二渠魁出邏殺之而還告祠云云

維北有集姦與四招維蠆維虫�民舌皷唇搖首眾肆雪爰匪一朝流言日出月涉星逃維神有赫令此兄弟時適往伺殲厥魁二霜月皎潔橫屍在地有赫維神匪戈則利有牲其腯有酌其芳無犯我境無越我疆矢我心一天速姦亡矧此庶姓維神是慶鼛皷不惕干戈甫戢牧畜被野婦子寧室禾��谷豊穰報祀有秩神之聽之遐不我懌

○禱里社文

嘉靖壬午三月二日致仕縣丞蕭賢知縣蕭峻舉人符錫等謹以淨供香茗致禱於本裏山川社稷穎江三保廟貌之神曰豳風三之日於耜四之日舉迹禮記月令正月艸木萌動王命布農事二月始雨水計今時巳三月於耜舉趾之期巳過而雨澤尙不降水泉尙不動田野枯坼首種愆時農民皇皇無所控告夫祀典所載山川之神能出云爲風雨社稷司一方土谷水旱疾疫之災而穎江三保之神則血食玆土凡民之有壽者不滿百年而神之血食不知其幾百年矣比者連歲不登民甚饑窘盜賊滿野雞犬不寧況今農事正殷又乃亢旱土膏不澤𨿽有鎡基無所可施𨿽有谷種無所可布明神尙能恝然不一動其念乎意者愚民無知禮祀有不虔明神有不饗歟姦究暴悍陽善陰惡而神降之罰歟有司之政或失節歟盜賊殺人傷和气歟然有出於民者有不出於民者不出於民者民固無如之何其出於民者許其攺過自新如果過惡深重在所不原亦惟罪止其身以及其家不當肆爲亢旱使良善之民濫值凶歲無故而轉死於溝壑之中神之威靈必不如此然而某等焚香虔叩待罪壇下今且三日立壇之夜風雲勃興眾皆延頸舉踵意必沾足卻乃甘霖止於五里今者節過淸明天愈開霽民心愈自疑懼不知所爲夫民旣悔過神必鑑察如其不然則民亦何所賴於神而神亦何以依吾民而立歟尙惟大奮神力早布甘雨以觧吾民倒懸之望某等不勝瞻仰之至

○祭大司空西峯趙公文

嗚呼砥礪士行誰不有初薦登華要殊軌輟途肆惟我公志存學古夷險一致與道爲伍賢科發迹華省樹聲大藩出守京府作丞有忤權璫有要公賂羅織逮系介然不顧璫北伏辜公起原職假節宣府揚威西場勛猷日懋轉撫東土百姓歡呼如獲慈母懇辟退灘亙數百里流移安插貪豎沮止決河之役工侍寔總誠竭神相功不旋踵爰構兩宮采辦騷繹奏止中貴薄言安緝迨夫皇上嗣極咨詢徳望正位司空公忠彌亮首飭四曺各正簿書以節冗費以杜侵漁凡有興作公經紀之中官年例公格止之浮議不卹國用漸舒公乃引疾成功弗居溫詔褒答俯尙雅志特勑有司優禮備至公旣謝歸眷注益隆願公彊食以再登庸林壑暫休徵書寵賁公謝不起奄然長逝帝不湣遺奪我典刑天子憫悼士林震驚惟公盛徳善始令終雲龍風虎千古攸同功在王室名在史館紹業有人如公實罕嗟我晚生仰懷匪今旅奠陳辭庶幾一臨

○祭簡封君適齋文

善積慶衍有開必先天降時雨山川出云是知云所興者山理所從者天孰謂褒崇碩大有不基於世徳斯亦感召之必然肆惟封君徳履是荿篤生大理天實乃佑孝崇顯揚厥家以振雲蒸霧欎有如其盛左右天子綱紀四方黨正伐斜爲龍爲光曷爲苫止封君寔殂有關欣戚匪云葭莩大事甫襄感不於玆冥冥何知寫此奠辭

○祭驗封李副郎令母夫人【代】

肆惟厚徳閫範攸存丕基福址流溢慶門儉勤能養姑舅在堂沒而敬享哀毀終喪敬順夫子罔或有怒承怒以笑僶勉從事同產四賢天卿寔長勉其閎學資以績紡攻苦食淡匪遺之卹蹈盈履盛猶夫在昔鸞帔寵加孰是不榮謹拜藏之孰窺其情貞靜純朴稟乎其性內外化服率由以正振振孫子禮讓相先善積慶衍匪降自天胡爲微疾遽反其眞京邸訃聞驚悼我人追念曩昔登堂拜母適惟通家兼倚令子微名所系執拂未由萬里寄奠寸懷曷酬

○祭柳母

維內助之賢家是用昌子而克肖慈訓用彰於維孺人婦徳孔修作配柳翁君子好仇盆城裏居早作暮息旣富旣康不遑暇食娣女�四姑章罔攸不敬惟薄內外罔攸不愼子方就學擇傅而教家範攸存和膽是效卒業壁水策名鴻臚士類愛之無有哲愚祿養方倚褒崇可期惡乎孺人奄忽長辭觧組而南以襄大事攀號罔及曷惟其故匪夫孺人曷有此子匪子而賢曷彰其母七十古稀加以七年椿殂萱悴復何憾焉顧惟某等寔與令子同鄕同朝緘辭寄奠感格非遙人孰不死後嗣克難子貴而賢胡不觧顏嗚呼尙饗

○寮友同祭沈夫人文

於惟夫人名徳罕齊教授之子封君之妻作鑑閨閫樂且有儀姑曰能孝叔母曰宜三世同居睦睦熙熙惠而有禮小大不遺祭祀賓客必躬親之古稝陶母截髮延師教子成名宜莫如斯孰謂子賢不由母慈論列臺諫表著明時累封未艾大耋是期胡踰耳順長逝弗追日月幾何赴來自西家人痛裂聞者歔欷況與令子鴛鷺同馳緘辭附奠崇酒一巵於惟夫人生榮死悲聲容可卽宜鑑來斯

○祭石岡公夫人文

夫婦人倫之始也有幽閒之女而不作配君子曷其倡耶有教國之責而不得宜家之匹曷其相耶故夫婦合而後內外理陰陽和教其有不洽而暢耶肆惟恭人得配於我石岡公也公起家進士爲禦史視學北畿進位太僕明法貞度綽有典則孰是恭人爰相厥徳嗟惟恭人夙稟貞順作繼王氏妻以夫貴鸞章寵被謙沖不遑孰是君子實惟其綱去歲之日也恭人之舟適自南而北爰系公懷眷屬在途今歲之日也恭人之柩又自北而南爰系公懷二子待哺夫在遠則憂旣見則喜喜也幾何化而爲憂天道福善於若人何尢嗚呼彩雲易散實果不食將見公之位望曰隆而慶門之福澤未艾二子之年齡未卽而頭角巳見其成也可立而待是則恭人亦可以含笑而瞑目於九原矣尙復何憾哉顧某等忝於石岡惇僚寀之義關休戚之情玆惟恭人之靈車將駕也薄陳奠觴聊以祖行神有知乎來鑑冥冥

○祭內史文【代】

嗟維檏考夙稟岐嶷處巳能敬禦事罔忒策名王庭錫此方國承事累朝小心翼翼無有委瑣必戒以飭首率庶寮恪勤厥職賜賚罔加恩眷有特孰不善始令終斯克克終伊何靡鑑匪古權不可恃恩不可怙投老歸第章江之滸或釣於渚或稼於圃饑食渴飲孰仰誰俯處富不奢儉徳以彰履盈不矜謹願之光不疾不徐何否何臧守其渾朴安此故常某惟不肖夙承師訓事上匪忠事親匪順念此大戒斯之未信詎意匪徳祻延厥親長育之澤成就之恩維水有源維木有根呼號莫及痛悼何言乃復云何不媿在門嗟維檏考保此令終生也寵異歿也卹豊靈輀斯駕馬鬣攸封爰方祖奠哀聞昊穹

○焚黃先考妣祝文

惟錫不肖早之不能奮達名場以顯父母晚始仕祿晉典太常恭逢春宮首誕恩溥臣寮而我先考參議府君例得進階加贈朝議大夫我先妣封孺人張氏得加贈恭人巳而錫叨太僕之命復爲職守所拘旅食京華寒暑屢遷焚黃禮曠緣未舉行玆幸擢守韶郡便道梓裏撫音容之旣遠懷顧復以難忘瞻宿艸之離離寔痛裂於履霜爰卜玆晨特申祭告冥伊寞邇欽承誥辭

○二室人祝文

惟汝廖氏結髮事予勤儉克家終始弗渝敬事老祖孝養病姑節縮內外以及我圖我官未達汝遽曷殂遺幼呱呱汝知也乎惟汝龔氏爰繼我室撫前諸幼不遺餘力諸幼微汝吾駕安息父老家貧莫予爲養我始仕祿而弗克同往汝後生子旣育旣長弗克汝將適昏嫁鞅掌遂爾離居終期偕老詎遘沈疾背棄艸艸蕙死蘭枯吾誰與道昔典太常誕生儲睈何幸推恩躬逢其盛嘉汝室人鸞輝並映及玆典郡假道來旋松楸相望東隴西阡沈痛伊何老淚潺湲薄陳奠告帝命惟宣少慰幽壤予復何言

穎江澷稿卷之十四終

●潁江漫稿續

詩

◆詩

鳳來亭登睡﹝郡後有峯端聳故名筆峯俗呼帽子峯前守周厚山攺曰鳳來古有亭隨作隨廢余判郡時因士民之請作八角亭頗爲壯麗晴日登睡則碧嶂千里兩江夾流眞可謂嶺海一奇觀也﹞

西河方舟展試階同寅往觀漫紀一律﹝時聞有飛語中傷之者末故及之聊以自廣﹞

燕譽樓宴集﹝郡城西河卽武溪古有浮橋船疏板薄不二三年輒壞余始召贑匠作方舟六十翼以兩攔東西作濟川二坊西河又作燕譽樓樓之西爲芙蓉山山上有亭名拱極取其面北也﹞

六月六日呂園觀蓮值雨戲呈同列

將至端峽夏潦阻舟走詩袁濱涯咨進止

晚至端州口號遣懷二首

淸遠新開峽路南岑吳公命詩紀之

遊碧落洞漫題二首

蔡畫史蓉溪寫眞﹝索贈久之別後方寄此作南康人名日新﹞

思萱口號書贈劉生

○鳳來亭登睡【郡後有峯端聳故名筆峯俗呼帽子峯前守周厚山攺曰鳳來古有亭隨作隨廢余判郡時因士民之請作八角亭頗爲壯麗晴日登睡則碧嶂千里兩江夾流眞可謂嶺海一奇觀也】

筆峯抓起鳳來亭蓬島遙傳浪得名碧嶂遠開千里目寒江中抱萬家城依稀石磴扶云步愰蕩天風落鴈聲蹔假嬉遊渾似夢郡人錯比晉山鄕

○西河方舟展試階同寅往觀漫紀一律【時聞有飛語中傷之者末故及之聊以自廣】

武水民艱涉方舟此奏工櫛比江闊狹絙絡岸西東六六扶攔出雙雙表柱空澄波浮彩鷁疏雨臥長虹擁蓋行天上聯韉度鏡中互低人簇馬微曲纜牽風砥石分維壯晴雷起晝同樵蘇男挾婦市易叟和童闤闠人人便村墟處處通萬緣寧有我一徳敢論功民病難辭責人言合反躬惼心多伎倆名徳盛帡幪治行漸黃相威來恥冦公極知名過實爭柰享逾丰引疾宜先避尊拳免後逢蒙陽遺業在不負汝歸農

○燕譽樓宴集【郡城西河卽武溪古有浮橋船疏板薄不二三年輒壞余始召贑匠作方舟六十翼以兩攔東西作濟川二坊西河又作燕譽樓樓之西爲芙蓉山山上有亭名拱極取其面北也】

燕譽樓開武水濱危攔十二對通津橋頭車馬時時競城上煙雲日日新山逗嵐光來幾席風含芳潤襲衣巾憑髙幾度情何極更上芙蓉望北辰

○六月六日呂園觀蓮值雨戲呈同列

去歲看花曾冒雨今年冒雨復看花舊遊爭似新遊樂晴景何如雨景隹涼颸一天翻翠蓋夕陽半沼弄明霞樓船簫皷歸時晚燈火通城候水涯

○將至端峽夏潦阻舟走詩袁濱涯咨進止

亟來參幕府遙望隔端城杖鉞阻川漲停舟待水平島夷寧孔棘嶂雨聿孤徵仃僅昩時事君當不吝情

○晚至端州口號遣懷二首

峽口二十里端州半日程洪流天漠接巨浸市樓平樹杪行舟過檐頭宿鳥驚命觴仍散帙且復寄吾情

怪道梧江發牂牁萬里流憑陵摧岸谷泛濫渺山丘佇望嘉祥集何知殄气浮天心與物理茫昩可能求

○淸遠新開峽路南岑吳公命詩紀之

峽山束水半嶺髙鮫鱷揚威風怒號舟航顚頓莽無所漂溺民命輕鴻毛嗚噫嘻峽山之險兮羊腸折版莫與並開辟以來無路行大椎控石煆以火介然坦道疑天成君不見南檣北舵日相競夜度飛來了不驚讀書髙臺誰勒銘神功禹迹不可絕湛湛寒江流頌聲【余開湞峽較之飛來尢險故言之親切】

○遊碧落洞漫題二首

千峯翔舞粵溪濱大似羣眞降紫旻星漢光搖銀榜淨洞門幽對玊壼均石潭雨霽龍潛穩煉室云封鶴到頻試問煙霞誰是主紅塵忙殺白頭人

帝居誰遣紫泥封澗轉峯回一百重林薄帶煙橫素幕石幢飛蓋繞長虹丹崖翠竇延緣處玊幾金龍意象中卻笑凡夫無道力天階咫尺未由通

○蔡畫史蓉溪寫眞【索贈久之別後方寄此作南康人名日新】

海內幾人善寫眞蔡君寫眞獨寫神有如天馬遇伯樂牝牡驪黃焉足陳我昔南遊見劉子知君久擅丹靑美曲江邂逅君謂何杖劍從徵赴淄水瞥然不見逾十年豈料重逢韶石邊掀髯慰藉顧未巳寫我醜貌當囪前朱袍象笏禮數異阿睹雍容神气全家人一見皆絕倒始信時名非浪傳王公秉節震江右器業尋常難出手軍行左右必君俱太似良方不離肘邇來又見半洲公忘勢無誇五人友長箋滿幅寫贈言珠璧輝聯亞瓊玖多君無錢不謀利多君無官不慕榮酒酣適意在山水齷齪翻爲君所輕興來拿舟恣遠徵西楚東吳不計程詩情畫意每相發筆底時看逸气橫韶陽逋客鬂垂�懶拙更堪多忤時浹旬不飲三杯酒終歲不吟三首詩感君舊愛故不淺乞我新詩安得辭魚蝦蚓蛭漫拾取寄君聊慰別來思

○思萱口號書贈劉生

出門思母竟何知到處逢人便乞詩年少此心須易得囑君記取白頭時

潁江漫稿續

