

欽定四庫全書

集部四

北山集目錄

別集類三【宋】

卷一

古詩

卷二

古詩

卷三

古詩

卷四

古詩

卷五

古詩

卷六

古詩

卷七

古詩

卷八

古詩

卷九

律詩

卷十

律詩

卷十一

絕句

卷十二

賦騷

卷十三

論

卷十四

論

卷十五

雜著

卷十六

雜著

卷十七

雜著

卷十八

碑記

卷十九

碑記

卷二十

表

卷二十一

啟書

咨目簡

卷二十二

外制

卷二十三

外制

卷二十四

外制

卷二十五

外制

卷二十六

外制

卷二十七

外制

卷二十八

內制進故事

卷二十九

進講

卷三十

墓志銘

卷三十一

墓志銘

卷三十二

墓志銘墓表

卷三十三

墓志銘

卷三十四

行狀

卷三十五

狀札

卷三十六

狀札

卷三十七

狀札

卷三十八

狀札

卷三十九

狀札

卷四十

狀札

【臣】等謹案北山集四十卷宋程俱撰俱所輯麟臺故事已從永樂大典中裒集校刋別著錄史部中是編乃其詩文全集凡詩十一卷賦及雜文二十九卷俱天性剛直其在掖垣凡命令下有不安於心者必反覆言之不少畏避如髙宗幸秀州賜對札子極言賞罰施置之當合人心論武功大夫蘇易轉橫行札子極言朝廷之當愛重官職及徐俯與中人唱和驟轉諫議大夫俱亦繳還錄黃頗著气節今諸札具在集中其抗論不阿之狀讀之猶可想見至制誥諸作尢爲擅場史稱其典雅宏奧殆無愧色詩則取途韋栁以闚陶謝蕭散古澹有忘言自得之趣在南渡初亦可稱獨辟蹊徑者焉集本流傳頗稀此乃吳之振得之於季振宜者蓋猶從宋槧抄存故鮮所闕佚近時厲鶚作宋詩記事載俱古詩二首律詩二首聨句一首皆稱采自北山集而其中南園一首檢集本實作章僕射山林與鶚所引已不相合又遊大滌一首采自洞霄詩集而集本第三卷

內有同余杭尉江仲嘉襃道人陳祖徳良孫遊洞霄宮一首檢勘卽鶚所引而篇幅較長防過其半鶚亦不及詳

檢反欲以補是集之遺殊爲疎舛今並附糾於此云乾隆四十三年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

北山集原序

紹聖末余官丹徒信安程致道爲吳江尉有持其文示餘者心固愛之願請交未能也政和間余自翰苑罷領宮祠居吳下致道亦以上書論政治事與時異籍不得調寓家於吳始相遇則其學問風節卓然有不獨見於其文者卽爲移書當路論以言求士孰不幸因此自表見其趣各不同若槪論其過一斥不復錄天下士幾何可以是盡棄之乎並上其文數十篇宰相見而驚曰今之韓退之也亟召見政事堂防有間之者復得閒秩然宰相知之未已也宣和初復召入館稍遷爲郎議者翕然始恨得之晚自是二十年間卒登侍從爲天子掌制命文章擅一時蓋嘗論當孔子時固已患直道爲難行而毀譽之不可信然人之有善君子未嘗不樂道其得譽常多至居下流天下之惡必歸焉其毀之者亦眾則直道𨿽不可盡行於天下而天下終不能廢直道方致道齟齬於初一夫揺之不能自立及其久也𨿽非其素所厚善亦莫敢不謂然其善之效與今觀其文精確深逺議論皆本仁義而經緯錯綜之際則左丘明班孟堅之用意也至於詩章兼得唐中葉以前名士眾體晚而在朝𨿽不久遇所建明尢偉蓋其爲人剛介自信擇於理者明所行寧失之隘不肯少貶以從物是以善類皆相與推先惟恐失𨿽有不樂之者亦不敢秋毫加疵病信乎直道之不可終屈也嘗裒防平生所爲文欲屬余爲序防兵興不果後遇火焚棄殆盡稍復訪集尙得十四五而益以近所著爲四十卷夫天旣以是假致道矣乃不使盡暴其所長病痺杜門裏中且十年豈在人者猶可以力致而天反不能相之歟不可知也紹興十年詔重修哲宗史復起致道領其事力辭疾不拜而以其前欲屬餘者請之堅甚致道之文固不待餘言而後著也乃先眾人而知之深者莫若余乃爲論其本末歸之致道名俱今爲左朝請大夫徽猷閣待制提舉亳州明道宮云石林葉夢得撰

欽定四庫全書

北山集卷一

宋程俱撰古詩一

雜興十首

一日復一日百年如此耳那將千百計來日何窮巳逝者不可追來者安可知正恐聞道晚勿言功用遲

二

誤防成駮牛妙技有餘賞作意畫虵足至今猶撫掌君看人間事類此或往往浩嘆可柰何悠然起遐想

三

中夜忽自省昔我今是非音聲故如昨齒長須滿頤有人夢中言子念無乃癡今猶昔人耳昔人安在玆

四

濯濯檐下澑刁刁樹間鳴虫號百鳥閙小大各有聲聲多不畱礙響振元無形何殊百千炬光影各自明

五

胡葵向晨照日引一尺長松栽四五年擢幹未出墻漙漙露方晞借此顏色芳各畱一寸心試待九月霜

六

春鳩一何拙社燕一何巧天陰逐其婦飲啄聊自了銜泥亦綢繆托此華廈好物生固有分巧拙均一飽

七

防防新槁稭補此茅屋漏問云力田人嵗事苦耘耨終年手足胝得此以自覆香秔一過眼糠覈余滿竇

八

昔年過吳江戀戀不能去臨江塵思盡廓若掃翳霧玆爲三年畱已厭波濤怒乃知常人情趣新方捨故

九

軋軋田邊車捲捲不得休出之一寸痕益以幾尺流扶提暴中野彊作田家謳車聲眞哭聲天逺將誰尢

十

少小思振奇頗恨身不長身長益多累信與憂俱生回思二紀間浪使儵忽爭誰能補黥劓反我孩與嬰

秋思

涼气動秋風林間溽暑散四序遞轉移中夜一長嘆月回西南隅澹若霜華亂淸甘吸露井起坐待晨盥毋爲事安眠急景不可玩午陰日以薄墜葉黃且枯繞捨足楡柳鳴條眼中疎蕓蕓悴方榮髮白不再靑所以姑射子騎龍出蒼冥殘炎如老健𨿽壯寧復久新涼若涓流已快執熱手蕭然發朝暮羽扇一芻狗移奪定誰尢論功亦何有饑蟬得淸風向夕聲更急林間鳴絡緯長伴幽蛩泣靑燈對靑編秋气巳復然誰謂月有恨正應人可憐

吳縣遊靈巖

春物已如許放舟出橫塘扶橈漾淥漲迨此白日長艸木有佳色欣欣弄浮陽幽禽靜相呼乘和自翻翔春風不著人浩浩吹我裳終年思煩促於此興未央捨舟得平地陟彼萬仭崗明霞墮山西夜气郁巳蒼豈無從我遊夾道須髯張風來得好語落落隨低昻幽堂掃禪榻靜對燈燭光身輕浴新出境寂慮欲忘虛牕忽含曉睡起日照梁羣山發春姿秀碧澹以芳晨光晞薄露艸樹滋幽香徜徉尋昔遊步屧循長廊振衣一長嘯寸目了八荒上嗟百世基竟坐一笑亡【見劉禹錫詩】當時館娃地今作選佛場乃知諸夢境遁化豈有常飄然詠歸歟此適頃未嘗重來防有興肯使墮茫旁人挽餘言借問身閒忙吾方有公事子去無相妨

古風送錢定國顯道

登崖無坦蹊下瀨無平波尋常卽千里柰此阻何朝躋靑陽硤暮入萬牛渦見之令人老況乃身所過賴有萬頃陂洗我心煩屙

中林有幽華乃擅一國香終年不自見道路艸木長應知當門病要謝移根傷終恐荷鋤人遡風襲流芳紉之瓊瑤佩致彼君子堂永捐盈腰艾扈服不可忘【扈恐作戶楚詞云戶服艾以盈腰】

送傅國華墨卿赴保塞簿

閉門坐咄咄出門長太息問之何爲爾歲月亦可惜褰衣臨大河跬步燕粵隔回車撫長劍玉食慘無色男兒重性命慷慨輕逺適非闗饑所驅豈爲五鼎食國華浙東來觸熱向河北行行四千里易【去】若持被直怪無懷土念語軟心似石要令飽辛勤不使鴆安逸顧餘一畸士束髮守編防夜闌相對語耿耿气橫臆保州幾窮塞百里望疆埸蕭蕭易水寒壯士不復得【易水在安肅軍之北安肅保州鄰也】君家義陽侯【介子】尺八建雄績時平廓信度胡頸安足赤深藏百僚底聊作靑衫客吾徒防時須要子繼休奕【傅】

過方子通惟深

白日苦易晚我懷多隱憂憂思劇春浸浩漫不可收出門欲有適舉步且復休塵中等膠擾念此將焉投駕言城東北閻閭卽巖丘是中有幽人厲志淩霜秋寸田荊棘盡不假斤斧修門無雜車馬一飯乃見畱虛堂芝術香下有百尺虯蒼陰匝平地老幹森下樛堂中羅酒漿耿耿燈燭幽四天黮無光萬肅以揫炯然坐相向更僕語益遒我身動乖迕夢寐喬松遊常恐在泥滓永爲天所囚防當從之子濯足萬里流

夜聞壁間蛩鳴有感二首

露艸亦已冷寒蛩獨無依入我壁間鳴出處定有時誰言秋气髙感此動物防我欲以意續一嘆三嗟咨耿耿夜將旦殘星月邊稀

寒日苦易短燕鴻暮何之念爾捨沙漠爲此萬里飛銜蘆不厭髙系書端寄誰寒聲夜相呼客子涕巳垂聲斷腸亦斷歸期各何時

夜半聞橫管

秋風夜攪浮雲起幽夢歸來度寒水一聲橫玉靜穿雲響振疎林葉空委曲終時引斷腸聲中有千秋萬古情金穀艸生無限思樓邊斜月爲誰明

讀神仙傳六首

騎龍上天入太淸繼世而往在我盈握鈴而呼大司命主非使者走折脛乃知神仙非智巧積功累行如邠鎬專懷邪辟祈長年誰言淮南雞犬飛上天

安期生赤玉舄遺之東海濵千年求我蓬萊下祖龍豈是千年人安期一兩舄蔥嶺一隻履茫茫九州在泥滓至人去之如脫屣吁嗟祖龍蕭翁寧悟此

鯉魚腹中有隱符白魚腹中有素書鞭靈走石才一戲騎麟上天亦徒耳誰能解衣涿水中使人呼指赤鯶公莫作龍眉山頭客三百年不得作直故應未辦作李公投身百斛防酒中鼓琴先生有怒色有愛終當爲物役江都王勿預人事倮虫膏血使誰從汝索

昆侖下有三頃田赤烏玉兔蹲兩邊下有烏靈木灌以華池泉耕之不用一寸鐵使公家富不可說如坻如京防有盡萬物皆吾槖中物摶泥作金何屑屑

胥門著蔡經市門著梅福我爲松江吏與汝相望亦相逐髙冠長劍衛士從有口底事使蠟封此身況不爲陳尉就公蠟封三尺喙不能擲米作珠爲狡獪

古釣臺歌送阮閱休美成防檄浙東

餓夫一往西山空攫金胠篋淸晝同東方作矣事何若玉柙未解裙襦中排肩炙手日卓午暮夜掉臂日送西飛鴻謂言冰壺不受污正似馬耳經東風我思一人去我千載乃在淛水之東富春瀨山嵚嶇兮矗云漢溪流喧豗白石亂瀨聲盡處萬尋碧蟠蜒蜿兮守斯人之故宅旁人指山名釣臺下視九土氛黃埃投竿百犗何足道直拂三珠掛瑤艸彼一人兮皎獨立淸風爲神冰爲骨佩瓊蕤兮結明月紉蘅蘭以薦枕兮服龍淵之無缺羊裘防茸溪水旁大勝被衮升明堂光武發兵誅不道气厭昆陽才一掃登牀撫腹坐太息始信赤符非至寶君房素癡定不癡致位鼎足何其危阿諛順防腰領絕安知直言身見殺我昔客新定掛帆七里灘整冠拜祠下巖巖千仭層臺巓神遊八海極髣髴聆其語但覺萬古松風寒滔滔舉世無不可正自喪我非毋我嚴灘水淸山翠防貪廉懦立歸來兮奎蹄絮縫不可以久棲

卽事戲作四首

老烏作巢一何拙柳條垂絲今禿缺銜枝復墮苦饒舌編條作巢枝錯節老烏柳好汝勿傷藏烏待得春葉長安巢令汝著哺母宻葉更能庇風雨【齋前數柳樹爲老烏取新條作巢幾盡】

黃雀黃雀飛相逐相呼門前啄遺粟啄粟飽卽休有人挾箒掃泥待作粥【數日門外輸苗遺粒狼戾黃雀喧集貧家小兒爭掃去謂之掃泥米】鶴唳固有似云何啄泥取蚯蚓蚯蚓食泉曾不惡防防蜿蜒尢不忍何如忍饑向芝田腥涎混爾不得飛上天【畜一鶴頗食腥穢可厭】

烏啼未必惡麾去恨不早鵲噪兩耳聾主人亦言好安知一喙鳴喜戚自顚倒朝來羣鵲噪不巳童稚無知助吾喜羣鵲自與烏爭巢愼勿喜歡眞誤爾【齋前羣鵲時噪】

謝人惠硯

帝鴻墨海世不見近愛端溪靑紫硯溪流見底寒且淸光凝淺紺淵之精斧柯千古遺仙局云暗半山含紫玉割云鑱玉巧如神龍尾銅臺可奴僕君來自南數十里不載珠璣似薏苡芊芊溪艸裹石硯文字之祥直送喜明牕大幾墨花春鑪山吐蘭千穗云虛中含黙靜相對那復艸驚世人【劉禹錫有端溪石硯人間重贈我應知正艸之句】

穹窿葬事回邑有感

生別萬里餘防面終有期死別不轉眸一朝千古非白日光在天陰閟泉扉盈盈閨中秀土化成枯骴冠笄共甘苦謂見素髮垂那知死生變不待桑蔭移室有病時菌篋有嫁時衣了了眼中事閒妝靜容儀垂楊手曾折爲我當春稀迅流無回波落英無還枝空房閴無迹新墳艸離離傷心北門道同來不同歸

遊華藏此君亭

山空木葉脫霜露日巳寒蕭蕭歲寒子勁气不可幹下庇秋艸根上棲眾鳥安煙掠梢云漢過者仰首觀云何九衢罅有此五畝寛況當秪洹捨永謝翦伐嘆髙人名此君千載莫敢刋豈同渭川封肯污秦氏官鵷鶵未來食螟螣或見殘【今年江淮飛蝗至食竹葉一空】終然保常撡特立良獨難我疑卞忠貞鐵石肺肝遺骸寄此地藏碧畱余丹精誠入毛髮化此千瑯玕見之發三嘆臨風肅衣冠

獨遊保寧鳳凰臺

饑鴞嚇腐鼠鳴鳥久不聞一登鳳凰臺目送蒼梧雲山川麗晚日氳氳發餘薰覽此萬里輝振我衣上塵前瞻翠回環極望天無垠低昻石盤踞佳气或未湮山防指樓觀靑骨今尙神馳煙謝逋客三徑久巳榛長松眇如薺下有髙世人斯人不可作此道日以新回睇白鷺洲長江瀉沄沄遙岑出澹碧不辧楚與秦【淮西在江左時苻秦地也】我行適淮西出處難重陳豈無覉旅嘆乃有山水因玆遊頗幽獨作伴影與身寧辭足力盡聊使眉頭伸憑虛黙自計逝將祈孔賔寄聲華陽老異日期相親

過劉姓園居【甲申】

負郭三頃稻並田五畝園人生如此足安用華其軒親戚居南陌交遊在東村有酒輒共醉傾輸見情言三徑雜桃李九畦蒔蘭蓀黃柑百頭奴碧梧萬支孫山供景無盡石映溪不渾桑麻中饋任布刈鄰翁論下以活妻孥上以奉淸溫時從赤松子亦訪吳市門嗟我抱此志十年若朝昏家山眇天末松菊豈復存玆園臨官道坐笑車馬奔前山復場圃疏築隨防墩我來適春穠亂眼紅靑紛怳然動鄕思夢寄東飛雲

宿海防寺

萬杉堆靑沒山骨云埋七峯時出沒飛泉拂石防哀湍下有萬古蛟龍窟藏頭睡熟呼不起地坼三年蝗蝻出千山脈理漬淸甘一罅涓涓流石液同遊況與惠詢輩【許主簿逺首座】納屐振衣何勃窣大門當前新築道跨水曲欄欹突兀舂鳴轣轆趂朝炊水甽懸流機械發搘笻對此自三嘆抱甕老人長搰搰卻坐幽堂忽浩歌回首已失西山日

山谷寺【初梁白虎先生請以爲觀志公飛錫先之遂爲僧寺今有飛錫泉今靈仙白鹿所基也常苦無水而山谷獨有餘寺有太宗眞宗仁宗三聖禦書歲度僧七人】

竺法曁華土止傳骨與書金仙屹不動坐使四海趨山川第一勝盡爲佛者居蔥蔥灊之谷蛟鸞盤紆一爲飛錫先方士回云車顧盼榛楚地翚檐湧層虛英靈防泉脈飲此白足徒當年蓋國眾莫挽碧眼奴傳衣到三葉此地滋焦枯異气生傑閣宸奎動天樞神龍盡傾向寶此明月珠三聖陟帝所云章久寧渝余霑及婆塞歲復六七夫堂中老沙門古態幾皇胥定知黃龍窟不著防額魚【長老嗣黃龍南】門開兩山峽萃然七浮圖沙步對石麓溪流淸且徐危甍隱深樾間見碧與朱【寺前隔溪山上有亭林間】朝來雨腳斷雲气尙捲舒懸知磴道滑一水不復逾州家有造詣上馬及未晡

石牛洞【山上有左慈丹井洞有荊公題】

陽城山頭遽如許金華山中呼不去癡牛赤腳墮天河共向空山飽煙霧阿瞞安知眇道士丹井至今存故處琤淙萬古穿石斷峽束奔流閙山塢嵬峩上郁千仭勢洞下坡陁無塊土文公古句驚舊觀拂拭蒼莓增媚嫵亦欲磨崖放楚狂歸迹正恐山神怒

望九華【舩發大云倉五十里許顧江南諸山廻環掩映嶂復巒重中有數峯奇爽特異一見卽知其爲九華峯也問蒿人果然因知褚季野於廣坐中識孟萬年正應如此作詩一首】

捲簾坐對江南山掠眼送靑來亹亹雲泉肺腸久厭飫掛頰悠然聊復爾奇峯逺澹忽四五爽秀駸駸逼牕幾巒重嶂復饒雲煙望中掩冉凝靑紫平生九華盛名下一見定知眞是矣非闗目力覩天奧正覺羣山如聚米好人好人有髙韻不獨江州孟公子直緣佳處無仕逕落莫道邊同苦李大是忘年耐久交藜杖靑鞵結終始

谿行嘆

潾潾石間流落落灘下石相因成悍崄日夜更拒激化爲百雷車轉入千丈碧推舟上磊砢盡日不尋尺我行三伏中正自澁如棘於時久不雨陽炎【去】劇炊炙谿流僅如綫但見沙渚赤逶迆呼虵港百步涉重磧迢迢神亭瀨奡蕩無遺力此身誠不貲此日良足惜胡爲棄分陰盡室寄囏阨長謡飛仙章忼慨三嘆息

山中對酒【乙酉】

秋容澹靑山爽秀雨皆足淸溪照千仭空翠疑可掬何年顧兔窟桂子墮山腹老香散深林屑玉綴黃粟朝來客衣動一葉下空谷客心如棼絲日月共煩促胸中尙磊塊陶冩賴新淥要當酒千鐘澆我愁萬斛顧有獨醒人翛然倚枯木

二月二日富陽城東

閉門三日坐聽雨不知春光巳如許桃李弄晴成艷笑穠李怯風猶半吐當年赤白桃李花恨無佳人絕代歌無事對花豈易得有酒不飲將如何

一春何許最佳處柳色初勻思殺人風揉雨練不可觸明綠映空顏色新舊雨來時花未齊今雨一過花團枝明朝試踏城西路巳復可憐枝上稀

桐廬道中書事

一星熠熠初尙微俄頃滿天如灼溪流黯黮四山黑怒芒當空惟太白舉頭仰書天漫漫飛星縱橫絕河漢新月未髙不可見終夜起坐發三嘆

題張大丞明園亭

京華眞陸海聲利之所闤向來山林士往往去不還濡足未肯巳沒身何足嘆張侯翰林客金著朝班生平用一指談笑起廢殘紛紛多盧子名譽莫敢攀五十未云老幡然歸故山歸來謝奔走治此五畝園養樹如養生斤斧不浪幹醫花如醫疾察標見其源【花譜有醫花法】上有十圍木蓊然午陰寛下有百步荷紅鮮映淸瀾爽气日多佳西山掛檐端安能九衢內髀肉磨韉鞍我今坐奇窮進退坎井間違已恨紆轡長饑思抱闗當時彭澤令四壁惟瓢簞折腰未爲辱徑去曾無難而我亦何者棲棲猶彊顏

送崔閒歸廬山四首

白露下修竹當牕作秋聲冷然拂商客子中夜驚振衣一長嘯下瀨如飛星昔者去艸堂新松蔭軒榮別來今十年霜華著靑靑想見澑雨姿森蒼舞蛟鯨歸與當及健羇棲亦何營

瑯琊山中水韻入三尺桐瑯然醉翁撡發自玉澗翁流泉不成音冩寄十二宮醉翁不可見妙語聊形容嘗聞三峽泉上與天漢通請君記餘響相彼玉佩風此聲倘可繼那復有此公

論世得師友陶公乃其人淸遊入夢寐廬山眞夙因邇來二十年浪染衣上塵陶公已去久歘如空中云廬山如髙士可望不可親坐想虎溪路聞鐘動防顰永懷鑪峯頂飛煙發朝曛羨子歸故隱玆焉畢其身吾意久規往當從君問津

吾友胡少汲結廬皖公城灊山有小隱背負紫翠屏前臨一溪水可以濯我纓欲分靑山半畱我谷口耕信美非吾鄊翩然遂宵徵聞君艸堂處亦復占地靈虛檐倚蒼崖下有玉澗鳴樂哉不可到因君懷友生

黃魯直有食甘念慈母衣綻懷孟光之句用爲韻作五作以寄旅懷

據梧不必席裹趼不必舄饑來太倉陳飽勝列鼎食願言伏嵁巖保此稼穡甘正使能巳百寧當籠暮三凋林如白色變不可染招提據木末淸澟絕浮念俯窺羣啄雞仰見烏哺兒斂手不敢嚇無爲傷彼慈吳山視諸山聳秀若諸母上有一段云使我屢回首瀫水向浙水涼飊生逺漪中有一雙鯉爲傳我所思髙堂有華髮遊子行當歸歸歟不可緩霜露沾人衣

棼絲不可經百結不可綻吾今成放浪豈復事編簡羈遊無好懷坐看西日頺壯心正不已亦復何爲哉伯鸞未山棲俯首愧賢孟一朝相告語矯首謝三聘謝公臥東山故有經綸興夫人勸之仕擁鼻作傖詠終然爲時須起攬晉國柄古人重行藏二士聿有光吾志屬有在姑安此糟糠

有美一人

有美一人在昭君藕絲爲衣蘭作裙君初顧言淑且眞直欲載以黃金輪人心變化如浮雲明妝覺暗笑作顰何當還之承華茵令君宴寢凝淸芬

有美一人在煙汀朱顏朝滌玉壺冰素手暮理朱絲繩語言窕丹鳳鳴坐持紈扇睇秋螢何當還之翡翠屏爲君把鏡整衿纓

有美一人在南浦月明采珠光照渚瑤衣被體金索縷獨抱幽寒沬煙雨何當置之白玉宇爲君歌陽春激楚【有美一人在南國以下四首亡時鄒志完在昭州曾子開在汀州陳瑩中在合浦】

辧師鼓琴

上人芒屨麻爲衣常修如幻三摩提但依三業作供養坐見八徳金沙池是中寶网間行樹防妙音出難思惟師從定觀【去】起奮迅寫之三尺桐與絲枯桐然若空谷人倚繩牀支槁木枯桐枯木靜相向中有世間無盡曲曲中有曲非宮商及門但覺聲瑯瑯罷琴一笑各揮手庭樹防風淸夜涼

山中秋夜【丙戌】

夜气挾秋至颸然出戶庭空山答淸漏客夢忽以醒林梢月未墮流光委疎冷露濕山桂寒蕤動幽馨整衣坐蒲團破屋呈稀星我生本無涯寒暑飽所經以彼泡電境勞此艸木形吾猶昔人耳不與寒暑並蘧然返初枕人境已兩冥

賦長興錢圃翁詩

學書要不成學圃苦不早向來執防郎何似於陵老我無拏云意所念在一飽閉門種蕪菁抱甕澤枯槁荒畦裁一席嚙嚼到春艸頗聞長興翁八十顏色好城西有寛閒終歲常卻掃安得五畝園如翁一生了

秀州沈珪漆煙最善持葉翰林詩來求餘詩爲作一首

白頭柱史寥陽居浮提龍檢封金壺千金寶液出方外灑作三元雲篆書至今道徳五千字一一破闇如明珠安知此老天地祖聊遣二化爲詼娛華亭老工入吳市戲以淳漆滋松腴壁中蝌斗何足道勒崇正欲遵河圖故令墨客從毛穎玉堂伴直鄰淸都如椽之筆吐光焰賡歌紀瑞無時無卻分圭璧到蓬戶寂漠著書憐腐儒【漢光武覽河圖議封禪初欲以漆書玉牒云】

吳下去冬不寒春不雨人以爲病城中火災相仍自十二月至今凡八九發雍熙佛寺災勢尢甚閭裏訛言相驚往往徙貨泉載家具日爲避火計二月乙巳郡守以承天佛寺慧感神像供府第爲佛事禳禱是日雨明日雪丁未又大雪農事有初火怪庶或熄人心稍安作詩記其事

飛虫滿空冬不冰迎春艸木皆夭榮轆轤續綆楹桷燥緋衣老人白晝行城中一日二三發徼巡司虣徒縱橫化城海藏湧地出耀眼金碧明靑冥中宵澒洞半天赤一彈指頃隨煙升重云仙人具悲智脫屣珍麗依無生千年吳地赴緣感疾甚景響從形聲入防應供始敷坐一雨便覺歊塵淸黎明宻雪灑四澤灝气交徹何晶熒勾芒防潤亦助喜轉鼓舞隨飛英畢方褫魄走荒外𨿽有光怪何由呈衡茅倦客正髙臥浩歌黃竹饑腸鳴妻孥號寒不敢恨且慰南畝滋春耕

和葉翰林阻雨楓橋

白雨下車軸江湖與天鄰渾流巳橫潰川陸無行人蕩蕩淮楚舟篙檣動蕭晨淹畱寒山寺河灣俯淸淪虛堂夢春艸落紙佳句新長嘯寄遐想深談破無因【外道無因論】泊無軒裳累但覺山林親遲遲去魯意欲駕還逡巡陰霖固無限所念商農迍乃知君子懷絕出世俗塵天寧潛老以山中春莫三詩投鴻慶尙書末章見及次韻答之

大空無故新春物自來去風幡有時轉霜鐸深夜語蕓蕓無定在榮悴更彼此誰於百艸頭了不掛絲縷

二

當年白尙書居士眾稱首魔軍坐調伏消散如拉朽何如丹陽侯法鼓開聽牖方當與天遊豈復爲物囿【尙書比閱藏經深入佛海】

三

踉蹌鶴阿師遮眼寄經籍苦吟思島可達觀泯儒墨髙軒時一過【平】解帶有餘適頺然後車人大瓠五石【孟郊贈無本云有時踉蹌行人驚鶴阿師可惜李杜死不見此狂癡】

北山集卷一

欽定四庫全書

北山集卷二

宋程俱撰古詩二

泊義興長橋

俠骨久巳朽南山長【上】於菟當時老蛟窟遺種今有無我來適秋成場圃收刈初年丰似足樂薄酒儻可酤田家復何事父老仍愁吁滔滔五濁海所向誰當娛長年得彊健且食淸溪魚

遊善權寺

放舟荊溪上溪水淸且徐雲中離黑山慘淡初有無捨舟並松麓下直浮屠居朅來東軒上爽气巳有餘飛來定何年無乃與此俱奔流潄庭下比竹梁寒渠山深絕凡境物物淸以臞蕭森倚巖秀夭矯懸崖枯幽禽發寒唳響振髙林疎我行亦良苦卻步計已迂解衣臥淸晝慰我千里劬【余自衢來姑蘇省女兄竟欲歸卻行二百七十里訪江仲嘉於宜興故有卻步之句】

善權洞

嘗聞包山境中有林屋天旁通號地脈嶽瀆潛鉤連玆山豈其類澒洞皆中穿二巖岌山足琤淙激奔泉牛羊走大石吐受無窮年金堂下石液雪積如烹煎從來米鹽稱浪播俚俗傳一洞啟山腹穹窿亦聯綿誰題九斗字大篆仍深鐫中藏丈五石屹若龍騰淵回頭問主人【謂仲嘉】我輩定不凡云何逐官牒常得我所耽向來共幽討九鏁藏芝巖而我自林屋翩然遊皖灊洪崖倘可俯不在南山南

白馬洞

披榛不知疲詰屈巖下路俄然見深窽偊步入巖戶一而澄百步淸以騖人言紫髯仙白馬從此度燐燐盡赤石丹竈遺滓污收藏巳兒啼效速勝麻防因知世盲聾荒怪雜疑誤虛空如許大長嘯可平步胡爲萬山底躑躅向煙霧

神魚是日與諸公流杯水中如西丘故事

柳州固奇士戲好亦幽絕逺懷西丘飲千古淸興發徜徉恨無所盤俎對羈紲聊爲五里行邂逅一壺挈神魚伏山根渟湛初一穴侵侵決寒澑沙石助淸越披莎得盤石離坐若天設實觴競乘流轉亦飄瞥爭持或三釂遇坎時一蹶歡來朱碧亂笑罷巾帽脫相望西丘遊詎易議優劣

九斗壇【善權山中】

萬族同一垢齊州集防塵髙靈不來下厭此濁惡薰從來築壇處往往淸無鄰鮏羴逺人迹庶或來仙眞玆壇峙幽絕尙有古制存圖布八隅髣髴數兌坤黃冠道中塞寓址今只園遊人躡其上未覺大象尊空今恨耼史不使羣聾奔蓋公𨿽未見豈乏欒與垣

張公洞

昔年京江夜飛夢投雲山仍追謫仙老嘯詠層崖巓左盼俯無地蒼巒生紫煙當時賦幽賞妙境竟莫宣今我來自東扶橈漾荊川飽聞張公洞怪絕駭所傳聊從二三子一結靑山緣北靈敞奇觀下矚壺中天怳然驚昨夢了了墮我前仄徑繚危棧重扄防靈淵奇礓圾倚側洞時鉤穿初疑天臺聚納此一室間誇娥運神化不隘亦不顚人疑淸都客翩然下云軿幢旄儼行立導從森蟬聨丹梯香霧濕玉室珠瓔懸撐虛一柱屹戴重三能騫鈆竈久巳冷靑騾那可鞭香壇望八景東晨開五便坡陁忽度險宛轉漫無邊或深如列廈或迮才容肩髙躋乍捫頂偊步欲墊泉不知行逺近一步目九遷噫嘻此天設端在太古先恨無少陵手冩之黃絹篇聊書夢中夢投筆一粲然【公羊粲然皆笑】

借居毗陵東門四首

客去不能寐翛然淸夜闌樓居俯長川仰視天宇寛長川濯云漢錯落星宿寒靑燈故可親且還對塵編其人骨巳朽千載與我言掩卷三太息虛檐淸露漙急景不可挽吾生豈無涯吳中十年舊須鬢亦已華嗟我壯且老方知失林鵶欲歸巷無廬欲駕塗無車而子亦羈滯心事如蓬麻人生無巧拙命耳將如何【吳中十年舊謂傅衝益】

猗猗隔河樹羃羃緣堦艸時當長養顏色豈不好萌芒忽柯葉茂大旋枯槁滔滔不自知但見壯而老人生亦艸木萬化疊侵擾朱顏日夜變素抱豈自保

借居臨官道堂陰俯長河前車接來軫後棹紛相摩我獨居其間超然嘯而歌頗從故人語安用髙軒過旁有五畝園不知主誰何時能曳屐往豈異吾山阿

和柳子厚讀書【己丑】

事賤反多暇居卑適無虞人間不爭地聊此謝畏途豈無營營子熟視付一吁防中亦何有坐聽日月逾展捲閱千古置書忘萬殊不妨權子母亦復商有無平生僅識字乃與憂患俱持此遊學海層臺漸積蘇年來但遮眼頗覺心恬愉囊粟足自飽詎肯羨侏儒起臥一榻間兀如橜株拘涼風北牕下不減愚溪愚誰能三萬卷懸頭苦劬劬小極正當寐睡魔不須驅

虞君明謩和劉氏園居詩再用前韻作因以敍出處之意

靖節直有道髙懷俯黃園翹足北牕下超然詣羲軒早悟俗中惡歸老三家村淸詩有遺味誰知本無言回觀一世間不辧艾與蓀靑黃飾斷木冠裳裹王孫當時甚寒餓聲利終莫渾公今二千石此事安足論入當陪雋賢峩冠宣與溫出當仗漢節登車金馬門豈爲尙平子但畢兒女昏我今乃窮士壯圖無一存摧頺風埃下坐見歲月奔歸歟乃其分卜勝如浮墩他年有餘食防見脫世紛過我五湖上一區同子云

陪君明華燕集復用前韻

華藏萬竿玉何殊辟疆園城中最佳處時復過髙軒危亭望北郭依依逺人村露葉有佳色桃蹊亦無言累累古藤陰附石如菖蓀下有小衡霍防岏列兒孫方池是魚樂水作千里渾座滿北海客文追謫仙論期樗散鄭目系忘言溫斯須接棊戰堅壁如轅門不有覆舟慮寧爲注金昏越醫死更起齊霸亡爲存日入萬籟息羇禽趣林奔林間屹層臺此豈蕭公墩徜徉步松月香露時披紛胡牀興不淺防綴無微云

初秋偶題

涼風入髙梧冷翠滴幽露新娥欲西流綽約一回顧中宵汲冰華爽气拂庭戶蕭然視天宇目送流螢度微云澹河漢云漢亦容與宜搜靜中境安得此佳句

和傅衝益冬夜獨酌用柳子厚飲酒詩韻

忽忽歲晼晚幽懷寄芳樽及玆寒夜永冩我憂思煩放杯獨長謡翕如負晴暄那知曲身直但覺冰腸溫遙思石林亭玉雪今正繁安能松牕下撚須哦五言須君尋昔遊攀梅擷蘭蓀勝事難重得悠然空黙存【頃與衝益遊義興諸山間甚適石林亭有梅數百枝勝絕】

秋日市區作

火壯亦已老朝昏發防涼髙梧逼秋枕曉夢不得長區中了無營起臥在一牀時時忽忘我徑至無何鄕是身亦何爲萬化詎未央朅來蘭陵市三見艸木黃頗欲索其身窮年就庚桑臨淵故有羨說食誰能嘗尙有平生懷崎類癡狂佳時坐自失恐復墮渺茫有生浪營營有志終遑遑胡爲自前卻坐待兩鬢霜

客捨冩懷呈王八丈侍郎五首【辛卯】

君門如雲漢可望不可攀地上挾冰子肉身無羽翰豈無國士知執有不得言空懷激揚意歸坐自長嘆此意重千金寧論官九遷所愧誤賞音賞音從古難

長安窮居客一日一嵗長況乃夏方半迢迢良未央頳虯駕瓊車萬里飛炎光冰崖不可見仰視峯云翔蝸蟠兩壁間跂想深夜涼一暍非死所念之熱中腸其誰臥淸晝雲樹羅千章

束髮營五斗飄然落江湖當時尙癡絕秣驥初問途去國十五年俯仰同朝晡心隨澤中雁官作竿上魚及玆才一遷名實初未殊且當百里地磨研城旦書

一室不可掃陰晴兩非宜朝蠅污簡編暮蚊入裳衣爾來三日雨門有一尺泥所喜庭戶間新涼洗余曦貧賤無造請閉闗良不癡

白雲浮東南下有姑胥臺去家桃始花歘見溫風來久無萬金書一使羇懷開倚門有華髮扶牀有提孩𨿽無凍餒憂百慮不可排何當放雙槳黃流入淸淮

秋將獲水行田中不復畱因窽塍通溝引水過堂下小兒以芒葦作車其上晝夜決決不休戲書【壬辰】

水行山原漑平疇時當斷壺獲且收功成則退逝不畱去彼甽遂來淸溝測之深咫淺可杯循除防防環一丘堆沙絫石隘厥流勢激灩澦吞黃牛誰持機緘設中洲折芒斷葦駕兩輈置之不汨亦不浮六輻轉無時休推行作止莫可諏孰居無事供其求迫而後動眞無尢轉自彼非吾謀屈伸俄頃一萬周我無欣厭何名憂孰能觀身與此侔眾假合集成堅柔沈輕燥濕交相仇逝川洄洑更春秋滔滔南北東西遊死生壯老休王囚形骸流運我則不物境萬變何其幽

同江彥文緯江仲嘉褒度菱湖嶺遊三衢諸山道靈眞出入巖谷勝絕可駭雜然有卜築之意然此地寥閴人所不爭小隱不難致顧吾曹出處何如耳二公皆修眞養气精進不衰予晚聞此道又爲憂病頓挫志倦體疲每思益友倘得靜捨安餘年資二子以待老豈不樂哉作詩敍遊且志本末巖谷之勝實自仲嘉發之予嘗聞而賦詩所謂武陵迷漢魏妙喜斷山川者也【甲申】

我昔未省事倀倀如病狂仰規結繩初下歷漢魏唐謂此紙中語捲舒在行藏功名戾契取有志要必償趼足方不暇何由放洪荒行年冠而字世故頗已嘗試窺竺幹書出入應帝王聖賢有妙蘊合處如宮商形骸乃塵沫笑唾卻老方蹭蹬過二紀身如浮海航風濤浩無際寄命蛟鼉鄕外爲萬緒嬰內以百慮戕摧頺不一偶病骨無由彊初心益乖迕始覺計未良擬追赤松遊補我黥劓創惟時子眞子靑衫尉南昌亦有虯須翁種桃擷春芳不求飛霞佩肯受紫錦囊至言無旁午照用寂以忘爾來又十年前卻方徬徨何殊一日暴正坐多歧亡虯須彼幽人物化不可量子眞日千里似欲窮扶桑安知阡陌間共此暇日長廣文今稚川腹有雲笈章黃金倘可成綠髮不復蒼養生百千門一一登奧堂相從巖壑間笑傲無羲皇衢山甚奇峭不數三石梁嵚崎盡中空玉室聨珠房九日澬未落洪波怒懷襄洄流蕩沙壤靈景忽以彰至今眾玉聚山骨堆琳瑯峩空怒猊踞出谷驚龍翔委蛇靑童轍散亂初平羊懸崖勢欲墜植筍森分行晨光乍映發紫翠雲霞張攀蘿趙公巖九土何茫茫豈無太平醴浣此膏谷腸側身棲眞洞局蹐仍蹌踉深行得穹窿陟降殊未央舉頭見空圓歘若來飛光翠嵒眾山底怳蕩疑無旁故應卻塵污九壘蒼屏障斯遊固足樂質象不可詳要之大洞中太山一毫芒回鞭靈眞路林磵森相望窮幽得巖谷髙靑對崢嶸虵行九鏁中宛轉流泉聲琤淙瀉哀湍力與亂石爭懸瀑或尋丈勢洶洪河傾泠泠赴深竇或如環佩鳴或於薈蘙中琴築時丁丁或穿嵌嵓下洄洑瀦深淸或如鐵堂硤絕壁飛猿驚龍蛇走根幹薜蔓懸珠瓔或如袁家渇長陰晝防防艸間蘭茝香石上梗楠靑或如灊谷中坡陁負騫崩或如三峽底仰見匹練明聨綿道林麓左右臨洮城行行川谷開藹藹臯原平冥搜已復失巧語未易名不意天壤間云闗敞金庭向來保幽防不掛世俗稱輪蹄固無迹樵牧或未經吾屬豈神悟權輿摽地英昏嫁防當畢衡茅玆可營二子早聞道勤行得貞寧要收十年功不止九府卿二樹結佳實五腴練飛瓊處靜巳超靜畱形要遺形我懶百不堪寸田方力畊防從浮丘伯及此洪崖生乘風禦倒景出入撫八紘下窺冰炭士擾擾盤中蠅三人笑相視事願良難並此志不可負無爲滯塵纓淸泉聞此言白石相與盟作詩紀勝絕亦用銘吾膺

戲呈虞君明察院謨【癸巳】

三仕三巳心如空一丘一壑吾固窮門施雀羅正可樂車如雞棲良不惡胸中九華初欲成防衣玉斧雙鬟靑世間何樂復過此不失淸都左右卿

長安陸海知洪鑪五金出入無精觕平生椎鈍堅重質一往融液隨流珠請觀五石大瓠種正以濩落浮江湖環中何者爲榮辱千鐘何如三釡粟坦途緩步東方明大勝跨虎臨深谷

君明見和再作

十年接淅家屢空門無八闗延五窮誰言浩浩有餘樂世故撩人工作惡君不見韓非白首終無成至今說難書汗靑要之賦命黙有制巧拙安知司馬卿

羨公腹有金丹鑪凡泥六一何其觕棗梨扶疎荊棘盡夜半北海收明珠爾來問捨浙江曲正以畫笥觀西湖我生骯髒今耐辱貧病欲貸監河粟他年公伴赤松遊遺我刀圭固谷

出北闗再以前韻作寄

從公十日羇愁空超然似欲忘途窮神遊八極共天樂浮白不應嫌客惡【元次山以不飲者爲惡客】中年偃蹇百無成惟有見賢雙眼靑狂歌時有眇道士擬賦臞仙非長卿平生淸夢遊香鑪雲巖犖確衢山觕不應近捨武林秀僧寶況多滄海珠勝遊屢約不成往白雨連日翻平湖公如二疏方不辱我亦三吳甘脫粟防當乘雪叩公門正恐鳴騶還入谷

雨霽行西湖二首

晨輝麗春山雨過松竹香連峯翠欲滴動揺雲水光長堤如臥虹艸暗路已荒菇蒲破綠淨老葑日以張念昔總角遊祗今二毛蒼物境旣非昨我身安得常

二

半生走三吳問捨如捕風敢辭百尺樓髙臥媿元龍向來江道人卜宅湖山中安知三十年忽如化人宮蒼云翳修竹飛閣淩春空主人兩鬢霜驅車大河東豈念五畝園方作萬里封而我志幽獨長年羨冥鴻翻無容足地茅茨翦蒿蓬

哭阿申二首

我生百不諧進退得坎井二毛初抱子亦足慰衰冷珠庭照日角眉目秀而烱人言驥墮地意作千里騁居然萬金產每見百憂醒嗟哉時夜計便欲老箕潁安知隨泡露變滅失俄頃悲來淚成河俯仰弔孤影

二

遺劍日以逺刻舟那可求滄溟一漚發散滅何當收而我防犢悲中懷不能休推排更嵬磊棘刺生衿喉夜夢多見之犀玉照兩眸沈憂信傷人曉覺霜秋深慙東門達恐效西河尢所念盛徳後一身如綴旒

秋夜冩懷呈常所往來諸公兼寄吳興江仲嘉八首

秋聲不闗人倦客偏入耳蕭蕭舞黃葉防防振疎葦明知壯則老揺落固其理如何石心人嘅嘆中夜起蓬藋沒三徑藤虆上廬時聞步屧聲欵闗問何如定坐無雜語文章較精粗馬融辭東觀骯髒與世疎顧此窮巷士華顚空著書【屬王元規防】

外監嗟已逺吾猶識其孫森然見孤韻辧作懸河翻低頭向螢牕有類鶴在樊讐書五千卷字字窮根源頗防未見書過我樵無煙【屬賀方回鑄】

向來霜秋句俯仰歲一終人間有寒暑方外無窮通靑靑千丈松不攺冰雪容坐閱蒲與柳飄蕭隨雨風寒松老益髙蒲柳老益衰流萍況無蔕復與飛蓬期卻掃計不早出門欲何之【屬方子通惟深余壬午歲常過子通賦詩有云是中有幽人厲志淩秋霜又云防當從之子濯足萬里流俯仰十二年矣愧此髙人】

剝啄驚午枕軒昻見長身蒼髯如修竹定非俯仰人惪公臥襄陽不踏官府塵此老頗似之酒酣見天眞結廬甚幽獨已辦老圃鄰披榛時一來數面久益親【屬楊彜父懿孺】二士出吳下諸生有楊王相從寂寞濵無乃計未良縱橫三千字坐可致玉堂詞章乃穅秕不直粟一囊我媿非子云文書昧偏旁窮居似韓子艸樹亦荒涼時能出佳句慰我秋夜長【屬王楊二貢士】

物色一如此淒風薄人衣遙憐卞山客增嘆雉朝飛固知難爲懷舉飡念齊眉忽使梨棗間纒綿生繭絲淸霜掃蕃廡豈爲一艸木方春萬物遂苑籞及冰谷乾坤本平施憎愛豈有屬不應懷偏慳獨遇吾黨酷奇窮坐迂疎此事計巳熟如何半世間生理常刺促【二篇屬江仲嘉仲嘉有气節多難比有伉儷之戚故云】

與江仲嘉褒趙叔問子晝潘杲卿杲分題賦詩以顏魯公裴晉公賀監陳希夷畫像爲題以我思古人爲韻余得裴晉公我字韻一首

晉公防河東身退勢亦左憂心極饑渇讜議抗嵬瑣居朝重九鼎下賊飛一笴淮西彈丸地孺子甚麼麼發兵本無難萬口無一可平淮取淄靑如掇掌中果折衝乃餘事世論豈知我天方猒唐徳莫捄蕭墻禍空餘丘禱詩千古幽淚墮

北山集卷二

欽定四庫全書

北山集卷三

宋程俱撰古詩三

夜坐

饑烏夜啼棲復起仡粟飛光透牕紙捲簾萬瓦白生煙桂影扶疎淨如洗回腸正隨淸漏轉葉下空庭亂如霰靑燈耿耿夜何其雲篆吐蘭初一綫嵗雲暮矣萬竅號霜天旅雁求其曹月行虛空幾萬里羣犬吠光聲正豪蒲團瞑目空危坐逝者如斯白駒過悠悠昨夢不可攀此身此心何日閒

春日冩懷

春風徧芳華一國盡狂醉窮閻獨不知但見長蒿薺秋飈起蘋末一華初未墜幽懷獨先覺意象巳淒厲故知春與秋初不爲我計危弦自應悲寒木終易脆要之夢中夢憂樂同一寐萬物渾冥觀遺塵通智慧翻然詠軒丘心量浩無際

豁然閣

雲霞墮西山飛帆拂天鏡誰開一牕明納此千頃靜寒蟬發澹白一雨破孤迥時邀竹林交或盡剡溪興扁舟還北城隱隱聞鐘磬

二十八捨歌示錢定國顯道【吳江尉】

山川不捨騂與角亢鼻孤豚殊不惡委身投筆事氐羌何異天球薦房闥人心如面各不同蛇頭蠍尾吾安容脂韋肯效箕箒態防劍撞斗眞才雄少年食牛有餘气大笑文章幾女工立談寧與子虛比危冠欲入明光宮功成築室依故丘作書重壁垂千秋宸奎一紮呼不起閉門老死如黔婁爾來養生如養胃未羨昴精刀筆吏疲神畢慮子所訶鳳觜鸞膠誰汝試【觜以字同借用】昔賢忘心身亦空身如丘井心如風君言作解皆魔鬼蒲柳松筠同盡耳三星在霤能幾許張拳且擊關南鼓遊龍作禦云生翼軫地蓋天從莫逆

數詩述懷【庚辰】

一生共悠悠今者曷不樂二十起東山誤爲防官縛三年瞬眸耳郵傳那久托四壁自蕭然靑編束髙閣五更霜鐘動起視星錯落六律聿其周忽忽更歲籥七哀哦幽韻感念驚獨鶴八極豈不廣衰懷了無托九原嘆多賢死者那可作十里望煙村天隨去寥廓

讀陶靖節詩

吾觀靖節詩三嘆有遺音臥看起詠之愔愔澹多心【盧鴻艸堂歌白玉徽兮流水音聽之愔愔澹多心】欲學靖節詩愼勿忘其語心源如古井衡气光發宇言無出言意妙語自天與譬如淸泠淵月湛不可取嵚崎阨驚湍乃若震雷鼓斯言可深味往往棄如土

八音歌贈別趙子雍防之二首

金鑛具奇質百鏈出其剛石中含結綠追彼蒲谷章絲也談有餘於道乃易方竹林醉黃壚誕放非古狂匏固非倫順俗豈所望出門謝惡友要若拒獠羌革枉表斯正渟滓水乃淸木貴就繩矩願言贈子行

金張珥漢貂況乃出天派石渠重儒冠武弁聊復戴絲麻宜自任麤使有管蒯竹簡書汗靑髙吟當人籟匏𨿽貴中虛植固須本大土耕戒莽鹵道耕惡疵累革帶勿佩韋贈子弦作佩木彊𨿽過中寧師伯夷隘

冩懷

宇宙一火宅我身寓其間靈臺眞逆旅憂喜更往還其來不可卻倐去不可攀冥然閉六鑿暫使逆旅閒中虛本無住夜半移舟山身隨事物化鬢與寒暑斑柰此業累深始知定力慳況玆塵沫聚豈比金石頑顧影忽自笑吾心定何顏

和楊秀才友防三首

天地有肅殺好生本無傷陽施待秋成相濟如宮商蕓蕓共欣榮眾葉薿薿光回頭失故林蕭條弄微陽獨有歲寒姿掀髯尙低昻流膏亦歸根晬如養中黃大哉一气中人心自炎涼安知晞春露不異腓艸霜【秋日】

誰謂方寸地並包無故新長宵不能寐萬緒愁攻人展轉計後有攀緣及前身苦恨隙駒疾回嗟穢塗辛披衣問何居夢覺兩不眞白鳥固已空靑燈聊可親念此紙上迹皆爲窖中塵投卷嘿忘我棲雞已鳴辰【秋夜】

三吳足秔稌狼戾及宋梁故爲胥門隱未辦耕南陽豈無如雲稼竭澤歸富彊收成一過眼胼胝念黔蒼綿綿太平區阡陌盡八荒願從鼓腹遊自放逍遙埸貴賤均飽暖藜羮等膏粱那令力田夫一飯不可望【秋郊】

同余杭尉江仲嘉褒道人陳祖徳良孫遊洞霄宮

太湖隱吏迂且頑手扳柱頰看西山筆牀茶竈向何許往來洞庭林屋間舊聞西門徹懸霤故整煙艇尋苕川卻驚天柱矗云表勢與太華爭擎天幅巾跨馬及曉鼓逸思自覺奔春泉其誰從者二妙士金庭老客南昌仙齊驅共語失長道但見平阪連桑田籃輿後繼獨不語鼻息栩栩山聳肩崗回澗曲若無路萬疊老翠漫秋煙三山對起鎖詰屈僅容蹄轍通人寰羊腸移險在平地九疑山色荒聨綿穿松酌水尋二洞低隱巖腹髙山巓山巓石室如列廈接肘可置千賔筵最憐西洞隔凡處凝【去】乳絡壁畱空圓我將拂袖去不返戲擊雷鼓揮神鞭三華寶衣立可致九赤班符何足傳只將尻與駕神馬豈顧家火燒凡鉛又疑靈物之所宅卵孕變化蟠蜿蜒金龍玉簡投不滿恐復下與東溟連我嗟何地非聖處火聚正坐靑雲軿目前閶闔晝自啟電頃巳超天地先正緣一念重山嶽障硋何啻重城堅就令信腳到仙宇凡骨至死色鮏羴膠膠世网浪自纒防當去之如蛻蟬誰能白衣傍金馬且復錦袍乘釣舩金庭客南昌仙他年與我乘八景舉手少別三十年

灌竹

戶樞不容蠧展轉夕與朝死水不赴壑淺於杯所膠人生戒甚逸起我少自勞呼僮續長綆落落鳴桔橰攜瓢傍修竹灌灑繞百遭念此十二君【竹十二竿手種】離羣自江臯移栽一年餘巳長數尺梢齋前雨霜叢歲久根巳交交根纒籜龍捲葉不復揺聊蘇夏日畏未謝春雨膏蕭蕭便生涼霍若雲霧消卻坐井邊石淸泉濯雙骹官閒但數數聽以老圃嘲豈敢運甓比漫欲滋枯焦

送江仲嘉褒東還家山方將從赤松子遊爲作仙遊之詩以相步虛云

空山月出棲鳥驚濺濺暗澑山間鳴桂陰羃歷夜香冷有人步虛聞紫靑翩然騎麟下靑防君非逺遊定方平云軿冉冉風袂舉左右玉立花娉婷手摩我頂一笑粲別來彈指三千齡至言不煩去畦町齒下端有眞長生忽然縱身浮太廷卻笑煉砂飛八瓊采芝方壺濯南溟秦姬吹簫緱氏笙茫茫齊州九窖塵人間可哀胡不聞【武夷君有人間可哀之曲】

到官兩旬四走山野作詩以自勞云

上山偃伸如望天下山傴僕如深泉胡爲持此不貲寶來試萬丈懸崖巓前人見踵後見頂反足鳥道相攀牽欻然置我章貢上水激石罅奔靁塡荒塍曲澗無逺近渺不見墟中煙土岡鑿路狹如隧蘇壁藤薜蛟虵纒寒風颼飅失白日上有萬木蒼陰航溪之深掲其淺碎石齧足聲號川茗山發我一長喟彼有吳市人中僊飛瓊練玉存故處祗有井竈無霜鉛我今正坐五斗米悔不辟粒從期佺向來吳松厭羇旅三歲半逐防夷船故教筦庫著疎嬾坐守兀兀聊窮年安知求逸得犇走豈異避挺防戈鋋咄嗟萬事無必計努力惟有歸園田【按圖經茗山有梅福鏈丹竈故有飛瓊之句】

吳正仲提舉至防堂

妙喜寄鍼穎大空浮海漚翛然一環堵安住有至遊內觀如寒無縛浪自囚外遊如渇鹿逐焰無時休安知至遊處不止亦不流廣文來東南持節十四州江海見函丈雲林入衣裘平生山水國不滿一轉眸髙堂坐隱幾笑遣車下牛虛檐白日靜顧眄九極周是中有至樂可以忘春秋卻來觀世夢聊復憂人憂

和林徳祖惠山詩一首

好山如幽士勝絕不可攀往者天姥夢長謡愁謫仙玆山出平野秀特無株連招提倚云錦森然見林巒幽尋無十里正處閒忙間入門心目靜世累若可捐靈泉出土脈汨汨無流難茶神瀹浮乳方士沈余丹我生猿鶴姿頗有山水緣何時共淸賞杖屨窮崖巓

用徳祖韻送毛彥時二首【庚寅】

往者玉樓客棲遲感秋蓬龍鐘江海士屑屑悲窮冬【孟郊有暮天寒風悲屑屑之句】今我亦羇旅號寒思祝融故鄕邈千里胡馬長嘶風平生飲最少亦復賢聖中其誰共談笑無乃志所同泮宮備文質楩楠飾雕櫳毛子亦好古摛辭麗旾工飄然適我願一舸來自東明時獵英奇備問羅臯龍逢辰若公等附鳳雲從龍遙知賦伐木相望有梁鴻【梁鴻東遊思其友髙恢作詩曰鳥嚶嚶兮友之期】

斷港冰未泮海風起蓬蓬君行亦良苦浮家秋復冬故人一相遇醉覺心形融道舊有深樂班荊余古風何當度楊子起視東井中未應迫期防促步佐一同況當萬燈燃流光暖疎櫳胡爲卽言別系書憑鳥工空令千里月團團出天東解舟動棲禽破曉啼怱怱酒闌城西道已失銜燭龍振衣一回首瞥去如驚鴻

爲宜興鄭主簿賦寓軒一首

物生太空中巨細同一寓機緘固有待舟壑本無住二儀立毛塵萬化失朝暮要之儻來寄正自墮形數滔滔人間世俯仰若泡露浮游皆適然蚊睫漫來去著身方丈室聊作槁梧據了覩諸幻境內外絕欣惡須知五蘊山今我聊托附回頭主人翁妙住了無處

君明出畱題吳江詩次韻【辛卯】

包山水脈通西垠森然林屋開東晨飛仙下視三萬頃豈異滴水陶家輪時時余浸被吳楚赤子哀漂淪松江一支東入海海道今者皆揚塵遂令洪波洄不吐禹迹不辧僞與眞滔滔利往橋下水省照黃綬孤吟身月輪行空萬籟息尙記此境淸無倫當時苦恨無好句空負歲月臨江津得公新詩玅入理羊酪敢方千里蒓公言愼勿作境防取捨過咎由來均

題滕司戶虛舟庵和韻

萬族同一海至人乘桴浮狂風鼓溟壑安問蜃與防擾擾墮濁水蚩蚩守藏舟其誰善游者動寂兩不侔紛綸萬境前了了轉處幽愛君虛舟句勿逐虛舟求徜徉曹掾中聊作虛舟畱長維五蘊山亦泳愛水流飄揺度夷險不喜亦不憂我乃蹇淺人褊心屢招尢君心果空曠永矣從君遊

同江趙潘集以鐘監博山鑪黟硯石屏爲題予得鐘監分韻得金字鐘監蓋響板也形制如鐘背作云雷紋面可監我曹創爲之銘曰癸巳作鐘監子子孫孫永保用張有篆甚奇古

帝軒工鳬和九金童丁炎鑠成婦壬戲驅丰隆發凝陰雷轟列缺光下臨飛精入範天機深四規閼明追蠡瘖厥聲鏗宏中黃林隱如霜降丰山岑豈惟正衣冠佩簮對之烱烱生肅心應而不藏無古今監之無窮叩逾音至人之心我所欽盤盂不須銘且箴

再分題得易分韻得醉字一首

吾觀空刼初妙蘊固無示誰令南北海七竅鑿元气靈出洪河六畫乃其寄庖犧覷天巧創物發奇祕太虛本無邊小大隨汝視窮之得幾深見者自仁智或從鏈丹砂或用資卜筮終然有神防回祿翻引避絕編固冰釋覆瓿正心醉卻懷投閣生寂寞發長喟

雨霽同仲嘉小酌久之雲開月出光照席上頗發淸興戲作此詩【癸巳】

初月脫氛翳微云遞疎光徘徊照庭戶皎皎涵淸觴牢愁不可排磊塊如髙岡煩君著酒澆身世得暫忘舉觴潄明月似覺幽桂香擬吹三江水浣此九轉腸中宵起四顧河漢生防涼飄然想風馭夢寄無何鄕

過吳興城北超覧堂

佛子固多幻開軒納羣山平疇展摩衲回塘縈玉環新荷麗朝日一一發淸妍引簟北牕下云嵐揖髙寒超然醉司馬寄傲羲皇前座有道士長謡九華丹張翁老篆癖勢逼之罘鐫濡毫記姓名夭矯龍騰淵日沒羣動息城陰靜娟娟長林有歸翼吾駕亦言還【道士謂劉貧子是日張有以篆字題名壁間】

奉陪知府內翰至卞山有詩五首【甲午】

玉徳泉

卞維吳興鎭傑出眾山外晴朝自生輝韞玉見奇態新阡表南陽獨據山水防靑松三萬本已復出蓬艾靈泉發道左天遣資灌漑初無一綫澑泛濫欲浮芥披榛佇方空餘浸忽可澮淸逾金沙甘此中泠朝涵卞峯雲暮作霅溪瀨豈惟供百須旱歲亦多賴殷勤五大夫隨喜奉防蓋【有松出偃其上】嘗聞瑜瑾姿徳與君子配玆泉爲人出固是神所介當令玉徳名相與流千載

庵居

幽亭名思洛寒潭俯澄虛回頭三百年勝地成荒墟公今艸堂址無乃昔所居環之碧玉峯帶以淸冷渠流泉響琴築松竹皆簫竽妙哉無盡藏一一爲我娛東岡作蘭若鐘梵鄰樵漁亦有桑柘村旁開蔬菓區何煩引三徑故自與世疎主人去霄漢夜直承明廬斯遊入淸夢倘寄空中書

朱氏山居

嵚崎寶山麓亂石如鬭獸云根盡中空噓吸弄昏晝玆山頗似之無乃共靈構如何在人境有此泉石囿深巖隱薈翳竹樹兩森秀坡陁接煙磴足力恣所究恍然天地開逺目千嶂驟中營五畝宅何必封石窌【朱公死其妻與諸子守之】桑麻無外求茶果供日富夭條列僮奴花艸更黼繡生生所應有取足謝奔走嗟餘四方誌老大無一就對此寸心驚無因托圭竇

西庵

是公固麟鳳入獸不亂羣吳儂欲爭席但見一幅巾籃輿從【去】逋客上下寂寞濵卻行共談笑愧此禮意親行行得西庵杉竹含淸薰解衣靜盤礡虛牕蕙煙紛濡毫散璣珠咳唾不自珍曳屣轉山足長林蔽浮雲旁連眾迆邐上有髙嶙峋穹窿見深洞劃如敞重闉往者玉京子翔空駕飈輪於今蛻骨在堅重逾蒼瑉頗欲窮其源燃犀問蛇神鉤穿忽無間信有仙凡分卻尋招提路松風亦隨人潺潺石橋水洗盡荊吳塵胡牀興不淺已覺千山曛

夜歸

日入三籟息羣山郁蒼蒼巾濕煙霧宛轉度澗岡涓涓暗泉鳴冉冉松筠香林梢吐纎月露月瑣碎光歸來叩禪扉幽燈對繩牀相羊有餘適笑詠白雪章【翰林是日有詩數首】

同遊道場何山二首

道場山

何年堵波獨立妙峯頂憧憧五湖舟黑月仰光影千章列云構靈液走甘冷隆樓絕淸空橫側見峯嶺下窺三州聚塵末集毫潁振衣薄雲漢萬刼彈指頃遼遼天宇大出沒笑蛙井堂中老比邱奮迅頗精猛擬分數椽地飽飯臥淸境何必少陵翁聞鐘始深省

何山

謝公滄海士眷眷在林壑飛輿下層巒及此日未落翩然何山麓古澗謝疏鑿方橋跨淸泠郁宻交翠幄通幽更窮深木末見楹桷瑯璫鳴老屋拉攞相倚薄莊嚴布金地藤蔓土花剝當年軒裳客小隱事鉛削能令此山名谷口振京洛如何給園居勝士久不作豈惟雪山輕顧恐泉水濁周行一泛覽懷古嘆冥漠安知千載人不作來遊鶴【化鶴來遊事見圖經】

同遊勝林亭次韻

會意不在逺巢枝良有餘居然勝林境魚鳥皆欣娛危城俯回溪歸航數風蒲幽蹊接遐觀褰裳欲淩虛卻顧容膝地淸陰繞扶疎念此晨日長言旋更踟躕翰林畱新句體骨超黃初深藏恐飛去照夜空江湖

同葉翰林遊虎丘分韻得丘字

四顧平野孤撐見林丘常疑湧地出儻復海所浮上有千人臺靈蹤想前修無情肯深義頑石亦防頭下有百尺淵神光幹鬥牛陰崖不見日艸木皆先秋兩晉多達士東亭抑其流結廬逺車馬寄此山之幽一朝施白足棄去如毛輶矧伊桑下宿肯作賈胡畱

同葉內翰遊南峯竊觀壬辰舊題詩謹次嚴韻

道林彌天辧妙譽傾斗南山陰有餘賞禹穴或巳探晚歲折笻杖玆焉寄伽藍呼鷹閱神駿對客手自談卻顧誇奪子心兵戰方酣當時蹇驢輩蹴踏豈所堪斯人不可見荒徑昔已諳靑鞵踏松月幽燈照禪龕爾來十五年身世猶朝三羇遊了無蔕飛蓬轉毗嵐愧此石窟人堅持證那含【石庵間有道者坐禪】如公世所挽明堂要樟柟徘徊弭玉節聊酌需泉甘老乃澗底松霜枝郁毿毿尙有蠧書癖囊中宻如蠶中年錮泉石此外無餘耽從公恣幽討形疲意猶貪安得五畝園旁營二空庵心遊萬物表曠若巨海涵恨無買山具撫境思髯參【郗超毎聞髙隱者輙傾財資之】葉翰林有徐熙桃竹方尺許索詩輙賦一首

寒禽抱幽叢意得窺綠淨夭華媚霜筠慘澹若春暝胡僧手幻藥納此方池境重重涉入妙悟付毛穎仲嘉錄示新齋聨句用韻書懷奉寄一首

我歌無庸歸禮意固有屬渠儂方不顧欲問何拘曲乃知交際難不若逃空谷憂端浩無窮日飲思枕麯文求世人笑字異山鬼哭龍鸞閱斯冰劍弩對鷂鵠鴈門旣呼卿司武或見梏閉闗固自好靑簡得三復誰後足趦趄墮彼手翻覆汨泥無防轡絕迹慕前躅故人有新詩逺寄資賸馥鳴嚶倡復和流徵斷還續華如三女粲學陋一防足【謂防一足】吟余冩幽懷蹇思慙刻燭

夜寒大風洶洶不能寐用前韻作一首

朔風如長兵犀兕貫七屬寥寥挾霜露浩浩入空曲羇禽無安巢凍獸吼冰谷枯摧卵壓山石走塵飛麯終朝恣飄鼓眾竅如歌哭客懷正無聊黙念嘆鴻鵠窮愁巧相尋夜气恐將梏羲娥不我待始姤今已復黃昏歌苦寒達旦幾翻覆悲蛩尙啾喧餓鼠時躑躅靑編置牀頭蕓竹有餘馥枯腸浪自苦無食安能續平生僅識字無地寄雙足呼僮屏書眠傳記眞舉燭

遷居城北蝸廬

有捨僅容膝有門不容車寰中孰非寄是豈眞吾廬不作大耳兒閉闗種園蔬茅薝接環堵無地可灌鋤不作下榻翁一室謝掃除平生四海志投老河魚枯願從素心人不減南村居蕭然冰炭外傲晲萬物初坐視蠻觸戰兼忘糟粕書聊呼赤松子伴我腸虛

北山集卷三

欽定四庫全書

北山集卷四

宋程俱撰古詩四

蔡州葉翰林寄示近詩次韻八首

浚治西池

世間潢潦生蝌斗聞說西池歲時久不應朝滿夕巳除秋至先衰等蒲栁知公旁觀久技癢聊試他年膏苖手泥塗不忍海波臣畚鍤故煩牛馬走嘗聞汝水行地底出沒川原無不有濺濺忽作冩盤珠盎盎俄承注牀酒淸涵荇更姿媚明燭須眉見妍醜巢蓮永無曳尾雨花定有魚頒首使君佳政盡如此說尹遙知不容口何由步屧逐春風作社慇慇就田叟

諸葛萊

三防未辧誰朱紫秪有羣狙聊作使臥龍偃蹇正躬耕一飽但知藜藿美平生習气故難盡品蕪菁傳錦裏投醪飲河眞有味置薤畱根何足比要知茹艸可終身肯作染羮搖食指公今笑諾坐堂上方丈盈前寧少此戱持微艸調諸傖筆勢滔滔下南紀云亭漫吏食不足防欲送窮煩鬰壘防毛蒸瓠當家鶩潄石枕流徒厲齒因公始識武侯鯖蓋地何當似芣苢【芣苢車前也退之詩楡莢車前蓋地皮】

九日雨中對菊忽忽塊坐用雨中對花韻三首

胸中有天遊一室未爲迫永懷東籬翁那復有此客重陰敗佳辰長雨不爲澤堆豗對黃華菜色被臧獲黃華亦蕭條伴我霜鬢白猶能相呴嚅嫩葉供小摘

去年蛾眉山痛飲眞得計新蟾繼秋陽明潔謝防綴今年坐蝸廬檐澑落空砌花開信多雨防少苦分袂茫茫大塊間遊子況無蔕百年能幾何行復驚攺歲

危心如危未斷先凜凜風庭忽知秋中夜不安枕力行無遠塗積縷成重錦男兒未蓋棺雅志安得寢榮衰非所念身世固巳審亦復羨久生聊爲老籛飲【魏與鐘繇書云屈平悲冉冉之將老思飡秋菊之落英輔體延年莫斯之貴謹奉一束以資彭祖之術】

卞山信至三首

公昔奉阡隴二毛不勝簮扶杖事耘植咿唔雜呻吟耿耿霜露感遑遑蓼莪心浮雲爲愁容鳥獸亦哀音徘徊動行路下比元與任宿艸今巳長新松鬰森森尙有五芝秀熒熒爛如金爲公賦南陔凱風吹我襟【公廬墓芝生墓次道旁故有五芝之句】

行雲本無心虛舟但乘流主人非逋客不使芳杜羞鳴騶入山谷黽勉赴所求明知廊廟具豈爲猿鶴畱朝來尺素書聨翩自巖丘平安喜筠柏寧論橘千頭豈無木石居吾非若人儔旣與世同樂那容不同憂

往客霅溪上舒娥幾虧盈深窮卞山境勝槪不可名柴車逐公遊登臯復臨淸夜投阿蘭若松窓待朝明濟勝劇許掾評時陋鐘嶸靈滋初可抔龍籜忽已萌斯遊今幾時坐想飛泉鳴尙應幾杖間隠隠金石聲【金石見杜子美寄聲事蘓大侍禦書詩】

題葉翰林閱駿圖

葉公龍友天下才當年麒麟天上來儒童抱送太一況下游閶闔觀瓊臺髙摽故自賞神駿肯使餘恨遺蒿萊帝閒食粟幾千斗盛气勃鬰馳天街穏銜金勒立仗下俯視冀北皆駑駘驪黃不來八龍遠尙有冩照埋氛埃短屏髙障久零落意象崪峍求其儕收羅絕足共一處引素便覺風沙開偉哉十馬盡殊相神物變化湏風雷騰驤振迅各有態豈顧短脰空徘徊持韁頓轡者誰子無復墮淚鳴聲哀刷燕秣越安足道防逐銜燭西山頺其中一驥屹不動尾垂靑絲蹄卓錐安知萬里志未已但見寂寞如寒灰龍眠老筆不再得幻化百億紛驪騧鄭生晚出擅圗貌盛名欲與曹韓偕肉身飛入九天去淸都樓觀金崔嵬玉花照夜不論價想見火齊珊瑚堆只今此畫巳難致肯戱禿筆霑殘煤千金市骨意不淺對此慷慨傷虺尵

元夕塊坐因用葉翰林去年見寄元夕詩韻寫懷

兒童逐遨戱先春禱春晴心如飄風快目若冰壺明寧爲惜日計所願佳節並老來見紛麗如幹闥婆城流光不可挽譬彼空中聲那知節物佳翛然謝將迎幽燈對簡編歷歷記所更斯湏閉闗臥鼻息驚雷鳴寤言北山北田家巳催耕胡爲異鄕久空寒猿鶴盟

短日良易暗凝陰有時晴何人勸之照燭燎皆爭明今年春苦寒寒威劇幽並連綿積三白雲埋闔廬城深泥浹新雨行路無人聲藜燈不來下箕卜豈復迎朝來日照梁天气忽已更稍聞橋市間簫鼓逺近鳴吳人尙遊樂急如赴旾耕惟有窮巷士守窮如守盟

西安謁陸防者老大夫觀著述之富戱用防老新體作

丈人意何長縱目文史足瑯然五行艸洞視不再讀作書兼逺焚眾妙探竺【公作莊頌般若頌數百篇】時時歌四始笑捧五經腹髙堂發新稾重復羅籖軸觀之類窺管諷味得膏馥【防老號爲連韻如雲風捧諷馥】

白頭書生黑頭翁長安時花幽澗松遠飛近啄𨿽異志天命厚薄無雌雄鉤深采博燥防吻守此一畆蓬蒿宮杜門不出交二仲木陰澗曲遙相通紫囊貝葉資藝苑欵闗一見逾三冬亭亭漫吏多所歷幹死書螢心似漆王門賓閣不畱行赭顏趼足捜泉石茅檐正欲結云根竹葉橊花薦餘瀝當從元亮賦言歸木茹麻衣永投筆【防老號爲合離藥名如當歸木筆】

昨夕風月頓淸獨坐中庭夜分不寐翛然四顧寂無人聲如在塵外作詩一首以冩一時之適

鄰家雙井桐下有羃翠庭晚來微風過巳復含秋聲歸舍對環堵筠窓亦泠泠月輪正行空瀉光自東溟常星爲失色肯與纎云並廓如淨琉璃中有玉鑑明太虛本無滓心目固自淸浩然天壌間洞視萬古情

數日春物甚麗坐閱歲華偶成古句

東皇駕蒼龍超忽了八區淸明風從冰輪際轉入厚地潛噓嚅周行無間寂無迹但見動植咸照蘇赩如醇醪入花骨凍塊一一成丰腴花光照空日色醉天宇蕩滉靑蓮敷爛霞漲淥萬堆雪剪刻不用施鈆朱銅丸晝漏五十刻銜燭緩轡經天衢遊人正與春物競汲汲磨蟻同馳驅固知一气共舒慘機闗黙動非人湏孰居無事主張是繡黼萬象歸無餘靑黃赤白豈有意應見略似摩尼珠區中代謝未有極故自有物無榮枯

陳君學正艸堂成提防大夫梅十五丈有詩且防借示見邀同作謹次原韻因以敍懷

行藏固殊塗臭味非一族或峩冠攫金或被褐懷玉持身凜冰淵或洞洞屬屬和光略畦町或落落碌碌或來儀帝庭或去隠王屋堆豗肉生髀馳騖趼重足或委余膏粱或不厭杞菊或翚飛千柱采錯暖金緑或蝸盤四壁分光待鄰燭要之皆幻寄眇矣太倉粟明冥黙乘除塞馬更禍福陳公作茅齋足以媚幽獨茍全眞易成知足定不辱有門晝常關何必在巖谷向來萬金堂奔走九州牧一朝巢自焚始悔突不曲何如東郭捨椽柱隨把束【張志和築室防稽東郭采椽不斵茨以生艸】翛然已忘世肯嘆碩人軸我今客吳門饑臥謝僕僕年來寄蓬茨慕此髙讓俗【夏綂傳有夏禹之遺風太伯之義譲】室中了無藏防竊屢驅逐衰懷百念冷對境無可欲窮通如四序損益正三復衡門可棲遲薄酒等醁吾聞老聃言爲腹不爲目【近遭小防故有防竊之句】

十月五日集季野家歸作

賢愚孰無營急景信可惜如何闔廬城乃有此閒客懷安豈初志運甓有餘力相從無何鄕邂逅一日適虛窓得朝陽寒凜作春色琴書羅棐幾一一淨如拭畫沙見奇蹤落屑非近識似追永和還未覺正始隔崢嶸衡霍囿莽蒼云夢澤時華低卭幽鳥共深寂誰驅此變幻戱納方丈域慙公傾春醸澆我憂思積豈無車公語【謂方回】顧匪伯仁匹【自謂】長檠蠟華摧起視霜月白酣歌美淸夜擁髻侍通徳參差吐幽妍鑿落灩芳碧觥籌不畱行爲問此何夕言歸謝主人五斗安可極

戱示江協律漢

酸寒北山尉憔悴孔州守枯魚同處陸濡沬賴詩酒當時年尙壯意气亦何有秪今雙鬢華十載一回首仕初君似遇遊倦吾已醜邂逅記昔遊空嗟漢南栁

再和一篇以答固窮之句

車行有險夷初不入天守乘顚了無擇正自全於酒我身天地間毫末寄九有正當帶笭箵章甫誤加首久知田園樂不信村野丑平生笑何人戚戚栁州栁

江再和戱答四篇

當年季將軍晚節河東守誰令一人譽揮去坐使酒長卿起遐陬落筆賦烏有要之乃雕篆意不在黔首窮通付造物世俗浪妍醜何必送五窮呼奴結車栁

長言屹秦城古例開墨守三年不窺園一吻莫飲酒斯人浪自苦初不系無有何如從子防亦復問賢首此身未能了何暇念億丑超然方丈間觀化肘生栁【右二篇冩懷】君家翠嵓翁三一久已守與沈愛欲泥寧飲聲聞酒當知華藏海正在十二有他年湼般門燕路湏北首胖然一心定六賊如獲醜感彼志冰霜吾衰等蒲栁【右一篇屬仲嘉】太平一春臺好在四夷守持盈何足道飽徳醉以酒君爲樂歌詞嘉瑞無不有不知府中士誰子號稱首如君眞嫵媚孰謂施嬙丑故應洗余累令君繼溫桞

季野見和次韻二首【季野與余嘗爲左右史先後知潤州】

談遷太史令趙衛淛西守妙齡中靑錢大筆笑元酒一麾分隼旟七載去螭首行看賈生還固異顏駟醜何許從宸遊金鞍系宮栁

此身非匏瓜圭竇可長守初爲弦歌計肯飲中山酒深虞委司敗政術空無有故將老衡茅敢復嘆華首公詩金錯刀刻畫無鹽丑應憐五窮韓定作三黜栁

次韻葉內翰遊西余山用袁奉議韻【甲辰】

平子愧明略長卿眞倦遊笭箵倘可佩瑤玉豈復舟舊聞西余老猖狂白蘋洲毫端寶剎見塵起大地收奮迅師子王蚓蛙視蛟虯向來大滌翁晚節萬戶侯防陽一轉語富貴眞云浮此道久已防碔砆混琳球念昔過苕霅尋谿亦經丘同遊今安在十載一瞬眸【嘗與江仲嘉至西余】防欲掛長劍刻舟笑延州焉知甕中人寂黙無春秋香鑪著古廟一念萬刼休安得五畆園良苖接平疇脫身饑寒外結友髙勝流二邊無餘習六賊可盡劉誰能使危膓一日一萬周湏公謝三旌故事追羊求靑鞵一幅巾往來山之幽且復載明月深潭戱垂鉤

次韻江司兵寄示所和趙司錄相從飲觧嘲之句

卜居林塘靜禽魚樂融融陽和一披拂照爛黼繡工柔條罥繁枝幽香來晚風誰謂武陵遠臨淸千樹紅俯仰村郭間從容聖賢中暮見月圓缺餘光入疏櫳朝乘日車作坐守四壁空遙想趙與江屈身薄書叢正類鸛雀碧未爲覆盆烘祿隠寄簮笏神遊在方蓬時時望西山把酒一笑同茗盌傾石鼎山蔬出筠籠不妨問中聖何暇賦惱公趙子五車腹春秋富終童居然出其類儼如黃髮翁江子事超曠町畦漫無封但見磊砢姿溫溫若春濃人生疊相笑傖父嘲吳儂鴟夷與井缾憂樂殊初終具當從所好迃轡若爲容

空相僧捨書事【癸巳】

午景入疎竹堂陰筠粉香疏簾撲空翠無風自防涼碁聲破禪寂日轉幡影長霏煙觸垂爪泛乳捜枯膓投局起尋勝徘徊雨花堂巢蓮見靈信有千歲祥徐觀乃跛鼈圉圉循菇蔣笑罷得嘆息是非可兼忘卻坐對談麈冰松想千章斯湏二三子矯若驚鴻翔府中有料理不作功曹狂【杜甫爲功曹云束帶髮狂欲大叫簿書何急來相仍是日江趙潘以幕職事去】

戱贈江仲嘉司兵

君不見謝公棲遲樂東土起作司馬徵西府莫年談笑有穣孫鶴唳風聲走彊虜又不見子猷剡川髙興闌肯隨鶴書落人間不知騎曹底官職朝來拄頰看西山平生淸眞翠嵓老泉石膏肓偶同調歲寒落落見孤松不忍低眉寧枯槁年來無米繼朝炊聞說吳興富魚稻不妨來作古司兵士卒投醪止鳬藻美哉洋洋霅溪水秋塘百里荷花繞當年釣徒放浪處醉目悠然送歸鳥斯人不死世不識往往淩波弄瑤艸君方參同佐龍虎我欲治【平】荒種梨棗防當月夜見龎眉一笑超然淩八表【張志和自號爲江湖釣徒】

次韻和江司兵浙江觀潮【乙未】

寥天月魄更旁哉歸墟兩潮時去來乃知大塊與人等欠噫風動聲爲雷支川千億具毛竅四溟翕張牡開人間百刻乃一息斷岸飄鼔如輕埃二山橫控江海際挾以幽闕雙嵬嵬偉哉吞吐王百谷視彼淺狹眞臺陪倒流千里駭凡目正自違性同棬桮相傳昔者楚亡將事成國覇遭雄猜英靈不沒尙爲爾姓字往往欺啼孩錦鄕功成老元帥酒酣防劍歌莫哀戱令彊弩飛勁箭大堤屹立藏風桅吳兒荒怪不足錄適與支諾資談咍豈知六合有常理水中出火能焚槐當年謝公正遊樂遺形物表如王駘防吟獨嘯向海道幾見銀雪西山回讀君新句冩奇觀便似放目吳王臺何當共此散煩鬰大瓠五石充瓶罍更因長風破巨浪與君掛席尋蓬萊送趙子晝奉議歸睢陽用熊倅韻【丙申】

紛華人劇朱碧子獨好書如好色王孫被服甚寒生射防君門先破的榮州書窟三萬卷錦嚢付此龎眉客南遊句吳北大魏亦復徒勞問刀筆不惟唇齒腐經史正自雲山鏁胸臆老來息交思簡事爲子防劬廢晨昔春風滿帆送歸舸回首淸遊如昨日知君名駿定千里不待朝庭訪幽側有書時寄雁南飛顧我漁樵正爭席同趙奉議離吳興江仲嘉與其兄仲舉送百餘里醉中戱作此句一首

大江飲酒如澆灰小江縱酒顚如雷扁舟相送不道遠百二十里雲帆開云亭老人窮不死故園茅屋荒蒼苔闔廬城中一畆地已辧甕牖鋤蒿萊吳興上佐吾黨士十年縱賞西王臺眉間黃色防服柂樓長嘯春風回要湏酩酊酬此別不離萬頃添金杯明朝相望卽湖海縱有美酒何爲哉

蝸廬有隙地三兩席稍種樹竹已有可觀戱作七篇

菊

吾聞酈侯國產菊千丈潭采華食其葉垂根漬芳甘遂令酈川氓難老如彭庭前有古井秋霖發淸涵慇懃東籬緑覆此白玉奩時能嚼新蘂汲月散餘酣

竹

種玉未渠久疎篁長兒孫勝防不在多何湏辟疆園我觀榛蕪地塵思紆且煩蕭森對此君淸涼徹心源艸木初無情妄作淨穢觀乃知識種子正是生死根

鳯仙

防華若麼鳯倒掛茂蔚中鳴鳥不可見幽懷寄芳叢初移防寸苞稍展兩翅紅能使寂寞濱餘妍映蒿蓬

雞冠

峩冠百艸頭意象出其類望之如木雞正自五官廢寧湏斷其尾無乃假予臂可復近幽談有深詣

紅莧

嘉生苦不榮凡艸忽猥大君看庭中莧易長劇稂稗初無封植意不見虫鳥害穣穣筠菊間紅紫不可殺防功尙足收染我盤中菜

芭焦

芭蕉中無堅譬彼泡夢幻了然觀我身生死知一貫學書端未暇覆鹿眞自亂一雨過空庭秋聲入深宴

水靑

水靑𨿽楚楚不復中棟梁黃封入雕檻亦足被寵光朝離糞壌區暮上君子堂胡爲伴幽獨墮此一畆荒黃嘉父朝請公彥示詩以不數靣爲言且索近著次韻謝答一首

黃公遊不成白髮奉朝請東歸樂閒燕有味如雋永雙鳬倦朝飛獨鶴方夜警知余亦衰窮系馬無復騁貽詩重瓊玖未展意先領勞生厭塵霧對此得暫屛終當遣長須亦復釣縮頸相過舉淸觴野水吹萬頃君當傾錦我亦倩毛穎時尋招提勝蓮社比宗炳如何迫寒饑去棹聊一整興盡卽言歸江湖足佳景

和楊彛甫靜妙軒

君家執防郎寂寞墜天祿蕭然劉董外那用相窘束居無甔石儲但有書滿屋君今老衡茅出處異蘭菊靜中獨觀妙四逹開惠目中園鬰黃華庭下森翠竹饑來索盤飡小極湏睡足時當叩君門爲問梅子熟

過毛逹可友給事覽壁間舊詩次韻二首

堂前淸颸發樹外赤日西坐令天壌間气候忽不齊解帶席嘉防長哦壁間題故應有神防塵土不得迷前年欵公門鷤防亦已啼今年復羇旅庭莎欲鳴雞西遊有底急觸熱忘卑棲似爲饑所驅不計轍與蹄綈袍意彌厚盤飡洗羮藜磊塊久不澆醇醪代朝虀襄陽之新句夜直難相擕

黃華非不佳寒澹每見少蕭蕭亦無言懷抱不自曉深嫌小桃夭欲伴霜欲矯窺叢委寂寞時有南飛鳥主人眞賞奇灌植勤便了徘徊傍東籬髙興在塵表坐有白頭生臨風百憂繞

北固懷古

阿瞞長驅壓吳壘飲馬長江投馬箠英雄祗數大耳兒彷佛芒碣赤龍子幄中況有南陽客布衣躬耕無甔石當時鼎足計未成聊此一寄空赤壁人隨流水去不還臥羊頑石畱空山如今畱石亦煨燼山與長江相向閒

焦山

龍伯不解事投竿牽大鼇逆流直上三萬里怒捲渤海秋風潮適當長江入海處屭贔擲此雙岧嶤一山正臨聲利窟來檣去櫓紛艚一山獨與世疎濶突據幽險盤雲濤飛仙播蕩去不返止有一翁身姓焦至今玉石作山骨艸木堅勁無夭條爾來寂寞防千歲稍見遊子來山椒吁嗟一與人境接世故擾擾如牛毛安得誇娥還著鼇背上因之置我三山髙

和葉翰林湖上夜歸古句

瑯玕一紙傳靑桐西湖黙存淸夢中遙知湖上發新倡凡馬一洗煙雲空翰林文章舊驚世聊試三輔分符銅玉盤無聲轉淸夜水天交貫冰朣朧況聞許下足名士歗詠鼓舞馮夷宮擔簦獨欠此狂客顦顇企踵臨西風朝來珠璧入懷袖坐想星宿羅心胸自憐華髮烏防底俯仰正慙張長公何當從公萬物表妙契不待將無同展書三復更太息但見缺月穿疏櫳【俱初約造門當在中秋】

北山集卷四

欽定四庫全書

北山集卷五

宋程俱撰

古詩五

秋華無防尙有紫薇相對里巷間

晚花如寒女不識時世妝幽然艸間秀紅紫相低卬榮木事已休重陰閟深蒼尙有紫薇花亭亭表秋芳扶疎綴繁柔無復粉艷光空庭一飄委已覺巾裾涼手中蒲葵箑𨿽復未可忘仰視白日永淒其感冰霜

傅衝益寄淮口阻風及淸淮道中詩二首又次漣水一首用其韻和寄時衝益罷九域編修東歸

羣玉聚名雋作書如九丘回觀白虎儒譾淺安可侔傅子故疏爽十年嗟滯畱﨑百憂後晚爲造物収平生未見書頗足資吟謳縱未服豸角且當佐螭頭安知免官去觸熱送濁流淸朝正須才洗垢方鎭浮豈使三語掾垂綸逐羣鷗譬如飄風頃終濟萬里舟

靑山照長淮气象一方冠淸光堪溶溶洛尾殺湍悍斯遊今一紀回首若朝旦塵容故如昨凡骨終不換但於憔悴餘生死知一貫歸田食不足乘障力難捍折腰委吏間亦豈愧儒緩自君彈冠西吾事足悲惋坐看秋空云巳復澹河漢鮮歡桮杓幹絕學編防斷西山𨿽爽气烏幘安敢岸思君咲言樂目送歸翼亂朝來得新詩一一錦繡爛塵膺久結約邂逅百憂泮何當索此身久矣次山漫故人尺素來天際頗憶當年任守壘平明一笑百事空不作細書書紙尾寄書五湖誇海岱入眼滄溟無百里軍城崪屼枕靑山地脈遙從岱宗起題詩要爲冩髙閣播颺意欲先糠粃晚登南宮頭巳白卻駕朱轓臨泗水丹燒未辧令威鶴神遊先跨琴髙鯉可憐蕭散竹林士埋玉靑山骨空委人生一世偶相值轉首羲皇不停晷西山妙迹欲仙去爽气朝來盡如洗遙知弔古一長喟引送澆愁付浮蟻有詩淮上可防吟防有流魚出傾耳【米元章當時自稱漪漣守壘寄書吳江求海岱樓詩云軍宅枕岱一支左海八十里在目中眞偉觀也詩來當爲刻之楹間有如前數句云】

周萃秀才恵詩次韻酬之一首

病驥伏長阪悲鳴想戎軒遊魚落枯肆墮淚臨河墳【古樂府有枯魚過河泣】人生道修阻趼足窮昆侖沈淵探驪頷一跌萬鬼鄰我老不解事區區算沙塵讀書亦良苦內視餒且貧爲文富詼笑初不救否屯爾來自箴切習气不復存方將補黥劓寂兀謝世紛朝露視窮逹春冰釋癡嗔君胡創推激發我惰與昏如君東吳秀俊防昔所聞名駒始就秣意气巳不羣骯髒市門客豈堪同日論

秋雨三首

細字忽難讀松窗失朝暉開簾視天宇屯云凝【去】如黳霏防乍噴灑翕忽防淋漓斯須建百川中庭卽方池秋雷亦動地勢洶萬鼔鼙虛檐忽無聲蒼狗變白衣飄搖露穹碧涼飈洗蒸炊雨師眞解事作止適所宜

十日麗辰次如環了無端人言秋甲子畏濕不畏幹向來譙門道旁立三尺壇故勤壁間緣一起泥中蟠靑衣躍且躁有如沐猴冠先聲忽灑道直此辰與幹邇來未旬浹三見急雨寒黃流抺河艸連檣度平瀾良苖有佳色未覺千畆寛時暘亦湏早無使江湖翻【頃年吳江大水斷長橋吳人相傳爲大湖翻】

華首三不遇求田亦良圖莫嗔湖海士豪气故不除扶犂本吾事二頃終勝無繞捨生蒿蓬閉門種英蕪從渠百尺樓笑此蝸牛廬吳中久卜鄰防從故人居荊溪一防地儻與求羊俱屠門過大嚼一雨喜有餘正恐二三子聨翩躡雲衢空令千里駕悵望黃公壚【林徳祖周憲之皆居蘓郭愼求田園在陽羨】

過紅梅閣一首

春風如醇酒著物物不知能使死瓦色化爲明艷姿寒枯出繁秀巧與節物期江梅故幽獨綽約不自持居然北枝後迨此白日遲春風日浩蕩醉色回冰肌淸妍有餘態眾芳謝凡卑凴虛一回睇俯仰歲月馳所恨培雪根向來歲寒枝差池弄芳晚坐令顏色移顏色故嫵媚幽香無故時

周憲之用余送趙子雍詩韻作屬徳祖及餘同作二首

嗟我涉世路有如陸推舟尋常不可冀況乃萬里流安能逐驪騄超忽十二州𨿽然晚聞道淺矒如孫休往者謝五斗種瓜從故侯家山三畆宅白首遂首丘一爲饑所驅復作漫浪遊曲意泯圭角終然足人尢焉知大隠地亦復懷百憂

大云吳中士妙學兼般舟筆下走三峽胸中包九流考古自墳典探極方州別來十五年邂逅一笑休作書不求聞取重惟桓侯尙此官獨冷塵埃忘跖丘爾者稍薦賢蒲輪遂西遊防當君相聞作詩繼何尢遙知市門子人不堪其憂【徳祖居吳大云坊自號大云居士】

劉朝散長源淮夫劉先生彜之子孝弟有賢行年六十一且致仕侍其親義興爲賦詩一首

劉侯六十衣防衣上堂娯戱如嬰兒慈顏華髮顧之笑坐令寒日生春暉折腰斂板三十載晚登名籍黃金閨緋衫裏束不料暖況坐筦庫窮刀錐古心古貎乃天與𨿽欲嫵媚將安施一朝拂袖不回顧擇鄰問捨荊溪湄人言家徒四壁立如君四壁初無之我知劉侯有至樂視世五鼎同糠糜分陰不博雙白璧啜菽自作羔豚肥有兒教飭知禮節不以口耳傳書詩應門侍坐走前後翼翼想見名家規天恩優老命之仕俾繼祿食安其私古人未必兼有此篤行知足如君稀聖皇側席思厚俗詔取八行登前向來蒲輪走四海有賢如此誰當知冥鴻一舉不可挽道路仰首空嗟咨

題蔣永仲蜀道圖

梓州別駕眞雛鳯賞古探奇坐饑凍要窺瓊苑蔚藍天直上潼江歷秦宋每逢佳處靜盤礡流出胸中九云夢乾坤坱圠本無迹我獨毫端發神用戱驅萬變寄陶冩軒豁端倪巧摶控蒼筠擢秀飽冰雪古榦撐空中梁棟奇礓那得在山谷回首何年委堅重輪囷偃蓋屈金鐵夭矯驚虯起巖洞舂江莽蒼迷東西漢南老桞參差垂煙中逺近見本末明星巳沒城烏啼平生險怪三峽水古木巃嵸陰風吹石間雷雹殷九地出入噴薄無窮時我身趼足半天下偃蹇故是山林姿南行灊霍北嵩洛應接不暇空狂癡作詩冩意如捕景況有三絕窮天機淸晨對此怳自失眼中大白橫峨嵋請君十襲祕緹革恐復仙去歸無期

寄開化李令光四首

我行阡陌間苖麥已復靑茅茨間新槀雞犬有和聲不見吏索錢田家得其生雞犬亦肥字不遭無事烹於斯可觀政豈在赫赫名父老亦相語驩然就春耕官租及時了卒歲樂無營

李侯諸生秀峩冠論虛安知俗吏事小試已可書厪心究人瘼要使安田廬慨然有奇趣耿耿非世儒乃知百里間亦足寄所攄誰當索幽隠置彼九達衢

山間古梅林有鴞集其端不飛亦不鳴彈射莫敢幹下窺羣雀雛啄顙刳其肝欣然防兩爪意得良自安飛來多凡鳥助此防且殘安知萬山曲亦復鳴棲鸞相咻固不可見嚇技亦殫眾鳥旣有恃相斯在嵗寒

平生四方人墮地隨蓬桑故鄕二頃田稊米寄太倉從渠雀防耗敢計松菊荒未能思計然錐刀折犛芒十年乃一歸歸席不暖牀吾廬正如寄縣府固相忘偶聞賢長官邂逅尉所望吾寧媚之子故是眾所臧

同叔問諸人以橘栗柿蔗爲題以東南之美爲韻余得橘美字韻一首

三閭老沈湘嘉頌誰爲美白華發幽馨春色薦甘醴金衣光出懷縹實酸裂齒豈無三百苞未見十二子懷商山翁善幻亦徒耳壺中何足道千剎一毫比我今老而窮饘粥思乞米恨無千頭奴杼柚供萬指慇懃祝移根勿作江北枳

仲嘉分題得詩分韻得經字是日仲嘉以事先歸代作一首

六義岀秦火至今如日星人言三百篇聖手昔所經我疑東家丘削迹不自懲羇臣與孽子中有怨刺情胡爲不刪去被彼歌聲遂令甫白軰不識至道精昔爲人所重今爲時所輕【時禁作詩】

建除一首酬林徳祖虙【癸巳】

建旟撫方靣簮筆登云衢除書無虛日念子何躊躇滿堂羅經史問字無停車平明戶外屨接迹叩所需定坐爲詳說從周述唐虞執經退食罷貝頗捲舒破魔無堅壘解髻皆明珠危弦寡知音寂寞空居諸成詩遠相寄尺鯉來東吳收之巾十襲永好不可渝開緘嘆奇決已作東歸圖閉蕃著空捨誰辧公車書

仲嘉被檄來吳按吏用非所長旣足嘆息而或者妄相窺議益足笑云戱作十二辰歌一首

驅驥搏鼠難爲功不如置之牛皂中平生暴虎笑馮婦豈向兔腳分雌雄龍山從事盛徳士逹觀已悟虵憐風馬曹五斗直如寄羊仲三徑終當同羣猴憎猿坐殊趣甕中醯雞無遠度從渠狗曲誚王生欲辧龍豬復誰語聞仲嘉叔問繼以職事行縣道遊茶山及諸勝境作寄一首

春風入山骨毛甲亦已舒晨熹被春山艸木淸而姝況乃顧渚源云闗防靈區陰崖气亦暖瑞艸先春敷【小杜詩茶稱瑞艸魁】金沙出淸泉甘冽滋芳腴依依楊栁村渺渺桑薴居前瞻大小寒【山居】窕窮﨑嶇飛流吐明月轉壑千雷車參天亡陳檜霜黛鬰不枯當時臨春地變滅成榛蕪安知歲寒質千載獨不渝大中乾元字入木蛟鸞俱薰風想佳句奇蹤典刑余獨往三住翁至今有遺墟眞遊豈易遇庶或聞沈楡【方子通言頃有好事人刻意仙術聞施翁遺迹故往訪之臨歸但聞妙香不絕云沈楡之香事見王子年拾遺記】飽聞東吳勝欲往世累拘二子獨幽討仙舟繼籃輿林間伯勞飛茶篚春事初尙有北枝秀明空雪千株幽香發淸夜肝膽生冰壺王事旣料理淸遊亦忘劬遙知山水間快若縱壑魚今我亦祿隠居然臥蝸廬畫墁固無役反如著轅駒亦擬浮扁舟乘春經五湖收帆白蘋下令子見潛夫【二子數以書見招爲扁舟之遊故有此句老杜幾回書札待潛夫】

園居荒蕪春至艸生日尋野蔬以供匕筯今日枯枿間得蒸菌四五亦取食之自笑窮甚戱作此詩一首

平生囁嚅口出語無媚悅定非肉食姿賦分在藜蕨僑居得空園窮陋亦淸絕分陰豈不惜飽睡送日月蕪菁不湏種眾艸今已茁朝來一雨過靑細皆可掇東籬有更生杞狗僅堪乃知天隨生豈羨五鼎列堂萱不吾負芽甲破春雪縻身薦瓢簞解我憂思結薺花𨿽未繁著地爛於纈驚雷發蒸菌自可當夏鼈馬蘭亦芳脆人莧固凡劣晴朝當【去】炙背俯僂事挑抉家人各盈襜汲井手自挈滿炊太倉陳侑以冬菹冽盤中長闌干置饋每虛撤恨無籜龍苞此味那得闕長謠靑靑槐饞液想庭樾妻孥覆相誚男子志勳烈君非老浮圖菜本可長齧況玆閒艸木豈爲刀匕設乃翁笑摩腹萬事付一吷此中有眞趣勿爲兒軰說

同趙叔問江仲嘉遊法華之勝爲曲水防有客先焉還飲舟中分韻賦詩得山字一首

乖龍忽起華陽天東來禦雨鳴空山丰隆轟空光照地怒髯抉石翻雲煙蜿蜒遺迹尙如昨勢若九曲來河源紛紛火齊散林莽至今璀璨靑霞端我來夏木正森寂萬籜篵篵抽瑯玕冰渠逗玉轉淸淺爽气五月生秋寒安知引勝獨無處雙鳬徑度飛帆前彊尋幽逕俯東澗一笑卻棹稽山船如聞神物家近白龍洞雪色千丈明山川誰能遺我太平酒戱追玉斧希林巓【楊羲夢天中白龍長數千丈光彩耀空云侍帝晨官龍也以待許玉斧諸人太平酒希林宮並見眞告】

同江仲嘉納涼飛英寺

浮圖湧平地翳彼燒空云虛堂引修廊白晝來淸薰翛然據胡牀振我衣上塵芙渠出金沙气作芝蘭芬冉冉度池閣依依著裾巾道人拂朱攫醳淸且純回觀笙篁耳寡和非陽春步屧中幽討禪房逕疎筠幽窗不見日無異昔所聞蒼然小山桂偃蹇冰雪根紛紛壁間題蛇蚓雜鳯麟媸妍等一戱日月無停輪我老厭羇旅三年困歊氛年年走長道東越西遊秦白汗信揮雨孤蓬坐如焚今年下苕霅過此金蘭人何山豈不好積翠相依因炎威不相貸可望不可親湏君蠟雙屐重來約秋旻玆遊亦蕭爽聊足慰吾懃

九月七日夜夢王元規詰旦其弟元矩適相訪感而作詩一首

故人入幽夢彷佛平生懷心知九泉隔意象慘不開哦詩不成章惝怳誰能裁曰此蕭爽士寧當沒黃埃【夢中作詩兩句似是此意然不記本語】淸晨客在門乃自烏衣來典刑見難弟共嘆一息乖幽明不可詰此夢何爲哉回觀南園道防徑已蒿萊

南窗夜集叔問戱取樟木腦然雪爲燈因與仲嘉叔問聨句一首

性空本無方水火不畱礙【致】陽生至陰中此理固有在【問】初疑水焚槐忽若鏡加艾【致】又如大海中神龍出光怪冰姿映烈熖勢恐不兩大原燎正焮騰湯沃忽崩敗【嘉】涓涓暖泉湧熠熠寒光碎【問】偉哉六合間恢詭不勝載陰風結飛雨來自九天外蒼樟出芳液根節依大塊初非气相求又豈天所配如何冰炭仇乃作坎離防因知造化機幻手端可貸【致】

九日塊坐無聊越州使君季野舎人見過敝廬防方回承議亦至因遊章公山林登覽甚適越州置酒暮夜乃歸作詩一首

獨坐正搔首華軒欵柴荊念玆節物佳及此久雨晴駕言共幽討一放遠目明森蒼蛾眉山上有百尺亭遙岑出西南杳藹川原平城中十萬家煙雲隠飛甍涼秋得遐觀始覺天地淸朱欄據木末開筵敞南榮持觴屢相屬泛彼東籬英不知日雲暮初月忽巳升秋娥亦徘徊流光代華燈風流龍山集坐見千古情慷慨相顧言曜靈急飛騰人生無根蔕聚散不可慿懸知明年防相望若初星公如洪都宴傑閣依靑防儻有英玅客摛文煥丹靑我如斜山翁浪愛九日名幽憂不能寫濁酒或自傾防與鑑湖老玆山聊復登【方回自號鑑湖遺老】

夜宿丞舎卽事呈蔣大匠存誠蘓少監元老

羣動夜方息啾啾艸間鳴殘炎未云謝遽作涼秋聲秋風來防時朝暮气巳淸虛窗置方榻境寂身暫輕臥念平生懷展轉不得寧

王生一言善從容水衡丞無功樂佳醸能令濁流淸顧我老且奇微官代躬耕正當急跨馬問訊桷與楹觀公成風手一引朱絲繩簡書可少置頗哀此無能

和同捨胡元茂松年夜直書懷二首

南枝掛明月羇羽無安眠天寒倚修竹窈窕誰當看平生飽幽獨古井不復瀾一來英俊中夢寐猶林泉夜直石渠閣周廬別閒寛恨無靑藜杖照此淸夜寒

腐儒足嘲病志願飡與眠潭潭右文地不作侏儒看翚飛接稜碧瓦如澄瀾儻使論白虎寧當賦甘泉人間未見書縱目宇宙寛顧語芝蘭友勿嫌松桂寒

北山集卷五

欽定四庫全書

北山集卷六

宋程俱撰古詩六

趙叔問過別畱夜話偶閱鮑溶詩有感用韻作

磨蟻不停足故交益無多向來苕谿夢但有髙軒過昻昂芝田態長饑玉山禾顧我老且窮吹毛從鳥窠何當寂寞濵紉蘭共捫蘿非無煙霞志柰此饑凍何言離更躊躇參橫照斜河爲公睇金臺慷慨徒悲歌

方時敏見和再作屬時敏

世上窘邊幅如公患才多欲方曹劉駕似恐不啻過居然東吳瑞豈但異畆禾試令南宮直文采照錦窠華髮乃未遇髙花繞靑蘿千載鳶肩生低頭客常何一朝風雲上顧豈求監河勉旃安固窮聊復曵屣歌

得小圃城南用淵明歸田園居韻六首【丁未】

城南美林壑城上皆靑山山光照庭戶於此可盡年穣穣千古區化作魚蒲淵秋蕖渺無際紅鮮間田田邂逅得小隠連山在其前流泉帶其左松篁接風煙它年營把茅不待雪滿顚寧圖五鼎食坐失十載閒願比小人腹一飡期果然

說難死韓非法蔽嘆商鞅當時軒冕計肯作刀鋸想辰來陰影集事過流電往胡爲意無窮機械日爭長俗中多局促正覺斯道廣斯道不可迷荒塗辟榛莽

年大百無味區中故人稀京江一都防卜築行當歸儻回故人車云關訪荷衣時來吐情話未覺世相違餘生甚窮獨四海誰與娯故鄕道修阻宛在太末墟向來親仁意正擬城南居烏衣丈人行玉樹瑚株所冀鄰里間徜徉從所如如何漳濱臥使我恨有餘防當悟杯蛇靈府靜以虛且復陪杖屨敢言通有無

緬懷斜川人勝日追鄰曲超然睇層丘雞黍聊自足卻觀誇奪子勝負一棊局空懷千歲憂晝短思秉燭長安冠蓋區九軌三廣陌不知烏帽底誰獨適吾適定無羊求子相與數晨夕莫言三徑防永杜聲利隙流風有仍孫心不受形役朱門見蓬戶華榜標世績二仲倘可睎防年賴謙益【此篇屬蔣尙書仲遠】

偶書二首

我身如甘柘旣壓無復味一爲老所壓乃與枯柘類岀家旣後時止觀若昏睡惟於讀誦中味出甘柘外不作算沙人依語不依義【經云譬如甘柘旣被壓巳滓無復味壯年盛色亦復如是旣被老壓無三種味謂出家讀誦坐禪也】

壯膏日已減老炷安得久亦如臨河樹岸墊根復朽久生安足羨捄死常饑走誰言黃老師語異竺幹叟生死未嘗闗知爲不亾壽【經云壯膏旣盡衰老之炷何得久停以譬燈炷也】

感春三首用退之韻

春物感兵气防陽有無間遙天覆長路仰視靑漫漫歸來如新燕巢土初未幹投迹浪自喜乘和亦翩翩安得出八極舉身靑霞端

今晨風日佳積潦亦已退安能如寒自縶形骸內春風入桃臉巧笑已無賴誰云五畆園浩蕩了無外流年不可攀短髮久已白星星亦種種那復三萬尺春光浩無邊淡沲周八極向來遊樂地鼙鼓森矛防賤貧非所嘆稅駕無安席常虞風濤際咫尺燕越隔卻笑同谷翁哀歌諒何益

和栁子厚詩十七首【庚戌】

覺哀

老境一如此羲娥日交侵霜毛三千丈安問尺與尋陳力防知止嘉言佩周任歸來北山北邂逅得素心朝見東日升暮見西日沈流運有終古朱顏豈常今譬之如澠酒豈耐無停斟萬化未有極誰能惜分陰捕影良自苦沈哀寄防吟安知菩提樹正在生死林長風振遙壑三籟有餘音

同趙叔問涉澗伐荒蘙得大石壁立喬木蒼然上蔽云日因平築尋丈地時憩其下【夏初雨後尋愚谿】

披榛亦捫蘿度此幽澗曲寒藤繞蒼壁杉桂雜篁竹雲泉固膏肓大勝谿壑欲彼哉機士懷冰炭甚寒燠

曉起【獨覺】

勞生垢濁中長夜不知曉幽人自超然下視正膠擾中冠及雞晨夢覺常了了

趙叔問被召赴行在【零陵贈李卿元侍禦簡吳武陵】

登車大梁下掃迹金川湄佳人倚修竹鈆華爲誰施滔滔大塊間一一窮途悲今晨尺一書趣駕當及時磐石久不固慇懃濟時危狼尙縱橫蔓艸恐復滋當寧正嘗膽諸公力猷爲老子意不淺長哦江漢詩

示從父弟偉【晨訪超師院讀禪經】

汝年近知非我老過艾服向來萬金書一紙百過讀安知復一處林壑時追逐茅茨稍經營秔稌今已熟壺觴恱情性步屧三徑竹安能捨冰墟蟣虱弔湯沐相期戢良規不辱在知足

早涼過西塢【旦擕謝山人至愚池】

尋壑轉松嶺雨餘秋气淸時時捨籃輿散策亦意行石磴縈巃嵸幽泉髙下鳴蒲團防嘉樹兀坐巳忘情

卜築西塢【南澗中題】

出處初漫浪淹畱失佳時時英盡珠璞寧復見誰差一去四十年伏櫪久巳疲幸此歲將暮穿雲弄淸漪窈窕煙塢中蒼陰晝森垂玆焉寄茅屋橫仄任所宜谷口蘙杉竹柴門畏人知誰言一邱壑倘與汗漫期

冩懷因簡趙叔問【造法華寺西亭】

邊塵暗中原世路日以艱脫身九死中自笑老且頑才志本不競拂衣謝塵寰相從莫逆人云蘿共躋攀固知千里駒未免山復山【漢武謂劉徳千里駒】我巳卜西谷背崖結三間豈無風篁嶺亦有明月灣【西湖之西有風篁洞庭山有明月灣】平生眞遠遊舊觀忽以還兒童釣遨處陳迹猶班班疊嶂藹空翠暗泉響余潺采芝嵁巗下長謠想商顏【山行得紫芝九本金芝三】逋客不復駕居然掩云關從來悟泡影豈但忘觸蠻所幸戎馬際餘生得長閒

終日塊坐無與晤言戱作【溪居】

大音無成虧寂然無瑕謫莫嗟無往還正自主防客談口掛壁對鏡心似石相向兩無言秋山倚空碧

示了空老長贈江華長老

老空嗜酒肉早歲事禪寂歸來山中舎杖屨不停迹髙門走縣薄兩版扄四壁醉來艸間臥度此風雨夕遙遙慧日峯法湧分一滴應笑北山人藜羮比香積

寄茭湖江仲長袤【初秋夜雨贈吳武陵】

急澗無止水秋蘭無故叢別來今防年坐閱毗嵐風交親半鬼籙生者仍衰窮及玆過君家樽酒一笑同知我厭鼙鼓煩君韻絲桐相擕步林壑暫覺萬慮空樗社寄莊叟【自謂】醉鄕著無功【謂仲長】醒【平】來百憂集尙寐期無聰天久不雨髙田皆坼鄕人祈禱閱月乃雨遠近告足有足喜者【首春逢畊者】

長夏久不雨良田失欣榮塵生甽澮間小大空營營麻粟半幹死所憂負春畊嗷嗷走香火靈湫汲寒淸唄喧里社油云被嘉生俄然下甘澤驩聲接柴荊年年鎬京宴及此萬寶成偸生得一飽感慨難爲情顧念龍在野悲歌淚縱橫

寄江彥文緯【秋曉行南谷經荒村】

往追雙玉人芒屨踏巖谷阿咸今獨往宰上森拱木公來定何時舊唱猶能續尋壑復穿雲仙山看飛鹿【壬辰歲與彥文仲嘉縱遊山間時余作詩有雙玉人大阮阿咸之句又戱作疊韻詩爲酒令前日復以數句相調稍欲尋盟矣故有舊唱猶能續之句北山有塢曰君讓石間有馬迹相傳神仙所嘗居不知君譲爲何人也武夷山有飛鹿】

十二月二十三日大雪中種物【巽上人以竹間自采新茶見贈】

宻云彌四極紛紛亂空華斯湏失千嶂僵木忽以芽眼中萬株春璀璨通巖涯迨此凡艷熄坤輿淨無瑕蒼根移遠梅不憚澗谷遐含冰伴幽獨思慮無由邪寶樹發銀界無修證三耶皎皎天宇外何勞淩綘霞【語三耶三佛亦云藐三菩陀盧鴻一十志歌有云皎皎之子曰獨立】

野人致紫竹栽手植方丈後【再至界圍巖水簾遂宿巖下】

名山昔遠遊老罷無復覩永懷避世士往往寄農圃移家白雲根及此未春雨桃梅足新栽把玩喜欲舞可無紫瑯玕葉作翠鳯羽寵光松菊徑蕭散煙霞聚雌雄比嶰谷顏色蓋南浦龍鞭𨿽未行玉茁亦巳吐咄嗟勿畱情萬物乃吾府【竹十二竿故有嶰谷之句】

得白菌引酒徑醉【郊居歲暮】

春霖接歲寒鮭菜已久索誰持玉輪菌侑我金鑿落安知老瓦盆平昔滋味薄得此徑陶然朱顏忽如昨辛亥正月六日夜雷已發聲大雨逹旦山中流泉髙下噴薄殆不啻九十九不減仇池也【湘口館瀟湘二水所防】

故歲聿其除【去】防陽亦潛回始玆魚上冰殷地驚春雷急雨暗淸夜飛流散巖隈遲明起四顧玅境神所開未信小有洞蒼崖隔凡埃琤淙十九泉潄玉松風哀褰裳喜欲狂幽興不可裁妙喜斷崕取呼猿定龍來相與俯淸駛傳杯聊遡洄

戱書古句題山居

靑山秀色若可飡卷書饑坐看南山樂哉洋洋巖下水可以樂饑仍洗耳石田墝埆不敢荒時耕帶月歸帶霜田中不了麯蘗事蟬腹且追張子房

五月二日同叔問過彌陁閣觀山中飛瀑

飛泉落靑防掩冉振森木驚雷殷厚地噴薄轉空谷崩湍爭喧豗潄此千丈玉洶如秦軍破勢比不周觸初疑三峽移無乃九井蹙雲中阿蘭若峻嶺鏁重麓淒寒絕人境共此媚幽獨長饑不難忍洗耳謝羇束君方應時湏我已甘脫粟正恐山不深從今友麋鹿

戱題錢守宋漢傑泉巖古剎【和韻戊申】

廣文鬥酒邀同胸中嵩衡鬰千尋醉來盤礡吐幽怪慘澹崖谷森相臨向來三絕信珠璧肯用抵鵲荊山岑詩中有畫畫中句兩峯髙並藍田陰秪應摩詰可方駕老向海角嗟英沈何人左手作右字題此古剎藏煙林不知眼力尙能爾疊嶂巃嵸窮幽深使君家世舊湖海戱假尺素資謳吟更登日觀望八極中有山水無窮音【古詩山水有淸音】

某前日謁見國史侍讀尙書獲欵燕談防出示周楊子書報許藏山中得巖壑之勝過冷泉亭者嘆想不已俾某賦詩退成七言古句一首上呈【戊申】

素王之宮行祕府斷取瀛州納環堵諸儒何必四庫書正自胸中有千古野人上車才不落索米無庸面如鼓歸來仰屋坐太息咄咄書空欲誰語石林居士今龍阪憂國形臞心獨苦向來豈止見夷吾叩閤何由避寒暑伯仁三日應可爾頓解新亭對淒楚坐中人傳雙尺素思洛橋南霅溪渚山回壌接二百里許蔵幽奇天所與人間那得此巖壑坐想周郎喜而舞蒼崖壁立欲千仭蔽日靑林自風雨信知靈境不待匠古澗穿巖巧吞吐慇懃畱此萬里流更覺山川生媚嫵了觀澄湛本非住卻覓喧豗無處所手誅陰木結茅屋掀抉髙深期盡取四山擢翠若無地三石撐空裊相柱書詞豈誇驚我甚下視呼猨觸天姥卞峯勝絕固自足莫爲東山思解組龍驤雲起要侯王鶴唳風聲走夷虜防令藿食飽安眠北固山南事幽圃【三館寓局夫子廟之西廡故有素王之宮之句】

山居

勝林堂

超然出稠林無二無分別若問勝林堂淸風滿庭樾

妙髙堂

君知妙髙堂何異妙峯境向來妙髙人宛在妙峯頂

常寂光庵

云何常寂光徧在一切處元本住庵人無來亦無去

無垢池

滃然集淸冷無厭亦無受故此巖下池予名曰無垢

普潤池

疊翠繞幽谷淸池鐘百泉安知一壑云利澤浸無邊

妙湛池

妙華出淤泥定水湛然滿上有淸涼峯森蒼映淸淺

寂照堂

古鏡懸大虛摩尼珠五色紛然百艸頭寂照照常寂

定林

定林在何許窈窕鐘山麓得非誇娥民遺我障巖谷

盤谷

重重翠聨錦一掩一回處三徑踏煙霞披榛自來去

谷口堂

子眞巖石耕名稱動都邑不比北山翁銷聲寄禪寂

雲巢

朝見雲飛檐暮見云生礎客至覓雲巢云深在何許

競秀泉

千山秀回環靈液走巖竇淸甘佇方空可咽不可潄

繡谷亭

西山屬黃岡相錯宛如繡倚杖立幽亭歸鴻沒煙岫

韜云磴

陰陰韜云徑步步云生足巾撲空翠逶迆向山麓

淸音澗

潺湲淸音澗便是偃溪水長笑箕穎人區區洗吾耳

虛緣靜

萬緣正繁興當處卽觧脫當知本來空不受汝摩撮

崇蘭塢

猗蘭轉光風幽芳被山谷悵望斷金人同心不同躅

梅谷

穠華敢爭先獨立傲冰雪故當首羣芳香色兩奇絕

三休臺

三徑屬桃煙遙遙想寧極終當佩飛霞頡頏向空碧

逹觀堂

蒼陰羃杉松延緣幽出谷豁然天地開八極放遠目

通幽徑

躋攀通幽徑鬰密森松竹雲雪正埋山深林閟寒緑

漆林

敬侯那易學正自追農圃平生老瓦盆安用雕髹許

竹嶺

嘉名追輞川未辧茱萸沜勿使斤斧侵煙梢拂云漢

慧照峯

賜光出扶桑照耀四天下慧日破無明防光失長夜

淸涼峯

峞峩古澗西萬木集歸鳥炎炎日流金爲君除熱惱

徳云庵

徳云老比丘經行眾山頂普光明法門觸自無二境

法乳泉

山腰發靈滋甘美勝牛乳應持供茶神愼勿污烹煮

菊泉

一貯淸泉百本蓊佳菊長年汲芳甘霜倘重緑

羃翠軒

開軒面杉竹冷翠搖淸空披衣水邊石長夏來薰風

歙溪硯

令族子制硯於歙溪得米元章所謂鳳池樣者代作詩云

硯鳯池石龍尾金其聲玉其理文字之祥助公喜助公喜爲公壽籋云衢兮龍爲友儀簫韶兮鳴鳯咮金玉相兮椒蘭臭老復丁兮昃還晝壽而臧兮世無有生彌長兮視彌久見太平兮休戰闘泳學海兮恢文囿俯松喬兮齒倉籀翰林客卿管城偶揮毫振藻常無咎

春日與汪彥章趙叔問相約遊樟林閣樟林閣蓋郡豪冢捨背城郊墟無與比者因詠靖節感彼柏下人安得不爲歡之句偶書五言呈同遊二公

人生歸有盡太齊不逾百君看花間冢背郭髙歷歷向來誇奪志汗漫何窮極一朝隨露電變滅無餘迹所以靖節翁壺觴樂晨夕寧爲鬰澗松不作移根栢豈惟一窮通固自忘夷跖吾生亦﨑嶇末路苦荊棘投閒得蕭散身病頭更白豈無素心人相與弄泉石及晨爲玆遊聊用適吾適溪山景無盡秀色光照席安能仰屋嘆抱恨長戚戚

晨起梳頭髮白且稀有感

余髮已種種我懷亦依依風林無安巢寒日無餘輝束髮隨官牒前言服良規豈惟防計當自詭牛羊肥妄獻北闕書野芹安足希一掛邪士籍徒嗟寸誠防惓惓甽畆志正作禍患機羇危不如人行行向知非世變不可料邊塵暗王畿眞人起白水帝命式九圍誤沐宣室召白頭侍經幃誰言螢爝光敢近白日暉誰言艸木萌敢試雷霆威野馬立仗下軒昂妄鳴嘶棄之老牛皁無復瞻龍墀天公了無私與奪適所宜時方急功名選愞安所施士方貴才辧安用鈍訥爲常人與善士何異於愚癡譬之捄焚溺佩玉行逶迆棄捐乃其理刺天看羣飛幸非髙明室百鬼浪見窺自從伏嵁巖風滛得偏扉有足不得行有手不得持每思林野娯濟勝憂無期堆豗不得往如驥縶且鞿如盲不防視如寒不防衣如痿不防起如羈不防歸但願老窮健長甘北山薇豈復理須鬢峩冠待晨曦

叔問縱步郊野得竹栽二小叢擕以見分

叢筠無尺長气與西山爽聊持內方丈便作淇渭想防當冰雪余傑立千林上自非嵗寒人誰與共幽賞觀白公蘭若寓居詩如寫餘懷但不能晨遊夜息如彼自由耳輙用韻作

生非廊廟姿雅志在林野擬作奢摩他疾至薩蕓若身心潙山牛得失塞翁馬城南寄僧坊一室謝掃灑當時醉吟翁髙謝香山下安知衰病夫亦有如翁者

比者彥文少卿一再枉過且有卜鄰之約投老山林深孤陋玆者誤防召防固巳具述多病不才乞侍祠宮觀矣辱貺佳篇佩戢厚意謹次韻奉酬

衰遲澹無營百念已灰冷時吟蘂珠句聊復寄二景平生坐五窮相逐如形影華顚行路難雅志不一逞逝言北山北耕釣得重整結廬甚幽深不覺在人境江公飽叢林髙視妙峯頂時迂百里駕淸坐舉春茗相期老嵁巖守望依同井久知無朋酒出沒均酩酊向來醒而狂投老狂方醒如何紫泥書名姓防記省控辭苦陳情抱病當自屏肯令曉猿驚滓辱及崖嶺新詩比移文三復得深領

和蔣尙書園第新亭二首

千尋屹冰臺一室穿甕牖傷生定難遵極侈固無取玆亭挹空翠勢出巨靈手縱目云夢區時來賦烏有【空翠亭】羣山對西丘突兀防千歲超然宇宙間安用乘雲气松筠非小艸出處皆遠志他年姚尙書指畫要十事【柱笏亭】以夜宿匠舎詩示晁以道說之乃以古句爲謝次韻酬之一首

平生拙自理不辦一畆宮聊從斵輪扁敢慕執防雄慙非五鳯手正著雙鳬中何言散騎省難下靑藜翁相望一牛吼有客方固窮牀頭河洛書瑩光吐長虹時時發佳句執若萬折東我詩出賜寒螿抱芳叢詩當冩秋思妙器無號鐘相從無何境曳履哦淸風【來詩有潘廬之句故云何言散騎省】

北山集卷六

欽定四庫全書

北山集卷七

宋程俱撰古詩七

借葉內翰畫令小江模寫

十年同捨今華顚印山滿眼囊無錢每看圖畫輙心醉自笑說食流饑涎世間範李眞幻士斷取妙喜移山川朝來問疾方丈室但怪衡霍羅窻軒飄風急雨暗四澤轉防錦翠開雲煙崔嵬磊塊凍相倚恍然雪塞藍田關是中大有結茅地指黙三徑依林泉世人無乃笑癡絕心境二妄交相纒安知三萬師子座同此幻力無中邊衢山小江新悟幻落筆欲追祈與防願從公借此妙景已具東絹和丹鉊照中寫照供幻觀聊自慰藉銷窮年千巖萬壑納環堵更令一拂松風【宗少文好山水凡所遊履皆圗之室中自云每鼔弦動欲令眾山皆向小江又善琴云】

自仲嘉云亡未始見夢舟行夜入吳興境有夢如平生感而賦詩四首

江子隘斯世翛然向方蓬一朝成千古寤寐不復通夜入霅溪境胡然見幽夢髙標何所似俯仰風中松笑談如平生烱烱雙方瞳去年經行地陳迹亦已空故應眞老相與遊無窮

諸人久不死而使武子先斯言太癡絕愛惡無乃偏君看雅正情播在三百篇秦人哀三良百身寜可捐相防有深刺嗟哉胡不遄此豈惑者歟加膝墜諸淵乃知孫楚狂未必非公言

世以勢論士君誠不如人揚揚乘軒者志滿气甚振外見七尺軀中有萬斛塵鑿枘固難入鶚鸞豈相倫炙手茍可熱行路爲雷陳髙淒冷如鐡骨肉不得親誰能獨無死榮辱久乃眞

皇天非無知伯道固有後百年能復防僅比一昏晝久知彭籛夭不及殤子壽向來簞瓢生廟食至今侑東陵𨿽飽死千載有餘臭梟藩得刳腸苕折謾遺鷇試當問夫此理或可究

初到書局以萬七千錢得一老馬盲右目戱作古句自嘲一首

蹄間三尋汗流赭九逵雷雹爭飛灑我窮那得逞追風正擬虺尵行果下平生畏途飽經歷夜半臨深無馭者故應造物巧相戱卻比盲人騎瞎馬李南知音當促步廣漢騰嘲不相假執鞭良稱塞翁兒並轡聊從杜陵夏龎然病顙豈其類老矣問途那可捨徑煩一夫事刷秣似桂新芻不盈把向來伯厚亦安在結駟雞棲同土苴他年東去把撩風縱爾逍遙汴東野

神霄宮知宮陳應常邀鄕人集道堂余不果往毛彥時有詩諸公皆和見率同作次韻一首

南枝月明烏鵲飛北風驚沙燕馬嘶倦遊乃有故鄕念彊學處士聴朝雞馬蹄得得烏帽底與日競走東還西安知神府在人境曉霧十里飛香猊咄嗟似與化人遇宮殿盤欝窮煙霏瑛房蘂篋浩無極當關九虎何由闚仙郎邀客自淸旦閴若岫戶臨江湄向來同是爛柯客石梁跨野長虹垂登晨未辧七盟蓋祈年欲采三華芝授書忽作蘂珠吏雲篆豈特傳盟威故人一笑共淸景常談曲謹皆芟夷而余煮餅北窻臥正坐世网纒綿之棗麟脯不同舉但見防筆方交馳蕭然俯仰在環堵窮巷偪仄仍喧卑髙堂修竹寄遐想況烹雪乳調淸絲徑須暇日一尋勝眼中塵袂空成帷

以蔣永仲畫雙松爲故人壽

靑松千嵗姿擢質萬仭岡霜根初茁秀气已淩千章去天尺五地雨露先眾芳晨光爲膏沐鬛鬛傾扶桑故應神物防茂葉成深蒼爾來向三紀已作拏云驤豈惟蔽牛馬固已中棟梁上有參天枝下有延年肪蒼防被艸木皆爲芝木香眾鳥不敢巢或來孤鳳凰防當回萬牛一柱來明堂卻顧冰澗防嵗寒永相望

詩送趙承之祕監鼎臣安撫鄧州三首

平生竹隠翁胸次著千古揮毫劇翻瀾碑版照秦楚十年屈僚佐畱使望天府今年道山顚士論乃深許歌詞薦淸廟盛典更斧忽持南陽節聲動漢江浦淸班寄麟臺雄職暫符虎遙知佳政傳召杜安足數

往者南陽耕相望鹿門翁時來拜牀下雞黍相與同安知田舍中離鳳友伏龍我疑兩州間地美物亦丰故應釣遊處淸泉防髙松人英何代無倘有前賢風弓旌恐難致羔雁或可通

潭潭內史府侃侃東西錄當年得二士眾視驚刮目何殊致洪造初不羨博育林侯忽東歸懷寶媚幽獨趙侯小騰騫文采冠羣玉要之進退間了不異蘭菊因公懷若人皎皎嘆空谷

和酬梅恱之大夫澤送行古句

讀書何如事耕種唇腐頭童得饑凍半生塌翼墮江湖仰視羣飛困嘲弄閉門誦說不知悔時以聖賢資折中饑來驅我向亰華爲米折腰隨所用一官此固初不惡浪以討論辭冗從梅公防鞍殊矍鑠滿腹精神比錢鳳新詩借我快筆端省向江南賦云夢向來髙門邇衡陋杖履時來窺牖甕今公三徑爲誰開顧我五窮那易送防當投檄復言歸時訪只園談不共【大夫時遊僧捨久欲奉陪未果也十八不共法是佛經】

和同防捨千葉緋桃

飛花動江光風力兩相怯扁舟老參謀覓句時拄頬連昌出墻枝晞日香江挹深宮夾修篁嵗久森翠葉至今丹靑妙華宇張九疊誰移此繁英密防如栽接【都城有花防】因依肖蜾臝變幻胥蝴蝶忽如剪緋防又似翻錦篋殷唇注猩血細蘂輕蚊睫爭春𨿽云晚鬭麗固當防冰實倘可分仙梯不難躡詩憎怪煩我意終未愜

同捨以筆墨更相遺有詩見邀同作

將軍白首池陰手持毛錐如緑沈千人獨掃杜陵老百犗欲連東海任中山豪族一當百卽墨堅壘髙臨深孫郎精騎固無匹長卿偏師那可侵久知良工須利器豈但善賈緣多金故追老兔盡三窟已倒霜松逾十尋於莵猶存鳳閣臥黃庭不博鵝池臨請觀越石巳成冢始信管城眞盡心客卿摩頂利天下修竹欲汗南山林儒生意廣亦自苦但有遺迹藏來今兩公筆陣略相抗往鉞井張旗觜參鋪揚功伐借二物寸木可使齊髙岑嗟余絕學久焚棄嘿守三一朝飛森

松鶴圖

昆侖五城十二樓洪河空注經神州西連仙掌五萬里一柱上直淸都浮琳瑯琪碧乃凡艸靑華絳實森累樛南辰眞人厭嫵媚下勅保命更冥搜元精結感浹地軸奮此倚天蒼鬛虯燭龍晞露吐珠琲靑女斂轡回春秋上有飛晨煥景之卿云下有金精石髄之淸流盤根竦節孤且直扶疏羣木罕與儔風濤吹落九天上倒景雨沛參云油睟然和气發柯葉俯芘芝術齊薰蕕當年箕潁眇防闕戶牖森翠蒼陰稠挺生初不待封殖天遣異質榮仙洲居然神蔡產千嵗不但明堂來萬牛臺符兩兩直其上芳膏美防被九丘衣丹頂下擇木展翮還自靑田幽瓊芝瑤艸供俛啄蓬閬曽記添仙籌防有玉沙丹露飲淸風飄防霜裘巢云友鳳乃其所昂昂肯爲雞羣謀神霄之境接華蓋永作帝瑞同天遊

晁無斁將之錄示近詩有和其兄以道說之詩次韻以致區區兼簡以道

往登妙髙臺千嶂如聚墨煌煌化人宮屹立斷鼇足題輿亦不惡嘯詠此浮玉粃糠空在前不謂公肯辱竟乖南州望聊作信都福吹竽定誰眞抱璞安忍哭髙情禦外物不計處與出端如屋間籕障以千步築我窮居城南甕牖藩援禿華裾每來過煗語加帛粟洋洋塤箎音珍重同結緑吟毫久不濡辱贈不敢獨所慚春螽股持抗不周觸【余初除潤倅防召入書局無斁繼除潤倅攺冀倅故有粃糠空在前及聊作信都福之句】談詩如談禪練性如練墨【以道深於名理頗喜造墨】壯心悟毛少【去】作豈蛇足平生甚元龍未信今伯玉十年得投閒髙臥謝寵辱定知貧勝富固自平爲福著書著名山防使山鬼哭結廬近三休爲米時一出猶嫌佛塲選肯問燕臺築俗人難與言鏡髢遺盲禿前年客長安正覓三釡粟塵中一傾蓋爽气岷峨緑別來更﨑嵚寡陋嗟我獨塵埃篋中書有手不暇觸

復次韻酬葉翰林見寄

渭川十頃靑上谷千竈墨縣河供拂石濡筆應未足公初入承明神采映冰玉孤芳信難羣防士故可辱虛懷得逢防泛愛近借福終然翟公題正墮楊朱哭於今十年後猶作一麾出何當還宣溫不用求釣築遙知西湖栁蔽芾誰敢禿應餘金石文防使天雨粟畱連借三輔夏木今再緑斯文詠公歸悵望非我獨羈懷老無堪覽卷百憂觸

次韻寄謝公表韓公朝請

世人如鰂魚自蔽翻吐墨猩熊亦何罪不衛唇與足要當如木雁安問定石玉向來休休翁老去稱耐辱迹髙名自污卒享淸淨福肯爲接輿生叩木妄歌哭韓公早聞道垢濁久已出終成九層臺不棄一簣築長安列防第桐影將缺禿寜辭治中輿且食祠宮粟胸中荊棘盡華髮當更緑抗塵我何庸勇退公所獨何如善刀藏聊放虛舟觸

次韻寄謝存之曽公學士

往居闔廬城有客面如墨論文口瀾翻嗜學苦不足時稱曽校書秀句示珠玉今晨塵眼開來贈忽先辱風騷窮乃工投閒詎非福言音關感動妙比韓娥哭此道久荒蕪名家亦時出五言古長城屹若萬夫築何如丹鳳樓朴斵千嶂禿𨿽然皆戱劇渺甚一毛粟付之兩忘情蘭蕙等茨緑聞公防西遊顧我陋而獨掃齋待淸談奮麈或相觸

和葉翰林送李從事

賞音眞兩難邂逅多契濶一朝【潮】間容刀三嵗歌采葛古人抱修能初不露錐末誠令處囊中談笑堪式遏豈無識玉人顧恐鑠金奪遂令緇衣好斂迹裁自脫畫蛇杯已疏志鵠弓遽撥徒嗟湖海上髮白齒牙豁懷公劇梅林念至失焦渇臨風賦新謡憂思不可掇

次韻和頴昌葉翰林七首同許學士元宗泛舟潩水目病廢讀書生第三兒同許幹譽步月飲杏花下

髙云下甘澤膚寸卽有餘瀛波納牛迹亦復鱣鯨居翰林補天手妙語追三閭聊從頴川借似厭承明廬坐令嘯諾地不異畏壘墟斯人樂佳政欣若飽稻魚恢恢云夢胸中有防石渠時來潩水旁傲睨萬物初

嗟我一寸筳登公五言城時窺錦囊句似發黃鐘聲閉門得長哦有酒或細傾誰云千里隔回薄萬古情駕言從公遊上馬短策橫塵纓縛我急有足安得行何當來上都旣見心始平爲公賦三秋寤嘆空營營

往者巾柴車追遊卞山村今焉鎭三輔鼓吹喧譙門遙知手種松浸有蒼苔痕許下今樂郊勝事亦復繁但令足兵食飽暖同君恩長安舉頭見煌煌太微垣江湖與魏闕一一寄黙存正恐受釐室虛懷待微言

許侯蓋靜者無乃祖逺遊著身朝市間深若無所求命駕渺千里西湖正涼秋是中有眞趣軒裳付悠悠潩水淸且娛仙舟度深幽徐行問疾苦懷新想平疇坐念方外樂饞涎麯車流持觴防相屬我唱公當酬

目病廢讀書

空華信無根遺迹故非足如公三萬卷磈磊貯心曲中虛自昭曠不必巖電目納芥本無難膠端可續亡書共推張斷簡當問束笑談鍼左盲指顧命騷僕豈知窮巷士眼暗髮將禿短檠黮無光黙坐守幽獨正當黜聰明豈復分句讀便便了無庸但有孝先腹

生第三兒【余近得子因及之】

生兒如班伯絕業出金華惱人如添丁索抱聲啞啞人生各有分豪末不可加丹山無凡鷇寒根無早芽如公翔千仭眾鳥不敢嘩將雛一來儀美瑞世所誇嗟我困冰谷霜枝鬰盤拏華顚有二女爾爾聊自佳今年熊羆夢亦復來貧家平生坐著書每笑括與奢籃輿一幅巾緩步可當車儻學長史掾修眞景霞【眞誥散景霞以飛軒】

同許幹譽步月飲杏花下

公不見錦衣白璧誰家郎春風得意尋春忙紅雲步障三十里一色繁艷無餘香又不見玉川穠李正淸絕夜擕仙客通寥陽連天剪刻萬枝雪縞裙練帨看明妝古來勝賞不易得況乃花下延舒光豪端頓挫役萬物如彼棗葉持鍼芒昔人曲水詠觴處茂林修竹空宮墻【蘭亭今爲佛寺】騁懷弔古賴何物麯生風味安可忘自憐春色不到眼歸臥北窻書滿牀

故人張逹明徴餉舒術將以古句次韻酬之

憶官古龍舒妙境開禹甸潄流探九井曵屐窮四面【山名】借居龍溪上窻戶列巖巘客懷劇棼絲撩亂不可剪時時出登臨款叚勝屈產如持古神捶破此牢愁鍵地靈多艸木灌蔓森秀輭嘗聞左宮仙蘂笈發珍瑑摛辭敍山精丰綺信無防防尋靑冥斵時作芙蓉搴云瑯未云剖月醴忽以回觀豨苓軰市積空嵼至今阿連功焜燿華陽典寜當柙而藏正恐知者鮮豈同西湖方但取一笑莞力驅三彭仇況比黃金腆芳腴散靈柔坐使百屙遣故人山中來雅素過何防應知藜莧腹豈復禁【平】茗盌輕翔不可獨分送勤折簡新詩出彊韻趣步不容挽微吟復小啜气味淸而婉何須養生論藥石問中散

雪中與禮部同捨過葆眞宮

朝來靑霞城洶湧爛銀闕悠然眄天宇晶瑩欲冰徹虛空無表裏白照混日月九區絕纎塵爽气爭栗冽初疑騫林境琢玉墮飛屑人間出靈苗頃刻皆秀發不知皇季氏羽衛森幢節剛風振長空襟佩劇飄瞥眞僊足按地險穢盡平潔坐令三千界一洗聲利熱偉哉此遐觀曵屐到蒙越池臺靜相照澒洞失防垤仰窺乾坤大未信東南缺要須風露腹始稱此淸絕安得垂天鵬一跨眇空濶【蒙翳越衡乃諸天名】

虎圗

山深艸長郁崷崒俯仰蕭森蔽云日於菟一嘯谷風生舉頭爲城須爲防藜蒿不采中梁柱雉兔獐猿亦蕃息它山豈無三萬仭跛防直上無難色朝遊芻牧行葦盡暮投斤斧千林赤乃知鳥獸有折衝不獨鷙翰空累百何人冩此出林態巖電耽耽气深寂書堂髙掛走螭魅不怒而威如有徳流傳影像一如此大勝畱皮配圭璧古來眞虎不易逄僕姑誤沒南山石

春日與防要同捨防飲西園

今我忽不樂駕言及陽春西郊桃始華未動車馬塵名園開緑野气象淑且新相從同捨郎珠璧驚市人垂鞭度長楊和風拂衣巾時花靚無言艸木含晴薫迢迢西荘鏡似與江南鄰漾舟入天境不辧水與云誰移呼猿澗亂石怪珍奔雷轉三峽可潄不可渾止水照我心流泉醒我神終年九衢客一洗聲利氛歸來臥蝸捨夢墮吳松濵

和滕子濟考古圗

我生百無味忘懷欲捐書翛然謝糟粕傲睨萬物初平生蠧魚間習气未盡袪朝來覧千古似歷仙公壺權輿自四目雨粟號靈魖天球周序陳科斗魯壁余切玉有至理範金足良模彭亨屹漢鼎璀璨羅商瑚初疑鳥遺迹忽若負圗典刑尙可見聊用舉一隅翻思楊子云語黙與道俱豈無載酒人相對時軒渠奇字決魚魯微言折甄舒譬彼學耕稼當從老長沮滕侯飽今古稟秀連靑徐三年考聚訟坐判墨與儒入眼爛珩玦搜奇到黃虞端令宇宙中俯仰縱所如我欲發其祕聮詩慙貫珠何殊穰田祝豚蹄操酒盂

和蔡待制放蟬一首

放歌北亭漁【見盧仝觀孟諫議放魚詩】千古有生气當時及物心豈在防堂內如公有逺度寄此枝上嘒定知膚寸云四海不難至應憐風露腹不受塵土蔽寜嫌壤中丸聊復一引臂初如飛鳥揚下逐遊鱗戱終然跐淸波振翼出荷芰斯須曳餘響決起望陰邃臨風贈良規毋以利昏智禽魚逐甘香鼎爼芼姜桂請觀垂天鵬纎繳安可冀

龍尾硯同毛彥時隨聮句

歙水淸以駛歙山文且堅【程】誰持玉斧琢制此月樣圎想當結繩後要使鳥迹傳雕鎪見骨格豈與瓦礫全【毛】陂陀百氏圃澄九經淵墨海不復見柯嵓那可肩星稀防緯象眉緑生春妍【程】規模異鎔鐡濡寫殊懷鈆正當秋兔頴發此霜松煙【毛】一從毛褚遊防作虫魚箋徴辭想妃子搵首懷張顚寜同李生瘞聊續胡公鐫【程】常疑老蚌殻浸潤成膏妍【毛】堅逾鵝池鑄質射銅臺埏紛紛況多僞渇雀同梔鞭【程】琳隠多水十手寄所宣池光防墨色雲气開毫聫翔鸞及垂露逸勢徒飛騫【毛】誰云過珪璧或用磨戈鋋吾今欲焚棄負耒歸園田【程】泛舟鑑湖同趙來叔子泰趙叔問聮句

春風卷三江雨雹暗秦望今晨風日佳逺目聊一放【致道】人情暫愉恱天宇亦淸曠逝將一葉舟逺破萬里浪【叔問】澄波撥寒醅疊巘展新障【致道】飄揺過餘芳容與矚孤漾【叔問】停雲冒山巓新緑浮天上枯楊吐輕黃欹岸抹晴漲逺水沒輕鷗覉禽變圎吭鑑湖淸可啜蕺菜柔堪餉【來叔】時當祓禊友路指蘭亭向豈無謫仙杯聊舉剡溪榜【叔問】吟牋灑余研茶竈發新徜徉寫幽憂蕭爽絕纎坱年華自繁穠世故足淒愴【致道】弔古意𨿽遐感時心自亮【來叔】雄濤折東南舊牒分覇王梅梁寄遺靈禹迹疑可訪星分九土毛帯挽百川洚胼胝識神姦玉帛來崛彊規模至今存形勢亦云壯【致道】膽嘗信焦思金範徒審象當年浣紗人絳縷起窮巷姑胥失層臺榛棘繞靑嶂彼姝者誰子婉孌固難忘撫事卽元終古可懲創【叔問】永懷文靖公造廈得良匠平生滄海志顧豈矜岫幌笑談遣諸兒百萬皆膽防晚節終自完流言一何妄安知彼天遊中有無盡藏【致道】觸目發長謡懷人獨惆悵【來叔】入木想八分登山知防兩風流四明客投老志蓬閬熊殊夢間鴝鵒比狂尙慇懃覧陳迹忼慷有餘怏【致道】云雷正經綸兵甲相磨蕩虎貔驅七萃鵞鸛張兩廣帥維丞相度餉倚晉公滉足食佇流錢宣恩同挾纊顧慙已麼麼安處官冗長短拙竟何禆恩私誠謬降猶能樂閒適深恐遭譴譲【叔問】故應方虎間不乏防藺將祕計走閼氏奇功收跳蕩無煩秦庭哭坐使楚軍張何當濯龍津歸擁雲臺仗官儀見炎靈王气蓋芒碭專車戮防風掩骼收魯項【致道】祿山終自焚僕固胡能誑【來叔】雍容兩宮還娛樂天下養弁防肅鳬越花深度雞唱【叔問】馬牛縱山林弓矢戢櫜韔【致道】錢鎛待丰盈壺簞更勞廷周室已再安漢業欣重創【來叔】返予綿上耕酌我兵廚釀【致逺】昂昂妙髙叟辭藻舍人樣方爲東山起朝論深倚仗金昆固神秀獨立起軰行深嚴職右府折中歸至當伊予最畸孤艱阨隨所傍防驚虎尾履分委魚腹葬偶然還一處已幸神所相矧復陪淸遊快飲吸長江【叔問】深慙抗塵容豈敢窺雅量文衡久巳持宗盟從此亢騄驥正騰驤駑駘徒頡頏雄筆掃千軍榮光髙萬丈淸朝尊陛防羣枉窒戶向偉節素推髙嘉言行更讜定應謝逋客終冀寛俗狀常貧固吾道共約稅歸鞅【來叔】中興百六掾麟趾豈神況便便飽經史婉畫正所仰勤劬照藜靑豪俊嗤帳絳如何艱危中骯髒容跌宕軒裳欲吹韲文字堪覆醤數奇豈無雙妄發坐少憃逍遙漆園荘澹泊竹林向重來縛塵纓夜鶴空蕙帳防防子云嘲未免王戎逿【致道】翻思亰國遊防作楡枋搶無聊每過君攄豁資直諒朝野時歡娛金石日擊撞月遷惟佞幸朝奏坐誣謗寢薪積憂思把酒亦愴悢斯湏失和平占奏天棓狂瀾翻四防覆蕢安得抗顚防今防年失喜問無恙【叔問】豈期愕鯨波復此言輕颺【來叔】談追正始音句屬郢中唱【致道】融金無畱礦探珠驚老蚌【來叔】更須月團團迨此春盎盎還擕玉色醪共理黃篾舫【致道】淸文韻韶濩雅好羅觚鬯振衣躡崇山一濯惠風暢【來叔】

防要官集西池同捨翁挺作詩次其韻

瓊構湧空碧魚龍濯晴波遊人與春競柰此西日何緬懷散花洲靑笠委緑蓑當年漁樵侶問我何時過依然五湖境亂眼煙雲多恍疑三壺夢欲繼七字哦恨無石心兒慨慷叩舷歌時英滿四座自許皆隋和翁子獨不語詩源瀉懸河不作杜陵老眼寒驚綺羅

道山堂後小桃著花頗有幽態

春陽入花骨防葉皆昌丰蓬山足松檜不作倚市容小桃三四花擢秀冰雪中頩顏澹無言綽有林下風無人對淸賞似笑華髮翁老來尋芳掛杖無靑銅不知春色深但怪風日融頗聞西郊路欲作朝霞烘何須逐流水有馬如遊龍騎驢哦新句醒醉同一空當年都觀葵麥棲殘紅卻顧此幽絕蕭然對繁穠

北山集卷七

欽定四庫全書

北山集卷八

宋程俱撰古詩八

分題得舡子和尙一首【同宗正江少卿緯彥文周比部武仲憲之趙編修子畫叔問】

洪波鼓溟壑浩浩包神姦安知五濁海平地卽九淵此老獨安住蕭然五湖天勿言一葉舟中有宇宙寛我昔初吏隠掌中視包山垂絲月明夜獨立無往還當年夾山人付此八尺竿安知翻瀾口終日本無言

避冦村捨戲踏杷顚僕

試踏百齒杷怳如乘風航覷不自持尋丈得僕僵牛驚更疾足天全偶無傷代斵旣創手學制安可嘗田翁一笑粲何日千斯倉

漸寒補治籬壁防盜戱書

元龍湖海士豪气老不除龎公觧脫人法界一蘧廬寶藏且不顧家資何足儲一朝四壁空聊與妻孥居今我貧病老視身猶贅余室中亦何有但有數篋書饑寒士之常肯嘆食無魚一官有微祿二頃亦可鉏騰騰茍任運水到自成渠

叔問觀韋蘓州詩至蕭條竹林院風雨叢蘭折幽鳥林上啼靑苔人迹絕燕居日已久夏木紛成結幾閣積羣書時來北窓閱以爲適與景防寫以寄予因用韻書懷云

憂時鬢成絲念逺心欲折年芳豈不好花下輙愁絕衰顏有時丹病指不能結來往但鄰翁奇書每同閱

傷前軰諸賢無存者復用前韻

峞峩玉山頺磊砢霜松折羣同冀北空弦爲鐘期絕鞭從晏嬰執襪慕王生結往躅那可追我躬方不閱

自寛吟戱效白樂天體

武陵讁九年下恵仕三巳或窘如拘囚或了無慍喜吾生憂患餘年忽及耆指偏痱未全安抱病更五禩進爲心已灰棄置甘如薺坐狂合投閒佚老宜知止向令身安健不過如是耳每思古窮人我幸亦多矣照鄰嬰惡疾羈臥空山裏纒綿竟不堪抱恨赴頴水文昌兩目盲無復見天地簡編旣長辭遊覽永無冀吾今𨿽抱病蹇曵非頓委時時扶杖行積步可數里校之臥牀席欲坐不能起𨿽扶不能行懸絕安可比時從親故談亦不廢書史右臂故依然運筆亦持匕籃輿時出逰初不廢牢體況無他證色脈若無異詳觀動息間倘有安全理侍祠了無庸竊祿愧索米借居浮屠宮非村亦非市廷堂甚爽塏髙屋敞窻幾郊林接溪水眼界頗淸美嘗聞天地間禍福更伏倚借令衰蹇身終老只如此何須苦嗟咨未必非受祉形如支離防飽食逸終世目盲如宋人全生免傜使平生嘆逺遊今我在桑梓田園接家山區處及耘耔平生困鞅掌今我恬無事寢興縱所如出處不違已病來益尊生對境空相似永無貪欲過稍習衛生防不爲六賊牽豈受三彭毀人言病壓身往往延壽紀太鈞黙乘除萬一理如是安全固自佳蹇廢亦可爾死生猶寤寐況此一支體細思安否間相去亦無防如何不釋然萬事付疑始

次韻和叔問古風送曾吉甫提刑

夢覺紙窻白幽禽語匆匆傳呼動林野楚歌已三終【漢太守刺史所至歌者望見車噭咷楚歌今傳呼類此】故人忽在眼四牡來城東閉門雀可羅繞捨森蒿蓬如何不我遺臭味固所同昔別全盛日華戎文軌通豈意防亂後晤言復相從知君飽新得敬愼過南容肅然气深穩隠如匣藏鋒向來誇奪境變滅毗嵐風訪舊半鬼錄榮衰等虛空顧我老且病齒揺頭欲童念子方頴脫如錐出囊中防如金僕姑犀革貫七重光華得膚使周咨廣堯聰黠虜將革面天方誘其衷皇明並日月塵霧不得防遄歸侍幃幄海嶽增深崇倘因東飛翼一訪白髮翁時哉不可失決去如驚鴻

贈別吳忱宣徳【並序】

余客都城邂逅河南吳誠伯偕寓興國僧捨其爲人樂善嗜學練熟世故徙居蘄春適再世耳而蘄春人至都下者無賢不肖必來問訊其廬所傾下往往知名士故舊有以急告隨所厚薄賙之誠伯自言尉光山時捕得彊盜十許人賞應第一等獄具部送府盜親戚望哭道旁或扶老擕防號戀不忍聞誠伯顧盜非素猾賊爲人害者一旦廹饑寒適爲盜乃陷重辟耳因以盜還送縣稍緩其獄久之皆得不死賞固不論也凡此過世俗逺甚今玆同寓僧捨者至數十人乃獨見親厚此又何也余調官東歸誠伯從余索詩爲別匆匆不暇還家作此寄之

吳公河南守薦士得賈生偉玆天下士何止千人英吳公失名字功業曖不明要非萬頃波莫著橫海鯨當時好賢意豈愧勃與嬰蔽賢如面墻自使兩目盲好賢如力穡穰穰嘉谷成至今餘慶在望著河南城如君豈其裔樂善莫與亰髙門二千石世徳故可評平生周旋士往往淩靑防作吏今十年讀書不求名向來光山政何異古所稱嗟哉士營已寜使我負人聊湏借汝頭一用朱吾輪今君乃能爾所棄如毛塵故知古賢士尙見風俗淳猗予一畸士落落良可憎折腰務求合俗眼竟不靑憧憧九衢內邂逅蓋一傾何從乃知我頓有交歡情相隨若形影出語見肺膺長安速化地頑鈍終無營中宵起歸思襆被東南徵投林無擇巢促步無安行寜嫌蕞爾邑要是眾不爭紛紛同捨客聚散兩不停毛子去山色哦詩對崢嶸想見簿領間烱如九秋鷹【毛世髙倜】深州戢修翮題輿重廬陵胸中若懸鑑圭角不自呈【上官閎中恢】石老故遊倦飄蕭數星星崇山古惡地無乃煩笞搒【音彭石興宗振有子有名早死】程翁頗專嘿兩版晝夜扄時時系烏帽匹馬挾二黥安知剎那間一臥不復興【程興之】其餘復誰在誰與交忘形去駕𨿽結轍來檣竟揚舲懷君尙畱寓亰塵染裾纓其誰念久要佐子飛且鳴況君緇衣後世故飽所更防當力推挽橫絕非階升卻顧五湖上有人方耦耕

焦秀才出舊作送李世弼佐古詩李侯舊見知今亡矣覽之愴然爲和一首

李侯使東南談士不容口傾倉飽元元倒屣先九九虛懷無故新盡下商可否摛文眞鸑鷟考異自科斗臨人武城宰薦士河南守當從古人求敢用時軰偶如何二毛初蒿裏澆絮酒悲歌不成章千古一揮手

酬焦秀才一首

焦生老儒冠耳目接前軰詞源如春水浩浩漲淸渭長篇極舂容島可靑瑣碎人生各有趣相笑等醒醉胡爲嗜文章不作速化計明珠枉投贈懷袖欲三嵗今晨雪寒門剝啄驚熟睡軒昂開劇談良足慰幽悴

送林徳祖致仕東歸【並序】

壯而仕老而歸理也士溺於仕故困而知返病而能休老而知止者世則猶然貴之若徳祖於斯三者無一焉然去官如脫屣是乃眞可貴矣徳祖方未仕以學行有盛名四十起家至爲部刺史所歷皆儒官入紏天府於今爲要地年始登六十茹蔬飲水神幹儼如也一朝浩然有歸志退自府捨不謀於朋友不告於妻子夜半狀上府晨朝可命下斯亦奇矣余行道南徐過故人蘓承祖出許振叔書道徳祖掛冠勇決之狀余時冒初暑向逺遊忽忽煩憒聞之灑然如挹寒流而濯淸風也而或者疑焉余曰子無異也士溺於仕久矣其視爵祿猶饑者之羨膏粱渇者之赴水泉寒者之陽而暘者之陰也意若攀垂綆而上千仭不可須臾置也今乃有人負通博之才居軒冕之防非有宜去之年不得已之事也然且一朝去之彼以誇競之心計之是豈不可駭而疑哉且仕不仕何常之有徳祖非爲亢者也非要利者也徒曰適吾之適以遂吾之性而已𨿽然自砥節礪行之詔屢下所以愧責貪競之辭寔深聖主之所望士大夫之恥也今觀徳祖之去就重輕亦足以振士風矣夫仕者畢心力以奉所職處者先防退以風士類是皆有益於時者也徳祖豈不賢逺於人矣哉旣遇諸淮陰舟翩然東使人有冥鴻之嘆因爲詩以附奉諸公之末云浩浩聲利間靜躁同一區排肩日中市有類逐獸趨中朝尺寸地眾睇咸睢盱安知大云客出與飛雲俱翛然棄之去初不計捲舒紛紛軒裳士瞠目口爲呿茫然更嘆息不間賢與愚乃知楊少尹未足繼兩防當時老而傳不失仕且居非同防稽史苦誓困簡書不比狂季眞索身憂病餘耆年了無事方當騁亨衢投簮逸湖海沛若縱壑魚𨿽無揮金事日者誰公如淸風激多士故是明時須恨無采詩氏儻有東歸圗

送太府宋少卿亰赴邠州守一首

使君西南雋掞藻陽臺春聲稱動華省故是靑雲人時於鵷鷺行軒昂見長身向來淸官曺往往席上珍聊憑五經笥一校九府緍寜論尹卿筆有志不自伸探懷出銀黃笑指漆水濵房公嘯諾地廐吏持朱輪懸知涇渭間廣畆連髙囷洪河潤九里坐息西羗塵長言繼豳風耕稼可重陳防當采謡俗夜誦供華勛【時寺監局務皆以中官總領宋卿按行左藏庫杖胥徒一二人總領梁平怒遂出守】

周太博擕詩見投作詩酬之

在事常鬱鬱拋官意揚揚安能屈五斗秉耒庸何傷往者永康令柴桑逺相望烹魚得頳尾縮手生背芒投簮息吾駕刺口時談王坐見明月溪柔柯擢長楊願以三寸舌橫流制湯湯櫑具驚曼倩長裾識鄒陽憑軾下賊壘頺云如壊墻

少作

初秋

金天卻炎威二气始交戰云奇未摧江淨欲呈練曉風淸蟬腹宿霧凝荷面涼气忽侵衣庭花亂如霰【庭中紫薇甚嘉】

新涼發巾裾欣此淸夜永寒虫如泣恨啾喞不可省急節度霜砧防陰閟桐井林揺澹月碎葉颭幽露烱坐久睇空檐流螢防秋影

秀峯遊戱效李長吉體

玉龍衝碧縈山蜿蜿踏龍上穹碧神奇鬼巧鑱髙靑露壓春煙染山色舉頭便足千里遊太湖萬頃防天白剪霞噀霧濕靑紅錦楣花礎明淸空松聲拂枕破幽夢冰輪逗滑寒朣朧殿角聮珠掛星斗透冷飛光射疏牖古香飄桂夜陰陰雲樓報晚生銅吼摧頺覊客靑山人悠悠九土飛紅塵眼前歷歷千古意琴臺不見吳宮春

過顏防故居有感

幽蘭忌當門野馬難駕車顏生跅士一跌不可扶少年豪於文自擬靈蛇珠生涯寄罇酒醉目隨飛鳬興來不停筆似覺膽力麄開胸吐奇秀濆湧春云疎嵚﨑四五十不掛薦士書漫滅禰衡刺佯狂阮生途拂衣苕溪上茅檐客東吳懸鶉冬不完脫粟午未餔醉中有天地別是仙翁壺惜哉不覊才白首甘窮閭平時同袍客半在靑雲衢音塵邈山河豈顧荘魚枯覊棲風塵下日月雙馳駒誰知聚沫身倐去不可呼死惟一壞土生獨四壁居寄骸無尺地傳業無遺孤詩人多命薄此語或不誣昊天千古月空照酒家壚

登淩歊臺【本宋武帝淩歊臺】

淩歊正在塵歊外四起雲山翠欲浮丹檻昔時空勝事錦袍何處想靈遊鼇分一島來平野鯨吸長江帶兩州手決飛雲天作幕坐侵寒露月垂鉤向來時有千巖夢對此渾消萬古愁醉目歸鴻天際沒地髙空濶更宜秋

同趙子雍過朱元益耜樂圃

秋風脫葉盡弱質例可憎樂圃森老木深蒼欝奔騰中有白眉子貎古心亦澄嵗寒儷松筠豈直朱絲繩籃輿一尋訪相擕得良朋促膝對軟語沈憂釋春冰叢編出奇蹤璀璨獻與凝雕戈及篆鼎往往見未曽慙君傾佳釀幽亭暮方登但怪一林白孤蟾自東升斯須接詩戰掉鞅苦不勝羨子醉經史吾方著弓矰白眼安取轉尊拳恐相仍見子意已足何須酒如澠

送朱伯原博士赴太學【癸酉】

朱公將赴成均時炎炎六月雲峯奇閶門鼓聲催畫鷁陂塘蓞方華滋朝云回首暮云合汗靑嵬磊扄巖扉先生顧此重惜去片防未肯乘風飛賤子乃前致以詞誠知去魯心遲遲丈夫出處防有時從來猿鶴焉能知醇儒況復生盛世終老巖穴將何爲公其去矣莫廻首君王仄席思賢久公懷慷慨善哉言挽舟便出楓橋口

送朱伯修延年入亰秋試

朱生西遊不負書胸中自有一千卷囊中亦不貯黃金肯學癡兒事遊宴防稽要待買臣歸洛中須使張華見扁舟去日春正深嬌紅嫩白粉成林沙頭酒盡一麾手黃鸝亦作離羣首明年射策先髦傑晝繡還鄕春事歇剰沽美酒膾鱸魚同醉垂虹亭上月

北山集卷八

欽定四庫全書

北山集卷九

宋程俱撰律詩

和虞長洲遊虎丘

尋穴復經丘人看李郭舟藤花多背日桐葉最知秋虎去藜藿盡龍歸蛙黽愁振衣臨石壁未見習池遊

移竹【庚辰】

寓目無淸致興懷要此君影移千畆月枝散五湖云鳯日和筠得龍苞帶籜分傷根同柏大剪葉異芝焚防篠衣霑粉連鞭蘚破紋虛心寜擇地直節任離羣但欲通三徑何須比萬軍凜然眞玉立蔓艸卽堪耘

和友人陳傅道師仲司錄遣興之作

急景去不返官遊心易闌死生交道絕冷暖世情看適俗須多可隨緣亦大難一年還欲盡三界直無安

沙塞松江和韻

三江旣入今安有萬化無端去莫畱蟹蚌失波枯斥岸蛟龍移窟見沙洲水窮範蠡扁舟返海變麻姑兩鬢秋通塞正應天數在荷蓑持插直堪愁

曉起【回文】

霜林一望極空寒曉鼔催人覺夢殘黃霧帶晴江渺渺勁風翻影露漙漙香飄引篆新添火髮宻勝簮慢整冠藏拙嬾便惟少事興來閒借逺山看

余杭法憙院荊文公書堂文公康定中讀書於此【辛巳】

鐘山太傅起從龍鼓動風雲指顧中未見圖形求傅野豈知徒步客新丰靑鞵曾訪飡芝老【許逺逰登巖茹芝乃餘杭山中也】白首惟餘藥童【寺僧言文公多養疾此堂當時給侍童子今八十一嵗矣】藏壁故應畱斷簡至今山鬼慟悲風

送蔣主簿入都赴試一首【壬午】

東南貢吏紫髯郎一馬駸駸客路長袖裏山林洗塵霧腹中文字了縑箱流年過我長如許樂事知君詎未央行恐饑來驅我去也遮西日上河梁【蔣有名畫小軸常置懷袖名壺中圖】罷吏客郡城已數月滯畱忽已嵗暮浩然興嘆作一首

一行作吏向吳城五見陬隅上薄冰魏覬三章堪自約殷源百尺敢言登揶揄只送人爲郡噎媢【墨音】初非我負丞鞅掌棲遲俱害性不知須鬢欲侵淩

寒夜遣懷一首

彊醉重云欲散鹽三更飛霰忽驚簾大呼何與癡人事此意多應俗士嫌出戶仰看天漫漫持杯愁作夜厭厭消除心事都無處下盡中軍三百籖

髙郵旅泊書懷寄淮東提舉蔡成甫觀兼呈鄭使君弇三首【癸未】

久客頗自厭長歌胡不歸束書方有適捧檄定焉依塵裏音容攺山中信息稀十年長漫浪深覺負荷衣命矣周南滯時哉冀北空居無刮目視動有轉喉窮泛宅如蠻蜑滛書伴蠧虫飄蓬故人念賴有繡衣公長夏熱欲死迎秋气已淸蚊蠅任來往螟螣尙縱橫行止厭人問棲遲眞自驚使君髙義在解榻見深情

喜雨呈鄭髙郵

赤地無遺蘗懸知一嵗空乖龍忽解事死虎亦爭功【時髙郵用厭勝法投虎骨龍潭中至是雨】土燥財霑塊人安未轉蓬翻思防東海何計請天公田畆膏腴濶河流脈絡通邦人依豈弟指日望登丰

人日書懷兼呈吳中二三友【甲申】

東西南北走紅塵又見江淮艸木薫小謝篇章成畫餅臥龍功略付浮雲【孔明爲孫權畫赤壁之防及謝恵連爲司徒府法曹時與予今年齒正同】棲遲枳棘今如許笑傲風霜賴此君【太湖多竹所居有修篁千个】俛俯折腰成防事故交千里漫離羣

許主簿見和過有推借再作奉呈

身謀自昔須三窟世味端能敗一薫醉裏閒愁濃似酒春來歸思亂於雲松防咫尺傳盧老棗實方將訪許君【見許逺遊與王逸少書】卻喜云孫共來往扁舟時入白鷗羣

用前韻作招許主簿

風騷無復見黃初尙想應劉載後車病骨不知緣底事愁眉時得爲君舒動人春色來隨鷰入眼溪流靜見魚只有此中多好句可來茅閣試凴虛

謹追和諸父畱題雲門聲闍黎經閣詩一首

傑閣防眞文金仙妙大云風林終日說露柱一時聞谷暖春先到山髙日易曛經行復宴坐華雨任繽紛

適軒【庚寅嵗郭愼求見邀同作】

厭苦常從樂未央不如要足兩俱忘當饑糲食遺三鼎便【一平】體綈袍勝五章夜雪扁舟千嶂淨午風髙枕一窓涼飄然自適非人適肯受轅駒六尺韁

謝江仲舉恵酒【乙酉】

山城無物可忘憂但有平原病督郵知我囊中無白水煩君若下出靑州芳甘未謝三羊醖傲兀能消萬古愁防待東郊春意動鳴鞭乘興艸堂遊

次韻張祠部見示【丙申】

大滌先生不諱貧鬢髯𨿽白臉長春三江魚美東曹后二栁泉甘慧曉鄰【南史張融與陸慧曉並宅云云】懷組歸來無長物掛冠誰復並淸塵自憐出處俱違性旋結衡茅寄此身

章僕射山林

王子池臺迹已荒年來華構壓髙岡長林不礙千山月老榦猶含九夏霜便覺平泉冠東洛還依淥水記南塘蝸廬卻憙通幽徑岸幘時來一嘯長【此地夲錢王諸子園亭】次韻張祠部敏叔遊滄浪蘓子美故園

醉倒春風載酒人蒼髯猶想見長身試尋遺址名空在卻嘆張羅事已陳稍置曲欄穿徑竹別開髙閣俯汀蘋拏舟更欲陪淸賞要看毫端藻繪春

次韻鄭大夫半隠居

脫屣歸來稅兩轓信知塵世有蕭閒幽亭似近郎君谷防徑知非少室山嵗月優遊眞得計風塵顦顇獨何顏園林日渉仍多趣坐看雲飛鳥倦還

哦詩夜坐缾罍久空無以自勞寄吳興趙司錄江兵曹

詩成不直一杯水年大常懷千嵗憂何須中令能彊記正要將軍爲破愁故人久負丘壑志公子欲尋梁宋遊相逢倘有蒲萄淥肯向西涼博一州

九日冩懷

節物驚心兩鬢華東籬空繞未開花百年將半仕三已五畆就荒天一涯豈有白衣來剝啄亦從烏帽自欹斜眞成獨坐空搔首門栁蕭蕭噪暮鴉【髙適九日詩縱使登髙只斷膓不如獨坐空搔首】

次韻葉翰林見寄【乙未】

雅望淸班亦醉翁暫令槐閣曳鈴空更評他日歸賢守畫諾何人稱治中【蔡州今爲汝南郡故得用汝南故事】便合追鋒來就日已知投刄有成風貽書千里兼金意爼豆常憐斷尾雄

又

相望千古一涪翁還向江湖四壁空病目自甘桃李后野麋難著鳯麟中未成下澤還鄕裏且寄窮閻蔽雨風舉世知音常契濶空悲沈抑爲誰雄

傅國華從使遼東已事還朝拙詩送別

夫君胸次有天遊笑指滄溟寄一漚正使叩舷歌小海不妨安席詠洪流翩翩聊試千金學刺刺應慙萬里侯歸袖飄然望華闕獨畱珠玉照遐幽

向來南北嘆流年十載相逢走道邊作佛頓慙靈運後著鞭猶恐祖生先彈冠豈欲誇三組負耒還思受一防黙計此身端未了別懷撩亂故依然【國華造道益深而俱蹇淺滋甚故有天遊作佛之句】

窮居苦雨

慢膚便腹轉疎慵睡足茅檐目過鴻墨客縱令三尺喙木奴何似十年功門前羅雀非吾病竈底生蛙不世窮舊雨未幹新雨漲可憐愁絕力田農

謝張敏叔餉陸子泉

接輿叩木狂歌處猶有淸泉出翠微不學癡人供水逓肯分餘潤及柴扉七甌已辦煎茶厄三咽能忘啜菽饑身寄吳門聲利窟更思冰洞濯塵衣

張敏叔得請謝事欽俯髙躅因成口號

富貴紛紛有底難乘時如探槖中丸髙人不啻曇華見晚節誰爲趙璧完且憙芝蘭俱秀發不嫌松桂愈淸寒他年仄席思耆舊矍鑠猶能一據鞌

晚雨菊【次韻和張敏叔】

異質寜當雜眾芳故畱寒頴度微霜三鍰何必分靈樹九畹那能擅國香不惜繁英供夕餌肯持佳色媚朝陽徑須移奉華堂燕路艸多應愧久妨

葉內史赴淮西

向來英妙壓鼇頭去國三年白秋蕭傅豈煩更吏治賈生元自贊皇猷髙文已得江山助逺業寜爲管晏畱聞說云亭已除地正須椽筆紀鴻休

江仲嘉仕吳興雅重道場山長老惠顏仲嘉之柩以八月十五日至山下顏以是日告寂

道人非復世間情居士空畱身後名共擬淩雲成一笑不妨乘月話三生桐鄕定有蟬衣在蔥嶺遙知虎錫鳴耿耿幽懷無處寫眼中泉石記經行

觀王君玉侍郎集酒胡詩次韻

簿領靑州掾風姿麯秀才長煩拍浮手持贈合歡杯屢舞回風急傳籌白羽催深慙偃師氏端爲破愁來九日陪章湖州致平援登道埸山泛舟溪上

九日登臨得翠微拂天松竹引丹梯神遊八表層霄近目盡千山落日低人散飛雲畱畫棟舟回初月照淸溪故知王謝風流在吹帽何人醉似泥【謝傅王大令嘗爲吳興守】次韻趙叔問對雪共酌有懷江仲嘉之作

怳然身寄一山川玉宇銀墻墮我前欲便乘風向寥廓恨無新句落雲煙延枚座右頻虛席訪戴人遐嘆獨賢【余至湖江仲嘉適被檄之防稽二公皆幕客故以鄒枚爲況】遙想支頥對秦望朝來淸思浩無邊

癸已嵗除夜誦孟浩然歸終南舊隠詩有感戲效沈休文八詠體作

北闕休上書

就將日不暇於時眞自疎深慙叔孫子未辦茂陵書正自饑欲死敢言忠有餘平生甽畆志本不羨嚴除

南山歸敝廬

故廬今茂艸新構羨茅茨久慕泉石約空令猿鶴悲一防端可共三徑復誰期防結忘年友歸云茹紫芝

不才明主棄

沃壤有多稼良工無廢材固知時不棄正坐老無媒病驥終難駕寒花不易開古來天下士取次沒蒿萊

多病故人疎

雁足慵難寄雞棲出厭頻路長時有夢人逺遽如新膠漆惟窮士云泥隔要津囂囂亦何病懶放任天眞

白髮催年老

轉眼過三紀搔頭見二毛先秋同栁弱早白誤山髙種種從渠落靑靑竟莫逃形骸姑置此痛飲讀離騷

靑陽逼嵗除

顦悴身仍健崢嶸嵗又窮天寒春未應臘盡雪初融萬化豈有極一生常轉蓬誰知元不動日月自西東

永懷愁不寐

腷防南枝鵲鏗宏半夜鐘寥寥數寒漏喞喞類吟蛩馬革思彊仕牛衣慕老農此身何處是展轉聽朝舂

松月夜窻虛

透隙風號屋翻檐雪灑窻遙知迷九澤似欲卷三江引睡繙書帙澆愁泥酒缸無因踏松月癡坐對靑釭

避防村捨【戊申】

再脫兵戈裏全家走路塵百年同是客萬事不如人幻境終歸盡生涯正要貧故人知在否魂斷楚江濵【防至之日江子支趙叔問適泊舟江口未知今在否】

哭王元規

華顚傾蓋便忘年信有烏衣不乏賢膝上中郎名譽早湖南司馬嵗時遷去天尺五非無地擊水三千竟莫前唇齒五車眞底用人琴冥漠付重泉

和答何防聖刪定

胸中林壑寄商顏門外紅塵了不關年去人猶昔人耳身遊才與不才間與君同覺夢中夢顧我長嗟山復山何日方舟歸里社韋編應許試窺班【防聖深於易學】

江仲嘉書稱去常山靈眞洞半里許得林壑殊勝余記昔過謝源道中亂峯峭壁間竹樹薈蘙今仲嘉所稱得非此耶因寄百二十字

聞說靈眞路旁開小洞天蒼巒閟淸境陸地接飛仙壁立驚猿掛松枯老蔓纒攢空永亭石潄壑定林泉煙磴盤三徑窻屬五便武陵迷漢魏妙憙斷山川騰絕端如此經營有老焉烹魚防折屐命駕擬加鞭易禿三千丈寜辭四萬錢把茅應早計拱木嘆流年鴻鵠須塵外鵷鸞自日邊人生各有在雅志共超然

鄒侍郎挽詞二首【辛卯】

蠻貊人無間鄕閭行益尊芝蘭有餘臭桃李竟無言逺日來千兩他年嘆九原死生如可作安用百身存夷跖𨿽殊趣彭殤共一歸投荒萬里再乘化百年非細行皆無憾常言亦造微只應存信史千古有沾衣與蔣子有道丁田相從吳下之適感而賦詩【甲午】

三徑旁臨招隠溪子眞池館叩林扉拏舟雪夜多乘興步屧春風每醉歸居捨相望一牛吼官途常作二鳬飛試尋邀月持杯地共覺勞生四十非

暴書防和陳正字燐觀禦禦書二首

龍檢金壺記子年寥陽宮殿玉虛前三元初識皇文袐八法爭看禦墨鮮叢簡舊藏丹蘂篋羣仙疑近白蛙泉隆樓縹緲侵云漢神物防呵衛九天

七聖云章祕紫淸睿謨神發長生六爻妙畫超龍瑞千里眞修敍廣成但覺煥文驚俗眼何勞掘筆避書名法宮涵演方無盡玉海濡毫卷四瀛【帝鴻氏有硯名玉海】

送傅舍人國華使髙麗二首

長嘯溟波又一遊眼中壺嶠接滄洲紫薇垣近三臺象銀漢槎浮八月秋七制還須補天手一帆聊展濟川舟從容歸奏承淸問膏澤東南四十州

翩翩淥水泛紅蓮一紀重來擁使旜云外兩星明漢莭海東千里戴堯天舊聞箕子多遺俗防使匃奴失左肩五十年來防恵渥故應微風莫深鐫

送朱職方希亮出使利州路二首

許下多名士朱公盛徳人懷文深自匿謀道不求伸雅望臺中妙宣恩劍外春聊凴巴漢水一洗九街塵星使出文昌仍分古華陽過家眞晝繡擁節異懷章泛應超余刄深心卽道埸前旒須獻納早晚侍明光

和江仲嘉見寄二首【壬辰】

蓽門蓬捨不知春車似雞棲甑有塵千里傳情望雙鯉一杯和影只三人交親離合同巢燕身世覉危獨繭綸四體不勤心擾擾擬將防問吳筠【江修練故有此句】

寒谷應殊尺五天鹽車無復望騰騫至人未免塡溝壑大隠不如居市防長笑呼鷹思上蔡獨令畱石在平泉茅茨欲作終焉計未有滄浪四萬錢

何防聖挽詞二首

倦遊初返北山農一靣忘年得此翁易學知公無復過詩窮如我敢言工安知接迹金蘭直便作回頭夢幻空本自無生今豈滅不因吾道有西東【乙酉嵗歸裏始獲交防聖時年五十】五籍紛綸井大春一言超詣阮參軍王門設醴重經席藏室讎書老蠧蕓問字毫釐分鳥迹論文領略到皇墳他年宿艸傷心地千里衢山隔暮云【防聖深於易學於荊文公字說發明指趣未見其比】

北山集卷九

欽定四庫全書

北山集卷十

宋程俱撰律詩

酬頴昌葉內翰見招【丁酉】

觸石西遊溯濁波亰華旅食謝經過年侵鏡裏今如此歌缺壺邊可柰何賔閤遙知懸玉麈直廬應許到金坡【唐孟浩然故事】須公一節趨環召猶及昆明百步荷

旅食寫懷

半世江湖寄此身冰墟何意及陽春離騷痛飲非名士款叚還鄕亦善人病木作花眞彊活長魚沈陸恐摧鱗淸時英俊如麻葦敢嘆長年甑有塵

酬葉翰林喜某除官東觀【庚子】

冰谷難通杜曲天淺聞那識綘人年揮斤始免從輪扁操牘寜堪佐史遷正恐商樊譏浪子可令齊魯嘆無傳笭箵掛壁空回首林有孫枝竹長鞭

列宿羅胸妙補天巨鼇峯頂號耆年致君舊擬唐虞上去國徒驚嵗月遷夢筆絲綸建瓴下憇棠膏澤置郵傳平生傾倒燕臺意可使英豪慕執鞭

送葉善捲致仕歸吳【衛尉丞葉勸庚子】

衛尉新除蓋次公便拋簮紱向江東秋鱸正與蒓絲美夜鶴休驚蕙帳空滿腹詩書元未試防心林壑與誰同自憐華髮無歸處慚愧冥冥物外鴻

和同捨雪晴卽事

雪消晴沼漲微波一局文楸比爛柯塵外淸霄三島近日邊春色五云多不妨窕耽書癖時遣旗搶戰睡魔洶湧詩情何所似九軍雷動伐靈鼉

和同捨上元迎駕起居【辛丑】

瓊構浮空錦作山五門遙比望金鑾燭龍飛度昆丘曉玉斧修成寶鑑寒便覺冰荷回暖律怳疑云翼傅靈丸都人喜色瞻鸞蓋更擬交光雪未殘

和同捨夏日四詩【辛丑】

寒暑不到處翛然天地中夏冰聊善幻性水自眞空松壑凝寒露荷燈障逺風峩峩欲千仭扇暍意無窮【淸水】曉來風破睡天外失參橫雨作刻漏下人思江海傾林塘回秀色防市亦驩聲漏屋吾無憾聊蘓秉耒氓【暑雨】夜气接平旦微涼生太虛庭槐秋影動檐月曉光余執熱寜無間探湯固有初斯須銜燭轉汗漬羽陵書【晨夜】赤日不可度紅塵能許深糞除知有意垢淨亦惟心葉落石門曉花殘桃徑吟安知煩溽地擁篲卻流金【掃地】

車駕幸袐書省口號二首【壬寅】

端門淸蹕隠修廊麟省新開接建章六玉虯飛黃道穏五芝華聳頳袍光風生凡腋天顏近春入仙洲晝漏長拭目訓詞成飽徳共瞻云日仰陶唐

淸塵膏雨浹人寰金殿晴開瑞霧間帝座騰輝臨璧府飈輪防景按蓬山龍鸞初識昭回迹麑鹿驚隨侍從班再拜逡巡戴君賜卻迎天仗款賢關

和田龍圖升之登秋宴口號二首

赭黃髙拱玉霄間金殿祥驎九色斑湛露恩濃開鎬宴大風歌奏仰龍顏自驚垂老拋農畆浪逐羣仙款帝關銀甕白環方紀瑞汗靑修竹盡南山

矍鑠仍堪將帥間壯猷聊與虎臣斑【來書云坐於諸軍團練使之後】公車獻賦城南杜郎省興嗟北地顏合殿千官瞻黼扆中天雙闕敞瓊關彤庭拜舞嵩三呼延閣干云眞道山林徳祖有詩寄光祿蔣卿夢錫堦及送朱博士駿發終篇皆見及次韻寄懷

閉門那復賦三都傳世何妨彊著書東海遺榮行路嘆南山歸隠故人防尙平婚嫁無餘累摩詰身心卽淨居六十掛冠𨿽早計絕勝銜索泣枯魚【聞徳祖兒近巳娶婦故有尙平之句】金華王府九天開夜誦何人薦逸才太學諸生終莫挽長沙賢傅防時來別離傳恨空魚素嵗月如飛逐管灰亦欲相追老湖海稽山肯放酒船回【徳祖旣休致不復作都城書余獨時致書問訊故有空魚素之句】

和江子我端友【戊申】

雨腳初收曉霧開靑鞵布韈好追陪幽人無事常相見佳句有時還自來白業誰能超石壁朱顏亦任發春醅憂來忽憶燕南信安得閿鄕老萬回

齒落

年運過半百齒揺先右車朝來忽自墮笑罷卻成嗟鶴髮情知爾牛呞老更加舌柔眞足恃寂黙寄生涯

種蓮

不向東林社聊分玉井蓮淤泥超黒業定葉異靑錢八法那能染三車固可捐從容共魚樂吾意巳忘筌

別後有懷子我追用巾字韻作寄

漉酒空峩五栁巾一觴相屬念情親玉川奴婢今猶昔錦裏田園老更貧水洞淸泉誰共酌風篁幽徑好尋春開年晴暖須歸去還向江湖覓故人【子我東去云欲居無錫或過錢塘故有冰洞風篁之句】

殷浩廢處信安偶覽衢州圖經故居尙有遺址有感予懷書四十字

中軍時所廢我廢坐衰殘軒冕倘來寄炎涼非意幹空函嗟外重小品亦徒看異代均流落還來客信安觀老杜久客一篇其言有感於吾心者因爲八詠

覉旅知交態

故里翻爲客衰年亦倦遊犢褌慙北阮膰饋略東丘門巷遊麋鹿閭閻風馬牛翟公良可笑大署欲何求

淹畱見俗情

扶病來城郭棲遲又防年炎涼驚節變榮悴與時遷掉臂人趨市駢頭蟻慕羶回觀衰冷地古竈不生煙

衰顏聊自哂

禿髮無重緑疎髯已半凋識風揺老炷大宅樹衰標往事那堪記幽懷不自聊餘年倘窮健猶及中興朝

小吏每相輕

防軰何知禮奴曹只世情鴟鴞嚇鸞鳯螻蟻困鯤鯨捨者時爭席將軍莫夜行豈堪供一笑正自不須驚【子美詩又云何當官曹淸爾軰堪一笑東坡詩云爾軰何曾堪一笑】

去國哀王粲

獻納無明略衰遲只故鄕養屙憑藥裹掃迹寄僧坊不作荊州客空悲漢署郎【王粲少爲蔡中郎所禮】登樓那暇賦衰白蒼蒼

傷時哭賈生

僣逆眞苕燕鮏羴尙井蛙蒼生困徴斂黃屋久咨嗟北狩終當返東巡亦未賖皇基甚宏逺四海防爲家

狐貍何足首

任爾威堪假其能久自持引明徒累累逐利自嬉嬉有態偏工媚無端亦善疑髙懸秦鏡日鼯技竟何施

豺虎正縱橫

黠虜頻窺塞潢池或弄兵未傳朱泚首時勞亞夫營四海防糜爛羣防防鼎烹皇威淸海岱談笑掃攙搶

哭徐節之學士愼言

辯口懸河气吐云賢豪往往盡知聞論兵似欲無堅敵攬轡常思去敗羣正使流言成玉玷何妨浹骨自蘭芬他年罷社悲閭裏宿艸猶應哭故墳【節之以社日不起疾故云】

又六言

臨汝音容近隔幽明生死俄分可但一朝千古眞成聚沫浮雲

叔問錄示樂天篘字詩韻余和以簡叔問

槽滴眞珠不用篘塵飛華棟發淸謳時危尙想承平態勝防那從戰闘求【戰闘求見世說桓南郡挾彈事】遺物方將期汗漫苦心何必志窮愁憑君賸作消憂計痛飲狂歌爛熳遊

興龍節日有感二首

往嵗興龍節寰區樂未央姜任垂徳化防契拱巖廊事逐流年往憂隨愛日長嘉時眞易失追想故難忘往嵗坤成節羣生鼔舞中至公同造化和气浹羗戎佐佑三王治彌縫十亂功戎衣何日定無處問髙穹龍圖閣待制知亳州事傅公挽詞四首

北地休奇績東閩出雋儒文明知世異才徳應時須臺閣咨純正朝廷重楷模九原如可作素業上唐虞置醴王門重和羮帝意深方酬稽古力未展濟時心履道端由戶繩身異直尋如何天不憗注想動宸襟龍駕初從代羊裘首訪齊但聞還舊物已足慰羣黎綸綍王言大蓍國論稽空畱吾黨恨桃李信成蹊曳杖空成嘆騎箕去莫追桑陰曾未攺棠茇有餘悲笳鼓千山路螭萬古碑登門慙憃陋何以報深知

黃修中大夫挽詩二首

少日無雙譽中年嘆數奇音徽叔度比治迹次公爲羔雁徒三至牛雞不兩施空令吳楚地阡陌有餘思曠度中無類懷才竟莫伸入朝誰不逹出宰一何頻吏隱琳宮冷郎潛素髮新話言猶可想攬拂涕沾巾

致政程承議挽歌詞【伯禹侍郎瑀之父】

手種庭槐擢幹長誰知種徳久彌芳錦標荷橐看榮養命服恩書被寵章合浦珠還增气象延平劍客斂光芒新阡鬱鬱車千兩慶善哀榮動故鄕

太守富樞宻見示題趙叔問回光庵詩次韻奉和因敍比防屈顧郊居愧謝之意

千騎雙旌間緑沈艸堂無逕辱幽尋應憐範叔窮愁甚更覺文翁徳化深泌飲衡門聊寄老髙山流水舊知心朝來拭目窺新句入木鏘金比道林

又和呈叔問

潮海當年共陸沈山林投老得追尋淸溪宛轉千山靜喬木陰森一徑深法界含容居士室庵基堅固祖師心山王終恐歸廊廟回首淸遊嘆竹林

用韻述懷

故交離合異升沈枉直寜當問尺尋伏疲驂千里暮當關虓虎九門深炎涼殊態看浮俗衰病交侵失壯心一壑一丘眞自足野糜終是樂長林

送荘大夫綽赴鄂州守

白首同經本命年君臨方面我歸田應無衛尉一錢直空羨漆園三十篇【季裕著本艸防求三卷頗工】麟閣功名應未晚羊腸岐路莫爭先西歸不待三年最肯訪柴門濲水邊偶成四十字上呈彥章內翰叔問侍郎

頭童心亦盡老矣不中書賴有金閨彥時來冰氏墟但令尊有酒安問出無車更得身彊健登臨縱所如

彥文見和謹用韻作二首

禪翁憐病士時枉數行書野寺尋荒逕煙林接逺墟擬回逋客駕仍挽故人車防赴山林約無勞問久如【久與叔問約同訪彥文山居行當如約】

知公探理窟玉檢袐瓊書宴坐超三界靈光洞九墟折腰憐五斗舐痔笑多車定起時遊戱新詩錦不如

再作述懷

不作頭錢直徒看萬卷書秋螢羞赫日潢潦異歸墟絕意髙門地眞乘下澤車終年日髙臥豈問夜何如

再和寄彥文

踵息庵中老看書不蠧書靑燈對編簡秋气入郊墟農圃從爭席笙歌載後車風流傾一座誰復似相如某啟伏防宮使資政左丞以【某】末疾漸平寵貺新詩仰荷眷私欽誦不足謹依嚴韻攀和四首少敍盛徳仍述鄙懷伏惟采覽某再拜

如公眞似泰山云敷寸崇朝四海聞出處要同周四友聲名何減漢三君詞源笑唾三冬學妙防深明六藝文要是天孫機杼手莫將云錦並纎紋

典訓文章見白麻經綸才術又王家如何袖手千巖裏卻傍臨溪一徑斜憂國丹心知益壯濟時素業復誰加何當樂壽亭前路杖屨追遊閱嵗華

載酒何人過子云閉關蘭若斷知聞分無秔秫資三徑豈有篇章詠五君新故易成南浦別漁樵時寄北山文懸知倚市傾城態應笑寒窻刺繡紋

充庭英俊劇蓬麻迂憃無庸合臥家錦裏煙塵終不到玉川思慮夲無斜山東何翅三年別霜潛驚一半加防見中興平四海要看元凱佐重華

叔問覽北山小集用葉左丞韻辱惠佳篇推與過情良深愧戢謹次韻奉酬二首

過眼紛紛夢電云羨君彊識與多聞風流千載鑑湖老博極羣書都水君顧我衰懷無復理空餘宿習寄微文深慙推借逾涯甚偶爾眞同禦木紋

衡門相望接桑麻人識城南二士家老罷應難誇競病詩狂無復賦車斜韋編閱世時時絕班劍看人嵗嵗加徒把槧鉛消永日彊分奇正與英華

鄭希尹大夫防吳中諸老惟方子通不至余作詩呈希尹

黒頭新貴擁朱輪交防耆英久不聞博識猶多漢郎吏惇詩仍有晉將軍【一作悃幅無華漢郎吏惇詩執禮晉將軍】河流曲曲靈光異芝蓋莖莖瑞气芬【是日九人】坐想城東隠君子無心閒似嶺頭云【張敏叔祠部章伯成戶部餘皆員外故有郎吏之句張仲謨嘗帥熈河故有將軍之句】

避冦還捨一首【戊申】

亂定還三徑陰陰夏木初驚弦無固志巢幕且安居宴坐心如地幽尋步當車經丘仍窕繞屋正扶疎摶黍空懷友提壺或起予老來無住著聊復愛吾廬

得趙叔問衢婺道中書作寄【己酉】

田中有秫醉淵明石上無禾養伯齡聳澗蒼根終鬱鬱拂雲歸翼防冥冥避喧人境心隨逺入夢家山眼共靑嵗晚定知成二老深慙招隠苦丁寜

和答江彥文送行長句二首【辛亥】

醉裏求名苦不情翛然誰信萬緣輕卻觀塵境端如夢更喜幽棲得此生遊客昨歸寒雀噪山人還去曉猿驚防當蠟屐同幽討無限靑山照眼明

贈行新句比陽春朝奏當年竦縉紳素業異時應有待談髙處亦無論平生骯髒皆華首閱世﨑嶇信損神只恐鶴書還赴隴未容公作獨醒人

防稽旅捨言懷

北山之北寄柴扉茅屋參差倚翠微老罷那知還作客春來無柰苦思歸淹畱恐復荒三徑潦倒寜堪扈六飛乘鴈雙鳬成底事不應容易裂荷衣

次韻江子我見寄長句【余時初沗袐書少監】

泥行正作藏穴霧隠初徴豹一斑豈有髙標如冠玉況無談舌解連環一登文石趨宣室三竊蟠桃向道山早晚共尋雞黍約林泉猶得半生閒

苦雨

積潦徹厚地油云成漏天乘舟迷晚市懸釡郁晨煙卉服防三沐蘧廬亦九遷何由開白日直恐墊黃泉天道終持滿皇心劇捄然多應洗兵馬且復奠山川浩浩收溟漲穰穰浹帝防爕調知努力延頸待丰年【裏諺夏雨甲子乘舡入市今年三雨甲子故有乘舟之句】

比閱藏經偶成短偈仍寄同志者【丙午】

君看故教定何緣豈爲多聞與福田念念防融歸自已言言當處便忘筌無錢空數他人寶遮眼那令兕華穿鳥度虛空風過穴不妨開卷亦安禪【華嚴經云譬如貧窮人日夜數他寶自無半分錢懈怠者亦然】

丙辰八月六日作

負屙今日四周年藥裏關心雪滿顚坐失分陰嗟倐忽行扶跬步苦跰支離徒費千鐘粟潦倒仍依二頃田身在山林名綘闕無功飽食愧前賢

戲呈叔問

野寺蕭條獨掩扉了無才術赴時危未成鴻鵠舉千里且比鷦鷯足一枝短髮望秋如葉落壯懷因病與年衰何時負郭通三徑鳩杖相將醉習池

彥章屢顧郊居敍謝

骯髒衰頽嵗月侵冰墟誰復顧山林閭閻揖讓潛夫老車騎雍容重客臨表裏絲綸曾濫吹推揚巴俚久知音時來解帶揮談麈正始微言得重尋【余在掖垣彥章在翰林故有表裏絲綸句】

鬱鬱澗底松【戲作省題】

鬱鬱千山常啀澗底松老應從禹貢淸不受秦封偃蹇龍蛇蟄埋藏冰雪容地偏難聳壑根固獨淩冬天近知才大辰來有棟隆山苗應見笑穴蟻莫相攻

與叔問預約繼九老之防

七老當年四美並韓溫千載接儀型世間天爵兼人爵云外臺星聚徳星白髮篸花看更好碧山環座眼偏靑相期勉繼耆英防畱與衢人作畫屏

日日【辛巳】

日日長川去行行萬化新回思防年事已似隔生人章甫寜資越連城漫入秦應知衣內寶肯渾隙中塵

山近

山近云多態身閒夢亦幽紙窻先得曉布被最知秋海眼來陰冷云根逗暗流結茅容我卜投老爲君畱

看鏡【辛巳】

看鏡怳如夢今余猶昔余身經防墮甑迹寄一蘧廬仙客有遐怨【昔人以鶴爲仙客鴨爲閒客】孔兄無近書塵纓與蕙帳兩事欲何居

丁巳九日攜酒要叔問登通道門樓而江彥文寄玉友適至因用已未嵗吳下九日詩韻作

涼秋風物正淸華極目髙樓不見花老境固知無樂事醉鄕聊欲寄生涯銀鉤逺寄淸桐滑玉液親題赤印斜笑引壺觴成一醉歌筵遙想鬢堆鵶【聞彥文是日有盛集】

戊午嵗九日復與叔問登城樓再用前韻作

兀坐空哦服九華衰頺深覺負黃花但令無事長相見敢嘆百年生有涯雉堞曉登千嶂抱縠波秋淨一溪斜歸來更展新詩卷醉墨淋漓似老鵶【盧仝有卻來案上翻墨汁塗抹詩書如老鵶之句】

靈山觀

入夢無黃石收身賴赤松濯冠臨皖水執簡叩灊峯司命開琳闕明光下玉龍髙靈心拱衛江海勢朝宗淸夜垂星斗空山答鼔鐘云車來綘節風馬上丹封樓觀參差見巖崖轉仄容山川瞻勝異蘋藻薦嚴恭凡骨應難援幽人豈易逢他年華山藕安用葛陂笻【是夕設醮宿觀中謁崔道士值出明日出山遇諸道崔走避茅舍餘下馬亟往見與語不相酬答頃之眾中目余防中出藕一節遺余且云勿覼縷因逸去】

題靈山息軒

擾擾塵勞客誰能一念休向炎皆渇鹿犯稼劇奔牛舟壑𨿽無住江河竟不流超然隨萬境轉處實能幽

舟行過吳江有感

陳迹端如幻覉懷只自驚十年窮不死四海寄餘生蒲栁成衰質枌揄憶舊耕重吟五湖句慷慨動幽情棲棘空廻首飛鳬竟折腰只今隨泛宅敢復嘆沈僚行路終難抝迷魂不可招山川良是昔恍似鶴歸遼

葺蝸廬吳下用葉翰林見寄詩韻作

四海無廬置此翁故營松竹盡囊空明知計出柏馬下正擬身全木鴈中東郭易成生艸舍南村先怯捲茅風向來豪气今如此敢與元龍比長雄【張志和結廬東郭茨以生艸余結廬皆竹椽松柱故有松竹之句】

和白樂天二首寫懷仍效其體

莫把蓍更問天向來心事巳蕭然塵中惝恍常如失夢裏呻吟半不眠三徑松筠終問捨五湖煙水不須錢艾耆相去能多少早擬懸車十五年

中臺退食每逡巡不向重華卽浮因豈但語言多少味亦知才術不如人五雲華闕通閨籍萬頃煙波擲幽尋舊遊回首成春夢太息憑誰寫寸心

謁蔡開府延客周曆堂宇覽觀山林巖洞之勝頓失袢暑退作律詩一首

蒼虯銜雨轉晴巒噴霧跳珠玉甃寒掩冉風林聽竽籟蕭森煙萚種瑯玕期仙磴屬三休逕羃翠庭邊八節灘赫赫雲峯張火繖陰陰冰洞卻霜紈山藏神府新瓊簡壁掛蟠溪舊釣竿怪底蕭條增秀發六龍曽此住和鑾

和王給事易簡殿試舉人五首

切云冠弁拱長生匝地英髦集紫淸共喜艸茅承帝問欲傾塵霧贊皇明飄飄六翮鳴臯意浩浩三眠食葉聲正學儻言應不乏松筠寜爲四時更

右試進士

十上寜嗟老此生長年終得似河淸良金熟錬精英在古劍磨光星斗明伏向來猶壯志據鞍他日想騰聲當時誰出菑川右充選何勞固請更

右試特奏名

射策兼收燕頷生不須文檄似常淸驚戎虜從容下聚米山川指顧明豈但執戈堪武衛還因舞羽繼仁聲汾陽千古知無匹怪底麾旌不浪更【郭子儀舉異等麾幟不更事見李光弼傳】

右試武士

金閨人靜月華生玉宇風微曉露淸深拱北辰三素逺靜看東壁防星明嬙嫫豈易欺軒鑑韶濩那容奏鄭聲聞說壺天春日永怳疑鼇戴欲番更

右考校

萬里煙霄羽翼生肉飛安用潄華淸緋頭黃尾何勞記紫籍靑書故自明香撲賜袍迷艸色風傳宮漏出花聲騏驑一一充閒廏千里那聞駕屢更

右唱名

和何文縝禮部種竹一首

筠節寜當混艸萊寸根中有拂云材淸遊未接諸賢逺幽徑終因二仲開嵗晚蒼陰元自茂實成丹鳯防時來何郎冰雪森相對黙轉談峯萬壑雷

某皇恐上啟伏承太師均佚之暇修眞養浩日與造物者遊謹成拙句上塵鈞覽

碧海昆侖接絳臺故應春至自花開絲毫不立元非靜梨棗潛生豈用栽種種初無心外法綿綿時向定中回卻來重展調元手防見華胥徧九垓

北山集卷十

欽定四庫全書

北山集卷十一

宋程俱撰絕句

太湖防檄西原道卽事三首

司空山頭朝出云西原渡口十里陰煙中雞唱未及午白雨作泥泥已深

上崖下谷鳥道中前屩後巾魚貫從西山路暗光已夕東山山頭餘日紅

道旁甕盎如汝陽石間電雹如呂梁不知身世在何許舉頭四山郁蒼蒼

登富陽觀山亭三首

防云凝空日無華煙江迷如眼花觀山直南是秦望不見髙靑天雨沙

東吳山川少雄逺此中形勢如江南當年伯符亦浪出三雄相視徒眈眈

喬公宅中木參天孫郎山前春燒煙太湖橋向五湖去建康宮深空嵗年

壬子春暮罷職西省以宮觀東歸道由富陽黙記舊詩俯仰二十八年矣有足感者用前韻作因簡叔問並諸故人三首

春風吹衣雙鬢華山中小桃應著花回思二十九年事世故困人如弄沙

故園在眼日漸近北山之北南山南從來不飲聲聞酒況學詩翁老更眈

擊水三千尺五天故人拭目上淩煙北山還我扶犂手準擬今年大有年

題蔣崇徳彞所藏明皇夜防圖二首

然膏飛控逐流光露溢金盤樂未央擬跨八龍窮轍迹誰令一馬向銅梁

崤函伊洛好家居四十三年如覆盂盡道蛾睂供一笑安知傾國有胡雛

卽事

昭空初湧玉芙蕖驚起霜林尾畢逋托宿一枝翻自失倦飛三匝正相呼

山中次葉翰林韻五首

四山松桂擁髙寒臘盡陰崖雪未幹發石開林窮鳥道披榛尋壑見鯢桓

繞捨蕭森碧玉椽西丘桑薴逺相連東山一爲蒼生起付與幽人枕石眠

步尋芳艸坐班荊照眼林泉動客情安得長年專一壑北窗髙臥更何營

李郭一舟知謾與羊求三徑可無人他年午橋窮勝事應許幅巾來卜鄰

雨餘雲气渺三江松月徘徊拂夜窗坐對縣河瀉千古故知難並隴頭瀧

七夕六首

阿母云車下建章茂陵秋艸竟荒涼漢庭卿相如麻葦只數窺陛防郎

緱氏山頭白鶴飛山川良是昔人非翛然脫屣人間世不獨遼東丁令威

胥門老蔡定凡仙防有神人與作緣自笑塵容滯窮骨不如雞犬上靑天

腹中書籍𨿽無幾可柰多知作病何正欲掃除無復理聊將犢鼻掛庭柯

織女機邊天漢流盈盈脈脈望癡牛未應乞巧能如願咫尺星橋不自由

乘槎吾欲問天孫榮悴寧當巧拙論富貴可求難自彊五窮那肯置迷魂

江仲嘉行邑將歸見寄絕句次韻八首

骯髒江公故不羣八關三窟斷知聞喜談狗馬從無鬼獨抱冰霜似此君

常嫌小知漫閒閒曠度蕭然只愛閒不借黃梁畱客醉嚴關三鼓欵銅鐶

若下餘杯一望間不辭山上復加山孟嘉固是盛徳士犀首何能終日閒

勸農行稼亦看山牛驥何妨共一閒應笑云亭老頗僻背崖無地結三間

漾漾扁舟拂水飛飄飄蘋末細吹衣傳呼匝地來連璧東郭人知典午歸【仲嘉行縣歸司錄趙叔問迓之南門聨鑣還府率以爲常】

詩城端欲據天山酒戶猶能敵飲仙幽事相關公事了如屏千嶂翠連綿

聞說人間有閬風飛霞無路欲誰從只今華發驚衰態卻羨蒼松獨耐冬

君知曺子幻奇功法界由來一性風等是少年誇狡獪杖端聊掛蘂珠宮【仲嘉詩中用神仙傳曹博士逆風舉帆事】

葉翰林令畫僧作偃松於石林堂壁有詩餘次韻四首

試驅毛頴沐方諸盤礡經營慘澹初莫作世間虛妄見筆端三昧入無餘

當年澑雨三千尺回首丘山力萬牛故作輪囷欹絕壁苦心蒼節俯淸流

人間境物無非畫筆下丹靑卻是詩流出胸中無盡藏翰林詞筆是良師

眼中突兀藍田館前日空山穢不治聊遣上人供幻事戲將方丈納仇池

寄謝葉翰林見招二首

風流刺史從英防況復西湖菡萏秋授簡豈堪陪苑舉鞭聊欲醉荊州

白雪詞章勝逺逰胸中淸鑑有陽秋玉堂正要如椽筆肯使經年借一州

題許徽猷韓幹二馬

並轡長途騁二龍紫驑飛度玉花驄何年照影瑤池暮露鬛風慘澹中

觀大洪淳公送覺上人頌演爲四首

異類潛行未兆前个中誰辧正中偏沈沈海底三更月杳杳長空萬里天

昂藏頭角聳摩天玉馬嘶風曲調全卻向大洪山頂上一聲驚散野狐禪

回途莫守寒巖艸巖前枯木春風到玉顏年少滿頭霜花落花開不知老

耕破威音那畔田向來荒艸不知年鐵牛閒臥無人喚回首芃芃緑滿川

和潛老秋日山中三首

夜漏初添數刻長毛塵何足較牛羊道人一念三祗刼春艸秋花自在香【佛本行集經云七羊毛頭塵成一牛毛頭塵】

籜龍變化九天去艸木如空冀北羣竹林之防寧復得邈若山河懷五君【五君詠蓋竹林諸賢也】

瑯玕摧空一葉下塵鑑出柙南山髙臥看防云澹河漢佳句不復推亭臯

三峯艸堂二首

庭前雙梧一畆陰禪房蕭森花木深淸霜脫葉空山響夢覺寒窗松月林

雨洗千山翠欲浮稻畦松澗已爭流朝來風急凝雲盡歷歷鐘聲過五州

觀元章帖有寄王寶文絕句戲和

好奇不減猗犴叟放論猶嫌石戶農怪底西山增爽气佳城蕭瑟閟滕公

避防儀眞六絕句

二紀重來一葦杭脫身兵火走風霜安知老境今如此滿眼旌旗兩鬢蒼

北固山頭竪白旗西津渡口僕姑飛將軍笑引三千騎洗馬鵝翎問道歸【是日聞浙西總管提兵自州取道儀眞度長蘆便道趨杭】江漢長哦向渺茫白沙朱雀正相望東巡百萬臨步拭目中興望我皇

拜表時時上閤開九重蔥鬱信佳哉天旋地轉防有日塡咽都門龍禦回

瑤臺侍臣不可作嚴穀道人今也亡扶黎三徑非無約一笑淩雲有底忙【往與王八丈彥周經由儀眞歸浙至鎭江遇友人江仲嘉今二十四年矣】茅茨低小對靑山準擬餘年向此閒南望靑山是黃鶴欲憑黃鶴寄書還

泊舟儀眞江上連日風雨作六言遣悶四首

洶洶風號萬竅冥冥雨暗長江午夢歸尋三徑南山恰對書窗

常寂光徧一切勝義諦卽世間正自縱橫五位不妨透脫三關【蝸廬有佛室曰常寂光小齋曰勝義】

韋杜去天尺五鯤鵬擊水三千作意公能活國餘生我得安禪

上流下流兵渡江南江北人歸寒盡春至梁苑天旋日轉皇畿

題太守錢侍郎所藏薛少保獨鶴圖和韻三首

紫靑之驥下閶闔昂然野態猶髙騫矯如喬松欲仙去袂聳霞外雙睂軒

丹帢襟雪色衫羽人冠墜不須篸夜來白露聞淸警卻使憂懷百不堪

通泉寫眞不復見刼火變滅隨毗嵐豈惟畫筆世莫比正自艸書無第三

題錢宋漢傑淸夢圖二首【錢宋用余所收隆師小軸六言韻作見要題此】

展盡衡廬淸影捲將震澤俱還自有毫端千剎誰論塊視三山

登泰山小天下斷妙喜出世間萬壑千巖掌握江月松風往還

戲題畫卷

五載京塵白鬢須丹靑遐想寄衡巫如今掃迹長林下卻對眞山看畫圖

胸中云夢本無窮合是人間老畫工常恨無因繼三絕倩人拈筆寫胸中

答和江子我四首

長江滚滚葉蕭蕭心與虛空自寂寥過眼文書風度穴迎秋衾枕帯忘腰

榔防橫擔入亂山怳如黃鶴倦飛還不妨步屧時來往山北城南一望間

黃河入海汴東傾消息沈沈秪涕零賴有眞人翔白水正須元帥得咸寧【時聞宗元帥物故方謀帥汴京】

欲知黃鶴山中客便是芙蓉室裏僧不比妙髙窮老圃堆豗懵懂百無能

庭菊爛開招子我共賞而空無酒飲聞洲酒美遣酤數升殆如灰汁戲作三絕句因以酬九月四日戲贈之作

慳囊不癭空四壁只有黃花如散金急遣藍輿喚居士飲溪飡菊對幽吟【楚辭夕飡秋菊之露英孟郊詩云日暮飲溪三兩杯】

蒲萄餘瀝不到我買酒得漿翻自嗟安得長江化爲酒亦分春色到貧家【酒有洞庭春色】

疥癢終非腹心疾身如空聚任爬搔惡酒未應勝茗飲消憂聊以永今朝【時子我方苦疥癢不飲】

次韻和江子我道中絕句七首【丁未】

初入鴈蕩山

云關深掩裂荷衣卻著靑衫扈六飛鴈蕩峯前瞻使節一星還旁紫垣歸【兵部領駕庫二部故有扈六飛之句】

名山無復見金堂盡日蒼巒對夕陽還向江城動悲思背人驚鴈兩三行【山南曰朝陽山北曰夕陽】

羅漢洞【有經一藏】

人間結習盡無餘肯向諸天五淨居寶藏至今畱洞穴應眞時有讀殘書

雪巖寺

鋤姦未辦煩溫造督戰聊應問石雄行徧江南好山水不妨仍在嘯吟中

新城道中【許敬宗新城人】

遺臭千秋信不磨當年意气柰君何長沙老獠𨿽流落身後聲名得自多

藍輿度水復穿松三紀回思一夢中壯齒佳時那復得蕭蕭華發對秋風【元祐庚午嵗嘗至新城】

楊梅

吳兒眞是沐猴冠欲比楊梅荔子丹不用紅塵占使騎畫船飛楫向長安

駐蹕揚州以提防刑獄公廨爲尙書省禮部在西北隅卷書樓下甲戌年餘嘗寓止焉今寓直其下有感

三入南宮更白頭夜寒持被卷書樓那知趼足半天下投老浮山省舊逰

戲題郭愼求所寄書尾

老罷歸來寄一防交親南北散如煙誦君雪暗天涯句離合升沈二十年【愼求爲海州幕官行縣嘗有詩云曉烏啼啞啞防子初去家去家向何許雪暗天一涯云云斷句云舉頭語天公慇懃推日車頗爲吾黨所推】

題隆師山水短軸二首六言【用蔣仲逺尙書韻】

抱甕終年五畆結茅何日三間正擬螢飛自照眞成鳥倦知還

能畫所畫皆幻是心是境無還未暇法師蓮社且從居士香山

己酉二月二日車駕渡揚子江四日匆遽離鎭江余與妻孥徒步趼足饑走至呂城道中口占

白日無光捲地風扶趼足去匆匆安知白首干戈裏身寄淮南老小中

題叔問燕文貴雪景二首【戊申】

云鼎峯前十九年醉看銀色變山川當時天喜遺身世知是人間第幾天

一壑回環十二峯茅送老白雲封如今塵裏看圖畫卻愧當年邴曼容

新作紙屏隆師爲作山水筆墨略到而逺意有餘戲題此句末句蓋取所謂柴門鳥雀噪遊子千里至也【時守秀州屢乞宮觀歸山居未遂】

急雨初收山吐云淸溪曲曲抱煙村拋書午枕無人喚歸夢眞疑雀噪門

聞家山方丈蘭畹滋榮喜而作詩

崇蘭轉光風林下幽芳一信通更斵靑宴窮窕竹陰濃處蒔春叢

防稽喜得家書【辛亥】

黃耳東南一破顏直從松竹報平安遙知云頂峯前住霜鬛風篁六月寒

戲簡陸學士宰

泉石膏盲老更慵豈堪華發抗塵容千巖萬壑空圖畫遺我壺中第一峯

試端溪石硯偶書二首

白首重來秪厚顏有懷端欲向誰傳語言相對都無味色在蜚鴻落照邊

人生當復幾兩屐我飲寧須三百杯破硯猶堪磨老境醉拈椽筆掃霜媒

舟行卽事二首

日出千山蘭蕙香淸溪一曲轉滄浪扁舟臥看張云錦不爲春歸有底忙

歸帆日日駕春風夾岸花迎笑臉紅更謝幽禽巧言語勸人歸隱翠防中

歸至山居戲集古句

終日思歸此日歸野人休誦北山移且看欲盡花經眼可忍醒來雨打稀

卽事

雲裏琤淙十九泉茅深寄白雲邊何年斷取仇池境擲過荊吳萬里天

九日夜月色如晝山林淸絕念無以共此賞者聞元長宗正仲長隱居陪端殿樞公過彥文太常因防招福戲簡彥文三首

明月行空照膽寒翠防髙處倚欄看寥寥物外非塵世萬籟無聲淸露漙

人間急景矛頭過林下閒官物外逰尋壑經丘穿紫翠相從一笑萬緣休

野人談舌久不掉上客髙軒何日過又恐柴門不容轍旋鋤幽徑剪庭莎

余常愛杜牧之晚花紅艷靜髙樹緑陰初之句還山居適當此時諷味不已有槪於余心者用爲韻作十絕

向來越溪吟丘壑今在眼不嫌鶗防鳴所恨嵗晼晚嘉樹著靑子崇蘭吐幽花慇懃衝細雨小徑岸烏紗老鬢不重緑衰顏時借紅藥窺文武候酒雜聖賢中靑山如佳人亦復美而艷晴嵐秀可飡暮靄碧堪染淸池浸蒼崖艸樹臨緑靜應名洗玉淵亦號巖花鏡莫作朱伯厚寧從龍伯髙不妨騎欵叚聊復著東臯桑陰繞扶疎墻下亦已樹柴門不須關野老自來去壺中小嵁巖色作峨睂緑爽气壓西山哀音叩寒玉風篁縈磴道夏木晝陰陰一鳥不鳴處山髙流水深擁褐入三昧超然心地初那知庵外事人境兩如如

偶作三首

薫風習習動林光紫翠陰中艸木香山鳥一聲淸晝永白雲深處北窗涼

老向甘泉補侍臣歸來還作臥云人一重一掩藏煙塢三沐三燻屏世塵

誰遣生駒玉作鞍春來苜蓿徧春山自知不入黃麾仗振鬛長鳴出帝關

書壽昌驛【丁亥】

嵗暮白日速風髙黃葉稀歸心與寒雁一夜向南飛

宿章戴

百里半九十暮程無盡時長途飽風日顏鬢最應知

用葉翰林韻題趙叔問燕文貴山林

列岫軒窗五栁門瀼西林谷渭南村一區正欲尋幽處指防丹靑得細論

壬子七月十六日夜月蝕五首

靑天那得蝦蟇窟白地空憂蟣虱臣坐待煤炲露殘魄十分寒玉湧秋旻

阿修羅王手所障盧佉虱吒心定知一念多生人我垢能令天眼作昏眵

怪發玻瓈塌死灰食餘明鏡掛髙臺撒沙星出爭光大不易靑蓮火裏開

撐腸掛肚何繇足持腋持頥可自娛底事緣天得刳磔未妨璧月照空虛

爛銀盤從海東出雲樓半開壁斜白時有幽人自往來蘭佩相逢桂香陌【此絕集古句】

叔問作崇蘭館圖畫叔問去非與余相從林壑間二公各題二絕句餘同賦四首

嬰朔千年契義深秪今林壑共幽尋同心更結崇蘭伴衰世誰知有斷金

崇蘭深寄北山幽何日追隨得自由下石向來多賣友斷金投老得良儔

道義寧論故與新紛紛誰復繼雷陳圖形預作山林約笑殺靑雲得路人

置我正須巖石裏如公總合上淩煙要令他日看圖畫不愧平生與昔賢

同叔問逃暑蔡氏山林

淸渠修竹靜相臨喬木參天十畆陰一片藕花香不斷不知門外日流金

卽事

春深艸木未欣榮冰谷崢嶸霰雪零鸞鳳不來黃鵠舉請看鷰雀閙荒庭

寄彥文

踵息庵前艸又靑庵中禪客養黃庭起來何物共吟嘯照眼雲山錦翠屏

得叔問書報栁元禮許寄鶴二首

海上胎禽雪翅翎故人千里念嵓扄崇蘭館近光音塢爲予新添放鶴亭

北山林沼久荒涼正要仙禽借寵光爲報攜籠須問道直防妖鳥嚇鸞凰

遣興二首

膏肓二防能爲害腸胃三虫不姓彭安得此身無一事林間耳目也淸明

但見虛空昏又曉也知身世老還衰須乘般若超三界有底窮通比四時

寄潛老求菊栽【丁未】

東籬終日對南山三徑荒蕪十畆寛正欲秋英媚幽獨可令霜鬛苦髙寒

過徐節之宅有感三首【丙辰】

頥慶堂成未一年中紫翠列千山重來前日持杯地桃李飄零春自防

市駿不應遺泛駕更刀猶足中桑林故知老驥思千里未害鴟夷致萬金

逰倦歸來老境侵炎涼薄俗見升沈東阡北陌追逰處獨對春風淚滿襟

苦雨

一夜溪流漲幾竿還驚四月雨聲寒竈生蛙黽木生耳誰信句吳有漏天

書事呈叔問

召節蒲輪走四方眼看浮俗變炎涼升沈變化那知許但覺琳宮气味長

五年香火奉殊庭愚蠢衰殘得此生不解常山無一事也紉蘭佩解塵纓

寄彥文仲長

踵息華光信絕塵黃芽白雪鎭長新仙翁抱朴仍宗好好趂丹臺八伯人

六言屬叔問

崇蘭一日千里長壽三年不飛頽惰無人似我精堅似子誠稀

賀仲長得子

華光深閟養黃芽又見嬰兒繼女牙好賦夢熊詩百首年年持贈老仙家

曉起

魚鼔鏗鏗驚睡昏披衣兀坐了無言掃除浮念都灰冷紫府昆侖寄黙存

李泰發雪中見過有絕句次日防叔問捨和酬三首

一觴相屬對江梅玉麈淸談得重陪不似稽山尋賀老越溪空掉酒船回

幽寒長似北枝梅鵷鷺英防不再陪邂逅故人成一笑衰顏華發覺春回

二公才業盡臺萊並轡天衢昔屢陪自笑摧頹無復理寸心衰謝等寒灰

何瞻聖博士兗新年八十口號奉和三首

懸弧嘉祐太平年壽帙行開第九編可但天公錫難老棗梨仙樹植三田

漆書行復開藏壁金版方思得釣璜何似懸車無一事逍遙塵表壽而康

四朝冠蓋三更變萬國兵戈百戰塲屈指鄕閭數耆舊幾人能似魯靈光【白樂天言時俗謂七十以上爲開第八帙故是詩有行開第九帙之句伏生年九十漢文帝使晁錯往授尙書四朝謂元丰元祐崇寧靖康】

偶觀樂天酬楊八絕句有慨於心者因追和贈叔問二首

君以曠懷宜靜境我因蹇步稱閒官閉門足病非髙士勞作云心鶴眼看【樂天】

老壯榮衰才命別如何同作侍祠官幾春桃李開還落贏得閒人冷地看【余和仍效樂天之體】

藍輿行淸輝門外卽事

映日梅花雪不如淸溪一曲抱城隅何時五畆開三徑負郭臨溪寄一區

新正未得與彥文相見聊寄二絕句爲壽

燕處超然老復丁等閒髙樹脫塵纓知君已悟長生理不作容成作廣成

胸中梨棗光陸離神泉不竭生華池期頥豈足爲公道千二百年形不衰

卽事有感再用前韻二首

邪正誰分冦與丁眼看奴擁繁纓至今四海生痍痏辛苦仍康起一成

回首中原嘆黍離山河無復舊城池安知七寶輪王境頓作天人現五衰

彥文見和新正爲壽絕句推借過厚再和呈二首

不隨時態冷如丁只有肥牛與濯纓正自幽寒侶長吉愧無詞賦敵蘭成

跰索敵病支離安得神方飲上池已把屠魁觀愛欲更將流電比榮衰

叔問見和寄彥文絕句過防推借謹次韻奉酬二首

正是羣疑判稚丁鳴鶻時駭曼胡纓靑藜燭照三冬足黃絹詞先七步成【叔問時習射方勤】

新雛初引囀黃鸝松徑桃蹊到習池坐閱四時如鏡像此中無利亦無衰【佛經有利衰苦樂毀譽稱譏八法不能動則所謂八風吹不動】

寂照軒卽事二首

疊嶂連環翠欲浮雨餘殘照晚云收樓臺城闕眞圖畫坐對南塘事事幽

面面軒艸木香秪園深處寄禪房山林倒影方池靜魚鳥忘機白晝長

小雨黙坐北軒諸山如失須臾雨止紫翠突兀眼中似慰老人岑寂也二首

煙雨蒙蒙山有無小軒孤坐對城隅斯須突兀千峯秀似慰衰顏老病夫

茅茨聊復寄寛閒縱目林端見逺山大是時人不爭處柴門𨿽設要常關

數日江上頗有春色偶成絕句遣興五首【庚辰】

栁怯餘寒未展睂嫩黃輕緑漸依依春郊正好閒行處不及逰蜂自在飛

錯莫江梅春信遲晴燻寒蘂雪團枝年來頓失尋春意一任髙樓玉笛吹

逺樹參差數防煙目窮天際水黏天背人葉葉風帆去應有鴟夷萬里船

不柰江頭春色何暖光揺日漲晴波憑欄何處牽幽興楊栁沙洲一釣簔

露壓濃煙染逺山垂虹眞在畫圖間平湖渺渺思無限何日浮雲伴我閒

寄朱元益

小園桃杏已欣榮華髮逢春秪自驚聞說江城多暇日想敎於蒍入新聲

癸未秋金陵懷古三首

壯士狂歌擊唾壺追風老驥望長驅山川形勢端如此當日寧無一伯符

大舅塵埃直污人西風便面障衣巾身危肯拜陶寧逺事定終慙溫太眞

山丘華屋一沾巾無復風流盛徳人百萬秦軍渡淝水只消長嘯靜邊塵

和翁祕監彥深喜絕句四首

朝來喜气溢層霄側聽封人共祝堯密雪正應歌九扈疾雷先已破三苗【時初殄睦防】

卽看新緑歸千畆還見陳紅積九年便覺雨暘如有意不須花艸苦爭妍

九重誠意格天關一夜風回萬壽山銀闕瓊臺迷逺近眞疑羣玉接蕭閒

風鈴相語紙窗鳴拭縮饑鵶凍下驚卻憶剡木髙興盡雪消江艸喚悲生

秋深向寒數日泥補墻垣入此室處用東卽事韻作四首

杜陵髙廈何可見原生貧居良已多賣刀植杖苦不早防牽孫犢系交柯

山中髙隱不易得今古荒途空九招何異淸湖長菱葑翳眼蒼云誰復撩【吳人謂撩湖】

西風朝來脫一葉蕭蕭已似湘湖間突成深墨髀生肉晝爾於茅安得閒

莎雞知時已入戶庭艸多情猶映堦何妨擁褐坐閱世著書不用如齊諧

雪中口占二首

萬木號風雪未幹畫檐冰筯水精寒日髙丈五猶慵起夢到江湖理釣竿

一夜滿城三尺雪寒林枯木盡生春盆池水窄成冰鑑庭竹枝低掃玉塵

觀梅

江梅開過尙餘香半面殘妝對夕陽野艸凡花正無賴競將紅紫占春光

北山集卷十一

欽定四庫全書

北山集卷十二

宋程俱撰賦騷

采石賦

建中靖國元年以修奉景靈西宮下吳興吳郡采太湖石四千六百枚而吳郡寔采於包山某獲目此瑰奇之產謹爲賦云

吳吏采石於包山也洞庭鄕三老趍而進揖而言曰惟古渾渾物全其天金藏於穴珠安於淵機械旣發剖蚌椎礦不翼而飛無脛而騁刳山探海階世之競廼若富媼贅癅則爲山嶽茂艸木於毛膚包嶄嵓於骨骼與瓦甓其無間何於焉而是索【晏子春秋靈山以石爲身以艸木爲毛髮】今使者窺復穴蕩沈沙捜奇礓於洞腳劂巧勢於丘阿呼靈匠以運斤指陽侯使息波竪江山之防防積劍閣之峩峩【江淹江上之山賦曰百里兮防防張載劍閣銘嵓嵓梁山積石峩峩】莫不剔山骨防云根貞女屹立伏虎晝奔督郵攘袂以相睨令史臨江而抗塵𨿽不遭於醯沃豈有恨於苔痕嗟主人之不見信羊牧之猶存何一拳之足取笑九仭之徒勤【王韶之始興記中宿縣有貞女峽水際有石似女子幽明錄宜都建平界有倚石如二人俗謂二郡督郵爭界於此南康記湘源有長瀬其旁石或像人土人名爲令史盧仝贈石詩主人𨿽不歸長見主人靣又自慚埋沒久滿靣蒼苔痕】旣而山戶蟻集篙師云屯輸萬金之重載走千里之通津使山以爲骨則土將圯使玉以爲璞則山將貧煮糧之客嘆終年之無飽談之老持一法其誰論【神仙傳白石生煮爲糧】嘗聞不爲無益則用之所以足惟土物愛則民之所以淳怪斯取之安用非野夫之得聞敢請使者吏呼而語曰醯雞不可與語天蟪蛄不可與論嵗矧齊侯之讀書豈輪人之得議三老曰極治之世樵夫笑不談王道至聖之門鄙夫問而竭兩端野人固願知之對曰上徳光大孝通神明闡原廟之制妥在天之靈以謂物不盛則禮不意不盡則享不精故金瑰珠琲天不祕其寶樟楠楩梓地不愛其生而靑州之怪猶未足於充庭故於此乎取之且鑿太行之石英采谷城之文石以起景陽於芳林者魏明之侈陋也菲衣惡食卑宮室以致美乎祭祀夏禹之勤儉也上方罷後苑之作緩文思之程示惇朴以正始盡情文而事神此固上徳之難名者矣抑嘗聞之北有未夷之戎西有久驕之虜顧喋血之未艾乍驚魂而送死方將不頓一戈不馳一羽殄醜類於煙埃瞰幽荒於掌股庶黃石之斯在儻素書之可遇抑又聞之三徳𨿽修不去指佞之艸萬國𨿽和猶豢觸邪之獸蓋邪佞之蠱心猶膏盲之自湊惟屬鏤之無知顧尙方之奚捄故將鑄采石以爲劍凜竪毛於佞首若是則在邊無汗馬之勞在廷無履霜之咎也【穆天子傳天子升於采石之山取采石焉鑄以成器於黒水之上】抑又聞之堯不能無九年之災湯不能無七年之旱𨿽陰陽之或盭豈閒縱之可緩故將放鞭石於宜都回雨暘於咳眄【荊州圖副宜都有石穴穴有二石俗云其一爲陽其一爲陰旱鞭陽石則雨雨鞭陰石則晴】抑又聞之扶耒之子有土不毛抱甕之老有茅不薅富者侈而貧者惰遊者逸而居者勞𨿽齊導之有素柰狡焉而是逃故將取嘉石以列坐平罷民於外朝抑又聞之日不蔽則明川不閼則淸聽之廣者視必逺基之固者構不傾方披旒而出黈俾伐鼔而揚旌蓋蕭墻之戒坐逺於千里朽索之馭益危於薄冰矧四者之無告尢聖人之所矜故將盡九山之赤石逹萬宇之窮民三老悚然而興曰聖治蓋至此乎吏曰此猶未也若其造化掌中宇宙胸次彌綸兩儀而執天之行燮理二气而襲气之母此包犧之婦所以引日星之鍼縷方將錬五色以補天育萬生於一府旣無謝於襄城之師又何驚於藐姑之處吾亦與汝飲陰陽之和而遊萬物之祖矣又何帝力之知哉【盧仝詩女媧伏羲婦引日月之鍼五星縷】三老稽首再拜曰鄙朴之人聾瞽其知鹿豕其遊竊億妄測安識帝徳之宏休

松江賦

鴟夷子皮旣棄越相乘扁舟攜西子溯東流方將家五湖以長邁屣萬鐘而不畱放若巨魚縱大壑脫若六驥馳坦道而挾輕輈時則八荒收云千里一碧狂瀾不興逺岫凝色目盡意往雲天出沒引風檣以悲嘯趣煙波而不極於是遇亡是叟而問津焉曰三江之湊實爲五湖地脈四逺衍爲松江洶洶渾渾溶溶洋洋孤岑連嶂七十有二眇若散螺黛於微茫五湖之中大曰包山風穴晝暝霜林夏寒暮煙屯其疊翠冬實累其錯丹麟鶴之所憇蛟鼉之所淵山中之人忘世與年條桑縹緲之下采石明月之灣【包山有縹緲峯明月灣】艸衣木茹泊若追羲盤而與還江流之窮是則歸墟王百谷於一吸環齊州於一區大鵬奮翅於泱漭燭龍洗光於咸虞由江而下二百餘里布帆無恙尙可以朝海門而暮方壺𨿽然善賈者據其防善摶者扼其吭方趣南則遺北旣畫圓而失方今子將眾物之防莫若遐觀乎中央惟是江湖之接二洲相望散荒墟於垤塊識斷岸於毫芒嘗試與子至中流而四望陰霾郁興不辧雲水天髙日出萬頃在目者五湖也岡岫相屬如走如伏溟蒙突兀乍見乍失者包山也擁松江之上流窮海道於一葦時矯首而斯盡固可以訪漁樵而種魴鯉亦優遊而卒歲矣吾子以謂何如子皮曰然務外遊者有待樂內觀者無窮吾方以日月爲燭六合爲宮參天地以爲友從四海之諸公乘雲气禦飛龍指包山於遺礫視五湖於一鐘松江之勝又安能芥蔕於胸中乎

後松江賦

程子旣爲松江賦假鴟夷子皮設無是叟以爲詞是夜夢有夫頎然而長黧色而修髯叩舷而稱曰松江之勝吾子之詞侈矣然子亦聞吳越之遺事乎惟而答曰長橋臥波截江之衝飛欄疊架排霧行空萬景所防而垂虹屹立乎其中吾嘗登垂虹顧二渚尙想夫覇國之爭雄方其踐忍鳥喙差耕石田禍起腋下謀箝悟先則吳陣江北越軍江南殺气朝合軍聲夜嚴銜枚北渡奮爲兩翼方風馳而霧障頓雷轟而電撃吳卒麕潰江流赭赤畢夫椒之世仇償防稽之膽食於此蓋夫子之雄績乃自大湖過橫山亂越來之溪登姑胥之臺弔亡國於遊鹿指血化於黃埃挽艅艎以淩江捲旌旗而南歸則夫子於此退身行意揖勾踐而長辭蓋與夫舅犯之貪天子推之獨賢歌龍蛇而激憤塊然與槁木而偕燔者不可同日而言矣間者五季棼亂錢鏐崛興蘇據都防乃淮浙之必爭徐約先防孫孺繼焚彼得之不能以歲月守我守之不能以歲月寧則江之兩崖相爲二城鎭威武之古境遏淮南之防兵寔用武者之所慿【吳江錢氏時謂之南北兩城防遏所】版圖入朝置爲縣治畫井疆設羣吏臯畝棊別居廬鱗次帯以千尺之橋捍以百里之塘舟輿所通樓觀相望曽城邑之幾時翳喬木之蒼蒼矣吾嘗嘆曰一江方東𨿽逝不流閱事之萬變去莫知其所遁而來莫知其所由今之松江其昔之松江耶抑夜半之藏舟失萬世於俯仰盡賢愚於一丘夫子亦嘗弔抉眼之忠魂而訪伏劍者之靈遊不乎子皮不對顧謂西子援琴而歌歌曰霰雪紛兮云霏霏帯長鋏而佩寶璐兮子安適而不歸歲晼晚而將暮兮路旣擁而中迷嗟二子之不返折防麻而搴杜若羌揺揺其遺誰餘音未息蘧然而覺掉頭載歌付千古於一笑

神遊賦【記夢】

恍余躡乎石嶺兮羌又陟乎山巓揖崔嵯之重嶂兮睇崖谷之陳前曽艸毛之無有兮削蒼玉其鉤聨望芝嵒之中窽兮錯幡幟之駢懸與器禦而皆迣兮匪髹繒而攻鐫乃回盼以下屬兮蔽穹崈之洞天萬山攢屹乎其中兮倚怪玉之瓏欒色零壁而翠澤兮質壺口之鎪穿發紺采以目兮靄沖融乎紫煙前余瞻乎峭壁兮下欲墊乎重淵旣駭視而芒瞀兮神戃惚而連捲旁一人之山立兮若骯髒之儒先意飄飄而振衣兮欬珠琲之微言更矯眇以瞑索兮顧謂余而口傳余方若觀伯昏之不射兮已蘧然其黙存【旁一人之山立蓋夢中所見東坡蘇翰林也後五年遊宜興張公洞嵓洞境物了如昨夢時東坡去世累年矣】

懷居賦【並序】

士而懷居弗可以爲士矣蓬桑之志見於始生誠以歲月不可以坐失力命不可以偏廢此古之聖賢所爲汲汲遑遑者矣余轉徙四方實自始生之年今玆二十有八年矣上不得謀道下不得爲貧內外無所營如病狂東西走者又三年矣旦暮將適東慨然有疲薾之嘆夫天地之大春直而冬冥昆虫之微晝動而夜息餘人也役役曽不得少休則其懷一日之安亦人之常情也賦曰歲作噩兮招揺指辰戒余舟兮東徵抱衾兮夜喟接淅兮晨興逐飛櫓兮無蔕擁敝裘兮懸鶉山之連兮蒼蒼水之駃兮潾潾我初來東兮芽甲始拆今之還兮甲者奮而芽者榮顧四時兮幾何嗟汲汲之圜淸天囿余兮不釋亦馳驅而靡寧餘生魏而長吳兮間蓬轉乎四方旣僑食乎岐隴兮又薄遊乎宋梁躡峯之奇兮酌桐江之淸弔采石之英兮叩灊山之靈由褓齓以迄今兮與日月而競馳曽謀食之不遂兮豈云道之敢營異匏瓜兮可系羨侏儒之太倉懷鉛刀兮一割感二鳥之寵光耕兮不足以卒歲仕兮不能以安親徒遑遑兮覊旅操危心兮若零亂曰稟气不嫵命不偶兮進以分寸退尋丈兮三年以仕七年饑兮齒髮日長將及壯兮才非臥龍誰三顧兮名謝文虎無三書兮【孔明相徳及韓愈登第時皆年二十八矣退之登第人謂之龍虎榜】笑長年之貧賤兮悼道徳之初心托妻孥於昏友兮奉親闈以北南悵宇宙之浩莫兮茫茫不知乎安止仰浮雲之蒼漭兮望白日之駸駸吾窮死其無憾豈爲余而咿喑也

小山賦【爲鄒志完侍郎作】

倚崔嵯之千嶂兮森萃乎中唐厝灊廬之峭極兮納浩漫之湖湘仰炎曦之翕翕兮俯霧雨之蒼涼微風過而淪漪兮激珠琲而潄琳瑯擢含冰之令姿兮气已蓋乎千章灌江籬與叢桂兮防艸樹之幽芳暍禽顧而下息兮遊鯈鼓鬐以洋洋儼髙堂之隱幾兮一與之爲徜徉望磴道之回折兮轉陰岑而入杳茫念平生之逺遊兮寄一戱於何鄕或曰先山其猶未耶何樂此一簣與防堂彼烏知夫子之逹觀兮固已行天壤而隘八荒以百世爲旦暮以千里爲尋常濯足洞庭之波晞髮南衡之陽眇雲海之變幻弔蒼梧之有亡曵屣而徐歸朱顏渥而瞳方撫圜堵之大囿味藜莧之牛羊視拳窪與溟岱等微塵之集毫芒顧何有而非幻又奚小大之足量哉

臨芳觀賦

政和七年春蔡州作臨芳觀於牙城之上太守翰林葉公也俱爲之賦云

覽飛霞兮鼇丘翩乘風兮下游觀豫俗兮安舒弭霓旌兮少畱天孫之錦裳戱毫端兮組繡【協】驅陳前兮萬象付心宰兮錘鉤撫曽城兮坐歗睠山川之曠修矗連云乎蜚觀夐翚檐兮上浮席沈息兮南榮帯汝頴兮雙流仰晨宵兮闛闔寄心馳兮北眸俯動植兮欣榮繄童耋兮休休眇桑麻兮牟稷藹平臯兮廣疇嗛臣力之何有歸鴻厖乎帝猷方靑春兮浩蕩落斯成以旨羞掲臨芳之髙顏聊托物兮優遊靣柴潭之滈衍被璀錯兮華洲森號風之僵木丰艷兮敷柔知造化之神駿寧與物兮爲謀等孤荄與叢蔓何此恩兮彼仇紛遊鱗與翔羽亦乘和而出幽蹇鷤防兮將鳴見有生之幽囚閱蕓蕓於過目澹無心乎獻醻念千古兮一眗經向來之樂憂笑東門兮黃犬異晉國之靑油吷奇功兮劍首謝酣寢於矛頭想平輿之二龍匪罦置兮可搜豈嵁巖兮無伏莫挽兮誰侜要平曵塗之靈介勝泣河之鮑防勾吳之旅人守冰墟兮海陬聞淩虛之傑觀怳夢寐兮將求憗嬴糧而卽之嗟道阻其奚由儻從公乎寥廓挹浮丘之長【協】覧熈熈兮無外同春臺兮九州冩登髙之遐素斯可以補由庚而賦何尢也

獻占

餘數奇多故常有意外之慮春秋輙問占於筮人以知一歲之衍忒春占遇蹇之咸秋占遇蹇退而嘆曰物固有有足而不得行無心而能感者枯艸豈欺予哉作獻占我從筮人訊之占只分防定卦遇蹇之咸只曰此蹇險在前只不利東北利西南只逺險旡咎近則愆只矧其乘之蹶以顚只子行寔難良未央只若臨巨川無舟梁只茍惟載之冰崢嶸只太山屬天登無車只雞棲或存雪塞塗只孟烏更挽莫進寸只匹鄒掎之墮千仞只蓋其貞則艮悔則坎只止以有待毋乘險只若將終身勇於不敢只茍當於位無心而感只子始休乎遁以無憾只我惟厥占體則宜只我行孔艱孰其屍只凡人之生無巧愚只與接爲搆惟其逢只遇合則吉畸則凶只適成則智敗則庸只竊鉤者誅竊國封只注金則拙注瓦工只直木先伐材之災只不鳴之烹反以不材只畫蛇於地惟敏之求只有加其足以敏爲尢只墜防中【去】防被深仇只防蠅非意得妙賞只宋人之瞽福於患只狼子之葬承其反只橫海之鱣制螻蟻只伏雌之卵爲豺虺只探物囊笥猝然失只志禽云漢往則克只引之或墜抑或伸只戚之或防仇或恩只同生並處爲參辰只絕域異世爲金蘭只或談王道目蜚鴻只或相狗馬喜見容只一言意合澤六宗只歷說白首不贏其躬只外物不必古則然只有生之變不勝量只君子所蹈惟其常只反身修徳器則藏只進不如需健以光只退不爲困揜以剛只靈蓍之告亦孔之明只利見大人得中行只

廣遊

猗有生之若浮同一世之泡露汨東西與南北顧何適而非寓咨餘生之特甚與日月而偕騖𨿽突黔之不暇固無異於眾庶抱天囚之三防縱趼足而安愬豈斯遊之敢成奚隗始之云慕非多財於什一逐陶猗之故步安饑寒之分定寧汲汲於富貴失佳時於壯齒度景於修路倐秋空之泬寥感候虫之在戶盍圖安於容膝休微躬於歲暮假故人之敝廬就寸祿於吳下聽閭閻之竊笑類鴻乙之來去浪十年之不居何衰頽之猶故覺今昨之皆非均後前於一倨念委靈於沖和豈坐耗而待僕老筋骸於伏櫪污鋒鋩於齒腐從五窮而不置信厚薄之殊賦仰圓穹之蒼蒼豈惟我之爲惡諒力命之有制奚是非之足語聊兩忘乎物初覧四海之風馭

懷忠【並序】

顏公之節不待淮西而後顯此中人以上曉順逆立然諾者槪能之非公之所難者而其忠義之性乃在於從容食息之間常有愛君憂國之心不以顚沛易其操蓋所謂招之不來麾之不去如古社稷之臣者方開元天寶時天下久無事縣官自視有防山之安獻替可否之論不復至於朝廷一旦有緩急相與北靣臣賊者皆前日髙車大蓋出入廊廟都兪附和之人而仗節死義之臣顧出於防逺無聞之地其隱然以孤城抗賊鋒者顏氏弟兄而明皇未之識也向使數人者用於朝峩冠緩帶而邊人不敢謀矣惜乎公之壯不得爲彼以名一代之良臣不幸白首至大官更肅代徳宗世政益紊憂益深𨿽搶攘板蕩之際而常持憲秉禮尊王守官曽不爲少貶其惓惓之意豈惡安佚而樂覊危誠忠義激於內也公之言行益危而疾公者益急自乾元後連斥丑地歲歷十二辰走半天下中間還之朝席未及暖又襆被而南矣觀其愛君之心如伯奇申生孝於親逐之不忍去防之不知避之死而無二也忌者知其流離窮餓不足以懲也則委之豺虎甘心焉其勢必至於此蓋無足驚吒者詩稱仲山甫旣明且哲以保其身又曰柔亦不茹剛亦不吐不侮鰥寡不畏彊禦而漢唐末流至假明哲以自便方以柔順緘黙爲賢烏在其剛不吐也且詩胡不曰旣柔且黙以保其身哉夫惟明不足以燭理哲不足以知人而當山甫之任其得全身者幸也若公之見善勇義殺身成仁其於輕重取捨不旣明且哲乎其所以保身者固存也不如是則是闗播盧杞之全合於山甫之美而賢於顏公之節矣余遊吳興拜祠下肅然想其餘烈退爲文以頌之名曰懷忠上言公窮而無悶故能從容是邦適其適而紓其憂逺而不忘君故其憂未嘗不在王室也中言公不能與世浮沈卒放棄窮極見笑於頑佞之夫下言公之精誠當與天地長存𨿽死而不亡也庶幾千載之下幽人志士尙能薦芳洲之蘋酌苕溪之水歌此詞以祠公云其辭曰

返吾輈兮巴山釋吾櫂兮揚瀾歲晼晚兮道阻修望長安兮未還聊駕言兮出遊攜美人兮山之幽撫雲霄兮遐觀恨辰莫兮淹畱誅蓁菅兮出秀寄雅志兮巖丘搴春洲兮白蘋擢春桂兮冬榮野無人兮誰芳君不禦兮安薦予之潔誠抱沈憂兮永嘆障西風兮夕塵

右其一

辟食兮侯居朱輪兮塞塗世以是爲得兮胡不能飽妻子而全軀狙利兮抵巇鉤時君之嚬笑兮於與眉世以是爲才兮胡獨徑行而不回豈形羣而情異兮何惡逸而幾危紛肩摩而轍結兮誰不乘君車而衣君衣奚獨好乖而多事兮恥時之不堯舜與臯防以生而易義兮幾何而不謂累之狂癡

右其二

狐蠱兮蠅營夜慚景兮晝畏人生奄奄兮倀倀無知兮窖塵展伊人兮超然何虎兕與甲兵忠爲骨兮義以爲軀元如生而血爲碧兮信前修之不誣發之鬒兮防茸顏如丹兮渥腴𨿽錮九泉而壓嵩岱兮亦將馭飛龍而撫八區與日月兮齊光極河漢兮爭流左吾飈兮洪崖右吾欻兮逺遊尉我人之思兮儻復過峴山而稅蘋洲悵神交兮千載覧陳蹤兮夷猶

右其三

臨池【並序】

庚申十月丙申予夜夢至一堂上棟宇宏敞或出法書縱觀蓋嶽麓眞迹又一種云是鐘王絹素極塵暗顧堂上板壁明淨因大書其上書所謂不令執簡候亭館者觀之似不減傳師令字尢覺精采逼眞意頗欣然念欲以絹素好書遽悟則已營度賦句在口心開意朗思如湧泉衰年乃猶有少時情思竊自喜也因索燭疾書之紙將以示同好雲

若夫敞晴日之軒窓臨惠風之池閣山陳幾海置格濯玉海於靑泉飲霜毛於松壑渰云之霮防散晨鴉之紛泊舒白蠒與烏絲棄禾麻之凡惡捐雞羊之獰陋羅象犀之防錯指寔無間掌虛似握乍手和而筆調亦神凝而慮卻出重匱之深藏發修梁之祕鑿還神明之舊觀鄙元和之新腳初鳬戱於汪洋俄鴻驚於寥廓軒軒跨海之鵬冉冉遊雲之鶴煥出水之芙蓉韻繞梁之淸角賔主揖讓陰陽磅礡云澹煙霏崖崩石落波三折而導送勢千鈞而沈著紛舞鳳之參差駭怒猊之噴薄八分聊使於張軍掘筆寧甘於示弱百金論價以猶輕十部推賢而不怍竦危峯之障日矯孤松之秀擢異婢子之羞澀粲舞姝之綽約婉如援鏡以笑春勁若劍揮而弩彍峭快若吳興之童稚退縮匪深山之鄙朴居然王謝之風流儼若帝皇之濩蠖登山逶迆於嵩華防陣回旋於驑駱籠鵞無憚於空羣寶劍不虞於詐略逍遙散聖之禪窘束毗尼之縛紛異態而殊能有彼余而此觳天然則不擇而能精積習則有資於力學踐鐵閾以屢穿仰天門而苦卓嗟余老以纒屙方損書而靜樂顧志在而力疲徒心勞而夢噩嗟土炭之殊嗜笑偃蒙之善謔𨿽習气之未除才疏而技薄與畵史其何殊精神於幻藥本變現於吾心浪妍媸而喜愕茍戱好之猶存庶猶賢於博奕當知鏘金入木辭華𨿽照於荊相二妙一臺筋骨終慚於張索也

北山集卷十二

欽定四庫全書

北山集卷十三

宋程俱撰論

老子論一

古之聖人退與道冥則𨿽介然之感有所不受出與道防則𨿽樊然之應有所不辭故可道之道以之制行可名之名以之立言至於不可道之常道不可名之常名則聖人未之敢以示人非藏於密而不以示人也不可得而示人焉耳凡天下之可道者皆有行地而道常無爲凡天下之可名者皆有儀則而道常無名竊嘗以謂將以思而得耶是則思也非道也將以行而至耶是則行也非道也以有爲可以爲道乎則火馳物駭皆爲道矣以無爲可以得道乎則枯株塊石皆得道矣然則常道果可道乎以道常爲有則謂虛空不用之處道不在焉可乎以道常爲無則謂萬物並作之際無資於道可乎以爲大則不見其體以爲小則莫知其邊然則常名果可名乎聖人以爲道果不可以示人也則其制行立言可以示天下迪後世者亦其次焉而已故西方之聖人其所示見設爲乘者三演爲分者十二命之曰教若夫傳於教外者則其不可道與不可名者也中國之聖人祖唐虞憲文武以訂詩書禮樂之文命之曰經若夫其所以言猶履之非迹者則其不可道與不可名者也故老子著五千之文將以示天下迪後世蓋非退與道冥而獨於已者故其發言之首以謂可道之道可名之名者五千文之所具也故其言有曰人法地地法天天法道道法自然且道而已矣又何法焉老子方言域中之大而道居其一則所謂可道之道者域中之大也若夫千聖之所不傳者不可得而言也不可得而言而終不言其槪乎則人將畫矣故姑亦寄之於常與夫自然而已所以防見其防也

老子論二

天地人一原耳天之所以爲天地之所以爲地人之所以爲人由有物之初終宇宙而常存者固同而天地之能長且久者形與之俱而人獨不然何哉天不知其爲天地不知其爲地其確然而常運者孰推而行其隤然而常處者孰止而安然有有形者於此乎麗有生者於此乎生彼曷嘗獘獘然以長久爲哉今一受其形而爲人則認以爲已曰人耳人耳謂其養生不可以無物也則騁無益之求謂其養有身不可以不愛也而營分表之事厚其生而生愈傷養其軀而身愈病其不爲中道夭者亦幸矣嗚呼人固可以與天地長且久而獨中道夭者是自生之過也眾人常欲先人而未嘗先人眾人常欲存身而適足以防身豫若冬渉川猶若畏四鄰後其身如此而執道全徳物莫尊焉不亦後其身而身先乎形可使爲槁木心可使爲死灰外其身如此而深根固蔕物莫壽焉不亦外其身而身存乎夫何故非以其不私其生故耶老氏之防如此而未之思者以謂黃帝老子之徒率畏死而求長生者豈不惑哉夫人而無生道安所載然世之喪其生者蓋反以有其生爲累有其生者且猶老氏之深戒而謂其外於道而求長生乎未之思也

老子論三

萬物之變莫大乎死生人之爲道超然於死生之際則無餘事矣生果來乎死果往乎以生爲實來則吾之所從來者宜可知矣心南北耶東西耶上下耶審不可以言也而謂之實來可乎以死爲實往則吾之所從往者宜可知矣心耶物耶人耶天耶審不可以言也而謂之實往可乎然則吾之生也前不知其所起後不見其所防貫萬古而湛存者常然也然後曉然知我之未嘗生未嘗死也將以奚爲死地哉且宇宙耳而日月爲之晝夜陰陽爲之寒暑代謝爲之古今要之宇宙實有是紛紛者乎人之於死生不異於此夫生者死之對而老子以謂善攝生者無死地何也蓋有生也有滅也方生方滅方滅方生此猶髙下長短之更爲終始亙萬世而無窮者也然則有生之生者固滅之對也若夫不生之生不與萬化爲偶是貫萬古而常然者也是我之所以爲無死地者也又何兕虎甲兵之可噬而可殺哉𨿽然生非我有也我亦無有也無我亦無所也安得有夫生哉亦曰攝之而巳攝者假而有之之謂也攝生以禦萬物萬物攝於吾之一攝生以應萬化萬化攝於吾之虛是則以無厚入有間豈不恢恢然有餘地矣何缺折之有哉

老子論四

眾人之過易遣聖賢之疵難除營欲戕性取捨滑心眾人之過也眾人之過大而有迹故其遣之也易以覺爲礙以解爲防聖賢之疵也微而難知故其除之也難事之過顯理之過微以物爲病顯以法爲病微屑金𨿽貴以之入眸則四方易位矣揚塵𨿽微以之翳空則天日晝暝矣然則理障法病可勝疵乎滌除元覽蓋謂是也覽者見之謂也不曰觀而曰覽何也觀猶有作而覽則若鑑之見物而巳所謂元覽聖人之所謂獨見者也聖人之所以見曉者也人之有是妙之見而不除之是爲解防其過也不似於屑金之瞇目乎滌除元覽而卽非滌除則無疵矣滌除元覽而存滌除之見是爲覺礙其爲疵也不似於一塵之翳天乎夫載魄抱一則形合於气矣專气致柔則气合於神矣三者渾而爲一則其爲元覽不亦至乎又在滌而除之耳如是則在已者至矣備矣可以愛民治國而無爲矣以百姓爲芻狗所以愛民輔萬物之自然所以治國淫其性傷其生亂其經逆其情而可謂之愛且治乎出而應夫愛民治國之運則天門開闔以示夫出入利用之權明白四達以逰夫六通四辟之道然而未嘗不退然爲雌泊然無知也是其所以謂之徳

老子論五

聖人以道涖天下則六合之內五方之民可以一舉措之聖神之域特在反手之間耳𨿽然聖人不傷民固也而能使鬼神亦不傷人何哉蓋人之在道道之在人猶魚之在水水之在魚也亦何水魚之辧乎方其以道涖天下天下之民其生也泊焉所以善其生也其死也寂然而已所以善其死也寂然而已鬼安得而神乎然眞者其所歸也寂者其所樂也而謂之不神可乎其所以神者如是而有能傷人者乎民之生也如彼及其死也如此尙安復有靈響祟厲之爲哉或曰聖人神矣然亦安能舉天下措之聖神之域如是速乎曰地之不同而同於生其種之含於地也人未見其生也時雨旣降芒然雜出使地而無種則巳有則必生人而無性則已有則必化聖人非時雨乎晝盡夜昏六合同其昧日月旣出赫然並照使物而無間則已有則必明人而無性則已有則必開聖人非日月乎是以古之覺人其所滅而度之者以億萬爲量計則聖人之所以使人生而不傷其生死而其鬼不神舉天下而化之者何以異此斯神也其有神傷人者乎嗚呼惟常善也故能救人無棄人救物無棄物有爲之善其能爾乎惟無積也故能爲人已愈有與人已愈多住相之施其能爾乎推是道以濟天下而度羣生亦何儒釋老之分哉故老子於二經之卒章言其所以推而濟物者如此

列子論上

混淪之初不生不化者存而生化之萌具乎不生不化之內天地旣辟萬物並作未有一息不由乎生化之運未有一物不因乎生化之機惟生也而有不生者爲之茍無不生者生生則生有時而盡矣惟化也而有不化者爲之用茍無不化者化化則化有時而息矣然則六合之內有形者孰非生有事者孰非化捨其生滅變化則亦無可言矣此列子所以首言生與化也首言生與化者以謂吾之所言之理所寓之物無非生滅變化者且萬物皆出於機皆入於機機者何也生化之門也生化之門者生生化化萬物之奧也天下之生與化不勝言也則舉夫生死之大化而已物有與以形相禪者則化於顯物有以生受化者則化於陰防之爲鶉蝶之爲虫燕之爲蛤羭之爲猨此人之所見也是物之化之於顯者也程之生馬馬之生人天下豈有是哉此死於此而生於彼者是物之化於陰者也是釋氏所謂輪回者也儒者所謂忽然爲人化爲異物者是也若榮啟期林類安於生化者也杞國之人憂非其憂不安於生化者然則不通乎生化之道而欲究列子八篇之書有不爲孟浪逕廷者乎則亦茫然若臨太山而窺滄海矣

列子論中

天地托於虛空之中萬物含於天地之中旣有生之者安得無窮昔者未始有物旣而天地萬物雜然乎其間此亦何自來哉安得不謂之幻有形之物防歸於壊及其壊也豈非幻滅而夢覺哉天地之間造化之密移也日月之回薄也風雲之振蕩也誰其使之而一息不畱也今之天地日月猶昔之天地日月乎其亦逝也不可得而知已非幻而何上古以來墳典之所記三王之所成歷代之所爭誰其祛之而廓無餘迹焉非夢而何豈惟此耳朝昏古今也寤寐生死也昧者直以覺爲眞是而夢爲眞妄審爲是也可得執而有之乎其所以異於夢幻者幾何耶故列子言周穆王之執化人之祛以逰中天之臺彼以數十年也而黙存無幾耳及其寤也向來之樂可復得耶向來之處可復追耶然則人之化於化也何異此哉覺有八證夢有六以言晝夜之通爲一世也夢覺之通爲一妄也飽則夢與饑則夢取陽則夢火陰則夢渉因也以言流轉大夢者其受化浮沈未有不由已也西極之隅阜落之國尹氏之僕鄭國之人以言其夢覺眞妄苦樂是非之無定在也然則宋陽之妾不猶愈於覽昨夢以爲是逢氏之迷不猶愈於執諸幻以爲實者乎觀燕人之悲發於妄境則知世俗之不爲同行之笑者幾希嗚呼列子之於性命可謂盡矣彼直以天地萬物爲一夢幻豈誇言哉

列子論下

夫將以祛有情之累言𨿽過而不爲疵者惟聖人能之楊朱一篇其大槪所以祛情累也故其言公孫朝之溺於色公孫穆之湛於酒而鄧析謂之眞人端木叔之放意所好無不爲也而叚幹生謂之達人且馳域中之論則撿身賢於縱欲究域外之理則有心於善不如無心之不善也吾無心矣安知善不善之所在乎滑欲於俗世俗之情也有心於徳賢者之情也膠其迹而累於情等耳蓋存世俗之情以繕俗固以汨其眞矣而存聖賢之情於胸次亦未得全其眞也惟庸聖之情俱盡則亦循循常常與塗之人同耳善乎其言晏平仲問養生於管夷吾也而夷吾以謂勿壅勿閼肆之而已嗚呼此眞人之所以浮防於日用者也夫饑而欲食寒而欲衣困而欲瞑此可閼乎此用情乎然則耳之所欲聽目之所欲視鼻之所欲臭口之所欲言體之所欲安意之所欲行吾亦如是而巳矣又何累焉由此觀之則其以朝穆爲眞以端木爲達其言之𨿽過而不爲疵也審矣𨿽然論而至於此後之儒者有以斯言爲罪者矣若夫以余推列子之心而識余之意則庶幾乎無罪焉

莊子論一

情存分量者不可與聞廣莫之言智辧是非者不可與逰兩忘之境天地內外非可以情度也而局於分量者昧焉萬物紛紜非可以智盡也而膠於是非者惑焉惟我與物同逰乎無極則又安覺鵬鷃之爲二物哉莊子所以發端於是也夫世俗之情耳目之所安心境之所熟則𨿽神奇怪譎而不以爲異也至夫耳目素所未接心境素所未嘗則𨿽常流至理未有不驚而惑者豈惟驚而惑也有不爲胡盧而笑者哉一鳥之背而幾千里一息之飛而九萬里世之所未見世所未見則局於分量者之所驚而笑也然天地之外固有大於是者不可知也而世俗徒以區區心目之所屬而臆計天地之外則其於莊子之言亦若是驚且笑矣鵬之負靑天鷽之槍楡枋其爲逍遙一也世俗之情必大鵬而細鷽也屑屑乎小大之辧則是非美惡髙下長短擾擾起矣其於莊子之言焉能渉其流而化其道哉故善觀莊子之言者能於此而悟其將則三十篇煥然冰釋矣於此而驚且惑乎彼方情存分量而智辧是非矣安用莊子之言爲哉

莊子論二

內篇七外篇十五雜篇十一內篇言夫內外篇言夫外雜篇者合內外而言之也𨿽然內者外之源外者內之出也庸詎知吾所謂內之非外外之非內耶故內篇終之以應帝王外篇終之以知北逰雜篇終之以天下內篇而終之以應帝王則知湛然常寂者是其所以通天下之志者也外篇而終之以知北逰則知蕓蕓之作復歸於根擾擾之緒畢反於一也雜篇而終之以天下則知孔子之書終言堯舜之事老子之書終言小國寡民孟子之書終言禹湯文武者皆是莊子之微防也夫力不足以舉天下則不足以用天下道不足以小天下則不足以宥天下舜惟其視天下猶敝屣也故能運天下於掌伊尹惟其囂然自樂於畎畝也故能一舉而造商而昧者直以莊子爲漠然絕物而與防一毛而不爲者同是烏足以言道也道無形也體之者人捲而懷之無一毫舒之足以濟天下此天下之所以賴於道也𨿽然應物而濟天下者聖人之所以成焉者也然其出而用者亦聖人之末耳善乎其言徐無鬼也徐無鬼因女商見魏武侯與之言相狗馬而武侯大悅也蓋徐者與夫防疾彊梁者異也鬼固幽矣又曰無鬼幾於無迹也然將與物交必出乎幽而因乎理故因女商而見也女者靜而不以外傷內物求而後應者也商者通有無以資物者也故爲無鬼之先而見魏武侯也魏武剛大之謂也出乎幽深因緣以應夫剛大故必有合所以武侯大悅而笑然無鬼所以應夫物者曾不用其粃糠土苴故特言狗馬之徳而足以悅之如此余故曰應物而濟天下者亦聖人之末耳

莊子論三

孟子之稱孔子曰集大成其言曰集大成者金聲而玉振之也始條理者聖之事也終條理者智之事也聖譬則力也智譬則巧也然後知莊子所謂聖人之道與夫聖人之才者判然白矣莊子所謂聖人之道非孟子所爲聖歟莊子所謂聖人之才非孟子所謂智歟道可以學而至才非學而至也譬之鈞石之弓可以歳月習也進退弛張可以度數得也然不知所以然而然此力也猶之道也由學而後至焉故也至於發矢復防方矢復寓括相屬猶衘然此巧也猶之才也非學到而言傳者也夫射一事也而有力巧之殊聖人一道也而有才與道之間非孟子之善譬與夫莊子之善說也烏識其所以爲才與道哉此南伯子葵所以有問於女偊也且南者顯而與物交伯者長而爲物先葵知自衛而不知所以自衛以其所衛者小也顯而與物交長而爲物先去道逺矣然以其知自衞故能問道於女偊然其去道本遠故女偊謂非其人也女者不以外傷內致柔而守靜者也偊者曲而全者也體道之微者也卜者未嘗求物而不能絕物之求吉凶憂樂不自我而吉凶憂樂之兆不能不因物而應梁倚則任物庇下而爲物之所倚者也是其所以用天下者也故爲聖人之才出而用天下則其爲物也太多故將以窅然藏於聖人之道必以外天下爲先而後終之以不生不死也

莊子論四

莊子之爲書旣巳小天地遺萬物薄堯舜累周孔其於掃除名教之迹蕩然無餘矣以謂吾之所言則近乎棄實有著虛空茫然無町畦泊然絕物者於此而無述焉則天下後世幾何而不驚且惑也故終之以天下之篇而道術之所以辧也其曰古之道術有在是者墨翟禽滑釐之枯槁也古之道術有在是者宋鈃尹丈之救世也古之道術有在是者彭蒙田駢之去巳也古之道術有在是者關尹老之博大也古之道術有在是者莊周之寂漠變化也五者小大不同其爲一偏一也老莊之道旣自列於一偏而孔子之道獨不列於其間嗚呼此以見莊子之深知孔氏也非知孔氏也深於道故也孔子之道包乎五者施於天下或藏之以神其用或裁之以見於事故迹𨿽徧於天下人爲之敝有時而極然關百王貫萬世而終莫能違之者道備故也此莊子所以不列於道術之一偏也嘗竊譬之水之在天下合而爲海放而爲江河淮濟衍而爲百川瀦而爲陂澤釃而爲溝澮道術之在天下亦猶是也海之於溝澮小大有間矣其爲水之一偏一也孔子之道水也蒸爲雲气升爲雨露以濟以漑以滋以濯蓋取於江海百川陂澤而用之耳矣誰謂莊子非孔氏而絕中道哉

莊子論五

莊子毀仁義毀諸己乎曰蹩躠踶跂惟攘棄之而天下元同是毀仁義巳矣然而曰至義不物至仁無親遠而不可不居者義親而不可不廣者仁則周蓋未嘗毀仁義也莊子滅禮樂滅諸巳乎曰澶漫摘僻惟不用而性情不離是滅禮樂巳矣然而曰禮以導行樂以導和禮之意子貢不能知死不歌墨子之所短則周蓋未嘗滅禮樂也聖人不死大盜不止是周絕聖之言也然而以謂神全形全聖人之道也澹然無極眾美從之聖人之徳也通於天地推於萬物聖人之心也手撓指顧四方俱至聖人之治也天地之鑑萬物之鏡聖人之靜也知窮知通臨難不懼聖人之勇也其言如此絕聖矣乎任知則民相盜去知以歸其天是周棄知之言也然而以謂眞人以之爲時聖人以之爲孽心徹爲知知徹爲徳以恬養知以知養恬其言如此棄知矣乎豈特如是而巳也周之書言道而已故其要曰有情有信無爲無形可傳不可受可得不可見長於上古先於太極或期之於稊稗或極之於昏黙是周之所言道也然而曰道不可以言言而非也則周蓋未嘗言道也豈惟未嘗言道哉其言未始有是非也荒唐之言謬悠之說無端倪之詞則莊周之言未嘗是也以巵言爲曼衍以重言爲眞以寓言爲廣則莊周之言未嘗非也豈惟未嘗有是非哉亦未嘗言也彼其三十篇之書精粗大小靡所不具惠子之所困公孫之所驚其言數萬可謂多矣然而曰得魚忘筌得兔忘蹄安得忘言之士而與之言則莊周蓋乂未嘗言也

北山集卷十三

欽定四庫全書

北山集卷十四

論

維摩詰所說經通論

文殊師利是根本智維摩詰是不可思議解脫力文殊師利是法爾如然維摩志是神通妙用佛以二菩薩問答以顯妙用起於根本智然根本智與不可思議解脫神通不離此身六根六用而別有也此所以先言維摩詰身示疾苦又說身無堅速朽深可厭患而後文殊師利問答卽於維摩詰所謂可厭患之身而起不可思議解脫神通如此也離六根六用之外豈別有不可思議解脫神通哉故法華經云父母所生眼悉見三千界以至耳鼻舌身意皆自父母所生之色身而不可思議解脫如彼也以顯根本智中神通妙用皆是法爾如然不可出五蘊十二行中建立然文殊師利與維摩詰合之卽是佛故先說如來現大不可思議力以長者子寶積與五百長者子所持七寶蓋合成一蓋覆三千大千世界而山河大地天龍等宮悉於寶蓋中現而寶積等讚嘆以爲如來神力不共法也諸大乘經中佛將說妙法必先示現神變或瑞光先照徧滿三千大千世界上至天宮下至地獄莫不防光解脫或見微塵數佛剎悉見顯現如此經所說七寶蓋中而皆示現三千大千世界諸天龍神所居宮幹闥婆等及夜叉乃至山河大地等蓋言法無不該無不徧也有一絲毫不至處是佛法界有所不徧有所不徧則是有礙非無礙也又大藏教中常以法諭寶如雲寶所寶洲衣裏珠額上珠摩尼寶長者寶藏之類皆以諭法故說法緣起先以長者子寶積也寶積言眾寶猶云一切法也以七寶蓋供養佛而佛合爲一蓋言一切法卽一法以法寶普覆一切無所不有無所不徧也不以佛菩薩爲說法緣起而以長者子者眞俗無異凡聖一如在家猶出家也如長者維摩詰是也長者子寶積旣贊嘆佛神力已遂問如來佛土淸淨而告之以隨其心淨則佛土淨者言種智神通與萬法皆由一心心外無法也而舍利弗以聲聞知見不達是理故疑此土丘陵坑坎荊棘沙礫上石諸山穢惡充滿也佛以足指按地而三千大千世界皆已淸淨莊嚴者言迷悟淨穢之反一足指按地頃耳螺髻王見淸淨法如佛頂相故能以法除舍利弗惑也

二

是經所說法眞俗聖凡淨穢平等不作異觀故在防菩薩自等觀菩薩已下五十菩薩及彌勒文殊五十二菩薩也等觀不等觀等不等觀所以爲等觀亦去等觀之著也是神通自在必自三昧中起三昧者正定也是所謂神通妙用亦法爾如然故有定自在菩薩法自在菩薩法相菩薩也解脫神通亦是此身光明發現故有光相菩薩光嚴菩薩大嚴菩薩是一切佛聚一切義海故有寶積菩薩辯積菩薩手有拯防引接之義菩薩常以法寶法印拯防眾生上至十地菩薩四果諸天下至地獄畜生餓鬼髙下平等一以法寶法印而拯防之故有寶手菩薩寶印手菩薩常舉手菩薩常下手菩薩所言法印如印印文無先無後無作無二卽時具足無有差異字有先後而印時無先後文有文義而印中無文義然而普徧無礙事理周圓無作無二諸佛經中所言印者皆此義也常菩薩大悲無量故喜根菩薩喜王菩薩大喜無量故辧音菩薩常說是法故虛空藏菩薩法無盡故執寶炬菩薩以法光明破冥闇故寶勇菩薩負荷眾生無所畏故寶見菩薩無見而見是法見故帝綱菩薩明綱菩薩法法互融無所礙故無緣觀菩薩不起眞際故惠積菩薩法無量故寶勝菩薩無能勝故天王菩薩最尊勝故壊魔菩薩摧伏四魔與諸怨賊故電得菩薩法如幻化故自在王菩薩具不可思議解脫故功徳相嚴菩薩揔持萬行故獅子吼菩薩雷音菩薩山相擊音菩薩法音無邊故香象菩薩白香象菩薩具大力故常精進菩薩不休息菩薩度生死海無疲厭故妙生菩薩念念出生而常寂故華嚴菩薩開敷佛華大莊嚴故觀世音菩薩具悲智故得大勢至菩薩具願力故綱菩薩卽煩惱网卽淸淨网不相畱礙故寶杖菩薩住佛威儀故無勝菩薩無等等故嚴土菩薩三千大千世界悉皆嚴淨法無不徧故金髻菩薩珠髻菩薩至法頂故於是終之以彌勒菩薩文殊師師利法王子者如諸菩薩具如是等法卽成佛果彌勒菩薩是一生補處巳授佛記者故然不離文殊師利淸淨根本智也如善財童子徧參善知識已後見彌勒與文殊是也

三

長者維摩詰旣以已身示現有疾因爲人說此身無常無彊無力無堅無主無人無我無知無作等及說身病根本從癡有愛以有病苦又常爲諸人去諸法病如諸十大弟子與彌勒持世二菩薩嚴光光童子長者子善得皆以謂不堪任詣彼問疾者不惟以其入深法門辧才無礙爲聖賢等之所畏難亦以謂其諸法病如上所云則不能見維摩詰無諸法病卽維摩詰耳若能不於三界現身意不起滅定而現諸威儀乃至不斷煩惱而入湼槃如是宴坐如法說法離眾生垢離我垢離生死前後際斷乃至無說無示無聞無得如是說法所見色與盲等所聞聲與響等所齅香與風等乃至諸觸如智證知諸法如幻相其有施者無大福無小福不爲益不爲損如是食人之施於食等於法等乃至文字性離無有文字於諸法解脫如是無分別觀知根器以大乘法教化眾生如是爲人說法不以生滅心行說實相法不以二相觀佛國土罪性福性皆如鏡像在家出家無有功徳知如來身卽是法身知一切眾生卽菩提相舉足下足皆是道塲一切夭魔悉能摧伏以菩提心起四無量以法施防爲大福田若能如是卽是維摩詰卽是文殊師利如舍利弗等所有法病是病爲維摩詰所訶如彼者不能見維摩詰文殊師利也故皆曰我不堪任詣彼問疾

四

不可思議解脫力一切眾生與諸佛菩薩悉皆本來具足不出一心六用而能發現所謂神通亦曰光明但一切眾生以生滅心狹劣心分別心限量心罣礙心等故有眼爲色所礙有耳爲聲所礙有舌爲語言諸味所礙有鼻爲臭香所礙有身爲觸所礙心識爲法所礙故名之曰盲聾愚癡等然亦常運神通常放光明未曽間斷諸佛菩薩以廣大心無住心無分別心無礙心故一心六用皆爲不可思議神通亦常放無量光明徧照三千大千世界所謂父母所生眼悉見三千界以至鼻舌耳身意色聲香味觸法皆爲淸淨如來大根本智與不可思議解脫神通之力惟了諸法空無礙然後有是不可思議解脫神通之力故云空其室內除外所有及諸侍者無有牀座此所以能容須彌相世界三萬二千師子座及香積世界九百萬師子座也言須彌世界者如經所言有解脫名不可思議者菩薩住是解脫者以湏彌之髙廣內芥子中無所增減湏彌山王本相如故表是法也故文殊師利問疾之餘首問維摩詰此室何以空無侍者維摩詰言諸佛國亦復皆空又問以何爲空答曰以空空又問空何用空答曰以無分別空故空又問空可分別耶答曰分別亦空又問空當於何求答曰當於六十二見中求以至六十二見當於諸佛解脫中求諸佛解脫當於眾生心行中求以明空非分別不捨有而求空了則煩惱卽菩提迷則菩提卽煩惱也明淸淨如來大根本智與不可思議解脫卽此示病之一心六用出入無時莫知其鄕而無分別者也以至右掌持諸天大眾詣如來所又不起於座以右手斷取妙喜世界置於此土皆以空無礙故故曰室空不起眞際故故曰不起於座此不可以生滅礙心分別妄見而知者也

五

文殊師利從佛所來見維摩詰卽是淸淨法身本根本智而起不可思議解脫力神通皆不來而來不見而見不來而來豈有來相不見而見豈有見相若來已更不來是實無來來無所從故若去巳更不去是實無去去無所至故所可見者更不可見擬議卽差故自文殊師利初詣維摩詰問答凡十段義一文殊問病所因起二文殊問病何以空無侍者三文殊問病爲何等相四舍利弗念欲牀座維摩詰答以須彌相國師子之座納於室中五文殊問云何觀察眾生六文殊問生死爲菩薩當何所依七天女與舍利弗問答八文殊問通達佛道九維摩詰問文殊何等爲如來種十普現色身菩薩問維摩詰親戚眷屬等爲何所在舉要而言一切解脫神通揔持萬行大慈大悲及一切眾生塵勞煩惱皆依淸淨法身根本智而立故維摩詰卽於父母所生之身示現有疾又卽於此身而現種種不可思議解脫以見菩提煩惱無二性故示現有疾非有疾也如佛菩薩爲度眾生出入生死海防戱五道𨿽實無生死無我無造亦無受者而示有輪回苦樂等受也然從癡有受則有輪回故曰從癡有受則我病生又曰從有攀緣則爲病本又曰身孰爲本欲貪爲本欲貪孰爲本虛妄分別爲本虛妄分別孰爲本顚倒想爲本顚倒想孰爲本以無住爲本無住則無本惟其顚倒虛妄貪欲爲本此眾生所以輪回不息岀入苦海者也惟其顚倒以無住爲本無住則無本此所以卽煩惱海卽菩提也知無住本立一切法則於生死畏中得無所畏矣諸佛菩薩從智起悲濟度羣品有一眾生不滅度者是佛菩薩終不敢湼槃不捨生死也故曰一切眾生病是故我病眾生不病則我病滅也然無量煩惱大菩提海惟一空法此維摩詰所以示有家居眷屬而一室之內空無牀座亦無侍者也答文殊之問又所以言諸佛國土亦復皆空也然所謂空者非捨諸有而別有空也其所有者皆空也其所謂空者亦空也故曰空當於何求當於六十二見中求六十二見當於何求當於諸佛解脫中求諸佛解脫當於何求當於一切眾生心行中求蓋空匪他求不離六十二見而空存焉六十二見是諸過患然不離諸佛觧脫中諸佛解脫超過一切礙無礙境然不離眾生心行中也故寶積經說文殊以神力令舍利弗與魔波旬作如來身問答妙義舍利弗問菩提當何處求波旬答曰從身見根本求於菩提無明有愛求於菩提顚倒起結求於菩提障礙覆蓋求於菩提亦是義也大般若經曼殊室利公云一切法空說爲法界卽此法界說爲菩提法界菩提俱離性相由斯故說一切法空又云無上菩提卽五無間彼五無間卽此菩提又諸法無行經云文殊說言一切眾生皆得菩提是名不動相一切眾生皆成就一切智慧是名不動相一切眾生皆是道塲是名不動相乃至一切諸佛成就貪欲是名不動相一切諸佛成就瞠恚是名不動相乃至一切諸佛成就邪見是名不動相大扺文殊師利表根本智故其所說法皆徹源防卽有卽空無二空也煩惱菩提分別空則病亦無形不與身合及與心合非四大亦不離四大也

六

舍利弗未離聲聞未能隨緣赴感無不周徧而常處於菩提之座故作是念當於何坐也東方萬物並作出晦入明之方也而世界名須彌相表不動也東方萬物並作之方而世界名須彌者動而常寂也佛曰須彌燈王者寂而常照也以彼菩提之座入於空無所有之室故無去來相亦無礙無礙也宜乎新發意菩薩及大弟子不能升也爲須彌燈王作禮乃得升者一念與須彌燈王相應是卽須彌燈王已矣維摩詰因爲大眾說不可思議解脫法門者以見於根本智起神通也不可思議皆若此也諸佛菩薩從智起悲示病示苦出入生死以度眾生疑若煦煦住相之仁然於是文殊問云何觀於眾生而維摩詰以謂觀眾生如水中月如鏡中像如熱時焰如呼聲響如空中雲如水聚沫乃至如石女化人也不取於相無作無受無人無我是乃所以爲大悲而繼之以四無量也老子曰天地不仁以萬物爲芻狗莊周曰大仁不仁又曰虎狼仁也聖賢之語豈有二義哉觀佛菩薩說一乘法必有女人以爲緣起故法華經說龍女七歳文殊度之於眾防前化爲男子卽往西方成佛而華嚴經婆湏密多天主光女慈行童女乃至城神夜神林神等皆以女人身善財見之得解脫門又如無垢施經所說無垢施經女月上女經所說月上女皆辧才神通與大弟子往復論辯訶毀小乘說微妙法親授佛記維摩詰室中所化天女亦猶是也其義有五一者示平等法無男女相二者法無淨穢三者示世俗諦卽出世諦四者一念之間卽三阿僧祗刼無延促相五者一切諸法皆如幻化如維摩詰示居士身天女乃其眷屬然而眞俗無二世出世一如也散諸天華者以表在欲行禪了無罣礙諸大弟子以有礙心華著不墮以譬畏生死者聲色香味觸法得其便也吾止此室十有二年初不聞說聲聞辟支佛法但聞菩提大慈大悲不可思議諸佛之法又云我從十二年來求女人相了不可得者言大般若海不離十二有海也以維摩詰空無所有之室自然常現實未曽有難得之法也於是文殊又問維摩詰言菩薩云何通達佛道而維摩詰以謂若菩薩行於非道是爲通達佛道也又問何等爲如來種而維摩詰以謂無明有愛貪恚癡等乃至一切煩惱爲如來種也此皆明不離煩惱而入湼槃不捨道法而現凡夫事也普現色身菩薩者亦明於一切色相而常普現不思議法也問維摩詰以妻子親戚眷屬等爲何所在而維摩詰告之言明皆卽有而空卽空而有也曰父曰母曰妻曰男曰女以至捨宅園林車馬衣服財寶牀坐等種種名字卽空而有也然所謂父母妻子以至牀坐者乃智度方便法喜慈悲以至無漏覺意慙愧深心而已是卽有而空也故曰火中生蓮華是可謂希有在欲而行禪希有亦如是夫人終日起居動作之間視聴語黙之際無非欲也而其行也常禪故以諭火中生蓮也

七

生滅爲二我我所爲二受不受爲二垢淨爲二是動是念爲二一相無相爲二菩薩心聲聞心爲二善不善爲二罪福爲二有漏無漏爲二有爲無爲爲二世間出世間爲二生死湼槃爲二盡不盡爲二我無我爲二明無明爲二色色空爲二四種異空種異爲二眼色耳聲鼻香舌味身觸意法爲二忍辱持戒精進禪定般若布施回向一切智爲二忍辱持戒精進是空是無相是無作爲二佛法眾爲二身身滅爲二身口意業爲二福行罪行不動行爲二從我起爲二有所得相爲二闇與明爲二樂湼槃不樂世間爲二正道邪道爲二實不實爲二凡是二者皆爲諍論皆爲戱論皆爲邊見皆爲偏計皆爲執著而不二法中無生無滅無我無人無受無不受無垢無淨無動無寂無有相無無相無聖無凡無善無惡無罪無福無有漏無無漏無有爲無無爲無世間無出世間無生死無湼槃無盡無不盡無我無無我無明無無明無色無空無同無異無根無塵無六波羅密無一切智無空無不空無相無無相無作無不作無佛無法無眾無身無身滅無身口意業無動無不動無識無不識無得無不得無闇無明無樂無厭無正無邪無實無不實彼諸菩薩各以如是所入不二法門而樂說之然此三十菩薩之所言者言而已矣故文殊師利以謂於一切法無言無說無示無識離諸問答是爲入不二法門也文殊師利𨿽如是言然畢竟只是言說於是問維摩詰而維摩詰黙然而已是義方圓按大藏中維摩經凡有三譯鳩摩羅什譯維摩詰所說經今行於世者是也吳月支優婆塞支謙譯維摩詰經唐三藏奘譯說無垢稱經而支謙所譯至文殊師利說無言無說等爲不二法門於此遂已更無後段維摩詰黙然者彼意豈以爲重復耶

八

楞伽阿防多羅寶經云非一切剎土有言說言說者是作耳或有佛剎瞻視顯法或有作相或有揚眉或有動晴或笑或欠或謦欬或念剎土或動搖如瞻視及香積世界普賢如來國上但以瞻視令諸菩薩得無生法忍及諸勝三昧又云見此世界蚊蚋虫蟻是等眾生無有言說而各辦事文殊師利旣以無言無說無示無識爲入不二法門而維摩詰黙然無言已於是示諸菩薩及大弟子以眾香國神通解脫殊特之事彼眾香國香積如來無文字說但以眾香令諸天人得入律行菩薩聞斯妙香卽獲一切徳藏三昧以表五蘊六根卽般若海一一觸受皆具圓通皆能入佛智慧也如香積世界但以鼻觸而證菩提則知一切悟門不必皆從言說文字而解脫也以至一切蠢動不必有言說而能辦事也應坐時坐應食時食以表與一切眾生了無差別也遣化菩薩致敬香積如來者以表一切解脫神通皆如幻化也眾香菩薩問釋迦牟尼如來於此娑婆世界以何說法而維摩詰告以佛以剛彊之語調伏之言度脫眾生以見如來隨諸剎土時節因緣以方便力所應化度而化度之𨿽有言說不離文字令得解脫也故釋迦如來曰或有佛土以佛光明而作佛事有以菩提樹而作佛事有以衣服臥具而作佛事有以飯食而作佛事有以園林臺觀而作佛事有以三十二相八十隨形好而作佛事有以佛身而作佛事有以虛空而作佛事眾生應以化緣得入律行有夢幻影響鏡中像水中月熱時焰如是等諭而作佛事有以音聲語言文字而作佛事或有淸淨佛土寂寞無言無說無示無識無作無爲而作佛事又曰諸佛威儀進止諸所施爲無非佛事又曰有此四魔八萬四千諸煩惱門而諸眾生爲之疲勞諸佛卽以此法而作佛事此皆如來與大菩薩慈悲方便眞實諦也又維摩詰爲眾香菩薩言娑婆世界有十事善法諸餘淨土之所無有以言五濁惡世十二有支煩惱苦海乃是無上菩提大般若海也彼諸淨土無一闡提及三惡道譬之髙原陸地不生蓮華必於淤泥乃能生植故云諸餘淨土之所無有也起根本智現大神通說無上法已於是攝用歸體故與文殊同往詣佛也釋迦牟尼如來爲諸如來眾旣說妙法眾香菩薩九百萬眾皆還彼國是佛世尊與大菩薩及長者維摩詰以智慧神通作佛事已於是佛問維摩詰爲以何等觀如來維摩詰言如自觀身實相觀佛亦然以至不可以一切言說分別顯示以見眞俗無二凡聖平等根本智解脫神通同一法身也𨿽從根本智示現神通說諸妙法然常不起眞際湛然不動也故於是舍利弗問維摩詰汝於何沒而來生此而維摩詰告以無生死𨿽然佛蓋知之以謂有國名妙喜佛號無動是維摩詰於彼國沒而來生此也旣無沒生而云無動國沒而來生此者無動乃所以無沒生也語阿閦華言不動無動佛國者表維摩詰𨿽現神通而說諸妙法不起眞際湛然不動也故𨿽以右手斷取妙喜國鐡圍山川乃至天等宮城邑聚落上至迦吒尼天下至水際入此世界而不起於座也此無動世界所以擲過三千大千世界出入往來無所畱礙而無出入往來等相者也

北山集卷十四

欽定四庫全書

北山集卷十五

宋程俱撰雜著

房太尉傳論

天寶末天子避盜劍南房琯以憲部侍郎上謁普安建議遣太子諸王鎭諸道於是太子爲元帥都統治兵朔方頴王璬鎭成都凡劍南西川山南西道之師皆屬永王璘鎭荊州凡山南東道江西嶺南黔中之師皆屬丰王珙領河西隴右安西北庭盛王琦領江東河南淮南節度【珙皆不赴鎭故云領】祿山在京師見制書撫幾驚吒曰誰爲上畫此謀者吾不得天下矣自燕兵橫潰四出天子匹馬走西南二京遂爲盜守方是時天下不知屬車之所在趙魏秦鄭梁宋之吏不種族無類則懷印易衣而走耳甚則開闗除道扶服叩軍門其郡縣之民所謂震心褫魄驚動耳目者非大燕之號令則其旌旗兵甲與夫髙車大纛爲賊媒者也天下必以謂遂無唐矣然於此時諸鎭崛然聲治兵問其帥則皆天子之子也夫以帝子之眾名天下之兵【名如名田之名】據走集張形勢𨿽不與大盜角逐而天下之心固已有所系矣則是懷忠狥國者有所恃而赴功聞雞夜舞並驅逐鹿之人亦有所憚而不爲矣余嘗論之天下之事理近而功顯者𨿽常人可與知焉至於無用而有功言迂而效切者非明於大而進於幾蓋不足以權此且亞父以楚心致民望武信君以範陽令下燕趙淮陰以赤幟殱趙軍楚心非賢王範陽令非國士赤幟非利兵也然三人卒賴以濟者豈非所謂無用而有功言迂而效切者類乎夫諸王不足以鬭彊虜明矣而琯實以此系天下之心此琯之謀大識逺所以越常情萬萬者也然則中興帷幄之功果孰爲大而賀蘭進明徒以偏忿毀言激怒人主反其功以爲罪而肅宗遂信而疏之使肅宗有君人之明其思之矣若曰吾旣以元帥起北方北方之重兵賢將吾有也西綴闗中北俯賊巢便利之地也而誰忌乎𨿽然天下大物也非有道者不能遺物非有公天下之度莫能達天下之大計若肅宗宜其怨而疏之矣自天寶至徳後名相不爲不多而琯獨巍然有大臣之望天下稱之曰房公至名世立言之士莫不斂衽攺容稱其道徳此豈私好而然哉然琯之本謀言不見於編冊顧因進明之譛而後世知謀之出於琯也至祿山撫幾之事則史無傳焉獨見於司空圖之詩圖親仕唐室司詞命至大官其言必有自可信不疑餘觀徳宗之幸奉天也李晟請駐蹕邠梁以系天下之心僕固懷恩紿回紇以入防亦曰天可汗棄天下中國無主眾是以從彼祿山智宜足以知此是其所以撫幾而嘆耶

侑坐元龜序

治亂之端率常隠於尋常忽眇之間初若不足畏向者積而致之至於不可禦善惡皆然治亂因之觀秦漢以來享國歷世惟唐最長而中絕於孽後敗亂於妃陵夷於宦官衰弱於藩鎭所經之變不一未有不生於所忽而積於至微以至於大壊而不可復振者使禍福之來常如山摧川潰霆震而至則𨿽至愚孰不知所避就惟其隠於尋常忽眇之間初若不足畏向者故蹈覆轍而不知常相踵也方天下初定魏徴勸唐太宗以行仁義以致太平者如封倫輩往往笑而排之惟太宗能用其言行於寢食起居造次顚沛之間卒以致貞觀之治然求其若爲仁若爲義者則未易彰彰論之豈非其積微故其成速耶及明皇在位久當盈成丰豫之時春秋旣髙方且寵一婦人進一小人退一正士逍遙遊宴姑以樂其餘年意必以謂是豈足以傷生害治又況亂天下者乎卒之百敝隨生搶攘悖繆至於祿山稱兵防兩京焚九廟四海橫潰而卒至於衰微此何故也豈非生於所忽而積於至微以底於是哉唐之治亂善惡之大致較然明白者前哲論之備矣余獨取其治亂善惡之萌而禍亂之所由生足以爲世戒者裒而爲書名之曰侑坐元龜云元符庚辰秋八月信安程俱謹序

復古編序

程子曰學之不可以不專也涉其流者未有能極其原防其蕃者未有能覩其奧不極其原不覩其奧求其是且精焉無有也夫支左絀右夫人而射也稱養叔鈞柱指夫人而琴也稱子野上下千百載間學是者亦眾矣而二子傳焉豈不以其專以精乎吳興張有弱冠以小篆名自古文奇字與夫許氏之書了然如燭照而數計也它書余藝一不入於胸中蓋其專如此故四十而學成六十而其書成復古之編是矣余嘗論其書曰小篆之作自嶧山眞刻不傳至唐字學𨿽盛而以篆法蓋一時名後世者惟李陽冰爲稱首徐弦後出筆力勁古遂出陽冰上近世名筆固多其分間布白規圜繩直不工而筆力勁古少復比今有自振於數千歲後獨悟周秦石刻用筆意落紙便覺岐陽嶧山去人不逺二卷三千言據古說文以爲正其防畫之微轉側從橫髙下曲直毫髮有差則形聲異自陽冰前後名人格以古文往往而失其精且博又如此然其寄妙技於言意之表守古學於寂寞之濱固非淺俗之所能識也且漢之諸儒比肩立而楊子云以識字稱韓文公言語妙天下而猶自謂略須識字字亦豈易識哉觀復古之編則其於識字幾矣使人之於學也皆能致其專而求其是旣得之又能守其所學而不與時上下則學𨿽有小大其有不至者哉不得於今必得於後世矣張翁求余文以信其傳因敍次如此政和三年九月朔信安程俱序

賀方回詩集序

鑑湖遺老詩凡四百七十二篇其五字八句詩鍜鏈出入古今爲集中第一其餘大抵名家作也余少讀唐實錄與防稽石刻見賀季眞棄官本末方開元天寶之交天下號無事文學士見貴重季眞出入禁省冠道山友儲副極當世華寵然一旦不顧去爲千秋觀道士使人望之超然如雲漢過秦望行剡川未嘗不悠然遐想也季眞去後四百二十載建中靖國辛已嵗始識其孫方回五湖上蓋鑑湖遺老也方回落落有才具觀其書可以知其人中間罷錢官及通守兩郡輙謝病去爲祠嶽吏又一旦掛衣冠客吳下窮逹𨿽不同其勇退樂閒故有鑑湖餘味然余謂方回之爲人蓋有不可解者方回少時俠气蓋一座馳馬走狗飲酒如長鯨然遇空無有時俛首北窓下作牛毛小楷雌黃不去手反如寒苦一書生方回儀觀甚偉如羽人劍客然戱爲長短句皆雍容妙麗極幽閒思怨之情方回慷慨感激其言理財治劇之方亹亹有緒似非無意於世者然遇軒裳角逐之防常如怯夫處女余以謂不可解者此也余奇窮骯髒可憎方回多交遊乃獨以集副授余曰子好直美惡無溢言爲我評而敍之此亦豈其不可解之一端耶政和三年癸巳嵗十月朔信安程俱序

漢儒授經圖敍

古者尊師而重道自天子達於庶人故孔安國授經昭後死爲之服桓榮傅明帝於東宮及卽尊位幸其第至裏門下車擁經而前蓋其嚴如此漢興諸儒以經誼專門教授故學者必有師承源流派別皆可推考歷東漢二晉以迄有唐余風猶有存者然其間大儒間出不專以一經章句授諸生如王通行道於河汾之間韓愈抗顏於元和之際故從之學者其於行已成務作爲文章皆足以名世而垂後如魏徴王珪李翺皇甫湜之徒是也陋哉夏侯勝之言也曰士病經術不明經術茍明取靑紫如俯拾地芥耳夫所貴於學者豈専爲是哉而勝以利誘諸生何也西漢之俗固已尙通達而急進取矣又使士專爲利而學學而仕仕而顯則不過容悅患失之人而已如張禹以經爲帝師位丞相而被佞臣之目後世議者至以謂西漢之亡以張禹谷永亦號博通諸經然因災異之對枉公議以阿王氏二人者皆成帝所取決有識所企望而當漢之所以存亡之機者也然且不顧方懷姦而狥利豈其志本在於靑紫故耶抑天姿然也後世君子一志於靑紫者眾求師務學者寡學者亦無所師承此余所以常恨生之晚也方祖宗隆盛之時如孫明復胡翼之以經術楊文公歐陽文忠以學問文章爲一時宗師學者有所折而問業焉王荊公出以經義授東南學者及得君行政於天下靡然宗之元祐間蘇子瞻以文章主英俊之盟亦云盛矣余病臥裏中讀西漢儒林傳觀其師弟子授受之嚴所謂源流派別皆可推考者竊有感焉且浮屠氏自釋迦文佛傳心法與夫講解之宗至於今將二千年而源派譜諜如數一二下至醫巫祝卜百工之技莫不有所師如吾儒師承之道乃今蔑焉所謂學官師弟子如適相遇於塗耳蓋可嘆也則其事業之不競語言之不工名節之不立無足怪因以漢儒授經爲圖以想見漢興之風範云建炎四年六月三十日信安程俱序

題酈生長揖圖

李伯時作酈生長揖圖直作髙皇踞牀兩女子洗而酈生長揖此徒見漢髙無禮食其不屈之意而無以見髙皇聞善而服攺過下士漢所以興之故要當作輟洗起衣躧履迎客之狀乃勝耳方是時天下艸昧糜爛土崩之時也沛公踞見一里監門其失亦微耳非漢所以彊弱興亡之所系者也而食其遽以謂將以助秦而非所以攻秦何也豈辯士專以捭闔動聽爲務而其言不得不誇耶是不然食其爲是無當之言可也而沛公豁達聰明之君也而可以虛言屈乎夫得士者昌失士者亡有國家者皆然而危亂之時爲甚故蕭何以韓信用不用卜漢髙之覇王晉人以謝安石起不起知江左之興亡唐室以裴度進退爲天下安危蓋士之不可失如此使漢髙失一食其可耳然駿骨不收絕足不至巢卵不育鳳鳥不下士有深藏髙舉望望然去之而已況聲音顏色拒之千里之外乎則其不足以攻秦而足以自亡也明矣是理也非酈生之誇言也辛亥孟夏朔信安程俱書

題杜範歐公帖

正獻公之全徳元老文正公之宏才偉望文忠公之端亮文學端委廟堂不動聲气而可使夷夏乂安風俗淸美矣時非不逢而不旣其用仁人志士未嘗不嘆息於斯焉紹興六年十一月旦信安程俱獲觀於西安長壽僧捨謹題

題溫公帖石刻

文正溫公之淸節直道內相髙平公之懿行碩學蓋朝廷之蓍搢紳之標表也事在國史譽在天下然其造次之間理言遺事士大夫莫不寶而傳之衢州學舎嘗得溫公貽髙平公帖摹而刻之石置諸公堂之壁使學者出入観省以想見醇儒碩徳遺風餘烈之無窮與夫著書立言之不茍如此且資治通鑑之書文正實挈其維綱而筆削裁成之功繄髙平公之助是時二公以道義相從於寂寞之濵凡前古是非成敗之端治亂安危之致足以勸懲後世與啟沃吾君者蓋未嘗一日而忘也卒以備邇英之讀布於學宮而行於天下是豈小補也哉初書成而上之帝爲親制美名冠以序引其所以尊徳樂道之意不惟彰信於一時而無愧不刋之書又以爲百世之賴可謂盛矣夢得髙平公少時字也初太夫人懷公彌月夢古丈夫盛服入其門者左右曰漢大司徒鄧禹也故命名如此而字夢得後溫公更其字曰淳夫猶取髙密侯傳贊語云髙平孫仲熊與州學教授陸君俊民懼後生不知夢得之爲公也要余述於其後俱常以謂觀元祐之時而可知宰執近臣之選觀宰執近臣之懿而可知元祐之時無求之他觀於此而已俱生晚不得登二公之門以觀道徳於後前聽教誨於左右玆獲掛名公書刻石之末以寄宿昔欣慕之心焉亦云幸矣紹興七年正月甲子信安程俱謹識

題八師經後

余觀八師經所說𨿽非無上般若圓法門然實毗尼梵綱之權輿普賢淨行之門戶而生死畏途之梁筏也明白切近𨿽途之人皆若可解使四海之內橫目之人普皆信受堅持不退爲善而不爲惡如佛所云則坐證四果長揖三塗何逺之有且人人推不殺之心而充之可使寃親平等慈心相向而豈有鬭狠賊害伏屍流血之事哉人人推不盜之心而充之可使防遜興行貨棄於地於非其有一介不取而豈有奪攘貪鄙攫金胠篋之事哉人人推不滛之心而充之可使男如栁下惠女如共伯姬貞潔自持不欺闇室而豈有侵淩誘略羅欲亂倫之事哉人人推不飲酒之心而充之可使飲食語言離諸過患端虛正念齊聖溫克而豈有滛酗昏暴流連荒亡之事哉人人推無妄言綺語兩舌惡口之心而充之可使篤實誠信不訾不欺而豈有誑誣交扇之事哉人人知老病死苦之無常少壯盛彊之不可恃而操心愛日逺惡爲善之不可不勉也夫如是何畏乎生死何怖乎惡道無疑無慊俯仰無怍終日盡世泰然安樂而相與徜徉於仁壽之域是則極樂之土可封之俗已豈非立言垂教者之本意愛人治國者之至願而有生之所甚樂者乎故餘思廣其傳焉紹興六年九月日俱謹識

天辧

觀栁子厚天說退之固有激而云然騁豪辯而失正理子厚爲之說亦至於芒忽兩忘而止余嘗深究天人消長之由若有得者因奮筆作天辧矯二子歸之正以祛君子之惑焉

天之蒼蒼屍者誰耶鴻防穹隆其正形耶抑有五官以視聽好惡耶抑又有條章政枋以司下土若而予若而奪耶古人於此乎疑矣或曰凡人之生賦畀適定天積气耳漫無記省物生其間自窮自逹自狂自聖自壽自夭自愉自病或生而切云漢或老而沒泥濘自其適耳豈足深竟若是說者然耶曰天不人不因人不天不成信斯言也皆適然乎則爲善者或幾乎熄矣或曰天之與人絕處殊類質象旣別好惡隨異譬之九土各有宜五性不同嗜故畸於天者人之侔資於宋者越所棄又安知人之所望不爲天之所厲若是說者然耶曰天視自我民視天聽自我民聽信斯言乎則是天與人判爲二矣或曰天之於物常靳其全故齒者不角馳者不翾各俾其一非天則偏若是說者然耶曰作善降之百祥積善必有餘慶信斯言乎則夷齊之餓顏氏之夭可也彼益稷伊周之倫謂其不足於天爵可乎或曰飛塵可以蔽日太山於聚蚊必東之水激之可使過顙長平之敗壽者不能獨存人眾有時而取必而天定亦能勝人若是說者然耶曰天网恢恢疎而不失信是說乎則天之覆物也淺矣𨿽然自堯舜以來天下之治常少而亂常多君子常窮而小人多得志者何耶蓋自堯舜禹數百載而後當商之盛時君子之道一行又數百載而後當周之盛時君子之道一行由漢迄唐數千百載其間君子小人亦更爲消長耳不如三代之純也君子而用不極不久借令專且久然不斥不病則死及之小人而在上率常志滿意得子孫族黨繁盛半天下康彊壽考無一不如志者若是何耶嗚呼區區之常通用捨聖賢觀之寒暑蚊雀之間耳曷嘗以此動其心哉而天亦豈以此待天下之君子也蓋亦蚩蚩者之招然耳今夫蚩蚩之氓晝日之所爲孰非彊淩弱眾暴寡狡者欺憃薄者負厚哉其孝於親友於兄弟者有幾其臨利不防義者有幾其設心平正誠實無僞不負神明者有幾使君子而得志爲一州則惠一州使一路則惠一路在朝廷位宰輔言聽計從則膏澤及天下彼蚩蚩者是將怡愉安樂而終身矣彼晝日之所爲其傾欺賊害者如此而天乃報之以怡愉安樂則天之所以福善禍滛之道豈不刺舛繆矣乎故必使邪佞殘賊者臨其上爲一州禍一州使一路禍一路在朝廷位宰輔禍天下非惟禍天下必至於糜爛土崩而後已此無他黔首之招然耳以是推之則易之慶善殃惡書之視聽自民老子之疎而不失與夫釋氏之因果報應無合而通者矣

龍亢侯傳

劉銛上谷人其先金天氏之裔散處山谷間子孫皆彊利足任事世賴其用夏禹初受舜禪大徴金氏之子孫聚於中都作而庸之其國有九鼎之重其彊族在梁州與璆氏婁氏最著梁州之諸侯取貢焉子孫𨿽匿巖穴世卽而捜之無遺然其最有聲者往往爲國武備銛之近族祖號含光先生者兄弟三人爲殷帝寶臣所向三軍爲之卻走其季他日爲來丹報父仇不克終身不敢言勇銛家與石氏錯處山谷中爭雄彊而銛之族號爲彊獷秦始皇二十六年滅燕聞金氏族獷使人穴地而攻之系其眾盡取其獷族以歸付若盧詔獄使公子離卽治頗侵爍之又從而鍜鏈之剒其頑不可使者亨其矢謀者取其英而收用焉而銛尙少在其中頗有聲防歐冶子見而喜之曰子所謂鐡中錚錚庸中佼佼者耶竊與之歸爲立模範所以訓鏈磨礱𨿽百反不倦蓋七年而後成器爲之納室焉又教以兵法揮斥上下回旋出入無不如指麾挺挺勁立遇事輙防𨿽投以艱大未嘗反唇切齒銛亦嘆曰使吾離塊獨釋滓濊剛不至折柔不至屈以成吾質者歐冶子之力也然吾聞卯金刀將興吾或似之遂更姓劉秦末嘗從人過丰沛間道遇漢髙祖一見銛鋭上修下有威重顧瞻光采凜人卽異之曰吾左股七十二黒子爾背文七星皆奇相也能從吾遊吾佩服子不敢防遂從髙祖嘗與同臥起𨿽呂后諸人莫能間也旣而道大澤白蛇當道銛殺之常爲髙祖禦侮至漢有天下髙祖益器任之爲尙方長號龍亢侯羣臣以上寵銛皆以其族子弟自隨然以其世剛悍難近詔毋納殿門惟鄼侯上所優異與俱者乃得至殿上然銛愈親密用事主裁防其友以書戒銛曰君侯性剛太鋭數用以擊彊剸劇恐於防刃有所不宜盍韜光挫芒以避缺折之悔銛答書曰自吾爲上所提拂常以三尺法裁剖庶務小大斬斬茍不失其柄吾豈爲繞指者哉久之髙祖稍內陸賈言向儒術銛浸疎髙祖一日將防用銛久不見進退頗生澁不能緩頬如前日髙祖撫其背曰公𨿽憊豈不勝一割之用耶乃以數百戶封之峽中頃之爲武庫令初銛遇容成公授以坎離搆濟鏈形得不死至晉猶爲武庫令元康五年武庫災銛自度且得辠因嘆曰吾老矣安能與刻木對爲眾口所鑠哉因兵解仙去太史公曰龍亢侯初以巖穴推重之質一旦得良工師更鏈旣久砥礪挫遂爲國利器或謂其剛悍自任匹夫之敵耳然漢髙祖禦之以取天下項氏莫能抗遇輙潰裂何哉觀其遇事迎解在掌握之任九年無少玷缺賁育莫敢當其鋒身名凜然與日月爭光可也銛之族大抵傳貴精鏈形然罕能變化晉初有避地鄷城者後夫婦皆爲龍入延平水中嘗讀神仙書有服瑯玕華化爲飛龍者鄷城君豈得此術耶

西漢詔令序

右西漢詔令四百一章舊傳西漢文類所載尙多濶略吳郡林徳祖虙寔始采括傳志參之本紀凡防章析簡掇之無遺方薈蕞在紙未遑詮錄間以示予予因取其具槁以世次先後自髙祖至平帝人別爲篇又差考嵗月纂而成書且敍次其末曰古之盛王與道爲一故其酬酢之間理言遺事皆足以爲萬世法是以事爲春秋言爲尙書而書之所傳自唐虞夏商周上下千數百載間而其存則今之五十八篇而已由秦漢以來置學官弟子誦說研究至有白首歿身莫能詣其極者大哉王言蓋聖人之坊表也自五十八篇而後起衰周至五代之末又千數百載間其爲詔令溫醇簡盡而猶時有三代之遺法者惟西漢爲然其進退美惡不以溢言沒其實其申飭訓戒皆至誠明白節緩而思深至叢脞大壊之餘其施置𨿽已不合古道當人心然猶陳義懇到雍容而不迫此其一代之文流風未泯顧猶不可及又況文實兼盛哉昔者文中子以聖人之重自任廼始防自七制之主列爲四範以續典謨訓誥誓命之文然其書世不傳莫得而述故備載如彼徳祖以學行名搢紳方將以文詞爲時用方今昭回之章絲綸之美固已轢絕中古陋漢唐而莫稱是書也𨿽未能比唐虞夏啇周之隆庶其或者亦足爲王言之斧藻尙書之鼔吹云大觀三年歲次己丑十月壬申朔信安程俱敍

北山集卷十五

欽定四庫全書

北山集卷十六

宋程俱撰雜著

宣和禦書贊

靈文結空祕瑛房也大有在上俯云章也羲圖頡迹寄明光也臣俱寶之澤莫長也【行書】如龍行天或遊或飛其馳不迫其靜不遲蓋從容八法者猶嚴恭而自度其超忽萬變者猶應物之神機乎【艸書】

宣和禦畫贊

太虛混淪滋象之先無動而生萬彚出焉巍巍道尊實主張是芒乎芴乎無擇巨細是翾飛者與彼有筠如馬一毛如地一塵凡有形相寄此筆端造化之妙毋以畫觀

鄧安惠公贊

翼翼鄧公外粹中剛徳人之容有蘊若虛叩之則出如響發鐘有文不彪用之則宜溫厚顯融白首事親洞洞屬屬如相肅雍移之事君牧丘之敬文終之恭執法憲府謇謇不撓審克厥中有赫軍容禍亂之機見微納忠晚登廟堂泊無怨懷遊心大公蓋淸而畏知仁而有勇和而不同不色不言不有其賢名莫之從知人則哲帝鑑孔昭溫良在躬考成日䢐世不乏才機警疏通愛而不見再拜遺像隱如岱嵩

實相齋銘

觀身實相如夢幻響亦如虛空有無邊際無作無受無去來今無空不空有願無願生住異滅一切皆無如如此身威儀差別如是如是皆如實知萬境現前如水鏡像繁興用處而常湛然觀一切法無不皆空是爲覺知諸法實相相卽是空空卽是實無能觀者亦無了知觀佛亦然一相無相

紹興乙未北山老人寓止長壽五年矣春三月於寓捨之西爲屋一間挾以二廈於是遊息焉名之曰實相齋而爲之銘

寂照軒銘

寂如妙髙山安住而不動照如鑑止水不將亦不迎應物而不傷無取亦無受於中現色像而實無所有卽此顧盼中是我無盡藏

唐三隱賢贊

余讀唐隱逸傳尢慕王績盧鴻張志和不爲出處系累泛然若浮雲之捲舒使萬乘之尊可見可聞不可得而臣世之戮人可望而不可攀也視夫假修渾沌以誇世洗箕山之耳以賣髙者不亦拘拘然乎

王績無功絳州龍門不喜拜揖簡放絕塵發名賢科亷潔孝弟不樂居朝去爲縣吏四海云擾网羅在天有田十六頃在河渚間結廬北渚著書東臯種黍釀酒子光是交武徳之初待詔門下良醖可戀竟以疾罷樂史善釀求爲樂丞史死遂去述酒作經刺史願見答曰柰何坐召君平托無心子機士見問笑而不應豫知終日自志其墓卓哉先生

盧鴻顥然其先幽燕爰徙洛陽廼廬嵩山藥房荃壁金書玉曆明云吸霞皎皎獨立【見鴻艸堂述志】開元之初備禮再聘確然自髙鉤深守靜五年丁已帝詔曰鴻道極泰一徳循中庸禮有大倫義不可廢想翻然易節以副朕意先生至都謁見不拜宰相問狀曰忠信是賴禮之所薄何足見帝召升內殿命諫議大夫固拒得已浩然歸廬朝廷得失許以狀聞官營艸堂寧極是名聚徒廣學至五百人帝欽素履沒有餘恩

志和子同婺州金華母夢楓生妙齡起家防幹肅宗翰林待詔錄事金吾坐貶南徼旋會赦還遂歸江湖釣徒自號元眞著書太易十五篇探幽賾無其兄鶴齡爲築東都茨以生艸椽棟不斵釣不設餌虎豹防屩縣令聾瞽不窺其徳使浚渠執畚曽無忤色防織布裘𨿽暑不釋往來苕霅浮家泛宅太虛爲室明月爲燭四海諸公周遊共躅憲宗采歌圖索其容竟不能致不知所終

列仙圖贊【凡二十八人】

有形皆幻初無倪巨細未足相雄雌蚩蚩坐受幻物欺不能與天同宻移元黃二物知何爲獨能長久無終期至人亦窺眾幻機奪取元化操鑪錘畱形遁數乃一戲【葉】呼噏六子交娥羲偉玆二十八幻師如經星周四維騎箕降昴非有蘄出入六合惟所之黃妖位閏炎綱隳嗷嗷億萬沈塗泥翩然下墮哀黔黎赤伏紹緒皇功巍雲臺累塊空刑儀索身滅迹歸無涯竺干心印金襕衣語幻語法空無依承承卒付碧眼兒一華來東今萬支洪荒怪譎同一歸勿嗤我言無町畦

文殊維摩贊

是妙吉祥七佛之師爲大醫王法病是治五蘊十二行卽大總持五濁海中得淨摩尼非取非捨不卽不離化度無量十方四維而黙無言而寂無爲是歡喜藏亦大闡提是無垢施惟金粟尊眞俗無異人法何存於不二境示十二門三十二義諍論紛紜最後文殊無說無聞而我一黙是義方圓擬議之際電掣星奔

題三界四禪天圖偈句

如火宅諭三界無安是故眾生應求出要而此三界亦如空華分別說三實無所有我觀如來不可思議出入三界如遊觀園而常湛然處菩提座應知亦有上上根人不歷階梯徑超佛地四雙八輩如焦谷牙十地四禪如隔羅谷凡此世界能忍眾生若見若聞應知希有思地獄苦發菩提心如救頭然切勿放逸諸惡莫作眾善奉行是𨿽常談是佛教誨

紹興八年北山程俱長壽寓捨讀藏經畢於解夏日編次圖仍題偈句

圓照大通二本禪師眞贊

圓照道廣海涵波漾於無中作示四無量大通道峻壁立千仞轉大法輪而常淸淨

妙湛睿老眞贊

黃蘗妙湛禪師睿公童子出家巳有衝天之志早年悟道遂開選佛之塲法湧傳衣孤峯頂目視云漢慧林敷座防塵裏轉大法輪喧靜一如絲毫不立入防垂手端能於異類中行破闇傳燈肯使向瞎驢邊滅名久喧於四海化方被於九夷嗣法了心圖形瞻敬信安老漢以偈贊云

是妙湛師丹靑頂相頭圓下丰眉在眼上

題米元章墓

嗚呼是惟元章米公之墓公少名黻後更爲芾常自號襄陽漫仕蓋襄陽人雲中年樂南徐山川風土之美因家焉歷官州縣入朝爲書學博士太常博士至尙書禮部員外郎出守淮陽軍卒生於皇祐之辛卯卒於大觀之庚寅將沒預告郡吏以期日卽具棺襯置便坐時坐臥其間閱案牘書文檄洋洋自若也至期畱偈句自謂來從眾香國其歸亦然舁歸葬丹徒五州山之原遵治命也公風神散朗姿度瓌瑋音吐鴻暢談辯風生東西晉人也其爲文詞與立言命物皆自我作故不蹈襲前人一言元次山樊紹述之流也其書奇逸飛動法本二王虞禇而下不論也爲吏所至有名迹簡靜愛人人皆歡樂之其政事了無俗吏常撿陽亢宗元紫芝之流也東坡蘇公謂其文淸雄絕俗謂其字超妙入神世不以爲過公樂善喜推下後進紹聖丙子余初識公南徐貽書謂余李太白後身非所擬也如葉少蘊闗止叔方以英俊居下僚公一面知其爲國器見當路有气力者輙言之不置忘其身之窮也公旣沒余他日過南徐便覺招隱鶴林爽气都盡顧嘗裒其所遺詩帖帙而藏之爲之贊雲珠璣玉石璀璨兀硉巵言之出風雲蕩潏變化融液惟心之畫是千載人不可無一

馮宣徽畫贊

於穆仁祖其仁如天萬物茂遂莫知其然凡厥有位至於士卿奬養漸摩登其俊良有如馮公荊楚之秀琢詞丰碑志見潛阜揚於帝庭褎然舉首出入中外有猷有爲匡時納忠善類是毗帝賚神孫俾究厥施惟時聖神飭蠱圖治羣情未孚故老憂喟六事是陳以捄時敝允哲神考灼知厥心趣佐予治如彼和羮式爲鹽梅全美令終爲世表儀世道交防士賤不振以同爲和以順爲正見此遺像如景星匪公之懷二帝之明

畫馬贊

神超遙骨權奇尾蕭梢步逶迆追風流電驚四蹄驊驑皮質龍麟姿饑飡玉山禾渇飲西瑤池禦非造良不受鞿鳴和鑾躡九逵一日走千里雪舞雹散乘風飛飽芻菽略馽覉三尺童子縻且揮駕鹽挽磑靡不爲我觀此羗貌甚閒整聊持短韁不見鞭影似縻非覉若系而騁茍惟驅之八極俄頃

郭恕先畫贊

爲善無近名爲惡無近刑若斯言也猶未離乎有生如恕先者貌則人耳固巳超昆侖而友大庭故依隱玩世猖狂而妄行蔚然之須偉然之軀視之猶芟宿艸而委枯株也又奚以生累而形拘乎然天莫得而命地莫得而理金石不能因而陰陽不能災其於道也豈所謂外其身而身存者哉

閏唐待詔顧徳謙畫入貢圖贊

大道之行人無斁懷泊焉相忘莫往莫來逮徳下衰親譽畏侮邇之不能繄逺是務招徠不足求以兵旅有服斯叛無得何亡我觀此圖掩卷慨慷【宣和乙巳八月舟行道睢陽趙叔問攜此圖過河亭共閱爲題此贊】

賀方回畫笥有龔髙畫二其一戴勝殆非筆墨所成其一鼫防尢妙形態曲盡有貪而畏人之意方回言髙蜀人與趙昌同時妙於毛羽其先世所藏數十幅今惟此二畫見邀各題數語其上

戴勝

惟戴鵀氏知與時通降於柔桑以趨女工意俾世氓不虐於冬誰爲鳥紀以配九農

鼫防【按爾雅處田中食粟豆蓋鼫防云】

有鼫踆踆齧此場粟不勤而贏以果其腹有惕其中而志逐逐何以占之機見於目不如太倉擇廩而谷夜舞於門晝市於屋豈無灌燻莫我敢毒心肆體胖以傲麟鵠

山陰圖贊

淸風朗月輒思度空山無人誰與晤語【謝度】養生盡年希風數子坐遂宿心豈非天賜【王右軍】東山之遊人境起勝淝水之勳莫之與競【謝安石】談鋒孰當寄逸鷹隼訾黃不徠莫賞神駿【支道林】

陸宣公祠堂贊

唐相陸宣公贄嘉興人建炎三年夏四月信安程俱假守秀州始訪公之像圖之資聖佛寺率僚吏祠而拜之謹爲之贊曰

天下無事湛於宴安視此神器隱如太山是以其臣惟得是嗜以諛爲恭以憸爲智世方紛亂上下岌岌忍於其間覬得患失偉哉宣公興元之初夷崄一致爲君矢謨如彼大廈載支載扶如彼赤子以調以虞格君之非砭國之盲卒以一旅還之異方西平之功宣公之畫外戡內籌心膂惟一檇李之郊吳越所防公生其間種蠡汗顏顧視故國喬木蒼然豈無若人奠九壥兮

晉右軍將軍會稽內史王逸少贊【有序】

逸少爲會稽內史時王懷祖在郡每聞鼓吹意逸少候已汛掃庭宇以待之而終不至也後懷祖起爲揚州刺史實部會稽因修故怨逸少疲於簡對深以爲恥棄官自誓父母墓前不復仕若逸少可謂剛矣知足不辱知止不殆士生不逢身更殆辱屢矣而猶不知止足者視古人何如也贊曰

觀逸少三書所陳皆晉國之至計其憂深見逺所以援古今而論成敗者其才蓋足以經世然進於朝不得用其長其出守也不得伸其志𨿽秩千鐘更顯位矣是直以犬馬鳬鴈畜之耳此逸少之所恥也是其所以浩然獨往如機發而颷逝者已彼懷祖之螫特其蟣蚤而已蓋所謂優哉遊哉聊以卒嵗矣

唐祕書監太子賔客賀季眞贊【有序】

天寶三年季眞自祕書監太子賔客去爲千秋觀道士時天下號無事然林甫仙客固已相軋祿山固已驕三綱固巳絕【殺三庶人】治亂之分識者知其漸矣後十有二年而天下亂其風流淸鑑固一世所推而先見勇往又絕人如此誰謂季眞淸狂者耶贊曰

越椒生而知若敖氏之將餒醴酒不設而知楚人將鉗我於市古之見機而作不俟終日者是以動而無悔此季眞所以去軒裳如脫屣也世道交防豈無其人智及之而勇不足以行之者皆季眞之細也狗茍而蠅營臨深而擿埴以僥萬一於嘗試者亦足愧矣

蓮社十八賢贊【陶潛謝靈運陸修靜附】

社主逺法師

逺公道實相是談像浮江滸神運伽藍戒珠義海爲世所瞻

彭城劉遺民仲思

仲思綜博二林領袖大化見前不忘正受

豫章雷次宗仲倫

仲倫秉操招隱是開防詩繹禮學者四來

鴈門周續之道祖

道祖髙風出處無礙在野非固入朝彌介

南陽宗炳少文

少文嘉遁棲丘飲谷三聘囂然衡巫在目

南陽張野萊民

萊民孝友學兼華竺菲衣糲食不攺其樂

南陽張詮秀碩

秀碩髙逸帶經以鋤騎省莫致容膝是娛

西林覺寂大師慧永

覺寂慈睟眾香所薰淸而容物猛獸是羣

東林普濟大師竺道生

生公演義頑石肯首龍去虎丘錫飛巨岫

法師慧持

慧持兄逺是謂二難超情釋累蜀有龍門

賔佛防耶捨尊者

耶捨摠持神通無量經律華夷是虛空藏

賔佛防防陁羅尊者

防陁寂妙親禮慈氏果證不還譯宣了義

法師慧叡

叡公講論思徹言表梵漢昭然惟躬是蹈

法師曇順

順公奇器羅葉所嘆色空無著爲般若岸

法師曇恆

恆公元晤譽發英妙棲神幽境鳥獸馴擾

法師道昺

昺公孤峻文不再讀杜主西歸法燈是續

法師道敬

敬公蘭秀兼道儒釋六根一戒凜如冰玉

法師曇詵

詵公多識動植之性詣理通超然髙勝

柴桑陶潛淵明

淵明髙蹈性與道俱世出世入莫得親疎

康樂公謝靈運

康樂遒上豪气不除慧業則有非寂滅徒

道士陸修靜

陸公虛寄傲簡寂江湖相忘一笑莫逆

眞靜齋銘

以動逐動如猱在山以定止動如馬在閒卽動而定如淵在瀾孰能乘轉徙之車遊利害之塗出入有無不愕不慕更萬化而常然者吾願與之忘年

常淸靜庵銘

三衢道士陳應常結庵山居北山老人名之曰常淸靜庵而爲之銘

天其運乎而四時行其得一以淸地其處乎而百物生其得一以寧古之人乎其心如天地之心湛然常寂其气如天地之气周流運行則其爲常淸靜也固已超動靜而冺濁淸豈不亙古今而通神明矣又況乎久視而長生

題阿蘭若偈

一切法空寂諸佛所行處是名阿蘭若亦名阿蘭那乃至阿練挐及以阿練若是故解空者樂阿蘭那行無爭無戲論逮得薩蕓然

題醉學究圖

是諸眾生或醉或醒或老或稚或喧或靜或嗔或喜或猴而冠或鬼而睡或奮拳而鬭或防手而詈或笑而道之或挽之使止情炎內焚風力更熾不知其然孰主張是或偊而杖或拜而跪昏呶於前胡卒以禮如一機柚如羣優戲菩提海中等一幻翳

鐵闗石硯銘

鐵中錚錚化石爲硯其利也若遊刃之發硎其質也若範鎔之百煉蓋其見於用也敏以彊發於文則煥以粲也

麟臺故事後序

右麟臺故事五卷紹興元年二月丙戌丞相臣宗尹參知政事臣守參知政事臣某言祖宗以來館閣之職所以養人才備任使一時名公卿皆由此塗出崇寧以後選授寖輕自軍興時巡務省冗官祕省隨罷今多難未弭人才爲急四方俊傑號召日至而職事官員闕太少殆無以處事固有若緩而急者此類是也謂宜量復館職以待天下之士制曰其復祕書省置監若少監一人丞著作郎佐郎各一人校書郎正字各二人其省事所應行除官到條具上尙書省三月甲辰詔以朝請郎直祕閣臣程俱試祕書少監臣愚無似初以編修國朝會要撿閱官寓館下又再佐著作今玆修廢官以舉令典又以人乏首被久虛之選踧踖懼不稱受職之始則按求簡牘皆無有竊念惟昔三入祕書省皆以薄技太史氏頗記祖宗三館故事與耳目所見聞老吏奔散死亡之餘亦尙有存者或收故牘煨燼泥塗中參考裁定條上尙書請置孔目官一人楷書吏十有二人專知吏一人其誰何繕治守藏防閤庖滌之徒卒不過八人其案典文書法式期會廩稍人從皆如舊格參以近制從事尙書以聞制曰可於是士庶始有以家藏國史實錄寶訓會要等書來獻者國有大禮大事於玆有考焉而校書郎正字又雜以祖宗之制召試學士院而後命之臣俱謹按周官外史掌四方之志掌三皇五帝之書太史正嵗年以序事頒之於官府及都鄙頒告朔於邦國與夫所謂左史書言右史書動者今祕書省實兼有之漢魏以降名稱不一要爲史官故唐龍朔中以祕書監爲太史少監爲蘭臺侍郎今有司文書散缺尙眾例從省記按以從事蠧敝或生而典籍之府憲章所由顧可漫無記述以備一司之守乎昔孫伯黶司晉之典籍及辛有之二子董之故伯黶之後在晉爲借氏辛有之後在晉爲董史則談狐是也臣衰緒寒逺𨿽非世官然身出入麟臺者十四年於此矣則其纂故事禆闕文者亦臣之職也因采摭三館舊聞簡冊所識比次纂緝事以類從法令略存因革咸載爲書十有二篇列爲五卷錄上尙書副在省閣以備有司之討論臣俱昧死謹上

三髙堂詩序

蠡位越相祿萬鐘去之如涕唾則後世角毛銖之得冒坎擭而不省者可以少沮翰進退無必隨時而保身則出處之意得托菇鱸以示好又何深哉龜防江湖一匹夫然於其不合視勢位無如也其交如皮日休終見污於賊巢彼獨挺然玉峙無一釁可指摘與夫攫金挾炭之夫蓋萬萬矣夫左手據圖籍右刃掠其吭𨿽冥憃不爲也揣是而求之輕重得矣然世固有抱利權逐勢焰死不反顧爲天下僇笑者幾何人哉其於輕重之思是又出防憃者之下也然則是三子者祠而旌之固可以訓元符二年吳江旣立三子者像明年三月甲子安於祠堂令與僚佐拜而奠之某謂俗奔競久矣兾得守道自重確乎不可防足以風百世而驅天下者將矯浮俗而歸之庻幾淸節之爲貴然望之而未見抑有之而未聞耶今居是邑特仰三子之志意其知時而退不迷於出處之道蓋君子之所悅聞也凡我同志其系之以詩

題陳襄薦士狀艸並手詔及本傳後

右樞宻直學士尙書右司郎中兼侍讀陳襄傳見神宗皇帝實錄實錄成於紹聖其言襄之政事故少貶焉襄之賢聞天下而薦賢樂善之美以壬午之詔而益明然襄之所薦三十餘人其所學所陳皆不以當時之所建立爲然者襄之行已措意不以禍福進退動其心以盡忠於所事蓋可爲也而神宗皇帝以髙明精粹之學英睿剛健之資撫熈洽之昌辰操天下之利勢而能不以異己者爲忤方且禮遇而挽畱之此過於帝堯之舍己從人一等矣夫喜柔順惡忠直逺君子暱小人此三季之所以亂亡也從諫弗咈顯忠遂良此有商之所以興隆也伊尹曰有言逆於汝心必求諸道有言遜於汝志必求諸非道神宗皇帝其力行於是乎今皇帝得襄之遺稾於委棄之餘爲下明詔而襃顯之有神宗皇帝厲精進善之心矣實天下幸甚又因俾從臣皆得與薦賢之美然則何以報上徳而追前哲乎紹興二年庚子具位臣程俱謹記

北山集卷十六

欽定四庫全書

北山集卷十七

宋程俱撰雜著

勝樂堂銘

華嚴經云世間所有種種樂勝寂滅樂爲最勝住於廣大法性中因以銘云

我觀世人以苦爲樂椒蘭腐羶瓔帶纒索亦有樂者妄幻相由如隔日瘧如停訊囚如執熱濯如負重休是生滅相方樂方憂有負則釋無病何瘳孰如至人性海無邊彈指三界而常湛然今則非住昔則非遷是寂滅樂是出世間

靜虛堂銘

義興丞捨有堂曰靜虛信安江襃仲嘉始名之其里人程俱致道從而銘之一切不受致虛極也寂然不動守靜篤也惟致與守道之梏也萬境紛陳硋卽通而動卽復也泊乎休哉莫覺屬也我言之珍妄見者之毒也

圜研銘

混天浮空以淸中包厚黃東南傾蕓蕓擾擾皆彊名因有名字字乃聲由是中出初無形子能了了無沒生

又研銘余以遺江仲嘉

管城出遊得圃晞松風沐煙渚蒼華如雲秀筠楮濕生虵蚓化龍虎九經之淵百氏府伯畸銘歸仲嘉甫

爲趙叔問研銘

維渥不枯道之腴也維質不渝維湼不污徳之符也蓋穎者日敝磨者日燐而迹者日䢐我獨隤然居其所而閱動化於無窮乎

鏡銘

物有隱見照無去來無作之應泊乎莫哉【一作眞哉】

幻住庵銘【爲富樞季申作】

一切有情依眞而住與諸如來同一國土不起眞際爲大幻師如是住者無覺而無離

普光明閣銘

禪鑑長老潛公爲小閣於潛治平之故棲閣東向迎日之出故名之曰普光明以寶積經所說妙義次而銘之

譬如日輪出山峯時光明普徧照閻浮提種種形類靑黃赤白皆悉顯現了無差別而彼日輪一光一色菩薩亦爾以智慧日照於法界無有欣斁出彼眾生執著山峯所緣一相一相亦空隨其意樂說正法藏然於法界無有二相

榮節婦傳贊

自天下兵動變故或起於倉猝士之潔其身而保其操者千一而況臨死生而志不奪而一女子乃能殺身以全節蓋其貞則玉而剛石鐵也故可碎可折而不可捲不可湼也是女子者其可謂烈也巳矣

祭鄒侍郎文

嗚呼天之所靳惟徳與名取之旣多則嗇其身有如鄒公外粹中淳孟氏之气顏氏之仁其剛也無孑孑自賢之色而其和也則有合乎挫鋭而同塵故純誠見於面目孝友行於閨門行義信於鄕黨操識推於搢紳惟徳之富莫之與倫巖穴之下荒徼之濵與夫悍卒武夫孺子庸人莫不知公之名惟徳與名公取實多窶困顚隮非天則那萬里生還鄕閭舞歌公曰上恩其言靡他公歸一年某仕蘭陵始以姻故膺門是登見公姿度渙如春溫聼其言也則莫非尊君愛物孝友忠厚之經至於脫粟之飯毎甘於列鼎雞棲之駕無異於華軒此固公之優爲者巳而能使闔門千指莫不意滿欣若養三牲而食萬錢則知公之道非不行於世而世之所願莫得兼其全斥久窮極可以忘言所可必者旣獨善而居約則庻幾於永年名則不朽徳則不愆身則不偶而命復不延又莫知其所以然者豈其難諶不測所以爲天乎逺日云卜靈輀旣陳絮酒只雞百里來奔升公之堂如有話言寂聽無聞淚如河翻我豈不知公固超然其巳出六合而無礙與星漢而長存矣何去來之足論然安有折長松於盛夏埋玉人於九原而見之者無失聲而涕漣者乎臨其穴惴惴其栗言有旣而情不能也英爽實在尙其鑑旃

祭江仲嘉襃文

嗚呼事莫之致則歸之天夭善窮仁天豈其然如仲嘉甫有美其質完其所受養以直平生色詞莫爲利屈翛然往來皎皎獨立其達似豪其眞似嬾其淳似疏其靜似簡不蘄乎髙蓋與俗反矯如長松節目磊落迹其細行畢中繩矱孝於其親友於兄弟信於友朋恕及僮刑於室家莫不蹈義兼而有之蓋亦鮮儷我行四方陰察士友或持於初而防於久或違其心而誦於口如端木賜一出一入如原巨先遂行滛泆維仲嘉甫以表知實躬行不言終始若一求之古人百不六七吾嘗誦言是子可必云胡不淑萬事永畢嗚呼哀哉言念丙子識君京師語未一再君以憂歸嵗在辛巳我室君媦論心定交今十六嵗蓋無一年不與子會君解余杭面我於蘇我將西遊君寓南徐我省松楸君在鄕閭訪君宜興過我市區周旋吳興俯仰嵗䢐大滌之天焦先之廬荊谿之流離墨之岨巖洞相望仙靈所都衢山之奇嚴谷之墟卞峯朝雲苕水秋蕖無舟不同有駕齊驅我唱子和我文子書別無幾時猝然相遇歡言酌酒引滿道故髙談雄辯出入精觕神遊八紘眇視千古遺形忘世奚復外慕方其間時書尺相繼或眞或篆或艸或有言必酬無逺不寄舒其蘊懷雜以詼戲發吾狂言動子長喟開緘獨笑千裏面對逺無虛月近則旬至牛腰積多雞肋莫棄今而觀之忽若夢寐嗚呼鼻斤是事已矣去年之秋過我而西子神𨿽昌而色甚釐送子西郊匆匆語離劇飲大笑無復向時曰老則然余竊異之誰謂此別無相見期嗚呼哀哉君於養生實惟其人要若灰木用之不勤居屛世味食無葷羶出從百爲志在三田宴寂未久其息兀然不起於坐可證初禪我常謂君骨彊志堅是巖壑人必永其年而病且死如何可言嗚呼哀哉儒老釋道所修者眞視此形骸何異塊塵脫然去之如逆旅賔如遺敝屣如釋負薪修短共盡亦何足云孰如仲嘉持身養神無罪無悔不著不淪常與汗漫遊於無垠出入騰化如臂屈伸是必然者非此其身我視此世相知幾人如我與子气合情親十六年間義如弟昆稽之竺幹豈其宿因君之嘉配維古賢婦葬之烏程我志其墓誰謂今者嵗適一周復緝吾文銘君之幽淚灑行間然莫收君防還吳我客轂下送君襄陵莫致奠斚及玆東歸取道吳興雞黍之設恍如平生庶幾神交來享余誠

王八侍郎祭文

維宣和六年嵗次甲辰七月丙子朔十一月丙戌從表侄程俱謹以茶菓素饌淸酌之奠致祭於表叔寶文學士太原郡侯之靈嗚呼天有間气是生公侯剛柔願栗賦委異侔公之所鐘和厚純靜大雅恢閎徳人之盛𨿽則和厚不可疏親靜而不固旣純且明風度凝逺絕世垢塵論議英發出言成文視此標鑑神仙中人惟初未冠發防帝庭防出人上譽走四方爲郡文學博士先生韲鹽八年泊若無營棲遲三館出佐一州入未幾時遂侍前旒譬彼瓌異爲世所求不疾而馳顧豈我謀藹藹其華秩秩其音聖主所器宰府所欽名位之來走避不能公在天朝寶璐明珠照十二乘和鸞九衢亦猶靈囿孔翠鸞鵠羽儀絢粲光動艸木公治省曹通達政體公司誥命溫厚純美輿言所期必相天子何以占之惟徳與器庶幾前人休養康濟入則諷議將美贊猷出把將符坐嘯輕裘聊以華國亦以鎭浮竊嘗有言物有定價人有品儔金玉之利不如戈矛騶麟之用不如馬牛較第等差孰處其尢世有如公實第一流某也不肖頑頓朱愚始以童子拜公南徐及官大湖公鎭龍舒顧睞嘆息刻畫吹噓借重培塿比之衡廬肝肺開示底蘊無餘華首遊倦願言卜居庶幾親仁環堵是圖公聞此言載色載愉辱置懷抱期通有無孤窮不孝尋遭禍罰葬親五州居計益決承顏接詞一日三月如何不憗不至耄耋嗚呼哀哉吾鄕多士繼出更奮公一輩人凋防遂盡公沙五龍松折山殞風流蘊借無復耆雋昔者曾子身被齊衰子張氏沒往哭之哀賢哲是痛弔也歟哉惟俱不天怙恃永巳得見父執如痿暫起於父執中厚莫公比從容話言歷歷在耳如何一朝於此已矣荒摧之言顚沛叢委登堂一慟有淚如洗嗚呼哀哉尙饗

祭林徳祖文

嗚呼徳祖經可以振金華之絕業文可以廣石室之遺編望實可以長賢士之闗博洽可以冠羣玉之府儻使典司綸綍誰之不如茍惟翊傅王侯綽有餘裕身𨿽肥遁早遂止足之心世莫彊畱以興貪薄之俗此交遊所常竊恨亦搢紳之所素期永謝白駒之維迄成黃鵠之舉在於恬曠實適願懷苐於捐爵祿以收英俊之時不無營都邑而遺杞梓之嘆是皆儻寄奚足置言惟其孝友著聞行爲世楷淸白無纇動守官規仕必盡乘田委吏之宜居則存飯水食蘗之操脫迹屍穢懷寶艾耆眞掛朝衣不入公府乃若淨修行諦服上乘寶藏縱觀固非蘄於日益明珠不昧信有得於朝聞故於去住之間了無愛取之累某早辱忘年之契實自忘學之餘念日居月諸老將至矣而公出我入如相避然銜哀東歸中止北固𨿽數通於音驛竟莫覩於聲容如何斯人遂至永訣道義之交無幾何有百身孤危之涕易零爲之一慟惟是幽扄之刻托之垂世之文少紓吾黨之悲足示無窮之信衰衣不弔莫伸坐奠之初絮酒斯陳更深華屋之感庻幾照爽來鑑忱衷

祭徐申典樂文

嗚呼治世輕士惟理之常蓋失一士不足爲弱得一士未爲有光故公侯先達鮮以士爲先後而守節之士揣勢度力亦忍窮於四方然則樂善不倦屈己下士豈不曰河千年而鳳朝陽乎公在毗陵百廢具張惟厥郡吏冠弁相望公冰鑑在抱如別驪黃俱也覊窮竊祿於市視價低昂於公之門實昧平生引分自藏公於眾中惠然察之以短爲長某也狷陋公曰是人惟志之彊某也寡徒公曰髙才眾嫉奚傷某效一官拙以勤償公曰是人不愧太倉某不自揆學爲文章公曰斯文莫掩其彰某匪公事莫升公堂言不出位禮不巽牀人以爲簡公以爲莊譽不容口毀言莫創必起塌翼使之鶱翔必駕蹇蹶使追驌驦惟公之意其可斁忘公之溢言非愚敢當匪我是私公徳允臧不茹其柔不吐其剛故此覉窮不抑而揚惟公少年譽騁文塲及出試吏更所未嘗爲尉則能盜走出疆爲令則名有乂有康晚佐戎幕陳義慨慷白首見帝爰始爲郎帝作韶濩前無舜唐公爲樂卿鈞土桑自守毗陵至於歷陽遺愛具存有如甘棠脫屣殊庭四壁皇皇嘗聞公言死生之際弗震弗惶屬纊安坐果如平生如適故鄕豈其直心泳而不溺卞而不戕竈奧無交簠簋孔修不叨不攘造物報之出入昆侖其果不亡乎有形必休穿土新岡顧此匏系矧紼莫將有慙古人千里會防寫哀蕪詞有涕浪浪【徐公自言遇異人得養生術匈門已開故云出入昆侖】

陸宣公祠堂祭文

維建炎三年嵗次己酉十一月乙巳朔二十一日乙丑具位程俱謹以淸酌菓肴之奠恭薦於唐丞相陸宣公之祠嗚呼在唐中微再僨再起至於徳宗四海瘡痏休之養之手撫摩之猶恐不濟胡寧賊之而割而贅而浚而膏腹心內離手足外揺蹠盭不治上下無交一夫奮呼魚服以跳公於此時爲國親臣亂之未生也固巳察齊公之將病亂之旣生也則又起虢君於旣昏方其安危之機間不容穟倉皇莫振憂辱孔熾而其所陳未嘗從權譎而廢仁義然直而不訐剛而能濟據正而不迂陳古而不泥至於料敵之情揣事之隱鉤深中會物莫能遁允所謂足以謀王體而斷國論者矣而其王佐之才之學蓋施之未之盡也某也不佞忝玆守符實公故鄕墟裏旣蕪始掲公像爲此世模英風凜然過者必趨仰髙山其安放豈斯世之可誣蓋事有曠百世而相感者豈爲公而欷歔尙饗

常州華嚴教院上梁文

蘭陵勝境興國名藍擬開華藏之道塲旣畫祗洹之界相仰二天之外防魔事冰消洎四眾之知歸檀那雲集金沙寶网頓除荒梗之區悅柏寒松共演苦空之義爰伸善頌用舉修梁

兒郎偉拋梁東法水無邊不滯空慧日永將堯日曉河沙嘗在普光中

兒郎偉拋梁西寶网金沙路不迷五濁海中成般若妙華香潔出深泥

兒郎偉拋梁南無勝光明正劇談若見只今華藏海不須辛苦百城參

兒郎偉拋梁北不動虛空非智力大伽藍後少年塲一一回光銷六賊

兒郎偉拋梁上法界防塵如指掌普賢樓閣鎭長開目前舉足超非想

兒郎偉拋梁下無間光明長不夜九幽沈苦證無生八極含靈安聖化

右伏願上梁之後勝幢永建苦海防庥咸裂貪嗔之网共夷人我之丘廣大得毗廬之境精勤如童子之遊仰堯仁之廣被泳周澤之常流

山居上梁文

百盤九折深入雲臺兩廈三間初營花塢倦遊三紀幾同遼鶴之歸髙謝一時何有山雌之嘆況乃松楸在望桑梓焉依北陌東阡無非羣從西疇南畆同是老農平生無羨於萬鐘投老遂專於一壑千章檜柏四達軒牕髙下茅茨覽壺中之日月捲舒云物現域外之山川朴斵旣圗棟梁斯舉宜作工徒之唱以傳閭裏之謡兒郎偉拋梁東桑徑柴門翠巗中雲樹重重山疊疊數聲啼鳥百花風

兒郎偉拋梁西桃李新栽欲滿蹊煙塢盡頭穿細嶺白雲深處有招提

兒郎偉拋梁南疊嶂如屛翠拂嵐但見雲林橫谷口豈知中有我伽藍

兒郎偉拋梁北云頂峯前三畆窄茅茨髙下一壺中百尺飛泉瀉空碧

兒郎偉拋梁上雲裏嵁巖倚靑嶂秋光春色四時新日月煙霞無盡藏

兒郎偉拋梁下俯視溪山展圖畫欣欣雞犬靜相聞一目田疇收防防

伏願上梁之後鄕無疵癘嵗有丰登長幼團圞共說無生之話閭閻揖讓永爲安業之人重見太平同躋仁壽

常州會三從官致語【胡鄒陳】

靑山緑野嘗傳洛下之英詞金馬玉堂近播汝陰之故事況復瑤臺之彥相從琳館之賢西省南宮行奉賜環之召東阡北陌時追連璧之遊迨此勝辰並臨髙會恭惟宮使宻學待制侍郎宮使侍郎才推人傑文粲時英若星輝適應臺躔之象屹然山立共堪鼎足之承從容獻納之餘蕭散軒裳之表知府典樂屬棠陰之多暇及葭管之迎長式諧旣見之心爰謹加籩之享金章照坐回淮海之靑春玉麈生風動豫章之白日宜盡百川之飲無庸駟馬之歸長使此邦共傳嘉話但某叨居樂部獲奉賔筵上悅臺顏敢陳口號詩書禮樂舊將軍獻納論思兩侍臣暫比揮金同宴衎卽看鳴玉侍嚴宸風流珠璧輝班著名節冰霜聳搢紳好與蘭陵傳盛事徳星應復聚江濵

記夢

我夢異人云善相者其所稱道飛仙眞人而其結盤乃祖師意手循我頸揣相骨法後至我頂云匈門開此是禪定及修眞效復引我手自挃其頂如指面大如小兒囟虛而防動我大歡喜歸語室家令挃我頭虛動如故此何因緣而夣斯事

崇寧乙酉寓衢之天王僧捨時方專气辟穀夜夢如此記之藥方冊後他日忽見末後增四句云說此夢巳知是妄想以手挃頭堅實如故蓋江仲嘉竊見書之以相戲也今三十六年矣念之慨然

祭趙侍郎文

嗚呼叔問而止斯耶自公云亡三易望契濶之嘆我勞如何晝戃恍而猶疑夜耿耿而增慨豈向之遊從憂歡聚散者皆夢中之夢耶抑幻人之所幻何六尺之軀遽儼然而在柩一丘之土俄睪然而若堂空餘珠玉之在懷猶想笑言之溢口嗚呼城南之交正覺之路余有懷而孰質余有疑而孰語舉一觴而誰屬亡三篋而誰補嘆竹林之陳迹邈若山河失濠上之遺言俄成今古嗚呼巳矣夫復何言家四壁而屢空書五車而奚益𨿽五交三釁素無勢利之驕一死一生可見炎涼之態公之初逝藐然諸孤猥以幽堂之銘見托衰鄙文詞凋落加以悲酸筆欲下而涕隨詞欲出而不忍縻緝蕪陋斐然成章不溢不誣可無抱愧尙有遺美玆爲歉然聖堂之幽卜云其吉窀穸旣戒靈輀首塗偏痺拘攣山溪修阻行不及祖道葬不克臨穴終天之別一慟何言庶其格思歆此誠薦

北山集卷十七

欽定四庫全書

北山集卷十八

宋程俱撰碑記

雙林大士碑

梁中大通六年正月婺州烏傷縣民自號雙林樹下當來解脫善慧大士天中天使其徒奉書詣闕書詞甚髙謂帝國主救世菩薩其言上中下三善以虛懷不著爲上防養眾生爲終且言大士誓正教普度羣物聞皇帝志善欲來論議武帝異之詔曰善慧欲度脫眾士解一切纒縛大士行無方所若欲來隨大士意耳廼以十二月至鐘山明年三月八日至闕下武帝素聞其神異預勅諸門皆鎖大士及門不得入以大槌一叩諸門盡開徑入善言殿初大士將入都持大木槌二人莫測其意至是人謂叩門槌云見謁者三贊不拜直上三榻對語益諧帝爲設食食竟直出鐘山坐定林松樹下詔縣官資給自是名僧勝士雲集坐下大同元年帝講三慧般若經重云殿公卿侍從前集乘輿至悉起迎大士坐如故禦史中丞問狀答曰法地若坐一切法不安又與座人辯詰如響講罷帝賜水火珠二大徑寸以取水火於日月云翼日帝獨延大士壽光殿語夜漏上乃出五年再入都與帝論息而不滅義又說帝曰一切色像莫不歸空無量妙法不出眞如天下非道不安非理不樂帝黙不懌太淸二年三月白眾將持不食上齋燒身爲大明燈供養三寶普度一切弟子哀懼勸請願以身代者十九人燒指截耳刺心者二十八人持上齋三日者十五人賣身奉供者又二十餘人梁末饑亂大士日與其徒拾橡栗揉菜作糜以活閭裏盜不忍犯光大二年冬嵩頭陁死於龍丘巖是日大士心知之集眾謂曰嵩公巳還兜率天與我同度眾生去已盡矣我不得久住於此作還源詩十二章乃於大建元年四月己卯示寂年七十三越三日體復柔暖香潔又七日縣令陳鐘耆來禮敬傳香次及大士猶反手取香眾益驚嘆遂葬潛印渚松山之隅累甓爲牀置屍其上大士命也大士姓傅名翕字風世農少以漁爲業娶妻劉氏後號妙光生二子普建普成大士年二十四方沂漁稽停塘下有胡僧至語大士曰昔與汝於毗婆屍佛前發大誓度眾生今兜率宮居宇故在何當還耶大士不領其言僧令大士鑑水中則圓光寶蓋環覆其身大士卽悟宿因語胡僧曰吾方以度眾生爲急何暇思兜率之樂乎棄漁具從僧至松山下雙檮樹間曰此修行地也後卽其所建雙林寺云胡僧嵩頭陁也贊曰

眾生與佛非有別善惡癡慧幻中出了知是幻非別幻三千大千一塵許無上兜率正徧知於五濁現眾生相漁河取食資畜養示殺害及諸愚癡一朝照水悟宿因於眾生中現佛相說法如雲徧十方具無礙辯大智海以何因緣現如是欲示眾生與佛等不令著凡聖二見欲令眾生反實際如翻覆手無所得嗚呼廣大天中天

右其一

眾生於無始刼來以愛不捨受生死是愛由執有我故從是展轉愛諸有大士爲是哀眾生以眾生所甚愛者誓捨身命作供養燔然百體如薪炭攝諸眾生執我愛誓捨飲食忍饑渇攝諸饕害私口腹誓捨妻子爲傭作攝諸眾生癡眷屬誓捨田宅受用物攝諸眾生貪盜者乃至佛法亦應捨無取無著無所受嗚呼慈忍天中天

右其二

眾生各具大神力出入變化無有礙父母所生眼耳鼻乃至意根無分量悉能徧覺三千界法爾如然不自了爲諸業識之所障大士河濵釋网罟卽現種種諸神變或於夢中示奇相化攝上慢闡提者光明手中妙香出及徧山野防妙香目淨修廣放光明手行鉢飯饜百眾或踴身髙一由旬寶塔珠絡蓮華地足長三尺紫金色長大相好翔虛空如是奇妙不可測皆自本際妙莊嚴非作故現希有事嗚呼自在天中天

右其三

過去諸佛如虛空徧一切處無畱礙眾生隨根器廣狹以一念心各得見如人窺井及穿牖堂室巖谷並墟落乃至升髙望四野隨所見空相不同有人獨坐須彌峯盡見虛空無邊表大士佛身亦如是無一絲毫作眼障與無量佛不相離一念歷動通前後際明善世尊我師松山七年安不動釋迦定光下道塲乃至七佛常現前天龍四眾共圍繞惟釋迦文數顧語云當繼立大法幢今如維摩金粟尊示居士身作權化又以掌合大士手光明小大無有別復遺弟子助道化曼殊普門二化身嗚呼具足天中天

右其四

圓覺一切魔卽佛具一切覺佛卽魔大士不捨一切法於實際中大建立而於夢中現金像謂是魔鬼所變化以杖剖擊盡無餘乃知大士妙智力摧殄邪見亦如是有世中王著小法不了聖諦第一義大士爲說色像空令趣如如眞實際金剛般若甚深法彼請大士爲宣說攝衣登坐眾傾耳應時撫幾卽下座座中鳥爪師子王知大士說是經竟嗚呼妙摠天中天

右其五

衢州常山縣重建保安院記

浙江道東盡信安郡郡接荊閩地風气相薄其山邃以亷其水淸以駛故其氓俗悍以果而其君子耿耿尙气敏於事郡之望姓仕族率占山水之勝以居而浮屠氏之宮亦復相望原谷間其所依以爲檀施主者常在所謂望姓仕族而仕族之廣者曰江氏常山縣之謝原有僧捨曰保安院蓋江氏之祖侍禦公之所建者自侍禦之世滋逺廈屋日隳院之徒皆托處養私不事其教施施相睨無所愧念諸孫戚之則相與謀以謂侍禦種徳不售慶償後人咸克有家用大芘於玆六世茍事之弗嗣其克訓於其徳者幾何矧是院之建實本於義鄕人能道之蓋非徼福以私已者諸孫其可罷休以沒其徳實然昔者棟宇故存而僕者莫起墊者莫支至於壞且廢信人開士過之如無覩者徒非其徒故耳今誠得淨修士主而興之宜無難開化報恩院僧文雅蓋淨修者盍請以來雅之以身律眾小大斬斬苗薅垢瀹日劘月絫蓋六年而後成其基則因故地辟之稍前又益東作室面勢以便川谷之宜其材木則盡去摧腐一備而新大之其象偶其器具咸具備蓋爲錢若干萬於是距始建百九十餘年矣今夫天下之人自王公至匹夫居必廬寒必衣饑必食凡所以養生集類者不取之以其力則以其道也惟浮屠氏不耕不蠶不貿不作安坐放言而養生之物有須必具而加侈焉世無與之爭者豈所謂取之以其道者耶使其道可尊其法可恃其言可以明理而化物則其爲道也不素餐兮莫大於是亦何儒釋之分哉茍無是也名其名服其服安享侈厚而曰我分蓋如是謂之盜釋可也若文雅一爲浮屠終身守其教戒又能作其廢事仰而覩其導師俯而面其眾自稱曰浮屠氏中心無所忸焉與世之盜道負愧者亦有間矣故余樂爲記之侍禦諱景房字某仕吳越至侍禦史入皇朝爲沁水尉有髙行爲鄕裏敬信今開化諸江皆其後也初里人有訟累不得直公貽書吳越執政道其寃事得直里人進金十鎰以謝公笑斥之里人置金去終不得辭則以金買謝原地立保安院云崇寧四年某月日北山程俱記

衢州開化縣雲門院法華閣記

無量眾生共一大覺海中或遊或沈等無有二諸無明者如沈水人顚倒墜溺東西踴僨所向苦惱有善防者無心於水與汨俱出與濟俱入則此水者是遊戲處安肆快樂無所疑畏惟東方十萬億國土中世界名曰震旦一切五濁煩惱之聚一切眾生選佛之塲何以故是中眾生業力𨿽厚而其信心堪任大事又如蓮華必於淤泥乃能生植髙原陸地不復能生諸煩惱中卽大般若一念返照超諸如來是故過去諸佛說妙法蓮華經時光明示現希有如是好城國中乃有千萬億種疑惑眾生耆闍崛山乃有增上慢人退席四眾惟此震旦一切眾生若智若愚聞法華名莫不稽首乃至荘嚴供養捨諸所愛無上慢者豈非耆闍之四眾不如震旦之眾生也哉衢州開化縣之北原壽聖雲門院有比丘曰寶聲早受具戒從義學師指授演說修多羅教晚歸山中於海商所得倭國金書妙法蓮華經爲七寶函莊嚴承事又建寶閣上有諸佛及大菩薩阿羅漢像旃檀髹采金銀丹堊繒幡珠网種種荘校以作佛事前榮敞明可布法席後楹曠深可以宴坐四楯周帀可以經行作於元丰之辛酉成於紹聖之甲戌後十一年寶聲比丘從里人程俱說如是事請記以文因隨喜佛事以偈贊云往昔然燈佛從日月燈明及釋迦牟尼臨入般湼槃安坐說是法大通智勝佛亦於三昧中放無量光明最後說如是四爲法施會滅度僧祗眾如我觀如來不獨是時說常說是經法未曾有間斷彼十六王子及萬億菩薩今見在世間處處爲法施眾生自盲聾不見如是事耆闍崛山中授記諸佛子舍利弗迦葉乃至阿羅漢學無學人等普於人天前付囑當作佛如我觀釋迦不獨記是等無量無央數五道諸眾生艸木及山河一一授佛記云當決定得阿耨三菩提眾生自狹劣不信如是事佛子應如是福徳無有量正使十地眾摠持山海辦充滿於大千擬心共思量無復有是處稽首於一切妙法蓮華經

衢州開化縣靈山寺大藏記

壽聖靈山寺在開元爲大僧坊崇寧元年其徒從演始建轉輪經藏奔走勤事五年而後成下固上壯爽博宏致校飾眾具煒奕嚴好聖像法籍儼如化成屹如寶聚邑人程俱來至其所竦仰正竚說偈稱贊演故具石宇下來請記矣遂以文其碑云其詞曰世界無盡如虛空是故諸佛亦無盡佛旣無盡法亦爾於諸緣起而出生我觀淸淨法門海十方導尊常演說一一念中一一說如是展轉難思刼正使眾生無數量皆獲三昧聞持藏於此導尊所說法不能共記一品義設復筆髙須彌聚濡以萬億恆河水等三千界大經卷不能書佛所說法那由他中一少分況此五千四十卷何異大地一塵末人中師子無畏者於第一義安不動如斯淸淨法門海一言演說盡無餘正使一切諸眾生皆獲智慧三昧海不能了此一言者思惟究竟云何說設復毛端滴海盡此諸水滴可知數乃至防塵悉可知叵思議此甚深法則是五千四十卷一字一句法無餘我今普願羣生類皆獲摩訶法寶藏眞如實際以爲地覆以喜捨慈哀宇淸淨平等之大輪貫以忍力金剛軸無礙機闗極明利運以解脫神通力菩薩心珠飾其上一一常放大智光種種方便爲華鬘妙行繒防爲幡蓋七淨之華以爲网音深妙爲寶鈴塗以大願功徳香布以覺分菡萏華獲以方等調柔帙百千三昧爲寶函中有無盡陀羅尼非生盲人所能睹如我今者如是說所說如幻說如響若人於此一大教初心回向如來藏是人已獲無礙智是知諸佛祕宻說

杭州於潛縣治平寺重建佛殿記【爲蔣尙書作】

余杭之鎭曰天目山唐人作僧捨於其下號天目寺自會昌中廢大中復興更唐末五代至皇朝且數百年巋然常爲邑裏信人之所依向治平中勅賜名曰治平世以夏臘主寺事其徒往往遊四方叩義學師指授演說修多羅教或從善知識傳佛心宗自顯南禪師以來代不絕人宣和庚子盜發新定陷於潛寺焚有邑豪𦇤負其母避地走山谷過其門望遺址黙自誓曰使賊平家脫禍當復新此殿云及賊平其家小大數十人訖無恙明年建大佛殿爲佛菩薩大弟子防法神像壯麗輝絢荘嚴殊特悉加於舊焉吾鄕鎭江天寧禪鑑長老道潛實受業治平寺蓋所謂從善知識傳佛心宗者之一也數爲余道治平事且求文以記夲末於今三年矣而請愈堅吾聞至人開士依眞而住非可以國土觀一相無相非可以聲色求不卽不離非可以方處攝也又況棟宇之奉象寓之設哉然於無爲中示現有爲於不住中宣說常住其悲智願力所以開度有情者不廢也故昔釋迦文佛於欲色界中大集羣品說法之餘以四天下二十支提若須彌山頂開華藏殿若震旦漢國那羅耶那以如是等牟尼聖人往昔住處付屬諸龍又以閻浮提中四方國土若若遮波羅處若阿防多山若善安住墖以如是等諸佛羅漢賢聖天人修行住處付屬星宿天龍藥叉大鬼神等分布守防然則名山佛剎所以建立扶持者幽明之際必有尸之者矣玆豈偶然也哉方是寺之存也棟宇象寓屹然如山而惡念人能以一念使與灰燼散滅及其復也有信心者亦以一念能使荒穢瓦礫之區化爲釋之宮師子之座甚矣一念之不可思議也方一念之作𨿽有神智莫得而聞見搏執也然無形而成不疾而速𨿽無邊無虛空宻用如造化堅固如金剛迅速如毗嵐不若是烈也一念爲善念念續之不惟成一身仁九族而已擴而濟天下澤百世無難也至於得果成道髙可以超三界下可以生天爲四果爲二乘爲菩提薩埵爲佛世尊極其原初出於一念之微而其所利益成就至於不可勝言者一念爲不善念念續之有至於提戈相尋伏屍流血數百千里人畜艸木爲空一旦敗禍父母妻子相隨就砧幾剝割膾醢肉餧鴟鴉狗防死入地獄受無量苦經千萬億刼廼爲畜生出入炮烙剖斮之間或爲餓鬼饑火所燒支節竅戶猛熖熾然又千萬億刼極其原亦出於一念之防而流毒之大受報之酷亦至於不可勝言者前日之羣盜是也使橫目之民惟善是念如火傳薪如水趨下而善不可勝用矣一家爲善則一家安一鄕爲善則一鄕化推而凖之天下則鬭狠淩暴之風凶荒疵癘之應何從而有哉是則安樂之土已矣余因潛之請也以是告於方來使知一念之防不可不愼其不可思議力可使利益及於無邊成就至於佛地而塗之人皆可以勉也營事僧曰可先義交道顒住持僧曰希表邑豪徐彥通佛殿費蓋無慮二萬緡云

鎭江府鶴林天寧寺大藏記

稽首正覺尊最勝放光者具足功徳聚智海如虛空善達於一切眾生心心相似無塵垢輪及無所行輪無示無說中而爲說正法不爲有蘊故有處及有界無明至老死故說如是法諸法寂滅說是名無垢輪譬如大日輪依空而不住無礙無取捨普照無有邊隨三乘根器宣說無所著非有亦非空非卽色離色非卽離湼槃而空無所有是輪無取行利樂於眾生我觀諸如來所說修多羅乃至未曾有優波提捨等皆以一言音而說無量義皆以一文字而顯諸言音音中本無字字中亦無聲聲不爲字故而作種種聲字不爲聲故而現種種字有無莊嚴生滅疊成壞然非有無攝亦復無沒生不卽是字言而有諸句味不離字言故而見妙法門如是而出生當處而解脫一句攝一切無盡入無餘是陀羅尼輪究竟巨思議諸來四眾等及補特迦羅當觀是藏輪與佛非一異諸佛無住著轉無上法輪爲壞眾生道煩惱苦業重歷刼如河沙而轉無所轉是輪云何轉𨿽以風和合彼佛大神足無體無自性轉處不可得寂轉轉常寂無以生滅心墮彼顚倒想我以法施已次當述因緣惟此朱方城天寧大禪剎長老禪鑑師其名曰道潛來傳正法眼於剎那婆那牟呼栗多間常轉如是事遊兆惇牂嵗紀元曰靖康爲利諸有情始作大經藏無爲實相中示現有爲法惟旃陀羅眾再入朱方城如彼波卑椽更來作嬈害而此禪鑑老正念得自在安詳若無見和顏與輭語徐說後世畏摧彼防慢幢譬於火聚中而出芬陁利是阿蘭拏處旣不隨變滅巍然法寶藏迄成就莊嚴屹如須彌盧見者嘆希有城中有居士氏名曰程俱淸淨三業中流出無盡藏爲記如是事說是諸伽陁爲無量眾生回向薩云若

照堂記

有大圓鏡縱廣正等彌十方界乃至防塵數蓮華藏世界海中一切所有靑黃赤白小大長短種種色像於中示現如水如眼如摩尼珠彼種種者有是色像而大圓鏡實無種種彼色像者有去來相而大圓鏡實無去來萬像俱隱寂卽是照萬像俱現照卽是寂非作故然無所受故無取捨故無分別故一切眾生各具如是而大圓鏡以業習故事理取捨爲自障礙識塵分別爲自蓋纒譬如有人以諸泥塗種種糞垢埋裹古鏡又復有人以旃檀末和雪山泥校鏡面是二人者垢淨不同其於圓鏡等一蔽塞諸無明者是糞垢諭諸小法者是香泥諭皆失本來眞精妙明有一情念墮凡聖邊無復是處諸來佛子采集緣影是死生本忽認此塵作圓照解剎那剎那森羅現前勿妄思惟亦無斷滅當如我說大圓鏡照崇寧四年六月庚辰北山程俱爲謝原山照堂比丘作如是說

安養庵記

河沙剎中有一世界號安養國其國有無量壽如來應供正徧知明行足善逝世間解無上士調禦丈夫天人師佛世尊其國境界皆以七寶餙成就廣博嚴事其國眾生皆是宿具福智化生蓮中住不退地其國壽命無有邊量一日一夜此土一刼其國六時皆有天樂微妙音聲及兩寶華而共娛樂其國花木皆是蓮華如車輪大及寶行樹交映周徹其國鳴禽皆是如來變化所作於一切時演無量義以是種種希有之事故名安養從是安養國東方過十萬億國生有世界號曰娑婆諸國土中無數伽藍有一伽藍曰靈山聚復有精舍號安養庵是中有人衣壞色衣淨除須髮處乞士眾名曰修意是庵無有七寶嚴事但有墻壁棟宇山溪丘坎爲其境界是庵無有化生蓮中但有胎卵濕化諸有情類爲其眾生是庵無有無邊壽命但有五十七十乃至百嵗爲其壽限是庵六時無有雨華及諸天樂但於晝夜飡飯食粥撞鐘擊鼓是庵周匝無有寶樹及大蓮華但見山中艸木華茂是庵無有變化眾鳥演無量義但聞虫鳥自鳴自巳以是現前種種之事亦名安養是乞士者遊諸國土親事知識得法藏巳受用自在還歸北山結庵安居時北山中有一居士適遊伽藍至安養庵謂大眾言現前種種如上所說與安養國爲一爲異若作異見斷佛種子若作同見是魔眷屬安養世界在一切處而一切處非安養國若作斷見彼釋迦文寧爲虛語若取法相汝則孤負無量壽尊咄諸男子各依位住坐大道場如不信承請詣毗耶離城當俟螺發梵王爲汝解說崇寧五年八月甲子北山程俱記

衢州溪橋記【爲王八侍郎作】

衢之爲郡郊邑疆理錯處眾山間大溪貫其中東會浙江入於海其源實出巖谷畎澗至郡城始大郡西三邑之人輸賦租走期會適市井與行旅之出入荊閩者皆絕溪往來深則杭淺則掲以渉春夏積雨四山之水從地出所謂巖谷畎澗之流與大溪相吞激勢益張怒操舟絕流失毫髮便輒覆溺漂轉漫不見蹤迹人皆病之大觀元年邦人相與謀跨溪爲梁裒其材用於眾越明年春三月梁成凡三十五架其修二百六十步會其費庸爲錢四百萬於是負乘扶攜往來不擇晝夜𨿽大水時至安如平地然有爲邦人請於餘者曰衢公之故鄕溪橋之功衢之大利也公不書無以示來者俾知始事之勤與溪橋之有無利害也則敍其所以俾刻諸石焉二年夏四月辛巳顯謨閣待制荊湖南路安撫使王渙之記

常山瑞相記

常山縣西馳官道十二里許居人張超飾齋捨道旁以憇往來客其嚴潔如阿蘭若元祐三年十一月十五日直齋南壁現觀音菩薩像及種種物相初鯈忽莽蒼上久之如水墨然八年四月八日復現齋內壁四十日乃沒凡壁間觀音像一居中最大坐石上見半面合掌疊一足一足下蹋蓮華大石立座後有物掛其上如珠瓔如衣帶身光周之上有圓相圓相中樹三比丘二其一合掌立其一拂袖行觀音前狝猴一舉手向蓮華下若欲有所掇者稍前師子一龍鉅細四皆奮拏上騰其二吐雲气又二龍衡身矯首下顧龍首虵身者一亦蜿蜒趨上人首而異物一大龍爪足一又稍前壁端袍笏而立者一人錯人物間狀雲气者九觀音後菩薩一合掌而立居士二對坐盤石其一舉手若談話其一若合掌聽稍後師子一花艸株一狝猴在旁舉手若欲摘花者一龍二皆妥身衡行其一卬首若欲奮者野人一若持藥艸者稍後壁端菩薩二異處其一若奉物供養他方者其一合掌立壁之下陬魚五其他脈理屈曲交互如雲如水者不勝數而下居多紹興四年八月八日又獨現菩薩像某衢人少走四方間歸省先隴又率舟行未始瞻敬其下崇寧四年冬客開化縣之靈山寺十二月縣佐崇仁彭君揮上謁郡治所道張氏齋捨時超巳死得其事梗槪持墨臈本歸他日以示某某稽首已說偈贊曰

葦竹以爲幹塗堊飾其外是中無是性復非鏡止水雲何照他方現此勝境界普門天人師法身無有邊海岸孤絕處久示常住相魚龍共遊戲艸木助法音而此墻壁間照現悉如是得非妙明發直見補陁聚又豈善逝者斷取彼境界擲過三千剎影落此土中將非佛神通於一彈指頃化易殊勝境納此墻壁間是中𨿽塊陋同一法海空其於照他方正自無障翳其於納大地亦復無畱礙不可思議故法爾亦自然我作如是觀如幻人說幻

北山集卷十八

欽定四庫全書

北山集卷十九

宋程俱撰碑記

常州州學奬諭勅碑

皇帝臨禦之七年實大觀元年詔班學令於天下教養之數勸沮之方有目有凡畢協理義簡大如江漢明信如四時灝灝恢恢咸出天翰於是郡縣百吏奔走厥職宣達聖志小大丕應荒陬絕徼一變鄒魯二年辟廱會試郡國貢士無慮數千人其升諸司馬命於天子者百四十人而常州得士之多爲天下最皇帝嘉之詔三省亟論功加賞焉十月制下知州事若防進官朝請大夫州學教授虙以宣徳郎充職如故於是諸生侈上之賜相與言曰進賢之詔載在令甲播之天下豈惟一邦寵休凡士與榮焉若具石表刻明詔列詞其下祗頌上徳之萬一與夫勸學報功之意惟明有孚郡國諸侯徯承不怠師儒之官訓率有敍惟允惟公迄有成績以飭稚昧於無窮豈不益顯咸曰唯唯則系以詞曰

惟古有學惟治之原何以先之徳教是宣泮水之詩有據有遊六藝具焉以文厥修秦漢以來倚吏爲治本之不圖繩其巳至天肇神考見道之賾幹神之機鼓舞羣物作我多士一開其天以澡以摩今三十年於穆皇帝遹廣聖猷淵躍鮪魴山有杞樞聲教溥漸窮日所照目睨指摽萬邦是效惟邦有常士子之區雷風所覃不約而趨都試辟雍俊造是羅論定而官莫與常多皇帝曰都承宣有勞實惟師儒乂我俊髦是達是化以禮以文奉我新書以迄有成惟守曁師旣受上賞天語有嘉四方是仰倬彼宸翰𨿽在四方揭之龜趺俾人不忘士之不忘惟上之賜潭潭學區大烹以飫豈惟養之擇師以教車服稍徒以酬有造豈惟官之於以旌之顯示萬邦以勸厥來上徳之懷惟稱厥求惟克有爲有守有猷多士之修有邦之休洋洋徳音萬世之由

晉故使持節侍中中書監大都督楊江荊司豫徐兗靑冀並幽梁益雍涼十五州諸軍事衛將軍太保錄尙書揚州刺史建昌縣公贈太傅追封廬陵郡公諡文靖謝公碑

太元八年秋秦苻堅舉國來冦眾號百萬八月渡淮十月陷壽春又陷項城聲揺京師甲子詔以徵討都督右冠軍將軍輔國將軍琰等帥師距之而衞將軍徵討大都督謝公實總其事乙亥師及秦人戰於肥水大破之堅脫身走十一月庚子詔公勞旋師於金城車駕遂幸金城錫燕詔尙書亟論功封賞焉十二月庚午大赦天下初堅之來冦也軍勢張甚上下懍懍不自保大臣老於軍旅如宣穆桓大尉亦岌然有左衽之憂方是時無疆艱卹實大投於公身而公泊然防定若無事時徐而內輯外禦搜軍謀帥若畫一二於是人始有同志蓋倚之如太山用能以八萬之師殄百萬之寇如石投卵寧近威逺翳公之休昔祁奚內舉其子而不聞髙世之勲蕭何舉宗從軍蓋以杜疑間之萌未有一舉三親而不自以爲嫌一門三帥而人不忌其泰談笑之下變危卽安者公之功徳莫大焉公諱安字安石某郡縣人曾祖諱某某官祖諱某某官父諱裒故太常卿公生而頴異年四嵗時桓宣穆見而嘆曰此兒風神秀徹後當不減王東海總角沈曠敏遂有當世重名全才毓徳器益以大時世道屯塞國家多故公樂道丘壑悠然有終焉之志司徒府揚州刺史再辟朝廷以佐著作尙書郎瑯邪王友吏部郎四辟皆不就士大夫嘆曰安石不起當如蒼生何久之幡然有經世意蓋於是年餘四十矣會大司馬桓溫請爲司馬尋爲吳興太守靜一無所事去而人思之徵拜侍中遷吏部尙書咸安末入受顧命遷尙書僕射領吏部加後將軍總闗中書事又領揚州刺史詔以甲仗百人入殿上始親萬機進中書監驃騎將軍錄尙書事辭驃騎將軍錄尙書事頃之加司徒侍中都督揚豫徐兗靑五州幽州之燕國諸軍事假節拜衞將軍開府儀同三司封建昌縣公苻堅敗進拜太保公遂欲平一華夏乃上疏曰自運遭陽九二帝北狩文華之區委於豺虎故宗廟宮室丘墟百年前日苻堅送死邊陲狼狽奔越今玆哀嘂請命天其或者將以一天下降休於國家臣請竭駑末帥師北徵須經置略定臣則乞骸還東誓畢素志於是詔以公爲大都督揚江荊司豫徐兗靑冀幽並梁益雍涼十五州諸軍事加黃鉞餘如故置從事中郎二人公辭太保縣公詔不聽十年夏四月公北徵戊午上餞公於西池八月公遇疾手疏請旋師且以龍驤將軍朱序進據洛陽前鋒都督謝屯彭沛伺間一舉詔遣侍中慰勞還公京師疾遂篤丁酉公薨於位享年六十六訃聞上震悼臨於朝堂三日賜東園祕器朝服襲衣錢百萬布千匹贈太傅諡曰文靖粵某甲子葬公於某郡縣某原制加殊禮又錄肥水之勳更封廬陵郡公旣窆門生故吏若干人相與泣而言曰公之名徳垂天下後世如日星決不沒則是隧道之碑無刻可也然否則無以慰人思惟公性體道奧不迎不隨故出處之際動與理會方其棲遲東土未始出其緒餘而天下固巳延首托命於公及在朝廷獨以盛徳逺度坐鎭危疑上以弼亮一人下以咸和萬民惟深惟幾濟物成務王者之佐蔑以加焉自海西公廢桓溫逆節萌起及髙平因山同軌畢至溫來赴葬大陳兵新亭以公與王文度朝之大臣將殺二公遂遷龜鼎使召公等文度惶駭流汗不知所出公旣見溫神色不變從容就席徐語溫曰某聞諸侯有道守在四鄰明公何須壁後置人耶溫茫然不能測則大笑曰正自不得不爾耳不敢加害王室以寧竊嘗議之夫气足以眇天下然後可以任天下气足以眇一國然後可以任一國公起隱約一旦處端揆身負大器而不爲重執天下安危之幾臨死生禍福之變而不慓功全邦社而無喜色彼其气誠足以眇之道大故也其視舉天下措諸安何異有力者之視一羽哉某旣掇公之大節敍次如此又系之以銘云公夫人劉氏明識賢行爲世婦則有子曰瑤官至瑯琊王友早卒曰琰爲徵虜將軍望蔡公孫若干人銘曰

皇有重器惟神惟幾有隉孰定有傾孰持必有元佐力能負之其力維何非賁育獲包以洪度鎭以鴻徳手挈二枋在所措畫釋而置之泊若無適顯允謝公實維其人天祚晉徳錫之大臣公在東山世挽莫來幡然赴之不迓不違因理王度不吾不屍有暴如溫有寇如堅處以談笑大沮以顚覃覃鎬京延首思復六合垂一斯人無祿公初北徵鎭於新城釋權去位盡室以行須此略定逝言東山有巖東山斯人所瞻東山之址惟徳之餘東山或夷徳風不渝

江氏小山祖墓記

開化縣治開元鄕故常山縣地也縣宇之北有丘墟隱然域以垣塹族葬其中望之松檟蔚然者江氏之祖歲郳之墓也按江氏家譜系出濟陽統之八世孫曰世源官信安畱家不去實始爲信安人又五世孫嵗郳等五防葬常山縣開化鄕之萬嵗裏小山村其地四十畆則此墓是也由始葬及今十六世子孫益蕃屬益逺又散處郊邑或仕或遊借令歸且處嵗時祭掃上不過四世而巳小山墓地旣廣近族之貧者往往寓著其間嵗且久因以爲已產稍斥賣之又四域之外耕藝者相接嵗攘日蹙莫之誰何大觀三年鄕豪汪氏遂欲葬墓域中縣又取西北隅地築爲丞捨會諸孫之官學者皆在裏中大駭具愳則相與愬於縣未得直乃出康定皇祐二牒以爲證其一太常少卿鈞任兩浙轉運使日具墓地界俾宗子廼等主之嵗一補治垣墻則宗司白宗長凡宗人共其事其一尙書郎鉞以鄰人之侵其地也言於縣縣按所侵地歸之俾宗人祐主之旣出二牒爭者語塞縣卽日徙丞捨凡違法之契盡毀之於是子孫乃始周域其地爲垣墻稍樹松檟掲其阡曰江氏皇祖之墓然不能四十畆矣余友仲嘉襃旣與其族父兄子弟事其事他日一二語余且曰余懼來日之無窮也事寖逺而寖忘則其不爲前日之戕敗者幾希余將列其事於石掲之墓道然非文不傳也莫如子能余曰古人以謂君子之澤不過五世先王制禮必以逺近戚疏爲之節凡祖子孫上下不能十世而服則五等而巳蓋先王所以教天下之中其制不得不然也先王之制則有節而人之恩性顧豈有量哉今而以世觀之則𨿽近而巳疏卽吾身以推之則𨿽逺而益恩是何言也且吾之生者爲子子之孫爲曾孫曾孫之曾孫則巳不能名矣夫吾之委蛻適數世耳而遂至於不知何人豈非𨿽近而已疏乎夫安得不悲然今吾視聽食息於是者父母之遺體也求生之所自生則由祖而上百世可也使人而無祖則乃今安得視聽食息於是者哉以是推之豈非𨿽逺而益恩乎夫安得不思思且悲則其惙惙不忘於心者豈有窮耶然則制𨿽有逺近戚疏而恩性則有至於不能忘者何可奪也且江氏小山之祖至太常府君十三世至仲嘉又四世矣而其族父兄子弟不忍其墓地之不除而途人皆得以攘蹙耡刈也相與出力而營之以爲庶幾神靈之復安而後世知所本也豈非所謂中有不能忘者故耶今子碣於是俾後之人過是者知敬戒豈惟江氏之子孫人孰不生且死也思所以奉祖先訓子孫保墳墓者人情均也由是而思之則𨿽已暴之骨無名之丘有不忍易而戕之者矣其爲利顧不博哉然則余其敢愛荒陋之文而無以成子之善也四年四月壬午北原程俱記

常州新修市易務壁記

熈寧中始置市易務於通邑要郡常州以編氓居十數門初更門戶墻壁榜爲市易務及今垂四十年不知先爲編氓居又幾何年中間再廢益不治棟宇故隘嵗加摧腐每大風雨岌岌將遂顚壓規制又甚淺劣平旦側肩庭中無所旋足吏坐兩壁間與之爭席按察時至門不容車蓋率步以入余初至謀撤其甚者而新之則會凡匠事之材用上郡爲錢十二萬有奇凡再裁損乃上使者使檄下郡又再裁損亶爲錢八萬六千時久闕常平使者又八月會提防刑獄盛公兼行常平事則具狀走其府又以記道不可已之故卽日檄下予錢先是以書與所會之材抵張渚鎭官田渚與江南接多山木大竹幸爲我期於市取足焉錢至則取之又以告埏埴者畢具又移晉陵武進鳩眾工蓋檄下十日而庀工卽事二十五日而完木之工二百八十竹之工百有九瓴甓之工百三十塗飾之工百五十凡爲工六百六十有九募於市者十之一晉陵之所集者十之九其畚除運負之工又四百五十有畸以負重出納食其力於務者七夫與警守之卒供其事警守故十卒前十日兵馬司取其三其所畱大抵軍營小兒占尺籍而名廩帛耳其爲力不足以半一夫是三十日間率寅入酉出公察其勤惰時其難易而均督之暮休面賦其直不容吏下隱刻故其赴功也力材審其良窳因其舊新而材用之下至竹頭木附無棄物凡爲屋十五間堂三楹極髙故屋五尺挾以二捨引以二廡惟稱廡捨爲庫六其題曰懋遷有無化居門髙三仭庭倍前日其爲址盡是無餘隙矣深不能八丈前官道後人居廣不能十丈左右皆人居故技止於此他日使嘗見故區者視之則固以爲廣廈爲難能矣如其不然以爲陋可也昔叔孫婼羇於晉其所館𨿽一日必葺去之如始至君子紀之況任其事食其祿而爲三年淹者其可鄙其居而茍於事哉且乘田委吏聖人之所不忽余何敢茍然余賤有司也出納貿遷之爲職若其市材供事鳩工董役則故有任其事者非吾任也余不忍坐視越樽爼而代庖是亦太多事矣厥旣訖工則志本末刻諸石而材用工役之事加詳焉蓋使來者知余之勤且艱如此而其所建立止如此余不負市吏而市吏負余亦足嘆也大觀二年八月十五日信安程俱記

漫堂記

大觀中朝廷斥地益廣顧輿地圖有所未載而舊志又或遺牾廼選士寓直三館作書如九丘傅子衝益在其間不數月以人言罷去又二年財得蘄縣令明年春餘西赴調道汴上迂行百里過衝益於蘄道舊故樂也衝益故時嗜書好爲詞章喜談笑論議慷慨羞薄俗吏事雅意甚髙余至蘄觀衝益所設施大抵合繩墨晨坐聽事與邑氓論決是非曲直無倦色日未昃庭無畱人衝益始至會臨渙令有辠郡檄兩易之至是始還蘄臨渙人追之不釋蘄之人道擁其車以歸余至都城數月衝益書來曰蕞爾邑令與人旣相安矣日多暇焉前日所治捨將以爲燕息之地者茍完矣因漫名之曰漫堂子爲我漫記之餘惟天下之事小足以觀大蘄臨渙𨿽不能萬戶而衝益爲之其效已如彼衝益之爲吏不漫也夫祿足以仁其九族問其位則世所謂君子者也然事至則漫不省曰聊爾聊爾安用察察爲哉如是而爲漫可乎若曰外物不可必力不勝命久矣古有窮機械蹈污崄汲汲而圗之者吾於此漫焉則𨿽邑陋於蘄勢卑於爲縣猶不慼也則其去道山入阡陌捨防繹討論之樂而勞神明於簡書榜楚之間無往而非漫者又奚欣慼於其間哉衝益名諒友莆陽人度明曠識趣不凡近亦以是數奇云

衢州開化縣新學記

開化縣學故在縣治之西其址不能五畆旁無壖地右倚山足因髙接廡以布講席大成之殿顧在平地齋宇趣完未中程度自初搆以迄今更十數令顧地勢不可復廣莫能易而大之今縣令李侯旬視學區退則大懼以謂自大觀學法行天下西被氏羌南逾牂牱嶺海萬里之外荒漠不毛之地皆爲郡縣置學官師弟子弦誦之聲相聞三尺之童不談天人之道詠頌功徳以志榮名取顯仕者輿臺樵牧知笑之今開化𨿽小邑僻在山谷間當勾越之窮處然在輿圖尙爲次近地奉詔令防教養猶轂下也縣之造士秀人嵗不絕於賢能之書又今天下賔興士羣至於王廷與備官使於中外者必自縣學始則學法之行繄鄕縣爲根本顧不重哉而縣學捨乃不稱縣令安所逃責則相方繩址得縣南臨溪爽塏之地而營之廼狀其事請於郡郡言上使者得錢四十萬取人屋之籍於官者十四間益以故學之材與亭觀之廢無用者厥旣蕆事工徒赴功如治私捨邑豪裏氓亦底其力蓋不三旬而眾工釋用髙門有嚴面勢端邃廟象宏顯巍然有臨命教之堂師長之舍周廬廣廡若承若翼基堅材良皆倍於故士气舒豫雝雝洋洋行道之人過者衽軾於是李侯走書與圖至吳下以抵俱曰開化子之鄕邑也新學成宜有文以記嵗月固願以請而眾亦以爲子宜俱生晚不及熈寧元丰之初以與諸生齒今玆壯且老顧以饑寒走四方而學校益隆又不得預養士數以相與燕閒揖遜於其間今得托詞新學以紀侯之績其又何辭若夫道學之序飭勵之端所以開示於方來者則學法粲然皆聖上所建立也又辟雍奬諭之書八行之碑與凡詔札具在俱不敏勉記新學之成云李侯名光會稽人好古彊志起諸生爲吏而所立皆不茍奉法愛人文檄不妄下廬裏懷之新學之成實政和五年八月甲子十月丁酉通直郎管勾岱嶽觀程俱記

京西北路提舉常平司新移公宇記

政和四年冬詔復置四輔郡穎昌府領南輔都總管於是京西北路常平使者言常平司故治穎昌今頴昌畿內當徙治所部州惟蔡大州處一路中道理徑易於督察報應便且近徙省勞費敢以請奏可時朝奉郎信安余侯實提舉常平事明年奏下則於蔡城東南隅得官地若干畆夏六月興土功冬十月畢塗艧爲屋二百八十六間吏捨居十三又明年餘侯以書屬某記某惟餘侯信厚敏明自試吏至爲禦史部使者其爲政循理而行奉法度惟謹不爲赫赫名然所歷有實績可紀無事於斯記也辭不聽某惟古建官列爲公卿大夫士其棟宇車服器用之文皆有等殺存焉貴與賤亦各安其所當得而無怍怨於其間故𨿽大啟爾宇山川土田而不爲防一堂五畆環廬以桑而不爲偪彼誠知建官所以待天下之賢能非以私天下之賢能也凡以爲國與人而巳所謂公卿大夫士其職非惠人則乂人其克有祿位非有功於國則有勞於國者也其任大其享大亦宜惟外使者常平專以惠人爲本人爲重使者因以重蓋常平之職掌常平免役之政令謹視嵗之早晚丰儉以頒斂出納而賙萬人之艱阨周咨川原山澤之利害以阜人財任土事通泉府之貨賄以平節賈祿庻人之在官者以紓人力凡鰥寡孤獨廢疾之人受食焉共其養生送終之具其凡有二曰常平之法取於人者以予人免役之法取於人者以治人是法也更元丰紹聖至於今玆蓋三聖人而後備一以恵人而巳其維持衍繹繄使者是賴其守金穀如制閫外其稱丰荒如持權衡其急民隱如捄焚溺是能守我三聖人之良法以宣上澤於一路則所謂恵乂人與勞於國者使者有焉夫如是居則廣廈誇閭裏出則車馬光原隰以奔走八州五十縣之人蓋亦未爲防已然則經度之勤棟宇之壯無足爲余侯記而獨喜余侯之有以稱也又安得不書政和六年夏四月甲子具位程俱記

寓齋記

客有至寓齋而嘆曰夫以介然之形措之天地之間不百年寓耳於一寓中而暫寓於東西南北之遊者又幾何耶是齋之士其又寓暫寓於其間者乎程子曰何特此耳天气之積者地塊之積者寓於空而巳日月星辰山河艸木又寓於二物而已觀諸子之一形寓視於目寓聽於耳寓聲於口寓神於此百骸五藏之間是則子之所謂介然之形者蓋有寓之者焉不有寓之者是則糞壤濡沫而巳矣子於此而求之又有不寓者存而天地萬物之所以寓者也晉陵錢定國顯道尉吳江予名其燕處曰寓齋定國蓋嘗聞道云建中靖國元年三月甲子信安程俱記

衢州大中祥符寺大悲觀世音菩薩閣記

衢州大中祥符寺大悲觀世音菩薩閣故在寺之東序自天聖以來再成再毀未有繼而興之者紹興二年管內僧正妙空大師用良始募檀施益以私財作菩薩像又作大閣覆之舍故址而建於大佛殿之後用良淳質無玷誠諦不欺焚誦之餘刻意炎黃之書盧倉張華之說施利之入僅支四事則舉以爲棟宇像設莊嚴佛事之資言行旣孚有募必應像閣旣建又作齋堂四楹左右昈分若承若翼蓋八年而後眾工釋用厥旣塗雘大集四眾共作佛事以慶其成州人士女奔走歸向禮拜旋繞歡喜贊嘆無有窮盡時北山居士養疾郡郊聞此勝會輿掖至前仰瞻聖像如金紫聚周顧樓閣如化人宮竦踴欽嘆說偈稱贊於是用良請敍載嵗月並刻之石則爲之記俾來者有考焉庶幾有淸淨四眾若族姓理家若栗呫婆若摩納婆等覩相生善卽色悟空了知大士無礙神通不可思議與此比丘所成就事及一切眾生不思議力無二無別性相等空則其爲利益又豈有量數哉贊曰

稽首普門大名稱救防眾生苦厄者大悲願力深如海無剎不現無邊身過去正法明如來菩提薩埵示權化於一身心現千手隨緣赴感靡不周於一身心現千眼光明普照河沙界如百千燈同一光互融渉入不畱礙亦如洪鐘與空谷呼之則應叩彌出洪纎徐疾非思量而常在在實無在當知通身是手眼無我無作無受者如是觀音妙智力眾生平等無差別百千卽一照常如一卽百千用常寂爍迦羅心無動轉母陁羅臂如虛空湛然寂處起慈悲繁興用處那伽定觀身實相卽菩提一一剎塵觀自在

北山集卷十九

欽定四庫全書

北山集卷二十

宋程俱撰表

禮部賀陰雲不見日蝕表

伐鼓用牲方致羣陰之責敕躬正事實表眾陽之宗屏翳呈祥曜靈安舎休嘉所賴霄堮均蒙【中賀】竊以堪輿蓋體於陰陽而大道統陰陽之用躔次不離於形數而聖人超形數之先𨿽酬酢於環中實彌綸於系表惟章蔀紀元之應必於日月所防之辰而疾徐顯晦之微可見天人相與之際茍九芒之或繄六職之加修古昔則然欽崇斯在曷若精神之運黙通賾隠之間淒祁之景載瞻淳丙之光自若日之夕矣言莫諭於初餘人皆仰之壤無分於內外頋宻庸之至此豈瞽史之能知恭惟皇帝陛下輔相物宜嚴恭自度固已斡旋於儀象豈惟昭格於神明二十四气之循環獨得帝鴻之紀三萬六千之並照逺追龍漢之圖眇焉珠璧之交故在挈維之內矧分同道而至相過𨿽食非災惟云膚寸而雨崇朝適符所望臣等莫窺工宰咸席昭臨周徳如升請歌松栢之茂堯仁斯就永同葵藿之傾

謝冬衣表

肅霜在於是孟冬而始裘新律將更豈容卒嵗而無褐肆頒府幣徧曁朝紳維物其時旣安且燠【中謝】竊以徳彰五服厥爲等殺之儀綦組九文蓋匪曳婁之急惟是纎良之賜實均飽燠之恩如古好賢有敝又攺爲之意及人以恕無服而不稱之嫌抑所謂寒者衣之非直爲身之章也此蓋伏遇皇帝陛下煥文光被徳度並包如絲如綸廣仁言於挾纊無小無大昭厚徳於承箱是𨿽典故之常蓋有惠存之實臣等久塵表著備服寵私麗宻在躬肯比毳旃之陋委蛇退食敢忘總緎之思

賀甘露表

至神獨運道與時升葉气橫流瑞由天降浹靈滋扵生植藹歡頌於寰區無疆之休兆民所賴【中賀】竊以昆侖旁礡體包一气之元輔相裁成位貫三才之用惟厥絪緼之化式由坱圠之機結而爲麟鳯芝禾之祥粲而爲日星雲物之象至載零於膏露蓋咸本於沖和頋玆儲祉之辰適及崇儒之舉天地相合莫之令而自均上下同流亦豈云於小補浥軒丘之有湑晞湯谷之載陽珠霏紫防之嚴玉潤松筠之茂日當元命知時萬扵斯年地表歌見咸熈於庶績理無虛應事若可稽恭惟皇帝陛下秉籙禦天垂衣執契配皇等極豈惟能致之資合牒應圖其膺諸福之物偉斯休證實載舊聞自非徳及於淸寧何以澤周扵霄壤臣等無禆神化咸泳聖時被之聲詩方廣嘉虞之薦仁及艸木益觀福祿之成

賀收復易二州表

皇猷黙運與神爲謀王旅濯徵從天而下遂舉平盧之壤復還冠帯之區逺邇交欣威靈無外【中賀】竊以四夷之爲漢患蓋莫熾於匈奴九州之隔燕民本失圖於衰晉徯我至化於玆有年仰惟列聖之燕詒蓋常北頋而深嘆故時巡耀武壺簞迎興國之師而夕惕賦詩府庫掲元丰之志逮玆神算潛授將臣飭戎車於六月之功見敵情於萬里之外是絕是忽肆興兼弱之兵如雷如霆繼上膚公之奏此蓋皇帝陛下挈維二柄嘉靖多方式帝命於湯齊詰戎兵於禹迹孝思維則允懷菑獲之功遹駿有聲不逾樽俎之內是用一月而三防豈非暫費而永寧周索載疆宗祊見喜臣等猥當國秉徒仰聖謨截海外而躡龍庭將日聞於吉語成王孚而受天祐當復播於雅言

賀直河引回河勢表

神畫授圖灼見乂安之理河宗率職黙消平溢之虞是謂先天而不違故玆無逺而弗屆事超防古徳被函靈【中賀】臣竊以底柱旣通世仰龍門之績宣防是築古傳瓠子之歌然皆曠日以計功固已厲民而告病故櫛風沭雨曽席突之未安而菑犍隤林悼茭薪之不屬未有獨見五明之上潛回四凟之宗不逾指頋之間脗合運量之素夫爲之於未有者上徳之明訓而行其所無事者神禹之大猷頋玆不恃以爲功則亦孰窺於行迹以方前載益顯妙庸此蓋皇帝陛下徳合二儀澤流諸夏王道大順合百川而東之神化無方格九穹而上應儲精扵內誠意已孚𨿽老於河上之人皆聚觀而太息頋由此地中之勢蓋莫測於神休用成九折安流之功同符萬世莫大之利臣等無施涓露獲覩祥釐負龍馬之圖將見帝鴻之錄上詞人之頌更追天保之誠

賀管押常勝軍郭藥師進嘉禾表

豪酋內附下周索於戎疆嘉種效祥表同文於異畆露章來獻案諜甚明是知坱圠之鈞無復華夷之間【中賀】竊以越裳修白雉之貢九譯乃通唐叔歸同頴之禾千里而近彼荒忽去來之服政不及焉若蕃維禮義之邦理之常者未有舉幽燕之絕壤歸圗籍於攸司風雷之號始行天地之和已應曽是方苞之美蔚然寒露之區采芑新田當鞠旅涖師之際陳常時夏無此疆爾界之殊瑞不徒然理將在是恭惟皇帝陛下祉由神介道與天通故有開而必先蓋徯志而丕應信順兩得亦何爲而弗成威徳四施實無思而不服惟厥幽荒之野豈聞稼穡之饒慈仁一薫秀褎交暢實邊積粟丰穰何待於湟中置吏除闗聲教方逾於漠北臣等無禆聖治屢睹蕃釐史不絕書將汗南山之竹天之所覆皆爲壽域之萌

賀駕幸祕書省太學表

防府肇新帝下紫淸之馭賢闗再欵道光鄒魯之儒君舉必書事超古牒化行自近風動海隅【中賀】竊以外史掌帝皇之書抑以辧四方之志太學傳聖王之業所由興三代之隆用建邦家之基厥惟政教之首懷鉛抱槧俾之周見而洽聞句屨圜冠於焉考徳而問業擢楩楠於拱把致珠玉於遐荒方當行堯行而誦堯言識其大者所與治天事而食天祿不在玆乎仰繄淸晏之間灼知當務之急今乘輿而已駕及春日之載陽考古驗今駐蹕右文之殿尊徳樂義卻輦大成之門旣流觀於匱室之藏復垂聼於詩書之典逺矣鎬京之嗣服陋哉天寶之元龜細紮有孚羣儒知勸一逰一豫式王度於有邦載笑載言邇天顏而拜賜共識丕平之盛事益知幸防之非常恭惟皇帝陛下允執道區深明治本覆臨之大象日月而配二儀風化之興先京師而後諸夏以聰明睿智之姿而尊素王於千載之上以微妙元通之學而逰宸心於六藝之間至於小大之臣咸蒙恩施之美乃若雨師先灑迎颷欻之淸塵雩舞屆時詠羲和之舒日事皆神介動與道侔於旣醉之盛時見彌文之畢舉洋洋盈耳聿追周監之文蕩蕩難名莫盡漢臣之頌

謝賜禦書禦畵並宣召觀書畵表

臣某言今月二日車駕幸祕書省先奉聖防以臣兼修道史系提舉祕書省官屬合赴省起居是日旣與館閣官觀書賜茶謝恩畢退詔宣三公宰臣親王使相執政侍從官別觀書畵臣特防聖恩俾預宣召之數仍賜禦筆行書艸書二紙禦畵雀竹一紙者齒金蘭之眾俊已冒殊私踵筆槖之後塵更膺特召咫尺珪璋之睟表從容翰墨之榮觀載窺天縱之能旋拜奎文之賜禠心驚寵浹髓懷恩【中謝】伏念臣防逺防僚頓頑末學敢意艸茅之名姓誤叨旒扆之聞知惟是羣玉蓬萊之山實應列宿圖書之府六飛來止七稔於玆云漢百梁屹天衢之左界龍文八法掲帝座之中居及斯輪奐之新下慰英髦之望爰申濶典可謂難逄而臣濫吹朝紳𨿽玷南宮牋奏之末道史適由東觀著作之廷在於提振之司實與編摩之屬薦遷嚴旨俾簉淸班云翼生身翺翔於帝所驪珠目獲藏弆於宸章事匪常均榮逾望外此蓋伏遇皇帝陛下爲仁由已以徳分人防心萬物之先髙視百王之表譬若堪輿之大何所弗容故𨿽昭倬之餘沛然成像發揮玅蘊丕廣鴻休靈篆結空蓋稟自然之兆神書出洛夐超副墨之初至肆筆於丹靑蓋合符於造化豈伊麼麼螻蟻得被貺臨敢不仰服睿慈時瞻天藻冰霜是蹈庶無易葉之凋筋力𨿽微儻類銜環之報

秀州謝上表

臣某言臣昨任禮部郎官自三月初卽以病告臥家乞外任或宮廟差遣間防除太常少卿臣三具狀申都省辭不就職尋準敇除臣直祕閣權發遣秀州軍州事臣巳於今月十五日到任上訖初布條綱具宣徳意所憂綿薄莫副使令臣【中謝】伏念臣幼而奇孤長益頑鈍上書論事空懷憂國之心竊祿代耕毎盡守官之義掛名邪籍爲世僇人晚陪英俊之躔浸冒典章之選再逰東觀愧劉郎之復來三至南宮知馮公之已老遭時之變振古未聞窮獨餘生憂憤不死臥家請急投劾丐歸敢於臲不安之時而當綿蕞艸創之事旣遂耑愚之守復瞻天日之中喜不自勝死無所恨頋惟敝邑實介大邦徵賦之入有經而不時之需沓至盜賊之憂方熾而卽戎之備未修念僨驕凋敝之餘則莫若利其銜勒而匱竭瘡痍之後又當事於撫摩靜言以思寧免於咎収此桑楡之景終繄覆載之仁此蓋伏遇皇帝陛下嘗膽濟時厲精圖治辟至公之路方因任於羣材念無競維人故兼収於片善致玆疵賤亦不棄遺臣敢不行其所知施於有政使公綽爲趙魏之老於用或優而陽城躬撫字之勞自知甚拙惟當竭力少謝素餐臣無任瞻天仰聖激切屏營之至謹奉表稱謝以聞臣某誠惶誠恐頓首頓首謹言

秀州賀天申節表

臣某言誕彌厥月允昭申命之休長髮其祥共獻後天之禱由中及外式舞且歌【中賀】恭惟皇帝陛下撥亂挺生膺期紹緒體周行之幹健廓繼照之離明帝命弗違纉二百年之基業民心攸戴過八千嵗之春秋丕承赤伏之符適應朱明之中興有望率土惟均臣屬守偏州逺違行闕天保之詠小雅方期如日之升華封之祝聖人徒有望云之阻臣無任云云

進新修紹興勅令格式表

臣聞政有忠質文之異尙所以救時典有中輕重之不同期於止辟頋因循之或敝繄損益之可知茍惟膠柱而弗更則亦推車而或泥恭承睿防欽卹祥刑鈆槧非才簡書趣備臣某誠惶誠恐頓首頓首竊以制而用之謂之法推而行之謂之通故上有道揆以盡通變之宜下有司存以嚴法度之守至若畫衣冠而不犯是謂帝王之極功垂象魏於始和式敷邦國之常憲載在三尺行之萬方倘非可大之規莫應無窮之緒永惟嘉祐之盛實纉太平之基人咸阜安政本忠厚罰疑從去恢然綱舉而网防令出惟行防若置郵而傳命丕承有在洪烈備陳政和以來彌文具緝寛卹之詔屢下奇它之目寖煩遹觀厥成亦克用乂著爲律而防爲令旣積日以增多嵗有防而日有成又續書而不一逮此艱難之際収之煨燼之餘國之將興理若有待恭惟皇帝陛下厲精求治嘗膽濟時深惟溢水之防不忘朽索之馭省堯方於五載豈惟禮物之修約漢法之三章益邁寛仁之徳俾致欽於明罰蓋無事於滋彰庶防合古以便今亦將易避而難犯所慙均撫莫副哀矜臣等今將云云

中書舎人謝表

臣某言臣伏奉告命授臣試中書舎人仍賜紫章服者冊府防書誤玷英髦之首詞垣簮筆猥當潤色之求敢意非才驟膺明命銜恩則厚揣已若驚臣某誠惶誠恐頓首頓首臣竊以喉舌之司繄萬防之自出絲綸之任實庶政之與聞不惟有取於爾雅深厚之詞蓋亦兼収於獻納論思之益豈非人才進退系國體之重輕政事弛張闗天下之利害號令一出播敷萬邦挈維固在於股肱補拾可無於諷議至於華國之具亦貴代言之工伏以祖宗以來制勅必由於三省侍從之選給舎毎髙於一時自非識足以見微才足以經逺文知體要無慙蘇李之能學貫古今可備崔髙之問則何以仰當睿簡俯厭師言孚徳意於四方亦中興之一助如臣者少而孤陋壯益頑鈍述業自知其不丰纉言未足以明道早嵗棲遲於湖海蓋將終身中年出入於朝廷誠非素意何圖晚暮上被奨知察之以日月之明施之以天地之造比者召自廬裏賜對宴間曽微塵露之禆収此桑楡之景麟臺復建旣先諸子之鳴鳯閣方虛更濫羣英之吹且於廷謝錫以身章敢辭濡翼之譏只重臨淵之懼此蓋伏遇皇帝陛下堯仁廣被湯徳又新飭蠱壊於傾否之時奮乾剛於撥亂之志宵衣旰食纉周室之丕基藏疾納污廓漢皇之大度故待人也輕以約亦嘉善而矜不能致是逖防有斯遭遇臣敢不稍尋舊學益慕前修披肝膽以獻誠或能千慮而有得竭鈆駑以自效庶防十駕而可希敢懷患失之心永矢捐軀之報臣無任感天荷聖激切屛營之至謹奉表稱謝以聞臣某誠惶誠恐頓首頓首謹言

提舉江州太平觀謝表

臣某言臣昨任中書舎人二月二十二日準尙書省札子奉聖防罷中書舎人提舉江州太平觀任便居住仍免謝辭臣於當日出門至本貫衢州開化縣尋準告命已祗受訖者承乏冒榮久知非防辠深責薄仰戴厚恩感極涕零捫心增懼臣某誠惶誠恐頓首頓首伏念臣戇迂成性憂患俱生無乘機應變之才有至愚極陋之累束髮從仕浪懷畎畆之忠詣闕上書妄陳蠡管之見少不歷事愚無所知方權臣立黨以錮人而以謂當兩忘元祐熈丰之別省檄講求於遺利而以謂不若罷明金花石之綱𨿽云應詔以獻言要爲越職而多事棲遲選調蓋十六年出入效官於今三紀晚逄聖主誤被睿知召從田廬亟寘詞掖夫以權徳輿之噐業李衛公之才猷宋綬之該通韓維之方格乃始不由科第自致淸華又若楊大年之一世英豪歐陽修之諸儒領袖安石之經術蘇軾之文章故皆不待試言徑司辭命如臣何者濫繼前修續貂之誚是慙窺豹之知曷有以玆感激誓竭鈆駑念平生愛君憂國之誠倘庶防千慮一得之效居懷屍素之懼竊恃奬知之私毎有陳論頗蒙采擇迄緣蜚語暴著宿愆職在守符不能效死而弗去時方奮武是宜明罰以示懲罪蘗久萌駭機當發尙霑防祿畀侍殊庭復鴈門之踦𨿽非素望失常山之守仰繄曲全此蓋伏遇皇帝陛下稽古聰明遵王好惡毎於刑政之舉不忘忠厚之思致此懦庸終繄寛恵臣敢不撫躬知感齚舌省愆年廹桑楡無復報恩之所身依松檟長爲僥幸之人臣無任感天荷聖激切屏營之至謹奉表稱謝以聞臣某誠惶誠恐頓首頓首謹言

集英殿修撰謝表

臣某言今月十九日伏奉告命授臣依前左朝奉大夫充集英殿修撰差遣賜如故者負釁投閒居懷惴惕均釐肆與被甄収承命若驚銜恩知感臣誠惶誠恐頓首頓首伏念臣戇而自信愚不知機少也好修弗逾繩墨之外壯而多事妄懷畎畆之忠叩閽蚤麗於丹書隨牒俄嗟於皓首及稍寛於黨禁遂浸列於周行再逰東觀著作之廷三與南宮牋奏之末邅廻久次黽勉一心辭職奉常獲守匹夫之志分憂檇李敢言循吏之能屬當隉杌凋敝之餘而行還定安輯之政軍旅誠非於素學撫綏方盡於夙心決知綿薄之才難抗猖狂之敵利兵堅甲旣無吳防之師屯髙城深池又異江湖之天險度不能嬰城而死節固不敢開門而請降蚤夜以思進退維谷先奉宰臣之委教且言朝命之已頒茍守禦之力旣窮則遷避而行亦可方出城之次日適被召於行間而宣撫使藏怒久深幸災而發吏兵而誘亂掲捕賞以見要劾以深文期於必死仰賴聖明之旁燭不俾怙威而肆行趣至永嘉許歸故里恭惟拯溺救焚之意可謂生死肉骨之恩頋影捫心淪肌刻骨晚防睿奨擢寘從班念小己之難勝繄厚恩之宜報事君盡禮敢萌貪榮患失之思心也危毎有私憂過計之累宿愆難赦孤迹易搖譴訶實出於自貽全貸終歸於天造旋膺出綍誤俾分符復再致於煩言徒仰喧於聰聼玆緣大享爰發渙恩敢圖雨露之霑俯曁朽枯之質稍垂甄敍曲被記憐念疇昔以知非皆頑之所致此蓋伏遇皇帝陛下堯仁丕冒湯徳又新日就月將方緝熈於大學雲行雨施期潤澤於羣生思以任賢使能而致中興故𨿽片善寸長而不終棄頋惟奇賤適有遭逢愚闇無知悔莫追於往咎衰遲待盡情猶切於慕君寒灰無兾於復然病馬尙蘄於終恵誓當糜隕少謝生成臣無任感天荷聖激切屏營之至謹奉表稱謝以聞臣誠惶誠恐頓首頓首謹言

徽猷閣待制謝表

臣某言伏奉告命授臣依前左朝奉大夫充徽猷閣待制差遣賜如故臣尋具奏辭免準尙書省札子奉聖防不允臣已望闕只受訖者竊祿眞祠久慙素食升華延閣復玷淸班仰戴聖恩俯慙非防臣誠惶誠恐頓首頓首伏念臣才非彊濟性實戇迂仕則慕君不自量其愚賤學思爲已期無玷於修不敢枉尺以直尋率常進寸而退尺名書邪籍知芹獻之己防力盡陳編愧管窺之時見晚逄睿哲驟辱奨知拯之水火之中召自漁樵之野冠蓬山之眾俊已愧無堪陟鳯閣之華資深知不稱仍持末學入侍淸光塵飛何益於太山螢照難施於赫日曽防補報自取譴訶庇身俾托於殊庭就食卽安於故里感恩念咎卻掃杜門想魏闕以馳神臥漳濵而永嘆何圖洪造曲記孤蹤不遺簮履之餘復置論思之列懇辭不遂成命莫回昔張敞以罪廢屏居卒見収於後效劉毅𨿽年耆偏疾亦不棄於公朝頋臣何人有此厚幸此蓋伏遇皇帝陛下乾坤侔大日月並明沛然雨露之施渙若風雷之發春生秋肅莫非生物之仁賞慶刑威咸出至公之造求賢用吉士方逺迹於周王嘉善矜不能毎同符於古訓市骨兾來於駔駿采葑無間於卑微有如愞愚弗忍遐棄臣敢不永思報稱仰服恩榮頋𨿽顚沛之間無忘素守茍有捐糜之防敢愛餘生臣無任感天荷聖激切屏營之至謹奉表稱謝以聞臣某誠惶誠恐頓首頓首謹言

太上皇帝升遐慰表

臣某言承衢州告報準尙書省札子太上皇帝升遐者哀纒率土臣庶攸同臣某誠哀誠切頓首頓首恭以太上皇帝天臨海寓二紀有餘安享太平恩涵動植變生意外北狩未還天下喁喁痛心引領何圗厭世遄返帝鄕萬里訃聞攀號何及伏惟皇帝陛下孝思防極聖情難居臣屬領宮祠逺居閭裏不獲奔詣行闕奉慰臣無任仰天望聖哀摧辟踴之至謹奉表陳慰以聞臣某誠哀誠切頓首頓首謹言

寧徳皇后上仙慰表

臣某言承衢州告報準尙書省札子寧徳皇后上仙者哀動妃嬪悲深臣子臣誠哀誠切頓首稽首恭以寧徳皇后蚤以徽音進儀坤徳爰從北狩未遂南歸豈意災凶遽鐘荼蓼伏惟皇帝陛下孝思方切哀慕兼深臣屬領宮祠逺居閭裏不獲奔詣行闕奉慰臣無任仰天望聖摧痛屛營之至謹奉表陳慰以聞臣誠哀誠切頓首頓首謹言

衢州發天申節表

臣某言樞電告祥繄一人之有慶嵩呼效祉期萬壽之無疆率土歸心後天爲禱臣某誠懽誠忭頓首頓首恭惟皇帝陛下體幹禦極修巳安民天誘其將啟中興之運日新其徳迄成無競之功八千嵗之春秋薦膺景貺萬億年之基業永庇羣生臣屏迹漳濱馳心魏闕莫造鴛鴻之列徒傾葵藿之誠臣無任云云

防

右伏以申命用休爰啟中興之運誕彌厥月屬當長飬之時四海傾心三靈垂祉及此虹流之旦咸伸嵩呼之誠恭集勝因仰資睿算皇帝陛下伏願配天其澤如日之升保大定功振無前之偉績興衰撥亂固不防之丕基多壽多男願效華封之祝如山如阜請陳天保之詩臣無任瞻天祝聖激切屏營之至謹錄投進以聞謹進

辭免開府儀同三司表【宣和年代作】

大號載揚隆恩下及理難虛授豈無千一之思天或可回敢避再三之凟仰伸防懇終兾矜從伏以禮樂具興固匪有司之事臺衡是視玆豈賞勞之官敢持窺管之勤冒防析圭之典矧力小任重之戒所懼疾顚方循名責實之時寧當濫予伏望皇帝陛下俯照誠悃曲賜全安將相兼資灼知其難彊絲綸成命特寢於異恩誓守教忠少酬愛徳臣無任云云

代宣和殿學士表

臣翛言伏蒙聖慈特除臣宣和殿學士者控辭莫逹難回渙汗之私申命有嚴遂拜出綸之賜恩榮過厚慙悸靡寧【中謝】竊以殿閣臚分宣和爲淸燕之首簮紳森拱學士列內朝之班規模蓋出於宸心選置必由於睿鑑𨿽二府鈞衡之任造次莫前惟萬防聼斷之餘於焉居息靜則娯神而觀妙動則泛應以曲成儲精溟涬之先防意古今之表司存於此世論甚榮旣瞻道徳於後前復備聖神之頋問茍博洽瓌奇之士使得親法座之顒卭其論思獻納之官猶難望淸光之彷佛況如臣者自愧蔑然防懷學禮之心偶叨上第居守趨庭之訓僅比中人以無庸忠謹之資當不世便蕃之寵苐深虞於幽黜曽何補於聖時積有冒逾更塵超陟此蓋皇帝陛下順天之則如日之升曲推善貸之仁下委容光之照不鄙行能之無取灼知心腹之靡他肇祕殿之新名躐羣髦而首用置之左右益示眷知列防相望父子逄辰於千載峩冠入侍弟兄並直者四人實當世之莫儔豈素懷之敢及誓殫夙夜少答生成臣無任云云

北山集卷二十

欽定四庫全書

北山集卷二十一

宋程俱撰

啟書

謝著作佐郎啟

半世江湖無復彈冠之意薄防都邑居懷索米之慙敢期瓦礫之餘謬玷絲綸之渥所蒙非據以寵爲虞竊以中古以還倚儒而治以謂用非所飬則遇事或難於任重學優而仕則立朝無愧於面茍陵阿之育未加則薪槱之圖曷繼故有絕編已老莫知經濟之方素宦稱賢或出艸茅之士顧經猷之未預豈才智之可誣是故祖宗以典籍之司以爲公卿與侍從之選期奨成於望實斯致意於旁求以褎然鼂董之流猶試言而後授𨿽卓爾軻雄之學有陳義而力辭人惟允諧世則知貴典墳具在縱觀海宇之奇書策牘兼資多識朝廷之故事抑磨礲其气質且殫洽其見聞或許從宴閒之防或訪以圖治之務惟其養之有素則亦用之弗疑鴻惟上聖之臨益著右文之效股肱心膂旣相與立太平之基杞梓珪璋又兼收爲無窮之用來英髦於數路逹遺滯於四聰云漢百梁屹天衢之左界龍章八法煥紫殿之中居儼羣玉之大開仰奎文之下屬合三館一時之彥登瀛洲者十有八人續六官九聚之書防金匱於數千百載惟蘭臺之接武實麟閣之椎輪文若孟堅徒爲令史博如束晳僅得佐郎然裁成漢代之陽秋無出其右比次汲書之科斗可考而知自非宏逹之才曷稱招延之羙如某鈍頑無似孤賤數奇早迷趨向之方防成獨學之陋束髮爲養華首益窮嘗聞君子長者之風毎盡乘田委吏之義竊信簡編之載妄興甽畆之懷時非弗逢事或大謬一官不偶遂將歸老圃之疇二頃無田又時爲祿仕之隠實委心於窮逹聊寄適扵藝文若將終身奚暇外慕何圖名姓誤辱搜揚釋其州縣之勞命以編摩之職逮從匠屬復厠英防況舉袂成帷時固多於俊異而上車不落獨何取於惷庸此蓋某官斧藻聖猷帡幪士類索淵防扵系表應事物於道樞學該今古而不忽於寸長用周小大而兼容於眾善致玆連蹇稍與選掄念固窮難進之餘粗知分義當省官遴選之際尢覺叨逾敢不稍緝舊聞益堅素守仰副甄收之本意永銜溫厚之華襃誠知背上之毛何加於六翮倘比管中之豹時見於一斑過此以往未知所措

蔡少師問

日者某官抗節撫邊祖車戒道獲走違於郊舎徒羣造於賔階瞻行色以增懷曽立談之弗及顧難將母莫敢請從矧才略不足以贊咨諏筋力不足以先士伍空承素睠何異眾人違徳以來馳誠滋劇近請見令似審比收家問已次趙州仰惟綏禦之餘懋膺神物之相少保相公九官稱首一徳承君美常武於徐方召公是似授恩言於帝所相度來宣諒堅體國之忠益廣周詢之實不測不克以修我戎嘉謀嘉猷入告乃後上以安社稷下以庇生靈永爲黔首之依以盡赤心之報是則子孫奕世將慶澤以無窮豈止功徳兼隆與皇基而同固矣伏見五月晦日禦筆頗勤旰食切責憲臣蓋聞徳博之郊似有潢池之聚𨿽防竊狗盜隨卽誅夷然鳥與獸窮或能啄搏願循其本益戒弗虞當令無外之春臺歡謡擊壤肯使好生之赤子流血成川某昨在江湖毎窺詔札觀丁寧於睿防深惻怛於斯民固知堯舜之仁蓋出生成之性父老或至於感泣神只因是以介休仰寛北顧之憂實賴中權之重惟時溽暑願體睠懷計多吐握之勞無爽應酬之節少保相公弼諧侍極徳望冠朝英才皆入於彀中風采想聞於天下竊料逺方之吏屬皆思自逹於門闌鳯凰髙翔爭先睹之爲快江海善下固不辭於細流豈惟陰察雋異之材抑以博詢攻守之計固無損於威重但益隆於具瞻當復隠如長城還師袵席之上固已沛若時雨折衝尊爼之間闡聲教於遐陬同華夷於壽域卽趍嚴節遂秉鴻鈞益殫素業之施大慰蒼生之望顧玆孤蹇永托帡幪

秀州回朱司業啟

右某辭職奉常丐歸故里偶承人乏付以郡章莫分宵旰之憂竊有淵冰之懼敢圖盛徳辱況華緘惟推與之過情顧拙防之難稱恭以致政司業才猷宏逺望實顯融薦更徳教之官夙著循良之譽掛冠髙蹈旣欽知足之風防薤良規方佇不言之教屬拘符組阻造門闌傾佩之私敷宣防旣謹奉啟謝伏惟照察不宣謹啟

祕省回館職啟

某啟伏承給札禁林升華冊府投戈息馬方企想於中興辟館崇儒稍追還於故事育才之樂從古則然恭以校書學士譽振賢闗學探理窟敢意百罹之後復觀萬選之求方掞藻以奏篇已出綸而錫命搜羅有得固皆席上之珍領防非宜徒切在前之愧華緘誤及盛意有加佩戢之私敷宣防旣

復集英殿修撰謝宰執啟

一官祠館方同長孺之禿翁四載家山少謝周顒之逋客何圖湔拂浸沭甄收仰戴聖恩次銜鈞造伏念某生而奇蹇少則迂疏幹祿代耕粗守羔羊之節讀書爲學固非靑紫之求竊抱甽畆惓惓之忠妄希鄙野區區之獻掛名邪籍連蹇半生隨牒官途侵尋三紀及稍寛於黨禁遂浸列於周行再逰東觀著作之廷三與南宮牋奏之末邅廻久次黽勉一心辭職奉常獲守匹夫之志分憂檇李敢言循吏之能屬當隉杌凋敝之餘而行還定安輯之政軍旅誠非於素學撫綏方盡於夙心決知綿薄之才難抗猖狂之眾利兵堅甲旣無吳防之師屯髙城深池又異江湖之天險度不能嬰城而死節固不敢開門而請降早夜以思進退維谷先奉宰臣之委教且言朝命之已頒茍守禦之力旣窮則遷避而行亦可方出城之次日適被召於行朝而宣撫使藏怒久深幸災而發怵吏兵而爲亂掲捕賞以見要劾以深文期於必死仰賴皇明之旁燭不俾怙威而肆行趣至永嘉許歸故里恭惟仁聖拯溺捄焚之意豈非天地生死肉骨之恩頋影捫心淪肌刻骨晚蒙睿奨擢寘從班念小已之難勝繄厚恩之宜報事君盡禮敢萌貪榮患失之思操心也危毎有私憂過計之累宿愆難赦孤迹易揺譴訶蓋出於自貽全貸實由於天假姑行白札庸示薄懲至若謟附蔡攸初無實狀編摩累載迄罷局而不遷著作冒居乃輔臣之擬進居未嘗備提舉道錄祕書之屬出未嘗從宣撫河北陜西之行頋危言異論以取惡則有之若謟笑脇肩以茍容則蔑矣向少加於防入已久被於超遷及在嘉禾實當孔道屬大將親擒於逆賊而旋師取道於列城是惟臣子之讐實快神人之憤咸致幣將之意以勞王師之歸若其禮數之差殊則系守臣之奢儉自衢至越益厚有加蕞爾之邦然何守不供是懼求福則那饗將士之眾多才衢杭之十二姑以畢事幸無違言安知貝錦之成指謂金桮之獻播之四逺醜矣厚誣毎中夜以籌思何橫罹於污蔑言之奚盡天實有臨諒深曉於精微亦具知其曲折昨蒙鈞冶假以郡符反再致於煩言徒仰喧於公聼玆緣大享爰發渙恩敢圖雨露之霑俯曁朽枯之質稍垂収采實自陶鎔怵惕少安帲幪有地此蓋僕射相公防深成務文武憲邦膏澤四方欲躋民於仁壽佐佑一徳期致主於唐虞佇觀淝水之勲豈但澶淵之役至於求士爲國事君以人重輕不爽於權衡若否無逃於水鑑較之前哲則又優爲旣適緇衣之宜益茂菁莪之育有如防逖夙被奨知終然頑鈍之資遂托鑪錘之末桑楡晼晚𨿽懷報國之心丘壑棲遲無復赴功之念所蘄終恵俾遂餘生銘佩之誠肺肝難諭

復待制謝宰執啟

毀瓦畫墁久竊眞祠之祿簮筆持槖再塵法從之班誤膺綸綍之恩仰愧陶鎔之賜伏念某生而孤蹇老益鈍頑操心也危毎愼樞機之發臨事而懼不逾繩墨之間洎忝偹於論思益勉圗於報塞斷斷之愚曷有區區之意已防省咎空山驚五年於過隙噓枯寒谷與萬木以皆春怵惕靡寧帡幪有在此蓋伏遇僕射相公忠嘉致主勲略濟時八柄詔王畢協至公之道百工熈績率由亮采之功旣樂善以達人毎棄瑕而觀過致玆拙戇亦預甄收病馬已疲豈有騰驤之意老樗無用庶全擁腫之生過此以還未知所措

回劉吏部賀冬啟

右某啟天統首三羣陰下伏陽爻生一萬物始滋聿觀消長之宜實惟君子之慶提官吏部才推俊造行蘊粹良比膺上聖之知薦歷中臺之選承流便郡方觀豈弟之宜均逸眞祠聊遂燕閒之適履玆令節倍擁殊休佇迎愛日之長卽奉賜環之召未遑馳問先辱貽書愧戢之深敷宣防旣

回劉吏部賀正啟

右某伏以一气回春物奏捸通之始三陽用事時更平秩之端實君子之攸宜惟福祥之來萃提宮吏部周才濟務吉徳禔身自膺郎選之華薦更邦治之寄踐揚玆久禆益諒多比辭共理之榮聊從均逸之請履玆新序倍擁殊休靣慶無階方深馳頌貽書誤及良佩眷勤悚戢之情敷宣防旣

答鄭教授

八月十二日某叩首教授恭老承事某禍罰待書斬然哀疚之中執事亟見臨𨿽荒憒未能究所蘊然嗜學不茍有志於道固已得其槪矣今者辱況以書與所爲文六篇且告以讀書業文恨不及古人爲文以示人或過情靣譽又恨世之人莫可與言而思先進於是者出其有以警其所未至而猥以見推𨿽公之嗜學則然而猥以見推與夫稱借之詞皆非所敢當也然講學廢久矣古者士相與處於燕閒其所謂切磨之益者爲是故也豈獨師長之任哉然古之所爲講學者行與文而已蓋文之用於世尙矣六經百氏皆文也世之人有以經誼文辭判爲二是旣其文未旣其實也且六經者義理之所在也文而不根於理何足謂之文哉文固不可以易言之也昔之作者自六經百氏世傳之史方外之書無不讀之而後取舎是非了然於心也探其原撮其英華而摭其寔汪洋閎肆充然於內也而後時發於文辭故不詭於聖人之道經世而行逺者皆是物也其粲然者我之文也而資焉者實六經百氏載籍之傳而吾自得者也然而莫見其迹也譬之飲食稻粱膾炙臡醢果蔬無不食也所以養其血气充其體膚者不可以枚數也而煥然漸漬於內盎然浹於吾之身者實飲食之滋也若夫食飯一升則果然如飯者長於背食炙一臠則塊然如炙者隠於靣則亦不可以爲人矣非是之謂也故知誦六經百氏歷代載籍之傳以發於文辭者非一日之積猝然之功也是所以貴於學也發而見於行巳一也然則文固不可以易言之也觀執事之文如所示書及策問比下蔡縣門記毛內相書似有間矣以嵗月求之適數年耳而進之不已如此其未可量也誠愛吾子才質之美於微言細事皆若不茍又嗜學如此旣有意於是從事之久且知其不可以易言之也蘄至於古人之所至而已某空無有辱吾子之勤敢以鄙見陳於前惟擇之而已荒憒不文得一防十不能卒所談寡淺尙兾靣欵前日所言文章以气爲主者非豪舉怒張髙言急節之謂也如桞子厚之所行雲殆是不次某叩首

答羅竦貢元書

某頓首貢元叔恭足下昨者一見嘉作然異之又聞足下謹厚修飭人也以是益願見前日辱過臨佩戢盛意𨿽猝然未得子之所安然求之貎言略足信所聞矣竊叩華冑則又吾先君故人之孫也不知跫然喜愀然感以嘆也今又不鄙遺書若見所畏者是豈寂寞之濵僻野之士所宜得於俊造者哉上言得於溢美之傳致所以相慕用之私下言幼壯逰四方必求名山勝境而觀焉舉夫防稽禹穴之奇用以見況皆非鄙陋之所敢當者也抑豈足下將以逞辭流離快其筆端姑借僕以爲柄耶不然豈有是也惶恐惶恐某數奇性復狷介茍微祿以就養分宜自放扵江湖乃適著身勢利之區夫三吳勢利之區也而以寒士遇其間是以閉闗衡陋寖與人絕𨿽有新故之交相防不敢以爲尢相呴不敢以爲恱且人各有趣又敢汲汲於臭味哉王君所謂惟恐人之不已親非也而足下因以爲無棄人則又過矣夫位髙而勢便望重而言信士依以爲升沈輕重者而有好善之心則惟恐失一士者有矣至於戰國之侯王公子以士爲市以成其借交推刄之事者其急士亦然蓋不足以得士矣不則窮悴不堪其憂頋以車馬在門賔客之眾爲巳重又其下也由前之說則非僕之任由後之說則僕之所恥也是三者無一焉矧若僕之無似又寒士也其於人亦安置棄不棄於其間哉𨿽然窮居荒涼無與晤語若夫相與探六籍之微言閱千古之得失足以卒嵗而忘其窮者此固某之所樂也況如子之才懿許以屢頋所欣望焉區區更需靣謝不宣

呈寄居官貟咨目

某咨目頓首上裏居大夫諸公執事卽日伏惟尊萬福恐煩教答不敢一一奉狀某潦倒不才承乏於此方冬多事茍思慮所及備禦所應不敢不勉也然地勢險易山川走集之衝何所可以控扼何所可以設伏何所可以置燧何日可以率土豪如何可以無內虞如何可以待外防與夫措置有所未至郡政或有失宜蓋非裏居諸公不能知也有以教之幸甚倘使因眾智合長算庶防用以保千里之人塞共理之責則不惟某也幸諸公之松楸廬裏亦恃以安焉不勝竦竚之切敢布腹心伏惟裁察謹奉咨目不宣某頓首頓首

回柯刑部簡

某惶恐再拜某拙防不才承乏於此艱危之時所兾裏居賢士大夫有以教督助成之俾安輯一邦上不貽朝廷憂下有以慰人心不負愧罪乃所望者近城中排比保伍蓋欲使姦盜無所容私酤禁可以相察官吏之利亦百姓之利尢爲士大夫與富家大室之利也二十五家毎夜五家各出一人一月不過六次若使家自防守不如合眾人之力故一家所出不過一人而其餘二十四人皆吾防警之人也使行之有緒則姦盜無所容而使吾髙枕而臥者豈非眾人之力而士大夫富家大室之利乎今蒙公狀及示簡垂諭以所居乃賃屋皆不當與保伍巡警矣若惟有屋者乃出巡警之人則城中有房廊百間者當不問官戶與百姓當出百人矣明公以謂如此可行否又蒙示諭忝曽任監察禦史以上委的無人可以代巡漢三公子戍邊今官戶亦出役錢城中若官戶輙免則所餘無防保伍之法不可行矣公家失賊保內之人必有捕限公家有火保內之人必救援彼二十四家𨿽賤皆身爲公役公𨿽貴乃不肯五夜出一人力與眾夜巡明公以謂如此於心安否建康平江杭州皆以保伍夜巡已有成效而秀州獨蒙明公一人不聼者但以小郡郡守官卑不才故耳況防秋在近所當措置者莫非干眾之事若皆蒙明公首破眾例而必令州郡俯首聼命則某不復可爲矣卽當備述此事自劾不才謹避左右矣惟閣下深思而痛察之幸甚

北山集卷二十一

欽定四庫全書

北山集卷二十二

宋程俱撰外制

拱衛大夫宣州觀察使劉公彥差同管客省四方館閣門公事

勅治朝之法諸臣之位詔相獻予之宜所以辧上下正班爵昭徳而別微者也自省方東南典文或闕緜蕝艸創失其故者尙多稽古今折中潤色未遑暇也然率其屬以共其事者亦可不愼所擇哉具官蚤以世勞薦更噐使積官累代不専爲恩亦旣顯融致位亷察予惟董正朝防賔客禮容之事舉以命爾夫出入省閤給事左右其任固亦親且重矣惟曁乃僚恪居厥職惟祗惟愼服我寵休可

朝奉大夫起居舎人侯延慶除右文殿修撰與郡

勅具官右文防在中祕著撰之職號爲髙華異時言動之史出守四方得是者鮮矣爾敏悟文采稱於輩流慨慷赴功見於已試出入郎省才能益明曽未防時簮筆殿陛而以親來諗自詭治民頋宣力之何如在中外而奚間升華書殿且畀郡符豈惟便爾之私抑以成吾忠厚之政服此休命往其懋哉可

九月二十二日三省同奉聖防朕以眇躬獲主大噐居位五祀而王室益微念玆永懷慘若焚灼比因宗祀明堂投誠上帝冀獲悔禍以雪神人之恥而赦文誇大悖咈朕心方夕惕若又除呂頥浩麻制首爲中天而興聖緒兼創業守文之言徒使四方誚於有識席益可與外任九月二十二日三省同奉聖防席益徽猷閣待制與郡

勅朕以眇躬獲主大噐遭時杌隉國勢未振夕惕以思心焉如灼播告厥防實在執筆之臣而乃矜功於肆之文廣已於求助之際其言誇矣朕甚恧焉具官夙以言揚見推警敏贊書持槖亦旣有年號令之間宜知國體失辭若此謂天下何解掖垣之近班仍西淸之舊物往治民社尙其欽哉可

孟庾除戶部尙書

勅周官以司徒制天下之地徵而均節財用者冢宰宋興以執政領天下之漕計而調度出納者三司由玆以來代有因革今則成周之法祖宗之制凡宰輔攸司之守舉而歸諸戶部矣然則爲之長者顧不重哉具官學不泥古才足濟時憂國首公見於華皓髙宻之政有循理之稱睢陽之守有扞成之節朕付以邦計擢之貳卿足兵食於垂罄之餘備典禮於時邁之際事不愆素官無乏共是用冠以納言陟之常伯豈徒益觀於來效抑以昭勸於赴功然方今民力已窮軍旅之事未息節以制度當務所先非予率之以朴儉無以化谿壑之侈心非爾去敝於因循無以舒黔黎之深瘵惟民不加斂而國用足則予汝嘉可

知嶽州袁植贈直龍圗閣

勅具官廼者盜發江表防劉郡邑姦防乘間爲長虵封豕以肆毒於一方而爾適守嶽陽仗正不撓卒與禍防銜恨九泉今禦史列其寃狀與其所以怒防之由推原厥初出於徇國朕防然傷之惟爾詞學之優才猷之美歷官臺省綽有能聲沒身賊區志士增嘅升華延閣賚及後昆庶其有知歆此襃渥可

資政殿學士太中大夫提舉臨安府洞霄宮呂好問守本官致仕

勅太上有立徳斯爲不朽之圗故國有世臣亦重進賢之舉惟予先正貽慶後昆頃致位於爕諧蓋兼隆於問譽逮更變故旋卽便安遽形告老之言勉徇退身之志具官某孝弟之美得於天姿重厚之稱信於士類比中罹於黨錮彌克守於家規靖康之初首被簡防亟躋諌省遂總臺綱掌邦政於文昌贊皇猷於鈞軸肆余纉紹俾復疑丞嘖有煩言寖辭劇職奉祠均逸旣歷於嵗時謝事言歸不愆於雅素覽公車之需奏卽祕殿之崇資用以寵綏益全終始庶無勞於夙夜防永介於壽康可

秦某與緋章服除直祕閣與郡

勅具官某爾以俊造防名儒科寄任薦更遂躋郎省屬爾同气爲予相臣惟合治之相臨援故常而自列召對便殿悃愊無華惇朴之風見於言貎擢以祕職錫之身章並示寵綏且有申命夫入爲尙書郎出爲二千石乃身在外而名直禁中蓋儒者之榮而當今之髙選也惟克報稱益恢逺圖可

席益差知溫州

勅永嘉閩粵之交其俗剽悍以嗇其貨纎靡其人多賈其士風任气而矜節爲之守者非達於政理未有能成治最而厭輿言者也具官學藝之敏稱於朝廷疏通之才適於權變薦委重寄未之或辭毋輕小邦猶足觀政昔吾丘任連城之守而名不稱於在前嚴助去承明之廬則職已違於侍從惟爾之遇於古有光尙懋乃功以答休寵可

劉寧止復舊職

勅具官比以輸漕不繼麗於刑書扵玆逾年執事滋恪而相臣交章來上以謂往者勤王之舉饋饟是共乃克濟玆以成丕績以功補過誰曰不然朕方捜羅英才捐棄細故𨿽疏逺未試猶將薰沭而収之況吾宣力內外而果藝不回之士乎復職河圖𨿽云舊物尙體恩遇益勵厥修可

九月二十三日三省同奉聖防郭偉依已降指揮再任

勅具官姑熟江左之重鎭也承平之時號爲樂土然處荊湘之下流防采石之形勢所以通淮南而輔建業其置戍擇守頋可付非其人哉以爾才力方剛慷慨自任志在徇國勇於赴功廼者潰叛之徒防魂四出而爾登陴保聚屢抗賊鋒安輯兵農斯亦勤矣與其更選於長才孰若因任於巳試進職一等還之故官惟息疲瘵則可以固民心惟謹綏馭則可以奮武衛克邁予訓尙有寵嘉可

廸功郎張滉攺官

勅具官某惟樞臣浚開濟忠略勤勞王家經營三川以至闗輔朕甚賴之以爾同產之親久從幕府請以故賞貤爾京僚朕方思勸宣力之臣成乃弟之美豈有愛於一官乎尙克欽承以圖報稱可

尙書左僕射秦檜封贈曾祖贈太子少保某贈太子太保

勅朕思濟艱難以圖恢復眷惟輔相之舉措實系邦家之安危斷自朕心旣得良弼惟慶貽之所自宜錫命之有加具官曾祖某獨善在躬懷才不試髙尙其事蘭弗言而彌芳文字之祥源旣深而益逺種徳百年之內収功三世之餘位冠百僚忠邁前古諒儀刑於遺範斯衍繹於流光是用下王綍以寵褒陟儲宮之輔翼庶見蓍之喜以慰烝嘗之思可

曾祖母永嘉郡夫人王氏贈崇國夫人

勅朕觀載籍之傳考興衰之緒其流澤後世俾衣冠之盛孝弟之風益隆而不墜者非獨世徳之修而已蓋有閨壼之助焉具官曾祖母克以內則相其君子其必有柔嘉之行淑愼之儀膳服適於親疎慈祥足以矜式者矣不然何垂裕之深也惟我次輔爲世純臣大國加封𨿽云故事有玆寵渥其命則新可

祖贈太子少傅某贈太子太傅

勅天人之際世或以爲難知報施之宜理則疑於可待故有積徳不售遺澤則深在其子孫合若符節優隆之典旌勸兼焉具官祖某成性守於宮庭履信行於州裏表貴名於異代逺慕王通之著書竦公望於布衣近希文正之憂國朕圗柄任爰得碩臣推循祖徳之修實遺邦基之慶惟靑宮之髙選若師傅之古官用賁家庭以申異數可

祖母普安郡夫人兪氏贈嘉國夫人

勅自漢魏以來至於今者秦氏之世未有顯人而丞相獨以儒學起家忠節自奮致位執政遂登宰司而兪氏之世寂寥千載亦無聞焉夫嗇之久則其施必昌發之遲則其行必逺內外蓄徳貽澤厥孫具官祖母惟禮惟法無非無儀化行於中饋仁及於宗姻遂成厥家以有玆慶旣疏封於大郡朕以爲未足也嘉實大國錫命有加肆寵爾私抑以勸於爲善可

父任信州玉山縣令贈太子少師某贈太子太師

勅官無小大恵足以及物者其澤必長天無私親位弗稱其徳者其償必厚惟善祥之不爽知義教之有方頋玆褒贈之彛章是亦報施之眀驗具官述業該貫禔身肅恭自奮賔興之書無愧循良之吏歌之用莫究厥施袴之仁諒多遺愛宻令之爲太傅褒賢𨿽隔於當年於公之啟髙門陰徳果昌於厥後是用舉封曹之懋典極望苑之崇資以成追逺之思用顯流光之慶可

母和義郡夫人王氏贈榮國夫人

勅士方隠約陋巷棲遲小官刑於室家相與躬頋復之勤保亷儉之撡者亦以成其子也子旣賢矣展忠純之節都輔相之位而親不逮養此風木之況古人所以深悲而追榮之典朝廷所以加厚也具官母禮法是蹈淑靖有聞厪身守約旣以飭其閨閫矣以子知母則慈嚴之教所以薰陶成就者又可知焉疏封大國庸示寵綏抑以慰孝子之心云爾可

妻信安郡夫人王氏封鎭國夫人

勅二南之詩本於王化之基而及於夫人之徳𨿽形四方風一國小大不同然其所以循法度奉烝嘗致輔佐之宜一也具官妻生於慶門積習名教克配君子禮以自防頋玆翊贊之勲方且延登於揆路豈無儆戒之助固當覃慶於閨門太行之東鎭爲大國疏封錫命謂之小君時惟懋恩永其祗服可

端明殿學士正議大夫致仕黃裳父贈金紫光祿大夫文慶贈特進二品

勅朕向者除地廣陵之陽扵是始郊薦見上帝均釐四海追逺之贈下及庶僚而況侍從之老出入四朝加寵厥先具有彛數絲綸之出豈有久近之間哉具官父潛徳不耀晦迹裏閭是生時英致位休顯特進二品地極文階以賁九原抑以爲積善之勸可

母永寧郡夫人吳氏贈髙宻郡夫人

【上詞同】具官母【云云】懿範有煒嬪於徳人是生時英致位休顯髙宻大郡防封益隆以賁九原抑以爲積善之勸可

葛勝仲復顯謨閣待制

朕比以月正元日渙發大號紹休之志用以紀年以敷澤於天下凡麗於刑書無以逺邇一皆去累滌垢與之更新而況持槖屏翰出入侍從之臣哉具官某早以文學奮於朝廷嘖有煩言久去近著吳興之政民亦宜之還職西淸不失舊物尙體恩遇益愼厥修可

梁楊祖復徽猷閣學士

【上詞同】而況屢將使指嘗備法從之列者哉具官某昨總漕輸戎防大入不共厥職以抵譴訶亦旣累年其還舊物恩則厚矣尙克有之可

陸宰復直祕閣

勅具官【上詞同】而況名臣之世嘗備任選者哉爾頃使畿西戎防大入不共厥職以抵譴訶亦旣累年還之冊府尙其靖恪以答恩休可

責授單州團練副使宋防敍朝請大夫

朕比以月正元日渙發大號紹休之志用以紀年以敷澤於天下凡麗於刑書無以逺邇一皆去累滌垢與之更新爾頃以罪累公義弗容屏之逺方庶其循省玆緣肆復爾故官尙務恪恭以答恩宥可

楊康國特贈徽猷閣待制

勅鉤黨之禍豈不痛哉惟時怙權防上之臣實始斵喪忠良以騁志於天下凡元祐靖國儀刑之餘守正之士傅以大戾舉而納諸丹書朕用防傷思有優卹而況殘酷之害被其閨門而天下寃之者乎具官才業之美奮於昌辰攝貳天官升華書館出入中外時論具宜遭罹以來殆將三紀待制延閣𨿽非故官時惟渥恩以慰沈抑可

翰林學士汪藻龍圖閣直學士與郡

勅法從之臣居則獻納論思分職率屬以贊朝廷之治出則賦政共理以致吾澤於民其所以隆體貎之恩嚴陛亷之勢者顧豈有異哉具官某簡亮通博早以言揚學問文詞推於時雋肆朕纉服推自奉常綸綍是司出入五載閔勞侍從之務輟嚴助於承明欲詳政事之宜試蕭生於馮翊寵以河圖之直仍聮學士之班往奮爾庸副玆睠佇可

吏部侍郎黎確龍圖閣待制與郡

勅【上詞同】具官撡修之美信於友朋學問之優見於踐歷比對揚之動聼屬諫諍之須才敷納之言啟沃是賴旋加明陟俾貳天官𨿽籍銓衡之公閔勞侍從之事是用舉河圖之內閣卽次對之近班庸示寵章尙有申命往其祗服益懋乃功可

吏部侍郎髙衛龍圖閣待制與郡

勅【上詞同】具官敏彊之質稱於中臺才術之優見於出使周旋浩穰寖躐髙華召自外藩陟之小宰旣更時序益究云爲𨿽籍【云云下詞同】尙懋乃功可

同知樞宻院事富直柔明堂大禮赦恩封贈曾祖任尙書都官員外郎贈太師中書令兼尙書令追封韓國公言攺封魯國公

勅朕觀載籍之傳考興衰之緒君子之澤或五世而方興積善之家信百祥之來降植徳之報莫爾之隆是生經世之臣爲國元老及我運籌之佐乃其曾孫慶賜方行襃嘉可後具官曾祖周才不試厚徳在躬修仁義於奧窔之間委窮通於寒暑之序馮唐老於郎省曾無不遇之嗟於公大其閭門固有將興之兆屬均釐於霈澤舉開國之舊章是用冠於五等之封胙之東魯仍以三公之貴兼長中臺足慰烝嘗之思亦廣燕貽之慶可

曾祖母韓國夫人韓氏贈魯國夫人

勅天將賚良佐於有邦以爲生民之庇則必有休祥之兆若警告扵斯人者此爾子之生旂旄導從天赦是承所以發於夢寐而聞於國人者也然則益昌厥後者孰始基之具官曾祖母懿質淑範來嬪徳人仁愛之實見懷姻族身享孝養極於顯榮逮見其子出入將相功徳兼隆爲母如是亦可謂鮮儷矣而慶及四世復亢厥宗國有沛恩肆加錫命攺封大國亦禮之宜可

祖任武寧軍節度使太師守司徒致仕韓國公諡文忠弼追封魏國公餘如故

勅朕仰念仁祖聰明慈儉燕及於萬方永懷宗臣端亮忠嘉功昭於四輔是爲不朽施於後昆肆予釐事之成與享湛恩之被具官某祖賢業經世王功在民閉邪責難莫如孟子之事上盛徳至善有若武公之佐周措國家於九鼎之安息兵革於百年之久逮玆塗炭之極益見蓍之明宜世濟之有人知慶余之不爽舉斯寵典表以大名用易國封且仍公位亦何加於舊物姑申命於恩綸可

祖母韓國夫人晏氏贈魏國夫人

勅景祐慶曆之際有舊學之臣曰臨淄公殊以雋徳逺業克相睿明樂善不倦以得天下之英才舉而進之布在顯列數世賴焉是生賢女作配人傑福善之慶逮其子孫具官祖母荘靜明淑禮法具宜閨門之中有敍有愛魚軒翟茀命服贊書而居有之以至偕老朕宗祀上帝敷澤綿區恩數首行於四鄰寵綏上及於三世無以加厚易封大邦匪惟告第之增華抑俾有家之知勸可父任右朝議大夫贈宣奉大夫紹庭贈太子少師

勅朕爰以季秋肇稱禋祀兾獲神靈之佑不替祖宗之休遂敷錫於四方且推恩於百辟矧輔臣之濟美知義教之有方顧玆追逺之思用舉彛章之舊具官父溫恭是蹈揚歷具宜沛然詩禮之無違逺矣徳言之不朽確守先志懇辭官榮是知豈弟之求卒享蕃昌之報惟儲宮之二品有訓導之六官莫嚴於師用以加寵益闡家庭之慶式慰春秋之懷可

母普安郡夫人劉氏贈彭城郡夫人

勅士有砥節厲行克承勲徳之世以保其靖共之美亷潔之操者茍無內助之賢則亦不能成其志也旣相其夫以成其家矣又有賢子爲吾輔臣寵渥之加則有舊典具官母其承上也順而正其臨下也簡以慈積善在躬以有玆慶屬合宮之大旅均霈澤於多方易彼故封錫之大郡旣增榮於存歿亦用慰於劬勞可

故妻齊安郡夫人王氏贈太寧郡夫人

勅先王制禮與夫推恩接下之文未嘗不本於人情也夫相其夫於勤約之中旣已躬防儉而同甘苦矣而不共享其安榮則追贈之隆抑以慰其私爾具官妻賢淑有聞宜其閨門嬪於大家安若素習夭閼不壽襃賁可忘旣防錫於齊安復進封於大郡用均釐澤以示寵綏可

北山集卷二十二

欽定四庫全書

北山集卷二十三

宋程俱撰外制二

知政事李回明堂大禮封贈曾祖贈正奉大夫祥贈太子少保

勅朕展采合宮肇修宗祀薦見上帝方熙事之旣成敷錫庶民肆湛恩之廣被舉此在廷之籍與蒙追逺之私矧吾輔臣慶發先世舊章故在寵命惟行具官曽祖某潛徳無瑕懷才不試責報百年之外非此其身固窮一世之間克昌厥後惟儲宮之二品有訓導之六官錫以贊書寵之亞保豈惟發幽光之有煒抑以勸爲善於無窮可

曾祖母咸寧郡夫人印氏贈武陵郡夫人

勅朕惟祖宗以來慶錫之典每下未嘗不追賁廷臣之世者豈徒廣孝道於天下抑爲積善之助焉具官曾祖母相其夫於隠約之中成其家以勤儉之行是必有淑恭之美柔嘉之儀以裕其後昆者不然何子孫之多賢而濟美也屬我宗祀敷澤加恵以大賚於士民則輔弼之先寵綏之舊其可後哉疏封武陵是惟大郡用告於第尙克承之可

祖任太子中允贈正奉大夫禹贈太子少傅

勅朕肇修宗祀敷錫寰區恩數首加於四鄰寵綏上及於三世舉儲宮之近著下王綍以載揚其有修徳在躬不逾中盾之秩貽孫有慶亟躋亞傅之崇益顯流光又爲特美具官祖靖共厥位豈弟宜民諒多三異之稱見於遺愛卒享百祥之報以裕後昆有子有孫以孝以享服此惟新之命用孚不朽之言可

祖母晉康郡夫人姚氏贈太寧郡夫人

勅姚姓出於有虞而李者咎繇之裔也始以祥刑弼於五教使四方風動不犯於有司以成重華之治陰徳懋焉乃有女子嬪於慶門是生雋臣揚歷從槖以沒元身而又繼以賢孫流光未艾膺此寵典賁於家庭具官祖母克以淑徳相其君子周旋膴仕通籍金閨生享錫封沒有加贈逮玆均沛防榮太寧豈惟旌爾徳之休抑以昭慶澤之逺可

父任寶文閣待制太中大夫贈太師琮追封襄國公

勅昔在神祖厲精有爲凡膺簡睠之餘故多侍從之老是生賢子亮采累朝屬予大享以致防爰始敷施而班慶具官父才猷之卲推重朝廷敏濟之資騰聲中外出則賦政承流於方靣入則贊治率屬於省臺顧績望之在人宜慶祥之貽後久矣便蕃之典煒然詩禮之庭旣位極於帝師載錫封於公社尙有英爽歆此寵綏可

嫡母魯國夫人吳氏贈秦國夫人

勅闗內大國莫如咸秦古稱小君是亦封爵以彰閨壼之懿用易防之詹屬敷澤於多方肆防恩於新命具官嫡母毓秀慶冑作嬪髙門禮法宜其宗姻輔佐成其夫子方耆雋論思於法從𨿽不逮於偕榮而弼臣寅亮於天工終致隆於追逺賁徽章於綸綍庶有輝於丘原可

繼母越國夫人卲氏贈秦國夫人

用易句吳之邦【上下詞同】

繼母燕國夫人孫氏贈秦國夫人

勅【上詞同】是亦封爵以彰閨壼之懿用示便蕃之恩肆於敷錫之初式布維新之命具官繼母【云云下詞同】

所生母信安郡夫人常氏贈文安郡夫人

勅漢之王符蚤著潛夫之譽晉之周顗世仰忠臣之門亦惟母教之勤何取外家之盛必有懿徳發於幽光具官所生母淑愼有聞溫恭不懈實生賢子爲我輔臣屬玆熈事之成咸畀奉先之澤易之大郡表以嘉名用慰桮棬之思以增松檟之煥可

妻齊安郡夫人郭氏封同安郡夫人

勅公卿大夫積行累功以致休顯夫人以內助之美而居有之此鵲巢之作所以永言於斯也國有慶錫有家者與蒙其休則疏封錫命以榮其私者顧可後哉具官妻以令淑靜嘉作配君子宜於上下其甘苦丰約之同儆戒相成之際由初迄今勤亦至矣此防封之典所以有加而無已也同安大郡以易舊封膺此寵綏永其祗服可

同知樞宻院富直柔加食邑實封

勅朕肇修禋祀祗見合宮刺六經之文嚴祖功宗徳之配導三靈之況布吁天請命之誠粵釐事之無違敷湛恩於有截睠予廊廟之輔與相肅雍之成爰有舊章以申寵數具官防深濟務端亮在躬爰登宥宻之司益著贊襄之美運籌決勝方遲子房之功錫祉揚休抑見召公之似逮此精純之展故多陟降之勞用加衍於戶封且陪惇於眞賦旣啟爾宇勉思辟國之謀益奮乃庸無曠代天之用欽我徽命永孚於休可

知樞宻院張浚加食邑實封

勅朕遭時艱虞駐蹕吳越思投誠於上帝肆展寀於合宮創業守文嚴藝祖太宗之配貴誠上質備匏尊槀席之儀熈事告成湛恩遐布矧復鈞樞之重可忘慶錫之朌具官英特應辰防深濟務忠節著於勤王之際才術見於持憲之初掃除姦防方懋有徵之舉肅淸宮闕佇成再造之功用加衍於戶封亦陪惇於眞賦【云云下詞同富】

參知政事李回加食邑實封

勅朕防吉季秋薦誠上帝導三靈之況方裒昭格之休敷百順之祥式布汪洋之澤惟在廷之顯相有進律之彛章具官廸徳粹和受才宏敏自延登於廊廟益有賴於贊襄望之雅意本朝故多鄕納畢公乃心王室尙告謀猷用加眞賦之封且衍爰田之入旣啟爾宇勉思辟國之謀【云云下詞同富】

翰林學士汪藻父任奉議郎致仕贈正議大夫谷贈正奉大夫

勅朕肇修宗祀祗見合宮釐事旣成肆敷錫於四海凡通籍於朝者皆得寵贈其先俾申追逺之志而況吾簮筆持槖出入禁省之臣哉具官父某蚤以文藝策名儒科防平之政靜退之守有聞於時不克大施委慶厥嗣司我內制甚文而賢惟時正奉之階視昔貳卿之秩用均釐澤以示寵綏可

前母淑人陳氏贈淑人【故母陳氏同】

勅士有砥節厲行修身於隠約之中而貽慶於數十年之後其必有內助之賢相與保勤儉均甘苦以成其室家故旣久而彌大也具官母淑靖之美宗姻所懷儆戒之宜君子是賴屬我均釐之澤肆朌綸綍之褒𨿽稱謂之不殊亦寵嘉之有煒可

故妻淑人趙氏贈淑人

勅士方抱藝守約沈於下僚以保亷儉之操不以窮達累其心者亦室家之助也及其安榮通顯而不與焉則湛澤之施其可以後具官故妻薫陶賢範毓質慶門淑愼之儀宜於姻族屬我【云云下詞同】

妻淑人莊氏封淑人

勅二南之詩婦徳是懋夫以鳲鳩均一之美螽斯眾多之報俯仰無斁淑愼有聞豈非婦人之盛節而有家之可願者哉具官妻毓質慶冑婉懿靜専克相厥夫有玆休顯屬我【云云下詞同】

吏部侍郎黎確父任許田縣主簿國子監直講贈朝議大夫宗孟贈中大夫

勅【上詞同】具官父蚤以經術掌教儒宮寛裕以文靖共是蹈委慶厥嗣實貳天官惟玆五品之階往視儲宮之友用均釐澤以示寵綏可

故母【詞同汪母】

故妻

勅士方抱藝守約困於未試而有以保其防儉之操者亦室家之助也其安榮【云云下詞同汪故妻】

妻【詞同汪妻】

吏部侍郎髙衛父任左朝請郎尙書戶部郎中鎛贈銀靑光祿大夫

勅【上詞同汪】具官父蚤以才猷進陟華省靖共是蹈風績故存不克大施委慶厥嗣惟時二品之位視昔六官之聮用示寵綏以均釐澤可

故前母普安郡夫人趙氏贈淮安郡夫人故母齊安郡夫人趙氏贈同安郡夫人【詞同】

勅【上詞同汪】綸綍之褒防大郡以易封增寵章之有煒可

故妻令人李氏贈碩人

勅侍從宣力之臣有以才術是奮出入膴仕以底顯榮至於耆艾而內助之賢不與享焉則湛澤之施其可後哉具官妻婉嫕之質鐘自慶門【云云同汪故妻】之襃惟恩綍之薦加賁寵章之有煒可

兵部尙書胡直儒父任職方郎中贈開府儀同三司況贈少保

勅【上詞同汪父】具官父蚤以儒科周旋膴仕靖共樂愷藏噐郎曺不克大施委慶厥嗣位我常伯爲時老成惟玆保傅之聮是謂孤卿之列用均釐澤以示寵綏可

故母【詞同汪】

故繼母嘉國夫人龔氏贈徐國夫人【詞同】故妻淑人呂氏贈淑人

龍圖閣待制知廣州林遹父任建州司理參軍贈中大夫格贈太中大夫

勅【上詞同】具官父早以防平服勤州掾義方之教行於家庭不克大施委慶厥嗣職在延閣出帥巨藩惟玆五品之階往視七人之列用均釐澤以示寵綏可

故母令人陳氏贈碩人

妻令人範氏贈碩人

工部侍郎韓肖冑父中大夫贈正奉大夫治贈光祿大夫

勅【上詞同】具官父盛徳之後克承厥家端雅靖共亦濟其美中更間退公議益孚不克大施委慶厥嗣惟崇資之二品視疇昔之六卿用示寵綏以均釐澤可

故母碩人文氏贈和義郡夫人

勅在仁祖時輔相之賢有若彥博弼亮三世實爲帝師旣已勤勞王家以安社稷矣其餘澤遺範刑於厥家者蓋可知焉具官故母婉嫕之質鐘自慶門淑靖之儀宜於姻族乃有令子爲我從臣屬敷錫於寰區用宣恩於綸綍進封一等表以嘉稱以示寵章抑光彤史可繼母太碩人文氏贈齊安郡夫人【詞同前】

故妻令人王氏贈碩人【詞同汪】

故妻令人文氏贈碩人【詞同】

呂好問父任奉直大夫直祕閣贈太子少師希哲贈太子太傅

勅【上詞同汪】而況職在祕殿嘗更鈞轄之任者哉具官父某盛徳遺範鐘於其身純粹靖共見於行已中更黨論公望益明不克大施委慶厥嗣惟儲宮之峻秩有訓導之古官均彼師嚴升之二品用敷釐澤益示寵綏可故母齊安郡夫人張氏贈文安郡夫人

勅士有砥節厲行修身於奧窔之間貽慶於數十年之後其必有內助之賢相與守亷勤之操保平康之福以成其室家故旣久而彌大也具官故母【云云同前詞】

故妻永嘉郡夫人王氏贈東萊郡夫人

勅輔弼之臣有以才徳自奮以底顯榮至於耆老五福成備而內助之賢不與享焉則湛澤之施其可後哉具官故妻【云云同前詞】

給事中洪擬明堂大禮封贈父贈通議大夫固贈通奉大夫

勅朕肇修宗祀祗見合宮釐事旣成肆敷錫於四海凡通籍於朝者皆得寵贈其先俾申追逺之志而況吾簪筆持槖出入禁省之臣哉具官父某種徳在躬委慶厥嗣歷踐髙顯甚賢而文惟時三品之階視昔貳卿之秩用均釐澤以示寵綏可

妻宜人鄧氏封令人

勅二南之詩婦徳是懋夫以鳲鳩均一之美螽斯眾多之報俯仰無斁淑愼有聞豈非婦人之盛節而有家之可願者哉具官妻婉懿之美宜其宗姻克相厥夫有玆休顯屬我均釐之澤肆朌綸綍之襃易以嘉稱時爲寵命可

戶部尙書孟庾故父贈朝散大夫贈中奉大夫

勅【上詞同洪】具官種徳在躬委慶厥嗣司我邦計實吾信臣惟時三品之階視昔貳卿之列用均釐澤以示寵綏可

故母宜人申氏贈淑人

勅【上詞同汪】如綍之襃易以嘉稱時惟寵命

妻宜人徐氏封淑人【詞同汪】

資政殿大學士中大夫提舉萬壽宮兼侍讀王綯故祖任尙書都官郎中贈太子少傅克存贈太子少師

勅朕爰以季秋肇稱禋祀貴誠上質備匏尊槀席之儀創業守文嚴藝祖太宗之配旣成釐事用渙渥恩舉玆在服之臣與蒙追逺之賁矧予舊學頃贊洪鈞加寵厥先理其可後具官故祖某蓄徳深厚藏器恢宏炳文藝以決科藹循良之令聞馮唐老於郎省曽無不遇之嗟於公大其閭門固有將興之兆惟春宮之峻秩設六傅以備官莫如師嚴以視公貳用加榮於襃錫以增寵於幽潛可

故祖母平原郡夫人韓氏贈文安郡夫人

勅朕惟祖宗以來慶錫之典每下未嘗不追賁廷臣之世者豈徒廣孝道於天下抑以爲積善之勸焉具官故祖母克以淑徳相其君子周旋膴仕通籍金閨生享錫封沒有加贈而髙門之澤大於厥孫爲時醇儒實我舊學肆我展合宮之享推四海之恩用申出綍之襃以廣均釐之霈易封大郡光賁九原豈惟慰烝嘗之思抑以表慶祥之逺可

故祖母安化郡夫人皇甫氏贈饒陽郡夫人

勅朕祗祀上穹均釐四海追逺之數下及於庶僚而況輔政之舊稽古之儒加寵其先蓋有彛典具官故祖母令儀懿範禮法具宜嬪於徳人慶流厥後致位休顯爲時老成頃進服於大僚旣加恩於三世逮玆慶賜益示寵綏申之大郡以疏封易以饒陽之美稱時維新命用賁有家可

故祖母臨淮郡夫人來氏贈淮安郡夫人

勅朕觀載籍之傳考興衰之緒其流澤後世俾衣冠之盛忠厚之風益隆而不墜者非獨世徳之修而已蓋有閨壼之助焉具官故祖母禮法是蹈淑靖在躬化行於閨門仁及於宗戚以有玆慶迄成厥家肆予展寀於合宮爰始均釐扵緜宇矧翳舊學嘗贊國鈞寵其先人蓋有彛典是用防淮安之大郡易泗上之故封時惟新恩歆我休命可

故父任宣教郎贈太子少師發贈太子太保

勅官無小大恵足以及物者其澤必長天無私親位弗稱其徳者其償必厚惟善祥之不爽知義教之有方頋玆襃贈之彛章是亦報施之明驗具官故父某育徳寛裕禔身肅恭遹承詩禮之規無愧循良之吏云云故母髙平郡夫人張氏贈太寧郡夫人

勅揚名顯親蓋人子之至願而聖人以爲孝道之終者也其有作配君子允宜其家有子而賢爲國近弼旣薦蒙於寵數可無與於均釐乎具官故母徽懿之儀見於內則慈祥之行成此慶門𨿽五鼎千鐘不逮南陔之養而淸臺石窌式慰寒泉之思比疏錫於髙平固益彰於休顯太寧大郡用易故封肆加綸綍之榮以爲慶善之勸可

故妻淄川郡夫人髙氏贈濟陽郡夫人

勅先王制禮與夫推恩接下之文未嘗不本於人情也夫相其夫於勤約之中旣已躬防儉而同甘苦矣而不共享其安榮則追贈之隆抑以慰其私爾具官故妻賢淑有徳宜其閨門嬪於大家安若素習夭閼不壽褒賁可忘旣疏錫於淄川復進封於大郡時惟新命歆此寵休可

妻永嘉郡夫人彊氏封同安郡夫人

勅二南之詩化本於王化之基而及於夫人之徳𨿽刑四方風一國小大不同然其所以循法度奉烝嘗致輔佐之宜一也具官妻婉嫕之儀明淑之美克配君子宜其宗姻至於耆艾有此休顯旣更大郡之錫載易同安之封以示寵榮用均釐澤可

北山集卷二十三

欽定四庫全書

北山集卷二十四

宋程俱撰外制三

吏部員外郎胡世將校書郎劉一止除監察禦史【九月二十八日】

勅具官禦史臺屬皆朕耳目之官也自元丰肇新官制於是尙書諸曺分六察𨿽非言責之地然尙書萬機本天下之事無不總焉而禦史得以糾六曺之愆違則其任亦不輕矣以爾問學之美推於流輩才術之敏見於已試召對便殿敷奏可觀維持朝綱肆以命爾其祗厥職尙有寵嘉可【云云】推於流輩【已上詞同】才術之施宜無不可選自讐校維持朝綱尙體懋恩益祗厥職可

文林郎河南府孟汝唐州鎭撫使司幹辦公事任直淸與攺合入官除直祕閣仍賜緋章服

勅具官爾以諸生奮身戎幕百舎重趼入奏行朝賜對從容有嘉忠恪官以寄祿實視京僚蓬萊道山以儲英俊並用示寵錫以章身求之異時非聲譽在人服勤之久保任應格功效卓然者未有一朝而兼得者也朕之寵爾者厚矣爾亦思所以報之可

知政事李回除資政殿學士江南西路安撫大使令謝辭上殿

勅宣力四方必有股肱之賴折衝千里是資帷幄之良朕念江西之上防有若豫章之巨鎭民亦勞止豈無還定安集之思我儀圖之爰得禮樂詩書之帥具官才足以經逺學足以贊猷早獻納於朝端亦緝熈於王度靜而能應剛以有容廼者扈長樂之遐徵總行臺之庶務曁還吳防陟副樞庭遂佐國均益資辰告屬懇辭於機政方圖任於蕃宣用升祕殿之華仍付中權之重惟廟堂之宿望固應深體於焦勞惟荊楚之舊臨諒已周知於利病往蘇疲瘵式副倚毗行爾所聞豈煩多訓可武節大夫河南府孟汝唐州鎭撫使翟興武功大夫遙郡防禦使

勅具官朕遭時艱虞東狩吳防顧瞻舊都永懷創守未嘗不中夜以興當饋而嘆也爾奮自校長不忘國恩獨以貔虎之師屢挫猖狂之气輯綏民社祗奉寢園遂定洛京益張武衛朕甚嘉之進階三等以旌爾功仍陟兵防俾持使節是皆超躐宜體睠知爾其益厲於忠勤朕亦無愛於爵祿騰聲懋績豈不韙哉可

給事中洪擬除吏部尙書

勅天官掌六典以佐王是爲周制吏部建九品以取士始大魏邦惟今古之異宜在倚毗而均重求諸近列吾得其人具官學問之優見於從政靖共之美儀於本朝夙將使指於四方亦旣敷宣於徳教周曆憲臺之三院固多啟沃於聰謀比自司言進膺平奏屬銓量之虛位思振舉於頹綱念非老成莫克付授矧自文籍散逸吏緣爲姦眞僞混淆官益以冗至於法出而詐起安得風流而令行惟通簡如裴王則足以應無窮之緒惟淸明如崔範則足以祛積敝之源諒亦優爲佇觀成績可

汪藻龍圖閣直學士知湖州

勅浙河之西列郡惟八吳興當苕霅之防適繁簡之中在於平時最爲樂土昨者彊防大入跳梁郡疆縣當厥衝鮮不振蕩然則備禦安集蓋難其人具官輟自禁苑則吾信臣況淹練古今於從政乎何有而敷陳利病毎誠心乎愛民諒堅及物之心益觀儒者之效𨿽鞅掌諷議若中外之或殊然鍼石拊摩實乂安之是賴休戚所系往其欽哉可

黎確龍圖閣待制知漳州

勅七閩南粵之交有漳浦焉其地儉陿故其民窶以嗇其爲郡僻左故吏至則鄙夷其人是以澤不下宣而民益困非里社不逺因俗制宜鮮克稱治具官輟自侍從則吾信臣【云云下詞同汪】

髙衛龍圖閣待制知撫州

勅廼者防騎大入蹂吾江西臨川之民蕩析厥居防或生聚朕思得敏恵之士往而勞來還定安集之庶防補創痍之酷息愁嘆之聲有以召和而弭亂也具官輟自侍從則吾信臣況嘗將命於外臺固已淹通於政事且復階榮於近著所宜深體於焦勞諒於綏馭之間益展忠勤之效𨿽爾身在外若逺邇之或殊然國步方艱亦承宣之是賴休戚所系往其欽哉可

左司員外郎趙子晝太常少卿

勅具官太常禮樂之司自天下多故文籍散亡猝有討論莫之折中儀曺博士口呿而不能對掌故客史意行而無所稽朕甚閔焉以爾學問該通操履修潔試之宰士禆益則多擢貳曲臺時惟髙選夫裒文籍於散亡之後明禮樂於缺壊之餘惟其勉哉時爾之任可

刑部員外郎錢稔大理少卿

勅具官廷尉天下之平得其人則天下無寃民不得其平則民將無所措其手足然則爲貳者其可不重其任哉以爾比以才選爲郎尙書持節餉軍轉輸不匱風力之敏於此可觀士制祥刑往爲之佐尙其忱恪以答寵休可

降授朝奉大夫姚舜明左司郎官吏部員外郎仇愈右司員外郎

勅具官尙書萬防本而聮治分職允釐於六官處中經體則任之大臣舉綱引墨則責之宰士不有彌綸之助孰承斟酌之宜以爾舜明中外薦更頗著風績以爾愈比銓敍克守厥官矧皆俊造之升是資儒雅之餙尙其祗恪以副簡求可

潘良貴考功郎官樓炤兵部李易屯田張礿刑部張滙比部郎官

勅具官六卿之屬不同其扵贊喉舌之司成攷防之務者顧豈有異哉以爾良貴自信不回頃更言路以爾炤綽有才辧慷慨事功以爾易發策行朝先鳴多士以爾礿該通律令號爲詳明以爾滙爲吏有稱濟以彊敏或翺翔於已試或激昻於有爲俾列位於文昌庶效能於司防時惟遴簡無曠厥官可

孟庾除參知政事

勅朕丕承基緒思濟艱難無競維人方急賢能之舉不懈於位寧忘愷弟之宜俾入贊於國鈞庶有孚於輿望具官忱誠許國才業應辰宣力四方更外臺之賦政元戎十乘司畱鑰於陪京益旣乃心咸有成績遂升華於延閣旋分職於司徒肆予肇祀之成翳爾丰財之助陟明斯在方鳴玉以造庭經體是宜用出綸而敷命方今國勢未振民力旣疲共惟置器之安以佐渉川之濟惟徳稱而乂厥辟毋靣從而有後言卜式膺二府之求蓋朴忠之是賴劉晏輔中興之業亦食貨之周知尙奮爾庸以起予治可

中奉大夫龍圖閣待制知撫州髙衛磨勘轉中大夫

勅三載考績三考黜陟幽明故任土作貢之功必成於四考之後而績用勿成之罰亦九載而後加焉此唐虞黜陟之明驗也後世遷徙旣數考課之法不行侍從之官率三載而進秩徒以夙夜之勞而已具官宣力中外才猷旣孚方自銓曺出守大郡舉有司之彛典加四品之崇資是亦新恩往其祗服可

直龍圖閣前知婺州傅崧卿除袐書少監

勑具官承之初肇建三館凡文學論思之選鮮不出於其間官制旣行歸之祕省爲之貳者未嘗輕以畀人以爾賔貢春闈蔚爲俊造之首周旋朝寧雅有端諒之稱進思多憂國之言出使有愛民之志召自近郡對於宴間俾侍蘭臺益懋逺業時惟遴簡其往欽哉可

吏部貟外郎廖剛起居舎人

勑具官自史官之職不修而言動之記隨以濶略仗下之俊吁兪謀議不得聞焉設官之意蓋自唐室而失之然非行藝有聞不以充選以爾撡履端諒學問優深有猷有爲名實旣加於士類矣簮筆殿陛亦吾從臣防非正人則有古訓承弼乃辟惟爾之休往其欽哉祗我新命可

陸長民孫近吏部郎官王珩戶部郎官胡蒙度支郎官

勅具官等中臺六官實總天下之務而吏戶二曺最爲浩繁得其人則銓敍平而財用理不得其人則事不治而受其敝者眾故異時常以通簡敏逹之士爲之屬以爾長民儒雅潤餙見於踐揚以爾近詞學策名嘗更治郡以爾珩政事不茍以爾防彊濟有聞或由俊造之升或著防平之效文昌之選尢重於今惟是名曺事任加劇時惟新命尙其懋哉可

龍圗閣學士朝議大夫致仕翟汝文翰林學士

勅朕惟唐室中微出狩於外時則有帷幄之傑不二心之臣如陸贄者通逹國體彌縫衮闕克乂厥辟迄成恢復之功朕未嘗不想見其人也具官瑰瑋之文藻餙王度邁往之气髙視士林出則藩宣之良入爲侍從之長玆用舊物還之禁塗豈惟資潤色之功感人心而孚朕意庶防有論思之賴竭忠節以贊中興其景行於昔賢以欽承於休命可

朝奉太郎徽猷閣待制知婺州李光尙書吏部侍郎主管右選

勅古者源淸而官省故以尙書總銓衡近世法具而貟多則分四選爲左右自兵車之爲衛巡方嶽以在行文牘寖亡防範隨缺思舉浩繁之治必資通簡之才具官勁挺得於天姿學術明於治理抗憤世疾邪之論有捐軀狥國之心久均逸以就間盍共思於丕濟俾贊天官之職益觀邦治之成惟去敝戢姦若爾之爲守令則政修事舉予不謬於簡知往其欽哉懋乃攸績可

李彌大尙書吏部侍郎主管左選

勅【上詞同】具官學問該通器質渾厚自艱難而多故毎慷慨以奮忠均逸殊庭薦更嵗律盍共思於丕濟庶益展於嘉猷俾貳天官以贊邦治茍吏屬知戢姦而逺罪則爾爲無負於簡求若官曺皆宣力而赴功則朕亦何憂於不理欽予時命尙其懋哉可

王氏封和義夫人

勑王氏朕方每食嘗膽未明求衣固無逸豫之思與夫聲色之奉倘服勤於夙夜亦宜示於寵嘉以爾婉嫕自持溫恭是蹈屬偹貫魚之列爰祀燕之儀顧小心而弗違防大郡以加錫尙其祗恪以稱渥恩可

掌衣蘇氏典寶宋氏典防

勑掌衣蘇氏等朕卽位以來時巡方嶽掖庭之屬屢簡僅存其有躬夙夜之勞居掌事之列理宜加秩用示寵陞以爾恪愼無違服勤寖久進之八品寶防是供時爲懋恩益祗乃事可

河東轉運判官直祕閣王毖贈正議大夫

勑舉襃贈之典防死事之孤所以勸忠勞之臣而致仁厚之意也具官頃以才選轉漕河東而猖狂之眾長圍太原身與帥臣嬰城固守王略不澹卒爲賊圗將軍生降方安右校之位少從前死不隨屬國之歸而妻子自言流離之狀朕防然傷之進官七等視昔貳卿且推恩其子孫抑加勸於遐邇服此嘉寵尙其有知可瑞昌縣玉仙卿稅戶廸功郎周仁厚與攺承務郎

勑具官廼者淮右之防跳梁江西命將臣俊以所部致討焉汝能以私儲詣軍自獻食以不匱亦與有勞寄祿初階是爲京秩益務報稱服我恩休可

王庶轉兩官除徽猷閣直學士

勑自防兵大入暴師中原六年於玆矣而勘定之功未云獲也其有分綏禦之權制閫外之事而能所歷有紀威聲隠然至於夷險不回績效尢著則陟明之典其可後乎具官忠藎出於天姿才猷見於累試早被器使投刃之下無全牛比屬時危疾風而後知勁艸爰更帥路屢奏膚公載撫興元有嘉豫備樞臣來諗功效卓然豈惟寛朕北頋之憂抑以張吾犄角之勢延閣之防學士之班是爲淸華以旌功伐仍進官之二等亦示勸於一時益懋乃庸以稱休寵可

朝奉大夫直祕閣趙開除直顯謨閣

勑具官師行川陜於今三年矣所以禦敵者在兵而所以聚兵者在食至於權貨殖以資軍實則又不可以乏共者焉以爾奮自諸生果於立事付之財計才效沛然樞臣奏功進官一等升華延閣並示寵嘉尙其勉之以暢榮問可

吳玠明州觀察使

勑朕以經理二陜付之樞臣奉將天威式遏亂略非有熊羆之士不二心之臣相與戮力盡忠內撫外禦則戡定之期未可以嵗月冀也膚公來上懋賞是宜具官才气不羣忠勇自奮策足功名之防騰聲闗隴之間比者擢帥涇原盡護諸將岐下之戰尢爲雋功獲其酋豪醜類折北是用酬其多防陟以防車夫雄職美官朕所以待功能之士也益奮爾烈朕無愛焉可

明州觀察使吳玠起復前件官職差遣

勑孝移於忠者聖人之格言國爾忘家者人臣之彛憲而況分閫外之寄統諸路之帥淬厲以湏枕戈待旦而可以親喪廢乎具官比以功伐寖階顯榮卻敵有沈果之機馭軍適威愛之濟戰多中率懋賞旣行遽深風木之悲方從金革之事矧臨敵忌於易將而軍制容於奪情其安厥常毋曠爾職茍能揚名於世以顯其父母則忠孝兩得矣爾其懋哉可

胡唐老賜謚

勑毋將陳定陶之議號稱安國之言丙吉饗愽陽之封兼収不伐之美其有一時造膝世莫得聞五載不言死而後顯易名之典非朕爾私具官俊造策名儒雅飭吏峩冠憲府居有匪躬之思剖符侯邦綽著幹城之節頋惟京口實控吳疆疇其已試之功付之連帥之任俄屬鄰邦失守大將移軍空城莫嬰散卒橫潰方身叩賊壘示以招徠之不疑而盜憎主人何虞禍變之忽起素志不遂朕甚傷之比因同產之抗章具列靖康之闗說節惠之請下之有司舉安民大慮之言與在國逄難之故合是二法賁於九原庶英爽之有知亦僉輿之無間可徳安府復州漢陽軍鎭撫使陳規除徽猷閣待制

勑朕以安復漢陽三郡之眾設爲巨屏命守臣持節鎭撫之所以保人民奮武衛也乃能內輯外禦軍聲隠然懋賞之行理其可後具官才猷見於已試忠智資於自然屢嬰賊鋒卒固城守勞來安集荊襄之民實賴焉夫待制西淸是爲法從肆以命爾以旌爾功且身在侯籓職在延閣則朕腹心之臣也勉建功業朕不汝忘可

徳安府通判李忬直祕閣

勅具官圖書之府上應奎躔祖宗以來用儲英俊有職於此率時聞人用以勸功則爲異數以爾能以才力佐治一邦屢嬰賊鋒卒固城守淸華之選以示寵綏尙其欽哉益思報稱可

故中書侍郎贈開府儀同三司張慤謚忠穆

勑士方逄時力或可致國有公是死而益明褒善貶惡則存諸太史之書考行易名則付之禮官之議是謂彛典誰其敢私具官以彊濟之才持公忠之志早更器使懋著亷平之稱晚事潛藩益展勤勞之節旋登政地俾贊國均發言無華毎懷盡瘁以紓患特立不懼弗爲姑息以市恩人望頓隆朝僉惟允不淑之嘆遽沒於元身無斁之思尙孚於輿議屬邇臣之有請繄節惠以加褒惟慮國以忘家與布徳而執義合是二法賁於九原庶防英爽之歆抑爲忠藎之勸可

謝文瓘贈徽猷閣待制與兩資恩澤

勑【上詞同楊康國】思有優卹具官熈寧之間以經術登上第靖康之嵗以學行備從官獻可稽疑議論持正遭罹讒毀流落防亡公論旣明寵嘉可後待制延閣時惟渥恩且推澤於子孫庶少伸於抑厭可

吏部尙書洪擬除龍圖閣待制知溫州

勑法從之臣【云云上詞同汪藻與郡】具官肅括而濟之以和明察而行之以恕輟自常伯則吾信臣況淹練古今扵從政乎何有而講明治道每誠心乎愛民顧永嘉之保疆實浙東之名郡惟西淸之延閣有河圖之舊班𨿽鞅掌諷議若中外之或殊然鍼石拊摩實乂安之是賴尙體睠任益懋爾庸可

謝克家差知泉州

勑朕惟甌閩之區實居嶺海之防督府之外泉爲大邦四方防寓之所棲百貨懋遷之自出頃者盜發旁郡士民震驚師出淹時調度繁廣頋艱危之未息豈安集之可稽茍非重臣孰任憂寄具官文學政事儀於朝端寛裕防通逹於治體比擢參於大政方允賴扵嘉猷遽陳辭劇之章且申均逸之請重違雅志俾侍殊庭屬深軫於遐方因卽勤於臥治昔白傅退居於西洛亦卽拜於尹釐若畢公身在於東郊尙無忘於入告朕命不易往其欽哉可

北山集卷二十四

欽定四庫全書

北山集卷二十五

宋程俱撰外制四

通議大夫馮躬厚磨勘轉通奉大夫

勑【上詞同髙衛】具官早由俊造寖歷顯榮持以靖共安以恬養舉有司之彛典視貳卿之舊班是亦懋恩尙其祗服可

右僕射呂頥浩曾祖贈太子少保元吉贈太子太傅

勑朕嗣有基業思濟艱難爰以季秋之吉辰防展合宮之禋祀祗見天地用申祈報之誠配以祖宗敢忘功徳之自肆均釐於四海且渙澤於庶工矧子佐理之臣與存追逺之典具官曾祖種徳不售懷仁在躬灼知五世之隆責報百年之後惟厥元宰乃其曾孫勤勞王家緝熙帝載推我奉先之志用敷餘慶之覃肆出綍以寵綏正儲宮之保防豈特錫髙門之福又將勸爲善之宗可

曾祖母滎國夫人李氏贈兗國夫人

勅源之深者其流長膏之沃者其光此不易之理也其有積善在躬衍慶於後至於休顯盛大冠於一時而其澤足以仁其九族者非獨祖徳之修而已蓋亦有內則之助焉具官曾祖母克以懿徳相其君子是必有淑靖之儀慈愛之行宜於上下懷其宗姻者不然何垂裕之逺也旣已薦被恩典防封於滎玆予宗祀合宮用敷錫於天下進封大國時惟寵綏尙克祗歆加賁泉壤可

祖贈太子少傅京贈太子太傅

勅朕展宷合宮薦見上帝均釐之澤恩數首加於四鄰追賁之私寵綏上及於三世時亦懋徳厥惟舊章具官祖行巳以恭抱能不試忠信孚於州裏知少防之爲善人福祥逮其子孫若於公之有陰徳眷予碩畫之輔實在駿奔之庭用申敷錫之宜益彰餘慶之美惟儲宮之六傅有漢儀之古官若防侯籌策之良僅爲傅貳以防廣止足之撡式配幽潛豈惟慰烝嘗之思抑以大褒嘉之典可

故祖母崇國夫人耿氏贈徐國夫人

勑古之祭者必有脤膰之賜以及在位之臣所以均神明之福思與臣下共之也國家郊廟之祀間行於三年釐事告成則必敷澤於上下而宰輔之臣褒嘉之隆上及三世益封進律無所愛焉具官故祖母淑愼之儀事上則肅慈祥之行逮下以仁迄成厥家委慶於後湯沭之邑命書之褒告於第者屢矣今用徙封大國益示寵綏爰舉綸綍之華永爲窀穸之賁可

故父任宣徳郎贈太子少師當贈太子太師

勑朕惟熙寧之初始以經術造士其在科甲率多俊良然有策名𨿽振於一時而歷位不過於八品遺慶賢子爲吾輔臣肆均釐事之恩爰舉寵章之舊具官故父懷才宏博蓄徳渾全奮迹士鄕褒爲選造之舉效能官次綽有防平之稱不究厥施克昌其世屬我艱危之際薦著忠勞之勲狐突之教益明臧孫之後可待式敷王綍之渙俾冠儲宮之班惟寵數之有加庶歆承於休命可

故母溫國夫人魏氏贈鄆國夫人

勑昔者畢萬之封休祥是告表以盈數傅之大名是以後之子孫緒業滋顯有國有氏至於漢唐宰輔相望號爲甲族以迄於今乃有女子嬪於徳門是生時英實我良弼熙成之澤追逺是先厥有彛章亦惟其稱具官故母圖史是訓法度是循慈教見於擇鄰婦徳行乎中饋積善之報發於家庭旣生享於安榮亦沒加於寵贈進封大國錫以東平不忘桑梓之依式慰松楸之望可

故妻嘉國夫人衛氏贈蔡國夫人

故妻和國夫人姜氏贈衛國夫人

勑才徳之臣有以忠智自奮勤勞王家致位上宰有此顯榮而內助之賢相與保防儉之撡於勤約之時而不與享焉亦足嘆矣然則均釐之錫寵綏之典上以推吾漏泉之恩而下以慰其伉儷之感者其可後哉具官故妻婦徳是懋儀於慶門靜女之規克遵古訓夭閼不壽末如命何旣薦錫於寵章爰徙封於大國以光彤史之載無忝綸言之褒可

資政殿學士張守故父贈太子少師彥直贈太子太保

勑朕爰以季秋肇稱禋祀貴誠上質備匏尊槀席之儀創業守文嚴藝祖太宗之配旣成釐事用渙渥恩舉玆在服之臣與防追逺之賁矧惟邦彥頃贊國鈞加寵厥先理其可後具官故父懷才不試蓄徳在躬義教有方美哉喬梓之度盛事不朽蔚然椿桂之榮惟時中子之賢實予共政之舊顧儲宮之極品有保徳之古官用申出綍之華以廣均釐之澤時爲休命尙克歆承可故母永嘉郡夫人王氏贈文安郡夫人

勑朕觀載籍之傳考興衰之緒其流澤後世俾衣冠之盛孝弟之風益隆而不墜者非獨世澤之修而已蓋有閨壼之助焉具官故母以正順事其夫以慈教成其子蚤綏三鼎之養不洎萬鐘之榮屬予有事於合宮因以均釐於寰宇矧爾賢子嘗更輔臣寵綏式舉於舊章綸綍載揚於申命易封大郡表以嘉稱以慰烝嘗之思抑彰淑善之報可

妻普安郡夫人姚氏封太寧郡夫人

勑二南之詩本於王化之基而及於夫人之徳𨿽刑四方風一國小大不同然其所以循法度奉烝嘗致輔佐之宜一也具官妻恭愼之美宜其姑嫜淑靜之儀表於閨壼輔佐君子有斯顯榮屬釐事之告成肆湛恩於無外敷錫之典厥有故常防名郡以易封掲太寧之嘉稱欽予時命永服寵休可

起復鎭潼軍節度使開府儀同三司充醴泉觀使孟忠厚曾祖任內殿承制閤門祗贈太師追封秦王隨追封魏王

勑朕展宷合宮肇修宗祀薦見上帝方熙事之旣成敷錫庶民肆湛恩之廣被矧繄戚苑可後彛章具官曾祖紹服忠勤躬持防恪積是余澤委於後人旣膺長信追賁之榮復被奕葉褒崇之渥維垣一品極周漢之官儀列國三公更秦魏之土宇易玆舊服式表大名惟綸綍之有加庶丘原之增煥可

曾祖母徐豫國夫人張氏贈秦魏國夫人

勑朕惟孝子奉先追逺之志推而上之豈有窮哉而祭享之儀追榮之典惟逹者遂焉非獨曲成其私亦所以爲積善之勸也具官曾祖母承訓令族作配髙門克有曾孫以承慶祉肆因大賚之及載新兩國之封以慰烝嘗之思以爲存沒之寵歆予時命尙其有知可

祖任武安軍節度觀察防後致仕贈太師追封岐王在追封韓王

勑朕爰以季秋肇稱禋祀兾獲神靈之佑不替祖宗之休遂敷錫於四方且推恩於百辟矧是戚藩之貴宜膺寵典之先用降命書以新寵數具官故祖某受才宏博蓄徳渾深早棲遲於小官已激昻於壯志鄧氏之多陰徳何止千人長孫之得坤爻卒符二馬褒崇之典綸綍具膺𨿽久享於廟封蓋莫如於韓樂以玆告第益示寵綏庶防有知尙其祗服可

祖母夏商國夫人王氏贈韓豫國夫人

勑朕惟昭慈獻烈皇后睿徳懿範夙遭多難起於閒燕之中實負宗祧之重舉此神器屬予衝人扶危定傾迄安趙氏然則外家之澤可不致於優隆乎具官祖母夙以名族嬪於慶門淑愼有聞禮法是蹈誕育聖母實儀泰陵屬予宗祀之告成方錫神休於無外是用易封大國曰豫與韓𨿽未足以答長信非常之勲亦庶防以逹朕心不忘之意尙其歆服以慰孝思可

父任中散大夫開封府左司錄贈通議大夫徽猷閣待制彥弼贈太子少師

勑昔在承平之世益知文教之隆凡宗戚將帥之門多詩書禮樂之好惟東朝之盛烈挺鄒母之餘風有子之賢儒服蓋久翺翔通籍出入禁塗逮玆敷錫之恩故有寵嘉之典具官故父賦才明悟持己靖共綽有溫良之稱曽無侈麗之習薦膺華綍追陟從班顧冡嗣之在廷視鼎司之極品屬予宗祀均此繁禧是用舉司封之舊章有望苑之崇秩孤卿之首加贈爲宜尙其英爽之臨抑伸疇昔之志可

母徐鄆國夫人李氏贈吳越國夫人

勑小君之爵於古有之而不系其夫自以國名者蓋出後世至於兼取兩國以大厥封是謂彌文有加無已婦人之貴至是無復加矣非懿親具美何以得之具官故母淑徳早彰令儀終譽輔佐之美旣成厥家慶善之施益昌厥後追崇之典膺受則多有子而賢視儀三事用加沛澤易以大封庶防丘原歆服光寵可

妻衛國夫人王氏封楚國夫人

勑元丰之際聖主厲精於上以圖萬幾爰有相臣靖共厥位將順緝熙逮其子孫周旋顯仕仍有女子嬪於戚藩貴視其夫魚軒翟茀出入禁闥時節東朝以至扵今嗣有休渥具官妻婉嫕之美淑愼之儀法度是循宗姻無間防榮大國易以楚封時惟新恩均我釐祉可

知政事孟庾曾祖玨贈太子少保

勑朕宵衣旰食思洪濟於艱難任賢使能冀內修於政事爰得忠良之佐以圖康乂之功追賁厥先具存故事具官某故曾祖遁世無悶躬行不言忠信孚扵鄕閭仁義修於奧窔責報百年之後非此其身固窮一世之間克昌厥後惟我近弼乃其曾孫用加綸綍之褒以示寵綏之厚與司封之彛典有望苑之孤卿錫命是宜防恩玆始尙其歆服有此休顯可

曾祖母王氏贈髙平郡夫人

勑男正位乎外女正位乎內有家之道所以保安樂而遺子孫其修身積善必有內則之助焉具官曾祖母靜専有儀淑愼是履以婦則順以母則慈是以澤流曾孫致位輔弼而寵綏之數上及於三世也防封大郡實爲髙平豈惟慰烝嘗之思抑以廣家庭之慶可

祖任趙州司錄某贈太子少傅

勑【上詞同呂父】具官祖懷才不試積善在躬重厚推於士鄕防平見扵吏檢少防之乘下澤見稱善人於公之有髙門故多陰徳修身之報詒慶厥孫屬我艱難之時入參機務之重拜命之始追贈厥先睠惟儲副之備官莫如師傅之爲寵升之二品以賁幽潛庶防九原歆此休顯可

祖母郭氏贈齊安郡夫人

勑朕惟輔臣實當天下之重任其任之也重故車服寵數莫不致其隆焉所以勵其節而要其報爾至追賁其先上及三世一命而得東宮之二品初封而名列郡之小君皆致隆之意也具官故祖母毓秀髙門惟古名族賢淑之質乃其固然委慶厥身予大政追逺之典則有故常齊安之邦實望淮服命以華綍賁於家庭尙其有知歆此蕃錫可

父贈中奉大夫淳贈太子太師

勑源之深者其流長膏之沃者其光不有餘慶何以明種徳之符不有義方何以成立身之美𨿽生而不享其樂而沒有追逺之榮舉是寵章以勸爲善具官故父某受才敏博蓄徳渾深悃幅無華蓋任重致逺之器忠信爲寶懷愛人利物之心不克有施實鐘厥嗣贊襄經體方倚召公之功狥國忘軀灼知狐突之教是用由九卿之視秩超六傅之崇資旌寵兼之顯揚兩遂庶其歆服有此褒榮可

母淑人申氏贈永嘉郡夫人

勑士方隱約閭裏刑於室家相與躬顧復之勤保防儉之操者亦以成其子也子旣賢矣展忠純之節都輔相之位而母不逮養此風木之況古人所以深悲而追榮之典朝廷所以加厚也具官母淑徳懿範鄕黨所稱婦訓母儀內外無間以子知母則慈嚴之教所以薫陶成就者又可知焉防封大郡庸示寵綏抑以慰孝子之心云爾可

妻淑人徐氏封普安郡夫人

勑先王制禮與夫推恩接下之文未嘗不本扵人情故公卿大夫之妻其車服命書視其夫以爲之節所以崇有家觀助也具官妻淑靖之儀推扵姻族圖史之訓奉以周旋是以克相君子法度是循薦被寵章有玆休顯防封大郡是謂小君時亦懋恩永其祗服可

宣和皇后封贈三代故曾祖贈太子太保韋舜臣贈太子太傅

勑朕扵纉位之初以當郊之嵗相方定祉荒度廣陵之陽奠玉薦誠寅恭上帝之祀熙成云始慶賜遂行凡厥在廷之臣悉膺追逺之澤矧宣和之儷極實誕育於衝人加賁厥先蓋成故事宣和皇后故曾祖某潛徳不耀世莫得聞積善在躬神之所聽委慶賢媛來嬪後宮旣正位於長秋薦推恩於上世惟官聮之一品若儲副之三師舉是寵章載褒華綍庶其歆服有此顯休可故曾祖母惠國夫人叚氏贈徐國夫人

勑古之祭者必有脤膰之賜以及在位之臣所以均神明之福思與天下共之也而長信之尊追逺之典上及三世益封進律厥有故常宣和皇后故曾祖母淑善之徳慈愛之宜行於閨門信扵閭裏委慶邦媛是生衝人湯沭之邑命書之褒告第者屢矣易封徐國其命則新尙克祗歆以光窀穸可

故祖贈太傅韋子華贈太師

勑朕櫛風沭雨方勤五載之時巡侍膳問安莫遂三宮之色養鄕因景至始拜神休除地廣陵奠玉上帝旣均釐於綿宇且加惠扵廷臣矧我外家式遵彛典宣和皇后故祖某修身奧窔騰譽康荘謹厚自其天姿才術明於世務顧百祥之彌逺逮奕葉而方興惟予頋復之慈旣正穆宣之位奉先之典豈朕敢忘爕理之官公師之首極於一品賁彼九原尙其有知克承休命可

故祖母慶國夫人杜氏贈秦國夫人

勑闗內大國莫如咸秦古稱小君是亦封爵以彰彤管之懿用廣椒塗之恩屬沛澤於多方肆顯揚於新命宣和皇后故祖母柔嘉有煒禮法是遵合韋杜之流風鐘塗防之令徳言念廣陵之狩肇稱禋祀之儀誕敷錫於綿區漏泉無間極優崇於戚苑陟岵是懷載朌出綍之華益懋防封之典庶其休渥加賁幽潛可

故父贈太師追封普安郡王韋安禮追封簡王

勑朕式觀方冊之傳以究天人之際種徳之報非此其身譬之封植之勤固非朝夕之故𨿽拱把之養初若甚微然防翳之功久則可待惟我外氏實繄慶門頋追寵扵厥先蓋具存於故典宣和皇后故父某晦迹閭裏積善家庭遵老氏之同塵無復五漿之先饋有於公之陰徳固知駟馬之可期屬予時邁於維揚爰展精禋於有昊旣迄郊丘之禮方深屺岵之瞻睠惟戚藩舊有錫壤進防王爵以重師垣逺追異姓之封益彰君子之澤可

故母越國夫人宋氏贈魏國夫人

勑朕鄕以仲冬肇稱禋禮爲斯民而請命冀有昊之降休創業守文嚴祖功宗徳之配貴誠上質備匏尊槀席之儀熙事旣成湛恩斯布矧惟長信逺念慈闈追賁厥先敢愆故典宣和皇后故母早以賢懿嬪於雋良閨壼具宜鄕閭推善是生邦媛誕育眇躬顧玆寵贈之常薦有華褒之詔易封魏國以表大名用慰嵗時之思益彰聖善之徳可

知樞宻院宣撫制置使張浚封贈曾祖贈太子少保文矩贈太子太保

勅【詞同李回曽祖】有訓導之三師錫之贊書升之保徳【云云】曾祖母南平郡夫人楊氏贈髙宻郡夫人

勅【詞同李回曽祖母】何子孫之能賢也易封大郡實帷髙宻【云云】

祖贈太子少傅贈太子太傅

勑朕肇修【云云】三世【上詞同李回祖】蓋膏之沃者其光源之深者其流長厥有故常亦惟懋典具官故祖學以爲己善不近名忠信行乎鄕閭福慶施於孫子若防侯調防之寄亦世厥官兼二疏前後之榮用申異數以廣均釐之澤肆朌出綍之華時惟顯休尙其歆服可

祖母徳陽郡夫人越氏贈武陵郡夫人

祖母平昌郡夫人王氏贈太寧郡夫人

勑【詞同王陶祖母】具官故祖母【云云下詞同秦檜曾祖母】

父贈太子少師咸贈太子太師

勑【上詞同富直柔父】具官故父蚤以賢業策名昌辰通逹古今逺希晁錯之三道貫穿典籍何止井丹之五經不克大施委慶厥嗣是生邦彥冠我樞庭惟儲副之三師實官聮之一品用玆告第以廣繁禧歆予寵休尙有英爽可前母齊安郡夫人任氏贈蘄春郡夫人

前母普安郡夫人趙氏贈通義郡夫人

勑朕思起中興之緒修報本之誠祖宗居歆天地昭格非股肱之佐內輔臺徳外將天威維持艱危則亦安能成是禮哉慶澤之敷理其可後具官故前母早以令徳來嬪慶門淑愼有聞溫恭不懈夭閼勿壽遽先九原屬子熙事之成益申追逺之澤易之大國表以嘉名庶其有知歆此休命可

母永嘉郡夫人計氏封淮安郡夫人

勑士方隱約陋巷棲遲小官刑於室家相與躬顧復之勤保亷儉之操者亦以成其子也迄有賢子爲時輔臣居則經體贊猷行則宣威制勝慈教之效斯焉可知具官母淑靖在躬禮法是蹈旣已瘽身守約以相厥夫矣而成就其子者又如此其厚也均釐之澤猶及庶僚矧繄舊封薦膺寵命易以大郡益彰顯榮惟克欽承永膺多福可

妻信安郡夫人樂氏封同安郡夫人

勑【上詞同秦檜妻】具官妻恭恪之美宜扵姑嫜淑愼之儀聞扵宗黨克配君子使外得以經營四方盡匪躬之節而內無乏扵溫凊定省之宜者繄爾之助焉𨿽薦被命書繼封大郡矣玆予宗祀之澤易以新渥實惟同安其克祗欽永綏休顯可

北山集卷二十五

欽定四庫全書

北山集卷二十六

宋程俱撰外制五

給事中胡交修故父贈中大夫宗旦贈太中大夫

勑【上詞同汪藻】具官故父某屢以經術預於賔興一命未霑九原莫作孝友防遜信扵鄕閭不克大施委慶厥嗣【云云】

故母令人姚氏贈碩人

勑朕惟嘉祐之際修典禮之書文獻未亡因革咸載懷鈆之士世緒寖微女子之賢嬪扵名族是生令子實我從臣慶賜之行寵章斯在具官故母淑靖之美宜扵宗姻圖史之規奉以終始夭閼不壽勤儉莫酬𨿽命綍之屢頒顧孝思而何極易玆嘉稱是亦懋恩庶防有知歆此休命可

繼母太令人楊氏封太碩人

勑諸楊系出建安而文學之臣曰億博敏之外名節凜然而其裔孫作配名族守志不易豈其流風無爽三從之規迄享千鐘之養屬玆宗祀宜有寵綏具官繼母明淑有餘禮法是蹈均一之徳宗姻所推旣薦錫於命書用再加於美稱永其祗服有此顯休可

權戶部侍郎桞約父任述古殿直學士通議大夫贈正奉大夫庭俊贈光祿大夫

勑【上詞同胡交修】具官故父某早以英秀騰聲士林晚著才猷致位從槖揚歷中外風節藹然有子而才司我邦計屬玆慶賚加被寵章惟玆二品之崇視昔六官之長庶防英爽歆此顯休可

母碩人胡氏封齊安郡夫人

勑胡姓東南之望族也其積慶深厚至𨿽女子時有聞焉旣相其夫有玆光顯又克教厥子推扵縉紳而皆仗節藩方持槖禁近有家之慶鮮克兼之具官母爲婦則順爲母則慈閨門之所化從鄕黨之所矜式玆予大祀展事合宮斂五福以敷庶邦旣推澤扵上下矣則侍臣之親寵數之及其可後哉封以大郡是惟小君永綏厥榮祗服休命可

故妻孺人魏氏贈碩人

勑法從之臣方以才業自奮以底顯榮而內助之賢不與饗於耆艾之時則湛澤之施所以加賁其私者其可後也具官故妻淑愼之姿宜扵上下而夭閼不壽末如命何屬玆熙事之成用敷錫扵四海絲綸之寵易以嘉稱用告扵家庶其祗服可

端明殿學士左中大夫馮澥靖康元年任左丞封贈故曾祖某贈太子少保

勑輔弼之臣實當天下之重任其任之也重故車服寵數莫不致其隆焉所以勵其節而要其報爾至追賁其先上及三世一命而得東宮之二品初封而名列郡之小君皆致隆之意也具官故曾祖某潛徳不耀積善在躬報施循環迄昌厥後丞轄之舊乃其曾孫東宮之官莫重師保三孤是視時惟渥恩用加綸綍之褒以慰烝嘗之感可

故曾祖母雍氏贈咸寧郡夫人

勑【上詞同曾祖】具官故曾祖母婉嫕之徳宜其宗姻澤流曾孫致位政府疏封大郡實惟咸寧尙其有知歆此休顯可

故祖贈朝奉大夫仲堪贈太子少傅

勑靖康之初仄席賢雋惄如調饑凡人望所屬黨論不容者舉而萃扵朝廷以至近弼而爾之孫位在丞轄追逺之贈厥有故常逮玆六年乃克成命具官故祖孝弟之美學行之優不克大施乃終有慶惟儲宮之二品視外朝之三孤用賁丘原以爲積善之勸可

故祖母宜人杜氏贈咸安郡夫人

故祖母宜人汝氏贈徳陽郡夫人

勑【上詞同故祖】毓質慶冑來嬪髙門淑靖之儀家庭是賴咸安大郡用以錫封豈惟祥善之宜抑慰幽潛之徳可故父任朝請郎尙書祠部郎中贈宣奉大夫山贈太子少師

勑【上詞同孟庾父】具官故父某學古是務躬行有常循良之政在民靖共之無爽乃有令子爲時輔臣超異之恩厥有故事惟東宮訓導之官少師品在第二尙徳之舉莫此爲宜庶其有知歆此休命可

故母淑人王氏贈普安郡夫人

勑【上詞同父】具官故母淑徳早彰令儀終譽輔佐之美旣宜厥家慈孝之施克成厥子薦膺寵贈亦旣顯榮疏封大邦贈賁窀穸用闡絲綸之渥以紓風木之悲可

故妻安人趙氏贈南昌郡夫人

故妻安人黎氏贈安嶽郡夫人

勑輔弼之舊有以才學自奮以底顯榮至扵艾耆福祿咸備而內助之賢不與享焉則湛澤之施其可以已具官故妻淑靖之儀推於姻族圖史之訓奉以周旋法度是循克相君子疏封大郡是謂渥恩庶其有知歆此休命可

知宣州李彥卿除刑部郎官

勑出爲二千石入爲尙書郎朕所以待宣力之臣稱勞能而均劇易也爾以才選屬守宣城而弄兵之民散地之卒嘯聚恣防防劉爾疆屢膺賊鋒迄固吾圉安集綏馭厥效著焉召還郎曺實贊司防惟刑之卹尙往欽哉可

黃叔敖除給事中中大夫

勑國之用人循資考之常則不足以得超軼之材不次而升則或無以厭天下之望𨿽然二者豈有必哉惟其當而已矣具官某文學吏事皆有可觀恬退之節見推士類屢將使指旋守襄陽未究厥施公論彌屬夫黃門出納之地政事之弛張人材之進退莫不由焉以逹之天下𨿽論而行之者在上而給事中得以置獻替可否於其間是則政令之出而有不當於人心者蓋亦任其職也往其欽哉無曠厥職可

朝奉大夫胡安國除中書舎人兼侍講

勑中書政本之地掌絲綸者非特取詞藝之士而已其論思出納彌縫衮闕特有待於斯焉具官志節端亮議論正平揚歷禁塗公望彌屬自朕纉服召節屢頒夫持難進之守者必無患失之心古人與稽者固非阿世之學詞垣經幄非茍以爲榮也克稱厥官是則事道欽予時命尙其懋哉可

綦崈禮磨勘授奉議郎依前徽猷閣直學士

勑自考績之法不行於漢唐至於我宋酌古今之宜凡省閣侍從之臣不由嵗課以遷時特推恩是亦道揆及肇新官制則有司存付之定法然猶有三載考績之意焉具官某學識深敏溢於文詞入掌絲綸出宣政化年則淹矣勞亦有焉𨿽云序進之常是謂寵綏之數服我休命益奮乃庸可

通議大夫試兵部尙書兼侍讀胡直孺贈端明殿學士

勑生有體貌之恩沒有追贈之典所以崇陛防之勢而成忠厚之政焉故具官某識慮優深才猷通敏文知體要學有本原旣薦歷於浩繁亦備嘗於險阻召自南服率屬中臺鳴玉在廷掌五兵九伐之政簮筆入侍讀三墳八索之書法從之英莫如爾舊云亡之嘆有防予懷惟祕殿之華資實邇臣之極選爰申異數加賁老成尙其有知歆我休命可

向宗厚除祠部郎官兼權太常少卿

勑具官某朕方經營四方居無常處乃以太室原廟之主奉安永嘉以需恢復常以祠曺郎一人行太常寺掌獻饋禴祀烝嘗之儀與凡廟中之禁令其爲選任亦重矣以爾持身靖恭被服古雅事神典禮僉以爲宜夙夜惟寅往祗厥服可

武功大夫忠州防禦使新差主管奉迎景靈宮萬壽觀防聖宮章武殿神禦所嶺筌除內侍省押班

勑具官朕方經營四方居無常處乃以原廟之主奉安永嘉以需恢復旣以在廷之臣總司宗祏之事又以內侍共給殊庭茍非其人或不勝任以爾出入禁闥於玆有年資歷旣髙忠勤彌著升華官省俾冠近班奉先之思當識朕意靖恭爾位則予汝嘉可

婁寅亮除監察禦史

勑具官某朕永思艱難未知攸濟𨿽一介之士告以善道未嘗不虛心焉庶以來天下之嘉謀至論也則其扵不次之舉豈有愛哉以爾俊造策名慷慨自信上書論事慮國則深錫對於朝敷納詳允旣遷之一官而朕意以爲未足也禦史耳目之任古今之髙選肆以命爾益觀厥猷往克祗欽則予亦與有知人之羙可

陳戩差知明州

勑朕惟郡邑之民罹荼炭之苦矣而吏不知卹至以殘賊立威以誅求稱辦使民不堪命散而爲防攘餓殍者朕未嘗有忘於心其能勞來集安俾百姓欣然若更生者未有聞焉以爾具官儒術自奮才志敏彊狥國赴功乃其素志況侍朕潛府又吾侍臣宜識朕懷施於政理夫鄞傅海之郡實爲名藩凋敝流離呻吟之聲未息也然則銜勒之馭袴之思威愛允濟俾民阜安者朕所望扵爾焉往其欽哉可

武功大夫文州團練使兼閣門宣贊舎人知泰州張榮特授防禦使

勑具官某傅海之邦牢盆之入所以通商賈而共貨財者其利亦云博矣兵革之後亭無居人末業之民無所得食而爾外固吾圉內守郡條流亡稍歸鹽防復振阜安之漸庶有望焉就陟使名益彰忠力尙懋爾績以報寵休可

翰林學士翟汝文兼侍讀

勑學古則獲好問則裕先哲之格言也朕延修潔博通之士講藝於枕戈之際論道於戎馬之間凡夙寤晨興防敢暇逸者庶防資以爲王者事而已具官某器識英邁文詞卓犖朕旣置之禁林固以潤色論思爲職矣又俾侍勸讀益以自近以廣朕之所聞詩不云乎日就月將學有緝熙於光明朕之志也佛時仔肩示我顯徳行爾尙勉之可

富直柔罷同知樞宻院事依前中大夫差提舉臨安府洞霄宮

勑二府極賢能之選蓋有賴於儀刑大臣加體貌之恩顧豈輕於退黜茍虧靖共莫副倚毗公論靡容朕其敢置具官頃以識防用之朝廷庶防魏鄭之孫復振臧僖之後亟寘言路頗當朕心曽無防時致位如此而乃授意諫省結交匪人無憂國奉公之思有狥私植黨之累彈章來上深用憮然需奏屢陳辭榮甚確諒難安於政地姑就列於殊庭加膝墜淵朕之所戒盡忠補過爾尙省循可

方孟卿除右司諫【右司郎中】

勑具官諫官之設所以佐佑上徳規正朝廷補闕拾遺而引君於道者也祖宗以來非天下第一流不以充選故魁壘光大賢傑之士臣未嘗不由此塗出朕甚慕之以爾端靖在常濟以敏慱薦揚華要號爲老成鄕者駐蹕淮南實將使指轉輸之外因事納忠其愛君謀國之思亦足嘉矣是用輟自宰士寘之諫垣朕固虛懷以須士亦傾耳而聼矣可不欽哉可

林叔豹除祕書省正字

勑具官蘭臺冊府前世所以紀善惡聚圖書英俊之地也朕率舊典修廢官以詳延多士非直取文藝之能而已亦以觀器識焉以爾早以賔貢掞詞南宮則憂時論治之言其陳義已髙矣讎書之職才識具宜益勵厥修以稱朕所以詳延之意可

陳剛中特與攺合入官

勑具官某朕時巡以來疏逺之士上書論事者爲不少矣凡所以躬訪問捐爵祿者庶以來天下之忠言至計而已而爾之所陳類有可采召對便殿敷納益明方詳攷而後行之無言不醻朕豈愛於一官也祗我休命益思逺圖可

校書郎林待聘司封員外郎

勑具官某省官以來朝之位著蓋寡於是尙書郎之選益髙其分曺率屬皆以待天下賢能才諝之士也以爾好學自修薦更文字之職編摩讎校旣閱嵗時封爵是司實惟天官之淸選爰示寵陟且以觀爾之能可朝奉大夫祕閣修撰方誾都官員外郎

勑具官某【上詞同前】以爾經誼該貫性行淳和固己師表賢闗領防冊府矣郎選之盛昔未有焉欽哉惟時益振乃職可

禮部侍郎李正民除徽猷閣待制知吉州

勑大官大邑身之所庇而使學者制焉此古人之所戒也故漢之郎官出宰百里唐以臺省之士疊守方州俾更內外而習憲章庶防免於墻靣矣具官某蚤以科第寖被選掄自陟從班旣閱嵗序次對之職是惟渥恩試以一州益觀爾政毋以私情廢公議毋以諞言亂厥官毋恥過作非毋倚法以削祗若予訓往其欽哉可龍圖閣學士朝請大夫提舉江州太平觀路允廸守本官職致仕

勑士不患不逢而患無所立於世旣以才用於時矣而或不能全其節以歸豈惟委質爲臣者常嘆息於斯而人君亦未嘗不思所以愛惜成就之也具官某先鳴俊造進躐髙華恪恭有餘愼宻無違銜命四國義不辭難入贊鈞樞退均勞逸止足之請朕不忍違服我寵休益綏祉福可

前江西安撫使司主管機宜文字葉夏卿除直祕閣知饒州

勑具官某冊府英髦之選侯藩民社之寄華寵委遇亦不輕矣而爾以疏逺召對外朝得於立談宜識朕意爾惟克稱厥職輯綏疲氓以有休譽則爾無虛受之愧而得才之美我與有焉可

越州奏從事郎黃大知狀母洪氏年九十一嵗乞依明堂赦書推恩封太孺人

勑具官某母箕子陳大法九疇而壽爲五福之首汝生於承平旣閱三世仁者之效豈其然乎褒封之榮著在令甲彰其慈訓光於裏閭

朝奉郎向伯奮弟奉議郎仲堪乞依赦回授封敍與祖父母祖父承議郎致仕蔚特授朝防郎致仕

勑具官某祖父具官某熙事旣成用敷澤於天下凡通籍於朝者皆得褒顯其親此故事之常也而又得以施及大門則仁厚之意至矣爾以壽善養承厥孫服此恩書時惟寵渥其以孝弟忠信訓於後生𨿽雲裏居是亦爲政可

祖母魏氏

勑具官某祖母【上詞同前】時惟寵渥餘慶之美以勸裏閭可

翟汝文除翰林學士承防

勑朕旁招俊彥欿如渇饑故有一節以趨方興見晚之嘆三命而俯已加晝接之恩俾冠禁林獨承宻防久虛之位今得其人具官某才气文詞簡扵朕聼蕃宣獻納譽在朝紳再入承明之廬蔚爲法從之長其成朕志亦旣乃心式敷皇極之言與贊中興之業可

中大夫吳敏新除觀文殿學士知潭州除資政殿學士提舉洞霄宮【以祖母老辭潭州】

勑朕疇咨舊弼布列要藩俾分共理之憂蓋有折衝之賴念召公維翰庶成定國之功而令伯陳情方愛事親之日其更新命以慰爾私具官某端亮之姿早推國器忠嘉之益具葉師言式由平奏之司亟進秉均之地廼者起自南土稍還故官屬謀師於荊湘用剖符於民社惟宣恩賦政益佇於壯猷而辭就閒祈申於孝養重違雅意庸示隆恩寵之祕殿之華繼以殊庭之祿永思盡忠尙告嘉謀可

尙食直筆楊一娘賜名從信特除知尙書省事

勑天下之計上扵中臺設官分治而令僕爲之長萬防之務闗於予聼下扵三府者內尙書省總其凡內外小大𨿽殊其維持體統付受出納固亦重矣具官某明於典章恪愼不懈給事宮掖積有嵗年董正六司肆以命爾是惟才選非以次遷服此寵休其祗厥職可

樞宻直學士通議大夫知遂寧府席貢贈五官

勑生則爵秩之隆有加倫等沒則賵禭之典極於哀榮吾扵侍從之臣亦云厚矣況乃蕃宣之久其可忘諸具官某早以時髦寖升華要中更才選薦歷浩繁付之古連帥之權迄爲直學士之長恢然餘地所至有稱告終之奏遽聞不淑之嗟何已惟官儀之三品視疇昔之六卿用以寵綏尙其歆服可

贈通議大夫鄭驤謚威湣

勑朕以艱難以來死事之臣其加贈卹孤旣極於褒隆矣而又命有司考行易名以旌顯之所以深勸天下之衛社稷而死封疆者也具官某初以才選畀之郡符而冦眾大入孤城不支玉石俱焚防知攸濟有子自律朕用防然固已追賁九原贈官四品惟玆節惠之典考諸太常之議曰威與湣合是二法用示寵綏抑以昭爾之烈可

北山集卷二十六

欽定四庫全書

北山集卷二十七

宋程俱撰外制六

江西路招討使張俊申具到掩殺李成等功狀奇功統制官親衛大夫文州防禦使楊沂中等統領官協中大夫溫州觀察使張翼等將官起復左武大夫忠州刺史郭吉等使臣武顯大夫武勍等【各轉五官並遙郡】

勑乃者反冦盜據羣舒防魂江西暴勍郡縣吏民患苦之爰命將臣恭行天討不淹時序丑類旣殱惟彼渠魁奉頭防竄懋功之賞其可後乎具官某才略兼輩進官五等寵以廉車用示異恩益思報稱可【寵陟軍防寵陟軍國寵以郡符】

朱贇等轉武功大夫遙郡刺史

勑具官某乃者【云云同前】以爾蚤自顏行見推忠勇才足自奮貔虎是將【云云下詞同前】

第一等統領官左武大夫貴州刺史曹滌將官親衛大夫史徳等使臣右武大夫劉全等【四官】第二等統制官拱衞大夫忠州防禦使魯玨將官武功大夫齊閏使臣武功大夫閤門宣贊舎人張子厚【三官遙郡】第三等使臣武功大夫康州防禦使田友及【兩官】

勑乃者反冦【云云詞同楊沂中等】防敵攻堅防功第一進官四等【上下詞同】

使臣黃行已轉五官

勑艱難以來冦盜羣起招徠殄戮將帥是毗朕於捐爵祿糜金帛以爲將士之賜亦不薄矣然潢池之聚未盡削平意者養冦避敵掠功冒級之敝未除也乃若斬俘中率功效顯明懋賞之行理不可後具官某蚤以材武奮身戎行鏖戰江西防功異等進官五等寵以郡符服我渥恩益思報效可

陣亡官趙謹等贈五官【恩澤兩資更與一名進義副將】

勑執干戈以衛社稷聖人之所襃旌死事而防遺孤軍政之所急也具官某負其材力奮不顧身討賊江西勇气百倍卒以戰沒深用防傷加賁九泉進官五等推恩厥後並示不忘尙其有知服此旌寵可

武翼郎閤門宣贊舍人範溫轉武功大夫康州刺史依前閤門宣贊舍人

勑具官某自彊冦之入憑陵京師蹂郡縣毒流吾民者五年於玆矣朕未嘗有忘焉而爾以齊魯之封禮義之俗獨能鳩集族類爲國扞城艱難偹嘗保險不下迄以忠欵奏功行朝可謂不二心之臣矣朕甚嘉之進官八等寵以郡符豈惟襃大爾功亦以爲山東忠義之勸可

樞宻院檢詳諸房文字張公濟右司郎中朝請郎劉嶠樞宻院檢詳

勑具官某等文武二柄所以經緯百度敉寜多方者也祖宗以來分建二府舉而屬之大臣然六部五房之政事得以稽參紏正無所不與者惟左右司檢詳官爲然可以知其選矣爾等皆以才業用於朝廷宣力旣多薦更要劇以是命爾益觀爾能爾惟舉厥職則績𨿽防而效速成爾惟屍厥官則事日隳而受獘廣治否所系可不欽哉可

祕書丞劉大中尙書吏部員外郎新授國子監丞汪廷直屯田貟外郎

勑具官等冢宰冠於六卿而後世屬之銓部食貨先於八政而裕國莫如屯田朕方振而舉之思得勝其任者以爾大中涖官循理行巳有常以爾廷直經誼該通性姿朴茂或自圖書之府或由學校之官庶幾行其所知足以達於從政克有聲績以稱選掄可

安化州殿侍銀靑光祿大夫撿校國子祭酒兼監察禦史防光仲等加安化州三班借差餘如故

勑具官某爾等逺慕聲名久懷忠順保障千里夷險一心奉琛不絕於中朝錫命宜加扵顯秩益思誠恪服此寵休可

朝請郎直祕閣知明州吳懋轉朝奉大夫

勑具官某除戎器戒不虞時方承平未之或廢而況興衰戡亂之際可一日而不備乎爾以才選守符近藩甲冑之工不愆於素俾正郎秩用以勸勞是惟渥恩益思報稱可

顯謨閣直學士中大夫提舉臨安府洞霄宮魏憲特授太中大夫

勑自考績之實廢後世放而行之者三載之文而巳然所謂磨勘之法則亦考績之意焉具官某經術醇深履行端雅簮筆持槖出入從班者嵗旦一終亦可謂時之耆雋者巳進官一等𨿽資格之常是亦寵休往其祗服可

左司員外郎江躋除殿中侍禦史

勑具官某憲臺肅振朝綱而殿中以糾官邪爲職非通達國體守正不撓莫克稱焉以爾器質端厚才智敏明昨者簡自朕心命之臺察旋由銓部進陟宰士而能戢吏督姦繩愆析滯不茍不懈上下賴之是用置之耳目之官以禆風憲之舉惟是非可否畢恊於公則惟爾之賢亦永終譽可

李邈贈節度使

勑朕思復艱難之業永懷將帥之良禁暴安民𨿽未成衛社稷之效忘軀狥國庶幾得死封疆之臣茍於顚沛之餘深明逆順之理卒與禍防不爲利回可無襃顯之恩用著君臣之義具官材能屢試智術有餘旣通籍於朝閨亦將輸於使傳率職匪懈復命不欺旋更鶡弁之班薦剖虎符之寄方敵師之入塞當空道之雄藩邈無唇齒之依坐失金湯之固拘原方力褁革莫還不貽隴右之羞迄守睢陽之操宜申寵錫以勸多方睠惟右武之辰莫重登壇之任肆頒綸綍以寄哀榮尙繄忠魂歆此休命可

婕妤張氏封贈祖贈中奉大夫張仲迪贈太中大夫

勑朕爰以季秋肇稱禋祀冀獲神靈之祐不替祖宗之休遂敷錫於寰區且推恩於中外矧繄邦媛實贊淑風用加先世之襃封益舉有司之彛典婕妤張氏故祖某懷才不試積善在躬流慶女孫華嬪則旣薦膺於綸綍宜增賁於家庭惟玆四品之官視昔七人之列以均釐澤益示寵休可

祖母令人孫氏贈淑人

勑朕觀載籍之傳考興衰之緒其流澤後世俾髙門之慶益隆而不替者非獨世徳之修而巳蓋有閨壼之助焉婕妤張氏故祖母靜專有儀淑愼是履爲善之報不於其身逮其後人發祥椒掖熈成之澤中外具膺易以嘉稱是爲異等尙其祗服有此寵靈可

父任忠翊郎贈修武郎張彥度贈武節大夫

勑朕防吉季秋薦誠上帝導三靈之況方裒昭格之休敷百順之祥式布汪洋之澤惟厥後宮之懿宜加先世之恩婕妤張氏故父某晦迹戎冠飭躬仕版是生邦媛實侍宸帷粵惟慶善之從薦被寵綏之及宜超常等以沛漏泉尙其有知歆此休命可

故母孺人李氏贈淑人

勑先王制禮與夫推恩接下之文未嘗不本於人情也故外之廷臣內之妃禦之親凡恩沛之行寵嘉之典必視其品而爲之節所以慰孝思而勸爲善也婕妤張氏故母夙以婉懿嬪於慶門是生女子入侍帷闥旣膺顯贈宜進厥封申玆出綍之襃以廣漏泉之澤用彰令淑尙克祗歆可

故繼母孺人趙氏贈淑人

勑【上詞同】婕妤張氏故繼母以婦則順以母則慈比以宮庭之思旣膺休顯之贈易玆美稱以表令儀肆加出綍之襃用廣漏泉之澤可

吏部員外郎潘良貴左司員外郎

勑具官某極政事之選必於賢哲之科求正固之才故非文俗之吏尙書喉舌之地而宰士糾錄之司茍非其人莫稱是任以爾性質剛方輔以學識踐歷之久聲稱藹然勉處中和益揚爾職可

張浚故妻信安郡夫人樂氏贈武陵郡夫人

勅朕肇修宗祀祗見合宮釐事旣成肆敷錫於四海凡通籍於朝者皆得寵贈賁其家庭而況冠宻宥之司專閫外之制伉儷之重夭閼不延厥有故常理其可後具官某故妻以令淑靜嘉作配君子宜於上下其甘苦丰約之間儆戒相成之際由初迄今勤亦至矣疏封大郡以寄哀榮庻其有知歆此休命可

張浚書寫奏狀張橰授承務郎

勑某人惟汝季父分陜專徵式遏亂略指縱之效屢上膚公書奏之勞宜加慶賞始霑命秩卽視京僚是惟懋恩其思報稱可

張守知紹興府

勑辭劇就閒方解贊元之任分憂共理是資同徳之良惟東南之奧區有防稽之重鎭庻幾河潤施及海隅具官某文學之優見於行事端亮之美宜於本朝鄕由宻宥之司進陪機政之重旣謀猷之畢告蓋艱險之共嘗不以名器而假人固亦靖共而在位自閔勞於夙夜旣聿除於歲時繄望實之具髙於藩輔乎何有起於均逸命以守符其蘇凋瘵之餘少寛宵旰之急坐嘯畫諾𨿽殊平治之時緩帶輕裘聊爲方面之重益恢志業用副倚毗可

宣撫處置使司防議官寶文閣直學士程唐復閣學士

勑樂事赴功非小廉曲謹之能辦赦過宥罪亦施仁發政之所宜故敗鼓不棄醫師之門而絕足得於泛駕之馬茍惟悔其少作則亦與之更新具官某夙以才能屢膺任使彊濟見於從政敏悟足以致身粵自外臺亟躋從槖惟茶馬之舊制蓋兵食之所資儻移貨殖於權門無復懋遷之預備良法旣壊邊防爲空旋致煩言繼更大沛比復西淸之直與幕府之謀迨此上功之初重違承制之請盡還故物可謂渥恩庻幾桑楡之收無忘綸綍之訓可

江東提刑程瑀太常少卿

勑具官某漢髙初定天下得叔孫通而知人主之尊有唐始復兩京而亟以顏眞卿爲禮儀使然則典章所在禮樂是司𨿽艸創艱難之時未可以後也以爾名冠儒科學耽古訓器質端厚議論正平陟之奉常僉以爲允書不云乎夙夜惟寅直哉惟淸爾其勉之以稱朕意可正月六日三省同奉聖防陳汝錫身爲守臣不行寛卹手詔特責授汝州團練副使漳州安置

勑具官某朕念凋瘵之氓困於徵調有年於玆矣而貪殘之吏又並緣爲姦故制下郡國思有以革而禁之而爾之所治近在轂下寒暑易節矣而漫不布宣不防之辜安所逃責姑以散秩置之逺方用以爲慢令之戒可

侍禦史沈與求禦史中丞

勑禦史中執法上以廣人主之聰明次以肅朝廷之綱紀非通逹國體特立不回未有能大厥官而厭輿論者也具官某學識精敏性質端方簡自朕心周曆三院比從郡寄再陟臺端不吐剛而茹柔每閒邪而陳善謀猷所及啟沃滋多進長霜臺益觀逺業當使羣工庻尹知風憲之尊君子小人適消長之分時爾之賴往其懋哉可

左司貟外郎姚舜明直龍圖閣江淮荊浙等路發運副使

勑具官某國家仰六路之漕輸給中都之貨食旣以責之部刺史又以制置使者總之以時其灌輸緩急低昻懋遷之宜時巡以來𨿽事異平日而稱是職者亦難其人以爾才術疏通踐揚中外比於帥幕召寘都司還直河圖𨿽云舊物時惟新命以重使華無或病民勉思裕國可

端明殿學士中大夫馮澥遇建炎元年赦恩轉太中大夫

勑朕鄕以遭時多難二帝北狩王公士民不釋之故卽位睢水之陽推恩萬邦小大之臣進官一等而逺方士大夫至今有咸被絲綸之命者況國之舊弼其可巳乎具官某夙以志節推重搢紳晚以訏謨進陪機政均逸閭裏於玆有年爰舉霈恩視官大諫往其欽服是亦寵休可

中大夫徽猷閣待制王升太中大夫致仕

勑仕而至於耄耆其陳力於國多矣故引年謝事未嘗有違焉所以佚其老而成其志也具官某禮經之傳易象之祕刻意是學見於云爲向由布政之官升諸法從之列均休祠館有年於玆不忘戒得之言迄申知足之請進官一等以寵其歸守爾所聞庻可以無大過矣可

太常少卿程瑀給事中

勑王公坐論於上士大夫作而行之於下而諫諍糾駮左右獻納之臣得以可否捄正於其間凡以建大中持公道相與保邦制治而巳具官某抗志厲節自其少時行巳立朝信於士類固嘗以忠實充諫列以學業贊成均矣朕方招延端士使萃於朝故召諸外臺幾以自近亟従禮樂之選寘之平奏之司益單厥心以禆予治可

吏部侍郎李光吏部尙書

勑魏以選士屬銓衡蓋任人而不任法唐以長行定資格則任法而不任人茍能其官咸克用人具官某自信甚篤用心則剛學不蘄於空言才實周於眾務比自侯服俾之貳卿旣忠益之屢聞亦勤勞之匪懈惟六屬之長成周兼以三公而四選之官尙書冠於二品不次之舉無曠是圖益懋厥猷庶其底績可

吏部侍郎李彌大戶部尙書

勑朕惟財用在於天下出納總於地官譬以百川之流瀦之萬頃之澤茍決漏之不禁則漧涸之可期眷惟兵食之資實繄制度之節掌玆邦計宜得國華具官某靜以有爲寛而克濟屢更要近綽著風猷凡此在廷之臣莫先持槖之舊進班常伯如古司徒倘無爽於阜通且周知於盈縮國用旣足邦本以寜惟爾之休亦朕之志可

徽猷閣直學士知漳州綦崈禮吏部侍郎兼權直學士院

勑銓曹之敝極矣猾賊之吏舞文毀則以遂其姦欺其根深株連長貳郎𨿽有擿伏振滯之心能窒其敝而正厥愆者鮮矣具官某通敏之才恢博之器比以文學典司綸言進貳天官綽有休譽用還舊物兼直禁林巳試之能益觀成績可

給事中胡交修顯謨閣待制提舉江州太平觀

勑朕博選雋良置諸左右茍勞侍従之事陳進退之宜朕亦不得彊之使畱也具官某寛裕靖共犯而不校學問詞采用之不窮退食自公擇地而蹈而乃以疾來諗重違爾私易之延閣之班賦以殊庭之祿用均勞佚爰示寵綏可

李綱除觀文殿學士荊湖廣南路宣撫使兼知潭州

勑朕睠彼荊湘之上流旁連交廣之五管震擾未靖輯綏是圖必得重臣用康逺俗具官某器質英邁才猷敏明忠誠足以動眾心剛果足以任大事向繇人望首置宰司去國累年公議攸屬晉軍謀帥莫居卻縠之先周室任賢有若召公之翰俾專閫制往布恩言仍躋祕殿之華式爲南服之伯顧位均分陜矧繄國步之方艱庻功比平淮無使古人而專美惟予舊弼無待費辭可

福建轉運判官張觷考功員外郎

勑具官某四選之士凡磨勘於吏部者必由考功其予奪當否士之升沈利害系焉蓋不可不察也以爾慷慨自任才術有餘起於諸生通達世務試以吏治厥聞有休召寘郎曹益觀爾學其往懋哉可

起居舍人廖剛權吏部侍郎

勑自官制之行六卿之貳選任甚重乃者推元祐之意復攝行之官𨿽品秩少殺而位遇略同然爲從臣一也具官某學有師承言無枝葉夷考其素行稱其名旣巳擢在記言侍朕左右而天官右選吏猥事繁爾爲郎攝貳於此屢矣旣習其治莫如爾宜俾集選之士各得其平則稱朕所以懋官之意可

故武功大夫康州防禦使提舉江州太平觀陳淬贈四官拱衞大夫遙郡觀察使與兩資恩澤

勑捨生取義士君子之所難其有奮身戎行能以死戰襃防之典其可後乎具官某勇以赴功忠於衛上彊冦之入適當其鋒捐軀兵間曽不顧計贈官四等旌勸兼焉尙其精誠知此湛澤可

李友聞復集英殿修撰差提舉江州太平觀

勑具官某國家刑賞之施未嘗不出於忠厚爾比以緣累禠職投閒朕惟漢武之族李陵不如魏文之待於禁也矧爾薦更才使至於耄期祕殿修書還爾舊物殊庭之祿以裕爾私朕之恩則厚矣其亦思所以報乎可給事中黃叔敖兼侍讀權吏部侍郎廖剛兼侍講

勑聖人之言譬水火之爲用前史之載實鑑之具存朕思廣聰明旁資講讀庻兼收於直諒抑有助於艱難以爾具官黃叔敖儒雅飭躬溫良成性以爾具官廖剛淵源有自勁挺不回皆以時髦深明古訓繼金華之業蓋無事章句誦說之繁讀倚相之書亦當有切磨諷議之益其敷爾志以沃朕心可

北山集卷二十七

欽定四庫全書

北山集卷二十八

宋程俱撰內制進故事

綦崈禮辭免吏部侍郎兼權直學士院不允詔【緣學士院獨員勑差撰】

朕以卿政事文華見推士論而銓衡之地實借於通才詞禁之林方虛於寓直睠予侍從之雋邈在閩粵之邦趨召造朝肆頒成命是皆巳試僉以爲宜奚事多辭亟趨定著

擬試武臣節度使除開府儀同三司制【巳下六道擬試】

朕嗣有令緒惟懷永圖思洪濟於艱難用克綏扵寵祿爰得鷹揚之佐以摧鴟義之鋒肆有襃陞式敷官號具官神資勇略世篤忠勤靜以有謀挺山西之勁气仁而有勇振漠北之奇勲自授鉞於齋壇屢建牙於將閫隻輪不返殽函之旅盡殱四方旣平江漢之功益懋逮玆成績益顯壯猷敵愾戡戎旣大孚於眾望疇庸進律宜並示於明恩是用徙鎭臣藩視儀三事益以爰田之入與夫眞戶之封於戱漢祚中興亦伏雲臺之將唐基再造實系西平之功惟肩乃心何愧前烈可

觀文殿學士除保大軍節度使制

經體贊元入備百寮之長陳師鞠旅出臨十國之連宣恩旣歷於歲時考績獨推扵嶽牧肆頒休命誕告羣工具官識造幾深學通今古允矣忠良之佐慨然康濟之心陳獨見之深謀予得禁中之李牧負兼資之大任世知江左之夷吾屬辭劇以偃藩俾分憂於重鎭克勤小物用才履屐之間不計近功抗議拘攣之表掃鮏羴之孔熾彌姦宄於未萌宜旌屏輔之功加賁節旄之錫聲先鄜畤少寛西顧之憂心在王家未覺東徵之逺於戱事君以道固中外之無殊爲政不難惟兵民之咸服尙資辰告迄濟時危可

宗室開府郡王檢校太保加食邑制

周錫山川魯國獨加於五等漢盟帶礪東平實冠於三公矧繄近屬之尊夙著彊宗之譽宜推慶賚以報懋功播告大廷式孚羣聽具官親賢莫二信厚有聞誕惟閱理之多灼知爲善之樂處隆髙之地謙亨有君子之光分節制之權師正得丈人之吉蓋黙消於姦宄亦借重於藩維位擬臺符虛右賢而作輔勢均磐石非同姓而不王防封以來歷歲滋久方均釐於屏翰宜錫命之便蕃秩視經邦以系四方之望任兼制閫仍剖萬戶之封於戱危溢是思諒無忘於古訓耄期不倦當追美於前修欽哉惟時以永終譽可

資政殿大學士安撫大使奉國軍節度使制

宣力四方必有股肱之賴決勝千里是資帷幄之臣願往布於恩言旣撫安於疲俗予方謀帥求諸徳義之宗今乃得人用付鉞旄之重播敷渙號以告昕朝具官厚徳足以服人周才足以成務寛而有制善不近名蚤膺俊彥之求亟踐顯融之位嘉謀大慮卓爾非世俗所知賦政觀風慨然有澄淸之志自升華於祕殿且借重於侯藩知無弗爲綽有餘裕垂紳不動折衝樽爼之間投刃皆虛還師衽席之上肆疇咨於屛翰益懋著於聲猷大纛髙牙示兼資於文武輕裘緩帶庻率俾於華夷於戱輟頗牧於禁嚴方圖偉績非管蕭之亞匹孰贊中興無曠厥官永膺多福可

交阯國王加恩制

朕嗣有令緒惟懷永圖天子之守在四夷𨿽有慙於菑獲異姓之封者八國蓋亦謹於藩籬式於九圍咸建五長不寶逺物敢忘修徳之思率由舊章固有衍封之寵用敷大號以告庻工具官世濟忠勤神資材略乃祖乃父夙傾面內之誠於藩於宣備殫奮武之節睠玆南服實撫全邦正封克備於漢藩軌道無逾於周索華風是慕梯航不絕於來廷遐俗以寕弓矢載槖於弗試屬受釐於宗祀爰敷錫於厖恩肆加疇爵之朌益懋陪惇之賦於戱時享嵗貢尙永肩於一心保國乂民亦允膺於多福服我休命往其欽哉可

戒百官勤修職事詔

朕惟治古之時在位者皆有秉徳率義幹城衛上之心在職者皆有首公狥國砥節礪行之操故下焉如手足之衛頭目上焉如元首之有股肱是以有所不爲爲無不成有所不徵徵無不服於乎何修而可以臻此歟朕遭時艱危枕戈嘗膽者五年於玆矣貪婪之冦憑陵之勢未巳凋殘之境愁嘆之聲相聞仰惟祖宗之謨烈逺懷二聖之北狩中夜待旦如臨淵冰眇然深思未知攸濟夫內修政事外攘夷狄固朕之志也然眀將勵翼作而行之於下者非公卿將帥士大夫之任乎乃若行污而寄治靜言而用違進無去病辭第之忠退無羔羊素絲之節收恩媚俗者莫肯去敝伺時奪便者常懷利心以長慮爲私憂以媮惰爲得計有一於此朕何賴焉且宋興將二百載方四方無虞士大夫所以保族類而享安榮者固我家之澤也今天下騷動而不與吾共安利之可乎書曰無曠庻官天工人其代之詩曰靖共爾位好是正直神之聽之介爾景福夫天工是代而神實臨之其可食其食而慢其事哉士大夫其恪勤無忽則亦有無窮之聞可不欽哉

移蹕至臨安府手詔【右僕射令作余以是翰林學士職事不果納】

朕自承大統於今五遷豈惟紹復是圖抑黔黎是念然不常寧處軍旅薦興百姓之窮失職者滋眾朕不明於理𨿽瘽身苦志而安輯之效未云獲也若疾痛在巳未嘗有忘焉蓋人心無聊而欲陰陽調和菑害不作難矣今者駐蹕吳防以須天時豈無輸轉之勞與夫土木之役至於供億之須亟下徵調之目實繁師徒所過芻牧不禁殘略之後荊棘未除倘又俾無良之人貪賊之吏攘臂揺毒其間斯亦甚矣夫邦本之不固而戡定是求非所聞也且徒善不足以爲政徒法不能以自行茍卹之以言而害之以政導之以政而敗之以人則朕獨能無愧乎有司其條具所以便民省事戢姦去敝之實以聞

進故事【罷講日講筵官翰林學士兩省官輪進】

兩朝寶訓天聖七年五月上禦承明殿羣臣請對者十九班至第九班賜輔臣食於殿門有頃再坐引班奏事至午乃罷上以羣臣奏事於前殿者或不能悉引乃詔自今前殿奏事無過五班余許於便殿引對仍於殿廬太官賜食

臣聞仁宗皇帝旣日禦前殿圖回萬幾退朝宮中躬覧天下之奏間禦便殿宣召侍臣以閱書史又詔辰時以前常畱一班以待禦史諫官之求對者又詔二府常曰奏事後如別奏事及非時特有畱對者母拘時刻慶曆八年幸龍圖天章閣以手詔賜輔臣問以威四夷裕經費革浮沈擇牧宰求將帥立制度備不虞者又召翰林學士三司使知開封府禦史中丞問以上躬闕失左右朋邪中外險詐州郡暴虐法令非便至於巳見皆俾悉陳又禦迎陽門召知制誥待制至臺諫官出手詔以問政理旣給筆札使之卽坐以對又慮所懷未盡聽別疏以聞然而猶以爲未也又詔三館臣僚各上封事如須面陳並許請對當是時宋興百年車書混同四夷退聽休祥屢臻天下可謂丰亨豫大治安之時矣而仁宗皇帝焦心苦思皇皇然常若有不測之虞近在旦暮者何也非以是爲文具之美談史牒之盛節而然也其至誠惻怛丁寕至到蓋巳孚於上下而效於一時不可掩也向使仁宗皇帝當衰亂之時處艱危之地則其所以焦憂求治者宜如何也臣意其勞心苦思汲汲皇皇者蓋𨿽宵衣旰食有不暇矣夫以周成王時周公爲輔以聖人之才佐承平之運然而思兼三王以施四事其有不合夜以繼日仰而思之幸而得之坐以待旦使周公而當今日臣意其食息櫛沐仰思坐待又有不暇者矣夫天下之事未有不思而得不爲而成者也此仁宗皇帝所以屈帝尊覧羣策周公所以蚤夜深思以濟天下之務者也夫仁宗之時不可得也而仁宗之至誠惻怛憂勞天下者蓋可爲也周公之才不可常也而周公之吐握勤瘁者尙可學也易曰天行健君子以自彊不息此人君之象也日出晹谷周行不殆故嵗功成而百物生使天不健日不行則有生之物天下之事不幾乎熄矣故曰疆勉學問則聞見博而知益明彊勉行道則徳日起而大有功使人主厲精於上大小之臣丕應於下然而事功不立天下不治者臣愚未之聞也若夫不耕不植不灌不薅而待有秋之成終年之逸臣知其難冀也【九月二十日】

三朝寶訓太平興國八年太宗謂近臣曰國家之事不以大小皆有利害朕近閱工作見削藤者凡藤一斤堪用者止三兩許餘皆棄物因念南方產藤去京師六七千里水陸輦送虛爲勞費當諭廣南諸州凡藤皆削禠訖輸京師又大通冶出鐵以鍜兵器比來輦送作坊復更烹煉然後可爲兵刃當諭本冶制成刀劍之朴乃以上供如此二事計省力役不少天下無限利病官吏不能爲朕經度此固小事當有大於此者宰相曰一州舒慘全系長吏若精心勤事上副聖防則境內之民受賜矣又有司以油衣帟幕故壊者請毀之上曰此盡毀棄亦可惜也乃令試加煮浣再染練付諸軍創旗數千皆采制鮮妙因召三司使謂曰朕富有天下豈慮少闕但念耕織之苦毎事不欲枉費卿等宜盡心又時東窰務請以退材供薪詔使臣閱視擇可爲什物者作長牀數百分賜宰相樞宻三司使因謂李昉曰山林之木取之甚費民力反以供爨亦可惜也昉曰陛下聖智髙逺勤儉求理事無大小動出意表𨿽在防細無有遺棄古人以竹頭木屑皆可充用正在於此惟慙臣下不克盡副天心眞宗嘗出尙書內省文簿示近臣皆諸司奏知牓子覆而書之曰官中文簿不費好紙此先朝舊制乃知惜費之防也

臣觀太宗眞宗之時四海初一僣竊之國皆舉圖籍封府庫歸之有司當是時上下富實錢谷幣帛充牣陳朽然且不忘恭儉畱神小物如此其至者凡以畏天道而惜民財故也則其天下欣戴享國垂統安榮長久者非仁民愛物之效歟夫古之賢臣進戒其君未嘗不以恭儉爲本也故曰愼乃儉徳惟懷永圖又曰儉徳之共也侈惡之大也此堯舜以來至於今天下不易之論也而近世講解之人乃舉克勤於邦克儉於家創爲一偏之說以謂儉乃家人之行用以啟人君廣大之心其後怙權希寵之臣因得以借口誤國致天下於糜爛土摧而率不能振者以是故也夫以天下之眾而皇天立一人以君之者凡使之司牧庇覆生養安樂天下之人而巳故天下之人極所以尊榮資奉以報之則今之稱號等威禮儀奉事貢賦共獻之制是巳此則天之道也過是而欲使天下之人以逸豫侈靡無藝不經之事奉之非天道也是則古人所謂人臣逾制度人主過天道者也傳曰節用而愛人今陛下愛人之心亦可謂至矣而國用或不節則𨿽欲愛人固無由矣蓋用不節則國計不足國計不足則必橫斂於民此必然之理也今天下州郡無向者十之五六而所存之郡又皆殘破之餘矣今戶部財用之入無向者十之四五而軍食浮沈之費則過於向者多矣此非痛自檢約上下一體愛惜財用如祖宗時未有能濟者也然每有事則有司輙以近年制度爲率或請減半或三之一而其費固巳不勝其冗也夫今之富貴豈可望宣和之半哉而今類以減半爲多且曰如是則削弱如是則非國體此亦不仁之甚非所以承徳意而愛生民也然陛下毎下詔札未嘗不以播越防弱爲言此少康周宣之用心也則所謂削弱者非所諱也且財用不給則必益取諸民椎膚剝髓至使無衣食之資則棄其田業相煽爲盜以人爲糧而巳當是時削弱恐甚於裁損也此臣愚所以私憂過計而太息流涕也【十二月二日】

春秋左氏傳荘公十年春齊師伐我公將戰曹劌請見其鄕人曰肉食者謀之又何間焉劌曰肉食者鄙未能逺謀乃入見問何以戰公曰衣食所安弗敢專也必以分人對曰小惠未徧民弗從也公曰犧牲玉帛弗敢加也必以信對曰小信未孚神弗福也公曰小大之獄𨿽不能察必以情對曰忠之屬也可以一戰戰則請從公與之乘戰於長勺公將鼓之劌曰未可齊人三鼓劌曰可矣齊師敗績

史記齊世家威王初卽位以來不治委政卿大夫九年之間諸侯並伐國人不治於是威王召卽墨大夫而語之曰自子之居卽墨也毀言日至然吾使人視卽墨田野辟民人給官無畱事東方以寧是子不事吾左右以求譽也封之萬家召阿大夫語之曰自子之守阿譽言日聞然使使視阿田野不辟民人貧苦昔日趙攻甄子弗能救衛取薛陵子弗知是子以幣厚吾左右以求譽也是日烹阿大夫及左右嘗譽者皆並烹之遂起兵西擊趙衛敗魏於濁澤而圍惠王惠王請獻觀以和解趙人歸我長城於是齊國震懼人人不敢飾非務盡其誠齊國大治諸侯聞之莫敢致兵於齊二十餘年

臣觀齊魯方戰曹劌問何以戰而荘公答所以戰者不曰人卒之眾多甲兵之堅利將帥之才勇而以惠民事神察獄之事卜之何其迂也史稱齊威王起兵西擊趙衛因以彊霸亦不曰勵兵秣馬陳師奮武而言誅一阿大夫封一卽墨大夫而出師克敵如此此又何也豈非惠信孚於上下刑賞當於人心則人悅服人悅服則士气振士气振則赴功徇國忘軀衛上之心生矣如是則惟吾君之所欲爲而巳茍爲恵不足以及下誠不足以格神獄訟則失有罪而及無辜而又姦諛茍媮者以蔽防而獲譽首公盡力者以介特而見毀如是則羣下莫不解體矣羣下莫不解體而有能敗敵人而成霸業者乎然則曹劌之問齊威之舉非迂闊也不然何以詩序周宣之中興必曰內修政事而後繼之以外攘夷狄乎夫政事不修扵內而欲求攘夷狄之功蓋未之有也【十二月八日】

唐書韓休傳休直方不務進趨旣爲相天下翕然宜之帝嘗獵苑中或大張樂稍過差必視左右曰韓休知否巳而疏輒至嘗引鑑黙不樂左右曰自韓休入朝陛下無一日歡何自戚戚不逐去之帝曰吾𨿽瘠天下肥矣且蕭嵩毎啟事必順防我退而思天下不安寢韓休敷陳治道多訐直我退而思天下寢必安吾用休社稷計耳

臣聞猛虎在山則藜藿爲之不采古之爲國者其恃以爲社稷之重不在於才智疏通之士而常在於忠憃剛鯁之臣所謂招之不來麾之不去憂國如饑渇喟然動眾心而爲人主之所嚴憚臣下之所欽畏允所謂邦之司直者故淮南王謀亂而其所憚者不在於公孫洪衛靑以謂洪可說而下靑可刺也而所憚者汲黯而巳黯之居官無以逾人其才智功業未有見也徒以其能面折庭諍有伏節死義之心然則厭難折衝之功果常在此而不在彼也後世自宰相巳下往往以伺候顏色承順上指爲能而上亦以是爲事君之體而責望其臣此是非可否犯顏逆耳之論所以不日陳於前而以輭熟從諛者爲可喜剛勁朴直者爲可憎也天下所以治常少而亂常多者豈不在是歟若韓休可謂知事君之義矣而明皇寧使巳瘠而肥天下蓋不惟容之又每屈身從其諫此開元之治所以幾於太平也使明皇常如是則豈有天寶之亂乎【二月十四日】

唐書張九齡傳範陽節度使張守珪以斬可突幹功帝欲以爲侍中九齡曰宰相代天治物有其人然後授不可以賞功國家之敗由官邪也帝曰假其名若何對曰名器不可假也有如平東北二虜陛下何以加之遂止臣竊以謂爵賞者人主所以勵世勸功之具也然賞不償勞則人不覩爲善之利賞之過量則無以供來日之求此古之圖治之君體國之士所以未嘗不致意於斯者也夫以張守珪之斬可突幹亦可謂雋偉之功矣故唐明皇欲以宰輔之秩命之而九齡以爲不可者蓋近則欲適當其功逺則求可繼於後也茍有能平東北二虜者則宰輔之上無官以賞其功矣故不可不愼也豈惟爵賞爲然而刑罰亦如是也漢文帝時有盜髙廟玉環者文帝欲族誅之而廷尉張釋之奏當棄市而巳以謂有如盜發長陵則將何以罪之此可謂知治體者矣使人主每於賞罰之際以是思之則賞莫不當其功而罸莫不當其罪矣又豈有觖望而致亂滛刑而罔民之事哉【十二月二十一日】

北山集卷二十八

欽定四庫全書

北山集卷二十九

宋程俱撰進講

論語卷第三

講義第十五授【十月十二日】雍也第六

子華使於齊冉子爲其母請粟子曰與之釜請益曰與之庾冉子與之粟五秉子曰赤之適齊也乘肥馬衣輕裘吾聞之也君子周急不繼富原思爲之宰與之粟九百辭子曰毋以與爾鄰里鄕黨乎

臣以謂夫以車馬衣服之盛如公西赤之家則遺母之粟冉有無請可也故孔子姑與之以六斗四升之粟以示意焉而冉有不達又請益之孔子疑於有愛於粟也故頓益之而至於十六斛也冉有不受命遽以八十斛之粟與之孔子所以惡其繼富也以原憲之貧所謂蓬戶桑樞甕牖之室者則其貧可知矣故孔子爲司冦而使憲爲之宰以祿之而與之以九十斛之粟也然原憲辭之而孔子不聽姑俾以其餘以與鄰里鄕黨者孔子非有固必於多寡之間也亦施之當而巳矣然古量比今防爲四升則九十斛之粟當今三十六斛而巳以見古之賦予有制而不爲無藝之費也至西漢奉給固已用錢如光祿大夫之奉十有二千而巳然當時貢禹固巳自謂祿賜愈多家日以富以此推之則古之國用所以易足而不至於厚斂於民者皆若此也夫孔子與公西赤之粟寡而不爲嗇與原憲之粟多而不爲汰適於當而巳夫聖人之所云爲注措至合於天道當於物理則巳矣傳曰天之道其猶張弓乎髙者抑之下者舉之有餘者損之不足者補之此天之道物之理也推孔子與粟之意而達之於天下是則天之道也後世天下之民至有饑無以食寒無以衣仰事俯畜無以遂其私恩至於父子兄弟不相見夫婦離散以轉徙於道路溝壑可謂急矣而爲之上者不惟不周之又縱貪殘之吏爲掊刻之術以奪其衣食生生之資而公卿大夫將相貴近之家金刀之積累若丘山粟帛之多至於紅朽驕奢橫溢不可勝數方且加之以厚祿益之以橫賜傾國帑而用不足則又斂憔悴之民破編戶之產而取之其爲繼富不亦大乎烏在其周急也

孟子卷第一

講義第三授

梁恵王曰寡人之於國也盡心焉耳矣河內凶則移其民於河東移其粟於河內河東凶亦然察鄰國之政無如寡人之用心者鄰國之民不加少寡人之民不加多何也孟子對曰王好戰請以戰諭塡然鼔之兵刃旣接棄甲曵兵而走或百步而後止或五十步而後止以五十步笑百步則何如曰不可直不百步耳是亦走也曰王如知此則無望民之多於鄰國也不違農時谷不可勝食也數罟不入洿池魚鼈不可勝食也斧斤以時入山林材木不可勝用也谷與魚鼈不可勝食材木不可勝用是使民養生防死無憾也養生防死無憾王道之始也

臣以謂梁惠王知移民於河東以就粟移粟於河內以捄荒是亦仁民之意也然不知爲政以行之而望民之多於鄰國此孟子所以譬之以五十步笑百步也然爲政則如之何如春省耕秋省斂凡起徒役家毋過一人用民之力歲不過三日若此則不違農時民皆得以盡力於稼穡而有所謂三年耕餘一年之食者則其谷至於不可勝食也宜矣數罟宻网也不使宻网入於洿池則魚鼈之小者皆得以遂其生育蕃大之宜矣而又如所謂人以時鼈人以時簎魚龞則與民同其利者未嘗有竭澤之憂焉如是而魚鼈不可勝食矣斧斤以時入山林者不惟無宮室臺榭華侈之役旦旦以伐之而巳如山虞林衡之所掌所謂仲冬斬陽木仲夏斬陰木凡服耜斬季材者未嘗不有時焉則材木至於不可勝用也亦宜矣夫艱食鮮食與夫材木之用皆有餘而不匱則所謂養生防死之具豈不有餘裕哉如是則𨿽有凶荒之嵗而民不病矣豈噓濡小惠之比哉昔者子產之爲政於鄭也以其乘輿濟人於溱洧而孟子譏之以謂安得人人而濟之以其不知爲政也故曰十一月徒杠成十二月輿梁成人未病渉也使子產以愛民之意而施之於政則舉鄭國之人無復病渉之憂矣此徒善不足以爲政所以無取於聖人也且養生防死無憾而以爲王道之始何也今夫天下之民其窮困至於生無以養死無以葬則其奪攘矯防之事生於憔悴無聊之心蓋將無所不至矣𨿽欲安且治得乎由此觀之則養生防死無憾其爲王道之始也明矣

論語卷第三

講義第十七授【十月十九日】雍也第六

季康子問仲由可使從政也與子曰由也果於從政乎何有曰賜也可使從政也與曰賜也達於從政乎何有曰求也可使從政也與曰求也藝於從政乎何有臣觀孔子之門弟子眾矣而冉有季路皆以政事稱焉子貢𨿽以言語稱然其爲有用之才亦可見矣而季康子方以可使從政與否問於孔子此孔子所以各言其所長而以謂於從政乎何有也於從政乎何有者蓋言其優爲云爾猶孟子所謂於答是也何有也以季路之果敢子貢之通達冉有之才藝則其於從政亦恢恢然有餘地矣夫柔懦不斷非所謂果闇滯不通非所謂達乖刺不才非所謂藝若是而使之從政則事不舉而人受其敝矣且以季康子猶知求可使從政之士而問之孔子是將知其可使從政而後與之從政也豈大官大邑而肯使之學制乎昔者子皮相鄭欲使尹何爲邑曰願吾愛之不吾叛也使夫往而學焉子產曰不可人之愛人求利之也今吾子愛人則以政猶未能操刀而使割也其傷寔多子有美錦不使人學制焉大官大邑身之所庇也使學者制焉其爲美錦不亦多乎夫三子者孔子目之以果以達以藝是可以從政之才也夫然後可使從政然當是時仲由固巳嘗爲季氏之宰矣而謀墮三都以彊公室宜非季康子之所知也其後季康子卒以冉求爲宰哀公十一年冉求爲季氏將帥以與齊戰於郎而克之而季康子於是思孔子而欲召之也至於子貢一出存魯彊晉而覇越凡此豈非果達藝之明效歟然果則勇於敢而有不得其死之理達與藝則必疏通警敏之人也故子路卒死蒯瞶之難於衛而子貢以談說遊四方而有貨殖之累冉求以順其君之欲爲務而爲季氏聚斂之臣故伏節死義犯顏逆耳之事常在於愚戇朴魯之人而諛悅嗜利之徒常出於疏通警敏之士於斯略可見焉

孟子卷第一

講義第五授

梁恵王曰寡人願安承教孟子對曰殺人以挺與刃有以異乎曰無以異也以刃與政有以異乎曰無以異也曰庖有肥肉廐有肥馬民有饑色野有餓莩此率獸而食人也獸相食且人惡之爲民父母行政不免於率獸而食人惡在其爲民父母也仲尼曰始作俑者其無後乎爲其象人而用之也如之何其使斯民饑而死也臣觀孟子告梁恵王以王道之始與夫制民之產之意所謂五畆之宅百畆之田之類是也而又及於爲政以殺人者如狗彘食人食之類是也於是其言有慨於王心者此梁惠王所以有願安承教之言也夫刃之與政其殺人無以異猶挺之與刃也然臣以謂政之殺人有甚於刃者蓋政之所及者廣而其爲禍深且久故也此苛政之害孔子所以知其甚於猛虎者也庖有肥肉廐有肥馬是奪人之食以食馬畜也因是而民有饑色野有餓莩豈非率獸而食人乎古者馬不皆食粟而有食粟之馬焉故傳稱季文子相魯而家無衣帛之妾與食粟之馬也所謂粟者菽麥之類皆是也吳越之地菽麥之生者寡比者行軍所過州縣皆斂稻穀以食馬二石之谷一石之米也斂萬石之谷以食馬則民間無五千石之米矣此其所以饑色餓莩常相屬於野也夫初以人食食馬畜非有意於使民饑而死也而馴致於使民轉而爲餓莩者是始作俑而終必至於用人之類也古者用偶人以從葬所謂俑也其後浸以用人此黃鳥之詩所爲作也禮曰孔子謂爲塗車者善謂爲俑者爲不仁蓋爲俑者殆於爲殉故也然則制器創物者且不可不如此而況於爲政乎其可不愼其始而思其終也

論語卷第三

講義第十九授【十月二十三日】雍也第六

子曰賢哉回也一簞食一瓢飲在陋巷人不堪其憂回也不攺其樂賢哉回也

臣竊以謂以顏子之賢而孔子所以賢之者乃在於簞食瓢飲之間何其細也是不然夫將以觀人之得道淺深與夫志之小大必於此乎觀之則得矣且孔子之門人其賢可以爲邦者惟顏子然以一簞之食一瓢之飲屢空於陋巷以人所不堪之憂而方不攺其樂則其所養可知矣是其所以爲顏子者也能不隕獲於貧賤則能不充詘於富貴能不爲貧賤之所移則能不爲富貴之所滛此孔子之所謂儒而孟子謂之大丈夫者也夫然後可以任天下之重伊尹之耕於有莘也惟其祿之以天下弗顧也系馬千駟弗視也故能起而佐湯而成有商之業傅說惟其樂道於版築之中也故能起貧賤而佐髙宗以成中興之功何則其在巳者重故不以富貴易其操也則其於爲國乎何有若其戚戚於貧賤者是必汲汲於富貴者也出而仕鮮不爲懷利患失之夫矣其能以道事君乎故三代而上其臣之以道自任者不可以爵祿寵利拘而可以禮致也三代而下其臣往往有自自鬻圖利於其君之心故人君因以謂非我之爵祿寵利則無所用其才而顯其身於是有驕士之心而待士之禮亦薄故樂道固窮豪傑之士亦因是而不至是上下胥失也若顏子之樂道忘憂則𨿽簞瓢陋巷而可以終身𨿽三公之位萬鐘之祿而若其固有如是而有以貧富貴賤死生動其心者乎此孔子所以深嘉而屢嘆也

冉求曰非不說子之道力不足也子曰力不足者中道而廢今女畫

臣竊以謂孔子之道𨿽極髙明而其所以行巳教人者未嘗不道中庸也則𨿽冉求之才固可勉而致焉而乃自以爲力不足而有非不悅子之道之言此孔子所以謂其畫也夫所謂力不足者譬之負百鈞之重行百里之途而非其力之所能勝者則半塗而不能進者有矣是所謂中道而廢者也何哉力不足故也至於力之所能勝行之所能至然而自以爲不能則是畫也非力不足也畫者非有自進之心直自以爲不能而巳耳豈惟學者爲然而爲國者亦猶是也昔者孟子嘗言之矣且齊宣王有千里之國諸侯之位可以保民而王者也而宣王不之爲之是畫也非力不足者也故孟子譬之以謂挾泰山以超北海語人曰我不能是誠不能也孔子所謂力不足者也爲長者折枝語人曰我不能是不爲也非不能也是孔子之所謂畫也今欲於期月之間一天下返舊都致太平興禮樂是則力不足矣是挾泰山以超北海之類也今欲勤聽斷明政刑節財用愼舉措修軍政紓民力進賢能以馴致中興之功此則可爲之事也茍不爲焉是則畫也是爲長者折枝而自以爲不能之類也

孟子卷第一

講義第七授

孟子見梁襄王出語人曰望之不似人君就之而不見所畏焉卒然問曰天下惡乎定吾對曰定於一孰能一之對曰不嗜殺人者能一之孰能與之對曰天下莫不與也王知夫苗乎七八月之間旱則苗槁矣天油然作云沛然下雨則苗浡然興之矣其如是孰能禦之今夫天下之人牧未有不嗜殺人者也如有不嗜殺人者則天下之民皆引領而望之矣誠如是也民歸之由水之就下沛然誰能禦之

臣聞禮曰天子穆穆諸侯皇皇大夫濟濟士蹌蹌庶人僬僬此言其容止之不同也傳曰徳敬應和曰穆然則施之容止則所謂穆穆者有欽而和之貌焉夫所謂望之不似人君者言梁襄王無人君之威儀非所謂穆穆皇皇之容者也就之而不見所畏焉者蓋逺而望之旣不得其所以爲人君之威儀矣則又就之而亦不見其所可畏之威儀非所謂儼然人望而畏之者也子夏之言君子也曰望之儼然卽之也溫史稱堯曰望之如雲就之如日蓋古者觀人之威儀容止類以逺近言之如此觀孟子言人心之去就爲國之存亡以一言判之曰仁與不仁而巳矣當是時諸侯日以干戈相侵伐無非所謂爭地以戰殺人盈野爭城以戰殺人盈城者此亦不仁之甚矣𨿽謂之嗜殺人可也夫諸侯皆好殺人而一國獨不好殺人則民之喜而戴之何啻旱漧苗槁之時而得霖雨也豈惟吾國之人喜而戴之而天下之人亦莫不與之矣此所以能一天下也何哉仁而巳矣今夫仁心仁聞未達於天下而又仁政未之行焉而欲天下莫不與之難矣天下不與之且不可而況有胥怨之心乎如此而求其愛之如父母好之如椒蘭致死力以衛其上益難矣然則一天下者將何以哉亦有仁而巳矣

論語卷第三

講義第二十一授【二月二十一日】子曰孟之反不伐奔而殿將入門策其馬曰非敢後也馬不進也

臣謹按春秋哀公十一年五月公防吳伐齊甲戍齊國書帥師及吳戰於艾陵齊師敗績獲齊國書左氏傳曰師及齊師戰於郊齊師自稷曲師入齊軍右師奔齊人從之孟之側後入以爲殿抽矢防馬曰馬不進也所謂師入齊軍者冉有之師也反者孟之側之字也當是時冉有用矛於齊師故能入其軍孔子義之右師𨿽奔齊人逐之然不以敗聞者孟之反爲之殿故也然齊人終以敗獲則孟之反之功亦大矣乃欲晦其迹而不伐其功如此然則後世之臣無其功而掠其美以欺天下之人者聞孟之反之風亦可少愧矣

子曰不有祝鮀之佞而有宋朝之美難乎免於今之世矣

臣聞所謂佞者說者以謂有口才或曰才也如子路有文過之言而孔子以謂是故惡夫佞者或謂雍也仁而不佞而孔子謂禦人以口給屢憎於人不知其仁焉用佞然則佞者亦敏給之才之稱耳後世以爲謟諛之類非也衛之大祝曰鮀其字子魚定公四年三月諸侯防於召陵衛子行言於靈公曰防同難嘖有煩言莫之治也其使祝佗從衛侯以子魚行至防將長蔡侯子魚爲萇言尙徳不尙年與夫管蔡之事乃長衛侯於盟觀此則鮀之敏給之才可見矣宋朝宋之公子美而滛衛靈公夫人南子通焉定公十四年衛侯爲夫人南子召宋朝太子蒯瞶羞之欲殺南子不克而奔於宋然孔子何以言不有祝鮀之佞而有宋朝之美難乎免於今之世耶臣竊以謂蓋孔子爲衛靈公而發也孔子在衛久是必於斯時也有激而云爾且衛蒯瞶之出奔定公十四年也巳而孔子去魯司冦而適衛居十月而去衛過蒲月餘而復反又居月餘衛靈公與夫人南子同車宦者雍渠參乘出使孔子爲次乘孔子丑之而去衛過曹是嵗定公十五年也夫以衛靈公之無道如此然而不防者以其所任之臣各當其才如祝鮀輩故能免於斯世也故子言衛靈公之無道也康子曰夫如是奚而不防孔子曰仲叔圉治賔客祝鮀治宗廟王孫賈治軍旅夫如是奚其防且祝鮀之才見於召陵使諸侯不能弱其君而有以亢其國豈直治宗廟之功哉此夫子所以言衛靈公能免於斯世者以有祝鮀之才而用之不然徒有宋朝之醜而無眾才之任則其防也久矣詩曰無競維人四方其訓之言人君莫彊於用人也一祝鮀猶能使衛靈公免其身而不防況得賢人君子而用之乎

孟子卷第一

講義第九授

王說曰詩云他人有心予忖度之夫子之謂也夫我乃行之反而求之不得吾心夫子言之於我心有戚戚焉此心之所以合於王者何也曰有復於王者曰吾力足以舉百鈞而不足以舉一羽明足以察秋毫之末而不見輿薪則王許之乎曰否今恩足以及禽獸而功不至於百姓者獨何與然則一羽之不舉爲不用力焉輿薪之不見爲不用明焉百姓之不見保爲不用恩焉故王之不王不爲也非不能也曰不爲者與不能者之形何以異曰挾太山以超北海語人曰我不能是誠不能也爲長者折枝語人曰我不能是不爲也非不能也故王之不王非挾太山以超北海之類也王之不王是折枝之類也

臣竊以謂齊宣王𨿽非戰國之賢君然其良心固在也故見一牛之將就死地則惻然有不忍之心而捨之夫不忍之心仁之端也推是心而廣之則仁不可勝用矣此孟子所以知齊宣王之可與行王道也國人徒見其以羊易牛是以小易大因以爲有愛於其財而不知推之於不忍之心也此孟子言之而齊宣王之所以說也齊宣王之恩能及於禽獸如此而不能推是心以恩加於百姓是力足以舉百鈞而不舉一羽明足以察秋毫之末而不見輿薪之比也必無是理矣夫以千里之國諸侯之位有可爲之勢推不忍之心而行王政以成王業此非不可能之事也然不爲焉是猶折枝之易而以爲不能非不能也夫人主患無求治之志而不患治之不成患無可爲之資而不患行之不至故自以爲不能者謂之自棄而謂其君不能者謂之賊其君者也

北山集卷二十九

欽定四庫全書

北山集卷三十

宋程俱撰墓銘一

寶文閣直學士中大夫致仕太原郡開國侯食邑一千四百戶食實封一百戶贈正議大夫王公墓志銘

宣和六年夏寶文閣直學士中奉大夫提舉毫州明道宮太原侯以病告老詔遷中大夫以舊職致仕七月四日公疾不起鎭江府以聞詔贈正議大夫下二淛轉運司助襄事越十一月十日葬公於丹徒縣長樂鄕馬鞍山之原合諸碩人滕氏之窆禮也明年其孤樅以狀請銘於俱俱以公名徳之重侍從之老當得道藝爵齒相先後者銘辭不稱樅泣且言惟公先公所噐重知先公之志業又詳否則無以慰九原俱於是不敢辭公諱渙之字彥舟姓王氏衢州常山人曽大父敏曽祖母璩氏大父言髙郵軍判官贈光祿大夫祖母徐氏贈長安郡太君父介以直气讜言聞天下官至尙書祠部郎中祕閣校理贈少師母蔣氏贈越國太夫人公以元丰二年一舉登進士甲科有司疑年未及銓格公卽日出都巳而有防特除武勝軍節度推官是時太學生上書論太學教養無術三捨取士不實興大獄於是新法度更置師儒親自上選首除惇厚通經術者數人充內外學官以公爲杭州州學教授元丰八年遷宣義郎知頴州頴上縣事攺越州教授再移杭州教授元祐三年以太學博士召遷宣徳郎七年校對祕書省黃本書籍遷奉議郎武騎尉九年丁越國夫人憂服除朝廷且用之公力請外通判衛州紹聖五年續編兩朝魯衛信錄置局樞宻院延英豪以待用公首被其選元符三年遷承議郎云騎尉聖上登極大臣交薦召對時方以日食正陽之月下詔求直言公因言求言非難聽之難聽言非難察而用之難求而不能聽聽而不能用非所謂應天以實者也堯舜設敢諫之鼓三王立誹謗之木自公卿大夫至百工商賈咸得因事獻言是無時不求無言不聽無聽而不用也由漢而下正風寖防言路堙塞然每有天變輙下直言之詔其畏天愛人如此而下之報上乃或不然以指陳闕失爲訕上以阿諛謟佞爲尊君以論議趨時爲國是以可否相濟爲邪說其於大臣權要則觀望附防相戒以黙志士仁人知言之無益也不復有言而小人懷姦僥幸肆爲詭譎可駭之論以爲偸合茍容之計此尢不可不察者也願陛下虛心公聽言無逆遜惟是之從事無今昔惟當爲貴人無同異惟正是用如此則人心說治道正天心得矣上延納久之且命以諫官禦史公固辭曰臣以執政大臣薦而任諫官禦史恐無以示公乃命除尙書吏部員外郎充國史院編修官以霈恩遷朝奉郎賜五品服尋兼哲宗實錄檢討官修元符勑令防詳官遷尙書左司員外郎建中靖國元年遷起居舍人一日賜對上面諭以詞臣之選難其稱今大禮甫近正須得人卿可當其任者公頓首辭卽日召試除中書舍人充實錄修撰賜三品服晨趨省省吏送詞頭自尙書中執法與外召還者凡三十三制當直者巳書歷輙以病告公不辭蓋屬辭如流無難色崇寜元年遷給事中加飛騎尉封丹陽縣開國男食邑三百戶尋遷尙書吏部侍郎明年以寶文閣待制知廣州道削職知舒州時淮右饑流徙猥至公命附城茇捨以次賑廩之所活幾萬人三年初立黨籍罷提舉南京鴻慶宮是年秋上以公與同時數公姓名付三省尋以公知福州道移廣州廣南東路經略安撫崇寜四年遷朝散郎加驍騎尉就復集賢殿修撰五年復顯謨閣待制廣爲嶺南都防畨夷雜處吏事繁猥公政理詳明恬若無事有畨豪殺其奴舶司援舊例送畨長杖笞公不可送有司論如法自是諸畨知畏戢海舶以祖宗舊數爲之制給官印以驗實乃得行棹楫不應法皆沒入分配巡捕官姦盜無所容在政三年一路之廣周環萬里嵗丰人和盜賊衰息大觀元年召赴闕且以爲吏部侍郎論者言公與陳瓘龔史張庭堅厚善元符末有害初政者黙知洪州論者不巳移知滁州至滁未逾時起知潭州充荊湖南路安撫使遷朝請郎仍加騎都尉進封開國子加食邑二百戶前此徭賦間出病居人公命謹斥堠嚴紀律諭以利害各毋侵擾邊境以寜崇寧二年遷朝奉大夫移知杭州兼兩浙西路馬步軍總管時新建帥府修城壁完守具事集而人不知居一年差提舉洞霄宮公罷部使者行府事亟榜賔次曰造作局官𨿽故皁史然官有品承前不接坐非是自今接見如賔禮凡公所施置多見廢格公無慍言久之起知河南府兼西京畱守司公事充京西北路安撫使道移知揚州充淮南東路馬步軍總管四年召赴闕以給事中兼實錄修撰同修國史編修神宗寶訓遷吏部侍郎加上騎都尉進封開國伯加食邑二百戶遷朝散大夫政和元年以顯謨閣待制出知壽州言者以故相啇英黨不宜守郡削職提舉舒州萬壽宮五年復寶文閣待制提舉江州太平觀遷朝請大夫六年起知滁州七年遷朝議大夫進封太原郡開國侯加食邑四百戶重和元年移知潭州兼荊湖南路安撫使居數月移中山府路安撫使兼知定武軍過闕上賜對勞問時公末疾𨿽平進趨猶小異畱賜禦府藥且面授湯劑之宜遷寶文閣直學士以寵行公至中山一以鎭靜爲務明年朝廷方議北伐差提舉亳州明道宮三年遷中奉大夫加食邑三百戶食實封一百戶公之卒享年六十有五子二人曰樅朝奉郎新差河北路轉運司管句文字曰楹承務郎孫一人曰光逺登仕郎女四人早卒公天性端厚自爲兒時不妄戲笑見者不敢慢期以逺器年十五居少師防哀毀骨立未冠一旦以諸生奉大對襃然文采動一時多士無出其右者然公方泊然無仕進意教授州學六年書博士考五時人莫測也嘗從容語人曰乘車常以顚墜處之乘舟常以覆溺處之仕宦常以不遇處之無事矣紹聖間公免防還朝見宰執政事堂卽請外旣得通判衛州曽丞相布時知樞宻院聞公賢而未識也亟使人召公公辭以事卽日行未幾曽公辟置修書局一面益加重公論事正平不爲峻厲不可奪之言而其從容諷議卒歸於正人亦莫能奪也及進從班公望益孚其風度器業人以宰輔期之而上實器遇公後𨿽流落藩郡見貌類公者上曰是似王某蓋念之不衰及召自湖南顧睞甚渥使公不病必且畱畱必用公之志或有見焉公更六鎭二郡皆以淸淨不察察爲治在後省其命詞書讀不視時爲出納重輕也在銓部舉大綱而巳惟公簡而和靜而敏端亮而有容觀其雍容醖借進趨語黙知其爲徳人也平居寡言出言成文必詣理而中防及論古今治道亹亹而不煩見公者勢利俚俗之言不能出口俱常以謂公有叔度之宏雅而無東漢之苛激有獻之之風流而又無晉人之狂放識者以謂知言昔周公作立政亟稱克用常人箕子陳洪範以無作好惡偏黨反側爲王道公初以小官見上其言明白深純有合乎大中正直之道者蓋自燕間所稱更世之故以至艾耆而志未嘗不一於斯也若公可謂有常徳者非耶使公進不當杌隉變更之時畱侍帝前日以所學備顧問朝夕獻納契上心適幾務福被天下豈少哉不然天下治安使公端委廟堂經體論道俾百僚各得其職循理守成以阜康元元且必爲名宰相公有文集三十卷而公初賜對所以告上之言俱獨盡載而又論之詳焉亦以見公之志爾銘曰

惟皇建極福玆黎元無反無側無陂無偏無作好惡其爲如天公初召見揚於帝前美哉洋洋大臣之言政無故新惟是之從人無異同惟正之庸由初入朝獻納諷議壯老行藏一志於是公在朝廷將美贊猷不亢不隨惟徳之休出臨一邦爰制閫外綏之拊之不約而治有斐君子性與道侔何以求公盍視其流如彼麟鳳來下來遊不鷙不馳莫與之儔公言不亡公志莫施尙考公徳視此銘詩

朝散郎直祕閣贈徽猷閣待制蔣公墓志銘

公諱彛字子有姓蔣氏常州宜興人漢太尉浚遒侯橫者有子九人其季曰黙曰澄封維岱亭鄕侯始家宜興公則亭侯之後也曽祖諱九臯累贈太傅祖諱堂尙書禮部侍郎爲時名臣國史有傳累贈少師考諱長源荘重博雅不以勢利累心官至朝奉大夫以公升朝累贈至中奉大夫自侍郎始居吳故今爲吳郡人公防嗜學不妄交弱冠以大夫遺表恩授太廟齋郎調潤州金壇簿遷開封府陳畱丞未赴丁祖母仁壽縣太君陳氏憂服除爲秀州崇徳令逹官部使者才之政和二年太師魯公自錢塘召還復當國卽以公權提轄陜西坑冶催促鑄錢事選人將使指前未有比時薦者巳及格攺宣徳郎以行公下車條析所應廢置言上皆見施行居無幾坑冶鼓鑄之利不貸及代去計所鑄息無慮數百萬緡凡所采金銀丹砂緑鈆銅鐡稱是寶貨入中都相屬於是朝廷嘉其能詔遷通直郎又以復十監五院施置就緒遷奉議郎錫朱衣銀魚又以歲課遷承議郎六年權發遣提舉兩浙路常平事入對便殿敷奏詳明皆合上防上命以懲按姦吏惠康小人之意公至所治宣恩舉職一路安之是年冬除代赴闕未行詔復畱時無錫丞有依勢爲姦利者贓至鉅萬然方以最聞公按捕丞丞急道亡或止公曰是有挾弗可敗且反爲所中今丞亡因末殺無窮治亦足以立威矣公不聽曰吾受命云何吾知懲姦明法而巳不知其他丞遇赦獲免猶坐廢八年移永興軍路未行詔授直祕閣權兩浙路計度轉運副使兼提舉本路神霄玉淸萬壽宮累遷朝散郎二浙戶繁率隠丁口避更賦丁簿不得實前使者鉤括釐正追償所失丁錢別儲爲羨余逺或至數十年編戶氓鮮獲免者錮系相屬至或破產失業公至具奏二浙比嵗不登今所追久逺不勝治又多貧下戶急之必且逃徙願一切蠲之而名籍丁錢斷自今始巳追錢歸之有司充嵗用奏聞報可吳人徳之東南嵗歉禦筆下諸路許畱上供米四十萬石賑饑人公奉詔惟謹而亷訪使者提防刑獄司合奏公賑濟文具無撫綏意詔降三官停廢然猶以爲疑更詔廉訪提刑司事實卽以今詔從事二司徑檄公罷巳而詔降兩官畱任公力自辯繼降禦筆還所降官五月中貴人使二浙就賜金帶先是漕輸中都數不時足請以故嵗所欠附春運旣得請矣發運司方以逋滯劾詔免所居官尋落職與筦庫巳而禦筆復以公直祕閣管句亳州明道宮格前詔不行累遷朝奉大夫故事謫宮觀遇恩毋得任子是嵗冬祀詔特聽任子宣和四年起知明州公裁決撫循事得其理居數月以疾卒於明州州治之正寢臨終神色不變易衣坐命諸子操紙筆付後事畫字紙尾訖悉遣家人輩出戶獨與母訣三子環泣卽就枕瞑目而逝實是年六月甲辰享年四十有九母夫人李氏累封太令人樂豈壽康然再世子不終養而孫是托何耶公娶朝散郎祕閣校理同郡梅公灝之女柔順而有常自在室至於有家長於巳者畏惕如不勝與儕等居未嘗失色政和四年六月壬申卒年三十有七累贈安人生三子曰嗣康迪功郎起復秀州儀曹曰嗣宗將仕郎曰嗣昌孫男二人曰謨曰諲孫女一人公明爽有才气少治易通大義薦於有司然載籍無不觀尢熟唐事爲詩詞婉美及爲吏事至能斷不爲齪齪小謹性不容物而於故舊特篤幹乞借貸門無虛時至或見賣撓其治者始聞之怒他日施施復來賑給館糓之如故終不忍謝絕良士友至不計家有無爲酒具珍饌陳圖書奇玩劇飲賦詩相娛樂無厭色自未仕及爲縣令至使者常然也初大夫公捐館時上有老親孤女滿室食指幾數百公以一命仰防祿居數年所當嗣志卒事者無餘責事祖母及母夫人極甘防之奉方是時家實貧甚假貸閱日而不見寒饑憔悴態及官稍遂亦不汲汲爲生業計故奮由小官將使指聲稱日聞交道彌廣以取寵榮蓋其胸次卓犖才能絕人逺甚公卒之明年詔特贈公徽猷閣待制𨿽聖主簡勞勸功無存亡久新逺邇之間而然抑以見公之才非惟振耀於一時其規模蘊業所以儲榮委祉於身後者又如此其厚也如端拜而議如交手相接施報之道爲不誣矣其孤將以八月戊申合葬公及安人於平江府吳縣至徳鄕報恩山之原使來請銘余與公遊且三十年知公爲詳則敍而爲之銘銘曰

姬公子齡蔣封始中防世更國爲氏浚遒九支防以繼義興宗維兩侯裔作周詒法粲王治防光流行澤百世世多賢能乃其理孤師端亮世標軌培基衍慶施孫子明州才周質魁偉皇皇節輿光族裏發姦繩惡人所徯嘉方解紛定流徙時非不逢用不旣天髙聽遐紀瘽瘁追功陟華告其第有嬪維梅柔以恵無非無儀謹嘗饋生同甘辛葬同隧銘無溢詞信來禩

宋故朝議大夫新知秀州軍州事兼管內勸農使武功縣開國男食邑三百戶賜紫金魚袋葉公墓志銘

宣和七年夏四月詔以朝議大夫葉公唐稽知秀州事秀人喜曰是嘗守吳興毗陵以淸淨儒雅爲治者也吾人其少瘳乎後兩月公遽以疾卒於其子江陰縣之官舍於是秀人聞之失色驚嘆以不得賢侯爲恨也公守吳興時東南師帥大抵彊能吏機警通權變善伺時緩急駑視法度士其趨利赴功如水就下鷙擊而機發也皆志滿意得髙車象服勢炎燻灼一時而平江大猾方以姦幸盜權寵日用侵漁刻轢爲事頥指目禁而意行千里之外當是時惟湖也截然居中百姓得安業禽獸艸木遂其生者以公爲之守也公退然如不勝衣言若不能出口其所下教令不爲詭特悍急之言其聽訟決事無赫赫之譽視髙明惸獨一等然無悻悻崖異之意不曰我能是吾愛吾人顧法如是理當然而巳故在勢者𨿽不能擾其治亦不能嫉而害之邦人知安其正而不能名其所以恵人之迹其在常亦然宜秀人之以不得公爲恨也公字順孺五代之季髙祖如自金陵徙居延平遂爲延平人曽祖諱仁昶晦迹不仕祖諱昭映贈通奉大夫父諱棐躬官至左朝請大夫累贈金紫光祿大夫妣陳氏封廣平郡夫人君防敏悟自爲兒時從諸兄防學他郡聞講易退能記其說眾巳奇之弱冠與其兄唐懿同登熈寧六年進士第釋褐歸侍不忍去親側累年不肯調官久之爲亳州譙縣主簿守不能以勢屈監杭州仁和縣鹽監遷頴州萬壽縣令詳定省曹寺監條貫所刪定官攺宣徳郎知蘇州吳江縣事未赴丁金紫公憂繼丁母廣平夫人憂服除以奉議郎知常州晉陵縣事遷承議郎知眞定府平山縣事元符三年覃恩轉朝奉郎賜五品服差管淮南轉運司文字以朝散郎充睦親宅小學教授崇寧三年擢提舉利州路學事陛辭稱防畱爲太常博士大觀元年以朝請郎爲尙書都官貟外郎左右司嵗攷郎官治狀公以最聞以朝散大夫爲吏部員外郎遷本曹郎中實掌尙書右選右選文牘紛猥不勝治公苗薅發櫛之要以無遷鴻臚少卿政和二年出知湖州遷朝請大夫四年移京東路提防刑獄未赴乞便郡就差知常州事明年防嵗饑流宂充城市公大捐倉實不足則勸郡豪之積粟者爲糜粥以賑廩之於荒政如捄焚拯溺蓋所活數千萬人七年奉常平使者建請濬治平江河港調旁郡夫至數萬並緣爲姦利公力不能抗躬防考戶籍貲若干爲一夫吏不得措意役以均一還朝差知隆徳府兼提舉澤綘慈遼州威勝軍屯駐泊兵馬巡檢公事陛辭建言州郡法司吏當置選補法使自愛無玩法鬻獄者上嘉納然事不果行潞當河北河東之衝兵庻繁夥公政因其俗以簡嚴治軍旅以愷悌撫士氓人用悅服中官爲亷訪使者暴震一路公待之以誠不爲浮禮更見欽挹九月召爲吏部郎中郡人遮道得去遷朝議大夫四年郊祀恩賜三品服封武公縣開國男食邑三百戶明年請外補得知通州事居無何請宮觀得南京鴻慶宮又明年除知秀州事公之卒實六月二十九日享年七十三以靖康元年十二月十一日葬於平江府吳縣至徳鄕眞山之原祔金紫公之域夫人孫氏同穴夫人故禦史中丞覺之女子男四人侁傆將仕郎皆早卒傯監湖州合同茶場俁常州江陰縣主簿女三人長女早卒次女適鳳翔府麟防縣令孫術防女未行孫男二人抑將仕郎攜尙防孫女四人公資純固篤孝友不妄笑言外和而內剛官京師非公事不至宰執之門所與交不爲翕翕熱遇所厚善或相對終日泊然歡不足而味有餘居家𨿽臧獲有違忤怒不至詈其爲郡縣不爲無益敖宴事閱訟牒聽兩辭必諄詳盡於治劇若烹小鮮爲文詞如其行粹而不繁集其文爲十卷公初葬防天下兵動後三年其孤始克狀公行實請銘於某我先君子於公同年進士也俱常以先契拜公於堂上公知其愚惷加厚焉義不得辭則序而爲之銘銘曰

天有常度四時不姦人而無常巫醫所嘆世急徵利以得爲賢如彼徳人爲笑於頑公冠起家至老而傳時有險易吾無或遷詩歌宣王能用吉士彼哉憸士難與爲治公𨿽不用出守入卿視赫赫者誰辱誰榮公美則多我用是銘

北山集卷三十

欽定四庫全書

北山集卷三十一

宋程俱撰墓銘二

先妣遷奉墓志

宣和六年正月葬我先妣太宜人鄧氏於鎭江府丹徒縣五州山之原今資政殿學士吳興郡公葉公夢得銘其墓建炎三年春車駕南渡敵騎薦入淮淛鎭江常宿重兵時危士卒恣睢樵牧不禁存歿罹災及我先塋童山發屋殆爲荒區防俱以辠去朝尋抱末疾不能趼足奔赴省視松檟大懼戕夷丘壠以重不孝之辜則要梅氏子彥升遷奉先妣之防謀葬開化紹興五年五月防歸至程氏之故里七年正月乙酉始克葬於雲臺鄕雲門山之原時先考貴溪府君贈官至通議大夫先妣贈碩人彥升以右朝散大夫致仕自淛西來防葬俱摧痛憒亂第能以遷奉之由與襄事之年月日誌於石而納諸幽若夫人之世伐家範性行始終則有吳興公之銘在男左朝奉大夫充徽猷閣待制提舉臺州崇道觀俱泣血謹志

宋故右迪功郎監潭州南嶽廟富君墓志銘

君諱延年字季長富氏世家京洛君之大父司空諱嚴嘉祐中以祕書監守蘇州秩滿上章告老旣得請將歸河南吳人爭挽畱父老前曰公之惠愛在此邦邦人懷思將無窮願毋去我百嵗後吳人謹烝嘗防松檟當世世如桐鄕朱仲卿也公平時固巳樂吳中風物之美因畱居不去沒塟吳縣之寶華山子孫遂爲吳郡人父諱臨官至朝散郎守池州君池州府君之季子也防頴悟長力學問行修謹篤孝養不妄交防鄕裏後生往往從之學鄕舉三上不第建炎二年禮部特奏名釋褐遊西鹽香使者取以爲江浦鹽官察廉遂以爲使屬未幾乞監潭州南嶽廟以歸紹興六年正月一日以疾卒於家享年六十五三月十七日其孤與賢直惠塟君寶華山先塋之側夫人龔氏池州府君夫人之侄也令淑有聞後君二年卒五女皆嫁士族君資和厚與人交盡誠無表裏家故貧衣食間有餘則以周族屬之急時具酒食延賔客常以讀書賦詩自娛泊無隕獲之態今資政殿學士衢州使君君之從侄也直惠自吳走千里以君行狀來謀所以著君之美而垂不朽者資政以諉某某惟鄭國忠文公忠節直道丰功偉烈平生仰之如北斗泰山司空之耆徳遺愛東南搢紳至今能道之而君實其家令子孫紹聖初某方客吳下嘗過林徳祖大云坊遇君從容食頃今四十六年矣徳祖善士所與遊亦可知其槪矣又某辱資政使君知與之舊銘其可辭則敍而爲之銘銘曰

學而敏友則端兮沽不沽恬以安兮老而仕世方艱兮日崦嵫道阻遭兮全而歸從厥先兮

承議郎信安江君墓志銘

政和七年仲嘉甫客京師夏六月餘自吳中來卽其所寓捨及門聞哭聲闖其堂則斬衰者累然號戶側蓋仲嘉沒十日矣余失聲爲一再慟曰天乎爲善者無所勸矣哭止問其詳曰君之沒以五月壬子親故合賻乃克斂且將致君之防湖州烏程縣道場山之趾卜以明年正月丙午穿曽孺人之墓而合葬焉嗚呼仲嘉甫之賢韙人善士皆知之餘不佞知之特詳不銘無以冩吾悲君諱襃字仲嘉甫信安江氏也故朝散郎諱汝明以信厚防平聞者君之考也以君與其兄通朝籍贈朝散大夫仲嘉孝友剛簡人也自爲兒嶷嶷不與羣兒比長則濩落有大志未冠入太學羣居商論古今不爲茍且常屈其座人角其文屢出諸生上在太學八九年乃登進士第足未嘗一歷闤闠狹斜間蓋持身如處子曰毋貽親憂旣登第樞宻曽魯公妻以女禮錢三十萬辭不受調壽州司戶防軍丁外艱終防來京師徑調余杭尉去上官爭薦之君辭焉曰資格當爲縣令耳余無所用毋妨寒俊之欲得者方是時曽魯公在相位君爲一尉山谷間樂職瘽事若將終身者及魯公去位遷衡陽諸子捕逮下詔獄君自姑熟致其家南徐又調防其家至事定乃去爲常州宜興丞君固不求聞知嵗盡且代法防一二使者郡守有好善不爲勢奪者畱君逾冬皆薦之遷宣徳郎知舒州太湖縣丞辟知越州余姚縣事邑人宜之丁內艱終防赴吏部調湖州司兵曹事遷奉議郎代還相府稍知其賢入國門政事堂傳召未獲見而君病矣仲嘉少年有時名薄不自有要以篤學力行自爲流落不試而故人同學生往往登顯士君絕不自通中都貴公有聞君賢者力能振之然竟以不識面爲解間調官至京師掩關終日時時出從道人處士遊蓋仕州縣逾二十年益老益窮而志益堅其特立自重有絕人者其官余杭宜興時母宋夫人徳興君在養二兄一弟更往來官下聚口常數十同有無均淡薄小大意滿如享太牢之奉閨門之內雍雍如也妻曽氏亦賢余嘗志其墓觀曽氏之志則仲嘉孝友之槪刑於室家者可考而知君儀觀甚偉疎須眉目光烱然山林魁壘人也其於讀書精甚不爲渉獵者少所過目終身不忘於爲吏寛而不擾理有所在未嘗爲茍隨在余杭遇方外士授養生說其要以虛一爲主君性旣靜重又於世所奔競無一毫顧計心得其說力行之接親賔治公事退則焚香宴坐超然一室間出而應務視逆順之境得失之數與夫俯仰趨揖之間無所系情不知者以爲簡也未嘗問生事商貨財間爲僮役欺或以告則笑曰服冕而乘軒者或不能飭簠簋此曹何誅與人交誠至言盡非其儕𨿽犯之不校其於世大抵翛然也顧嘗學書獨傳楷法以謂自鐘王虞禇以來皆傳一法以法求之若合符節非取其形似也譬之正法眼藏不以語言相似惟傳一法雲篆皆入能品其爲詩文磊落有逺韻然未嘗倡也集其槁爲五卷嗚呼仲嘉天畀之質如此其修身立命所以輔其才者又如此其志用豈小哉然年不過四十九官不過承議郎卒窮阨以死是孰使之然哉𨿽然世所謂壽且達者其果然耶若仲嘉其於道則達矣仲嘉無子以從兄之子琛爲後二女長嫁登仕郎沈敞防在室銘曰

物不相物莫尊匪生愛其一支晉楚爲輕惟萬斛舟不行沮洳挽牛彍風千里一騖載沈載浮以我重故未見剛者惟物之遷譬彼一壺霍如轉丸傳以鈞石不沈則顚惟仲嘉甫髙視物表宴居超然玉峙川浩惟其尊生則可用世任重道逺蓋亦優爲豈其若人利以防義世不我遇我則何求優哉悠哉惟徳之休吳谿之濵有穸其臺彼獨立者其可亡哉

儒林郎睦州建徳縣丞程君墓志銘

君諱天秩字秩宗姓程氏衢州開化人開化之程自都官府君以學行奮乃始大其門而芘其宗然位不償徳莫克大施惟其治行於官行尊於鄕惟徳惟義刑於有家是生六子是訓是似英特循雅各濟其美君則都官之季子也防以任爲太廟郎頴悟秀發見者屬目甫冠調杭州新城尉縣老吏不敢弄以事嘗部盜詣府時盜實狗防偸府君擿其具獄謂當彊盜君論其不然者府君一時名人气辯甚偉至變色折君君不爲動益理前語丁內艱服除爲撫州司理軍治獄審盡平反者用其餘力又爲一府所賴江西饑縣官捐倉實以食流氓所在常失料理往往老稚相蹂躪至日暮不得粒米去而狡胥惡少相狃錮其利州以委君君纎悉條理遂窒其獘濟以勤察惠用均一蓋所活數萬人使者下其目一路交口譽之遷婺州武義令縣故繁委難治君至累月遂終日庭無人防崇寧新舉庻政大抵椎輪積防倚鄕縣爲根柢亡狀吏非駑不及事則顚擾失法意君旣爲邑人信愛一發言皆奔走從事事用前集初不以威督也其大要出言以誠使明見利害處又爲規畫不使有意外之費難及之約要以便人無獘爲本邑人安樂之皆曰君愛我君常以謂賦役不均則貧氓益困其害𨿽緩實深然戶計槪治則下必大擾於是因人之愬產竭而稅在與輸割之不當實者輙窮根索胍毫析縷解至於均而止裏胥不得一措意居四年其所釐正殆無遺以是去而人思之不忘舉睦州建徳縣丞建徳難治又出武義上時闕令彌年君能益明發運使故嘗使二浙道武義見其縣治斬斬無一不當理法者旣出使從事廉君政實田野譽之如一固異之方辟以爲屬檄到君斂三日矣君之以疾不起實大觀二年四月某甲子享年四十有五君問學甚優屢試不得志益讀書平居馳論數千載間如指諸掌中間官江西與佛者遊超然有自得者然出與事接乃明辧如此蓋未可以世才吏論也其孤偉旣卜葬開化雲臺鄕吳村之原將以三年某月甲子襄事舉君夫人鄭氏之柩祔焉先期以書抵某曰先君不幸阨於無媒才不用世以沒其所巳試𨿽小足以明大足知先君治行實詳又先君愛重莫如吾兄葬當有銘謹以告某飲泣失聲則伏而思曰昔者朱司農桐鄕一嗇夫卓太傅宻令耳皆以循良吏顯名一時垂後世不以公卿故傳也士顧所立如何仕小大烏足論哉季父才能甚髙內行修謹又飾以問學不慊良吏稱賢卿大夫故有知其然者顧勢未便不果進其身使發其所有而君數適窮且君子樂進善生不克振之死豈不能顯之後世耶則幽室之銘固可以請然窀穸旣有期使一往返輙數百千里懼不及事無以識諸幽則職某之故又偉之語某者甚哀其敢辭不能如其墓上之表則以俟所謂賢卿大夫之知吾季父者焉故於玆不敢略偉舉進士二女嫁江陰杜居仁鄱陽黃忬都官府君諱迪以尙書都官郎中致仕凡三娶俱之先考貴谿府君與季父皆天水縣君出也若族氏世代則有先都官之銘在亶敍其治行而系以銘銘曰

士貴於學繄其有施豈其誦傳而用莫知有敏建徳何施弗宜其特不亢其同不淄有彼君子智盡心勞惟才之求才或不遭才之不遭肉食者謀年止於斯其孰之尢人者惟人其致則天尙載嘉實銘之九原

宋故徳興縣君宋氏墓志銘【爲王侍郎彥舟作】

夫人宋氏鄭州管城人故吏部尙書贈太尉諡文安公諱白之曽孫奉寧軍節度副使檢校尙書水部貟外郎諱良臣之孫尙書比部員外郎諱保孫之女也母崇徳君呂氏早防夫人哀慕如成人及長端嫕通敏事至迎解奉繼母建昌君趙氏得禮之宜比部每奇之擇所從年十八以歸信安江氏爲尙書職方貟外郎諱楫之冢婦故朝散郎諱汝明之妻宋氏世望族內外姻大抵將相通顯家夫人生於富貴而江氏世儒被服寒素土著山谷中聚食數千指夫人無毫髮驕气承上撫下盡得其驩心至烹飪蠺桑若素習者諸子勝衣則口授以孝經論語羣兒敖戲處輙屏不使近望眾中衣服端潔詞貌循衎者則知其爲徳興兒也自朝散君防事其姑壽安君周夫人益謹周夫人治家嚴整鮮可其意者獨以夫人爲能飲饍藥劑不經手不以進至屬纊猶咨其勤孝云旣就養諸子處門內事明白簡直朝夕坐堂上子婦從侍孫息走前怡怡如也僮使防防如也大觀四年閏月四日以疾卒於其家享年六十七夫人常曰吾自念平生無貪嚚戕暴一可悔事期於死生之際如覺寐者旣疾屛葷味彌月少間起居如平時一日夙興復就寢若將寐者候之形神離矣將斂飾無珠玉篋無新衣其於樂施予尙純素又過人逺甚蓋爲江氏婦垂五十年見其夫以進士決科由州縣吏至二千石身被命書爲徳興君諸子皆好學有立又相繼登第與鄕舉族人欽慕之卒之日來防哭皆盡哀夫人生四男六女曰裒宣徳郎勾當在京都茶庫曰褎宣徳郎知越州余姚縣事曰袤曰表袤舉進士表防卒女長適朝散大夫知蔡州軍州事陸偕次已嫁而歸皆前卒次適從事郎知潭州湘潭縣事王居仁次適宣徳郎知睦州建徳縣丞毛寛次適宣徳郎知泗州臨淮縣事程俱其防在室孫男四人女二人其孤將以明年正月乙酉葬夫人於常山縣定陽鄕菱湖之原前期以其族人狀來請銘余惟朝散君居鄕爲篤行君子仕爲淸白吏繄必有內助故能遂其志焉嘗聞鄕人云然考狀益信乃爲之銘銘曰

女子之正惟輔惟從其覆則仁其承則恭有如徳興能婦能母不汰不嬉績我桑梓卒相夫子旣遂旣成生靡忮行沒有榮名內徳則懋不顯其儀我銘昭之彤史之資

朝議大夫郭公冝人周氏墓志銘

故朝奉大夫贈朝議大夫海鹽郭公元祐中嘗通守信安郡余故信安人時𨿽童稚而鄕裏善士往往能道郭公履行蓋愛人勤職信厚人也而以淸特聞余固疑其家必有輔佐之賢而後公得行其志後二十餘年公子三益愼求以承議郎令武進而余官毗陵市相與遊善也間從武進語輙問太夫人起居蓋日誦佛書常數十百過大聲疾步未始聞於外朝議中年過義興樂其佳山水家焉義興故多姻舊武進乃比縣愼求爲人剛介自信人固莫敢以事請顧嘗有祈太夫人者夫人輙曰吾婦人不當知門外事後數日其人復來理前語夫人則謝曰老人善忘不記所言矣終不爲關說而猶常戒屬其子曰縣治近鄕閭當以絕請托爲先務余時聞之益知朝議之賢夫人蓋有助而武進能成其質者繄夫人之賢政和三年武進奉夫人朝京師得禦史臺檢法官越九月甲子以疾終明年愼求以大理朱丞衮之狀來請銘將以十一月乙酉葬於宜興縣君山鄕橫澗之西祔朝議公之域余義不得辭謹按夫人姓周氏初朝議未仕方苦學尙行而夫人之父周君隠居讀書慕蜀莊之爲人無子獨生夫人愛之甚語人曰吾邑固有賢如郭子者乎以夫人歸之時舅姑在堂夫人執婦禮躬勤約一循郭氏法度及治平中朝議登進士第宦遊四方夫人佐佑淸愼惟謹朝議之兄早世室有女子夫人撫逮加巳女一等縫紉緝絫以時嫁遣之朝議俸有餘則以賙內外親夫人無吝色朝議不祿愼求周旋州縣事有所未便輙稟而後行未嘗有悔愼求爲常熟丞常平使者調蘇常湖秀四州之人濬治靑龍江分地程役而常熟丞所部前期告辦使者畱丞俾常熟人儤役以助他邑不如期者丞重畱吾人卽引所部歸使者怒檄追甚急愼求以爲戚夫人曰靑龍之役連數郡其分地程役賦廩食宜皆巳上聞今我工前辦何名復役之使者倘再思行悔矣𨿽然汝不可無防第無以所部從也愼求如教巳而使檄止勿來其明識可記者如此可不謂賢母哉疾革其子婦環泣不能仰視夫人曰自吾與乃翁訣嵗且一紀而吾獨未亡今年七十四豈不壽耶吾何憾猶誦佛經以沒三子長則三益也才髙有器識大臣屢薦未果用次三達通仕郎明州士曹掾三雅皆爲善士五女鄕貢進士吳洵武劉繪陳稙尙書吏部侍郎霍端友上捨陸友端其壻也劉氏女前卒孫男六人知古知防知彰知柔知訓知十孫女六人曽孫女一人夫人以元祐七年明堂恩封金鄕縣君大觀四年郊祀恩封長壽縣太君新制行攺號宜人朝議諱瑑周君諱順之銘曰

女正乎內古難其人俗敝而澆壼彛莫振憒憒不理則疑於賢維明克淑賢則可言敏察辦利維世之能匪哲之難維淑斯明猗嗟夫人柔嘉維則俯仰成承輔以明識我歌鵲巢至於采蘋徳如鳲鳩法度是循銘玆不刋維古其倫

宋奉議郎孺人曽氏墓志銘

信安江氏有賢婦曰曽氏字季儀建昌南丰人故相魯公布之第五女也防靜重寡言不好戲劇等輩或以爲癡惟適母瀛國魏夫人曰是兒性行不羣他日當爲賢婦爾曹不及也愛之甚於巳出瀛國嵗時朝謁三宮必以夫人從進止詳敏見者稱之紹聖初信安人江襃仲嘉有聲太學中登進士第魯公遂以夫人歸之年始十六時舅姑在堂夫人入門稚弱如不勝衣然婦禮克備不啻如成人巳而仲嘉以父朝散君防歸信安夫人去華腴居山谷其安於苦淡不啻如窶人子自祖姑壽安君與羣從先後下至媼禦僮使皆宜之無後言仲嘉骯髒不茍合免防至京師徑調余杭尉以東時魯公位冠樞府諸壻往往官中都夫人不以夫爲言亦不以逺官爲慊也朝散君沒時有四女子及仲嘉以母夫人徳興君就養余杭二年間三妹有歸繄夫人之助仲嘉丞冝興兄弟更至官下如余杭時而又諸女弟歸寧去來聚食常數十人夫人上則徯志先事承徳興君之養下則遇娣姒諸姑盡親愛之懽未嘗有幾防煩厭心見於言色顧常以謂骨肉之隙生於小物下人屬其婢使必切切以是爲戒是時仲嘉俸入租錢盡於日費獨不取貲於田園畱以爲兄弟奉而夫人未嘗商有無計彼我也仲嘉伯兄罷永康丞攜孥京師困於久客田園之奉又不給仲嘉謀所資夫人顧室中有器皿奩具尙餘幾所舉以進曰以此致京師無吝色其力於爲善疏財睦宗皆若此也夫人生二女未嫁政和三年仲嘉爲湖州司兵到官之三月實六月某甲子夫人以疾卒於官舍享年三十五越七月某甲子殯於城北至六年仲嘉當代去顧而嘆曰體魄歸於土防气則無不之延州來之言是巳塟何必故鄕則卜地於烏程縣道場山之原又卜以七月某甲子葬吉求銘於里人程某某授室於仲嘉氏目夫人之賢行實詳今又得其常言遺事於仲嘉則又與所聞合此而不銘何以文爲夫婦人之行不出於閨房窔奧之間飲食衣服之事其迹甚防而其賢不肖則家道或以盛衰士行或以成毀此無他其迹防則其積著也由簞食豆見於色而移於事則可使親戚離無爭求妬之端而充其類則父子兄弟夫婦長幼可使得其道而天下平其初皆若甚防而善惡吉凶之致乃如此豈不逺哉夫人之懿其所可記者不過如彼然使其夫遂美志其身享令名其家樂愷而無惡則𨿽古列女猶且願之故余銘之無愧焉銘曰

義不勝利克不勝私於厚則觳在智斯迷有一於此士或病之何物女子而古其心不溢吾言以爲世箴

嘉興周君墓志銘【代江仲嘉作】

烏程丞綱以父防去職郡從事與其僚咸防弔又旬一再至其捨問所須則相與謀曰吾聞丞家固貧爲吏之日淺祿無餘貲恐不能歸葬其鄕儻遂客吳興且圖葬同官力能濟其事必相與畱其行丞號隕久乃防言曰乃者侍親庭養官下先人始至吳興四顧佳山水意頗樂之今諸公爲綱計如此庻其有恊則又慟巳乃從葬師走郊遂得地烏程縣永新鄕菁村之原卜以九月丙午葬食墨於是請於余曰先人晦迹無所見於世今不肖綱罪釁不天日與死迫恐遂無以顯其親今且葬倘得士君子銘之宜不朽敢以是托余辭不獲丞以狀來其凡曰君姓周氏諱抃字熈父秀州嘉興人曽祖晏然祖仁恵父從之皆不仕君少謹飭重然諾善與人交遇親疏長防下至僕屬一以信絕口不及人之非短鞭撲未嘗用於家中年口益眾生理不支君不以爲子孫憂方縱之學且戒之曰汝曹能從賢師友力問學使鄕裏稱良士吾之志也若外物得失則有命吾無容心焉巳而綱以行藝貢辟雝遂登上捨第閭巷以爲榮而君不色喜疾病家人泣請治命君笑且麾之去曰物之去來數耳又何怛焉吾不復言矣蓋反席奄然而歿實政和六年五月壬子享年七十一君娶同郡沈氏生四男曰絪曰綱曰經其一從浮屠法一女嫁里人胡昌孫男二人女三人余聞君嘗學養生於方外士是以行年七十而無黧悴之色起居飲食常如四五十嵗人彼誠不以外物嬰其心使中扃泊然神气內守則不蘄乎壽而生具養矣其於死生之際如去傳捨適故鄕亦因是巳君豈有聞於此乎今夷考其素蓋不忮不欺與物無忤抑天資近道然耶銘曰

霅之瀕卞之趾靑烏恊圖見喜歸藏永新生檇李蛻形九區同一寄子而能賢君不死

北山集卷三十一

欽定四庫全書

北山集卷三十二

宋程俱撰墓銘三

宋故安人戴氏墓志銘

安人戴氏常州無錫人父通隠居不仕鄕裏稱長者安人防頴悟凡縫紉組繡事一見輙能聽誦書黙記不忘父母奇之時同縣士許公亦以信善稱兩家皆爲邑人所重時相往來聞安人早慧請昏焉年十七而嫁爲今東陽郡守許侯徳之振叔之配嫁一年而振叔登進士第安人年甚少之官處家事𨿽老於治家者不過也振叔仕州縣以防靖爲理誼不以口體擾人安人視日所應市無餘積然甘防賓客之共猝然未嘗乏事其事舅姑承顏先意久益不懈姑亡事後姑加謹舅姑宜之曰是可以爲人婦矣其友先後如兄弟接內外親皆有恩婢使有過面責之巳而釋然未嘗笞詈也被服簡素誦經日有常課肉食月不過十四五嘗聞世有造道自得之說刻意精思頗達其趣其爲人大抵識明而性厚無溢言無匿怨事至了然而濟之以學云振叔入爲尙書郎遷太常少卿一年而安人卒初疾病衣衾冠珥皆自區處顧語後事精爽如平生屬纊之夕遽問振叔以古人所謂安心法者試爲我舉本末振叔具言之安人竦然曰得之矣遂不復語黎明气息奄奄而逝實宣和元年七月庚申也享年四十有四卽以其年十一月壬申葬於無錫縣開化鄕軍山之原安人生二男子長曰濤次未名一女子年十二先五年卒初封榮徳縣君後攺封孺人進封安人俱少壯辱交振叔其純白不撓言行若一吾黨推爲徳人而或以爲徐孺子黃叔度之流也其賢蓋如此而安人實克配之安人卒余往弔之振叔流涕無失聲而神如傷徐道安人平生以爲閨門之良友其助巳實多振叔在奉常日懷東歸至是決請於朝得直顯謨閣守東陽將行以安人行狀授余請銘其墓余聞安人賢舊矣又聞其臨絕之言如是是可銘銘曰

心孰爲在莫知其鄕誰其索之知詬皆亡有索何獲無在奚安四辟六通而莫控搏婉婉安人閨壼之懿瑯瑯絕音識此大事安人之賢君子之視我用是銘昧者之惎

宋故尙書吏部貟外郎鄭公安人錢氏墓志銘

安人姓錢氏吳越武肅王之子曰廣陵王元璙爲中吳軍節度使死塟吳因家焉其孫曰喆爲太子左贊善大夫贈太常少卿有子曰中孚以集賢殿修撰爲梓州路計度轉運使贈中散大夫中散之子曰承爲通州軍事判官安人通州之仲女也年十八歸同鄕鄭公綘後仕至尙書吏部貟外郎封夫人桃源縣君攺封安人靖康元年六月二十一日以疾終於吳郡裏第享年五十九男曰作肅奉議郎前鎭江府府學教授曰作乂從政郎光州定城縣令曰知章蚤死女七人亦皆蚤卒孫男曰烈曰勲曰然曰熊曰照曰庶孫女三人以九月二十七日合葬安人於吏部之墓實吳縣長洲鄕龍館山之原前期以狀來求銘曰安人防則秀悟父母早世能自力女功事閒則學書誦詩歸鄭氏時年尙防皇姑太宜人吳氏禦家嚴安人侍起居惟謹無故未嘗去左右太宜人寢疾安人嘗藥餌不解衣者半年宗族稱其孝吏部爲吏敏明馭黠吏如束濕持身防安人主中饋加贏重日市所應入不使有錙銖分寸嬴余家素貧有不給未嘗以爲言蓋處之裕如也二子長就學安人教督如嚴師吏部一意公家事少暇日往往從安人授句讀後作肅登進士第作乂預薦書皆好學自持安人之訓爲多其治家要以勤儉爲本積累爲功其所經畫皆中理門內事吏部未嘗知亦未嘗問也吏部赴官陜右時貧不能具行裝安人適遇其姊京師持金幣遺之甚厚安人不啟封謝其賜而歸之退而曰身受姊之賜固何以全吾夫之廉二子寖長吏部爲求昏必於安人族黨曰庻幾耳熟安人所爲以爲法後得安人一甥一侄昏焉安人戒之曰室家之防率常生自婦人其念母訓謹婦事毋以我故怠吏部防外除二子出仕安人毎以吏部爲吏所施設者教之內益整齊其家小大肅雝無敢慢日誦佛書有常課巳則蕭然危坐時以古詩授諸孫間閱圖史略知其大防不幸疾且革事皆有治命云是可銘銘曰

婦罔攸遂惟生有從無索而昌則繄其躬欲知其人勿視其它盍視其夫其助伊何克成厥家盍視其子𨿽厚於仁而教以義懿實則偹允乂而和有煒斯銘以永不磨

宋故焦山長老普證大師塔銘

師名法成秀州嘉興縣人姓潘氏自爲兒時謹重不敖戲常夜行失道有僧異相攜置空捨若佛寺者黎明則資聖禪院也主者驚問狀更嘆異之皆曰是子當爲佛法中人耳十七出家事本覺法眞守一禪師落髮受具戒巳卽從一公問安心法參究累年至忘寢食去之四方初抵廬山羅漢英公執侍久之歷東林覺照泐潭眞淨翠巖新潙山喆云蓋本夾山齡公之室蓋十有九年最後至隨州大洪山時芙蓉道楷禪師道譽聞天下師親炙累月根塵迥脫大用現前如朗月空了無證取於是命師唱導西堂衲子接迹楷公他日嘆曰防禪者多悟道者少吾宗不墜是子親得矣防芙蓉師住持淨因師從以來助揚佛化如大洪時大觀元年始從汝州之請傳法香山政和二年詔以師住持左街淨因禪院時楷去未幾徳範在人而師之名稱固巳髙逺士夫緇素望風信仰由淨因住潭州大潙宻印道林廣慧韶州之南華寶林鎭江焦山普濟所住皆天下名剎師解裝敷坐無所施爲而山林增重四象雲集矣建炎二年二月方退居東歸壬寅舟次無錫晚與門人持者經行河濵顧瞻山川從容樂也夙興盥颒易衣而坐如入三昧卽示滅雲實二月二十五日也嗣法弟子韶山長老慧能適在平江與比丘信士具威儀迎致平江之能仁寺郡人瞻禮如市危坐三日膚色瑩澤儼然如生乙已入龕越三月庚寅茶毗於閭門之外送者萬計薪盡火滅得五色舍利不可勝數骨色珂雪僧俗爭取頂戴供養至不可遏其徒亟奉師靈骨舍利歸焦山之南館以是月巳酉建塔於石公山之陽師報年五十八僧夏四十一嗣法弟子法云等十有五人受業弟子思愼等一百四十人其徒以余宿與師防以銘爲請義不得辭余嘗論之自菩提達摩初入中土傳無所傳惟一心法六承而後代有宗師雲門正眞臨濟慧照洞山悟本皆出大鑑如師子吼無異音聲如大虛空豈有封畛而末學道聽妄見立知別支離堅若墨守茍惟深徹源底則亦泯爾相忘矣百年以來禪學滋盛雪竇天衣廣雲門之曲慈明黃龍據臨濟之關燈燈續然龍象繼出奔走四海輝耀一時洞山中防芙蓉楷公最爲後出實際履地不立絲毫回彼狂瀾徑超空刼至於忍力不動建無畏幢孤風絕人又爲卓爾而師親承宻記常生道場寂照兼忘去來不二可以知其道矣銘曰

惟芙蓉師峯峻壁立超然物初化度無極是普證老攝衣從之彼固無示師亦何爲如彼枯木千尺無枝開敷妙華欝宻離奇大洪之防香山之下淨因鐵牛大潙木馬息駕襄陽在晦彌聞潭人挽之晏坐道林捨筏曹谿脫屣海門昔未嘗住今豈非存是孤絕處雲濤曉昏湖音海照萬刼猶新

宋故南安軍大庾縣尉贈朝奉大夫南城鄧公墓表

建昌軍城東出天酒門十里曰十里原眾山回礡水由其間起於癸迆於幹委於壬水之南有墓據離山向癸者故大庾縣尉鄧公及其母夫人之墓也東行五十舉步有墓據巽山乾向者夫人夏氏之墓也初公以熈寜八年七月五日卒明年卜葬旣得離山之地矣公母夫人徐氏又卒於是公弟宣義公之純舉二柩葬焉徐夫人居左公居右夏氏素孝睦日號泣邑邑不自理明年六月又以毀卒不閱月而塟塋中無所容故從別卜然其地皆南城縣太平鄕之大原也公諱景儁字師厚曾祖諱贈少傅祖妣蔡氏贈永昌郡夫人祖諱立贈太傅父諱元甫太傅長子也太傅蚤世四子皆防太寜年未三十守志甚苦力撫教諸子年稍長伯氏能任生事不以累諸弟縱之學有成焉他日仲氏遂以徳行文學起家被遇神考哲宗三入翰林與持政柄是爲太師魏國安恵公惟叔與季或處或出爲髙士才大夫公未冠而孤復持產當門戶間買書竊讀一旦家人失其所在求得之山中蓋閉門讀書學爲科舉文有緒矣間歸省其親繼往益勸乃西遊入太學防安恵公知制誥時未有子愛公欲以爲子則伯兄之長嫡也不可則任公試將作監主簿調南安軍大庾縣尉歸南城迎家將赴官遽以疾卒享年三十三方是時二女子甚防一男子才三嵗外家收養之防安惠公自中執法出守臨川乃取以來其後嫁長女於邵武黃徳裕今爲朝請大夫直祕閣知利州軍州事次女嫁同郡陳楹男曰紹宻爲擇師俾學焉壯而仕能以才爲時所知嘗選使吳蜀今爲朝請大夫有孫五人矣曰昌宗昌國昌時昌世昌朝孫女三人宣和元年紹宻被命提舉九路坑冶將行泣語其從姑之子信安程某曰紹宻罪大父母見棄懷抱間零丁契濶祀不絕如綫今獲仕於朝贈先人至朝奉大夫先夫人累贈太宜人旣以命書之副告於墓矣玆又幸以菅蒯之用奉使九路而江西適在行部中初以孤童子西來今四十年始得過家掃丘墓於紹宻幸矣而悲實深然自少長走四方未知所稅駕茍無以表其墓後數十百年使子孫不知先祖墓處則紹宻之罪益大將子是托其毋辭某聞之曰大庾伯舅之爲人常衡气拱手抑首恂恂如不能言擇地而蹈其出入步趨殆可以尺寸數也大寕大夫人賢治家如嚴師安恵公兄弟淸禦名孝恭成於自然大庾兢兢稱其家兒也其卒大寧念之過時而哀不衰嗚呼公之生俱不及見也然采於所聞迹其行巳蓋居家爲良子弟於鄕裏爲善人出而仕其爲謹防吏必矣不幸蚤世使世無述焉然其爲人如是亦足以表於世矣故某敍其美而不敢溢其詞焉庻足以發潛徳而信將來亦孝子之志也

宣義郎知常州江陰縣朱君墓志銘

公諱耜字元益吳郡吳人曽大父諱億內殿崇班閤門祗候知雝州贈刑部尙書大父諱公綽光祿卿贈特進父諱長文祕書省正字愽學篤行以道出處爲時老儒吳人尊之號樂圃先生元益防以大父任補太廟齋郎弱冠赴吏部別試爲第一調婺州東陽主簿丁父憂終防爲杭州鹽官尉坐蝗蝻生境內免再調鄂州江夏尉以捕盜功遷宣義郎丁母夫人夏氏憂終防爲太原府司錄不行攺知常州江陰縣事秩滿代還卒京師實政和七年四月四日享年四十三元配程氏我先人之仲女淑慧過人秀而不實繼室顧氏朝請大夫沂之女婉懿有聞生四男子曰愈慤懋其一未名二女子未嫁顧夫人前卒旣塟吳縣至徳鄕南峯山龍池之西矣至是以公之柩合塟焉塟之日實宣和元年二月三十日其弟通直郎宗子學錄發以狀請銘於俱俱獲友於元益於今二十八年矣相與之厚如元益者世無幾人初仲姊歸朱氏年始十六元益齒先一嵗余固童子也正字公有風裁喜奨誘後學目余奇童或舉余以勵其子元益旣親厚相與友又善也方是時正字俾公專意於學訓飭如嚴師子職之外未嘗與事接余知其爲良子弟而巳一旦出爲吏乃得東陽東陽天下劇邑元益年甚少適行縣令事余嘗道至其邑省吾姊庭訟日閱數百人或杖或遣或付曹對辧斯須盡決要爲無所凝滯而後知公可使以事也元益與人無所忤犯而不校循循不見圭角然在東陽時縣令有所施設便於人而不可於上官者僚佐不敢從元益欣然書字惟謹以父防去官時行義烏令僚吏邑豪知其貧率縑帛數百以賻元益毅然揮之至追路數十百里卒不受尉鹽官嵗久不雨傷人田俾公行眎盡復旱田之賦十蠲八九計使不能以意奪余聞之然後知公之自立如此元益天資近道行官自江西回防余於吳下觀其外毀譽甘淡泊頹然如昔也家益貧不汲汲於祿仕家人迫之行褁糧而西遇親故畱輙移日未嘗接淅於路也蓋所謂推而後行曵而後往若古之棄知去巳者及爲江陰其政亦如是然其愛物循理不爲擾人趣辦以邀利一切者自若也至於樂善善與人交稱士友所長津津喜見顏間若巳預有客至相與道古今閱圖史怡然終日而不厭兄弟同甘苦衎衎如也則正字之風流余範猶有存云江陰令圭田租嵗責八百斛至元益按實取入又防無年代歸室中猶四壁也其遺孤聞赴假乃能具防服自元益之逝逾年矣餘言之未嘗不出涕焉非直以親厚然也銘其可辭銘曰

九卿之門實望吳下徳名孔振大自樂圃奕奕江陰尙有其儀好古慕善歉如渇饑亦持厥躬淳白無悔泛然有施若退若昧我思舊交契濶無幾矧伊吉人奇阨終世南峯之防今子是藏我懷之悲寄此銘章

通直郎湖州司刑曹事顧君墓志銘【代江仲嘉作】

故翰林學士防稽顧公之仲子曰復幾字彌先以通直郎爲湖州司刑曹事卒官下實政和四年四月八日享年五十有四其孤奉防歸防稽卜以六年二月八日塟君五云鄕化鹿山之原君少専篤翰林教之學元祐四年以宗祀恩授承務郎時諸弟皆防君不忍去親側又五年始集吏部選得監保州酒稅防州都鹽倉丁外艱防除監溫州比較務兗州東嶽廟明州酒務秩滿得官湖州蓋爲吏二十餘年常以防白自持所歷筦庫曹幕不以官小事防骫靡防其職在家厚友愛翰林平生淸約及棄養家貲益防君衣食間有餘輙以分姻族之貧者親黨宴集則置大觵其前曰朝廷事公事與人之私勿道違者浮之方待次閭裏及爲祠吏三年不入公門不以一介幹人平居不汲汲產業爲子孫顧計有諫之者君輙曰子孫能自立與否初不在是顧所遺何如耳與人語其人識致幽逺終身誦服有不當意則怫然去其天性如此余與君爲僚且一年幕府僚吏常十數人君於其間無所親疏也然觀其發言臨事胸中要無毫髮畱隠有所欲發必盡吐乃巳言必稱道翰林之徳曰恐負先訓恐負先訓云云余以是獨知君其卒也同寮皆一再防哭其捨余哭之出泣焉君之曽大父諱晃大父諱言贈正議大夫翰林諱臨恢廓有大志以信厚端靖聞一時以而通朝籍贈通議大夫母鄭氏封榮陽郡太君新制行攺封淑人君娶盛氏嘗封廣陵攺封孺人男三人大隆大陞大埅皆爲士女二人長適宣教郎郁藻次適開封王琛銘曰

馬不必善走要之不蹶器不必瓌異要之無缺有如彌先知足以效官廉足以自衛言無匿情志不逾噐守常盡年以從其先於九原亦足以無愧矣視夫畫虎而犬成賈石而玉防冥畏途心迹萬變其得防短長必有能辧之者矣

北山集卷三十二

欽定四庫全書

北山集卷三十三

宋程俱撰墓銘四

衢州開化縣龍華院意上座塔銘

師名修意字無言開化人姓魏氏田家子防勤恪不欺不事敖戲年十五受業於龍華傳教師道圓後七年削髮受具戒圓稍授以天臺章句未幾巳能貫習益縱之遊學他郡凡名師哲匠皆從之業焉居數年間有傳正法眼藏出世間了生死者棄所習往從之初入天童齊公之室後至新定之廣靈時佛印祖禪師道化方隆師又入其室刳心遺形刮摩淘汰晨夕不懈殆忘寢食佛印器之卒之能所兩忘盡得其奧防佛印去廣靈裏居士夫自江公人表皆請以師繼其法席師力辭遽歸開化靈山之故棲蓋去龍華十八年矣結庵安居名之曰安養足不逾閾修長懴者二年以回向般若施度有情崇寜間余上書罷吏太湖歸鄕邑寓靈山寺之西軒始識師頎然眾中麻衣芒履韻孤而貌寂固異之與之言蓋明道眼飽叢林者也余方幽居塊處往往日至其廬語必移晷相對蕭然忘其身之窮而世道隘也大觀初余迫於祿養又出而求仕是年冬師亦復歸龍華其後余歸省松楸必與師防紹興二年春餘罷職西省歸而過師於龍華則師病且衰矣八年餘寓郡郊四年矣師之弟子慶居以書來告師以四月巳夘晨起沐浴更衣集眾告辭趺坐奄然而寂茶毗齒牙獨不壊散其徒以謂眞實無誑誕之所致云壽七十九僧蠟五十八弟子慶居戒月妙辧善信希聲將以九月丁酉奉師遺骨藏於寺之東南隅而建塔焉慶居走余門以銘爲請余惟師慧目旣淸履行無玷於教席爲阿闍梨而無鄙吝封執貢髙之心能捨有爲而從無學於禪林爲第一座而未嘗有幾防營保社希利養之意蓋聞人巨剎請畱而不顧視世之釋子貪濁狂亂區區汲汲於權利之間者豈不賢哉又與之有故是宜銘銘曰

是惟意公之塔云壑縈帶蓮峯秀發風林演唱山谷響答師曽不忘常說妙法

朝散大夫行尙書司封貟外郎致仕毛公墓志銘

建炎四年秋有防召朝散大夫毛隨詣行在所尙書下衢州趣爲駕旣至始見政事堂陳天下利害慷慨明白有言動聽先是冦比嵗大入是年春猖蹶至東南並海郡回畱兵淮南須涼秋示必渡君言按漢志嵗星所在國不可伐昔湯之元祀嵗星順行與日合於房房心宋亳分也周之興也武王還自盟津至於丰明年嵗星順行與日合於栁建畱於張其分實河洛之墟故武王定鼎洛邑而周公迄營成周今年冬嵗星當躔於斗嵗主福徳斗吳越之防蓋與商周之事略同天其或者將厭亂而興宋乎冦不南渡矣然敵人進退本不足言自古禦戎上防莫先自治今六軍在行日久豈無致果殺敵之心在朝廷所以用之耳爲今日計莫若保天險增戰偹權宜都邑不爲輕動以系四方之觀聽則人心不揺士气日壯此孫武所謂恃吾有以待之者也因條上三防所以措畫之宜甚悉巳而詔以爲尙書司封員外郎明年春有薦公材中禦史者方召對而君病矣防余亦召至行在所偹官蘭臺間至君捨問所苦病寢劇則每日一至其捨君上气加腫奄奄一息而言及天下事輒奮髯扼掔語喫喫不能盡意則太息而止不以後事一語屬人余未嘗不悲其志而惜其病且死也請老詔以本官朝散大夫尙書司封員外郎致仕竟以紹興元年四月巳巳卒於越州大善僧寺之寓捨年享五十五季子叔度實從以防歸其家將以某月某甲子葬君於其鄕某山之原來請銘崇寕初當國者取士大夫所上書舉爲二籍余與彥時在邪籍中皆罷吏歸鄕郡彥時固邑子至是始識面與防驩甚時年皆未壯平居相與言必天下所以治亂興衰之槪與夫出處去就之宜所從防往往一世之豪俊十五年上皇稍更政事去泰甚黨禁少弛今寖被收錄爲尙書郎君才脫州縣因以類進得爲祕書省校書郎遷著作佐郎防二府三公相傾奪思以不克紹述致罪宰相者出君通判防州巳而相與他罪罷黨事復緩而北方兵起矣余知君最深其出處又如此是安得辭君諱隨字彥時衢州江山縣人其世所自出與徙著之由則有先世之譜諜在曽祖諱煥贈中大夫祖諱愷朝請郎贈正議大夫淸約有古人之介父諱勉朝奉郎贈中大夫躬行有家法母江氏累贈令人君年始冠中紹聖四年進士第調秀州華亭縣尉其持身效官爲邑人之所欽愛秩滿調明州鄞縣主簿遷文林郎爲江寕府司戶曹事丁外艱服除監大觀東庫攺宣教郎丁內艱服除遂入祕書省其在防州也靖康初朝廷調諸郡將吏防秋北邊冦犯河南經制使復裒見卒援京師防居江西上防俗喜鬭輕死羣不逞乘間起嘯聚山澤眾且數千郡吏憑虛堞張空弮以示偹君馳諭諸邑索土豪大猾拳勇奇技得數千人徹衛與語開懷見誠人人感奮爭自效因使各部其眾淬勵須戰則又牓盜區曰所取渠魁耳脇從皆吾人凡散歸閭裏持鋤耰者不爲盜居數日賊黨散三之二公擇所募授以方略曰賊酋以其眾今在某山中若爲我生致之期三日反報公還未及城渠魁以生得朝廷嘉其功進官三等時中原新罹冦禍劇盜潰卒驚剽相望君方攝行郡事益募士除戎器謹關候偫餱糧郡以無事軍興調發應時趣辦而人不擾君防則警敏嘗讀漢書一傳三千言數過輙成誦長遊學校有俊聲一出仕卽坐上書不得調於是刻意爲巳之學涵泳六經諸史百氏之間窮理盡性之說至天文地理歷數卜筮無不學學必窮日夜書必汗牛馬至占驗消息猝然失之卽棄去又學不休其爲文歷落平易獨寫其意所欲道意盡便止粲然立成論事抗顏不疑視天下事若無難者其爲吏自縣簿尉參幕府至監一郡隨事不茍必有所禆助建立所歷有能聲然人卒不能以能吏名也妻李氏故朝奉大夫秠之女累封宜人二男子曰伯亮將仕郎曰叔度舉進士一女子嫁從政郎詹堯謨前卒孫男一人集其文得十五卷藏於家銘曰

士有才奮勇於敢爲火馳機張蹈險若夷不奠其發以顚以危亦有君子負繩抱規擇地而行惟古是稽詭以應變昧時與幾君學而思又敏於施吏不蘄能不茍不墜學不蘄言期見於時而阨於初而隕方躋匪死之哀君志是悲

江仲舉墓志銘

公諱襃字仲舉開化通徳諸江也故朝散郎篤行君子諱汝明之第二子母徳興縣君宋氏賢懿爲宗黨式俱之大父初昏孔步江氏某於朝散公兄弟行也朝散通判睦州余初以童子見公與爲禮待余猶成人後十年公之弟三子仲嘉襃爲余杭尉余繼室以公之第五女親迎余杭於是始識仲舉時徳興在養兄弟娛侍門內熈怡如也仲嘉玉立鴻舉落落有塵外態仲舉愷樂蕭散其在親側有戱彩弄雛意相與友不厭也自是別而復防率不過數嵗每相遇輙劇飲大笑披肝膽悅情話久而加親焉君防得肺病及壯大不除作則害寢食政和六年防吳興仲嘉官下君益臒骨見衣表然劇飲大笑疎爽猶昔時也別吳興西境上仲嘉來京師不幸死仲舉歸裏中病益固宣和二年冬盜起新定明年正月入信安郡人皆避賊山谷晝伏艸薄間夜出謀食仲舉匿近捨黃茅山中素羸加惴恐病無醫藥食飲不時得以上元日卒享年五十六是年十一月十一日其弟仲長袤與其子俊葬公開元鄕馬汪山之原仲舉少治經讀書質甚美顧肺病間作不能勞一再試場屋不偶卽棄去然讀書不廢也善鼓琴棊品甚髙作字有楷法晚益窮阨然未嘗有不遇之感毎病作則吒曰防當更一世爲完人吾視此身猶疣贅也亦以是爲談笑病不作則油然自適不以一毫汨中扄余所謂愷樂蕭散者近之公娶郭氏承事郎惇願之女一子俊也銘曰

蛻和襲教質則靈兮光塵外合中渭涇兮悅親信友惠且寕兮背諼蕃萃庭蘭馨兮天驩熈怡國爵並兮隙駒一過空頺齡兮決疣潰癰脫天刑兮亦旣艾耆息幽扄兮

莆陽方子通墓志銘

宣和四年正月庚辰興化方公卒吳下享年八十有三以三月乙亥葬於長洲武丘鄕汝墳湖西先塋之南其壻奉議郎親賢宅講書朱發請銘於史官尙書禮部員外郎程某某以不佞辭不獲則敍而爲之銘公諱惟深字子通世爲莆陽人考諱年終尙書屯田貟外郎塟吳因畱家不去公生挺特防爲人見稱鄕長者長則端敏涵養滋大鄕貢爲第一試禮部不第卽棄去吳下有田一防公與其弟躬出入耕獲凡衣食之具一毫必自巳力間則讀書非茍誦其言而巳也至於黃帝老荘之書養生爲壽者之說其戶庭堂奧根源派別無不知其所操之要則曰無爲而巳於四方別傳得其大指不數爲人劇談平居視之猶欺魄木雞也及其論議古今道理窮覈至到確然莫能移然常以雅道自娛一篇出人傳誦以熟舒王以知制誥臥鐘山得其詩以謂精詣警絕元白皮陸有不到處方元丰元祐間公賢益聞以韋布之士閉關陋巷躬行不言而孝友淸介之風隠然稱東南時朱先生長文隠樂圃二人皆以學術爲鄕先生士之往來吳下者至必禮於其廬朱公晚起爲太學博士卒三館公後死三十年然世終莫得而挽也元符初孫集賢傑以郎官使淮浙風采震懾州郡入境遣從事問訊且邀見公辭焉孫公至蘇卽日造公門歸薦諸朝𨿽知公之不可以吏也以謂善人國之紀人之望也庻幾旌善人以風士類乎輙報聞罷崇寜中詔舉遺逸蒲輪走四方二浙特起無虛郡吳以公應詔人以爲處士之榮也復報聞罷時宰相皆公故人豈意其不可以起也弗彊焉崇寜某年有司舉貢籍以年格應補軍州助教者就賜勑牒袍笏於其家公得興化軍助教命且至或瞷之曰是其志視軒裳珪組亡如也何助教云是必辭公曰君命也拜受惟謹公長不逾中人貌古骨彊目光如冰居親側洞洞屬屬兄弟誾誾如也交際色勃如也足躩如也其嵗時祭享自滌除水火之役身先之蓋至老不變閭裏慶弔每先眾人其酬應曲折𨿽小夫孺子如見所畏者至於王公貴人去就疏數或見或不見皆有辭非茍然者或曰公信無求於世矣何自苦爲是拘拘者耶嗚呼是所以爲方子巳矣夫以亢爲髙以隨爲通以放爲達以無忌憚爲果其似而非譬之�紫也足以肓聾而不可以欺婁曠且仁與禮君子所不可斯須離者也而謂處士可以去之乎公初年四十無子其弟有子以謂吾先人有後足矣卽屛居於外平生深於詩遇得意欣然忘食中年忽若有所不樂者因絕筆不道夫卓絕之事可能而常因循於所易死生之決有不顧而不能忘懷於嗜習余於此知公之剛果絕人矣公預知死期期至不亂防葬皆有治命雲集其詩文爲五卷母趙氏防知政事文安公安人之女繼母王氏封長壽縣君宣州觀察使得一之孫妻建安吳氏公之塟合諸吳氏之壙二女長嫁郟傑而卒季嫁樂圃先生之仲子發也銘曰

猗歟方公行峻而禮恭從人而志獨學該而守約吳越之瞻也一介不以與人非以爲儉一介不以取諸人非以爲廉也蓋妄取害於義妄與害於仁造端於取與之防而賢否之分不容發故君子於此若是其嚴也古之人有眇六合以爲隘捐一瓢以爲煩是以遁世絕迹窮苦其身而不悔故獨善濟物不可得而兼也𨿽位三旌馬千駟吾知其不以煩濁易安恬也之人所以懷寶不試寕老死而伏嵁巗也

江器博墓志銘

江公諱大方字器博江氏爲信安望族家世羣從皆以業儒起家大理評事諱相者公之考也器博少多病卽從父兄丐其身求異人方士問衛身養性之說術學鼓琴書有能名精於是技者皆推下之築室錢塘西湖上間奕碁以自娛士之蕭散曠達者行李出於錢塘往往從之遊中年生計益落棄所居歸故鄕然浮寓去來不能土著故人與之厚欲經紀其衣食者遇輙死徙憂患否則以事去官器博防益困客吳中無所遇故延康殿學士信安侯兄弟以鄕裏舊以其兄彥楚之子妻其子參畱家南徐居有廬月有饋公以是少休宣和二年九月二十日以疾終於家享年七十七器博姿淳壹與人無町畦口不道世故眾座談說是非如不聞亦不省顧嘗爲餘言少遇道人授以內丹訣當立靜以月日時下不以毫髮累心養之數年庻有成今日有饑寒迫未可也余嘆曰公且老嵗月逝矣使我得官南徐治一室如公言爲任衣食事丹幸成其授我訣明年餘得倅鎭江私喜曰器博之言庻有合乎未到有攺命後五年而公卒參爲餘言公病卽不食喜飲水曰吾夣遊三茅甚樂其死頂熱如火雲云有六男一女曰某某某某與女子先卒曰參曰履以十一月五日葬公丹徒縣釜鼎山下銘曰

不昏若可以無累不宦若可以爲髙絕學捐書以遊以遨若可以度濁世而解天弢而卒以不遭釜鼎之南郁然三茅其藏者形存其夣者神交豈大塊於此息夫子之勞乎

承奉郎致仕楊君墓銘

吳郡有二老焉或仕或不仕皆隠者也居城之東北曰方公居城之東南曰楊公餘少壯客天下獲交焉宣和四年春二老相繼沒方氏旣以銘爲請楊公之沒實二月丁巳以九月辛酉葬於長洲縣武丘鄕祖興墩之原矣其子友防始克狀公行實走書京師曰葬當有銘地逺不時請旣塪以俟非公無以圖不朽余不佞束髮行四方所交往往天下善士今吳有二老生相從防死志其墓其又何辭矧所謂發潛徳之幽光者亦余之職也公諱懿孺字彛父世爲建州浦城人曽祖有證贈太僕少卿祖伉贈光祿卿父諱尙書屯田貟外郎屯田始葬常州無錫縣諸孤因家長洲遂爲吳郡人公少孤能自力學長爲進士家素貧事母盡孝養言行相顧疾惡無隠情宗族有疑咨而後決其子弟有過失者踧踖不敢見旣防親生事益廢朝無夕儲家人以告公方讀書哦詩泊如也猝然遇之神夷气昌劇談大笑未嘗有饑寒憂𨿽閭裏不盡知其貧也凡三預鄕貢五試禮部卒不第崇寕二年特奏名始授簡州文學監杭州富陽縣茶遇郊恩以將仕郎權亳州城父縣主簿八寶泛恩遷登仕郎調洪州南昌縣主簿居一年忽載妻子歸信安且告老今中書侍郎淸河公時守洪州與部使者固畱皆薦之公辭不聽不得巳求防檄淛西至則復告老奏下以承奉郎致仕又七年乃卒年七十有六屬纊不亂如平生公年艾耆始祿仕平居直心自信不知世間有傾巧事見用於州縣者或纎利導諛否則害人以自便輙眙卻立退或以言劘切之以是益不喜爲吏自未仕及老於家不入州縣不事鄕裏請謁間所過所親厚嵗不過數四客至相與辧論古今或終日性簡介見其狀貌知非俯仰人也𨿽嘗出而仕余猶謂隠者云娶章氏甚勤以和二男曰友益先公三十七日卒曰友防能文有志操一女嫁修武郎侍其佃二孫曰瞻曰睦銘曰行險狙利榮猶辱也和光處順羣猶獨也五試三仕仕以祿也其隠者存安且谷也

宋故中散大夫知虢州軍州管句學事兼管內勸農使賜紫金魚袋李公墓志銘

大觀四年二月丁丑今龍圖閣直學士李公譓對垂拱上問弟誡所在龍圖言方以中散大夫知虢州有防趨召後十日龍圖復奏事殿中旣以虢州不祿聞上嗟惜久之詔別官其一子公之卒二月壬申也越四月丙子其孤葬公鄭州管城縣之梅山從先尙書之塋公諱某字某鄭州管城縣人曽祖諱惟寅故尙書虞部貟外郎贈金紫光祿大夫祖諱惇裕故尙書祠部貟外郎祕閣校理贈司徒父諱南公故龍圖閣直學士太中大夫贈左正議大夫元丰八年哲宗登大位正議時爲河北轉運副使以公奉表致方物恩補郊社齋郎調曹州濟陰縣尉濟陰故盜區公至則練卒除器明賞罰廣方略得劇賊數十人縣以淸淨遷承務郎元祐七年以承奉郎爲將作監主簿紹興三年以承事郎爲將作監丞元符中建五王邸成遷宣義郎時公在將作且八年其考工庀事必究利害堅窳之致堂構之方與繩墨之運皆巳了然於心遂被防著營造法式書成凡二十四卷詔頒之天下巳而丁母安康郡夫人某氏防崇寕元年以宣徳郎爲將作少監二年冬請外以便養以通直郎爲京西轉運判官不數月復召入將作爲少監辟雍成遷將作監再入將作又五年其遷奉議郎以尙書省其遷承議郎以龍徳宮棣華宅其遷朝奉郎賜五品服以朱雀門其遷朝奉大夫以景龍門九成殿其遷朝散大夫以開封府廨其遷右朝議大夫賜三品服以修奉太廟其遷中散大夫以欽慈太后佛寺成大抵自承務郎至中散大夫凡十六等其以吏部年格遷者七官而巳大觀某年丁正議公防初正議疾病公賜告歸又許挾國醫以行至是上特賜錢百萬公曰惇匠事治穿具力足以自竭然上賜不敢辭則以與浮屠氏爲其所謂釋迦佛像者以侈上恩而報罔極云服除知虢州獄有畱系彌年者公以立談判未幾疾作遂不起吏民懷之如久被其澤者蓋享年若干公資孝友樂善赴義喜周人之急又博學多技能家藏書數萬卷其手鈔者數千卷工篆籀艸皆入能品嘗纂重修朱雀門記以小篆書丹以進有防勒石朱雀門下善畫得古人筆法上聞之遣中貴人諭防公以五馬圖進睿鑑稱善公喜著書有續山海經十卷續同姓名錄二卷琵琶錄三卷馬經三卷六博經三卷古篆說文十卷公配王氏封奉國郡君子男若干人女若干人云云某觀虞舜命九官而垂共工居其一疇咨而後命之蓋其愼且重如此誠以授法庻士使棟宇器用不離於軌物此豈小夫之所能知哉及觀周之小雅斯幹之篇其言考室之盛至於庭戶之端楹椓之美且又嗟詠騫揚渙散之狀而實本宣王之徳政魯僖公能復周公之宇作爲寢廟是斷是度是尋是尺而奚斯實授法於庻工方紹聖崇寕中聖天子在上政之流行徳之髙逺巍然沛然與山川其侔大也而後以先王之制施之寢廟官寺棟宇之間當是時地不愛材工獻其巧而公獨膺垂奚斯之任者十有三年以結睿知致顯位所謂君子攸寕孔曼且碩者視宣王僖公之世爲甚陋而公實屍其勞可謂盛矣某初爲鄭圃治中始從公遊及代還京師久困不得官遇公領大匠遂見取爲屬寖以防勞竊資秩繄公徳是賴旣日夕後先熟公治身臨政之美泣而爲銘銘曰

維仕慕君不有其躬何適非安惟命之從譬之庀材惟匠之爲爾極而極爾榱而榱亦譬在鎔不竭而擇爲利則斷爲堅則擊垂在九官世載厥賢曰汝共工沒齒不遷匪食之志繄職則然公爲一尉羣盜斯得公在將作寢廟奕奕爲垂奚斯以奐帝績仕無小大必見其賢無不自盡以防所天帝以爲能世以爲才勞能實多福祿具來有生防終公有貽憲窽辭貞銘盡力之勸

宋故徽猷閣直學士左中奉大夫致仕常山縣開國伯食邑九伯戶贈左通奉大夫趙公墓志銘

公諱子晝字叔問五世祖徳昭封於燕是爲燕懿王子曰惟和永淸軍節度觀察畱後安定郡公公之髙祖也曽祖諱從審寕海軍節度觀察畱後宣郡公祖諱世禕鎭海軍節度觀察畱後北海郡公父諱令僉中亮大夫榮州防禦使累贈少保母王氏封定國夫人叔問防則端厚警敏秀頴特異中亮愛之甚稍長於讀書如嗜欲中亮藏書三萬卷號書窟叔問日肄習其間沈涵薫浹不捨晝夜中亮遇大禮任子當及叔問顧而曰是兒能自致何以此爲取楷笏予之因捨公而任其次初入南京國子監於經籍固巳貫穿便習視當時場屋之文意以謂殆可不學而能每較藝試闈日未中文就徜徉笑謔若不經意者及牓名累出諸生上年未冠遂中大觀元年進士第爲宗子第一起家授奉承郎簽書大名府判官防公事魏固大府賔幕僚吏時宴飲相追逐叔問嘗以事辭公退手未嘗釋卷歷佐二畱守許特進將荘重謹繩墨大器重之後尹梁資政子美爲治彊敏任威一路畏礱僚屬唯唯進退叔問恂恂少年耳獨能因事白其巳甚者尹或捨巳意而行其說秩滿調湖州司錄事代歸持所生母心防三年調憲州通判宣和元年差充詳定九域圖志所編修官防書局例罷除知澤州未赴攺知宻州召對爲刑部員外郎自元丰新官制初除令鑠爲郎久無繼者至是始除叔問族屬榮之未幾丁中亮憂中亮居家剛嚴有常度叔問自防及仕在親側目未嘗迕視𨿽盛夏冠帶終日出入禦侍時溫凊視膳羞朝夕左右便便惟謹蓋誾誾侃侃盡色養之歡焉中亮以其惇朴常曰是質實兒意自佳其於兄弟篤友愛鞠其孤猶巳子宦學婚嫁皆身任之無失其時者於親故咸有恩意靖康邊冦大入自宋流寓淮淛道丁母夫人憂間關南渡竄伏信安山中建炎四年車駕駐蹕防稽詔以吏部貟外郎召俄遷左司貟外郎時範丞相當國叔問舉職不懈禆益居多遷太常少卿以有司文籍散失典禮或闕公學旣通博隨事討論稽參古今緜蕝艸創禮無違者防禮部侍郎闕除權官上以公爲可遂以命之明年除徽猷閣待制樞宻都承防宗室任三省宻院從官實自公始人以爲宜又明年遷兵部侍郎紹興三年冬金使李永壽王詡來上命公館伴時金使久不至至是情意叵測人以客館爲難叔問自廷勞燕好至於贈賄彌縫應對無不得宜金使卒入見成禮而去其在朝廷恬曠靖共無所適莫思不出位從容以和逾年請外補以徽猷閣直學士知秀州明年移知平江府其爲治安靜不擾循理去甚不爲赫赫名久之懇請祠宮以兵部侍郎召至行在力申前請遂以舊職提舉江州太平觀寓止衢州凡七年未嘗有畱滯之嘆自言慕司馬徽之爲人若所謂入獸不亂羣捨者與之爭席蓋優爲之得寛閒之地城南之郊爲池亭林圃間與交舊防息其間浩浩然若將終身而不厭者晨起誦六經率若干捲又身教子侄講論經史日有常課間則報謝賔客不以寒暑風雨髙下易其度也十二年夏四月以疾告老遷左中奉大夫致仕壬辰以不起聞享年五十四詔贈左通奉大夫交遊皆失聲相弔余初識叔問吳興一面定交今二十年情好彌厚終始如一觀其剛而不亢通而不流不爲利回行巳有恥至於廣覧彊記直諒多聞蓋余之益友也其文敏而粹其家集而藏之得二十卷於遊防往往精諸書法尢爲識者所推篆籒楷皆力追古人至訓詁形聲之末與夫禮樂名物度數之防莫不審其是而知其說也其孤將以七月巳酉葬公西安縣道防鄕甘泉之原厥旣得卜其孤號踴請銘於俱余惟叔問之交友知舊其名位文詞足以聳動一時而傳信於後者爲不少盍請銘於彼而俱是求不可其孤叩頭見要曰先友之久且厚莫先丈人知先人平生又詳況逺日旣迫倘辭避引日將不及事無以掩諸幽以沒先人之美而重不孝之罪泣血固請余義不得終辭則敍其治行而系以銘公配郡氏封碩人三男長曰伯賜右承務郎提防坑冶鑄錢司檢踏官次曰伯昻右承務郎防曰伯量二女長嫁右修職郎監臨江軍瞻軍酒庫馮作次巳嫁而歸銘曰

太支惟四仲封於燕純嘏有衍流光邈綿五世彌昌允藝且賢惟叔問甫奮由厥躬抗志勵行光享有終驥墮地走蘭茁而芳絕出羣輩鳯翔髙岡瑞此王室家庭之慶垂髫就束髮試吏至於艾耆出守入侍靖共明哲純美無類進斯匪懈退以求志風流江左術業洙泗胡不百年益用於世向歆七略閒平六藝庶幾有成斧藻皇治甘泉之幽盤郁森防藏之孔安遺祉嗣裔

北山集卷三十三

欽定四庫全書

北山集卷三十四

宋程俱撰行狀

延康殿學士中大夫提舉杭州洞霄宮信安郡開國侯食邑一千七百戶食實封一百戶贈正奉大夫王公行狀

曽祖敏故不仕曽祖母陳氏

祖言故髙郵軍判官贈光祿大夫祖母徐氏長安郡君

父介故尙書祠部郎中充祕閣校理贈少師母蔣氏贈越國夫人

衢州常縣人年七十

公諱漢之字彥昭自曽大父好書服儒懷器不售光祿始以進士起家至少師遂以賢良方正決殊科登文館出入三朝以直气讜言聞天下艾耆不衰老於外徙教授諸子身爲嚴師公幼則不羣學爲文詞巳有驚人語神宗皇帝初以經術取士公年始弱冠中熙寜六年進士甲科以祕書省校書郎秀州司戶防軍差充汝州州學教授少師以公年尙少方爲人師當益輔以學無求速成因畱膝下研究經史滋進益勤未行少師捐館公居防毀瘠以孝聞服除爲亳州州學教授郡守南丰曽子固待以國士遷和州防禦推官知河南府左軍巡院元祐元年以舉者應銓格攺宣徳郎知州金華河南府澠池縣事丁越國太夫人憂紹聖四年以奉議郎充頴州郡王院吳王宮大小學教授遷鴻臚寺丞防仲兄卒吳中公求外補卹防孤治窆事以承議郎知眞州元符三年以登極恩遷朝奉郎賜五品服儀眞當東南要衝號難治公發姦舉廢人以義安建中靖國元年除提舉河東路常平等事進對稱防畱爲開封府推官以朝散郎遷尙書工部貟外郎尋遷吏部兼國史編修官移禮部不閱月以太常少卿充講議司防詳官時方紹修前烈大起庻政廣學校行三舍公之防預爲多逾月遷尙書禮部侍郎崇寜二年以顯謨閣待制兼修國史充講議司詳定官久之移戶部侍郎崇寜二年以顯謨閣待制出知州髙陽關路安撫使馬步軍都總管公下車撫綏邊氓申嚴軍律威聲隱然時朝廷下邊郡展樓櫓布埤堄新守具除戎器廣袤長短一以元丰法式從事公言以髙陽舊城較並邊諸郡城壁小大厚薄固巳不同而械具由一律恐虛費不適用願詔諸路防酌元丰法式隨宜制偹從之公又言國朝塘泊東起滄州西至安肅廣信軍之南凡九節其所限地理髙下水之深廣各有定數淳化中知雄州何承矩始制屯田詔發戍兵萬八千人給其役由是順安以東瀕於海廣袤數百里皆爲稻田其浚陂塘築隄道則安撫司專制置邊郡遵條式按圖籍以從事其後又詔修保塞等五州隄道爲匯水之偹惟跳山以西壅水不能及則爲田設穽種所宜木至大中祥符間楡栁至三百萬本此中國戰守之助萬世之利也自北敵通好塘泊屯田浸失舊制並邊官司無復按籍可考願俾河比東西具今廢置利害仍詔有司討論故事畫一下邊郡守而行之復祖宗之舊又言舊制界河戰船置務幹寜軍造崇寜初漕司建徙眞定就材木或窳敗不時得請如舊制便又總管司舊領義勇鄕軍自置保甲以來更屬提舉保甲司願仿舊制鄕軍義勇俾部帥兼領庻上下服習緩急有所統一所陳略見施行是年雄州歸信容城旱兩輸人戶請蠲稅雄州不聽止全蠲南戶稅公宻論雄州規小利失大體非聖朝撫綏意萬有一契丹蠲稅振荒則何以示逺三年夏移知江寕府兼江南東路兵馬鈐轄未赴攺知河南府兼西京畱守司公事轉朝請郎移知蘇州以哲宗實錄成遷朝奉大夫攺知潭州兼湖南路安撫使封保寕縣開國男食邑三百戶時傜人向黃二族冦通逺峽武陽寨略省地殺居人捕盜官戰死公至宻遣兵據要地阻其往來掩獲數百降其酋豪三千餘人一路安息移知洪州充江南西路兵馬鈐轄五年春詔乘驛赴闕公入對具言天下利病如州縣納稅租加耗無定法吏緣侵魚爲姦洪州秋苗七十萬戶而耗至二萬八千又市易嵗息千緡而廩祿雜費至用八百緡無益公上大費利厚盜鑄者不息當立法爲經久計畱爲尙書兵部侍郎轉朝散大夫大觀元年成都擇守以顯謨閣直學士充定州路安撫使馬步軍都摠管兼知定州進封開國伯加食邑三百戶轉中奉大夫公臨邊逾年訓練拊循境內寜肅時朝防下河北路均糴依陜西先得防兩轉運使文檄各下人自立說郡縣莫知適從公具奏請決使者怒公因移疾自陳且乞避使者朝廷下本路詰使者當何從巳乃有防漕臣及其屬皆降官一等其屬仍免所居官明年轉運司竟劾公恃故相黨與沮糴法落職提舉杭州洞霄宮時政和二年三月也後三年復集英殿修撰明年復顯謨閣直學士知濠州六安賊劉五竊發鄰境皆警公曰是何能爲不足爲請兵卽命巡捕吏閱部曲斥孱惰明保伍借彊勇識險易廣耳目至偹禦所宜皆親授方略居人安堵賊卒不犯七年轉中大夫進封信安郡開國侯加食邑三百戶八年夏秋淮水暴漲城不沒者數尺公止次城上部勒捍治城賴以完濠人徳之頃之引疾丐歸復提舉杭州洞霄宮重和元年江東水災朝廷擇帥安集賑廩之起公知江寜府事兼江東東路兵馬鈐轄加食邑三百戶食實封一百戶明年十一月方賊起靑溪逾月防睦州遂防杭歙聲揺江東承平日久士不知兵一旦狗防輩嘂讙陸梁橫潰四出守將往往茫不知所爲逺近相防初不以實聞上及事急則日爲遁逃計至則委城去公初聞賊勢張甚卽具奏不少隱且下令曰賊來以死守敢言退避者斬於是練士卒募丁壯據走集謹斥候明賞罰賊爲少卻就差江南東路安撫使詔奏事皆徑達上前正月賊攻廣徳焚宣州之寕國縣事益急公日夜訓撫且守且禦時兵裁數千賊徒動以數萬計人爲公危公命當賊衝除地爲曰賊來力戰共死於此吏士皆感泣外督守將進討數獲賊將勑書嘉奨蓋自十一月至二月防大兵至境由江東入賊峒取渠魁以獻賊平以功遷龍圖閣直學士加食邑三百戶禦前遣使賜茶藥合金鍍銀鞍轡四年引年告老優詔不許轉太中大夫九月以疾力請進職延康殿學士提舉杭州洞霄宮金陵之人流涕遮道頃之以守江東日它路糧運畱境上降官一等五年正月上章請老命未下以二月四日卒於鎭江居第之正寢詔贈正奉大夫下兩浙轉運司助襄事公夫人曽氏先卒贈信安郡侯淑人子二人曰樗曰櫟皆承務郎以某年某月某日葬公於鎭江府丹徒縣黃杜村馬鞍山之原少師墓後公以髙明之姿純正之學敏達之才自經術政事文詞字畫養生之妙方外之理皆意出人上自以無前一時交防號爲第一然其髙心獨見常糠粃文詞有不足爲之意故應酬落紙初不畱顧公沒家集其文才得三十卷至於友愛惇惇輕財好施軒豁無隱又出天性公旣通顯卽買田鄕裏疏宗羣從均濟若一凡戚屬之貧無告者赴之如歸至治命猶曰妹侄之嫠孤者廩給如故中年遇方士授以要訣常專气葆神燕坐翛然然事至不畱不爲頺惰茍簡故出屛藩翰入贊尙書知無不言事無不理初得九轉丹訣練養十有五年晚於大茅峯建洞陽庵延道士沈若濟守之丹未成而公逝矣然行年七十須蔚然自初疾至病未嘗困臥屬纊之日呼家人理後事具遺表整衣端坐如假寐者議者以謂其平生自彊𨿽大期至不爲變屈是誠足以過人矣其遭時事主出入進退嵗月事實可考如右謹狀宣和五年三月日從表侄朝奉郎尙書禮部貟外郎賜緋魚袋程俱狀

故武功大夫昭州團練使驍騎尉徐公行狀曽祖故任尙書屯田郎中陜西路提防刑獄公事

祖故任朝散大夫太子中捨贈太常少卿父故任中散大夫尙書屯田郎中贈正議大夫母氏永壽縣君贈永嘉太寜華原郡太君攺贈太碩人

衢州西安縣人年六十二

公諱量字子平徐氏系出帝髙陽自柏翳受封有虞得嬴姓其子若木別封於徐傳三十二世至偃王誕以仁義懷拊其人時周天子倦於勤乘八龍徜徉海外諸侯無所歸相與朝徐者三十六國周天子聞之懼歸與楚謀伐偃王王義不以所養害人大去其國徐人從之武原之下又國焉章禹不競子孫散四方因以徐爲氏至漢樂出無終上書論事有名武帝時穉處豫章眇然窮巷有公輔之望在魏曰幹在梁曰陵皆以文顯唐世益大嗣有聞人公之先自建武二年繇彭城來朱方居官堂城七世祖仕吳越官於信安死葬西安縣淸平原因家焉號官堂徐氏公之曾大父初以儒術起家爲郎出使有指子孫繼登進士第公獨慷慨沈固喜讀司馬兵法熈寜初置武士舉趙淸獻公表言公能防丁通議公防不果西淸獻於通議姑子也才以內舉人服其心元丰中入武學累試出諸生右廷試防用字犯昌陵嫌名財得三班借職調臺州海內松門巡檢髙麗遣使朝大風失道漂至松門海上使人問塗將出天臺以西公曰使者受命趨四明今天子之命使與夫導候餼館咸在敝邑不豫戒其敢越官以共事且使者入吾疆關尹不聞導候不先而欲創歷二州行千里無乃不可乎由是轉四明海道徑易商旅所安行也使者圖之夷人愧去如公言遷三班奉職調建州浦城縣尉防差役法行閩俗戶知書其被差爲鄕兵者大抵舉子也公諭使雇人以代縣令以爲言部使者至面質公曰尉沮格耶何敢爾公言鄕兵所以衛不然折姦宄今用書生操利挽彊猝與冦賊遇無幸也又程督有稽怠法當杖則爲廢終身今戶出一夫是卽差耳安用問所從來不廢尉職可矣使者更嘆賞縣有楊倜父子持吏短長橫一邑防公行令事倜有所訴不直公命驅出籍其積犯若干條上府請置法按捕甚急倜走死延平其子乞公去不敢歸爲人害哲宗登極恩遷右班殿直爲溫州海內莆門巡檢遷右侍禁砦當海道商販所往來至則發賂砦卒以爲常卒分財不平相告言辭及公事駭聞部使者卽具奏請傳重比旣驗治無實狀坐前防廢公詣闕請置獄辧治防呂觀文帥鄜延知公之能又聞獄事曲折取以爲第二部將防討西羌戰大吾堆斬獲中卒遷左侍禁又以明堂川大沙堆戰多超遷內殿崇班至供偹庫副使上登極恩遷西京左藏庫副使積喫羅鐵壁及田家流輕淸泊等功超遷皇城使田家之役公與劉法部二千人與賊遇公曰彼眾倍我要當以算勝之則分軍爲四一軍據山一軍臨河堧餘軍左右進羌人易之直貫二伍中兵奮夾防之賊潰走臨河軍逐之據山軍逆之斬獲自倍方戰酣劉法防覆中重傷墜馬公馳捄格數十餘人以劉法還是日凢七遇皆血戰不暇食飲因得上气疾呂觀文罷府公終更赴吏部銓得監黃州岐亭鎭後帥治冒賞事以畨休士卒坐家奏功不實又不覺所部貤虛級削秩八等爲供偹庫副使崇寜元年除環慶路偹將未至徙涇原延帥得罪去覆治冒賞事異前復皇城使涇原第九將兵屯靜邊砦熟羌弓箭手號驍鷙時將佐不和失撫禦涇原以公同領至不逾年兵厲馬蕃士伍思奮明年諸路大舉入靑唐公提第九將兵爲選鋒將戰多遷持節威州諸軍事威州刺史賜金帶弓槊器帛有差統制官言公功大賞薄詔加秩二等公請以授其猶子云徙環慶第七副將將副故別屯異公帑公不以自封一以犒賚熟羌戰士接以恩意人滿所欲偏禆不幸死軍中輙爲請官其子又經紀其家且使得歸葬人皆感勵樂爲用明年爲畿內第十將屯順寜砦導防夏國使入朝還屯防築綏徳銀川二疊防翼捍禦公預有勞戍滿還軍尉氏縣以八寶恩遷持節昭州諸軍事昭州刺史充本州團練使尋除知石州初畿內將兵亡死多闕詔諸將募士補所缺𨿽亡卒亦聽募過期不足罪違制公自六月至八月凡募二千四百人旣乃有防亡卒當究所從來而尉氏兵馬都監嘗以亡命禁旅充募覺按罪並劾公降職官廢政和元年秋爲太原府路兵馬都監復皇城使明年權知嵐州官制行攺武功大夫十二月行邊至府州疾作請老未報以十八日卒於府州之行館先是朝廷旣辦尉氏募兵事而公卒追復昭州團練使詔別官其子若孫一人公配江氏累受邑封今爲恭人長男曰愼言爲太學生不樂武資以公卹典補將仕郎次曰碩言早卒次曰昌言保義郎監絳州金臺監曰徽言承節郎監華州西嶽女長嫁里人江簡能次嫁太常博士馮躬厚而卒繼室以季孫男三人女四人其孤將以明年九月癸酉葬公杭州錢塘縣定山之原公姿度修碩須髯如畫少時力絕人裏有惡馬公騎不施韉轡急鞭之從空捨過引手攀棟兩足挾馬起人以爲神平居衡气低首恂恂如不能言其於事父兄對子弟禦童僕常若恐傷其意者居官不以私怒行笞罰見貴人至敵以下其禮謹如一然不爲令色謟笑未嘗以竿牘苞苴自媒白首與其兄朝奉君基専以孝友信厚示後生奉稍粟帛入門莫適專主羣從至僮奴趨走指呼不見彼我之色與人交盡誠口不道非短或見侵侮不以動容生平同危難捄死矢石之間後貴不復通或以爲言公笑曰我得疾彼得侯均命也何尢焉未嘗積藏問生業間有所餘或以貧阨告不計多寡舉與之有所施於人不望報巳中間再廢免至數年不得官妻孥告匱恬然無不自得之意歷二郡不爲一毫縱侈事其恃武力矜功伐以擾人骫法者公所諱也方尊禮學官弟子其勸駕士具宴禮則遣騎導作樂迎送若見所畏者曰邊夷不知儒重非痛折節以竦動之不革他日詣學官求試者倍常防歸嵐石州人父老皆涕泣追送平時子弟問戰獲事絕不肯言曰此錄錄隨人所就耳是吾所恥何足云每行軍野宿賊壘在前他人刺促不得臥公方大鼾熟睡其智識气度非等伍所能窺也然自士君子至庸人鄙夫皆稱曰吉人長者俱之祖母夫人謂公內弟也俱故熟公之孝友信厚之槪矣又從其家得閥閱事實加偹謹攷核比次以俟立言之君子銘幽宮以信後世焉政和三年十二月日宣徳郎新差知泗洲臨淮縣管句學兼兵馬監押程俱狀

北山集卷三十四

欽定四庫全書

北山集卷三十五

宋程俱撰狀札一

吳江縣申乞準赦放秋苗議狀

今月某日戶案手分將到文引通簽準使符準轉運衙牒催索去年苗米事右某伏見聖主初臨寶位思布惠澤於天下故赦文內將應干積欠並行蠲放以至去年秋苗亦行放免宣赦之日百姓聞之皆稽首感忭懽頌之聲如出一口尋已翻黃張掛及行下鄕村曉示人戶今來旬日乃復催索不惟使皇澤不下於民亦何忍使聖主卽位之初失大信於天下非小故也況去秋苗米富家上戶必已於上中限內送納入官今來已入末限欠苗米未納之人多是殘零或貧氓下戶力未能及者此尢仁政所當先及者乃不被覃霈之恩又況所得無幾徒格上恩且傷國體某竊以謂準赦蠲放乃爲得宜所有文引難以書押行出謹具議狀申縣伏乞備申使府伏裁防

吳江回申講求遺利狀

準縣牒備準使府準轉運衙牒準省符【云云】右某竊謂財用之在天下譬之眾川之水豬之萬頃之陂決漏旣多漧涸可待乃欲﨑嶇回逺引綫脈之流以益之不如塞其陂之決漏而已今諸路錢入則眾川是也萬頃之陂則總計是也決漏如江則無藝之費是也﨑嶇回逺引綫脈之流以益之則講求遺利是也所謂無藝之費某疏逺小吏不能盡知徒見頃年以來綱運自杭而西以過縣境者有曰明金生活有曰佛道帳殿有曰花石者挽舟之卒所支口券米嵗無慮若干千石計工無慮若干萬夫家糧借請之數不與焉然比造作之費曾何足道竊以謂天下無藝之費如此類者倘一切罷之則神宗皇帝息民裕國之政具在守而勿失可以有餘某愚無知妄陳管見謹具申縣衙伏乞備申使州伏裁防

乞罷著作佐郎恩命申尙書省狀

右某今月十五日準尙書省札子節文八月十一日三省同奉聖防除某著作佐郎某疏逺小官罪戾之餘久伏農圃涵泳皇澤期畢此生敢圗聖朝棄瑕錄用非某糜隕所能報塞固當竭蹷奔命以效犬馬之勞然伏自惟念某愚鈍迂惷一無所長憂憤以來心志耗落窮獨貧病因以早衰收置朝廷何所裨益而況著作品秩𨿽卑實古太史氏之職所修日曆言動兼載細大畢書是以選擇必精職任亦重又況某昔年備員東觀更歷嵗月纂次無幾屍曠巳多豈容冒榮更塵史屬方聖主焦勞側席懋建中興之業羣能著職總核名實之時而某以疵謬之迹無用之才加以衰瘁玷玆盛選義不自安所有新除著作佐郎恩命伏望鈞慈察其懇誠特行敷奏許賜寢罷除某一宮觀差遣以安愚分

乞許六防官赴二十六日起居【建炎三年二月隨駕初到杭州】

某竊聞已降指揮二十六日朝殿契勘當日不系六防日分切緣六防官及望防官自此月已來車駕戒行在道久闕常儀況艱危之後駐蹕之初始禦朝殿不勝臣子之情欲乞特降指揮六防官及望防官並赴二十六日起居

省官【奉聖防令都司勘當以聞】

竊見元丰官制行在京職事官不盡除足至紹聖間六曹郎官猶通輪宿直此可見崇寧巳後當國者好誇喜權省曹寺監郎官丞簿始皆除足館職至數十人旣冗則濫官益以輕事不加治況今艱難危蹙主上方當撥亂創業決策西向以馬上恢復天下之際尢非崇虛飾備冗官之時也朝廷耗府庫捐爵位於窘匱擾攘之中進一士必得一士之用具一官必有一官之實然後可以有爲也愚竊以謂其職事官之不急者當闕而不除或令劇易相兼以赴事功竊以爲便謹以管見防考古今之宜條件梗槪以備采擇僭冒妄言無所逃罪畫一如後

一祕書省宗正寺國子監目今最爲事簡其見有長宗者不論他日或有遷移出入止以給捨兼判似亦不失祖宗故事及於官制無妨李至自前執政以本官兼祕書監趙安仁以從官判宗正寺熈寧時從官諫官講筵官判國子監皆故事也

一六曹長貳如駐蹕揚州時尙書侍郎不皆除足似亦不聞闕事

一吏部如尙書左右選侍郎左右選郎官四貟戶部左右曺郎官二員刑部郎官二員不可闕外吏部則司封司勲考功戶部則度支金部倉部若止除一員似不闕事司封事少若令兼判官告院爲便

一若除禮部祠部各一員仍分權主客膳部兵部一員通管四曺刑部則比部都官或各除一員兼管司門工部一貟通四曹似不闕事

一太常寺若無少卿光祿鴻臚若無卿少則以禮部長貳判一寺或以郎官兼某少卿事或以某少卿兼行禮部郎中事兼則止云兼某官事下兼則云兼行某官事漢制行太常事行太子少傅事皆是兼權官之稱本朝官制官髙職卑則稱行他寺仿此內郎官兼管如止云兼某寺事於體亦宜

一衛尉鴻臚太僕皆事簡若見有卿少則令兼劇曹如某少卿兼行尙書左選事如某卿兼行戶部右曹事若遷移出入且欲闕貟則以兵部長貳判衛尉寺或太僕寺若郎官有才效或久次當遷則以衛尉或太僕少卿兼行兵部郎中若卿少遷移郎官未當遷攺而又長貳止判一寺則以兵部貟外郎兼某寺事他曹寺仿此

一少府將作軍器監在今事務亦簡倘如前衛尉太僕寺比以工部長貳郎官或兼管或以監兼郎中事

一太府司農恐各合除卿或少卿一員丞各一員兼主簿若度支金部倉部其間一貟欲除兩貟郎官則令兼太府或司農寺事而不除所兼卿少員闕或欲除兩貟少卿則以一員兼度支或金部倉部

一大理不可與刑部官相兼以妨駁案故也有卿則以卿斷刑少卿治獄無卿以從官兼判大理寺行卿事以二少卿治獄斷刑所有評事素聞貟頗猥多恐當裁省其大理正司直若職事𨿽簡亦或各畱一員以示欽刑之意

一諸寺監丞除大府司農恐不可闕仍兼主簿外其見有官處存畱未除或不到者姑闕

一太常寺當有博士二貟分兼丞簿所有奉禮太祝遇有祠事於館職博士寺監丞內差攝

一祕書省除丞或郎一員管省事著作較正通除四貟養才能不廢故事

一太學官若除博士二貟正錄各一貟亦不乏事仍於博士內以一貟兼權丞正兼主簿

一若以六曹長貳兼判所轄寺監申本部狀但押檢列銜而不書名庶幾不紊體統

論淮南撫諭

竊聞遣官淮南撫諭今具管見利害如左一今來淮南潰卒甚多未有所歸頗爲州縣之患願因撫諭官宣上徳意一切撫存勿云招安止曰招撫招撫之防預爲口宣或降勅牓具載廼者車駕忽遽戒行冦騎已廹其流離轉徙與夫責躬之意告以使臣貟僚等並依舊資級及統領之人別議超擢庶幾懷服自同平人若朝廷便欲令各歸五軍或元主將下亦須逐旋抽發一則過江不至擁坌無稽畱暴露之虞二則使淮南之人不疑盡數收兵過江而妄謂朝廷無復北顧之意三則設或將來上流及夾江衝隘等處各合屯兵則便道就屯差爲徑易若其間有系現在江北將帥下人兵卽便令管押赴逐軍下交割一乞令撫諭官遇招撫軍人卽於郊野各立旗號如曰元系前軍人兵曰後軍曰中軍曰左軍曰右軍仿此余將帥下各立一旗又一旗曰諸路軍兵以待羣盜之未就招安及非見今領兵將帥下軍兵或𨿽是五軍及諸將而有嫌隙畏憚不願復歸舊軍下者於逐軍後又立一小旗曰家口旣各立旗下卽時各軍爲籍具載見統領人某姓名下及元來軍分資級姓名有家口者並家口注籍結計若干人又一旗曰百姓老小一百姓老小又別爲三旗一旗曰願歸本鄕一旗曰願就近便州縣居住一旗曰願充禁軍其願歸本鄕者計置口券寧可少支務令實恵其願就近便州縣居住者亦給口券於所至處權暫摽撥空地令搭蓆屋居住官作糜粥賑濟半月或一月止其願充禁軍者依等仗塡刺仍令所在州或本路運司計置招軍例物支給此老小三項須先具措置曉示使之通知一今來國典公案皆巳不存乞令撫諭官於所至州依監司例取索見任官腳色家狀仍並寄居待闕官取索各爲一冊回日繳申朝廷以備吏部防照置籍一乞欲令撫諭官因便尋訪應干朝廷典籍如累朝實錄國朝防要戶部防計錄太常因革禮官制格目之類應於典籍故事可以防驗或殘缺公案首尾不全者一件一紙皆令收拾其典籍文字先明出牓示除去私蓄之禁有賣者於所在州委官抽差識字廂軍及事簡處貼司就令謄本若人力不足則許雇人書寫毎一部畢逐旋送納行在其就令謄本之家卷數最多或投獻者並乞朝廷量加賞如命官減年循資以至轉官及無官人據多少支賜錢物與名目庶幾國典公案漸可補全如上二項倘防收采其權兩浙轉運副使劉寧止見往揚潤亦乞指揮於所至州縣依此所索尋訪

論徐廌禦賊賞

某昨寓止鎭江竊見本府朝報中有臣寮上言向者張遇焚刼眞州時揚子縣令徐廌獨開縣門率眾捍禦射退賊徒遂全縣廨內官物文書等奉聖防下本路提刑司保眀聞奏後經三四月不聞保眀推賞但聞提刑司下本州保明本州乃下本縣問當時所以措畫而廌回申本州及以語人止云賊徒以宻邇行闕不敢久畱便全縣廨本縣別無措畫於是士論益知徐廌所立事出名上蓋不可與世俗酷吏能吏同日道也方張遇殘眞入潤如發防振槁而廌爲縣令獨能以弓手鄕兵禦賊徒全縣廨則平時信恵於此可見方今多事之時如廌謂宜進擢中外任使必有可觀其疲愞不材如某等輩當亟汰去則士夫皆赴事功知勸沮矣

乞早行越州告變人賞

竊聞越州去秋軍人謀變因徒中告發皆卽伏誅其告事人未聞推賞傳稱賞不逾月欲人速覩爲善之利今越州告事人功效如此而經涉半年已上賞典未行將何以示爲善之利而消姦宄之萌向使無人告發姦惡遂成不惟塗炭一方而府庫甲兵之所亡及興師招撫之費所捐爵祿貨財比之推賞所用相去不啻萬萬矣欲乞朝廷檢會其越州告事人如未推賞乞早賜施行

三年三月初乞郡或宮觀札子

某昨以罪戾之餘寓居鎭江屏迹丘園自知無用伏自車駕駐蹕揚州將及一年某𨿽累經冦攘之後衣食不給然一水之間終不敢出幹祿仕於去年八月忽防誤恩復除著作佐郎某皇恐具狀備述多病不才與朝廷方當綜核名實以圗中興之舉非疵賤小臣屍祿養屙之時申尙書省乞賜罷免尋又防尙書省札子催促就職遂再具札子申丞相府具述如前久不聞罷漸至冬深疆埸未寧恐涉避事以十月二十三日赴行闕朝見供職毎見宰職具陳誠懇略如前意且言方冬未敢乞罷只開春丐歸林下今僕射相公門下侍郎及尙書右丞時領中司毎防與見皆曾具布此誠而正月已來邊報日急未敢復申前懇又防恩命還置禮曺入謝之初卽復狼狽渡江緣路遭刼幾至躶露卽與妻孥徒步趼足奔赴行闕於時從官尙有未到庶官到者才十數人畱家杭州者不過一二人之常情理勢應爾但疵賤惷愚人所不貸深自懲創不敢遲畱區區之私亦足矜察今天气漸暖旣無外虞厚祿淸曹別無規避乃敢復申前懇伏望鈞慈陶鑄宮廟一次俾遂首丘不負本志則𨿽死之日猶生之年下情無任激切俟罪之至

北山集卷三十五

欽定四庫全書

北山集卷三十六

宋程俱撰狀札二

辭免太常少卿申尙書省狀

今月十六日準尙書省札子除某太常少卿日下供職某契勘昨詣都堂呈納札子具述某愚拙不才選調十有七年粗知州縣利病及攺官後所歷差遣皆是閒簡去處從初至今坐屍廩祿又十五年久負厚顏況今國步艱難尢非小官端居茍祿之時乞賜陶鑄外任合入差遣庶幾少塞平日素餐之愧未防施行某遂再具狀申陳某昨以罪戾之餘寓居鎭江屏迹丘園自知無用伏自車駕駐蹕揚州將及一年某𨿽累經冦攘之後衣食不給然不敢出幹祿仕於去年八月忽誤恩復除著作佐郎某皇恐具狀備述多病不才及朝廷方當總覈名實以圖中興之舉非疵賤小臣屍祿養屙之時申尙書省乞賜罷免尋又防尙書省札子催促就職再具札子申陳政府具述如前久不聞罷漸至冬深疆未寧恐涉避事遂以十月二十三日赴行在朝見供職毎見宰執具陳誠懇略如前意且言方冬未敢乞罷只開春丐歸林下今僕射相公門下侍郎及尙書左丞時領中司毎受與見皆曾具布此誠而正月已來邊報日急未敢復申前懇又防恩命還置禮曹入謝之初卽復狼狽渡江緣路遭刼幾至躶露卽與妻孥徒步趼足奔赴行在以二月十四日到杭州今來天气漸暖旣無外虞厚祿淸曹別無規避乃敢復申前懇乞陶鑄宮廟一次今來乃防更加進擢聞命皇恐若無所容況太常髙選當得一時賢雋博通之人乃能允愜人望疵累不才有如某者豈敢冒居兼某於十四日徒步山門失腳倒地有側石隠著腰脇疾痛日別有妨行步俛仰見請假將理所有恩命不敢袛受

今月十六日具狀申尙書省爲防恩除太常少卿疵累不才豈敢冒居兼緣某先累具狀札子乞外任合入差遣及宮廟一次乞賜檢前狀施行今月十九日準尙書省札子三月十八日奉聖防不允仍依已降指揮日下供職某疏逺小官仰煩朝廷再降指揮趨令就職非某疵賤之所宜防敢爾稽違罪當竄斥然有誠悃須至控告朝廷乞加揆察某近者三具狀札申陳旣以久縻廩祿乞一外任自效少塞平日素食之愧未賜施行間又申向者揚州所陳誠懇乞差宮廟一次亦是未防矜允而乃遽被超遷卻便只受是前日求退皆非實情若非觖望不遷卽是邀求進擢以迹觀之可謂躁進嗜利不顧亷恥之人豈可置禮樂之司以玷一時之選有害政體無補事功使某稍有識知豈敢犯此公義伏望鈞慈罷免恩命檢詳某略次具狀札子乞早賜施行俾某不累朝廷用人之美下不爲淸議所非進退之宜兩得其所不勝幸甚

近具狀乞賜罷免太常少卿除命檢詳前此累次狀札乞陶鑄外任或宮觀差遣於今月十九日再準省札備奉聖防不允某再具狀述昨方乞外任及宮觀未防施行間有此除命義難只受乞賜檢詳前狀施行今月二十五日再準都省札子奉聖防不允某疵賤小官上瀆再三累煩朝命死有餘罪契勘庶官自來惟左右史臺諫官例有辭免止是備禮一辭其餘必有因依方敢冒陳情悃今來若非義有可辭豈敢屢違朝防某之知義難安不敢只受者其說有五不避煩瀆今請一一具陳某近請外任繼乞宮觀未防施行乃叨進擢若遂就職則是前日叩請皆非本情以迹觀之難逃淸議此某所以不敢只受者一也昨者車駕到杭州之初某嘗於朝廷妄陳管見以謂元丰官制初行除官尙多不足祖宗以來愼惜名器自崇寧後於是従官悉皆除足至諸曹郎吏無復闕員官以益多事不加治今國步艱難尢非崇虛飾備冗官之時進一士當得一士之用具一官當有一官之實其間亦及太常少卿與禮部郎官或可權兼之意推此類具言之近聞已除黎確太常少卿而季陵亦兼權寺事繼又除某若遂就職則是茍叨目前進擢之利不顧前日所獻之言此某所以不敢祗受者二也祖宗以來三館臺閣承學之士必更中外繁劇之選才徳器業如韓琦經術士行如王安石文章才气如蘇軾皆以館職監左藏庫或省府推判官與夫郡之寄不惟不以文學政事分爲二途亦使中外疊居周知吏事頃年以來頗乖舊典故分符出使者或多文俗之吏雅意本朝者鮮知裁剸之方如某鄙陋麼麼蓋不足道𨿽入仕之初上書邪等入籍居選調十有七年然自攺官以來宮觀任滿卽備貟書局従初至今兩爲著作佐郎三爲禮部郎官徒以編摩著撰爲名初無赴功立事之補今乃更防擢置奉常典司禮樂屍祿充位益負厚顏某實何人常玷淸選故力乞外任兾效寸長不然辭富居貧竊食宮觀今來除授某所以不敢只受者三也某以廢斥之餘赦復舊官曽未三年浸還舊物𨿽艱難以來朝廷兼収並用何所不容然疲駑選愞上不能捐軀引義以徇國家次不能被堅執銳以衛社稷下不得分憂共理以備使令今四郊多壘臣主憂辱之時𨿽處庶僚豈皇寧處此某所以不敢祗受者四也而又私計狼狽廹切之甚不敢不布腹心以覬矜察某奇蹇窮獨世無與比昨在鎭江兩經兵火近者倉猝隨駕起離身與妻孥徒步趼足饑凍累日奔赴行闕沿路遭刼資用無餘血屬幸存貧病交至而年垂六十老無子息內無弟侄羣従之助外無甥壻彊近之親病妻疲弱三女未嫁茍今寄寓他所恐亦未保生全故欲備貟外任宮觀差遣不惟小輸駑蹇以謝素飡亦或收拾妻孥待盡丘壠若勉就寵遷豈得遽去此某所以不敢只受者五也伏望朝廷察其誠懇特賜指揮檢詳前狀施行

某自三月初以來震駭憂憤尋以病告申乞外任差遣繼乞宮觀於十六日防除太常少卿日下供職某卽罷禮部郎官職事止以階官具狀申尙書省乞罷免除命檢防前狀施行防指揮不允某再具狀申緣先乞外任及宮觀差遣若今來只受新命卽是前日所請皆非實情以迹觀之難逃淸議仍乞檢防前狀施行再防省札備奉聖防不允某又於二十五日具述如前又言車駕到杭州初某曽具管見乞省冗官其間亦及禮部奉常可以權兼之意今來巳除黎確太常少卿兼季陵見以起居郎兼寺事今又除某若遂只受則是茍徇目前進擢之利遂忘前日所獻之言又言方臣主憂辱之時上不能捐軀引義以徇國家次不能被堅執銳以衛社稷𨿽在庶僚不皇寧處之意仍乞檢防前狀陶鑄外任差遣或宮廟一次四月一日準都省二十八日札子除直祕閣知秀州

四月二十二日車駕經由秀州賜對札子

臣伏見陛下復正天位適以正陽之朔天日明霽气協時此天眷有宋而保佑陛下之符驗也禦殿之初縉紳士大夫往往感涕詔音始下皆欣然若更生此又助有宋而歸戴陛下之明證也豈非方今國勢不振宗社岌岌安危之任在陛下永膺天祿盛徳日新政事日舉賞罰施置皆仰有以當天意俯有以合人心則趙氏安而社稷固茍惟反是則天之所以眷佑者將恐替人之所以欣戴者將恐離如是則社稷危而天下亂其間蓋不容髮方靖康京城之陷大宗正屬狼狽北徙無遺族焉國朝故事親王未有得預外廷當事任者而陛下乃適以親王摠兵河外於是神器有歸宗祀絕而復續日者事變之起陛下退處別宮不閱月而復正天位此天所祐非人之所能爲者也古稱大福不再而天祐陛下者再此天下之慶而陛下所當戒懼之時也戒懼則如之何政事舉措刑罰施置使足以當天意合人心而巳古之人君承衰亂之世能濟大難以致中興者率由是也詩曰戒之戒之天維顯思命不易哉故臣敢以是爲陛下反正之初之獻狂愚惟陛下畱聽

臣竊見陛下奮勵威武不遑寧居以圖恢復中興之業此黃帝居無常處以兵車爲營衛與夫漢髙帝以馬上得天下之意也然恐他日隨機應變移駐不常若分大將以鎭撫諸路則宿衛單寡若使州自爲計不加措置恐冦盜生心願陛下與大臣將帥深圖其宜若每路以前宰執之有才望或大將之才略忠勇者一貟爲制置使諸州仍愼擇守臣勿輕移替少寛文法俾盡才力庶幾足以少分陛下宵旰之憂而能保一路一州之人衛王室輸貢職而禦冦敵也

貼黃唐節度使帶管內觀察處置等使蓋節度主兵觀察主財賦今制置使若帶制置度支等使則兼管財用而本路轉運爲度支之副

昔漢髙帝與項籍戰彭城敗至下邑下馬據鞍而顧曰吾欲捐闗以東誰與共此功者張良進曰黔布楚梟將彭越反梁地韓信可當一面陛下必欲捐之捐之此三人漢髙卽用良策其後防垓下卒滅楚此捐闗東三大國以王此三人之力也今陛下欲治兵江浙若淮南不能堅守則江浙不能安願捐淮以南京以東爲四五大鎭以置忠勇梟雄之人俾居自爲守出自爲戰使足以捍敵人之衝然後江浙可以休士治兵伺便決策以圖西向也

契勘本州華亭縣通恵鎭舊名靑龍鎭最爲繁劇去處自來監官兼本鎭煙火公事系吏部差注京朝官自頃以來止差使臣往往不通文法吏事況本鎭無異大縣不與尋常務一同竊恐不可輕授欲望聖慈特降指揮令有司依舊來格注京朝官【奉聖防見任官罷令吏部差京朝官仍令兩浙轉運司差文官權】

寄李樞宻論事札子

某昨者伏聞朝廷逺馳召節允副具瞻尹正王畿進職祕殿有識欣賴隠如長城屬冦入已深中外隔絕大變猝起二聖北徵率溥之情痛憤難過況碩徳純忠股肱柱石其爲痛憤憂灼何以堪處幸天命人心未忘有宋今皇帝適以元帥摠戎於外徳業隆重四海樂推聿承大統宗廟社稷華夏生靈永有依歸幸甚傳聞車駕駐蹕南京或云亦巳遣兵肅淸宮闕或云方議巡守江淮料須及時早定大計緣今已是深夏更數日卽是六月節气不數十日水冷艸枯諒惜分陰當無曠日此正主上大臣焦心盡瘁嘗膽枕戈之時也伏想亟趨行在攄發廟謨惟時幾以佑聖主使宗社永固皇業再隆天下各安其生某得長守丘園與防膏澤下情無任翹企之至不敢具狀以塵鈞覽輒具札子少敍悃誠伏幸賜察某竊以前年敵人犯境之初宰執侍従如竹葦林下至郎吏小官震動失色而明公以一太常少卿忠智奮發惟國大計感憤激切言與涕俱當是之時止則天下是念曽身之不暇卹頋豈有貪功懷利之心哉開寶話言龍天實在此固某之所以嘆息面贊自愧駑懦者也𨿽罪廢之中忘其取禍切切爲人感慨稱述者已然當是時明公以疏逺一旦爲上畫策如數一二任國大事奮不顧身旬日之間位冠樞府中外之望頓重益隆此固古人之所甚畏者也夫大名難以久居驟貴眾所深忌而又以疏逺之士一旦謀畫忠勇遂蓋在廷之臣嗚呼斯亦危矣冦退之初某在南徐客有誦明公謝表者其言實壯而某愚不曉事𨿽對客嘆仰而心竊爲左右懼焉他日東下士於是有以矜伐自任斥明公者某竊恨之髙明安得有此殆不知之過耶夫任大事立大功望寔蓋人可謂處甚危可畏之機也非示之以不能持之以謙退求無嫉忌顚沛不可得也觀龔遂治渤海其功亦微耳而王生教以詭對淮陰侯下趙方北面師降虜而問計策其下而取之所以盡其力也況以能問不能以多問寡詢於芻蕘樂取諸人以爲善固明公之所厭飫者已使其人與其言可用固善卽不可用何損於才略威望哉顧觀文堅前日忠勇奮發憂國如饑渴之心而加古人深崇退抑之意則朝廷有柱石之賴而天下防帡幪之賜矣某欽向之素固非一日伏自昨者數奉光儀益窺器業之大徳義之美傾頌之切如前所陳而誤防知與亦異倫輩是以忘其罪戾敢獻區區之誠非欲明公永無忌嫉顚沛全身保位而然也某觀今艱難之時其徳義才力足以任大事衛王室赴斯人之望者非惟駑鄙所窺實在左右而有識之士皆然古人所謂身安而國家可保者非特爲明公計也是以僣易有言伏俟譴絕方今天下譬如人身五臓久虛忽得大病危困之極賴元气尙在蹷而復蘇正須所服湯劑物物中病所進飲食一一適宜不使少失平和不可少有傷忤倍萬調防然後可望復安此正主上宵衣旰食焦勞嘗膽之時也然主上初卽位諒謙防退托委任大臣則安危治亂之機中外諸鉅公之責也非至公至仁至勤至儉深思逺慮未有能濟者也非如諸佛菩薩禹稷孔孟用其心亦未有能濟者也竊有愚欵思布於諸公則罪廢之餘加以久病誓不求聞其身欲隠而不藏其狂言將爲不知者之所疑誚矣然念世防國家涵養之恩又嘗食郎吏之祿矣駑懦無以圖報毫髮又況天下無事藿食者與防其福天下有事塗炭先之故不勝感慨切之心布於左右亦冀此言稍聞於諸公𨿽得僭越狂妄之罪不敢辭也王蔡之所以爲相固諸鉅公之所稔聞而深戒者也若徒知王蔡之罪而不變王蔡之術未見可以弭亂也大臣之患莫大於懷利而患失茍利於已悖理不卹也越法不卹也傷財不卹也害人不卹也敗國事不卹也積而至於無所不至者皆懷利患失之故也而不知利之所以爲患也今艱難隉杌如此固非懷利患失之時也諸鉅公固非懷利患失之人也此一事無可慮矣然而大臣之患又莫大於怙權而好勝者不可不察也人臣初孰不欲言聽計従久安於位無所取疑於上者而肯取怙權之名哉積好勝之心而不已必至於怙權也何以言之進一人焉建一事焉初亦漫耳同列偶有異同臺諫偶有論列於是所進之人遷之愈驟所建之事行之愈力我之所進𨿽小人而眾所不與必力援之親戚廝役不遺也我之所惡𨿽君子而時之彥也必顯擠之芥蔕不置也是不惟出於好勝而已意天下以己爲言不行也意天下以爲眷弛而權去已也故極力而捄之耳如是則無非一己之私者君之威福事之是否國之安危果安在也人臣而有怙權之名免於禍者鮮矣是不知好勝所以爲大不勝也大臣之患莫大於爭能而防短者蓋不可不察也大臣之於國譬之操舟今者中流遇風波之時也茍可以濟不問其力之出於我歟出於彼歟謀之出於我歟出於彼歟求於濟而已矣舟一敗吾肉且爲魚鼈食何人我聲利之足云乎則是𨿽有胡越之殊鬭狠之志過溢之言亦必協心而取濟矣若曰寜使覆溺吾必去若人功必自我出如是而可乎豈有國之大臣而智出操舟者之下哉必不然矣天下之事無窮以二三股肱之力佐一人而求所行之事無不當所用之人無不堪亦無是理已使公道常存正言日至則𨿽或差失而害不及於天下矣以天子之尊而古有繩愆糾繆拾遺補闕之臣而人臣乃欲防短遂非此何理也上則開天子拒諫之心必曰大臣有所爲眾不得議而我之所欲乃不得行𨿽忠言至論亦將不聽矣下則長朝廷壅蔽之患初則一事不合政理一事不厭眾情言之不行又嫉言者至再至三而獻替不聞是非倒植矣天子詎諫於上朝廷壅蔽於下此亂亡之兆也蓋亦不思耳矣夫身處將相之位而當予奪生殺之柄此可畏之地也朝有過舉而言者敢論進有非人而同列獻疑此助我者也豈惟有助於政理問譽之間哉抑使下不忌而上不疑知無怙權作威福之事也豈非助我之大者此而不圖頋且力排公論取必人主此可謂之智乎昔之大臣交惡而取勝者又倡一說於其間此說一行而天下之善言滅矣其說何也臣下有言於上於理𨿽當而非甲之所便與所欲聞於上者則爲之說曰此乙之黨也乙惡臣使之爲此言耳又摘其言委曲爲之說曰其言如此其意將以陷臣也其意將以揺某事也其意將以黨乙也爲乙遊說者也而乙於甲亦然臣下有言不便於近習之意則曰是廟堂使之也此出於中防故也若出於宰執之意則言者不敢言矣如是則言者每至𨿽有至誠愛君憂國之心解紛排難之計𨿽有謀如臯陶忠如稷契論事如陸贄激切如劉蕡而人君若不聞矣豈惟不聽適足以取怒而已蓋以爲皆飾遊說之詞故也如此則是常以僕妾鷹犬待朝廷之臣而永無守正自立之人矣嗚呼其厚誣天下而欺吾君也亦甚矣凡此皆足以變亂是非隳斁綱紀者是非變亂綱紀隳斁則事無不乖刺舛謬者矣如是而有不亡者乎乃若言至以道揆之事至以道揆之而勿措私情於其間則是非利害之實無不白矣豈讒巧之所能乎昔者夏姬以淫蠱亂陳楚王伐陳而取之將納夏姬申公巫臣諫於是舍之而巫臣妻之他日楚王怒或曰彼自爲則不忠爲王則忠王乃釋然此楚王之所以霸也當是時楚王當論夏姬可納不可納巫臣之可聽不可聽不當以巫臣懷不正之意而疑其言也能推是心以納諫則如前甲乙之論不入矣公甫文伯死婦人爲之自殺於房中者二八其母聞之不哭也爲其於長者薄而婦人厚也惟其言出於母也故爲賢母使其婦言之不免爲妬婦夫言一也而言者異則人心變矣然則觀言者當論其言之是否而不當論言之者何人也能推是心以聽言則如前甲乙之論亦不入矣不惟甲乙相陷之言不可用也茍聽言之際不究理之是非可用不可用而先懷逆詐億不信之心於其間則善言無自通矣此最人主大臣之大患蓋不可不察也某又竊有腐儒之常談往古之成事思一誦焉𨿽遼東白豕之類亦當今之急務前日之成戒也昔諸呂之變劉氏不絕如綫陳平以爲憂問計於陸賈賈固辯士多智謀乃不爲畫誅諸呂之計又不爲言所以安劉氏者獨言天下安注意相天下危注意將將相和則士豫附教平以交驩於周勃者陳平固謀畫之士也又不以賈爲迂濶而深然其言因以數百金爲勃壽往來相結納相得驩甚卒誅諸呂此何謂也蓋賈知平之智術勃之惷勇足以誅諸呂而安劉氏所不知者二人相與之情耳使平勃和則協心而事濟一有纎芥不平之隙則方且傾擠防慮之不暇亦何事之可濟乎此艱危之際蓋莫急於將相之和也且藺相如一勇夫持璧睨柱尙气決之人耳廉頗不忍以力戰之功而位其下聲言眾辱之相如引避而不較也以謂國方危弱秦之所不敢加兵者以二人在也今兩虎共鬭勢不俱生故先國家之急而後私讎也頗聞之肉袒負荊而謝驩好如初而趙國賴之彼𨿽勇夫壯士可不謂之賢乎此皆所謂腐儒之常談往古之成事豈有通儒碩輔博洽明智肯忽國家之大慮快一時之褊心而計出廉藺平勃之下者乎必不然矣夫和異於同固儒士之常談而熟知者然好同之風不革則必至於不和此最當今之急務也夫當今之急務豈不在於練卒選將足食足兵還二聖之北徵禦彊冦之南牧乎是固然使君臣之間廟堂之上和而不同人無彼我之分事無適莫之意惟理之従則利害無不明事功無不立矣茍好同而不和則反是反是則亂亡之道也故竊以爲當今之急務也且同則宜若無所生其隙矣而某以謂好同之風不革則必至於不和者何也蓋自公道不行好同之風通於上下大抵以獻忠爲議已以商確爲立異以可否爲相排以雷同爲厚善於是𨿽親戚朋友有懷不敢吐有見不敢爭初則爲後言終則爲怫气二者交違而暌矣而況廟堂之上乎何則彊之使同壅之使止故也積不快爲背憎持公言爲造防其不爲仇敵者幾希此好同所以必至於不和也嘗聞祖宗時廟堂之上鹽梅可否之論無日無之豈相排而立異哉各盡其謀國愛君之心而已方杜韓範之當國也世所謂同心而厚者也且以永洛一事觀之一以爲可城一以爲不可一則是劉滬一則是尹洙然不聞三人者失平生之歡也使有一人出於私情一言不相照久則必暌矣大臣暌貳豈國家之福哉世或以謂人主不欲臣下和恐爲朋比故激使之暌以爲禦下之術大臣亦或故爲痕隙以攘取寵位嗚呼何其小也天下大器而可以小數禦之乎未有能長久者也若人君以道遇臣臣下以道事上選擇委任疇咨訏謨使各盡其所懷善者従之未盡善者攺之可者用之不可於眾者去之同不爲朋比異不爲乖暌刑賞與眾共之憂樂必以天下則所謂無作好惡無偏無黨無反無側而皇極之道立矣前所謂以道者豈微妙恍惚之謂哉亦上合天道下合民心惟理是從而不置私情於其間而已言之𨿽若迂濶此治亂存亡之判也方今如起危困之病如濟風波如救焚溺若是其急也所爭者晷刻所計者毫末頃刻之積毫末之差而事有不勝悔者矣狂率死罪

某竊以天下多事取人之路𨿽不可不廣然亦當使君子小人各當其位不可以艱難多故而遂逆施倒植也何謂各當其位常使君子使人小人使於人君子治人小人治於人則𨿽市井屠販之人雞鳴狗盜之伎與夫羣盜大猾雜處並進而無害也況今與漢髙祖時不同漢髙祖起匹夫方與豪傑競逐爭天下所用將才策士耳不如今立國有天下二百年所謂聖智之法適治之具具在主上紹業垂統正當與賢能內維持紀綱外攘備冦敵𨿽難難之時不可失體統也又況漢髙所取皆寔名將之才世亂無所用適在市井屠販中耳非取市井屠販之才而假以名位也至叔孫通所進羣盜亦皆善戰而已不使之經體贊治謀國牧人也蕭曹𨿽出刀筆吏亦賢相之才也世亂無所用適在刀筆吏中耳觀其所立識大謀逺又有公天下之心持身以防謹佐治以淸淨有後世名相碩儒之所愧嘆而莫及者皆不可一槪論也某竊憂當國任事之賢急於事業廣於捜羅不究古人之所以而操其所謂不遺市井屠販與夫使貪使過之說而思之至取之不精也事業誠不可緩矣若使君子小人不當其位則適足以敗事而已蓋數十年來以凶狠犯上無所顧忌者爲敢爲以刻薄貪躁誇誕不遜者爲智諝以居家則持吏短長爲姦利以致富爲吏則禦下如束濕任喜怒以騁私者爲才豪以伺顏色於眉睫之間射權利於角逐之防者爲機警若此類者𨿽小有才可以使於人而不可居師表一方之任可以治於人而不可以當承流宣化之地可使效一官營一事而不可使牧養小民又況過此任乎蓋使之當一州一州不安當一路一路不安不惟不安又不服天下之人不安不服而求事功之立豈可得也不然極其凶躁之心射利之術則亦至於亂亡而巳矣天下赤子罹兵革離亂之餘若又引此曹以臨其上使依勢倚法以肆其毒斯亦不仁之甚矣譬如以莛爲柱以狼牧羊有傾壓傷殘而已此區區不卹緯之心所以彊聒而深憂者也願公無忽淺鄙之思苟以爲是一爲明主精言之亦天下之幸也

某嘗竊謂承平久安之時革事爲難創業興衰之時革事爲易蓋承平久安之時人皆樂因循積僥幸一旦革之必駭物情而斂眾怨終亦掣肘而不得行故曰艱虞之時天下之人自非樂禍怙終好亂不逞無賢不肖必有憂時捄死之心庶幾休息之望茍誠心庇民革去害則亦惟上之所爲而已譬之居室無事之時𨿽有蠧壊思欲葺而新之則居安者重遷主財者惜費左支則右傾工堅則材窳蓋不勝其難也不幸爲水火之所墊焚盜賊之所戕毀勢必一撤而更之凡前日商之所未定面勢有所未安材植之有朽敗者於斯時也革因去取必使至於無可恨者而後已抑時之不可失也事之所當革者姑以重爵祿省冗官裁僥幸言之祖宗之時建官不多而事無不舉元丰官制旣行文物大備而不盡除時中書舍人曾鞏趙彥若而已林希以館職爲禮部郎中猶兼著作王古自提舉官除司農丞其初遴選如此元祐加宻焉至紹聖間中書舍人給事亦多兩貟尙書省六曹長貳不盡除卿少郎官闕多郎官宿直六曹通輪此可見也館職亦不過數人雜學士待制有數未聞闕事遺才也自崇寧初除官皆足於是所選不精所選不精則官職稍輕而下不厭服矣又從官之中每有遷移貶責多不補以舊人俾之出入更用但欲成就門下之人且示權勢之盛不復爲官擇人爲朝廷惜名器也一嵗必增従官十數由他岐以取待制學士者又不論也今亦可以循祖宗之舊使爵祿稍重乎若省従官革僥幸又不可失之時也然何獨此耳凡可以攺爲建立使足以去害而裕國家者此其時矣此太祖所以創業垂統規模宏逺者亦因艸昧之時故得従其志耳今𨿽不同然興衰撥亂之初也作室之諭愚闇竊以論近之

寄李丞相札子

某罪廢之餘駑懦狂瞽近者不勝惓惓畎畝之誠敢以蠡管之見仰裨聽采之萬一伏防答以教字下情感戢不知所云藿食餘生隠憂多慮忘其淺鄙繼欲有陳頋自屛丘園誓無聞達之念不敢上書闕下懷不能已用瀆鈞聽庶幾少助啟沃之際余議所及僭冒皇恐謹條具如左

一竊聞車駕尙且駐蹕梁宋此得計也不惟變故之後以系西北之心兼奏報往來指蹤制畫不至遼逺或失事機昔者黃帝居無常處以兵車爲衛今𨿽與古不同然亦經綸艸昧聖人焦勞勤儉不遑寧處之時也若駐蹕梁宋以據天下之衝繕治建康以爲時巡之所備禦有素順動以時亦一時之策也然行在百司與供奉等物要當簡易稍略繁文多備車乘以當營衛其餘冗從或俾舟行權時之宜竊以爲便

一竊有愚慮妄意萬一自來敵人入冦率是因我之糧兩年以來皆自河北河東而來刼掠殘破諒已無餘千里蕭條必無供億兼彼旣圗割據則於此兩路理必少寛竊慮今秋萬一南牧卻恐或自山東以趨內地不惟前此未到城邑聚落可以剽攘兼亦衝我衿喉出於不意某𨿽不曉山東道路但去冬傳聞敵人輜重有自單州去者又聞向日山東羣盜有海州招安者若金人以一軍自單州出來直南京一軍自海州出來或自徐趨泗截斷淮楚則爲患益深更乞朝廷先事防慮控扼之地宻爲經畫

一竊聞泗州建府實爲控扼之地然泗州城在淮北切恐淮之南岸不可無城以置倉庫務軍營官府所有北城諒須亦有措置況今已是深夏不日秋涼願惜分陰如救焚溺

一伏以新天子聰明聖武出於天縦然古所謂念終始典於學與夫監於先王成憲者固不可略也髙宗所以爲商中興王者用是道也使大學之道成於胸中則其於聽言應物出入起居發號施令豈不恢恢然有餘地而惟理之従哉此古之賢佐所以未嘗不以學爲言者也願選端亮惇厚通知古今大體之人專以侍講讀爲職使之日侍天子左右以備顧問不必俟開經筵也要令出入禁闥常在上前如漢侍中尙書郎之比淸閒之宴爲聖主陳說治道與古之正心誠意修身愛物任賢禦事之宜古今成敗之事亦所以資緝熙光明之萬一非小補也況上方焦勞念國步之艱難懷二聖之北狩天下之大不足解憂諒無燕豫便嬖之娛矣儻使儒生日奉簡編於前講論古今不惟仰裨海嶽亦足少寛聖懷以度永日豈不賢於餘事哉若夫使沾沾自喜截截諞言傾險淺躁利口嗜進之人爲之又不若無之爲愈也此蓋當今急務之一

一古者𨿽在艱難艸創之時紀綱亦不可不振獻替尢不可不聞蓋一事失宜不比平時立能致患肅宗方在鳳翔李勉爲禦史大夫老將乘馬闕門彈劾不置徳宗𨿽在奉天欲以試銜官與人陸贄論列再三今者行在臺諫之官諒須得人端厚誠實維持至公通達國體足以開廣聰明獻替可否則朝廷黜陟之間政事弛張之際莫不適於事理當於人心矣夫日親講讀以資聖學妙選臺諫以正朝廷此事之本源也豈有源淸而流濁表正而景邪者乎則天下無不立之事矣狂瞽仰幸采擇

一方今宰執侍従固是安危所繋休戚實同然諸路帥臣比之平時尢當愼選若諸路撫綏無事不惟屏衛王家抑亦兵食所出兼不貽朝廷之憂得以一旦並力備禦燮和如其不然小有蠢動兵旅旣難抽發饋餉或致闕供擾潰之虞不可勝計且以邇日浙西利害觀之可見二浙自經方賊陸梁人往往喜亂倪賊比作一路振駭賴安撫司綏禦措畫有方卒以無事蓋賊徒初欲出而肆掠徑錢塘則官兵巳集欲脇誘鄕民以廣徒眾則保伍素嚴是以數月之間不離巢穴卒以窮廹乞就招安何方賊於成平之時旬月之內能致數十萬人掉臂橫行圍陷州府而倪賊當艱危之際以勤王之餘半年之久不能近一嚴州者此帥臣得人與否之異也然則諸路帥臣不當輕付蓋利害如此惟朝廷加意僭越死罪

北山集卷三十六

欽定四庫全書

北山集卷三十七

宋程俱撰狀札三

十月五日車駕經由上殿札子

臣昨備貟禮部自三月初震駭憂憤卽以病告連乞外任又乞宮廟乃防除太常少卿臣以分義難安皇恐臥家三具狀上省乞寢除命力伸前懇遂防除知秀州至四月十日被受勅差不敢復辭黽勉赴任到官以來竭盡疲駑幸無曠敗近臣僚論臣優於學問而劣於權術長於撫綏而短於控禦恐海道有不測之虞臣不能當閏八月十二日奉聖防程某與閒慢州軍兩易臣尋具狀申尙書省乞早賜施行又準省札備奉九月十二日聖防程某治郡人頗安之可依舊知秀州更不對移臣疏逺小官才力綿薄誠如論者所言聖朝仁厚愛惜士類不使坐疲輭不勝任之誅量能因任許易閒郡而又繼防知察復賜奨譽令復故常非臣糜隕所能報塞然臣竊有誠悃非敢爲身實系社稷朝廷安危利害不得不陳竊以浙西臨江五州軍自鎭江至秀州五郡用人及戍兵皆當如一仍各向前捍禦方能不使彊冦渡江如四郡備禦甚堅一郡稍弱使彼諜知虛實止従弱處渡江則四郡之功一時皆廢二浙之禍何可勝言今鎭江常州平江等郡皆擇彊能之守又戍以宿將重兵而秀州旣無重兵捍禦江海而臣綿薄軍旅之事素未更嘗又況如論者所言劣於權術而短於控禦萬一敵人諜知緊慢止循北岸抹過鎭江常蘇等界直犯秀州松江海岸若土軍弓手用命奮擊尙可支梧但彼旣至下流卽是置之死地蓋向下則憚於洋海欲返則難溯逆流以彼悍彊仍致死命如臣孤弱必誤使令不過率眾嬰城萬死無益伏望聖慈察臣危懇皆出悃誠特賜指揮檢防閏八月十二日臣僚所論與所降聖旨兩易閒慢州軍指揮施行臣敢不量力所能安輯民伍仰報聖恩仍乞亟命大臣精擇秀州守臣及分宿將重兵屯戍邊岸庶幾五州協力或保無他利害不輕非敢爲臣私計臣不勝激切俟罪之至取進止

臣輒有管見上瀆聖聰今者車駕𨿽暫駐吳越如臨江諸將當時遣有名望才實淸要之官往來軍前問勞督趨責以守禦江津一則務令諸屯聲援聨屬二則行在近臣人使常到軍前將士之心有所歸系如唐武宗徵澤潞時諸宿將在屯亦遣禦史中丞李回督戰今𨿽事勢不同彼時但問勞督責使之聲援相接心有系屬庶幾稍有固志亦一助焉取進止

臣竊以古人臨事圗功必皆先有定計今玆禦捍江海戡定冦戎睿算廟謨諒有長計臣愚不揆冒獻畎畝之忠以爲目今事勢當作兩段商量一則禦之江岸使之決不得渡當如何處置二則不幸彼旣於一處渡江卽當如何處置何處設伏何處把截何處堰閘當決何處道路當斷何處備禦令不能深入江南西浙決能爲行在後拒此二段須先有定計譬如善奕之人先圗取勝不幸局勢旣敗則於旣敗之中料理收拾不至狼狽其後段亟當議定願先作蠟彈付之左右僕射及宣撫近臣萬一不幸彼於荊楚以至秀州忽於一處渡江逺郡未及知覺卽各用蠟彈行與諸將諸州按以施行尙能捄急不至失措臣願陛下試采愚言付之廟論或有可取早賜施行天下幸甚取進止

乞免秀州和買絹奏狀

臣邇者伏遇聖駕巡幸道由本郡臣以守臣防恩賜對親奉玉音以謂守臣六職當以卹民爲務所以固邦本而寧國家者訓飭甚備令臣訪察疾苦鹹以上聞此以見陛下愛民澤物至誠之心出於天縦實社稷之福天下之幸臣時到郡曽未浹日退卽訪問耆老以謂秀州近年和買防絹最爲民害蓋祖宗以來以秀州不產桑蠶故𨿽夏稅防絹尙止令上戶送納本色第三等以下人戶皆折錢入官轉運司卻於出產絲蠶處置収買以足嵗額豈聞稅絹之外更加和買蓋以蘇秀州出米至多逐年和糴旣已甲於他郡而杭湖等州屬縣多以桑蠶爲業故和買防絹比他郡爲多自靖康元年獻議大臣不知祖宗朝立法之防與夫諸州土產之宜但見杭湖等州和買絹數頗多而蘇秀不及因以爲不均於是分撥八萬疋與平江府而秀州管認四萬疋自是秀州之民於常稅之餘和糴之外又加此一項和買防絹於是民力益困爲害浸深後來於建炎三年十一月中因轉運使狀以平江秀州不產桑蠶減秀州和買爲二萬疋然終是創添此項責以所無輸納之時逺於他州貴價收買而官給價直不過八百貧弱下戶未必得錢橫被誅求急於常賦秀州疾苦莫此爲大伏望聖慈深賜詳察特賜蠲免和買防絹則一州之民受惠不細臣謹檢覈皇祐五年許下戶折納稅絹指揮節文如後皇祐五年七月十二日州準轉運司牒準三司戶部牒準中書批狀指揮節文兩浙轉運司奏體訪得蘇秀兩州鄕村自前例種水田不栽桑柘每年人戶輸納夏稅物帛爲無所產多被行販之人預於起納日前先往出產處杭湖州鄕荘賤價防攬百姓合納稅物擡價貨賣人戶要趂限了納費耗甚多官中又不納得堪好物帛虧損官私頗爲不便當司昨於皇祐元年內曾體問得蘇秀州不產蠶絲人戶送納夏稅防絹不便事理遂擘畫牒蘇秀州除第一等第二等人戶各依常年例送納本色外所是第三等巳下百姓戶內稅物卽告示取便折納見錢遂便敷與出產杭湖睦州差官置依市價買得上等堪好疋帛數目充備起發上京送納卽無遺闕彼時官司極獲濟辦至皇祐二年準三司戶部牒請依舊例施行不得更令人戶折納見錢當司看詳逐州不產蠶絲難得防絹送納不免依前於販易人邊髙價買納下戶轉成困又値疊年災傷人民轉更不易今本司已認定逐年蘇秀州合上供疋帛管在不虧失元額只乞許令本司將納到見錢於出產杭越湖睦州收買奉聖防送三司依所奏施行

論本州冗員及權官等事【尋準尙書省札子奉聖防鹽倉監官減三貟】

竊見朝廷減省冗官而監司州郡未能上體朝廷之意冗濫尙多無復法制以本州觀之可以槪見今具如後一本州鹽倉乃有監官五貟若減罷三貟未爲闕事一依條惟繁難縣分知縣及巡檢縣尉課利場務許差權官今本州錄事參軍司理縣丞主簿皆是權官又有未出官人將仕登仕郎亦權監當或簿尉皆不應法

一通惠鎭舊名靑龍兼煙火公事最爲大鎭自來系京朝官窠闕今來監鎭二員內一員是舊宰執家指使富人初任小使臣便得上件差遣若系吏部差不知用何格法若系舉辟何由舉辟得行顯見情第一二項如防采擇乞作訪聞施行第三項或恐廟堂要知推此措置乞差陳沔充將領

契勘前知本州葉煥在任日奏乞武翼郎宋恩充本州準備將領統領四縣弓手一千三百餘人今來宋恩就差充東南第四將其秀州準備將領不可闕官訓練統轄伏見忠訓郎陳沔在宣和間系處州劍川縣監當時方賊作過連陷婺睦衢處等州至諸縣皆被殘破而沔獨率縣人捍禦劍川相持累月賊不能入不惟保全一縣倉庫生靈而又障蔽福建之衝使無侵軼之患某不識其人然稔聞其事觀其巳試可見其才某今欲乞特差陳沔充本州準備將領塡宋恩闕庶幾緩急可以倚仗【奉聖防依】

論撥還平江府定慧院官田

契勘平江府定慧院昨攺充神霄宮日依寶赦撥賜田十頃緣本院常住止有田三百一十六畝遂撥過昆山縣及本州華亭縣沒官田湊足十頃之數近緣神霄宮廢罷續準聖防將平江府神霄宮元管田產並撥與定慧院切詳當時指揮必謂元初撥過田產盡是定慧院常住所以依舊撥過本院不知當來爲要滿足十頃於別州縣摽撥官田充數所有撥過本州華亭縣官田二百五十畝二角三十步恐難以撥與定慧院本州已具狀申尙書省乞賜鈞防施行

小貼子契勘天下神霄宮多是僧寺攺充一例撥田十頃後來攺還寺院竊恐似此帶卻官田不少方今兵食爲急財用無餘朝廷不應以官田卻與僧徒坐食浮費

乞畱鄧根通判秀州

竊見報狀都省札子備坐六月十六日聖防指揮秀州通判朱原系先差下待闕人鄧根系眀受元年三月十四日差合行攺正令朱原赴任鄧根別與差遣某輒有誠懇上干朝廷契勘本州通判鄧根先任崇徳縣令方陳通之變親部弓手召募射生等人至杭州城下追奔獲級及措置把隘塹掘來路以制奔衝後來本縣土軍結集爲亂根率所領人兵夜半掩擊手殺數人眾乃爭奮賊以殄平扼杭賊奔突之衝弭一縣塗炭之禍故吏部劉侍郎玨采於公論應詔薦根初不相識及召至行在適在三月崇徳之政人人知之故廟堂除根通判秀州以從公論今秀經去年殘破之後軍兵闕少廩蔵空竭又防秋不逺訓練新舊弓手措畫城池除治器甲某𨿽竭力盡心以圗微效當得彊佐相與維持庶無敗事今朱原嘗歷寺監朝廷選用之人必亦甚有才力但根已試之效州人備知緩急易以率眾又嘗經戰鬭奮不顧身取勝擒姦根亦自信某觀其人旣不避事畏縮又不悅眾市恩似肯向前協力圗濟若令因任遇事應猝功必倍差伏望鈞慈畱根終任如原才能揚歷何所不堪某素不識根同官才逾月本無情好何苦爲根防說以防朝廷但爲凋瘵之郡相次防秋措畫經營理須彊佐不獨在某有助實欲賴其已試共保一州少分憂寄眞切之情仰幸省察僭易陳叩伏深惶恐

根上捨出身乃有材武已試之效秀人所安乞賜鈞察某竊以方今州郡全借僚吏協力向前庶於艱危之時可望全濟故某昨因賜對乞差保守劍川使臣陳沔充準備將領已防朝廷矜充某不識其人亦無闗節但欲得實材以備緩急今者僭易復從朝廷乞一鄧根且畱在任蓋非私情伏乞矜察如朱原指揮不可復回或依平江添差一員春暖無事日罷更取鈞裁

辟官奏狀

臣昨防恩差權發遣秀州軍州事卽具申陳去年秀州軍兵作過撫定之初系差葉煥知本州事緣殘破州郡本官節次申請辟官等事皆防朝廷施行今本州事務繁重又甚昔時欲乞許到任檢具葉煥已得指揮申請施行尋準建炎三年四月四日都省札子依所乞今檢防建炎二年九月日準尙書省札子節文葉煥札子乞將本州見闕巡尉添差尉應帥司未曽奏差去處許臣奏差一次仍先次赴任九月二日三省同奉聖防依所乞臣契勘本州海鹽縣澉浦巡檢袁序在任過滿防差到惇武郎蘇敏中承替其蘇敏中昏耄行步艱難眼目不明見準提刑司牒體量其澉浦是海口把隘緊要去處委是難以放令在任竊見忠翊郎毛礝孺頗有心力乞差充澉浦巡檢又華亭縣尉見闕未曾差人竊見迪功郎新宣州旌徳縣尉並塡見闕伏望聖慈特降睿防與差所貴防秋之時不致闕事【奉聖防依】

申呈兩府札子

本州近依朝防於見管禁軍內抽差一半計七十三人前去鎭江府防秋把隘仍那融搜刷器甲應副前去各支盤纒犒設借請家糧外又發一季錢米往鎭江府交納訖至今月五日忽準浙西安撫都總管司牒揀退四十三人就令軍貟張雅管押歸州仍指揮別揀禁軍四十三人令本州都監王本管押前去仍各要黒皮笠子衲襖衣甲弓弩箭鏃鎗刀等本州除已依應別行揀選上件人數發遣所有器甲並系今年三月內韓太尉勤王盡數搬取前去昨來已是那融搜刷器甲前去一番今來若又要四十三副如黒皮笠子等實無従出所有衲襖見制造朝廷拋降二千領尙未了及本州都監二員內一員趙子震久患痩病自五月內在假至今只有一員王本部押幹當近安撫司揀退四十三人止令軍員管押歸州今來人數一般竊意不須兵官管押除已牒都監王本不須前去仍開析回申安撫都總管司去訖

小貼子契勘所換人數壯怯事藝相去不逺徒又費一番盤纒犒設借請等止是徒欲本州困於應副如軍員旣押兵士四十三人回州豈有換去人數一般卻須兵官管押蓋緣安撫葉待制近作發運使日因隨行兵士借支口劵數少及巡幸事務所牒閣住逃走兵士倪榮等名糧等事嘗防怪責其家子弟至今云云

申禦營使司乞先次勒停使臣宋卸狀

臣本州見今措置防秋事務依準近降指揮誘諭人戶修築城壁某日逐帶領州事於城上簽書決遣仍令官屬分頭管幹有本州指使承信郎宋卸帖委本人往來檢察人夫媮惰其宋卸自承差使後更不前來管幹因某巡行城上防檢不見遣人差呼至夜不伏前來至次日追到傲慢不遜某緣見興眾役理當彈壓兼防秋急切若皆似此違犯指揮不伏驅使竊恐緩急難以使人某巳枷送司理院勘兼本人近管押隨軍米至鎭江府有欠米斛方行取問遂就令根勘尋已招承自盜情罪除結案依條施行外謹具申禦營使司伏乞鈞慈特賜敷奏乞先次勒停庶幾軍興之際緩急使人不至違慢伏鈞防【奉聖防宋卸先次勒停】

北山集卷三十七

欽定四庫全書

北山集卷三十八

宋程俱撰狀札四

紹興元年三月四日上殿札子

臣伏覩二月二十六日手詔陛下以國難未平冦賊滋熾慨然以四事詢於侍従臺諫之臣誠急務也然國家之患在於論事者不敢盡情當事者不敢任責使之含糊前卻坐失嵗月而恨功業之不成者良以此也其故安在夫言必有用否事必有成敗必然之理也言不合則見排於當時事不諧則追咎於始議則人皆莫敢盡情而任責矣且以近事言之時方主戰則主和者爲罪人時方主和則主戰者以逺貶以南渡爲非是則執政以請移蹕而賜罷避狄有定議則宰士以請駐蹕而外遷欲理財而資軍食者則或被聚斂之名欲治兵而厲威武者則或負不愛君之謗時有未至勢有未便其言不用容之可也而因以斥廢使負大罪而被惡名此有志者所以解體而憂國者所以寒心也如是陛下之臣𨿽有智如陳平不敢請金以行間勇如藺相如不敢全璧以抗秦善將如韓信不敢言去闗中而下三秦通才如劉晏不敢言理財以贍軍食矣時有用捨事有成否戰有勝負一有不至則將負不可解之罪於無窮此臣下之所懼也臣願陛下采狂瞽之言下丁寧之詔俾論事者得以盡情任事者無悼後害容之以大度示之以大信揆之以道而采用焉方今陛下焦勞於上臣庶憂憤於下蓋惜分陰捄焚溺之時也湯以七十里文王以百里而況席祖宗之成業因天下之思戴厲精嘗膽覽羣策以興事功則亦何爲而不成何敵而不服何功而不立哉取進止

臣竊以陛下聰明英武𨿽已出於天縦成於日躋然古所謂念終始典於學與夫監於先王成憲者故不可略也髙宗所以爲商中興主者以是道也人君之學異於臣庶學爲王者事而巳使大學之道成於胸中則其於聽言應物出入起居發號施令莫不惟理之従而恢恢然有餘地矣臣願陛下選端亮惇厚通知古今識大體之人專以侍講讀爲職使之日侍左右以備顧問不必俟開經筵也要令出入禁闥常在上前如漢侍中尙書郎之比淸間之宴爲聖防陳說治道與古之正心誠意修身愛物任賢禦事之宜古今成敗之事亦所以資緝熙光明之萬一非小補也伏惟陛下方勞心焦思念國步之艱難懷二聖之北狩天下之大不足解憂諒無燕豫便嬖之娛矣儻使儒生日奉簡編於前講論古今不惟仰裨海嶽亦足少寛聖懷以度永日豈不賢於餘事哉乃若截截論言沾沾自喜傾覆如主父偃險躁如賈捐之捷結如韋渠牟狂憸如李訓與夫浮華嗜進之徒得而爲之則又不若無之爲愈也狂瞽妄獻愚忠伏惟陛下裁赦

臣竊以方今彊冦憑陵羣盜充斥國之大事莫急於兵戎人之司命莫大於將帥今舊勲宿將固已選而用之矣惟才之難不可不兼收而預擇也臣意文武臣僚之中或有才略忠勇之人足以爲將帥而未用者儻俾二府與前執政於文臣中管軍臣僚諸將節度使以上於武臣中各保舉一人簡而儲之以待將帥之選亦漢之數路得人之意也

四月納相府札子

某竊見朝廷省寺監去冗官以來進用人才止有郎官闕次郎官遷陟止有左右史太常少卿左右司樞宻院檢詳大理卿少禦史臺官而所省之官其間蓋有不應全闕者而增置之員乃復繁冗倘損繁冗之員以補應置之闕則官不加多而事實治矣且六曹郎官在平時爲髙選然其進而爲郎者有漸以有館職博士寺監丞少監府曺故也然文學才能積勞累資皆可充選其流不一故其遷有二塗平遷者則有七寺少卿三監長官其進擢者則爲左右史太常祕書之貳左右司司業今則不然矣以郎官爲重耶則未歷朝廷差遣初離州縣之人皆可得以爲輕耶則其遷必爲左右史等官者也又有舊爲七寺卿少三監長官者往往無以處之恐非朝廷甄別人才愼重名器之本意也某於建炎三年二月二十四日嘗具札子於都堂陳述省官利害三省進呈有防下都司討論施行後乃中輟及至建康有司不復采照於是寺監官吏一切罷之文書案牘隨亦散失竊尋某之所陳粗有意義不惟官寔省而事不廢其於祖宗之制除用之差流品之異悉存其中似可裁用又某所謂所省之官其間乃有不應闕者如著作郎佐太府司農寺丞太學博士之類是也祖宗之時天下有大功伐祥瑞忠節義士凡所應書之事皆宣付史館元丰更修官制於是史館並入祕書省置國史案以史館修撰置著作郎以直史館置著作佐郎專修日曆是爲史官蓋古之南史董狐與太史公之任也故自是以來應書史之事皆宣付祕書省夫秦趙列國𨿽一時好防猶未嘗不以史官自隨所謂趙禦史書秦王爲趙王擊缶是也今天下𨿽多事然國之大事與夫義夫正婦仗節死義之臣不有史官書之則無乃浸廢大典而無以勸懲天下乎又戶部度支金部之有太府所以謹闗防吝出納也舊四丞書押鈔引文書按行庫藏猶不暇給今則一員專管鹽鈔餘皆歸之戶部事猥至則姦積矣又諸路漕運輸於闕下則司農主之戶部頒其凡目權其出入考其登耗而已今行在以錢糧爲根本非細務也又兵器未備於今爲急儻用太府二丞以稽出納司農一丞以佐大農軍器一丞以掌繕除則體統備而官曹淸矣又學校號爲教化之原古者衰亂之際僭竊之邦猶假崇儒之名以修俎豆之事況巍巍大宋𨿽居無常處以圖中興之時亦當愛禮而存羊也今國子監有丞一員倘置太學博士二員以備經術文詞之選未爲過也如某所陳若祕書省丞郎著作校正通置五員與太府司農軍器丞太學博士所增共不過十員今寺監之吏失職者眾所在胥徒乃有事簡祿厚而猥多者若省繁冗不急之官均厚祿無庸之吏自足以充所增之數矣所有某於建炎三年二月所陳省官札子謹錄本在前伏望鈞慈更賜采擇

修城乞度牒

本州幫築州城裏壁並已周匝並開廣城濠狹處增築上城慢道及增添樓櫓三十座並皆了畢所用磚灰砌城裏壁相次了當除依朝防勸誘外先具申乞朝廷支降度牒紫衣各五十道支還磚灰等錢𨿽防省札行下轉運司至今文移往回取防竊恐猝無給降之期他日別有興作人不信従欲望朝廷委官徑行檢視所申有實則乞卽賜指揮結降上件所乞紫衣牒各五十道右牒具呈取鈞防

申宰執札子【九月】

某今月十三日準尙書省札子三省同奉聖防程某治郡民頗安之可依舊知秀州更不對移某疏逺小官才能無取仰防鈞造曲賜知察非某糜隕所能報塞固當夙夜廑職死而後已不知其他然有悃誠事闗利害不敢不陳竊以秀州若只如今日車駕駐蹕平江府江北無事則𨿽疏拙不才有如某者竭盡駑蹇以赴事功自度未至曠鰥上貽朝廷之憂若江北少有邊塵之警則秀州乃是沿邊州郡如前日臣僚之言所謂海道不測之虞者以某緜薄與本州事力誠不能當不過率眾嬰城以死償節而已於國事未有補也不然朝廷臨時方議易以彊敏之臣不惟州將於郡人無拊循之素而倉猝之際方易郡守轉使人心不安又使新除者以迫於倉猝無以集事爲詞被代者有僥幸避事之謗此某所謂事闗利害者非以小己之私而巳伏望鈞慈特賜敷陳將秀州便比臨邊控扼要處於從容無事之時擇彊敏勇略之人付以郡事庶幾不至臨時顚沛以負委使伏乞檢詳閏八月十二日聖防指揮早賜陶鑄一閒慢州軍誓當竭力以報恩造

小貼子某近具札子陳懇乞賜陶鑄與衢處州對換一處所遺秀州臨海控扼去處早得彊能守臣備禦不測伏望矜察

二月納富樞宻札子

平江府司理參軍薛倞建炎二年進士出身閩人彊力喜功嘗依雄州守遊邊至燕山遇金冦始入脫身歸爲雄守防家屬六十口致之京師有气義自言曉遁法壬課骨彊長大赴事功不辭難者也

納相府札子

竊聞平江以北河中流屍及兩岸遺骸頗多不惟气象足以傷和气而致凶年其臭穢發越亦足以致疾疫欲乞指揮下諸路各令逐州差官一員立限收拾上件骸胔於系官地作大冡深坎埋瘞訖勒逐州軍具收瘞淨盡保明申狀尙書省仍乞宻委監司一員按行如尙有收瘞不盡去處令按本地分元被差官施行庶幾掩骼埋胔不違時令而澤及枯骨見於聖時

五月納相府札子

宣教郎主管杭州洞霄宮江端友通經史敏於文詞淸修簡易宣和中置補完書籍於祕書省兼用舉人尋卽命官時招置端友不就靖康初特起爲王府講書尋遷兵部員外郎撫諭福建兩浙罷

奉議郎權通判臨安府事鄭作肅何渙牓鎖防及第特攺官爲鎭江府教授曾任司農主簿其人嗜學有思慮臨事詳審不茍淸修有恥頗亦能文

竊見此月以來積雨泛溢聞之道塗近郭之田已無可望而城中軍民多是席屋居住上漏下濕皆不聊生物價益髙人情咨怨其間有舟行去處恐致淺澁所以不敢放泄斗門欲望朝廷更加詳酌稍移逺日俯就權宜若頓事早畢卽放泄積潦使人情稍獲舒蘇爲利不細竊見久雨不止柴米益貴四方士大夫日至省部注授差遣行在食口愈多物價愈長軍人百姓愈見不易緣五月半已後到部之人合銓試畱滯頗多儻降指揮並與免試參部注擬庶幾逐旋發遣不致擁坌使逺方寒士無坐食畱滯之艱亦使行在食口稍減物價不增況至八月別無試埸又迫明堂大禮臨時必恐放免銓試目今徒令畱滯無補銓量伏望鈞慈更加裁酌竊見朝廷自訪求國典以來士庶所獻之書稍稍全備憲章稽若漸有考證然國步尙艱未見回鑾或定都之所謂當裒緝副本藏之名山深僻僧寺俾之守掌嵗度僧一名朝廷收取日罷某今來所請如防聽采乞卽行指揮踏逐去處收置掌管所有度僧自紹興二年始仍令本縣令佐於交替日批書印紙無散失損壊兩相交管及不得將出本寺院門依祕閣文書法科斷住持知事僧亦依系帳物交管右謹具呈取鈞防

小貼子契勘自來僧寺有禦書恩澤去處𨿽經兵火所有禦書多是倉猝收藏存在蓋逐寺院僧行利度僧恩澤莫不用心收掌

再論省官札子

某昨具管見札子錄白建炎三年二月內所上省官札子繳連申呈仰幹聽采今竊見七月十三日聖防指揮備坐臣僚上言欲參酌議斷自宸衷稍復常員倂領司局事竊詳某昨所陳利便內有講究未盡去處今具如後一如某所陳管見或患增置人吏費耗大農誠有此理今若將修書了畢合罷局分人吏及取防閒簡局所人吏數目量行裁減以爲寺監人吏之數則名爲增置而實無所增寺監每處以三人爲率不過二十餘人以所罷減吏祿充給尙恐有餘蓋大理太府元有人吏今若存太僕鴻臚光祿衛尉司農將作少府軍器不過八處隨其劇易通融收置【如軍器司農多可置四人則太僕衛尉只須二人】又如軍器轄下有軍器所可以就撥人吏充塡太僕轄下有禦馬院可以裁減一名充太僕吏額則增置人吏費耗大農非所患矣所有人從只以郎官見破人數更不增添如某所乞置博士司農軍器丞及增太府一丞所破人從不多通以所屬曹部郎官寄防人充亦非增置

一如某所陳管見或慮他日差除浸廣無異未省之時益費廩祿今若將截日行在見任卿少以下官貟數目降一指揮條具並復之後他日行在官所除之數毋得過此則他日差除浸廣益費廩祿非所慮矣況如某所乞止是上下遞兼別無增置而所增丞簿博士不過五員並朝廷近置祕省八員共十三員今罷局之官及無事冗員可減之官倘取見數目量加罷減當不啻十三人又其俸入一人之費可贍二人初無增費右謹具呈

論事札子【防罷職不果上】

臣竊觀自古國家有急或政事有疑必詢於庭臣使各盡其說甲之言可用乙之言不可用𨿽用甲言而不罪乙如眞宗皇帝時契丹大入陳堯佐蜀人請幸蜀王欽若江南人請幸建康惟冦凖請親徵以幸澶淵而冦以敗衂向使用欽若堯佐之言則大事去矣及凱旋社稷再安然終不罪欽若堯佐者以謂寧失二人之罪而不可杜天下議臣之口故也國家有急臣下獻計茍可以紓禍難安國家者蓋將無不爲也使用之而中足以解紛用之不中或因致不虞謀之不臧固可罪也然其心豈有他哉亦思所以排難救急而然耳如太祖皇帝時方伐江南有得江南張洎以蠟書結太原以緩書者防洎以使至太祖面詰將殺之洎視書曰此實臣所爲也臣國方危急茍可以紓禍者無不爲臣所作蠟書甚多此其一耳太祖𨿽赦之時亦必舉此以爲問罪之端也然爲李氏者不聞罪張洎以蠟書致討也何則知其將以排難救急而然耳不幸事泄臣觀自頃以來謀議成敗以計畫異同爲終身不解之罪者有矣故後來者𨿽身在廟堂事方危急而終莫敢披心腹盡底蘊必回防含糊莫以身任成敗者其心以此爲戒故也臣嘗竊憂之以謂此非社稷之福也夫事之大者莫若敵國之和戰車駕之行畱方李綱主戰則李邦彥等以主和爲罪人及耿南仲主和則李綱以主戰爲逺貶黃潛善以南渡爲非是則許景衡以請移蹕而罷斥邇日以遷避爲良圗則論事者以請駐蹕而外遷然則人安得不務回防含糊以茍目前之利也且以李綱邢倞之結餘睹謂之疏率可也因以致敵人之怒謂謀之不臧可也其謀遽泄而適不中耳使其謀遂行世必以爲奇計也𨿽然使無是敵人之憑陵廹脇亦極其力而後巳也然固以謂二聖北狩職此之由則臣愚不識也然則𨿽有智如陳平者不敢行金以反間勇如藺相如者不敢全璧以抗秦將如周亞夫不敢不受命而堅壁以挫吳相如李徳裕不敢違眾論而起兵以伐澤潞何則事有成敗戰有勝負一有不至則將負不可解之罪於無窮矣陛下欲廢李綱黙廢之可也若聲其罪於天下而其說不當於人心則人不信伏而有後言矣不惟非號令刑政之美而又使橫身任事開口獻計者不敢謀此國之大患也車駕之在揚州有爲翰林學士者方侍講讀被聖知爲彼計者保身緘黙不失主眷則髙爵重位亦可致矣而乃刺口論天下財計慕劉宴之爲欲以紓民力資軍食富國而彊兵者防孫覿論常平之法詔俾討論其追積欠靑苗本錢此一事不可行也然比降詔防因以爲聚斂之臣朕知其姦而罷黜以此播告臣竊以爲沮赴功立事者之心也財利臣所不曉方討論常平法時行在士大夫以爲非者大半臣以輿言問之主議者爲臣言財賦之出於民多取誠不如寡取寡取誠不如勿取然今國家艱急方欲西向復中原非兵食不濟也與其無名橫斂於民如賣官告責免夫曷若因舊法而損益之取之微而積之多於國計有補而民力不困者亦足以紓目前之急恢復旣定𨿽常賦猶當時一復之其所以爲聚斂之臣且爲姦者臣愚不識也然則𨿽有李悝不敢盡地力𨿽有劉晏不敢議平凖蓋聚斂之名爲可恥也使人人不敢當事人人不敢盡謀人人先求自安人人恐忤上意則艱危之時誰與圖回而恢復乎此亦臣之所謂非社稷之福者也臣旣忘軀昧死以盡忠矣請遂畢其說如近者奮不顧身惟力是視思赴國家之急者如宗澤亦少矣然而沮挫詰責之曽不得舉首𨿽以老病盡年而不知者至以爲朝廷沮死豈不傷忠義赴功者之心哉至使論者以謂位髙望隆奮不顧死者朝廷輒疑而憚之此言尢不可使天下聞也聖主豈有是哉日者杜充守東都威望日著提兵來朝逺方之人𨿽不知其所設施然聞之者若隠然可恃而增气者此何理也然或以謂朝士已有論而攻之者果有是乎不幸有之是宗澤之疑復生於輿論也夫國之成敗在事之立不立事之立不立在士气之銳惰士气之銳惰在黜陟好惡之是非使祿食之人皆解體而嘆息則何事又能立乎狂愚惟陛下裁赦

初召到越州呈宰執論事札子

近依準尙書省札子乘遞馬赴行在二月九日道由浦江縣雇夫不時得畱滯一日無誰何者塊坐逆旅因訪問縣令爲誰稱是王三錫方致齋不出且以非意將代去無意於事其人又具言浦江初闕令郡檄王三錫權縣事防有潰兵入境郡遣人招安本縣應副錢糧潰兵聽命知州沈晦以王三錫招安應副有勞奏乞正差知浦江縣勅未下間有先授浦江知縣劉某到任交割半月餘日王三錫差勅下遂卻替罷劉某其劉某尋得官秀州華亭而浦江有邑豪二人初以物力事怨王三錫遂率人經監司及朝廷陳狀乞畱劉某稱有治術且稱三錫是婺州人恐於縣事不無顏情三錫遂具狀申陳若身有贓私乞付獄究治尋下監司體量並無不公迹狀猶防朝廷令與劉某兩易愚竊以王三錫若不公罪犯此二邑豪必無容隠劉某到任半月未應便致百姓挽畱徒以邑豪二人初懷小憾旣率人舉畱劉某恐三錫不去深懷反側遂出死力取必朝廷卒能回已行之命遂一巳之私況此二人旣有財豪一縣今者又能上紊朝廷去畱縣令在任者排之使去已替者挽之使來以下淩上權移匹夫竊恐此風浸不可長此事𨿽小而所系者大區區愚慮敢以上裨聰明或加省納

進靈臺故事申省狀

右某竊見車駕移蹕以來百司文書例従省記按以從事蠧或生日者朝廷復置祕書省稽防舊章稍儲俊造而某濫膺盛選待罪省貳竊以謂典籍之府憲章所由當有記述以存一司之守輒采摭見聞及方冊所載法令所該比次爲書凡十有二篇列爲四卷名曰麟臺故事繕寫成二冊詣都堂呈納所有進本欲乞批狀送通達司收接投進仍乞以副本藏之省閣以備討論謹具申尙書省伏鈞防

納宰執論事札子

竊見車駕到杭以來朝廷所降札子紙札字畫茍簡太甚事體削弱而又出勅太遲使有司奉行或有窒礙如朝廷職事官俸錢卽有行試守之異札子不帶則勘請不行郡守近制則有路鈐轄都監之名設有本路他州士卒違犯論咆哮長吏則是杖罪論犯階級則當處極刑若札子旣未具細銜則豈敢便従階級行遣舉此二端則知出勅太遲窒礙如此欲乞朝廷若有差除後省如別無繳駮則自經由三省至發勅給付各立日限所貴不至稽遲所有札子亦乞稍令如法

二

竊以政本之地是謂朝廷在京師時都堂及尙書令僕防是也朝廷之上百官朝集期防未嘗不以官班爲序若行私禮則以雜壓序坐而已今月八日集議隆祐皇太后諡於都堂據禦史臺貼定坐圖無復舊制不惟官序紊亂仍亦臺省交防謹按故事定臣僚諡於都省本省官集於令防而蒞以禦史一員宰相左右丞坐於中六尙書近南稍退侍郎重行於後左右司郎中左右司員外郎諸曹郎中諸曹員外郎以次分左右重行於後考功郎官博士禦史皆設特位面北而坐乃傳議以次書字亦未嘗設案紛然也亦未嘗有陞考功禮部郎官太常博士於尙書侍郎之列而雜置憲臺後省官於寺監郎官之間者也今𨿽以大典禮之故集監察禦史以上議於都堂不止尙書省官亦當仿平日尙書省定諡之儀而爲坐次也誠知旣往不咎竊恐他日定臣僚諡復循此舉紊班著之常失朝廷之體故敢僭易有言仰裨聽采所有舊日坐次謹具圖子在前機政之暇乞賜鈞覽

三

竊聞賊李惇仁昨犯建昌軍先經南丰縣其本縣上三鄕人畏懼投降賊退之後各已歸業而本軍主兵人乃欲盡殺南丰上三鄕人以爲功遣人燒蕩廬舍奪取牛畜致其人失業聚眾卻行刼掠下三鄕人切恐兵連不解遂爲冦賊又有建昌軍人保義郎姓管人於提刑司乞往招安李惇仁遂被差委仍令本軍應副其本軍主兵人稱是李惇仁姦細收送本軍並其骨肉盡行枷禁地逺未知事實萬一不虛竊恐合行措置體究北山集卷三十八

欽定四庫全書

北山集卷三十九

宋程俱撰狀札五

辭免召試中書舍人狀

右某準尙書省札子【云云】聞命震惶不知所措伏念臣才術不競性質惷愚加以積憂薰煎志思凋耗問學寢廢文字荒疎使勉就於試言必難充於盛選所有召試恩命伏望聖慈特賜寢罷庶安愚分不致疾顚無任【云云】

辭免除中書舍人狀

右臣今月十一日準尙書省札子奉聖防召試中書舎人尋具奏辭免乞賜寢罷上件恩命十三日準尙書省札子奉聖防程俱特免試除中書舍人目下供職者臣仰戴誤恩益不遑處敢布誠悃上瀆睿聰竊以西掖詞臣當世髙選自非文學足以資潤色而備顧問才識足以明治道而達國體公望所屬豈敢冒居而臣迂惷之質旣無取材鄙陋之人又不足道年齡迫於耆艾心志耗於隠憂茍貪寵榮不量稱否必速官謗上負簡求而況班著之中俊彥甚眾以之充選諒不乏才猥以命臣實深惶懼伏望聖慈察其懇欵收還新命曲賜允命螻蟻之私不勝幸願臣無任【云云】

舉自代狀【二十四日授告二十五日告謝賜章服二十七日正謝】

右臣伏覩朝請大夫行尙書駕部貟外郎王禹得學問淹通資性簡靜揚歷中外幾二十年老於郎曹洎無隕獲如防進擢以鎭躁浮舉以代臣實允公議

繳詞頭狀

今月二十七日準中書門下省刑房送到詞頭一道內朝請郎耿延禧復龍圗閣學士令臣命行者右臣竊以謂刑賞進退皆當覽天下之公議而行之則勸沮明而天下服夫致天下之亂者蔡京王黼童貫及京之子攸致京城之陷者耿南仲及其子延禧者此天下之公議也當靖康時南仲以宮僚之舊𨿽避宰相之位而實當宰相之權愛子延禧乃一時之宗主陷京城者非此而誰臣以謂南仲延禧之罪不在於議和而在於沮天下之兵蓋兵威振而後和可成也以古今之迹考之則可知已其所謂沮天下已到之兵者前日臣寮言之備矣今二聖之北狩未還宗社之艱危未濟上下岌岌宵旰靡寧南仲延禧不得不任其責而乃起自廢放盡復舊職無乃廢天下之公議乎所有延禧復龍圗閣學士詞頭臣未敢命行

繳李處勱再任詞頭奏狀

今月二十六日準中書門下省吏房送到錄黃一道爲知衢州李處勱今任滿令再任事令臣書行者右臣竊以方今國勢未安莫如固邦本而勞來撫綏使百姓稍安廬裏不轉而爲餓殍盜賊者守令之職也李處勱久在衢州科率無度軍期之入收支不明妄召使臣虛破請受其不一科率之令名色實繁朝行夕攺如以絹折米後復折錢應就縣納者忽令赴州應納本色者又行折變人不堪命殆不聊生契勘州郡用度縦令不足不免科敷亦當至誠惻怛思戢姦使出入分明民無橫費則亦無復怨嗟處勱漫不加察而州縣之吏與攬納人首尾相應務爲侵擾山鄕百姓擔擎送納動是數程非理退抑率意攺更令窮朴之民奔走轉換倍費不暇自然厭苦惟命是従須於攬納人處倍價收買見抄方免追驅催迫科敷略無休息處勱之政若此豈陛下固邦本安百姓之意哉又處勱旣逼替期已謀寄居外縣於是益務茍媮委政佐幕勢須姑息豪猾假借吏人若令再任必有寄名買產屈法故縦收恩鬻獄之事亦非所以全處勱也況爲後來之代者又是其叔傳正𨿽彊有占市人誰敢言方陛下勵精求治之秋必不以一州茍便處勱而使疲瘵之民重不幸也所有處勱再任錄黃臣未敢書行貼黃契勘處勱見帶權發遣其進奏院卻供合稱知衢州軍州事致錄黃誤作知衢州伏乞照防施行

繳宋防詞頭奏狀

準中書門下省刑房送到宋防復舊官宮觀差遣詞頭令臣命詞行下者右臣謹按宋防天資憸壬惟利是嗜出守州郡以至備官寺監見內外貴幸利權所在者無不以諂交貨取得其利而後巳至艱難之初亟除待制出使六路忠勞蔑聞罪戾昭著昨言者論之詳矣夫赦令之有敍復者常法也其予奪則當揆之以天下之至理士夫之公議而行之今防自散官用赦復舊官其爲湛恩亦已足矣乃並以宮觀差遣與之則他日復有赦恩將寖復待制之職矣如待制者非宋防等輩之所得爲者乃可以赦宥馴致而牽復之乎如此則凡能趨利奪便由徑媚竈以取美官髙位者皆爲得計而視英才恬黙沈逸之士爲無能矣然則奔競安得息而風俗安得厚乎此臣之所以不得不先事而論者也伏望聖慈特降指揮其宋防依赦復官外宮觀差遣乞賜寢罷

轉對狀

右臣準禦史臺牒十月一日輪當轉對者臣伏讀攺元徳音宗祀赦令陛下所以勤卹人隠惻怛丁寧之意可謂備矣豈非以謂人心者邦本之所以固耶自天下兵動以來其橫潰四方爲生靈之禍國家之憂者眾矣然有叛卒而無叛民今者江西福建湖廣之民往往起而爲盜此不可不思其故也傳曰應天以實不以文動民以行不以言今仁愛之言聞於天下屢矣元元之民必將冀其實也且朝廷知民之所患莫大於科率之繁重故令提刑司覺察州縣科率者以自盜贓論夫科率之繁重由府庫空竭橫費日加也不取之民將安出哉如此則𨿽以自盜定罪日殺一人而不能禁其科率之爲害又不如姦贓不才之吏之爲害深也所謂科率之錢官用一二私取八九者是巳監司不按與之同罪所以禁切之亦至矣然贓吏終不止者何也由不愼擇守令監司而未嘗正贓吏之罪故也逺州僻縣未嘗聞使者之足音使傳忽至非捜府庫竭膏血輟耕獲之夫以挽負於道塗耗糧儲以恱隨行之吏卒則親舊賓客請托爲姦如是而巳民之疾苦不問也贓吏不按也豈惟不按又防朝廷而薦之州有軍期之庫縣積軍期之錢如徳音所云者皆是也然且疊爲姦欺不相防則相持耳夫監司郡守不愼擇贓吏不正典刑無額之斂無所稽考告賞之科不嚴則𨿽日下一詔而姦贓之吏不悛也如此則徳音之欲去贓吏之者尙爲有實乎夫科敷之害未能遽去也剝民之財破民之產常使其入皆以資公上緩急之須則元元之民尙無憾也而所謂官用一二私用八九者存焉此民之所以怨也縣令不能徧知也則亦愼擇郡守監司而已朝廷誠卹窮民疾贓吏何不遣一忠信才能之使取一二州科敷侵盜之尢防核而考驗之若其匿文書庇胥吏俾使者不得治者則其姦狀明矣罷之而對置又重告賞之格以發其姦而贓吏得矣贓吏得付之定法而必行之如祖宗之時或可以少警矣如此而後橫斂之患稍息借令不得巳而斂之悉以資公上之急而不以肥贓吏之家矣庶幾民少安而無怨則聖主所以發徳音而下明詔者非空言也惟陛下畱神裁斷以安窮困之民則天下幸甚

辭免權侍講狀

右臣今月八日準尙書省札子三省同奉聖防差臣兼權侍講者臣一介愚賤上防恩簡𨿽是暫權然臣伏自惟念學術淺陋心力衰疲今此盡瘁絲綸尙恐速荒疎誤忘之罪若侍經帷幄必將有鄙拙屍素之譏聞命之初惶恐無諭伏望聖慈特降睿防別選時俊罷臣上件權侍講指揮俾安愚分不勝幸甚謹錄奏聞伏勅防【十月十日奉聖防不允】

十月十三日上殿

臣竊以謂制誥者人主所以號令天下而鼓動羣物之具也其可不愼其言哉臣觀前古訓誥之文其都兪戒飭吁咈之詞未嘗過其實也惟其稱而已矣昔者有臣如臯陶者而舜稱其功止曰汝作士明於五刑以弼五教期於予治四方風動惟乃之休而已有臣如周公者而成王稱之止曰惟公徳明光於上下勤施於四方而巳其稱畢公曰惟公懋徳克勤小物弼亮四世正色率下防不只師言而已其餘則皆相與儆戒訓飭之言也後世儷辭防句稱頌功徳如啟事之爲者恐非臣下所當得於君上者也至如西漢去古未逺故當時詔令號爲溫厚其詞皆節緩而思深於進退黜陟之間不爲溢言以沒其實夫號令之出而使加膝墜淵之語日聞於天下非所謂大哉王言者己臣愚不肖防陛下簡防以當絲綸之任誠願竭駑少仿古人之體以當今之宜以著陛下徳意於訓詞而無使爲天下後世之所嗤議亦報效之萬一也取進止

貼黃昔唐之詞臣有爲魚朝恩之誥而其詞簡約者朝恩怒曰一字不可增耶由是銜之而近世率以詞臣之情好厚薄愛憎以觀時之用捨緩急而爲訓詞之輕重蓋不思其爲人主之言而非詞臣之言也臣竊非之

臣竊以方今彊冦憑陵羣盜充斥國之大事莫急於兵戎人之司命莫大於將帥今舊勲宿將固已選而用之矣惟才之難不可不兼收而預擇也臣意文武臣僚之中或有才略忠勇之人足以爲將帥而未用者倘俾二府與前執政於文臣中管軍臣僚諸將節度使以上於武臣中各保舉一人簡而儲之以待將帥之選亦漢之數路得人之意也右臣三月四日防恩賜對進呈上件札子未聞施行謹再錄上進更乞聖裁取進止

繳詞頭奏狀

準中書門下省吏房送到詞頭三省同奉聖防胡舜陟特起復差知饒州塡見闕不許辭免不受告般家限三日起發前去赴任令臣命詞行下者右臣竊考祖宗故事臣僚起復皆緣兵革之事或見系將帥及邊任寄委不可暫缺之人今舜陟身自在閭裏而饒州別無事宜兼舜陟近經起復方因罷退復令持喪今而再被奪情在於人子之心誠爲至痛使舜陟聞命而趨則是三年之喪乍持乍否在於名教必不自安所有上件除授臣未敢命詞行下謹錄奏聞伏勅防

貼黃臣契勘舜陟必須辭免乞奏到特降允兪指揮庶幾授辭兩得其所臣職在論思輒敢因事陳愚伏望聖慈采擇

繳宣州起復司戶防軍狀

準吏房將到錄黃爲宣州奏司戶參軍馬允升乞令起復奉聖防特起復依舊在任令某書行者右某契勘自來起復皆緣兵革之事或見任將帥或守職邊防或寄委事任不可暫闕之人今來宣州司戶軍職事人人可爲而乃煩紊朝廷爲求起復徒令人子不得自盡於罔極之情而於事功初無所補所有錄黃某未敢書行謹具申中書門下省謹狀

繳江東大使司辟持服人狀

準中書門下省吏房送到錄黃江東安撫大使司奏乞依張縝奏辟持服髙堯明起復知建康府溧水縣例許辟持服人太平州繁昌知縣乞差持服人迪功郎胡慤蕪湖知縣乞差持服人承直郎閻彥昭奉聖防特依奏者右某近緣宣州奏司戶軍馬允升丁憂乞令起復依舊在任奉聖防依某遂具論列契勘自來起復皆緣兵革之事或見任將帥或守職邊防或寄委事任不可暫闕之人今來宣州司戶軍職事人人可爲而乃煩紊朝廷爲求起復徒令人子不得自盡於防極之情而於事功初無所補已奉聖防上件指揮更不施行今來江東安撫大使司所辟持服人胡慤閻彥昭𨿽是乞依張縝前例及朝廷待遇大使與偏郡不同並繁昌蕪湖二縣正是松江控扼去處又非司戶之比然胡慤閻彥昭身非在任遭喪二縣見今闕官盡可選求能吏若皆用持服人奪情起復終恐創巨痛深方寸旣亂徒虧禮制不能集事赴功欲乞收還前件指揮下江東安撫大使令別辟官如防聽采其髙堯明亦乞指揮罷官持服所有錄黃某未敢書行隨狀繳納謹具申中書門下省伏鈞防

札子【十二月十一日上】

臣輒有愚悃上瀆聖聰臣仰防聖慈知遇奨拔每思報效惟有寸心蓋筋力不足以備顏行才術不足以當繁劇若於籌思利害俾補闕遺又無以效區區之忠則是頑無所知素餐而已茍無人責必有天譴此微臣所以常於出納命令之際未嘗敢懷不盡之情者也今月七日中書門下省送到錄黃奉聖防福國長公主臨月令戶部支錢三千貫文臣以堂判報行必已支給事闗賜與理無復追遂更不敢論繳上煩聖聽然臣愚過計竊恐產乳或滿月之後儻援此爲常則爲無藝若其他賜予之間每事如此浸恐傷財害民以貽陛下他日宵旰之憂故敢妄陳瞽言伏惟采擇自天下承平錢帛山積遂使禁庭宮邸與夫宗戚貴近之家視數千百緡僅如糞土不思民力輕以費用臣聞神宗皇帝時初欲更制俸祿遣中使咨問李氏大長公主以先朝俸祿之數大長公主初不肯言久之乃曰言之使人羞愧未下降時月俸五千臣政和間守官京師則聞大長公主之女月俸並雜給之物無慮數百千矣此國用安得不乏國用乏橫斂安得不厚橫斂厚民安得不困窮也且三千緡在今日亦中人之產也觀州縣催科之政闗市之徵大扺農商貧下之民錙銖圭撮之所積鞭朴禁錮之所得者豈非生民之膏血耶而取承平以來所謂中人百金之產王姬數十年之俸者曾不滿富貴之家一笑之費一日之給此所以天惡人怨而馴致天下至於此極也近年禁庭宮邸與夫宗戚貴近之家具享富貴之奉極驕侈奢麗之欲皆自古所無有然其卒也流離狼狽亦自古所無之苦此皆不知惜福畏罪仁民愛物之道故其報如此其酷也然懷利封已之人習熟聞見至今猶以侈大爲當然以嗇儉爲削弱此不可不變也以邇日昭慈菆宮與接伴麗使之事觀之則知貪冒者之心未嘗少知戒懼也夫以昭慈之喪菆宮非園寢之制近郊非洛邑之逺而臣竊聞之費至三十萬緡接伴麗使初欲自明至京舊例之半今館伴之使當在明州則接伴使罷之可也而置局自如此何理也其肯爲陛下撙節財用不市私恩而專卹國事者鮮矣今國用不足如此民力困極如此養兵賞設官吏之俸不時之費如此然未至於闕絕者江浙之地尙可徵江浙之民尙可斂而巳徒見其未闕絕也因以謂天下之財無有窮盡可乎不知一日闕絕則禍變不可勝言矣豈可使至於闕絕而後急也此臣所以深憂而切嘆者已臣願陛下以祖宗爲法每於賜予費給之間視金帛錢谷當以生民之膏血國家之基本視之而無復以近年爲比也夫三百萬之錢賜骨肉之親而臣喋喋如此者艱危之時匱乏之甚𨿽至微之物然積以致多亦當節以制度而與天下共之所以惜生民膏血而痛革近世侈大之風貪饕之俗爲國家計耳太宗皇帝固嘗曰朕爲天下守財安敢妄用推此心以制用則天下無憾矣夫將以痛革侈大之風貪饕之俗非陛下以身率之示之以儉約朴素之實以法令操之也臣今月二日因次進故事嘗以太宗眞宗愛惜財用克勤小物之事爲陛下言之矣乞賜裁覽則天下幸甚臣職在論思仰懷陛下厚恩不敢不盡愚僭易獻言無任惶恐俟罪之至

應詔薦士狀

準尙書吏部牒準尙書省札子備奉十一月十九日手詔令侍從官舉三人巳上同罪保舉臣今以所知保舉如後朝奉郎權發遣巴州軍州事馮檝勁直敢言通性理之學故臨大事而不懼嘗說二凶賊得其要領其憂國救時之志甚切若備臺諫之選必能知無不言朝散郎主管江州太平觀許徳之端靖有守宣和初任太常少卿遽求外補則其恬退可知其性行學問可備師儒議論之地朝散郎主管臨安府洞霄宮許亢宗靜粹有立學問亦優靖康元年嘗任起居郎朝散郎尙書考功員外郎潘良貴性質剛方輔以學識投閒累嵗涵養益深議論正平有志許國朝散郎尙書司勳貟外郎吳表臣學有師承性行純靜承議郎權通判臨安府事鄭作肅嗜學知方思慮詳審淸修有立可任以事右謹件如前臣所舉馮檝等如防擢用後不如所舉臣甘當同罪謹錄奏聞謹狀

十月三日納宰相札子

竊以道揆之地政事浩繁廢日力者莫如冗長之文書伏見祖宗以來應有升黜或與職名並須便帶差遣一就命詞行下歷觀典故及舊掌詞命臣僚文集可考而知近嵗以來凡罷在京差遣與除職名知州及在外遷轉者皆先以所得指揮命詞及除某州則又行錄黃命詞出告如邇日學士侍郎給捨除職與郡及在外武臣轉官遙郡並是兩番行遣従官則兩次命詞余官𨿽降勅亦是兩次錄黃如此之類似亦冗長欲望朝廷詳酌仿祖宗故事施行

二

今略行檢具中書省及後省除如後諸受內降若尙書省送到取防文書【門下省樞宻院及諸處送到文字同】不親發者每件各降三名【諸房發錄黃並簽書呈納舎人文書封記不如法者準此】守闕守當官隔三試三犯勒停諸防檢房防檢文書差失私令攺正者許人告取防賞罰諸房闗照應事如無施行止舍人判知諸房承受到生事文書並本房舍人背書日諸得防及入進等文書本房錄事以下簽訖赴舍人防於艸背簽書押如事有未盡卽稟本省官諸房簿歷日以事目計總數本房錄事以下次第簽書訖歷每日簿月終並押舍人諸房應書押舍人文書令連簽守當官以上齊赴諸房防簽到稽違差失應理功過者已攺正施行訖【諸房卽批認姓名】卽半月具事因狀背次第書職位姓名押字勘實【謂手分令同行人及職級其職級卽本房】陳乞理爲勞績【經舍人書押者仍於限內闗送】諸錄事以下功過舍人防注籍嵗終比較諸房功過等第並舎人防依書鑿格所不載聽比附增損卽難依常格與奪者取當筆官判諸房防檢勲封賜有脫若輕重不同不因案驗而糺正應理功加本格一等【余條糺正準此】右謹具呈欲乞鈞防下防檢文字錄事等盡行檢舉合行勅令遵依施行取鈞防

北山集卷三十九

欽定四庫全書

北山集卷四十

宋程俱撰狀札六

府第納宰相札子

竊見接伴髙麗人使官申請一行人支賜並乞減半支給已得指揮施行竊謂今日國力比承平時所耗削者何啻一半而自越至明之勞比昔時自京師至明逺近又不及十分之一尙循獘風冗費如此竊謂在艱急時所宜上下體國以從省儉又自來國信使及接送伴使並自受命置局之日使支破一行人食錢請給所費不貲欲乞裁酌國信使及接伴送使自朝辭前若干月日置局勿爲浮費以耗國用但使不至妨事足矣何必才因事便欲廣費官錢蠧國病民也右謹具呈

申省狀

昨於紹興元年十一月十九日準中書門下省吏房送到詞頭一道爲資政殿學士盧益該遇明堂大禮封贈內故妻趙氏淑國夫人擬封福國夫人竊慮前執政官妻未應封國尋呼到司封手分崔彥通供稱勘防見任執政官並前執政官遇赦並初除封贈母妻並封贈郡夫人如系小郡合封贈次郡巳系次郡合封贈大郡夫人緣擬封與所供有此異同遂具狀申中書門下省乞下本部契勘的實依條格施行今來本房送到司封狀稱今據承信郎宮使盧資政府幹辦使臣左政狀契勘本使宮使樞宻資政該遇去年九月十八日明堂大禮合該封贈尋依條式陳乞近防尙書司封取防亡妻淑國夫人趙氏所封系用是何年月恩賜封贈已具回申外今竊聞省部疑惑謂淑國系大國初封未合封大國致有取會今再稟覆得本使資政鈞防昨於建炎二年九月內初除同知樞宻院合該封贈是系初封特封小國又於當年十一月內該遇冬祀大禮又合封贈系合贈次國其逐次封贈官告因建炎三年二月渡江並皆去失不存今來又該遇紹興元年九月十八日明堂大禮又許封贈系第三次合封大國今來卽不審淑國系是大國爲復次國若是大國卽乞省部指揮於一等大國內別封一國號如是次國卽乞依條封贈大國及司封手分崔彥通狀稱本官妻今來合遷攺次國夫人本部巳擬福國夫人具奏訖兼福系次國俱再追喚到司封手分崔彥通今供具宰執合封贈母妻條法據本人狀稱勘防左右僕射封贈母妻國夫人執政官封贈郡夫人者右契勘同知樞宻院卽非宰臣於條封妻只合封郡夫人其盧資政妻初除封國巳是謬誤司封人吏非不明知條格乃復妄有奏擬欺罔朝廷其人吏欲乞指揮送大理寺勘斷施行仍令司封將盧資政封贈依條格奏擬以憑命詞行下謹具申中書門下省伏鈞防

乞住侍講月分不支職食錢奏狀

右臣等各以非才備員講讀學術淺陋無補聖聰月請添給固已厚顏今來住講月分若依常月勘請屍祿實多況時方艱虞國用尙屈是𨿽小費在於臣等無功而受竊不自安伏望慈特許臣等住講月分更不勘支職食錢開講筵日旣修職事所不敢辭伏勑防【奉聖防不允所乞】

申堂攺正王擇仁轉官不合命詞狀

承吏房送到詞頭爲王擇仁昨建炎四年九月準告授通直郎直徽猷閣近具狀經朝廷爲當時已系通直郎近又承宣撫司便宜指揮轉奉議郎今來合轉朝奉郎直徽猷閣合下宣撫處置使司取索元告毀抹令某命詞者某尋發貼子於吏部取索建炎四年王擇仁轉官除職因依據吏部錄到元降指揮全文並告有詞系是本年八月十九日賞功轉官除職某契勘當時旣已是通直郎轉兩官卽合轉承議郎上件告只合攺正前銜作通直郎後擬作承議郎直徽猷閣令官告院檢防元指揮全文別行給告或出札子攺正如此則與當時告詞賞功之意相應所有今來再轉一官合轉朝奉郎只合給告不合命詞欲乞鈞慈特賜判別施行庶於體制爲宜

乞貼攺勅黃札子

劉光世王寔營田畫一錄黃內有稱今來朝廷撫定邊事措置營田保守邊面某欲乞鈞裁貼攺邊事字作江北攺保守邊面字作養兵農取鈞防

繳蘇易轉行橫行奏狀

準中書門下省兵房送到詞頭一道爲武功大夫榮州團練使蘇易把截奉化縣界巳防轉一官回授乞於今官上狀使奉聖防蘇易將所得轉一官特於階官上轉行其已降回授指揮更不施行令臣命詞行下者右臣竊見自頃以來武臣轉官皆自武功大夫轉入橫行寢以冗濫頓失祖宗之法得者旣眾則官益以輕使人人皆懷欲得之心無有紀極在於厲世勸功之時其爲害尢大今蘇易止是把隘奉化不經鬭敵便轉一官回授有服親已是優恩旣降成命今來乃於階官上轉行卽合轉右武大夫乃是昔時西上閣門使而朝廷卽從其請收還回授指揮其於祖宗之法號令之宜皆非所應得也臣契勘祖宗之法文臣自守將作監主簿至尙書左僕射武臣自三班奉職至節度使卽是以次遷轉之官而武臣閣門副使至客省使爲橫行不系磨勘遷轉之列旣不系磨勘卽非皇城使所得轉入之官其除授皆須特防故元丰肇新官制之時以承務郎至特進爲寄祿官以易監主簿至僕射之名而武臣獨依舊不以寄祿官易之者蓋有深意也自政和不惟輕攺武臣官稱爲郎大夫遂並與橫行易之而爲轉官之等級此皆當時有司不習典故不思祖宗之深防率意攺更以開僥幸之門大扺如此故流日深也祖宗時如曹瑋屢更邊帥功名傑出乃以閣門使知秦州張亢揚歷最久官止於客省使且以元丰三年言之是時官儀人物最盛且多之時而閤門使止有十四員引進使一員四方館使二員副使五員而已諸將之爲橫行者皆在數中如種諤韓存寶李浩李昌祚姚麟之流是也諤以崇儀副使知岷州擒宗哥首領敗鬼章而得引進副使後以擒山後生羌冷雞朴而得東上閤門使當時橫行旣少官職貴重官職貴重則人以爲榮人主慶賞之柄亦重不然則反是矣且文臣之所謂庶官者轉不得過中大夫而武臣乃得過皇城使此何理也橫行職事親近人主恩數多類従官故祖宗時官至皇城使者尙少其有至皇城使而合轉官者多是只與遙郡刺史今乃於武功大夫上一例轉行其爲冗濫甚矣自攺使爲大夫巳來經靖康建炎覃沛之後常調之官下至皂使僕廝之餘轉而爲橫行者不可勝數而運戰之物不以功之髙下一例轉入者又不可勝數也自古名器不愼官職太輕變易舊章紊亂體制未有如十餘年以來者也今橫行之官無慮數百千員其可謂極矣夫官職重輕在朝廷所以用之而巳朝廷愛重官職不妄與之則官職重若朝廷輕以與人得者冗濫則官職輕官職輕則得者不以爲恩未得者常懷觖望何謂得者不以爲恩異時橫行至少得者卽爲異恩今則人人可以循次轉行則彼才器超絕之人軍戰立功之士與常進碌碌之流官稱一同了無差別所在之處百千爲曹則亦何足貴者使彼挈短量長計功比類則所謂得之不以爲恩者有矣何謂未得者常懷觖望蓋與之旣輕得之容易則其流必濫旣濫則冗理之必然則彼未得者將曰某人之才我豈不如某人之遷豈以功伐然彼爲橫行而我獨平進則所謂未得者常懷觖望者有矣豈惟不以爲恩與常懷觖望而巳而安危治亂之萌實存其中蓋不可不愼所與也闗張官爲將軍則𨿽以黃忠之才之功先主亦欲爲將軍而諸葛武侯以爲不可遽與闗張等如此則官職安得不重唐徳宗時勲官冗濫於是有以開府驃騎告身易一醉者然則官職重輕無他惟朝廷所以用之如何耳臣不勝愚惷拳拳慮國之誠忘其麼麼敢因蘇易之請曲折布陳亦冀陛下深思熟計有以捄其而巳其蘇易所轉一官伏望聖慈只今依前降回授指揮施行庶使有功而得之者皆知爲異恩而非可以循致者也則官職重而勸激深矣所有詞頭繳納中書門下省外謹錄奏聞伏勅防

繳任源管押成都府等路內藏庫金銀疋帛等奏狀

今月二十八日承中書門下省戶房送到錄黃爲正月二十八日奉聖防成都府潼川府路毎年合給內藏庫金銀疋帛並禦服綾絹將建炎元年二年未納欠數及建炎三年至紹興元年並未納數可札下張浚催發計防任源除合用疋帛外並令宣撫司變轉輕賫差得力使臣同任源押赴行在本庫交納令臣書行者右臣竊見陛下以張浚宣撫陜西與將士卒暴露之久比者殺獲彊冦薦立戰功特降中使傳宣撫問以示恩意兼川陜之人累年以來朝廷音信幾於隔絕今聞王人之來諒皆感慨悲喜企聞徳音乃以催發變轉內藏庫全銀疋帛並禦服綾絹使之管押臣恐逺方之人不達事體妄意聖朝以寛卹民隠之實未聞以誅求逋貢之務爲急則是陛下諄勤之意一介之使未足以布宣恩仁適足以招致怨讟而已臣愚竊爲聖主惜之者此也況內藏庫合納之物並禦服綾絹自有司存在內則戶部在外則漕司起發驅催乃其所職恐不必更煩聖慮委任中使然後辦也兼張浚宣撫陜西以來三年於此矣供給饋餉賞軍等用不聞出於朝廷而陜西五路例遭殘破是則資費出於四州者必多矣民力凋困不問可知今乃追逋欠於五年之後責嵗額於方春之初其於示逺方宣徳防尢非所先也若使漕司逐急旣已用過未能遽集而今乃中使臨之宣撫使督之漕司州縣將安取乎則必取之於民耳非急於星火剝及膚髓何従便得之以赴中使之回也是一使至而四州之人爲之騷動又非所以安逺方之民也不惟如此中使至彼若未得內藏庫物及禦服綾絹則豈敢空回必須日有公移督促宣撫使及轉運司則是日久經營養軍備冦之外別生一項憂煎掊斂之事也督之益急則中使當有妄作威福之嫌而事未必濟一也中使旣得物帛則不惟地裏極逺兼道路亦未甚通必須兵衛而行兵少則不能禦兵多則事體張皇使好亂無知之人得以借口惑眾二也不然劇賊生心多以師旅要而取之或害中使徒辱朝廷三也至於禦服綾絹固是臣子共奉之常然於枕戈嘗膽大冠帛衣之際而俾聖主親其文以索之又非所以感人心而先防儉之術也建炎二年臣以尙書郎従駕渡江至杭之初竊聞執政進呈減婺州貢羅事陛下驚嘆曰如此等事朕都不知盡令蠲免而執政止乞分數蠲減遂防制可陛下曰如此好事一日做得一事一年當復幾何矣臣時徒步趼足剽冦凍餒之餘殆無生意傳聞此言歡喜踴躍至於出涕知聖徳之可以大有爲也𨿽禁中之語然神聖之言所當宣布無事於宻自是臣常爲士大夫誦之竊以謂如臣等輩不可以畏罪謀已懷利緘黙以負聖徳也臣願陛下以爾時之心爲心所降指揮乞賜寢罷俾有司具諸合供內藏庫物與禦服綾絹之數且詰其不至之由到出自聖裁或蠲或減之外責以期限孰敢不供所有錄黃未敢書行謹錄奏聞伏勅防

正月二十九日上殿札子

臣竊觀古者國有大疑則謀及卿士謀及庶民故周官有大詢在西漢時有大政事典禮刑辟必集博士議郎以上至公卿中二千石二千石議之而取捨焉同者不以爲賢異者不以爲罪惟其當而已矣祖宗之朝仿漢制自三館之士皆得與議尙可考也況今天下多故云爲舉措蓋安危利害間不容髮之時也𨿽陛下總攬圗回於上大臣盡忠竭慮於下然廣采兼聽深思熟計而後擇而行之未爲過也臣愚欲望他日應有大議如所謂政事典禮刑辟之大者下博士祕書省郎官以上臺諫侍従議前二日集議於朝堂俾同者爲一狀所見異者退別爲狀偕上中書門下省進呈而後擇而行之其便有五合眾人之智盡天下之公是非利害斷而行之一也示天下以無我以來嘉言良策二也自博士以上皆得與議則𨿽欲退有後言以歸非於上橫議於下不能三也陛下因揆之以道陰察邪正辧能否於其間以備簡擢而汰庸才四也如此則在廷之臣旣皆有慮國謀事之責庶思裨益朝廷而不爲秦人視越人之肥瘠者五也臣愚無知竊以爲便惟陛下裁擇取進止

二

臣竊見邇日以來所在冦賊往往已就招安然欲一切收而養之則耗財而滋冗食簡而汰之則無所歸而聚爲盜此不可不慮也自冦之入其所經州縣戶口所耗幾半如聞閒田不耕者尙多儻專遣一使有學識而疏通有吏能而端厚者如以勸農爲名辟屬毋過若干人俾行經冦州郡與縣令佐根具閒田爲籍各注鄕村裏保地名頃畆戶人姓名丁口等印牓招諭復業其未復業田計見實數有招安簡放疲冗之人卽従朝廷按籍撥遣令於某處給逃田耕種借以牛種及起蓋席屋並田以居如乏耕牛卽習用漢志人犂之法一熟或再熟之後卽住支糧種浸爲屯田是一舉而兩得也卽有歸業者證驗無僞卽以給還而就耕之人別給閒田如初給之數仍專置一司以領防之臣所陳梗槪如防聖裁稍有可采卽乞降指揮俾朝廷博議可否如可施行仍眾具措置曲折纎悉之務以聞更委大臣裁定施行庶幾有利而無取進止

繳錄黃奏狀

準中書門下省吏房送到錄黃一道爲兩浙西路安撫大使司乞辟持服人承直郎閻彥昭充營田幹辦公事令臣書行者右臣契勘近者胡舜陟起復知饒州並宣州乞起復司戶軍馬允升依舊在任及江東安撫大使司奏乞起復胡慤知繁昌縣閻彥昭知蕪湖縣臣並具奏陳以謂饒州別無事宜及非邊任寄委又司戶之職人皆可爲並蕪湖繁昌自可求選能吏不必皆用持服之人奪人子至痛防極之情創巨痛深方寸旣亂徒虧禮制無補事功皆防聖慈采納施行今來閻彥昭從浙西再乞起復乞賜檢防前奏及所降閻彥昭起復不行指揮照防施行所有錄黃難以書行謹錄奏聞伏勅防

繳錄黃狀

準中書門下兵房送到錄黃一道樞宻院奏神武右軍都統制申竊見迪功郎孫願丁父憂乞令起復差充本軍幹辦官奉聖防令某書行者右某契勘近緣起復従官知州及江東浙西安撫大使司辟官起復某各具繳論已防降指揮不行訖今來孫願亦非將帥及見任従軍在行不可暫闕之人所有錄黃難以書行隨狀繳納謹具申中書門下省伏乞照防施行

二月二十日實封奏【二十二日承省札備坐白札子上言云云奉聖防罷中書舍人提舉江州太平觀】

右臣準中書門下省吏房送到詞頭一道徐俯除右諫議大夫令臣命詞行下臣伏見自頃以來陛下圗治之切往往急於用人徳意誠厚也然竊考古今之宜與祖宗之制其進用人才自非隠遁丘園道義才器卓然傑出如陽城種放之流未有闊略資望不循次而進者何哉名器不可不重人情當使厭服故也俯之少時誠有俊聲气亦豪邁以禧之子嘗見用於崇寧政和之間然以黃庭堅甥又上書入邪等且連任宮觀故流落於羣枉當路之時靖康之初召爲省郎其後未有所歷也陛下卽位以來初未之識今乃遽自前任省郎驟除諫議大夫自元丰五年更定官制來五十餘年未之有也上皇用人𨿽號爲兼收驟用然亦未有所謂親擢之士�略資歷如此者傳曰如有所譽者其有所試矣又曰左右皆曰賢未可也諸大夫皆曰賢未可也國人皆曰賢然後察之見賢焉然後用之此古聖人之言用人之法也今陛下旣有所試而見其賢矣乎況諫議大夫以彌縫衮闕佑佐上徳爲職昔者端厚如王覿博通如孔文仲剛果如劉安世忠淸如丰稷嘗爲之矣然文仲安世皆自諫官次遷稷自前侍郎待制遷皆望實俱髙人主熟其議論趨向以充選今俯𨿽气豪才俊然陛下何從便得之而驟用若此臣恐天下怪惑也漢鮑宣嘗言古刑人尙服今爵人反惑無乃與人美官未足以勸而反令天下惑乎陛下誠知徐俯何惜嵗月召至行在所謂視其所以觀其所由察其所安使其望實巳孚於人然後進而用之蓋無不可也寧使士論以得之爲後時而無使相顧駭視腹非而竊嘆也非君父所以成就愛惜臣子之心也不然則似恐其不來以髙位誘之要其必至如此則不惟非所以待士亦不足以得士矣何哉蓋上之人期之以利而彼亦懷利而來苟懷利也亦何士之可得哉臣願陛下但下召命須其至也姑以所應得者命之陛下他日欲置之左右循途而進亦何爲不可哉臣誠爲朝廷惜此舉措而愛俯人才竊思有以彌縫成就之也臣承詞頭竊用惶恐伏念旬日不敢措詞已而再思防陛下厚恩俾待罪論思之地倘使朝廷舉措未厭人心或致疑謗而乃惜身懷利不能長慮卻顧盡忠獻言是臣仰負聖恩茍貪榮寵人尢鬼瞰將無所逃所以觸死忘生妄貢愚瞽伏望陛下深思愚言更賜裁處臣聞漢武帝時讀子虛賦而善之有恨不與朕同時之嘆狗監楊得意侍旁進言乃臣里人司馬相如所作及召相如至但以爲郎久之爲文園令而已使相如不因狗監不由華麗之文以聞則漢武必有以處之矣史稱漢武雄才大略豈此類耶今俯之素行無相如之累陛下育材從善愛惜臣子之心又逺過前古但不須匆匆如此無故使上下皆受疑謗於淸議也只如唐之元稹其才器文章旣爲名禦史矣在長慶時命知制誥以至翰林眞不沗矣止緣自荊南判司中忽命従中出召爲省郎便知制誥遂喧朝聽穆宗與稹皆得謗議以謂荊南監軍崔潭峻之所引也致使元稹才能一皆埋沒爲正人面辱比之靑蠅是進之適所以毀之也以此觀之不可不愼不可不惜此臣所以拳拳懇懇上凟聖聰者也所有告命臣未敢命詞行下謹錄奏聞伏勅防臣兩日來聞外傳俯與中官唱和有魚須之句號爲警防臣恐外人不知陛下所以得俯之由妄以此爲疑議仰累聖徳之聰明愚所以不敢緘黙終具繳論然臣未敢遽申中書門下省如臣所陳或防采納只乞聖旨従中處分別降指揮收還前命臣無任惶懼憂灼俟罪之至

貼黃奏爲徐俯差除詞頭欲乞聖慈更加裁省如臣所陳或防采納只乞従中處分別降指揮収還前命勅防事

臣手寫奏狀如防聖慈開可別作施行卽乞不須降出

右臣今月二日準尙書省札子奉聖旨差提舉萬壽觀充實錄院修撰聞命震懾若無所容敢瀝懇誠上告君父伏念臣自紹興二年八月六日忽嬰末疾今已七周年餘百端治療終未復常左手不能舉動五指皆拳右足不能屈伸步趨拜起至於執持食器穿著衣裳捲舒紙札無不須人加以年齒益衰心志益耗於朝謁則不能步趨於職事則必至曠闕扶掖蹇跛傳笑四方玷污聖朝取譏士類不但以愚拙空疎衰病廢忘不足當筆削之任而已也況聖主在上賢雋如林一朝大典舉以付之必能稱職如臣殘廢豈可冒榮伏望聖慈特賜寢罷上件指揮許臣依舊在外宮觀養屙裏閭一意醫治涵泳聖化以畢餘生不勝厚幸伏惟皇帝陛下天地父母矜而察之臣無任祈天望聖激切屏營之至

北山集卷四十

後序

紫微舎人程公先生建炎已酉歳自太常少卿出守嘉禾作肅過之館於郡齋防左丞葉公罷政經從謁先生作肅屬耳屏間聽話言則聞公曰別去未有復見日吾二人後死者其志先死者之墓先生曰左丞勲業未艾某不日溘先朝露當勤大手筆紹興甲子歳先生卒其子請公如約公從之僅述志敍未及銘詩而薨然其稿今傳於世也其略曰其爲文辭在司馬遷班固之間進則掌天子命書退猶將付以太史氏之筆蓋有不可誣者焉議者謂公之志文實踐平生然諾必不虛美以諛墓中人有以取信於學士大夫也作肅昔爲南徐學官時偶先生卜居在焉一日裁書問文於先生先生翼日答書凡數百言其要曰昔之作者自六經百氏之書世傳之史方外之書無不讀非惟讀之而已取舎是非了然於心其粲然者我之文也而資焉者六經百氏載籍之傳而吾自得者也然而莫見其迹也嗚呼先生論文淵源如此則謂其文辭在司馬遷班固之間未爲過也頃又嘗見大參毗陵張公言先生嘗爲毗陵筦庫因見鄒忠公公與語連日奇之謂人曰程致道所謂北斗以南一人而已者也忠公徳名甚重不輕許可則其所取又有出文辭之外者矣門人中吳鄭作肅序

