

欽定四庫全書

集部四

乾道稿淳熈稿章泉稿別集類三【宋】

提要

臣等謹案乾道稿淳熈稿章泉稿三集並宋趙蕃撰蕃字昌父號章泉先世鄭州人建炎初其曽祖暘官於信州因家焉蕃以暘致仕恩補官後終直祕閣蕃始受學劉淸之年至五十始問學於朱子朱子文集與蕃尺牘凡六首蕃與朱子往還詩及他作之稱述朱子者亦二十餘首其相契頗深朱子答徐斯逺書有云昌父志操文詞皆非流輩所及且欲其刋落枝葉就日用間深察義理之本然庶幾有所據依以造實地不但爲騷人墨客而已所以期許之者亦甚至然蕃本詞人晚乃講學實未嘗有所論著其究也仍以詩傳與澗泉韓淲有二泉先生之稱淲集久佚今從永樂大典裒輯已別著錄蕃集亦無傳本而永樂大典所收頗富並爲采掇編次依舊本標題釐爲乾道稿二卷淳熈稿二十卷章泉稿五卷共計二十七卷而以蕃本傳及劉宰所作墓表附錄於後初蕃爲太和簿時受知於楊萬里萬里贈詩有云西昌主簿如禪僧日防秋菊嚼春冰又云勸渠未要思舊隠且與西昌作好春又爲作寫眞贊云貌恭气和無月下推敲之勢神淸骨聳非山頭瘦客之容一笑詩成萬象春風雲云則其詩派實出江西劉克莊跋亦云近嵗詩人惟趙章泉五言有陶阮意所作後村詩話錄其詩頗夥詩人玉屑載蕃論詩一則以陳后山寄外舅詩爲全篇之似杜者後戴式之思家用陳韻又全篇之似陳者觀所品題其淵源亦可槪見矣乾隆四十九年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

乾道稿卷上

宋趙蕃撰

五言古詩

東坡在惠州窘於衣食以重九近有樽爼蕭然之嘆和淵明貧士七詩今去重九三日爾僕以新谷未升方絕糧是憂至於樽爼又未暇計也因誦靖節貧士詩及坡翁所和者輒復用韻

故鄕墮茫乃此窮山依力業困乏資蕭颯如秋暉人生初無根歲月著翼飛更堪防寒暑蔓艸眞同歸與懷死後名不身前饑已矣勿多譚寧能置防悲

淵明生亂世何意爭鶴軒念歸非一日寓說因田園不嗟瓶儲空寧嘆竈絕煙聲名向千載誰得加磨研孟軻論尙友我亦佩此言古人未易誣今代無玆賢

誰云鐘期死伯牙遂忘琴淵明出晉宋東坡作知音究其出處間岨峿皆直尋和詩固亡恙端若一手斟我時誦其集危坐常加欽緬懷兩先生千古同此心

四皓逃南山下視衣褐婁不知建成客孰與封君酬夷齊古逸民食粟猶恥周何曽墮人計圖安卒成憂不然靖節翁那與沮溺儔顧於一日間無羨斯無求

去年廹重九倦遊正長幹稅駕僧屋古無従借船官今年山中居朝暮無續餐朔身謾九尺何時辭餒寒貨殖賜何有簞瓢未臞顏因知昔人意道勝貧非闗

閒居起常早倦巾首如蓬偶繙西都書意外文字工淸名誰爲髙澟澟惟楚龔當時豈無人罕與二子同乃知士生世不貴侯籍通九原如可作何憚執鞭從

昔在龎徳公有足不入州鸞鳯自有志燕雀安可儔廼知金石堅不逐萬物流當時天下事固爲長者憂未易一木支殺身何能酬令人爲短气哀哉融與修

謁文叔於松谷

雞鳴戒柴車月落到林寺先生方睡美童子驚客至晨霜粲屋瓦初日照平地𨿽非贊公宿似是超師誼分防屬秋風倐忽竟此歳相望不爲逺數見良不易公行立朝班我政親農耜自玆出處殊寧使心迹異歡華一朝寵風節千古事要令松谷名因公表於世

自玉山歸竹隠投宿廣平院

久客倦城市薄言歸田廬抹馬待日斂顚風忽來俱橫防徑成去撲撲埃滿須晴雷隠虛空數雨如投珠渇甚念茗飲遲回尋梵居少焉復前邁行行過煙墟但驚田疇間有似槁復蘇及經道途衝餘流尙通渠乃悟適來雨咫尺或有無天公本何心分龍信非誣自玆到吾棲崗嶺更復迂山窮偶逢寺可以休僕痡投鞍議食事僅具粥一盂道人吾故人問我來﨑嶇旣能設瓜果村酒亦復沽我愧非淵明僧誠逺公徒停杯竟髙枕夢境知何如明當帶星起艸露徒侵裾還家一何忙視竹齊架書優哉且自適休問瓶無儲

遣興二首

秋淸意自佳況此山崦靜今晨風日暖亦復起我病叢深木犀多激烈香成陣何必薝卜林方能明佛性西風何從來驚我庭下緑竹君了不知儼立若帶東山居陋無友弔影惟吾僕得此助婆娑寧能嘆幽獨

寒夜曉起呈斯逺

黃昏月甚佳夜半風忽起直疑天又變況覺寒逾水破衾不能溫曲身豈復論牕明亟問似霜裏明朝暾梅開何處樹索莫誰能顧被褐復扶笻從君覓詩去

晨起

布衾失餘溫紙啟微明霜粲萬瓦白江可一葦橫故園菊應荒郢岸梅且榮客遊胡滯畱歳事行崢嶸

幽居

前亦何有有槐儼而長植之自誰歟花開防經黃那知窻中人不作昔日忙但戀六月防超然傲羲皇得晴欲過江訪梅已忽病作天亦復陰悵然有賦

立春數日間梅花未多睹書窻有折枝每浸則微吐殘編宵未眠卯酒朝自舉時聞逓幽香似接譚妙語林園何人家厥地非容與曽知將軍祠老木瞰江滸時中防及之欲往遭雪阻莫要居士麯但費先生楮前朝得霜霽決意喚鳴防肩輿已出門邂逅謁吾侶忽焉頭岑岑歸臥更侵膂或者瘧爲祟又意瘴莫禦杯鐺且棄置藥餌事煎煮豈惟病獨然陰雲重彌宇羲之嗜山水誓墓不自許涪翁訪岑公亦嘆連朝雨世人肆貪求妄意輙簪組寧知一笑適亦自有從拒天云防當開我病亦應愈但恐梅之花蹁躚如化羽

從孫一昆仲求毗陵筆

宣城死諸葛管城不中書我無操舟長顧病河流紆朝來罷茶甌閒詩念追摹毛錐不勝任一戰驚摧車孫郎吳中回此物富有餘日云得祕法蠧口絕覬覦君今英妙年賦成似相如自宜給筆札奏技承明廬非如寒窻人章句分錙銖多貯竟胡爲何妨稍遺余

七言古詩

逺齋作十二辰歌見贈且帥同作

虫臂鼠肝能幾許何如徑駕牛車去虎頭未必果癡絕死宂舊來輸狡兔先生端是人中龍爲蛇畫足吾何功士窮有愧食穀馬況乃爛羊關內封春風開花到猴李白酒黃雞思下裏賦因狗監笑相如豬肝不食寧爲詭

題歸去來圖

淵明豈樂居巖藪逢此百罹聊飲酒龔生未免不食亡孔融竟落姦雄手想見龍眠下筆時佇目精神思尙友開圖我亦有遺恨不得執屨從其後

送周仲材罷官還婺女侍旁【仲材名楠湖州人嘗尉玉山】

天風索索鳴枯桑天寒自玆繁雪霜故人別我向何許蘭溪水深葦可杭憶初識君上君堂論交許參鴻防行三年還往少間斷惠好如此宜母忘人生防合胡能常君行我畱增慨慷𨿽云吳楚數驛地書札便恐疏寄將君才有如玉截肪不待雕琢成文章一官婆娑百僚底眾謂寶器橫道旁問君此去何其忙金尊防服樂未央佗年盛事一門見父子持槖俱明光

張信州禱晴輙應以詩賀之

捨東捨西繰車鳴陂南陂北秧壠平共期今年好春事自玆無苦惟須晴如何忽作十日雨農夫輟耕病紅女爾曹惴惴何足云忍使憂形使君慮人言水旱有常數丰凶不假祈禳助那知使君爲民爾一念未萌神固許朝來風色端何祥溪流復故山屏張欣然此屋盡和气使君之賜眞無央

喜晴

春風吹晴檐雨止蘭芽半吐梅堆委階前背防苔蘚深曵杖不妨成細履浮生憂喜均何如誰能役役愁其軀時閒意適且自慰莫問詰朝瓶乏儲

樂歲歌

早禾登場無餘粒晚禾結穟俱全實如聞自入夏秋來十日一雨晴五日去年夏旱秋與同早禾半獲晚禾空未云收獲告畢工十家九家愁嘆中豈知今年有丰殖父子相安妻反室東坡先生故嘗言民自天民天定防我今千里方來歸釋擔先題樂歲詩其誰傳似閭裏兒乘時閉糴將安施

落星寺

我自廬山十五載犇走坐受世廹隘今年一夢落星灣遙賞意短終不快褰裳髙步千仞岡下視城郭等蓬塊陰風逺來龍噫吟大江東下波滂湃逺防止爲兩眸計扶杖深嘆造物大五老自是吾故人一笑卻恨浮雲礙欲捜短句記來防倚檻孤嘯上方外康州涪翁我所師借問遺碑悉安在

過女兒浦

靑山峩峩聳髻鬟流水瑟瑟鳴佩環朝雲暮雨在何許秋月春風空自閒予今老矣鬢且班行役殆徧江之南舊逰邈大姑石吾家側近了頭巖

抵南康

江天漠漠江云濕江波浩浩江鷗急二十年間幾經歷欲論舊事俱陳迹舟人漁子笑且語不知客子行路苦今夜解帆落星渚典衣市酒寛久旅

成父以子進釀法爲酒酒成許分貺趣之以詩並呈子進昆仲

蘓仙盡飲不滿勺平生願求酒方略空山松桂不使間必使捐糜效斟酌自言坐客有酣適已𨿽獨醒同醉樂是心可以付調元嘆息鄕來湖海著邇來繼有孫夫子文髙飲少俱蘓若如何喜釀又相似叔敖典型亂今昨談間快說酒中病鏖戰如遇將軍霍至其妙處殆神授后稷播種神農藥冬蒭近撇不老泉石室蘭溪望風卻我時籃輿適過之靜掃玉亭供偃薄呼童洗觴置我前謂我多寡隨人各詎須珠玉始修容濡唇頓爾忘諧謔我云此乃酒禦史徑取橄防充咀嚼庶幾正味兩相類祛我沈屙屏無作我家是邦陋隨俗白酒釀來才宿諾彼人固肯號茅柴此意豈復知京洛阿連聞道愈於我換米急拋居士屩不勞火齊撓妻孥要與論功上麟閣祗今旬月計已熟沾漑況自有夙約醉鄕道路久生梗愁城疆界思開拓便須健步速持似預恐肴核窮捜索梅公不與俗子對我亦竹門無鎖鑰但判醉倒更微吟萬事休休還莫莫

近乏筆托二張求之於市殊不堪也作長句以資一笑

詩老作詩窮欲死序詩廼得歐陽氏序言人窮詩廼工此語不疑如信史少陵流落白也竄郊島摧埋終不起是知造物惡鐫鑱故遣饑寒被其體嗟我少小不解事失身偶落翰墨裏年來百念已灰防只有宿心猶在此後來不作諸老亡冥行恐墮澗谷底𨿽云黃卷可尙友糟粕詎能臻妙理率然有作每自厭一紙眞成再三毀庶幾穮蓘望丰年亦學乘流到涯涘那知事乃有大繆藝未及成窮已至皆言詩工固可俟窮爲先兆自應爾坐玆不復置追悔志在溫飽誠足鄙管楮日相從固異小人甘若醴朅來中書忽告老一朝左右手俱廢嘲風詠月不耐閒按圖姑聴求諸市我詩縱不稱犀象葦管雞毛那慣使紛紛著墨與水浮勢如絲亂安得治戱題滿幾輙大笑翻憶兒詩污窻紙操舟無長病河紆我詩固說當罪已【僕舊詩云我無操舟長顧病河流紆】又聞工欲善廼事未有不先資利噐作牋捜乞累朋友往往猶吾嘆崔子錦囊藤篋世不乏鼠齧虫攻誰料理那知我輩有百艱此事且然他可比

郡檄子肅檢視旱田以詩寄之

是邦且熟無多收況於水旱相爲憂使君奏課避非實檄公按視臨田疇民聞公來相告語活國憂民公自許平時愛我如恐傷今胡不能爲輕賦人生衣食固有端作苦寧敢求自安分當戮力給公上何意年歲逢艱難吾君徳盛過文景詔書屢下民惟省公其爲我謝使君考𨿽下下民安枕

乾道稿卷上

欽定四庫全書

乾道稿卷下

宋趙蕃撰

五言律詩

題江貫道江行晚日圖

霞尾千山赤云腰幾樹連若非彭蠡正當是洞庭偏歲月驚飛鳥功名憶墮鳶開圖若有感歸思忽無邊

晨起

人語村村好雞聲處處聞樹猶埋宿雨山未釋停雲俯仰夏已度屈伸秋義分平生燈火念牢落嘆離羣幽居多暇風雨兼旬山色菁蔥禽聲在樹顧而樂之因賦此

林雪幹畱凍巘云行帯昏幽人貪熟睡檐鵲故多言宿潤微侵屨晨光漸滿軒倦能行竹逕閒且灌蘭盆有以靈壽杖爲貺周旋累年忽爾摧折感而賦之

度嶺且萬里友於凡幾年忽驚同拉朽何敢恃扶顚躋勝亡行具結趺聊坐禪山南與山北從此罷蹁躚

山行

晨起雨間雪晚行風送晴梅殘冰玉瘦林逺畫圖呈賈客嗟長路農夫樂早耕餘懷獨無累徙倚待詩成

淸明

寒食又淸明連陰得蹔晴欲知春事晚已見緑陰成蝶有俱飛逐鳥仍求友聲春衣期暖至短褐尙寒生

徙居祖印寺

十載依修竹今秋始一辭琴書與俱載風月故長隨四海均爲寓旁觀莫浪疑全家肯同住未媿鹿門期

郊居秋晚五首

舊歳早爲虐今年雨以時如聞諸郡國可脫半寒饑我自無田者空成樂歳詩誰官太史氏直筆要無遺只道秋蕭索木犀能再開驚看倚修竹便恐滿蒼苔花瘦非疇昔香深有自來微吟眞浪爾細折爲誰哉庭菊種匪晚秋風開爾遲人嗟地力薄我有歳寒期蘭芷元同類蒿萊敢肆欺懷哉非失所社老謾銜悲松柏有正性風霜無橫侵南方異搖落眾木共靑森曲士應懷悅我曹嘗感心詩成誰和者弦絕未忘琴霜雨飛何密窮秋易作悲長身竹孤瘦短髮艸黃萎漸邇風霜廹誰無裘褐思向惟逃夏日今已念朝曦

催租人至作

竹屋煎茶罷風牀散帙餘花殘蜂不至食盡雀來疏無客對揮麈有笻扶繞除玆時潘處士詩敗爲催租

端峯往還三首

振衣猶戶內發興已云端問路非生境逢人若素歡行知近林邃望覺逺峯攢顧可資瞻眺胡能防髀髖甚厭窮居陋聊爲佛界遨追隨有逢掖應對屬方袍褊性便幽隠畏途思避逃明當與山別回首念塵勞蹔住已積日此生知幾來斂容看天矯側足避崔嵬隨意從登降無心計挽推云寒易成晚家近故須回

小園早步

今朝欣雨止天气漸淸和籬落小桃破階除馴雀多占方移果樹帯玉數蔬科農務侵尋及吾寧久臥屙閠月二十日離玉山八月到余幹易舟又二日抵鄱陽城追集途中所作得詩十有二首

摧輪荒水磨漲潦失連湖縱使非長路能忘去此都未應爲物役眞復坐饑驅好在佳山水懸應識故吾艸艸朝成市怱忽客系船荒雞亂人語細雨雜炊煙歳月眞前夢江山殆宿緣沙鷗應笑我疏鬢異當年岸盡催撐渡風橫促解橋傳聞記常歳偉觀得今朝時有疏鐘度誰云隔岸遙明當絕溪去應爲好山招下水有放澑溯流多哭灘人能等遲速事豈病艱難返照千山赤春風兩鬢寒生平慣行役無復漫悲酸汭口成孤泊章巖說舊逰徵商毋見挽日暮自應休煙暝棲鴉樹沙昏宿鷺洲浮生眞泛泛吾道本悠悠借石誰爲主叫應呼莫譍樓髙才隠約樹逺更崚嶒掛席凡三過停橈欠一登扁舟向何許漂泊傍漁罾樓殿何年寺檣帆別郡船溪山妙圖畫井邑盛人煙未覺鄕音攺空驚歳事遷桃花知不逺底處覓眞僊不見千株樹空畱百尺臺仙人定無有行客自裵回更欲危欄倚生嫌莫色催病僧多不出門外長蒼苔望望龜峯寺行行畨國船林深寒日薄沙迥晚風顚能賦思孫楚同行有惠連好詩相撥觸才盡不能宣【孫子進子儀屢欲遊龜峯不果經行溪上恨不同載故及之】

喚渡風殊懍穿林日向中飛泉半崖落峭壁與天通往者名猶在仙人事已空徐巖不爲逺歸去若怱怱試登云錦閣還上揖仙亭棟宇𨿽摧落江山自典型衝風聊策杖晚日更揚舲要冩吳江句初無六尺屏【孫子肅有揖仙亭上觀秋漲坐我吳江雲水鄕之句】

艸艸天涯棹悠悠江上鷗琵琶千古恨蓑笠十年防莫向官亭泊閒爲佛界流明朝更西去依舊覓扁舟

定誇浦

棹掠湖邊浦帆收桞外橋蒲深映鳬沒浪靜覺魚跳紗恰因眠側霜豪倚醉搖春風空浩蕩客思只蕭條

富陽道中遇風感嘆作

回首江山舊他年來往頻人誰無一飽汝獨值多辛泛泛將何往悠悠媿此身懷哉松與菊白露及時新

將宿天心寺以失路遂止野人家

一出有百阻吾生何太艱問途迷野寺積淖落前山勢必雞晨待聊安虎落間濁醪無路覓破衲與渠關

喜公擇之歸兼懷子崧三首

曽因避仇去竟作倦遊歸梅蕋經靑眼緇塵染素衣湖山新有得歳月舊成非小定能來否柴關夜啟扉子去吾誰與諸孫共此悲幾經行役苦還讀寄來詩事要規摹立寧憂寒餓爲安知造物意於爾不吾私建徳老斯立近來防鯉魚殷勤數稱子交友未慚餘多病誰如我微官政凂渠吾君方鋭治何乃緩徴車

悼亡

死別生難見生離死防逢休慿海山信浪覓少翁容春院無新迹羅衣有舊縫昨朝桃李艷今日緑陰重

悼劉仲逺【名嶅時待次濠州別駕】

平生逺齋老爲說惠連賢制行有成徳工詩稱舊聯幾年徒慕想十載獲周旋別去吳中逺書無雁足傳朝共阿戎飯暮同烏戍舟新詩防惠好顧我闕賡酬化鶴驚何往觀魚事已休音容無日見巾屨想神遊不念廼兄老忍遺諸子才結交予最晚聞訃亦深哀銘志誰爲作松杉何地栽堂堂那復有皎日竟浮埃

五言長律

竹隠新籬

地迥闕虎落秋來逢鼠偸貧居乏給使力作費營謀鄰近俱相集讙言卒未休濁醪澆渇肺香飯飽饑喉密篠分新翠深林失故稠斬除才就束委積動成丘經布潛依塹蛇行曲過溝周遭類屏障森列勝戈矛黃耳斯逃責靑氊好在不幽棲知有托髙枕得無憂

七言律詩

呈趙叔侍郎子直二首

憶昨才聞召節趨江湖日月誦除書政途去此不容咫物望在廷誰得如豈但疲民望蘓醒更知寒士待吹噓所期異日施行次不負於今拜獻初

潦倒三年白下官畏途常以此心觀求爲廟令直不易翻入帝城良獨難落落白頭遊且倦悠悠靑眼刺空漫文章功用知無保此不渝惟歳寒

侍郎周公不赴富沙士論推髙以詩寄呈

人誰不慕直言名未有保持終不傾可使濁涇侵渭水信於落月見長庚要令國有九鼎重自是身如一葉輕常病此風今寂寞古塗荊棘賴公行

新淦道中呈運使錢侍郎

幾日陰霾鬭不開今晨萬頃靜無埃山楓借潤旌旗色江鳥忘機鼓吹猜詔獄務平勤駐節閫符兼總待還臺扁舟又邇東隨檄借此餘波亦快哉

同謝丈簽判送趙臺州至靈鷲簽判丈道中有詩蕃同賦

朝來細雨又微風遲我山行盡日中莫嘆籃輿礙泥淖也勝策馬犯塵紅欲知風俗家家厚看取耕桑處處同更訪百年垂白叟要聴舊事說元丰【是日同訪進士周仁於玉田周以百年得官云】

訪梅殊未有開意

不憚朝寒起杖藜問梅隨往到山蹊枯根半死苔痕剝細蕾深藏藤刺迷倚市懸知無正態入空還恐見深擠幽居空谷端可愧顧嘆詩無老手題

次韻子肅秋日感興兼懷公擇二首

炎冷財分覆手間化機於爾見深慳歸歟君釣荊溪水已矣我耕懷玉山幾羨修翎辭世网絕憐駿足老天閒區區莫有窮途嘆了了要從初地還

秋盡誰無狐貉思一年行矣又垂垂顧慚志行如山立敢爲推遷作浪悲貧賤已知安少壯功名何有望衰遲長安此際尢蕭索坐念故人應窘炊

十三日逆風舟行甚遲

昨夜縦風幾防生今朝溯水頗畱行細看洶湧收帆腳孰若夷猶聴槳聲客路了知難數傲長年謂我勿多驚世間遲速元同致莫問到衢今幾程

寒食前一日發黃堰明日抵定誇連日逆風吹沙不可渡湖

故人畱我過寒食意重寧同所歷家苦信長年貪道裏翻成五日滯風沙擬從塔上占鈴語又見雲間起炮車立徧津頭無數桞亂絲頻擺失棲鴉

兩日隨錢丈放舟恬無風浪今日別歸仍值逆風作長句寄錢丈

大舸舧髙掠浦飛小舟笪短溯灘歸𨿽云來去難俱遂自是神人相不違賴得好山看要熟不妨晚雨落仍微遲回半日夫何嘆於此因知造物機

雨中遣興呈逺齋父子孫文昆仲

睡思昏然晝掩門覺來山雨已翻盆黃梅應熟騷人念緑野可耕田父言林外竹雞時自語階前花鴨故相喧詩材滿眼費驅使此事合輸劉與孫

趣成父釀酒用子進家法故及其昆仲

入眼江梅皆好枝是中勞我幾懷思詩聲何止一頭出酒事乃稱百室師【百室之醅醇碧惟師涪翁語】聞道名方曽口授定應買秫趂冬炊小須旬月釀當熟寄我茅齋不可遲

感懷

憶在兒童聞混融江湖老矣再能逢潮音遁伏門間虎神骨崢嶸霜後松粥飯蹔應隨願力井舂終可聴吾從蕭灘灘上風帆發引領白雲何處峯

淸明懷成父

只道今年寒食晴那知風雨在淸明異鄕逄節自感動何況此身今老生爲底輕辭墳墓去不敢回首弟兄情悠然彊作江東望云湧如山白浪橫

喜晴

地𨿽湖北稻爲鄕歲比曽微一報欀望望雨晴求屢告欣欣守尉徳俱良共期負籠爭晴割敢愛當檠滳夜涼更擬年丰酒初賤釣藤免飲澀如棠

五言絕句

漁村落照

落日千山赤平林一帯靑翁方賣魚去孤檝自橫汀以坡公君如大江日千里我如此水千山底爲韻作小詩十四首重送在伯蓋深有感於斯句云

落此鼪鼯野宜從麋鹿羣何知交友內而乃得夫君何氏之從學源流逺有餘窮經類元凱能賦似相如楩柟霜雪余用之可以大蓬蒿束防之世亦安取代楚國千年藪岷山萬里江胡爲入吟筆政以落蓬窻遊從二年中離濶三百日政自迹如疏不妨心故密今日東陽郡城南尺五天胡爲五溪行道裏逾幾千重湖嶽陽樓五栁淵明裏定復有佳人與之同徙倚生兒思稱家人孰不欲可門戶冷如冰其尢莫如我曽聞一夕語可勝十年書同舟數月程其得當何如明經取靑紫此諺亦已鄙至哉師初錄棄彼當在此頻登采芹亭所樂非山水君今去我東愁絕重來倚聞君射防日落筆字數千行看玉堂試濶步踵英躔君行過吾裏艤舟並南山王郎兩徐子非必素往還﨑嶇千萬山踏破靑鞋底何似引章泉同耕老兄弟

題釣雪圖

一日得此圖於表弟劉和叔許弟令予作詩因題數語竟未識舟中垂釣者果誰何耶防詩多矣而予之所知者四人曽丈宏父寓居上饒溪南與先君遊甚厚謝公景思於予爲表伯父徳莊趙公嘗與武義叔祖同僚雅多見其詩文劉丈凝逺則予之所願學者遂表而出之趙號介庵劉文號逺齋云

空蒙天外林璀璨岸頭石何許放舟回寂然方自得沙鷗故飛飛湖雁更歷歷顧我亦忘機相看同一適畫師端爲誰釣者亦安在我不識若人相望大千內曽恨固無遺謝興亦不淺入言介庵介我謂逺齋逺

六言詩

二十三日早霽

晴雲如衣如絮落月似鉤似梳鸕鷀鸂防未覺一叚並能屬予

七言絕句

喜晴

兩腳昏昏掃不空柴門未覺有春風晚晴驟喜牕明處猶倚蒲團附火紅

梅花已逐凍泥空畱得餘香傲晚風春事十分財入手與愁病眼靑紅

掃除詩癖未能空從使人譏手病風事業深虞一無就壯顏都有幾時紅

兩公賢比道州陽總爲勤民鬢已蒼喜雨喜晴俱有賦樂憂寧止爲詩昌

晚霽

雨歇蟬聲抱木悲茅檐獨立看云移一陰十日不見月想見淸光分外奇

帖兪王諸君求筆

顏公筆法有家法豪錐料得皆千金聞道分張徧親友可能乞我助呻吟

成父期以十八日至已而爽約

已是跫然誤足音更堪疏雨過平林呼燈自舉一巵酒顚倒海濤尋破衾【子肅常令成父見問老杜海波濤乃在短褐疑僕爲誤僕笑曰褐且可用衾豈不可耶】

雨後晨起懷斯逺

夢過百花蝴蝶飛可堪朝暮子規啼山中有屋不歸去想見當門碧艸齊

百鳥喧嘲工敗眠靜聴黃鳥獨淸圓何云絲竹不如肉佳處政因出自然

泊舟西村見居民云數里間有梅訪之殊未花

漠漠煙村四五家水淸霜落路平沙我來欲問梅消息地冷年年未放花

文殊院晨起

山禽百族自呼名撩我僧窻睡不成縱汝多言吾自喜了知今日十分晴

舟中淸明

三日舟行風打頭春愁那更值覊愁一年誰似淸明節忍向天涯除破休

離家

饑來驅我去何之束擔垂行卻住時防女亦知離別感挽衣端欲問歸期

靈鷲道間

霏霏小雨濕松株疑是初成道士圖我亦搜詩要窮底此時幽思不枝梧

竹巖道間

前山後山異夷險昨日今日分炎涼人間萬事秪如此那似一杯眞意長

尹丈少稷舊作借竹軒詩數首如雨重時驚入屋梢風微亦得聴蕭騷之句尢爲警防雨中看竹因用其語作兩絕句

山居面面皆修竹雨重時驚入屋梢坐誦方齋舊詩句人間那有續弦膠

離立何妨出屋髙風微亦得聴蕭騷南山昨夜新雷起行有橫鞭破土膏

答施榮甫

昨韻村中好客稀今吟臨水送將歸笑談未了風吹斷何日重來嘆竹扉

乾道稿卷下

欽定四庫全書

淳熈稿卷一

宋趙蕃撰

四言詩

碧雲【並序】

碧雲思親友也孫鄭曁徐期以入山旣期而愆聊發我言

碧雲散舒合且復離皓月湧照圓而不虧嗟我所期曷云不來

翳翳村巷遙遙犬聲肅肅庭樹啾啾鳥鳴所期不來實闗我情

寒鐙旣張幽室有光豈無他人惟子之良閉彼柴荊今夕斯長

三月十三日夜五更聞杜防時成父欲入浙因賦六章章四句以送之

不如歸去蒼山茂樹獨胡爲乎空此號謼

歸去來兮斯言可師我今已歸胡能不知

不如歸去春且云莫山中之樂豈同岐路

歸去來兮言發動隨古之逸民捨陶而誰

不如歸去載丁載寧勸子勿去子寧我聼

不如歸去子寧肯住歸去來兮早歌式防

山行見月作

有風肅然落於樹巓使我沈屙不藥而痊

意行何之陟此云嶺如夢而覺如昏而醒

東坡老翁有言莫酬涼天佳月卽爲中秋

恨我無酒負爾一醉酌玆寒泉兀爾忘睡

五言古詩

古意二首

齊王昔好竽有客工鼓瑟持之立王門三年不得入不知所好異卒致遭怒叱我今幸早計歸去無自逸曽聞蜀道難難於上靑天蜀道難何以嵳峩劍門闗未抵鄱陽湖無風浪掀船脫身其早歸無污蛟鱷涎

擬古

松栢抱奇姿自應能嵗寒籬菊蓋小艸後雕良獨難誰云一時芳頋將比春蘭蘭開桃李際菊傲風霜闌

呈尢運使袤延之五首

往者江次對不妄出薦口門無雜遝賔麟角鼈肋九斯文獨許公是謂言可否幾年闕通謁今乃獲拜手今時使者中所進非一律學術用其長公獨名副寔江左更江右非爲循更疊政以歳方艱當遣徳星出少年見公文大類韓退之集古一千卷復楷歐少師楷歐亦類韓萬頃定彌於今到収斂寧易窺涘涯翰墨有先逹知己僅三數省齋憐其貧晦庵過其譽懷哉介庵老先我騎鯨去公如幸教之豈嘆嵗不與靑衿詩學爲白髮步乃卻茫茫悟中入了了難邊覺抱屙每向人誰有如神藥公乎有異聞蘄爲啟鑰

常州先生以太守入對五首

皇皇畿甸符鬱鬱容臺禮固殊彼奏召有待今沃啟上能格君心次可禆國體俗吏急簿書細務紛塩米爭觀蘇翰林未識李北海獨能親話言異彼想風采徬徨計拍馬畱滯搴蘭茝匹馬候南還輕舟卽東滙一州固匪輕四海豈不重與其事扶疎孰若深培壅驥不取徳稱馬多求駕泛偉哉底柱功障彼百川洶靑氊非舊物喬木豈故國家傳墨荘書人嗣文靖徳欲知治興衰是系道滋熄愚獨愧衣冠身宜親稼穡姑蘓訪虎丘西庵作淸逰能談著書人老僧非黒頭義興望荊溪景坡亦前修不能乘桴者滄波沒白鷗【西庵有僧猶及和靖觧孟子諸事潘友恭云景坡堂蔣宣卿所築】

送趙叔自吏部知福州四首

當年治安防通逹如賈誼汲黯不畱內似非朝廷美得非蕭望之政事要詳試兩州已有聲刺史還連帥人從閩中來盡道閩中樂舊谷旣年丰今雨還時若公行亦何事重赴三山約我乃願從之防官還見縛公𨿽去朝廷祕殿通班在不應獻納忠於爾分內外而況我此州甘棠存蔽芾旱疫苦相仍要當蒙大賚憶昨過辭公云有湖外役遲遲未能去乃此困艱食湖外米𨿽賤旱嵗賈者多賈多米必貴吾饑其柰何

呈陸嚴州五首

江山不因人何以相發揮人而非江山興亦無所歸是故新定郡得公倍光輝豈惟江山然鷗鳥亦依依簿領古白下檄書走臨川陳詩道所懷柰此巍巍然臨分得聞見語以故有連此意亦厚矣乖離今十年防稽巖壑林新定山水藪一焉喚來居一焉煩出守人言公未遇我獨以爲不得失彼此間於玆分薄厚一代文翰主百年風月懷於今則所獨視古良與偕試評雲霧孰與山水齋況我方與嚴身沈名不埋往遊金陵都始攀石湖仙爲我談公詩大雅後有焉謂我欠公詩勉哉成其天此語久不理今朝墮公前

聞克齋舅氏除江東提舉以此寄賀

春風桃李花開落幾許時諒彼松栢質動有千嵗期舅氏早負名不作窈窕姿冰霜飽摧剝未覺明堂遲小休朱兩轓四牡已載馳斂防有常度刺舉由我施過家得上冡偃薄寧久爲又意漢廷上鼓舞須厥辭文章豈憎命窮人詎因時賤子盍自勉毋庸罪毛錐

寄賀周子充除左相畱正除右相王謙仲除參政

淳熈十六年正月十九日雪余雨更作有客方抱疾忽傳底處書昏暮叩蓬蓽問之何許人乃是吾家侄書中道何爲除目報甲乙要令二父知此意深所悉我方盤谷歸詎應聞黜陟𨿽云在田野又可忘輔弼況於鄕裏賢與夫舊連率及其先友家投分亦頗宻恭惟三君子徳盛難具述要皆由從官以至秉政筆於今天下事孰得復孰失仰思與夜繼想不遑暇逸置郵速傳命頌口當四出而我病不能欲置還未畢要歌防臯詩稱美寧敢溢願觀勲業成公論斯可必曽聞鳥鳴春气應還喞喞喜甚屐且折憂深緯寧卹

子暢尉曹秩滿侍親攝戶掾於上饒賦詩二首以送之

遊君父子間情誼等骨肉那知三年度但謂一日足今晨復何事溪頭有行舳臨別慘莫言裵回謾瞻矚平生幾遊居有親亦有故一飯或相忘素書不能屢心知世情薄但益古人慕如君父子賢百蓋一二數

寄曽運使

知名必曺劉乃可暗中索無聞若我遭過眼誰復憶如何十年後姓名猶見識當時所陳詩亦復能道說豈我能致然先生自爲徳維時歳云莫歸路千山隔見公不三四身已限南北迨玆去無由乃悔來卒廹況今落蠻夷公且天咫尺猶擬信州船防竹茶山宅

謝王使君

臥屙衡茅下誰頋疾作門忽傳故人書犬吠雞爭喧書陳使君賢有好罔不惇念子藥物須萬錢致深恩我未謁使君此饋曷見存是風久寂寥當於古人論亟起欲下拜展轉足但捫事殊送酒家孤負老瓦盆食粥已數月政類顏平原呼僮糴新粳洗甑汲井渾鄰蔬價不二取足充盤飡豈止飽妻孥自可畱弟昆聊寛口腹累姑置袴溫惟我困流落寄迹無田園東南數十州徧走如乞墦今者屬有役病縛不得犇幾思出入勞復慮霜雪繁使君儻加玆又何足言屢將入城府局蹐駒在轅因風道感謝情至筆載援

送劉得華赴漢陽教授二首

昔公去太學士曰奪我師今公去皇閣裏閭極公思公何徳於人曰公勇於義使其用於時其效何止是漢陽在何許越在河之北聖朝富文物要使均萬國輟我學省彥以爲逺方重化成亟歸來明堂待梁棟席上奉呈教授歐陽文時並餞戴兄故其中及之

良由姿不敏所以須朋友朋友多得人不忍相瑕垢萬安初經過渝水重邂逅君今分教來我政官曺守何期逃虛中乃值平生舊蠻山𨿽云荒蠻水亦頗秀功名漢將余艸木騷人後春園縱芳歇夏屋屬陰茂官池荷捲舒野寺泉波驟追隨方自玆畱落復何有合者故慰心離者頻回首聊歌五字詩以侑一杯酒

送施教授

盛心蓋俗忘姦聲其道傷摻別伊何吟停杯慨以慷君官上饒郡分教明虞唐俄而及代朝天架康荘巖廊冠劍地學省翰墨塲失人易揣摩失已勞酌量情融香梅葩玉水春茫茫鴻毛遇順風市朝在錢塘

送彭孚先赴辰州教授

因行碧湘門倐念黃艸尾曩辭戴安道同者歐陽子那知三年過僅謂一日爾惟辰𨿽陋邦分教多名士前瞻固髙明後至復奇偉天將其俗賢者不自鄙流傳幾人說邂逅一見喜談論未云終別袂已復起勿謂隔沅湘因來致蘭芷

送梁仁伯赴江陵丞三首

往者左司公防作荊州牧君時𨿽從行所志惟聖讀今焉去爲吏與昔當異躅試以身所經參之耳曽熟直道多不容枉道夫豈可直道誠忤人枉道還喪我如君直有餘爲計亦多左而我枉未能若爲逃轗軻君搴澧之蘭我擷沅之茝邂逅桃花源一笑若相待那知靑艸湖追隨復連載南浦問何邊冰谿復安在

挽宋栁州綬

少陵在大歷涪翁在元祐相去幾百載合若出一手流傳到徐洪繼起鳴江右遂令風雅作千載亡遺究猗歟宋栁州有志諸公後作詩匪雕琢气質先忠厚銳鋒深自斂至寶不輕售行年且半百才爲嶠南守嶠南山水佳中州未曽有慨然逺遊意不憚萬里走下車甫期年已上政成奏無何天作孽一病藥莫捄跖壽回乃夭天理果大謬諸郎有家法處已知孝友﨑嶇窮川陸寓郡還公匶卜龜得安宅厥後斯云覆自憐蹤迹脫敢敍親且舊作詩冩余哀淸淚空如�

讀呂益卿所寄詩編明日四月一日也

舊雨連今雨空庭防行迹有時出門防平湖四無壁忽傳何處書令我喜折屐新知呂夫子寄我詩滿冊是時羊牛下攜之就檐隙首披山居賦奇字多莫識徐徐見闗鍵坦若由戶出定師離騷經不入相如室秋懷似選詩法嚴仍事寔白沙龍陽作如杜紀行役卒至同谷吟三讀淚橫臆君何知之晚今古蓋一律兒曹苦問耶何事爾不懌徑臥忘觧衣中夜猶太息曉啼鴂喧今日復何日和以扶疎篇吾馭眞可叱

五月下旬夢趙文鼎書寄斯逺

我不見君死直疑君固生賦詩無所寄始復爲失聲雞窻已三號不但當旣鳴恍云秋之中取酒相與傾坐有饋生魚歡言事煎烹飲我謂杯小何翅一再行落月落未落猶疑見鮮明已焉覺夢爾起坐神未平滄波萬里底處防騎鯨悵望莫子語徘徊空思盈

重陽近矣風雨驟至誦邠老滿城風雨近重陽之句輙爲一章書呈教授沅陵

好詩不在多自足傳不朽池塘生春艸餘句世無取詩家黃州潘蘓黃逮師友六義極淵源一貫相授受秋風有奇思簞瓢忘巷陋柰何催租人敗之不使就我謂此七字已敵三千首政使無敗者意盡終難又縱令葺成章未免加飣餖衣錦欲尙防何嘗炫文繡一洗凡馬空浪說充天廐重陽晴則已雨必風在口今玆季月來陰雨變時候愔愔爵羅門寂寂鳥噪牖黃花冷未芳黃葉掃復有頗將寫吾懷渠在那出手並想東籬人瞻前忽焉後

重賦畏知寓齋

君昔少年日起家官帝城諸公盛稱許往往動得名夷途一步趨可到公與卿永懷松栢堅髙謝桃李榮謚齋廼曰漸毫髮無妄行惟時尹夫子猶躬南山耕是公妙言語一字與不輕銘能爲君述君志益以明蹉跎才幾何白髮殆數莖低回尙前衘牢落方南徵瀟湘淸絕地屈賈放逐情感今重惻古慨嘆識此生究竟漸之義顧未忘蘗萌彼哉少年事老矣夫何營徹之易以寓俯夢仰輙驚何止宦爲客身悟浮雲更南軒子張子好學如成奮然吐長句眞覺萬戶輕尹張志則異與君盡同盟見君極空洞不比小器盈嗣宗絕臧否白眼常若瞠司馬萬事好是中差自宏防君接物際二士蓋熟評君今家山居扁榜猶在桁傍陳漆園書立參輿倚衡因玆大有得居窮亦如亨嗟我道學晚頗困塵网攖性又多忤物舉足逢溝阬誓將過君齋指南問初程但恐持寸莛莫致洪鐘鳴

有懷子肅讀其詩卷因成數語

退之以文鳴餘事尢長詩名家賈孟流未必逾於斯淵明工五言亦有歸來辭乃知意到處百發無一虧孫侯絕人才詩文俱中規究其所源流蓋匪一日基有如審言門遂至杜拾遺餘波被芝蘭同功有塤箎嗟予晚聞道未易等級推劇談每從容瞠若莫可追閒窻念從公兩腳如縶維探囊獲新句亦足慰所思

將謁介庵以詩先之

溪山故無盡隨取隨以足平生笑賀監勅賜鏡湖曲今代介庵老未歸先築屋一區占何地琵琶欣在目是洲出誰氏詩自隨州續當年名絕唱今也安可獨溪如益彎環山爲增隱伏以知得所托水潤由韞玉一朝起乘傳屢防乞祠祿兪音落天上裝行不待束還家謝溪山拄杖巾一幅開堂防賔友快語防酃醁我時得得來奉屨期追逐維摩適示病對客倦冠服悠然失前瞻重詣規再卜尺書往問訊勞公手親復愛我誨我至敬拜不敢凟自憐生無資是役尢僕僕轅駒豈忘逺歸棹戒已宿但乞老先生一言壯空麓

書田中門示成父

每逢田中來必問田中事言者爲蹙額聼者爲酸鼻皆雲水莭愆所以陂修廢田栽未曽了旱勢已復至承天無可說有澱亦將旣早禾以日論晚禾尙月許餓莩已五六疫死又三四自玆儻無雨何以能卒嵗時成道危苦示爾應歔欷

送逸歸上饒赴試

謂汝可勿去汝去意已堅念欲終不遣汝請倍諄然平時父母傍一事略不與及今身自行凡百誰汝護況當苦炎熱道逺不可說晚須背斜陽曉要踏殘月墟落乃可爾陂湖深戒之藥物務頻進童馬勿過疲得失渠有命勉旃非日競汝解事文科吾其老三徑汝歸見吾友見叔仍見舅爲道糠覈肥無柰相思瘦

寄在伯三首後一首並示逸

出門欲尋巖聞君已行舟川逺不可渉佇立空夷猶雨風旣冥冥離思復幽幽人生苟無別安能成白頭君行日已逺我思日益長何物可諭此山髙水茫茫人生要有別男兒志四方柰此老多感況於朋友良兒行欣得師爺往愁欠友去爺勿惘然得師知慰否有時頻執經無事莫多酒無謂數月程秋風在回首

寄主管舅二首

少公上黃扉長公思玉局恭惟我舅氏出處似前躅潯陽開三徑鏡湖賜一曲是爲千載人何有萬鐘祿新詩久不誦妙墨時在目黃落又秋風林空見松竹

甥官楚西南舅住天尺五安否候何如嵗月曠如許阿兄有書來報道安輿舉東閤故莫畱西湖要爲主寥寥和靖君遺迹墮榛莽咫尺到梅花追隨悵修阻

寄衡州舅氏

西山有喬松蒙附百畝陰蓬蒿宅其下旅生亦駸駸永懷豫章公斯文金玉音徐洪蓋出自源流髙以深吾舅之扵黃端若一體臨媿我望數子引尺那及防弱冠誦流傳蒼蒼且垂簮前防去已駛後舟政憂沈憶昨送弟行作詩道離末篇何所言志我念母心豈知辱況答武夫致璆琳退之贈郊籍少陵寄髙岑我固觧公意誨我力自任不惟書諸紳起居見前參幾思侍公側取酒親酌斟積荒賴鋤耰痼疾蘄砭鍼渉湘定何時紙貴行見今勿繼屈賈詞起和南風琴

寄劉叔驥

朝行巴陵帆暮泊漢陽鼓胡爲我所思只說在何許折麻念離居搴若懷逺渚望望莫致之江頭漫延佇

寄鄭舜舉

吾友歐陽生詩律雜郊島相逢每談君必謂詩太好送行許長句兼復書小艸鴻鴈儻不來何由慰懷抱

寄懷在伯三首

沅水與湘水合流俱洞庭如何君於我廼隔影與形滄江鷗鷺野深林蘭蕙馨含章斯發發遂性逐冥冥我苦千里役兒荒三月書役苦殆委頓書荒廑墾鋤夜雨倒湖水春畊競田廬事貴在勇決爾胡但居諸倐爾聼鳴鴂慨然悲眾芳春事且衰歇吾行可相羊問年逾不惑嘐嘐斯謂狂益矣多聞友從之道阻長十月八日聞雞鳴卽起案上偶有陶集繙閱數詩有懷斯逺三首

衾寒數窺暗雞已號比鄰逓東西我起披緼始占霜擔粲忽聼風林鏖廼知中夜雨吾念亦良勞寒缸燭余膏破鑪明宿火嬾復布衾眠遂作藜牀坐黙坐亦何爲姑取陶詩課我友安在哉良思與之和聞君治書樓誦書仍課文古人不朽計政在三冬勤今時獨不然白屋期靑雲君豈斯人歟大雅迥不羣

冬至後五夕頻夢陳擇之

所見日雜遝寧復當我思我此僻且陋三夜頻夢之遣騎告欲行手持一通詩發緘與兒讀絕妙觧人頥我欲畱君飯顚倒裳與衣宛如快閣日不似南浦時到蜀今幾日首議何所爲一儉勝百奢徐公亦安施幕府足閒暇浣花有餘嬉謫仙縱多才蜀道無險防屙固除洗起居當具宜蜀中富名士匪卜亦隱醫祕方苟有傳寄我無或遺寄我亦何用多病成早衰歸哉復歸哉秣馬車載脂上君白玉堂王人亦黃扉

雨中憶花寄懷曽季永嚴從禮二首

餘寒苦淹畱破衲無遽棄欣聞好雨來正念春耕未瀕南花退早何止桃李事牡丹及酴醿錦碎仍玉委流年定何之嘆息付流水想象田廬中桑柔麥如尾

白下古聚落種花成土風貧者籬疎薄冨家欄檻重嚴曽蓋甥舅交友著我中牡丹大盤盂酴醿欝蛟龍走觀仍折送憶費詩酒供今年百里外此事不得同坐病風雨惡因之懷二公

湖州親舊二首

憶昔倚少壯不畏離別苦及今更中年頗識謝公語連朝接殷勤故已辦玆去今晨竟不免況此風更雨夾溪誰家柳向我彊作舞汝且不自持寧能畱我住

舟行風打頭苦恨行不駛今晨得順風亦自非所喜溪山如許佳欲畫無絕藝要當稍収拾一一付詩裏近防忽成逺得此已失彼但令人此心惘惘不足耳

寄孫子進昆仲

霜風入枯葦客枕那能安起防短燈檠捐書復慵防緬思平生逰平陸多奔湍懷哉豈無人荊吳路漫漫大孫行祕書今古靡不觀天文號隱奧坐使十載殫溢而爲文章捲舒見波瀾丞哉亦奇士老不卑小官詩成太白豪笑殺東野寒酒酣或防劍肯爲無魚彈儀也節更苦凜若誰能幹譬之於艸木靑松蔽春蘭不願太官賜自愛苜蓿盤相攜住荊溪冥鴻云端釀泉飲佳客采溪薦朝餐不負風月佳始知天地寛我欲往從之買舩斬釣竿富春訪嚴陵吳淞覓張翰人生鮮如意髙趣況易闌君毋輕此樂此樂非遊般

寄李晦庵

昔我曾大父髙交世無倫晚生不盡得所知三數人堂堂贊皇公實能繼張陳【謂無盡了齋】諫垣磨薦墨許之以經綸江陵竟連蹇翰墨畱余珍晦庵乃其季英气蓋八垠家世斯文事屬付眞不冺我亦早聞義中年見天津委曲問先世與成傾蓋親公故鼎富貴我乃困賤貧有詩猥蒙誦頋乏佳句新往過龔州庵凍筆書吟呻公來辱繼作春气動壁塵去年濡須家墨妙出傾囷乍疑何人書老大能精神熟視乃鄙作愧汗幾拭巾已焉忽語此知公蓋深仁憫我抱奇疾不救死且瀕稍加匕寸施庻使屈得伸寧知苶然姿攣拳殆終身一官胡爲哉鴻毛等千鈞野馬窘受駕白鷗悲就馴五斗未及飽已遭窮鬼嗔劍津駭騰變牛衣泣酸辛非惟糟糠念要是無紉朝餐罷舉桉寒日空懸鶉捨公竟誰訴尺書走踆踆如聞著書余抄經窮夕晨儻匪官閒防那得了此因楓香出楚地茗椀寧加閩水屏供倦息枕流絕緇燐獻芹則小小用意誰諄諄秋風日夜急木落知松筠竚立不可見悠然漫溪濵

寄施進之

我逰尖峯回一步成數憇仰攀松夭矯俯睨石贔屭路窮入平野飛鳥迎決眥廬舍半茅瓦阡陌相櫛比謂皆耕稼徒不復問名字那知君子居廼在靑山際聼君談所宅悟我曽略至時猶未識面豈得漫通刺都城一觧後艸木同臭味我旋反林棲君適寓古寺肯來穉子師歷嵗殆逾二旣均手足親又篤朋友義去年君還歸城闉直童騎楮生分艸余鱘鮓動食指今年我屬疾故舊多遐棄愧君不憚勞衝暑到溪次買肉烹伏雌芼姜仍著豉無資鹿脯求竟是豬肝累以我病若渴橊實冨汁滓累累解包褁其大蓋絕市勸我飬形神勉我進藥餌裵回晝難別展轉宵失寐分攜六十日顧我病秖爾𨿽雲間何闊戀戀曽莫置惟君名家駒少日便千里賦成驚老生謂敵相如誼姜侯號博學【凱徳安】無忌稱酷似我嘗叩疑闕應答罔不記江流濫觴來層臺累土起如君之於學何但一第已獨聞家素貧慈親下妻子躬耕不自給負米常逺致願君力勉旃事固有堂陛髙賢昔未遇勤苦類如此我行下吳防破蠧且料理念將一過君薄酒期共醉又恐飯與芻未免爲君費不然君卽我防於章老氏素書久不往往亦難盡意詩以道鄙懷因焉論夙契

寄雷丈朝宗

憶我前年秋驅羸赴行在淒涼醴陵門公獨枉軒蓋客中遇還使素書僅一通計之曽未逹公起使廣東而我困流徙日月無定止逮今得還山莽莽舟在水長沙公寓鄕來往維其常儻復後此使音問政茫如公所抱負外斂中甚富遄歸定非晚入侍帝左右車行過懷玉寄聲到林谷容我復驅羸宵徵戒童僕

寄範建康

平生聞石湖謂是千載人去年此何緣乃獲身造門公蓋廊廟貴我乃防褐貧旣以賔客見復叨尊俎陳談間必文字媿我非比論𨿽知媿公厚猥誦終慙新別來才一書無使無由頻河內聞發粟原思闕周鄰江東且云然湖外將何因再拜謝洪喬浮沈問水濵

頃見迂齋談遊子明不容口且誦其詩恨未遂傾蓋之願前年一見旣慰我心所恨俱怱遽不得欵語近過迂齋聞寄書又復訪問死生顧屏竄林壑逃死無日何以辱盛意如此輙成一詩奉寄

平生施迂齋劇談髙安郡山川固淸逺得士且韻勝就中防其尢遊子蓋防領長哦唱酬詩使我醉復醒前年客遊杭冰雪滯歸相逢逆旅間一笑交已定近聞寄書來諄復問名姓如公眞騏驥顧我乃下乘嵗晚儻不遺庻幾望三徑

寄謝新安丰守胡逹孝見遺近詩一軸便呈甘叔異章夢與

向子識損益揚雄愛淸靜我行蕭灘上二宅駕輙命而於酬唱中又得胡安丰詩作文選體字有眉山蹤掃門今已後傾蓋非敢望談間問先世蓋乃丈人行歸州片時程乃復來髙軒從容僅數刻傾倒貽百篇平生嗜江山到處須著語及玆足漫揺久乃舌自拄時惟桂林掾與彼新諭丞俱以行捲來暴富如不勝

代書寄吳仲權

長沙失防面龍陽將叩門君行黃鶴樓我乃桃花源裵回遂兩月問訊非一言時時得新作日日思髙軒寧知竟相失有抱闕細論聞君方被薦淸廟陳璵璠而我政落南空江擷蘭蓀𨿽云出處異得以書疏存言之有不盡筆兮還載援惟當道情愫故爾略寒暄

潘恭叔欲歸壽其母夫人謝子暢以事客其館辭病在告騎招周文顕爲別僕不得與也作詩寄三兄

伏暑推不去秋風來何暮深居謝巾幘適意親杖屨緬懷江湖遊悵望南北路舊交已如隔新知孰成故龐公非浪出東野方廢務共餞獻觴人我病不得與

簡寄潘恭叔

物生懼焦枯吾身困蒸煮起占天外云坐隔空中雨故人住吳越一別幾寒暑今焉在咫尺何事復間阻緬思冰雪容重想金玉語可但發其蒙端能病斯愈

寄懷章衢州辛越州

江東去江西道阻而且長懷我金石交每瞻鴻鴈行信州去衢州道阻而匪修黃花遂九日明月負中秋江東去淛東江表邈剡中莫雲巖壑異固有丘壑同一出與一處或嘿而或語行步澁如棘欲飛恨無羽風髙已木落薄寒能中人室邇人甚逺不孤必有鄰

發隆興後寄宋茂叔趙然道昆仲並屬逹後篇於待制侍郎二首

連朝南浦亭系此一葉舟未去已欲動旣行奚復畱篙撐尙依岸風至忽打頭中宵無際淸曉浩莫収行止固有定淹速寧與謀我友邈難見西山澹凝秋

晁君父之舅徐子我之友晁詩紫防來徐學新安後徐固困簞瓢晁復厭奔走當今諸侯賢孰愈豫章右經行見𨿽屢欵語不能又煩君因幾席爲我探懷防

寄徐斯逺並成父弟

淅瀝夜來雨蕭條林下秋因之憶我弟重以思吾儔農工方鼎來蠶事已告休得無陰寒妨知復多寡収防官本爲貧中道成倦遊洪波政稽天險路新摧輈吾儔與我弟旣喜應見憂憂我困一簞喜我歸故丘付與有定分短長寧自謀相期黃髮保共勉素風修

得友人兪玉汝書云客逰建業月嘗能致錢十萬時方客溧陽感假尉事作詩寄玉汝

士有孟東野薦乃韓退之五十才一尉俸錢仍半支嗟予亦蹇者白髮方糟醨因聲謝吾友十萬亦多爲

寄答潘文叔並屬恭叔五首

人生無友朋何以攻短闕我交君弟兄意合非固結柰何不須臾已復經嵗月葉落政知秋竹新還縹莭君家舍人公世謂王楊作誰知所傳授白首終林壑至今有源流涇渭分淸濁豈比世上兒風姿矜濯濯【王楊謂黃州文公】

主簿捨徙說禦史身恥呈夫豈爲異與義理可不明嗟哉後來者窺逾多喪貞所以使古人炯炯長擅名平生蔣詡徑家老揚云宅木老夏敷陰泉疏春動脈索居每懷弟斗食身久客況乃蒲栁姿茂悅非松栢斯文呂與張用世故落落年來踵蒿原天意亦已虐君嘗登其門如戶發管籥何當傳相授此道得深酌

贈曽槃樂道

我居懷玉山茶山非一遊每觀文淸竹凜若人好修往來道嘉禾詩曽長公投十年再建業問勞加綢繆中歌殄瘁詩尺疏去莫由𨿽防荊州論感嘆自不休今日復何日蘭溪系歸舟典型君尙有一見冩余憂

贈路芾徳章

憶昔介庵老視我猶子弟於今於越州必灑西州涕重憶郎中公契與外氏通慨我未知學一見寧發蒙公於介庵老筆硯相親友而於郎中公學問躬授受與我非素交有兒仍甚愚辱公収教之舉俗有是夫辱書示深眷未報無加譴平日但聞風今朝眞識面

贈孫從之

吏事要及民何假須緣餙是故西都儒往往名背實萍鄕孫明府抱負惟儒術起家長此邦爲政皆有述催科非我急急民使滋殖今夏戒艱食粒米勸蓄積種麥貴宿耕禾孫視前績是我賢弟昆三市俱鼎立正之官南昌大吏遭絲刻爲陳先世事稍稍從吾律竊嘗嘆斯人當諌爭缺如何卽九原我爲長太息叔也今王官路以雲霄逼才難未易識屢薦今始入贑川與洪州目見非耳得使之佐廟謨彌縫寧闕職公行被裏言步武俱文石爲移一縣政於以均萬國我𨿽落蠻夷歸來豈無日儻遂樂耕耘於焉吾事畢

贈耆英

用世故欲巧拙者終近徳人皆笑髯曽我獨長太息貧吾豈人爲問天天不癡君防松栢受寧與春風期

贈尢檢正四首

多書如鄴侯讀書如張巡一代信不數吾身見能親門墻𨿽云舊蹤迹乃若新政以沅湘逺無由書疏頻往焉石灰橋粲粲方祕書近者南浦亭皇皇乃軺車遄歸今幾年人望益以儲俱期白獸省共傒玉堂廬榜舟浙江潮僦屋長安雪寒濤幸少年積凍還復結𨿽逃蛟鱷虞未免薪芻絕噂悵難登囁嚅羞妄悅季秋過廬陵客有示新錄尢楊兩詩翁間以嚴州陸澧蘭與沅茝頓覺無芬馥何況破囊中欲探還自忸

呈嚴黎二師並寄韓季蕭

名者世公器丈也寧取虛我聞曽嚴黎蓋自入學初每繙東萊集出門思稅車一見良不易寒暑三十餘前年太和官遣書叩曽廬得報副以詩妙處眞起予更有嚴黎在因曽庻幾歟驟聞鄂渚歿經年爲欷歔嚴黎固老矣我亦雪滿梳柰何苦偪仄決焉不躊躇嚴師𨿽龍鐘眸子炯炯如縱云昏忘集觧記韓呂徐黎君更彊健白髮盡掃除豈非仙人家服食信有諸我詩燕石爾報以瓊與琚便當與曽作編聨世行於季蕭陵陽孫與嚴並門居棄捐舉子業盡讀先世書時從二老遊不曳王門裾我言無可采殷勤乃來渠二老已知名保此良不疎惟我與爾者勉哉涼入墟

次韻斯逺見寄

天地如許寛出門自無之筠書味長靠壁笻一枝吾曺本通脫孰謂書有色但取翰墨娛且然相主客霜檐曉皚皚落葉擁不開門開有行迹元是題詩來

次韻馬荘父問行期之什

日日言歸去年年事逺逰世態甘若醴我曺和不流殷勤枉詩問準擬系帆防

次韻斯逺二十七日道中見懷二首

去冬黃公亭詠詩防梅花深行或山崦縱步亦水涯𨿽知追隨樂固有間濶嗟詞鋒君莫當鋭甚如莫邪我欲尾其後志局道苦遐千年定藏山一世斯名家

我姿甚不敏與俗仍倍殊難貪太常酒頋歸陶令廬山中亦何有寂寞誰與娯晤言濶無友展捲聊得書人生七十稀我今半已餘百里九十戒躊躇重躊躇

次韻審知遣興

沈綿旣逾時生死誰或訪殷勤之書疇昔固有望載觀近賦詩頗復獻窮狀功名岐則多究竟防非上賈誼卒避灌晁錯終死盎孰愈安一區隨事享三當嗟我信畸人逐食無定向轉蓬眞飄風斷綆遭逆浪悠悠任通塞冉冉失少壯志願老棲遲耕寛築夷曠

淳熈稿卷一

欽定四庫全書

淳熈稿卷二

宋趙蕃撰

五言古詩

與蘓運使詡四首

筠陽有賢牧典選得望郎漢廷急獻納使節乃輝光翰墨一門盛人才當代良平生願識面今日獲升堂培塿無大木溝瀆無巨魚窈然澗壑深若江海瀦澗壑𨿽云深蕭艾寧廢諸江海𨿽云廣蛭螾亦與居昔在元祐初重選館閣才時我髙王父實與數子偕黃門任言事薦口曽爲開有孫不能振白髮自興哀艸木日搖落道路方阻長豊年米故賤逆旅錢自荒暝宿村舎煙朝行板橋霜豈不願息肩於此增徬徨

閨怨二首

維南有佳人實秉絕代色防聞妾婦道不肯傾人國幽居今過時行媒迥無迹世方求冶容孰能知婦徳東鄰有賢女膏沐不如禦朝惟躬奉養莫且趣機杼曰賢嫁何晚政坐一貧故誰能幣聘之此女非傲婦

檢校竹隱竹數三首

憶昔山中居朝莫惟脫粟何以居之安賴此猗猗緑一朝顧捨去夢寐勞心目今晨忽在眼如客得歸宿竹𨿽不觧語風能爲之言斧斤伐我本畜牧踐我孫戕者可以隄踐者可以藩我顧不忘汝汝言毋重煩錢多論以屋畜多論以谷我獨何爲者个个數修竹竹个𨿽不多是亦我所欲於以盜之防盜防寧此足

移送與斯逺同賦

垂垂白髮侵落落靑松愛恊趣在山林移根出蓬艾逝矣我何悲蒼然渠可耐

舂米方歸瑞峯寺僧送菜適至遂成晚饋

香秔出村舂晚菘來野寺八珍不吾易一飽有餘味鳴鐘與列鼎飯防仍飲水此道本平觀在人安擇爾

栽田行

早田栽已成晚田耕未徧風吹苖已長汝事不可緩邇來雨況足髙下通漑灌𨿽云手足瘽孰愈溝壑患自玆日不百早稻期入防晚禾𨿽云晚霜肅但秋半我昔山中居升沒每闗嘆及今食官倉謂得度昏旦那知不足飽過午或空桉尙言工吟哦猶說鄙計算那知汝田翁栽種日月斷但懼政或疵因之罹水旱

成父送梅一株

無竹恐人俗無梅憂竹孤阿連觧我意爲致三尺株蒔之西前靑白相與扶梅瘦竹亦瘠豈惟人獨臒終年厄貧病借爾得暫愉索酒莫計琖瓶罄當續沽

得蕙數本有懷斯逺二首

幽蘭一収馨余卉無足睨今晨采樵子貽我以數蕙風气固王謝兄弟猶魯衛雨合打深於余眞得計酒熱無共酌詩成欠同哦況此春旦莫忽來蕙成窠樵蘓尙知貴采掘能異科安得同心人與之酣且歌

賦滕彥眞家玉桂

伏暑不可耐所思惟執冰常時月桂紅乃作素色凝維南實炎方艸木气所憑素馨與末利玉色俱相仍得非因月感光射尙能乘

掃桂

年年賦木犀獨未到此樹信知官舍居更甚此身寓黃葉滿堦除蔓艸委霜露相逢每變色此樹獨如故殷勤爲掃除不必但花務風月四時佳吾其枉幽步

對菊有作

艸木均是體顧有幸不幸故侯住爪田四皓臥芝嶺譬如佳山川何地乏幽屏居然說終少籍甚談箕潁得非以人重後世聞之警維菊本甚防在昔曽莫省羅生蓬蒿間自分托地冷一趨騷人國再墮淵明境遂同隠居者身晦名獨耿何當園五畆不覬田二頃秋風及春雨采擷花與頴旣充天隨饑亦望南陽永有志未能攄對花徒引領周江州有靈壁石趙蘄州名以玉芝周索詩爲賦一首

論石如論玉貴徳不貴名形似偶爾同未妨聊置評嗚呼禹甸破土貢久莫並問公安取此萬里隨南徵向來四方遊束書與俱擎愧彼錢馬癖寄我山林盟風流蘄州守夙有能詩聲見之謚以芝用意眞不輕謂公許器貭一再臨専城宜爲齋房秀作瑞於聖明未應如啇山寂寞身中淸須公力勉旃石亦當與榮念我匪能賦徴索見公情又惟此必詩落筆空汗生傳聞南池上有石來自英我𨿽未識面想象猶弟兄【李丈提點有英石名千巖萬壑石】

詠隔塹梅

叢篁亂臨溪叢樹深隔塹愛之不能卽玩之寧有厭五字遣誰哦一杯頻爾念幸勿折新開畱將遂幽占

題防後梅樹

移梅初有詩梅開重成賦豈問耳目謀蓋珍貞白故花宜倚竹妍陰稱巡檐步或嫌太幽閟結實每愆禦我非調鼎手何暇爲此慮但取冰玉姿不遭桃李污

明叔送一丈黃菊

菊開本叢叢此種乃樹樹嘗聞一丈黃直謂莊周寓及玆鋤移來信可繩尺度乃知太華蓮十丈語非誤陳君怯風景酒盡不能酤遺我遣我愁仍湏墮言句更念貧無帷何以致調護

除艸

入門空榛蕪半死猶未槁淸霜且零落縱蔓那得保柰何刺吾眼快意思一掃童來乃鈍鍤兀兀日又了蘭枯艾長壯亂多治則少君子小人歟幽憂掛懷抱

賣花行

赬肩負薪行所直不滿百大舸載之來江頭自山積不如花作稇先後價增損身逸得錢多人寧知務本

投宿廣平道上逢梅懷斯逺

驅羸度斜影恨不與子俱梅花忽照眼烱若冰玉臞暝投佛寺宿憶子曽寄躅摩挱壁間詩𨿽昏尙能讀

出北門記所見二首

浮雲冒山頂橫碧門與直所嗟藍輿駛令我頭屢側前瞻亦何有浮圖梯七級彷佛記遺基當年居皖伯我行舒州來觸目嘆荒棘今經北門道麻麥殊翳宻乃知人力愆地固有遺殖安得徧厥耕疲羸當少息

將行示逺父秉文四八弟【逺父王彥愽所攺字】

雞啼午方停蟬噪暑未秋寓居𨿽市近適意如林投可人誰能來王徐眞勝流王居近官道樹林間田疇徐居復何如老木防濁溝我往必竟日不爲有魚畱我有長安行食謀非道謀王郎上冢去決焉問吳舟令弟饑所驅迆邐從此由徐郎獨不出於世罕所求念當爲此別要歷山寺幽令弟旣泣汝我亦病未瘳是事且若此其他當罷休中秋與重九預作濶憂惟其梅花時醉之此山頭

別齊之

新月淨林木防風動菇蒲客子不能寐拊身念艱虞忽思騎鯨翁已去不可呼樂哉今夕境忍令墮空虛南都李文學豪气老不除將爲章江行值我彭蠡湖一見如平生健論眞起予座間誦新作崢嶸突黃攜酒夜過我烹雞仍鱠魚快飲不記琖耳歌烏烏乘墜俱大謬醉倒不用扶幾夢卽了我此身無復余勝踐無古今人事自作疏東西南北人何必懷此都明朝兩茫茫危途各﨑嶇語離有遺恨更起捋君須

贈別吳仲權三首

英英延陵家藹藹宜章縣政用魯諸生俗今齊一變諸公競推轂天子思晚見用捨有是夫交親誰不羨昔在山水樂往往失意人公今歌餘廼復於此親搜羅旣奇勝落筆爲冩眞文章復何似髙處殆先秦移舟漢祠躡秦人洞一別幾何時酒杯還此共前途或追隨只恐終倥要是防羸無繇踵飛鞚

答周升畱別

客居江之南未識衡嶽大長於想象中便作登臨外南防悵不已病目恍增快要窮山水原靡問仙靈態鐫鑱雅未能造物底不貸欣逢人中龍一掃次隘偕爲靑雲期豈顧白眼怪多聞與多識幾別復幾防籓籬我妄窺根柢君有在自慚非孟嘉直恐誤郭泰蘭被餘薰珠玉非對玆方賦歸來與乃別所愛於今未深悲後日當重慨江流固滔滔山木亦斾斾煙霞旣有疾風月豈無債相與詠和平無庸噍殺

用程季儀送行之韻爲別

過江今幾年遺俗不屢見縱余門戶稱直有冠裳變惟君河洛間南走楚粵徧𨿽從科詔求未脫衣賤芬然蘭三薰粹矣金百鏈潭潭務中澄煜煜鄙外絢遂登南軒門如識伊川面周旋茍有得喜躍幾成抃淵深保戰兢鴆毒戒安宴於今過城南政似趨無倦儒冠蓋多端劇論如合戰試評季路勇孰與之反殿前日我辭君炎風尙交扇只今君別我余暑已堪餞嵗序急推遷吾行甚流轉爝火詎當陽雨雪寧待晛唳豈潛聲卑飛終掛小令泊扁舟暫爲破研我如浩然歸君異方朔薦契濶方自玆追隨復何便

平江尋吳恭叔不獲

臯橋在何許往者郊送翺【孟東野送李習之詩云贈君雙履足一爲上臯橋】我行姑蘇城半日空周遭惟君昔我契義不減同珠林一杯酒明朝隔江濤年來尺書絕目斷飛鴻髙我今換一官五溪當不毛君行官王都雜遝從英髦城中十萬戶歷問無乃勞玆焉失一見使我心忉忉

衝穀道章少隠還自上饒不見過而遂歸懷玉作詩十二韻奉寄並煩送似寓齋也

幽居非不佳竹屋靜以深春歸邈亡蹤艸木成嘉陰天气殊未快令人頭岑岑忽思從公譚防風動衣襟白雲何許在引領勞我心平生誦佳句三嘆有遺音端如猛虎嘯百獸藏中林交遊一周子自昔已至今論道若有合根源要追尋文章固定價美玉同精金窮通我均樂玆事要力任通脫不累物賢哉阮瞻琴【僕以軸紙從師乞詩未諾故云】

送公擇入浙

日者君過我今焉我辭君楚荊易得秋霜霰行在辰我車甫來歸君騎已在門喜我更安健勞言再三陳已焉忽謂我我行不逡巡問君何因爾欲語聲輒吞我自解君意操袂增酸辛男兒志四方懷安實敗名不見折脇睢慷慨西入秦君行其有合宿憤當一伸造物固甚巧頗解戲弄人願君稍安之無爲自傷神諸孫君好交送君必以文可慰別後覽何憂去裝貧

送昭禮還金陵四首

上饒去金陵道裏何其邈俱爲江東郡各在天一角君行寧知逺我住若有防何以見相思書來不嫌數君詩便風船千里才一瞬我如久眢井湮沒不可浚愧君力推挽今我去鄙吝加我以數年庻幾乎少進松巒特立士君也爲之子異同誚歆向父子自知己向來知名人得此多失彼願君攷其然九十半百里誦君贈遺詩喫喫口不倦相從曽未款取別寧我願竟乖卜鄰約遂作摶沙防君如不我忘我復何所恨

茂徳行亟不及作昭禮書姑此問訊

憶昔相從初二十有三年別日更莫紀少壯成華顚中間何不有匪但嵗月遷幾防長安居莫訪新市船尺書且難寄再面端何緣今晨大阮來倒屣不待前問君比安否談君語蟬連短髮尙短褐靑箱保靑氊吾人相從初情與兄弟肩蘭陵折梅贈虞山聴雞眠如何一分首遂作胡越然詩以道所懷寧冩宣城箋

蕃與斯逺季奕同生於十二月蕃初五日季奕初十日斯逺十八日近辱季奕貺詩猶未獲報玆及斯逺之壽並此奉頌二首

徐子崖根竹風雪不掩緑鄭子谷中蘭冰霜已騰馥二子有此風冝爾生窮冬我獨何爲者飄然直轉蓬鄭子才不疏徐子文甚勇一旦召嚴徐一旦防晁董去年蕭寺中杯酒兼旬同間濶見難合況乎分悴丰

次韻和答斯逺見過書所見

來歸僅兼旬來過已云屢共耽林剎深同賞溪亭露濁淸一再行俊逸今古句或哦山更幽或詠舟橫渡竟日爲之畱曛黒始能去昔人物外遊隠遁亦數路於今區中緣向背豈同趣我非韓伯林君殆黃叔度莫嗟聲气卑但恐嵗月遽解謿乃文嬉賔戲蓋言諭陶冩固不惡沈溺斯可懼人𨿽或我寛我則難自恕望望獨行憂瘽瘽良友助

明叔每見過不久輒去仲威尢難招致索居書事呈二君

可人費招呼柰此陳與胡問事失昏忘論詩辧精粗淸風不可絆白日易成晡欲睡難安枕繙書得踞鑪聒人紛宿鳥對面走饑鼯啁哳聊容汝睢盱反闖吾寧無捕黃口亦有聘貍奴

仲威復枉粥字韻詩見屬甚厚不可不答

盛時無窮民漢詔優廩粥邇來詔書行亦賚帛與肉薦才職諸侯因異駕徴卜共思急賢治惟日有不足士生幸斯時詎應隱巖谷盍出致吾君堯舜其爾俗餘孽何足云況說故地復堂堂胡澹庵夫子乃其族防君妙人物門戶眞不辱必須長養成明顯待拭目而我夲防材謬賦支離粟宜從力田科邂逅賦取菽敢如陶淵明歸歟托松菊亦有父時書續將教人讀

子肅以古風見還詩軸頗述歸田之樂次韻答之

春風忽滿目感嘆離羣居郊行竟何之野蔓徒侵仰防嶺頭云片段隨捲舒悠然若有得似我心地初乃愧學道晚何時悟眞如自玆稍鞭防齒髮及未疎有兒幸成丁可以親犂鉏要同商州民窮功治山畬【事見王黃州集】王租及時了優遊伴樵漁時乘少防馬或臥淵明輿所過輒就醉其他焉取余此計儻遂心誰能更淫書公詩胡爲哉指南實前車事貴在勇決駸駸嵗將除

夜讀子肅詩再用前韻

棲鴉旣投林蕭然野人居獨立茅檐下依依月生渉春抱煩屙玆夕稍自舒誦公寄來詩何啻超黃初正聲久欲絕作者徒紛如得公振頽波如漢有二疏擬欲攝其迹荒棘廢懇鉏譬由治田人必待三年畬敢矜一日功艸艸同獵漁窮通固定分往者悲接輿百年等夢間壽夭誰贏餘如何彼虞翻惋嘆輙著書人生貴適意安步可當車玆道儻與聞他焉從破除

向監稅以前韻見貽復用韻答之

鄒陽困遊梁自諭托枯朽功名彼何能慷慨終無取寧知古君臣義蓋存師友髙謝亦有人班班推廣受先師有遺言何有居夷陋嘆息桞儀曹枉尺贊五就詩書自靑衿事業見白首基本苟不定嵗月寧能又煌煌瀟湘姿肯雜樝棃餖而彼倚市門詎復工刺繡騏驥伏鹽車駑駘空滿廐置是勿易談舊矣憎多口君詩定自佳官乃等尉候詩成不自足乃復過我牖同官有歐沈一時眞頗有要加萬鎰雕必待無價手君其往從之我亦瞠其後

答審知見貽

昔我墮極南去玆千萬山見面夫豈易附書良亦難官今聴之歸連日乃獲語洗蘓塵埃懷如久旱得雨君才日蒼蒼略已千丈長計其所功用可中棟與梁如我蓬艾等怒長不足寸秋風一摧折僅可供束蘊宜君有聲名光彩益以新而我復何事彊謂詩窮人春秋了集義詩箋復編類建有朱校書婺有呂正字二公今儒先名滿天地間勿謂東家丘晞顏人亦顏

晦日用陶靖節蠟日韻

正月忽已晦風亦全和更畱十日晴桃李當有花病夫不知春但覺所感多東軒對深樾日暮鳥猶歌

晚立偶作

晨雨濕木蘭夕風吹紫荊江南異中州春晚猶秋淸壯年不可恃老態忽已生柴門立久倦濁醪歸徐傾

晨起見牧牛者

前者蓑而眠後者笠而坐陂長不待鞭艸軟無用莝蚤耕蹔廑力午放長逸臥薄暮翁洗犂兒歌互相和

晚立有作

朝暉燻我肌不飲類酣適夕陰慘我顏所抱非隱戚晝夜無停機日月布常職浮生任變防二者互出沒汝憂何從生汝喜何自得陰晴況莫料暄暖難屢必顧𨿽甚蒙昧詎敢規造物衾裯欠宵具薪炭乏預積未免形語言寧知見顏色

書事

長年獲稻時人盡趨南畆束薪固圖售求益敢屢拒念昔居田園連林恣斤斧炊飲煮坡徒聞亂風雨山谿急宵舂野市赴朝糴人言非踴貴富者猶露積豊年且不飽惡嵗眞可戚懸釡以待炊衾裯寧許直貧非事烹煎病止治藥物烏薪鬻之市束縛論寸尺煙浮多穉松質重非老櫟熾熖忽復然寒灰已成積久旱始足雨畦圃新料理秋茄尙入饌晚菘能敗齒萬錢固無相三韭聊自詭抱甕豈忘勤移家嫌近市兒童不知憂度日長戱劇忽傳山中訊欣喜沾柿栗爲物𨿽甚微貴是家所植何當攜爾曹繞樹親防摘東街鼓坎坎西街鼓咚咚市酒倚法禁椎牛聚羣防差事驚父老狂歌走兒童此俗苟不止斯民始終窮早禾𨿽登塲舂簸才足食晚禾尙棲隴登減未可必吏持與催符官趣違限責爲政本憂民民憂政何徳兒啼宵不飽女訴夏無衣幾載宦逰倦素來生事防詩書湏自勉紉補莫多違我亦田園去終難粟肉希北風捲湖水萬里雪欲狂乘勢不自止雲開日埀光風伯益振厲行子立欲僵靑女探其機變作明日霜湖水凍成坼層冰傲朝陽松柏愁悴死寧云艸蒼蒼哀哉羇棲人破褐無幾長塞向亦墐戶退憐無地藏緬思六月中誓言望淸商及今冬時懍栗反莫當流金與折膠事乃旦暮常安時輔爾躬毋爲徒自傷

我行一何忙羽檄來星犇忙行抑何事列境備戍屯賊犯連英郴江右聲已宣往年防李金此邦蓋晏然而今獨胡爲騷驛窮朝昏政坐茶賊時曽窺此邦藩茶賊異此賊本皆商販民忽當法今變州縣復少恩求生旣無路冒此圖或存此賊據巢穴其徒況是繁萌芽手可披不披生惡根𨿽雲巢穴深豈離率土濵彼猶蠭蟻聚我軍貔虎羣彼積防壤余我粟多腐陳彼乃冦攘爾我蓋仁義云邊庭尙思犁此又何足言何當快除掃聴民樂耕耘我亦得拋官歸舟趁春渾胡爲故使我駒局仍鴟蹲更慮一朝焚碔砆同璵璠

久不作詩詩思甚涸春物日盛漫興三章用常徳棗心筆書本不工重復加弱似亦與詩相稱云

威嚴退冰霜淸潤歸梅桞少時騁靑春老至傷白首日長卷添書病倦杯費酒姑置鴈鶩行顧慚牛馬走庭行看萌芽檐立聴呼應在物且云然於我可不競靑衫戀五斗白髮間三徑是豈人之爲絕知吾有命春回溪山姿候趣農桑務自知盍歸來人嘆推不去順心豈故違宿諾寧久負旣已媿淵明又應慚季路

卽事二首

問薪薪已無問米米已空假貸愧鄰里犇走愁僕童乞食陶徴君乞米平原公昔人有如此吾今未爲窮廢圃失不治委積成荊杞何敢問嘉蔬亦無馬牙齒舊聞苦行僧破鐺煮糙米我今頗似之但未除髮耳

雜興四首

家居百金貨富可千金敵持行鬻於市曽微一錢直人或不汝知汝售無固急邂逅識眞者百金還復得蘭生深林中故與蕭艾同春風披拂之芳气何沖融宜有同心人采擷佩厥躬采擷苟不至依然守荒叢不見澗底松樹子元楚楚長大今幾年植立無風雨一朝建明堂未免斤斧苦斤斧不爲傷掄材固其所良農之於田曽匪一日力耕耘各以時志在秋有獲其間罹水旱亦是天地徳汝不替厥功後當值丰殖

旅中雜興五首

炯炯冰玉姿落落山林相問渠坐何事斬伐傷神王更加束縛之求市朱門傍渠𨿽不解言我爲成惆悵英英深林蘭發發不自閟誰遣入市門樵夫彊解事渠𨿽賞芬芳我自羞嫵媚懷哉山中人紉結參佩璲屢雪不一雪云腳何時絕春風𨿽云來積凍吹又結未論芻薪價曵履凍欲裂苦欲作商音聲寒還復輟舊雪固已多新雪翻增劇立春已渉五太昊猶辟易長安有羈旅無以度朝夕所願見白日歸舟泛深碧少慕隱逸人開口談四皓及今聞其風尙愧劉徳老詔恩𨿽與官辭避猶卻掃不應吏部門皇皇踏泥潦

晚書二首

落月不可駐落日不可揮豈昧白晝長畏此余暑威人生延促頃光景變滅微水霧已似合山煙亦成霏抱道等金玉乃不知自珍終朝噂間叩門復隨塵那知江湖叟生計竿與綸逢人問售否或至生怒嗔此理何謂然卽我我卽人

酬李益

君家三尺盡著溪上山怪君坐其中舉世招不還餘嬉到五言時許見一斑顧我僅曺鄶季孟胡可間比年爾何緣乃復罹間闗試問蓬蒿居孰愈轍迹環古來千里足未必十二閒是故東方士長饑猶好顏

十三夜招全眞沅陵

昨朝熱如焚今日涼如水豈惟悟天機政自知物理黃華一月賖桂子數夕事已辦烹伏雌相期泛浮蟻中秋以山居不得與周文對飲況子暢在數百里外也悵然有懷

山林逺俗人風月親我軰涼秋半今夕痼疾況少退詩懷客子哦酒欠伯仁對百年等夢幻一笑有成敗禿巾倚枯松赤腳踏斷瀬何當約二叟勝踐同一防

秋日獨飲二首

秋風何時來庭樹非昨好樹猶不自持況問靑靑艸人生甚艸木閱世安可保賴此忘憂物陶公蓋知道素懷樂淸曠長言待秋風及玆揺落初感嘆如有攻長卿旣倦逰嗣宗復途窮苟無杯中物何以娯我躬

李聲父唐徳輿程士和梁和仲過飲

相期本林園相厄乃霰雪不難屐齒去所怕巾角折香燒古銅鼎囊貯今墨帖欲醉竟不能怱怱謝車轍

病中寄呈王信州老謝丈

韓詩不可犯顏字不可凟舊言驅瘧癘其效甚符籙追慕記初學諷誦懷三復如何且逾月此物猶肆毒得非緣法異無乃災釁酷推移自前後進退亦淹速豈惟搜脂髓直覺憎面目醫方戒山果牙頰怕臠肉味嫌東野薺餒猒平原粥莫知所生理眞恐遂鬼錄屬時秋已季更值雨相續臥聞掃空階起步驚隕木蛩號故亡賴蚊豹成暗逐未資卒嵗計頗病嚴霜促幸遭賢使君立政匪今俗教微下黃堂惠已周白屋論情素有托謁見慚未卜詎應四壁立久作窮途哭謝公方在郡薦士宜首牘疇能借齒牙價可重金玉自憐非道謀觸事先顏恧病倦不成書書成況難讀

初三日晚題

浮雲晚陸離巨浪朝澎湃櫓揺𨿽甚亟岸逺不可屆巴丘兩日中湖路千里外月上照遙山修眉雨新畫

是夕微雨

臘雪財覆地春雨不澑瓦天公務塞責人意自嫌寡豈惟田未耕況是麥在野安得三日霖滂沱徧天下連日雨作頓有秋意懷感之餘得詩七首書呈教授知縣

小雨洗淸畫幽花耀寒防雲間返微照風薄成細零蟬淒如欲収虫咽無蹔停渠將趣寒事我自感頽齡頽齡不可羈寒事亦已廹女褐破未紉兒短仍窄杜陵嘆女癡淵明更兒責返念田家翁囷禾與機帛墻根數席地聊爾遣耘治年丰菜亦熟采掇斯及時防葵媿公儀學圃非樊遲幸逃肉食鄙用補囊粟饑淵明抱羸疾猶復歸田園安能爲五斗折腰若拳拳簞瓢非可樂不攺廼稱賢夫子故不死仰鑽髙且堅我官𨿽云薄廩粟猶有繼懷哉江東弟糊口當何計風悲隕髙梧雨嘆凋碧蕙富合與貧離怛然撫身世聞兒誦書聲兩耳輙爲明靑紫雲乎哉老我愧此生家聲寒如冰奔走霜鬢盈束書故好在淹泊諒無成沈侯賦郊居歐公賦鳴蟬誰謂逺莫繼有孫筆翩翩我獨歌骯髒世憎還自憐秋風鳴不已如欲相和然

趣章永丰祈雨

髙田捲蒼埃下田積荒穭頻聞父老嘆似訴車戽苦吾鄕地猶薄有類家素寠旱繇十日晴潦自三尺雨吏斯靡常禱神得誇屢許近𨿽略丰稔曽不厚倉庾桑麻籍銖兩門戶彊撐拄往時屬初夏挿秧未終畝甘膏偶愆候人意已深阻沛然天爲賜翕爾農遂舉沈憂釋阽危樂事覬安堵迨今幾何日所歷無廢土豈惟勞手足殆欲病腰膂早禾穗且寔晚稻花半吐更寛經旬虞當作有嵗取柰何又觖望嗟爾復奚補云師匪云怠風伯敢固拒烹鵞竟何術象龍恐非古精誠苟潛運響應猶或俯誰能任此責再拜謝明府

初六日雨而甚防

旱勢若燎火雨粒如投珠望望恐不及嗷嗷欲成呼叩龍探古湫號佛喧通衢山川禱斯必社稷報不渝古人之所是今人之所迂龍神與社鬼其事亦區區

雨二首

旱極乃得雨淒然天已秋譬如病且革藥劑方一投不猶愈於無庻幾千一瘳未聞失東隅果有桑楡収得雨天忽秋起我淒其悲淒其亦何悲嵗晏霜雪期壯志久已謝白髮來及時絺綌與裘褐棄置復營爲

閔雨

靑山本無垢坐受瘴霧侵馬倦不加鞭暑气令人昏去年蝗爲災千家百不存流亡不自保聚掠連諸村閔閔望一雨可招若敖魂旱勢復如此早禾空如雲丰登數有常赤子皆天民惜此三尺雨龍師恐不仁禳禬古有法至和格神人不見東海郡孝婦寃欲伸

閏月二日雨三日復雨寄斯逺三首

大雨固霶霈小雨更霢霂蕭然涼已生隱若雷未伏前時歷月陰邇日連朝暴早田有愁漧菜本亦恐縮居閒苦無事憂國願時熟老翠上松篁余滋到蘭菊

夏雨多驟止晚灑苦易幹陰乎不能釋膏爾殊未闌疎疏政檐澑浩浩忽木端沈屙頓如失甘寢不自安遅明復大集平地如湧湍戲作擁鼻調以歌田父歡

無人南澗遊老我北臥雨爲洗炎蒸身成起頽惰幽花曜叢叢新竹排个个是中有餘詩獨唱誰其和懷君固非逺念我當數過蟬噪晚聲淸螢飛新月破

閏七月五日雨中記所見

兩來山爲昬雨罷山如洗秋風歘已髙長空澹如水其誰知此樂勝處屬幽子登臨無所詣溪樓成徙倚沙鷗意气逸衝煙棲復起是身困覉束防戲直愧爾平生耽佳句此癖殆至死得酒忽詩成頽然自醒醉

連雨獨飲偶書四首

緣山灌木長繞捨芳艸積敢希陶淵明自謂張仲蔚出門無所詣閉戶聊自得簡編或倦壺觴恣酣適自昔嗜酒徒往往皆能詩詩亦何與酒胡爲必相資我詩旣不工我酒還復漓頽然亦復醉信筆輙書之人無送酒錢官無種秫田鄰家賴可賖醉過春風顚春風急雨顚梅黃更連連不念陋巷士其貧類顏淵伯論無他文一頌自不朽淵明飲酒詩乃至二十首未易多寡論俱能金石壽我乏二子辭徒然老耽酒

寒雨感懷呈斯逺三首

窮冬固多悲凍雨仍並作眞成晝連夜直欲寐無覺其陰似春仲其令豈天錯林棲未歸休蕭寺猶旅泊孰寛畱滯懷政賴朋友樂梅華開且半芒屨曽未著溪亭縱防吟破屋成細酌悠然起遐心彼哉羞好爵淵明念田園防輿志丘壑坐釣有羊裘峩冠自麟閣

少讀隱逸傳雅意煙霞人居官早自防半世幾沒身靑衫類枯葉兩鬢如爛銀人知趨走苦已重疾病湮歸防三徑資尙竊太倉陳鄰里有伏臘弟兄無越秦況此交友髙而能朝夕親君還志逺遊所願猶逡巡我乃嘆寡與未易論苦辛勿道車馬乏勿嫌風雨頻

平生幾交遊念往常恍惚始從五州數郤自他邦述徐州殞川魚葉縣飛鳬舄吳興罷童迎漢殿空履迹鯨魚洪波長城墮立壁元龍漫豪气子云終執防詩壇絕韓呂詩友無道釋文章固能傳事業竟何得是皆我深知半亦君舊識更將冩其心悲甚不能筆【謂賈季承周畏知賈元放施文叔趙文鼎韓南澗趙介庵劉逺齋陳擇之陳明叔楊壽罔楊無逸曽艇齋嚴黎二師他蓋不能一一】

是夕雨大作復呈潘提舉

云行方陸離月出重蔽虧旋聴隱其響已見沛然馳信有誰能禦那云鼓再衰天瓢快傾防旱魃勇鞭笞臥想歌謡疾頓寛車戽疲中宵猶颯沓旣曉尙紛披五日能如一有年端可期旱頭今已破雨腳不難垂使者豈爲徳天心玆可知在予非赫赫於汝要熈熈始急救荒法終傳喜雨詩但須觀气象不必問蓍米賤行當復物生斯得宜寧容倦遊者侘傺獨天涯

招明叔

平原拙生事數月且食粥蠋也巧於貧晚食以當肉士窮見節義不以富貴卜用志苟如此寧有憂不足我生本寒士犂鉏起窮谷顧惟疏野姿動輒當忤俗得祿本甚微奪去蓋聊復𨿽云出無車定免赤其族在我無所念於君果何辱而君終日間惘惘形面目防穉悉遣歸不慮瓶無粟大兒頗類吾藜甘半菽庭前旣除艸外亦栽菊屬君早來過束書期共讀

再用前韻

田家𨿽賤勞丰嵗飽餐粥儒士筆以耕相形無食肉我生文字盟向日交友卜自從此邦來得君一防足作詩非野格悟坡更參谷字法皆有師翩翩信超俗誰云前軰逺解使神觀復鸞乃鳯之徒蕙乃蘭之族惟我甚亡賴於何能見辱又何與於人嗔君刺在目寒窻夜沈沈燈燼落金粟芻薪價益髙窘狀稭然菽相防一何有有子所送菊何以得今夕把君詩過讀

十四日二首

梅開在髙岡仰望不可攀微風一動揺落片紛斕斑下者隱幽閟叢然榛棘間著根近溪流墮地卽水灣是物佳莫匹在處堪解顏扶藜曵芒屩永日不得還

窮冬無苦寒寛我欠裘裘褐苟不偹道有猶絺葛童奴忽告言薪盡米復竭市糴不可賖囊錢顧安得詩成詎堪煮梅望當止渴一笑謝兒曹爾饑由我拙

十二月七日病題四首

曉枕聞屐聲方知夜來雨遙憐江南梅玉立勝越女林深笑成暗溪淺照亦俯想象不勝情吾寧久羇旅前朝困壺觴昨日彊撐拄今晨不能支謁告報公府噤瘁苦春寒亷纎眞雪雨病狀𨿽摧頽猶思鷗鷺舉一代數百年作者不數人桃李非不芳梅花獨淸眞是故吾黨士愛之逾等倫詩成欲何屬目斷楚江濵酒亦不難止無以寄吾興縱然酒可止詩恐不受命二者必相須未易相負勝所以千載人不能除此病

淳熈稿卷二

欽定四庫全書

淳熈稿卷三

宋趙蕃撰

五言古詩

天箒竹

自離竹隱居借宅亦多種周旋𨿽不乏瀟灑常入夢猗歟此窻緑輟自口腹奉別之亦幾年似困鳥雀閧玆晨蹔來歸漑掃何妨痛竹隱從未還風猷入吾用

悼竹

此君如髙人風節常淩厲𨿽經隆冬中正色不少替春今盡正月萌蘗且次第天公出奇手白晝變昏翳初飛佛場花繼灑鮫人涕羣兒顧驚走老眼亦睥睨是時凡艸木掩抑若自衛惟君獨傲然略不威嚴霽太剛竟摧折乃悟非善計追懷周旋久於此增懍悷其生旣寃死其死可輕獘當爲殺靑簡更以色絲綴盡書卓行人出入生死際作我座右銘蘄能免於戾

次韻斯逺投宿招賢道店對竹再用前韻見懷二首

興懷王子猷匪但一朝夕看君愛主意與渠蓋連璧詩成辱持贈絕勝梧桐滴我句本非儔分光借鄰壁君行日未昏意適先投宿世有疾走人奔波寧自足遙知琢詩際聲韻驚鄰曲寄謝主人翁取將宜刻竹【來詩述店旁大竹可愛】

明叔以僕防筍不除作長句爲調次韻

春風逞夭邪爛漫吹已足維暮筍乃生如亂更約束吾人爲之寄詎可謾弗錄況其耿介姿政已不可辱去云解籜後爲我呈新緑新詩急拜賜句解先我欲我豈兒女曹撫玩斯同俗又殊市井軰狥利蘄盡劚要當去畱間明見妨意曲分餉可得多但令舂脫粟

有懷竹隠之筍復用前韻

我家章泉旁生事苦不足惟餘數畆地有竹森似束別來夢寐之詩語見編錄況當萌茁時孰杜樵采辱官居亦何有有此數竿緑定應好事人知我來此欲不然朝暮間何計能醫俗尙嫌地形淺筍夥當掘斸不能助幽深何況增詰曲袖短舞難長吾俸五斗粟

徐提幹爲沈運使種竹於上饒新居昭禮有詩蕃同作

玉谿佳山水不減閬州南新居助幽深所欠萬竹參徐郎亦好事知公幽趣耽過溪買龍雛云根破煙嵐地形擇便宜土壌泉亦甘春雷一畨筍要戒園翁饞鄰里約來往要須開徑三風月無常主平分未爲貪定有王子猷造門不輿藍嘯詠忘主賔用意端不凡政爾功名迫此事未易譚待公幅巾歸我亦脫靑衫

至節矣猶未見梅頗形思渇書呈斯逺滕兄主簿前日書來亦問梅花消息並此奉簡

言歸𨿽故棲雅志亦良友柰何數詩筒不得屢杯酒縱云三十里每見莫能久是以朝暮間相思輙成又去年梅花作佳處猶在口今年梅花期撫事才轉首翩思接巾屨兀若限林藪君行集彤庭我政安甕牖西湖覓林逋東閣懷杜叟寒嵗識松堅同心見闌臭前朝習鑿齒書來問安否並話羅浮山抗塵應抖擻

三月三十日余有章貢之役陳明叔嚴從禮載酒見餞於白泉張伯永繼至

相從數月間已復兩爲別此身竟何有百年終是客近役不隔州音問可絡繹江南虛成市白泉彊名剎何勞共追餞令我滋不悅觴行期月上月上尊己側我臥四壁空君歸度舟闊

僕自北門放舟過溥子而告行坐間出示上蔡景迂兩先生墨帖具道先世契之許益重其別爲成是詩

扁舟過辭君落日系髙桞愧君惜逺別畱我飲以酒夜深不知罷感嘆屢執手書題見晁謝光怪森在牖憶昔蓬山老實與文靖友同登靖康朝諌疏猶在不吾人世其家樹立敢自後君才眞杞梓如我乃枯朽漂流偶相值稱我不容口君今非少壯我亦驚老醜相逄定何日相免敢不厚老農誠有言良田務除莠

中秋無月呈審知

前年中秋月痁鬼方見虐徹曙不得眠搘鑪親煮藥子時過橋來勞我非赴約評詩雜精粗有味勝大嚼去年中秋月應候痁復作少休塘下寺欲進悲足弱喬松接修竹聽雨仍落落【喬松聴兩俱二堂名】徘徊亦忘寐孤詠同緯絡漂流到今年髙興屬快閣何期悼忘歸舟並南山泊前年呻吟地追隨光如昨天公似憐我爲遣云垂幕那知千家墀慘澹對杯酌不然適與值用趣則相各人世夫何常明年定憂樂

邂逅孫子儀於臨安喜而賦詩並懷子進子肅

車塵髙沒人欲障無能施忽逄故人面如濯淸漣漪客居縱荒涼聊復具酒巵勞苦數語外論事仍索詩長年口欲棘一笑爲解頥懷哉二難兄何由防塤箎

次韻斯逺入城見迎

舟才汭口過山已鵝湖出穡隨鴉鵠興防與鷗鷺夕靑靑玩魚藻爛爛數灘石經行盡吾舊佳處悉不宅有身漫漂流有志空郁積題詩喜將見重子深垂憶吾儕信老大觸事異疇昔君能師友偕我媿灑掃役嵗月又何如駸駸戒輕擲

九月晦日艤舟浴於昭眞旣罷同方元直成父弟兒侄遊徐巖南禪之新亭已乃絕溪而還

客子下水船幽士登山屐二事莫與謀聊復盡此日山房富薪水泥墐仍紙羃沈屙快一洗淸吹生兩腋徐巖舊所訪舉步能歷歷樹樹𨿽剪伐苔蘚更襞積蓋可買以居惜哉無巨力旁誰斫幽徑復道精廬立新亭踞其上逺水山四壁驟來落日掛忽去昏鴉集不惟我友俱攜子仍弟侄民生固常苦此適未易得物役不可畱溪流還汰擊

丈叔兄以泉州丈之亡自萍鄕奔赴歸途以書約相見防蕃畱邑中得以合並時復聞袁州先生之訃哀傷之餘詩以敍別

一雪五日陰冰凍吹不裂今晨定何朝萬里來霽色我將還山中已駕還復輟故人有書至防靣不可失故人江西吏何爲浙東役慟哭竹林廻我實門下客去年送朝天除書報三易心知以病辭豈料成死隔東懷防未赴西望訃復得追惟平生遊語涙相隕雜僧房幸小駐聊以舒鬰結酒固不成懽梅開況當說

水淺

嵗暮百日晴江水三寸淺褰裳步可渉石子大如繭沙幹蒲菼死穴邃魚龍偃防看桃浪來一碧千里逺贑縣道中有懷晦庵用江東日暮云爲韻作五詩寄之

我行向何許貢江與章江悠悠異所見俗變服亦龎定遷本中州來南已殊邦況此接荒服寸心那得降此心如江水日夜東復東不惟愛吾廬顧瞻防臨風今者欵叚馬向來禦史騘在我何得失人自分悴丰自往一寄書俯仰又許日豈無東歸便值遇多卒卒昔如馬口衘欲去隨緩疾今者身屬人動步窘刀筆去年過辭公忽忽值春暮及今復玆時而公在何處荊溪坡之居瀬上郊所賦公能躡髙蹤我豈遺野趣半出未吐曰徐行欲歸云豈惟陰晴殊政自涼燠分物態故應爾天機寧亦云安得變淑气盡爲除楚氛

晚行

侵晨畢先祀將午趣疏飯中途往固宿顧影曰未晚逶迆行不盡登頓力苦倦馬言𨿽不通吾意其自赧

施衢州除浙西提刑以詩寄餞三首

昔公立螭防秉筆罔不書及乎上諌坡論議無曰虛直言有不讎柴桑念歸歟髙臥屬防曰朱轓起閻閭政成合入奏返直承明廬如何更持節未便經綸攄上心豈無謂勞公重皇居吏惡必剪刈士良必吹噓此自宰相事於公定何如

六飛駐吳中地實三輔比擇守固甚艱況於部刺史惟公治衢州他郡蓋無是豈惟教條淸坐見風俗美邦畿四方本王化所自始俾公按連城此責亦重矣繡衣非古官漢乃有直指於今盜賊淸所繋獄事爾讞議苟以平遺公孫若子

我客懷玉山有如梓與桑地故江東與衢蓋鄰疆自公剖符來亦旣閱雨霜非惟衢人安我民亦小康去年旱無收閭裏驚欲惶匪借衢粟輸烏能免流亡嗣聞被災郡誅賞率亦當況於惠比境於今見何嘗事𨿽欝上聞我民不公忘【去年玉山大旱賴衢粟以濟】

偶用不才明主棄多病故人疏之句感孟浩然事作孟浩然詩一首

吾評孟浩然雅意作詩人死經四百載賦詩名愈新爵祿豈不賞不義寧賤貧身𨿽遭放還未必非得仁

次韻全眞所感

淡交異甘醴雲雨相覆翻二者固殊轍終當戒多言所遇旣混殽所防難每存懷哉古之人閉門或逾垣

宿汪山之福田院

前身雲水僧今世山林士遊方未能徧行腳方自此朝行或官程夜宿必野寺我自幽有期人言癡了事聞潘衡有婢出適安福傳其法造墨甚精孫溫叟捧檄其縣詩從乞之

如聞墨潘氏一派傳婢子世上多徇名我曹寧貴耳公其品題之爲我致窻幾定知靑出藍未信橘爲枳升堂與入室亦諭接花理又如淮王仙雞犬悉飛逝況玆薪水供得法信有是我書初不工爲詩長費紙筆墨倘精妙尙可令予起誓將掃竈煤頓頓燒寒葦度曰有不煩掃煤復何自公聞應大笑士窮乃如此非但我有求知名渠自爾

久不看鏡須之白者眾矣得數語寄成父兼示兒侄

始白才二三今白乃四五蕭蕭十數莖防用更縷數年來悼忘悲老至作詩苦外形𨿽由中不應遽如許嘆息計此身防何不埋土而此尙低回悄悄受羣侮弟能教兒書兒足事吾圃吾豈不可歸玆爲寄門戶

用前韻寄明叔

須白防用悲我十君二五亦莫問此身寒暑堪防數別君春已夏往往疏勞苦況說買江天重聴誦詩許君徳故有基層臺繇累土不問鴟鴞詩猶謂民或侮如我乃宜歸舍農卽爲圃永與世俗辭君來當勿戶

曉晴

蓬窻昧陰晴布衾寒气穿起視天正霜璧月儼似懸空蒙十日雨冰天湛相連氛翳一洗去舊觀還山川

冬晴三首

冰雪四十日朝光開曉霜短褐忘藍縷茅檐失荒涼緬思江南梅安得置汝傍明朝儻更晴一葦聊可杭吾家章泉村有竹數十百平時愛不伐雪後多摧折江東絕近書未省有無雪頗復念此君誰歟撫霜節我家讀書堂堂下才防席常年曝背地兄弟兼子侄長者坐藜牀稚者把書帙此叚不可忘何時復能集

斯逺生日

下湖有隠人卜築自厥先官曽駕髙車屋乃無修椽究觀諸郎貧固知大夫賢籯𨿽乏黃金家故余靑氊其季我與遊於今防何年文得南澗賞經從晦翁傳味有陸子同譽由吾輩宣其人可知己忤俗何病焉今逄初度日爲頌初度篇君非黃叔度殆似元魯山見之意輙消坐久歸忘旋是資薰陶益能使鄙吝捐衝風足披挹好句寧引牽況復兩玉兒共嬉郎罷前潛魚必求深鳴鶴終聞天君當茂明徳食菊仍佩荃我亦願黃髮挹仍拍肩濯足冰水流振衣懷玉巓世苟混氛濁神其歆吉蠲我老不足道君乎斯勉旃

歐陽全眞生日

舊聞新諭學靣勢如眉州冝有妙人物舉世讓一頭君於文忠公譜牒明派流當時山公啟有言曽未讎在今人與門推君兩俱優分教固罔外首善乃所由南風屬初度杯酒相獻酬願君雲間鵠聴我江上鷗

題鄭季奕火閣

朝來日當窻晚矣猶未落梅開怪璀璨信是日初薄勿云丈席地可詠亦可酌嵗月與情懷寧須問今昨

養源齋

江源初濫觴其末千萬里婆娑數畆陰嵗月拱把爾士之於爲學豈得獨異彼巋然九層臺亦自抔土累平生養源齋曽詩與王記二公死何年夫子蓋老矣向來之滔滔今乃見涯涘木殖嵗云秋實落材則美

本齋

王子母之弟徐子父之友徐學自贛翁王則因病叟遊目鄕閭中孰若二士秀爲汝名本齋乞言置汝右如病資藥石如饑待糧糗嗟余亦老矣門戶百年舊躬耕貧無田爲圃聖所陋家攜一束書勉汝期曰懋

虛白

陳君作齋捨謚之以虛白惟虛白故生此義無二說人言荘周愚我愛荘周逹東坡老仙翁出語世津栰亦嘗爲虛白是乃道所集荘蘇一等人夫子蓋三益惟虛定何虛而室又何室是取此蘧廬而謂無一物鑑明塵垢去水靜須眉出是中可觀妙無但充遊息何當過夫君相與以終日賔主兩嗒焉不言而目撃

二十六日與公擇步松嶺而返

靑山招我來松風送我去白髮頻脫幘足適欲忘屨春初更和悅我亦除疾痼莫作倥傯歸玆遊已成屢

轎上聞薝葡香

曽聞薝葡林自是佛世界何許郁若風飄颻能自在不然山之靈作意現奇怪於此證香嚴通途蓋亡礙十有二月二日晚同向景先閱江船忽雨作從教授假蓋繼以詩來次韻

誰令類癡兒乃是妨曰假君方遡歸鴻我政専野馬成詩忽能送有酒胡不防此叚亦可傳誰與妙揮灑

挽胡澹庵二首

憶昔樂全公暮爲老蘇表載其辧姦論此老一生了澹庵夫何如書有斬檜艸顧豈無他歟言大可略小昔我曽大夫嘗作舂陵適時惟蕭子荊防書實見客公經本蕭自於義豈秦越三年期掃門竟欠今生識

簡彥博審知

朝昏困薪水寒暑念裘葛度日少復佳此嵗又已卒﨑嶇向行旅蹭蹬遭羇縶故人肯畱連客況免羞澀陰天苦錯莫梅事去飄忽要尋幽遐地共作須臾集徐陵峻詩壇王衍深理窟我獨媿其家徒窮賴如壹

用招明叔之韻簡胡兄仲威並屬明叔

一白不盡茶妙試在茗粥相馬不舉肥幹也更畫肉士當何如觀一語可以卜我生嗜朋友有餘補不足要求棟梁具必問澗與谷毖兮本希聲何能娯世俗陳君於爲文筆力見往復劇稱南郡胡曰此吾類族輿籃昨過之懷刺今來辱談間不須臾未暇問以目陳君有江閣曠瞻不遺粟非如昧者徒白晝迷麥菽何當約夫君載酒擷杞菊我記不足云渠詩當細讀

泊舟叫巖入法林院訪洪駒父畱題

溪邊遵防徑林下陟荒級逄僧衣藍縷對面日曛黒堂空若無人巖淺僅容席流傳昔聞詩求訪今罔獲

次韻斯逺三十日見寄

窻明內晴景書味眞雋永長年悔逺遊紛蠧幾莫整子猷調固疏竹可一日無看渠姿爾瘦瘦而何用腴因玆想風度朝夕如相晤豈不欲就之身羇未能去詩來政此時好處無涯圻吟哦不自已亭午墅雞啼

次韻在伯送行

白石何鑿鑿白鳥何鶴鶴吾行甚悠悠物境自廓廓緬思友生良頓使懷抱惡別辭固丁寧醒矣轉寂寞近猶已欄檻逺乃失城廓重惟始相遇夫豈世所樂逮今信素交是果天所酢相期振古風相與務天爵興時山水憑意或風月托君亭足鷗鷺我砌下鳥鵲詩盟寄閒嬉筆勢異彊弱君詩似陳黃君字如張索悠然正前瞻渺矣已後落譬猶層臺登亦類中流泊憐我狂而疏誨我詳不略是行亦流轉敢謂逃束防移官儻可歸故免聴鄰柝閒員苟得去自此投逺壑要期終身遊豈但今曰約吾曹念元賔學子慕有若至味匪塩梅至樂非管籥四三分喜怒非是論今昨擾擾與膠膠休休仍莫莫

奉思斯逺兄成詩以寄

叢叢庭前萱葉葉檐外蕉何曽百憂釋但覺中心焦故人在何許山川極吳楚大江湧奔騰重湖互吞吐別來書不至更望詩能寄相從志若何相去有如此普天仰何大一已俯何隘胡爲自羅网無事忽投械憑髙政悠悠思逺忽不收歸來重有感立壁成幽幽萱叢暗已斂蕉葉抽未展百憂攻余心舐筆空喁噞

以予與斯逺倡酬詩一卷寄錢伯同運使郎中二首

公作廣信牧我爲辰陽掾長沙趣歸程臨汝甫再見我今華嶽祠公乘江東傳𨿽能遞尺書未易重防面錢晁固世親貴賤寧異眷復此候寒溫因之致詩卷

我家懷玉居蓋自南渡初元無五畆宅僅保一束書不調如釋之何翅十年餘但有四壁在倦遊亦相如況此方病臥何繇瞻使車所徯公嚬笑以爲民慘舒

次韻王照鄰去秋送行並呈滕彥眞

風人伐木歌詠寫求友聲亦有脊令賦月邁而日徵平時朝夕居一旦離合情何以著此情賦詩兼軸盈【蕃湖南之歸送行詩凡二卷】怪來擔肩重忘去破橐輕時時一披展絕勝五色盲今日復何日霜檐曉爭明靑天盡開露如見心目誠鄙夫獨何爲似覺幽憂攖緬懷平生遊多畱定王城晨出湘霧濕夕歸湘浪平王滕唱酬詩我亦濫一名別之今幾何秋枯復春榮素書不來嘆我無魚烹要賡舊貽詩餖飣仍經營定知他年見不復刮目驚檐前坐久如四體醺欲酲夢作扁舟去湘西尋舊盟曽微白首哀但作靑眼橫山鳥何自鳴欠伸巾尙傾

次韻酬吳徳夫去秋送行之作

湘西一杯酒渺渺紅葉換江東千里云落落黃犬嘆人生七十稀百里九十半初期枉車馬近廼遺札翰小遲君不肯一出我豈憚𨿽防辦雞黍豈乏具薪炭古風久不作我友當力讚舊詩況瓊玖觸目屢璀璨中馨稱蘭佩外飾匪玉冠初年已飛騰中道翻嘆惋恐遺知己羞遂許獨力斷於玆樹風聲何止評月旦君如渥窪種可以羇縶絆我異淇園姿猶晞嵗時貫君乎甚英爽我也終浪漫自應殊顯晦寧復待剖判湖山冰玉明樓閣丹靑煥叩舷或乘舟曳杖或登岸君行定有得我去何可愞與想悠然時郤憶蒼然觀

次韻和答周伯壽送行

秋月日以明秋風日以淸秋今且雲暮而我遄東徵𨿽云別寓邦且復遵故程久結山水念況闗朋友情惟昔未識初聞風已先傾一見辱與交再焉許同盟吾徒務切磋俗士資飛鳴我事太鹵莾君爲久専精我行政依劉君言將入衡要期一見重可使萬戶輕春風一轉首南山各歸耕君亦竟閉戶坐閱水火爭臨分枉題贈至味如太羮此意可虛辱不然詎爲榮去去復去去行行重行行

次韻沈司法送行

坐上著孟嘉不問知小異豈其眉睫殊儻或偶相值餘生慕名流得見忘履屣雅聞東嘉州儒服類洙泗於今師友間授受由原委沈君蓋其徒往往無不肄鄕𨿽未云識早已知名字胡爲冠惠文更復倉庫吏人之不相知撃磬與荷蕢至其移怒時水蟹或遭忌人誰不君知相與共愕眙君方繋官曹我乃赴幽事別語縱可佳離愁渺無地

次韻潘端叔送行二首

君公隠牛儈文休食馬磨身則困空乏道爲如切磋昧者不知此輕受鄭灼唾遑乎欲奚爲況覓陽春和余惟素賤貧學晚仍廢惰念將求嵗余要必取日課向來四方遊不辦一室坐已深蕪穢遭更值雪霜挫玆行自棲遲詎得嗟轗軻固殊南山歸敢曰東山臥胡爲論知仁乃復稱同過我無歸去辭君有歸來些【仁過之語南紀之論也】君言不爲詩乃有如許味詩亦何與人政恐傷吾气中懷松栢堅外暴丹艧塈君𨿽不我語我亦長自畏不惟費口頰政爾悲腸胃良由習未除匪是眞爲貴君言固鄒魯君筆猶漢魏絕倒豈自文善謔非加誹贈言要有益佩服當無旣勝私與致果曰克仍曰毅曽聞鄭渠鑿終有秦畆漑閔閔望其成悠悠勿虛費

次韻劉先生送行並令諸友及子侄同賦

斗食綴散吏幽棲還故山平生讀書志欠此歷年閒馬倦政長路鷺饑方淺彎吾師與吾友髙處若爲攀

呈趙常徳四首

東南米最賤舊說湖南北及今身見之價豈下江國此行爲米來對此增嘆息人謂使君賢寧慮有失職朝廷不忘逺徒欲得公重不然如公賢久合居侍從少須嵗和丰歸騎承天寵看取武陵原田耕麥米壠丰年易爲政凶年易爲徳政本拙催科徳乃足民食蠻貃忠信行田裏愁嘆息徳政秖如斯何用求赫赫將身付銓選乃奉蠻府檄蠻語初未學崄絕聞人說進前退不可信有難如棘所賴使君賢餘波能普及

呈遊子明二首

安仁山水縣令君文章伯林深蘭自吐川媚珠所宅弦歌導斯民傳捨閱過客口𨿽絕雌黃眼顧分靑白頻乘信州船屢泊云錦驛登臨有勝絕偃蹇費收拾令君名能詩公事多暇日儻可付篇章大勝資粟帛

呈叚元衡

君從桂林來我欲衡陽去邂逅一尊同飄流數年敍我未長沙去君復衡陽來還思數年隔更遣五言裁我歸玉溪傍君向靈山側來往方自玆飄流勿多惜

呈賈新之兼簡謝子暢

擁衾困朝酲著防從宿諾我家附東溪君住窮北郭俱悲壹無錢獨媿喜好學詩聲漫天壤頭白尙丘壑去鄕今幾年末路得其托相望固非逺相見每不數所思聞淸談何意發狂藥

呈程可久

微風送落日餘霞雜停雲陟彼山之巓誰識我與君彭蠡咫尺見匡廬毫髮分波瀾似吳淞岡巘殊勝云是間豈無詩愧我初不文圖畫亦足寫摩詰居離羣裵回竟何得指防徒加勤回憩僧所廬幽閴令人欣談鋒壯鏖戰茗椀頻策勲交遊數伯厚文字從右軍【君與王性之米新仲爲文字遊】我是漫瞠若莫能窺厥垠少焉復來過凜然落衣帉江山怳疑非林空月紛紜旁有博士湖姓名未前聞何年隱君子髙棲辭世氛得非羊裘漁當是植杖耘至今宴息地離離幽艸薰人生七十稀過眼俱蝱蟁適意何必多悠悠幾朝曛君明履霜畦我正坐水濆防合且不常使我生憂慬何當十日欵誦說心爲醺庶如逢豫章其槁一以焚

呈壽岡先生

我行上蕭灘慘澹無與適肩輿問何詣揚雄一區宅地𨿽占城隅野澹繞修碧主人誰何輩蓋代文章伯喜我過其廬倒屣相應接似聞杜陵翁一飯無俗客如何重畱我更道雞黍窄談間𨿽文字往往先名節我語固多狂公亦不我折爲言古今人耽詩信癡絕身名兩棄置死若墮霜葉公言蓋有激我亦因啟發莫將夢中事重對癡人說此語竟云何梵志翻著韈

次韻元衡送別

老馬千里志老鶴萬里心武夫用淸廟珍材臥中林進寸輙退尺枉尺寧直尋桃李本無言山水乃有音靡不競盛麗疇能聴幽深平生文字遊幾作南北襟淸宵寄明月逺望傷遙岑悠悠歸計晚卒卒年事侵狗監薦相如將軍知杜欽彼哉竟何處已矣眞難任乖離嘆每昔邂逅期豈今贈別枉古調和之徒苦吟我何一錢直君自扺千金

畱別成父弟以貧賤親戚離爲韻五首

秋日苦易暗秋宵苦難晨虫號雞不已我亦長吟呻哀哉念何深出處累一貧在家庸可忍行旅計愁人今年嵗大熟價率以賤富家積囷倉貧自無飽飯悲哉五斗圖去矣千里逺四民士爲先今乃媿工販木落山有骨水落河有津扁舟所常經大半迹已陳身非鴻鵠舉心乃鷗鷺親勝處自屬我塵事勿敗人我家如陶捨防稚有盈室汝家亦十口持去何可得嗟我寡兄弟至此得無戚𨿽爾敢或忘呴濡期沬濕人事苦好乖咫尺當語離及乎中年後畏與親友辭陶謝得道者其言且如斯況我乃畸人嗚呼得無悲

淳熈稿卷三

欽定四庫全書

淳熈稿卷四

宋趙蕃撰

五言古詩

詠古

按陶淵明傳爲彭澤令在縣公田悉令種秫曰令吾常醉於酒足矣妻子固請種秔廼使二頃五十畆種秫五十畆種秔淵明爲令在晉安帝義熈元年乙巳是年三月淵明猶爲建威參軍仲秋到彭澤在官八十餘日又傳解印去縣廼賦歸去來本集亦云十一月也則淵明去官當在十月而賦歸去來在十一月耳仲秋到縣非下種時秔秫之語豈舉桉間戱語耶因賦詩以紀之

淵明欲歌爲酒利公田到縣十餘日歸意已拳然一稔且莫待遙遙問歸船是事可質信考之歸來篇種秔與種秫夢語落何邊

和陶淵明乞食詩一首【並序】

自八月來日以抱衣易米爲事衣且竭矣米卒亡術可繼因讀東坡和陶乞食詩有幸有餘薪米之句則知坡之貧蓋不至於陶而陶𨿽貧猶有可乞食之家僕今縱欲乞食將安之耶輙亦次韻

我生墮貧中欲避將安之去年未是貧假貸猶有辭親朋戒今年相與謝往來朝昏曷以度半菽藜懷大笑不知悔且和淵明詩兒曹相與語我幸乏此才聊爲一飽謀餓死無自貽

和陶淵明己酉嵗九日詩一首【並序】

立冬十日矣所至菊皆開今日讀東坡和陶詩有十月初吉菊花始開與客作重九因次韻陶淵明己酉嵗九月九日詩一首輙亦次韻

山中無歷日不知冬已交起行視林園艸木如半凋黃花獨何爲亭亭有餘髙俯不媿轉蓬仰何羨淩霄當其雜眾芳開落眞謾勞豈若稍退步坐閱枯與焦建中方死蘇元嘉廼終陶二老蓋巋然所歷匪一朝【淵明元嘉四年卒年六十有三坡建中靖國元年卒年六十有六】

重九才四日爾風雨如此病臥殊亡聊小兒軰取酒飲予且索作詩彊和淵明九日閒居一首

久不觀陶詩彷佛如前生忽此迫重九意是渠所名我方臥病中齊居忘昏明不知檐雨落但覺奔濤聲兩兒絕可憐弱者才五齡深憫乃翁憊取酒前爲傾嵗月已如許我衰難復滎但願此可安閭裏無異情何必議徙居終焉計將成

九日用靖節己酉嵗韻

宿雨曉未止紛紛雲气交秋令迫淒厲艸木無多凋去年當玆晨采菊逾山髙晚上寶公塔徘徊意幹霄今年此幽居粗免出入勞茅檐縱偪仄亦類蝸廬焦舊醅更可漉幽憤斯能陶莫問無窮事人生如露朝

人愛九日多以靖節之故僕以邠老七字爲可以益其愛者且連日不雨卽風尢覺此句妙處賦詩八韻

東籬滿把菊柯山一句詩四時皆有節九日獨如斯潘子夙所尙陶翁何敢師是故逢此日愛慕仍淒悲所願學淵明歸去了不疑松菊儻猶存田園隨事爲亦願如邠老白首邱壑期人窮與詩長得失其在玆

拜嚴方範祠

東都重風節先生實啟之有士蓋如此不拯家國危廼知大廈傾未易一木支我讀黨錮傳涕流毎交頥往來桐江船必拜嚴子祠俯誦宛陵句仰觀文正碑禹稷與顏回千載同其師數公固天人可望不可追但願如英隠居名能詩

讀阮嗣宗傳見其醉六十日免求昏之言與醒忘作勸進辭據按便書何乃異同耶作阮嗣宗詩

吾觀阮嗣宗醒醉俱托狂廣武嘆已絕蘇門嘯何長昏旣以醉免辭寧不終忘又疑殺靑上闕文今或亡不然竹林遊何獨棄山王

論詩寄碩父五首

詩人例多窮我窮亦何因頻年走道路一饑累其身簞瓢豈非福天理元自均俯仰苟不媿此心猶昔人我詩元不佳病後日益退年來窮到骨未可專詩罪故人周與施愛我不我費嵗晚短書稀相望千里外學詩如學道先須養其气植苗無它術務在除荒穢滔滔江漢流源從濫觴至要作千里行無爲半途滯東萊老先生曽作江西派平生論活法到底無窒礙微言𨿽可想恨不牀下拜欲收一日功要出文字外溧陽罕賢才兩沈好兄弟讀書不求功其涯未可旣古人豈難到顧我力行爾玆道果何如在此不在彼

雜詠

蘭生雜蓬藋匪願爲世采一朝落城市未免論金賣金輕孰見多棄不待其艾杯土儻與期含薫嵗猶再鳥雀𨿽微物頗知庇其身育雛並庭宇用意蓋卽人卽人亦何爲吞噬防暮晨巢空儻不捄豈曰近乎仁婦有居冢亞冡富亞則貧貧知敬尊章富不親補紉尊章愛貧婦富婦讒生鬭讒巧僞若眞兩婦俱遭詬貧婦自修飭富乃計之得日復鬭其間眾謂貧當出尊章賴深慈不納富婦詞貧婦亦勿疑但瘽前所爲讒言有時辧富婦何施面貧婦貧無歸尊章願終眷

令逸作嵗寒知松柏題詩因作

不有嵗寒時若爲松栢知南方故多暖此物寧能奇漫道同生植何云盛衰齊不臣眞浪說難用空增悲匠石今孰是明堂那覺遲都種桃者一笑已前期

嚴山

嚴山多嵯峨婺水爭平逺山如古屏張水似橫軸展世絕郭熈畫我無摩詰詩熟視眼中景偃蹇不得追春風吹桃花適與流水防流水固無心桃花亦何意如何武陵人便至神仙家神仙不可見回首空煙霞範湘監務許惠其父盤溪居士詩先往數語焉

國朝防名家在蜀蘇與範斯文何與人竟作南荒竄盤溪諸子行少小便精悍早從宜州遊句法悟骨換官稱薄如紙名蓋越千萬我爲余杭役識子非楚產姓名問卽識一笑冰已泮長哦廼翁詩亹亹無間斷使我傾耳聴妙處驚輙嘆前軰今逺矣俗眼易作玩大軸許見遺此賜安敢慢行囊政爾空得此吾無患

二十七日作

卜居靣勢隘附山枕林麓曠瞻旣無地何以慰覊束昏昏半月雨候應黃梅熟晨興更涼冷轉午增蒸溽山蟬苦見聒聲亂非絲竹病夫不耐事頗復傷煩促緬懷江湖舊曆歷夢能續誰與具扁舟我被立可襆

桃花臺下望峯作僕爲信人而未歷此山懷玉最近亦所未遊因賦此詩並自訟云

吾州四名禪【謂鵝湖靈鴛懷玉及此爾】獨未歷玉足後懶不鞭防同毀於櫝系舟桃花下峯正相峙決意欲造前已行卒成止嘗觀是山圖未究所得名道人相指似咸曰因賦形方今聖人治圖書當瑞出胡不負之去而此久屹立老我無借在放意師荘防不願智以用懷哉曵塗中期斯逺不至登谿亭有懷並屬雲臺劉先生三首

落日照谿谷寒光搖樹林宿鳥投宻枝歸云釋遙岑餘輝尙燠背纎月忽在襟可人期不來何以寫我心近者且若此悠悠望西南

西南定何方路逺惟迢迢白鷺帯演迆靑居鬰岧嶤下有隠君子內盛外不驕芳春覺蘭馨窮冬知木喬無爲事獨往車乘方翹翹

戚戚重戚戚有抱不自釋問余何所憂學道不早力悠悠復悠悠頭禿頷須白先聖有遺言朝聞死可夕矢詩道其懷庶獲師友益

二月二日阻風呈同行

平居說江湖似若苦饑渴及今落吾手謂可娛朝夕胡爲連日行廼復形嘆息使風不終朝阻風有並日欲行波濤恐欲住饑餒迫吾舟僅如芥吾命眞若髮吾罪不足云吾家復何說不惟風浩蕩更直雨騷屑雞啼三家幽鳥度萬里濶遙聞君山靑舊詠髙樓月何當俱醉倒夢去山南北

與彥愽審知同爲問梅之行到溪南僕與審知俱以畏風罷興止小酌於僧房以有寒疾不可以風分韻作詩得有寒可字三首

驚颷振林梢落日掛馬首世方功名圖我自饑寒走蕭條政長路驩喜逄故友酒酌戒毋多詩聲媿新有非爲十日畱重此一嵗闌嵗去易悲感日來盛陰寒今晨已春意欲出反浩嘆梅事足可惜病軀良獨難山梅且翩翩溪栁向婀娜羣行欲何詣僧屋惟所可連朝謾蘄爾作意終敗我此事且復然吾生信多坷五月十有八夜與審知同宿塔山次審知韻

初期半山來已止輙復上山遊更同君兼取魚熊掌向來觀極南屢作此山想那知有今日談笑得縱賞謝公彼何人詩聲擅霄壤得非山川行於以助其長逐人易浮沈與物多俯仰政當恨未立安曰悟已往蕭蕭煙雲變浩浩風雨響世豈乏此觀身由居蒼莽

再次韻

偶來無一闗何必化身上下視膠擾中脫去如覆掌我生本山人說山非妄想賦詩亦漫興不要世稱賞與君志同趣匪但居同壤惟慚學不進莫稱年事長今人豈無賢敢謂吾安仰不爾簡與編言行富前往相期山中讀勿待秋風響而我累饑軀畏途方莽莽

雨宿永源寺

六月有此雨是爲丰年徴我眠虛堂上肅肅若有冰預愁前溪水明發度淩兢

十二日登列岫亭有設空幄者去之薦福酌淺沙泉登大梵之秋屏閣而歸賦詩一首

軒亭著難穏名字又惡同譬猶死得謚羙惡百代公維洪之厭原玆爲眾山雄何許千萬間可以屏障充不於春夏時刻畫仍遺冬豈非卽其西故取搖落中所得正且盡評自曾南丰是令登賦士談說口不容我畱豫章城十日雨且風重尋湖上宅再叩仙佛宮未行北沙門憂心實忡忡落日擬進棹殷勤謝篙工我遊有未盡汝去何匆匆肩輿天寧寺髙下一逕通其誰列翠幕正爾遮靑松欲住不得久傍觀南平鐘淸澄淺沙泉一酌醒我胸秋屏適跬步直上如淩空回觀列岫亭有見眞附庸暉彈丸句固足名壤穹後人竟攘取榜識千家逄況玆如許山詎止戶供脊記題葆眞疑未經此翁【亭之脊記乃折仲古重建】

孟秋八日夜伯壽仲理過予同訪俊乂步月入城南書院繇東渚上讀書堂過防軒憩捲云欲訪月榭而月未到坐濯淸者久之乃歸賦詩十四韻以記

昨夕城南來鬰鬰張園窺坡頭步犖確墻下循委蛇今夕復何夕二妙爰集玆重爲南坡行因作張園之無風幽自涼有月光仍滋菱荇與艸樹陸離間參差捲云一舉趾濯淸久支頥空無十丈蓮湛此數頃池堤栁有倒影畫手不可施愛之不能已遂許他夕期昔人安在哉萬里鯨魚騎神遊儻來歟恍惚不可知林園想巾履編簡遺書詩懷人無盡樂處翻成悲

克齋

百川恣奔騰底柱乃屹立萬物蓋可流疇能轉金石世紛崢嶸來何啻一敵國油然反吾齋夢覺春冰釋

題鄭氏北墅

籃輿度浮梁朝嵐尙蒙蒙十有九日雨得晴類投空逰巖旣願適訪隠亦好從道傍得野捨一逕幽且通主人誰與者其祖鄭七松流風被云仍眞有隠者風問年七十餘曵履不扶笻我年僅其半而已衰龍鐘豈其養生效殆自起死功若人種藝法橐駝安取同木老徳亦熟聞之蘇長公

題彥眞天開圖畫

湘山不爲髙湘水未爲逺湘城幾何家湘景無不挽滕矦宅𨿽早郭圃市之晚紆余直陂陁突兀對偃蹇登臨適正畫亭榭愜深穏詩材浩無窮畫手羞用本𨿽然倐變化正以發闗鍵

余幹遊昌國寺【寺舊名思禪】

於越之爲遊束髮迨中年契闊固多矣夢寐如喚焉邇來數經過所休必思禪憑欄上淸音解包畱煮泉摩挱壁間詩幾人獲流傳歐吟廬山髙坡詠西湖全惜哉此奇勝乃不遭兩賢何當覓扁舟窮老依雲煙脫屣塵垢外岸巾鷗鷺前

學佛者祖遷自南陵來謁莫萬安題詩於知津閣適同莫過而見之用韻以贈

嘗聞學苦空世事應廢閣頗疑休已軰顧以詩流落爾今定何業更慕揚州鶴願長嵗寒柯勿矜春濯濯

獨過知津閣二首

憶昔正月五淵明遊斜川我亦屏百事來玆並欄幹𨿽無與俱人鷗鷺翻以翩吾生後淵明此心兩悠然憶昔孟東野作尉悲龍鐘有詩卽景賦大吏怒不容我癡坐移官避事得養慵寄語鷗鷺軰勿驚足音跫

題沅陵縣治廓軒

昔我過此屋四壁蔽莫窺屋外何所有榛艸連污池今我重來過壁去檐竹垂榛艸旣除屏洿池出漣漪檐前復何有江上山參差山窮望不窮所恨眼力遺主人要命名名泛境不隨昔闇今則廓曰廓咸謂宜慨玆一室爾系在治不治除昏與致明可不念己爲遊焉且息焉捨斯復何斯豈惟君是規我亦因得師

胖軒

陶翁避暑者容膝取易安賈生憂世患晚乃悟逹觀出處等蘧廬可作異致防胸中極空洞流止亦鯢盤

與潘文叔逰衡嶽四首

欲行雨如蓰旣出云若湧山髙一身微風動萬國洶豈惟林木悲亦爲毛髮悚眾謂當亟回吾行便曽勇逺看云吐吞近見日出沒解駮謂須臾迷漫翻倐忽山靈似知我老興不得發縱使盡髙深安能造剞劂寥寥兩石門此地忽在眼臨欄塞雲霧入戶欠編簡規模自我友恨不同叩欵仙佛匪吾徒玆焉聊可館常聞祝融峯今日上封寺𨿽孤登望眼要逐幽遐志蓋渠目力及皆我腳力自是可將無同吾言亦聊戱次韻衡州先生遊花光因泛舟過向園示坐客之作

使君有佳招宿雨曉更驚晨起候天色對岸煙嵐生使君匪遨遊因行問農甿農甿趨急務歡然慰中情天公亦喜事爲辦終日晴喚酒屢酌客往往顏半赬興乘不暇止遂作浮舟行園荒久闗閉誰復相逄迎但餘古梅花防綴莓苔輕想其種蒔時老大繇孩嬰中筵出髙唱妙絕五言城勇起欲彊和媿此淫哇聲

衡山道中懷淸江舊遊寄長沙諸公

昔我官白下屢到淸江上淸江眾君子我友或我丈至今過其邦眷戀若鄕黨幾思結廬居風流共來往柰何懷玉山挽我不我放去年五溪歸泊家長沙國長沙今洙泗不但談賈屈梁吳兄弟遊兩周新舊識【謂仁伯徳夫兄弟允升伯壽】咸能不我鄙更復成我益其餘或一見往往情如昔【謂鄭仲理諸公】自疑長沙人宛類淸江時官期縱卒卒行計猶遲遲出門卽風雪悵此將安之然薪旋燒酒借筆追索詩詩成何所屬興落古湘西

發潭州

人言天宇澄政好行逺道秋陽旣已後朔風尙玆早那知覉旅臣寧有佳懷抱鬻田就逺宦�薄不得飽故鄕𨿽難歸萬里生且老及今翻滯畱悠邈不能到客中更作客此意將誰告妻兒重相別更語各善保蛬鳴幽砌苔馬齕荒原艸深羨田中人春禾復囷槁

頃在杭叔驥以離湖日見懷詩相遺舟中無事取而次韻兼呈同舟到衢當示叔驥及其兄法曹

江南千萬山何許爲吾棲深林與丰艸本自麋鹿宜長安冠蓋塲誰識杜拾遺日赴鄭老飯未救方朔饑如我何如人飄然亦天涯買舟今日歸已恨作計遲山川舊曽經所至皆依依共載得王蔡何樂其如之但恨詩豪人先我浮春溪眼中淸絕處收拾隨以西遂令我筆端失去溫潤姿衢州法曹君句成亦多奇防當一快讀遣此別後思人生離合間可喜更可悲但泛石室酒萬事端能齊

溧水道中回寄子肅玉汝並屬李晦庵八首

出門復入門去來何悠悠故人別有見見乃不重畱居人寧念此行者可勝不

今年非閏年是月已臘月北風勿渠嗔汝自衣百結永夜只愁陰淸晨吹作雪

僧房四立壁淅瀝夜吹風破衲作深擁其勢乃若空晨鐘不能待宿火撥通紅

悲風吹籃輿如孤舟我亦作坐睡兀兀隨輕鷗鷗翻夢亦覺未絕叩舷謳

抱闗故悠悠掛壁仍駸駸況此十日病酒止詩廢吟別來定安否千萬闗我心

借宅亦種竹知子未忘此竹間有餘暇塵事勿到耳行年且半百太息我與爾

懷綬新括州乘驄前禦史一州與天下先後寧同軌縱雲山水佳何與於瘡痏

李孫兩詞伯我爾乃學子軰行𨿽不同趣操要相似嵗寒松柏知春風謝桃李

自溧陽逹上塘官河舟屢行矣不能盡名其所經偶書小韻

平生溧陽船白首凡幾遭冝其登覽地靡復應接勞吳流亂如帶吳岫冗若毛吳人闕共載吳語聞空嘈𨿽云面目熟竟爾名字逃冬常置雨雪春復衝波濤玆行又累日逆風苦悲號曾微咫尺帆頗費千萬篙一以付累句再焉玆薄醪詩書陶靖節相馬九方臯

貴溪出陸

捨舟覓籃輿意欲避搜句那知花艸香不減江山助霏霏霧將斂兀兀村又度長卿故倦遊徵夫問前路歸歟亦何爲時哉正農務

二十三日雨中發贑州

江流何湯湯萬里勢方注僮奴勸乘舟期至才旦莫我聞是江石屹立甚可怖水漧或能避水漲多與忤卒行偶相攖取死將誰訴況我坎坷人快意天所怒遲速均一歸可犯馮河懼吾寧事﨑嶇依舊來時路梅月況何常無庸慮朝雨

再宿合龍山

山僧𨿽居山山豈山僧有政如多藏家黃金爲誰守我𨿽不居山隨至輙有取未嗤無田人飯薄亦昏晝生平所經歷勝處十八九要當考於詩未易談諸口合龍近始至遊訪玆亦偶愛其四回合中乃開戶牖欣然遂畱宿日早未及酉壁間右丞句嵗月蔽塵垢摩挱追和之武夫繼瓊玖及今再來過如客還舊畝往泉但涓涓今作雷音吼往筍尙戢戢今已長過母長夏當更佳我住不得久繞竹聴泉鳴悠然屢搔首

桃川山中用陳蘇舊韻示周遊

仙人之爲仙終古莫盡世頗笑區中人沄沄逐川逝念將與之遊端恐吾道廢如爲千里行數步輙一憇不如返吾鄕耕鑿仍樹蓻及私具伏臘輸王應租稅人惟顏徒睎學匪桀犬吠桃源定何許說自淵明制今日復何日身乃中山詣嗟哉彼嬴秦其虐甚幽厲不知防無日萬欲從始歲商山被褐者疢疾由徳慧徐福尙海山此地只楚界胡爲略不聞政坐耳目蔽神仙非吾學可以置度外山髙水深深好事幽尋契

與成父弟自嚴礲同入城晚宿黃巖

昔人重離合感慨思功名我今迫貧賤乃作分驚徘徊未能別﨑嶇復同行捫蘿到黃巖倚杖日已傾摩挱磴道古開拓窻戶明道人慣看客撥火治短檠村醪偶提擕霜柑亦包並病來不喜飲一再防濁淸道塗今日勞林壑他年盟蘇州對牀臥不下五言城自經長少公增重手足情細聴松竹響疑是風雨鳴披衣更起坐月出山四更

過愛直驛次張安國韻

亭然一何奇枯者亦靡側𨿽經嵗祀多未覺霜霰迫余行再此驛爾故無變色慨念題詩人深爲九泉客泥深兀羸馬苔老迷舊刻愛爾故蒼蒼余今變爲白

承契兄昨過我於永丰山間今又相遇於鄱陽以暇日同遊薦福寺防軒蓋鼎來避之天慶觀作詩一首

君爲日邊行過我迂道裏我有江上役值君亦行李誰云動參商邂逅乃如此似非人力爲定是天所使古云昔道塲門枕東湖水相從及休日趍去不停軌參禪固未暇作詩實先議要問戴叔倫當年卜居意【寺前之堤名戴堤乃叔倫舊宅】

發衡州後懷使君劉先生

四年別師門十日畱函丈所問與所知安得回賜放孰爲驅之去玆行定焉往倦馬苦陂陀白鷗思莾閏七月二十日侍知府寺簿先生爲石皷山向園之遊

晦翁守南康政成有餘暇駕言山之中於日非聊假紫霄作重陽白鹿見圖畫聞之幾向風恨不欵跨今年五溪歸邇日三湘役先生喜其至捨以江亭闊頻能枉髙軒人駭非重客那知先生意於此自爲徳玆日復何日休沐著甲令先生重過之俱欵石皷勝西溪命題字東巖俾開徑旣除古莓苔又索賢名姓已焉興未休棹舟放中流西風未卻署一雨方回秋僧坊逺莫至隠墅近得畱寧同峴山輩不異舞雩遊

蕃方爲紀遊之詩未就知府寺簿先生寵示佳句敢輙次韻

玆因謀道來不爲看山新看山𨿽云新圖畫猶昔人虛亭十日畱欲出凢幾巡隔江樹差差俯檻波粼粼終借席間語乃滌胸中塵況玆籃輿行攀崖陟嶙峋是知竹使符不異邱壑身世人何不察百僞嫌一眞而我孤拙者﨑嶇聿其轃話言聴矻矻書札勝頻頻先生今徐州愚非歐陽陳庶因唱酬詩牽聨詔無泯

仙巖道間

玆巖如許深中乃一物無非仙莫能幻故卽巖之呼何代有禪衲子焉寄褐蒲名字不可考種松今欲枯我來值雪後陰崖盡成晡茶罷攝衣起巾車問前途前岡雲气敷後嶺雨腳暗宵安禮賢枕蚤赴天心飯犇馳亦云極憇息寧卹蹔自猶厭登車況乃躬負擔行年甫三十道裏徧千萬懷哉坐一饑使我歷諸患長卿病故多次山仕眞漫盍整舊詩書歸歟老山澗

題新藥鋪鋪在灘頭

朝煙山蒙蒙暮靄山羃羃窮日作山行而不見山色投昏宿此捨乞曉動前轍歸夢繞家山灘頭有輕檝

夜泊劉口雨連明有懷成父

山中風雨夕招要對牀期今夕風亦雨牢落孤舟維蓬與竹窻蕭瑟雨在玆不寐欲至曙何繇夢見之

重九前一日東流道中

明日乃重九今晨更天涯馬嘶原上艸菊放崖邊花吾家白雲合歸路靑嶂賖去去無復道行行空自嗟

意釣

仲舒區中賢談治苦喫喫但知羨川魚不慮网罟宻仁哉東坡公遊戱亦此術究其廣大心意釣眞玩物我欲竊其語作廬以自逸東西南北人有志特未必相防有溪竹竹下亭可立亭成乞以名四海一明月

半江遇風濤其勢危甚晚示同舟

言歸固多欣值險輙大怖方趨順風防忽與犇濤遇得非蛟龍爭無乃雷霆怒我舟僅如掌我命且如縷何止失人色殆欲成狼顧神明力扶持生死費調防平生素多艱安坐乃其處便哦歸來辭勿艸逺遊賦同行信同憂相唁勞相諭急反浪頭魂還尋酒中趣

十二月一日使風

中宵不得休常州已雞鳴欲知五更寒掃霜四聞聲出門風暴起掛席遂前徵官河溝瀆耳洶洶若未平想見太湖中白浪山嶽傾紆直𨿽有殊髙枕幸不驚舟師尙若悔吾身未宜輕旣無性命憂從使嫌怨並

嚴州道間得順風俗云七里瀧篙師云風便才七里無風乃七十里爾

桐江多犇湍牽挽厭勞止舊云七里瀧實乃七十里篙師爲予言風便輙易爾廻思前日驚畱滯固可喜溪神果何心憐我倦行李有風西南來不徐亦不駛布帆保無恙爲賜何其侈眼中峯巒過天外鷗鳥起畫圖欠傳貎詩語費驅使生平登臨心於此得自已勿嘆囊橐空收將遺妻子

淳熈稿卷四

欽定四庫全書

淳熈稿卷五

宋趙蕃撰

七言古詩

永丰令括蒼章君尉上蔡謝君以淳熈攺元二月晦日勸農於負郭祖印院事已率蕃爲泛舟之役

前村後邨桃李空牡丹酴醿當春風令君無暇問許事親率僚吏行劭農淸晨小隊東郊出宿雨初開泥尙濕白頭扶杖稚子旁不待符移自相集令君盛服臨致言國因肆赦新攺元雍熈淳化太宗年治道度越唐漢前爾曹何幸生此世身不知兵無橫稅去秋小歉未足云詔書屢下憂勤意吏令奉行敢不躬爾無自惰愆爾功吾言諄諄爾其聴酒肉更戴君恩丰我時佇立觀盛舉徑欲傭田買牛具不然枵腹亦以寛年登賤糴夫何慮少焉有白官盍休攜我山陰上小舟謂我聊此半日畱與民同樂非宴遊

四月十二日以夏潦暴甚艤舟辰之鐡槍崖下偶得浮木於水中宛然如山因其形似名曰臥嶺立峯喜而賦詩當寄交友之能詩者求著語焉

昔讀梅蘇木山詩未信人間有此奇𨿽云尢物不必有時一玩之何病爲吾行東南千萬里仙遊不已遂臻此奇奇怪怪日在眼浩浩湯湯夜盈耳舊評峽江似嚴陵此行佳處亦可朋又聞八桂好山水亦應與此相云仍畫師好手不可遇詩中有畫無其具江神好事不我尢乞與一山酬願素不知何年遭僕落浪激波衝防飄泊岸髙壁立自嶄巖淺坳深非斧鑿老夫得之喜莫極欲加名字相刻畫臥之成嶺立成峯天成故爾非人力多言譊譊欲何如要覓新詩爲冩摹余名敢與昔人並用寄我友梅蘇徒

八月二十四日同審知登塔山用審知前載九日畱題之韻作二首時彥愽歸及常山

郊原莽莽吹黃埃余暑已去若復來昨宵一雨爲蘇洗曉興坐覺飛崔嵬平生詩盟有徐孺筆力可挽狂瀾回要明兩眼費雙腳作計似我何防哉玆遊只欠王子在見說歸書一紙開追隨正復聴君樂流浪如我空增哀吾邦此山頗髙絕泛菊況堪臨季月要當相與一杯酒只恐因之又成別

出門生憎觸風埃故邀幽人山中來小休危亭帶曲折未盡髙塔當崔嵬目營所到豈有極腳力尙壯不擬回舊遊久闊空信耳髙處一上何佳哉是山百年定誰主一丘新壤手所開淵明自祭豈非逹杜牧作志夫何哀如君風流固曠絕與我論交忘嵗月異時訪我入此山扣牛共唱生生別

明日同數公復登山忽聞履聲乃審知也擕和詩三篇來復用韻作一首

松間謖謖衝浮埃跫然誰能爲余來憑髙所歷故已下得君更覺爭崔嵬玆山不到近十載頻日能來已再回人生萬事每如此而欲取必眞愚哉防銜文書辱持似快讀不待紙尾開金聲詎湏擲地出隱隱自雜山風哀吾曹用意果癡絕非爾何以娯嵗月明當舉似子王子不但慰歸仍賦別

貴溪隔岸有二巖僕舊遊也聞子暢受秋租於彼以詩寄之

黃巖嶄絕人人居徐巖蟠郁處士廬扁舟半載泊南岸折梅看雪頻攜壺黃巖夾道松百株風來迎送齊笙竽壇崩殿古黃冠臒懸巖石刻墨可模徐巖觸目多荒蕪啼嘯往往紛鼪鼯廢基斷砌或有無名字不復知誰渠聞君奉檄方受租播糠瞇目莫與娛作詩爲君道何如尋幽速遣從騎驅賦成孰寄當念吾不用寒溫枉素書

次韻斯逺同宿嵗寒西軒六韻

思君無計憂能舒見君還愧腹每虛知君於此未見止而我但覺有不如他人招呼厭來集爲我淹畱成屢屈豈惟髙義篤交情政賴防言起衰疾南山三剎此最髙平生防許乎逍遙異時我去君獨遨期當寄我山中謡

謁孺子祠後由南昌還艤舟之地

南昌假傳欲上書孺子乃復辭聘車東都已顚不可救莽簒未露猶枝梧福爲市卒終潛吳穉乃懸榻太守居吁哉迹異心不殊出處語黙如是夫

呈齊之二首

捨舟步到南山寺恍然忽記當年事李侯見我顏色溫席間欵語眞有味翰林風月久蕪沒莫嘆靑衫百僚防君不見少陵一生窮到死亦有詩能驅瘧鬼【南山淸隠寺僕兒時嘗遊焉】

夜聞袁宏誦詩聲空山寂寞魚龍驚丈夫有才不貧賤倦遊何乃困長卿平生讀書得力處公卿褐夫安重輕鴻鵠一飛定千里俯首莫與燕雀爭

主山湖圍二渡

主山渡頭成久立長年傲客呼從疾撐舟來前僅如掌溯波卻下防百尺湖圍橋壊新有船眾壑犇流防一川嗟我胡爲數此險爭似飯餘牛背眠

約明叔過買江天閣

前年爲君記江閣醉裏狂言不知怍豈惟大負退之慙要似揚雄眞悔作君家此閣端何然萬里長江咫尺山江流湛湛山平逺合付畫手非詩傳畫工縱得空諸境閣中之人妙難領世人紛紛防蚿蛇是公了了形神影

白鷺洲詞寄曽裘甫【曽時在鄂】

白鷺洲前煙艸防黃鶴樓外煙雲飛縹縹黃鶴政髙舉漾漾白鷺孤無依鶴舉直上登寥廓鷺立汀洲方俯啄卒然驚墮野人罝豈不欲飛遭急縛

示兒

我昔讀書夜逹晨膏燭且盡繼以薪年來漸知得力處簞瓢陋巷忘其貧爾曹有身須自立幸逃薪水供朝夕不於文學自勤苦長大始悔終何益

十八日記夢

防防落月子規哭幽人夢成續復續茅檐壊砌到何許酴醿架倒畱紫竹紫竹新抽雨又滋淚粉娟娟凝翠玉夢中自省非宿遊又意檐村舊林谷阿連對牀呼得醒亦說夢作防花行防花夢向江南去江石犖確屐有聲行逢古屋欝崢嶸仙家釋氏俱莫名防花非揚亦非洛但見滿眼灼灼朝霞明夢中又意東莊路普圓寺下芙蓉樹主人亦道舊相識乃復不逢戶外屨嗟我與君無自疑夜之所夢晝所爲扁舟若具可徑歸知長不必詢筮

別韓尙書

南山之作險以壯南溪之作閒以放流風莫和況當家南澗先生堪頡頏吾州自昔寡所傳一自南渡居羣賢邇來寂寞誰嗣焉先生築屋南山邊先生事業本廊廟履聲夙已光明到闔廬固非避寒暑大廈萬間均覆幬我家爲庻爲淸門早因昭徳容攀援自期松栢嵗寒後不入桃李春風園鄕者屢見不一見何但懷刺亦行捲胡爲於此不繼來衣食遑遑遊苦倦扁舟去矣江復湖可能不一趍庭隅吹噓上天不敢望贈言於此能無乎送徐季益赴婺州陳尙書之招並屬寄謝郡守韓侍郎

禪月臺邊艸樹蒼下臨溪流碧泱泱君卜居之嵗且長徑路不忍夷其荒我時巾幅上君堂勞君煮茶炷鑪香與談世故如有亡掉頭誦詩聲繞梁別來書札闕寄將忽然貽我細作行似言欲從懷玉旁迆邐逺趣金華裝金華尙書漢豫章招禮孺子固所當出處有道君素詳此行甚重無或傷況君防手久退藏九十半百胡可忘儻謁地主詢吾鄕爲致登臨憶侍郎

寄新諭丞章季亨

憶昨寄聲因鮑子闕然已復四終星向來相期臺閣者薄宦乃淹松竹防頗願近詩見新述舊好尙意能忘形臨風三嘆不知罷梅花落盡蘭未馨

送王亢宗赴劍浦丞

靑松自是山林物移植堦除傲難屈雜居箠楚塵埃地譬似髙人累簮紱孰能哦詠於其下古今僅有一斯立昌黎老翁爲之記遂使崔名等金石王郎家世本愛竹舊說不可無一日要將我竹配渠松聊復從容寄卑秩春風咫尺龍蛇動除地求栽政宜疾爲銘耘業定誰歟是公筆力韓之敵【李袁州嘗爲君作耘業齋銘】

送程提幹【宏靖】

尙書曽剖上饒符我姊亦歸髙郵掾與公旣親亦有故此地經行防相見十年幕府持旌麾日月計之無乃遅治世急才寧定制徯公把節慰民思

送丁懷忠朝佐赴象州教授二首

西山南浦昔相逄桂林象郡今相送長才妙略世所知諸公貴人胡不用文風廣被固可喜志士逺適豈其理上書報罷君勿悲廣西政復多事宜

我今方從湖外歸君行重向湖外去湖南山水故佳絕我獨茫茫畏長路君行更過五嶺南象郡我亦聞人談縱令爲郡眞爾好願勿久畱歸要早

畱別子肅

欲雪不雪雲雨愁將行未行心口謀問胡不去良有由故人防枕關我憂自心初識十年遊不作世人新白頭抱關非爲辭挾搜乃知自欲吾志求適來遂作兼旬畱昔者公侯今日瘳河山空能泣楚囚不如窓幾問不休公如大道鳴驊驑我乃蹇足歷澗溝彌明故足悲侯劉淙淙詎識東之流懷哉黃堰公先疇章泉吾亦營莵裘莫言相望風馬牛葦間防有延緣舟

次韻呈審知

誰去徐郎瘦如竹撐腸書若相如粟渠儂髙處背時俗而獨許我遊與辱舊來詩已有老气邇日更覺加圓熟我生取友固不苟乃復得君眞厭足淸朝求士正側席可使白駒詠空谷期君布衣應徴書未見卻從東觀讀我今作官竟何事亟拜未應徒鼎肉與民憂樂安得同所念因人終碌碌

再次韻呈審知

秋風冷然動髙竹起並朝檐溫體粟忽驚剝啄意誰何乃是和詩重拜辱再三開闔手不置不惟詩好字亦熟我𨿽年事濫催忝於此論功眞未足重憐別來不我捨連日追隨訪林谷和詩未厭數還往別後要期常誦讀知音已死或絕弦聞韶解忘三月肉但得我軰識錚錚徒使世人譏碌碌

審知以詩送行借韻畱別

十年保我章泉竹木枕布衾供易粟家貧縱爾不自給且不知榮安取辱今年誰令起作官此路向來非所熟示詩往往道離索又說是邦山水足風流文物夙有人九州共識黃山谷細哦海內流傳句足緩司空城旦讀少時已無鞍馬志老矣豈堪消髀肉但令詩與故人期此外聲名甘碌碌

季奕枉詩送行借審知韻奉別並呈伯元

往年敵來如破竹九州泛若浮海粟鄭公仗節守馮翊毅然可殺不可辱飄流南浮適玆裏平生行事耳目熟防回下馬過其墳溪水洄洄抱山足季孫甚才恥爲吏哦詩欲效雲臺谷四篇贈我勞我行入手爲之三過讀君家涇縣亦工此知者尙稀凡眼肉防防入洛似機云不應如我但碌碌

孝顯追送至沙溪書所見以別

白雲英英行空山白鷺矯矯去復還雨聲驟來卻小住樹色全緑或半殷誰家有屋茅三間舂聲未斷橫炊煙刈禾𨿽阻得治圃造物所惠無一偏我亦願此坐無田千里頋上西江船經年擾子曽未厭更煩車馬相追牽客中無酒可醉子聊書所見爲別言

成父來自玉山審知有送行詩且以見及次韻

思君一夕或三起詩卷曷從來眼裏驟疑笑語接秋窻不悟江山隔吾裏近來海內詩好誰賤目可憐空貴耳謫仙旣作東山稱杜陵亦貴衡陽紙吾人得窮固其分幽谷安能爭市倚何當與子棄玆世卜居在在佳山水不同淵明田下潠卽效龜蒙耕甫裏文成不作封禪詞相我於耜並舉趾

次韻徐運使送行

歸耕負郭家無牛手持釣竿何適投長年慘慘集百憂土牛未肯隨狝猴秋風別家月未鉤彈鋏永嘆客五侯吳江楓落曽四愁行行重到江東州誰能著意憐轉流新詩忽俾吟掉頭念將小駐蹇莫畱冰霜豈不思推輈山川回首空相繆

再次韻審知索彥博送行之文

江淸可釣思持竹地廣可耕思種粟胡爲作計久低回而乃覓官親賤辱南州徐孺晚與遊江東文度昔所熟堂堂荊州止獲一人半我邦有此二士差亦足五君流詠轉竹林蘭亭何意慕金穀徐詩到眼以數過王筆入手曽未讀但能贈我以規不以頌不用崇酒仍載肉嗟哉他人豈無言交友不髙徒碌碌

寄劉叔驥兼索逺齋伯端仲文叔魚叔驥和叔太和送行詩

苕溪往來非不欵何山道塲況非逺如何著腳竟無緣孤我平生防山眼劉郎生長在溪山吸光飲緑嵗月閒不惟人作晉宋樣更覺詩防簡逺間向來稍得相酬唱別後闕然難屢枉況今結束事西浮那可無詩道遐想逺齊視我猶其子伯仲視我乃其季儻能俱寄絕妙辭更約髯參並表弟

寄楊溥子

昔聞許劭月旦評人生倚以分重輕當時初非狥虛名往往夷考其學行今人誰復持此柄鄕評亦復無公論故當信目不信耳毀譽不用從人問我行溧陽得楊子何止國士天下士大科異等非謾狂筆頭眞有三萬字十篇瑯瑯金玉音一唱三嘆感我心子昻感遇不啻過阮籍詠懷何念深匡章通國稱不孝夫子與遊仍禮貌𨿽然前聖亦有云善與不善分惡好

文顯和答旦字韻詩用前韻寄文顯

憶昔追隨昏復旦負郭𨿽賖足忘倦別之未覺夢魂防但恨有時音信斷世間變化何不有深谷寜須問髙岸我今瘦骨立如山君亦童頭不能亂君不見簞瓢自樂保淸名富貴失時多逺竄千年靑史固茫茫精意所關惟此叚

逹觀僧紹本年九十能記東坡建中靖國題詩之事且云淸都道士者坡同遊此寺坡題詩後道士臨之而滅其迹爲賦詩記此

老僧長生元祐年龎眉皓首髙頰顴紛然送迎過雲煙解記南歸玉局仙淸都道士同蹁躚詩成忽俾如蛻蟬嗟哉用心故可憐那知海內爭流傳

鑑山主以天聖宣賜行道者五百金裝羅漢靑甆香鑪爲示復用韻

髙林杲杲日欲出卻視諸山云自入道人導我啟圓龕五百金仙爭突兀耀州燒甆撲不朽獅子座中蓮葉繞亂余得比鎭山靈莫恨當時賜田少世人變滅隨空云至人來往繇念根長眉下生防有辰摩挱笑視黙與論

寄婺州諭良能叔奇

我家入婺四十里有竹參天山崛起尋常一過故人飯長是驅車不停軌去年偶爲逃暑畱禪房小憇淸溪頭君當適閩駐行李遣騎問我安與不我聞君來固驚喜君亦怪我窮不死殷勤竟辱懷刺先我乃踉蹡成倒屣相防問我今何如爲言斑鬢甘泥塗君時新有阿兄戚語及往事猶長吁君歸匆匆莫可挽劇談未了風吹斷贈君不直一錢詩何以報之錦繡叚【蕃以詩送君君以所著二碑見答】明朝過君君且行我思重別難爲情勞君下馬更握手三謂我頻寄聲別來僅可熟羊胛含薫待春蘭已發擬將采掇慰離居路逺何繇置君側如君人才誰與儔直諒豈下西京劉校讎祕府自能事何乃傳經瀕海州吾君急賢每旰食詔書取士到防仄君今未免滯周南諸公貴人曷逃責願君覓句勿自哀淸尊無事日日開未有白地光明錦用作人間負販材

到家寄季承二首

相逄到別二十日披覧溪山駐行役淒涼浩蕩兩生境意不求詩詩自得臨分不作珍重語顧欲倡酬詩卷覓問君得此君何用云比相如家四壁杜陵囊帛解捄寒陸生越槖千金直人言君侯眞太癡君癡不癡君自識向來已念修途苦還家作況初無愈嬌兒失乳索飯啼病妻服藥思鹿脯關心藥裹詩自廢無復吟哦繼朝暮與君定交且十年相從未有如君許信知此藥莫可常後防驚心念風報儂安否比何如莫以素書慵不具

寄子暢文顯兼問僉判文起居

昨憶長歌與君屬嗟爾明月悲黃菊問君得歸今防日我廼還家期未卜人生防合不可常何止有類參與啇月明固可共淸影菊開安得同幽香安輿歷想來自越賀以羊酒生暖熱小人繆忝通家子不獲親陪上壽列羨君斑衣有餘歡憐我緼袍無乃單何當卒嵗從周子陋巷簞瓢忘餒寒

以歸來後與斯逺倡酬詩卷寄辛卿

人家餽嵗何所爲紛紛酒肉相攜持我曹餽嵗復何有酬倡之詩十餘首緘封寄槁英方從人笑癡我自狂狂余更欲誰送似咫尺知音稼軒是公乎比復何所作想亦髙吟動淸酌賔朋雜遝孰爲佳咸推楊範工詞華我曹所樂𨿽小技歷古更今不能廢嵗雲暮矣勿嘆窮梅花爛漫行春風

寄莫萬安

天生尢物爲民瘵荔枝奔騰自南海後來始說閩部采亦有風人刺丁蔡嗟哉萬安十室邑橘比江陵梨號蜜嘗聞舊曰事包苴千數私家公百十莫侯爲令知其然罷獻初從使者先其餘詬病置不問貧友或乞捐餐錢憶昨追隨秋政熱不但近公如玉雪別來已忽露爲霜當念相如多病渇

送周守二首

昔我移官皇恐灘緘詩送公因阿連轉頭梅事兩飄忽我亦解秩當返轅豈期邂逅客歸舍逄公政成朝日邊可無一語道離闊顧待別後空闌干我聞袁人道路言往者頗病吏道煩袁人傒公以爲治如赤子待父母安問公治袁竟何如寛不至弛嚴不殘不惟民絕催科瘢吏亦不急恵文冠太平官府見今日珥筆舊俗略不存簿書期防足閒暇江山風月忘遊般作堂圃中視所尙我所尊者房李韓東西日月雙跳丸後人思公靣孱顏【尊徳堂兩旁名晨光夕照後名愛山】人言循吏治無迹有如春風被田園試防一一發生意從千百數何繇論淳熈聖人嘆才難得人之路無不殫而於守令最注意往往六察並郎官少公邇曰與防政仲氏力請得皖灊公𨿽遲登玉筍班持節其惠寡與鰥未知除書落何地我家懷玉江東山勿言形迹暫云逺在處孰非千萬間

珠玉非粟雨【三字皆去聲】懸知勝珠玉去年病禱只如楚今嵗應祈如撒菽黃雲割盡緑浪揺可實饑腸慰枵腹防官但爲斗食謀再拜題詩謝賢牧

早過桃川不能謁一庵走筆寄之

山蒼蒼水茫茫落月未落歸故鄕扁舟欲繋忽已逺隱居不見遙相望思君山中煮白石嘆我道上炊黃粱開書視古常太息今人髙處亦難及

泊舟桃花臺入妙香院

擕家本避長城戍孫子相仍住桃塢𨿽云秦暴賦可逃後乃開通晉南渡當時未有神仙傳創自淵明詩五言只今圖畫徧四海樓臺樹木空蒼然都亦說桃千樹夢得飄零因怨句未應只屬羽人家亦有因玆悟初祖我州那得桃花臺臺下淸溪轉石哀仙耶釋耶不可見每一過之空系防

晨起聞杜鵑

水聲嘈雜蛙聲小客子披衣坐侵曉平生嗜懶每貪眠行李催人未渠了不勝倦嘆歌方苦更聴林間杜鵑語杜鵑我豈不知歸淵明政爲饑驅去

初六日絕湖

政爾喧豗浪如屋忽焉熨帖紋如縠大船雙櫓鳴鸛鵝小艇孤橈亂鳬鶩金沙粲粲列宿明君山宛宛修眉緑囊無東絹畫無工爲冩南徵圖十幅

南風行十八日早作

吾聞黃帝張樂洞庭野始意荘生言故假又聞湘靈鼔瑟進螭亦意屈子誇厥辭屬行洞庭四月半南風三日吹不斷黃昏猶是天陸離午夜忽成云片叚病夫數起不知睡數起側聴仍熟視恍疑帝樂尙鏗鍧又謂湘弦發幽閟乃知二子元非虛吾聞自用耳目拘須臾月落天向曉依舊南風波浩渺

遊山谷寺贈住山欽老欽嗣愚丘詩

少小已誦山谷丈老大始遊山谷寺按詩尋境盡可得落筆不容追一字舊聞是老詩有宗韓門更許愚丘雄風流前輩曰已逺此道此山俱屬公

除夕萬安寄成父並示兒女

去年除夕遙憐汝今嵗酒觴期對舉誰知人事若好乖百里相望竟成阻去年𨿽深兄弟思兒女抱負有母慈今年已作生死隔慟哭無地天使之哀哉一官竟何直南北由人長役役屬兒無恨弟勿嗟來嵗田廬當畢集

初六日阻風新淦二首

昨日北風猶可行今日北風不可撐𨿽無人止公無渡馮河而死聖不與況我生平憂患多平陸往往愁風波近連章貢逺鄱蠡如此千濤萬浪何

北風不但江流白天色往往吹作陰漫雲一水六十里中有靑山千萬尋人言下水必犇駛而獨於此成滯滛防防屬玉爾自得短詠長歌吾亦任

投宿聖仙寮

晚發楓橋期宿聖仙寮大風逆靣至已二鼔叩門甚久老黃冠方出迎館予於一室有釀存焉未熟沽舊酒而飲

已慚叩戶驚莊夢更喜置牀鄰畢甕新醅未熟不可嘗舊酒𨿽漓聊入用道人深居怕賓客老子頻年慣行役細聴木杪風向息起視月沈天正黒

宿合龍山逹觀寺用張澂逹明壁間韻

遊山到處不擬出防向官程問山入旁人笑我防悠悠我亦應緣聊兀兀平生作詩忌大巧到此眞成腸胃繞試將閣筆罷禇生又病嚢中此山少入山已破山中云出山定復松崖根合龍端爲此得名逹觀妙防又莫論

博山道中

春陰春晴往復佳園花落去逄山花城中小駐欲十日坐覺老眼孤芳華中團寺前慣休歇故向博山尋曲折眼中奇處要使傳倚賴筆端眞有舌

芙蓉道間二首

芙蓉山上芙蓉尖【土人語】向人咫尺分毫纎或如冠劍或鳥獸令我左右煩窺覘平生退之南山句爲渠特騁筆力嚴那知刻畫果辦此造物至是無畱殱

芙蓉山下芙蓉渡歷盡崔嵬何物路更觀溪水突人來令我詩情雜欣懼輿夫重說松原山如此積應生湍從來潢潦無根源水收石露須臾間

辰陽待嶽祠之命舟發武陵回寄從遊諸公

叔父風流元祐支淸貧逺自相國時舊聞河朔人偉奇元衡筆力猶可窺佳哉伯玉賢塤箎小阮亦與竹林期兆民𨿽云非舊知知之正自梅花詩伯壽憔悴儒冠衣十年不調長苦饑經明行修後所歸非吾光逺其誰推洪文學問方築基基成可保無傾欹嗟我誤落東南陲疏者乃親親異宜念我流轉終年疲去章已上歸俟之或持酒肴或贈辭亦或眷眷江之湄數靣成親還語離前日之樂今日悲秋風颯颯衣披披山長水逺屬玉飛髙城望斷日已西望不可見令人思

明叔有語贈贑丞曽防度次韻簡叔明並寄防度爲明叔賦買江天詩

詩成要落天地間太虛明月相往還聲名或覺四海隘身乃憔悴窮閉關詩中妙理超生死何但不以彼易此我來白下豈徒然簿書鳬鶩非吾事陳君一見投紵衣刺天翼並靑防垂楚人不悞玉在璞山川終用騂之犂曽侯願識今已後因君示我詩到手不惟我軰獨識眞異饌珍羞甘眾口防思挿翅飛墮前漫看壁月缺復圓符移催來定不逺拿音不見聞擔肩世人千金買嬋娟我視棄去如浮煙萬言杯水世所捐顧欲賴以無窮傳

次韻徐季純見貽

尺渾孰愈千丈淸幽居何以爭城傾翺翔蓬蒿豈不適乃欲萬里勞蜚鳴文章縱云有定價瓦釡亦或能鑑鍧知音固當屬善聴我初未鼓一行鄭人之璞周死防昧者自謂懷連城我於翰墨𨿽早嗜四十五十今何情元無小異君孰取矻矻便欲揚其名得非念我西南徵倦遊久意思傭耕少年不飲老更醒而眾紛紛多絕纓屬君勿用揚其名臃腫拳曲能全生

畢叔文擕坡帖及與季眞給事倡酬詩卷見訪於邢大聲家相與觀之明日次韻淳熈癸邜正月二十有一日也

精金美玉當難朽白衣蒼狗終何有胡爲徑欲老東坡應坐生時宿南斗何時斯文曰中共推元祐超羣公衮衣已易深衣古醴酒寧思客酒濃當年政化方隨日詔訪賢良設科十玉堂發防肆雄深四海旁招無遁逸緬惟貞觀圖淩煙功臣劍佩空蹌然未如武徳藏書府至今名字星曰懸君之曽祖我髙祖想象聞風謂千古書藏東裏罔或存集喜西臺刋未覩相逄已足慰悲涼墨妙更許窺家藏趣奇造異兩邢子置酒共親燈燭光

次韻斯逺同彥章見過之作

昔人結交談耳餘一朝變起肝腦塗吾曹結交自有道嗜好又況子與余每憶見君吾裏初中間去君落江湖歸來忽忽夏復夏相過凡防窮朝晡君家仲容亦吾徒向來亦恨天一隅我今借屋得近市渠乃屏迹田間廬吾曹與物自多忤頌詩讀書猶論古君才端可供王羞而我不足供鼎爼胡爲愛我不棄我匪但追隨仍晤語南山有約不可渝可堪舊連今雨

次韻徐審知寄贈古句

倦遊歷落三載中重來觸事多不同舊交雲散隔山嶽在者一二莫我從新知喜獲徐孺子年少已有諸老風譬之寶劍𨿽尙伏淸夜往往舒長虹惟君家學故有宗念我早日嘗登龍周旋何止道疇昔玷缺便擬相彌縫分擕轉眄且十日夢寐嘗若見徳容要裁短章寄離闊抒思苦窮無由丰新詩忽來墮我側句法沈穩字亦工寂寥此道幾欲息文縱在人非雄吾君嗜好乃如此誰爲冀北眞羣空我今百不一稱意顧賴交友忘終窮玆焉得君益足賀自起酌酒澆塊胸滔滔原從濫觴至君其勿憚尋尺庸異時相見定刮目敢作吳下舊阿防因君我亦事穮萒瘠鹵要使成千鐘

呈審知

去年別君重九日君時痁作臥一室許我爲我一入山人事好乖言竟食一官我落江之西每附書來必以詩宣心冩妙無不盡知君不累寒與饑念君見君何由得江西水深波浪闊無何奄忽室人防繋舟復在南山側君來見我顏色好不但文章能合道信知木潤山有輝盎背晬然眸子了向來之所未見書向我誦讀如貫珠有時舉問不知對汗爲浹背口輙呿嗟我忝惟十年長學業無功時旣往羨渠松栢拱把姿絕勝樗櫟髙尋文一官羈我端何爲投劾歸來亦未遲豈惟問字當載酒儻復借書仍一癡

呈葉懷寧陳參軍章簿公

潛山皖山煙昏山城索莫少所親令君邀我入山去復道山流方四奔側聞剝啄來叩門疑匪索我云見存已焉一見卽傾倒乃與諸劉相弟昆因君又來驚坐陳吾嘗同寮義世惇不惟邂逅索詩卷更復追隨擕酒尊

呈任邕州詔子言

淸江江上賢大夫我所識者向楊胡盤園近說在城郭使君政剖邕州符笑談𨿽阻親顏色新詩往往流傳得豈知舟楫復江湖飄飄又墮淸江側向來一識苦無因玆日何緣得造門要題詩句道所以行色蒼茫難具陳盤園已成十年陰使君二毛殊未侵平生慷慨功名事切勿戀此成遐心

用前韻呈碩父昆仲

嗟我失腳墮棘榛寸步有若千里行窮山自防數椽屋便認懷玉爲裏門扁舟泛從吳楚轉逺遊欲賦慚無文他鄕喜見兩表弟把臂勞苦仍如勤夜窻欵坐屢續燈有酒更倒樽如岑祗今一笑莫輕失轉首便恐成後今要知後防渺何許慷慨忍對臨風襟故家如子未多有立身行已須自欽不惟門戶在所寄異曰亦足張吾軍曽季明經過相見聞壽岡先生掛冠之報且承動靜因其歸賦古句寄呈用坡谷贈王慶源韻

夫子文章何所如髙處直命騷爲奴世人共誦詞人賦不道雕虫羞壯夫兒時聞公薌林社旣見則喜已白須公亦與我自言志笑謂此客向來無昨傳得官王都且復將試齊相壺岐江嚴湍浪饒舌【頃聞公除車輅院有寄公詩云嘗評峽江上山水似嚴湍】愛公願公吾道扶今知謝事歸懸車食可無肉寒須襦再三問公近起居復道今腴非昔臒君今好去相與娛馬牛寧得加我呼絕代幽居在空谷市門三五方當壚

戲呈諭叔奇丈

平生諭工部許我詩盟與邇來每見每怱怱倚賴深春間歸路問我自行何所去告以吳門當小住問公公有故人否爲我略營薪水助欣然恵我書一紙爲我殷勤談所以我云素書難送汝並復因之陳骩骳公言於我則厚矣楓落吳江自爲累幸逃烏有一先生猶勝東城老居士

坐間呈曽防度兼屬陳明叔

三年幾度江天閣我爾相看兩牢落江山好處欲題詩下筆逡巡媿吾弱詩中最愛曽贛丞恨渠不來俱此登今最驅車叩吾門寒溫未了先覓君乃知吾人同臭味識面聞風總相契一杯聊爾勞江山向來鬱鬱今開顏畱淸江蒙簡兄壽玉徐兄思叔皆以文卷寵敎愧未有以謝又承壽玉枉示古句仍用鄙韻謹次韻並呈二兄

客亭何以祛暑溽一時頓有此兩玉逃虛不用聽跫然醫俗寧須更栽竹平生韋布困藍縷敢並奇文森綺縠愛而防醜反譽我恵以大篇仍短幅頗思浹日相就談應對先生媿空腹柰何別棹復催去一日十日寒且暴兩君如此尙場屋吞舟詎可尋常瀆悵子薄官亦碌碌政坐家貧耕不足

二日晚得少空偶閱杜集無何墜火焚者數葉謹成古句致愧惜之意呈明叔仲威

去年防齧涪翁文今年火攻少陵詩𨿽云成毀有定數天意於此可逆知我之所嗜何足計上有先墨顏之姿況渠詩本貫忠義在處神物宜護持向來一字且莫補脫此千百何繇追我詩不工空自欺天意豈欲警戒之不然身當貧到骨俱應蓄此瑰瑋詞又疑風來勸勤讀邂逅俾之遭禍奇平生學易未有得損益二卦須湛思詩成書以示我友不惟自訟仍求規

莫萬安生日

員多闕少銓曹病陛下用人多擇令公今秩滿代未除召節盍來人側聽我知天意從民欲要暖袴襦飽餐粥遂令局促滯騰驤百里孰如天下福我官白下未識公謡俗往往聞其風坐移不作趨走怕政喜官曹退食同我嘗從容聽公說勞心撫字催科拙昔人如此號循良嘆息今時異途轍𨿽然自有公論在民之所言上其采舉觴不但祝長年始立新秋甘雨霈

送趙一叔江西漕赴召代成父作二首

憶昨公持使節西迎公曽渡石田溪今公復因召節至送公亦渡石田水公今西來又東去送迎車馬紛無數我𨿽憔悴不如人倚賴故情蘄一顧

阿兄今得太和官買舟同載初不難公持使節豫章郡蘄以過公道窘寒公今召節趨日邊我𨿽失望猶欣然西江恩波千萬里活此枯魚當易爾

淳熈稿卷五

欽定四庫全書

淳熈稿卷六

宋趙蕃撰

七言古詩

正月二十四日雨霰交作

杏花燒空紅欲然桞色亦復靑可憐胡爲雨霰忽交作已洗破衾還被綿去冬梅時雪復雪未省好防冰玉潔秖今縱有已殘枝零落敎人已愁絕故知好雨當趣耕快雨仍湏作快晴放渠花桞十分事我欲浩蕩郊原行

二月十日夜雨起書曽移忠禾譜後

去年秋旱冬尢劇一雪不能濡土瘠立春日雨𨿽應時到今闕然又防日遊人但欣春物榮農夫痛心田禾耕我因於役偶適野駭見蓬勃煙埃生我今一官非勸農爲民閔雨常顒顒如聞春寒雨之候病骨不憚添衣重朝來數防初蔌蔌勢黃昏成霢霂𨿽云潤物要無聲未捄田疇背暴眼前市糴𨿽云賤復道輸租錢乏見從來糓賤必傷農政亦何能堪此旱天公用意何難爲三日爲霖事可知區區折腰困日糴苦憶村舂宿雨時屠龍先生曽夫子著書斤斤良有以往曽持獻儒林蘇爲歌秧馬附書尾髯孫知我此書愛遺我殷勤意何在世人菽麥或未分而翁有意除稊稗我今一官故不堪此書歸田爲指南便當教兒罷羣讀讀此寕憂飯不足

二月十二日偶題

空庭無人風自掃風定時聞有啼鳥簿書幸免苦束防文字何妨恣探討菊湯瀹茗雜防蓂瓦鑪欲作風泠泠睡魔於此不得靈檐間臥對山橫靑

二月十七日

入春不雨憂在田數朝乃復相屬連今晨得晴絕可喜病體素羸猶著綿杏花始開忽已落桃李安能問今昨獨余楊栁故靑靑乃似仍叔之子弱春今二月已彊半怱怱何方爲覊絆雨𨿽未厭愁柰何又聼僕僕林鳩喚

社後一日風雨中作

南山北山雨未分東村西村雞叫羣病夫深居百不聞香鑪茗椀頻防勲浮生蹤迹空中云斯湏變化歸無垠春風九十又足云眼中紅白徒紛紛

張王臣載酒約同過梁和仲旣以風雨大作舉杯相屬而止偶成四韻呈和仲

秖疑寒食無風雨不料今晨頓如許縱然風雨敢怨尢畱得佳人駐南浦佳人𨿽駐亦何爲杯酒竟成孤晤語巴陵他日記同曾君嘆淹畱我羇旅

三月十八日

巴陵一月雨不休豈惟人病天亦愁蠶饑麥腐糓種壊農夫田婦呼天求巴邑有客方倦防杭湖欲歸思具舟冥冥政爾羨歸防拍拍安淂從輕鷗逺書數月絕不得爾窮故與吾髣髴或雲此雨秖此域又道淋滛徧江國夜來痛飲不知極終日破牀成兀兀感斯風雨憶江東詩就鳥棲紙黒

二十一日雨

疾風吹倒庭前樹更有飛來雨如注終朝畏暑自脫巾亟起收書不能屨前山云重如潑墨坐想溪流髙數尺是間無乃隔分龍防滴才堪淸幾席前時小旱已作憂三日爲霖遂不休早禾盡實晚禾秀造物於此功無畱秖今望霓尢所急百里之行半九十民乃犇走奉神祠神盍經營足民食【時西山方剏東嶽祠基今日之雨謂神告也】

寄懷

風聲雨滴相騷屑深山深處應凝雪丰年未慮米如珠病骨自安衣百結鄰翁墐戶行徑斷怪我讀書聲屋徹玆時意緒政復佳欲往尋梅問何濶

田家卽事

東村鞭牛耕未已西村車水愁秧死可憐番人長苦辛旱漧水溢年年事旱漧水溢天之爲天意如回一彈指所愁郡縣無良吏不得辛勤住田裏

長安行

東街女兒誰家子有名籍籍長安市不知身失不自回顧侈金珠炫羅綺西街貧女夫何如年長不見行媒車有時視倡獨嘆息從之不可翻躊躇傷哉彼倡不自醜顧嘲貧女爲牛後此時貧女將何言嫁與不嫁懸諸天

淸水道上望隔山桃花盛開

靑山深處桃花紅應有幽人住此中又疑山深人迹絕封泥彈核如芙蓉樹成花開亦旣實實落山中還自植年年嵗嵗長芳株人人錯認神仙宅

偶得牡丹之白者賦之

梅花當冬吐冰雪古今已復稱髙潔春風艸木爭寵光爾乃白乎無得涅屈原放逐楚江濱山髙水疾誰與鄰商山山中四老人漢且終辭肯事秦白山茶有涪翁賦蓮自逺公仍白傅數公已矣不可作風雨明朝埋玉樹

見負梅趨都城者甚夥作賣花行

昔人種田不種花有花只數西湖家秖今西湖屬官去賣花乃亦徧戶戶種田年年水旱傷種花歳歳天時禳安得家家棄花只糴米塵甑炊香勝旖旎

對菊成詠

城陰何有惟蓬翳爲乏人工欠除薙連朝陰雨早始晴照眼黃花驚嘒嘒結根失所少陵悲晚何用好退之詩那知是物有奇操要並嵗寒松栢知

風雨兼旬繼之以雪作惜梅嘆

至寶橫道驚路人明珠白璧天不珍風饕雪虐雨更打委珠碎璧同泥塵天生人材怨不以天亦何心及於爾不然明珠白璧當愛惜忍使飄零至於此

有懷故居梅花

梅花照耀山下村舊居不返傷我防破苔履迹誰復掃定要風雨參成昬只今環堵聊自存亦有獨樹背竹園驟防疑是雲母薄細睇乃識玉體溫裴回竟使不忍去步繞直欲窮晡暾是中有句欝莫吐如禪未悟參多門湏臾月上花且落四顧無人相與言經年取酒借地飲飲醉更覺山林尊

次韻斯逺折梅之作

春歸寂寞誰與傳梅開年後並臘前江南此物處處有不論水際仍山顚爲之著句道所以防檢敗篋曽年年七言五字古復律非獨愛渠還自憐見君新就之長篇有如潢潦投淸漣俗間比擬不足道老大更爭兒女妍山行蠟屐要上下水泛艇子思延緣豈惟病思待一洗直恐髙致成輕捐定逄縞衣露皎潔仍聼翠羽啁淸圓賦成從使筆並禿飲雋更湏瓶屢眠

對隔壍梅贈斯逺

梅開壍邊勿渠陋倚竹長年固成瘦風期喚得髙人就防度行防仍落齅是花佳處絕難摹思𨿽宛轉終不如我詩有媿渭南趙君句自續東湖徐

憶山中梅送大聲瞻軍赴調

江南梅蘂臘前破憶我林園疲坐臥君行正過玉溪邊雪後應余欲殘朶君旣不飲何以酬詩成寄我無悠悠得意歸來應不晚雨肥紅綻緑陰稠

初五夜再過昨逄之梅乃酒家保也

前日日莫相逄初今日日斜來防再閧然肯作時世妝蕭然自有無人態題詩欲報故人知爲爾停驂一杯買

初十日早起

北風動地木欲折雨旣不成當作雪黃昏側聴到雞鳴才有飄蕭興騷屑𨿽然風力猶未止雨耶雪耶知孰是防將被褐出門防不待足前成辟易遲明廼知雪未就雨亦甚防風獨吼晨炊未暇詢無有亟令問訊鄰家酒

聞鳩有感

可憐鳩拙安無棲雨來逐婦晴呼歸我行願晴不願雨憂樂殆與鳩同機長安通衢多顕位長江大艑謀崇利我圖非利亦非名胡爲役役無寕嵗

田家嘆

春欲耕時天不雨小雪不能濡旱土辛勤僅得徧鉏耰浸種可憐溝脈縷忽然一雨催挿秧東阡西陌靑山望謂玆勞逸足報補豈知亢旱愁秋陽髙田已分鹵莽取下田庶防十八九柰何雨勢反作滛令我痛心仍疾首我曹饑餒無足悲不死防值丰登時所嗟官吏不相察借租日日來符移

有懷江南作田家忙

南風吹動原頭艸秧老麥收蠶向了田家政用此時忙不問兒童與翁媼五溪之俗殊江南刀耕火種不知蠶勸農未有陶蘇句俗陋不攺奚多談

田家行二首

雨聲颯颯斷復來間作隠隠兼出雷田家作苦樂不哀防秧挿田政時哉誰知有客洞庭上船破篷疏蔽無障何如雨笠與煙蓑相逐田伴歌田歌

江東聞田歌湖北聼田鼓鼔聲於以相疾徐歌調因之慰勞苦東山絲竹仍攜妓風月鳴蛙勝鼓吹何如田鼔與田歌烏烏坎坎安而和

苦雨感嘆而作

不肯官嶺海頗畏瘴癘虞誰知江西山盡處亦有嵐霧晝若晡五斗何所直千金不保軀司空城旦困刀筆尺籍伍符愁鉞鈇吁嗟此賊防蟻如飛煙一炬斯無餘柰何徴兵動州閭紛然亦復勞轉輸戍柵如櫛猶恐疏江徼一朝成塞隅

連雨卽事

官居如穴還如巢數間編竹仍結茅滛霖更值七八月涼冷不待秋冬交豈惟寒近感蟋蟀更爲役久悲蠨蛸偶玆得句付排悶嬾復多言彊觧嘲

長江

長江滚滚來無盡順流逆挽紛成陣誰令轉側入漕河舟似鳬鷖亦難進長江漕河唇齒間去畱異態空浩嘆孰能稍激長江水顧使漕河舟亦起

晚自白沙投宿側水

白沙漫漫風肆威白沙道上行人稀徵衣攝葉馬力微問胡不歸驅以饑浮家洞庭書未來膓九回兮朝莫思莫投道店雞已棲一杯自慰無嫌醨

題劉炳先兄弟怡齋

晦庵貽我書滿紙爲說君家好兄弟人言是公輕許可我謂親仁乃渠事客遊偶爾過君廬中有誠齋榜怡字斯人許可蓋不輕何事齋名契於季嗟余夙昔兩公遊與君常恨風馬牛何知一見辱傾蓋四海兄弟寕待求有弟有弟江南州尺書斷絕安與不因君使我增離憂一夜夣逐滄波鷗

三兄旣見過喜而賦此

村居不記元夕期田蠶鐙火俗異宜但餘林月光陸離所期不來空賦詩明朝風作後日雪秖道來期中已輟今朝小霽泥未幹或報門前有車轍我窮政爾落荒山跫然忽復解我顏平生交舊固多矣風味如此端亦慳梅𨿽已謝蘭可掘有酒縦漓醅可撥爲予一醉莫深辭更要好詩書嵗月

次韻畢叔文苦旱嘆

爾何不歸乎故宇郤向殊方書閔雨江東數月不得書憶弟防云在何許舊傳重湖北之北米賤眞成等泥土如何比嵗公及私衰竭不能堪皷貧家一飯有並日逺市朝炊或亭午朱門但知粱可厭我輩翻嫌字難煮晚且禾秀早向實舂不湏逾處暑胡爲旱勢復如此坐致詩人形苦語如聞巫覡有通靈肸蠁似逄人問嫗前朝一雨苦不難況今靡神無不舉防當勞以三日霖緑浪黃雲防掀舞

呈李齊之文學

大機石頭云自橫釣魚防下潮初平側聞左蠡春水生蛟龍攺穴黿鼉爭扁舟夜泊鄥江尾空山月出中夜起政湏傑句彈壓此乃祖詩成防泣鬼

贈唐徳輿通判

憶昔中原全盛日猶推巴蜀多人物況今王气在東南北望中原蕭瑟先生隠居談典墳愽士乃有垂世文內前之行傳未了釣黨已到白鷺羣舍人父子自知己紅藥翻殘棠屢憇逮公四世傳以是池上鳯毛宜翽翽胡爲一再才別乘縱說翺翔豈其稱雞羣牛皁匪殽雜玉水珠淵自輝映維公大父我曽祖紹聖同年蒙主恩我今流落不足論附驥詎敢儕靑雲鄱陽別去今三嵗邂逅從公寕自意防思著句道所以筆力甚孱無好思今辰何以爲公壽四世斯文端不朽匪蜀眉山還有否

簡子崧時丞建徳

石田渡口鉦鼓鳴憶同居民送君行至今是邦數亷吏君與韋陸俱其名【謂韋公能千陸公洸】別來憶君已騰趠故人無復思漁釣豈知更作畿縣丞未免流俗輕嘲傲如君爲學未易論淵源固自知所尊使其防足上防省憸人吉士當以分韜藏自是玉之美柰何有道貧賤恥漢宣且識東海蕭吾君聰明豈不爾願君彊飯力自持九十半百古語之扁舟僅可頃刻住便風催人當語離

懷昔

君不見昔日朗州刺史賢何多考功右史名不磨當時豈亦爲名計民自思之相與紀如何后世異於是我自爲我民爲爾但憂潦浸務安居不慮旱年當使水一時掘鑿恐不深今日車戽乃無地常聞退之勇詞訟風伯甫也亦欲鞭起雷公洗吳越我知二子屬風雷引諭政合離騷轍𨿽然桞州防說義甚顯神且逃難吏何免周愚卿用荀卿氏之語以遇名齋從余求詩爲賦古意一首

世俗爭知競冶容紛紛墻穴交相從誰知亦有秉正色奉飬辛勤供織舂過期不嫁心不悔偃蹇數夫終徳配君不見蘭生林下久含章得時可以充君佩

遂初泉【並序】

成父以孫子進家法醸酒旣成奇甚予病其名不足見吾故人風味爲易今名且賦是詩

荊溪溪水淸無底下有亂石白齒齒東坡先生所卜居想象神遊應不死後來髙躅嗣者誰東門孫氏賢塤箎不惟文采風流是醸酒喜客俱似之憶昨爲官在吳裏三年徴逐一日爾詩傳活法付乃兄酒有名方屬吾弟當時醸熟曽入唇大孫絕嘆能逼人世間名賢久難辧顧恐石室來亂眞遂初自是渠家賦大孫取以名其住我今以是謚君酒要使交情不忘故嗟予老矣百不如有竹萬个中藏書願從吾徒授此術歸去傭田親種秫

次韻曽季永乞筍

鄙夫食肉書生菜要是均爲口腹賣籜龍𨿽美亦菜流我苦嗜之還自怪君家作屋溪上篁想見春風參短長柰何反向寒防乞一束未能成報章

九月晦日

經旬不飲仍廢詩不惟多故病使之黃花潦倒烏桕赤窮邊物色分付誰空庭索索枯葉吹气象如我苶且羸彊思把筆與摹冩安得豪壯生毛錐秋冬之間獲稻時日腳苦翳雨腳垂鳩鳴逺樹蛙吠坎宜我病骨疲支持

同成父過章泉用前韻示之

頻年盡室依此竹意謝朱儒奉囊粟今當捨竹去作吏竹爲嘿嘿如抱辱嗟我作吏豈俗徒𨿽非計然念則熟如聞西江之水深無底可以濯纓仍濯足昔人一爲功名誤置碑且慮變陵谷那知立名自有道未妨痛飲離騷讀人生於世譬於味馬肝不食寕非肉弟當進徳使有聞兄亦自期無碌碌

比見愚卿於廬陵出示楊謹仲詩卷中及其弟魯卿問其所在云攜琴往嶽麓度夏今日見楊謹仲又云其弟卓卿近過此奉其母往防洪之西山廻途防閣皁乃歸爾余方困於道途有嘆於其人作詩湏到吉示愚卿及二君云

廬陵得交君弟兄楊子詩中稱魯卿問云攜琴嶽麓行歸期去日云秋淸今晨復見楊子面爲言卓卿近相見玉隆閣皂兩仙山逰以娯親趂鮮健我時聞之與楊子嘖嘖嘆息久不已我方五斗困塵埃渠亦棲遲一丘底魯卿卓卿眞愈人枉道儒冠解誤身異日名山倘行徧臥圖好學宗少文

李大椿伯壽見示寶劍歌答之

李子久不調慷慨多雄辭題爲寶劍篇贈我何足知我爲讀數過因之重嗟咨尙方願賜有朱云櫑具帶劍有不疑云也安能斬張禹曼倩脫或逄勝之君才固有用我病且復衰誰能長佩矜陸離但取短鋏歌歸來新桂林戶曹甘叔異過余於津亭畱以小飲論文縣僚有招之者遂敗此興旣夕作詩呈之

平生所聞甘叔異半日爲泊寶气亭逄迎稍稍昏忘集誦說矻矻文章聼其誰呼渠紅裙飲遣我負此雙玉瓶臨流不寐待月上漫見紫翠橫山屏

讀去非有行集

山嵳峩冮洶湧舟疾如飛得無恐忽來何處有竹編勢與江山欲爭勇回思往日曾倡酬我詩島嶼縈防流鶴鳬長短天所付追隨恐失邯鄲步

寄題山居【山居舊名需齋在泉司主管廨中】

山居爲山何所如非灊非皖非匡廬問云非山何所居屋中主人山中徒當檐屹立防丈餘亦有竹樹相盤紆朝聼鶴吟暮猿呼那知門外臨通衢或聞此語謂我誣答以君意誠守株人間有國名華胥其往初不因舟車神遊倐忽已卽塗晨雞喚覺猶蘧蘧山名無乃類此歟胸中有山無地無朱門蓬戶何別區參前見處成工夫

季承作詩敏防而工因成長句

我詩縱疾無多工君詩嚴甚仍匆匆君酬我唱輙媿我野鶩欲睨天邊鴻平生交防不乏此快筆相追屬吾子莫愁風雨畱滯人不爾歸裝孰慰貧

王彥愽愚齋

王郎立志誰能儗適逺寕爲中道止愚齋之名豈眞愚用心蓋欲師顏子聖門之徒三千人回獨好學學何事簞瓢陋巷不自貧防此力量如何爾願君勿作嵗月計有爲要之亦若是它年究竟所歸宿莫負名齋本來意畢叔文借示郭峽州詩二軸志其所見

眞行黃家元祐腳隠帙奧篇窮祕閣計其胸中所餘地數百猶能君輩著中朝文物政湏此刺史郎官謾今昨腦脂遮眼失乘黃安得金箆令刮膜

寄靑原山常不輕

吾舅每談方外友喫喫醉吟長在口李侯佳句往往有示我不輕詩數首江湖願見非一日豈有聞名不相識路頭且向郁孤臺卻傍釣臺深處回

戱明叔

晚食以當肉故云巧於貧我云未若子陳子掛箔爲圖能事新剪刀不用求諸並海圖波濤供補紉我今非剪詎可坼樹林樓閣相參陳君知人窮定何因政坐百巧逄天嗔天之嗔人或可恕君更白取遮四鄰𨿽然我詩聊戱君天生萬象孰主賔渠如愛惜不我借聼渠收卷藏箱巾

簡贈祖髙上人

黃山別久阻再披靑山路逺終未窺忽逄隠靜髙監寺不但學禪仍學詩禪機最上吾不防詩筆少親今老退靑山臥冡謫仙才功名孰愈淩歊臺

示表弟沈見可

裵公臺上送入日道鄕臺上防出云窮居偪仄不屢到拄杖容與能平分江湖鶴發嘆老我道路蠒足嗟夫君畫手政自難隃度詩裏還嫌異所聞歸來客去雨亦作此故未易輕談云

贈於革去非時爲武陵尉

憶昨聞君謂君老及見知君得名早文章妙處殆夙成不作揚雄少而好西山南浦飫搜尋武陵桃源蹔探討諸公識面爭我出學子聞風競門掃嗟我無聞不足畏何事相逄亦傾倒論詩未易當韓豪聊復悲吟似郊島

次韻元衡病酒伏枕

陰從元日到人日四體不佳眞若病每煩從事與料理百戰不能圖一勝防思屏去不復親茗椀薫鑪事閒靜鳴鳩聒聒殊未已門外雨狂風亦橫此時但覺濁醪賢少日漫知黃卷聖

屢遺公擇書且寄以詩皆未得報成父弟書云公擇欲過予再寄

與君相從不知樂別去懸知頓牢落一旬兩詩三附書底事來音向人邈知君去住良關意養節忍窮非失計如君豈得終布衣防有髙名耀斯世我居正在千山底落葉塡門吹不起薄醪縱有不敢醉畱待君來相料理惠然過我今其時籬下菊香驚早衰南山石老有梅樹要君分韻共哦詩

公擇失期未至再督以詩

作詩有病誰與說讀書有疑誰與決思君秪在百里間底事相望若胡越阿連報君有來期候君未至趣以詩想因故人意戀戀故作去魯行遲遲

醉呈亦韓

人言惟酒可忘憂我今醉廼生百感又言和气如三春我廼淒涼似秋慘層冰積雪春接冬安得陽烏出幽坎紛然桃李吾不關要與晴窻事鉛槧

呈審知並簡伯元

溪流渇雨今防日夜夜月明翻我室江西回首安在哉南北故憐無定食君居未盡喬木西舊識鄰墻解作詩如聞過語必更僕飯寒麈禿忘其饑我思從之不可得書防空雲間何濶秋風吹我逐轉蓬何自翩然墮君側君詩比昔更大好誰謂文章技非道暗中摸索未易窺眾裏卒逄分眊了我昔少小嗜讀書老類賈胡空識珠潛珍懷寶衣藍縷見之每輙驚成呿鄭君況是余所長君得結交眞邁往如我何取亦與遊聼呼殷兄喚張文兩君抱才終有爲丰年未厭甘雨遲我無良田蒔嘉糓取譬但可同蹲防

比作詩從成父索不老泉並簡子進昆仲今日成父送酒與子進子肅子儀詩俱來復次元韻

閒居顧合親杯勺醉後無人怪疎略所嗟故舊不可同往往茅齋成獨酌兒曹癡疾故我問問我嗜此有何楽那知是鄕疆塲寛南北東西無住著自應秪覓睡昬昬不肯畱計綬若若浮生倐忽防許事今是何必還湏昨粗能適意效陶阮底用策勲追衛霍比年多病苦羸劣暇日關心惟裹薬誓從歡伯重尋盟身𨿽欲前心廼卻今晨風日亦佳哉冬暖如春木陰薄潛魚撥剌鳥緩鳴得處與我端相各應門走報白衣至麾去謂爾寕善謔山陰應接已不暇安得此君仍大嚼湏臾負擔置我側趺坐方穩爲驚作問之遣向阿連家季也不爽千金諾竟徴西園昔人例尙病無花來自洛快令汲井洗觥觴小摘畦蔬失穿屩俱來數紙定誰氏疑枉續帖摹祕閣抽簮擊鉢一誦之郊居賦謝東陽約蒼然暮色且欲合檐光小占明拓一時頓有未足道眞是曹劉暗中索預愁取將下雷電破篋深藏更牢鑰出門仰視天雨霜良夜初沈云四莫

代書寄候毛伯明李叔器康叔臨張王臣

巴陵洞庭在何處我昨移官向其所士所得者毛李康兼之舊識祁之張毛公學問本伊洛康李從之亦不惡皆能脫去科舉累相與探求聖賢事張侯英爽固絕人亦復降志相友親誰云巴陵洞庭側有此四士寧易得別來書防猶數通辰溪與巴陵同張侯再把蒸湘酒別後不聞安與否遙知嵗晚巾屨從當亦念我窮山中嘗疑昔人重離別生不相逄死何別偶逄鄂渚行人去嬾復作書題此句巴陵若个邊何時重泛洞庭船

次韻斯逺夜歸自溪南之作

憶昔曽聞南渡初里人最賞白社徐君如竹林有雋子我類犬子睎相如君子何翅一頭出李杜齊名眞是溢唱酬縱許並流傳安有隋珠混燕石我今鬢髮衰且殘君乃春秋冨未闌後人縱使加譏彈韓也固豪郊自寒明叔用大字韻作詩見寄復用韻作七言一首答之

人皆言君酒腸寛我亦畏君詩膽大有時長吸百川空放意獨掃千軍敗不堪悠悠射馬耳頗願騎鯨背問君何如差楽否願窄江湖低華防

叔文再用韻賦詩亦復用韻答叔文兼呈伯玉昆仲

杜陵心喜歸茅宇無復長安嘆今雨事𨿽聊向朱阮論身蓋自與稷契許胡爲流落不稱意長鋏貂裘徧南土我嘗細把遺詩讀大半悲傷聞戰鼓徒空至徳至大歷田車竟絕維庚午區區淸醥與肥羊何似松根茯苓煮是翁獨破念吾廬太息明光誰避暑詩窮如是僅得名欲作詩人寕易語要呼同志共討論客裏那知酒家嫗便從甕側覓茂世誰復尊中似文舉共將崄韻搜崛奇要逼蛟龍起飛舞

王伯玉兄弟皆用叔文韻作詩見示答之

春芳凋兮瘖杜宇畱得鳴鳩呼渇雨誰能使我病斯愈矻矻深思誦詩許朝來剝啄有扣戶亟起褰裾犯塵土三王詩就俱送與律應莭防如防鼓我家與君同鄭圃流落殊方繇丙午豈惟交友嘆云翻亦有弟兄悲豆煮羨君聚首共文書憐我離形屢寒暑江南丰歉未可知安得書來相告語已過有力健如犢莫待無須行似嫗我歸當事力田科君行寕後公車舉防當過我南山南門有修篁風屢舞

寄答晁百谷元歸

嗟我與君爲近親向來未識但有聞維夏臨川省伯父時君束書寄荒村豈知邂逅冝春郡皎如玉樹相輝映品題舊熟大參文諸公所作皆傳信探懷贈我一紙詩功名慷慨眞男兒我衰怕作此硬語君言水漲方東之外家自有文章種國朝名家居伯仲只今人物未厭多屬君勉矣加研磨

贈彈琴李晞尹

臨川郡古多奇迹嚴黎已老裘父沒江山縱是詩得摹峩峩洋洋亦其物謫仙防世之云仍平生嗜渠如嗜文光風霽月胸次有渭北江東腳底頻忽來過我今防日擬欲贈行空四壁臨分謾與一篇詩箏笛紛紛敢謂知九日病中無酒無菊寄王信州老謝丈

有身那識禁酒國何乃飄零墮其域兒曹彊欲覓市酤頗畏飲灰仍飲濕重令尋菊菊未芳飛蓬野蔓交加長是知此物貴晚節無意與俗充杯觴生平浪說愛重九今年無菊還無酒要攜藜杖作登臨病不如人空竚首使君聞說同王半道邀公絕送迎要見一時賔與主輿籃侍坐俱門生

二十七日旣浴於幹明庵負暄久之詩示住庵

天公於人元不負書生何用深追咎無衣還可卒嵗無我有大裘聼汝覆吾家防屋依山址晏齋之前僅盈咫霜飈捲席不畏渠羲馭停車吾事已有時攜書喚兒曹坐來和气生髮毛眼眵豈待金箆刮背癢不借麻姑搔今年誰令落湖尾塞向墐戶殊未止移牀也擬傍晨光蓬勃如煙紛欲瞇今我懷抱不自聊歸爇生薪翻緼袍人間萬事固絕望天賜一暖誰相要玆晨歸悶忽念浴試覓僧廬渡喬木道人見客如昔逰爲煮淸泉注萬斛湏臾一洗垢且空漸覺表裏俱沖融淸虛日來滓穢去吾貎可瘠神當丰起尋冠服風動腋卻向茅檐親野日恍然墮我晏齋前鳥語不聞山四寂道人領客殊忘倦茗盌薰鑪共閒燕爲言炙背頗楽否此味可湏天子獻

淳熈稿卷六

欽定四庫全書

淳熈稿卷七

宋趙蕃撰

五言律

壬寅元日

壯歳頻羈宦王春又履端東占風料峭北驗斗闌干歷數堯年永條章漢詔寛殘生侶麋鹿何路接鵷鸞人日感懷因寄玉山親舊並以示當塗溧陽諸表弟

唐人重人日往往見於詩孰謂風流逺聊須著語追憑髙縱無地念逺得忘思欲寄江東弟防膓梅滿枝

寒食日呈慶伯

浩浩風兼紛紛栁與花不知春事減但覺旅愁加嗜酒誰明意耽詩老不佳無家對寒食相與重成嗟

又呈慶伯

下裏又寒食寒居猶去年蕭條花不見牢落病仍纒彊起陪親友題詩未究宣方欣好天色雲气復油然

詠牡丹

洛下誰移致江南種得成髙株非自接徑尺信能盈恨匪堅牢質漫令城國傾未宜貧捨有風起莫多驚

三月二日同明叔過從禮觀牡丹

新晴喚我出負郭看花來窈窕欄檻入咄嗟尊俎開嫣然同午醉老矣怕春催身羨雙飛蝶翩翩去卻回

瓶梅

驟逢初粲粲儼立更亭亭汲井洗醉盡倦譚揮麈停搜詩未窮妙能畫孰遺形風日人間苦飛僊不假翎

再題

舊歳只五日晚梅能幾枝婆娑一尊酒陶冶數篇詩牕靜遊蜂寂檐深立雀窺書齋寂寞裏借爾對支頥

題堂前梅花

廢宅委塵埃梅花亦自開九泉無起日雙鬢有新摧索莫生何理飄零句易哀若爲歸去晚茅屋老蒼苔客長沙邢園堂下梅花一蕚先開有懷成父斯逺二首時聞朱先生辭江西憲節歸舊隠恨不與斯逺同上謁也

老樹發靑枝晴多亦奇一花成獨破病眼得先窺又作殊方見還成寄逺詩不知閩與淛何處念乖離亦到溪南否還能念我不梅花今次第客子政飄浮師法眞難得微官盍罷休饑寒還累我寤寐只闗憂

詠梅六首

十月江南路梅花次苐開殊方孤病眼髙興闕詩材幾日風鳴屋連宵浥埃曽令四郊覓未見一枝來臘前能幾日年後不多時五嶺無千里東亭共一陲胡爲欺北客未卽見南枝或謂冰霜候還憂衣褐爲老眼從昬翳髙情未脫遺𨿽云謝能賦政爾動相思彼自無妍鄙渠寜可燐緇猶須借名勝相與厚襟期縱乏幽人宅猶餘大樹祠帶山仍帶水宜飲亦宜詩勿待全開後當乘半放時昬昬廓陰霧皎皎上朝曦【謂伏波祠前老梅】

溪北溪南路山前山後居興來隨杖屨意到總林廬觸目常懷爾闗心相憶余𨿽然風月趣千里故非疎【謂斯逺】幾日寒如許梅花好在不汝𨿽甘寂寞吾自念深幽靜塢無車馬淸溪足鷺鷗何當細扶杖隨處小遲畱

十六日雨中憶梅花

莫問帆遲速且防山晦明賦詩忘意索圖畫得天成白髮應無種流行詎有程淸霜可期至郢樹合爭榮

次韻何叔信書齋梅花

坐對牕中帙起尋檐外花因之觀物化借以發天葩一笑故無恙百年終匪他端殊苦心士志失鬢先華

嚴先輩詩送紅梅次韻

盡道梅花白能紅又一奇渾疑丹換骨不是酒侵肌看此敷腴色思儂少壯詩盛年𨿽不再猶擬歳寒知植梅一株於防事之後招丞及明叔同觀倪嚴二先輩送酒陳簿送茶因以成集

有竹似吾家無梅覺欠花移將香索莫來伴緑交加好事適餽酒詩情仍得茶相過況非逺勝處莫令賖

和何叔信別種蠟梅韻

不識梅當牖惟知竹映墻脫成元似蠟染就郤殊黃自是風神秀寜由肌骨香木犀𨿽瑣碎品色庶同芳

師契約看白蓮

勿陋盆爲沼能生徑尺蓮乍開冰刻鏤欲謝羽蹁躚得意疑來鷺淩波欲問仙平生苕霅興擬借葉爲船

叢桂

漫道希爲貴那知夥不奢江南故多桂秋仲舉敷花往往因人好蕭蕭得句佳人誰不種菊千載但陶家元之去非來邢園折牡丹酴醿碧桃以去

花取三英粲時髙兩玉人毋嫌應接費要悟色香眞詩定一題紙酒應多入唇病夫方坐穏幽獨恐傷神

理菊

防鉏乘夏雨分菊待秋風幽事常闗我閒居不負公苔深連竹地籬破接蘭叢更約兒童輩須勤灌漑功暇日過在伯辱對菊置酒已焉甚醉得四十字

雨後江猶漲霜前菊正繁波光搖檻楯花气入楹軒病不勝杯勺情欣接話言兀然成徑醉涕唾老仍煩

牕前葵萱皆吐花成詩二首

僮能去蓬藋手自植葵萱疊石就爲砌啟牕因當軒後先殊早晚開斂共朝昏長夏曷以度幽花相與言落去梅堪褁乍開臺更重老懷非我獨幽質爲誰容短髮簮猶惜髙軒詠可供還愁早衰歇無以慰疎慵

詠智門佛殿前淩霄花與斯逺同作

桂栽初得地藤附亦淩霄層葉圓如葆髙花艷若燒故能開續續殊愈落飄飄有木方思種從僧會乞苗

詠蕙

莫與蘭爭長風期本自同俱髙漢賦上並錄楚詞中斛種當書屋籃移自佛宮更餘千个竹相與慰詩窮

蘐艸

伯兮當日意蘐也直云忘豈是名玆艸眞將種北堂能叢又能幹非絳復非黃開處陰當合看時晝閱長

楊花

樹防茸集晴空散亂飛若爲能撲撲何只詠依依花裏渾迷蝶風前屢防衣未妨吹盡得病起帶寛圍

蛺蝶

不逐春風去仍當夏日長一雙還一只能白或能黃戀戀不自己翩翩空復狂計功歸實用終日媿蜂房偶得掃竹因培竹五字會仲威見過畱與明叔同飯用此語成詩

掃竹因培竹畏人非避人跫然聞響屐莞爾正欹巾坐子竟日久飯吾三韭貧能來不嫌屢梅底要深巡

斫病竹

采掘寜慳供護持期有成時今閱春夏爾獨意枯榮瑣碎日無影蕭騷風罷聲樵蘓勿懷辱而我豈無情

新竹

新竹不數輩歳慳非地貧破苔方挺出突屋已長身未害少爲貴居同徳有鄰山中乏朋友捨爾復誰親

題新竹示韋徳卿

戢戢初成茁駸駸漸可竿朝幽粉淚漬午靜籜聲榦枝且勝棲羽陰仍合翠寒書齋有餘暇可以過予看

竹逕

一日猶思種長年可不栽初時叢足玩歳久徑成開明月𨿽妨約淸風得敍懷未須緣客掃頻肯爲詩來

種栢

挿栁終慙桂殷勤買柏栽予如樗櫟者汝自棟梁才今日藩籬防他年風雨哀人生朝暮爾此物到云來堂下梅一枝開遲而花極小疑地勢使然感嘆而作

梅發無衰盛根生有瘠腴都緣托地薄故使著花臒小吾憐爾伶仃爾念吾詎須詩欠興何用竹相娛

梅未開書四十字

地與南荒接梅花合早開如何長至後不見一枝來政爾緣霜早多應待催檐邊有獨樹日繞故千回

約老謝丈及諸友尋梅

聞道梅花發山邊復水邊要穿居士屩還傍野人船盤礡須窮日飄零憶去年攜壺𨿽我約能賦屬公先

梅微開復題

晨起渾無事巡檐立久時不驚新苦瘦頻憶舊題詩次第開全樹攙先見一枝故園春尙晚折寄欲因誰

陳嚴二先生和前詩見示次韻報之

梅蘂何曽見詩筒已再開如憐今歳盡喚起好春來咫尺花當動侵尋老故催不知榮悴閱更得幾何回

和答曽季永縣尉用前韻見貽

旱久疑成癘梅枯未得開悵然因有句作者賸能來風日寜渠貸光陰覺我催郤愁看欲盡憶著首頻回

梅驟開旋有落者

彊說歳寒姿曽無旬浹期多緣夙日苦休道雪霜欺烱烱方懷璧依依遽泣岐飄零陌上土收拾卷中詩

梅且盡作四十字

江梅自臒瘠挫抑豈多禁未臘憂風雪先春病雨陰開時能慰眼落去更闗心何以寛愁寂村醪得屢斟

至莭後猶未見梅疑旱使然

敗砌初無菊空林合有梅如何長至後不見一枝開豈是春渝信端緣旱作災蔬畦與麥壠滿目但黃埃

和斯逺西軒竹二首

軒辟因松倒軒深爲竹成山靈回俗駕鳥語助詩鳴客子息肩地諸公攜酒行白頭哀我獨靑眼爲渠橫道上行人暍林間釋子幽去無相趣迫聊得小夷猶竹樹擁檐立溪山隨檻流自非能賦者常是欲眠休同成父弟訪王亢宗遇周欽止同過圓通看竹二首

訪客因逢客相防看竹來徑從林下轉門向水邊開髙顧防驚鳥徐行恐破苔故嫌溪淺落妨我泛舟回鄰圃伐曽經僧園種得成不闗新雨過自是絕塵生疎直能明眼幽深足敍情何當共攜被重此聴秋聲

飲袁州惠仰山茶

黃溪方輟供頓有仰山來久怕羊腸險小聴松吹回喜能澆渴肺愁柰走饑雷何日俱君謁香凝燕寢開

大琛沽酒

吾州大琛酒名不謝孤洲女子亦知價【酒家多韓姓】行人皆系舟西來灘過險東上寺逢幽未說千憂散姑爲一醉謀

鄰居送梅子朱櫻

山居蔬果少口腹毎勞人梅子欣初食櫻桃並及新供鹽貧亦辦薦酪逺無因便可呼杯勺數朝陰雨頻

螢火

渾忘生朽腐直擬暮光輝解燭書帷靜能添列宿稀當風方自表帶雨忽成防變滅無多理榮枯會一歸

贈墨二首

奚李風流逺名家得自賢粗能明欵識不暇別中邊歳計一丸足癡人連屋懸此生能幾屐玆士信超然斵我千年質成玆數寸瑿當從黒白辧豈問姓名題願效文章用寜辭肌骨刲先生無浪語略爲究端倪

贈硯

一種端溪石下巖滋別源千金騰有翼尺璧走非跟自顧婆娑質適堪椎鈍根終焉老茅屋已矣獻金門

硯答

食硯固可笑硯枯還有云先生信難說吾事亦徒勤歳久當消髀研窮且防筋不如因墜地瘞得退之文讀子進浙行詩軸中有二詩見寄次韻報之

近有平安使新詩得盡傳深懷行役苦更憶弟昆賢笠水鴟夷子荊溪玉局僊經行如有訪小爲系歸船何夕佳風月仍陪笑語淸依依數行李了了盡平生要使交遊態渾如手足情居閒有此樂那用占時名

秀奕以文編垂示簡之

每念新疎闊還思舊倡酬年齡故相並文事孰能優媿乏聞多益難支問不休黃陳有正派捨是復何求

以近詩寄丘運使

古貨自難買良工徒苦心誰能明致力於此是知音門第成乖隔江湖阻滯淫寄書因有使還得附防吟

呈林子方運使四首

去歳都城客傳聞召節馳深期遂披覩得以敍乖離竟復參差是空成悵望玆外臺知不逺匹馬敢言疲憶自梧州別懷玆下榻勤寸心長烱烱尺素毎云云逺地必迂報髙情眞薄雲百年公幾見五十我無聞一代推人物諸生賴楷模髙風𨿽莫並盛徳本非孤物望歸臺閣官稱復轉輸澄淸𨿽雅志獻納政時須白髮絲難理靑衫葉半枯自憐謀斗食敢作慟窮途試問遙書紮何如邇坐隅合江趨浩分水忘﨑嶇

投曽原伯運使二首

一自嘉禾見於今嵗幾多飛騰公可那流落我如何舊說金能防今成鏡失磨未甘終痼疾還復向醫和逺地書郵絕長年屬望勞要期親帚柄寜憚學舟操媿守藩籬小難窺墻仞髙秋風滿天地不廢候虫號

以近詩寄尢運使

求識尢太史泛舟維豫章秋天值搖落行色況蒼茫竟乏驚人句莫升君子堂學詩𨿽老矣猶擬徧諸方

呈丘運使三首

海內求名輩如公得未多風流正始士藝達孔門科願識亦已久陳詩無見訶蒿蓬𨿽培塿松栢自嵯峨奔逸聞千里飛騰見九遷禁途才咫尺玉節屢回旋防卽自天下催歸夜席前如憐落鳶外爲遣反驅邊從士二千里學詩三十年坐窮寜爲此將老豈其然恥食陶奴未羞言夷甫錢相逢何用早契合有忘年

呈黃永新希二首

江夏無雙士嘉禾百里君信非今日吏要與古人羣閱世臥松栢過前紛蚋蚊薰蕕自我別靑白在渠分偶作空房寓頻成假日從平生壯詩膽一見怯譚鋒天地𨿽云礙江湖詎不容終南捷徑絕衡嶽臥圖逢【君有足病又性嗜盡】

呈張太平三首

遊日甘泉舊如公孰與先內𨿽資獻納外乃借蕃宣今日江淮地寜惟牧守權功名端未晚勉力繼靑氈貴者多驕士古然寜邇來惟公獨超俗片善靡遺才譽已滿防閣勤方散艸萊深知桃李徑不爲看花栽門墻十五載毎見辱加親老至名不立道乖家轉貧世誰能我及志欲向公申賸欲搜詩獻靑山恐笑人

送劉通判二首

射防今晁董摛詞昔左班題輿已最課召節待遄頒鵬背九萬里龍媒十二閒除書看臺閣盛事聳荊蠻國祚重興後人才應運生端殊飛紫鷟亦異夢長庚大半廟堂用若爲州縣更垂弧賀今日連茹徯玆行

寄趙信州一叔二首

蓬山辭上直番國喚回舟舊事超千佛玆行奪萬牛未除眞學士且列古諸侯詔防防惇迫民言願借畱官梅親手種山閣聴僧修【公直梅後園及屬僧修靈山閣】授簡慙吾事登髙企勝流葭莩元有托桑梓近臨州媿我資身拙從公但食謀

呈葛撫州二首

人物與江山風流適比肩家聲自勾漏出守更臨川美政人人說新詩句句傳五言成漫興一見豈無緣試說臨川郡江西第一州晏王今邑子顏謝古諸侯未覺流風逺端知物望優峴山猶得擬湛輩肯容不

與李潭州椿壽翁五首

荷橐上甘泉居多政府遷胡爲抗章謝而必退身全自計𨿽良已人賢詎捨防吾心故公爾斯道合幡然疏去良臣散文興大老歸能忘繆公側何有步兵幾暴虎無苛政鳴岡覽徳輝輩𨿽參落落業且相巍巍今代長沙帥當年漢李膺登門故未易爲禦亦堪矜嗜好𨿽章句經營在斗升靑衫舊藍縷白髮近鬅鬙萬里沅湘路千年賈屈文迹同探禹穴心毎望堯云未說茫隠長思矍鑠勲不應迷出處四十畏無聞日夜霜風急東西客路昏詩方學蠻語病昔似文園俯上轅門謁愁幹節制尊頑疏寜自昧剪拂望深恩

呈李贛州四首

憶昔重湖北逢人問處州寄書寜盡達覓使苦無由風月無離闊山川自阻修那知逺遊櫂又傍昔年洲見自長臺數於今十五年𨿽云公偃薄政坐我迍邅苦志思重冩愁腸不易煎卻憐難掩處霜髮半蕭然安否毎難問姓名今得通久憂埋積雪大喜得春風與世故多識如公能幾同旣欣還有感愁對海棠叢學時元艸艸賦就每怱怱竟復無眞好空令坐枉窮春風才亂鳥秋雨又鳴蛩笑我胡爲者眞成浪自攻

贈劉進父監廟四首

退士今安有微官詎足旌茹蔬知味薄不飲見神淸要是髙其事況堪詩有聲淮南人物論是亦一權衡北客自無幾老親寜重論客居誰肯記郊寺辱深存厚義眞難得髙情獨見惇寒燈仍薄粥相與話黃昏彼美南山石槎牙更貫之道𨿽橫至寶誰復賞奇姿嘆息已云屢冩摹嘗有詩吾曹從行者名字亦俱垂嵗晚戒行路問君何逺徵風霜𨿽自苦墳墓不勝情南徙計豈得北歸邊未平非惟慕嚴父抑亦念難兄

呈楊謹仲監廟三首

秪道無前輩於今識後凋形容猶矍鑠鬢髮自飄蕭早日破萬卷暮齡甘一瓢紛紛盈鄭衛洗耳驟聞韶劉孔何如士歐蘇敢並行江山故好在人士熟知名道遇澄淸使爲言月旦評經過才一見已似慰平生【趙子直爲余道其人】

地占淸江勝居兼水竹幽衡門阻靜僻髙臥樂優遊深霧隠豹滄波翻白鷗弓旌不可挽芻牧政旁搜

十八日分謁升徳廟過江作

命有叢祠事晨興敢憚勤渚沙微隠艇山木總藏雲雨勢紛未已詩材怳見分中流更回首片片媿鷗羣

寄峽州使君郭郎中三首

漢代郭林宗詞場繼國風郎官曽賜被刺史蹔憑熊爲客畱工部移官滯酒翁淮陽豈爲薄無恨不居中何處觀文獻如公尙典刑詩先獲麟作字本換鵝經牛斗漫寶气虛危須徳星無爲偃薄計不晚詔除聴契自西臺敍親從昭徳論名聲蓋前輩牢落媿淸門旣見未知日因風聊自存秪愁千裏面識我故塵昏

馮守生日

西漢馮君裔康時萬石家治邊淸皷角勸課足桑麻誕日今年再歡聲闔境嘩無言政長夏亦可醉流霞報政期年外裏言朝夕間省郎何太晚召節防遄頒屢上薰風殿行參玉筍班故應憐末掾牢落尙羣蠻移官巴陵行有日矣書呈唐徳輿程士和梁和仲於去非叚元衡邢大聲七首

驟雨落還收餘寒去卻畱飄零梅樹底髣髴杏梢頭酒有連朝病詩從一笑求平生湖海興又復具扁舟門戶憐非寄聲名嘆不羣倦遊俱楚子舊識記番君去覓江山助行思風月分詩成如枉寄亦足張吾軍問訊書能數飄流見愈親通家如弟數受賜亦州民莽重湖路羈棲一病身欲行行未得風雨況頻頻太史羲皇上嵩山季孟間諸孫均內外文采被斕斑顧我何足數遺風莫可攀知音愧流水仰止在髙山有集能行世初疑是古人大波皆洶湧小石亦嶙峋時譽歸讎校微官尙徼巡竹塘春水滿雙防飛馴客裏仍爲客天邊嬾問天春風幾經歷老病一蹁躚君句眞嚴律儂詩但散禪錦囊如許借不憚手親傳只道花爭發那知雨較遲病軀猶故絮霜鬢益新絲鄙性豈耽酒寫懷聊賦詩經過頓能爾無久混公爲諸公皆和詩再用韻並屬湛挺之七首

誼也期淹速淵乎任去畱服來占夏首歸去及春頭豈必憂懷累當從樂處求控揣終異物窈窕一孤舟戢戢一天翮紛紛凢馬羣回頭異生死對面或公君漸欲薰蕕等反嫌黒白分居然櫻眾怒政爾怯孤軍翰墨平生友江山數面親誦騷悲楚國訪古失秦民丘壑豈無趣塵埃空此身風行思數數糧食厭頻頻吳楚他鄕外沅湘久客間已知身若贅詎惜鬢成斑酒債貧常有詩壇老倦攀窮猿難擇木怨鶴望還山和我閒中句俱來作者人步吟才勃窣聳詠忽嶙峋浪說能聲喜端虞試問巡天資固有分野性雜難馴投老知何地此生休問天未須悲坎軻聊復寄蹁躚但覺官如防渾忘詩似禪不堪兒子誦敢望故人傳舊作遊梁倦今成去魯遲跳珠先集霰涷雨亂棼絲蕭瑟夜來酒悲涼別後詩洞庭歸雁蚤枉寄莫遲爲旣別晦庵復成二詩呈之近欲同遊善權不果臨行錄其湖北道中詩一軸

旣返山前棹還斟枕上杯雪飛如喚住鴈叫苦催回金瀨半篙緑石亭千樹梅竟孤陪李郭亦愧匪鄒枚去始丰城劍還終大仰禪【記所抄詩卷起止】縱橫幾詩句摹冩百山川竹使承流日蓬山促召年儂行亦何爲白首使如遷

玉汝置酒招二十一丈同之鄙句奉呈

薄宦一雞肋飽霜雙蠏螯祗言成爾負那卜會吾曹我已媿蓬鬢君俱追錦袍團團石頭月其下走江濤【頃官江右嘗得句云可憐薄宦一雞肋負爾飽霜雙蟹螯久未能用云】

賈丈用昻字韻作詩中有見及復用韻奉呈並簡徐謝二丈

人謂先生老詩壇近一昻共知文力健何有鬢毛霜自料才非敵從今气減狂同宗有徐謝我亦漫窺墻【徐東湖謝溪堂皆入宗派者】

呈叔驥和叔

吳楚山川隔塤箎笑語歡栁遲因積雪梅悴坐餘寒痛飲還憂病離愁孰可寛故非元與白壓倒又何難【叔驥曽示以所賦諭工部園池詩甚佳】

二十一日晚呈全眞沅陵師契

酒味𨿽云薄談端卻甚長過從未能數咫尺每相望幾念乘羸出還嫌觸熱妨檐昏書掩卷月晚坐移牀

呈毛伯明李叔器

陰雨春三月倦遊天一隅故難同類我還復嘆猶吾不惑防終蔽無聞恐遂愚猶欣得師友可以慰羈孤

寄湯司諫

自發袁州使侵尋復暮春何人話安否官路政艱辛章貢未歸客湘沅薄宦人何當一傾蓋肯作白頭新【何人謂葉伯永】

寄謝湯司諌二首

十往九不報好辭開幾番誇張示朋友問訊異寒溫豈必待傾蓋何時眞掃門絕勝東閣下布粟對公孫章水淸初漲梅花雪正飛不惟催我去似亦待公歸有弟能頻說髙情眞見幾男兒出處耳麟閣與漁磯送湛挺之提幹自武陵迎侍於侯官兼寄鈆山尉曹馬莊父二首

太學聲名舊丈昌薦墨珍銓曹略常調幕府得嘉賔使檄辭南楚安輿發故閩春風滿行色有賦不妨新未歷番君國先乘汭口船春波元甚駛順水豈勞牽我去殆同適公行眞若仙壺頭𨿽不逺不見馬文淵

寄吳吏部三首

捩眼看翺翔經年尙省郎詔除應邇日傳播未遐方山連蜀滔滔水接湘有懷𨿽晝夜其柰道塗長元日送朝天侵尋又一年無詩供猥誦有志辱哀憐茅屋蒼苔合芳洲杜若搴去畱俱未遂兩鬢已蒼然梅逐輕冰泮春從細艸生孤山應最早假日想頻行竹閣思賢意菊泉招隠情柰渠歌皷競使我鷺鷗驚

呈王平江二首

倦著尙書履閒凝燕寢香聲猶傳漢殿句豈羨韋郎偃泊姑鈴閣遄歸定玉堂不惟資獻納政復用文章先生自詞伯舉世孰詩人縱不藏人善慚無佳句新毎懷靑眼舊應念白頭貧未弭沅湘楫蒸湘復問津【蕃初見公於廬州防賜帖有詩人之日】

贈張次律司理三首

長沙有賢掾京兆出名門筆力追前輩陰功及後昆龍門首加薦樞府舊彌惇看卽飛騰去寜當尋尺論及是凢幾見於今乃白頭殷勤蒙飯設緩急與醫謀夫子自爲徳畸人何足憂諸家何所歷更有若人不長沙今十日曽未及湘山舊疾痁頻作方鑪火自跧風髙知木脫雨細念梅斑飄泊方玆始林園未遽還

次韻師契詩中及賑貸事

督賦停勾赤開倉體詔黃舊惟優附郭近乃略諸鄕天意終深防人謀豈盡長要須梅雨歇快放麥風涼

早出小北門

聞道灊皖下雜然仙佛居心期窮杖屨宿昔戒車輿晨起先僧磬逢人盡趂虛煙霏欣在望風露盡侵裾

夜賦二首

欲寐已成寤暫欣還作悲三更風雨聴四海友朋思拊榻虫頻息挑燈鼠屢窺莫呼僮僕覺翻到自題詩下上嚴婺路往來苕霅舟何勝百篇詠不啻十年遊志願終漁釣經蹊熟鷺鷗淸風慕唐漢髙友得孫劉【謂子陵英及逺濟子進父子兄弟】

二十日同官相約過水鄕蕃雨中先至偶成二詩

約客客來至尋詩詩偶生秋如驚栁色雨未攺荷聲江湖趣悠悠鷗鷺盟意𨿽能浩蕩筆乃欠縱橫此雨不易得有秋端可期防官如飽飯餘事亦窮詩雞逺村場聴鳩深客路疑是身眞已老何事此長羈

秉文以田事入村歸而寄之二首

村村獲稻急得得跨驢行別野片時役好詩無數成羸軀難並出病眼待渠明落日斜猶掛涼風晚更生屢雨不濡土涼風玆已秋不知今嵗事定獲幾分收日糴毎懷慮嵗余當逭憂題詩才紙尾又取望雲頭伯威和章記祥符定交云爾蕃之次韻曽未及此再用韻作二首後一首重寄伯山尙畱太和伯威詩乃去臘旣望寫四月晦蕃始得之

前賢嗟不及夫子蓋其流海內聞詩熟言間愜意投午暄同靜廡暮雪阻髙樓別似崇晨耳一年今半休不作山王詠故聞嵇阮流龍淵失珍襲猿木悔窮投子句成江閣餘懷限戍樓碧雲嗟暮合黃髮誦歸休

別沈二弟

一別動五載此生能幾回其間何不有祗是恐生哀我病眞衰矣君才盍勉哉要畱還索去風雨更漼漼

呈逢宣子

嘆息逢宣子頻爲郡國賔人皆說才具我獨愛詞人邂逅殊方見淒涼半月春但能詩似鏡從使鬢如銀

昭禮書來告其行日再寄以詩

已執臨岐手仍通敍別書絕知於我厚何敢向君疎江上畱殘歳吳中擬定居莫爲南北恨天地一蘧廬

自作

素仰儒先徳兼聞內助人齊家眞有道相敬儼如賓女已節義著兒仍經行醇他年書附傳落落眾星陳聞劉凝逺丈病已欣然成詩並懷伯瑞仲文叔驥二首

我行過苕水公疾臥漳濵底處書傳鴈如聞藥有神作詩應更老比舊想增貧坐與江山隔何緣杖履頻諸子皆文士仍傳驥絕羣連牀思聴雨拄笏漫看云病有交遊念書無歳月勤扁舟問歸路應見老防軍【伯瑞爲衢州法曹防軍】

呈楊溥子

曉過子云居霜風栁未疎飄零五年別防絕一行書安否勞苦外詩編吟誦余君寜老騏驥我已媿舂鉏

呈公擇二首

背郭才數里深林溪四環精廬於此建寓捨卽其間我已成棲遁君能數往還故知交義厚不與世情闗此地無此客若人吾故人論文皆意到出語見情眞未議作輕別且當畱浹旬畦蔬飽春雨小摘未妨頻

呈邢叔三首

前輩已云逺公身親見之老成疑故在風俗未憂衰問學本日用文章先達辭從玆得夷步不復困多岐瀏瀏晴檐響愔愔蘭斛香時於簿書暇樂是話言長政可晝連夕興懷參與商平生事賢志烱烱未嘗忘聴說桃川事憑虛意欲仙眞成在人境無用覓漁船卜宅自何載賦詩凡幾篇揮毫儻毋靳圖貌並流傳

呈亦韓

寒食寒未歸淸明淸曉時花殘無迹栁細不勝垂卽事須詩寫多憂賴酒支𨿽親友朋益更苦弟兄思

呈審知

晨出及未熱飯餘因就談結交眞有道致此亦何堪靜聴多聞益微吟佳句耽疎檐有新月當共影成三

次韻和叔並呈叔魚【魚名筌】

望望吳楚隔悠悠兄弟思經行偶來過喜極爲成詩二父已名世諸郎皆好辭誰云前輩逺未覺此風衰

呈全眞魯山

有懷思放曠玆地窘幽潛屋脊山微見庭前樹莫添把書惟立壁扶杖秪巡檐深羨憑江宅登臨萬象兼

呈唐徳輿兼寄呈可久三首

白頭四海客靑眼幾何人況復平生舊端殊數面親文聲𨿽益振仕簿亦何屯好在章江水聊堪濯世塵前歳長安雪從公飲屢過放談成絕嘆狂態亦悲歌我仕魚緣竹公行漩繞渦相逢𨿽足慰相別柰愁何敬作沙隨問歸來安穩不一官成棄卻微恙想今瘳詩篋猶堪倒錢囊不用謀更思從二老何日具扁舟

呈陳深父二首

相望僅一水相賖逾十年尋君向蕭寺嘆我已華顚老至是其理窮來當益堅云深雪溪樹塵暗曲肱役役到番國悠悠誰故人僧房半牢落湖水失淸淪我豈倚樓趙君眞驚座陳何爲辱傾倒相與盡情親

呈晁舅祖叔蘊

輩行𨿽如祖年齡僅可兄經過得屢見文字有同盟門戶當深責饑寒猒此生良農務穮蓘初不計秋成

呈許深父及之

路入分宜縣心馳月旦評參差萬木合曲折亂灘行江右孰茂宰斯人垂大名鳬飛看公入鳶墮黯餘情俗有雪上加霜之諺今日之謂也二詩呈知縣契丈教授尊兄

嘆我貧兼病當渠雪上霜忍饑無異術炙背有奇方重憶茅檐下還嗟楚水傍官曹竟疎闊詩病得商量雨雪欣能霽冰霜苦未知體孱寒有相絮敗暖無多二妙今誰敵有詩皆可歌暗中知沈謝灰裏撥陰何

呈李思永

往見劉夫子得聞君姓名飄零方客路邂逅若平生學要精微講文須仔細評道林並嶽麓他日得經行

呈宋伯潛

學有南軒派文仍二宋家泉源端有本玉立更無瑕儻遂成三徑當從讀五車朋遊有如此未恨落長沙【伯潛方陞京秋而云不欲注見次故云】

再呈伯潛

政爾羞餘子胡然說故家人方笑藍縷君乃不疵瑕厚義重縞紵空言非笠車委思精絕處百鏈出披沙

再呈思永

寶气疑猶在諸公盛得名新知𨿽可樂舊恨卒難平我句野無格君詩工莫評靑錢宜妙選墨綬盍遲行

呈劉子卿四首

南渡六十載況談元祐時故家垂欲盡遺事莽難知文字旣多舛傳聞寜破疑惟公有源委萬折必東之近喜周公相初傳薦士章非才孰爲治與國倍生光故國異喬木白駒空食場彈冠與結綬吾道不其昌王气東南盛流風西北疎往猶稱旅寓今乃逐鄕閭要熟兒童聴惟傳父祖書如公不一二安得亦相於往自淸江別於今近十年依僧聊避暑擁節會朝天我愧不如昔公乎眞過前政規期防手明本已終篇

別邢公昭文

適逺能忘別衝行敢憚泥野航初喚渡茅屋正啼雞雨後妨梅步風前對竹題因公動髙興憶我舊幽棲

次韻周欽止送別

不見送將歸惟聞逺別離身今成老大官豈計髙卑蕭寺已移酒便人還枉詩臨風三復罷有恨落無涯

畱別子肅子儀三首

度橋遵野徑夾樹啟籬門剝啄傳呼疾周旋色笑溫萬金才到幾一棹復過村郤恨儂來獨飄零說在原長年夢黃堰今日飲紅灰徑緑無多艸庭陰半是梅海棠畱雨醉楊栁傲風媒對此渾無事一杯重一杯一別動五載人生都幾何談端方間起行色又犇波賸欲攄離語不成翻醉歌飛騰與流浪已矣兩無那

畱別陳明叔兼屬胡仲威五首

我去孰君友君畱誰我遊定應緣宿契不待分今投年事鬢俱白時名詩獨優未知玆日別重見又何由論事從違數題詩竄定頻客君徒得重愛我不言貧薄俗無兄弟我曹相主賔別觴終作惡別語要須眞簿領三年吏江天百里居我非拘鴈鶩君乃傲樵漁得譽且得謗似髙仍似疎襄陽耆舊傳書子定聯予我覓祠官俸君防異縣書一窮直若此五字果何如底用頻看鏡終當老荷鉏未知渠作計頗亦似儂無汲汲求交友良由不敏姿風流伯始後文獻澹庵師此士世亦寡因君交不疑倡酬凢幾紙別後慰相思

畱別折子明丈二首

久作湘中客數從林下游契繇先世敍人向古人求我敢逃黃綬公寜臥白頭廟堂有北客人物想中州行橐何輕重新詩得捲藏猶須與先集並爲補山房更欲詢言行持將益廢忘匆匆語難盡莽莽恨空長

畱別徐季純

隠墅夙未到扁舟空屢經灘長石璧寺洲繞縠波亭厚祿頭空白新知眼倍靑𨿽云遽離闊也足慰飄零

重別成父二首

盡室蘄偕隠持家又卽浮可憐居不易還是食爲謀風雨連朝暗江山千里遊不能防汝去翻覺重吾憂中原歸尙棘三墓久成蕪未議增封樹先宜禁牧芻便須營虎落將以防龍雛不用平安報惟期剪伐無送恭叔赴海門尉端叔約同過湘西酌別四首

寓捨我至晚官期君已催猶當載酒別共作訪山來雪谷防題字風雩話昔開樂山並樂水隨處一裵回君嘆父兄別我嗟朋友疎窮冬仍逺道異縣復離居僅得追隨再何由懷抱攄因來湖外使爲寄海邊書楚岫新經雪湘江半露沙蕭蕭防行鴈後棲鴉別意渾相似詩成秪重嗟未嫌杯酒滿直恐鬢霜加入自芝蘭室重之珠玉淵一官從艸艸萬卷本便便對鏡平多壘閒郊辟廢田尉曹應事少賔友定誰延畱別徐斯逺時斯逺將赴朱晦庵之約三首

共有山林趣相期問學功一官重此去三逕幾時同我鬢因詩白君顏非酒紅從遊縱有日羸疾柰相攻君質故甚美加之仍得師今爲李君禦何后老人期念欲通名姓還憂辱棄遺何當武夷下與子共追隨事變將酬萬身分若化千淒涼辭古寺辛苦問江船秋得村村雨涼生樹樹蟬重哦五七字還約四三年

坐中畱別正之

已別還成住多君意甚眞自非惇友好寜復見情親月已秋中過雨如春暮頻臨分匪杯酒幽獨恐傷神

別趙信州

拍拍桃花水輕輕蓮葉舟生憎衝野馬失喜見沙鷗漫浪端如此饑寒信有不未探懷玉蘊且訪九華幽

別趙叔

漢廷無出右天下舉歸心歳晚雪霜榦春餘桃李陰班崇貳卿貴掾落五溪深勿謂無回鴈郵傳可嗣音

別宗父

許日問何滯今晨眞遂行人生苦飄泊歳事復崢嶸鶴髮欠亡恙燕雛憐未成臨分再三語不爲別離情

別馬莊甫

邂逅成深識慇懃不作遙鵝湖書後約汭口騎能招奔逸君誠俊衰摧我不聊嗜書甘寂寞破敵看嫖姚

別楊謹仲

籬竹又離籜沼荷還疊錢我來成佇立公爲起髙眠淸靜子云宅扶疎陶令篇三年渾易爾此別各蒼然

淳熈稿卷七

欽定四庫全書

淳熈稿卷八

宋趙蕃撰

五言律

別季承

兼旬眠食同慷慨豁心胸尙喜斯文在未憂吾道窮鵞湖余舊曆鷲嶺子新逢四海均同宇休言兩地中

初六日呈明叔

冷澹淸明節蕭疎斑白翁不知春事減但見緑陰重坐臥書裏陰晴啼烏中年齡故爾似貧病亦應同

二十五日呈明叔

七十且彊半駸駸數日間不成悲白髮猶說愛靑山五斗𨿽爲累千篇政不慳與君同甲子此事合相闗

別近呈明叔

靖節甘忤俗子云空解嘲紛紛多面友了了獨心交四海嘆浮梗三年嗟系匏語離無幾日梅蘂況江郊

再呈明叔

欲過江天閣出門如有方乍聞禽磔磔還是雨浪浪放意官曹外關心藥裹旁聴渠桃李退蘭斛政幽香

呈潘文叔二首

嶽寺分攜後郵亭邂逅時鳴鞭萍實驛分韻木犀詩契濶書忘素飄零鬢益絲我歸寕偶爾君至忽於斯寓捨莓苔合春郊花艸香忽逄寧比料欲語未能長大阮爲勿藥阿連欣對牀嗟予重多感有弟各殊方

呈叔文諸公

村村迎湫水戶戶爇鑪香何以捄我穡但知呼彼蒼儻寛饑欲死聊聴醒而狂困極惟思睡詩來得助涼

和答黎季成送行

自坐還山計如同去魯情水風元不斷山月每同明試問詩能和何如酒共傾吾家近京驛側耳聴車聲蕃近有鄙句簡諸公而廣文先生專以見貺盛意自不可不答

居然自駑驥陋矣說黃章貢昔連地沅湘今一鄕談端驚絕倒詩學味尢長對月他時白披風此日涼

再和諸公

官故尙白山能靑又黃娵隅學蠻詠欵乃和漁鄕世用有公等我才無日長盍簮休間闊回首易悲涼

簡黃子耕

不見吾叔度侵尋將六年林間迂子步江上望余舡防合信不昜往來成屢愆孤山梅未老曷日訪三賢

簡李伯仁節甫

溧水忽再到淸明無隔晨一翁方上府二季曲畱賓詩律嘆仍舊鬢霜驚漸新君家眞李杜我乃愧黃陳

簡彥博

憶昨連郛住猶爲解榻期古書相是正餘事劇娛嬉近者間何闊懷哉我所思如聞獲稲畢當是入山時

簡元衡

鳩喚林深擁蛙鳴艸亂科羣生爲疵癘首夏失淸和謝病防故倦尊天問可何政須聞妙語一爲洗煩屙

再簡元衡

積雨朝收礎淸陰畫滿庭驟幹無雨候忽動有風輕藥裹長羸疾茶甌蹔一醒故人才咫尺願見兀如扃

用初三日韻簡伯玉昆仲

雨勢忽已過雲峯空復生蹔能蘓暑病未足慰農情同社推詩好今宵況月明三人非對影難弟與難兄

逺父往富沙兼簡馬莊父二首

徐郎旣吳越王子又甌閩孰與還仍往惟餘病與貧尙寒花有信欲盡雨催春子去寧闗抱余畱獨損神子過鉛山縣知名有尉曹談端抽繭紝文力壯波濤見子心應識思渠首屢搔共爲徐庶友而獨不能髙【逺父莊父皆斯逺交遊而余獨媿焉】

念欲春遊春旣莫矣而在伯微恙不近杯勺作小詩代簡便呈阮陵何鄧二尉曹

屢有一杯約況今三月來屬君繙藥裹而我欠詩材楚塞稀紅蘂僧坊賸緑苔幾時能出郭分韻與徘徊

十一日簡王進之

曉枕聞檐澑閒筇立寺門宿醒連卯酒幽趣落無言山色丹靑濕梅花璧玉溫誰能此乘興風味昔人存

簡徐季益二首

野寺鐘鳴後溪橋雨合時杖藜能過我酌酒更論詩意作匆匆別仍愆得得期近知疏問訊不那費懷思好士今誰是憐才亦漫云詎須隨進士直擬慕徴君確論終當有浮言斷莫聞兒曹與餘子錄錄更紛紛

簡王元宗

相望兩招提林深路不迷微軀敢髙臥借屋且幽棲問訊聊題句經過阻杖藜良由日日雨山徑亦成泥

簡斯逺兄

已辦入城府尙畱緣雨陰相期著屐過空想掉頭吟子故因貧出余寧嘆老侵鵷鸞滿臺閣麋鹿自山林

簡文顯

敬問周夫子端居又半春初無酒作祟合有句如神桃李已陳迹谿山同故人何能過茅宇談笑奉淸眞

簡全眞

方喧思獨坐當靜想淸言我掃庭前樹君憑江上軒有詩煩共賦無酒與重論旣乏公田秫仍孤老瓦盆

過周文顯所居

不謂於玆世而能有若人藤蘿爲遮屋圖史漫娛身安邑誰爲令黔婁自守貧他時獨行傳端可並麒麟

喜見周司法和詩有贈仍用元韻

路絕嶺梅贈江揺沅茝春敢云傾蓋故喜甚誦詩新刀筆非吾事文章可致身江陵法曹掾寧久滯斯人

至日與明叔逸及明叔之子涼孫飲

至日還爲客窮愁亦去年陰陽自升伏老壯只推遷易險安常度呴濡無妄憐兒能壽翁酒不必問愚賢

過介庵舊宅

悠悠西州路慘慘日暮雲天不慗此老世孰張吾軍成都揚雄宅靑山太白墳可憐車馬迹不如鷗鷺羣

連日與邢伯言兄弟飲成四十字

江上風𨿽橫林間月自新探囊看墨妙酌酒話情親感嘆思前日飄零媿此身未妨頻夕醉初不污車茵【是日觀南徵賦及諸老題防折仲古帖何子應詩張安國詩帖】

雨中與公擇對飲已而大醉旣醒作此

身世一飄揺羇愁兩寂寥怨歌空耿耿晚雨況蕭蕭飲彊眞能醉詩成或當謡明朝對淸鏡鬢恐十分凋

與伯玉元衡大聲兄弟飲

何方應雨落此地只涼生杯酒偶相屬晤言聊敍情登樓念王粲促席想淵明鄕裏無新故情親總弟兄

劉萬二弟置酒與八九兄同飲

每憶疏詩卷何期其酒尊髙樓子苕霅孤宦我湘沅暮夜風仍吼途窮志自存悠悠幾山嶽泛泛一干坤

二月初十日自荻浦絕湖三首

二月風濤壯扁舟性命輕白頭髙浪接靑眼逺山橫客子空懷怖漁家自樂生湏渠一杯酒助我五言城逺浪已揺目疾風仍打頭翩翻仰飛鳥矯防羨輕鷗湖有萬頃白舟才一葉浮意行從泛泛吾道本悠悠倚賴尊中酒枝梧捲裏詩貧嗟居不易境對語成危往日行猶記衝風去不疑舟師笑相謂未有若人癡

三月八日發舟後作

沙步行初攺津亭望且遙靑山出圖畫白鷺立風標境熟詩難就愁深酒易消雲歸還漠漠雨靜復蕭蕭

寄建寧韓尙書二首

今代韓夫子頻年刺兩州官崇古常伯地重漢諸侯父老記荗宰山川皆昔遊懸知裏閭化不待教條修【公昔宰建安有善政云】

宰席猶虛位尙書合賜環進賢同防茹去佞已無山誥命從天下延登指日間蘄公爲大廈我亦防歡顏三月審知以余行有日置酒於智門寺後竹間小亭時與者王彥博審知之侄彥章余之弟成父審知命以尊前失詩流爲韻分得流字書以呈之

林下有髙興眼前無此流並溪村逕入背佛野亭投綠竹依及好紅蕖取意秋病多寛酒債別近耿離憂

讀東坡和陶詩

食已無餘事坡詩信手繙飄零落蠻蜑收拾重璵璠未易窮關鍵才能味語言向來陶謝並今日要重論

讀王有道詩

校書非隠遁逢亂偶棲遲少日治安策暮年忠義詩空聞狩岐隴不見頌浯溪有墓荒叢棘無祠奠酒巵

讀林子仁詩

連林泥滑滑徧地艸靑靑多病愁難卻春風夢已經曽過蘄水郡不見少微星獨行慙方駕淸詩許乞靈

王璠伯玉攜詩見過二首

大熱有如此涼風安在哉書慿長日度客欠好懷開豹立妨看竹蟾飛爲掃槐欣然王氏子枉步袖詩來故國聞江左名家數建隆南遊新識內東裏舊鄕中有句君眞癖無詩我浪窮更期風月夕相與課新功二十四日一日作十詩季承同之旣罷復書四十字並呈季承

米盡不憂饑行行且賦詩相看一大笑從謂兩眞癡未用追元白聊湏效陸皮流傳君不媿附益我奚爲

偶作二首

舊箑已成揮還披禦臘衣乘除固人事變化亦天機道路飄零久形容少壯非無徒微祿眷長與故人違未仕思從仕言歸盍賦歸世方疏直道身亦墮危機舊宅存松桂春山富蕨薇淵明覺今是伯玉悟前非

十三夜秉文攜詩見過

餐玉我無術防金君有方胡爲仍各瘦更復問何長月好橋同步詩佳袖取將歸來未成寐看葉墮危黃

書管掾所抄張安國詩

天上張公子詩輕萬戶侯駕車追熟路順水放輕舟化鶴驚何逺藏山散莫收可人秋浦掾著力爲防捜

題三徑圖

憶在宜春日曽看三徑圖鮏羴尙京洛覉旅久江湖豈曰有安宅絕然忘故都人琴悵俱已松菊孰充娛題舊日所藏晉陶淵明采菊東籬下悠然見南山畫

未必形模似良由意象髙見山非得得遇酒輒陶陶蕪沒念三徑飄零悲二毛南徵儻亡恙歸老舊蓬蒿

寄呈壽岡先生二首

竹戶與松當年拜老龎鬢毛霜自滿文力鼎猶扛我句何堪讀公詩舊所降寧聞曹與鄶可並楚三江我愛淸江郡端如屋上烏掛冠推二老縫掖盛諸儒吳蜀書難得【謂陳擇之彭之壽】荊蠻病益臒飛黃去騰踏局趣效轅駒

二詩敬寄致政大夫先生

每見淸江使常詢向子平徐行爲山健老眼對書明世共尊耆舊愚猶及老成誰人要半道願與一門生不向薌林去於今又四年琴書故間止艸木想蒼然安否音書曠飄零日月還禮加如下榻興盡敢回船

投介庵先生並寄廬陵周侍郎四首

忽憶滄州去何心漢節持上書期得請勇退復奚疑用捨非吾事榮枯自彼時疾風勁艸見松柏嵗寒知貳卿辭郡日刺史乞身年往事甑已墮歸來璧顧全坐令頺俗振未覺古人賢白鷺思髙舉琵琶有直弦【白鷺洲在廬陵琵琶洲在余幹】

桐鄕曽作令使者復乘車風俗因予厚溪山要我居此聲聞舊矣今日見歸歟秪恐功名事毋庸遽捨諸粗識詩中趣翻憐筆下難中流疑失檝逺舉慮摧輸起我七十病蘄公九轉丹韓豪非所敢曽未到郊寒周愚卿以二蘓先生李公擇黃魯直秦少遊眞迹見示敬賦四十字

蘓李是吾師黃秦實嗣之愛其吟可老得自買傾資有本皆如是斯文不在玆因知乃翁意遺子以鎡基

文叔見餞於郊外且有所論復賦此

已辱臨岐送還能喚酒來欲行𨿽倥傯數刻爲裵回出處豈漫爾古今寧異哉滔滔勿渠嘆落落自余哀蕃艤舟湘西之明夕鄭仲理吳徳夫周伯壽黎季成共置酒於書院閣下追餞者邢廣聲王衡甫時戊申仲秋七日

已別還重送情親獨數君贈詩難卒和別酒易成醺渺江山恨飄飄鴻鴈羣不忘相博約未可間知聞

趨上饒道中

風雨催梅子溪山進客舟登臨𨿽慰眼悵望復增愁嵗月常爲旅饑寒不自謀翩翩羨林鳥閒逸愧沙鷗周愚卿同丁永年陳明叔見餞於去城之十里致嚴堂經夕乃別

林表楓能赤崖邊菊許長別情俱慘憺風日倍荒涼豈爲鐘情極端由取友良頺然醒雜意初不累杯觴李叔噐方養源叔噐之侄塡載酒餞余於思敬

亭

倦客理舟楫髙情擕酒肴有亭當水澨共步轉江臯我已乘流去渠猶佇立勞風前醉難倚月照首頻搔

新漕道中

夜雨響屋瓦曙煙遮樹林田行疑倍滑水度覺知深顧望勞防目顚躋抪此心垂堂不知戒家故乏千金

宿分水

夜枕疑爲雨曉檐還見星驟聞成槭槭熟聴乃泠泠信矣無不下況於髙建瓴此行非絕逺楚粵自相因

舟行

下水復上水暮秋仍早秋暫歸非去吏觸緒苦添愁本乏風雅作謾於山水遊經營欲終日人謂我何求

二十一日湖中

歲晚仍湖路客中還病身似聞今大熟那故獨長貧方朔一囊粟季鷹千里篿扁舟固髙蹈金馬亦沈淪舟中讀子進昆仲西遊集有懷其人作詩寄之並示成父弟二首

君是三珠樹子非兩玉人水南畱步武竹隠記風神往者兄同弟今焉越與秦細哦詩語妙如欵笑談眞文士今固有未聞居一門松筠無異操蘭蕙若同根試問臨風讀何如抱酒論玆行羨吾弟彌檝向湖村【成父欲訪子進昆仲於黃堰故云】

聞晦庵罷宜春畱南昌亟往見之將至貴溪逆風大作

下水放輕舠眞期快意遭那知吾道蹇還值逆風鏖空闊初慿棹淵洄竟倚篙三山信非逺弱水謾增勞約斯逺同謁晦翁先生八月十六日發章泉夜宿永丰

比夕皆佳月幾年無此期親朋方戰蟻而我自驅羸夜作銀河隔明當玉樹窺猶須髮髙詠於以慰長思

初二日蚤發親防

水落灘鳴急山髙霧散遲夜愁餘響逓晨幸日光披頗憶茱萸飲還思薏苡賫異鄕逢物色老病益淸羸

放舟始作

扁舟落吾手逺役愴余心道路經過數秋風日夜深靑林向揺落白髮益侵尋況說瀟湘去仍懷屈賈吟

九月二日發舟快閣下

開船風打頭舉棹水分流到處皆成客今年未識秋意哀吟蟋蟀聲苦亂颼飅拊枕仍推枕誰知夢覺優

次韻成父舟中

久客日復日窮冬冰復冰知還憐倦鳥側翅恥饑鷹搔髮傷今老防塘記昔曽舒憂足行捲教讇謝書縢初五日晚雨欲艤舟大琛而舟行過焉示成父弟

一雨晚來涼山長水又長防詩貪嶼島沽酒誤村塲蕭瑟聴連夕飄流入異鄕對眠還晤語渾憶在山房余幹放舟後作時以病不飲故見之詩

月駛云俱駛風恬浪亦恬渾如畫橫軸又似鏡開奩蠻子釣未已長年行不厭素羸同李賀止酒效陶潛

舟中病思三首

桑葉緑已病楓林黃亦危行舟得秋日滿路入新詩照水驚非昔臨風病不支乾坤一惠施吾事獨多奇已見橫山塔蘭溪路不多靑銅吾欠此竹葉柰渠何貧病成驅役幽憂復放歌平生釣臺下老矣負漁蓑日腳陰晴屢船身坐臥俱溪山無入望覉旅孰爲娛路識長安近名非短策圖無迷蔡謨蟹且覓季鷹鱸

初到舒州

承平非不久淮地秪凋疏負販資它郡蒿萊塞舊閭近江猶若此窮徼復何如可議輕徵戰仍聞急轉輸

旅食有作

旅食頻年倦田居樂事遙春餘桑柘靜波泛鷺鷗驕折竹深防筍撐船滿載苗新詩隨見冩舊髮不勝凋

萬安道中二首

雨小亦滑道馬遲元自佳金章橘弄色玉面茶吐花科科初種菜叢叢未收麻人生皆有理吾事獨無涯籬落未經霜林園尙吐芳豆花連豆角橊朶映橊房揺落𨿽玆候敷榮未爾妨我懷收柿栗物色自淒涼

將至鄔子

湖水冬猶壯林煙晚更孤荒涼詩莫狀零落鴈成圖歷歷舊行路蕭蕭新鬢須不知造物意投老又何如

宣風市作

不誤晨霜白但驚濃霧黃過橋初有迹著木頓生光未怕寒如許殊勝雨見妨燎薪仍酌酒一笑作烘堂

上寵市早飲

霧合疑爲雨雲開復變晴梨花髙朶盛桞樹弱枝榮間寺山場逺逄虛旅飯營侵晨王事起亭午野田行

九月二十七日題柱溪鋪

昨日方揺扇今朝可擁裘頓能驚北客方覺是南州歲儻不逢閠時今寧復秋無庸嘆疏漏聊得避颼颼

飯楓橋鋪

只堠復防堠晨雞仍午雞春風空浩浩客意只淒淒驅我因微祿言歸欠薄畦有懷無與共聊以命詩題

自荔支鋪至楠木鋪偶成書南木

勿謂他邦陋深行亦或嘉林空聞落葉澗淺度枯槎蓐食能支午勞歌不致嗟道邊惟驛舍山後有人家夜過半村李啇叟謂不可無所賦爲作唐律二首

舊竹茶山宅新松南澗墳聞風與識面老我及夫君瘦馬政長路哀鴻仍莫云𨿽然當努力亡柰復離羣訪子林間宅系余溪上船還成一夕語宛似五年前白髮鸞新夢靑燈讀近編黎明又當別相對欲忘眠

將至豫章

棹落歸云底帆飛夕照間起予爲白社極目是西山蘆雪新須鬢楓丹昔面顏炊遲饑已慣酒貴醉能慳

巴丘驛晚題二首

水驛聊容借官曹少逭勞關門對風雨防杖看波濤浩浩心疑壯悠悠首遽搔忽來防白鷺佇立久江臯戰伐求三國覉縻自五溪歸飛慕鴻鴈防戱狎鳬鷖酒以忘憂酌詩因訪古題是身眞老矣南北更東西

緑蘿道中

人間白馬渡世外緑蘿山水駛舟何蹇人危境故閒傳呼屢落膽應接一怡顏更擬桃川路明朝得意攀

宿野人家

凜若將崩石狂哉旣倒流詩危欠好語日晚覓安投勞我行何苦嗟渠戌未休田居與官籍俱坐有身憂

宿藍畬寺

嶺斷仍分徑林紆更著行畏人嫌俗駕畱客得僧房脊記年何古【梁題云景福二年剏天祐十一年造】吾家句亦香【寺有趙淸獻知防州赴召時與周荗叔賡唱之刻】玆行經寺五於此獨難忘【近所經白灘頭筋竹新興與此凡五云】

遊浮洲寺

久客渾忘賴羣山得細看身如悟浮沒詩喜助波瀾塑像觀殊詭作鐘懷叛幹【寺之阿羅漢塑用武洞淸本鐘乃僞吳武義年中所鑄】東湖空壯麗芝嶺漫林巒

宿彭湖寺懷斯遠

路仄山崖滑庭中桂樹蒼驟衝疎雨過徐步晚風長沽酒防官道哦詩繞佛廊曠懷思我友林趣憶支郎

過石陂少焉至曲睹寺

朝雨自應雨晚晴眞是晴猶經水曲折方得寺紆縈鳥喚聲何好雲歸迹故經靑山能見導破衲可無迎【時寺僧適出】

早飯大明寺因題

晨起渾疑晚山晴尙踏泥花邊花鴨臥竹裏竹雞啼問店欣逄寺命車仍杖藜松篁猶有徑桃李得無蹊

投宿龍溪寺夜行迷道者久之

已辯龍溪宿寧知鳥路迂林光收瑣碎山月失須臾見紿𨿽田父歸尢自老夫但知防野寺不擬問官途

將至信州二首

長年遇百艱十步九逢灘龍湫平淵蓄靈山列岫寒庖廚朝飯薄絺綌晚衣單獨抱髙深意知音誰爲彈溪日照人明溪風著鬢淸一生長是客半日詎畱程緑水浮梁貼靑林古塔擎𨿽然異鄕國聊爾寄歸情

漁門舟中

霜落蘆可殺水歸湖漸洲遵鴻歲棲集振鷺日優遊鄔子兵巡徼豫章吳地頭玆生凡幾過時序古囊收

十三夜使風

雪浪湧如山乘風失溯灘窮途𨿽粗慰悸魄敢懷安燈閃漁家迥鴈哀江渚寒怪來詩語瘦良欠酒杯寛

三日風果止早行

側枕聽風吹撐篷避雨絲不忘披敗帙何暇問朝炊浪靜川無迹云行山不移自知非畫手遊戱一於詩

六日早途中見耕者

夜雨未收腳宿耕初起頭聊玆一日力慰此半年愁長路厭防蹇還家思借牛未須論防蓄端爾待來牟

杭橋道間二首

屢起瞻云物頻成聴雨聲與憂明所歷咸謂曉當晴一水通髙下千山雜晦明逄人問前路爲報已堪行安穏侵晨發杭橋薄暮休山窮多石峙渡渉亂川流野性安猿馬歸心逐鷺鷗時平從路險吾在豈人謀

玉田道中

釋屩云移樹批崖水暗橋殷勤勸耕鳥勞苦趂虛樵晨起人忘憊泥行馬不驕哦詩殊有味造謁未妨遙

過分水嶺二首

水激風仍疾山叢日易收才欣稍妍暖忽恐變颼飅久客奚多感對玆眞欲愁無爲尙絺綌當復念衣裘不歷閩山險空云蜀道難有泉皆瀑布無路不紆盤酒薄愁難破詩成鼻爲酸舉頭惟見日何處是長安

下七盤嶺

路絕疑無地山窮復有天林圜更田畆雞犬亦人煙江右名疆界南中勢接連周書信無外禹別自何年

宿永福院

白塔轉靑林微聞谷鳥音行餘四回顧風至一披襟半日春遊當勞生落景沈眷焉聊稅駕老矣盍抽簪

早過興福寺

謁客因過寺無車且借驢晴嵐四塡擁我意一凋疎僧勸茱萸飲身能瘴癘袪寧堪久居此曷日遂歸與

過水寺

步向溪南寺行防白社徐秪言猶作客不悟已遷居照壁詩無恙當軒竹未疏掛包蘄異日我欲掇其餘未見南溪泛一看洞府家徑荒衝暮雀林靜起棲鵶鎖鑰何其密推敲漫自加及歸已薄暮漁火在園沙

廣平寺次孫子肅壁間韻

野寺夙所歷山程行苦賖桂榮秋賸馥蓬勃旱吹沙徙倚俄成久飛騰已向斜異時如問隱此地亦吾家

重陽日

僕夫催蓐食客子嘆蕭晨靑嶂如迎客黃花似笑人所思空脈脈何日罷踆踆未慕龍山逹深懷靖節眞

歸途馬上二首

兀兀眞成去悠悠莫自嫌陽光施徳惠風力霽威嚴不待投醪賜端同挾纊兼山林從爾老歲月豈余淹赤葉江南少黃花秋後開禾場皆槀稭茅屋半蒿萊負日兒童樂背人鷗鳥猜歸心已飄忽鞭影顧裴徊

早行五首

前邁不待曉昔歸何苦稽掛防欣暫逸薄險悸深擠試問危行水何如穩杖藜梅花好調防春事有端倪萬石湖南港楊林湖北潭不勝揺櫓倦顧欲使風貪凜凜巖墻戒悠悠鴆毒耽頻能愧沙鳥數可傲徵防蓐食催束擔候月不待雞始焉星垂野轉已霧寒溪葦杭悸欹側雞棲困攀躋何可數道路無爲厭蒿藜茅屋雞初遞楓林月半殘灘傾驚枕仄露下覺衾寒客子愁無那舟人語未闌蘭溪今夜泊湏酒慰艱難落月掛林髙溪行屢著篙不令驚水宿頻覺送雞號此趨今成熟吾生毋乃勞何能永謝去自學小舟操

早發建徳

雨霧連晴霧山行近水行悠悠成小駐役役又前徵底處衝煙泊誰家趁曉耕詩材動鄕邑防檢欠經營

隆興城外作

風動云昏月櫓鳴鷗避船秋淸生旣夕客意怯幽眠滯爾江行駛病餘人事牽府公仍仲舉白屋定誰賢

問宿

川原泥滑汰山嶺石麤疎經歷𨿽云惡馳驅不暇徐逄人詢野寺對宿秪村墟薄莫湏安止平明議所如

二十日夜宿小楊

儂問何村泊人詢底處船凶年無善俗永夜少安眠僅有多年被猶無舊物氊未應能我累瑟縮自成然

秋陂道中三首

晨鐘離野寺早市出村墟山在空蒙裏路經崩缺余﨑嶇方自此阻絕信非虛卻羨林間翮飛翔得自如止水通流水前陂接後陂農夫柍馬駛客子竹輿危五斗眞聊爾百艱誰使之不能懲創在猶後彊裁詩雨止鳩頻喚雨來鳩蹔停愁懷惟慘慘望極更冥冥鷺舉靑林破牛行白水經渾忘峻嶺在便擬午鐘聴

投宿湘東

霧雨雜炊煙山巓復樹巓初疑但紛若有聴忽騷然立馬看題壁衝鷗喚渡船莫嗟饑鴈外且及暮鴉前

晨起行菜

勿謂山園瘠能令菜本肥相𨿽無肉食穀免病年饑看此鮭三九何時腰十圍試評能自照孰愈莫勝衣安福界上逺山之巓樵者頗眾而山色如墨蓋燒余也路逄村婦攜籃者數軰問之云采野菜去

日上野燒沒云端樵路分猿猱同矯矯斤斧競紛紛有婦能供餉擕籃更采芹田桑𨿽未動爾事亦云勤夙約簽判文運屬文同迓客於玉田比出郊側聞二文已先行及抵所期二丈元未到也因成此四十字玉田周氏有酴醿甚盛且臨官道云

晨起不爲晚所期安在哉如言屐上下復道手敲推久立酴醿架頻憐玉雪堆睇瞻殊莫及欹幘屢裴回初四日同諸公飲餞共叔於株林明日再往共叔爲置飯歸途賦此寄之

一別定不免重來聊見情匆匆置朝飯憒憒困餘酲防合知何日升沈恐異情毋忘尺書寄慰此寸心傾

贈顏文昺子明用孫從之韻

微風醒蝶夢驟雨防天瓢剝啄攜詩過丁寧寄語邀詞臣上雍槖勲閥侍中貂試問藏櫝何如鶴唳霄

湖州贈劉二弟兼呈伯瑞昆仲二首

人物稱吾弟空疏愧老兄別來書更數相見眼增明行李𨿽亡恙艱危實飽更到家春已動政可及農耕流落又窮歲漂零悲此生詩才元自窘日近轉銷聲後防未可必離懷空作驚平生願交意爲我謝諸兄贈劉子卿時劉將赴官鎭江並以道別三首

幕府江寧日校書元祐時堂堂公可作岌岌我何衰孰有入門冠而淹管庫卑用長宜顧問誰與薦天墀江驛頻臨我林園屢過公只言成遂別何意復來同有用期思勉無詩枉坐窮舊聞京口酒凖擬醉孤蓬吾友周信道坐思終死窮眼中寧復有地下亦難同夢絕西州路愁聞北固鴻並遊惟伯厚還愧尺書通【信道名孚死於眞州教授伯厚屬信道與餘同逰】

贈別鄒君昆仲

湖北湖南路俱行不憚疲難追燎須意姑慰倚門思世士才華取君家孝友基更能知我友相與切磋爲

用思叔韻贈通神郎翁思明

吾友徐思叔防稀多阻離要知名下士看取卷中詩識面恨已晚因渠端可知通神定何物莫致孔方疑盧誼伯宜之見過要斯逺同賦以贈二首

近別溪山郡忽過風雨村濁醪成共把佳句得深論舊價眞齊駱新題復到元從今得還往寧只問寒暄苕水固多勝吾州亦可鄰卜居𨿽匪舊取友不妨新佛屋從堪寓溪亭更可人莫嫌鵝鴨惱最喜鷺鷗馴再見王進之於潭王卽有嶽鄂之行贈之四首

我客猶湖外君行返漢中乖離從此異邂逅復玆同始見忘曽識徐言乃漸通怪來顏重渥深感鬢成蓬別日故已久願言今則多寒溫一勞苦身世兩蹉跎在已須當勉其餘莫問他昔賢𨿽已矣吾輩合如何旣見𨿽云喜語離仍復悲未知今日別還是幾年期風雨方頻日波濤絕壯時長途久已廹苦語遂成詩君髮未可曰親顏元自紅防甘知有子婚嫁趣成翁世豈無髙義途寧嘆久窮但當言計拙不可怨詩工

淳熈稿卷八

欽定四庫全書

淳熈稿卷九

宋趙蕃撰

五言律

讀東湖集二首

世競江西人吟老杜詩五言眞有律徐穉是吾師不但時相似還能猛出奇平生誤學處深恐不能醫賴爾破孤悶讀之惟恐殘行間𨿽舊熟句外得新看已後平生學懸知欲到難堂堂寧復有凜凜故疑寒

移官萬安道中

立春今幾日物色已全回靑入株株栁芳殘樹樹梅自由人歷落莫怨馬虺尵總是天涯客何傷歲盡來

贈筆

管城封已失少室價難髙外作蕭嵩表中慙去病鏖縱橫才適用脫略已陳勞自分當頻棄毋庸謂不遭

筆答

防毛知不免受防嘆何窮屢沐𨿽蒙賜披心每盡忠憤然成臆對老矣實頭童醉素今安在歸眞托此公宋行中履叔以其先兄時中亨伯窮槁借觀歸之

古寺秋風客難兄昔日詩人間非舊識地下有新知爲祿歸難早知窮計已遲因聲語吾弟吾亦類渠癡錄去冬舟行詩一編呈陳丞並作四十字致見而不欵之恨

舊誦流傳句今逢訾謷丞不除湖海气何急簿書仍禿麈期相對歸車顧已乘井眢誠漫汲城壯敢輕登

題重修玉光亭

山無古今異亭有廢興因地迥輪蹄隔官閒鷗鳥馴僕碑還屋壁老栁困樵薪載酒論文處重來感嘆頻

過叔文園亭題於竹上

一亭幽入徑萬竹上參天我欲成閒詠君能起醉眼淸風誰爲起宿雨晝猶懸莫厭此物聒管弦非自然

郉氏園池上作

可意於玆夕乃能來此風稻畦初吠蛤艸岸已鳴虫三徑思茅屋歸艎憶釣筒淵明寧隠者魯望豈漁翁

遊妙香院

說似桃花寺逢人舉舊題山門循古磴閣檻枕淸溪三老催人去孤笻得暫攜峯仍不逺觸熱未能躋

莫萬安要平題知津閣

勢並江磯起檐因佛屋髙靑羅一縈帶石黛四周遭謂我其畱句誰知老不豪蹔來還亟去豈亦病滔滔

遊彰法寺打擢秀閣詩以行

四海擢秀閣玆晨彰法遊名隨寺俱徙地入道家流尙喜黃詩在仍容墨本求從今茅屋底自有皖山幽

畱題鄭山人

昔到曾看竹玆來待酌茶林深驚吠犬路曲轉修蛇愛客自不惡教兒仍足佳半園如可買欲種邵平瓜

懷舊

千林猶自綠一樹獨能紅午靄全收外夕陽將墜中畫誰能事獨詩我故人工物色淒涼甚裵回諷詠同

詠智門寺前古樹

愛此山中木眞能閱盛衰近從吾祖日逺至乃孫時往往多摧折堂堂獨保持何殊孔明柏但乏少陵詩

題梅山

望覺林巒合行知隴畝分轉亭橋跨壑入寺閣連雲薪水僮奴事經禪長少勤令人生愛敬何止息塵氛

詠武安山塔

矗矗南山塔亭亭古邑標閒遊賖積歲共宿憶淸宵尖出知天近層分見木雕未須輪犢健直欲便鵬揺

再登愚卿無盡藏時已重修

涼風檐外入皎月坐中流白首無新句靑山非舊樓一杯寧惜醉萬事入搔頭勿向欄幹拍恐驚江上鷗

吉水落霞亭觀程運使師孟畱題作

倦客扁舟泊危亭落照微餘霞信如綺孤鶩更齊飛感嘆昔所作傳聞今則非江山有如此風俗應未違

書買江天閣壁

趙壹鄕黨擯陳登湖海豪飄飄風欲舉凜凜雪爭髙眼界自無極畫圖空復勞未須驚白髮聊得湛春醪成父弟作書室於前山舉予舊名堂曰靑氊以榜之其旁一窗政直瑞峯取曾大父畱題之句榜曰霞牖賦詩二首

土防旣已久北人誰復論莫嗟前輩逺尙有束書存未免文科事猶須素業尊悵余今白首寧復振吾門避地初尙走吾家住瑞峯曾門有遺刻一代仰髙蹤幾恨煙霞隔忽欣窗戶逢眼明聊隠幾足倦免扶笻

書方伯謨窗間

問此林間屋何年所築成開窗山自入繞屋水長鳴可靜看書眼如參琢句聲白雲原上宅比並孰堪兄

題幹明庵

誰結道人廬前臨博士湖【或云博士姓王東晉人今雙港王氏其裔也】名非竄荒李官是避秦廬隠徳𨿽無述淸風不可渝嚴元有孫子往往混樵漁

兪孝楊殖齋

士患不知學旣學思有終一年農作計十稔圃收功四業獨爲重九經皆寓中勉哉期歲晚禹稷與顏同

無盡藏境界

窈窕磯頭路參差木末檐朝嵐變明晦晚照出濃纎舊日詩故好新來才更添嗟余已衰薄彈壓不渠厭

題劉正之所得綿州摹本畫鷹

姿態何雄傑盤拏更崛奇曾聞左綿畫舊熟少陵詩說似殊方寄還容老眼窺君手速收卷燕雀恐驚疑

隠山寺梁昭明題額

山深不知暑五月冷如冰寂寞前朝寺風流帝子能田荒空野水樹老半枯藤不盡懷人興鐘樓日暮登

寄題分宜簿舎懷古閣爲劉公度賦

𨿽雲閒主簿曷日顧能閒因榜白雲句遂追千古還功名常慕藺事業亦希顏易地能同道髙山俯仰間

覓應氏庵

秪知嫌湫隘何意落﨑嶇問路因居者褰裳媿僕夫慟曾憐阮籍泣豈效楊朱不費幽尋勝寧思防徑趨

與契兄

因懷碧雲友發興靑林端要盡深幽趣渾忘下上難泉聲流咽絕松韻響髙寒久作廬山別疑從夢境看

與契兄相遇於鄱陽同遊薦福寺

佛寺誠避俗道宮還少休摩挲湯餅腹咽漱乳花甌愛此當檐趣同爲解帶畱不惟紓我暇聊亦散吾憂同成父逸逺自桃花遊峯復回桃花賦詩二首

杖防入峯行穿數里松殿依山立壁門逕石成蹤藥有仙靈異僧才粥飯供靑防誰爲斵衰疾柰何攻【道傍松上有懸蓋二舊聞爲茯苓苗云】

薄暮出峯何嫌細雨衝道邊方閉戶溪閣正鳴鐘客意冷如水詩情哀似蛩更思眠借榻終夕聽淙淙

遊吉祥寺

寒深朝未定暖翠晚能佳不飲靑簾酒來尋古寺茶連枝空綠竹獨木漫桃花埋沒聰明水淒涼六一家

遊太平寺

一水縈紆渡千松髙下栽童師空有塔皖伯已無臺似爲尋山至那因問法來茶香從汝供詩味遣誰陪

遊茶山廣教寺

在昔鴻漸宅當年東野詩兩賢𨿽可象二士豈難追汨汨泉鳴谷靑靑竹守墀平生志獨往晚歲敢乖期

題東臺寺

日日東臺寺今朝一葦杭不關公事了政以病軀妨大士遷居夢寒鑪得聖香世人空自異吾道本何方假宿總持寺從僧如應借讀髙僧詩法欽所編無爲子所敍者

攜衾林下寺借讀碧雲詞窗迥月資白林疎風起悲生平故耽此坐久覺忘疲造請非吾事幽期不在玆

蓮蕩

舟涉越溪悲梯攀玉井危何如澹成映更有綠相欹不作騷人恨頻成謝客詩釣船如許坐簔笠不辭披題白龍洞三首洞在常山負郭有兪叔夜畱題

循除初防防出谷重潺潺驟或鳴琴瑟幽疑雜佩環茶經不載陸瓢飲合居顏借問龍君事異辭紛莫刪瘦竹依奇石流淸照古梅那知道傍捨遽絕眼中埃肯憚巾衝雨深防屐破苔病來無腳力一爲上崔嵬兪君昔行倦曾此見畱題丘壑胸中具煙雲筆下躋如聞在幹越復道走江西使我登臨處依依獨杖藜

王巖

二十一日昏時雨後解舟三山絕溪過招眞方元直寓焉因謁之王巖之傍爲徐巖徐巖之傍又有所謂射虎巖者道士言王巖猿猱甚多僕舊亦嘗見之徐巖屬居民家蓋可賈而居也作二詩

夜入王巖觀眞同久客回望松知窈窕次背識崔嵬有客成幽屏談詩記昔來暫遊還契濶欲去重徘徊灑落松揺雨飛流谷墜泉畫圖難寫貌詩語易流傳射虎石誰沒說猿童謾顚徐巖蓋可買羞澁欠囊錢李通判休日約僚屬追涼於淨因已復酌於芙蕖館旣題名於寺之壁爲賦唐律

野寺依林木官園帶芰荷飯蔬朝共集尊酒晚成過歲月記遊勝禮容寛俗苛公能數傾倒我得慰蹉跎

題飛霞亭

處處江邊閣悠悠客子詩欲知歲不與驗取鬢中絲風雨淒其作江山益爾奇憐渠不解語有恨莫能知【作此詩方閱東湖集忽思此公嘗爲別駕而無其迹前輩過此多矣快閣得山谷詩而名益彰知津亦得坡公之句此獨無有可嘆也】

謁孺子祠

務創西都寧知此一時忠邪爭憤嫉基業竟陵遲豈曰忘五就哀哉逢百罹嚴陵亦同趣始盛及終衰潛徳固宜祀髙文寧可埋淒涼危像設漬蝕半莓苔昧爾前賢貴空令見者哀欲言寧我聽小立謾徘徊

避雨入總持寺謁澹臺子羽墓

瀕湖有幽寺避雨適來過吏役毋庸遽幽尋所得多雷祠眞詭特古墓絕微訛鳥篆森奇畫趺再雅歌

慈泉

山骨何時鑿泉幾許深羶薌四時供教養百年心可栽蓮實傍宜引竹林勿雲閒艸木於以助徽音【山谷食蓮詩有分甘念母慈之句竹亦有以慈名者故云】

周十三丈約同馬三丈入靑原山賦詩五首以記行

渡江不待餉勝士約三行夢境故常在重來年漫更又成春霧掃何日野田耕要向思公問燈明香縷橫【郡方祈雨】有見匪山色所聞非市聲思公藏有塔釣士隠無名兀兀故林願悠悠流俗情經禪𨿽未暇樵牧念餘生艇子君先喚籃輿我復追聞鐘疑寺直見塔上林移早起猶思睡衝寒故覺羸山遊定何得飯飽細吟詩蕭散得終日驅馳難久居滅瘢蘇病竹拋食引潛魚問話僧尋蜀多茶椀似盧主人佛事外遊戲亦多餘【住山法宇】遊山忘襆被喚渡已無航隔岸初更動緣沙數里長大呼空亟疾小立更微茫莫遣眠鷗覺笑人朝夕忙二十八日同臨湘尉曹呂益卿登嶽陽樓

地已兼旬住樓孤百尺登誰與同我適政爾待君曾韓杜愁來讀西南樂得朋仲春新雨霽山逺水波興艸沒重湖路帆孤一葉舟飄風來復防凍雨落還收遊目窮天末題詩欠筆頭登臨有如此好在嶽陽樓

自九度至衡嶽呈同遊潘文叔二首

犖確渾因石颼飅半以松秋雞添老狀老木怯秋容邇日朱張句當年韓杜蹤辭工欠詩本理到倚談鋒衡嶽文公寺南昌梅福官意馳𨿽若近身到每疑難社木悵鳴防集賢欣解鞍未須論契闊聊復話圑欒

送趙一叔江西漕赴召三首

兩載皇華使江湖得少寛見皆儒雅錄聞絕惠文彈內外有輕重言行無易難春秋賢者責傾耳向長安聖朝無闕政賤子有私憂盜賊何多報邊防益弛謀循良宜擇守徳政合交修懷此言無路公今近冕旒我捧江西檄公乘使者車飛騰今已去畱落又何如誰敢懷離濶惟思讀詔除九州期大庇寧獨愛吾廬

奉送達之祕郎還豫章親庭

吾友不藏善相逢過所聞政玆欣再見忽爾嘆離羣舉子名場事躬行聖處勲相期在白首勿漫躡靑雲

感懷二首

無聞眞已矣曷不遂歸哉試問惠文治何如三徑開人嗤曹是馬夢覺蟻安槐得防吾知己詎須呼去來佳客與涼風俱來破蘊隆風流自江左材秀又湘中未暇嗟渠屈端知慰我窮嚢錢嘆元叔鬥酒羨無功送常寧吳尉並屬寄聲吳交代尉比行余亦行追作此詩與之

我有章貢役而君亦解舟飛騰今有路憔悴不同謀黃甲昔簿尉祕書行校讎同年若同捨好爲話綢繆【尉恭叔同年也】

送王亢宗赴建徳尉

雁防行連雨梧榦葉隕風悲涼今日別邂逅幾時同末路多浮梗吾生甚轉蓬靑衫溧陽尉不嘆孟郊窮

寄送周子中監丞赴舒州二首

引嫌初補外懷綬復頻年自得山水勝定由仙佛緣往遊成舊矣有夢尙依然六字今誰嗣畱題乞我傳欲問淮南米皆云歲不登疲羸不難活摩撫政須能但使荒田辟無勞鑄鐵增素書寧敢寄苦語未宜憎

送趙成都五首

蜀道當謀帥維城孰愈公夷陵防江左斜谷顧關中北敵心豺虎南蠻勢蟻蠭守攻𨿽有異鎭撫不妨同不但元戎貴仍兼制使雄深沈天與度簡敬學成功人士薰陶內兵民教訓中詎應先卻縠寧復後文翁甫也防依武君平直見彊沈冥幾大隠坦率異眞狂此士不易得遺風今未亡經過下簾肆好覓浣花堂是別且萬里可無書數行經過連鄂嶽畱滯隔沅湘渺渺孤鴻送悠悠一葦杭有懷春水濶無柰暮雲長雪嶺瞻新鎭冰溪想舊州向來欣禦李今日悵依劉有志思乘興無才稱防尢深知取義負不假采薪槱劉茂實赴省袖澹庵舊贈見過索送行詩用韻

蚤日已俊茂髙交仍老成貫通𨿽七略陶冶異長城【君學劉又作詩】聖世患才少忠言繇主明平生捩眼看得雋每知名

追路送誠齋到灘頭驛

樹樹春花阜田田秀麥滋𨿽持玉節貴不廢筍輿詩追送寧辭逺乖離故在玆無嗔白頭舊一見有深知

書灘頭驛

閉戶只書癡郊行粗有詩翠深千頃嶠煙迥幾茅茨雨作衣添袷炊遲晝不饑舊題看好在重是一春期

送李袁州泛舟入浙

晦庵無【闕】著泛宅又吳淞載月初尋棹看山不借笻聽渠猿鶴怨心喜鷺鷗逢遙想題詩處楓橋半夜鐘

送李元藻入浙三首

唐室登科士多因行捲知至今傳不朽猶或謂能詩辟置仍於取山林亦罔遺莫嗟今古異窮達豈人爲漢廣求才路嚴徐出上書朝猶辱徒步暮已待公車今世無玆轍夫君欲振裾𨿽然寧有限或者爲吹噓我作長沙客諸公多與遊聞風亦云舊識面悵無由忽辱髙軒過仍蒙古句投偶從旁捨去不辦小淹畱

送信丰詹丞並寄贑陳丞二首

此地已窮域更乘惶恐灘家聲詞學舊勇退急流難使者威嚴霽尙書禮數寛聽渠丞訾謷也勝尉酸寒君見陳夫子懸知問我能江鷗慣眠艸野鴈怯逢矰矯首困疾首折肱懷曲肱攜家能有弟托死豈無朋

送王子尊赴衡陽丞

王郎妙人物獨步尙江東昔尉旣不醉今丞寧肯聾相依唇齒國忽去馬牛風淸絕官曹外何年著我同

送趙詠道還侍兼簡然道昆仲

旣見章江水重逢懷玉山匆匆成履躧艸艸僅荊班遙想獻觴後應多對雨閒期君好兄弟並轡古人間

寄晦庵二首

道大誰能與才難聖所嘆浮雲𨿽蹔掩寶气不終蟠走卒稱司馬蒼生起謝安縱無臨賀送當有翰林觀張膽言何壯擎天志未摧眞成一防足何有萬牛回感興能無句憂時謾舉杯江湖嗟屢役巾屨阻追陪

寄趙元歸並屬元黙三首

憶在袁州見曾遺滿紙詩臨川得再面近作重相貽我老已成退君才眞爾奇縱能連日語寧慰積年思撫信元相近乖離乃爾賒何堪落湖外動卽阻天涯嘆我幹微祿期君起故家文科須中早學力更功加黙也未識面向來曾予書由來幾兄弟絕嘆每乖疎見說長沙驛猶遲古寺車差池今再矣佇立又何如

寄韓季蕭二首

怕到看經院愁登擬峴臺人言已仙佛我意只悲哀此道誰人付陵陽有後來欵門期一見投刺只空回近與李商叟共談韓季蕭舊氊余翰墨幽寺樂簞瓢問友多防漠須君慰寂寥云胡又相失於此亦何聊

代書寄防陽令於去非

來往丰城縣尋君總不遭如聞漾鳬舄已復用牛刀往事多遺迹邊庭簡吏曹莫由同古訪尙擬見詩豪

寄諭叔奇文二首

不見諭工部經今兩暮春遙知磬湖上不減浣花濵佳句能名世浮雲豈絆身爲貪煙雨勝聊復駕朱輪飲我長安酒歌公亦好詩試思猶宿昔忽念已差池要識園林好何由杖履隨有時觀敍夢亦復嘆吾衰

代書寄劉伯瑞仲文叔驥二首

每憶分攜地蒸湘綠徧春於今懷想處苕霅暗迷津但有乖離數何由宿昔親附書書復懶君自識吾眞難兄兩別駕難弟一參軍從仕信多譽傳家仍茂文嗟余空白髮期子在靑雲寂寞題詩罷林窗日半曛

代書寄兪玉汝

送弟秦淮逺懷人楚驛長素書慵寫得白髮漫相望再見知何日孤懷只自傷春風桃李徑流淚不成行【舒州之感吾輩所同】

寄懷趙南紀二首

聞道君先我論交我愧君長沙辱傾蓋懷玉悵離羣怪底書多枉情知義薄雲金蘭𨿽甚篤藥石願時分自別匡廬去名山不再逢圖看白鹿洞詩詠紫霄峯泉石難名狀煙雲幾許重巾車君儻命襆被我斯從

寄梁從善【梁官道州】

舊說舂陵郡全如石作州胸中飽丘壑筆下剖琳球遙想窗扉廠多能磊落收平生有餘嗜安得致林幽

張王臣貺詩詰朝遂行次韻寄之

書貴在瘦硬詩須成管弦典刑君尙有老至我加年早作諸侯客逺勞從事賢見來元不欵別去忽何邊寄懷大聲兄弟叔文老丈兼屬三王叔侄二首

聽雨侵階竹歸艎入檻荷天晴龜曝背人靜鳥吟柯挾冊弟兄對煮茶賓客過居間有此樂余乃事奔波今代河南客當年吏部孫靑氊余翰墨白髮念田園邂逅成相識飄零忍重論三王如見問寄謝勿辭煩九月一日晨起風物淒然不勝懷逺之思作五首寄和父憨申並煩轉致湖池二州也

作別已半百得書無二三飄零各天外揺落共江南此去仍加逺相思轉不堪懷哉對牀約老矣折腰慙節佳重九近風急授衣初茱菊年齡邁楓檉日夜疎欲題懷逺句頻展寄來書憨子能思我申兒更憶渠秋气故悲哉連陰況不開黃花九日近白髮數莖催山際擎新塔江邊峙舊臺謾看云日暮安得雁同來【臺謂淩歊塔在玉山之水南】

姨母比苦脛渉秋今若何音書君定密離苦我何多鳬舄思文瑞燈窗想驥和何能俱欵集未厭數經過秋浦新爲別秋風闕寄書𨿽然聲問闊未覺夢魂疎杜牧登臨後宛陵吟詠餘三冬如有暇五字不妨渠

重陽前一日同成父二兒遊新庵

細雨不濕路薄雲空礙山窮居嫌局趣乘興偶躋攀並水楓初落懸崖菊未斑淸遊了無累短句不須刪楊謹仲和頃者三詩見貽復次韻六首

江南秋得閏艸木向遲雕正性失松檜羣生同艾蕭漂流又舟楫隠約念簞瓢賸暑猶須葛誰能逺致韶去年才一識何意復玆行隠墅全依郭幽居亦占名萬金眞國士十室漫鄕評漢制誰綿蕝且徵齊魯生功名誤黑頭晚臥此山幽落拓揚執防浮沈馬少遊豆芻千里駿煙艸五湖鷗早晚相從去髙深日縱搜病骨覺難彊鬢華驚易雕壯懷鯨訪李老習蚓同蕭久已思拋笏悠哉曷泛瓢東遊穴探禹西上石賓韶江湖余所樂歲月老於行酒有杯中趣詩無世上名悠悠眞自得悄悄莫加評尙要髙交友風期同死生不減涴花頭仍兼事事幽渾忘帝城札好在竹林遊有意求如願無機防海鷗秋涼入吾樹舊讀定能搜次韻莫令因迓使者同泛舟至漂神已而誤焉問宿臨江鐘氏之閣二首

我割僅鉛刀公銛比孟勞莫酬談絕倒難和句揮毫旣誤前驅逺不妨乘興髙悠然風月底脫略異官曹璧月儼中懸村空聽悄然借牀依樹閣輟棹上灘船物外我懷趣區中公了緣異時殊出處安否要詩傳慶伯以二詩送別已而又辱同廣聲追送慶伯復有所賦並次韻爲答三首

在昔歌詩義嘗關治亂音流傳縱今體陶寫亦吾心未答論交作還賡送別吟識君於此道亦復用功深凜凜君中外堂堂國盛明曾聞百年契豈待一朝盟老矣我何事勉哉君勿輕科名𨿽世業直道是家聲試問爲黔郡何如與質要其行旣穹絕有思只飄蕭但悔崄投足未論官折腰同舟故能送折簡不勞招再來常州昭禮出示虞山往來詩卷先是昭禮與予共載昭禮上虞山予過溧陽昭禮有詩次韻

舟人厭牽挽我輩樂縈紆晨起愁分背逢人屢問塗看君著屐進雅勝折腰趨此段眞髙邁詩中不可無

次畢叔文見貽二首

山川略吳楚歲月涉春秋爲米媿元亮乘舟思子猷黑貂塵土重白鬢雪霜稠志合成三益詩來減四愁寂寞吾知貴紛華世所榮常評敗素紫孰愈濁纓淸爵祿心無食山林志有盟幽居自空谷哲婦乃傾城

次季奕見懷

雨腳何其厚雲頭不易空病憐山叟甚詩喜故人通慰藉殷勤裏吟哦悵望中地鑪無熱火林屋但鳴風

次韻歐陽伯威見和

宗滔滔是於今得障流無悲和者寡故愈暗中投我願下取履君其髙臥樓穹岡如詩割肯愛一官休劉兄垂示同張兄遊向園呈先生詩卷次韻

聞道輿籃出興懷反棹時身𨿽縛官簿心豈忘笻枝已後斜川集方賡人日詩因君竹林詠動我故園思

次韻子肅懷逺齋並以見及

如公人物表上下孰分牀但有官成集初無智作囊所嗟人契濶不爲雨悲涼顧我端何幸新詩獲夜光陳擇之經過以贑守畱尙書得祠亟歸別之其行甚遽途中有詩見寄次韻

過我不停軌嗔公但憶歸民思河內借士失荊州依別去目易極詩來寒益衣今時未爲貴歲晚望荊扉僉判文兩賜新字韻詩因次韻兼簡文顯

連朝枉詩句俊逸且淸新嘆我徒勞思知公固絕人林園能數駕風雨未妨辰作底周夫子關門懶似眞

次韻審知寄來二首

一日復一日何勝一萬周有山皆萃萃無水不悠悠爲我謀歸防將詩說舊遊山林與城市吾亦任乘流書去愁難悉詩來造愈奇爲言僧可寓爲念槖空垂鳴鴂驚時晚羇鴻暫水湄逆風仍上水日月是難期

復次韻呈沅陵諸文並懷在伯二首

逸興猶鷗白殘驅異犢黃靑衫漫蠻府黃防合鱸鄕旣自老將至何由心甚長倘能藏鬥酒未暇愽西涼佳詩如雋永餘論敢雌黃幸甚官同府懷哉居擇鄕江湖身固逺風月興何長勿作湘累弔行賡殿閣涼

成父有詩懷斯逺次韻

港漢自相見去來元一風無寧敢天怨亦未決途窮白社明朝是南山幾驛中君歸不能逺我去若爲同

次韻吳仲權鎰見簡

今代風騷將先生合冠軍幾年求識面數刻遂離羣江急舟難駐風回櫓細聞還家經醉臥斜日對鑪燻教授文作黃字韻詩十首愈出愈奇而有作法孰爲涼之句何耶因次韻以見窘

苦思髭催白交馳耳困黃欣欣貪得侶落落異殊鄕顧欲窮余短安能敵眾長蒹葭倚玉樹華衮照龎涼廣文先生送詩方思所以報之而未得忽鸝落庭樹殆天與此韻也李君在傍知狀

君亭揺鷺羽我樹下鸝黃政爾無何境能來底處鄕搜尋疑日短吟諷喜風長獨愧非韓敵聯詩效納涼

次王照鄰滕彥眞韻二首

黃你能生睡朱弦孰寫憂客居玆已病歸去合成謀華嶽𨿽遙吏陶窗得素求小舟何日具湖水正漫洲王子詩如照滕侯隠似眞倘來寧取遇居易若爲屯酬倡𨿽才始風期自夙親江湖縱悠逺徳盛罔非鄰

次滕彥眞韻三首

地接沅湘古人畱屈賈香政須煩勝士時爲發幽光貽我祛愁具懷君待月章朦朧成少味失喜見琳瑯暫作長沙住侵尋兩過年蕭然惟壁立終矣欠蓬編盡室嗟長客歸途喜再緣還家定何許當在早梅前我欲湘西看行須覓渡船何如臨絕頂得以盡長川鷗鷺煙雲表蚊虻埃前隠寧分大小那更別山

次韻叔驥兼呈伯瑞二首

晚作臨卭客相如眞倦遊又成悲卒歲及此問歸舟共隠期他日相逢記此州江湖有來雁可以謝書不貽我五字句淸詩曷以酬端知檄愈疾未信酒忘憂多難屢瀕死諸兄虛見收病駒叨蓆秣顧影益增羞陳丞以南安寨上所得二詩及到龍泉聞余戍地最逺見懷二首爲寄次韻

郴州何許是山逺水仍多江徼重重柵田夫戶戶戈雷同嗟不早嘆我亦奔波未必甘如此而今敢謂何路窮千澗底人絕萬山旁暝宿茅寮冷晨炊土竈荒多年布衾裂倍覺夜蔬香有底從軍樂題詩日在忙問我能嗟逺如公肯見卑十分期一見四首僅蒙詩儻許抄傳可何堪絕贈宜𨿽然籍湜輩附此姓名知剪茒仍伐木去凸亦鉏坳響屐無驚謝投金政擬郊百年終顯晦一稔在肥磽隠地兩成隔頽墻空長梢

再用前韻並寄孫推官四首

試覓圖經看宜章路幾多彼謀寧去穴吾偹且橫戈累土生平地安流起丈波計愚無可采敢復問云何恍惚迷來際周章失去傍怕聞行戍逺愁聽哭田荒要挽天河水方焚玉帳香夷吾政分閫吾黨詎應忙靑雲懷趣逸黃綬屈官卑屢捧將軍檄一哦從事詩少陵憂有在充國事多宜儻上休兵議因人願早知我亦端渠似圖中見此坳一身非憚崄十日未窮郊問水水源絕逢山山石磽政便安蹇足敢說負蕭梢

次韻深父送行

吾行殊坎坷此地極淹畱少欲破萬卷老惟思一邱謾言詩作祟長愧食爲謀穮蓘君其務農良乃有秋子進示懷玉詩卷有歸途見懷恨不同遊二詩次韻

望壓大江東玆峯獨著雄潛珍伏其下神畫隠於中舊俗多龎說因公得細窮從今逢有問身與到山同山有英靈在眼應靑白分問禪公得髓呈佛我無文意賞人知獨神遊黙固羣淸詩傳妙旨讀罷雨花紛贑丞曽幼度相邀過明叔買江天閣幼度有詩明叔與成父弟皆和之亦次韻

落木千山迥空江一帶橫畫圖非意匠詩句亦天成老我頭今白逢渠眼暫明詰朝山嶽隔杯面莫多爭逺齋頃寄在湖日所作三詩舟中次韻

黜陟無新報山川懷昔人詩能言我志貧不累吾身登眺盡遺勝經行那厭頻江頭釣竿客何物是元眞近日杭州見殷勤蒙置樽別來幾朝夕書問欠寒溫譚妙元超詣詩髙外語言何當從杖履底盡得深論向來吳楚隔書札苦難通信與衢相接我歸公亦同寓懷須酒聖適意豈詩窮情性思陶冶吾寧較拙工

次韻愚卿畱別

有約端能赴如君信可人解衝衡嶽雪寧問海棠春雨後𨿽懸榻泥塗政沒輪笑談能欵欵書札勝頻頻

次韻鄭季奕見寄二首

暑退伏才末月明秋又中蛩多喧向夕蟬寂罷吟風畱滯周南事蒼茫阮籍窮寄書無厚祿猶喜見詩工一寫山中信自嗟天外人詩無詠貧士政豈失窮民已悟哀仍樂勿論亨與屯我交非勢利寧有白頭新

次韻黃子耕因任伯起見寄之作

客有能相覓書來慰我思貧寕可詩罪老不悟書癡舊友厪長憶新交曷取知況渠停軌日政我出山時

三詩寄郭古夫

巫峽聞歸斾瀟湘說定居若親千裏面曾捧一緘書山檜風霜老江楓日夜疎窮秋已涼冷體候復何如往日臺郎選今年散吏員詞華推匠哲問學得師傳視艸應棲掖談經合細旃諸公曷逃貴詔旨尙求賢【近又降賢良詔】

丐去秋今晚能歸歲且除須公一尊酒勝我十年書生死交情異乖離人事疎如聞厚風誼何敢自趦趄

至夜讀子肅詩卷帖

應【闕】

能頓除明當增短日後且愴離居恨我平生友翻成咫尺疎爲生端不易作客又何如

淳熈稿卷九

欽定四庫全書

淳熈稿卷十

宋趙蕃撰

五言律

午飯資福寺

病骨怯秋凜羸驂疲路長人煙少行店樓閣見僧房憇息今成暫從遊舊不忘卻塵防姓字淮楚路茫茫【文叔舊寓此剎僕嘗過之有畏知題名存焉】

二月十九日同兩都監沅陵令尉餞敍浦簿公子興福

隨處野花發所須村酒沽江平初出岸山好漸成圖從此經行地能畱物色無少陵那老蜀張翰政思吳慨我復成畱辭君重作愁春風歸鴈野水迥浮鷗已別還來見因行亦當遊同僚二三子杯酒互相酬

過明叔有詩次韻

出門無所詣引興獨玆長萬事一杯酒三春百艸芳暇能過巷隱癡豈累官忙久坐疑成晚樵歸漁返鄕

春盡

南國春方盡南風吹晝長野香花襲艸秀色麥侵桑客子政懷倦田家任苦忙悵予終愧汝垂老未渠央

春盡日

山宻風蟠木檐疎雨著牕擁衣憎舊絮酌酒愛新缸放意初無累冥觀久已降一春今日盡歸夢三江

寄在伯二首

積雨早涼天南風下水舡江山渾未識魚稻不論錢在路幾何日得詩多少篇何當重相見尊酒話蟬聨成我中興年朝家政急賢侍臣更論薦東閣重招延子去當玆日才惟莫與先習軒經濟學於此定爲川

寄鄭伯元【時作涇縣丞】

文學崔斯立才名鄭廣文傳聞定省暇不廢簿書勤流落誰如我交親更念君水西佳絕處詩就想超羣

寄徐季益四首

不見徐夫子於今已二年轉頭疑夙昔屈指悟推遷書欠洪喬寄詩煩阿買傳相思到極地把誦一悠然君不減徐穉豫章仍主人結交非勢利此客況淸眞今日山中友他年席上珍玉堂如伴直怨句不須陳呂氏多人物譬之珠玉淵世官渠有命家學定誰傳籍甚羣公譽皆云正字賢掖垣君舊識聊與話當年我已非靑鬢君今定白須田園稍治否寢飯比佳無聞道爲歸計何當出此塗相期一邂逅得以話艱虞

寄公擇兼問訊季益二首

憶昨分攜地陰風送酒杯深嗟九日菊未說一枝梅我友多貧士夫君況茂才行蔵苟無媿流落未須哀孺子家何在溪邊百尺臺句追唐甫白詞鄙漢鄒枚此士誠髙遁諸公謾挽推因過問消息幾日送詩來

寄審知並屬彥博三首

病榻論詩罷僧輿趨駕歸倦書疏竹幾多夣繞湖扉赤葉霜前墜黃花雨後稀直堪凋鬢髮何祗減腰圍地迥林逃斫湖深水易平鄰多爲圃住門有趂虛行遊釣昔愛此林廬曾屬情誰歟二畝乞已矣一枝營豫章稠眾木孔翠逐羣飛梁棟期終用文章莫露機枉爲時俗忌空使寸心違語以王郎子因來答是非

寄成父並帖彥博審知

貧賤分離苦飄流日月除重沽分歲酒空展寄來書祖印書齊架章泉竹繞廬生涯故在此調防合何如霜落湖邊路林疎溪上居向來行載酒今日問慿書一飽異初計五言眞累渠故人誰我念煩爲語王徐

寄懷伯瑞

四海今詩伯三衢聊署曹望之甘錄錄桀溺病滔滔有志躬簔笠寧能類桔橰我交天下士如子未多遭文叔轉送畏知初到長沙寄諸弟及示同志二詩次韻寄畏知二首

山林容我病道路憶君長忽枉瀟湘句中含屈宋香細參同晤語深捲勝書行歸棹知非逺胡爲苦念鄕【畏知欲隨橄來挈家故云】

聞道湖南幕人無第二流文書有餘暇風月可銷憂夣逺寧能續詩成謾益愁幽庭步春艸雞撼屋山頭

寄明叔且示逸逺

別我已似久起予當有詩筠牕坐風雨兒軰樂塤箎歸日近休日春時盛此時觀山仍快閣太史昔幽期

寄李寧卿

不寄來南錄但傳多景詩長安分袂後湘水寄書時我欲歸三徑君方聞四馳未知回首地寧有盍簮期

以舊詩寄投謝昌國三首

昔在方齋老南遊爲我言廬陵得佳士康樂有賢孫許可渠不易殷勤相與論元賓𨿽已矣所與見如存我有江西役淸江公所鄕放舟頻下上欲見苦參商扁榜書皆到流傳句必香何當仍大嚼鼎味也先嘗活法公家論東萊蓋有承先生眞伯仲小子愧云仍昧昧防爲璞紛紛虫語冰今朝方見佛平日謾依僧

寄周文顯二首

我敬周夫子安貧得士常然居陋巷隱若臥襄陽應對昔爲役滯濡今阻方𨿽慙壽陵步猶擬舊君傍白雪郢中少靑蠅楚國多知音自古爾防口柰渠何皎皎寧遭污防防豈畏羅秋風下庭葉乃見貫時柯

寄懷徐行仲

夣想西禪寺春陰繞夏池投枝語鳥雀叩檻出魚用捨平生學嬉娛卽是詩覓公端不晚江漲卽東之聞楊謹仲得車輅院又聞其哭妻有寄

得酒不孤酌有詩仍寄防親舂聞失伴執防報除官浩蕩皆鷗鷺翺翔豈鳯鸞嘗評峽江上山水似嚴湍

寄明叔

聞道南池上日來幽事多株株揺弱柳柄柄出擎荷長夏端能好新詩況可歌無庸問凢楚一以付無何

寄劉伯山【伯山時在太和】

魁梧任嘲劇短少蓋風流邂逅爲頥解殷勤成刺投遙知江夏閣不減仲宣樓頗願相從去湖南兵未休

寄王彥愽

年來困犇走事與素心違歲晏艸木肅天髙鴻鴈防故人天外別尺素眼中稀問我還鄕斾春風當與歸

因曾相士寄韋南雄

窈窕梅花嶺風流燕寢香如聞省條教復道富篇章近作凢幾首新來無一行因人問無量並遣驗徵黃

次韻歐陽伯威因書見寄

病過一春事不惟嗟索居酒杯疎到手藥裹每関予曹務寧知馬悲歌豈爲魚故人能枉問安否報何如

撫州初程夜寄孫溫叟甘叔異

水激成悲壯星稀乍有無店荒容托宿酒逺懶能沽冉冉非今日遑遑媿此途孫甘兩奇逸蕭颯舊憐吾周愚卿同內子遊仰山南嶽後予一日行途中寄之

溟蒙初莫辧飄灑忽成妍地豈三千界山迷尺五天畫圖寧有此言句可無傳卻恨與周子行差一日先

寄胡逹孝二首

中庸有胡公千騎乃安丰气自論詩合情因敍舊通莫窺鴻鵠志相望馬牛風邂逅長安使丁寧覓置筒問訊安丰守開藩且半年秋收多少麥春辟幾何田但使民能足端知化已宣譽毋求赫赫腹肯媿便便

用斯逺韻寄趙湖州三首

竄迹窮閻底求交四海中爲懷黃閣老長詠白蘋風逺祿寧堪借吾身未適終何山道埸麓政爾屬君公薄暮雨如馳中宵月半規眞成憶度不是突西施蟬墜風枝急蛩鳴露艸垂不眠還索句自笑欲奚爲別去𨿽天外書行毎便中晝吟宵不斷夜夣曉還空時用有顯晦交情無逹窮防公與徐孺寧復計違從

寄趙湖州

平生淸逺地幾首往來詩獨負防山債長年屬夣思故人今五馬薄宦乃南夷要寄登臨勝當來墨妙碑

寄周畏知

書疏𨿽能數飄零可柰何毎懷談緒逺更益鬢絲多治行今難及聲名保不磨公寧免騰踏我乃願婆娑

寄李處州

近別遂累日逄人空附書𨿽能道所以未辱報何如千里江山外一春風雨餘夣成同泛宅起欲命籃輿

寄諭叔奇

雨雪長安日覊棲獨旅時累觴欣防面到處益潛悲舊識文章伯今猶國子師何當一持節來惠楚人爲【辰故楚公有補外之意】

斯逺徐兄擕李文子永去冬江上詩卷來成四十字寄李

建鄴復當塗徵行歳又䢐靑山奠椒桂白鷺泊菇蒲人物豪三國文章到兩都因君俾傳誦使我不枝梧聞曾幼度近況於陳擇之作二詩覓使寄之

自辱緘書報於今歳有秋飄流聞客語消息解人憂薦牘新頻上詩聲舊得優君歸定蓬閣我去復炎州夜醉江天閣賦詩殊未央自玆悲契闊誰復慰淒涼有抱何由寫因詩得寄將丁寧贑江水莫憚遡流長成父弟書來報朱先生過玉山畱南山一日且有題名余不及從杖履爲恨輒成鄙句寄斯遠彥章且示成父

聞道朱夫子南山盡日畱經行還阻見防合信難謀湛軰我無與顏徒君好修題名凢幾字好爲刻巖幽

寄呂謙益卿三首

多謝臨湘尉書來並枉詩夜吟忘夕寐晨誦愈朝饑我亦窮耽此君仍老嗜玆𨿽然不相棄竟爾欲奚爲一尉荒山裏髙名四海中初非大夫逐定自溧陽窮薦士猶王政招魂已變風懷今更思古佇立晚江空誨我肱三折思君腸九回盡忠眞藥石欲報異瓊瑰交道孰云防古風今未頽狂言喙三尺百罰酒深杯

代書寄呂益卿

問訊臨湘尉冬來定若何凶年無盜否淸俸及時麼再見不易得惠詩空復哦素書慵冩得此紙字無多

示嚴君

酒債未忘索詩狂無用嗔年華猶是臘風日已如春我鬢蕭蕭白庭柯濯濯新晚來暄暖劇還遣振懸鶉臧正卿示舊所唱酬秋字韻詩軸要季承同用韻贈之

平生人物論自謂富陽秋滿世多遺恨相逄足破愁獨憐金錯罄虛負木投風節他年事期君折檻遊

夜坐示進之兼懷文叔

貧病人誰數情親肯見存掩窻同此夜撥火共殘溫未暇飯飽喫且從文細論平生松谷老同姓與君惇

用韻示成父

林動風防掃庭空月正方不知晝已短但覺夜初長了了遊乖舊駸駸老至將街頭賣紫角甕裏灑鵝黃

示成父

雨重冬裘薄泥深古道賖東西但煙嶂髙下絕風花斵句病肝腎食寒愁齒牙赴期元不後分路各從家

同子肅過玉汝飲題玉汝壁二首

躑躅來千里﨑嶇爲一饑客情方慘慘雪意又垂垂萬事豈無命百窮寧坐詩前賢有如此而汝欲何爲晚日𨿽云短故情能爾長杯行要陶冩賦就復淒涼此別防不免有懷寧遽忘明當視淸鏡應已變蒼蒼

雨中簡章令

夜雨仍朝雨知時復後時禾囷愆黍稌麥地及耘耔屢起瞻行斾頻成閱贈詩渠方謹期防君自念疲羸

晚雨後虹蜺並見

薄雷收淡雨雌蜺映雄虹云擁奇出霞飛散綺紅渠無畫手妙我久作詩工泛泛身隨梗蕭蕭鬢似蓬

早醉

晨起倦烏巾還傾老瓦盆自知中了了人謂日昏昏迆邐谿山別披紛鴈鶩喧春風得亡賴幽趣與誰論

晚行

溪上晚來雨江西東溯舡波停鏡平墜霞散綺相鮮老火滋煩濁初涼灑靜便題詩差落耳把酒又茫然

驟寒二首

一晴疑尙暑一雨頓能寒气候從玆變病軀那得安頻聞風淅淅不見日團團附火貪新燎添衣怯帯寛日薄林園靜天寒鳥雀防無人行古徑有客滯荊扉疾病淹時久親朋枉問稀漸諳風俗異還覺歳年非

黃昏驟寒

過午風猶怒及昏寒驟增衣皆祫無絮被只楮非繒所賦端如此誰令病不勝更憐余習在挾冊自篝燈

夜坐觀書作

久矣疎黃卷欣然對短檠燈寒度窻影雨驟落檐聲伏枕身𨿽憊觀書眼尙明帯經眞有道發冢復何情

枕上

防上書檠暗巢驚甕牖明不眠知夜久欲起怕寒生城與江山近秋添皷角淸經營才五字展轉欲殘更

又

風雨雜荒更晨雞不暇鳴客程難去住秋感易淒淸彊說騷爲僕那知錢是兄長貧自吾事未用悔平生

乞曉

乞曉占云物過東還過西已因月仰瓦眞驗水平溪齊楚自得失短長從鶴鷖誰能效巢宂聊得寄詩題【月如仰瓦不自求下云過東雨頭空云過西水平溪皆諺所云】

十五夜玩月有懷

四海中秋月三衢上水船棲遲猶故我飄泊記今年烏有空成句無何不具錢還家知不逺飛去苦無緣

自吉水乘月放舟至潭

木葉未盡脫水光眞接天蒼然江上石兀爾渡頭船酒有三杯飽詩無萬斛泉冥冥鴻鵠舉鷺鷗眠

月夜

振厲山風作咆哮澗水喧不堪蛙取閙更柰鴨能言月色𨿽云好雲浮竟自繁白頭淸不寐止酒罷芳樽

余幹月夜

風月隨地有溪山天下稀臨流醒客寐靜夜覺漁歸浥浥露侵鬢飛飛螢防衣鷺鷗棲亦穩知我故忘機

晨起示聖仙寮主

薄酒亦得醉熟眠無所聞林園夜飄雨牕戶曉封云米借鄰翁易衣防宿火薰爲官君笑我樂道我輸君

和祖上人見貽

久客黃金盡思歸白髮添春泥妨驛路細雨泊僧檐驟喜詩情浹還增酒律嚴雲山防終往瓶錫豈長淹

呈慧力然老

慧力知名寺混融開士英宗乘眞繼祖翰墨亦兼名更用終何得悠然聽此生懷哉躬井碓永絕世塵攖比因和首座詩有故欲撩公嬾是眞之句名其室曰嬾眞知客一牕對靑山尢可愛名其軒曰遙碧屬王君進之書榜爲之賦詩二首

少日經禪暇猶餘文字嬉老來無復事日用亦奚爲衲被忘宵度團蒲失晝移謂公眞是嬾如我不其癡牕戶潔仍間峯巒列以攢舊因行腳見今得坐禪防明晦陰晴變靑黃艸木觀本來元不動是可學心安

漁父

自得江湖樂信無朝市求扁舟載妻子沒齒是春秋見客如成愕問魚多掉頭嚴陵疑可亞範蠡豈其流

招謝文簽判出郊

桃李競芳春晨妝故斬新周遭徧晴野絡繹動遊人閉戶端無事命車當及辰澄流帯修竹足以奉淸眞

同諸友送潘文叔出郊

數月臥城郭玆晨歷郊原林鶯語聲近陂鷺背影翻稻栽已徧畆桑采無剰園因行一欣爾送友重惘然

十六日出迓客

逢迎非我事且逐眾人行粗識郊原趣因玆詩句成黃華菜誰主自喚鳥何名忽憶來時路還思去日程

分宜示沈弟

水後𨿽頽圮江邊不寂寥囂聲收市井落景見漁樵喜我扁舟泊勞君半道要他鄕惟表弟玆語驗今宵

次韻師契早過東園

舊說東西圃新知上下池山亭猶有記水館獨無碑防鑿由今守登臨要子詩倦遊吾老矣況復思多遲

湖州親舊

去住兩無由終成上客舟香如添酒病雨亦帯離愁兩岸靑靑柳空江防防鷗總堪添鬢白不必問春秋搔首對靑波蕭蕭半欲皤不關年運廹政爲別離多落魄空長恨飄零謾短歌殘春與倦客已矣更如何

口占示成父

雨暴落何方空成掣電光淒涼風陡變黯澹月防妨就取徵衣蓋共談三徑荒蟬連幾徹曉有恨故浪浪

早行示同舟

了了晴山見紛紛宿霧空樵歸婦腰斧漁罷叟收筒但取登臨適何須吟嘯工平生釣臺路明日與君同

早起登覧有懷山居

日出早煙消舟行不待招乍明村市塢初露逺山椒勝處宜規隱浮生只浪飄章泉在何許繞塹碧蕭蕭

和折子明丈閒居雜興十首

維南有衡嶽一掃眾山空天旣柄斯假祭應儀比公穹林行莫盡傑句古來供嘆息緇黃軰昏燈及曉鐘江淸山照影山淨水爲容縱復俯仍仰難分邊與中云興繪後素雨合聽思聰安得漁舟去於斯作釣翁賞識元非易登臨政爾難要須窮應接寧可肆譏彈勝踐千年近髙風六月寒由來炯水玉固愈耀朱丹水匯終趨海葵傾必向陽欲行疑或使將下盍先翔聽爾嘲白從渠本校黃生平志濠濮老去客沅湘詩有江西首書江夏黃精神如有得形似直堪忘拱把至合抱江流由濫觴屹然成巨室勇若泛飛艎萬里江山助千年蘓李師紛紛多假力落落要眞知巧手寧無僞徐行不厭遲文章自公器造物匪人私未話田園薄惟關道路長春風又寒食多病祗殊方緬想迎門問深思暴槖香無勞謝猿鶴好爲約求羊抄冩猶前日吟哦遂隔年眞成墜眢井未易及深泉曷日仙能至何時彈比圓自非深致力寧識貴吾賢徑艸余幽色盆蘭有靜芳取窮應有在𨿽病亦無傷暫得閉門坐已勝趨道傍鴻斯逺繒繳木豈願靑黃人說居閒久園今數畝開荒榛除舊捨規畫見新材鬰鬰宜深芘堂堂豈易摧遐思挹湘水髙興擬裴臺

呈閭丘四舅二首

憶昨都城見於今歳月長中間各憂患重對兩悲涼課最舅材顯詩窮甥鬢蒼相逄又相別客路況冰霜不識髙安縣飽聞明恕堂毋卑百里小未覺四年長議論兼秦漢規模類越杭廟堂方急此已試乃爲良

晚晴

溪雨無常度陰晴日幾回山容朝政合水靣晚仍開乍覺巉巖盡又防平逺來髙人欠摩詰空爲襪畱材

詠晴

冥冥十日雨不見海棠梨霽色晨初上禽聲樂可知春衣猶故褐薄飯祗朝虀自信端如此流行任所之敗屋兩三間隨僧且住山詩無一朝廢官有十年閒日上花明野雞啼門掩關春風從艸艸老態已斑斑

雪晴

啟戶猶飛雪披衣忽報晴慵爲踞鑪坐喜作出門行艸凍袍爭色梅殘玉墮英未能憂旱苦聊復快詩情

秋聲

何處忽秋聲千崖萬壑並不知繇雨故直覺太淸生絺綌且重著褐裘須漸營晚禾資秀實尙有暖而晴

次韻簽判丈因旱而作及喜雨二詩

稍愆梅熟雨似作旱時風此柄知誰宰皇天不病農桑麻初告畢倉廩舊猶丰莫起焦熬嘆當期滲漉通在家乃慮國此事古人風蚤作欣聞雨歡謡欲助農不須詢父老防可驗防丰藥裹從玆屏詩筒要數通

雨餘

雨餘還返照墻靣亦髙林獨坐殘書卷支頥谷鳥吟百年今半過三逕豈遐心日莫重蕭瑟悲歌不自任

大雨連晝夜不止

天漏誰能補河傾勢未平踞牀如露處曵履學泥行朽柱芝菌出斷溝蝌蚪生南公安已慣北客見猶驚

連雨

夜牕連曉枕城郭與山林旱苦七八月雨欣三日霖殊勝建武糓更愈櫟陽金斗食端可直胡爲久滯滛

連雨書事

麥熟蠶將老晴須雨不宜頻年荒已甚一飽此爲期陛下故勤理爾民無怨咨磨鎌亦裝簇晴日防當披

連雨

牕外檐絕雨檻前山返云細聽還摵摵觸眼又紛紛旱昔晨昏望滛今晝夜聞平生憂國願敢廢野人芹次韻張王臣旣晴復雨欲去尙畱見示且以識別二首

逾月能連雨今晨少散陰病寛遊子念愁豁老農心始慮春成旱那知夏苦滛舉頭問白日恇怯一何深我住難期夏君歸豈待秋投章同縞帯共敝愈輕裘浩浩羣屬玉陰陰黃栗畱敍行如有寄何處覓孤舟

二月十日雨

喜雪仍喜雨相須旬日期天民終自卹歳事可前知起我泛舟役思渠荷笠詩嗔人問米價王掾果眞癡

雨中不出呈斯逺兼示成父四首

燠甚宜爲雨晴來又復陰霜風吹不變雪霰已相侵寒且依鑪宻泥防著屐深未能從子去何暇復梅防歳事今無幾來歸略未安若爲佳抱發賴有好詩防賸欲江村訪卻遭天气寒雪猶思剡曲雨亦過蘇端湖外頻年客江東邇日歸欲知年事廹防取鬢毛非寄意𨿽梅栁關心在蕨薇令余倒芒屨須子叩柴扉兄髮久已白弟顏那得紅從今喜朝夕不復恨西東耕稼眞吾事詩書是祖風扶犂有餘暇把卷不妨同

雨後偶題

漠漠靑山雨霏霏白鷺煙詩材來逺近畫本極中邊流落𨿽天外登臨賴目前浮生才幾日此地欲三年

雨中四首

積此檐間雨驟玆山下谿眞成亂昏晝何止礙輪蹄云變防蒼狗泥深聽竹雞不能同憒憒政爾合棲棲古屋先知雨空林易得風階除滋緑艸門巷擁丹楓衣褐從玆廹稻粱安得丰病來方止酒愁絕若爲攻瀏瀏檐雨暮蕭蕭牕竹秋蚊雷宵罷響螢火暗停流政爾具絺綌又當營褐裘桑麻豈無地卒歳負悠悠稍稍風頭變侵侵雨腳來峯巒忽成暗雲霧亦旋開謾易炎涼候無矜狡獪才天髙獨鳥度林合亂蟬哀

八日雨是日期成父來已而不至

一雨毋嫌驟炎蒸得解圍桃笙疏不禦蕉萐頓忘揮月暗螢偸照風淸虫趣機所思期不至還是掩荊扉

雨後

前朝呼蜥蜴今雨跳蝦蟇聽罷僧鐘擊停聞廟皷撾長饑逭遊子樂歳慰田家未得江東信頻防天外鴉昨日過縣齋莫令方以闕雨爲言薄晚雨作山行書呈

艸樹髙低濕陂塘曲折通鳩鳴朝未已雨气曉猶蒙念發堂皇上云生山谷中滯畱公勿厭更享一年丰

明日雨不止風加甚

大雨曉未止疾風朝更顚茅飛疏我屋禾偃病民田未可專時戾多繇得地偏𨿽然豈無念衣薄尙無綿六月十三日四更登舟縣岸遲明抵薉步宿雨猶濕昨夕近郭風而不雨不知此間蓋滂沱也

月落艣咿啞曉登江上家衝田多偃稻直岸有頽沙始悟雨如許更欣晴亦佳林中尙餘滴不管墊烏紗

八日夜雨九日不止

中夜忽聞雨遲明殊未收都緣數日熱變此一庭秋不但梅當熟從來夏或裘可憐方止酒何日畔牢愁

雨腳

雨腳才能駐風頭倐又髙未成曾防服猶衣仲由袍斗食塵埃媿束書燈火勞丁丁幾樵斧泛泛一漁舠

月方上雨忽作

作底浮雲合從何細雨零庭中方照影葉上巳傳聼耿耿深翻鵲飄飄暗墮螢倦身拋曲幾髙枕對疎櫺

雨作

晚泊魚蝦聚蚤行葭葦叢紛紛腥落日裊裊亂長空風旣滯遊子雨仍愁社公眞成才欲盡有句不能工

寓捨遭雨漏甚

無計補天漏寧關以瓦爲晝居衣數燎宵臥枕頻移憒悶長憑酒窮愁更有詩何須僂句問可向穴居知

舟中雨作

旱而逄小雨月亦當季秋便覺重陽近還成一舸遊關余荒徑菊媿爾沒波鷗詩就云如捲推篷得縱求

連雨有作

往晴憂小旱今雨慰深望細聽林園響如聞粳稻香客來無褦襶興可傲羲皇恨我痬居體孤渠醉作鄕

八月五日雨

小雨新涼進遙山翠靄分稻粱先告病粟麥晚收勲助爾農人喜嗟余課子勤跨驢窮有相琢句老無聞八月十二夜至十六夜皆無月賦詩三首

月向中秋俟陰從一夕愆望中孤老眼暗裏聳吟肩燈婢深畱照桃笙冷廢眠思兮在何許有夣隔山川雨後涼𨿽在秋中月遂孤未妨疎狡兔端恐失遺珠屢起瞻云漢還成候挈壺淸羸祗益苦庭樹有棲烏已失連宵望猶餘此夕謀疎明時遞見暗淡幸空休無復丹梯意居然四壁幽有懷千萬種都付一搔頭中秋不見月次韻元衡十四夜江幹步月五言

月待今宵滿秋空此夕中與君俱客路而我欠詩工短髮添新白頽顏失舊紅波長嬉屬玉渚逺愴賔鴻中秋不見月得斯逺所寄詩有懷兼呈逺父成父

中秋不見月空傳江左詩陰晴定俱爾離合政關玆亦復婆娑否還成賦詠爲溪南舊遊地誰與共襟期

三夜不見月

中秋隔明日月色比常佳晨气早已肅暮云深更遮巡檐徒四立顧影晚興嗟桂旱猶藏蘂橘秋反吐花

是夕再題

只道陰能蔽那知吹忽開蕭蕭故差勝皎皎適何來起防寧辭倦放吟無自哀𨿽然不可久白露防蒼苔

九月晦日雨忽雜霰

九月霰維集南方見未曾馬寒添瑟縮我瘦益崚嶒窮相有如此昔人誰似能樹深鴉屢落灘逺鴈相譍

十一月大雷雨

疾雷驚萬里凍雨落三更未暇防洪範誰能究五行短檠無熖續髙枕待天明鐘省成深省雞聲匪惡聲

十一月十五日風大作偶成四十字

江南無此風羸疾詎煩攻異事眞同誇辭嬾問雄梅猶隱荊棘菊已墮蒿蓬坐撥寒灰盡詩成欠得工臘月二十四夜同成父對所傳贛陳丞詩作此寄陳

旁捨箠楚息小齋燈火同猶貪誦詩好未暇問人窮笑我尉方暇憶渠丞不聾移官故相近得句可郵筒

淳熈稿卷十

欽定四庫全書

淳熈稿卷十一

宋趙蕃撰

五言律

立春日自城還縣道中作

晴煙生野聚凍雪被山田樹樹梅花下芊芊麥秀邊靑春今日立白髮此身憐更想癡兒女悲啼憶去年

舊縣道中二首

昨日風旣止今晨風未収浮波羨幽鳥喚雨怕鳴鳩遺寺荒村裏貞祠古渡頭登髙謝能賦物色漫分畱緑樹依平防平波映緑蕪中分𨿽有路四極卻成湖艇子時三兩漁村定有無誰其爲題作東野覓詩圖

五月二十一日徙寓智門二首

來歸迨一載借屋已三遷易覺林間寺難求郭外田缾儲朝乏粟市糴日增錢屢起瞻云漢今年甚去年欲去未能去暫畱還此畱參差喬木合映帶野塘幽父老記舊築孫曽非昔遊惟餘補陁像香火得勤修

六月十五日時閔雨甚矣三首

一雨向何落眾蟬空此鳴乍欣涼吹入已復防霞橫尙擬通宵聴何妨礙月明丰凶終有數憂苦自相並萬室望霓願千村車水歌民勞已至此天意定如何朝聴聞爭米宵傳說借禾始焉因食飯終矣事干戈去此林篁蔽出玆溪谷深倍能明病眼頓覺洗塵襟問隱平生志依僧夙昔心危亭已無迹防刻尙堪臨【是日除翦寺後臨溪亭下林薄之翳宻者】

連日欲雨輒爲風所敗

不雨又一月望霓空眾心雷師非敢怠風伯故相侵國祀居常典天誅徯下臨誰能奮韓筆並爲丐商霖

初七日雨殊未沾足作四十字

上天憐久旱赫日變濃陰要使今年熟須成三日霖蕭疏財卻暑防滴謾過林問我無田客那懷閔雨心

遲曉微雨已而復止

曉雨初傳聴晨窗已斷聞日行將杲杲雲起更紛紛不似嵗且盡直疑春向分南方故諳此北叟漫驚云僕自乙酉至今凢四冬至皆在覉旅感慨成詩

至日長爲客天涯空浩嘆貧知學道力晚悟作詩難故舊勞相問功名夢已殘書生例難蹇未可厭寒酸玉汝從溧陽來辱李晦庵以詩問訊次韻寄答二首

新詩明勝錦健筆快於錐工部深陶冶昌黎雜怪奇殷勤能寄逺風俗賴扶衰屢作挑燈讀何勝對雨思有身眞有累無地亦無錐遇事頻三北幹時愧六奇自嗟寒若此誰閔病而衰已辦窮秋去寕余防日思

冬日雜興

日出山門曉日入山徑陰區區昏復旦役役古猶今竹瘦人羣玉菊荒文碎金泛觀難究理黙識自明心節物他鄕晚風聲大壑俱深愁木斯防寕慮蔓難圖杜老衣何短顏公米已無可憐雞瑟縮幸免防睢盱暑雨報禾熟霜晴憂菜空藜羮聊自誑肉食念何功歲晚貧兼病年來西復東詩成資遣悶文就返招窮憒憒若有失岑岑殊未佳枯藜茅屋靜髙枕竹窻斜冬日誰云短吾生幸有涯薰鑪微結篆茗盌細浮花鷺舉虞卿璧山開京兆眉窮愁𨿽付酒閒意更闗詩地瘠黃楊燥旱深蕎麥遲冬溫要非正冰霰汝爲期要識丰年象閒觀別墅詩雞聲一閒暇人語兩娛嬉北闕非無怒東臯旦自怡物華從晼晚吾意亦差池久矣勞生厭欣然野趣俱蒼姿松砥節外飾橘紆朱翰墨眞吾好功名已後圖一椽今粗有二頃莫憂無楊柳迎霜敗枇杷隔歲花柴桑今學隱杜曲舊爲家北訊時聞鴈南烹久厭蛙歸津隔吳越隨地且桑麻

畱題竹隱

逐日身頻役來歸歲兩䢐已悲松老大更覺徑荒蕪築室期終隱幹時恥異圖因聲裏中老爲護竹邊雛

雨中懷竹隱

還因今夜雨憶著故山涼野水循除急修筠出屋長螢光侵蕙帳防迹亂書囊豈不念歸去懷哉方絕糧

得山中訊

忽枉山中訊新篁長舊竿風神渇瀟灑消息報平安昔已開三徑歸何病一簞借居寕自逸理槖不應難

次韻斯逺見寄

近市嫌紛擾山居取靜深俗塵𨿽逺隔住處闕同臨孰愈思君瘦頻來可老吟便應如對面何止伴孤斟

衝谷過予晏齋

夢裏春歸去橊花晚欲然晴書味熟竹宻鳥聲圓多病妨搜句逢人懶問禪澹然無可語危坐了鑪煙

夜憶逸

雨聼止復作灘聞抑更揚貪程謂日短無寐識更長兒嘆父官逺父憂兒學荒渠能志防夏我可弔沅湘

寄內及兒女二首

誰令未得歸不解忍長饑嵗晏得無感書來何況遲鴈聞傷北客梅動是南枝悵望山庵竹靑靑獨守墀防子未識面吾兒無用英家𨿽以儒奮身欲事農耕水竹爲居處布荊令女行超然老夫婦脫粟配藜

曝日二首

勿謂吾居陋能來曉日多屈伸防病軆淪浹見天和孰愈萬全藥賢於五袴歌食芹眞有味獻語欲同科肅肅初停照熙熙頓得春人知受天賜爲我樂堯民軆垢便搔抑坐多防欠伸階除失餘潤戶走逰塵

早作

雞送山月鐘殘欹枕眠櫛疏知鬢禿肘見覺裘穿覓句無新意繙書有舊緣縦違幽事喜差免俗塵煎

元日病中

故國歸無路深居懶問津莫嗟今嵗病還守去年貧禦冷休嫌絮開懷但飲醇東風到梅栁枯木自逢春

病中卽事

病態與時關炎涼僅覆翻秋風已吹鬢沴气尙畱根比屋均如此吾生敢自論苦嗟詩揔廢斗水汲深渾

病中卽事十五首

半百還過半平安殊未平饑寒兼抱病造物此何情詎敢懷尢怨那能問否亨獨憐無以飬深愧下簾生汀袍猶擁緑林幄尙遮靑霖雨秋冬接商飈早晚經枯荄明野燒槁葉暗深坰榮謝何終極衰遲孰所令炎涼自時態何乃戰胸中譴句追韓子辟碑摹魯公聞塵非爲蟻是境不因工要使神眀復毋辭瞑攻宵晴朝復雨夜雨曉還晴未識冬天爾渾疑春令行人人憂瘧癘物物敗生成禬法繇來古官居孰用情端居念朋友多病懶書題懷舊頻搔首看云獨杖藜魚沈秋水濶鴻逺暮天低直恐乖離久相逢老少迷莾莾前山隔防防獨樹遮斷行迷白鷺垂翅濕歸鴉瞑色看仍合覉愁望愈賖不應緣一病全失醉生涯晚食以當肉人言蠋巧貧茹蔬何不可設說未爲眞旣屏豬肝累何湏鮭菜珍夜煨牛糞芋朝罨破鐺塵蒲栁望秋衰風霜況此時人今非少壯病秪益淸羸幾誦立名語頻哦看鏡詩浮生那足恃迅景不容追業菊𨿽云薄秋花獨此芳只愁霜後槁寕慮雨前荒蝶冷飛無迹蛩哀咽更長嗟予自失所對汝益增傷嬾命雞棲駕分安龍具寒枕肱朝日羙擁鼻北風酸僞異公孫被甘同陋巷簞啼號従彊聒憂樂聼旁觀精廬名負郭古路別通村落葉多新積蒼苔半宿根杖藜溪見影步屐雨流痕更羨児童軰騎牛不駕轅暮與牛羊夕朝隨鴉鵲興山林眞可樂軒冕夢何曽供給欠升斗往還無友朋粗成酬二事老此詎難能雨合湍流急風髙松韻寒中宵空耿耿長夜苦漫漫夢去無多地愁來匪一端明朝對淸鏡政恐覺凋殘雨濕雲衣斂風沈月鏡昏誰家宵急杵何防苦啼猿睡思渾無思吟魂欲斷防鐘聲才近寺雞叫已遙村風雨𨿽如晦雞鳴不廢晨牕明驚次第吾臥特逡巡泣豆因煮豆柏人何迫人爲家疑宿業舊學似前身

人日立春

陰已至人日雨仍當立春梅花一開謝艸色半陳新節物變風物病身成老身防吟終楚調髙興屬詞人

十四夜用立春韻

舊雪猶連雪新春未得春燒燈當變節圓月與俱新邂逅成朋飲飄流愴客身還家重蕭索山鬼闖廚人立春日邂逅周文顕於子暢兄許飲酒論文歡有餘也成二首

文字追秦漢簞瓢保賤貧延英空側席下裏老斯人傾蓋寕嗟晚推門莫厭頻罷談芻狗用且看土牛春吾友南昌尉典刑諸父風元龍豪气在東野古心同置酒能招我論文更許公相従眞益者那復嘆途窮俗有社日不飲酒變爲豬之說作詩示兒曹

雨勢來相續陰霾欝不舒舉觴隨楚俗酌醴従枯魚宰肉非吾事祈田願嵗儲龍豬自有分社飲不關渠徐丈大雅有詩贈子暢尉曺用韻呈子暢兼柬徐丈

謝子姿野鶴聳然常自昻貪畱故人飯防踏板橋霜【近有貴客過縣君不出迎而招余飯】舉世謬爲敬從吾醒亦狂交逰有徐庶頭白尙東墻

二月初二日二首

去嵗不作瘧今年乃病溫初無一牀臥但有小舟蹲未怕黃州鬼惟憂楚國魂明朝彊撐拄揺兀到吳門所見與所聞豪華同賤貧寒時端有獨溫防乃能均幸止藥餌費深知天地仁流行代斯有不必嫁諸鄰

二月十二日雨寒

重設匡鑪火還披故絮裘春風今已半地域況南頭次第農耕動侵尋花事休浮生有過鳥歸計欠沈牛

伏日

熱若應伏至風淸非雨祥那知潦未退遽與旱相望荷損無裳被菊枯愆糗芳農夫還噍我汝事異吾忙六月十七夜出寺門驟有所聞疑水與風卽而觀之雨也對面而橫騖焉已而傾注中夕復作明日猶未已賦詩三首與欽止斯逺同之

驟得疑傾峽徐行若泛潮胡爲隔田畝而不度林椒爽气𨿽能及餘波不可招不眠如有待衝口漫成謡昨日眞聊爾今宵頗快哉無嫌雨腳短故喜旱頭開一飽歸天賜羣凶勿幸災誰驅霹靂駕更起阿香雷中宵還瀏瀏乞曉更蕭蕭亟作溪頭看猶霑樹杪飄田家比屋喜沴气十分消我得扁舟去江湖興久揺【時旱久溪爲之絕流】

過水南甚早

夜雨曉僅止前山云未収陂田飛宿鷺社木喚晴鳩雲裏浮圖級灘邊賈客舟故知山可住不覺利能謀

早題

夜雨曉猶濕曉天晴未分澄波靜如練秀野緑於云禽語無殊聼鄊音有異聞要知皆可隠鳥獸詎同羣

早作

蕭蕭初對雨灔灔急看晴逺樹孤煙出曠陂春水生不關形役累自作野田行獨愧龍鐘者猶敺觳觫耕

早出

平明防蹇出遇雨且歸休樹樹花藏霧田田水漫流徙居還客寓敗意阻春逰賴有題詩興聊當一以酬

示逸二首

縱欲必富貴成身多賤貧寸陰寕重璧江水本觴岷勿但愈流俗要當論古人殘冬不十日又說待來春菊種初猶落及今當稍滋晴多湏灌漑艸蔓合耘治夏欲助茗椀秋當浮酒巵落英如可拾更得慰長饑

次韻斯逺晚步見懷

友逺弟仍出柴扃誰復過卷終方獨坐詩至得長哦我乏王楊體君寕崔蔡多相思欲相覓馬瘦怯陂陀

晚步溪旁示周次顏

村醉不能醒徐行得蹔停路収泥活活田擁麥靑靑放意知予獨哦詩賴子聼要觀溪潦暴卻畏晚風泠

中夜復書

涼生愁輾轉月上照鬅鬙林壑故對此溪山逄未曾吟哀蛩伴苦書絕鴈無憑更欲畱危坐枝梧殆不勝

懷明叔晚題

室暗莫遽寢庭空成漫行蚊喧方夏聚虫咽已秋鳴月淡星能著云疏電或眀可人非故乏幽防莫能並

晚作

午暑如許酷晚涼能爾淸山陰雙鷺落林杪幾蟬鳴懶對自閒坐閒穿不惜行追風更撐月安得小舟橫

郊居書事

物意因人喜人情與物和家家繰繭火處處挿秧歌麥熟黃疑委桑余路尙多我居𨿽偪仄度日亦婆娑

課詩

灘長有餘逸灘迥不勝遲山防堆雲絮水紋飛雨絲鷗鳴如避弋鳥倦盍投枝無計繁憂整聊因課小詩

信題

假日成愒日朝酲還暮酲餘寒猶未去破褐尙畱情野樹梅花落空庭春艸生得閒聊信筆不復彊爲名

不寐

近夢續遠夢長更和短更月疑雪積風柂苦宵行天外獨身在暗中華髮生歸田莫遲暮防是物窮亨病臥聞益卿未行不能晤語成四十字

臥聼晚來雨懸知明日行破牀空輾轉髙論阻崢嶸文選君精理江西我濫名官曹敢論契翰墨且尋盟

晨起聞雞

宿雨収茅屋羣雞叫逺村病羸深擁褐廚罄晚開門流落何年已荒涼莫自存束書徒負載饑至不堪論

次韻和答斯逺入城見迎詩

往辱攜詩送今勞入郭迎交情如許厚俗眼亦增眀冬仲溪宜涸灘長路失平要歸歸已近物物系吾情四海豈不廣一身何所歸倦逰成白首知己固黃扉媿我尙斗食如君猶褐衣長年恨相遠晚嵗得相依

晨興次季承韻

薄霧収殘雨疏雲漏曉暾泥行從上下歸近得欣犇近作要重錄舊書仍再溫平生屏居趣畢世願衡門飯後獨立寺門頗見揺落之境欲収以詩大費彈壓僅得二首

作詩無遠到佇立有深思集此溪山趣充吾耳目資唐虞紫防論蘇李少陵詩落落心𨿽在茫茫力已疲起望若有得欲言殊費辭冥搜累肝腎凝想見須眉此樂誰能愈𨿽貧自勿疑是身寕大謬無事及諸兒

待成父不至

晚日下前村呼兒候蓽門屢驚鄰犬吠頻問路人言凖擬繙詩卷經營置酒尊此懷無與共愁坐虱空捫石田渡口待潘文叔去嵗亦嘗於此待端叔

野店當溪靜荒園得日寛頻因候客至並此把詩看肯寄山中信如今世上難卻防相見後勞苦雜悲酸

書事寄呈斯逺

路熟疑爲短馬遲翻更長野田吹欲合林日凍無光未暇親書案頻成喚酒觴短檠今夕念我友正相望

晴晚立田間二首

落日明深塢微流咽斷橋牛童肩滯穂汲婦抱遺樵誰謂居田賤殊勝防富驕歸哉各其所吾亦飫吾瓢負稲赬肩已腰防裹飯歸犬能迎別徑兒亦候幽扉共說去年熟卻愁今嵗饑及閒還治圃促婦更鳴機

觀田者有感而作

白水田田滿靑秧防防髙雨滋無復旱人喜不知勞顧我方羇旅徒能慕汝曺豊年如可望賤糴亦多遭

已晴復陰

云去疑収雨雲來復作陰已聞崩澗壑何止暗園林蛙闘怒何事鳩鳴非好音農心殊閔閔病體更岑岑

晚坐欲過在伯而不能

暑威驗伏始月遲知望過無風能濯熱有句可蠲屙竟拙空頻防求工復屢哦思尋戴安道寕待雪舟何

書事

當暑暑何在以風風爲生輿夫防倦色客子慰歸情往者千年隔人焉防日程同行得老伴餘事率詩鳴寄題宋舜卿家小閣兼屬李亦韓梁進父二首

湖北終連北辰州是古州故家惟宋氏舊物有書不幾踏緣江路頻登小閣幽𨿽微少陵句不減浣花頭憶我辰州友英英李宋梁參差由百拽悵望到三湘邂逅書能寄追隨辱未忘南山如訪舊下有老耕桑

獨步寺前待斯逺不至

隔墅雞啼午經檐鳥喚春靜中成野步老去得閒身咫尺頻相覓追隨定幾晨村中應倍憶海內復誰親中秋夜作去年今夕僕自北關過吳興

明月同千里寒鄊又一秋牀隨檜陰側巾與桂香浮此夕山中趣它年霅上逰諸兒皆楚語老子自商謳

十六日夜邀二劉饒錢同成父飲

籍甚中秋月飄然四海兄詩兼淡仍泊酒任濁還淸栁映蕭蕭影灘聞活活聲明年當此夕擊柝政重城邢兄大聲以重九日置酒約梁文仁伯叚兄元衡蕃亦與焉賦詩二首

觧印何其勇五噫誰謂狂云仍有人物家世未荒涼學造淵騫寢文推翰墨塲論交有如此敢恨落殊方栗裏當年節柯山七字詩舉觴非狥俗懷往要銷悲暑絡膚侵凜風巾鬢颯衰多君能醉我有客更同之

九日欲行宜之兄見畱賦詩一首

節裏畱覉客愁邊識此心防髙午時暖齋靜晚來陰白髮有衰盛黃花無古今君其賜茱防我乃見山吟

九日

今年重九日舟檝次蘭谿懷古心𨿽壯登髙思卻迷山空分向背木落盡髙低多少覉棲恨寒猿斷續啼

十九日招老謝文

再失重陽集才能一笑期兒童闖車馬鳥雀避茅茨雨後橙初熟霜前菊未衰招邀幸臨頋傾飲莫相疑

十一月二十三日

正爾元無事胡然不自聊髯衰紛若雪梅早綴如椒太白傾殘榼方鑪爇柿樵宦才成此味隠莫待渠招

嵗除日立春

舊嵗此夕盡新春今日回天公貪省事嘉節並相催謾有詩堪寫初無尊可開去年湖上寺尙可寄尋梅

還章泉山居

林園柿栗日郊野杭稻風居皆有餘適嵗久無此丰臺背敬父老裹頭問兒童作客勿浪苦此地吾當終

同文顕過山居

不惜露侵衣俱行艸徑微論文尊有酒竟日坐忘歸誰謂吾居陋能來好客稀林園故多暇杖屨莫相違

初夏山居有懷長沙従防四首

日者因回使人才致一書有懷那再寫爲況又何如賈傅長沙國陶公五桞廬文章且難進可向友朋疏我愛長沙國全如洛與伊諸公早聞道老我謾耽詩憶昨相追逐何知有別離湘西一回首莾莾便天涯府谷我先契諸公吾軰流懸知盍簮際頗觧憶人不蕙逐光風轉鸎啼出谷幽因聲煩爲我傳寫寄荊州想見湘西路扶疏夏木長佛龕鐘磬寂書屋簡編香破霧穿晨屨衝風喚晚航向居嫌是客今夢卻同鄊子進子儀過予山居子進有詩次韻呈子進兄弟二首

蓬蔴成蔽蔚鄰曲防經過茶供同桑薴香聞共補陀寒蒲空有節古井久無波尙病畱余習詩成索細哦荊谿有三士求識自初年才大俱詩伯公惟媿飲僊【子進不飲而來詩有酒祿嗟予薄之句】結交期耐久過我地防偏慚愧衡門下今成頓有邊【王立之居於大梁城中有頓有亭爲坡谷而名也子進今同子儀耒過故得用此語】

挽汪飬源舍人二首

要識公兄弟當年蜀兩蘓文章到宗匠人物見規模謾有詞垣用終遲政府須世緣殊未了忽復返淸都公作廬陵掾先君官贑州書郵時問訊江驛防淹畱撫事今安在臨風涕莫収誰爲耆舊傳好寄竹林逰【先君頃爲泉司屬官舍人爲吉州獄掾】

挽施文叔三首

豈但吾州少端如四海稀儒林據根柢玉徳著光輝不遇寕渠戚傳亡始謂非及今何所語徒有淚霑衣小作王官試還爲幕府畱綺歌偶意攺散號覓歸休屈賈當重作瀟湘漫一逰胡爲車未發已報病難瘳資福我跨蹇智門分命車那知畢世隔但惜數年疏此士豈復有餘生誰與居遺文好収拾驥子記憐渠

挽謝景英丈二首

尙友固十載過江眞一時信曽前軰及寕後古人爲竟作東山臥漫傳康樂詩荊州人物論夫豈惜吾私不見遂歷載寄書寕寫心淒涼嘆垂白索寞逺知音只道成乖隔那知遂古今赤城何許日云物難尋

挽余正叔

半生初未識一見驟相親九曲泛舟日紫溪沽酒晨我曺俱蹇薄吾子固眞醇竟爾縈何疾胡爲遽沒身

挽周畏知二首

鄊裏𨿽諸彥情親不數人比年成屢哭將老愴吾身問學文辭外追隨寂寞濵有懷終不遂回首倍傷神目疾初傳劇猶思礙讀書那知遽至是此恨合何如我已鬢俱白寕能世久居吾人門戶責驥子總憐渠

挽周畏知母兪夫人二首

夫人不佞佛平日事何如臨死無貧苦與常同起居巫醫空睥睨孝敬謾勤渠性識眞眀達油然悟本初卜兆𨿽自古邇來聞見殊一言福後嗣百計走愚巫用意非流俗惟賢異此塗徐看好兄弟玉立騁天衢

挽沈夫人【五峯先生夫人也代潘友人作】

夫子家齊政夫人實並賢女能堅素節兒亦嗣靑編往日僧房寓曾親壽酒邊吁嗟難重拜奠哭亦無緣

挽徐提舉夫人盧氏

進已後師說中猶親母儀百年蘄未已一病乃無醫令子髙交友韓公直筆辭是爲能不腐𨿽死亦期頥

挽楊茂原二首

玉羙終懷璞蘭香竟死林名期百世後恨獨九原深夜雨長形夢秋風遂絕音扁舟載孤施行路亦沾襟松老成哀吹天髙慘暮云如何嵗時隔便作死生分經紀無家事編藏有舊文周侯誠義士節槪過非君【謂周畏知】

挽兪克晦丈二首

憶昨陳平相鄊閭例薦延蓬山渝奏墨巖邑漫銓員祠館歸求志周行數選賢那知終不偶幕府遂終焉好官堪底用厚祿竟如何詩可傳家集名能繼世科流風親黨競餘慶子孫多挽送歸無防淒涼謾擬歌

挽周徳友

不作玉堂仙猶宜入道山予才無乃厚賦命一何慳此日騎鯨去它年化鶴還委疏仍嗣野芳桂雜榛菅

挽趙路分善應三首

世俗紛爲僞躬行率以誠拳拳將母念侃侃友於情濟物豈求報得仁非近名誰爲太史傳獨行有宗英公就専城飬我安陶令廬防因州府入得侍笑談余課誦列童稚【公嘗觴蕃命諸孫朋誦語孟孝經於前】戚休詢裏閭髙堂朝夕望寕復象平居

惟我先君子相於出自同年推大父行議篤古人風薄宦曾憐我經行阻見公訃聞仍塟日慟哭匪途窮

挽防廸功

通學元分族淵源信有餘二龍名屢貢一老慶懸車義利過庭訓興哀迂叟書他時家國事蘄不負幽墟

挽曾達臣二首

邱壑豈遺物市朝寕污塵士當明大節天下棄斯民玉笥逰仙夢浮雲閱世身防陽獨耆舊他國頋無人江右曾爲氏南豊與贛州推其本儒素夫豈異源流邇日過遺宅有逢皆好修公侯生積善天道非悠悠

謁趙文鼎墓

君臥靑山久余今白髮新秋風對揺落舊事入悲辛此世寕長世吾身豈久身蕭蕭聞鶴夜耿耿待雞晨

同方景嚴謁介庵墓

又過余幹縣來瞻馬鬛墳侯芭今白首李漢舊多聞采若溪頭屋騎鯨海上云生存零落句三復涕紛紛樂南金秀才求其先防士君挽詩追作

此邦來已晚人物欠冰淸要摭平生實聊徴月旦評有兒眞不朽求志得知名【秀才求周子充內翰爲作志銘】更欲求吾語吾言曷重輕

聞鄭仲仁訃

未快沈寃雪俄驚東逝波平生萬卷讀遺句百篇多盛徳今如此天心果若何靑山忍回首南望欝嵯峨

挽李舒州二首

忽報舒州逝深同海內傷平泉無艸木北海漫文章要作人琴嘆空懷道路長臨風爲之慟髮色變蒼蒼一跌竟不起兩州空復更臺綱元振舉物論甚分明遂絕朝天騎空傳跨海鯨遙知流涕者豈但一門生

挽曾仲躬侍郎三首

昔者嘉禾郡曾容謁長公已焉地官宅還獲見今翁識面𨿽先後陳詩匪異同如何一再慟只向十年中政報朱轓起旋驚丹旐歸死生何忽忽聞見悉依依獻納名元在吟哦事已非淸風端可繼黃髮獨成違好在茶靑竹靑靑十百竿風煙飽持防鳥雀靜謿讙父子當年趣聲名後代看興懷非一事愁絕更思韓

挽南澗先生三首

唐室文公裔國朝桐樹家學探和靜蘊文嗣一門華尙擬咨黃髮居成後白麻公身寕有憾物論自興嗟曾呂兼晁鄭吾州夙所尊流風嗟日逺耆舊賴公存見必詢詩卷聞仍置酒樽從今入州府寂寞向誰門寂寞溪南路於今忍重經東來待樽爼南去哭丹靑四裔傳碑版誰人作志銘屏山空矗矗澗水暗泠泠淳熈稿卷十一

欽定四庫全書

淳熈稿卷十二

宋趙蕃撰

五言長律

初五日呈潘提舉時禱雨應而未洽

潦退旱隨至吏憂民足傷陂塘待天雨饘粥仰官倉事勢胡能久収成亟所望關心厪漢節用意格穹蒼忽已云霓合兼之雷電將驟來能防防快落遂浪浪未復田疇緑才蘇菜隴黃粗能寛閔閔聊且慰皇皇末世耽饕佛前聞戒暴尫於公明孝婦卜式訟羊是可資邦本寕惟致嵗穰公行有餘力我句漫斯狂半載官離次欲歸行絕糧何當荷簔笠及此濟江湘

季蕭兄三貺詩且辱出示陵陽墨帖敢次韻一首爲謝

中朝當極治人物近臯防南渡更衰亂諸賢困逸遺舎人名最早白首但論思尙喜詩傳於今學有涯居然老成獨異彼俗書姿明眼逢吾子掀髯話昔時端能繼蕪累【蕪累季蕭尊公集名】所見匪狐疑愧我安能友酬篇只韻隨

寄王謙仲周子充文

吳蜀三分地沅湘合水流魚鰕今島嶼蘭茝舊汀洲逾月雨連畫莫春風送秋濕桑蠶餓死壊種糓漂浮屋無干防吁嗟防日休事多徴放逐文欲號窮愁懼禍初求免玆行重失謀官曹待符檄食事指衣裘淹速空占服行藏漫倚樓生涯縱艸艸行路勝悠悠弟妺懷天末夢魂棲浪頭何當得散號從此具歸舟特達非無仗迍邅自過憂禁庭惇宿契樞府記鄊州防遇長安使頻蒙禮翰投𨿽孤懸釡煮且益破囊収憂禹思由溺阿衡任內溝豈伊儕子弟而俾墮拘囚霄漢瞻歸雁波濤羨沒鷗懷哉上南斗去矣事西疇

雨後

畏暑常疑病逢涼還作詩岸巾看鏡懶步履過廊遲艸樹消陳意江山發令姿裵徊如自得徙倚竟何爲厚祿書多斷長貧志未移無官帯難緩有竹俗能醫不遇徒成賦歸來亦漫辭行藏隨所遇造物豈無欺

呈莫大猷令

入境能知政昔聞今信然吾行萬安道頗識令君賢阡陌東西隔人家逺近連鍼靑秧出水穂長麥揺煙犬吠稀逢客牛耕不廢鞭幽啼催谷布午霽起蠶眠檄罷追呼擾民爭賦入先太平眞有象循吏可無前徑欲捐五斗從之受一防經行嗟阻免少日待回船

歸途

招要非故約談笑偶然期假日寕憂夜徐行不用遲吾曹欣窈窕童騎苦逶迆罷酌余樽酒催成未了詩事𨿽同栗裏宿乃異西枝雨合泉如瀑嵐昏石似螭玆逰蘄可再約友更攜兒

贈嚴黎二師

往者聞三益今焉欠一防寄詩曾並達得報乃相遺自說斯人死尢懷一見思髙樓𨿽物外好句必天涯渺渺煙霞趣蕭蕭蔬筍姿徧參眞已悟換骨久其時以彼大成就而余深惑疑刀圭如乞與瓶錫詎難隨

讀舊詩作

長日胡爲度繙嚢閱舊詩渭南𨿽乃祖修水是吾師論自唐虞逺名繇屈宋垂相傳均一體所得亂他岐智鑿空奇字天成在逹辭江山眞末助學問本深基性癖端渠似窮工殆我欺誰能釣時譽聊以慰朝饑

使君以十月上休日燕通判敎授縣令錄參沅陵貴溪兩尉曹蕃亦與焉坐間出示宋莒公艸書劉賔客詩圖李西臺呂東萊朱希眞趙忠簡詩帖蕃賦詩十二韻以紀其事

假日黃堂燕窮冬白晝長風流話前哲翰墨出珍藏莒國龍蛇字西臺錦繡章東萊先理致朱老繼顚狂最後吾宗帖深於往事傷污泥躍鰍鱓大藪暴豺狼薄暮仍添火終筵更益觴時𨿽當嵗廩气乃返春陽此固公爲徳寕云勢所當廣文防獨冷半刺喜翺翔四士俱才茂一夫惟鬢霜驂鸞防霄漢買犢自耕桑

謝張帥

試仰元戎貴還瞻簿領卑居間凡防級其勢可懸知屢進黃堂拜夙蒙靑眼期筵華紛饜飫飲劇聼淋漓旣納違離謁並頒道路資間令叩齋閣禮謝列堦墀披豁防名位髙流詎測窺憂人多語政餘事亦論詩似欲徴凡作何勝枉譽辭更成湖上集仍厠幕中奇七字昔靈鷲五言今縂持【両防皆有公畱題】流傳久已困収拾尙無遺自省才惟薄難堪徳過儀受之增踧踖見者亦驚疑暫爾休行役於焉紀謝私釣竿如可把懸榻定除絲

呈王侍郎昆仲二首

先契今余防交情不易論疇能逾薄俗未肯棄衰門慨念我伯仲仰懷公弟昆自知眞瓦礫那得並璵璠誰謂長江逺玆來匹馬奔匪因窮附達政以曲能惇遺愛淒其久髙風凜若存靑雲防星聚白髮對鴒原

往未瞻烏府先曽渉杏壇予詩厪和答貽教異暄寒名位元相絕知聞共駭觀幹霄峙松柏流水防波瀾應念登門舊防嗟行路難蒸湘方渺渺淮楚防曼曼旣見得良慰語離還浩嘆深思盡心曲直覺欠豪端

沈沅陵生日

十載郊居賦當年蠟�逰江山元好在人物繼風流奏牘頻能上弦歌特暫畱白雲寛志飬黃紙拜天休先契仍僚契賡酬復獻酬懸弧頌初度橫鶚防淸流

寄成父【近寄成父書疑不報忽得書知在城中約重九欲歸過節來此】

屢約過茅舎終成覓順舟書來勤問訊病去苦淹畱邂逅行人往丁寕藥物求那知空悵望直恐遂沈浮籬菊猶靑蕊鬢毛非黒頭平生愛此節今嵗�空酬度日渾無賴期君得散憂柴車夙湏辦艸徑掃令幽豈乏登臨防堪爲耳目謀躋攀無腳力夢寐想神逰

寄贈曽裘父兼呈嚴黎二師

憶昨初南渡吾家住信州樞庭嘗牧守詞掖舊淹畱生世夫何晚斯人不易求風流付篇翰零落臥山邱尙友當論世如公實並逰近功稱共學爲僞說橫流白首無愆素淸名所得優百年安甕牖萬里罷浮逰太守尊徐孺鄊人慕少遊成蹊自桃李有臭別薰蕕久矣聞風義因玆速置郵碧雲增悵望石鼎怕冥搜王謝池臺古嚴黎鐘磬幽林園小搖落巖壑細雕鎪豈曰防徴逐懷哉困阻修駏蛩終有合鍼石詎難収

用韓文公送鄭尙書韻寄雷朝宗兼屬歐陽全眞

莾莾湖中客悠悠月下杯飛騰南海士斷絕尺書開三命今爲牧傳聞祝以來貪泉姑著詠驛使且催回賔客有文士登臨仍古臺唱酬湏寫寄屬和恐非才

寄黃子耕

野寺已黃昏髙軒辱過門交遊夫豈乏情義獨能惇我已家聲愧君今風气存一官何未試多難亦成屯詩本吾家事經從逹者論明知有傳受未易測淵源近訪湖邊宅猶餘漲水防如聞江上郡欲覓隱居園邂逅空題句飄零難具言折梅無以贈三嗅鬢霜繁

寄程可久丈

聞道沙隨老遂爲安國居逢人難問似近況復何如此士猶松徑何人在石渠儒林有韓孟待詔自嚴徐別去常勞夢新來更欠書久知腰倦折懸想病都除番國吾州近冰溪一水餘秋風期命駕春雨政攜鋤

送藍吉州

前嵗公開府鄰疆我適移山防深遣戍齋閣逺投詩去國哀王粲逢人說項斯春秋其我罪觀過可仁知流轉今初定保持端自誰筆難窮記牘禮欲簉賔墀累日方求棹傳聞遽觧只云那有是及此信無疑春事崢嶸際農工勸相時吾曹一身計父母百年思鴈渚新浮緑楊堤亦褭絲玆時系舡地異日寄書期學道安時順餘寒近酒宜臨分意無盡公爾豈其私

寄李防州

自入湖南路驅車得屢停流傳𨿽有句次舎或無亭崄絕猶云未艱危不易聼眞宜太白醉未信屈原醒我去方蠻府公歸合漢庭願言均沛雨尙想獨當霆白雪故寡和黃麻湏六經詔除期不晚得以慰飄零

送江憲移京西漕

流轉江湖後飄零嵗月餘僅能瞻玉節忽已報除書借防情𨿽切依劉計已疏二天元不逺大廈豈殊居使者澄淸事明廷獻納攄循行聊偃薄朝覲勿躊躇防士獨苦節淸江空舊魚昔聞曽誦此今日定何如

呈李和卿法曹

使者趨朝後參軍捧檄初重湖來至險兩月聼閒居豈是拘形役眞成畏簡書祠官請已再郵傳報何防風雨工欺我江山賴起予芻薪頻益檟防稚苦無儲鑿枘寕防此冠緌信有諸何心事刀筆但覺愧樵漁觀水知除滿防云見捲舒故人方幕府見謂合何如

問候周子充丈

抗疏有歷載宣麻玆一朝漕河讙啟閘江水待乘潮豈有防龍輩而從鷗鷺招定應聊偃薄寕事久逍遙世旣仍才羙居還絕吝驕齗齗自防慝皜皜本光昭往者資先覺今焉倚後雕公如再廊廟我亦遂簞瓢

寄誠齋先生

邇日使嶺表歷論無此賢誰歟記南海久矣賦貪泉已上蓬山直還居吏部銓省郎遲豈恨宣室夜重前掌制宜鴻筆談經合細旃玆爲重儒術何止用詩仙四海推鳴鳯孤生悵跕鳶長安近抵日蜀道逺如天【辰故黔中郡地】防褐春風倚歸心夜雨懸十年期撰屨斗食政窮邊

寄劉子澄先生

春雨寒猶積春園木又榮武昌聞別駕生米見題名安否逢人問書題闕便行周園懷細履陶酒憶徐傾防合知何日羇棲尙此生向來猶楚越今日遂蠻荊妻子饑寒累交朋時勢情未應終薄祿當復事深耕

魏辰州生日

昔在思文獻今焉見典刑玉良中有韞陂廣外無形毓秀舒淮水飛聲出漢廷恩𨿽予符左官未繼氊靑諭俗書陰徳傳家刻孝經庶防相感格於以稱丁寕萬象皆春气斯人乃徳星否臧斯列上耳目豈途聴松茂寒仍秀蘭幽逺更馨不惟歸盛羙並用祝修齡

何叔信生日

旣自科名就方勤問學爲一官寕恨晚萬里此其基晁魏通家舊沅湘識靣遲髙懷每傾倒勝日共追隨要擬維熊什慚無黃絹辭乃翁松柏茂驥子渥窪姿

賀吳仲權召試館職

重爲湖外別難寄日邊書詎敢疏風義欣聞有詔除圖書天祿閣文陣玉堂廬祕記資讐校人材務飬儲端如策晁董不比召嚴徐惟我髙曽世曽仍位序居永懷元祐始絕嘆建炎初衰謝今如此淒涼實在予【髙祖嘗爲祕閣校理曽祖爲祕書少監】

蕃欲爲辰陽之行適寺簿先生以使事來武陵旣獲再侍又蒙俯用近者寄上鄙韻賜之輒復次韻敍別並呈子實百六丈

嵗事有丰儉民情關悴榮蓄儲𨿽具數郡邑頗空名爲國深存慮勞公作是行違離頻領引邂逅復心傾有志空前躅無成愧此生匆匆還進棹艸艸僅班荊對雨塤箎句防云手足情千林喚歸去一雨勸催耕

張次律見招欲同一詩人飲旣見乃新定逺令劉旦元贊也詰朝與之別別後寄之並寄次律

張侯呼我飲云欲醉詩人我媿野無格君能髙出塵句中眞有畵筆下信如神不待平生識由來一語親眾皆嫌坦率意獨取天眞頗恨匆匆別殊乖欵欵陳王官欣舊轍蠻語昧初詢起此窮途哭端非傾蓋新度江風吼夕發軔雪飛晨行路嗟離濶題詩報苦辛

詠筍用昌黎韻

山居何所用種竹並楹軒聴雨宵防寐揺風日破煩春來仍引蔓雨後競添孫迸砌思移石妨池欲廢盆隄防虞采掘檢束費晨昏自是林深茂非因地獨溫有朋如角立布陣似爭騫戢戢株𨿽短駸駸勢已存郤行才避礙逆曵遂難垠婢喜頻防步兒欣屢發言縱橫從可目散漫孰尋根蟻敗湏攻穴羊侵要補藩驟驚疑九合還訝若車奔豈害偏藏徑何妨便滿園擁培規我力振抜果誰恩坐見身長塹行防籜蔽垣苔俱滋濕暈蘭與王芳蓀未肯低前輩終當及次畨萬杉眞浪說千橘更何論蹇傲冬方見陰森夏乃繁務令収晚節忍把助朝餐此日聊成隱它年定攺門韓公畱句偉侯喜漫名掀韻險言無麗搜窮筆殆髠直將攄欝悶底用役神魂示子斯同作哦吟莫接�

謝知縣文相率泛舟且訪寓舎並呈子暢兄

父老延見後詔書宣布余臨流具舟檝散步輟車輿天气淸而朗物情和且舒聊爲曲江飲報此暮春初人物玉相倚山川畫不如要窮詩律細寕遣酒行疏旣益園官菜亦畱溪友魚風期湏我輩樂事見羣居欲去鷺前導重來犬入裾還迂長者轍薄憇野人廬

旣別文顯兄弟晚宿日光寺書懷寄之

別君當以詩此物不充饑二事交爲病吾曹均坐玆欲談殊爛熳趣去苦淒悲晚宿投幽寺翻思赴野期風燈半明滅雨葉亂紛披安石畏作別淵明當語離萍蓬居靡定燥濕志難移問隱俱攜弟躬耕皆有兒懷哉衡泌樂可以共棲遲

口占

稍不作山行山行眼界生晚禾塲已築宿麥地初耕丱角収牛防靑裙負水甖自安如有道所樂是無營我亦懷玆願胡爲計莫成

挽向參議

丞相遺家法云仍多耐官著鞭期一躍失路困千盤竟死諸侯客空畱神武冠梟鸞終異志松柏遂孤蟠前輩今無防臨風特屢嘆臧孫宜有後龎老遺之安

七言律

立春日呈彥博並帖審知

憶昔少陵身在蜀遇春曾憶兩京梅我今久隔鄊關念病後徒驚節物催不見過門長者轍可憐到手故人杯長亭與想東徵路栁色靑靑拂面來

晚春呈全眞

九十日春餘十日庭陰已作夏扶疎桃花浪暖且振檝燕子日長空廢書故人行行重作別倦云悠悠思定居及此莫孤朝與暮易勝書禮問何如

周愚卿出示楊謹仲墨帖

成都舊日掦雄宅今在淸江鷗鷺洲頗念書題成間闊忽逢翰墨見風流薌林艸木年仍故此老詩篇晚更遒官事安能久覉我何時載子以扁舟

建康回使寄範帥從求詩帖許而未至

作意投公好賦詩無鹽竟自突西施生憎逼仄饑寒態不盡從容質問時已辦過江還敗興要期重謁愧無辭夜光明月𨿽防暗白日靑天不礙知

聞子耕司戶兄非一日昨見墨帖於中州又誦五言長篇於劉子澄許今玆乃遂識面輙題絕句以敍區區

墨妙初防眼自明誦詩還見五言城不惟喜獲吾黨士要是未防山谷盟我亦可憐耽句癖君其勉力振家聲祗今此道寒如水莫以微官取重輕

馬上讀子肅詩集並懷子進子儀

一雨初収更有涼我時驅馬度危梁溪山慣見少新意詩句熟窺多舊行【僕先見此集他本】不使髙飛向臺省忍教微祿滯柴桑難兄難弟俱奇士寕愧諸洪出豫章【謂駒玉鴻也】

夜坐讀書有感示兒曹

昨夜秋風入短檠試繙編簡似前生不求甚觧慕名語足記姓名嗤老兵但得作詩窮有味曷憂從宦久無成汝曺未可還翁學當念無田事筆耕

伏讀時中胡公墓志輙用澹庵省齋銘詩之韻從仲威昆仲求本

千年亷藺凜猶寒豈似乞人誇豆簞經病漢儒顓學癖義求秦火未燒殘名章可愧功言立門戶在君兄弟難至寶獨完元自貴用輕寕事雀空彈

曽耆英錄先提舉著述及屠龍禾譜與先世志文見貺副以長句次韻爲謝

試用初如江發源斯人欠使百其年有孫觧保書如束過我不嫌寒乏氊郡守舊聞曾奏疏鄊人今日有經筵縱云錄後有前例循吏藝文應並編

曽耆英自太和攜所錄謝民師觀妙詩文副以長句見恵次韻酬答

別時黃落問山風見日淸霜鳴啞鐘二謝有詩皆可誦七言兼與見傳宗舉幡故異司救右徒聞呂氏從君獨淒涼能過我逢迎敢作謬爲恭【耆英嘗從觀妙學詩太和近有攻令之變皆士子所爲云】

張因叔尉曺借示贑陳丞擇之文編以長句還之

子昻髙蹈固家風詩到後山仍更工何事棲遲猶五斗向來推許漫諸公【謂張安國欽夫】平生但記逢人說一洗眞成凡馬空今日宦逰得此士知君不類溧陽窮

讀山谷文

深居度日渾亡賴小役逾旬抑又疲到防靑山恃靑眼隨行黃卷有黃詩少陵授受後千載此老風流彼一時眾作沛然𨿽莫禦要云萬折必東之

通問贑州畱尙書並寄三首

去冬曽作送行詩豈料重臨嵗甫移盍遣徳星均四海願令竹馬快並兒使君不獨符仍剖刺史還聞節再持吏治久安民則化九重於此有深思

疇昔王門恥曳裾毎懷端拜獻公書簡編訖遺防後餽贐分霑憂患余只信此心無攺事詎知彼譛欲何如屬聞盛府重開幕適此故山歸駕車

陛下胡爲先一州是公豈合久諸侯東江西江水且漲南山北山春正浮促席久思宣室問都人願覩翰林逰我家懷玉山之下亦擬探奇謁道周

賀周待制兼直學士院

重聞陸防掌絲綸可念公朝道必伸暫向玉堂還舊直亟從鳯沼防通津招來贊普邊疆肅詔感山東徳意新誰謂文章財小技計功端合畫麒麟

呈曽侍郎逮

思人防作訪茶山竹宻如雲不敢刪未覺風流成嵗逺政繇伯仲力追還長公舊日曽一識末路後來遭百艱邂逅探嚢得行記贈公試遣略承顏

贈蕭參議徳藻二首

諸侯賔客湖南盛東海蕭生漢帝知前後相望眞一揆流傳況復有新詩鄊來識靣嗟無地今日登門可自遲未信千巖趣歸去近傳新把峽州麾

平生苕霅防扁舟意在斯人豈漫遊聞道千巖有髙隱甚思一見苦無由𨿽云藥石稍親近未害煙霞厪攬収況是交承我伯父援玆論契許前不

寄鄭祕校

吾邦豪傑未多聞義薄雲天獨數君遇歉登倉眞甚恵當郊置驛信徒勤目前米價未爲貴我自囊空先有云食粥敢言今數月更憂無粥但芹

聞宋伯潛李和卿孟飬直有審察之命

柴門一閉動經旬何許書來事得新駱驛詔追三縣令崢嶸名聳漢廷臣浩然豈憶南山舊太白寕歌泗水春賦就梅花如肯寄長安不足少年人

觀賈元放書迹寄其弟季承

古寺荒涼客寓居閉門百事付乘除學知定力貧非病詩見新功樂有餘化鶴已空今已矣騎鯨何防問何如追懷存沒傷零落底事秋來音訊疏

寄贈湯司諌二首

禦史曽追慶曆唐有孫還是紹興湯絕知驥騄難羇絆故遣松筠試雪霜如許人才豈終棄要之日月本何傷欝孤臺上蘓仙句多載寥寥無和章

自聞寛法離新州日日江頭數過舟學子尙知稱述作君王寕不念謀猷五車頗困十年讀一見蘄勝萬戶侯我亦東歸苦無日待公行矣勿遲畱

贈楊左司三首

白下初逢使廣軒始披雲霧見靑天黃花紅葉蒙深賞白髮靑衫又十年舉室尙爲湖外客一身還上浙江船蒓羮鱸鱠𨿽佳矣不是東歸重惘然

先生文力早騫騰今代詞人盡服膺已見陳詩歌上壽更湏作頌紀中興敢如杜集髙岑比尙媿韓門籍湜朋政爾周流不知屆況於朝夕遂師承

有來聞說上封章造膝言之外敢昌但見詔除頻寵渥是知明聖識忠良都司萬事無不理一語九州當致康況此十年門下士反從勾漏弔沈湘

寄林運使三首

番禺城下牂牁水亦復分流過此州使節長瞻萬里外尺書忽到五溪頭酸寒應念卑堪說奇勝聊云舊所逰嶺海滯公猶未召蠻荒著我更何尢

門第違離又一冬素書寥濶便艱通身隨回鴈辭湘水官許騎驢看華人笑半生耽落拓自欣三徑著疏慵頋慚囊粟無功受勤動終年是老農

憶昨登門誤取知再焉猶復似當時已容盡醉尊中酒更辱頻詢別後詩落落有懷那得寫悠悠重見果何期南山幸邇朝天路凖擬追隨竹馬兒

寄曽運使

攜詩十載舊登門一見長思闕細論豈憶猶蒙記名姓故情仍許奉罍尊臨分更俾傳家集請事於今行嫡孫儻有新聞幸無棄素書無只報寒溫

別曽運使

鐘陵寂寞防何年公自茶山又一傳萬里未能攀老鶴晚風那復聼鳴蟬乖離毎覺如思古流轉何知復拜前賸欲相從還索去候門稚子望歸韉

投徐運使

白社多年井逕荒有孫還復以詩昌此懷願識亦已久玆日能來豈所望萸後菊前霜錯落地長家逺客淒涼平生知己晦庵老爲我談公遣墮旁

別徐運使

風聲富貴毎多偏造物於公獨俾全笑我效矉忘露醜不知學步返難前侏儒自合奉囊粟衛尉何曽直一錢我地有饑能任恥熟聞髙義薄雲天

程閣學知建寕府入對二首

日邊飛下詔黃新大府潛藩屬老成一代儒宗還北闕十年法從對延英從容定有回天力咫尺重聞曵履聲便覺兒童語音好謝公今起慰蒼生

湖山十里芰荷香穏送朝天一夜航前席固應思見賈畱行政不待徴黃懸知筆下三千字小試囊中一二方自笑侯芭今白首彈冠何敢企王陽

送周禮侍赴召

昨奉書題嵗且更毎逢人士說先生名髙正倚斯文在身屈不妨吾道行天以蒼生付安石孰能三徑老淵明自憐畱落端何幸得向溪城一送迎

送韓建寕赴召二首

頻向淸時課郡功履聲長憶未央宮只言治行稱黃覇果見朝廷徴弱翁簡注豈惟陛下聖讙謡還見庶民同孰云故國非喬木賜第行防又植桐

憶公典選繼昌黎是我學人行捲時香火奉祠𨿽望簿書棲邑尙淹期長年敢有飄零恨末路欣逢陶冶私自度才能不堪舉直思求地勉寒饑

送吳提刑赴召三首

擁節西來嵗未更提封略已徧循行洞庭靑艸絕余防沅水武谿俱力耕勿漫繡衣閒直指正應天下急澄淸治平已召吳公去材秀何人是賈生

連朝欲作送公詩以頌懸知孰愈規萬事要當明本末一身切莫計安危老農不過除荑稗良藥安能棄術芝勿謂常談便輕鄙獻言端自戒新奇

只道邊城獄訟稀那知亦有造空爲不惟寛大難容止正畏精明莫可欺已矣搒敲成俗吏懷哉香火奉湘祠儻蒙一紙聞天奏便是吹噓送上時

送王饒州赴召

吾君日旰坐延英寤寐得人成太平常恐珍才在空谷豈容舊徳久專城潁州便合爲丞相渤海無庸拜水衡今代吳公祗公是自慚名謝洛陽生

送京運使赴召二首

南浦維舟初拜公五谿隨牒限趍風問途欲假移官見傾聴讙聞召節東不但朝陽傒鳴鳯正思禦史昔乘騘我曺意見非黎庶大庇要令天下同

一官不恨落羇縻正謂邊頭獄訟稀但有膠膠還擾擾略無是是與非非詩書舊學渾防卻夢寐衡祠放得歸邂逅兩臺俱趣召蒓鱸於此合知防

代成父送趙信州移知臺州

邦人初喜兩橋成詔防還傳易鎭榮千里溪山如有恨一川風雨似增情未應重畀臨凋郡看卽歸來侍邇英平日空哦海山賦便思懷謁問經行

呈趙蘄州善扛

雨合園林水滿池黃鸝無語鷺頻窺哦吟終日大自好黜陟與時殊不知北海定欣眞識面阿連還喜伴成詩自從諸老凋零後此事於今更屬誰

送張眞州大經

渺渺春江緑水波客中送客倍愁多一麾出守輸公去三徑就荒如我何暫爲淮人符剖竹卽歸漢殿槖持荷異時治狀稱優最十萬疲羸蒙拊摩

寄林信州

嶺近梅花開已多水南梅事又如何使君假日曽逰否客子臨風空屢哦好士何妨勤下榻丰年那有拙催科倦逰我亦懷三徑何況傳聞政免苛

送莫贑州

赤縣權宜非昔時近聞誰復古人爲向來聲烈有如此今日飛騰已似遲鴈序相仍盡詞掖虎城寕獨待期歸哉懷玉山邊路準擬重看召節時

呈郭峽州二首

往者枉書並賜詩藹然髙義見乎詞防陽耆舊今余防海內風流更屬誰早日有懷期見止秋風於此得來思顧𨿽願被林宗識卻恐人非詎辱知

鄊來識面苦無因今日升堂敍所親豈愛瀟湘爲隱地故嗟伊洛涴風塵周程授受源流逺廣受聲名物望均詔防已聞班郡紱徴書看卽動蒲輪【時姑夫有與郡指揮而長陽亦有就問之命】

呈陸嚴州二首

一代詩盟孰主張試探源委見深長家聲甫裏歸嚴瀬句法茶山出豫章千里寸心長炯炯十年兩鬢漫蒼蒼扁舟縱欲乘風去可不一登君子堂

去年犯雪到嚴州呵筆題詩曵履投所恨決然成間闊故玆復爾小遲畱精金羙玉自有價伯樂王良無卽休珠玉見褒猶羙疢藥湏瞑疾方瘳

呈莫信州障二首

稍將書札報黃堂僅得官亭系野航文物願窺中祕直風流曽識省曺郎莫言長孺今閉閤舊說葛豊能擊彊未信吾州畱得住天書咫尺防徴黃

公爲州牧我州民敢敍當年半面親故喜來歸逢稔嵗況於逰倦得閒身無功良醖不可戀仲叔豬肝猶累人最是妻孥苦驚怪柰何造請尙趨晨

寄李舒州二首

賸欲寄書兼寄詩病餘殊覺不能支西山南浦風前恨皖水山天外思四海舊知寕我識百年深契舎公誰自違門第秋重老華髮蕭蕭異別時

賸欲題詩詩不成遣人空復附書行言邊詎止寒溫事紙上胡能底裏傾以我向公深有托知公於我未忘情扶持未可言門戶老大相看祗弟兄

寄曽使君昭【昭空靑之孫時守濠罷歸除郢不赴空靑學詩山谷山林使君之先郎中所居堂名溪山則其園榜也】

溪山杖防過山林萬竹千梅可慰心已悟濠魚眞得計未嫌郢曲謝知音飛騰要路終無那咫尺春風且細尋詩自空靑受山谷到公探討益精深

寄進賢令程可久

愽士湖邊初拜公後來超化信常通一官何意偶同千里長懷防望風墨綬於今天下半弦歌誰復古人中雙魚敬遣問無恙目極春江鴻墮空

送周徳望之參告太學

郢州淸節著吾州宜爾諸郎縂好修過我山林防僻陋爲君雞黍乏淹畱結交羣從非一日欲話令人翻百憂畫舸曽同李膺載竹林仍並阮咸逰【蕃與徳友徳邵之和三丈及昭禮皆舊逰膺咸謂和禮也】

呈何縣丞

古屋無多客掛包占風政類鳥居巢誰能故賦感不遇亦莫空書廣絕交開闔屢揺塵戶牡戞磨時裊竹檐梢南朝文物君家盛聴我追隨學詠嘲

送向如愚赴廬陵丞

乃祖當年耐官職遠孫今日振家聲閉門已盡五車讀補吏反爲千里行丞不負君休自厭詩能窮我竟何成春風盡可寛役役不用回頭數去程

呈謝資深縣丞源

平生夢寐臨川郡故在溪堂竹友齋句法已看行世集風聲猶得起人懷有孫住著園依水薄宦舊來松儼槐縱是塵埃政衝突可無一語道離乖

懷張丞用多字韻兼屬明叔

愁陰頗覺助煩屙別日回頭已似多聨詩古亦有韓孟共和今豈無羊何踏靑未晚歸來約舉白何妨醉後歌顧憚禮容成簡慢願君貰我勿加訶

過玉光呈吳丞

又見秋風拉芰荷也無官栁共婆娑靑山只作向來看白髮自驚重到多莫道予方有公事湏知地僻少經過數公句刻𨿽無恙題榜風流欠景坡

賀向伯元通判休致

薌林再世企疎堂不但私榮國有光畢娶了知家法在耐官爰是祖風長眼明圖史猶年少手種檜松今老蒼父客同時亦同盛成都卜宅匪它揚【謂壽岡】

贈王教授基仲【基仲諱萊無爲人父諱之道字彥由先君爲無爲縣日與彥由文逰】

先君昔作濡須令閭裏所知淸徳髙末路我今慚世業一門君乃冠辰髦長公已有朝陽譽【謂其兄蘭謙仲監察禦史】夫子寕淹獨冷曺頗念相從問疇昔不堪嵗月去滔滔【先人病中聞先公持節湖外嘗艸啟云弟兄並擢於儒科閭裏獨髙其淸徳蓋不能成篇言之痛心】

贈袁州王教授時防

邂逅相逢索我詩我詩何有鬢空絲能聲故爾媿侯喜到防其誰說項斯肯約山行頻滯雨預懷別後費相思一官獨冷休形嘆斯防簿書都不知

用韻寄孫推官二首

淚垢悲啼失母雛可思營室共啣蕪未能因事賦歸去尙此折腰成走趨豈謂防官堪顧借不難徵路指虛無重輕得防吾知矣莫待孔賔聞夜呼

珍重章泉萬竹雛防煩鄰里未應蕪浮生固覺浮雲似逝者難堪逝水趨尙喜論詩有新益幸逃閱士若旁無君平未可山林去儻欲赴盟其見呼

蕃近有千字韻屬教授兄而知縣尉曺皆嘗用是韻相酬贈亦成一首奉呈並屬錄事今年未見梅花故及之

回首江南千萬山渺如霄漢邈難幹至前不見梅花朶客裏何由老病寛往日簿書如束濕新來詩卷喜頻防我衰才盡渾無柰倚賴諸君爲發端

八月二十六日雨後呈沅陵教授

秋風比已涼如水秋日還能熱似焚驟對碧雲成突兀忽防快雨灑繽紛梧應畱響中宵聴菊爲韜香九日聞排遣羇愁消底物要君詩律張吾軍

挽黃參議

給事勲庸太史詩【山谷先生有叔父給事挽詩十首】凜然人物見家規霜須同老豈無種孝友深根眞得師治行所居皆可紀人亡於此嘆吾衰舊聞有道碑無媿今見云孫無媿詞【郭林宗之塟同志者刻石立碑蔡邕爲其文謂盧植曰吾爲碑銘多矣皆有慙徳惟郭有道無媿色耳】

挽朱通判

堆勝題詩尙可懷異時吳楚渺何哉傳聞屢作南州佐政自不妨三逕開準擬歸舟成再見驚嗟玉樹有新摧要知盛徳亡窮防連璧光輝防後來

題重修堆勝樓

白鷺洲前堆勝樓相望前後防監州【東湖嘗爲是州別駕有贈洪承奉詩】枝梧合付陶謝手嘯傲亦湏稽阮流怪得江山還舊觀只應欄檻有新修登臨媿我焉能賦假日空成半日畱元衡過邢園同廣聲終日坐於習堂梅樹之下得長句

一間茅屋數株梅三徑頻成爲我開賸有遊蜂能掠蘂寂無饑雀下行苔長吟共惜頻驚落久坐何妨晚始回爲語淸風莫輕掃明朝更欲杖藜來

淳熈稿卷十二

欽定四庫全書

淳熈稿卷十三

宋趙蕃撰

七言律

用老謝文立春韻贈周文顯蕃與文顯以癸已嵗是日相識始有倡酬故及之

時序飛騰不貸人相從還此賦迎春秪言世態有涼燠須信吾曹無故新長句能同李白好爲儒未許賈山醇兩郎玉立仍難弟誰道先生解久貧

次韻簽判丈立春日長句

未說麥黃如病人可堪梅落似殘春休論北客驚相嘆試問南公見一新謂恐齊民罹癘疫又言漢詔發深淳從玆度日能無事頻與傳詩慰此貧

是日招明叔飲明叔有詩次韻

客罷蕭然欲閉闗竹陰梅影兩爛斑溫風不捄詩寒相老色聊須酒借顏此味何妨君與共流年莫待水西還破春行樂胡爲始快閣之餘有觀山

兩日不見在伯風雨中有懷因以簡之

臥聞急雨響林柯想見江頭聲更多兩日不來百憂集一杯猶憶醉時歌已孤柿栗霜天熟其柰衣裘卒歳何掾奉酸寒古云嘆治時還重力田科

初二日復雨偶成

秋旱連冬勢未平何期小雨趁元正休論忽忽生爲樂且對欣欣木向榮已分終身樂貧賤自無岐路覓功名獨於詩律存余習三日不談荊棘生

十九日雨中

防來鳥去蘇州句落木長江老杜詩得意冩圖那辦此驚人吐句或能之長年役役愁肝腎老態駸駸入鬢髭寄謝樵夫與漁子可憐日用不能知

二月六日雨中簡諸君

人言好雨知時節紅白紛紛柰若何田父相呼稲當種園官語我菜添科日長燕子自無事渚漲桃花思泛波寄謝同防二三老未妨乘間數經過

雨陰未解成長句

一日舒晴十日陰春來時節更蕭森徐行索句茅檐靜孤坐焚香書屋深少日饑寒眞累已莫年勲業已無心先賢遺傳時披讀頗怪山王在竹林

初十日早立寺門作

春天陰晴無定姿陰雲未捲晴風吹靑山表見花顏色緑竹增添鷺羽儀郭外不知誰是主眼中今日我題詩人生何物非郵傳敢謂吾廬不在玆

季春十有三日作

晨起風寒又覺加不知信復到何花晴多且欲雨知節雨久更思晴亦佳寂寂蕙蘭菲賸馥紛紛姚魏掃殘葩故山政好不歸去筍蕨登盤僧餽茶

三月三十日

正是春時病不聊未嫌風雨送今朝今年紅蘂明年在此日繁陰后日凋詩癖不除終作祟鬢霜無種自能饒平生吟友俱安在寥落天涯不可招

暑甚有懷山居

風不能淸友病人睡常忘起更疲神世間自有寛涼處胸次休懷偪仄嗔腕倦不勝持羽扇頭童端欲墊綸巾歸歟舊隠連修竹幽鳥窺檐席有塵

呈歐陽伯威

傳得新詩字字驚佛廊驟識病身輕李邕昔已求工部文舉今宜薦襧衡秪道迷邦尙藍縷試令吐气卽崢嶸一官不作來南限取友得交齊魯生

呈壽岡

夏雨淒淒曽過公秪今端復是秋風靑靑但保庭前竹渺不悲江上楓毎憶誦詩頭且白可期頻見頰猶紅【蕃兒時已誦公詩今且老矣則公後凋之操可想而知】陶家九日明朝事問訊菊籬開幾叢

九日

澗落峯寒似往時重陽面目許誰知搖搖楓葉未全赤艸艸菊花成後期酒量稍增愁渴肺詩材頓減費衰髭一年節物財如此太息空形老大悲

九日遊馬祖巖

環城往往盡髙峯更欲登髙底可同馬袓自今成故寔龍山翻覺墮虛空當公疊唱靑霄上政我孤吟返照中要是不孤吹防節孰云眞隔馬牛風

重陽後一日作

昨日重陽故作晴今晨陰慘倍愁生慿髙已負登臨約展捲空餘賦詠情籬下菊香殊寂寞瓶中桂影謾淒淸感今懷古無窮意秪取村醪細細傾

至日

今年至日還爲客墮我侵尋老境中照影不堪詩鬢禿向人無復酒顏紅石田茅屋鄕闗異官栁野梅時序同試問一防何所直苦令飄泊困西東

閏十一月十一日病酒不能扶頭忽得成父弟書繼又得叔異季承和詩偶成長句防有便先寄叔異季承

北風將雪晝成陰冷屋閒牎偃臥深百慮欲醒還皎皎白頭髙擁更岑岑詩從嶺外來防壁書自江東得萬金得友似斯眞足慰有兄如我竟何任

酬在伯再用書事之韻

西行險絕類中巴東望悲涼底是家渺渺春風限啼鴂悠悠落日送歸鴉室盈防稚爲腰折腹有詩書冝气華兩日不親顏色好出門還恐滯泥沙

酬湯莘夫用懷孫溫叟韻見貽

長夜漫漫起飯牛飛鳶跕跕墮炎州是皆有命無悲感孰若委心安去畱駿足豈嫌鑾輅苦散才當逭斧斤搜吾人故有交期在出處何須終並遊

尉曹用贈沅陵韻作詩見示亦用韻奉酬

元祐於今幾故家要尋遺事渺難涯虛名可媿鐡鑪冒實羙當知丙穴嘉柱後惠文余故窘伍符尺籍子無嗟神仙也說多官府何物蜂房亦趁衙【元祐謂君家玉池先生蕃之髙袓亦爲元祜館職云】

王原慶有詩寄謝丈簽判子暢尉曹且以見及次韻酬之

相望千里舊聞風何意論交邂逅中別去傷心念風雨詩來滿眼靑紅通家契好君能記末路飄零我亦同江左名流數王謝一時況有小安丰

昨見子暢尉曹與靈鷲長老年公用蕃船字韻唱酬佳什用韻呈年老

幾思杖防禮金仙聞道客來如貫船政恐方成過溪送不能容此對牀眠愛公詩律眞余習憐我宗門乏厚緣願以伽佗示深防莫將麗藻闘多篇

莘夫再用前韻作詩謝余過其居復用韻答之時莘夫欲從孫溫叟之館於廬陵城並以爲別兼用韻作一首寄孫

漫道平生風馬牛也能歷歷記吾州相從大勝十年讀肯過輕爲一飯畱气合未知投分晚腹虛終苦和詩搜我方覉旅君當去契濶何時重與遊

塩車驥服駕罷牛政使斯人此佐州大防本収經濟用三年何有課程畱愛其義重雲天薄憐我詩窮肺腑搜子見懸知問何似爲言歸決夢成遊

寄答曽無已見貽詩卷

吾舅風流名海內霜淸月淡有梅詩君曽一向蒸湘識句裏懸應摸索知邂逅已能成屢見殷勤還辱問歸期談間並爲諸兄謝從此論交更不疑

沅陵用在伯林字作詩見屬次韻答之

畏寒終日臥陰衰颯政如霜後林勿謂官閒得防冷幾因詩至啟門深酒才飲濕寧崇味琴且無豈嗜音政爾欲閒閒不得和詩頻攺又頻吟

季奕見蕃與審知唱酬近詩過辱枉贈用韻奉答

故里歸來迹轉浮是身投老計何由山中閱世松筠老江上隨波雁鶩流攬鬢不堪供潦倒誦詩猶及問朋遊西鄰徐孺今文伯我爾俱當讓一頭

湯莘夫用孫溫叟韻見寄次韻答之餘前寄莘夫詩元未逹也

生气千年藺與頗生前杯酒事如何誰令誤捨淸江釣政爾甘持絕徼戈有句忽成能見憶感君知我未加訶晚風苦雜蟬鳴樹不謂林鸎尙有歌

再答曽元之

春風吹雨雨還晴晚日才昏昏復明屋角乍聞烏鵲喜林間又聼勃姑鳴雞豚已負鄰翁社詩酒尙欣吾輩盟笑我難忘澹生活因君重憶舊風情

迂齋往葛水道中蚤起有詩見寄次韻答之

桑柘陰中數畆村病多終日厭昏昏忽傳寄我道間作徑欲過君竹下門坐防諸公上防省誰知陶令在田園文章勲業元難並未易輕爲得失論

和答李季蓬因觀鄙語見贈

沅有兮澧有蘭到今風物尙班班有懷未覺千年逺無力能追一字還贈我詩何冨風月知君助不待江山況聞方奏淩雲賦寧復畱繻待出闗

贈韋徳卿秀才

蚌繇珠剖孰爲寃鶴豈鳴臯且唳天對策未居金馬上夜書猶卽短檠邊子誠異嗜如昌歜我媿沈屙非藕船永好固知當有報思眢才索不能篇

次韻酬答陳席慶伯見貽二首

詩成毎輒肺肝愁那與人充耳目謀敢謂老懷千里志故憐饑作四方遊若人尙隠南山霧老我合從春水鷗舊契百年談未易且言家共古揚州

問君有賦敵相如誰爲君王誦子虛去嵗別家今未返有親須養得安居附名願見先友記宣布曽傳太史書淸燕倘思詢舊事莫辭待詔久公車

次韻元衡憶上饒見示七言

避兵俱落信州溪爲客豈知湖外期逺役不應因米屈秋風政爾悵鱸時故人已寄招魂作【斯逺近寄數詩】吾子重歌隠士詩回首天寒又霜雪可教猿鶴苦淒悲

玉汝行頗遽以詩畱之

云物荒荒苦未晴客程慘慘易成驚家貧縱乏淹畱具意合能忘賦詠情底用飄然輕此去未妨聊爾聼流行年來已是乖離數況復相逄俱老生

寄太和舊遊

李暗桃春未是晚可憐孤負海棠天故應陶冩皆詩內安得淋漓到酒邊已辦經營求散吏便思瀟灑泛江船相思異曰題詩句繞屋扶疎陶令篇

秉文同成父問屋普圓過予而歸

朝響疎疎不晻光暮檐瀏瀏亦無長胡然可救焦枯厄政爾能成湔袚方堆案文書小盤礡並溪艸樹一徜徉君方問隠我思去異日相望何有鄕

過陳莘叔尹因以贈之

幾從邢子問先友相與談公口不空治獄盡心無詭論掛冠猶健有髙風崢嶸正爾尙豪气矍鑠未應閒是翁兩月淹畱見何晚竹林松徑暫時同

晚待明叔不至

爲霜未就覺風繁撥火成灰思晤言立壁舊諳寧怲怲孤燈埀上只昏昏防言已過一陽復歸去可忘三徑存趙孟孰云能貴賤萬年端以勢依溫

王彥愽徐審知頻來問疾口占示之

秋來瘧鬼不銷亡令我兼旬病在牀治藥頻成問良苦易衣終日屢炎涼但添物色增悲壯那有功名憶慨慷多謝故人來問疾幾回宵度石爲梁

邂逅徐應卿於都下要之同歸不可索詩因作

鉛山假尉懷初識祖印依僧憶屢過防鏡余今嘆斑白束書君亦尙犇波肯因艇子俱歸否捫此空囊柰若何好並千巖學詩去侯門彈鋏爲悲歌【千巖蕭徳藻惇夫參議湖州所居蕭與應卿尊公右元官教爲武岡軍判官交代】

偶書

陰雲不肯放朝陽霧雨眞成作早霜窻靜网絲縈棐幾壁疎虫語撼藜牀故人秦越自肥瘠世事鶴鳬隨短長病不銜觴惟覓句不須吟詠轉淒涼

贈徐處士

南朝文士數徐陵騎省流風篆法存翰墨了知無異道丹靑今復見諸孫規模要自胸中具防尺嫌於筆下論太息藝成頭已白誰能持使獻金門

蕃有詩謝蕭伯和見訪伯和和之莭推文見而同作謹用韻並呈教授丈宋衡兄和詩之夕莭推丈置酒招二丈飲予詠歸也

忽聞獨奏鳯將雛三嘆遺音特未蕪禁裏端冝奉朝事幕中那得尙平趨臨流置酒髙人意叩戶求詩俗士無迨此何妨屢還往可人況不費招呼

夜憶欽止斯逺

木葉騷然雨到時共眠僧榻各哦詩推移忽已年時事悵望相防天一涯別後屢書渾未報風前小立重相思人生知復幾寒暑一別長爲數載期

訪韋丈叔能於嚴州西溪門外

春王正月附人書踵報祠官賦遂初到處頻成詢所寓忽能爲說已謀居蘇州舊日詩無敵嚴瀬從來畫不如東館輕舟𨿽若駛可辭躡履到階除

示詹深父

濁涇淸渭本源分寂寞安能亂糾紛世黠只知錢使鬼我癡但識頴呼君乘時大駔千金射望嵗良農赤地耘冨貴要知定何物五車何必爲渠勤

經旬不作詩示明叔

春風著物已熈熈枯木無心亦自知徑欲殷勤辭故絮卻憐窘束欠新詩老來政怯花經眼遊倦翻成鳥繞枝同病同憂有如子更堪相對兩霜髭

入夜應潭對岸作示成父

溪山風月兩相當痼疾眞成得袐方往日同舟伹饒信秪今去路落湖湘貧親戚古所嘆歸去田園老未忘試遣溪頭問酒價掃沙聊得踞胡牀

別約之舅

嘆息無錢歸買山駕言渺不知還爲家百畆未爲防何事一生長苦慳我漫參軍作蠻語公能詩賦動江闗固窮似舅詩難敵不待牀分上下間

送成父弟赴補試兼屬同行親友

南省新陞弟子員詔來郡國示詳延百年涵養期爲用一日選掄非所先珍重好營當暑服丁寧休覓候潮船故知同役皆親友莫忘書來慰目前

用送成父弟韻送周明甫赴補

詔取咸知有定員朋來爭欲副招延揚眉欲競將誰與見敵能輕孰子先養志鄕時惟負米薄遊今日蹔求船男兒富貴須勤苦笑我區區但眼前

送孝顯彥博昆仲赴補仍用前韻

淸時擇士豈充員大辟賢闗務逺延一日擅塲稱舉子百年匡國是儒先爲言行役加餐飯仍祝濤江穏放船意愜歸來期不晚秋風觴酒大人前

送張剛中赴省

王都觀闕兩巍巍逺道觀光亦已稀當念功名方發軔可辭塵土蹔侵衣春風咫尺君得意晚嵗伶仃我欲歸儻過南山語吾弟尺書因冷倦重揮

又成父弟往餘千謁趙叔遂至池陽廬陵謁二周先生長句送行

歸我山中未一年兩回題子送行篇況今客路飛紅葉不比春風啼杜鵑東閣翹材嗟久闊長沙夜席已喧傳子行歷防應兄問並謝江東有二天

過吳江訪尉曹李仲純不值代簡寄之

曉尋仙尉向吳江聞道乘舟警吠厖漁具畵圖賖面覿松陵酬倡阻心降因人尙擬它時寄共防無因絕境防二季一翁新作別望君湏遣候舡牎

因送王亢宗便寄

經年不遇辰州使忽喜黔陽信使通縣尉已聞辭令尹校官仍說困治中可堪契闊漂流處長憶追隨寂寞同已是湖南更湖北欲言風物怕愁公

贈王進之

走徧東南數十州皇皇長媿食爲謀閱人政爾亦多矣有客可能如此不嘆我漫知耽句僻如君眞復是詩流相逢頗恨夫何晚華發蕭蕭今滿頭

贈別遊子明時子明已解安仁印綬未離任云

頻年此地幾維舟愧費主人雞黍畱秪道防鳬已朝帝那知一鶚尙遲秋小能過我談不惡重復別君空作憂問訊東歸所經歷伹雲巖石過丫頭

奉贈子冉議郎老兄

大阮談詩數起予爲言小阮最憐渠客中邂逅能君識天外飄零孰我如家世要談京洛舊古碑共閱漢唐余所期共剪西窻燭郤值移家方借車

贈別謝茂直

江東何許上饒郡置吏能淹謝法曹與世相逄腰漫折對山吟詠首頻搔誰憐老去鬥升防未博平生燈火勞我自都城與君別一官於此始靑袍

贈沈沅陵

紹聖同年今幾家泛然遊宦偶天涯先因避賊來江左身欠防山到永嘉世防相期防騰踏束書寧復漫咨嗟我今山色催歸意君政黃防穏聴衙

贈李子永泳

漫刺平生不妄投不知我者謂何求平生願作李君禦問事況聞他秩抽驛舍夜涼陪麈尾野田風晚從遨頭可嗟鞅掌催成去未盡登臨山水幽

贈馬奉先二首值其已病竟不相識

使君何苦向冝州應爲涪翁句法畱銅柱寧興跕鳶嘆金華要遂牧羊求壯時根本先培固老去波瀾重捲收我亦學詩窮未逹是中得處可聞否

湘山湘水久經懷近嵗扁舟始一來頗見畱傳詩句冩故勝摸索畫圖開城南𨿽欝平生志冀北未空千里才壯節曽聞趣除詔辭官何乃尙徘徊

溧陽別成父弟兼寄逺父秉文

策蹇同來秋始髙肅霜於此背徵袍別離搖落誰人句險阻艱難卒嵗勞好在梅花千雪樹因思我友兩文豪莫道凶年政艱食徑須一醉辦糜醪

溧陽邂逅胡安丰赴官送以二詩

淸江江上順風船大軸持來得縱觀幾對江山憶談笑故懷書札欠平安傳聞召節趣歸對不信淮州勞跨鞍我欲渡江因病返豈期於此刺探漫

丈人筆力老波瀾平處猶能敵建安蹔爲時淸掌邊鑰卻來夜直上金鑾悵儂三徑歸來引翻作五溪行路難邂逅一欣還別去雪泥連日未全幹

鄧師契縣尉以沅陵韻作詩見貽次韻

嘆息師門久不傳葦間幾欲聴延緣多君有意工文字老我空能歷嵗年鵬鷃故知難一辧防蚿空復妄相憐𨿽然亦可淒涼慰秪恐賡篇別是篇

十二月二十六日

水有縈紆何自來竹能森爽爲誰栽山僧乞飯朝一出幽子題詩日幾廻放鶴未妨頻有客騎驢正爾獨尋梅得閒且盡幽居趣顧我初無當世才

人日

元日𨿽晴人日陰梅花如積杏花深未憂盈室無儲粟且恃春風洗破衾莫怪物華常艸艸定緣老態日駸駸不須憤泣卞和玉何有矜誇季子金

人日懷成父弟

人日雨連元日陰杜陵時節已如今苔迷艸色閒多思竹倚梅花瘦不禁徴事還愆退之集題詩漫有蜀州心溪南有弟遙成隔目防蒼然暮色侵

同邢希聲遊化成嵒

客授袁州且二三勝遊玆日始輿籃僧殘尙保髙低寺迹古猶呼上下嵒不省眼中如昔否可慙筆底欠窮探平泉艸木今金瀬免郡還家未趁參【寺有李衛公嗣金瀬在溧陽懷前守侍禦史李公】

寒食前一日伯永相約過陳氏茅軒蕃亦載酒共往與者常寧尉曹明叔伯和蕃賦詩

茅軒臨水自誰開況有荼防玉作堆佳節愁孤一百五可人共約兩三杯輕雷淡雨林間過落日淸風座上催更喜經行逺城市不妨杖屨晚方回

袁州北崇勝寺二首

病中曽覓扊扅炊別後東西無自知似說諸侯枉行捲卻從羣彥赴明時相如定辱君王問鄭老寧容爾汝期幾欲寄書愁不逹偶因閒暇一酬詩

故人貽我壁間詩何處飄零負此期蹭蹬我今慙薄宦飛騰君合趂明時𨿽然不用逄人說老矣何庸覓世知借問還家底爲計兒能樵木婦能炊

呈明叔且約詰朝過買江天閣

老屋支風政覺疎況堪急雪墮空虛黒甜頗念華胥去白戰仍牽故事余雀噪還喑家立望防窺欲下粟無儲江天快閣相縈帶曵履明朝不命車

三月十七日以檄出行賑貸旬日而復反自州門至老竹自老竹至鵞口復回老竹由幹溪上入浦口泛舟以歸得詩十首銅馬丁女諸峯皆舟行所歷云

參軍出郭匪幽尋使者移文播徳音石蒜楡皮那得飽刀耕火種豈能任義倉政爾因饑發賑歷玆焉遣吏臨比屋故知難戶曉分行聊得盡吾心

聞道髙原尙苦幹未妨平陸欲生湍眼中乍見扶藜出耳畔未嗟啼鳥讙漢詔當知本寛大豳詩政復著艱難爾能粗得饑膓實我亦安辭腳力酸

馬騣嶺下源初發鵞口山前漸可舟一百八盤誰謂險二十四溪何自遊深厲淺掲故數數車煩馬殆眞悠悠惜哉當此方倥傯不然亦足供夷猶

大麥初齊積漸黃靑靑小麥更連岡去冬屢雪有如此今嵗一丰端可望負籠不須嗟甚苦腰鎌行且防爭忙大倉紅腐憎泥土亦復遙思餅餌香

旣雨得晴晴亦佳筍輿終日度咿啞蒙籠篁竹四三里髣髴茅茨三五家鄰捨相聞亦雞犬田疇隨事有桑麻居夷何陋慚君子不爾辭官學種畬

幹溪溪側彈子洞薄暮過之聊且休志欲山林成獨往媿無名姓繼三遊奇奇怪怪乏畫手鑿鑿燐燐冝枕流巖岫水泉眞兩得未容石井獨吾州

春今回首便天涯畱得芳英在物華野色似雲閒放犢樹陰如幄暗巢鴉金錢滿地空心艸紫綺漫郊苦菜花試攷方言助多識欲傳名字入詩家

浦口江頭艇子呼有懷逸興恐成孤非闗郵傳憎塵土自愛江山入畫圖峯勢宛如神峻防瀑防渾似筆濃枯顧憐文力孱非敵賸欲追摹忽已逋

晚日防風墜鏡平中流直下縠紋生煙雲防綴多新態鷗鳥逄迎殆宿盟聚落近於邊境接村墟亦有戍樓橫𨿽然王化初無外接畛農桑畔不爭

世奇粵水與湘山此地元居楚粵間盡日覓詩終莫就有時遊目不能還驟來遙防雨初過忽爾數峯云自閒逺碧近蒼元互映淺靑深緑更相闗

九日冝春道中

勿云秋意漫生悲可欠重陽一首詩瘦馬嘶風紅葉樹村簾沽酒菊花枝壺觴徴逐紛皆是人物風流眇莫追獨立斜陽屢搔首未妨烏帢鬢絲埀

十二月一日因出小憩快閣而歸

昨宵已辧雪中燈今日晴來聊記曽病骨可堪風似刮衰眸自喜句如冰鴈因就暖長爲客魚爲逃寒返墮罾北去南來勿渠嘆身今淹泊嵗還仍

賦辰州東園水鄕

往日蒼苔滿癈墻袛今新緑漲芳塘不惟新種荷成柄更復添栽桞作行墨客休題洛神賦主人政念水仙王倦遊拓落渾無此伹擬攀搴學制裳

早到超果寺示成父且約歸日攜家來遊

霧裏防花喜未昬竹園啼鳥愛頻言土膏穉麥如爭長水脈淸流卻變渾負郭無如此山寺攜家更擬泛溪村卜居苦欲規佳處佳處都歸袛樹園

歸途

籃輿伊軋又前村何許風來洗睡昏木落盡還山面目旱深窮見水根源相逄負擔皆徵利難覓隠居躬灌園歸路苦長行易倦防鴉殘月記松門

桃源道中用邢子中丈舊韻

山川曽是避秦餘何得眞成畫不如想象曽聞昔所賦經行爲記我今初欲知賦役無逃遁防取耕桑映宻疎雨笠煙簔春正好盍拋手板便從渠

昨日絕湖頗危追賦二詩

平生謾說江湖樂小遇風濤意不任頗雲山相俯仰卻憐水鳥恣浮沈神遊險向寃魂語笑傲彊爲洛下吟賴是初謀壯維楫不然何地覓壺金

鄱之爲險舊知名盜奪漁侵恃以成波靜宴安猶幾席風來洶湧甚戈兵欲知舟楫洄防趣都在溪山表裏淸明日餘千又維纜誦詩還是憶長城

旣絕湖得順風頃刻已見弁山二首

五日陰霾鬭不開步行湖觜防帆來秪言命有窮年厄豈料風能今日回自是人心分順逆枉於造物示嫌猜篷窻縱雨無深掩要見前山翠作堆

幾向詩中覓弁峯倦遊何意道玆從欲搜短句五七字卻值浮雲千萬里頗覺嘯歌隨趣得不同應接向人慵連朝苦厭浮家惡今日翻思此地容

二十三日使風

江行已屬北風權此去寧憂上水船臥聼招呼帆轉腳起防飛濺水平舷鷗乘逸气防仍溯鴈怯驚吹防復連元妙未窮天籟說雄豪詩讀快哉篇

比與成父別謂先行矣及再至溧陽則猶未也畱數日與之同歸用雪中懷家之韻

分攜決意歸先我邂逅尙畱翻挽渠已是常饑思稚子更逾三月欠家書嵗云莫矣嗟何及歸去來兮計莫如壯志渡江思擊檝老懷尋壑願巾車

過南昌以病不入城縱望偶題

滕王閣上退之碑徐孺祠中魯直詩往客欠遊常系夢今行緣病復愆期霜雕南浦短長栁云掩西山濃澹姿落照有情增我恨晚風無力度防遲

峽江舟中懷徐審知

峽江江上曉乘風人語雞聲宿霧中自入江西此差勝有如吾子乃無同未憐終嵗數行役可料此生長困窮獨是嗜詩餘習在聳肩搔發願求工

寄題周氏園亭

紅紫矜春一夢空緑陰靑子竟匆匆那知黛色二千尺況說蒼髯十八翁萬卷讀書余舊習百年種徳待成功吾家相望牛鳴地來往懸知亦許同

蒙齋

嶄巖郁欝勢參天下有幽幽百尺泉淺汲寧容長蛙鮒旱年端可洗蚳蝝若人懷寶故如此笑彼發蒙眞易然不伹作詩能換骨更知讀易已忘筌

題堪隠【在玉山尉廨】

考槃何必澗之阿喧寂由來無異科筆下煙雲供防綴胸中邱壑寄婆娑淸譚不負玉塵尾白酒未孤金叵羅試數王春才幾日落梅將盡鳥聞歌

蕃歸自浙之十日斯逺赴處州之約入城自此遂將從處州入關迆邐往謁朱晦庵先生興懷契闊乃成長句

展捲才披別後詩倡余和汝媿猶遲書來喚去有前約力挽莫畱聊後期徴逐裏閭平日事飄零山水異時思從師千里多君志糊口四方憐我饑

寄題周霍丘寓齋

君住瀟湘作寓齋賦歸仍與是齋偕已知身世非眞著肯向功名怨寡諧雨後更無雲在嶺曉來那有月當階幾思談妙相從去人事胡爲苦好乖

同張伯永出郊迓客倦嘆之餘因以成詠

度日無悰得養屙不知春事已云多桃花灼灼爲誰好楊栁依依如恨何曲折東西山展畫抑揚髙下鳥聞歌是間有句彊能管古淡如君莫我訶

周允升見臨已而涉過其書堂二詩贈之

漣川川上一書堂岸缺籬崩徑亦荒問訊主人空日日自憐求友亦皇皇豈期雪後能相過不憚風前往送將隴菜半蕪梅摘索未妨小立更尋香

問學知君有所從未聞論事劇談鋒滔滔元自濫觴水凜凜定期寒嵗松不負師承經子厚共於人物惜元龍漣川川上書堂路寧復斯人舊履蹤【謂南軒先生也】

訪孫子進子肅於黃堰

茅屋啼雞日過中小舟隨問曲能通遙遙黃堰忽重到落落白頭今一翁別後每懷音問闊見時還許笑言同倡予和汝平生事惆悵春風又起鴻

劉伯山書來云有施主爲造一亭劉子澄名曰竹溪索詩爲賦二首

竹外靑原久不防書來賸喜報平安修筠流水故亦有髙士韻人良獨難杜老不應棲錦裏謫仙終合見金鑾玆亭便與圖經載何況制名繇孟韓

今人那有郗嘉賓爲子經營茅棟新可待弦歌資廼具詎須出郭始離塵舊詩頗願窮岡割後約要容王翰鄰更喚能詩子歐子不因對月自三人

遊石壁寺懷襌月

一棹夷猶石壁來寺門雜樹向溪開七言粗可供詩本十幅誰能致韈材想見髙情澹雲水未嗟陳迹掩莓苔倦遊到處渾如昔欲住還成破雨回

登愚卿無盡藏再用韻呈愚卿

白雲故繞靑原寺靑竹深藏白鷺洲物外未能窮往迹眼中欣復對詩流功名邂逅何嗟晚嵗月侵尋直漫遒擬盡﨑嶇仍窈窕幾時扶防更挐舟

淳熈稿卷十三

欽定四庫全書

淳熈稿卷十四

宋趙蕃撰

七言律

宜春縣齋寒食日作

故知寒食住爲佳可柰攜家更憶家憂樂相尋定何種死生如夢本無涯節中天色少來舊詩裏風光別去嗟李逕桃蹊事𨿽退栁行因雨未拋花

三月初二日人以爲風止之祥

防言雨作風當止得雨喜如遭旱時枕藉無嗔雜簔笠跧藏不異庇茅茨近看楊桞大垂手逺對雲山圖入眉日暮橫流難共濟明當安穏遂東之

三月十六日郊行

乍驚風色掃羣陰旋見朝光上逺林李徑桃蹊愁欲寂麥畦桑畆秀何深未云晨出因迎客自喜山行不廢吟春晚得晴如此少寄聲鳩輩且停音

宿柞樹下見趙行之所題詩

人道朝霞不出門今朝失喜見晴暾長林未減霜前翠疊巘全收雨後昏兀兀不知爲防曰悠悠又復度前村眼明見此壁間句回憶東江數過村【東江亭在衡州】

寄克齋舅氏

不奉書題遂一年書猶斷絕況詩傳興來亦復吟哦否讀罷何當疾痼痊慷慨初無伏波志憂愁枉類屈原遷使來覓我當何處水出牂牁若个邊

次韻晁大舅祖子應

離騷皎皎在湖湘冀北茫茫失乘黃徒手豈能探虎穴敝車安得繞羊腸外家文律況吾祖有作嵗時常一囊天遣南來端有意要須健筆冩秋光

久不領衡州舅氏書以長句問動靜樞宻舅鎭京口戶曹兄官宣城聞安輿往來之故見於辭

寥闊書題久不聞可憐魚鴈動成羣未傳春興衡陽紙長憶江東日暮云見說風防京口泊又雲山色敬亭分莫言翰墨才遊戱看取毛錐解致君

次韻逺齋春雨有感

春今著物防陳新未扺新詩得許榮韓子𨿽云譽東野侯生終竟愧彌明已知林下棲遲計何處人間寵辱驚更欲從公問歸宿夜深風雨四山傾

衝谷和詩惠書且有訪予之意

門外秋來艸長科寂然何止雀堪羅淸詩寄和勞相憶手札俱來仍足多豆飯芋魁吾自有芒鞋竹杖防時過相逄不用論餘事玆道待君相琢磨

逰管歷院用喬子遷韻

北沙一勺淺沙泉三曰彎跧厭客船指似殿樓知有寺經行陂泊見多田淸泉方斛快新浴艸屨葛衣便晚天閱徧題名重惆悵越州何許但雲煙【越州謂諭叔奇時爲是州別駕】生米市盡處有寺名演義有二物且得甘叔異鄧南秀簡壽玉詩

往來屢覓肩吾釣八十初逄演義僧香爇黃連云細細薜看石柱帔層層何妨杖防往幽步頻念竹鑪眠曲肱海內故人難數見壁間時得姓名曽

嶺路惡甚問章聖寺蓋欲投宿也書寄周袁州

舉頭易見天邊曰屬目難逢山下村行盡土麤仍石惡望窮黒與云昏此身何可數玆役薄宦有誰能見存章聖明朝還曲覩信知緣契在空門

六月五夜斯逺防宿西軒爲賦七言四韻

雨餘信宿尙畱涼況是僧房對竹牀異曰江湖成逺隔只今林壑可相忘囊空未易蘇貧極酒薄聊能衍話長竹樹並檐𨿽爾宻不妨新月吐華光

韋南雄惠酒六尊以詩謝之

叩門何處逺行人撩亂雞飛犬吠鄰信有靑州六從事詎多驛使一枝春經秋未愈文園病晚嵗更餘揚子貧愧是無詩堪每誦意中殊覺丈人眞

同簽判謝丈簡寄教授李丈仍用王原慶舊韻

鬥酒百篇家有風故應名墮勝流中從教客論嘲元白嬾向東華戀軟紅好句舊來傳已熟並遊今日敢言同看公人物非如我畢志區區在艸丰

簡謝張王臣

病過春風二月時不知春已到酴醿當公置酒招新社念我因詩辱舊知豈但讙言慰羇旅更容醉墨對淋漓寒牎臥想夜來樂門外卒然風雨馳

又簡張王臣

畱落殊方少故人豈其再見愈情親防因髙論興衰颯頻借深杯慰苦辛只道朝天在長夏那知奉檄又殘春未聞行日先惆悵君復何憂慨此身

白水道間

一源曲折防成橋稻隴蔬畦髙下澆水碓暗鳴蛙吠艸緑云亂防鷺侵苖誰云斗粟可相挽到處佳山如見招東畆防秧南畆蒔樂哉安得助長謡

贑州出示馬提刑畱題麻姑山次韻

發軔名山三十年毎逄佳處一悠然獨於此地欠行迹始信玆遊亦屬天壇記舊模唐刺史句題今誦兩詩仙和篇末至夫何敢勢似求魚乃木緣

得邢廣聲書且索近詩走筆報之

春來日日雨兼風朝暮昏昏扺夢中村巷忽聞喧吠犬逺書何自落徵鴻殷勤每辱寒溫問邂逅防思言笑同曲逆不侯繇計拙相如遊倦欠詞工

吳仲權相別詩云欲少畱桃川山中昨日同在伯懷之作詩約在伯同賦以寄並屬徐季純於去非

詩卷方欣見管斑酒杯已復動離顏余當大朱冠際君政淸虛爽气間逸興飄飄難並駕好風發發待吹還如舟可使長身久有竹懸知不用闗

題湘鄕道中梅花

道上梅花無數株似能相與慰窮途色嚴不畏晨霜勁馥賸寧須愛曰敷落落卒無詞客賦紛紛只了酒家沽𨿽然根本故亡恙猶愈松明日夜刳

長田道中梅花

臘前已賦憶梅詩年後才能見好枝我亦嗟渠苦孤瘦渠應怪我防淸羸𨿽然故有臨風趣政爾難忘覓句癡回首江東在何許故人相逺費相思【謂徐斯逺】

梅已開猶未知之簡斯逺

問梅頗復恨開遲及至開時病不知何自折來相料理似憐一見苦參差君今政艸淩雲賦我又初無卻月詩風月孰於風日愈要須一語爲評之

初見梅懷玉山友弟

江路野梅初折來班班已有數花開細看渾覺風神在且老空驚鬢髮摧我所思兮千萬里知其趣爾五三杯半年未有音書至未過衡陽防已回

挽李子永二首

靈山山下初逄處溧水水邊重見時艸艸猶傳出山句勤勤更枉送行詩傳聞恍惚疑升報問訊淒涼自越醫【始見建業張孟逺章謂公已沒繼審於陸用之】略計別離能防日誰知生死遂分岐

封侯寂寞空飛將佳句流傳自謫僊半世作官才六考他年垂世有千篇篋中酬唱都無恙天外音書不復傳五嶺三苖防處所千巖萬壑若何邊

去徳淸十數里阻冰舟行甚艱

常時一夜北新橋問訊玆來故不遙豈慮堅冰忽成合更當冷日未能消志存紆直無渠怒行有艱難自我招賴是晴山有佳色不然何以慰無聊【自湖州欲行大溪舟人以路直而來】

貴溪簡李啇叟方元直

李侯佳句似陰鏗早向茶山識贑曽滌器寧同長卿逸閉門不學玉川憎平居尙憶尋君去南廟應還訪我能詩卷當時更誰與英文采被云仍

十七日晨起簡諸公

年多病暑苦亡聊夏忽如秋意自消竹屋紙窻宵摵摵雨條風葉曉蕭蕭凶年未易辦五斗樂處郤思甘一瓢防日詩筒似疏曠意乘聊復一長謡

六月十一夜簡孫子肅子儀

暑气侵人百不堪晚吹防喜鬢毿毿手持白羽不勝倦醉潄淸泉欣爾甘定夜數鐘隨谷應臨流防木與天參況當風月佳如此秖欠兩公相對談

簡季純去非

寒食今年兩日晴已焉疏雨洗淸明酴醿自後牡丹發反舌乃先鶗鴂鳴多病未能疏酒盞畏閒聊復近詩盟相看政爾間何闊異曰書題空敍情

簡斯逺兼懷成父

聞道籃輿出行田歸來藥裹手親煎旱而不雨熱尢劇節且立秋涼未便我亦南山成臥疾弟猶北闕未廻船江南已自傷流落何況湖南路渺然

簡贈吳仲權鎰

江西名士多所識盡道延陵有異孫賦就早能傳學子詩成晚更徹宗門經過縣郭辦相覓邂逅心期欲暫論禁省催君詠紅藥江湖要我擷芳蓀

簡賈新之

君詩恥作閬仙瘦頗厭飄零其故何求士近聞勞仄席斯人未用豈懸科交情滿眼盡今雨世態由來俱一波所願深持後凋節傳書獨行不爲過

用賖韻簡賈新之

洛陽人物舊傳誇殊縣相依得賈嘉魯殿獨餘多刼火都看盡防畨花寓懷不但篇章好評古猶多論議嘩問我若爲成間闊路經墟落苦嫌賖

驟寒簡明叔聞仲威數過之

相逄日日訝冬暄爲此陰寒僅覆翻破屋未愁茅盡捲近林無柰鳥相喧馳驅短景貪黃卷咫尺梅花憶故園聞道頻迂長者轍教兒勿掩席爲門

用前韻再簡明叔仲威

晨興襖子欠黃綿宿火灰深更苦翻官冷自疏鳬鶩進兒饑不作鴈鵝喧孰云數口須防祿已料此身終灌園二子交期非勢利故能衝雀屢排門

藥圃舊無竹僕爲作詩從閒止乞栽

如聞舊隠竹多有想見頻年筍更添一日借居無不可數竿分我未傷廉懸知影可連書屋便恐山無到野檐如許作謀還自笑未應於此是眞潛

重懷思隠之作因回使寄明叔兼呈從禮景立

問訊新篁今幾長髙應出屋下侵廊遙憐初日弄碎影想見午風傳細香臥看行吟君得意晝思宵寐我回腸譍門爲戒須髙眼有客能來儻姓王

去非尉曹於廨捨之側鑿池種竹爲亭其上名曰有竹取文公詩云也

舊日南州於去非一官黃綬不嫌卑要爲賔主壷觴地因著胸中水竹期怪防不同東野耄政由深得退之奇過君池艸生春日憶我叢篁長夏時

乞竹亡有藥圃主人買以種之

時人靳惜千金費肯似兪郎買竹栽老節尙封南磵雪定交新得北枝梅幽禽亦自知人意度曰頻能爲我來十飯未妨全不肉上畨春筍待新雷

建徳道間

婦並蠶筐候蠶浴兒眠牛背趁牛行要知比屋俱無事看取人家盡樂生麥畦就熟黃雲委秧壠初齊緑浪生快活收聲聞布谷可憐鳥語近人情

蕃來湖州連與叔驥和叔明父叔寶相從又從和叔獲見先給事遺墨輙賦二首

東南名勝白蘋州人物咸推故國劉往嘆賦歸何勇決今觀遺翰許風流逺齋視我曽靑眼酒正今年成白頭尙喜君家文墨事到今三世未能休

邂逅忽成三癸亥就中和也少三年諸公濯濯故如許老我蕭蕭眞足憐少住政當愁雪曰欲行翻是喜晴天東南故舊多離闊猶喜丞能共此筵

登李叔器家見一亭

別駕當年蚤見防郎君久亦棄文闈閉門幽徑滋蒼蘚杖防髙亭接翠防試問丘園返初服定勝風雨蓋徵衣一官政爲饑寒計未免饑寒故不歸【卒聯蕃自謂也躬之不逮之媿可勝道哉】

贑丞陳擇之官滿歸淸江追餞珠林

經行此地防維舟我亦飄零苦倦遊旱久未教梅破臘霜遲畱得艸含秋離懷不似殘年促細雨何如驟雪收防事令人重分首自玆出處恐殊謀

程季儀沈儉夫攜酒見餞於湘中館借用季儀所次五峯先生舊韻見懷之作

擬和題詩略未成卒然風雨暗前津髙秋政應涼如水余溽胡爲暖似春載酒肯來眞好事艤舟聊爲駐行人異時懷玉山前過一訪耕桑老病身

謝李正之惠潘墨

地鑪窮曰坐寒灰顧與貍奴爭席隈硯少磨研塵滿面筆疏驅使腐生莓慇懃不記圭覓邂逅欣同賜璧來藥裹闗心廢詩久恐因詩械卻爲災

曽郢州攜和詩見過次韻謝之

家世風流翰墨林政和佛祖務傳心浮辭肯作齊梁體古調直諧韶濩音入社敢期陪唱屬贈言從此得參尋惠然更辱髙軒過不問春溪緑漲深

畱別周參政詩二首

元祐登瀛盛古今秖今衰冷媿諸任聖朝旣有徐州相得路仍知異曰心齷齪更無防價市鷦鷯自愛一枝深故同坎軻荊蠻徙昔所悲歌今放吟

故意還叨累十觴諸家所歷信逾常黃塵倦馬久非地野水白鷗終是鄕勾漏不惟兼采藥長沙更欲訪沈湘憑虛便謂神仙近卻覺仕途眞渺茫

程士和和詩送酒復用韻

半夜詩成疾置看甚思走筆退知難我如楓葉非關伐君比梅花不帶酸豈是獨醒羞眾醉政由尙白懼朱丹一尊重辱相料理不爾何緣罄一歡

趣成父寄酒

如聞已熟遂初泉曰曰江頭數過船梅嶺望來能止渇麹車逄處觧流涎故人海內忘形少風味杯中到手賢遙想容齋對陳子有時醉倒竹騷然

喜兪玉汝見過

秋風起我友朋思倚樹談君語未移秪道窮年上湖海那知今日防茅茨病多止酒家無釀貧乏嬴糧甑罕炊作底勤渠相勞苦倒囊共出別來詩

明叔今日不過書齋

竹屋深深畫亦陰病多無復短長吟三年肯住見君意一曰不來闗我心蟬噪未知秋日晚雀投如識故枝深殘書亂帙慵能整倚賴殘樽尙可斟

呈衡州使君先生二首

當年月以秋中過今嵗涼因閏故遲渇想話言思亟見暑侵鞍馬敢云疲曽聞遺俗有存者豈若吾身親見之少不如人今老矣朝聞夕死庻防爲

常州何乃又衡州或謂玆行乃勝遊鐘鼓相聞尋嶽寺茝蘭無數踏湘流是中夫豈先生樂此叚聊供幽子求嶽麓相望惟石鼓要令吾軰務藏修

淸江道中

自入西江絕少山蹔看平逺又彎環【自過南昌兩岸絕不見山】望窮浩浩鷗波裏詩墮蒼蒼暮色間网戶謾多魚踴價酒壚𨿽少客酡顏兒時所歷今重過無復衣斑徒鬢斑

次韻陳縣丞謝送筍

官曹常恐廢書勲賴是相看有竹君送筍但知修嵗例辱詩還喜繼前聞【頃送筍與張伯永丞常有偶酬】饞涎肯爲口腹計幽處要期風月分我事且然成忤俗柰何君復露奇文

晚晴四首

殘風落日蟬亂鳴細履小園欣晚晴投林倦鳥分暝色滿地落葉無秋聲衛尉一錢曽不直阮郎防屐畢此生三十六中第一防脫卻世故甘傭耕

五曰舟行雨間晴晚逄寒日上晴林山因絕翳修眉展水得無風墜鏡深可恨飄零獨南北不如水鳥共浮沈向來止酒緣多病新爲淸羸又一斟

度月陰霾增病苦重陽開霽見秋新菌生康樂登山屐塵敗淵明漉酒巾彊擬扶持成小憇路逄借問一何頻莫驚老瘦非前日看卽推遷類昔人

不知林薄上新月但見村墟生逺煙滿地蟬聲爭嘒嘒連溪鷺影落翩翩舊時不負登臨集未老還爲疾病纒賴得一晴供節物未妨七字發孤妍

孝揚成父約見過屢展期云須晴也

雨到叢篁忽暗鳴譙門應已載傳更伯淮被冷睡難著孺子榻空塵欲生防戒樵靑成痛掃屢聞黃耳遞虛聲逄迎可待休形嘆秖恐窮冬無好晴

劉通判

自昔盱江妙人物未容修水擅璵璠獄平寃滯繇仁勇眾息讙嘩賴徳言謂繼更生校中祕卻追子驥問桃源神仙天上多官府盍鄕蓬萊蹔弭轅

陰伏陽升直防辰當年猶想降庚寅防山北斗人皆仰和气春風徳有鄰防卽吹噓九天上豈徒風月五溪濵不惟相國同年契更有齊年相國人【公與右相同年而與左相同生】

過在伯於學中

曉出城南日映光水煙橫截樹煙長多聞政欲從君語造請寧能遣我忙勝可作亭攄意匠醉因種竹試傳方規摹豈止衡山小安得髙歌題屋梁

呈廣仲運幹

招眞巖畔菊花秋憶昨賦詩相贈投不但居民思憇樹每令客子擊行舟只言騰踏已云逺豈料轉輸由爾畱我亦老焉猶昔日倚樓看鏡兩悠悠

負暄

天公知我寒無褐惠以檐間百尺裘挾纊固殊如是想索衣不嘆晚爲謀神融遽合莊周夢意气俄乘竹葉舟側聼屋山雞正午又愁寒雀暮啾啾

送潘湖南二首

湖海頻年曆四遷治聲往往遂無前長沙夜席喜今召右史素風追昔傳要識平治端有道不知論奏孰爲先豈惟人士想風采聞說天心正渇賢

名世公今第一流百年端見防人不臨民不作子桑簡好善咸推樂正優侍從近臣方妙選林園勝事未冝休曽聞王貢彈冠事無柰相如故倦遊

和靑田劉令同年見答寄茶之作

越國春芽舊有聞換來佳句益堪珍主張品格曽無過吟冩工夫直有神鴻漸烹煎應巧宻玉川才調本淸新索居海角淒涼甚時得吟哦慰此身

周愚卿求所藏靈壁石名堆云

一自風塵沒泗濵英遺何敢漫嶙峋崩騰直自天邊落拳握空誇席上珍好事了知眞是癖傾家務買不論貧不來俗客仍湏鑰夜半負舟端有人

六月初九日晚大雨簡文顯子暢

千里歸來病作勞偶因好雨試揮毫涼聲何止到艸木秋意直將侵鬢毛坐念司功狂欲叫【謂子暢】更懷元亮臥方髙【謂文顯】何當過我茅檐底不獨譚詩亦具醪

午風大作已雨甚防

老屋支風懼壓焉若爲吹雨但疏然池蛙閤閤自得意圃蝶飛飛人故憐玩物不妨尋物理得閒聊爾賦閒篇枕書防欲成幽睡又怕饑鼯攪夜眠

莫萬安以甘雨應候用社曰韻作詩見貽次韻

今君憂樂皆農務信有雨來晴便晴寧似倦遊傷偪仄不堪終日屢昏明歸舟淨緑不可唾舊捨小灘渾欲平元是江湖竿釣伴可湏釣叟自爲名

子暢雨中見過且惠以詩乃用蕃謝文顯載酒之韻復用韻爲答並簡文顯

艸木荒涼門半掩故人誰肯爲予來要師原憲安非病敢學襄陽怨不才春自堂堂花更落髮今種種老其催謝安故有東山誌過我題詩拭硯埃【僕所居名東山】

雨合茅檐書罷看惠然君乃過蘓端澆胸細酌杯中物洗耳飽聼溪上湍近喜同防詩有味晚期偕隠谷名盤因聲寄謝周夫子文行如斯古亦難

畢叔文以雙頭白蓮送程士和錄唱酬詩以求次韻

是間何處有漣漪況復雙蓮爲出奇要使惔焚成一洗政須冰雪露多姿折來不許從君玩賦就空能喚我爲已見神人出姑射定煩朝日避咸池

次韻簽判文牡丹

長紅小白總堪珍一見名芳嘆絕塵疇昔空傳醉翁譜秪今如訪洛陽春重跗固已稱尢美徑尺眞成出斬新好物堅牢世那有莫嗔采掇付廚人

次韻畢叔文牡丹

春來不雨卽衝風紙貴衡陽欠此工未問姚黃並魏紫但思澗碧與山紅敲門惠我枉新作展捲想君恰繞叢舊事與誰談洛下倦遊聊爾話黔中

嚴從禮折送牡丹且副以詩次韻

防日云昏病亦昏問春咫尺負名園兩枝何自落書幾一笑爲之開酒尊怪底江南新種得未饒洛下舊名喧不然故有栽培力能使芳根學返魂

水仙

楚辭香艸費磨研何獨無言到水仙薦菊要令和靖配思鱸更儗步兵賢未應玉樹能回死寧與梅花作導前多坐未能空結習故遭天女散諸天

倪先輩送水僊一科數花

倪郎知我愁無度故遣水僊來叩闗悄悄如逄度相逺亭亭似直待夫還飄流歌舞餘杯斝脫略簮筓失佩環寒眼何堪重對此一軒風月閉窮山

詠書齋梅

憶昨看梅恨不早而今顧索晚方開朝來已作二月暖花事應憐老境催防防可加人漫巧飄零未免句空哀夜深耿耿欲忘寐明日更憂風雨來

陳嚴二君頻送蠟梅因以成詠

綴蠟爲花荊作枝列爲梅種自何時詩多艸木初無與賢比蘭荃又見遺秪道品題終不遇豈期坡谷觧相知卻憐二士空齊魯不及西都講盛儀

觀邢園梅偶成長句錄呈上饒故人叚元衡鈞

今年未省賦梅詩疾病侵陵道路疲雨日喜逢新霽後數株還見欲開時色香於汝寧能盡心迹如余只自知不是新來苦耽酒捨渠何以慰支離

早歳

早歳耽詩老不工但餘多難似詩窮忽來數紙丁寧甚怳憶他時繾綣同幕府十年公勿厭風霜滿面我思東幾因江發蠻夷漲欲問漁翁借短篷

田家卽事

漫道詩書可起家未如田舍足生涯不辭傴僂翁栽稻能作紛耘婦剝麻口腹定繇勤力許衣裘寧怕大寒加防知耕稼求溫飽行役𨿽勞莫重嗟

聞桑葉賤甚感嘆有作

種得桑栽接始成剃【土人呼爲平聲】鋤長及夏時營葉黃已說都無價蠶老那知轉更平自是初頭放種薄曷能斷手有絲贏田租減放猶科校況此全催可後程

偶成

落盡羣芳未肯晴重尋破褐尙寒生風輕檐廡頻來燕雨合林園未有鶯慷慨董生悲不遇蕭條靖節賦閒情倚樓看鏡徒增嘆散髮采薇眞是淸

卽事

秋日勝春句匪誇信春無賴覺秋佳睡餘對客霏談屑茶罷卷書揩眼花寂歷斜陽檐影斷蕭疎黃葉雀聲嘩家貧尊酒𨿽無舊多謝鄰翁許屢賖

寄周內翰

一自春風辱報書後來安否定何如江山我敢涪翁後事業公眞六一餘百里半途過九十千間大廈豈無廬不知蹀躞天街馬孰愈﨑嶇經壑車

上七里嶺

天公知我行良苦垂上嶺時容少晴登山著屐自不惡臥遊作圖空復情此來豈止試腳力政坐久不尋詩盟山礬雪白藤花赤髙樹木蘭低紫荊

晨起聞徐應卿誦季益詩作詩寄季益兼簡公擇

詩工於我貧相似憇迹招提亦爾同問訊稍愆書艸艸往來長恨馬匆匆黃花紅葉時將晚衰髮蒼顏道轉公寄謝兪郎近安否防看摶翮上秋風【公擇欲赴秋試】

呈簡壽玉

門外雙槐日已髙庭中鉅竹與爭豪蕭蕭共倚靑雲翰渺仍工白雪操欲向瀟湘訪蘭芷卻從吳越看波濤問君役役胡爲爾我亦嘆嗟出入勞

簽判丈見約同諸丈攜酒過賈新之運屬適以周侍郎過郡附舟謁之比到城周已先去旣失見周又失與賈集不勝悵恨因成長句呈簽判丈運屬丈

載酒俱期過閬仙悵然何事獨求船春風易逺朝天斾夜雨空成借榻眠誰謂此行眞不遇了知一笑欠前緣連朝定有新酬唱到我凡當第防篇

在伯欲見洪龜父夏均文詩因逸歸玉山取之自常徳先寄以來偶得長句遣呈

疾風不雪翻成雨甚欲相過愁出門短曰已曛燈未上曲身難直坐如蹲兒歸尙作他州隔書到能開病眼昏並致江西洪夏集一樽徑欲與君論

呈晦庵二首

一紙書來遂隔年江湖逺地水連天紛紛橫路又逄此凜凜嵗寒嗟獨然學道終期世勲業抄經蹔了佛因緣白頭下士重來拜依舊鷗汀鷺渚邊

不上龍門五過秋防詩還是覓扁舟胡然貧病秪如昔聼爾行藏隨所由未厭室人能我讁故防知已作公羞孟郊五十酸寒尉想見溧陽神尙遊

呈康職君謨

髙譚自可解人頥何況擕醪烹伏雌衰白無庸辧須髮困窮端只坐書詩西湖閱境君其訪南畆深耕我自期異日書來話疇昔黃溪寺下雨昏時

呈季承

發舒言笑非闗酒慰藉辛勤一以詩往日追從𨿽舊矣秪今夷險更同之眞仙巖壑君行訪【融有老君巖張安國題雲天下第一眞仙之巖】快閣江山我亦披【快閣在白下】但恐衡陽無過鴈書筒不至費人思【季承欲適古融余亦行官白下故云】

呈周昭禮二首

自從君發信州船令我登臨每悵然把臂眞成一傾倒轉頭知隔防山川憎余況有年年惡羨子詩堪句句傳記取相逄又相別菊枯荷盡早梅前

又向江頭覓去船故山歸路反茫然秋鴻社燕各千里落日殘霞同一川酒得老兵猶可飲詩須我輩始堪傳經行到處無生景平日夢中今目前

呈劉子後趙行之司理舅二首

南渡淒涼六十年故家遺俗日蕭然不應門戶端如此政坐吾曹欠勉防斗食我今悲白髮束書今喜繼靑氈鄕來未識衡州士閭裏皆推有此賢

忽忽江頭住一旬敢疏請謁恐煩人肯惇宿昔論交舊更辱慇懃枉句新已向淸斯看流水更從髙節撫霜筠白醪煮餅畱終日吾舅於今驚座陳【行之並枉惠詩是日同爲兩寺之遊故及之】

告別晦庵晦庵有惜別語因用張志和答陸羽問作詩呈之

負笈初忘道阻長求船翻爲嵗犇忙一尊故惜時重與四海當知別未嘗渭北江東無異轍太虛明月本同光屬公忽諱輕爲別遣客仍知醉不忘

用文顯秋字韻呈簽判丈兼簡子暢兄

林園瑟縮似髙秋門巷蕭條若故侯粗有百篇兒可誦何須四海轍能周憐才滿世今誰是好士如公獨見優父子曽聞自知已朅來敢意許同遊

雨後呈斯逺

已是霜凝更雨溫春其漸起但無防莫嗟艸色有垂死定自梅花當返魂小駐要須窮日日細尋無惜徧村村揩摩病目從玆始並待君詩洗睡昏

呈慶伯

開到牡丹春十分不堪風雨尙紛紛酒杯彊適誰知我藥裹闗心更念君老去靑山甚藍縷愁來白髮嬾鋤耕稻鍼出水蠶初掃慚愧耕桑每廢勤

用韻呈明叔

白鷗自倚占深灣亦有幽人此照顏豈但襟期非世俗要知吟嘯奪天慳江天見處從教濶松竹栽成不要刪我若賦詩君爲冩絕人翰墨勝髙閒

用簽判丈送徐大雅之韻呈簽判文兼簡子暢兄

年髙端已輩吾翁況倚通家夙好同長夏江村能數過論文尊酒未憂窮分趨幕府如工部恥入帝城因子公聞道郎君亦輕祿故知難進是家風

夜呈欽止審知時欽止歸自三衢

政爾相從問阿兄忽聞門外竹車鳴對牀縱復無今雨展捲不妨同短檠頗念興乘聊一詣卻憐侍立苦頻更風防佛屋瑯璫絕古栢陰中看月明

呈慶伯

顧借防官無一分彊能從俗亦徒紛他鄕驟喜逄詩伯故里渾疑對竹君莫爲饑寒常道路要畱精力事耕耘如君少壯端冝勉老我衰摧直漫勤

呈梁從善

飄流老矣謂知津邂逅欣然願卜鄰不但梁邢丈人行更吾騷雅社中人前秋一見遽爲別今日重來情倍親政自論詩得歡喜更因話舊忽酸辛

呈審知二首

秋風已作重陽雨客子將回下水船卒嵗褐裘悲破篋丰年稌黍欠多田平生漫說詩書學滿眼不祛兒女煎頗怪淵明瓶乏粟若爲猶送酒家錢

樓前木葉下繽紛樓上長吟獨有人勿漫悲秋成楚些要知逹識自天眞從渠屐著一生防莫問錐無今嵗貧平日相期定何事君今到岸我迷津

九日王越卿司法置酒要客始約登武安之塔爲遊人所先已過圓通晚更集於彥愽之居越卿醉後作畫其先大夫公亦能畫云作詩二首

登髙有約乃相違故遣村船逆上溪寺與松篁元不隔路經蓬藋卻成迷數君放逸仍懷古老我悲涼況哭妻鄭重莫逃雞黍社又隨新月共扶藜

王家父子竹林期談笑初無世俗姿戱搦敗毫成凍羽醉回老力出枯枝解吟秀句寰區滿不擬常稱老畫師大令右軍疑只爾外人笑怪若能知

九日莫令置酒縣齋余以病不飲作詩呈坐客

孰使庭花未肯黃政應知我鬢新霜茫茫永夜無時旦索索窮愁曽斷腸坐久支吾催煮藥飲豪絡驛看傳觴廢遊不但因公事風雨連朝故覺妨【莫令有不及登山之嘆】李啇叟舉似用南澗山字韻茶山星字韻數詩輙借韻呈啇叟二首

已悲傲吏失南山尙喜王儦峙舊壇感愴自應新髮白乖離可使舊盟寒篙師徑欲通宵發我軰深嗟防靣難月底婆娑燈下語怳然還是昔年看

吾州疇昔聚文星我已後之君有聲丹筆未讎天祿閣白頭猶住錦官城舊諳林麓深堪隠今見溪山逺更明賸欲相投小盤礡溪頭亡那櫓雙鳴

蕃嘗以閏九日約謝章二丈防南堂有事而止旣欲復理前約乏酒未能因見唱酬嘉字韻詩卷借韻呈章丈

已後兒曹疾走誇分同杜叟客忠嘉白衣莫致有名物靑眼謾看無數花念我豈無巖壑暇從君恐及簿書嘩不惟孤負登臨約亦覺詩筒到眼賖

九月十一夜雨中讀吳夢與詩書以示之

疾風吹雨過江幹老屋闕牀無處幹切切冷蛩深撼壁累累饑鼠下窺簞枕衾屢撫眠難著燈火重呼詩細看謾說爲官猶我似念君懷抱若何寛

九月十六日文興折贈緑萼梅數枝花多而甚香非尋常梅花比也

舊聞良月似春時眞有梅花如許枝緑萼深宜翠羽宿靜香獨許蜜蜂知木犀莫道開能再庭菊無嗟晚乃移不是南方地偏暖寵光潛已落天涯【是日明堂肆赦】

十月晨雨

昨夕斜陽照墟落今晨細雨暗檐楹田夫荷笠趨田去織婦連機競織聲畏餒但憂瓶粟罄怕寒聊倚鬢絲明古來名士多如此底事於予亦麼生

十月三日鄭秀才惠菊植之晏齋窻前尊酒偶乏與稚子烹作重九

旋斫寒梢防短籬菊窠三兩帶花移莫嗟已落重陽後自是江南秋到遲【江南一作山寒】菊開便是東坡節酒盡空哦淸晝詩竹隠異時尋故事送花常億鄭當時【東坡嘗以十月作重九皎然有九日與陸羽烹茶詩淸晝皎然字也】

十一月初五日晨起書呈葉徳章司法

臥聞落葉疑飄雨起對空庭蓋捲風政自摧頺同病鶴況堪吟諷類寒虫忽思有客渾如我郤念題詩不似公已分虀塩終白首可因霜雪媿靑銅

徳章法曹再用銅字韻作詩爲報復用韻奉答

人窮往往咎文窮歷數前賢半此風春去林園乃啼鴂秋來墻壁自鳴虫世悲工瑟如齊客我嘆好龍多葉公苦節期君類松栢根能如石幹如銅

十二月一日同陳明叔修絕江遊古城白泉

快閣呼舟渡碧江舉篙驚破白鷗雙謾云擇勝心如渇不待窮幽意已降試遣折梅巡野圃少須酌茗坐僧牕欲將韻語題今日筆力輸君九鼎扛

十二月初四夜同吳資深陳明叔宿觀山

一源何自發嵌空潄月流風畫夜中故有松聲雜淸越獨無梅影照玲瓏鄕人但說觀山寺客子深懷太史公好事陳吳不易得冒寒襆被肯來同

淳熈稿卷十四

欽定四庫全書

淳熈稿卷十五

宋趙蕃撰

七言律

呈辛卿二首

詩老當年聚此州邇來零落盡山邱公𨿽蹔爾淹時用天豈特令繼夙遊幽事儻多塵事絕靈山孰與博山優林棲相去無百里窈窕﨑嶇可後不

今昔名流幾許人況於室邇更身親南州行捲𨿽云舊東閤知名固若新【蕃頃聞右揆稱公文章】再見毎懷風度逺兩年空恨往來頻其誰爲我談名姓車轍勤公野水濵

進之復有湘潭之役二詩見惜別意

嵗盡君當又一歸開正我亦具徵衣祗今湖北地非逺異日江東書恐稀酬唱未能相數數別離於此再依依到家無事還宜早栁弄色時梅片飛

君詩悟入已多年信手拈來總自然靜似幽人居在谷勇如壯士起臨邊波瀾収捲𨿽餘地光艷發舒終屬天笑我饑吟空白首亂蛩衰艸晚風蟬

湖洲贈別劉叔驥昆仲

吳楚相望信不通謾憑防眼送歸鴻豈知畱落江湖外又得從容笑語同賸把詩篇攄別恨莫辜杯酒對秋風明朝徑問吳松路恨不與君俱短篷

別趙常徳

舊詩零落似前生豈意公能識姓名靑眼何堪辱如故白頭自覺已無成普天無復歸耕處薄祿謾爲糊口營今日違離定何往壺頭路險更秦城

別晦庵

身墮南州已覺賖五溪從此更天涯別腸何止成萬轉霜鬢不堪今半加頗念客畱同此日絕憐歸夣毎還家公如踵赴仙都約猶擬頡頏飛佩霞

畱別邢大聲昆仲

再嵗春風把酒杯今年更覺倍遲回海棠消息知渠負楊栁風流笑我衰舟過重湖定安否書來一紙勿悠哉是身老矣腰仍折寧待田園歸未來

畱別趙南絕

少時未識廬山好老去知山卻逺山白鹿何繇與弦誦紫霄還復共躋攀林巒有失君何意松菊猶存我得還俱是江東巡管內異時書札願無慳

畱別兪孝顯孝揚

生事平生非我謀饑寒長是費君憂相如自厭逰成倦曲逆人知老不侯盡室經年曾未厭一官千里去難畱異時安否如相憶一問溪頭上水舟

畱別在伯

凖擬梅花共賦詩那知人事有乖離交情自謂惟君厚世態於今猶我知盡室飄飄𨿽匪計此心烱烱幸無欺一官謾浪端何以從此歸耕已自遲

鐘子崧己丑嵗簿秩滿去今自饒州教授還猶選人也感嘆之餘賦詩以別

十四年中三別君別君毎輙嘆離羣案惟占位崔斯立客乃無氊鄭廣文給札不能因狗監校書從昔老揚云君顏得酒猶能少我髮如霜不可耘

贈別徐永叔

憶曽防竹過焦山重記同舟駭浪間邂逅眞成肺肝熱別離空益鬂毛斑芻靑飯白吾能設車殆馬煩君莫還此去江淮兩蕭瑟爲言無遣尺書慳

別範建康

早日學詩才得窮人窮乃復媿詩工如公久已獨步外顧我何堪猥誦中嵗晚人家方墐戶地長客子尙飄蓬如聞深講捄荒政忍使簞瓢獨屢空

別朱子大蘓召叟昆仲

薄宦塵埃易滿襟問盟猶喜盍朋簮只今風月一杯酒明日雲山千里心楊栁陰疏秋館淨芙蓉香冷暮江深潮回一信西興渡頻寄相思別後吟

畱別周愚卿兄弟

四海𨿽云皆弟昆悵玆薄俗與誰論平生泛愛老逾厭獨覺君家久更惇百里闌千山作幾數家籬落竹爲村異時相憶相思處明月淸風同酒樽

畱別叔驥和叔

一見梅花醒病昬重逢防璧競淸溫占風占雨行未已防水防山心故存亹亹愛渠談緒逺班班覺我髩絲繁江天何處不須買畆蕙畹蘭期並門

寄周昭禮

都城飲別四年餘寥濶無因問起居聞道客防猶往昔不知生理比何如謾從詩卷追還往肯向書筒計宻疏折得梅花睇江水驛程千萬愁予

寄劉凝逺丈二首

淸時二浙湖山主合在公家不屬人求去非貪鏡湖賜歸來便作許由鄰喜聞吾黨有髙退頓使幽居防賤貧想見詩題硬黃紙更無夢到軟紅塵

水雲痛飲玉光詩勝踐那容俗子知此樂袛今寧夢見臨風空爾費懷思蘇門長嘯誰能和赤壁成功顧已遲當日唱酬誰復與皆云驥子好男兒

得周畏知書病久不報以詩寄之

莫道寒溫袛素書也於朋友見親疏自從一反南昌役無復能安古寺居憔悴直爲人所棄殷勤獨肯問何如缺然不報非緣懶瘧癘經秋未掃除

去年過鈆山一見季承自後邈不相聞秋試度必入城因成父行寄之以詩

去嵗飄然反自閩訪君曽爲駐徵輪尺書不至知殊縣五字可追如隔晨【君與袁幹有唱酬五字詩】秦論舊聞追乃祖漢庭那得棄平津行當過我一飯去要話別來長苦辛以孟夏唱酬陳子髙詩寄季承並借窮愁志及其兄興化集四首

莫嗔不寄一行書半百光陰伏枕余寂寞瓶儲同靖節荒涼壁立類相如君今爲況復何似秋盡想應成定居獲稲讒終還墐戶有詩何日定遺予

東湖共欵竹多竿妙果同登塔幾盤衝雨衝風緫幽事一談一笑盡詩端隨人似我空爲計出語如君當不刋派後江西有驚坐封題倂與略評看

故家不復見中州挿架聞君似鄴侯往事誰能論牛李舊書聊欲借窮愁薫蕕政自難同器涇渭懸知卒異流何事古今朋黨禍力爭終似殺身酬

著論端能擬過秦苦吟長學跨驢人十年不調非求異三徑爲資本作貧回首浮梁屢還往斷魂宿艸幾陳新藏家有集曽三復借我流傳莫謾珍

九日寄和父弟

走馬憶登江上防聞知興廢使人哀遙憐冷澹黃花節逺對飄零白雁來念爾不堪懷爲惡思余應是首頻回詩成寄與憨申誦句累難教心孔開

寄懷畏知二首

湘山峻刻湘流深中有騷人憤世音弔古自爲吾軰事宦遊端識故人心別來未有音書至嵗晚勿令霜露侵聞道元戎今仲舉定除塵榻伴登臨

共旅長安暑未䢐到家忽已秋風初十詩道別心期逺千里相望魂夢疏驛使梅來應寄我衡陽鴈更愁予如君乃作諸侯客顧使誰讎東觀書

久不聞表叔張平子安否覓使寄此

一自書題闕寄將不知今度幾飛霜空云梅嶺有驛使可柰衡陽無雁行好趂薦章求北闕莫因文價滯南荒已令快閣治詩板凖擬歸舟略系傍

寄懷子進昆仲三首

晚雨催寒著破裘官梅應是動揚州相思不見蘓門隱好在當年玉局遊【子進所居東坡舊遊也】擬向防稽探禹穴卻從吳防下扁舟不須幸甚門亡恙翻到舊詩容我不鴈不歸時聞有行鴈南飛處更闗情【子進以暮春歸子肅子儀以仲冬歸】三年有句說還往半載無書存死生莫嘆河山殊舉目防須童僕爲歡迎四方取友吾非乏孰若君家賢弟兄聞道築堂名遂初規模渾是退居圖【子進欲築堂名遂初退居先大夫所卜居】藏書自有三萬軸種橘何多二百株我似杜陵寧老蜀君如張翰已歸吳詩成把酒遙相屬門外北風方怒呼

寄懷畏知二首

憶昨題詩嵗且更路長誰與附書行登樓見說同王粲爲賦懸知似賈生杜老性非眞傲誕元龍气自舊崢嶸天寒萬物皆収斂惟有孤松獨向榮

馳檄傳聞思一來溪頭幾立望檣桅黃花又作霜前槁白酒空畱秋後醅早嵗交遊今孰在暮年林壑要深陪世間名宦豈不好只恐勢移成溺灰

過吉水問蕭伯和兄弟云在縣四十里之羅陂逺不及見以詩寄之並呈仲和

憶昨攜詩辱報詩再來有約竟乖期不應置我毋庸友何自令人極所思千里葉舟黃落後一官斗粟倦遊時訪尋不見蕭齊處風雨何由話別離

寄南安李使君三章其一謝使君惠酒六尊先是萬安令莫君嘗以使君所惠之酒見飲而惠餘者適誤持過太和捨弟至方得之南池使君上饒所居其二從君乞南安石茶磨子其三賀使君步履復故且致久濶願見之意焉

頻宵爲月臥風前異世風流懷謫仙半年且濶書郵置六肯來從事賢白衣不但覓陶令春艸因之感惠連醉裏悠悠更何夢南池水長疊荷錢

臼搗紛紛何所如碾成更自治家模不盡粉身兼碎骨爲防落雪又霏珠體用同歸人力致粗精孰愈磨工夫舊聞此物獨君地要伴筆牀能寄無

如聞捨防已蹁躚神物防持非藥痊爲州莫漫貪良醖把節何遲復舊氊但期米許頻仍乞敢望舟同縹緲僊別久未能成一詣故憐終日泥陳編

寄贈孫教授兄弟【逢吉從之逢年正之逄辰防之】

籍甚所聞三桂堂向來相與但南昌橫經重識泮宮老捧檄仍思幕府良日暮酒尊勤灑掃竹邊談幾愛蒼涼梅江父子風流舊今見君家鴻鴈行

成父自太和來相防復回旣別有作寄之

一馬能來破逺愁送歸還是上扁舟鴒原眷眷急難義莬裘切切將老求吾兒可使齊書帙汝歸仍堪爲酒謀把玩餘齡無幾許可如罝媿江鷗

寄兪玉汝

晦庵寄我溧陽書報道今爲建業居作客遽經三嵗久賦詩應盡六朝余莫將明月誇魚目自昔鹽車羨蹇驢期子歸來趂鮮健老無筋力事犂鋤

十二月初六夜夢客溧陽半月而未見晦庵夢中以見遲爲媿作詩謝之首句云平生知已晦庵老嵗晚方懷見晚羞寤而診曰覊於一官久去師門精神之感形見如此耶用其句賦詩一章寄上

平生知已晦庵老嵗晚方懷見晚羞題詩寄公夏始盛遣弟持書春又浮謝安東山豈我捨迂叟洛中常國憂蟠桃結實動千載朝菌不與晦朔謀

聞劉彥說率友生過別業以詩寄之與彥說之約者皆當和此詩也

柿栗當収獲稲終駕言野適興何窮門生二子歸來畫張丈殷兄鄰捨翁豆飯芋魁吾豈乏雞豚社酒嵗仍豊家山日日長牽念何況傳聞襆被同

因誠齋寄張三十叔

韶石馳書嵗屢終浮湛聼殷洪長年苦望吾地渉寧料它途馬首東鴻鴈又當辭瘴海孔鸞端合在髙桐忽逢玉節春江上再拜題詩覓寓公

寄孫從之

顧使斯人墨綬腰不知誰合上丹霄得非疲瘵要摩撫是遣循良頒詔條聞道過家猶數月尙期論薦出公朝過予不作一飯去政倚相望非甚遙

寄趙著作

有客東來爲我言詔書傳已下修門幡然要識朝廷意易此方明父子恩物望祗今誰得似道行寧負夙心存公其大作斯民庇我亦耕桑安故園

寄彭元思

憶昨寄書今幾日缺然無地接殷勤秋風紅葉堪題句寒夜靑燈憶對君三徑吾將歸問路一尊何日再論文畨湖政與冰溪接雞犬𨿽遙亦共聞

寄黃子耕

誰能一枉林間寺君獨屢過湖上村先世文章出遺逸當家句法有淵源平生所識蓋無幾盛意若何如見存元祐蘭臺妙人物我今寂寞媿諸孫

寄曾季永

水竹懸知屬所思風埃遙想未忘詩萬言何有一杯直三徑寧須五斗爲安否頻來道州札緘封更得白鵝碑政和父老猶存否煩與殷勤訪逸遺

寄愚卿兄弟兼屬伯威

樓上長江江上山煙雲鷗鳥尙班班歸來靖節荒三徑已矣盧仝屋數間書肯細行知義立夢能頻見識心闗因聲重謝窮岡叟太息劉郎去不還【時聞伯山之訃】

寄趙文鼎

殷勤寄謝湖州牧五馬誰能鬢未斑民事𨿽云急期防登臨要不負溪山如公詎免帝城入有詔不遲旬嵗間人士端能客張賈聲名自不減蘓顏【謂張志和賈牧爲魯公坡公客也】

寄道正闍黎二老師並帖季蕭兄

三年光景一篇詩此世何堪作許離一代聲名屬韓呂百年衣鉢付嚴黎風生佛屋朝談處月滿仙壇夜步時珍重陵陽老孫子當時酬唱亦同之

寄倪好問

問訊永州倪戶曹別來嵗月已滔滔賢居幕府定餘暇舟過浯溪今幾遭頌出次山防自顯詩成太史貶無褒因來打寄山中本並以張秦翰墨豪

寄贈侯宿彥明

晁鄭風流俱外家源流如此見津涯難兄竟沒荒三徑吾叔重嗟書五車家世詩聲繼叔起古來材秀滯長沙順寧不作南軒死吾道傷哉鬢已華【君嘗從劉子駒遊張敬夫亦所厚善者】

李啇叟傳錄臨川與黎師侯唱酬懷曽文淸公長句用韻作四首二寄師侯嚴師且懷裘父一寄啇叟一懷文淸公並屬三君

欲訪臨川苦恨遲一官窘束費符移臺髙納日朝尋勝蕉合生風夜語離別後有懷長入夢向來未識已傳詩信知習气難除洗可怪深悲墨翟絲

生世胡爲爾許遲況經事變與時移論文尙喜兩公在一見何勝隔嵗離落木長江天末恨淸風朗月卷中詩有懷曽子今冥漠雨淚眞成滿面絲

向夕相尋苦步遲坐殘初月見陰移闗心去後幾南北倒指從前屢合離君嘆我貧猶爲米我憐君苦但耽詩三山堂下冰溪水何日扁舟兩釣絲

嘆息茶山識面遲經過舊宅恨推移聼泉尙想甘瓢樂撫竹如親與物離千首未多行世集數篇才刻住山詩屬君勉力任玆事吾道祗今棼若絲

寄徐季純於去非兼屬梁和仲曽元之吳仲權

西來政爾嘆離居數士英英端起予情話不遺親且故髙交寕有數能防詩章許和平反暇尊酒仍饕簿領余幕府河南亦名勝願交煩爲問何如

寄甘叔異戶曹賈季承鄧南季教授二首

去年舟上曲江磯招隱無人詠桂枝常恨書題苦寥濶不堪嵗月重流離誰云司戶官𨿽小舊說訾洲前所遺登臨想見日成賦寄我何當爲解頥

婺女牽牛皆粵分欝林合浦屬交州偶逢人向渠陽去爲寄書從八桂求率土溥天非不廣劍山帯水祗供愁明年闕下當皆集誰序盛山今日遊

寄陳擇之

幾向圖經問水源未知蜀道逺如天書題無自寄鴻鴈鳥語不堪聞杜鵑已自艸堂參句法更於錦裏醉風煙使行萬里無空反乞與新詩到處傳

寄周允升

竟孤春碧醉梅前猶喜囊中有和篇雪後晚風衡嶽路雨餘秋色五溪邊一書寥濶忘重寄小別侵尋過半年賴是時從安道逸有時共說伯仁賢

子耕錄寄老圃賦及千秋觀諸詩寄謝

歆向當年苦持難少卿爲有廣之風求君政合形骸外笑我猶拘意匠中逺寄一朝成暴富深藏沒世免終窮客來賸喜誇張事何幸交防得是公

寄謝景英丈

先生豈是愛監州髙興應爲雁蕩遊康樂當年空想望云孫今日慰淹畱幽人衲子應多識妙偈名章可寄不兜率蓬萊果同異不妨歸步在丹丘

子進昆仲俱和寄懷三詩復次韻

此山祗合便終焉底用心勞學計然貧賤已安身外事功名寧顧俗間緣舊遊要紀東南勝有句湏從甲乙編閒向晴遮老眼亦堪時伴結跏禪

古途荊棘少人行制禮難招魯二生世上児曹俱覆轍公家伯仲自爭衡一年欲盡見松秀眾水莫污知渭淸保此不渝眞有道更湏直以所能鳴

有竹相娛道豈孤信知造物未遺予交防更許得奇士保社卻嗟無定居懷玉近傳酬倡集荊溪與說往還書世人徇利輕翻覆我軰百年端一如

次韻程士和並帖元衡

滿目風埃頓爾淸秪緣朝兩過林聲興乘政欲蟬連語酒釅才勝一再行容我不應嗔醉臥憶君還復有詩成定知今夜江東夢夣炤冰溪雪鬢生

審知用由字韻作詩見示次韻

山可屐登溪可浮﨑嶇窕悵無由功名竟爾異吾事邱壑只然湏我流夏日炎蒸端畏病秋天瀟灑信宜逰関心懷玉山前路要上諸峯最上頭

次韻僉判丈

芳逰忽忽未多諧芳事怱怱已覆杯可恨海棠經雨盡尙餘芍藥殿春開公能有意巾車出我亦乘閒步屧來倚杖防花從迫窄未妨隨處一徘徊

次韻斯逺見寄

春今半歷未知春可柰昏昏晝復晨藥裹豈能知許病詩囊亦覺頓成貧羲和送日何其怯天女司花不觧神何但子行無所詣我懷端亦在湖漘

次韻何叔信

苔蘚斑斑過雨廊菱荷獵獵晚秋鄕廬山大似要元亮江夏安能隱戴良酒遇諸豪君可敵詩逢二妙我無長昔何勇鋭今何怯暢敍深孤詠與觴

趙龍泉惠書及和三詩且用孫溫叟韻作詩見勞次韻

一紙翻翻正復頗數詩兼與問云何敢言少曰期耕籍但道今年學荷戈已辦向人腰爲折更愁逢彼怒成訶知時未暇傷鵜鴂撥谷惟思和九歌

次韻何叔信劉元之魏昭父

往事悠悠誰悼屈土風往往但爭舟兒童助勇競拍手鷗鷺驚飛皆落流倦客歸心思鷁首壯年科第慕龍頭詩中具見飄飄意如我將搴杜若洲

次韻王駒父

誰歟覓我更貽詩欲報翻慚思苦遲自古結交眞有道可能隨俗似凢兒功名有命寕湏此貧賤從吾欲怨誰我亦與君俱白髮世間冷暖要當知

次韻葉徳章見示

窮冬未省見梅班故里何繇報竹安歸意寕湏卜以決衰顏不待鏡頻防交情謝子來今雨節物娛予後苦寒獨苦更憐終漫興不如骫骳得天歡

次韻嚴從禮兼簡明叔

晚風吹雨過前灣載酒誰歟起病顏政爾交逰能不乏故知酬唱未令慳只今衝口從俱錄異日蕪詞合細刪如我論材眞欵叚兩君駿足本天閒

在伯用沅陵韻見貽次韻

一代數人君有傳九原可作我無緣頗思燈火親餘暇郤恨江湖枉過年載辱新詩爲永好絕知髙義有哀憐官閒借問忙何事日日經營作和篇

王亢宗自玉山寄二詩次韻報之

孰計還家底許居政猶秋雨墮芙蕖只今敢謂嵗不與自省從來術故疏芻秣可憐哀病顙江湖寕得欠舂鋤小舟已向山陰去但遣和詩慵報書

一官偶落大江西名姓摧藏肯願知取友但論詩好惡逢人不說位髙卑殷勤媿子能相覓邂逅起予還有詩是物解窮無苦嗜恐教盛業枉明時

防宋衡送示登明錄詩卷次韻並呈同賦諸公

赤气排空勢且然簿書何急又堆前忽來疎雨微雲句置以淸冰寒露邊想見坐中皆玉雪更知眼界足風煙𨿽然此樂宜輸我公等談經合細旃

次韻和仲畱別之什

政怯離憂致感傷要煩杯酒洗蒼茫湖山已負二樓勝風雨還並一笑妨邂逅苦爲輕此別漂流重見定何方人歸帝所門非邃江出岷山道苦長

昨日過仲威不值作詩來謝因次其韻並呈明叔

故山端可計焉終孰遣求官自取窮詩遇二豪眞勝已鬢驚霜白驗成翁醒狂在昔人增蓋間濶於今安取豊邂逅過君無厭數異時相逺念難同

次韻成父

山經立壁動危情路入懸崖作峭行雨露正昏當晝黒瀑泉倒瀉助波驚萬無一理可至防十有九家空避兵媿子逺來端有意更開詩篋對燈檠

次韻在伯夏夜獨坐見懷之作

暑气侵人抵病中闕然求舊管城公相逢共說山中月有贈忽來天末風君向離騷熟蘭芷我於爾雅昧魚虫縱令酒盞能頻把孰若詩筒得屢通

次韻審知十七夜

風月當佳可易捐共須重立虎溪邊天於變化自奇手人欲追摹眞彊憐牢落朱弦千載下淒涼靑鬢十年前放歌莫作啇聲發驚起沙頭鷗鷺眠

簽判丈讀曽文淸公坐聞幽鳥語勝與俗人言之句感之爲長句蕃謹次韻同賦

客至眞成罷送迎頋於禽鳥未忘情雨邊鳩婦離羣去煙裏竹雞相應鳴肯對子規愁百艸願令反舌遂無聲支頥獨愛提壺語似念田間有餉耕

簽判丈再枉長句次韻

紛紛紅蘂一畨春寂寂淸陰幾處新陌上風光屬防女林間觴詠聼幽人經旬便作治聾飲渉七還當修禊辰無事相過勿相逺具宜從率亦從眞

次韻歐陽全眞送行

幾欲歸休反服初契論今昔更憐渠非関造物相料理自是吾儕計濶疎似我端宜吏刀筆如君久合召嚴徐胡然更作丁寧語道所經行覓細書

次韻李子永見貽

何能辛苦嘆人窮況復經行覓句工平日相思在天末今年逺別遂湘中饑寒似我誰驅迫人物如公孰長雄蕙帳山人久寂寞曽何防省欠諸公

次韻孫溫叟問訊之韻

拊髀嘗聞問牧頗秪今時勢定如何要知絕惡思除本莫爲輕降信倒戈幕府似公猶不用官曹如我政宜訶兵傳家法檄愈疾不伹有詩皆可歌

在伯用巴字韻垂示次韻以報

我詩音節變巫巴君向風流守故家剝啄未嫌驚夣蝶吟哦惟恐到昬鴉沅湘自昔皆因蠻左於今況雜華豈不懷歸歸未遂水痕還落岸頭沙

次韻希登送行之什

頻年頗覺困邅屯勇意歸尋寂寞濵去日屢移𨿽怕別積霖成潦政迷津浮生聚防不終免一語丁寕惟愛身來嵗入関湏早計要期過我待王春

楊錄事以僕與孫溫叟唱酬韻作詩見貽又用僕與吳夢與詩韻作詩贈夢與兼以見及並次韻二首

丹鳯哀鳴領九雛雀飛飽食下平蕪寒擁褐玆晨臥急鼔穿鞋舊日趨客至渠能勞剝啄賦成我豈寓烏無說天更擬愚溪去榮辱端知可罷呼

了知人事近天機蒼狗斯湏變白衣逋客幾回驚鶴怨弋人終日慕鴻飛由來災怪自珠玉不以賤貧安布韋我鬢已霜君可料況堪七十古來稀

次韻子耕去秋臨安歸途見過於玉山智門寺之作近方錄寄也

不但乘舟亦跨鞍道長無地問平安相逢只謾分襟速旣別方知聚首難海內防形今有幾天隅獨在若爲寛夜過林寺猶前日詩到還成隔嵗防

過豊城訪甘叔異聞在曲江之磯頭庵放舟過之棹未及弭迎勞之詩已至次韻上呈

竟日江行歷抵尋聳然髙屋在深林夷猶未覺磯頭逺下上方知磴級深好句已從天上落快談仍慰別來心經行賸約重來見嶺海他年無鴈音

次韻徐丞用韻見示

往將短木靑黃負此枯林嵗久霜窮爲多言慕柔舌病因止酒制剛腸交逰大抵要晚節談笑可湏空累觴淨掃松階決流水效予淸坐亦何妨

次韻南澗韓先生二首

嵗月侵尋兩鬢稀駕言乃復嘆多岐陳詩故匪初來識辱贈何堪謬取知太息先生作今日頓還諸老在當時倦防已恨歸來晚南澗潺湲日日思

秋入園林日夜稀慨然那復更臨岐暗中摸索非其物海內流傳防有知豈但文章振吾道更蘄饑溺濟斯時直聲舊著尙書履召節行聞夜席思

次韻李啇叟見示

路熟江郊不待尋每來眞得慰余心新詩自作彈丸羨舊帖不教魚蠧侵莫嘆髙山與流水難迷美玉及精金頻年浪作江湖走從此冰溪得並吟

簽判丈以新字韻作長句見贈次韻

剝啄無嗔叩戶頻要聼論古誦詩新百年風雅久不作一代典刑今有人敢謂投心似膠漆故知與世若參辰如公接物何多得豈復畏人嫌我貧

次韻伯瑞叔驥常字韻

來往區區莫謾忙轉頭還是俗相妨題詩見子畱人意作客如家自我常休嘆淸明仍值雨好於元已趂還鄕布衾木枕猶堪質要似當年人姓陽

逺齋用常字韻見貽次韻

閒中未免和詩忙忙裏偸閒莫自妨一夢江山驚艸艸半春風雨自常常桃花落去空流水燕子歸來非故鄕世事多端付醇酎我知公不愧平陽

次韻逺齋夜飲舒嘯之作並呈坐間諸公

偶上坡亭底用扶登臨於此記公初不勝酒敵先齊敗粗有詩資皆楚余出處絕知難逆計從逰常恐易成疏嘯揮邊騎數君事我自欲安陶令廬

次韻王進之雨中見懷並示詩卷

落落窮居無與徒幾思短李及辛迂別時尙欲題書寄近處何湏折簡呼筆下煙雲寕取異胸中丘本來殊年侵病劇渾防卻今日因君整舊模

次韻伯瑞見示並懷叔驥和叔

世情易作風沙防我軰端知雪柏堅不以翺翔鴻鵠與遂防寂寞鷺鷗邊往來苕霅渾疑夢邂逅瀟湘重足憐何日笑呼賢伯仲持螯剝芡大人前

慈利簿樂思中自沅州考試回經過見之畱以小酌旣以詩來次韻

飄然一舸順流東敏防如鴻恨不同爲我能畱半日許得君何翅一聨中頗思著句記初識已復枉詩醉古風沅芷澧蘭元屬爾旣難衮衮乂匆匆

次韻魏饒州用蕃唱酬詩卷最後一篇韻見贈之作

世紛往往競趨奇半額眞同慕廣眉我已自知成忤俗公今豈亦故違時觧鞍屢辱畱連飲出防仍蒙惠好詩異縣絕疏親且故相從且免問爲誰

次韻李子永

詞源誰可障東之今代謫仙仍有詩戲調猶能出平澹意加毎輙造瓌奇白頭不用論新貴黃卷惟應保素知我恨從公十年晚公寧於我亦深期

次韻蕭之沈弟

外家人物盛東南古已云然豈獨今兄弟長懷未多識江湖廼得話同心豈知行日還先我更枉長吟冩意深別後相思回首處山哀浦思有餘音

九日次韻斯逺去年是日同成父登半山亭見懷之什寄斯逺兼示成父

去嵗修途度此晨今年抱疾更漳濵官壺可醉難多致城菊未開空屢巡憶我有詩朝在手思君何處暮傷神遙知置酒登髙者回首西南只兩人

在伯用銅字韻作詩復次韻二首

閉門憐我欠新功下筆奇君有古風豈但眾多窮艸木更能細及魚虫昔人要作有爲者後世多歸亡是公嘆息知堪幾寒暑此身寕異物爲銅

凍筆題詩我故窮憐君嗜好有同風政如之越資章甫何異當冰語夏虫旣欲紛紛視兒子可湏衮衮羨諸公𨿽然心气無多廢水旱猶聞咎取銅

逺齋和示疏字韻四詩復用韻並呈子肅

交舊年來寖作疏兩翁頻肯問林居兒時已誦天臺賦老去思傳祕府書可使鸞凰棲枳棘未應騏驥伏車時平自是功名晚莫嘆江湖嵗月除

杖履過從毎恨疏何當有屋並門居我疑奇字就公問公賦新詩令我書無事晝棊仍夜酌有時溪檝更山車從教老色侵防鬢憑藉黃精爲茀除

春風吹雨宻還疏門掩荒山數畆居換米但湏居士屩入都寕倚子公書安貧自足容髙枕處事時應念覆車所恨卜鄰非二仲枉教三徑艸頻除

竹經載伐似防疏濩落猶能伴我居自分舉家長食粥從渠厚祿絕無書諸公漫仰蘓門隱吾軰還羞李武車役役眼前何所直百年終向夢中除

上巳

朝來一雨快陰晴東郊百鳥間闗鳴受風栁條不自惜蘸水桃花可憐生不見山陰蘭亭集況乃長安麗人行東西南北俱爲客且送江頭返照明

淳熈稿卷十五

欽定四庫全書

淳煕稿卷十六

宋趙蕃撰

五言絕句

七盤嶺

遠近分濃淡陰晴異蔽虧不知山路險卻幸馬行遲

澗鋪嶺道中四首

近岫披晴霧遙山縱雨雲皚皚疑雪積莽莽若江分嶺路縈紆合泉流詰曲通田毛無歲旱山課與耕同芋畝疑如蜀山田更似閩只看無廢地寧復有閒民鉅竹差差合靑杉裊裊長人多表池檻此乃亙山岡

鐵笛亭

悵彼荊榛合欣公杖履開倘非人隱異何許笛飛來

重午日摘枇杷薦酒因成兩絕句

已載相如賦還披杜老詩團團自長葉佳實欠累累蜀酒能袪慮昌陽解引年楚君爲楚節湘客念湘船

早題

欲雨雨似止爲霜霜不成山云解衣帶曉日掛銅鉦

雪觀

冷語可銷暑昔人曾詠之我來登雪觀政值綠陰時

仁智堂

公乎仁且智意托山與水唱道本龍門遺塵仍栗裏

白霧溪

霧雨猶疑合槎頭不可窺凶年走牲酒平旦但茅茨

晚歇溪上

愛此滄浪水臨流坐冩詩賦詩元未就借水發幽姿

題西軒竹上

昔去無此屋今玆更添竹吾輩固蕭閒道人殊不俗

周允升三首

相逢亡恙外第一問書堂爲說當年樹如人出屋長春來多睡思茗椀亦時須不敢家園乞芭蕉有剰無君爲鄕校長我政旅人居借屋元相近相過莫放疎

云錦

西湖萬頃荷護以隄千丈應詔待新辭無爲戀盆盎

感歸鳥

鳥雀知旣夕相逢如擇棲嗟余獨何者失侶自東西

水樂

如抑又成揚旣考亦或鼓始信石能言無疑鈴解語

雨遊靑原山二首

松竹靑原剎香燈七祖籖窮通非所問風雨暫成淹要作山中宿悵無林下期摩挱魯公字咀嚼豫章詩

登亦好亭

風潮湧琉璃露朶紛錦繡景物故不貧詩篇況能富

冽泉

名士每名泉一瓢寧取賢道行期及物爲澗定爲川

寒棲館

畦資搰搰功爨借丁丁力但取茅蓋頭不嗟家立壁

感鬻筍者

一寸葆萌茁瑯玕千尺姿園翁不知愛采掘競刀錐

送筍與胡仲威

掘我窻前筍與君充煮煨槎牙勿多棄聊用敵崔嵬

玩易齋

晉士祖虛無寧殊卜筮書公今編幾絕加我問何如

石井有感

歲月不可玩變遷何所無靑衫今白髮泉谷乃官途觀吳興兪君新之作畫於瑞竹兪君索詩漫興四絕句

我無巖壑姿空有山林想看君落筆時形滯心已往平生苕霅舟略計忘幾歷詩裏不能收付君醫畫癖作畫與作詩妙處元同科苟無自得處當復柰渠何煩君索我詩我詩老不支因君爲作气竟亦不能奇

題劉叔驥所畫竹

竹不媿老可人今無老坡聊將一巵酒相與酹蘋波

呈宜之兄八首

兄昔守淸江弟亦官白下檄書幾經過鈴閤奉閒暇別來才一書似若向兄疎逢人問江右說兄不敢虛兄今得太末去弟不數驛弟官蠻夷中何啻限南北回舟徳淸縣期以一會面去去不可畱歲盡多冰霰雪抵東野縣晴值安丰車坐定取談兄示以咫尺書書中道何似詩有林霏寄怪其句律工定自工夫至弟詩吳江楓未秋先隕風騷人或取詠零落鷗鳥同兄詩楚山竹歲晚色愈綠譬彼朝陽桐當令鳯棲宿【近見吳逹孝出兄書及寄題林霏詩】

閨怨四首

辭少不盡意辭多還盡紙紙盡意無窮相思似流水紅芳不可待綠蔭忽已成妾貎愧花好郎姿如柳明擬憑魂夢尋苦恨山川遠山川遠不愁風吹夢魂斷風前揮珠淚吹落春江去日夜只東流何時復西溯連雪不已復作絕句詠之及六而止殆未免不愁凍殺之誚也

粲粲初投米飄飄旋落花巷深迷吠犬林合誤歸鴉對岸初封屋臨流已敲汀長江停衮衮去鳥失防防勿謂虛明質能成積厭威由輕終及重至著本從微不假丹靑手居成水墨圖莫嗟尙白靡嘆糞難污往記嚴陵岸喬林掛亂絲還思溧陽路小艇觸輕澌背蔭常先積當明竟早消艸衰猶秀色柳悴亦長條

晚對

朝從前山看莫與後嶺對曉霧或紛紛晚煙增紫翠

仲春雜書二首

社公能作雨社子復成晴日薄風仍薄花明柳亦明二月倏已盡一春餘幾多不知花過矣誰問病如何

晚書二首

春晚苦多風花殘不見紅問花寧自覺愁殺白頭翁何處黃鸝語玲瓏芳樹間可憐求友意飛去又飛還

磬湖

鑿開何自來名得因形似似欲使先生因玆號居士

蘆葦林

𨿽爲林園居不忘江湖趣更著小舟橫無驚野禽聚

題邢園壁

池艸似爭長木陰如合圍不惟催我去政欲餞春歸

方池

藻荇參遮面菇蒲聳立隅飛來雙野鴨幾幅畫成圖

幽蘭坡

斗坡能曲折亂石故崢嶸篁竹幾成蔽幽蘭何處生

題君子亭

菊落淵明手愛人仍及烏荷花定好友周子亦陶徒

紫君林

籜脫始猶靑粉滋旋變紫斬伐不須加森然自堪倚

北風

北風故應陰南風還當晴占風更占雨巢穴寄吾生

日入

日出復日入寢飯但默默堪哀籠中鳥欲去飛不得

野息

覆之茅三重樹以不加斲野息若規模規模如是作

長門怨

只看金屋貯便有長門棄始盛終當衰人情亦天意

九日

嘗評節物佳無出九日上豈獨爲黃花端由有元亮

過湖

杯珓吉難同開船得轉風無雲仗神道人厄匪天窮

釣磯

公爲浙東行曾憩桐江碧漢節世聞風羊裘人盡識樂是煙波好寧須竿綫勞功髙殊釣渭意適似遊濠

到江口寺

已絕朱林渡還瞻白塔擎欲從微徑陟復命小舟橫

過祝氏南山

夢寐南山久今朝始一來主人𨿽不在亦許步崔嵬

止宿寮

𨿽云居異方政自生同宇不但擷園蔬仍須催釀黍

濠樂

韓悲沮洳居賈嘆尋常瀆何似老莊周逍遙一篇足

海棠塢

嘗哦坡老詩未識柯山塢想象亦好園規摹自渠取

石門塢

溪已曲更曲塢仍深更深端居與奚自出處各何心【衡嶽鄴侯書堂亦以石爲門】

悠然亭

亭能招南山徑亦栽黃菊我乃願師陶過公期托宿

小山

昔人評畫圖咫尺論萬里公家一拳石意趣端如此

聞蛙

驚蟄已數日聞蛙初此時能知喜風月不必問官私

花嶼

楊垂空寄恨艸碧會添愁只有花無數春風醉不休

弄月亭

明月故在天何自墮此水倘匪騎鯨人孰能相料理

荼防洞

春花苦無陰況與花俱秀好在月明中仰攀仍落嗅

雪中三憶三首

憶我山中竹長身立崖谷勢重且搶頭誰歟搖蔌蔌憶我園中菜栽遲科未敷哀哉被摧壓端亦似人臒憶我檐間梅臘開余未破未破想深扃已開應槁墮

至日雪後簡在伯二首

一雪頓能晴江山萬里明故勝茅屋底空聴滴檐聲灰裏撥陰何思君欲就哦還憂好時節來攬或遭呵

長田鋪二首

野驛人稀到空庭艸自生霜淸殊未覺雨細更含晴晚入東西路秋風長短亭悲歌渾欲絕衰淚不勝零

宿竹瓦舗二首

投鞍才近午置榻已成曛豈乏道旁店恐逢梁上君連根煮萊種帶葉爇生薪瑣瑣無庸嘆區區媿此身

落葉

捲捲從何起多因爲晚風飄飄久不下還復反荒叢

花屛

陰能間其疎竹可扶其弱點綴自天然詎須金孔雀

種菊

甘菊移時晚少陵曾有詩落英胡可待已分阻長饑

次韻審知寄贈

以我思君見知君念我還相逢勞苦外逕問竹平安

微雨三首

雨絲情脈脈雨點淚浪浪無處堪回首如何不斷腸大雨若盆傾小雨如絲亂盆覆幾時收絲長何日斷雲深不見山雨密還遮樹相見說相思相思說何處

赤岸道中呈斯遠

小雨洗紅葉靑山舒白雲秋風有奇處我友得平分

寄懷

雨足新晴後涼生靜夜時支笻誰得見惟有鷺鷗知

途中雜題六首

人疲故思息馬倦亦成噓彼政嗟吾役吾寧陋彼居石有千年蘚崕懸百尺藤祗疑云尙合忽見日初升山果秋皆實山花晚更馨鳥飛時暗落風靜或微聴下壑疑無地髙崕恐接天端殊益州馭敢盡祖生鞭樹合猿啼遠崖荒虎迹新尋常慣居者辛苦恐行人異俗吁成怕吾身行若何略人仍負擔祭鬼更鳴鑼

立春日小飲

今日靑春立今年白髮多酒杯欺我老梅朶柰渠何

嚴從禮求先照軒詩

日上照萬物心明觀一身爲光詎資火在我不闗人

讀朱先生雲谷詩

昔在龍門勝只今雲谷居吾州端不逺曷日從籃輿

寄審知

楓赤蘆花白扁舟夜泊時平生故人夢細雨說相思

贈筆工

食肉旣無相良工徒苦心吁嗟君類我何處覓知音

老梅

穉梅非不佳顏色終敷腴惟此老不枯故能淸且臞

籬落間見淩霄偶書

淩霄何自名緣木與俱生底事因蓬附故爲亦蔓榮

金鳯花

旣知梧畱鳯寧令鳯在笯胡爲五色羽散作一庭花

口占三首

殷勤語舟子舉棹莫悤悤恐怕鴛鴦伴飛息不得同鴈鴈呼其羣飲宿不相放春至且北歸秋來復南向溪頭柳依依溪畔艸離離艸木本何與行人自愁思用一代不數人百年能幾見爲韻詩賦十章呈陳君舉

東南固多賢莫與永嘉匹王鄭已騎鯨輩流公第一公乎不爲文爲必行於代誦習孰其人兒童兼老輩昔人頌詩書論世猶尙友生幸同斯時識面可獨不人言會合難會合端有數公不絕櫧洲我政長沙住云物瞻閩嶠風聲望海濱如何一年內頓得見斯人賢愚之相懸千萬或什百所以天地間寥寥苦難索山色仍前日梅花又一年休爲招屈些好泛渡湘船少小耽文字初非哲匹能空令爲已學老矣見何曾桂陽去衡陽道裏端能幾倘許釣竿投春風叩葭葦流傳昔多聞邂逅今旣見顧我何足收期公示深眷

田家卽事八首

水泛將晴霧山行欲雨雲鷗翻隨渚見雞近隔林聞十載溪山夢一川桃李花春深猶是客幾日定還家社鼓村村急春流岸岸髙雙分待魚鷺紅認隔溪桃波靜童閒笛舟橫翁賣魚村村皆樂業處處盡安居行役渠憐我生涯我羨渠太平今有象隨寓卽吾廬老屋愁風破空林過雨幹飄零黃葉滿寂寞野香殘下田已鷗沒上田更龜坼欲知雨未已看取云潑墨田夫荷鍤去乘水防田缺田婦貰酒歸相與慰勤力

六言絕句

海監院惠二物戲答

打粥泛邵州餅候湯點上封茶軟語方鑪活火淸遊斷岸飛花

遠意

不待蒼然暮色可應萬里須論要悟須彌芥納莫誇云夢胸吞

次韻斯遠見夢有作六言二首

白也江南逐客少陵因夢成詩我亦移官衡嶽驚烏未有安枝

幾欲罷官歸去未應形役能拘矗矗奇峯晚對豈如雲谷同趨

戲作梅花六言未就而得蘭一盆幷頌之三首

絕嘆園林枯槁頓驚溪谷精神兩鬢我終如雪數花渠可回春

死欲千秋萬歲生須四海九州人裏封胡羯末詩中沈謝曹劉

梅句商量未穩蘭詩擁並人來試問闗山細雨何如茅屋蒼苔

發潭州後作

昔日道林嶽麓每逢圖畫詩篇今日羸驂東首卻成慘澹雲煙

幽居卽事八首

遊絲落花春盡緑葉靑陰夏來雨潤苔錢更積風淸竹戶頻開

筍迸階石欲落樹成窻影疑深未能作有畫句聊且弄無弦琴

枵腹搜詩甚苦睡眼看山若無得飽徑成嘲弄稍醒便欲追摹

空山百族鳴禽靜聴無非好音何止勝俗人語便可罷無弦琴

月皎白髮可數冷風病骨難支何許林中肉醉誰家世上錢癡

世事不闗幽事睡魔可伏詩魔隱幾灰心南郭無言示病維摩

雨壓藤架半倒艸荒支徑新鉏尙有詩翁入社未妨俗子回車

及此風收雨止坐看月缺云移未辦敲門賒酒何妨覓紙題詩

因書寄黃子耕六言三首

舊謁南州髙士必過江夏無雙弔古已悲衰柳懷人更隔長江

忽有長沙使至爲傳江右書來茅屋於時已黑靑燈爲爾頻開

自失孤山杯酒雨年相望梅花交友平生幾許差池重復成嗟

蕃丙午冬分宜見公度簿公尊兄已而邂逅於宜春蒙以蕃與徐斯遠志別六言之韻作詩爲贈久未和答今日東歸乃克賦之蕃欲自澗舗過廬陵謁雲臺先生又惟公度亦不可不別故寧迂來問安福路云四首

繚繞竹靑沙白緣情政可生愁寂寞鴈秋猿冷未妨相與成遊

往別政當冬仲今來再閱新涼簿事知君不短嘯歸嘆我何長

近事眞堪深駭欲言未可輕論喚起莊周蝶夢多由杜宇啼魂

捷徑𨿽云可去故人有約難休往矣百書一面豁然一日三秋

三月十一日

少年意與春競老去全將病供鵲噪芳陰樹樹蝶飛幽夢重重

贈別周文顯三首

苦節𨿽非中道淸風要激貪夫寂寞掩闗髙臥紛紛頓轡長途

有別動五六載相過才一二朝白首我方糟麯素風君欠簞瓢

夏旱更憂秋旱江南未卜湖南兀兀相看蹇步蕭蕭重跨羸驂

龍遊道中三首

下水檝輕如鶩溯流帆敏於鴻人心願禱欲遂天意若將無同

山連遠近慘澹水合東西渺彌舊說詩中有畫今成畫裏尋詩

晴山陰雪猶在西下東風苦髙眼貪白鳥孤沒耳怕哀猿數號

從莫萬安覓柑子幷以玉山沙藥合寄之六言三首

憶過萬安連郭家家碧樹團欒想見如今霜後摘來可口甘酸

我識令君人物傳柑合侍淸都寂寞當思林下有時病渴猶須

世態多隨燥濕物情大費隄防遺以藥筒如截取其勿敗甘香

贈耆英見過題贈六言四首

庭空不張爵羅林靜可窺鳥窠髯曾暇能過我誦詩口若懸河

大謝文經長公觀妙有廣之風君今文白首肯誇鄕裏兒童

衣敝不羞狐貉气華正在詩書窮通故是有命天也豈人力歟

我敬大門名節絕嘆乃孫賤貧故知風气猶在不肯叩戶隨塵

次韻斯遠別後見寄六言四首

避暑眞成畏病逢秋便覺生愁回首南山幽處有懷數子同遊

旱勢東南已病秋風早晚室涼藍縷靑衫可笑蕭條白髮增長

學道了無得處空云孟子魯論爲文老益退步懷哉賦鵩招魂

子國有黃叔度女子識韓伯休晤對可忘長夏分攜況值新秋

次韻斯遠重別六言四首

欲語動懷抱惡重吟生肝腎愁平生幾爲此別今年又作南遊

微祿我嗟趨走窮苦君厭荒涼謀道與之謀食未知何計爲長

不憚輿籃百里要成對榻深論論自衷懷易感況因遠別傷魂

君才絕出輩流語不驚人不休莫嘆陽春寡和會逢知我春秋

次韻蔡叔淸六言二首

陶潛必遺俗患侯喜新有詩聲容我深藏蹇步看君大展修程

牕戶初幹宿雨林園已報秋聲欲訪殘僧野寺未妨水宿山程

淳煕稿卷十六

欽定四庫全書

淳熈稿卷十七

宋趙蕃撰

七言絕句

呈潘潭州十首

西江亭上東風客鷗鳥重來似亦馴買得小舟連夜發不知肯別定畱人

江邊石上白皚皚逺對難分李與梅因是欲占春早晚桃花一樹有新開

梅花初出炯如冰未許餘花似我能太息天公不加意放教風雨苦侵陵

楚國固多蘭與荃長林野水若何邊樵夫政自不知貴采賣何曽直一錢

微官本欲救饑寒欲逭啼號政爾難不是賢侯任吾恥未容陋巷樂瓢簞

犯雪渠乘訪戴舟不逢安道便歸休我今一月春風裏縱復回舟匪浪遊

昔者湘西借榻眠自嗟老眼負靑編𨿽然舊識山中趣絕愛松風瀉百泉

少陵已入嚴公幕徐孺還爲仲舉賓自愧無詩復非隱況堪謀食更憂貧

滿城遊女競紛紛柳岸桃蹊晝復曛不道貧家有機杼夜窻燈火尙加勤

臂膝眞成具老形每逢趨走嘆伶仃故園松菊幸亡恙何日扶藜得屢經

呈愚卿昆仲二首

百个修篁一樹梅蕙盆蘭斛共相陪客來不但繙書帖興至更能傳酒杯

憶過君家梅半開梅花未落我重來尋常一飯履迹掃獨向君家不記回

呈明叔七首

近郭梅開應已多幾思扶防柰慵何興來起覓墻陰樹點檢無花除病柯

今年梅愈去年多我亦催行柰汝何此樹與君同所植交情要保歲寒柯

屋角梅開才一枝道人眼淨得先窺寒防政爾猶官舎不似茅檐見汝時

一枝自可不須多少已難知多柰何漢殿紛紛鏘劍佩桐江但有一漁簔

手種竹邊梅一株地幽終覺病而臒不然我爾要相似異日重看瘠解腴

歲寒誰覓此窮交只有梅花發故梢我坐多言得窮祟不應於汝更輕嘲

伯威𨿽拙詩故巧我拙似渠詩欠工竹溪想見梅花發問訊窮岡今不窮

呈子肅三首

坊靜行人晝成絕柳吹黃葉落毿毿知君不作官居看陋巷舊諳人不堪

憶過君家黃堰居春風楊柳政扶疎人生離合自多感邂逅更當搖落余

牢落空房我掛包憶君過我夜推敲東南大半行將徧應有新詩許借鈔

呈楊謹仲二首

淸江郭內千竿竹愛此渾如屋上烏我亦山中富此物若何奔走爲饑驅

南浦相逢使蜀船爲余髙舉送行篇我行縱有榮枯異可乏新詩處處傳【近見陳擇之誦送行詩有太白休愁橫閣少陵剰賦浣花春之句以爲絕唱先生又云金沙銀鑠巴中路緑水紅蓮幕下賓此一聯尢爲親切】

將至信州呈季承

行役將窮興未窮百篇酬唱與君同人間此樂胡能再何處江西更古融

張帥置酒環波觴孫會之簽判嚴造道主簿及蕃作絕句呈二君

炎蒸三伏有無中十里荷花四面風嚴瀨蘇門兩奇侶一尊共徳使君公

呈折於明丈十首

兒時已見葆眞詩寫誦抄藏不憚疲白首始遊衡嶽寺扶藜處處讀苔碑

朝廷經略在中原西北人才要討論節傳曽聞付吾屬瀟湘可俾臥林園

故家人物幾沈淪公獨風流似昔人不但金聲吐佳句尙餘玉立聳長身

不惟句律有家風筆陣仍推大令工玆道祗今殊寂寞求公須向古人中

曽門昔作廣文官先正曽同苜蓿盤交道不惟當日見遺風更俾後人看

相逢幾說李端公未報舒州謝表通要識淮南佳絕地灊山皖水莫之同【屬李粹伯丈】

舊有園林新近開鑿池培址遂成臺臺顚縱有蒙籠處不礙遙山次第來

如聞欲印葆眞詩我亦猶多未見之副本儻蒙輕乞與眞成暴富詫窮兒

客舎潭州又一春花時風雨困頻頻欲知夏木扶疎處好掛陶翁漉酒巾

道山峻峙不容攀咫尺今遭風引還聞道公曽踞其上莫憎官府久人間

範參政自建康得資政宮祠六詩寄呈

聞道石湖天下奇城南未數閬州稀江山勝處世或有祗欠若人相發揮

細思不是乞身難政爲貧賢不放閒奏疏比聞頻叩闕詔恩今見許還山

出處如公亦甚都不攜西子不思鱸三髙異日當爲四不見方嚴與範俱

一再將書托置郵渺然殊未亦湛浮平生願識才能見別去於今歲又周

風月滄浪自逐臣煙波甫裏亦遺民未聞官號大學士辭遜雍容得退身

我夢石湖堂上書煙雲鷗鳥不闗渠奧篇隱帙誠難了辭願一鴟開鏁魚

奉呈何叔信魏昭甫三首

寒防寂寞不知春登眺招要借所親始謂姑傾一杯酒已焉顚倒白綸巾

梅花寂寞已飛仙一夜春催杏欲然老眼看花愁欲卻憐艸色靜芊芊

春風大屬野櫻朱樹樹相望綺不如卻憶山家籬塹畔十分春日付誰渠

送前始興謝令二首

維舟疇昔見南昌杯酒還能共寶坊我自解君庾嶺意淸朝使者得梁揚

江南梅事已吹殘想見嶺南靑作團邂逅詩成肯相寄憧憧驛使入長安

懷東園寄趙令

繞屋扶疎孟夏時東園政好坐題詩水窮盡處山燒禿嘆我不知春已歸

次韻劉寺簿二首

山寺方同祭祀齋忽驚繭紙一詩開從今儻使親餘論願借譍門許數來

艸樹扶疎書滿齋夜窻燈火酒尊開知公善誘蓋前輩不以見聞嗔去來

送曽季永赴道州永明尉三首

西昌閥閱推曽氏夫子家居仍舊溪我政結亭臨水際君行誰與共攀躋

去年洞賊驚郴道聞說居民甚可悲太守只今誰漫叟舂陵示吏兩篇詩

憶昔曽聞謫道州每於文字見曽遊白鵝寺近永明縣試覓記碑還在不

投王饒州日勤四首

福星誰遣出虛危帝念鄱人困數饑試問公來若爲政皆言吏瘠與民肥

我行三日鄱陽路每向居民說歲年蕎麥吐花勝宿麥山田小旱熟湖田

爲政懸知如治疾豈求湯砭一時功但令安養無遺防膚革充盈由本丰

使君本是經邦手聊爲疲民滯一方直道正聲誰可擬百年文正故堂堂

喜雨投詹信州口號六首

插秧未了早愁幹民不知由作屢嘆天欲明吾使君政故令一雨示艱難

使君自是爲霖手要雨雨來何旱憂報爾田家但勤力今年定有十分秋

昔在烏臺譽已休旋分符竹政仍優論思未卽歸淸禁歷試何妨又一州

開藩甫及四十日籍甚治聲過所聞吏畏神明簡朱墨民懷淸淨樂耕耘

使君笑別赤城僊來結山中【謂懷玉山】大士緣仙佛將何佐佳政但當惠我以丰年

久晴政爲收蠶麥好雨從今及稻禾試向諸生選何武要歌樂職頌中和

投曽秀州逢四首

我向茶山得屢行至今人說老先生九原不作吾安仰宗武宗文賢弟兄【茶山寄公兄弟詩云欲寄宗文與宗武一春風雨大江橫】

人物如公乃作州不知誰合致公侯淸名不與官稱等頗解天公用意不

有蟹無監乃樂邦人生如意信難雙公才自是明堂用寄語蚍蜉盍少降

請到江西得正宗後來曽呂出羣雄大陽遺履歸何處端欲從公一破聾

與李衢州嶧四首

忽逢旗鼓去翩翩道上行人喜欲顚爲說吾州新得雨使君惠政實闗天

跨驢衝晚背常山急雨飛來瞬息間問訊元從禹迹洞我家𨿽近卻愁慳

黃塵撲撲倦徵途忽雨能來快洗蘇旱接夏秋才得此一身寧敢嘆沾濡

洪井登龍記昔年祗今太末又行纒餘波所及蓋多矣一夜水髙溪有船

用洪覺範詩爲首作四絕

剰水殘山慘澹間道人名字滿江幹向疑此語來天上何意眞成朝暮看

釣舟無事白鷗閒自是江湖境界寛我欲泛然隨所往竹君誰與報平安

个中著我添圖畫能畫今誰如輞川但冩一簔仍一笠不須羽服記蹁躚

便似華亭落照灣要人彈壓媿詩孱餘霞散盡空無綺新月初升勢已彎

塗中每息必索硯筆抄詩作廿八字

望望靑山亂作堆行行身到白雲隈偶逢道店聊休歇又被怱怱詩債催

寄懷二十首

晏齋生理比何如破硯今來亦已枯珍重此君爲耐久澹然相對祗淸臒

旱風吹野未成陰空喜孤云出寸岑飽食便知難自必茶甌小注莫令深

陰晴竟日漫難分遠岫猶藏欲雨雲嘆息無言桃與李一年蹤迹又紛紛

正月山園未有花梅花落盡亦堪嗟瑞香莫與蘭爭長獨立風前自一家

春風底事苦欺梅舊雪未幹新雪催元自不儕桃與李何須著意苦相摧

讀書萬卷不充饑枵腹吟哦大似癡不是鄰僧能送米囊空何以續晨炊

縣官寛減去年租癃老扶攜聴詔書和气定能消冷气未知天意又何如

早禾棲隴待晴收雨欲爲霖勢可憂似覺朝來烏鵲喜便攜童穉過西疇

扶疎夏木已來禽安石橊花出樹深六尺紙窻明棐幾迸堦閒筍欲成陰

棟樹層層細著花日薰香暖蜜蜂衙客來儻有論文興活火風鑪自煮茶

春今五日如京兆風雨更堪摧折之我病不能知許事飯餘捫腹細哦詩

秋風常恐到無期一雨便興搖落悲疾病相攻今轉甚囊空何以致髙醫

破屋支撐風雨餘世間種種不關渠忍饑要慣無他術過午未炊猶讀書

終日搜詩思不枯坐間失喜折冰須寒窻雪滿無人到伴我一枝梅更孤

雪沒東園一徑深頻驚饑雀落空林疎明自喜山房小更聴哀弦空外音

下水乘舟恨少灘溯流翻恨溯灘難人生淹速祗如此何必區區千萬端

祝融香火我亡緣還上江頭上水船賴得江山舊相識登臨到處一悠然

忽忽離家且一年春風又是海棠天還家何以遺妻子傾倒囊詩近百篇

剰水殘山覺範詩泛然孤棹去何之倚檣吟嘯元無忤誰信今朝無早炊

早起陰晴殊未分杜鵑何許叫深云眼中忽爾生新句何異風行水面紋

見焉奉先寧祖詩於伯言處題其後

聞說湘中馬奉先數詩初喜見流傳何處宜州勿多薄金華曽識老詩仙

從歐陽全眞借觀陳擇之蜀中詩題其後

書去方懷蜀道長寄書未逹忽傳亡那知今夕辰陽郡灑淚殘詩十數章

題曽幼度詩集後二首

江南山水盡宜詩幾欲經營竟不奇不料此編能到手意曽聞處輒能知

客路東西曽數州詩成寧免暗中投我今辦取逢人說傾蓋懸知勝白頭

閱韓伯修集示其子二首

吏部名髙世所尊一傳曽說誤金根陵陽父子風流勝政似蘇家擅蜀門

詩篇圖熟無凝滯四六雍容有典型請君持上圖書府要與紫微俱殺靑

途中閱曽運使所況文淸集得四絕句寄之

玉山冰水是吾家城郭屢過三姓茶滿庭修緑誰人種髙節歲寒仍有加

舊抄題作茶山集每恨不多看易窮全編敢意落吾手何自得之從長公

兩賢堂下千竿竹蕭散風流政昔時何妨乞我一灑掃不用文移只付詩

桃源梅嶺幾成遊天欲昌詩不自由一代如公才得此五溪著我更何尢

從趙常徳覓鼎帖

字法微芒久失眞時聞鼎帖尙精神小詩試向鈴齋乞近舎遠求公勿嗔

從元衡借廬山記偶成三首

吾家昔住廬北少小未能知看山南北東西今老矣欲從圖籍見班班

要爲冷語豁心胸孰若相羊澗谷中試把遺編一開讀恍疑澗谷爲鳴風

山南山北富深幽羽服方袍占上頭吾道才餘白鹿洞寂寥幾載有新修

題王遠父所藏蘇滄浪帖

吾家舊物見君家說起漂流屢嘆嗟甚欲持歸試摹冩不堪病眼已昏花

讀二傳作

長卿召問自狗監子云待詔因王音得官甚薄不捄辱作賦可憐空苦心

以介庵集遺成父

弟曽一識金川驛兄蓋屢維幹越舟羣書博極詩無敵乞爾此編無暗投

林湘鄕出其先人詩卷題其後二首

知公苦急薄書仍畱我閒窻語夜燈更出此詩令細讀今宵有夢到松陵

松陵我亦屢曽經幾欲張帆過洞庭願借此詩傳善本教兒誦讀醉時聴

以窮槁借全眞

平生不識宋亨伯老去手將窮槁編六一家風眞好事要渠行世欲抄傳

題淵明采菊圖子璿所作

云出無心還自歸亂峯明處日西微白衣不至東籬寂滿把菊花風動衣

以短軸從楊謹仲求字僅書其半而見還絕句戲謝

先生字有千金直乞取寧非亦坐貪更欲從公請終捲又虞賣菜或蒙慙

從潘丈求字二首

束髮學書今白頭腕中無力合休休規模尙欲從公乞翰墨於今第一流

摩挱石刻嘆微茫孰若汗靑移硬黃幾淨窻明肯遊戲千金便當槖中裝

題沈弟所作短軸

冥冥細雨熟黃梅欲起看山懶又回咫尺忽能來萬里恍然墮我曉船開

作詩政欲江山助老矣東西南北人弟卻把詩摹作畫東西南北是知津

帖永新韓主簿

韓君惠我涪翁帖三世風流不在玆諸老當年會臨汝更須多有未傳詩

魏昭父惠新刻李西臺諸公帖二首

墨妙初聞探錦囊刻成愈覺爛生光登登打就分來處雨合新篁夏日涼

翰墨要知眞有種怪來下筆每多姿不如家學相傳授玉軸錦囊皆得師

帖耆英

朝來霰雪遽如許忍凍髯曽應屢哦急送餅芽並致炭助君灰裏撥陰何

跋長公帖

每見故家觀故物輒思前事念前人錦囊玉軸千年祕儋耳珠崖萬里身

題劉正之少陵像二首

逢人欲問成都事見說成都信便回欲問艸堂亡恙否恍然圖像對人開

我今卽有湖南役凖擬扁舟泊耒陽敬謝此圖非久別會傾桂酒奠椒漿

鬻菜者

早禾未熟晚尢遲賣菜歸來始得炊谷者本從田戶出未滋反取市人嗤

晚晴二首

山中岑郁倍懷人況是春來陰雨頻到得小晴堪細履又嗟落莫與誰親

空山艸木固能長邇日曽經剪伐荒一笑爲渠成解說政防妨我步斜陽

王主簿以湘潭檢旱詩卷爲示用其廣惠寺蠲放韻謝之

旱年蠲賦本深仁州縣寧聞以實論細讀賦詩知用意是爲憂國愛元元

隴畝循行不憚難是知漢詔本從寛講求利病非無補老矣猶能防治安

曲江道中二首

舟下丰城十里餘樹煙鷗泊盡人居是間欲畫已不得況有亂舟來捕魚

曉甑初炊早稻鮮傳呼與覓賣魚船可憐彈鋏竟成恨空對筠籃翠柳穿【買魚於釣舟皆爲販子所先欲從市之率健步不顧】

以筍送諸公二首

蘭在當門未免鋤竹生那可礙階除莫言無罪充庖宰自汝爲生托地疎

昔聞市上三時賣今已春深見未嘗莫道寒防只寒相及時也復事分張

張伯永和詩以僕送筍減於常年復用韻以調一笑

竹薄方思漸補鋤筍時可得盡驅除此生已負管城債計且不悛眞个疎

八珍旣飽思持去借問何如一臠嘗筍例減常猶費說可堪餘事極更張

孝揚成父約須晴見過二首

積雨能涼故自佳候當秋早欲收畬頻宵佳月連朝霧霧破山空日已斜

雨來喜逭車田苦晴至欣成獲稻忙恊趣終焉在農舎倦遊不擬老官倉

題子璿浯溪圖

璿之戲墨萬之詩不到浯溪坐可知凜凜元顏千載意若爲付與水雲期

題堂下桃花

桃花顏色曉猶深薄暮風煙已不禁人生抵死朱顏恃不料靑銅霜雪侵

晚登鄔子亭用壁間韻四首【前二首向吾叟韻】

秋入江湖事事幽未妨著我詠洪流水居三雨似相識苦問來船仍去舟

朝行忽爾逆風顚已到津頭尙聳然不似漁翁易夷險雨簔晴笠住忘年

中流掀簸勢難停望斷龍祠與戍亭胡不少畱風止去塔鈴昨者故丁寧

何處鳴桹歌濁淸鷺飛鷗舞慣忘驚卒逢已覺翩然逝猶欲因之問水程

入嚴州界二首

朝來爽气致西山孰愈嚴州百里間傭販懸知盡冰玉不惟二士眇難攀

有山如此可忘看政恐輕舟下急灘卯酒一杯扶病起秋風千里怯衣單

白髮三首

始余髭發未白時詩中多與言之今乃信然不足怪也作三絕句戊戌十月十四日丰城之寶气亭

憶昨鬢毛殊未白斑斑已復見於詩天公嫌汝底相耗故遣齊生不待衰

葉落歸根莫漫悲春風解發次年枝人如艸木空多智一老寧聞再少時

少年志願立修名隱顯悠悠略未成倚賴少陵詩不誤白間會有黑絲生

次韻秉文初九日過先壠

剝啄敲門走夢周夜來一雨潤方收徐郎示我郊行作亟起諷之天定秋

耕道十年無九秋無田長抱老農愁因君動我束書感君子惡居惟下流

枕上

道人急打五更鐘窻外悲風正吼松歸夢不湏驚久客驟寒便欲作初冬

次韻劉子道幾宜送酒

窮居誰肯念窮愁況復淒涼雨似秋疾置送詩仍餉酒喚回落日在簾鉤

因翟子固行送酒楊謹仲

君行爲覓淸江宅水竹依依自作鄰問字未能從好事一壺聊爲乞詩陳【公許作官舎三題子固亦欲求公詩云】

季永和詩索酒用韻送酒二首

珍重平生書五車不妨有子更持家小閒便欲巾車去只欲論文非看花

我貧無酒爲君歡渴夢相從碾鳯團薄暮白衣才有饋試令分減愧酸寒

鑿磨嶺

復嶺重岡向背迷瘦笻深與病夫宜早禾未割尢艱食過午人家猶未炊

題曽眞君煉丹井

樟源嶺下煉丹井建徳道間仙女泉埋沒只今誰汲引信知名字托人賢

衝雨投宿石佛院次季承畱題韻二首

塵埃彷佛前朝寺客子今緣避雨來欲訪當時漫亡得緑叢蕉並野花開

石佛如今安在哉至人無往亦無來山僧顧欲談遺迹說道空巖閉不開

題石潭觀音院用王樞宻庶愚丘正宗韻二首

老衲迎門祗敝裳問年還舉四山黃誰云此院通衢著渠自長閒人自忙

所至滔滔不問津故知此地往來頻從今更識林間寺再到不愁無主人

讀介庵集題其上

風前舊揖靑綺帔老去今披古錦囊千古未忘圖像拜也知風骨類文章

代書送橘沈臨江

誰貽新橘兩筠籠尙帶霜林錯落紅轉送淸江供壽酒艸書因病廢匆匆

從兪少孟覓橘

憶昔爲農近石田年年爲橘走霜天大逾三寸曽何直裁得開元斗米錢

從李崇道覓潘衡墨四首

人言潘谷久騰空衡也﨑嶇隱墨中谷見坡詩衡用訣了知眞是一家風

眼寒不識黟川李相好長迷大禹圭見說潘郎親有女獨能傳業向深閨

丈夫久弭江西節聞道諸侯尙掃門篋有圭肯分似從今默默面稱寃

識字才能項籍欺竈煤研瓦分甘之如何乞索忘唐突擬賦江南鶴膝枝

以酒錢送明叔二絕代簡

酒錢時乞故憐蘇三百靑銅寄與沽硯水長枯肺仍渴可玆涓滴所能濡

我乃病多長止酒有時渴夢落江湖江天濶處識君閣要破熟茶共囁嚅

登淸虛亭

步上危亭欲細看忽驚風雨暗江幹此身不作蠻州鬼猶擬扶笻再倚欄

十八夜宿秀城外

月子彎彎四面歌扁舟今夜泊嘉禾頗欲歌呼起相和一聲軋軋又前波

山行見野櫻桃花

徐行歷歷轉深豅人意何如鳥語同山路梅花渾掃迹春風盡屬野櫻紅

將謁延廬州行至板橋忽病而止復還建康以五詩寄之

驅車曉蹋板橋霜頭爲岑岑勢莫當頗念索衣爲禦具可憐行李祗空囊

數載炎州不慣寒並江已怯瘦欒欒舊識淮南今更老絕知於此亦良難

欲前復卻路成迷冷日悲風爲慘淒以口語心千萬種可能一一見書題

袖詩已失天津面路返新林病豈期一見可能難若此定繇或使豈人爲

甑倒懸知解死饑故殊道路永爲嗤我今恃有彭州牧二柄寧當復誤疑

實相書院

已矣騎鯨去不回悵然猶詠早歸來空餘舊日讀書地水繞山圍似釣臺

自造口放舟至道林院偶題

曉起乘舟江上涼晝攜蘄竹臥僧房隱雷驟作分龍雨限我瀟瀟幽夢長

觀曽文淸詩刻

我訪茶山公已僊向人惟有竹蒼然摩挱欲問當時事竹不能言風爲傳

夕庵觀吳壽寧畫

樛木蟠崖錯節深拍天風浪捲江心有人來問夕庵境萬里孤云無處尋

觀祝少林所藏畫三首

蕭寺相從三十日知君有畫未曽窺煙雲過眼還收去恰似憑欄立久時【米元暉畫】

沈牛二可歸耕去百尾言之無乃多安得神仙張果老爲君叱起滿池阿【百牛圖】

吾祖曽爲沙苑牧有孫窮相合騎驢朝來忽起馳驅興爲見龍眠十馬圖【李龍眠畫】

簡見可覓畫三首

我居何有惟修竹一日眞成不可無別後平安久無報爲予十日冩成圖

白頭流落離騷國香艸𨿽多獨嗜蘭猶恨芳時有衰歇要須貎取四時看

少文忘卻行山腳收拾經行入坐中我亦江山欲歸去自無畫手得君工

觀徐復州家書畫七首

艸衣舊識牡丹碑字字騰拏更倔奇我亦參軍成潦倒愧無筆力欠渠詩【潘逍遙字艸衣寺在信州水南有逍遙詩雲水南聞有牡丹花多少遊人耳畔誇潦倒參軍來看晚數枝已謝病僧家】

蘇公書法自顏行猶謂蔡公居第一【見東坡跋歐公論書帖】我窮頗亦類賈胡筆勢翩翩疑可識【蔡蘇二端明帖】

世人競冩襄陽字政似云師太白詩才匪若人寧躐等自顚自醉祗成癡【米元章字】

曠懷誰不作山遊誰似柳州談永州何能乞我一片石刻此數紙俱傳流【克齋舅冩柳州永州山水記】

萬竹陰中屋數間幾回剝啄叩柴關忽開短紙霜雪幹如對照人冰玉顏【楊謹仲所臨文與可墨竹】

誤筆猶能作防牛信知書畫本同流不惟下筆蘇仙似更似斯人不可求【楊謹仲艸虫山谷跋坡公書有不可乞之語蕃嘗從楊丈求字其與頗艱】並竹作門亭得山我來還值雪消殘江梅未有臘梅破丈室不須香屈盤

簡全眞二首

捐棄悲歌詠白團未忘衞霍內金盤要知公子貂裘暖孰若山人短褐寒

我詩每覺就怱怱君句由來詠嘆中愛我更能憐我友誰雲南北馬牛風

奉簡欽止兼憶斯遠

前日叢篁苦蔽溪祗今檐與四山齊裵回有句不能吐要與乘涼一杖藜

阿連聞說有歸期凖擬俱來賦此詩已是欲行還小住縱令頻合故傷離

口占簡去非

春風春雨急仍顚聞道遠勞從事賢軟腳不應惟命酒池塘生艸要新篇

奉簡在伯四首

淵明種秫有公田鄭老時時得酒錢笑我作官渾乏此自炊鬥酒慰饞涎

先生自合飲官壺野老端宜滿眼酤白酒釀成聊送汝未知濕沫與江湖

書中舊學來禽帖今日蠻州得飫嘗要與先生共咀嚼更將煮蜜助甘香

落日餘霞已自奇況於人靜月明時重城著我非無意前遣先生獨賦詩

簡徐季孟

月臺臺上幾經過白髮重登柰我何樹影漫能參獨立溪聲無復亂長哦

不到西湖又五年況當風雪探梅天出門有愧登山屨尋友空回訪戴船

我詩𨿽老竟無上君句能佳更不窮立論曽聞紫微老贈篇期見習軒公

問訊西湖舊隱廬水邊雪後又何如祗今付與誰人手籍甚詩名白社徐

南山最數月臺髙曽著能詩何水曹略計出山今幾載生令梅賦闕風騷

自從傳得婺州詩南北飄零闕後期一紙忽來湖上信怳然墮我水仙祠

故人索我近題詩何處如今更有之十載未論前日夢一枝還動昔人思

簡周文顯借王有道集二首

鄕人不識王有道抔土空傳唐校書聞道遺詩尙多有典型不似晚唐余

先生風節昔人似白髮簞瓢猶嗜書家有校書詩百首可能乞我助三餘

代簡琛卿

是處梅花與雪融竹間開晚正玲瓏陳君爲我言如此折贈當期慰眼中

琛卿爲梅置酒用前韻

背蔭初疑星未融細看眞有映玲瓏興深且約諸君往明日當愁著土中

琛卿論詩用前韻示之

活法端知自結融可須琢刻見玲瓏涪翁不作東萊死安得斯文日再中

簡嚴承務二首

玉梅遭旱頗蕭然淸潤思逢得水僊【謂得水而能僊非直謂水僊也】出門一笑不易致許送茅齋端可憐

霜髭不摘老可憎迹𨿽未然心已僧舌根鼻觀習气在茗椀防勳香事仍

簡嚴先輩

聞道君家緑蕚梅韻勝絳袂擁冰肌夜來一雨應堪折好寄塵牕伴覓詩

簡施文叔絕句四首

艸樹陰陰一徑開饑烏閒下啄莓苔淸風無事自還往時送官池荷气來

今日之熱不可觸閉門養屙適所欲振衣防杖一欣然涼風爲我生修竹

營營靑蠅揮不去爲問適從何處來病人埃郁思一洗沈李浮亦快哉

世上小兒迷黑白此翁胸中涇渭殊少卑髙論近流俗恐妨要路肩安輿

簡贈歐陽伯威二絕句

江西人物況歐陽少有詩名老更昌左轄𨿽能誦佳句子虛胡不薦君王

三年身不到窮岡詩友飄零半在亡杯裏縱能談矻矻鏡中無復鬢蒼蒼【亡友謂劉伯山】

簡兪尉

世人往往嗜甘言正味多嫌橄欖嚴寄我要須並海物花豬頓頓飯難厭

簡陳擇之索詩

遊山聞說多詩句久已傳抄聴小胥屢戒譍門老馬走門前驛遞不爲疎

簡邢公昭丈

梅園想見緑增深竹逕遙知筍出林坐底未能成一出祗緣多病與多陰

昆山兄惠筆頗佳謝之並呈克齋舅二首

吾舅書名早並詩我兄名譽稱家兒異時大小歐陽體肯道外人那得知

殷勤雙筆肯輕投識面端能解所由自笑眞成似羅趙流稱安得並何劉

孫子進惠筆乃周壽玉簪樣試用其一已作禿翁猶耐驅使成絕句二首異日當寄子進昆仲

遂初賦就筆余鋩贈我蒙探古錦囊耐久固殊流俗敗含情渾似故人長

遂初賦就筆余珍贈我多君意甚眞累句尙能資借助拙書猶得長精神

探梅

石上生梅老未枯著花𨿽少更敷腴要須鄰老深調護莫遣兒童縱牧芻

晚行見梅

玉立空林一樹梅向人脈脈似憐才微波托使爲媒去一被晚風吹又回

瘦梅

明叔謂今年思隱梅瘦甚成絕句

淸虛日集人當瘦糞壤不資梅合臒君看霜皮藏玉骨肯如朱粉鬭塗糊

永丰尉治神祠前梅已成陰忽著花七出而無鄂色又正白眾咸異之尉上蔡謝君子暢有詩蕃次韻

謝君爲吏淸如水神吐祠前不鄂花我欲將詩道其事卻防流詠入京華

淳熈稿卷十七

欽定四庫全書

淳熈稿卷十八

宋趙蕃撰

七言絕句

智門寺後梅開叢竹間斯逺舉坡公春來幽谷之句因成二絕

花開的皪固難知舊識黃州副使詩政使盡開能爾盛孰知將吐乃爲奇

朋遊落寞毎形悲喜甚歸來慰所思況在水濵山崦裏兩笻相對索梅詩

梅落二首

春風可是獨嗔梅不待飄零著雨催我欲挽畱無上防戱拈落蘂薦芳醅

春風次第歸桃李催得梅花一夜飛時序怱怱防回首卽看紅綻雨添肥

章少隱嘗有逸句云片片梅花隨雨脫渾疑春雪墮林梢今日雪後梅已有落者偶與公擇淸坐舉似此詩欣然聫成一絕

片片梅花脫雨輕半飛欲墜更多情【蕃】渾疑春雪林梢墮輸與詩翁照眼明【公擇】

道傍落梅

一樹梅花古道邊隨風墮落自年年情知所遇合如此未必春風獨爾偏

蘭溪溪岸梅花

不用溫家玉鏡臺下臨溪水靜無埃若非姑射冰肌至卽是羅浮縞袂來

題楊補之畫梅

翠篠橫侵鶴膝枝江南籬落雪殘時楊郎筆下煙嵐集畱作晴窻覓句資

簡沈沅陵求潮州韓文公廟碑並抄山谷碑詩二首

公曽數載潮陽掾筆力怪來韓與蘓壁上廟碑當乞我庶求涓滴潤焦枯

涪翁昔在黔戎貶逸翰遺章久更多字畫公今元祐腳擬煩妙手定如何

早晴聞啼鳥作

側嶺橫峯靣靣同霧空煙掃鳥聲中丁寧不用憂泥滑珍重提壺屢勸翁

伯山因其侄來恵書報以二絕

昔日窮崗今竹溪更生臣向復奚疑此中安否渠能說懶復作書聊寄詩

蕙畝蘭開梅吐枝近來凡有防篇詩已令經紀江頭竹早晚爲君修短籬

作五里霧以藏身仰日谷爲朝飯坡谷詩也山中卽事頗實斯語作二十八字

無屋藏身霧政昏飯資日谷欠朝暾起居飲食難兼享儻欲不饑湏露蹲

山中四絕句

桃源政自人間世山故蒼蒼水故流不是幔亭張席地卒然風雨捲山頭

去年䢐暑桃源過今嵗秋髙到武夷不遇名山一來訪篋中寕有此山詩

武夷仙伯定能詩觧賞僊人張湛詞更誦人間可哀曲飄飄亦復動人思

欲訪武夷毛洞竹路窮九曲更山深道人知我衰無力乞與一枝酬素心

知府提舉訪求前守淩公遺迹忽於庭廡雨壓復壁中得公所題詩賦六絕句

辰人只識淩刑部不識尙書晚嵗官晚嵗功名益堪紀辰人不識坐荒寒

使君剖竹繼先賢四十於今又六年毎恨無從考遺事但憑亭檻覧山川

不因風雨壁寕隳雅志安和寓此詩前此後今寕浪出豈非顯晦亦關時

故相曽興告訐風一時多坐語言中乃知復壁遮防意是謂知公亦愛公

檐淺終防剝蝕災好移深奧示將來更湏刻石行於世公道只今方大開

郡齋新刻縂珍藏得此遺蹤益有光再拜從公乞余本歸賫不復恨空囊

立春

臘中要雪逢三白春日還霑雨似膏天意於農亦良厚何湏耒耜我家操

昨日元正今日春佳辰並作一畨新試看栁色遽如許無耐梅花憔悴人

春日毎頒寛大詔天公意與聖人同故於半載焦枯後一雨聊資土脈通

上元口號呈莫令三首

今君憂樂與民同燈火隨時祝嵗豊我亦頗懷歸去樂田蠶處防逐兒童

一琖華燈直萬錢誰知下裏取薪然綺紈照耀輿臺體民得褐衣猶破穿

華燈能得防時新明日當爲芻狗陳我識令君惇厚意不能奉已厲吾民

社日醉起

醉狀初如春水船夢成蝴蝶更翩翩覺來已是情無柰那更急風吹雨顚

端午三首

謾說投詩贈汨羅身今且爾柰渠何嘗聞求福木居士試向艾人成祝呵

年年端午風兼雨似爲屈原陳昔寃我欲於誰論許事舎南舎北鵓鳩喧

忠言不用竟沈死畱得文章星斗羅何意更觴昌歜酒爲君擊節一長歌

中秋寄上饒赴試親友池陽當塗三沈弟

中秋佳月去年同臥病還應記此翁不但嬋娟千里共客逰俱在大江東

漁父詩四首

掉船晨出暮知歸舉网驚呼魚定肥傾倒得錢何用許江頭取醉暮相違

泛宅浮家一葉間長年緑水又靑山若爲不使兼能賦始信天公到此慳

風色披披手欲日光颭颭鬢成絲只今网罟無窮利樂在竿綸顧未知

早悟君王物色求子陵應已棄羊裘絕知至徳終難掩女子亦稱韓伯休

次韻季承聞田歌

布糓収聲老盡秧直緣避潦有今忙歌呼嘹亮相讙雜肯媿悠悠道上商

晚行田間書事三首

靑裙汲水過前溪白髮譍門兒戱啼試問主人何所在爲言南畝正扶犁

郎罷肩犂稚子前牛行熟路不湏牽歸來飯倒初糝洗腳還將艸履穿

我生飽識田家趣只坐無田歸計遲縱是無田慵可得莫將畫餅欲充饑

從趙崇道求蜀紙五首

紫巖黟歙略相同小字緘題寄子公縱使分沾能到我質麤肉緩不堪攻

舊聞黃雀走頭顱近嵗淸江亦與俱舒捲定憐無尺枉敷陳盡可見臣愚

人僞區區信日窮楮藤苔竹互爭雄自從蜀紙東南見凡馬眞成一洗空

麻紙敷腴色勝銀冷金凝滑倍精神自余族類猶多有王謝名家縂絕人

病起猶餘覓句勤要題柿葉厭繽紛陟釐盡付五十萬今代誰爲王右軍

反禽言二首

雨後翛然欲變秋意捐絺綌攬衣裘林間脫袴催人急時有炎涼底過憂

禦雨無過以瓦爲古人朴直致君辭我今閉戶疎還往滑滑從深三尺泥

聞禽

天公端以鳥鳴春百族喧喧曉更頻最是客中貪聴爾防晴憂濕似關人

聞杜鶻

山禽我不如歸知我西遊有定期若使藜足供給衡門之樂肯輕辭

雞司晨者而此邦夜鳴爲常不寐聞知作絕句

雞鳴非時乃禍口那無荒更同疾徐信知南來事縂異不但斯人難並居

簡梁叔昭覓香

雨住山嵐更欝深病夫晨起畏岑岑可能乞我蓬萊【香名】炷要遣衣襟潤不侵

簡倪祕校覓香

雨合筠窻書滿牀坐來頗覺欠鑪香卒然欲買何繇得問道倪家有異藏

夜坐讀書聞瓶梅之香口占五絕

客去門扄未作眠續燈添火了殘編此時孤絕誰相與能送幽香亦可憐

非風非月自騰香我亦何心適與當此味絕佳誰得觧顧湏攀折走林塘

舊說春寒花較遲況今冰雪已逾時一枝借得書窻暖未許逰蜂戱蝶知

身落江南不自悲正欣梅也可供詩紛紛桃李胡爲者政似當年蔡克兒

一從叢桂落秋風佳防長孤阿堵中及至梅花又冰雪一枝𨿽少與多同

有聞若管吹者意兒童爲之問之乃鳥有名竹管者其聲政如是云作三絕

細聴非笛復非蘆絕訝兒童底所呼邂逅因之問何似鳥鳴竹管自烏烏

盡日閒窻運禿翁自憐虛出管城封不知爾更何爲者初聴猶疑似足蛩

蠶絲百箔舊曽聞【亦鳥名】未說新絲價爾分卒嵗我無裘褐計早知勸爾勿多雲【鄕民謂初聞此鳥聲可以卜絲之貴賤】

寄白雲覓茶

憶別白雲筍漸長而今想見出梢墻道人寄我不忘我盍寄茶甌洗睡肓

以茶寄楊溥之二首

要題尺素問何如病過春風體益臒采得山茶漫持寄艸餘暇想時湏

憶過君家置酒杯病予方止只空陪而今夢想論文地栁合沙堤鷗去來

從蕭君求茶二首

園官闕菜猶形諷年例求茶可欠詩爲報蕭郎勿多怪已令汲澗拾松枝

舊傳漢殿三眠栁燒燭仍聞照海棠艸木困春人可柰政煩茗椀爲禁當

從蕭秀才求茶二首

丁蔡紛紛競寵加底如好事玉溪家至今有子能傳業不待茶精句亦佳【秀才之先以玉溪爲號】

磊落眞同席上珍憶蒙況我意殊眞今年尙許分張否試遣詩筒告及春

簡莫令求茶

萬安近說神潭茶頗似文當屈宋衙山中索居睡不足碾寄盍令舒眼花

謝莫升之恵茶

雙罌稍輟焙中茶好臥黃防穩聴衙禦雨況聞當用瓦固知不怕落檐花

曽秀才送茶

正爾耽詩不耐閒鏡中頻覺瘦欒欒曽郎恵我盡淸供椀把春風香並蘭

送新茶與兪尉

山居毎啜社前香及是淸明茶政嘗嘆我白頭無毋遺一杯持與供髙堂

從王彥博覓洞庭柑三首

扁舟防泊洞庭霜曽見連林橘柚黃秪道陋邦無此物那知種樹有諸王【石田之王家種橘而洞庭柑亦出王氏】

逾淮爲枳信堪奴珍植何分楚與吳不但居家有遺帖醸成賦辱長公蘇

聞道居家近橘坡靑黃遙想問疎籬可能乞我數包否仍寄韋郎七字詩

嚴先輩送鯉魚

嚴郎得魚不敢食走送茅齋嫌步遲卻媿家貧慣粗糲無人爲我膾銀絲

再蒙簽判丈恵示惜花三絕句因次韻

花飛忽忽減芳菲欺我新來詩思遲筆底羨君能防敏好詞頻許坐中披

佛屋支撐僅可間過門無客客非殘公能有意重來否竹澗松門暖不寒

蘭馨豈亦競春狂不爲無人廢不芳長使幽居在空谷也勝半額趁時妝

又次簽判丈惜花絕句三首

江南花艸易芳菲今我還家已似遲最恨春風苦無思捲藏紅綺不容披

蚤作抽書對白間瓦鑪猶有宿香殘詩來報我羣花盡亟起巡檐忘帽寒

春事違人去若狂便驚鶗鴂怨年芳兒童彊作畱連意拾去殘花學試妝

野花

野花吐芳不擇地幽艸吹馥寕只春玆日縱爲無事日此身不是自由身

野花無數不知名白白紅紅俱賦情縱使不蒙姚魏賞雨開風落亦何爭

楊知錄送千葉白蓮

防思載酒問揚雄不但尊空囊亦空枉道荷花有新發又聞能白勝能紅

見紫荊有懷成父

一樹幽花見紫荊杜陵詩句屬吾情江東消息關河濶況我平生寡弟兄

題芭蕉

捲藏政爾待時雨及此發舒天已秋已是蕭蕭吹我急主人寕得厭颼颼

謝人送水僊

珍重江南好事家老將種蒔作生涯似憐寂寞書齋裏折贈盈籃栗玉花【太和謂江之南岸爲江南】

海棠

肅肅朝寒不自持暈生因酒似朱施向來只夢梨花雨不見西湖濃抹時

沅陵見招賞海棠病不能往輙爾言謝三首

去年已負海棠期今嵗還當臥病時造物小兒應見相恐余無此防花時

四海知名蜀海棠是邦元與蜀同方少陵當日猶無語而我何人敢漫狂

二月已盡三月來計君行日已相催柰何病著不能往豈但防花仍把杯

木犀四首

細防秋露黃金蘂不減春風白玉枝人道江南冨山水江南山水冨於斯

人言山水種人物我道英靈屬此花枯死猶堪作香供不同桃李混泥沙

浪說西京斗大花赤欄靑幄五侯家那知林下余幽物雨打風吹不怨嗟

我生天與山林相不羨人間冨貴花折得幽芳頓何許紙窻書屋伴煎茶

見賣梅花者作賣花行

來時才賣木犀花賣到梅花未返家作客悠悠有何好定應詩興在天涯

連日陰風作許寒晚來妍暖似春闌十分待放梅花否畱我數枝歸到防

次韻孫溫叟求芍藥二首

邦人競說江都勝一朶千金尙恐非自笑寒防何自得但餘堦砌長苔衣

送花政自從人乞名品安能擇是非風雨連朝更工厄便應紅盡緑垂衣

送芍藥與周子開

涉春風雨見花稀紅藥開時春已非病夫何與知許事送與緩歌金縷衣

木芙蓉

三兩芙蓉並水叢向人能白亦能紅浩然不在芍藥下如何獨占晚秋風

過鄰家防菊乞之以歸

徑荒空道菊猶存豈不懷歸病苦昏乞得鄰花有根橃帶泥栽著定州盆

重陽甫近菊殊未花而木犀再開遂成一絕

今年爲況添蕭瑟無菊能酬九日杯天意似憐愁欲絕故令巖桂爲重開

十月見菊二首

黃花狼籍晚猶香冷蝶頻來著意忙不見東籬千載士自應埋沒老風霜

花前曳杖極徜徉爲汝臨風一慨慷直自東坡僊去後無人十月作重陽

黃白菊

白菊欹傾擁玉鈿黃花零亂委金錢饑寒未免交爲累金玉繇來枉現前

祝君適中折所居南山巖花二種曰玉梅曰含笑者爲況名乃適中自制人鮮知之題五絕以廣焉

柯莖全與臘梅同色潔香幽梅亦通以玉謚之眞不僣何湏漢賦楚騷中

南山巖壁盡陽岡艸木朝朝被寵光梅事已居桃李上爾於梅也更前行

大笑能株小作叢吐香全似酒微中舊觀但比山茶白無此枝頭破顆紅【南山含笑有兩種曰大笑小笑】

含笑初無巧笑容未知名字復誰從爾今顧有嫣然狀不笑春風卻笑冬

蠟梅當日過蘇黃名壓西川舊海棠太息此花終未遇而余與子漫平章

以蠟梅分供堂頭希盧首座衝南首座恵絕句次韻並簡堂頭二首

蜜黃初出一枝春分似堂中得定人各各聞香獲三昧信知文字本非眞

才盡年來怕及春上人那說是詩人撥殘芋火寕余事故欲撩公嬾是眞

書案上三重梅三首

人人共說梅花好試問梅花好柰何到底物名嫌太甚市區酒肆盡東坡

我貴當由知我希蠟梅全不事芳菲自非牢落山中士誰可與之同一歸

翠袖佳人倚竹詩昔人比興乃陳辭我今顧欲求眞相緑蕚梅花並竹枝

卽事呈斯逺三首

並湖微徑曲通村步步防梅遂欵門犬似不能知客意苦相唐突吠籬根

去卻蔫花意轉新是知疎宻總宜人正由穢去淸虛集不礙蕭然冠與巾

一花固覺有餘香況此寒梢數尺長怪底詩來總淸絕始知逸韻與相當

對梅有作六首

賸欲將梅月下防卻愁風露不勝寒有時暫作披衣防積雪凝霜不可幹

四十飛騰暮景斜更云學易數年加勿謂衰催便欺我尙能髙興屬梅花

老來詩興苦無多折得梅花柰若何便恐飄零不堪觸正湏繞樹數婆娑

酒惡思茶更炷香不如梅蘂嚼冰霜文園病渇知如此未遽騎鯨返帝鄕

日未落時香未歸晚風方覺雪霏霏月明縱可形模似不比風流殆庶防

寥落江山無故人見梅憶著故園春水南水北尋詩地想見風流一幅巾【謂斯逺】

經旬不作詩今日霜晴可喜問梅沈園得兩絕句此坡所謂痼疾逢蝦蟹也

自從籬菊報香衰便說南枝與北枝底事頻來問消息山翁近日絕無詩

莫問今年與去年祗應貧病兩依然故人滿眼今誰在且賦梅花第一篇

謝答嚴用韻送緑蕚梅

兩詠君家兩樣梅淸愁已瘦一分肌春風咫尺花無數更合安排防首詩

殘梅

片片幹飛已足悲況堪風雨橫相欺卒然此恨何由釋倚賴重開有背枝

同徐斯逺防王逺父所藏僧圓契梅二首

西軒宜熱竹能藏雨落何方此自涼已對西湖冰雪句一時頓有更徐王

炎天梅蘂簡齋詩坐勝山村雨雪時閔雨正歌云漢句忽來爲我起涼思

懷梅花及斯逺

防思載酒更擕笻一訪梅花山崦中忽念去君三十里悵然將復與誰同

張伯永折梅走筆謝之

嵗晚梅花未經眼自嗟枉作近南官忽來數朶驚初識已是先生覓句殘

折梅贈答二首

送君秪數梅花節開到嶺梅君不回折得花來有重出妾惟孤影媿妝臺

昔人行役功名誤嗟我何爲久未回落盡繁花有靑子期君煙雨上池臺

感梅屬周文顯二首

嚴冬今日更天風我與梅花瘦骨同我縱寒生猶附火爾能孤立亂山中

玉薄冰輕不自持可能當此惡風吹要知此物堅牢質不比渠儂耎脆姿

次韻明叔送梅

長條忍使就斬伐未信園翁珍此花不然造物故料理宜使飄零到我家

瓶梅

紙窻見月影橫斜不是桃花與李花一夜淸吟忘客睡祗愁到曉鬢雙華

從徐處士乞梅二首

江南處士楊無咎疇昔最工梅冩眞聞道徐郎得其妙何妨乞我一枝春

我居舊植千竿竹賸欲栽梅苦未成要冩橫斜湏老手是君頭白眼猶明

王兆明恵梅花詩二十首口占謝之

臘前再雪已相侵年後更連人日陰欲問梅花苦無地把君詩卷得參尋

五月十七日謁伏波廟四首

萬里才傳卻瘴方藥囊翻謂橐中裝防人不敢投豺虎空見壺頭石室荒

仰視飛鳶始欲愁要之樂死勝懷憂功名慷慨吾無志所願平生馬少遊

鄔江江上祀陶公亦以吾孫靖節從我謂辰州升徳廟要當並冩少遊容

防從江上望朱欄今日扁舟徑往還潢潦儻収應易耳白汀翠竹最相關

拜朱仲卿墓

西都何啻萬公卿紙上空能閱姓名桐鄕嗇夫少吏爾墓木梢云獨未平

王昭君

絕代方能入漢宮畫圗何必更求工縱令得幸因圗畫已落君王疑信中

卓文君

成都共逸爲琴心豈不嘗聞賦麗淫重聘茂陵今已晚不湏多賦白頭吟

雨後二絕句

疾風吹雨過前溪畱得餘涼在竹扉爲我拂牀仍置席今朝夢穏故山歸

竹樹翛然亦雨餘便疑秋已到林居恨無新月當霄掛空遣淸風爲掃除

六月二十二日病中得雨頓覺沈屙去體欣然起飲遂成一絕

涉秋得雨便生涼起我蕭然病在牀徑自典衣謀一醉要令淸夢略還鄕

是日雨陰殊甚咫尺如隔然

靑山咫尺不容防豈是山靈意有難定自知儂坐詩瘦故令空霧作漫漫

西軒雜題三首

曉起防山謂得眞突然山外見嶙峋須臾釋屩渾無迹絕倒山靈觧戲人

早風蓬勃不能涼獨臥幽軒日日長賴有圗書慰岑寂左抽右取略無妨

臥防修筠不見梢所欣軒戶緑陰交蟬吟鳥語盡堪喜不用先生自觧嘲

漫興十一首

桃樹深紅亦淺紅竹竿个个又叢叢兒男在田婦行饁犬臥雞啼茅舎空

風雨屬連殊未休豫章城中十日畱江云有意作晴色今者薄暮當行舟

風雨蕭蕭病欲侵雜然啼鳥在中林細聴卻有黃鸝語端是當年隔葉音

截竹鉤絲作釣筒半纒蒼石著波中忽焉快躍知魚中相語相呼促短篷

釣發關余謂吉徴長年三老爾何憑那知我本江湖士失腳東來亦墮罾

已遭穿頰尙洋洋爾本何辜餌觸香斷肉未能聊戒殺念將贖爾又空囊

望極平湖不得山水長山逺畫圖間賦詩不似王摩詰湖北湖南空往還

一日風帆數日程絕知快意亦輕生延緣始欲濵湖去可柰同途莫並行

風順風橫總欲乘傳呼𨿽數不余譍去程湖邊艸宿伴悠悠水上罾

春風吹緑滿天涯想見山園盡落花少日意狂輕節物秪令流轉謾成嗟

寒日蕭蕭上矮窻竹陰窻影兩舂撞是中寓意眞無盡筆底尋詩卒未降

雨中

四月梅黃雨易成夜來猶是十分晴吳山越嶺渾遮盡惟見江流靣靣平

玉山久旱七月一日雨作望者雲從常山來時趙吏部赴福州適入境已聞境上大雨取書邦人歡喜之詞爲口號二首呈之

一雨胡爲限古城定應畱逐使君行前驅尙逺毋庸遽已見蕭蕭破久晴

父老爭迎舊使君使君何以爲吾民要須一舉爲霖手快防天瓢洗旱塵

病中

風樹蕭蕭雨若篩間飄黃葉掛蛛絲虫號亡賴更滿耳況是病夫新起時

七月十有五夜一再夢故舒州使君侍禦公宛如平生且於其案間得若紙若繒者一防皆公所書或印者繙之有如幟者三有曰苛政曰贓吏忘其一焉問傍立者以何所用云始朝議欲遣公爲某使故建此云覺而賦詩四絕

誰云死別已吞聲此恨何年得遽平林響風聲雨蕭瑟敗人殘夢欲殘更

一夕安能再與俱話言寕覺死生殊幟書更識埋輪志生有不忘如是夫

弟過江東得附辭奠猶乖往慟奚爲情眞未覺幽明負貧病牢人甚縶維

夢回始覺死生分愁詠江東日暮云安得分明再如昨並須示我玉樓文

步溪頭

溪頭弱栁已絲垂那得江南尙好枝從此春風日亡賴與須排冩付新詩

浴鳬拍拍已春聲相趁雙飛屬玉明更待前山一犂足斷槎號瀬總波平

艸軟沙平路不泥岸巾扶策步循隄江南春事信能早正月已聞林鳥啼

昨日

昨日張帆著翼飛今朝風送蹇驢騎吳淞山水夙所愛得意還教多賦詩

初八日微雨明日猶有涼意作兩絕句

小雨那能救旱禾定催粟玉放庭柯一從賦罷橫斜影誰復風流似汝多

不堪積暑帯煩屙幸甚新涼脫网羅聞道重陽更逢閠今年節意屬秋多

晚秋郊居八首

梨棗熟時須一雨江南底忽類中州南人不識北人事懍懍已懷禾黒憂

宋玉悲秋殆我欺江南搖落定何時不因楓樹顏如渥松柏連林漫莫知

病橘蕭蕭秪古枝二三酸子間虫絲人言社酒堪醫此太息於今已後時

九日黃花信昔談是身何自見江南故今開晚方爲貴失所胡爲浪不堪

病夫慵出長蓬蒿但見芻薪價益髙積雨了知寒在候我方隨事典衣袍

霜天柿葉須収拾咫尺山園底去遲不是功名覊絆得病來筋力費扶持

蔓艸依依网作窠荒庭寂寂蚓能歌人言病久須閒黙習气相攻未易訶

鄰父疑爲三徑孫一生辛苦在田園近來交友誰相顧渠獨頻沾菜把恩

淳熈稿卷十八

欽定四庫全書

淳熈稿卷十九

宋趙蕃撰

七言絕句

元日寄成父四首

舊時元日羨吾廬稱壽獻觴懽有餘今日児曹還效我淒然事憶十年初

家家節物競今朝風俗未分南北遙莫向除薪覓如願且憑爆竹走山魈

冒晨造謁愧悠悠殘客不來門更幽邂逅行人覓花防春風已屬杏梢頭

客裏那知嵗月遷梅花報我又今年蘭溪橋下扁舟泊把筆題詩意惘然

二月初八日

只道貧無置錐地根株戢戢自何生春風向暖渾冝裌拋擲殘綿傍砌楹

三月一日

粵山深歷備辭勞𨿽有故人誰贈袍歸臥茅齋且休歇竹風山雨兩蕭騷

三月六日

桐花最晚開已落春色全歸艸滿園破衲欲捐還未可炎涼翻覆在朝昏

自把殘書洗睡昏欲求甚解與誰論乍然好鳥聞深樾忽爾荒雞聽逺村

怪底朝來暖欲昏故應晚雨劇翻盆空齋寂寞催成睡風爲卷書還閉門

初九日

一片花飛春未知杜陵野客已深悲況堪昨夜狂風雨吹折東家桃樹枝

日日題詩待海棠要從地主借防牀偶因風雨愆期至已是飄零學退妝

十一日

老眼防花抵霧中寥寥鼻觀與香通水蛻去梅成實只有山礬印此風

老去讀書非少年故憐觳觫尙加鞭防竹偶然閒半日歸來還愧腹便便

獨行

獨行曼曼繞江湄正是春風日暮時折得芳馨無所遺寄懷空誦碧雲詩

春風浩浩水橫波水逺灘長可柰何送盡碧雲人不見折蘭采若自行歌

登山臨水送將歸攬涕無從日向防水逺山髙動千里春風浩浩客吹衣

春日雜言十一首

蘭也結根幽且深若爲容易出山林定知亦以香爲累不爾人於何處尋

山寒花事自遲遲歸至況當梅謝時秪有山櫻能照眼屬遭風雨又離披

寒多艸亦未抽芽漫說春今一半加試向小園閒防檢忽逢一樹木花

晚欣斜日照茅檐意謂新晴已可占雨腳曉収云更合陽烏將出尙窺覘

買得荒園近塢居但供樵牧廢犁鋤漫營籬落今將合猶恨人工乏剰余

舊時曽詠木蘭幽舊槁飄零莫自収老境不妨花固發人今白盡十分頭

落葉疏疏似雨鳴莫疑春晚有秋聲抽條易葉年年事防取一畨新緑成

山中寂寞少花枝過盡春風病不知未分春歸便無迹陶瓶聊復浸酴醿

春風吹緑緑成陰新有黃鸝度好音我政卷書成坐睡恍然疑是拂瑤琴

燕子日長冝讀書若爲病思每欺余形骸筋力今如此慚愧丁年不荷鉏

春山啼杜鵑開花解使碧山然韓詩李賦紛難考猶喜知名向謫僊【或謂此花卽躑躅韓文公李衛公皆嘗及之未知卽此物否】

晚臥二首

軒小才堪置竹牀晚來新浴快初涼掃除諸妄歸眞想薝卜林中聞妙香

戱學韓公盆作池雨來亦解起風漪蛙鳴莫作鼓吹想更問屬官仍屬私

夜賦

雨挾松聲落枕邊道人巾屨極蕭然忽思舊宿廬山寺曽聽懸崖瀑布泉

晚作

古屋黃昏蝙蝠飛爾飛幹我竟何爲但愁蚊子且生翼飽爾亦當侵我肌

夜作絕句三首

秋入吟牕夜气淸舊書𨿽老眼猶明悠悠行李空長鋏落落功名負短檠

月明入戶白於霜林影當檐聳若翔睡味不應如許好不來吟詠答寒螿

髙下鐘聲一聽聞林梢落月亂紛紛忽來眼底詩無數頗念髙人與細分

郊居晚行呈章令四首

斜陽下前陂牛自安眠兒得嬉行過中林卻回顧眼邊依約有新詩

早禾打谷歸髙廩槀稭堆場尙若云目見田廬無此比勸耕知自令君勤

人言樂嵗好催科吾令方知自拊摩要識田家略無事殺雞爲黍自相過

淵明薪水憂兒子玉川送米煩鄰僧我今窮狀不可道減憂得米憂年登

還家二絕

小出端如逺客歸僕迎兒候犬循衣家人不問城中事但道雨多蔬茹肥

竹因易葉聽風吹入屋穿縱所之我亦閉齋愆掃漑渠因投隙遂紛披

八月八日發潭州後得絕句四十首

湘神知我愛湘中故遣舟遲匪厄窮可笑兒曹不解事故云常值打頭風【是日逆風舟行寸寸而上】

才把離觴已足悲況哦別句慰相思月明未比夜來別人影已知天外追【是日懷初七日閣下之集寄仲理徳夫伯壽季成】

平岸朝陽已映光髙林宿靄尙深藏客中亟起繇何事要趂侵晨數刻涼

鷗如玉潔鷺霜明閒意相防了不驚乃不悟予非慕者決然飛背晚煙輕

罾塘斷港劣容舟鱍鱍盈籃叫不休我亦買之將作臘要和蔬茹紿饑喉

投罾政爾不能逃偶逭還遭別网要此意豈能知數罟不論他日且今朝【江中橫柵二罾舡對之每舉所橫輙呼聲讙然】

南風縱急但溫其小雨𨿽防卻透肌永日蓬防難坐臥祗隨舷側就陰移

刻木如瓶粉漬之掛林聊當酒家旗我當物色登臨處亦復因之爲解頥

借居𨿽陋自如常舟小安能具斛湯郤羨沈牛浮鼻去緑桑陰下趂蒼涼

扁舟往作櫧州過煙霧空蒙祗市聲今夕再來還小泊卻逢江月正空明

午風吹坼稻花香晨雨翻掀稻葉涼道上塵埃猶淨盡田間歡樂詎能量

一年風月屬中秋今昔相傳無異流定自天公亦興此故敎雨腳破雲頭【是日雨而夜月皎然】

盧溪望望接宣風景富猶能慰客窮已愛熈熈村捨好更欣漠漠稻田丰

晚山能紫復能靑逺嶺猶分近已防好語忽然生眼底遽將摹冩已無形

曉山能淺復能深淺似朝晴深似陰山色豈知朝暮攺行人自費短長吟

山驛𨿽荒亦可安要眠杉月夜深寒昨宵虛落才聞皷明夕江臯想枕湍【投宿愛直驛】

露冷初疑是曉霜風髙已覺愛朝陽莫云節變能如此直念吾衰不復彊

城上靑山逺近橫城邊艸樹亦相縈城中臺殿還相倚畫手其誰爲寫成【袁州吉祥寺作凡二首】

溪上秋來境倍佳附城猶爾況村賖郤嗟政爾營行棹不得於玆理釣車

仰山林壑舊曽逰擬欲重尋不自由倚賴艤舟相對處爲予排闥向城頭

晚日才能度兩灘詰朝應復又成幹從來但說溯流苦到我順流良亦難

仰山山峙季溪流知我東歸俾蹔畱盡日如推復如蕩爲之成喜不成憂【冝春餘舊防故別之不無眷眷】

兩岸多爲激水輪創由人力用如神山田枯旱湖田澇惟此丰防嵗嵗均

煙消日出見秋眞政恐郤成憔悴人賴是倦逰歸去日扁舟載著自由身

鷺鶿𨿽說擅風標永日灘頭腹苦枵鳬鶩雜居寧自異雞羣鶴處更加驕

秀植如雲不可窮長杉鉅竹略相同嗟余詎可如材者政似飄飄秋後楓

遙防巨石屹相衝不道中江有路通幾度跨羸行犖確又成全室寄蓬籠

昌江直下水能平郤愛瀧流激激聲頻嵗水災何自拯政由防鑿欠流行

病思昏昏略未醒木犀誰遣浸饒瓶兀然隨我故山夢竹故靑靑雨自零

三逕𨿽荒菊尙存重陽想見露花繁那知欲去去不及病臥他州空斷魂

去嵗重陽事已訛今年亦復病蹉跎明年想見山中集弟妹團欒黃菊歌

老去眞成病不禁炎蒸三日瘧如侵江山舊識思新面佳處眞成略枕衾

季月將窮更起風秋聲亂雜防聲中倦防歸去渾忘事淹速從渠不計窮

煮泉樹石悶幽深來景欄幹敞眺臨可是溪山須一面懷人政爾動哀吟

暮色蒼然遂不開我舟亦欲傍崖隈不惟帆過誰家宿水鳥林棲亦並來

落日蒼蒼煙樹林渚鷗沙鳥更浮沈過湖未逺猶空濶不見遙山出寸岑

日之夕矣下羊牛想見吾廬樹掩幽兒自閒行牛自去溪頭熟路不須求

大琛酒價舊知名樟樹姑洲得並行晨起亟思謀一醉逺鐘已作叫巖聲

午藹紛紛無柰濃晚來防斂見山容鵝湖舊日經行地淸吹思乘十里松

終朝未厭哭灘聲歸近何妨細作程送盡鵝湖靑一帶靈山已復逺相迎

與成父自信同舟到饒分路而別以詩送之三首

川行歷覽不知勞我有新詩聽汝抄今日語離還索句況堪風雨滿江郊

我自飄零更汝憂賤貧骨肉不相收馬家堤上休停騎愁有居民說故侯【堤在無爲無爲先君舊治也】

向來三復渭陽詩羨汝此行親見之若問廼兄何樣似家徒四壁更書癡

過湖得便風舟甚駛

鳥飛不盡水黏天隱隱靑山若个邊六幅蒲帆去如箭江神有意特相憐

連日得順風

上水深虞費挽牽順風似得江神憐雲山好處畱不得縱望令人空惘然

風

逆風忽作大王雄客岸淹畱半日中亭午卻回張席去向來駭浪亦潛空

大風二首

杯水得風猶渺然況玆章貢逺連天一窮坐我靡他問下水寧聞勞挽牽

頗愛峽江江上山幾回陶冶付毫端眼中誰爲善圖貌貌與桐江相並看

過生米市艤舟求浴望山巓有屋巋然至石岸數步宛轉荒級榜曰釣磯入門古壇對江上則有獨栢余屋悉具體問之云施肩吾嘗垂綸於此柏則唐胡天師所植他無碑記惟華邦直則畱題一詩有石刻因用其韻題釣磯又復用小閣壁間韻畱題胡栢並書柱間浴罷理棹而去時淳熈戊戌七夕前一日也華詩句云一簇亭臺瞰碧流坐無塵土染衣裘舟人來往風波裏指點神仙在上頭閣詩不佳故不錄

枕水危磯峙不流是誰曽此被羊裘遺蹤幾覓無從問落日淸風過樹頭

荒壇有栢翠參天盡道栽從五代前仙事茫茫眞是否試當風月聽跫然

過湖偶題書於鄔子之津

洞庭厥大九州間此地吞�未覺慳一抺逺靑爲四望亦云髣髴似君山

溧陽書事

風引僊舟去莫同自知名媿郭林宗倦遊偶作連朝住頗覺臨卭費繆恭

舟中二首

頻嵗﨑嶇道路勞江山妙處屬吾曹欲將一籠盛歸去安得並州快剪刀

嵗月侵人去若犇雪消歸水不畱痕詩情本自無多子深謝江山稍見存

湖州舟中

平生苕霅又扁舟尙喜深盟不負鷗憶昔詩篇渾漫興秪今翻覺費冥捜

舟中雨

秋艸猶靑可放牛雨林如豁更鳴鳩荒雞三家墅白鳥悠悠數里洲

艤舟龍遊龍遊唐盈川楊炯嘗爲令

縠波亭下一維舟小對秋風梳白頭欲賦新詩欠時體江河萬古嘆風流

安仁艤舟作

客路不知時節移忽逢桞色已依依無悰卻數離家日臘盡春回方始歸

松原山行七絕

雨勢崩騰略未休澗衝溪惡使人愁那知今日松原路拄杖挑包得自由

莫道松原路不通擔肩樵斧往來同老夫自是山中友要渉﨑嶇盡日中

烏噪猿號古樹叢亂靑參倚更撐空悠然到處皆詩本湏信山行不負公

雨後浮雲更擁山湏防已作太空還了然悟得淵明意投紱歸來徑掩闗

電激雷犇是處聞緑周靑繞四無分哦詩幾側風前防縱目閒看雨後雲

渉水穿雲殊好在自知元是个中人何時粗畢尙平志衡嶽匡廬收此身

一日周遭度九溪快儂防腳淨無泥眞同落落石爲枕寧媿區區沙築堤

與碩父沈弟伯仲晚行河堤碩父欲作小亭於其上且云西南得山最多卽其語作絕句

斷水橋橫獨木過西南盡處得山多自嗟不及児童樂橫笛騎牛穩下坡

舟中晚作二絕

天如慳此好江山故遣風防送我還日暮白鷗猶未宿衝煙時復度前灣

嚴婺江山天下奇經行凡作幾篇詩何當便畢尙平趣占斷淸波垂釣絲

江山道中

蕭蕭風雨急還休無數倉官立道周多少詩情渾漫興煙雲不隔四山秋

防山

防山山下防山潭名字常因艇子談幾欲賦詩収拾汝技窮如我莫多貪

登嶽陽樓

太史南遊上防稽愛奇端欲助文辭蕭騷白髮離騷國不到巴陵終欠詩

自昔騷人半此州不因放逐卽淹畱我今毋負仍非客何事泛然還一遊

幾思假日賦登樓風雨連連不肯休待得晴時又成去再三舉手謝沙鷗

晚風何許遞參差南望令人思九疑煙波莫能極誰云一葦可杭之

鵝湖道中二首

兩道蒼松列翠幢雨來渾似度桐江恨無東絹堪圖此歸伴蒲團掛北牎

人間那有萬株松莫道名山都未逢自拄枯藜行不倦更聽齋後幾聲鐘

鵝湖道中呈斯逺

翠阜奔騰似列屯老松錯落更橫陳風髙日暖鵝湖路宜此蕭然兩幅巾

將至辰州走筆寄在伯教授二首

去年十月君行此今嵗玆時我繼君黃花赤葉𨿽如昨所恨詩壇欠防勲

庭前甘菊都開否記得去年同把觴相逢勞苦定愁絕我哭途窮君悼亡

亭午欲過意復淒然偶引杯酒而沅陵丈送詩適至因走筆成両絕並呈教授兄

梅花玉立知何許回首江東日暮云白髮蕭蕭不歸去顧徵蠻語作參軍

寒防冷日不能暄杯酒時須手自溫賴有好詩頻送我能敎病眼洗眵昏

姑蘇道中

麥浪搖波桞映津吳鄕春色見今晨欲將何以慰無賴一酌濁醪如有神

早飯龍堂寺【寺之左廡爲昨雨所敗】

櫸藤束縛竹爲輿野飯來尋僧所廬茅屋正逢飛捲破夜來風雨問何如

過旁羅見靈山

過得旁羅上下灘望中靑出是靈山三年此地四來往老矣向渠成厚顏

歸近

黃溪潭上晚風生吹我孤舟直又橫歸近尙餘三十里不妨待得月同行

樓步

人家簇簇曉煙靑湖上船歸漁市腥細雨如絲山色暝一杯濁酒慰飄零

上饒道中

踏土憂疑似踏舡土塍滑汰勝於舷川行可怖陸行苦誰遣爲之空自憐

過雨市二首

盧溪溪水接宣風四面靑山圖畵中盡日苦吟吟不足始知才盡景無窮

晴裏防山故自佳雨邊益覺興無涯我家正在千山底每一防山還自嗟

書防逕鋪

昔者曽防此柞花今焉梅謝桞生芽無窮甲子隨車轂有限光陰屬鬢華

題仁康鋪

四松離立類巖幽遮我聊爲半日畱更恨月明淸夜影不能於此聽颼颼

發石佛

石佛如今果有靈盡驅昏翳作空靑松原白石今朝過云洞月巖明日經

舒村

有竹如椽故可佳況於竹外隠鷗沙不嫌官道多車馬此地端冝著釣車

發豫章後二首

楓林滅沒橘林多酒戶漁家柰若何賸欲與渠論久住一官老矣尙奔波

詩成欲賦江山好政爾多言恐害亷只恨十分朝日美可能身獨負茅檐

登安仁云錦驛後挹僊亭三首

古木陰中屋數椽下臨縈折幾山川晚來快雨仍新浴端覺飄飄意欲僊

未解桃源果有無樹林樓閣世行圖此亭縱說空無物猶有僊山來坐隅

對面雨來山欲移援毫我亦賦新詩扁舟縱是促行去不廢小亭笻一枝

題泰州司理捨小亭

鑿去爲亭因得池面池老桞蔽仍虧客來不用勤修供乞與防牀令賦詩

寶气亭三首

西下扁舟浩所經蹔梯隄石上津亭偶從長老詢遺迹說道神遊尙炳靈

誰道劍池今已荒有時光怪此何祥平生自省慙多識曷日乞靈親炷香

徐家筆力見南唐今代更推江夏黃屹立二碑端不朽未輸滕閣擅三王

灘頭寺懷莫升之

靑衫縣尹沈泉久黃綬尉曹華髮多重到灘頭舊逰寺一觴獨舉柰愁何

鄧林寺用孫溫叟韻

上天有路不爲難丈七坳頭莫據鞍小憇還尋去時寺戱拈枯筆臂猶酸

宿甘陂寺

逢人問得甘陂寺窈窕深穿翠剡來細雨斜風勿渠忤要令瀟灑滿吾懷

途中呈明叔

相逢何必道寒溫所過江山合細論四體不佳談舌彊不妨展捲有詩存

自安仁至豫章途中雜興十九首

野市穿殘路接溪敗船糜索兩相依居人欲渡頻回首客子將行屢攬衣

漠漠平蕪逺際天靑山若个暗霾煙行人更說橋新斷試遣招呼與借船

極目荒陂十里餘壊堘依約舊犁鉏問言業薄無牛力更說州家催積租

幾日舟行罷作詩直緣山水賸含輝今朝眼界荒涼甚卻遣毫端爲解圍

快雨懸知亦快晴解包何惜片時程須防雨止晴能好一道雲山潑眼明

小立溪頭喚野航雨餘林木倍森涼少焉步到臨流寺鸛鶴飛鳴滿夕陽

湖南茶冦甫能平湖北徭人復弄兵政是耕桑好時節爾曹何苦自捐生【塗中遇湖北告急之使】

郡邑貪殘固合誅釁端繇爾復何如官軍可怖無輕敵直恐防軀不足鋤

積潦當塗三尺彊筍輿那得代浮梁脫靴直厲成孤笑赤腳踏冰思舊狂

艸樹防蘢山有衣稻秧刺水緑生漪眼中風物方人境犬吠雞啼間扊扅

平生食肉吾無相雨甲煙苖足慰貧幾日山行更無此況堪拈米惡於塵

提封俱是太平人爾軰何緣獨苦辛見說窮南有蠻蜑直疑於此是比鄰

參天落落復靑靑風過笙竽得細聽睡思莫將茶料理只須臥此片時醒

虯龍夭矯已分形想象靈根長茯苓安得一椽風雨庇要思服食制頽齡

已是酴醿墮玉塵尙餘芍藥殿殘春山行寂寞那逢此喜向僧房見斬新

曉雨猶偸客枕安重煩啼鳥報艱難整車欲去還休歇云合忘蹤山四攢

林雨淒淒林鳥啼水田漠漠水禽飛人間何處有此境只欠冰紈相發揮

時雨催農不厭多客行無柰路長何怨咨何與天公事慷慨聊爲勞者歌

農事催人未遽央種秧未了挿秧忙田家作苦吾常逸所愧饑寒趨路旁

發大通

五更催發船無限及此風收浪不生何事漁舟亦爭進始知爲利緫營營

安福道中見牛行隴畆間齕艸而不食禾問之皆雲谷成實則牛不復食矣

種得離離職爾劬朝塍暮隴只生芻絲毫無補家先實媿殺紛紛小丈夫

回憇芙蓉寺偶題

太華難攀十丈花白蓮零落逺公家此中那得嘉名占緑水繞除山四遮

獨樹

獨樹幽花明屋角頓驚門戶有光輝向來荒艸幾埋徑今日行人欲叩扉

過王宗臣允元園廬三首

大梁城裏王居士園有江南數種梅亂後只疑隨刼火那知移向此間來

不但栽梅如昔人詩名籍籍舊傳聞我來豈直爲花設傾倒相期出近文

擬欲過君非一日哭妻值我買船東人事好乖有如此轉頭今忽兩春風

步北園示沈四弟

得趣堂前蓬薈深主人何惜費千金我行旬月當重到要見梅花出樹林

亦好園

金穀惟堪貯俗塵輞川今復得詩人先生道是貧到骨猶有山園斗大春

步沈園

黃菊花殘白菊花孟冬風日亦云佳晚來忽有尋詩興送盡投林萬防鴉

寄向伯休且約他日道爲薌林之遊二首

東郭竹谿君所廬我家此物也扶疎何時歸去數來往不似而今空寄書

平生薌林五十詠何意扁舟其下過王郎逸興非余有不問主人防怒訶

遊叫巖用範元卿自普康歸日畱題韻【元卿詩雲溪心績石圖如磨巖腹精廬冷似冰弭楫來遊衝夜雨翛然一叟對孤僧】

溪行又作叫巖登涼冷端如快踏冰所過有山成一訪是知我亦在家僧

雨中同曹尉遊王儦巖二首

舊說吾邦巖谷多歷觀無愈此嵳峩今朝喚渡仍衝雨慙愧溪神不我訶

驟雨翻空何自來飛流濺沬洗崔嵬要題短句書奇事付與曹郎八斗才

十月十五日

栁行搖落參差際鴈字虛無滅沒中醉面紅來因卯酒徵衣脆去爲霜風

題白龍洞

流水疏梅我有詩偶來重見雪離披五年不蹋常山路咫尺寧乖一赴期【丁酉首春過此嘗有句辛丑嵗除前三日再來】

題黃溪壁二首

新居不見邠山主及到黃溪又不逢錫杖徐飛向何處檻前山水自爲容

此邦茶品固多有聞說黃溪獨未嘗何日敲門辱持贈更湏髙誦碧雲章

過飲畢叔文家題其壁

擬過君家看牡丹數枝才及海棠防百年舊事誰從說杯酒相逢彊自寛

過叔異曲江磯叔異已赴官矣題其壁

故人去適梅花外客子來哦桂樹秋欲寄一行無鴈過漫題數字答蛩幽

書靈鷲壁

支頥獨立到棲鴉送了虛廊日卻斜冷蝶不知時節晚伶仃猶自抱寒花

題新庵壁間

道人庭宇知何有幾个修篁一樹梅說似庵門莫深閉斷無俗客此間來

書幹明庵壁

道人持鉢向何村黃葉投風靜擁門自買束薪來燒浴浴終早已四山昏

九日題越州光孝觀壁

小檻叢花未肯香客中我亦忘重陽要酬風雨滿城句早合四郊塵政黃

題三老堂壁

雨過湖邊秋思多悵無輕檝傲漁簔向來夣境今安在名與靑山保不磨

題劉叔驥夣防赤壁賦後二首

三國功名可立談賦成赤壁倍嶄巖想君夣去神防處慷慨風流眞可參

江湖知友亦云多每嘆風流柰若何水落故知當石出鏡中寧惜鬢將皤

偶書道店之壁

愁邊得酒寧論味馬上成詩不計篇不是行人那識此知音應爲一悠然

題豊陂鋪壁

樹影當階日正中一蟬何適自吟風病夫畏病怕觸熱聊此設牀尋睡功

生米磯之至徳觀余舊逰也嘗有題釣磯胡栢七言二絕句庚子夏五月八日再來道士復向余乞賦仙洲平逺濯風湧月四題因各與一首仙洲則新建簿嚴造道名之

此地傳爲天寶門政由漁叟話桃源閣中名字誰爲立知是君平幾世孫

舊聞但覺生米磯新逰更見黃連石石邊磯上有軒防萬里一時來咫尺

往逰故喜秋無暑今至還欣夏有涼褦襶不能來熱客泠然聽我夢還鄕

團團政爾來天下皎皎何從墮水巾賸欲學爲牛渚詠只愁笑殺綺裘翁

題方士繇伯謨五丈所居三首

詩名舊仰方丰國句法親傳呂紫防聞道有兒能世業師門更向晦庵歸

文定去營衡麓宅仲容自老籍溪傍祗令風月無人主今代英更姓方

逺庵庵榜晦庵書不獨人髙字亦如隴畆縱令非我有溪山政自要君居

題臨水茅亭

竹裏茅檐竹外溪靑瑯玕映碧玻瓈吟從亭午到薄暮詩就不知安所題

曬簔亭

欲買寛閒結釣庵一竿投老寄江南是州亦在經營裏先手落君無可談

冰玉溪山近與鄰我舟來往故成頻眼邊風物渾如舊只欠行吟采若人【謁介庵】

愛竹舊時王子猷造門忘主見風流如君不但無鏁鑰更向山陰具小舟

叚元衡出示與晦翁九日登紫霄峯詩及手帖幷及賈八十兄詩旣敬讀之得三絕句

紫霄峯上登髙節想見笑談賔主間我亦於今有遺恨不隋巾屨上南山【晦翁比自浙東歸過玉山畱數日】

文章定價如金玉入手可知髙與低今代師儒晦庵老許君先逹並江西【晦翁與元衡帖見示佳句有正使江西諸先逹在不過如此之語】季承新寄嶠南詩君亦南遊弔楚累冰水玉山元自好蠻煙蜑雨只生悲

月巖

論畫以形詩必疵東坡老子笑人癡月巖本是梯空石底事輕論圓與虧

舉頭見日猶爲近何況淩虛到月邊更欲裵徊究眞妄無人與我共談

那得空山月半輪天將絕境驗詩人古今來往知多少底事流傳略未聞

從禮載酒要余及明叔遊合普六首

此君住處是長身靜繞吟行要日親何事當前遽安障未能忘俗遂忘眞【寺有竹當軒僧築墻以截之】

花開無計杜遊人未若栽松逺世塵莫問何年棟梁用也勝開落總由春【寺有牡丹爲從禮移去今植松云】

兒曹謾作防花忙我軰看山興更長敗意幸賖鳬鴈集少湏落日下牛羊

塵埃老矣未收身每對山林彊自親詩縱滿囊慙李賀筆𨿽成冡媿藏眞

一軒髙竹似髙人鳥雀馴除不動塵首夏淸和故應好可湏載酒秪尋春

宦忙未抵作詩忙九十春光自短長三徑可歸誰是伴若人風節慕求羊

書合龍寺舊題後

題詩客子鬢如銀壁上題詩墨尙新犬已久忘曽宿客半山風鐸似迎人

題中團寺柱

向來不識中團寺一自移家得屢過縱使山僧眞厭客淡然相對有維摩

妙香院僧堂後路直臨溪石防古松蟠其上松之下有足迹及石宂三十餘淺容杯水問僧云自昔葛洪鏈丹種桃於此宂乃丹竈其數三十有二適與峯相應亦謂足迹爲仙人迹又有云日光照石壁隠若靑紅蓋桃影云作兩絕

防髙十丈獨株松下有僊人舊履蹤三十二窠丹竈在亦云數目應峯

壁間石色隠靑紅指似夭夭卽此中金石著文猶叵信況堪傳者自漁翁

重過東湖二首

憶昨追涼孺子亭再來荷桞競凋零試當止水憑欄防我亦疏髯白數莖

敝車羸服豫章城幾向東湖得細行不但屢來人似識白鷗相慣亦忘驚

遊仰山欲遊蘭若不果懷混融二首

冒雨來防大仰山不惟泉石意相闗混融時事誰能說稍向詩碑見一班

欲尋蘭若尉知名獺逕橋頭水亂鳴引領白雲人甚逺縱遊誰解飲淵明

梅林渡懷惠卿

近城亦復多漁戶作吏聊湏似馬曹更想周家江上屋竹林梅樹出檐髙

淳熈稿卷十九

欽定四庫全書

淳熈稿卷二十

宋趙蕃撰

七言絕句

白水寺

霧合深林曉到遲樹搖宿雨訝晴曦不知客裏何遷次一似山中初起時

玉聚

介然誰主復誰賔風月婆娑卻自親畱得淸名傳野史未妨白眼向時人

卄二日題水南寺壁

落花飛蝶兩翾翾二月淸明雨後天白酒一杯成坐睡宿寒猶在未除綿

題衢州城外包氏水閣示逺父成父二首

溪流屈曲總成灘灘外雲山逺近防何許詩情最闗處渚鷗能白晚楓丹

買得溪頭一葉船去畱無繋總悠然不惟畫本輸摩詰更有詩材屬惠連

曉登快閣

庭中但覺木搖落江上始知秋气髙不待月明飛鏡夜此時自可數秋毫

木落千山秋又深病無眼力怕登臨所湏一雨添淸漲送我歸舟返故林

雪浪閣二首

木末闌干未平泊舟石徑得深行舟行不見江流濶一上凴髙覺快生

雪浪軒窗由塊石未知欄檻倚江邊故人曾爲炰烹怖一看姓名增惘然【謂莫升之】

憇汭口之祕藏院

老至渾亡舊所經漫嗟古屋暗丹靑庭空廢掃蒼苔長時聼風拋柏子鈴

題圓通院

吾家舊築鑪峯宅豈不懷歸困轉蓬奔走微官徧林谷卻尋淸磬到圎通

晏齋余自名也故常以榜自隨乃以名防事之東偏防之後舊有一室面對竹余山居富此物亦以竹隱名對此竹而有思於山中故以思隠名之思隠之東又辟屋丈許連以爲齋乞名於張君伯永爲名曰容齋並作三絕志其事馬

以晏名齋懼不安居閒從仕莫殊看蔥麥飯自可飽惟去不湏如井丹

此地何因著此君借之除掃簿書紛山中爲爾曽成隠回首悠悠空暮云

容膝徒知取易安容君數百又何寛若人問我名齋義兩語從渠作麼看

徐君季純常徳教授廨中名一室曰如舟取東坡爲宛丘詩而云也過之欲爲賦詩意到輒書故不免雜出君居龍防故有盈川之句詩臞云者蓋初未識而爲簿公曽元之所言也凡五首

知君雅趣在滄州防戱名齋亦以舟舊識盈川川上路防時乘月下嚴州

我本江湖一釣竿直鉤不幸得魚難𨿽然尙有扁舟念一到君齋作是觀

莫嫌學捨小如舟容得平南酒拍浮試問夢爲蝴蝶去何如萬里沒輕鷗

欲爲如舟一賦詩如舟無楫更無維汜虖不繋知何處當有長風破浪時

滿靣風埃霜鬢須何如相識謂詩臞君行學省得佳士我乃煙波稱釣徒

戱呈盧老

曉起題詩硯欲冰折梅還卻步淩兢不如納被防頭坐坐到齋魚始一興

贈龍王山庵秀上人

道人學易更參禪一住江頭已六年勸我小畱殊不顧那知風雪有回船

示梅山寕老三首

梅山不見梅夫子宗仍亡宗上人梅句不刋宗有集山應生喜亦生嗔【梅公聖兪有詩山中今亡矣】

八年再到仍衝暑長愧堂中結夏僧我欲松間借餘地聼風聼雨髮鬅�【僕丁亥夏嘗過此】

贈南首座兼簡盧老二首

旋糊紙屋過冬寒客至成開去卽闗我亦借寮成掛搭未妨朝暮往仍還

主人禪伯仍詩伯招得渠來共此山掛搭問儂能膽大詩闗直上有禪闗

雷老欲退普寕二絕句

借閣看山且半年看山未飽此爲遷聞師亦欲拋山去祗恐山靈未許然

懷玉山中舊住人嵗寒庵裏坐禪身當年未解來飛鍚今日何妨卻問津【雷自懷玉來住今剎】

贈法雷

道人曾與謫仙防仙去騎鯨師白頭騎鯨端復向何處試問援琴招得不【謂李松庵】

待斯逺不至

靈溪寺下靈溪渡防馬欲前還又回凖擬故人能防宿不知何事不成來

彥愽周伯休來

剝啄能來兩玉人飯蔬糜粟共吾貧更欣兩子知人意爲作蕭蕭破暑新

與歐陽伯威同飲遇卿江樓

不上江樓又兩春人間到處略知津勞君置酒仍呼客快語端能洗刼塵

雨後口占簡在伯二首

雨小寕論旱可濡涼生但喜病微蘓歸云返照當年句落在君家我所無

蕉心待雨慵能展栁葉非秋間自零覓句政資閒艸木荒涼於此只空庭

代書示逸二首

風號窗外獨株松想汝看書趂曉鐘是我起行茅店月禦寒還覺欠蘢茸

別日才畱兩月糧況經裘葛變炎涼未知別後端何似不見寄來書一行

雨中夜歸聞兩兒誦書偶成二絕幸明叔先生同賦以示之

檐雨浪浪欲二更短檠明火讀書聲憶如汝大政如汝一事無成今老生

家世無田事筆耕五車精熟是收成窮通有命吾何與若若多慙短褐榮

同何叔信赴在伯之集醉甚旣歸得二絕句並呈

醉裏狂歌君不嗔知予嗜酒見天眞還家徑臥寒防防要暖編麻更爇薪

已向剡溪衝夜雪要從東閣問官梅气豪湖海寕辭醉老怯風霜祗自哀

予方作書招成父入山成父亦移書招予出縣報以兩絕

阿連折簡能招我危坐哦詩正憶渠不是下山防破戒政緣抱病怯行輿

乏食寕憂陳蔡厄堆案自有班左書不嫌荒寂肯來過艸徑已教童子鉏

招在伯

忽忽重陽今一月菊花數朶見城根前詩有約能從否不厭張羅幸過門

舟中獨飲

已是支離百不禁況堪多病苦相侵村沽縱薄可不醉梅半落時天政陰

示贈耆英並其侄

伴我山行陳與吳曾家父子更憐渠武山碾得雪相似來酌觀山冰不如

雨過知津酒正潘元壽皆畱飲漫興絕句

楊栁依依洲渚深駕言聊爾縱幽尋不虞爲子登臨費但約新詩好處吟

贈吳昻山人二首

又是芳菲一畨新寂寥依舊去年貧相看不用談餘事且道逢迎有故人

君行足迹徧江南我亦飄零老不堪幸自尊中有醇酎何妨醉倒又空談

答簡審知

早起難勝上水寒爲君還復念湖灘泥滑蹇驢難跨去七言聊遣問平安

老卿攜詩三篇來復答一首

閉門兩日病不出得句誰能就我哦貧家尊酒可憐許飲君寕得到無何

曽相士約過意釣答以絕句

爲竹作亭還斫竹取詩名榜更題詩歸來十日未一往聊待蕭然雨後時

沅陵契丈用蕃將至辰州寄在伯兄韻作詩見屬用韻奉答二首

往日交防才著我近來酬唱喜添君請君立拜詩壇將容我閒尋茗椀勲

能事豈工刀與筆閒情聊付詠而觴生前憂累湏陶寫身後聲名盡在亡

僕有詩思成父輙知之而絕不肯道一語以二十八字戱贈

詩情欝郁見須眉何意君能輙識之目撃道存眞有得傍觀防手豈非癡

報謁徐大雅仁因以題贈三首

好在東都孺子孫壯年曽謁舍人門秪今此道同終少君獨深藏恥自論【君昔從呂公居仁講學公有贈詩】

我住東郊秪樹園無人肯顧席爲門多君用意非流俗忙裏偸閒毎見存

蘭芽紫坼映靑盆杏蘂紅深供佛瓶何獨春能歸艸木看君已老鬢重靑

贈許季升五首

東都籍甚汝南許人物嘗更月旦評後嗣流傳齊一變如今推步有知名

淸江人物推陳謝不減當年孔與劉肯爲賦詩仍作序要明吾子乃儒流【贑陳丞序贈君艮齋謝昌國有詩有防】

方朔人傳是嵗星又云太白本長庚如何未免饑欲死亦有佯狂萬里行

惶恐灘頭一扁舟桃花水漲如乘流君來叩戶喜欲倒一問此行還遂不

學詩自足致寒饑更欲探求造化機我坐一偏猶不免君今兩取是邪非【許亦作詩】

讀公擇篋中徐季益孫子進昆仲詩有懷其人因以題贈四首

幾年禪月閟靈棲石磴崩摧僅可梯誰遣詩人來借住自應無飯只藜

怪渠詩律自江西曽把文章謁紫微今日淒涼亦何甚異方流轉未能歸

囊有淸詩無一錢夜翻倒謾妨眠荊溪溪上長回首不見音書已二年

我貧猶說在家貧覊旅如君更感人彊道詩工能泣鬼未如錢夥可通神

再贈

眾醉紛紛忌獨醒也思放意遣沈防鬥牛用事無庸問爲問何年用酒星

贈別耆英二首

學詩曽及謝暉傳授應同一惟歸舊宅縱荒書故在不妨幽僻借僧扉

憶我移官惶恐灘肯來徒步不爲難頗亦念君家四壁囊中羞澀但頻看

冝春道中贈邢公昭二首

淸江臺上讀君詩頗欲相從慰所思何意昌山夜止宿忽成風雨對牀期

問君家在離騷國句裏應含蘭芷香邂逅冝春湏小住要期傾倒錦爲囊

斯逺兄入城見使君郎中且謁尙書韓先生提屬李丈題詩以贈四首

雨後乘流絕快哉眼中無適不詩材詩成去覓騎鯨李銜防探將一笑開

南澗先生歸幾時南溪如泛未傳詩君行爲我殷勤錄並問茶山僧乞碑

永嘉別駕從渠說爲說錢晁好夙通聊以吾云卜吾子儻賢吾亦出蒿蓬

上饒耆舊無曽呂月旦多稱李徳翁聞道二難眞防有蓋公堂下求盍通

余客長沙寒熱驟作其證未分理掾次律張君爲致醫王生述治之藥與病合兩日而愈作七言二韻詩二首贈之

士不知聞未易輕問醫誰復話君名殷勤多謝長沙掾爲我致之分死生

頻能通汗信柴胡亦是於君想報珠傳聞治更多活豈止飄零一老夫

次韻斯逺見過三首

形影相隨一病身窮愁忽忽又經春爲傳車轍來何自知是君存寂寞濵

語到蟬連自不休吾曹豈亦固相求望窮雲谷云深處共約驂羸向晚秋

四山一夜雨連明豈料新晴防得成還往自玆寕可計要湏畱句當題名

次韻楊廷秀太和萬安道中所寄七首

記得詩來半說花不言長道苦風沙知公不薄嶠南使政似昔人何以家

愛竹知人憶故山食貧過午尙懸簞長萹乞與小詩並要似韓豪東野寒

舊說洛陽天地中遂令北客病南風只今政教通南粵亦有大寒桑樹紅

幾欲裁詩托便風苦慙別後欠新功何時寄我廣南作壓倒蕉黃荔子紅

先生力學自誠明忠信今知蠻貊行憶昔韓蘇兩仙伯海成冬市況融晴

幾爲年華嘆物華只今結束定還家且看垂發江邊樹未問長安一日花

莫爲趨朝亟載脂小令羸瘠長膚肌帝城書疏舊不入何有畫圖傳荔枝

次王照鄰韻二首

長年未省厭長病一暑方憎又一春把卷頗思親玉雪出門無那苦埃塵

虛防徒恃井陘師空壁爭趨漢鼔旗少不如人當自笑況於心在力疲時

曽裘父寄二絕並呈審知一再次韻前以寄曽後寄審知四首

向來共和有羊何今見公才十倍過可念此身如垢鏡要須著手爲揩磨

紛紛競說杜陵翁此老眞能數百容我亦幾同葉公好駭然今日見眞龍

安否別來端若何尺書可是雁無過南丰惠我新詩什亦復懷君舊琢磨

南豊鬢髮已如翁子蓋他時冰雪容長少結交端有道我凡何處濫登龍

七月六夜聞雨寄懷欽止斯逺而玉山便來亦得斯逺六月十五日懷去年夜雨之絕句復次韻以報

夜聞檐雨憶年時亦復思君近寄詩開卷忽來同此作信知神合但形離

次韻成父二首

離居想見泊無娛肯憚尻爲上下輿一見故憐無可語要知終勝百函書

苦愛香醪似蜜甜舊如杜老意拳拳而今已作淵明止別意欲醺醒重憐

次韻審知十三日四絕

起看山月墮金盆不料陰晴忽異門我亦忍饑無復睡絕憐甑倒又空樽

咫尺相望得步過忽然一阻山河興來逕欲尋君去數問溪流退幾多

尺水眞成起丈波水南水北斷經過幾思落茟題觀漲卻恨詩材本不多

連朝風雨已如秋頗念林園柿栗收謾說爲生鄙計算邇來塩米屢闗憂

次韻衡州先生嵗除前三日席上兩絕句

靑山著雪倍增妍靑艸掀泥浩莫邊便覺欣榮似春日不知凋落是殘年

非無曠野堪犂具亦有淸江可釣絲爲底﨑嶇衡嶽路良由寐寤竹齋時

次韻斯逺過彥章倂屬彥章二首

聞君訪隠曉衡泥竹盡林巒入稻畦我亦有懷思並轍不堪驢蹇更牛罷

老去萹章恥未窮力耕豈謂嵗能逢切磋政爾湏公防戶牖多開恐妄從

昭禮在虞山與予分路昭禮舉王光逺在廬山別周元翁明朝山北山南路各自逢人說勝防之句昭禮用此意作詩因亦次韻二首

昔年掛席過江州曽爲廬山盡日畱斷句得君相舉似夜應復夢成防

人物君非第一流周南底事嘆淹畱淸名所得蓋多矣騎鶴揚州有是不

次韻斯逺二十六日三絕

幾欲收聲效不鳴惡同鳩軰管陰晴有時觸撥無窮景又遣新詩取次成

傭販人人有闔廬借居如我絕無娛書無厚祿庸何嘆賴爾詩能數起予

春風去我孰能防寒疾聞君頓已瘳示以斜斜並整整故知莫莫復休休

次韻衡州先生除夕絕句

懷抱因公得好開鬢須嗟我怕年來敲門旣辱頻傳句守歲仍呼共引杯

次韻見可書示二絕並以送行

鷺立長灘本爲饑水深魚沒定奚爲何如煙雨靑林畔漠漠防防縱所之

詩材畫筆本同姿造物嗔人可怨饑行槖君無嘆懸磬褐衣我亦欠絇絲

次韻元衡兩絕句

倦逰如此不嗟窮醉眼猶能遠送鴻笑我老無湖海气但思疆理事南東

舊說詩壇不可攀豈期於此得窺斑茫茫世事催人別數見猶期數日閒

次韻唐與文驛馳代簡二絕句

西去曽悲鳥道沿東來又駭畏途鞭如何一舸西江上放澑乘風不用牽

別日常多見愈親立談已覺澣車塵詩成兩地嗟何及明月相同影伴身

見梁檢法書懷八絕句於廣文尉曹處次韻

文力縱橫昔未窺毎聞二子說襟期來朝借得新詩卷起我閒病酒時

醉眠欹側似乘舠颯颯溪風吹鬢毛頗念乘流覓歸路兀然驚起遇灘髙

修眉畫就莫求工自昔常聞妬入宮不爲無人芳自吐也勝能白又能紅

漢詔元從漏网寛可將數罟作驚瀾幕中有此賢從事我亦他時逭免冠

山行難得上天梯舟泛還憂水路迷憶我故棲何許在玉爲山下是冰溪

辭好曽聞諭色絲那知妙處本天姿若窮句法源流逺曽見梅山唱和詩

中聖流風久未寒然何但酒腸寛渠詩下筆如山峽我思攀危上七

儻欲昌身詩莫昌折腰也莫嘆淒涼上書假傳非無例慷慨相期入皂囊

次韻斯逺十六日見簡

忽來叩戶新詩句謂我將行可自疏蹔向沅湘采蘭芷扶疏終亦愛吾廬

次韻伯元季奕送成父因以見寄五絕句

幾欲因人與問安南來不見信州船細思人世孰爲別明月相望同一天

句裏興懷快閣晴獨登長是費幽吟有興能來故差易眞愁回棹似山陰

輕薄紛紛覆手空兩家交契百年中要折靑蘭爲逺贈同心更助服之

嬾性作書非所便憶君回首漫悠然如聞有弟忽相覓復道詩筒見附船

秋之爲气已堪悲那對摻摻舊補衣爲報君家小兒子見時蒼白莫言非

次韻李袁州絕句七首

蕃以癸巳冬謁先生於長臺山間道中得三絕句書之毛龔州庵今春先生因逰秋禪過而見之乃防寵招並作四絕句語皆見及先生時有溧陽之行蕃來別並沐錄贈歸因繼作以獻崧庵已老杜陵樹家世斯文屬晦庵我是兩翁門下客未傳活法且深參蕃舊詩中萹也前後二首已逸去此萹以晦庵曽寫以與人故存

深林盡處背浮圖卻悔輿籃不跨驢珍重病僧畱別語晦庵去後亦來無

路從迫窄因山轉喜見臨岐釋子庵野茗柏香俱不惡老松髙竹更相參

山僧見客苦多驚問我何時復此行笑指壁間舊畱句繼題曽辱老先生

先生句法從江夏今代詞人孰比肩戱出小詩還防否要收萬斛作泉

崧庵視我亦諸孫已矣無從作九原毎聼先生談舊事怳如秉燭對羗村

先生對宅投金瀬林壑要從東野分便覓餘閒訪吾舅郊居賦就比淩雲

傳聞起柂祗數日引領白雲猶在天試問今誰滿防閣顧令是老落林泉

奉寄斯逺兼屬文鼎處州子永提屬五首

吟詩日日數梅花梅向飄零我返家尙有北枝堪防檢君舟已泊岸頭沙

水南佳處說吾州塔廟相髙竹樹幽落盡梅花雨方暗墊巾無借一來逰

兩賢堂下竹參天雨後涓涓陸子泉耆舊難防是曽呂逸遺更取孟郊篇【孟東野有題陸鴻漸上饒新開山捨詩云驚彼武林狀移歸此巖邊開亭擬貯云鑿石先得泉嘯竹引淸吹吟花成新篇乃知髙潔情擺落區中緣】

幾向余幹覓介庵騎鯨已去不容驂流風付與南池主何日約君相就談

聞道當年五色裘飄然又入帝王州煩君一爲問行李早晚遣詩相報投

寄文叔且問畏知近訊五首

胸中何止五車書記誦張巡恐不如有意詞科不難中掖垣諫省政湏渠

左手持螯快引杯誦詩屑屑吐瓊瑰淸逰晚上僊林閣平楫森檐玉萬琟

醉裏揮毫君不嗔平生嗜酒見天眞離觴曽爲黃花滿別日行看梅又新

去年犯雪到西湖眼見梅花玉立孤今嵗定無牢落嘆君詩淸絕似林逋

近來周子絕無書目繼西江雙鯉魚出處不應違素志君如得來我歸歟【畏知時赴試江西】

寄劉凝逺巒四首

舊來人物數諸劉公更詩名蓋幾州新貴祗今多故舊先生寧久滯丘

曽因下座識元龍深覬歸途得欵從顧我殊非黃叔度多君不愧郭林宗

少陵衣缽在涪翁傳述東萊得正宗聞道曽經親授記不求印可誰更從

一生已分阻長饑輕薄羞隨造化兒逺寄防言作君壽無塩何敢突西施

寄潘恭叔曽防度三首

一冬風雪苦多寒春至冰霜更積攢咫尺端如隔千里況於楚粵路漫漫

去嵗附書並附詩自吳適粵至何時殷勤再覓銅魚使儻不沈浮敢恨遲

天將絕境付奇才萬里飄零莫自哀不爾如何吾防度郁孤臺又粵王臺

寄畢叔文二首

小園春物比如何想見花稠艸作窠老去不能知許事顧懷修碧可磨挱

悶甚長湏酒破除酒能作病又何如故人欲問春來趣多病還於酒醆疏

全眞以斯逺所寄文卷後夜賦雨絕句元韻作詩寄斯逺蕃同之

甘林彼美露初團縱小猶堪白玉盤嘆息菊黃𨿽可待孤根失所漫荒寒

行時取別太匆匆別後經懷數載中賴有書凾與文卷不然何地可聞風

寄逸

思隠今年竹幾竿因人略不報平安門東叫認眞癡絕但有書來說飽餐

代書寄成父

已作南山半月畱欲行更復待新秋不知幾日潮當發可及沙頭一醉不

寄李叔噐兼寄毛伯明張王臣康叔臨三首

春水滿時春艸生春風日日上江亭蘋花采得從誰寄空送沅湘入洞庭

洞庭拍拍浸君山亭對君山君閉闗勝日想多文防友定應憐我在荊蠻

向來相別恨怱怱別後長思講學功江水無由致雙鯉春風又是起歸鴻

寄林敏夫二首

聞說君家家具區秋風應熟季鷹鱸𨿽云禍福有倚伏要是知幾失早圗

吳江應已落丹楓況說楓橋半夜鐘想見歸心成日日暮云如我憶江東

寄居邠

黃溪茶種有閩風憶昨緘封自贊公筠焙久空靑篛裏紙囊盍寄白雲中

聞曽裘父丈亡追用前韻寄審知二首

涼風不審意如何逝日能言客有過師友淵源說宗要君文字飽研磨

釣船頗欲佐涪翁當世知余莫取容誰料傳亡終欠識但同物論惜元龍

寄謝周子開

四益堂中四益碑南軒文字述家規殷勤打寄非無益從此折肱當得醫

因湯莘夫行寄歐陽伯威

傳得新詩過半年故應松柏尙蒼然要持尊酒爲君壽邂逅門前有過船

寄毛伯明李叔噐及康叔臨二首

日日江頭聞鼓聲問船云作嶽州行如聞風便一日爾我乃終年懷友生

憶泛扁舟過洞庭自嗟埀老見飄零只今說著非無爲曽與荀陳聚徳星

寄莫萬安升之二首

我坐移官不作憂得君爲主見風流移官得此天如惡遣落江西盡處頭

身在江西盡處山江東家住幾時還苦吟更與風光別一夜倂成雙鬢斑

次張漢卿次房

平生幾讀右丞詩未見賢孫歸去遲邂逅𨿽欣適吾願欲嗟人事好乖離

寄愚卿二首

江邊欄檻竹中齋緣我頻能掃又開茅屋蒼苔喚歸去來禽靑李待書來

馬甘薦秣自投鞿巧彈何曽射倦飛風急正看蛛去网雨酣還見螘爭圍

人日寄成父

人日今年合有詩逺猶成憶近成悲試令一問津頭栁早似山中寒食時

有懷施文叔寄之

超果寺前江抱村數株喬木擁山門先生得酒日成醉不負春風野外昏

寄周愚卿兄弟

渚花飄錦已殘春幾對江山思故人邂逅欲書書不得醒狂於此見天眞

寄李啇叟二首

筍茁桐敷又一時想君日日有新詩詩成寄我何其晚要與羊何共和之

卿來我已後諸公頗願相從繒簡中豈若吾身得親見怪君風味莫之同

代書寄周愚卿二首

友於閣上友於人忽忽分攜又兩春賸欲作書書不得舊知吾懶是吾眞

窮岡岡上歐陽子荷屋屋中常不輕邂逅論詩儻相及爲言卽日鬢霜生

寄蔣攸縣礪二首

君家三徑開來久不待弦歌始得資儻欲賦歸歸便得湘山越嶺匪逶遲

湘山越嶺縱懷歸可廢當年靡盬詩府主甚賢賔得士豈憂磨燐涅能緇

寄周愚卿

買得武夷毛竹杖忽思江外友於人靑原若訪常荷屋助爾扶攜覓句新

寄簡歐陽伯威劉伯山

問訊窮岡病主人若爲買得竹溪鄰是中剰有堪詩處恨不與之相主賔

代書寄張次律二首

道入袁州首問君卻言守舍有宗文不知木落風髙際何處登臨對夕曛

聞道浮家歷上塘寒山鐘接洞庭霜是中佳句知多少儻有書來幸不忘

日者張一麟求詩謾與二絕句

惶恐灘頭住過秋秋風吹白幾分頭倚樓看鏡嫌多事況問陰陽家者流

防裏之書辱見捐細看知是我行年家徒四壁將何贈乞與兩詩賒卦錢

鄭仲理送行六首

周郎三復似南容君亦因之師友同豈待湖南始相識聞風元自大江東

幾度拏舟湘水西風雩亭下詠而歸驩然諸友相忘意不叩仙壇與佛扉

坐上毎懷歌慷慨杯行豈復計尋常我知不隔淸風面君想未忘明月章

溪山廓廓眼增明鷗鷺依依舊有盟所恨登髙臨賦處卻嗟我友不同行

然一棹去何之滿目新詩與舊詩細讀贈章多好語顧憐追和卻無奇

病著形骸冷更慵短檠寕復有新工異時邂逅相逢處應嘆依然舊阿防

又次韻宋荗叔送行五絕兼謝修叔

送我歸舟水一篙更攜佳語贐吾曹暮云眞作江東去不復沅湘誦楚騷

平曰長嗟取友難年來頗得見班班顧憐蹇步終無及天馬逍遙十二閒

太息平原生事疏老來亦欲事犂鉏儻然識得簞瓢樂祗見何妨有不如

淳熈稿卷二十

欽定四庫全書

章泉稿卷一

宋趙蕃撰五言古詩

郁孤臺

合水自汀庾更時閱漢唐郁孤居聳特望闕漫更張層臺吾家復壯勢江石望舊逰那復省老至增悲傷里巷盛人物登臨多發揚士人皆孫李必誦蘇與黃不但山水窟自是仙佛鄕扶輿淑气鐘寧謂接遐荒歷訪愁重再來期裹糧懸知耳目接故與聞聽詳

發溧陽

久客問歸津如鳥脫网羅日夜數去程未遑防其他殷勤謝故人送我山之阿舟轉岸亦移靑林隔坡陀

弋陽道中

霜風不成霜雨雲復爲雨溪山誰舊逰艸樹得新趨蓬牕遞明暗客枕隨仰俯老子政哦詩諸兒貪賦芋

弋陽陸行

細雨濕籃輿穿翠楚林園知秋近已作西風語昨朝汗浹背今晨冷侵膂感慨悟乘除人生防寒暑

八月十二日發潮

來猶念衾裯去已謝絺綌浮生防寒暑大半是行役長安冠蓋地難著山林客𨿽云住連月歸夢無廢夕扁舟落吾手舊路漸可識迎潮初蕩槳晚日旋掛席如魚離羅网如馬脫覊縶回首釣臺髙淸風明可揖

枕傍有杜集防其行役諸詩有感復書

旣將取詩名先應歷詩窮不見杜陵老飄轉一世中世學汝不嗜而顧思此工豈惟人汝憎造物且見攻無須嘆苦絕甑倒與囊空

除夕古體三十韻

疾風鏖夜灘古木撼石壁漁火暗復張隔江哭聲接哀哀或到明語細雜嗚唈我舟若孤鳬欲去意轉縶終宵炯不眠殘紅照孤泣舟人吁且言今夕乃除夕官何自苦甚兀此六尺簀城中知舊多市上燈火集朱門酒盈樽髙防馬喧櫪一飲滌千愁共送殘景急低頭更堪傷正此坐鍼席去年臘盡時家寓金沙磧身𨿽隔劍棧母在猶戚戚賊風吼西隅百日走荊棘一鳴嬰禍羅轉翅千仞逼母憂兒不歸兒歸母已歿沒身無以報天地終罔極永懷荼苦心況復對節物今將萬里歸機防不可失丹旐倚江村百里莫相卽弱弟奉齋燈孤女想在側夜夜夢慈容枕淚迸腷臆死者遙相望未得就眞宅故山春事動展敬徧丘域松釵掛紙灰陰苔借芳冽那知槁殯寒古佛伴蕭瑟魂魄無不之吳蜀云萬疊國步尙憂危家囏更堪說江湖多紅中鄕闗斷消息曼聲一長哀山石爲我裂

爲施衢州作超覽堂詩三首

浙西水平逺浙東山偃蹇使君是中人胸次極收卷竚舟固佳處超覽更勝踐智匠一何深天藏一何淺爲州古云樂今蓋異昔時防公振規模於古端似之乃知用有餘如體運四肢苟能盡此道天下何難治我評信安士無若捧檄孫政如賣卜嚴勢屈蜀郡尊堂成爲公記賓主不在言更有夢得句眞成壓璵璠【謂毛平仲劉凝逺】

宿玉觀次斯逺韻【觀去鈆山五里】

吾曹骯髒姿共此髙深趣要休車馬罷豈爲仙佛駐紅蕖照階除翠竹森庭戶今夕且幽期明朝尙徵屨題蔣伯玉作白玉山創亭於廨舎之後榜曰望云思其親也因賦十韻

蔣侯家荊溪胸次飽空濶一官寄楚尾常病登眺窄有酒無地把況助詩句活規模作危亭更爲思親設安車防時來歷覽吳與越俸廩𨿽云薄采菽水可啜我實通家子此意敢自別願同竹馬兒就彼上壽列豈惟一門事獷俗坐可革長使是邦人指亭記所茇

同陳嚴倪三君飲素琴於延眞觀嚴置酒要余至其家倪陳與焉酒未竟而使客至余亟引去明日作此

聽琴訪黃冠置酒煩好事邀我過其廬二子相與至開囊出書畫黃李可人意蕙梅妙疑神舊識子揚子水仙初破顏縞袂亦啟齒婆娑哦其間二子俱徙倚杯行略數計共約到罍恥忽聞古連村絡繹催我起有愧孟浩然業飲故卹是

和答斯逺因梅見屬三首

梅時寄我詩梅月方能至迢迢隔三湘莽莽非一水褰裳欲何之浩蕩正如此

窮居君勿厭窮途我何之初心欲求免卒志還累饑滔滔果何向命也將奚爲

君行過海門惟復仍舊裏友朋不易得相與況能爾獨念吾家侄無由從夫子

十一月二十三夜通夕不寐爲賦梅詩且懷斯逺成父友弟及五首而曉書呈在伯

年年賦梅詩不賦如有闕於梅亦何事我好自渠結昔人思故人往往托風月我今故人思因梅念髙節我欲賦梅詩詩故未易作勁質攘冰霜髙情傲丘壑褒如應時淸殿若羞世濁陰伏陽乃升此物方濯濯我欲賦梅詩佳處不自呈老樹賞空曠長條貴疎明旣如幽人幽又似貞女貞可聞不可見可見不可名婆娑風月隅窈窕溪山宅林園故幽幽鷗鷺空脈脈𨿽云有逢迎未易相主客桃李自成蹊嵗寒知松柏名園多攀折野樹多零落零落夫何恨攀折適爲虐山居老莓苔竹徑無鎖鑰何當歸去來有弟同斟酌

在伯沅陵俱和前詩復次韻五首

暇能頻相過間或終嵗闕寧將數疏論白有綢繆結髙山與流水淸風及郎月花且事深期人能廢明節

梅兮何等花意似幽人作芳不待三燻勝自專一壑屈原語醉醒孺子歌淸濁醉如糟可餔淸亦足可濯班左昔成書幽祕或未呈孟堅得師古徵南傳丘明維昔西湖花人孰知其貞自非處士句世亦安得名愛山驢倒騎愛竹種借宅是能寓吾神夫豈有斷脈平生江南春老去荊州客生徒嘆飄萍死乃悲墓柏二君思飄飄獨我意落落博乎猶賢已謔兮不爲虐是中有闗鍵未易輕啟鑰至味匪鹽梅舎古復奚酌

對月

平生喜臨風今夕愁對月月好若愁防寒苦侵肌切豈無一短褐自不生暖熱想象水棲禽凍羽難拍拍

聞舂

我居田野間糴米如賃傭晴天得曬暴雨日還燎烘晝役薪水事故嘗多夜舂簸之有餘谷再以瓶罍充時時付手碓玉粒勝腐紅三年食官倉塵土塡腹胸歸乃值嵗歉半菽了不供糊口於四方指囷其誰逢啼號蹔逺耳夢寐深有攻宦逰竟何得不如學爲農水旱縱莫逃穮蓘年會丰因聞村舂聲竟曉成噞喁

訪梅仙宅

山林豈眞遁江海詎忘君乘傳旣良已變名誠有云遺風故凜凜異教莫紛紛尙有十年臭千年寧廢薰蓬藋暗成徑樹林深擁門人言舊宅是亂絕古碑存煙霞趣蕭蕭風雨昏何從覓遺蛻但可賦招魂

同見可過書院

逺山來釋云近山復垂雨淸風颯然下吹落何處所𨿽爲湘中客湘西不屢來晨舟冒雨過晚櫂乘風回防山亦何有要落漁樵叟我𨿽甚愛之可暫不可久吾弟之於畫逍遙殆能事好作渡湘圖他時寄離思

次韻斯逺同過智門茂艸之中獨剪春羅花炯然

山客城市役故人雞黍情懷我舊隠地偕爲蕭寺行艸茂旣已合花孤遂能明防渠色彌正寧使城爲傾君詩如蘇州眞足繼善鳴我乃愧野格從教哂薄輕

謝文顯老丈見過

茅檐冷如水落葉堆不埽林深日上遲近午猶未冒忽聞咿啞聲籃輿逺來造兒言此何客貌古玉色膏心知定夫子躧履仍著帽我居甚荒僻好客鮮能到自非金石交性不移濕燥誰能忘崎嶇於此修夙好貧家雞黍窄菜甲僅可芼屬君又止酒何以相慰勞寒牕數日欵但有相交導我姿𨿽不敏敢不期勉蹈滔滔流俗中往往皆媚竈防君閉戶志有力甚於奡衣單食不足恥以饑寒號曰吾道當然尙友古人操我𨿽因事歸未免鬥食耗而君辱與逰何殊渭衝潦窮年語未卒乃以將歸告半百顧非遙驅羸行往報

呈嚴造道主簿

漫刺不待投數面自成親對言或無味況乃詩筩新佳處在阿堵小異果此君我行蕭灘上所食楊與陳百藥及壽玉磊落俱可珍今又見夫子此邦何多人一官二十年須髮頗費耘得非坐詩故造物主怒嗔如我亦復然此理又奚云一見互興嘆呴濡胡足仁湖邊雨新足荷背白勝銀是中何以思何當並車巾

過曾相士所居因題

見君毎塵中訪君毎塵外茅湯煮仙方茗椀出新焙溪亭不難作軒樹茅爲蓋面識欲何如臨流烏臼背

因送客過六叔

荷衣綠破碎稻實亂撐拄秋悲空多風雲重乃不雨黃花已成昨白酒眞漫舉小作談笑期暫紓追送苦

雨過壽岡先生

煩濁不能勝自知爲雨候俄然落疎疎頗恨殊不驟欵門執防家竹樹密以覆書幃與書帙晚靜乃移畫人髙固莫企境淨不受垢飄零嵗時隔邂逅頃刻叩明當復告別使我心如疚何以壽先生嵗晚松柏茂

徐審知置酒防者三人以爲此春酒以介眉壽分韻作詩蕃得介眉字二首

紛紛春來華動行邁浮川向吳防走陸轉江介酒勤三釂爵禮重百其拜旣慰推遷悲亦勞驅馳債餓死因細腰半額由廣眉是知風化速有類形影移時人走功名我軰陳詩書𨿽病勿是疚𨿽貧勿自悲旣過曾居因訪劉茂實秀才是日明叔同出恨仲威不至

官身肯聽俗人事直彊親開牕對修竹筆墨得具陳俗子有時來揮去防怒嗔相防久不厭陳子淸且眞昨宵一雨餘村村農事新我亦思駕言出門免衝塵是邦亦有園以鳥視其人寧從窮巷居雞犬喧四鄰劉君方授徒曾君說人倫室屋不尋丈猗猗防長身未嫌酒杯薄政愛茗椀醇曾君索我詩出語愧逡巡煩君書題筆意堪嗣秦春逰有如此省費能全神但恨子胡子招要不能頻

送莫萬安

西江十一州我所歷者半紛紛墨綬徒十有九頑懦使者金閨彥【謂運使趙公子直】用意人物中見我輒詢我稱防不數公【時並朱廬陵致知王南昌中復言之】我時官白下與公未相識何以知其然雞犬相接迹無何困流轉卒嵗下風趨防其日所爲自喜言不誣人皆竭民脂我獨求民瘼上官𨿽喑嗚民气得和樂體用夫何如動靜惟以誠夫豈今人歟古人斯與並朝廷重縣令不減用儒盛六察與郎官遷除匪他徑公行始發軔九萬當自玆侍從近臣間況復多已知

送交代吳共叔師禮

往君在太學有類如何蕃仁義積諸身諸生知所尊今君爲主簿又類習鑿齒不仁荊州士四海名未已誰雲斗水渾可養橫海鱣澗壑𨿽阻深松檜能參天羣公頃爭薦亦旣陞初秩似君許人物豈計一階級聖朝開文館政爲時育才似君此風骨咫尺斯蓬萊而我獨何者瓦礫偶居後縱加刻畫工未捄無鹽丑古人重交契今人顧不然願君保金石勿爲燥濕遷飲君一巵酒屬君千萬壽更欲挽君船江頭已無柳

送沈沅陵

世官古所譏世祿今不廢要之苟有人二者非苦背君祖我曾祖紹聖同廷對素風我莫嗣淸徳君可軰江湖聞名荊蠻適親誨忘年君固美並行我終悔許以相唱酧何止聞磬欬君行竟先我後防何時再江花與江艸頗恨逺目礙君於門戶責有似松栢耐而我詩書樂政爾羞同隊臨分曷告我苦語幸勿愛我亦安贈君結蘭以爲佩庶防二祖風嵗久端如在

與叔驥父子別後悵然懷之三首

君家苕霅間吳楚夢莫續玆行得所未到處須著目平生胸中奇於此不容縮江山𨿽云生詩句何妨熟逺齋老於文立語更造極爲我寄竹隠深意遺筆墨向來說山林俗眼多見白是公不吾呵可謂計之得客中得君來念我防偪仄君行竟先我未免爲此別自憐性多忤每負朋友責如何君父子相與獨無隙子肅示九日山谷間懷兄弟三詩因懷子進子儀次韻並呈子肅子進客常未歸子肅子儀在懷玉山中故及之子肅昆仲出示遊懷玉山詩蕃不同行無緣屬和謹成古詩少見嗟嘆之意聞儼上人方集山中故事當並授之

我爲懷玉人不踏懷玉路非因訪仙懶自畏觸崄去聞君兄弟往勇決不少顧念將攝衣從欲行卻回慮人雲山峯髙白日蔽煙霧況方迫窮冬我褐猶未具𨿽欣陟幽遐政恐成疾痼以玆不暇逰心與飛雲遡君還得新作快讀喜莫諭上言道傍見次及巖下趣恨無龍眠手按此攄毫素昔君家興公曾爲海山賦至今斯文名殆將壓彪固淒涼禪月蹤牢落髙人住得君爲著眼艸木應亦豫好事儼上人方集山中故並當收君詩在在神物防

子進遊懷玉山度必有詩未辱寄來作詩索之

秋日淸且美於遊也固宜迨今冬已仲墐戶惟其時若人興公家嗜好夙有詩防譚巖壑間塵落不自知靡辭陟降難顧病風露披舊聞懷玉山地置多側危我爲是邦人毎恨著腳遲聞公勇決往身住心俱馳是邦有玆山蓋已千祀垂曩者尹夫子【謂少稷名穡】攜家隠於斯與山結勝因詩成多及之去年公二仲探討曾至玆今公又繼去祕密眞無遺山名謂懷玉自昔傳我疑眾作乃圭璧名實信不欺書來報行程快讀只欠詩春膏有餘否【公自造之紙】佳筆銳若錐會當冩眞行寄我光茅茨

有感

食肉固可鄙枯腸合捜詩旁觀聽平亭蔬筍同阿師涉春擬辦多才盡不自支賀也能苦吟玠體憂素羸防花輒有感袖手增愁思

枕上有感二首

霜月有餘照風燈無停光客夢一何短鄕關一何長拊身念艱虞失足增徬徨平明攬淸鏡鬢髮應成蒼我欲學爲農力耕不逢嵗我欲學爲士儒冠多餓死誓將棄犁鋤亦復罷書史長隨馬少遊浮湛自閭裏

感懷五首

新霜迫人寒落葉無停枝長夜不得旦四壁崩莫維牀根蟋蟀親幽怨如陳辭感我平生心搔頭半成絲木落無著葉枯林多悲號饑烏不得食拾樵防遺巢居人寧知悲客子中心焦故里一回首山髙水迢迢多病成早衰憂苦相與並嗜書不自知欲視防其盲平生金石交夜牕短燈檠幽熖吐復滅花寒終不榮短褐不禦寒哀哉不言貧逺客自多感況此霜露晨惋彼籬下菊粲粲晚始新余榮何足恃枯槁同荊榛我生天地間亦是天地民造物苦見欺輕薄隨時人抱道鄙富貴徇勢陵賤貧聲名自靑史骨肉終黃塵

連日昏霧感懷

窮山逼窮冬苦霧作苦寒舉頭不見日況乃見長安朝聽樵鼓防午聽庭雀讙占晴復畏雨有抱那得寛少日謬學詩中年癡覓官擇術不自審終焉墮艱難妄營三徑資輕舎陋巷簞胡不返故步無爲學邯鄲

懷斯逺

前宵雨浪浪昨夕風浩浩相逢固歡喜相去復懷抱閒牕酒自引敗筆詩試艸引酒願詩成詩成醉而倒

夜坐懷子肅子儀

寒燈耿書牕槁葉鳴竹屋懷人在咫尺令我嘆幽獨難兄如大蘇令弟優小陸未容侍明光端合校天祿如何衫尙靑或乃袍更鵠又疑致逺大無事計淹速不然被造化寧忍恣顚覆如我辱交友蒙顧等骨肉三年且過半良晤可不促要將倡酧詩盡用首尾錄我曾泛荊溪君亦訪懷玉他年三人名定載圖經續

秋夜懷彥博審知

山深月吐遲亭亭夜向殘露气挾與俱侵牕迫人寒團扇甫罷去布衾已覺單儻無寒暑期何以雕我顏人生七十稀俯仰半已闌隠顯兩無得永懷那自安不能躬灌園而顧學彈冠不思行所易而獨務所難王徐兩玉人結髮棲儒冠徐詩壯城壘王筆長波瀾出從舉子逰隋珠供雀彈得失何足道如博資眾觀念欲與子談衮衮非一端符移苦見催行色不少寛十年山林靜一朝塵土幹足𨿽未出門歸興已浩然溪頭楓變赤籬下菊且斑客居豈無酒遲子一跨鞍

懷徐審知王彥博審知之侄彥章

爲見山花發忽思湖柳深當君散帙坐著我倚樓吟別句漫多紙別觴終欠斟光陰防尺壁書疏闕萬金病駒匪戀秣鴻雁歸有心已後蘭亭集猶能與竹林

有懷二首

桑落黃而隕於飛雁翺翔豈無同心人滯彼天一方劉氏賢父子好古俱志彊向來文墨盟許我由升堂三孫子荊家人物妙過江當時載酒地朝暮一玉光防年斷行迹老柳知在亡苕溪到荊溪一葦可以杬定應數相過我顧不得雙屬謀吳防行秋瘧冬尙僵迨今病小愈又值天雨霜饑寒苦見驅此役殊未央苕溪道所見有宅非他揚我猶識其門寂寞羅可張防成整衣冠牀下拜老龎退從阿戎談麈禿飯不嘗獨說孫之居更下荊溪傍慨玆如許別肯憚一水長孤篷不難遡物色因鳴榔儻聞葦間音躧履斯迎將剡曲笑徒反竹隠聊與當古人有成言居必思擇鄕我今落殊縣絕交類康論丈得重與近作期倒囊從逰不徒然防合況莫常匪但雞黍約要資藥石良鍼砭苟不靳我何懼膏盲痿盲於起視頃刻未始防陰風忽動地暮色自逺蒼歸尋短燈檠依舊平生牕

憶我官白下梅蘂破臘前維時初識君共呼江南船我作七字句君答如倒自玆三年逰如箎復如塤中間𨿽契濶防合踵不旋東閣坐明潔意釣行方便快閣誦長句觀山酌幽泉別來嵗雲暮書札迥莫傳客授比安否曾氏稱好賢況乃我畏友於君寧間言生涯富黃卷代寶余靑氊酒色湛若空弟兄皆璧連吾事豈不濟寧當論嵗年日者大雨雪我行政金淵朝躋徧田野夜夢惟江天梅花且復開雪屋鳴澑懸思君不可見使返徒悁悁

秋懷十首

秋林如老髮賸好忽已衰委身造物中寧得逭厥時木落有再榮人衰無少期可不思自勉無聞戒在玆我生不敏姿求友富三益向來或晨昏今乃限南北悠悠江山念耿耿風雨夕以我思渠心渠能不余憶平生迂齋老雅志在考槃塵氛小敗意顧輙求辭官谷中萬松株鬱鬱知嵗寒茯苓儻可掘寧用菊爲餐寒溫問虛名杜老厭束書半百無一行又似計數疏儻非奉子公不妨問何如因聲遇齋叟簿領想多餘苕溪在何許水逺山幽幽自聞逺齋亡時序忽晚秋尺書不能寄有懷空淚流何以諒我心諸兄交白頭吁嗟古詩人達少窮則多定逢造物嗔故此成折磨懷哉興化令累然蓬一窠融州計官滿歸日定如何侯芭老於後山稱嫡孫師法苟自是顧可名他門欲觀尹方齋請視周伯仁我亦識此老一尊思細論吾友王彥博結交二十年早孤能自立不待孟母遷鄕閭固多士如子蓋少焉祖述端自誰書有太史篇吾友徐審知識自弱冠初中間防離合每見愧不如乃翁春秋學老死使者車官職不足道門戶政要渠情親骨肉均未可一一數君家蓋其人進也邊城戍肅儀𨿽近家白首猶管庫好歌歸去來莫賦感不遇雪中讀誠齋荊溪諸集成古詩二十韻奉寄並呈吳仲權

云埋懷玉山風斷羣玉府霰聲歘成跳雪陳翻已舞槎牙粲瑤林突兀森瓊戶山差丈人行鳥絕兄弟語初防失南東旋覺迷仰俯恍疑羣仙下直謂陰靈聚回霑須蕭騷細著衣防縷履穿不能曳笻凍莫可拄書牕偶朋防詩冊隨意取誠齋入諷詠思隠記稱許甘能膏齒頰淸且醒肺腑詎須割蜂房底用煎茗乳非惟雪花同又並梅花嫵調孤匪相寒法凜由思苦想應當此時有句肯易吐平明入賀回馬向章臺拊過午下直遲手映玉柄麈同僚有同社久已齊白甫長別漫長懷何因似郊愈風引故能親云披禽先覩

晨起雪作

苦寒不成眠哀哉何時旦擁衣聽雞鳴有類巢木鸛牕明若彷佛自起尋宿炭殘鑪星銷盡束緼分鄰爨頻年慣羇旅未省今日嘆爲生乃至是可復一笑粲陰風忽悲吼出戶雪欲亂所恨梅未開不得爭璀璨

連雪偶書

初雪爲歡謡再雪猶喜視三雪已恐多四雪翻爲異坐棲漏明屋臥擁如鐵被蕭條市無行寂寞門半閉官居且云然野處當何似凶年略無儲度日惟旋計糟粕有十百糠覈匪一二葛根借長鑱蓼艸同滯穗哀哉當此時已矣良不易仰頭叩皇天俯首局厚地天地豈不仁冰雪行且霽春膏動土脈好雨趨嵗事但勤力田科且下半租賜當思碩鼠去切勿厭狼戾

晨起觀雪

荒雞號何多鄰犬吠愈悍初迷紙牕隙旋失布衾暖呼童戶先啟走報雪且滿爲言果羞明若爾眞待伴須臾起孩稚次第及衰懶索衣亂襦袴取酒防濯盥試觀尙零落騁目迷間斷靑黃倐衰白陵谷置平坦灞橋欠驢蹇剡曲無棹短有興不可乘攄詞詎能誕

九月十一日雪二首

九月天雨雪何曾見南方我行蔣山來解轡菩提坊一飯誰爲設百錢倒空囊平生逺逰意到此增徬徨勿厭在家貧輕行更離鄕

寒風動地至有如窮冬時居人不知感客子深懷悲故山邈何許倐忽半嵗辭行腳債未了悠悠遂臻玆芻薪且弗給更問裘褐爲

七言古詩

寄題林憲景思雪巢

雪堂竟向雪中成四壁紛紛灑雪霙春秋記事有成法匪同風月徒虛名雪巢之雪竟何許豈象主人淸且苦長鑱長鑱吾與汝詩瘦誰令如杜甫我嘗快讀誠齋賦凜凜風前畱不住防思從君借一牕細讀妙句令心降

題沈臨江邀涼亭

昔我過此暑正薄是時此亭亦新作竹移不問醉與迷柯葉一敷無病籜今玆再來毒熱新客塵昏昏能病人正思一坐此亭工駭俗寧待徴龍鱗世將大熱比酷吏亦以淸風諭君子公涼何止一庭中寒露淸冰徧閭裏嗟我行色一何遲不及亭成分韻詩竹溪之逸故難著竹林之賢容可追【亭成之初臨江與楊謹仲彭子壽仲衡徐百藥簡壽玉以不可使居無竹各分韻作詩】

題諭氏萬卷樓

今人藏書務書多昔人讀書病書少藏書不讀竟何用嵗老財供蠧魚齩兪君命意何其賢藏書讀書兩相兼有樓不肯貯風月名以萬卷非徒然我今百念空如水只有耽書心未死爲君作詩豈無意一防時送從玆始

題周袁州尊徳堂

視其所以知賢否論世亦云當尙友宜春郡圃作新堂名不他求斯有取堂堂房公曁李韓文章事業兩不刋俱曾屈綰此州綬年祀𨿽逺猶班班淳熈中興公出守然獨繼三公後政成乃復作新堂亦使此州傳不朽江山𨿽勝何足稱風月之逰不在民未如考徳接以道視古所作書諸紳龍舒使君適來止吐詞爲記甚瑰瑋徐州憶昔黃樓成少公賦屹班揚壘記終慷慨思蓋公平津東閣方穹窿分符與政兩如此天下寒士何憂窮我思作詩頌公政萬民有口人其聽矢爲此章載厥徳後之視今今視昔

招審知步月

三年不對溪南月況乃哦詩向君說前山落雨此地雷我自生涼人厭熱林梢𨿽復亂蟬鳴豈不大勝蒼蠅聲市聲收盡浮橋寂要子同來作細行

舟行

夜來投宿定花浦迄曉占風更前邁波濤洶湧勢莫遏顧視吾舟眞若芥是時霜威甚可怖篙師戰縮不可耐急溫濁酒澆肺肝向者饑寒人安在自憐不比婁師徳未可輕犯垂堂戒徑捜苦語謝江神恐懼偸生勿吾怪

明叔同舟見別於永和

炮云忽作空中起坐覺相顧移表裏兒曹厭靜欣聚落數問篙師行防里人生到處如燕鴻南北故憐無定耳有時相與說舊逰此味猶如蠧書紙秋風日夜催落木我鬢半霜那足倚況堪忽忽新悼亡忍並髙山對流水陳侯於我四海人气合能同舊州裏向來風雨嬾出門今乃江程勞玉趾

送吳敍浦

生年月日𨿽則同學而聞道莫比蹤學而聞道胡不庸咎且不免寧論功一官俯首蠻貊中防年積頻年凶去姦植善扶疲癃我所目見非聞風孰持黃詔來自東謂君違天合君衝天家誤聽州家謬歷計月日曾未充使家熟視州家惜萬里君門誰爲通學而聞道要有用達豈吾泰窮何窮君之授受逺有宗湘水浩浩湘山雄龍門當日謂不遇尹楊亦到明光宮

送徐彥章並屬光庭

儒冠往往令人羞夫君經明行益修豈惟吾州罕此流他州亦復難多求邇來黙黙如有憂君其莫遣胸次畱是物能爲人贅疣不但蕭然成白頭閩山重行嵗且遒梅花落盡臘酒稠茅檐夜气侵徵裘一杯頗解思人否君家大阮眞吾儔許君能從竹林防福淸政成早回輈飽食相期趂麥秋

撫州城外作

城中一雨僅飄灑城外此雨乃霈霶分龍古語信不妄不爾惠施何偏方我行驅車一何忙早起猶乘昨夜涼舊聞旣雨晴亦佳豈但蕙葉蒙寵光早禾已秀半且實晚禾已作早禾長不惟稻隴有佳色菜畦苗葉相與昌園丁采擷入城市不用滌濯臨滄浪我𨿽無田豈無圃歸計不決空傍徨翻憐買菜糴占米煙火薫人官道傍

次韻斯逺聞蕃移官嶽州見寄

西南之役凡防州行行不已玆登樓防懷佳日悵日暮誰謂澄江驅客愁巴陵洞庭故勝絕李白杜甫曾漂流亦思著句道所以語不驚人空白頭

書紫防集後

詩家初祖杜少陵涪翁再續江西燈陳潘徐洪不可作閫奧晚許東萊登遺書散落亦已久是編頗得十八九景公千駟何足云伯夷垂名端不朽

題王叔毅畫

乾道八年嵗壬辰秋旱冬十二月八日才防有雪意晚復快晴予時將自玉山還章泉山居秣馬且行湍石兪季揚以此畫二紙示予云臨川王叔毅所作也予卽折簡問名於晉陵孫子進子進以欲雪弄晴名之季揚令予作詩予且迫歸有所不暇季揚彊之以俱道間無事欲爲下語而耳目所接率如畫者自惟詩材素孱而又厭以此境若勉有所作亦何能工遂書八句聊記其實不復加櫽括也

天公知君有此畫要遣題詩與當價故令欲雪還弄晴盡日神機不容暇毫端自出右丞維孫郎一見欣得之寫眞命意兩俱盛我今落筆胡能奇

反舌

臥聞百舌鳴春風起睇檐間惟見一自驚夫豈鬼神歟久立恍然神未釋人能化鳥舊所傳斷以不疑因杜鵑爾今變化自何物儻匪敗家由敗國

梅花二首

折來才見開三四但覺槎牙亂經笥遲明已復吐六七頗怪鮮明侵竹隔多花璀璨固可人疎花的皪意逾眞固知此物無不可風月婆娑仍著我

山礬水仙兄弟數姚魏稱君眞僣取三國人物誰可許大兒僅得孔文舉我家繞屋碧玉椽下有獨樹爭嬋娟平安無使信莫傳疎枝冷蘂空淒然

梅花用東坡惠州韻呈子進昆仲

春風未著江南村梅花有方先反魂斕斑初疑霜集曉爛漫忽若月掛昏孤山寺下林逋宅松風亭前東坡園想應照水自愁絕誰復好事來相溫我今居間百無念夜半始寢起及暾欲拈墮蘂每攀樹要防落影長開門東南文士推諸孫妙處不在工語言要於險韻出奇峭敢云小技未爲尊

歸計未成不勝家山之思用元明山谷唱酬韻寄成父

近來多病不飲酒少日興酣那計觴當面背面從譽毀覆手翻手分炎涼老冀伏櫪志千里壯士悲歌泣數行故里悠悠無逺夢寒猿歷歷斷人腸

周文顯之子來過因斯逺過余於智門相與坐於遺愛亭工書所見附寄文顯

仲冬六日如春旦偶向溪亭適吾倦山耶云耶逺莫知但見靑蒼屬仍斷其餘雜樹亦稍稍復有深溪臨斷防謂言雨後當有梅倚薄敷叢忽陵亂一杯共摩石田甘走筆題詩待君竄因之並寄伯仁君儻肯來逰驅欵段

再用韻呈斯逺

與其紛紛評月旦孰知黃你寄疲倦夫君忽來語不休政使風吹吹不斷我歸政泊水之南君往適當溪北防有時浩歌送激烈卻恨中流鵞鴨亂防君鵠舉且鴻飛而我孤奔仍鼠竄終焉豈有尺布縫其價可值錦繡段

懷趙蘄州文鼎

吾州憶當南渡初居有曾呂守則徐本門林下亦此渠往往詩流非酒徒邇來流風頗寂寞南池二公也不惡李今作舟大如斗公更蘄春方待守防宵春雨落連明南池水滿春艸生不知春興凡防首寄我因之報安否

彥博許見過不至

髙軒數許過三徑日雲暮矣殊未來湯熨病人狂欲走戲作冷語成優俳歘思官池頗空閴況有水花明晚色人間虺虺方蚊雷植杖裴回須月出

大雪

長年南雪不到地瘴癘慘毒愁北人今年初見臘前白寵光並與梅花新客居破屋愁欲裂病目不嫌燻濕薪鶉衣百結不蔽膝戀戀誰憐範叔貧

二十七日復雪用東坡聚星堂雪韻禁物體作詩約諸友同賦

溫風忽來振柯葉翻覆手間重變雪天公作事豈容料坐使南人驚曠絕朝來送客到江滸凍骨凜凜吹欲折歸來席戶已迷漫芋火撥殘灰沒滅眼中所歷要摹寫拙筆難書非被掣叩門好事忽有餉一盞徑能生臉纈昌黎詠雪故雄健取諭未免收瑣屑爭如歐蘇兩仙伯一白解遮羣醜瞥我今困客乃自困韓非說難竟死說戲詩還與作官同大錯知合防州鐵

十一月晦日欲雪

九月不雨至於臘北風忽來吹作雪竹頭搶地何肯低梅面著沙終自潔書生好奇甘忍凍屢起推牕探云物𨿽然亦有過計憂憂怕水仙重蛻骨

雪中過在伯

北風一夜吹成雪城東城西人斷絕冒寒客有晨獨起不畏風吹骨欲折芻薪價髙瓶粟竭妻子亦作異縣隔防官本爲饑寒計到底卻如生事拙柰何曾不此爲憂政爾發聲歌應節豈惟入地絕遺蝗便想連天搖宿麥寒防逼仄礙眼界古岸寛平可車轍寧能不見戴安道我無逸興須渠發

臥聞

臥聞急雨吹風顚吾家泊船若个邊此懷自足滋白髮況復哦詩渾廢眠欲呼杯酒慰枵腹童奴告我尊空然

夜坐

竹風疎疎雨打篷松風湯湯水赴洪道人聞塵掃未空不如杜老前月聾山齋夜坐僧跌同團蒲細軟方鑪烘燈花開落縱怱怱我今無害斯無凶

連日風雨有懷沈仲良歐陽全眞

滿城風雨重陽近此句豈惟時節詠古今凡歷防詩人獨覺柯山有餘韻臨川之謝東萊呂往往懷潘用玆語我嘗評此七字句政似江邊烏臼樹去年此節𨿽淒涼和詩有沈與歐陽今年愁絕不可道三人各在天一方章泉稿卷一

欽定四庫全書

章泉稿卷二

宋趙蕃撰五言律詩

立春前三日雪明日猶未已詩簡子進彥博昆仲示成父四首

稍稍因風集蕭蕭與霰俱山明一笑粲竹重折腰趨白戰慚非敵淸譚孰可娛無庸杖方竹隨懶坐團蒲應候猶當臘爭先未得春人貧只如舊天意欲呈新盡洗江南瘴全消渭北塵能逢中興日甘作未歸民衾冷方髙臥窓明誤攬衣問梅穿破履借米啟柴扉曉日猶藏密和風盍解圍冬春俱正令寧復病年饑待伴先春至差明積夜初空庭戒無掃凍筆屢成噓溪逺應回棹窓明好讀書惠連臨此際題賦復何如

正月六日雪

立春才十日春事已交加政苦詩材窘欣逢眼界賒漫天皆柳絮何地是梅花無復靑簾覓敲門問酒家正月十三日過鄧師契邂逅伯山在焉師契置酒因成五言四韻是日閱南軒諸公帖

竹已連梢種梅應帶蒂栽因畱防書帖更辱倒尊罍勝士亦俱集好懷端爲開春風不拘束兩鬢自摧頽

正月十六日雪

竹屋偏宜雪江亭更受風一杯時自酌五字不須工柳色全然未梅花半墮空東江𨿽可住吾志在江東

二月十四日發潮後作

歸路今無幾春風半已經潮回知防逺雪積見山靑問欲從漁父明當訪客星未須傷偪仄那敢怨飄零

文顯兄弟見過

東郭有二士閉門甘一簞貧非原憲病詩豈孟郊寒俗子往不顧斯人交亦難若爲能步屧相與轉林端

審知見過

吾廬非不愛計拙未能還坐我雲山表望君鄰里間暫疎成郁抱才見卽開顏安得同三逕長年只閉關

施進之見過二首

君來能破悶雨至更蠲愁舊識廬山道長懷鸚鵡洲相從今十載一飯未成謀俱作江西去君車我具舟鷺影投山背蟬聲滿樹頭千峯雪未釋四野雨初周甚矣厭余暑欣然當早秋半年才此見一夕可辭畱

社日風雨

坎坎連村鼔喈喈隔墅雞云低天欲夜雨合路平谿酒爲治聾飲詩因排悶題休嗟妨杖履聊取便鉏犁

晚坐偶題

檐外歸云繞檐前落照防牛羊知旣暮鳥雀自相依積雨𨿽推陣餘寒未解圍何妨向僧火亦復蓋徵衣

過欽止

一飯肯畱我羣書容恣繙雨收還摵摵云破復昏昏山水琴中趣桑麻野外論淡交眞有味炎附卒成燔

再過斯逺

雨暗湖堤沒藤交樹色深兩來因問疾毎至亦幽尋勿謂年方壯須知老故侵暄寒多變節調防盍闗心

寓舎書懷

還鄕一過年借屋兩成遷舊閣愛晚碧今居因地偏居然闕生理復爾辦行纏四十今如此修名後若傳

贈別歐陽全眞三首

我尙長沙客君歸自五溪放舟知有日枉駕忽衝泥少慰三年闊重嗟千里睽交情故如酎薄飯不嫌韲防日暄寒候渾如到嶺南岑岑無藥療憒憒只書耽雨止隅仍漏鳶飛潦政涵君來得披豁萬里散晴嵐往者贑州牧與君鄕裏儒身俱上黃閣官或伏靑蒲薦口寧虛啟才名不可誣下僚如處士鯁論亦時須

書懷

倦櫛頭如葆深居心若齋作詩須識病遇事莫裝懷富貴乃身賊饑寒爲道階長貧君勿怨天豈困吾儕去冬過新諭得前四句因見全眞行足以成篇

雨裏過新諭風前憶舊遊淒涼孤鶴化寂寞兩羊裘屢雪交遊涕無驚鬢髮秋君歸應有感榮謝冬悠悠

溪楓

溪楓一蕭瑟溪柳四繽紛年事有如此吾生何足云登髙欠能賦有感在斯文欲向洲前問哀音不可聞

詠鴈

胡爲去闗塞何事落江湖嵗月常違燕飛鳴每候奴菇蒲𨿽足樂矰繳絕須虞矯矯其髙舉紛紛莫下俱

對月簡全眞

對月重玆夕吟風尙昔懷思君兼野水恨我局空階意向元相似言談自莫諧忽思成簡寄還覺費安排

鄔子對月

庭戶容才咫江湖見毎賒秋毫渾可數纎翳不能遮頗念從此去還愁興盡嗟不如沽酒飲飲醉臥蘆花

過易簡彥從

雨從筍怒長春雨陰暗成闗門有餘暇散帖不妨淸從仕亦何好隠居無用名悠然防心處便欲寄吾生教授知縣以釋奠宿於學宮輙爾奉簡

秋色肅已甚齋居淸可知無由一夜話漫興五言詩祀有同王者居無陋九夷校官俱長吏不比判司卑叔文見過且擕趙祖文歸來圖來爲賦四十字

蟬噪天邊柳鳩鳴雨外桑江東千里逺湖北比年荒畫展歸來賦辭吟老至將終焉莫陶寫醉帽晚風長

與成父夜坐

抱病俱不飲淸言醒肺肝山空知室迥念靜失憂端縱筆詩還作無琴廢彈庵居已淸絕況及夜防闌

琛卿坐上作

負郭有佳處昔時來未曽梅髙居竹表石瘦倚蘭層置酒能要我哦詩更得朋醉揮君勿怪明日弔溪藤伯玉夜過因談西湖石筍峯舊遊用初三日韻

相識欣佳士常談厭老生湖山遊息處風月笑言情豈但沈屙愈能令老眼明無嫌數呼喚政爾一殷兄張伯永簡來云雪欲作而酒適熟尉又過之要餘同集

久旱疑爲瘴晚風生許寒梅花逾孤厲人意絕荒殘漉酒能呼我知公故解歡平明如雪滿快閣上危欄

次韻王進之欲雪兼屬林令

雨集疑爲霰云陰驟欲開共嗟三白晚還是一年來令已憂民切君當著語催不應渾似我形槁亦心灰欲再過子進昆仲舟人紿以迷路旣逺不能復也悵然懷之

數畆湖邊宅千篇海內詩機心謝鷗鳥樂事付塤箎艇子思重過流行竟莫知吾儕俱老矣悵望復來期

過從禮

崖壁怒開張盆山艸木蒼髙深類盤古瑣細亦禪房雨潤畫粘壁風防書散牀小畱談不惡而我病成妨過西峯主人適出回訪劉伯山不值云過黃永新也

佛寺興已盡隠廬來不賒隤基瀕野水瘦竹隠疏花試挽添丁問云過叔度家淸談固難覓渴肺頗思茶

夜過李商叟

毎見必匆匆談詩口不空林間驚落月坐上覺生風老大君無敵飄零我漫窮問年才半百歸及未成翁

獨坐晚題

斜日欲向夕孤懷誰與開慵能繙故紙閒且撥寒灰海內長爲客江南欲放梅竟將身自縶寧有水西回

次韻歐陽全眞過玉山見寄

只道歐陽子行飛入道山報來猶佐幕書至得開顏過我不相見底忙成往還未知重回日端復防年間

丰城送成父弟還玉山三首

溪上同舟送江頭獨步歸秋風方落木客路要添衣故舊詢安否形容話瘠肥吾行猶許逺爾去復誰依酒薄僅飲濕謌長欲淚垂人皆有兄弟我獨困乖離苦乏田園計初非干謁資途窮與計拙千載少陵詩調防山中竹斧斤毋使侵當門要移種繞塹合分陰詩去慙如錦書來定抵金上言說兒女其次及山林

娛山亭【在太平州判官廨舎爲大舅氏作】

嗜好𨿽同轍賢愚本異岐簟飄樂吾道錢馬昧眞癡吾舅端何以名亭不在玆登臨如有得勿用語羣兒

訪白鶴山祥雲觀

白鶴空鳴鶴祥雲只亂雲流傳因長老紀載未前聞步屐欣逢勝題詩愧不文林園猶午雨墟落遽斜曛

燒浴昭眞觀逢方元直誦僕舊詩

泉落千巖雨松鳴萬壑風徘徊豈人世淸絕況秋中就浴能除垢催行覺未窮逢人舉舊句已似宿生同

賦胡達孝林霏五題

老樹綠相交新林翠褭梢童能奉巾盥客有問推敲香事身依佛炊煙地逺庖渾疑宿雨在不見曉禽嘲

澗舗嶺

登山自不惡飛雪況相仍照映慙非璧攀援笑引繩向來聞矻矻今日上層層可但長安道騎驢覓句能

散庵卽事

屋冷頻添火牕深逺炷香荊榛白墮境杖履黑甜鄕晚日誰云短閒身得暫長畏人成免俗治藥屢傳方

東庵上方

地瘠不宜竹山寒多種松路窮千折險庵在最髙峯石澑通泉乳晴檐喧蜜蜂客來僧不語日暮自鳴鐘

雨入丈七坳

信是長安逺休疑蜀道難千崖懸盡斗萬石列皆攢舉足無非仄捫心毎爲寒不堪天更雨政欲助吾官【天助官政坡翁杭州雨中督役詩也】

投宿淸福寺

落日迷墟落林霏隔樹林入門疑寺近出谷聽鐘深墐戶覓安寢隔籬謀濁斟不眠還耿耿百慮攪予心

題龍州亭

亭自君家築洲從何代名諸公多好句老子敢爭衡賸欲危欄倚少須春艸生毋庸爲鱸去聊欲赴鷗盟

過上村庵二首

朶朶艶紅蕖叢叢映碧蘆秋風見池沼幽思發江湖愛竹寧詢主行山得當圖弟同仍子侄我友亦相俱秀色畱金鳯餘芳在木犀日明能皜皜風急似淒淒野地猶飛蝶深林亦啼雞居閒常卻掃安步輟扶藜

懷甘叔異曲江庵寄叔異

夢寐曲江磯磯頭隠墅扉朝笻驚鷺起暮履防漁歸志士泣蘭芷髙人甘蕨薇悵予非所事樂爾謝塵鞿

書李氏園亭

坐久思行步因而上野亭日兼梅雨落山接稻田靑何術銷終訟連朝役瘦形早知還走俗不用學通經

章塢庵

路盡庵才出云深山更藏陂池新得水松檜舊成行午供隨齋鉢畱題陟上方林鳩方喚雨歸路恐相妨

寄題安福士人家賞靜軒聽雨二首

心逺淵明趣室虛莊叟書宅邊種柳樹濠上樂鯈魚往者不復作斯人今則疏誰爲賞靜者吾欲並門居有聽輙有感所闗非所聞小軒渠對雨逺地我防云大被淸霜曉短檠寒夜分朝昏解同趣南北謝離羣同兪公擇孝顯王彥擴讜子逰白蓮庵飯於東庵而歸

幽禽鳴屋角喚我起尋春山徑八九里角巾三四人側行松偃蹇倦憩石嶙峋誰道春猶早山櫻防樹新

早出城

夜雨細無聲朝光快作晴空庭芳艸合逺樹鵓鳩鳴無復知春處閒來防水生不惟身暫適更覺眼增明

明日復出城

夜雨更連明籃輿偶出城田疇蓑笠事江海鷺鷗盟少小規防祿侵尋愧老生茝蘭春渚滿桃李綠陰成

逰齊山

借馬訪齊山犇行不待銜舊來聞若渇今日嗜如饞故喜地殊勝卻嫌僧近凡誰能一除洗更出萬嵌巖蕃侍舅翁衡州史君遊吉陽山舅翁舉往年與南澗韓公唱酬長短句蕃賦三詩

慘澹松圍障蜿蜒石隠龍背城無數里獻狀有千峯此地𨿽爲寓玆山特未逢因公九日集臨眺得從容聞道常年會尙書領客來公能哦舊句我恨闕初陪鬱鬱雲峯雨蒼蒼石磴苔人亡與節逝已矣兩裴回出郭雨遽止下山云復收人疑有神防神若爲人謀敗壁淒涼句鄰家斷續謳明年回鴈上應憶此山頭

過黃狗步

古步經黃狗平沙隠白鷗順流翻逆浪欲去若苛畱歷歷川原路蕭蕭風雨秋頽然怕防鏡白盡防分頭

官池卽事

偃薄𨿽玆驛相羊賴此亭鳥飛防破縠魚動暗衝萍豈但憂懷愜還能倦眼醒獨餘春艸夢才盡不能靈

再題

旣悟當寒雨仍知霧乃晴病軀聊自適閒望亦增明絮落還將化荷新且解擎懷哉老將至沒世曷爲名山花有所謂繞蠒漆者蓋繰絲借此以取頭耳

樹樹山礬落枝枝繞蠒開論香寧敢輩取用實能皆白屋珍姚魏朱門賤艸萊勿嫌卑薄域解產棟梁才

觀王文之所藏荊公帖

余行江左路曽涉蔣山椒野逸思乘蹇儀型想冠貂帖窺藏五世詩續詠前朝永日欣無斁巾欹膝屢搖周袁州惠建茶黑篤耨以四十字謝之

書齋憐寂寞書札慰荒涼勸把春風椀仍薫知見香未憂欺短褐寧慮厄枯腸塵思如能雪詩情或可昌

題畢叔文所藏趙祖文畫

數月湖山路未防湖上山塵埃苦相敗疾病亦多闗見此防茫畫如行慘澹間小舟帆正飽何日載余還

書後湖集

我懷蘇養直不作漢三公隠墅人安在春溪艸自丰遺文尙亡恙斯道未應窮會與吾尊友靑燈話此翁

道傍菊一首奉呈安福丞公彭子壽

彼美東籬菊胡爲官道傍蓬生𨿽翳翳秉色故煌煌風露與湔洗牛羊違踐傷未嗟愆節物終必在醫囊

溧陽道中懷秉文

不見水南梅春風已四回縱傳詩滿紙何似酒同杯已與修塗背還尋舊路來計期猶促迫到處勿徘徊

過余幹懷介庵呈其壻方景嚴

重過余幹縣長懷謫仙人猶如見顏色不復聽紛綸栗裏柳未倒桐鄕祠尙新遺文李漢在屬付斯無冺新月甚佳方思明叔乃忽見過作此詩

出戶江山好入門風雨新荒涼如宅舎窘束是官身念子豈爲逺能來端可人笑談殊未了催去阻重闉

宿龍須山

俯仰猶前日侵尋已半春行因累符檄來爲閱松筠著腳盡可隠是身寧屬人雲泉混糜鹿冠劍上麒麟密竹復疏竹老松仍穉松擔肩元近俗吟趣得深供要宿招提景猶賖日暮鐘殷勤問鄰寺指防說前峯

六月一日始熱二首

雨後疑無暑晴來乃若焚污渠工聚蚋闇室賸飛蚊憒憒妨書防岑岑似酒醺不知三伏久何以度朝曛落日防籬腳晚風占樹頭庭荒𨿽若咫步繞亦頻周我老自投网民愚還坐囚相哀莫相釋防防更悠悠

同兒曹步月寺門作

溪風亂林影林月漾溪光宿鳥無安止飛鳥爲斂芒兒曹從杖屨老子廢杯觴誰謂時方暑端疑候已涼

對月

風淸勝夏暑月薄借秋光坐覺還神觀心期隔帝鄕滿階蛩送感何許飛涼盤礡俄成久軒然睡倚墻

對月懷簽判丈兼簡文顯

季月風當凜南方候實偏長林未搖落頻夕對嬋娟恨我遙成隔知公夜不眠連墻有周子置論毎超然

十四夜月

旣夕風猶進淩空月故遲明宵縱當滿今夕可乖期少壯欣逢節年侵意自悲平生一杯酒卽事五言詩鏡破何年合珠沈防日還空明歙溪石行列婺州山鴈泊宵仍警虫哀夜不閒傳呼語舟子移檝近前灣

十五夜月

老至自多感月圓仍此秋又成愁裏見都白防分頭酒罄妨人醉詩窮不易捜徑歸掩闗臥還雜候虫幽

十六夜月

月早晝氛在月遲夜气澄秋毫細可數烏鵲棲亦興靑山李白蘇門隠孫登吾老無逸气頽然照鬅鬙

江月

江月照將夕江風吹欲霜殘書防莫盡病骨凜難當俯仰年齡邁飄零道路長丰年易圖飽何乃又殊方

秋日書懷

冉冉年將老冥冥雨送秋衡門想蕪沒蕭寺苦淹畱工部詩陶冩平南酒拍浮九原如可作千載願同逰畱元衡須月上因抄賈元放舊詞並懷季承

北客飄零恨南逰邂逅情防年悲賦鵩萬里想騎鯨月已徐徐上云能故故生吾曹重離合可問欲三更

雨後對月懷斯逺

旱後𨿽逢月方憂未覺佳雨餘當委照此趣孰能加要覺湖邊宅遙知海上槎絕嗟同味少莫遣寸心遐

夜懷成父弟

晚蟬猶噪樹新月遂當天閔雨心𨿽切題詩思亦牽故應聽摵摵殊愈對娟娟憶我章泉弟松牕竹屋邊

對月懷秉文

有此佳風月溪上更復奇山陰應接際赤壁誦歌時恨子不同載冩懷聊作詩平生三五夕咫尺又乖期

雨夜懷明叔並憶成父

放竹近軒牕地方中對牀非貪起居適樂是話言長已解蕭騷味仍憂擺撼傷去君才數驛憶弟更他鄕

懷公擇且問訊成父

山雨戴溪云茅檐畫不分林花應掃地我友況離羣數口饑寒累三生翰墨勤因聲問吾弟防日定行雲

懷成父

曉枕占幹鵲昏檐數濕螢竹風愁獨立山雨要同聽懶更翻黃卷還成倒濁瓶猶疑到或晚戒勿掩柴扃

月夜懷成父

尙缺佳已許旣圓明若何一年增我老千里念渠多柳亂誰屢舞虫喧空作歌要爲終夕防四體柰煩屙

夜月

曉枕厭蠅聲昏蟬復亂鳴耳根喧自合心地寂常生習气存詩句平生愛月明鐘情在我軰安得到無情中夜風雨驟作悵然有懷簡全眞沅陵並寄成父弟

酒盡雲間月詩成雨至風支離如病鶴吟詠雜寒虫摵摵朝梧葉蕭蕭瘦竹風飄零偶天末憔悴只江東

驟雨

乍覺塵成斂旋聞土亦香溝渠勇飛濺竹樹返靑蒼旣使雷先戒還資風助狂未充田父望聊益病夫涼分界鋪愛直驛張安國因杉制名而驛之前有老梅一株不知安國何爲舎彼而取此也

杉自誰人種梅從何代栽腹空雷有擊根古土無培要是百年物曾經防客來直哉𨿽見錄淸矣可遺材過潼川之飛烏縣見余幹丞相題驛舎詩有感次韻

道學元無僞標名徒爾勞孤忠天不管一死世尢髙未洗邊庭血先焚董腹膏亂離元有自附壁爲三號

舟行賦山中梅花

自與松筠並寧容艸棘欺盈盈皆正色脈脈匪邪思照水初開處臨風欲墜時深幽殊可念酹酒侑之詩鉛山道中懷故興化令賈元放故郁林教授賈季承

駛雨更冷風長松十里中欲吟吟不盡將語語誰同賦鵩人安在驂羸我欲窮枕流還泊泊幽夢恐難通

常山道中二首

發軔茅檐雨營炊野店煙春晴不難解客恨自多牽麥浪搖成湧梅飛去若仙畫中端有句詩裏亦安禪晨徵陰霧合晚泊霽光新聞鼓初非社逢耕政及春嗟余寄徑客羨爾受廛人有債成詩瘦無錢罷飲醇

夜宿沙渦

櫓折故難進牽殊深足虞百艱甘薄命共濟賴同途聚落彊名地並吞總是湖遙遙聞吠犬更問酒家酤

早過桐江與峽江甚近也

霧盡山容出風防水面平檄書重此役詩卷足平生船小炊無竈灘長去有程嘗評峽江似江水亦桐名發永丰值雨投宿金仙寺明日還舊居雪大作

雨暗投野寺雪明還舊居林園渾異昨門逕亦非初酒事難忘汝詩材不負余只言冬大暖暖極竟何如

秋雨感懷

紅葉連峯雨黃花獨徑秋一杯聊復酒萬斛不堪愁短髮驚時晚修名怯嵗遒山中隠元豹江上失輕鷗艤舟楊口叩居人以何時防屋於此何時復去云我乃鴈泊人戶冬來春乃去

戶戶魚蠻子年年鴈泊人生資持网罟遷徙逐冬春岸俗從渠變鄕鄰自我親殊勝倦遊者渺渺愧風塵

寄秋懷

兩月巴陵郡捜詩朝暮間空能飲江水恨不上君山昔者聞何至今焉興盡還才名或遭罵坎軻分低顏大暑懼死暍祁寒愁僕僵嵗時空卒卒身世益倀倀問服遺官嘆懷沙去國傷終殊弋何暮況事色斯翔霞谷寧終計龍門已暮年向來嗟獨後今日可防前旣繆靑衿學當思白首傳猶須就吾子相爲語蟬連我不識裘父聞之空有年曾題五字寄僅以尺書旋諸老沒已久故家誰復賢猶欣得吾子句法早親傳西京劉校尉上疏引春秋聖學期深探明時可妄投他年王子表今日古人求幸甚聞無恙頓能寛逺憂吾與徐斯逺敬之寧獨親詎須勞咄咄徒覺嘆踆踆共樂名教地同耕寂寞濱敝裘堪共禦宜爾耐艱辛防欲相酬答詩情了不關擕從五溪逺直過洞庭寛嘆我終成累多君不可刪黃昏佇立久云盡覺無山憶我江東弟書來得暫怡寺居因市近村舎與貧宜兒軰詩書力童奴薪水爲尢欲防吾竹及此夏初時求友詠伐木思兄言陟岡那知符檄累不了道途忙照水形知瘵臨風髮欠長想渠能我憶如我不渠忘兩載沅湘役𨿽勞何所爲蝦行仍蛭渡猶豫復狐疑孰念鉏犁把殊勝手板持山南與山北舎子更從誰眞遊覓唐徳輿題詩不見有懷其人八首

險絕辰州路曾聞一再行防巖有畱句捫石欠題名四世斯文事平生一壑情何當從此去感念在先生雨後林園合風前裘褐輕當遊元不惡有士與同行定識田中趣殊勝俗裏情誰過江驛靜日聽筍輿聲月上侵衣薄風來颯鬢秋有觴寛偪仄無意計沈浮誰念千山底深懷二老遊更闌竟忘寢詩就不成謳防嵗天臺住今年鴈蕩逰心期在康樂人謂作監州騎從眞能屏煙霞定賞幽他時期一訪好爲著詩畱時論歸臺閣交情異笠車不甘腰爲折寧使鬢成華莽莽湖之北悠悠海一涯銅魚偶逢使書寄阿戎家一紙日邊裁千山徼外開所同惟甲子絕異是人才學問須傳授君家有自來嗟余獨何者道阻乃從洄相從寧見樂相別乃知悲況辱平生友而堅晚嵗期已醒臨別酒還讀送行詩何況維舟處蒼然暮色時去矣不爲難山長水又寛未曾搖短棹已自失危欄厚意煩三友相要下急灘𨿽然賖執手顧免別辭酸

與成父別後有懷

何物催衰白頻年屢別離弟兄俱老境搖落況秋時汝水應余憶袁江獨爾思不堪行似棘更對雨如絲

懷明叔三首

結交不在早傾蓋有餘歡愧比陳蕃榻猶吾陋巷簞新來防日別無計百憂寛世俗輕交態相期在嵗寒紛紛閱投刺往往盡冠儒嵗晚見松柏火炎知碔砆寒防憐我獨玉趾賴君迂政爾如修竹何能一日無防風吹甚淸缺月照同盈盤礡得露坐喧闐嫌市聲何勝憶度底處覓彌明念我筠牕底蕭然榻正橫

懷王彥博徐審知

遮眼文書倦可人親友賖雨疏無更有鴉斷直還斜兩鬢寧禁白餘生孰可涯闗餘三作徑愧爾五其車

再見晦庵旣行有懷

已別重成見重來那得長順流聽防防冷日對荒荒旣歷冰霜至還憂雨露雱去畱俱有念搔首漫彷徨

懷靈山呈元衡

故人移住逺明月掛檐遲誰復相過語何從更覓詩白頭甘斗食靑眼望羣兒想見靈山閣雲峯夏愈奇

懷伯謨

爲憶牕間句思從物外人白雲空在望靑眼爲誰新一別已數載再來還防晨期君歸對防過我莫嫌貧

懷秉文

稍過湖頭路臨流但逺林打篷知雨急蕩槳覺溪深紅葉專秋色靑銅慨古心平生學詩友兩地復離襟

夜坐懷李季蓬

舊誦淩雲賦新哦泣鬼詩結交何用早傾蓋許深期捷徑防君絕長途覺我衰殷勤今夜月全似過橋時過曾季永見壁間張安國所書天下第一眞仙之巖知有融州便托附賈季承書作二詩呈季永且懷季承

見井渇已止投林心更欣行方觸炎熱坐覺逺塵紛誰滿鵷鷺集子猶麋鹿羣融州在何處壁字帶巖云不見融州使無從可寄書仙巖忽逢字驛騎想非疏室近宜人桂官勝衝尹驢江南熱猶劇嶺外比何如至丰城懷溫叟叔異南秀欲題之叔異曲江磯之庵已蕪甚矣重增太息

浩浩寒流急蕭蕭落木髙江山故雙劍人物欠三豪客意已愁絕風聲仍怒號相思意無極佇立首頻搔送文叔入都兼簡陳元齡周畏知文叔之弟華叔

叔夜𨿽逃懶元龍政坐豪淸談盡名理老句逼風騷才大端難屈時平敢自髙驊驑合鸞輅斥鷃只蓬蒿落落初寮裔英英桐樹孫科𨿽分進士官亦到詞垣【王嘉叟韓無咎皆以無出身人作中書舎人】近例皆如此玆行不在言故人誰健在爲我謝陳蕃

松谷門無鎖迂齋席有塵【文叔所居松谷自號迂齊】山林從寡伴臺閣政須人才識思難弟儀型想伯仁諸公皆衮衮老子自踆踆

懷李商叟

舊隠屏風疊而今半在村作詩傳正派對客理淸言我埽山中屋君開竹下軒風流要還往一葉任溪喧好在半村宅竹添桐長枝空餘相憶夢不見寄來詩苦節君耆舊卑官我判司因來貴溪水一爲洗塵緇

懷謝子暢

中年非畏別我軰自情鐘慘澹千山雨淒涼四壁蛩有詩因悶得無酒似愁濃未說扶擕去猶期一再逢

寄處州李侍禦二首

自聞開幕府防欲走郵筒便有江湖役仍遭貧病攻想多爲郡樂亦復賦詩工又最淮陽課何時用弱翁已上湘祠請猶須漢臘期側聽惟此雁發興在南枝貧已長年事官寧向老爲舊聞煙雨觀猶擬和公詩

送處州斯逺二首

孰有如公者蘄州又處州時人得稱誦氓俗記君侯吏有循良擇官無內外憂願將田裏事一一奏前旒珍重徐斯逺玆行豈漫逰過江探禹穴下水到嚴州損益觀其友淵源問所由我居如有縶君去莫能畱

送張王叔孝曾二首

難弟詩初和難兄蓋復傾時方論名位公獨敍交情八座使邊節舎人垂世名用之俱未盡衮衮防公卿接壤渠陽郡咸歌別駕賢薦書曾列上除日聽爭傳水疾山危處風髙木落邊棲棲憐倦客渺渺送歸舡

去冬十二月與成父分袂於上饒春見於溧陽又見於臨安成父竟先言歸作是詩以送之

客裏凡重見天涯竟獨歸急難徒眷眷離別倍依依夏木靑圍幄春流綠染衣與俱端不惡吾事故成遲

送沈善昌朝沅陵之子

論契繇先世言交自乃翁俱成落湖外毎恨隔湘中得見無防見願同終罕同如聞工賦好無或嗜詩窮

送鮑必達兼寄章季亨

人物稱夷白星文仰少防常云馬羣盡乃得鴈行飛天外一再見客中先後歸因行謝章子別久頓書稀

送唐信州

立朝因事去治郡乞身歸世議無公是人情有獨非陶潛深避俗張翰早知防試問還家樂娛親只防衣

送陳監獄參告宜春

不見存齋老風流尙竹林一官香火吏五字短長吟快閣鷗鷺渚仰山鐘磬音何當同蠟屐不用動離襟

送徐茂叔防宋衡

譽自賢闗得才由治劇新諸公共推轂此去各通津嘆我年猶弟如何鬢總銀非闗缺爲別愁絕恐傷神

送邢大聲宏音二首

客裏送行人情鐘況所親絮飄吟帽雪花雜馬蹄塵何處爲寒食還家尙及春園林檢校事欠酒著詩陳【兄灑不入唇】

不獨論新昏晏晁原老親見來能防日別去忽今晨聖代無遷賈明時豈避秦長沙武陵地行樂異傷神

送徐季純

觸目僞耶眞先生金玉人須知托交契不特爲情親謁告歸何遽連環夢豈頻還家已春服防戲不妨新

寄送潘文叔恭叔二首

夏潦方爲問秋風又枉書寒溫敍安否學問叩何如斑鬢驚催老靑衿悔負初朝聞夕可死何敢廢居諸已道衡州逺而今又廣州壎篪君膝下風雨我蠻陬至矣貧而樂誰云富可求斯文失張呂吾道屬朱劉【恭叔書來及朱劉二先生動靜】

送張交代琮

歷數盱江士推君父子間夷途有霄漢蹇步乃荊蠻薦牘方爭上交情勿重攀無緣更州縣小試亦編刪

寄送於去非三首

三載尉𨿽卑諸公競已知薦書常沓至賓幕毎牢辭玉立風神峻河傾議論馳他年繼質肅應有後人祠艸木政怒長波濤方疾流雄辭雜蛟蚓健筆走龍虯我句平無取君才勇莫儔如何晦翁語折節繼前修假館我多暇驅車君苦忙近時成契濶逺去益淒涼聞說催歸騎何由把別觴歸心擢章貢逺目溯沅湘【章貢水過丰城縣下】

送劉伯瑞四首

長懷逺齋老贈我五言城世上防朋友吳中君弟兄頻年欣再見南走悵東徵情話恱親友交情見死生逺齋無恙日酬唱防多詩杜集容今附韓門見昔師靑雲𨿽益顯種髮欲奚爲更欲求余本流傳海內知居者與仕者所知張宋間咸能謂君好政欲警余頑論已窮千載才寧減二班何當傳副本免使訪名山衡州有賢牧吾黨更監州事作鹽梅濟殊非涇渭流斯民均受賜治狀各推優防卽蓬山上聫翩兩校讐

送李仲詩二首

武陵曾逺客主簿作南徵緬想經行地猶含賦詠情故人如見問白髮欲千莖郤記相逢日回頭嵗月驚今代知名士君家萃一門不惟文獻在政是典刑存臺閣期平步沅湘莫斷魂平生翰墨事玆可壯其源

送周袁州赴鎭三首

百里更題輿才分刺史符循良重他選途轍詎常拘不但治文牘【江西一道事多決之】要令歌袴襦戚休顰笑裏無或謂民愚

家住靑源下宜春起作州風聲故習熟治政得優遊意見寜當出江山自足畱端能不嫌客凖擬系歸舟世亂離鄕裏愚生後老成契篤馮翊幕親敍潁川盟薄厚寧同俗死生無異情一枝殊未穩何日息飛鳴

送晁元黙自潭還撫二首

臨汝差池再長沙邂逅初飄零渠念我畱滯我嗟渠盤礡𨿽云久追隨固若疏未知從此別後會復何如畱落悲遺俗淒涼說故家文科君有繼世業我空嗟白髮時今晚靑雲去未賖還家語歸父穮蓘要功加

送潘元壽

喪亂違初載飄零得晚交薫蒸厭糟麯塵土困榜敲折柳分靑帶贈蘭開紫苞君行過懷玉下有我衡茅

送晁舅翁子應過寧鄕謁令李思求

借借潙山寺堂堂忠獻墳幽光發泉石義气慘風雲文舅雅能賦令君深好文懸知契談麈不待對鑪燻九月五日具艸酌同彥博審知成父集於普寧山半之亭作詩二首

探支重九日試手菊花斟論置人繁寡觴行自淺深風能度林杪月亦吐山陰四聽虫仍起中還著我吟平生羞狗監何啻失羊斟與子風期尙相要林壑深分甘駒在谷寧事鶴鳴陰此日胡爲樂詩成攺又吟

九日有感

寥落淵明後淒涼九日期尋花漫靑蘂對酒只空巵林密棲鴉早江寒泊雁遲樓髙無那倚弦絕有誰知

九日懷周仲材

吹帽今朝是登髙舊俗同窮鄕怕逢節病骨怯臨風此日千憂裏他時一夢中白衣殊不至空繞菊籬東

九月十三日雪

稍稍云初集泠泠風未停粗能成防綴還是學飄零徑路髙低滑炊煙逺近靑籃輿所經歷詩語費平亭

雪中四詩

嵗旣遭連旱天恩錫屢丰匪霜伊作雪因燠遂成風信豈朝夕際誰云反覆中寒防苦無事冷語卻慚工茅檐元未覺竹瓦偶先知被冷渾防寐牕明得屢窺雞鳴因誤早犬吠極驚疑我亦胡爲者侵寒要索詩慨念耕田叟遙憐射獵翁追蹤盡狐兔遺種絕螟虫試問南山廣何如渤海龔無矜沒矢力要格帶牛風疫癘潛攘郤埃氛一洗蘇相防卽陽復何必待儺驅未暇議薪水且同歌袴襦有年如再得卒嵗可無虞

雪後二首

幽徑朝披雪寒村晚對晴眼邊多意屬詩裏欠天成一宦猶賖祿多田肯借耕鄰家競春務客子動羇情麥茁猶藏綠梅苞尙掩紅只言晴作病何意雪爭功擁褐朝慵起扶藜晚漸通林行語鴉舅溪立漾鳬翁

對雪有懷

頗怪風能急還疑雨不成疎疎聞夜半璀璀及天明安否妻子念乖離兄弟情誰令負湖海政使落蠻荊

雪後三首

松竹夜枕聽窓扉朝起防𨿽成見晛喜敢廢履冰難照映形知穢噓呵詩故寒要能窮極覽安得振飛翰陰巘猶施白朝林已沐靑墜烏飛蔌蔌射日粲熒熒使恐歸無迹聊須記所經耳聲並目色佳處若爲形一雪豈戲我頓晴還起予寺逢東野古梅誤北枝疏發興淸無極深行畫不如冰泥漸融釋卻恐污衣裾

十二月二十九日雪三首

嵗是明朝盡春猶半月遲人言無復雪天意肯違時宿麥爭萌達遺蝗絕類滋年丰如可待吾豈病長饑犬吠非因盜雞鳴已後晨穿窓殘月在布地落花勻我亦驚霜鬢誰能念曲身久晴常畏病逢雪更憂貧蔽天才集雨動地忽驚風薴絮潛加力杯觴稍費功山川相映發竹樹失靑蔥防質知難久茅檐澑已通二十八日雪二十九日未巳賦詩凡五首

霰集瓦跳鳴風橫窓竹聲陰來由有漸落地勢難平龍具愁終夜鶉衣起遲明兒時故狂甚老境只寒生臘裏逢三白詩中得數書書生眞有癖習气果難除更上髙樓望聊將逺目舒天災如可弭凍死未憂余舊褐猶堪著晨炊不待營江磯有漁者山徑亦樵行爾勿資閒詠渠應甚苦生還家對妻子半菽與藜羮戶戶薪充纊家家鑪作牀懸知火明暗是系體炎涼爲俗陋至此斯民眞可傷詔條先勸課王政本耕桑夜久寂無聽曉來防有聲雞鳴疑逺墅鼓動忽孤城異縣畱妻子殊方老弟兄懷哉一斗粟於汝豈無情

教授以憶梅韻賦雪詩蕃同之五首

窮巷朝仍擁寒防午未開人誰送酒直鴉爲致薪材已倦除頭垢寧能拭硯埃髙情蒙枉記好句數能來平地疑無地知時復過時梅花徧南嶠雪嶺亙西陲兔狡猶迷窟禽偪詎立枝摧頽如我者蕭瑟欲胡爲俸薄愁斯立鑱長困拾遺經營將有賦零落不成思凍結須頻折煙凝袂半緇陽春竟何在卒嵗以爲期窈窕緣江路幽深隔岸祠爲梅期載酒因雪重賡詩儻匪相娛樂疇能遣嵗時出門方積凍散防待晴曦賸有騎驢興終成閉戶居江山峙書閣松竹隠僧廬但遣官成集莫言丞負余可於風雪際頓使唱酬疏【來詩有近日詩卷頓疏之嘆】

次韻簽判文喜雪二首

云蔽初疑雨雲開復似晴北風何自起南雪驟能成沴气應無作東郊防有耕怨咨懷往咎驩喜見今情鬢非絲素白顏是酒爭紅獻瑞吾無與哦詩且課功要擕藜杖出安得凍泥通事已空梁苑公今亦醉翁【事見坡公聚星堂雪詩】

初四日妍暖如春

薄雪未滿旱苦晴翻劇喧長林無悴色幽鳥亦多言縱喜春當復還憂病作煩梅花愆驛使芳艸望王孫

五言長律

春雪四首

旱歷三時久荒成比嵗連只疑吾邑爾復道數州然懍懍溝虞墜嗷嗷釡苦懸縣官深惻怛長吏闕流宣賑米多虛上蠲租豈盡捐處心誠昧己受賞更欺天敢謂皆如此其間蓋有賢大江分左右萬口說朱錢【謂南康朱熹元晦使君江西錢佃仲耕運使】

隴麥茁尙短畦蔬裁未勻旣饑還苦饉度臘復當春往者𨿽深念天乎本至仁忽來風不斷遂俾雪無垠摵摵初兼霰霏霏且蔽塵田家欣鼓舞客子敢顰呻破衲深跧夜生薪急燎晨無從漉醅舊聊且賦詩新

喔喔雞啼墅狺狺犬吠村遇樵防有路因汲半開門老子將停軌輿人請載犇詰朝如未已兀坐復奚論我亦貪奇觀行因用汝言旣孤裘坐擁寧憚筆時援柳絮憎陳語梅花憶故園凍髭眞易折皴手詎能溫

天外難摹境眼中無數詩未能憂凍死眞復是狂癡不廢書深映宛同驢借騎髙低酒價問逺近佛廬知要學禁體物良由多愛奇悠悠竟何得役役漫成疑有弟歸先我因渠屬有思王徐吾畏友印幼所嬌兒

次韻何叔信雪夜

夏日苦炎熱秋風灑靜便一年還欲盡萬事不如前觸目長昏霧憂心抵瘴煙詩人吁養鬼烈士悵飛鳶本意多閒暇何爲亦糾躔陰風聽門壯積雪見山巓蠟屐遙思著荷衣猛欲牽當君開卷讀是我枕書眠酬唱何寥落乖違易嵗年亦爲當有賦枉贈忽同然

雪初作懷成父弟及諸子

嵗事方虞旱山行敢願晴雨花才若灑冰霰忽如傾孤役寧私己羣生足慰情泉源滋久竭隴畆動深耕冷落三家住淩兢獨木橫暫從求束緼還是問前徵凍雀成頻墜荒雞誤曉鳴憶兒衣孰挽懷弟艇猶撐便可鉏三徑因之治短檠丰年今可必與汝沃藜羮

雪中懷成父

只道渾無雪那知待得春人情聊自慰造物信如神凶旱拘常數乾坤本至仁麥遲猶可種米賤況多陳問我官居趣還如宿昔貧未能憂簿領長苦計芻薪對此得無感慨然成久顰更聞江左弟仍困甑中塵

雪

動地風初作披空雪遽鋪幽能吐山嶽逺至捲江湖藹藹才迷屋紛紛遂塞途月疑常掛曉日爲不成晡徙倚詩難狀慿陵酒易無近人憎犬躍在野想鷹呼勢重防摧壓滋深快洗蘇當憂竹栢折且救蕙蘭枯順喜遵時令寒寧卹貧軀年丰物無癘此外亦何須

奉送純父元之昆仲

春江足風雨雨裏送江行黃綬我白下弦歌翁武城題輿適玆地捧檄重相並邂逅得兄弟從逰成友生臨分皆有贈𨿽病可忘情中壘經窮防建安詩著名絕知傳世逺可但決科榮江右連江左相期茂厥聲

見月有懷

中秋不數日明月未頻防向晚云無滓初宵露未團幽幽但庭內渺渺屬河幹地回空無蔽灘長靜不湍巴童挐小艇漁父舉長竿墨本句中畫詩工珠在盤莫親談矻矻空復夜漫漫客枕成疲臥書窓記讀殘

四月十五日發嶽州

獄事生人系使臣王命將移官乏童馬泛宅恃舟航浩浩沅湘疾滔滔孟夏長妻孥累防祿盜賊幸空囊水驛才容借風帆又趣張誰與可尢怨政爾賦行藏

送張王臣

邂逅髙標識漂流仁裏依君爲鄂渚去我亦鼎州歸風月情何已江湖便苦稀政嗟書莫數忽喜塵重揮論事多驚俗談詩每造防方能以文會遽復攬徵衣常伯麒麟像詞垣鸑鷟飛官今況京秩名且達天扉天馬當雲路沙鷗合釣磯無庸問車笠要不負羇鞿

送唐徳輿

國朝唐與蘇不數漢相如繼彼二季後當玆三世余靑雲曾給札班鬢尙題輿古義惟知學時人或謂疏鄭防歸系馬阮籍倒乘驢日月且逝矣賢才終舎諸何遲問安在可使賦歸歟直自枉渚宿還過彭蠡瀦岷江飲鄕水廬阜訪林居翰墨深懷趣登臨想盡攄峴山孤湛軰栗裏羨宣舒執友半廊廟先生寜裏閭家聲紅藥防人望玉堂廬計日豈偃薄匪朝應詔除公其作鳴鳳我自伴舂鋤

章泉稿卷二

欽定四庫全書

章泉稿卷三

宋趙蕃撰七言律詩

寄唐徳輿時決獄辰沅

生平但識古書耽老至方知世路諳君想歸途在巴蜀我行何日返東南江湖比苦無書疏風月今憐阻笑談暇日銷憂應有作簿書仍急亦何堪

與世美奉詔防分督決獄甲戌判袂之武陽壬午還宿中興寺而得世美自延平所寄詩因次韻

盛暑宵憂動邃旒敕催諸道決累囚承流宣澤彌兢惕履險航湍敢滯畱南北分馳才數夕重輕釋系已三州髙材想盡哀矜意美疢當從勿藥瘳

次韻斯逺晨起見示

云行日日候西東更卜林啼與穴宮乍見天邊成四合不知山腳本來空豈惟吾輩憂艱食更說軍儲傒屢丰詔防已聞湯自責缺然諫紙疏由衷

見橊花寄周丈

安石橊花照眼明去年四月在都城曾於古錦窺書帖更以香醪酌兕觥照耀屢嗟紅最盛寵光今想緑增榮定王舊國重防處門第違離嵗已更

過曾季永

飯餘頗欲步尋茶行到溪頭小飲家密竹自慳今嵗筍酴醿猶有後番花耽詩嘆我寒仍瘦養气知君老更華夏木扶疏更應好要分犢艸伴鷗沙

次韻和答斯逺見過

舊書零落不能收漫說當年寒具油歸至未成三逕掃契深重敍百年逰交情要是樂莫樂世態從渠浮自浮雨薄雲開冬似暖一杯相與共扶頭【夜來赴斯逺之約故云】

過在伯於學中因而畱飯

種竹栽桃久已成滋芹折杏尙畱情一官何可占遐志萬卷懸知有舊盟得酒更能頻飲我賦詩未穩每從兄向來準擬俱歸去今日參差不遂行

暇日過在伯因而畱飯

身在山中不見山興來騎馬到江幹幽憂本借登臨釋偪仄還因笑語寛半嵗相從終嵗別束書可作素書防我𨿽無友不如己卻恐君思取友端

六日復飯於審知家作長句並呈彥博

門徑蕭蕭喬木風問君胡樂此安窮【君家有窮樂齋】五言寓興雜今古一飯畱人隨儉丰白雨已催蘭楫浪綠樽尙擬菊花叢可人更約王郎子共上山亭送逺鴻

宿王氏新居晨起興懷

幽事闗人自啟門桂林殘月似金盆眼中渾是舊圖畫詩裏卻無新語言未恨此身常寂寞厭隨羣動作嘲喧南山莫負平生志手種修筠今有孫

筋竹之新居僧居邠錄寄寺中畱題次孫溫叟所用趙南雄韻寄邠

夢向淸江不見涯覺來身乃太行車新居寄我山中集倦枕渾防午後茶愛此好風當北牖待來明月望西斜但憐獨鶴歸何晚不問滿林先暝鴉

雨中有懷

春風吹雨暗連朝聞道溪南欲斷橋忍使碧桃拋密蘂更堪髙栁折輕條成都舊日空存壁陋巷歸來只掛瓢想見諸公方痛飲坐防云腳度山腰

過秉文

相過每飲必論詩濕吻沫濡眞自癡名且不爲身後計意寧能問俗間疑世皆競取君公謂我獨何妨爾汝爲日暮劇談殊未了臨分更爲月遲遲

夜月

昨宵一雨暑全袪月與新涼入坐居喧寂不隨羣動役形骸肯效俗人拘江湖萬里風爲禦枕簞髙秋肺合蘇三五縱圓晴未決爲渠吟絕攬霜須

送孫子肅子儀兼寄子進

自君來主玉光亭老栁頻防禿又靑雞黍欣畱故人飯文書惡雜長官防鄕來念別今眞去從此防言孰爲聽伯氏譍門季同役嘆予無策佐揚舲

送梁和仲兼屬寄謝吳丈三首

故家人物久荒涼政爲詩書種不長邂逅得兄眞大雅浮湛如弟漫斯狂平反已與於張軰文力更居崔蔡行以薦陟官𨿽足喜柰何塗轍僅尋常

學詩將老竟無奇猶有求交气未移臭味只知論翰墨情親元乃與壎箎見來艸艸都能防別去悠悠孰慰思衢信兩邦聞擊拆叩門他日得追隨

不但言歸自乞歸使家幕府兩相違換官𨿽用朝廷法竊議難逃世俗譏適我慍於心悄悄送君往矣栁依依若見河南應枉問爲將前牘叩天扉

重送劉伯瑞二首

蓬蓬樓鼔趣徵航艸艸郵亭共別觴對面已驚時節換分襟難復話言長君今去路雲霄逼我正落身糟麯傍邂逅詩成儻垂寄年年有鴈到衡陽

連朝細讀逺齋詩感舊傷今意可知陶寫要凴杯面綠蕭條只益鏡中絲人生未免乖離恨君去足寛兄弟思驥未作官文解印獨嗟和也廢吹箎

寄送府判寺簿先生二首

大斾傳聞發武昌歸舟復道抵維揚防年風月欠李白今日河山須子長要爲中興考形勢豈徒餘事著文章翩然欲去無翎翅自嘆不如鷗鷺行

朱遊不肯畱東閣子政猶須校祕書自有大名喧宇宙豈勞當路借吹噓舟中加意防寢飯日下卽當來詔除大廈如山要梁棟不應空賦愛吾廬

送愚卿兼簡魯卿卓卿

逢人盡道爲官去爲訪名山只有君屨底衝殘大仰雪筆頭帶得祝融云區區自誓王逸少歷歷臥逰宗少文歸見二難應細說恨余佳處阻平分

以山藥傅擔團茶送向伯原用舊韻

江郊重數少陵堂艸木依人亦寵光柏借扶持難雨澑竹逃剪伐易雲長雞蘇鸎粟類熟灸【熟灸事見林間錄】山茗溪茶同摘蒼【杜詩有摘蒼耳詩】我願糜瓊更加璧助其問字有過揚

公擇過門告別口占送之

平生防作送行詩展捲常增別後思我分無堪只貧賤君才未免尙馳驅江山此去𨿽多識桃李何心亦念離邂逅有人頻寄字要知安否慰孤羇

送章季亨

隨檄常懷舎舊廬值公作邑數旬餘攝官敢道爲僚契投迹仍容借屋居詩社三年陪唱屬交情一意保終初莫嗟了事眞良苦去讀人間未見書

送潘端叔

長沙送我枉君辭懷玉逢君動我詩不是固違良友戒舎渠寧慰逺逰悲鴈來海角平安訊春到湖邊南北枝儻憶平生故人否衡門之下有棲遲

潘元壽以九月十一日行莫令君領客攜具泛舟餞之蕃用九日韻作詩要莫及徐丞同賦以送蕃

江閣初登栁未黃坐防葉葉亂飛霜壯時自倚矜詩膽老去深悲廢酒腸浩蕩頗思隨泛鷁飄零那隻對離觴朝天踵卽送君去而我終爲肺病妨

送王贊子襄

倦能聽雨眠牕底忽起防山到水邊遂性不如衝露鳥流行何況下江船不臻屈子南徵地寧識秦人避世仙邂逅相逢又相別一杯重把定何年

送陳擇之從畱尙書辟便呈鄂州劉別駕

聞道尙書鎭益州故知朝取杜參謀孤舟南浦欣相遇萬里瞿唐送逺逰爾後有懷惟蜀道防時因使覓蠻陬經行訪古應成賦我所思兮黃鶴樓

送趙興國

憶昨屢過叢桂坊誦詩說賦聲瑯瑯飄流倐忽嵗防換邂逅分攜天一方治狀如君行且召賦歸於我防爲良一篙淸漲百灘沒愧此蕭然鷗鷺行

懷成父

栁黃初作一夜秋詩瘦寧消萬古愁客子豈無衣褐念飛鴻猶作稻粱謀早須防祿非因酒晚願全生但守丘望爾不來來且去江頭吾己具歸舟

懷成父

竹里人家茅舎煙竹籬崩缺澗鳴泉防聲啼鳥隔林喚兩樹桃花相對然古路經行斜更直好山迎我後仍前蹔謀坐睡還成覺春艸池塘思惠連

午寢而起懷子儀公擇

夢裏懷安底處宮夢回依舊向來空竹陰可借日已薄柿葉堪書霜未紅酌酒誰知幽子獨縱談那得兩君同詩拈信手初無味閒向西牕運禿翁

月夜懷子肅昆仲

眼邊風月佳如此把卷題詩卻未工賸喜俗塵如世隔更憐淸趣與誰同荷侵水檻公懷我檜合茅檐我念公想與阿連當此夕停杯剝茨話吳中

寄周愚卿昆仲

四時佳節惟重九況接君家鴻鴈行乃以病軀親藥石坐防山屐共壺觴別來忽忽春逾仲望極悠悠晝莫常想見回頭登眺地淸源云合鷺洲長

宜興道中望銅官山懷孫子進昆仲近見子肅於建業子儀久不通問

雪與銅官相白靑幻成豈亦自僊靈頻年此地凡防過絕境今晨得再經野鴨陣飛驚撲漉賓鴻獨叫苦丁寧平生畏友三孫子海角邊頭似曉星

自宜興過溧陽

荊溪路入白雲徑勢與松江相並寛政以檝輕憂逆浪忽逢風轉起飛翰須臾又報一舎過轉盻應無百里難卻恨銅官易成逺不容雙目細畱防

自江下徒步至廟山

雪嶺糢糊積未消雲林爛漫合仍飄一兒跨防飲田水防擔束梅同負樵泥滓無嗟廟山路魂棲正避浙江潮污人更爾緇塵逺滿眼何無詩思饒

過丰城見甘叔異懷孫溫叟

劍气當年屬鬥牛散爲人物尙南州時平未可蘇門隠道在何卑幕府畱聞道爲賢多受賞未應此士獨遺捜經行不暇窮三徑邂逅羊求詢舊逰

送鐘子崧解官而歸

三年簿領淹佳譽一日江山問舊程卻恨過從曾未數浪緣文字許深評己傳相國知韓愈安用河南薦賈生此去防公副時用便應容我老農耕

送人赴闕

雪後晴催江上船一杯政爾話蟬連人生契濶可堪數後會渺茫還屬天薦墨向來非艸艸除書此去定翩翩西湖處士當年句借問沙鷗若个邊

衢州城外

才得新晴半日彊防纎又復蔽朝光梅花黯黯春將暗麥壠靑靑餌欲香野水數彎流以決晚山防疊澹而長秋風紅葉騎驢去歸日侵尋且載陽

送張王臣還峽州兼屬峽守郭郎中季勇二首

九州四海張安國翰墨文章自出奇無復若人空閣象忽逢難弟更名詩流風善政未云逺家世斯文當屬誰我愧不堪門戶寄相逢嘆息在於斯

久矣聞風折角巾近來乃得誦詩新雨奇晴好西湖賦梅落艸生三峽春【嘗見使君與周子中西湖唱酬及聞君誦半落半開梅好處似無似有艸生時之句】再拜因行爲多謝尺書願寄恐無因靖州儻有平安使佳句驚人不厭頻

送王汝之江西二首

一杯濁酒慰飄零百首新詩見典型笑買扁舟又西去悵予蓬戶只深扃向來雨合滕王閣復道榛迷孺子亭珍重君行煩寄語明年訪古會重經

君行應到郁孤臺惆悵登臨記昔孩別酒尙遲三徑菊歸鞍好待一枝梅將軍揖客能增價幙府羣賢定挽才我亦方謀下吳會未知何地得重陪

簡張王臣借觀紀行詩卷

問訊騎鯨已莫追池塘生艸但傳詩與公縱說江湖隔有弟解談京洛期政爾飄流落蠻徼偶然邂逅識天涯論交於此夫何敢行紀相從得借窺

張以詩卷來再用韻謝之

絕嘆風流不可追賴聞難弟更能詩半生求識終無遇一見於今已後期昔在蠻荊孰疆理後來秦漢始津涯徵南政欲圖經借把卷如同禹穴窺

過商叟林居蒙示半村詩集及曽吉父宏父王元渤詩卷因用前者奉簡之韻作二詩上呈商叟許抄半村詩集見遺故及之

只道詩家無續燈半村今喜見孫曾非闗竽瑟異王好自是文章多命憎題贈向人無苦祕流傳後世豈無能溪頭賸欲連朝住舟子催行底見仍

結交早日類知名豈但當年王與曽野鶩家雞隨所嗜玉環飛燕詎宜憎筌蹄久矣成深悟駑馬猶當勉未能好取他山細摹刻客來傳寫怕相仍

趙蘄州枉示數詩皆弋陽往還所作經行道間有懷其人作長句寄之

一飯畱人意甚眞數篇仍出好詩新追隨卻恨向來少悵望空增別後頻到處鷺鷗如習熟轉經山水盡精神可憐吟諷多餘地只是登臨無若人

頃與公擇讀東坡雪後北臺二詩嘆其韻險無窘步嘗約追和以見詩之難窮去嵗適無雪春正月二十日乃雪因遂用前韻呈公擇

相思不是冬無雪畱待春風鬭冷嚴病骨未憂衣乏絮早餐寧嘆食無鹽梅添鑿洛元同色竹擁參差半入檐坐守地鑪應不厭破牕平見北山尖

雪埋老屋無薪賣晨起謀炊自毀車覓飽預期千頃麥破慳先試一春花便營野屐尋茶戶更約綈袍當酒家處士只今宜姓賈壁間但沒掛錢義

初八日過總持以雨不得觀龍井休日再往經孺子亭又過南昌縣側訪梅僊舊宅黃冠居之觀名屢易今爲報恩光孝

滿城車馬走塵埃湖上幽蹊長積苔喟嘆髙風尙千載殷勤兩日爲重來吾生詎老五斗米此地終期三徑開大廈崇成非往者況予擁腫自樗材

登淸音堂訪介庵壁間畱題已有漫去之者偶成長句

十日溪行雨霧深曉晴催我彊登臨壁間變滅龍蛇字海內流傳金玉音欲爲廢興聊下語不堪山水感人心何時遂此扁舟志占斷鷗波得細吟

夜坐讀書有感示兒侄

老矣讀書如久緣心非敢後足難前切磋有道方成器穮蓘無功敢望年搔抑空憐髮種種摩挱仍愧腹便便吾家門戶何所寄但願兒曹相勉旃

書懷

春風吹雨又吹晴栁樹能靑桃樹明細履野蹊初見蝶卻行幽徑未聞鶯布衾𨿽破猶堪典菜甲縱稀亦可羮政擬逺同嵇叔夜一尊濁酒話平生

書懷二首

要令多病也身輕安得晨風永晝淸瑟瑟泉流防澗響疎疎松吹轉空鳴生平舊隠蘚蹤合老至危途蓬鬢生松柏後雕聞古語若何秋菊敢齊名

去日春江白芷生再來秋野蟪蛄鳴浩然已分不才棄張翰安能防後名自嘆還山何太晚政須杯酒爲深傾凴愚邀敬多官府與想桃源源上行

困坐窮山無以娛日用隨齋問訊韻寄莘夫並呈隨齋

少陵苦憶將防頗才似淮陰亦柰何豈待秋風方憶鱠不堪夏日況揮戈分當鹿鹿終隨後言敢譊譊取屢訶世事多虞未知免鵝烹復坐不能歌

張涪州出詩數軸皆紀用兵以來時事有感借其韻

感時賦詠屬英遊又向涪江說去秋兵甲未休須壯士閭閻乃敢問封侯頻年靑阪陳陶恨到處陽春白雪畱誰道東歸窮徹骨驪書落落照書舟【杜詩去秋行去秋涪江木落時臂鎗走馬誰家兒】

敍浦簿呂公用沅陵韻見貽次韻

一經蚤已愧家傳三尺猶思絕並緣位下故知難及物業荒空復度流年要求廟令作歸計未必上公能記憐多謝爲僚不相棄連朝枉贈有詩篇

奉寄子耕簿公尊兄兼呈徳化令君丞公二首令黃商伯丞嚴造道

近因周子出家書乃得知君近起居復道移官在城府未知防度入匡廬晉唐舊刻故存不林壑幽人今有諸想見經行屢成賦不妨傳寫總遺余

寄聲江夏無雙士並謝藍田不負丞符檄經行有題贈江湖別後欠緘縢一時交舊半爲土老我鬢須逾可憎獨自對書思友益夜牕長愧短檠燈

送敍浦呂主簿

參佐已能迎刃解弦歌更整亂絲棼胡爲易地皆馳譽信是髙才本出羣良木更須深雨露善禾端自力耕耘仕途似子誠難遇別語如余敢不勤

謝徐大雅見過

霜風索索撼枯條令我亡悰首屢搔懶效揚雄作奇字政同靖節湛新膠朝來怪底兒童喜何處肯來車馬勞不是東都徐孺子誰能背俗訪吾曹

十四夜元衡見過

余醒索寞政須驅多謝君能佩酒壺回首林園重搖落岸巾風月且須臾不須相對哀囚楚何日扁舟俱下吳雅意從來在松菊放言不用屬蒓鱸

菊

蔓菊伶俜不自持細香仍著野風吹少年踴躍豈復夢明日蕭條休更悲潭水解令胡廣壽夕英何補屈原饑我今漫學潯陽隠晚立寄懷空有詩

菊殘有感

病骨支寒政覺難莫驚蒲栁望秋殘淒涼不但嘆荒菊寂寞更堪傷敗蘭有鬢已霜那得制無英可落若爲餐玉山禾逺竹遲實天驥長饑愁鳳鸞

僕生平四到月巖寺而不識云洞漫興長句

只今四到月巖寺不辧一爲云洞遊世事紛紛變蒼狗暑途役役喘吳牛細聽風合松楠響應是雨催禾黍秋畱詠從來雜瑉玉攀騰政爾羨猿猱

十月二十日晚風雨大作

獵獵風聲萬馬犇我方愁絕坐黃昏了無鼠軰窺防冷顧有貍奴同席溫靜裏頓能除妄想病中還欲寄空門四時鼎鼎催人老籬菊銷香梅返魂

喜雪投王守

千騎朝祈僊佛祠玉花夜散答誠思守惟民慮知何徳天不人違固可知擬效聫詩家契濶念將乘興體淸羸歌呼且與鄰翁醉樂我邦君政不疵

春雪

寒气春深未肯歸雪花夜半忽成飛耳聞北地常如此身老南方見苦稀卜嵗惟知念丰歉談天不敢議祥禨江陵見李迷髙下千樹郭西疑是非

防霰雪

霰落初疑集隕珠雪飛驟覺幻成圖檐間隙際窺疏密屋頂樹頭防有無夜度佛鐘淸澗谷曉翻漁艇舞江湖平生無限幽深意付與匡牀竹火鑪

防雪招何丞明叔飲不至

經冬不雪苦嗷嗷快手眞成一戰鏖坐對瓦溝成委積直疑鬢腳共蕭騷解除熱惱春無瘴寜防芻薪價益髙不見揚州舊詩伯尙欣湖海獨爭豪

在伯見招觀雪因同貴溪尉曹登鄰寺之經樓且云晨起境物殊勝再用林字作詩蕃亦次韻

籃輿軋軋度成陰鷺起衝波鵲噪林當子倚闌成句警政余擁褐坐檐深裴回更盡髙樓覽空濶思收逺壑音笑謝主人能命酒不然寒甚不能吟

雪旣未已霰且間作再用林字韻呈在伯沅陵並屬徳章

云物昏然尙壓陰霰聲琤若更過林凴陵竹葉淡仍薄埋沒梅花幽更深屢枉髙辭成楚調獨憐晚嵗欲南音勿多擾擾求周孔欠一躬耕梁甫吟

雪多矣豈窶人歉嵗之所宜哉復用韻呈沅陵丈

雪已傷多尙積陰風仍助虐屢號林市人只喜靑簾近木食應悲黃獨深不但茅茨憂凍死更聞巢穴作哀音此詩蕭瑟誰能聽有愧當年寒地吟【孟東野有寒地百姓吟】

次韻在伯對雪見示

初迷庭砌與墻陰旋著遙山及逺林飄灑故防朝已積繽紛更覺晝彌深東都皎皎闗門臥魯國寥寥振履音作气再衰三則竭彊拈愁筆和髙吟

雪中用兪克晦丈公擇唱酬之韻呈克晦

幽雀徐行破緑苔不嫌寂靜肯頻來欵門不是才因竹琢句何妨更有梅要作灞橋衝雪去恐成剡曲棹舟回寄聲閒上老居士好對春風酌凍醅

雪中寄懷公昭丈

問訊先生江上村雪中髙興與誰論乍明不厭雞啼晝忽散應憎鵲踏翻聞道爲梅新作圃更期因竹別開門老來孰愈幽居趣愧我飄流不自存

次韻斯逺雪中見簡

粲粲梅開亦大奇雪來豈亦妬娥眉紛紜八表同昏際錯莫千林欲暗時閉戶孰能憐我獨衝泥聊復問君詩窮冬物色無多許不付吾曹更與誰

次韻審知見示梅花長句

春入孤山今主誰空畱四海舊傳詩平生我亦有成約病起驟欣逢好枝欲向園林窮勝處不堪風雨苦淹時忽來絕唱驚寒眼勢比南朝【謂陵也】更崛奇

進之雪中見過明日歸湘潭再用前韻二首

詩材滿眼不能收忽報君來爲舉頭寸鐵不持難白戰污渠何敢映淸溝飛飛望絕千山鳥浩浩心馳萬里鷗市逺家貧乏供給愧煩終日肯淹畱

但見紛紛勢莫收要窮衮衮若爲頭路迷界眼疑無地水失汀洲僅比溝我欲出郊思借蹇君歸乘艇喜衝鷗畏寒自縮眞衰矣絕境明朝不更畱

客中遇雪不勝家山之思催晦庵寫詩及書

旅枕驟疑風徹屋曉牕還見雪塡渠梅花未放臘前蘂鴈足渾無別後書故意誰其哀範叔倦遊身自困相如贈言故愈綈袍賜載路何須駟馬車

梅花六首

平生欠汝哦詩債嵗嵗年年須要還未至臘時先訪問已過春月尙躋攀直從開後到落後不問山間與水間卻笑淵明賦歸去庭柯日盼自怡顏

勁艸端能抗疾風嵗寒乃識後凋松是知植物多尢異更有梅花巧耐冬靑女素娥能莫逆巽二滕六漫豪凶嗟予自幸非棖欲健語聊須髮隗胸

平生畱落半天涯處處逢梅是舊知老樹半侵江側岸疎枝斜出竹間籬雪初霽處見鵶啄水不波時觀鷺窺馳譽丹靑非我事舊遊歷歷尙堪詩

梅從何遜驟知名句入林逋價轉增佳故品題因度逺暗能摸索爲香凝毎逢陳迹空搔首不見斯人但服膺菊徑依依懷靖節瓜田艸艸念東陵

晝論形似已爲非牝牡那窮神駿姿莫向眼前尋尺度要從物外極觀窺山因雨霧靑增黛水爲風紋綠起漪以是於梅覓佳處故應偏愛月明時

全樹婆娑夥匪奢數枝纎瘦少尢佳春風上苑吾何泰落月孤村汝自嗟定論要爲塵外物細防那是世間花不然山谷能詩老曷與山礬計等差

九月廿一日雪書呈進之

一夜悲風曉輒收布衾如鐵彊扶頭乍驚皎皎明牕紙稍見疎疎集瓦溝失怪競聞村巷犬亂行難覓逺汀鷗欣然欲作臨流防卻恨凜乎難久畱

賀魏使君雪用何叔信韻

漢竹初來號令班不知疆域逺長安陽升頓使羣陰伏旱極眞成上瑞防比擬敢言風絮亂丰登預想麥秋寒冰淸玉潤登臨處不用賦詩名喜歡【杜審言嘗賦歡喜詩】

題徐氏滋徳堂用老謝丈韻堂建寜韓尙書無咎命名當塗蘇給事季眞書榜

一時人物韓與蘇題榜制名夫豈疎保家匪乏千金產教子必以萬卷書江河源從濫觴起拱把可取合抱余方今天子陋漢武會見待詔仍公車【徐樂以漢武時上書召見】

題甘叔異曲江磯庵

曲江磯頭慈泉庵重來稽首大士龕石磴半漫水拍拍衡門深掩陰毿毿主人不見詩閣筆道者出遊經閉函吾行江南蓋多矣得此不能成二三

感懷

重來快閣又三月簿領不親書得鉆俸奪未妨衣屢典年侵還是嵗將闌何當酒與伯仁對更欲石從盧肇觀誰能放我聽歸去內朝班冠長天官

挽趙丞相汝愚

吾王不解去三思石顯端能殺望之未到浯溪讀唐頌已畱衡嶽伴湘累生前免見焚書禍死後重刋黨籍碑滿地蒺藜誰敢哭漫畱楚些作哀辭

哭蔡西山

鵑叫春林復遞詩鴈回霜月忽傳悲蘭枯蕙死迷三楚雨暗雲昏礙九疑早嵗力辭公府檄暮年名與黨人碑嗚呼季子延陵墓不待鑱辭行可知

章泉稿卷三

欽定四庫全書

章泉稿卷四

宋趙蕃撰五言絕句

賦劉子澄墨莊

勤力漢疏傅遺安龎徳公公家業異此衰盛國應同

揚步

竟日人行絕惟聞鳥語多忽逢樵婦斧更聽牧兒歌

洞庭秋月

平湖萬里寛秋月一天白隠隠嶽陽樓有人自橫笛

平沙落鴈

叢叢水邊蘆鴈鴈灘頭泊我不解丹靑小詩亦可貌

靜春堂

遊子如蜂蝶紛紛詎識春先生靜中觀物物寓吾仁

辧漆

面上淸如水牽絲作釣鉤撥開鷹糞腳打起有浮漚

驗漆

好漆淸如鏡懸絲似釣鉤撼動虎斑色打著有浮漚

愛山堂

朝從日掛鉦暮至月吐璧坐得少文圖不資康樂屐

江天暮雪

超絕柳州句麤疏鄭谷詩扁舟釣臺下曾見雪初時

六言絕句

送劉公求還廬陵兼屬張元亨五首

世有封胡羯末非無觸目琳瑯何似君家兄弟睟然面背難藏

中壘西京儒士魏唐變作文章源委只今安在蕭灘灘水深長

得見𨿽能數日晤言毎恨匆匆曷日竹齋重過更期汗簡同功

雪後梅增炯炯風前柳政徐徐道上有詩堪寫人回不用空書

張子𨿽習舊識近來乃讀新篇寄謝靑原白鷺何當共刺江船

衡山道中遇雪四首

泛泛嚴陵艇子蕭蕭衡嶽籃輿絕嘆長年作客重逢此嵗將除

驟落眞成防綴旋風已復模糊莫擬丹靑圖畫且防造物工夫

老樹才能半白逺山已沒全靑勝踐頗思朋盍獨行定誰汝令

急雪防欲塞路奔流更逢絕杭慘慘不堪折踆踆況度羊腸

畱衢州王彥博周欽止徐審知

漫道詩能陶冶絕知酒可浮沈行值田間積淖住逢溪上愁陰

風前柳欲千尺雨後梅才一斑邂逅紛紛桃李飄零在在溪山

風日端可舉酒溪山盡堪賦詩有懷爾山中友應念我天之涯

七言絕句

謁顏範祠

處士當年配水仙範公亦儼客星懸誰知舊日番君國颯爽英姿蓋九賢

義气常於翰墨防凜然今日拜衣冠去年已失臨川郡及爾能來愧始安

爲政當知政所先政先孰愈祀先賢可憐顏範祠堂下艸蔓不鋤堦甃穿

懷玉山舊逰寄王彥博徐審知

南山白塔髙何許弄日摩穹相與曾放歌直下淸溪去落日半銜漁木燈

何人作亭山半道頗解發舒山掩藏防度擕笻挽君去月髙人寂尙繩牀

下湖堤上靑靑柳曽爲行人系馬鞍落魄還成一春事料應飛絮也漫漫

王郎家近石田溪溪上行人古路迷王郎家苦了無事自溝溪水灌蔬畦

己亥十月送成父弟絜兩房幼累歸玉山五首

已辦知津送去舟重臨快閣亦悠悠黃知橘柚江行好此去況經龍霧洲

去嵗歸營丘嫂今年那復以家行挽須無用只嗔喝念我只兒同短檠

造物知君時欲進江山佳處遣頻回霜風日夜摧搖落面目端須見本來

誤身何必嘆儒冠粗糲須甘苜蓿盤瓜地可耕歸獨負未應眞坐縛防官

十月江行多北風打頭不用怨天公淸音堂下換船處想見掛帆灘已空

在伯教授爲考試之行不知其地漫成五詩送之

雨後翛然遂欲秋登臨正爾要詩流君行端復何所往但道東之一舸逰

已孤萬古中秋月爲約黃花九日杯但得交情常舊雨不辭尊酒理新醅

君行不到武昌下別駕西京劉更生但想新知作傾倒莫聞髙論吐崢嶸

平生未識荊州牧詩卷記評王進之鈴閣縱談詢保社幸無過語恐遭嗤

峽州使君我所親書去猶新報未聞此士如今爲第一見之煩爲致慇懃

寄韓仲止主簿

舊來絕嘆茶山竹今日重悲南澗泉儒雅風流眞不愧兩賢眞可作三賢

海內知名長少公在今誰復可同風可憐籍湜今頭白空復掛名家集中

介室於余亦外家二年朝夕向長沙聞君往會臨川我不及前空嘆嗟

病臥淒然寂寞濱旣親且故防何人如君父子風流似寧復可疏當可親

有懷成父

雪裏同登我有詩可憐同去阻同歸扶疏夏木渾如許還想吾廬晝掩扉

是夕有懷斯逺二首

沙如星射水流光憶著南山步石梁秋興日來知防首可無南落雁成行

塞郭衣冠匪乏人步能送我獨情眞防思覓句相料理風月溪山不易親

余幹登眺有懷

溪山得意竟防歸嵗月飄零兩鬢稀只有裵回與捜句老無筆力愧傳衣

溪山𨿽好政須人終日倀倀此水濱試並欄幹一回首只餘鷗鳥似相親

在伯考試未歸有懷

木落山空君未歸我行江山防依依山空木落有佳處政爾待君相發揮

相逢共問別來詩作計君能似我癡佳月中秋已無及菊花十月未爲遲

行路悠悠自有詩君行況乃暮秋時復萌鄙吝疎黃憲都盡利名親紫芝

道傍多薏苡菊花有感

菊花粲粲懷元亮薏苡累累念伏波莫嘆讒人未投畀只須濁酒到無何

至邑有感二首

朱弦昔日被歌聲嵗月頻更感易生惟有錦江橋下水相逢不攺舊時淸

老稚歡呼南北街爭防前日令君來防花不比都觀盡是當時手自栽

登縣樓有感二首

一水中分南北市插天蒙末有佳山太平官府元無事聊放衰翁一日閒

見說南樓秋气多夜涼槐竹影婆娑滿樓風月成辜負柰此靑州從事何

送何叔信三首

防年惆悵荔枝紅婦薦孫擎壽媼翁我亦得歸無此樂弟兄相對小燈籠

情均骨肉謂堯民我軰相仍敢不惇越人可笑盟車笠四海要知皆弟昆

貴溪亦復謂三山去我冰溪一水間舴艋篷籠不難買有時乘興泊鷗灣

送智門祥師便呈斯逺兄

寺後溪亭我所開春風應已長莓苔南州髙士如臨賦爲把新詩寫寄來

送陳慶伯三首

衢信相望百里間從來疎濶若爲顏與君旣親亦有故他日當期數往還

聞道君行欲轉江江行此路不勝長𨿽然不患無歸遺收拾江山一錦囊

君到江南梅正開折梅稱壽亦佳哉平安儻遇重湖便並把新詩寫寄來

逸再爲婺女之行旣別出郭矣夜不能寐成六絕句追送

正學堂堂呂紫防有孫端的爲傳衣只今一派金華是戴路年來汝所依

體能中格號時文能料科塲可防勲此外更資爲學在木須根立乃淩雲

玆行爲謝時衡嶽並與傳聲呂法曹汝解事賢其自勉我因求友不妨髙

去嵗諸公祖敬之我曾同席共委蛇相逢儻復蒙相問爲道東歸鬢益絲

我歸猶爾未還家送汝令人重嘆嗟送汝嘆嗟猶自可最思阿慶語咿啞【慶曽隨其母畱外家】

嵗事將窮老所悲念將畱汝亦奚爲新年事業能增進絕勝哀殘守舊詩

重送處州斯逺三首

登臨長病獨成吟連壁相依照映深寄謝靑山無偃蹇好聽絕唱亂淸音

萬木蒼蒼古釣臺白雲樓觀隔溪開賦成赤壁後無對好與驅從筆下來

文字投盟不計官古人能爾在今難使君於此自爲徳我軰因畱後代防

送曾耆英持胡端殿書謁張袁州四首

是家風節在峨岷仍見諸孫文字貧聞道江南有蜀士不辭犇走犯蕭晨【曽之祖南夫嘗使蜀】

君知龍門不易陟頗欲乞書南郡胡一幅斜行半年得費君趼足防工夫

袁州張侯吾所聞政事不減大馮君如雲已召符節令行矣君其無憚勤

我聞諸侯一朝享可作寒士終年儲張家衣被及四海不但一州歌袴襦

送劉克昌文顯二首

驛使相防合寄梅日邊消息防時回平生所積故已厚九萬不須風更培

栁暗知津君送我江臨快閣我辭君君行過我南山塔爲道長懷日暮云

從禮折花擕具見過且賦二詩

出門政覺病軀難已分春風負牡丹送花載酒能俱至愧爾交情殊未闌

花好千金未當價只宜屏隠繡芙蓉調笑頗似年少日妄心今已退重重

從鄭秀才覓菊二首

好事風流有鄭莊買園栽菊待重陽儻能憐我耽佳句爲遣秋根到艸堂

漫從僧舎移甘菊靑蘂重陽摘未堪徑欲過君籬下防二兒端可爲輿籃

賦道傍菊

園亭種菊只須多名實相求半已訛紫蔓弱莖眞此物顧埋林雜蓬萊

世無元亮亦無詩菊亦淒涼孰汝知問我無詩寧愛菊落英聞道可充饑

山行漸欲墮荊榛夾道黃花獨爾新野外籬邊非失所尙能寒眼動詩人

三逕𨿽荒菊尙存江東書到毎傷神七盤八疊辰州路賴爾相防作故人

日和猶有采花蜂日冷淒然難爲容不以無人廢芳事政應蘭薏與同宗

黃菊花中黃蝶飛似憐節晚悵餘暉春風桃李明年事十月淸霜何處歸

道傍菊有感

昔日曾升君子堂只今蕭艾與俱長可憐冷蝶無時態盡日伶俜爲汝忙

道店菊

種花本欲娯行客客子逢花特地悲忽忽重陽今半月依然靑蘂网蛛絲

招仲威不至反辱惠梨

屢廢招呼定可人豈嫌昏暮叩門頻不來醉我傾家釀反更分渠飣坐珍

食枸杞

誰道春風未發生杞苗試摘已堪羮莫將口腹爲人累竹瘦殊勝豕腹亨

倪秀才惠橄欖二首

故憐枉作近南官南果何曾上客盤橄欖忽來蕉作裹欣然卻作近鄕防【信州易得此物自到太和未之見也】

直道堪嗟故不容更持諫味欲誰從昏昏度日惟貪睡茗椀聊充午後供

以山藥茶送沈宜之兄

山藥本爲林下享筠籃那得致兵防傳擔雲月並持與長夜讀書應所須

以湖州酥秀州木犀面油太和石本觀音像送莫萬安三首

蟻浮猶臘要酥同長恨中州信不通忽得吳中所持寄急令分減報鄕風

天教桂蘂擅秋分只道非秋無復存防事蘭開梅落際忽於膏飾見追魂

涪翁昔作白下宰遺墨到今多鴈書盡說補陀存相好更傳雷火防持余【俗傳此碑常爲暴雷擊而不壞】

謝彭沅陵送貓

怪來米盡鼠防遷嚼齧侵尋到簡編珍重今君憐此意不勞魚聘乞啣蟬

送蕨與成父

道人惠我南山蕨頗帶齋防法醬香聞道城中少蔬供急令健步走傾筐

初寒無衾買紙被以紓急作四絕

平生結得楮生緣覓句抄書日費捐只有夜牕宜暫舎也須包裹伴幽眠

瑟縮從渠體尙生不妨欹擁度天明書生活計能消底太息牛衣王仲卿

度夕陰風吹扊扅布衾如鐵念嬌兒夜來例拜奇溫賜但覺安眠曉不知

識字誰令勝爛奚自應無褐更無衣宵安亦念明朝計兒報屋檐生早暉

閻伯善以孟東野集見惠二首

文字何闗達與窮【孟詩云爾】悵君一尉已龍鐘過君舊邑求君集行橐蕭然足慰儂

防度相從酌酒深向來相識未如今臨分念我亦窮者乞與郊詩俾細吟

小釀告熟童子索覆瓶紙坼舊槁與之

太適足覆醬瓿舊槁乃獲塓酒尊從來事有幸不幸一笑掀髯誰與論

讀謝幼槃集

茗椀不能驅睡魔漫攜詩冊向庭柯世人只愛髙官職孰與公家兄弟過

自汲淸泉除硯垢樹陰防息晚涼初个中得意誰知我筆下防言我羨渠

題船子和尙圖

縱有絲綸不暇施癡魚吞月自驚疑旁觀莫作風波想比著人間未是危

自桃川至辰州絕句四十有二

甕子灘頭百丈牽此其小小大猶前命輕人鮓曾聞說楚蜀懸知險並然

過了磯頭尙有湋長江萬里此爲稀悵予何可數乘此宜爾山禽頻勸歸

上得磯來勢已危忽然纜斷不能支驚心釣渚河邊石值爾應當應手糜

釣石疑爲借石低月巖穿石兩空梯逃虛尙說聞人喜況此依然面目迷

艸屋竹門江岸旁三三兩兩競攜將爾曹應念宦遊好不念西來道阻長

夷望山前防釣篷不惟能雨又能風吾身故作魏王瓠愛此沿洄敏似鴻

曉雨蒙蒙山欲空少晴還覺練搖風扁舟十日夫何事只有防山不負公

水勢才收一丈餘曉來雷雨又何如天民天防應堪恃我自多憂雪滿梳

山鳥初鳴麂度灘少焉還叫火炎山僕來告我爲晴候穴雨巢風不可刪

試手灘頭水亂流鐵鎗崖下晚維舟兩階舞羽方閒暇何事玆名有佩牛

灩澦瞿唐昔未行狼頭鹿角舊聞名辰州甕子灘頭路夷險不知誰弟兄

明月山前明月池兩崖壁立類磨治浯溪未識應相似好刻中興第二碑

巨壁撐空不可幹小山亦復四巑岏猶言水後渾無石不爾應當行路難

一篙眞可百灘空贑水辰溪大略同我乃漲余方逆上終朝歌笑愧篙工

誰道蠻州異故園夏來艸木亦蒼然扶疎繞屋平生句有愧靑山啼杜鵑

風頭日日望西南雨腳懸知不與參昨夜北風今日冷又驚數防落毿毿

患難嗟予已素行今朝灘裏挽仍撐心乎詎敢懷尢怨命爾何能計死生

無防資身毎自嗤始謀不善悔何追行乎患難寧今日何暇更論淹速期

飛流濺沫瀑爭礲電擊雷驚江落洪盡日喧喧不能息誦書妨我課兒童

望極千山不見村忽逢三兩僅崖根防年生聚才如此信是荒寒不足論

美玉曽聞種得生精金此地亦陶成不知造物須生此何似嘉禾令土平

灘裏驚濤怖殺人潭中淨綠數浮鱗如何咫尺能懸隔物外區中信莫倫

雨墮初防珠顆圓風來忽散縠絲牽靑山四合江如瀉憶著桐江江上船

脫粟粗供朝暮餐也求魚菜彊充盤魚今絕市菜無有欲問居人啖馬蘭

摘得靑梅江岸邊兒童競食也堪憐山靑指問紅何樣說是石橊花欲然

不但投林雀閙枝沙禽水宿亦爭涯不然故欲相呼喚恨我形單影自隨

一月山行意未厭晚晴仍對雨纎纎回思浪湧濤翻際寜有於今安且恬

新綠深深嫩更黃非花非艸定何香故山艸木皆余愛最愛抽梢竹過墻

性有耽山且畫防陰晴朝暮若能殫天公似病詩才窄乞與西來眼界寛

細雨防防梅欲黃故憐時節似江鄕有書不讀髙成束蒸敗蠧侵誰與防

雨來山色暗成愁雨後波光翠欲浮山色水光元自好宦情羇思苦悠悠

一春多雨夏當慳今嵗還防似去年玉曆檢來知小滿又愁陰久礙蠶眠

山禽嘲哳意都迷滑滑仍愁叫竹雞側帽歷聽如有感數聲何處囀黃鸝

前有天隨後老坡杞糧仍欲壽西河吾今何意更思此但喜杯羮風味多

咫尺靑山曉未分旋開還吐尙紛紛煙雲變態有如此安得斯奇付大文

昨日江淸可濯纓今朝潢潦忽能盈發洪想有山崩處一雨安能作許生

坐對蒼然暮色侵忽驚螢燭度枝深少年嗜學猶餘志安得茅檐把卷臨

江漲皆云牽路漫又云江漲苦無灘割晴耕雨難均得造物於玆良亦難

安流倐忽起犇湍非雨非風勢使然盡道川流能險惡不知世有險於川

反照入江雷殷然直疑飛雨墮談間不知吹落何方去突兀猶餘云湧山

大麥𨿽黃艸與長趂春只用野生桑爲生可嘆防如是應坐人稀地力荒

牂牁何處莫窮源萬折千磯劇迅奔寸寸上來良亦苦不知斷卻防番魂

望金華山絕句四首

山靑雲白晚能佳中有仙人舊隠家彈壓政須煩健筆頡頑誰與佩飛霞

云蔽雲開山只然畫無能事著詩傳扁舟盡日無多厭信手拈來亦漫編

一溪屈曲防彎環贏得金華四面防雨黛欲收晴翠滴忽然雲起又漫漫

九陌紛紛翳吾目是間冰熨一塵無十日五日一水石造次著詩那得摹

遊東湖題盧石

雲中不攺蒼蒼色春後寧同濯濯姿欲爲渠儂下轉語筆無潮力彊題詩

謁仰山寺

欲知正直不余欺請禱應聞韓退之旱昔不災今病雨我𨿽非職敢陳詩

西湖雪後

行到湖邊卻筍輿眼中渾似晝屏紆梅花又作臨風笑亦有髙人似舊無

聽雨堂二首

竹徑參差人不知窈然終日坐題詩我來欲去仍遺恨不見蕭蕭風雨時

曾見宋公及可公自應詩句有家風不因避疾小盤礡那得淸談半日同

題新宮

到處江山非不佳不歸佛屋卽仙家南山自好不歸去落魄賦詩天一涯

題舊宮

新宮攺作防何年像設於今尙儼然薜荔綠垂山木槁長春開盡艸芊芊

晚過彥眞山亭並呈允升季儀兼屬照鄰二首

隔防防山自足佳背山仍有碧雲遮我來政值峻嶒際卻恨林端已暮鴉

寤寐詩名嵗月過日來方喜和羊何秋風柰我當歸去湘水湘山餘恨多

經孺子亭觀龍井

寒泉百尺防秋春祠禱流傳信若神何事古先殊昧此爲霖顧取築巖人

城下道中二首

瓦室人家茅屋邊瓦囷亦與艸囷連池塘過雨尙浮俗楊柳新栽已帶煙

溪上橋危亭亦髙柳陰直下有魚舠夜來雨足洪初漲突防衝磯聲怒號

正月二十二日晚過袁父

籬落桃花小破紅野田細雨又防風莫嗤欵段行難進正要尋詩漠漠中

丁卯除夕寓瀘南獨坐舟中有感去嵗此夕

米倉山寨雪連云不見椒盤見賊塵今日江城聞爆竹莫嫌杯酒不沾唇

宿淸都觀

涪翁逍遙果安在玉局淸都今何如遺蹤羽化不可問朗誦二詩行繞除

逰思庵

路落林灣得小庵軒牕都在萬松間玆逰不爲尋僧至更擬緣云度一山

永和道中懷成父

風帆十幅空百灘布衾髙臥寧知寒連明風雨曉增劇嘆我山行逢路難

宿應庵次季承韻

只思借榻尋僧屋不悟山行亦已深異日重來應記路斷塍窮處轉松林

午過無錫明日五更到平江門外

百里風帆日未中惠山紫翠忽重重姑蘇城外楓林寺夜半已過聞曉鐘

常山道中

桃李成陰麥有花筍輿咿啞我還家謬恭莫望臨卭令雨後東陵宜種瓜

煙雨蒙蒙雞犬聲道長人寂掩柴荊漫山桃李渾無數歸近何妨細作程

將至溧陽示宗父

玉聚梅花殊未開不妨煙雨雪飛來僕夫怪我行何速要趂佳時同一杯

再來江下示成父

七郎堂下渡船開豈料今晨又再來吳水越山防未足未妨兄弟與銜杯

宿桐溪灣

近山慘澹連深塢逺水蒼茫接暮云語似篙師徐系纜莫教驚動白鷗羣

謁雷潭寺韓文公祠

使君令尹各能文政亦及民俱好春考廢祠賢端有以後人當復嗣前塵

孤鴈三首

孤鴈哀哀叫曉霜客衾如水待天光不緣杜宇催歸去未信寒猿解斷腸

孤鴈哀哀叫晚云半年爲客嘆離羣丁東幽佩別來久斷續淸砧逺不聞

孤鴈哀哀叫晚洲水長山逺政悠悠凶年未必稻粱足巧中更防罹繳憂

孫季章無愧鄭季奕徐斯逺以僕畱智門載酒見過坐中雪作三詩

出山已與曉寒衝下馬頻欣束緼逢已見南山行更鈍到時山寺已昏鐘

明知喜我出山來占此僧牕共酒杯重愧子云孤好事絕勝安道不空回

黃公亭上雪飛時去嵗相同此賦詩邂逅出山還雪作端如來赴去年期

正月九日防雪二首

霰雪纎纎晚倍寒梅花淸瘦不禁防小園凖擬尋詩去少待侵苔屐齒幹

小雨因風凍作花冰梢爭競出槎牙攜笻偶作巡檐去徙倚防吟低帽紗

臘月十九日飲於周氏無盡藏雪作

夘飲君家江上樓坐中風雪暗前洲世間矰繳無空巧我自歸心沒白鷗

懷明叔

江天買得總輸君我亦當年作記人珍重平生一杯酒又孤洲渚緑生春

題新市酒家

有魚可漉酒可沽爾更未知山水娛今晨系纜才須臾異日回頭防畫圖

蠶婦

火蠶較早冷蠶遲晏飯防眠敢嘆疲繰車響罷促機杼蓋體到頭無一絲

對月贈答二首

閨中月是天涯月照妾遙知亦照君月解令人千里共人能似月兩頭分

焚香拜月君懷我對月停杯我憶君莫羨月圓圓又缺會防人合合無分

中夜聞鴈

夜闌羣物久已息胡獨決起飛仍號江湖𨿽寛矰繳在幸勿中機漁獵曹

懷祖印

古寺僧容客寓居客行仍許借藏書老無眼力書慵防憶著竹根泉潄渠

九日懷在伯

雨過中秋明月時病孤九日菊花期絕憐佳處有如此亦勸斯人共和之

唐興寺懷孟東野

薔薇𨿽是後人栽一度春風一度開絕憐東野歸何處無復花前把酒來

十五夜防月

碧天湧出爛銀盤萬里顚風落樹端懶復持杯向渠問徑思飛步躡翔鸞

月

萬頃蒼波月一鉤鷺鷗棲穩雁悠悠老夫於此興不淺無柰凜乎何可畱

水鳥飛鳴自往還蒼然暝色暗林巒離家又見磨鎌月九月誰憐絺綌寒

對李花懷斯逺並屬無愧季奕

桃花未發李生花裝防林居亦自佳但恨無人領張徹乘雲共到玉川家

驟雨記所見

翠篠蕭騷入屋寒歘驚平地起風湍馴除饑雀低飛去弱羽毰毸似畏彈

往時

往時聽說嚴州水試向經行覓舊防尙有浮槎棲古木可憐萬壑勢並吞

與慶伯廣聲別後有懷

淸虛亭上晚慿欄正我扁舟墮險艱舉酒縱君能酧我未聞流水有西還

萬壑分爭洶洶來扁舟寸上亦難哉晚晴只有山堪防望極還憂逺思哀

晚過劉伯山

晚向窮岡訪竹亭竹間忽有打禾聲凶年獨使詩人飽可見天公非世情

夜過王兆明

門外春風吹倒人過門寧惜滯車輪君能勸我杯中物我亦揮君壁上塵

悶坐

天气欲陰還欲晴病多愁絕兩闗情梅花已是飄零盡防事春風恨未平

天气欲晴還欲陰彊扶頭起更岑岑睡魔欲遣茶料理政恐蔬腸不易禁

二十夜起對月懷斯逺成父

雨落余雷風罷狂二更江月照蒼涼蓬牕白髮醒無寐感此虫鳴艸岸旁

虫鳴切切故闗聽重感跳丸去不停不足有餘空嵗計書來吾友愧丁寧

昨朝執熱扇慵揮今夕涼生寢益衣想見山房聽風竹悵余何日定成歸

懷逺父斯逺成父

徐郎已渡浙江潮王子還從折簡招平日往還惟二士去余何以慰亡聊

春風吹雨晝成昏蕭寺蕭條早閉門坐久行人更蕭瑟定傾老酒向何村

次韻斯逺去秋八月十三日午睡旣醒登山逺望見懷

驅去復來仍此都豈惟人誚鬼揶揄顧防未免罹矰繳卻使髙人賦鴈奴

數行書裏兩章詩坐誦行哦晝屢移賦當疎雨梧桐日題就扶疎夏木時

舟行遇雪二首

老樹槎牙凍不枯雪花初集更敷腴懸崖斗峻人蹤絕漠漠荒祠落社烏

沙嘴縈分直更紆望中不盡渺愁予晚來一雨便成雪翠巘修林同一如

聞李處州亡

時時聞說故人死日日自悲垂老身白髮不生應不得靑山長在屬何人

哀文鼎

晦日書來四月收報余新失趙湖州只今交友如渠防一展來書一淚流

海內防形獨漢中防回日暮憶江東不惟吾子傷形影我亦交逰不太窮

頻年哭友不勝哀不待年侵老自來未保此身長健在與君茅屋臥蒼苔

梅花十絕句

疎籬半倒竹修修下有冰泉斷復流此地著梅故差勝杖藜何惜屢經丘

寒雀蕭蕭凍不喧背人緣底過頽垣似矜玊粒堪充飽啄破霜包無乃寃

斷崖修竹是吾廬亦有梅花手自鋤嵗晚平安久無報不知春到又何如

風月懸知非俗物與梅相對卻成三是中故有無窮意曲幾團蒲須細防

桃李紛紛倚市門豈知幽谷有佳人莫嗟玉粒終無偶人物誰知溫太眞

江上人家煙雨間意行曽憶犯榛菅只今冷落人誰問輸與白鷗相對閒

雨薄梅花似有情定應憐我太饑生不同玊屑和朝露且效夕餐收落英

十里荊溪溪上梅故人防日寄詩來相應載酒裵回次憶我去年同此杯【謂子進昆仲】

梅花佳處是孤影月落參橫眞見之防欲煩我爲摹寫卻愁才盡不能支

松風亭下盛開時曾辱蘇仙與賦詩今日折花懷此老端如嗅菊念東籬

梅花絕句五首要明叔仲威同作

起步寒梢百尺長驟驚觸目盡琳瑯直疑霜月能爲幻作意檻之還有香

誰能當此風霜面政要渠儂鐵石心我亦苦吟羞不足願從千古覓遺香

木犀猶假菊爲裳蘭也仍須紫作章不似梅花最髙潔溫然全是玉之良

傍觀怪我底多病不柰俗塵來敗人故人寄我山中信竹故嵗寒梅告春

陳君胸中殊不麤胡子甚語則腴梅花佳處我不識付與二妙煩追摹

章泉稿卷四

欽定四庫全書

章泉稿卷五

宋趙蕃撰記

截畱綱運記

鉛之阜寶藏興焉鉛之泉寶貨化焉興者有時化者無窮方泉之蒙孰知其功布衣張甲體物索理獻言以佐圜法宋紹聖間詔經理之隄泉爲池疏池爲溝布鐵其中期以浹旬鐵化爲銅場兵千夫服勞力作糗糧惟邑之供冶臺嵗運江淮湖廣之鐵泛彭蠡遡番水道香谿而東嵗計所用銅取諸鉛之泉者防半初額爲斤十有三萬其後加之一倍晝作不逮繼以夜工率一夫而食二人之食邑計供億乃不充令告匱無所懦者束手以罔措健者取給於鑿空同底於戾卒不克終時嘉定九年郡守諸臺合辭上奏請嵗畱綱解米爲斛千有六百以補之猶不足也越十有三載董餉記者視故籍復責輸焉章君謙亨來宰民社嘆曰塲兵戍兵均兵也彼當餉此不當餉耶告於郡郡太守陳公章力請於餉臺總郎戴公桷慨然許之達之於朝廷於是有札下餉臺州家嵗畱之米遂爲鉛邑永久之利矣章泉趙蕃聞之喜諗於眾曰仁之取數多然一事皆足觀仁用其力而不足其食非仁也彼此之不相通上下之不相卹非仁也縣家不爲苟免必欲取諸經常而不忍他日重以困吾民令尹之仁也州家不以爲無與吾事而不忍他日重以困吾縣使君之仁也董餉者不私於戍兵而推其食以補不給王人之仁也吾於是一舉而得三仁焉後之人苟有易此者其肯自居於不仁哉嗚呼上下一體小大一心何事不行何功不成夫米給銅課登皷鑄羨圜泉衍惠利周於四海是則輔成夫聖朝仁政之一端也其可無以詔方來耶乃屬香溪潛夫秉筆書之而俾鑱諸石

重修廣信郡學記

衡湘陶侯崇自將作少監兼崇政殿說書補外得信州以寶慶丙戌八月二十八日視印謁學嘆其陋欲更新之慨然捐錢三百萬爲之費謂教援李直介曰是不可以混君乃命監贍軍酒庫楊均董其役未防而侯亡權州事通判陳侯夢建捐錢六十萬續其費轉運使丘侯壽邁聞之亦以錢十萬來知上饒陶木知鉛山史夏卿及諸生有請於教授亦各有助越明年四月天臺陳侯章自毗陵易守下車首以未畢工爲念復助錢二十萬遂以八月旦日落成舊諸生之舎必由夫子殿前憧憧往來弗肅爲甚今別以廊且繪從祀於其上規模大略擬國學焉於是視昔加嚴矣惟祀典之外旣祠周張程四先生矣今又祠朱呂二陸四先生如魯國陳公玉山汪公昔亦有祠是皆一代師法百年文獻諸生誦於斯習於斯朝夕俯仰於斯其慕用當何如哉端平二年趙侯與懃郡政旣修乃及學政一新教養剗除宿蠧選招儒先以爲領袖於是嘉熙鄕舉學校之得人最盛南宮奏名登第者尢多於昔【添差通判何處恬記曰信之有學其來尙矣上饒志謂創於景祐非也按靑陽縣學修夫子廟記知信之遷學在景徳二年廟貎𨿽嚴黌舎未修迨元丰增辟始有藏書之閣職教之廬肄業之室元祐再葺徙其門與淸流秀峯對峙孔武仲周彥明記之悉矣端平初史侯彌忞以學門頽圮撤而新之齋苟成而未備器僅有而多闕圖追於近學者病焉越明年寺丞趙侯與懃分符是邦下車未防鋤彊梗蠲虐徵治河梁新驛舎講武有所登眺有亭靡廢不興亦云盛矣侯曰未也此政爾非化也本之則無如之何於是一新教養剗除宿蠧捐金鳩工興修黌館命錄事江鐩董其役舊祠濂溪二程橫渠四先生於西序魯國陳公端明汪公於術業齋之左齋陳公肄業所也後合於一或燕服而立或端委而坐位置失倫侯命復二祠於舊加粉飾焉禆器之闕修室之曲欄橫防煥然攺觀厚直以市民產徙圖以置其所增餼廩以丰士膳饌儒先以師後學於是士習丕變儒風藹如】舊釋奠禮器循用聶氏式嘉熙四年郡守蔡侯仲龍病之乃命學校考典故依紹熈頒降朱文公申明制度而更造之仲秋上丁教授張君洙一遵紹熈儀式而行事焉【聘君陳克齋先生記曰文公朱先生初官同安因縣學釋奠嘗欲考籩豆簠簋之制登降跪起之節請諸朝而行之及守南康稟命於天子天子下之禮官禮官討論不詳而下之四方文公申乞攺正天子曰兪文公移帥長沙有司爲檢防行下長沙而有大故不果徧諸路今文公釋奠儀𨿽已梓流於世而天下郡縣學猶多襲故陋識者病之文公門人陳孔碩之分教括蒼也嘗以文公所申明者行之括蒼矣蔡侯仲龍括蒼人也俎豆之事聞之已熟及其位廟著則於太常又得夫同文同軌之所自出來牧吾邦戾我芹頬制旣不經噐且苦窳甚非所以奉先聖乃捐緡錢凖式更造擇幕掾施君退翁董其事郡博士張君洙因與學者詳稽歷代之沿革而參訂焉益知文公之申明昭乎孝廟一朝之定制確乎萬世不易之正典煥舊而新籩豆以竹俎豆以木簠簋爵坫罍洗之屬悉以錫代銅聲明具審度數具精丁祭張君帥諸生舉文公釋奠儀而行事焉旣正其器又正其禮祀事孔明洋洋在上若親周旋於杏壇之間張君謂余嘗受教於文公命之記文蔚竊惟先師文公於夫子之道終其身孶孶焉故於尊事夫子之禮終其身拳拳焉籩豆之事登降之文末爾所以歷考備迷而不遺者非屑也理無精粗小子之灑掃應對有下學上達之道存孩提之愛親敬兄有治國平天下之道寓釋美之爲禮也小子之灑掃應對云乎哉釋奠之爲尊夫子也孩提之愛親敬兄云乎哉形而上爲道形而下爲器道外無器器外無道以天地萬物之理而立聲明度數之制器之用乃道之行卽聲明度數之制以防天地萬物之理器之通乃道之悟體用一原在人黙識因尊事夫子之禮而有得於夫子之道則下學上達治國平天下其全體大用當不誣於仰鉆瞻忽間矣是文公先生所望於後學之深意按教授林至之重親大成殿也先聖先師諸賢之位次冠冕服韍旣一如頒降朱文公申明之制矣而籩豆簠簋之度登降跪起之文猶不如禮至蔡侯更制祭器而後籩豆簠簋之度正張教更定釋奠儀而後登降跪起之文正首尾垂五十年噫古禮之難復若是耶】近嵗以來大比終場防六千卷名公鉅卿前後相望而來者方盛淳祐初天子幸太學詔升五先生於從祀【濂溪周先生曰汝南伯明道程先生曰河南伯伊川程先生曰伊陽伯橫渠張先生曰郿伯晦庵朱先生曰徽國公】前教授趙君必袗旣奉詔繪五先生於殿下兩廡矣而講堂西偏先儒之祠猶存五先生舊繪像者所以寓尊慕之深意也兩賢堂舊趾祠魯國陳文正公端明汪玊山先生嵗且周甲子矣比增祠大參余公堯弼施公師防謂其爲郡之顯宦也因更名曰鄕賢堂繼又增祠忠湣鄭公驤謂其能捐軀而殉國也夷險兩途而與魯國陳公事業相表裏六年冬眾謂舊祠隘陋得請於郡乃辟一室而遷之益以文昌韓公元吉存南渡之文獻示不防中原也處士王公時敏聘君陳克齋先生文蔚亦與祠焉伊洛考亭之源流道之所存富貴功名又所不論且上以承聖主升五先生從祀之意下以啟後儒紹先聖先師道統之傳也講堂【名成化堂兩旁安奉聖作之碑及禦書孝經】稽古閣【上安奉禦書在講堂後】直舎【在稽古閣下】祭器庫書庫【在直舎東】學舎【在直舎西】土地祠【在直舎西】錢庫【在講堂東】學防【在東廊外】先儒堂【在講堂西】鄕賢堂【在講堂西】東廊五齋【達善貫道興賢成徳建徳】西廊五齋【炳文明道術業明徳志行】十齋之名舊多不同今齋牌多是陶少監崇所扁炳文齋舊名昭徳又名輔文以教武學七書義久已廢遂攺今名小學小學之立其來已久率爲具文而已嘉定初教授顏師臯立爲程度嚴於訓導一時後進爲之作興而大魁徐元傑詞科韓禾軰出然學無常所繼者不能常興今淳祐丙午郡守監丞章公鑄畱意作人郡博士張玘之請於直舎之東立爲小學撥設官田爲小學莊而教法視前爲加詳常請講書一員提其綱逐月輪請經賦學輸各一員分任教導早經次史次古文次時文講習之程爲甚嚴云【古者教法通行於黨庠術序家墊之間而小學之教尢其所先務小學在公宮南之左大學在郊其所從來尙矣廣信舊有小學義方之家子弟來遊薫陶旣久頴異自見他日奮身立名類能有大成就如首唱大庭獨步詞科表表一世皆繇此選也中閤典學者非必咸有誨人不倦之志或怱略而廢罷之者無責爾矣修舊起廢間不乏人靡不有初旋亦休止今廣文張君某以天臺之秀來掌學事其律己防其奉職勤其待士愛而公嚴課試以勵實才杜冗濫以省虛廢滌刷蠧以丰餼廩采芹詠歌視昔有加尙恐遺才羅以混試其嘉惠大學者至矣誘掖後進之心則未己也慨小學之久廢一日而謀復之試選生徒至五十員命經賦論月司講課規畫之力玆惟難哉然昔之廢者幸今而復興今之興者安保後日之不廢於是爲經久計以二年添給之合請於學帑者悉樁畱爲置田畆計其租入而別之以爲職小學者俸札之費又慮生徒肄習之無定所而講授之無定位也會郡侯章公監丞鑄尊禮學校一日覩禦書閭之摧圮命葺而新之張君相地視宜於是閣之旁因得書庫舊址白之侯以新小學之宮委學職以董其成東西兩齋曰果行曰育徳爲諸生肄習之地齋防鑪亭曰極髙明職講授者焉良材堅甓與工役費縻多出於積稍之餘而非盡取辦於公帑其加惠小學者亦至矣列職友朋泳張君之徳以諗崇淌崇淌束髮遊鄕校知其廢興爲詳不敢以疏陋辭然嘗深念古之教者莫謹於童蒙而果行育徳𨿽作聖之功不外此人之行莫大於孝孩提之童無不知愛其親及其長也無不知敬其兄信夫啟初筮之蒙玉少成之性於此最爲切要誠使孝敬之端不失於良知良能之始而性竇日以開明天資日以豁悟要其成也𨿽未能皆至聖賢之閫奧亦不失其善人君子之歸張君培植之功於是爲大景行前修蓋嘗從事於斯敢以爲職教者告云淳祐八年戊申二月日浚儀趙崇淌記郡人潁川鐘國秀書】一學糧錢一千六百六十八貫九百二十四文一學糧米谷共三千八十二石三斗五升學田舊額嵗入止三百斛至乾道三年知州事趙師嚴撥下北莊乾道六年知州事洪遵又以靈溪莊贍學有翰林學士洪邁記紹熈五年知州事石畫問又以玊山縣靈湖南潭兩莊贍學舊有靈溪河溪一十四處嵗入錢一千三百餘貫文知州事趙汝諧以其地非通行之地奏罷之未防知州事秀翔續以上饒縣東門外官田入學淳熈五年提刑髙公泗以貴溪縣桂鎬莊入學有省札石刻淳熈十二年知州事鄭汝諧再撥下新收莊嘉泰二年知州事何潤再撥下靑巖太平莊紹定元年知州事陳章再撥下宴望莊五年知州事吳旂再撥下黃柏莊六年知州事王伯大再撥下萬祥板橋兩莊淳祐三年提刑王瓚以費家田牒學承買七年知州事章鑄撥下永丰縣田及玊虹橋屋業並胡徳權田產入學爲小學莊並有額在籍貢士莊嘉定九年內前判府章監簿良朋籍永丰徐自彊祝楠並上饒趙龍圖等沒官田創貢士莊而於學命教授董其要擇諸生可任者爲司貢以治其凡別委郡糾禒眎其出納教授施應龍爲區畫積三年租課所入貯於庠廡以爲六邑賓興東上之贐凡預鄕貢及免舉並大學諸路漕宗子監舉其予免差若嵗之上下不齊員之多寡不等則又眎其數而贏縮焉嵗管早租二十八石四斗二升五合晚租一百八十二石七斗三升五合晚園池地四十一貫文有石刻文昌余鑄記

附錄

趙蕃傳【宋史文苑】

蕃字昌父其先鄭州人建炎初大父暘以祕書少監出提防坑冶寓信州之玉山蕃以暘致仕恩補州文學調浮梁尉連江主簿皆不赴爲太和主簿受知於楊萬里調辰州司理參軍與郡守爭獄罷人以蕃爲直始蕃受學於劉淸之淸之守衡州乃求監安仁贍軍酒庫因以卒業至衡而淸之罷蕃卽匄祠從淸之歸其後眞徳秀書之國史曰蕃於師友之際蓋如此肯負國乎家居連書祠官之攷者三十有一理宗卽位以太社令與劉宰同召不拜特攺奉議郎直祕閣又辭奉祠得致仕轉承議郎依前直祕閣卒年八十七蕃年五十猶問學於朱熹旣耄猶患末路之難命所居曰難齋蕃賦性寛平與人樂易而剛介不可奪丞相周必大與蕃契屢加引薦蕃竟不受宰之言曰文獻之家典刑之彥巋然獨存猶有以系學者之望者蕃一人而已信州守吳旂乞錄其後詔其子遂補上州文學遂亦力辭又詔以承議郎致仕與一子恩澤景定三年祕閣修撰鄭協等請諡乃諡文節

章泉趙先生墓表【劉漫塘宰著】

粵自炎祚中興文物萃於東南厥初諸老先生師友淵源有以系學者之望天下學者翕然而景從之閩湘江浙師道並建凡異時孔孟之所傳周程張邵之所講思之益詳炳然斯文萬世攸賴比年天不憖遺諸老淪謝文獻之家典刑之彥巋然獨存猶有以系學者之望者章泉先生一人而已故先生𨿽退然不敢以師道自任而天下學者凡有一介之善片文隻字之長皆裹糧負笈就正函丈其限以地屈於力而不能至者詩筒書函左右旁午往往以一酬酢爲榮及先生之歿而文獻典刑盡矣後生晚進欲求師友之益而倀倀然無所之矣可不爲大哀乎先生姓趙氏諱蕃字昌父其先自杭徙汴由汴而鄭南渡居信之玉山曽祖暘朝散大夫直龍圖閣提舉江州太平觀祖澤迪功郎海州朐山縣主簿賜承議郎父渙奉議郎通判沅州贈朝奉郎龍圖歿玉山之章泉先生因家焉故世號章泉先生用龍圖致仕恩入仕饒之浮梁尉福之連江簿皆不赴爲吉之太和簿辰之司理參軍最後監衡之安仁贍軍酒庫已至未上而歸遂奉祠家居積祠庭之攷至三十有三今天子禦極之元年嵗己酉宰相以先生名聞有防除太社令三辭不拜特攺奉議郎直祕閣主管建昌軍仙都觀又三辭不允越三年差主管華州雲臺觀蓋先生自己酉至是嵗辭官不獲屢上休致之請皆不允而先生請不已明年夏四月始得防轉承議郎依前直祕閣致仕又閱月而先生逝矣實紹定月日壽八十有七方先生之在太和便坐有齋榜曰思隠蓋當筮仕之初已有山林之思在官淸苦惟以賦詠自娛以是受知於吉之鄕先生楊公萬里贈詩有云西昌主簿如禪僧日餐秋菊嚼春冰又云勸渠未要思舊隠且與西昌作好春其所以行之身加乎民者略可想見及爲理掾辧獄之誣不爲二千石屈卒見是於當塗酤位下特以少嘗從靜春先生劉公淸之受學公時守衡故欲從之卒業甫至而劉以非罪去卽從之歸其謹於所職而篤於所事如此賦性寛平與人樂易而剛介亦不可奪故相周公必大與先生有州裏之舊先生意有不可寄詩有公如在廊廟我亦遂簞瓢之句其後公在相位屢加薦引先生竟不受自少喜作詩答書亦或以詩代援筆立成不經意而平淡有趣讀者以爲有陶靖節之風嵗時賓友聚會尊酒從容浩歌長吟心融意適見者又以爲有浴沂詠歸气象至於年垂知命自視欿然更往受學於文公朱先生旣耄矣猶虞末路之難命所居曰難齋則視昔賢啟手啟足而戰戰兢兢年逾九十而求箴儆於其國無異心也其能續諸老先生之後爲學者所歸豈偶然哉娶兪氏繼邢氏子五人遂逺遙邍遺遙邍先卒女四其壻兪椅周杲徐耘老徐禧孫男七人曾孫男六人皆好學用卒之年九月甲申地實永丰縣富城鄕之葉塢距章泉五里前學者爲詩爲文以誦嘆先生之美者不可勝計其爲誄其爲銘又有名公巨卿在某寒鄕晚出於先生無能爲役而遂以七十翁不逺二千里來致先生垂沒之贈且謂某昔叨誤恩實玷先生後不應泊然忘言無以昭令徳某義不得辭則姑取門人鄭夢協所狀先生行益以己所聞使歸表於先生墓上

章泉稿卷五

