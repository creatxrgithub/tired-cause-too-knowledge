王文端公集

﹝明﹞王家屏著

●目錄

尺牘

奏疏

詩集

◇尺牘◇

敍言

卷一

啟

卷二

啟

卷三

啟

卷四

書

卷五

書

卷六

書

卷七

書

卷八

書

●王文端公尺牘敍言

王文端公尺牘凡八卷旣成刻矣先是嗣人兩中書君裒匯全帙次第授梓奏疏詩文各爲題辭而至是以尺牘徵敍言爌得以受而卒業焉此於公集中一體也而未始不可以窺公夫尺牘之爲用也廣矣交知往來緘題訓答如第駢聯以絢麗藻纖妙以襲淸裁施之於慶頌謝請契閫寒暄間卽十吏遞供百函競發或可聘才人之致爲之而至事關要重機判危安質問疑衷稟仰成畫窾言靡得而與焉故夫書記辭命之流也稡兼長以應對而後幸無失辭而欲以操觚之頃得算於心而奏成於手庸幾乎公之書牘其啟狀儷體非不采溢瓊璣響諧宮徵而情以緯物質有其文其它書奏揆事抒衷端言核論■﹝忄款﹞悰畢露而文辭爛然而又有異焉者公自官史局蚤負物望四方之士延慕聲光書題殷湊每得一赫蹏奉爲駟壁�躋揆席迨秉政機諸方隅握重之臣時以軍國大計取決廟謨而公晨趨密閣擬渙汗之絲言夕發郵筒授機宜之石畫諸如封疆備禦之堅瑕夷虜情形之勁弱戰款聲實之先後以至漕河疏塞之急緩水田開墾之拂順鹽筴鼓鑄之壅通莫不燭照幾先符合事後默持一是而潛醳紛疑銖分不失也公爲文不屬稾其啟奏報章據案占答斤削不加而辭旨具足此非識略裕於中藏而倉皇以之批導能乎哉昔人論文貴切世用公之制作其鴻篇偉構用以揚謨潤猷者固自有在乃至經國之先籌救時之祕略不出尺幅而緒餘槪見則是編也不必弦次集中卽以之孤行於世可也爌以鄕邦後進未得望見門墻而於公立朝大節儀世髙徽慕向之私不能獨後裏居每得公文輒肅衣冠讀之諸箋答名言亦時得之臚聞如其自敍有云入告退言一心一口又云內不敢求知於宦官宮妾外不敢得罪於賢士大夫又如以虛心觀理專而有漸爲諫諍之宜以功可相成不必自我爲柄事之宜以進身安靜門徑遠迹爲始仕之宜甞意斯言定能棄世而玆以參之全牘非經濟之緒言卽禔修之箴誨不以竿牘視而以典訓求無之而非可誦可法者也有志之士曠代得師而況邦之哲人典刑非遠象賢競爽詔我師摹讀其文想見其人末贊一辭仰止而巳抑晉之先大夫不有望九原而知所與歸者乎睠三立之前修窺一斑而自淑固上願也托姓字於簡端附聲以永世則猶其次焉者矣

萬曆丁巳歲孟春谷旦詹事府少詹事兼翰林院侍讀學士河中後學韓爌譔

●王文端公尺牘卷之一

山陰對南王家屏著

定襄門人傅新徳校

啟

◆啟

上晉王賀冊封

上楚王賀冊封

答周府西亭宗正進書

上晉王謝慰在告

上代王謝慰在告

上晉王謝賀生

賀樂昌王太妃誕日

賀張洪陽拜相

賀沈蛟門拜相

賀沈蛟門首揆

賀陸五臺太宰

賀郝少泉司農

賀王忠銘宗伯

賀馮琢庵宗伯

賀鄭範溪司馬

賀鄭範溪司馬奏捷蒙恩

賀田東洲司馬

賀蕭嶽峯司寇考績蒙恩兼值誕日

賀舒中陽司空

賀潘印川司空河工告成蒙恩

賀羅康洲少宰

賀趙定宇少宗伯

賀莊陽司寇

賀田繹齋通政考績蒙恩

賀範涵虛司成

慰方采山予告

賀習豫南司成

賀田中臺翰長

賀梅鶴洲督府

賀蹇理庵督府閱最蒙恩

賀劉節齋督府考績蒙恩

賀蕭嶽峯督府考績蒙恩

賀蕭嶽峯督府擒史酋蒙恩

賀梅衡湘督府

賀梅衡湘督府考績蒙恩

賀楊小林督府閱最蒙恩兼值誕日

賀邵梅墩中丞轉內臺

賀大中丞張滸東老師考績蒙恩

賀胡順庵中丞

賀李養愚中丞

賀周三泉中丞

賀常心吾中丞

賀宋桐岡中丞

賀李晉峯中丞

賀李二霍中丞

賀郭北野中丞

賀張傳野中丞

賀蕭念梁中丞

賀呂新吾中丞

賀梅衡湘中丞

賀房備吾中丞

賀萬涵臺中丞

賀萬丘澤中丞東徵奏捷

賀黃梓山中丞兼謝垂省

候王竹陽中丞罷鎭

○上晉王賀冊封

仰惟殿下溫文成性敬愼禔躬養正於蒙夙稟刑家之訓承祧惟震式符當壁之祥肆啟介藩光膺顯冊禹宅下土首開晉冀之疆周篤懿親蚤建叔虞之宇執桐圭而作寶分玉輅以疏榮慶葉三靈歡騰四履某忝依封部幸隸編甿朱芾斯皇久企宜王之度華裾可曳阻陪從史之班敬托魚椷肅申燕賀伏願宣昭令徳纘服先猷綿胤祚於本支奠邦家於盤石其爲欣抃詎克敷陳

○上楚王賀冊封

仰惟殿下冑本神明性成仁厚令儀令望譽蚤著於衡湘克長克君化浸行於江漢肆膺宸眷肇啟藩封承周室之脤膰允光帝典分漢庭之冊璽式備王章凡在司存莫預周旋之力矧惟虛鄙敢當勞賜之儀敬用壁歸伏希睿照心之感結詞不具宣

○答周府西亭宗正進書

仰惟門下盤石大宗淵源宿學左圖右史聚書不厭旁求往行前言畜徳允資多識貯冰壺於腹笥垂金薤於毫芒潤飾昭代之典章事詳三篋振起中原之文獻力勁千鈞公族賴以主盟國人於焉矜式官並秩宗之寵齒冑陳儀道符彤伯之尊躬行示範允循循而善誘肆振振其率從詎惟董正之功寔贊修齊之化不佞技慚墨守識愧朱愚卓爾不羣久慕河間之雅猗與有斐未窺淇上之文伏辱徳音亶諧素願顧箱盈琬琰知控謝之非恭乃篚實玄黃本登嘉之莫盡敬抒悰於介紹庶締好於平生

○上晉王謝慰在告

某用世非才致君無術偶以冊儲之議謬陳逆耳之言上咈聖心遂千嚴譴孱夫扛鼎竟罹折足之凶孤犢當轅宜速摧輪之釁硜硜引決但憑小丈夫之心胸嘖嘖推稱敢辱士君子之齒頰罷歸田畝幸邇藩封居父母之邦獲依桑蔭被親賢之澤竊永椒聊誠假餘年可苟安於耕鑿庶徼洪庇將厚托於帡幪詎意睿慈特垂溫眷勞使臣於絕塞惠音札於衡門珍篚充庭驚睹七襄之爛衮言盈楮寵踰一字之褒登拜知榮省循增愧附謝椷而三沐賜莫報於瓊瑤祝慶祉以千秋祚永凝於盤石

○上代王謝慰在告

某奉職無狀賜玦以歸罪廢之人鄕閭所恥幸遇周親啟宇明徳紹庭屹爲盤石之宗茂衍璇源之澤國人共戴謳歌無間於前王倦客新還耕牧尙知具故處卑枝可息卽同大廈之帡幪涸轍易盈敢辱西江之灌注猥蒙睿睠厚損貺頒分俎豆之珍業沾異渥盛篚筐之具愈倍恆情登拜爲榮省循殊愧肅申謝悃附布末忱伏冀鑑存曷勝瞻感

○上晉王謝賀生

伏念某蓬蒿陋質樗櫟冗材自廢居畎畝之中適隸在湯沐之邑敬哉有土撫唐叔之遺封卓爾不羣邁獻王之令望雍雍在宮之範以禦於邦泱泱大國之風丕變乎俗山河表裏咸依藩翰之尊巖谷幽陰倍荷容光之照不獨納污而藏垢夫且噓枯而吹上歲當弧矢之賤辰輒損篚筐之盛貺上儀隆縟玄黃賁采於衡茅睿旨溫諄丹雘增華於糞壤寵非其質登嘉無任傴僂恩結於心循省何能報塞肅而下走奏謝牘於屬車僣附微芹表積誠於薦盥願起居之珍護綏純嘏於緝熙不盡瞻依式廑頌禱

○賀樂昌王太妃誕日

小春應候南極開祥恭喜敞佳宴於瑤池萃歡心於朱邸九秋露湛香浮王母之觴五色云髙光捧元君之駕壽直齊乎仙佛慶允洽於家邦某忝托鴻禧阻申燕賀擬效華封之祝聊陳芹藻之儀伏冀麾容曷勝寵藉

○賀張洪陽拜相

嘗謂正人在位朝廷自尊君子得輿善類交慶蓋表儀系於所樹而聲气要在相投仰惟門下拔俗貞標格心大學嘉謀告爾後向推啟沃之猷聞道在吾先備荷切偲之誼尋更聚散互有去來卽囂然憂畎畝之中巳屹乎負巖石之望祥琴甫禦宸冊渙頒求忠臣於孝子之門無煩夢卜置良相於明君之側允葉賡歌仰八柱以承幹光贊垂裳之化翊重華而出震會收定策之勛弟某同寅恊恭幸參聯於揆席乘時輔運願遄駕於鋒車不盡歡欣但切延佇

○賀沈蛟門拜相

仰惟門下淵涵大學嶽峙貞標道裕彌綸勞深啟沃向當彩服趨庭之日業廑紫宸側席之思而皇情徒注於安危至孝直期於終始三年禮室久虛作厲之求一旦樞庭頓慰瞻巖之望泰交孚合詎惟宗廟社稷居歆解澤淪濡將俾艸木禽魚咸若制麻郵布艸野驩傳藐踽踽之孤蹤倍津津其喜色寧忘情於賀�柰絕口於言朝猥廑臺使遠臨珍儀駢錫誼惇故舊覘知吐握之虛懷仁急顚連想見施爲之次第欣焉手額感欲魂搖卽彈冠之願永違乃安枕之期可卜敬占謝楮並附慶私物菲心虔形畱神往謨謀密勿夙欽補天浴日之猷匡濟囏難佇睹旋乾轉坤之略

○賀沈蛟門首揆

恭喜格天業懋巍居首揆之尊取日功髙遄定元良之位朝廷一二日萬機之政務盡倚決於淵猷祖宗千萬年一統之基圖倏維安於鼎力紓房喬之謨謀剸以杜克明之果斷挈二相而兼總其長養狄公之沈密發以韓稚圭之雄剛匡一主而兩收其效此宗廟社稷神靈所共孚歆朝野華夷倫類靡不歌頌者也弟某僨轅孤犢逃籠倦禽息影銷聲招驚魂而未復操心慮患省積咎以滋危乃幸晉陟上公獨提魁�竊謂專精於寅亮佇觀運掌於經綸詎圖泰階之柄象方新震器之升華惟亟咫尺而乾坤旋轉俄頃而天日熙融紫詔頒恩慶寬條之槪及丹書記過欣宿盩之都蠲若和羹汝作鹽梅賴夑調其辛苦人刀俎我爲魚肉荷保護於存亡從此奠枕而安衡泌之�敢不書紳以識帡幪之賜肅裁荒楮走一價以掃門薄薦菲芹企三臺而賀廈冀垂鑑照良切瞻馳

○賀陸五臺太宰

今朝廷所重者人才郡國所急者吏治品格資於鑑別績敍視所銓綜必權度之素精斯統均之克稱恭惟門下道心澄徹涵水鑑以無私徳望尊嚴酌斗樞而獨運山濤再居選部夙推啟事之名姬公晉陟冢卿益遂進賢之志人才長短若欂櫨榱桷之異用巳預度其所宜吏治污隆猶涇渭淄澠之分流胡激揚之弗效世道從玆淸淑泰階賴以登閎喜倍切於彈冠願莫諧於聽履敢藉魚椷之便附申燕賀之忱冀護八座之啟居茂膺九重之眷顧

○賀郝少泉司農

仰惟鼎衡宿望經濟宏猷宜進上臺不俟今日適疆事萌芽於南北而聖心軫注於安危特簡股肱之良托在本根之地導泉貨而布之上下國脈端賴以疏通持斗杓而酌其盈虛元气允資於調護蓋周禮詔會格心之術居多而大學理財絜矩之方�約允惟耆徳克總繁機顧畱都之揆席久虛眾不勝其徯衮乃執事之封章屢上愚亦訝其費詞疊承天語之叮寧兼迫鋒車之督促三讓而進𨿽盛徳之彌謙一節以趨知吾言之不宿正擬勸駕猥辱賜書感惠貺之駢蕃得無慚悚念寵福之滋至寔切歡欣敬端一介之微代陳謝悃並致寸絲之獻用抒餞私冀原諒其不躬邈神馳而未巳

○賀王忠銘宗伯

某初起田間再塵朝序三年禮樂適當崩壞之餘九列簪紳忝預趨蹌之末瞻承未浹擢拜維新蓋昭代之典章定自皇祖乃舊京之文獻領在春官周道中興將復岐丰之治漢儀雜就寧稱齊魯之儒惟謀猷夙契於上心斯簡命特專於南省乘積徳百年之運踐文昌八座之司君子經綸應云雷而展采大人制作炳天地以爲召汝作秩宗懋贊中和之極吾從先進佇觀渾噩之風聽履馳情奉書動色玄黃爛若深慚及物之儀素絢茫然奚有成章之報肅申謝悃並布賀忱伏冀鑑涵可勝銘戴

○賀馮琢庵宗伯

仰惟門下性苞九徳道匯三才承明著作之庭掞國華而黼藻旃廈論思之地導聖學於緝熙奏對若陸敬輿度務炳蓍龜之先見貢舉則歐永叔明經黜軋茁之淫詞佐銓而痛抑私交濟濟庶僚罔窺蹊徑振鐸而肅端師範藹藹吉士盡列宮墻裒然巖石之瞻展也阿衡之望萬人之愛選相久恊輿情六官之長曰卿適孚帝睠乃渙音於中禁俾正席於文昌汝作秩宗贊禮樂中和之化官兼學士預樞機密勿之司況震器有歸維城之基永固而泰符肇啟升階之慶方來定策勛髙拜麻事近神人共快朝野同歡某忝托平生倍欣盛際蟠泥尺蠖可紓天墜之憂夾日五龍允竊云垂之庇偶乘便翼附寄蕪椷不腆溪澗之忱非能備物有容廟堂之度尙冀包荒

○賀鄭範溪司馬

遠塞荒陲久淹臺履忠猷勞績篤契上心協將相以交驩合華夷而輯睦威行異域允惟折衝千里之才功在本朝復見舞羽兩階之世皇情眷倚卽股肱未諭其推心而疆事劻勷乃啟處積棼於鞅掌肆膺內召晉總中樞統七校之師上將寔陪乎萬乘掌九伐之法夏官特重於六卿喜溢行間歡騰輦下某也情同瞻衮敢�無以公歸時值彈冠庶幾復從僕禦肅端牛馬之走敬布燕雀之忱伏冀鑑容曷勝忭躍

○賀鄭範溪司馬奏捷蒙恩

玆者西陲奏捷�府程勞主上追念舊勛特頒異渥金吾貴冑恩延奕世之榮鼎鉉崇階詔俟起家之命寵光燁煜朝野聳觀慶祉駢蕃華夷抃仰不肖某情殷舞蹈迹阻摳趨猥蒙瑤札之詒謬辱衮言之藉撫番爲用尙記稟畫於當時振旅而歸直待收功於此日謀惟預定忠必見酬總出簡任之明曷效周旋之力褒稱過溢愧悚文並敬附謝�兼申賀悃願綏臺履晉秉樞衡究宣安攘之猷永篤靈長之祜

○賀田東洲司馬

仰惟臺下威震河西功髙�外有嘉折首不數月收三捷之勛迄用攻心以一麾制諸戎之命聲靈赫濯气倍厲於鷹揚����祉更多於燕喜肆京觀旣築永銷淸海之氛乃樞筦久虛渙發彤庭之召候吏爭傳其歸衮朝紳共切於瞻巖卽某朽廢之人預托髙華之庇尙稽鳴豫���音𨿽皇悚而若驚固歡欣而欲舞目今邊徼適逢多事之秋允賴廟堂蚤決先幾之策幸紆石盡入贊宸旒用佐中興無煩固遜

○賀蕭嶽峯司寇考績蒙恩兼值誕日

伏以南極騰輝弧矢紀春秋之歷中臺朗象旗常書日月之勛福衍箕疇功熙舜載仰惟門下紀綱重望底柱貞標負文經武緯之資樹外威內順之略明刑弼教名夙著於爽鳩詰禁制軍伐兼隆於司馬當周室生中之日正虞庭奏績之時天錫純禧帝嘉勞烈年踰耆艾躋三壽以作朋位冠孤卿毗一人而稱老八荒開域百辟瞻巖某忝托鴻庥倍深燕喜澗溪沼沚阻巾介壽之儀帶礪河山快覩酬庸之典敬專下走用展微悰伏願道與日新福如川至迓岡陵之茂祉駐世百千萬年系社稷之安危中書二十四考其爲頌禱不盡敷宣

○賀舒中陽司空

仰惟臺臺寵膺節鉞總領漕儲躬提水上之軍歲挽江南之粟治兵治賦寓部署於轉輸裕國裕民紓催科以撫字亨屯見經綸之手濟川利舟楫之才三載勞深九重眷渥肆疏宸綍特晉臺階領文昌八座之班司空繼禹奠丰芑萬年之祚安漢如周邦之榮懷眾皆翕服某徒欣於庇廈其何力以培風猥辱齒存祗增顏汗敬乘便翼附布賀私瞻慕殊殷敷宣罔旣

○賀潘印川司空河工告成蒙恩

澤水九年靡輟懷襄之警決河廿載至廑皓旰之歌由來平土之難未見乂民之速玆惟臺下目營四海量納百川夙問道於崆峒向受書於宛委客星犯斗暫回博望之槎巨浸稽天再駕司空之檋決排疏瀹智以無事爲神謀度諏詢策用不爭爲上隱金椎於堤堰旣思利涉且思利漕沈玉壁於泥沙但知防川何知防口肆收功於底柱屹阧狂瀾寧比迹於昆明浪通絕域兆庶幸紓於昏墊九重洞鑑其忠勤文綺精鏐庸表玄圭之寵鸞箋鳳誥式呈綠字之祥異渥渙頒同朝共慶河渠可紀將徵太史之書巖石具瞻尙阻羣寮之望培下風其無力頌明徳以徒殷猥辱瑤札之詒誠慚慰藉敬勒荒椷爲賀莫罄敷宣

○賀羅康洲少宰

仰惟門下經綸大學黼藻宏猷代言追渾噩之風典禮著寅淸之望瑞如星鳳縉紳之想慕維均會際雲龍旒纊之眷知有素值祥琴之旣禦宜溫綍之遄宣汝作鹽梅本亟需於調鼎眾稱水鑑乃暫藉於持衡詎惟甄別官材佐綜敍九流之任庶其收采人物爲統均四海之資泰階將賴以登閎世道可占其淸淑感賜環之並召願正切於彈冠柰伏枕之淹���違於聽履猥蒙音貺之逮不勝喜愧之交敬托魚椷少抒燕賀伏希慈照曷任懸馳

○賀趙定宇少宗伯

仰惟門下人倫楷式吾道南車正師席於兩雍茂衍菁莪之澤建英髦於四學蔚興薪槱之材信愷悌可以作人非寅淸疇能典禮肆疏宸綍簡宿學以升華俾貳春卿敷皇猷而潤色文中子之周禮向不廢於家居武徳間之讜言今且酬之臺席乘積徳百年之運綜憲章三代之規肄綿蕝於諸生豈須求野端章甫爲小相安見非邦會佐皇極於中和允錫詞林之光寵阻趨賀而是愧辱音貺以彌慚敬附謝函兼抒私忭伏希麾頓曷任瞻馳

○賀莊陽司寇

仰惟紀綱峻烈經緯宏猷當湖湘襟帶之衝值饑饉薦臻之候拊綏安集則中澤興鴻鴈之歌彈壓澄淸則當道迸豺狼之迹惟勛庸之茂著肆譽望之交孚帝眷畱京重丰芑萬年之計詔遷秋省貳文昌八座之班舜咨四嶽而舉臯陶漢約三卓而付定國眾共需於解澤僕何力以培�謬辱齒存寔增顏污敬托魚椷之便聊申燕賀之私不盡鄙悰尙容嗣布

○賀田繹齋通政考績蒙恩

伏以大麓階崇臺凎總樞機之任中臺績懋宸卓敷綸綍之華朝野歡傳家邦歆艷仰惟門下經綸偉抱底柱貞標惠聲蚤播於花封淸譽郅隆於蘭省迨班九列股肱喉舌之司日奏諸州水旱兵荒之事去副封如魏相壅蔽盡除典參錄如牟融忠勤不怠達聰明目宣九重日月之光開誠布公疏萬善江河之量猷兼望著奄及政成勞與資深久孚帝鑑肆庸書之報最頒慶典以加優褒札溢於十行閨彜並耀封冊賁於三代世徳增輝允愜仁人孝子之心堪侈聖主賢臣之遇忝依末蔭與庇余榮不勝忭舞之悰但阻瞻承之願薄修燕賀聊贊鴻禧冀賜粲容倍欣寵藉

○賀範涵虛司成

天子之學曰辟廱地崇首善大師之席爲函丈道重躬行必造士之得人斯化民而成俗仰惟門下兩朝惇史一代眞儒東觀紬書炳靑藜而餘照西垣儤直哦紅藥以猶芬自輟承明別啟蓬瀛之署遂遵養晦薄遊丰芑之鄕不期月而晛消會九重其天定人之有道舜命契以陳常汝其往諧夷讓夔而典樂緋袍蒼佩聿新法座之儀賁鼓華鏞頓肅圜橋之聽民生三而共戴工吹萬以方熙薪槱可材詎止奏場師之效參苓預蓄行且充國手之需翊文運以昌融兆泰符而朗耀詞林生色吾黨伸眉敬托魚椷聊抒燕賀伏希照納曷任瞻馳

○慰方采山予告

國家不可一日無老臣尢不可一日無重臣故耆舊尊於典刑而公輔疆於柱石得失之效安危所關仰惟臺下鼎呂三朝表儀一世方當坐紆朝略弘濟時艱而乃托志東山抗卓北闕大鵬蹔息應龍深潛將林墅之樂是耽胡君國之憂忍釋居堯舜之世由光詎可逃名際髙惠之朝園綺終當定策愼無怡情於綠野尙期注意乎蒼生某臨楮不勝蘄望

○賀習豫南司成

仰惟門下淵源正學底柱髙標本期披闔以呈玕幾於落井而下石𨿽諸艱其歷試更百折以不回泰運旣新端人匯進稍遷郎署吾儕巳幸於彈冠再擢冑筵斯道大伸於振鐸菁莪中沚允孚樂育之懷丰芑舊京茂衍燕詒之澤彼陽亢宗之惇行未諭師模卽孔穎達之傳經何禆皇化詎如門下望隆山鬥士心素切於依歸會啟風雲帝眷薦隆於簡任某�省固陋與庇光榮媿賀臆之靡申辱誨函之猥逮竊念公爲先知先覺方將自任以天民而況爾有嘉�嘉猷能無入告於我後特玆延佇不盡勤惓

○賀田中臺翰長

伏以祕閣絲綸夙擅代言之譽舊京典冊特資潤色之猷寵冠羣倫光增吾黨仰惟門下七閩間气一世眞儒射策丁年褒然舉子大夫之首校藜乙夜爛焉極左右史之觀埒前輩之風流儼斯文之宗匠十年中禁參聯荷橐之班七載東山出應彈冠之會署水銜而視艸麗銀榜以生花白玉爲堂近北門之日月朱衣啟路壯南國之風雲擬景倩於登僊眾皆屬望置敬輿爲內相帝自掄材虛臺象之三而成位乎中渙頒大號應泰符之六而謨謀其上佇俟嘉猷弟猥幸因緣徼同榜同門之契載更離索隔吹塤吹箎之歡思捧袂以無繇辱緘書而遠逮文成黼藻眞慚一字之褒篚實玄黃能效七襄之報肅玆拜賜聊附啟居敬在未將神與俱往

○賀梅鶴洲督府

仰惟臺下殿邦重望經世宏猷勛名茂著於三秦威略夙行於四塞吾儒稱爲大勇天子鑑其精忠特移憲府之麾晉秉節堂之鉞合北地金城武威諸郡盡屬提封連赤斤罕東哈密諸番咸歸控馭儼若九關鎖鑰詎惟函谷之泥屹乎萬里長城寧羨燕然之石慶延宗社喜動華夷某忝庇榮光倍增欣快敬托魚椷之便肅將燕賀之忱物菲心誠形畱神往

○賀蹇理庵督府閱最蒙恩

薊遼重鎭輦轂近郊仰藉旌麾特專節制綢繆牖戶豫周陰雨之防鎖鑰關門頓絕烽煙之警功髙屏翰名震華夷肆考八事之成首敍萬全之績閱書入奏慶冊寵頒五服五章命徳寔繇天眷一言一衮顯親宜待宸綸在國典本以酬忠於下情何能與力猥承逮藉愧悚殊殷附布賀忱歡欣罔旣

○賀劉節齋督府考績蒙恩

斗南重鎭嶺表雄藩仰藉旄麾特專節制東西經略周爰百粵之防次第廓淸卒靖三苗之難瓊海之逋囚就執巢穴斯空珠池之劇寇蕩平波濤頓息忠勞茂著久淹履幕之星霜最績升聞寔炳旗常之日月聖心嘉予慶典行頒宴錫彤弓會舉一朝之饗勛標銅柱載揚千古之徽肅附賀椷不勝欣抃

○賀蕭嶽峯督府考績蒙恩

伏審策府奏功楓宸錫命徳與官而並懋爵兼賞以隆施車服增華箕裘闡奕家邦胥慶將吏交驩仰惟臺臺天挺人豪嶽鍾雄儁輶軒行部威名夙播於穹廬旄鉞臨戎恩信肆孚於異類不煩鞭撻掃欃槍於鎭靜之中悉發耰鉏開甌脫於大荒之表軍實充而內帑之金錢倍省邊防飭而列城之壁壘增堅先事綢繆計慮直垂之久遠與民休息謳歌無間於幽遐適當閱塞之期獨擅折衝之烈帝嘉丕績渙發明綸秩晉孤卿上應臺垣之象賞延奕世近聯環衛之司重以文綺兼金絢云虹而並爛魚緋綰玉瞻巖石以彌尊允惟優渥之恩式著忠勤之報所爲壯封疆之气槪慰宗社之神靈氓隸以之傾心夷酋因而戢志者也某情深抃躍迹阻摳趨肅陳絲縷之儀用賀帡幪之庇伏冀勛猷日暢更二十四考於中書慶澤滋綿傳四世五公於後裔臨椷頌禱倍切欣榮

○賀蕭嶽峯督府擒史酋蒙恩

昔先零誅而﹖﹖乾開震動郅支滅則呼韓入朝豈獨伸討逆之威固且樹懷遠之烈封疆盛事今古美談惟玆史車二酋耕牧近塞向稱歸附之眾忽爲侵叛之臣釁驟發於蕭墻禍漸延於堂奧幸憑節鉞之重獨抒帷幄之籌追奔不假於師徒問罪直窮其黨與伏中行說而笞其背執渾邪王而拔其營虫百足以猶僵兔三窟而亦獲鮏羴一气詎無巢傾卵殈之悲骨肉相殘其如土崩瓦解之勢累囚並系恥總雪於除凶一鏃罔遺功豈誇於度幕庸書入奏獻廟社以居歆慶典渙頒賁樞庭而有耀精鏐彩幣珍分禦府之儲玉佩金貂寵晉臺階之秩懋官懋賞信恩禮之非常允武允文本謀猷之克壯折衝是賴錫命惟宜愧我謬悠向竊聞於始議乃今淪落竟無補於成功乍聞吉語之傳但覺喜心之感未能修賀猥辱逮存蒙隻字之褒榮巳逾於華衮羨一朝之饗美奚贊於彤弓肅使謝陳菲儀將獻敷宣莫旣祝頌良殷

○賀梅衡湘督府

伏以節鉞寵兼震風霆其倍肅旗常昭揭耀日月以增輝光賁山河慶延社稷仰惟臺下天挺人豪嶽鍾儁傑左宜右有才投之萬變而不窮大受小知用效之一隅而未盡勛髙云朔經營且賴其謀猷忠契宸闈倚任有加於肱股乃眷北顧曰予禦侮之臣遂授左符畀公總師之任五侯九伯顓徵特假以戎麾六邵三河都護式資於帥屏升華上宰瞻衮舄以維新渙號中權幸旌麾之孔邇敬端小價卽布末悰依戴殊殷敷陳罔旣

○賀梅衡湘督府考績蒙恩

伏以策府奏膚紀星霜於節鉞楓宸�冣揭日月於旗常望重中司勛髙列�榮輝所����均仰惟臺下命世人豪�邦賢哲振臺�������洛之塵持廟�以監師遂定朔方之難迨膺宸�來總�行兼文武以紆謀酌寬嚴而布令安民和�裏�無愁嘆之聲建威銷萌牖戶豫綢繆之計日�月要歲會功名備載於春秋王功國勛民庸績敍允��社稷卽勞猷之懋著宜恩數之隆頒肆晉臺階光麗�星之象兼承綸璽寵貤三代之封盧矢彤弓��庭之異渥歌鍾鏄磬掩晉室之彜章朝野聳聞華夷�仰某感深覆露力愧培風當玆大慶之辰莫巳私衷之豫裁荒楮用布賀忱冀賜鑑容可勝歡戴

○賀楊小林督府閱最蒙恩兼值誕日

伏以閥閱勛髙三錫渙絲綸之命巖廊望重千秋綿鼎鼐之禧震夙開祥泰道交孚於上下師貞卟古豫鳴徧浹於華夷仰惟臺下崧嶽儲神星潢毓粹應名世之期而間出蘊天民之道以先知鑑衡夙擅於人倫綱紀凜持乎風采力襄西夏之難關艸昧以經綸總領全晉之疆亙窮荒而控制聲威赫濯名王益戢於羇縻猷績炳煥信史不勝其紀述予曰有禦侮可戰而亦可和帝褒其積勞懋宮而因懋賞彤弓覺報嘉辰適恊瑞於懸弧紫綍貤封令甲肇疏榮於攺玉恩沾四代徵善慶之丰培光耀十連詫寵靈之遐鬯冊頒節府蓂階增賁於芝函宴敞春臺柏觶襲芬於秬卣某欣逢盛會喜倍恆情牽豳土之羔羊莫克稱觥而介壽慕淮南之雞犬無繇舐鼎以從仙聊陳溪澗之毛用祝岡陵之祉所願天心純佑臺履崇順玄圃大椿綏萬六千年之景福明堂隆棟歷二十四考於中書勒竹帛以垂鴻衍箕裘而翼燕臨椷頌禱不盡敷宣

○賀邵梅墩中丞轉內臺

不佞弟忝廁顏行辱推心誼迨更間闊遂遠提攜頃尋洛下之遊靑雲再附柰隔郢中之唱白雪難賡賴有薄緣會逢新命藉旌鉞於節鎭總綱紀於蘭臺方幸歸闕有期可副皈依之望不圖省方未徧正煩補助之思將大振楚國之人出之溝壑且永戢潢池之警奠彼金湯經營需召伯之成彈壓俟鮑宣之入絳騶首路秋聲早動於鳴蟬蒼佩趨朝宵夢屢驚於擁廌式廑延佇不盡敷宣

○賀大中丞張滸東老師考績蒙恩

伏以策府書庸炳旗常之日月楓宸注寵渙綸綍於雲霄燕喜非常寵光有赫恭惟老師臺座中朝魁碩振古人豪文經武緯之才嶽峙淵停之度三千奏牘抗正气以批鱗數萬甲兵運圓機於指掌分藜祕閣參聯金馬之班秉鉞專城再整貔貅之旅邦內爲甸服邦外爲侯服折衝自尊俎之間帝城多近臣帝鄕多近親彈壓先輦轂之下江淮目爲天塹寧誇橫海之樓船河朔倚若長城詎羨當關之鎖鑰武有七徳兼安民和眾之猷憲總六條備激濁揚淸之體解佩帶爲牛犢化巳見其銷兵軾車轍之螳蜋心未忘於對敵憂深畜艾拮據更三載之勤慮謹徹桑綢繆周萬年之計日成月要歲會紀程石以釐然王功國勛民庸勒鼎彜而炳若𨿽不矜不伐禹讓彌誠而懋賞懋官堯恩薦渥是以有慶矣侈報宴於彤弓又何以予之新章服於玄衮史書工誦掩五侯九伯之榮君禮臣忠慶千載一時之遇某等材同腐朽教無所施器若斗筲政何足算乍埋乍搰徒矻矻於精神不蜚不鳴竟悠悠於歲月來歸自鎬習聞吉甫之膚公受命於周幸覩召穆之成事吾之師也喜色相告以欣欣國有人焉聲靈若增而濯濯有嚴列棨力莫遂於鳧趨不腆承筐情式均於雀賀伏願勛髙八柱奉幹極以常尊位極三臺躋泰階於永穆綏宗社同休之祉垂乾坤不朽之名

○賀胡順庵中丞

伏以大廷推轂崇上將之韜鈐重鎭擁麾肅中丞之斧鉞班髙獨座寵並登壇燕喜維新鴻聲茂著念玆云朔之地適當夷夏之交數載以前迫於黠虜四州之眾幾無完民自通關市之盟稍息邊陲之警顧頻年操畚人力重困於罷勞舉國投戈士气漸虞其積弱狺狺投骨方挑五部之爭悻悻當輪詎戢一朝之怒恐恃和而滋玩思制變以彌囏矧歲荒時疫相乘頗呼庚癸乃將悍宗彊莫制兼慮蕭墻匪賴名賢疇堪節帥恭惟臺下文章一代之英才略萬夫之選含��譽夙冠仙曹借箸深謀僉推武庫雲中射隼風髙寒之旟渭上蜚熊夢入河東之��更憲將府兼�戎行綢繆周牖戶之�操縱制氈裘之命膚公屢�時望咸歸肆簡帝心俾專閫寄絳騶玉佩儼風裁於中臺靑幕牙旗凜霜威於絕塞授以非常之任隆其不禦之權爲王爪牙蹲重關之虎豹作國柱石奠諸路於金湯�爲憲之才一弛一張本兼文武贊中興之烈以安以攘允輯華夷某忝屬編氓謬稱國士曩年襦袴曾賡騎竹之謠此日旌幢重感維桑之庇第京塵正赤徒髣髴於鷹揚乃塞艸欲靑尙逡巡於燕賀敢云疏節寔抱微誠肅俟塞鴻僭干行馬眇戔戔之束帛敬在未將猥喋喋以陳詞喜能盡諭伏希鑑納無旣瞻依

○賀李養愚中丞

江南財賦幾半九州島之饒吳下人文敻邁六朝之盛睠玆重地宜得名賢惟望實之素隆況猷爲之夙試調停寬猛見吏治之承風振救菑危措民生於安堵肆膺簡命晉總節旄兼文武之雄資受紀綱之重任中丞儀采百僚之瞻仰維新左輔科條眾庶之服從旣稔駕輕車以神駿路失崎嶇遊利刃於全牛節忘盤錯側聞代報倍激歡悰但阻賀於寶�徒懸情幹幕府式均燕喜不盡揄揚

○賀周三泉中丞

仰惟臺下殿邦重望經世宏猷開府七閩茂著旬宣之績升華九棘式隆簡注之懷旣爲漕而擇人復分麾而作帥治河治賦乃兼憲節於中丞馭吏馭兵特副戎樞於司馬保釐丰鎬枌楡興帝業之思屏翰江淮底柱績禹功之緒將平成之是賴詎灌輸之足稱聖眷維新羣情允屬某無能愛助但切歡欣謬辱齒存倍慚稱塞敬乘鴻翼之便附申燕賀之忱慶祉方將揄揚莫罄

○賀常心吾中丞

仰惟殿邦偉望命世宏猷直節素著於諫垣駿譽茂宣於冏寺帝心簡在士論交孚肆渙廷綸晉陟中丞之席特膺齋鉞出兼上將之權秉七徳以臨戎霜威頓肅按六條而察吏風紀維新從此澤中紓鴻鴈之聲帖然按堵海上靖鯨鯢之浪偃若安瀾詎惟兩浙之福星寔炳三階之泰曜伏承鼎翰倍激歡悰敬附荒椷聊抒賀臆有懷儀采不盡瞻馳

○賀宋桐岡中丞

三千禮樂寔生鄒魯之鄕百二山河特表靑齊之域並爲節鎭領以憲臺必兼文武之資斯稱紀綱之任仰惟臺下望重柱石才裕經綸惠猷夙鬯於並汾�烈茂宣於閩海肆膺簡命晉總戎麾錫弓矢以建侯用詩書而謀�親若�賢若呂服圭衮以保東方禮在魯韶在齊���而考遺俗��儀采百城頓肅於風霜左輔科��庶新沾於雨露逖聞代報倍激歡悰阻賀賓階�情幕府神其先往敬在未將

○賀李晉峯中丞

仰惟臺下大呂黃鍾之器冰壺水鑑之標自典銓司塞幸竇而杜私門百官式序迨升棘寺讞微文而排巧比一夫不冤善類恃以爲依正气存而未泯象如碩果方居剝復之間星應中臺忽指井參之分奉璽書而遄發秉節鉞以遙臨符采輝煌助錦江之澄麗聲靈震疊增劍閣之尊嚴凜焉紀綱法度之司允也詩書禮樂之帥望隆朝寧慶洽家邦弟忝廁同袍方期捧袂嚶鳴出谷竟虛求友之情飲啄蘄樊未免近人之患無緣咨覯秪切懷思庸托鴻翔少抒燕賀無支之敬大雅所原

○賀李二霍中丞

仰惟臺下命世人豪殿邦魁傑嶽峙淵涵之度文經武緯之才執橐而供奉禁中風猷夙著擁旆而旬宣塞上聲績彌宣輿望所歸帝心特簡臨軒推轂遂由憲長而陟中丞開府建牙乃起儒生而登上將屯燉煌酒泉張掖諸郡再拜營平撫赤斤罕東哈密諸番復封定遠偉哉三軍司命屹然萬里長城弟某忝托同袍欣聞受鉞詩書謀帥慶吾黨之有人尊俎折衝羨大邦之維翰情深忭躍迹阻趨承敬勒魚椷少抒燕賀伏希照納曷任瞻馳

○賀郭北野中丞

四夷種落號玁狁爲天驕九塞藩籬至宣云而斗絕節鉞領之使相駕馭賴於英雄玆惟臺下文武兼資才誠兩合諫垣荷橐夙攄獻替之猷戎臬分麾久著經營之烈肆膺宸綍晉總師幹圻父爪牙屬櫜鞬而云擁關門鎖鑰戢鈴柝以風淸將吏具瞻士民胥慶某忝鄰封部不勝孔邇之情第阻堂階莫展未將之敬敢乘便翼附薦溪毛伏冀鑑存曷任欣抃

○賀張傳野中丞

仰惟臺下鑑衡淸譽經緯宏猷中禁納言式副樞機之任容臺典禮有光俎豆之司人望所歸宸衷久注詩書謀帥兼才總屬於眞儒衮舄臨戎顯號獨髙於上將徵南幕府耀日月以維新橫海樓船偃波濤其頓肅七閩增色百粵承風某忝托同袍倍欣建鉞莫贊下風之翼徒矜吾黨之光敬藉魚椷附中燕賀有懷慶祉不盡瞻馳

○賀蕭念梁中丞

滇云重鎭仰藉旌摩宣慰諸司畢修職貢收萬里折衝之效紓九重南顧之憂肆渙宸綸特移閫鉞以�襄據四省之會而兵荒乘累歲之災非八面之雄才疇堪解割必四時之和气乃克昭蘇簡命本之帝心推讓恊於廷論俯循薄劣無力培風仰庇髙華但知賀廈敬因便羽附布歡悰慶抃之私敷宣罔旣

○賀呂新吾中丞

伏以帥閫分符奠金湯遲四塞戎垣決筴固鎖鑰於重關凡在帡幪式均踴躍恭惟臺下鑑衡夙望經緯宏猷政事本於文章教化先之徳禮古心古道格敻邁於時流仁聲仁言愛每遺於去後民所歌舞天自簡遴錫弓矢以建侯用詩書而謀帥殿中柱下參聯獨坐之班冀北並南況屬舊遊之地保釐全晉增气色於山河都護諸軍肅風聲於艸木士民胥慶將吏交歡不圖棄斷之餘及庇甘棠之蔭受一廛而終老拔三徑以怡閒獲遂卑棲卽同大造敬展登堂之祝用抒賀廈之忱伏覬麾容可勝寵藉

○賀梅衡湘中丞

三云重鎭特隆旄鉞之司五部名王盡仰冠裳之化彈壓必資於碩望經綸允賴於長才是惟臺下國器天成性樞神縱嶽峙淵涵之度文經武緯之猷糺慝繩姦夙抗貞標於柱下除凶戡亂直收勝算於行間大難旣平英聲益暢詩書謀帥本簡在於上心尊俎折衝巳預徵於遠略精神渙汗一新幕府之科條符采振揚頓肅山河之气色如某朽憊向忝提攜自廢處於丘樊永隔閡於人世福緣未盡竊幸受廛爲部下之氓疢疾殷纏不克執靮充車前之卒正恐自棄於名教猥廑下濟於天光旣慚美衮之褒兼損多儀之錫寵違其質感結於心薄致芹誠聊抒燕�覬惟鑑納良切瞻依

○賀房備吾中丞

伏以憲府崇嚴獨坐列星辰之廣戎軒鎭靜中權揭日月之旗號渙十連驩騰四履恭惟臺下扶輿間气海岱名賢道徳冠乎人倫事功本之學術器若虛舟涵納容千萬斛而有餘材同利刃解批更十九年而不折計輶軒且半天下具存藩翰之勛肆節鉞來撫雲中特荷宸旒之眷出關伊始���震於穹廬�塞方新喜气頓回於朔漢壯河山其增槪賁艸木�敷榮在某淪落之悰更切遭逢之慶第緣臥病無能扶杖以趨迎用是逡巡未敢函書而鳴豫猥廑慈軫在使貺於衡茅寵錫褒章施雕圬於糞朽極知不棄曲垂臨照之光顧念何修可答蓋客之造肅端下走叩布謝忱並薦菲芹少抒賀臆冀蒙莞入庶愜瞻依

○賀萬涵臺中丞

某天壤�物溝壑餘生���素之知忝托垂云之庇噓枯�槁叨恩迥邁乎尋常補劓息黥造命允資於橐鑰繡裳在望方榮我覯之遭節鉞有嚴遽及公歸之候簡儒臣而登上將謀猷渙發於詩書自方嶽而晉中丞勛望彌隆於屏翰靑齊形勝壯山河百二之規鄕魯人文新�樂三千之化信東方之厚幸如西土之遺思正此旁皇莫遂攀畱之願忽承音貺倍縈繾�之懷豈獨爲吾有身違帡幪於大廈抑憂晉方多難撤保障之長城枳棘祥鸞𨿽遷喬其足快楡枋斥鷃卽控地以誰憐拜賜傴僂深感隆施之渥望塵延佇寧知後會之期敬布謝忱兼申賀悃情長語澀形止神馳

○賀萬丘澤中丞東徵奏捷

蠢焉島寇恣其凶殘獰噬外藩鼠窺近塞致於大怒命將䢐徵謀臣盈庭羽書載路悉列鎭之精銳竭內帑之富饒久屯而遠餉者七年僨事而失利者數輩戎心彌狡我計滋窮詎惟淹河上之淸人漸且構舟中之敵國壞形巳著敗局誰收所幸天啟聖衷公膺特簡寵兼四鎭之節拜表輒行旋移八路之麾援枹徑往肅軍容以嚴憲破賊膽以先聲指縱南北之師部署風雲之陣兩軍夾擊三道齊馳陸攻而釜山之巢穴俄空水戰而炎海之波濤欲赤斬馘無算搜薙靡遺億萬眾之生口盡還數百里之侵疆頓復鐃歌霆震露布飆馳雪恥除凶功允髙於千古存亡繼絕義足動乎諸侯釋九重宵旰之憂鞏一統輿圖之祚神人共鬯朝野交歡某夙企鴻猷預占駿烈雲開百濟欣聞時雨之兵地隔三韓阻介春風之使猥廑音貺枉賁衰遲訊知疆理之淸夷想見起居之愉快勛標銅柱威名遠駕於徵蠻宴敞彤弓慶祉佇承於歸鎬敬乘便翼附布賀忱不盡揚言但有忭蹈

○賀黃梓山中丞兼謝垂省

伏以卿月臨邊地盡河湟之域使星越國天開昂畢之墟道遠曷云能來欣然倒屣喜極直延之入率爾披函乍啟蓬心頓伸�項仰惟臺下一腔正气�面雄才保釐朔漠之疲甿熙如化國藩屏王庭之要害屹若長城惠浹棠陰居則愛去則思襦袴同聲而屍祝威行楡塞貳而執服而捨氈裘帖息於羇縻三云之怙恃方殷適拜中丞之命十乘之啟行甚遽遂總大帥之麾鴟鴞懷我好音感格允需於恩信羆虎賈其餘勇駕馭寔賴於英雄西夷欵而東夷之欵斯堅秦人安而晉人之安彌稔竊鄰光其孔邇儼若承顏恧臺度之曠涵依然注念溫訊將春風偕至新恩與宿澤交醲在洪慈不自覺其綢繆於朽質則曷堪乎隆縟徒荷踰涯之渥莫知報徳之階聊附一椷用申三祝所願鴻勛茂樹麟閣崇升亟維宗社之安丕造寰區之福薄緣未畢翹首惟殷

○候王竹陽中丞罷鎭

廿年仕路尾附光塵三載廬居浹沾惠澤幸玆起痿所賴披荒乃簪裾未展於朝行履幕且移於關輔百參何益良慚帷幄之籌一範不畱疇落氈裘之膽徒撫心而激烈恨無策以攀援正此懸情忽承委脫其人如玉指駒谷以言旋投我以瓊豈蚉山之能負�玆登拜附致候忱南面甘棠尙憶召公之澤����無卑謝傅之名蹔值衮歸佇觀環召有懷��不盡敷宣

王文端公尺牘卷之一終

●王文端公尺牘卷之二

山陰對南王家屏著

定襄門人傅新徳校

啟

◆啟

賀任宇侍禦監臨

賀徐文江督學京畿

賀陳愚所侍禦起宮

謝杜胤臺侍禦垂省

謝吳安節侍禦垂省

謝袁鶴野侍禦垂省

謝徐振雅侍禦垂省

謝黃雲蛟侍禦垂省

賀萬涵臺方伯兼謝垂省

賀盛匊泉方伯兼扳候

賀張覺自憲使兼謝頒歷餉歲

賀黃梓�憲使

賀王心懷源州守被薦

賀關明吾縣尹考績

送關明吾大尹行取

賀王荊石相公令嗣發解

賀賈春宇中丞令嗣發舉

賀王霽宇中丞弟侄發科

賀梅衡湘督府生子

賀劉和宇宮詹生子

壽李石麓老師太翁

壽張滸東老師

壽鄭範溪司馬

壽蕭嶽峯司寇

壽楊小林督府

壽郝少泉司農

壽郝少泉司農兼勸駕

������

壽李實軒兵憲

壽薛幼泉親家

賀李龍峯親家

鄕同年請大司馬王鑑川年伯

擬內閣請張鳳盤相公

內閣請王荊石相公

內閣請趙濲陽相公

同鄕請新進士

同鄕請新舉人

修志開館答監司公席

請按院公祖

請周帶川憲使

請縣尹

請存問劉使君

請郝少泉親家會親

報翟龍洲親家昏期

與李龍峯求親

謝李龍峯親家

與李龍峯親家送奩

謝劉和宇賀生第九子

謝胡順庵憲使旌仰宸樓

謝周帶川方伯表園亭

謝崔際虞侍禦旌門兼賀生

謝徐華陽中丞送扇

謝李晉峯中丞送扇

謝王鳳山中丞惠酒米

謝周帶川憲使送炭

謝李實軒郡守冬日送炭

謝關明吾大尹送魚酒

○賀任宇侍禦監臨

仰惟臺下文章宗匠綱紀淸班攬轡荊襄提衡鎖院肅僚貞度威稜飛繡斧之霜吁俊搜奇識鑑徹冰壺之月矢公矢眘謹擇可者於闈中某賢某良籍而獻之於闕下惟善爲寶信楚國之多材以禮爲羅慶明廷之得士詎惟桃李之植出自公門將同茅茹之升光於泰道肅玆附賀不盡瞻馳

○賀徐文江督學京畿

學校教化之原師模甚重邦畿首善之地功令居先是惟臺下表正人倫望素隆於山斗提衡才品鑑不爽於秋毫共仕吾道之南車宜主斯文之正印都人凜凜向遵綱紀之猷髦士彬彬今沐陶鎔之澤榮疏宸綍喜動儒紳敬托魚椷恭抒燕賀有懷慶祉不盡瞻依

○賀陳愚所侍禦起宮

蓋聞祥金不躍更百煉以彌精神駿從淹淩十駕而會遠仰惟臺下嶽鍾異質器居鼎呂之昌天賦奇才品出驪黃之外觀風代北气欲吞胡按節滇南志將系粵賈生蚤見豫攄表餌之謀諸葛重來仍講縱擒之術而智策愚決一傳眾咻棄卞璞而弗珍詆魏瓠爲難用陸沈旣久孤直彌疏滯下惠於小官出長孺於外郡本緣讒口遂挑投杼之疑不至焦頭寧悟徙薪之計天勝人而始定雪見睍以都消有來飛舄之儀特奉賜環之召名髙題柱夙當上心班近含香允孚人望某忝叨舊部與庇洪庥大廈實賴於帡幪隆棟匪資於推挽謬承藉逮良用悚慚肅附賀函不盡延佇

○謝杜胤臺侍禦垂省

枌楡陋壤沮洳荒鄕自頃十二三年每歲有水旱虫蝗之患綿亙千數百里所至聞咨嗟愁嘆之聲民生蹙而流徙相仍宗姓蕃而恣睢莫制富庶靡徵於晉間憂勤久替乎唐風幸徼河嶽之靈獲藉斗山之望被繡衣而直指占紫气於西來綱紀文章聊出經邦之緒謨謀議論漸抒瑣闥之猷聲光初接於照臨耳目頓新於視聽爲繭絲爲保障詎止圖尹鐸之功若禮樂若刑章會且纘臯夔之烈不佞忝依下吏濫廁編氓阻修燕賀之忱特枉鴻儀之賁拜嘉知寵稱塞殊慚肅附謝椷並申微悃伏希照納曷任瞻馳

○謝吳安節侍禦垂省

某不才主棄多病交疏休閒與偃蹇相成懶慢以�離得遂駑駘仄阪幸紓九折之艱蜩鷽深林詎乏一枝之適顧小人或說以忘罪而孤臣獨苦於操心天尙未回�懼慘舒之莫測時方多故敢付理亂於不聞去魏闕者十年抱杞憂如一日賴正人之旣入舉善類以知歸朝廷得李勉而始尊州郡憚張綱而頓肅世共欽其風采謂有動搖山嶽之威愚更偉其聲猷將是旋轉乾坤之會第緣朽廢絕音耗於長安詎意慈存緝使華於空谷爛矣筐篚之實賁荒穢以知榮藹焉簪履之情撫衰頹而轉惕夙恩莫報荷顧復之彌殷遊息僅存悲捐糜之旣晚恭抒謝悃附布候忱願珍重於起居用夑調乎兪咈倘薄緣未畢及觀象於泰階庶餘潤所沾獲舒顏於解澤伏惟垂省無任懸馳

○謝袁鶴野侍禦垂省

仰惟公祖臺下承家大學命世髙才綰組名城茂著循良之績峩冠法禁咸推謇諤之聲肆持斧省方�癉激揚寬猛壹依於憲體乃乘軺問俗諏謀詢度休戚洞悉乎民情日照月臨並冀之陰氛淨掃風噓雨潤河汾之元气潛回不圖用武之區獲被惠文之化如某偃蹇久甘放佚於畏林猥荷仁慈特垂眄睞於舊物華箋溢美允惟式玉式金鼎貺申頒曷啻繼粟繼肉鏡天光於奧窔發病目以開明賁春色於沈淪慰衰顏而欣鬯噓枯吹朽極知天造之心保末持終何有歲寒之節叨承過侈愧負殊深敬拜使以登嘉肅椷書而附謝酬知無地徒懷不報之恩佑徳自天願迓大來之慶良廑頌禱不盡瞻馳

○謝徐振雅侍禦垂省

仰惟臺下鼎衡夙望黼藻英猷一角神羊抗霜稜於柱下九苞威鳳振韶律於臺端立朝而正直兼忠厚之風按部而貞肅得將明之體自中外共欽其符采卽幽遐懸想其聲華不圖戎馬之區獲藉絳騶之重度嚴關而北軺車麗日月以增輝亙恆嶽以西斧繡賁山川而動色某仰大觀之在上良慶遭逢負嚴譴以休陰敢希臨照猥承折節特垂下濟之光肅此循階聊假依歸之地筐盛無實禮自愧於荒疏盥薦有孚意或原其明信懇祈涵納曷任瞻依

○謝黃雲蛟侍禦垂省

某兩間棄物一壑餘生木槁灰寒不齒冠裳之列日臨月照適依斧繡之光薄緣目慶其遭逢曠典亟承於問饋古心古道未方軫舊之情下愚下流總玷作新之化賴大觀之在上貞憲度以無前風裁獨持凜凜奪豺狼之气星軺所指嗸嗸絕鴻鴈之聲民艱與商困交紓國計及軍需並裕方幸虞弦之奏遽聞公衮之歸鼎使再臨珍佉申錫損駢蕃之異渥敢不登嘉撫依怙之微悰其如悵惘肅陳謝悃附布菲忱明徳遺思可恨云泥之永隔嘉謨入告庶開天日以重輝所願珍調曷勝顒佇

○賀萬涵臺方伯兼謝垂省

某向廁禁垣忝私气誼固冀勉分猷念共佐休明而用世非才致君無術秪因冊儲之議有失阿承遂罹冒上之愆致幹譴斥巖棲穴伏惟影響之不幽日照月臨豈夢魂之敢覬猥徼天幸台光直參井之分利見大人鼎重作河山之鎭總十連而有帥吉葉師中受一廛以爲氓歡騰部下如某朽憊倍慶遭逢第慚不肖之蹤有玷維新之治阻修竿牘正此逡巡乃辱書使賁臨珍儀駢錫飾靑黃於棄斷被宮徵於焦桐情溢秋詞良荷軫存之厚寵違其質庸知愧負之深僭附菲儀少申悾窽冀惟照納曷任瞻依

○賀盛匊泉方伯兼扳候

伏念戎馬之鄕久屈節旄之重經營數載備闡忠猷綏輯多方需宣闓澤措生靈於袵席奠疆圉如覆盂方欣大廈之容會拜價藩之命謬期借寇公於河內可卽允畱何圖分召伯以周南特專簡任皇華原隰佇觀使節之馳紫气關門預卜仙幢之過轄十連而爲帥總領諸侯悵一路之遺氓若違父母攀轅莫遂戀衮徒殷敢弋篚筐兼儐籩豆儻蒙莞納不鄙夷燕賀之悰兼許惠臨獲快覩鴻逵之羽庶少抒其繾綣可俯慰其翹延

○賀張覺自憲使兼謝頒歷餉歲

伏以粉署風淸暫輟尙書之直烏臺霜肅遙分節使之華候應大來道欣下濟仰惟臺下嶽鍾純淑天挺瑰琦月壁星珠絢文章之經緯冰壺水鑑融道器以澄涵羽儀蚤漸於鴻逵譽望積孚於雞省肆膺宸眷擢拜監司攬六轡以省方法象麗井參之分明五刑而弼教仁風播晉冀之墟士女見休官師顧化在某朽憊倍幸遭逢秪緣委頓於巖阿未敢聞名於左右��������������������������������������之�����������������其如省怍����附布賀忱願�������

○賀黃梓�憲使

烽煙絕徼舄������世之賢來任專城之�輕徭省賦��之�����蠹釐姦州邑之宿獘�婦�仁聲於千里����之謠奏最課於九重特荷璽書之�天子亟��治行之異士民惟恐其徵拜以歸方擬叩闕下而借�適值卽軍中而命範蟬冠廌服具嚴觀察之新儀鴈塞龍沙尙按旬宣之舊部瞻依孔邇欣戴惟均允也人願而天從寧止家謳而戶頌某浹沾慈渥倍切歡悰托大廈以棲身永獲帡幪之庇仰臺階而引領佇需鼎鉉之升迹莫遂於鳧趨意少將於燕賀伏希鑑納曷任神馳

○賀王心懷源州守被薦

伏以千里分符獨懋專城之績兩臺推轂並旌良牧之猷賢名蜚燭於楓宸喜气鬱蔥於蔀屋仰惟臺下嶽鍾間气天挺巍標文續西秦兩漢之雄道負北斗泰山之重駕倅車於益部尙攜琴鶴之淸風紆郡紱於云州不厭釜魚之冷署理公事如家務孳孳於振刷而百廢皆興引民瘼爲巳辜呴呴焉噢咻而孑遺再造汰浮淫之供億費有常經罷株蔓之追呼獄無淹系疏河渠而導灌漑之利變舄鹵爲桑田築關城以弘保障之圖葺綢繆於牖戶催科寧拙恥敲撲以樹蠭厲之威勸學惟先躬訓課而洽文明之化政平訟理自長吏守宰莫擬其廉能實大聲宏肆督府撫臺咸推其卓異連章交薦煌煌逾華衮之褒拜表輒聞纚纚竦前旒之聽忠而見察公將鞅掌以忘勞善罔遐遺疇不回心而向道隼旟熊軾寵增二千石之威儀龍首鴈門歡動億萬人之顏色某忝依庥庇與藉榮光枳棘鸞棲慮掩朝陽之采蓼蕭燕譽欣觀零露之湑迹𨿽阻於登堂情特殷於賀廈敬修竿牘肅布篚筐倘荷鑑容不勝榮藉

○賀關明吾縣尹考績

邊胡搶攘之鄕麗郡衝繁之邑自淹銅墨勞猷巳及於三年人盡弦歌治效大行於百里最書入奏課居漢循吏之前慶典行頒寵在晉康侯之右朝陽瑞鳳鳴髙岡以惟時出谷新鶯遷喬木其非遠徵車且至寔戀戀於淸光賀篚未將徒欣欣而喜色猥承慈睠謬�齒存曾何愛助之功敢當獎藉厚損駢蕃之患倍益惶慚敬拜使以登嘉肅附書而控謝尺椷寸縷聊抒感抃之衷八座三臺未盡瞻依之願

○送關明吾大尹行取

仰惟宜民令徳經世長才宰邊邑者六年浹膏澤於百里自宗儀士庶具頌仁聲若部院監司咸登最績棠陰蔽芾久淹南國之車芝檢焜煌俄應上方之詔予違汝弼特虛瑣闥以登延公歸我悲式瞻衮衣而系戀敬陳束帛用餞前茅祖帳春風莫聽歌驪之曲髙岡旭日佇聞鳴鳳之音某臨楮不勝馳佇

○賀王荊石相公令嗣發解

懿惟令嗣世兄珪璋粹質黼藻雄文夙呈吐鳳之奇久擅雕龍之譽頃遊國學遂首京闈榜朝出而名夕播於四方錄一傳而紙增價於數倍捷音逖聽驚如貫耳之霆病目盱衡喜得開顏之日呼室人而相告歡騰子弟親若共於一堂羨國士其無雙才屈英髦避曷止於三捨是惟天祚明徳衍其裕後之祥以故世濟巍科標厥象賢之美是父是子鳴初和於在陰爾公爾侯巢佇依於阿閣不勝慶抃肅布賀私禮�情長形畱神往

○賀賈春宇中丞令嗣發舉

恭惟臺下善慶深培浚祥茂發是鍾哲嗣早掇巍科藻譽翩翩三輔壯風雲之色文光照爛九霄賁奎壁之章辟天府而奏名共稱得儁敞霜臺而報捷僉曰象賢托驥足之非羣信鳳毛之有種某忝塵編籍謬辱通家聞喜獨先觀光甚快是父是子允爲盛世之禎爾公爾侯端葉髙閎之瑞就冬日而可愛夙嘗捧袂龍門候春風之始和佇見著鞭鰲隴肅申燕賀陳采幣於階前恭竢臚傳引綠袍於殿上

○賀王霽宇中丞弟侄發科

科第世家古今代有然或以子繼父襲迹而偶升亦或由祖逮孫更時而間發是容有數未足爲奇乃若系本一宗家無二業霄壑之資皆天挺春秋之榜不虛開珂佩趨朝則班馬逓依於文石節旄監鎭則荀龍相望於雄藩公侯之勛業彌昌昆季之聲華滋茂卽一舉而三人並列何四世之五公足誇誠曠代之希�爲明時之創見气運式參乎元化光榮詎止於髙閎某夙忝夤緣獲玷通家之誼不勝欣抃聊旌賀廈之悰頌禱惟殷揄揚莫罄

○賀梅衡湘督府生子

伏以筦簟鍾祥肇恊熊羆之夢圖書啟瑞適符龍馬之期慶洽重闈驩騰載路恭惟門下才優王佐學擅儒宗黼藻皇猷夙掌絲綸之命圭璋帝徳蔚宣追琢之文本經術以論思勞深歲閱矢謨謀而弼亮望重臺垣大盈若沖雅執謙謙之度碩膚是孫彌形幾幾之容心與天而同遊善惟日之不足乾元資始體父�以稱尊震索得男紹宗祊而闡奕藍田玉气宵呈太行王屋之間椒寢珠光夜照泫水漳泉之上峣峣頭角無煩摩頂以知奇勃勃精神寧俟聞啼而決貴俾仁人其有後信天道之神明燕翼子以詒孫況親心之悅豫欣聆盛事喜浹私悰瓊樹瑤林幸托通家之契金錢犀果阻陪大廈之賓敬寫麞書庸申雀賀計返雙星之日正彌厥月之辰在笥衣裳愧靡充於云錦滿牀簪笏願益衍於星弧頌禱惟殷敷宣罔旣

○賀劉和宇宮詹生子

伏審兌秋應序九苞呈鸑鷟之毛震夙開祥一索恊熊羆之兆香凝棨戟慶衍弓裘家祚與國運皆昌天道及人情並鬯仰惟臺下中正大人之度愷悌君子之心持憲若持衡不觭輕而觭重保民如保赤每周詢而周謀元气滋培陰徳久格孚於蒼昊休徵薦至長祥宜浚發於宗祊時維七八月之交耀長庚而現采人合億萬輩之祝感恆嶽以��芝有根醴有源本出遙遙之冑水爲神玉爲骨況鍾勃勃之姿傳鴈信於衡湘懸想重闈喜色播麟書於云朔騰聞四履歡聲豁老眼以乍明振衰軀而欲舞瑤林瓊樹欣聯奕世之緣玉果犀錢愧薦浴兒之會聊展陳於絲縷充翫弄於圭璋從玆孫子以繩繩佇見公侯之衮衮式廑頌禱不盡披宣

○壽李石麓老師太翁

伏以晝錦紆榮九命錫元公之衮星弧紀瑞千秋奉大老之觴萃福祿壽考於一門合父子祖孫爲五世有秩斯祜不顯其光恭惟太老師臺座肇基明徳浚發長祥黃堆��不負生全之報綠槐滋蔭久施封植之勤肆惟老師閣下一出應名世之昌期獨對成顯親之大孝�華論道�數黼黻之謨玉鉉調元參夑鹽梅之實師師濟濟率臣鄰徳讓之風斷斷休休錫海宇和平之福巖廊功遂屺岵情殷九二利見大人巳文明乎天下五十而慕父母寔純一之由衷安車陳歸國之儀命服曳趨庭之彩堂開綠野地卽丹丘玉綰銀魚識山中之宰相木公金母行地上之神仙矧惟嶽降之辰正值陽生之候景移蒼陸舒化日於蓂階气應黃鍾襲融風於蓬島爵齒徳爲天下之達尊孝弟慈成一家之和气壽筵載啟駝羹傳禁鼎之珍封綍累加鸞誥渙宸章之祕親以子貴及觀股胘元首之始終福與日新共羨齒髮精神如少健三千大千爲世普利其緣八十九十曰耄孰窮其算慶孚朝野盛絕古今如彼瑤池徒侈談而無驗方之洛社𨿽聚樂而未融某等識慚窺豹幸擬登龍自釋褐以來皆束帶而立四科徒設一藝無稱加乘鴈渤澥之濱焉能爲有備羣品參苓之末奚貴夫多然出楊公之門尙慕分庭之俎豆適袁氏之館頗聞奕世之弓裘吉日恊靈恭憶蒼麟之紱華封效祝肅通靑鳥之書儻與承筐如親撰杖伏願保合天倪凝承帝眷聰明而爲世先覺壽考以保我後生丹砂可化侍雙親白首之娛紫閣方虛念四海蒼生之望

○壽張滸東老師

伏以列棨疏勛望久崇於閥閱懸弧紀瑞慶特溢於門墻窺數仞以交驩祝千秋而未巳恭惟老師臺座道與之貌天植其衷气自反而常伸才無施而不可東臺獻納邁長孺戇直之聲南國旬宣懋山甫將明之烈迨總麾而撫畿內益飭憲以靖域中折衝端賴於精神按部共欽其風采豺狼當道何狐貍之足圖虎豹在山詎藜藿之敢犯玆者時惟䢐暑律應林鍾昴畢垂芒鹹識星精降說崧髙啟秀允符嶽瑞生申賢聖信非偶然五百年而一遘春秋豈曰儵爾八千歲以爲期驗寶筴於堯階陽徳方居大夏擢金莖於漢殿晨熹乍曜於朱明綠鬢丹顏仙齡正茂絳袍蒼佩天寵逾新偕鵷侶以齊眉玩龍孫於點頷身兼五福展朼得全者昌業亮三朝欿焉履盛不伐薦升階於鼎鉉將圖像於雲臺某等品謝參苓殊玷筠籠之末集同乘鴈何增渤澥之濱幸遘昌辰慚非善禱憶蒼麟而獻紱戒靑鳥以通書魯國諸生並切在門飲想周京六月會瞻歸鎬之儀

○壽鄭範溪司馬

伏以臺鼎凝禧梅信入調元之七星弧啟宴椒馨浮介壽之觴慶洽庭闈歡均朝野恭惟門下扶輿間气光嶽精英學綜丘索之微言才裕經綸之大業輶軒揚歷轍幾徧於寓區旄鉞旬宣勞獨深於邊徼以尺組制氈裘之命操縱曲當乎機宜以丸泥毖鎖鑰之防封守倍增於形槪作師洛水九關肅虎豹之威略地河湟五郡掃豺狼之迹予有禦侮宸衷方切於倚毗公乃辭榮雅志暫圖於休沐功成名遂退尋黃石之髙蹤累釋天全坐進丹臺之大道時維覽揆景正迎長七十杖朝之年端笏垂紳儼儀刑其山立一陽生子之候連珠合壁綿气序以規旋道應太來協天地泰交之會祥開初度值春秋鼎盛之期迓公旦於周郊風雷有待接夔龍於舜殿日月增華某忝托鴻庥欣逢令誕阻趨陪於賓履僭修祝於仙齡願巖石具瞻之身翊宗社無疆之運浹雉膏於蒼赤垂燕翼於云仍

○壽蕭嶽峯司寇

仰惟幹城重望彌弘攘狄之勛崧嶽精靈式會生申之旦炳壽星其朗朗斗極髙懸藹春日之遲遲煙氛淨滌鷹揚未艾燕喜維新某幸托帡幪情深慶抃阻稱觴於履幕聊效祝於華封所願玉札丹砂駐臺顏而不老彤弓盧矢膺帝眷於方來

又

伏以中興佐運勛標日月之旗南極呈祥光燭星辰之履班依黼座宴敞瑤京百辟其刑四方來賀仰惟臺下貞元間气泰岱精英學夙貫乎天人才兼綜夫王霸輶軒揚歷黍苗浹陰雨之膏旄鉞指麾楡塞息風煙之警微管氏吾其夷狄功允賴於一匡有李勉始成朝廷望迄隆於九鼎志在安國家定社稷曾寵辱不動其心忠可格天地質神明乃險阻益伸其節手援一世之困幹紘默恃以回旋身兼四气之和鼎實特資其調夑郊禖應候嶽降逢辰名世五百年信豪傑挺生之不偶升朝四十載慶明良際會之非常作帝股肱葆眞精其益固司天喉舌參元化以同悠九重注意乎老成四海傾心於耆碩田夫走卒愈知溫國之姓名鞮譯象胥共訊晉公之年歲遡星弧而紀瑞花正滿於春城環臺席以稱觴籌紛添於海屋想風雲之動色占日月以增華某夙忝恩私倍深欣忭柰廢居於巖壑阻擎跽於堂階敬羞澗沚之毛用效岡陵之祝願寵膺乎宸眷以茂迓乎修齡壽國壽民培宗社無疆之祉卜年卜世綿聖明久道之符

○壽楊小林督府

伏以天仗臨戎帥屏渙中權之號星弧啟宴臺躔耀南極之精喜溢十連驩騰四履仰惟臺下扶輿間气河洛眞儒學夙貫秋天人才兼綜乎文武銓省擅裴王之譽樞曹參頗牧之籌按六轡而揚歷諸藩剸盤錯於解批之頃�雙旌而撫綏西夏�反側於��之間忠勞懋著於封疆勛烈允禆於社稷肆總三垂之節鉞丕振聲威翕馴五部之氈裘爭問年貌望如司馬弭並邊生事之虞誕若甫申鍾維嶽降靈之瑞豪傑類五百年而出運式葉於中興春秋以八千歲爲期壽薦登於大耋睠新陽之應候欣初度之逢辰迹阻摳趨莫效臺萊之祝情深抃蹈聊陳澗藻之儀願介純禧向箕疇而斂福亟膺宸眷升鼎席以調元

○壽郝少泉司農

玆者麟紱開祥適太史奏春之前日鴻鈞轉淑肇上公閱世之初元徳並齒尊道隨時泰九宮山下敞羣仙薦壽之筵五色雲中擁八座文昌之舄蘭英桂萼簇冠弁以紛趨柏葉椒花舉壺觴而疊進人如申甫夙鍾崧嶽之精地卽蓬瀛敻出塵寰之表年髙而神愈王駐顏無藉於丹砂身隱而名益章鼎耳尙欽乎玉鉉儼儀刑之在望三百里而非遙卜壽考之得天八千歲其未艾情深忭舞祝欲效乎華封迹阻摳承詞僅憑於赤牘伏願緝熙純嘏保合太和環召佇臨再踐星辰之席斗杓參運重宣日月之旗頌禱惟殷揄揚莫罄

○壽郝少泉司農兼勸駕

伏以谷旦懸弧注仙齡於南斗蒲輪加壁趣臺駕於東山道徳與齒爵兼尊朝著及鄕邦共慶仰惟門下扶輿鍾粹昴畢儲精出入三朝堅秉忠貞之節蕃宣四國徧遺惠愛之思塡左輔而薊遼之師律獨嚴佐中樞而輦轂之軍容大振自司計於地省暫假沐於巖居淸風髙月旦之評重望系寰區之想人惟求舊倚毗本切於宸衷嶽實生申保佑況隆於天監肆膺召命仍躋八座之班適會誕辰紛效千秋之�九宮山下列賓從之簪裾五色雲中現宰官之����夙駕壽��餞席以聯駢暖律迎陽春色映���焜耀���依衮迹阻稱觴僂指龜鶴之年���禱����之曲倍感暌攜采澗藻芹聊佐���冥����遙關雲樹之懷詞不盡於披�������

○������

伏以�����������極光凝����之宴�����福駢�����慶關社稷��親家�����間气������������������八座�������階���謨謀其展采乃履盈而思挹遂叩闕以乞閒還訪赤松之遊就眞人而受訣坐臨綠野之墅擁翼子以承娛踐揚久而膂力非愆涉閱深而精神轉王時維覽揆歲正更新蓬矢桑弧瑞紀生申之旦椒盤柏觶歡騰介壽之筵某忝托姻僚阻陪賓從廁衣冠於洛社有玷耆英奉杖屨於商山竊髙園綺巖間日月欣依化國之長天上風雲冀副人寰之望敬采芹於沼沚僣效祝於岡陵不盡敷宣惟殷頌禱

○壽李實軒兵憲

伏以天開於子乾元符震夙之期嶽降維申晉錫應泰交之會履端伊始豫順僉同仰惟臺下質本星精生當日至滿腔惻隱復其見天地之心運掌經綸屯克展雲龍之略寇公之治河內士賴徵輸廉叔之守雲中民安作業自嶽牧而藩伯先後玆土寒暑數遷若嚴父與慈親生成我人呴濡備至歷年多而施澤久舉朔方之士庶咸沐浴於深仁殖徳厚者獲報丰諒蒼昊之神明必寵綏以多福玆者弧辰紀瑞壁月凝輝攬羲轡以敷暄欣承使節酌豳觥而薦壽阻廁賓筵聊羞溪澗之毛用效岡陵之祝伏願气葉黃鍾之律六律而諧六呂調四序以惟和壽同繡綫之絲一絲而益一齡增七襄而�艾揄揚莫罄頌禱殊殷

○壽薛幼泉親家

懿惟門下儲神光嶽毓瑞星虹才兼經緯之猷器擅棟梁之具厥施未究長揖以歸�少室之琴書恣東山之杖履丰神綽約邁姑射之仙人遊息逍遙陋漆園之傲吏祥開初度序屬中秋金飆薦爽於蘭階玉露捨澄於桂館��夙啟紛其祝千歲以稱觴臺席方虛末由睹五更之賜杖敬托塞鴻之翼聊申廈燕之枕伏冀麾存曷勝��

又

伏以兌秋應序金莖茁承露之盤弧旦開祥寶算注延年之歷松喬作類楡社增光恭惟門下恆嶽儲精長庚毓瑞函關令尹夙傳道徳之符具茨仙人密授軒轅之筴肆棲眞於盤澗心與天遊迥邁迹於塵寰形隨神王遡誕甫申之日適交角亢之辰桂月浮香下珠宮之環佩荷風薦爽奏瑤島之笙簧凡在姻■﹝女連﹞悉陳賀篚獨某羈旅阻侍賓筵敬修一介之觴庸效千齡之祝伏惟鑑納曷任欣榮

○賀李龍峯親家

恭喜兌气乘秋震祥啟旦崧嶽應生申之會蓬壺�介壽之筵質本星精佐日月之光而未艾身參元化撫乾坤之筴以方長某幸際昌辰倍深私忭顧阻陪於賓從徒懸想於仙閭敬羞沼沚之毛庸展岡陵之祝伏希莞納曷任欣榮

又

伏以一世人龍天錫引年之籙兩階羔鴈春開薦壽之筵衝襟與化日偕舒喜气及燻風並鬯丹顏綠鬢儼行地上之仙玉斧�袍舊按藩方之使丘園佚老未應衰健同淹廊廟需瞖自合明良相得起東山其伊邇瞻南極以彌光欣逢初度之辰僣擬無疆之祝儀非及物幸恕輕塵言不宣心秪廑懸企

○鄕同年請大司馬王鑑川年伯

伏以九塞塵淸日月炳旗常之績三朝望重星辰回劍履之光燕喜維新鷹揚未艾廟堂增色閭裏騰歡恭惟老年伯臺座猷兼文武身系安危仗天策以橫行先聲褫敵之魄抗霜旌而北指不戰屈人之兵梟獍懷我好音蛇豕寢其凶毒烏孫通譯解魋結而被衣冠赤子謳歌出水火而登袵席煙銷鴈塞建千百年未有之勛春滿龍沙造億萬人更生之命淮夷大定晉公之歸闕有期鎬宴弘開吉甫之出車多日時方瞻衮旦適懸弧華嶽降靈載衍生申之慶朱明�序正當紀甲之初得一爲貞壽身壽民而壽國持二不朽立言立徳而立功將與畢召爲徒長佐太平之業豈假松喬作類斯膺難老之祥某等裏閈後生年家猶子轅駒局趣未辧周行蜩鷽決飛敢希大翼頌南仲於襄之績詞莫罄於揄揚睹方叔克壯之年情特深於慶抃謹涓是月某日肅陳幾杖迎化日於蓂階潔奉壺觴襲融風於蓬島惟先達作人師範夙欽山斗之瞻惟老成爲國典刑爰效岡陵之祝伏願黃扉輟直回顧眄於橋衡赤舄登依賁光榮於俎豆某等不勝引領望幸之至謹啟

○擬內閣請張鳳盤相公

伏以中禁承麻光炳三臺之象南宮曳履榮躋八座之班喜溢賡歌望符夢卜矧九重訪落方春秋鼎盛之年羣正連茹適天地泰交之會疇能熙帝之載宜特簡於金華爾其代天之工幸同升於玉鉉譬支大廈詎惟一木之功若濟巨川尙藉同舟之義致吾君於堯舜汝翼汝爲感嘉會於夔龍惟和惟一謹差谷旦肅介瑤緘冀赤舄之況臨辟黃扉而延佇謹啟

○內閣請王荊石相公

伏以蒲輪賜召東山擁上相之軺樞席調元北斗曳文昌之履十年去國此日登朝爾有嘉謀嘉猷入告我後天使先知先覺出牖斯民卜泰道之將興宜名賢之匯進參聯四輔庶諧化瑟之音綜夑萬微允賴和羹之手敬循僚誼夙戒賓筵田有飛龍利大人之覯止庭充振鷺賁嘉客以來思

○內閣請趙濲陽相公

伏以前旒錫命新宣楓陛之麻上衮升華佇聽槐階之履班髙玉鉉名重金甌特膺黼扆之知晉陟文昌之席協人情於夢卜百辟瞻巖熙帝載而登庸六符啟泰對揚宸命預藉龍光敬肅賓筵袛迎臺馭宴需云而衎衎挹湛露以瀼瀼喜起一堂共篤和衷之誼夑調四序尙攄贊化之猷謹啟

○同鄕請新進士

伏以奎文炳曜光騰昴畢之墟泰運啟熙慶洽風雲之會中靑錢於萬選售白壁以連城鄭驛宵馳動歡聲於梓裏燕臺春敞瞻瑞藹於蓬壺恭惟門下黼藻雄文圭璋粹質太行恆霍鍾三晉之晶英禮樂詩書漱六經之芳潤探驪珠於學海陋矣吹竽戰毛穎於詞壇壯哉拔幟自龍門過底柱撼鰲極以縱巨鱗吸汾澮﹖﹖欺桑幹軼鵬程而翻健翮奉王言於玉陛策奏天人列仙籍於金閨牓題甲乙垂鞭禦陌賡花間得意之詩釋褐頖宮憶柳下聞聲之兆處囊而脫穎盡慰平生拔茅以連茹式參元化某等聆許生之月日少巳知名想荊公之風裁今方識面師師善讓猶存晉問之遺瞿瞿深思不攺陶唐之舊擬同時登儁未能或先慶吾黨得人於斯爲盛乃諏谷旦戒念日以夙陳用迓徳星象周天而眾聚建於旌之孑孑執策前驅加束帛之戔戔舉觥左辟願鴻儀其賁止貽我籩豆之光接燕笑以攣如惇此扮揄之誼

○同鄕請新舉人

伏以五星耀彩炳奎壁於中天雙鳳呈祥振羽儀於上國文極一時之選才稱三晉之奇恭惟門下圭璋俊器擅蚤譽於黌宮金石雄編蜚英聲於冑監遊神學海巳探驪而得珠賈勇詞壇終處囊而脫穎丰城二劍當並躍於延津燕市千金信空羣於冀北上書天府身依日月之光待詔公交車遇感風雲之會光生巖穴名震京師生等喜鄕國之有人幸朝廷之得儁敬涓某日用展羣情月桂分香集冠紳於帝裏露槐垂蔭導珂佩於天衢冀觀鶚薦之榮重賦鹿鳴之什

○修志開館答監司公席

伏以繡幰時巡布惠風於四國靑旗春擁回嘉气於羣生事匪空行動惟豫順五兵不試適當燕喜之辰萬略新開況應文明之書恭惟臺下神縱性樞左宜右有功旋化軸陰慘陽舒及正月之始和爰戴星而夙駕臨前見奏對時育物以行春地上有風省方觀民而設教褰惟�冤喜漢官今日之威儀結駟聯鑣慶豪傑一時之參合閔文獻不足謂求諸杞求諸宋事或可徵念咨度當周必遵於邑遵於野謀斯有獲乃乘按部之便遂疏式廬之榮必躬必親亟問亟饋所至則重豈惟吾黨之光有開必先蓋實斯文之幸澤特沾於過化願允愜於摳趨是以有衮衣豈異東山之愛相從而俎豆何殊畏壘之誠敬懇旌輪庶其永今朝永今夕肅稱觥觶聊以薄言獻薄言酬望臺座以瞻依掃衡門而延佇

○請按院公祖

伏以繡斧周環幸值南巡之會輶軒暫駐欣承下濟之光向慕由衷攀依動色仰惟臺下斗山重望綱紀英猷代天子以省方茂著澄淸之烈觀人文而成化曲施造就之仁師道與憲體偕尊吏治及邊防並��行絕塞驅馳備閱乎風霜蒞丘荒城臨照允同�日月幹旌在浚敢希姝子之遭衮舄居東良系周人之愛於我信處瞻鴻陸以畱行酌彼行潦稱兕觴而薦壽懇祈垂顧曷任翹延

○請周帶川憲使

伏以天宇秋澄三事就登場之緒霜臺暇豫一遊乘省斂之期銍艾有終式憑保障車旗暫憩庶愜攀依仰惟臺下神挺崧髙气鍾河秀徳器鏗然佩玉動則有聲道心湛若壺冰撓之不濁蟬冠廌服夙推柱史之風稜鶴列魚麗兼熟兵家之形勢遂持憲節來視戎行原隰皇華備涉驅馳之苦菑田采芑力紓安攘之猷肆烽羽之無驚乃倉箱之盡入含哺鼓腹幸同聖世之民介壽稱觥尙憶豳人之俗時維九月零瑞露於兼葭地接三云仰福星於桑梓西巡在卽北望殊殷尊俎夙陳冀發登樓之興於旌枉顧�瞻在浚之儀謹啟

○請縣尹

伏以鳧舄遙臨快覩天飛之翼牛刀小試驚傳風動之猷蒞止維新瞻依胥慶恭惟臺下貞標嶽峙偉器淵停學富五車夙�墳丘之祕才髙八斗蔚宣河漢之章偕計而對公交車漢賢良其比儁剖符而得邊邑周侯伯以同尊枳棘荒鄕𨿽愧棲鵷之地黍苗陰雨亟需澤雉之膏山川共詫其回春老稚咸歌其來暮如某朽憊更切歡欣念吾儕之小人遭逢非偶事大夫之賢者稟卬宜先爰筮吉辰肅儐觴豆庶聆至教永作規繩躬擁篲以惟虔覬乘輿之蚤賁謹啟

○請存問劉使君

伏以楓宸定策靑宮升震器之華薇省宣麻白社荷星軺之賁拜君言而祗肅瞻使節以扳承燕啟需云歡李兌澤恭惟門下圭璋令望黼黻英猷徳宇溫如侍玉階而儤直文思浚發勒金薤以垂芒肆禦札十行尙軫存於簪履乃皇華六轡特托重於輶軒褒東禁之羽儀愧擬商山綺角專西園之詞命欣逢漢殿應劉爰修潢潦之尊中孚薦信冀委雲霄之佩下濟垂光儼憑軾以惠臨豫掃門而延佇謹啟

○請郝少泉親家會親

伏以詩崇倫敍首歌求淑之章禮重昏姻豫謹行媒之節蓋惟气相求聲相應不失其親斯男有室女有家言歸於好恭惟老親家門下軒駟髙扉簪纓貴冑含香蘭省名重兩都布徳棠陰澤流千里褰帷露冕夙欽行部之儀錫宴賜金共跂臨軒之寵聲先嶽牧泰山喬嶽嶙峋秩晉藩維烈日秋霜峻潔如某支離寒族偃蹇孤蹤門豈崔盧有玷山東之閥閱人非王謝敢攀江左之風流且令愛瞿門婉娩小兒里巷顓蒙未解牽絲何期系彩幸地連並代桑梓風气之同天啟夤緣男女年齡之合一言而決諾有重於千金兩美必諧聘豈資於雙壁𨿽韓土孔樂若違燕譽之圖儻陳后其昌或擬鳳鳴之卜自是蔦蘿施於松栢永芘帡幪蜩鷽奮於枋楡尙求接引謹諏谷且載啟賓延妾儀采於一堂風光月霽固盟言於百世地久天長謹啟

○報翟龍洲親家昏期

某徼福先世締好名門契允孚於斷金幸曷啻於倚玉顧貧慚雍伯莫陳雙壁之儀貴謝韓侯久虛百兩之迓玆者鴻鈞乍轉貞元合以開祥鳳歷新頒天地交而成泰女及笄男及冠孰無父母之心正次王王次春適際婚姻之候執鴈而往醮子惟虔鳴鸞以來歸妹有待遵禦輪之禮敢俟著而俟庭稟結帨之規庶宜家而宜室謹啟

○與李龍峯求親

伏以河洲荇菜式勞琴瑟之求沼沚蘋蘩端賴筥筐之薦宗祧是托姻契初訂行柯斧於髙門敢云偶大廁冠裳於末裏久擬親仁至藐一介之男尙虛兩髦之匹伏聞令愛夙稟柔嘉向不輕以許人天特爲之作合遂令鷦鷯弱息謬孚鳴鳳之占魴鯉珍鱗竟協食魚之願一言而諾重何啻於千金二姓克諧好且通之百世恩聯肺腑喜溢心顏依依有耀之光肅函書而布謝耿耿未將之敬端請命以陳儀

○謝李龍峯親家

頃者不揣寒陋仰附髙華幸惠溫兪僭修薄聘儷皮爲幣慚無曰壁之陳百兩以將愧彼朱輪之迓俟庭俟著婚姻之禮粗成有室有家父母之心斯慰是惟親翁惇修古誼不以俗調徵求用是小兒早葉良緣得以宗祧付托自遠有耀敢妄意符敬仲之占故舊不遺庶相與守周公之教肅函芹獻馳布謝忱伏冀鑑容曷勝欣戴

○與李龍峯親家送奩

伏以良緣天啟賁纁壁以充庭嘉禮時成肅輪轅而就道結縭稟訓合巹孚歡伉儷之願克諧父母之心交慰仰惟親家門下仙源疏泒名閥於雲家聲闡奕乎先猷壺政嗣徽於內徳是鍾哲胤具挺英標羨曰眉之最良締朱陳其惟舊河魴靡擇介柯斧以行言候鴈可將盛篚筐而委聘畸零弱息撫愛有甚於生男婉娩柔姿操作未嫻於爲婦若釜錡若箕箒尙托嚴姑之福庇教自初來卽禮樂卽詩書尢需察父之義方勗之遠到佳兒佳婦知勤顧復之恩宜子宜孫佇迓駢蕃之祉克昌厥後發祥允賴於貽謀式遄其歸遣嫁獨慚於備物篋笥楫椸充入室之用以無加薀藻蘋蘩修見廟之儀而有恪韓姞於焉燕譽永綏樂土之禧向平從此浮游頓釋情塵之累其爲感忭不盡敷

○謝劉和宇賀生第九子

蓋聞物珍則罕聚類夥則易蕃是以芝蘭弗榮而灌栵叢植鵷鸞寡育而蜩鷽羣翔也不肖門祚單微善誼淺薄未知抱子向慚人父之愚旣老休官漸見丁男之壯能勝衣矣能勝弁矣𨿽過望以箕裘而佩韘兮而佩�兮總不好夫紙筆天運如此方當寄嘅於銜杯日暮云何寧復容心於建鼓乃塵根未斷腐秋艸以爲螢業障相尋絓老牛而舐犢莫爲白母翻增孔伋之悲未畢男婚愈重向平之累焉能爲有是奚足多伏承老先生門下誼切呴濡仁周卵翼以所愛及所不愛藹焉萬物一體之心視鄰子猶兄之子渾然異姓同胞之契寵頒藻翰駢錫珍儀載玄載黃賁錦﹖﹖朋於筐篚式金式玉掩環珥之瑤瑜至被孩提以八凱之名巨擬乳臭以九官之數情文並溢耳目爲驚卽傾十口之家曷稱萬分之一敢不拜嘉大貺藏之巾笥傳誦鴻慈示諸來體倘韓昌黎之豬龍可辧應懷顧覆之恩設劉景升之豚犬難移詎爽結銜之報敬陳謝悃並附菲忱仰冀鑑容豈勝銘戴

○謝胡順庵憲使旌仰宸樓

伏以寶墨藏山蔀屋炳圖書之瑞金泥表宅茆檐賁華衮之榮麗云漢以爲章披煙霞而增槪慶宣閭巷耳目俱新光照門闌心顏頓竦竊念某陶穴遺甿繩樞寒畯徼風雲之會獲附尾於金門依日月之光偶混蹤幹玉署螭頭簪筆一字無奇虎觀談經五箴眇益猥承恩��接優崇儒重道之儀遂拜賜於天題廑責難陳善之諭詎知命蹇難勝眷遇之恩儵及災纏因請退休之亟歸田旣許戀闕能忘每盥手而啟縹緗輒注心若親黼扆蝸耿湫隘燥濕不時鴻寶莊嚴對揚非稱乃糞���抽宿莽以定基經始層檐�羣材而建宇當其無有室之用八窻生白惟虛如彼謀於道以成兩期殺靑斯竟在澗在阿在陸敢妄意碩人之考盤苟合苟美苟完殊遠媿公子之居室特尊藻制麗中澑以昭垂庸展葵忱顧尙方而耿佩蓋思對楊休命永懷旃廈之恩豈圖流連景光暫適林泉之趣恭惟臺下望重長城才雄武庫吞云夢者八九咸歸大人之胸構廣廈以萬千盡獲寒士之庇底定疆場斷鰲足以非寧奔軼風塵搏羊角而未遠時乘繡幰旬宣朔漠之郊或枉幹旌軫慰衡門之下樓邊黃鶴雅識瀛仙閣上靑藜慣迎太乙顧庾公逸興尙虛明月之尊卽孺子專誠未下淸霄之榻時如有待歲聿云除華榜虯蟠歷嚴關而舁至丹書鳳翥指陋室以題將工踰飛帛之文豈觸機於運帚妙掩淩雲之署非殫技於懸梯且命以仰宸之嘉名深獲夫創樓之初意昔仲宣作賦則荊山之迹迄存弘農著銘則梁苑之規如在以況鴻筆允藉芳聲匾之垂堂並天章而交燦傳之奕世綿星紀以無疆某感惠璚瑤銜沙莫報矢音韶頀擊缶能諧敬勒蕪椷並抒菲薦情特深於抃躍詞不盡於揄揚

○謝周帶川方伯表園亭

昔嚴中丞以小隊出郊杜少陵之野亭斯重魏觀察以玄貝表�張志和之釣隱彌髙自非盛徳之光孰闡幽人之賁如某陋質廢處窮陬控地鷦鷯卑伏楡枋之下入山麋鹿長逃蓬藋之中幸托庇以安居數屈尊而臨顧猥希非望之寵冀沾不朽之施得一字兩字以爲榮乃大書特書而見貺璇題昭揭炳焉奎壁之章瑰制聯翩鏗若琳瑯之律槐堂綠野功名總愧於裴王北海南山徳福敢兼乎仁壽至蒙慶賚愈溢刀涯回視杜少陵之野亭殆尢增色以方張志和之釣隱詎止成名某敢不奉爲鎭宅之符期朝夕瞻顏於咫尺遺作傳家之寶俾子孫誦徳於無疆肅附謝言不勝銘戴

○謝崔際虞侍禦旌門兼賀生

伏以隆稱旌淑蓬茨揭日月之光大徳資生樗櫟沐雲天之澤惟有章是以有慶旣得壽而兼得名寵遇非常欣承曷巳恭惟臺下殿邦賢傑命世人豪養正气之浩然蜚英聲而籍甚彯纓珥筆抗糾姦擿慝之章攬轡登車樹激濁揚淸之烈巡行之轍半■﹝宀禹﹞內六條具飭壹凖臺綱表率之軌在雲中百度惟貞尢惇風教以某罪廢人之鄙幸爲下執事所收雅度包荒詎直衣冠之分洪慈軫舊寔惟簪履之情用不忍自外於作新則妾意勉圖乎祓濯柰髙春之旣仄膂力巳愆況末路之多艱精神頓耗黥劓竟疏於補息老大徒付之傷悲豈是衰軀可堪盛典表厥宅裏當覽揆之賤旦而錫以嘉名賁於丘園委承筐之曠儀而華其初度才愧東山之公輔敢云望重蒼生齒慚洛社之耆英猥辱禮優黃耈廬西河之上愛賢再見文侯居北海之濱養老重逢西伯歸仁旣晚悵斧繡之行還拜賜頻繁佩瓊瑤其能報惟願少綿乎晷漏及聞髙步於星辰庶依臺席之衡永奠巖居之枕

○謝徐華陽中丞送扇

伏以朱旗應候南燻緬想於歌風彩箑陳儀西土恪修其貢職來從巴蜀道更萬里之遙獻於闕庭制掩五明之麗是惟乘輿得用夫豈臣下可將玆遇臺臺冰壺水鑑之標玉質金相之度備四時之和气態絕炎涼揚八面之仁風功參長養頃循成憲入輸天府之珍逮念故人分給巾笥之玩手擎知重懷袖增光當與松竹論心共期立朝而保歲寒之節詎止蒲葵長價但能趨市而競日出之時願垂蔭斯民救暍無忘於去酷提衡吾道休陰尙念於扶陽祈祝惟殷感藏不盡

○謝李晉峯中丞送扇

陽居大夏陶鎔萬象之鑪風動南燻搖揚五明之箑貢推蜀篚制掩齊紈是充禦府之珍豈比巾笥之玩猥承寵賚謬逮故人卽得一而巳多乃累百其未巳滌除煩暑淸飆回四座之涼障絕炎埃遠蔭救九衢之暍提攜知分噓拂懷情敬附謝言不勝感佩

○謝王鳳山中丞惠酒米

頃承腆貺拜賜方新再辱珍詒損惠彌渥與之庾與之釜視五秉以有加酌彼罍酌彼觥傾百壺其未巳舉匏相屬欲賡旣醉之詩數米而炊敢廢先嘗之禮第飲河有慚於量狹乃食粟奚貴於軀長傅醴交修總賴折衝於尊俎稷饑未釋尙期藏富於閭閻肅附謝忱莫抒報臆

○謝周帶川憲使送炭

伏以槐檀取火候應玄冥椒桂分炊春生黔突忝竊仁人之惠頓紓寒士之顏仰惟臺下中正爲觀文明以止霜融繡斧熙熙化日之輝冰映玉壺皜皜秋陽之烈太和元气燻蒸巳浹於幽遐永化孤燈體卹更偏於煢獨翹翹刈楚載欲汗牛馥馥���疑塑鳳以充環堵之室信尺壁之非珍用烘敗絮之衾何�裘之足願雲中襦袴將賡賢守之謠爨下扊扅倍感亡妻之戚灼烏銀於茶竈烹雪誰同調玉燭於茆檐負暄徒切肅玆占�不���

○謝李實軒郡守冬日送炭

鴈門之北燕谷之西條風不度之鄕凍雪常凝之地貧如東郭曳��而下穿�似袁安擁敗絮而僵臥何知節序猥辱睠存束椒桂以分炊詔槐檀而取火煙生黔突暖入靑氈覺挾纊之非溫豈重裘之足願敬玆登謝不盡�銘願及新陽益培元气

○謝關明吾大尹送魚酒

臺下睠念衰軀特頒嘉餉金鱗玉鬣珍分東海之鰲桂醑椒漿甘錫上池之露烹愈二簋馮驩不嘆於無魚量匪百瓢楚客幸宜於設醴稍嘗異味頓減沈痾靡物可酬特玆占謝

王文端公尺牘卷之二終

●王文端公尺牘卷之三

山陰對南王家屏著

定襄門人傅新徳校

啟

◆啟

先贈入祠鄕賢謝兩院

謝邢知吾爲先曾祖臨邑公作傳

謝鄭範溪中丞舉薦

謝賀起官

謝賀轉禮侍

謝張滸東老師賀拜相

謝賀拜相

謝同官賀起召

謝賀浚兒發解

謝李龍峯親家賀恩蔭

謝賀生

謝沈蛟門相公賀生

謝馬琢吾宗伯賀生

謝蕭嶽峯司馬賀生

謝李龍峯親家賀生

謝賀正

謝萬丘澤督府賀正

謝萬丘澤督府賀正兼賀生

謝餉端午

謝餉中秋

謝餉重陽

謝賀至

謝監司枉顧徵郡誌

答鄭範溪謝擬敕諭

答王懷棘督府謝文

答王霽宇中丞謝文

答魏見泉中丞謝文

答馮仰芹年丈謝文

答殷洗心中翰謝文

○先贈入祠鄕賢謝兩院

恭惟臺下憲度肅貞風猷丕振揚淸激濁聲動中朝立懦廉頑化行北鄙頃蒙檄下敝邑咨考鄕賢有司特舉先君以應鈞命旣再三而核實合終始以同辭遂辱溫兪獲塵盛典疏光榮於維梓備禮數於庚桑靈承俎豆之間寵逮衣冠之後垂於百世是爲不朽之恩銘此寸衷深媿無繇而報附緘公牘仰謝臺恩感激徒殷敷陳罔旣

○謝邢知吾爲先曾祖臨邑公作傳

歲前承貴邑劉大尹公寄惠公祖所篹邑志中有先曾王父傳前微闡耀末裔增光敬乘便翔附書稱謝者伏以大邦文獻賁傳琬琰之編先世聲猷忝托丹靑之筆榮施不朽感切如存念昔曾王父之受官寔叨藜比公之封域單車之任勺水盟心撫塵甑以忘貧施蒲鞭而掩泣力行教化一歸謙讓之風躬勸農桑盡破煩苛之調尊賢敬老父兄事者若干人省賦輕徭流移歸者千百數仁聲四播眾騰王佛之稱冤獄屢伸因咈上官之指誣不盜爲眞盜如彼何哉恥殺人以媚人有去而巳風波洶洶引身希棄篆之髙蹤天道昭昭轉盼白竊鈇之枉狀歸田暇日每云不媿於神明沒世多年敢覬有辭於父老玆遇公祖臺下司存二史兼總三長彩侍餘閒博丘墳而掞藻瑤編匯粹輯邑志以成書自有職官槪列紀年之次獨曾王父特收循吏之中往迹采之故家言皆實錄公評質諸輿誦名匪虛稱徵信自今傳流未艾再拜而薦之寢廟儼靈爽之歆承什襲而藏之巾笥迄云礽其寶重幽明共戴天壤同悠無一物之可酬惟三燻而效祝臨椷瞻遡曷旣銘藏

○謝鄭範溪中丞舉薦

某支離陋質樗櫟散材遁迹蒿萊甘心腐朽猥荷臺慈特達睠注勤惓噢咻於疾痛之中藻潤其疲薾之狀吳公之薦賈誼未比其知叔向之識鬷明詎方其遇第自分溝中之斷棄不復收何敢儗席上之珍聘而後出伏蒙臺座與人不愛其情進賢欲加諸膝遂使鼎疑眞贗取信於下惠之言馬誤驪黃定價於伯樂之顧卒憑履幕之薦再廑旃廈之徵�所自來知非偶爾所媿宿痾𨿽減莫濟中幹舊殖盡荒何資入告探作魯之簡秪切憂兢臨楊朱之岐可勝迷繆肅玆馳控以代先容王程有嚴方迫束裝之冗台光非遠儲撰履之誠謹啟

○謝賀起官

某樗櫟散材蓬蒿陋質具非用世叩北闕以長辭養豈遵時逃西山而終晦煙蓑雨笠良分願之所安夕佩晨鍾詎夢想之可及何意槍楡弱羽再翔下風伏櫪虺■﹝兀貴﹞仍遵皇路原本所自敢背生成顧宿痼𨿽蠲莫救中幹之厄舊殖盡落深慚入告之資方此臨岐路而徘徊何敢辱鈞臺之獎賀衮褒璀璨飾腐朽以增榮鼎貺駢蕃委孱庸其能戴彈冠以出特深貢禹之驩書紳後行覬稟顓孫之誨肅玆登拜曷旣銘藏

○謝賀轉禮侍

某並代賤儒京朝散吏裴回史局效靡見其短長供奉經帷勞何禆於殿最猥更久次薦躐淸班服寀端闡謬廁正人之選授書中祕虛塵吉士之遊小器易盈方自甘於止足湛恩滋渥乃屢混於除音維是春省之亞卿寔佐秩宗之三禮謂宜妙簡名碩詎圖誤及虛庸籩豆則存有司𨿽俯循於職事章甫願爲小相敢自任以周旋所賴老成爲典刑明習朝章之舊庶從先進之禮樂壹還世道之淳稟竢方殷惠慈遄布一言一衣飾糞壤以增華五服五章麗雲霞而垂貺與其進也識仁人接引之心何以酬之慚國士捐糜之義肅玆控謝不盡敷宣

○謝張滸東老師賀拜相

某塞下鄙生淺中弱植材同朴樕之冗學無根核之深荷蒙老師收在門墻儲之館署因得出入周衛充筆橐之班供奉燕閒奏呻占之技積以歲月漸疏瀹秋宸聰�厥淵源本習聞於師說用僥非常之遇屢叨不次之遷視東省之籩罍司存是媿佐中銓之衡鏡躐冒彌驚矧是綸扉寔關政本調羹補衮同寅自有三公伴食署銜分寀何須一介柴愚參魯師辟由喭元非從政之�夏時殷輅周冕虞韶敢叩爲邦之略老師爲吾��喜曷趐於彈冠門生以天意占會且聆夫振鐸�廑鼎翰沾沾情見乎詞兼損篚頒種種與傷其惠肅玆登謝不盡敷宣惟冀示我周行俾不迷於進止庶幾偕之大道永有賴於裁成

○謝賀拜相

伏念某朴樕冗材斗筲小器猥夤緣於厚遇忝供奉於淸班徒更出入之勤靡見短長之效蝸涎易涸漸覺中幹駑力將窮寧堪遠駕負且乘於銓省正此淩兢引而置之綸扉其如震惕況值多賢之際自有巖瞻豈玆不肖之身可當嶽薦拔泰茅而並進媿彼連茹受鼎實以參調虞將覆餗所賴憲邦宿望名世魁人示我周行偕之大道乃辱衮章過飾珍貺隆施誼重同升情深不寐睠惟提挈之雅曷勝感佩之衷肅附謝言並蘄箴誨式廑瞻佇不盡敷宣

○謝同官賀起召

某自丁家難永謝朝榮幸荷寵靈歸襄厝事丰碑大隧典出無前巨冊髙文光垂不朽直從祖禰而下具感君相之恩乃當春抄奉書過叨報貺迄玆制終除服久闕候忱夫豈木石無知甘自放於林壑秪緣艸土待盡懼數混於門墻所恃矜原或寬罪責何圖敝簪遺履特辱記存破琴絕弦再廑收賞朝祥暮召能自致而無階左提右攜本先容之爲地士所貴在乎知已向業委心相從親旣歿身可許人今縱逃名焉往無柰福緣都盡憂病交摧精力憊而屢僕屢僵神志昏而如聾如瞶卽畱之天壤之內巳不掛人數之中況可重玷綸扉更塵揆席此某揣躬度力知重荷之難勝息影休陰狃卑棲而自畫者也謹陳愚悃冒懇慈憐儻蒙鼎力中旋下情上達停起家之優詔免叩闕之長號終始曲全死生莫報某臨楮無任披瀝祈控之至

○謝賀浚兒發解

竊惟朝廷設科目之制意在需才郡國奏賢能之書號稱貢士自非儁彥曷副明楊兒浚間巷童昏山泉蒙困世守蠹魚之簡業媿雕龍門畱凡鳥之題譽慚穴鳳猥沾教澤葳蕤涵雨化之春肇啟文明奧窔鏡天光之旦應弓旌於部下繡鞶帨於闈中率爾摛篇偶合主司之指褒然舉首遂成豎子之名𨿽衡鑑一秉至公無容提援而陶鑄寔繇大造何幸遭逢設燕承筐賁周室賓興之典續食勸駕陋漢庭偕計之儀物采焜煌禮文綢縟衣冠侈爲盛事鄕裏托其榮光某愛切將雛情深祝蠋鷦鷯弱羽驚決起於楡枋羔鴈末行喜班躋於桃李科名奕世表宅裏以維新契分通家托門墻而滋渥國士無能爲報徒懷特達之恩小子莫知所裁尙冀曲成之誨敬修尺牘恭布一絲感謝殊殷敷宣罔旣

○謝李龍峯親家賀恩蔭

不畬十載林棲百念灰冷乃鄙懷耿耿寤寐所弗忘惟國本搖搖臲卼而未定玆者恭遇宸衷天啟冊禮時成主器有歸宗盤孔固不佞得以蠲除宿盩結竟初心何喜如之於願足矣詎圖存問曠典所以優禮耆賢者波及於孤臣蔭敍殊恩所以延賞勛裔者槪沾於弱息日月容光必照爥幽壑以生輝雨露不擇而施滋枯荄其委潤小人忘罪庶偸歲時伏臘之歡僮子備官曷知朝夕晦明之績滿將招損逸則生淫方當稟訓禮法之家敢遽系籍衣冠之族伏蒙臺慈俯睠翰札遙頒褒踰一字之榮貺擬百朋之侈豈一枝暫戢足煩鵬顧之垂抑五世其昌過信鳳鳴之卜緬惟徳意直欲厲姻婭於丹霄循省才情何能謀子孫之壠斷所冀抗顏泰嶽惠句濠梁憐鮑宣淸苦之操俾終完其幼志折華廙輕儇之气免詒玷於官評是惟造就之恩詎止呴濡之澤肅申謝悃不盡馳神

○謝賀生

大塊勞我以生忝賦萬形之一皇極錫民於壽與分五福之餘際泰運以知榮撫頹齡而增嘅日中不學倏當炳燭之時漏盡而行奄迫鳴鍾之候發種種其漸短道茫茫乎未聞托視息於蘧廬隙駒屢邁收精魂於林壑芻狗虛陳陰陽錯謬而失調亮天工其無術民物夭昏而寡遂培元气以何能方尸位之是慚豈行年之足計伏廑慈注賁錫褒章盛徳好生具荷仁人之寵縟儀稱慶寧戡長者之施敬用壁歸懇祈鑑照儻少寬於督過敢自恕於知非

又

某楡枋陋質蒲柳衰材生朼懸弧空抱四方之志老而炳燭虛憐一寸之陰道總愧於朝聞節更慚於晚植旅進旅退但隨俗以浮湛可有可無何關世之輕重況頹齡易下頓驚齒髮之疏而宿疾難攻兼苦膏肓之痼正玆委頓牀蓐乞骨求歸乃承頒賜篚筐嘉生錫賁度餘年之無幾豈溢寵之敢當佩至愛以心藏壁多儀而控謝幸垂原亮不罪拘迂其爲感銜倍增隆渥

又

詩嘉未老本資用世之材莊稱大年實寶全生之術如某不佞與眾同蚩弧矢夙懸空負四方之志弓旌再辱竟寒一壑之盟伴食悠悠廩餼虛糜於歲月窮年矻矻功名靡著於春秋望末路以彌艱犢轅易僨睠髙舂之旣下駒隙難畱𨿽株守歲寒或保全於晚節柰鍾鳴漏盡尙未輟於宵行方懷知止之圖猥荷嘉生之寵伊蒿伊蔚殊增罔極之悲有臺有萊敢﹖﹖﹖心﹖無期之祝肅玆控謝不盡敷宣

又

不佞某贅疣陋質擁腫凡材少不競時志意積隳於夙夜壯而涉世功名靡著於春秋自罷歸畎畝之間日偃臥筐牀之上衰因冗劇悴允類於秋蒲病以憂綿腐且均於塞艸猥徼厚遇叨依日月之光獲苟餘年寔賴乾坤之造乃玆賤誕方鼓缶以咨嗟猥辱慈存紛承筐其委貺上下下而褒嘉過溢良慚耆宿之稱子元元而顧復惟殷忍負公侯之愛肅玆登拜侈初度之榮觀睠惟解推期終身其歡戴感眞次骨言不宣心

又

伏以璇樞默運倏周花甲之旬玉燭熙調光賁桑弧之門歷新人舊悠悠紀夢以從頭晷短心長耿耿佩恩而次骨不謂衰年之迫重叨曠與之頒仰惟臺下徳備中和猷資文武田裏樹畜開邊民衣食之源禮樂詩書收吾道經綸之效牛放馬歸不用塵氛淨掃於三陲雞鳴狗吠相聞煙火直通於萬里肆戴白垂髫之眾咸含哺鼓腹而嬉以某待盡之夫與識有生之樂俯循頂踵瓦全丘壑之中允賴仁慈錦覆雲霄之上秋蒲朝菌方愧負於裁培棄斷焦桐乃數廑於雕繪天蓋地容之度父生母鞠之心苟殘喘可延托帡幪而未艾卽頹齡善下需藥石以彌殷猥承美疹之詒厚損多儀之錫情文過縟涯分兼踰甫自慶而忽慚轉以榮而爲懼敢無登拜終是怔營敬此附書聊三燻而布謝尙容卜吉端一價以陳詞

又

伏以化國日舒末照添五紋之繡節堂春煦寸陰分尺壁之珍生適幸於逢辰惠特廑於行慶榮敷朽質喜溢衰顏仰惟臺下道貫三才猷兼七徳精忠作屏金湯鞏盤石之基偉略遊環鞭箠制氈裘之命合華夷內外盡人而翔泳於太和卽艸木昆虫何物不蕃滋於大造矧某荒穢特辱撫存川納山藏未諭並包之雅風噓雨沐式蒙長養之仁肆勉攝其虺羸獲苟延乎旦夕注流光於駒隙本挹晨曦遡委沫於蝸涎疇非河潤乃者乘新陽而布令頒曠典以嘉生復見天地之心良荷陶鈞而忭舞齒及崦嵫之景柰驚鼓缶以咨嗟敢不拜嘉其如踧踖福兮易盡尙畱不盡之恩生也有涯庶節無涯之寵肅玆陳控懇乞矜原倘少緩於顚隮且終煩於顧復瞻依殊切銘佩能忘

又

伏以盛徳好生上契乾元之撰多儀及物榮沾鼎養之施捫心不盡於鐫鏤揣分實難於稱塞懿惟臺下功髙作屏念切推溝合云朔千里之疆仁漸孔浹於艸茅一介之士禮遇加隆齒及小年詔春秋於蟪蛄寵之大貺振鍾鼓於爰居洵里巷所詫聞爲丘園之曠事周文善養老庶無凍餒之虞之武不如人能效驅馳之用投石誠慚於努力報瓊徒切於含情敬遣家僮上干閽吏叩臺臺而申謝僅憑尺一之書祝壽域以弘開普造大千之命

又

伏以桑蓬紀旦詫星霜閱歷之頻蒲柳經秋荷雨露滋培之渥榮增陋質喜溢衰顏仰惟臺臺道裕經綸猷兼張弛安民和眾滿腔皆惻隱之心制變銷萌闔鎭享淸寧之福勛伐隆施於社稷恩威周浹於華夷自蠕動肖翹舉欣融於化育卽支離擁腫並休暢於恬愉如某淪落之蹤兼抱沈綿之疾幸徼慈卹察傷省痛以惟殷獲保餘齡補劓息黥而自慰苟須臾之死可緩皆乾坤之造所延豈是賤辰克當臺睠好生念篤直欲躋之仁壽之鄕惠老恩優何但丰其粟帛之賜瑤涵珍篚麗銀漢以垂光玉札丹砂酌金莖而委潤禮文殊絕敢不拜手以登嘉涯分過踰終是搖魂而踧踖敬端家僕叩布謝忱感佩髙深匪涓埃之可答敷宣衷曲窮毫楮以難陳

又

蓋聞修身所以立命好徳斯克考終故形不虛賅年非漫閱必有樹於當世乃無忝於新生若某者器愧通方學慚聞道生平碌碌曾乏善狀之可稱末路悠悠轉覺頑根之難化第令壽同社櫟業違繩墨而非材況復質類秋蒲能歷風霜而不悴本徼慈軫曲垂大造之仁肆獲苟延少假須臾之息何圖鼎貺賁逮弧辰日月有明注光華於駒隙江河善下委膏澤於牛涔驚矌典之非常式將抃舞睠多儀其有爛敢後登嘉顧齒讓尊者之前古今未聞其僭福溢小人之量鬼神且害其盈不勝悚惕於中是用控辭於上冀原情而體詧庶遵分以皈依熙熙登老氏之臺寧煩縟禮皞皞遊文王之囿總沐殊恩詞不盡於對揚心永期於篆刻

○謝沈蛟門相公賀生

弟某支離陋質偃蹇孤蹤控地鷦鷯托楡枋其未穩入山猿狖災林木以頻驚兩間共棄之身一綫僅存之息危如朝露居恆惝怳以忘生凜若春冰敢覬優遊而卒歲伏荷門下量涵溟渤誼切雲霄故舊不遺媲古昔大臣之度顚連曲軫異他人兄弟之情武接夔龍巳邈�星辰之劍履齒存犬馬尙逮察晷刻於璇璣越千里以勞人累重函而委貺精鏐文綺寵分帝賚之儲麗藻瑰篇渙灑天章之賁飾英華於蒲柳朽質增妍褒�槪於桑蓬壯心頓厲敷言錫極造命信由君相之恩禦气乘虛長生詎羨眞人之訣三燻登拜視丹砂玉札以非珍什襲尊藏與大貝天球而共寶感激至形之鼓缶捐糜末稱於投瓊惟仰瞻六符於泰階啟上宰平明之象庶盡納八荒於壽域培本朝悠久之基忝竊光榮特廑頌禱

○謝馬琢吾宗伯賀生

伏以天地之大徳曰生不遺枯朽河洛之至文復出渙發昏蒙澤醴湛露之湑瑞炳瑤光之曜衰軀頓竦老眼爲新仰惟門下學富縑緗才雄黼黻絲綸掌制道典謨訓誥之風旃廈說經闡仁義道徳之奧精忠默運衮闕賴以彌縫正气孤騫明堂恃爲砥柱肆帝心簡在曰伯夷汝作秩宗蓋神器有歸惟絳侯可屬大事三命而升華南省具瞻臺座之星浹旬而定策�朝竟取虞淵之日奠國基於盤石世共偉其髙勛削罪籍於丹書某更私其末庇十年病骨始知安枕之期一息遊魂敢憶懸弧之旦乃歲廑徳念逮寵頹齡走使冰雪之中委貺藹萊之下瑯函璀璨托仙官之符籙賫自蓬瀛錦軸焜煌疑天女之機絲墮從霄漢三燻三沐拜嘉莫諭其欣榮一字一珠莊誦曷勝其珍重攻玉軫他山之用曾何益於瑕瑜徙薪錄曲突之謀寧足程其功過褒揚踰溢惠錫駢蕃粉滌備極其情文慚悚寔浮於感激淮南雞犬永違餂鼎之思冀北駑駘良負加鞭之意惟願機庭蚤入配四象以調元佇見壽域弘開兆六符而啟泰言宣罔旣心祝殊殷

○謝蕭嶽峯司馬賀生

某天壤棄物艸澤逋人頃更憂患之頻漸覺衰頹之甚膏肓並據侵齒髮以交疏皮骨空存柰精魂之不屬灰寒木槁直需就盡之期冰薄淵深倍切持終之�方共庚�而守歲寧知甲子�周天伏遇臺臺�廓重溟心��匯����於故舊至仁首急�����溝壑�����乾坤之大造猥因賤誕經��慈嘉其�����以多儀之貺瑤箋錦軸耀���增華文�����園而動色駢蕃惠侈詫使節於雲霄�������於震夙喜兼悲集愧與榮並���恨其�����矜其能壽惟二天是托聊紓日昃之嗟��息苟延或保歲寒之節是爲厚庇豈假隆施敬力疾以登嘉用附書而稱謝郁中藏之耿耿容嗣布其區區

○謝李龍峯親家賀生

某支離陋品偃蹇餘生日月歲時六旬虛度功名道徳一藝無成俯循蒲柳之秋寔愧桑蓬之旦猥廑慈注勞公子以遠臨寵錫華章兼丰儀而卜賁謝庭之蘭美如玉卽之也溫安期之棗大於瓜多而且旨耀榮光於朽質動喜色於衰顏拜手登嘉肅書附謝居然叨異渥竟莫報於瓊瑤何以制頹齡尙有需於藥石良深感芘不盡敷宣

又

伏念某學鮮根荄材無質幹莊樗擁腫棟廊廟以非堪魏瓠枵虛泛江湖而差適茅星蒲國之上藥��竈之問尺鷃一枝不用買靑山之費蠹魚數卷聊充送白日之資自惟休佚而處陰或可優遊以卒歲柰何年衰病劇造化小兒數侵福盡緣窮骨肉至親多故一歲而兩遘齊衰之戚旬月而四殤𦇤褓之孫形豈木石也哉柰悲傷之戕伐命猶風燭而巳隨憂苦以飄搖卽朝夕之不謀何春秋之足算猥廑慈注寵其初度之辰遠辱臺伻授以嘉生之貺篚筐錯采絢銀漢之雲霞七筯分甘溢金盤之沆瀣枯同塞艸夫豈敢負煗律之吹噓痛軫伊蒿寔未忍酌春觴而燕笑勉登珍果用識隆情別附瑯函直陳下悃冀惟矜亮不盡瞻馳

○謝賀正

玆者王正啟序帝震乘權東郊之淑气方新北陸之凝陰欲盡恭惟臺下翼猶顯世令徳宜民忠勞茂著於蕃宣功髙作屏惠愛積孚於休養念比推溝福星垂六路之光華山明川媚解澤回羣生之命脈巷詠途歌舉三垂並囿於熙臺宜百順駢臻於福極某忝依慈庇倍切歡悰柰伏枕於巖間阻稱觴於棨下猥蒙優睠特隆折節之交賁錫多儀厚損授時之惠恩有加而無巳寵太溢則難勝拜賜傴僂堪愧龍鐘之態函書擯謝聊申燕廈之忱冀應泰符遂升鼎軸光輔熙明之運永綏樂利之氓

又

新陽應序遠塞逢年十連並囿於熙臺百順咸歸於福極仰惟臺下心符幹始望重師中精神折千里之衝靖煙氛於朔漠惠愛造羣生之命浹膏澤於儲胥肆文恬而武嬉重見舞幹之世乃家謳而戶詠均懷覆幬之恩玆靑規乍轉於旋衡適黼扆亟需於劍履仰層霄而戀戀秪懼公歸永今夕以依依式廑私禱朋尊介壽阻申艸野之悰大烹養賢猥辱廩庖之饋無事而食濫竊愧於齊竽有腳之春暖獨欣於鄒律垂慈過渥拜賜知榮此生端賴於拊循何物可堪於報塞肅占謝牘並布賀忱冀應泰交之辰朆彤弓於不日光輔離明之運調玉燭以中天

又

伏以皇建有極綿萬櫫二十五載之太平王次於春頒一歲三百六旬之正朔履端伊始拜賜獨先開病目以知新披昏情而鳴承恭惟臺下大心體物元善長人道全三極之精躬備四時之气節旄蒞止方快�於威儀弦誦穆如巳攺觀於風俗合並汾之士女並囿春臺舉晉冀之山川如開縣圃羣情闓懌咸賡來暮之歌泰道光亨宜展迎年之慶秪緣伏枕莫克稱觴猥蒙折節之交厚損授時之貺耀榮光於仄陋敷生意於凋枯本托洪庥遊息庶紓於偃仰重廑慈渥歡悰能巳於揄揚敬附菲忱庸代辛盤之薦願祈蕃祉茂延臺鼎之�

又

伏以璇衡轉淑寒消黍谷之氛玉燭調熙煗入茅檐之曝暄依趙日稔卜堯年慶惠寵頒歡悰允洽仰惟臺下神從嶽降心與天遊昭回萃萬象之精華文足經武足緯舒慘贊二儀之化育陰不伏陽不愆生成侔大造之功安攘佐中興之運自山河表裏咸袵席於春臺卽夷狄遐荒共帡幪於夏屋師貞丈人吉三錫之命行臨泰交君子亨六符之階巳兆某泰依慈庇幸際昌辰阻修獻歲之儀猥辱授時之貺農祥有俶恍開耳目以知新臺望方隆佇俟股肱之喜起肅申謝牘附布賀忱敢謂藻芹可效辛盤之薦庶銘椒柏聊承樽俎之娛不盡感�式廑頌禱

又

����������������寵承錫極之禧開病目以知新激歡悰其歡舞仰惟臺下名齊二�气備四時弛張兼文武之�位育闡中和之懿輯華夷於一統內則順治外則威嚴回宇宙之太和民無夭�物無疵癘皞皞文王之囿並詠騶虞熙熙老子之郊不生戎馬戴堯天而擊壤總愜含�就趙日而振衣殊慚獻曝猥承折�俯垂下濟之光特藉頒春盛委先旄之貺情深噓�惠溢傳�敢不拜手以登嘉�是靦顏於��肅�蕪牘�布��企八�於雲霄願佐中天之運占六符於象緯永綏下土之氓不盡瞻依式廑頌禱

又

伏以旭轉靑旗霽景敷暄於朔漠霜融紫鉞韶華散彩於衡門賁泉石以增輝絢煙霞而動色感深病骨喜溢衰顏仰惟臺下心與天通性由神縱文武備弛張之略中和兼位育之能勞猷久著於旬宣惠政一依於休養老終壯長咸蒙綏靖之庥內順外威允庇廓淸之烈肆淨凝陰於北陸潛回淑气於東郊柏觶椒盤方愧陳儀而獻壽銀幡彩勝猥蒙行慶以頒恩�節下交振精神而欲竦僂躬拜賜循涯分以何堪忝道光亨忠素孚於帝鑑師垣豫順願蚤�乎�稱

又

伏念斗懸絕塞天盡窮陲春風不到之鄕朔雪�疑之地重綿欲折俗素苦於禦冬二翮不登頃且艱於卒歲猥徼厚幸仰托洪慈已溺已饑特軫推溝之隱議蠲議賑亟圖靖圉之籌拊綏安輯之有方嘔諭噢咻之備至肆士戢於伍民安其居不圖鴻鴈集中澤以歌謠及與鳶魚沐新陽而翔泳剝極而復斯見天地之生機泰交而亨允屬明良之盛際稱觴獻履尙稽修賀於公堂加壁授餐猥辱錫音於空谷噓同鄒律舉一壑而盡囿太和元气之中酌並堯樽偕九族而分沾玉露金莖之惠報瓊瑤其無物愧寸艸於羲暉挆溪澗其有虔薦五辛於鼎實願開壽域佐聖皇必世之仁永奠金城鞏宗社無疆之祚

又

恭喜靑規轉燠繡斧增華戎軒揭日月之光憲府霽冰霜之色陽春有腳循行不擇於遐荒造化無心噓植特偏於枯朽春風棠樹久依蔽芾之陰膏雨黍苗車卜丰登之兆俶載南畝欣於耜之及時躋彼公堂擬稱觥而無地猥蒙慈注寵以賀歲之箋倍激愚衷增其負�之愛敬申謝牘並布慶私所願應泰封之�陽孚於眾正斂箕疇之五福錫厥庶民某臨���祈祝

○謝萬丘澤督府賀正

三十年曰世浹沾必世之仁八千歲爲春遠荷頒春之惠有懷燕喜不盡鶊鳴仰惟臺下八面雄才一腔正气西徵東怨起燉煌迄於遼海所至慰霖雨之思北伐南威自沙漠曁彼炎荒相戒訾雷霆之烈築鯨鯢爲京觀一麾而島嶼遄淸蹲虎豹於重關三矢而天山大定行我永久方策勛而開洛鎬之尊從事獨賢俄奉命而領封圻之甲五侯九伯任鈇鉞之寄以彌專百濟三韓稟羇紲之盟而恐後奠陵京於盤石闕河朔之陰霾閥閱功髙樞衡望重久結知於帝睠翕注望於公歸時維震出之辰適葉泰交之會無能獻履供霄漢之飛鳧兼愧銜環效泥塗之困雀猥廑歲貺曷任頻饕豈曲軫貧交知我無如鮑叔而獨存厚道軫舊再見周公總之徳盛難酬惟有心知不泯以焉偑戴逖矣瞻馳

○謝萬丘澤督府賀正兼賀生

伏以蒼龍啟籙瞻瑞靄於天東靑鳥銜圖賁瑤華於�北枌楡動色椒柏孚歡仰惟臺下智勇兼資才誠兩合十年一劍陸剸水擊而霜刃如新萬里片帆電掣飆馳而星旄自落築鯨鯢爲京觀威稜遠播於炎荒擁羆虎於外藩勛望獨尊於都護革車三十乘似齊桓定衛之初年君子六千人勵勾踐讎吳之兌志黍苗膏雨業綏小國而見休荊棘煙塵應苦遐陬之畱滯數瓜時其旣過忽梅信之俄傳懷人在水一方正溯鴨江之浩渺勞使重繭百捨備更驛路之崎嶇及除日以儼臨與條風而侚至辛盤餉歲兼分異域之珍藥裹延齡並賜文房之玩充函溢篚不盡登嘉委羽銜沙詎堪稱塞師貞葉吉佇觀錫命之臨泰交應期會托升猷之庇一絲不腆三祝殊虔

○謝餉端午

某兩間棄物一息餘生病骨新還尙速陰陽之沴驚魂未定何知節序之移猥恃薄緣獲依末庇神鼎作鎭萬怪俱藏法鏡在懸纖塵不止家執銷兵之契人懷續命之符介子可生當無煩於禁火屈平而在或未忍於投沙自幸所遇之時迥出前賢之上棲衡飲泌揣分量其巳踰切玉包金寧惠慈之敢覬叨承過渥報塞彌艱敬薦蒲觴觴三行三祝而成禮兼陳彩縷縷一絲一歲以徵年伏冀鑑容不勝欣戴

又

時臨地臘序應天中仰惟道化昌融光輔朱明之運聲猷鬯達肅淸紫塞之塵奠北徼若覆盂兵銷不試賡南燻而鼓瑟民慍咸紓肆變災沴爲休祥盡易呻吟而弦誦如某朽憊亦預昭蘇挹噓拂之淸風無須蒲箑沐漸濡之濊澤匪待蘭湯逍遙徒羨於莊生汨沒堪憐乎楚客托身大廈何非覆芘之慈叨惠多儀重損駢蕃之渥飲河鼴鼠揣分量以難勝六日蟾蜍置軀殼其焉用恩加知寵感極生慚聊申絲縷之誠庸報瓊瑤之貺倘蒙麾納曷任欣榮

又

伏以日臨東井燭龍擁羲叔之車風播南燻韶鳳葉蕤賓之律化因道洽慶以時行跨海金梁濟淪胥而登之彼岸彌天錦幕蔭道暍而扇以淸颸陰不伏陽不愆六沴潛消於橐鑰文足經武足緯五兵盡化爲耰鉏當玆燕喜之辰適應蠶成之候輕羅細葛莫輸在笥之供文綺精鏐特損盈筐之貺沿風俗於荊楚意在懷賢遵月令於周秦賞因逮下俯循謇訥巳收反舌之聲回憶狂愚尙抱嬰鱗之惕將形弔影良慚系臂之雙絲得味分甘寧羨黏筒之九子艸化螢其易腐艾結虎以徒工觸景�淒感恩聊慰肅申謝悃並附賀忱五服五章佇錫九章之命一絲一歲願綿千歲之禧

又

伏以節屆天中重午炳離明之曜塵銷斗北三云合泰定之符師貞恊而慶祉駢臻民慍紓而頌聲交作徹桑未雨咸歌保障之弘勛蓄艾有年盡起呻吟之滯疾納羣生於壽域人懷續命之繒總七徳於戎行家佩辟兵之印聲靈赫濯蕩平無間於幽遐惠澤汪洋涵浸更偏於枯朽所慚委憊粗支旦暮之身特荷慈憐數損歲時之貺恩私過侈涯刀兼踰華衮疏榮良愧七襄之報緇衣比愛聊將一縷之忱幸賜鑑容曷勝鼎戴

又

蕤賓應律炎後司衡日中天而向離共仰文明之治雷得雨以作解咸蒙長養之恩棠陰蔽芾於三云蘭气氤氳於萬戶彩繒順俗經綸出襦袴之餘化瑟調元聲教溢弦歌之外民瘼久蘇於蓄艾羣情總切於傾葵乃某朽憊之夫倍感呴濡之惠無能薦壽猥荷垂慈粟肉�繁疊拜魯臺之饋形容憔悴偏憐楚澤之臒每登對以知榮柰省循其�恧敬效一絲之悃用祝千歲之釐物菲心誠緒長詞澀

○謝餉中秋

山間節序再逢遙落之期塞上煙氛胥仰廓淸之烈纖塵無警九扈咸登素商發而溽暑收白社開而新涼入悲秋作賦軫騷客之憂幽問月停杯謝謫仙之雅況幸依履幕在冰壺水鑑之中若跨津梁遊貝闕珠宮之麗寵靈旣侈惠貺滋頻立身天柱峯頭俯眄溝渠之斷候气廣陵濤畔遙憐涸轍之鱗澤與湛露同濡量若太虛兼覆鼎丹可舐巳違雞犬之緣煉石無成竟賫蟾蜍之恨負恩不淺報徳何繇敬附毫毛庸抒悃愊伏希照納不盡瞻馳

又

伏以月鏡秋懸耀寒芒於憲府霜笳晝靜凝瑞靄於戎軒慶祉昭升寵光賁錫絢衡茅而動色輝巖柱以敷華仰惟臺下徳器淵停道心玉映屏纖應其不著洞萬象而俱融囿四封於冰壺水鑑之中躋百姓於瑤島丹丘之上山河鎭定翕歸底柱之勛天地淸夷偕享華胥之樂乃某朽憊伏在幽深星辰命坐於孤虛世界分安於缺陷荷臺慈之周渥乘嘉序以頒儀金薤琳瑯律葉鈞天之奏木瓜瓊玖珍疑銀漢之投豁耳目以開明振精魂而竦厲食芹思獻結艸待酬願茂對於昌辰日緝熙於純嘏

又

節屆中秋涼生遠塞邊塵不聳人紓北顧之憂場稼新登家享西成之利金穰瑞協玉燭光調合九野以澄淸舉三云而焜耀餘輝所被朽質知依幸荷作新罔遺譏於月日卽同造就或補敗於天刑猥以�時數廑餉惠食瓜斷瓠念小人之腹易充加壁投瓊豈匹夫之懷可有傴僂拜賜寵何啻於踰涯摩放酬知報寔慚於無地肅占荒楮並附芹忱庶俯鑑於秋毫益篤培乎慶祉

又

日循西陸律應素商繡豸行秋埃壒淨三云之翳銀蟾向夕琉璃瀉萬頃之波淸寒凜徹於冰壺髙朗熙調於玉燭炳聲靈而赫濯賁勛業以昭融圓滿山河幸無虞於缺陷遐荒風俗欣乍變於文明食農圃之瓜壺粗知適口挹仙盤之沆瀣殆欲搖魂禮並恩踰榮兼懼集登嘉大貺曾何一物之酬歌舞至仁但有千秋之祝肅玆占謝不盡名言

又

日行西陸序屬中��邑��久滯朝陽之鳳桂宮虛敞新懸照夜之�淸寒���冰壺髙朗光調於玉燭�云戶版咸依樂土之�百里弦歌宛葉鈞天之奏食�����������壁授餐豈尊者之賜敢�叨承過侈登拜殊慚�將一羽之忱用介千秋

○謝餉重陽

伏以鴈��深警息三云之柝龍山宴敞歡分九日之觴拜嘉貺以知榮撫芳辰而滋惕仰惟臺下異才天挺正气霜疑功大而守之以衝口不言其勞勩�重而鎭������乎安危裘帶雍容先事弭萌芽之釁斧斤揮霍當機中窽郤之宜肆望葉師貞久淨風煙於北鄙乃澤孚兌說奄觀歲序之西成士女共適於恬愉夷夏相安於輯睦鴻府所庇燕賀維均迹阻登堂莫�稱觥之祝恩周逮下猥蒙溢篚之頒振搖落以����爽籟�芬芳於湛露頓減沈痾雀涯分其巳踰報涓埃其何有肅書申謝聊將一縷之忱徵璽行臨願正三臺之席

又

�律迎寒秋深憲府糕盤行慶寵溢衡門拜嘉貺以知榮撫芳辰而滋惕篷蒿至陋本風塵飄泊之蹤蒲柳易凋愧雨露栽培之澤猥徼厚幸仰庇洪庥投一壑以棲遲倏及授衣之候服三時之耕作適逢入谷之期不饑不寒庶可優遊而卒歲以休以助寧圖豫順以同民叢菊兩開綠蟻掩江州之惠茱萸並插絳囊均漢殿之攽置杯水於坳堂良慚負大恃恩山如泰華詎羨登髙圖報稱以無階但鐫鏤而次骨九五福曰壽敬祝臺齡八千歲爲秋冀綿慶祉

又

序屬杪秋節臨九日四郊無壘具蒙靖圉之庥九扈咸登適屆滌場之候丰成有象兌說均歡惟玆蒲柳之資先眾芳而隕落幸托楡枋之蔭甘一壑以棲遲澤畔行吟總愧靈均之節籬邊獨酌寧追元亮之蹤猥辱鼎儀賁加朽憊紫萸黃菊輝物色以增妍湛露淸霜映天光而倍爽拜恩誠渥報賜何能紉芰荷以爲衣不堪補衮采藻芹而薦豆聊可稱觴敬布微忱用祝慶祉伏希照納曷任瞻馳

又

兌秋向暮商律迎寒潦水盡而川流淸爟火銷而煙光薄四郊無壘適值淸時百谷登場兼逢稔歲賓僚燕集想盛會於龍山父老招邀續舊遊於蠟社摘東籬之菊未敢稱觴采南澗之蘋曷堪薦豆猥辱瑤箋寵逮過褒荒落之蹤鼎貺下詒厚損駢蕃之渥江州送酒未諭隆慈漢殿賜萸式均嘉惠肅玆登謝抒寸報以無繇祇切瞻依祝千齡而未巳

又

鴈塞秋髙龍沙霧盡三云襦袴授叔度之衣裳百里弦歌化言遊之禮樂宸綸行召方佇望於雙鳧國是久需會聳觀於一鶚戀戀車應之下暫幸扳援悠悠節序之移豈煩睠念庚金委貺匪待首山之呼菊酒分甘寧羨江州之送賁丘園而動色輝泉石以增榮言不盡於敷宣心獨廑於頌禱升朝在卽計日惟殷

○謝賀至

帝日重華載啟迎長之旦卿云五色特占大有之年數有開而必先理無往而不復純陰旣剝發生方見於天心泰道將亨經濟允需於大業保釐三輔培元气以寬和鎖鑰重關握中權而鎭定肆燕谷無煩於吹律暖同挾纊之溫舉同邦咸喜於橐弓安享銷兵之福洪庥茂衍慶祉駢臻思獻履而未能辱惠書其滋愧寒灰乍燼徒分夜績之光短綫無長奚補天工之亮敬乘便羽肅附賀忱瞻怙殊殷敷宣罔旣

又

至日閉關塵斷玉門之貢代天巡守霜融繡斧之花睠楡塞以回熙本蘭臺之錫祉邊氓休息復其見天地之心君子經綸屯乃應云雷之象道騶共避惠風播自英風殿虎忘爭正气承之和气洪庥茂衍泰道初亨某久虛賀廈之忱柰阻登堂之迹奉書感惕獻履懷慚敬附一椷恭申三祝

又

伏以律協黃鍾迓初陽於七日春生繡幰浹和气於三云在所恬嬉函蒙祉福仰惟臺下徳符幹始望重師貞月壁星珠經緯合璇璣之運參旗井鉞捲舒收亭毒之功仁風肆播於遐荒惠澤弘沾於凋瘵羣陰正剝斯知天地之心百順咸臻宜納神人之佑顧鄙悃尙違於獻履而多儀猥錫以承筐計一歲一加凡再拜迎長之貺乃寸心寸艸曾幾伸報上之忱枯荄總玷於噓培襪綫何堪於補綴蒙恩滋渥負愧殊�惟景附周圭冀日新夫明徳身依夏鼎祈峻陟於臺階是爲感圖式廑吁禱

又

周正應候軒紀得天陽長陰消全仗廓淸之略外威內順僉推安攘之猷勛庸昭揭於旗常丈人貞吉志意積孚於黼扆君子道亨介繁祉以維新囿羣生而並育弦歌四境同遊化國之娛燕笑一堂獨軫向隅之泣篚頒斯渥恩暉首被於枯荄觴祝無從福履徒欣於戩谷入參樞軸佇膺三節之宣大展經綸永作萬邦之憲敢云善頌庶愜歸依

○謝監司枉顧徵郡誌

曩奉憲條濫竽郡誌久慚曳白未竟殺靑端辱命於門墻敢希恩於館谷恭遇臺下才綜王伯之略愛國而兼愛民學本聖賢之心重道而因重士得志行乎中國靡施不宜輕身先於匹夫有謀則就襜帷行部式西河以非榮弓劍盈門造東方而未盛始承適館之授錯文綺於珍函繼蒙開合之迎羅苾芬於瑤席物采照春華而共爛謙光襲和气以交融蓋自繩契以來典重編摩固矌古而一見由幹旌而後禮勤吐哺亦間世而獨聞者也所媿技劣寵優勞微饗厚紀言紀事尙無副不朽之圖食志食功其如據非望之福且玄黃以獻君子總詘逢迎𨿽蘋藻可羞王公詎昭明信感恩一盼顧駑價以知增擬報七襄答鴻慈其安稱繼此得見所欣慕於執鞭迄用有成敢優遊而挾筴敬抒謝悃莫旣敷宣

○答鄭範溪謝擬敕諭

某學慚朽蠹技謝雕虫自淪落於空山巳盡荒其舊殖猥辱賜環之召再塵持橐之司偶值降麻遂當視艸令公之勛勞久著詔書宜錫以百千馬光之才品無倫著作尙謙於四六詎圖陋質獲與斯文識豈畢諴謬贊用兵之議能非陸相僭修諭將之辭豹略僅睹其一斑鳳藻莫裁於五色詞多骫骳美欠揄揚秪以薄緣適逢盛典更五年而兩制待一手以重摛事則相須勞於何有乃廑鼎札誤賞竿音𨿽臺臺不以人而廢言在具臣敢貪天而爲力獎藉之過悚惕彌深肅附短椷庸謝不敏伏願對揚休命無泥於語言文字之間恢拓勛名直出於鍾鼎旗常之上某不勝顒仰延望之至

○答王懷棘督府謝文

仰惟公祖臺下鼎衡重望經緯長才自總鎭師力襄廟勝所以奠安疆圉綏靖吏民謀悉出於萬全武克兼乎七徳勛業昭宣日月邊氓共�謳歌功名具載春秋野史何勝紀述惟玆閱武場之役繕壁壘以更新式弘��律之規飭鼓旗而豫毖魚麗鶴列縱橫羅八陣之圖鷙奮鷹揚踴躍奪千牛之气軍容有赫節制惟虔不圖原圃具囿以來重見被廬綿上之舉方欣欣喜色樂觀厥成豈謭謭蕪詞能鳴其盛乃采菲不遺於下體巳荷曠涵而敝帚至享以千金奚堪大賚極知恕擇不以人而廢言其如過叨可無功而受食雕虫抱愧涸鮒沾恩徼寵良溢於分涯受賜寔難於報稱言不盡謝神與俱馳

○答王霽宇中丞謝文

伏以丰碑載徳永垂昭揭之光柔翰摛篇莫罄揄揚之技方慚拙作或貽玷於佳瑉猥辱隆褒特彰施於華衮寵存過溢愧悚交並竊念先師道徳文章負人倫之重望勛猷節烈樹世教之髙標培桃李於宣云膏濡化雨朵楩楠於貴築餐沐蠻煙急君國而不有其身格皇天而克昌厥後亶忠貞之必報洵美盛之可傳固史氏職業所存況門人聞見甚悉謬蒙委命粗效編摩憑幾然藜夢屢驚於乙夜操刀刻楮才旣竭於三時江漢秋陽詎克形容其粹白泰山北斗曾何摹擬其髙明事�據實以書詞匪阿私所好李翰立睢陽之傳若有遺徽蔡邕撰林宗之銘差無愧色微言可采巳叨葑菲之榮大賚是頒寧任瓊瑤之貺表章安定劉彜未始居勞敍述太玄侯芭不聞受報豈玆片簡之役可當百朋之酬重負駢蕃祇領一二奉書披控統冀矜原

○答魏見泉中丞謝文

竊惟著作乃不朽之事業奏議尢有用之文章臯益以來罕罄嘉謨之告晁董而後徒煩故事之陳鳴鳥不聞寒蟬共戢豈獨抱空虛之質才謝經綸抑繇貶勁直之操習爲柔靡節無可述書何足傳仰惟公祖振古人豪中朝儒碩身任綱常之重力扶風教之頹守法守官壹歸之守道立功立徳兼志於立言對仗而請劍裂麻凜凜冰霜之色分閫而埋輪破柱耽耽虎豹之威保釐宣五位之寬條安攘策萬全之石畫後先疏奏幸存焚艸之餘遠近傳觀快�鋟梨之盛獲章章而卒業托亹亹之昌言因於文墨議論之間覘其學問涵養之益謂恬愉濟以悃愊信剛大發自中和洵社稷之重臣安危足賴完天地之正气俯仰無慚者也乃謬爲之表章庶少抒其揚厲顧乏桓譚之識鑑敢妄評揚子云之書況微皇甫之詞華輒僭序左太衝之賦�勤刻楮曾莫肖其纖毫詎意采葑遂不遺於下體瑤章爛錫飛葭荷六管之吹珍扉縟頒敝帚享千金之直重勝衡則殆不�魂搖寵過分�驚寧堪顏腆肅玆拜賜恭布謝忱惠侈瓊瑤無物扆涓塵之報文垂琬琰何緣�宇宙之名愧與歡並感非言悉

○答馮仰芹年丈謝文

仰惟公祖臺下翼猷顯世雋望承家族冠崔盧門出雲霄之上經傳韋翟聲施海岱之間文章與節義俱芬慶祚合恩光並耀向軫永言之慕特隆不朽之圖猥授簡於拙工俾效嚬於惇史祗緣荒落兼涉憂虞據案然藜夢屢驚於乙夜顓精刻楮才旣竭於三年𨿽紀述之匪諛可無愧色乃形容之未盡尙有遺徽方懼負於孝思寧足塵於收采穹碑大隧佇騰奎壁之�土���詎協簫韶之律玷貞瑉其巳恧享敝帚以增��拜鼎儀附申菲薦丰施嗇報莫抒稱塞之忱美���庶慰顯揚之願伏希崇照曷任懸馳

○答殷洗心中翰謝文

某不佞伏蒙先師大恩甄錄至教陶成朽木可雕深忝及門之彥斗�無算與參從政之班居場旣遠於心喪華國尙傳其緒業髙文大冊爛焉云漢之章只簡單詞鏗若笙鏞之響家藏人誦天未喪於斯文玉版金鏤書且行於沒世會��其歲月因僭附以姓名春秋謹嚴豈遊夏一詞之可贊宗廟美富儼宮墻數仞以難窺肆詒文梓之災莫洗白圭之玷方慚形�敢辱投瓊敬此壁歸冀垂原亮

王文端公尺牘卷之三終

●王文端公尺牘卷之四

山陰對南王家屏著

定襄門人傅新徳校

書

◆書

擬上執政論士習書

上郭東野相公

上陳松谷老師

上王鑑川年伯

答畢松坡��

上殷棠川老師

上張太嶽老師

答楊夢山冢宰

答陸五臺冢宰

答王鳳洲司寇

答海剛峯冢宰

答丘月林冢宰

答潘印川司空

答張崌崍督府

答王龍池方伯

答張鳳盤先生

答姜鳳阿冢宰

答魏碓庵督府

答張周田撫臺

與李見衡親家

答鄭範溪經略

答郝少泉親家

答孫立亭中丞

答晉似齋中丞

上張滸東老師

答王復齋司空

答衷洪溪撫臺

答魏敬吾京兆

答李近臺撫臺

答沈鏡湖光祿

答郜文川督府

答王麟洲督學

答陳藎齋漕臺

答石東泉司馬

○擬上執政論士習書

某奏記相公閣下竊惟古今所稱系世道重者士焉耳士所爲重豈以其修辭飾貌逡逡然踵人之故轍而由之不敢越其尺寸以是爲能諧世而立功名哉亦其所挾持者大其風節操致敻然不囿於流俗人之爲斯天下國家有所怯而臻理也竊見當今之世皇路淸夷士行淳潔在位者咸以淸名儉徳相髙視所素嘗苞苴饋遺媕娿於權貴人之門至蓄險詖不可測之衷以相傾若剆蠹就平澡污還白豈非世道大愉快事哉然竊私心計之國家造士將需其有爲非直能使其有所不爲也假令士徒窅窅悶悶進而無所措注則𨿽人人有羔羊素絲之風於世道奚裨哉故愚視今世之士繩趨尺步甘言慧辯豈不亦彬彬然稱盛然寔梯突脂韋競爲熟軟之態至究其風節操致敻然自成一輩而不囿於流俗人之爲斯亦肝其儔矣異日者朝廷有大疑大難而屬之緩則蠕望急則狼顧未有能矢一奇紆一計稱上意者詰之則曰是有故常行者而安用紛更爲也實其所識無以加於故常行者耳豈非學術不足故耶夫古之人有扱綸而樹鷹揚之勛釋耒而負阿衡之望赤舄幾幾而流言止歷階數語而萊兵郤彼豈取給倉卒素預故耳無論聖人卽管晏蘇張君子所羞稱然其九合諸侯痽據六國亦各有先見之明應機之算今南北用兵且數歲天子每問諸大夫計終鮮石畫是所識固出管晏蘇張下矧大疑大難視用兵且十百倍者哉所以然者上方求志時巳卽懷鉛抱策攻舉子業覬一旦以是掇靑紫安問天下國家事有待我而理而姑敝精勞神於不急之務哉及旣顯視鄕所爲業不啻弁尾棄之乃稍稍畱意於官政則亦不過簿書期會之間若所故常行者循襲之以塞論報幸無廢墜輒詡然矜其材智謂可端坐而俟遷它非所論巳間有抵掌任事慷慨而前者懼相譏彈以爲是狂率不馴於雅俗百烏一鸛勢將自沮則有風靡波流與之俱化又安從穎脫豪傑之士也故今𨿽有所不爲差異往昔而實陰具委靡不可振之形度所幹濟幾何矣柰何使人謂淸名儉徳之輩亦無與於理哉嗟乎每念此至熟也顧烏能一朝驟革其故而且姑制其流徐正其本庶幾有補焉耳矣竊欲司銓者以名實爲殿最其所�拔必瑰瑋艸犖之士不則寧以其木彊勿寧以其�給令詭情匿迹逡逡行列中者無所容其諧斯或可制其流進此則愼簡師儒爲第一義次莫若正文體使支詞成套不得售有司人當童子時卽向實學庶其本正哉夫士有學術然後有道徳有道徳然後有事功今徵事功於士而無變其習猶欲植大木而僕其根也執事以爲何如某惶悚再拜

○上郭東野相公

某塞下豎儒也竊沾教澤忝廁詞林仰止景行式廑向往迨參禁直淑艾彌殷凡臺師啟沃嘉謨彌綸大業世所不聞不見者益得遡求鴻巨剽竊膏芬不但周官具存蕭規畫一而巳頃者主上睠懷茌徳尊禮髙年隆師傅之上儀修老更之令典詔使奉璽書而造裏有司陳幾杖以登堂誠人寰所竦聞朝廷之曠事也某欣逢盛會與庇末光阻侍寡階徒欽燕喜猥辱瑤箋寵錫鼎貺隆頒循省虛�寔慚接引肅玆勒狀鳴謝並附不腆少布積忱伏冀臺慈鑑存鄙悰曷勝瞻戴

○上陳松谷老師

仰惟老師經世訐謨格心大學夑調元化扶翊太平功成不居龍蟠鴻舉海內人士莫不翹首下風歆艷誦慕若松柏挺秀靈光獨存也某夙廁門墻特承恩�自執經從玉壘丈後尢藉漸摩乃及淸秋恭逢大���今上所以尊禮舊徳寵異髙年予告乘郵金幣駢蕃之盛則謂國恩家慶振古所無恨不能負弩前驅稱觴髙會猥從公祝濫附一言顧蒙臺慈省存誨貺下逮啟函拜賜喜媿交並矣伻旋勒狀叩謝並候臺禧所願頤眞葆和永膺難老某伏楮不勝祈禱

○上王鑑川年伯

邊庭欵議仰仗主持如庵酋誓死不渝諸夷禮僧求�種種吉語時獲剽聞每對割誦揚輒至竟日第今世之士吠聲者眾通方者希咫尺物形阻垣莫見某初至京凡虜中情實幕下機宜蓋數以語人時燕趙之士知者十九中原之士知者十七至吳粵荊襄之人知者十三耳隔域彌遐和音彌寡勢固然也近日南臺之疏彼生不見邊疆之疊目不識氈裘之形凡老伯所�筴彼曾不能窺闞其津涯埳蛙語海夏虫凝冰又何怪也且支詞蔓語無當事情京朝士紳莫不鄙笑老伯社稷重望鍾鼎殊勛豈顧以斯言爲加�哉某不佞竊���於妄誕之口故敢直述其愚�鳳盤先生又����下事爲多言所害如此可挹腕恨也臨書���

○答畢松坡��

仰惟臺臺道徳文����世�𨿽������列於門墻然髙山景��知向往������幸慰具瞻顧無能伏伺燕間惇請��徒從都人士後聳觀宴鎬之儀快覩餞郿之寵而巳騶軒旣發言念丰芑隩區鑑衡重地老成當���所歸循省虛庸寔慚造就顧遠廑鼎翰慰藉����誨提豈勝貫佩旋遽附謝並布鄙忱徳�������

○上殷棠川老師

某塞下鄙生少乏師承長��������拔得與海內英俊同列門墻����������遭際累世光榮原本至恩����������賴我師閔念烏私曲垂鴻�����������我師洞燭肺腸曲爲������������首廟堂伺音鼎軸偶聞������������端委抵京之日始知嫌生小郤難起細人切齒腐心不勝憤惋念惟帝師宿望王佐鴻猷今上嗣服惟新用人求舊成王衝幼周公不久於居東元佑淸明司馬行期於入洛此諸生之至望百辟之同情也秪藉便翔用申省候臨書東向不盡瞻依

○上張太嶽老師

某邊徼鄙生無足比數猥蒙老師恩造收置詞林濫塵講席循省涯分踰越良多不幸遘狗馬疾又蒙老師垂軫獲予告給郵以及銀幣圖書種種異數則又無秋毫不出自特恩也抵裏以來亦圖勉自振刷仰副生全不謂積戾故深被旤滋亟俯仰一室喪病相仍孑馬遊魂亦復屢絕自是摧心折志萬緒畢隳懸企門墻何啻隔世卽三年間老師大慶大弔至榮極哀𨿽艸木禽魚尙關欣瘁某乃局趣次且尺緘靡申第令積誠如山懷恩若渴區區悃窽何由自明顧自以爲身在艸野之下病痼之中乃欲以漶漫空涵輶瀆省覽誠懼干冒嚴重非分所宜然違負恩慈曠廢禮教每一念至則又未嘗不惶汗浹踵也何意老師俯矜疲薾曲照孤暌旣寬偸惰之誅重辱招延之命遂使搶楡弱羽再翔下風伏櫪虺■﹝兀貴﹞仍遵皇路感知遇則夙恩未報新寵曷勝揣才分則舊殖盡荒諛聞非益此某所爲展轉兢惕狼顧於進止之際而不敢自裁者也部札旣至王程有嚴卽日戒裝寧容稽滯惟是家門乘多難之餘衰病伶俜嗸嗸滿室必須稍爲安頓不致詒累老親庶可安意出門一心營職儻蒙量寬時日驩感無涯謹勒荒椷專力祈控摳趨不遠容躬叩階下罄竭鄙悰某臨楮不勝感激怔營之至

○答楊夢山冢宰

某起自田間再依衮舄方幸典刑在上瞻聽不迷乃雅志圖歸連章未巳竟奉優詔以行去國之辰百宮祖餞春明靑門以來未有其盛還而髙臥林墅圖書琴鶴日在左右優遊逸豫抑又可知第時事多艱老成遠引棟隆旣撤大廈疇支有識者以此卜世道之平陂占朝廷之理亂矣辱奉誨牘歆艷淸娛如在閬風之野可慕不可到會求一壑以托此身尙未知能遂瓦全否耳肅玆附報並候起居東望海云曷勝馳注

○答陸五臺冢宰

不佞承教輔相宜寬���存納���之義非如小臣可顯諫直諍一不合則有去而巳老成之見自是不同顧所謂寬徐云者防人主未萌之欲易奪人主偏至之暱難處國事寧一之日易當國事搖撼之際難今聖心𨿽未必偏暱而巳有萌蘗之漸國事𨿽未卽搖撼而巳非寧一之時論格君之道固宜從容開諭委曲匡扶而事有不能遲回以待理有非緩頰可爭者當又不得不繼之以激切耳昨奉聖諭似且克日禦門臨朝聽講而今巳旬月尙未聞淸蹕之音倘入秋復然則又不得不有一番奏請我輩大臣所當焦心灼慮蚤夜不得息者正惟此時幸而事可功成何樂於顯諫直諍以去就決之但恐時偪事迫不得不顯諫直諍若此者非可以預言也敬復

○答王鳳洲司寇

不佞某之於門下猶周人之於桓武也世被教澤矣然未能一介紹於門下爲歉顧獨慕好門下之著作時剽其片言只簡寶之若天球大貝也晚而獲睹其大全珍重愈甚蓋�頃不置几案間間有微文疑事不可致詰者就集中檢之輒得其解所受益殆不可勝紀故𨿽去門下數千里音候闕如乃區區宗服之誠卽執策請業不加密焉頃迫召命力疾出山亦庶幾瞻奉光儀畢其就正之志而舊京根本之地倚明公之重不啻九鼎於是旌輪且北而適有大司寇之命畱不果來則天之絕不佞使不得遂謁門下也門下顧不棄而惠之徳音開不佞以向往之途欣慰何似至念及朝野橫議君國隱憂謂宜圖所以斡旋其間思深哉老成人之慮不佞與三公共勗之矣

○答海剛峯冢宰

惟翁髙標亮節嶽峙人寰某仰止私衷久知向往頃者帝懷舊徳藉重畱銓凡在朝紳莫不喜色相告以爲正人一出泰道可期𨿽以謭劣如某亦得瞻奉儀刑稟承提誨卽執鞭所欣願焉伏蒙瑤札見詒知以端月初旬就部肅玆附復並布賀忱不盡鄙悰但有駐注

○答丘月林冢宰

大臣去就舉世屬耳目焉矧翁宿徳重望嶷然爲國典刑一顧瞻左右百辟視以爲向往乃輕言去哉陪京根本之地冢卿九列之長所賴銓綜吏治正敍官材與夢山公提衡而統均四海者上意惟翁是毗是倚朝而拜命中道而辭歸推翁之心當亦不應若是恝也且以不佞之暗劣日伴食省闥間汶汶悶悶無少建明方之於翁若未嘗具眉目者耳而尙逡巡未卽去亦徒以老成人在位爲足恃也如翁之請恐去者相望於巖中矣業奉溫旨慰畱敢此以私勸幸勉承聖眷終惠蒼生至祝

○答潘印川司空

泗城水患有旨會議凡河情地勢臺下勘核詳矣祖陵形勝乃國家萬年王气所鍾關系最大非一郡一邑之利害可比以此相權便知輕重乃鄕官有施家溝周家橋兩路並開之說此一偏一曲之見���便身家苟目前之安而巳而祖陵�王气傷��之運道阻妨將誰�������������爲固宜極力擔當不������������河應議夫費及��������������

又

承教修完沿河堤壩遙����格堤以����縷堤之內有月堤以���決心思精密����自陂九澤以來河工所��也乃襟帶三省���千餘里剏新葺舊尺度寸量斯巳勤矣玆復定爲加幫之例歲報之規誠使典守得人修築如法晏然故道百世可循正恐洪水易防人心難淑智者作法愚者更焉不能保其翕由如今日耳卽頃西垂中虜談兵者如蝟毛起人人自謂方叔召虎也而總督一缺求其代便不可得其於河務當亦然耳豈不可嘅也哉敬復

○答張崌崍督府

承教董酋扣關之請臺下當機決策自有微權不佞何足與議顧虜𨿽異類其嗔喜好惡不大遠於人情順之則服逆之則叛方其叛時尙當懷之使服況其旣服豈可拒之使叛董酋往日過惡不可知但據其目前欵�請罪情詞卑順便可準從本年額賞委應速給以安其心董酋旣馴則長酋不能獨拗而相繼歸順者又不但小阿卜戶而巳此羇虜安邊之計惟臺下斷然行之封疆幸甚

又

虜眾數萬騎入塞泛河之危幾於累卵賴旌鉞之重指麾將吏竟郤劇寇而保孤城且別收搗巢之捷功不細矣𨿽小有殘傷譬之水決火炎欲保無浸滛無焦灼神聖所不能豈所以論於鋒鏑之下哉乃中丞公疏中失亡則絲髮無隱功績則退讓不居此又其忠實之心勞謙之節主上所當特加褒異以風示邊臣者也豈應反沒其功不敍乎艸此附復不盡

○答王龍池方伯

不肖積誠無素妄意回天致咈聖心譴訶橫逮僨轅之犢何可語�第國本搖搖爭議累年遲疑不決此非異人任也言官勸請預教槪被降罰省闈幾空此何等政令而可嘿然無一語申救乎申救不從義不得不引去𨿽云懟上猶愈於竊位妨賢者耳誠辱翁慈見原庶不重玷鄕裏敢謂一去足以逃責哉寧鎭翁所舊遊之地知其形槪甚眞誠非古原士馬可敵不肖出京時卽聞督府公提師逼臨竊以爲非計恐進則乘危退則損重也承教謂不宜輕試當如古人承制行事勿從中授自是老成持重萬全之略如此則渠凶可計日擒矣及聞廟議方起故將軍及它兵憲罪廢者以往遠水近渴懼不及事賊且滋蔓耳安從述石畫告之哉可嘆呂公端介寬明力行古道吾鄕雕敝巳極賴其節省拊綏庶有來蘇之望未審其新政如何大抵銳意事功者戒於張急詳致條教者忌於煩瑣簡要二字疑未理會及此便中當自以意規之也

○答張鳳盤先生

自師翁棅政旋乾轉坤世道又一更始海內士民承澤卬流皆以爲太平可立致不意忽及太翁之慟以衰絰去帝左右國事若中流失舟檝奚獨關裏閈欣悴而巳長途溽暑銜卹西奔向切懸念伏聞膚澤小滯旋就安和社稷之身神明所護區區鄙私欣慰無量卽今主上睠懷良弼日廑側席之想天下莫不聞更覬勉抑哀誠蚤襄大事旦夕且有徵命九重延佇安能久虛辱惠徳音肅玆附狀臨書耿切不盡瞻馳

又

客歲獲奉瑤札未及報命會忝制麻自惟經術行能無一可受知主上取重薦紳之間猥被登延﹖非其任瞻望閣門逡巡而不能前者數矣旣承誨牘與進惓惓亦思勉自雕琢以求不爽於先進之程度而性成質定之木馬﹖﹖膠舟用乃知其不適耳夙夜圖維僅僅有一去可自遂而又值盈庭聚訟舉國紛囂沸鼎風林未嘗有頃刻之靜也惟時叢疑積詬憂危之狀所不能言而猶靦顏在列隱忍苟容污鄕國衣冠爲三晉山川之辱不淺每念及此憤懣塞胸慚汗沾背恨所負於門墻者不獨在音候疏節而巳顧一念焦勞當誰可告語者乎復軒敬田兩憲使皆某肝鬲交於其入賀也得稍稍披衷愫焉因附起居並布悃欵諸所不盡統容嗣陳

○答姜鳳阿冢宰

頃公子先生入奏計獲奉翰札知翁圖慮國事意念深矣今世道淸夷主徳明聖凡百有位相與分猷勵翼共襄太平豈非朝寧之榮觀而正人君子所深願與乃比周細輩攘臂縱橫不謂虺蜴生庭而羗夷起交戟之內也荊榛旣剪再覩周行鎭定匡維寔賴老成之庇某何力焉徳音再辱深感誨提恭喜晉秉畱銓此尢人才士習所繇轉移變化之原鄙悰倍切慶抃並此附賀不盡惓惓

○答魏碓庵督府

不佞至謭陋何知邊事然每奉翁教固不覺霅然意舒灑然心服也翁前疏請罷和謂不宜斬然俱罷當以虛實緩急權變其中而不佞謬有圖之以漸之說𨿽不敢竊自附於髙明而權變之間陰寓漸次之意寔同一算計也第翁欲先正罷和之名力圖戰剿不佞欲先修戰剿之具徐議罷和橫豎遲速稍有不同而翁臺之持論甚偉不佞之慮患亦深何也自前人之玩寇而武備積弛士气積衰非一日伏他人裕蠱以我禦窮驟而罷之外旣多敵內復不支利則爲他人蓋愆不利則代他人受過固不若翁今所議置其順者剿其逆者去者不追來者必拒勢分則易制敵寡則力專從此我兵日練我備日飭而我反當以罷市賞挾虜而虜安得以增市賞挾我是治之以不治欵之以不欵也萬全之略誠無踰此疆事庇賴宜何口承教欣抃之甚顒佇顒佇

○答張周田撫臺

頃雨澤愆期風霾屢作主上側躬亢旱兼軫念邊陲宵旰焦勞蔬膳布衣者兩閱月矣某不佞忝在禁近靡克分憂徒切皇悚西夏孤懸絕塞更苦兵荒承教得知四月末旬巳沾膏潤卽來麰鮮獲秋成可期足慰聖衷矣至撫鎭行塞董侍禦初議及此近日正擬申敕而聖上嘉納其言臺臺業徧歷境上於城堡軍馬稽核巳周是不待勸而後趨諭而後動者也使疆臣忠勤體國一一如是豈憂匈奴哉敬服敬服

○與李見衡親家

凡士君子立身處世取自信耳晦明崄易天地不能違況乎人事安得無參差哉以翁丈之道徳純粹功業光美海內莫不知而承順風旨苟塞文例者乃摭其過於車轍馬迹之間以爲抵禁初得奏狀良用駭然幸廟堂夙注重名特從薄議同時藉庇槪及於寬所謂虩虩致福非耶夫含沙不擇景梟獍無好音古今賢人君子詿譏評而坐讒構者豈少哉而至以行道被彈射其彈射無復之矣不當自信而益自慰耶若乃怏怏失得之途是寸云可以翳太虛培塿可以礙九壤必知翁丈之不然也敬因侍禦君趨省之便附一介以候臺禧慺慺之悰不盡瞻慕

○答鄭範溪經略

邊烽久戢西事猝興遠邇繹騷上下震恐賴臺下以上公之重輟從樞府出總戎麾十乘啟行羣情稍定度關而北倍道兼馳先聲所臨風霆共迅弦鳴鴈落艸動蛇驚近塞諸酋奪魄可想臺下區別順逆昭示恩威靑酋不絕則扯酋之勢益孤保塞之夷獲安則離巢之夷自屈此所謂攜其黨則渠惡靡援披其枝則本根自撥也卽足未周六鎭而戡定規模經營次第巳確然制勝掌握之間折衝萬里之外矣慶幸何似惟是洮河天末霜露秋深師行有程起居保重諸凡方略揣情觀變自有圓機捕影捉風勿狥多口來諭謂一腔赤血以報朝廷此之忠誠天日鑑臨鬼神訶護不佞卽至頑鄙感激髙誼成敗利鈍願與共之心有所知必當傾布�此附復余容嗣陳

又

甘陜失策全在委番啖虜撤我藩籬資敵爪距是不削自弱之勢耳今截路以杜流虜而又懸賞以鼓諸番番無虜之害有賞之利宜其掠者乘隙而思歸居者應募而樂就也卽夷婦送回番族𨿽其志意恭順有足嘉者而外惕兵威內防番變亦迫於勢之不得不然也總計送還及編詼兵者巳五千餘人而兩贊畫分行招撫衮鉞復親至西寧定築堡保番之策番族有所恃以自固其歸附當日益多番漢並力同仇西事不足平矣顒仰顒仰

又

漢設五郡本爲隔絕羗虜使不得連和爲內地患而比年流虜西牧乃至假道以延之建寺以居之委番以奉之是昔人離羗虜爲二而今反合之使一也如是數年番虜一家甘肅洮岷寧復可保天佑社稷降此艱屯用開臺下經綸之業首嚴假道之禁以制虜使不得西通於番次下招撫之令以收番使不得外迫於虜玆又議焚仰華寺以壹空流虜之巢穴永拔浸淫之病根從此番無虜患附我自堅虜失番利狡謀自阻奠安五郡廓淸兩川當可計日而待矣欣暢欣暢至於卜酋以闖邊被創則憐其請罪而準令罰贖不他失禮以回巢借路則嘉其恭順而賜旗護行虜王以遺孽遷延則威之以大兵而勒限催促火眞率所部逃遁則震之以露布而預飭松藩操縱弛張一一中會非機智識略運用爛熟疇能如斯惟是邊將周章故套恫喝虛聲踵獘承姦其來巳久顧以誑惑我輩則可豈可以搖撼師中之丈人壯猷之元老哉自非臺下眞見定力鮮不以說傳妄報遂動聲色所謂虜得多方誤我之術我犯無所不備之戓坐此誤事良不鮮矣誠不可不一申飭以明節制以釋羣疑但其人頗有微功策勵方始姑涵貸而訓戒之責其後效可也臨書不勝覼縷

又

私念臺下驅車遠塞以孤軍當番虜之交夙夜劻勷不遑安處危苦極矣耳食之輩技癢之流猥欲稱兵動言罷市甚至上章告急貽書詆譏是羗虜易摧而口舌難戢也可恨如何原所以呶呶之由但謂扯酋屢約歸巢輒負不果疑與火卜二酋合謀入犯耳夫扯酋徘徊西塞卽不佞輩亦深以爲憂然恃臺下在事弛張操縱意自有妙算非人所及知者正來諭所謂人之性命不自愛惜而詼人所愛惜斯言足以破紛紛之惑矣幸余虜巳移帳起身將由鎭羗出境卽六月動頭七月終旬可盡亦才五六十日事詘指可待得此酋東還虜情旣無可疑人言自無所指臺下可緩帶而圖海上之功矣若葉中丞之書魏督府之奏雄談豪辯𨿽竦聽聞而以臺下萬全之略視之不啻太和元气中之一候更望采納而並容之也蓋羣策兼收必且相濟�說並立不色起爭今臺下經略而魏葉二公督撫也二公主謀臺下主斷𨿽其言未可用姑且收之以備一著彼所謂絕欵貢卽我所謂分順逆非有二也但我識先後著而彼欲以末著爲首著差不同耳能收之則彼爲我用而我大若見謂異同我是彼非相持互敵而我反小矣語云徳有容乃大事有忍乃克有濟此不佞一得之愚冀惟裁察凡軍中謀議有取捨而無示異同可也至祝至祝

又

奉書知大兵以九月望日分道並出直抵穹廬之北去邊五百里不見一虜蓋自漢衛霍度漠以來僅有此舉猗與盛矣還至仰華寺復縱火焚其遺構一椽片木無有存者犁庭掃穴之烈何以加焉流虜盡散火眞遠逃西海旣淸兩川大定更有何事可滯節旄振旅而還刻日可待矣必如言者謂須梟火眞之頭絕鮏羴之種一虜不畱然後爲收功爲竣事則請言者自爲之非廟議所敢責成也業有�旨趣臺下前予矣延佇延佇

○答郝少泉親家

遼左之命上所特簡亟當赴鎭巳具別椷矣承教閣務所宜字字切要非至親厚友誰肯以此道相示者顧延接賓客咨問時事正弟今日所爲缺然者京省士大夫公事相見之外退則闔門而巳實不敢通一客交一語一則廣延博訪爲首相之事分宜處錞一則濫交多言啟是非之端尢當斂避而實不敢簡賢傲士也但親翁不察弟所處之難耳目非硜硜自守把捉此身倒東墜西能至今日至於吏治士風頹薄巳極奔趨鉆刺蹊徑多端而將領尢甚矯枉歸正本自無難乃人各懷私源濁流淸世無此理夫能秉公忘私則心虛气正百事可爲一有纖芥纏綿擺脫不去一著礙手著著皆差外則紀綱陵替法度難行內則詔令頻繁苛察無巳以此圖治不亦難乎大可慮者宗支繁衍爲一多宦寺闐溢爲二多錦衣冗員爲三多邊兵冗食爲四多有此四多竭四海之財力萬姓之脂膏不足以供而泄泄略不加省悠悠漫無措置方且崇飾虛文料理細事枝梧苟且以娛目前則不佞所靦面而厚顏者詎獨以伴食爲羞而巳偶因賜教敢悉其愚諸可誨提幸惟嗣音至荷

又

昨聞遼報私念遼無藩籬之固況值秋獲之時親翁履任方新經營未徧遽遭此寇深用憂惕不寧玆聞虜巳出邊城堡保全無恙不勝欣慰自非英猷壯略部署指麾中機應節安能保全城堡且有斬獲之功哉卽人畜資糧少有鹵掠臨陣將士不無損傷以虜眾數萬分道並進而欲秋毫無犯一矢不遺安有此理親翁誓以不欺報主上據實奏聞且議功從輕議罪從重如此乃見親翁之忠誠謙愼視他蔽罪張功其人品气義不啻霄壤矣未有實心實事久而不著聞者至於念邊臣之苦體卹矜原則在皇上之推恩當亦不肯負任事之臣耳

又

京營重任總憲崇階聞報之辰歡抃無巳此不但升朝足賀卽薊遼要地倭虜交訌得離此艱難震撼之衝巳若釋九鼎之重去羊腸之險今言者咸謂倭夷詐遁謀尙叵測而都督驕橫經略周章甚難調馭得不牽連粘帶爲福固多京兵積弱勢難遽振況輦轂之下怨謗易生撫雕疲者先恩意振廢弛者首紀綱恩意孚則羣情歡附紀綱立則百務條舉寬大簡佚不縱不苛知斯而巳切勿沽振作之名生紛更之擾也臨淮文雅廉明勛貴中出色者相與共事可保同心宜敬之重之若冊儲大典始議並封尋詔待嫡前星消耗益復杳茫耿耿之愚死且不瞑其它紛紜爭辧鼎沸波翻世道人心誠未卜於何止極大都喜事好名後生常態而轉移機軸要在政本之地虛平鎭定匪待多言近來下旣好爭上復導之下旣好訐上復資之揚湯止沸不務息薪防口防川其潰愈甚宜夫矛盾相尋葛藤不斷也不肖身負重譴跧伏巖間淪落支離誠無佳致然得脫離是非之外拔足嗔喜之場翛然泊然亦自有一種風味蓋喜其退休而又恨其歸來不早也若親翁才優經濟身系安危方當整頓乾坤何可遽懷泉石以忠誠任事以正直持身以和厚處人以靜嘿鎭俗爲之自我當如是而巳不可著意軒冕亦不可著意山林也出處去就自有時宜萬勿膠執是望

○答孫立亭中丞

某起田間趨闕下獲再奉顏色庶幾朝夕左右而請教焉乃帝睠畱臺特屬翁紀綱之任擁絳騶而南矣岐路旁皇欵欵之愚竟莫能悉別之三月日望衮舄於舊京謂且儼然升獨坐總百寮也何知西來紫气猶尙逡巡於關河之間乎夫大廈方敧狂瀾欲倒所望翁撐柱之力不細何忍遲遲其行而負中外人心之跂矚也旋遽艸玆附報伏蘄蚤發是祝

○答晉似齋中丞

承教時事可虞不在小醜而在饑饉救荒至計當勸富室以贍貧民仰見憂國之懷濟時之略不勝感服顧今所難者不在治法而在治人耳得翁在寧夏則寧夏之民自當不饑非有翁卹民之心卽舉翁法授之格而不行行而不實猶未嘗卹之也其狀難以言盡矣艸此附復不宣

○上張滸東老師

春初遠廑臺使枉訊山居適值召命之臨巳將其朽憊不堪覆出之狀達師左右矣是後三辭不允詔使在門終不能單車還報則不得不出其實才志精力委難驅策蓋瀕行而病臥者又復月餘乃克啟行入京又月餘體力乃稍稍漸復也重煩慈注申布教言至植本自我一語尢某所宜服膺拳拳而不敢忘者嘗見前人爲副相以權不在巳自諉則推事而袖手旁觀以權不在巳忌人則攬事而壯碩相競斯二者並有人我之心其爲得失之念一也某自昔年在閣時入參國議有知未嘗不言言未嘗不盡事有未當未嘗不相與評駁寔不敢推事旁觀然言之從與不從評駁之可與不可惟當事者所裁斷而某未嘗著一成心狥一徧見也退而省遇私室未嘗納一私交出一私語以禁中事外聞也故亦未嘗攬事而至於相競焉今某所患者才技短拙學術空疏無能輔養君徳拯救民艱是爲慮耳至於人巳之間得失之念夙承師訓頗能決町畦於眼界置冰炭於胸中昔人有言吾獨立於世顧影爲儔而不懼者心無彼此於人也或可慰老師之遠念云嗣有便音更祈督訓是�

○答王復齋司空

久違臺範幸值榮滿北上庶幾瞻奉顏色一抒積闊之悰某之願也而旌軒中止抗疏固辭介石之貞似未可挽兼念士風波倒世道棊翻當此其時得蒙優詔賜���就第主������������所不能兩見者也俯循鄙拙自絓虞機比得脫還未知皮毛當作何狀山靈厭之矣艸此附報並布賀悰慶典之頒尙容周旋不盡

○答衷洪溪撫臺

今歲亢旱爲災自京師抵山東西河南北異地同幹流移之民交錯道路此臣主所共憂者而中州天下之樞更爲可慮聞臺下始入境卽巳發廩振饑人心稍稍安定乃玆條奏救荒事狀復皆關切民隱若慈母之止啼良醫之起痿察知其痛之所在凡可蠲除振拔自不容不急急圖之耳而驛逓誣盜二事病民尢甚禁戢尢難蓋緩徵輸畱錢糧等事其權在朝廷一得請而緩者緩畱者畱矣令易行也惟驛逓與捕快二事其權乃在有司蘇之由我而未必能蘇也禁之由我而未必能禁也則非今之難行也其奉行之念不勝其顧忌之念故也何也凡擾驛逓者非卑官散役也卑官散役安能爲擾乎擾之者上則貢使次則達官貴客又次則撫按司道公差人役耳而有司有敢抗貢使者乎有敢失意於達官貴客者乎有敢觸忤上官公差者乎是三項者不可問而惟裁之於卑官散役數夫匹馬之間所裁能幾何矣此釋逓之言難禁也非驛逓能害地方也地方自疲於奔走以成其害也至於巡捕人役其捕盜而出編遺由有司執盜而入鞫問由有司不良者更置之誣執者反坐之彼遂能反乎不過曰其徒眾積素窩訪轉相騰謗而巳殊不知騰謗正彼所以挾官府害良民之具而有司蓄縮不振曲意濡忍則非捕快能挾有司有司自屈於積棍以成其挾也此不佞所謂奉法之念不勝其顧忌之念者也而彊直自遂不媚過客不畏彊禦者郡縣亦不可謂無人顧所以維持護覆俾之安其位行其志者又在乎上之人加之意而巳今臺下疏議及此誠一設法禁戢不但良民喜於除害而有司亦得以展布矣不佞於此二事感慨日久偶誦大章敢玆就正伏惟教裁是望

○答魏敬吾京兆

某起自田間再趨闕下方幸朝夕左右稟承誨提可以踐墨循繩少圖尺寸而帝睠明徳托重畱京衮舄旣南儀刑斯�然訓言在耳銘座書紳所謂啟沃之術在於機括處轉移輔理之方在於綱領上提掇旨哉言也相道無餘蘊矣惜某淺衷狹度學欠沈潛念起家�年毫分無補不��祿之��是上書自劾�以一去感悟上心而忠志難投天威莫測會且蒙譴行伏慚負教愛愧悚如何獨有培養精神一叚工夫巳不克施之下官尙可理會於山間耳若門下淵源大學經濟宏猷宗社蒼生正玆倚賴卽荊庭蘭室至情所關畫繡過家蹔煩料理何至以長沐請乎艸此奉慰並布腹心諸緒怱怱不悉

○答李近臺撫臺

鑄錢本以濟銀幣之不足爲其費省而利贏故足造也今鑄之於南所費不貲解之於北積而無用何苦以無用之貨糜不貲之財而使工疲於鼓鑄官憚於遠輸其亦失策甚矣不佞竊嘗謬議今公私匱竭之際惟有錢法一事可以通利權便民裕國而但苦於主持不力行使不均故其法乍疏乍塞下及操柄上反聽之而說者猥云宜從民便夫錢民之資也衣食賴焉安有予民以衣食之資而民反不便者乎其以爲不便者止用之於市肆而官吏俸糧軍民租稅罪犯罰贖不得搭配是塞其源而欲其流之通也其不行有由矣誠如大議自官府下至市肆通用制錢與銀相權而行他錢弗與卽有他錢別設法收之以爲鑄錢之料如此則法守一利權通民孰得而阻撓之者倘以爲民便可聽則工之便亦可聽也豈有錢不可彊而行獨可彊而鑄哉鑄則必行不行則不必鑄此兩言者甚易決耳生愚無識獨服大疏所議爲是卽贊之於大司空也

○答沈鏡湖光祿

再奉誨函仰知雅志直將髙蹈遠引莫肯夙夜此於潔身之義得矣如君國何然士習方鶩於奔競而臺下抗恬退之節以明髙主上方耽於宴安而臺下設疢疾之端以示戒所以風厲伳教劘切聖躬意義深矣遠矣非漫然求去者比也誦之欽服肅此謝教並申攀挽之悰幸抑遁思勉副眷畱是祝

○答郜文川督府

互市之權我與虜共之者一低一昂勢居然也惟彼方挾其重以要我我怵於其挾而急與之講則彼得勢而益昂矣惟不有其挾而亦不受其要彼以急來我以緩應曠日持久彼計滋窮勢必自折翁處卜酋得其術矣來貢者�不來者不彊馬好惡期先後悉置不校若是則我乃益緩彼乃益急宜其遷要挾之謀爲就講之說也卜酋旣下諸酋畢來此所謂以拒之之法招之耳且莊酋認罰又巳有端套虜聯翩而�功何偉也顒佇顒佇

又

諸老每談邊事輒言兵當練田當墾也安邊長策誠無踰此顧練兵墾田亦非可以旦夕見效餉不足則兵不可得練費不具則田不可得墾今司農廩廩爲國守財不敢加錙銖於額外兵多餉少地曠租微欲以興事良亦難矣近𨿽稍有給發不知可少紓待哺之急否誠及翁在事藉資乘會酌定規條練士開屯次第修舉卽不敢望邊庾盡滿行伍皆充而所謂完一分抵一分之餉有一人得一人之用固當立見成功耳惟翁毅然圖之至祝至祝

○答王麟洲督學

不佞諸生時卽蒙先師教育比塵仕版復隸鳳洲公部下蒙作新焉則徼寵於徳門渥矣顧緣歷闊音候久殊熲焉之衷徒有瞻憶頃者泰符肇啟端士偕升門下奉徵璽於丘園提文衡於閩粵將使海濱化俗嶺徼興賢大師得人寔玆欣慶若某猥以虛鄙濫廁深嚴集木臨淵未諭怔悚擬以進止大義稟俟誨裁乃遠辱瑤章謬加褒藉愧汗如何肅附謝言並布衷素惟門下惠顧世好而幸教之至荷至荷

○答陳藎齋漕臺

泗城水患浸淫民居墊溺不佞稔聞其狀第未知所以疏導之法宜從何處下手昨得總河公書備言開施家溝與周家橋非策謂其泄祖陵之王气妨淸河之運道也且言其說出於鄕士夫懼攺州治憚於遷移因倡此議不佞竊謂人情安土重遷或偏見一隅之利害而不睹大全亦容有之乃今接奉教札具示淮黃源委髙低曲折之詳水勢河情較若指掌則周家橋亦似可開夫下流泄則上流自通外水泄則內水自減此事理易見者而總河公以爲不可其說止於泄王气妨運道兩事耳今云淮黃相會處去祖陵百六十里外又在後不在前則流破天心之說總屬支離而與祖陵似無干礙且開後設減水閘以時消息如來諭所雲水大則開閘以泄水小則閉閘以濟運似又於運道無妨矣乃總河公執言不可開者其生平精力用之於髙家堰獨多誠恐周家橋一開而髙家堰或決隳成功而招後議云爾而不知翁之爲泗城謀固善爲髙家堰亦未始不吉也且不開周家橋而髙家堰亦安保常完而無決也哉幸翁再與總河公從容計之計定而舉謀不必自巳出功不必自巳成漕務河防均之幸甚不則當遣官閱視會議恐地方又增一番勞擾耳如何如何

○答石東泉司馬

某忝侍末行向同猷念而適以邊庭搶攘之日被譴罷歸豈其避難而以憂勞詒左右事會偶然耳翁天植忠貞英略規運與政府二老謀斷相資何釁不除何亂不戢正無所用於僨事之人也乃欵貢之議不肖與聞始事史酋旣執宣薊之間可得安枕陵寢庶亦不驚兩年市賞委宜準復況西夏方有松套諸虜之急羈縻牽制正惟此時所以冒有陳說幸蒙不鄙轉聞於上遂定今盟不但可堅欵虜之心且可爲制逆虜之地封疆幸甚至於戰守之備他鎭不及知若雲谷之間賴蕭邢二公振作經營盡勞心力廟堂之上不可不特加體卹委任而責成功也若寧夏叛卒當始發時能作區處或設間購求防其內潰或分兵屯守杜其外援只須一介之使片紙之檄可定而遷延規望縱火待泉直至賊勢巳成逆謀巳合勾虜入犯而後請命朝廷求援鄰鎭掘井救焚不啻晚矣卽今遣將徵兵監以直指天威振動宜無不剪之凶然巳費力百倍顧事勢至此有進無卻卽傾內帑災良民難復顧惜螫腕斷臂豈應慮傷好肉也只恐賊壘�易破破而禁妄殺正易�令也嗟乎寧鎭之宗藩士民亦甚眾矣知謀勇略之士宜不少矣而甘心叛卒受其迫脇如土木偶人隨賊提挽經時歷月無能出一奇一計當城者意爲身家耳而賊不滅身家寧可保也生�蕭如燻死愧梁琦矣彼哱氏父子跋扈日久而以姑息養成其不軌之謀隨府一恣睢暴戾無行之人而以才賢薦起使入於不善之黨厲階禍本若有數以湊合之庸人緩頰髙談裕蠱而有餘賢者奔走馳騖救敗而不足翁遭時則然不得不身任社稷之重勞固不可以辭而將何所歸罪哉承賜咨稿內旨意準將史酋監候不必解京甚得鎭重之體且監候緩死可因以招安餘黨後面更有著數可做前此擒獻趙全輩正由倉皇梟斬致遺餘孽所以有今板升之族良失策矣至還諭虜王約束諸部毋得擾邊數語亦甚緊切松套諸虜利賄助逆須得虜王禁約縱未盡從亦少斂戢我軍乃可得利也惟翁畱意�罪廢不宜言軍國事恃愛漫及幸祕之

王文端公尺牘卷之四終

●王文端公尺牘卷之五

山陰對南王家屏著

定襄門人傅新徳校

書

◆書

答孫長山中丞

答劉節齋撫臺

答賈西池撫臺

答陳心谷撫臺

與楊本�司農

答蕭嶽峯督府

答王荊石相公

答陳愚所漕臺

答申瑤泉相公

答蹇理庵撫臺

答雒涇坡撫臺

答許穎陽相公

答葉龍潭撫臺

賀沈龍江相公

答鄧玉洲憲使

答禇愛所中丞

寄楊后山漕臺

答梅鶴洲督府

答許益齋撫臺

答何震川宗伯

答顧衝庵撫臺

答陳肅庵宗伯

答王對滄撫臺

答溫一齋撫臺

答趙寧宇撫臺

答趙吉亭中丞

答王忠銘宗伯

答王蓮洲憲使

○答孫長山中丞

比來國是紛紜朝綱陵替𨿽則士風浮薄亦由表率非人於公平正大之體或未盡焉自翁拜命朝士大年無不翕然傾服鹹謂人心世道反正還淳在翁此行誠未可以疾爲解而戀戀裏門興嘉遁之思也西山之西有蕨可采不佞非獨無是志時尙可爲而莫肯夙夜進退之義覺猶未協耳惟翁酌之若徵信於筮則不佞亦頗通其說夫惇艮以厚終爲吉取在不變所守翁直節貞標屹然山峙不可轉移正在今秉憲之日可以表見趣操完美平生何厚如之豈止而不進之謂哉且艮之上九爻動變爲艮之謙其繇曰黍稷醇醲敬奉山宗神嗜飲食甘雨嘉祥庶物蕃茂時無災咎獨蒙福祉夫山宗孝陵也庶物蕃茂饑而不害歲將丰也由此以觀翁往且當培丰芑萬年之澤而獲嘉佑綿休祥於未艾詎可曰止並以就正於秉筴者

又

田兵事偶爾議及輒以謬見請裁非謂其可行也承教議復輜重舊營則兵有所歸餉有所出爲計更善顧生竊疑之本��田爲興水利也本募南農爲訓北農也乃今募兵爲農以一訓十以十訓百農尙憚習墾田之利尙未可必興而議者巳有聚兵難散之慮況於�兵歸伍彼巳爲兵誰復訓農若曰泒以田

○答劉節齋撫臺

夷夏之限全在藩籬藩籬固則堂室安矣車裏元江阻遠滇云迫近莽穴內攜外附事勢居然所恃我之兵足以維恩足以結外破散其黨與而內收頓以羇籠則不招而自集之術也卽今嶽罕俘矣莽酋遁矣諸部降矣元江車裏能無震乎彼內不見收則外合益固是棄降以資莽耳賴公籌劃便宜計安久遠乘討莽之威而收元江又因元江之附而下車裏是不煩一天而荒服悉歸土疆盡復也堂堂天朝豈有愛於爵賞而不以順遠人之心哉惟是糯猛旣馴之後八百老撾不可獨令自外亦須降下乃爲完策耳姚州鎭南並稱要地擇官而任亦經略所有事也該部俱當覆如大議矣艸此布復不盡

○答賈西池撫臺

各邊屯田廢壞巳久淸查甚儺間有開報止具虛文原非實數所以按籍則歲增一歲徵比則年累一年蓋徒查糧而不查地徒增糧而不知均糧之過也誠如貴鎭設法總查頃畝細查荒熟熟地有餘則通融攤糧本堡不足則照舊以俟開種如此則舊田糧均而易輸新田科輕而樂墾屯政安有不舉者乎推此行之各邊可也至軍馬芻餉之數悉爲淸查鹽糧工程之議曲爲酌處無一事不當於實用者幸力行之

○答陳心谷撫臺

風會日流道義寖薄忝從珂佩因見古人一別燦儀寔切眷焉之想江藩重鎭節鉞遙臨將吏士民均有厚幸惟天時苦潦漂廬害稼頗以災聞軫瘼咨艱當不能不廑仁人之拊念耳如僕虛庸弱植重荷罔知建樹深媿觀摩辱惠徳音足徵不棄所冀時加箴砭無徒以美疢見詒尢荷尢荷

○與楊本�司農

昨歲江南��田禾廬舍漂蕩無餘歲額漕糧多從攺折太倉儲�當無幾何而今島寇方張軍需倚辦��國計��兵食調停補苴百倍繁難知匠心之獨苦矣向來章奏太半畱中行取銓除悉皆廢格自翁兼部事聽選者候補者久吹宜升遷者不旬月之間而經年累季之滯牘釐然盡舉而意入卽下亦無復向之稽畱矣孰謂主上不可以忠誠感格也一時中外人情無不歡欣贊頌願翁卽眞而不佞弟祈望更切修祖宗銓選之法纘先師統均之規誠在翁之一身矣及覽執奏開礦大章累幅連篇備極忠懇不勝嘆服柰言利羣小惑上巳深此非可疾諫彊爭者徐俟端倪別作旋轉可也京役之便肅此占候不盡

○答蕭嶽峯督府

今海內窮困巳極而邊方尢甚所恃以撫卹軍民者全在將吏資給儲餉者全在屯鹽屯政久隳鹽引積滯祖宗之舊法巳大壞矣方當根究獘源力圖興復而姦商夤緣漁獵且藉開荒名色攘臂邊城占田旣奪農利占引又奪商利開荒無實旣壞屯政中鹽無實又壞鹽政若此者可謂有法紀否乎至今將吏鉆求升用禁例甚嚴向時干請者或陰有庇托尙不敢陽露其名或小有營謀尙不敢大彰其迹今乃公具姓名盛行賄賂內憑城社外附要津至��部爲之致書督府爲之咨薦克剝軍士而下不敢言欺淩司道而上不敢問若此者又可謂有法紀否乎不佞每念及此切齒痛心恨不能少有匡正而此中根柢之姦盤固之蠹如臺下所云云動相掣肘者更可恨而不可言矣憤惋宜如何顧悻悻之愚無可告語恃在教養之下素服臺下公忠正直知於此輩必有潛消默折之術因敢略布其私不意適契臺指也承諭謹復不盡

又

不佞迂儒耳何知疆事第西陲單弱固所素聞而該鎭每有書來輒言戰剿私心訝其非策然竊意兵家尙聲或陽以爲名而陰持其重臨事當又審愼未可知也比得洮州損將之報及定羗堡事乃知謀非素定禍出輕嘗操縱無權恩威兩失逆節之萌未必皆虜酋之罪矣事巳至此不亟省圖乃徒責備東藩欲槪停撫賞臺下謂順逆不明怨憤必起未靖西陲之禍又挑東塞之釁誠確論也但今又有火酋勾引順義渡河之報乃該鎭安危禍福不測之時得臺下傳諭虜王平事東歸甚幸萬一助兵火酋渡河生事卽扯布等酋市賞未可盡停而虜王與不他失禮二部市賞似亦宜蹔爲停革以張國威而紓震鄰之急也惟臺下籌之若史車逋逃之夷臺下巳自有處乃元老頃與不佞議諸夷非我族類甚費撫防卽目前收還後日必有反側不如乘其叛而逐之似亦肅淸內地杜絕釁萌之一機也臺下裁斷是望

又

擒獻史酋事臺下獨勞神慮成此不世之功謂宜獎答髙勛渙頒異數而兩年市賞靳於虜王失信外夷狹小漢制不佞誠私心恥之玆奉大疏於市馬撫賞中量議裁革堂堂朝廷使賞功之典幕府不得專制於外而動從中覆其何以存國體而堅夷狄恭順之心也至寧夏叛兵當其始發之時爲總督者特遣一介之使下片紙之檄招誘其渠魁撫安其脇從不應則赦其黨與而求其首惡如劉東陽者或從中間之或從外購之或募敢死士襲而刺之方略不可枚舉但謀其首而其黨自攜且有執以爲功者矣最拙則舉三鎭之兵力以臨一鎭何堅不克又拙則遣通官傳諭松藩諸虜無納叛卒得叛卒一人獻者賞銀若干則我以叛卒餌虜而虜以叛卒爲��也縱不能必其執獻亦可免其交通矣計不出此而袖手坐視今日討宣大兵馬明日討虜王約束屋中失火招呼遠鄰遠鄰卽來屋巳灰燼而況未能便集乎在內者復不知委任督責之術今日議起某廢將明日議起某司道周章孟浪全無主持就如婦人渡河小兒冒兩腳乎不定傾跌叫呼殊可笑耳以此戢禍戢亂不亦難乎彼其向之髙談戰剿其伎倆竟何如也夫在宣大以夷狄擒夷狄而史酋可縛在固原以全軍制叛軍而劉東陽不可得人之智略功業相去何啻天淵而巳不佞廢�之人不宜復聞國事承教因漫及之抑憤懣積衷狂態頓發殊不能嘿嘿寧忍也

又

往聞荊翁特疏謬舉固巳預憂坐累妨其魚水之歡爲書止之詞甚懇切以爲薦我非所以全我而愛之或恐其害之也無何會疏上而詰責之旨果下紛紜譴斥銓省幾空矣不肖艸土廢人誅之殛之何足憐惜乃部院大老臺省諸君並以不肖幹連無端受咎不肖無乃爲妖星厲鬼禍眾殃人者耶聞狀以來股栗心塞無顏可立人世恨不卽死以絕株累之端也顧念不肖卽愚贛冒上何至震怒不解若此人臣一身生之惟上殺之惟上威何所不行而不於其身於其舉之者又何必曲求旁引而�此會推堪用非會議起用至以上言徳政例之乎此其中簸弄樞紐造作機械不止毒不肖一人不肖死於君則死耳寧能死於此輩則不得不彊顏苟活以待斧鑕之及而後敢死也夫國之大政莫大於用捨刑賞某之以不才多罪放斥之可也誅殛之亦可也而荊翁以請告歸矣太宰又不安其位去矣撫鎭司道以畫邊事觸忤疆禦者尋端罷之逮系之矣乃要功生事誤國殃民與夫跋扈飛揚恣行胸臆者曾未嘗出一言詞組問焉用捨刑賞舛錯如是宜老成憂國者所爲感慨咨嗟也顧柰何輕言去哉幸爲社稷計爲三鎭軍民計非某敢以一人之私願依依左右也

○答王荊石相公

辱惠手教所以誘進不肖者沾沾盈楮至暱就之謂是在天比翼前刼一身不肖卽不敢自附於羽儀�腹毳背毛相得於形骸之外固巳久矣將托性命寄死生於左右子孫同好惡不相背也而几案之前�步之止行藏進退敢有二心所陳病苦委皆情實審巳量力知足知止此正不肖所以保生平之盟成一體之誼者也第令輿疾而出旅退旅進乍蹶乍起�狼狽可厭之狀爲道路所指笑翁臺寧願之平乃�乙酉故事謂不肖不宜援以爲例以翁臺徳望隆重莘野傅巖未方其出處而尙云有五可辭則不肖所當辭者詎止於五卽不肖前勸駕翁臺今非自謬爝火宜待光於日日巳出爝火固應息也至謂翁臺痛國是思歸非慮國事難處惟恐翁臺有去志則不肖豈應復出翁臺肯畱則不肖尙堪出耳此皆肺腑非敢有一字矯僞惟翁憐察是望是禱

又

自翁奉詔歸省主上數月以待公卿士大夫數日以待而不肖某乃數刻以待也延佇久矣覬望深矣卽旦夕至猶以爲遲而奏使再來箋誨申布人間母子依依難捨之情惻怛肫誠古所未嘗有讀之而不欷歔雨﹖隕涕相體相憐眞桀跖爲徒梟獍作類者耳世上何物浮榮衮衣玉食之供足相膻漫而亦豈兒女糜鹿之私呫呫把臂附耳可移易至性者哉良以主上腹心非翁靡托士紳耳目非翁靡從宗社大計軍國繁機非翁靡定靡決一出則隆棟升而國勢安於盤石不則綱紐弛而朝政棼如亂麻天下否泰安危所關非細故而巳也某不敢謂親後於君忠重於孝而晨昏定省稍緩於宵旰之憂勞彩侍驩娛不迫於蒼命不及面謝不敏率爾屬辭極無以揄楊大夫人萬一亦恃有向往我公者三數語其內可藉以起居而已然才已止此幸笑而置焉

又

某不佞始偕計來京師卽海內諸搢紳君子言文音必言館閣言館閣必言執事不嘗不私竊慕之安得附靑雲觀當代之盛也久之乃辱執事三顧某於逆旅之中而不得亟見坐令從遊之願沮於出守至今恨之未有以報此自執事能折節下士而士益以此重執事誦義無窮時顧某何人又至辱所推與課某文章司馬子長西漢諸名家之流又謂某忠行俊偉也某何人而敢虞一於此哉徙以在比部時多拓落杜門稍類彊直自遂者爾它實無以自見卽不自量有所著述亦復下裏自好者爲之終未敢齒諸作者之列今不知何以當執事之心且執事以文學親幸之臣而不忘郡縣共理之治是豈獨爲愛某也頃當淫潦爲沴自京畿千里莩骼﹖﹖敞野而禦今白日𨿽有溝之孑遺又無以佐公家之急而山困道塞使者而蓋相屬於敝邑率不能飭廚慱稱其意安見方六七十如五六士而非邦也者君子之至於斯也吾�一不得見也其在某上之旣無莊助吾邱壽王常爲侍從之望次之順得又不可施以會稽東郡之政卽某摛藻如春華何益於殿最哉誠自知不免於奉職無狀矣莫不捄荒而某拮據爲甚官無蓋藏仰給鄰國方且奉中丞禦史臺得意惟謹而何以策功名之會大水之後壤土膏立錫我來年將受厥明此非所以慰執事隱惻斯人者乎過此以往庶幾籍以喘息云爾其何人至辱執事也

又

日某入計執事吐握延之則之邑執事屬有且校士之命而重辱貺某一郡國吏柰何有此於執事焉大者不得百私竊出門下次者又輒去不得謝無以明執事所禮遇其者然而猶且不亟奉倏則某積愆自畏耳不佞誠自兮一邑足矣乃月朔得除目則以某辱今命某何人而有此於阿衡大臣也旣以私竊念之其惟執事夙昔薦寵某者無乎不至則伯樂一顧之爾力不然豈其不佞如某而天幸至是乎恕耳駑劣又載於玆奉之夥狀卽幸兔紀列其罪已足矣不佞曰與諸生竊論執事命世無疑莫不私心若就見之而欝欝至此不理眾口俾有論沮之漢命邪不卽伏處嵁巖時恐恐然若雷霆殷震也蒲輪旣入魁柄有歸不肖始稍稍收復驚魂發舒意气顧自恨付托不效決裂貽憂當終巳無復面顏可介紹�下伏辱臺伻遠涉鼎札下頒寶牘瑤函如從天墜直悲且喜感何可言恭諗太母怡愉道履嘉暢宮府雍穆朝省淑淸此天所以純佑人國家俾君臣父子之間慈孝相安明良交合斯百順所繇萃六符所繇呈也卽時事多艱士風滋薄以翁臺徳誼聞望學術才猷康濟轉旋何施弗效乃猶取節棄斷問道覆車循省乖違豈勝愧汗謹勒緘申謝並附菲忱楮短緒長莫罄萬一

○答陳愚所漕臺

承教匡扶主徳謂宜調停靜定此是格心之論夫子謂信而後諫先儒亦言委曲以開導之盡力以扶持之至誠以感動之則諫牘果不在紛紜頻數紛紜頻數則上亦易厭厭則主過遂臣術窮矣鄙見謂須專而有漸勸朝講則單言朝講請建儲則單言建儲如此則言不煩聽易入也且其爲力也厚矣勸朝講而聽乃請建儲請建儲而聽乃更言他事如此則言之有漸聽之不覺其入而易從也其有不從然後可以彊諫力爭卽數而取厭取疏以去就決之可也而今之諫章只可當一條陳疏以事多爲傾竭而不知一事不從百事停格矣諫術眞難言哉敬復

○答申瑤泉相公

頃蕪牘入奏未蒙兪旨翻辱美褒愧死愧死至承臺諭丁寧刻期相待若謂賤疾可不攻而愈者嗟乎以翁視僕豈愛惜軀殼圖苟旦夕之生稍有微屙不勝其噥喞者哉誠自度其虛羸困殆有不克支撐者而後乃敢言病也若僕之疏庸謭劣不足以塵末席而奉下風其可憂可懼者豈獨在疾與其辱命寧方命焉𨿽負翁今日之恩猶可全前日之愛也不則僕誤翁翁且誤國求女吟日僕有未形之慝翁無失人之悔兩相成而相重豈不難哉區區鄙誠入告於君相退言於妻子一口一心更無別緒如或矯情僞讓詭故偸安有一於斯天日共鑑惟翁憐察幸甚

又

昨小疏承教前叚巳略加竄攺第求去之說鄙念巳決反復更置竟不能成且亦詞意不屬聖音厭聞規勸之言久矣更之恐又成套話某此去正爲翁臺三位地藉此斡旋上心或亦一變計也謂某不戀戀左右豈人情哉惟臺慈垂察

又

小疏上巳四日不下干冒天威不測此身莫知所措詰旦先髮妻子行矣倘有不測全仗臺慈得保全首領以歸始終之恩也銜結敢忘

又

不佞某不自循揣妄言自陳以冒天威詒憂左右愧負不淺第一念忠赤本欲藉此以感動上心爲門下措手之地今疏稿見在可覆也有一語可疑一字可訝乎而志意難明欲益反損某何足惜二百年來內閣體貌某一人壞盡豈不恧哉惟門下一賜回旋俾某得早一日出國門卽門下終始之大恩也某不勝翹首祝望之至

又

不肖某性資最劣舉動多尢向恃標表居前帡幪在上故迷冥知所向往荒穢得以蓋藏未卽顚隮寔皆門下護持之力也自違履舄頓軼周行橫騖狂犇摧轅﹖﹖之駕駑材重載勢必及玆語云沈淵陷谷乃感前茅震雨淩風方思大廈正不肖今日之謂矣尙賴�庇得逭嚴誅薄譴放歸大喜過望惟是堂廉���府暌離國體朝綱日以淪替人心世道日以傾敧整頓匡扶必須舊徳謳吟想慕況切羣情翁臺又安能恣杖屨於靑山置經綸於髙閣巳耶不肖某乞得骸骨行矣田間苦樂海內安危占象泰階以翁出處臨楮不勝翹注

又

不肖某本塞下腐儒無當世用謬辱翁臺推擇延置機庭比遘家難免歸又復虛席以待其禫除而趣之起召此於知遇之厚期望之隆不肖豈懵於心而甘自棄者哉顧當寅僚之盛際太倉新安二老主謀而翁臺主斷譬之艨艟操舵理篙楫者足賴不肖惟應處佚而臥安瀾之上巳爾乃自三老相繼請告以歸堂廉隔閡朝省人情翻然易局不肖於此時駕無舵之孤航泛茫洋之巨浸欲無覆沒得乎卽不以戇諫得罪去去志決矣去而冒雷霆之震不足驚忍艸芥之擠不足愧所愧者決裂大體隕隊前徽負知遇之恩與所以期望者當終此生無辭可置對左右以是罷歸十載音問積疏𨿽川塗之阻修是由心顏之忸怩也未審翁臺能諒之否頓仗精忠格帝大信成孚主器有歸羣情翕定不肖因得徼存問之縟典冒蔭敍之殊榮洪芘云垂余沾波及揆今遡昔敢不知所從來敬托尺椷少鳴私豫並候臺履萬福臨風覼縷不盡控陳南首江云但有馳注

○答蹇理庵撫臺

邊計重大將士苦寒必須錢糧稍有贏餘乃堪調度若析薪而爨數米而炊此但可以贍五口之家非所以立三軍之命也承教遼鎭核減額餉歲省一萬一千有奇在臺臺自毫釐而節之不可謂不損約乃以國家之廣大而與士馬爭一芻一粒之利裁削於匙箸之間槽櫪之下亦大窮乞矣薊鎭陵京重地恐又不可以搜剔他鎭者而槪操之也惟臺臺主持是祝

又

比來詔令數易國是參差文例猥繁事權牽掣其獘惟在條陳龐雜人一意見而意見又非眞覩眞聞人一口吻而口吻又乏公非公是其才者捕風捉影弄筆作文不才者且指東擊西傾危善類非獨邊事然也乃部院題覆槪無擇言內閣票呈一切依擬則其過又豈獨在條陳也哉承示會題車營備禦大疏謂議論大繁勢必徒事文具無補邊防此正不佞之疾首痛心而恨者也顧習定套成何法可挽爲之太息

又

凡舉事最不可有功利之心除卻功利無事可爲一有此心便復害事卽如古人治水墾田豈不是要興水利成田功然必勤胼胝者八年而後水道始通較丰凶於數歲而後田賦始定則知旦夕之功目前之利𨿽聖人不能圖也畿輔水田非盡可開墾亦非盡不可開墾者朝廷用言官議委其事於尙寶君尙寶君於水田身親涉歷精意講求決以爲可成者數年矣一旦受事不患不任正患其任事之過求功之速或拂民情招物議耳乃尙寶君亦自言始事寧少勿多寧緩勿急寧相順勿相彊也何圖尙寶未出而丰玉之工巳興矣當其興工固且恐尙寶一至煩擾地方而不知倉卒經營亦自有一種措辦於是農不足而募南兵以充矣餉不足而貸庫金爲費矣其後費不能供兵不可散而議復輜重營以處餉矣法誠善意誠良然去水田之議則巳漸遠不佞向固疑之而有書以質於前督撫公謂募兵爲農以田授兵乃屯田非水田而農可散兵不可散兵且無餉農何時有粟乎會有成議兵車營竟復而尙寶君見丰玉間田巳成其志意滋廣遂去而之河間眞定談治河決渠之役矣役未興而議起以有今日不佞因有感於國家之事其爲而無成非獨怠事者之過而任事者不能從容計慮次第舉行稍有急功利之念亦必決裂破綻而不可久則此水田之工是也向使丰玉不募治田之兵眞定不徵治河之卒以開墾屬之百姓以勸相付之有司而行田使者歲不過一出省視但以勸相勤者爲盡職勿以墾田多者爲賢能如此行之數年當令荒蕪漸辟水利漸興而官不知勞民不稱擾豈至急目前之功而阻累世之計哉嗟乎巳矣事巳至此無可爲矣獨今水田𨿽罷而營兵固存帑庫之金旣無所償輜重之餉將何所給誠不能不廑臺下之籌劃也顧此輩向巳失之遽招今可驅之遽散惟分巳開之田以抵額餉抵者有數則餉當半省而易供散無用之卒以補別伍補者漸多則卒當益少而易散是在一運量之間而巳不佞何足與計第大教下及僭有區區之愚因敢就正左右幸賜裁擇

○答雒涇坡撫臺

今九州島貢篚載道而來疲人損費者某不能悉數而蜀扇其一也夫一歲之暑無幾去暑之用其資於扇者亦無幾削竹敷紙裏勁外規陳而運之經颸頓發豈必蜀扇然後可以致風哉卽出於蜀者爲�多不過千握少數百握而內庭之用巳自充然而有餘何至殊形異制什伯其名累篋連箱萬千其數若此者使官爲之官耗其職矣使民爲之民妨其業矣不知其式樣之定數目之增起於何時而至今遂遵以爲額貢歲歲爲蜀累也第令巴蜀之民無他租賦以扇爲繇道路阻修業苦遠致而況於常賦之外又有此獻是天下之租一而蜀中之租二也矧租或有時而蠲扇則無歲不入其累當何時而巳乎誠使上用詘乎𨿽費且勞未可巳也乃禦用監每歲制扇所費不貲扇豈少乎而又益以蜀中之貢竊謂自兩宮六禦而下卽日三易扇亦無用若是多耳而內歲歲有制外歲歲有供不見其積者則賜予無節也以賜文武大臣無幾耳以賜戚裏𨿽多不過百分之一至以賜閹宦則不帝十散其九矣是耗官帑糜工費勞人萬里而致之內庭者無益於上用盡之供閹宦之資者也豈不可爲扼腕恨惜哉舉一扇而他物入貢者大都類此伏古之聖王以一人養天下不以天下奉一人今天下之所奉者豈止一人而巳柰何欲天下不困於徵輸乎某夙夜念此至熟而貢扇適至見所籍上之數不勝咨咨太息退而拜私貺之辱益復驚訝以爲過多及詢之二公乃知故事相沿巳久皆有所予非一手一袖物也嗟乎在我手袖者猶不能無所予而況爭議於人主之前欲以撙節其出入豈不難哉不佞蓋因是而增慨無巳而又自媿不能一伸其愚戇也然感明公之惠則巳深矣肅此附謝並布鄙哀體國憂時諒同玆念

○答許穎陽相公

某畸單寡耦局趣無奇徒以一念朴誠謬爲翁臺收采腹心至誼視儕輩有加焉顧愧無以佐下風贊末議者猥自附於升儲之請而犯顏逆耳乃使翁獨失意於主上某於此時豈當首鼠自全諉以爲不與巳事哉然所以逡巡未卽去者政本之地虛其無人姑暫守直廬之筦鑰有所待也何圖赤舄旣遠黃綺不來鴟鴞詠而周室方危鴻鵠歌而漢儲未定期期不可敢謂無人乃譴訶橫加斥逐欲盡此時欲復依違保祿緘默合軀誠恐盡棄平生無顏復通門下勉希髙躅直冒嚴威死生以之無言去就矣時方席槁敬此附書倘藉庇生還尙當渡河踰淮遠謁杖履臨楮無任瞻馳

○答葉龍潭撫臺

邊事自欵貢以來因循養寇巳非朝夕臺下憤扯酋之反復詫平處之非宜慨焉有雪恥除凶之志卽此一念忠可以貫金石義可以激三軍不佞誠不勝竦服第今卜酋旣巳認罰扯酋亦將東歸火眞之勢漸孤則臺下蕩平兩川之功可計日而就若虜方馴伏未有釁端而遽議革號斷賞之事恐虜勢連合不惟臨洮構兵而延寧宣大之間亦巳樹敵紛紜紏結勝敗未期萬一參差何以收拾是臺下捨易成之績而規難必之功釋一隅之守而任七鎭之責也同舟之人且岡忌心矣幸臺下熟計而緩圖之卽機會可乘時難再得亦必須與經略公密切商議議定而舉舉必萬全正所謂師克在和集大事當協人心也人心協比何謀不遂何爲不成所云革號斷賞之事雪恥除凶之烈終當有賴於臺下豈必計效眉睫哉西首不勝懇祝

○賀沈龍江相公

春秋之義尊上公爲之宰四海無不統焉位貌至隆重矣顧非能自爲重也人主重之聯爲心腹百官萬民重之恃若底柱然後能重其身以重朝廷而宰之名足尊則翁臺之今日是巳翁臺以甘盤之舊學稷益之嘉謨懋姬旦之經綸負阿衡之望實舉芯期之以公輔聖主優之以賓師蓋三十餘年於玆矣壬癸之間宜比肩余許卯辰之際宜接跗申王詎惟宜超不肖某而先夫豈應在蘭溪新建之後此自士大夫公論非不肖所敢效諛者乃今風雲之會合𨿽晚而霖雨之沾沛應期主上眷注久而相得歡則倚毗彌篤羣情徯望切而具瞻遂則愛戴彌堅誠上下交重之一時荃宰足尊之殊遘也某鼎慚覆餗駕愧摧輪林壑之辱人廟堂所吐棄然而蓬依朮直蕕襲蘭燻气味尙存形骸匪隔又自審褊衷僨事由於望輕竊羨夫正色立朝翕然倚重願以身爲驥步之戒鑑於前車因抒忱於燕賀之將托之尺牘尙祈緝熙主徳潛格非心軫卹時囏漸回元气則世可比隆於三代而某亦太平之一民手額欣欣曷勝鳴豫

○答鄧玉洲憲使

承示方中丞二集生受而一再讀其它詩文皆可纂入志中獨其處將事宜內有數語暴鑑川公失計竊意當時始議正由二公協心合算遂建此無前之偉績卽少有異同無大矛盾幸而事可功成豈必自巳至形之文字辯論間逾益小矣昔徐吾夜績猶將借光於鄰曰益一燭不加明去一燭不加暗也而況同時督撫任社稷之役者秋且公之功正不必詘鑑川公而後顯也某固非知言者然誦其文至此則竊詫其有拔劍爭功之態而虧虞廷徳讓之風大臣立言恐不宜如此此一篇文字所系邊事最大後來尙論者以此覘公之爲人恐反生訾議云爾儻曰充國言功無嫌自伐則非後生小子之所敢知矣臺下以爲何如

○答禇愛所中丞

某疏鹵迂愚無足比數特辱翁臺知愛左提而右挈之才幸瞻怙儀刑稟承誨督亦趨亦步範我馳驅乃雅意西山抗章請沐𨿽以主上眷畱公卿推挽匪席之旨竟不可撓悠悠我思曷勝繾綣重以一迹孤蹤孑焉寡與徘徊岐路去住莫知所裁懸想杖履優遊琴尊淸曠仙凡敻隔徒有嘆羨而巳伏廑遠念惠我徳音懷感隆情曷勝軫結伻旋附報不盡瞻馳

○寄楊后山漕臺

不奉臺教積有歲夫廢處田間轉益疏曠然徳門慶趾浚發於公郎宸扆渥恩賁敷於衮席時竊聽睹則固未嘗不髙仰而侈談之也至於經畫河淮周爰分導卒使決者塞淤者通巨浸俄平狂�頓戢祖陵之弓劍無恙士民之釜甑攸寧此之爲烈眞可以比績平成而宣房瓠子之歌不足爲今日誦矣欣服又如之何秪緣塞鴈江天風期綿邈尺書莫達瞻遡徒勤偶便敬附一椷起居左右伏書南向不盡瞻馳

○答梅鶴洲督府

承示火酋桀鷔狀以捏工川之丰廣駐牧有資加歸徳堡之孤危應援難及宜狡虜之睥睨而憑陵也然恃臺下居重於上多方伐謀知火酋之志必不能逞旦夕且自困有拔帳而去耳何也歸徳所可慮者不慮一火酋慮火酋連結套虜整眾偪我倚順義爲聲援而脇下諸番爲羽翼也以今筴之相眞臺吉與之大不相能此內郤也順義也不肯棄市賞之利而爲之助番族必不肯棄茶馬之利而甘於降此外攜也我因撫其攜以構其郤俾之自顧不暇此所謂以夷制夷之術知臺下計必出此故度火酋之必不能逞也𨿽然古人軾怒蜣塞蟻穴亦安可不預爲備乎則大疏築堡增兵儲餉之議是巳

○答許益齋撫臺

按奉大疏酌議均徭此敝省小民所疾�蹙額日夜愁痛求逃其累而不能者也荷蒙寬恩�卹設法興除哀我人斯欣然有更生之望矣感當何似不佞嘗謂有田則有租有身則有庸正糧正差非民所苦也民所苦者糧外之糧差外之差耳而差之累爲尢甚今小民破家廢箸鬻子女而不足以供以玉於流移轉死者大率皆差徭繁重所迫非糧之累也蓋糧之額有數如數而辦有司無柰百姓何矣差則不然有力差矣而力差之名目又項項不同有銀差矣而銀差之行欵又種種各別朝夕科泒日月追呼非夫役工食則馬騾艸料非新官祗應則過客供張以至交際冗儀作興濫費分文銖兩戶灑丁攤繁若蝟毛急如星火此小民竭一身之力傾一歲之儲盡輸之於官而猶不免於逋欠者也有逋欠因有追比追比急則逃亡多逃亡多於是包賠眾而無不累無不逃者矣則今日之獘是也失在經制不定而有司得以妄費里甲得以多斂故耳今將銀力二差及夫馬等項槪入均徭則編僉有定例而里甲均均徭兼丁糧酌泒而於寄莊富室量有增加則徵納有定額而貧富均至於馬匹艸料應裁應折夫皂工食應募應徵皆有一定規制此法一立上之所費下之所供俱有常經不但無差外之差而正差亦輕省易辦拴整易完矣差旣易完則逃亡者少復業者多各輸應納之租並免包賠之累又何至有糧外之糧而民困安有不紓民生安有不遂者區區桑梓私情不勝感激謹玆附謝惟毅然舉行是祝

○答何震川宗伯

客歲因劉學博附候啟居耿焉之衷未盡萬一惟翁文章道徳表著詞垣壁立巖瞻未足比望而遭時不靖棋議繁興緝緝翩翩遂罔君子舉朝之士幾無完人誰能爲門下剖心者卽某辱愛素深赴義誠切亦惟仰屋竊嘆而巳今遺菑餘烈尙復浸淫有觸卽施旦夕殊不可必方當跳身拔足以去而泅淵習坎淪胥轉深自門下視之何啻溺人之可笑哉乃辱書見褒良用媿悚誠使天祚斯世泰大方來某不難振袂整冠以待困山之駕苟非其時會且歸矣安敢窽言以謾長者伻旋附謝並布私悰伏惟道履珍頤勉爲蒼生自愛某臨楮不盡惓惓

○答顧衝庵撫臺

塞下之民無所托以爲生則不可使久居危難之地邪佞指斥壬巧又何諤諤國士之風然不知執事論學狀知爲廬陵毘陵二君子自所友也出則王臣居則聖修大政方親昭玆求舊安得復謂無得而稱焉而願少須臾爲觧乎不佞自越在甲中念無以承大君子聲气久矣安得諭及千里之外而寵以紀述以重不習豈謂言公北學所嘗與多齊魯之間之士邪不佞之於論學實不敢知然而論學美名肇盛典均之不可不具列而借以答貺命云嫌以孤陋自請寧笑而置之矣執事幸憐察焉

又

先別計己甘此寂寥獨柰何朝燕笑於一堂而夕塊若於各天一有郤言誰其爲郢人質邪論以夙昔之驩呼罵局非也數入憂內屬借所謂疾呻吟發屋久之乃﹖﹖之不仁不能一日於城又柰何今歲爲田彊作觧事顧有獲倍諸老農家委畝七石酒本是足琴書其不可也克懋視余豈不聖世一逸民之於達者乎八月�幸太學克懋觀光值玆曠典勉之必捷秋闈南海�羽出疆而後珍勿謂猶吾鄕裏選也以殷少宰亦謂克懋廷試褒然爲不盡一等者之首以付天官藻鏡愈精矣自爲備所疾作知久過弛巳久非一大解更未易整頓是在翁今日耳佇俟圖上贊厥成焉

又

東徵之役始謀巳疏本兵誤之於前經略誤之於後稔禍至今敗壞極矣乃以屬之臺下漏舟破屋勢固難支潰堤決癰力豈易措不能不更煩整頓大費經營也蓋朝鮮之倭與臨洮之虜不同臨洮必用經略往者虜闖我門庭不能勿問而梅督府公方自劾待罪遣經略使靖兩川且以代督帥也朝鮮中倭則藩籬之急耳欲固藩籬而存屬國則薊遼督撫固在就近委之其耳目眞臂指順酌緩急而爲之備保我疆圉而巳不得巳而赴之屯師竟上遙爲聲援推朝鮮之鋒而殿其後不爲戎首也又不得巳然後酌量徵發次第進兵分番休捨使芻糧可達士馬不疲斯庶幾萬全之策焉計不出此一聞警報輒不勝周章躁遽奏遣專官經略而所遣又恂恂儒吏未嘗更邊事習兵也徒據其海邦籍記遂詫以爲圯上之書而付以重寄當是時不佞固預知其不任也巳而請增置堡臺矣請增設將領矣請召募而三輔騷動矣請徵調山西宣大之兵出又遠而四川兩浙之兵至矣其�搜銅鐵以鑄火炮鍜蒺藜賦車牛以載衣甲轉��沿海郡縣怨聲如雷不佞卽伏在山間震耳怵心�未嘗得一日安枕也遠邇繹騷公私靡敝如是曾未聞其出一奇當一隊收一戰之功而山人遊客盡拜官矣廝養隸卒盡富貴矣車騎戈甲連數鎭之師半委山谷矣金錢芻粟傾數百萬之積盡塡溝壑矣兵老財殫智窮計詘乃始聽用狎邪無賴之輩往來倭營哀求和好今日議貢明日議封外墮狡夷之牢龍而內坐守寸步難移之困局固宜其爲解擔釋負計而思委艱難於後人也可恨宜何如哉今時勢與資力並當困詘之際國威與士气並當挫衂之餘爲臺下誠難然非臺下精忠峻節偉略宏猷未易辦此國家不幸而遇兩公損其威貓幸而仗臺下救其敗耳今第鎭以定靜籌以從容按甲休兵據險守要沈幾先物觀變俟時必當有窽隙可乘關繳可制無徒效前人徼幸於孤注竭作於一鼓也昔衛爲狄滅齊桓公率諸侯爲城楚丘春秋髙其義未聞遂與狄讎連諸侯之兵伐之也今第以保會稽之恥激厲朝鮮以成楚丘之功獎率將吏無爲主而爲客則得體矣若欲從井救人糜兵餉於不測之地如前人所爲非不佞所敢知矣棄婦逐臣不宜妄議國家事以蒙臺下知愛曾共猷念托肝膽之交故輒布其區區忠憤激昂不覺狂肆更惟祕之

○答陳肅庵宗伯

不佞某自違臺範十載於玆悠悠之蹤靡可占對向來風波震蕩危厲燻心屬遘家艱歸伏丘壠自謂在險得出與世長辭矣不圖遺簪棄履謬辱數存而赤舄尙淹黃綺未至漂搖周室徒痛恨於鳲鴞調護漢宮疇羽翮乎鴻鵠此某所以望閩山而佇想指越嶠以馳神者也幸頃天啟泰符帝懷舊學樞庭虛左麻詔行頒庶當延候鋒車參聯揆席而逢天癉怒罪在譴何旦夕罷歸光塵永隔緣窮福薄悵惘如何公子兄還敬附荒椷用謝徳音之辱臨楮南向曷旣瞻馳

○答王對滄撫臺

開荒之議大是難言以爲不可開而卻有可開之地以爲可開而卻有不願開之人人所以不願開者富有田者盡力於熟田不肯治荒田也貧無田者又無力可治荒田必仰給牛種於官官給牛種豈召之來而遂給之耶必報姓名必關里甲必逓領狀皆不能徒手得必有費矣還牛種�官又有費矣起收子�追呼之使相屬又必有費矣此三項者皆正費也未爲累也田未墾時荒田也官田也旣墾而田主人至矣田主人欠糧則拉與賠糧欠差則拉與賠差非必眞正田主人也本非其田而賴之使賠者亦有之矣賴之於官非必不才有司聽其賴也卽才有司而急於差糧之完屈之使賠者亦有之矣非直一歲賠也歲歲佃之則歲歲賠之不棄其田賠未巳也故人之視荒田不啻坑穽官𨿽召之不應也𨿽給之牛種寬其租粒不往也何也差糧之累難支而官府之令不信也此百姓之所以益逃而田土之所以益荒也乃諸鎭以墾田入奏者動輒數千百頃不佞視其籍惟有切齒而恨且嘆耳將誰欺乎夫田旣日墾則租當日多租日多則餉當日減今各鎭一面報開荒一面請餉則其未嘗開荒可知其所報開荒直虛文耳臺下卻欲實做必踏勘地畝攤派稅糧使荒熟有定數輕重有定額而後召民開種令其樂從此舉事之所以甚難報成之所以獨後也若止具文書如他人則何難之有而又何至有怠政之議哉𨿽然寧以怠政去官無寧以虛文冒賞也卽此一事以議臺下而臺下之人品宦迹乃益見其髙毀譽去就何足計也欽服欽服

○答溫一齋撫臺

今方鎭之患惟冗兵冗餉爲大蠹以其一增則不可復減也浙省自兵民再噪添設營軍歲餉以數千計聚食方新誰能議削翁一旦簡汰老弱去其二總省餉五千金兵減而眾不驚餉減而眾不怨蓋前人務減餉而翁務減兵減兵正所以減餉也其意正同但措置有善不善耳兵略可易言哉欣服欣服

○答趙寧宇撫臺

比年朝綱陵替姦僞雄行遊客山人星卜僧道之流布滿都市或指托權要騙詐官吏或挾持左道煽惑愚民當塗不能禁反爲之介紹於各邊總鎭肩踵相接驛逓騷然所至裝橐�累滿欲後返有職官積俸數年未能比其獲者以此惠姦養慝姦慝安得不繁且橫乎臺臺棧道所遇大抵皆此輩其指稱宮闈者猶粗悍庸蠢之徒技止於剽貨殺人者耳有司尙得執而問之也更有有司不敢問且轉相資送者此輩气力技能何止剽奪則綱紀縱弛所從來久遠矣亂世景象種種可虞言之令人气短

○答趙吉亭中丞

恭喜光膺簡命入總蘭臺風紀是司表儀攸賴正人得地善類知歸矣某循揣曠瘝正圖引去玆值衮舄且至則私心自慰可復徼夙昔之好奉信宿之談也欣忭如何長江天塹倚翁之重慮周備飭後至者有席成功而守畫一耳及奉大疏諰諰爲江防計久遠卽纖毫未究亦不肯以其勞貽後人也謀國者不當如是耶敬此布復不盡

○答王忠銘宗伯

元旦獲從三公後奉詔對得一瞻天表承下濟之光出而不勝抃舞慶以爲遭逢盛事謂冊建豫教大典可刻日舉矣而屢請未許諸抗章顯爭者以十數率畱中不報日夜焦灼自恨積誠無素無以感寤上心辱示大章亹亹忠窽之言扶日回天當在此舉然亦未卜垂鑑否也宗社大計我輩憂苦略同旋轉有端嗣容馳報不盡

○答王蓮洲憲使

某向從封傳爲萬里遊相與共馳驅臥起者累月私門下之愛特深比過珂裏而辱覯季方傾蓋驩然卽又不殊門下竊自念行萬里無所遇獨幸於山見二華於水見洪河於人見昆季自分以爲生平之大觀備是矣顧數年之間蹤迹參差不無少闊客歲瞻承未幾而會天子重巡岱之命門下遂持斧而東乍合乍離徒有悵惘頃者獲從交戟內聽兩賢昆應卿云之瑞奏名誠不啻威鳳祥麟聯翩而接趾也凊時元凱獨萃徳門靈淑所鍾其來遠伏卽日望步武鼎軸之上靈寶許氏豈得擅美乎某忝列通家不勝欣忭而媿無能馳一函以賀又無能效殷勤於二難深慚涼徳乃遠廑瑤札獎藉過踰何克以承惟是一念依麻倚玉之槐勉相切磋以副生平而答髙義差足自效爾肅玆裁謝不盡欲言

王文瑞公尺牘卷之五終

●王文端公尺牘卷之六

山陰對南王家屏著

定襄門人傅新徳校

書

◆書

寄趙�陽相公

答鄭東裏年丈

答蔡龍暘年丈

答範涵虛年丈

答張洪陽年丈

答賈石葵年丈

答朱明虹年丈

答劉兩峯年丈

答朱金庭年丈

答邵梅墩年丈

��和石年丈

答羅康洲年丈

答沈蛟門年丈

答裴澹泉年丈

答徐檢庵年丈

答沈晴峯年丈

答金省吾年丈

答劉晉川年丈

答賈舂容年丈

答胡順庵年丈

答易藿岡年丈

答劉泗洲年丈

答鮑復軒年丈

答許鴻川年丈

答余中宇年丈

答李晉峯年丈

寄薛幼泉年丈

答黃儀庭年丈

答張蒲源年丈

答張玉陽年丈

答田東洲年丈

與張太宇年丈

答李及泉年丈

答沈繼山年丈

答劉芝陽年丈

答李棠軒年丈

答於谷峯年丈

答陳玉壘年丈

答李翼軒年丈

答王見田年丈

○寄趙�陽相公

弟忝綴顏行幸同气誼同冀勉分猷念共佐休明而誠匪積孚妄意補衮四天之事一言�旨九死危身�擊�推罪寔自取幸蒙聖恩浩蕩放使歸田得無久污�紳重�鼎足度��北山色相迎誠不意病骨驚��有稅鞅之所也惟是朝綱久替時事多艱鎭定觧紓獨勞神慮不佞身爲其�而遺門下以難�竄伏�巖而負君負反之罪終無所逃�不敢謂去國足以成名弛擔足以�責也所恃新建之徵車且至太倉之勸駕方殷門下相與一徳和衷交謀互斷太平之業計日可興某𨿽病也猶及�服永光�承餘潤含哺擊�孰非君相之明賜乎行時數枉軒車不辭而發中心有�送役言旋附申謝悃臨書瞻�不���

○答鄭東裏年丈

不佞某兄事老丈垂二十載自謂舉同籍學同館仕同朝契分綢繆無與比而乃玆又隸部下昔所齒讓而今君我矣甚幸顧所以訓迪不佞弟俾無忝於風教以終三十載綢繆之誼���此時宜不���民同視而共棄之耳��������過蟠��向往也無使人謂老丈一館弟不能化化齊民乎第令飾以美褒寵以華貺以是爲愛而巳白頭如新何所費於廿載之誼請教左右適拜書使之辱因遂布其腹心如此願時時賜之箴誨無視爲套語也顒佇顒佇

○答蔡龍暘年丈

拓疆易守疆難守疆而無後患尢難田州東蘭互爭疆土不可以虞芮平之明甚而況叛目占據竊料漁人之功亦未易收也第令收之攺流設土增兵置餉恐非所得二州之田百石之粟可辦得不償失利不酬害誠在�巳而況取不能守守不能完啟釁構爭紛紜未巳可無慮耶承教謂宜許歸田州令其以夷攻夷𨿽有後事我勿與知此我中國禦夷大體非獨權利害校得失而知其不可也惟翁臺毅然主張無狥小利拘成議封疆幸甚

○答範涵虛年丈

數年以來國多忌諱之禁縉紳士大夫慮亡不三緘其口以象金人而我輩二三兄弟意气激卬時有所持論不習骫骳則權地仄日久矣長孺淮陽蕭傅馮翊直道見疏無足爲老丈惋嘆者所恨十五年鴈行魚貫之侶�分星散相繼離居夕佩晨衿豈堪寥落之感幸玆宮府鼎革弦轍一更正士端人靡不彈冠相慶念惟髙標亮節嶽峙詞林廟堂珍其羽儀世道藉以底柱賜環非遠捧袂可期凡我同袍正玆延佇太史履舄安能久滯漳南乎弟某不才瓦全自媿頃復邂逅慶典徼冒敍遷循省分涯寔虞非據且宿痾時作野性難馴會當委轡脫銜逃西山而長往恐不及待徵輪之入也柰何

○答張洪陽年丈

弟自銜卹西還日翹首相麻以爲旦夕爰立太平之澤且沾及艸土廢人也而竟輟直以去難進之指弟所稔知無俟臆度獨念莫肯夙夜莫肯朝夕詩人所憂弟卽竊迹先逃而正士離居安能不爲世道嘅也湖山之間丹煙繚鶴劍气紆虹知爲翁丈承娛之地居珍之所弟恩慚烏鳥迹謝冥鴻出旣謬悠處復狼狽媿生平道義多矣然轍鮒易足本無過求鷦鷯卑棲頗能自適或亦翁丈深諒也晚節令終相期白首敢佩服斯訓永矢弗渝惟是創痛余魂摧以宿疢不獲遠從杖屨尋汗漫之遊爲愧耳力疾艸艸不盡萬一

又

承教時事謂以同異爲毀譽以毀譽爲用捨玆獘巳久前書繆謂冢宰君子也可以公正服之平淡調之慮其執持之過矯獘任情或與內閣齟齬耳今乃以推避爲髙而使司官執命夫使司官執命者無所不乖張無所不齟齬矣蓋內閣猶梁九卿猶柱柱直梁平柱先軟矣卽有合抱之梁不能使墻壁不敧椽瓦不壞也今九卿未必皆得人得一冢宰一總憲有力量有擔當者把捉得住鋪排得來毀譽必不能撓用�同異必不能亂毀譽也執政今日誠萬分苦心千��手弟非不仰體正爲弟淺中弱植不能勝任僨�而歸在翁丈與元老卻須寧心忍耐極力調停有�的意囚方可來書乃謂元老平气虛心尙難挽回�能裁斷夫虛平是相業第一義正須用之裁斷除�裁斷無處見虛平今何能便說挽回且丟開挽回��計算虛平不巳終當挽回也就如冢宰推避且�����避之過包涵誘進倚任責成能使之不������因他推避自亦推避誰當任者旣巳�������譽是非周孔所不能免只要內秉���������裁�到恰好時毀譽終較少若猶不免於毀譽而我之裁斷不差虛平一念到了無玷缺也弟此言正如躄夫論步敗軍語勇徒取譏笑道義骨肉之前不能不傾倒耳

○答賈石葵年丈

弟猥以虛庸徼冒非據僭徵之應厥靑恆暘更歷三時日惟走望對鏡照面旱魃自猜矧曰其能調夑投劾求免未獲允從會官工落成槪蒙�賚欲同登壠食比畫墁內自媿矣忝臺下道義至愛辭受進退大節所關貪昧之羞良朋所爲割席也不蒙譙讓重以寵褒嘉我樹檀忘其維籜豈中丞風裁方用之於激揚不暇圖切偲之誼乎然闊久得奉徳音是爲快耳肅此附謝神與俱往

○答朱明虹年丈

虜酋遣調部落移帳西行名曰搶番情寔叵測恃鄭範溪公駐師湟中調度堵防可無他慮第與督撫意見不合互爭議論不佞大以爲非經略之體夫經略兼制七鎭經略所不可者七鎭必不能專而七鎭所議以爲可者經略亦須當聽聽之而料量時勢裁酌機宜緩急後先惟所措置則用其策而七鎭得效其長不用而七鎭亦不恥其短也此爲大而能容七鎭乃可以制七鎭耳顧持欵之是以拒戰之非我單言欵猶彼之單言戰也東墻西壁偏向正冋何能相下不相下則爭爭則不和不和何能濟事故西事之矛盾不獨葉中丞偏言徵剿闇於機宜而鄭公亦未爲知大體也夫戰守和三字猶五味之酸鹹甘苦相資爲用缺一不能卽戰非其時亦須收存其策以備一著兵家先聲後實今以戰爲聲以和爲實孰得而窺我之用乎不務集羣策以屈羣力而欲執一味以當五味此葉中丞之所以不服而繼之以爭也蓋旣違其長又暴其短事勢之迫相激使然𨿽謂鄭公不善用葉公可焉卽今唇鎗舌劍人人自謂知兵不佞誠切齒恨之而當事者又不務鎭定省口以辯禦辯以爭息爭爭辯紛紛何時可巳承教愼封守備器械練營伍足糧餉四事皆防邊禦虜要務四事修舉可戰五可可和此不言而坐勝之術也何爭議之有恃愛妄談不覺煩瑣

○答劉兩峯年丈

承教時事竊謂東山一出遂蒙小艸之譏深源未行曾系蒼生之望人之淸濁無恆操而世俗取捨亦無定評總之駕車者寵戴笠者辱當供驩未流且放之日固與臯夔比譽是何可以得失利鈍槪當世賢豪廟堂用人自應不錯耳謬蒙褒藉比儗過踰愧負欲死獨所云道泰年丰誠夙夜私願而夷情邊事尢桑梓隱憂幸仗臺下威靈城守軍容精采百倍以息討伐於彼而偃甲兵於此秦疆晉塞禔福惟均社稷蒼生托力不細又何但不肖某孱焉病憊之軀私其惠顧之恩巳哉縷縷欲言伏枕不盡

○答朱金庭年丈

羅生使者至恭諗臺履淸娛竊慶天佑相師太平之符於是焉在而又自幸獲延遊息得乘鱗羽之便又及一奉起居也卒卒不遑覼縷惟是年來天災物異紛見疊出而人心積玩國事白隳章疏畱中以爲常卿寺虛席而不補所急者惟礦金店稅與沒官之產耳至於島夷狂逞奄及門庭而廟算悠悠尙無成議方且修城建署設將增官奴使朝鮮攘其資藉竊恐倭未至而朝鮮巳不勝其敝勢將折而入倭而我師亦不能獨完矣柰何哉杞人之憂如此諒亦翁丈猷慮所及誠不意主上聰明仁聖我輩向所交口而頌堯舜之資者一旦鮮終至此每一追惟輒欲慟哭所願天啟宸衷翻然開悟蚤徵舊學銳意圖新翁丈卽抱道至髙寧忍不爲社稷蒼生一出得見翁丈出者弟病且死有餘快焉懸企懸企誠切誠切

○答邵梅墩年丈

頃恃翁丈道義至愛謬以杞人之憂上請提誨極知褊淺顧今時事一變主徳亦一變上下隔閡中外參差之狀有難以一二數者卽如章疏入內或經旬彌月不下或屢請然後下或竟不下下而更無所可否漫然畱漫然發之而巳綱紐如斯國事安從而理譬之人身痿痺之疾也內庭舉動復多媟嫚操下更苛外疏於政而內詳於刑寖失常度矣故弟以爲主徳之一變也而深以爲憂謬上一疏請上朝講僅一再出又遂止自度其力之終不能柰主上何也而因有歸志耳承教人主之徳在涵養天下事須從容求濟此惟有大學術大識力者乃能有此轉移斡旋之妙用豈所責於不肖弟之委瑣齷齪者哉聞榮代且近入當自見諸所願請教者面而乃得盡其說也蓋今主徳時事方如此而一二名徳老成亦好爭細事與後生輩交唇舌頗又非體正弟之所詫以爲不宜者得翁丈之教益自信其所見不差矣謹復並謝

○��和石年丈

不佞弟寡陋迂愚無能掩於佑巳猥徼寵袍誼辱奉二難之提攜漸芷依麻以得投气味爲幸爾頃者大廷論相荊翁以鴻猷宿學特簡帝心入贊機衡允子人望乃俾弟之不肖濫廁其間一鳳一梟固自知其非匹也正人柄用泰道方新躡景希光不無彈冠之願而詔使惇趣未卽肯來遂令弟之去畱因不敢決奉書知有兩郎之變瑤華易�玉樹難培仰體慈情固應摧慟第徵書三往宜可憣然耳爲伯母紓含飴之思者亦莫若元方禦左季方禦右相將而遊上都用寬慰其心勝於以悲憐哀苦之色相對於闈中耳眞切眞切若褒藉不肖弟者大非弟所克當卽弟所欲請教亦惟候昆玉旌輪聯鑣而出乃敢布其區區也延佇耿耿

○答羅康洲年丈

弟入山以來所夙夜深念不能無遺慮者惟冊儲之議一日未定此心一日不寧耳幸仗三老密謀羣公大力多方維斡竟感宸衷慨然舉行出閣講學之禮又愼簡宿徳鴻儒端方博雅如翁丈者隆以師保之任朝夕諭教之從此蒙泉養正震器有歸自九廟神�百官萬姓����寔共歡欣弟罪釁餘生亦無幾湔祓前愆解除後咎咽可下食而背可帖席矣聞之而喜宜何如也至謬蒙期許責以雲龍之會魚水之投果其人也伴食五年投會久矣奚待今日元公引拔本之諸丈噓提薦非其人用之辱國不用辱身均非所以全弟也弟所願者吾二三兄弟接踵機廷一徳和衷共熙帝載弟卽荷戈塞下負耒田間徼藉寵靈式叨榮庇固不必參陪左右乃見交情耳敬布區區冀垂慈詧

○答沈蛟門年丈

頃者主上睠懷舊學用天子迎師之禮以迎門下使命結轍遲道卽三聘之勤不隆於此矣弟也敢一人簪袂之私是暱惟是聖意倚毗物情瞻仰非明徳無以光於上下用是敢數懇之左右庶幾幡然思賁然肯來則弟亦竊庇其末照云爾及奉教章沾沾循陔陟岵之情若一舉足不忍違者知門下之於天性深矣卽復申事君之說於彩侍之前度不能奪其所重其何有於簪袂之私𨿽然古之哲父子仕則教之忠其孝子之勞於王事者則亦曰不遑將父今日之事弟豈敢要於門下曰必以從君顧竊聞年伯之起居康彊甚適亦欲門下之一出也則亦不但君命當從而巳惟門下裁之主上卽有寬旨終不能聽門下之堅臥而莫肯夙夜也懸佇懸佇

又

前楊掾來辱惠至教謂臣事君猶病之有醫家之有幹醫不督過而委病幹不去主以取名誠善諭也弟拜手銘心朝夕省焉乃今一年矣幸濡忍未卽去而醫不醫幹不幹猶昔也病者日以沈篤而主人之家務日隳墜翁丈豈當以弟今之容容爲愈於昨之悻悻耶夫所貴於良醫忠幹周旋不去者其術與力必有所欲試而未盡而弟之術窮矣力竭矣悻悻求去大有所不得巳非敢取名也翁丈乃責以賢相之道謂宜學韓魏公之博大不宜效劉文成之峻隘所以評相道則誠確論以責不肖弟則何但不類而巳魏公之相度眞不可及文成佐命元勛气橫四海忠貫日月其峻隘亦豈易到弟之所以卑卑不振正坐空疏簡佚無器局無鋒稜進無所效其長不得不退而覆其短耳今有山峙淵涵識量兼裕合魏公文成爲一而戀戀庭闈間不肯出是盧扁深藏趙孟髙臥而使庸醫劣幹按迹而馳其誤國家誤天下蒼生豈獨弟輩之罪哉何敢謾何敢諛也

又

弟三十年於幾研之側不能爲諛而喜爲戇翁丈所稔知也使翁丈飄然之思義可自遂弟固當勸之豈應阻之君臣之際僚友之間事勢人情義固大有所不可也翁丈試思向來捐身捐官以幸有今日者何心十疏百疏推達二公者何心皆一念忠誠體國求賢共濟之心也善作者欲善成善始者必善終當艱危之時獨任其重而無苦顏值寧帖之候參秉其成而有違志無論非朝士大夫之心非主上之心非二公之心卽翁丈之心亦有不能恝然者耳來書謂錢若水後有弟弟非能學若水者卽若水急流勇退亦見得太宗有輕忽輔臣之意故欲去弟鄙見偶與之合所以悻悻求退而主上不予畱也夫安得不行若翁丈今日主上之眷倚旣篤二公之孚契又深正宜一徳和衷協襄泰運爲海宇生靈造無疆之福而可輕言去耶乃沾沾慕兩疏羨若水之爲人不置豈兩疏賢於五臣而阿衡事業反當在若水下耶時殊勢殊委任權力又殊不可謂兩疏若水非髙人而何可執以爲定迹也龍江金庭二公我輩三十年肝膽洞然之交其心事靑天白日可百口保其不負翁丈者稍有異同意見之間毫釐之差而酸鹹甘苦正可賴以互濟者也二公洜一味翁丈以無味和之佇且收調鼎之功弟艸野之下與沾其膏馥焉愼無使操刀執爨者得乘隙而水火其中此於害公餗不細矣有味哉翁丈大章不立黨之說也此言一出而相度休休天空海闊其何所不蓋容亦何所不宣鬯小羣悉渙而爲大羣矣快服快服願永堅此心與二公交相印證無便纖芥參之弟當於山間司盟府之載書焉蓋弟在政府時無他長惟不植私交不泄禁中語與姑蘇新安太倉無枘鑿也是則退而可以無怍者耳故願翁丈與二公之交好也蓋正人進者治之機而正人合者尢治之機也弟曾與二公書有同舟期於共濟推車主於必行之說敢並以聞

○答裴澹泉年丈

不佞弟迫於簡書累辭不獲蓋不得不策駑而前也而材之不適於用自量固巳審矣翁丈宜有以督誨不肖俾無爲世誼之玷知愛之辱乃所以救之於末路全其生平徒飾美褒矜耀其虛榮而巳是益弟之諐尢而稔其疢疾也豈弟所望哉楚卽歲侵恃仁人在上溝壑之瘠可保必無塞下饑氓亡徙垂盡獨不得與鄖襄之民共沾庥澤可憐巳然今海內元元在所困敝亦不獨塞下只是無良有司以拊循之耳其所謂拊循類多飾虛文鮮實惠翁丈但於名實之間加意綜核寧獎悃愊無爲浮薄吏所移吏治自興民生自厚此又蹈前日之失所類燕人對越人談舟檝之便者也可笑可笑

○答徐檢庵年丈

弟艸土殘人樗腫瓠枵不堪世用自知甚明也而迫於簡書兼拜使命之辱卬須我友三聘不加勤焉於是始力疾出踉蹌赴闕下豈不欲齊年並駕聯平生之好附義無窮哉乃行道未半門下巳擁傳而南聞之竊嘆世態如斯大賢尙不免於讒妬之口何有不佞蓋次且而不能前者數矣比過關抵易水獲接手教益復咨嗟惆悵愾焉增懷入京以來落莫�單仰視屋梁獨有明月時又朝講久輟章疏頻畱儲位尙虛廢閹復進失職之愧抑又可知門下黼藻嘉猷鏡衡淸望機廷綸闥主上所虛席而延也詎可優遊以廑寤寐弟一人戀慕之私不足卹耳伻旋附報慺慺不悉

○答沈晴峯年丈

非但甘肅之福固社稷之幸也深用欣抃玆承音使伏諗臺履亨嘉境上寧謐折衝禦侮事效自殊又喜又喜大都今之邊患欵不可恃然罷欵則虜益不可支戰不可忘然好戰則兵益不可息休兵按甲積餉除戎物力旣充戰欵皆利徒言罷欵而不顧兵之彊弱餉之盈詘非完策也惟臺下圖之然他鎭單禦虜甘鎭兼撫番能使番不入虜虜不足憂矣喋喋

○答金省吾年丈

久別懷思獲奉音使不意天壤棄物辱收有道之門卽頹然衰也亦足自壯矣感慰如何及披覽撫閩諸編若常平義倉兵防海賦以至保甲郵傳銀力差徭莫不設法興除悉心經畫條分縷析事事周爰吏治民生恬嬉可想自非軫恫瘝之隱痛裕康濟之長才而白意赤衷又足以風厲庶寮俾之奉行如一何能截然就緒翕然變俗如此使邊海諸鎭盡若明公何憂乎凶荒何畏乎倭虜而洶洶騷動如今日哉弟朽憊不復可希覬庥澤沾漑蓬蒿惟義倉社學二書尙可依仿芳規聯輯鄕裏當於暇日與二三田父就溝塍之上共肄習之不可謂不沾明公之庥澤也眞實眞實惟於老丈敢以此言進也

○答劉晉川年丈

自衮舄升朝竊以爲正人進者治之機不勝爲世道慶巳又念君子進者小人之所忌復不勝爲世道憂頃聞主上眷知擢貳天部無小人之忌乘正人之時甚慰甚喜以統均重地衡鑑淸曹得正大光明如翁丈者參佐其間不憂吏治不與官材不當也矧冢宰公當代名賢我輩气味近得其潑淸一疏及抽簽注選之法意在嚴斥貪殘痛裁僥幸此弟生平區區微志所欲爲而未遂者發自此老寔獲我心良用欣服翁丈當相與黽勉主持共圖振刷天下事非定見不能決斷非定力不能擔當彼倒東墜西瞻前顧後者始能熟軟漸乃摸稜始於胡塗漸乃闒�誤盡國事害盡蒼生弟不願翁丈效此人也

○答賈舂容年丈

今疆臣動謂邊事難處似以爲任重機繁未易擔負未易解割者不佞以爲不然夫以爲不可擔負者其退縮之气勝也以爲不可解割者其牽纏之念多也誠如翁臺精忠爲國專志籌邊汰冗兵稽冗餉餉有餘則節不足則請將領材者用不材者卽斥巳有功�獻功有過則引過如此是以疆事處疆事而一毫之巳私無與也何事不可擔負何事不可解割卽如卜失兔叩關請罰則許其欵莊明二酋桀鷔不服則嚴爲備以此治夷而外無遺策以此入告而內無匿情夫何退縮牽纏之有假如調度兵餉贏詘不以實舉刺將領功過不以實奏報夷情順逆不以實是方寸之內不勝牽纏不勝退縮而欲擔負重任解割繁機誠甚難矣何怪邊事之日壞哉偶感漫談非佞左右也

○答胡順庵年丈

敝縣𨿽蕞爾小邑然邊城也異日者虜時時犯我雲中塞或烽未及傳而胡騎巳薄城下瀕危數矣職官兵馬與城池並設畫地而守將二百年乃自健卒分於簡抽而軍伍削守備攺爲操守而官職輕延至今日軍以合操遠赴僅餘空城官以委守數更幾如傳捨則何伹削且輕而巳遭時泰寧人按堵而帖席宜無足慮儻十數年後猝有他虞城虛無兵其誰與守此生桑梓之至急燕雀之深憂也曩𨿽嘗白狀臺下顧以成規旣壞舊貫難循且事關題請未易興復耳幸蒙臺下經略四封不遺寸壤而尢惓惓於敝邑乃玆盡撤操兵悉歸原伍且奏設守備俾復原官遂使城有兵兵有將數十年廢墜之緒一旦更新此闔縣士民所賴托性命而寄死生者其歡欣歌舞感宜如何不佞幸以芻蕘之言徼葑菲之采片詞偶合造福無窮歸而遇鄕黨知遊當且無愧顏而有徳色也謹此附謝若乃鴻猷闓澤惠庇我人尙圖金石紀之永垂來禩

又

恆嶽祀典乃本朝闕事當此遣祀之會一舉而正之於國家大祀匡益不細何但云朔山川增重巳也承教甚慰第今之議禮者我知之矣非以地重輕其人卽以人重輕其地使此山在南戒之南豈待今日而始有正祀之議哉可嘅也

又

自衮舄東歸久稽修候每懷動定但於晨熹旣湛朝旭初升之塒翹首扶桑見五云捧日而出以爲海上三山正當其下中有啖桃金母煉藥仙郎卽翁臺侍年伯母鼎茵處也景光綿邈風汛難通滿擬春明一探奇迹而忽至文犧怖福澤雉驚樊躑躅噍啁良可憫巳遠承睠注寄惠徳音寶笈瑤華珍重莫踰躅�慶賜槪未敢當耳敬此壁謝別具一縷侑太母千歲之觴物菲意誠莞容是祝

○答易藿岡年丈

弟自入都門兩�音誨望弟以古良弼事業卽救時之相猶將薄之弟卽謭庸固亦知率服訓言勉圖砥礪而意長識短志銳才疏妄發輕嘗沮格輒罷適會四方災報交錯公交車自惟起家逾年一籌莫效投劾請罪冀悟上心乃疏入干冒威嚴四日不下方此席槁待命而使貺見臨竊料門下將謂弟�會風雲結歡魚水何知枇鱗履虎正此��地而觸危機�嗟乎文�太廟黃大東門巳事前言可爲永鑑弟豈能以孤孑之蹤冒命鼎鐺之內�狹之性寄人股掌之間行矣行矣所慮世道瀾頹仕途�折髙賢登涉不無疚心言孫行危是所祝於門下怔營不悉

○答劉泗洲年丈

仰惟貞標偉望爲中外所推服久矣乃畱滯窮邊備嘗艱苦此輿論所共屈而不佞弟尢扼掔弗平者也幸膺旄鉞之寄塡撫三秦函關以西不啻列長城而峙九鼎快甚快甚火酋竊據西海蕩軼兩川聚散如蚉�飄忽如風雨旣難驅之使去復難撫之使馴�戰與欵交詘而並困之勢也戡定掃除在臺下宜有成算弟廢人也何足與謀顧火酋孤雛易制耳無足慮者慮在左連套虜右連番夷助之者多斯圖之未易今惟有羈縻套虜以攜其黨招收番族以斷其交使火酋寡援勢當自弱我兵蓄銳气當自奮切忌棄番以資虜挑虜以樹敵是或可爲至於出奇決勝非不佞所能遙度而逆計矣

○答鮑復軒年丈

時值承平海內無事卽有俶儻非常之才何甲自見惟封疆軍旅之任足以辧別器能展布猷略而遼左在九邊尢爲要害此正藎臣誼士所當殫謀竭力之秋也翁丈居平譚及邊事忼慨憤烈毅然有封狼胥禪姑衍之志而今乃躬膺其責才與地會功與名偕所爲扞蔽六州蕩平三衛者應有定算此弟所踴躍慶抃者也第兵食寡乏此弟向在中司所稔知者頃稍增額餉十餘萬金亦頗充於往年矣且中丞顧公識略气誼並髙而擔當有幹局可與同心戮力共濟時艱者翁丈得遇此戈如巨艦順風倍覺利便耳弟艸土廢人不宜關說時事夙忝意气之支身所不能爲者固望同志者爲之也

○答許鴻川年丈

吳淞江綿亙百里湮塞多年一旦挑浚沖刷俾茭蘆蒼莽之域劃爲深渠支流畢疏垾岸錯峙所以便蓄泄防旱潦經理甚悉有功於吳人良不細矣海塘之役爲慮更遠且工費估計才八萬餘金耳以八萬餘金而全六七十里之疆免於衝城殺稼之患利益較然而廟議謂歲值災旱饑溺不能並救姑緩其一以待他日然興事者有後時之嘆矣柰何

○答余中宇年丈

冊儲之議弟與穎老同志合謀以請天日在上毫無他端而始壞於張主事之爭先繼壞於胡給諫之交構遂致成命中變大老離居國是搖搖若泛舟中流而失舵師茫然未知所依泊也可恨如何弟暫守直廬元無事柄而國家大政固宜責成所司寔不敢以毫髮私心與之也邇來舉措盡屬冢卿其孜孜進賢退不肖之心固弟所雅敬而深服者第其咨詢太博意見微偏舉者未盡賢賢者未盡舉弟寔不能無觖望焉承教建言得罪諸君皆一時名流所當次第甄敍者敬聞命矣謹復

○答李晉峯年丈

剿播之議葉公明有喜功之念會楊酋調去臺下有說事不得諧乃以其憤懣無聊之气泄之於川東謂其欺蔽而不自知其蔽於何恩之欺也大疏所辯於理甚直葉公果能服善當自愧遜耳至�司之攺土爲流宜求其情而爲之區處不宜信其詞而爲之變置亦當以臺下之議爲是是非旣明便須虛中應物何至過自挹損以去就爭也謹復

○寄薛幼泉年丈

晝繡過家羔鴈交錯弟無繇參賓從之末接奉余驩一何其寡緣也計旌節入關中一時惠文使者咸遜風裁定邊卽僻左儼然幹城之寄覽觀古名卿重帥封拜之業無不自西事起老丈負文武儁望器略絕倫茂績髙勛何地不可建乎知不以險遠介然也玆值圓良上人振錫西遊將謁門下昔支公投分於安石文暢借舉於昌黎方外之交亦明公大人所不棄者且一缽一衲他無所求因敢爲之介紹並附候私慺慺之悰西望不盡

○答黃儀庭年丈

往薦紳先生稱詞林之勝必推吾儕兄弟中更聚散稍稍寥落矣乃今聯翩接跗又復並待而遷爛焉雲霄之侶賁相望於兩都此之爲盛眞設館以來所未有也獨弟材品庸下猥綴末行鵷鶩同棲巳自非類況乃粃前薪後躐貳淸曹旣負且乘顚隮可立而待不將累盛美爲吾儕兄弟之羞耶冉求有言如其禮樂以俟君子弟謹視籩豆蹔此司存若乃載潤典章宣昭文治則化成天下者之責也弟齋心俟之矣

○答張蒲源年丈

自荷橐從門下遊意气相投親於骨肉其後岐分星散相繼離居夕佩晨衿不無寥落之感幸往歲聚首京邸再奉淸驩積闊私悰稍稍抒寫無何分符復出作宰靑齊枳邑棲鸞固知非地然而詞林藻譽鎖闥髙標廟堂珍其羽儀世道藉以底柱賜環攺玉旦夕可期區區之私寔廑懸企伏承誨牘周環披誦浣慰何如惟是謫仙堂序吏事蕭然何至以館下故人瓜分五鬥過矣過矣伻旋附謝並以一縷侑緘臨楮依依不盡瞻遡

○答張玉陽年丈

��珍誨諰諰盈楮凡爲君國謀及爲不肖弟謀者��詳盡非道義至愛安從聞此言乎顧所云潛消��功夫𨿽非弟疏鹵可及而�忍則巳久矣三數��無論弟言輕不入卽閣中一切揭奏何嘗蒙皇��納者豈惟不納少有咈逆輒被譴責如昨年處��事是巳閣臣見輕一至於此弟誠慕與穎老共��願效他人阿意取容也況冊立之期弟曾傳奉�旨操之如左券然皇上可以此誑弟弟敢以不信之言誑天下士大夫乎用是褊志狹中不勝悻悻之鄙思以一去成皇上之信伸閣臣之體卽弟去而閣中之體貌尙存翁丈與諸公卽日受事尙可措手其意頗欲自勉而不虞其決裂遂至此也僨事之罪可勝言哉然弟之當去更不止此翁丈會且自知自古及今未有一柄眾持而能爲政者況持之者非止一輩乎勢不得爲才不能爲固宜引身而去以付賢者不應尸位誤國也鄙見如此不知當世賢士大夫能見原否惟可愬之翁丈也竊意主上聖明幡然甚易誠使不肖弟去而得大賢如翁丈者相與共興太平之業弟卽在艸莽有適焉顒佇顒佇

○答田東洲年丈

歲前聞有授鉞之命私念陜西四鎭甘肅獨稱孤懸且邊長守薄餉寡兵疲裕蠱積衰最難振刷須得臺下忠誠任事練達通方乃克補苴調停作興鼓舞此別巳三年熲熲私衷何頃不在左右第緣國事紛沓羣吻喧囂鼎沸波翻未嘗暫靜則束書待發者數矣老丈遠韻髙標翩翩千仞何物塵坌可及門墻乃萋斐細人妄生枝節靑蠅污穢其何損於連城弟義愧解紛要以贊公論而衛善人亦良心不容巳耳今是非較然如辧白黑海內莫不知達人大觀宜置此度外也弟辱丈特達之愛本有今日寔賴觀摩獨以枯朽先容而明珠夜光反無因得至縱不自醜奚所逃責是在弟矣謹此附復不盡覼縷

○與張太宇年丈

某在同袍兄弟中最辱外愛及同館又加密焉至今寤寐間猶眷眷神相屬也試郡之命誠非所以煩名世大賢然孔子周遊列國獨稱衛庶富可教至旁皇擊磬而不能去其地可知也而汲冢之書洪園之矢竹林嘯臺之勝名賢遺迹往往而有又可以托物寄興遊目騁懷不但生養教化澤流千里而巳豈不至偸快哉乃弟木驑膠舟器非適用安足爲世有無者來諭獎飾過踰曾無一言督過之是疏我也伻旋肅�附謝並候所願虛心應務折節下人惇大謙撝益�雅度蓋館中省中人所甚慕則必有所甚忌者耳

○答李及泉年丈

自不肖弟歸田之歲而翁丈撫鎭郊圻今忽十年所矣從來旄鉞鎭帥勞苦兵間未有如斯之久者然以倭虜交訌礦稅繹騷之際非得壯猷措置鼎力撐持何能使近甸奠若覆盂危民帖然安席也勛績炳焉烈矣謂宜入而在帝左右廟謨國是賴以取衷乃玆暫藉畱臺不無少郁士望第頃紀綱積弛釁孽滋明海汛江防日嚴儆備陪京根本之地殆非無事之時於此得入髙廟神靈所倚重也第山林朽質旦暮餘生分與塞艸俱枯不敢復施面頻人世猥辱臺慈逮憶拊藉勤惓猶幸爲當代正人所取死可不悔耿耿私憂獨念主器𨿽定而宮彜未序帷帟之內尙多可虞主威若尊而政柄潛移貂璫之凶寖莫可制士大夫慮激切之取忤而气節靡於依違懼正直之招尢而體貌安於陵替部寺臺省常年虛除補之員殿陛闕庭累歲無朝參之地此等景象言之痛心而上下相蒙恬然安之而不以爲怪豈非宇宙異事可憂而更可駭者乎弟所欠一死然一日未瞑祈一日爲大平之民不忍見此世界也經綸匡濟允屬忠賢天祚國家會見正色�廊之上一新柱石之儀弟某曷勝欣願

○答沈繼山年丈

往歲門下起家撫陜也不�弟曾奉尺緘謬爲勸駕尙冀勉分猷念共佐淸時乃無何以愚戇犯顏造請室而待誅矣音使至門遂失延接然知必詒左右之憂也幸而薄譴以歸塞艸關楡庶堪偃息而以根株之累移禍朝紳被放三年殊無一刻片時可以破愁顏而開笑口者局天蹐地匿影銷聲猶不免於觸危機而絓數罟則信乎命之奇蹇也所願二三兄弟接跗樞庭門下復以曠代忠賢持平棘省正人在位固不肖弟所恃無恐者焉顧自旄鉞去秦徵車屢趣堅辭不就甚負蒼生以弟之硜硜誠亦不能無望於門下時方多難事尙可爲休否亨屯允需名碩經綸伊始徼藉良殷猥辱惠書過承褒飾凡所期待於弟正宜擔荷於身者耳敬玆附謝並候臺禧爲國爲民願言珍護鄙悰縷縷不盡敷宣

○答劉芝陽年丈

弟戇愚冒上危身辱國明哲所羞何敢言出處之節過承獎飾至以汲長儒爲比愧負欲死乃區區此心誠不敢以身圖誤宗社之大計三諫不聽禮固宜逃耳若夫委曲從容終濟大事以俟後之君子弟不能也三吳重地幸藉名賢積蠹叢姦因循且二十年一旦爬梳洗刷之艸野有聞不勝私慶乃功緒未竟衮鉞遄旋賢者固不可測悠悠輩惡足以知之然口碑在江南足垂不朽矣還侍兩尊人膝下曳彩稱觴家慶可想顧今中外多事之日經綸康濟須得眞儒江河就下之時撐拄挽回更憑端士則翁丈固未可淹畱子捨繾戀親闈也弟廢處邊鄕與世長絕不應復以臺鼎功業慫慂左右用捨異遇龍蛇以時各成其志而巳臨風三祝不盡惓惓

○答李棠軒年丈

弟屍素多年毫髮靡所自效當罷巳久徒以二三執政相繼去位冀得大賢人參樞軸弟或可弛於負擔而不意適以豫教之請申救言官致幹上怒雷霆之下勢不得不引罪而歸非敢悻悻效小丈夫也旣出春明回首凊光遂成永隔徘徊瞻戀何能不黯然銷魂乎抵裏以來邊鄕岑寂交遊甚稀杜門臥一室中起坐飲餐隨意所適家人生業耕織昏嫁之事掩耳不願聞幹幹徐徐粗覺閒暢惟國本未定時事多艱揆席久虛而制麻遲遲不下朝野想望劇於思霖弟私憂隱衷又可知矣豈升儲之典聖意巳決將待明春冊建禮成而後渙爰立之命耶太倉且還新建巳至正人類聚乃相與有爲之時愼勿芥蔕前嫌堅持去志也卽主上亦未肯允從耳旋便率爾附謝並布區區覼縷不盡

○答於谷峯年丈

前歲遠承音使賁寵山居病冗交侵迄未能端一價報命也卽門下肝膈至愛忘情報施而弟固不可齒於人羣矣天步多艱宸衷寡豫殷憂啟聖殆剝而將復之時也主器久虛有爲園綺新法不便有爲溫公邊釁漸開有爲安石世共手額弟亦懸思誠得太平有期小人全軀說以忘罪其亦可焉乃瞑眩之中再廑銀鹿衝寒遠臨攬衣出迎不覺陽滿大宅恭諗臺履康勝倍億曩年天祚宰衡允關元化宗社之慶豈獨予甿及披岱畎吟編嘉箑題贈球琳比麗蘅芷含馨仰見逸興幹霄衝襟體物令人臥遊巨麗夢想淸虛可慕而不可親能誦而不能和秪自愧其塵俗耳巳復深念瓌才藻業世所賴以謨謀帷幄雅頌廟堂者詎可屑越山水之間用以黼粉煙霞宮徵泉石巳哉賢不虛生士不虛附考時卜世宜有安車蒲輪遵潞河而東矣先此拜使附復並候臺禧慺慺積悰統容端布

○答陳玉壘年丈

弟且三載懷想履絇於庭闈山水間侍凊娛而陪曠覽卽瀛海閬風之樂未足諭也若乃藏山大業經世吁謨稟訓傳芳又直大方餘事耳伏承誨牘誇我以大峩之勝襟江帶河覆以天都色相■﹝垂夬﹞然便欲神往太行夏屋詎獨無奇其如俗子操一編如捧盈不能釋手山靈竊笑矣顧主上方睠懷耆舊思與共政而老丈鏗鏗專席又聖情所特注者會且見安車並起視太峩若蘧廬異時訂西山之盟長逃不返固當屬之弟焉非敢以虛詞謾也伻旋附報並趣嚴裝蜀道阻修曷勝勞望

又

明興二百餘年未有父子並相者岡之自徳門始遂爲昭代盛事卽田夫走卒婦人孺子亦莫不欣艷而樂道之者𨿽先世善慶積鍾浚祥厚發要以天祚國家將啟昌明之運則必有喬木世臣爲之擁佑而翊贊之固社稷蒼上長久之福非獨爲翁一家一鄕之光而巳也惟是今日時事與老師秉政時頗異當老師在相位上虛心而下異意故爲老師難今則同袍共貫不患不協而堂陛隔絕宮府參差上任之弗專而外庭責之甚備爲翁丈抑又難矣其它人情世態變幻多端𨿽非不肖弟所敢言而固知其調停之未易也所恃翁丈徳望素隆人心素服老師流風遺澤未遠猶存輔理之猷取戶庭之間措之堂皇之上當無施不裕無感不孚何憂乎紛紜何畏乎巧令哉若弟槁木寒灰息心巳久猥辱齒牙謬及致咈聖衷遷怒諸司槪加譴斥省循罪戾眞如妖星厲鬼作祟邦家更何面顏可立人世人臣一身生之惟上殺之惟上法何所不行而必罪及無辜之人根株相累而後爲罰也顧且柰何則亦束身以待命而巳翁丈誠睠存舊誼矜憐不才尙冀機務餘閒稍垂淸慮圖所以全弟於艸野之間不敢妄有希覬重玷門墻也至懇至禱

○答李翼軒年丈

有言老丈爲汗漫之遊者將徧於五嶽十洲乃巳令人翩翩然有方外之想顧獨念遐探遠涉此皆幽人隱士無意於世者之所爲而老丈以鴻儒惇史久滯外藩攺玉賜環寔維玆際何忍以髙文大業屑越�煙雲山水間輕置而不惜也弟至菲劣徒以依麻漸芷忝同臭味而積薪處上揚秕居前每自省循慚污如雨矧玆政本重地豈不佞弟可濫廁其中受命以來出入閣門不啻淵谷計山林朝省正可與老丈互相更調乃能各適其適耳幸丈亟來弟尙得一奉顏色稍遲恐不待遂行矣

又

同館中稱博雅儁朗者惟門下而以才髙气銳受忌於時俾不得盡其所長於承明著作之庭密勿謨謀之地者亦惟門下其空疏淺率如簸揚糠秕叨非望之福而居前而竟以不任見斥則某之謂矣竊嘗謬爲之評門下以早露其長而淹不佞弟以晚攻其短而躓總之碁收局冷不復可論其輸贏其於以亡羊則一也所相懸者門下春秋鼎盛家祚融昌又所居湖山名勝之鄕杖履琴尊盡饒淸翫而弟衰年善病憂患頻仍又邊地荒涼風沙冰雪四時之景無一可娛縱少寬舒起步檐楹不離咫尺小人戚戚安望久存每追憶昔遊徒感嘆咨嗟付之夢寐而巳盛伻遠辱惠我好音倒屣相迎欣如面晤及啟誦翰教知門下襟慮亦稍紛紜乃信世界茫茫無處不有缺陷�有適值我輩將如之何勉彊自寬厶待天定是則可爲不盡之言副在別簡

○答王見田年丈

碔砆魚目爲國鴻寶而連城照乘之珍不見售於世此鄭人之可笑而荊人之可悲也顧天寔司其柄無柰彼何以丈之髙明宜曠觀遠覽推分任眞乃鬱鬱不自得與淺衷狹量之士同其情致幹和抱病而返安在其爲丈夫哉倘臻藥喜能西來會我於荒村茅舍中山雪河冰盡堪烹茗調湯以療熱中之火其肯許之否

王文端公尺牘卷之六終

●王文端公尺牘卷之七

山陰對南王家屏著

定襄門人傅新徳校

書

◆書

答趙定宇宮諭

答蕭念渠撫臺

答徐孺東符卿

答張仰峯太守

答趙南渚儀部

答李二霍年丈

答趙見宇中丞

答戴中齋年丈

答王用吾憲使

答吳復庵宮諭

答李克庵撫臺

答邢昆田撫臺

答鄧定宇太史

答郭靑螺撫臺

答王鳳山撫臺

答王霽宇撫臺

答萬丘澤督府

答馮文所憲使

答王洪陽大理

答劉和宇宮諭

答呂新吾中丞

答田繹齋親家

答周明宇督學

答吳止庵撫臺

���宇侍禦

與邢知吾侍禦

答魏見泉撫臺

答王平溪年丈

答張念華侍禦

答傅兆野年丈

答吳安節侍禦

答陳心抑侍禦

答馮具區太史

答王懷棘督府

�

�

答馮具區太史

答王懷棘督府

答陳心抑侍禦

○答趙定宇宮諭

某不佞竊嘗奉教門下投一言之知蘄自砥厲振刷以不辱於契誼此心時耿耿焉顧資性迂愚器量淺陿不能削觚毀朴茅靡波隨而意所弗平輒妄有是非罔知避忌居今之世其非不佞所能適甚明頃因祕閣延賢謬使不佞得從荊石先生之後某𨿽不自量豈不知非據之地不可以處嵬瑣之迹不可以混於魁人宿徳也然所爲靦焉就列未卽引去者計荊翁且與封軺偕入庶幾乘大來之會得以伸眉張目一觀泰道之新卽去而耕塞下有餘快耳乃伻來表奏方以請攝爲辭若是則捧袂無期蓬麻靡托不佞亦安能眷眷久居於此乎至損辱箋誨纚纚千餘言援古大臣之義相勗示以守巳自重審勢察微此皆他人口不肯道某之耳未嘗聞者仰見門下憂時之切愛某之深顧某何能稱塞徳意於萬一焉𨿽然持微收重非具斡旋之略者不能若定所守於我不爲苟容不難勇退則當服膺至教勉矢硜硜決不敢棄生平而負知巳也第荊翁與門下動定尙未可知不佞方此窺左足而決去畱何敢遂議守官之事業有詔趣門下恐門下不容復淹矣艸此占報奉謝誨提臨楮惓惓不勝延佇

又

某資識迂愚闇於世調趨捨臧否與俗異同心所不然言弗敢諱此其所蔽也若一念朴誠則以爲事君交友皆當勿欺使心一是非口一是非羞肺肝而愧衾影寧死所不能爲也起家一年日侍三公左右才技短拙無能少分猷念則有之而事關國體言出公論心之所知其不可者未嘗不盡言相告自以爲忠於三公矣主上朝講久輟儲位久虛章疏多停閣不下而日聞掖庭鞭笞之聲不佞以爲此非細故也會時亢旱引罪自劾冀以一去感悟聖心又自以爲忠於皇上矣乃昨歲一疏入未下僅蒙宣諭忠愛許以卜日出朝而止其事載之起居注中可考也今歲第一疏上九日而後下第二疏竟不下據內閣言則以爲忤上意也據人言又以爲非上意也而紛紛之說雜出不佞惡從而知之惟一去可自決耳乃疏再引疾以去又不許而會聖上三出視朝三公以爲聖�方有回旋之機不可悻悻求去乃此蹔畱而靦冒則愈甚愆尢則愈深矣語云事君數斯辱朋友數斯疏不佞蓋兩蹈其失焉而何敢以不肖之迹廑門下省念乎及奉密諭慨惜時事言言中膏盲切情窽此正不佞所仰屋而嘆而向所盡言相告者亦居半矣以當事者之髙明豈不內照而一齊眾楚如咻之者何門下徳望學術三老所推方望以箴砭之言相切磋或宜尊信而可輕言去哉亦非不佞所願於門下者矣旋遽手占附報並謝心教外四君子者不佞素所雅重敢不皈依

○答蕭念渠撫臺

自臺下被命撫鄖三省將吏士民延首而南望者巳五閱月衮鉞幸巳承代其將吏必且廩廩受署士民必且喁喁望澤環鄖襄數千里之地鼓舞可想來教乃若虞於民俗龐雜災沴頻仍圖所以鎭定安輯之略此在臺下經綸之業特其緒餘耳誠移向之撫滇者撫閩一指顧咄嗟可使獷悍畢馴凋殘盡起者也不佞何能贊一詞哉然滇所慮者夷而鄖所慮者盜夷易戢盜難防也禦夷在將而弭盜之權在有司今有司飾最課躐虛聲者往往而有其以循良得譽悃愊受知者絕少惟臺下畱意不佞所至願馬慺慺不悉

○答徐孺東符卿

人臣任事難而任創獲之事爲尢難北方水田未有興者而興之自公始此天所以惠國家而生公以開無前之利也責任誠至重矣不佞𨿽嘗佐末議左右顧安能必有司之議與公之議合而田野百姓之心與公之心合乎此所謂創始難也乃今輶軒出巡數月矣其所過州縣有司安之行阡陌間父老安之迄無一言片詞稱不便者聞於京師而客自外來若不知有水田使者在於地方固知有司之議巳合於公之議百姓之心巳合於公之心矣不佞乃不復以公之任事爲幸而惟以得有司百姓之歡爲喜夫使有司百姓皆巳歸心而功安有不成者乎區區鄙私不勝欣慰惟公殫心圖之單車溽暑無以爲勞此不世之功稍輟則難作者也錢糧工役易處耳

○答張仰峯太守

廣平吾丈舊遊之地旌軒再至其士民歡欣愛戴可想顧往歲才邯鄲一縣被澤耳今�郡望賜非溥�弘濟恐無以慰其心今時吏治大抵虛華鮮實專務飾功課獵聲名而於百姓疾苦漫不關心甚者敲撲民之肌髓治廚傳充苞苴以悅上司稱過客枷鎖在獄筐篚在庭餓莩在途而吏胥皂快無不飫甘嚙肥履絲衣帛者吁此豈但無爲民父母之心亦並人心而亡之矣不意讀聖賢書受朝廷官爵而挾以殃民毒眾負聖賢之教背主上之恩如近時士大夫者也望吾友以此輩爲戒躬行節約勤卹民隱愛民如子治郡如家如此而民生不遂民心不服者自古及今未之有聞不必問上司之知與不知矣忝在道義敢以相規不佞罪戾叢積亦冀吾友苦言見督也

○答趙南渚儀部

某自總角爲諸生卽不喜設町畦立門戶惟心所獨契者欣然慕好向往之而又恥爲世俗暱比之態故今入仕二十年簪紳之遊徧海內而孑然若無與也非寡交之謂也不欲以不肖之身辱賢士大夫而樹私交之幟於世然而心之所獨契者未嘗無人人自不知耳若公之貞標亮識昌言於棄灰徙木之辰時不佞尙未識公顏色而巳心向公於層霄千仞之上矣迨備員春省忝廁同寅竊見一時賢傑方矜意气競功名而公獨蹊挑不言畹蘭自茁衝然有君子長者之度焉不佞乃益服公徳器不可及則羨以爲野鶴之在鶪羣也其慕好之深如此以是會一二名賢長者數誦公及會公卻又不能自道倘所謂遐不謂之耶頃叨庇起家再侍左右庶幾稟承榘誨奉以周旋而不意有重闈之戚素韠東矣別後悠悠甚慚鰥曠乞休莫遂復此羈淹朽憊之軀顚隮可待辱書齒及特布生平向往之私以見交道自有合而不在情好疏密間也世之言交者溺其分矣卽不佞終身孑然寧有憾哉述以請教並候孝履良晤未卜曷任神馳

○答李二霍年丈

承教經略西鎭十事章章誦之所謂固封守調兵食撫番禦虜可謂盡制曲防謀無遺策矣而獨有言洮河綿亙數百里邊長費巨修築爲難者竊謂封疆之役但當計便利何如耳費不足惜也據大疏度量道裏估計夫費工不踰三載費僅四五萬金而足國家何惜此小費而不以就百芯之功哉此一事者須翁毅然決策日余是者十九兪旨行下矣艸次布復不盡

○答趙見宇中丞

當撫遼左時適值封倭之議殘棊敗著局巳大輸姑且尋刼索和苟延晷刻希塗耳目而巳扶同欺蔽轉換支吾凡有識知莫不惋恨固知端人正士必不肯依違遷就其間也衮鉞旣還夙負盛名爲眾所髙仰者始排封議而攘臂請纓及擁節旄遂緘口不復言剿伐之事且回面佐欵而行成矣士之不可以名取言觀如此世豈復有公論可憑淸議可畏哉乃益服門下之卓識遠見加人一等矣至於國事可憂莫大於否鬲剛正如天卿不能扶撥萬分一亦復容容他尙何望如推官一事一官不點更推一官夫一官之外別有一官可推則上之不點當矣疏一日不下更延數日或旬月然後催請夫一日之事可延至數日旬月則上之畱中是矣且每推輒列三四人或六七人以請若此是禹咎稷卨林植而周召畢散之佐如雲也卽聖代多賢亦不應取以充數使如拈鬮射覆可以偶獲而幸遷其待之固甚薄矣何望主上崇重之尊禮之哉昔趙中令嘗薦人於宋太祖不用巳更薦之至怒而裂其牘復補牘以進再裂再補不易初言太祖竟悟使今之司銓者有缺則愼簡以推推則必求其用用則必求其速上或不點則力薦其才望之宜疏或不下則直陳其缺人廢事之獘不聽則連章而請又不聽則伏闕以俟以去就爭以死生爭前者被譴後者復然上卽威嚴能無感動惟得失之念重顧忌之累多借口於調停專意於阿順始力爭而不敢繼力爭而不能展轉柔從勁气銷沮𨿽有執奏罔敢批鱗一請不諧便巳結舌下怯上玩遂以爲常無怪乎官屢推而不點疏屢趣而不下也可勝嘆哉可勝恨哉此非艸野廢人所宜妄議忝在臭味聊此發抒當亦不以爲狂謬也

○答戴中齋年丈

向侍丈京邸值時事紛紜我輩以孤危之蹤能靜正相依力抗搖撼虛舟任觸墨守從攻心迹付天功名委命幸免墮落讒穽抵冒機鋒敢望僥踰以有今日是誠夢想不及耳目所驚驟然臨之且疑且郤旁皇躑躅如臨淵谷如據蒺藜卽丈有不能曲體其情者矣要以一念精忠天日可鑑硜硜小節山嶽難移決不肯弁髦生平瓦合時俗以羞當世之士類辱三晉之山川也倘國事可爲當勉圖匡正或世道難挽必且以大義引還若乃壯頄以逞弟不敢也折節自全弟不爲也忝在知己因以此言布之丈之心事與弟正同惟直巳守道付公論於士夫抱職守官聽用捨於主上是則可爲他何足計惟丈深圖之

○答王用吾憲使

不佞之再出也值賢友總憲中州得時聆誨提以開荒陋庶幾勉自樹以待旌軒之入相與共猷念佐淸朝而言不當幾數斯取辱自廢巳矣如負道義之愛何然不佞心事他人不知賢友知之卽不以冊儲之議譴歸恐亦不能容容苟祿妨賢誤或至今也賢友經世宏才殿邦重望旬宣之迹幾半天下聲名燁然人耳目間旦夕且當有殊擢豈羨王太常趙中丞哉彭方伯亦駸駸起矣不佞得藉手諸君子巖棲而喜可知也艸艸占報不悉

○答吳復庵宮諭

不佞初從田間來卽蒙門下誨貺之辱感承雅誼附致一椷而私衷寔未能悉也夫近日時事患在是非龐雜邪正混殽前書巳具言之乃所以龐雜混殽非邪能亂正非能亂是也邪正是非如陰陽黑白烏能亂之病在正與正角而邪者乘焉是與是評而非者附焉故君子之所爭不能纖芥而一爲小人所托其相仇相反乃至於水火冰炭之不相入門下試觀於昔時之分曹與今日之列局然耶不然耶然則龐雜混殽非獨小人之紛揉正由君子之齟齬耳不佞不量淺弱登朝以來思欲爲賢人君子理其纖芥之嫌幾微之郤棄細就大疏塞爲通而計疏於束縕力詘於負舟不效之狀有未可使聞之左右者顧何嘗不扼掔而嘆舉門下與當事者兩恨而並咎之哉門下气誼太峻故妬忌者易乘當者者器量太狹故比周者獲附其於以墮於小人之術中一也然門下之過在曩時之分曹而當事者之過在今日之列局列局巳甚而分曹亦有以啟之矣龔君來辱寄瑤札卽擬裁謝而適值乞骸之候杜門一月遂此稽焉再奉訊章愧悚殊甚及閱絕交一書才雄辯偉義正詞嚴孝標誦之尙避十舍第追鋒突騎八面合圍窮極人情不宜至此不佞前所雲門下气誼太峻以今觀之不又然耶幸姑善刀而藏以待宰割天下勿徒爲忌者所乘而巳恃愛忠告勿以爲迂

又

不佞自起田間再塵朝序固冀延登鴻碩共佐熙明而他人有心執焉不化比當承乏事可專圖乃又荊棘布前坑穽置後向之摧抑名賢者今且延禍於不肖矣冊儲大典不肖初入京巳竊窺上意爲女寵所惑寅年冬偶以單身守直得因太倉公之請反復轉旋是以有明年傳造錢糧後夫冊立之旨及卯年謬從新安公請觸上怒新安公旣忤旨去則不肖固不應獨畱也逡巡數月復申前請不得科臣固爭又不得反加降罰焉不肖於此時能復容容保祿耶封還內降�衣平津大義固不得不然矣惟是朝省正士坐累一空適中內外構陷之計可恨耳以聞門下得無惋嘆兩公子珪璋美質黼藻雄文並紹家聲蔚爲國器卽日聯翩霄漢接武瀛洲方擬修世好之緣相與切磋大業而今不可得矣匆匆附音但有馳慕

○答李克庵撫臺

不佞嘗竊嘆今天下民生凋悴風俗澆漓極矣所以然者由紀綱不振而貪墨之吏昌故民生蹙教化不興而浮薄之士縱故風俗衰也而是紀綱教化之責內則在廟堂之上人主與大臣共握其樞外則在郡國之間撫按與司道交持其柄所謂樞與柄非詔旨憲條之謂也以綜核而行黜陟之權以表率而示取捨之的權設期於不移的設期於必赴若此乃能運其樞與柄於天下而禦吏吏應訓士士從乲朝廷之上所爲握其樞者不佞亦與一人之數焉而紀矕之弛也教化之偸也不佞何敢盡列其狀顧自度其力之終不能斡旋於萬一也則徒有愾嘆而巳臺下澄淸大志底柱貞標而又塡撫一方事得專制此正紀綱教化振勵作新之一塒也承示大疏議肅吏治則欲愼舉刺公品騭而總之參伍眾論斷之以虛明議惇士習則欲禁華靡戒浮頗而總之倡導自身先之以淸正披誦再四不覺斂袵竦服曰何幸得聞法度之言徳禮之論也夫吏治淸則科求省而凋悴之民可蘇士習厚則噪競消而澆漓之俗可挽舉此推之天下同志者皆能遵用其說世道之大幸也何獨全楚被澤而巳惟臺下毅然自信設誠而致行之景應響臻事效可立見者不佞當翹首以俟

○答邢昆田撫臺

不肖自席槁待命時巳月餘疏巳五上而明旨未降天怒方殷艸菅餘生不知能幸逃於斧鉞否也敢復與聞軍國之事然封疆大計戰欵機宜與今督撫重臣才猷勛略或抗言於廟堂之上或折辯於臺省之間則巳洇舌焦唇不遺餘力矣凡老成端亮之士孰不知欵之不可輕罷將臣之不可輕議也而自臨洮啟禍一時蠭銳浮薄子乘機鼓噪嘵嘵至今又一二閱臣捕影系風隨聲附和間或髙年大老亦從後生新進構煽譸張此等情蹤臺下安從睹狀也不肖左枝右拒陰解陽排耳目具存旨意見在而經略公尙以不肖爲詘其功也不知不肖所以伸之者巳百倍擔荷矣乃不肖朝離閣門煩囂夕起向猶議戰以堅欵而今則徑議罷欵矣向猶藉欵以攻經略而今則藉欵並侵嶽峯公矣試觀四十日來旨意如定擬戰欵如罷免經略寧能出一字以持國是以決邊計以憂邊臣否耶從此中外紛紜上下衡決勢不啟疆生事辱國喪師禍未但巳不肖卽去之林樾而桑梓首難身家安得晏然此不待臺諭下頒而自知關切所當盡力匡救者也利害安危之端巳備與濲陽東泉二公反復開說二公似皆許可欵議當終不可罷嶽峯公當終不可搖惟是史酋早擒則市賞可復市賞旣復則虜情馴服而欵貢可堅外患平內議亦漸衰息矣憂病中艸此奉復伏希慈照

○答鄧定宇太史

某淺陋未嘗知學每侍論說於先生其言希夷微眇茫無涯涘不啻衛文侯聽古樂惛然恐臥耳則竊自嗤其鄙以爲終身將不可入於道也自荷橐從執事遊進而接其丰容言論沖和恬澹合體自然退而未始不服其養也微伺其所得乃在端居靜坐不爲私妄間隔此心眞見定力並臻實際非徒談空說妙者比始自幸其有歸依有入路也燻陶久之鄙吝粗浮漸覺銷減旣違麗澤輒復蓁蕪瞻跂之思良以熲切忽奉翰牘意在轉告倍增悵然何恙不巳而有玆請鳳凰千仞應龍重淵下上有時要非恆情所可測度俯慚碌碌羇棲塵网蝸涎鼯技爲用幾何西山有薇會且歸矣伻旋附報臨風戀戀不盡所言

○答郭靑螺撫臺

承惠佳刻章章誦之竊伏羨戎務倥傯中諸將稟畫受署日不暇給而軍書表奏動輒千數百言事理敷暢文藻爛然猶時有餘閒抒思於序紀歌詠合之閩浙諸艸連篇累帙觸目琳瑯所謂天縱異才非耶攤之案頭旦夕覽玩庶幾悉山川之槪剽人物之評於臺下學問事功亦可管窺其萬一焉非特噲炙其腴潤而巳再此謝教之辱

○答王鳳山撫臺

裁冗官汰冗餉於義甚正名甚美固籌邊者所樂聞也第更制立法須參酌時勢料量人情人情未諧時勢不可𨿽管晏不能措其智薊鎭南兵果冗餉果濫前人巳曾議裁矣乃令未出而聚噪之旗巳樹轅門下往事可鑑也今欲更事緩圖之則須日月消磨用驟不得驟革之則須機事沈密如迅雷疾弩發則必行未有議未定而聲耗先傳形迹先露西來者言減臺官東來者言減兵餉眾耳鹹屬羣心旣搖若此而欲其弭然�令帖然無嘩難矣幸翁丈早聞其事亟會督府議狀尊俎談笑間釋危疑而安反仄此曲突之功銷變未形者也今伹鎭之以寧靜無輕有更張羣情自定夫海上之鷗馴之以無機心而巳別無他術俟督府公書至當自以意告之

○答王霽宇撫臺

西鎭屢次出師大有俘獲捷書入奏君臣動色相賀侈以爲不世之勛焉某艸野廢人不敢與知其得失獨計西虜敗衂勢必以報復借力於東夷東夷若行勢必以助逆借口於西鎭展轉牽纏將並我山西宣大之邊皆廢欵而從事於戰干戈之禍搶攘無寧時矣我邊人能偃然如今日哉幸賴臺下開諭虜王夷情大定目前之患或可少紓無柰西鎭之構釁巳深要功未艾況靑海之地又虜所必爭者彼中搖杌此中恐不能獨安耳東徵之士畱戍遼陽弛門庭之防衛鄕鄰之急以倭之所餘者盡之於虜痛哉臺下之言之也至於關梁不通山澤盡竭荒涼蕭索之狀無地不然咨嗟愁嘆之聲有生如一此則國家气運所關疑未可盡咎人事也奉教謹復

○答萬丘澤督府

自翁丈開府畿南兼制山東竊幸君子經綸寔維此日巳聞經理朝鮮之命東事有托甚以爲喜而前車旣覆殘局難收況將領異心事權掣肘則又深以爲慮也翁丈才當八面气雄萬夫鼓行而東猝與大虜相遇率師奮擊遂解遼陽之圍用是一入朝鮮之疆而士气倍張倭魄潛奪屢戰皆克所向無前詩稱徵伐玁狁蠻荊來威以今觀之又一方叔矣功何偉也第建功易居功難制勝易保勝難側聞廟議倭平之後便藉鼎重畱守其間營平之也湟中定遠之制西域是亦一策第善作善成善始善終自古難之保勝居功於今世調人情更復不易耳𨿽然窮寇不迫諸羗所以終降蕩佚簡易定遠所以遺愛也誠據險守要省費息繇拊循有方招倈不怠倭且懷仁慕義願爲不侵不叛之臣與朝鮮同奉貢職矣何後事之足虞奇功長策尙多可圖是在門下次第經營鄙人不勝顒佇

○答馮文所憲使

不佞虛庸充位屍素心慚則上書而乞骸數矣所未卽飄然去者徒以升儲之典曾效一言欲觀成事而不意臺省疏入橫被譴訶誠不忍見淸明之朝有此舉動用是封還內票妄意回天而不自知其遂過於戇也期期忤旨悻悻危身得賜生還巳爲厚幸歸來塞下山深地僻俗嗇交疏息影休陰塵緣如洗回想數年政府尺寸無稱惟獨內不敢求知於宦官宮妾外不敢得罪於賢士大夫進無隱情退無私客解官而返家徒四壁蕭然寒儒此可不愧於心不愧於知巳者也若乃陰陽人主倚中涓爲奧援豈但羞而不爲才力固限之矣昔人謂有尾生孝巳之行而無益於勝敗之數卽得其人無所用之不佞之無用於世也亦正坐此耳今朝綱積弛時事多艱非得望重才髙鎭服一世者不能有所匡濟不佞之奉身而退也亦懼以其不肖之身妨賢者之路而恃後來者之足以辦此也賢友經綸大業韜閟多年厚蓄宏施正惟今日粵西臬務暫屈旌軒行且拜命大藩奉對前席陟處華要詘指可期不佞以人事君藉賴非一朝夕林壑之下懸企尢殷也遠承注念萬里勞人古道古心曷任感佩艸此占謝不盡

○答王洪陽大理

吾友抗志丘園養恬葆重襟宇淸曠良慰遁思顧不佞所爲屢書相趣欲吾友亟出者非以朝省爲華簪紱爲寵嚇鵷雛以腐鼠也亦以足下才藻向用方新非有顧蜚之疑履虎之忌而徐於髙臥忘情紫庭壯行謂何不佞與足下友也宜以大義相勗若乃硜硜自好則不佞正此同調而不敢以套語從臾者夫盟心十畝抗志一丘此晨門荷蕢所以逃春秋之否而非捲阿鳴鳳喈聲於明聖之朝者也足下其審圖之無以嘉遁爲髙用世爲混應龍變化淵蟠天飛各欲及時而巳代𨿽遠地深巖靚壑盡足幽棲不佞豈能一日忘去志哉以待吾友偕出偕往耳臨楮惓惓不盡延慕

又

門下柱石貞標紀綱要地儀刑所樹正士知歸頃京察黜幽輿評甚協非夫神鼎參設藻鏡互懸明允公平曷克有此不佞聞之而喜且服可知也祗緣罪釁餘生世所共棄不應復以山林書問介紹長安猥辱隆情軫存勞人千里拊藉而餉遺之空谷足音可勝感慰顧衰形柴瘠百念灰寒數極緣窮良負期許惟國本未定時事多艱扶撥回旋端有望於同志垂紳正笏姑鎭物以雍容借劍埋輪無嫉邪之過甚所云劾奏疏寢未行𨿽若渾涵巳令膽落至於部院諸老連章乞骸吾友亦請鉞求外某卽越在艸莽審時度勢知非所宜陰陽消長之幾要須審察伏書報謝不盡惓惓

○答劉和宇宮諭

經幃獻納此儒臣啟沃君心發抒忠悃最得盡力之地不肖向者虛負此職遺恨不淺正學昌言全望門下卽臨禦稀闊歲不再三非我得爲者姑且俟之孟軻氏言惟大人爲能格君心之非非心一格向道自專講學工夫自無作輟矣此又參政卽日事也顒佇顒佇

○答呂新吾中丞

戎馬荒鄕幸藉臺重自聞簡命無日不西首光塵也建儲之議往曾傳奉明旨業有定期而張主政以先發僨事頃者豫教之請不佞巳約禮部次第上章而臺省又以先發僨事前後乖剌並因淩越無序關白非時失之臺諭謂其精於義理略於時勢誠確論矣不佞愚見諸君時勢固略而義理亦未甚精也何則事任長則力專言有漸則易入諸君喜於任事而不量力急於進言而不當機正由義理欠精故耳事旣巳僨上怒巳形當此之時欲歸過諸君勢巳無及義不得不爲之申救申救不從義不得不引去引去過激勢不能不忤此意幹嚴譴也而豈不佞之得巳哉臺諭謂宜積誠感格用悅挽回不佞之病正坐少此所不敢獨諉過於諸君者也乃臺下寬原不佞之決裂厚望不佞以轉移不及蚤奉誨函竟虛徳意愧負何可言然不佞卽不乞身歸終無益於國事萬一罪釁彌甚幸而歸也尙可以被服教化勉畢平生惟臺下寔磨厲之顒望顒望

○答田繹齋親家

恭喜滿績告成聲猷日暢光膺慶典增重家邦忝托余榮良用欣抃惟不敢以山林竿牘稱賀長安邸中煩混裁答耳島夷頑悍俶擾東藩旣巳得志朝鮮遂乃睥睨上國戎心無厭不待智者而知也始謀弗臧興師遠擊徵發旁午在所騷然意謂孤注得梟虛弦落鴈封侯之業計日可成而驢技易窮狼狽無措膏士馬於異域委帑藏於深溪進退兩難智力並困然後飾功掩敗媚寇求和許貢許封誤君誤國紓目前之急而不顧後來苟身家之安而不虞社稷某𨿽廢也心竊憂之及得銀臺大章誦服無巳卽廟堂自有成算而大臣宜效忠謀不意蜩鳴鼎沸之時風靡波頹之日亦有發抒正論力折神姦如親翁寮寀者也欽服欽服顧今士气巳竭積貯巳空衝風之衰勢難復振恐不能不出此策爲向之經略易爲今之總督難爲今之司馬易爲他日之司馬難耳此弟杞人私憂惟可爲親翁告未可令他人知也山人無一嗜好惟筆研不能棄去有佳筆見惠數枝爲感

○答周明宇督學

承教僭復謂近來士習浮薄其咎不獨在士亦田督率化導之術未盡非漫談也蓋頃督學課士試策者絕少論表間一命題而巳不必作也經義𨿽作不甚觀也但觀一二書義詞語纖新輒稱爲奇寘之髙等至於志操貞污行檢淑慝茫然不加察也以此程士士����惰而�苦戒放弛而斂戢者哉浮薄輕佻之������之材寡使朝廷不得收取士之效�誠�����所以敢頌言之以就正於有道惟髙明����修復功令振起頹風不佞不勝人願

○答吳止庵撫臺

緬中有嶽罕逆孽姚營叛兵而反復變詐之思个又構煽其間勢必生禍據稱調集兵象水陸並進恐非變莫猛廣之力可支三宣危則全滇急應援之兵似不容巳卽軍餉詘乏固不能不煩區畫也譬之豺虎在門口���外戶徐爲堂�計耳然幸向者緬夷進�之�臺下力�不許者預��今日之事者眞可謂先見之明矣�許欵而夕叛主上能得不疑又服又�

○���宇侍禦

江陵事旣�竟結復有嚴旨趣之舉朝洶洶攻排未巳大抵進言者務激卬而持�者��恕張氏之旤極矣此外更何以加能平亭輕重之間上回天而下澤骨者惟在門下此非獨用解脫行徳於冥冥所以全國體而存主上帷蓋之恩法應如是止耳門下寔重圖之

又

江西吏民苦燒磁之役灼肌煆骨未諭其痛楚也累年解進器皿堆積午樓上甚多豈眞乏用無如閹宦輩藉此以爲利何耳大疏備陳地方災困卹民之念惻然可鞠乃九重之上知有左右之言可聽何知有撫按之言小民之苦哉門下方引陶匏之儉規切聖徳嗟乎是何異挽江河而行之山也此不佞所以日夜惟乞骸是計外憤內愧深矣言之气短

○與邢知吾侍禦

先曾王父去貴邑百餘年一旦蒙立佳傳淸操惠政遂不至闇曶無聞子子孫孫與有榮問久圖裁謝憂病妨之玆承遠道寄聲兼以瑤章見教天球大貝照耀心顏因不覺耳目開明神情振竦乃克附一椷以往也李君又言臺下別有咨詢若將爲俎豆地者此則何敢過覬獨其生平大略聞之先人誦說十尙憶其二三蓋曾王父以成化四年貢入太學又十年乃生先王父先王父從之任時才六七歲則任貴邑寔成化之十九二十年也今邑志列之弘治十年不知何據可再一參訂否其之官也騎而前馳曾王母乘帷車駕二騾從其後最後一騾用兩簏擁樹子女衡載其上子卽先王父女長先王父一二歲者別無輿馬亦鮮門皂先父每言成弘時官儀簡朴曾王父尢甚今之官者車騎人徒絡繹道路聲威烜赫百倍曩時而勞費亦復不貲矣比至縣問民疾苦條其繇賦之最重者請於上司咸獲裁損身先節約齋廚之內蕭然粒米寸薪非俸不入晨起署案畢單騎行視阡陌延見田夫織婦勸以農桑獎其勤者以愧遊惰於是士女競奮每當曾王父出耕者耘者蠶者績者汲者春者爭效其功以奉順曾王父指期年而村墟煙火攺觀矣學宮傾圯捐俸葺之靑衿少年時加課試閭閻爭訟率令就鄕三老質平罪應扶者以荊杖撻之不忍見血見血輒泫然泣下爲之掩面焉人咸稱曰王佛王佛云然善察物情曲直姦良一見洞燭毫髮不能遁以是又有鏡王之號政且滿會傍邑訊盜盜不任搒掠因自誣服所連引皆大姓坐系凡十數人臺察以屬曾王父鞠之無驗又名籍多舛心知其枉不欲以株獄絓良民力爲白狀請盡釋諸系勿治臺察大恚疑曾王父以私庇也則移其獄陵縣陵縣乃悉坐諸系論死於是臺察稱陵縣尹才而操曾大父甚厲曾大父拂衣起曰古人殺一不辜而得天下不爲乃欲吾戕數命以博一墨綬吏乎寧死而巳卽日稱疾不視事竟投劾歸初曾王父至邑邑有鄕先生二人一邢一王曾大父甚敬禮之政弗決者每造兩公咨可否兩公亦披誠相示驩若同室行之日兩公率子弟及闔縣父老送之數十里外至垂涕不忍別贈言一軸中有簾垂政簡訟平中琴鼓民安物阜裏之句歸兩月而眞盜從他縣刼人事覺具伏其辜諸系乃解臺察始大悔自恨泥深文失長者特糺陵縣尹鐫二級焉曾王父聞狀舉手祝曰噫嘻有是哉何可謂無天道也累累者得不以冤死吾棄官而遊地下快矣諸親戚故人操牛酒來賀曾王父頌其陰徳曾王父曰陰徳則不敢當惟不忍昧此方寸虐良民以自完差可不愧於神明而巳眾皆嘖嘖嘆服曰眞佛也佛也曾王父丹顏丰角美眉目微須貌衝而气和居家惡聲不及臧獲與鄕鄰處呴呴有恩緩急相救助不以暮夜風雨阻晚而歸田聯宗族近捨益務親睦一味之甘分餉必徧訓課子姓讀書治生俾各任其力不彊所不能獨勉使做好人行好事寧弱勿彊寧讓勿競居鄕居官總此數語而巳歿之日遠近哀悼共懷其徳誼請於憲臺與祀典合因祀於鄕大略如此其它遺徳隱行非先人所常誦說者不能盡考亦不敢臆對也外家刻一種附上

○答魏見泉撫臺

邇來人情國事日以紛披廢錮之人何敢深議顧具玆耳目良有不忍看不忍聽者開礦之令更屬可憂今緹騎貂璫銜命四出而毫舉利孔尋聲躡迹而瀆奏者猶尙未巳不意二祖所創金甌世界爲此輩羣小簸弄掊擊將使疆土無餘脈山谷無完膚而在廷諸公徒袖乎坐觀曾不經念於驛騷動色於破壞也可勝恨哉臺下爲國忠謀疏請停罷所言民艱宜卹虜患宜防意若專於敝省而深惟社稷至計旁及他藩額供仁人之言藎臣之慮所該溥矣至稱帝王之寶在善人不在珠玉偉哉格心之論輔徳之猷也主上明聖度必轉圜回天之功竊當傾佇敬此附謝

又

東徵之役前車盡覆後勁郤走無救於屬國而延盜於中華禍旣燎原寧可撲滅艸野之下所謂不寒而栗者也顧今大寇巳偪而本兵猶尙無人廟算猶且未定在閫外者日請兵請餉曾無出奇制勝之方在廟堂者方議戰議守類多迂緩不急之務以斯禦寇竊恐寇日益深禍日益烈也最可訝者名爲救援朝鮮而重虐之奴虜其主魚肉其民督之修城督之建署舉國奔走服役之不遑而部卒騷擾輘轢之害不與焉柰何不驅之降倭也我寔驅以降倭反咎其降以自恕我則有詞其如朝鮮之無告何哉及今收撫瘡痍慰安奔潰之眾鎭以靜定聯以慈和朝鮮君臣尙堪鞭策倘朝鮮盡失縱之於藩墻之外而距之於堂奧之間不啻不勝而巳岌岌乎殆哉至制禦之策議者但急於天津遼薊而不知淮海之更可虞也此肩臂咽喉之分心橪與其入而禦之孰若禦之使不得入焉善守者能使之不得入善攻者尢能使之不得入全羅𨿽失漢江南北猶多險阻可據守得其人倭不知所攻矣閩廣浙直處處通海師多習舟豈宜遠調責使陸戰第分路航海直搗倭巢父﹖缶山之倭勢將自解此而攻得其人倭不知所守矣鄙見如此不知臺下以爲何如乃今方議遠調將士於閩廣浙直也專設督帥於天津登萊也嗟乎遠水近渴無謂調之未遽集也卽集矣兵眾則餉多輸挽可無慮哉臨危抱佛無謂設之未必得人也卽得人矣官多則權分牽掣可無慮哉一方之兵自可以禦一方之寇一方之官自可以辦一方之事而不務部署不務責成卽集兵如林設官如麻無益萬分之一也是自疲自盡之術也力疾艸艸

又

中國之嶽五而恆嶽向在夷方故藉飛來石以文其陋而祀之曲陽此前代所欲正其祀曲而不能者也國家統一寰宇恆嶽幸在封內而祀典未獲正不惟禮文闕失亦非所以正山川之號而昭全盛之規也臺下臨撫一方百神受職往年歲旱禱雨於嶽廟祝史朝至甘澍夕零兩歲之間再禱再應𨿽臺下精誠之所格乎而神之靈爽亦甚烜赫矣竊以爲嶽祀之復非臺下心孚其神而合徳者未易舉也第此典在前雲中撫臺胡順庵公曾具疏請時申瑤老在政府於谷老爲宗伯順庵未及與議議未定而疏入諸老以爲非急務也狃故而報罷今誠獲藉臺下之重修復曠典當與懷棘衡湘兩公酌有定議然後合而白之執政典禮者無異詞乃可連章請也臺下以爲然否

○答王平溪年丈

邇來時事所不敢知獨計髙才重望如翁丈者朝端海內不能幾詘指而久淹珂裏未卽入參樞筦出擁節旄何怪中外紛紜不得亟睹太平之景象也然聞諸道路長安棊局愈變愈險勢將內外朋合簸弄機權流毒縉紳禍當未巳誠如翁丈所憂無天日無紀綱者如此世界寧可藏伏巖間養恬而守拙耳矧太母康祺方荿翁丈以此時承娛膝下卽海上三山之樂無以加何言乎榮祿也欣仰欣仰復軒兄庭推未報此好消息將來當有受用蓋近時一二陪推點用者甚蒙疑議見以爲有奧援正推不報𨿽云暫詘卻自光明他日與翁丈連翩而起所謂泰茅匯徵當各從其類耳偶患末疾伏榻附書字畫潦艸罪悚罪悚

○答張念華侍禦

天下之士是非曲直皆有定論惟虛心觀理乃得其平兩年以來爭議繁興朝廷之上幾爲訟府彼一是非此一是非而是是非非者又一是非上下無章綱紐盡弛環觀側聽者皆意怵神悚而當局者乃反以爲快也豈不可訝之甚哉要之事不構不興不激不遂鼎方沸也又或揚之馬方奔也又或筴之亦各有執其咎者焉嗟乎主聖時淸臣子之厚遇也縱不能協心壹慮贊襄乎休明柰何修纖芥之私纏綿無巳至上廑君父之戒諭乎不佞寔私心恨之而義無兩狥兩爭之勢又不能得不佞會且去矣不佞去而諸公或當諒於鄙衷也恃愛惟與足下言之若他人則絕口一及此大疏所云當力贊末議矣謹復

○答傅兆野年丈

翁丈省方西土論罷債帥及糺擿有司之貪縱者奪其官一時將吏凜凜向風頓令江漢澄淸巴渝變俗矣獨訪察一事姦猾之窩巢善良之陷穽也名掛訪單千無一免而招承事迹萬無一眞此弟所親見稔聞痛心而蹙額者望翁丈斷而勿行大是快事卽行無泥原單無拘成案尙可以解紓萬一然單一行而擾害巳多案巳成而罪犯巳眾固不如其巳也鄙見如斯惟丈裁察考成二事業聞命矣謹復

○答吳安節侍禦

狂屏伏在苫廬幸依斧繡仰荷仁慈特達禮遇綢繆巳得告且還猶復惠顧惓惓�存不置每一念至未嘗不耿焉感分而懷知巳丑歲藉庇噓提謬膺起�庶幾瞻承左右可以勉分猷念�補淸時而一入�門睹於朝廷之上宮府之間體統全������揣調停無術匡撥非才業有不量而入之悔矣顧猶謂王上明聖不難轉圜倘約牖可通何嫌彊聒而累書不下或止報聞僚友見謂異同天子漫無可否則亦不待廷爭冊立之日而﹖有浩然長住之思矣一腔孤憤萬種幽憂入則伴食是慚出則仰屋竊嘆綿時累歲眉蹙不舒無頃刻寬閒可一修起居之節於門下也然幸徼通家之寵於公子之矩兄得朝夕過從披控情愫則私嘆南山橋梓俯仰交芬阿閣鵷鸞翔鳴有種每與談論實獲我心方擬附尺素相聞會其奮筆抗章擿姦指佞投鼠見忌仗馬被麾判袂匆匆遂無暇煩以竿牘之事乃疾風勁艸大節彌明公論一張正人始稍稍增气矣此後交遊益寡音耗愈疏卽太君與尊夫人先後升遐初以遠不及聞比聞又不能遣一價修奠慰之禮於堂下蹉跎至今可勝欠缺顧辱瑤章遠逮省訊沾沾念舊之情篤於簪履則不覺破苦顏於憔悴生起色於虺隤也感喜如何惟過蒙獎餙若謂屏粗知進退之義者屏寔愧負不敢當古之人臣殺其身有益於君卽殺身不足以�名況一去乎雙鳧乘鴈乍翔乍集總之不足有無�言節槪乃屏所以悻悻決一��私������眾殊科而不意今乃得見其大全也章章誦之賈生之通達宣公之忠懇殆兼擅其長焉而糺姦徒之欺罔劾閹宦之朦朧爭新引舊引之倍輸出鹽行鹽之疊稅幾以口舌代斧鉞匠心良獨苦矣第今堂陛不交宮府隔絕宵人焬竈未易騷除一薛居州無如宋王明甚孤忠特立宜且爲所得爲盡所自盡滋培正士扶護善人元气漸充天定可待狂飆驟雨能幾何時主上聖明當自有翻然悔過之日也不佞虛庸陋質罪釁餘生與世長辭豈堪鞭策惟冀明公效回天之力豎夾日之勛國本不搖主器有托飾巾牖下死有餘歡矣乃今冊立無期冠昏未舉道路悠悠之口夢寐爲驚寧能一刻安枕此不佞之幽憂滯慮切骨關心者十載於玆止可控之臺下未敢與他人言也若夫朝政時艱當有任其責者豈艸野所敢輕議哉

○答陳心抑侍禦

辱書知以新正受代省方伊始綱紀維新不佞聞識拘迂何足佐淸問獨見比年以來州縣靡費莫侈於供張閭裏沈冤最苦於訪察此二事詔旨申飭至數也憲令禁止至嚴也而卒未能斷然行之者鋪飾之文疑於敬上羅織之害類於擿姦卽賢者不免襲其久矣冊期之更數矣下爭之愈�而上持之愈��之不﹖繼之以怒震怒不﹖貶竄箠楚加焉意若曰大臣重爵祿不肯爭爭者獨小臣耳誅罰嚴則小臣畏小臣畏罪不言然後可以恣吾所欲爲而無所不得嗟乎主上以此制大臣則誠制得其術矣以此制小臣自萬曆乙酉升貴妃以來前者得罪後者復言踵接肩摩气不少挫則誅罰不足以立威明甚獨當事者意若在於委曲而迹則不免依違依違之久不能無附和附和之久不能無彌逢事至於彌逢而圈套一成將遂牢不可破矣國本不岌岌乎危哉屏爲此懼是以三年之間三抗議焉而最後與新安公同具揭帖新安旣去屏固不應獨畱會臺省以蚤諭教爲言橫被譴斥此正屏明目張膽盡忠竭節之一時也而敢嘿嘿巳乎封還禦札妄意回天不謂逆耳批鱗竟罹禍謫敢曰能輕爵祿亦庶幾不負以忠諫得罪之諸君耳來諭謂不肖此行可以動主上感悟之機爲後人依循之地覆舟破甑何足顧瞻乃區區此心能無厚望第聖君賢相相與有爲天動星回未易窺測所可願者正人在位君子得輿陰莧旣消泰符斯炳不肖卽病淹泉石老死蓬蒿神暢志怡當無餘迹耳以公剛明正大若底柱之在中流倘能痛抑彌文嚴懲窩訪二獘旣革其於肅吏治安民生思過半矣幸畱意焉至祝

○答馮具區太史

往者輟直承明養髙湖上不奉儀采儵忽數年每擬培風輒虞轉石乃東山甫出西路俄還竟阻心期可勝悵恨辱書垂訊兼惠新編弘壁天球一時紛委昏情頓爽病目驟聞感慰之悰言不能諭矣謝謝史記舊本雜載題評瑣屑繁蕪良可唾厭玆賴門下更正手自較讎還之大雅信龍門之益友開世之宗工歟忝在同襟眞用擊節至裴松之所注三國誌遺文乍緝墜緒獲傳識同索珠功侔煉石矣徒此珍重無以報瓊柰何

○答王懷棘督府

近來疆事廢弛其病痛全在議論太多事權不一所以賢者苦於牽制而偸惰之輩反得以便其因循玩愒之私則疆事之壞其咎不獨在邊臣矣卽如今寧鎭之變當其始發時能出方略戡定之只須一介之使片紙之檄可不崇朝而下乃遷延觀望東�求援縱火燎原鎭臣不得諉其責矣而廟堂之上囂然聚訟倏然議徵兵倏然議遣將此議諭虜王約束彼議行鄰省戒嚴此薦某廢將宜起彼薦某罪人宜釋連章累牘喙喙爭鳴下旣多謀上復寡斷俾姦險狡猾之徒乘封疆之急以營其私幸國家之禍以就其功而名實不分趨捨罔決卽令賢者在事恐亦不能收平定之功而況遷延觀望者哉誠可恨巳顧議論繁多病𨿽在內而舉動猶豫罕有定見定力事無巨細輒形奏章不知邊臣之所請卽言官之所評彈者也我欲建事功而彼乃藉以作文字我退讓不敢顓制而彼乃躁率務爲敢言轉相牽纏亦有由矣春秋之義重臣在外有可以便國家利社稷者專之可也不肖所望於臺臺自今事有當舉慨然施行無頻奏請奏請數則議論多是自絆之道也辱愛下詢不忍嘿嘿惟覽而擲之是祝

○�

晨歲拜使之辱一附荒椷自後阻遠光塵闊焉音問徒有懸馳比聞珂佩升朝私竊慶幸以爲正人進者治之機也鼎呂廟堂气色可想間得所上封事凜然裂麻請劍之風破柱埋輪之姴復不覺盱衡嘆服以爲學問中之文章涵養中之气節謨謀議論篡與庸眾殊科而不意今乃得見其大全也章章誦之賈生之通達宣公之忠懇殆兼擅其長焉而糺牀徒之欺罔劾�宦之朦朧爭新引舊引之倍輸出鹽行鹽之疊稅幾以口舌代斧鉞匠心良獨苦矣第今臺陛不交宮府隔絕宵人焬竈未易騷除一薛居州無如宋王明甚孤忠特立宜且爲所得爲盡所自盡滋培正士扶護善人元气漸充天定可待狂飆驟帀能幾何時主上聖明當自有翻然悔過之日也不佞虛庸陋質罪釁餘生與世長辭豈堪鞭策惟冀明公效回天之力豎夾日之勛國本不搖主器有托飾巾牖下死有餘歡矣乃今冊立無期冠昏未舉道路悠悠之日夢寐爲驚����������幽憂滯慮切骨關心者十載於玆止可控之臺未敢與他人言也若夫朝政時艱當有任其責者豈艸野所敢輕議哉

○�

承教東事未見贊畫全疏乃閣臣坐此罷去中間情節亦可想知勘狀果眞幹連非一滿盤壞著收救彌難臺下識洞幾微慮周久遠入而居中籌劃自能轉禍爲福因敗成功艸野廢人曷能仰贊萬一要以鄕鄰之鬭與同�之鬭微有不同始朝鮮告急時只一憾公祖鋒車屢促長兄前席新延翊運康時並惟此日謹玆附謝並布賀忱所未敢以冗儀累便翔恐煩批答也伏忱艸艸不盡欲言祕之幸甚

○答馮具區太史

往者輟直承明養髙湖上不奉儀采儵忽數年每擬培風輒虞轉石乃東山甫出西路俄還竟阻心期可勝悵恨辱書垂訊兼惠新編弘壁天球一時紛委昏情頓爽病目驟開感慰之悰言不能諭矣謝謝史記舊本雜載題評瑣屑繁蕪良可唾厭玆賴門下更正手自校讎還之大雅信龍門之益友開世之宗工歟忝在同襟眞用擊節至裴松之所注三國誌遺文乍緝墜緒獲傳識同索珠功侔煉石矣徒此珍重無以報瓊柰何

○答王懷棘督府

近來疆事廢弛其病痛全在議論太多事權不一所以賢者苦於牽制而偸惰之輩反得以便其因循玩愒之私則疆事之壞其咎不獨在邊臣矣卽如今寧鎭之變當其始發時能出方略戡定之只須一介之使片紙之檄可不崇朝而下乃遷延觀望束手求援縱火燎原鎭臣不得諉其責矣而廟堂之上囂然聚佞領郡趨役爲疲饑饉薦�因之師旅何奉職無狀也盧廣平嘗捥爲某語使報事節鉞開府天子何憂乎也知己哉敝邑𨿽所謂一州如斗大卽今無貴客往來猶可閉閣臥則又柰惰气何哉此其計有以觧綬去久矣不然又風夜用勩顧復碌碌不中所期豈成其爲報執事先是不佞之越在田間十載矣�陋以不奉長者於浙之役趦且甚焉則公實在此不佞可以故人自恃而得免於之君子使少年輩勿疑也稱甚大惠姑勿誨巳卽辟眾而言時事動見千里至今一如所料不以疏而諱之出復心相示令其得辱意气之雅以是不鄙何以報之公蓋自給事禁中望日傾朝其於出參外藩緒餘乃爾𨿽按院首剡破格侍之何以盡公而至以不佞廁諸長者之廁使謬附驥尾以爲其重顧以累公坐損所不卹以平生長者而天從之願形穢自忘則不佞𨿽僣不失爲知所向往之效敗不益勵以求比迹萬一也入賀捐饋旣以方命不恭廉復小嫌仰違矜今使大愛不遂所失淺哉賴庇竣委東還視老母計春之住以謝諸惠然公已江右耳

又

裨將偏師問罪境上觀其順逆方略蕩平卽不得巳而用兵亦須推鋒處錞遙爲聲援乃當事者周章躁率輕動寡謀悉發銳師遠徵絕域譬之救鬭代人控拳碧蹄之戰卽被傷殘如何撒手致有今日禍結兵連勢不可解良由始謀不臧旣昧於軍機又懵於國體故也救敗無策遂至枝梧枝梧不巳遂甘欺蔽前車旣覆後來復然國事軍情豈堪再誤其在今日旣遣經略又設巡撫者三此外又有督餉大臣有監軍有贊畫而冗將不與焉多一官則多一從衛多一供億多一牽掣此不必餉軍靡費而各官廩餼人徒公移私牘煩費勞擾將竭省直之物力而不能支矣不佞以爲省一官之供可抵千人之餉且事約而力專也又水陸之兵蜂屯蟻聚旣苦遠調又病久畱疾疫饑疲不戰自憊畱屯之說紙上栽桑耳不佞以爲大兵利於進攻不利退守懼師老而餉不繼也今度敵不攻則決策而前並力以圖戰勝如其堅壁不出我亦解甲番休分水兵於閩浙息騎士於薊遼量畱選卒據要守衝傅介子之斬樓蘭班定遠之制西域豈在用眾哉惟執事實深圖之若罷閒武人浮遊說客指稱報效獻策公交車混賣宸聰淆亂朝議一切斥逐勿使濫竿此尢肅淸朝廷愼重軍旅之體乃本兵主覆章奏斟酌機宜又不可自條陳也艸艸

○答陳心抑侍禦

辱書知以新正受代省方伊始綱紀維新不佞間識拘迂何足佐淸問獨見比年以來州縣靡費莫侈於供張閭裏沈冤最苦於訪察此二事詔旨申飭至數也憲令禁止至嚴也而卒未能斷然行之者鋪飾之文疑於敬上羅織之害類於擿姦卽賢者不免襲其迹耳以公剛明正大若底柱之在中流倘能痛抑彌文嚴懲窩訪二獘旣革其於肅吏治安民生思過半矣幸畱意焉至祝

王文端公尺牘卷之七終

●王文端公尺牘卷之八

山陰對南王家屏著

定襄門人傅新徳校

書

◆書

答徐文江侍禦

答張元衝司農

與李順衡太僕

答李龍峯親家

答霍南溟憲使

答鄒南臯吏�

答王柱石大僕

答馮琢吾少宰

答吳瀛海侍禦

答李槐墅憲使

答張岱輿太史

答梅衡湘督府

答郭明龍太史

答連少嵩侍禦

答姚羅浮侍禦

答姜瑞宇給諫

答於泰寰侍禦

答楊敬所給諫

答白省庵吏部

答張助所撫臺

答方中涵司成

答崔際虞侍禦

答黃毅庵司成

答項玄池憲使

答趙準臺侍禦

答焦弱侯太史

答張和節戶部

答宋平涵太史

答傅湯銘太史

答沈銘縝太史

答潘六泉親家

答吳中山參軍

答施裕吾進士

答王劬生太史

答沐黔國

答劉誠意

答李寧遠

答麻西泉總戎

答姜鶴芝總戎

答解荊村參將

○答徐文江侍禦

語云百聞不如一見今之議邊事者或援古以槪今或懲前而廢後或執小利以譏大計或憑臆說以撓成功皆貴耳之談非十見夷情之實者也某生長塞下自記事以來所見虜眾侵驅蹂踐焚掠殺戮之狀慘不忍言偶數月不舉烽經時無羽檄邑裏卽色笑相慶謂爲太平至乃韜弓臥鼓終歲晏然露宿宵行一塵不擾此等光景不但目所未見亦耳所未聞焉非賴天祚國家虜眾內附我得操其羇縻約束之柄何克臻玆是無論供億輸將所省不貲而生聚休養日以殷繁向時廢堡墟村人煙相望蓬蒿藜藋耕作寖興欵貢之效固居然可見於此矣而議者猥云當罷豈不誤哉幸臺下躬履荒垂邊事夷情具經巡閱故能悉欵貢之便利察邊臣之苦心如此他人身不下袵席足不踏邊城而慭以千古所未有之事聳動其聽聞宜其拒之而不肯信也顧不信其利巳矣而又詆其害掩其勞而傅其過則邊臣又安能弭然屈服巳乎夫議天下事易當天下事難臺下處議事之地而能體當事之勤此邊臣所願捐軀隕首自效而不辭者也疆埸幸甚宗社幸甚某邊人也私心倍切欣荷遂不覺其覼縷伏惟垂照

○答張元衝司農

山有猛獸藜藿不采正人壯士何可一日不在朝廷乎當翁丈屢疏求歸業知枘鑿難投而燻蕕不共器也乃匪石之指竟不可移此於勁節貞標果挺然塵表而莫肯夙夜朝夕朝廷之上景象如何嗟乎比周盈庭驕人好好此輩良得志矣黨與成於下主勢孤於上孰與郤晉文之席寢淮南之謀也聞去國之日都門送者如堵卽輿廝走卒咸重其行以爲忠直不容於朝朝綱何由而正夫使淸議出於闤闠之口朝廷尙有人乎可爲愾嘆髙平使者便附候起居琴尊巾履知甚恬愉第太行王屋之下亦可使鄙人徼一晤之歡否臨風瞻慕不盡

○與李順衡太僕

不佞猥以桑梓葭芓夤緣契分相與切磋道誼砥礪生平固冀合志同方報國家作養之恩於萬一所至願也幸�批鱗��擿發權閹爲主上去腹心肘腋之賊洗天浴日功莫大焉於時中外士紳髙其名於泰山喬嶽慕之如景星鳳凰卽不佞亦自謂分光藉寵可附義無窮也何圖盛名之下借交引重同志寖多批繩引根嫉邪巳甚於是風林駭翼湍壑驚鱗曹起而爭而廟堂之間讙然如訟府矣不佞於時纓冠救鬭垂涕彎弓緩急之情有父子兄弟不相爲謀者豈非以太阿斷菅隋珠抵雀輕試而褻用之爲可惜耶乃丈方且以身爲孤注馮河而往乘墉以攻執會不利於言觸羝竟羸其角遂使戎興於莽鬼嘯於梁快羣小之心而傷善類之志此不佞所詼仰天椎胸而痛恨也夫生同裏仕同朝應制後先同館謀國同猷念不佞之於丈不可謂疏矣而誠意不能孚忠言不能入肝鬲之誼化爲參辰金石之交判若箕畢痛也如何然非獨聚散之間而巳自丈以摘發契合卜意上遇之以國士目之爲忠臣言聽計從親信無比謗書盈篋不省毀言日至爲不聞也而百抵扞百優容百擠排百庇覆遭逢如此固人臣千載之一時焉而丈曾弗顧念君臣之好圖其始終朝叫閽而莫伏闕使妬忠害直之徒得因以借口恩寵猥云怙��竦動上聽慈親投抒豈其本心愛有所奪而勢非得巳也以丈之剛腸勁气誠不難一去以明志百煉以見節而孤負聖意虧損國恩臣子之情宜不容若是恝耳嗟乎巳矣居不見聽去豈受規謬悠之談喋喋何益然而驊驑奔佚決銜委轡追風之步自存應龍震勝沸海搖山致雨之靈非爽也丈夫不爲進則殉國退則潔身石可礲堅不可變丹可瀝赤不可渝義澹泊而愈明仁困衡而益熟詩稱遵晦易訓居貞藏器待時賜環有日願言珍重慰我勤惓

又

吾丈一忤權地嘉遁十年困比積薪艱於轉石毀忠蔽信時望郁如也幸今風靜波平雲開日出端人登用正气復伸忝在知交可勝忭舞顧獨念材之大者不以小用器之重者不以輕投是以合抱之木可以棟�堂不可以窒鼠穴幹將之刃可以剸犀象不可以�糞壤之虫吾丈貞固之節以培養而益完英銳之鋒以淬礪而彌煉其爲合抱幹將更大且重矣竊謂宜愼其用與投者而後可諧士論鎭物情表往昔之無他全功名於弗墜倘或藩籬未剖圭角猶存順風而呼則�聲者���而指則見影者疑況今國是譸張人情險仄上厲威而莫測下救過之不遑激與隨兩無一可惟有敬愼可以守職簡默可以防讒此所以附書琢庵丈欲吾丈無出言外之言幹事外之事𨿽知門下所自待者甚大且重而區區忠愛一念則猶恐其小用而輕投耳伏荷采葑不罪狂僭而琢庵丈書來亦盛稱門下執持有不犯其鋒不入其黨之語審然卽聖賢立身行巳之道無以加玆如此而士論有不歸物情有不協功名有不盛主眷有不隆不佞請伏妄言之罪永自絕於門下所甘心焉

○答李龍峯親家

河壖荒徼斗絕孤城朝廷爲地擇人特移履幕𨿽云險遠大費經營以門下卓識宏猷精忠定力擔當幹濟何往弗宜卽番虜交叢兵糧素詘馴頑格暴在調適其性情袪淫汰浮惟審知其利病沈幾籌劃漸次更張運綜核之微權持紀綱之大體嚴不生事寬不近名職所當爲如斯而已豈須嘆大夫之不均羨東人之粲粲哉歷觀往哲茂樹奇勛大都著節艱危之中徵才盤錯之地在漢則伏波定遠近代則虞坡鑑川皆起自西陲功施社稷玆聞璽書到日旌旆直前將吏士民歡迎可想敢玆占賀並侯淸禧翹首勛庸曷勝厚望

又

奉書附報僭吐狂言何補髙明敢廑采納愧愧邊長兵寡備多力分誠不能不勞襟慮虜眾求欵狡僞多端未可輕聽倘其眞心悔過外示羈縻內修戰守亦邊計所不廢焉今西賊𨿽平寧夏巳枵然空竭島夷未靖朝鮮巳蕩然丘墟廟堂全乏主張將吏虛陳功伐紛紜搶攘後患方殷所恃三五忠賢苦心幹濟扶傷救敗尙可保安一隅而意見參差動有牽掣未能幹濟先苦調停觀望因循同歸廢弛何況悠悠者哉事可專制不必謀之於人功可相成不必爲之自我如其礙手姑且待時志積气全會有展布之日壯頏爭口必不其然余悰瑣屑恕不具陳

○答霍南溟憲使

不肖某艸野廢人世所共棄乃蒙臺慈特達直從天末再惠徳音睠注勤惓感之不啻次骨矣惟是夙諐叢積家難頻仍哀苦摧心精魂都盡卽今呻吟牀蓐間以蚤得一死爲幸敢復妄憶人間事猥蒙臺諭謂朝疏謬及致污士大夫齒牙此當不待病死愧死耳臺下勛庸茂著望實日隆作屏河湟不啻長城九鼎誠�藉重旌鉞臨撫我並�之�不�某可���及沾庥澤幸甚���望���艸艸統冀矜�

○答鄒南臯吏�

不佞自奉徵綸翹首��且切延佇辱書知以��命駕瞻承在卽欣慰如何比來吏縱於貪士���宦成於巧政檃於偸財匱於兵民傷於歲此���冶之君子所共咨嗟太息也而昌言閎議久示之�默默容容大都皆不佞之比耳忽接大疏伏而誦之亹亹數千百言吏治民情摹寫殆盡而愼撫臣一叚寔私獘關紐病痛本源誦之一字一擊節也蓋堂上論人者審局外觀棊者明惟公以無著之心具髙世之見故能洞燭事理曲盡物情如此安得今食人之食事人之事者心公之心哉大疏謂天下無不��之事顧在人眞心何如耳體此一言而吏治民��足憂耶容他日面訂之艸艸附復不悉

○答王柱石大僕

方臺下拜命同卿竊幸以爲泰茅匯徵之會而偶以他人事橫相連逮此其機紐所自卽不可懸斷隃度而正人邪人所忌方枘圓鑿勢必不投藉手於中歸過於上自古姦臣中禍於忠良莫不遵用此術然於臺下之徳音曾何損焉乃益以表其特立之操孤貞之節與泰華並峻金石同堅陵千仞而難躋經百煉而不爍者也使以彼三公之位易臺下一日之名豈敢爲臺下願之哉至於朝綱積弛時事多艱儲位久虛天災疊見而上下泄泄恬不思危恃气負才者方且分曹角勝居權處要者亦復緘默取容甚則主封倭之議辱國體而不羞納開礦之謀殘地脈而不卹人事如此想气運當然每念及斯眞欲痛哭流涕如臺下所云顧且柰何夙夜祝天惟願主上開明忠賢柄用亨屯休否會且有時艸野廢人或亦及見太平之日卽死不恨耳恃愛披瀝不覺覼縷

○答馮琢吾少宰

夏間接奉翰札知承顏太夫人側甚歡而又有一熊雙鳳之祥大以爲慶獨徵車在門未肯卽發宿君言於家虛物望而郁名世之猷良非不佞所望於門下者巳聞爰立之命主上業覆金甌而卜日啟之則私慶以爲向所云以國事托呂申公者不虛矣乃不意臺伻遠來啟函如面喜不可諭讀至時事上下齟齬民財窮盡之狀令人咨嗟愾嘆如天之將壓而又不勝其憂也先是九卿災異陳言疏傳至讀畢卽手示弟子數年以來諫章山積僅得此一篇文字練達疏通沈著痛快忠懇惻怛之意憂危迫切之情賈洛陽謝其敷陳陸宣公遜其匡救矣巳與邑宰言之與李兵憲言之而不知出自門下之筆信非門下不能爲此文也上乃與他疏並格不報負此嘉謨可勝惜哉然傳之天下後世噲炙人口矣但九卿公上之則可門下欲身爲疏上之則不可來諭不云乎上視諸臣可有可無視天下事可緩可急計其注意所有以求濟所急者方在門下而顧以其可緩者咈之將亦疑其可無此於離合之間所關否泰不細更非不佞所願於門下者卽旦夕拜麻命進而當軸其施爲次第豈不願托參蘗於藥囊中佐其甘苦之宜恐三事尙未可遽言也千萬鄭重是祝

又

頃奉書尙未聞冊建之命也越數口而得邸報則元儲正位四王並封大典一時畢舉矣夫斯禮也萬口爭之而不得十餘年議之而無成而定策於門下一人之身收功於典禮旬日之內斡旋妙手擔當大力梁公取日之烈魏公撤簾之謀未見如斯之奇偉神速者也𨿽屬公大事自主上知人之明而天生賢佐爲國家決疑定傾造宗社億萬年無疆之福夫豈偶然蓋與弟子抵掌相慶抃蹈不能自巳而又自欣慰壞相敗局得門下收拾而整頓之瑕釁以塞罪盭獲除卽使朝釋負而夕死死亦瞑目謂門下於不佞有造命之恩可也第所云存問之典應自有擇非不佞所可濫與萬一叨冒在故事若賀若謝章奏之體式在同官若姑蘇太倉南昌書使之消耗果是如何望門下有以教之

又

前小疏畱中不敢求知其故竊恐聖意淵微疑必追往事懷舊怒未之釋然耳果如此者卽謝疏入亦必畱中然不敢不循舊例盡臣禮也生殺寵辱聽之而巳當柰何疏艸呈覽木數語亦知逆耳伹孤忠一點赤心有知不敢不盡亦以明主可爲忠言誠不敢欺且隱也惟翁丈曲全之

○答吳瀛海侍禦

兩鎭興除事宜業蒙臺下次第振舉無復利獘可言惟是虜眾彊弱邊軍能戰與不能戰之形臺下可熟察而洞照者欵不可恃實不可廢乘欵修備因備堅欵如此而巳無惜欵費不欵費將益多無急戰功浪戰損將益大惟力修戰具嚴稽欵費無使防邊之備弛於因循欵虜之資耗於侵克第重督撫之選委任而責成焉勿以煩言碎詞撓之邊事未有不興夷情未有不戢者也卽今史酋旣禽兩年市賞斷宜補給一則全中國之恩信一則勸夷狄以忠誠切不可惜小費而妨大計也惟臺下裁察無以出位妄言而鄙夷之至荷至荷

○答李槐墅憲使

承惠嘉刻捧誦周環爛焉如大貝明璣輝映四壁也至描寫巖巒形槪崎嶇曲折炳若丹靑則又使人神想飛馳恍然登降其上下矣置之几案時一披閱以當臥遊再此附謝不悉

○答張岱輿太史

不佞蒙先師誨植不啻國士之恩乃自壬午以來風波澒洞雷霆震驚曾不能出一言相明徒愾嘆欷歔獨抱西州之慟而巳老丈隻身嶺海羈滯多年坎壈憂危亦不佞時所關念者第恨汲長綆短無可措其牽挽之力耳幸惟遵晦寧忍以俟天定宣成之烈終當見原也艸此附慰並布闊宗嗣容勉竭周旋不一

○答梅衡湘督府

承教謂此時胡運方弱危困之時易於爲徳宜且優之以示中國寬大之體爲封疆久遠之計此仁人長者之言也大幸乘勢伺便僥幸功名苟眉睫之小獲釀無窮之後憂而不卹者所謂此屬皆爲身謀非能詼國家忠慮耳近日西陲勘奏邊功連章累牘朝廷所以褒敍之甚優乃地方生靈殘傷塗炭之狀固有慘不忍聞者東徵之役再覆王師置而不問才得遊徼之卒十數級而上下巳不勝滿意發帑金數十萬勞之矣總計虜首一級可用中國人數十命博之又當用爵數級金數百酬之也況設官增戍徵兵轉餉之費又糜耗不可勝紀乎夫國家之物力惟其有餘而可繼斯能疊出而不窮今兵事一興徵發旁午遠近繹騷竭天下之全力赴之萬一蹉趺更無第二著矣豈不危哉辱臺下推置是以敢誦言之要以垂盡之人憂天倍切不忍袵席髙厚取終其身而巳狂惑罪悚罪悚

○答郭明龍太史

惟丈蜚聲學海振采詞林景星鳳凰未足比譽不佞辱在館下獲廁英遊倚玉依麻方欣所托乃盍簪木���南奔當別慘然爲我心惻顧江天遼絕��殊艱乃廑蘧使遠來遺之書貺髙�������旋遽敬復並謝讀禮餘閒所冀垂意經綸預���下風之想不任惓惓

○答連少嵩侍禦

宣云二鎭自斧繡辱臨將吏士民咸凜然稟畏耳目一新矣至西鎭富戶一事軍民坐累以三十餘年富者貧貧者死自四州七縣及各城堡無不家愁戶痛若癰疽之附體縲紲之在門也申欣者非止一人卽兩院行勘亦非止一次然而竟不能除其害者包攬積棍利之倉場官攢十級利之經管衙門胥徒早快利之利之者多則言不便者少百姓無告之苦安從得伸乎間有賢明守宰察知其苦擬爲申救而惑於眾咻怯於更始或憚官買之勞或避官買之嫌或慮官買之有後累其誰肯任之守宰旣不肯任監司又不能專兩院可以專之而又不得其通變之術每一行勘卽甚寬不過曰減時估省繁費禁科斂酌查盤謂可以紓富戶之累矣而不知此皆攬頭之利於富戶之累曾未減於分毫也蓋下情上達之難而除害救民之未易如此不揣迂鄙謬以桑梓疾苦上陳猥辱虛懷俯垂聽納尙未敢卜解更之何如也乃弭節方新首紓富戶之急曠然與民更始不兩月而三十年之疾痛一朝盡蠲且以應解錢糧抵免召買富戶旣免解戶又寬其餘規畫事宜纖悉具到眞法之盡善盡美可行可久者也闔鎭士民從此出湯火脫羈囚可以保室家全性命其歡欣鼓舞焚香祝天不知當何如矣不佞聞命而慶抃感頌又可知也謹九頓以謝

○答姚羅浮侍禦

不佞向侍同朝特欽猷望乃自廢居林樾遂判云泥思一奉淸光不可得矣往歲曾於邸報中見臺下有開采圖說進上私竊嘆服以爲采礦之役蠹國殃民釀禍不細封章之條列固不若圖繪之盡其形容也藎臣之用心良亦苦矣惜無從得全疏一觀乃今蒙賜圖冊章章閱之則編僉迫脇之擾攀緣掘穹之艱煎煉包賠之累以至斷指刎頸賣屋鬻妻水火盜賊猛獸之害無所不有而山鳴砂竭星隕樹妖之變亦無一不由此致異也覽觀未竟涕泗橫流疾痛所關肝腸碎裂矣嗟乎傷哉誰爲厲階而貽毒一至此極也非賴臺下推溝軫痛撻市懷誠惡能備述顚危曲圖匡救若此昔宋鄭監門進流民圖止排新法之苛而未盡列誅求之慘頃萬曆初進帝鑑圖止陳覆轍之戒而未專攄規勸之忠臺下牖約正同廷諍倍懇赤心白意允可以貫金石通神明矣天啟聖衷當必惻然感寤有待而更未可遽雲天聽之髙也艸此再謝耿耿不宣

○答姜瑞宇給諫

向者儲貳之議舉國危疑執事首抗大章呈肝披腹扶日轂而正天樞眞歲寒之孤標朝陽之絕響也𨿽暫蒙譴命輟直左遷而賴以感悟聖心維安國本力侔於九鼎名重於泰山矣當別黯然踟躕相戀固謂賜環不遠後會可期何圖銜卹西歸曠如隔世感念疇昔殊切懷恩幸單車北來近在接壤光儀咫尺瞻晤有緣會迓旌軒一聆緒誨也謹復

又

自丈入覲日夜跂而東望庶聖意轉圜遂延置前席不當復困以吏事也乃更抱牘來乎驥伏櫪鳳淹笯而策駑使服箱飼雞鶩以稻梁舛矣甚愧吾丈柰何

又

不佞入京一年矣無能推挽忠賢振拔淹滯循省職事虛曠可羞不但負道義之雅而巳玆幸主上睠念讜言量移旌幕𨿽賜環之召未決而題柱之寵巳優不佞聞命特先良用欣抃顧尙未能遣一介修賀猥廑音使敍及離悰轉增惆悵江鄕不惡勉服新綸膏澤下民是卽諫行言聽無以縣尹爲薄吏簿爲勞也匆匆占報不悉

○答於泰寰侍禦

承教近來時事謂宮殿再毀倭虜交訌北則開礦繹騷南則采木疲累仰見藎懷忠悃遠愢深圖卽艸野賤民亦竊抱杞憂久矣第病原禍本有不獨在主上者以身爲譬心腹固失其平而股肱耳目要亦未舉其職也始於不得其職今乃並廢其官至於廢其官而猶恬然如故小有言焉姑徐徐云爾下具空文上亦遂視以爲套語交相蒙也交相玩也禍成病痼縱使國手醫之巳爲力百倍何有於衰頹待盡之人哉褒許過情愧甚愧甚

○答楊敬所給諫

自旌軺北上日翹首跂足以待擢拜之命固知徳器端亮才識明敏如執事者必宜置帝左右以龍光大廷羽儀近��也及得邸報果副所期愀然堊室之��������神俱暢蓋諫垣之重久矣歐陽氏所謂立殿�之前與天子爭是非其尊與宰相等者也豈不至貴倨哉而陳昌言以塞重望信當如歐陽氏所云矣顧歐陽之意深誚陽成謂不宜有待而言夫有待而言信非也必無待而言則將不度是非不擇可否而率意妄譚天下之事輕詆當世之人以斯爲直言敢諫卽引裾折檻其果得與古之忠臣烈士相比節而並譽否耶語云不扣自鳴鍾鼓爲妖誠使國家有大疑大難羣情所危大災大回眾論所嫉義激气奮斯𨿽不俟終日而抗言無諱可也苟徒以言責所系不容無言或掇拾陳編或承望權地或挾恃胸臆或剽掠風聞論事則連篇累牘條列紛紜輕變祖宗之法而無忌論人則巧文醜詆攻排百出�爲善類之讎而不辭斯皆起於操得言之權而急於有言不顧義理狥名節之迥也安可槪以無待而言遂謂之盡職哉故凡急於言者必事之不得不言理之不可不言感之而起迫之而應乃可以無待也其次必虛心觀理髮之以正直而本之於忠厚庶幾夫子所謂夫人不言言必有中斯乃諫官之所以無忝厥職者耳其不然者反而求之已心之中是非可否漫無定執欲進而與君相爭是非可否豈不謬哉�書逮念敬布鄙私伏冀撝容勿嗤狂僭一念忠愛無旣拳拳

○答白省庵吏部

不佞艸野淪落之人世所共棄乃獨徼寵執事惠顧勤惓耿焉於懷無頃可忘也顧自旌輪再出不敢通尺牘於長安惟日夜翹首雲霄念以爲國是紛綸官材龐雜之日須得精明方正如執事者乃可以銓敍流品杜絕幸枉之門而自典選以來竊睹除書參稽士論莫不推髙朗鑑誦服淸操咸謂衡鏡之司廿年未見其比則不獨鄙人欣欣私幸而巳惟是犬馬病骨摧以憂虞六載山間無一日不在多凶多懼之地其苦有不敢盡控之左右者猥蒙慈軫寄惠瑤緘占附報言不勝馳慕

○答張助所撫臺

礦稅交徵民不堪命誠如臺下所諭所恃仁人在上咨嗟軫念風噓雨潤未諭昭蘇便當與里巷旄倪共歌闓澤寧復有芻蕘陋識可以當虛懷之下問佐惠政之弘敷者哉要之將率守令得人軍民未有不得所者於安攘之勛何有今惟在臺下一激揚部署間耳固衡鑑之所優紀綱之最易者也乃一郡守推疏求閣臥治兼攝者數年此則臺下所無可柰何者矣嗟乎豈獨一郡守虛席哉天下事太半如是不佞何敢言言其在裏門者塞淸問而巳無訝其狂

○答方中涵司成

不才主棄多病交疏翹首長安如隔霄漢以弗獲奉尺書左右勢也然說經旃廈講道成均所以疏瀹宸聰作新士習者朝野傳誦時得而剽聞焉乃時當考愼輿望方歸忽焉辭榮賢者良不可測要以忠言易於逆耳正學難於格心牖約徐陳巷遇可待柰何效不佞之幸幸甘與小丈夫爲伍哉遠辱徳音軫存舊好啟函如面深慰懷思第獎藉過情省循衰朽玷平生之誼而負末路之期愧殊不淺耳艸玆占謝並布候私佇俟麻宣不勝曕企

○答崔際虞侍禦

承教中外紛紜朝野咨嗟之狀仰見忠君愛國憫世卹民一片赤心可貫天日顧事勢至此正如燎之方揚未易撲滅徙薪旣晚焦爛何裨姑且蓄水潦積土塗修宋樂喜之備政以少殺其延燒之勢而徐俟其自焚之釁祈福於反風之靈而巳比外更無可爲亦無可言嗟乎不肖棄婦逐臣也何足與議天下事任天下事者正惟臺下之器業猷望是賴不肖幸徼藉庥庇苟一隅之安靖是謂太平敢漫及天下哉卽有言何能贊涓塵於海嶽也又復

○答黃毅庵司成

不佞被譴歸也特承垂訊感佩深矣嗣聞提衡江省無何振鐸畱雍私竊欣慶謂上臣之義事君以人乃今舉士造士並藉門下譬之材木旣薪槱之又封殖之其得士弘矣效忠大矣社稷且厚托焉奚直詞林之光也所慚艸野廢人非可以賀牘塵混猥廑逮憶寄惠徳音遠道隆情歲宜何似第褒飾過踰愧負不淺以今南北多事臣主殷憂正賴名世大臣升猷輔運鼎衡重望未應畱滯周南不佞方日夜延佇冀沾庥澤溝中棄斷豈堪施以靑黃哉汗赧汗赧旋遽艸艸占謝不盡覼縷

○答項玄池憲使

某不才主棄多病交疏臥林以來與世如隔乃執事特垂睠念睠念不巳繼以稱揚稱揚不巳形之簡牘此之爲誼髙於雲霄重於泰華卽非不肖所堪而感刻固獨深矣至勗以人世之事固當縮頸掩耳而走豈所敢聞昨年皇儲並封之議止知執事書規政府尙未知有廷爭大諫也疏𨿽畱中而聖心良藉感悟肆今蒙泉養正震器有歸所賴執事斡旋君相之間功殊不細不肖且恃以蓋前愆而紓後咎食下咽背帖席矣此外非不肖所經手何敢哆談也

○答趙準臺侍禦

冊儲之議不佞曾於庚寅歲冬單身守直往復揭請奉有二十年春舉行之旨然與不然不佞固應身任其責矣次年秋冊期中攺大信遂渝新安旣行不佞業無畱理會閣中虛無人承乏筦鑰黽勉充位者又三數月而臺省勸請豫教於是聖怒震發而嚴譴之旨下紛然謫官奪俸矣不佞身當事任且得不爭乎爭之不從義固不容不去也而同事猶規不佞之過激在不佞猶以爲濡需也激云乎哉顧不佞誠負主恩卽一去未足塞責然獲免於妨賢悞國之誅差用自慰焉今去之幾時機局變更雨雲翻覆千態萬狀駭耳驚心不佞幸釋負擔免落坑穽愉快宜何如也丈駕學蜚才宏猷偉器不佞推服有素期望殊殷頃間朝人臺中夕陳讜論士風國體允賴匡扶最後爲趙定宇公昭曰是非未見全章固知其爲調護正人計耳及得一二近報攻排二李始知定宇被訐似有所從來丈疏不獨衛正人明國事而巳偉哉气誼乃眞可以薄霄漢跨古今也顧當路者成心爲主客气用事悠悠世界誠不少貢諛之徒虛美燻心忠言逆耳時方枘鑿宜自舒徐彼方尙同我無伐異隋珠彈雀髙明所珍今吏治積偸武備積弛腐儒僞學純盜虛聲遊客山人紛投幸路本兵不知擇將銓省不務遴才功課不明爵賞濫及冗官冗費日益月增民力旣窮軍膏亦竭不待外侵內叛而坐困之勢巳成志士忠賢得於此時分毫髮之憂則國家受亮發之益正不必矜條陳爲經濟恃搏擊爲風稜如近日士人敝習心謬議以當面談勿謂僭越馮琢庵丈曾湘聞否此我輩道義石交同心之言不可不時相質問也

○答焦弱侯太史

不佞林壑朽人世所共棄執事獨惇念雅素垂省惓惓向曾對傅惟明丈言之未嘗不交口而誦義也天開萬曆泰道光亨眾正匯徵無如貴榜之盛乃題名一紀受事未終不得與於斯文良有遺憾顧名世大賢英聲儁望方燁然與三辰並耀五嶽但崇固不待國學片石而重又何有於鄙人之辭哉推遜過優至引羊公爲比省循陋劣隗汗欲透重裘矣校士京闈本之特簡文章司命合屬宗工發榜以來剽聽行言翕稱得士而所錄制義又復春容典雅粹然壹軌於大方絕無異時輕佻險詖之語則不勝爲經術人才私慶因憶近科得人之盛錄文之純惟獨巳丑而執事之程士如此展也許文穆公之傳衣弟子矣士風世教尙亦有賴哉承惠徳音並錄敬此領謝仰惟靑宮儤直夙夜爲勞乃羽翼元良維安主器固海宇之所屬望宗社之所式靈也逐臣未畢之愚所懸佇於執事者惟此若虺隤病骨日就衰羸其狀蓋不敢盡控之左右矣伏枕艸艸

○答張和節戶部

昨者軒駟還朝辱臨衡宇無能攀援左右少敍離悰忽漫岐分徒有悵結頃奉本翁鼎札盛稱吾丈才猷之美器識之髙以堂翁而見重如此於僚寀抑又可知鄙衷誠不勝津津慰也國事日紛人心漸壞孤貞自樹同異兩難不激不隨當有中和妙用幸惟畱意若不佞者與艸土共盡耳何足垂念艸此附謝冗不具宣

○答宋平涵太史

以不肖辱交於執事僅期月耳曾乏一字之益有補切磋偶聯幾研气味同焉遂惠顧一曰之好暱於平生不以疏逖見遺此豈非今人古人休休公輔之度哉不肖卽不敢偃然自托於舊好然亦豈敢自外於推置以掩盛徳之光所愧頹齡日下善狀無聞將與塞艸邊霜同其黃隕安能復與人間事聊可慰者邊烽久熄耕鑿粗安先人所遺饘粥之田蠹魚之簡出觀耘獲入聽伊吾盡堪怡老此外聲伎玩好賓客交遊旣與性違無嫌謝絕矣敢以實對仰惟執事道徳日崇謨猷日鬯鹽梅舟楫之業行且觀成不佞寔翹首以竢焉病目艸艸不悉

○答傅湯銘太史

自使節西來我三晉河山爛然生色迨枉道駕於巖居也衡門苔蘚復增榮吐气於車馬之光塵矣謝謝春明禁苑日暎花磚東觀西淸虛席以待執事之歸甚急脂車在卽捧袂無繇黯然之懷良深繾戀倘以北道便循紫荊而來得望見顏色幸甚

○答沈銘縝太史

表桓之役逋命多時再辱盛伻悚仄悚仄念惟太翁徳履兼總倫常須櫽括芳徽詳加詮次而其學問器識皆從眞誠一念中來如建言講學宗尙二氏之書最近日巧宦霸儒所托以弔詭驚愚者於世道士風蠱壞不細不佞寔切齒恨之而不謂太翁先獲我心也伏几披吟一字一擊節第窘於篇幅未盡表章止稱其不愧屋漏可無愧色耳稿上幸賜斤正諸可訂訛補遺裁潤繁蕪者無嫌點鐵蓋此自爲家乘計非但黼藻荒陋而巳

○答潘六泉親家

不佞戇愚冒上廢處田間棄婦逐臣何敢與聞國家事猥承大教仰見忠藎之懷杞人私憂正同激切曩者西寧之變片檄可平而當事者欲就李將軍之功名輕發大師雲集堅城之下罪人未得而帑金數百萬立盡此一耗也朝鮮之急偏師可援而當事者欲就宋中丞之功名輕議遠討直抵王京之東島寇方張而帑金數百萬又巳立盡此又一耗也卽此二役而太庾二百年之積發竭無餘不此之惜力圖休養節縮補羸濟虛而輕聽姦人之言旁搜山澤之利中官四出礦役繁興冠蓋如雲徒眾如雨山靈震疊地脈摧殘郡邑繹騷閭閻蕩析穹掘煎煉工費浩繁本末相權得不償失計所進獻才若錙銖於以較向日東徵西討之所糜何啻泄之以尾閭而收之於涓滴也良可痛矣由前則耗之者�不容死由今則開之者詎可勝誅遠邇嗸嗸怨聲載路蓋不獨中州之民苦之也乖气所乾天災示異殷憂啟聖庶幾攺圖乃修省無聞迷繆滋甚部寺半皆虛席臺省闃其無人章疏或下或畱政事愈紛愈舛日惟貢獻是督藉沒是營宮刑察及淵魚店稅禍延商賈而大臣持祿不肯諫小臣畏罪不敢言方具藉宮殿之灰燼爲幸門而捐俸以希寵張邊塞之首功爲利路而冒賞以徼榮則宗社之大計邦家之隱憂誰其慮之圖之也哉气運人事湊合非偶所謂𨿽有善者無如之何時竊拊心便欲慟哭不意金甌世界爲此輩巧彄秪爲妻子富貴之資不顧祖宗艱難之業也可勝嘅哉可勝恨哉固恃至契遂一吐狂言時道傾敧冀惟祕密若夫勞心撫字銳志興除俾情法平亭寬嚴互濟此門下經綸餘事展錯長才無俟朽人愛助矣

○答吳中山參軍

風沙陋壤藜藋荒園伏荷移惠名花多至十本仍藉手栽植兼示以收蓄之方卽物土非宜而同人一念固當與春意俱融矣何時盛開得邀丈共賞使洛陽貴種亦知有水木之情哉

○答施裕吾進士

吾友英資奇气駕學飛才蓋自童丱挾書業褒然具公輔之器矣乃龍蟠鳳戢屢試蘭省而不諧人或訝其積淹不佞獨知其有待也春初北上行色匆匆濟河焚舟甚壯吾友之志以爲先登拔幟必當在玆行焉旣得捷報而喜可知巳然猶以不卽元魁爲詘意者大伸於廷對乎及得報居二甲前則猶不能不以�詘也何知殿試之日臨軒甚晚奏對甚詳詞臣隹其寫作主上問其姓名而公然將一狀元取諸其懷以與人乎則信乎山川之限豪傑也可勝惋惜顧此事朝紳知之同榜三百人盡知之𨿽失狀元之名顯都狀元之實詘於一日伸於終身則又不可惜而可慶者也館試在卽必當首選無疑蓋吾友之才藻本目擅場而大對之文名又復震世此於暗中摸索宜無不收要以進身之初安靜爲上少有門徑易爲嫉妬之口所乘忝在至親不敢以套言相謾也廷試策亦不必刻刻之是與鼎甲三君爭名忌者眾矣艸此附復不盡

○答王劬生太史

不佞忝托世好識賢友於英妙之年身執簽妻執饋以佐伊吾之業每羨天成令器知必當有今日果如指取不爽也惜兩尊人不及見之然笑顏泉下矣�職淸華幸無吏事兼遠世紛盡可與同志英髦交相劘切究心經世之務若國朝典制臺省儀章史局講筵綸閣機庭之業皆須預儲而爲之地不佞曩時濫吹坐負光陰後來致用空疏臨事鹵莽毫無建豎𨿽悔何追願賢友以我爲炯戒也其它持巳欲端以愼接人欲謙以和尢須一念眞誠爲主此自賢友徳�所素具無俟不佞言之矣

○答沐黔國

頃得楊侍禦疏指摘左右種種愆尢竊意臺府恭謹素聞何遽至此固未敢信以爲然也玆奉教章乃知侍禦所言盡屬影響然幸而不驗於臺府之徳音無損於朝廷之恩禮可全萬一有之帶礪世家勛舊之觀望系焉謹爾侯度訓四方之謂何尙冀敬愼禔躬嚴明馭下永膺皇眷光紹前庥卽萋斐之詞未必非藥石之益也戇不知諱伏惟亮之

○答劉誠意

辱奉誨札知門下承家之念報國之情殷殷篤也俯循薄劣無能後先推挽詰以蔽賢之罪其何所逃顧今主上方端拱垂衣以閥閱名賢如門下者退處東第而有難封之嘆益足以驗世道之平寧耳本未聞有構之者孰從而尼之乎田未歸也祿未入也有宣成之烈在主恩非有靳焉請當必得惟簡用遲速宜上命是聽卽有人言之矣

○答李寧遠

古人籌邊特重老將若方叔之壯猷伏波之矍鑠曷嘗不以髙年宿望威敵收功哉乃將軍春秋未邁勛業方隆遽此乞閒退處東第赤松綠野莫諭髙風乃僕不能爲國家惜柱石之臣爲封疆畱幹城之將有餘愧矣敢當齒藉艸此附謝並布候私衮鉞且還豈勝延佇

○答麻西泉總戎

島寇憑陵東藩震動主上特函齋鉞馳授元戎此朝鮮危急存亡之秋國家托重恃力之日老將軍威名勇略遠播��蠢爾倭夷固將聞風自退蓋不待摩旗秉羽而先聲雷震海上之波濤巳倒流數千百里矣必將水斷蛟螭陸搏虎兕築京觀於海外獻俘馘於明庭也預賀預賀惟是本兵積誤而成欺不可復牽於中制髙麗積弱而垂斃不可復困以輸將倭酋積玩而生侮不可復墮其詐術此三言者幸老將軍畱意至於遠徵之士卒宜體卹其饑疲勿疾馳而自困殊方之地形宜偵知其險易勿深入而乘危別部之將校宜兼采其計謀勿專功而掩眾此則老將軍能事無庸不佞贅言之矣恃愛謬談聊以贈行雲爾

○答姜鶴芝總戎

吾友以將門世冑惇悅詩書發儁賢科宣力疆圉不出並代數百里間而由守尉歷偏裨遂晉上將總旄鉞之任武科藉以重世冑藉以光不佞舉士之心亦藉以大慰而無復余歉第人臣之極多有盛滿之心盛則易驕滿則不復能受故曰行百里者半九十言盛滿之難持也賢友官階旣崇則任當益重勛名旣巳隆峻則膺寵於當寧收功於華夷者當益優渥而宏遠是豈可不思所以持之乎持之莫若以小心詩曰不戢不難受福不那小心之謂也敢以此言爲勗並賀若夫筐篚之實竿牘之文稱賀之細節非師友之忱恂也不敢以混中權云

○答解荊村參將

邊鎭恃欵備疏軍容不肅在在如此非獨太原賢友蒞任方新除戎伊始精神渙汗三軍耳目自當攺觀易聽�令是從要在蕩佚寬和漸次振作無煩文律無飾聲容仁涵義摩未有不鼓舞奮厲者也北樓秋防果藉重承攝百里而近宜獲仰攀翹俟翹俟

王文端公尺牘卷之八終

◇奏疏◇

序

卷之一

卷之二

卷之三

卷之四

●王文端公奏疏序

蓋文端公之席揆地者卯載中�艱去�朝三載�其所憤發慷慨抗論宗社大計疏�慮幾十上每上無慮幾�言畢議盡�瀝膽披肝齗齪如也先生居常誦波長孺��孚置公卿輔弼�臣寧令從臾承意陷主不義�且己在其�縱愛身柰辱朝廷何其素所�盟己沈珣曰余通籍晚不及事先生�遊虧先生仲子啟眞君每聞啟眞君譚先生�辰間事幾魂搖神悸舌縮而不能下云是時主器未定公交車之章十九寢閣人心�搖先生適獨身守直嘗一日�中旨七下大約微匿其端�爲嘗先生條答侃侃引大義�諍最後旨�語寖迫峕日下崦嵫矣先生急不及授簡直口語中使老臣七尺一日未薦螻蟻��不狥主非禮中使失色服弁太居無何上忽傳語尙方促選玉帶將賜王先生先生亦爲弗聞也者上意愈不��會�官上封事請早諭�上移怒黜逐株逮先生復封內降申捄甚�上嚄唶謂夫夫傲弄人主爲名髙是頸血堪膏吾屬謱耶時先生席槁累日中外皇皇謂且����纓之事�先生故夷��慰也堯舜在上必不使�爲龍比己�上怒竟解�先生亦遂拂衣去語云姜桂�性百磨�不減某辛先生�焉然說者疑先生大臣也從容納約會��術顧悻悻而言�然�去不乃�宰��行諫官之事是不然夫古者臣主�揖一堂姑家人�孚呴呴喁喁早暮無間故可會機導窽默關其忠虧微�譚咲�中�主不覺合荃宰暌隔幾若九閽卽公孤三事欲一望穆穆�容虧�市太微間�不可得第令子房長源�在必無所效其委曲開諭之方則其勢�得不�虧明諍諍固不能無激激��則惟�飄然�去可�朙志且上之視大臣若何哉直�爲夫巳氏也固可�爵祿餌�生死脇���後乃��下亦�不畏死��官爵如先生者��是�大臣�體重大臣之體重�其議論亦重吾主�主之卽其齽齘盛怒旹而陰己矍然心折虧先生矣�先生去而數��來其直�勁气在人間猶隱隱若日月�揭雷霆之轟能使人主斷然永割其帷廧�暱��夫宵人卒不�遷就虧集枯集菀亡間��二五之構未幾��龍辟又未幾�大�定誰��耶人謂上之明哲眞能�先生�先生之忠�不回眞能遇主可謂兩無負也己虧是啟眞君緝先生疏稿梓之�命珣一�附簡末珣少且賤何�妄擬先生然竊窺先生直諒嚴正如宋廣平淸眞勵俗如楊公權面��諍恥其主不若堯舜如魏玄�忠心爲質�無不言�黜謫貶死�不避如陸敬輿總�先生�謂社稷臣非人臣也��可�爲端矣

賜進�徵仕郎中書舍人季家後學沈珣頓��譔

●王文端公奏疏卷之一

山陰對南王家屏著

定襄門人傅新徳校

請告謝賜銀幣馳驛疏

入閣辭疏

謝賜賻幣銀鈔疏

請卹恩疏

以繼母張氏病故請卹奉

謝卹恩疏

謉賜銀幣疏

奉喪抵家謝恩疏

襄事謝恩疏

戊子辭起召疏

召還辭進秩疏

到任題而恩揭

請禦朝講發章疏疏

聖諭謝疏

申救大理寺評事雒幹仁疏

○請告謝賜銀幣馳驛疏

日講官翰林院修撰臣王家屏謹奏爲恭謝天恩事該吏部題覆爲久病不能供職懇乞天恩容令回籍調理事奉聖旨是王家屏準回籍調理伊系日講官特與馳驛去仍賜路費鈤紅十兩紵絲二表裏欽此臣捧讀綸音不勝感淚謹扶病叩頭祗領訖伏念臣猥以謭陋幸際昌明荷蒙皇上拔自史垣俾參講席微勞未效宿疾侵尋𨿽乞假以暫調如沈痾之難拔曠瘝彌月憂深弦晦之移疾痛呼天懼瀆雲霄之聽乃蒙聖慈曲軫容假息於蓬蒿寵賚特頒獲敷榮於枯朽乘郵續食道路藉以光華彩幣精鏐裏開騰其輝潤叨恩至渥揣分奚堪天地之大徳曰生幸回起色日月之末光伊邇忍遂遐心臣無任瞻戀闕庭激切感戴之至

○入閣辭疏

吏部右侍郎兼翰林院侍讀學士臣王家屏謹奏爲披瀝誠辭免殊常恩命事準吏部咨傳奉勑吏部王錫爵升禮部尙書兼文淵閣大學士著差官行取馳驛來京王家屏升吏部左侍郎兼東閣大學士俱入內閣同時行等辦事如勑奉行欽此臣聞命自天不勝震快竊惟天下治亂系朝廷朝廷輕重在輔相從古得人之盛率由度徳之公或疇咨在廷或旁求於野謀之於眾必灼見而灼知任惟其賢故其難而其愼方今聖明禦宇亶稱極辧之朝俊乂在官咸抱太平之略豈乏良弼何有微臣念臣學術於疏器能窳陋猥蒙先帝儲養充二史於詞林恭荷皇上甄收備【一】經於講席徒竭呻占之技曾微啟沃之勞遂自宮僚冒冰銜於翰署尋遷卿貳塵水鑑於銓司揚秕在前愧浮華而鮮實積薪居上訝枯朽以疇容極知遇主之榮但切妨賢之懼正圖引退偸偃息於淸時誤辱登延俾參聯於內閣睠惟重地將以備顧問而代天言循省非材何克效彌綸而襄帝業忝謨謀於密勿預機務之殷繁譬之不琢玉而求文厥瑕難掩未操刀而試割所傷必多矧百辟巖瞻無踰五臣之選而蒼生雅望偶同一日之升鳳鷃偕翔誠自慚於儔匹駑駘附駕可立待其奔疲若不量力所能遽此靦顏以就豈惟輕朝廷而羞當世之士柳恐隳職任而累主上之明伏望皇上鑑亮鄙衷非由矯飾收回成命別簡忠賢儻仍守舊官可勉圖於報塞卽放歸田裏亦永戴乎生成臣無任激切懇祈之至

○謝賜賻幣銀鈔疏

吏部左侍郎兼東閣大學士今丁憂臣王家屏謹奏爲恭謝天恩事本月初一日伏蒙皇上以臣繼母景氏在京病故欽遣文書房官劉愷恭捧欽賞新鈔一千貫銀三十兩紵絲二表裏到臣私宅頒給謹望闕稽顙祗領訖竊念臣猥以庸愚被恩髙厚福量旣滿罪戾兼叢不自滅亡禍延臣母臣子之分兩不克伸終天之恨萬死奚贖荷蒙聖慈憫臣煢苦頒賜賻儀恩數隆施豈臣苫塊遊魂可能承載徒增涕淚於感激誓銜結於他生巳耳緣衰絰不敢匍匐詣闕謝恩無任哀頓感切之至

○請卹恩疏

謹奏爲比例乞恩請給卹典以光泉壤事頃者臣母景氏病故荷蒙聖慈軫卹頒賜鈔幣銀兩臣感激殊恩揆之分涯不啻踰溢安敢復有希覬痛念臣生而屯蹇數遭湣凶甫七歲而臣母韓氏見背賴繼母梁氏撫臣於髫齔之年又七歲而梁母復喪賴今故繼母景氏撫臣於童丱之日計臣五十歲之身所繇成立者蒙臣父之教所繇長育者更之慈也臣幸遭際聖明備員輔導而臣父母先後見背淺厝荒原禮並闕於愼終地久需於卜兆今當扶柩還籍合葬新阡緣臣繼母限於明例不敢冒請恩卹外但臣父王憲武累贈奉直大夫司經局洗馬兼翰林院修撰母韓氏累贈宜人𨿽叨受誥命而秩止吾品及臣濫竽密勿未經考滿亦未受本等之封不得蒙祭葬之典臣心非槁木身不空桑幸叨遇主之榮未遂顯親之願此臣所以裂肝摧膺仰天而泣血者也查得嘉靖四年禮部右侍郎李時以母邊氏病故請卹奉世宗皇帝聖旨邊氏準照例與祭葬李時日侍講讀多效勤勞伊父李楘還準與應得贈官誥命並祭一壇欽此又查得隆慶六年禮部左侍郎馬自彊

○以繼母張氏病故請卹奉

聖旨馬自彊日侍講讀效有勤勞伊父母準給與祭葬欽此臣伏自念侍講幄者十年直綸篚者二載𨿽才微功鮮不敢比於二臣然孝思顯揚人子之情本無惑異而周旋左右乞恩之例偶與相同用是昧死冒陳上干慈軫伏望皇上憫臣哀苦勑下該部查例上請庸廣特恩庶苫塊餘生少慰焄蒿之慕而泉臺累骨均沾封樹之榮矣臣下情無任悲號控吁之至

○謝卹恩疏

謹奏爲感激天恩憫卹優隆恭陳謝悃事臣頃因繼母景氏病故將扶柩回籍與臣先父母合葬具疏乞恩伏蒙勑下禮部查議上請奉聖旨王家屏講讀年久輔贊忠勤著給與應得誥命伊父母照例與祭葬仍賜路費銀五十兩彩叚四表裏馳驛去還差行人一員護送以示優禮欽此臣不勝感激不勝悲慟竊念臣生居荒徼家世單寒先臣憲武屈首呻占竟淹衿弁以老先母韓氏委身操作早更荊布之貧一室屢空三釜不待𨿽生前之有子知身後者何人伏遇皇上官材罔擇於細微以致卑瑣薦躋於膴仕曾涓埃之莫效遽險釁之橫罹不自省循妄有陳乞方虞昌昧比例非倫詎意慈溫推恩越格念其年久褒以忠勤予誥命而貤贈新銜兼加籩於合壙錫銀幣而乘郵遠路仍遣使以護行禮意優隆典章焜耀豈但非分之寵前此所無在臣過望之私始亦不及舁靈轝而就道哀且知榮奉湣冊以歸藏弔將相慶伊蒿余慕庶少酬罔極之天傾藿微忱柰漸遠長安之日情倍淒於感戀詞不盡於敷宣伏願帝治光華聖躬保乂任賢勿貳孚明良一徳之交典學有常資理義養心之助總萬機而執其要臨下簡禦眾寬憂四海而卹其窮徵斂省用度節侵歲軫萑苻之警暇時周桑土之防臣苫塊遊魂無任哀鳴祈望之至

○謉賜銀幣疏

謹奏爲恭謝天恩事昨該臣具奏請卹伏蒙綸音渙發典禮隆施臣感激殊恩巳經具疏陳謝外隨蒙欽遣文書房官李興恭捧路費銀五十兩彩叚四表裏到臣私宅頒給臣謹望闕稽顙祗領訖竊念臣苫塊餘生衰麻病骨持喪在疚特廑中使之臨扶櫬將歸復辱內庭之貺捧精鏐其璀璨拜文綺以焜煌持薦幾筵重泉增賁攜歸道路六傳生輝激涕淚以淋浪阻趨謝於匍匐臣無任哀號感荷之至

○奉喪抵家謝恩疏

謹奏爲感激天恩馳驛回籍恭陳謝悃事臣於本年八月內丁繼母景氏憂例該守制回籍欽蒙聖恩賜臣馳驛及路費銀兩表裏仍遣官護送臣仰荷恩慈隨於十月初六日陛辭起程該行人司行人趙一鵬將命護行於本月二十日抵裏訖臣伏自忥遐荒賤士偃蹇庸流謬叨知遇之恩濫廁弼諧之列福過其分宜爲神明所憎禍延於家忽焉慈親見背靡瞻靡恃遺兩間共棄之身不孝不忠負萬死有餘之罪悲摧屢絕匐疇憐猥荷聖慈特邸湣卹予之金帛珍分內府之藏給以車徒紼藉縣官之助綸音渙發賁寵衰麻節使與俱增輝旌翣扶轝就道頓紓執靷之勞擁傳出關況值銷兵之候邊塵不聳旅櫬遄歸涉千里若坦途更兩旬而抵捨顧瞻堂寢𨿽室邇而人遐守奉幾筵幸靈安而魄妥以此思憂思懼彌增涕淚之零第恐求瘼求寧未釋痌瘝之念望薇垣而注想伏苫塊以陳詞大造生成恩禮備全於終始私衷銜結感圖寧�於幽明臣無任感激哀鳴之至

○襄事謝恩疏

謹奏爲感激天恩專官祭葬父母恭陳謝悃事先於萬曆十四年八月內以臣繼母景氏在京病故該臣銜哀具奏比例乞恩荷蒙皇上憐憫微誠特從優卹旣給應得誥命仍準照例祭葬臣仰承殊渥扶櫬還鄕該行人司行人連標肅將明命營兆域以維新本布政使司參議郭性之祗奉湣書秩籩罍其有恪遂以今歲季春之朔合葬臣父母訖竊念臣伶俜弱質駑鈍庸材自聯供奉之班久佚曠瘝之罰迨丁家難本積釁以召菑重忝國彜轉因禍而爲福在法官未滿三年績不得貤封而臣獨濫非時之典親未受三品封不得蒙卹而臣獨徼非分之恩生我父母長我父母養並詘於生前葬以大夫祭以大夫報乃隆於身後敞華筵而升祔開大隧以偕藏封君斧而若坊掩暎河山之色制如綸而如綍昭回云漢之章閭裏競觀共訝生人未睹泉臺歆服疇云死者無知寵靈曲注於歿存典禮備全乎終始釜鍾不待頓紓風木之悲帷蓋兼施敢忘犬馬之報生當出力供賦役於田間歿且銜恩圖艸環於地下臣無任感激哀鳴之至

○戊子辭起召疏

原任吏部左侍郎兼東閣大學士臣王家屏謹奏爲創痛殘軀不堪起用懇免非常寵召以安愚分事萬曆十六年十二月二十九日於臣原籍接到吏部咨恭奉勑旨原任大學士王家屏著升禮部尙書仍兼東閣大學士照舊入閣辦事便差官行取馳驛來京如勑奉行欽此臣聞命自天震惕兢惶罔知攸措竊念臣一介庸愚遭逢明聖自詞林而拔置講席由講席而簡廁給扉不踰數年躐躋四輔原玆非據之福皆皇上特達之恩也乃寸報未伸先慈倏殞復蒙宸衷軫惻卹典隆施給傳護喪遣官營葬俾亡親骸骨並妥幽原人子孝誠迄無遺憾凡此哀榮之數又孰非皇上特達之恩也以聖恩如此之隆卽厚地髙天未足方其容蓋而臣愚感恩之切𨿽粉身碎首猶將誓以驅馳況廬居甫屆於禫除陛召遽承秋手勑晉新銜於八座還舊職於中司眾咸刮目以觀臣敢矯情爲讓柰臣福量滿而災虞總至命期迫而疾疢交侵臣素患脾虛兼挾痰火罔知將息馴至纏綿血气滯於咽喉飲餐作哽疽毒盤於胸膈腫潰頻危此在同寀諸臣向所習知其苦迨更喪變重感悲辛沈憂積摧宿痾增劇倚廬三載臥蓐經年形𨿽具而精力衰頹息僅存而神魂渫越方恐蓋帷不待遂塡溝壑之中豈堪簪紱重施再立朝堂之上此臣捧綸音而感增涕泣撫病骨而恨切膏肓者也伏望皇上憐臣毀瘠之軀委難鞭策察臣披瀝之悃非敢枝梧曲賜鑑涵亟收環召容臣依棲先壠結竟餘年庶止足之分少安生全之恩彌渥臣不勝戰栗哀懇之至

第二疏

謹奏爲再瀝悃誠懇辭召命免妨賢路上負聖恩事臣於去歲十二月二十九日準吏部咨奉勑起臣入閣臣具疏控辭候旨間隨該欽差行人司行人安希範恭承遣命至臣裏捨趣臣起程臣日夜叩祝惟得旨允辭可借口報命不意本年正月二十九日接到吏部咨該臣具奏前事奉聖旨卿輔弼舊臣啟沃贊襄忠績茂著玆特召用以匡治理宜遵命上緊來京不允所辭吏部知道此臣犬馬下情未蒙矜察愈切兢惶竊惟人君之起舊臣也非徒哀憐廢棄而姑收之也必試其有可用之才人臣之應起召也非徒戀慕寵榮而遂赴之也必自度有致用之具若臣技能短拙資識迂愚曩嘗待罪中司參陪密議一籌靡措寸效無聞此臣自知甚明而亦莫逃於皇上之洞鑑者也縱使軀殼無恙而鉛刀巳難於再割朽木不可以復雕皇上乃欲拔臣廢棄之中置在深嚴之地以臣自度試於昔旣以罔功起用於今安能責效材具不克任也以摧毀之軀遘沈痼之疾神志內折肌膚外銷精力不克任也材具薄劣旣如彼精力疲憊又如此乃責使載病趨朝扶羸就列則豈待顚隮巳及方詒鼎軸之羞而卽此竭蹷不支巳玷弓旌之寵多矣𨿽曠恩軫舊不察臣之不堪大度包荒不督臣之不逮而盛名莫副臣固知慚重任難勝臣固知懼夫以臣在閣二載閣務不見其增修迨臣歸裏三年閣務不見其積滯則臣不足爲中書有無可知也廟堂之上鴻儒布列耆宿充庭賢於臣者甚多如臣之比者不少則臣不足爲朝廷輕重又可知也使不度徳而量力徒以冒進而饕榮上則幹誤國之誅次則絓紡賢之議其可爲慚且懼者豈直在一身名節之間哉臣用是畢控血誠直陳情愫不避煩瀆再冒威嚴伏望皇曲賜矜憐特收渙汗姑容衰朽退息丘樊別簡忠良晉參帷幄庶擴轉圜之度同符解网之慈臣不勝激切控吁之至

第三疏

謹奏爲遵命起程陡感寒疾困篤難前懇乞天恩憐憫衰羸終賜放免以全艸土餘生事臣自聞召命夙夜兢惶深惟創痛殘軀不堪任使具疏奏辭未蒙矜察隨具臣才能淺薄曩昔試用無效之狀披瀝上陳復未蒙矜察於本年二月二十四日接到吏部咨奉聖旨朕以卿宏才碩望密勿舊勞特召起家用資襄贊宜遵成命所辭不允著差去行人惇促來京吏部知道欽此臣仰荷聖慈隆篤天語溫諒又該欽差行人司行人安希範朝夕過臣趣臣就道臣用是恪遵嚴命定於三月十七日起程整辦行李間不意感患時疾寒熱交爭痰嗽大作頭目昏眩肢體煩疼蓋累七晝夜而目不得交睫勺水不能入口當延本城醫士余孟和診視謂病在腠理寒邪外摶於法宜汗遂聽其用藥汗之旣汗而煩熱不退咳嚏不止復延鎭城醫官楊景時診視又謂病在腸胃毒熱內蘊於法宜下聽其用藥下之三數日間再汗再下於是臟腑枵然若洗而臣亦瞶然不復辧物四肢百骸皆不可控而有矣今遊魂稍復生意漸回而骨力全消精气大耗飲啖未復步履猶艱茫無痊可之期敢定起程之日然而君言久宿使節稽畱則又臣怔營戰詟恐恐然如雷霆在上干天譴以難逃斧鑕居前慢君命而莫逭者也使成命一日未回則臣憂懼一日未擇臣憂懼彌甚則病勢日增臣一死不足惜而有累皇上生成之恩不能曲全其終始則臣生有餘辜死當有餘戮矣蓋臣前日所辭猶進止未定之迹而今日所請則生死莫必之身其勢誠急其情誠可悲也伏望皇上憐察悃誠收回徵命俾臣得以從容醫藥調攝尩羸則自今有生之年皆皇上再造之賜也臣不勝戰栗隕越之至

○召還辭進秩疏

謹奏爲奉詔起家叨恩踰格懇免新升職銜以圖報稱事臣頃叨蒙起詔累疏辭免未荷允從忽感沈痾困篤幾殆以致遷延裏捨稽誤簡書慢命之誅萬死莫贖伏蒙聖慈寬貸諭以偶疾不妨調理勗之加愼以副眷懷臣感激天恩扶病叩闕遂以本月初六日就道二十一日入京於鴻臚寺報名見朝訖顧臣尙有萬不自安之情不敢不直陳於皇上之前者臣伏考本朝閣臣旣罷而復起者最少除服而復起者爲�少間或有之止於復除其舊職未聞升授以新銜也乃臣柴毀餘生棘欒穢質起官東閣巳驚破格之恩晉秩南宮寔切循墻之懼蓋尙書上應臺鬥喉舌之寄匪輕而宗伯分率春曹禮樂之用爲急必名賢碩徳望重巖瞻宿學鴻儒才優黼藻以居是任始能其官臣以玉愚極陋之資乘巨痛深創之後三年不爲禮樂久疏檢押之坊一旦而廁冠裳曷稱寅淸之地處非其據則負乘之寇可虞舉莫能勝將折足之凶不免此臣所以徘徊道路趑趄而不敢前瞻顧班行逡巡而不敢就者也伏望皇上俯察愚悃特免新銜俾臣仍守舊官少圖後效庶名器愼重上無誤及之恩分義獲安下釋僥踰之愧臣無任激切祈懇之至

○到任題而恩揭

謹題臣欽蒙聖恩差官行取來京於本月二十二日見朝訖緣次日適遇免朝未獲面恩該同官臣申時行等題請令臣先行謝恩到閣辦事候補面恩奉聖旨是欽此臣謹遵依於二十六日到任訖竊念臣三年去國久罹枕塊之虞一旦起家再玷演綸之直傴僂拜命靦冒就班𨿽咫尺天顏未遂瞻承之願而參陪禁近預充顧問之員臣自今敢不精白乃心恪共厥職盡忠弼違而輔徳仰答乎洪慈同寅恊恭以和衷期共襄乎至治除恭候皇上禦門之日另補面恩外謹具題知

○請禦朝講發章疏疏

禮尙書兼東閣大學士臣王家屏謹奏爲朝講久輟章疏稽畱敬效忠規上干聖聽以隆政體以慰羣情事臣臣往年守制回籍叩辭天顏歸伏苫廬者三載叨蒙起召再點朝行朽質衰材寔慚稱塞所恃聖明在上賢哲居前或可勉循舊職將順休徳助宣下風乃自入京以來巳踰三月尙未獲一瞻天表一奉玉音私心旁皇良用悚仄以臣庸鄙雙鳧乘鴈來去飛集何足有無誠未敢徼一顧之恩爲寵獨念堂陛之交所恃以存其體貌者惟有朝講軍國之政所恃以集其謀議者惟有章疏臣往年恭侍朝講竊睹皇上宵衣聽政日昃橫經至勤也乃今朝講久輟而不禦皇儀闕於展究聖學勌於緝熙勤勵殆有間焉原其初偶以聖躬靜攝暫時傳免耳後來因循之久安如故常冊封遣官而免郊廟奏祭而免典禮爲之並廢矣目今聖壽屆期捧表入賀者雲集萬國之所屬目也尙可端居大內而不一出乎一出而羣疑之洶洶盡消頌聲且遠播矣臣往年參預樞機竊記皇上暖閣咨詢郊壇宣諭至斷也乃今章疏頻畱而不下內閣不得票擬外庭無由稟承省決殆少疏焉原其初偶以聖意未恊間一畱覽耳後來停閣之多寢以稽滯事關黜陟刑賞而畱關民生國計而畱綱紐爲之漸弛矣目今皇儲虛位上書力請者鱗次四海之所傾心也尙可畱疏禁中而不蚤定乎一定而讒口之嘵嘵自息國本且不搖矣蓋皇上之法象猶日月也及萬方仰照之辰而宣其光照臨彌遠皇上之命令猶風霆也乘羣情郁積之時而施其聲鼓動彌迅故臣願皇上早禦朝講無違祝聖之期畢發封章首下建儲之議誠冀舉一時之曠典快萬方之睹聞爲聖徳計爲國體計非便臣一人瞻奉之私而巳也臣不勝隕越待命之至

○聖諭謝疏

謹奏昨日該文書房官李文輔口傳聖諭王閣老忠愛之心巳有了昨升殿頭眩坐不久欽此臣不勝感激不勝欣忭竊念臣頃具疏恭請皇上視朝葵藿之心𨿽特專於向日而犬馬之誠實未足以動天伏蒙皇上聖壽之辰巳展升殿之禮玆常朝之日又舉禦門之儀此固百寮庶寀祈望之同情非臣一人忠愛之私悃也得蒙嘉納巳彰聖度之能容猥辱褒嘉敢謂此心之旣竭伏願皇上愼起居之節茂迓天庥擴虛受之懷益弘聖聽旣於朝講之請略見諸施行更於章疏之陳數勤於省覽庶微臣忠愛之念得以少伸皇上采納之恩不爲徒悅矣臣不勝感抃祈懇之至

○申救大理寺評事雒幹仁疏

謹奏爲輔理失職上誤聖明致生妄議自請罷斥今恩矜宥狂愚事臣惟人主置相責使保乂王躬輔養君徳職親任重非庶官之比也人主出入起居之節庶官所不及知者相臣得先知之人主耳目心志之娛庶官所不敢諫者相臣得豫諫之是以能止慝於未形防欲於微眇弼成主徳於內而宣召令名於外夫然百司庶職其將順之不遑尙何妄議之有妄議之興咎在相臣失職不能導主於善匡救之不力而彌縫之誼疏也臣起田間再參輔弼之末巳踰數月竊見天時物候災沴頻仍國計民生公私匱乏私憂過慮無日不惕然於懷而值皇上端居大內堂陛不交款款之愚無由自效俯循職事思引罪自劾久矣顧猶謂聖躬靜攝辺在調護之時且詔旨丁寧有非取安逸之諭是以逡巡有待未敢遽以爲言也適接得大理寺左評事雒於仁一本大要謂聖體愆和病在酒色財气四者列爲四箴以進臣初訝其詞語狂誖指事虛誣疑其誤聽訛言妄生臆說愚戇之罪良無所逃巳而思之於仁庶官也於皇上之起居尙及知之於皇上之愆違尙能諫之臣職親於庶官任專於輔導乃尙有所不知不諫夫不知失職也知之而不諫失職也安可獨罪於仁哉使於仁之言誠誤且妄貓可諉也倘其一事偶中一言或投以聖躬之康豫而眞有陰陽之患幹伐其天和以聖徳之淸明而眞有雲霧之翳障蔽乎日月爲臣子者何忍諉之不知而不諫乎故臣於於仁之規寧幸其誤且妄也無寧事皆中言皆投也誤且妄也罪止於於仁一人之禍耳事怕中言皆投於仁蒙罪而言之爲宗社生靈救無窮之禍乃所以爲忠也何者甘言疾也苦言藥也善養生者不以無疾而棄攻砭之方善養心者不以無過而厭箴規之語有藥於此食之𨿽瞑眩而可以愈疾人必顰蹙而彊服之矣於仁之四箴以規皇上則爲妄試之醫以備養生未必非延歷之術也此臣所以謂於仁爲忠也若臣者從諛承意緘默苟容無能匡正宸樞彌縫衮闕上虧聖明之譽而下陷庶官俾以愚戇蒙不測之威此乃眞所謂不忠之臣不可一日在左右者也伏乞皇上罷臣歸裏以示屍素之懲矜宥於仁以廓優容之度庶臣工競勸聖徳彌光臣無任披瀝冒懇之至

王文端公奏疏卷之一終

●王文端公奏疏卷之二

山陰對南王家屏著

定襄門人傅新徳校

庚寅自劾請罷疏

給假調理疏

謝賜豬羊酒米疏

乞骸疏

溫旨眷畱謝疏

請宣諭三輔臣揭

請冊立揭

請票三輔臣本揭

回口傳聖諭揭

給假調理疏

謝賜豬羊酒米疏

謝病疏

見朝揭

辭訓錄成加銜疏

○庚寅自劾請罷疏

謹奏爲起用踰年屍素無補自劾請罷以避賢路事臣聞之書曰無曠炱官天工人其代之言人君代天理物宜分任庶官不可使一官或曠一官曠則一事廢矣一事之官且不可曠況陪輔弼之任者哉臣起田間再從同官三臣後參預大政一年於此居官甚寵受祿甚厚所叨大官供餼上方賚賜甚丰乃程功計能曾不得比一官之職臣藏其拙而使三臣獨任其勞臣誠不勝惶汗愧悚夫署銜伴食無所事事古之爲亞相者多有之顧在淸靜寧一之時則可非所以語於國事艱危之日也有器於此三人舉之而以不勝爲患益一人焉力不加多則益者慚矣天下事豈但一器之任巳哉昔人有言宰相上佐天子理陰陽順四時下育萬物之宜外撫四夷內附百姓使卿大夫各得其職其任之重未易舉也如此今時則更難矣天鳴地震星隕風霾川竭湖涸之變疊見於西方水旱虫螟凶荒之患夭昏札瘥癘疫之殃交叢於累歲天時物候乖沴如此則調夑之難套虜蠭屯於陜土蠻猖獗於遼貢市諸夷復虎啖狼貪於宣大虛內以事外內巳虛矣而外患未休竭民以供軍民巳窮矣而軍餉積缺此邊腹並潰之勢兵農俱困之時也民生國計匱乏如此則均節之難至若奉公憂國之臣盡忠竭節之吏師師濟濟布滿中外如臣之庸勛不勝任者誠鮮其人然而議論紛紜罕持大體簿書詳致秪飾彌文綱維廢弛而玩愒之風巳成名實渾殽而僥幸之途漸啟士風吏治惰窳如此則董正之難以至重之任當至難之時使三臣蒿目而憂刳心而畫而臣智不能贊一壽力不能效一臂則安用臣爲哉將今臣具員侍從備顧問之末行而巳亦必皇上假淸燕之間臨禦外庭延見便殿臣𨿽不敏猶可以隨執經荷橐之班陳伏蒲造�之誨乃今皇上深居靜攝朝講稀臨計臣一歲間僅僅於去年八月一奉朝參今年元旦一奉召對而巳自餘月日求一瞻衮冕之容不可得間嘗一進瞽言略蒙慰諭竟與諸司章疏事關規諫者並寢不行臣自是遂不敢復有塵瀆蓋臣竊自量徳望學術孰與三臣以三臣佐政久受知深猶且抱忠而不得施告猷而不見納如臣之鄙乃欲以犬馬之誠動天蚍蜉之力撼嶽計終不能感格髙厚回旋分毫此臣所以上負恩慈中慚同列而下靦顏於庶官百執事者也目今驕陽爍石飛塵蔽空小民走望不寧號呼愁痛之聲殷天震地而獨未徹九閽之內上軫皇情恭憶曩年齋居修省之誠郊壇步禱之典敬天一念昔何以虔今何以懈乎臣卽不能與巫尩並�導上欽畏之忱而尙貪官爵之榮優遊逸豫詩曰天之方蹶無然泄泄此豈臣泄泄時也臣用是自列罪狀冒瀆宸嚴冀賜罷歸以避賢路庶少逭曠官之愧免幹誤國之誅臣無任戰栗待命之至

第二疏

謹奏爲再瀝悃誠自陳乞罷以彰聖聽以弭天災事臣頃自劾請罷伏奉聖旨災異頻仍朕深加警省卿爲輔臣忠愼素著正當贊襄實政豈得引咎乞休宜照舊輔理不允辭吏部知道欽此臣感激天恩寬臣罪譴仍賜慰畱豈不知祓濯此心勉圖策勵顧臣所以引罪乞休者非爲臣一身去就計也臣不肖之身若九牛一毛去就何足輕重臣所慮者在聖躬在宗社而前疏所陳止據時事艱危著臣失職之罪而巳乃臣夙夜憂懼有不能頃刻安其位者尙未敢盡言也夫人臣事君如子事父母父母有疾爲子者謹視湯藥必瘳乃巳此至情也自臣至京一歲皇上靜攝之旨屢形傳諭曰眩暈動火曰飲食少思曰眼目障澀如此者不止一次臣子之心能自安乎否也幸而聖體康豫而不能朝夕獻替導主徳於緝熙則不安卽或聖體愆和而不能左右調護導聖躬以節宣則尢不安此臣之夙夜憂懼者一也皇長子膺主器之重具衝睿之資中外臣民系心巳久請冊立未許請豫教未許國本莫定羣情危疑此臣之夙夜憂懼者二也禁庭深密之中侍禦僕從之事喜怒過當則聖性累其和平訂責太嚴則羣小震於摧壓此臣之夙夜憂懼者三也臣抱此憂懼之衷兼遘災危之會揣循才力旣不能有濟於時積累精誠又無由感通於上此臣所以內愧屍素不能頃刻自安者也皇上幸垂省臣言上軫天變下卹民艱亟修朝講之儀早定儲闈之議自余寬政次第施行卽行卽褫臣官是臣之說效也臣有何辱若徒畱臣充位而巳臣犬馬微誠不克究宣仍復竊祿苟容以妨賢路臣罪彌重臣昧死再懇天恩將臣罷歸田裏庶可以消弭災變慰安人心臣無任戰栗隕越之至

第三疏

謹題臣頃再疏乞休未蒙聖斷席槁待命正切怔營今日伏聞聖駕出朝爰自大小臣工下至輿廝走卒無不歡欣踴躍望車馬之塵而喜色聞鐘鼓之聲而動容乃臣偃蹇之蹤適在譴訶之域夢徒驚於視夜身竟阻於瞻天未卽違離尙覺雲霄之近一經臨照頓回日月之光帝徳維新不崇朝而譽宣四表愚忠可采卽三黜而榮並九遷伏冀曠恩俯從微懇特罷歸於田裏免詒玷於朝行臣無任歡感祈望之至

○給假調理疏

謹奏爲感患宿疾不能赴閣乞恩給假調理事本日該文書官李相口傳聖旨著內閣傳與王閣老便到閣辦事臣聞命自天不勝感激卽當匍匐趨朝勉供職事緣臣具疏自陳未蒙聖�正在席槁之時況昨日聖駕臨朝未獲隨班尢切向隅之恨加以憂思過度驚悸傷心郁火上炎宿痾暴作見今委頓牀蓐羸憊不支此殆臣福盡災生之辰命畢緣窮之日也謹此伏枕哀鳴上干慈惻將臣亟賜罷免俾得生還或蹔賜假期準容調治臣無任戰栗控吁之至

○謝賜豬羊酒米疏

謹奏爲感謝天恩事該臣以患病乞假調理伏蒙聖恩欽遣禦前牌子陳朝賫賜臣鮮豬一口羊一腔甜醬瓜茄一壇白米二石酒十瓶到臣私寓臣謹扶掖焚香望闕叩頭祗領訖竊念臣本以煢疚殘軀浸淫滯疾出山之日巳狼狽而不知升朝以來覺虺隤之隬甚會恆暘而不雨莫分云漢之憂心憚暑以如燻卒遘陰陽之患爰杜門而請告正仰屋以呻吟驚傳中使之臨紛舁尙方之惠兼牢美粲侈充牣千庖廚旨酒嘉蔬藹苾芬於尊俎儼威嚴其咫尺無能正席而嘗苟視息於須臾獨有撫牀以泣精魂耿結寧忘豢養之恩骸骨乞還早望生全之澤臣無任感激荷戴之至

○乞骸疏

謹奏爲滯疾難痊乞恩放歸田裏以延喘事臣頃以患病給假伏蒙聖恩準臣調理仍頒賜豬羊酒米瓜茄等物臣感激洪慈委身醫藥固冀少收調攝之效仰答生全之恩此臣之至願也乃今旬日以來憂生之念愈危而心火愈熾攻疾之藥愈力而脾土愈傷飲食下而卽停漸成關格形神離而不屬是處頑麻當盛夏以猶寒或通宵而少寐不但臣自憐其困篤非鍼石之可投卽醫亦訝其沈綿謂歲月之難保也蓋臣福量本則滿而易傾病根巳深深則痼而難拔及今休退尙可望其生還尙復遷延將恐上辜恩造況樞密勿之地一日二日萬幾殷湊官未可以暫虛乃宵衣勤勵之時一朝再朝屢策不前心曷安於偃臥伏望皇上憐臣淹病勢巳侵尋察臣苦衷詞非推托早準休致容假息於丘樊別簡名賢俾分猷於帷幄庶輔相得人而重可無充位之羞微臣處巳而安獲免妨賢之僇臣無任伏枕哀鳴控吁之至

○溫旨眷畱謝疏

謹奏爲感奉恩綸力疾陳謝並抒愚悃事該臣以患病在告具疏乞骸伏奉聖旨卿方憂國獻忠正合盡心匡濟豈可引疾乞休宜卽出輔理以副倚任毋得再辭吏部知道欽此臣竊自念艸土殘人久甘淪棄謬蒙恩造拔至周行夙夜積思誓捐糜此身仰酬知遇此臣之志也亦臣之分也乃升朝一歲上之無以輔相徳義抒致主之忠下之無以禆贊猷爲佐匡時之略臣虛庸不任之狀巳見於此矣會時亢旱引罪乞休未卽準從旋嬰疢疾杜門奄踰一月臥蓐亦巳經旬偃仰私居久曠閣直臣羸憊不支之狀又見於此矣由前言之失職當罷由今言之抱病更當罷固未有未病而求去巳病而反畱者也況頃皇上宵衣聽政禦幄再臨而臣不獲隨仗下之班手敕卹災徳音四達而臣不獲預帷中之議是皇上有轉圜度而臣將順之未周皇上有求瘼之懷而臣助宣之無序臣愚戇淺陋之罪又見於此矣皇上幸寬譴斥復賜眷畱且嘉其憂國之誠謂有獻忠之志勗之盡心匡濟效輔理之勤戒其引疾再辭副倚任之重臣捧讀神竦感激涕零自惟樗腫之材曷勝褒飾駑疲之力久怯驅馳情莫遂於乞骸勢必至於折足此所以旁皇趑趄懼前愆之莫贖憂後效之難期也顧身輕命重豈再四之敢辭俾神憒形羸非旦夕之可出倘少寬於時日或勉竭於支持更願皇上勵精匪懈受諫能容擴一念之憂勤愼其終務如其始集眾思之獻替用其身必行其言臣無任感激祈望之至

○請宣諭三輔臣揭

謹題今早文書官李文輔發下首輔臣時行本令臣擬票臣昨與同官臣錫爵曾具揭請發主事蔡時鼎等論時行疏至今未蒙明示未敢擅擬獨念臣猥以謭庸參聯內閣向來閣務寔賴三臣在前臣時行總持其綱臣國臣錫爵分理其緒臣是以得蒙成處佚掩拙藏疏頃因時行與國稱疾杜門殆將兩月止有錫爵與臣在閣重任並負巳覺不勝而錫爵忽於昨日又復不入樞機要地遺臣一人發下本章無事體茫然莫知擬議而顧瞻禁直寂閴蕭條有臣若無成何景象據三臣所以不出在時行與國則因人言屢空國是夫明在錫爵則因儲位久虛國本未定以大臣之義𨿽無所逃原其求去之心良有所激蓋人主所托以繼體者莫如元子故諭教貴蚤所賴以共治者莫如輔臣故信任貴專皇上於元子亦旣明示其長幼之序矣乃廷臣屢請冊立未卽允從反責其求榮賣直在皇上若欲少待時月而百官萬姓因聖意之久不決也輒造妄傳訛猜議橫起錫爵見以爲社稷安危所系故不得不以去就爭所謂涕泣而道一惓惓忠君愛國之至情也豈得巳哉皇上於輔臣向嘗面諭以股肱之托矣乃小臣屢疏譏評未卽剖決槪置之停閣不行在皇上若欲悉屏煩囂而後進小生因諸疏之畱不下也將乘間抵隙侮玩愈滋時行等以爲主心疑信難明故不得不以骸骨請所謂譖言則退一惴惴憂讒畏譏之苦也亦豈得巳者哉皇上誠察三臣迫切之衷念一體相成之誼回旋聖慮霈發徳音遣官慰諭三臣趣令卽日赴閣相與咨謀大計鎭戢羣囂務使國本不搖人心翕定庶幾彰皇上優禮輔臣之體副臣民遠邇屬望之情不然三臣求去之章陳乞未巳章章裁報日日慰畱不惟旨意頻繁有勞批答而閣務叢委疇克贊襄臣不揣僣踰恭擬聖諭一道連首輔時行及次輔國原本一並上進伏惟皇上裁定遣命鴻臚寺官傳諭施行臣不勝懸跂待命之至

○請冊立揭

謹題今日文書官潘朝用發下首輔時行及次輔國錫爵各謝恩疏命臣票擬臣謹遵依票進隨蒙文書官李文輔將時行本發下而國與錫爵本未蒙發出臣竊思三本同時票上而有發有不發意者國與錫爵本中有請冊儲宮之說也夫冊儲之請非獨二臣所當請亦臣所當請也請之而皇上不從非獨二臣當去卽臣亦當去也抑非獨臣當請臣當去也自大小臣工凡請幹皇上而不得者蓋無不有求去之念矣昨者皇上於九卿之請則嚴旨切責於禮部之請則奪俸三月百僚庶寀無不悵然失望惕然寒心者也特皇上處深宮之中不及見外面人情搖搖景象耳今九卿不敢復瀆禮部不敢復爭惟臣等二三閣臣忝受皇上股肱腹心之托言猶得進計或可行乃於臣等之言復不見納臣等而下誰敢復言誰何所言皇上乃聽誠使皇上不聽臣下卽可無言臣等何樂彊聒顧臣等不言言者方多言者愈多聖怒愈甚聖怒不解羣疑轉深嘵嘵之爭何時而巳臣爲此懼故於二臣本中俱擬票云冊儲事諭旨甚明蓋因昨聖諭中有少待時日候旨舉行之語也卽如聖諭候旨舉行臣等猶恐時日遷延未能久俟豈有並此諭旨亦遲疑者哉臣謹披瀝愚誠上干聰聽乞將二臣本及早發下以安二臣之心令其亟出待首輔時行到閣仍容臣等具揭恭請皇上定擬冊立豫教之期庶使大小臣工驚相嘆服仰見皇上所以詰責九卿禮部原無他意蓋不欲催之以激聒而欲斷之以從容不欲部寺臺省雜議於外庭而欲與二三閣臣決策於帷幄也豈非大聖人之識略迥出尋常萬萬者哉不然臣等以屢疏爭之而不得者以一去塞責而有餘而皇上所與其圖宗社之大計者臣不知當待之何日而決之何人也臣不勝涕泣懇祈之至

第二揭

謹題臣昨因次輔國錫爵各謝恩本未下臣竊意二臣之疏並爲請冊元儲而臣所擬票帖有諭旨甚明之語或未當聖意遂致畱中因敢具揭塵瀆伏蒙皇上省納臣言將二臣疏從臣擬票同時發出且特賜禦札諭臣仰荷宸聰垂鑑聖度轉圜臣不勝欣戴不勝佩服臣恭繹聖諭以臣等爲輔弼大臣受股肱重任欲臣等傳示聖意以釋眾惑分析羣言以解搖亂臣等備員禁近感承皇上眷倚至恩以分而言則輔導善誼者臣等之本職也以情而言則奉揚休美者臣等之至願也皇上一言之善一政之得則臣等與其光榮一言之違一政之失則臣等均其恥辱臣等豈不欲宣示徳音使諸司誦聖四海稱明化疑惑爲信從鎭搖亂爲寧壹而臣等亦與有榮譽哉顧事有關於宗社之大計非臣等一肩背之敢擔議有出於億兆之同然非臣等一口舌之能定則正今日冊儲之典是也當萬曆十四年諸臣嘗以爲請矣而皇上不許也將言者重罪之今五年矣諸臣以爲請皇上又不許也而又重罪之夫請之而不許臣下巳不能無疑不許而又罪之此疑惑之所以益深而搖亂之所以益眾也臣等於此時豈但不能傳示聖意以釋眾惑以解搖亂而身爲輔弼之臣不能勸上卑定大計方且爲眾所疑爲眾所詆安有身在疑惑搖亂之中而能定羣下之疑惑搖亂者哉下旣不能逃責於百司上又不能得請於君父勢不得不以去就引決股肱大義犬馬至情誠非得巳敢以去畱之術要挾君上哉夫欲釋眾疑莫若大信之早全欲解搖亂莫若聖志之早定𨿽目前舉行未敢遽必而欲過十歲則似太遲臣謹遵諭旨傳示二臣趣令入閣辦事待時行到閣再容臣等恭請宸斷臣不勝悚栗祈懇之至

第三揭

謹題今日文書官李浚到閣口傳聖諭冊立事如明年春夏科道等衙門不來瀆擾便於明年冬傳旨冊立如再來瀆擾直待十五歲冊立欽此臣伏奉聖旨竊幸皇上燕詒之謀巳定萬年之計冊立之舉不出一歲之間羣臣累疏請之而未諧皇上片言決之而巳確臣等不勝歡忭不勝蹈舞宜卽傳示聖意徧諭諸司第又思之數年以來兩京部寺臺省諸臣所以連章累牘請冊元儲不避瀆擾之罪者正以元儲漸長冊禮未成𨿽云候旨舉行而未示的確之期年復一年日延一日此羣情之所以搖惑而請乞所以頻繁也今元良之建斷自宸衷冊立之期擬於來歲聖心一定臣下幸成命之可守皆當喜色以歡傳明冬遄臨臣下幸大禮之將行皆當詘指而拱俟此不待禁其瀆擾而自然無言之可瀆無事之可擾臣恭奉徳音欣承休美秪恐口傳天語宣布未周不如皇上親發繪音播告尢速謹擬傳帖一道伏望皇上覽裁發下禮部施行所有再來瀆擾直待十五歲方冊之說容臣默示聖意戒諭諸臣似未可入之傳帖如此聖諭益切聖徳益光儻此諭一出而諸臣再有瀆擾者臣當�伏欺誤之罪�臣不勝慶忭對揚之至

第四揭【偕同官上】

謹題昨二十八日該文書官李浚口傳聖諭冊立事如明年春夏科道等衙門不來瀆擾便於明年冬傳旨冊立如再來瀆擾直待十五歲冊立欽此臣等恭擬傳帖一道進上隨蒙皇上復遣文書官李浚到閣宣諭臣等札子不必用只須口傳著明年傳各衙門造辦錢糧後年春舉行冊立再有瀆擾者定如前旨待十五歲欽此臣等不勝欣喜遵奉卽日傳示部科訖臣等又慮恐大小諸臣不能盡曉聖意倘萬一再有激擾致取遲延是臣不能奉宣徳音耽誤大典之罪也因復面禮部三臣備宣聖意三臣皆歡然舉仰頌皇上明聖曰誠如聖諭誰敢復有激擾者哉下至百僚庶寀六軍萬姓嘖嘖妄議之口咸化爲謳歌洶洶搖亂之情悉歸於鎭定矣從此宸聰靚密絕無煩聒之幹聖志淸寧安享和平之福豈非神人胥悅之會宗社無疆之庥哉臣等謹恭報成命仰紓聖懷兼陳謝悃伏望皇上計周根本教始宮闈堅大信於四時衍鴻圖於億載臣等不勝抃舞祝願之至

○請票三輔臣本揭

謹題臣本資識愚庸才力綿薄在閣年淺事體生疏偶值同官三臣相繼請告臣單身守直承辦文書章牘至前惶惑靡措出則造問首輔時行乃知其首尾入則檢尋中書故牒始得其根因旬日以來竭蹷殊甚代斲巳見其傷手扛鼎漸至於絕筋臣犬馬顚隮誠不足卹而致萬幾叢脞庶績其隳滋玩於諸司詒憂勞於君父此臣之所夙夜悚懼寢食不遑者也夫一郡一邑之官猶尙有長有貳一都一鄙之役亦必有正有陪豈有天下之大萬乘之尊可使輔弼缺人四鄰虛位也哉幸昨聖諭傳宣人心翕定宮府淸寧之日君臣相悅之時同官三臣俱客瞻戀皇慈早晚畢出但時行因有南京主事蔡時鼎司業劉應秋禦史章守誠各本未下尙欲辯明而次輔國乞假本錫爵謝恩本亦尙畱中不免延候懇乞皇上俯念內閣重地股肱大臣不宜久曠將前本一並發下容臣票擬上取聖裁趣令亟出庶贊襄有賴信任彌光臣不勝迫切懇祈之至

○回口傳聖諭揭【偕同官上】

謹題日文書官劉宣到閣口傳聖旨冊立之事只傳與先生每先生是股肱大臣如何傳與各衙門瀆擾自十四年起至今屢屢未止該部回甚麼話別的話如何不回爲臣的疑上爲上的不得不疑朕所以動火自今之後不許聒擾欽此臣等不勝惶懼不勝悚惕竊念臣等備員禁近仰見淵衷純一聖度光明眞如天日照臨萬邦共睹原無纖芥可疑止因冊立一事奏請未從遂致訛議橫生煩嘵蠭起自萬曆十四年以至今日無時暫靜不但聖聰厭其激聒卽臣等亦慮其觸忤苟可以分析羣言解釋搖亂臣等恨不能焦唇敝舌以置辯剖心析肝以相明也第聖意未宣空言無據人心不定瀆擾仍來臣等安能以二三人之說詞破千萬人之愚惑幸蒙聖謨獨斷天語傳宣以臣等爲股肱大臣特示之以腹心密議臣等祗承嘉命敢卽輕傳顧竊念羣情搖惑原以聖意之未定也聖意旣定則疑貳自消眾議紛紜原以冊立之無期也冊立有期則紛擾自息臣等爲諸司搖惑慮則不得不傳爲聖心觸忤慮則不得不傳爲宗社大計明斷盛美乃傳之四海而頌聖書之史冊而有光者則尢不忍不傳也據部科回話𨿽若瀆陳而一念忠誠實存將順皇上旣巳布大信於天下諸臣何敢復心疑貳之心哉伏望皇上大度寬容元和珍夑勿以臣等奉宣無狀遂介宸衷庶郁火漸平康禧茂集臣等無任戰栗引罪之至

○給假調理疏

謹奏爲感患痰厥給假調理事臣素患痰火舉發無時昨因感冒風寒誤用表藥忽於初五日申時出閣回寓陡發寒顫倒地不醒四肢厥冷移時始蘇伏乞天恩憐憫準假調理犬馬病軀不勝感激祈懇之至

○謝賜豬羊酒米疏

謹奏爲感謝天恩事該臣以患病乞假調理伏蒙欽遣禦前牌子鄭斌賫賜臣鮮豬一口羊一腔甜醬瓜茄一壇白米二石酒十瓶到臣私寓臣謹於臥榻叩頭祗領訖竊念臣擁腫賤材支離病骨兩年竊祿力靡效於絲亮百計憂生身屢試於鍼石頃一僕而不起幸垂絕而復蘇遊息僅延將永負生成之徳皇慈曲軫乃勤施培植之恩遣中使以惇臨詔大官而亟饋若牢若醴惠並出於天庖一粒一蔬珍悉分於禦廩醲鮮備物虛餒乘時匍匐登嘉乍得三咽之力淋漓飯歠寧誇七發之談𨿽鼴腹易盈知屬饜之旣久而鴻慈湛渥覺報稱之彌艱鼎餗覆公薄技業窮於今日壺飧得士微勞願畢於來生臣無任感激銘戴之至

○謝病疏

謹奏爲病勢沈篤痊可難期乞恩準放生還事頃臣以感患痰厥乞假調理伏蒙聖恩頒賜豬羊酒米等物臣仰戴皇慈俯惜軀命延醫數輩療治百方恨不能應手而痊克期卽起苟綿犬馬之餘日勉畢奔走之微勞也柰何福盡數窮災深病痼始初昏暈僕地迷不知人誠不敢望有今日乃今遊息𨿽屬元陽巳枯內則臟腑虛寒臍腹絞痛外則肢體麻木手足不隨卽臥蓐之上展轉巳難況下牀而行安能動履病勢沈篤如此殆盧扁所不能治造化所不能仁者也頃者恭遇聖母萬壽聖節臣不能勉隨班列祝燕喜之禧時下冬至昌辰臣復不能匍匐階墀叩履端之慶旣積曠官之罪兼叢廢禮之愆此臣所以據榻椎心彷徨悚仄燥火爲之塞胸惶汗因而浹踵者也及今罷去尙可生返鄕閭少淹日時懼且委棄道路用是直陳危苦哀懇君父之前伏望皇上開天地之心憐螻蟻之急早賜骸骨俾得歸正首丘結艸銜環敢忘恩造臣無任迫切祈控之至

○見朝揭

謹題臣頃感患宿疾伏蒙賜假調理及乞骸求去又蒙溫旨慰畱戴髙厚之恩亦知奮勵撫衰頹之骨終苦支持委頓筐牀奄踰旬月勉資醫藥幸苟須臾仰荷生成安敢偸惰謹於本日恭詣午門前見朝行禮隨到閣辦事訖天顏咫尺不獲瞻承臣無任感激依戀之至

○辭訓錄成加銜疏

謹奏爲無勞冒恩披誠辭免事頃蒙聖諭勑吏部玆進累朝訓錄內閣輔臣效有勤勞元輔時行著加太師官如故仍蔭一子中書舍人次輔國加少師錫爵加少傅家屏加太子少保俱各余官如故各給與應得誥命如敕命行欽此該臣等累疏懇辭乃綸音未回部咨巳至臣誠不勝慚愧不勝悚仄竊惟聖王馭世爵人而人以爲榮者其命徳公也賞人而人以爲勸者其論功當也使或官不擇徳則名器褻而得之不足爲榮賞不程勞則恩澤濫而觀者莫知所勸此鵜梁所以致刺羊胃所以詒譏者也臣謭劣無能曠鰥多咎姑未遑悉卽如累朝訓錄列聖之謨烈昭垂𨿽云浩汗一代之成書具在無俟編摩於時首奉徳音將順皇上作求之孝者同官三臣也匯成巨典宣昭皇上繼述之休者亦同官三臣也在三臣始終其事猶不敢冒以爲功況臣出山之時適當開局之後手未嘗一披縹緗之帙目未嘗一涉點畫之文豕亥莫正其訛甲乙未詳其類能薄於筐篋之吏勞微於竿牘之夫而乃坐屍無事之功忝預非常之渥自匪頑如木石全無羞惡之心當必惕若淵冰凜有顚隮之懼此臣所以傴僂遜避同於三臣而循省忸怩加之百倍者也伏望皇上俯鑑愚誠非爲虛讓亟收嚴命以待有功庶名器重而上無濫施之恩分義安而下釋僥冒之愧矣臣不勝戰栗悚惶之至

王文端公奏疏卷之二終

●王文端公奏疏卷之三

山陰對南王家屏著

定襄門人傅新徳校

爲同官請給假省親揭

爲首輔辯謗揭

請無更冊期揭

請定冊期以畱輔臣揭

給假調理疏

謝遣吏部宣諭疏

乞與次輔並免疏

謝遣鴻臚宣諭疏

請畱首輔疏

見朝揭

題新輔臣職銜揭

請惇趣給假輔臣還朝揭

請票禮部尙書於愼行乞骸本揭

聖諭部院揭

奉旨戒諭吏部封還手勑揭

乞勘張貞觀論李采菲疏

請發票畱中奏疏揭

請禦朝講發章奏揭

請究五府京營縱衛官噪亂揭

請免科部降調揭

○爲同官請給假省親揭【偕二輔上】

謹題昨該同官錫爵以母病乞歸伏蒙皇上溫旨勉畱且特賜手札遣官慰諭臣等私相感誦以爲皇上眷倚錫爵優異如此不但錫爵當竭節酬知卽臣等亦宜淬志自勵者也卽日同詣錫爵私寓勸令卽出以稱上徳意錫爵感激流涕與臣等言亦知殊恩難報大義莫逃第八十老親經時臥病風燭之慮未忍盡言倘歸侍無期悔恨何及語畢涕淚被面臣等亦皆惻然動容不能復爲解說矣昨聞其家信續至母病漸增故今再疏乞歸情詞愈迫臣等竊詳其疏乞假省親與乞身求去者輕重固爲有間而省親危迫之際與省親安平之時者緩急又自不同似應俯順孝誠暫容請假倘謂前限五月嫌於大寬或量攺三月差官守候趣令如限前來則單騎遄往子情旣得以暫伸趣駕還朝國事亦不至於久曠矣但閣臣去畱臣等未敢擅便乃擬二票進呈伏候禦覽裁定施行臣等無任惶悚待命之至

○爲首輔辯謗揭【偕同官上】

謹題今日文書官劉宣將下首臣申時行乞休本蓋爲僉事李管詆誣疏尙未下故其求去甚力臣等看得首臣在閣十四年事上最久受知最深以感皇上髙厚之恩不宜去卽儲寺事多艱邊患尢亟以大臣委身狥國之義不宜去卽頃溫綸褒答手勑慰畱不啻再四昨傳諭部院令其申勑庶官各修職業𨿽槪爲國體實專爲首臣以皇上信任眷畱之切不宜去乃今屢疏乞休堅臥不出者豈忍負上恩而忘臣節哉蓋緣比來世道傾危朝綱頹壞卽首臣爲人上所素知翼翼小心孜孜爲國忠誠廉介周愼包容而浮薄之士乃益恣萋斐之姦附和之徒遂競成鬼蜮之黨席未暖而遽撤戶方辟而又扃其受侮亦巳甚矣其情事亦良苦矣至今管疏尙未發下竟不知其疏何言所言何事臣等亦爲憂疑莫決憤惋不平竊念人臣北面而事君𨿽無論尊卑內外但朝廷之上自有紀綱位寧之間自有體統以時行之事皇上與管孰深以時行之總百官與管孰重若管可以言則何人不可言管之言可信則何人之言不可信𨿽皇上照臨如日月不爲浮言動搖涵納如滄溟不使讒說流布而羣小工於窺伺易生揣摩彼見不蒙處分愈加輕侮則時行𨿽有戀主之誠欲不去而不可得矣伏望皇上審辧忠讒皇賜裁斷將以首臣爲當去乎宜明示保全之旨以完君臣始終之義將以首臣爲可畱乎乞將李管本特賜檢發使人昭然辯其罪狀之有無曉然明其心迹之邪正不宜冺冺沒沒巳也臣等干冒宸嚴不勝戰栗待罪之至

○請無更冊期揭【偕同官上】

謹題臣等竊惟冊儲大典前巳恭奉徳音於明春舉行不許諸臣激擾故一歲以來大小臣工咸遵守成命肅然無敢嘩者不意工部主事張有徳偶以造辦錢糧系其職掌陡然具疏奏請臣等正恐於冒宸嚴有妨大典不得巳亦具一揭上進意謂臣等之揭可備上裁則有徳所言不煩省覽詎意部臣旣失之輕率而臣等又欠於周詳致咈聖衷特蒙詰責將冊期攺於二十一年臣等戰兢震越殆無所容豈敢後有陳說第臣等淺陋止以秋冬將近正當傳辦錢糧之期何知聖慮所存有過聖節舉行之意誠知皇上有此美意臣等方將順之不遑豈煩詞之敢瀆在臣等輕率奏擾於罪本無所逃但皇上成命巳頒大信豈容或爽若因臣等之請遂更冊立之期則大小臣工所累疏勸之而不足以臣等一疏壞之而有餘求速而反遲將行而忽止臣等不但得罪於皇上得罪於宗社而得罪於中外臣民天下後世亦不淺矣伏望皇上憫臣等愚昧特霽嚴威念大典久虛難稽歲月復申前者候明春之命踐今者過壽節之言仍準於二十年行宣示臣等遵守臣不勝惶悚待罪之至

○請定冊期以畱輔臣揭

謹題今日文書官李文輔到閣伏蒙發下首輔臣申時行次輔臣許國乞休本命臣擬票臣看詳二臣疏詞皆因明春冊立一事勸請未諧以致羣口嘵嘵疑謗蜂起此二臣所以不安其位而求去也臣念此事數年之間兩京大小臣工奏請非一人仰望非一日矣自臣去冬守閣恭奉聖諭定以今冬造辦錢糧明春舉行冊立傳示諸臣勿復聒擾以此一年以來肅然無嘩頗覺安靜不意主事張有徳冒昧瀆奏干犯宸嚴致攺冊期移於次歲於是羣情驚惑猜議橫生咸歸怨二臣謂臣國不宜輕率奏請於前臣時行不宜宛曲依違於後且謂二臣志意不恊彼此相戕若羅大弦胡汝寧黃正賓等疏是也夫二臣揭有先後心無異同總期於感格聖衷贊成盛典而巳乃今揣摩百出誣蔑多端𨿽皇上巳懲妄言之罪終非所以安二臣之心也蓋羣輩所以攻排二臣者不在其兩人嫌忌之間而在於皇儲冊立之典冊期不復則疑謗不休疑謗無可解之時則二臣無可出之日也皇上縱欲嚴刑峻責以懲謗議而畱二臣而一羅大紘退一羅大弦出一黃正賓去一黃正賓來皇上亦安能日日而厲懲戒之威日日而降眷畱之旨乎臣愚不揣孤陋吐竭忠言望乞皇上循省初心堅持大信仍將冊立大典定擬來春庶明諭朝宣羣囂夕寢二臣聞命而卽出百官翹首而均歡矣若徒照常擬票臣恐皇上之畱旨𨿽頻二臣之奏乞未巳無論閣務委積非臣獨力能當卽批答頻繁亦非臣一人之所能辦理所有二臣原本連揭封進伏候聖裁臣不勝戰栗待命之至

○給假調理疏

謹奏爲卒感痰厥不能赴�乞恩給假調理事臣素患痰火時發眩暈頃因同官詿籍單身守直章牘紛委辦理不前惶惑怔怦心神迷亂於昨初五日昏黑出閣歸至私寓陡然厥逆一僕幾危見今昏臥匡牀乍醒忽暈委難趨閣辦事懇乞天恩準臣給假調理庶獲生全臣無任戰栗控祈之至

○謝遣吏部宣諭疏

謹奏爲恭謝天恩並陳愚悃事本月初六日欽奉皇諭朕近年以來因痰火之疾不時舉發朝政久缺心神煩亂昨因張有徳違旨瀆擾以致朕怒卿等正當調元贊化寅亮天工乃宰相之職分反隨小臣雷和疑貳朕豈不怒自古宰相恊和然後可以保國卿等今各爲身謀不爲國計意欲髙蹈置朕孤立則天下國家萬民庶政望誰理乎忠君者顧如是乎事君者抑如是乎昨家屏在閣今日陡然有疾冊立之事昨巳明白傳示父子至情豈不在心今四方多事閣務繁重卿等宜遵屢旨亟卽出入閣共成康濟勿得再有托陳卿等其欽承之故諭還著吏部傳示朕意欽此該吏部尙書陸光祖到臣私寓恭捧宣示緣臣病不能興伏枕叩頭謝恩訖伏念臣參聯禁近忝沐殊恩循揣虛庸慚乏寸效術旣疏於格主才更詘於匡時偶因冊立之期曾奉傳宣之命猥欲贊成乎盛事不圖咈逆於上心誤大典以憂惶感宿痾而委頓方申哀控獲蒙賜假之恩隨荷睠存特霈敷言之訓昨日在閣而今有疾迹誠莫逭於嚴誅不爲國計而爲身謀念何敢萌乎髙蹈宸章渙錫誦服知榮天宰惇臨趨承恐後苟職分之可盡忍自外於協和卽時事之多艱當共圖於康濟第宗社大計早定則國本不可父子至情豫全則眾口不能間尙有望於決策非徒念之在心意聖度不難幹轉圜豈臣愚敢安於臥蓐臣不勝感恩激切之至

○乞與次輔並免疏

謹奏爲傳旨不實致誤羣僚乞恩槪賜罷歸以塞眾望事臣方以患病在假調理忽於今早接得同官臣許國一本爲衰庸不厭眾望四懇天恩特賜骸骨事奉聖旨冊立之事朕自有定議小臣激阻卿爲次輔正當調停度處反爲附和朕一時之怒言語急迫爲人臣者宜當忍受如何屢次求退以致庶政壅滯卿旣稱痿疾準回籍調理著馳驛去病痊之日著撫按官具奏召用該部知道欽此臣不勝驚悚不勝震栗切念閣臣輔導誼均一體有罪斥罰不宜異同臣與國並廁機庭協襄政務卽頃冊立之事國與臣居平商議數矣國始具揭時臣寔贊之屬艸揭旣具臣寔與之連名其始謀同也上揭之日適值主事張有徳疏至初恐事勢促迫尙在逡巡巳見事機湊合難復延緩其從小臣之後附和同也旣冒天威致廑譴責不思調停度處從容轉旋徒以雷霆震驚不遑寧息遂引罪自劾移疾求歸以致庶政壅滯其耽誤閣事之罪抑又同也臣罪旣與國同則罰不應與國異今國旣荷聖恩準其回籍乃臣未蒙罷斥尙此瓦全在國體非所以示平在臣愚能安於幸免況國今日之所請本臣前歲之所傳臣前奉徳音業有成命國等不過遵皇上之大信訂冊立之定期事匪無端言實有自今國等過聽臣傳宣之言遂幹上激聒之怒則所以誤國於有罪之地者始終皆臣之爲也臣不傳宣於前國何據以爲請臣不慫慂於後國之請必不堅由此觀之誤國於罪者非臣而誰且臣非獨誤一人而巳自傳聖諭以來部科以回話奪俸矣侍郎黃鳳翔以忤旨放歸矣近日言官如羅大紘鍾羽正等並以爭議冊期蒙上譴責從此爭議愈眾譴斥愈多則何莫非臣傳宣之不實誤之也又不獨誤大小臣僚而巳以皇上之美意旣定而復搖以冊立之吉期旣屆而復攺所以攺宗社之大計者亦由臣傳宣之不實致之也然則臣之罪不但當與國同罷𨿽加以斧鉞竄諸遐荒猶未足以安九廟之神靈快四方之觖望也臣憂危並至殃咎兼摧委頓匡牀喘息僅屬謹伏枕力疾披控血誠伏乞皇上垂憫迷冥兼察衰憊將國畱用放臣早還或並賜罷歸俾分任罪戾臣不勝隕越待命之至

○謝遣鴻臚宣諭疏

謹奏爲欽奉宣諭恭陳謝悃事本月十二日伏蒙聖諭近來小人狂肆不遵諭旨阻撓國事元輔近因憸邪小輩假以建言傾陷成風朋謀攻擊以致羈滯憂疾朕屢諭未出視事昨令鴻臚官又催促奏以感冒風寒是以暫準調理其二輔因見要不遂意懇稱痿疾特矣回籍調理只今內外章奏每日朕自親覽應行的朕自批發其中邊方重務品騭官員要緊文書自初六日至今堆積盈幾是朕孤立於上卿可忍乎孰不忍乎書云君逸臣勞用臣猶子代父卿逸臥在家心可安乎身可安乎卿前有疾近聞稍瘳著鴻臚寺官宣示朕意著遵旨攜餌扶掖入閣辦事以慰眷懷庶政務不致廢墜弼贊有賴毋再有托陳以曠治理欽哉故諭欽此該鴻臚寺卿楊宗仲恭捧到臣私寓宣讀臣謹焚香望闕叩頭承命訖伏念臣之事君如子之事父大義本無所逃臣伏君勞如子代父勞至情尢不容巳臣𨿽性資愚昧未明天地之常經然而恩遇優隆寔感乾坤之洪造前後在閣計巳五載有餘山入循規何敢一日偸惰止緣頃者勸請冊立未協上心以致疑謗紛紜橫生物議臣內旣不能贊襄乎聖斷外又不能鎭戢乎羣嘵寮友被構而無計解紓機務積棼而莫能剸剖是以憂惶交至寢食俱妨由精力之不支故疾疢之驟作勢不得不請假而調攝也乃不像素輔以羈憂在告未卽出門次輔以痿疾乞休特準回籍遂致內外章奏堆積充滿於公交車緊要文書批發悉煩於聖覽據臣誤國之罪奚逃曠職之刑荷宣諭之自天誠措躬而無地第尩隤病骨𨿽若歉於代勞犬馬賤軀何敢耽於逸臥臣可忍孰不可忍凜焉一字之誅心可安身不可安惕若十行之札臣敢不祗承諭戒肅奉訓詞乘沈痼之稍瘳攜藥餌而卽出庶力辦乎政務以仰慰於眷懷敢復托陳久虛弼贊惟是輔臣忠於任事不獨在簿書筐篋之間聖主逸於任人當深惟宗社本根之計倘數假之詞色其何愛於發膚所有頒賜手諭容臣尊藏以爲鎭家之寶其報名朝見定於一二日內以遵入閣之期臣不勝感激瞻荷之至

○請畱首輔疏

謹奏爲時事多艱閣務積滯懇乞畱任首輔以重政本事臣昨恭奉宣諭方擬報名朝見入閣辦事間忽接首輔申時行一本爲久病曠官憂危日甚十一懇恩放歸田裏以全餘生事奉聖旨卿嘗上密揭屢言儲偣久虛勸朕早立以固國本朕久巳在心不意小臣要名瀆激以致朕怒卿等見小人妄言紛紛求去卽今四方多事正賴卿與朕分憂今屢疏乞休朕慰畱再四卿急迫愈懇玆特準暫回籍調攝痊可之日著撫按官具奏召用著馳驛去還差官護送該部知道欽此臣不勝驚遽惶悚切念密勿重地軍國繁機往者四輔備員僅能辦理自頃首輔時行以煩言排詆注籍乞休數月以來機務積棼頓覺叢脞臣與次輔國方朝夕督趣時行望其早出共襄國事不意國甫蒙恩以去時行亦卽得請而歸不三日間而二臣相繼謝政卽在承平無事之日輔弼不可缺人況當艱難多故之時老成豈容輕去卽今南倭北虜烽羽騰傳水潦蝗螟災傷疊奏是惟時行資識敏練尙可以剖決紛拏器度衝夷尙可以夑調緩急如臣尩隤病骨旣難以一身而勝辦理之勞卽得夢卜新賢亦何能以倉猝而奏剸裁之效三公並罷樞軸之地爲空一老不股肱之臣安在伏望皇上念朝廷舉動系四海觀瞻大臣去畱關國政理亂亟諭首輔勉抑遁思四方稍寧再圖髙致朝省幸甚臣愚幸甚臣不勝激切懇祈之至

○見朝揭

謹題臣偶感宿痾致停閣務賜假調攝巳逾數日之期降諭傳宣特奉�行之札恪遵嚴命勉策衰軀謹扶掖以趨朝庶拮據而供職於今早恭詣午門前廷謝禮畢到閣辦事臣不勝感戴天恩之至

○題新輔臣職銜揭

謹題今日蒙發下首輔臣申時行推舉閣臣本內禦筆點用趙志臯張位臣看得二臣器識端亮學術醇深才品並優人望久屬玆蒙皇上簡自聖斷拔置中司主徳允賴於弼諧相道有光於夢卜卽臣至愚極陋之質亦得同心共濟之賢誠不勝慶忭不勝欽服第二臣資敍微有淺深加升職銜相應酌擬查得近例入閣諸臣如時行與馬自彊臣愚之與王錫爵或以尙書或以侍郎官銜各異臣擬得趙志臯升禮部尙書張位升吏部左侍郎並兼東閣大學士謹擬勑稿進覽伏惟聖裁施行

○請惇趣給假輔臣還朝揭

謹題臣竊惟內閣本樞機之重地輔弼爲股肱之近臣參佐固貴於得人表率尢資於碩望臣猥以一介叨陪四鄰向恃三臣在前循行逐隊因得息肩處逸袖手蒙成乃自同官臣錫爵以乞假省親頃者臣時行臣國又以養病回籍禁廬遂至於空虛章牘不勝其紛委𨿽巳奉有簡命增置閣臣臣位尙在原籍江西未能猝至卽臣志臯到閣與臣才只兩人而巳朝夕共事固幸有所咨謀領袖乏人終莫爲之提挈思得臣錫爵鼎衡重器柱石貞標久虛側席之懷深系具瞻之望今其假期旣滿母病巳痊當此朝廷多事之時似非家鄕久住之日伏乞皇上特頒優詔亟遣專官趣令遵限赴京紆謀贊政庶朝綱爲振肅而主勢彌尊國是賴以主持而人心允服伏惟聖明裁斷臣不勝懇切祈望之至

○請票禮部尙書於愼行乞骸本揭

謹題今日文書官劉宣到閣發下禮部尙書於愼行本爲九懇天恩俯賜骸骨還鄕事臣看得本官問學醇深器資端謹向侍講啟沃多勞自擢禮曹靖共匪懈方當勉酬知遇懋展猷爲乃因宿疾纏綿私憂迫切屢求休退委出懇誠𨿽荷溫旨眷畱令其安心調攝而臥蓐日久職務漸妨宜其展轉不寧控辭愈力也如蒙皇上憐其淹病非系托陳望乞俯從臣擬票準令回籍調理或當畱用未可放歸亦乞明示聖意容臣攺擬恭請上裁

○聖諭部院揭

謹題今日文書官李文輔到閣伏蒙發下勑諭一道諭吏兵二部都察院朕見近年新進後生得司耳目之職全不秉持公心專以挾私報復妄逞胸臆三五成羣互相攻訐淆亂國政不勝不巳是何景象且爲本兵正當鎭靜以寬大夫壘石之岡勢非不峻而艸木不茂金鐵之溪水非不淸而魚鱉不生前日各衛軍官諠嘩近廷是何法紀都本當重處恐傷國體還著吏兵二部都察院一體申飭今後再有這等該部院指名參來重治必罪不宥故諭欽此臣等恭誦綸音不勝悚仄切念科道爲耳目之職其持論委宜秉公而兵部乃樞筦之司其馭下委宜鎭靜近來言官爭尙蠭厲類以擿發爲名髙本兵痛懲委靡頗以振刷爲任事但糾繩太濫或長攻訐之風操切過嚴不免克核之議聖諭謂壘石之岡艸木不茂金鐵之溪魚鱉不生誠善諭也第政體不可不寬而國法亦不可不肅頃各衛員役羣噪禁廷窘辱大臣曾無鈐束如勑諭所云是何紀法則驕悍之輩有不得不懲疏縱之姦有不容不戢者是又未可盡以擿發爲挾私振刷爲峻厲也但令正直之內常存忠厚之心嚴毅之中無傷寬大之度則公是與公非並著國法與國體俱伸矣所有勑諭一道謹令中書謄寫上進伏惟聖明頒發施行

○奉旨戒諭吏部封還手勑揭

謹題今日文書官李相到閣蒙發下禦史傅光宅本爲撫鎭更調繁數事口傳聖意謂近來吏部用人遷轉太頻欲行降赲宣諭隨蒙文書官劉宣將下勑稿令臣等觀看臣等捧誦再三仰見皇上畱心吏治加意官材申久任責成之規戒輕易紛更之擾誠不勝欽服第吏部之職名曰銓衡其資序定之中亦不能無斟酌轉移之法才望特著或人地相宜彼此互更意存器使容有不得不然者竊見吏部尙書陸光祖老成練達鯁介精嚴其一念進賢退不肖之心眞有孜孜汲汲夙夜匪懈者但其綜覆太銳故更置稍頻乃其意則爲公非爲私任怨非任徳也皇上卽欲責使愼重但於其回復疏中出一嚴旨彼自當惕然警省將順不遑若頒降綸音特加戒諭不惟志意銷阻隳其任事之心將且體貌摧傷難居表率之地其何以甄敍眾職而壓服人心也伏望皇上念系大寮姑寬嚴督恕其旣往之咎開其補過之門庶幾崇重天言不至於褻玩保全國體共荷其優容矣所有勑諭一道乞準停止臣等無任激切祈望之至

○乞勘張貞觀論李采菲疏

謹奏爲贓饋連染乞賜罷行勘以淸政本以肅官箴事臣於本月十一日在閣看閱章奏有閱視山西邊務兵科給事中張貞觀一本參論原任巡撫李采菲指稱饋遺括取贓罰內云大學士王家屏堅白不滓蓋皇上所素諒而托言�儀之饋冊開不下數百臣一見不勝駭愕不勝愧憤伏念臣入仕二十餘年忝冒冠紳虛糜廩餼曾無尺寸之技可稱於人絲栗之勞少補於國此臣之鄙也若乃兢兢檢押之念矻矻砥礪之操冰蘗自規脂膏有戒則可質之天日盟於鬼神者焉采菲向爲司道兵備朔州臣之室廬在其車下采菲嚴重有體每以鷹鸇自居而臣實澹泊無營幸不以犬馬見畜此臣與采菲平昔之相與也迨其升任本省巡撫適臣起家入京彼曾以書幣賀臣臣隨以書幣返賀禮旣相稱費亦無多此臣與采菲兩年之交際也自此之外別無私密書札相與往來亦毫無套數禮文互爲施報而乃虛栽饋遺於冊籍之中分俵贓罰於囊橐之外名曰節儀則行之非一次多至數百則送之非一人臣誠不審虛庸何以見重於采菲而拊藉如此其殷懃賂遺如此其綢縟也將謂采菲以臣素望輕微易污以不潔而楊巍名徳老成取嚴一介乃亦坐以壽儀之饋則何其忍於誣蔑也將謂采菲以臣耳目隔遠可欺其不知而閱臣躬臨查核察及秋毫乃尙坐以供億之糜則何其拙於彌熢也非其有而取之不義人有徳而背之不祥臣果接受采菲之饋不義之迹固無所逃若旣受其饋而又自昧其心不祥之名尢臣所恥是不可不一勘者勘無其饋可以明采菲居官之不私勘有其饋可以明采菲待士之有禮卽目臣爲不義可也目臣爲不祥可也區區一身之名節敢多辯哉伏望皇上將臣亟賜罷斥仍行本處巡按禦史提問采菲家屬按冊核查追究下落庶可以淸政本之地懲貪黷之風臣不勝戰栗待罪之至

○請發票畱中奏疏揭

謹題臣等看得諸司章奏乃朝廷政務所關必無畱滯於中斯克奉宣於外譬之於水前波不進則後浪不行譬之於絲一縷欠疏則眾緒難理小事猶堪停緩至大事有不容時刻待者豈可耽延近臣猶便奏催若遠臣有阻隔萬里外者豈勝懸候伏望皇上垂神機務於凡一切章奏或巳入而未票者早賜臣等票擬或巳票而未發者亟從禦前發行其或有事體差錯及臣等票擬未當者乞皇上明示可否如某人爲是某人爲非某事從輕某事從重容臣等遵旨擬票上請聖裁則政無停機旣可以彰剛斷之美而事無墜緒且可以免叢脞之虞矣如近者吏部覆雲南巡撫吳定乞休本覆湖廣巡撫李楨參官本戶部覆潞府莊房租課本兵科參五府及郎中張國璽首事僨事本皆事體重大未蒙發行並乞皇上覽裁早賜批發臣等不勝祈望延候之至

又

謹題近該吏兵二部及都察院因禦史傅光宅論其輕率更調差次未明各具本辯白又定國公徐文璧因科臣論其教使衛官聚噪禁庭亦具本自陳臣等俱各遵奉擬票以進連日未蒙發下臣等看得國是宜明國體宜正傅禦史論吏兵二部更調輕率其言則是故臣等於吏兵二部本擬旨責戒以勵其後若都察院之題差次序原有舊規攺正申明甚爲平妥而禦史疑其偏私其言則非故臣等於都察院李世達本擬旨慰諭以安其心言𨿽出於一人而是則曰是非則曰非在臣等辯別國是不敢不宣昭皇上公平之度也至於官軍聚噪在徐文壁𨿽無教使恣橫要挾君父之意而身爲勛舊之首武臣皆其統屬禁庭何地可容羣眾喧嘩旁觀不理故臣等於文壁本微擬切責復擬原貸所以保全國體亦不敢不仰承皇上寬大之恩也乃今本俱畱中槪未批發不惟諸臣無所稟奉惶懼不寧而羣下妄意揣摩疑議紛起似非所以彰聖斷定人心也伏乞皇上垂神省覽早賜批發如以臣等擬票未當亦乞明示聖意容臣等攺擬上請聖裁臣等不勝祈望之至

○請禦朝講發章奏揭

謹題臣等竊惟人主一身上爲天命所寵綏下爲人心所依戴一寢興失節或乖四序之和一政令不時或累萬幾之理故書云出入起居罔有不欽發號施令罔有不臧蓋欽則無一時之怠荒臧到��������帝王凝承天命聯屬人�������皇上基命宥密瑩精太平其於敬天勤民固無一念不誠切矣乃自頃歲以來端居大內警蹕稀聞郊廟之祀不親朝講之儀久輟大小臣工有經年累月不覩天顏者則出入起居稍戾於曩時也至於中外章奏或疏入輒畱或票進不下或日暮而始發票或隔日而後批行甚至接本與守科官員有延候終日不見一疏者則政教號令或愆於常度也臣等官居輔弼職在贊襄無能導主徳於緝熙夑天工於寅亮鰥曠之罪誠無所逃目今日晷舒長宸禁豫順當一陽來復之候正百嘉鬯遂之初剝後可以驗天地之心靜中可以驗平旦之气皇上試澄神內照審辧幾微道心無頃不存則時常培養善端有感而發則隨事擴充如朝講屆期則志惕宵衣而彊勉出臨勿以燕安輟憂勤之念章奏進禦則力持幹斷而須臾裁決勿以優柔蓄停格之疑將見志气以收斂而淸明精神以振作而渙發出入起居有度聖躬日見其康和政教號令以時聖治日見其光美所以迓上天寵綏之命慰臣工依戴之情端在是矣臣等不勝祈望懇切之至

○請究五府京營縱衛官噪亂揭

謹題臣等竊惟天下之治莫大於紀綱紀綱誠振天下𨿽亂終無害於治也紀綱一壞天下𨿽治終無救於亂也故善觀人國者但觀其紀綱之理亂而其盛衰可知巳頃者京衛官軍聚噪禁庭侮辱大臣其猖狂恣橫之狀乃臣等出閣時所親見者當此之時朝市爲之喧闐都邑爲之震動五府京營官豈可諉之不聞乎聞之而髙坐私第自巳至申無一車一馬至長安門者其偃蹇觀望巳不能無幸災樂禍之心矣皇上念系勛臣姑不深究特降溫旨令其查參首事之人論職掌則武官皆其統轄當無一人不知其名姓也論事情則未噪之先文壁等曾領見閣部當無一人不識其面貌也此可諉之不能查乎乃蔑視明旨曲庇凶頑卻虛捏姓名妄報老弱據刑部所審六人之內止一人是眞其弁髦法紀玩弄朝廷誠有如科臣鍾羽正等吳之佳等所參者此而不懲則官軍得以辱大臣五府又得以抗皇上冠履倒置堂階陵夷將使彊悍得志而驕姦凶攘臂而起豈但大臣不得全其體貌法司不得正其刑章何以振國家之紀綱肅四方之觀聽也伏望皇上大彰幹斷將刑部及科臣參論徐文壁本俯從臣等擬票早賜批發可以少懲悖慢之習陰折跋扈之姦臣等不勝懇切祈願之至

○請免科部降調揭

謹題今日文書官劉宣將下吏部都察院所查禦史楊鎬等本及鎭撫司打問過胡懷玉所招禦史傅光宅等本令臣等擬票都著降一級調用臣等敢不祗承嚴命第念聽言貴審用法貴平樂新鑪等違法生事枷號斥逐法止其身足伏至於所攀交結官員據部院會查羅大紘巳經建言去任其禦史楊鎬素曾出示嚴逐山人明系挾恨攀害而郎中王明時所問袁進人命巳依律擬絞原無聽囑賣法之情胡懷玉等所招禦史傅光牢主事劉黃裳又止以作詩相交並無他故似未可聽其誣攀之言遂加降調之罰也臣等昨奉聖諭擬將楊鎬等罰俸半年傅光宅罰俸三个月巳足以懲濫交而肅官守矣若降級調用不惟�紀法之平且恐中姦雄之計是山人遊客未必驅除而縉紳士夫先巳受禍也臣等謹各擬重降俸級以示罰治連前票上進伏望皇上俯從臣等所擬容令策勵供職庶體羣臣之恩與赦小過之量兼得而並彰矣謹題

王文端公奏疏卷之三終

●王文端公奏疏捲之王

山陰對南王家屏著

定襄門人傅新徳校

請冊立揭

再請惇趣輔臣還朝揭

請視朝揭

題延綏塘報揭

類進講章揭

請元日受賀揭

壬辰請大計宣捷臨朝揭

封還禦批申救言官揭

乞罷歸以全臣節疏

辭免讀卷疏

謝予告疏

辭朝疏

回籍謝恩疏

在籍賀聖節疏

壬寅賀冊立太典疏

謝存問疏

○請冊立揭

謹題臣等竊惟國有長君社稷之福故古之帝王貽謀燕翼莫不願主器之有歸而臣民歌詠太平亦莫不願儲位之早正是以詩曰穆穆皇皇宜君宜王言胤嗣多賢庶則宜君長則宜王長幼之分明而君王之位定國家之福莫大於此故足願也天祚聖明篤生元子岐嶷粹質顒昂令儀長而且賢爲四海臣民所屬望久矣乃升儲大典屢請未諧幸而奉旨傳宣定於明春冊立中外人心方延頸企足以待前星之耀而止因部臣一疏干冒天威遂將吉期攺於次歲數月以來羣情洶洶疑議沸騰似以爲牽廧帷之愛者臣等竊意皇上嚴明治內慈孝根心天性至恩必非私暱可奪嘗恭奉諭旨一則曰父子至親一則曰長幼有序天言炳煥昭如日星此天下所共聞也而毓徳宮之召見躬擁元子置之膝前呴諭撫摩鐘愛深篤此又臣等所親睹也廧帷牽制之議萬萬不至如人言惟是時日遷延遲回不決倫序𨿽定而名號未加終爲闕典詔旨𨿽頒而歲月數易愈致後時臣等卽能仰體皇上之心安能盡開天下之惑道路揣摩之口則亦無怪其紛紛矣縱使邪妄之言不足盡信以皇上無私如天地光明如日月其何樂於以毫無可疑之心故示天下以可疑之迹也臣等備員輔導義難緘默敢昧死上請皇上早賜宸斷特霈徳音遵明春之吉期成前歲之大信庶一言可以定國本頃刻可以釋羣疑宮闈雍睦之休宗社靈長之慶端在此舉臣等不勝祈懇之至

○再請惇趣輔臣還朝揭

謹題臣等昨接得原任大學士臣王錫爵揭帖爲辭免召命事大要言母疾未痊巳身難出種種苦楚委系眞情第臣等竊念君臣母子倫誼惟均天下國家責任更重故私恩不可以掩義而移孝乃所以成忠錫爵於皇分則股肱之佐義則腹心之臣也知遇特達則感激宜深倚任非常則報效宜厚況今朝綱積弛時事多養須得巖石具瞻如錫爵之徳望乃可以壓服羣僚經綸素裕如錫爵之才猷乃可以康濟一世國家托錫爵之力正惟此時錫爵報皇上之恩亦惟此日𨿽其母年髙邁憚涉長途或不能奉以同來俟其應詔至京國事少康何妨再許其歸省如此則公義所迫彼旣不遑顧其私子情可伸彼復有所覬於後庶聖恩周於體卹而使命便於督催錫爵之出山有期朝野之想望可慰矣乞將原本發下容臣等擬票以進恭請聖裁施行

○請視朝揭

謹題臣等自今年孟冬恭遇皇上親饗太廟一覩天顏此後每當視朝之期輒報傳免大小臣工足不至交戟之下目不瞻衮冕之容巳數月矣卽今三冬巳盡一歲將終伏念臣同官趙志臯荷蒙皇上簡掄擢居密勿之地俾參大政固朝夕備顧問之臣也乃自拜��來恭�面恩�三閱月未有��顧問之臣而可三月不面者也況大計在卽四方官吏羣集輦轂之下聽候黜陟乃三載一入覲之典也今從萬里遠來瞻仰宸闈如隔九閽亦未有三載會朝之時而尙可九�安處者也以輔臣則內閣之體貌所關以覲吏則�方之觀望攸系伏乞���數日之內或十六十九日或二十三日��淸蹕一出視朝庶殿庭之景象一新臣下之精神咸奮臣不勝企望之至

○題延綏塘報揭

謹題臣等�接得延綏總兵官杜桐塘報內稱韃虜明安土昧等酋於本年十二月初八日分犯楡林保寧響��羅等�才官約同神木參將張剛孤山遊擊李紹祖同時發兵分道出擊斬獲首級四百五十餘顆生擒賊夷二十六名口奪獲戰馬夷器甚多臣等不勝欣慶竊念延綏地系衝邊逼鄰彊虜數夫以來莊禿賴明愛等酋無歲不肆其要挾神木孤山之間無處不被其殘傷該鎭物力不支人心積憤久矣今當聚兵入犯之會大收奮勇斬獲之功良由聖武布昭嚴旨督責所以督撫振勵將士齊心以克有此奇捷不但本鎭數年以來所未見亦各邊欵貢而後所希聞也從此火眞等酋皆爲破膽而可消其狂逞之謀卽扯酋諸部亦將寒心而益堅其恭順之志封疆幸甚社稷幸甚臣等不勝歡忭之至謹並塘報封進以聞

○類進講章揭

謹題先該臣等題稱每年終將講過經書講章類寫進皇以備皇上溫習觀覽仍發司禮監接續刊板巳奉欽依節次進呈訖今查萬曆十八年至今所撰講章除易經通鑑纂要俟積有成帙另行寫進外謹將孟子萬章告子盡心共六本禮記王制上下文王世子禮運共四本類寫裝潢進呈伏望皇上萬幾之暇時加觀覽以求溫故知新之益仍乞發下司禮監接續刊行臣等不勝惓惓效忠之至

○請元日受賀揭

謹題今早文書官李文輔到閣傳奉聖諭朕自長至後偶爾動火服淸火之劑聊覺稍愈昨者復又感冒身體軟弱頭髮眩痛今次祫禮暫遣公徐文壁恭代卿等可傳示知悉欽此臣等犬馬下情不勝驚惕竊惟皇上一身九廟之所依感萬國之所仰戴今節當歲序屬東新祖宗在天之靈降靈筵幾中外臣民之眾環集闕廷臣等正望一舉朝祭之儀用慰神人之願乃今適有傳臣等仰知皇上仁孝根心情非厭怠祗以起居違豫意在珍調敢不將順徳音祝安聖體第當朝覲之年將行考察之典一人舉動萬國觀瞻卽祫祭或可遣官而元旦不可廢賀臣等伏望皇上茂膺多福俯順羣情及新歲履端之初成登殿受賀之禮凡百官萬姓九夷八蠻瞻叩宸旒舞何似臣等不勝依戀祈懇之至

○壬辰請大計宣捷臨朝揭

謹題昨該臣等閱章奏內刑部一本爲考察事擬於二十三日請皇上禦朝舉大班糾劾之典又欽天監一本爲捷音事擬於二十六日請皇上禦朝宣延鎭斬獲之功臣等竊以爲人主所以惠安兆民攘斥夷狄而收內順外威之效者惟於吏治邊功加之意而巳玆考察事畢正羣吏待罪之時剿虜功成適總鎭奏捷之會以申督責之令則懲貪誡墨乃三載一行者也宜面加訓飭之詞以宣撻伐之威則雪恥除凶�廿年僅見者也宜躬受慶賀之禮蓋飭吏治�可以安民生重戰功乃可以厲士气今使入覲官員萬里遠來而不獲一睹朝儀出徵將士殊死決勝而不獲一陳功級甚非所以聯屬四海之精神獎率三軍之志意也臣等伏望聖上俯循彜典曲順下情至日勉禦宵衣暫移宸蹕庶天顏臨幸千官舉樂幹瞻承聖武布昭九塞咸聞而鼓舞矣臣等不勝祈願懇切之至

○封還禦批申救言官揭

謹題今日文書官李文輔將下批紅本章內禮科都事中等官李獻可等爲請儲教宜預事蒙禦札親批冊立巳有旨了這廝每又來煩激且本內年號錯寫顯是故違明旨侮戲君上好生可惡爲首的姑著降一級調外任用其餘各罰俸六个月吏部知道欽此臣等不勝驚惕不勝惶悚伏念冊立大典屢奉明旨業有定期大小臣工惟應恪遵成命不宜復有瀆陳乃獻可等輕冒天威致幹嚴譴臣等何敢僭爲解釋但看詳疏詞內稱冊立之典可少緩而待來年諭教之典不可少停而虛今日則其意乃在請諭教而非請冊立也皇上誠念諭教當早則宜俯納其言卽未合聖心亦宜寬貸其過乃怒其煩激遽加降罰傳之中外寔駭聽聞使獻可等止以奏請諭教遂此重懲若使奏請冊立當加何罪臣等竊恐嚴旨一出羣情驚異益起疑端眾口沸騰轉滋爭論嘵嘵煩聒當無寧時不將益混宸聰而增聖怒耶臣等敢封還批札冒懇天恩伏乞垂憫狂愚特從矜宥姑準畱中容臣等傳布聖意令其省悔愆尢則不怒之威嚴於鈇受言之量速於轉圜矣臣等不勝懇切祈恩之至謹具題連本封進以聞

○乞罷歸以全臣節疏

謹奏爲輔理無狀屍素可羞乞恩亟賜罷歸以全臣節事臣聞漢臣汲黯有雲天子置公卿輔弼之臣寧令從諛承意陷主於不義乎且巳在其位終愛身柰辱朝廷何每感斯言惕然內省竊自幸遭遇皇上明聖誠使朝政無闕帝徳罔愆卽將順不爲從諛緘默無嫌承意也乃頃年以來九閽重閉五位深居宴安之毒是懷兢業之衷漸替郊廟不饗而仁孝之念疏堂陛不交而君臣之誼隔天災物共之警罔徹宸聰民生國計之憂不關聖慮皇上試省此心敬耶怠耶於治道得耶失耶臣具貴輔弼旣一婉導密規防君志未萌之欲又不能明諍顯諫扶乾綱將壞之樞曠職鰥官久當退避所以逡巡未去徒以被恩髙厚毫髮靡酬庶幾殫竭愚忠漸次匡正及今數月之間請朝講不報請廟享不報請元旦受賀不報請大計臨朝不報臣犬馬微誠不能感回天意巳可見於此矣至於升儲大典九廟之神靈共屬萬方之想望惟殷卽冊立之期或可少待而諭教之舉委宜蚤圖科臣所言未爲差謬皇上卽惡其瀆擾報罷足矣甚則罰俸足矣何至降調外任乎旨意一出遠近驚疑使道路之猜議橫生宮闈之讒構交作其於虧損聖徳動搖國本非細故而巳也僭請寬宥未賜允兪且復遷怒申救諸臣槪加譴謫臣誠不忍明主蒙咈諫之名淸朝有橫施之罰部科罹無妄之罪宗社蓄不測之憂也循省虛庸終慚匡救若復依違保祿淟涊苟容正汲黯所謂從諛承意以陷主不義貽辱朝廷者耳死且有餘僇焉願乞聖恩亟賜罷歸俾全晚節臣無任感激祈懇之至

第二疏

謹奏爲愚戇冒烕禍延朝省乞恩早賜罷斥以全善類以安人心事頃因科臣李獻可等疏請豫教蒙旨降罰臣不揣輕鄙冒昧封還意以事系儲闈不宜盛怒以損天親之愛言出臺省不宜峻斥以塞忠諫之門乃爲聖徳慮爲國體慮非爲獻可一人也揭請寬原未蒙兪允方當退而補牘再瀝悃誠而科道諸臣申救獻可者若鍾羽正張棟陳尙象鄒徳泳等又巳得罪兩日之內嚴旨疊出或奪其俸或謫其官方一旨調南京又一旨調外任方一旨降邊方雜職又一旨削籍爲民以至於孟養浩之廷杖一百則更慘矣雷霆橫擊風日淒陰凡舉朝士紳遠方外吏見者無不喪气聞者無不摧心誠不意聖哲之君有此舉動平明之世有此景光而原其釁端由起則自臣揭救獻可始是臣惜諤諤之一士而反累濟濟之羣英爭降罰之輕刑而反構放逐之重禍眞善類之罪人淸時之戾气也用是自陳愚戇疏乞罷歸庶幾感悟宸衷消融聖怒霅然開霽赦宥諸臣使之復還舊官勉圖報稱則始𨿽因臣延累罹無妄之災終乃以過見原獲自新之路臣𨿽退居壠畝尙可以一去謝諸臣耳何圖席槁累日未奉處分詢之同官乃知爲臣揭伏奉聖旨謂臣希名不遂托疾故癥臣聞言怔悚負罪彌深竊念名非臣之所希寔非臣之敢棄臣所希者期皇上爲堯舜之主而臣爲堯舜之臣此之爲名垂千載有餘榮故足希也若犯顏色觸忌諱抗爭僨事被譴罷歸此何名之可希乎必不希名將使臣身處尊官家享厚祿主徳愆違而莫之救正刑政壞亂而罔克匡維此可謂之不希名之臣矣而國家將奚賴焉更使臣棄名不顧將逢迎爲悅回諛取容𨿽許敬宗李林甫之姦佞無不可爲是九廟神靈所陰殛天下萬世所唾罵也不但得罪於李獻可鍾羽正諸臣而巳豈當一日立於堯舜之朝哉伏望皇上察臣戇愚本爲禍始將臣特賜罷斥以示首事之懲仍召還降謫諸臣以釋株連之累庶善類無枉羣情不搖臣感戴生成環艸難報臣無任戰待命之至

第三疏

謹奏爲欽奉聖諭恭陳謝悃並乞矜憐愚戇開霽天威俯容退休以全恩造事臣頃以揭救科臣致於聖怒斥罰杖遣連及多官數日以來驚悸不寧惶懼郤死凡兩疏乞罷未奉允兪忽於本月三十日伏蒙皇上欲遣文書官李浚恭捧禦諭邇年以來喜事小臣狂肆不道逞臆激擾姑以薄罰卿爲佐治見此要名不義之徒自宜調停庴處緩詞解諫卻乃徑駁禦批故激朕怒甚失禮體及朕怒起卿又不忍受假疾具疏文言求去朕想卿眞欲以此挾君廢政沽名逸臥豈人臣之義哉且卿輔朕夑理贊襄佐治有年方今國務多艱卿恝然髙臥此心可安乎卿旣有疾準暫假數日卽出入閣辦事卿宜欽承之故諭欽此臣焚香叩頭祗領訖伏念犬馬猶能報主葵藿尙克傾陽物類且然況臣具貌心腹而爲人受皇上作養生成之大徳十年講幄六年政府卽天地父母未足比其恩慈𨿽粉骨碎身莫能伸其報塞豈不知將順聖意鎭戢羣囂可以全君臣喜起之休養中外和平之福而止以冊立一事爭議數年矣在皇上欽定冊期巳有確然不易之信在小臣數生激擾殊無帖然聽命之恭聖諭謂其喜事逞臆此誠諸臣之罪不可掩也幸蒙薄罰臣但當委曲調停從容緩解而封還禦批致激聖怒聖諭責臣甚失禮體此臣之罪臣亦不敢辭也但皇子於皇上父子之親也冊立與豫教典禮之大也言涉至親不宜有怒事關典禮不宜有怒臣與諸臣但知爲宗社大計慮以盡言爲效忠而巳豈意其激皇上之怒哉使諸臣預知皇上之怒必不敢激聒宸聰使臣預知皇上之怒必不敢封還內降而所以敢激聒敢封還者正恃皇上之聖明無一言之不納皇上之寬大無一物之不容也及見今數日之內��疊出斥罰紛然臣乃始錯愕消魂戰兢落魄自恨以爲忠非素蓄志未上通而謬襲引裾之迹期收補衮之功以致一言不投萬事瓦裂譬之僨轅之犢不可復乘敗羣之羊所宜亟斥自不能一日安於其位而豈敢文言求去挾君廢政哉伏荷天言切責謂沽名逸臥大非人臣之義所宜且溫旨慰畱念贊襄有年當以國務之艱爲慮華衮鈇鉞總屬皇恩雨露雪霜何非至教臣誠不勝感激涕佩服銘心惟是孤忠獨立之身抱下愚不移之疾俯循深痼恐非數日之假可痊望乞生全寔以一朝之褫爲幸臣無任激昂瞻戴之至

第四疏

謹奏爲抱病矌官四乞天恩放歸田裏事臣輔理無狀罪戾交叢伏蒙聖度涵容宸章宣諭感承髙厚省訟迂愚固冀收復驚魂支撐病骨勉供任使終竭驅馳而旬日以來憂懼相乘宿痾劇發精神憒亂坐臥靡寧脾气積傷飲餐並廢濕痰流注腰股不能屈伸郁火上攻頭目時作眩暈延醫診視咸謂疾居骨髓非鍼石之可攻患切膏肓將晷漏之難保小年易盡𨿽萬死不足深憐殘喘幸存卽一息尙希大造旣寬之斧鉞之下宜全之溝壑之中蓋山澤善藏夫疾污惟雨露曲滋於枯朽臣用是呻吟伏枕痛苦呼天冀察危衷早容休退別遴鴻碩俾佐熙明庶恩禮有光於聖朝庸劣免妨於賢路臣無任悲鳴祈控之至

第五疏

謹奏爲痼疾瀕危懇乞天恩準放生還事該臣以抱病曠官四乞休致延候旬月未蒙允兪憂懼滋殷病勢增劇竊惟皇上至仁天覆盛徳春生卽艸木虫魚尙將關其欣悴若罷癃殘疾罔不軫其顚連況臣參侍禁庭積有年歲一動止喘息莫鑑臨乃夙嬰深痼之災漸迫衰殘之候胸瘍外蝕腹疾內攻榮衛並虛肌膚日削而下情屢控天聽彌髙卽今委頓筐牀雜試鍼石心乍冰而乍火形非鬼而非人兼以妻子俱還湯水不給空廚寂閴羈旅蕭條徒以孑然病軀靠一二如瞶如聾之僮僕垂亡性命托三五暫來暫去之醫巫此臣所以懷故里而傷心叩嚴閽而乞骨者也伏望皇上垂覆憫之弘慈全生成之大徳俯憐危困早準退休庶倦鳥知歸特荷恩幹解网困禽見放將圖報於銜環臣無任激切哀懇之至

○辭免讀卷疏

謹奏爲久病沈綿辭免讀卷並懇天恩早放生還事臣以孤孑一身臥病兩月五乞休退未蒙允兪病日以深命且莫必玆遇本月十五日殿試天下中式舉人禮部以臣名籍未除遵例擬臣充讀卷官具疏上請奉聖旨是欽此臣聞命不勝驚悚竊念大庭策士欣逢淸問之期賢儁登庸快睹明揚之典誠獲周旋於執事固將竭蹷以觀光無柰二豎殷纏羈囚比辱精魂旣散諒緣分巳絕幹人間啀步難移卽夢寐能之於帝所徒撫牀而隕涕特望闕以陳情倘寬其曠職之愆不加誅戮尙憫其乞骸之請亟賜放歸臣生且銜恩歿當結艸臣不勝感激祈懇之至

○謝予告疏

謹奏爲感激天恩準容休致恭陳謝悃事該臣以抱病沈綿屢乞罷免伏奉聖旨覽卿所奏情詞懇切旣有疾準回籍調理著馳驛去吏部知道欽此臣不勝感激竊念臣本畸單賤士偃蹇庸流不階根柢之容誤被眷知之漏每誓心於天日願畢力於涓埃而資識迂愚才術短拙居平屍素碌碌無所建明臨事周章期期罔克將順犯顏逆耳數幹不測之威藏疾納污特荷兼容之度驚魂稍定宿疾殷纏蓐臥將及於五旬疏詞殆窮於累牘苦下情之難達幸天意之終從麋鹿山林旣遂歸田之願驂騑道路更叨乘傳之榮病骨積摧覺頓回於起色隆恩未報良自負其初心涕泗交流語言莫措孤蹤去住曾何系於重輕大造生成玆巳全於終始臣不勝感激繾戀之至

○辭朝疏

謹奏爲辭朝事該臣以病劇乞休伏蒙聖恩特準馳驛回籍除具疏陳謝外今柴車在道輿疾將歸簪紱去身負擔幸釋感乾坤之大造頂踵難酬想日月之淸光夢魂永隔情依依而戀主頻回棄婦之頭心惙惙以憂時橫灑孤臣之涕摧轅僨駕𨿽駑質之巳虧愛卵惜巢或鳥言之可采伏望皇上宥密凝神特愼寢興之節中和養徳常平喜怒之情隆孝養於兩宮奉烝嘗於九廟視朝聽講一如萬曆之初年敬天勤民恪守祖宗之遺訓信任輔弼愛惜老成亟收罪謫之臣用伸士气重斥貪殘之吏以厲官坊至若調宣大之虜情急須乘欵而修備疏淮泗之水患母令壞堰以妨漕平寧夏之叛軍特求戎首盡宥脇從勢不煩兵而自解禦海邦之倭寇但諭守臣分屯要害可保按甲以無虞惟是皇儲冊立之儀系宗社根本之計吉期旣定盛典將行願同薄海之民共仰�星之耀臣不勝依戀悲哽之至

○回籍謝恩疏

原任禮部尙書兼東閣大學士今在籍臣王家屏謹奏爲蒙恩回籍恭陳謝悃事該臣以積痾曠職累疏乞休於本年三月十四日欽蒙聖恩準臣回籍調理仍賜馳驛當卽具疏謝辭於十八日離京次月初二日到家訖念臣自奉召環再參樞席感非常之遇志每切於捐糜竭不肖之才效寔疏於輔理悠悠三載久懷屍素之慚踽踽孤蹤兼抱沈綿之病馬窮則佚蓋筋力之巳疲器滿斯傾由福緣之欲盡累數章而乞罷不勝抵冒之愆擁六傳以言旋終荷保全之澤出關而北入山漸深生知稅駕之鄕歿得容棺之所縱塡溝壑亦戴徳於乾坤卽處山林忍忘情於廊廟西陲未靖知遺君父之憂東禁猶虛曷慰臣民之望無謂棄臣如涕唾不足追念其言尙思定國先本根及今早爲之計宮彜旣敍神器攸寧潛消釁孽之萌永保基圖之固臣不勝感恩祈願之至

○在籍賀聖節疏【未上】

謹奏爲慶賀事萬曆三十八年八月十七日恭遇皇上萬壽聖節臣謹稽首頓首稱賀者伏以五百年生聖祥開有道之期億萬載當天祚衍無疆之歷神人胥慶朝野均歡仰惟皇帝陛下稟睿含衝體元居正父母天地爲之子無忝所生臣妾兆庶作之君不懈於位三十年曰世巳徵有道之功八千歲爲秋再啟長生之旦金飆玉露應佳候於西成寶月珠星拱祥光於北極九霄閶闔髙黼座之儀萬國衣冠紛效華封之祝頌聲洋溢殆徧響於山河喜气彌漫寧忘情於艸木臣迹慚淪落恩荷生成卜周世之綿延𨿽阻稱觴之列歌堯天之廣運寔先擊壤之氓伏願保合太和緝熙純嘏愛身以托天下篤培性命之源斂福以錫庶民共躋仁壽之域臣無任瞻天仰聖歡欣祈祝之至

○壬寅賀冊立太典疏

謹奏爲欣逢大慶恭陳賀悃事臣跧伏艸野適於今歲冬月恭遇皇上肇舉大典冊立皇太子曁冊封福王瑞王惠王桂王復以次月吉辰祗率彜章尊上聖母徽號曰慈聖宣文明肅貞壽端獻皇太后兩月之內明詔再頒臣不勝聳聞不勝忭舞竊憶臣向歲待罪機庭預陪儲議方毓徳宮之召見業僉奉於明綸迨文淵閣之傳宣復獨承乎兪旨仰窺皇情之眷注雅屬元良無柰眾口之紛囂致稽歲月直需時於今日出獨斷於宸衷主器崇升茂正靑宮之位諸藩眾建分疏赤社之榮胤祚偕昌本支式敍遡璇源之流衍浚自天潢鏤寶冊以鋪張善歸慈極配乾元而稱大熙鴻號以揚徽玆蓋皇上道重綱常治先典禮作述兼聖明之懿修齊率仁讓之風謨烈燕詒調護無煩於羽翼軒輿鶴列尊崇備盡於情文一舉而天親之愛具惇遂洽八埏之和气俄頃而宗社之計大定丕延億載之洪圖誠家國同休神人胥慶者也臣識慚謀始功愧求成戴盆𨿽格於望天傾藿寔殷於向日欣宗祧之有托開神聖以方長祝慈壽之無疆撫曾玄而未艾詞弗勝其揚厲情但切於謳歌臣下情不勝歡忭踴躍之至

○謝存問疏

謹奏爲感激天恩遣官存問恭陳謝悃事本年正月初十日伏蒙欽差中書舍人劉承諏恭捧勑書一道安設龍亭偕同本布政司官備辦羊酒及花銀五十兩彩叚四表裏鼓樂導從至臣田廬宣示徳音頒給恩賚臣謹僂躬舞蹈稽首拜嘉復瞻叩闕庭具疏稱謝者竊惟自古國家大慶率覃敷錫之恩於時艸野耆賢間蒙存問之典顧恩非濫及典無幸饕須年徳之並髙斯懿章之克荷若臣者行能淺薄材質虛庸向廁綸扉愧乏贊襄之效數參儲議未諳將順之宜誠不足以動天義弗安於尸位是用奉身而退長休農畝之間然每蒿目而思詎忘君國之慮蓋主器一日未定固臣愚一日不寧者也頃賴蒼昊炳靈啟宸衷之獨斷靑宮正位曁諸王以並封尊上聖母之徽稱霈錫臣民以闓澤臣聳聞冊禮幸始願之克諧繼奉詔條庶宿愆之昭貸幽憂十載方欣奠枕之有期懸隔九閽敢望遺簪之見憶玆蓋皇上隆慈軫舊大度包荒雨露委潤於凋枯日月回光於闇曶特遴星使乘震旦以儼臨渙發天言恊春陽而溫慰醇醪肥羜便蕃舁庖廩之珍文綺兼金絢爛列篚筐之彩賁祥光於衢巷溢喜色於衡門登對知榮省循轉惕撫膏肓其沈痼暫偸旦暮之生舉頂踵以放摩奚答乾坤之造惟丹心之未化質皎日以猶明略陳垂盡之言仰瀆蓋髙之聽伏願朝講之臨禦如舊章奏之裁發以時股肱耳目備其官無以猜嫌而妨委任出入啟居式於度無以逸豫而弛憂勤愛惜人才漸收復乎廢棄矜憐滯獄亟解縱乎累囚更祈節宣索之需俾軍國得支其經費罷礦稅之使俾吏民不困於誅求將和气翔洽於兩間慶祚綿延本億載矣臣下情無任歡欣祝願之至

王文端公奏疏卷之四終

◇詩集◇

序

卷上

樂府五言古詩七言古詩五言律詩五言排律

卷下

七言律七言排律五言絕句七言絕句詩餘

●王文端公詩集序

曩先宗伯只在詞苑於先進亟推山陰王先生小子弘蓋自未束髮時已知景慕先生云迨先生登宰府閎模端軌亮節遠猷海內士無不巖石瞻之者以力請建儲申救言官封還詔書忤旨竟辭位去先生旣玄海內𨿽婦人孺子�皆延頸望復召王相君乃卒未賜環而薨天下士知與不知皆咨嗟悲悼以未究先生之用爲憾窀穸旣畢令子荀龍昆弟裒遺集漸次付梓詩稿始殺靑弘以通家子授讀回環諷繹而嘆曰此風雅正音久絕響於天下乃今復於文端先生而見之蓋言爲心聲詩者有韻之言往往肖其人以出故諧媚之�好喔咿囁嚅柔其聲於唇喉間以取妍於世而�目褊吻多飛沙走石之猛迅亥人眞態不能掩於操觚染翰間類然先生襟宇巍峩故其韻之閎遠不如黃鐘大呂而無滛繩之響趨操凝故其格之莊重亦如商彜周鼎儼然爲三代法物詣徳純粹故其度之雍雅如冠冕士鏗然鳴玉於廊廟之上弘𨿽未睹先生型範乃以夙所聞及海內所仰望稱述先生者合之於詩竊以爲卽肖其生平焉�詩以道性情然必已之性情調適於道而後能詔嬍繩逸感發乎人近世摽竊�勝無山哦山非水詠水離境而秋物象違情而寫欣戚讀之茫不知其意興何寄之渾不辧其人之形貌何以則以其拾塗無關於己之�姿也而輕淺者又以猥陋鄙褻之胸次妄發縱吐自以爲能宣所懷不知見之者幾且欲嘔嗟�性情而旣非矣柰何能諭乎道性情之�昔人之嘆詩�意殆在斯歟先生品格超卓一世宜其聲諸歌詠跨邁流俗�薄風雅非近時��者之所能彷佛也先生疾革猶夢與馬文莊�爲�曝詩今具集中蓋其志慮無一息之忘靖獻故當易簀時猶惓惓若此不可想見其赤藎哉往馬文莊公薨之夕夢帝召議禮先生與文莊之俱秉宇宙正气爲名宰輔皆未究其用一旦化玄其神爽蓋玆在帝左右故呼吸存�猶若斯之從容契合庸詎偶然也耶乃先生非直立朝大節能廉頑立懦卽發之謳吟者亦足軌俗樹風嗚呼世道之賴先生與先生之淑世又豈時與代之可淂囿哉

萬曆壬子孟冬谷旦賜進士第右春坊右諭徳兼翰林院侍講管理誥敕晚學閔中盛以弘頓首謹撰

●王文端公詩集卷上

山陰對南王家屏著

定襄門人傅新徳校

樂府

五言古詩

七言古詩

五言律詩

五言排律

◆樂府

猗蘭操

君馬黃

○猗蘭操

曄曄之蘭生於丘園不采其葉而培其根其葉可佩其根可飧彼美一人可與晤言予往從之周道云阻四顧皇皇匪翼焉舉誰能同心維予與汝方何爲期爰獲我所

○君馬黃

君馬黃我馬驪聯鑣長安陌並服黃金羈鯨騰鰲舉日千里馳驅未許忘斯須一朝君馬行騎向昆侖西朝登蒼梧巓夕飲大液池卻笑我馬邅寧顧君馬疲同皁不同駕遠道虞艱危

◆五言古詩

初入翰林自述

憫農

觀蘭亭修禊圖

迢迢牽牛星

雪夜講莊義

題玉節楊徽捲

題林奉常萊庭雙壽捲

○初入翰林自述

天辟圖書府斯文今在玆蕓蓀萃芳潤葵藿迎朝曦慚予側微士兼收沐皇慈蓬蒿植蘭徑鷡鷯棲鳳枝生平未知學世路方多岐所志貴早辧勛業甲人爲元聖奠姬鼎一徳調商彜大人巳不作古道猶可追願言對靑簡澹慮潑玄思經濟籌時略天人探聖涯宇宙皆吾事一念安可欺譬彼機中素皎潔防其緇譬彼山下石孤貞堅自持文章乃末技富貴非吾期出入感榮遘朝夕承師資遠心在霄漢努力酬明時

○憫農

春日荷一鍤夏日荷一鋤摘稻如摘發種谷如種珠晨起飼牛飽羹藿常無餘雞棲煙樹瞑日宴遑寧居胼胝田陌間終歲勤菑畬早禾幸自熟蟪蛄鳴郊墟登場未云竟催徵巳紛拏糶新了官稅而無擔石儲涼風四壁靜妻孥依空廬生計懷農事誰能不欷歔

○觀蘭亭修禊圖

筐筐修竹間漪漪淥水濱叢林散朝靄波光蕩靑蘋窈窕幽亭出軒楹何嶙峋眷玆名勝區允怡靜者神芳時萃朋友襟期曠無垠臨流漱淸液列席鋪華茵谷鶯巳自出澤蘭正可紉引卮泛洄沿濯纓傍溪溽援琴振逸響濡翰揮陽春煩痾盡蠲滌優遊難具陳勝事巳千載想見當時人髙風聳丘壑雅志遺囂塵處世秉昭曠斯圖良可珍

○迢迢牽牛星

瞻彼牽牛星皓彩臨河渚涼風西北來脈脈如傳語豈不念華容爲此銀漢阻欲渡無橋梁罷織空機杼良會復何時一別逾寒暑安得夜如年淸光常對汝

○雪夜講莊義

老聃巳不作斯道皆支離上下千百載奧妙誰能窺井蛙不識海冬冰夏虫疑役役聲名間妖孽何多岐昆侖有至人淵覽眞吾師胸次包元化寤寐參庖羲予與二三子挾策往問之因述七篇義爲我開盲迷天地一稊米萬物以息吹鯤鵬扶搖日蝴蝶飛揚時天倪本至順何思復何爲人心蔽塵垢葆光斯漸虧能使宇泰定虛室生朝曦輪扁斲最巧庖丁丑不劘此中有玄解攖寧始可期可以控八極可以禦兩儀養生及應世形神胡不怡深堂坐巳久寒夜雪光彌滴漏聲將盡挑燈影漸移爽然如有得歸去意遲遲

○題玉節楊徽捲

昆山有良玉堅貞莫與方卓哉傳母節與玉同焜煌憶昔結帨時左右雙鳴璫貫組中斷絕委隊紛琳瑯巳隊難再屬遺璞尙可將瑕瑜未能辧撫玩悲中腸區區四十載追琢何劻勷璠玙旣成質照耀明月光殷懃紉華綬佩服朝明堂明堂覲天子緩步搖琚璜淸聲閒宮羽素彩淩冰霜瑰瑋信有自瑩潔維其常九重下明詔乃眷昆侖岡胡然孕靈秀產玆不世祥褒崇錫曠典綸綍榮王章溪山照云日瑞气浮冠裳徽音侈歌誦千載揚其芳

○題林奉常萊庭雙壽捲

王母無令子彭鏗不壽親天親苟未洽長生胡足珍我聞承歡者乃屬舞斑人垂白戲親側和理難具陳林翁今七十阿母正九旬晨夕娛慈顏庭闈藹陽春是母仍是子植慶信有因況乃公孫貴卿月懸髙旻彩服傳宮錦香醪致上尊壽筵歲再啟賀客無停輪風日明三泖笙歌達四鄰試問瑤池景何如此樂眞

◆七言古詩

沙堤行

天方國人進玉歌

徵西將軍出塞歌

寒蠅嘆

盆菊吟

應制題玄兔

應制題宣廟禦筆花驄馬

又題商喜紫驑馬

應制題宣廟四季百子圖

送李元甫乞假省親

送賈給事徳修按黔中

送劉子明給事謫蒲城

題程錦衣便面閱馬圖

賀王少宰鹿生麛

送王司農奉詔歸省

贈菊齋翁

題瀛海蟠桃圖

壽溫都諫父母

壽社友郭文學

○沙堤行

春風習習長安道和煙十里生芳艸芳艸春風夾道香行人共說沙堤好漢家宮闕郁崔巍天使宣麻輦路開紫閣遙通丞相府黃金新築禮賢臺髙轓結駟人爭覩九衢十陌騰簫鼓鳳凰池上接夔龍崧嶽人間降申甫憶昔塵埃縫掖時金礦玉璞疇能知千載明良會魚水一朝聲望系安危天子垂裳居便殿密勿絲綸親召見上陽門裏賜肩輿長樂宮中承鎬宴貂冠黼衮近丹楓百辟班行避上公气吐風雷回浩化手扶日月辟鴻蒙君不見莘野耕夫宅端揆一夫不獲猶自恥渭濱出應非熊兆八百餘年卜周紀傅巖霖雨潤蒼生古來相業俱如此

○天方國人進玉歌

昔我皇祖開洪蒙茫茫海隅車書同爾來二百四十載穿胸貫鼻雕題辧發皆朝宗維此天方之國乃在占城之南暹羅之東北去長安十萬里不與中國人煙通年年航海度嶺徼稽首獻贄明光宮獻贄明光何所有筐扉累累盡瓊玖云道國王得此不敢私貢來親遣貴臣賫黃者如粟赤者如霓玄者斷漆白者截脂錦袱充庭開五色淸輝照耀金罘罳球琳駢集鐘山瑞圭璋不羨昆侖奇玉府煌煌詎云少夷情自是珍皇慈願得皇慈喜錘作雙佩觿或作殿中礎或作階下瓷朝朝暮暮伏君前與君永作西藩籬噫嘻哉遠道之人胡可遺天覆地載能令萬國歸雍熙君不見漢庭使者張騫出黃金用盡煩羈縻

○徵西將軍出塞歌

九月邊郊艸具腓龍沙黯黯胡塵飛聞道將軍承密旨霜戈萬里伸天威利鋋長矛圍大纛白馬紅纓耀裝束衛靑猛士下雲中李廣飛軍來上谷雲中上谷饒荊榛星烽夜炪煙晝屯鳴金伐鼓從天下車馳馬驟如雷奔帳前組練皆貔虎鄴下黃須不足數部校能開萬石弓健兒會挽千斤弩穹荒落日風颼颼烏鳶不下黃雲愁林深野曠狐兔沒鷹肥犬疾豺狼幽直北關山連毳冪旋聞一箭旄頭落赤繩系得左賢歸白囊報道單於獲從此陰山奏凱還累累獻馘明堂前天王爲設彤弓宴功名不讓麒麟先

○寒蠅嘆

吁嗟乎蒼蠅胡爲乎其然昔爲人憎今人憐昔日火雲發赤龍正當天爾乃呼羣引類飛翩翩垂涎吐沫污白壁投殽落俎騰芳筵豈執輕羅能撲滅縱憑壯士難驅捐今何時慘淡西風霜滿地疏影營營忽失羣弱弱翛翛盡垂翅寥落猶從金壁棲驅馳空附當時驥吁嗟乎天道炎涼有變更物情轉盼榮枯異消息盈虛理固然莫因世態遷吾志

○盆菊吟

有客遺我叢菊盆盆中曄曄垂芳郁直幹扶疏白露滋孤英葳蕤黃雲覆淵明無酒自怡情傅玄有詩堪細讀窻前梅籬下竹歲寒與此同淸馥君不見西風一夜霜滿盆依然秀穎秋陽暴

○應制題玄兔

曾記瑤光貫月年迷離淸影掛髙天一從玉杵玄霜盡斂卻長空萬里煙煙光素毳靚如織停涵猶帶山河色寒芒宵映斗墟明羣品蒼黃兵自失騶牙入漢詎堪倫玄鳦生商漫相憶固知天瑞非人間始信秋毫皆帝力墨綃瞻對澹忘言珥筆何能贊潚默

○應制題宣廟禦筆花驄馬

漢家天馬來西極驪黃千載虛丹墨欻見靑驄出九重霜花錯落連錢色龍比精神麟比姿驤首髙秋如有思滚塵詎直供淸翫應憶艱關百戰時

○又題商喜紫驑馬

渥水丹砂黯然幽精英幻出紫驊驑在坰詫見飛虹出飲渚驚看赤電流雄姿一自歸毫素燕閒日接君王顧索駿誰言莫按圖汗血龍駒自獨步

○應制題宣廟四季百子圖【二首】

百子池頭春灝灝竹馬羊車戲闐道金盆爭漉洗兒錢玉欄徧茁宜男艸風鳶入云魚跳波左幹右羽紛婆娑鳳表龍姿盡賢聖聰明寧讓剪桐過

其二

貂裘狐帽紫絲纓畫袴朱幡烈隊行狻猊巧疊梁園雪蹋踘髙飛少海星歸向離宮設大釂伯塤仲箎藹同調安得盛年常此心棣萼樓中日驩笑

○送李元甫乞假省親

憶昔長安同走馬與君邂逅金門下四百人中識李邕矯矯龍頭眞大雅靑雲爲姿玉爲膚掌中把握雙明珠羨君作賦不停手瑯瑯落筆皆珊瑚萬里親闈隔江水一旦歸心如嚙指走謁重閽數上書朝奉天言夕旋趾結駟鳴鑣下玉京五溪三峽引雙旌野樹江花俱生色宮羅綠錦何崢嶸白晝歸來拜堂上承顏自覺親心鬯山間倘遇安期生千歲靈椿本無恙君歸何時君始還燕臺明月淸尊閒況畱東觀文章在東觀風雲日相待

○送賈給事徳修按黔中

牂牁此去幾千里銅柱巉巗奠南紀五嶺遙連木閣山諸溪曲傍湘江水一從罷戰偃旌旄百年炎海無驚濤葡萄自入番夷貢節筰何煩漢使招詎知異類多翻覆不出蕭墻自魚肉豺虎咆哮晝拒關罔兩扳緣夜乘屋九重宵旰日憂勤誰能絕域揚殊勛白麻艸就平蠻檄彩鳳銜將諭蜀文使君元是神仙侶校書曾照靑藜炬才雄倚馬邁鍾王技薄雕虫失蘇許當年玉署趨髙風感君磊落襟期同杯酒流連共明月片言咳唾垂雙虹君今引旆辭丹闕春艸萋萋雨裉歇都門行色望乘軺三殿恩光榮授鉞莫嗟遠道多艱辛峴首燕然自立身陸賈元非陀說客班生終作漢功臣搴帷白日巡溪砦溪蠻解甲紛羅拜一劍行看瘴霧消尺緘坐致妖星退歸來奏捷明光前功名不讓麒麟先始信折衝還白面築壇推轂眞徒然

○送劉子明給事謫蒲城

寒風獵獵吹貂裘僕夫手控雙紫驑勸君停車且勿發聽我舉杯歌昔遊憶昔抱策獻天子片言曾動天顏喜弘開蕓閣聚時髦與君出入承明裏聯琚接佩何雍容三載紬書同坐起宦路交情古所稀生平意气誰能擬君才瑰磊元無倫稜稜气岸摧風塵朝拜諫官夕奏事泰山喬嶽爭嶙峋數叫天閽踏虎尾直披雲霧搔龍鱗回瀾倒海信有志寧肯捲舌低向人驀然白日風霆薄蔓衍昆岡火炎灼不省含沙會射人翻惜隋珠輕抵雀吁嗟乎古來直道多崄巇曾將貝錦成南箕丈夫用世非旦夕安能常笑無顰眉君不見敬通文章麗如彩口語招尢困炎海賈誼多才自少年淪落長沙抑何悔翡翠羽鸚鵡音英華標露羅罻侵風疾過林撼髙木夜光暗擲誰知心吁嗟乎君且行雙鴻分翼難爲情寄君匣中劍乃是靑龍精攜向太華山上遊神光熠耀威西京西京形勝稱天府漢苑唐陵弔千古遷客庭空吏事稀逢人莫道雄心腐長孺未許臥淮陽蕭傅寧教滯三輔一朝明主賜君環衮職趨朝期再補

○題程錦衣便面閱馬圖

自予挾策遊皇都紅塵車馬日喧呼五侯七貴不識而但能一識程金吾金吾丰采絕髙雅美箑娟娟新在把上有君侯賜埒圖云是唐王親閱馬細玩此馬非尋常乃與房駟通精芒天生神物信有意驅馳自合從君王君不見燕昭千金買駿骨駿馬不來黃金竭又不見騏驥一日行千里困服鹽車秪自恥何如此馬會逢時金銜玉勒雙鑣垂鯨騰鰲舉不可制乘風蹀躞聲驕嘶想見登壇驚掣電喜溢龍顏回顧盼晉陽兵甲正演紛逸足曾經當百戰吁嗟此圖良可珍金吾持此意气增嶙峋丈夫得志欲雄跨況今西北多煙塵莫向此圖論汗馬會須功業追麒麟

○賀王少宰鹿生麛【代竹】

肅肅文昌府平臨北斗傍喧卑敻�人境隔何來瑞鹿中徜徉徜徉豈復林巒想髙閣塵廊日俯仰吸露常承沆瀣余棲雲稔狎松陰敞吸露棲雲了不驚徘徊似戀主人情曉窺堂印循階上夕聽鳴珂夾轂行轂下階前歲巳久育性含和一何厚瑤光散采忽生麛正及嘉賓將進酒賓筵喜气歕如虹瑞應僉歸少宰公勞書新奏三年最世徳兼推累葉丰舊徳新勞洵濟美璇源遠遡湘沱水後祿端因善慶鍾休徵若有神明啟神雀祥烏詎足倫政成胎卵總歸仁阿閣曾聞九子鳳周南再見一角麟麟鳳繩繩元有種髙門坐見三槐拱他年記取阿戎來麛角葳蕤骨正聳

○送王司農奉詔歸省【有序】

吾師濼川先生視學雲中時某以童丱居諸生間特蒙甄賞過而與之不自意遂僥非望有今日成先生指乃先生歿王事巳二十餘年懷感恩慈無繇抒報萬一獨幸先生子若孫林林顯庸而師母劉太夫人嶷然介繁禧躋上壽也忠貞慈孝萃美一門盛矣適司農公謁告歸省通家猶子不覺憮然詩以送之兼佐觴事山東大師富道徳持節冀北觀人文家挾詩書戶�誦斌斌多士興如雲今去大師歷三紀墻仞陰穠徧桃李藐予朴樕媿非材並荷栽培列門戺門戺空懷國士恩曾何涓滴報堪論但向黔陽訪遺迹孤忠耿耿照耀萬古之乾坤耿耿精英詎磨滅日月比光霜比烈鳩靈匯粹自家庭於姓才賢母大耋堂上褕衣錦翟鮮堂下簪組紛蟬聯共企髙閎容駟馬爭傳慈訓埒三遷縹緲慈闈在何處海上絪縕爛煙霧夢想潘輿望久懸秋風忽動循陔慕累疏陳情許蹔歸東方千騎迓驂騑晝繡登堂拜嘉慶賓朋羔鴈俱光輝我獨天涯阻奔走稱觴莫佐賓朋後彩服新從闕下還靑衿倘問雲中舊爲道鯫生祝願賒願母百千萬歲顏如花坐見曾玄盡廊廟不數崔盧作世家

○贈菊齋翁

結廬髙傍螺山麓曲檻疏籬總淸淑菊齋老翁元好奇不種名花惟種菊相見臨階手自栽靈根和露淸沙覆枝蟠葉互花漸繁大者成株小成簇幽香自絕蜂蟻猜貞姿肯受風霜觸嬌紅艷綠能幾時獨此孤英殿芳郁石淨泉甘匝地陰若有神明垂顧復干云豈羨三公槐驚雷不數龍孫竹一枝移向上林看玉佩瓊裾眞不俗由來晚節比黃花不逐東風競炎燠叢臺喬木欲何爲千古淸芬在茅屋

○題瀛海蟠桃圖【代作】

巨靈手劃天河水瀉作湖湘控南紀襟帶荊衡四十州委潤江淮八千里流向之罘碣石東滄溟浩渺渾難窮樓臺夜湧金銀气壁立朝看砥柱功砥柱插空髙崒嵂孤峯上捧扶桑日天門曙色開曈曨波面煙霏蕩瓊霱潮落潮平固有時盈虛能得幾人知一花一實六千歲春秋但驗蟠桃枝蟠桃托根勢磅礡獨挺孤芳立廖廓纖塵不到海天澄萬里靑冥來一鶴雪花點綴羽衣輕長風吹散九臯聲王橋巳去茅君遠擬禦吾師朝玉京玉京閶闔排仙仗列仙環佩遙相望劍舄重瞻帝座傍臺階早歷星辰上綠鬢如黛顏如朱上元夙受長生符生也門墻媿守株匹雛渤澥能有無蟠桃可餐鶴可呼敬應弧辰獻此圖

○壽溫都諫父母

終南太乙髙插天層峯沓嶂相回旋鳩靈毓秀幾千載中有丹書祕檢無人傳東海公西王母跨鶴騎鸞世巳久我聞都諫二親俱眉壽分明天合神仙偶神仙偶元不虛朱顏照耀紅英蕖始信丹丘在平地何必往來蓬島乘雲車仙郎珥筆承明裏瑯瑯奏牘三千紙皂囊白簡落霜花直節勁气誰能擬昔年紫誥貤雙封金函玉冊蟠交龍夫妻偕老亦自有幾人同受皇恩穠春蘭秋桂紛蔥蒨瑞慶由來歸積善從此池陽簫鼓無停時年年爲設長生宴

○壽社友郭文學

君年十五我初生我年十五君巳成君齒居前我居後我行爲弟君爲兄黌序追隨可一紀文藝推君作嚆矢孔席能容禰仲平陳榻頻延徐孺子藝苑文場並轡馳中逵輪鞅忽分岐金華侍從談經日綘帳生徒講業時講業談經均此學相不加膴師不薄挾書博簺總亡羊歸向靑山尋舊約山靈喜見故人來綠鬢朱顏貌未衰南陌西阡同戴笠風晨月夕共銜杯晨夕光陰堪指數不覺予年六旬五耆英愧比狄兼謩大老欣從師尙父尙父番番釣渭年鴻鈞气轉得春先舒遲化日明弧旦爛熳晴雲擁壽筵壽筵開處鑪煙裊仙人自愛樓居好玳瑁盤擎王母桃珠璣實薦安期棗子姓盈階客滿堂祝君千歲逓稱觥君若千齡我八百雙驂鸞鶴謁天閶

◆五言律詩

傳臚後作

玉河新柳

閣試晚出左掖

應制題四景

孝懿莊皇后挽歌

再遊天寧寺次韻

和魏中丞憂旱

和魏中丞喜雨

○傳臚後作

禦筆宸衷定宮花曙色移山川眞有分天日本無私賈董聲名重臯夔事業奇丈夫廊廟志不獨計班資

○玉河新柳

水繞沙堤曲晴紓禦柳鮮柔條輕著雨嫩葉暗抽煙影落波間細陰垂檻外偏亭亭依漢苑遲日待鶯遷

○閣試晚出左掖

詩成初納簡朝散共穿花殿閣秋云靜宮墻晚照斜沙邊遙立馬樹杪亂棲鴉回首文昌府祥光燭彩霞

○應制題四景【四首】

春看眠

驄馬黃金勒郊原足勝遊暖風吹酒暈晴日豁吟眸夾岸桃花密沿堤艸樹稠韶光無盡處踏徧陌東頭

其二

虛閣俯江潯溟蒙盡日陰淸颸驅溽暑涼雨似秋霖捲幔云旗合憑軒霧縠侵煙波渺千頃釣艇夕沈沈

其三

纖雲散空碧桂影度琴臺幽籟臨風靜淸徽對月開龍唇初拂拭鶴夢倏驚回素羽翩翩下松陰白露皚

其四

江空飛霰急野曠凍雲繁樵斧迷歸徑漁舟失釣灘渡頭剛得伴驢背不勝寒堅臥■﹝毛瞿﹞毺者寧知行客難

○孝懿莊皇后挽歌【十首】

負扆臨朝日徽音想二南從龍求故劍招鳳泣遺簪日月雙輴發風雲萬乘參瑤宮香散去紫霧郁煙嵐

其二

俔天懷舊徳配帝建新宮隧敞龍文合泉深禦气通卽看移蕙帳何似在椒風挽紼橋山路千官縞素同

其三

媧皇開世早煆石補璇霄詎意桑田變翻驚杞國謠輿圖歸嗣聖天壤隔前朝無限攀號者徽靈不可招

其四

秪云燕谷暖無柰夜漫漫一別黃金屋長封白玉棺山空秋月碧沙冷夕霜繁縱有鄒生律難吹萬古寒

其五

桂殿芳儀遠椒塗大禮成尊曾弗逮養哀乃會兼榮帝寢裳衣袝仙鑾葆吹迎焄蒿關聖念風木不勝情

其六

仙遊何處所來去渺難期夢化雙龍合神從八駿馳星虹迷華渚風雨暗瑤池陟降陵原上惟應老鶴知

其七

紫宮推佑啟彤管著儀刑婉嫕容如在沈冥夢不醒松楸含密恨蘋藻薦芳馨落日空山裏周廬擁百靈

其八

寶婺韜精久今看近紫微望雲開帳殿卜日啟泉扉穴有新封檢山藏舊賜衣慈靈來帝側髣髴見乘騩

其九

軒後遺弓日湘靈鼓瑟秋鼎成丹气散曲罷彩雲收竹淚含愁迥龍顏抱慟幽古今無限恨悵望水東流

其十

堯門曾積慶禹穴此棲神扈蹕千官從迎鑾萬乘親云埋金翡翠霜臥石麒麟哀思渾難寫歌成薤露新

○再遊天寧寺次韻

野寺靑山近何嫌出郭頻塔髙云不礙樹老鶴相親茗啜松花細經翻貝葉新盡能諧吏隱寧復厭僧貧

○和魏中丞憂旱

經春無滴雨入夜每占星旱魃驕方甚饑民涕欲零土膏千里赤煙縷數家靑安得桑林禱回天惠至寧

○和魏中丞喜雨

賴存賢開府憂民似拯焚淸風驅溽暑和气釀油云解澤千巖沛歡聲四野聞�農諧所願志喜愧無文

◆五言排律

禦河水泮

賜扇

北郊禮成

恭祀永陵

應制題扇三首

大閱應制

送陳少傅致仕

送田廣文辭官歸閩

送張令擢民部如京

送胡民部出守�中

送劉太史使秦藩便道省覲

贈屈郡丞侍親西還

賀封大中丞邵公

壽張太史父

壽社友李文學

壽郭藩相母

占雨不應

○禦河水泮

靈沼環淸禁東風早得春晴�冰解玉暖逼浪翻銀浩浩仙源迥溶溶帝澤新溪花方待雨岸艸欲抽茵日月雙開鏡魚龍鱗波沿流去遠分向萬池勻

○賜扇

朱夏乘時正楓宸賜扇同綸音傳殿上寶箑出宮中月湛冰紈麗天題錦字工彩紋金錯落素幹玉玲瓏秉軸思臣節分麾仰帝功手援天下暍八表共仁風

○北郊禮成

肇祀從皇祖鑾輿目建章晨鍾催虎賁曉仗翼龍驤地像鐘山北天開易水旁勾陳連紫極輔弼佐玄堂芝蓋輕飆度仙盤湛露瀼神祗配二後禮樂冠三皇星斗瑤壇爛風雲玉佩王﹖將薦馨寧黍稷列瑞有圭璋柴望宗虞帝登封陋漢皇百靈歆受職一气儼升香丹匱金符祕朱函寶錄藏坤維奠基固國祚卜年長日抱螭頭轉天回雉尾翔羽林蒙大賚侍從賦長楊慚愧臣才拙惟應獻我將

○恭祀永陵

龍馭升遐後烏號墮世長園陵白日閟宮殿紫雲藏四表功猶在三年慕未忘鴻圖隆繼述時祀肅蒸嘗萬乘旌旗集千官劍佩蹡幾筵陳俎豆簪冕奉圭璋仙樂笙鏞盛金罍秬鬯芳孝思融聖念禮數陋王章露下蓂階濕風生蕙砌香玄關蹲虎豹丹壑降鸞凰煙繞鑾輿上神歸帝座傍行人遙拜處日暮萬山蒼

○應制題扇【三首】

芝蘭並瑞

曄曄靈葩燦敷華禁苑中同心君子契異瑞聖王逢豈獨人和茂還因孝感通錦屏依愛日繡幕合祥風接穎瞻堯砌摽奇陋漢宮卿云如有意長護萬年叢

杏林春燕

上林回淑气海燕總先知晴畫承顏色春風振羽儀曲江曾此地新社若爲期紅向花間掠煙從柳外披聯翩髙拂漢對語近依惟欲趁涼秋去常懷戀主私

寒葩競爽

積素凝芳萼冰霜慘自任穠殊金穀艷爽並玉堂陰香細垂簾靜珠明照殿深靈根堪作杖幽意總歸琴澹泊渾忘味淒淸足賞吟宮花千萬樹寧識歲寒心

○大閱應制

帝徳光天下皇情軫日中車書方會禹靺鞈欲臨�夙駕剛辰吉春搜曠典崇風塵淸輦路日月辟惟宮扈從千官集騰驤萬隊充摐金聲振野飛旆勢摩空八陣龍蛇合重圍虎豹叢軒轅軍令肅驃騎將材雄繡帶緣紋獸金鞭走玉驄彎弓明月滿舞劍落霜融七萃精神奮中權節制通麗譙觀列鶴原野見非熊駕馭紆長策謳思掩大風輿圖天作幕豪傑海爲籠濯濯聲靈遠洋洋霈澤丰兵惟不戰勝道以止戈隆但洽陶唐化寧誇漢武功思文玆擬頌敢謂契宸聰

○送陳少傅致仕

華嶽雄西土岷江據上游扶輿鍾間气申甫繼前庥會本貞元合形非夢卜求文章卑晉魏道術掩韓歐紫闥宣綸密靑宮輔徳遒階崇聯玉席名重復金甌日月光帷幄星辰近冕旒論思推傅說顧命屬畱侯終始君臣義安危社稷謀丙功洵不伐範志亶先憂吐握勤民事寅恭贊帝猷補天忠作石濟世道爲舟玄斡璣衡正蒼生疢疾瘳萬方歸夑理羣品荷甄收翊亮精神著都兪寵眷優鳴璫陪鎬晏列戟扈宸遊蟒服頻裁錦駝羹數賜羞奎章絢五色華榜麗雙蚪駢錫恩榮渥長祥慶澤流鳳毛紆羽翰麟筆紹弓裘伊陟賢維肖祁奚盛可侔孤貞持漢�五福斂箕疇龍馬精神健莊椿歲月修臺躔初轉甲華旦正宜秋瓊島晴霞度金盤玉露稠岡陵交獻頌海屋幾添籌報國眞丹悃歸田尙黑頭衣冠紛祖帳旌節擁星郵蹔擬徽音遠頻繁睿旨畱禁中思頗牧天下想伊周司馬中興宋園公晚定劉佇看宣室詔旌幣到林丘

○送田廣文辭官歸閩

抗疏辭榮祿翛然出帝畿二毛憐暮景寸艸惜春暉座泠靑氈撤江空畫舫歸長風吹疊鼓斜日掛徵旗擁傳行何迅橫經事巳違閩花當徑發越鳥傍人飛路入神仙宅塵淸太史騑板輿明晝錦石室敞秋扉開宴鳩爲杖承歡彩作衣徳星紛聚瑞閭裏亦光輝

○送張令擢民部如京

明卿多異政詒惠在山陰�錦經綸手烹鮮撫字心髙秋頻厲劍淸晝伹鳴琴楡塞煙氛淨花封雨露深量涵千頃碧囊乏四知金鳳集從名郡鸞棲定上林桑幹餘潤澤恆嶽並嵚岑仙仗行當覲星樞去可尋橊燻依粉署蘭气接瑤簪國計玆方急君才眾所欽周官司貨幣禹貢入�琳漫爾憂時詘應須念歲侵雙鳧飛渺渺四牡去駸駸懸憶朝天日褒然奉玉音

○送胡民部出守�中

望在仙曹重官遷嶽牧崇褰帷行塞上仗鉞入雲中慷慨籌時事殷懃問土風干戈初息馬虎豹正和戎野曠荊榛合村墟雀鼠空輸將紛督稅版築未休工鴻鴈思中澤車牛困大東不緣宣帝徳何以振民窮甘雨隨軺渥淸霜落旆融循良推召父弦誦屬文翁按部單車肅登臺遠志雄儻紆平虜計馳奏建章宮

○送劉太史使秦藩便道省覲

綠鬢神仙侶靑雲侍從臣校藜依日月捧節下星辰桐葉遙分陜皇華故使秦脤膰周典禮帶礪漢冠紳宴設新丰酒花明灞滻春褰帷瞻華嶽飛旆度漳濱上黨傳經地西京作賦人趨庭紆晝錦裏閈溢光塵

○贈屈郡丞侍親西還

薇省升書早花封制錦優望郎輝列宿重帥蒞邊州垑曠褰帷顧民艱伏軾諏深憐漁澤竭未忍繭絲抽亡徙煩招撫瘡痍恃噢咻逋租寬自入滯獄決如流膏雨千村沃炊煙萬井浮雞豚饒樹畜桑土預綢繆茹蘗苞苴遠然犀鬼魅幽風塵堅壯志天地鑑忠猷最牘連翩上褒綸次第酬尊榮唐刺史蕃庶晉康侯公府行徵拜戎軒忽勌遊瞻云頻陟屺步月恰驚秋朔塞歸鴻鴈星垣合鬥牛循陔雙曳彩開宴並�韝允合仙�慶爭遺我裏愁紛悲何武去莫借寇恂畱扶杖傾城出攀轅擁道周吁嗟公去矣誰復軫推溝

○賀封大中丞邵公

禹穴靈文啟姚江慶澤鍾名家推召虎才子聚苟龍出入簪裾侍登臨杖履從剡川紆勝賞洛社續芳蹤不就蒲輪召頻貤竇冊封栢臺天寵疊棘寺主恩濃授鉞監諸鎭刀麾自九重鸞書新譽命豸繡肅丰容閱世年垂耄循墻禮益恭門髙施棨戟宴敞列笙鏞紫薤春觴薦雕胡秩膳供楚萊慚奉養商綺謝遭逢齒徳兼三達榮光庇九宗斗山紛屬望云夢總羅胸萬斛虛舟載於將大冶鎔願言歌抑戒遐福比喬松

○壽張太史父

東曹曾曳佩南詔昔分符勛業遺銅柱琴尊托鑑湖溪煙心共澹野鶴貌同臒禹穴書頻檢蘭亭會不孤陶潛眞處士賀監豈狂夫自分身名足寧知歲月䢐星躔周六甲風雨淨三吳紫气丹砂化金莖玉露濡耆年瞻賜杖華且紀懸弧開宴歌鍾動稱觴舞袖紆精神秋正健福壽晚多娛有美承家喆褒然命世儒天人敷大對啟沃具嘉謨藝直追班馬才奚讓董狐曰云瞻不盡彩服渺難趨爲效長生祝遙天薦履絢

○壽社友李文學

角丱遊黌序丰神秀更翹淸芬蘭是味溫潤玉爲標經術名師授文詞哲匠雕翺翔期萬里作養歷三朝用大才非拙逃虛志特超儒冠甘澹泊野服恣逍遙渭水辭周載商山避漢招修齡綿歲鑰淑气挹星杓晴日書占谷春風酒湛椒觴行髙士宴曲步上眞謠仙檢丹方祕朋簪白髮饒願公惇久約容我伴松喬

○壽郭藩相母

淑徳輝彤管星躔轉玉衡慶延三世遠時閱五朝淸垂白神彌王還丹體自輕渾疑王母降絕勝地仙行東蟠桃熟西成蠟酒馨歲華且攺天及小春晴簪履稱觥畢琚璜獻饋並【時兩孫同時納婦】琱盤麟作脯珍鼎筍爲羹冊啟元君籙歌調子晉笙千秋不盡祝里巷溢歡聲

○占雨不應【用正韻】

久旱諸友數談雨徵礪石言西南風至雨河濱言東北升雷雨又言月離畢雨乾山言日逢庚雨月川言水缸汗雨可川言柱礎潤雨石嶺言螻蟻出雨礪石又言鵓鳩鳴雨柳溪言竈頂煙折雨河濱又言燈光低暗雨龍盤言山有臥雲雨可川又言日落晚霞雨迄無旱久郁朋情時來課雨徵舞雩援祕典占候按遺經風自坤維發雷從艮地升月躔頻會畢日幹屢逢庚汗澑漿缸玉膏濡柱礎瓊空羣看蟻出逐婦聽鳩鳴竈頂靑煙折燈心紫焰傾臥云憑岫黯落照入霞明龜筴渾無應龍祠總不靈玄枵呈耗象赤帝煽炎精怪魃誰能縛弘羊詎可烹污萊千里目野哭萬家聲天匪人謀測災緣气數生君儕姑順命莫復較陰晴

王文端公詩集卷上終

●王文端公詩集卷下

山陰對南王家屏著

定襄門人傅新徳校

七言律

七言排律

五言絕句

七言絕句

詩餘

◆七言律

春盡登山

過拜將臺懷古

讀武經七書有述

聞蟬二首

朝天宮習儀遇雪

應制題扇四首

擬代皇上祝母萬壽無疆二首

送譚二華司馬總制薊門

題朱鎭山司空引漕捲

題曾藩伯致政捲

送王荊石司成赴南雍

送張鳳林太史使蜀

送範屏麓司成赴南雍

餞趙太史諸年丈冊封得江字

送田徳萬使江西

送劉內史奉使山東因歸大梁省覲

送陳元忠太史奉詔歸覲

送邵侍禦歸覲

送王侍禦僉憲閩中

送易大行使蜀

送胡民部督運儀眞

送闕明府之錢塘

送楊藩參赴隴右

送人尹東光

送李中翰使河南便道省覲二首

送範太史參閩藩

送劉太史使秦藩

送劉太史奉使

送易侍禦謫判平

中秋同昆峯楓谷棠軒三丈飲分得投字

壽楊太宰七十

壽田石坡七十

壽韓友蘭七十二首

壽孫中翰乃翁

壽郭隱峯六十

壽徐考功二尊人

壽侯給諫母七十二首

壽閻母

壽馮母三首

壽王母八十

題王母圖壽張母得王字

賀蔣云崖二尊人雙封

賀張諫議二尊人贈封二首

賀李封君

題李封君壽意捲

題鄭昆巖椿萱並茂捲

題沈母小像

挽髙太史母

劉小魯先人祀鄕賢

郭公入祠鄕賢

代陳見峯贈張子入冑監

賀孫劍峯得孫用韻

山居喪偶承於宗伯惠詩枉訊用韻奉酬

時同館諸丈自山陰會稽東阿富順晉江並以宗伯裏居不肖出處偶同聚散是嘅因復感賦用抒所懷

山寺與客共坐樹下幽禽鳴其上聽而悅之竟不佑其何鳥也爲詩一章

和魏中丞望謝北嶽三首

蕭侍禦按部邑諸生有誦其題壁詩者用韻和第二疏

奉詔存問紀恩二首

謝劉使君

又贈行

○春盡登山

燕山兩度見春歸著屐登臨興不違石徑穿雲苔正滑林巒雨蕨初肥翻思歲月驚時變俯瞰塵寰慨俗非直欲淩風扳絕巘輕身髙駕彩虹飛

○過拜將臺懷古

落日驅車四望遙塞原風景倍蕭條將臺百尺雄圖在漢業千年戰气銷衰艸寒煙迷舊堞斷碑遺字識前朝我來指顧登壇處瑟瑟荊榛起暮飆

○讀武經七書有述

晴窻香靄散蕓蓀贏得兵書細討論南北旌旗何日偃古今韜略幾家存披圖忽訝黃雲合倚劍翻驚白晝昏感嘅不勝憂國淚憑誰挾策授轅門

○聞蟬【二首】

霜下髙天爽你栍滿林秋籟自蟬聲孤吟似共瑤琴細逸響翻增玉署淸騷客漫將搖賦筆侍臣偏此壯冠纓獨憐關塞知寒早多少徵夫怨月明

其二

紛紛木葉下空蹊蕭■﹝風立﹞鳴蟬萬樹齊抱日直從金殿出乘風髙傍玉堂棲梧桐影瘦霜初淨砧仵聲繁火正西自是孤淸禁歲晚莫將春色羨黃鸝

○朝天宮習儀遇雪

蘂珠宮殿覆同云上帝朝麾白鶴羣花滿瑤圖鍾瑞澤香飄銀樹散淸氛千官劍佩沾�濕回塞山河望不分莫遣北風寒太劇普天和气正氤氳

○應制題扇【四首】

朝陽產瑞

海天紅旭轉扶桑璚島云披五色光晴映萬年枝上碧暖烘三秀萼中香乾坤共荷回元气艸木應知媚太陽聖治熙明欣有象小臣廷首詠時康

金碧聯芳

百花香散禁城天錦簇綃圍景正妍葵綻深黃金作鼎桃紆輕碧翠爲鈿向陽開處傾心甚和露栽時著意偏共誦君王優賞鑑每從羣品別忠賢

玉兔秋香

瑤空霜淨羽衣明蘭殿芝房夢不驚質自蒼黃還太素秀涵金水應長����試梁園賦脫距方休細柳兵千載端居霄漢上虛無常對廣寒淸

松鶴雙淸

碧潤松陰翠欲垂排空雙翼影差池緱山寧羨翩翩彩文囿重瞻翯翯姿三島閒雲飛共逸九臯淸吭聽元卑皇情自是珍芳潔不獨長年獻壽宜

○擬代皇上祝聖母萬壽無疆【二首】

衝年應運纘鴻圖祗荷慈闈啟睿謨萬國衣冠朝玉扆九天宮闕肅金鋪塗山翼夏功堪並太妙興周治總符擁佑恩深無以報千秋億載效嵩呼

其二

曉開蘭殿動宮縣褕翟煌煌近禦筵萬歲觴承金掌露九衢春散玉鑪煙卽看環海皆稱母豈到瑤池始是仙瑞彩宵瞻天北極軒龍長映紫微躔

○送譚二華司馬總制薊門

遠塞軍麾仗老成應知驕虜怖威名薊門鎖鑰重關固遼左藩籬一劍淸艸木春繁驚漢節戈鋋秋冷系胡纓坐收勝算旋師早佇聽鐃歌奏太平

○題朱鎭山司空引漕捲

帝遣司空導九河潮聲不斷水龍過天連吳楚舟�遠地轉靑徐畚鍤多眞有神威通屓贔遂令氛靄靜黿鼉禹功千古畱遺頌明月淸淮起棹歌

○題曾藩伯致政捲

寶鋏淸輝照洛川乞身髙臥楚云邊石城秋冷江籬淨夢澤煙深野鶴便自分嚴陵今作客肯從梅福浪求仙白頭不盡匡時志趣勸中丞叱馭前

○送王荊石司成赴南雍

金陵樓閣郁云虹萬里江流一棹通地枕越山多紫气潮平楚岸正靑楓兩都形勝觀風徧六館人文化雨同自是漢庭詞賦客臺星還照建章宮

○送張鳳林太史使蜀

薊門尊酒送行初楚水帆檣晚照余世業共推周太史國人爭識漢相如雲來五嶺猿聲急月度三湘鴈影疏爲計仙槎歸不遠鑾坡終日憶鳴琚

○送範屏麓司成赴南雍

玉堂仙客擁雙旌南國風雲壯此行一世文章鳴大雅百年禮樂屬司成奎躔曉聚鐘山曙花霧春浮壁水晴暇日登臺頻望闕帝庭虛席待持衡

○餞趙太史諸年丈冊封得江字

黃綃護節影幢幢齊楚雄藩利建邦作屏萬年依泰嶽剪桐一葉下湘江秦碑巳蝕雕虫篆郢曲誰傳白雪腔爲待使君飛麗藻上方藜火落銀缸

○送田徳萬使江西

皇華使節屬詞臣五月乘槎菡萏新帶礪萬年申漢約桐珪一葉到江濱滕王閣上飛鴻藻孺子祠前薦白蘋歸向丰城攜二劍莫教龍彩躍延津

○送劉內史奉使山東因歸大梁省覲

僊吏乘軺出帝闉薊門疏雨淨微塵一尊別酒心期暮千里親闈夢想頻封岱定刪秦墠艸遊梁重省漆園春知君自住金堤畔莫向桃花更問津

○送陳元忠太史奉詔歸覲

元公未老便懸車帝遣仙郎侍彩輿一徳君臣千載遇同朝父子幾人如山中日月蓬壺闊天上風雲揆席虛劉向傳經多舊業靑藜髙照石渠書

○送邵侍禦歸覲

薊門尊酒送徵車豸繡翩翩曳錦裾千里親闈應倚席一時朋輩漸離居花明塞郭靑驄遠露泠江城白鴈疏悵別不堪搖落候蒹葭秋水正愁�

○送王侍禦僉憲閩中

使君風節重臺端驄馬南徵路渺漫楚客舊工鸚鵡賦越人新識惠文冠雲開嶺徼蠻煙淨潮落滄溟蜃气寒久擬壯懷多激烈欲將長鋏贈馮驩

○送易大行使蜀

岷峨山勢俯蠶叢帝遣諸王作鎭雄天上賜書懸日月殿中開宴郁云虹銀河浪說仙槎近金馬堪憐漢畤空千載南遊人去後相如詞賦許誰同

○送胡民部督運儀眞

春風吹棹入楊州絕勝當年跨鶴遊萬里梯航通海嶠幾人冠蓋集江樓君王未卜蠲租詔使者應分轉餉憂二十四橋明月裏不堪漁笛起淸謳

○送闕明府之錢塘

漢庭僊吏重才名獨綰銅章下玉京春盡離筵芳艸合鳥啼官舍暮云生九霄赤舄褰帷出萬里蒼江鼓棹行計到界中多逸興湖山煙月不勝淸

○送楊藩參赴隴右

靑瑣曾聞抗疏名雄藩開府接臺衡旌旗曉度秦關迥鈇鉞霜飛渭水淸自識蕭曹能執法爭知韓範善譚兵朔方會見煙塵靖玉節金珂入帝京

○送人尹東光

瀛海風煙近帝都爲勞仙令出分符薊門春雨靑�濕花縣晴雲墨綬紆百里銷兵看買犢九霄摶舄見飛鳧懸知此去稱循吏漢柱題名寵不孤

○送李中翰使河南便道省覲【二首】

綸音曉出鳳池頭銀漢仙槎晝錦遊周士文章方顯世召公詩禮正貽謀嵩山地接鐘山近南極星聯北極秋帝裏親闈重回首白雲紅日兩悠悠

其二

王朝典禮屬仙曹洛水輕帆擁使■﹝舟召﹞詔下中州恩雨渥天開南極壽星髙槐庭歲月綿鳩杖梓裏衣冠跂鳳毛元宰有親還有子遙看佳气滿江臯

○送範太史參閩藩

十年觚翰侍承明輟直分藩壯此行白玉堂虛朋輩盡黃金帶博幾人橫風雲春擁閩中色瘴癘晴消海上城攬轡自君經世事蠹魚不戀腐儒名

○送劉太史使秦藩

瑤函寶冊下明光使節遙臨帝子鄕秦地山河承八葉漢庭璽綬賜諸王雲開衡嶽星軺遠花發湘潭晝錦香別後淸輝猶咫尺照余藜火近文昌

○送劉太史奉使【代作】

星軺曉發向漳河冠蓋都亭擁王珂翰苑文章傳世早宮墻桃李入門多書燈夜照靑藜杖吟牘春裁白薴歌此去回看天北極紫雲紅日映鑾坡

○送易侍禦謫判平

薊門涼雨過津樓有客辭天賦遠遊世路多岐驚失馬浮名無定任呼牛開尊月滿經堂夕揮塵塵淸海岱秋在所知君饒意气肯因搖落滯離愁

○中秋同昆峯楓谷棠軒三丈飲分得投字

碧空涼月散髙秋影落千門萬籟收倚劍乍瞻龍气合開軒爭羨夜光投燕臺擊築寧同詰漢使乘槎總漫遊相對一尊常欲滿浮沈何地不夷猶

○壽楊太宰七十

扶輿間气篤生申宿望同推社稷臣地切九霄瞻劍舄謨從八座演經綸堯階蓂莢春秋富漢殿麒麟日月新不是仙方能駐世安劉須用老成人

○壽田石坡七十

天柱峯頭不老僊洞簫吹徹白雲邊蟠桃欲熟三千歲蓂莢初開七十年南極星光明劍浦西昆玉气自藍田秋深爲設長生宴杖屨逍遙鶴髮玄

○壽韓友蘭七十【二首】

塵寰何處問蓬瀛織里人髙處士名湖上靑山遊不厭鼎中丹訣學長生龍文曉護泥金檢鶴背時看種玉經歲歲弧辰紛獻壽謌謠重見頌嘉平

其二

祥光下燭闔閶城久識仙翁是歲星三島春秋雙舄健五湖煙月一舟輕芳蘭知巳盟常憶大藥延年煉欲成寶冊捧從天上至起家寧復羨金籯

○壽孫中翰乃翁

虞國山川勝昔時僊人樓閣俯江湄溪云遶檻椿千歲花霧盈庭桂五枝方朔金門仍待詔馬遷石室尙探奇卽看霄漢承恩渥鳳錦龍綃護紫泥

○壽郭隱峯六十

裘馬翩翩憶昔遊五陵俠少挹風流桑弧巳遂四方誌花甲今逢六袠周洛社故人俱皓首洞庭深處卽丹丘兕觥春酒開筵日子夜吳趨疊唱酬

○壽徐考功二尊人

自奉僊軿入帝京冠笄偕壽復偕榮金函什襲天章爛玉貌雙臨水鑑淸豈慕瞻云依岵屺但看駐世卽逢瀛鹿門見說聞跫喜何似文昌履舄聲

○壽侯給諫母七十【二首】

荻簡熊丸憶母慈霜閨泣誦柏舟詩常憂子壯知何日豈謂親榮及此時西掖絲綸輝鳳藻北堂冠帔慰烏私孤貞自合膺天眷封誥綿綿未有涯

其二

梁園樓閣敞仙扉剩有恩光接紫微云擁龍綃金作字霞明鳩杖錦爲衣雍丘地應丹丘瑞南極星連北極輝懸憶髙堂稱慶日九重芝薦露華肥

○壽閻母

琪樹靈花五色開梁園樓閣敞仙臺秋空白鹿鳴鑣下月夜靑鸞舞袖回南極祥光臨華渚北堂佳气儼蓬萊年年此日長生宴玉露金桃薦壽杯

○壽馮母【三首】

霜月淒淸寶瑟寒宵燈滴淚和熊丸發因愁冗千絲白心與天盟一寸丹甲第崢嶸光閫閾綸褒璀燦映門闌而今節孝雙成美百世人從北斗看

其二

百年心事半生違獨立雙孤晝掩扉秋月萱花傷寂寞春風桂子待芳菲朱顏久謝共姜鏡翠錦終成孟母機完節表揚承帝典蔥蔥佳气繞慈闈

其三

萱艸淸霜歲月深巳看桂子發瓊林詩書不負靑雲望天地能知白首心完節一生堅介石賢名千古重南金髙堂莫訝旌書至更有封章咫尺臨

○壽王母八十

浙溪春水蕩新荷晝省仙郎擁傳過南國風雲親捨近北堂歲月主恩多鸞書雙啟泥金燦鳩杖相將佩玉儺莫詫瑤池非世上只今王母樂如何

○題王母圖壽張母得王字

霓旌遙指白雲鄕天宇空蒙海鶴翔星自上臺瞻北斗地分少廣坐西王靈文宵燦金泥檢佳气晴浮紫瀣觴瑤島春秋那可問蟠桃初見一花芳

○賀蔣云崖二尊人雙封

鸞書新捧向江關秋水芙蓉落照間香霧細沾宮錦綠彩霞遙映舞衣斑壽綿寶籙通仙籍函啟金泥覲聖顏七十二峯瞻不盡紫芝瑤艸白雲閒

○賀張諫議二尊人贈封【二首】

幾年簪筆侍彤墀直諫能投聖主知地近九霄瞻玉仗誥裁五色賜金泥叢臺花暖晴雲暮蓬島煙深海月遲爲羨舞衣新制彩壽筵春酒正相宜

其二

皇恩浩蕩此遭逢錦軸遙傳禁漏中洞裏鳳簫憐獨吹日邊鸞誥喜雙封雲開三輔靑天近春入千山紫气重聞道叢臺花萬樹蟠桃偏照壽顏紅

○賀李封君

雍丘瑞靄接銀臺幾見靑鸞使者來禦墨新題丹檢濕瑤函初動紫泥開風雲有慶通冠冕日月分光被艸萊綠鬢方瞳人正健髙堂應醉九霞杯

○題李封君壽意捲

漢江東下遶荊門滚滚漩源瑞澤存剩有書傳三世業贏知身受兩朝恩金函花滿黃雲覆瑤艸秋深紫霧屯自在蓬萊最髙頂何須仙迹探昆侖

○題鄭昆巖椿萱並茂捲

江云縹緲護蓬萊椿樹萱花此共栽千尺靈根和露潤四時仙萼傍霞開香生玄圃淸相映影拂瑤池翠欲堆嬴得芳華鍾秀遠日長庭院蔭三槐

○題沈母小像

肅雝鈿讀二南詩沈母儀刑今在玆錦誥巳承鸞掖寵布衣不爽鹿門期瓊閨令範輝彤管玉署淸風式素絲漫說甘泉榮漢制何如俎豆賁專祠

○挽髙太史母

北堂霜霰夕霏微萊彩潘輿願巳違寶月光寒蟾兔缺玉簫聲斷鳳凰飛歌臨易水悲笳曲夢繞巴江想翟衣歸向泉宮靈並妥薦看鸞誥沐恩輝

○劉小魯先人祀鄕賢

林壑髙蹤記往年祠宮今並楚先賢太丘徳義元無讓畏壘儀刑尙儼然俎豆諸生共伏臘衣冠奕世啟曾玄何能瞻拜松楸地恍見神遊北斗邊

○郭公入祠鄕賢

山斗髙名久播芳祠宮松檜晚蒼蒼丁寬經術傳多士王烈聲名振一鄕俎豆分庭同往哲弓裘奕世況僊郎從今閭裏欽遺躅海岱淸風萬古香

○代陳見峯贈張子入冑監

君家門閥冠靑霄恩寵繩繩自累朝八座殊勛輝鼎鼐百年喬水盛柯條衣冠接武絲綸潤壁水觀光雨露饒有用文章期報國無隳堂構愧承祧

○賀孫劍峯得孫用韻

祥開華閥毓蘭孫俎豆干戈世業存蚌裏明珠眞瑞彩月中仙桂自靈根曾聞召虎輝前烈謾說荀龍裕後昆忠孝由來培慶遠定知軒駟出髙門

○山居喪偶承於宗伯惠詩枉訊用韻奉酬

不才主棄故人疏泌水衡門意澹如恰傍晨炊甘鷇食那堪陰雨妬鳩居悲來欲廢荀郎賦病起時耽老子書空谷足音勞遠訊科頭經月幾曾梳

○時同館諸丈自山陰會稽東阿富順晉江並以宗伯裏居不肖出處偶同聚散是嘅因復感賦用抒所懷

三五晨星在望疏誼均出處古誰如向來更直絲綸地忽漫分投水竹居天近北門唐學士班髙東省漢尙書主恩暫許還山沐握發多應不暇梳

○山寺與客共坐樹下幽禽鳴其上聽而悅之竟不佑其何鳥也爲詩一章

徙倚松陰蹔避蒸鷥蠻幽鳥隔林聲風停髙樹喧逾靜響落空山淒復淸客坐乍聞如有意僧家慣見不知名綠窻鸚鵡應漸汝學得能言誤此生

○和魏中丞望謝北嶽【三首】

幽並直北是龍荒帝表恆山鎭此鄕形勢蜿蜒蟠絕遠光靈儵忽現無方鞭霆擬用風爲駕橫海應嗔蝀作梁震電須臾膏雨徧功收康阜佐明王

其二

東西泰華並嶙峋守帥祈年走望頻遂有甘霖沾下土蝢驅氛靄淨邊塵向來巡省藩方使幾見謳歌帝力人十畝桑麻生意足預徼餘潤惠逋臣

其三

泉石夙嬰弘景癖塵紛未謝尙平緣卻拚家去玄都近可卜身求大道專紫塞年來銷戍火丹崖髙處隔人煙藏修剩有雲霞窟恥乞於公買宅錢

○蕭侍禦按部邑諸生有誦其題壁詩者用韻和第二疏

冰壺淸映水晶簾李下桃蹊總絕嫌屈軼秋涵霜气肅扶桑朝挹日華暹祗因執法冠峩豸無用禳兵佩曳蟾講席雍容衿弁滿坐令邊羽輟郵簽

○奉詔存問紀恩【二首】

巖棲夢隔紫宸朝忽報春風擁使軺鳳綍函書從北闕龍斿簇仗自東郊天臨咫尺瞻顏近日馭重輪散彩遙爛熳恩光榮腐艸丘園喜气上干霄

其二

玉節金輿列從官聽宣天語下云端絲綸共荷堯言重粟帛欣逢漢典寬向累淸評譏伴食敢廑溫詔勸加餐野人藜藿粗堪瞻鼓腹知恩報稱難

○謝劉使君

靑禁升儲冊禮成紫泥頒詔屬西淸陪遊功合酬�綺惠養恩宜逮老更漫及舊僚方抱愧況非大耋�叨榮髙天雨露元無擇遠塞冰霜柰此行

○又贈行

淩雲詞賦掞天才輟直承明捧節來駘蕩祥風先道路霏微瑞雪淨塵埃【是曰雪】衡門幸藉星軺賁珂裏爭傳晝繡回南去錦江江上看江花如錦待君開

◆七言排律

燈市

應制題玄兔

送張玉陽使山東

題奉詔寧親捲

鴈門篇贈柴民部還京

壽李本寧大父七十

壽陳相公七十

瞻云篇壽魏封君九袠

○燈市

帝京春色盛元宵閶闔門東架彩橋五鳳樓臺天切近三陽時節凍全消銀盤菡萏香球結玉盌芙蓉絳帶飄爛熳鰲山紛綺縠玲瓏珠樹綴瓊瑤金蓮巧擬宮中制銅鴨新從海外雕云斂畫屏開翡翠煙霏朱幌護鮫綃霍張�貴�甍敞竇灌豪華走馬驕萬井歌鍾騰笑語九衢冠蓋雜塵囂月當晴夜光逾滿時值丰年樂更饒柏酒劇於燕市飲蘭膏豈獨漢宮燒聖皇有道民同樂窮谷荒檐玉燭調

○應制題玄兔

毳衣冷浸玉虛煙桂魄陰森肰黝然碧海未離猶片月鉛霜旣盡巳千年駐顏謾道還丹好脫穎今看近墨偏自是星精來北極還因水徳稟先天嘉禎再應明時出寶繒新從祕府傳詎比書麟存魯史將同罝兔詠周篇披函細若秋毫析撫捲昭玆日鑑懸久厭長揚休羽獵豈資大藥憶飛仙洪纖品別驪黃外徑寸神遊象罔前王度八荒皆藪澤聖眞六籍盡蹄筌山龍欲補勾陳衮濩蠖常親廣廈氈共識宸襟非玩物爭歌帝徳契重玄

○送張玉陽使山東

遙遙帝冑列山東寵命新頒一葉桐錦節傳呼三殿裏緋袍拜舞百花中雲開霄漢星槎遠地轉蓬萊曰觀崇離思不堪攀薊柳壯遊寧爲謁秦松自從表海分雙履誰向扶桑掛一弓擁篲謾誇鄒衍氏棄繻爭擬漢終童朝登岱嶽乾坤小暮宿云亭象緯空筆底飛濤詞正健目中奇覽畵非工銘題孔壁仙才逸記埒任城藻思雄晴晝褰帷沿汴水暖風吹旆過隋宮芰荷香滿枝堪佩松桂陰繁綠正叢池館煙深疑上苑樓臺秋敞見中嵩故園詩酒情何極祕府圖書業所同到裏莫須淹歲月禦堤春艸聽歸鴻

○題奉詔寧親捲

幾回持牘奏楓宸豈爲丘園漫乞身久侍帝庭淹歲月每懷親捨阻星辰潘輿尙憶遊燕健萊彩今瞻入汴新予告捧從三殿出啟居歸與十洲鄰瑤池王母誰雲幻姑射仙人自有眞光擁朱輪明晝日祥開華帨及秋旻賜衣巧制天孫錦上食榮分禁鼎珍髙閥淸芬聯竇桂北堂孤萼殿莊椿懸知閫閾多餘慶應念朝廷倚重臣行矣諸生無所祝斗邊延望屬車塵

○鴈門篇贈柴民部還京

鴈門直北接穹廬氈罽傾巢隸象胥王會稔觀琛贐盛廟謨猶恐簡搜疏三關鼎時云西險萬竈舂炊塞下儲大帥雄分都護鉞望郎遙領度支車持籌管晏精堪並艸檄枚臯敏不如暫借羇縻施五餌力圖節縮佐三虛膏脂痛惜充頭會涓滴堤防泄尾閭山積腐紅饒庾廩田開磽瘠徧菑畬木牛轂擊風霆發鐵騎營連螮蝀舒饗士登壇多組練談經入座集簪裾百城雨露呴濡內四載星霜涉閱余行省均輸應有籍還朝平準豈無書中都轉運漕方梗少府誅求詔未除民瘼倘承前席問爲祈蠲貸活溝渠

○壽李本寧大父七十

燕山西望楚云蒼紫誥重頒晝錦堂禦府圖書鮮五色臺垣星斗爛三湘褒崇薦沐皇恩渥佑啟同推世澤昌袁氏子孫多貴少謝家門第獨焜煌雄藩憲節遙開府祕閣詞名早擅場喜及承顏酬燕翼驚看扶杖拜龍章衣冠眞藉絲綸重步履非緣藥石彊花滿宸樓霞結綺酒開銀甕菊浮香郢中人獻陽春曲海上仙傳不老方從此靈根蟠瑞遠萬年喬木接天長

○壽陳相公七十

間代人豪帝者師十年髙臥碧山陲賢如疏傳揮金日心似畱侯辟穀時江上雲霞閒自玩環中消息靜堪推安車久系蒼生望舊徳徧承聖主咨龍躍天門參乘早鳳巢阿閣一毛奇向歆經術元相繼韋杜風流今在玆優老特頒天子詔寧親曲軫侍臣私緋衣寵並黃金賜封傳榮將玉璽馳路入錦城松有徑祥開弧旦菊爲期五云髙擁三公舄列郡分稱萬歲卮燕喜春融知帝徳精神嶽立儼仙姿長生藥豈需金石奕世芳堪載鼎彜喬木共依淸廟棟瑤林寧數謝家芝慚予朴樕通門館侑酌徒賡抑戒詩

○瞻云篇壽魏封君九袠【有引】

三輔名家首推魏氏蓋自節齋先生以文學髙等充貢公交車倅郡齊秦卓有治效方廉見忌拂袖遄歸五斗無贏一經足授朂成哲嗣匹瑞河東科第聯翩冠紳接跗文章气節彪炳淸朝�值長君見泉公以禦史大夫臨撫全晉勛髙安攘念切瞻依請告甚殷眷畱加篤是歲先生九袠父緣子貴壽與榮並某忝托通家況叨封部藉光橋梓徼寵楡枋慶忭彌襟歌謠效俗聊展千秋之祝且抒片雲之思焉

太行山巓膚寸云油油矞矞盤靑旻氤氳元气三光合爛熳天葩五色勻乍覩旛幢紆錦綺漸看樓閣湧金銀祥開魯史登臺候瑞葉申侯降嶽辰並冀封疆元接壤古今忠孝幾完人叩閽令伯情偏切陟岵梁公迹巳陳多少髙車驅九折誰何寸艸憶三春中丞家在漳河上大老年逾渭水濱蓬島煙霞凝望眼蓂階歲月黯馳神術能縮地抽簪易力莫回天補牘頻帝爲北門畱鎖鑰恩從中禁演絲綸鸞書捧至金猶濕豸服裁將繡正新晉室歌鍾紛奏伎信陵�履盛延賓不需勾漏丹砂轉剩有函關紫你杶南極一星千古曜箕疇五福自朝身飛龍會夾虞淵日儀鳳還調化國鈞但得旗常旌峻閥寧煩衮舄侍重茵瞻云賦就遙申祝髣髴晴虹擁大椿

◆五言絕句

和韻題扇送胡中丞十首

○和韻題扇送胡中丞【十首】

萬夫選一將難得忽輕徙仗鉞諒多賢如公能復幾

其二

身系國安危一揖解戎麾好遁非忘世龍蛇各以時

其三

射虎長城下人驚百中材養由今善息弓影莫侵杯

其四

蛾眉偏受妒猿臂總難封勿謂君恩薄天閶隔九重

其五

攬轡倦風塵嘽嘽驅駱馬歸及海山秋陔蘭正堪把

其六

一劍提十年剸斷不曾暇收向匣中藏須防風雨夜

其七

輕車歷康莊前遇羊腸�世路有平陂悠然感今昨

其八

黃金饗士頻戎橐蕭然竭滄洲一鶴還淸映關山月

其九

上方憂閫外公乃去雲中秪乏馮唐對應知拊髀同

其十

峴首吳人淚東山謝傅名蒼生懸望切未可拂衣行

◆七言絕句

春半二首

詠史四首

金陵曲二首

應制題兔四首

應制題瑞蓮四首

喜雨六首

郭河濱社友网敝不能收發爲制新网遺之走筆戲贈四絕

詠頓骨轤二絕

僕亡走二絕

夢同馬文莊公應制題獻芹獻曝圖二首

○春半【二首】

桃花開滿向楊枝春色俄驚二月時卻怪從前風雨惡及今吟賞未應遲

其二

和煙麗日窣金堤柳苑花墻鳥亂啼兀坐不知春早暮數聲淸笛過橋西

○詠史【四首】

井陘關下陣雲飛廣武紓謀志巳違多少旌旗人不見市兒擒得趙王歸

其二

一統山河艸創秋漢庭刻印欲封侯不緣借筯席前畫六國紛紛旤未休

其三

圯上何來一老翁謾將三略授兒童後來不是赤松子當日元非黃石公

其四

抱膝長吟寄此蹤古今事業在遭逢祁山六出空流馬可惜三分有臥龍

○金陵曲【二首】

首起塗山作沛丰轉漕江左類關中長驅巳報淆函破略地初傳瀚海空

其二

岸夾垂楊起畫樓秦淮錦浪接天流朝朝彩鵧來江日夜夜蘭燈集渡頭

○應制題兔【四首】

霜跧藉艸作靑氈蒼素無人問歲年【兔一蒼一素】夜夜月明搖玉杵長看靑影掛遙天

其二

毛骨傴僂種自殊沙晴煙暖臥平蕪等閒不向隴頭去寄語田夫漫守株

其三

睥睨斜陽气正豪風吹黃葉下林臯君王欲艸平胡檄肯向西風怨拔毛

其四

野性爰爰狎廣原攀緣山徑徧蹄痕非干地僻無羅罻盡是君王祝网恩

○應制題瑞蓮【四首】

華嶽峯頭十丈蓮玉池分得一枝鮮翠翹新染朝霞色擬共蟠桃簇壽筵

其二

紅衣香裊水芙蓉自得天家雨露濃想見慈顏長樂裏日華花影暈重重

其三

水殿氤氳紫气重花神擎出繡芙蓉丹葩絳萼無人識薦瑞疑從太華峯

其四

朱房的的茁靈芽周瓞堯芝未足誇自是皇情隆一本果培和气孕重華

○喜雨【六首】

六龍扈蹕駐桑林甘澍隨鑾泛灑深憂樂君民元一體雨暘天地總無心

其二

滌滌山川劇亢幹俄驚飛雨落千巒丰隆列缺功交奏上帝端居太乙壇

其三

髙閣流云接太虛禦溝新水漾芙蕖爲霖巳應君王卜不雨無勞國史書

其四

趫跳雷公掣玉鞭直驅海水泛遙天須臾一洗塵埃淨大火行空濕不然

其五

六合同云解澤流村村父老溢歡謳莫須鬥酒禳田事一雨桑麻盡有秋

其六

倨巷泥深車馬疏揵關坐閱案頭書繁聲竟日鳴檐澑相對泠泠意澹如

○郭河濱社友网敝不能收發爲制新网遺之走筆戲贈四絕

綠樹淸風岸幘時盈簪華發豎絲絲爲君新理霜華罩猶恐霜華戀舊知

其二

自上君頭不記時年年補緝費多絲烏紗白■﹝毛疊﹞頻更代惟有靑銅古鏡知

其三

醉倚胡牀側弁時衝冠白髮亂如絲不緣脫穎囊中早白盡頭顱那得知

其四

憶昔良工結网時手拈補衮細靑絲頻年結就彌天网徧覆黔黎�莫知

○詠頓骨轤二絕

織女支機石枕圓鑿開三竅降人寰驅車阡陌循行徧到處牛郎爲執鞭

其二

使君法象應三臺舉趾轟雷動地來共荷發生培雨露那知鎭定淨風霾

○僕亡走二絕

魚擇深淵鳥擇枝物情向背莫須疑大千世界無遮障南北東西任所之

其二

平原賓館翟公門朝屨喧闐暮鮮痕何況廏中牛馬走幾人能憶主家恩

○夢同馬文莊公應制題獻芹獻曝圖二首【時病革】

秋圃柔芹脆可茹偏思登豆獻君廚懸知禦食饒芬苾玉薤金甚作棄余

其二

徙倚茅檐向日暄春陽烘皆欲裝綿何當捧上明光殿和气長依尺五天

◆詩餘

孝懿莊皇后發引鼓吹詞一首

賀王懷源郡守被薦

○孝懿莊皇后發引鼓吹詞一首

瑤池幾度春風闋靑鳥回歸夢絕�������路逶迆簫鼓徹○帳殿金燈滅彩鳳終歸丹���松濤嗚咽都因愁露結

右調應夫長

○賀王懷源郡守被薦

金城賢守擁玉帳虎符銀章龜紐暖律春溫冰壺秋湛風度似公希有膏澤浹沾磽瘠元气潛回枯朽共稱道是一方生佛萬家慈母○非偶天意教牛鼎烹雞小試經綸手襦袴騰謠弦歌向化鴈塞晝閒刀斗考注陽城列上徵拜潁川居首但祝願道班聯臺省壽躋黃耈

右調喜遷鶯

王文端公詩集卷下終

