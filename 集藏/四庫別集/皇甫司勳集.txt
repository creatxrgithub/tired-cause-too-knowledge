

欽定四庫全書

集部六

皇甫司勲集

別集類五【明】

提要

【臣】等謹案皇甫司勲集六十卷明皇甫汸撰汸有百泉子緒論已著錄其詩文有政學還山奉使寓黃家居南都禪棲潭州栝州南中山居副京來鳬司勲北徵南署赴京浩歌亭安雅齋諸集黃虞稷千頃堂書目皆不著錄晚年手自刪削定爲賦一卷詩三十二卷雜文二十七卷冠以集原一篇其諸集之名仍分注各卷之未刻於萬曆乙亥範惟一所校訂也朱彛尊靜志居詩話稱汸集六十卷卽指此本黃虞稷亦不著錄偶未見歟集原自述其詩始爲闗洛之音一變爲楚音又一變爲江左之音又一變爲燕趙之音又一變爲蜀音縷舉其師友淵源甚詳今統觀所作古體源出三謝近體源出中唐𨿽乏深湛之思而雅飭雍容風標自異在明中葉不失爲第二流人馮時可雨航雜錄云皇甫百泉與王弇州名相埒時人謂百泉如齊魯變可知道弇州如秦楚彊遂稱王王士禎香祖筆記以時可爲確論云乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

皇甫司勲集卷一

明皇甫汸撰

賦

禱雪南郊賦

歲屠維赤奮若兮朔易正乎英歷固閉於暢月兮練望幾之翼辰皇帝有事於南郊禱也何禱爾繄鱗運之迅傃兮气憯懍而葳蕤詫陰伏之莫競兮恆暘若而淹期金方傷而木沴兮亟春令於僭差薄冰履而易冶兮杲日出其尙熙虞介虫之爲孽兮終旱瘨而癘滋豈嘉承之弗嗣兮胡元元之逢此罹也先是天子祗祓宗伯崇禋野廬淸術司烜綘旻氊邸閱掌次之則旌門詰羽林之兵是旦也曶霍防合爛燦星陳望舒先抶飛廉後奔張急繕以按招搖之隊振殷轔而走夔魖之神天子乃離齋宮辭靜室侑方只款太乙馳道旣警乘輿乃出云引縣常飈分列防駟文螭之襂纚兮六素虯之絡繹翳端路之翠華兮旅中庭以蒼璧樹羽崇牙執紱秉翟鼉鼓金鏞雞竿玉戚𨿽九奏之樂未宣而萬舞之佾咸集少焉淸塵起而煙熅於屬車紫燻颺而苾芬乎趣席紛總總其將羾兮班峩峩之入覲帷弸彋其在窅兮衣綷防其斂敬玉佩鋗而陸離兮金鋪郁其晻映天子於是乎奏芝檢而遵防屏華蓋之承宸俄攺步於靈陛兮緬稽首乎帝閽肆普淖之充簋兮縮嘉栗之盈罇旣而皇命祝史爲我陳詞愬睿圖於慿翼兮庶明徵其鑑之怳陟降之弗爽兮豈須搖而逖斯禱曰同云爲我興連氛爲我積噫不周其惠來影扶桑其暫暱辟西域啟東國剪瓊蘂之六霙染瑤壇之一色燔柴焰而霰燼兮醴酒凝而冰瀝拂旋途兮絮爲旂擁回鑾兮玉爲軾藹藹浮浮瀌瀌奕奕普潤中田偃液上陌夐白眚之衺文兮兆丰年於盈只率土播謠乎兩岐兮逾沙受獻於三脊斯萬姓洽其懽心而百神歆其明徳者也有若酣璇臺舞瑤室端皮弁曵豹舄將獵之鈃山騖於萍澤則非所以掩身安形而亦亡禆於昭假焉矣乃有新進小臣叨扈従覿盛節第嘉頌揚休烈辭曰禋粥粥其帝軫維兮維匪防恫吾黎兮帝赫延竚神宴娭兮登我百谷戎叔爲兮課功減五三與偕兮菟園者誰負薪咨兮工賡黃竹帝考祺兮

陽湖艸堂賦

王子庭濱於陽湖遂肯堂焉以藏以修乃自謂陽湖子而人亦曰陽湖先生云嘉靖上章攝提格月旣望爰自國子博士拜陪都之祠曹臨觴愴別抽筆而爲之賦其辭曰若夫揚州之大澤吳郡之具區有五湖焉是亦天下之至水也胥貢注其上善洮滆防其靈別有一滙爲陽城表淞瀦之神委混昆沫之巨津光涵金鼎波撼洞庭奔澑則三方灌漑吹澇則百川沸騰溭淢浕涢漩澴漰拜防防疊躍潏湟砰磕涓网澮絡嵒襟防帶駭浪雲間驚濤天外爾乃呴雷激電泐霧蒸煙洸洸汩汩汗汗沺沺粲若錦濯淨若練懸蘋藻擾溺菼蓼新鮮翹莖瀵翠翳穎潛魚龍出沒鷗鷺聯翩豈返歷陽於一夕盡底定震澤而偕之千年矣宛中央之美人兮紛淖約而鑑徳敞苕亭之邃構兮宛淸沚而嘉客此亦足以大觀寧必彼焉是適爾乃褰荷裳兮曵蘭佩櫂桂楫兮方松舟旣將進而容與復欲去而淹畱望洋向以增嘆溯洄従而莫逑於是幽壑斂霏他山吐月采芙蕖雜杜若喁赤鱗狎鶚勔詠嘆以興思怳乘虛而超忽若石鴈杳冥金牛怪誕孫啼或神徐酣終幻爾若澄江對謝炎海浮張匪智斯樂亦情相忘若夫釣渭之叟饑泌之士服在王官媚於天子極北九重江南萬里俟濟川以歌說將歸湖而覓蠡

瑞爵軒賦

癸巳月之吉曲梁令式燕於堂凡我僚友曁幕屬若而人咸預下陳觴一行有黃雀集於堂隅少則搶楡而起騰躍而上北向雲霄莫知所止邑氓請曰瑞哉瑞哉雀爵之義也黃中之色也君侯握爵中朝殆不逺矣在昔董仲令不其雀乳聽事前桑民爲歌頌吾儕小人敢效玆爲皇甫子讓之再乃題軒之楹曰瑞爵而爲之賦辭曰繄式燕之自公兮實撰吉於玆辰敞初筵之秩秩兮藹來止之薫薫被宮商之雅奏兮薦脾臄之雜陳賓酬主而百拜兮觴引滿於一行乃有黃雀止於華軒若鼓若舞載翻載翩暫窺檐於下集兮終軼漢而遐騫僉馳目於罕覯兮倐矯首而去旃嗟伊鳥之弱羽兮粲瑤光之景星飾元吉以爲裳兮錫慿霄之令名於時也仰無茂樹俯無白糧豈綴防之汝求兮遂避珠而我翔儼依人而呴呴兮儷嘉賓之在堂孰爲來哉氓曰君侯之慶也若夫潘氏徵肩魏生占手性狎陳前聲蜚崔后諒昭徳而匪愆謂報恩乎奚有又若獻自西域集彼東園出貝多而迅翮望含章而奮翰非鴛非鷺非鶚非雕同海燕之呈瑞並谷鶯以遷喬物𨿽細而表大兮福無門惟自召紛吾扈此南金兮世方慕夫孔翠展好爵之爾縻兮願乘軒而列位流淸音於以侑兮酡赭顏而旣醉瑕時潛之方翕兮亦利賓其用舉晞上林之寵珍兮巢桂實而容與傷世网之我嬰兮聊斂翼乎玆處苟一枝足依兮又焉假夫全樹爾乃揖上客感微禽命芳酌揮瑤琴爰紀其事以慰我心亂曰園有矰繳鴻則罹兮野有枳棘鸞則棲兮劇途黯黑鳴梟鴟兮割鮮鼎俎委眾雛兮鳳翔千仞盍攬輝兮鵬絕雲气鷃見嗤兮嗟嗟黃鵠志安知兮相彼鳥矣將鳬飛兮

義鴿賦

余客居陪京嘗養鴿十餘尋被流言將圖歸計乃命童子悉放之一鴿夜去晨來徘徊瞻顧意將戀戀因感而作賦焉詞曰何斯禽之靈哲兮乃戀主而踟躕若含意兮未展猶弔影以相於繞空梁以托宿兮嘅故棲之在除方其馴擾晨軒和鳴夕砌飲啄閒暇毛羽鮮麗或命侶以將雛奉淸光以娛稚顧以鳥而養鳥胡觀仁而取義逮其主人不樂羣鴿已辭翼將翔而復止聲暫背而仍依豈無匹而守獨舎寥廓而安卑似楚姬之怨別類田客之相隨痛雞鶩之鶱舞兮俾鸞鳳爲之摧頽乏冥鴻之遐舉兮悼鸚鵡之罹災眾方嫉余之修能兮鳥何意而憐才若夫雀處堂而孔懼兮鵩止捨而賈悲翳鴿非野鳥兮奚昭慝而示危又若海鷗不驚庭爵斯集愧未盡乎塵機亦何徵於報徳若其張仲之廬乍偃翟公之門尙開朱生絕謁以謝往敬通卻掃而杜來世之喪道人亦何心昔時結駟今日遺簪請息交於良友恐負誚於微禽

感別賦

戊申之秋八月初吉季弟水部郎子約以制滿還闕而余羈紲都亭移書告別發函披誦悲不能勝嗟夫丈夫之生自懸弧矢以來孰不有志於四方故曰人豈鹿豕也而可常聚乎此光祿之賦惜其淵云詞靡而病於兒女情多蓋別不足以興悲而情有所感於別則悲可知矣因撰玆賦以代餞云爾辭曰別方異緒離狀殊端在有情而必款豈同气而能堪軺車陳於坰側舟檝戒於江幹或感慨於川逝或行嗟乎路難涕臨觴而共收心執袂而俱酸善哉江生之言曰黯然以銷魂值我愛弟遄往帝閽愧雙鵠之並舉兮矯乘鴈而孤鶱若夫未營四方聊事一室侍防庭闈聨經幾席辯索研墳遊璣討歷繹孟氏之有三詠詩人之旣翕至其恭承嘉惠忝竊龍光仲兮叔兮乃以軒而以翥伯也季也復載翺而載翔或彯纓於建禮或結綬於文昌或馳麾於趙魏或沿牒於楚湘乍乖雲雨少別闗山旌指洛而將赴裘滯秦而未還行行路何極去去情不忍寄芳艸於春池攬素毛於秋省夏暑溽而扇違冬飈厲而衾冷顧奚別而非悲抑奚悲而云甚迨夫丁辰荼酷軫患纒綿幹覆奄奪慈景俄殱悼金昆之脆質凋玉樹於華年同朝露之溘盡展夜壑之已遷繄慶往而弔來亮福倚而禍伏豺狼逞凶蜂蠆隠毒構曾參爲殺人收張儉而屬吏謂死灰其不然詫凝脂之可畏投淸流使合污惡獨醒而彊醉胡人心之險兮亦天道之冥昧賂苟輸而在宥兮囊無金之可致鄒投珠而遭盼兮和抱璧而防寃乏文姬以請駟兮望融弟爲急原得與喪其齊塞兮退未遂而觸藩肆蒼鷹之亂紀兮實桀犬之餘孽隕東晉之風兮防西州之英烈誰百口其相明兮空撫鏡而存舌中郎奮於鉗徒兮應相起於溺折尙錄過於代門兮布揚芬於漢闕將逆施於末路兮終雪恥於前哲斯時也𨿽具邇其含悁矧駕言以逺別遵首路之逶遲兮睇蕭晨之淒緊慿江閣之交疏兮見中洲之防影淮水落而彭城荒燕雲飛而冀門近想天上之仙班恍夢中之幻境粲西笑而心搖托南棲而迹警追二陸於疇昔兮緬兩到之䢐徵置美酒以髙防兮列祖防於華楹徵綺羅之妙舞兮被絲竹以新聲懼堂中之蠟燼忘戶外之驪鳴𨿽擬迹而同別亦原悲而異情憤世道之黮黯兮請以余爲殷鑑眾女嫉玆蛾眉兮均自沈於明艶客方誡乎用光兮嵇弗戢而罹患云賦就而晚疲賈書上而早譴齒何貴而象焚鞹乃災於豹變庶養徳於木雞毋處才以能鴈辟涉海而獲濟兮諳風波之苦辛傷虎口而幸脫兮猶心悸而告人疢已痼而復初兮舉藥石以具陳羽有落於虛彈兮咎無蹈於震鄰紛余季之玉秀兮又襲之以蘭芳振逸響於寥漢兮赫掞藻於明光恩被命而攸渥兮徳潤身而彌彰岐分於川嶽兮瞥星散於參商季昔時兮送余余今日兮送子若疊代於天運匪往復於人事喜何劇而無悲悲何窮而無喜情生文以敍離詞因情而斂思腸屢絕於停毫泣欲盡而盈紙願行者其勉旃惋居者之已矣

弔言子祠賦

循故戺以延盼兮儼初地之猶存風蕭蕭而塵黕兮日慘慘而霧昏但見荒榛蔓艸斷礎頽垣狐鼠夕走鳥雀晨喧並咨嗟於行道毎邅回而過門若夫四禪經始二梵肇基旣流銀以僝殿亦布金而墄坻力窮土木之麗工竭雕鏤之奇疏寮綺綴櫨栱丹施覩莊嚴而恐怖示寂滅於慈悲由是息心之侶仰止銷迹之眾皈依研經味品擁錫防緇信毗邪之勝境而迦葉之宏規者也詎知道有隆替業有興亡恆河防於金穀只園表爲防閌鴿散林逺之舍燕巢王謝之堂寢唄響於鐘磬奏艶曲於笙簧誰其嘅嘆良二千石侵者八九餘者十一乃建學道之宮爰邃精華之室禋祀言公肅瞻像飾斯文在玆嘉名允錫綘帳霞披靑衿雲集洙泗翔風弦歌振邑教思無窮胡侯之澤乃有中丞因之開府鈴閣崇威旌門耀武衞士操戈縣令負弩內有靖柝之廬外設嚴更之署一旦市兒弄兵博徒構釁昆燎方揚驪灰倐燼遺簪履於東墻弛扃鑰於北閫民之無良徳則不競森栢將雙樹俱凋甘露與稜霜共盡烏繞枝而倦棲馬號塔而卻引嗟乎經云火宅律曰化城浩劫靡爽幻理有徵胡然而釋胡然而儒胡然而堂胡然而墟法淪於空孽罹其害測平陂於前因垂傾覆於後誠

皇甫司勲集卷一

欽定四庫全書

皇甫司勲集卷二

明皇甫汸撰

四言騷體

相彼古泉【贈吳公也】

相彼古泉湜湜其淸君子吸之顯允王明曰旣受福羣小是慍肅肅嘉徵彌邵彌濬峩山兩峙泉侯深矣懿彼泉源胡自今矣之子有懷嘅其臨矣

泉之混混睇彼髙岡伊誰命之我思隴鄕於以瑩心亦異之覯於以逮下亦孔之厚玆其方可胡鞠焉疚民之繹思侯泉浩幽彼其之子莫匪令猷不瑕自天裒澤方州

相彼古泉六章三章章四句三章章六句

潏彼上善賦也君子濱於水南遡洄而従者賦焉

潏彼上善滙厥靈長滔滔其逝在河之陽彼美人兮於焉遨翔

潏彼上善滙厥漣漪滔滔其逝在離之湄彼君子兮於焉委蛇

潏彼上善二章章六句

歷田歌題張兵憲捲

我所思兮在歷山山閴寂兮水潺湲䢐畛學稼慕有鰥希世謝玆桑者閒龍翔鳳舉鵷鷺班深山鹿豕安可攀承麾東邁齊魯間側身西望阻蒲闗欲往従之虞阪艱悵隔嵗兮艸空綠渺佳期兮桂屢丹美人貽我明月環思公子兮何時還大隠在朝不在野田園何爲懷憂摧心顏

夜泊魯橋胡中丞馳翰至披襟起坐秉燭讀之沨沨樂章聲中金石口占奉謝

見君晴別君雨人向巫陽去

別君雲作雨思君月出云疑是湘江上猿啼不可聞河水彌彌獲此雙鯉贈比瑯玕報匪瓊玖

夜中不能寐起坐理金聲山月爲我明河水爲我淸思君不見那爲情

題施比部四號詩

苕水滙兮霅水長美人容與兮在中央翠竿嫋嫋思得璜藏以巾笥貢明堂烹鮮守鮒兮屯以康功成网弛兮筌盡忘従任公兮憺方羊【右苕霅漁長】

窪尊兮鬯玉瓚兮黃流羌器用兮各有適行潦之水可以羞美人旣醉朱顏柔身後榮名焉足求屈平獨醒兮眾方忌善乎劉生之沈飲兮細萬物以輕世【右窪尊醉客】峴山髙兮苕水深陟窈窕兮眺嶇嵚朝騁駕兮東麓夕弭節兮西岑啟玉齒兮坐芳林橫鐡笛兮吹龍吟洪濤震兮云陰參差管籥難爲音【右峴山鐵笛】

桂爲楫兮蘭爲舟揚擢歌兮泛中流滄波興兮碧雲合佳人不來兮心夷猶溟溟商川待汝濟迢迢天漢従君遊攬春芳兮屢歇眇秋水兮含愁【右碧浪蘭舟】

春江辭贈諸比部

越鄕兮深處姚江兮攸注將考築於盤渦遂逸釣於幽渚春日兮載陽桂檝兮蘭槳泛中流兮容與榜人歌兮慨慷攬物華之駘蕩鑑水徳之靈長朝騁騖兮天姥夕弭節兮雷門臨禹穴以探祕遡耶溪而討源起渭濱兮捐吾土濟商川兮排帝閽滄波悵公子芳艸憶王孫春來脈脈江注悠悠河淸不可俟胡爲久淹畱羌銘功於石室終畢願乎丹丘

蠢爾海氓一首贈中丞平寇也中丞孰謂謂夏公邦謨也

蠢爾海氓慿險構患聚徒實繁飈起滋蔓法网凝脂因緣反汗伊誰之愆階之爲亂亂旣不逞嵗亦薦饑脫耒爲挺裂裳爲旗焚廬掲篋沈艎奪輸盤污窟據魁棲鯨氛方煽羽檄來聞皇赫斯怒乃命中丞秉鉞之帥執憲之鄰司疆之彥扞圉之英寵靈是借嘉謀僉同顯允元老時維夏公建牙賈勇開府臨戎在帷運算對俎折衝肅肅中丞申命有赫革政以仁授師以律厥角先崩回面內逸一鼓作气曾不終日於廓靑海丹艦宵濟止必鳴桴動必舉旝天吳效順云祲斂翳渠醜斯獲脇従罔治佳兵載戢爰居載寧商無弛市農無輟耕旋凱奏膚於周之京皇心旣懌慶賞攸行桓桓中丞致天之屆徳威溥將神風潛駭共帝波臣易我鱗介化衍遐圻聲流海外皇眷東顧視民如傷中丞法令皎如秋霜治絲去棼更弦解張若降時雨若熙春陽鉗徒殊劉甲士振旅燕樂承休式歌且舞稽首萬年受天之祜小子作頌嗣美吉甫

送憲使蔡公督晉學政十二解

維揚肇域泰伯始都因江爲浸藪曰具區列國秦並置郡首蘇海陵壯麗畛畷膏腴【其一】劇矣玆邦艱哉惟守漢簡二千虞稽三九績以政成官由徳懋寵以緹輜華以章綬【其二】桓桓蔡侯產自昴精誕嶽之秀挺國之楨爲民司牧與士作程南參馮翊東寄專城【其三】勸課農桑發摘姦宄被以仁風臻於化理河內同聲潁川共美匪直望舒逮及期已【其四】暫去畱思再來快覩弦誦千家菽粟萬戶爭勞以迎式歌且舞嗟爾羣黎咸侯昔撫【其五】載遷楚憲俾飭吳戎郵無傳箭幕有懸弓折衝俎上制算帷中娛枰謝傅緩帶羊公【其六】奚奪之吳遄臻於晉戢武崇文敍倫興行甫憲斯兼契敷在敬下民疇援天子有命【其七】鐘姚哲吏韋白詞流懷貞陋邵砥節方攸瞠乎後躅邁種前修恩隆父母令詟君侯【其八】今之士子咸詭於藝或失則浮或失則靡通闡其微瑄揚其防侯執厥中務納於軌【其九】今之使者怙勢作威民不見徳惟辟是貽罹以宻网搆以厲階公聽惟平和易以綏【其十】遐攬堯墟顧瞻舜澤疊紹疊興復禹之迹水遡汾漳山探姑射考俗辧疆典學之職【其十一】奕奕蔡侯秉粹履醇允文允武惟淸惟寅志舉三代用弼一人鼎鉉鴻烈社稷藎臣司勲作頌耀世弗湮【其十二】

贈周侍禦

東南之美產於防稽竹箭有筠珪璋與齊【一解】爰挺霜稜來耀法星洪濤允戢瀚海底寧【二解】辟彼巨川用爾作楫亦曰砥柱中流是掲【三解】帝閽𨿽逖宸聽實卑封章朝抗聖慮夕移【四解】軍旅妨農旱魃爲虐民乃薦饑賜租防澤【五解】殿中簪筆都下埋輪貴戚斂手威憺披鱗【六解】旣稱臣直亦昭主聖元气以調壽國之命【七解】奉揚天憲出納王言紀綱攸賴朝廷以尊【八解】文武周君爲古柱史五教敬敷譽髦多士【九解】三吳振徳稽首興歌小子作頌刋石弗磨【十解】

皇甫司勲集卷二

欽定四庫全書

皇甫司勲集卷三

明皇甫汸撰

五言古詩

議獄詩

敍曰臣汸始第覿政廷尉右署日取古刑書繹之以究夫君子盡心焉者繹而有所感輒發爲詩爰得二十六篇紀之名曰議獄云

或曰獄可議乎曰可疇克議之曰士師克議之然則作是詩者柰何夫詩非議夫今之獄也議夫古以諷今焉爾君子謂是詩也與政通矣

洪鈞宰化大塊敷至仁哲王播彜憲顓防葆和眞淳風無世下明徳有時湮折民紹虞典儆位麗湯刑堯服詎可象姬臬聊具陳斯功匪徒懋休命隆所遵

昊天運休命哲王繹理春生有載陽秋殺無停晷大坊嗟久逾湛恩難獨恃豈不戒棼絲柰此回溢水獄吏苟盈門圄豻遂成市摭熾章程奇請繁法比明允願時忱遏揚躋世美

士師昉自昔建官表惟能周方位司冦秦亦置廷平夏謨紀大理漢景崇令名正監列羣辟勾檢革咸寧禦世若禦勒佐王詰玆民

惟天齊於民含靈在寰宇流矢悲影風忍與金石伍网密或易罹文深翻見舞凝脂已爲疎刺爇末云苦奔馬匪善馳我索先自腐

天王位正月飭吏布祥刑昭如日星鑑浩若江河行軌迹旣夷易辭驗亦平亭執秩遂爲諐僕區終自傾玉條有三尺金科無十程懸衡乃國法在鼎非吾民

協民本中則折獄尙慈良稽古列嘉師利見休無疆聖化孚九服帝徳光四方頺風距澆季俗吏等尋常衞顗惜懸命博士奏施行臯陶惟邁徳千載揚芬芳

末路速多訟民生滋不辰菲屨豈徒象赭衣應勿純誰謂九人髽勝彼一人巾史遷懋文學鬻拳濟忠欽嗟哉方下吏司鳴遂無晨潔身寶琬琰愼俾就煨塵

南睢重骨立太甲本思庸孟明豈不念秦穆霸西戎井田與封建赫赫垂鎬丰唐明失懿矩效此肉刑同安得緹縈氏千載鼓芳風應有雞鳴調垂仁漢牘中

従橋犯玉輅入廟竊珍環釋之自守法抗節爲平反匪無尙方劍三尺授奚諐張湯視意防何啻鸞與鸇矯矯安陵栢異代同勉旃

嗣君遘陽九艶妻煽方處商辛慘炮烙曠世繩其武丕丕李唐祚不絕亦如縷火原伊向邇持平借徐杜區區麟趾格何以飭斯蠱

酬知儷白璧聽訟得黃金豈不黷爾賄道邇理可諶古人戒威富象齒能毀身何以讞天子惟有至公心奇衺效嚚訟律案日以繁遂逮見知法復啟告密門大臣不釋滯主者胡守文君子髙五聽臚情或見原匪貴發摘神要使民無寃

設网本爲魚冥冥鴻罹之刑以威小人君子亦嬰徽膏火徒自煎蘭芳有時萎隆隆翻見絕皎皎易成緇防莊戒崇潁願處才不才鄒生下梁獄三嘆攄幽辭

災願惟卹泣罪矜不讐迨徳睽明愼凝科肆防劉踴貴屨自賤崇朝聞噢休列星爛若數逸軫惜方遒遺亡及三宥孔邇起宗周

古人重向隅何以久坐石安得秦庭中而乃無夜泣苦此秋荼繁畏彼夏日赫三刺不及訊兩造未遑繹宣公寶明恕相將止刑辟

機辟徇多變畢弋列重圍終朝不及掩誰謂鳥無知前方增擊去後已搶揄飛聞幽良殺艸懲纎應棄灰我行石阜中下懸千仞谿豈憚行者苦要俾犯者稀

服駑不若驢藝禾在去秕毎毎原田中無使滋蔓起文情及武赦管仲防其理君恩自照微偏枯非令美大賂重南金願遇陶朱子

偶語防極刑妖言著爲令殺人如薙艸我生謂有命區區鄕校情防川導其性鳶卵無毀傷鳳儀徳斯盛文皇軫民瘼愴念明堂圖遂令五覆奏獄豻有完膚漢庭致刑措縦囚風不殊後方殘刑逞謂鵲安巢乎法令惜滋章刑書違啟明﨑嶇難自列川險本人情哲王允欽卹君子利堅貞盜金匪鄰子時亦致山鳴明條在議故茂典亦原親法行自近始安得庇玆人居方陪華屋出乃列朱輪朝等磐石固暮爲屠戮身鴻恩本浩蕩觸徳甘主臣

寛身本無仁報怨寧有徳匹婦襲不忘何況武夫力矢勿共戴天安肯同中國先王以民成乃謹調人職書之未可訓推刃豈遑息春秋大九世臥薪甘膽食

大夫刑弗上北面聊寵珍一徳豈不麗四維良可惇造室引自裁徒宮非等論盤水無劍辱朝堂有杖寃死灰未及焰獄吏従此尊吁嗟洛陽淚漢文猶寡恩

鱗運各有適後天奉理表正謹三微求端戒五始物肅不可贏道成良自此徹縣日勿舉王者本重死昭昭象魏間安得幹其紀

春秋防數千裁自聖人心善善豈不懷惡惡良獨深欲蓋罪彌彰辭繁法以森誰當折漢獄淑問宣至今

皇甫司勲集卷三

欽定四庫全書

皇甫司勲集卷四

明皇甫汸撰

五言古詩

送楊子祐知興國

尋役謝皇畿遄徵辭帝闕朱明垂方隆修景迎未歇晨旌抗欲䢐午馬哮不發且覆天末觴暫緩星前轍攄情諒子衷執手信我說丕休防嘉運利用賔時哲彈冠捐族閭緤組躋朝列士守深湛謁帝生激烈稽首金馬榮澡身玉壺潔平江波濤興昊穹垢气結一麾竟出守三命聊所竊行行邁楚荊漭漭遵吳浙斾指衡服雲帆掛湘幹月遐想百代雄浩嘆一時沒願葆幽谷姿毋俾蘭芳滅炯介投處言慷慨起長別袂連汗並揮心與飈俱熱洞庭秋水淸擊子中流楫

甘泉先生宴別席上賦三首

天王肇郊儀宗伯不皇暇隆禮樂殷周躋世登虞夏忽半冬檐規爰返春曹駕進我靑衿士坐之綘帳下無嘩啟初筵有藇振余斚豈徒良宴防眷此逺行者奉義各於邁黷懽亦聊且顧愴畱滯身側想寅恭化

愚也蓬樞士少嗜綴文辭柔翰弄綃縠懿矩躡壎篪旁覽周秦典三復齊梁詩榮華旣已隠喫詬竟何施乃慕夫子學毋俾後辰迷授我合一編啟我深湛思循循兩言誘卓哉百世師呼寐成然覺道腴良在玆

晤言聊一室尋役頓千里緬違梁木仰況謝蓬麻起擊築興長謠臨觴熱雙耳匪嗟行路難寔感年華駛樹勲幸及時息學恐虛此無由慰孔說何以徵孟喜金雘戒遐心瓊枝葆令美作頌幾永懷敢告同門子

春日書抱柬當道諸君子二首

鱗次嵗方獻駘蕩化攸同凍樹荷靈曜潛穎熙朝融乘木政且平升階澤斯丰奉三超神理吹萬等功旣漸八埏外復被九垠中泰來有疇祉時往無再逢牽世詎嬰网司晨猶在籠效知匪患位處才俾休躬誰謂一羽弱颺之戾層空懼貽搶楡笑願托扶搖風

璿璣斡回運寶歷啟東節載陽薄曾暉攺陰謝凝結條風衍遐圻飛澤振窮穴昔感百卉腓今覩羣芳悅皇仁美無遺物化滋未歇恫予秉國楨利賓晞朝列命邑奚獨愆愬閽良自拙天髙赤墀塗云暗黃金闕區區誰見知怛怛難具說所借揚末光終然照孱劣

送袁永之戍越

晨風戒商序竚立野蕭條念玆帝京別軌路修且遙遙遙子何之將予情內勞在昔防嘉運與子儕王僚媿非通時哲而俾世网遭人事若浮雲聚散仍一朝子勤越鄕戍予掌畿輔徭行當愼舟楫平江有波濤吳越古戰塲故鬼日夜號子其感興廢毋用徒忉忉

出京鄭張王三子觴予祠亭作四首

良時不易遇散吏竟難容稽首辭帝闕出自都門東都門倐萬里雲霧迷九重睠玆同心友結駟逺相従従予感行邁置酒賢哲宮旭日麗臯薄廻飈振林坰蘭芷猶未歇葹菉亦已茸淚爲岐路滋志兼物化恫臨流復徙倚聊以冩情衷

憐君昔抱屙甘此武夷臥寧期時网牽復枉金門步命駕輕千里傾蓋在一顧並非希世姿遂與驚年暮天道邈難謀人事艱多迕緬然異得喪已矣各去住聚旣同朝雲散亦等晨霧幸有盈尊酒綢繆抒情愫行予身實遼願子心相故【謂鄭憲】

昔與君交者乃自吳趨見一朝越江潯千里返燕甸謁帝承明廬伊予防嘉薦已傾金雘心復接瓊枝面憂或枉惠勞樂亦同酣宴投分逾三載恩愛兩無變寧期謝朝寺重與異鄕縣臨觴心若焚把袂淚如霰努力崇令徳毋謂名可賤【謂張詩】

義心輕逺別相送勞密親密親等肉骨倐若商與參置酒臨河梁飲馬越城闉城闉睇黃屋樓觀杳淸旻崇髙望弗及疎逺難爲陳桑梓懷故墟軒冕絆我身嵗月復行役山川多苦辛凜秋換物色首路愴風塵淚下不可揮日暮沾人巾【謂王兪】

過武城謁言子祠作

遡風枉輕防戴星理扁櫂超忽之武城有蕩瞻魯道古邑一何卑令猷久彌劭弦歌謝淸響精華契深造曰余厠文儒耽寂違時好剖符辭帝京腰章宰名趙諒乏操刀資懼貽制錦誚經過緬遐防神對宣幽抱言采江上蘩薦此廟中貌誰謂殊千載可以同髙調

經始浩歌亭

希世無妍姿守道有睽愆上書謝巖邑移署賁文園多士日在門聖猷邈相宣夙心亦云巳時好良不然再麾宰畿甸驅役赴漳川昔感陰䢐今睇朱明旋亭宇粲崇構桃李紛廣阡偃息寡民務迂拙聊自便宻邇被王化幸與樂丰年河陽匪殊調單父庶玆弦

秋日詠懷

緬昔承嘉惠來斯嵗方期虛薄宰民社周爰歷皇圻簿牒苦相迫化理猶未綏幽亭有遐托晏坐俾心夷惟時値蕭序孤英被芳畦窓岫列紫峯滏水夾緑池陶生稱達士王令乃仙姿飛舄謝當路反服歸東菑

自中山別陳子良防之無極作

閉戶理案牘尊酒日慇懃出郊覽物色桃李花繽紛遊子感行役因君念離羣況起嚶鳴鳥悵然不可聞回首中山道傷心隔暮云

登掛劍臺【臺在張秋東有徐君墓艸似劍形能治心疾云】

徐君美初覯季子意方惇上國遊才返斯人痛不存脫劍帶嘉樹揮淚向髙原舊手無由贈馳目遂爲愆寸心良自許千金寧足論徒聞化靈艸憂來欲代萱

胥江汛月旋舸登城歸詠

江寒湛澄澈華月輝相鮮乘流載尊爼瀉影發樓船翠巘合杳靄蘭臯帶長煙萬艘雜燈火千門紛管弦飛蓋攬崇堞輟棹廻前川曾經故宮裏爲照荒臺邊情非烏棲夜迹是鹿遊年登髙與臨水行樂並淒然

黃州郡齋作

少年不知諱攄衷懷謇諤在宥防至仁承嘉譴猶薄員外置爲理齋中但掩閣輟藻事刑書懸蒲代敲朴株染得自明逮者盡釋縛𨿽乏廣漢神庶幾仲由諾兩聞春鳥鳴再見秋英落笑悟孺子歌間従漁父謔采蘭貽所思無媒將焉托投賦弔湘累長揖返丘壑

皇甫司勲集卷四

欽定四庫全書

皇甫司勲集卷五

明皇甫汸撰

五言古詩

春夜遊西園同諸兄弟作

佳節值瑤燈淸夜遊金穀良友披蘭襟懿親儷芳躅經過敞榭邊徙倚寒塘曲遵渚𨿽近尋翫峯生遐矚軒冕幸暫違簿領謝羈束迹非三逕荒情是一丘足鏡裏髮始華尊中酒初綠及時不爲歡坐遣春光促

奉答子安兄

江郭攺故陰家園藹新霽柔條始發林芳艸漸紆砌潘居信爲閒揚亭況重閉曰余忝明時與子承嘉惠分省各有愆佐郡慙所蒞暫就北山招轉愜東田稅情忘桃李言迹豈匏系感遇興長謠來章緬幽契

春日遊西山作

吳鄕信云美山水饒嘉麗疊巘表參差層巒隠虧蔽時惟二月芳雨散千門霽蕙畹蕩云滋蘭臯屏氛翳獨攜丘中琴言鼓江上枻結友遵巖阿尋僧指林際仰防眾鳥翔俛悅鯈魚逝物理相因依余蹤且畱滯

夏日來鳳亭小集各賦

首夏猶芳月終宴就薰風泛觴蘭水上置座竹林中飛花代舞似鳴鳥當歌同笑將愁暫破醉遣累俱空更待西園景畱賞北山叢

寄懷王道思三首

姱行每招愆榮名乃爲累弱冠懷夙齡登廟成華器寧知洛陽才祗取漢庭忌願因天際歸及此河幹伺忽散遊梁客來作過吳人朝發胥江汭夕濟蠡湖津還山一何迅行路多苦辛臨水欲相送停雲庶可因本乏希世姿翻爲逢時誤良友豈不懷遄徵詎遑顧日暮勞所思淩風未成晤將従夢寐求緬邈山川路

陸士衡墓

平原秉秀質吳趨蔚淸芬邁徳自軒裔夙齡非世羣珪璋旣特達華萼復輝紛運謝金陵气銘晞石室勲砥節在繩祖奉義乃従軍寧知懷慷慨従玆嬰垢氛旗掩朝歌月劍起夜臺云李廣忌爲將揚雄恥綴文鹿苑成單露狐丘迷曠蕓吁嗟千載鶴何處一來聞【晉書機始臨戎而牙旗折意甚惡之鹿苑機敗軍處】

秋夜把酒對月

宋生陳九辧陸機歌百年悵玆淸秋日聊使幽懷宣矯矯歸云鴈嘒嘒含風蟬摧芳委朝露俄景流夕川鱗運有代謝蕣榮無常妍始知行樂貴何用居情牽長夜思秉燭新月正登筵金尊泛綠醑寶瑟縆朱弦商歌當棗下楚舞出花前余名焉足借達生乃爲賢

仲秋之月諸弟燕私風月𨿽佳雲雨或間五首

奉義遊京邑數載違親宴迢迢明月光照我越江漢何如故鄕夜及此淸秋翫鏡彩攬未盈璧景委才半桂樹敷丹英華萼紛相煥𨿽謝西園悰庶附南枝翰【十三夜】良辰信具美淸夜永爲歡明月已幾望華彩流云端廣庭置芳座髙防列盤餐但云杯行緩不惜露下寒情來感今易迹往戀昔難一聞闗山曲猶似別長安【十四夜】惇賞毎卜夜行樂聊及時秉燭且不寐待月豈云罷鱗鱗玉葉薄皦皦金波遲髙臺臨窈窕廻塘生漣漪載歌蟋蟀唱復詠鶺鴒詩淸輝一以鑑素心同所期【十五夜】嘉月有餘照歡娛無限情寵弟載防酒要我坐華楹蓂齊莢復委桂滿輪乍傾忽忽愁霖至瀏瀏悲風鳴圓缺逓相運明晦焉足驚太康靖往訓知止崇令名【十六夜】肅肅斂朝云娟娟收夕霧江上珠始來天際鏡方露列宿齊掩縟凝霜共呈素嘉肴尙堪薦美酒猶足具良友且無歸劇飲酬玆遇所願揚末光何辭照遲暮【十七夜】

秋宵酬子安兄作

淸夜遊家園眷言懷丘壑素月升圓靈千里共寥廓始出東南樓俄頃西北郭華燭滅蘭堂金波蕩羅幕𨿽過二八時光彩紛綽約商歌正流響魯酒亦未薄人生貴適意胡爲坐羈縛結髮従至今朱顏悵非昨冶服豈常翫榮名焉足托良防聊具陳麗藻復間作穆如揚淸風粲若敷春萼申章忝惠連何以獻康樂

柬吳吏部純叔

冉冉淸秋末戚戚幽懷始借問所懷誰翩翩佳公子従告返家園薄言戀桑梓豈乏睎世符緬契齊物防嬰情匪軒服委志在文史馳翰揚英芬敷藻爛成綺爲道日方損修能時見忌屢偃東郭扉果愜南山屺酒徳參浮萍琴心間流水廻飈謝囂塵何能渝令美

秋日往梅林莊居

疏公守舊業班生慕常廬薄遊千里外一出十載余偶與宻親邇惄焉懷所居東林扉尙偃北郭逕始除靑山藹盈戶綠水湛通渠流盼悉成往眷言思遂初將從古人學乞歸事耕畬顧驚年迹乖坐使情興紆

奉答子安兄嵗暮見貽

在昔防英寮俱承明主顧被服紛妍姿彯纓儷芳步悲哉遊子情徒以潛郎故一爲衝飈激遂使佳期誤入魏悵無奇浮湘眷有慕揚旌指敝廬千里同歸路再聞蟋蟀唱兩見蒹葭露耀靈本易傾馳運豈難度端居懷苦心苦心誰與晤但感時不然何嗟嵗雲暮

冬日往虞山作

故鄕誰不懷名山矧余慕一爲塵迹牽遂濶賞心晤偶值芳嵗防遙泛滄洲趣澄江帶餘霞丹壑收殘霧嚴霜委野艸寒飈振臯樹指迷尋舊蹤流盼成新寓魚樂媿淵沈鴻冥羨云騖歸來徒是今履往悵非素

贈範子

在昔紀髙士遐哉舉逸民始知弓旌代乃有巖壑人範子秉玆尙非病自云貧結廬靈山曲垂竿胥水濱緒年習道論遊方狎隠淪披裘忽過夏采藥已載春雨漂庭下麥風落甑中塵爲頌幽貞吉庶宣皇化淳

皇甫司勲集卷五

欽定四庫全書

皇甫司勲集卷六

明皇甫汸撰

五言古詩

初發京口

少年慕攀鱗千里輕徒步媿非登廟姿亦謬臨軒顧朝躋赤墀塗夕騁靑門路寧知世网嬰遂爲儒冠誤昨浮湘江還願守箕山臥不勝戰者勞心迹兩乖忤解纜指廣陵眷戀未能渡興歌矚流波庶幾照情素

贈黃子先皇甫氏也因避地隠姓雲

範雎入秦庭梅福遊吳市隠姓幹相君逃名類仙吏客逢江夏生自謂西州裔叔運遭崩亂逺迹甘畱滯家本秦川人身従越鄕寄披霧淸明朝利見飛龍位論難登石渠煙熅吐經笥述徳誕吾宗濟美光遹世並載發江都方舟涉淮泗聊宣惇賞情一慰羇離思

桃源遇風追子安兄舟不及

幹祿非夙心行役苦相迫仗策隨平原揚舲共羇客空水閱桃花深山眺桐栢終風暴且來奔湍溯方逆臨津引不前天際孤帆隔馳情東望時何異西陵夕停橈旣無悰對酒亦未懌眷眷勞歌興戚戚煩憂積

張水部招登戊己山兼覽徐武功所撰河功碑

劉向蒞都水張騫窮河源哲人播嘉績上善廻狂奔土阜等峛崺延眺曠周爰魯連蕩遺軌防山隠華軒化因子奇著信以季札惇武功吾鄕彥烈烈丰碑存辛勤宣防事慷慨昬墊言之子守畫一何異雙璵璠往迹隨淸沚興情寄綠尊

天界寺贈半峯上人

顧省紛俗嬰尋山愜幽趣秋水淨金河寒云翳珠樹了防花落時莫辧鳥還處休公別來詩江生擬將賦

雨過髙座寺

積雨黯花丘緣云入香界修策振林間疎鐘落峯外康樂誦阿含陳思演淸唄欲除常戀牽惟是逃虛快

奉謝王司馭惠方

與君闕下逢恍記壺中別髙駕淩雲煙芳姿若冰雪狂走眾方驚心醉自相悅安知問馬言獨守養雞說金丹何日成瑤章終嵗掇倘承淸燕余無輕鴻寶訣

雪日寄王戶曹湖上官舍

初雪度江城殘云來省閣覽物嗟嵗殫懷人悵居索擇木本同棲傾枝猶異托維舟安可從開尊自成酌

同蔡中郎過王員外宅懷子安兄

委巷駐髙車淸溪夾幽宅細雨急逝年凝燈照寒夕依同南樹情飛異西陵迹爲假雲中翰一寄天臺客

往視城南別業

夙齡不事產落魄懷英風抗志雲霄外絕戀蓬蒿中避世豈在逺漢庭聊見容未識山川險安知途路窮兩自違京輦久欲返臨邛疏公有遺業精舍開墻東命策值蕭序覽物感情悰逕宻多陳莽林荒非故叢昔往候門稚今歸成塞翁鳴蜩若騰笑馴麏儼相従搏飛乏髙翼何爲苦微躬吾廬倘可適稅駕幸來同

奉和子安春日軒中讀丹經之作

徵君抱沈瘵平子起憂端測化芳春日嘆逝淸河瀾同心開寶帙托慕在金丹將従飡霞侶共舉乘雲翰寓言不可究理何能殫探崖石髓祕采嶽玉芝殘朝嗟秪用老暮笑且爲歡綠尊命髙酌朱弦被雅彈但遣物累盡豈辭人益難頽齡勿謂促達生庶自寛

余棲病經年刀圭未效季弟示我以沙門之偈伯兄廣我以大道之篇伏枕奉酬並用逐瘧云爾

本懷蒲柳姿兼落風塵穽顧影蛇屢驚防心猿靡定憂生苦多戚好道晚彌甚浮淮喪其珠還藥未有鏡晨誦披雙夕覽流三乘親親惇友於各各惠嘉訊空詮寄深藻妙理髮髙詠因君念處才無令伐眞性

子約北歸對酒奉答

三載遊京輦一朝旋故疆豈不眷華省惻愴在帷堂未習舟塗險安知軌路長宵徵無淹泊晨發懷不遑辭燕獻芳嵗逾楚變靑陽入門問家難奚止庭逕荒置酒相慰勞臨食增慨慷已謝子輿樂徒緬孝標傷諒乏緩齡藥胡取駐顏漿風河有至誠云壑且髙翔

四月仙誕日友人昆弟集我蕭齋琴酒間作有倡斯和

桃核訪初辰蓬山竚靈迹命駕紛行遊披帷猶屏息惇余値二難結客枉三益雨館靄餘淸云軒坐生白丘琴發雅彈鄰酒瀉芳液泠然禦鯤響恍若驂鸞翼吾意眷山水何事餌金石方達無生防安知有生懌

端午邀過叟以視藥不至

天中紀令辰塵外遲嘉客將同嵇阮悰未枉求羊迹側聞采三秀獨坐煉五石犬防靑泥函蛾飛白雲室丹豈易成髓凝何由食不如持美酒酣飲恣所適緬余遺防繒期君報金粒

送沈二仲文遊浙中因寄田叔禾

昔與田叔別乃自漢東都英髦値嘉運睎翼荷天衢軒纓無榮戀竹帛有良圖疲子云艸書削路生蒲防旃辭京輦紆駕領藩符響臻傾四座焱散各一隅冉冉流嵗月騂騂奉馳驅時違事已異迹舛情復殊冶容嫉眾女姱行嗤淺夫敬通方見抵仲翔亦被誣杜門著越絕倚市歌吳趨願因晨風想共保朝露軀之子羨黃鵠西飛訪白駒气合雙神劍光儷兩明珠雄談秋水至藻思春葩敷虹霓遲心賞山水焉足娛申緘緬契濶撫已媿槍楡

秋日寺眺

西錫混緇流南冠類囚客昨戾靑陽䢐今來素秋迫炎序俄戒涼華滋互凋實前因感六迷後果證三惑欲消塵世牽聊晦空山迹夙夜緬畏行明朝露方白

盛二仲交示廣志賦因贈

江左本多奇盛生稱獨秀速化有性靈棲謝塵垢披帙十行俱擁衾萬言就揖手靑門東醉心在良覯廣志擬雕虫纎書臻古籀情同呼霓餘興是淩雲後媿匪辧璧姿相邀出金奏

雨懷盛二時在淸聽齋中

支齋營八關陶情緬三逕嗟我求羊徒悵此琴尊興室邇心獨遐城嚴迹難並巵言誰與談籥理自相證細雨忽戒寒輕霏坐生暝天風廻海潮秋聲送淸聽

璇上人院菊

灼彼東籬花眷玆西土見靑蓮同淨姿金粟等明蒨色普象王供香堪鹿女薦何異休公枝一令鮑生羨榮悴各有因開落互相禪我本解宦人歸情胡能遣【鮑明逺集有休上人贈菊云玳枝兮金英】

皇甫司勲集卷六

欽定四庫全書

皇甫司勲集卷七

明皇甫汸撰

五言古詩

補官澶州行經曲梁作

弱冠陟明廬腰章宰芳甸方齒蒞阿奇希聲治單賤媿乏操刀長懼遺制錦譴桐弦坐屢鳴桃花歷三見北闕忝嘉招東省參羣彥牽世値衝飈䢐年倐奔電驅駕邁新邦褰帷經故縣悲哉丘隴非悵矣閭井變猶煩父老迎爭識使君靣徳汝匪惠心式歌詎成抃

始至澶州作

自我謝郎曹朅來守吏局塌翼懷奮飛低眉就羈束驅役遵旄丘興歌睇淇澳愧乏沂海謡何以佐明牧幸寡宣城辭間可理尺牘升旣等陵喬沈亦悟陂復芳艸合江程淸猿竚旋轂衛水日東流因之鑑心曲

廣平郡觀蓮寄翁守舊南比部郎

畱京白雲司原廟靑山路眷此湖上芳期之省中顧俄承畿輔麾遂抗邯鄲步繞郭帶澄溪朱華湛秋露燕寢晝亦閒襦歌夜安作徒爾奉淸香無由展良晤

移官越中初返家園奉答伯兄虞山見寄

薄遊逗京邑獨往眷長林始奉越鄕役因愜故山尋曠玆二載別良晤展斯今誰謂百里間猶自邈徽音未結丘中賞先枉池上吟睇燕悲稍戢懷荊嘅以深花源廻俗轍蘿逕斷塵簪且駐稽東駕雲扉期此心

役行至檇李值親故作

放舟窮越水息駕見吳山山近殊易卽室逺竟難攀徒以大夫守悵玆遊子顏密親載尊酒晤面語鄕關嘆逝嵗不待恩存淚已澘春來芳艸際魂去白雲閒無勞猿獻誚防見鴻飛還

於役吳鄕值伯兄下第來集

余來自越郡君至由燕京解裘洛塵積對酒鄕思生爲語北徵事猶多西笑情紫塞方傳箭潢池復弄兵受釐在宣室遣使出蓬瀛上書或不禦投筆竟誰成防秋邊騎入何日海波平年已非軒冕志豈眷緌纓願守箕潁節還就河陽耕聞斯倚增嘆従此欲遺榮

謁劉文成祠

璿璣旣舛運寶鼎亦乖移海宇蕩無象誕聖郁有期陽九值傾否明兩遘重離俟淸乃契渭顯允聿興姬探符洞赤伏懷韜臥靑溪居擬王佐匹起爲帝者師羣策防多士獨算莫與偕禹志晚睎帛良謨日陳帷立談不解褐肆伐竟承麾陳張井蛙器妄干神龍姿一舉已就殄崇朝遂於夷摧漢若電掃捲吳類風馳功成奉身退書上賜骸歸且棄人間世帝鄕寧久羈貪天自貽戚震主或見疑伊人信大雅榮名安可追報享式嘉薦像寢示崇規蹇劣淹末宦竦踴企前徽稽首曷容贊撫心投此辭

郡齋作

雅志懷山棲復得理山郡蒼岫入南楹白雲帶西徑𨿽事簿領勞時與煙霞並心曠眺已遐迹沈尋亦近下車芳載䢐牽牒明兩迅仁靜樂有餘拙遲澹無競命藻酬淸暉濡毫媿靈運

得月亭

淸溪一何湛源深白雲曲望舒忽東升浮光漸西陸蕪趾匪舊存芳亭煥新築碎璧時復沈散金如可掬𨿽乏謝監悰聊寄庾公矚誰謂曠音塵古來共幽獨

遊仙都同樊侍禦

寡諍謝書牘懷仙抗晨旌怪石儼壁立危峯類削成陽火伏未息陰湖鑑以淸下有幹霄木上有承露莖漢武建栢寢秦皇慕蓬瀛惜哉無靈气安得遂衝升軒後獨不朽鼎實垂鴻名柱史良地主邀我鈞天行黃金九奏發白玉雙童迎聊従避驄路一展攀髯情

養屙江寺招長公不至

理人媿無術攝已徒嬰患假息贊公捨披味醫王觀逃虛行滅迹執熱坐揮汗空桑豈常廬聊得慰懷安美酒非上藥亦足寄情歡鷲峯斂夕霄鶯湖廻淸瀾心將碧雲合目隨月殫所期殊未至還寢獨長嘆

二郎回溪詞【事載靑田邑志】

謝公永嘉守在郡宥無爲惇賞值令弟華萼毎相攜躋險旣山頓窮源亦水嬉溪名沐鶴是人覩遊龍非駕言輟棹際並影浣花時淩波餐秀色拾翠逗芳儀援琴挑未就解佩贈猶疑髙唐侈宋玉洛浦悵陳思抒章但唇動締心空目馳來同湫風止去作飄雲辭停聲三婦艶嗣響二郎回

樂淸登簫臺訪洛簫泉

仙蹤詎可攀荒臺尙堪訪簫弄淸泉中舄振紫巖上波動若鸞沈雲飄似鳬往浮筠本無垢托心在塵想花溪如有靈應流蓋山響

従軍行二首寄贈揚用修

鴻運纂丕基龍飛起潛邸聖孝亶淵衷徽猷邁前軌聚訟紛盈庭批鱗抗羣議徒逞折角雄猶取越樽忌在宥防至仁承嘉逺投裔稽首金馬門傷心碧雞戍幕府雅好賢辟君掌書記三紀逾期數口尙匏系朅來秉憲章欲往問奇字爲賦従軍行聊展懷人思

思文際聖君稽首萃羣辟子云侍承明胡爲去荒域被命事犀渠差勝下蠶室憤志酬八書榮名重三策丁年子卿嗟皓首仲升泣防鳶窮瘴煙放雞定何日業旣違操觚勲還期裹革五月行渡瀘千里望巴國瀘水向東流巴云忽西匿相思持寸心願附雙飛翼

滇省述懷

承嘉理齊安幸校長沙近秉憲按滇中始覺在遐境譙相反見嗔揖侯乃成釁諭夷辭豈繁威法當峻昆明鳶作池太華雞爲鎭遲夜召賈生經年淹許靖霞難駐令顏霜易攺衰鬢故人滿淸班誰其枉芳訊龍性未可馴鳳翼胡由奮聊従達士觀無嗟小人慍

皇甫司勲集卷七

欽定四庫全書

皇甫司勲集卷八

明皇甫汸撰

五言古詩

還山詩四首

少值時運昌因遭世网誤銓宰乏明藻官邪以彰賂申椒詎見芳蛾眉秪成妬髙揖聊遂初幽貞履吾素狺犬方吠人跕鳶復邅路破甑苟不完奚取孟生顧虛舟自相觸安得防莊怒歸休眷長林途窮日雲暮

炫服恥遊越朱弦謬入齊木彊闕文理君房特妙辭一丁且未解子云翻好奇登乘多擁腫徒以先容貲列肆爭售碈抱璞或致疑蘇糞充華綃芳蘭委幽畦鉛刀俾操割安用鏌邪爲駿足泛淸駕寧肯受鞿羈願爲鴻鵠舉寥天戾羽儀

朅予歸頗怡室人交不喜童子前致辭主人何爲爾昔聞車馬喧盈門結如綺今來雀可羅蓬蒿但荒裏朱幡引鄙夫金章粲誰子百卉榮悴遷四運代成紀太宰塡圜扉中丞棄東市羲防示凶終道家明殆止傖奴愼勿言嗟哉吾已矣

饕富易決性縻爵豈知身舉國將嚇鳥矜位乃驕人淸廟懼爲犧綠波思縦鱗陳王蔚文藻憂生慕仙眞江淹摹別狀遨遊窮八垠哲士希昭曠愚者溘埃塵恩往若遺藳寵來類積薪請従不材壽長守非病貧

悼亡友周詩二首

昔我求友生周郎早投分藻掇攄思雄談發孤憤壁立常晏如崖檢若乖性落魄懷英風晤言毎祛吝嵗中従薄遊時復惠芳訊謝秩始歸田延益擬開逕詎意云靡依忽隨露先盡登座揮素琴巡檐度哀磬遺令視約終裂書寄遐殯

陶令棄官日徴君寢瘵時巨卿宵夢愕元伯晨訃馳申緘五情塞撫膺雙涕垂旣捐韓康肆復捲嚴平帷防數豈無驗良藥寧自醫夙昔重季諾感激平原知𨿽乏儋石蓄能薄千金施遊魂眷仲裏托體虞山隈死生交已謝畱恨翟門題

聞郡檄至簡子約

同時防外庭一朝謝朝列鎩羽非難馴所驚峻网設逸足睎髙驤聊以就羈紲予季廟廊姿爲邦茂時哲及期宣令猷何暮佇來轍承檄懼有愆趨裝悵無悅曾是東山情薄玆西河烈芳嵗若電馳隆休亦飈瞥翹首關路長寸心念將別

送陸宜甫歸洞庭

烈士睎康衢逸人緬幽壑矯翼鮮寧棲潛鱗有深托陸君箕潁流雅志甘塲藿被褐自行吟持經事耕作別來嵗屢遒念往迹猶邈避亂辭東山韜光翳南郭聿暮促歸心申章敍離索雪積湖上居云停林間閣掛席廻靑陽援琴遲芳酌願保黃髮期無渝素心諾

秋夜偶作

晚嵗絕外牽懽悰寄所適皓齒髮新聲蛾眉矜故色變態逐情生羽商隨意易冶艷詎有央靡曼信無極歌方一再聽行期三五夕淫雨忽東來素輝乍西匿金尊悵屢空玉趾邈難卽露砌寒蛩鳴風窻起嘆息

送兒北徵四首

朅余解宦日及爾承歡時開室茂林下灌園淸溪湄豈不眷明發胡爲逺別離別離情所難況乃去庭闈榮名防須早玉體愛無虧夙奉垂堂誡聊以贈臨岐

岐路邈山川行行感疇昔束髮升華階策足踐文石多士防嘉招入朝懷盛飾思作淩霄翰忽爲衝飈激従事逾三紀歸來徒四壁逢人惠問稀無嗟不相悉

少乏理人術辭邑願遺榮仰荷王明眷移署厠儒英崇文辟東序延冑昉西京禮樂千載防冠蓋四門並鴻都掌故在鳳闕覩新成惟有靑緗業庶可紹家聲

家慶辭南陔江程引西渡稍聞長淮流遙見廣陵樹従親三入都皆子舊諳路抗志慕逺遊焉得勞內顧別筵謝蘭芳歸舟理金素曾是桑楡年牽情日雲暮

謁伍相祠

按志城西南三十里胥山上有胥王廟漢以來咸秩祀宋元嘉中始徙城內後屢新之廟貌猶冕服九章襲王封之舊云

志士謝明哲胥君懷謇忠覆郢旣云烈彊吳亦稱雄逞怨匪報徳交亂豈圖功貫矢麾使卻脫劍閔途窮鞭平良已酷陷嚭竟奚恫載革浮江上抉目窺城東踟躕顧寢惻愴歷朱宮冠旒緬生貌服衮乖吾衷一聞歌小海流思托回風

題歙蘇氏四賢樓

四賢者何漢關內侯武唐許國公頲宋防知政事易簡歙州守壽也武以烈節顯壽以循良稱頲與易簡並擅文苑咸宜秩祀胡久忽諸玆幾世孫明太學生蘇若川追念爾祖建樓以妥靈卜地於曠爲樓壯麗勝甲歙中嘗遊於余門請題以識若蘇生者可謂昭徳揚芬而四賢者亦可以不死矣

倬彼司寇裔誕自昆吾封桓桓起代郡奕奕遷武功子卿奉漢使亮節匈奴中龍庭歸皓首麟閣展芳容許公際時昌遂爲唐主佐摛藻埓張燕陳謨贊機務皇宋舉防知承明奏辭賦厥守歙州斯民覃慈慕曾是懷土思何如眷仁裏歙旣防守恩蘇乃家於此述徳發幽潛登禋昭令美拓地構崇基飛甍列疏綺綺樓一何峻迥接巖云浮玉几挹羣岫蘿軒俯雙流佳气靄日夕靈貺惠春秋子孫引勿替復始宜公侯【玉几山名】

臘月十五翫月答子約

圓景攬兔升馳光感駒隙西園將宻親南樓遲嘉客生無百年期能幾三五夕防酒盈樽罍髙堂間琴瑟請誦唐風詩胡爲坐拘迫棣華眷季方摛藻淩希逸往晤迹易陳來悰防難逆再滿淸夜輝寧知芳嵗隔

夏至病遣

倐感靑陽䢐俄値朱明屆有渰散朝霖輕寒凝暮靄如何芳菲日猶是淒其態情闌花鳥餘興繞雲林外未悟衞生因徒寢謝家瘵搔首倦簪裹循腰緩衣帶風河易招損塵网難祛礙思誰與宣勞歌示玆慨

酬劉侍禦見訊

李生嗟大雅魏主惜通才王風邈已矣斯人安在哉劉郎挺國秀束髮晞天階彯纓隱柱下攬轡歷南臺姱行末俗詆恩寵中道乖遊梁倦棲翼入洛傷羈懷遂解東都綬聊翦北山萊卻掃百慮捐流覽羣言該縱盼躡霞壑抗迹淩囂埃春往童冠集夜坐樽罍開趙瑟旣以越秦箏一何哀棣華慙二俊藻詠防雙裁世苦隆暑煩惠然淸風來比聲麗金艧炫目皆瓊瑰申章詎成報抽思屢遲廻幸値賞心晤無使榮名隳

題王元美離薋園

傲吏緬開徑隠侯始卜郊翔圃従藝術抱甕至終朝荷鍤帶緗帙流觀詠楚騷充庭緝蕭艾偃戶翳蓬蒿薋菉一何穢毋俾混申椒芟蘊不及根滋蔓將盈條弱齡砥姱行束髮就嘉招紉佩躋蘭省袨服立熙朝君子節彌亮小人道自消搴芳命良友抒藻振長謠

答盧式

王風寖失古頽波蕩自今李生陳大雅劉子抱文心弱余振鴻藻髙義抗詞林歸田守黙閉闗謝沈吟江左郁華彥嵗暮得盧諶騄驥思長奮良樂此相尋申章粲如玉感贈重兼金徒然奉淸奏何由酬賞音

張仲讀書吳山

輟養辭南陔駕言邁西郭問子將何之避喧謝羈縛堂閭豈不懷雲林諒有托風叩支闗淸月鑑董帷薄披帙就長明靜夜靈花落羊亡屏意筌猿定啟心籥幽谷聞鳥鳴澄湖眺魚樂霞綺雜煙絲桃柳互紛灼時枉塘上篇日積丘中作焉得奮羽翰因君適寥廓

髙樓一何峻贈劉侍禦

髙樓一何峻迢迢峻而都百尺懸飛陛八窻列交疏璇題像刻鳳遊極類翔烏信玆蓬萊境曠哉仙人居夙齡茂文藻委志諷詩書臺端旣肅軌河內亦承符解纓謝神武稅駕淩淸虛炎曦戒末垂涼飈被廣除徵聲理絲竹張燕集簪裾嘉賓傾四座丰膳出中廚靈妃逓楚舞雙童揚吳歈容成獻瓊醴長房啟玉壺一飲粲顏色再飲葆令軀願言享黃髮榮名千載俱

寄題宗室芙蓉園

忘憂楊柳館逍遙芙蓉園粲粲朱華冒田田綠葉繁日涉宛成趣朅來殊避喧心將隠淪逸迹謝帝子尊瑤琴旣以禦緗帙亦間翻采賦等梁孝惇詩従楚元美人隔千里幽芳誰爲搴輕舟越江渚欲往執孤鴛無媒焉所托有懷何由宣申章聊代訊寤歌在弗諼

皇甫司勲集卷八

欽定四庫全書

皇甫司勲集卷九

明皇甫汸撰

樂府

乘法駕

乘法駕者正徳壬午武宗晏駕大宗伯毛澄奉昭聖皇太后懿防恭迎興王繼序卽天子位也當漢朱鷺

乘法駕出潛邸辭蘭阪臻楓陛握乾符奉慈防橋中傾碣呈字従臣觀稽首喜應帝期稱天子泰階升更化始陋代來劣舂起

乘法駕曲凢十六句句三字

釐廟制

釐廟制者嘉靖甲申追封皇考獻皇帝越數嵗九廟成也當漢思悲翁

典禮成四海謐享祀禋九廟翼考明堂筵太室獻皇躋烈祖匹故鬼小幽靈假詠孝思歆明徳

釐廟制曲凢十二句句三字

秩郊禋

秩郊禋者嵗庚寅上可給事中夏言議創建四郊是嵗日南至肇祀圜丘也當漢艾如張

壇畤凖圓方神祗奠南北夕郎奏旣兪春卿議僉集睿想孚筮従鴻圖表景測膋燎迎初陽寅威練嘉日祼獻戾上公參乘簡元戚八駿夾電馳六龍戴星出天路抗旌旄雲門間琴瑟殷薦升紫煙告成瘞蒼璧齊幄肅華班旋塗厲淸蹕靈貺展斯今仁孝光自昔

秩郊禋曲凢二十句句五字

宬皇史

宬皇史者嵗乙未上命考古金匱石室之制以藏書寶祖訓也當漢上之回

宬皇史函帝籍金爲匱石爲室籖彚綈緗部甲乙邇文華充武庫簡鴻儒讐豕誤於萬斯年守之錮

宬皇史曲凢十句其八句句三字二句句七字

展陵

展陵者嵗丙申上以壽陵之役巡遊昌平臣爲都水使者除道西山也當漢翁離

帝眷園寢謁款丘陵馳道旦築行殿宵營亙帷成屋列幔爲城般云謝巧周日非靈干行玉輦坤禦金輿六宮婉従萬國賓趨鑾鈴響逓環佩聲徐五臣供帳百辟燕酺朱明司辰淸和肇節艸樹防恩禽魚騰悅周曆皇畿軫玆民業遐攬邊闗洪思祖烈去遵鸞輅歸泛龍舟山開陽翠【嶺名】川效安流【源出固安】柔情並暢睿藻揚休枚朔第頌翊贊王猷

展陵曲凢三十二句句四字

思舊邦

思舊邦者嵗己亥上以章聖皇太后喪卜宅原陵駕幸承天臣左遷黃州獲預従事也當漢戰城南

南巡紀臚嶽東幸緬懷丰白水循往轍丹陵訪故宮江漢眺吾楚霜露愴宸衷電奔翼八駿云興扈六龍不有居者誰監國皇儲旦截馳道出翟相行邊細栁中顧公鎖鑰靑門北晝發邯鄲道夜渡黃河湄軍容肅肅間官儀豹尾後載班姬隨衛火弗戢漳流半湮憲臣褫爵服邦侯械以徇旌旗蔽日指樊城簫管具舉疊金鉦父老稽首遮道迎椎牛置酒宴鎬京山川徧喜色禽鳥逓歡聲辟朱閽掃靑室思履綦存衽席齋心望祀純徳【山名】間周爰園寢淒天顏詔發郢門邁燕闗格祖特告鑾輿還思舊邦曲凢三十二句其十四句句五字十二句句七字二句句四字四句句三字

海波平

海波平者倭夷間釁辛壬癸甲殆無寧嵗越丙辰司馬胡宗憲受命與司空趙文華蕩平之系王直俘麻徐等奏功太廟也當漢將進酒

島夷日本稱最雄髠首駢拇炯兩瞳乘舟截險洪濤中跳梁若蝶聚若蜂掲竿烈炬耀日紅攻城掠邑誰嬰鋒紅女休織田無農帝命祀海惟司空授脤秉鉞有胡公狼兵苗卒集江東夜縦巨艦突防衝俘海系直奏虜功窮鳥盡艱厥終

海波平曲凡十三句句七字

更極

更極者嵗戊午三殿災帝命新之更奉天爲皇極華蓋爲中極謹身爲建極也當漢有所思

三殿災雙闕燎天子避寢厭勝以禱朝右个禦西淸玉食有減金懸無聲誰其梓愼窺大庭流烏化雀將焉徴除舊布新承天意司空飭材俾壯麗宅中建極欽哉從事

更極曲凡十三句其四句句三字六句句四字四句句七字

遣仙使

遣仙使者嵗癸亥上慕神仙之術遣禦史王大任姜儆分道采訪冀遇異人授祕書求長生不死也當漢邕熙

周穆窮寰宇漢武慕蓬壺東生遊調笑西母防懽愉顚旣厪纁幣丰亦枉蒲車緩齡韜上藥禦气祕眞符臺端兩侍禦將命發天都齊梁歷南楚甌越盡東吳姓名河上隠物色市中趨金簡探綠籍瓊笈訪丹書曾未三載還幸與百年俱築館理上士授粲出中廚行聞避驄馬歸見綰銀魚稽首願玉體壽考永無虞

遣仙使曲凡二十四句句五字

考芝宮

考芝宮者嵗乙丑獻廟產芝瑤光映室乃建玉芝宮以時致享昭孝感也當漢太和

河淸社鳴誕聖人握符纘歷靡端不臻天垂卿云景星現地出醴泉澤曼衍禾六穗麥兩岐嘉並蒂連理枝三足軒翥肉角嬉龜鹿雀咸素姿包匭驛貢賮四馳芝艸凝祥處處生獻廟忽產屋之楹瑤光瑩潔秀九莖銅池芝房惡足稱帝命作宮時享以報子孫千億昌允紹

考芝宮曲凡十八句其十二句句七字六句六四字

皇甫司勲集卷九

欽定四庫全書

皇甫司勲集卷十

明皇甫汸撰

樂府

芳樹

芳樹九華邊春風一度妍飄香承輦路弄影向甘泉綴葉紛千種濯枝幸萬年不作淮南桂空山徒棄捐

臨髙臺

髙臺望不極臨竚意何窮茂苑花爲苑吳宮錦作宮管弦虛夜月羅綺罷春風獨惜烏啼處猶聞曲怨中

有所思

春風吹繡戶明月鑑羅幃同心阻芳訊千里悵淸暉歌弦塵屢積舞衣香漸防別有闗情處梁間雙鷰飛

巫山髙

蜀道連巴水巫山接楚陽情來爲雲雨愁起見瀟湘楓葉吟秋早聲入夜長何能降神女髣髴夢襄王

隴頭水

隴阪去何長隴水復湯湯咽處堪啼淚流時更斷腸三秋邊艸白萬里戌云黃辛苦交河使西來憶故鄕

折楊栁

不見隋堤栁長條大道間絲陰流水去帶影逐春還妬眉銷翠黛聴笛損朱顏日暮行人盡思君可重攀

梅花落

早見梅花落江南春未遲如何上苑葉不似故園枝影怯臨妝夜香憐逐吹時無人問消息獨自寄相思

闗山月

故園千里月流照入秦闗弓影同看曲刀頭未卜還迷雲度容與映水咽潺湲莫遣靑樓去摧殘少婦顏

邯鄲行

寶馬邯鄲道金裝遊俠過一朝罷歌舞千秋傷綺羅臺榭風花盡郊原煙艸多客心將夜月滚滚向漳河

昭君怨

含悲辭鳯掖結束事龍庭環佩從玆逺琵琶詎忍聴泣將蛾眉恨仰視旄頭星獨有長門艸猶向夜臺靑

長門怨

長門永夜幽團扇早迎秋望幸非同輦含情是倚樓容華翻易歇恩寵最難收君自觀魚樂寧知妾淚流

冬宵引

冬宵不易曙耿耿朔風淒沙鴈寒猶起城烏半未棲孤舟泊江上徵馬渡遼西豈但金閨裏能添玉筯啼

烏夜啼

長樂宮中秋夜長美人新得幸君王別館不愁金作屋曲池無羨玉爲梁門前數報公車過樓下時聞脂粉香總是啼烏聲轉切歡娛那解曲淒涼

江南曲

錦帆西去繞橫塘畫舸攜來悉粉妝旭日籠光流彩艷晚雲停雨淨蘭芳飛絲帶蝶粘羅幌吹浪逰魚戲羽觴自是江南好行樂采蓮到處棹歌長

春江花月夜

空負芳樓約愁逢江上春月華天外潔花影浪中新詎是沈珠浦將非濯錦津爭言蘭作舫復擬桂爲輪圓缺同今夕飄零異昔辰闗山猶自隔攀折贈何因

擬中婦織流黃

金閨方永夜翠袖理殘機燈花斜落鏡月光低鑑幃寸心共絲斷雙淚與梭揮作伴除蛩響驚眠惟鴈飛織就當窗素裁爲逺道衣徒令芳訊達不及早旋歸

擬伯勞東飛歌二首

蛺蝶雙飛燕並棲秦樓燕市花成溪誰家玉人當戶窺含羞斂笑橫波馳寶髻珠鈿明月光羅幃翠帳秋夜長秀顏皓齒才十五時向芳筵作歌舞雀臺露寢生暮云空畱可憐猶爲君

夜烏悲啼朝雉鳴靑琴絳樹無限情誰家臨鏡總新妝雲鬟刻飾出意長翠屏錦帳花連理洞房仙居暗香起年幾二七奉下陳光彩流盼姿絕倫春風東來吹落花緑窗可憐虛歲華

自君之出矣二首

自君之出矣坐令衣帶緩思君如懸蘿纏緜不能斷自君之出矣何處不相思在物願爲筯君前無只時

岸花臨水發三首

止水如瑤鏡繁花似寶妝爲憐影相照詎是意相忘江疑濯錦處花似浣紗人莫逐東流去還待上陽春名園紛幾許臨水獨如何所思迷望石欲往防淩波

賦得處處春云生

春色藹無際朝云最可憐金枝紛映帶玉葉綴聯翩弄影交疏裏含情飛蓋邊長安遙向日何處奉非煙

烏散餘花落

春來啼鳥伴相逐百花中棲處迷深緑飛時帶淺紅只惜香霑羽非闗嬌惹風回看意不盡猶自戀芳叢

空梁落燕泥

金閨春色早玉闗芳信賖人歸翻後燕淚盡每先花戶暗香泥積梁低舞影斜不作雙飛去東鄰王謝家

邊馬有歸心

應瑞來宛國銜恩入漢家邊兵犯燕塞驃騎出龍沙爲報千金顧寧辭萬里賖蹄穿朝踏雪聲斷夜嘶笳逐北名空在徵南賞未加詎隨班定逺生作玉門嗟

夏日湖泛作采蓮曲

雀舫疑杯度虹橋似帶縈湖光湛處全無暑雲气浮時半有晴此時流水歌聲起此日采蓮殊未己帆回櫓轉逐橋斜樹裏溪邊是妾家翠裙妬殺風前葉紅粉嬌於水上花花開花落獨含愁人去人來不斷逰玉斚醉霞何惜晚瑤華零露易驚秋秋露蒹葭沒秋水芙蓉歇菱鏡年年非故顏荷衣夜夜空明月

門有車馬客行贈李少卿

驅車吳趨市被服一何妍叩閽懷敝刺云是李靑蓮家住齊東裏裔自隴西傳觀道汶泗上探奇泰岱間舉手捫星漢躡足淩雲煙昔拜符璽郎侍從淸華班姱行遭時妬修名爲世牽一麾佐宣守理案有餘閒試問長江練日對謝公懸傾蓋惠良覿振袖發瑤編瑩如夜光儷粲若春葩鮮且勿出闗去邀君著五千

皇甫司勳集卷十

欽定四庫全書

皇甫司勳集卷十一

明皇甫汸撰

七言古詩

桐君山題贈盧職方江右典試

朝登桐君山下有澄江四繞流潺湲暮謁桐君祠上有古木一望懸參差昔人采秀山之巓桐防未徙淩雲仙瓊漿石髓世不識丹崖翠壑空年年越鄕自古窮嘉麗弭節停軺幾畱滯嚴陵瀨靜秋漲沈香鑪峯寒暝煙翳盧君揮斤宇內遊昨來奉使潯陽舟直躡盧峯探奠服又從瀑布挹飛流江山能使才華盛況接朱繩與靑鏡登覽何如司馬雄文章自是歐陽正君鳴玉佩上金鑾桐葉聲銷日已殘鐘鼎山林緣底事不須回首憶江幹

送尙醫陳通政南還

東風吹花駐芳甸都門此日開郊宴車馬爭來四岸聞冠裳自結傾城餞借問餞者云是誰爲儒十載方爲醫逃名未得潛廬嶽授訣應曾飲上池少年寵食王官祿白首歸田嘆知足磬折非辭彭澤腰倦飛欲振祁奚防由來出處本難同佩玉鐶金仕已雄君不見男兒讀書破萬卷至今落落猶泥中

夢二生行【陳與言周詩】

憶昔同心友陳生爲之首更憶投分交周子逸且豪陳生奇餘言在耳靑雲置身果如此惜爾早世不憗遺九淵慰爾應無悲周子知我𨿽相新膠漆不異我與陳睥睨一世爾自許落落誰忘竹亭語吁嗟二子來夢中鬢毛不攺容顏同風塵慘愴旅服攺燈火蕩漾芳尊空綈袍猶戀當年別覺後使我心悲咽二子一死嗟一生我欲於子知交情

長沙行送胡子【胡子堯時以給事謫長沙簿同事者劉安也】

賈生昔被長沙謫湘水千年動顏色弔古空勞憶芷蘭世途久已生荊棘當今天子稱聖君論恩豈復如漢文垂裳穆穆日南向鋭情稽古非謙讓直气常懸靑瑣間愁雲更郁烏臺上胡郎胸中書萬言夕方拜官朝叩閽劉向況有五行傳挺身悟主爭繩愆卽今亦有長沙行此去應知聖主情早晚定膺宣室召肯使人徒說賈生

長安十六夜歌

長安十六夜如洗千門萬戶煙花裏閨中少婦夜出逰陌上行人忽成市粲粲珠鈿映月來翩翩翠袖搏風起風前月下逞嬌姿愛惜春花能幾時無那蓂荃先落莢只愁楊栁漸飛絲逰絲飛入黃金地撲牖穿簾果何意鳯甸常懸禱雪憂鼇山久罷觀燈戲燈光卻照五侯家列炬然膏滿絳紗豈謂鋪金能作埒亦知剪防易爲花銀花火樹開佳節遂令觀者相環列霍氏門墻有後塵魏其池館空前轍淒涼往事已爲陳恨殺懷春似玉人莫賤蘭房今夜女故多椒掖舊時親明璫盡結瓊瑤麗袨服爭看錦繡新襦曳時香散靄襪移蓮處暗生塵香塵冉冉隨芳步共道非煙亦非霧馳目還憐梁下期冶容又爲桑間誤闉闍今已羨如雲夙夜誰當畏行露鐵鎖遙開天上橋漸臺何必待符招二南倘被翹薪化四海應回廣髻謡

長安行贈陳子克修

長安昔日花如綺走馬看花事已矣吁嗟歲月無停晷回首又值春風起陳生久客長安裏按劍誓將歸故里嗚呼陳生歸且止古來晚暮多豪士桑弧蓬矢志四方區區肯效兒女子君不見今燕臺樂劇不賓胡爲哉他年自識公孫對暫時豈爲劉蕡哀駟馬車黃金印他時乘此佩之去花栁迎人故山處

憶昨行贈夏都諫

憶昨天王下手敕辧方經野開蠶室稽古眞卑漢未遑鋭情直所周無逸王假還宜照日中聖作何須守明述君不見洄沿川水映柔桑窈窕郊宮防棘墻黃欲獻夫人繭朱緑聊爲公子裳又不見靑壇翠幙藹中田縹駕新從此上旋遂使鰩魚呈瑞象頓令銅雀頌丰年嗚呼天子勸耕後勸織王業艱難果誰測七月重歌姬旦詩一朝實賴黃門力嗚呼今之黃門古遺直抗言朝寧生顏色馬客逢君時已來豈俟吹噓到上臺北郊更起匡衡論前席遙憐賈誼才男兒志於立功愼自擅掀天掲日奔雷電退食方依靑瑣闈傳宣直至黃金殿稽首親承玉語溫威顏咫尺君王面書錫絲綸龍鳯蟠幣頒錦繡雲霞炫紆紫圍金未足榮致君堯舜應爭羨嗚呼致君堯舜應爭羨

玉河怨

玉河西堤栁靑色含煙弄霧金門側水接昆池波欲流日升翰苑光先得日光照耀九龍開萬騎千官天上回防影迥迷飛絮去佩聲遙雜囀鶯來鶯囀皇州春漸暮曳佩鳴珂漫如故物態那禁鱗運催人情總爲繁華誤一夜秋風歇眾芳萍水悠悠枉斷腸不見曲眉顰舊黛只聞羌笛怨斜陽

題魏時苗返犢圖【宋趙子昂所繪評事應果所藏】

君不見盜泉水不飲長行寧渇死夷齊共餓魯連恥古來達節皆如此漢室猶能重禮教茫茫海內徵廉士火徳下衰風斯靡昊穹垢氛蔽邐迆魏亦有賢曰時子激揚異代仍興起憶昔乘車令壽春牝牛自足隨吾貧車來旣空去何有迢迢不染民間塵犢非爾騂育爾土安用汗我車傍輪褰裳扶杖走相送提兒媚婦多苦辛趙公本是淸白者睠此丹靑爲誰寫應子收藏今幾年拂拭素練生雲煙操持豈羨郁林石慷慨不但山陰錢賦魚毀象爾何者常使冰壺照眼前

靑州行送褚寶令臨朐

君不見茫茫靑州本東土呂公封齊姬封魯海岱何如四塞雄萊夷自是千年撫方輿星粲子云箴大國風存史遷語五月報政齊何神古來平易俱近民天子上嘉更下樂先王之道非沈淪褚子夙著三都賦昨奏明堂比韶頀天子勞賢眷爾才暫試臨朐豈遲暮芳桃不羨河陽花甘棠欲滿營丘樹挽今之齊仍爲周異代弦歌盡如故烏臺仙吏靑瑣郎有時待爾鳴朝陽隴上曾經笑鷃雀棘林豈足棲鸞凰迢迢東徵出霄漢相送且覆淸秋觴

天風行

有客騎驢何處來髙巾短褐俱塵埃自言今晨萬乘出道傍親睹鑾輿回龍斿逺拂瑤壇降鳯扇徐承金殿開文工武僚皆肅穆秉笏鳴佩趨蓬萊先生落落何爲者抱書獨臥蓬蒿下長卿猶陪上林從子云亦扈甘泉駕君不見邇來白晝天風髙沙飛礫走人叫號出門舉步動齟齬何如閉門與子且覆杯中醪

明禋歌送朱子隆禧捧詔南邦

天王玉詔宣金鑾黃章粲爛龍麟蟠行人之官捧之出輶軒直下靑雲端惟時朱子意气盛昨方拜職今拜命長卿能無諭蜀文仲宣亦有浮淮詠君不見帝主龍飛今九年夢寐堯舜遑遑焉稽古眞卑漢文讓陳疏更遇匡衡賢聖謨豈俟卿士協況爾筮開其先遂使北郊祀地南祀天朝日夕月東西偏儀文匪徒守宋末制作直欲淩周前辧方畫野此經始勿亟還應庶民子圓丘峩峩睿想建帷城日射瑤壇紫君行要俾萬姓知王者明禋本爲爾

長安二月雪後歌

二月欲破春過半六霙猶自飛零亂塵氛四野郁昏霾瓊瑤一夜堆璀璨沙栁含煙未吐絲宮花壓雪空成幔甘澤應懸畎畝思凝寒更起衣裳嘆天意從來未可諶物華柰爾無由翫君不見寶露新傳楚國來銅盤捧出龍顏開齋心萬乘躬郊祀稽首千官進壽杯嗚呼古有災祥說昨冬胡露今胡雪博極眞憐劉向才條陳詎職匡衡訣尙賴金門燮理臣好調玉燭太平春朝中自是咨虞嶽海內何須憂杞人

塞下曲壬辰仲冬許中丞略地紫荊賦此寄之

斾旌悠悠班馬鳴中丞十月行紫荊易水冰堅夜可渡陰山雪積云爲平毳幕遙懸徼外落烽火直接單於城候城獵獵天風髙墮指裂面吹如刀艸宿寒侵壯士鐵露下霑濕將軍袍袍袖音書字不滅蘭閨玉筯空啼血朝廷本望樹功勳闗塞那應怨離別天子臨軒試三輔中丞秉鉞巡行伍落日籌邊上封事衝霜與卒同甘苦男兒龍額志封侯勒石須盡燕然頭羽書瀚海昨猶急金繒通和非逺猷冬願挾諸士纊紫貂肯獨防輕裘君不見在廷頗牧文臣擅一範能令敵心戰別墅或校謝安棊理案常披左氏傳鎖鑰由來重北門衣裳自是垂南面此時月向隴頭明蘆聲吹入漢家營昭王臺上中丞帳可使門無孺子纓

秋風嘆

秋風淅瀝秋露防爲君今夜搗徵衣花從金素變鴈向玉闗飛羽書未報捷徵夫何時歸總使君身貴寧知妾顏非忍爲麒麟閣棄捐鴛鳯幃

南粵行

南粵由來本受降置亭列障賜稱王丹砂歲歲通勾漏白雉年年獻越裳曾是金繒忘漢徳也因玉帛阻炎荒炎荒迢遙限疆土君王中葉恢英武校獵誰云漢武雄安民不讓周文怒昆明習兵深鑿池細栁行營逺勞師羽檄流星飛甲冑樓船橫海蔽旌旗樓船羽檄下繽紛刁鬥銜枚處處聞甲冑夜開魚麗陣旌旗朝合虎賁軍神謨不戰已威加陀王納欵遂逾沙指顧泰山盟作礪並吞瀚海化爲家馬援功期勒銅柱捐之議寢棄珠崖珠崖銅柱古如此瘴癘氛祲萬餘里奮身欲屠象郡城膏血直濺龍門水始知陸賈善行成肯學張騫虛奉使畱滯周南望九重請纓天北恨無從六月凱旋歌薄伐一朝書奏願登封

淮陰行

君不見王孫未遇釣淮陰相畱一飯是恩深知己此心懸白璧封侯他日報黃金黃金匪爲薄聊自意所托咄嗟蓐食兒揶揄覆羮鑊韓生將略本多奇可憐猶受婦人知若非仗劍從英主徒然執防老明時

采蓮曲秋日經濟寧萬水曹招防池亭作

朱英翠葉儼仙葩繡浦金塘特著花漣漪江畔明秋水的皪城邊綴晚霞晚霞秋水正芳時桂檝蘭舟處處移舟移菡萏波間動檝繞芙蕖鏡裏披本緣傾蓋追歡宴翻作牽裳送別離夫君自是軒冕客不惜瑤尊永今夕試問看花限北津何如折栁停南陌折栁思應長看花愁更積醉君羅綺筵爲君歌采蓮蓮花萬種出吳閶歲歲年年狎景光此日荷風迎素扇此時蘿月照新妝可憐共蔕邀同伴勿願飄蓬在異鄕濟上相逢華已暮菱歌一曲斷人腸

秋鴈篇寄故園兄弟

虯分銀箭夜鴈度玉闗秋隨陽向蘭畤依暖背蘆洲蘆洲蘭畤總堪棲霧裏霜前陣不迷避繳空聞來塞北傳書幾見下遼西西去南來鳴噭噭顧侶攜羣更多少也思映月集通宵也怕因風失淸曉風飄析羽遂分行不及回翔在故鄕一枝自合同荊樹萬里徒嗟媿稻粱

使回歌

詔命因山啟地藏珠丘卜在翠防陽黃圖翼翼千峯拱灞悠悠一水長聖世有爲昭有象王情無逸卹無疆惟王制作紛何已土木之功從玆始別館離宮相蔽虧復道回軒亙迆邐獻節乘軺遣使臣徵材取木下江津吳越錦帆懸子夜秦淮寶馬繋靑春也知桐梓生南土也知松柏稱嘉樹一朝際遇棟梁成萬年封植煙霞扈自甘瓠落本無庸肯隨輪囷托先容夕向綺樓瞻五鳯曉叩朱閽排九龍九龍金鎖玉闗開芙蓉新殿儼蓬萊橫汾初返巡逰駕宴鎬方行慶壽杯共言帝幸多仙從漢武應憐臣朔來

早朝獻儀曹家兄

南去北來年屢換側望長安倚增嘆五云還詔入金門八月乘槎渡銀漢銀漢迢遙秋夜長玉河淸淺映明光卻看濟濟夔龍防爭羨雙雙鴻鴈翔

結交篇贈張兵憲

昔奉輶軒使因防幕府前今承江海謫持贈結交篇交情安可見翟門署貴賤金蘭更結此時心瓊枝豈異當年面旅迹徒嗟兩度來世事那知一朝變也悲昏夜明珠卻向西風泣團扇相逢岐路已堪哀況復相思隔楚臺試問張華敬愛客何如李白獨憐才河幹輟棹多容與城隅張組屢徘徊徘徊南浦意何長見說東山召繡裳卻羨雙鳬入霄漢爲傳尺鯉到瀟湘

送張子還廣陵

張子別我黃鶴樓飄然騎鶴歸揚州駕言返吾初服去安得爲此斗粟畱君不見嵇生疎散長卿慢不善希世稱巧宦獻玉明時秖自悲投珠昏夜遭人盼聞說淮南桂樹芳澄湖一曲似滄浪莫須北闕徵書下自許東山隠興長

張明府送吳釀戲作短歌

君不見閶闔朱樓十二開酒旗髙結防云隈誰家寶馬非畱住若个金貂不換來吏部甕邊狂亦甚文君罏前嬌可哀此時新釀勞相贈此夕鄕心醉裏回

皇甫司勳集卷十一

欽定四庫全書

皇甫司勳集卷十二

明皇甫汸撰

七言古詩

化蜀行送周子吁提學

使君結駟引華軒抗旌西指靈闗門眾賔引餞且莫起聴我揚防巴蜀始黃苖帝裔蔓本支蠶叢魚鳬爰肇基儀兮城太啟都防冰也疆理饒沃滋叔世漸革密促政晚蒞乃被中和詩置酒宴樂從禽荒郤卓余風稱難治銅梁玉壘靈气開碧雞金馬神降來貝錦黃潤產奇貨木蘭丹靑紛美材靈气日以宣哲士日以繁相如作賦凖騷經君平著書道徳鄰揚子深湛祕防王生暐曄流英聲使君夙齡贍斧藻含章下帷劇幽討恭承嘉命辭天庭奉揚文思振南表鑄人自有尼父術化俗更似文翁造雅儒濟濟升君堂齊魯斷斷玆足紹錦官城外錦江流浣花溪邊花可遊髙樓結綺宛然在琴臺卜肆今尙畱馬蹄豈憚劍閣險猿聲忽報瞿塘秋瞿塘秋已晚思君路方逺敷教向岷峨探奇到處過萬里欲識淩雲思三峽遙聞流水歌

廣思行

長兄造思舊賦乃歌以廣之

美人奄忽委明艶冰心怳記芙蓉面麗魄香防何所棲婉態柔情獨不見靑樓朱戶生网絲文軒綺虛履綦誰家窈窕出新妝當筵一顧情內傷名姝絕代本無二玉顏祗訝前身是歡笑千金歌舞塲欷歔萬種悲淒地冶容髣髴已驚盼新聲靡曼復增嘆陳思總謂洛神奇漢武翻疑少君幻多情宋玉起獨立眾賔無言主嗚邑翠袖全回燈下羞靑衫半沾座中泣門前栁色慘江煙檻外飛花隔楚天請看今日勞相憶莫向他年畱可憐

昔日行贈許應元使君

昔日與君相別處越江一夜秋濤去今日與君相見時吳宮三月春風吹人生聚散何艸艸春來秋逝傷懷抱轉盼流光安可知防足要津苦不早少年避世漢廷中俛首潛郎畫省東不事簿書羞問馬空將詞賦擅雕虫賈生果遭綘侯妬汲孺亦被公孫怒謫去防銷湘水濵歸來淚盡燕城墓敝廬蕭蕭落日曛髙車門外過繽紛已掃松蘿謝逋客猶隨軒冕對夫君夫君倜儻靑雲器奉節聊爲蒼水使酌酒何闗世上情論文且發囊中祕白首相期在令猷榮名莫遣爲身累君從北闗謁丹墀余守南山偃桂枝詎堪度孤明月卻照楊朱兩路岐

夏時對酒歌

春光奄忽朱明移華丹委謝柔緑滋白日幸長走苦熱淸夜𨿽短坐忘疲美人邀我入蘭室臨池伏檻待月出左宦空嗟軒冤年閒居忍負琴尊日萬物萍浮無定蹤一身瓠落竟難容江邊冉冉老將至世上悠悠時未逢文章自古俱寂寞富貴何如且行樂云夢徒誇獻賦田天祿終慙校書閣黃金爲壘白玉漿朱弦錦瑟泛淸商若爲勸飲須酩酊我爲髙歌生慨慷明月漸升燭方滅涼颸徐來纓欲絕莫愁殘夜已棲烏但恐先秋早鳴鴂

今辰行五月十二日先忌辰作

今辰何辰心煩傷無言竚立涕霑裳悠悠蒼天安可問肅肅寢神如將憶昔承恩拜家慶初筵白髮雙相映采蘭不顧尙書期及瓜每後君王命此時嘉賔四座傾滿堂宴笑春風生繁弦促柱發雅奏白華朱萼敷鮮英人事分明有代謝慶者在門弔在捨申伯虛傳崧嶽靈方朔奄隨歳星化髙臺垂云爲我陰密室含霜詎知夏昔日千金獻壽人今翻上食繐帷陳悲風南來少寧樹頽波東逝不回津以此思哀哀更泣亦知予告何嗟及豈復殷勤杯酒歡空餘髣髴畫圖看黃門且念奉母去淸河欲誄痛才難

閶闔行贈朱大理

少年爲儒不習吏天子試政謁廷尉耳剽刑書非所堪手持法律了莫謂是時朱博材過人平反輕重稱絕倫讞常八九中意指談每一二相開陳冉冉府中趨獨久迢迢忽拜遐邦守萬里驅車仗此身一朝投劾遭多口世事升沈安可知人生聚散更難期海內萍蹤各飄轉天涯栁色防相思我本與君同裏閈十年不寄雲中翰閶闔門前防面時把臂道故兩增嘆自言彭澤早歸來卻笑平原尙羈宦看君遺世有髙情失路何曽气不平薄暮乘舟入湖去似聞撫缶作秦聲

答周山人惠鏡囊歌

山人以寶刀持贈司直家兄乃制古歌詶之奇鋒厲鍔𨿽價重三鄕繢句雕章亦气雄百代所謂金錯英瑤報施亦稱矣間以鏡囊一枚餉僕僕戲曰物則細耳才復劣焉是故短歌防吟不能長也

我有古鏡字明月愛惜相持走燕闕少年被服方冶容矯首勝冠正髮此時明鏡炯無塵一片銀華四座春靑鸞每開寶臺曙丹鳳雙盤玉匣春山精辟易不得近嫫母羞窺何敢嗔願葆明光虛室裏絕勝冰壺與止水察見淵魚似不祥況復蛾眉最相忌周郎解贈錦綺囊繩窮緘發回龍光誰家窈窕濯素手當刺繡結衷腸規形恰與美璧合藻艶巧奪菱花妝由來尙象乃成器拜君佳貺感君意姱行驚時亦易污神物深藏豈輕示守黑須從老氏謨用光卻笑稽生累與君結交肝膽見世上紛紛盡如面一朝慷慨愛已捐萬金揮斥心能賤皇生佩囊如佩韋韜精埋照承餘輝

觀唐太史吳門射歌

君從弱冠起明經文藻爭先掞漢庭蘭臺給札因成艸石室防書屢殺靑此日公車承寵渥詎言金馬棲方朔昨來上疏批龍鱗不獨談經折入角翻疑君厭承明廬詔令歸就碧山居減盡瘦圍憐沈約病多消渴類相如隠姓潛行吳市東卻求劍術想英風繋築夜宿專諸館袖錐朝過闔閭宮淸秋獵騎平原上白日張侯矍圃中左肘能教置杯水右手引弓輕發矢風前報道百葉穿雲際驚看兩鴻死是時觀者愕相向我亦心雄气增壯灞亭醉尉苦莫嗔漁陽老將嗟推讓聖主同時最好文諸賢幸厠從官羣那知好惡多更易況兼蹤迹有離分公孫客館丘堪甚鄭莊推轂遂無聞但雲海外求方士更傳天上出將軍勿向長門奏辭賦請從遐塞勒功勳

林酒仙歌

君不見昔日林師東習禪常時乞食闔城邊牀前不學維摩生甕下翻同吏部眠從此市人皆識姓醉呼酒仙歸每應通好何須法器貽相逢但遣香醪贈飲者家遭雷電來延師祕咒不爲災驅石遙從洞門至返風曽渡太湖回梅侯爲郡有賢聲云漢勞思濟眾生鉢內龍鳴晨作雨錫邊虹見晚移晴君不見自古異人多變幻葛陂神應偏能慣左慈卻被世主嗔長房亦受諸魔患弟子傳燈生道晤歷歷猶能語平素已知前是辟支身安用親承刺史顧我歌酒仙爾試聽處世由來忌獨醒爲問六牙求證果因看萬物若浮萍嘯別虎溪攜防去莫向羅天苦誦經

壬寅歳除歌

端居冉冉速流光往事悠悠耿不忘擊劍總爲行樂地鬭雞曾結少年場晚慕詩書才十五因耽文史三冬苦夜見螢飛車氏囊朝看魚出萊蕪釜從此家園懶不窺長無鄕曲譽相推且甘寂寂龍蛇臥安用區區燕雀知一朝謁帝承明上不慣隨人走俗狀言將調笑恐侏儒謂可優遊取卿相轉盼今經二十年循迹誰知事不然由來直道時方忌重以修能世豈憐浮湘賈誼空投賦執防揚雄獨守君不見朱云四十始攺節逺從博士受易說逢時吐膽漢廷中繞陛爭呼丹檻折又不見山公四十起郡吏投傳羞爲部從事遇主遂厠三公間總揆還稱百官治我卻無聞彊度春宦遊減產久沈淪未果官階能復祖非闗郎署可潛身坐驚芳歳明朝過爛醉香醪勿重陳

送顧子懋涵應貢北上【尙書璘子】

古來江左多英烈顧榮人望尢超絕班生豈好紈袴間公子能持布衣節早年作賦思淩雲同時幸遇聖明君未果先容因狗監徒然落魄在雞羣一朝起就賢良薦卻向金門請褐見橫經論難諸儒前夾陛惟聞帝稱善此時折角動朝紳還須吐膽奏天人爲語洛陽新進者更誰得似晚平津

天津答子安兄

別家五月渡江水棹拂炎云入淮汜行殘六月臻衛流涼颷一夕秋聲起眼中金闕已在望手持玉杯喜相向聞道長安有狹斜明朝走馬踏晴沙莫將潞水橋邊栁看作都觀裏花

天津對月歌

天津城外海潮生楊栁堤邊月正明岐路終朝堪下淚闗山此夜倍含情昨見光流金闕裏分明影傍瑤臺起懷璧虛從上國來投珠莫向都門倚迢遙蘭槳旅人舟寂寞羅幃思婦樓失寵翻憐圓似扇和光秖恨曲如鉤自同烏鵲枝間戀那知蟾兔須臾變秉燭南皮尙雅遊飛蓋西園憶芳宴幾許淸暉三五期爭得朱顏二八時且共髙陽縱飲去安用成都訪卜爲

太平隄行

余兄子安並友蔡子本皆南移法曹而余亦淹水部往省家兄時一至焉旣而出補越憲間因蔡子往者月僅再至耳蔡復考績北徵經月不一至也偶過玆地山色湖光宛然在目鴈行鳳侶悵爾離羣延佇久之賦詩展

太平門外古崇隄嘉樹扶疎夾路垂負郭盡爲芳艸地沿湖直繞白雲司當時王貢總仙才況是承恩非闕來禦史府中烏半宿尙書門下騎雙回靑山幾度朝陵節水曾流祓洛杯鳴珂再過平沙道問捨多爲後來少已看奏賦甘泉宮每憶傳詩臨海嶠驚心歳序易經春舉目湖山宛自新含香不覩遊蘭客息影徒逢愛樹人由來聚散皆無定欲寄相思那可因

送駕部王子督楚學

中興文運應圖開聲教遙知薄海回共看濟濟多周士更道彬彬悉楚材楚鄕今上龍飛地代來總是攀鱗起里社鳴時河正淸鑾輿幸後云常紫騷壇屈宋本稱雄誰爲操斤向郢中明堂豈羨菁茅貢江漢先歌棫朴風奉揚徳化勞宸眷蜀郡王褒被嘉薦藻鑑曽推吏部郎才華況屬瀛洲彥君不見伯樂不生良驥缺鐘期死後朱弦絕曲學翻爲弟子嘲離經徒守迂儒說作範如君夐出倫文從三變一朝新道傍散木猶蒙顧徑裏幽蘭並沐春寄言和氏私相喜千載今逢辧玉人

佩蘭引謝友人惠香

星漢沈兮月華沒寂寞亭夜無色海上仙槎去不歸夢中迷路常相憶美人尺素逺寄將玉函未啟先生香謝家羅囊豈郁烈楚臣紉佩空流芳蘭麝何須煉寶鼎芰荷早已凋金塘思昔吳宮爛如綺璇館娥媌鬭妍美鑪內常燒百和花腰間不斷三薰茝芙蓉帳暖籠芮光薔薇樓髙棄脂水裊裊輕煙飛四時藹藹香風度十里那知麋鹿臺畔逰尙愛驪龍沫中死芝室蕕途化有因願把淸香托君子

七夕嘆

朱明早謝淸商變衡紀年華逓如箭新月初懸天上鉤寒濤欲湧江間練玉井輕銷桐葉聲金塘細委蓮花片嗚嗚不斷緑陰蟬去去誰畱紫泥燕沙塞音書催搗衣防樓風物羞穿綫鏡中潘鬢飛素絲篋內班腸裂紈扇撫幙空房妾更悲驅鞍逺道君應戀試看星牛夜度緣可怪人情重相見

陪都行【以上三首防時作】

陪都八月夜氤氳名姬結伴逰繽紛明珠爲佩曳防裙臨風百和蘭茝薰箜篌輕調聲遏云當筵嬌舞歌向君君不見朝霞難挹日易曛三五月缺江水分何如金尊美酒常在手與君及時聊樂員

皇甫司勳集卷十二

欽定四庫全書

皇甫司勲集卷十三

明皇甫汸撰

七言古詩十七首

憶昔行寄徐公子

憶昔金陵髙防時東南玉樹滿畱司淮水橋邊看飲馬石城門外待張帷白日陰霾不常好衝颷激霧移蒼昊自信蛾眉肯讓人誰知豺口橫當道黜陟徒聞吏部尊模稜頗笑尙書耄六七豪貴皆無恙二三賢雋翻凋喪張翰歸來減宦情【謂張衮】顧榮死後嗟人望【謂顧璘】此時意气不能平慷慨先懷襆被情北海羞稱男子軰西州寧避黨人名一朝聚散胡容易眼前得失須臾事酣飲莫問黃公壚悲歌猶記荊卿市從來勢利不相和輸心安用結交多牛首山中空歳月燕磯石上幾風波寄語翩翩魏公子侯生別去柰愁何

金陵還客歌贈周以言

有客近自金陵還唁余特造竹林間別日無多江上夢秋風忽攺鏡中顏彈鋏悲歌橫義气班荊坐語都門事翻覆人情谿壑同榮枯世態晨昏異悠悠誰復爲憐才落落何須久懷刺君不見昔時江左重名流一朝燼滅隨荒丘徒令戶外容雙防安用車前引八騶靑溪遙接烏衣口舊宅垂楊幾存否陳遵那顧尙書期阮籍惟耽步兵酒白首猶逢梁國人傾心詎信平原友歸去何如謝世牽六闗不入最稱賢莫將一掬羊曇淚灑向西州岐路邊

河湟行【傷曾公銑也】

君不見髙帝興師淨朔方我文親亦禦戎行徴兵盡選三河少校士爭收六郡良萬騎旌旂紛蔽日千羣組練凜凝霜驃騎積弩號將軍耀武宣威志立勲陣前殺气驕難近幄內奇謀祕莫聞一朝受脤出蕭闗百戰長驅事馬鞍雪晦陰山乘夜襲天橫北斗向南看按轡俄傳勞細栁飛書已報下臯蘭君王神武由天錫都防材雄總無敵長戈大劍耀星芒晝僕旌旗夜奪壁鑿空開域路應賖置亭列障遂逾沙博望從來能許國嫖姚自誓不言家奏凱班師截海外共賀黃圖亙地界銘功刋石紀龍飛解甲韜弓羅虎拜此時髙防坐明堂登歌獻壽樂無疆越探輸陳異物巴兪角抵盡來王世變堪嗟己巳間白登愁覩翠華還不聞更上金城略但教常閉玉門闗王者之寶在土地辛苦成功可輕棄先皇遺卻平城憂謀臣徒守珠崖議百年慷慨有書生每過湟中气不平非求燕頷封侯易翻思馬革裹屍輕不識忌諱爾何戇可憐身死名俱喪朱生肯訟伏波寃魏文猶寢中山謗只今邊徼有煙塵寄言韓相好和親縱使分麾思命將不知投筆竟何人

石河將軍歌【蜀人王戶部詢乃翁】

將軍書劍學俱成百戰長驅亦慣經羽角時時持月旄頭夜夜起看星曾宣威武驚巴檄欲樹功名向北庭一朝解甲承平後萬事投壺飲美酒但教開逕撫孤松誰復行營勞細栁道家多忌古來知隴西難封數本奇爲問藍田屏居日何如錦裏賦歸時石河遙通古城北少陵艸堂猶自識舊說雄稱白馬間今來翻臥靑羊側郎君文藻子淵流恥居紈袴漢廷遊丹鳳俄傳貤寵詔貂蟬還見出兜鍪銜恩正值古稀年稱觴獻壽石河邊河水長流石長在無須辟穀訪神仙

時錢謡【丁戊間吳中好行腐錢乃采民謡而諷之】

先王通貨興民利遂令圜法相更制周室曽聞九府開漢京盡是三官小大品隨壯防差輕重權蒹子母倍從玆鼓鑄何代無五銖半兩肉好殊不言攺撰堪稱馬卻道能飛始號鳬我明稽古誇周漢上林往往繦朽貫銅山禁弛盜詎亡殽雜愈多法滋玩爾來民風日偸薄罔市吳趨行濫惡形如楡莢僅有文堵中綖環已無郭三五持來乃當一百可僅寸萬盈索博徒爭取擲地殘鬻夫手污因風落生可使治神可通赤仄奇文空罷閣官視民姦聴之便但遣黃金入私槖纎巧輕剽時共珍木彊厚重將焉托君不見珠玉沈埋瓦礫全鏌鎁爲鈍鉛刀銛申椒久謝充幃後蟠木翻容萬乘先古來棄置人同此何訝區區物亦然

還硯歌爲長兄賦

長公甲誕歳逢酉嘉賔四座稱觴後周郎手持一片石殷勤爲獻千金壽玉質溫瑩眼復明霞彩爛燿鏗然聲主人拜受比瓊玩置之几案煙霏生科斗古籀鐫虯形色絲妙句如盤銘客從逺方羅雀至呼兒取出題鳳字寶硯凋磨多苦辛銀杯羽化須臾事主方懊怏客不歡黑卿寂寞穎人棄神物豈無呵防靈依然得自吳趨市君不見明珠合浦有時還楚弓知在郢門間由來喪焉何須問且更籠鵝一解顏

秋日周山人見訪醉酒歌

自余還北山惟堪臥南牖掃軌何須長者通著書已擬潛夫就門題貴賤感交情不逢親舊話平生秋水聞君艤舟楫荒園一爲款柴荊此夕涼風度虛幌少焉防月湛華楹開顏命醇酒潤耳發哀箏人世難並易別離試從今日憶當時座上應劉成異物林中稽阮邈幽期末路防鴻翻折羽臨風華萼詎同枝淸尊夜飲如辭醉明鏡朝來視鬢絲

昔時行贈王亮卿下第之松江謁劉侯

昔時邂逅長安道下馬通名何艸艸今來防晤闔城傍把劍語故俱茫茫問君何來西出秦拂君衣上洛陽塵顏凋但使友人識金盡徒令妻嫂嗔君不見吳王宮闕荒蕪久世事何如飲醇酒新月正照鹿臺花離心欲贈華亭栁男兒快意須目前安用余名潤身後蒲鞭爲郡有劉君驄馬風流回不羣江上鱸魚逢正美客中鶴唳更堪聞莫嗟失路無知己行見張華薦陸云

出門行

君不見李生出門仰天笑防劍直走長安道又不見蘇季還家人盡輕敝裘再入咸陽城丈夫義气橫雲海局促寧爲轅下態白璧凋磨美益光黃金百鏈精還在身若藩羊觸未安心同塞馬達能觀人情谿壑非云險世路風塵本自難魏尙朝聞起代門夕看持節擁朱軒解道聖明能使過須知感激爲銜恩

俠客行席上贈吳子

臘月金陵有俠客雪中訪我長幹陌雙樹初雕惠逺林六花正覆袁安宅杯酒相逢總夙緣江山轉盼空陳迹聞君明發廣陵遊淮水孤帆重倚樓二十四橋何處是思心隨夢到揚州

壯歌行

君不見男兒生年二十好任俠落魄何曽問家業暫從喪捨給吹簫肯向侯門坐彈鋏相逢寒士解金裝悲歌同醉酒壚傍上蔡總爲牽犬地平津俱是鬭雞場一朝折節誦詩書三冬已足五車餘落筆言詞妙天下防劍義气薄雲衢歳中超致大夫位才髙柰取公卿忌報主寧須顧一身使我但不登三事世情翻覆有波瀾﨑嶇蜀道未云難讒言興處憎蠅口峻法持來笑豸冠誤染凝脂身遂枉徒抱憂心誰爲諒折溺猶可幹秦君髠鉗卻是中郎將自古成功四序遷詎知倚伏有時旋仲文枯樹非全死長孺寒灰亦復燃可憐禍福逓相因堪嗟貧賤不相親安用先銜灞陵尉只應長謝翟門人

酬孫子貽古鏡歌

美人貽我古明鏡月可擬形冰擬瑩拜受何如懷璧歸相盼豈異投珠贈面拭銀華若髮型背錯雕文恍難認虫蟠蚓結秀色斑博物云自開元間繩窮緘啟四座朗整冠省帶愁人顏少年被服多冶艶盛飾入朝觀者羨蛾眉詎知眾女嫉纎腰翻承後宮譴世途黮黯不堪陳魑魅縱橫晝向人卻詆林宗虛秉鑑爭言柱下只同塵從此年華顦顇盡經月忘沐恥榮進映玉都非裴楷容素毛漸攺潘仁鬢君不見徐卿持節邁湘潯李生一鏡價千金嘉惠慷慨情猶古短歌流傳稱至今媿我防才響誰嗣荷君末光良自欽世交紛紛總如面何以報之惟此心

觀拜月舞詞

金尊酒半銀燭低玉容娉婷始勝笄樂府翻成拜新月當筵試爲舞前溪麗從洛浦逢應駭嫣使陽城笑定迷纎腰乍動衣聊整巫女行雲暗窺影垂手卻立身稍斜西子臨江照浣紗香袖輕回若飛雪石樓欲墜蘭芳折紫毺滿地塵詎揚華簪四座纓俱絕同時女伴爭學舞綽約妍姿誰獨數束素曽令餓楚宮裙皺偏能驕漢主蓮花旋處婉龍遊目馳鳬藻夜淹畱若教嫁作盧家婦快意今生莫解愁

虎丘贈別朱督學之閩【米君衡先兄同年】

五鹿談經謂絕羣一朝折角有朱云紲組儀曹咨典禮承符閩越佇敷文路出汀漳百川防水從星漢九溪分遙辭燕闕過江來暫駐吳門訪鹿臺只樹秋紆使君節慈燈夜引故人杯昔君召對承明殿平原曽亦參嘉薦班荊舊事那可論宿艸交情今始見人生塵迹本無常一嬰世网更堪傷試問前因並後果何言雌伏與雄翔君不見生公說法超晤石壁猶聞鬼神防況是章縫洙泗徒坐使弦歌徧儒素又不見吳國幹將十戶珍靈池千載淬猶新爲向洪鑪探劍術何似菁莪廣鑄人

貴竹道中贈別汪光祿【尙寧】

憶昔走馬長安道與君看花並年少別來歳月那可畱老至風波已難料君銜新詔謁明光余始驅車入瘴鄕曽記碧雞揮手處願爲黃鵠共髙翔

黙遊園歌贈李侍禦

漢武雄圖歌防定西京得人號全盛蕭朱結綬羨同升王貢彈冠許相慶建安才子數應徐陳阮同時托後車淸秋飛蓋追隨夜良燕哀箏潤耳余我明中興逢聖主海內賢豪盡羅取尙書門下期不來宰相閣東延始聚共知舊事已更新誰謂今人莫如古李君文藻玉堂才晚乘驄馬入蘭臺忽看西狩從遊日正值南閩奉使回止輦故鄕宸眷久召君立拜荊門守後宮慣是妬蛾眉滿朝況易傾蠅口拂衣一朝辭楚關思君萬里望蒼山可憐素髮俱凋盡且喜淸揚得再攀柱下園居守淵黙邀我開尊坐泉石屈指交遊半不存灰心勳業都堪釋媿我蓬飄空歳年防官瓠落尙風煙因君欲謁多羅偈出卻人間煩惱緣

雙劍歌題贈應二【中丞弟也相者云再獲寶劍則貴矣果連得之】

建安才子稱二應干將鏌耶雙發硎一朝操割登天府萬里揮鋒靖炎土季也韜精意气雄自同飛景處囊中每夜拂霓看北斗有時彈鋏向秋風憶昨工書謁金馬裘敝歸來客東野道逢異士笑且驚知君豈是悠悠者古來神物遇亦鮮龍光再合猶堪羨函谷終符唐舉言丰城卻訝張華辧卽今邊徼有妖氛好提三尺立奇勳贈語王郎須感激功成爲報呂生聞

皇甫司勳集卷十三

欽定四庫全書

皇甫司勳集卷十四

明皇甫汸撰

七言歌行

丁巳上元後二日吳純叔見訪畱防劇歡賦將進酒屬余占和聊以嗣響

皇帝垂衣越三紀璇衡回春履端始羽檄初停瀚海東旄頭乍落吳宮裏三五才過明月期燈懸九華光陸離延陵季子玉堂彥髙乘駟馬黃金羈羅雀來尋晏宅卜晝苦短繼之夕趙琴且莫彈秦缶亦暫息聴爾持觴歌進酒主人起前爲客壽憶昔召對天人書同時謁帝承明廬弱冠自矜齊賈誼揮毫眾擬似相如眼中卿相可立取海內賢豪無足數豈知世事有波瀾白首空嗟行路難襆被東歸偃荒徑仰天西笑當長安君不見蘭膏易銷圓景缺春光防何芳艸歇防須快意恣遊盤寧復低眉受羈紲閉闗頌酒托沈冥經月𨿽酣勝卻醒封侯未就塡幽戶辟穀誰能謝漢庭

鄰湖

君向明時學爲圃不獨操嬴稱善賈魚鳥相忘但一丘江山信美非吾土分畦揷槿引淸渠燕坐應憐抱甕余開尊自喜烹葵薦堆幾聊看種樹書古來知有蒙莊叟漆園似接芳鄰後花時欲訪隠人居春水桃源迷渡口

贈章憲副之楚

滇池特秀五華山曽記南徵萬里還江入嶍峨天作塹地經笮箐石爲闗肯憚風塵違壯志每談瘴癘一摧顏當時六詔多賢守聲名無出臨安右郡中夷落半雕題部下氓盡稽首君本甘泉奏賦才早從畫省擁麾來髙臥夜聞桴鼓息燕坐朝看畫防開漢家佐理重循吏遐徼回翔占利器伏波慷慨詟百蠻潁川超忽登三事今移憲節武昌西鸚鵡洲前芳艸萋爲傳崔顥題黃鶴絕勝王褒訪碧雞

上壽歌

憲使安子靜者餘同榜友也今歳壬戌六旬始周七月初度方期稱賀季氏上捨君貽書徴詩爲贈能惇愛矣遂擬古上壽歌一章奏諸樂府登之壽域云

今皇纂歷稱元後坐令一世躋仁壽滿朝上公多耄年在野逸人半皤首寶籙家聞東海謠金樽戶獻南山酒君侯誕自惠陽神遙同崧嶽擬生申百年甲子才周日七月淸秋初度辰燕開河朔全消暑社結香山迥絕塵簮緌履綦四座合管弦絲竹兩階陳炰鼈胹熊盤饌玉沈瓜剝棗案羅珍攬衣更起前爲祝盡道君侯備五福不見闕下東方生但招海上安期屬眾賔就位余致詞憶昔與君年少時運逢文教興館詔對賢良踐赤墀仙班喜接彈冠盛郎署何嫌執防疲英雄奮翼幸遭際卿相策足可超致祗知忠藎早垂勲豈料才華翻取忌三命爭看獬豸尊萬里同爲碧雞使人生行樂歸去來富貴榮名安在哉借問衝星朝待漏何如邀月夜銜杯韋氏遺經堪嗣業姜家大被況追陪兄酬弟勸自年年爾賞余惇池艸前旣醉欲賡松柏詠多情爲賦棣華篇

五臺行贈陸儀曹

昔辛亥之歳余謫澶州時陸子光祖令濬任子環令滑迄今辛酉十年矣陸以太夫人憂居偶過吳門見訪命余作歌因賦

駐馬且勿辭問君何所之開樽永今夕傾蓋憶當時忘年北海非文舉爲政東阿似子奇官遷典禮朝趨省職守文園夜侍祠君方用世睎時哲我已還山謝朝列覽鬢不覺二毛侵彈指那禁十年別君家門閥人盡聞況復兄弟邁機雲棲迹人間世遊心物外羣山向五臺開嶽色水從三晉引河汾昔時尙有任安在揮麈談兵气慷慨敢犯風波屢阽危寧知歳月不相待一朝功就身已亡空畱廟寢闔閭鄕陣望海營猶立幟碑存峴首但霑裳男兒及時防足據要路如君髙才豈同瓠防須施澤濟蒼生安事呼雷守墟墓何顒貪佛宦情迂五峯深處謁文殊鴻蒙相見曽無語象罔歸來自得珠

河間二僧善笙管之伎寄居虎丘獲聞妙響子約贈詩餘遂同賦

山中面壁不知年江上乘杯共渡禪學得吹笙並弄管隨時乞食了塵緣雙吹行過吳門市一聞淸響驚人耳急節繁弦不敢彈短簫長笛何能起單鳴散落雨花頻合奏菩提別放春只疑給苑爲邊塞卻道祗洹是洛濵生公石上千人坐慣愛新聲盡忘臥支籥希音豈易通般遮瑞梵應難和由來絕伎世無倫誰當識曲聴其眞不逢妙解陳思輩幾作尋常捧鉢人

進酒詞

君不見北海尊罍夜不空能令千載懷英風又不見東山聲妓日攜往曾是當年稱雅尙落魄餘思同古人折腰非願乞閒身淸流柰取庸流笑傲吏翻遭俗吏嗔當筵漉酒巾嫌濕隔箔傳歌衣畏貧酒酣耳熱起擊缶富貴須時果何有呼盧一擲輕千金滅燭兩歡過五斗紅顏成寵亦成妬白首相新詎相故莫作梁園苦上書安用長門要買賦舊事寥寥空美談眼前齪齪更誰堪若但低眉死牖下徒然生長在江南

送陸尙寶之京

昔日大廷召對策獨艸萬言吐胸臆相君手捧頻嘆嗟天子親披動顏色禦墨題名置上第賜秩防恩官建禮秋風憶食故鄕蒓乞歸恥給長安米十年不調笑爲儒一嵗超遷拜大夫朝持符璽趨雙闕夜整衣冠別五湖隋隄栁暗落花稀淮浦潮生舟似飛誰將筆硯先燒卻可使才華讓陸機

太行道贈汪子之並州

君不見太行之阻當重闗孟門中豁不可攀虯峯千仞跨海外鳥道百折盤雲間神功尙識五丁力穆幸猶聞八駿還巉巉玆地危哉艱古來行者摧心顏子獨何爲昧垂堂仗劍驅車走太行非因捧檄快毛義何莫回馭從王陽吁嗟乎人情丘壑未云險世事風波在轉眼李陵臺上望鄕處襄子橋邊感恩去丈夫棄繻歸有期安用牽衣苦畱住

吳趨行

吳趨自昔稱嘉麗畫棟雕楹傾甲第陳粟流衍充海陵雜賄筒韜溢防肆兩塘遊舫載笙歌十里娼樓結羅綺津亭偃鼓晝不鳴城門弛鑰夜無閉刺繡非闗防緯憂呼盧豈解談兵事共道繁華景運開寧知氛祲遞爲災矛鋋突入長洲苑烽火燎起姑蘇臺擊鐘連騎十萬戶一夕化作咸陽灰靑眸沒虜塜安在白骨橫野江吞哀命將出師聞受脤可憐名隳身亦殞桓桓司馬功最髙鳥盡弓藏翻構釁吁嗟往事勿重陳徙者稍復困稍振島夷舉酒相慶飲眼輕中國爲無人旃防夏五旄頭現禦史臺中傳羽箭風帆習險乘波濤霜簡宣威疾雷電材官騶發躬秉麾甲士先登汗交練我軍遇冦屯三沙背水列陣聊一戰提壺挈簞爭餉師農不易耕市不變夷奴倒戈遂折北斬首千級日未昃血染鯨鯢海水鮏气闞彪虎郊云黑飛書奏凱獻明堂天子爲進萬年觴金繒大賚頒內府竹帛垂聲紀太常司勳作頌鐫貞石丰碑峩峩海壖立父老覽之皆感泣舉頭但見長安日欲往叩閽控天子借君持斧坐鎭此功成麟閣圖爾形禦史封侯自溫始

送吳尙朴北上拜官

黃河冰開栁靑色翩翩意气辭鄕國成業本傳父經靈運才堪述祖徳男兒防須致身早鳴珂走馬長安道彈冠憶昔多故人聴履今存幾元老莫因門第恥言勳知有山公能薦君捧檄喜趨東省拜題書先報北堂聞

送李太僕還朝

余聞國君之富在數馬露臺云錦何爲者昔從周穆起長鳴今逢伯樂因增價龍駒驃騎滿天閒苜蓿初肥漢使還誰向王猷聊借問莫須拄笏看西山

梁園行送範學憲移官河藩

昔日梁王最好文別館多招作賦羣授簡花時進枚叟含毫雪夜臺鄒君竹下從遊聊戲水栁邊抽思總淩雲一旦榮名安在哉後來特數鄴中才魏陵西望空陳迹漳水東流可重回使君本出文正裔繩祖常懷憂世志慷慨欲勒燕然勳深湛豈尙雕虫技武林桃李半在門防稽竹箭皆搜致移藩遙指伊澗瀍停驂訪我吳趨市閉闗棲病謝通賔伏枕題詩贈逺人君不見菟園銅雀盡蕭條藻繢雄圖共寂寥相如倦作遊梁客定自銜恩入漢朝

子約庭中賞紫牡丹作進酒歌悼張子

人逢花下偏宜酒況復名花世罕有魏公園中擅品奇貴妃宮內傳名久此種云自洛陽來江左移將不易開纎纎映日新妝麗裊裊臨風舞袖回珍重祗憐傾國色沈淪肯惜少年才密友看花記昔時張仲當筵亦太癡一曲彊簮花調笑百杯猶訴酒行遲但見芳菲花不攺空思雞黍人何在春風解道有時還朝露寧知莫相待可因白髮恥看花若个朱顏得駐霞兄弟謝庭多樂事世人徒數季倫家

長干行送陸儀曹重補南署

長千里金鋪夾蘭戺陵樹蒼蒼控石城淮流湜湜通江水卄年髙臥東山廬一朝更踏西京市馬上耽遊期不顧緩轡防吟日將暮都人觀者語道傍白頭何自始爲郎莫恨漢家今用少須看止輦拜馮唐

送阮將軍北上

阮侯才气何翩翩少年志欲圖淩煙屏居一自藍田後緑沈久臥蒼苔前祗知屈宋工題賦翻笑孫吳用兵誤種聊傍東陵門射虎忘卻南山路君不見老驥𨿽伏櫪長懷千里途李陵不歸豈國士魏尙復起誠丈夫我有美酒傾玉壺飲君願奮千金軀功名防可收桑楡

皇甫司勳集卷十四

欽定四庫全書

皇甫司勳集卷十五

明皇甫汸撰

五言律詩

結客過吉祥寺

落日帝城隈摩霄梵宇開黃金畱福地白玉接僊臺共有防禪意能無並馬來坐令虛室裏防見吉祥回

偶懷虞山之逰因柬張比部寰

我昔虞山泛登臨暮景斜雨迷當岸栁風度隔巖花柰此淹京邑傷哉歷歲華張騫髙興在早晚待星槎送郟薦和同年奉使山東爲劉閣老營葬

新裁緑袍使遙捧紫書行北闕方同侍東山感獨徵詩書瞻孔邑旌節啟王程耆徳思元老廬在速成

鴻臚主人索詩因綴贈篇

鳯闕芳年步鴻臚舊借傳觀臣誰是主卜地爾爲賢榻借朱明過杯停素節旋相逢卽相識傾蓋故人憐

闗西壯逰贈張子

名振唐藩裔英傳漢尉流北風辭薊曉西月向闗秋浩嘯提金錯長驅控玉驑龍庭期報主麟閣佇封侯

送陸給事燦謫都勻驛

國論何年定鄕心此夕揺鴈飛天畔驛龍隠日南橋謫宦恩非薄君夷路詎遙誰憐梁傳淚曾灑漢文朝

過張士登樓

苒苒過佳節蕭蕭屬暮秋媿題王粲賦空上庾公樓黃菊杯仍把靑天月欲畱共君懷土夢終夜繞長洲

瑞雪識喜

臺云書乍歇澤雪禱還來蕭苪薰猶焰瓊瑤花已開禮同郊外卜歌待郢中催穡事先春望嵩呼振地回

蠶室成

蠶館開周典鸞輿扈漢儀棘墻春窈窕桑沼畫漣漪蠒獻夫人日衣明上帝時娥媌禦王母玉佩降瑤池

雪中攜酒訪胡子限韻作同張山人

乘雪緣尋子春寒晚不嚴片雲徐出岫斜日半窺檐辭漢君恩切浮湘吏隠兼別懷聊仗酒花下惜頻添

懷程惟光大興隆寺

之子棲蘭若飄飄塵外仙自應甘沈病誰解守揚雨過金蓮淨風回玉樹偏有懷頻落日無暇訪諸天

棘寺燕居

退食依西省間庭坐轉深一天流麥雨斜日散槐陰每抱文園病難忘故國心自非干祿學實恐負朝簪

九日柬張子醇

早就淵明裏年年九日杯竹深聊自徑花發復誰臺避世陰陽逼懷人木葉哀餐英應不老但遣白衣來

望皇陵作

臯路千官入山庭一徑斜先皇曾卜宅禋祀已年華玉椀畱常在金英掩獨賖暝來凝望處松柏有煙霞

歲暮與何通政棟

忽憶秦川彥因懷水部何銀臺宵秉燭金闕曉鳴珂物態春應逼年華暗已過觀梅詩興在誰和郢中歌夏日訪髙子業大慈仁寺因登毘盧閣

福地標崇閣仙郎習靜樓只疑人世外渾傍帝城西云漢身俱上河山眼共迷不知晤久斜日在招提

領邑入舟作

一自違鄕邑三年復此舟乍登傷夙昔欲濟且淹畱雨浪晴還捲風帆暝不收無勞悲去國但遣得安流

雨夜邀唐兵曹滏河舟泛同冦廣平

滏流春滚滚與子暮乘槎解纜生風雨停杯感歲華河陽聊種樹上苑憶看花他日相思淚題書寄省鴉

懷胡長沙

長安飛雪夜載酒送君行見鴈愁無那聴猿淚實傾楚云頻入夢湘水逺含情日暮江頭望何時召賈生

十六日賞菊浩歌亭

已謝登髙節仍追九日筵花開當月下鴈起是霜前物色聊尊酒鄕心隔歳年過時吾更采遲暮爾何憐

秋日之眞定謁許中丞

淒涼仍逆旅奔走亦王臣花發寧辭縣蓬飄數問津經春違燕子當晝憶雞人北闕休回首停舟易損神

七日恆山道中

天上仍今夕人間柰別何晚云迷晉趙秋水漲滹沱舊事流光轉勞生岐路多星辰看不沒耿耿向銀河以公事至廣平訪同年冦子不遇顧司冦嘗令玆邑

昔棲仙令地今訪故人來忽見彈琴處眞同制錦才縣花憐自把尊酒好誰開他日萊公竹相思到魏臺冬日宿彌陀寺覽沙河令方豪題壁有感

古殿諸天近空門半月懸佛身金作粟燈火玉生蓮潘嶽當年詠王維此地禪防吟重懷往愁絕不成眠

春日奉懷諸兄弟因各成篇子浚

自忝皇畿宰銷故國思夢違龍臥處書斷鴈來時涕淚慙靑鬢飛騰望白眉爲傳芳艸色應滿謝家池

子安

恭承東省拜悵望北辰遙香寢分宵直花天散早朝吏情春更逸詩興日應饒空有雙鳬舄無因渡玉橋

子約

相思南望盡問訊北來稀潘縣花仍發吳門燕幾飛談經伯氏被獻壽老親聞知爾鴒原上春風自詠歸送廣平令冦同年應召時尊翁方拜司馬先後北上

漢庭今有召茂宰被弓旌飛舄辭花縣鳴珂上玉京人悲父母去余祖友生行獨憶河陽樹能含別後情

再送

嚴君司馬貴仙令覆鳬新自忝彈冠客相看結綬人庭趨萊服曉朝接筍班春萬里天門逺何由借冦恂

十四夜吳子至自邑

忽聞吳季子系馬縣門前記別才經夏相逢似隔年思親雙白髮羇宦一靑氊爲問中秋月誰令遲汝圓

中秋

馬上度中秋娟娟照客愁光涵金鏡出色傍玉珂流病骨思靈藥羇棲嘆敝裘闗山無限意悵望隴西頭

中山登塔

縹緲中山塔今登絕頂歸凴虛淩佛界攬勝俯皇畿梵樂云流響天花雨迸飛暝來風气入灑灑逼人衣得仲兄書兼示暮春寄故鄕兄弟之作悵然成篇

江南一回首極北重懷君柰此雲山系徒然花鳥紛省中鴉易曙夫外鴈難羣寄我思歸引憂來不可聞

過楚王店謁羽祠虞姬配焉

蓋世雄圖歇千秋遺像存云屯原此地日暮已荒村龍戰曾無敵天亡未可論獨憐丈夫恨空傍美人魂

渡衛

問水知臻衛揚帆此渡河淸秋常細雨落日更滄波言采芙蓉佩情忘鷗鳥過江幹有舟楫歸興獨如何

畱侯墓【在喉音寺道傍】

古寺臨郊外殘碑倚道周赤松人已化靑塜世仍畱觀迹俱成幻銘功本棄侯還疑灞陵上魂去奉冠遊

東昌寄包理官節

雪載東昌道停舟重憶君地猶齊望迹城是魯連勳年少能爲政風流妙屬文郡齋開岱嶽終日對氤氳

縣齋席上別張山人

燕趙憐羇旅河陽媿宦防客懷俱滚滚別思各悠悠縞帶應須贈金裝不可畱行期雙劍合天際五云流

東隠篇

吳子家於韭溪之上自西䢐東遂棄其先人之廬乃卜居焉因謂東隠君云

避地新郊外移家故水濱晴窗先見曙虛館易生春叢桂靑山臥扶桑碧海鄰登臯一舒嘯浩曠得吾眞

再贈

投隠何勞卜逰方卽是棲幸開靑帝谷因渡野人溪竹逕情同逸花源問不迷那堪一水曲猶遣寸心西

吳子新館防別

竹下開親防花前倒客觴酒憐春夜促淚與別情長鷁首浮江路鶯聲繞帝鄕新詞休唱盡渾欲斷人腸

同陳給事林尙寶逰毘陵胡舍人園

並是仙舟下因成金穀逰亭開一水曲山隠百花幽繁圃春常駐晴尊雨更畱那知龍臥意猶繞鳯池頭親友道余至京口擬登金山餞別值雨不果

云將孤島翳雨阻一江分竟日嵐猶濕終宵汐迸聞逰心飛浩望眼入氤氳莫恨登臨晚晴時是別君

泊維揚

地是南來域江分北望賖空餘前代宇不放昔年花物色圖丹壁春風想翠華誰憐歌舞處日暮有啼鴉

阻舟彭城再赴髙地官雲龍山宴

蘭渚淹仙棹蓮宮接梵筵江山曽用武人世合逃禪緣是三生得逰應兩度還詠歸無待月虛寂扈彌天

哀鄺太史子元

別我燕臺上思君湘水邊那知歸臥病忽爾復經年常建違行藥揚雄罷艸碧山應不逺立馬淚澘然

皇甫司勲集卷十五

欽定四庫全書

皇甫司勲集卷十六

明皇甫汸撰

五言律詩

西禁值雨

油云翳百常興雨及羣方灑殿黃金濕添池白玉涼栁邊迷晚翠花際擬新妝頓使煩囂息從霑聖澤長

秋夜

夏晦秋俄代星虛夜忽分鑑帷防露月臨檻淨披云旅思隨桐葉鄕心及鴈羣蟬聲雜砧響並是不堪聞

月下柬子安兄奉使將歸

纎月吐簾帷淸光到酒巵似分奩鏡影已卜佩刀期桂惜飛花萼荊憐別樹枝預愁江上夜千里共相思

正陽城樓西角二鷺巢焉

並負靑雲翼來眈紫閣棲攀龍窺殿北隨雉臥城西顧影依霜潔鳴儔侯月迷振雝殊可詠聊此謝塵泥

聞熊叔仁疾

聞有悲秋客秋來屬病身還丹思海嶽行藥傍城闉休沐違朝謁焚香了性眞欲知消渇處惟是著書頻九日同省歐陽淸陳乙兪咨伯登慈仁寺閣值雨作二首

寶地蟠香閣金天軼化城慈云當牖綴定水過軒明座演沙尼梵杯餐楚客英探兼節賞並與暢髙情地擬龍山勝天開鳯野雄玉移蘭省散金泛菊尊空鴈度慿髙外猿參習靜中忽聞飛法雨眞欲禦歸風

九月晦日

鴈序逢秋杪鵬霄睇日斜帝階蓂罷葉客館菊猶花信美非吾土紛廻是物華詎堪霜露變臨水悵蒹葭

送段水曹奔母防

百年慈景祕萬里訃音傳逺道風霜攺輕旗涕涙懸婺星從夜隕萱艸罷春妍無復閒居賦空過題柱邊

臘月十五夜

坐惜靑天月能余此度圓乍來梅蕋下猶滿桂叢前江浦潮難落闗山思可憐催人三五夜含照入新年

發京

仲甫將周命相如出漢廷一朝看攺服千里去揚舲鳥亦思南樹鯤方起北溟鐘山佳气裏遙見使臣星

過東昌訪包子不遇

王事勞明府侯邦擁使車嘉聲閭裏頌芳艸郡齋虛過客慚題鳯懷人爲贈魚淸揚不可見臨水意何如

淸源逢子安兄

鷁首聚江濆鴻飛得鴈羣萍同岐路轉萼共異鄕分漢殿行看近吳門念獨紛忍隨東逝水遽散北來云

再過徐君墓

季子秉髙誼徐君欽所思吁嗟去住別遽作死生期地失藏舟處林余帯劍枝非闗一諾重要自兩心知

晚徵

落日啟王程涼颸拂使旌六朝嘉麗地千里壯遊情鳥影山前月江流樹裏聲重來棄繻處闗吏詎知名

感舊

玉節將新命金陵覽舊遊秦宮云似葉漢苑月如鉤萍迹山重陟蓬心水並流感時叢桂發攀折昔年秋

絡緯吟【臥病聞防聲作】

漢宮秋夜靜別院錦機張斷續隨砧響淒淸雜漏長隠憂遑卹緯圖報未成章但遣廻文就邊庭逺寄將

贈徐使君

丹地開麟閣朱門接鳯城如何金穀裏別有漆園情叢桂當馥長松蔭戶淸解鞍輕射獵披捲學儒生

中秋日遊靈應觀值雨

紫館淩虛入宮溯水開池經龍濯後壇記鶴飛回雨卽眞人洞云疑神女臺爲燃芝炬引不假桂輪來

同鄕諸彥邀遊朝天宮

帝京饒麗地神府出叢霄虛牖金枝綴層壇寶樹彯龍經逢散帙鶴馭待吹簫仙迹俱成幻鄕心徒自遙

東麓亭月

人世應難防天都豈易遊蘭尊煩載酒竹徑共登樓云抱山河壯霞藏洞壑幽最憐今夜月翻似勝中秋春日偕程趙二子集霍宗伯園亭覽所注周頌因賦二首

第列鳯城中園開虎觀東山光懸日近潭水映云空絳帳承歡洽淸尊命賞同將因二三子歸詠舞雩風墳圃崇新構臺園麗舊京寧知典禮暇別有說詩情竹下披圖坐花間載筆行一聞頥爲解徒此謝匡衡

冬日同宜甫子新遊恵山寺濕云亭

厭世思遐托尋山得再過葉經霜稍薄花散雨全多定水分泉竇慈云濕薜蘿攜尊借朋好捨筏坐嵓阿

金山

百折回孤島中流起四禪花臺承寶霧香澗瀉珠泉黿解迎僧梵獅嘗防佛筵寧知潮與月並可悟慈緣

焦山

長江流福地結宇聚僧家拂城頭曙峯廻海上霞榛披非世界萍轉是天涯何日逢招隠隨緣了法華

九日扶侍桂塢登髙

桂嶺茱茰節蘭軺防服遊涼生靑女月花滿翠防秋帽似登龍興尊疑戲馬畱晚來香近酒勝采落英浮

冬日寄唐應徳因懷橫山之遊二首

山館同君別江城嵗載陰簪情期更盍屐興憶重臨月掛松臺寂云盤竹徑深惟餘流水曲終夜待鳴琴聞君慕陽羨嵗晚竟移家有興堪乘雪忘言學臥霞臨江擥蕙艸迷洞問桃花肯向金門裏防官忝物華

贈思隠傳醫士

投隠借醫方逃名恵嶺陽書探五色祕藥售萬金良多病時從問髙情久不忘柴車東市裏誰識有韓康

江上夜帆

江水浩無涯乘流拾月華兔來驚鵲渚鷁去龍沙逺岸防分樹歸帆悉帯霞寧知避暑宴今日在星槎

奉太夫人夜泛揚子

蘿月映芳洲蘭輿在桂舟萬山云入夜一水鏡爲秋惜別渾忘渡承懽彊作遊明朝斷腸處不與共東流

眞州送客東歸

孤舟泊江渚萬里眺心長月吐山頭白雲披水面涼海門潮泛泛吳苑樹蒼蒼爲有雙魚贈因君逹故鄕丁酉夏值邵伯河決舟幾衝溺適凃郡侯治水隄上爰借神威遂獲利涉因賦短律用代晤言凃蓋侍禦左遷今官也

掛帆憐水使飛蓋阻陽侯玉祀堪沈馬金隄豈辧牛伏靈徴上善習險渡中流自慚非謝傅安能不解愁

雨次沛上

帝昔歌風處人今聴雨來寒催丰戌早聲咽楚江回野鳥啼荒壘浮雲翳暮臺徒令過周客一灑廢宮哀

秋日二首

玉露零淸夜金風戒早秋不堪人北去已是火西流月皎如迎扇星低似犯舟鄕心軫玆序起坐爲悠悠闗山廻素節水月湛淸虛暑气銷蘭酌涼颸襲桂裾露疑仙掌後葉似洞庭初願得逢南鴈他鄕一寓書

獄館書情

棘館坐如焚蓬心詎可云膓非一夕逝情是百憂紛直道難容世孤操每離羣從來汲長孺曾揖衛將軍

得黃州命有作二首

十年爲漢吏一朝從楚臣感玆承嘉恵況乃及蕭晨情同哀郢客迹似弔湘人極目衡陽鴈相將辭宻親竄迹未云逺離憂遂不堪從玆謝朝市言往涉江潭斯地有餘慨昔賢良所諳自應齊塞北詎敢薄淮南

過虎丘訪云上人兼懷釋秀

僧居苦空寂人世與相違自拂銖衣去誰傳燈梵歸覺花飄處盡慧艸借來稀獨有聴經鳥依然繞座飛

過半塘寺登閣

寶閣開星刼珠宮擅水鄕入林飄法雨繞陛落天香山逕尋方近雲霄眺更長前金塔影時現玉毫光

殊勝寺畱別捨弟

野寺隨林建幽扉靣水開上方今夜月千里故鄕臺酒爲聞雞散帆應逐鴈回佳期迷後防含意問如來

釣臺

自學堯年隠羞稱帝者師虛聞前席待不遣後車隨灘是垂綸處星非犯座時祗應鷗與鷺猶此伴荒祠途中遇周舍人因寄天保給事【時奉皇太后哀詔】

含悲辭玉几將命發瑤京鳯藻銜春思龍江事逺行無由躡仙駕猶自阻王程防向天臺去傳書與步兵

滕王閣遇王道思飲餞

淸章流勝迹丹閣儼宏規雲雨知何處江山見往時芳筵難再合萍水易相思王勃君身是才華復在玆

桃花嶺

曉度桃花嶺花枝並作春源深迷去馬谷暖佇來鶯石壁生霞早澄江濯錦新傍巖誰獨住曾是避秦人

東林寺

逺公禪誦處精舍宛然開廬嶽當見溪流湧杖回風眞可揖幽興難裁尙媿浮湘去何年入社來

夜泊江州

潯陽江上夜春月映殘輝風靜防聞柝潮廻悉露磯夢隨吳地盡魂向楚鄕飛豈但琵琶曲能沾司馬衣

承天駕四首

東幸方過沛南巡乃至衡翠華臨楚地黃屋駐樊城云以朝歌白河因夜渡淸寧知天子貴別有故鄕情金輿移舊邸玉輦出離宮侍從多方朔參乘卽衛公褉堂逢徳水獵館報春風猶指邯鄲路分明愴帝衷玆地承嘉恵仙班喜復從天行傳駐蹕月出鳴鐘禮樂河間事山川防上容由來江漢水何處不朝宗周王初宴鎬漢武更之回栁向帷城繞花隨帳殿開復憐丰邑賜功悉代時來尙說恩波在何曾慰郢哀

宿黃陂縣鄕人宋司士攜酒過話

花縣停驂處芹齋送酒來客身俱是寄鄕思若爲裁夜靜月當戶秋深露臺無言一官冷猶自樂羣材

送劉明府還浙中二首【時因母罷官】

江郡勞承檄都門報罷官雲歸越嶠外雨散楚臺端黒髮還家早淸時行路難誰憐湘水上一夕有波瀾棄置本非罪看君翻宴如拂衣從此去反服遂吾初松識歸田徑花攀別駕輿故鄕佳麗地隨意賦間居

孝感道中托宿觀音庵

爲客倦秋暮投僧忽夜深臺云借艸色檐月徙松陰過去空陳迹歸來違素心此時猿與鴈並是助霑襟

九月廿五日郢中遇雪

嵗閠生寒早秋深遂雪飛雲連荊樹宻日繞漢江防園或疑梁是溪將作剡非但令聞妙曲詎惜和人稀

閠月十五送客

淸光將閠月並是惜流年蓂枝承處盡桂蕋映來偏賞異西園後情同南浦前無言一夕阻翻得兩重妍

過古城寄憶熊郡長二首【時以父防還豫章】

空山嗟獨往古寺惜重來花暗淸宵榻藤交隔嵗臺春風難遣駐夜壑易成哀此地王陽馭玆時可復回巡嶽方南狩朝宗盡北流同來預從事俱幸奉宸遊山水依然在庭闈不可畱惟餘幾馴鳥相伴一荒丘

浮湘作

行役本非意逹情聊自諳波濤天末風景別江南衡嶽雲爲柱湘流鏡作潭徒然表靈異世逺詎能探

雪夜訪王稚欽投贈二首

淸時不善宦幽谷遂遺材秪自焚魚臥從人結駟來漆園寒罷灌竹逕晚猶開更有相忘樂何言興盡廻倦遊東觀後招隠北山前不與公卿事翻多農圃緣臨池宜有翰掛壁但無弦余亦懷歸思誰能更待年

閠七夕

情是經年約歡逢閏月催臨妝憐窈窕欲渡思徘徊鳥訝香車轉鸞驚繡閣開今宵絳河上應不厭重來

寄贈馮子二首【時移守敍州】

無雙江夏士海內自來聞釣倚磯頭月門連漢口云乞歸非薄守招隠似離羣莫漫題鸚鵡曺家最忌君自君歌出守相與別長安還楚因求艾浮湘爲紉蘭交情空嵗月世事但波瀾誰惜馮唐晚猶嗟蜀道難

過東山寺訪王嶽州【名柄】

聞有蓬萊處因棲鸞鶴羣坐溪看定水登閣借慈云淸淨生秋色明光隔世氛從來摩詰興偏解誦靈文

秋思

羇客本多憂江城況屬秋折腰緣斗粟浪迹任孤舟遇竹啼湘涙逢蘭握楚幽鄕心將逝水日夜只東流

九日聶尉邀余江遊至定光巖登髙

鳯剎元侵漢龍宮況倚臺慈燈乘月起福酒薦花開雲气空中現江光定裏來還將吹帽興並作泛槎廻

由定光巖歷西竺寺登閣

江上茱茰節山中祗樹林攀巖披霧宻登閣倚云深歸駕因風禦當杯待月臨自傷揺落空有佩蘭心

皇甫司勲集卷十六

欽定四庫全書

皇甫司勲集卷十七

明皇甫汸撰

五言律詩

憂居張叟攜琴過訪

謝客臥山林煩君逺見尋年華驚防靣雲海結交心流水夜方靜迅商秋已深霑襟自有淚無俟更聞琴

早春野步奉答子安

蘭臯廻淑气蕙圃攬晴芳鮮云藹戶牖春水生池塘新望盈新抱流思逐流光徒忻陪玉趾終媿報瑤章

訪終南穆山人隠居

雌守出人間防棲不可攀噏日慿晞髮飡霞許駐顏檢方因閉戶采秀遂登山借問壺中祕丹砂定幾還

春霽和子安

東墅春云斂西巖霽景賖因風疑拂栁著雨似催花潭皎銜防月江酣帯落霞陶芳非仗酒何以度年華

集子約園亭看梅

幽徑此新除荒亭自可居開散花竹列坐藹琴書夕景移蒼岫春流引緑渠梅花未忍折揮軫待遊魚

春雨

金穀寒難破瑤臺雨易滋籠花纎似霧著栁亂成絲香气防霑徑泉聲暗落池定愁今夜月不遣鑑羅帷

花朝

虞廷殷仲月吳苑表芳晨故事聊成俗風光半入春無言桃李色一倍栁條新但恐繁華歇何辭竹葉頻

春日往吳山

塵迹一相謝閒情從此多雲山時自往春水日堪過問谷迷桃李尋谿繞薜蘿東林倘可借投老亦如何

遊穹窿諸山

楊栁緑初齊桃花紅滿溪風光亂山裏云日太湖西何藻非魚戲無林不鳥啼逢津須解問莫遣路相迷

晚泊虎山橋

獨宿山中夜還憐湖上春桃花霞似浪楊栁霧疑塵寺祕禪棲寂橋廻禊水新明朝觴泛處是否在天津

探歷北峯諸山

春色駐深山年芳十里間松林隨意入花塢恣情攀定水空思住迷雲不記還物華何以眷幽興自相闗

雨齋偶成

幽壑生春色空庭帶雨聲閉門誰與晤獨坐自爲情入洛書難上還卭賦易成無令悲日暮猶欲俟河淸

三月十五夜月

南國催春暮西園月遊似珠沈曲浦如鏡掛層樓影逐桃花落香兼桂子浮芳輝並可翫詎是減淸秋病中承諸兄弟問訊奉答二首子浚

花月坐傷春蓬心屬病身閒來看鶴舞靜裏學熊伸采藥懷三秀逃虛媿六塵猶聞枉芳訊何以報情親

子約

藥石未相安春芳忽復闌銷魂驚別易卻老覓方難曲是宜琴弄顏非鏡懶看一承華萼詠眉宇坐來寛

病中子浚兄招賞牡丹

花徑許相攀繁芳逼座間爲君扶病骨來此破愁顏適性寧非逹忘機卽是閒醇醪未可謝判飲送春還

奉訊子安

聞爾巖棲處乘雲且弄霞緑勻臨檻竹紅減過墻花觀妙從無欲全生出有涯因聲寄同病何日遇丹砂

憶遊虎山寺

自識溪橋路常懷釋道林水流精舍曲門閉洞湖陰日向芙蓉度春從楊栁深未消遊後興還似欲相尋【芙蓉測日見髙僧傳】

新霽

澤國偏宜雨山齋復喜晴雲依飛蓋散日吐半規明蘿逕何嫌宻花溪稍覺平還知滄海上今夜月初生

子安自常熟歸道虞山之勝因贈

雅興尋丹壑幽探歷翠防觀泉鑑水徳攀石落巖暉靈梵將塵逺仙源與世違自驚南郭臥言訪北山歸

夏日遊中峯寺二首

向子懷名嶽孫生慕福庭何時將陟逺玆地廼探靈寒落巖前瀑晴披嶂外屏非因塵是染誰識累爲防牽世將奚適眈山聊近尋千林夏木秀一徑晚云深給苑時遊鹿香牀或戲禽言思辭苦熱來此息慈陰

贈王使君健

之子東南美人稱廊廟姿早膺多士選遂承明主私珥筆趨仙室彯纓入禁墀長卿常侍從摛藻奉如絲

秋原晚眺和子安

林壑本餘情歸來趣自生空山迎气肅槭木帶雲輕坐惜流芳歇行驚旅鴈鳴還聞歌嵗暮聊以寄秋聲

吳溪夜泛

湖山西郭外一往一爲情日夕看佳气雲霞不斷生野煙隨徑合漁火隔溪明渡口迎歸處猶能認棹聲

謝子約弟恵菊

嘉恵分秋色芳心共嵗闌纎英承露潔疎蕋帶云寒對酒浮金易興謡報玉難秪應芝室里長作棣華看

子安兄入虞山因寄

問水乘源去看山入畫遊披衣巖霧積飛蓋洞云流塵鞅從玆謝防筌不外求瑤壇有嘉樹莫作桂叢畱虞山遇陸一宜俯吳二子新同泛因登絕頂作

共愜山中想俱來水上逢尋溪迷萬轉攀壑隠千重雲气流巖竹泉聲落磵松窮探不惜暝還陟最髙峯

詠虞山倒影

今夜看山色翻從一水中溪嵐乘月吐巖翠合云空波淨明葭菼沙寒落鴈鴻臨杯挹仙檜星影亂芳叢

夕防孫氏園亭

金穀猶良夜花源卽往時承君開別館道客向前池歌散雲輕駐杯長月暗移莫持無限興畱作去來思

送吳進士辭縣就教三衢

媿我眈山臥憐君辭邑過共看雙舄舉無柰一氊何旅迹薊門逺離懷漳水多從來化蜀者豈是讓弦歌

冬夜對月聞敵退

木落但疎林蕭然月色深無愁蟾兔缺祗惜嵗華侵霜露流寒影闗山戀故陰漢家新罷戰萬里照歸心熊叔抑同唐應徳入四明弔陳約之憮然作詩二首

憐君提寶劍東去覓徐君可惜看花伴翻同落葉分涙傾鄞海月心斷剡溪云篋內收遺艸傳來不可聞已作浮湘去因爲弔屈行風霜萬里客生死一交情白馬夢中路靑松涕外城逢人問勞苦何得不言名

冬日晴眺

江國開晴久風煙逐望勻寒陰漸攺故陽气欲乘新犬馬驚余齒龍蛇任此身悠然北下何意得先春

早春寄臺州王維禎

不見天臺吏題書問赤城時爲花過眼春入鳥闗情雅興看霞起離憂向水生爲邦年最少莫惜宦無成

寄唐應徳

南國逢新嵗東山懷故人棄官如脫屣輕世學垂綸象外能齊物尊中卻累身不知芳艸色何似茂陵春

寄王稚卿

一自楚鄕別再逢吳苑春風塵愁作吏江漢逺懷人驛路梅花發祠堂栁色新將從漁父問湘水隔迷津

早春雪後看雨

雪消逢雨至並是弄春情潤物知何處隨風散滿城園林無積素山壑有餘淸見說花溪裏朝來新水生

雪後山行

寒云春不散積雪曉來迷山气涵湖影風光近鳥啼杖藜行郭外鼓棹入塘西日暮歸何事逢人媿剡溪

山行值雨

茂苑多春雨花源信水鄕端居移物靜悟得年芳山合松云亂湖消蕙雪長思爲拙者政耕牧向河陽

十九日雨夜子約捲燈重晏

良夜應難再歡悰詎有央一燈憐棣萼終宴眷蘭芳細雨頻吹座輕寒半入觴自驚時已過何惜借餘光

上方山樓春眺

翠竹圍香閣金沙引覺途春光臨檻發塵事入門無雲气常飛雨山形半折湖眾巖廻合處天外接浮圖

塘上夜泊與吳子新

停舟對親暱把酒話平生花鳥非春事湖山卽旅情寒煙下漁火流水出鐘聲年迹驚心裏能亡念合並

春雨書齋

細雨來春色髙雲起夕寒閉門閒有臥牽世若無懽舊業依松菊光風轉蕙蘭委懷聊散帙山海得流觀

春日從支山入天平

郭外靑山路云深定幾重桃花流一澗竹樹隠千峯塵世遙相隔仙源信可逢春風變芳艸何惜駐遊蹤

憩白雲泉亭

巖穴非無構山茨亦有名行看松色染坐愛石泉淸云去空僧影春來覺鳥情潺湲一此鑑徒自媿塵纓

春溪晚興

別業懷東墅名山倚北岑川原澄夕霽雲水亂春陰看竹門從閉迷花路轉尋歸心不及鳥隨意向幽林

上巳日遊楞伽寺

春風祗苑上今日禊堂開駐蓋松陰合張帷栁色來閒雲忘宴坐定水送流杯向晚溪橋渡何言洛飲廻

過泉上人竹所尋王履吉讀書處

素業依香積芳林托化城偶來乘逸興何處不春情載酒鶯花下談經象馬鳴王猷安可見空自竹叢生

昆山道中淸明

芳辰郊外度煙火曉來防蘿磴通樵徑花洲出釣磯且因乘月往更得詠風歸莫戀明時去空慚吏隠非

修和觀登彌羅閣

竹院開仙閣花源邇郡城齋心坐來白春色眺餘淸不遇雲中駕如聞空外笙逃虛自有地何必訪蓬瀛

登城西南樓

巨麗表玆地登髙懷故都湖山紛若帶樓館綴成圖寫月猶張樂飛花未泊艫從來歌舞處愁殺夜啼烏

徐子九見訪得聞廸功遺事

昔賢今異物述徳最憐君書著人持去言忘世莫聞空庭吳苑月流寓漢江云豈學河東婦徒能誦父文

聞蔡比部上書攺南署寄憶

臥病貽同好因書報故人悠然芳艸意堪老白雲身金馬西京道瑤華江左春知君方盛飾何以厭緇塵

雨夕重悼張子同子安子約作

細雨空堂暮孤云冉冉陰逢誰話山水玆夕痛人琴南國梅花落西原芳艸深何須聞楚奏始有淚霑襟

初夏積雨

春去思何如愁霖伴病居未經芳艸歇空數落花餘檐霧難開嶂溪流易合渠杜門誰與晤惟有樂琴書

雨過子約齋中聴琴同子安作

取適家園近來忘風雨中幽荊樹引別館竹林通寂寞身俱是沈防意頗同雅琴何以托流水正無窮

得張士書寄憶

坐憶襄陽守音書漢口來遙心慿夢逹愁緒與緘開艸緑燕公署花飛山簡杯更聞風景日騎馬峴山回

夏日遊虎丘

投迹期方外名山羨水西坐忘因竹逕歸晚失花谿覆殿炎云薄移階淨日低深公莫相笑將買一丘棲

虎丘過陳可與故隠居有題壁

憶爾逃禪日防棲托講臺寧知投迹處竟作捨身回泉壑人長閟山房僧獨開空廊畱畫壁嵗久半莓苔

欲遊虎山橋值雨不果

湖山寄情處心往迹仍畱風雨連玆夕蒹葭生逺秋雲中珠樹見天外石梁浮何日逢僧語隨緣老一丘

和子安兄夜坐感秋

北戶鳴螿集西堂落葉過自驚秋興發並入夜情多芳艸萋零露靑溪急逝波此時勞憶處萬里見明河

唐子應徳自震澤返棹邀余夜晤

吳門煙渚夜來泊泛湖船秋水生衣上巖云落酒邊逺遊多世憤小隠謝時牽莫問空山葉相逢悲長年

靈巖

棟宇開靈嶽池臺隠廢宮已看塵刼逺猶想霸圖雄野霽呈秋色濤喧見晚風從知掛帆意遙在五湖東

入陽抱山訪朱大理

憐君謝朝寺歸守舊林丘芳樹當軒植淸泉入戶流焚車長自暇學圃最宜秋卻笑題門者何湏羅雀求

朱大理邀遊大石

振防淩霄上畱筵拂石開峯懸疑削出崖斷似飛來雲气晴交雨濤聲晝引雷危梁倘可度扶醉隔溪回

贈程子

一泛梁溪棹飄飄不系心雲山家尙隔湖海嵗空深叔夜何忘鍜榮期豈廢琴淮南書總祕莫學試黃金

訪吳隠君

君家湖水上行樹晚成村云石常垂釣軒車寡門別來驚白發話久費淸尊笑我爲官傲何如守漆園

除服後九日花下答子安

對酒一以適聞君歌慨慷市朝身欲隠林薄意猶長撫已疎成慢逢人醒或狂從知頭白者何自晚爲郎

錫山訪傳程二隠君

並是逃名侶林居各宴然人稱南郭隠自喜北眠放棹非乘雪停車似飲泉今朝逢二仲何惜醉花前

十月十五夜月

淸漢月仍滿空山嵗欲闌入林無葉礙映水覺池寒逺道心千里髙樓思萬端誰能三五夜長及盛年看

正覺寺訪大林和尙

何處堪消世文公可晤言談經傳慧印作禮在祗洹蘿月閒中磬松風定後幡詎辭雙樹下夜久駐歸軒

坐憶

坐憶唐人唱還驚嵗載陰寒云下幽徑落日到荒林遣興劉伶酒宣情叔夜琴湘江歸臥處冉冉亦何心

冬日陸宜甫黃聖長見遇

翟家杜門處嵗晚益沈淪自貴無知我非闗學避人偶來共言笑宴坐狎情親幾許能相見江城復入春

酬子安廹嵗將事行役書情

聞君歌赴洛而我嘆遊秦一出江湖逺頻驚嵗月新閒雲歸後意芳艸客中春不及稽生嬾長辭當路人

山行

市朝非隠地山水戀吾城霜後楓林攺云邊鴈影明五湖沿泛意三畝卜居情豈學平原宦徒爲世网嬰

過白鶴觀陳錬師房

靑谿卽此路宛與世相違桂樹叢生處桃花幾度飛雲來石牀淨月到洞門防但醉容成醴何須學幻歸

至後

故國一陽後幽棲三載余尊前鱗運攺鏡裏宦情疎榮逹隨賔戲文章媿子虛河陽惟有拙豈敢嘆閒居

杜二挽詞

學道慕長生將畱不死名奄隨朝露變愁見夜臺成闗令收遺艸園公罷采榮猶言尸解去臨穴覺棺輕

子安新構虎丘山莊題贈

河陽新別業松徑宛然存流水才周捨靑山正在門彈琴忘物累拄杖聴禽言豈必長安道棲遲可避喧

湖上雪後

長湖延眺處掛席隠情遙洞口云常結崖陰雪未消身慚從宦侶迹喜混漁樵別後春蘿月山阿易寂寥

東郭山莊

爲訪東臯上荒蕪素業存引湖供灌漑葺竹繞籬垣望嵗逢春及移舟到夜昏歸田倘可遂輸稅奉明恩

嵗除前一日過竹堂寺

塵世䢐年易空門駐日閒看銘支遁座味品釋龍闗淑气諸天外流芳雙樹間未能除累劫回首媿春還

病中聞子約過修和觀

坐憶仙源裏春風爾獨尋桃花別後路芳艸到時心迎杖聞山犬驚帆見野禽養生如可問念我病方侵

贈金氏

賣卜吳門市餘錢作酒資身同日者隠年忽老誰知簾下經探祕蓍中語入防多慚大夫後從子欲稽疑

內弟談氏園亭飲餞

昔共懽遊地今成惜別筵闗河尊酒外京國日華邊拙宦非吾願榮名秪自牽含情對花鳥去住易經年二月十四日金子以余將北徵攜酒言別懷往賦詩

江郭攜尊酒花天贈逺行琴宜謝邛邑裘媿入秦京蹔寄西園賞終多南浦情離懷何以諭弦管厲淸聲

天池山泉上飲眺

勝地探難極深山到是緣沈灰迷故劫空水寄流泉坐石情宜竹看峯影入蓮杯幹還更酌不醉爲澄鮮

覺海寺晚登石壁絕頂

荒臺布金處殘宇在雲峯徑以檀欒入丘因窈窕逢桃花春磵酒蘿月慧門鐘歸路無愁失樵人許客從

淸明日再過上方寺畱別山僧

蘭若諸天外桃花二月深攜尊初就竹饋食正聞禽落景銜空水寒煙淨法林休公方怨別媿我去何心

重過天平寺尋僧不遇

空山重到處雙樹隔年芬飛錫遊方去餘香坐自焚通鄰寺塔巖落別峯云何物堪畱晤淸泉竟日聞

郡守王公廷招遊大云庵同用春字

謝守屏紛務韋公訪淨因石門紆畫防云逕擁朱輪伐木聴鶯罷銜花愛鹿馴從玆雙樹下掃榻待行春同友人徐紹卿集黃淳甫棲霞館言別

偶偕東海士來欵北山居霞館重分榻江門欲戒車情勞具雞黍坐喜弄琴書別思何由遣淸風奉穆如

和徐子過秪園廢寺有感

伊昔東林近曾逢白社開秪今茂艸處猶是散花臺鳥罷聴經至人無講徳來寧知慈苑內亦起雍門哀

皇甫司勲集卷十七

欽定四庫全書

皇甫司勲集卷十八

明皇甫汸撰

五言律詩

登北固晚眺

林壑臥已久江門望始遙諸天橫落日五月度涼飈焦樹當綴金雲接檻飄離心何處逹東逝有歸潮

舟中對月書情

不識別家久但看明月暉闗山一以鑑驛路逺相違影落吳云盡涼生楚樹防天邊有烏鵲思與共南飛

張秋哭李植卿因寄伯華

零落悲良友天涯重哭君家臨谷城道門閉劍臺云一散登龍客誰知國士羣徒聞孔北海曾有薦衡文

初入京

子牟懷魏闕張敞戀都門竄逐一何久交遊半不存雲山到如夢桃李對無言誰識傷弓者明珠欲報恩

補官南都述懷

北闕承嘉命南邦事逺遊舊京鄕夢路新水客程秋得防心同馬行藏迹似鷗一官聊避世何處不堪畱

同年燕防作

四海論交客同時獻賦羣相逢悵疇昔畱賞醉斜曛蘭契應難合萍蹤最易分南飛嗟弱羽何以附靑雲

過祐民觀二首

仙家閒白日邀我坐靑谿花下逢調鹿林中問養雞秋聲聞地籟覽出天倪何事勞形役年年使路迷商山紫芝路谷縣赤松期自媿無媒客將從有道師隨煙遊曠瀁乘月弄參差未得雄飛去何如但守雌

天津訪王在叔

要地煩開府徵途幾泊船濤因枚叔至月就庾公圎淸嘯樓中發仁風海外宣懽承樽爼上聴子細籌邊

積善寺訪唐侍禦謫居

羅含厭官舍摩詰愛禪林空水澄秋處滄洲寄興深封章違攬轡交契在鳴琴要識窮通理惟餘寂滅心

懷楚中舊僚張子時遷東昌尉

牢落同爲郡翻飛最憶君離尊郢門雪歸馬漢城云道路情難極星霜嵗易分心如洞庭葉秋晚只紛紛

東昌道中九日

客路登髙處荒臺引望遙鴈聞淮海盡花見魯門飄市酒無遺贈村居但采樵離魂歸未得應待楚人招

騎省

騎省慙三入鶯花過十春心徒懷許靖鬢已似安仁香艸思公子明珠報美人那堪秋水上猶此隔迷津

贈髙郵守陳光哲

王祥佩刀日謝眺下車辰坐見望舒攺行歌沂海春淹畱倚淮樹遲暮對江蘋宣室多祠事猶憐未召人

道中寄憶四首

陸子冝俯

良友一相失殊方誰見求湖雲歸去夜壇月別來秋夢裏靑山路吟邊芳艸洲何由遲歡晤天外是南樓

周子以言

從宦非吾願歸心柰爾何闗河秋鴈少驛路暮云多懷壑空騰笑棲林獨寤歌向來遊賞地芳艸詎堪過

黃子淳甫

以我淹畱嘆思君棄置情朱弦齊俗忌白璧楚人輕澤國楓初落江天鴈獨鳴將祛勞與吝何日見黃生

衲子大林

嵗晚東林樹淮南落木同齋虛度月江倚恵連風塵刼看爲累榮名悟是空歸期殊未得持此報休公

雨登金山

客渡臨滄渚廻橈訪碧岑暮潮風外落寒樹雨中深巖色殊陰霽江流共古今慿髙展遐眺猶得緩歸心

送故友之子陳生入京

長安羇宦地送爾逺行遊沙路云迎馬寒闗雪滿裘消魂新別感把臂故情畱萬里贏糧意無因少婦憂

初至南都訪蔡比部

東土風流地西京故事存重聫畫省騎來醉斗城尊嵗逐滄江盡心將落葉繁未能辭世网猶傍舊靑門

嵗首過淸涼寺【陳時避暑處】

地共乘春入臺經避暑過離宮開梵宇曲沼出洹河斜日啼鴉徧寒煙蔓艸多滄江西嶺外含思矚廻波

病屬徐公子攜具過訪

端居抱憂疾自媿損春心絕客來相問勞君獨見尋酒肴逢好事山水待知音爲駐王孫駕門前芳艸深

元夕熊子叔抑過集時謫常州

竄後相逢地知在舊京旅顏燈下攺心事酒中傾沙栁非吳苑江花是晉城夫君懷古意一爲駐行旌

吳子充畱宿靈谷寺

共是攀遊地俄看去住心分途松徑暝下榻艸堂深雨送靈花气泉流廣樂音一燈誰與晤知爾對支林

送陳敬輿知廣州

橫金初出守剖竹勝爲郎楚水看鄕盡炎云度嶺長翠禽疑異雀椰樹卽甘棠南海逢亷吏知無一物將

送陳子知杭州

東省含香吏南邦佩印臣離心冶城月別路武林春碧水移蘭舸靑山擁畫輪嶽王遺寢在拜手薦江蘋

送曹子出守彰徳

風流漢京兆之子見徽音剖竹當名郡辭蘭出上林淮陽資臥理漳水寄離心何處堪懷古銅臺芳艸深

同半峯和尙訪釋雲谷

法侶逢羅什防心契逺公持經自蔥外結宇共林中石壁初經面溪泉近始通坐來花落後何物解論空

觀音閣同比部諸君餞別家兄

躋險因慈閣慿虛托化城江山一以眺雲樹總含情鐘外潮聲盡尊前花雨輕廻波去無限應是旅愁生

燕子磯答蔡子木同用云字

何處堪張組江心一爲君岸廻淮望樹帆帯楚來云浮迹滄波逝同心芳艸芬臨流無惜醉此地易離羣

登燕磯後仍過淸江道院答蔡子

別有靑谿勝廻探思不窮鳥鳴殘雨歇帆落暮潮通闗路逢桃徑江花引桂叢還聞歌水調流響步虛中

武備防詠弓餞子安

隨處是離筵戎亭徵馬翩那知四方誌猶黯一尊前吏先驅弩儒臣始佩緘愁對新月寒鴈落江天

子安館中言別遲蔡子不至

今夕西堂燕明朝南浦人雨滋將別涙花黯欲離神燭下停杯久門前嘶馬頻所期殊未至含意獨誰申

送家兄赴浙三首

岐路易爲情那兼骨肉行同玆戀南樹忽是餞西京碧水通吳苑靑山帯越城無因鄕國近遂使別離輕東南山水地謝客去相安霞气中岫濤聲郭外灘風因越絕訪法向呂刑看況是多文藻誰云飾吏難托迹似孤云含悲一送君良時共羇宦中道獨離羣花萼隨萍轉驪駒逐鴈分定知臨海夜詩報恵連聞

聞王維禎移官民部

傳爾天臺日移官地省時拂琴停水調掃榻及花期越嶠眈康樂吳都遲左思無言相見喜懷舊恐興悲

夏日登牛首山徐公子席上賦二首

愛客謝王孫相邀欵法門林間皆幻境花裏卽迷源萬壑江流轉雙峯雲气繁寄言河朔興玆夕在祗洹出郭紆京覽尋山隔世緣鴈垂珠戶塔龍起石巖泉法雨穿花外慈陰憩樹前寧知禪寂處曾是聖遊年

晚造祖堂山

別島通幽徑叢林隠法堂逢僧龍樹後攜客虎溪旁帆影帯江盡鐘聲過嶺長從知探賞累一遣坐來忘

宿幽棲寺贈海天上人

投迹空山夜皈心此問禪錫飛辭嶽後杯棄渡江年花落仙巖近松深淨榻懸融師雙樹下見爾一燈傳

曉至獻花巖

斷壑牛山轉層巖鹿苑通天花僧供裏江鳥梵音中禪坐彯香气言悟色空晨扉初地在回戀意無窮

山中贈蔡子木

華省非常翫靑山聊對君心將守空寂迹許謝塵氛竹磵晴鳴雨松闗晝偃云倘逢名嶽去禽向得同羣

柬約遊不至諸君

共有看山約重違入社時去緣俱是染來果未除思叢桂招難及停雲望屢馳還將塵外意一笑省中期

宿祖堂寄子安兄

洛並機云入山違求典尋散花迷棣萼聴鳥悵鴒心吳越人天渺齊梁嵗月深西堂何處夢遙夜寄東林

秋日思牛首諸山因寄海天上人

坐憶空山路靑林去不遙齋闗閉秋雨寒磬落江潮雅自依龍藏慿誰問虎橋塵心報支遁何日晤言消

秋日懷王維禎

京國嵗華晚江城風雨秋疎聲兼葉度寒色帯云流薄宦潘生省懷人謝監樓如何潮落盡猶未下仙舟

柬王職方

北闕辭榮宦南邦戀薄遊月臨騎省夜霜冷鳯臺秋幙下時揮檄帷中數進籌平生憂國意感激一登樓

聞王維禎赴都寓居天界寺

一謝天臺郡還來入帝京如何逢下榻猶自隔重城客路聞鐘意空門駐馬情逺公應與晤靜裏話平生九月十日同薛考功蔡比部王戶曹遊東園作二首

西京從宦侶一過五侯家門閉聊看竹林深自落花池通淮水曲亭帯冶城斜坐得忘歸趣何因戀物華別業靑門側幽居紫禁鄰臺餘九日防林駐四時春聴鳥閒情適看花逸興新防宜容傲吏長作灌園人

瀬源阡二首

平生懷隠徳奄忽委容儀壑記藏舟後齋經撤瑟時芻聞徐孺奠碑見蔡邕辭贈秩兼名裏哀榮並在斯別有棲靈處應多嘆逝情門猶表東海世已謝南榮飛憶烏隨塜廻看馬戀城悲心何以托日夜壠泉鳴

洋門阡二首

孟氏推賢母梁家得令妻人疑隨去鳯誰爲語鳴雞晞露逢蒿唱驚雷繞樹啼蒼梧𨿽未從還見墓田西慈景隨朝露芳流引夕源幽防從子貴生死是君恩鏡惜鸞臺掩衣憐翟茀存淸河遺寵謝今日在洋門【四首爲少司防郭公題】

挽顧公子二首

束髮多推望臨屍詎可言空牀素琴在遺篋舊經存奄速曾占鵩扶揺未化鯤因公俱抱痛忍自學東門勞生歸是息委化壽非材未果山公識翻同鯉也災螢飛無散帙麥盡有空臺嘆惜靈光賦將誰屬艸來

畱省早春奉懷諸兄弟三首

故園君臥處帷裏閱年芳防雨髙城霽寒冰春水長黃鸝啼漢署白馬見吳鄕幾許勞相憶書來問景光君行知嵗隔已是別離深獨作畱秦客淒其動越吟雲天連海嶠雪路暗山陰日暮臨湖望誰傳芳艸心江門身自寄雲路爾方招馬齒隨愁長鴒心積望遙花間趨左掖栁外東朝爲說淮隄上風光異洛橋早春奉柬王駕部時聞上書乞歸未得

耽寂懷摩詰辭榮學右軍鄕心隨梗泛春思借蘭薫巴水初消雪巫山尙掩云漢家頻遣祀畱待碧雞文

早春雪後同諸君集孔比部寓

殘雪春城外寒云客館中防多新嵗感交與故情同夜色疑梁入湖流似剡通由來北海座尊酒未言空

送蔡法曹考績北上四首

何事移官後嗟君獨未遷才髙獻最日秩滿拜眞年客路吳闗外鄕心越水前帝城能自入無借子公先帳飲臨南浦驪歌動北轅如何聊執手已自黯銷魂問樹知溫室看花認省門向來同侍從枚朔幾人存同作周南滯還嗟此路分棄符闗吏識持法國人聞天際長江日江邊建業云莫令明主見猶恨不如君無言騎省少忽訝鬢初斑世事忘江上朝儀想殿間鶯啼新嵗月栁暗舊闗山相府知名久中郎定不還

喜王子至自浙中追餞蔡子

聚散非常迹憂歡可具陳忽聞剡水棹來送秣陵人尺素鄕中信鶯花客裏春從今張敏夢無夜不迷津

寄廖鳴吾學士

一自辭供奉慿誰問卜居朝園藝槿後夕浦采蘭初宋玉工題賦任安待報書莫將憔悴色空對楚江漁

寄馮守

解章辭劇郡初服返長林五馬一相別雙魚杳復沈晴州芳艸合幽谷白雲深祗羨機心息年年入漢陰

送鄭水部擢楚臬便道覲母

蘭省爲郎久荊藩拜憲初憑將舊經術自可飾刑書問俗從江漢寧親過裏閭須知陶母意莫獻武昌魚

徐公子見訪對月有作

憐余杜門日眷爾駐車情世事杯中盡浮名物外輕女墻淮月上客坐楚云生爲語髙林鵲相依且莫驚

四美亭詩爲大司成程舜敷作四首

傍捨通幽逕爲園愜近尋花間余講席墻際藹儒林後乘參多士前賢契夙心無言戀芳樹桃李自成陰地爲崇文辟齋因講徳開艸深知祕殿松杪見靈臺暎戶羣峯入環橋一水廻但能畱問字不假酒肴來炎夏相過地淸幽絕世氛人從金馬至客向綘帷分璧水中月雞山檻外云定多觀物趣何止坐論文周家重雝館漢室儼陪京淸曠多新苑繁華總舊城山疑瞻岱意臺卽舞雩情別有羣英樂非闗勝美並

宿眞觀

暫謝直城中因棲羽士宮秋聲上苑別芳樹小山同覽何能遣幽思或未通祗余懸解意可以息防躬

茅山道中

猶是皇畿內迢迢赤縣分勞生空害道薄命豈闗文源水渾迷路深山迥隔云金丹如可就畱此問茅君

泊丹陽

日暮丹陽郭維舟旅思違蟬隨江栁報螢帯野煙飛練水乘秋滿吳闗入望防寧知垂翼鳥猶畏弋人機

爲許氏贈妾

許東谷索詩貽其細君余初未許因思二陸藻繢爲彥先以贈婦小庾風流因永丰而詠內自是貴主芳筵每歌麗曲太妃禁地猶制淸平矧細君者蘭姿絕代蕙質驚人雅眈藝文妙解音律緑珠秀媛慣承寵於石卿紫玉名姬堪締緣於韓重不有賦其彼美何以傳之來淑乎

窈窕一佳人鉛華世絕倫花因解語艷山入畫眉顰寶髻隨時廣羅衣逐態新坐令幽谷裏無夜不生春

皇甫司勲集卷十八

欽定四庫全書

皇甫司勳集卷十九

明皇甫汸撰

五言律詩

嶽東伯遊天臺歸贈

平生山水興聊作越鄕遊海嶠千盤路江城九月秋雲中訪精舍花裏下輕舟何事懷婚嫁經年獨滯畱

歲暮園亭對菊寄子約弟

不緣歸臥久那復歲將陰防足嗟行路驚翰屢繞林鴈來吳地少雪到薊門深獨有荒臺菊能關池艸心

將入魯奉柬諸兄

故國人初返長林意頗同念離驚歲暮從宦媿途窮楚水寒潮外江城細雨中愁看佩刀去遙向海沂東

子安初制巾服履贈之

何事平原服翻同楚客衣將從東洛隠寧羨尙方歸云臥輕偏適山居懶不違因聲報王貢情已昔年非

紫霄峯莊道士房

仙館夕陽際吳宮荒艸余路迷花發後云白鶴來初醉客壺中酒謀生柱下書坐深寒月在歸駕欲淩虛

月下念別答子安

歲暮寥天月淸輝亦未闌關山無限思尊酒暫爲歡乍缺潮聲落驚飛鵲影寒江程𨿽易隔莫謂不同看

大石答子安

祖筵臨水後徵馬到山時非自耽遊賞其誰柰別離云封泉逕杳霜染石苔滋莫道空門樹攀來不系思

滸墅逢嶽東伯出山相送

煙水維舟處偏傷首路神卻憐乘雪興來送渡江人落葉催年盡寒尊遣夜頻知君入山後相憶在風塵

贈茅丹徒

晉室皇畿宰風流絕見君鳴弦宓生化飾吏子遊文山色齋中入潮聲政裏聞江幹漂泊羽猶得接鸞羣

淮陰至日

過江芳艸地晏歲小山遊莊叟身同瓠張融宅是舟空山聞葉下寒水見冰流莫謂窮愁日他鄕祗益愁

江上曉發

霽曉臨江渡微茫寒霧多無由辧深樹祗自見滄波岸覺帆前是山知磬裏過平生壯遊地今往柰愁何

送子安之太倉

明發辭林臥遐心眷海東荒城春雨外孤棹暮潮中歲月重來異雲山舊眺同如逢垂釣者一爲訪任公

寄王維楨地曹

並是銜新命俱來守舊京時違空往迹事在每關情艸緑長千里江淸建業城寄君須自愛己矣負平生

四思詩

余山居寡悰偶思白下之遊因賦四詩

靈谷寺與子安兄施蔡二子嘗同遊

昔日同嘉侶靈山訪梵宗雨餘頽寢畫泉遞暝溪鐘迷路隨羣鹿歸途出萬松遙知艸堂月別後笑周顒

燕子磯羣公於此餞別子安入越

祖帳都門道離筵江館時花飛知孟夏燕起計歸期良友同飈散韶年與電馳滄波流恨處東望幾愁思

牛首山徐公子招遊

公子招歡地牛山勝事存心期恵逺社迹感孟嘗門竹院畱宵榻花巖駐午軒臨溪一相送今日獨誰言

天界寺半峯上人禪誦處

城南多古寺爭得道林居馬過談經後烏來施食餘人天長示滅花月幾淪虛飛錫何時晤東山欲致書

送王良醫之武岡

白髮微官在滄江別路長看星趨翼軫問水過沅湘采藥身千里聞猿淚幾行惟應鴻寶訣猶得事淮王

哭子安兄四首

拙宦空牽世沈憂易損年攀荊余敝宅讓果薦靈筵物化成千古人亡隔九淵平生佩刀在感贈獨潸然昔侍尙書省同趨建禮門一朝隨往化何日更飛翻淚盡堪流血情來詎返魂君苖徒毀筆那復覩平原同枝憐四鳥析羽在玆辰埋玉開前兆探鐶驗後身奠芻南國士畱樹越鄕人無復池塘夢空餘芳艸春生年同過隙何悟早藏舟喪事門人給遺文使者求山川俱感涕花月總關愁尙說烏衣勝傷心不忍遊

張公洞二首

玆山靈气在復以至人傳石壁晴飛雨松門晝鎖煙萬形疑海市一綫引壺天爲問蒼苔迹靑騾去幾年羽客還丹地花丘閱世殊危梁欵漢鑿疊石類秦驅披霧看衣濕攀巖借防扶不知斜日在燃燭送歸途

玉泉亭

怪石隨崖豁靈泉出澗幽灌園雙甕在掛壁一瓢畱气積金扉影涼生玉樹秋塵纓猶未謝延竚媿淸流

謁周孝侯墓

地是先朝賜橋猶異代存枯枝交隴樹流水到祠門落日瞻遺像英風想逝魂蹉跎余亦晚愁向陸生論

董太史過吳門見訪

予告賦閒居多情訪敝廬交因忘世減禮覺門疏酒伴芳林下琴心苕水余還邛寧久滯明主待相如

陪防董太史於徐少宰碧山故居

北闕髙軒下東山別墅開焚魚人已謝羅雀客能來花竹荒新逕琴尊儼舊臺從知徐董輩同是漢廷才伯兄季弟往虎丘山莊爲仲氏卜塟地

靑山舊別業玆地欲藏舟罷旦荒臺在辭春暗水流開阡異京兆托體共林丘總識溪橋路傷哉可重遊

病中答子約弟覽毘曇之作

生年何自苦棲病每經時髙院聞蟬早幽窓度日遲僧彌諳妙典法防媿思欲遣迷方累因君問藥師

寄答華子濳學士

自余辭漢省君亦解文園鴈信猶能達魚焚可重言風塵江上淚花月夢中魂不及秦淮水西流向國門

人日訪過叟

獻歲逢人日攜羣訪客居葺茅依舊逕灌藥引新渠簾下君平易帷中叔夜書春風何意早一奉坐談余

徐公子徙宅秦淮寄贈

榛隠移新宅桑情托舊溪水聲喧戶近山色入檐低地僻心從逺觀幽物自齊思君夢中路猶識五陵西送子約弟訪董太史於苕溪因懷殊勝寺舊遊

越國靑山外吳江芳艸前夜帆看獨往春水悵悠然過寺迷初地逢橋記昔年還聞倒屣處應得蔡邕憐

題長幹主人壁

歲月幾相謝江山重此行靑雲違壯志白首嘆交情埋姓非張祿投人似馬卿空令同捨賤爭席在都城

托宿報恩寺

平野新秋入長幹舊寺存靑蓮非世界緑竹是山門塔火看生滅鐘聲悟靜喧迷方欲有問慙對逺公言

寄故園兄弟

旅迹原無定塵躬且未寧心將齊塞馬夢屢到原鴒世事吳宮艸年華楚水萍從來堪灑淚郭外是新亭

安隠寺

人天卽此路花雨見空臺剎盡南朝建經多西土來碑荒殘蘚合僧定野棠開了悟身如幻何須訪劫灰

寶光寺

四山棲梵處一徑杳然深歲久惟看樹臺荒半宿禽逺江橫落日寒殿下秋陰獨坐觀冥理寧知靜者心

訪孫孝子永壽兼問養生

爲訪幽棲宅因過孝裏門支離如有托塞兌已無言掃榻依松寢安橋接筍垣惟餘枯樹下日夜義烏喧

崇明寺至日答捨弟

僧臘逢長至徵途感故陰茒峯帶郭近花井入溪深睎世無靈气違時減道心徒煩訪丹藥何日變黃金

長幹寺除夕

客歲因僧臘人天感物華繙經迷貝葉頌酒媿椒花裘敝長千里心飛故國涯隨緣聊住世豈是樂無家

雨

積雨縈情懶長云引望迷蓋停千嶂外絲散五湖西戲藻看魚動還林羨鳥棲朝來理輕棹將欲訪花溪

秋日偶成

無那文園病秋來獨未蘇江風驚木落檐日惜陰䢐拙宦同門限勞生學戶樞憤憂何以托惟是著濳夫

送沈二遊越中

提琴謝氛俗抗策訪名山世事興亡後秋心詞賦間石潭沿月弄天目倚云攀別有觀濤興枚生定未還

過長兄寓所寄憶

客路嗟相失鄕云限幾重蘿軒虛夜月竹院換春風淨理同因果浮生任轉蓬題書遲度勞憶在支公

除夕

異鄕逢嵗盡一倍旅愁增車從來三署衣香過五陵春晴傳法鼓夜色引慈燈誰識朝元侶禪棲學老僧

禹量席上追憶牛首之遊

坐憶雙峯賞神驚五載還林猶靑嶂外路卽白雲間舊客皆凋喪佳期可重攀空餘風景在感泣似牛山

早春徳恩寺

福地回春早名山俯勝多水邊疑見性塵外可除魔徑仄緣蘿入林深礙竹過從知功徳逺無量是恩波

恵應寺胡秀才讀書處

支公禪誦處卻有董生帷地僻聞鐘逺林荒下鳥遲持經殘雪映閉戶白雲垂辛苦精儒行還應靜者知

酬周公瑕七夕見贈

京國俱流寓禪堂獨病棲徒懷七襄詠猶戀六塵迷金鎖秋聲颯銀河夜色低不堪揺落意脈脈鳳城西

昔訪雲谷於天界玆復防於三藏寺

何顒貪佛日惠逺說經年是果西林徙非離初地禪一燈銷永夜萬籟淨諸天自惜迷途晚猶思出世緣

章祠部見訪

落落題門後悠悠行路難非君念傾蓋誰此問南冠秋水同禪寂浮雲任達觀驚飛雙樹下幸有一枝安

柬黃生志淳

作賦渾遊洛持書似謁秦長幹連大道淮水是通津月下花愁客霜前鴈報人爲君題贈婦惟有素衣塵

贈張子棨

相見但云晚知君意气同道能窺一馬文不尙雕虫定水忘言外迷方獨醒中淸齋聞磬後時復想髙風

觀堂

祕閣何年化余基尙可尋辧灰應悟劫投石不知心掛衲惟枯樹聽經有舊禽那堪荒艸處曽是布黃金

送王子亮卿眞州訪蔣憲使

歲暮三山路江通一水津舟寒初載雪榻暗舊生塵靜夜聞潮慣荒城落葉頻懸知蔣詡宅開徑遲幽人余叔二人歲方再稔相繼辭代逺承防問泣賦此篇

兩年悲骨肉奄忽委荒丘共盡臺空夜先零樹已秋山經薤艸宿人罷竹林遊獨惜平原淚多因嘆逝流

余將之白下而黃子言往浙中賦別

探防重遊越幹秦再入都花天散雲雨萍迹限江湖牛渚心千里虹橋酒一壺無言馬首異同是阮生途

木末亭送談二秀才還吳

驅馬憐同役乘舟念獨歸孤亭一眺望千里思翻飛螢火車生帳秋聲樂子機坐來雙樹下那得系殘暉

答子約弟七夕見懷

天上歡逢夕人間重別時忽聞牛女詠並入鶺鴒詩悟辱因超忍牽情未遣思乘杯倘有驗一水乞歸期

過顧司寇息園

華屋生年異平泉死日荒懷人嗟逝水立馬弔斜陽後進推師表先朝寄典章猶聞江左士揮淚說長康

訪徐公子新居病起慰欵追昔作

第宅逢新徙琴書儼舊存鐘山遙入戶淮水正當門隠幾枚乘發窮途阮籍樽誰憐眾賔客今日散平原

同盛二過永福寺

偶然同素侶來此訪緇流古寺鳴鐘處空山落木秋迹隨靑嶂滅心共白雲畱祗隔秦淮水寧知是沃洲

贈汪子嘗從空同遊梁者也

卜宅近仙源晴沙別有村花時遊洛水雪後訪梁園買笑黃金盡耽詩白髮繁李膺門下客嘆息幾人存

虎丘經司直兄墓

昔是靑山路今成白馬泉松塵余涕後樽酒若生前過客瞻新表鄰僧守舊田祗嗟春艸宿非復夢池年

同年姜禮曹攜酒見過

媿我逃禪日煩君載酒情感時驚落葉復故語班荊龍鮓登奇饌鸞笙度梵聲醉來瞻化塔猶記舊題名

吳純叔解官初還投贈二首

張邴意何如還山喜遂初相邀具尊俎更得耦琴書花下聊爭席林中任借車幽懷寧用問爲謝楚江魚世网已能辭雲山從所思那知投劾日正及閱耕時海近羣鷗下庭閒百艸滋看君無慍色猶自恨歸遲【歸田賦百艸滋榮】

哭隠君陳善二首

楓江西郭路來哭竹林人繐帳空淒雨靈牀但黯塵交疎誰把臂妻老獨傷神詎是於陵後猶嗟仲子貧嗜酒同劉伯沈江異屈平祗疑中聖去那解汨羅情蔓艸榮虛室行楸偃敝城最能明易理何苦不謀生

題不庵贈長兄

本期行附翼何事早歸驂失路能齊北棲枝已戀南三同古來惑七異昔人堪羨此聊書座因之遂掲庵

蕉上月

鏡彩看初滿墻陰稍覺稀飄香桂子異拂翠栁條非班女秋迎扇秦王夜捲衣音書欲有寄題處鑑淸輝

聞子約有荊州之役

傳爾銜新命令余緬舊思猿淸啼楚夜艸緑弔湘時匭入周官貢香分漢吏司江山遲文藻行擬二騷詞

詠美人花燭次韻

含羞辭栁戶承寵侍蘭牀玉以經磨潤花因乍折香住歌云動防戀舞月畱光夏夜誰云促春心自許長

荊州六詠送子約

苞匭通周貢輶軒問楚程巉崖天外斷積水霧中明磵道懸蘿宻衙齋對竹淸君行非習險心計在持平【右荊門山】雷送江流駛云廻石勢重那知百折處別是一提封估客魚間市鄕書鴈外峯遙心若漢水無夜不朝宗【右鎭流砥】峽勢環如月淸光掛碧巒猿應啼涙易蟾似照離難江漢明河影關山楚塞寒誰云千里共曾是兩鄕看【右明月峽】七澤疏云夢三湘滙洞庭路隨芳艸緑窓入逺峯靑神館朝蒸霧仙槎夜犯星懸知賜田者詞賦擬騷經【右云亭澤】舊井荒城外淸流定幾年名應同讓水澤許並寒泉雀乳桐陰覆禽來機事捐使君將比徳一飲輙投錢【右廉泉井】南楚風流地名賢昔寓居水花猶泛墨臺艸尙畱書難字逢能識遺編校未疎委懷從灑翰公事日常余【右洗墨池】

贈陳鳴野二首

謝客杜門久因君掃榻頻金裝遊俠後縞帶結交新倚馬知才子籠鵝愧主人若非驚座語何自識陳遵吳市新逢面山舊隠名思題賦就觀舞學書成門有髙陽侶家多燕趙聲更憐仲子意辭爵一何輕

題淮上周將軍園亭二首

風景駐淮東將軍別業雄小山初卜隠大樹不言功架上披緗帙牀頭掛角弓那知金穀夢猶繞玉關中東陵不好武西第自堪娛香气多成桂芳陰半是楡散軍聊踘蹴防客每投壺莫學藍田臥雲中待亞夫

皇甫司勳集卷十九

欽定四庫全書

皇甫司勲集卷二十

明皇甫汸撰

五言律詩

初至京同諸進士集羅山人館探韻各賦得東字

十年違冀北一壑臥江東歸去同元亮重來借子公鶯花新漢月燕麥舊春風祗自持團扇慙恩女伴中諸君乘月攜酒見過遲謝山人不至席上作

芳樹長安道春宵動旅愁一尊良防會四海盡交遊玉漏寒頻度金河靜不流淸輝憐謝監何事隔南樓

經司直兄故居

平原寓東洛參佐接西鄰履迹都埋艸琴臺尙网塵䢐年同過客華屋屬何人獨有空梁燕飛來攪暮春

題張子言故居

未果逃人世居然托帝城一區畱敝宅千古謝浮名枯樹昏鴉集頽墻蔓艸生空餘四愁在誰復擬張平

見月懷鄕

巖居遙對月時復望長安一作西京客翻憐故國看關山經戰後烏鵲繞枝殘多少幽閨恨刀頭欲問難

子約弟調官因寄

同是冥飛羽俱爲世网牽金無漢廷譽玉有楚人憐興減彈冠日情違襆被年何如賦歸去偕隠密山前

上巳日同友人集大寧寺得幽字

帝裏冠裳集禪堂禊事修人天春駐景花竹暝通幽香積開芳宴金河引曲流誰云王逸少陳迹獨千秋

首夏集姚令園亭分得君字

防有幽棲地能招好事羣艸芳殊未歇鳥語更相聞掃徑花飛雨畱關竹防云無須謝車騎心逺爲徵君

過廣平懷吳二純叔

爾昔承麾日余玆趨府情棠陰覆聽事苔石見題名夢裏叢臺月愁中漳水聲何如窓岫色能憶謝宣城

登廣平借寇樓寄體幹於浙省

同是皇畿宰回驚二十秋人隨臺嶽迥年逐滏河流月黯琴疑在花深舄詎畱寇恂那可借日暮倚髙樓

贈晁翰檢在告

金馬沈方朔文園臥長卿何如狎鷗鳥暫此返柴荊艸就編年目花餘愛日情庭闈自可戀詎是厭承明

寄子約弟

兩地承嚴竄同時罷省郎因書問舟楫何日下沅湘客夢頻棲月徵途欲戒霜平生題賦意那得倦遊梁

秋夜集李守衙齋

政閒庭每寂吏散日猶曛下榻生秋思傳杯語夜分暗花微露纎月淨開云失路聊相倚何期禦李君

生朝寄兄弟

白髮逢初度淸尊思惘然鶺鴒原上夢犬馬客中年眉宇將云結心旌共月懸朝來淇水望時問渡淮船

從事河上

昔官淹水部玆役媿飄蓬散帙觀周傳尋源念禹功荒城下寒日落葉送秋風獨有逍遙意將從河上公

簡長垣劉尹

獨坐臨流處彈琴最憶君降霜花發落日鴈來羣縣外夷門路齋中少室云裁詩寄劉尹佳政欲相聞

訪同年葉給捨

北闕因言政東莊早拂衣人從泗水別書到廣川稀素業存荒徑淸宵夢鎖闈相逢惟勸飲世事已俱非

邯鄲道

邯鄲臨古道車馬此通津錦瑟空埋恨緇衣易染塵王昌非蕩子趙女是才人並逐漳流盡荒臺蔓艸春

呂公祠

金榜標新界琳宮接舊城暮扉煙樹紫春水石橋淸遺寢仙翁迹崇祠聖主情塵勞俱夢客非止一盧生

懷沈二儀曹

地重畱司後官淸建禮初江間堪吏隠天外惜離居艸合春廻騎冰開日望魚西京訪遺事還擬賦憑虛

永嘉登江心寺

雙塔峙琳宮諸天一水中廻看云島合直與海門通荒寢憐文相髙樓憶謝公潮聲無日夜流恨古今同

題郤金館

玆山有崇構本自薄黃金荒艸空成昔淸風猶在今鋤揮曾不顧裘敝亦何心願得無相贈逃名寄已深

臘月晦日酌酒贈王生一龍

湖海逢除夕衙齋戀故陰感時行路嘆落日倚門心竹葉傾難盡椒花坐已深南州畱榻在且莫賦歸吟

訪周氏舊司勲

隠居南郭裏秋色越江前道訪鴻防後名聞畫省先示人惟杜徳守己只雙一謝金門路寧知玉蕋年

天寧寺遷內柩

翠翣辭官舍靈筵啟梵宮香銷灰刼後淚盡雨花中棲處知魂寂歸時悟色空一從羅帳冷不敢問春風

方山人別我括蒼今防於殊勝寺

官舍春懸榻僧齋夜落帷暫來休汝日一爲訪君時望裏分鄕樹愁中惜鬢絲不知何戒律可以斷歸思

早春寄子約弟余方有悼亡之戚

獻歲思吾弟何時報徙官夢勞池上積書到洛中看太史身猶滯潘生淚未幹梁園飛雪盡欲下剡溪難

子陵祠

問水下桐津看山入富春花源別是路魚鳥自爲鄰獨作垂竿客多慙薦藻人滄波流不盡何以遡芳塵

崇道觀登試劍石同龔溫州

采秀臨丹壑攀蘿踐白雲仙源那可測巨石已中分劍化靈猶在鑪寒火自焚今宵看鬥气一爲問夫君

晚登棲霞寺【在靑田縣南】

野寺投鐘暮禪燈隔水明來尋種芝處但見桃花生絕頂圍靑嶂彌天邇赤城坐談空色理徒有駐顏情

馮公嶺經桃花隘

辧壤猶通防分途稍入甌淩空惟仄徑界道有飛流山鳥看明滅關雞問阻修因懷簡書畏曾是不遑畱

石門

洞門紆逕引飛瀑半空聞掛壁常看雪開窓但弄雲帆輕過鳥疾衣冷落花紛何事淹歸馭淸暉戀謝君

白雲山

靑山行處盡始覺白雲深錫化無僧在鐘鳴有客尋花溪遙隠壑蘿逕曲通林坐得浮生理悠然忘我心

三巖洞

峭石何年斷飛泉竟日聞虛堂秋易入晴樹雨難分夜似觀廬瀑朝疑帶楚云坐深羅袖冷猶自戀氤氳

送王亮卿遊天臺

嶽路從玆始仙源信可求客情臨海嶠鄕語永嘉舟天外看霞起林間聽瀑流無能解纓去送子欲神遊

答吳二純叔

江城一別後已是隔年春棄置同遺迹相逢但愴神產因淹宦減鬢以悼亡新徒奉平原藻嗟無可贈人

五日松江道中

積水雲間杳輕帆雨後孤紅巾橫道路白髮滯江湖客夢遙驚鶴鄕心欲問鱸干戈正滿眼空對辟兵符

秦駐山

萬乘畱秦蹕千秋紀越山水從溟海外云自會稽間艸樹廻窮髮魚龍聖顏不知徐市去靈藥幾時還

海鹽勘事訪王世廉不值

荒城罷兵火溟海尙波瀾詎意徵君裏俱爲暴客殘短書無自達長鋏倚誰彈始悟平吳易空嗟得俊難

萬象山崇福寺

蓮城最髙處蘭若此中開水見東溪去僧聞西域來啼烏喧梵座花雨淨經臺觀萬俱空境何須得象回

縉雲尋唐陽冰吏隠山贈李方伯

隠吏久不作靑山名已虛窪尊花下迹科斗竹間書沈飲非妨政耽遊爲惜余藩侯寔宗彥曠代此懸車

東溪寺【源自大盤山】

東溪斜帶郭數里接仙源嵐气廻盤嶺灘聲到石門僧開翠微捨客造白雲軒訝可無機事看鷗代晤言

九日寄子約【時海寇甫戢聞河中盜起】

漫有登髙處兼當逺望何對花驚白髮見鴈憶黃河亂後書來少霜前木落多不堪羇宦日同是阻干戈

送客之濟上訪金君舊吳守

臨淄路何許之子謁賢侯昔受千金顧今懷一飯酬刺修緣北海榻解爲南州若問長洲苑傷心荒艸秋

贈王生【維楨仲子】

世業本靑箱詵詵後益昌談應呼小友書已授中郎鵬路瞻霄近雞窓惜晝長阿翁𨿽善賦輟艸待靈光

訪萬師寺居

行營辭細栁開府寄東林對塔占雲气安禪就樹陰輕身驅白馬收士散黃金何自除煩惱澄公誦法深

別我兄弟之滇中

少年迷善宦中歲尙投荒同气分花萼驚飛折鴈行蒼山官舍近炎海客途長莫漫愁烽火音書早寄將

贈黃梅令張九一新蔡人也

解褐趨朝日腰章宰邑年人同潘嶽少政並子奇賢楚地從玆始梁園若个邊更聞兩峯勝政暇一逃禪【邑有四祖五祖山】

登赤壁

萬古滄江上淸秋赤壁開浴鳬知舊渚橫鶴見新臺妙齒瑜非昔雄心操已灰媿無題賦手猶欲記重來【己亥歲餘謫黃理官嘗遊赤壁擬蘇長公制賦一首越甲寅余有滇南之役道復經此欲撰後賦徵途未暇聊占短律】

巢縣

昔覽先公傳常懷髙士名今來洗耳處益感讓皇情郭外箕山色林間潁水聲能令車馬客延竚媿塵纓

重經四祖五祖山

慧宇接巖阿塵鑣惜再過鄕書吳鴈盡客淚楚猿多鐘梵凝靑靄銖衣掛碧蘿那堪彈指後年鬢已蹉跎

淸平九日

重陽頻作客萬里動離思況此防牱路兼之風雨時孟生髙興盡陶令去來遲霜後猶無鴈攀花欲寄誰

寄所親

故國吳關外遙心楚水東九秋日易盡萬壑路難窮民俗非夷舊人言與蜀通因書報親串行始達黔中

關索嶺

斵石微通路攢峯儼作關雲中馬嘶去天上鳥飛還水向盤江滙坡從香樹攀平生慣履險於此亦摧顏【香樹坡名】

顧防軍於板橋驛贈別寄憶

昔感驪駒賦辭君金馬關河橋相送處猿月共荒山烽火猶傳警田園未遂還梁溪如借問芳艸夢魂閒

早春五華寺

淑气南中早春遊上界淸寺緣雙樹建山識五華名積霧鄰滄海餘霞似赤城沈灰如可辧浩劫在昆明

圓通寺

緇流棲梵處不與俗情諧花雨藏春逕松風掃夜階欲觀一切法來叩八關齋漸覺忘言好探遊媿詠懷

馬跑泉

漢將長驅日黔關夜度年千盤雞背險百折馬蹄穿梅盡難銷渇河幹不受錢從來疏勒外知有耿恭泉

溫泉

靈泉防溫液灼水沸華池煦沫看流處涼風來浣時花凝百和气樹偃萬年枝詎說驪山上屙銷神女祠【泉上有無名樹四時不凋升庵詩云瑤艸蟠千歲是也】

曹溪寺【寺有泉源一日三至名聖水雲】

鷲嶺知何處螳川去不遙仙巖鐘夜月聖水梵時潮浴罷衣聊振風停幡屢飄逺公一相謝乘醉下溪橋邀李憲長同李侍禦登海上浩然閣夕泛建閣賦詩者吳姜公龍也閣與詩皆無恙而姜爲異物矣因次其韻繼之以慨焉

髙閣與云浮平看洱水流相邀二嘉客來泛一仙舟烽火堪愁思煙波幾浪遊望鄕因嘆逝陳迹已先秋

宿太華山寺

昆明積水上特秀太華峯寺逺雲間塔山深午後鐘庭花閒自落海鳥偶相從一就松齋宿晨關報己慵

宿太華寄答周子

移文謝周子余在艸堂眠竹徑云初合薇軒月自懸秋光涵一水夜雨淨諸天卽境𨿽云異看心共是禪

訪周子吁小酌水木軒

愛爾官齋裏居然隠者同逺山當戶入瀑水隔溪通蔓艸牽風碧薇花墜雨紅故園經亂後翻不似南中

夢子安兄作

一爲生死別獨宦尙飄蓬白首行荒外靑山值亂中九原人豈作萬里夢猶通今夜看春艸池塘思不同

九日寄子約

三吳猶轉戰萬里共含愁苡薏蠻中老茱萸海上秋懷仙入靈境爲政見風流自媿投荒者何時逐少遊

得王南安書並詩因寄

越鳥一相失同時別防稽忽傳千里札因奉八行題庾嶺看天末章江帶郡西新詩仍自好名媿四生齊

滇省監試武士

鎖院此重開登壇屬異才花非桂子落月似栁營來漢業銅標在邊塵鐵騎催行看投筆去竚爾勒銘回

送陳水部還朝

奉使來金馬徵錢助水衡歸程望閶闔別酒餞昆明歲序看湘鴈春心報省鶯因君問鄕土何日海波平

滇南雪後

閏月凝寒早炎方見雪稀六花金馬上一似玉關飛素積昆池練晴連華嶽暉吳兵猶挾纊未報解徵衣

送董道夫還大梁

歸心年不待髙蹈古來聞牽世俱爲客辭官獨見君到家春艸合度嶺瘴煙分去去嵩山迥何由系白雲萬憲使招遊龍華寺寺臨交水而萬江州人也

城陰尋古寺日午報鐘聲豸服防僧避龍華防法明雪殘雙樹冷溪抱二流淸爲問廬山客何如入社情

遊淸溪洞

洞壑何年辟緣溪五里間探奇披瘴入眺險拂云攀泉暗惟聞響花深不記還始知窮海外別自有名山

靑華洞

暫輟臺中鞅來尋洞口春壑幽經窈窕石怪訝嶙峋气潤常含雨明通不受塵鑿空非漢使到此定迷人

歲暮齋中作

一作南荒客常懷東海思流芳忽攺歲屍素已多時薄俸僧堪施閒心吏豈知朝來華山爽聊復對支頤爲張含追悼少君二首聞遺孩孝慧云

舊事徵彤管新詩哭繐帷一朝謝膏沐誰復嗣音徽入室看遺桂臨堂問卷衣世人無李少空望彩雲飛埋玉嗟之子寧馨有令兒多應憐鳳羽非止爲蛾眉夜壑長畱恨春風祗益悲名香產西域不驗返魂時

始發滇中

荒外倦遊日南中歸去情春心同社燕旅迹任江萍自恨拂衣晚誰云脫屣輕獨憐山太宰門下絕生

貴陽阻雨

農家正喜雨客路不堪愁白馬吳門逺商羊楚水流眉隨朝靄結心待夕云收餘亦歸田者山中幸有秋

郝憲使招宴嶽陽樓

髙閣倚淸虛長川落照余從來風景處能使興情舒垂翼同歸鳥冥心不羨魚因君念傾蓋聊此駐徵車

過蒲圻弔廖學士

碧山成葬地華屋但荒居眾女爭相妬明君恨不如甘泉無獻賦鄴架有藏書獨惜招魂處湘江夜月虛

潛山五日卜尹惠酒

故國兵戈日長途風雨時忽驚芳艸歇猶恨及遲仙令回雙舄良辰贈五絲朝來皖山樹渾系隔江思

皇甫司勳集卷二十

欽定四庫全書

皇甫司勲集卷二十一

明皇甫汸撰

五言律詩

解官歸奉答子浚兄

早歲從羇宦終年辭密親長蘿謝逋客芳艸遲歸人廬幸存先敝家徒減仲貧故園華萼在何必日南春

答子約弟

出處本無定分飛任所之如何掛冠日況是阻兵時宦惜潘生拙歸嫌陶令遲北風待髙翼莫學守南枝

答陸子

投劾謝當路因書報隠君從玆返初服聊得慰離羣棹處汀洲月耕時洞口云北山期共入那復待移文

過張子新居

早學樊生圃初歸平子田蕉陰淸簟上花气緑窓前客每攜樽往予思借榻眠墻東喜相接無用買鄰錢

酬子約秋日齋中防集

憐君暫休汝畱客賦郊居琴興聞蟬後秋聲落木初白雲閒北牖芳艸歇前除卽序方盈念貧交已漸疎

重挽周以言二首

委化同桑戶嗟來弔寢門迷途非敏夢顧影似魂繐帳風偏瑟松丘日易昏平生金藥祕無復枕中存把臂成淹忽傷心每然笛聞堪有賦琴在已亡弦訪宅爲幽裏尋溪是夜川襄陽多棄艸何處購遺篇

答黃志淳

憶爾因兵火攜家住石城嗟余解纓絡稅駕返柴荊夢裏秦淮逺愁中歲月更如何書寄語猶是未歸情

送唐應徳遊武夷

那堪逢亂後重此對離羣歲晚崇江道天長幔嶺雲靈魚尋漢祀仙掌謁夷君獨往淸溪夜啼猿幾處聞

題屈氏廢居

海上逢殘冦山中憶敝廬可憐虞仲裏誰卜屈平居棟沒秦灰後臺傾蔓艸餘秋螢飛不散猶似照遺書

送陸子還西山

湖山招隠地歲晚獨歸人寇亂惟衰鬢途窮共此身門閒散釣甑滿範生塵別後毛壇路花溪夢裏春

冬宵柬子約

曼容歸念早逸少宦情闌詎是淮陽薄其如蜀道難長林扉獨掩永夜榻同寒爲謝閩中使江臯歲已殫

哭侄阿乘三首

生期嗣芳軌奄忽撫靈車竹下銜杯盡苔前望履虛膏帷初息照塵榻尙畱書魂去依長夜心傷十起余夙齡稱獨秀弱質竟罹災一旦隨朝露千秋閟夜臺爲山成復止逝水去無回始悟蘭芳促何應壽不材長魚疲侍疾季琰妙通禪毀性安疎節無生得大年松邱成異代花徑隔重泉一見西河泣誰能不然

登天平廢寺

古寺空山裏重來感廢興尋谿迷蔓艸攀壑借危藤繞樹多寒鵲燃燈止病僧獨憐靑嶂外猶見白雲層

錢侍禦賻亡友周子僊於虞山感賦

嗟君成物化何事得仙遊術向靑華祕名從緑簡收空棺存敝杖藥市卽丹丘柱史生前契靈筵永夜畱

四月八日贊佛

四禪開孟月八解應芳辰香梵迎祥蓋燈筵法輪觀空成彼岸戒寂示來津髣髴金光裏如來此現身

四月十四仙誕日因憶以言

令節啟朱明羣仙降太淸蓂猶虧一葉芝已秀三莖磨鏡非凡迹懸壺豈世情不知塵市裏何處覓周生

頌藥師燈

洹碣畱眞諦維摩習病禪欲除諸障染聊示一燈燃生滅俱成幻光明卽是緣蓮花如有悟何必待薪傳

詠扇

吳繭新傳制齊紈舊得名塵來聊障面歌罷尙持情學月何曾滿懷風不柰輕莫須逢內史價始重稽城

坐忽春暮擬結山遊簡我兄弟二首

春芳余復幾塵戀苦相仍負杖才堪起單衣已自勝溪畱花共入山待月同登欲往招公子無言病未能【長兄病初愈】

聞君閉關處趺坐學維摩春色遙相待流芳惜易過逢鷗機事少攀樹隠情多不稅東山駕投簪意若何

侄秦宅觀玉蘭

玉樹傳吳產幽枝異楚叢競芳春色裏畱賞夕陽中弱質全矜素繁妝最妬紅況逢佳子侄不忝謝家風

子約日耽內典因贈

積雨淹幽徑髙云翳逺峯披經詮範績就佛禮何顒華悴觀朝槿淸虛鳴夜蛩非緣禪悟早那使宦情慵

寄雲谷上人

棲霞信靈境滅迹企前規松覆梁王宇苔荒江總碑鱸歸秋興後猿定夜禪時怨別心千里惟應江水知

夏日吳橋見訪

逃暑掩柴關淸風喜乍攀噫歌出嵩洛招隠入湖山離亂空凋鬢窮愁爲損顏梁王方好客何事倦遊還悼甥吳彥先家在吳江曾隨余括州別後竟逝云

獨行嗟難合思惜未成泉幽流壑恨楓冷咽江聲鶉結那堪襝螢飛更不明向來臨渚淚何自對韓生

賦得郊臺送張子讀書楞枷寺

髙臺臨水曲吳國此郊禋輦路名猶在壇柴事已塵那知薦璧處空對下惟人欲賦興亡恨愁看芳艸春

哭兄詩四首

阮籍生前慟黔婁死日貧素書遺稚子今事問何人泉閟臺空夜阡開路豈春緇衣一以斂爲謝洛陽塵物化居然盡吾生詎有涯援琴堪灑泣展捲但興嗟大被虛姜寢烏衣減謝家一乖棠棣詠幾欲罷看花才髙翻見伐曾是貴無能滿座思文舉同時惜彥升門庭猶置筆帷榻尙懸燈祗自畱遺艸將誰訪茂陵昔共懽娛地今來倍愴然隙駒驚電後行雁斷霜前易悴同朝槿難回似夜川愧非摩詰弟含涕輯遺篇送吳山人之洛川訪弟兼謁西亭王孫

聚糧何所適逺與故山違客路猶吟艸王門欲曳衣行攀楊栁別思逐鶺鴒飛莫作梁園賦淹畱待雪歸

贈嚴叟

聞有君平隠湖山不易逢溪藏幽處塢云合曉來峯啼鳥閒中興馴鷗物外蹤尋君迷九曲花樹一重重

偶過長兄故齋作

一自空堂掩傷心今幾回故琴流水盡散帙任風開物有先秋恨人同急景催徒看芳艸合那復履綦來

吳吏部館聞陳氏洞簫

雅樂初調夏賔筵颯已秋將聲傳鳳翼合曲度鶯喉咽處非關怨危時似寄愁翩翩公子宅直擬接秦樓

偶述

抗世迹長屏端居心自遐檢方尋五石行藥問三花嵗逝同流水顏衰欲駐霞不知車馬客何事滯京華

寄憶盛二仲交

與君何地別遙自舊京歸日日寒潮落年年旅鴈飛山川白雲間烽火素書稀莫問平原宦幽情已拂衣

七月十五日頌盂蘭佛防

蕭晨淩上界孟月防中元綺供千花綴芳筵百果繁流悲咽笙磬佇想現燈幡解脫徵防理俱來聽法言

九日觀騎射同子約作

江東少年子結束逞雄材夜宿歌姬館朝登選將臺輕飈連騎發彎月抱弓開二謝登髙處聊同戲馬回

題山泉捲贈防侍禦

霅水原標勝分泉更有名乘流逢世泰用汲荷王明蘿月琴中調松風枕上聲夫君驄馬客三輔佇揚淸

九日登半塘寺閣

舊識諸天界今爲九日遊寒塘但蒼靄何處訪緇流鐘帶西林寺帆通近郭舟憑髙攬風物揺落不勝秋

寄題沈儀曹虞山別業

虞山白雲際梁日樹長秋爲托煙霞好因辭軒冕遊荒臺仍舊葺涸井詫新流不作郊居賦猶言似隱侯

哭洞庭友人陸梓二首

防叟能齊喪榮期了悟終一朝奄委化萬事若淪空問字奇偏識臨書法最工今來隠幾處長夜起松風老就靑山隠驚聞白日開貧交復存幾死友重嗟來僧捨依爲寢仙壇閟作臺臨流送歸處逝水竟無回

昆山道中延福寺逢琴僧

維舟探野寺取逕度溪橋宿雨鳴才歇寒云濕未消琴聲入林細幡影隔花遙流水原無著歸心緩落潮

寄宋大理

三輔平反久無寃定有謡年隨芳艸換山間白雲遙花色畱潘縣鶯聲憶漢朝莫因辭賦苦宋玉鬢先凋

寄何白二儀制

帝裏承恩日仙曹典禮時共趨門下省同艸殿中儀文藻推西蜀才華重左司鶯花春色逺何處寄相思

送徐紹卿還洞庭兼訊方子

臨水朝來望還山西渡人栁情非逺道花恨是殘春槁澤聊吟楚尋源若避秦祗應方處士白首共垂綸

題息機館

攺館托幽居寧知卽敝廬塵淸新解榻蕓覆舊蔵書迹逺防鷗外心閒賀雀余何因機事少惟是抱虛

題項二秀才半華書屋

永嘉古名郡山水勝嘗聞幽館逢初構華峯已半分亭虛堪聽雨逕密若迷雲康樂娛情處淸輝直待君

送章參嶽之蜀兼訊楊太史

移藩因重寄倚棹惜離羣路向巫山去江從巴水分鄕書秋鴈逹客夢夜猿聞聖代文誰似行當薦子云

七月六日張防於館燕別將赴豫章

祖席叨君燕蕭齋與客過旱云涼思少江月旅情多著作慙金馬遲回戀薜蘿欲知臨別恨來日視星河

富春道中範憲副舟防

已謝塵中鞅猶同使者舟淸尊聊卜夜白髮幾悲秋山色分蒼靄灘深逓急流獨憐垂釣處閱水自悠悠

鄱陽

鄱口曉來望潯陽路此通頽波銷霸業蔓艸沒王宮霧色香鑪上秋聲瀑布中禪心與遊思並落楓林東

贈旣白宗藩

昔從開邸第常此集簮裾月似西園夜云疑南浦初遊梁先已倦入魏左頻虛別建蔵書閣銜恩賜祕余

贈龍沙宗藩父子

偶作洪都客因承淸燕私秋風蘭被阪夜雪竹交池授簡何能賦吹竽謝所知傳家自有學並善楚元詩

匡南宗藩別館

不識王孫貴翻同隱者流池開半畝曲地卽小山幽霜冷蒹葭夕天長鴈鶩秋何須章水上懷眺倚空樓

寄羅達夫於雪浪閣二首

一自看花罷俱爲泛梗人余棲吳苑月君臥洞門春道在惟宗魯文成欲過秦關山戎馬后何處嗣音塵抗疏辭金馬談經就碧山閱川嗟浪逝忘世覺雲閒卽了期言下相逢恐夢間玆遊非泛雪詎作剡溪還

袁州九日

信美登髙日宜春有舊臺花非吳地發鴈是楚天來郭外千家盡中萬壑開此鄕多防酒聊覆使君杯

與鄭司士夜話

故國經年別他鄕防面難人疑天外至花似夢中看山瘴侵氊濕江流繞捨寒不知臺省客誰念一儒官

寄鄒謙之祭酒【予先子與其父爲同年】

曾覽先朝籍君家名與通著書稱馬走問道得鴻防嵗月別來久雲山歸去同幽居應不逺負郭卽墻東【渠稱東郭君】

答張聚之惠問

六橋花下酒送子返柴居爲別淸秋暮相思章水余塵驅慙駟馬道逺望雙魚何處詢流寓匡山欲著書

寄子約桃塢別業

隠居思令弟行役愧予昆花隔南州榻蓬深北郭門委懷惟素帙寄興有淸尊鄕夢因之望時能到陸渾【宋之問第】

三衢道中

山居無別業民俗半爲農樹杪開山閣溪灣置水舂采薪朝艇乞火夜聞鐘嵗晏收盧橘猶堪比戶封

庚申元日立春

常年同正旦今嵗獨兼春蓂砌才抽莢椒盤並具辛不知頒歷後遇此幾何人拂曙蒼旂轉風光一倍新

虎丘北院

只疑山路盡別自隠叢林艸緑知春半花飛覺雨深到門余野色燕坐得禪心一悟生公法傳燈直至今

送叔氏遊齊云

新安春水緑乘興謁名山石磴和云踐金庭就日攀暫來辭竹下獨往出花間若遇壺中客應知得道還

送金憲使之蜀少隨父經此

蜀道遙天末巴江春水分嗟余遊少小送客想氤氳燕坐琴臺月褰帷劍閣云知君能諭俗無待長卿文【沈云卿小度巫峽後有一想一氤氳之句】

送孫生北上拜爵

生子當如仲孫郎更少年丹書蔵祕府兵法守遺篇仗劍都門外揚帆春水前銘勲防須早塞上正烽煙

吳山遇張幼於讀書僧捨

棲寺猶言近尋山入更深拂帷花作雨喧坐樹鳴禽乍可辭塵鞅無須滅照心西河索居意今日在東林

送宗兄擢憲之嶺南

南顧勞宸眷西曹特簡良行爲持節使暫解尙書郎華萼離筵散瓊崖別路長莫令庾嶺外音斷鴈來翔

王舍人邀遊故相文恪公園亭二首

東閣輕簮組西園盛履綦石聞窮海至花記洛陽移栁色縈城合槐陰夾路垂吳宮淸蹕水畱作養鵝池疏傅遺金少爲園不買田樓臺卑緑野花石減平泉逕艸萋春雨城烏起暮煙臨池俱欲賦誰在鳳毛先

悼釋宗衍並示懋公

竹房一夕掩蓮宇幾時開乍禮新封塔空餘舊講臺香飄林木變月落水禽哀爲問傳心偈誰應更悟來

虎丘如公關齋寄贈

行苦能違俗心空尙閉關有時花自落何處鳥飛還觀止風幡後禪防水月間城居愧張祐春事隔靑山

唐應徳挽詩二首【卒於揚州】

矢心懷北闕扶病起東山迢逓蕭關外驅馳戎馬間龍韜聊自試鶴馭竟無還落盡淮南桂悲來誰爲攀奄棄人間世空畱海上營三軍齊灑泣一市罷言徵凱樂成蒿唱牙旗表素旌更聞遺艸在猶是出師情

由罨畫溪登玉陽山院

溪水鏡中渡風帆畫裏看潭猶名玉女地卽傍銅官向夕山常雨先秋樹已寒洞霄供奉日歸隠聖恩寛

恵山簡汪沛

閉戶沈防久尋山感慨生靈泉常淨色空梵亦秋聲花雨行間濕松陰坐處淸不逢雷處士臨眺獨含情

端威道院悼莊羽士素善琴

偶來芳艸地更上紫霄峯出岫知今是尋源感舊蹤故宮啼鳥雀落日下杉松一自琴亡後壺中遂不逢

送叔氏入京

客思輕千里官儀望五雲林間傾別酒菊下贈餘芬北雪衣先授南鴻信早聞倘逢相識薦無忝晉徴君

赴昆山悼顧武祥

東山辭滿日北郭送歸年駐馬旌方舉鳴笳座已遷傷心宿艸地灑涕菊花天賴有徐卿子寧云似舅賢

悼過叟二首

吾友嗟凋防斯人嘆屢空髙情非俗物隠迹是園公客散茶煙冷丹銷藥火紅祗餘花徑在誰爲掃春風詎有容成術能躋衞武年春山聊別後朝露忽驚先櫬向梁溪返旌從虞海懸平生竹林飲流涕酒壚前

送侯憲使之滇因悼楊太史

站嶺炎雲路盤江毒水津君方遙奉使余是倦遊人鄕淚猿聲夜離心栁色春揚雄今物化芭也欲誰論

過張子

愁思何自遣寂寞訪張平雪後持經坐花間抱甕行感時聊復隠翫世已能輕終日蓬門掩那知春艸生

挽張允淸二首

尙說遊名嶽寧期作逝川銀臺非舊署石槨是新阡花恨才經月松悲似隔年夢迷元伯路驅馬詎能前奄忽成捐館平生不問家旌書卿士貴簀稱大夫華艸聖畱山寺萍蹤斷海涯蔵舟向何處那復是乘槎

送槃侄讀書竹堂寺

不逺違親捨尋幽就法堂夜禪寧避虎晨誦忽亡羊寂滅銷塵想常明引隙光無令竹林賞春艸遂荒涼

簡釋懋

齋關何日閉燕坐罷春風五蘊方持戒諸緣頓悟空禪參花雨後法諭鳥聲中自笑無安著將心問逺公

寶林寺訪徐紹卿疾不遇

客思因秋極禪心獨夜持乍來行藥處曽是散花時空梵畱支座殘經罷董帷東林但聞鳥日暮悵何之

寄項生校書

一自開東觀經年滯北畿再逢芳艸合兩見朔鴻飛積雪應穿履緇塵定化衣髙樓如借問夫壻未言歸

皇甫司勲集卷二十一

欽定四庫全書

皇甫司勲集卷二十二

明皇甫汸撰

五言律詩

送蔡中丞之大梁二首

聞君歌赴洛暫此駐熊軒昔羨年方少今看位已尊叢臺連魏寢戚邸半梁園不是夷門客何由慰贈言臺端勞簡命河內佇宣風置坐同周處名亭次召公鄭饑行盡給梁獄到應空可是工詩者誰云宦並窮

寄柬王一元美二首

一掬燕城淚聞君返故鄕艸間逢鹿擾松際有烏翔宦憶中郎省辭當七子場名成身見累渾欲棄靑箱聞爾閒居日悲來賦未成門無雜弔西坐有餘情淮水流難涸虞丘樹易驚上書恩不貸感江謝緹縈余有二鶴忽失其一林伯寅得之慨然見還賦此以謝

一謝乘軒寵棲田意頗同雄飛忽衝漢孤響但悲風翫目慙支遁心托塞翁非君仗髙義誰念楚人弓

孫生讀書道院兼示新詩因答

挾防靑谿上垂帷晝不開雨忘流麥去霞記種桃來變幻云仙宅荒涼僞主防興公奮嘉藻何異詠天臺

送祖叟隨姚太史遊京

爲重一言諾因輕千里心靑門贈栁色白首念桑陰旅迹蠅同附鄕書鴈莫沈平生抱琴徳行矣恵知音

久雨

政虎聞由昔民魚驗自今五湖成大浸累月示恆陰避世甘淪棄全身但陸沈何能上封事徒爲賦愁霖

景王之藩恭述二首

帝冑宜承序賢王遂啟封珪分勞睿眷笙別愴慈容地接荊衡勝人多宋景從行看江漢水何處不朝宗綺嵗占淵識冠年仰令儀邑鄰丰起處路卽代來時桂樹新開逕芙蓉舊作池寧知飛蓋賞別有望陵思

送文司教北上

當寧崇儒教持經謁聖君伏生猶未老揚子最能文帳已同南郡書堪逼右軍還憐竹林後見爾出雞羣

至後徐子見過

戶外久羅雀山中來故人歸田嗟失稔避世笑同塵榻解南州夜尊浮北海春相看嵗雲暮坐惜物華新

送項生入京

爲問西陵客何時發永嘉路隨天外鴈舟泛雪中花帝典虞堪並皇圖漢未加行瞻天祿閣載筆振瑤華

春日訪大林和尙

投迹入空境看心媿此身綰巾防示結執鏡爲宣因石壁初消雪筠闗久滅塵坐來花落盡猶自不知春

黃氏中表邀余兄弟展其先塋

嵗久川原攺春深雨露思亂杉迷故道荒艸沒殘碑往化成千古榮名自一時寧知渭陽水流恨大夫池

經石湖登治平僧捨

野興臨湖上春光到寺中曲房巖際掩幽徑竹間通閱水知流止看花悟色空同遊數王謝曽爲訪支公四黃子賦詩送釋印受戒之武林屬余奉同

幻迹無安著禪心任去畱杯從一夕渡律向五時修上竺多精舍西陵近沃洲題詩羨諸謝惜別爲湯休

四月十四日

仙家無甲子吳俗紀生辰首夏蓬山防終宵脯棗陳蓂猶未滿莢月已漸成輪不見懸壺客何由覓異人

齒嘆

齒錄非余望形衰只自傷未須論舌在詎是爲唇亡守黙渾無語歡歌漸有妨閨中罕靈藥何得似張蒼

雨省家園

梅雨淹時久桑陰拂夏長乍窺黃鳥換斷掃緑苔荒幻迹非園客齊心似藥王朝來觀物後失養悟嵇康

悼懋上人

一自過春院鶯花悵別離寧知入定後忽是下生時懷艸人間帖支銘座右辭總諳無盡理那遣有情悲汪子每書來言還齊云未果賦此寄之

聞有歸與興如何久滯淫白雲遙引目芳艸自知心客鬢風霜攺生涯嵗月深移文謝猿鶴早晚北山岑

感事三首同子約作

寵易移宸眷言難悟聖聰幸逢止輦日眞見引裾風開閣人何在題門客已空徒聞賜歸傳詎比餞疏公長夜猶酣飲平明已見收鷹鸇懷雅志魑魅幸生投勢殆冰消日恩疎葉向秋成功自有序不去笑穰侯妨賢應取咎履滿竟成災書上批鱗切辭陳防犢哀瘴煙防萬里風采動三臺獨惜平津館他時但艸萊

題徐氏雲林艸堂

選勝辭金穀探幽慕輞川近郊聊可卜初地不離禪風景原塵外雲山卽眼前徐陵多藻思來艸玉臺編

張幼於廬墓

哀壑甘孜守荒庭罷鯉趨涕禽還自擾淚樹已全枯孝里人題未安車使到無寥寥松際月弔影夜空䢐

答陳司教

仲舉多推望吾門早有聲一氊從薄宦六籍引諸生芳訊銜蘆達新詩掞藻成春風隔相與遙憶詠歸情

天池舊寺

不盡靑山路行來豈畏深花間惜春暮雲際愜幽尋峭石回巒秀長松夾陛陰金河流梵防非復屬支林

春日虎丘遇何子

江上昔歸去山中今始逢花天重防面萍水舊行蹤幽意闗春鳥禪心報午鐘閒來貪禮佛更喜得何顒

原明庵

猶厭東林擾重開西土幽山光分慧照溪水合慈流塔影過松院鐘聲下竹樓從玆竟禪理爰淨更何求

悼黃得之

早共聞江夏今誰謁漢京未攄三防對曽艸萬言成考諡由賢媛畱喪遲友生頽齡奚恨促不死是榮名

示內弟沈子

沈約郊居興今來吳市中移家因亂日懷土復春風坦腹牀何在齊眉案已空慿將雍門慨一爲寄江東

黃淸甫之洞庭訪徐紹卿

湖上乘春棹山中問隠居病閒行藥後興減落花餘客捨停雲久僧鑑月虛向來誰把臂應嘆故交疎

悼汪子二首

尙記看花別俄隨落葉傾計疑千里夢交愴百年情鄕國無重返泉臺豈再明張堪妻子在誰爲托朱生懷歸曽未得委化竟何言城罷燕人泣江迷楚客魂繐帷非故榻絮酒異歡樽肯惜黃金盡惟餘詩艸存

寄莫憲使

不覩魚中素寧知隔嵗情一官聊自免萬事若無營髮爲辭劉白書因去趙成思君對煙艸江上喚愁生

送吳子北上

顏訓家聲逺韋經世業存鳯毛新沐寵豹尾舊承恩視艸供題翰攀花戀別樽秋風南鴈起書爲報靑門

送靜公受戒還蜀

遊吳兼適越了自得塵觀劍閣千盤險瞿塘五月寒隨緣朝乞市說法夜登壇西去乘杯別何曽蜀道難

吳純叔挽詞二首

京兆新泉路延陵舊世家經廬聞訴笛登壠起悲笳素業空遺艸浮榮若夢華同時裘馬客涙盡曲江花年少推江左才髙妬洛陽向晨星落落嘆逝水茫茫座爲亡琴冷苔因斷履荒楚魂招不返誰與擅詞場

寄張幼於廬所

舊卜徵君冡新題孝子鄕入林逢鹿死繞樹見烏翔坐處無靑艸攀時但白楊知君廢莪久揮涕不成章

九日書懷

臥病謝塵事堂陰感迅商懶成中散慢醒學次公狂菊向籬堪采松依徑久荒不知吹帽客何防醉重陽

贈汪元蠡自虎丘攜茶香歸歙

盧郎今更見荀令古來聞茶向僧齋乞香從佛供分聊將白雲思靜對緑燻多少囊金者還家獨媿君

仲冬對月數宴答子約

冬暖因恆霽宵逰及望舒弓形雲際引桂魄露中疎棲戀鷦鷯後思深蟋蟀餘淸光能幾度再滿嵗將除

送王子之太學

謁帝速徵輪知君久席珍才華追大雅文體起先秦列館槐陰晝圜橋藻水春聖朝方養士莫作上書人

夜登靈巖

靑山行處近白社到來稀城化途猶是臺傾殿已非香泉流壑冷花雨入林微何事烏棲盡僧船載月歸

始登墓

鄧尉開山久輪王結宇深湖光同練水梅樹卽珠林客興乘春霽僧齋過午陰望中枝勿剪無礙是禪心

悼張聚之二首

憲也初非病桑乎竟是災梁空聞燕語門掩見花開繐帳春風冷藜燈夜雨哀從今斷雞黍那復故人來居然花月在良友竟無存易下齊山泣難招湘水魂蓬蒿仍舊捨松柏已新原扶醉因埋骨空思聽婦言

子約患臂奉訊

靜攝應無恙塵勞暫有虧才非類擁腫徳或似支離燕坐停琴後朝霖罷灌時向來觀化意翻訝肘生枝

送張幼於之南都應比

老至惜離羣時來此送君三山吳地盡一水楚江分率敏工題賦衡思善屬文猶懷壯夫恥直欲樹奇勲

答徐紹卿見懷二首

停雲遙引望良晤近何疎以我丘中想開君湖上書花飛人別後木落鴈來初祗爲懷徐孺長令夜榻虛芳嵗無淹晷空山忽報秋時危平子嘆日暮美人愁尺素勞相憶雲蹤莫可求淸輝惟共月猶自遲南樓

送淸甫逰京師

少年輕逺別相送欲牽衣記室文章似平原肝膽非艸芳過楚歇花落渡淮稀更有帷堂恨霜時定憶歸

秋日王舍人邀逰支硎山同陸儀曹

同舟叨二客飛蓋此追隨峭石攢雲際疎林著雨時山秋登更爽寺寂坐相宜何處堪禪悟寒泉獨在斯

哀弟子約四首

兩度悲兄淚今爲痛弟流棣華翻委露池艸竟成秋𦇤內孤兒泣帷中少婦愁獨持遺艸去恐有茂陵求一官聊自免萬事若無營琴綜逍遙罷書詮道徳成惠連嗟令弟法護媿難兄何悟桃園賞重來異死生稀世才難合憂時病易侵形全應驗玉藥誤爲投金捫雀生前逕啼狐死後林卻憐遺令日指季獨傷心賔館綦方絕靈筵繐忽張臨池畱翰在撫座惜琴亡花晝歡娛盡燈宵涕淚長猶言何水部詩思滿江鄕季弟子約棄官東歸杜門卻掃日延方士研味道家之防流覽衛生之經綜琴書以自娛或翰墨之間作宜其享黃髮而躋上壽也豈意今秋食鮮疾作伏牀第者七旬捐賔客於一旦廣陵絕響艸徒存吁嗟悲矣藐玆遺孤艱以投我悲悼又安可勝痛耶爰賦四詩哀心感者其辭淒以怨但韻之而不能文之情也因似良友密親請各賦之歌以永哀聊以泄吾思爾凡知子約者必不能忘情抑烏能忘言哉

送王維楨還涇陽二首

王君與余爲藝苑之交忝通家之誼彈冠仕路二紀彌殷謝秩還山十年成濶𨿽音驛數聞而光塵難卽每懷良覿千里馳情乙丑春正上元節後忽駕扁舟蹈積雪衰絰而來以志銘見屬乃知厥考靑山公辭養久矣相對於悒畱欵浹旬晤言申旦是又悲中之一喜也明將別去聊賦二詩徧眎諸友凡在同盟無忘占贈云爾

蕭齋避客防解榻遲君時稍覺形容攺將無夢寐疑酬心誰把劍攬涕獨題碑辭乏中郎妙空慙有道知宦迹一朝謝離心十載還旻天孝子恨風雪旅人顏夜壑靑山裏春帆越水間王裒枯樹在歸憶防回攀二月十三日與楊中丞王舍人陸儀郎姚茂宰集吳氏園亭

恆陰方浹月寂寞過花辰不造河陽館安知別有春池臺尙存故畦徑稍更新同是嵇公客當杯獨愴神雨後靈澱寺觀梅寺乃梁時古剎有銀杏二株嵗久合抱矣

梁代叢林敞齊闗澱水賒觀梅乘雨霽問樹識年華佛供移香淨僧影月斜夜深鐘梵起飄處卽靈花

妙華庵登樓望太湖

野寺人天外危樓煙雨中三山慿檻接一水掛帆通浪迹俱成幻浮生並悟空壯遊渾已倦徒自愧長風

虎丘如公房追憶子約

重探支遁室曽記惠連來艸色迷春夢松聲起夜哀居然隨物化何自驗輪回獨惜題名處殘碑半覆苔天池遇劉侍禦張文學畱宿僧房余先返棹

獨往因春興相逢盡宿緣散花初地雨施食午時煙山月分歸照龕鐙就臥懸無言去與住諦想不離禪

贈陳子修道天池

塵累何能遣空門忽遇君皈心防繡佛戴髮誦靈文唄落漁山月禪棲鷲嶺雲誰憐叔婦書去未相聞

徐翰撰遊齊雲歸因贈

蓬闕雲中嶽花源洞口春幽探歷山水覽出風塵太史逰何壯興公賦更新寧知香案吏今是玉堂賔春日同諸君虎丘餞別蔡司空分得可中亭

地選香臺勝亭開劍水春月華懸一鏡海气儼重輪圓缺看成幻升沈悟是因帝京千里共遙夜悵音塵

奉送再賦

向來逰宦侶試問防人存暫駐東林駕因防南浦尊臨溪攀栁細繞塔落花繁訝得休公怨誰能不黯防

顧姊挽詞二首

化俗推慈範宜家著令猷行齊淑女伴才比丈夫流白日開新兆蒼梧從故丘曾聞入朝語悟主在無求褕翟生前寵金蠶死後藏絮風猶擬雪薤露已晞陽骨化同埋玉防銷詎返香淚來開故篋畱取彥先章

訪顧朗生不遇

爲訪山居勝門前一水分寧知牽世网未果謝人羣滿徑翳秋艸虛閒白雲非闗乘雪興了恨未逢君

題鐘山送幼於之白下

夜壑鐘山裏千秋劍舄存煙霞余王气霜露是深恩鼎定周王業冠逰漢主防相如從此去投賦謁文園

又賦雨花臺

多少南朝寺長幹覺路分天花飛晝雨江樹隔重云禮塔鐙難滅臨臺日易曛莫因逢淨侶開社欲畱君

燈夕答徐子

防賞宵堪永流芳嵗復還驪光疑泛海鼇火若浮山月滿金枝上花生綺綴間無嗟成白首旣醉總朱顏新建徐文敏公祠季子見招展謁各賦

經始南城地恩開東海祠公車收啟事像寢儼容儀蔓艸成書帶桃花卽絳帷將非過庭日猶幸得聞詩

重建云隠庵

寶剎將傾日琳宮再構年佛余迦葉地僧乏道林錢繞塔徴前果沈灰悟宿緣願言功徳就來問廢興禪

贈汪子

世事勿復說與君聊自寛感時蕭序攺行路太行難明月流杯暢淸風拂劍寒並州何處是且當故鄕看

送朗公講解還越【月溪施錢修塔】

開教逢鳩什談經得馬鳴坐中窺有相言下了無生法雨和香气天花落梵聲歸時多寶就刊石爲垂名

贈張二守

飾吏更兼文關西迥不羣課登三輔最名向兩州聞慷慨心傾日飛騰足致云古來歌政樂今復見張君

送劉守備兵維揚

爲邦有令名開府向江城鯨海無傳警狼山佇偃兵歌同五袴美贈比一錢淸獨惜隋隄栁春來綰別情

朱生將子遊太學

世濟由三事家傳自一經帝京初受館客捨尙趨庭槐晝春飛雨花天夜聚星能令同學羨太宰舊儀型

四周寺訪吳山人

徒步起江東幹時義气雄倚鞍聊作賦投筆未銘功客嵗長途雪禪宵靜院風徵西旌節盡門下泣何窮

贈異僧如金

幻術傳僧吒神光顯佛圖阽危猶引足冒險似忘軀木末同猿掛檐間學鳥趨佇看多寶就防有百靈扶

黃淸甫自京恵訊兼示新詩寄答

聞爾淹京國將書達故園式微聊永嘆長憶只空言落木兼鄕淚飛花共旅防可能懷筆札更向五侯門立春日同劉侍禦集張幼於赤城山房

荏苒驚時序遲回戀物華隔宵林帶雨拂曙海呈霞隠迹原南郭辭流屬大家陽春何事早先遣筆生花

次劉守妙觀作

吏治聊乘暇仙源此暫過風光延眺迥云物寄情多徑密全遮桂谿深半繞蘿陽春何意早先入郢中歌

讀劉侯至日妙觀之作因贈

緱嶺郡城隅緣谿路稍迂自公移後乘攬勝駐前驅气動吹灰管靈探禮斗符興來聞夢得畱詠在都

答章憲使

得罪因明主防恩念逐臣猿啼嶺表夜花發日南春共就靑山臥俱逢白髮新裁詩渾欲報往事不堪陳

範防嶽嘯園防集寄賦二首

開閣懷先業爲園慕隠居官遷四嶽後情戀一丘余野鶴隨人鳥江鱸饌客魚由來聞嘯父玩世欲淩虛沈約要題賦王筠防賞心徒然聞勝槪何自奉追尋振防東臯逺開尊北海深只應孫阮輩林木響淸音皇甫司勲集卷二十二

欽定四庫全書

皇甫司勲集卷二十三

明皇甫汸撰

五言排律

奉和家兄山中喜雪十二韻

憶昨天門雪飄颻下紫宸計時方社享協日已郊禋聖主元無逸齋心況有神瑤花不隔夜琪樹自先春畯喜嘩馳道官儀儼從臣幸祠卑視漢登禪恥言泰萍澤遊空豫桑林禱獨眞叨陪扈蹕列曽奉屬車塵念子俱畱滯題詩更絕倫洛中應減價海內實遺珍黃竹賡歌意靑霄感慨身遙思文似者譙是薦雄人

夏至日天子有事於方丘小臣太學齋居作

鳯甸方丘峙龍輿大駕來赤斿承烈日碧殿淨氛埃天上帷城建雲中幔屋開喜瞻周祀典忝竊漢英材暑謝唐文避薫應虞舜催明禋宣室裏徙倚泮宮隈繒燎光仍焰咸池舞更回自非畱滯客徒愴失趨陪

石崖讀書臺十韻爲林中丞作

崖爲髙人峻林因勝地開逕迷春窈窕臺倚日崔巍傲吏園堪詠愚公谷謾猜齋同一舫建峯並九華回緗帙云常覆牙籖月故來壁非匡氏隙帳擬馬融裁奇問亭字書藏柱史才仲舒帷不捲孟博轡仍催海內饒桃李前任艸萊無勞重懷土自有柏爲臺

冬日防虎丘

故國殘冬返名山暇日遊攀蘿尋舊徑倚樹眺新樓洞雪寒能積巖泉淨不流虎將金界湧龍抱劍光浮客向空門散僧開慧室畱已堪招白社何必訪丹丘

題髙行人使琉球捲

奉使彤庭上頒封碧海隅天池淩浩星漢掛虛無雲日龍宮幻風霆蛟壑呼扶桑標外域嘉樹在方壺綏化遐難極論恩蕩不殊波臣承玉冊水伯護金符采秀三山近乘槎萬里孤卽思枚氏發因頌禹王圖

挽張兵憲父母

長夜已難晨千秋痛二人文翁辭化蜀孟母罷遷鄰鏡掩泉臺月氊凋黌捨春藏經空似昔遺掛宛如新蒿唱從玆就莪篇遂不陳髙門容駟入孝裏見麋馴北闕還堪戀南陔竟莫循余榮與濳徳並可慰霑巾

自曲梁移水部初入朝作

遄歸仙令舄重謁漢朝儀叨命分華省銜恩踐赤墀河陽三載臥天闕九重思禁漏和鐘盡宮云與仗移城緣雙鳯轉駕擁六龍隨談樹仍今日栽桃異昔時筍班新劍佩蘭署舊纓緌願並靑霄侶常沾湛露私

五日集子安館中同賦

兄弟有輝光翻飛在帝鄕朝回趨建禮節賞遇端陽花締金門萼鴻聨玉殿行辟兵同繋縷竊命並含香采艾懸郎署分蒲引客觴詩慙稱小謝名忝繼元方晞露湛恩渥披云藻思揚常玆歡宴防無復夢池塘

北郊應制

坤紀徳維貞干行禮告成黃琮陳漢畤赤玉應虞衡扈蹕傳中道登禋望太淸百花迎鳯輦萬栁駐龍旌日向帷城繞雲從帳殿生薦圭祗貺假端慰睿情營

李伯華夜話有述

室邇更情親相過不厭頻月憐懽防夕花憶別離春得禦叨逢李交防防托荀履將鳬在葉書斷鴈來秦露裛仙人掌丹銷勾令神寧知龍劍合復以鳯城鄰蓬媿飄零轉蘭堪把贈新攄章徒欲報含意詎能申

詠司中蓮花

爾是天泉種來分水署芳春花不競艷秋影自含香葉以凝珠潔條堪攬翠長行歌臨衛浦言采憶吳鄕懽賞從傾蓋幽懷學制裳將無托梅萼同此照何郎

送子安家兄遣告皇陵之中都

天授我髙皇龍飛自禹方地曽畱巨迹云每識神光宅鎬謀應協懷丰意詎忘遂荒湯沐邑因錮鼎湖藏園縣祠官給泉闈烈考襄枌楡無馬鬛松柏有烏翔遹孝今王嗣恢圖中葉昌監周興禮樂稽古備文章觀徳崇新廟棲靈狹舊鄕卜工維日吉遐饋俟風將東省推予仲南宮曰爾良春鄕遙獻節秋水速徵航望气荊塗上登禋汝泗旁禦香陳玉椀量幣發金箱別淚紛鴻鴈來歆陟鳯凰故都行欲賦揚防思何長

衣裳篇

皇甫子補吏水曹分署廊禁掌天子衣裳之制凡逺方來貢獻者賜衣一襲臣汸司之黃扉直暇作衣裳篇

在笥有衣裳我後受言藏來琛陳大輅獻雉自遐荒遂化文身陋俱承黼領芳懷柔知帝念錫予見王章學制微才忝裁成聖澤長象宜明敢作被服願無疆

秋日過慶陽伯宴樂園作

第是承恩賜園因選勝開像崤山並鑿穿渭水縈回鳥接平津散花移籞宿來曲旃疏繡戶懸榜跨瑤臺竇氏方通客梁家更愛才綺羅髙宴防珠履盡趨陪今日懽猶續當年寵易裁從思漢城隠詎遣雍門哀

秋日寄憶子安兼懷子浚子約

漢殿祠官遣吳門遊子歸壽觴逢菊酒舞錦當萊衣北闕情猶戀南陔願詎違橋回司馬柱庭偃樂羊機玉季迎歌棣金昆對采薇自慚雞每聽遙阻鴈同飛艸夢生春色星占聚夜輝談應及省樹勿與報芳菲

秋暮述懷

坐使秋華歇行歌思不窮鬒髮看從變緇塵笑屢防興來言采社迹往類飄蓬薄祿何須戀微官亦未工時方妬賈誼俗或誚揚雄解佩江堪涉乘查路詎通矢心同喪馬結意向冥鴻用世甘瓠落還山棲桂叢

閱馬作

驃騎歸天育龍駒服義臺種多窪水產獻或宛城來轡以明珠飾裝將瑞錦裁摐金元逸足噴玉豈凡材弄影盤花曲驕嘶系栁隈黃池飲初罷禦苑獵方回不數周王駿何言衛國騋北羣從此富西域未須開

詠淸虛殿水簾

巧落銀河上輕垂玉檻前瑩將珠比綴湛與露爭懸晴作巫陽雨寒分太液泉詎殊銜鳯日恍似濯龍年影怯防鉤捲聲長雜漏傳夜來承睿盼霑灑濕星筵

廣寒宮登眺【卽遼後洗妝防】

寶閣淩霄建珠映日開月臨疑桂宇露灑卽銅臺山悉圖崤入池猶象漢回倚妝花屢發窺舞鳥能來傾國元因色勞民豈但財地隨時運攺棟與美人摧殷監良非逺秦宮亦可哀聖朝畱故迹皇覽寔休哉

早春送太常殷簿考績還南都

來獻虞廷最歸典漢邦儀玉帛神如在旂常職所司椒花餘別酒楊栁贈離枝新水浮徵舸鮮云拂去帷繁華六朝地全盛兩都時遙想汾陰上猶憐太乙祠

彭城

鹿失咸陽上龍飛芒碭中天亡猶引恨地險竟成功壯士歌方散哀姬泣未終一朝看蹙項四海罷從戎落日荒臺在浮雲故壘空獨有滄江水流悲日夜東

呂梁

蓬轉歷徐方萍漂過呂梁奔濤朝浴景流沫夜澄光淸濟疏源迥黃河引長天吳雲際發海若霧中翔縈石神難鑿襟山險易藏乘槎疑上漢捐佩似浮湘未能觀不駭但遣泳相忘

永寧寺登木末亭

香剎侵丹漢禪亭結翠微芙蓉懸寶塔鳷鵲影金扉只樹千云覆靈花萬雨飛緑深全隠馭紅密半遮衣籟引秋聲入鐙傳夜梵歸慿髙覽虛寂眞乘在芳菲

詠牛女

鍼樓降靈妃帳殿引仙娥待月臨鸞鏡行雲罷鳯梭春心無限秋水悵相過廣樂陳銀漢輕車駕玉珂金飈回粉席珠露灑香羅乍至羞開扇將歸怯渡河翻嫌歡晤促詎減別愁多花燭人間夜新知展若何

聞道

聞道柏梁災君王避寢回金縣朝遂徹玉饌晝仍裁耀徳千官警明禋百辟陪南師謨不戰西域詔無開堯覽畱茨室文心罷露臺臣騫羞奉使邛竹詎須來

送大司馬唐公龍養母還山

司冦表陳情君王詔許行言歸拜家慶從此謝臺衡後乘遵鴻渚前旌舉鳯城謝安臥東野疏廣餞西京八座夫人寵三遷令母名有懷桑景暮無恙板輿輕偕隠文焉用閒居賦早成叢萱當戶發新筍傍船迎贈是山公杖貽非頴叔羮壽觴歌白雪扇枕及朱明一奏循陔詠都令鄕思生朝來散孔席余亦返柴荊

九日紀勝上李夏二宰相五十韻【同王廷幹作】

禦气肇重陽徴期復際昌百揆借元老一徳頌明良丙魏同興漢臯防乃佐唐丹心熙帝載黒發掌皇綱衮職期多補臺司表異常入朝榮劍履緯國粲珪璋雅望威邊服嘉謨積廟廊泰階調玉燭籥啟金方颯颯輕飈舉霏霏湛露瀼虹文亦已戢龍火遂司藏寒謝庭梧色叢飄苑桂香人間逢九日天上儷三光晉接來樞掖恩酺罷柏梁龍山悵前迹鳯甸眷時芳赤舄辭東觀華筵列北堂言從戲馬路遙指問牛鄕麾協非熊兆幡懸並鹿祥靑門遵防窱圃戾徜徉長樂通侯第平泉隠相莊灌龍回繡浦鳴鴈集瑤塘飛陛連阿閣交疏引洞房章臺堪入畫金穀宛成妝西對燕山曲南鄰潞水傍芙蓉紛冉冉荇蔕藹蒼蒼逕轉疑彭澤園開類辟疆奇葩千品綴珍果四時嘗葉密無援李林深有憩棠靈魚窺豹飾幽鳥避麟裳假日登髙防需云樂宴張花從靑女獻酒訝白衣將寵佩萸房紫英餐菊蕊黃烹葵充寶饌蒸蕙錯瓊粻禹膳傳頻錫堯樽薦未央仙肴飫脭膬雅樂被宮商趙舞超方逸燕歌慨似慷鯤弦泛淸瑟鳯吹度朱簧攀石苔侵屐穿雲竹礙璫主前稱萬壽賔起示周行遇井防投轄臨溪憶釣璜紉蘭滋九畹饁稼滌千場鴻渚遊襟敝鵬霄晀思颺寧知升上宰猶爾慕羲皇張組移歌席揮戈逓羽觴沙堤微鑑月煙術淨含霜筌理冥都契機心坐忽忘悲秋感羇客覽物倦潛郎開閣登瀛晚乘槎屬漢長驪駒畱旣醉蟋蟀戒無荒玆防佳難再斯遊盛必彰誰能序終防徒自愧雕章

詔獄二十句

一自嬰時网終宵若觸藩史遷幽請室公冶系圜門果被儒冠誤從知獄吏尊夢多寧辧蝶淚盡詎聞猿易枉虞翻迹難招宋玉防徒聞懷楚奏未見理秦寃市逺應投杼天髙柰覆盆含酸對蛛戶急難望鴒原良璞捐仍抱明珠盼尙存倘然防察識猶可報君恩

獄中聞齋居奉柬子安十六句

沈憂悵往迹倚禍昧來端畫地何期入呼天獨未安自憐收北海誰念繋南冠鳯或遭維縶鴒方待急難只將形弔影無由羽接翰池非斷芳艸臺豈敗叢蘭望日微須監飛霜夏亦寒徒懷宣室對坐使夜空闌

十一月十三日胥江泛月旋舸登城歸詠

寒江湛澄澈華月輝相鮮乘流載尊爼瀉影發樓船翠巘合杳靄蘭臯帶長煙萬艘雜燈火千門紛管弦飛蓋攬崇堞輟棹回前川曽經故宮裏爲照荒臺邊情非烏棲夜迹是鹿遊年登髙與臨水行樂並淒然

哀張兩生

孝友悲張仲才華伯氏先憐玆雙白璧同爾閟黃泉薤艸何曾宿棠華遂不妍鴈飛春隴外鴒斷夜臺邊過客徒懸劍生交或絕弦臨喪獨無涕齊物詎須年

觀虎跑泉

自昔開僧捨言疏禮佛泉忽從衡嶽外幻湧越山前金穴神龍吐銀牀善虎眠響幽宜間竹色瑞並成蓮定識調心偈流知出世緣從玆功徳水常普法華筵

廬山道中

漢江非逺竄廬嶽此經行陟險憑雲气尋幽認水聲香鑪時隠現石鏡晝陰晴綴壑靑蓮淨懸崖秀瀑明煙霞一投迹松桂乃遺榮雅抱丘中想猶迷物外情將從逋客謝徒媿昔賢名今夜東林月寥寥猿鶴驚

明逺樓

嘉運開文囿祥光引畫樓星疑聚奎野地似接瀛洲鳯以飛甍起龍將刻柱浮梯云遙入漢月淨含秋南嶽神攸降長江藻並流懸知堯室敞應是楚材收

遊四祖寺

若夫嶽擅雙峯師稱四祖據蘄黃之上游迄隋唐而獨盛訟牒暇日成服暮春侶狎向禽禪參支許惟時兩稅方嚴眾僧莫聚鳥耘非幻鼠竄爲災龍聴法以猶來鹿銜花而自獻因探上乘聊賦玆篇

談經聞四祖結宇在雙峯籥畱眞偈筌出慧宗招提懸白馬欄榥架靑龍泉落時浮鉢山深午罷鐘金河遙證果石徑悉盤松屐往香泥印衣歸寶霧封同玆探象教一爲謝塵蹤獨惜僧徒散空堂客思慵

遊五祖寺

別有髙僧因傳正印禪宮並建化域非遙夫支遁愛山托名都而寄迹曇摩泛海遡定水以調心仁智互樂彼我同情矣嗟乎余幼惇詩書長叨軒冕然潘令誠拙崔宦奚工隠朝市而莫容謫江湖而獨逺將欲入空門以投老登覺路以啟迷受想徒嬰業緣未了幸玆歷覽安得亡言

說法俱成道尋山並起禪言由六銖契教以一燈傳峻嶺標靈鷲香池吐異蓮金雲春不斂寶月夜恆圓檻湧湘江水通廬嶽煙淩虛情更逸觀寂思愈自忝黃州謫將尋白社緣寧知辭累刼卽是渡迷川

觀音崖覽蔡子木題壁因賦

斷壑疏靈竇巉崖出異泉標云因建剎閱水遂安禪琪樹春將夏瑤花嵗復年回風度緑竹流沫綴靑蓮定處堪浮鉢鳴時或詠弦幽生香積裏寒落鏡光前客有同心彥詩畱寡和篇經過悵往迹嘆逝在玆川

皇甫司勲集卷二十三

欽定四庫全書

皇甫司勲集卷二十四

明皇甫汸撰

五言排律

與學仙者談因諷以詩

秦王訪方士漢武學神仙安車來海上蜚觀架云邊寶鼎藏靈藥金箱出異編日曽陪寢殿時或幸甘泉髙掌朝承露祥光夜亙天從官數遺獻中使每傳宣巨迹逢難就輕舟去不還徒然聞望气詎可得延年

閒居簡子安兄

自我謝繁郡同君旋敝廬艸芳知嵗攺花落見春餘江漢遊來倦雲山病未除門違長者轍驛枉故人書旅迹從漂梗微材類散樗還邛未有賦徒媿臥相如

簡吳子二首

余昔與吳子純叔獻防遊燕同作登臺之俊分符仕趙俱爲失路之人坐論詩書出驂輿馬心乎愛矣情豈忘焉乃星流嵗月雨散山川長卿還邛以何言賈誼浮湘而再召悵然懷往率爾成篇尙期子以嗣音庶起予之寄慨

少年幹聖主同日忝嘉招走馬平津道看花禦水橋屢移華省步頻散紫宸朝詎識山川險何嗟嵗月遙臨淮因桂住入楚似蓬飄帝鄕倘可夢天路許相邀

憶昔邯鄲郡同君作吏情花疑在潘縣月似對宣城郭負恆山逺門流滏水淸風塵一以謝年迹兩相驚舄向雲中舉琴從天外鳴惟餘趙兒女歌裏報瑤聲

九日吳山登眺作

昔數登髙節今當故國臺遊龍孟生去戲馬宋公來信美吳山曲標奇茂苑隈揚帆泛淸淺張組歷崔嵬潭影涵空潔巖霏雜翠回淩飈知气肅踐露覺年催旅迹鴻初至蓬心菊始開誰能對舞袖猶自惜行杯

訪朱子謙諫議不遇

舊日雲霄侶他鄕嵗月深轉蓬驚去住鍛羽悵飛沈不覩春風面空餘流水心言乘木蘭舫來就玉山岑避客髙懸榻逢人媿盍簮徒令歸興盡一謝掃芳林

過何山懷梁二何髙士同諸兄弟作

招隠推名嶽棲靈儼故丘人奄隨露盡居尙有云浮月寂臺難旦松深寺易秋入林懷二鳯遵渚媿雙鷗嵇夜杯應化徐君劍若畱還疑采薇路防魄一來遊

濟上代柬寄李伯華十四韻

當時翟公客爭似李膺門博涉稱該覽髙談析眾論奕從王粲覆碑就禰衡溫文藻平原在人倫有道存見知因筆札交契托琴尊宵館頻分榻春城每駐軒相期薄膠漆何止儷璵璠嵗月嗟畱滯風塵阻奮翻孔融歸魯國賈誼起湘源旅迹徒飄梗憂心欲樹萱山川邈良晤雲雨斷離防鴻鴈三秋盡蒹葭一水繁驅馳疲道路蕭散慕田園只恐幽芳歇思君未敢言

南徵道中書情二十韻

伊昔幹明主相期附俊臣防逢興禮樂詔許奏天人要路方晞足靈臺果致身官嫌楚尹仕業守魯儒貧詎意違時好從玆被世屯懷芳嗟靡托投璧忌無因葉縣鳬將晚河陽樹易春省中疲執防都下欲埋輪章甫空逰越貂裘已敝秦醒狂丞相笑長揖列侯嗔受辱先關木圖功後徙薪恩私蒙日月旅竄困風塵賈誼才猶逺虞翻枉未伸太行非險道漢水是迷津寵失朱顏盡交移白首新沈冥頌酒徳詼調論錢神倦鳥惟垂翼枯魚或縱鱗自能存北叟何必讓西賔秋气看蕭瑟徵途事苦辛平生寸衷在末俗向誰陳

武湖供事三首

澄湖一濬後千古見流長映帶羣峯秀沿洄十里蒼蓬瀛信有地雲水自爲鄕魚鑰傳中使星槎倚夕郎幕間存往迹鏡裏駐年芳延眺非闗戀玆遊詎可常

周王宏策府漢祖重民圖開館收秦日爲樓托晉湖輶軒萬國至負版四方趨戶口今全盛山川代不殊地鄰東觀密水繞北門紆何幸披覽從玆仰聖謨

別島藏丹構中州匯錦陂臺猶習武處苑卽樂遊時光祿陳詩罷鄼侯舊典垂仙源看似練睿牓奉如絲覆檻多山靄交牕悉樹枝懸知皇業逺應共水無涯

送王兵曹使楚

一尊吳苑酒千里楚云鄕漢使新乘傳周官舊職方遙天廬嶽隠春水洞湖長嶺外聞猿泣衡中見鴈翔荒祠猶傍竹廢宅幾垂楊弔古情難極探奇興不忘停舟驚艸緑解佩贈蘭芳只爲耽辭賦知君滯郢陽

代柬因令弟參軍寄訊楊太史

何事投荒久猶聞賜召遲伏波窮瘴癘定逺老戎麾卉服居將染期嵗屢移鄕心魑魅誚客涙杜鵑知迹學龍蛇隠恩懷犬馬私淸明望京洛晦日眺昆池賦擬還卭後書成去趙時因聲傳棣萼結想眷瓊枝錦裏家連郭蒼山路斷岐無由行載酒一問子云奇

諸比部大父出亡不知所終詩以哀之

何處求梅福將誰畫蔡邕遼陽迷返鶴函谷逝猶龍市上人應識花間客詎逢死生同委蛻汗漫異行蹤歌些招難及興悲涕易從惟餘述祖徳懷筆夢形容

被彈

樂子初遭謗云卿始被彈諒無曽母察寧免鄭人看積口銷金易傷心辯玉難傾危迷後誡倚伏昧前端自不幹丞相何曽拜美官傳經翻取累辭邑豈懷安騎省淹三徙鴒原慨獨嘆感時空嵗月行路屢波瀾是木聊容散非冰亦可寒蹐躬憐地厚矯首望天寛域內窮悲阮河陽拙謝潘從玆避機事永托飛翰

春日從叔招遊上方

共倦風塵役俱懷山水遊郊容爭媚日湖景獨澄秋細艸橫塘路輕帆茂苑舟松深遙辧寺花密屢經丘禪定聞春鳥機忘見瞑鷗省腰知病起延步惜芳畱信有林中逸何須物外求多慚小阮醉猶得預淸流

贈曽地師

早年精地術終嵗客江門辧壤因知脈窮河遂識源珠丘虞塜祕金盌漢陵存訪古遊曽徧通幽業自尊邦君迎射覆弟子竊書翻豈是亡牛者空思墜馬言

題古沙贈汪氏

自得滄洲趣應知投隠心鷗羣朝復暮鴻迹古還今聚散因風易盈虛損日深仙源隔水見迷路倚花尋觀化同河上忘機類漢陰從來謝塵垢惟是托淵沈

過朱義民裏

衛玆懷國計卜式上邊輸表裏施丹防題門賜寵符淳風未凋謝華屋漸榛蕪就食無羣犬巢林有一烏徒令下馬客感事問田夫

孫生芹談數學

童時聞學易到處有賢名北海聊相訪中郎定早迎人稱盲子夏自笑隠君平理知犧性占書著鳥情囊應百錢足座可一言傾戰勝能齊物何煩問此生

登泰山

虞後巡宗日秦王幸嶽年金輿曽此駐玉檢竟無傳眺日臨滄海慿虛挹紫煙官松垂禦幄女井幻香泉晴書寒飛雪陰崖下引天神君迷七二塵界三千巨迹臺中見空音畤外宣馬遷文已就願奏聖明前

月潭寺

瘴嶺郁風煙迢遙路八千羅施稱鬼國兜率見人天幽洞穿雲際危樓架水邊澄鮮因悟寂照朗自通圓有客嗟行役逢僧叩業緣皈心無別防委順卽安禪

贈周如斗侍禦

聖世宜無外夷方乍有徵臺端簡良史江左寄巡行每念臨軒顧彌興攬轡情封章成妙算優詔許監兵課罪風霆迅酬功日月明田租防半賜閭井若更生取笠猶殉法鳴弦悉勵精畱君同寇借生子擬周名隼撃魚龍避驄遊士女迎帝將虛右席誰復倚長城膽落因彈劾幾先絕請盟爲鐫秦望石一頌海波平

聞劉子威還自洛陽奉簡

別記殷秋日歸當聿暮時枚生遊似倦陶令去嫌遲試問山川勝聊陳風土宜銅臺經故寢金穀展荒祠潘縣猶花發梁園但黍離鬢先凋作素衣盡化爲緇余抱傷弓恨君遭按劍疑因聲附張邴久宦欲何爲

寄嚴相公

爲問東山傅閒情近若何漢京紅日逺臺嶺白雲多髙枕臨泉石懸車在澗阿嵗遺中使出日給縣官過朝請辭雞唱賔從防雀羅散金無隠賜取酒似酬歌卻老身逾健調元體自和平津門下望章水隔煙波

題錢氏懸罄室

長卿嘗壁立仲蔚亦蓬居今日錢郎捨淸風每晏如貧同懸罄後隠似掛瓢余誤防屏間筆閒翻案上書客喧門結駟婦嘆釡生魚但謝千鐘餽何須儋石儲

贈胡開府五十

早見成功日仍開介壽年平津將拜閣充國尙畱邊海外傳聲教朝中佇凱旋蘧齡躋半百田客擁三千有美堪垂後無非可悟前樂懸金石賜侍從綺羅妍令月逢靑女佳期防列仙萸房重薦酒桃核並登筵戲馬余風嗣椎牛宴享偏吳山頌維嶽越水詠如川鴻烈誰能紀微才懼莫宣淸宵望南極應喜麗臺躔

徐母秦夫人五十

笄字賢聲渥褵歸禮數崇鳴雞戒寢似卜鳯兆占同瑟徹夫君日機存母氏風承歡百嵗半抱恨一生中書防因山宰香銷爲令公惟餘蘭早秀長得倚萱叢

七言排律【附】

寄題似樓贈房考李時言

建溪百折徑千重上有精廬敞碧峯盡訝樓臺開翡翠多言閣道倚芙蓉【城名】平臨島嶼偏宜月俯瞰煙霏半在松仙客好居時獨往大夫能賦幾相從靜中名理虛爲指物外行藏幻是蹤舊日李膺門下士閩雲南望憶登龍

皇甫司勲集卷二十四

欽定四庫全書

皇甫司勲集卷二十五

明皇甫汸撰

七言律詩

曉出左掖贈吳純叔同年

佩聲初散紫宸朝仙侶同攜數並鑣緲緲鳯凰回日馭翩翩鳷鵲隔雲霄詩成賈至香猶在文似相如渇未消君署玉堂非忝竊余從蘭省慰招邀

簡周給事祚

東臺云書郁微茫獨立臨風寄夕郎靑每移天上拜黃門眞接日邊光漫將令色思瓊樹防有新詩貯錦囊漢室名儒今侍從好陳淸論答君王

七夕飲張子言偶偕田希古

山館淒淸城日闌花開荏苒引杯盤俄傳令節驚秋漫喜新逢得地官烏鵲故飛霄漢迥星辰不動露華寒七襄僅有橋邊度一笑應知人世難

送吳二純叔便道省覲

玉堂仙客錦衣回畫舫輕帆莫漫催入裏便趨嘉慶拜隔江須惠好音來落梅恨早聞吹笛叢菊愁偏照別杯自古越鄕形勝地赤城霞起卽天臺

谷日防左順門值雪

長安谷日仍逢雪撲殿翻階竟日看豈謂農祥先獻瑞亦知郊祀近回鑾鑪煙細裊麒麟气扇影輕開孔雀寒天上封章今更下陽和早已被江幹

陳憲使察入賀萬壽節還浙中

使君來獻天王壽親捧龍章拜衮旒建節漫誇唐气象鳴驄曽識漢風流謝安屐爲蒼生起賈誼書應太史收北極朝廷終右命西湖山水莫長遊

寄田希古江州

淸秋閉戶悲離索京兆田郎望爾賖憶昨獨趨江右命只今誰對省中花雨餘滕閣朝尋碣月落潯陽夜泛槎嵗序驚心渾蟋蟀煙波回首又蒹葭

九日酌鄭子館欲游水頭不果

水上何言九日臺城西艸堂今好開霜前醉倩茱萸把云外愁連鴻鴈來宋館淒涼無客賦楚江遲暮有人哀不堪殊土飛蓬鬢那遣流光到菊杯

謁悼陵作【庚寅冬十月作】

萬山回合引仙源紫翠深沈鎖殿門鸞掖昔憐人寂寞蜃輿今閉日黃昬豆籩更肅霜前禮環佩難招月下防涕淚何須怨金屋嵗時不防是君恩

立冬日早朝值雪

搏風攬霧冬仍見急霰翻霙曉未分銀燭實增光照燿玉罏猶鬱气氤氳漫揮鳯藻酬黃竹已辦龍裘想翠云安得向來詞賦客揮毫常侍聖明君

送李伯華使寧夏

年來念爾勞王事塞役衝寒兩度違雨露喜迎新使節風塵愁見舊徵衣春先豳谷花應發臘盡函關鴈不飛到日從容登華嶽慿髙一覽漢京畿

庚寅至日飲鄭有度

昨年迎日開閶闔今嵗明禋出建章畱滯難陪天上從氤氳眞想殿中香吹葭律琯朝浮气燔燎瑤壇晝閃光萬乘郊回云物異子眞谷口有和陽

送程惟光之越

黃河冰開春水生河上春風送逺行薊北雲山堪墮淚越南煙樹亦含情牙檣自起中流鷺粉署空啼二月鶯到日西湖好吟眺由來水部有詩名

過大興隆寺訪鄺子元

蕭寺尋君春獨過移藩新拜楚江沱千年閣眺題鸚鵡五月湘行佩芰荷有詔豈嫌宣室晚著書曽比茂陵多金雲寶露談地他日相思當柰何

同鄭子慈仁寺雨中登閣

寶閣蓮扶出上方雨臺煙徑晚蒼蒼雲霄步識爭梯健海嶽懷披倚檻涼妝鏡鳯樓傷異代戲湖龍舸憶先皇回檐忽射千門霽淨對西山醉不妨

雨朝周學錄示宮詞六章戲答

臨風吟望憶周郎對雨題詩傍苑墻麗藻異時誇樂府綺羅何事怨昭陽愁來班女應能賦老去明妃只自傷金穀寂寥人可在彩毫拈弄意偏長

過興濟寺作

璇宮玉宇先皇賜福地名都淑女鄕一自經營傳內使至今供奉禮空王論恩實冠昭陽裏問水虛疑嬀汭傍載過倚舟回落日暝煙行望柏蒼蒼

定州過開元寺登塔壁間有武宗宸翰

貝殿花飛二月春攀逰那負眾生身翠華象輅來先帝丹壁龍文防有神塔倚雲霄非世界蓮開燈火自星辰不辭酩酊歸淸夜直擬扶揺向紫宸

暮春雨後病遣

庭閒坐對日仍斜邑小猶堪早放衙已過一春才見燕乍來微雨亦驚花桑麻自擬勞民事桃李何緣競物華正是茂陵多病骨好從勾漏覓丹砂

送李子植卿自圯縣遷和順

可憐潘嶽仍懷縣猶憶河陽桃李時年少有才今共忌風流爲政去多思太行日暮鳬堪逺上黨云回鴈獨遲人世別筵那遽促天涯後防難期

過龍興寺登大悲閣

寶閣何年起法門金身十丈佛爲尊云移只樹看俱天近曇花落更繁檻外靑蓮開北嶽前赤日淨中原憑髙忽望長安路卽擬雙鳬此奮翻

人日偕馬李二僚孟吳兩文學並張子過朱氏登樓

王家種竹開三逕人日畱賔擬七賢潘縣桃花晴弄日漳河栁色淨含煙靑春好趂登樓閣深夜猶聞度管弦自笑微官淹墨綬幾時嘉防召金錢

辭邑晚發

斜日揚帆衛水濵長風吹浪下天津心懸鳬舄辭花縣夢入鱸魚憶釣綸江畔白鷗晴對客野田黃雀暖依人疎狂自笑三年尹漂泊猶爲萬里身

夏日登廣平城樓贈冦體幹

城東樓閣排云建極北河山抱日浮身上百層懷更放眼當三輔望還收媿無辭賦畱王勃幸有弦歌駐子遊爲問長安何處是莫因殊土憶並州

彭城逢王中捨捧毅皇后哀詔之南邦乍聚遂別

千里軺車天上來百年鸞馭夢中回漫於萍水聨舟楫更瀝蘭心向酒杯春漲已平揚子渡夏云先引秣陵臺相逢異地情難別爲賦長門思可哀

懷歸

故園獻壽親能健春夜開筵興不違兩地離懷人惜別暫時歡賞客忘歸醉聽錦瑟歌猶度仰視銀河落漸微今夕月明江上路煙波回首淚沾衣

西苑二首

瑤宮翠殿標云外珠棟雕欄照水邊花萼禦樓唐詎數露盤仙掌漢空傳啼殘禦宿無凡鳥長出昆明盡異蓮共道靈臺成不日寧知睿想自經年

萬花遙引緑云衢一水回沿紫禁隅月向妝樓懸作鏡星分太液瀉成珠天門韶濩聞難識海嶽蓬萊望不殊見說君王頻幸此夜來遊賞倍歡娛

中秋篇

是日先雨後霽孤坐對月感時托興漫爾成篇

朝來細雨落繽紛向晚淸光散彩雲自是廣寒貪皎潔不隨巫峽傍氤氳髙樓張宴停杯待別館吹簫度曲聞玉筯深閨啼少婦關山終夜望夫君

送王少儀給事罷官還楚

憐君得罪出梧垣最是難招楚客魂匹馬鄕關從此別一尊岐路復何言未須操樂聆鐘子便可爲文弔屈原木落洞庭堪涕淚月明湘浦況聞猿

侍朝頒歷和呂兵曹

君王歷數與天長正朔還宜奉萬方馮相悉傳宣夜法司分親掌授時章年華預識乘春轉火徳從占應運昌自是玉衡懸象緯賜來金殿倍恩光

冊嬪恭賀

玉冊金函降禦墀彩幢華扇引昭儀賜著翟防香未散教乘龍輦寵新移蘭宮夢月瑤光貫桂殿占星紫气披正是君王延茂祉防應仙媛助昌期

大祀南郊

天子迎陽禮上翠華深駐紫壇前忻逢掃地觀周典絕勝橫汾幸漢年帳殿旌旗寒映月松門燔燎夜升煙未奉神休陪扈從羞將辭賦奏甘泉

五日立春庭防

靑旂應律轉韶年防幄迎祥慶賜筵五莢蓂敷堯砌日千條栁拂漢宮煙雕盤行菜春光泄寶鼎調蘭淑气傳獻節已占陽令攺銜恩偏在物華先

觀燈篇

華燈芳苡競時新絢鳯蟠螭莫辧眞漢室明珠元不夜秦宮靑玉更宜春三殿瑤光承素月六街花气藹香塵懽娛何處非銜照願借文園映字人

春日宴夏宗伯第得嘗禦賜長春酒兼聞忠禮書院之勝

學士畱懽宴玉堂書生何幸奉餘光華燈不夜猶元夕禦酒長春出尙方東觀雪殘融作瑞南宮雲起結爲祥更聞賜第銜天藻豈數平泉李相莊

馬豎有談武宗時事者感而賦詩

傳聞遺事詎堪悲今日長秋異昔時產出神駒官盡牧獻來天馬帝親騎千金購賞原非惜萬里長驅爲不辭一自攀龍畱劍舄何由陪駿向瑤池

駕謁七陵

按謁陵之禮昉於漢明帝朝於原陵如朝防儀云

法駕雕輿出禁中仙原黼帳結行宮金支羽衛橋山駐玉椀靈筵隧道通漢主此時親上食小臣何處泣遺弓更聞雲起悲歌就不是汾遊睿藻雄

駕幸西山

先帝瑤宮起翠微今皇玉輦歷朱扉諸天香靄紛仙仗百道祥雲繞禦衣花影數移幢扇過簫聲遙雜佩環歸靈池望幸魚龍躍福地銜恩艸樹輝

春日聞怡山文人治園因贈

爲園更喜逢春早開逕還宜引興深南國小山聊地隠習池新水足淵沈栽花種栁年年事語燕鳴鳩處處音自笑玉顏眞忝竊無緣金穀日相尋

揚州

朝來投璧渡淮河日暮江門感慨多流水詎隨羅綺盡春風無復翠華過妝樓明月難畱舞楊栁長隄解贈歌見說小山叢桂早相招玆地隱如何

答陳魯南太史入牛首山作

歸來學士隱城西曠覽人間萬物齊玉笈早探訣祕銀魚已遂碧山棲同僧蓮社經春入與客花巖竟日躋臥病檢方無上藥倘逢石髓幸相攜

簡蔡孔目羽

髙帝投戈宅玉京玆邦定鼎創金城鐘山總是黃圖勝江水流爲灞聲隧道松杉原廟在禁宮花艸曲池平欲向西賔訪遺事共言平子賦方成

諸同年邀遊徐氏東園

王家別業帝城隈髣髴離宮天上開仙榜曽看中賜出名花多自逺移來千山鑿石崤函似百道疏泉太液回勝槪不殊金穀裏玆遊欲賦謝潘才

顧公子邀遊淸涼寺【陳後主避暑處】

淸涼靜域逺煩囂淅瀝天花散雨飄笙磬雲間聞演梵帆檣江畔見乘潮瑤宮貝殿開三界翠輦金輿駐六朝更道上方堪避暑一尊河朔正相招

宿茅山道院

逶迆仙徑禮神君縹緲三峯鎖白雲丹洞桃花春正發星壇瑤艸嵗常芬山間鏈藥人難識天上吹笙世詎聞獨宿便思成道去夜深鸞鶴幸來羣

發松至京口作

嘉樹言從南國移君王方有灞陵思根靈合遣煙霞鎖蓋偃何妨雨露滋聖壽長如千嵗實橋山虛扈萬年枝此日使臣遙拜命多慙艸木被恩私

立夏日至虎丘

郭外靑山數里遙扁舟探賞過溪橋珠林樹色含云綴香磵泉聲雜雨飄鳥狎春光啼處盡僧逢塵想坐來銷共言招隠堪開社也學翻經懶入朝

首夏偕張李二少府遊赤壁分得坡字

人畱勝地臨江上客有髙軒得並過雲起楚臺聨石壁水從湘浦接煙波漫因明月傷千里更遣回風入九歌自媿淸時承逺譴可無辭賦擬東坡

憩四祖寺閱藏經

淸涼蕭寺倚城西避暑因來上界棲爲乞經文開寶藏遂探諦語照金箆晨披貝葉生巖石夜誦曇花落水泥自是逺公容小謝忘言終日對招提

秋日奉謁太宰顧華玉

司空無事晚開衙叢柏霜寒半宿鴉地向河間存禮樂山從原廟見煙霞閒披圖史常堆案別起樓臺卽寄家流落陸云方自笑也容門外張華

郡齋秋思

郡齋忽漫秋風入芳樹先凋一葉梧雲際早看衡鴈起月明愁聽峽猿呼綘侯不肯容才子漁父無勞問大夫一自銜恩違省闥何辭飄泊在江湖

皇甫司勲集卷二十五

欽定四庫全書

皇甫司勲集卷二十六

明皇甫汸撰

七言律詩

九日懷楚中舊僚

去年九日登髙處野寺深山歷楚臺黃菊正堪攜酒過靑蓮卻爲散花開閣中雲气千峯入檻外江流萬里回欲問同逰今健否衡陽不見雁飛來

寄憶任黃州

漢室任延最有名楚邦爲政盡稱平相逢已覺新知樂一顧翻將逺竄輕雲淨滄江春與泛月明赤壁夜同行歸來故國愁無限總是閒居賦不成

故園對子安兄相與談及竄逐事悵然作詩

得罪同君承帝恩爲邦兩地各飛翻楚山正列牕中岫衛水常流郭外門靜對棠陰思棣樹遙憑雁序望鴒原今日相逢倍相憶此生堪嘆不堪言

春日感懷因柬子安

平居每憶在長安卻羨雲霄接羽翰騎馬每從雙鳳出逢人憑作二龍看春逰西禁才舒柳夜直東曹並是蘭轉盼不堪成往事誤身翻自笑儒冠

雪日感舊因柬長兄季弟

同君對雪題詩處直是陽春屬和稀滿泛金尊揮麗藻頻燒銀燭送淸輝年來勝事應難再歳首瑤花不耐飛爲說袁安愁病在只堪髙臥掩柴扉

午日獻子安兄

午日遙憐獻壽儀省郎同記拜恩時九華承出雙紈扇五色頒來雜防絲見說賜筵臨浴殿更傳競渡從昆池不堪身事如蓬轉彊飲花前酒一巵

閒居柬吳二純叔王二祿之

北山歸臥各風煙西望長安思惘然直散聞鶯蘭省畔朝回飲馬玉河邊府中盡道逢時少闕下爭看被服妍爲憶同遊雙鳳侶銜恩記否十年前

送王維楨量移臺州

使君仙棹且徐開岐路離筵未忍回乘月遙從石梁度看霞防過海門來【山名】郡中共識宣城藻闕下誰憐賈傅才吳越相望一水隔思心日夜向天臺

晚興答子安

謝秩家園今防時病身丘壑轉相宜坐憐落日閉門靜起看閒雲出岫遲誰寄靈魚思逺道自同烏鵲在南枝揚雄寂寞何如此白首談經世豈知

琴友張子扶病還雲間久不相聞寄憶

歳晚蕭條最憶君琴心一片向誰云啼烏半落亭前月徵雁遙迷泖上云白首先驚垂老別靑山恐作斷腸分廣陵仙曲從來祕莫遣人間遂不聞

辛丑至日

再從故國逢長至始信幽居得自閒旅迹秪驚江漢外愁心翻寄酒杯間云依北郭浮難定歳入東流去不還莫向夜深懷往事卻隨淸夢到朝班

至後酬子安兄感遇見貽之作

朝來江郭已回陽春近湖山興自長寒日閉門聊謝客晚年執防笑爲郎防防鴻雁棲雲徑寂寂魚龍臥水鄕聞道平原賦招隠桂叢深處幸相將

歐陽憲使過訪時在山居奉謝

臥病年來與世忘故人何事到江鄕新従北闕承恩下遙指西湖去興長鄭子隠居鄰谷口石家別業在河陽多慚門外堪羅雀猶遣髙車過艸堂

冬日郊原作

竹下翛然自掩扉晚來西郭藹晴暉江邊歳晏逢花落天外云寒見鳥飛將欲乘春入山去何妨終日灌園歸閒居莫怪無相訊漸覺人間知我稀

鄒憲使見訪奉贈兼柬故舊

靜數交遊憐海內半傷揺落在江南一朝門巷煩回轍十載風塵媿盍簪岐路靑陽驚客夢禁城芳樹與誰談山公自昔能知我可信嵇生有不堪

送吳純叔北上【爲先大夫乞恩典】

閶闔門前望淮水漢京遙隔防重云淸尊斟酌人難別白馬遲回路忍分祕器從來頒上相敝帷何用乞明君朝中故舊多相問莫怪盧家獨未聞

送吳長洲調官陽谷

看君移舄魯門東莫向南枝嘆轉蓬邑是桑麻舊時地民多弦誦古人風城連黃石尋祠外家隔靑山望越中卻憶河陽春色裏桃花欲寄恨無窮

春日聞任黃守擢憲江州

年來芳艸動離憂別去湘潭今防秋已拜觀風辭郡邑猶聞遮道借君侯城連滕閣朝云黯門對章江春水流總是公庭號煩劇也應廬嶽暫攀遊

冬日吳子新見過偶憶殊勝寺之別

逢君忽憶越江邊正我辭鄕入楚年野寺暮鐘畱客棹溪橋春酒醉離筵歸來南國仍飛逕悵望東林隔逺天更欲相期訪幽社此生猶未謝塵緣

濟上謁周司空叨防扶疎亭

漢室宣房久未安以公爲楫濟無難門墻爲許平原謁尊酒翻承魯國歡見說揚州通禹貢憑將泗水作淇看淸風盡日芳林下不待霜飛亦自寒

出京

曉叩天闗別禁墀秋深江路是歸期談經王式重來誤薄宦潘生屢出宜漢室朱顏翻見嫉梁園白首未相知此身去就何曽系一似浮雲任所之

顧武祥免官寄柬

聞子陳情聖主憐一朝報許遂言還長卿謝病非因慢康樂懷歸不待年松菊久荒彭澤裏煙波重泛太湖船慙余亦有東山興卻戀南枝未忍宣

南旺道中逢張水部

薄遊自苦爲形役卻笑深秋在異鄕使者星槎逢造次徵夫岐路借輝光相忘湖上同魚樂遙指雲中羨雁翔莫道佳期容易過黃花畱醉是重陽

江都代柬寄親故

吳鄕遙接楚云東潮落寒江一水通王粲經秋渡淮上張融累月駐舟中朝攀桂樹身將隠夕眺蕪城思不窮若問官家近時事積薪惟說後來功

送郡守王君廷入覲

看君鳴佩逺朝天聖主方思良二千轂下重過避驄路殿中猶記上書年潁川治行偏能最蜀郡才華不啻先總是吳公知賈誼勿須言向漢文前

早春柬蔡法曹

逢時總是翻飛侶失路俱爲畱滯人白首何曽離畫省素衣聊得謝緇塵風光自向湖間轉柳色先從郭外新爲語麟臺暫相賞勿因愁思厭看春

盧龍觀和蔡法曹

芳辰締賞許心同獨見暉擅藻雄曽是江山開勝地尙餘樓閣待春風靑谿水繞龍池匯緱嶺雲來仙掌通不信金門堪避世花源何事帝城中

送大司寇顧華玉獻績北上

名疏玉扆已多年身歷南臺未是遷約法獨持三尺重生民奚止數千全袖中啟事人稀見囊裏刑書手自編聖主久懷求舊意滿朝誰在絳侯先

靈谷寺

寶公舊日安禪處雙樹依然初地開歳久丹靑凋畫壁春深花雨落經臺招提境接橋山外功徳池分灞水來聞說此中容吏隠濫巾時向艸堂回

同省中諸僚餞別勞憲使於徐氏西園

王家池館甲長安許客相過更不難花下人思負弩林間飛鳥避彈冠綺筵卻遣離觴入金穀翻將岐路看他日攜羣能再至坐無車未成歡

春暮柬包孝侍禦

一春離索意何如獨坐懷君花鳥余都下相逢驄馬后雲間爭識士龍初閒居數月能題賦守藏千言解著書總是漢家無事日封章時見奏公車

薛吏部見過

同時分省漢西京得暇相過蓋屢傾戶外不知芳艸歇林間已是夏虫鳴爲耽理輕辭賦因臥滄江減吏情坐接髙談心自醉從君將欲棄平生

南省齋居

漢家祀典盛如今防處郊宮駐輦深燕月懸知臨太乙淮流爭得向汾陰齋居宛記分蘭省禁衛仍聞集羽林靜數從臣枚朔輩同時零落忽傷心

過馬光祿舊寓

一區西接禁城垣大隠曽於此避喧過客尙思文舉座居人猶說李膺門淸泉自繞花間去幽鳥如窺戶裏言家本秦川遙不見重來翻謂是迷源

歸自牛首同諸君攜酒訪徐公子

靑山別後每思君獨臥朱堂絕世氛共載酒肴逢好事淹畱車馬爲論文曲池新水鳴殘雨隔院芳陰入暮云公子從來能愛客無言不醉遂離羣

答蔡子木初秋約遊之作

官閒似與病相宜朝謁俱無起獨遲禁苑蟬聲移物空山木葉報君知薄逰丘壑何嘗廢雅興琴書每自隨聞說潘生歸騎省卻因詞賦動秋思

七月六日訪蔡比部作

中郎身寄白雲司戶近靑山秋早知樹下聞琴蟬噪後花間倒屣客來時迢迢楡漢雙星待冉冉蘿陰滿徑垂行樂漸宜淸夜永從君秉燭向南皮

王地曹初至同蔡比部攜酒訪於徐氏園居

洛陽年少似君稀誰道多才與世違得罪一從燕市別銜恩重向越鄕歸無言契闊惟傾酒到處風塵任滿衣爲視園林今夜鵲繞枝猶自共南飛

同王子集蔡子館

相逢西府訝初筵爲語當時一惘然戶下鳴螿頻帶雨湖邊落木似催年人傳臺嶽題詩後客向長沙奉召還機事對君渾遣盡莫嫌爭席主人前

同省中諸僚遊徐公子鳳臺園

名園似與辟疆同載酒時堪集上公戶裏羣山能自入林間三逕若爲通穿池半引長淮水種樹多移禁苑叢不是防勲麟閣後誰應開第鳳臺中

送朱參軍入賀千秋令節

東朝初進九齡籌南國懽逢拜舞秋數報寢門回鶴駕新從馳道出龍樓世家共羨韋賢後記室爭推阮瑀流君去分明窺盛典還將禮樂頌成周

送太學王生還齊安

從知楚國多材地況復韋家奕葉人博士見時推講席中郎迎後動儒紳霜前雁起揺歸思月下猿啼愴別神若問長沙舊還客賈生今日尙沈淪

贈太司馬張公邦奇

淸朝供奉早知名黃石傳書解論兵每奏軍機憂北闕時揮麗藻動西京營中校士輕裘坐門下憐才倒屣迎文武古來誰得似畱侯麟閣羨功成

奉贈張補之學士同蔡比部作

生逢明主幸同時侍從常看列禁墀賜出祕書延閣校奏來辭賦掖庭知西京舊史聊相訪南國人倫正在玆更道張華能愛士席間荀陸最承私

寄唐應徳編修

避世曽看隠石渠幽情終自反班廬門前愛樹因栽柳郭外疎泉學養魚談笑每從林叟晤浮沈翻混野人居年來尺素長相憶莫作嵇康不寄書

寄許防州

城開白帝錦江連見說仙郎出守年虎患已從鄰境去猿聲偏近郡齋前相如文藻流巴蜀黃霸功名在潁川應是漢庭求吏治非闗相府賤英賢

寄王地曹湖上

禁湖秋盡渺芙蓉憶爾幽居定防重掌賦久應知戶口披圖一爲辧提封云深自指橋陵樹水靜如聞閣道鐘信是仙源人不到惟餘明月得相從

寄孔督學

憲府新開越水東瀛洲似與海門通談經直采先秦上文學多陪後乘中一自西京辭宿衛遂令南國奉余風防人修刺懷衣袖猶恨無從謁孔融

得稽勲報

漢廷不調已多年中歳何期得再遷薄祿祗緣貧仕累非才幸取聖明憐回看舊省眞如傳乍拜新銜豈是仙裴楷淸通方自媿逢人莫訝玉山前

募兵作

漢家西域有烽煙列郡徵兵詔護邊吳楚輕剽亡命起幽並遊俠感恩先身從都尉新承鉞名系良家盡控弦爲語鳳樓休借問功成龍塞遂言還

江山觀發兵用韻

江門選士擁旌旄臨發猶聞贈寶刀脫挽新承戲下命吹簫曽授匣中韜月明隴水鄕堪逺雪度陰山路豈勞鐵騎經年隨苜蓿金盤何日薦葡萄

靈應觀

長安西指望仙宮蜚觀崇臺杳自通气還如逢柱史采芝一爲訪園公澄潭盡是桃花路幽徑俱成桂樹叢欲棄人間渾未得年年辟穀漢庭中

得子約弟過海印廢寺之作因寄

先朝敕寺總知名初地曽逢禦輦行寶閣近隨荒艸沒金河翻共曲池平鳥來尙識聴經處馬過空聞繞塔鳴獨往題詩憐小謝了看塵刼得無生

簡王戶曹

少年君是馬遷才何事周南未遣回夜直每看趨騎省春心防許寄麟臺官閒不羨緍能算性懶翻嫌篆屢開莫道舊宮風物異年年柳色過墻來

戶曹席上贈王進士宗沐

少年獻防承明後遂見乘軺出漢闗司馬新爲巴蜀使買臣初向防稽還江邊路轉通吳苑天外霞標指越山不是絳紗門下客何由瓊樹一相攀

春日偶成

春光彊半去淸明著處逢花並鳥聲鮑照避人多累句李耼貴我謝浮名何須食祿過千石便可持杯了一生長日省回無俗事城南惟是訪僧行

次韻奉贈父友羅公八十自壽

年同渭叟罕能躋況復功成謝釣溪典郡昔聞人盡慕歸田早與世相睽輿間載酒稱元亮座上談詩數稚圭老眼平生書癖在尙堪散帙對燃藜

贈華子潛學士

暫辭供奉在西京南國聊兼吏隠名信美江山多勝事更餘花鳥寄春情校書蕓閣編應就給札蘭臺賦已成聞道靑宮開講幄早陳車馬待桓卿

皇甫司勲集卷二十六

欽定四庫全書

皇甫司勳集卷二十七

明皇甫汸撰

七言律詩

予被論屏居侯子舜昭撰懷慰賦見寄奉答

世路風波不可聞還山直欲避人羣素書逺謝雙魚贈藻賦新傳九辯文響振蕭齋聊擲地思飛臺嶽防淩雲明珠寄語須珍重按劍相投恐未分

念別再賦

徵車欲戒且停鞍把酒今翻別更難雙鬢豈堪承再竄一麾猶自戀防官江楓落後淮城暮沙雁飛時楚塞寒遙憶吳門何處是定因白馬向南看

燈防聞雨因懷子安同子浚子約作

金樽髙防競芳辰玉律韶年應早春火樹不須重待月雨聲翻似爲畱人看來白髮皆非故按出淸歌總是新花萼滿堂饒勝事一枝先露獨傷神

周以言黃聖長過余問疾

一丘棲病每經旬二仲相過惜暮春羅雀不知東郭騎逢人初著北山巾枝生肘上看非累花落藩間悟是因且覆淸尊判盡醉何曽靈藥駐芳辰

吳子仁舟泛遣興

湖上扁舟興不違春深何惜醉芳菲寒生細雨花間濕節近輕煙柳畔稀散騎十年空未調羣鷗一夕已忘飛溪邊漁父休相問楚客歸來欲制衣

周以言黃聖長過我先人城南故居賦詩見示悵然答此

疏公別業倚荒城三逕蕭條蔓艸生薛邑臺池今日淚平泉花石舊時盟齋中歳序看駒隙門外春風換鳥聲不是求羊同過客題詩那得更傷情

春暮索居

棲息無能出世塵靑山何處可藏身還期向子招禽慶爲報支公待許詢靜對鶯花思舊事忽驚風雨送殘春朝來閉戶多相戲猶自含毫擬答賔

從子約弟借河上公道徳經注披味

柱下金經祕五千瑤圅一謝棣華傳言從闗令初成帙道自河公久棄筌誦後香煙移座右望中靈气靄檐前亦知無欲能觀妙舌彊何曽解悟

文太史逰義興歸贈

早厭承明出漢京卻耽山水寄髙情藍輿行處門人從竹徑穿來郡守驚春盡玉潭乘雨泛日長丹洞眺云生閒逢道士書經罷何似籠鵝別防城

追昔家居兄弟多燕防觴歌之樂特盛者如眺飛素於寒朝玩流光於淸夜雪月二編華萼競美矣比承慈戚兼値仲䢐無復懽悰聊申慨詠時丁未秋日

細雨吹寒入艸堂蕭蕭落葉間鳴螿遊情病後知因減嘉防年來信不常東郭雪殘惟有臥西園月在總堪傷爭酬麗藻誰能賦空使詞林泣謝莊

上夏左相

昔參多士謁平津東閣開時奉後塵門下憐才曽倒屣車中容醉偶污茵謝公久系蒼生望裴相猶懷緑野春聞道金城圖未上且須持議在和親

麗春宮人詞次韻

漢宮初進美人歌一日春暉到綺羅漫向玉階啼粉淚試開金篋理妝螺從登豹輦銜恩甚特賜鸞箋命藻多總是相如能獻賦文園歸後柰君何

又麗春宮人詞

掖庭諸伴盡承私猶是長門奉箒時夜月羅幃空自照春風玉輦不教隨畫圖舊掩明君貌團扇新傳班女詞爭得蛾眉無解妒一開金屋寵全移

別慶上人

仗劍噫歌出帝京楚江東去是吾城僧中淨理諳應久物外浮名本自輕阮籍易傾窮處淚惠休難遣別時情殷勤記取臨溪意正及長幹芳艸生

戊申除夕

帝京明旦憶朝天客捨曽開守歳筵一謝鵷鸞非道路空將犬馬媿韶年鐘聲逼曙傳花外燈影分宵落酒前擬向東臯理春事張平今已賦歸田

子約弟校書東閤

君從都水入讐書何似更生在石渠筆札尙方初賜後綈緗中祕總頒余髙才自合隨金馬博物還應辯魯魚長日遲回勞汗簡蕓香攜得滿簪裾

劉向以都水使者校書石渠閤

郡守金城見訪時方治水

自憐漢省爲郎久一謝雲霄托薜蘿散帙林中惟有臥髙軒門外枉相過西臺攬轡淸風在南郡承麾惠政多早晚白公隄已就佇聴民唱兩岐歌

韓司徒贈詩過奬鄙集次韻奉謝

萬事無心付寂觀一燈遙夜坐忘寒調卑豈合陽春和形穢空將玉樹看木落冶城回客夢鐘鳴香積倚僧餐因公欲訪君平卜可是人間蜀道難

夏至日對雨簡子約弟

麥風吹雨夜蕭騷詩興朝來似省曹占日正逢南陸朝天應想北宸勞祠臨泰畤陳琮璧路出汾陰駐羽旄莫以淹畱虛從事後車題賦待枚臯

茅山道中寄徐公子聞其抱病

林開白石隠仙房路指靑門接帝鄕六代總爲分鼎地十年空作尙書郎源迷桃水聊相訪防憶蘭亭耿不忘聞道徵君初養疾將從海客寄丹方

寄王維禎戶曹

扶病尋眞宿羽壇塵蹤那識是秦官山中瑤艸傳情易天上瓊枝防面難華省久淹猶執防明時須愛但加餐應徐零落元瑜逝莫以風流憶建安

謂亡兄及蔡子輩

江上寄程祭酒

絳帷何處馬融庭建業城西淮柳靑名重兩都看作賦教分六館羨談經漫因玉樹思今雨共說金門隠歳星爲問芙蓉池上客可知江畔有飄萍

報恩寺浮圖

明光九級盡璢璃爲答功詎惜貲地是赤烏開教後基同白馬賜名時鷲峯直與諸天接鳳闕翻從下界窺登罷欲書多寶事柰言江總善題碑

金陵懷舊

平生蹤迹半京畿別去秦淮歳屢違道上投珠多按劍市中擊築防沾衣寺尋白社僧猶在宅訪靑溪客已非莫學隴西逢醉尉夜深愁向灞亭歸

天界寺訪半峯上人聞已入楚

松闗靜閉座凝塵童子花間笑賔掛卻袈裟看有相持來如意贈無因昭丘直指彌天路湘水遙通慧海津衡嶽若逢飛錫後不知畱偈與何人

普徳寺

古寺城南訪六朝髙臺一望防蕭條門前黃葉催年暮林外靑山覺路遙塔影常圓沙苑月鐘聲靜帶楚江潮老僧宴坐耽禪定送客何曽過虎橋

溧陽旅興

小邑寒深歳復催此身如寄未能回主家負郭塵喧逺客坐看山爽气來瀬水舊爲亡楚地吳云今是望鄕臺欲知暮發俱凋盡爲說朝心總不開

題史考功池亭【地卽謝公堰】

名園十畝與城鄰日夕風煙逐眺新山擁翠屏開作畫水從金穀瀉成春憑軒不斷啼花鳥閉戶應逢看竹人見說暉池尙在知君前是謝家身

先春一日金壇道中

窮途明日已逢春殘夜題書報密親吹笛曽爲行市客解衣聊作刺船人蒼蒼樹色云連郭寂寂江聲月滿津不是才華應取忌肯令王粲在風塵

歳暮客居獻王水部

少年未與俗相親慷慨猶爲國士身阮籍能畱靑眼盼鄒生長嘆白頭新客中歳序空催鬢天上陽和易作春一自誤遭懷璧罪逢君應是泣珠人

早春寄子約弟

舊京東望已春歸禁苑城邊藹曙暉名在郎曹皆是累酒酣身世兩相違還邛有賦推司馬入洛無心媿陸機淮柳靑時江水濶知君將欲理朝衣

送王戶曹擢九江守

甘泉獻賦早知名才子爲郎在兩京闕下承符初出守郡中森防已相迎空庭廬嶽晴雲色燕坐潯陽江水聲試覓古來循吏傳防人年少寄專城

贈盛秀才

避喧因就辟支禪江左風屬少年數借慈燈揮藻賦更從積雪照韋編潮生靜夜灘聲轉月上空林防影懸媿我閒來尋白社逢君卻在虎溪邊

赴丹陽廣福寺與弟言別【寺在練湖傳爲日光佛靈異而建上有陸羽第十一茶泉名玉乳云】

古寺碑題西晉年澄湖如練倚窻前寒云自覆金光殿荒艸猶埋玉乳泉楓葉染霜秋後色雨花和梵夜中禪亦知閱水同觀世不柰潮聲送客船

寄贈吳純叔藩使督祀太和

宮勝地迥塵寰先帝崇祠勅楚山仙吏拜從香案後衙齋寄在玉淸間瑤篇久祕逢誰識桂樹叢生好自攀更道襄陽風日近乘閒一醉習池還

將之南都別親舊因寄寺僧

秣陵城外長幹寺潮落滄江一水涯客路欲隨南國雁離筵先就故山花因辭宦轍慵奔走數過空門感歳華朝省莫容鄕曲賤此身端合住僧家

送伯氏赴試北上

騕褭長嘶趁北風黃金臺在古燕中池塘艸色春前思禁苑花枝醉裏叢馬援才成時未晚公孫防就路應通送君自愧飛雁卻笑當年誤入籠

贈萬開府

看君被服似儒生不獨能文慣論兵三十擁麾當外閫一朝開府在西京雅歌樹下畱賔醉淸嘯樓中料敵平更道深山尋羽士功成應有赤松情

贈宗二伯昭

早聞名姓著江東卻恨相逢白首中樓防不妨遊五貴阮瞻曾亦辟三公代人屬艸辭偏慣分吏占書意盡通春水片帆心萬里看君猶欲破長風

簡陸儀部

自甘寂寞解朝裾何似承明厭直廬謝病早歸年不待避喧眞與世常疎筆畱藩混因題賦墨變池塘爲學書參佐廨西芳艸徧時聞人訪士衡居

新昌呂生見訪

呂安命駕輕千里來訪吳門何所聞揮翰久應稱內史請纓猶自慕終軍朝探禹穴因懷古夕泛娥江解辯文衰病無能空倒屣欲將書籍盡投君

夏日過文太史問疾

長日因居訪碧山淸風如造竹林間門前不斷軒車駐庭下新滋帶艸閒著作久探金匱祕陸沈曽是玉堂還從來妙說能除疾可引枚乘一解顏

寄談尹

看君白晢美修髯早歳明經起孝防卜築近郊同沈約上書辭邑似陶潛梁溪夜靜惟髙枕惠嶺朝來正在檐防欲懷人招隠去尙慙爲吏未能兼

皇甫司勳集卷二十七

欽定四庫全書

皇甫司勳集卷二十八

明皇甫汸撰

七言律詩

子約方有南役而余亦將北上作

自憐出處何嘗定爲戀明時更起家路指兩鄕紆宦轍江分八月引仙槎峯回雁信傳來易嵗晚蘭芳欲寄賒到憶燕昭臺上望楚天西盡是章華

答子浚兄

客心半在去畱間忽漫稱詩慘別顏淮海風生花落後瀟湘秋冷雁飛還貧因減產耽防祿晚更趨朝愧末班爲語白雲開逕處此行那得負何山

聞警

軍書插羽達齋宮聖主停祠賦小戎燕地笳喧楡塞上漢家月照柳營中師從節制猷偏壯將熟韜鈐气自雄慷慨卽思投筆去一朝開域佇銘功

淮上謁何中丞

看公淸嘯坐髙樓淮海風來滿院秋地是桂叢淹客處山非桐栢訪仙遊軍輸歳入多稱便國計年來待運籌總說西陲方有事君王南顧已無憂

早春下邳遇譚兵使夜防驛樓作

君從西楚新開府日對龍山坐擁麾臺下曽過戲馬路橋邊一遇訪書時樓含柳色窺春早盤剰椒花卜夜遲聞道漢朝今好武揚雄行欲謝文辭

濟上訪汪中丞同年

看花同在曲江傍一散天涯二十霜禹貢導河由泗水漢家歌瓠以宣房才堪作楫川能濟發媿成絲路轉長日暮樓前思貰酒得逢任令更淸狂

淮北寄故園兄楚邦弟

晚從吏役自堪嗤況是人情重別離冰雪寒深南盡地江山風似舊遊時花知吳苑春回早雁憶衡陽信到遲爲說朝中方貴少白頭郎署不相宜

客京解嘲

承恩二十已餘年薄命那知屢播遷曽向郡齋吟處眺亦從鄰客醉中眠書藏名嶽翻嬰网賦就長門未賣錢裘馬五陵同伴少白頭猶艸子云

送吳子充遊北嶽兼赴塞上謁蘇司馬

宮髙建曲陽隈登嶽長謡亦壯哉更爲邊闗增感激不因婚嫁重遲回軍中魯仲飛書去馬上陳琳艸檄來談笑功名須自致許公幕下最憐才

柬白貞夫

十年蹤迹媿飄蓬二陸聲名半已空【追憶子安】洛下曽收才子疏江州猶繼古人風鬢毛盡變兵戈後心事都銷杯酒中喜見謝家丹鳳羽承恩同在省曹東【子啟京登進士】

寄許東侯中丞防禦昌平

東山歸臥久辭喧北闕重來慰至尊分閫正當三輔地侍祠多在茂陵園黃金盡散因收士白馬長驅爲報恩舊日忘年文酒客帝鄕猶阻孔融門

獻座主太宰李時言

山公今受聖明知典選勤勞退食遲闕下每聞傳啟事車前聊得奉光儀慙持手版迎州使懶束腰章拜裏兒爲問門墻春色道防多桃李沐榮枝

謝嚴相公分惠大官攢品

幸逢開閣謁平津忽拜堯餐及阮貧漢主每聞推食暇姬公仍見吐哺頻函題黃紙頒從禁饌出朱盤訝是珍慚謝分甘無以報祗知飽徳荷陶鈞

上李亞相汝立

玉署仙班第一流甘泉終日奉宸逰塡門賔禦同元禮滿架圖書似鄴侯春色散朝揮麗藻夜深當寧待嘉猷車茵坐擁沙堤上爭羨臺臣正黑頭

送張尙寶謫淮南轉運

繁華自昔數揚州君去無嗟奪鳳遊試訪名花弔隋苑好攀叢桂對淮流河橋月上開官舍海縣潮回放客舟年少辟疆猶作吏功成誰復念畱侯

送陳兵曹謫官興化【舊爲中捨】

佐邑官閒莫厭卑昭陽山下正花時愁中襆被辭蘭省夢裏揮毫憶鳳池淮海潮聲流別恨都門柳色贈離枝漢庭才子多承譴立馬須瞻董相祠

闕下送王水部時獻軍器聞畱省免官

君除戎器謁彤墀檢閱忘勞匠氏推南國鑑人非有道西京憐士媿無知傷心白璧那應棄揮手靑門從此辭雁宕山前逢故老少談邊事更憂時

送尹兵曹擢河間守

聞君初解尙書郎出守雄邦邇帝鄕命下不殊馮翊詔腰間爭似會稽章食前借筯籌多中地上成圖料已長莫道宛王將獻馬防秋日夜念遙疆

程孫二禮侍見訪

上公聨佩出西淸訪客城東爲掃荊問樹不言溫室祕看花猶記曲江情同承睿藻賡歌就共艸祠儀典禮成早晚黃麻聞拜相由來房杜得齊名

白符卿免官

文章憎命不堪論畱滯官階二十春病裏金丹思服食晚來銀艾笑垂身明珠道上誰知己紅粉宮中慣妒人歸去名園多勝事投書一爲謝平津

送司寇顧公應祥調南省

尙書門接古崇岡信是人間吏隠鄕檻外鐘山瞻王气鏡中湖水閱年芳兩都去就原無系三尺平反總舊章聞道民窮輕犯法願教刑措佐時康

送郭侍禦謫令閩中

閩中爲令似非輕猶勝長沙逐賈生花縣暫看飛舄去栢臺爭憶避驄行山當劍浦云常暖溪帶樵川水最淸他日臨軒訪民瘼封章畱得直臣名

應謝二兵曹見訪不値

城東聊寄逐臣居何事頻回長者車南郡才華推謝晀西園辭賦重應璩朝聞散佩罏香裏時共談兵樽俎余卻怪披帷人不見壁間鳳字謾畱書

送王令重補武康【先宰仁和著稱】

王喬仙令謁明光再見飛鳧指越鄕莫謂勞人憎案牘須知飾吏在文章綬迎天目晴雲入琴拂英溪流水長借問政聲誰得似試看懷縣興河陽

發京貽諸同好

朝攀瓊樹思依依身似先秋一燕歸失路豈能連羽翼停雲惟有戀音徽亦知手版迎人懶無柰心旌去國飛聞說漆園玆地近將從傲吏息塵機

贈譙司法

才華蜀郡古來聞況是譙周更不羣早歳揮毫驚白雪明時射防致靑雲衙開恆嶽鵬宵迥家憶巴江雁字分共道持平能讞獄坐令三輔號神君

得李伯華書期余往晤感今追昔詩答之

逢時四海羨彈冠每過龍門卜夜闌忽漫東歸依泰岱防憑西笑當長安瓊枝願見何由得尺素傳來亦自難更道輞川多勝迹相邀裴迪共揮翰

訪同年李伯華於章丘

拂衣歸臥一丘安命駕何辭千里難書插髙樓虫蠧盡棊拋別墅鳥污殘雄心每向詞中發變態都將戲裏看自媿交知成白首猶持長劍倚人彈【新撰寶劍傳奇】

訪谷繼宗識自丹陽令

疋馬茸裘下北平亂山殘雪賦東徵淸時解綬聞陶令白首談經數伏生載酒花間逢好事結廬泉上不爲名練湖舊繞丹陽郭猶記鳴琴在水聲

趙景仁防贈

童時名已動儒紳曽是南宮第一人痛哭上書思悟漢從容辭秩遂歸秦東朝再起銜佳命北閫重分禦敵塵雪後擁裘無所事祗將壺矢漫畱賔

寄蔡衡州

一官報爾今河朔千里懷人楚水長花發防回思建業雁飛何處是衡陽訟庭不廢京華牘燕寢其如畱省香日日江頭聞送客空於詩卷恨錢郎【唐人贈送捲內以不得錢起郎士元詩爲憾子昔與子木在南省時頗類此】

子約弟使楚被譴防於澶淵

春風河上駐徵驂河柳初回淑气含得罪十年辭漢省采芳何日下湘潭情憐棣萼來相倚迹似浮雲去不堪君到梁園好題賦莫將畱滯嘆周南

始登南明山

名山終日俯南郊出郭才聞十里遙直向千峯探化閣暫依雙樹息塵鑣梁橫斷壑云常覆磵落疎泉雪未消莫訝使君非好靜桓伊今受逺公招

武林追憶子安

曽見褰帷向越城非闗爲吏厭承明身隨零露朝先盡恨落江潮夜未平芳艸不傳池上夢薇花猶系省中情湖心諸寺聞題徧畱取山僧防姓名

椒山訪葉令

羨君辭邑賦歸田信有椒園在輞川松下持經閒相鶴花間洗藥鳴泉支離自愧猶耽祿邂逅何期一問更道聖朝容傲吏賜骸聊得樂餘年

送金比部謫官北上

莫因得罪嘆明時君去應逢聖主知坐對越山傾別酒行攀淮樹寄離思省中執法憑三尺闕下銜恩戀一麾予亦周南畱滯者春城揮手各淒其

答王維楨

同是西京作賦羣省中年少特推君早承恩寵遭時妒悞落風波防處分白首相知那可說紅顏薄命古來聞越禽更接卑棲羽猶恨南枝隔暮云

懷龔溫州

江縣逢君春艸生禪林趺坐正啼鶯離尊秉燭流連醉歸棹乘潮信宿輕閣內嘯聞劉越石郡中吟憶謝宣城相思忽漫秋風起南雁來時一寄情

浙闈中秋呈諸同事

鎖院深沈秋气中徳星今夜聚羣公淸憐月色能畱鑑香泄花枝欲待風靜覺濤生枚發就回驚年少獵心雄亦知龍頷先探取不遣驪珠落海東

聞警

漢將防秋力已殫年年遣戍出長安賔鴻聲斷傳書少鐵騎蹄穿踐雪寒止見亞夫屯細柳不聞介子斬樓蘭欲知塞外思鄕淚爲賦軍中行路難

雁宕

千山行入雁山中猶道仙源路未通鐘落風濤知近海衣生雲霧若淩空奇峯指防憑僧話幽壑攀躋只鳥同別向龍湫訪飛瀑一林晴雨石梁東

同周將軍入龍湫訪白雲與云外二髙僧不可得

雲林路斷信溪聲天柱峯前落照明刁鬥響山泉盡沸旌旗渡谷鳥還驚卻憐細柳營中騎亦向蓮花社裏行無著天親那可見獨令摩詰坐含情

發平陽王子追送飛雲渡感泣而別因寄

相逢忽漫路岐臨相送停舟酒重斟目引海雲飛處盡心隨潮水渡時深芳洲總惜人遲暮花縣那堪嵗載陰李白從來稀下淚問君何事獨沾襟

老婦詞

香銷閨閣夜深沈自恨無媒嵗轉侵女伴嫁衣頻與做鄰家花燭防回禁羞將玉鏡論前事畱取冰壺照此心自分紅顏非舊日承恩聊贈白頭吟

送沈禹文還朝【時余將赴南都】

故鄕亂後惜離羣倚棹江邊一送君咫尺龍顏行自愛迢遙雁信數相聞薇花漫對滇南日瓊樹長懷冀北雲海內兵戈須艸檄定知開府待參君

答吳純叔夏日卽事

江城五月颯如秋帶雨潮聲咽更流塵滿空梁聞燕語煙銷殘樹見花愁登樓自可悲雙鬢臨俎誰將獻一籌卻憶題詩李嘉祐獨緣烽火嘆長洲

三塔寺

唐朝勅寺蒼山裏石壁晴嵐護法輪樹冷陰崖常帶雪花深幽徑不凋春燈聨寶塔傳三昧香拂銖衣斷六塵西竺本來開教地葉楡流處是洹津

太華寺詠落花

綴幌霑筵各有因長安萬樹總辭春殘妝帶雨猶含泣薄質隨風易損神信斷禦溝爭似葉香消淸路不如塵朝逢鹿女銜將獻證卻從前色誤身

得報寄王維禎

君從闕下解還餘亦長辭金馬闗散職已除朝籍裏虛名猶詿黨人間才疎晞世應成拙年少懷居未是閒聞道陵陽多桂樹相思何日得相攀

皇甫司勳集卷二十八

欽定四庫全書

皇甫司勲集卷二十九

明皇甫汸撰

七言律詩

秋興

滇中別去二年多海上歸來末息波借箸何由聞妙算輸金豈合許求和不堪郊壘生荊棘且喜山居有薜蘿莫訝少陵秋易感詩成底是詠兵戈

簡文待詔

寂寞山居興自寛厭聞海上有波瀾蛩鳴北戶秋聲起鵲守南枝夜影安老至相如猶抱病歸來陶令已辭官防蒼山色渾能記欲乞丹靑作障看

虎丘送趙司空

虎丘締賞逢初地麟閣圖勲慶此筵已見兵威銷艸木更看喜气滿山川諸天香梵畱淸嘯子夜吳歌當凱旋自媿陳琳老書記欲從幕下賦燕然

子約好談理嘗養一鶴毎淸宵唳徹余齋偶獲其匹賦詩識喜屬余和焉

蘇眈雅好應誰似日對仙禽絕世氛行傍瑤琴聊獨引飛來緱嶺忽成羣雪中弄影時同舞月下和鳴幾處聞覽物與君渾念昔乘軒曾亦濫機云

贈胡開府

平戎今代推司馬屢奏飛書達漢家雪後三軍防挾纊月明千里聽吹笳周瑜旌節屯江左王濬樓船出海涯聞道西湖罷歌舞春來依舊見繁華

送周子吁總憲入蜀昔督學玆省

巴江雪後回春水遙見揚防逐楚云花發錦城多藻思猿啼巫峽柰愁聞節宣番部新持法門引諸生舊論文最是羲之心戀蜀裁書時欲訪周君

寄嚴左相

平津開閣直城東門逺雲天豈易通政治古來推魏相文章今復見燕公蒲車特賜因優老彤矢先頒爲報功聞說邊疆頻奏捷也知神算自帷中

寄許中丞

馬上相逢闗右使防中因出隴頭書功髙自乞還私第道逺猶煩問索居涕淚吳臺仍走鹿傳言秦地半爲魚年來無限蒼生恨總臥東山可晏如

春暮

春盡餘寒衣尙重朝陰黯黯戀芳叢鳥聲渾隔雲山外花事全銷風雨中塵累未能遊五嶽宦情曾是薄三公年來防海催科橫浪說歸田賦最工

送張中丞還蜀

防海年來力已殫一朝談笑靜波瀾功成詎免中山謗贈別應嗟蜀道難叩闕請租回帝眷磨崖畱頌與民看峨眉髙處𨿽堪臥祗恐徴書起謝安

聞報紀事

五樓鐘鼓不聞揚三殿同災特異常憑玉須頒罪已詔止車應受直臣章堯心自是安茨室漢祀何能救栢梁遙想千官趨走地卻於西內拜君王

送範於中楚憲移任東藩

新辭憲節荊襄上更引藩旌齊魯間基訪靈光題賦去邑聞弦誦采風還虛傳金藥生蓬海無復泥函祕岱山長白祠前頻駐馬獨將憂樂系時艱

簡王舍人

閒居爲語鳯池賔曾共當年侍紫宸五夜趨朝聨劍佩一朝予告謝絲綸湖山別業靑箱在兵火移家白髮新獨憶題詩賈中捨歸來誰復嗣陽春

答董子元太學

山居寂寞誰相問海內交遊半不通雙鯉將心傳夜月一帷垂老閉春風新城聞鶴因兵後往事看花若夢中情忝通家生校晚思君惜未見嵇公

詠架上練

疋練髙懸素影微魯邦東望是耶非漫因手求靈藥欲趂纖腰制舞衣浣處詎須悲墨翟晴時長似對暉秋風夜報碪聲起誤落空房恨未歸

寄呈孫宗伯於南都

陵山遙帶石城東信是雲霄路莫通紅葉晝題傳妙句紫薇晴對憶髙風將移相印新提上暫掌綸牋舊陛中勿謂防曹忘夙夜漢家典禮二京同

寄劉諫議畿

經年尺素未曾題長夏郊居懶自宜北地塵飛楡塞日西京灰滿栢梁時中朝望屬陽司諫左掖吟憐杜拾遺定有封章回聖主莫須焚艸避人知

上巳日盧次柟防集同周公瑕黃志淳伯氏季氏作

千里相逢在闔閭坐談長鋏气淩虛曹家見妬因題賦梁獄傷心幾上書白骨東連新戰地黃河西繞故山居古來俛仰俱陳迹莫惜春風禊飲余

送淳甫之南都

憐君避難頻爲客非是幹時謁貴公百畆已荒吳苑上全家猶寄冶城中鶯啼驛路闗春意防落津亭曉風年少相看頭易白無言江夏是黃童

江淹作恨賦李白擬之餘因作恨詩

世事年來與願違春深無語對花飛曹王座上空陳伎襄子橋邊但請衣鏡裏顏銷恩寵薄牀頭金盡結交稀出師未報陰山捷身沒沙場竟不歸

吳純叔招遊天池聽講解今爲中丞墓

石徑緣源此共攀香林深處迥塵寰尋遊始訝春將盡入室何知客到還坐見雨花飛戶外時聞流水響松間蓮峯祗合開僧社卻笑滕公浪卜山

送陸子還洞庭

朅來城市不堪居歸去湖山得自如林屋樹深無暑到石門云偃覺塵疏歡娯勝事還能幾零落交知太半余借問風防何日下將因明月遲秋初

答客問

客問當年作帝臣朝儀曾覩內家眞佩隨鐘漏趨丹陛衣染鑪香防紫宸一謝仙班那再得將談盛事已難陳容華未盡恩先盡回首鶯花夢裏春

秋日莫憲副以寄懷之作書扇見貽賦答

經年林臥無芳訊一雁雲間毎致書禾黍總荒新戰地蓬蒿猶滿舊幽居瓊枝想見勞顏色紈扇題將慰穆如潘嶽平生惟用拙相如誰得似長輿

答施平叔寄示詩刻

解官聊得遂吾初華省榮名並是虛遙憶峴山同調客每從苕水悵離居兵戈亂後音書少零落平生故舊疏展誦新編懷往事萍蹤一防十年餘

寄防體乾方伯

與君結綬分畿縣並是看花年少時闕下鳬迎仙令舄省中鴉防尙書期別來嵗月空陳迹悵望雲山幾夢思何事越邦頻得借西湖應起防公祠

哭趙司空

同時奏賦謁承明中歲論交嘆死生晞世有才非善用道家爲將忌功成忽看馬鬛新開塜愁說燕然舊勒銘烽火秪今東海上幾多人哭趙營平

送王甥受福重謁相府作

歸來貧賤幸相隨何事韓生復別離供奉慿將三世術遨遊仍戀五陵私慣諳客路如平地祗恐人情異昔時記得燕公曾誤采省堂應見舊題詩

贈黃侍禦中北上

君王遙待侍臣回況禦陽春左个開早爲乘驄仙闕去猶煩羅雀翟門來盤飡獻嵗聊傳菜驛路輕寒已見梅一自南中持憲後至今六詔想風裁

贈蔡子木

林間車馬不相聞說卻長安隔世氛何事故人成白首猶看羇宦在靑雲重開火樹因畱客乍熟春醪若待君莫問平生詩思苦一從身隱更焉文

送唐應徳視軍海上

玉闗此去朔風寒瀚海東來血未幹曾謂軍容非爼豆慿將經術靜波瀾邊情已向帷中決師過還須席上安借問王章舊時友幾人相慶貢公冠

長兄祥日悲賦

歡娛舊事不堪論細雨空堂倍愴神三徑落花誰是主一丘荒艸已爲陳因來上食登君座索盡遺書斷客輪愁見梁間新燕語可能飛喚夜臺春

將有章江之行書懷

棄置何言宦不工逍遙只合臥江東仍遊逺道傷心外卻覽方輿指掌中給札蘭臺存盛事投書相府媿嵇公老年懶賦滕王閣錯笑時來欲趂風

一村叟

傍村新卜小齋成坐對門前春水生雨過西山多爽气日長髙樹有啼鶯香醪隨意遺鄰捨車馬無喧逺市城何事明時有好隱古來丘壑本同情

尹山畱別子約

野寺維舟日未曛越江從此路初分酒酣南浦聞驪唱夢逺西堂憶鴈羣艸閣呈秋來爽气石牀過雨絕塵氛靑山堪臥那堪別祗自將心媿白雲

重經西湖

西湖原是舊離宮烽火那堪四望通山邑重開圖畫裏年華猶在夢魂中沙閒鷗鳥心相得水冷芙蓉迹頗同多少遊人爭解說歡歌畱卻使君功

胡開府招防太虛樓

吳山髙處謁氤氳幽閣晴開一逕分嘯倚樓臺逢越石心懸廊廟見希文湖中風景平堪攬海上煙波靜不聞樽爼勝遊戎事簡揮戈直欲駐斜曛

謁鈐麓書院

秀江東注繞鈐岡曾是崧髙生甫鄕雕拱龍盤瞻賜閣垂溪虹飲訝飛梁年年身隔丹霄迥日日門流慶澤長總說平泉花石麗何如此地沐恩光

別何中丞遷

獨擕書劍客南州早見章江樹色秋閣上題詩思帝子門前修刺謁君侯亦知地隔猶風馬忽漫星分在鬥牛徐孺才名誰得似無煩解榻欲相畱

錢江夕泛舟人因指括蒼感賦

冬霽寒輕樹未雕丹楓江岸似花饒半防布影懸初月幾處漁燈防落潮漫世不將辭賦賣端居何用簡書招白雲東望蒼山路曾記當年誤折腰

送日者朱氏

逢君布卦似公明盡道朱家有建平獨坐垂簾聊著易人來叩戶已知名吳中再至還輕組洛下相招果郤兵爲愛隱居何處是澄江一曲對宣城

寄呂光祿

聞買山莊天姥連千峯紫翠一前陪京防署聊堪寄光祿司勳是右遷勝事暫將圖畫檢音徽近有尺書傳年來太白東遊興鄕夢時從剡水懸

皇甫司勲集卷二十九

欽定四庫全書

皇甫司勳集卷三十

明皇甫汸撰

七言律詩

苦熱行

西來赤阪途猶阻南望炎州井尙融水戲欲浮三翼舸從遊曾侍九成宮閒揮濁酒臨池上仰視明星起夜中惟有思除熱惱美人何處惠淸風

訪史恭甫於銅官山中

仙潭如鏡不飛塵花逕深藏洞壑春靈運鑿山因作主鄭莊置驛逺通賔新題殿角懸金額舊倚扉化玉人聞道太常方禁酒步虛聲裏夜朝眞

王守遊越

仙防遙指武陵西幕府年來靜鼓鼙行縣雙旌勞省斂向山五馬任攀躋湖波已覺秋風颯烽火猶憐芳艸萋韋守郡齊多勝事六橋何用羨蘇堤

送範進士勞軍還朝

早從劍佩接仙班遙捧絲綸出漢闗解槖盡頒兵士賞棄繻爭識使君還鴻飛冀北春前信桂發淮南別後攀兄弟才名誰得似古來二陸自雲間

九日邀郡守吳山登髙

西曆郡峯到上頭諸天下瞰五湖流韋郎治郡多公暇白傅耽山況屬秋黃菊紫萸開勝防朱幡皂蓋引仙騶古來風景褰帷處非是尋常落帽遊

王祿之同年六十予少三嵗而同產八月聊托靑山之隱相要白首之期

同時謁帝起攀麟早見爲郎慶此身介壽喜輸新甲子養生剛遇是庚申右丞覓句多超悟內史攻書已逼眞秋入香山堪結社幾回花下特相親

冬日邀蘇若川同黃張二子小集艸堂

竹徑寒扉掩白雲漫延三益啟斜曛歸來海內空馳譽相見江東好論文酒惜公榮畱獨醒花憐陶令贈餘芬眉山艸木今何似猶道雕零半爲君

至後子約弟招燕作

同時辭宦伴閒居卻羨連枝鵲繞余隙裏年華那可駐林間風物已堪書東山絲竹何須廢北海尊罍亦未疏莫訝日長才一綫春光漸喜到吾廬

庚申除夕寄兒防

雨堂燈火夜深時試頌椒花更舉巵陽气漸回知嵗攺寒陰不防爲春遲尙生婚嫁猶嬰念平子愁吟未遣思借問長安芳艸色遊人何事忘歸期

虎丘

名山近接闔城西春雨才收水滿溪幾處笙歌成懺悔一林桃桞當菩提池邊試劍看虹起石上談經聽鳥啼莫道空門常習靜麗人無日不攀躋

送張防於北上

東京養士開館西廨憐君別寓居經析髙談掌故後詩成新體建安余暫修孔相門前刺定得中郎座上書獨有鄕心千里共淮南秋水報雙魚

聞報

已報旱云連薊北更看洪水漲江東天髙未鑑桑林禱河決難成瓠子功周制備荒儲九載漢家聞異防三公小臣亦願輸余稅卻柰歸田嵗不丰

送範觀察再入滇中

逢君造次將何適猶指南云戒使車萬里盤江重到後五華諸寺舊遊余跕鳶望處曾題字鴈來時好寄書若問當年同宦者爲言辭賦老相如

送王侹北上【將爲其先公請遺典】

十年歸與白雲期一棹重來問所之物色定逢闗吏識姓名猶有侍臣知花開可是揚州興木落兼多秋水思若說先朝舊供奉君王應恨不同時

無題

溪通苕水倩芙蓉路似巫山定幾重按出新聲驚麗曲妝成半額儼花容庾公老興原非淺籍孺柔情未是濃底恨別離翻太促願教魂夢得相依

壬戌元日

律轉殘年已報春開正倍覺物華新門前楊栁同元亮谷口鶯花待子眞容鬢秪應驚馬齒夢魂誰復問雞人古來但願生堯世長守箕山幸此身

春雪

春寒何自入羅帷雪滿朝園起更遲朱邸從遊衣濕夜公車待詔履穿時休論往事傷心素祗爲流年惜鬢絲最是謝家才善擬將同栁絮恨風吹

讀梁比部集寄悼

人生夢幻千年促惜爾才華六代兼曾是多愁吟宋玉可勝長恨賦江淹故居寂寂門應掩新冢累累土乍添不見茂陵求艸去名山空自閟遺籖

燈夕試舞奉酬何孔目

如花檢得舞教成乍遣春宵按曲聲長防翻嫌垂手捷短簮猶怯貼腰輕鮫人絲綴千燈艷云舞屏遮四座傾觀罷麗詞誰獨就个中何遜最知名【水部有詠舞詩】

五日書懷

麥風吹雨晝漫漫信是江城五月寒病起入山思采藥客來開逕彊簪冠銷兵何用靈符厭續命須縈臂縷寛篋內舊蒙宮扇賜祗應畱作媫妤看

贈何侍禦

古來崧嶽誕生申西望雲巖信有神暉暎晝逢衣繡客動揺時見避驄人封章滿積臺中艸抗志深埋都下輪吳國遺風將欲采對君祗恐不堪陳

嚴公解相還豫章追送淞陵作三首

古來開閣自平津幾見功成得奉身逸老特蒙優詔賜乞骸何用屢書陳東都飲餞辭供帳南驛乘符速去輪歸到宜春酒應熟防金惟欲防鄕人

明時扈聖廿年餘始得銜恩謝直廬秀水池臺非舊築鈐岡花徑是新除縣家嵗給山公粟門巷髙懸薛氏車舟泊吳江秋乍冷野人聊爲獻鱸魚

今時元相古疑丞宿徳朝中久見稱暫免豈淹安石臥再來應就潞公徴艦陳兵衞遙張幟邑奉郊勞夜舉燈若訪西湖舊遊寺休將玉帶棄山僧

春日酬子約

喜看春日入新年老大逢時倍自憐防筆頌椒稱勝事雕盤行菜慶初筵寒堂積雪消難盡疏栁輕煙防未全獨有審言詩早就漫將愁思寄春先

春日書懷

憶昔承恩遊宦時上林春色總相宜歸鴉已遂棲枝戀老驥何因伏櫪悲南國鶯花非壯日東山尊酒是佳期長安紙價今騰否猶是人傳水部詩

春杪期子約山遊

閉闗棲病百無營春暮惟兼風雨聲抗世祗應稱傲吏少年曾亦喚狂生長辭爵服從吾好靜對鶯花見物情兄弟古來成二隱西山堪作采嶶行

答匡南王孫

虛左歸來嵗月侵侯嬴猶感結交心洪都客防滕王閣白社誰招慧逺林樂善一春頥玉體題詩千里惠瑤音忘憂栁色今何似攀折東風恨不禁

送鄭比部文茂還朝【余塲中所取士也】

奉使遙看出漢庭平反今已報無刑寃銷旱海霑靈雨恩到圜扉仰法星雅志自應逺業少年誰不羨明經春風正好桃花發柰贈離枝楊栁靑

余遭兵變諸君攜具慰勞小集園亭作

先人敝宅近成墟別業猶存三畞余竹下酒肴勞客載花間門徑擬親除但令沈飲深衷見莫遣交情病裏疏臧谷亡羊均是累可須重問士安書

癸亥除夕

生年六十經除夕獻嵗重逢甲子春臺內昔叨淸憲使社中今數白頭人競裁防勝祈多福早辦椒盤頌五辛陶令還家無長物門前惟見栁條新

早春漫興

春遲今嵗因逢閏獨往尋春春望餘日午陰崖初防雪夜深微雨乍催花星橋已見收燈市山郭頻聞覓酒家自是金閶嘉麗地不緣兵火減繁華

寄許仲貽同年

冰泮雙魚達帝鄕題書一爲問行藏山中嵗月相思久海上烽煙涕淚長縱酒偶忘鄰媼捨看花曾記少年場五陵車馬多豪貴每過城南避子將

余昔作恨詩今復作別詩

蕩子年來輕逺行河梁那復念閨情月明夜識昭闗戍風急寒流易水聲不見紫驑還玉塞尙聞黃鵠餞金城傷心獨有隋堤栁折盡長條卻更生

答眞陽周紹稷【楊太史門人也枉訊兼示所刻楊子行戍稿】

滇徼辭官老更休河陽試宰仕初優春前剖鯉傳書至天上乘鳬佇舄遊想見儀容勞北海猶聞涕淚灑西州茂陵遺艸君收取他日應逢使者求

追悼白貞甫索其遺文

主客風流數樂天儀曹淸暇儼如仙彈冠共記趨朝日撤瑟俄驚嘆逝年長吉囊詩空自祕中郎抱論與誰傳他時漢使如相訪只恐文姫誦未全

史子示袁州詩亦賦

聞君獨抱感時心說卻袁州恨不禁華屋春寒無處燕沙隄日暮只啼禽尙思禍起驂乘晚猶道恩過賜劍深詩報茂陵堪下淚莫將吟入雍門琴

劉守遊白嶽時傳婺源之警奉訊

山摽白嶽與云齊江抱新安一水西獨往振衣朝閟闕遙瞻飛蓋躡丹梯情憐花鳥春堪賞興發煙霞句每題仙吏暫遊非避世桃源何事使人迷

送張給事沈府冊封還朝

手持漢節奉恩輝爲展周親出禁闈向夕毎思靑拜乘春遙望赤墀歸小山桂樹畱難住上黨揚花別易飛總有封章焚艸盡醴筵休問諫書稀

王百谷示余半偈齋詩因答

齋題半偈學維摩榻對蕉陰勝碧蘿已辦焚香耽寂坐無煩載酒問奇過啼殘好鳥春忘卻落盡靈花夜若何爲訝右丞傳妙句只緣詩思入禪多

送範憲副之魯栝蒼人也余昔治其郡

杜門忘卻人間世掃徑重回長者車芳艸客程聊信宿白雲官舍近何如觀風東去聞弦誦報政南來待簡書莫道外臺非禁地霜威猶是避驄余

雨中書抱

一春風雨落花稠長日園林坐自幽北海以才蒙謗缺東京何事恨淸流欲除煩惱空塵刼並悟逍遙是浪遊莫學虞卿頻著作書成猶未解窮愁

王元美讀張防於紈綺集贈之以詩餘亦嗣作

阿士題詩自綺年新將珠玉綴成編共言體出西京後更道聲從大歷前池上詠鵝思不假席間賦犬句爭傳同心一見能嗟賞可是王融得我先

訪白儀曹夜遊園亭

當時移宅過江東早嵗爲園象洛中歸謝玉階年不待夢疑金穀路遙通遊看花石存先業坐偶琴書見父風曾是竹林沈飲客夜經壚下憶嵇公

無題

自昔仙姝誤落塵愁中翻怯靜中因吟成桃葉空畱恨別去楊花可耐春毎過舊遊追以慨慿誰顧曲聽其眞寄言宋玉非耽色莫道猶多美婦人

九日結客湖山登髙悵無懽悰漫不成詠章憲副以詩惠訊賦此解嘲

湖山風景控長洲不減龍山九日秋香梵林中居士社笙歌塘上美人舟自憐白髮身猶健欲詠黃花思未酬羨爾閉門能覓句臥遊想勝來遊

王子往防稽展袁相公墓因有此贈

平津髙閣已成秋一道寒泉萬木秋祕器盡頒遺寵在樵蘇特禁故恩畱碑題黃絹門人撰艸積靑箱漢使收非是羊曇行暫誤欲將雙涕灑西州

送劉守備兵維揚

建牙吹角海門東盡道劉琨節制雄時聽髙談樽爼上夜聞淸嘯戍樓中已多遺愛畱棠樹別有幽情倚桂叢咫尺江流才一水音徽猶得奉余風

莫憲使補官楚臬繼參梁嶽奉贈

聞道除書下紫宸滄江猿鶴戀徵輪共憐潘令閒居久可訝山公薦啟頻湘浦蘭芳違贈逺河陽花色待行春漢廷典禮須君艸詎作梁園授簡人

臘月十二日邀顧給捨張太史吳山人張孝亷小集張燈戲曰此隔嵗元宵也山人賦詩餘因奉答

今冬因閏得春先已覺陽和入舊年銀燭秉將消永夜華燈試取照初筵月乘珠彩宜爭艷雪映瑤暉似闘妍不是髙才逢季重南皮勝事與誰傳

赤城山房諸子賞雪不赴

吳城無處不飛花別有城南眺更賖水繞橫塘成素練臺臨茂苑盡瑤華殘暉似逐將軍騎寒影猶棲禦史鴉可是梁園辭賦手爭言抱玉已家家

宋憲使見訪之閩

曾記腰章宰邑年忽看持節下江天種成桃樹畱遺澤折取梅花贈別筵橫海樓船聊自泛悲秋辭賦有人傳閩中爲報烽煙息前席行當賜召還

皇甫司勳集卷三十

欽定四庫全書

皇甫司勳集卷三十一

明皇甫汸撰

五言絕句

四月晦同吳純叔憩劉氏園亭各賦以花下一壼酒爲韻五首

苒苒葵方朶娟娟橊亦葩不是河陽尹那應縣有花簿領不知春園亭忽逢夏幸有盈尊酒與君醉花下執熱就東臯陶然坐西日無言會不常所願心相一林深堪駐馬鳥宿不驚鳬坐遣花間月慇懃上玉壺江南千里心極北一回首感玆水上萍忍負杯中酒

桃花塢三首【爲沈霍州瑩作】

龍門萬年樹潘縣一叢花多少迷津客皆因戀物華生長桃花塢不識桃花樹試問都人已是春光暮卜地聊棲趾成谿自不言秪疑閶闔裏遙接武陵源

詠燕

來似隨鶯侶歸應卻鴈行爲問東鄰社何如王謝堂

有所思

魂去何須夢情來卽是思非緣悵玆夜翻似恨當時

十六日對雨

夜月當空滿朝雲送雨來陰晴能復幾並遣嵗華催

雨館鳴琴和子約

回颷送雨來嵗暮寒雲起鳴弦雜防絲隔坐聞流水

臘月十五夜月和子約

淸光十五度此度倍堪憐再滿應同夜重看卻異年

二月十五夜子浚兄燈防再賦

再吐金枝焰重開玉樹花非闗耽夜飲直是眷年華彩縷交花艷明珠減月輝君能畱顧盻時得奉芳菲

送周以言再入越中二首

湖山重到日風景悵當時越客淸江上猶吟弔鄂詩日落西陵渡秋來姻艸萋已無孔九在誰問若耶溪

賦得有所思

錦席承君防靑樓寄妾家無因挽紅防畱恨與桃花

謝璇公惠藥

文園多病日蕭寺客居時未得無生理持方問藥師

西天寺【傍卽虢國墓】

彌勒禪林雨將軍隴樹煙長安今罷笑畱恨向西天

能仁廢寺

殘雨鳴秋殿寒蕪翳夕廊老僧諳寂滅何處解荒涼

過句曲劉生

家鄰西晉寺門對大茅峯劉向傳經處空齋落夜鐘

偶述

惴惴懷隱憂咄咄嗟異事端誦陽生言千載同心契【陽尼云我昔未仕不曾羨人今日失官與本何異然非吾宿志命也如何】

張比部園翫仙掌蛺蝶花二首

碧葉仙人掌淸秋甘露擎文園方病渇願爾賜金莖蛺蝶幻花叢因風自飛舞移將漆園中夢寐同栩栩

題美人蕉

帶雨紅妝濕迎風翠防翻欲知心不捲遲暮獨無言

寄侍二首

遇花思舞夜覩栁憶顰時可道錢江上行雲有夢知家住吳趨市書傳越踐城病來因染色魂去爲鐘情

過潛山寄嘲卜令自無錫遷此

商也能爲政明時尙棘棲萬公岫色何似對梁溪

桃川宮

昔爲避世鄕今是朝宗路桃花春水間猶是尋源誤

蘇黃渡東坡山谷經行處

劉阮林中路蘇黃渡口津不知之楚客何似避秦人

響水關

飛泉來斷壑聲咽不堪流何以函闗客遙心寄隴頭

友竹居

扶疏北下坐處挹淸芬爲問延三益何如對此君

緑陰軒

嘉樹壓繁陰流芳閱荏苒念昔植者勞願言畱勿翦

呂合

昔人自羽化枯骨尙安存靑冢藏金藥難招緱嶺魂

郡學八景

地本宋相居宮由素王辟嘉樹旣敷榮澄流復凝碧

右南園

仞由寸乃積髙以下爲基攀躋一延眺仰止良在斯

右道山

璧水湛圜流金波漾淸沚中有遊魚戲荷香隨風起

右泮池

瑤壇茂文杏得地嵗華深時有靑衿子橫經坐晚陰

右杏壇

托根上干霄偃蓋久承露不念植者勞但知匠者顧

右古檜

仙源何處鏡接太湖長奇峯七十二隱隠在危梁

右來秀橋

言采泮水芹因登道山岸斜日抱亭扉春風集童冠

右采芹亭

條風將化雨一夕灑南園門下多桃李芳菲總不言

右春雨亭

梅花水仙

弄影俱宜水飄香不辧風霓裳承舞處長在月明中

題桃花園

粲粲先春綺盈盈媚晚妝回思少年日騎馬出河陽

題茉莉二首

萼密聊承葉藤輕易繞枝素華堪飾鬘爭趂晚妝時香慣臨風細花偏映日生若將人試擬小玉定齊名

題牡丹

一種天香異千株國色傾應憐花似臉半醉倚華淸

哀葛姬

姬號曉云本出教坊雅善琵琶兼通翰墨尢工於寫蘭一朝化去遺迹猶存

忽聞藏夜壑非復繞陽臺何似行雲意猶堪入夢來妙手能操管芳心解贈蘭香魂隨宿艸祗作斷腸看

經龍虎山訪裴法師墓

艸宿靑山寂松林白日寒丹成人已化猶自閉空棺

其二

海上游梅福吳門更不歸仙源流夜壑何處有花飛【師本吾蘇人】六言【附】

泊江口

大別山前暮雨漢陽江口孤舟只自臨流送酒無因挽日登樓

皇甫司勳集卷三十一

欽定四庫全書

皇甫司勲集卷三十二

明皇甫汸撰

七言絕句

塞上曲三首

山城落日照居庸抗嶺回巒紫翠重十月邊闗塵不起萬年陵寢霧常封【居庸闗】

復有黃花髙揷天烽火不動龍庭煙豈爲王公曾設險亦知將士防憂邊【黃花鎭】

峨嵋山塞倚雲霄健馬彎弓意气驕夜半忽聞驚客汗軍中應識有嫖姚【峨嵋塞】

郊上暖行

經旬病臥寒翻劇忽漫郊行暖太舒豈謂陽和猶擇地容光不照子云居

寄王定州

秋日遙思春別君花飛不見鴈來羣風流刺史渾無事坐對浮圖弄彩雲

閨怨二首

妾自當年逺嫁君相隨萬里莫離分那能割斷東南水化作同飛西北云

別時圓月照江天不見人歸見月圓那因得並淸光轉夜渡梅花到爾邊

五花殿【在邢州寺僧云先爲塔後傾圮余趾作殿形五角故曰五花云】

浮圖曾記當年建七殿盤空標彩霞金輪豈合爲傾圮寶殿空餘防五花

再宴徐公子第

花前月影揺雙闕樓上香塵淨六街公子金盤畱客醉夜深寶馬過秦淮

晚經西湖

玉殿空山啼暮鴉錦防秋水悵蒹葭自是西湖好風月無人道有洛陽花

江南曲

南國新聲妙入神臨岐一曲可憐人爲向四時歌子夜也應白雪和陽春

雨霽過江

六月江門雨乍回孤防帶雨晚微開潮聲半逐雷聲去山气全銜雲气來

月下聞琵琶笙簫各賦一首

朱弦斜抱月明中翠袖輕調半逐風一曲闗山無限恨相思猶自到離宮

月映霜華夜最淸鳯簫吹出斷腸聲卻憐楚客浮湘意不似蕭郎弄玉情

月落吳宮夜欲分笙歌一曲不堪聞凡心也解非仙骨漫說乘鸞向彩雲

鄱陽湖三首

長湖落日起悲風想象旌旗在眼中自惜空流賈生涕卽今誰數亞夫功

君王愛弟本難圖夜半樓船直渡湖金穀翻寃墜樓婦銅山虛聚鑄錢徒

書生曾未解談戎帝子相招意气雄不見飛舞來闕下猶聞染翰在舟中

寄蔡子木

越山髙並吳山接漢水流兼江水長聞道衡陽有飛鴈將詩遙爲達中郎

梅子鋪題壁

月明淸露下荒臺木落空山更可哀夜壑常畱金碗在春風曾識翠華來

羲之墨沼

芳沼淸泉不斷流右軍遺墨宛然畱何時得暇來臨帖爲寫經文道士收

陸羽泉茶

蓮宮幽處湧淸泉茶竈年深冷緑煙香供尙存龍藏裏試嘗何似虎丘前

再過安國寺

古寺蘇君昔毎臨焚香端坐念何深笑余經嵗才重至臺榭荒涼秪茂林

畱別定惠院僧

一自齊安逺寄家不曾來賞海棠花髙軒落日聊孤坐猶記山僧夜送茶

畱別赤壁山僧

赤壁磯頭月可哀山僧常笑使君來秣陵城外淸秋夜悵望江云隔楚臺

寄故園兄弟

春風茂苑棠花發夜月湘江鴈影回康樂題詩勞夢寐平原羇宦不歸來

寒夜曲四首和子安兄

風吹芳樹已凋殘卻放淸暉入畫闌莫道金閨常自暖夜深翻似玉門寒

淡煙和月出霜林落盡寒花只素陰別有蘭缸凝彩焰鏡臺斜倚照冰心

繡戶深沈半掩門玉愁對月黃昏閒垂翠帳何曾寐燻盡金籠總不溫

年隨流水去傷神催入風光一度新何事蛾眉顰不展王顏無伴怕逢春

寄吳醫隱殊勝寺二首

聞爾禪房結隱居齋心終日對眞如常明萬葉靑蓮火爲照前五色書

宛轉金河接上池祗園亦有杏花枝門前自施迷方藥何用長安市裏知

吳鄕除夜歌三首

蘭燭流光照綺筵椒盤傾酒度華年漢庭白首何曾調莫怪揚雄學艸

久宦空嗟江海身故園今見嵗華新吳宮栁色寒煙裏不及長安易作春

荏苒流年去不廻夜深鐘鼓莫相催金樽放飲香醪盡但遣春光醉裏來

吳江夜泊有感

日洛吳江霜气淸越鄕姻樹眼中明虛傳八月乘槎去不似當年奉使情

江上停舟系水楊伴人鷗鳥自成行驚心一夕遙千里不獨秋深恨漏長

十四夜雪後對月

瓊枝斜掛玉輪秋積素承暉淨不流誰憐寂寞惟僵臥猶自更深一倚樓

冬日聞懋上人入西山寄贈

支遁西行欲買山乘杯一去幾時還禪心不系湖云似卻戀晴峯縹緲間

雪後書懷

西風吹雪滿柴閭坐對寒云意泊如自笑曾爲穿履客長安愁說待公車

病腹承子約弟以導引方見示

經笥深慚邊氏腹文園空臥子云身祕方爲謝傳鴻苑端坐寜辭學鳥申

臘月十五夜待月

雪意含云夜不分桂華揺落在氤氳羅帷嵗晚無須鑑獨有闗山最憶君

冬月沈輪空夜闌綺華燭自凝寒春來依舊淸光滿只恐催人不耐看

聞蟬

衞水東馳疾似雲水邊沙桞帶斜曛最是蟬聲不堪聽西來況是客中聞

施子持冊索書近體喜綴二首

漢庭儒術有施讐終嵗談經了不休把手靑門何以贈但言筆札欲相畱

肺病無能藝頗耽不辭畱滯在周南新聲近代多爭長怪向人間說沈三

對月答子浚兄見懷諸弟之作

南北何如漢二京迢迢吳越兩鄕情謝家樓上淸秋月分作闗山幾處明

挽張秉道以入覲客死洪州

聞說朝天事已非滕王閣畔淚沾衣空江寂寞秋蒓冷張翰何由更憶歸

子安席上漫賦

失路那堪事逺行離筵愁殺起新聲琵琶總是江州淚羌笛都爲隴水情

病中聞己兒遊張公洞占寄

名山探盡賦難成臥病江淹減筆精見說靈光將屬艸童心亦自有髙情

病中與賜兒骰子占戱

枕上煩心每自驚祛除不盡苦還生呼兒六博聊相遣葛須知莫浪爭

東禪寺題張琴師故居

遺民昔日寄東林彈指韶年去復今借問虎溪明月夜幾多流水在琴心

古意二首

承恩憐故亦憐新落葉隨風笑此身陌上相逢廝養婦宮中曾是舊才人

銅臺遺令不堪悲玉座猶憐歌舞時怪得無情王處仲一朝開閣防蛾眉

題董太史捲後

闔閭城外初傾蓋苕霅溪前逺泛舲題詩何日能相訪消息應傳董五經

中秋懷舊三首【懷乙酉年也】

玉街芳樹柰淸秋明月髙懸十二樓猶記江淹題賦手夜深操筆對淮流【子浚兄有淮淸秋月賦】

寶馬垂鞭過狹斜金尊不惜醉琵琶五陵信是多年少惇賞何能及謝家

斗城風物最堪憐一擲流光二十年嵇阮同遊無半在可禁吹笛落花前【子安兄與陳徐二子皆已物化矣】

丙午生日漫賦二首

華省歸來嵗復臨金丹未就二毛侵低眉漫憶從前事幾許當杯得快心

生朝不樂亦云癡把酒持螯醉一時王微也解名相累抗世安須吏部爲

饕史謡二首

金距雄冠喚徳禽區區哺卵亦何心瑤盤一薦傾人市郭外應愁斷曉音

中官玉食四方來酸筍香螺雜豹胎駐馬一飡猶未饜錦盤明旦候門開

淫史謡二首

穿鍼少女貌如花驄馬過時面半遮何緣得赴秦樓約試著靑衣典絳紗【爲婦築樓行臺毎夜更男子衣混執燈者入】

暫收寶髻與羅裙結束吳兒兩不分夜夜臺中陪禦史朝朝門外將軍【導之出入者指揮張建節也】

春夢【二月十五夜】

玉貌雙傾識未眞羅幃一夕偶相親襄王覺後渾如幻樂廣生前了是因

詠贈髮二首

寶髻斜安墮馬妝偸將鸞剪試分香纏君玉腕勞相憶底是春心如許長

鴉鬢雙盤似楚云聊將一縷贈夫君枕邊絲斷情猶系鏡裏香銷恨豈聞

春日許應亨比部見訪因憶應元防府時有內子之戚二首

臥病江鄕世事非門前車馬客來稀相逢不解防荘笑猶悼芳容淚滿衣

建節當年入漢京離筵子夜總新聲扁州再接淸河使一曲那傳白帝城

長兄新買珠燈試防二首

的皪明珠綴防絲芬蒀華焰引金枝爭言南海流光夜絕勝西園讓月時

爲歡詎惜防黃金訝向鮫人購逺琛但遣履綦承夜色不緣纓組照春心

舅氏黃汝成悉出所藏祕畫眎余嗟賞久之因賦三首

寶軸流傳嵗代深購時不惜防黃金長康好畫應成癖晏耽書亦苦淫

海內名山未盡遊渭陽圖畫總能收座間一夕窮千里卻笑張衡遣四愁

管落雙枝並入神手調花露染來眞寄語桓家須愛取莫將寒具誤畱賓

子約弟過余書齋值余臥病對桃花賦詩而去作此奉解

羞將明艷媚芳辰閉戶桃花浪作春獨立遲回君莫訝此中多是解迷人

別彥先舅

江上花飛三月時暮云孤棹欲何之不堪相送韓甥意猶是微吟顏逺詩

艷珠

明艷今時第一流新承恩寵石家樓舞腰徑寸朝朝減啼淚雙行夜夜愁

聞報三首

太乙祠前禮玉淸鑪姻燈火徹霄明賜錦裁爲朝斗服宮詞按出步虛聲

玉輦離宮駐未回金吾夜報栢梁災可憐粉黛成灰燼錯指長門是化臺

朝遷玉座已生塵夜隔紗羅獨黯神可是少君慿幻術望中猶得見夫人

送汪子之錫江

桃花落盡艸萋萋歸去汪倫路不迷天際孤防誰與伴只隨明月下梁溪

覽報二絕

沙塞飛書達漢京甘泉烽火徹宵明停鑾莫向馮唐問頗牧何由得再生

當時丞相稍嫌尊詎是君王亦少恩收骸那見東園器泣血空思上蔡門

梁溪詞三首

舞似前溪歌似秦綺羅秋夜不勝春可憐明月能畱客卻笑桃花解誤人

黃金賣賦買歌聞千載余名一夕醺恨殺玉顏逢洛水幾慿香夢到巫云

少陵初過四娘家香气氤氳月色斜別後靑樓何處是門前記取滿溪花

王使君養晦郊居一鹿隨之遊因寄

池上揮毫久不聞避人獨與鹿爲羣乘車欲向空山去何似王喬駕白雲

過叟瓶蓮二頭

玉露蒹葭秋已深晚芳猶自媚幽林何如仙子臨湘水朱袖雙垂弱不禁

贈楚湘王生

楚客乘舟秋入吳貂裘龍劍一身孤相逢解說齊安事雪滿堂陰尙有無

昔在乙酉嵗余遊二泉書院畱題於壁邵文荘公誦而愛之卽次答見寄自公下世逮今兩更酉矣再過錫山悵然賦此己酉九月二十三日也

二十年前少小時仲宣曾受蔡邕知松山寂寞泉臺冷猶向東陵訪舊詩

梁溪行樂詞二首

花滿梁溪月滿樓客鄕兩度醉淸秋百年行樂爭餘幾一夕想思可柰愁

曲按新腔詎似前妝成雅態更堪憐羅幃判醉從今夜翠帶畱題是隔年

進酒詞

芳情慣向歌前結郁抱偏從醉後開何事酒幹銜不放杯香暗送口脂來

贈金醫

少年學道出長桑閉戶時窺五色方漢武甘泉初鑄鼎好將靈藥獻君王

以獨艸一笏蘭芷筆二枝贈別盛二

獨艸新傳越國煙雙蘭並結中山兔此日臨岐特贈君他時爲寫離思賦

贈桂軒相者

心厭塵喧隱桂叢猶將物色閱三公長安總是攀花者多少榮枯在眼中

七夕二首

畫郎面面圖金粟化塔層層現玉毫舍利中看宿刼栴檀林外聽江濤

鵲橋宛映金河上鷲嶺遙連銀漢回從思妙諦多慙拙爲問天孫乞巧來

釋伎自闗中遊蜀山

太華峯前西別秦錦江持鉢度餘春經冬不防峨嵋雪一夕輕消面壁人

句曲崇明寺寓眺四首

義和三十六禪林處處香臺悉布金嵗久荒涼無半在祗余危閣鎖秋陰【千佛寺】

化城東望接侖峯九曲西流滙上容洞口欲尋茅氏訣丹書猶說石函封【妙雲院】

七級蓮花揷上淸靈光夜夜玉毫生重檐綴鐸聲和梵不爲風吹亦自鳴【四周塔】

寶藏宏開自晉年金河常見法輪旋五千貝葉靈文盡持得殘經不忍傳【藏經殿】

題寺僧唐馬

騕裊曾空冀北羣燕臺買駿久無聞長鳴且就支公櫪非是聽經勝防勲

過北川橋舊寓

客捨依然禁篽西女墻淮月古靑溪春風爲笑堂前燕門外何曾識馬蹄

普照寺聽天曉禪師講解

少林飛錫渡江來說法城南有舊臺貝葉時時松下展靈花夜夜雨中開

永興寺防步

帝城西覓古叢林萬木寒垂六月陰庭下閒花齋後偈門前空水定時心

贈徐公子追悼其侄禹量

綺紈公子擁靑衫身在朱堂慕碧巖竹林爲問風誰嗣猶自傷心說阮咸

贈資上人

白塔山前慧樹叢紺樓初化影堂空老僧相見諳吳語夜就繩牀問洽公

贈慶上人

早年銷迹在空門寺數南朝此最尊莫以無爲成淨業好將焚誦答明恩

贈漁苕叟

聞君家住舊苕溪春水桃花路欲迷總爲南枝懷越鳥此身猶在秣陵西

送故友程水部之子下第往毘陵謁唐太史乞志二首

落落雞羣見爾時河山猶邈故人思叔敖死後空囊在亷吏年來詎可爲

鳯毛今日喜逢君裘敝長安路忍分最是中郎知有道西行一爲訪碑文

安平元夕對閩客作

邑少弦歌惟戍鼓村無姻火只漁燈吳趨防艷閩珠燦一樣思歸兩未能

禦堤栁

禦堤新栁碧毿毿裊霧垂煙總不堪借問道傍車馬客幾多離思在江南

寓京感事五首

亡命當年爲報讐自矜驍勇驀邊州持刀白日橫行市縣令低眉不敢收

圍城髙築備遼西夫壻防徴事鼓誰向月明啼玉筯斷腸知是杞梁妻

紅顏薄命古來聞萬里辭鄕雁失羣不見黃金歸蔡琰祗畱靑塜從昭君

海陵儲粟號常盈一夕咸陽烽火驚聞道催逋朝遣使幾多民命在春耕

甲第西衢曜日新沙堤東巷已銷塵門前行馬依然在問姓多非舊主人

送僧之楚

千里云隨一錫孤楚山深處是荊巫湘江秋盡多蘭芷笑采幽芳當折蘆

謝王子惠蓮房

金房出水訝分甘玉沼淸秋露半含雲樹幾重迷魏北蓮歌一曲想江南

訪許子工部舊寮

一別都城過十霜相看俱是水曹郎到門不敢驅車騎羅雀應慚見子將

謝惠涼巾

誰制云巾蟬翼輕況逢新沐晚涼生北髙枕承嘉惠東省彈冠異昔情

謝王比部惠珠枕

雙蟠防鳯結明珠角枕從來粲不如夢魂恍度鮫人室願借餘光照寶書

戲調李子喪內三首

君家賢內友人知自是蘭芳不待時莫訝潘生頭白盡祗緣新艸悼亡辭

月冷妝臺翠冷鈿花銷紅粉栁銷煙陸機總謂多文藻可復揮毫示彥先

遺掛凝塵尙黯香洞房深鎖夜何長解愁莫漫頻傾酒猶恐卿卿恨太常

馮公嶺觀道傍花愛而賦之

馮嶺秋髙鎖白雲四山晴樹掛淸氛花開五色多奇品不植名園便莫聞

春江雪泛柬陳廣文

春日江頭雪作花片防乘雪下東嘉云深不辧袁安宅獨擁寒衾到日斜

芝田憶殷近夫

當年仙令下車時燕坐鳴琴有所思不知葉縣丹成後尙見河陽花滿枝

張銀臺避兵湖上三首

靑海揚波白日低玉山雲樹已全迷少陵避亂花溪裏卻指湖東作瀼西

黃巾夜逐馬鞍東華屋朝隨一剏空但使有橋容博望不將無宅笑張融

婁闗兵後市成墟何似咸陽烽火余不見問奇門外客啼鴉知是艸居

宼至雜詩四首長兄命予同作

將軍喪馬懊無顏奮臂宵馳敵壘間何似賈生行刼去獨騎南部紫驑還【廝卒李阿旺】

拔防先驅獲必雙日髙腥血染婁江齊師三百稱驍勇气奪吳兒欲樹降【義勇闗壽】

江邊結网爲求魚誰道漁人亦獻俘要取銀牌將換酒凱聲乘醉入吳歈【漁人顧五】

年少輕生不畏擒笑談紿虜未輸心朝來匹馬危城外提首轅門索賜金【狼兵王五】

將入滇折蘭贈吳二純叔

海上塵吹阻盍簮宣遊曾共楚江潭贈蘭何似攀楊柳佩取芳心報日南

題楓香驛亭子

秋入楓林霜葉零勞勞吳楚此孤亭階前湖水環雙碧檻外廬山送逺靑

臨江驛中秋

驛路臨江接漢陰洞庭秋气轉蕭森吳闗一望三千里爲借淸光寄逺心

華容

湘江西下見華容路訪桃源尙幾重巴水漲時迷蜀道楚云深處是巫峯

馬鞍嶺

石磴千盤上馬鞍始知鳥道未爲難此身已作圖南翼猶指雲霄向北看

苕溪邑鐘鼓洞有伯安題石

石傍空山聲暗傳云和淸響落鈞天洞門一自題詩後常見停車叩水邊

沅江

霜落丹楓吹白蘋沅湘十月暖於春閒將棋子敲燈夜可念江千待渡人

寄憶

江東烽火已難知亂後堪更別離總有鄕書傳驛使開緘不省是何時

盤江詞三首

白澗流殘靑嶂開雞公嶺帶夕陽來更聞江水盤千曲何似愁腸日九回

攢峯夾岸若云稠下有飛泉一綫流春艸深時多瘴厲行文駐馬不堪愁

松風萬壑引盤渦聞唱公無此渡河漢將西徵遺壘在至今啼血染滄波

過定西嶺寄憶包侍禦節

兄弟逢時早防勳人言柱下有機云淸宵爲問華亭鶴瘴嶺驄還幾度聞

仙羊山【廣通李令告予縣西有山望其雲起如驅羣羊山下有鑛殆金銀气也】

昔聞浮雲變蒼狗玆傳靈气成靑羊安得坐逢勾漏令閒煮丹砂白日長

捨資驛有楊太史垂栁篇書於壁因寄

垂栁年年陌上春題詩不見倚樓人萍蹤恨殺巴江逺望入峨眉翠轉顰

安寜乃楊太史客居處樂人多按其詞被之管弦

曹植疑神賦柰何徐陵新體麗情多爭如供奉淸平調翻入南中子夜歌

發滇口占

嵇生慢與世相違金馬闗前欲拂衣自笑此身猶社燕一逢春色便南飛

嶽陽道中積雨

千樹松衫結曉陰徵夫前路畏泥深慣是楚天能作雨卻憐吳客坐傷心

黃梅聞張令先已入省

仙鳬謁帝楚江歸芳艸洲連赤壁磯遙對雙峯懷玉樹琴聲寂寂落花稀

潛山道中五日

客行仲夏逢佳節地近東吳卽故鄕思欲避兵猶防亂蓬心解醉蒲觴

皇甫司勳集卷三十二

欽定四庫全書

皇甫司勳集卷三十三

明皇甫汸撰

七言絕句

奉和子約夏日郊居五首

炎日遙從瘴嶺還新開幽徑竹林間南中六月渾無暑猶記衙齋對雪山

用世無能恰似樗坐驚啼鳥落花餘邊生僻性惟耽臥縱使臨池亦懶書

坐倚桐陰岸角巾誰堪裹服起迎賔杜門卻笑曹顏逺何事因疏恨故人

三畝芳園帶艸堂一行作吏久荒涼烏衣樂事多淸夜莫向春池夢別長

夢鹿初醒日上遲戲禽偏愛午陰時隠侯新制郊居賦不遇王筠未解知

新秋月防三絕句

端居自愛小庭閒皓月流光照酒間試向南枝看宿鳥莫將離思繞闗山

常年月向客中明今夕人歸倍有情底恨烽塵吹海戍笙歌銷卻館娃聲

謝家華蕚聚應難月滿西園似舊看昏夜尙思遊秉燭誰教見月不爲歡

十八夜兒楙治酒邀諸父待月始陰仍霽

淸夜歡逰忽作陰少時斜月復開林倩教絲竹陶餘興莫惜兒曹解此心

送朱揮使提兵備禦

牙旗遙指海東云夜半潮隨刁鬥聞充國來邊多勝算不教幕下久從軍

夜過張子不值

偶隨明月過君家幽徑無人自落花書帙亂拋靑玉案尙餘螢火掛紗

次子約答賔

閉戶無營懶自宜逃名漸覺少人知相逢陌上休相問二陸今非入洛時

柬子約二首

古來齊物賤彭殤余浪長悲十二郎不柰春風如解恨夜深飛雨助淒涼

東吾達命愛都捐最是憂心易損年頭白逢春能幾許且收雙淚向花前

題扇

步從洛水淩波夜偶向巫山行雨時趙氏入宮爭見喬家傾國兩相宜

題梅贈僧

說法臺前凝素暉香霑貝葉冷侵衣老僧面壁渾無語落盡梅花當雪花

長兄齋中嘗畜白鸚鵡一隻亡後歸之於人哀賦二首

客到花間問主人隔簾先聽語聲頻今來卻作烏衣燕飛向東家別哢春

塵生畔緑陰稀不見籠中舞雪衣何似義烏能戀主寒枝棲盡尙來飛

閏七夕病中作

花燭人間卜夜難香車天上結重歡嗟余抱病移單枕非愛雙星欲臥看

題扇

吳苑總爲嘉麗地春風況是艷陽時鶯花十里橫塘路載酒移舟到處宜

黑將軍被放

漢將功成謗易生藍田歸去不勝情靑天一片淮南月猶照當時細桞營

送朱生戍滇

行盡黔中萬疊山昆明特秀五華間漫過銅柱思鄕泣防見金雞放赦還

題燕

緑裊輕絲巷栁斜朱顏依舊映桃花雙雙慣向春風舞愛得宮腰似趙家

題蘭二首

月映湘潭弄蕋初淸香先自襲衣裾紛紛桃李爭妍夜一種幽情總不如

小玉盈盈不事妝靑樓夜夜舞霓裳欲君記取同心語解佩臨風贈早芳

北山

羨君棲隱出人羣獨向山齋臥白雲自是松杉堪寄傲不須猿鶴爲移文

次韻送張允淸遊武當二首

歸臥東山聊引年始知傲吏已成仙乘槎若遇浮丘子定好相攜躡紫煙

看君已過古稀年猶欲名山訪列仙可是向平婚嫁畢不愁岐路有風煙

課小侍習舞二首

小髻盤鴉二七年新教垂手舞當筵夜來何事羅裙皺只恐淩雲化作仙

初著霓裳怯尙羞纎腰婀娜不勝柔鶯花容易催春老莫道盧家忘卻愁

元夕燈下觀舞二首

華燈攜自日南來火樹蘭枝夜夜開氤氳翠防燈前舉一片輕雲落楚臺

萬斛璣絲巧織成銀花防防弄春情玉容翻向光中立何似仙姝隔水晶

戲柬子約

燈市才收春漸饒柳情梅態不勝嬌相攜早辦東山屐何用持經坐寂寥

題沈周八景圖

瑤臺髙起闔城西下瞰胥濤煙艸萋歌舞盡隨麋鹿防月明惟有夜烏啼右姑蘇臺

靈巖深鎖舊離宮香井琴臺輦路通池上花饒西子醉屧聲時向畫廊東右靈巖山

萬笏山頭一逕分半通祠宇半連墳可憐僧捨成灰刼落盡泉聲見白雲右天平山

太湖風浪晝冥冥煙樹微茫接洞庭船到中秋徐蕩槳湖中漾出兩山靑右太湖

一開茂苑古城隅百里鶯花入畫圖爲問海陵何處是寒鴉飛盡但平蕪右長洲花

吳王宮繞百花洲十里香隨脂水流芳杜盡凋惟鳥雀飛來飛去候龍舟右百花洲

章郎種樹似劉郎片片開成錦水鄕一自尋源迷去所不知春色在河陽右桃花塢

橋橫古渡帶平沙楓落寒山日影斜舟女莫言估客樂鐘聲將夢到天涯右楓橋

爲僧題畫

誰道空門無世緣畫圖猶自向人傳詩成何限淸秋興恰似休公怨別年

贈董少姬

年才二七美朱顏家住靑樓大道間曾記少時行樂處不堪淸夢到巫山

再贈董少姬

玉貌蘭心笑口嫣未盈三五小嬋娟雙成只合仙遊去故向人間畱可憐

過董氏

不到靑樓三紀年章臺栁色半銷煙今來非是江州夜對卻琵琶亦黯然

朱將軍第夏防二首

海上軍書久不通閒拋鎖甲掛凋弓誰知河朔追涼處卻在營門細栁中

筵開西第午風輕玉映冰山四座淸暑气翻成秋气肅蓮歌按出凱歌聲

題花圖贈王郡守徐少府二首

洛陽盡說花如錦蜀郡曾聞錦作潭一自分符來出守年年春色在江南

茂苑晴洲繞鹿臺芳菲應待錦帆來不須更置催花使一奉仁風萬樹開

二月二日子約席上翫雪同詠二首

今年逢閏訝春遲積霰凝暉似臘時楊栁何因飛早絮梅花渾已拂殘枝

飛花綴戶總瑤芳東素纎腰映舞行最是多情何水部故教羅綺喚春光

春寒歌二首

揺落寜知三月時未逢禁火亦寒炊梅翻六出花成雪栁濕千條雨作絲

剪就春羅未試衣花間無計覓芳菲鳯樓絕似龍沙夜徵戍何須更憶歸

雨過秦侄賞玉蘭

愛汝庭蘭萬玉開年年一度看花來莫愁風雨消輕粉暗送幽香入酒杯

題畫寄栗二宣甫

少年折取杏花枝曾共元方走馬時回首長安春色裏因君一爲寄相思

閏午

今年閏月兩端陽共對橊花再舉觴百嵗幾回能遇此不妨頻系五絲長

勸舞詞

石家選舞按新聲不惜黃金教始成莫怪楚宮多瘦損纖腰能得幾時輕

捲燈詞

火市燈街久寂寥幾家銀燭慶元宵才過三五収華焰可信韶光疾似颷

子浚庭中玉蘭盛開感賦

香銷玉樹更生春不見當年種玉人莫道有情非艸木半垂未展似傷神

何內翰招防獲聞聲伎之盛作三絕句

房中樂自舊京傳促柱輕調慢拂弦曲罷周郎得顧但聞餘響繞燈前

紅妝喚出夜畱歡翠防因霑細雨寒爲謝喬家無惡客不妨歌舞教人看

二月鶯花樂事新更憐羅綺坐生春當杯入手休辭飲祗恐夫君怒美人

雨餘早起蘭花乍開幽亭可玩遂以一枝貽弟子約枉詩見投兼報此作

灌園爲憶閉闗人靜裏無營動亦眞折取蘭枝當華萼佩時須悟贈時因

吳文部園中觀秋千四絕句

防架朱絲蕩碧空翩翩雙蝶逐花叢祗知神女能行雨不道仙姬防禦風

乍起花間漸出墻只愁人逺但聞香嬌容願倩風爲力故制湘裙特許長

約雲鬟恐髻偏雙鉤玉筍蹴金蓮平明芳徑休輕掃畱取人來覓翠鈿

女伴年齊二六餘爭先跽巧气淩虛个中飛燕身能慣百徧看來總不如

贈別董少姬

花月長承座上歡闗山忽作曲中彈楚云一防陽臺冷始悟佳人再得難

虎丘餞別

解道禪機色是空猶將別怨惱休公當筵一掬傷心淚灑向天花並作紅

虎丘感別

分岐昔上說經臺愁鎖寒云郁未開祗樹翻同湘漢竹淚痕畱處不堪來

送子仁弟遊茅山二首

天外三峯翳白雲人間何處訪茅君容江二月多春水落盡桃花路始分

洞口松杉蔽隱居玉宸宮闕接淸虛相逢道士應須問茂政年來好寄書

宮詞

禁城柳色藹春暉江上龍舟去若飛典笥預開金鎖待君王初進五時衣

花朝嘆

二月春深暖未回花時猶未見花開宸遊唐後渾嫌晚怪得傳教內使催

玉疊梅子約園中新值

玲瓏萬玉琢成花獨掩羣芳色倍華可是天邊瓊樹種乍移江左水郎家

戲簡吳純叔

長夏園林寂更深思君何事減春心月明閒卻秋千影懊恨墻頭但緑陰

題新紅

春色才堪擁座中小喬曾亦恨春風臨妝若使羅郎見定折桃花賦比紅

重贈董少姬二首

玉人重喜醉花前璧月流光夜可憐何事花飛人別去卻因圓缺悟塵緣

舊日啼紅尙淸衣可禁沾袂淚重揮江流亦恐愁難浣願逐寒潮一度歸

山中觀梅二首

四山祗樹總成梅十里幽香防法臺試向鄧林投杖去何如給苑看花來

乘興觀梅蕭寺間揚州何用逺遊還老僧花下聊趺坐面壁渾疑對雪山

花下贈妓

折取梅花贈麗人壽陽更覺晚妝新分明羣玉山頭見人面花枝一樣春

寄贈趙姬二首

爭言飛燕是前身曾記昭陽第一人祗恨塵緣猶未盡卻隨紅粉度芳春

少小名推作狀頭舞腰掌上不禁柔年來通借金閨者未必才華勝女流

除夕雪二首

嵗暮江城春已過寒云猶作六花多長安憶得朝元騎幸借餘光送玉珂

漏聲隨霰聽來稀漸覺靑陽斂素暉何事東風渾未起柳花無賴訝先飛

題竹贈妓

分明弄影碧參差學得江南舊制詞敲防玉釵聲似恨粉痕畱取未幹時

送王公子之白下二首

爾抱靑箱寓舊京五陵結客總肥輕鄕心卻逐秦淮水猶自東流向闔城

相門有子降王門詎訝當年齊偶尊憶得鳯凰臺上月渭陽深處照黃昏【公子有姊歸於中山因流寓云】

豫章詞四首送範於中之江藩

滿堂絲竹且停聲試聽闗山送客情王勃舊傳滕閣賦陸機新擬豫章行

秋半湖隄柳未疏鶯花稍減別來初朱輪擁處頻教駐防有門人托後車

當時盛事數徐陳千載余風尙未湮君到洪都須下榻好於淸夜遲幽人

衙齋吏防晝長闗坐對薇花見鳥還雨後卷簾來爽气幾多詩思在西山

題桃源圖

試問桃花幾度新武陵深處舊迷津也知聖世非秦日移向東都別作春

題陸氏資隠田捲

賣卜城南今幾年囊中猶自少餘餞何如宋玉惟題賦乞得君王云夣田

題張仲梅花時居母喪

萬玉參差防作花渾疑云色映衣麻思君莫道詩全廢聊倚東風詠白華

二鸚鵡詩

長兄得白鸚鵡一枚鴞身鴿尾有冠如纓而色黃志曰鸚防也客自南海歸者持紅鸚鵡一枚體差小而趐緑翠羽並奇產焉昔宋顏延之賦白謝莊賦赤恨未能兼也余欲操筆侈辭方抱禰生之誡然終不能嘿嘿也爲占二絕付司鳥者歌之云爾

慧性能言冰雪姿玉階曾亦侍光儀年來翠防爭承寵詎是霓裳進舞時

身向炎方萬里歸眾賓誰不訝朱衣漢庭白首爲郎者猶未銜恩得借緋

還扇詞

惋矣汪生淒哉吳媛締蘭心於偕老奄蕙質之先零密友興哀悼亡成賦慷慨命管托團扇之幽情出入懷防攄捲衣之餘慼暫捐班篋幸獲楚弓嗟乎玉洞埋骨非去珠之可還香謝返魂豈遺簮之故在物則偶爾人其柰何

憶昔春華溘露時曾將麗曲寫憂思蛾眉不及齊紈素一防人間無見期

皇甫司勳集卷三十三

欽定四庫全書

皇甫司勳集卷三十四

明皇甫汸撰

頌贊銘

淸海奇功頌

若稽古昔重華纂歷爰書猾夏之文只徳握符猶載敍戎之績蠢玆倭夷弄兵濡沫中奚足爲聖朝蠧哉當其竊發也始逞貪殘卒肆桀驁乃至焚城防邑斬將防史釁構累年殆無寜嵗禍延四省半爲丘墟上厪宵旰之憂大奮赫斯之怒簡命元老授以斧鉞召募習流置爲材官仰借寵靈式遏防虐尋就剪滅悉爲蕩平然民疲於徵遣師困於行間財竭於轉餉力殫於防守得不償失功僅凖過此其往事之大較也夫日本諸夷僻處海島洪濤巨浸天之所以限華夏也然浮艎駕艦乘風遡浪倏往倏來千里一息敵騎之蹶踶不捷於此也跳梁盤舞且戰且怯邇則刅接逺則火攻匈奴之長伎不銛於此也議者方軫北顧而忽南圖向非髙帝神武察見狡譎謝欵罷互羅衞布堠而嚴爲之防鄞漳之間不胥而爲夷乎迨今烽火稍戢瘡痍甫定而師處生棘田卒污萊遷徙之民未盡歸農蕩析之婦未曾還織方且收骨四郊想魂千里乙丑仲夏風汛忽作閭閻震驚蓋傷弓之鳥羽落於虛丸遇毒之夫色變於談虎無足怪也時則有巡按禦史洛陽函野溫公霜稜所蒞風裁著稱嵗及期圖上剡艸方駐節義興羽檄星馳鷹揚電發乃令總帥郭君爲先鋒別駕劉君佐之兵備憲使耿公將中軍而躬率勇敢彈壓其後甲耀日朱旗絳天申以旦誓刻以宵徵有言三沙瀕海賊勢叵測不可輕蹈者立斬以狥由是三軍股栗拔防爭趨耳慴於迅雷目於流矢桑防未徙而槁首傳矣生擒三十六人斬首數百級其他沈屍汨羅自相蹂躪而膏野者又莫可勝記也神哉王師乎奇哉侍禦之功乎或曰倭昔崛起民不知兵乃斬木掲竿烏合蟻聚以此而戰折北不支今訓練已久器械益利信臣精卒非向之屠販亡賴也長鎩勁弩非向之鉏擾棘矜也殊不知久安者弛常勝者驕以驕心而禦弛眾父兄緩帶稚子咽哺卒非不練適以予敵器非不堅操以倒授食非不足賫爲盜糧豈可謂今易而昔難哉矧倭夷之深入我土也不習地形妄意空藏阽不測之危冒重闗之險昧利黷貨幸而距脫者徒以中國之姦爲之向導也今則造舟除器非一朝一夕矣士效智謀師有紀律探知要害覘得虛實卽所就擒者咸髠頂睅目闊足駢指無不一當百者非複雜以鄞漳愞弱也又豈昔難而今易哉乃使戰無遺鏃返無隻輪而我民無乘障之勞塡塹之苦婦女無系鞍之辱嬰兒無貫槊之慘農不輟耕商不易肆靚妝袨服之遊如故方響棹歌之聲不絕而防已亡矣伊誰之賜哉獨不觀之療疾乎已在膏肓投之烏附而愈病者徳以爲良醫而不知元气耗矣孰與切脈望色攻於湊理者功上也又不觀之救焚乎將在煨燼不避燋爛而赴者主人引以爲上客而不知玉石燬矣曷與曲突徙薪止燎於方揚者功最也以此觀之今日之功豈減於癸甲之時乎嚴未遑戒而師已班警未及聞而捷已奏焉於是天子喜曰破敵神速不以賊遺君父眞禦史哉一二執政皆吳產也驩然釋其故鄕之思君臣交慶於廟堂之上罔不嘖嘖賢侍禦者而公則曰聖天子威徳逺加元輔訏謨素定小臣何力之有哉時巡撫大中丞防稽周公巡江禦史新安尹公先以王事只役於外乃由大江來奔防於海上殄其餘黨俱蒙白金防幣之賚郡邑諸屬各亶乃心衞尉而下悉聽縱指勤勞並可書矣稽昔裴晉公亦由禦史建勳超拜將相公歸上毗天子平玉衡銷金鏑張樂洞庭之濵放畜長洲之苑江左之民非公大造而誰哉司勳氏曰玁允於襄吉甫興歌淮蔡旣平宗元制雅不有藻辭盍彰鴻烈乃爲頌曰東南嘉麗吳嬴越饒爰及中葉宼亂是遭軍疲於戍民瘁於徭褐靡卒嵗藿不謀朝十室九罄千里蕭條坐憤棲防寢思報殽我有黍稷賫爲盜糧我有金繪胠爲盜裝嗟我父子驅之海疆雕甍綺棟燼於燎揚帝命元老威武肅將廓淸大憝汔可小康康休亡何妖氛載煽鯨浪飛颿羽書遞箭聞者禠魄談者槁面桓桓侍禦從容應變戴星出師防暑與戰申令六軍防不可玩遵海而陣遇於沙穴甲未及擐鼓不成列渡沈其舟逸亂其轍集從天降防隨飈瞥一日之間三獻其捷不識不知罔奪民業赫赫膚功實偉實奇折衝於爼制勝於帷勢如破竹算若發機渠醜旣殄餘孽亦夷民安以慶士飽而嘻捨爵髙防攬轡徐馳謙謙侍禦載拜稽首帝徳誕敷臣力何有賔服百蠻天子萬壽昭格上靈貺是祐司勳作歌宣之凱奏勒石海堧永耀厥後

匡靖翊隆頌【有序】

當覽王子淵聖主得賢臣頌而有感於君臣相與豈不章哉若夫雲龍風虎防逢其適鴻毛巨魚勢乘其便元首股肱之資腹心腎膓之寄備易而儲難求勞而享逸稽古盛帝顯王曷嘗不用此術哉我明若蒲州楊公博弱冠解褐負洛陽之才腰章制錦流東阿之譽遂以循吏徴拜曹郎僅逾二紀超登三事羣望屬焉在昔世宗之朝氛祲未寜邊圉多警以公爲夏官大司馬以詰兵戎以勵將士龍旗飛藻鼉鼓樹羽爪牙之任若堯命羲叔周任祈父由是威震殊俗風偃遐裔凡東寄南象西鞮北譯罔不獻琛來廷回面內向部曲憚其威徳君長識其姓名肅皇帝垂衣裳銷鋒鏑志牒之所未載舟車之所未通逾沙越漠輸琛納賮者以億計公之力也逮今上卽位海宇乂安以公爲天官大冡宰統百官咨四嶽口代天言手握王爵樞斗是司若左雄卓絕於前山濤莫嗣於後由是舉士歌牧之中辟才琴釣之上凡內而司府監寺外而藩臬郡邑罔不銓分涇渭藻別朱紫天下謂其公淸時人目以貞固聖天子平玉衡升泰階凡奔走防附先後禦侮濟濟在朝野無遺賢者公之力也在昔嘉靖己丑世宗禦極之八載也銳精圖治稽古禮文延攬俊哲寤寐幽人設天网以該之築黃金以招之由是鴻羽漸階振鷺充庭海內去奧離渫持粱齒肥攀龍附翼以赴功名之防者上下驩然交欣工用相得也有若文華敷於藝苑治行著於郡邑忠藎攄於臺諫徽猷宣於藩嶽得人之盛首是科云然位不閱於崇品年不躋於中壽者多矣滁陽奄忽未竟齊安畱滯周南矧陟臺秉鉉非公一人而誰哉垂聲竹帛銘功鐘鼎列爵殊稱剖符錫壤公曷以臻此哉惟天縱公思啟行翼咸可也而獨兪咸否也而獨咈防共揆也而獨當力共奮也而獨克髙論廟堂之上而千里若見不越幾席之間而百世可知聖主待公以功熙績矣且公西晉世家也累葉簮纓繼武科第侍禦作於前祠部述於後公奚憂焉宜乎享黃髮渥丹顏天壽平格爲國元老玆嵗戊辰甲子始周夏五廿又四日懸弧之辰也天子令宗伯司馬大官錫防上尊漬酒宰夫胹饌教坊陳樂衞士騰舞八座稱觴百寮結駟詞臣賡歌乃有同榜逸史竄迹虎丘翹首龍門載拜而獻頌曰崧髙維嶽峻極於天中條有岨作鎭蒲川惟嶽降神申甫廼誕條亦毓靈楊公攸贊姑射異人綽約駐顏公參其術呼吸引年皤首絳縣甲子胡考公介遐齡永錫難老文武爲憲周美吉甫桓桓楊公實惟其伍將相兼權蜀稱武奕奕楊公爰與之儔昔在匡靖司馬受脤蠻方輯柔如民之馴今乃翊隆爲帝冢宰以統百官以均四海廼武廼文多男多壽何福不臻俾爾單厚秉云不惑震曰遺淸功徳並劭身名俱榮

顧孺人頌給事存仁母

牒稱軻母史頌鴻妻赫赫武肅垂範中閨徴士尙徳淑媛與齊始修挽鹿終誡鳴雞哲嗣駿發職司諫議爭廷犯顏排閽冒忌謇諤不回遐徙曷懟屺岵增勞社稷苟利賢哉孺人大義實聞爰廸厥子爾獻於君惡不可爲隱焉用文前史所載異代同芬黃門寜親曹家逐子一旦背損流悲徴仕火焰帷堂反風獲止匪籍慈靈孰昭懿美

蜀國闗侯像贊

矯矯闗史稱虎臣乘時防迹奮不顧身勇略蓋世英武絕倫生爲名將死爲顯神火徳中微妖氛構亂慷慨辭曹驅馳翊漢國步斯頻王艱於扞地厚天髙精誠可貫寶刀淬鍔鐡錡嘶鳴笑談雲霧叱吒風霆萬夫莫敵千里長徵正直而壹凜凜猶生𨿽有勲身歿气燼孰若我侯靈威不冺貌肖美髯心紆義悃家祝戶禋世刼共盡

張簿贊【爲少宰張公潮作】

矯矯張公被褐懷璧曹侯試掾蕭相發迹小往奮庸奚假推擇智效一官莫匪王役權閹作威奴使羣吏鼎貴脂韋鮮不喪气辭爼遜言投章抗議螳蜋之怒詟彼虎眥諸司塡委貪敗蠧成公在易州砥節惟淸時防奇羨嵗出有經誰謂簿寑流其頌聲公拜湖藩遺榮遐引知後必大髙門容軫肅肅宰臣閱崇籍甚本固斯蕃源深斯濬易氓懷徳敞宇崇祠載勒其績載肖其儀曾是要位湮沒罔知苟業斯劭胡秩云卑杜陵庇令按劍詆傳爰延爲長不聞郡縣古人與稽剛亦可見世濟休光天恆福善

許中丞像贊

西京巨麗闡於慿虛華嶽降神誕自奧區時惟許公奮庸在位爰奉末光式參下吏嵗月云邁山川間之願見顏色邈若瓊枝嗟吾匪故繄公猶素展圖端拜恍若神晤湛乎其思晬乎其形若昔待詔掞藻天庭目裂以眴髮怒而指若上封章攬轡而起春風以披秋陽以晅若進諸生讐經辯難司馭肅肅鳴鑾噦噦又若持版支頥數馬而對裘帶閒緩羽檄孔棘若在軍旅坐嘯而防慷慨登遊從容燕語若攜賔從觴奕別墅公髮𨿽攺乃葆其眞公齒𨿽宿而思則新旣抗流載雅致威稜所憺翹緬增气

陸義姑姊贊

姊事詳載其弟給事粲傳中

烈士殉名偉夫蹈義豈伊女徳亦與之比婉娩克斷柔嘉能制賢哉陸姊在寡而貞乃有哲弟爲王諍臣譏彈時相抗防於廷批鱗逢怒竄迹遐徼妻疾彌畱家遭不造哀哀二雛影形相弔秖役戒言不遑內顧匪我無家爾家曷附匪我無子爾子曷怙父兮萬里母兮九原耄矣太姑曷能爾存往鞠往育展誰之恩魯婦存侄齊師卻兵矯矯陸子異代同情險阻備嘗憂戚用成聶姊砥節傷勇獲咎第五譎善內省實疚急難之刺是圖是究國曰直臣家曰義姊爭光日月流聲閭裏小子執彤敢告司史

王氏三貞贊【澶州侍禦家也】

皎皎常氏弱嬪於王曾未三稔夫溘夭亡遺孤是孕冀延以昌在𦇤幾殞吁天乃康精誠之假懿行孔彰淸風激俗澶水流芳肅肅侯妹中丞之裔偕老是期中道奄棄姑欲見奪指天以誓譬艸棲塵無後可恃處情尢難端操愈勵嗣厥徽音無忝常氏赫赫趙女誕自鼎族荊布是甘乃厭繁縟降而能聄在饋惟谷良人早殱微是育婉娩柔容竟謝膏沐伊常與侯粲爾賢淑緬昔三仁君子之貞三良是殘烈士狥名何如三婦慰彼九京率禮蹈義匪愛其生內徳旣諒外教實刑刺臣作頌敢告司旌

讀朱中丞遺烈論贊

蓋聞皎皎者易污磽磽者易缺豈不信哉余觀朱中丞遺烈未嘗不廢書而嘆也嗟乎若中丞者可謂彊直自遂者南陽之風者矣自發科起家承麾出守稍遷郎署載揚憲度歷典藩條所在以能稱其治大較尙嚴察操下束濕而發摘如神惠逮於單微威行於貴戚以故徳怨恆相半焉至開府兩浙坐鎭八閩官由新置法罔舊章事聽便宜權得專攝其襄同安雙嶼諸山宼及翦漳泉甌鄞諸海夷前後數百餘戰斬首千餘級𨿽營平圖金城之略定逺恢玉門之勲曷過焉少假嵗月聖朝將賔越裳而賮楛矢矣柰之何豪右不利飛文巧詆黨虐構舉遂使當寧回鑑於萬里執政過聽於三人禠爵服以屏居顧妻子而嘆息念塌翼之莫奮悼司鳴之無晨乃仰藥杯中溘死牖下徒僵屍寓諫抉目觀兵不亦悲乎卒之後曾不三載而夷患孔熾禍連吳楚毒流閩粵蔓延烽火幾爲丘墟貝錦之夫始靦顏以噬臍切齒於戎首亦何及哉追論是非折衷功罪當優以廟諡爵其子孫然不聞理伏波之寃訟深源之枉者豈漢徳之少恩抑天道之爽報也哉贊曰肅肅中丞才猷經世旣逢其時亦履其位致果用剛道家所忌渟海回瀾長城撤蔽夕輝可收朝露不待所至防利乃身受害前虧厥成後亦尋敗三復甓餘千載增慨

五旅銘

五旅者皇甫子旅於黃而其居有五也堂曰含暉室曰枝亭曰友鹿軒曰淸風臺曰蘭芳云先是黃令奉禦史臺檄業己爲治理官外館矣有餘材焉乃構堂三楹扁曰含暉取謝詩山水含淸暉也前臨大江後枕赤壁山川信美余讞暇居之未嘗不超然適也暉曰含之豈時當用晦道尙守黒耶世之抱仁而腴懷義而華者一切以才短之不識古追琢斧藻曷所指哉而彼堇堇弗語象恭浚衷而逸行者果皆得爲有道之士否耶銘曰上徳守黑良賈深藏其暉允吉君子之光堂之後徧室僅容膝曰枝莊生所謂鷦鷯巢林不過一枝者也余退食毎端居深念理以遣已情以恕人不知奧窔之在廣莫湫隘之在昭曠也昔蘇長公被放多就安國定惠間遊息省過而余經嵗不再至束縛又可知矣銘曰爾心之寛爾處而安曲士小知達人大觀堂之前除有支屋欹焉堪輿家謂弗可也乃構小亭翼蔽之餘燕坐慿檻啟疏二鹿輙麌麌然馴而不擾也余出而有上下之交必矜持伺察稍慢易弗中履度輙獲罪而余姓又素夷也豈若二鹿於我相忘哉乃知茂陵長薄麋羣鷗侶有足投老者矣銘曰委爾形葆爾眞無役爾機心廠故有軒曰淸風雲曰淸風軒者大夫夏廷芝建也毅皇帝時大夫以禦史被謫稍遷同知府事因建玆軒修竹夾植而臺榭中峙也余始開徑自含暉通矣江光嵐气藹然戶牖杜門謝吏卽野人之居不似使君衙捨矣昔長卿慕相如之風延陵附子臧之節士固有曠世相感者謂非此類也耶銘曰王者尊賢容眾不失細微則行葦受之爾堅爾節於時懋之軒臨髙臺可以延眺然荒蕪不治皇甫子芟夷而新之荊菉稍翦叢蘭始被故曰蘭芳臺云或曰子之來黃寄耳非久當棄此去惡用新之餘曰人生代間皆寄耳奚直黃哉彼赤墀靑鎖而紫闥也豈子息所耶銘曰蘭生幽徑不以無人而不芳君子修道立徳不以困窮而易其常紛吾有此內美兮奚忝爾楚鄕

皇甫司勲集卷三十四

欽定四庫全書

皇甫司勳集卷三十五

明皇甫汸撰

序集

三吳水利圖考序

昔禹抑洚水疏九州陂九澤諸夏乂安功施於三代自是之後滎陽下引則宋鄭陳蔡曹衞與汝泗防於楚西通漢川云夢之野東通鴻溝江淮之間齊釃淄濟蜀穿一江於吳則通三江五湖皆可行舟余用漑田百姓饗其利而水利之說興焉子長著論於河渠孟堅推廣於溝洫而水利之書成焉鄭國始開而秦以饒足宣房未塞而漢遂不支此其利害之大較矣吳本具區湧川開瀆吞江納漢出乎大荒之中行乎東極之外浸莫大焉若夫壤壚映埜畛畷帶郭灌注則埆瘠盈鐘壅閡則腴枯粒海陵之儲天府之所仰給也元嘉肇薴谿之功大業興京口之役蓋地勢西北髙而東南下也其要在於導之使趨故曰三江旣入震澤底定是已矧揚州之域厥土塗泥易於淤積厥田下下難於漳流加之淫雨告災稽天示牛馬莫辧而民其魚乎甲辰之嵗侍禦新昌沃州呂公際靈長之運立寜晏之朝奉輶軒而來巡緬澄淸以寄慨甫肅吏軌亟求民瘼乃諫議陳疏條列五便酌賈讓之令猷殫及三慮存郟生之往鑑上當宸衷下恊羣算詔報曰可言悉施行民罔懟勞職司惟恪緣撫臣驟遷𨿽功未克竣而惠亦霑浹矣間又考迹往牒綜覈舊聞搜桑氏之經詳周官之制逺追韓牧近昉謝琛時則文太史氏雅善輿圖窮河源於筆端收只軸於指掌艸未殺靑而代行矣圖置郡齋書存私篋越嵗己未大守陽曲王公承麾蒞止畱心民務周省阡陌勸課農桑毎思白公之遺嘆召父之羨因覽玆圖爰購全帙校而刻之屬序於予其爲編也總圖一郡圖四州圖一縣圖十有八爲水二千二百九十有奇爲岸一爲堰十壩二十有五閘三十有一各系以考說凡奏防二工計一以至諸賢論述名臣奏記並采而附焉缺嘉與湖者以非管轄之地驄未遑駐也夏書載禹治而篇名貢者重邦本也逮公總憲西臺督儲南甸今日成賦之逸咸昔底績之勞若心計而預定焉者經國其有徴乎夫治水必躬歷山川非妄意戶牖可測而知也以禹之神而不免蹈毳卽者蓋地有卑髙土有沃鹵湍有緩急脈有淺深勢有迂邇非咨詢相度力曷施哉其次莫若智智者亦故而已謂循禹之舊也余嘗登姑蘇望五湖求源於宣歙遡委於苕荊乃知水由五堰百瀆東滙於三江載折而之海白茆七鴉尢要害也大都水渟則爲害流則爲利泄則不渟蓄則不竭濬則長流而後浸漑適宜漕挽稱便弭謗者取諭於防川衞生者致察於榮絡合單子之書殆思過半矣我明若夏忠靖公已試之績吳李遵之功特最焉漢延年之言曰河須按圖書觀地形令水工凖髙下𨿽桑海或遷而歸墟則一是編也實千載可率之典功與言同不朽云

守令懿範敍

記曰儒有今人與居古人與稽泛言人當法古以爲行也傳曰不習爲吏視已成事專言吏當法古以爲治也古人往矣其良法美意方冊具載典型猶存非事之已成者乎自馬遷著循吏之篇若叔敖子產之徒咸奉職循理以道民禁姦西京而下海內烝烝向乂若吳公文翁謹身率先居以亷平不嚴而化乃獨稱仲舒寛三人爲儒者以經術潤飾吏治屬潁顧出其下耶而又別立儒林豈直守功令誦說詩書文以禮樂未達於政遂使秦疑儒爲無益人國而吏將爲法家流耳舛哉吳郡守廣平蔡公惇尙儒行以聖賢之心求帝王之治其蒞吳也興舉學校孝悌力田勸課農桑教養樹畜通渠廣漑銷兵戢盜崇儉去奢大都昉西京之遺軌至明斷精識本於信義篤誠又推尊宋儒周程朱陸而允蹈焉故其弭災捍患格天感神蘊之爲仁心施之爲仁政醇乎儒治殆毫末罔有假者使我明遵漢法徴所表二千石拜爲三公堯舜其君用此道矣間取古守令政迹彰彰可法者自周末迄於宋季總若干人采掇其略分爲儒牧循牧二編總曰守令懿範思與當官者共之此亦伯玉之心也夫循吏之政無畔於道謂之儒亦可也儒者之政非出於循望其治不能也然循吏若鄧攸贏糧以自給介失其中李離伏劍以申法剛傷於矯此亟功狥名者之過而儒牧庶乎其免矣夫漢反秦敝與民休息相國蕭曹以寛厚淸靜爲天下帥延至文景遂移風易俗幾至刑措武帝外攘四夷內多制作民始凋瘵國亦虛耗矣孝宣興於閭閻知民事之囏難謂太守吏民之本思與共之於是良吏獨盛今皇上居潛邸最久知民務益深嗣位世宗猶宣之繼武也首詔天下減服禦節財用裁冗貟省工作郤貢獻愼簡守令惠養元元相府並有蕭曹之風焉正右儒時也是書當如崔寔政論置之几案以爲楷範稍加變通師其意不泥其迹斯善於治矣由是舍筏忘筌斯神於治矣公嘗以示余僣爲揚防妄有譏評毎虛心翕受復命占述並綴如此云

鈐山堂詩選序

遊赤水之津所見無非珠者而夜光明月獨耀於目登荊山之麓所見無非玉者而苕華垂棘獨駭於魂越允之冶無鈍劍而湛盧盤郢五枚著其利周穆之廐無凡馬而奔霄絕地八駿擅其雄物誠有之文亦宜然故尼父刪詩悉翦蕪累梁昭選藝特采菁英以故代不數人人不數篇如崔顥鶴樓之詠太白覩而輟翰王灣北固之作燕公掲以表署微雲淡河漢疏雨滴梧桐才聞兩語已嘆服於羣公不見只今汾水上惟有年年秋鴈飛曾不終篇遽增悲於時主由是觀之美豈在多而傳匪由愛者哉詩之爲教沿自二京靡於六朝迄唐而詩之極則闡矣宋元降格殆無取焉明興作者調宗正始格祖開元寖淫至於孝武之朝如崆峒李氏大復何氏昌谷徐氏彬彬乎振藻詞林而海內亦且向風矣然識者譏評三集未嘗不病何李之繁而取昌谷之精也師相介谿嚴公誕秀綺嵗夙諳四始博綜軒年妙契六義若夫避喧玉署棲痗鈐山窮研不倦斯業益臻朝綴家園夕流京輦至於從宦燕吳只役郢粵之作眞足以晞軌曹劉軼駕沈宋矣載陟禮曹則儀章塡委允升政府而幾務殷積𨿽若思靡經心占惟信口然神來天縱動合大雅卽展捲而誦仰山諸詩設使置古名家集中誰復能指目爲今人詩哉汸素遊門墻叨承奬誘辛亥之春免慈桑謁選部時公寓無逸之直廬招余參下陳於禁籞劇談彌日懽賞忘年因出全集屬加詳覈嗟乎汸之譾安敢議割於屠肆代斵於班門乃防謙虛於吐握假視聽於聾瞶公之甚盛徳以加矣嚴命莫違竭才從事佐刺之暇三復華編始則藻繢都盈罔可筌棄旣而翫味稍久心醉防乃因王司馬之言而繹之於是乎取諸衝防閒逺明潤婉潔者十之八九乃又因唐太宰之言而繹之於是乎取諸達而和淡而平者十之六七乃又因劉司防之言而繹之於是乎取諸沨沨其聲雍雍其度其文者十之三四凡得詩若干首類而分之勒爲幾卷玆蓋連城徑寸時共爲珍太阿天馬世罕其寶者也汸也才慚任昉猥以筆札見知識謝殷璠妄以蠡管效徳負罪悚息載拜而爲之序

盛明百家詩集

錫山兪君嶽率輯我明之詩上自洪武下迄嘉靖二百年內自宗室相府以至隱淪閨淑釋氏羽流凡一百五十四人得詩若干首勒爲四十九帙題曰盛明百家詩若髙廷禮品彚計敏夫紀事特未標立正始大家諸目及載述作者之源耳毎集各爲小序紀其籍履非有甲乙如殷璠仲武也自起家以至謝秩還山幾三十年而書始成尙思購而續也其用心亦勞且密矣余兄弟濫厠集中嘗貽之詩曰媿非河嶽藻猶得累殷璠蓋竊比冉曾云夫詩自三百篇而下代有作者漢魏去古未逺猶有詩人之遺風焉晉宋而下齊梁麗矣陳隋靡焉唐以詩賦取士其教盛行然聲音之道旣與政通而文章之興又闗气運政有污隆气有醇駁而詩系之矣當時君上咸典學能文楚襄詡宋玉之辭漢武慕相如之作曹家父子蕭氏諸晜由此其選也運革六代唐數三宗上好而下從亦風起之也況宰相房魏在前燕許在後皆藝苑之英耶明初猶沿宋元之習詩無足采新安程氏所編文衡止及樂府意亦微矣髙楊張徐四傑崛起浙東宋王二學士倡之椎輪於輅增冰於水貞觀永徽此殆萌芽治正徳之間何李二儁力挽頽風復還古雅長沙李文正誘奨羣乂摛藻天庭世宗嗣位之初己丑而後文運益昌海內作者彬彬響臻披華振秀江右相君亦厪吐握開元天寶庶乎在玆庚戌而後參軌於大歷防漸於元和矣嶺南類選蜀郡詩鈔繁簡𨿽殊芟掇未當是編備矣其他祕在私篋藏諸名山未及流布者猶倍屣於此然要之不能夐出集中所存也我明之詩餘所著新語與昌谷談藝元美巵言略示掎摭互相詆訶大都體格法乎漢魏聲調凖乎三唐所未盡合者寄興之間性靈異秉才情頓乖耳觀者由似而求其異卽盛而慮其衰則思過半矣自後賔館丘墟至爲馬廐婢室惡聞詩書指爲雕虫小伎於是乎有以言承譴者卽使供奉流於夜郎襄陽終於韋素亦何憾焉嶽率君防謗左遷竟爾棄置乃不忘初好可謂深於詩矣夫釋氏嗜佛𨿽罹八難而一念恆在菩提郢人抱璞𨿽至刖足猶三獻以明其爲寶是編豈徒果於自信而羣玉將爲昭焉足以鳴國家之盛傳諸後世不朽矣奚避哉

文選雙字類要後序

易曰觀乎天文以察時變觀乎人文以化成天下文之時義大矣哉若代謝羲繩書契攸造時滋苞籥載籍彌彰至乃金玉三墳笙簧五典矧都存姫監斐妙尼裁風寖揚麗藻逾蔓家稱成誦人尙含章莫不踵其事而增華緣諸情而綺靡瀛炎以來於斯爲盛乃有梁儲講藝選輯羣言唐采博聞廣釋厥防然泛滄流罕識涯涘雜陳鐘磬莫辧宮商至宋學士蘇公易簡芟翦繁蕪掇摘菁粹門分彚別璧合珠連言成數千都爲三卷題曰文選雙字類要紛乎具美哉夫比屬義意則漢雋非工弋釣篇章則左奇爲劣由是精義者沿洪波以討源輟辭者茹蘭芬而吐秀庶幾錯綜斯文不徒鼓吹小說而已或謂雕琢瓊瑤遺恨抱璞刻削杞梓取譏不材嗟乎寸珪尺璧咸足云寶制錦裂繢奚病爲華此固玩物者之致曲而非忘筌者之通津也得失大較罪知蓋半矣柱史莆陽姚君虞負俊逸之气擅宏衍之才耀組二京持防三楚驄馬所及毎禦縹緗簮筆之餘不廢詞翰惟時海內作者颷起之子雲集各思追述大雅步驟前英遒軫爰邈濫觴在玆乃擇循良俾授梓匠聊副選部用翼騷經固韶樂之元聲法乘之正印也引而伸之存乎其人云爾

皇甫司勳集卷三十五

欽定四庫全書

皇甫司勲集卷三十六

明皇甫汸撰

序集

陳約之集序

嘉靖庚子余友陳子約之以憲職督學於梁卽捐館淇上歸櫬越中時太史唐子應徳以上書失指免官祠郎熊子叔抑以奉職忤意承譴二子者不逺數千里漬絮酒以入甬望繐帳以出涕撫藐孤於素室搜遺艸於名山而後相與別去余方倚廬未果從邁嘗移之詩而悲焉亡何唐子刪定其述造若干捲乃就荊令某登梓而以序屬余申之曰昔先士安假寵於太衝子獨無意哉余不能辭敍曰夫聖王耀徳志士殉名是以神龍驤首幽云景蒸寒蟬發聲涼颷始洌當其生利見之辰適司鳴之防履好文之朝遇同時之主凡含經之生綴辭之士孰非摛菁掞藻以緯國華者嵗在己丑天子覃側席之慕相君有開閤之風乃緤組講藝彯纓味道契協塤篪言都蘭彬彬乎號爲得人而海內向風矣枚朔丘馬疊晉於漢庭陳劉應徐同升於魏室坐論豈足多乎是時也侍防登歌則家追大雅從遊第頌則戶起新聲一字之工聞奇而傾耳片言之巧覩縟而躍心紙價騰踴於都門簫譜浸淫於禁掖若陳子者方齡於終童比才於賈生雕章綺合藻思羅開顧英跱一時尢藝苑之選也然而好惡易更盛衰頻復不逮之隙構見忌之釁成斯長沙之役往而金馬不容於陸沈矣陳子於是稍戢鋒頴卒就繩檢猶且寄興於山川發憤於嵗月周爰於馳驅宣情於羇旅述造益工豈曰在外無奇哉流盼之間不十餘年而向之契協塤篪者邈爲參商言郁蘭者折爲萍梗子竟長逝化爲異物良晤愴迹於南皮零落傷心於北海蓋爲此矣今考誦其遺編早鑄四傑晚鎔二張遒軫於平原晞駕於康樂麗於遊燕充於入洛雋永於浮湘備於吳越甌閩間展可傳以不朽異乎湮沒無稱者矣柰何湛思棼於吏牒迅翮摧於崄路雄才頓於促景榮名乖於中壽使鳯池未禠曜靈假年究其所底寜止是乎此運命之奧蕭劉所以互論而董史所以同悲也唐子諒余之言哉因占爲序並系詩於末簡

殷給事集選序

魯國殷給事集二卷李子植卿寄我於曲梁一曰瀛洲一曰芝田皆其領邑時撰綴也陳氏敍曰殷子之作奚啻倍是而火於任城玆殆其燼余耳余山居寡營頗耽羣藝遂選其近古者彚分之都爲一集以竢好事者梓而傳焉昔人謂州縣之職徒勞人耳詎不然哉蓋政務絲棼法网荼密兼之牒訴倥傯嬰其懷塵容磬折違其好抉擿苛骩易啟其釁闗白淸覆不盡其才而觀察以此優劣銓衡因之上下故馳競巧宦者防采防恬澹止遌者嘗坎矣殷子出處之槪略具自傳七齡誦書挺童烏之秀弱冠登朝懷賈誼之泣移病東歸有潘嶽閒居之情觀道泰岱爲史公好奇之遊應召中起有孟博淸世之志初蒞靖江日坐孤山以眺溟海再拜靑田屢憩洞門以探靈祕雅慕叔子峴首之風喜談葛公勾漏之事矣時羣盜竊發齊民愁苦方且鳴弦以覃化揮翰而淸嘯旣而定交太初投分密友則又北海屣履於鄭南州下榻於仲舉者也殷子之致爲皆犯俗禁而坦然不疑興禮樂宮室緣飾儒術所在稱治去輒見思可不謂文吏兼長耶覽夢漁之說而悟陽晝之諭誦朱愷之獄而感鵠亭之寃是皆彰彰足傳者豈徒言辭乎惜乎年不逾於中壽位不躋於千石功不銘於盛時業未見其所止稍遷給事遂乃遺世狥名縱軀委化此獻吉所以咨嗟於張子公濟所以悼慟於常生也造物忌才諒哉同悲矣

少華山人詩選序

司馬氏少華許公刻其集旣成馳一介之使發咫尺之書逺自秦中授余吳下甲緘披帙爛然滿目𨿽河叟視於獲珠魏文駭觀於捧玦無以過也重以周稱之辭況以三都之事屬余選輯而爲之序昔子建好人譏彈士衡自爲不逮公之防謙千載同揆然瞽無與彩假累其明蒙實懼焉辟之於山自拳石介丘以至崔嵬峻極不可殫究者山之全也然而姬傳所載若金闕玉臺雲峯崖館天臺日觀特標其異測之於海自防流礨空以至洪濤回洑不可窮狀者水之全也然而酈經所紀若蓬瀛渤澥滄溟碧津歸墟尾閭鯷壑鮫室特著其靈是故至寶必希用多爲拙闡諸人文誰曰不然今夫綴辭之士必性識黙成才情天縱斯臻其妙公產西京神臯奧區實鐘厥秀猶申甫誕祥頌彼嵩嶽淵云掞藻歌此岷峨也遂早踐玉堂之署盡發石室之藏防搜墳索泛閱局檢時則升車寄慨人爲避馬造門問字容羨登龍辭鋒與之遊談武庫資其博物至若緣情寄興恆得於山川之助公則逾淮探防采菁華於言偃之裏浮湘懷郢繹騷辯於屈宋之邦臨燕趙以悲歌望楡闗而淸嘯故其爲文也气逸奔馬思郁淩雲艶若霞綺纎如霧縠響合英韶意新葩粲其爲集也賦麗以則詩浚而婉短律淒淸長篇瓌壯序紀渾贍碑銘典雅贊頌彬蔚牋啟朗鬯他若抗防條奏讜言盈牘別布傳焉集前爲宦遊後爲歸田外爲陵下遼海凡若干捲共若干首體必兼善調匪偏長玩誦再三莫可芟棄乃掇其詩之極精者名曰詩選與全集並行文略翦其應酬諸篇而已斯地也先漢隆盛羣英臻附以公尙論參美在玆矣吳趨值持斧之時先君防傾蓋之日余方典謁獲奉光儀試宰畿內再厠下屬感忘年於交知思效徳以末伎竊嘗怪夫任昉之序王編但侈官猷蕭統之題陶集徒彰士節不能述匠心之源究作者之槪故余具論如左至於秉憲以端軌貞教以範東山暫臥而望系蒼生北門再召而威憺驕敵則有竹帛所書祕在國史靡得而私馬公當訟牒塡委猶含毫沈思羽檄交馳而揮翰罔輟蓋以年壽有盡令名無窮金石可銷斯業不朽云爾

夢澤集序

夢澤集者齊安王君之作也君名廷陳字稚欽號夢澤子因以名集云父南墩公濟孝廟時登壬戌進士爲吏部郎生君頴慧絕倫髫齡卽能綴文殆由性靈非假師授黃童世謂無雙倚相時稱能讀咸楚產也君實似之吏部公愛之甚常云王氏千里駒復見此子矣甫冠舉於鄕越丁丑試春官俱爲禮經第一廷對擢髙第選爲庶吉士與東浙汪子應軫江子暉闗中馬子汝驥許子宗魯任丘鄺子灝大梁林子時曹子嘉西蜀餘子承勛楚顏子木曁君並摛藻掞天敷華緯國得人之盛彬彬首是科矣江子爲文鉤獵祕雜以古人奇字指旣閎眇語復聱牙令讀者謬根霓至莫能句隱口汗顏而罷王君毎有所造輒大叫以眎人曰有能增損一字者願以千金爲賭恐呂覽金卒莫可得也又好爲譏評由是人多陽服而陰憾之矣嵗余解館拜爲吏科給事中值毅皇帝將南狩在廷羣臣咸諫止之章奏日盈於公車不獨言責也王子乃激聚詣闕下上書宰相熊峯石公典司館教危言沮之曰倘禍叵測老夫力莫汝庇也旦賦烏母謡大署玉堂之壁語侵石公公爲大慙其縱誕多此類先是忌者以館中譏評語浸淫聞於政府政府銜之書上果諷吏部出補州郡吏竟得裕州夫脂韋磬折不習其容訟牒塡委又非所好至則治尙嚴棘不畏彊禦法行貴戚有鷹擊之風謁禦史不爲少貶廼晞附權勢文構釁稔遂使鐘儀系冠於楚囚鄒陽按劍於梁嶽悲乎今上嗣位湛恩汪濊虛納曲貸諸子稍稍晉復君獨絓网擯棄顏子嬰禍尢烈至使患同黨禁而榮異彚徵去均淵墜而進乖薪積世共惜之自後一紀而余忝己丑進士識昆侖山人於都門山人者張詩也雅善諸子間與余道夢澤事因聞其詳余亦濫有時名諸子引與締交未嘗不延頸想見王君也況負才使气亦與同病尋以觸忤權貴賴天子寛頌謫爲黃州理官是役也不以左遷爲恨而以得繼蘇長公爲榮不以赤壁爲樂而以得見夢澤子爲幸下車亡何乃乘雪造其廬時君足迹久不入公府余置自外貟居由別館君亦不惜造余乍奉半面驩若平生接以杯酒申以贈章辭載集中夫王氏業紹靑箱官聮朱紱爲楚世家君又令其子曁弟若侄從余遊嗟乎君胡白首於眾而傾蓋於余余亦胡爲在眾欲殺而在君獨憐也顏子𨿽淸揚未覯而芳訊亦數相聞矣君屏居幾二十載釋戀於爵服娛志於琴書覃思古人專精作者屢勤剡薦恥赴弓招觀其上顧中丞陳監察書若嵇康之絕山宰及寄余懋昭舒國裳二札卽楊惲之報防宗其節槪可想見矣君方斂英戢銳防謙履坦不以才華傲物而以道術誘人使早年砥行能然可優遊以取卿相然未能宣耿介發孤憤如晚嵗所底也固知書成於去趙賦就於還邛人爵榮名豈有旣乎終不以彼易此矣夫楚多材之邦而辭賦之藪也屈原見詆於上官宋玉防詬於登徒禰衡被害於曹瞞然其志則爭光於日月而其言則等敝於霄壤矣君亦奚媿哉是集也樂府古詩潘陸齊軌下擬陰何五七言律沈杜比肩防之盧駱文效左氏國語而兼騁班馬書類東京尺牘而雄視崔蔡足以不朽矣凡詩賦十一卷文六卷共十七卷成一家言舊刻於家塾季弟廷瞻刻於淮陽侄同道又刻於吳中而吳板益精矣

五嶽黃山人集序

山人諱省曾字勉之黃氏季子也苖裔汝南葉繁江左武徳由提戈防爵奉議以射防發科乃知易學起乎將軍刑書於司法矣倬彼先考維我舅氏𦇤積旣饒贏貽悉滿山人防在紈袴雅尙墳典毎嘆曰昔謂黃童無雙今安知有二哉遂散金罄槖購緗充架覃精藝藻郁志儒林糟粕城旦之書寤寐竹帛之業一經口誦允爲心極旁通柱下流覽埤官左史尙其能讀東方詎云足用子政謝其博極中郎慙乎該綜於是文恪公鑑以偉器新建伯期以千里喬司馬申倒屣之接霍少宰垂推轂之奬漁石唐公造次晤語卽惇久要空同李氏未奉半面先投書謁遞斯而下鴻公鉅卿咸以交知山人爲榮否則爲憾詳見自傳事多不載山人𨿽迹晦丘中而聲馳海表矣乃與仲氏晞軌二俊並駕一時師資友於商公是力追古則盡滌時趨忌者詆爲別立門戶而不悟失之逕庭矣旣而仲氏以明易舉南畿第一山人屢黜乃棄去更治詩亦擢置第一循例計偕登臺展駿都人欽遲朝列虛左噫歌累月觀止而返然薄翫軒冕耽情山水欲長遊名嶽托慕向生因號五嶽山人嵗在戊戌謝南宮之招締西湖之賞與豫陽田子窮探歷覽更唱疊和賦詩成帙增價藝苑視攀龍鱗稅若蟬翼士益以此賢之至夫使者行部守令下車莫不借其人倫訪以政事𨿽名在諸生而禮隆上客舌妙談鋒腹韞經笥向如應叩泄若縣河聽者膝前靡不心醉自是問字之樽日陳於座上在浚之旄云爛於戶外山人肺病倦遊思甘寂繹我貴之防達名親之累不爲家省鬻書自給深居卻掃專意述造乃敍頌髙士以寄志焉迨夫晚嵗絕戀區中結友方外馬遷習道於黃子許詢參梵於支林故其詩往往娛康樂之淸暉屏淵明之喧緬景純之仙遊契摩詰之禪理兼以苞蓄旣富探汲不竭譬黃雜組而縟彩炫目金石疊奏而英韶盈耳璠璵並儷而世覯其寶椒蘭俱燻而人挹其芳思劇沈幽語罕仍襲凡象外難摹之景必鑄以新範𨿽目前塵之態亦緣以華辭宿構非工食時爲敏仐品味全集賦頌凖乎騷經詩歌本之古選興寄備乎開元序說參之二京碑誄酌之六代語苑祖乎充衡連珠合於平原客問擬於韓傳玉略覈於河上典錄昉諸越裳是故鏡理者取爲蓍龜博物者資爲武庫儲說者竄爲累繩綴辭者采爲筌餌又以才猷經世數值違時故鳴不以平言由孤憤年才半百奄隕大命詎不痛哉黃集總爲百卷部以十千手自銓勒藏之篋中厥嗣姬水授霄諸童烏屬艸方於文考捐彼負郭壽此遺編嗟乎雕論足傳知徐生之不朽鳯毛早秀慨荀令之猶存余與山人有中表之戚號爲相知故序次不誣云爾

徐廸功外集後序

徐氏廸功集六卷爲君手自定正空同李子刻於豫章或曰李子稍芟損之其說出於少谷鄭子自今觀之徐集獨綜菁英莫可瑕纇非其佳穢自得去取過嚴乎家兄山居搜逸稿於元子伯虯乃嘆曰丹以素掩華蘭以薰奪气顧變態不窮豈形質夐絕者哉遂選而刻之題曰外集勒爲二卷昔人謂長門上林殆非一家之言洛神池鴈便成二體之作若夫窺苦心於初構究條理於終篇推廣厥致無害並存矧操龍泉以議割持夜光而論照卽千載端拜曠若神對孰謂後世無相知定吾文者耶嘗考論徳之間李何諸子追述大雅取裁風人一時藝林作者響臻同好景附咸足馳騁海內而徐君亦獨步江左矣然而意見枘鑿造詣堂室恥淩好勝詆訶生焉君兼尙虛守寂寞祿位不顯聲稱亦微毛嬙𨿽艶不悅於凡鳥陽春誠麗寡和於巴人李子未化之談家兄知難之嘆可合而觀矣仐或未辯音節罕閒興寄剽綴靡辭詭於風雅俗方貴耳羣起吠聲辟爝火之焰其能爭光於日月乎此君山知經之必傳中郎抱論衡而祕玩者也詩之品藻二序詳焉余故不多評云

何翰林集序

何君元朗嘗撰綴詩文累萬言輯成名曰何翰林集系之官也學憲莫君序而傳之間以眎司勲氏余爲嗟賞久之蓋君自綺嵗從經師遊卽厭棄時義耽嗜古文博綜九流研味四始兼抱濟物思效一官試諸生間輙防異等竟以數奇蹶於取第惜哉宰相察其才彊之起家拜南京翰林孔目地旣淸華職復閒防俾克覃志著作賢哉相君賈生不爲不遇矣先是吾鄕文徴仲氏亦以推擇待詔金馬門後十餘年而蔡九逵氏繼爲南孔目嫺於文辭日與上公鉅卿交聲聞籍甚世傳南館集云後二十餘年而何君繼之二君徳學頗相埒蔡性迂立遌風流醖籍何殆過之夫陪都者古所謂秣陵建業也表以鐘阜環以大江地稱壯麗俗號繁華君雅好山水故樂居之毎自解曰令我守茂陵之園索長安之米亦足陸沈乎然非所好卒上書自免設勞以訟牒屈以手版當不俟六百滿而邴生行三徑荒而陶令去矣何君亦古之勇退者哉君𨿽謝秩猶眷戀石城將營別業及桑梓蕩於海波柘林殘於烽火遂懷避兵之圖益堅卜居之志杜甫艸堂開於潭水羅含精舍寄之江陵加以談若懸河識同藻鑑或咨訪政治或詮析名理君爲揚防古今指陳堅白車騎塡門履綦沓座南國人倫更逢有道西京遺事復見憑虛其暇日也狎梵侶以探結勝流而觴詠毎一篇出匪但藝苑翕推而閭巷逓誦鳯館詠昌齡之句雞林售居易之篇曷讓焉君又妙解音律晚畜聲伎樽罍傾於北海絲竹理於後堂躬自倚歌尢長顧曲江左余風不在玆乎昔相如不與公卿托疾倦遊陳思恥事翰墨上疏求試誦君館中言懷乞休得請諸詩可以槪見至與王左輔趙中丞二書使秉麾當局勲烈亦豈少哉由是知寄興非逺而鞶帨其辭持論不洪而枝葉其說以此言詩與文失之千里矣莫君深於藝者爲君文法劉向馬遷詩本蘇李而近體出髙岑間評覈良確矣仲氏叔皮由進士爲郎聮纓南署亦拙宦工文方之求防云夫華亭自機云而下往往有兄弟齊名者二包長謝兩範嗣興靈淑誕祥信不爽哉

徐文敏公集序

昔余先子中憲公嘗謂汸曰我明制科遇醜輒得文士乙丑吾鄕翰林徐公其選也汝嘗從公遊又爲公所取士亦由己丑擢第將弗圖紹厥美與汝其朂之夫文闗气運詎虛語哉契革羲繩葛天已飛浩唱音流媧管叢云遂掞幽詞監二代以郁周參列國而芬楚詞人間出騷客嗣興炎漢肇基六十餘年延至文景海內乂安化臻刑厝武帝方向儒術招賢良徴文學之士以公孫爲宰相擢嚴助爲中大夫由是買臣壽王枚朔膠終等並列左右覩子虛爲異時見主父而嗟晚開東觀延賢之閣置金馬著作之庭唐虞邈矣文不在玆乎明興髙皇帝薄唐宋之緒陋前元之習息馬論道投戈講藝百五十年孝皇垂拱於前毅帝只臺於後治號時雍比隆文景長沙李文正公挺儒流之宗秉人倫之鑑奬誘後進軼軌平津時李員外何舍人又抵掌而談秦漢奮力以挽風騷乙丑防士顧文康榜也公與防稽董公玘分宜嚴公嵩鄴郡崔公銑雲間陸公深南海湛公若水並在翰林出人禁闥郎署之間則有給事殷雲霄倉曹鄭善夫廸功徐禎卿咸逞雕篆之伎締筆札之交非秦漢之書屏目不視非魏晉之音絕口不談當是時毅帝𨿽耀武而兼好文六龍北狩八駿南巡之回之曲度紫塞以遙聞橫汾之辭望翠華而逓奏雄材大略殆非漢武之匹也公之婦翁爲文恪王公參衡亞相合璧長沙乃接芳論於外庭授詩法於甥館所造益深焉若夫元光發憤以上書建安摛藻於中論東海綴玉臺之詠瑕丘輯珠英之篇遡其淵源實由苖裔公與李何特相友善朝夕揚往復譏彈毎有撰述輒爲嘉賓矣世宗臨禦崇儒重道稽古禮文將柄用公羣望攸歸帝心簡在貳秩宗則寅淸亮績佐銓筦則允哲端揆與防稽均職齊名擬之董賈焉余覽唐子應徳敍中峯集曰治以前未嘗言秦漢而能盡其才近守繩墨而不離乎法蓋病乎世之決裂以爲體餖飣以爲辭公之文庶幾類此而詩則方駕李何翼響廸功矣或謂館閣之作疏於昉古而巧於狥今不知視艸宣麻訓誥之體典則攸宜綸綍之音潤溫斯稱差與外制判耳逾一紀而爲丁丑舒芬榜也時則江子暉顏子木王子廷陳許子宗魯彬彬盛矣又一紀而爲己丑羅洪先榜也時則唐子順之陳子束任子瀚熊子過李子開先不能悉數而餘光誦先君之言竊附諸子之末幸矣前之爲癸後之爲辛推之恆驗否者气運消息盈虛也夫士閱三榜才僅若人皆首華金步鳴玉負璽丹地揮翰紫宸宮唱商和霞蔚云敷朝露溘先晨星零落所不朽者托之斯言悲哉凢古今詩合序記碑銘頌贊傳說雜著及經筵講章總若干首勒爲幾卷題曰徐文敏公集云公卒逾三年仲子成赴闕上書而祭葬錫再上而贈典隆謚防備逾十五年季子素請於監司而祠宇考又逾年搜采遺闕刋校訛謬彚次之屬余爲序以梓而文集成嗟乎龍門罷禦媿任昉之非才鳯池有毛慨公業之不死云爾

皇甫司勲集卷三十六

欽定四庫全書

皇甫司勳集卷三十七

明皇甫汸撰

序集

沈太僕環谿集序

稽昔嘉靖八載時膺昌歷運際熙朝帝方典學崇文右賢左戚防我多士三百二十人庭攬振鷺之儀階肅漸鴻之羽含章鸞藻彬彬乎得人之盛推是科云當斯時疇弗欲彈冠晞世策足要津紆朱懷金出入禁闥君臣相得坐致卿相然十罕其三者奇於數也又疇弗欲攀附鱗翼炳績恢紘俾臯防衡旦之業顯枚馬淵云之辭修勒勳彞鼎垂聲竹帛然十罕其二者阨於時也奉身林壑委懷圖史托諷詩歌闡道綦訓藏之名山傳諸來裔十罕其一者拘於才也余解憲屏居逾十稔矣曾是在位皤首晨星徽猷煙燼海內詡聞著作鋟布則羅達夫有念庵集唐應徳有荊川集陳約之有後岡集揚汝承有濟南集任少海有吏部集李伯華有閒居集羅熙載有華原集吳純叔有玉涵堂集僅若而人猶或守儒說而失則固或慕仙遊而失則誕或學綜博極而擇未精或天不假年而造未竟才難不其然乎環谿集者雲間沈大夫鳯峯所撰也君自束髮爲弟子員卽厭棄時義研討古墳非經緯之書不流於目非漢魏之作不畜於心逮紲組而躋上蘭剖符以領劇郡尋端臬軌復秉藩條所在防化去輒畱思然非其好也𨿽訟諜叢積而鉛槧間操吏局塵棼而占綴自適觀其乞攺南署引疾東江諸防可以想見其槪矣昔人謂閎之制必湛思以宣綺靡之辭由緣情而得玆茵鼎之貴不能奪蒓鱸之思熊軾之華無以挽扁舟之興不旣深於詩乎子遊學擅精華士衡才稱俊秀皆吳產也君今其人若梁推文士隠侯居先唐品詩人云卿其選然云卿之詩進於驩州以後而隠侯之文妙於郊居之餘夫豫章漢沔之流廬嶽衡山之鎭風景又不特崇山瘴癘也而環谿在九峯三泖間詎減墜石磓星懸冰縈雪之勝乎蓋君之作實宗家範無替世美矣且臥髙謝傅尙系望於蒼生年迫趙昌猶堪承乎淸問初服乍反薦剡屢騰終不以彼易此矣集凡詩賦四卷諸文十卷萬有千言大都妙悟神解俱造乘並可永傳而雜著連珠尢所最得意者餘才劣之問敢竊譽於比肩識乏王筠媿要賞於撫掌聊書簡末爲同榜得人慶爾

馮侍禦芻蕘錄序

侍禦馮君子仁以上書忤防詔獄所斥大臣方用事乃窮按其罪以殊死論逮系三年所先帝察知其寃減戍雷陽又三年所防赦還家幾三十年杜門卻掃惟以著述爲業晏如也今上卽位首召諸言事者銓司舉君拜爲大理丞引年不就尋進階朝列被服金紫前後所遭遇如此云令子行可取所収艸合詩與文彚次成帙將梓以傳題曰芻蕘志忠也持屆吳門請序於余顧余非士安奚足爲太衝重哉旣而梓完則徐沈二君業已序其端矣沈敍事稍詳徐銓藝頗當至論气節則同夫文以气爲主昔人蓋言之矣司勲氏曰自孔門立文學之科言遊得精華之蘊大雅振於江左二俊起於雲間善乎班氏作史儒林文苑析爲二塗儒家者流著論以宗經文章家流修辭以闡道要之不可偏廢也君嘗從陽明涇野二先生遊則固談道徳而趨儒術矣今覽集中如奏議條陳星變推驗天人子政仲舒之防也蓋深病乎驩兜舜禹雜處堯朝管蔡姬旦並居周室欲帝策免三公刑於百辟痛哭立談之間兾回聴於逆耳屏姦於脫距豈可得乎志𨿽壯而計則疏矣然侍禦猶爲之者匪身謀也其序記咸閎大暢朗多禆世教端風軌退之仲淹之槪也賦贍麗書亮直析理淵極則借爲南車揚時務則較若左劵至於碑銘將昭潛於蓋棺非溢美於諛墓以至詩歌發乎性情止乎理義竊比陶韋蓋不襲古調而頓超時格每出新意而悉去陳言故𨿽橫逆屢加而不爲寂寥淟涊之辭艱阻備嘗而絕無牢愁怨誹之語气使之也波百折而不回光萬丈而愈厲其所養可知矣卽於閒居之暇展卷三覆緬嵗月於桑陰追山川於萍迹能不爲之撫膺興慨乎君素履忠孝遂使抆涕叩閽母氏矜乎孟博刺血污牘令子甚於緹縈言心聲也由是感天地動鬼神陰佑而黙相之乃至今日心卒不動君子以爲難讀是集者可爲忠臣烈士勸非以其辭而已若雕藻逞伎務華絕根豈侍禦之所尙哉集凡二十卷萬有餘言

白洛原遺稿序

老子曰身與名孰親又曰生我名者殺我身名之爲累若此烈士猶務狥之湮沒無稱每以爲恥亦其志然哉若夫以文名世尢造物所忌而謗缺因滋媚蛾誨淫於謡諑云韶輟響於靡曼由是髙才之士位不閱於崇品年不躋於中壽今昔同慨矣我友洛原白君晉陵人也少挺英資長鎔偉器承軒皇於乙丙踵居士於元和太傅誕祥於先中丞嗣美於後射策發科者凡四世冠冕佩玉者二十人苖裔逺遡洛陽鼎貴郁居江左因號洛原不忘本也君精研六典泛涉九流三謝蟬聫獨秀靈運諸劉紈袴共推孝綽擅雕龍之伎際附鳯之期嘉靖攺元嵗在壬辰上方右賢左戚稽古禮文君釋褐南宮彯纓東省始司徒之門尋參秩宗之屬時禮官前後以典章不習相繼罷譴厥職惟艱君艸郊廟之儀條山陵之制凡所創議悉當上心本曹賴以折政府因之爲憲而君名茂著於闕下矣海內操觚秉槧之士雲集京邸君與之討論風雅譏評甲乙詩道益振焉嵗在己亥皇上圖省方之遊允建儲之請由是膺宮僚之選簡輔道之任忌者羣起而交攻之坐不扈駕當外調而北平之命下矣量移南銓僚友猶以私憾中傷之坐徼攺官當外調而河間之命下矣劇郡兩遷承明再入稍署符臺復僉江臬坎違時奄忽委化悲哉在昔中丞昉石家以治園霜晨靃靡擬鄭莊而置驛星旦繽紛君復任俠樂施趨人緩急裏中以翩翩公子稱之凡舟抵京口道出閭江不遊白氏園者以欠事負媿不覩白公子者以俗物興譏君名聞於海內亦久矣其奉使也於秦則炎漢之故都也周曆三原極眺二華尋灞滻之源踐鄠杜之境於梁則魏武之肇基也兔園漸蕪雀臺亦莽鄒枚之遊已邈伊洛之軌猶存由是登太嶽以長謡訪峴山而寄慨乃遵樊郢涉湘漢則嘆曰此無忘歌風沛上修功代來時也旣又問道於靈鷲探奇於建陽謁武夷之居弔道陵之宅山川信美盡發之於詩其所至必先友名流秦若王子九思康子海梁若崔子鋭髙子叔嗣楚若王子廷陳廖子道南閩中相與酬贈咸共嘉賞焉兼以丁辰中否動忍旣深牽世播遷牢愁彌結由此其工也今覽集中調暢朗而思沈語婉麗而致逺音和平而易感防雋永而難斁文足闡道圖徽所得於古人者多矣元子尙寶君早能纉父之官晚能修父之業與其兩弟克承先志廣葺遺編同年考功郎宗子相取而芟其繁類彚其菁英余見或異同復加增損乃得賦若干首古詩歌行五七言律排律絕句若干首序記贊頌碑銘表狀書啟雜著共若干首勒成幾卷題曰洛原遺稿雕木以傳其題石攔華棟童時作也賔王載詠鵝之篇張嚴存賦犬之句殆性靈天授妙悟夙成矣夫造物之於人也予之以富貴若恆予之以才藝若恡故人之生斯世也求終身尊榮則易求片言幾道則難君有言復有子可以不朽矣篋藏鴻寶家炳鳯毛使紆朱而艸腐垂白而馮生奚足重哉余素托金蘭之契復締絲蘿之好玆序君集深有愴焉蓋余兄子安與君同擢進士同拜禮官攺宮僚謫郡倅又同也同由南部再逐冠並止於豸簮綬不逾於銀艾而聲名則相伯仲矣子安年才五十君差過三齡神劍兩埋白壁雙碎不重可惜乎司馬余風緬江州之匪謝虞人藻撰知長慶之必傳爲君幸者將不在斯集乎將不在斯集乎

劉侍禦集序

侍禦劉子威以所編詩二帙眎餘一爲客建一爲越覽云夫劉子早嵗以明經擢第拜中書舍人選爲侍禦史著聲南臺三輔至今猶欽挹風裁同官嫉其能竟遭播遷乃謫理興化移倅吳興有是作也諦覽閩中詩凡所賦樂府盡合古調及所擬名家咸類其人𨿽鮑照代東武諸篇宮商雜奏而並出雅音江淹擬陳思諸作丹素互施而悉呈艷繢又曷過焉非妙思通方兼才具體能臻是耶載覽越中詩麗則自成衝襟超悟盡去雕篆都棄塵筌如境閒花稍落林靜鳥忘還華滋紛易歇芳願坐成乖自是煙虹驚藻思可煩花鳥入閒情足稱秀婉又江路愁能盡鄕園夢懶尋聊慿寄衰鬢爲道未歸心哀而不傷得風人之防矣矧靈巖仙鯉地接武夷天目苕霅溪通罨畫足以展眺興懷余弟子約與侍禦同榜亦由水曹出貳玆郡凡有占綴每相商防江山助藻於燕公羊何附聲於靈運實一時勝遇非獨窮愁而已若其明允折獄庭寡諍詞沈靜當官坐惟長嘯乃克殫心於藝焉夫詩闡成周漢魏繼作齊梁稍靡迄唐始盛蓋唐以詩賦取士故士之工詩猶漢之經術有専門焉如從遊應制必品其髙下學士競掞於外昭容評可於中𨿽防集賡唱亦私爲甲乙推其擅塲故詩益精焉稽古柏梁而下從臣第嘉於屬車華林以前副君課美於卽席蓋同揆矣今輦轂之下絕口不敢談藝遷謫之人尢所深諱乃使仰楹而纂言杜門以覓句侍禦之作有未及覯而賞之者文本闗運道固因時寧不重可慨哉侍禦業已遷臬終太夫人防將赴闕補職嗟乎長卿輟吟於巴嶺夢得申詠於都其家範驗之此行矣

錢侍禦集序

余弱齡嗜詩究心作者間有占綴不敢謂握靈蛇而得珠至所譏評實若操龍淵以議割嘗著解頤新語以示梗槪焉以故宰相石公有熊峯集介谿嚴公有鈐山堂集許中丞有少華山人集吳文部有玉涵堂集皆屬余選次而題其端若但請敍以傳者陳后岡集戴秋官集龔溫州集王巖潭黃五嶽諸集殆二十家云末學譾識聞桀犬以吠聲覩遼豕而駭色奚足與言詩哉姑熟海山錢侍禦者童時誦詩卽能成詠思若神來語同夙構以大父命攺授尙書竟以此取髙第然詩固其所好也擢第時貴溪夏公方在政府甚愛其才有所作每示君賡和之輒加嗟賞將引署玉堂期儷金艧業以資拜遂安令公深惜之在任三載以最被徵拜爲南臺監察禦史摛藻兩都持憲三輔所寓有詩制錦之鄕鳴琴而流詠避驄之地緩轡以成章故潘嶽河陽之什頓掩前輝堯藩江南之篇【殷堯藩爲侍禦有江南詩】無慙後躅倦情亮組托迹融舟擇勝探遊寄興恬曠其爲詩也語取暢心不由雕刻占惟信口奚假深湛遂能微欵人情妙臻物理婦人女子皆通其義兒童廝卒並習其辭使羇客緘愁非闗見鴈徵夫下泣何待聞猿萎華諭好於香風芙蓉比妍於秋水無意求工自然追雅矣尙論古人若光羲之眞率居易之沖淡太白之敏防浪仙之縱放才足兼之人罕能及焉仲子寧以鴻臚典客予告家居侍防之餘殺靑惟亟乞余刪次並爲之序總五七言古風歌行近體絕句凡若干首詩餘雜著附焉勒爲幾卷昔大歷才子仲文【錢起字仲文】獨秀與劉長卿郎士元齊名今集中如落霞暉寶剎寒月映晴峯月瀉湘江水花明楚岫云湖聫疑跨海山擁類環滁獨憐遊客興猶逐野雲飛月寒暗度飛鴻影山靜遙聞落木聲共嗟江水流難返且喜山云防復連思入蛾眉殘月皎夢回牛渚逝波寒贈君惟有燕臺菊願佩餘香到逺天野寺苦空僧更少莫教寒色上禪衣傳諸其人奚忝厥祖者哉

皇甫司勲集卷三十七

欽定四庫全書

皇甫司勳集卷三十八

明皇甫汸撰

序集代作

祝氏集略序【代張中丞景賢作】

自昔文蔚吳中才臻江左言偃業於孔氏獨得精華厥後嚴朱並緯漢典顧陸競掞晉庭方朔寓爲書師伯喈隠玆談藝彬彬盛矣其爲俗也民有輕心士多師古伎尙奇巧物必精良故覽左生之賦而驗山川之巨麗誦平原之詩而測土風之淸嘉考持正之序而覩气狀之英淑至乃翕輕淸以爲性結泠汰以爲質煦鮮榮以爲辭美稱竹箭粲等春葩且至徳造自泰伯峻節亮於延陵故士之生也往往玩睨爵服跌宕琴史𨿽輡未遇而撰綴不輟申孤憤於一朝流芳聲於千載此王孫之詡我公子者也余家食時蓋聞祝枝山云迨遊京師每學士大夫持其片言寸翰爭相傳眎咸加嘆賞惜乎未覩其全也丙辰之秋叨奉簡命來撫玆邦軍旋之暇躬歷山川周爰土風延眺气狀其嘉麗英淑固無爽於乘諜所載也奇巧精良物產工師猶昔也握珠抱璧文獻之彬彬具在也間詢所謂枝山公者則己物化三十載矣而公之元子方伯續謝秩屏居亦久矣訪其廬蓬逕蕭然也索其籍珍發篋中也翰墨僅存其一又蠧所殘缺也蓋公少落魄不事家業而方伯克守其祖參知公淸白之遺力莫能梓翰墨爲時所重書竟人皆持去家無餘也世徳其賢矣哉公諱允明字希哲性靈夙授機敏黙成五嵗而手作徑寸之書九齡而目兼數行之覽稍長益篤於學夏無捲帷冬有穿榻遂綜貫百氏銓析九流窮鏡緇覃研緗素𨿽輶使未譯爾雅闕載靡不究而習其說焉其爲文也芳腴融於心極雕繢暢於辭鋒取無竭源叩有餘響分吏占牘則十紙互通對客揮毫而千言立就同時乃有楊儀曹之博極都太僕之衝澹徐迪功之俊婉唐處士之縱誕公將兼之自謂取髙第反覆掌耳乃僅舉於鄕晚嵗試宰興寧超倅京兆著有異績皆非所好也因自免歸而四君者仕防通顯業並終窶謂非伯季之風節激之然邪諦閱公集述道徳則闡而弗畔紀象緯則覈而有徴論政治則可推而行陳事情則委曲而欵談名理則標顯慧宗志靈怪則不誣幽祕至夫賦綺靡而有則詩藻贍而寄深辭托諷以感物聲諧律以赴節神構匪襲肺吐必新體裁具備意無不逮者矣鴻匠如公不獲振鷺羽於彤階奏鳯音於淸廟亦命也方王文恪掄材之初徐春卿揚譽之日豈直以鉛槧垂聲哉思欲銘彞鼎而不偶者也悲夫悲夫再閱大遊一篇則又譾防叟之巵言陋公孫之繩辯逸騁雕龍指深諭馬探其襟抱將扶揺宇內豈區區搶楡所可控而笑哉昔魯肅披捲以臨麾燕公視學於戎幕予媿非其人悼往哲之不作而懼斯集之久湮也又先大父與方伯公同登進士忝玆世誼圖爲鋟梓時則蘇守雲中溫君飾吏右文樂任其事用廣其傳雲集之分類凡十有二曰騷賦曰樂府曰古調曰歌行曰近體曰古體曰論議曰書牘曰碑版曰傳志曰紀敍曰外教勒爲三十卷總曰祝氏集略皆公手自編定富矣哉其四君著作都未閒於辭賦唐則篇章寂寥楊復簡帙散失傳者徐集耳公別有祝子通祝子罪知蘇林小纂浮物蠶衣太中遺事野記興寧縣誌祝子微祝子雜語怪槧鐸音江海殱渠記多未遑及後有好事者因予興起庻搜輯羣玉不使韞韣名山也是爲序

楊忠湣公集序【代林中丞潤作】

楊忠湣公集成其子太學生應尾屬序於余余讀之輒爲掩卷興悼不自知涕之霑臆也嗟乎余安能知文又安忍爲公序哉昔人有云文以气爲主而才以昌之王充著養气之篇劉勰廣程才之論栁冕謂才多而養之可以鼓天下之气天下之气生則君子之風盛斯又世道闗焉而文之時義大矣觀公所述年譜蓋自綺嵗英敏夙挺艱阻備嘗混迹牧豕之羣研精掛牛之日卽以天下爲已任學以談道徳務經術而恥爲富貴紛華之習旣而發科登仕紲組兩都含香三署每痛際運康熈而不免有壅滯之患遇君神武而未屏操弄之姦思回聴於逆耳圗蔓於脫距廼由車駕上疏乞罷馬市斥其謬者五不可者十書忤權侯使仁人之言不防其利而反構釁稔公死且不畏柰何以播遷怵之耶復由武選上疏乞誅賊臣數其姦者五大罪者十語侵彼相使忠臣之言無益於國而竟取防亡緣司刑者承望風防文致其罪惜乎寃哉昔賈生不容於絳灌李邕受抑於林甫古今同慨矣至誦其言猶凜凜足以鼓天下之正气而激天下之士風𨿽被笞箠闗木索暴體裂膚受辱慘酷而志不爲亂气不爲沮非素養有定能然哉方其深念於燕居未遑以暇逸其所著作多綴毫牢戶之中染煙胏石之上此與演易受書曷異焉故辭多宏麗語罕怨誹江河一瀉乃徴其才光焰萬丈悉由於气豈假雕篆以逞伎摛繪以求工哉公在南司封自謂肆力於詩文之學信非誣矣夫靈運藝苑中散淸流猶能占藻俟時鳴弦揆日愴霜葉之餘生嘆廣陵之絕響公詩欲還浩气於太虛矢忠魂於圖補胡悲且狀哉余在南臺罔識忌諱因獻狂瞽謂將從公以遊幸防采納卒之故相編氓凶子棄市少泄天下之共憤慰公等之幽魂且知向之遇害非先帝意也天道有知人心不死幸而聖君嗣極追錄諫官擬公爲首贈爵太常諡以忠湣建祠以享血食防子以裕後昆報亦隆矣𨿽昩大雅之哲終成烈士之狥垂聲宇宙爭耀日月視仇嚴獨安在哉遵巖先生文集後序【代郡守劉公溱作】

遵巖集者晉江王君所撰著也君諱愼中字道思人稱爲遵巖先生云大中丞芳洲洪公爲君同鄕又同志也因刻其集並序諸首以傳謂余小子嘗董梓事不可無言嗟予鄙安能文又惡能窺先生之蘊而爲之闡揚哉聞今之掉鞅於文囿者咸推轂遵巖凡捲冊所傳詩歌及錫山所刋家居集閒亦嘗覽其略已心醉其言延頸想見其人而不可得玆獲誦其全又厠名於簡末顧不幸哉先生自束髮綴文未冠登第內踐吏禮華階外秉文衡憲職屬辭英敏殆出天才而不知沈思通悉由學力兼之負气抗俗不習塵容趨時因出倅郡稍遷參嶽竟爾謝秩甫逾壯齡耳由是杜門卻掃研精覃思探討彌邃著作益宏四方馳書走幣爭來乞言者足交於道仕於閩者以不得其言爲憾君以次應之隨題命藻略無難滯得者寵於握珠懷璧歸矣具載集中罔可刪棄夫其爲文也長於持論而不尙雕繪原本六經采摭七略綜括九流至下筆特創新意罕襲陳言追議古昔較若目前逆策來玆信如左劵事有明徴語無牽合非博極能然哉云蒸霞郁變幻百端河決川流一瀉千里循其言可以入道行其說足以成務人皆稱今之曾氏也觀所撰南丰文粹序則其所取法而自期負者端在子固矣其言曰極盛之世學術明風俗同道徳一而文行於其間三代而降士之能文者徒取之於外以悅世之耳目有能道其中之所欲言而不免於蔽若公孫徐樂枚乘谷永相如董賈馬遷劉向之屬或駁而不醇或曲而不該皆無取焉至宋南丰曾氏傑然自名其家庻幾有本於中而非掠取於外將折衷諸子之同異防通於聖人之防而思出於道徳無不醇不該之此非其自況也耶至其爲詩亦必緣情止義由漢魏六朝以迄三唐靡不融貫亦以自名其家者惟求合乎麗則不詭於風人而非在一字之巧一句之工也𨿽退處巖穴而言多華郁暢朗不爲窮愁怨誹之態所養蓋深逺矣或有以先生位不閱於崇品年不躋於中壽不果舉其言以行於世致惜焉者卽使君登三事總百揆功業𨿽著作未必底於成也言旣可以垂世不朽又惡彭殤之足論其年哉按閩之晉江自唐歐陽詹始舉進士與韓愈李觀崔羣輩妙一時之選史稱其文章回復明辧爲愈所推歷數千載而先生出焉殆亦气運之相值歟皇甫司勲集卷三十八

欽定四庫全書

皇甫司勳集卷三十九

眀皇甫汸撰

序集題辭

北嶽編題辭

嶽者何捔也捔考功徳者也若稽古帝舜十有一月朔巡守至於北嶽朝後覲牧協正同修僉如西禮玆謂非功徳也邪北嶽何謂謂恆山也風俗通云恆常也萬物伏北方有常也而白虎通亦云北嶽有常山者何陰終陽始其道常久故曰常山云易曰觀其所恆而天地萬物之情可見矣此聖人法天圖治久道化成者也孰非功徳可捔考者耶秦漢而下登封錫號代崇喬嶽旅名視公之說附防於鉤決比防間矣且侈心黷履遐放祕祝𨿽一禱三祠神弗福焉肆我髙皇帝膺符禦極奄有冀方稽古率典誕乃釐名秩祀懷柔嶽神曁我文皇帝受命作京宅玆天邑俾朔易之疆奠爲輔鎭神肹蠁焉功徳不恢恢耀乎可考而知邪逮列聖纉緒燔柴加牲引望靡替無俟駐華警翠泥金瘞玉而靈貺假矣夫今之兩畿若十有三省嵗以監察禦史持節往按其境顧將命於天子巡者也時則有若施公山省方展邑眺嶽侍祠告文陳饋禮也越若許公宗魯以中丞咨命來撫猶古四嶽之職總領侯牧以司嶽祀者焉公蒞厥土亟使登禋祈殫民祜亦禮也然施之感於功徳也無從曰嗟嗟盛美弗錄曷以永觀臺職其攸諐用是編嶽雲編成而公式遄歸君子曰巡循也其義大其責艱是編也可以復天子矣乃有屬令皇甫汸者爲之第其次比爲題辭編公志也侯丞廷訓之請成公志也編首帝制者何尊時也詩首周頌其義一也曷以工言次之工以颺言也王者所至陳詩以觀風禦史采風者也古碣盛矣久將泐而湮焉弗志後奚以稽君子多見則識而畜是故以拾遺終焉

題許員外安平十詠詩後

安平十詠成許子以示余余覽而嘆曰緬自渡淮攀鱗遊燕晞駿路首南徐途指西楚觀呂梁之險望泗鼎之气峯標浴日臺起歌風未嘗不弔故疆之遺迹興登嶽之長謡攬徵駕以躇躕溯歸艎而延佇者也若張秋者星分奎婁之野地控齊魯之墟固澤國之雄鎭而漕河之要津也治河決孝皇震憂沈馬下防殫役倍於宣房導熊障瀾課功嫓於積石是𨿽一旅之圻百家之邑板築旣覲禦衝斯固由是車掛防袵連帷檣艣紛爲防閈孳貨郁爲都防矣嘉名肇錫是曰安平煥龍章於璇榜峻雉堞於金隄洚流同之警堯貺終於告禹唐哉休哉休哉唐哉余嘗窺龍潭之浸而得順下之性登戊己之山而驗五徳之運誦武功之碑而知底定之艱撫帶劍之枝而感季札之信詢蒞阿之治而慕子奇之化訪辟穀之遊而訝黃石之事然時無酈生莫辧泉脈世乏魏氏疇記土風將問千秋以烏丸探九域於魚豢詎可得哉信美地靈誕生人傑許子玆產也才稱掞藻識妙窮源十詠區分七言各賦篇稽乾曜什闡坤維陳列隨刋禹貢之防也原本山川靑兗之箴也荒奄海岱頌閟之辭也奠厥禔福歌瓠之響也沨風乎可以傳矣許名用中初仕水部澤土是掌載陟地曹財賦攸司擬裴秀之輿圖資張華以武庫皆經濟之心也豈徒摹景物括形勝快少文之萬里悵平子於四思而已哉十詠者詳於自序故不重述云

題吳純叔堅白藏稿

吳光祿堅白藏稿六卷共詩若干首皆其從宦兩都予告家居及遊楚越時作也光祿防挺獨秀早臻博極學修史走業紹成三百而下靡不殫心六代以還並能經目遂乃蓄藻於建安騰聲於天寶希防於少陵泛駕於長慶兼綜潘陸妙契陶韋故其綴辭婉以麗其禦气雄以健其抒思優以儁其援事典以則其振響和以平才情信美而興寄尢深矣通篇如曉出左掖夜集寧易水流操淮陰展圖臥疾叢桂園送馬吉士歸江東標之今代奚謝英靈厠諸古人何慙風雅又汝官漳水北今得定州書工於發端詎稱謝朓寒空一鴈去離思繞山河逸於終奏無羨江淹矣至云來山閣雨風過石池秋大隠非人外微言乃道初月暎蒼松逕云生白石臺玉虛香火淸齋地紫禁煙花悵望時獨有馮唐頭已白靑袍郎署自年年並若神構足稱警策又𨿽家北闕下白雲常滿園棲情閒適得句超曠是以奪鳯池而不驚解龜組而無慍者也言可以知人諒哉余識非仲偉賞乏元禮妄意大都取裁來哲云爾

顧給捨二集題辭

東白顧給捨示餘詩集二編一曰使蜀志役也一曰居庸志寓也君登壬辰進士拜余姚令以賢徵爲禮科給事中拾遺補過有古諫諍風丙申之嵗蜀府與閫司各以其獄上天子詔讞之侍臣咸推君遂簡往覈治還報當上意益嚴彈之將大用戊戌之嵗上書言事忤上意乃笞之闕下徙爲居庸民有是編也夫顯晦異遭皆發諸歌詠其致槪可想見矣及展捲玩味盡合風雅得詩人忠厚之意其使蜀也借寵靈奉綸綍走郡吏以負弩降藩王而擁篲風物啟其興山川助其思故其言多藻麗之辭若馬卿移文以諭蜀田叔毀案以存梁職無忝焉其在居庸也謹管鑰犯霜露襲氊裘甘湩酪駭邊聲於鼓鼙寄鄕愁於笳管其操心也危其慮患也深故其言多淒婉之辭若定逺生願入闗營平老猶畱塞又曷恨焉載觀蜀中之作如發京之賦皇華宜春之詠四牡潼川之嗟伐木郫縣之感采薇皆小雅之音至於塞上之作保安卽式微之悲中露南闗卽匪風之懷好音卜室卽柏舟之嘆覯閔宣城卽鴇羽之悲何怙間出國風之辭所謂哀而不傷怨誹而不亂者也君之作大都昉於少陵故杜甫艸堂子云書院武祠昭墓全似劍外巴西蜀郡防府諸篇居庸𨿽地鄰邊塞而境接畿輔故昌平八達望陵出塞則似秦州諸篇矣計戊戌之去丙申才兩閱嵗耳較詩頓超上乘豈窮而後工信非虛語耶君於暇日每談經以引諸生或枕戈而激將士圖實塞之議籌當闗之策憤伊吾而北馳望長安而西笑有請纓之志焉昔陳思不欲以翰墨垂聲上表求自試君豈徒以賦詩爲事哉使恩覃在宥罰示差級將建勲竹帛此特其緒餘耳君尙朂而俟旃

二詠編題辭

二詠編者吳苑諸英眺飛雪於春朝邀朗月於秋夜有是作也若夫竹寺禪探芝館晤集亦並附焉古人凡遇防防必相賦詩或命物以爭妍或占韻以逞防撫時對景締歡賞於同心唱予和汝嗣徽音於合響若蕭介美専卽席李端推爲擅塲皆一時之選也況授簡擬梁園之勝飛蓋昉鄴駕之遊木微脫於洞庭霰初零於防岸悲興志士愁郁詩人豈徒袚褉蘭亭逍遙韋谷竹林酣飲罔覩幽辭峴首顧瞻惟聞永嘆者乎今覽編中握珠抱璧光奪圓暉摛藻研思瑩欺積素並足驅馳鮮能甲乙江左風流盡在是矣因憶余兄弟舊有冬防之章秋防之什傳諸二京此則烏衣追謝情洽諸昆桃園餞李誼惇羣從然俛仰易陳觴詠難再懼夫後之視今亦猶今之視昔展誦斯編寧無薄三公細萬物棄銘勲而思秉燭者乎防凡十有四子詩共六十五首以次列名於右鋟之梓者文學史臣紀爲之序者司勲氏皇甫汸云

皇甫司勳集卷三十九

欽定四庫全書

皇甫司勳集卷四十

明皇甫汸撰

序家集

髙士傳總序

在昔先公晏丁辰末葉抗志幽人遡洪崖於上皇緬巢許之遐防乃采身名於玉潔覈終始於蘭芳嵗歷二千人才九十目爲髙士竊附同流峻節靡諒則孤竹不登緇染稍經則兩龔並外將樹此風猷激彼波蕩仲尼致嘅於作者季札托慕於子臧又曷故焉世多防垢書遂殘缺醜女諱形棄捐明鏡殆其勢也伯氏子浚覃加摉討銓次成編仲氏子安復廣公意自晉至宋亦防百人勒爲十卷嗣軌前書良足光照先烈禆益淳化矣覽者謂公棲屙丘中遺榮區外一辭束帛之徴再謝翹車之使彼何爲也二子者方嬰情於珪組晞功於竹帛口異言朝迹懸在野是編寧免逮躬之恥乎或出或處道乖君子非隠非吏見詆通人於是乎有河陽誠拙柱下非工者矣嗟夫矯意殉名則羮讓而色變委情順物則席爭而心夷若我伯氏獻策違時掃軌絕俗耽綜羣籍無忝書淫著論盈箱何慚釋勸迨我仲氏效郭伋以辭憲甘顏駟之潛郎調滯十年仕恬三黜昔曼倩陸沈於金馬子云寂寞於天祿豈必逃虛斯爲髙尙乎矧彼金徳韜華運終戢羽之期而此璇符回耀世際攀鱗之代詎非消息乘時龍蛇互用者哉季弟子約合而梓之傳諸其人可謂濟美同好者矣各有序說故不重述云皇明嘉靖庚戌日長至

讀兵論序

弟汸曰伯氏華陽君著兵論成以眎客或曰將之用兵猶醫之用藥必證切脈檢方處劑乃可十全儒者之談端坐牖下隃度行間徒飾空言罕臻實效余曰不然兵家者流貴乎觀天文諳地利通物情審時變斯樽爼之上可以折衝帷幄之中足以籌決故呂氏陰符垂緡而輯黃公祕記脫履而就孫子武經止輜修列任宏兵法杜門論次奚必躬冒矢石足蹈鋒刅始可與之料敵哉華陽君自昔少時好覽孫吳之書頗耽左丘之癖每抗論軍容髙談劍術甲寅之嵗海防外連島夷內奰挿羽傳警枕戈綴言慕子文以申威懷士雅之慷慨勢在目中較若指掌其論靑齊之兵卒至地非平原騎射莫逞臥而仰給坐以要賞白晝磔人於市剽吏奪金恬不爲怪民間乃有倭來猶可兵來屠我之謠明驗一也其論田州之兵卒至長防不攴亡矢無獲縻費公家疲頓逺道謀及婦人貽笑羣醜明驗二也其論永保之兵卒至紈袴驕豎椎辮餘孽黷貨無厭擁姬髙燕繇是金鼓不揚旌旗無色捨兒干紀取笠自恣明驗三也其論東吳之兵義存土著法凖團保苟能行之則荀卿之節制晁錯之服習可練而精也寧至棄民予敵之恨乎柰何當事者稽古之謀不詢通方之言無采自恃輸金輦璧足以浮功而掩罪也一切姑息防玩師老而國之大事去矣庚戌之秋敵犯京師君方書違上漢裘敝辭秦覩烽火以興嗟聞鼓鼙而流涕因著論兵書一十六卷藏諸私篋蓋已气憺幕南志馳伊北矣使售計於繞朝回聴於廣武則是論也殆兵家之左劵豈儒生之巵言而已哉戊午嵗上巳日

司直兄少集敍

兩儀奠位二曜揚輝經緯其間書契攸作文之時義逺矣哉𨿽有懿徳鴻勳非假典謨曷由宣闡故壽不固於金石而名可齊於霄壤者以此世之談理學者詆爲末藝守吏局者謂非適用殆猶茹藜糗者難與道蹯膄之美防旃毳者不足與語綺縠之華也矧言本心聲詩緣情靡遊心內運應物外感性機妙發气運天成爰稽作者良亦艱矣匪作之艱知之惟艱匪知之艱言之惟艱此輪扁不能臚斵而伯牙終於輟彈者也犧軒旣邈虞夏寖湮宣父釐正之後卜氏溯其源申毛貫鄭沿其流咸能詮風人之防窺作者之意歷世近而習說眞也倬彼我祖惇詩明雅皇考纉業哲昆嗣響乃誕仲氏聿秀厥宗七齡夙悟卽懋藏膏之志九嵗綴文遂精雕篆之技至乃研討六籍旁覽百家朝帷不捲夜榻幾穿室人讓麥而莫知侍兒竊饌而無見其篤如此由是學臻博極思覃深湛緬豪士於西州追風於東晉家稱千里國號無雙矣兼以气資爽邁儀容儼肅後進資其善誘末學借其人倫而余分則友於義同師授𨿽士龍特眷於平原惠連最鐘於康樂蔑以逾也每有述造輒相詔眎商砥奬可得而言方其家食含章與徐生二黃定交筆札之間篤嗜工部旣而何李篇出病其谿徑専意建安嘗曰詩可無用少陵也至解巾登仕與蔡王二行人廣搜六代之詩披味耽翫稍回舊好雅許昌谷乃曰詩可無用近體也又與王文部李司封唐陳二編修劇談開元天寶之盛而心醉焉乃曰詩𨿽選體亦無使盡闕唐風也至爲歌行一本樂府而參以太白櫽括鐃吹之餘猶曰七言易弱恐降格錢劉也故其詩特工五言而七言近體薄不經想余與聫組二京方珂三署被竄則郡檄交移承諱則倚廬同戚𨿽伯季具邇而惇賞獨深矣試爲標論詩蓋錯綜魏晉而托宿於唐英賦則馳騁屈宋而逸駕於散騎文則陶鑄班賈而呈範於中郎其爲篇也幽以通思舂容以禦气婉麗以陳詞和易以達理憤懣以抒情綿暢以該事雋永以歸趣其始構也隻字不愜於心片言無艷於目蹋壁窮思擁衾寤索曾不少休是以吟苦則彌日不就神來則下筆立成今稿中或兩字未竄或二語並存致蓋密矣若夫錦必有襲巵非無當苟慙博物疇發斯蘊欲仿胡廣於官箴擬劉逵於都賦病未遑也柰何覩姱容而決驟過屠肆而垂涎妄意吠聲詎曰知味哉方其潛心經術晞軌儒林若易序詩說春秋考原周官雜誌亦略槪見早謁陽明洞析道體亦其性靜得之若與東郭鄒氏揚山方氏往復諸書鋒辯莫之能抗至其佐郡分臬坐有餘嘯案無畱牘魏懷慈父越畏神君固知防臣嘆辭賦非夫蕃侯恥翰墨垂績良有以也然才髙妨位命達憎文淪落一官見嫉眾女不令第嘉頌於屬車備淸問於宣室是皇猷無潤於掞藻而國典不寄於方聞也嗟乎當寧按圖詎攬燕臺之駿開閣倒屣惟羅葉邑之龍匪今爲然振古同慨矣嵗在丙午丁辰荼酷頗有憂生之累貽餘春日齋中讀丹經一篇系曰夜來更加竄定庻幾可觀詩之難言如此後世誰相知評定余文此陳思所以興悲也亡何長逝命矣夫命矣夫然年𨿽中促而名則宏逺矣胡云未究厥止哉余知兄詩庻能言之不特可比申毛貫鄭亦卜氏之亞也昔孝常次補闕之編王縉表右丞之集顧余譾劣曷克勝玆幸而伯氏運斤二孤命梓芟采精覈都無遺誤猶謂標譽騰聲以俟宗匠聊以習聞余兄之言揮涕而告秦樞俾知先人制作之艱若此云爾

子約弟水部集序

皇甫水部集者季弟子約所撰也吾家世擅藻藝並妙聲詩取友於塤篪接翼於鳴鴈子約生而聰頴不凡方臻童烏之齡卽占詠鵝之句子安所敍基稿是已其爲人也釋戀域中抗情物外𨿽志薄三公而不忘一第遂帷研時義案輟雅音世廟甲辰果擢南宮第二猶以屈於一人爲恨取忌銓曹兩授水部非其好也乃玩防爵服厭棄簿書覽衛生之經求引年之術朝謁屢違省期不顧賈傅承譴馬卿倦遊子約近之矣至奉使楚甸左宦梁園稍遷郡佐地接武夷每探歷勝境物色畸人旣輯客郢之篇復積居閩之艸嵗在丙辰沿牒入覲投劾自免臺檄交馳堅辭不就其山居也誅葺三畆披味雙戒閽者勿妄通賔惟髙僧大士時獲瞻晤郡庭邑室絕迹罕臻嘆曰余旣長揖當路逺謝交遊煙霞成癖豈更屬念纓緌魚鳥相忘抑何取榮車騎至其逝也枯楊無帶劍之枝蔓艸無動輪之路悲哉晚耽詩品永托琴心悉屏垢氛洞析名理故其爲詩毎出閒曠彌覺衝逸兼好綠華紫淸之章貝葉珠林之偈景純振響於仙遊摩詰攄懷於禪寂興到斯成曾無造次應酬之語總得樂府五十一首五言古詩一百七首七言古詩三十四首五言律四百六首排律三十四首七言律一百五首五七言絕句一百六十首雜文十三首勒爲二十卷傳諸詞苑始自甲辰之後附以癸夘之前由仕始也子約可以不死矣昔人謂詩人例作水曹郎吾家世爲工官而皆長於詩豈其數歟往嵗選校華陽集序次少集玆又収子約遺艸芟定之捐賣賦之金用登梓事辛覩華萼之輝良抱人琴之痛曾未終篇幾爲掩卷者哉

皇甫司勲集卷四十

欽定四庫全書

皇甫司勳集卷四十一

明皇甫汸撰

序自集

禪棲集序

嘗謂虞卿著論誕自窮愁屈子賦騷由於放逐故文王拘而演周易宣父厄而作春秋考諸聖哲蓋同斯防詳之馬走豈或云誣矧詩本緣情情悒郁則其辭婉以柔歌以言志志憤懣則其音慷以激是故生揆景猶愬繁雍周撫膺遂流哀響詩可以興可以怨不在玆乎餘綺嵗明經冠齡結綬常厠下大夫之列參多士之末光然性惟遌俗識罕通方一攺官再承譴一不拜職徙者三而已善乎潘生之言此誠拙者之驗也丙午之嵗承太夫人諱儼然在苫塊中而監察以陰憾苛抵其罪坐是免官明年丁未上書闕庭敕下撫臺移之京兆余羇紲都亭客居長幹寺之精舍夫鐘儀晝系自同楚囚李廣夜行見呵灞尉時哉勢乎旣而勘者兩造具研聴者三覆未報淸流投濁竟成孟博之寃白首相新莫鑑鄒陽之枉乃使奔走道途淹畱嵗月昔防莊願處才不才間則余亦可以罪非罪自遣矣斯地也髙帝由此肇都文皇於玆建剎淨域經始於赤烏化塔更新於白馬布金恧麗多寶慙工餘乃銷迹緇塵息心慧梵客有許雷時方同病僧多林逺可與晤言若夫貫華寫葉之書四韋三乘之典無不流觀染著宿障之根因果防報之業靡不殫究出煩惱於累刼超忍辱於空筌其暇日也登髙臺以延眺訪故宮之遺迹運革於三分鼎遷於六代呂周英烈托壠樹以西靡王謝髙風隨江流而東逝夫得防異途其虛無泡幻也旣如彼榮悴共域其倐忽燼滅也又如此則於蟬脫一官懸解萬物余復何有哉涒灘春謝作噩秋殷蒹葭落而淮水淸霞霏収而鐘山紫頽光迅於駒隙禪定辟之猿調兼以哀深庾信涕甚楊朱抒情宣志篇詠間作占授行者書之又若貸更生於薪旦庻存禮樂返中郎於鉗赭尙寄典型此殆非余之心也或曰西子以蛾眉取嫉曷不爲之毀容越人以神手殱生胡不爲之輟伎嗟乎南山種豆顧非引慝之辭空梁燕泥詎是招愆之牘世設以此吹虀則詩可以削艸矣去來三稔在寺凡十又三月前後得詩若干首題曰禪棲藏之含部

三州集序

三州集者紀宦迹也今上嘉靖攺元嵗在戊戌余爲司虞氏閱視京畿時武定郭侯鄖慿寵作威日益驕橫詔典大匠作陰操部權奪取賈人金以億計歸於私槖余爲發摘之又嘗請毀張掖民居名通山陵實益已第余曰此殆欲直取武庫耶持議不可侯銜之誣以慢防置爲理官於是有黃州之役嵗在乙巳余爲南省司勳氏時當考吏太宰張公潤耄無能爲専任郎官罔論賢不肖黜其所素嫉而畱其所易與以快已私余起而力諍之言官希附詆以侵職謫爲州倅於是有澶州之役亡何太宰爲甌寧李公廉才察滯稍遷郡佐於是有栝州之役嗟乎坎軻屢遭未嘗損其烈節訟牒旁午不少輟其篇章黃蓋楚疆屈賈放逐之區也諒而見疑忠而被謗憂心辟摽故多怨誹之辭澶蓋魏境蒙莊寄傲之地也虛防疾視猶有鬭心故多忿激之辭括蒼越稱嘉麗康樂娛遊之所經也時余安常委順若將終身焉旣和且平故多暢達之辭當是時倦宦而並減文情避人而間出累句亦足以興慨矣緬自弱冠起家解褐登仕躬際聖明孰不欲出入禁闥優遊以致卿貳然才滋眾嫉命與時違退而立言豈余素志乎謝憲以來偶檢制作散逸過半舊雕禪棲寓楚還山江行新語諸板悉毀於謝兵之手三稿篋中幸爾無恙兒輩請授梓人以應好事者之求嗟乎余政乏何武之思徒離沛郡詩慙謝朓之詠奚重宣城若夫白雲赤壁山色猶存湘水淇流江聲無攺一展捲之餘而嵗月䢐徵風塵奔走王事鞅掌物情變幻宛在目中至今心悸黃甫期月澶僅半載括三攺嵗其久速咸數也昔人愴陳迹於俛仰諭過客於光陰聊以識吾適耳詩云乎哉長子楙嘗攜之黃州令校黃詩次琳攜之澶州令校澶詩季谷攜之栝州令校栝詩勒爲四卷題曰三州云

南中集序

余旣刻三州集成季子谷出所藏南中稿跽而請於余曰甲寅之嵗大人垂五十之年從萬里之役時羽書傳警驛路戒嚴一旦捐墳墓棄鄕閭間由京口渡長江發眞州越潛及濟經齊安故郡眺江夏曆武昌登嶽陽泛洞庭遵武陵訪桃源遡沅湘臻貴竹走夜郎始達滇中其域也星分參井地界梁益表以太華匯以昆明金馬碧雞爲之闗嵩雺笮箐爲之隘東連八部西控百蠻羅甸稱雄防蒼標勝𨿽逖土遐陬而山川秀麗風俗侈靡稽漢班固西南夷傳覽近代楊太史月節歌詞有埒美於中原者小子何幸爲大人所將以遊見夫防僰異形椎辮殊狀至若孔雀山雞朱鸚翠鳥莫匪珍禽山茶木蓮蟬花龍艸悉皆瑤卉大人慿軾以抒思褰帷而摛藻於焉述䢐徵之迹宣羇旅之悰冩憤懣之懷申古昔之慨郁志於風雲緬情於嵗月是編也可無傳乎小子徒逾童烏悟之齡未叨伯魚聞詩之訓今稍長矣余聞之憮然曰畏險猶驅冒榮不止此殆仰跕鳶思欵段時也惡用存之且余耄矣軒冕長辭無復四方之志婚嫁甫畢未遑五嶽之遊汝能奮志向往他日獲霑一命再履玆境若韋康纘服於荊南周撫嗣聲於寧益俾父老見之扶杖嗟嘆曰是曩某使君之子也不旣寵幸乎苟能修吾之業如佺期追詠於巫峽文考屬艸於靈光又不獨顯揚而已小子朂之遂登梓事並系蕪言

漢儒經學編名序

皇甫子曰六經之作也彰於道矣孔沒徒防戰國從衡言者紛然殽亂焉至秦患之乃肆燔滅經投燼而道亡矣漢興攺秦之敗求遺収脫諸儒輩出専門並興漢儒之於經也各習其師研精殫思以之爲終身事業故咸致實用訖於宣元其風篤焉逮唐尙文辭競功泛濫馳聲華藻乖離經義而唐無儒哉噫漢爲經術術已去道逺矣獨其治専學切心得身踐契聖人窮經之說苟以文辭而已不其陋哉今之治經者傅防成文則旣不能窮之矧致用耶予之感於漢儒也無從類其經以系之名以論其世焉爾

六子說經序

皇甫子曰道散於天地而載於書謂之文文以載道謂之經六經作而天地之道闡矣天下之文肇矣六經之外非無書也而曰諸子諸子之說於道誣宣聖之後非無文也而曰百家百家之說於道荒天下始無文已無文斯無道已老莊荀列揚王世謂之六子六子爲諸子冠而其書具存世之談文者下六經捨百家則曰有六子云六子者惟其誕於道故詭於文而苛議以騰於經陋宣聖於不足爲何見於經何測於道而比比援以濟其議哉乃始易之乾元終春秋之獲麟俱有說不知其說果益於經符於道否也惡用集諸編爲說經噫六子者不知吾道而猶不能忘吾經則其臆說𨿽鑿甚且叛焉而其所以私附於聖人者意亦微矣揚與王尢其擬聖而習經者然則諸子支離鮮不援經自飾奚矧百家編之使綴文之士知文之不可忘經顧不可忘道匪直其辭而已也宋儒曰循其言皆可入道則或偶幾焉未敢質此爲盡然也

懷慰編題辭

司虞氏曰戊戌之秋餘以觸忤權貴置爲黃州理官夫絳灌詆而賈生遷許史懟而子政免自古有然矣惟時相君憐其亡罪僚友悵其逺行或踟躕祖防或慷慨興歌夫黃楚疆也故辭多激楚之音哀而不傷怨誹而不亂其達騷經之防而存小雅之風者乎顏季贈語臨岐之誼也蘇李申章去國之情也發情止義此言有重於金玉而諷有篤於韋者矣湘流造托將承嘉而逺迹淸風如頌聊永懷以慰心玆役之謂也編之題曰懷慰云

擬古樂府小序

古樂府擬者多矣如訾茄礞室孫魚呼豨之類皆未達其義而彊附其辭何異譯言越裳而釋字梵竺耶濟南李子謂如胡寛營新丰士女老防相攜路首各知其家犬羊雞防放於通塗亦識其故以爲善擬余謂義苟未達卽蜾臝速類叔敖復生終爲螟蛉優孟耳魏武帝使繆襲造鼓吹十二曲以象四時攺漢朱鷺爲楚之平思悲翁爲滎陽艾如張爲獲呂布上之回爲克官渡翁離爲舊邦戰城南爲定武功巫山髙爲屠栁城上陵爲平荊南將進酒爲平闗中有所思爲應帝期芳樹爲邕熙上邪爲太和師其意而不襲其辭此善擬者也吳韋昭亦造十二始炎精缺終化晉傅所造始靈之祥終釣竿則廣爲二十二後若和鑾以詠朱鷺翦刻以諷如張悵雲雨於巫山愴嵗時於芳樹但取本題殊乖厥防矣詩固伊爾文亦有然如典引嗣軌於美新解嘲濫觴乎釋誨古人研思藻綴之妙也上方入繼大統時值中興制禮作樂恢文耀武徳隆堯舜烈邁髙成臣汸濫起制科備員郎署躬逢雍盛目覩儀典宜登歌什宣述遊揚遂忘其譾劣擬造十二曲覽者勿哂邯鄲之步愈趨愈失也

皇甫司勲集卷四十一

欽定四庫全書

皇甫司勳集卷四十二

明皇甫汸撰

序防送

送家兄赴淛詩序

余兄仲氏建節越鄕戒舟吳渚慕山水之標奇悵土風之非逺浩然行矣曰余兄弟同气四人鹹以上次之資希英賢之烈守中才之訓恢世及之猷方其密山同徑竹林共室晨亡羊於挾策夜聚螢而披翰孰不懷鴻鵠之舉爲燕雀所咍哉蓋具邇蓬蒿之間而志馳雲霄之表矣迨夫兩兩振翼各各司鳴余與仲氏早承休顧載忝嘉招驂騑服於兩都聫纓緌於三署志何協也至於釁啟權璫讒張貝錦竄瑕丘以竢罪浮湘江而發憤迹何均也是得則攬暉霞矯擬之於二龍失則戢羽泥潛方之於雙鴈遇則達適之疇表周楨之隆違則褒融之輩流漢家之痛殆相闗焉一旦稍稍敍遷爲天子之憲臣樹東南之偉績又莫知余之所之矣伯兮褐玉以賁園季也奏金而登廟一門之子四方其人求爲曩昔同徑之棲共室之聚可易得乎嗟夫窮達者時也屈信者命也聚散者數也忻戚者情也情有所感則命在所安數有所值則時在所委復奚心哉康樂耽遊赴修畛而含楚平原於邁臨淸觴以興言念此仳離郁爾惇賞若其敷政以拙守才以愚防諭之義良友詳矣聊賦短律敬書末簡

遊牛首山詩引

蓋聞鳯京之郊牛山攸峙奠朱方之嘉麗表赤縣之仙靈環以名巖之勝帶以巨江之險神臯邇接梵宇開梁朝於此布金宋代因之薦璧凡在官旅靡不登尋幽壑紛車馬之塗淨域藹衣冠之地閼逢紀嵗太皡司辰中山王孫徐子禹量言攜漢署之英命締祗園之賞入夏再申淹旬未遂六月三日乘暇如盟始經展眺則煙霞暢來晚之情卒踐窮探則魚鳥盡忘歸之物舉觴而淩暱景操管而屬篇王謝名流每棲禪於支遁應徐秀輩亦騁藝於陳思彼各有以也乃炎暑都捐淸虛共適設非尙書期省侯吏呼闗則六塵絕常戀之牽一丘有終焉之志豈特披襟彌日下榻信宿而已哉維時比部謝紘以抱屙辭笻侯子一元以訟牒妨駕家兄子安先以擢憲入越同遊者余與施子平叔蔡子子木東南賔主三四其人彈指而去來成果淪迹而暌合爲因則又倡予者之所以興懷和汝者之所以寄慨也詩若干首書諸簡冊藏之經函

春日談園防賞牡丹詩序

昔有怡山談公尙徳賁園逸情開徑綺構結於云外淸泉流於鏡中伐緑竹於渭川移丹花於洛汭靈果參差嘉樹蔥蒨實隠居之特勝別業之最雄也方其樽爼錯陳賔從駢集酣歌累月宴樂彌旬艸色交於茵帟鸞聲間於絲管一何驩也迨其朝露忽先夜川長往繐帳旣塵履綦罷禦新畦靃靡不復芳舊燕徊翔莫能去又何悲也乃若館甥嘆逝座客懷春尋故迹而命駕引麗曯於初筵曲池未平髙臺猶在九原不作聞笛起山陽之哀萬嵗何知彈琴下雍門之泣嗟乎生死者物之所必至也盛衰者事之所固有也聚散者勢之所恆然也忻戚者情之所易生也自達人觀之浮世等於逆旅馳光同於過隙少壯不樂嵗月幾何乃知縱酒非荒秉燭有以也各賦五言傳諸二子

遊仙詩引

吳俗以四月十又四日相傳爲神仙降辰是日也乃有都朗建丹府開金鑰啟望仙之宮華燈焰禮神之館九靈教闡則葆樂齊鳴雙童唱導則芝香並引吉士靚女肅肅戾止黥首稚齒各各齋心袨服照耀於池中列騎繽紛於洞外步虛肯來謂是吹笙之侶乘風不返詎非駕鶴之羣遘髯客而將從遇巨人而思卽嗟乎白髮難變懟瓊蕋之何徴朱顏易頽悵石髓之莫識天下有可以引年者無有哉有可以治身者無有哉聊揚斯防用廣諸人

送董侍禦使竣還朝詩序

嘉靖四十有五載肅皇帝恭黙思道壽考作人甫周於甲將倦於勤惟時法令滋章科网稍密俗漸以敝政寖以棘惟是南服師旅之後饑饉薦災凡厥職司苛以無名之徴擾以非時之役民不堪命久矣乃更慴以虎冠憺以鷹擊柰之何不胥而爲姦訟獄繁而盜賊起也侍禦史洛陽董公堯封宿挺霜稜籍聞風采簡命南巡照臨我土其始下車也捐無益之費罷不急之徭淸詭受之田警怙勢之族嚴墨吏之刺峻惰遊之誅勞來安集與民休息民若更生焉越嵗隆慶攺元嗣皇帝卽位際中興之運履鋭治之朝渙寛大之詔崇節儉之風公仰奉徳音導迎淑气銷兵裁餉平賦在宥農夫棲畆紅女還機室家寧止囹圄遂空蕩邪剗蠧與民更始俗乃維新焉識治者僉謂向也若時之冬陽气潛藏公行冬令綏之而不蹙今也若時之春陽气發泄公行春令煦之而不傷蓋聞禦史之職専務端軌貞度以肅百官以厲萬民公乃順天慘舒與時消息不獨憲紀是飭而調燮之寄可司以佐聖天子化裁之治矣賢哉眞禦史哉吳民謡曰前有溫公後有董公並起河內福我江東溫公者前侍禦如璋亦洛產也按吳著淸海之績迄今倭夷不敢東窺於吳溫之力也余從鄕大夫之後嘗作頌以紀其事勒石海堧永慕不忘公之駐節也蠢迹遐竄鯨波不揚先聲奪其气而寢其謀也民賴以安堵厥徳惟均奚必俟其來而襄之以斬獲爲功哉今上方以外裔爲中國患軫邊疆之憂聴鼓鼙而砥鋒鍔稽周宣薄伐之猷奮漢文仁者之勇引頗牧於禁庭咨制馭之長策側席元老止輦至言所以垂綃衣舞干戚審黃石存苞桑者念亦深矣公行將有訏謀祕計入告我後於內余等𨿽逖矣東土之民願聞其梗槪拭目以覩太平尙亦有利哉驪駒輟響驄馬北轅杞心徒遙芻言莫禆因賦臺端行一首以申別緒云爾

送大司防漁石唐公予告還山詩序

下官不佞墜迹昭憲移禁司刑猥聞公以母老上防聖天子特嘉閔焉詔報曰可乃頒傳瑞撰吉啟行道路咨嗟搢紳歌頌顧非明王之盛治孝子之美談哉歷觀載記大臣之去政類皆請老引年乞骸歸骨是故畱侯哲矣而毋匪逮存潘令懌矣而仕或未顯若夫身踐臺階手持法衡乃望倚門而思邁勑回馭以言還豈不光昭往牒於休來乘者哉舞章服於萊家陳鐘釜於陶饌以寧慈度以介丕祉風枝不驚叢萱斯茂公行其榮已非直勇退於急流冥飛於遐曠也下官方爲戮幽戶抱痛圜扉異廣漢之利見悵祁奚之遄歸聊賦五言用申千里云爾

皇甫司勳集卷四十二

欽定四庫全書

皇甫司勳集卷四十三

明皇甫汸撰

序贈送

送陳子克修還吳序

天王九年秋七月陳子自燕言歸張伯子曁王仲子皇甫叔子防於燕丘維是陳子來飲餞張伯子曰我自昔舉於鄕也維我二三兄弟靡不惠好旣而嫁於燕也亦靡不周旋以偕在昔逸詩有之曰舟張辟雍鶬鶬相從言攸攝也今子歸矣值玆悲於我心惄焉有蓬吾子其何以處我觴一行陳子避席曰予不佞淹玆天邑載歷寒暑枌梓緜邈依依在望夫窮者楚奏顯者越吟我思古人異遇同心我是以夢寐乎洞庭之野胥水之陰玆將歸也夫張伯子曰幽哉是言吾子可謂不忘其鄕矣爲之賦衡門觴載行陳子避席曰予不佞淹玆天邑載歷寒暑瞻望父兮天一方矣曰予行役不遑將矣我聞一日之養不以三公換故臯魚隕涕宣門羣渙我是以明發不寐有懷二人玆將歸矣夫王仲子曰孝哉斯言吾子可謂不忘其親矣爲之賦陟岵之首章觴三行陳子避席曰予不佞淹玆天邑載歷寒暑賴我二三兄弟朝夕是與貽我懿矩夫君子遊必擇士居必擇鄕故蘭以漸而芳絲以染而蒼逖爾令徳實懼終焉無以允臧我是以秣馬脂車執手踟躕玆將歸也夫皇甫子曰貞哉斯言吾子可謂不忘其友矣爲之賦伐木之二章夫安貞以輸忱思孝以成仁履幽以禔身若陳子者於天下行矣陳子乃覆觴欲起皇甫子止之曰毋我其益子我其益子繄子之自燕歸於吳也不越嵗又將自吳嫁於燕進於春官錄於主司賔於天子服於王官時維王事於邁𨿽欲暱於友私於親久於鄕也其可得哉夫京大也師眾也君子觀大畜眾可以居業矣在昔先正有曰人豈鹿豕也哉而常羣聚乎欲吾子其不忘四方由是陳子怳然失怡然悟曰我行維斯言是繹

贈和順令霍氏歸田序

天王十又一禩春正月越在外臣僉考績於朝霍子以和順最往獻時惟良哉居無何嘆曰功名富貴我知其若是矣歸休乎君奚自苦爲也乃上防謝病太宰弗克泥果命下曰兪閈人裏士聞且駭焉遂齪齪議其後夫霍子彊可仕也玆不待年胡骸骨是乞彼其弗良於和順已乎皇甫子曰我聞志意修則驕富貴道義重則輕王公今幹祿縻爵盱豫食嗟脂韋防恥遒軫不返老死行邁斯其蟬蛻囂鴻漸云逵者矣霍子其賢哉侯子曰我聞女無美惡入宮見妬士無賢不肖入朝見惡今上官苛禮僚友構讒下民咨懟飾僞售巧逐浮傾危恬鈍倒用斯其脫帽靑門投傅當路者矣霍子其智哉孟子旣吳子曰我聞君子得志則大行不得志則龍蛇其身故歸閒郤掃食鮮茹美履幽葆貞偃息明時以養餘日斯其徽纆軒服桎梏纓緌者矣霍子其樂哉是故賢以稽政張能弛也智以存身明且哲也樂以達節壽而康也彼𨿽劇遷仍授閱崇據要不媿於霍先生者幾何人哉乃相與賞之酒而歌考槃之亂於是閈人裏士聞而嘩之曰嗟嗟霍子豈古之所謂遺榮者耶匪公等言吾儕小人不復知霍矣請公識之遂書以歸霍子

送僚友李君還蜀川序

蜀李子之倅楚黃也政惠而化輯黃人宜焉然履坦而度夷行圓而亮弗習守谷突梯是用弗媚於瓦合之伐磬折之朝政巧者庭李氏乃殿周容者右李子乃左持憲者弗亷乃數其細以上下之宰司徵素弗覈咨僉罔同久未裁可李子乃浩然謀歸援者鹹曰心苟不諐何卹乎人之言止哉李子或曰無據而去曷少俟旃李子止哉李子曰謂瑜者瑕被褐懷玉胡求售焉謂白者黑賁於丘園胡自咎焉魚网之設不能防防鴻飛爲弋人所得翕羽晚矣皇甫子曰嗟嗟古人所爲難進而易退李子其哲且勇哉若夫誇夫慕位閱崇陟要致身嶻嶭黯幹阽危自召淵墜貪人縻爵脂韋淟涊褫華絕隆曾不朝夕幾不恧於李子者哉於是舉酒酹江爲李子祖道郭子賦逺遊時俗迫阨質薄無因悲臣節也聶子賦赤壁山川信美合並異迹思友誼也皇甫子賦蜀道難人情翻覆濤波非險慨世變也李子乃登舟擊楫揚帆遡洄而去詩云瞻望不及佇立以泣黃人之謂也

贈水部郎吳子知姚安序

蜀郡吳子以水部郎刺姚安聞命而弗豫焉曰逖矣玆土乃古炎徼荒裔也矧玆土之氓胥靡莫之屬夷獠之種類也我是與處其於政不有治絲而棼噬臘而毒者乎艱哉行也皇甫子曰君侯行毋弗豫也奚其艱在昔君侯司士於華州華州之教刑焉此可以教姚安己司賦於陪都陪都之法新焉此可以法姚安己司漕於通惠通惠之令平焉此可以令姚安己余天子之水官也請與子言水知水則幾於政矣夫人性之善也猶水之下也予無搏之激之而惟疏之濬之決之導之又從而隄防之而水無有不治者矣江淮河漢曁於海皆然也覆坳濫觴泄閭歸壑其幾神焉天下之政何有於小大何有於逺近何有於難易哉若玆姚之域越在滇之濵楚粵之墟列帝耀徳羣哲宣化遹世漸仁其賔服而輯綏者蓋有年矣不徒招攜羈縻之而已也今子借天子之寵靈往爲之牧將有獸馴而狙悅者豈曰絲棼臘毒之哉夫水元命苞曰五行之始萬物之所由生元气之液也有理道焉說題辭曰荷精分布懷陰引度有順道焉子能順而理之徧與諸生普之以公淖約潛達燭之以明流而不息居之以勤以此柔逺逺人有弗治哉水之於民親而不尊父母之謂也愷悌君子民之父母吳侯以之是故知水則幾於政矣無私而蹈之不知懸水之爲千仞也無事而行之不知姚安之爲萬里也吳子乃始怡然豫浩然不疑其行矣祖宴旣陳僚友攸集僉曰斯言也可以贈吳子請書之皇甫子曰匪言之贈惟言之鏡庻可以從政

贈古黃姜判官擢守慶源敍

古黃姜大夫判天雄之幾年有籍甚聲乃移守慶源大夫弗豫曰郡也而州玆命也不亦左乎劉令進曰貳也而守玆庸也不亦寵乎公奚弗豫哉若稽古建官昉於虞十有二州惟玆州牧以亂邦服迨秦分天下爲三十六郡始置郡守隋尋廢郡以州統縣至唐復沿焉自是州郡更相爲名如魯史晉乘侯牧一也奚必左州而右郡時王之制凡府州縣𨿽秩相崇卑勢相臨制其於専任而責成猶夫一也宋設判官以佐郡守𨿽曰元僚語稱半刺焉耳欲承流宣化熙政庇民理繁鏟劇又孰與守大夫曰慶源卽古趙郡今爲圻內衝余非薄守顧患夫繁之弗克理劇之弗勝鏟也矧玆承宣熙庇民之攸曁胡敢拜命之辱劉令曰大夫奚趙之有哉臺小人聴於民矣天雄之民慮公之去也其言悲以思曰公其去我誰獲我所慶源之民幸公之來也其言懌以慕曰民力已殫公來毋晚夫思者實也有其實者著慕者聲也有其聲者漸漸則入著則形而公又能持之以亷勵之以勤普之以公牖之以明政是用成知公不久淹於趙而趙民又將悲以思矣某也忝厠末屬公行無以爲情也因道民之言以占公之政遂書以泄其思慕云爾

皇甫司勳集卷四十三

欽定四庫全書

皇甫司勳集卷四十四

明皇甫汸撰

序贈送

送盧法曹楩考績序

少谷盧子木伯守南刑曹三年矣報政於太宰太宰考上上禦史臺覆如太宰考行將獻於天子之廷按彞典推鞫得情處防平允爲法官之最盧子何以能善其職哉夫刑匪推鞫之艱而其有二焉若夫豪右作慝雄張京邑逾軌姦憲怙勢以逞請寄漏脫主者誰何法斯撓矣専事苛轢巧文附防窮抵橫入不能貸恩於無知原情於株染刑斯濫矣盧子明威所繩靡不摧勒寛卹所濟咸獲矜理髮摘以宣𨿽巨猾必致簡孚爲治則赤子更生不濫不撓推刑之中盧子其庻幾乎然蘊借有素施行不匱固非倔起於刀筆偶合於科條也方盧子解褐鴻漸卽上書鳯鳴慨憤王章指斥時宰一時風動朝端想聞海內旣而出知劇邑將謂盧子不習爲吏急弦棼絲寖以壯敗至則純務以徳蒸蒸保艾流其頌聲推盧子之致爲蓋質兼文武道協幾宜荼网施於茹柔金矢得於噬臘二之去不有本哉使盧子操議辟之權履懲違之任必能信三尺之法殫畫像之化矣輶車陳於周道帳飲列於都門凡少同裏閈長厠官寮者響然來臻邈爾言別僉曰深哉子之知盧子乎請書諸篇以贈其行

送繕部葉君擢守思州序

葉子以繕部大夫出守思州居怏怏自謂左遷殊不欲往或曰玆域本西南夷徼古昔叛服難常羇縻不絕者也至我明興耀徳於逺始向化內屬編氓置吏郡縣其地冠裳其民然蠻獠雜處號稱難理急張爲輯束濕待馴非大夫所宜矧大夫方上書謝病反服遐引顧防涉於山川倥傯於簿牒秪自苦耳請無行也余曰不然蓋聞志不避逺事不辭難臣之職也是故奉黠羌之役而晞功聞朝歌之命而砥節彼何人哉嘗誦覽循吏傳如河南守吳公蜀守文翁之屬皆謹身率先居以亷平不至於嚴而民從化至江都相董仲舒內史公孫兒寛類皆儒者通於世務明習文法以儒術緣飾吏事大夫鼓篋海校弟子彬彬興於禮讓鳴弦邵武吏治蒸蒸臻於保艾卽其已試之迹優爲之驗非所謂儒術亷平者耶何有於思州哉苟謂鬼方殊俗神理異用椎結狡算乏烹鮮之資蒲鞭孚惠匪格苖之器斯徼外絕永思之碑敵中無甘棠之樹矣仕貴行道不貴擇官政在因民不在易地稽爾先公剛正不撓威愛兼著倅揚牧滇所在以治理聞大夫能遹紹先志光昭令猷父子以明經起家致位良乎典據印紱使殫化玆土流聲奕世𨿽西京之頌兩蕭東兗之歌二鄭何以加諸大夫乃怳然心動霍然病已星言夙駕而旌指防牱矣

送陳子年法曹擢守荊州序

秦時置郡建國之意微矣漢世更守利民之任焉故剖竹頒符必簡在庭之彥臨軒命蓋恆咨列宿之英使才謝撥煩術乖飾治殆不輕授也矧荊州者星分翼軫山表岷巫銅梁石戶爲之關云夢熊湘爲之澤釋曰荊警也有道後服無道先彊常警備之也苞曰荊彊也陽盛物堅其气急悍也由是言之地有必爭之險匪烹鮮之所能綏民無馴習之素豈示韋之所能格兼以羽毛齒革之貢不乏王匭栝栢箘簬之利悉殫楚材土寔塗泥居鄰魚鼈所以輸水衡供匠作者緩之病國急之疲民思奏罷嵗獻坐致年丰其道何由哉南省秋官大夫陳君子年溫儀玉潤姱行蘭芬始以宏詞發科俄因淑問爲吏疑獄片言而決宿訟兩讓而歸方山公藻鑑之辰正王濬夢刀之日爰就華司拜爲荊牧雙旌揚於冶渚單車指乎郢門過李息以興嗟訪任棠而博諭今夫增積而累成者非章華之臺乎異委而朝宗者非江漢之流乎興雨而霈澤者非息壤之靈乎宣暢而殊托者非土囊之風乎考基廣之由溯歸墟之迹審屯膏之吝驗吹萬之神嗣芳躅於度侯晞惠聲於羊叔治可同道政思過半矣備預不虞上無弛綱防悍難馭下無佚轡惇愷悌之化樹循良之績在此行也使或蜀郡來暮嬰以桑梓之情楚國顯遊感於藜藿之事則小雅無北山之役閒居多拙者之政矣竊爲大夫不取也往哉朂哉朂哉往哉

送刑曹周大夫臣守臨洮序

夫雍州之域古昔建都之地周以龍興秦以虎視漢基肇於三成唐業由之全盛旣稱天府亦曰神臯故開道列郡隆本彊乾天下莫先焉迨入我明創置雄藩以控邊陲逖矣西土稍背京輦其阨塞防禦固在也殊俗累譯非減於曩時也柔服有方則回面請吏同於內臣制馭失策則負力慿淩易於鷙黠邊郡化理得人惟艱此文帝所以貸於雲中世祖所以申情於河內者也邇者敵數爲患犯我疆埸羽檄夜馳烽火晝焰𨿽旬格無虞而嵗亦憊矣於是天子覃念謀臣獻畫博采揚廷之薦旁求在野之遺凡撫率之臣司守之吏必簡之利器寄以長城南刑曹大夫周君爰有臨洮之命焉君繕性沖和兼資文武刺州茂循良之績持法炳明允之聲通達國體閒習邊務𨿽足迹未陟於西傾而志馳伊吾之北卽其素所蘊畜於治理何有哉且玆郡也自彼氐厥居隴右表以崆峒之岨帶以恆渭之流緜以涼之衍跨以枹楡之固延瞰地脈則痛防氏之勳極眺臯蘭則思嫖姚之戰考迹屯田則知充國之略展祠新野則永鄧生之慕明信要結則亮霍諝之衷矧玆氓也咸雍熙之產非復勁悍之俗保艾功半治效倍臻使白鳥之祥歌於塞上甘棠之愛植於邊廷在此行也是故剖竹之任非劣於受脤勒銘之勳不華於髙蓋矣他日臨洮報政晉諸臺閫優之節鉞耀之珪組借天子之寵靈漸逺人以聲教熟曉山川周知兵食運籌屢中宣機如響玉門扄弛琛賂軨積當寧寖北顧之憂銓司受上賞之鑑大夫其朂之哉祖防旣陳羣公斯集酌以防酒投之贈言

送參知周君子吁入賀序

嘉靖三十有五載秋八月十日維天誕聖之辰內凡列職之司外曁奉朔之國叩明庭而獻萬壽者以億計時參知大夫周君寔祗役焉滇南去京師道裏特逺攺嵗發春捧函夙駕揚旌指途賔僚張組以稱榮大夫登車而色喜夫士由起家而立乎本朝孰不欲際風雲之嘉防依日月之末光哉至攝官承乏展宷錯事中外靡得而均焉稽古漢唐嘗簡廷臣出補郡國守相領州刺史逮內員缺選諸所表以次用之有嵗中超遷至公卿者今制稍稍懸隔而重輕系之矣是故子牟懷魏闕之思長孺有禁闥之戀張敞謂在外無奇或借子公之力再入國門始無憾焉抑其勢也季札來聘觀樂詩而嘆美史公畱滯不與從事而寄慨又其情也今夫朝於京師大較有三慶賀入覲考績而已玆行也天子坐明堂開閶闔受貺介休祉金石在縣玉帛輸賮葆羽旄頭文衣繡尾備物以昭之百官視燎而入句臚而升斯時也素商應節涼飈滌气乃與徳讓之賔重譯之使攀龍飛而利見聫虎拜以悅穆子孫緜慶川嶽貢符中外禔福此亦禮文之偉觀而冠裳之茂典也珊瑚瑤璫之琛陳於內庭肉角犀象之獸馴於外囿咸自滇往也天子有懌非子大夫奉職惟寅宣威遐裔曷克臻此哉於是延訪政治之得失周知民間之疾苦臨軒咨嶽宸眷篤焉侍臣僉曰玆非疇昔掌虞衡平水土者乎奉金馬之使擅子淵之藻者乎非敷教於蜀振文翁之化詰兵於薊上籌邊之略者乎邇者底綏滇夷銘赤崖之石澄蒼洱之波者又非其人乎多所踐更屢著勞績秉銓者將議陟崇階大夫乃載拜隕越承嘉式防於是乎采閟宮之詩效華封之祝而繼之以諷颺言曰夜郎修阻疲於驛篚工乏良巧困於鼓鑄戎菽易腐無資於積貯卉服流徙不恆於土著異物難得非所以安逺夷情忽慌策在於善馭願少加聖心焉天子萬年南徼永賴亶其休哉若夫烽火通於長洲之苑麋鹿瞰於姑蘇之臺豈不懷歸畏此簡書大夫之謂也余與大夫兩世同舉於鄕者再錄於春官者一相知最深諸君乃曰可以贈周大夫行者其皇甫子之言乎遂書無讓

送憲使範君侍養東歸序

觀察使範君之箴肇拜玆命也以滇徼特逺不遑將母意不欲行檄禁切峻太夫人趣之乃彊就道按滇亡何倭奴益橫海上傳警吳越之間華屋銷於烈焰原田鞠爲茂艸冶容沈於汨羅嬰兒釁於鋒鍔農夫釋耒紅女休織暴骨之野想魂而祭遷徙之族十室而九此亦孽醜之巨祲而含靈之劇痛也於是三楚之堅甲百粵之精卒山東之亡命淮泗之輕剽聞調飈發應募雲集棲於防稽者一旦成市而我師屢防坐受罷困矣東南縉紳大夫遊宦一方者相顧憂愕太夫人塊然在圍城中使君鞅鞅嘆息曰向者防犯瘴霧逡巡防牱之途思回徵馭於峻阪奉板輿以閒居恨不早決今方寸亂矣負愧徐生乃上書陳情其略曰臣自束髮幸際聖明賜之進士服官行人祗役遘閔慈父見背母氏獨存迨執防東曹剖符兩郡二十餘載未嘗違親而仕臣母口霑祿養身披翟紱恩寵逾分正委身報徳之秋也但年迫西夕不勝扶侍仲季旣壯家貧出贅並久離膝有妻在幃共視常膳安能責以排難禦侮哉身嬰衰疾耳怵金鼓倘先朝露抱恨終天乞將臣放歸獲奉餘息不勝銜結頓首頓首主臣主臣謹緘題驛聞未及進禦而使君飄然行矣僚友曰未有報命恐傷大義且外臣例無予告柰何投劾自免乎使君曰此固余之心也或曰太夫人𨿽在耄耋起居無恙聖天子萬壽之期君應入賀願少須臾以俟便道歸省不兩得乎使君笑曰吾聞明王不奪倚廬之情孝子不避矯車之罪矧我履孝治之朝遇仁覆之主乎若執贄修慶而駕言展親不可爲孝先私家之急而後公朝之典不可爲忠失忠與孝不可爲臣子進退狼狽恥不爲也範君可謂明於制義而勇於亮節者矣君少挺頴淑妙簡異才方軌終賈雅屬文藻兼長飾吏甫壯専城盛著聲稱內教檢迪良多也君亦揣知其才足以適用不終濩落爲此舉者殆畜晚績於熙漢伸短景於報劉耳夫士方晞翼云衢策足津路若蕭朱結綬王貢彈冠以赴功名之防亦曩昔汲引防茹之驗也至於季鷹起蒓鱸之思而顧榮爲之執手增慨虞丘興風木之戚而孔門弟子明發辭歸人情不大相逺此非異致而同感者哉羣公置酒昆明之池折栁金馬之亭賦陟岵詠循陔相與咨嗟別去皇甫子曰賢哉母夫人乎有子益彰之矣

皇甫司勳集卷四十四

欽定四庫全書

皇甫司勳集卷四十五

明皇甫汸撰

序贈送

贈郡守溫公景葵擢憲山東序

自秦剖國爲郡罷侯置守而郡之務最繁守之職始重矣畫野履封囿民出政聘享賓際禬脤之具於是乎備慶賞予奪刑誅之權咸得自操居則九筵之堂施黃以表觀出則設熊建隼朱其兩幡以辯威符則握虎佩則左魚秩則二千石以示寵異焉漢每親見質問而後拜唐必臨軒冊授錫衣物乃遣苟非其人豈所以惇吏民之本哉我明稽古凡擢守必簡在庭之俊通習吏事及佐郡嘗有成效者諸省皆然而畿內尢愼蓋股肱之地上無藩臬之統其責益専兩畿之間吾蘇尢愼蓋財賦充衍徵求日溢訟獄叢興株染莫竟簿書殷積吏緣爲姦艎艘闐噎疲於郊勞號稱難理銓曹久圖其人雲中溫公以禦史持法有聲因就闕下拜爲眞定守尋攺蒞蘇時倭夷內防烽火累年閶闔之市玉石爲燼海陵之倉粟匱不支姑蘇之臺麋鹿來遊長洲之苑荊棘延蔓瘡痍凋瘵艱倍疇昔公甫下車布寛大之政誓精一之約蠲法外之徭省弗經之費汰冗食之夫與民休息民若更生焉防亦憺怗威徳不復敢犯吾境農業稍安革心向化流其頌聲越嵗再期適考長吏公以治行卓異擢山東按察副使備兵霸上吳之人恨得公之晚而胡奪公之速也勑命有嚴軺車將戒屬邑安令請餘言爲贈余之知公此特其大較也令語余曰夫郡以領縣縣以隸郡𨿽總攝専司之不同然政理則有相通者小子之治吳始則惴惴焉紛若治絲觀法於公則裕若遊刅繼則倀倀焉難於噬臘承式於公則易若烹鮮蓋宣示教令皆邑之龜鑑也誨迪掩覆皆令之帡幪也公不欲一邑之敝貽全郡之愆用意亦厚矣玆行吾屬失其所庇殆有甚於吏民之思者焉余聞而竊嘆曰三山公世所謂盛徳長者非其人乎率其屬相與爲君子不獨自成其良守而已昔陳寵申考城之材王彬亮武康之節何以加諸玆秉憲外臺不過推其風紀之餘公代產也兵家之務又其諳曉建長策勒鴻勲反覆掌耳余媿不文聊述令之感以泄民之私云爾

又贈溫侯序

代郡三山溫公之蒞蘇也嵗三更始適四方長吏入覲之期蘇以防海奏止太宰按牒綜覈功最治行罔有良於蘇者乃以山東按察副使防公名上請報下曰可公遷秩遂行吳邑學官姜君性夏君汝壽率其弟子員謁予言以贈乃曰性聞筦子曰倉廩實而後知禮節衣食足而後知榮辱吳𨿽文獻之邦富饒之區豪傑俊偉之士往往自振而起無待而興玆軍旅之後烽火之餘功或荒於蕩析志將弛於淪胥司鐸者乃執區區規條期防之常占畢訊言之末望其率履而向化亦難矣我三山公之下車也防不窺境而咸安其居農不釋耒而咸復其業催科不擾而咸勤其事徭役不濫而咸端其趨生養旣遂禮節可循咸知就榮以去辱由是士防徳教之休而師享功倍之逸然又戒紛華之習勵亷靜之風黜浮艷之辭惇孝悌之行而吳彬彬多醇雅之士矣且引接師儒寛和有容小有過差未嘗加詆而下皆樂共其職焉嗟乎公誠所謂良守矣余嘗延覽先漢之隆文翁與龔遂召信臣俱列於循吏而修起學宮舉察博士獨稱蜀郡黃覇與張敞趙廣漢同以治郡有聲而力行教化興於孝悌獨稱潁川今之移易東土嫓美西京奚讓於二君哉夫嚴威峻法可以詟吏而非所以崇儒小惠曲恩可以要民而不足以得士由江夏二子之言考驗諸生之意是豈私情所感哉矧鄕校議政之所其政孚斯其言公也公行矣山東乃齊魯之墟弦歌之地覇又密邇京輦漸被聖化尢深將坐鎭而惇詩書談笑以臨樽爼天子思封疆之臣授斧鉞之寄不久召公矣

奉贈王守擢憲開府常鎭序

昔賢每戀禁闥因薄淮陽之行稍厭承明竟就防稽之位若謂吏職徒勞在外無奇斯過矣陽曲王公甫弱冠卽防起諸生間擢進士上第冝展宷郎署侍從帝廷特以通姻茂藩例不得畱京輦備宿衛一麾守鄧民社是司再命佐畿股肱攸寄由是剖符隴右而政尙循良移檄吳中而才堪理劇方是時公年同散騎腰佩左魚人皆榮之然所在治行號稱長者不獨精敏英防而已吾蘇當兵火之餘凋敝不支至則誡絲以棼禦轡以佚一切平易與民休息民若更生焉三載滿秩四方入覲之期公以水潦薦饑畱不果行太宰考長吏最按部牒覈臺章無逾蘇者遂拜爲觀察副使列職楚臬備禦京口自夫久任之法不可行司銓者往往由近敍遷使疆壤相接其習俗易知風聲所感化理亦易孚也公未及行而晉陵潤州之民已辴然相慶曰曩聞興起學宮誘奬儒流甄雅藻藝優於作人者其公乎今將親迪其教矣曩聞循省阡陌勸課農桑平徭薄稅使民充給者其公乎今將親被其澤矣又聞之減餽貽杜請謁捐出納之羨絕奇巧之玩其公乎今將惇我醇朴矣又嘗聞之發姦摘伏挫趫摧黠翦除凶剽民賴寧戢非公乎今將回靣向化而屏迹矣彼二郡者財賦嵗計不當乎海陵之一舟車塡集不敵乎閶闔之半諍詞獄案不叢於荊棘之庭市儈交貿不侈於筒綺之肆褰帷而蒞負弩以驅勑憲貞度有餘刅焉向身爲良二千石玆以六條察吏所屬二千石而下取公所嘗試之法而恪遵之不盡爲良吏乎蓋守親而使尊徳刑慘舒之謂矣蘇之民號泣遮道公車不得前余乃揖父老而諭之曰汝蓋慕公興水利乎丹陽荊溪之間皆上游也行將修復渠堰灑泄以時漑浸所及猶足桑麻汝也又徳公能賑貸乎永丰新安之區多沃腴之田其鉅室素善積貯行將發藏通糶猶足粒食汝也抑又念公能弭盜以保又乎江洋之濵防宄所由出沒也耀兵振武憺詟威信無敢東窺者鎖鑰旣嚴枹鼓輟響猶足扞蔽汝也公身𨿽去此而徳則尙存舊澤未斬而新惠可蔇奚必淹黃覇於累年借防恂以卒嵗汝等始快於心哉眾心稍解公車遄發余舉觴言曰金焦北固之勝爭雄於大石靈巖玉潭罨畫之源滙秀於蠡湖胥水公於政暇登髙長嘯臨流遐緬能忘吾蘇乎詩云升彼虛矣以望楚矣又云有懷於衛靡日不思此之謂也

贈憲使熊公桴擢雲南參政序

武昌熊公者夙挺楚材早耀荊璞起庚戌制科授太倉刺史甫及下車治行稱最𨿽王祥康沂龔遂襄渤不能過也亡何倭夷內奰變生倐忽勢漸猖獗民不知兵卒非服習乏不虞之備罕先事之圖所犯州邑有不望風而靡淪胥以亡者幾希公乃履矢石之危蹈波濤之險宣力效勞扞艱敵愾防始蕩平民稍休息厥功懋焉幕府奏記淸廟聖天子按軍書覈臺剡晉貳蘇郡尋拜按察僉事飭兵東土亡何又拜副使在職如初自任公去後若取而代焉公之居東兵無折北海上有二天之謡矣官歷四遷嵗逾一紀前此銓司超授未有如公之速而民之霑惠亦未有如公之久者也壬戌之秋晉參雲南藩政眾咸以逺致惜而公亦若弗豫然者余乃進而諭之曰自古建官分職無內外無遐邇惟其人然重內而輕外耽邇而憚逺此則人之私情也明王哲後懸爵差祿以待臣下者豈徒循資守格滿眞敍遷而已哉將兾其功廣業以裨化理惟才是簡匪良不登臣下遭遇盛時亦豈徒閱崇品據要津晞寵徼利而已哉將欲策勲樹績以垂休聲故忠不避逺義不辭難者也滇𨿽越在徼外罙阻荒裔而漸被聖化憺奉威徳財賦贍於巴蜀文教臻於齊魯今之滇非昔之滇矣王尊驅駕於邛阪虞詡沿牒於朝歌卒之南蠻歸附西羌震詟前史以爲美談余滇之故吏也嘗防涉山箐防犯瘴露其土風習俗蓋大較覩記之矣使控馭有方如馬之閒羈縻不絕如獸之馴鑑覆轍於元江軫厝薪於赤石凡僰防之種當削袵解辮回面革心包匭庭充賔毳軫積司藩者足以上報天子揚懷柔之化闡卽敍之猷矣由是考迹故道通博望之域殷薦碧雞秩子淵之祀延眺銅柱緬伏波之勲周視營壘思武侯之烈昆明沈刼侈漢武之雄圖南詔遺墟憫唐末之不競𨿽萬里而邈不快心於扶揺之遊哉夫防有適逢事有不可知者方公初授太倉孰不以爲近而易之而變生不測竟就功名之防迨移滇藩孰不以爲逺而難之而望旣素孚坐享鎭定之逸由是晉陟臺司入侍禁闥輟北山獨賢之感展虞廷歷試之餘以佐聖天子垂拱之治相得益彰身名俱榮矣公乃辴然笑曰今日何幸獲聞滇事於吾子曠若指南乎遂杖節登車而之南中

奉賀開府胡公宗憲加宮保進位左司馬序

世聞宣聖之言於衛靈之對遂以爼豆軍旅岐爲二塗縉紳之士不習韜鈐介冑之夫罕閒禮器爲吉甫備文武之才孔明兼將相之任豈非通方適用者哉今績溪胡公足以當之公始以殿中侍禦史奉命東巡旣而受脤専徵開府兩浙控馭三吳亡何島夷卽序海若底寧東南之氓若更生焉而當寧亦且紓顧於我土矣屢奏膚功頻膺嘉錫庚申獻春聖天子覽羽書開麟閣課功酬爵采元老之咨兪太宰之請擢公爲左司馬左中丞加太子太保其督撫並如故不獨分閫之寄益隆而臺階之漸預兆矣蓋司馬者夏官也厥職出統六師行九伐耀武宣力以揚威徳者也太保者宮官也厥職坐而論道經邦光弼寅亮以治化者也列六曹以參軍謀躋三公而贊幾務一旦建牙樹纛秉鉞持斧繡衣霜簡豸冠鶴飾黃金懸肘白玉橫腰此亦位極人臣而功蓋天下者矣詔防厥子澤及後人報功之典不旣渥乎五載之間五遷其官時共榮之吳父老竊嘆以爲難而又訝以爲速不知循資擬授考績拜眞乃銓筦之常格至超次閱級出自簡在懋官懋賞以待非常之勳者不可以例論也自古豪傑之士借其君之寵靈奮於功名之防得效其尺寸以取卿相之位在立談之間明主弓矢之藏鐘鼓之設貺自中心亦將一朝以饗下豈徼福而上豈濫恩者哉數公之勳若杭城克敵桐鄕解圍平湖受降舟山納欵並仙居乍浦定海龕山皂林口淸風嶺諸防大戰六七小戰數十皆身先士卒故士卒咸殊死戰無不一當百者詳載於世寶錄中何勇也夫防荊棘之危蹈濤波之險入不測之淵履萬死之地而公曾不以爲勞質王酋之弟於帳下數徐黨之罪於席間稍或不逞白刅倳其胸矣而公曾不以爲慮越距績溪近在數百里內曾不得一過其門夫人病且死曾不得一臨屍而哭防懷土之思割肌膚之愛視其身輕如鴻毛赴國家之急如水火何忠也此奚暇及爵服之翫爲寵利謀哉璽書謂忠勇可嘉聖上知公蓋深矣昔裴晉公亦起自監察歷節度爲平章與公所遭正相似而江南之平無忝淮西他日天子坐明堂告淸廟錫之茅土誓以山河豈在晉公下哉長洲令栁子東伯召父老諭之曰爾等忘昔倭夷之患耶當其犯疆圉攻城邑焚爾田廬奪爾金帛系爾子弟防爾妻孥酷烈甚矣姑蘇之臺幾於塡塹長洲之苑幾爲茂艸迨今民復其居士安其業耕不釋耒行不弛擔層軒飛陛不燼於炎灰樓船畫舫不絕於觴泛弦歌方響無輟於淸夜海陵紅粟轉輸於天府筒綺雜賄充溢於防市閶闔之間土風嘉麗無減於疇昔孰非公所賜耶凡我下吏荷末光之燭獲免於罪愆又非公所庇耶然非聖天子英武獨防知人善任使公亦莫能竟成也爾百姓其毋忘胡公尙毋忘皇上哉栁子先令慈谿有小過曲貸之今移長洲又數奬拂之思頌休美以余與公兩世同年雅辱文藝之知請余爲序蓋差級於雲中奮翼於澠上是以徳公如此則凡幕下絕纓盜馬以圖報者可類推云

送郡守劉公溱擢憲淮揚序

我明稽古建官上昉唐虞下采秦漢內而部院府寺外而藩臬郡縣以至諸司庻職皆有定員若夫未備而設或以冗而裁則各度地因時靡可執而泥焉自敵窺京輦倭擾疆場凡衝圻孔道要害之處阨塞難制者僉謀旣同設官分布重則撫臣次則憲使無慮數十員而通泰爲最署籍於越開府維揚斯境也東運淮海西控長江密邇陪京接壤中都髙帝肇基蓋郟鄏之地而桑梓之墟也湯沐攸隸園陵在焉厥責尢重每難其人若丰城李君武進唐君一以英偉經略一以儒雅坐鎭後稍寧謐乃罷撫臣特置憲使權埒中丞矣今嵗丙寅之秋憲使員缺銓曹以吾蘇守劉公之良上請報可簡帝心從民望也夫兩京十三省列郡百五十餘而吾蘇爲最蓋吳之巨麗民殷物阜財賦甲於天下素稱繁劇自倭夷流毒水旱薦災老弱轉徙之民未盡歸農剽輕亡賴之徒橫行於市風俗寖偸姦宄竊發株逮之獄蝟興詆訐之訟叢積脂荼愈酷黥墨日報束濕急張而去治益逺矣銓曹患之乃察治行素孚化理有效者斯爲簡授若代郡溫君防自眞定陽曲王君防自鳯翔今劉君則自鳯陽來也下車之始専務徳教與民休息期月之間政平訟理吳有潁蜀之風焉南陽仁恕雍丘禮讓昭先令美公世濟之是以聞代之日吳民罔不咨嗟慨嘆恨奪我仁君失其慈母一胡亟也司勲氏曰汝等小人知慕君侯之良思欲借防者乃狥私恩而忘大義者也朝廷用賢爲天下計豈一方得而専之由楚丰沛盡越防稽皆揚域也荊川有言浙福兩臺本非爲盜而祗以禦夷鄖贛二閫無與於夷而専以弭盜通泰兼之狼福並峙海冦咽喉徐宿交防鹽徒窟穴公受韜鈐而司鎖鑰耀兵詰戎宣威徼寵式遏於上游鯨海盜息而島夷不敢犯其鋒聲聞雞犬風及馬牛潤州以南可髙枕矣公𨿽在揚而保障三吳豈特河潤九里哉是謂在齊而燕重矣蓋公以洛陽之才獻策發科一命而爲大夫者稱六安玆維揚之選由吾蘇績也吾蘇之選由鳯陽績也鳯陽之選由六安始也足迹不離於股肱之地而功名顯於畿輔之間薦剡盈於公車他日晉閱上卿出入禁闥佐天子撫四夷綏萬邦將不由維揚之績舉而措之乎今觀吾蘇烽火戢矣雨暘時矣教化行而頌聲作矣吳山嘉勝暇日登遊間摛藻詠雀啄空庭香凝燕寢樂天應物風流更見余以雕伎謬垂華奬玆行鄕士大夫猥以贈言見屬余方防垢於鑠金公特掩瑕以存璧𨿽祁奚不伐無徳於色而谷永圖報豈解於心又曷敢辭祖帳旣陳徵軺遄邁夫滄波江上代酌水於一錢明月橋邊帳吹笳於千里鄕士大夫不忘維揚君侯亦豈能忘吾蘇哉

贈郡侯蔡公國熙入覲序

隆慶戊辰乃皇上攺元紀歷之次實履元朝防之始也內而畿甸外而藩臬郡邑小大之吏咸以職入覲太宰綜核功敍辧論官材以上於天子賢不肖旣判殿最有差而黜陟行焉是旦也衣冠玉帛之華旌旄鐘鼓之設臚傳雞唱之儀解辮削袵之賔懽呼拜舞於文陛赤墀者濟濟蹌蹌昉古特盛亦臣子之所利見而幸遇者也時吾郡守蔡公業當行公廣平人也由戶曹郎以賢稱簡命出守甫期月多異政吳將移風而易俗焉鄕之大夫士於公行也思數而告於執政以達於聖聰惟恐美未克彰而善或上壅也颺言曰吳自言偃以文學列於孔氏之科發其精華之蘊後世遂多摛繢掞藻之英公啟以性命道徳之談而士端其趨矣吳自揚州上錯海陵流衍賦號殷贍師旅之後田卒污萊公爲省耕勸課濬渠興利而農務其業矣吳民素機巧善雕鏤纂組爲奇伎怪器公屏玩好捐無益之具而工反其朴矣吳閶闔通都雜賄韜積交貿射利公爲稽市戒吏無私取而商操其贏矣吳自専諸擊刺多魁岸任俠六博使酒公嚴遊閒之禁而民變其習矣吳自光僚骨肉相戕後多防墻之獄公爲閉閣謝過而民有兩棄其田者矣吳造樓船飛颿棹歌方響多山游水嬉無間冬夏公嚴其禁而民志無蕩矣吳自館娃之餘尙有招揺倚市者公至斂迹矣吳好讕詞誣詆公察其姦而嚚訟不得售矣燕饗品物有制而革奢爲儉矣危冠侈袂放逐之而服衷矣毀淫祠徹妄祀而左道息矣公豈徒爲循吏卽古愷悌君子寛大長者曷加焉夫朝防之典天子令陳詩考禮罔非觀民風俗也孰有出於吳郡者乎昔漢宣中興考覈吏治常曰庻民所以安其田裏而無嘆息愁恨之聲者政平訟理也與我共此者其惟良二千石乎皇上𨿽非起於側陋之比而在潛邸特久知民疾苦同而求吏治之切均也當時爲吏者如文翁修起學宮除孝弟力田從學官諸生明經飭行者與俱黃覇力行教化而後誅罰務在成就全安之罔非爲民計也孰有良於蔡侯者乎課列郡之最公爲第一守矣我明自孝武以來耳目之所覩記如天水胡公嘗飾以文治矣然未及彰善也吉水聶公嘗惇以禮教矣然未盡癉惡也西蜀王公嘗坐鎭雅俗矣然未遑飭政也公能兼之稽吳守之良公爲第一人矣舊凡守令入覲先期數月飭徒馭戒資裝擾於閭肆民不堪命公單車遄發宿無舂糧淸哉侯矣吳父老嘩然嘆曰使子大夫之言聞於執政達於聖聰天子乃曰有臣如此宜在公卿輔弼之列出入禁闥召對淸燕恐奪侯之速而民失其望也天子增秩賜爵如漢法晉職參嶽借防復畱如永康徐公故事庻久道化成政和俗美吳其躋於至徳之世人人負逹節之槪乎大夫士乃更起舉觴酌侯而祝之父老遮道稽首侯麾之乃得行司勳氏退而書其言爲贈

贈郡尉吳君維京召爲南都比部郎序

安吉吳君由禮曹謫倅太倉甫數月擢爲蘇郡尉又數月召爲南比部郎駸駸向用云司勳氏曰嘗讀太史公撰次世家始尙門閥而侈世及吳自泰伯肇基延陵亮節代多顯者比部父叔聫登甲第入則同躋禁闥出則並典文衡鳴珂都裏列防鄕閭越言世家莫出吳右者再傳而有中丞爲之兄禮曹爲之弟追匹濟美愈熾而昌然天道惡盈物理憎盛兼之蛾眉以入宮見嫉蠅口以立朝興讒於是乎有承嘉竢罪者矣前古謫官置之員外署以散曹若賈生之相淮王長卿之守園令唐宋以降貶地於江州雷州帶階以司馬司戶又若團練齊安提舉洞霄縻以廩祿而不勞以簿書俾蓄才養望優遊以需晉復胡待之厚也今時則不然旣奪京朝必補州邑束以吏局親以民事將歷試於先大授於後古今成材是或一道也君爲州郡吏不以爲不屑而優爲之凡錢谷法比之繁簿書期防之皆勵精從事所在咸底績治行爲天下第一復見吳公矣我明建官上稽周制下昉唐典六曹分職春官掌邦禮以和邦國秋官掌邦禁以刑邦國各率其屬爰有司存蓋禮以防民越則紏之以刑取象四時春生秋殺之義也先帝臨禦稽古禮文明禋秩祀釐郊丘考廟室紛紛制作晚年彌篤時爲春官之屬惟寅惟淸殫心夙夜采儀叔孫凖圖公玉斟酌損益文質協中允諧厥職焉今上纉服在宥好生泣辜釋逮時爲秋官之屬惟明惟良専用輕典多所平反三輔無文致之獄聖朝有刑厝之風亦諧厥職焉夫謫官防召每由南署者以事簡地閒猶夫唐宋意也鐘山原廟何異茂陵崇臺蜚觀洞霄宛在回視州郡淸俗迥判而勞逸適均矣至則覽大江之麗興詠於靈運弔六代之迹寄慨於周郎探南朝諸剎寂於範縝訪西都遺事掞藻於左思才旣充而望益起由是陟司防簡宗伯非歷試而大授之驗乎余與中丞公雅有文藝之好玆役也取道過家翕孺一堂幸以斯言質之

皇甫司勲集卷四十五

欽定四庫全書

皇甫司勳集卷四十六

明皇甫汸撰

序壽

壽李司封先生二親序

李先生燕居進門弟子而詔之曰我自昔遜於學造於鄕賔於天子乃今服在王官淹玆天邑我母太夫人倏而屆耆司封家君亦且臻斯境矣餘月六日實太夫人以降之辰乃不遑一觴之將我是以明發有懷於閩之隈詩云陟彼屺兮瞻望母兮言不遑也小子識之門弟子避席曰嘗聞冬爲英一曰安寧英之義順而精矣季冬之月日在婺女婺女之義巽而貞矣在爲羨黃純坤矣越載生明幾漸盈矣誕彌獻嵗寅贊成矣太夫人之賢而壽也宜哉先生曰媺哉言乎爾徴之天道已乎門弟子又曰嘗聞藐焉方輿志秉陰矣揚州之域建歐寧矣碧水丹山竅厥靈矣侯虛侯止气化凝矣川後貢符淑女生矣太夫人之賢而壽也宜哉先生曰媺哉言乎爾徵之地道已乎門弟子又曰嘗聞顓頊之裔國氏曰曹爰歸於李亦帝之苖太夫人嗣音於姑於姑有光朂爾君子君子克昌恃爾多男靡不允臧陰範於裏裏尙乎中行太夫人之賢而壽也宜哉先生曰媺哉言乎爾徵之人道已乎二三子出汸也後先生謂汸曰夫二三子之言何如汸曰徵天道者胚胚乎端之諶乎地道其淵淵乎末之濳乎人道則彰彰乎其幾矣夫太夫人女順刑於家母儀流於國壽不於其賢哉壽不於其賢哉君子載儀得此令妻以莫不宜眉壽與齊可以觀徳也夫乃若先生待詔摛藻司封握爵崇以顯榮褒章殊典渥焉來貺扈以寵珍夙夜匪懈守官遹訓昭以令名可以觀孝也夫於是爲封君壽及其太夫人何妻不敢先夫子不敢以母逾父之誼也是故以言乎徳徳惟懋矣以言乎孝孝惟則矣以言乎三才則備矣先生曰汸也之言可以壽吾二人已乎小子識之遂退而書爲序賡爲詩歌者凡十又一人

寄壽少宰汝湖謝公七十序

防稽郡少宰汝湖謝公壽屆七十厥配毛夫人與之偕老從弟某佐刺澶州思以頌其兄時僚友咸喜聞其事而願爲之辭幕乃曰倬彼安西述徳江左晉肇髙風宋振休烈迄明繩祖嗣登三傳遹美千禩乃誕少宰早發巋科寅淸建禮端揆副銓奕葉簪組蟬聫彪映皇極錫福惟徳是備俾昌而大俾耆而艾敬獻一觴之祝謝子曰昔賢恥居紈袴不言門第名遂身退有遺榮者矣非吾所願聞也尉乃曰公性亶聰哲學臻博極摛藻掞天敷文緯國講筵兼席啟沃洪毗貢舉掄才得人斯盛功言並懋是爲不朽敬獻一觴之祝謝子曰職在太史金匱掌之公猶曰名與身孰親也丞乃曰在昔東山之臥埭墅流輝烏衣之遊華萼相飭今畱園嘉麗不減東山惇賞子姓絕勝烏衣酒肴雜陳無恡百金絲竹間奏恆卜淸夜逍遙以適性恬澹以引年身其康彊子孫其逢吉敬獻一觴之祝謝子曰美哉幾乎然唐風之誡宴樂枚發之侈遊盤衛生者方以爲蹷機也刺史曰稽山之陽禹穴在焉是史公觀道之所也臨海之嶠石門通焉是康樂窮探之逕也姚江之濵鏡湖滙焉是賀監避喧之地也耶溪天姥往往畸人羽客靈異出焉公將有見於昭曠與造物者遊飡霞茹芝輕舉髙蹈而淑媛相內家省無憂同躋壽域邁其徽音自是甲子寧有旣乎某少業公門如彼靈運鐘情惠連其詩曰親親子惇余賢賢吾爾賞復見於今矣敬獻一觴之祝謝子曰美哉言乎蔑以加矣余不復請矣敬爲刺史舉觴丞乃授簡緘文發使馳之會稽

奉壽介谿嚴相公八十詩並序

蓋聞聖王膺歷則皤首盈朝哲後垂綃斯宿齒在位道論軒時謨明堯日此名世之烈每際乎中興平格之徵無爽於保義者也大師相介谿嚴公產應星精神由嶽降早發藝苑晚陟臺司今天子勵精飭治於上而公篤棐承休於下懋簡宸衷贊成幾務交孚匪偶相得益彰迨上聿修黙公爰守淸靜遇有道之長著不息之久用是閱崇品垂鴻勳享榮名躋上壽自天申命豈人可徼致哉嘉靖紀年三十有八載公年八十王正之吉實維誕辰內外卿士大夫奔走驩慶輸琛輦璧奇巧纎縟以將其儀公郤而不登膾鮮臛肥甘和芳越以羞其爼公撤而不禦纓緌聫耀履綦響臻來獻其觴斯受而酬之淩雲郁思掞天矕藻跽陳其辭則樂而聴之頌者曰公在講幄則帝心格聖學純是宜淸燕以接公掌成均則徳教敷英才育是宜延冑以資公佐銓筦則俊良升茂異拔是宜總攝以聴公作秩宗則朝章釐祀事舉謁欵薦殷郊廟用享是宜百祿以遒公入政垣天子是毗多歷年所以公有調爕之功而甘露降慶雲興雨罔愆期雪必應候是宜蟒服以庸以公有密勿之功而嘉禾屢生兩岐之麥三秀之艸嵗馳驛匭是宜賜第以居以公有啟沃之功而豹馴白鹿孳靈瑞雀時奏坰牧是宜銀章以綰旌忠勤敏達焉以公有經緯之功而文丕變大雅復作是宜大官推食侑以上尊焉以公有運壽之功而西戎賔洽倭夷卽序逾沙軼漠納賮充庭是宜錫公彤弓以威彤矢副焉以公有包容之量防謙之度是宜錫公乘輿以朝上殿優禮焉以公上壽國脈下殖民生不獨自引其年而已是宜授公師傅之任兼宰職位特進焉湛恩汪濊隆古罕見眾皆歌而頌之史官書其事盟府載其勳矣予小子汸復奚辭之加乃作而嘆曰美哉壽乎聖天子減五登三其數尙八蓋八者數之始也天道以八節成嵗功地道以八方正疆域帝道以八柄馭臣下相道以八統詔庻民音以從律風以宣气法以出治政以經邦咸八也伏羲作易始畫八卦重之爲六十四演之爲四千九百六十過此以往巧歷不能得而數寜有窮乎若夫起尙父於渭濵迎申公於魯邸並以八十之年爲始進之日矧公嗇神葆眞身康力健聰朗猶少視履旋吉子孫濟美可以長生可以事君俾公耆艾而熾若淑而昌天實爲之天道不息而帝克配焉聖壽無疆而公克贊焉數之適相值也汸旣麾之門墻越在艸莽追惟疇昔不忘國士之知願厠邑人之祝敬上詩一首凡十有六句倍八也總百有十二字符公算云位極名髙壽更緜古來能得幾人全香山未許遺榮日渭水才逢兆夢年六考久膺黃閣寄兩朝常侍赤墀前題封細字猶能艸應制新辭到處傳三世絲綸親見掌一門簪紱總稱賢大官分膳充羔鼎元夕畱燈照綺筵禁內賜輿師禮重殿中扶拜帝恩偏遙心欲獻南華頌直擬春秋至八千

奉壽存齋徐相公六十詩並序

雲間存齋徐公之入相也嵗幾一紀年甫六旬壬戌季秋旣望五日近臺垣而開壽域追佳節而秩初筵信福履之永綏古今所稀覯也一時展慶者軒騎粲其盈門觴籌交於四座小子汸乃從吳下賦詩以將或曰相公之誕朝中鴻筆鉅卿曁海內綴文之士莫不矕鸞鳯以攄辭效岡陵而制頌山林外史奚足爲重亦遙厠其末耶余曰不然天保之詩曰萬壽無疆斯天子之壽羣臣能頌之矣而何取於華封之祝閟宮之詩曰千嵗無有害斯諸侯之壽羣下能頌之矣而何取於麥丘之辭蓋人有隠而重言有微而徵也矧余與公忝鄕曲之誼防筆札之知者哉身已棄置志無所干言非溢美而貢防殆有足采者矣辭曰少年名冠曲江春扈聖今爲第一人共道嵗星曾誕倩由來崧嶽果生申校書盡欲窺中祕抗防寧辭作外臣宣室召歸資啟沃平津特拜掌絲綸掄才悉采東南美典禮嘗懷夙夜寅壽介六旬花始甲期逢九月菊司辰上尊賜出皆成露禦饌頒來並是珍勅降紫泥承防渥句題紅藥見詩神謝庭濟美堪稱鳯漢閣酬勳待畫麟已羨黑頭登極品還將黃髮頌無垠

代郡守壽文太史九十序

聞有夭壽有人壽有家壽有鄕壽有國壽若夫挺靈錫哲爲世作模此天申之壽而年蓋不足加焉立徳纂言垂名不朽此人修之壽而爵固不足多焉杖屨以安庋閣以奉此子孫之隆孝養也耆徳宿望表正一方此鄕人之所以尙齒也燕饗有禮告存有秩此先王之所以引年也若太史衡山先生者秉倫鑑於三吳寄典刑於一代非古所謂達尊者耶今上禦極之初端冕右文側席求士遂企弓旌之招膺珪璋之薦待詔金馬給札蘭臺亦一時之奇遇也然非公所好乃倦長卿之遊髙仲連之蹈抗迹山棲委懷邱索書絕交於貴門足不踐於令室四十載矣由是淸節著於中朝懿行重於鄕閭文章載於史館聲名於海內兼以妙解詩律則少陵非工並精翰墨則內史爲劣戲染六角價踴市間誤防尺幅異域爭購皆其餘事而公不以自詡也余昔家食時卽聞其名想見其人而不可得幸而出守玆郡間造其廬接其光儀承其謦欬始大慰平生而公躋九十之年耳目聰明步履輕防日通問字之賔不輟揮毫之典使淄川朝訪猶可受伏生之經魯邸夕延尙堪備申公之顧蓋公𨿽遊於羣藝之苑而不以雕篆傷气𨿽產於紛華之俗而能以恬澹養心宜享遐永之齡綏康寧之福者也其視巋科顯仕爲何如哉竊怪夫養禮廢缺無復鳩玉之頒燕饗之制珍糜之從蒲輪之遣公誕之辰聞其子姓昆弟聚族羅拜觴而祝焉在詩曰爲此春酒以介眉壽則家爲之壽矣履綦響臻軒車駢集觴而頌焉在詩曰酌以大斗以祈黃耉則鄕爲之壽矣燕饗之禮獨可廢乎矧今之郡古之國也今之守古之候也敬老尊賢牧守之職也陳蕃下榻於南州謝眺餉秉於東海前史紀之矣乃與二三僚友圖爲公觴昉鄕飲之期惇大賔之享乃勅酒正具醪外饔司割樂師登歌擯紹贊儀公其照臨庠捨揖讓阼階余等次第更起而獻壽焉展乞言之思惠周行之示在詩曰如岡如陵三壽作朋庻幾乎聖朝之憲章國老之遺義歟僉曰善是舉也嘉禮旣洽眾賔有懌余忝主者宜書其事俾吳人傳之爲美談云爾敢曰文乎哉

七叩壽林叟七袠

閩中林子大黼防挺英資長臻博極冠齡駿發篋遊京國賈生浮湘而賦雄史遷探防而道得曾大父勿齋公爲姑蘇教授化覃吳中余先祖祠部公亦出其門學正濟美綽有父風逮孫思所將子䢐東雅多交知籍甚聲稱余兄弟因投分於潘嶽遂忘年於禰衡庚申孟秋十有二日壽屆古稀林子圖展家慶陟岵興思乃謁大夫問所以壽其親者大夫曰余吳人也而子又久處於吳將筐洞庭之甘橘匭茂苑之香稉和蒓羮於鱸膾泛蘭醑以縹淸食俾口爽飲俾顏柔子歸而享以爲壽可乎林子曰膳有常珍窮味非養也大夫曰閶闔之肆筒綺華縟弱以羅紈纎以紗縠符彩揚輝侈袂炫服被之夏涼襲之冬燠子歸而獻以爲壽可乎林子曰裋褐惇素致飾非衷也大夫曰越有狡童亦有靜姝歌以麗曲間以吳歈靡曼子夜激楚陽阿子歸而奏以爲壽可乎林子曰五聲病耳荒樂非康也大夫曰豫章之材湖賔之石運以郢斤驅以秦力延般師於香山構溫房於淸室君子攸躋於以燕息子歸而居以爲壽可乎大夫曰賁園掃徑崇髙非制也大夫曰言遊妙藝粲若春敷掞爲藻繢咀爲道腴將使機云綴辭翰融托諷賡松栢之章第南山之頌子歸而稱以爲壽可乎林子曰贈人以金不若贈人以言僕所願聞也幸終教之大夫曰列鼎充飫不若雞豚之逮存也營燥置萬不若結駟之及門也思所公雅抱經世之才不膺一命之寄昭徳繩武惟爾是兾子共乘嘉運防彚徵踐文陛彯華纓父以子貴封爵並榮則向之飲食服冕聲樂居處奚求而不得哉林子曰爰思奮飛聊以俟時然僕聞善養豈利祿之貽哉大夫曰孝莫大於顯親顯莫大於令名使子坐閱卿貳策足要津建鐘鼎之鴻業垂竹帛之休聲載在史諜曰思所有子若此爾祖淸白所傳相與不朽矣林子於是緘大夫之辭歸而揚之莆裏百拜稽首洽我婦子錫以純嘏綏以福履公爲舉觴靡不懌喜

原壽爲太僕史年兄七袠

嘉靖甲子八月初吉玉陽史上卿年躋七十擬香山而開社置鄭驛以通賔四方緘文馳幣獻觴介壽者冠蓋相望司勲氏自姑蘇往道遇荊溪丈人曰公奚往得無爲玉陽君來乎余曰然丈人曰美哉壽矣公知何修而臻此乎司勲氏辴然而咍曰予先子中憲公與其考光祿公曁仲氏司直君與太僕君同舉於鄕榮叨兩世誼協通家曷爲不知也粵稽往諜邈矣史氏佚產周而濬源丹弼漢以垂裔托肺腑於椒房奉綸絲於楓陛蟬聫累朝本枝百世家埒嬴訾鄕稱鼎貴蓋聞飲食爽口被服華榮安居移气廣樂娛情皆所以養生也聞之卿家有若嘉肴脭膬防酒縹淸腆出牙調芳由狄營食之飽徳酌之飲醇故庋閣畜之異膳寢遊從以常珍非享此而壽乎丈人曰薄滋味者不悅膏粱嗜肥甘者命曰腐膓上壽不爲也又若綺縠纎眇戍削允精純綿麗密在笥必盈彯纓緤組散耀垂文故髙年防疋帛之賜禦寒有重裘之溫非緣此而壽乎丈人曰裋褐苟完聊以飾躬服之取災或由不上壽不爲也若夫閒宮顯敞洞房穾深翚鳥殊制鈲槻異形丹堊所不及施寒暑所不能侵於時燕處君子攸寧非居此而壽乎丈人曰吉祥止止生於虛白髙明之愆懼瞰其室上壽不取也若夫金石逓奏絲竹駢羅選舞燕趙發曲陽阿貼席銜簪綽雪回波聴之忘倦觀者宣和非禦此而壽乎丈人曰五色令人目盲五聲令人耳聾釋氏戒欲哲人黜聰上壽不爲也司勲氏曰蓋聞心憂則形槁志暢則體充玉陽君早司文部晚簡靑宮金紫濟美寵光有融胡求不得胡欲不從非以此而能壽乎丈人曰道家之言貴於止足玉陽君超然遺榮反其初服奪鳯池而不驚解龜組而非辱上壽不願也司勲氏曰蓋聞義興奧區仙靈窟宅洞壑標奇張善著迹法可回金藥能反白玉陽君結侶方外釋戀域中朝延園客夕訪壺公雙觀妙五蘊了空非緣此而壽乎丈人曰似矣然瓊蘂無徵石髓難識不若嗇精葆眞調心守寂庻可引年而卻疾也司勲氏曰蓋聞積善者防餘慶陰徳者獲顯報匪自天申實由人召玉陽君慷慨好施閔窮必賑允恭之粟散之如期孟嘗之劵折而不問所賴全活奚止萬命此非仁者宜壽乎又若翁伯移權蕭生平諍攀樹免侵隴之仇守劍攺盜牛之行容人之度旣優戢徳之私難罄又若倭夷肆衂流刼鄕邑召募勇敢授之計畫義聲彰聞盜戒不入民之安堵伊誰之力人皆好之而欲其生天亦惡得而不聴之民哉丈人頷之曰防矣斯言得之矣向所啟我富貴紛華而屬厭神仙迂誕而不經善慶恩徳庻有憑哉司勲氏曰天道難諶望報抑豈玉陽君之心哉聞之堂構在溧別業棲荊銅官嘉麗玉女澄珍果夏熟瓊樹冬榮招雍門之客集蜀郡之英摛藻詠勒鴻銘圖邙洛之勝寫郊居之情髙堂不能傾曲池何時平衍後昆之裕垂不朽之聲所謂百千萬年眉壽無有害者豈特皤首黃髮間哉斯地也牓蜚觀擬鈞天檢祕祝表祈年嵗八月誕之先祓齋室備吉蠲肅虎拜望龍顏以仰答聖天子之寵綏豈敢自幸其履旋而已哉玉陽君之壽信無涯矣丈人聞之鼓枻而去莫知所止司勲氏乃屆上卿之廬載拜而獻觴焉玉陽君亦載拜而酬之因告以丈人之語相與歡喜此殆麥丘之示徳音絳縣之占甲子願代副墨請書其事

大司馬齊安劉公七十序

世之恆言曰北吏尊而南兵重云夫謂北吏尊者非以太宰秉銓握爵綜核功敍藻別材流華階顯級賢可越次而予之否則不崇朝而奪之天子勞求於上惟宰臣是咨第曰兪往哉汝諧耳南太宰視空篆稽恆牒不得操黜陟之權卽考覈臧否亦止於畿輔之內而不能行於天下均爲太宰而勢尊相萬也夫謂南兵重者非以大司馬掌兵戎守京邑防扈陵寢控制江介疆域旣廣機務實殷北司馬近在輦轂憑藉寵靈外靖邊烽分建督撫各鎭要害從中制之均爲司馬而任重亦相萬也是二官缺必簡才猷懋著徳望兼隆者僉謀而特命之不輕授焉若今齊安劉公少懷楚璧長挺周楨蜚聲郎署防秩藩臬肅憲臺端宣威齊魯所在底績乃拜爲南司徒地總財賦職専錢谷稱平凖焉曾不待年聿反初服棲遲江漢偃仰林臯幾十年矣今上嗣極覃側席之憂搜在野之逸詔使馳於南楚旌車賁於東山時己丑防召者凡五人公爲之首帝眷尢渥不逾年而有天曹之移才數月而膺夏官之拜公乃感恩思奮精白承休可謂捲舒隨時龍蛇互用者矣玆地也髙帝定鼎以來成祖畱守之後陋眡丰鎬劣觀關洛鐘山之陽王气磐郁石城之勝江流環繞垂二百年矣先帝時乃以倭夷構釁繼之悍戍逞凶烽火照於甘泉戈防交於都市𨿽尋就翦滅而長漸滋蔓式遏永圖罔可弛者況艨衝巨艦非驍騎之雄鉏耰棘矜非控之利公至坐鎭而彈壓之不越帷幄之中樽爼之上而潛銷妖氛黙褫鯨魄者多矣以公平昔談道徳而趨仁義說禮樂而惇詩書文武爲憲吉甫是班柔惠且直申伯惟貳公所謂社稷臣者非耶隆慶己巳年躋七十仲夏望後實惟誕辰凡陪都百寮公侯卿士咸來獻壽浮以菖艾羞以含桃掞藻摛繢升歌播頌者纓緌輝暎綦履響臻余跧伏東海之濵追緬曲江之誼𨿽不能越山川以厠於稱觴之儔亦欲擬岡陵而附於操觚之末適太學餘生祝者歙人也嘗遊公之門乞言以贈司勳氏曰子行將壽大司馬乎夫禹敷九土排淮導河注江達海此其上游公爲奠安所以壽國脈也濠潁舒亳之間此其要衝公當一面所以壯國威也揚州之域海陵之倉苞篚之入魚鹽之利由玆以通所以阜國財也東連吳越西引荊蜀南跨閩粵此其都防公保障之所以固邦家之基於億萬年也公豈獨際昌期享黃髮爲身壽而已哉稽之彞典由南司馬擢北太宰者僅有其人滁陽任淺業亦不竟嘉靖攺元若太原喬公勲名炳今猶想見將俟之公矣夫郟鄏之歷數過卜綘縣之甲子靡算公殆與國同久者哉餘子載拜緘文以行

少司馬新安汪公五袠序

萬曆二載今司馬氏南明汪公五十之期里人典客黃君汝防問壽於司勳氏蓋嘗從余遊而其子太學生立孝等爲公姻末用是效祝於司馬徵言於司勲者也美哉壽乎爲人臣皆欲獻其君蹄縷之微願爲天子壽也爲人子皆欲獻其親雞豚之養樂其逮存也朋友之交亦先爲壽酌以大斗以祈黃耉者也若罔所烜赫於時稱述於後彭殤等耳惡在其不朽也於是乎有垂帛之勳藏山之業焉將與日月爭光霄壤俱敝者也余不能詳司馬氏之行而好讀司馬氏之書若副墨所載汪故潁川之苖裔也後徙新安少田賦以賈代耕大父客遊燕代遂用盬鹽起致饒裕尋罷歸折節爲巖穴處士之行元子復修業而息之然好行仁義生司馬氏受大夫封蓋積徳百年而興者公方在紈綺博綜綈緗甫冠射策發科試縣令遊郎署出領劇郡臻於乂理爲良二千石肅憲七閩聲名籍甚張而能弛屏居谼中慕金庭玉柱之勝乃東遊吳防浮五湖探兩山余遇於吳門見其充腴粹盎似有道者謂宜壽旣而詔起持斧鄖陽憺其威稜晉爲少司馬按周禮夏官之職恪修舉之訓士卒勵車徒蒞兵詰戎佐天子中興之烈每念封疆嚴禦侮宣威於外將系南越之頸而笞其背修徳於內審黃石而存苞桑勲莫大焉間治古文辭取法太史襲迹先秦黃山白嶽闡其云秀衡郢之室咸瘞艸焉海內宗之新安諸彥自昔詹程輩爲之減價功徳並邵而言益彰非與日月爭而霄壤俱耶問其齒才蘧大夫耳俾爾耆而艾曷所底焉於是典客南向再拜緘司勲言北向再拜爲司馬壽束帛加璧馳之京師

皇甫司勲集卷四十六

欽定四庫全書

皇甫司勳集卷四十七

明皇甫汸撰

碑版

平夷碑

蓋聞垂綃之代爰有䢐涿之師舞幹之朝不廢伐苖之典觀兵丹水享士鈞臺𨿽文徳誕敷偃彼若易而五材並用去此則難矧島夷之爲中國患也自古紀之矣漢唐以來道革污隆勢因叛服靡有常焉宋徳不競鼎祚濳移元徳旣衰天下糜沸天啟我明時則髙皇帝汛掃風煙肇爲戡定文皇帝屢勤鑾輅致蕩平列聖相承制馭一軌賔譯四通皇上嗣統湛恩懷柔四海卽序琛賮軼漠玉帛來庭二百年而海內晏然矣蠢玆蠻服日本最大聖祖慮其險阻易憑挾詐難格絕其內欵禁其互市瀕洋環島羅衛布堠而嚴爲之防智矣哉自是濤波晝戢闗門夜開亭障弛而不設舳艫敝而不修斯憂兆於忘危釁生於玩防者也倭奴乃乘間竊發始則嵗旱薦饑奮臂掠食捄死扶傷而已迨夫假托依附嘯聚實繁桀鷔孔熾遂乃隳城衂邑斬將殺吏侵擾我疆場系累我黔首農夫釋耒紅女寢機飛棟成墟余皇爲燼刺嬰兒以釁鋒刳孕婦以染鍔蓋鯨波之巨浸而蠆毒之劇蠧也階之爲梗豪右幹沒貪其奇貨爲之贏糧向道阨塞漸諳虛實悉覘視我稍輕敢於深入也東南之區財賦攸萃俗號紛華地稱嘉麗一旦烽火照於錢塘之江荊棘蔓於長洲之苑蕭條千里顧不痛哉皇上震怒集羣譏以廣思回北顧於東眷運神謀下明詔剖符秉鉞之臣妙簡而任専閫分麾之將疇咨而遣竭內帑之財調六郡之卒云臻飈赴棲於會稽然戰輒不支賊無亡矢遺鏃之患而我師坐困矣吳越甌閩兵連於四境壬癸甲乙役疲於累年意者天吳爲瘵波臣干紀不然胡酷至此也皇上思欲祀洪瀾昭貺乃有浙郡趙公文華時在納言日隆睿眷晉秩司空明禋宗委公爰奉如絲直履窮髮指日月以誓辭望山川而增厲審利害於出疆聴便宜以從事旣而開庾信之府參竇憲之幕畱侯在幄亞夫行營詩書素惇禮樂具在乃倚爲長城資之武庫矣於是宣威敵愾殱馘獻俘以報於天子聖心以懌加公宮保以寵異焉前此計於狐疑機失於逗縮者公數其罪聖天子飭法以示懸槁之徇差級而俟収楡之效仁義兼覃矣越嵗執徐賊復猖獗窺建業犯淮揚公暫違聴履仍俾受服方叔於徵令公再見金陵盤石以爲固漕舟塞江而無恙一戰而挫鋒於呂城再舉而摧戈於桃港僵屍乍浦褫魄梁莊當六月之期應七旬之候組甲凝霜旌旄耀日公方按節徐行緩帶談笑惟時總督則少司馬績溪胡公宗憲提督則大中丞桐城阮公鶚西蜀張公景賢澶州史公褒善監察則侍禦姚江周公如斗刑臺趙公孔昭滇南邵公惟中僉謀旣同諸司百執事而下共命惟恪或者議欲輸幣以誘其降堅壁以俟其老緩追以縱其逸假息以盈其貫公持之曰余借天子之寵靈二三元老之中覆兵速乃神事需爲賊勢在破竹間不容穟矣乃令沛之亡命拔防而登齊之驍騎控而入楚之椎髻挺刃而馳吳之輕剽煦沫而泳越之勇敢烈炬而焚五道並進長伎畢集算無遺策刻不逾晷生擒百人斬首千級溺骸汨羅焦骨炳焰以萬計史書大防無是過焉而贊成之者則兵曹郭仁也於是飲恨者快心含憤者吐气斂戚成懽破涕爲笑姑蘇之民曰殄瑕滌穢惟司空雲間之民曰室家胥慶復我農晉陵之民曰分茅防爵報宜崇潤州之民曰生子名趙恩無窮四郡良守乃率僚佐將采民謡播鐃吹勒鴻休刋貞石謂余與公誼聫榜末屬操鉛槧嗟夫料敵制勝哲也信賞必罰斷也躬冒矢石勇也不以賊遺君父忠也以此眾戰戰奚不克哉若夫懲厝薪於往轍存苞桑於來監公奏凱之日有副封焉銘曰憲周劇秦若稽炎漢中葉惟宣先零構患充國請行金城圖算矯矯虎臣邦之屏翰曠世濟美司空乃誕蠻夷於襄防不可玩渟海旣澄幽谷盡竄班師奏膚獻囚在泮天子萬年神武英斷才謝子云辭莫能贊

吳韓襄毅公祠碑【代呂中丞作】

吳有襄毅公祠自余始也余創之宜文之迫於瓜代而去厥後韓生嶐數來請沿牒方嚴搦管輒罷玆撫滇南歸生復申前諾可謂不忘述祖者乃檢舊艸綴次之夫滇民亦反側思逞余率止以戡稍執其丑始知成功之艱而益重公之才略云夫豪傑之士功業建於當時徳澤施於後世進退以禮身名俱榮乃崇爵以尊之厚祿以享之生有殊褒歿有徽諡錄其子孫人心猶以爲未盡愈久而思慕之不忘此廟寢之所攸肇像飾之所攸興爼豆之所攸設而禋祀之所不忒也余自弱齡凡忠貞節烈所謂士之豪傑者或史冊所紀載或父老所稱述未嘗不延頸拊髀想見其人恨不得與之同時焉逮忝進士授禦史爲聖天子秉憲之臣尢以激揚旌別爲己任及奉命巡按江南持斧肅軌攬轡觀風庻幾遇其人而酬其願焉若都禦史襄毅韓公雍者蘇之長洲人也余按玆土三學弟子員以祠事來請因覈厥履公志抱經綸才綜文武弱冠彯纓釋褐被繡卽霜憺轂下風動臺端叢案決流宿齒推服諸道奏讞咸公參定尾有公署多防報可人畏洛陽年少矣巡按江右逆濠怙勢包藏禍心首削護衛陰奪其气而寢其謀新建之勳公基之矣由是晉浙於藩宣大之屏功多不載旣而五嶺倡亂百粵不靖憲皇帝疇咨簡命公乃受脤専徵至則憑籍寵靈布揚威信凡攻守招納調遣防禦暗合荀卿之制間出曲逆之奇每遇敵輒身先士卒士卒咸感激無不一當百者凡猺獞黎獠黃蕭諸裔素號難格計日蕩平之斬首數百萬防以數千聞思古方叔之翦荊蠻晉公之克淮蔡充國圖算於金城伏波標勲於銅柱曷過焉事具平蠻錄及公家乘中不暇一二談也至若浮槎刳木流馬非神驅羊負芻火牛謝巧設機用諜則籌沙示糧束槁得矢智出其下矣公殆天授非人力所能庻幾也又坦懷闊度所駐壺觴髙引刁鬥盡弛或橫槊賦詩或登樓舒嘯有羊謝之風焉功成身退口不言兵可謂善處功名之間無犯道家之忌者矣而猶以中貴之詆屏居江東溘死牖下不克釋韜鈐而秉鈞軸捨遐徼而司禁闥爵不及嗣悲哉廣南之氓追思徳澤家祀而戶享之朝廷報功之典尙缺焉後兪都禦史鄧公廷瓉之請敕下立祠梧州至今雨暘水旱疾病災祥禱公祠輒應焉而桑梓之墟安可無祠以棲神妥靈在昔韓忠武範文正皆吳產也咸有専祠課功較徳公實與防廟享之舉獨可使貳乎因檄有司卜地而經營之按祭法有功徳於民則祀之典禮經有鄕先生死祭於社之文故祠之在粵尙功以惇報也在吳尙賢以示勸也非徒家廟嵗時伏臘以永孝思而已昔孟軻氏謂夷惠奮乎百世之上百世之下聞者莫不興起諸士子𨿽不及接膝於廟堂而希躅於裏閈他日功名所就有等於公且逾之者使業不顯著澤不覃被有不赧焉而媿於公者乎吾等有事玆土者謁公之祠仰止而景行焉亦將有興起者矣祠在郡學東先爲南禪寺址撤下宮之植而新之無費於官無取於民乃辟而門乃筵而堂乃翼而序乃邃而唐乃級而陛乃峻而墉一凖範韓之規而廣袤有差正以簿器酌以儀物舉以春秋可以常遵後之繼者聞多捐貲加葺而愈光焉此秉彞好徳之心敢要以爲作俑者之功哉祠成於嘉靖乙巳之夏文成於隆慶丁夘之秋云系曰天挺襄毅嶽降之英濟商作楫植周爲楨文醉六籍武閒五兵弱冠肅憲秉鉞専徵三苖餘孽弗敍弗庭公往於夷額叩角崩旂翻作气鼓噪先聲燎蝟匪疾脫奚神軍中一韓異世齊名梧州報徳象飾猶生桑梓故墟懷賢夙興蕉黃荔丹惟粵之馨橘甘蒓美羞土之羮斷藤刋烈橫石勒勳南陽慕亮柬海表寧竦踴稽首式是典刑

徐文敏公祠碑

徐文敏公祠者祠明吏部左侍郎兼翰林學士徐公也公諱縉字子容吳洞庭西山人也故號崦西建祠者季子太學生素也祠成謂余少從公遊又爲南畿所取士雅蒙公知亦能知公也屬撰記之餘往謁祠展象貌如生乃稽首載拜涕泣而嘆曰君臣相與功名之際豈不艱哉先太傅文恪王公起自東山有子爲擇佳壻得公良善孝廟末登乙丑上第攺吉士授編修太傅方在政府而公居翰苑聲稱籍甚毅皇帝時公在史館多所紀錄間與北郡李子夢陽大梁何子景明長洲徐子禎卿鄴郡崔子銑定交筆札揚防文藝獨以史職自任相業自期矣夫唐虞稽古建官殷周猶未云備迪秦而漢稍稍增置西京所載金馬著作之庭天祿校書之閣蘭臺給札之典栢梁侍從之儀上有右文之君下多掞藻之士遊防枚朔詞妙淵云唐宋始建翰林置學士西京啟之也若文集賢地切淸華承防供奉職鄰樞要我明益重非由此選不克拜相執政可輕授耶世宗嗣位鋭情經術優禮儒臣公以宮詹主試繩鏡之諭拔必得俊又以少宰攝選銓衡所寄掄無枉材且啟心於講幄諭道於經筵凡治亂興衰邪正得失反覆辯析未嘗陳端而令上自擇兼之偉容儀善宣吐帝爲攺聴焉由是淸燕畫接寵賚日隆相君嫌其偪已也陰嗾憸黨飛文巧詆公遂襆被東歸角巾長往縱情丘壑委懷琴史若將終身焉厥後操軸旣移張弧盡脫數從常侍顧問形求不見賈生何其久也爲召蘇公今安在乎鳯舉之使將駕安蒲狐首之嗟奄成宿艸帝爲悲悼焉乃復爵任子恩逮於存歿錫褒諡義備於終始公亦不爲不遇矣余慨夫君臣之際寵孰維之怨孰戕之勳業中隳疇則間之身名晚完疇則使之命也何哉乃竟不閱崇品不躋上壽海內共惜之仲子詹事君成於城西建寢叔子州倅君英於山中祔廟並致孝享季子狹小舊制爰圖麗規因構赤城隙地奉以専祠上請於巡按禦史先爲長樂陳公瑞繼爲洛陽溫公如璋咸曰我聞徐少宰者先朝之良佐玆邦之賢達也觀風者不能舉以示觀柰何混其後人檄下郡守太原徐公節行縣理將將助之金季子謝無所受惟聴幕掾督察工匠而已地名靈芝裏跨芙蓉橋其廣幾畆延袤若干丈爲堂三楹肖像其中旁爲齋室翼以廊廡前乂亭樹碑凡制誥禦祭諸文及題詠詩詞具勒焉伉而爲門繚而爲垣濬而爲池邃而爲道庭植松栢梧竹芳陰交覆緣溪桃李荷芰穠艷競敷東接膠宮西鄰梵宇羣峯暎帶四水環漪赤城勝境也太傅有祠北望而近昔髙步於金馬玉堂之上玆冥棲於花洲茂苑之間靈其並妥矣工僦於嘉靖甲子之春考於隆慶丁夘之冬題其額者按院洛陽董公堯封懸以耀其門者吳邑令福淸魏公體明也考之日成等陳俎豆潔牲牷以告於祠防弟太學生佐冢孫履貞咸與駿奔云銘曰峻推崧嶽吳表洞庭降申挺秀誕徐效靈東矜太傅西詡少宰辟彼中流玉柱雙在早奉鴻私末遭蠅防心苟無愆躬遑卹蹇生居華屋死起堂茁彼芝裏似蔓而昌條風獻節灼灼桃李儼在春官門藹多士花源通籞湜湜其淸靈玆陟降宛昔登瀛槭木悲秋洞庭葉去客有延陵帶劍在樹子孫千禩勿替引之昭徳揚休請視銘辭

重修至徳橋碑

吳祀太伯自漢永興始太守麋豹建廟於閶闔門外其徙於內則自梁乾化間錢武肅始也廟臨金閶之溪宋乾道初沈度領郡乃建橋表坊廟曰至徳橋因廟坊因橋云迄我大明歷年玆多橋漸崩圮嘉靖癸亥開士屈眞定者募諸檀越圖惟鼎新人鮮樂施事未易集也監察禦史閩中陳公命下再借三按吳中駐驄玆地登瞰危梁顧瞻頽寢嘆曰至徳若此後何以觀乃不責諸爲民之上而諉於遊方之外乎遂檄所司捐贖刑之金刋他山之石盡易而更之䢐暑而呀呷興仲冬而厲揭免力不逾時工不愆素基𨿽因舊無攺而制則視昔有加矣然引防之堤紛爲韜筒之肆虹跨之堰郁爲鱗次之居無復蒼檜翼門緑楊夾岸也由坊而祠將以次修舉焉二千石而下思紀鴻烈請勒丰碑謬以文辭見屬余按祭法有五若太伯者由克讓以惇俗民非假法而施建至徳以肇基國可不勞而定左思侈其巨麗陸生美其協靈非百世宜享者乎若夫仲雍揚波於虞海季札蹈節於延陵貽厥後昆追嗣前軌苟不見徳惟法是聞𨿽有脂荼之密不能回斗粟之謠鉤距之神罔以格鬩墻之訟故興校易性榮陽無並逮之獄閉閣引慝髙陵有兩棄之田乃知化理之本在彼不在此也髙風旣逖末俗寖偸禮讓之邦嚚頑善詆願恪之民輕剽好鬭向也襲迹皮冠今乃縱情綺靡始也脫屣千乘終焉變色一簞公軫憂焉故新是橋者將新是民耳俗猶梁也克讓則置諸安好爭則置諸危民猶水也有徳則易以濟無徳則易以溺由是往來玆橋者足將進而惕仰首坊下者澘焉而嗟有躬未遑謁其祠而赧然趨者矣是秉彞之在人心未嘗死而公激發之機入深而感速也粵稽古昔巡狩之典王者所至必陳詩以觀風納賈以觀俗布徳展義修禮秩祀皆所有事而公代天子優爲之豈曰輿梁有司之職非務其逺者大者乎爲下爲民是謂鴻烈爲上爲徳是謂令猷一舉而二善具宜著之銘公名瑞字孔麟登癸丑進士由科第超拜禦史者相繼不乏爲閩世家云成化甲辰巡按張公淮嘗新厥廟太史陳公音爲之記公同產也先大父祠祭公信爲諸生時書其碑曠若有待重感於斯銘曰至徳造吳洪惟太伯宣父有言禮讓爲國懷風永嘆禋薦靡忒中葉道衰民乃作辟吾君之子鄙王與侯爵服非玩蘩潦是羞仲揚其波季濬其流端委於越比隆岐周肅肅柱下持節來巡六條咸察百墜俱新納民於軌返俗以醇歸報我後洽和神人烈士徇名太上不朽聲聞於前光垂於後昭徳塞違功實云茂竦踴玆梁文石並久

皇甫司勳集卷四十七

欽定四庫全書

皇甫司勳集卷四十八

明皇甫汸撰

書牘

擬詣大司徒論止王氏書

王子維禎將領浙闗之役其友皇甫汸請爲止之乃論於大司徒曰僕聞姬公吐哺以愛士興勞魯國忘年以奬才流譽蓋卓躒不羣當防異常之顧人倫品藻必廣器使之途矧中散間有不堪長卿或非所好豈可以小授槪試俾在外無奇哉竊見本曹員外郎王廷幹性繕淵頴質鄰殆庻與越郡蔡汝楠並以弱齡漸翼鴻逵雙曜麗采馳聲藝苑𨿽終賈復作嚴路再生蔑以加焉使相府推轂銓宰甄才優以文史之職厠諸華淸之地必能矕揚雍盛贊述休烈昭多士之以寧表東南之有美旣乃蛾眉見嫉於眾女鸚鵡貽戚於初筵誰之過與王子承嘉出守閩州臥理移佐良牧赤城坐嘯固知通方飾吏非知效一官者矣稍謝郡牒晉復郎署宜入掌書記坐均邦賦曾未浹月遽聞遣以闗譏之役委以防算之務意者謂其心計黙運皎節可亮將簡任而享成去齊而燕重哉恐違不堪之情致無奇之慨傷器使之義累品藻之明無以嗣哲姬公方容魯國耳今夫昆山之玉明月之珠必爲之飾翡翠之笥薰桂椒之櫝不適治理之用而充左右之玩者無害其爲寶也騕防駃騠必畜之中廏馴之路寢不使騖駕於道邑騁足於千里者無害其爲駿也願公不俟瓜代亟還部檄推寶賂之愛察駿馬之志以縻國士是僕舉燭於明公非爲王子束蘊也

與督學楊公宜論髙氏書

僕聞之世有不能已之情而後有不得已之言是故仁人之門不拒乎浚恆之求干命之請者將以廣先容之路達幽隠之情耳僕自防偕捨弟濓師事郡學生髙賢開導啟迪極其勤倍生我者父造我者髙也欲報之徳未逢其適此僕日夕之私心也矧此鄕之人從遊其門者蔚然雲集並爲時髦不徒如僕兄弟而己夫何數年以來身困於終窶業弛於殷憂聰明不逮華殖漸落謂非命何昨者扶疾就試頭心悸不知綴辭明鏡一照莫能掩其形穢果以劣等失廩要亦懲創而激勵之公之至教賢之大幸也夫復奚諉哉然而爲賢悲者白首窮經積以數十年下帷之苦甫及充貢之期一旦見奪辟望秋之禾加以憔悴不燃之灰益用撲滅有稿死而已向隅莫狀行道心惻在僕惡能已於情耶輒敢以其幽隠迫切鳴於公側公其體虞廷在寛之防法孔門與進之意限以日月容其覆試以圖後新揚末光於頽暮保故物於窮途實曲成之大賚再造之湛恩也且俾爲弟子者少有以報其師於萬一顧不爲義舉哉豈特髙氏鐫感而僕之所以銘徳者亦不淺矣

報黃守任君輒書

日月易流別來忽復經年緬懷良晤益用增勞逺承記存且推及先人頒之奠饋辭物並腆感恧交集銘鐫盛徳何時可忘三覆惠諭知聶子量移於畿內郭丞反服於東山季君被逐於讒言張友愆役於匠作回思張組黃泥之阪泛舟赤壁之浦人有去畱事成今昔佳會不常豈虛語乎公念及此我心憮然所賴慈母在郡良吏爲邦才稱撥煩治尙行簡黃民向化流玆頌聲𨿽吳楚相望江漢云逺亦喜聞而樂道者也來寵方隆惟時自愛

與王稚欽書

緬昔神交終成良覿幸甚䢐年若電別日爲秋防滔江漢我勞如何不肖承先人之痛抱屙苫寢涕帷堂無因奉咫尺之書申綢繆之意執事諒之而已曩乞雄文爲先人壽乃今已矣一念及此五內盡裂夫喜與戚異感而同情者也弔與慶殊方而合愛者也僕之私心欲煩攺撰誄詞以竟前請以遂鄙防𨿽非稱千金於終宴亦將銘九原而不朽也裁書惝怳不知所言

答侯孟學書

春間承芳訊足感記存無何乃聞有萋斐之戚語云皦皦者易污豈不信哉此在髙明固不足爲累而亦不必深辯也安以俟之久將自定蓋無愆何卹詩人之雅談先張後脫易理之明諭也敢露丹欵公謂何如令子逺來辱捐教惠感感窺野鶴而知不羣覩龍駒而識千里極爲故人忻慰也但匆匆西發不能延致彌日徒抱悵耳炎暑方隆愼夏自愛不宣

與徐公子書

緬昔奉使南都得接杯酒之歡奉歌詠之教幸甚然雲雨旣散山川間之自是蘭心遂成萍迹謝公嘗謂風流得意之事邇來都盡因思待月移席之句宛然在夢契濶數年此樂豈可復得哉執事省同此情也居憂抱屙有懷莫致頃承玉體康勝爲慰雕撰盈箱不惜貽示萬萬秋晨蕭瑟西向無任馳戀

答司馬張公時徹書

頃王子百谷還辱損華緘藻集端拜展誦光彩炫室不啻奇琛異寶何自而降也且謙沖假叩奬誘過情非所敢承緬昔枉芳訊於淸源挹光塵於都下彈指三紀余矣公方周曆臺省而僕乃播遷州郡飛伏乖迹音驛罕通然勳猷逺劭猶或相聞至篇翰流傳間亦快覩蓋公悟夙超匠心獨契正修辭者之所私淑而談藝者之所折衷也旣而暫解本兵聊反初服娛情於山水殫志於鉛槧著作日富造詣日工矣郎君過吳獲瞻玉樹恍對瓊枝惠及數帙幸窺一班玆防全示因得廣覽知文以班馬爲凖而吞吐六代成一家言詩以李杜爲宗而綜括三唐亦成一家言是謂集大而非具體兼美而非偏伎也夫文不難於鋪敍累結而難於波瀾光焰詩不貴於防綴綺靡而貴於興寄才情公如雲蒸霞郁變幻百端河決川流一瀉千里波瀾渙而光焰長興寄深而才情贍斯防焉無盡而味之有餘也諸家之評亦略相似歐與楊顧欲探之六經及於濟世無乃宋人然以此銓藝失之固矣是耶非耶公自得之僕免官還山杜門卻掃亦思畢其小乘附諸大方而橫遭兵子之變累世所藏祕書攘取一空平生所撰稿本散逸殆半監司非但不能理其寃又從而抵其釁抱憤棲病齒髮頓攺學植益荒良用悒懊近兒輩稍稍芟輯無足爲髙明獻也夫吳越相距匪遙每思泛姚江探禹穴逾四明以訪茂嶼諸勝倘山靈有知人願果遂懷嵇公而命駕禦元禮以登龍良晤有期書不宣備

與大司馬李公遂書

前嵗橫遭兵子之侮奉書左右冀念疇昔因求振援自後抱憤嬰疾一切以身外置之竟不能報殽雪防興言痛惋追憶辱公物色朝堂之上晤言省署之間气奪夏給捨之門談傾張山人之座少年英發可復得乎當時道術之交文藝之友豈特零落殆盡抑且化爲異物者過半矣恭惟簡命方隆垂聲籍甚出參機務入秉鈞軸文武兼優功言並立誠二京所獨推乃百僚之罕匹者也倘假餘光之燭庻慰未溺之灰無任馳悚

與董侍郎份書

緬昔公在詹署適貴鄕範憲長補官之便曾附尺牘以展候私旣又公在銓曹適令壻徐子入試之便曾賦鄙言以代芳訊皆未防垂報則棄如遺迹敢復嗣音乎山居數載杜門寡營専事述作猶不免於負俗之累長兄奄逝季弟中䢐終鮮之嗟孑焉靡恃兵子構釁家遭破碎慘毒何可言悉今之監司以此覃其威稜著其風裁示嚇於饑鳶奮勇於死虎恐防叟所竊笑而卞生不爲也世路榛蕪人情丘壑黮闇極矣謂天髙地厚局蹐莫容卽林密山深棲止焉托憂標疹積齒髮凋每寄慨於淸流申懷於諦觀者也公夙挺宏俊之才茂閱華要之品扈聖臺衮嫓美阿衡羣望所屬亦暫回翔與時俛仰知闔辟異施龍蛇互用非淺衷狹度者所能庻幾也謹因信使聊布欵誠外新刻請教此技無足資身徒生業障覽畢揮去之蕭序戒寒玉體加攝以俟召命幸甚

與耿督學書

緬惟憲節臨吳獲奉光儀良慰欽佇嗣防推廩以授之粲頒歷以示之朔遂使炊晨飽徳占嵗知祥徒戢於衷未遑裁謝以憲府禁嚴尺牘罔通耳追念承竄貴郡少年不識忌諱負才使气未免視上若發防操下如束濕以今思昔更欲貫石沒羽難矣水火豈可復蹈哉此時乃不及接君爲恨倘聞仁義之說相忘道術之交仰借箴規猥加砥礪庻或立於無過之地而今晚矣君天粹夙成人倫朗鑑學宗宣聖教闡諸儒校藝燕閒宏開別館片言足以折衷一動可以爲法如僕衰年病體偃息長林莫叩門屏自甘茅塞寄之慨嘆而已

與唐子書

頃奉書得報於白仲子所發緘申誦喜慨交集蓋鳯毛驥足乃知謝公不死荀令猶存也僕念昔與令先君舉則同年趨則同志以道術相砥以文藝相推是爲儷金雘而投膠漆者也至榮遺北關而望系東山晚因幕府之薦卒就弓旌之招使猿鶴興悲松蘿斂色由是規敵塞上襄夷越中謂可収桑楡而垂竹帛矣何悟九原有牛山之嗟一朝成翟門之數詎忍言哉承惠使集二冊前此曾一再覩矣正擬與足下商之然防晤無由宣吐莫遂中心藏之又非筆札所能具達也夫條陳諸防𨿽充國之策西伏波之圖南徼曷以過之若夫倚鞍艸奏橫槊賦詩𨿽造次占屬亦極嘉麗間有一二如閒情之病淵明池鴈之累子建卽未芟棄奚足掩瑜其上宰相及司空書竊有惑焉宰相書如雲臨行時奉尊教所傳言王總督者已一一致之又云王總督相去已逺容更托人轉達尊教司空書云向防思質已道尊意矣昨承教示容更轉達也又云思質處亦以尊意寄示之矣夫人臣義無私交奉使出疆便宜從事自我専之𨿽君命有所不受何得以宰相之意致總督乎況總督者卽令先君所勘失事人也其是與非當獨斷於心其功與罪可反覆於手宰相豈應有意示之而勘官又豈應唯唯奉之夫宰相當國或有帷幄之籌密勿之議所言公宜公言之若以天子之怒激發總督令其省愆攺過爲總督良善矣如漏泄省中何殆非忠也至司空者彼何人哉不過挾君父之戚恐嚇臣下欲其重賂以逞己私耳設使思質幸而免於大辟天下將謂相府先有所要乃曲庇之令先君所與知也旣而思質不免於棄市天下將謂相府不滿所求遂中傷之令先君所共釀也是未死之前將受傳言之殃旣死之後懼貽追論之釁使王氏借此以爲口實起而理其先人之寃𨿽百口何以爲令先君白哉亟宜削之可也恃通家至誼敢布衷悃惟足下裁之

與孫生書

頃聞意外之變良以爲駭卽使果實亦奚足累𨿽愛莫能助然戚本相關未嘗不懸諸心耳貴邑乃山水勝地今爲爵服要區望塵附焰者必奔走之似非幽人所宜置足也坐是先公之奠芻未將周君之墓艸徒宿並付之倚嘆而已

答子浚兄書

弟汸頓首奉覆華陽兄前頃者猥防官謗再奪郎署歸來卻掃獲奉友於幸甚幸甚然安仁𨿽甘心於宦拙而敬通終不能釋憤於見詆也省念累月疾病淹旬偃臥精廬忽投華帙伏枕展玩往迹可想幽悰具存愴然悲生霍然病已蓋詩之爲教緣情托興其感人深逺乃至是哉吾兄以宏大之才充以博極之學故其爲詩也兼綜諸體之妙而不能稱之以一長盡臻名家之奧而不能擬之以一子此二陸辭藻獨秀於平原三謝聲華莫先於康樂者也美哉富哉允乎可以傳矣來命方嚴有疑不諱拘曲之見豈曰誠然如樂府雄深可刪者十罕其一古選雅贍歌行縱逸可刪者十罕其二五言近體之典麗絕句之淸婉可刪者十罕其三差弱者其七言近體乎至彊年以後則又進之矣考之於前知記室之早悟驗之於後覺少陵之益工者也再觀彊前之集中多防防遊賞之篇艾前之集半爲贈別寄懷之什日邁月徵嵗其往矣水流嶽峙迹其乖矣吾輩池艸之情周郎隙駒之嘆掩卷三覆涕下無從嗟乎弟也少覃思長耽羣藝𨿽有懷縣之詩兩都之作適越之吟浮湘之詠倥傯於訟牒跋涉於山川簡篇寂寥辭防蕪穢矣才愧不逮齒媿無聞視吾伯氏大有徑庭不重感於斯耶關西晚暮未足爲恨若夫聫璧之奬非所敢承侍禦之責亦烏能任之哉僣爲治防聊備采旃秉燭有良晤臨楮無多談重陽日某再拜

獄中與蔡子木

僕惟奉職無狀至闗木索被榜箠受辱自貽伊戚夫復何言所恨負刓明訓防污淸流執事者不爲遐棄顧乃枉玉趾欵圜扉綢繆永嘆勤宣慰唁𨿽尼父之矜冶長郭令之憐孟博何以加諸敢不仰借末光燭玆局影浸淫余澤潤此涸鮮苟義气相激淑問奚疑是固鎩翼者之隠憂變色者之過計也邇承執事祗役楚邦發揚郢調爛若藻繢藏之珍笥願眎副本俾三覆詩防庻幾書授夫撫缶而聆白雪豈異戴盆而覩靑天者哉待罪法曹輒裁簡謁曷勝惶恧

答王靑州

僕自滇中詔報免官遐荒險阻朱明遞節觸炎防瘴委頓還山杜門棲屙絕交當路日覽衛生之經談灌植之務因念仕之進退猶晝夜寒暑勢有必至自恆情視之便咄咄以爲異事達人觀之若解懸釋負曾何芥於胸中耶逺損教貺良感記存往事無勞具陳矣省諭亦未爲知僕之深何者老氏有云生我名者殺我身而足下以修名見屬又云知我者希則我貴而足下以後世相期豈僕之所敢受哉所示傳贊占綴甚古子長子政流也誦之嘆服新詩漫往鮑照句累江淹才謝今日之謂矣覽竟直須棄去升沈夐隔已矣元美勉樹令猷以愛景光

與錢侍禦

頃入郡城竊聞亡友周以言仙迹令人悵惋彌日繼之悲恨固知周君平生遺脫塵累抗睨凡流奄忽委化終成靈異良足紀矣因各賦詩願垂和章且云期以樓居要之圓月幸就乩案代致悃誠儻惠然肯來延竚倐駕冀奉防晤髣髴儀容皆文成之力耳夫虞丘𨿽閟魂气則無不之也況神遊揮斥剎那九埏奚憚百里內乎

寄沈僉憲

兄以雄才雅望秉憲西陲輯綏逺人當有稽首削袵防化者焉若夫蒼梧形勝巡遊展眺勾漏丹砂來鏈服食斯亦足以發藻繢而固金石矣豈必近地乃爲快哉

與釋雲谷

一別幾逾十春遙緒葛藤何可解脫僕免官東還頗愜微尙因憶法侶棲迹名山體中無恙頃得大林參承下席朗詮遐防復見今時獨傷鄙夫負愧明紹耳夫昔遺民思肇音寄徒壅安石招遁晤言興感何當捐此塵累相從泉壑仰挹津瀾庻不渝夙心也敬賦短詩書之素扇無足混懷袖間少垂慧照幸甚

答張氏

僕山中之棄吏也與足下交乏半面誼感同心忽枉千里之使馳八行之書示以名園嘉藻命僕亦賦因思季倫金穀之什必屬和於潘仁摩詰輞川之篇亦嗣響於裴迪古來盛事復見於今矧玆桂樹叢生足占雅致奚必蓬蒿蔓翳始稱幽棲哉𨿽未目擊其勝而已神遊其境矣隨題賦篇對使占覆

皇甫司勳集卷四十八

欽定四庫全書

皇甫司勳集卷四十九

明皇甫汸撰

記

浩歌亭記

浩歌亭者曲梁令尹之所建也曲邑鄙凡官署咸俛焉卑時制下禁淫祠乃遂毀淫祠徙其宮而庸之乃堂宇廨捨靡不煥然崇也爰有羨材相厥隙地乃就防事之右方構玆亭焉皇甫子曰余曩蓋除嵊令云引疾不拜乃上疏乞攺署遂調國子博士謝劇而履閒葆貞而甘寂非時好也無何仍出補吏職恭承嘉惠戾止玆土昔潘安仁詩云器非廊廟姿屢出固其宜余復何辭矣越嵗而亭成焉每退公閴坐以安體凝神慮善思過未始不浩然適也因歌曰胡嵊則違胡曲則之天也柰何矧伊人斯或彈琴命酌酒酣耳熱仰天長嘯又未始不浩然嘆也則又歌曰往胡尼之今胡使之來且柰何命也俟之遂名曰浩歌亭乃有友人張昆侖氏者自太行訪余曲梁相與坐諸亭而語之故曰嗟乎此殆江生所謂赤縣之東南乎可以居子矣因書而扁之又相與和歌而別也亭惟一椽四面皆交疏曲檻也亭之隅有泉引而爲池翼而爲梁名曰武溪一曲志懷土也北地斥鹵不宜他木惟秋英滿臺名曰媿陶幽徑叢棘跱而坊也名曰棲鳯言卽不能歸去聊以托吾棲也是爲記亭成於壬辰夏五文成於甲午中秋

明愼堂記

嘉靖十又七年小臣汸以水曹移署虞衡員外視道京畿間亡何乃以奉職無狀當路者數之天子詔下吏法司傅防其罪竟坐降級外補於是左遷黃州理官事具圄語中圄語者皇甫子逮系時所著也友人李驗封収而藏之越明年春餘始間道自吳至黃而余蓋員外置也以故郡齋無捨捨於兵廠云兵廠者淸軍大夫防事也往東南去府數十武而近然郡人業已指目爲理刑外府矣居頃之卽訟牒塡委乃書明愼顏其堂易曰君子以明愼用刑而不畱獄此之謂也或問易朱子曰愼刑如山不畱如火信乎皇甫子曰不然旅之爲卦合離與艮離之象火也火剛而用明艮之象止也山止而體愼是故君子則之不畱云者明愼中事耳按春秋元命苞曰刑者侀也說文曰刀守井也飲之人入井陷於川刀守之割其情也可無明愼乎楚俗譎詭而好訟動抵讕詞相報怨其所株染以百數經嵗莫可竟案麻城爲最蘄黃次之廣濟而下又次之第使聴者能以虛受以衡決亡文致以讞鮮不得金矢者是故懸筩設距不如谿谷之易避也繁脂密荼不如畫像之無犯也明以燭姦愼以止辟獄曷畱哉獄曷畱哉然發擿任智非明也在宥寡斷非愼也書曰欽哉欽哉惟刑之卹哉其明愼之謂乎余蓋羇竄之臣也故取諸旅云

仙都艸堂記

侍禦樊君旣卜仙都之原從堪輿家言襄其母夫人乃結廬於右以寜一所公而君得棲趾墓傍題曰仙都艸堂間馳尺牘請余爲記其略曰家君號一所主人性質直慷慨好遊善飲多吟詠與世事疏濶少負才名累試不遇就教山東陵縣後遷髙密母氏與偕竟以疾卒於官舍不肖自畱臺來奔家君翻然棄歸謂曰汝母奄背吾不望汝以防甘獨養但能居我於仙都以終餘年足矣賢哉翁之志行如此按仙都在栝之縉雲去邑二十餘里道書所謂第二十九洞天軒後龍升地也唐天寶間有防雲起李溪源覆繞獨峯之頂廣樂殷殷響震林樾刺史苖奉倩上其事遂名仙都而縉雲義亦昉此山有鼎湖中產異蓮瓣落東陽因建金華之邑表瑞驗云湖之下爲好溪其東爲步虛山奇峯幹霄卽梁陶隠居所稱髙峯入云淸流見底者也其西爲忘歸洞縣令李陽冰吏隠於此愛而名之稍轉爲仙人碓碓之上石峯攢峙翁築層臺延瞰鼎湖名曰羣玉南可百步許爲暘谷洞宋朱晦翁遺迹在焉下抱澄潭與小蓬萊赤壁趙侯船諸景相聫絡花鳥冬春煙霏日夕展可樂而忘世也蓋福庭神窟往往異人居焉如劉阮羊許輩茹芝委化事匪盡幻矣夫世之慕鐘鼎者必耽廊廟薄珪組者必安丘陵性各有尙也昔仲公理嘆曰若得背山遊覽平原此亦足矣何爲區區於帝王之門哉而宗敬微亦曰性同鱗羽愛止山壑眷戀松筠有若狂者忽不知老之將至探翁之志正合古人非惑鴻苑之書談牝之術希沖舉而逃虛寂者萊母畢願於防上龎妻協好於鹿門則夫人之靈亦妥於玆山矣侍禦君能承顯志而慰幽光不爲篤孝哉志又云少微星見乃置髙山峻谷考槃爲業類多隠君子今一所翁謂非其人耶或有乘時崛起奮庸熙載文成諸公並功烈幾之爲防將在侍禦矣巢許韜徳於箕山申甫誕神於嵩嶽不並可徵哉翁在艸堂詩曰髙峯峙堂前相對成賔主每晨興獨往吟曰登臺盼林麓倚洞臨淸流又徘徊一徑仄繚繞諸山巓倦移小艇而歸吟曰策杖撫朝景蕩舟曳夕光客有訪者或不知止吟曰畏聞官長至喜與野老親又探奇山谷中悠然吾老矣其胸次豈塵間能懸翳耶若翁者不獨務外遊而內觀其深矣故其詩衝澹蕭散與陶徵君田居諸作興寄略相似別有編輯聊采牘中所載記之以傳俾與玆山玆堂同不朽云

茭巘亭記

或出或處君子之道若得若防達人之情夫一官未效而三徑自賁者抗時之髙蹈也東都甫免而南山流懟者憤世之激衷也我友張仲則異於是方其與伯氏二千石早發巋科並登顯仕蜚聲赤縣彪暎蘭司當是時豈不欲閱致崇品垂功太常以展生平之蘊乎旣而被讒謝秩人咸弗豫君曾不嬰念視其官若解懸釋負而脫屣者歸乃辟第治園防泉灌樹據茭山之勝結亭其上名曰茭巘錦峯攸接白雲延望近在幾席而迥挹煙嵐不出戶庭而獨觀昭曠無登頓之勞而窮眺聴之賞此其胸次所得有超於塵之外者所謂道可重故物爲輕心旣逺故地斯偏豈爵服之玩能移之哉按爾雅借緒如指空中可啖曰茭水物也而托根於山殆猶伐檀置於河幹瓠樽委於牖下駒有食苖之嗟鴻興漸木之嘆君宜在朝而擯之於野意蓋深矣又漢書溝洫志竹葦絙茭爲茭才焉往而不適哉園凡八景亭爲最勝括曰自得而君出處之節得防之較有可見者昔敬通防詆杜門卻掃胡隘也山簡好遊習池倒載胡豪也余不敢自附襄陽之豪而君不爲馮生之隘請日陟君園臨君池坐亭中搴長茭而誦君之詩裴迪湛思願和輞川之什王筠抵掌請鑑郊居之賦君爲何如哉乃驩然命余書之爲記

範氏創建三公堂記

三公堂者祀太師徐國公夢齡唐國公贊時周國公墉也周爲文正公之考而唐爲王考徐爲皇考云按祭法有虞氏禘黃帝而郊嚳祖顓頊而宗堯夏逮殷周更立而不變三公堂所由始也粵若我世宗嗣位之初尊師重道稽古禮文首敕天下建啟聖祠於學宮上祀孔子父叔梁紇大哉聖人之制作炳越千古矣夫爲子者居以王者之庭享以王者之祭爲其父者曾不得妥以専祠薦以一牢豈人情乎禮曰天尊而不親然人思事之者以其有生物之功也況毓靈蒼際誕生聖與斯民立命者乎範乘載三公者或仕爲節度判官或檢校少府或掌管書記皆著有勞績以曾孫之貴追膺封典文正功徳茂獨盛當時而宋室湛恩汪濊報亦隆矣範氏忠烈廟在吳邑徳鄕讓原笏林之陽墟墓在焉而三公祔諸寢室郡城義澤莊亦止及文正而三公故缺也迨侍禦史洛陽溫公如璋持節按吳周爰展視仁率義起令於祠後創建三公之堂檄下郡丞茶陵龍君慶雲經理其事亡何以瓜代去繼爲董公堯封亦洛陽人也至則亟覈祠工更議坊制矣邑司以時詘財殫頗艱厥任適鉅家徐姓者誤扞憲网恥受污名請以金贖聴輸工所官第籍記之梓材旣集匠作斯興驅運之勞不擾於鄕呀呷之聲無驚於市地素窪塹慽而平者肅坻數級筵堂三楹峻而垣墉翼而廊序巍而綽楔飾以丹堊圖以云藻蜿蟺飛革煌煌奕奕工若浩繁再期而畢兩侍禦之令迅於風霆丞一人之力神於不日矣三公者肖像於中旁以將作監簿純佑許國忠宣公純仁恭獻公資政學士純禮龍圖直學士純粹配焉濟美五世禋祀一堂由是衣冠之賔防奔式路來躋其堂爲父祖者詒謀是思爲子孫者防武是媿過其門者𨿽或細流釋負弛擔徘徊顧瞻咨嗟嘆息乃去憂樂之遺忠貞之報百世不斬若此範公可爲而人顧不爲哉此觀風者之績也司勳氏曰余觀玆堂之成而有感於大道之公懿徳之好矣夫闡崇先賢佑啟後人激世範俗非禦史不能仰承徳意恪供厥職非有司不能上或宣令下或怠事有舉之而中廢者矣前人美意後人惡其不出於己也將有其始而多不克終者矣堂之成亦幸而遇其人𨿽文正公徳之感人協恭同好而貺黙啟其三公在天之靈哉範氏乃更立主堂右以祀溫董及龍不忘報徳亦禮也爲是舉者公六世孫太學以益偕其兄主奉惟立請於當路移書太僕卿惟一祠部郎惟丕從外交贊云

蘇衛重修記

天下之道二文與武而已故其設官亦相凖焉易敍黃帝傳述以前書載唐虞咨嶽之後夏殷罔聞至周始備歷漢唐宋或因或革尋置尋罷靡定制焉我明稽古文武並用文若三公論道六卿分職以至百執事各有司存武則公侯伯以擬三公五府以擬六曹禁衛一十有二畱守四十有八視諸司焉外又建都司以衛藩省設衛所以參郡邑官寖眾而法寖密仰見髙帝神謨睿算超越前古成祖率由無攺乎舊慮深逺矣至其居也必崇構廣宇使之聴政而出治蒞官以臨下瞻視尊而聫束固焉蘇衛建自洪武初年在郡治之東玆域也襟江帶河曠藪巨浸控淮揚而連甌越一大都防也素稱壯麗嵗月旣久風雨漸自宣徳治嘉靖以來三經修葺並出苟完費莫底寜勞豈臻逸隆慶攺元之三載視衛篆者爲都指揮何君萬鐘防讀父書長述祖徳策試擢科文華翊武騎射劍術兼玆詩書禮樂在是曾未浹月百廢具舉乃以六事上陳僉同報可修署其一也每數曰方今邊烽未熄於北倭夷未殄於南正志士立功之秋將軍耀武之日也建牙幕府樹羽旌門盾防列侍於旁介冑奔走於下渙號申令擊斗傳符而頽垣圮砌敝宇荒庭何以肅寮威眾居之而失其尊望之而生乎玩矣遂諏吉經始撤故易新乃閌其門乃峻其墉乃粲其堂乃邃其宇乃辟其階庭凡除器有帑貯餉有庾享纛有祠稽籍有室退食有齋踐更有廡棟楹撓腐飭材維良瓦石殘缺陶埴孔固丹雘漫漶繪堊稍施由是望之而畏心生入之而引躬俯升之而斂容恪此何侯之績也世之當官者恆以營造爲嫌樂因循而憚攺作視其居如傳捨聊以托宿遲明棄去耳此宋藝祖示殿選加選之條於遷代考課之後非無見也矧世祿之家桑梓之墟盟帶礪長子孫者乎侯乃捐俸以庀財不爲妄取稍廩以鳩工不爲徒後荒度於殷春落成於䢐夏民不告勞工罔愆素亦神矣時聖天子嗣位更化飭治吳郡堂亦被災創建同時興事除舊布新文昭武憲防逢其適吳人以爲美談不有歌周雅而賡魯頌者乎他日君侯秉鉞閫徼立功疆圉膺幹城而奠社稷亦若此矣是役也請於上爲督撫大中丞莆田林公巡按侍禦鄖陽溫公飭兵憲使南皮湯公若同官協贊委吏董成例得備書如左云

淸舉樓記

侍禦劉君相厥考園是爲華建樓其中名曰淸舉於以處髙明攬昭曠魏生賦之謂美堂構而永孝思者也其居也乃在郡城之西閶闔之南斯地也東引於越北達長淮方舟結駟駢至輻湊開市防於昩旦橫闤闠而流溢聫袂塵昏揮汗淖積乘時射利之夫袨服遊閒之子競其區宇矜其燕居吹竹彈絲調珍饌玉目恆奪於紛華耳習聞乎諠咽者也侍禦幽襟獨秉衝標夐邁心竊隘之嘆曰匪先人之廬是懷吾其鯤徙而鵬運矣緬莊叟以養恬晞揚子之耽寂若遺世絕俗者焉其於人也每立遌而難合故其從宦也亦屢拙而不工至其爲文也思若淩雲气若吐霓通濳虛而變態不窮其爲詩則穿天心出月脇興寄宏深而不可爲象皆寓之樓矣其爲樓也三江滙其左羣山控其右前臨茂苑後枕海虞飛陛百尋交防四啟仰眺則危峯送靑俯瞰則平疇環綠遐屬則天籟忽鳴近聴則松濤遞響棟捨朝旭檐收夕霏朗月初升暢庾亭之悰淸風徐來發劉琨之嘯亦可以樂而自適矣余聞仙人好樓居故秦侈阿房漢崇峣闕子其一舉而眇九州再舉而細萬物乎將挹浮丘拍洪崖憑煙禦風出入乎莽蒼而莫知其所止乎殆與天爲徒與造物遊視規規然馳志於江湖廊廟者彼猶有桎梏而此之謂懸解也矧又射利遊閒齪齪者乎望之蓋瞠乎其後而囿斯下矣侍禦君聞斯言也乃揖司勳氏登樓命酌超然榮觀驩然相得因授之簡請書爲記

文起堂記

云槎張季翁者嘗治其居於城之東衢焉層基累構必宏以軒綴棟雕甍必壯以麗乃髙其門乃峻其墉乃敞其堂乃邃其宇乃翥以樓閣第宅之華輪奐之美甲於城中鮮有能埒者夫季翁修業以息特布衣之俠而隠淪之流也今欲其門可容蓋駟列幡防堂可聫簪裾沓履綦此其志不在近小者矣落成僅十年而其子果發科並起惜乎翁奄逝不及見而志則酬矣仲子防於爰處其中請名其堂以昭令美司勳氏曰夫仲子亦猶行古之道也古之人一舉步不忘其親矧於身之攸躋乎季翁雅善訓子察知三子必榮以顯克稱其居令後世莫可加然特以富貴望其後耳不知事有得防勢有盛衰若其室瞰髙明孰與地甘湫隘此雍周廣諭於田嘗劉生致慨於王謝者也今仲子修文以起堂之中奉母以寧季翁博古多畜前代奇器玩好悉陳於幾示能守焉然黼繡間施雜以縹緗壺觴遞禦耦以鉛槧日引掞藻之賔問字之客研討九流譏評六藝闡稷下之談發郢中之調卽使金穀榛蕪銅槃狼籍而文可永垂堂亦不朽矣由是仲子告於母夫人僉曰聞昔賢母惟欲子以善養或期子以令名汝以文起含章吐繢抱璧握珠可擬孟陽晜弟吾亦無媿範尹二母奚患不富貴乎汝其無忘先人之廬敬佩司勳氏之言仲子載拜唯唯遂書以牓諸堂而屬余述爲記

董氏西齋藏書記

西齋者董氏藏書所也世居上海之沙岡自禦史公起家繼大理公咸嗜學修文購古書籍至千餘卷生子宜陽防聰慧不凡兩世居家號淸白乏籯金繦錢之遺每指西齋謂曰業在是矣二公旣卒董子非獨能守其業又能盡讀其書搜奇括祕所藏倍其先人屏氛謝垢日操鉛槧簡帙溢於几案晏如也蓋已涉其流探其源采掇其華而咀茹其膏矣嘉靖癸甲之嵗防起海上廬毀於烈焰書亡於餘燼董子不避鋒刃夜半身犯賊中取其先世恩誥遺像及書數篋馳出賊壯而釋之亂定稍稍理其殘缺毎從友人處借而手錄之乃刋定舛誤然較昔十僅得其二三耳並新其齋屬余爲記司勳氏曰天下之物或聚或散有數存焉矧書籍爲天地之精英乎秦焚晉墜往往遭阨國且不能保而況於家乎張華縹乘武庫奚存李泌牙籖鄴架安在遂使公擇托諸廬嶽頴士寄之箕山不獨禹穴汲冡間也余家自晏所畜晉武所假奚啻萬卷余考中憲公曁余兄弟復廣之一旦爲謝兵攘掠殆盡年齒向暮心力並減不復能購輯如董子祗自懊嘆而已夫禦史者古之柱下主藏書者也而董蓋世其官矣傳稱仲舒下帷覃思三年不窺家園而董蓋世其業矣由是子子孫孫勿替保之又能自得之誡以口肆貯爲腹笥是董子所深望也使致諭玩物取譏兼兩如斵輪之說書不幾於廢哉中憲公與大理同登進士有通家之誼言非敢諛也因書爲記宜陽字子元別號紫岡爲太學生云

新建憲濟橋記

憲濟橋者采民謠以彰憲績者也橋距婁關二十餘里鄕曰吳宮村曰蕭涇戴墟瀦其南陽城滙其北二水交瀉防易崩圮又走一州三邑孔道也往來相踵咸不便之先是架木爲梁名曰縮裏謂稍卻以避湍激也夫河廣彴欹臨深履峻負檐而涉心悸於阽危牽挽以趨足逗於旋引余皇一經輒隕數命至風雪沈屍昏黑遇害者又莫可勝記也典是疆者非其痛切防膚而乃慢視肥瘠民且誰何哉嘉靖四十載嵗在作噩長樂陳公以殿中侍禦史簡命南巡吳當兵燹之餘未獲安堵加以淫潦作沴大浸流災公懷恫卹抗防蠲賦下令緩徵旣又淸傳以節支銷兵以裁餉省刑止訟去羨滌苛専務與民休息又爲之設糜以療饑施藥以起瘵民賴全活者以萬數又爲之穿渠以渥漑積貯以裕賑凡興利而除害者罔不周焉芳歷兩更瓜期再借俗有偃艸之風海無傳箭之警霽威於秋霜煦愛於冬日由是甘露降於虞山嘉禾產於惠畮瑞雪鑑禋而集靈雨應禱而濡士民思頌功徳者十室而九矣嵗在閹茂公適東巡攬轡於玉峯之塗擊楫於金沙之渚召父老以爰咨望陽侯而興慨歷覩玆囏具聞斯患憮然曰民命顧不足重而乃金是惜乎柰何以易朽之木濟難捍之水屢廢屢更卒無寜嵗屢廢則行者病屢更則作者勞使拘於時詘不可以贏民疲不當以苦豈永圖長治之經哉遂檄長洲縣倅屠大亨往相度之俾驅石代木敷土夷岸隤沙障瀾畚築於二湖之衝寘楗於百川之沸廣可一丈四尺修凡二十丈有畸算貲不逾五百計力僅閱三時天根見而經始鶉尾防而落成圓初升長虹迥跨鏡光練素延眺於澄流錦防牙檣騰歡於淸泛民歌曰爾厲爾揭險莫可避沈屍塞流視之如棄微我陳公孰援以濟又歌曰昔母渡河於汨羅今也從橋由袵席過陳公來晚濟我實多因題曰憲濟橋肇錫嘉名用彰偉績從民願也夫橋梁者王政所有事而民牧之職司也國僑聴鄭以取譏單襄使楚而致刺自古紀之矣公原譴於下繩鋭意於己任非爲民能然哉吳自倭夷犯境小民往往鑿石斬木毀其橋梁以避一時之亂今道路多有不通而水患間有不可禦者使感於公而以次修舉之孰非公濟之哉公還朝堂秉柱石之資膺舟楫之寄其於濟天下也亦若是矣邑令馬君防乂亭建碑徵文於余余弗克違嘉其仰體公心恪勤官守者也因思宋生兆祥於渡蟻孔氏介福於完龜愛物且然況民命乎天之報公以慰我民諒匪逺矣元凱受富平之賞季札美盛徳之遺宜鏤鴻休以耀綿祀聊采民謠銓綴爲記

皇甫司勲集卷四十九

欽定四庫全書

皇甫司勲集卷五十

明皇甫汸撰

雜著

毀舟對

束教公子問於通方先生曰聖王制器尙象舟楫興焉吳郡巨麗實爲水區舸連舳巨艦接艫蓋自昔紀之矣識治者惡夫崇奢之病禮也華飭之蕩志也嬉遊之妨業也叢飲之釁鬭也冶容之誨淫也議將毀舟示以甲令裁以常模是爲反本以惇其俗矯以殫其化吳自今其可觀乎先生曰否不然此謂裂衣斷帶之禁而非棄車止擊之神也剖斗折衡之治而非休樹息陰之化也僕聞之善防者循其性不攺其故善牧者通其志不拂其情是故障狂而壅之不若防源而決流者易也禦馬而佚之不若牽牛而豫貫者順也是故先王有因民之政而民宜之有隨俗之化而俗安之舟楫之利其究亦博矣非盡如子所云也用之聚族逆女以洽嘉禮用之送死弔喪以崇厚徳用之祖逺餞近以暢離緒用之登山臨水以宣幽思胡蠧於政而欲毀之哉且疊樓島峙不僭於瓊構之翚飛也錦颿霞舉不誇於雕墻之衣繡也軒�之照水不多於緹帷之竟道也終宴之所費不浮於一饗之玉饌也芳辰之輟賞不曠於窮年之遊手也采蓮之靚女不荒於倚市之明艷也中流之簫鼓不闐於閭巷之管也何捨彼而亟此蓋事有緩急物有大小治有先後政有因革今瑤臺無恙而余皇被災狐鼠當道而鷁首防戮裏猾怙勢而榜人受禍嚚訟繁興而櫂歌輟響殆非所以召和气弭怨聲也吳之侈靡鼎貴比肩操贏繼踵久矣成周風在四方先王不彊而同蜉蝣之刺不能齊之以儉沮洳之譏不能挽之以奢使蘭舟桂楫不泛於朝夕之池危冠袨服不覩於長洲之苑雜賄奇貨不鬻於吳趨之肆陳粟紅腐不儲於海陵之倉巨商良賈不通於閶闔之塗而上錯之賦可不登於天府之國庻一切盡廢之乎今夫舟之習於水猶車馬之習於陸也爲之飾以珠玉錯以金貝被以繢借以簞茀鏤以鉤膺文以輪轅約以鞗革和以鳴鸞非不麗也亦猶屏騎於周行而脫駕於魯道也未見其可也宰民者浸以湛恩潤以鴻澤惟患康衢無鼓腹之夫南畆乏媚我之婦顧戒其樂胥坐而愁郁止其笑歌起而呻吟曷故焉昔李子入晉見今室惡而故室美新墻痺而舊墻髙嘆曰民力竭矣吳舟𨿽麗亦故室舊墻也民實不堪漸自痺惡耳若昔管仲沐枝而塗無愆期之役晏嬰棄車而民罷擊轂之戲致治有本導民有機故曰民可感而興也二子之謂矣哲侯良吏勅躬閉心端軌務實達權挈要在宥去甚斯民將有率履從教攺行安節而向化者焉毀舟何爲哉

吳漁父

屈子撰漁父篇余擬之加吳以別於楚也

嵗防防赤奮若辜月日長至甫子不擇遜於松陵泛於鶯湖漁父見而問曰子非司勲大夫與何故至於斯少負英气眇視一世業振古風獨步江東何壯也今乃憂心辟摽形容枯槁何憊也甫子曰昔嘗抗防以忤郭武侯舉朝爲之動色而今挫於一兵子又嘗持議以詆張太宰三署爲之斂容而今窘於一鞫吏謂非命與吾其已矣漁父曰蓋聞釁由人構奚天之咎禍自己求伊誰之尢且子生薋菉之鄕而佩薰紉芳趨碈之塗而懷瑾握瑜適椎朴之市而掞藻摛繢履突梯之徑而姱節砥行叩吹竽之國而鳴弦挾瑟是自犯不韙也今時所重者勢與財耳使子位髙何网之遭仕不善宦防其气焰使子金多何法之加產不及中神罔爲通是自失其所恃也夫犯五不韙失三可恃子之不隕於仇讐之手者亦幸矣語畢相與觀於湖上漁父倚舷而笑鼓枻而歌曰流有淸兮亦有濁賢如屈兮於魚腹遡有順兮亦有逆忠如胥兮盛以鴟革水有源兮亦有委智如蠡兮從余逺逝遂去不知所止

鷦息解

建業域中有寂公子棲趾長幹皈心淨土得北山僧捨之一楹大僅逾鬥髙不過舫惟慧塔影軒梵鐘響座而已因題曰鷦息蓋寓言於防莊也乃左圖右史彈琴其中逍遙乎不知榮觀燕處之爲帡幪也爾時寥廓大夫過而哂之曰陋哉子之居乎是安足息子哉且子誦法周孔睎績臯防不爲鯤鵬之遊鴻鵠之舉而乃托志於鷦鷯謝笑於鷃雀僕竊惑焉公子曰吾知息吾躬焉而已容膝之外非吾所覬也南榮戒多老氏取足又曷故哉且吾以昭曠視之不知一枝之爲小也吾以蟣塵觀之不知六合之爲大也𨿽有鄧林瑤圃一旦饑鳶擾其上亡猿警其下將恐千仞失據三匝無依豈復有息所哉大夫於是愕然自失曰公子幾於道乎吾方坐此困也乃拜手讚嘆而說偈言占占𨿽小知黠慧羨微禽一枝安足戀屬厭乃其心庇苟非所據胡貴茂與深乘時假全樹矯翼飛上林弛張種種故龍徳良可欽公子聞之乃大歡喜曰吾於用天下也亦復如此【公子盛生時泰也大夫者汸也】

司防獄書壁

有兔爰爰犯虎之穴虎怒欲噬之驅之豺窟懼甚曰嗟嗟豺虎類也安得不毒我我知其食吾之肉而寢吾之皮無疑矣豺問故知寃於虎也釋之平原喜曰玆平原乃吾門庭矣遇鷹及犬鷹嘴圎犬善顧或擊之或搏之百計困幾不免嗚呼天下之人有同其類而異其心天下之事有幸脫於彼而不可料於此者戒哉愼哉【虎武定也豺倪翟二撫君也圓顧二比部郎也悉隠其名云】

諭歙文

有盲於詩者妄意刪之皇甫司勳五嶽黃山人並遺圖倩梓於歙客奮起不視而唾欲毀其板余爲止之夫彼旣盲於詩則其所取未必是而所去者未必非也使詩不恱於凡耳受嗤於拙目余方以爲幸而子乃以爲憾耶夫毛嬙西子國色也天下有目者所同美然鳥見之髙飛獸見之蹶驟禽獸豈可論於聲音之道哉竊怪夫今之言者謂吳之詩不及關洛齊魯然吳之黃口白丁僅諳三體未窺六義載防出疆憑軾而遊於名都學士大夫多延致之與之談必虛左與之唱酬每出其下咸謂少陵不死謫仙復生也顧不可笑乎夫騎卒逞謀而謂良平爲非智材官奏防而謂衛霍爲不神然與否與是猶鄙堯誚舜而陋禹也於妄人又奚難焉

皇甫司勲集卷五十

欽定四庫全書

皇甫司勲集卷五十一

明皇甫汸撰

傳

張季翁傳

張仲子者年少而有才人多樂與之遊余亦締交焉仲子遇余良謹一日造余跽而請曰家君被褐隠市然而有古俠行年且六十矣懼其湮沒無聞也願先生賜之一言以圖不朽此與酌大斗稱千金爲壽者孰久暫哉余曰敬諾乃作張季翁傳季翁名衝字應和中都鳯陽人也勝國時有仕平江路者避僞周之亂徙家金陵畱季子賜贅長洲徐一貴家遂爲長洲編民自賜始也是爲髙王父生子彥達彥達生防防生準季翁父也並善治產積而母氏李孺人又能持陰教相之富埒吳中季翁綺嵗卽慷慨負气不爲崖檢從師學求知大義不習文辭事父母處晜弟以孝友聞凡中外吉凶之禮有疑皆質焉所議務協於義曰禮求其平易可行令通乎人情耳奚必拘學泥古哉甫壯嘗嘆曰丈夫處世不能冠纓結綬乘軒擁麾以快其志當遊俠四方安能僵臥牖下事一室乎乃賫槖中裝去之京師與長安少年爲鬭雞走馬蹴踘樗蒲博塞之戲間與髙陽之徒酣飲壚肆擁姬促坐哀箏順耳食揮萬錢卽貴人過之睥睨不爲動色也都人士咸向慕之莫不延頸願交焉後語人曰偉哉皇帝之居乎賤臣何幸仰覩宮闕之麗基扃之固衣冠玉帛之防奇貨雜賄輜軿輻湊之殷與官儀之美乎蔑以加已請止矣遂歸省庭闈叩首泣謝棄養之罪親亦撫而爲之歡勞焉及視家人產力勤自約與童僕同甘苦至營堂室必華敞所蓄器物玩好必精巧𨿽鉅室未嘗有也其衣裳戍削之制輒爲增損俗尙褒衣髙幘曲衿侈袂故爲狹小以矯之所簮帢帽服襜袷佩鞶囊人皆效之終莫能及也對密親良友詼談謔浪一坐盡傾而卒歸於正類托諷焉客有匱乏好爲贍給或窘迫來歸能爲之拯防族人忿爭決訟不取邑令之命而信季翁之言𨿽裏中無賴亦善遇之而勸之攺悟由是人益多其義烈貴人長者轍迹日盈戶外而季翁益爲醇謹母敢驕詡所生三子長曰鳯翼仲曰獻翼季曰燕翼並聰頴能應對有所占屬如宿構焉廣延明師誨之三子彬彬文雅矣貴人長者忘年與之交先爲季翁起居乃日設賔客可供十人饌防腆充於圓方焉長子仲子俱爲太學生分遊兩都季子選爲郡學弟子員將鼎立以盡友海內藝苑之士矣中嵗婚嫁稍畢因好山水之遊年躋六十輕防如少壯時往來虎丘石湖之間或操小舟載酒肴以行或與二三交知徒步徑造令童子攜壺榼以隨誡其子曰汝曹不得與吾此流飄飄然有乘槎上漢意因號云槎叟示無系礙云此其細行也若夫倒篋而慕孟公之風折劵而馮生之量推產以惇愛讓刲肉而致孝感庻幾篤行君子之槪焉三致千金而再散之此與齪齪守財者安可同日道耶司勲氏曰太史公謂戰國四豪皆因王者親屬借卿相之富厚招天下賢者顯名諸侯不可謂不賢矣然其勢易也至如閭巷之俠修行砥名聲施於天下莫不稱賢是爲難耳矧聖朝法禁之嚴不得捍网逾軌惟信義節烈足以回風而激俗使人率履向化季翁近之矣夫生也有涯而名垂無疆古稱三張今濟其昌遲今顯揚善者之獲報彰彰哉

王隠君傳

丙辰之嵗余解宦自南中還聞周子以言捐館於虞山之陽未嘗不悲且嘆曰吾蘇自是無醫矣卽被病緩急誰可寄哉居一年所季氏子乘病迎王君診眎之餘從旁察其語病狀及所得如響竟不起如其言猶謂偶中未甚奇也又二年所孟氏華陽公病復往迎君診眎之如語乘狀亦竟不起余始憮然曰周子不可復作乃今幸得王君哉君名來賔字國光別號玉田吳邑鴈宕村人也髙王父曁厥考並善堪輿家至君獨小之乃從師學儒覃究經義丁辰坎被褐爲衣含菽爲食棲趾環堵中惟憂用疹因患耳竟瞶乃嘆曰小子志欲以儒業顯今爲廢人天乎命矣夫卽不能自治設以治人有所效於世其醫乎遂好古方書隠於潰川之上訓童子自給廣購素問本艸脈經難訣五色奇咳鴻寶諸書畫則手抄夜則口誦每至忘寢同舍人不堪其苦而君獨安之時越人吳生世魁日與之遊心竊異之常謹遇生而生亦知王君可教也間與語曰我有簡要診脈運气禁方欲傳於子子幸母泄君乃敬諾生果出諸囊中君受而覽之因頓悟史所載長桑君事信非誣矣由是醫術益精診眎人悉知病狀藥一再飲卽愈病者嵗中多所全濟事具醫案中故不載裏中長老貴人益爲曹丘而君名浸淫上聞縣令而下賔待之郡守而下士待之又晉之臺司及開府行部迎君者檄使交於道矣前守林公版授散職謂章服便於趣召或曰與其冠帶從步吏後孰若褐見之爲貴哉君亦殊不樂禦也病家持金來卽防而築室城西之隅頗耽幽寂焚香端坐委懷緗素課子弦誦暇則引流灌園交植花竹戶外則結駟沓屨爭來迎君惟恐溘朝露而塡夜壑也君聵於耳而聰於心問者以手畫幾輒了悟𨿽仲車面壁周知四方曷過焉君性溫坦而有節槪重然諾口不言利而好施予友人程禹謨欲以女字其子未請而夭君後揣知其意悵然曰余負程君哉越三年復生子而程復誕女卒踐舊約程貧且死臨其屍而聘之又客有貧欲火其親者君力阻之涕泣曉諭百計營貸乃獲地焉其信義多此類此豈獨伎足稱述抗行懿烈所謂賢而隠於醫者非耶今年五十矣而色若女子以恬澹養生殆黜聰而神完支離而徳劭者也嘗著醫案二卷具載所診病者狀所立何方所處何藥死生驗者若而人及邑裏姓氏言悉本於血脈經絡陰陽表裏與順逆之所由寒熱之所宜守數精明世莫能窮也又素問臆說一卷雜言一卷藏於私篋云司勲氏曰生民之所大患莫急於病世之拙工不習文理徒執古方妄意於厲鍼砥石湯熨醴灑以冀其生一或不捄輒諉諸司命夭札可勝計哉本朝醫院之設崇以華秩優以淸班然授非簡良失罔防罰甚則藥物且未諳覩矧息至之微癥結之祕乎使王君膺蒲璧之徵防闥庭之侍奏功何如哉而巖穴之士抱才湮沒名不出戶者王君幸爲遇矣

錢居士傳

吳自泰伯讓王季子辭爵厥後甪裏興歌於搴秀披裘髙盼於遺金世多隠君子云我明王賔氏而下志不絕書乃今見錢居士矣居士名谷字叔寶武肅王苖裔也世爲越之臨安人後有壻夷亭張氏者遂爲吳之長洲人父早卒事母有孝行家無儋石儲因號磬室以自況夫原憲環居非病馬卿壁立晏如奚戚焉性木彊惇厚謝卻紛華恥防滋垢嗜學耽藝晝夜誦覽不輟將修祕書永嘉之業以繩其祖尢攻繪事旣善山水兼精人物圖花卉則管下生枝冩羽毛則屏間飛去至題詠亦閒婉可玩由是馳譽丹靑卿士大夫得其寸楮尺幅愈於百鎰千縑髙車結駟日枉其門居士每長揖不爲屈又不樂曳裾懷刺以通曰吾食吾力足矣何假縣令給肝王公貸粟也其槪如此而母氏亦有介山偕隠之風焉所交遊非文苑佳士則俠客酒人隆慶攺元甲子一周季冬除夕初度之辰交遊悉載酒肴賦詩爲壽而請余作傳以傳先是學院檄下郡邑各舉博學茂文者纉修世宗皇帝實錄居士亦在聘中以多識前言往行可當世叔云司勳氏曰昔人謂求士當於其所不取及其所不爲諒哉若錢居士者砥節勵行以立名聲於天下豈矯俗抗世者哉亦率履適性而已彼求富貴利達者炫赫於生前湮沒於身後不可勝紀較居士孰輕重耶使其脂韋磬折少自貶損於富貴利達何有而獨安於貧賤以肆其志蓋皭然自拔於塵滓矣尙何待靑雲之附哉

皇甫司勳集卷五十一

欽定四庫全書

皇甫司勳集卷五十二

明皇甫汸撰

志銘

明湖廣按察司僉事丹山翁大夫墓志銘

丹山翁大夫之寢瘵也召其子謂曰卽不諱能志我俾不湮滅者其皇甫郡公乎亡何竟卒孤遴具狀來乞銘從治命也余兄司直君與大夫蓋同榜雅知素履嘗竊聞之云按狀公諱學淵字道原別號丹山世爲栝州遂昌人九世祖行秀者丁元末造隠居岱原中五世祖文一避防復家城南胡巷岱原地寖爲裏豪所並祖守寧尙徳不仕父奎卽奉政公早篤學以日者言棄去獨抱詩書付公曰成吾志者子也母潘氏卒繼黃氏有閫徳生子三人長道淵次徳淵公其季也徳淵早卒公少頴脫處伯仲間擅聲白眉弱冠補弟子員正徳某嵗承奉政公諱倚廬窮經益臻邃討事父兄以孝友聞己夘黃氏亦卒居防惇禮合於岱原淒然有單露之感嘆曰昔人營冢令傍可置萬家者何心也嘉靖辛夘舉於鄕壬辰登進士授南京刑部江西司主事畿內鉅猾怙勢干紀悉繩以法細民誣染一切從貸大司防白川周公嘗曰每獄成見署尾有翁某名輒不復覽而廷尉參覆亦莫有異防者同捨郎有疑獄多質公爲平反由是以明允稱癸巳恭遇皇上建儲勅贈父如其官而潘氏黃氏俱爲安人云尋以考績取道展墓稍稍復其故業後署本部廣東司員外江西司郎中又遇皇嗣誕生覃恩得拜眞贈父復如其官母氏皆爲安人因建祠以棲靈妥享輪奐特美綽楔並麗過者望而咨嗟裏中爲之語曰生子當如翁季矣事具涇野呂公記中辛丑擢貴州布政司左參議或以地方介荒裔非大賢之路乃以盤錯自砥略不動色至則苖夷弗靖中丞治齋範公將陳撫勦便宜取決於公示以恩信蠻獠皆回心向化焉時廟建方興潘中丞公以大木艱得爲恐推以任公公無少避而材果畢集秋當試士監察檄公入典院事錄成晉禦以語類托諷上怒左遷眞定判守倒馬關闗人賴以爲鎖鑰甫肆閱月移貳邵武常山之氓號泣恨奪公之速邵武治迹尢多又恨得公晚也甲辰入覲乃就闕下拜本臬僉事備兵建寧八閩爲之斂迹戊申海防竊發始建巡視行部詰兵謂公言少戅坐失事抵罪以聞詔下吏部謂弗讐也乃請攺任以釋巡視意己酉遷湖臬備兵下江防駐節蘄黃間風偃湘漢庚戌蠢苖復叛三省震詟臺司以公昔在貴陽知地利諳夷情署覈功罪陰爲折衝浹月獲凱皆其指示之力也癸丑嵗當黜陟臺諫例得彈劾有以惠文銜私者中傷之命下奪公官飄然起曰余昔在貴陽聞伯氏奄忽卽思反服居楚求艾宦情益減每移書與遴治義田掃荒逕以待余久矣悔不引決竟落謗者之口歸隠別業飲酒髙防日與故舊爲平生懽撫兄子逾於己生也或惜其位不滿徳業不充志乃曰余以一介儒生幸際聖明射策發科嵗中超致大夫橫金衣繡垂二十年分亦足矣願以遺榮裕後昆耳時多賢智公者余始蒞栝州覽其山川層巒疊嶂崎嵚崒嵂延亙標峙太史公謂佐命五嶽顧不然哉且溪流迅澓漰湱浕涢聲聞百里故其人多慷慨激直之風明興攀鱗崛起若劉文成而下章葉數君子並以丰功偉烈彪暎史冊翁大夫者亦曠世之選也然以煩劇之才功烈未立遌不容於時潘生所謂拙者之效非耶閒居數月疾作遴輩多方延治不藥而卒七月十日也是月也應中丞亦捐館於廣南開府運數適相值矣距生治甲寅六月二十八日花甲一周娶葉坦劉氏累封宜人男子四長遴次選俱邑庠生次遷次遂女二淑廉適鄭工淑貴適黃九章亦俱庠生孫男子四曰元鳯元鶴元鸞元鵬孫女三曰元姬寧姬慶姬並未婚媾是嵗十二月二十有五日襄事於妙髙山之新阡考宅徵吉也銘曰髙原膴膴岱之陽丁辰中圮業已荒後有作者卜世昌肅肅憲臣奮以揚彯纓耀組貢明堂威夷澤閩乂楚疆抗迹鎩羽回且翔濬源旣深流波長妙髙開阡魄永藏末路云促余休光

明忠州儒學司訓劉公墓志銘

劉子亮以楚材舉於鄕累試不第拜云和令敷文飾政樹循吏之風余左遷貳栝喜得佳屬云旣而持其先人司訓公狀來乞銘以余昔在水曹忤權承譴員外置爲黃州理官黃人嘗謬頌之且雅知公也按狀公諱大倫字某黃州黃岡人也曾祖政歷知貴州鎭逺府進階亞中大夫祖瑛父澄並韜隠不仕母李氏系出望族嗣徽閫公生而沈毅寡言笑卽家人未嘗見其喜慍之色少長業儒有大志流覽羣籍博物洽聞足稱武庫𨿽夏月盛暑獨坐誦輟扇不揮人或異之曰心靜體涼當自得之非道家引釋氏禪定也其砥節若此制事必由於禮燕私罔或惰行爲弟子員時從弟子陷於法乃以百口請於郡守胡公公爲感動立貸之不復推理人益以此重公祖之將殯也陰陽家者謂支幹弗利諸子不宜登墓公方弱冠叱拒其說褰諸父之衣泣曰安有父棺卽窆而子不臨穴者哉有忌願身當之諸父竟悟後皆無恙及父之殯也道從河河無梁天且沍寒水復深濬眾止之公竟徒涉染足疾每陰雨良苦悲泣曰吾以水故悼其親非智不如葵也以嵗貢起家嘉靖某年春授四川重慶府忠州儒學司訓教鐸頗振士子樂師嵗時餽獻一無所受窮乏者捐俸周之癸巳春遷涪州彭水縣學教諭距忠州甫三日堅不欲就遂自免歸曰本非吾志安得戀戀久混升斗哉上官多賢智公者反服家園十有三載杜門掃軌以開卷自娛或勸之遊曰動靜由性向懷五嶽許耽一丘各從所適也一日忽檢曆書謂小雪後吾當就寢時疾尙未革至期果奄逝異哉凡殯殮之具一皆手自裁定子敬如其言遵治命也昔矯仲彥預知死期陳太丘遺卒所皆平生鎭定故委作不亂公蓋同之矣公生於成化丙申之八月二十有五日卒於嘉靖丙午十月二十有四日享年若干嵗卜某年月日於某丘之先塋公娶同邑封君王公文奎之女吏部驗封郎濟之女弟也子一卽亮女三長適袁尙相次適陶珽以嵗貢授河南裕州別駕季適張業縣令公濟之子也孫一長統由縣學充國子例貢生曾孫二如龍如鱗俱稚劉之先系江西饒州鄱陽縣靑塘村人句容公後也有從宦襄陽者因僞漢陳友諒據湖作釁避地黃岡遂卜家云司勳大夫曰余嘗誦漢詔令徵廉察孝悉多奇節士若劉公非古所謂孝亷者哉余居黃每過漢陰望鹿門未嘗不想見尙徳息機之風也至慕達者穢迹於比鄰摛藻者乏譽於鄕曲豈名教所與哉公之大父天順時值嵗凶出粟五百石全活千餘人萬後必大於門可髙善慶獲報云和當超致崇顯亦防逢其數矣是宜銘銘曰少惇吾行不敢以儒自病晚效吾官不敢以祿自安免而歸吾息吾機賢哉知止獲考其死所未究者俟厥子

明中憲大夫廣東提刑按察司副使洞陽顧公墓志銘

洞陽顧公卒之明年季子啟東曁冢孫道洪持其外姻秦子滂狀來乞銘余國之棄臣也𨿽嫺於文辭烏足以鐫金石揚芬燿哉先是其兄惠崖公之墓屬余表之獲詳世裔玆覽狀典而有徵因述其言聊爲緣飾之按狀公諱可久字與新別號洞陽昔越王勾踐封其庻子於顧因以爲氏其在錫者則自晉防軍凱之始也明興有福五者卜居邑之膠山鄕公之髙王父也力田畜藏家累千金時鉅猾兪寘逞暴作姦福五率其子壽山召義旅遏之寘懼乃潛奔京師飛文誣詆父子並逮系久之寘乃服辜始防矜釋歸則盡防其貲矣壽山子諱信尙在齠齡賴友人錢氏爲魯朱家得不死長從賈人往來吳門稍稍復其家業是爲誠軒公後以兄榮僖公貴贈柱國太保禮部尙書公之王父也生三子季諱榮章號筠軒以公貴贈中憲大夫泉州知府娶李氏而生公中憲父嘗與芹軒伯氏艸堂仲氏各訓誨其子每曰吾家本江東人望纓緌蟬聫安可不思光昭先徳而守田舍翁哉由是諸子克遵義方伯子可學卽榮僖公仲氏子可立是爲參議公相繼登進士筠軒頗鞅鞅不豫公曰富貴要各有時大人第少安母躁焉知後羽一舉不淩前翼衝霄耶嵗在癸甲果連第拜行人時毅皇帝將南狩偕同官江右熊軾山西孟陽泉南張嶽洛中熊榮輩上書請畱略曰陛下輕萬乘棄九重忽垂堂之誡而甘馳駿之遊縱不自惜如宗廟太后何上怒詔獄廷杖之左遷國子學正尋以父憂去位值今上入繼大統首錄諫臣擢居闥而公尙在苫塊末承恩命亦數矣癸未免防起家銓曹將擬前授而錫尹暢子素不悅公亦應召在京陰譛沮之竟拜戶部員外郎時追崇獻皇議起羣下聚訟未有折衷公從同官後上防與張桂二公殊不相協復詔獄杖之闕下幸不奪官乃有徽藩冊封之役昔在行人有榮善王弔祭之役兩奉展親而君命不辱兩遭笞防而臣節不渝君子以爲難丙戌出知閩之泉州以母老乞養防上不報嘆曰古人回馭獨何心哉彊承郡檄而泉俗素好嚚訟且怙勢相傾至則作六條以與民約旬月多回心向化者公之折獄也務在得情而發摘不以爲神故民無寃者公之卹災也賑貸有方而矯制不以爲嫌故民多全活者至於興崇學校奬防士類尢多意焉庠生王以寧兄弟就僧捨讀書蒼頭與行者忿爭輒撲殺之株連兩生公一訊出之止坐毆者以寧是秋舉於鄕故士多感激奮發由戊子舉者凡二十有八人上應列宿皆公造也若餘同年莊用賔蔡克亷並以髙第顯名僉曰泉守知人哉三載考績上方畱意元元求所謂良二千石者入爲公卿銓曹察吏治無出泉州者將以太常卿召之客有止公行者曰吾母耄矣忍使不沾寵命而徒爲身計乎乃就考得上最母封太恭人帔震簮翟亦榮矣亡何母卒嘆曰向使從客言不抱終天之恨乎甲午免防起家補贑州當閩廣荊楚孔道商醝往來例其稅以充督府軍需墨吏並農販徵之公至白罷之贑民稱便甫三月擢爲廣東按察副使民泣曰天不佑贑遇公之晚柰何不能借公如冦恂也瀕行主藏吏邀公視其醝羨將以徳公乃斥之曰昔屬令有餽吾幣於途者謝而遣之汝不聞耶三年無染於泉三月欲污於贑棄其前操戾之甚矣贑民至今以爲美談公自念兩守劇郡年資特久僅膺常調復領遐陬兼之備兵瓊海風瘴霧意不欲行少宰霍文敏公廣人也移書趣之不得已褰帷露冕往蒞其境飭法振紀宣布威徳黎民惴惴罔敢犯者間乃按行諸郡咨詢黎倭出沒之處相其阨塞險阻而爲之備禦繪爲圖說松林石阪不假躬登絕島中盤宛在心目𨿽充國之畫金城文淵之籌函谷不是過焉未幾羅活峝黎出刼爲盜按圖循迹遂窮治之儋厓諸黎五十二部落聞風欵附境內帖然前此未有也以公之才晉陟卿貳如漢故事奚所不可竟以讒免惜哉萋斐成貝錦之嗟薏苡起懷珠之謗皎行易污流言難察類如此矣昔泉有丘侍禦者縱其家奴搏人於監司之門公按以法雙江聶公持節按閩猶不能奪使憲臣如公則王者三尺法有不信於天下者哉觀其賫空囊而度大庾之嶺題數語而謁曲江之祠此與投犀沈水取石迮舟者奚異其免官還家也杜門卻掃絕交當世屏迹公府慶弔之外𨿽防防亦不多預時泛舟梁谿之上振策惠山之陽以取適而已性好讀書至老不倦尢好染翰作鐘王書盡得其髓文必根理不襲陳言尢工於詩解褐卽與薛考功蕙鄭戶曹善夫談初耽李杜乃撰體略晚醉右丞爰輯詩說唐太史評公詩有幽深之思多自得之趣當矣所著有在署讀禮溫陵防州珠崖在澗諸集並賦贊志銘序記若干捲藏於家瓊管所纂山海圖說迄今用之輒效傳爲軍中指南云丁巳偶感風痺尋差謂長子起孝曰汝才宜繩吾武累試不第亦命矣曷就選令吾見汝衣冠也至京授鴻臚署丞暴卒京邸公得訃悼曰使吾子不克殮形牖下吾過矣吾過矣因慟疾發不捄而卒情具哭子詩中邑人聞而悲之嵗癸亥正月某日堪輿叢辰家並曰吉圖舉公柩於小嶺灣之新阡啟楊王二恭人兆合焉禮也公生成化乙巳十月卄日享年七十有七配陽山楊氏贈恭人繼武進王氏封恭人子男三人長卽起孝鴻臚署丞次啟予國子生次啟東縣學生孫男十一人曾孫男八人云系曰今士之仕也孰不欲優遊以取卿相哉然有至不至者命也與其脂韋睎寵於世孰若玉碎而垂身後名哉如洞陽公能防垢遺榮殆無憾矣是宜銘矯矯憲臣際風振翼抗防繩違越爼秉直分陜樹聲爲邦流澤口可鑠金心匪轉石我有忠信孚於蠻貊亦有子孫遺之淸白惜哉棄捐胡然奄忽經始嶺灣卜云旣吉爰啟新阡乃安幽宅考徳懷勳請視鴻刻

明朝列大夫山東都運同知山泉王公墓志銘

長洲分教王君振鐸之暇謁余載拜涕泣而請曰常聞孝子之於其親生不能養死不能爲終身之憾使不能銘懿美湮沒無聞於後其憾殆有甚焉臯也幸而叨一命之寄爲多士先且遊吳文苑之邦接公大方之家不靳一言以爲先人光是孤之罪也是孤之罪也余矜其辭發其狀覽誦之嘆曰朝列公之行宜銘已君僚友毆陽司教所述也典麗足徵又曷辭焉據狀公諱景明字時新號山泉保定淸苑人也髙祖諱明善曾祖諱子成祖諱源並隠不仕父諱郁贈奉政大夫府同知如子官母劉氏贈宜人云公生英敏夙悟知非凡兒奉政公令就外傅少長從定興李先生遊遂精易學補邑庠弟子員時督學侍禦爲儀封浚川王公按試拔公居首屬以逺器正徳癸酉果登順天鄕舉四上春官不第時嘉靖癸未嘆曰今聖天子龍飛於上士咸思攀鱗以赴功名之防丈夫苟膺一命之寄皆足以行道濟時奚必一第哉乃拜鞏昌府推官地接羌戎民多質悍可以理剖而難以法繩公至持以矜恕多所平反時總兵李隆甘肅姦首也坐法當刑諸司懼有外變欲閟禁中勒令自裁公力陳曰李所犯非暴諸市曹何以昭國法示與眾哉由是隴西之民罔不憺公徳威者矣丙戌遷本省太僕寺丞奉勅提調三邊茶馬頻嵗交易蕃部往往匿其名馬數不盈額公厚加餽賚誘其來廏適中秋入賀聖誕閱所獻多神駒逸驃聖心嘉悅恩寵特優矣庚寅遷開封府同知専司河道先是通塞弗常漕舟愆期糧餉告乏公方憂之乃稽程限覈募價不得僞增侵削而宣瓠之役興焉然勢或不便於臺司公身任其事而業已構其讒矣防考察之期太宰誠齋汪公惑於臺司語將不利於公浚川公掌院事力爭之曰倅郡如王某者剛直自遂不阿取容使以此防黜則選耎弗勝任者進矣竟獲免乃調貳鞏昌士民喜其復來扶老攜防郊迎道左曰何幸西土再覩末光丁酉鄕比奉憲檄執事鎖闈所薦多名士己亥駕幸承天簡命亞相石門翟公秉鉞西巡至鞏見公與語陳說邊事較若指掌載之隨行迨還朝上防獨薦之尋遷山東都運少使齊魯凋瘁盜緣爲姦公視醝浹月一振而更新之始無廢墜夫刑罰馬政水利鹽法皆國家大經也凡所歷試克稱厥職以公之才何施而不裕而位僅止此眾共惜之然向非王中丞知人抑豈能超致金紫公知止足竟投劾去臺司苦援不可得此又豈徇祿縻爵之世所多見乎自癸夘閒居灌園開逕日與二三同好詩酒爲娛課誨子孫俾知務學足迹不入城府兄弟五人公爲其仲性惇孝友伯氏早逝恩撫遺孤宦槖罕積而仗義樂施亦風之倜儻然也履旋防神奄忽委化悲哉初娶李氏同邑濵州博士守宗女也隨至鞏昌公治獄明允諷道實多嘉靖甲申九月九日先公卒於官舍年四十有一卒之日郡人懷慈母之嗟若防妣之痛焉後以公貴贈宜人繼娶張氏山東平原縣防寧教諭環之女封宜人距生成化十七年七月十八日歿嘉靖三十三年正月十八日享年七十有四子五長希臯卽分教君次道立道興道顯道成女五孫男七公之子孫亦旣多雲先是疾革欲遷塋所塋在郡城南六十里王磐墅逺祖元翰林學士故基也今避其諱因名王村云塋先在墅西北至國初明善公稍遷於南後以地隘冢繁各自經始公則卜吉於塋之東南二里許嘉靖三十四年十二月十二日希臯輩奉公柩合李宜人焉倬彼王裔肇自太原世躋華顯貢禹彈冠之日呂防贈刀之時前史蓋紀之矣明興中丞公徳明者持憲撫三晉茂著勳猷公從兄也自是科第駿發簪紱蟬聫郁爲望族莫之與京傅文毅公所譔傳記載在家乘公爲理官所全活民命無慮千餘嘗髙門容駟曰後世子孫當有顯者不愧東海於公矣銘曰誓淮王宗旣遙且洪迨玆朝列乘時奮庸漢尙陰徳紹厥余風隴西之民大造是防河流底定別駕之功茶市馬天閒已充督醝經國自西䢐東爾才則裕胡施未隆金馬故阡新鬛而封溫溫宜人宅並考終慶流後嗣奚必爾躬我銘貞石垂示無窮

明誥封奉政大夫戶部廣西淸吏司郎中靑山王公墓志銘

王子維楨童時以奇聞年未及冠登進士第與余兄司直君爲同榜友余從闕下獲締交焉並嫺文藝爲海內所推迄今三十餘載矣丙辰之嵗王子自南安辭守而余亦由滇中解憲各歸山中爲灌園吏者幾十載𨿽音驛相聞而光塵難卽每懷良覿寤嘆未嘗不在陵陽間也乙丑春正旣望王子衰絰不逺千里防犯風雪匍匐造余稽顙再拜泣而語故始知靑山公已背養日月有期手自勒狀請銘於余余閔其柴毀相對而泣少焉把臂相慰勞嗟乎先人有懿美而不能闡揚是有負於知己之托使辭溢而近諛事乖而匪覈亦豈深相知者哉按氏族所載王姓最大其散處太原瑯琊間者最稱繁衍若漢諫議大夫而下晉太保司徒之屬最多顯者靑山公諱汝猷字宗臯周靈王六十四世孫先自江左徙新安實茂之苖裔傳至唐尙書大獻公璧厥後寖衰宋紹興問再徙宣城之涇川遂爲涇縣人曾祖考子榮封戶部員外郎祖考達字徳孚由成化丙戌進士官拜武昌守孝廟時考郡吏以天下第一稱有子六人次鏴字鎭之倜儻有大志娶邑中左知州輔女實生公公生而隠厚不爲凡兒嬉戲武昌公甚器之乃延良師教以詩書夜誦不輟燃膏達旦就幾上假寐巾燼不自覺也其篤如此左公精於易學嘗著周易輔說行於世公從而問難恍然有悟端坐一室研味道腴師曰性靜可與爲學非子其誰正徳乙亥禦史張君鰲山來督學覽其文選充縣學弟子員值家門搆釁族人多亡匿公挺身赴理抗言庭折無卑庇纎趨上官爲之攺容向非平昔志節能服人鮮不株染蔓逮者旣而痛父以急原抱憤溘故苫塊思報執防三年不事酒肉停柩在堂一夕火起伏棺號泣天爲反風得無恙尋殯宣陽都靑山之原每穿土虎豹悲鳴廬墓逾年芝產冢上公心以爲異竟祕而不言因號靑山公示無忘其親云時趙宜人亦能食糲衣浣相夫於義有鹿門之風焉禦史盧煥劉隅相繼督學移郡邑俾勸駕入試數奇輒不耦余緒時爲南京戶部主事監兌浦口先與左公有姻婭戚公因爲道誼交攜二子從之遊尋轉吏部考功郎中北上乃攜二子師事湛公公方倡道東南由大司成遷南少宰公居新泉精含探討益邃四方學者如武陵蔣信廣東周衝永丰呂懷婺源洪源滁州孟津述業響臻相與友善闗中呂柟安福鄒守益亦稱公爲江南篤行君子矣二子𨿽稚年旁侍竊聴若了悟焉者客皆異之己丑督學章衮按郡公攜子歸涇辛夘與長子入試廷幹中禮經第一卽維楨也越嵗壬辰登進士第授行人司行人奉例歸娶逾年奉詔江南開讀又逾年奉敕徳府每祗役寧省迪以令猷期樹鴻績敬諾以行甲午督學聞人君銓奬其孝慈復趣應試亦竟不第而仲子廷傑嗣爲縣學生如京師恭遇太廟覃恩應授封典公曰余豈不能叨一命之寄以展濟物之志徒以子貴冒榮非夙心也同榜徳淸蔡汝楠勸之始克拜命兩奉制詞若異質舊於儒林鐘祥及於哲嗣多美辭云公恨生不遭時以顯父母而身爲大夫慘然不豫受封三十年非嵗時慶享不以衣冠自炫棲趾靑山構艸堂數楹弦歌其中非公事不入城府飄飄然有塵外之想妙契顏齋洞啟籥嗇精頤神𨿽躋耆年色猶少壯蓋恬澹足以養生之驗也子旣入官爲良二千石未嘗視家訾稍髙於門罕置防產此其槪矣撫弟汝璉惇友於之愛而存故尢篤且防謙不欲上人以故里中號爲長者嵗鄕飲邑令恆以大賓迎致之宣守羅公汝芳闡道宣化四方環聴者履滿千悉爲館穀無虛日亦雅重公數相問貽公素無疾甲子八月展墓靑山凡少時經行之地徧爲探訪欷歔眷戀久之至北亭莊左手偶感風委頃而返二十四日忽泄下越四宿呼沐浴更衣者三翼日果卒距生治庚戌十二月十一日享年七十有五二子哭之慟知公者興斯文防祝之嘆焉配趙宜人先公卒子男三人長廷榦官至南安守娶左氏先封孺人加封宜人次廷傑國子生娶朱鶚女季廷盛聘趙女女三人孫男六人文炯邑廩生次文增廣生文美附學生文爟文耿文灼曾孫男一卒之年廷榦卜以十二月十六日舉公柩權厝於靑山祖塋之次俟吉乃圖新兆域云夫靑山公之學専務體認不尙緣飾故其爲文亦若厭時格卒不獲一第非才之罪也然有醖借能藻鑑至論風俗得失生民利病較若指掌用其言足以圖治使脫射策而就旌招其功烈蓋逺矣夫仲弓懿範乃誕元方叔師博綜特秀文考以廷榦爲之子公其不死哉是宜銘銘曰於休先生砥節礪行誦說羲文髙談孔孟爲世解紛仗忠與信不有長者俗焉表正苫寢帷堂快讐未果至諴格穹反風防火鬱鬱靑山幽靈玆妥旣產祥芝亦馴闞虎往諜所載孝感斯徵今人與居先民是程淮水之澨實流於涇俾昌而熾遹世其興匪位而貴匪爵而尊仁義允蹈師友淵源芳塵永謝潛徳猶存所未究者爰俟後昆

皇甫司勳集卷五十二

欽定四庫全書

皇甫司勲集卷五十三

明皇甫汸撰

志銘

明中順大夫思南府知府王公墓志銘

王大夫旣卒之三年將圖襄事諸孤來乞銘余以不文讓孤泣而固請曰是先人之遺命也願徼一言之辱以慰九原之靈展狀季翁中捨君所撰云大夫諱延素字子儀別號云屋姓王氏光祿大夫柱國少傅兼太子太傅戶部尙書武英殿大學士贈太傅諡文恪公鏊仲子也其先汴人宋室南遷從而渡江居吳之洞庭東山遂爲吳人大父諱朝用仕光化縣令以良稱自曾至髙並以太傅貴贈如其官榮躋三公恩逮四世乃知佩刀之授有徵列防之施無爽克紹祖烈者矣大夫生而厚重偉丰姿有器識甫冠以太傅三載考績防入太學恥居紈袴被服樂與諸生遊太傅方在樞密乃杜門絕不通賔以謝請謁者曰毋以累家大人爲也其防愼如此時當中葉毅皇倦勤閹瑾竊弄朝政日非流毒搢紳赭衣關木暴於轂下者以百數太傅秉正嫉邪事每與忤瑾心銜之以相公望重終莫敢侮稍爲斂容褫气人鹹爲公危之尋上防避賢者路竟遂祁奚之請不失大雅之哲歸臥東山海內嘆其爲完人云時長子中捨君窮治宮室苑囿凡輿馬服食靡不華腆粉黛聲伎充於後庭玉帛玩好實於外庫將以娛其親公悉屏而不禦焉仲獨沈靜寡欲折節讀父書翩翩然佳公子也相公亦喜謂成吾淸徳者此兒矣亡何謁選銓曹太宰爲長洲陸公執其捲曰非王太傅子耶眞可謂得靑箱之學者卽取父第何有但朝廷盛典不可虛稽昔司空導右軍羲之皆由門第起家著勳簡冊偉然成大丈夫是君家故物也仕貴及時尙奚待焉適有左軍督府之缺擬銓授乃以親老求南冀便省問眾益賢之因拜南京中府都事履任卽恪守職司值畿內諸衛所類進表箋詣府多冗費一切裁革人稱便焉正陽諸門官軍領鎖鑰恆夜風雪中行視憫焉捐俸葺廡以庇之此何異陛楯郎得休居自旃始哉在南都三載多所禆益甲申丁太傅艱服除補中府尋陞經歷嘗有中使夜呼索阜城門鑰將出爲章聖召醫叱曰禁門一鑰安敢擅啟然事關太后柰何詰使者言頗驗乃飭踐更卒嚴禦躬導出入旦日上防言醫官召用無時不宜處城外以備緩急時嘉其奏焉舊制都司及各衛所武臣兩月詣京一比試第其能否懲勸有差邇來監臨者徒以虛文姑息視之法漸廢弛率爲釐正不少假借士卒皆嚴憚參軍矣嘗奉詔淮揚有司餽遺一無所受丁酉六載考績妣胡氏由太孺人進封太宜人兩承褒寵實異數云是嵗遷宗人府經歷秩髙而事簡銓曹亷其有治材不宜寘散地乃就闕下拜爲思南守嘆曰余豈不能奉天子之威徳漸被逺人爲良二千石乎母老且病惡忍忘垂堂之戒驅峻阪之馭耶遂投劾歸太宜人不久背養獲奉終事孝思無憾矣旣除服或勸之仕曰吾有先人之廬足以托處具區之田足以自給桑蔴橘柚之饒足以比戶封而鄴架之書可以委懷湖山之勝可以展眺人生行樂豈在一麾五馬間哉吾弟壯且謝秩韜隠從事著作縱不能附子臧之節獨不媿少遊之言乎吾其已矣士論髙之性縝密寡言笑事必熟思而後行𨿽造次未嘗失色於人度有容犯或不校亦無脂韋睎世之態少喜臨書字畫遒勁得太傅筆法間占屬短律亦淸逸不失家風涉獵聞見隨手籍記他日人有忘之者悉爲陳說較若指掌殆今之崔林也居無虧攝彊飲食壬戌四月朔偶嬰寒疾越七日卒距生治某年月日享年七十有一悲哉配陳氏初封孺人進封宜人乃先公卒子男四並秀發能文長有輔國子生次有夔次有龍邑庠生次有玘孫男女八人可謂蕃衍矣輔等卜以乙丑十二月初九日奉公柩厝於洞庭王塢之新阡越丙寅正月初四日合陳氏宜人兆葬焉銘曰倬彼王裔起自太原居吳震澤由汴來奔天挺太傅身任斯文扈聖熙載炳耀臺垣兩朝毗化四葉防恩邦侯纉業亦貴而尊懷金剖竹皂蓋朱旛踐榮知止膏施自屯誕生哲嗣𨿽死猶存阡開幽隧儼對湖濆赫赫中順題墓之門刋石頌烈永詔後昆

明文林郎浙江臺州府推官張公墓志銘

吳四著姓而張爲一若今天臺公者其先濠梁人也勝國時有仕平江路者避僞周之亂徙金陵再徙吳爲長洲編氓自五世祖賜始也賜生彥達彥達生防防生凖世服賈以貨殖聞生子四人並好遊北走燕南走越結客少年遊閒公子日馳逐於章臺狹邪間歸而務然諾輕財好施能趨人之急則又以俠聞仲子滂字應霖母李氏所鐘愛也始折節讀書其在燕也鼓篋入雍盡棄其裘馬之習從博士掌故講同異多所發明爲大司成所知積分考行升諸上捨世廟戊子以尙書古文舉於順天疇昔五陵諸少年咸指目而訝曰張仲豈久人下者哉向以鴻鵠困於燕雀中耳自是十上春官竟不遇乃捲志長林躬理家事稍治第宅葺園囿地僅一區而池館島嶼之勝備其中花木禽鳥亦相稱自號靑陽居士杜門掃軌以謝貴人惟二三密友時爲開徑食不重味酒才三行輒罷去乃出所藏書籍圖畫彞鼎罇罍劍匕錞鎛咸千百年物賞鑑之暇則延師訓課其子而已內而諸從外而子壻各以別捨折劵畀之或婚喪不克舉者咸爲周之有惇睦之風焉逾三紀嵗甲子季衝子鳯翼燕翼並舉於應天裏中謂古有三防張家將復見於今則又駸駸乎以顯聞矣乙丑春忽戒其紀綱曰爲我趣裝將謁選於天官氏人莫知者先是嚴相公爲司成時嘗拔太學俊異者得馬氏一龍從謙輩十有一人隆禮以優之仲蓋與焉後登上第者九人嚴旣柄用凡受知者趨之多得巍科腆仕仲獨謝去曰吾寜不仕豈可以權貴致身哉相國敗始有此行或以其事寖淫聞於秉銓乃拜臺州理官遂自號天臺仙吏而人稱曰天臺公云時侍禦龎公尙鵬按浙之命甫下持憲良峻大署其門屬吏母得上謁天臺公徑造其門閽人止之乃排闥而入禦史驚而進之庭參未已遽升其堂曰未嘗爲吏不識吏局然下僚謁長官承問治道亦禮也胡深絕焉禦史斂容而謝京師傳以爲美談視脂韋磬折足帖帖面赤汗背者何如哉不疑之諭暴公子天臺近之矣將之官過裏中猶攜諸從獻翼輩爲竹林之遊忘其簡書可畏也移檄促之單車入郡偶觀察使者委以訟牒而名犯其諱入而作色曰理官與囚名伍豈有意辱之耶觀察引咎謝之其不爲屈志媚上多此類期月之間疑獄多所平反弭大盜之逋捐田之罰郤鹽賈之賄俸祿之餘盡散以飾學宮廣浮梁士獲藏修民歌利涉又建正气樓以祀方正學倉吏耗米將鬻女以償出槖中金代贖之人心咸爲感動臺郡爲之語曰張君爲政樂不可支麥穗自昔蔓艸在玆以庭虛罕訟獄蕪寡逮擬堪也然同官嫌於伴食郡守甘之坐嘯忌才害能譽之所在謗亦隨之矯矯者污不信然哉遂以年免聞報之日嘆曰吾豈不知耄無能爲耶聊效一官以見志耳矧玆地也稱仙都福庭傍郡去龍湫鴈蕩密邇間得馮霞禦風躡石梁探海嶠吾生足矣昔稚川求丹砂於勾漏靈運娛淸暉於永嘉某𨿽不敏請附二子矣或占綴詩篇閒婉可詠也角巾東歸士民遮道車不得行尋建祠肖像爲享祀焉抵家發裝圖書之外惟防蕉蘭蕙數種而已閒居兼屏紛雜辟園濬池崇臺綺閣覽衛生之經談緩齡之術仲長眷懷於山水馮亮廣適於棲遊殆未涯也忽膺痺疾涉旬而卒隆慶己巳正月晦日也生治丙辰十一月二十八日春秋七十有四配沙氏相夫以才淑克昌厥家沒齒敬愼不衰男女各二長鳯岐娶陸氏次鳯儀娶徐氏皆太學生孫男二天臺公病方革無他言惟曰我卽不諱防魄猶思越鄕昔人托南陽臺人豈不能血食我耶卒之後果有屬吏素車白馬千里臨哭者悲哉彌畱之夕召獻翼曰汝吾家千里駒也爲撰述平生乞銘於司勳氏彼雅善文又汝忘年交也獻翼泣曰唯唯是嵗鳯岐輩卜以十一月十又幾日卽逺於伏龍山祖塋之傍遵治命具狀來請夫張子藝苑名流得馬遷敍事法且所聞於家庭罔溢而徵余奚加焉聊刪次而系之銘曰張仲務學克振儒風肇由俊舉恥以貲雄避權謝仕韜光固窮晚效一官烹鮮愈治爵服匪榮聊展吾志民號神君自稱仙吏不習塵容引年解紱樹碑畱思建廟享食官豈在崇民懷惟徳伏龍嘉麗卜宅妥靈赤城遙緬騎箕鞭霆飡霞吸瀣安知委形

皇甫司勳集卷五十三

欽定四庫全書

皇甫司勳集卷五十四

明皇甫汸撰

志銘

徐隠君墓志銘

隠君姓徐名京字禹量中山武寧王七世孫也余嘗誦髙皇帝禦制碑爲鳯陽府鳯陽縣人家世農業王蓋贏糧徒步仗劍倔起晞竹帛以垂勳誓河山而疏爵者也自是紈袴子孫憑藉寵祿炫奕陪京無逾魏國家者延至中葉始知說禮樂惇詩書彬彬乎多儒雅士矣君尢砥節勵行嗜學綴文乃知太衝起於公族靈運誕自侯門也祖某號蘭谷父某號慕蘭並任俠樂施降而能聄母梁氏萬戶安之女也雅有閫儀載在家傳君生而聰悟甫七齡能爲五七言對信口占答慕蘭公奇之使就外傅年二六能屬文習經義志期以文遹武正徳丙子應天鄕比就試京兆尹居首選後累科不第輒棄去曰此殆非不朽業奚足困壯夫哉遂擬古文詞特閒詩賦不窺家園者十年矣亡何慕蘭公背養居喪毀瘠事梁夫人撫弟立襄以孝友聞締婚授室推產讓僕自處湫隘梁夫人慈景無恙由子翕孺也遭辰終鮮兩弟相繼奄逝殯之具身獨經理謀諸細君而鄒氏賢婉脫簪解珥略無難色成君懿親之美而君方齊物於防莊寄情於潘嶽曠瀁恬澹不爲貲省𨿽世濟蟬聫而衣惟緼家崇鼎食而甑或生塵晏如也因號居云子以見志焉嘉靖丁亥慕吳越山水之勝爲子長好奇之遊訪友明哲商防藝藻時蔡子羽王子寵黃子魯曾省曾皆與定交吳趨之市而余兄弟亦傾蓋焉以倚閭之故不遑畱滯亟歸寧慶因杜門掃軌覃精邃討力追古人於是東橋顧公璘曁弟橫涇公瑮石亭陳公沂倒屣紆引更倡疊和而君獨雄轢其間聲稱籍甚於江東矣浚川王公廷相以大司馬參贊南都機務非公事不濫通賔君以詩投謁卽嘆賞不置司馬業上防切論時政語侵魏國君坐是避之不復往來以故臺省鉅卿愈重韙君時海內被褐之士以詩名家者太初流寓於吳防子言棲趾於燕京而君且度外兩子若未暇參論也將軍西第履綦響臻公子南池軒騎塡集而君門轍迹間有長者不以蓬蒿見謝也梁夫人尋亦捐背毀瘠逾於前防謂生不能崇養三釜產子皆夭死無以衍一綫之居嘗鞅鞅弗豫矣甲辰嵗余在司勳仲氏涍蔡子汝楠施子峻在比部王子廷幹在戶曹與君數相防防歡若平生君爲牛首地主邀致羣彥探幽攬勝登頓彌日賦詩盈帙藏之山中一時傳寫長安爲之紙貴越乙巳諸子稍稍遷去而君疾間作自以志不展於丁年才不效於小施苒苒聿暮頗有憂生之嗟然苦吟耗心縱飲傷肺客爲勸止之而君猶覓句驚人頌酒詆婦悲哉明年丙午君於兄弟之子擇其衝秀養爲己子曰俾奉先人祀不乏足矣越丁未忽病風左體委不勝動履鄒孺人臥不安寢食不甘味晝則延訪名醫手調藥餌夜則焚修祕祝願以身代君瀕危得復起者鄒之誠感所致也又明年戊申君積屙少瘳而予羇紲都亭相見輒欷歔流涕察其容貌攺前鬒髮非故心竊憂之至把臂晤言了如平日幾其猶可彊息也君且悼故友之零落緬陳迹於俛仰命酒慰勞盡出其稿曰以此累公餘因參定蔡中郎謝司直所芟取者銓次之而爲之序君手漸能書翰期我以中秋之防不數日食鮮疾作余時在長幹寺報書云仙子樓居維摩禪坐明月一室何曾兩鄕十六日漏未盡而卒嗚呼痛哉臨歿猶令友人誦其序文頷之曰吾目瞑矣小祥之月鄒孺人令其孤來乞銘曰知圏典者莫若蔡邕公無辭焉據狀公生於某年月日春秋有幾男二守硯早夭次守筆女一適溧陽翰林院庶吉士馬一龍亦先君故守筆擇某年月日襄事於雙橋門之新阡以鐘山賜地罕可祔云君多懿行不述外𨿽和光而中懸人倫之鑑臨財非義卽千金不爲眄睞覩時俗事輒慷慨不平至談經世之務抵掌奮袂欲爲陳思自試著隠一書頗懷韓非之憤已矣居云余忍銘余友哉嗟乎世謂相知之難而相遇尢難也設有二三當路知餘如君則將職文墨之司無泣玉之寃知君如余則必防弓旌之招備記室之任豈若是轗終其身哉命也已夫君所造有居雲集吳行淛行二稿並著隠總十餘卷成一家言銘曰有徳而文無祿與勳逸情埃表棲迹孤云生不滿百千載揚芬一逢吳季二古徐君

黃先生墓志銘

夫神駿伏櫪而駑駘驂乘蛾眉棄捐而勃屑進禦瑜瑾韞韣而瓴甋騰價龍劍敝室而鉛刀發硎士亦有然者天乎人耶求士若此望世乂安得乎吳人於是乎搤腕爲黃生矣按狀黃君諱魯曾字得之人稱爲中南先生云其先河南汝寧人也宋元兵興間髙安公徙家袁州生斌少習孫吳書學擊劍騎射察觀英雄屬焉值徐壽輝破袁州以斌爲萬戶尋自僞漢亡歸髙皇帝從徇南昌授昭信校尉調禦蘇州遂家於吳君六世祖也生信信生景暉爲武略將軍景暉生暐始棄武攻文以進士起家任比部郎決獄三輔以爲神明生異號葵庵公君其仲子也生而頴慧過人葵庵善操其息立致萬金產析子各千餘君與弟省曾卽五嶽山人也盡以購書讀之父爲譙讓對曰昔人謂黃金滿籯不如一經矧五車乎與其饒於貲孰若饒於學乎比部公聞而賢之弱冠並充弟子員竊鄙時義博綜羣籍探古文辭好奇縱譎爲文閎衍莫能加焉長則方面巨耳修髯炯目昻軀山立偉然丈夫也丙子試南畿主司爲李公廷相覽其捲深加嘆賞置易第一錄其論以獻不竄一字俾爲後學式云屢上春官不第同年崔公桐時爲少宗伯諷曰子日暮矣時不可失禮曹司務員缺姑屈效一官可乎君笑而拒之出曰咄嗟崔生安知余之心哉方今専重進士卽才如董賈學擅班揚位躋卿貳勳垂竹帛問之非由進士終赧顏憾心矣是時抱志不屑謁選者余長公衝海鹽王生文祿耳嚴相聞之亦願見此三人三人不肯行天下想聞其風焉葵庵晚年任俠務博有大度苟不得盧千金捐於一擲無恨也以故家易凋落又廣置妾媵多生庶子卒無長物君事母王太孺人竭盡孝養讓其先人之廬以與諸弟而身自僦居委巷晏如也長兄太學生孝曾早卒撫防女長爲治裝嫁之錢生用商示以時義獲舉於鄕今爲肥鄕令是也性狷介遌俗離羣寡所交遊弟省曾外惟王守王寵耳余兄弟以中表尢密八子齊名吳趨爲之語曰黃家二龍王氏雙璧皇甫四傑鳯毛鸞翼同學莫敢仰視矣包山徐繗以藝交始終稱莫逆焉後遇太學張獻翼卽投分嘆曰恨得子之晚也兼以峻直不能容物邑令張舜元苛法於其僕斃於杖下君爲發喪令蒲伏引慝裏兒以催科逞侮君上書李節推士允略曰一介不取僕之志也倚馬萬言僕之才也李覽之爲斂容卒當侮者罪居父喪郡守胡公纉宗唁其廬就幕次稽顙曰衰絰不敢詣公庭以謝守辭而韙之其梗槪皆此類亦以見當時守令賢於今逺矣己未之春年逾七十猶擔簦躡屫自潞河徒步入京師其篤如此所著多憤世刺時之篇若令語士役議枕戈雜言序使服官政必多忠猷毅烈乃竟已矣閒居弗豫時過其侄姬水城南精舍茂林修竹觴詠移日姬水者五嶽子也嘗奉安石以逰承阿咸之賞者也是嵗業將北上趨治裝把臂謂曰人各有志余豈智不逮而父耶蓋五嶽由辛夘舉於鄕亦置詩第一壬辰走京師觀樂而返後不更往世盡髙之亡何君卒方其彌畱猶不忘一第悲哉是爲嘉靖辛酉六月晦生當治丁未三月朔享年七十有五云娶徐氏都禦史徐公源之孫繼蔣氏側室趙氏男三長道美郡學生先卒次道貴次河水俱郡學生孫男三道貴生嘉瑞郡學生嘉徳河水生嘉谷尙防道貴等卜隆慶某年月日奉公柩厝於靈巖西麓之新阡逾十年所而後克傷哉貧也狀卽姬水手勒粲然華矣然詳於論文而略於紀事余稍增益所聞至云文喜左氏莊騷太史得其曠婉詩喜曹謝岑李王孟得其健逸皆實錄也余復何贅焉而妄人詆其不於藝何哉白首牖下誦覽不輟鉛槧日操多所校輯若孔氏家語兩漢博聞漢唐晉四傳唐詩二選仙家四書大咍小咍錄詩說諸集行於世及隠居北遊閒居客中諸集散逸頗多蓋襄陽綴不逮意茂陵稿輒屬人也河水挺濟美之才負紹述之志旁搜博采題曰天中集徐君序而傳之所謂愛奇淩誕率任天衷蘊藻沈思獨持气骨要亦知己之言哉二孤請銘銘曰矯矯黃君希世奇寶鸞鶩匪羣竽瑟違好莫爲之先蟠木登廟伊誰之愆荊璧委耀原居屢貧孔行卒老誇死馮生均湮腐艸气吐虹霓塞於蒼昊卜宅靈巖別開京兆辭乏中郎曷彰有道往矣余名來斯允詔

皇甫司勳集卷五十四

欽定四庫全書

皇甫司勳集卷五十五

明皇甫汸撰

志銘

徐文敏公繼室淑人郁氏墓志銘

徐文敏公亞配卒是爲誥封淑人郁氏也日月有期遺命孫履貞治襄事諸孤爲乞銘狀卽公從弟繗所撰述也系曰淑人彌畱時呼英素泣且訣曰吾疾殆不起卽不起慰我於地下其在墓銘乎銘在文不在官爵文工則傳傳則死且不朽官爵以盲俗耳奚能益地下人哉夫淑人之言誠善矣媿余小子何敢當乃一再讓素堅請之嗟乎余少從文敏公遊又爲公所舉士也晚通婚媾嘗於門下竊聞淑人之賢分安敢辭稽昔任彥升以記室而表婦順於劉碑舒元輿以左司而闡母懿於陶版文果在官爵否乎回環展誦華而美典而徵尙何以加焉謹掇拾爲之銘按郁氏之先有諱貢者當周末時嘗相魯傳至靑州刺史泰始見郡乘徙江左著籍於吳遂爲吳人居吳趨孔道西接金閶甲第鱗次髙閌駢坒郁特雄埒其間國初嚴鈔法與時轉化因致饒裕父鼐挾貲遊維揚間任俠樂交諸少年逰揚其名至今江淮言郁長公若四豪云淑人生而幽閒莊恪裏中好靚妝奇服輕袿侈袂翔龍墮馬淑人屏不欲禦恥與眾女伍也父母察其相後必貴爲擇佳壻逾笄未字易謂愆期之志非有待於君子乎時文敏公適喪元配王氏徧召諸媒媼以詢僉曰無逾郁氏者公詰之曰汝不聞王淑人乎大傅文恪公長女婉嫕才淑閫徳無雙殆難以爲匹諸媼哂曰公何得以相門輒少白屋女也由是委禽授幣如初婚儀迨吉於歸公喜曰向老媼言展不誣矣時文敏由史館進秩學士主試南畿淑人相之如京當今上登極之初銳情經術延訪儒流日禦文華緝熙聖學公儀矩端偉音吐洪亮每陳說古帝王治道天子攺容聴焉淑人警雞鳴於昩旦誡燕暱於小星曰愼毋以閨房怠朝省也亡何公陟少宰攝選事進退百官天下想聞其風采未及三載以聖眷覃恩褒封逮室淑人始膺褕翟之寵拜泥鸞之錫矣公題其堂曰介福令門人袁袠等賦詩以頌盛美焉時皇后方開坤寧聴陰教詔諸命婦修朝謁之儀旣又達蠶室列繭館率諸命婦就郊躬桑淑人例得珠纓霞帔旅班行與從事曳文履於椒塗陪雕輦於蘭錡實成周之異數而先漢之稀覯也乍舉竟寖談者至今以爲榮及公以簡命日隆漸閱臺衮執政嫌於逼已陰諷憸人就闕下上書媒孽公釁將中傷之禍發叵測公憤懣不知計之所出淑人曉之曰公第以正自持卽勘者召問具以情對天子聖哲必不惑於讒說已而詔下果得貸僅免公官𨿽伯宗聴戒於妻許允受對於婦曷過焉及歸鄕裏公鞅鞅弗豫思行樂適志淑人勸曰公才望爲上所知今執政且去位聞從左右常侍數數問公安知無使者卽家召公令舍人趨治行柰何效楊子防自放乎裏中莫不賢智其言先是作嬪於室二姑在堂奉事以禮二姑相慶曰孝哉新婦何減王家女耶撫諸子一如已生諸子嘆曰慈哉母氏卽王妣在無以加此矣禦僕媵每有恩凡蒼頭婢子皆曰賢哉主母王夫人殆未嘗死也若夫承廟祀執姑防佐夫君畢婚媾潔酒漿享賔客勤勞二十餘年福備履綏願違偕老文敏奄忽益內範兼綜外政諸子小有缺失召於庭下切責之汝不能光昭徐卿令徳獨不恐防王太傅家聲乎其嚴憚若此嵗時降誕子婦捧觴逓起上壽以未亡之故爲淒然覆觴而罷自是子婦罔敢言家慶者平生善自調頤彊食無恙乙丑之春偶疾作綿歷至冬竟不救藥而卒是爲嘉靖四十四年十有二月二日也生治某年月日甲子一周復六矣亦中壽匪促也子五人長度太學生娶吳氏先文敏卒次成廕詹事府主簿俱王淑人出英判臨淸州事次素佐俱太學生女一人先卒孫男九人履貞者成子也出後度屬當承重因董襄事云允元允徳允恭敬中允治玉柱允若並防孫女九人一適太學生皇甫谷者余季子也宮詹君從都下聞訃驚惋殞地痛哭曰曩余本不欲行母命彊之竟令抱恨終天矣不逺數千里徒步來奔槁容柴瘠室人不識也當王淑人卒時尙在孩提淑人爲撫之令徳感人若此宜其爲文苑名臣之配屢叨恩渥上罇禁臠日給於中廚黃金防繒嵗頒於內帑身共享之子孫振振昌大厥後富貴殊未艾也天之報施淑人亦單厚哉成等卜以丙寅某月日遷柩於靈巖山之賜塋合文敏公兆焉哀榮亦備矣是宜銘周姜翊祚趙媛昌宗覽古遺絢炳訓於彤肅肅文敏刑家自躬王謝郁升如璧獲雙淑人來嬪徽音克嗣靖恭職思周旋從事諭夫於道迪子以義壼譽夙欽曰惟賢智𨿽有茵鼎莫永慈年匪無膏沐豈駐顏叢蘐萎露拱木萋煙爰昭世美佑啟宮詹鬱鬱靈巖帝錫之冢生旣防恩死亦銜寵昉彼湘君蒼梧是從潛徳休光刋銘示頌

明重慶守陳公孫安人墓志銘

嘉靖癸亥之夏重慶守陳公諫卒安人孫氏一慟幾隕然猶彊息以育諸孤遂構疾至隆慶戊辰春亦卒蓋生固非安人志也日月有時孤琦璟等將圖襄事而從兄瓉時爲太常卿移書往徵其狀來乞銘展誦其言蓋嘆河睢絕響晨牝貽詬徽音莫嗣惟妬是聞至不遑卹而宗弗克紹者悲哉於是乎有感於安人之賢也太常於世廟時爲給事上書指斥時政著蹇諤風其言多憤世之辭類如此按狀安人姓孫氏父鶴亭公某母湯氏海虞鉅族也安人生而婉嫕稱閨房之秀重慶公自防頴脫爲鄕校之英考比部公復亷知孫氏女而鶴亭公亦雅聞陳氏子申之以媒妁遂締婚焉比部公時佐嶺南歸與妣徐安人爲子授宗廟見禮成喜曰所謂佳兒佳婦此奚忝耶翁姑繼卒相夫執防紀務協於禮敬事呂恭人隆娣姒之儀呂恭人者瓉母也二姑並防撫之及笄爲治裝以歸二姑徳安人猶母矣初安人因公未產子蚤夜遑遑爲置側室乃生女安人亦自娠女則又求宜子者納之乃告於公癸夘果生二子安人子之不啻已出公心始懌奮於功名遂以甲午舉於鄕丙午遊南雍安人從之金陵庚戌舉進士拜比部安人從之京師三載奏績安人膺封典奉勅命有樛木下逮之辭匪諛也丙辰領卹刑於閩便道攜安人歸冠翟帔霞流珠綴珩宗黨榮之未及行乃有重慶之命則又從之蜀中公聴外政安人持內範甚嚴固扄鑰絕餽獻凡蜀產之珍屏去一無所好公治理以循良稱安人相之也乃以憸人構釁再期而罷事具公志迨反初服槖無贏金安人脫簪珥以佐饘享賔客爲公卜夜之娛察其鞅鞅弗豫則又諭以南榮之誡廣以北叟之言敬通解宦左顧孺人樊姬進賢實昌楚忻戚蓋同之也庚申季子生安人則大喜曰無官有子曷輕重哉然公竟以失意隕身功名之防有不能忘情者矣安人日夕持季子泣而苫臥柩側素病癖至是益痼忽一夕聞捨中火起驚走而蹶無俟反風實由神防竟弗救藥悲哉隆慶戊辰正月十六日也生爲正徳己巳十一月二日享年五十有九後夫死甫五易朔耳子三人長琦邑庠生仲璟太學生季珤女六人適馮者安人出也終安人不廢寧省無匱母遺如子道云由是子孫振振玉樹之產虞猶徳星之聚頴也安人能知大計矣琦等卜以己巳十一月十五日遷柩於虞山邵家灣祖塋啟重慶公兆合葬焉禮也昔子厚志叔妣陸夫人具列柔儀罔諱爵齒太常仿之無遺絢無溢辭述而銘之允宜稽昔稗官著妬記馮荀之家幾覆嗣惟孫休休有令美先君之思朂任只鳯毛翩翩河東擬攬暉發潛鳴陽起孰謂安人而無子虞山之灣兆重啟從夫於邁妥幽裏千秋萬嵗應不死

沈太安人墓志銘

憲使沈君應魁居母氏程太安人憂日月有時乃衰絰徒跣屆司勳氏之廬蒲伏稽顙悲號涕泣持狀請銘其墓余亦爲欷歔久之發緘申紙狀卽太安人從弟鄕進士大亷辭也事覈而言徵情攄而懿闡有足采者按狀安人姓程氏雲樓公鉞之仲子也母王氏裔出伊洛兩夫子後宋徳不競於越是遷始占籍姑熟數傳至髙王父兵曹可庵公式正統間以死勒國家無長物而淸白是貽雲樓公昭先令徳率迪尢謹教子姓世其業大經舉鄕薦授昌樂縣令大亷相繼頴脫駿發他日昌程者此子已仲子防秉淑姿夙閒女誡授以孝經列傳了悟大義稱閨秀焉及笄重慶守葵軒沈公海季子似葵公虞防其配張安人召媒媼圖嗣張者媼嘖嘖賢程氏云非此莫能追嫓張者以張孝謹有徽音也因委貺焉雲樓公曰重慶之女先已拜吾宗廟今以吾女往奉公祀非潘楊世睦乎由是仲子歸於我至則相夫以恪撫遺孤以恩綜理家政惟密禦僮僕婢媵惟嚴嵗時薦享惟禋羞賔客饌饋惟腆似葵公遂亡內顧憂専擇外傅以訓諸子彬彬爲文苑士云晚謁選曹授南京司城指揮三載考績得貤封其先大夫以歸而二子並舉於鄕因解組屏居葺園開徑與昆仲遊式惇友於奄忽捐館安人亦自舉二子矣視之如一凡篋笥所遺庾帑所畜諸子均析罔有所私鬥粟尺帛之謡曷由興耶諸子又皆申申防防有翕孺之樂母氏令善之化也世廟庚戌應魁舉進士授南京儀部主事將母以行安人享祿養者三年尋進封太安人嘗割已田贍季弟力爲解紛排難以慰母心無何擢憲廣臬而長子亦拜陳州守尋攺趙州爭相迎養安人以路遙兼遘痰疾並卻弗就二子餽獻省問相望於道安人叱曰汝居官守惟修乃職以報於君尙安念母乎頴羮陶鮓𨿽美非吾所甘也憲使以文學飭吏事赫有令譽竟以直免眾爲惜之安人慰之曰汝年尙壯而才器通達召復雲中收功澠上未晚也奚鞅鞅爲哉趙州亦不習脂韋棄去相與賦閒居於板輿詠循陔於蘭膳爲百年壽柰何昊天不弔朝露溘零悲哉三子哀慟逾於張安人亦慈孝所感也時隆慶戊辰六月四日朔其生治癸亥十一月十三日年六十有六矣越嵗己巳趙州君等卜以明年正月卄八日遷於寶巖灣之西北合司城之兆而焉趙州忽茹哀抱疢而卒憲君身獨膺之數也安人𨿽不躋上壽而享茵鼎之隆被褕翟之華生旣榮矣凡五子長應元卽趙州守次應魁卽廣西僉憲次應麟太學生皆出於張而長於程者也次應賔應龍太學生俱程出皆先安人卒孫男十一孫女九婚嫁皆望族曾孫男女四殆熾而昌矣嗟乎安人撫前子防周而所生子並夭此又天之難諶者也憲君薄宦減產斂之具鬻貸以充可謂孝亷矣司勳氏曰余歷觀古史所載繼母之賢莫逾翟母穆姜者程實以之若事繼母能孝則王祥薛包二子耳沈奚讓焉是宜銘銘曰婦順匪易母善其難愛克致佑妬乃構患惟程秉淑紹張殫義朂爾諸孤不我延嗣天道胡爽人寵則榮洵美二室從遊九京寶隧重開金蠶共閟徳音孔昭芳儀潛翳

吳母顧宜人墓志銘

在昔嘉靖癸亥秋七月楚參吳大夫諱子孝一旦捐館其孤朴乞余表其墓不以余之不文謂余與大夫交莫逆能詳其素履也迨今隆慶庚午春二月大夫配顧夫人奄亦捐閤朴復乞余爲之銘謂余從大夫所竊聞其聲也嗟乎曾不逾十年而夫人從遊地下朴慟而懟曰胡天奪母氏之速夫人瞑焉猶自恨其徇夫之遲也孝哉賢哉按狀卽朴泣血辭也與余所聞恆八九所未聞才二三耳夫人顧氏爲吳著姓曾大父巽大父諸父餘慶並以辰年擢第起家吳中稱三辰進士者是也父余祥少爲郡學弟子員學行茂著後生稱魯齋先生云配兪氏少保公裔也居近閶闔之臯橋夫妻相敬有伯鸞徳耀之風豈居之移人耶魯齋壯未有子生女溫粹淑哲圖爲擇佳壻文端公未第時嘗與同席硯而大夫甫五齡卽能占對魯齋見而奇之曰此兒長爲大器尙惡用他擇乎遂以女許之少長閒習女紅兼誦孝經內則及通諸史大義魯齋抗行雅遊頗有山水之癖不務家省夫人能相其母治生得不匱於給事具魯齋遺書中及歸吳姑薛夫人持陰教嚴肅上能曲盡婦道得其歡心下則善諷其夫克勤於業大夫嘗賦詩美之辭多不載當是時夫人尙未有子念舅姑又止大夫一人每爲宗祀之憂因請於薛夫人廣求妾媵遂獲多男之慶視恆情妬媢何如哉延陵人氏罔不賢夫人者又爲魯齋公置妾亦舉二子武陵人氏又罔不徳夫人者大夫舉進士拜臺州理官時文端公解南太宰歸夫人請畱侍養不赴郡捨其事舅曁劉庶姑尢加謹焉間課諸子講解嚴於父師訓諸女諳婦儀大夫由廣平擢南選部夫人貽書諷以虞丘之事報曰此吾夙心屈於家大人未許耳卒上疏乞歸與偕隠凡十餘年始承舅諱執防如禮大夫復起儀部稍遷光祿少卿夫人亦不赴京邸代綜家政爲子女畢婚姻視適庶並如已出雲光祿尋擢湖廣參議階朝列大夫提督太和夫人亦不與之楚臨別第曰仕至橫金於腰結紫爲綬亦足矣妾聞讐相懷私驕子黷賄豈容君等毅直進用乎大夫卒感悟曾未逾稔乃投劾去吳故世家夫人𨿽無餉畦視饋之勞而縞素恬澹昔王凝之妻謂有林下風者夫人近之矣昊天不弔殱我良人自是居嘗戚戚弗豫遇元旦長至及生朝令辰子女率孫及甥羅拜稱慶輒謝弗受可謂永思矣丙寅嵗朴以文端公防攺授南京後府都事圖便養也值世宗晏駕奉表入覲上防陳情乞歸守朝列家法殆孝養濟美者矣夫人先以夫貴勅封安人今上登極覃恩都事君奉例欲上防請贈典而夫人止之曰汝甫授官未有尺寸之報乃遽徼寵澤乎竟寢亡何背養惜哉彌畱之日召都事君曁諸子謂曰汝先子自少負掞藻之才晚抱經世之志其擢第也選入翰苑大學士桂公以其气俠外補其理郡也屢膺臺薦宜居諫垣太宰汪公以其雄視左遷海門之防談笑而弭廣平之變鞅掌而戢辛夘從事浙闈所取士幾二十人咸拔其尢若黃中以飭憲稱沈鏈以極諫死一切不言小子識之朴等泣曰唯唯乃今知大夫怨不爲讐徳不望報量益矣向非夫人曷從紀哉其他推財好施賑族卹裏婦人恆事夫人疏節並略而不書書其大者逺者夫人卒於隆慶四年七月三日生於治八年四月八日壽七十有六男子五人尙朴卽都事君尙儉郡學生尙黙尙遜尙潔俱太學生所娶皆宦家子遜潔先卒女子七人皆適鼎族一嘗刲股起母疾者也孫男十人皆郡學生曾孫男二尙儉而下非夫人出爲夫人撫若己子故不析其母氏云朴等卜以是嵗冬某月日奉棺某山之原啟大夫之兆而合焉司勳氏曰若顧夫人者在文端公爲佳婦在少參公爲令妻在都事君爲賢母三者有一焉世以爲難矧能兼之是宜銘銘曰婦於文端觀孝始妻於朝列昌厥裔母於都君迪之義惇善亮節匹烈士閫儀範惡足擬鸞章象服榮宅裏從夫委蛻名不死發潛闡懿詔千禩

明勅封太孺人劉母吳氏墓表

侍禦劉君鳯卜宅撰辰奉母太孺人柩合其考文林公以瞿太史氏志而銘之附靑雲昭彤管孺人可以不死矣侍禦猶以懿行淑宜有表顯於世乃輟哀収涕采絢述以請於余余家司直兄嘗娶於劉爲侍禦諸姊而水曹弟又同年也竊聞太孺人壼徳久矣及覽述辭覈而匪溢乃稽古昔若陶母標塋於蠡上虞妃示冢於湘濵奚必稱夫哉太孺人姓吳氏世以武功爵衛尉徙蘇父宏夙齡嬰瘵未及拜官而卒母管太君二十而寡凜有貞操孺人甫期鞠之孔瘁稍長教以女紅誦習內則女誡諸書性頴慧聴輒了悟由是益觀古今事前史皆歷歷能道之至論成敗較若指掌丈夫莫逾也年二九作嬪於劉劉爲郡著姓中丞而下繩武科第素庵敷者學行稱於鄕門下從遊之士以百數多躋顯官事具郡誌子鏜爲怡晚公鏜子湘爲防隠公並善營積家用以饒生子梅卽文林公也元配兪卒防隠公每以單弱卹迨吳來歸喜謂潘夫人曰新婦賢而貌具福相且占曰三五而光子孫其昌天將繁我祚乎俾攝家事綜理周密就養惟恪姑享其逸而夫亦得以覃精於藝矣猥遭潘夫人防哀毀永慕及防隠公奄背泣盡流血目幾失明厥後文林公攜之京師庚午舉於順天丁丑生侍禦於京邸時孺人歸劉且一紀矣嘗恨防隠公不及見曰嗟嗟胡昔占者之言驗之晚也以產子之艱愛之特甚丙午文林公拜汀州推官以仁恕明允流其頌聲咸孺人勸諭之功及調潯州越在嶺外防犯瘴癘公賴無恙又孺人擁防之力也亡何文林公解官還減仲之產居嘗鞅鞅孺人爲指侍禦曰此子在何患終窶乎盡取篋中簪珥毀以充贍略無慍色而子果登甲辰進士拜中書舍人恭膺錫命人共榮之乃以管太君貞惠未宣旌典尙革獨不豫焉舍人尋拜南監察禦史兩奉祗役衣繡晝行吳市中觀者嗟賞圖展祿養而文林公居忽屬疾孺人食不甘味臥不安寢願以身代竟至委化及竣襄事遂屏華謝飾撤甘持淡翻閱梵典研究宗因染著悉遣障礙都捐矣以故侍禦謫推汀州移貳潯州曾無忻戚第勉以砥行固志省刑愛民而已𨿽陶母之卻餽獻雋媼之問平反曷過焉戊午之冬侍禦擢廣東僉事方以道逺不遑將毋欲爲投效計而太孺人難之先侍禦在閩中嘗一過汀父老詢知爲故推子也扶杖擁車陳說功徳盡皆泣下侍禦爲之霑巾焉偶與太孺人燕語及之悲戚致疾又以齋久傷脾飲藥不救而逝己未二月甲子也嗚呼悲哉向使其子身自之官寧不抱恨終天卽奉母氏偕往卒於塗視闈閣爲何如顧不幸哉或謂孝思開先佛理黙相非耶距生治丙午十二月己亥享年七十有四男一卽侍禦君娶顧氏孫男思濟女二孫女三皆締婚名閥詳於志中其懿行固有彰彰足表者矣嗚呼學之於人大矣哉世之恆女惟習紃組議酒漿差不失婦順而已若吳之性資婉嫕才哲炳暢動協於禮夫善事親而防奉以愉乃成其孝夫素友愛而雍輯無競乃成其讓𨿽無干外政而從容詆諷夫爲循吏慈矜嚴迪朂子令名凡此節槪皆自詩書中來也其達權應變輕財好施慷慨有丈夫之風至若祀先睦族防鄰逮媵閒家儀軌祕不載載其顯者大者云爾系曰漆室貞媛婦範未臻肅肅饁畦母訓罔聞斷機遷裏徽乏初嬪兼有三善惟吳孺人孰謂男子可不學云虎丘之陽下從夫君業詮慧鏡報感慈輪爰綴彤藻永播淸芬

皇甫司勳集卷五十五

欽定四庫全書

皇甫司勲集卷五十六

明皇甫汸撰

碑表

明資政大夫南京工部尙書贈太子少保何公墓碑

會稽之墟實維於越禹陵降神克生英哲乃誕何公爰振休烈身沒名彰宜表丰碣公諱詔字廷綸號石湖越郡山陰人也少秉淵懿之資長負頴拔之槪嗜學綴文藻徳砥行爲諸生冠遂以明經起家解褐登仕通籍三朝耀組二京歷試郡藩載綏畿甸所在以能稱自分工署迄拜司空翊世平成典邦水土終始懋焉蓋秦漢以來司空與太慰司徒防爲三事並超九列赤符舉梁素絲崇衮公無忝已若夫江艘海舸不愆以綜陵工廟役勿亟而集示儉昭朴昉橋山之制防防通漕奏宣房之績乃增秩賜金錫防褒璽近代司空未之或有若初出知永平地鄰京輦中官撓法舊莫誰何至則防災零雨亷枉章電民悅慈母囚畏神君嗣蒞於楚郴桂告警議發窖積用給軍需民旣稱便賊亦就殄廣漢之摘姦孺文之持法宋均之徙蝗龔遂之弭盜殆兼之矣由是防知西遐則風行百粵稍遷右轄則化偃八閩羣獠內欵罔不卽序可謂祗服忘勞盤錯別利者也𨿽漢史之采循吏唐典之咨嶽牧又奚讓焉至陟中丞持憲三輔整肅戎務繁殖黎元糾按鉅豪裁罷冗費關夫敵愾遐方震懾北門鎖鑰倚公爲重亡何徑踐卿佐矣於時識治者謂公宜居樞筦隠憂者謂公宜任韜鈐剡書交薦柄用可期而公知足乞骸遺榮反服暫允歸田之請未寢當寧之眷昊天不弔奪我刑獻海內惜之今上悼焉然星精𨿽隕而鳯毛不死矣方其立傾否之朝丁履尾之日遏劉襄苖克壯其猷突瑾礱宏卒免於禍大雅保身有如彼旣而際亨嘉之會遇攀鱗之代龍蛇互用身名俱優又如此設天假公洪毗金鉉協贊玉衡盛徳大業詎可量哉至若孝友繕性雝睦成風銜哀毀瘠展親翕孺教篤韋經宦減仲產守萬石之醇謹幾慧度之纎密防公罕贏餘之儲行父無衣帛之妾考旋月旦籍甚鄕評凡玆大節以及世美具載亞相陽峯張公之志司成涇野呂公之碑彪炳云煥垂光霄防而仲子大中丞鰲以余中憲先君與公誼爲聨榜分則通家屬余甄次遺絢闡發幽潛稽昔執中爲宋名相公侯子孫必復其始其在中丞公乎公之夫人唐氏先公卒卜兆於容山尋攺卜於西余之陽而合窆焉帝給營秩贈宮保湛恩汪濊寵靈攸妥堪輿家流謂得善地亮哉徵哉辭媿不腆而事覈則傳矣系曰漢何武居無赫去見思流遺徳明司空承先則良哉稱二千石曰於藩維方伯曁中丞揚憲職夙夜寅在公直胡憖遺嗟奄忽經西余筮從吉山蜿蜒水抱一竄廬返眞宅鏤鴻勲樹道側居永哀行者泣於萬年長靡極

明鴻臚通事顧公墓碑

嘗讀太史公世家諸篇乃知尙貴尊賢禮之大經也勾吳著姓有四而顧爲稱首今太保惠巖顧公可學紹肅侯之家聲挺彥先之人望早嵗擢科列郎署參外藩遺榮恬處幾十餘載值皇上求舊搜隠馳安車之徵賜淸燕之接言每當聖意由是寵眷日隆數嵗中超拜禮部尙書晉秩宮保自父率祖及曾咸贈光祿大夫如其官世祿之家鮮有逾於錫山顧氏者公有弟爲鴻臚通事諱可文字與明別號惠崖同母馬夫人產也粵自宋季不競民多南奔占籍錫之芙蓉山髙祖福五生壽山善治生富埒吳中明興法网漸密豪猾易梗有兪愼者聚而構亂邑遭株染父子逮系𨿽獲矜釋而門戶傾圮矣時大父信尙在齠年匪友人錢氏存下泣之仁念把臂之誼幾不能全至芹軒公某修業而息之稍復其始與其弟比部泉州公各訓誨其子誦法詩書繼武科第五世之後莫之與京謂非天道與善之報耶通事君生而容貌魁梧性姿倜儻馬夫人知非凡兒愛之特甚而芹軒公聴其任俠亦未嘗苦爲繩檢乃棄弟子員授興邸舍人竟投檄不屑就居嘗敬事長公相與翕孺推衣讓果有李孔之風太保公從宦逺違曰以二親累君生能奉養獨勞歿則哀毀共茹輙嘆曰有子如弟吾愧多矣東山旣起移書召弟促之如京至得攺授鴻臚攜入直廬縱觀禁籞之麗日所頒大官醪饌退而燕私都人榮之乃告其兄曰昔吳季札之賢以來聘獲觀周樂爲幸漢蘇卿垂希世之節而位不過典屬國余所叨誠已逾分尙安覬乎懇辭以歸都人賢之太保笑曰君殆諷餘思少遊耳公卿大夫聞而賡爲詩以贈並爲之壽今彚爲集云雅嗜山水之遊兼有花癖嘗築別業於城東結亭葺榭疊石穿池疏篁夾軒叢菊被徑日邀賔朋觴詠其中夜或寢處花下不知露之霑茵也又構凝雲書院繚垣飛陛飾以丹漆置蒲滿砌蔥蒨逼人因號爲蒲仙性落魄不事家業嘗曰人非無財之難立而無令名之爲患大丈夫不能策足要津以功烈胡與賈人攘攘逐利爭尺寸於市肆間哉家無長物而好千金之施義所不平而専趨人之急惇睦洽比無小大親疏多防其惠者嘉靖己未嵗旱爲虐忽病熱流火之月愈煩躁家兒汲山中第二泉置幾榻間滌之始蘇竭則如故而體益憊矣因嘆曰周詩云我心憚暑憂心如薰安得淸風靈雨俾延餘息哉旣望四日而卒卒之日無問知與不知皆爲悲慟聲震裏中方在彌畱言不及家務曰以余被華食甘乘肥禦艷七十餘年志亦足矣子孫並能文不墜先業更何身後之戀哉第令移蒲菊數本設水檻以娛魂魄此與魏武上脯陳妓樂者淸濁殊致矣先配陳孺人繼郁孺人並先君逝長子起經出爲太保公嗣次子起綸爲從弟可觀嗣俱官嶺外祗役歸覲躬視考終二子奚憾哉乃各命一孫斬服行三年防禮以義起制由情生君子謂能達權矣太保公惇鞠子之哀流終鮮之痛手自勒狀不逺數千里請銘於甘泉湛公卜十二月某日懼道阻愆期請余爲文以表其墓嗚呼世如通事君者亦翩翩然佳公子矣嘗擬樂府作調曲又仿唐音爲律詩集行於藝苑𨿽乏顯位而有令名宜歌以表之辭曰惟孝與弟行於家太保之言微而匪誇惟信與義著於鄕無間昆言欲蓋彌彰芳聲籍甚聞於朝彼都人士式歌且謠積善餘慶垂於後宜爾子孫克昌以茂恩錫幽隧惠之陽別開宅兆祔以藏表玆潛徳百世永光

明朝列大夫湖廣布政使司右防議吳公墓表

鬱鬱蒼蒼有山曰陽廬帝錫永祔寵光此延陵吳仲子之墓也曷表之公諱子孝字純叔別號海峯晚更龍峯自延陵而降世爲長洲山塘里人生而頴悟絕倫考文端公愛之甚五嵗占對七齡賦詩敏出過庭美由卽席且機辧響防長於典謁遂使字父謝愆呼友起敬云李文正程篁墩並爲學士一代偉人文端公時爲編修攜以往見咸深器之至弱冠博覽得於兼行思成於宿構將濟世匡時乃著說守以見志焉隨任畱都喬司馬座客常滿至則盡傾王新建門不妄通見輒嗟晚名益振於諸生間矣壬午舉應天越己丑皇上臨禦之八年也天下士舉於南宮者三百二十人吾蘇十有六人公爲之首及賜第選爲翰林庶吉士上方稽古禮文鋭情經術延攬俊乂殷潤皇猷有若吉水羅達夫會稽楊汝成陳約之西蜀任少海熊叔抑東魯李伯華上黨栗仁甫江左唐應徳公與餘十數子者敷緯國之華摛掞天之藻𨿽枚馬之輩相得而快甘泉之遊然綘灌之屬交嫉而興洛陽之譖矣厥後曹給事數相於闕庭王中郎忤宰於省闥曾楊二侍禦批龍鱗而抗萬言視鴻毛而輕一死其餘敡歷中外蜚英聲騰茂實者莫可勝算我明得人於斯爲盛矣然不克久奉淸班超踐崇品命之所遭亦略相似也先是文端公喜業紹於池毛懼途迫於鐘漏由南吏部尙書乞骸東歸避賢者路哲哉公初授臺州推官便道過吳獲展家慶圖欲陳情奪於父命而止居臺三載擢廣平通判夫以藝苑之英出爲理官以臺諫之器置爲郡尉大乖常格人共駭惜恬不爲意恪供職司折獄平反越號神君典牧蕃息趙稱良吏豈恥視刑案不對馬曹徒守文墨而不閒吏局者哉文端公聞之移書嘉勞亡何以廣平最拜爲南文選主事至則堅請侍養竟蒙予告酬其初願孝哉歸乃竭力娛親大構別業昉平泉以治園擬東山而營墅臺榭亭館之華林竹花石之盛甲於吳中罔有逾者鄭莊開驛賔客響臻鄴架儲書子孫弦誦他若賜金樂施懸車許借𨿽文端雅量能成其志者公也里人慕其風曰生男當如吳仲子矣今三賢堂所集後學彬彬向化皆公造焉壬寅文端公八十有三薨執防毀瘠卹典加隆備其哀榮從公請也乙巳起家補禮部精膳主事尋陞光祿寺丞去羨裁冗著爲甲令所減大官之費嵗以億計自是寖有列卿常伯之望以性剛毅介直好面折人過兼之持論峻激不爲脂韋淟涊忌者媒孽其短政府銜之銓司希防出爲湖藩右參議分守下荊南道提督太和山公嘆曰天臺武當世謂福庭靈窟何幸兩爲仙吏他日溘死牖下魂魄當遊二嶽間也褰帷行部齋服謁祠暇則延眺於鹿門致慨於峴首曰龎公叔子獨何人耶太和嵗例出納悉委所司乃稽其贏籍記之權璫斂手錙銖莫敢私者陰畜憾焉庚戌察吏坐讒免官亷吏可爲而不可爲信哉由是浮湘江遵鄂渚下赤壁遡采石而還如弔屈原懷賈傅諸作辭多不載閉關卻掃葺其先人之廬觴詠其間家鄰虎丘每花辰月夕或杖策攀躋或操舟沿泛狎魚鳥以畱連從林巒而忘返辛壬癸甲之嵗師旅方殷饑饉相踵凡備倭輯盜禦旱防潦臺省造門咨訪規略多出公議較若指掌賴以輯綏終不自言家居數載余亦自滇免歸把臂甚驩命酒慰勞相信益深凡有述造示余商評定之玉涵集余所選次並明珠集皆爲之序昔左衝假寵於士安沈約邀賞於元禮其槪一也追昔彈冠京輦策馬交馳聞雞蹴起當是時入思論道於東觀出思銘勲於西域乃今徒以雕篆爲伎鉛槧垂聲卽使不朽豈餘二人之志哉所期共保玉體俱享黃髮癸亥之春忽染痰疾步履稍囏言語遺誤竊爲憂之七月八日避暑虎丘再宿疾作返舍危坐揮藥不禦申旦長逝矣距生治丙辰正月十一日春秋六十有九天胡不稍假俾臻古稀也悲哉公配顧氏封安人所生五子長曰尙朴以文端廕應拜京職次尙儉郡學生又次尙黙尙潔尙遜俱太學生潔先公卒孫男八人亦皆駿發所締婚媾俱鼎族云公善誨諸子逮孫並爲儒流一洗紈習𨿽竹室別開銅盤異饌將以勵之而龍翔桂挺方之荀竇友於觀摩之力也小有過差不爲譙讓潛自攺省無傷和气焉公丰頤便腹朗目修眉聲如洪鐘每酒酣耳熱引目微盼掀髯宣吐謔浪唾咳文采煥發聴者咸避其鋒嵗時伏臘薦享防肅至惇睦宗姻防舉火之惠矜防孤寡殫分宅之仁人有緩急力能解紛事有不平慷慨爲理奬拔善類揜防瑕疵皆人所莫能及也所著有說守問馬集仁恕堂日錄玉涵堂集明珠集防敵論及序記碑銘若干捲行於世重修宋史殺靑未就以俟後人字學虞歐稍變戈法詞宗晁晏尢長小令下筆輒成倚馬可待得之者列開府之屏題蕺山之箑照乘揜輝徑尺非寶也卒之時朴承諱自京數千里徒步來奔防犯霜露不浹月而抵帷堂一慟幾絕孝行若此公其有子哉越明年甲子閏二月十日偕弟儉等奉公柩權厝於陽山文端公賜塋之側俟吉乃彭徵君狀其事王嶽伯著爲銘互闡幽光都無遺絢矣謂余與公最爲相知司直兄子復嬪於儉兼有世睦之好屬余表之夫萬石孝謹公儷其醇太丘長者公驂其風顏氏義方公迪其訓河陽拙宦公戒其多子長史才公纂其緒少陵詩律公嗣其響從公遊者易名於蓋棺稽法於史氏諡曰貞毅不亦宜哉系曰延陵亮節千載以還徳徽匪墜季仲之間鴻筆色絲刋石永堅余表其大揭之名山

明吏部文選淸吏司員外郎王君墓表

吏部文選員外郎王君卒其門生陸尙寶師道狀其行友人王參議庭爲之銘足以闡懿生平垂休來葉矣諸孤謂余與君乙酉同舉於鄕己丑同升於朝交最篤而知更深也謂表其顯且大者聊補志狀所未備云君諱谷祥字祿之惟辛酉君以降而上世嘗頌酉室者適符其生因題其居而自稱酉室云系出大原晉末徙閩之福淸唐水部棨爲世譜載其先大雅愼微皆起進士傳至八世祖仲舉贈奉議郎始遷吳之長洲生蘋仕宋爲著作郎中大夫生敏精於醫生觀能世其業卽君之父也子孫守其方書往往全活人吳中稱醫家者流必首王氏云君生而器雅童烏之齡卽能屬文樂安之嵗選充縣學弟子員文恪王公一見奇之曰吾宗千里駒殆此子矣時文待詔蔡孔目尙在諸生中引爲忘年交二王諸袁以才齊名旣舉進士攺翰林庶吉士先帝疑政府私樹桃李詔悉罷之乃授工部屯田司主事少宰徐文敏公乙酉座主也薦調考功尋署文選員外遇正郎缺期月不拜謂君明愼銓藻咸當其人力足攝也時太宰爲婺源汪公鋐専伺政府賢不肖一切倒置選法幾壞君每與忤將中傷君君稍覺乃以母老不便北土乞歸侍養而忘其有兄不得輒引是例命下予告仍勅按院覈之遂出貶眞定尉棄不拜兄谷禎尙官嶺南郡幕先有傳其物故者妄也嗟乎爲母承譴無忝人子矣時鄺子汴王子愼中任子瀚唐子順之並以才居吏部不利爲伍君行而諸子亦相繼謝去鄒陽入朝見嫉之言固不驗耶後周恭肅公故吏部少宰也再召入京謂汪曰公不足王子者奚故汪曰本部左遷非止一人彼獨薄尉者非矯耶周笑曰公謬矣員外初以母不便於北土眞定去京師才數百里獨能安耶旣以母老乞歸今可捨之而身自之官耶是猶欲其出而閉之門也江浙間寧無散郡可迎養者乎公頷之意終不釋而君亦矢心不復仕矣亡何太安人背養居防惇禮以父事兄以母奉寡姊友睦蓋天性也杜門卻掃委懷圖史絕戀紛華旣無塵网之嬰亦無山水之好有田在東郭外課農自給殷春閱耕迨冬納稼間一往與田父老談笑移日不知爲吏部郎也胡安人亦時往饁之君曰昔介子與母偕隠龎公將婦以遊向恨失之綿上今幸得之鹿門矣撫按諸司交相推薦防累上未報厥後太宰爲甌寧李公黙己丑房考也素重君諷禦史特防舉君又移書所司爲趣駕終不赴時倭夷構亂兵火戒嚴人皆以墳墓妻子爲念奚暇計爵位哉安人痛姑之亡鬱鬱防明君素不畜妾媵躬視家事𨿽灑削胃脯酒漿之悉理周密或以此少之而君恬不卹也君旣不出而李公竟坐讒死世益賢智君矣今上嗣位簡用先帝舊臣君業已補尉大名至是超拜南京文選主事地近而易卽僉謂由此可立致崇顯而君稱疾堅不就眾爲惜之而陸君由南儀曹起僅遷尙寶君殆有見也郡守永年蔡公甫下車首書淸徳表其裏枉駕造其廬坐牀笫間相勞苦君口不能語咄咄書空稽首作謝狀裏中嗟嘆謂賢哉蔡侯也隆慶攺元丁夘春二月十二日安人胡氏卒君震悼幾殞五內俱傷又力疾爲治防事痺遂劇非藥石刀圭可緩息也越明年戊辰九月九日卒七十稀年未躋二稔耳悲哉先是文待詔方負重名吳人士多因之起譽君尢所親愛其所否者余安定與黃江夏耳君爲詩衝澹而不尙綺靡文亦典雅有則書仿晉人不墜右軍大令之風寄興丹靑追工摩詰之技篆籀八體並臻妙品晚抱書癖手自抄錄無間寒暑讐校魯豕略無脫誤𨿽大亮之百卷繕冩子孺之三篋刋亡曷過焉今張燕公陸放翁曾南丰三集南唐書野客叢書手澤猶存所纂郡學志並著詩文若干捲行於世君性整潔不爲苟簡室中器物置必有恆所衣服巾履𨿽敝無防膩可澣足迹未嘗入公府有以事干請者挹其風槪不復敢言客有詆人短者以他語亂之慙色而去自唐宋以降數百年遺像封誥璽書之類必加寶防此外無長物也子男三長仲友國子生次仲恭郡學生季仲序孫男四婚娶皆名族詳具志中玆不載君亦可以不死矣是嵗十二月二十八日卜吉祖塋旁仲友等奉二棺合云司勲氏曰若王員外者表署於鄭鄕稽評於月旦勒有道之碑展季子之墓易名斷諡其在陶趙間乎夫嗇君者年完君者天夷淸而聖臧節而賢嗚呼先生之淸節足以起懦激亷矣靈巖之境橫山之巓白楊蕭蕭爰起新阡灼灼桃隖夫人從焉奮猷樹烈後其考旃

明奉訓大夫知夷陵州蔣君墓表

夷陵刺史蔣君卒其友人徐隠君繗狀其事同年林太史公樹聲爲之銘亦足考裔於往牒流輝於來葉矣元子太學生宇志猶欲表其墓乃請於司勲氏將以昭潛徳而永孝思志誠可嘉矣夫包山之陽消夏之灣堂而封者大夫之阡歟君諱球玉字國華別號平邱生其先自成周時封旦子伯齡於蔣以國爲氏傳至漢山亭卿澄宋戈陽之奇皆以通侯顯子孫散處河洛間髙宗時司樂瑎扈蹕南渡始居毘陵載徙包山遂爲吳人云曾祖渾祖旻父軫皆褐玉韜光因山修業有桑麻橘柚之饒比素封焉伯父詔武廟時登辛巳進士超拜禦史稍復其始君生而英敏絕倫八嵗誦詩書二七善文辭嘗攜之母家外曾王父翰林蔡公一見器之曰繼侍禦者此兒矣弱冠博極羣書咸通大義補鄕校弟子員試輒居諸生右裏中鉅室爭遣子弟從之遊今上攺元庚子嵗當比領薦南畿後屢試春官不第嘆曰吾自謂下筆言妙天下取靑紫若俛拾地芥然阨於數奇非文之罪也裘敝金殫鬢凋顏攺不復能與少年馳逐矣且古人或以推擇垂勲或由辟舉熙績奚必區區一第乎甲子謁選銓曹先是夷陵缺守荊楚方有戎事地當巴蜀孔道素稱繁劇難理天官氏亷得君才乃就闕下拜爲夷陵刺史一命而爲大夫朱旛皂蓋握銅符而綰銀艾亦足爲榮矣捧檄嘆曰豈不懷歸畏此簡書我之謂矣暫圖將母而後之官未晚也乃戴星叱馭扶疾遄徵渡江愈革竟卒於舟中去家僅百里乃不克死於牖下天乎命哉年才五十有六耳宇志嘗遊太學司成而下若博士掌故咸敬禮之曰是平丘子耶蔣氏代不乏人矣諸孫並森森秀發君其不死哉詳具志中或曰大夫未嘗蒞官臨民展采錯事曷用表之司勲氏曰昔仲弓以懿行表鄕萬石以醇謹範族故刑於之化可以禦邦孝友之善是同爲政詩書所稱曷戾焉君處晜弟間推財讓產取老甘瘠家賴舉火戶防燔劵者多矣又好爲然諾専務趨人之急包山去城府頗逺湖卒風濤險莫可涉人有忿爭不聴於邑令而折於君之一言倭夷犯山中君出數千繦召募義勇授以奇策一境獲安山有津曰鎭下水潦泥壅舟觸輒覆乃捐槖中百餘金修治之民免於患以此數端往試一州則其興鄭國之渠弭渤海之盜空太丘之獄棄髙陵之田何有哉而今已矣天不助楚殱爾父母悲乎夷陵之民聞訃輟春罷市曰祀子產於東裏朱邑於桐鄕吾儕小人敢忘玆義乃想魂流涕而爲招曰坎坎伐鼓傞傞屢舞我歌惟些俟侯沱浦侯之來兮完襦與袴侯之不來兮捨斨及斧生不防其澤兮死願受其祜余旣表其事並采其言書於墓石

皇甫司勲集卷五十六

欽定四庫全書

皇甫司勲集卷五十七

明皇甫汸撰

家志

狀略

壙銘

水部君墓志銘

皇甫水部君者名濓字子約一字道隆中憲公第四子也母黃氏恭人方姙時夢疇昔老人授以玉戒指一枚上負以鼎翼日語於中憲公公曰鼎男象而玉至寶也指者止也汝殆產子必貴自此將不復舉矣後卒如驗云吾家子姓裔出微仲至宋戴公子充石字皇父始以字爲氏宋亡徙安定朝那漢唐而下最盛勲業若規嵩隠徳若晏文藻若湜與冉曾詳載諸史宋室南遷扈從來蘇居長洲孔聖裏遂爲吳人大其族者一善公髙王父也諱通生信贈禮部郎王大父也生錄卽中憲公云官儀曹時子約生於宦邸沈頴莊恪不爲嬉戲玩弄夐異凡兒中憲公出守果州才四齡鄕人有賈蜀者延余兄弟中憲公諾之其寓湫隘室中僅容三人子約置前席乃稱腹痛辭去歸愬於黃恭人曰兒𨿽防獨非果州侯子耶何得慢我鄕人聞之匍匐請謝執不復見其毅如此若夫臨果不取俟其自得聞伎獨止習誦如初泰瞻防操子約有焉公旣謝守歸課兒曹日嚴余兄弟互相摩砥子約外無華炫而中深湛學尢専精焉且有大志戊子試於邑郡院皆首選充郡學增廣生甲午舉於鄕時中憲公四子並起科第吳中以爲榮先聘亷憲顧公棠女而顧無子業許出贅子約往婚畢乃謝曰大丈夫豈賴婦翁產哉況二親在堂安可缺侍乎遂攜其妻歸後十餘年顧亦產子人多賢而韙之庚子承中憲公諱與伯氏衝仲氏涍曁余居帷中讀禮暇輒揚藝文譏評詩法子約業益進甲辰試南宮第二賜進士拜繕部主事非其好也越嵗居黃恭人憂時仲氏卒余構讒爲禦史所窘子約與伯氏急難之所爲賦三鳥也詩載集中戊申起家太宰聞公淵知其賢將授本曹同鄕忌之仍拜水部鞅鞅弗豫俾典薪廠賈人每僞增其數以罔國利子約杖而按其罪不知其女司空文公明妾也令妾泣譖公所翼日蒞部召子約切責之子約抗言曰公掌國政乃嬖於寵而聴賈人冒侵國財不爲發姦摘伏顧欲奪屬下守法吏乎卽無司空城旦書如君上何公斂容以謝而心銜之於是乎有荊州之役矣至則算無羨緍商人便之先視者爲同鄕顧子聞防不奔多収賈人稅以充私槖子約發其賕以千計乃誣子約不畏簡書眷戀桑梓愆彼期嵗當察吏考功郎又嘗所忌者議欲黜之少宰建寧李公黙嘩於眾曰吾知水部淸介士也世擅才名安得枉措以壞銓體僅調河南藩司理官子約聞之卽日就道遵故郢眺章華浮沅湘泛洞庭爲文以弔屈賈遡黃州登赤壁踟躕賦詩興慨焉以余舊竄地也其蒞河南也諸司疑獄賴以平反玆地也何李余風在焉故多談藝之士樂與之遊藩王好事擁篲置醴以招延之卽枚叟遊梁陸生入洛聲籍甚焉居亡何稍遷興化倅監司交奬輸以金幣並卻不受緘投司中上官病其矯而性有莫可奪者當是時施防起於洛中倭夷熾於江左頗懸故國之憂其蒞閩也攝郡篆嚴戢豪右謝絕請托庭若無人同鄕劉君鳯以侍禦謫推又同年也日與探歷山川寄情觴詠造仙遊以流連望武夷而倚嘆𨿽簿書塡委特坐嘯可辦耳壬子乙夘兩典二省塲屋試文半出其手所拔皆才俊人服其藻鑑云丙辰代守入覲歸卽投劾不赴郡監司督之堅辭以謝開府胡公宗憲擬以治軍薦督醝鄢公懋卿擬以遺賢舉皆移書謝之何異嵇康之絕山公耶越嵗子乘卒又二嵗顧安人亦卒安人有令徳乘防最孝嘗刲股以療母疾者也並有傳別載夫以子安子約之文不得爲第一父子並起工官兄弟皆承譴不顯豈文章憎達殆運命司之矣丁辰荼酷居嘗鞅鞅弗豫頗有憂生之嗟素沈靜寡欲所至脫略勢利自稱方外物色異人好覽鴻寶玉笈之書求回金服食之法足迹不入城府戒閽者勿妄通賔貴人亦罕至者署門掃軌不以爲慊曰昔人友麋鹿而侶魚鳥衲子羽流可與晤言奚取斯輩污我門徑哉臺門餽遺並卻不受持衛生之誡不欲勞心苦思遂少撰述惟詩篇每興到占屬不爲應酬日臨晉人帖間圖花竹水石並臻佳絕少學琴於雲間張氏盡得其法而晚更精悟追契襄牙每鼓一二行蕭然自適曰此足玩世遺榮矣辛酉子采生日防以娛始得舒其眉宇耳嘉靖甲子秋忽患痢不治而卒九月卄九日也生正徳戊辰十月初八日年五十有七悲哉病未革召子安中子樞托以理家卒之後乙丑秋采患疹餘多方迎醫百計營救之竟夭俾子約無嗣天道有知無知耶余召樞至再三而堅不就乃立子浚季子棻爲之子余與樞負子約於幽防中矣工曹視者往往操贏致裕鮮一二淸白者吳人以此疑子約而不知死之後殯殮曁防之具贍自余也妻顧氏敕封安人子二長乘吳縣學生娶陶氏吳江貢士陶鋭女皆先卒次采防未聘亦卒女三長適王侍禦孫奎宿次適劉汀州守孫位皆充諸生玉窘而劉天咸數也一防側袁出字張憲副意孫嘉壽云所著有道徳經解校輯晏髙士傳中憲藩府政令以昭先業餘收其遺艸選爲水部集二十卷行於世此謂不朽視彼不肖子焉有焉亡哉銘曰邴原恬祿而仕則邅鄧攸邁徳而嗣弗延防莊繕性胡不緩年屈生憤世乃叩昊天詵樂淨域璞亦疑仙諭斯燭滅若彼薪傳五龍夾水一蛇啟阡於玆委蛻神安之焉徒收茂艸永絕嵇弦

華陽長公行狀

余兄華陽公之旣卒也兄子槃率其諸弟來言襄事乃泣而拜且屬余狀其行將乞銘於文苑乃再拜相對而泣蓋余兄弟四人仲先公卒季後餘生謂余知公稍詳也嗟嗟余忍狀余兄哉援筆每撫膺流涕輒復罷棄者數月矣然懼夫疏者匪溢而乖實或缺而弗彰是誰之咎哉是誰之咎哉公諱衝字子浚中憲公之元子也曾大父諱通爲一善公大父諱信贈奉直大夫禮部員外郎是爲韋庵公父諱錄仕終順慶守進階中憲大夫是爲近峯公母黃氏封恭人皇甫出宋戴公子充石之後以字爲氏歷漢隋唐間通侯本枝著稱安定丞相苖裔徙自茂陵宋室不競提刑從遷遂爲吳人累葉不仕隠於酒庫今城東孔聖裏余故家也一善公積徳砥行昌裕後之猷韋庵公惇詩文振昭先之業然發科起家則自中憲始也恭人來嬪三載嘗夢老人負鼎貽之而有姙果生衝厥後每誕子咸夢是翁授之鼎而鼎各殊制卒爲防云誕之辰有白鶴旋舞於庭及生挺姿秀朗秉性淵哲知非凡兒中憲公登丙辰進士居京師公甫七齡奉母夫人攝家事殊有條至應對賔客裁答書問諳若成人母夫人將之外家特久以故多渭陽之情束髮就傅稍習句讀卽了大義殆天縱匪由師得也隨遊輦下觀宮闕之麗思踐其階見軒冕之華謂可代而致也年二七禦史視學南畿召試大奇之取入郡學充弟子員參多士比於鄕先君讓之曰玉未琢而示之璞胡躁也少長髮悲歌於燕市慕遺風於魯墟懷英烈於荊楚探勝迹於巴蜀爰記三峽以闡山川之祕焉始謂仲宣爲宿構疑子建於倩人矣兼之甚口好劇談宿學爲折角莫能難又好騎射校輒多中出武兒右凡挾丸擊毬音樂博奕之戲罔不精通焉先君在郡校諸生雜置其中公占五經題悉成文先君驚嘆曰餘幾爲山公汝業臻此可失時耶乃令攜弟司直公歸就比亡何先君以讒免憤然嘆曰漢緹縈一弱女耳猶能鳴父之寃矧男子乎乃艸疏凡千言其略曰臣父爲良二千石多治行方藍鄢盜起破郡邑如破竹所過民無噍類果州獨全設使果陷陛下安所望蜀耶乃不防增秩越級之賞而聴受金縱盜之誣何以勸雲中守哉先君聞之移書使人邀諸途曰余恥爲折腰吏久欲投劾去矧在危城中獲生還幸矣特恨不早乃爲孺子所詆尙奚言哉然疏業已上陸太宰銜之寢不報事載近峯年譜先君閒居公開逕葺園奉之以娛而代爲家省慶展俱存情耽旣翕日與諸弟商易義於世業堂由是海內知有皇甫易矣先達王文恪公吳文端公大器之與仲氏謁喬司馬於白下一時名公如燕泉何司空東橋顧司防引爲忘年交不啻二陸入洛江東士爲減價也途經茅山登皇甫谷飄飄然有塵外之想乃號華陽山人屢試於鄕不效而余乙酉先舉先君嘆曰汝才豈在季下柰何以家事混汝汝第謝去余𨿽耄猶堪自理也戊子果與仲氏並膺薦而聲稱籍甚屢試春官不第二親先後背養諸弟或羇宦有恨不及見者其斂不逾制防不違禮祭不失時皆公身獨任之餘輩同其哀毀而已生子如公安用多男爲哉公平生慷慨持大節能周人之急友人陳與言卒防其子螽収所遺金操而爲之出息以贍至長倍還之螽賴以資外姻有湯翁者病旣革而子在𦇤褓中召公囑曰以此累君君不負陳生忍負余哉從兄源貧無依請於母夫人處之別第割墓田給之使公而遇則占郈成之宅舉晏嬰之火者豈其少乎舉族無少長凡紛爭構厲借公片言而解其信義服人多此類𨿽仲弓家範彥方鄕行曷過焉公處晜弟甚雝穆而訓子侄頗嚴峻故余兄弟終父母身不求離析諸侄憚公逾於所生父也渭崖霍公龍湖張公毎放春榜訝曰何無皇甫生間題長安主人壁廖學士程編修見之嘆曰主司良失人甲辰再試春官時主考爲西蜀張公潮取優卷十餘公在其中而張卒於鎖院竟遺不錄其家兒持之出以示人公嘆曰此謂非命耶庚戌歸悔其再誤因號不庵叟而揭銘座右杜門著書湛思味道若將終身焉先是移書諸弟曰予髫侍先大夫官京師獲聞李何邊徐之論後與孫方二山人傾蓋吳門發機破昩何必同人哉乃遡風雅之源究作者之意刪輯所爲詞賦詩歌四十卷序記傳志雜文二十卷總曰華陽集而編目先行武宗卽位政法淩遲撰緒言及申法車駕南徵撰已庚小志覩靖難錄撰壬午刑賞志思廣左氏摘奇撰纂言今上繼統崇尙文徳撰周易大傳疏余領曲周恐不習爲吏撰政凖大同之變撰幾策防好談兵撰兵統輯經子要語諸史法行撰左測右測晚年聞見日益撰因子因記邊兵犯闕京邑騷動撰靖邊經海防突起當事無策撰枕戈雜言世系攸邈閔其凋紊撰家譜凡七十餘卷數十萬言而北遊遊虞還山倦遊諸集別行於世云大較窮愁孤憤摭騷擬詞麗指眇使人不能加也公授室最早年二八範氏已嬪生男輒不育僅存一女年逾四旬歲在壬辰將北試範曰妾聞燕趙多宜男者君往盍圖之及落第娶嚴周二家子以歸並皆產子向非丘嫂有容幾乏兄嗣由是徳範而愛其女甚於子也長槃娶陳氏嚴出次梁娶王氏周出俱吳縣學生又次棻聘魏氏同槃出檠聘唐氏則同梁出也嫡女適太學生馬元芳孫夢麟梁子也亦竟夭悲哉槃梁各生女一人公自庚戌之後不欲更試丙辰或勸之曰先大夫肇迹之年也天運其將復始乎乃彊一行再蹶而歸鞅鞅弗豫適余解臬歸自南中而子約弟亦棄郡牒不赴相與慰勞陳說平生緬良防於冬宵追懽悰於秋燕丁巳忽寢瘵賴刀圭延息而公嘗學星數於姜憲副多推驗曰古稱七十者稀余殆不能躋耶越明年春杪偶灌園覺腹痛如厠足委頓不支疾作竟卒卒之日嫂問家事第曰汝好爲之諸子泣而問者公以手指所枕書示之曰無忘此業足矣公有書癖𨿽囊無餘金而架滿萬軸也余與季弟泣不能視公乃舉手作別卽合眼下生矣時嘉靖戊午三月丁丑也距生治庚戌正月乙丑年六十有九竟如公言嗚呼痛哉猗歟皇甫世炳於文非獨以功名顯明興奉直抱藝藻始萌芽中憲含章起而緯國然繼志述徳若子長之先業其在公矣博綜羣籍覃涉百家上自墳索韜鈐下逮圖防璣歷方輿所載禆官所紀靡不研討訪古由之折衷知今足以應叩早詞賦今篇中或更生不能該子云未之識者其爲書也守韋庵之法而運筆超妙兼晉宋之體而意到逼眞然十上春官不獲一第亦命矣夫而娖娖冠玉者乃紆朱橫金烹鮮策肥詡千里中朝蓋棺夕腐蛆矣公以翰墨垂聲世之重公隆於卿相之位豈以彼易此哉稽昔微仲遜迹於殷士安髙蹈於晉世有逸人之風焉卽仕者亦往往拓落不求華顯云公尢恬於勢利未嘗修刺門曵裾令室所居戶絕履綦庭滋帶艸晏如也諸弟休沐屏騎以謁公固不爲意其所養蓋閎深矣才不文至哀無飾聊述其槪如此所冀妙辭攄之黃絹懿行勒於鴻碑不旣幸乎

贈安人沈氏行略

沈氏仲子者余妻也父炤爲吳嘉定人炤之先有刺江都者遂起自江都郡及徙吳乃富埒吳中家於東江以故俗謂半江沈云在昔周文王子曰季封於沈因氏焉此殆其苖裔與純皇帝時有若鞠軒公瞿夫人者並以孝聞所司上其事詔下旌之江之東遂表爲雙孝裏俗亦謂雙孝沈不復半江云自是彬彬爲禮讓族矣鞠軒有子曰友松友松故多男子而炤最長毅皇帝時以進士起家拜行人選爲刑科給事中余父順慶公方在儀曹數相往來交驩闔太君者仲子母也給捨差池外宦終不克膺封典云與余母黃夫人通問遺聚燕好也仲子生而婉嫕母氏見輒目之意有所詣而闔太君亦每奇余謂非凡兒卽在齠齔乃竟許婚矣居亡何給捨以奉使忤閹瑾矯詔系獄將死之罪弗讐當以減論得免官歸方是時勘官悉先闗白有不承防苛法卽首領不保免官幸耳蓋瑾亷知給捨素饒於財蓄珍寶玩器累千求之不滿其意忿構厥獄也亡何余父出守順慶給捨亦復得稍稍敍遷爲郴州刺史道之相去數千餘里展親告防之禮契闊不修亦竟數年也旣而余父謝政家居給捨擢憲廣臬單騎之官令太君將其子還江東男女時及父召煤灼往請婚太君允之禮應逆女顧安所得舟侍禦關西許宗魯刷捲按蘇過存余父乃見余而語之故侍禦笑曰汝能效呂氏爲莊公議耶余曰唯唯因命二題夜中屬艸旦日獻之侍禦喜曰此過秦類也去宋文逺矣卽以所乘巨艦給傳命官往防婚事亦異典云由是仲子歸於我正徳辛巳首夏也時裏閈嘩以爲仲子百輛之將盈篋之貲至則簪珥不再雙羅綺不重襲豈力不能辦非仲子好也廟見告成黃夫人懼宦家子習於驕恣不閒婦儀故爲抑之仲子能降能眕事姑愈恭黃夫人始喜謂三郎果得嘉婦卽諸姑伯姊姻戚皆賢之如母氏云也仲子性溫而介能以禮自防往來閨闥間非女侍先後之弗行也逮下肅而有容至細過輒容納之不甚譙讓羣下且畏且感則又輒謂阿母賢也余蓋不能無喜矣被服縞素不炫麗盡飾有荊布風其事余甚恪每與言輒侃侃若詔餘者自是𨿽燕防亦交相敬罔敢防呼爲益友卽古人餉饁舉案乃今不誣也性好讀書知大義夜每佐余親筆研有疑輙質之與之辧說輒解悟也余或倦學輒以紃組相砥余自是非夜分不寢而仲子亦略能文辭矣匠心獨巧非由師授而裁花剪鳥若天產機生靡不肖焉時余學琴於金叟從屏後屬耳卽手按之悉成音其頴慧多此類余褊心觸事忿發如火莫遏諭以少安毋躁恐傷和气殆余之韋也嘉靖壬午太君卒仲子聞訃以姑在哭之不敢出聲然五內盡裂矣是嵗余試學院選充郡校弟子員不獲就比仲子若弗豫然夢其母謂曰郎君行當富貴懼汝不及見柰何爲彼戚戚也驚寤越嵗其父亦解憲歸太君期而祥矣爲舉襄事弟灼亦由進士爲侍禦史羣從十有二人婚媾俱世家紈袴子弟咸來會互矜門閥余獨儒服爲揖讓容給捨試論經義條答如響莫能難晨且遷柩例有告文詢諸壻黙無敢應者余援筆立就侍禦君不能加防諸少年咸有媿色仲子曰妾母知君展能擇壻也太君旣而其長女亦卒仲子夢輒見二靈岑岑然若將招之偕也遂心悸察其色赭而愕若弗寧處也一日嘔血忽數升下下卽目不瞚體寒股交戰脈欲殊也已而蘇卽心愈悸周詩謂病在骨髓名曰勞瘵得之憂鬱气衰而血不足也卽遇鴻術探禁方投以萬金良藥僅可彊息再期耳矧庸庸醫者刀圭之末幾其一飲卽愈不亦難乎事在乙酉夏五也是秋餘舉於鄕殫嵗將計偕北徵仲子亡恙也明年落第歸仲子病稍侵已居益鞅鞅弗豫余母慰之曰而郎少幸先兩兄舉卽不第何望之深也仲子曰嗟嗟君姑郎君方篤學勵行爲海內文人何有於一第顧時耳時至卽反覆掌矣妾所懼者先期委溝壑不與同富貴也言畢橫涕承睫下沾膺也余母亦爲欷吁久之叱曰汝眞病防胡言之亟也又明年丁亥五月卄一日仲子果病革死矣生於治壬戌五月二十七日死之年才二十有六其妻余則甫七稔也竟先夭死乃後余果登進士富貴未可知胡竟不同享也謂非命哉謂非命哉死之日猶了了不瞶問所安尙折而知也諸所蓄及所貸與人咸籍記之曰毋混後人卽殯殮瘞藏之具咸眎之意如其意卽頷之曰足矣毋俾逾禮爲也乃又招諸姑伯姊姻戚與訣人每數言言盡衷也辟適千里者贏糧飭徒車馬在門張組把袂踟躕不行情等耳此固長往不歸不尢痛甚哉以故無大小疏戚泣之盡哀目且瞑又瞠而視之曰幸母死我於男子之手合掌誦佛良久气絕泣者聲愈悲賢哉仲子生有懿行死蓋徵之矣遂殯殮一如仲子指云翌日蘇守胡公纉宗贈之含躬弔於室君子以爲禮死幾十年而後可謂愆期矣余蓋宦遊不克歸也丙申之秋奉使南還始請於順慶公黃夫人議襄事問於五行家曰可堪輿家曰吉乃以十二月十有六日於上方山之陽至是始卽逺也上方山者去城西南十餘里羣峯襟抱湖水環繞白楊蕭蕭廬攸竄咸謂得嘉兆也而先曾考之靈棲焉先是皇嗣誕生京朝官咸叨錫命之寵仲子蓋贈安人矣遂以安人禮聊以慰幽魂也無出談安人二子應已應賜並齠齔裹以衰絰蒲伏帷堂中悲哉皇甫子曰余讀古詩歌至悼亡篇未嘗不廢書而嘆也曰嗟乎文固生於情哉夫婦人之大倫也方其縞綦來歸琴瑟在禦孰不願相偕老矣乃或中道潛翳窈窕足哀匪色是私防莊放情非經也余余妻余顧安得不悲以思譔行略以竢顯者銘焉

談安人行略

今上攺元之六年丁亥夏五餘妻沈氏仲子卒考中憲公曁妣黃恭人日夕憂勞思得淑女堪以繼沈者乃徧召諸媒媼與圖多言談氏孟子徳容者父長公名祥字惟善世居雙林裏紵縞爲業四方賔賈輻輳其門吳中機杼無慮數百家而文之奇巧色之蒨麗罕逾談者凡韜筒裂幅出自長公者不更檢閱而輸金售之長公亦以信義交人初無貳價遂操贏倍息矣由是子弟多服紈饌玉而連騎者長公獨悃愊爲醇謹訥於言而惇於事矣語具文待詔志中生三男子二女子相者獨指孟子法當貴余或夭或貧而長公業亦將中替後卒驗云孟子者生而幽閒貞靜有段媼者熟走其家爲請婚焉王子祿之餘乙酉同年也居與長公前後相比雅識長公爲奬成焉故孟子字於我明年己丑余第進士除嵊令不拜攺授國子博士辛卯中憲公備簮珥衣幣郡邑爲具舟楫監司假給符傳長公導之如京師余逆於國門之外卜吉受室焉一日謂余曰妾幸爲君配嘗見君之客矣多位尊而齒宿者每忘年隆禮於君卽聴君談皆唯唯頷之君𨿽無意上人而同輩觀之必生忌謗釁將作矣曷自貶損卑之無甚髙論也尋果奉詔調外職乃拜曲周令將之蒞官中道與長公別而還吳曲周固畿內小邑也余往視若不足理日恆閒暇每夜誦而晏起孟子示雞鳴之警余哂曰古人以臥治爲賢星起宵勞何如彈琴鎖印也癸巳長子楙生越甲午餘以三載秩滿拜爲水曹郎將之東歸展覲舅姑始修廟見之儀母恭人慮其不習爲婦而先爲主母身且貴或驕也故爲摧抑之而孟子執婦道益恭當此時仲兄涍在儀曹伯兄衝將季弟濓計偕北上中憲公忽病痺余獨爲延醫視療賴周生萬金良藥得少差而余衣不解帶食不甘味者三越月孟子於祕室防禱侍者寖淫聞於母恭人嘆曰詎意新婦能如故婦使沈氏更生無以加此矣乙未將之京師越丙申次子琳生余奉使將之還吳是嵗也以皇子生覃恩得與沈氏並封安人云丁酉春始圖沈襄事或曰死安人獨不爲生安人諱乎請少避之曰余繼沈後余之子卽沈之孤也惡用避諸乃就服捨爲楙琳制衰絰教以哭泣躃踴之節中憲公益賢而韙之是嵗仍將之京師越戊戌余遷虞部員外郎巡視畿道執法忤武定侯郭勛詔獄聴都官侯令弟郭勩具酒肴甚丰腆悉置銀器中饋之客捨安人曰夫君奉職無狀獲譴於大將軍妾代請主臣敢辱賜餉於囚倘賴寵靈不卽塡牢戶叩首謝門下有日也煩使者收器幸無遺誤以重妾罪也亡何余得貸左遷出獄乃謝郭勩而竟不一造侯第益憤恨云是嵗將之便道歸省拜堂下謝不能保身以爲父母僇乃將之黃州置自員外居於別署楚俗好誣多嚚訟諸司疑獄悉以屬余暴於庭下者日以百數片言質成而罷安人謂余曰君之聴訟妾嘗從壁後察之似稱明允然神深發摘喜溢哀矜殆非尙徳化道也余自後多平反者矣越庚子稍遷南京比部郎將之歸而中憲公卒佐余在疚罔愆於儀焉癸夘季子谷生是嵗余免防赴闕補南水部仲氏補南比部將之陪都越甲辰仲擢浙憲余調司勲郎季以防試第二登進士伯氏張防爲母夫人上壽吳中以爲榮乙巳兩京考吏薛氏忌才指仲要攺宮僚例應補外余鞅鞅弗豫安人曰君湛憂深念非爲兄故乎對子字父古猶恥之友其弟而去其兄此非不足君所乎宜力諍之力不能當引去毋使並罹其网也余起而發其私於太宰張公言官竟以侵職論劾仍左遷而薛氏亦敗矣是嵗女順生而黃恭人尋背養余抱病倚廬安人哀毀逾於前防時禦史王言以私憾掇細人之諜窘余甚亟或曰少避其鋒安人曰王侍禦𨿽酷號蒼鷹豈能以殺人罪妄抵曾參耶召君不過欲庭辱之耳身在苫塊卽避安有無母之國倘捕逮晜弟他日何面目見宗族鄕黨乎余乃就縛事果得解母旣誓不復出而安人勸之曰向隠忍將赴功名之防一雪此言也君其趣治行奚疑哉余乃如京師時尙寶白君恱病卒馳使者緘書諭安人亟爲納婦安人身任之婚禮不勞而成云余倅開州甫六月稍遷處州丞將之蒞官孫熾生安人得報大喜余奉憲檄供事棘闈臨別安人曰聞昔己酉郡守亦入塲屋而門下士無一舉者君名雅重諸司行當多植桃李爲玆邦美談也是秋舉者四人而他邑拔者凡九人云余自省還郡守方君業當入覲而余攝篆事安人方患病庭中橊樹無風而摧廨外狐忽鳴壁間火恆焰溝中水沸而有聲也延醫診治靡效誤投何生藥血潰而卒悲哉是爲嘉靖壬子十二月十有六日也生正徳甲戌五月十有一日年才四十耳胡促也旣含且斂遷柩於城東天寧寺楙來奔攜弟琳扶之歸吳治帷堂以延弔客禮也余始之郡首入縉雲宿於公署安人夢一婦曰久待爾胡來之遲也目恍覩其形心竊惡之及卒治木者曰疇昔王公俸者亦蘇人而夫人死於此亦小人治其木也始悟向所見者王君妻耳鬼神之事信乎非誣矣而壽夭殆亦有數莫可假哉子男三長卽楙娶白氏尙寶君恱之女太保尙書公孫也次琳娶沈氏吏目君知剛女中丞公孫也次谷娶徐氏詹事君元成女少宰文敏公孫也亦卒繼李氏太學君元紹女宗伯文安公孫也一女順適宋生延昊孫男五熾塋爕俱楙生兆畿谷生琳女京字防未惜乎安人不及見云時倭夷之變墳墓慮有發掘之患俗多停棺俟寧者余解憲還壬戌十二月十六日始卜吉於寶積山之陽開穴通隧並沈安人並云李夢暘曰妻亡而後知吾妻也諒哉若談安人者可謂益友矣安人物化而吾生不辰屢構釁稔寧復有能爲余籌畫屢中者哉余故識其大者若性資柔婉而操則堅持恩貸妾媵然罔敢犯其威者已無長物而一芥不妄取於人大事爲爭執之細事曲爲承順終身無反目之辭心厭繁縟被服輕素性好潔𨿽故衣敝履瀚之無垢也訓子嚴厲使少假之年三子豈皆以貲成名哉余媿吾妻矣先是束帛修謁徵銘於姊壻方伯顧君夢圭未及屬艸而先卒闡幽發潛以俟來哲悲夫

皇甫司勲集卷五十七

欽定四庫全書

皇甫司勲集卷五十八

明皇甫汸撰

哀誄

恭擬世宗肅皇帝哀文

惟嘉靖四十五年嵗次丙寅十二月丁亥朔十四日庚子大行皇帝崩於萬壽宮旋殯於白虎殿越嵗丁夘三月十七日壬申將遷座於永陵禮也雕輼移輴畫攢撤帟風咽酸笳霜凝淒紼嗣皇帝心隨去劍目送遺弓昊天髙而悵罔極泉路渺而悲奚窮小臣汸念昔己丑賜策彤庭分符赤縣猥授華銓載司淸憲罪荷曲矜恩防微譴敬昉冊命恭述哀辭少報君臣之義仰宣父子之私其辭曰惟明應運慶洽天人還資聖歷誕挺聖君髙帝倔起恢烈鑠勲周漢驅除曷足以云列聖纉服克邁徽猷七葉中否八駿荒遊閹瑾搆釁藩濠逞謀治乖端冕殆鄰委裘懿問惟興光昭伊昔善埒東平仁歸西伯姒母樂推啟賢師錫嘉靖殷邦修功代邑祗命允協格來其勤踵堯蹈舜稽古禮文創建九廟懷柔百神享祀咸秩燔瘞攸分爰覃孝思並徳教敬一垂箴農桑屢詔宣後崇儒軒皇問道精意執中心觀妙雪由欵集雨以祈零甘露嘉醴卿云景星秬�六穗芝艸五莖恬鱗牣沼肉角儀庭皓質緇章黃耀赭異胡瑞不臻胡休不畀化浹中區聲漸遐裔象徳象功盡倫盡制軼漠航琛逾沙匭賮百蠻歸化韜弓斂袵禮樂可興干戈底定秦漢以還唐虞斯盛登必元愷簡必俊髦穆穆布列濟濟盈朝於淵网致在藪旌招內寧外輯陽長陰消方祗表靈髙禖卹始正中闈旁充燕寢粉黛蘭郁褘褕翚映魚貫承私麟祥衍慶旣咨四嶽亦辟四門躬閱封事洞察邇言威以克愛義以割恩剛斷惟獨權攬則尊匪窮土木麗軌宏圖匪慕蓬瀛嗇神葆軀璇題瑤榜綺綴椒塗飛亷望气阿陛淩虛嗟金藥之未就懟瓊蕋之無徴巨迹空履仙掌徒擎宮車晏出扆幾宵憑居諸急節霜露頽齡嗚呼哀哉小臣汸昔也通園陵以馳道今望履綦而苔沒向也扈淸蹕於屬車玆奉衣冠而月出采松柏於江南樹成拱而風瑟引灞滻以爲池遡逝川而流泣嗚呼哀哉探大隧之寂寂兮預鴻算於睿營瞻丰丘之冥冥兮協龜筮以考貞攀龍髯兮百工躃踴封馬鬛兮萬姓悲鳴嗚呼哀哉若帝者父作於前子述於後日照月臨天髙地厚刋徳難名垂聲不朽從七聖以皆迷慰一人於在疚嗚呼哀哉

弔淮守張君文【並序】

淮守張君守約少以楚材挺爲周楨漸翼鴻逵早膺龜組單車入境仁風被於初蒞家糧自運苦節堅於素履使東海臥治假以嵗月則南陽坐嘯殆其庶幾亡何蒼頭構厲白刅倳胸奄以循良之身隕於臧獲之手嗚呼痛哉夫習在難養患生易忽如得其情則異類之感可通於肉骨苟失其道則萬乘之尊不畜於臣妾是故姦宄發於牀第而羌胡生於袵席詎獨子密不義彭公昩於幾先中書寡恩顏氏載以誡後而已此古人所以守黑於淵魚智士所以納污於蜂蠆也詩稱肅肅在宮之容異焉易系嘻嘻閒家之節隳焉寛猛相濟威愛厥克範斯存矣極而論之當伯廣州之役非同申池之怒便奴貰酒之忿異乎鵠亭之貪何發之暴且慘也夫弒逆行於二千之吏禍變起於股肱之郡是曰人妖匪由天作之孽曾是在位罔卹震鄰之咎哀哉先是客曰守居嘗鞅鞅如不欲生蓋亡徴焉朱季彊直以自遂杜陵慷慨而請掾守不能然則恥之武夫憑寵而作威少年據津而黷賄守不能禁則恥之闗吏囁嚅則終童棄繻亭尉沈湎則故將止宿乃使利賔之士懷懟而越疆載馳之夫望風而回轂守不能振則恥之志乖政閡气沮神靡然後隙開釁作至悲震外戶血濺同官方且指掌鳴心瞠目示意亦晚矣室乏窈窕之禦囊無金玉之藏末命陳於死友愛子未遑托人寧不痛哉余與守也交非平生罕叔向薴衣之酬如此邂逅有徐君寶劍之盼玆於返國望嶧山而興嗟遡淮流而出涕遂獻弔云爾慨斯人之委化兮吉凶昩於所研傷中道之夭閼兮匪獲考於天年春叢摧於秋荼兮鳯鳥縶於鷹鸇胡君侯之不競兮身旣沒而名湮負明哲之雅訓兮禍自召其奚愆登昭丘而想魂兮望洞庭而抽思表素旌於千里兮告巫陽爲我招之謂江蘋其可薦兮悵臯蘭之焉貽苟桐鄕之足兮又何必逺從乎湘累

弔葉秋官文

嵗在丙午餘承母夫人諱毀瘠棲廬屏焚掃軌不通禦史之顧禦史銜之乃構細人訟牒文致其罪越明年丁未上書闕廷詔下撫臺移之京兆餘業將有白下之役方是時鄕人士皆心知其寃而莫敢議曰此禦史讐也浙省參知廖君叔愚持節過吳詢得其狀悵然曰吾輩責也卽移書勘官援筆數十言陳其梗槪逮余聴理京兆都人士亦皆心知其寃而莫敢議曰此禦史案也比部大夫葉君體仁亷得其實扼腕不平悵然曰吾輩恥也起而力辯以百口明其必無夫排難釋粉造次而懷仲連之風憐才彰義慷慨而存文舉之烈二君於余良可謂知己者矣又明年戊申聞廖君一旦捐館亡何而葉君奄亦辭代矣嗚呼痛哉語謂愛之欲生惡之欲死乃人情之大惑至爲善獲夭爲惡防壽又胡天道之無徵耶二君者生而聰明死必正直幽防之中必有以考見余之心迹者苟當得其情必將幸其事之未竟而悔昔纓冠者之誤也使罪浮其實必將痛恨其憤之未雪而陰欲推刅於其人也嗟乎余不過獲罪於一禦史耳脫或身墜昭憲怒於明主則糜爛虀粉殆不旋踵是公車無覆讞之條肺石罕更生之惠虞典何以宥疑於惟輕漢法何以差級於使過哉徳修而謗興寧免負俗之累行非而心是詎徇通國之情二君知余亦深且篤矣余自昔好覽莊列之篇凡齊物巵寓累數千言而頗達其寵辱得防之故玆息淨土披味釋氏之書凡阿含上乘復累數千言而尢殫其因果徵報之驗一時矜炫名勢侮弄威權者視之若燕雀蚉防相過乎前坐見其漚消燼滅落迦於後也二君𨿽位不充其才齒不滿其徳而流慶於苖裔受福於輪刼者可際量哉是故以彼而生安知非嬰网桎梏彼云障礙者也以此而死安知非超度湼槃此云縣解者也葉君之病亟也猶瞠目而語人曰惜乎余友之白其寃余不及見也當事者頷之而已斯言余忍聞哉嗟乎壯夫快怨而途窮國士酬恩而日晚悠悠蒼天負此良友撫膺增悼泣盡何言因束芻酹酒東向載拜就位而哭葉君並西向載拜望風而哭廖君二靈其鑑之哉葉太倉人廖茶陵人

諫議沈公誄【並序】

諫議沈公者吳嘉定人也毅皇帝時以射策發科爲行人選充給事彈劾不避權璫仄目時閹瑾方用事知公家贍於財有求不遂輒欲中傷之乃遣往雜治邊獄歸報謂所當不讎矯詔逮系將坐以危法尋得減論謫近戍瑾敗起家署桐廬簿稍遷廣東僉事嵗余免官公夫人亡繼而元嗣思道夭死妻子自經以殉所司上聞有詔旌其閭公宦不通顯家復多罹居嘗鞅鞅疽背而逝嗚呼哀哉公之仲子余故妻也媿乏河陽之才爰述荊州之徳聊托素旒以誄鴻績其辭曰天道無親恆與善人江都來宅累葉方振丁辰之缺坎終身嗚呼哀哉公生俊發期於奮庸恥徒以貲埒於吳中折節惇書郁爲儒風公有偉烈揚於帝廷彈劾不避諫職允稱承嘉一蹷位遂不登權閹作釁致公於理咎召多財情乖寡悔匪天照微公其溘死嗚呼哀哉公有至性友於兄弟奉母閒居孝亦不匱拙類安仁忍幾公藝公有賢妃嗣先之徽旣諳閫徳復贊庭規一旦潛翳家道以隳嗚呼哀哉公有元子誕淑才質弱冠遘閔秀而不實烈媛自殘隕玆雙璧嗚呼哀哉家君分省舅爲臣顧余國士眷余嘉姻每懷芳問屢奉光塵杜門卻掃拊缶興歌霜露委幹風日損柯彌畱不起痛也柰何嗚呼哀哉余方祗役薄遊上京承諱酸鼻感舊淒情旣嗟東武復悼射聲嗚呼哀哉視履若此獲報若彼謂天蓋髙人道孔邇欒後必大懋哉小子靈將卽逺乃弗克防涕江幹想魂天外綴玆誄辭聊以寄愾嗚呼哀哉

明徵君吳公誄【並序】

維嘉靖二十五年正月二十二日明徵君迎曦吳先生卒嗚呼哀哉厥配李孺人先奪一載季子國倫痛慈儀之奄背悼幹履之俄殱茹荼銜諱勉襄協禮除服起家擢省試第一越明年庚戌登進士第昭嗣遹徳闡玆令名公亦可謂不死矣然猶感鼎養之匪逮虞潛懿之或湮乞余作誄以累芳行古稱大夫之才臨防能誄是故序悲婉切逺劣潘生綴藻纒緜上慚陸史嗚呼風摧寧樹嵗閱陳根榮始哀終亮爾情素爰采遺絢辭惟永慕詞曰邈矣延陵猗歟祖烈奕世毓靈乃誕英哲繕性毖躬抗迹砥節幽履金貞淸標玉徹曾是古心先民有逸抱甕灌園帶經力穡蹈道遺榮陋玆幹沒緬彼漢陰機將永息傳稱萊婦箴頌鴻妻化刑偕隠式敬賔儀閒家禆壺福有基鄕閭表正籍甚音徽具邇懿親推財克贍疇大吾宗寵弟曰憲惇賞斯朂遂膺嘉薦無忝郭君人倫洞鑑慨昔披裘捐遺不拾管但揮鋤視金如礫公介與齊楊生感泣義薄髙云心光皎日亦有平子托死巨卿堪也抱臂申訣友生嗟嗟曾氏彌畱在防躬視醫殮善匪近名娛情墳典委懷琴尊屏騎而徒棲遲衡門餘慶垂裕子孫寔繁天恆與善人亦有言衛生有經致柔甘寂可以引年胡然奄忽梁傾外庭蘭偃中室冥理難諶扄臺易卽嗚呼哀哉荀令猶存謝公不死鳯羽攬暉駿發季子文蔚楚材屈宋方軌溯源防稽東箭之美些魂允慰茂行孔彰振振欒後俾熾而昌椒非林實寶異池隍贈級賁壤國著彞章嗚呼哀哉卉秀珍舒孝思不匱優遊考終自同蟬蛻光塵𨿽戢芳猷靡墜述徳徵辭庶幾黔惠嗚呼哀哉

徐東臯誄【並序】

重光紀嵗維暮之春予解南省司勲赴闕聴補職時長興徐子中行甫擢第拜都官乃從闕下締交焉竊聞東臯公之風未嘗不延頸想見其人迨余免歸吳門徐子出守汀洲嵗且九易矣吳距苕霅才逾百里知公固無恙也一旦走白馬之使惠素書之音聞公於二月二十日先已捐館徐子居苫塊期而祥矣神魂震越申緘嗟惋覽莫能竟至斂悲收涕載繹來防欲予爲誄昭宣盛徳兼示王子世貞所爲序傳謂公爲隠淪任俠宗子臣所撰志銘稱公爲有徳仁人二子交汀州最爲莫逆知公特詳又皆秉倫鑑善屬文言固信而徴矣愧予才不閒於述哀因掇二子言庶乎受成於廣意比次於嶽辭若公者生有下榻之慕死有報劍之知附靑雲以永托沈白日以遐思昩平生於傾蓋聊髣髴乎音徽竄廬以啟路表鴻烈於旒旂嗚呼哀哉其辭曰哲人砥行烈士徇名挺時介立不爲貲營矯矯徐公籍甚英聲處垢斯槪在濁能淸彼濠梁實其苖裔徙玆苕霅逸情莊惠居惟堵宮門多結駟片言解紛千里誦義操贏惟許積而罔捐多財構釁窘於少年公數其罪蒲伏謝愆散金髙會椎牛擊鮮庇我舅氏實情所鐘遼賈方阨裏豪逞凶旣脫其网亦挫其鋒朱家往誼魏客遺風謂公任俠是耶非與中嵗折節從事詩書縱橫談世慷慨興渠謂公仁者言出利俱負玆才哲惜未效用位匪眄睞世若玩弄彈琴自娛耽酒揮頌稽輒響阮杯興動嗚呼哀哉公邁陰徳賢子克生錫爾郎秩賁爾簪纓屏華弗禦捨車徒行志意苟修爵服所輕汀州乞養曰予康彊諭以淸白誡以循良人貌榮名孰短孰長履終獲考裕後克昌昔漢叔持爰著英烈班生制誄載諸史諜采公潛懿視彼猶劣小子斯文流芬不滅嗚呼哀哉

皇甫司勲集卷五十八

欽定四庫全書

皇甫司勳集卷五十九

明皇甫汸撰

祭告文

祭費文憲宏文

嗚呼元老一旦捐館隕其臺星天子震悼國人涕零乃輟金縣乃給祕器羽儀送哀王官臨視禮也乃有元子司馬卽逺東都工僚設奠酹酒上餔嗚呼哀哉凡臺小子緬在夙齡操觚弄翰綴文繹索將遊上蘭卽知有公以弱冠擢第明經起家珪璋其器斧藻其華願見公者辟彼髙山思仰其巓辟彼滄海思泳其涯矣私淑懷賢窺觀談政誰其優爲公也籍甚乃髮聨樞赤心司衮典冑靑宮秩宗扃禁尙父周昌阿衡殷靖光輔四君逮逾五紀日贊謀謨風行化理北門屢遷東山載起鳯矕標英狼跋遺美時則願見公者辟登諸龍辟附諸驥矣旣而濫翼云漢睎迹天階疏廣未去文潞復來或揮麈承顏或珥筆受知契劵猶溫典刑未隳木壞而人將安放鑑亡而帝實勞思嗚呼哀哉胡幸識公胡遽哭公昊天不弔小子有恫若公者司勲載之洪烈典冊備乎徽章銘徳垂於彞鼎世美纘其冠裳我思古人惟杜惟房史稱藏用不顯其光卒莫能揚惟以永傷

祭盛中丞應期文

天乎痛哉哲人萎矣繄公之降實東南之美矣射策發科弱冠登仕籍甚水曹踔絕云署郡績憲猷臬揆藩最燕京粵服楚邦雍市所戾罔弗乂焉乃志度淵宏悻直方潔不畏彊禦毖躬就列淸揚濁撓堅磨白湼夷獠徳綏權寵威懾歷試諸艱利器攸別望夙閎崇行馴覃化𨿽絳灌嫉賈而蒼生系謝故何武畱思防公願借緬公善在鄕邦則範在鄕邦身在朝廷則功在朝廷足迹在天下則政在天下凡履臺之老薦紳之士司剡之官秉鈞之貳僉稽首以讓百口以譽而聖天子方軫求舊之思遺遐之悔胡然奄忽殱我明懿匪人莫容抑天見忌也耶嗚呼痛哉公之生也天下之人執鞭而企慕焉謂吳之濵如崧之神矧臺小子公同產也又曷勝其登龍之驩附驥之情哉公之歿也天下之人輟防而於邑焉謂吳之隈若泰之摧矧臺小子公同產也又曷勝其承睫之涕衝襟之哀哉嗟乎廬旣竄素旌載靡長夜無由旦而帝鄕不可期已乃指呂梁而興悼擬長沙而抒辭慨宣房之未就悵彞鼎之已隳束芻於匭升蘭於巵道逺莫致我心之悲溯風延佇曷來騎箕

祭何司空詔文

嗚呼瞻彼天姥惟嶽降神滙玆若耶惟川濬靈徳門慶族毓秀甄淳篤生俊乂誕發奇英通方奉義漸階賔廷登夏之箭爲周之楨爰厠華省聿劭其猷綴辭嫓遜繹經擬休一麾出守氓曰循侯載移之藩澤洽化流敡歷孔艱公爲實優漢刑靡謝唐軫非遒帝嘉爾勲乃眷北顧俾居憲臺往撫畿輔載剖之符載持之斧恆闗鎖鑰滹河砥柱桓桓司空赫赫令譽邁迹古人文武吉甫公懋厥徳克昌後有子雄飛聲名籍甚紆朱鐶金嗣閱崇品懷梓南圖遺榮東引芳風彌煥危星遽殞乃反斯丘乃安斯寢哲人云逝哀訃遙傳王之藎臣天胡奪焉棠由政芾碑以淚鐫同升在位協恭有年老成是失悼憤莫宣陳詞奠饋神其吐旃

祭張司馬邦奇文

造宰物吹萬不齊恆予難諶孰隆厥施故淵云掞藻而飾治或匱舒儒雅而宣力則虧遂乃褫鳯池而興懟違京輦而防奇皆才謝經世道罕通時也公弱冠登仕解褐禁墀出入華淸而嘉猷懋著敷揚徳教而令聞四馳陶鑄三省銓筦兩畿贊戎授律齒冑得師文武爲憲天子是毗耀威尊爼晞功鼎彞奄忽委化胡不憖遺中臺夕隕梁木晨摧鴻烈不朽榮名在玆乎或者悼公齡不躋於大耋位不晉於衮司殱明懿於未究先慈景而背之則殆非達觀之論而淺之爲公悲矣某等服官南署獲奉光儀今將安放淒其永思

祭周中丞采父文

嗚呼先生奄其亡耶其弗亡耶元子中丞公譽逮承休爰自嶽牧秉憲之章遵彼蜀道臻於滇陽入裏展覲旣豫且康黔黎跂轂以炳曜炎徼覩旌而凜霜矧我下吏咸荷末光憑威徼寵俾西土用乂南夷於襄胡然捐背馳諱震惶公抱荼疚幾於隕僵嗚呼哀哉先生楚產也降神於衡誕秀於湘斧藻其徳金玉其相發潛昭隠緬山髙而水長若夫試邑從政民曰循良過庭惇教貽謀式臧每振窮以排難不茹柔而吐剛其篤行也如彼太邱表正一方其知止也如彼彭澤三逕徜徉手解十惑成一家言此其不朽者久而彌彰嗚呼先生曷乎云亡莊生達命荀卿非相先生兼之死生之際亦大矣曾奚足以介其心乃委順而安常楚俗誌怪而尙巫屏紛史與祕祝惟禱以淸夜之香匪求吉宅亦遇佳城靈其攸妥而魄永藏中丞簡帝晉陟廟廊履綏錫厥後克昌防報弗爽積善致祥嗚呼先生可爲不亡昔我仲氏爲禮曹郎厠中丞之榜末忝通家而莫忘夙懷令問未奉淸揚晨趨開府夕拜帷堂繼慶以弔斂笑爲傷蒼梧白雲瞻楚之鄕陳詞歌些敬酹玆觴

祭座主李公黙文

人生代間動嬰時网一切身外咸足爲障等彭於殤齊得於防名苟不完忠亦胡諒早晞云陛晚總天曹赫赫李公未爲不遭蘭以薰焚金以毀銷刑不可近義無所逃莊云委順釋示忍辱軒冕𨿽華系若桎梏哲乏大雅進退惟谷顧訟殷寃習流孔哭魂返甌裏道假吳城門墻之誼嗟予小生昊天不弔防理焉徵陳辭薦酌飲恨吞聲

祭顧方伯夢圭文

嗚呼天道無親恆與善人有不然者天其難諶若我姊壻溫溫恂恂古稱善士謂非其倫束髮擢科甫冠躋仕緤組陪京彯纓銓署旣總臬司亦領藩貳敡歷多方所在稱治嗣先之軌秉文之衡談經覺後河洛諸英閩粵偃化齊魯捐刑徳功並立學宦兩成歸不待年超然止足抗迹幽棲恬心寡欲宜享遐齡胡奪之促追想平生可爲痛哭上旣用酬下亦奚負計君所遭未爲不遇齊物彭殤則各有數情忝渭陽實惟親故君有令子出自吾家所不死者其在玆耶酒匪曰防羞匪曰嘉靈其來鑑聊以永嗟

祭林中丞潤文

王紀方流珠徵圓折崧旣誕祥閩亦挺傑洵美林公夙懷英烈頴脫黌宮駿登天闕剖符宰邑操割臨川仁風遐偃惠化宣躬率禦防鄰境獲全像寢爰飾丰碑用鐫茂簡臺端南巡畿甸抗志澄淸封章屢獻武遏江防文釐闈彥輪擬埋綱驄思避典權相竊防納子於邪彰賂干紀實繁爪牙側目瞠視重足怨嗟朝揚於庭夕覆厥家乃有彊藩憑寵怙勢如火燎原弗戢將熾疏入回天詔出震地宗社永寧剪玆二戾亟超司馭驟閱中丞妖氛潛殄鯨波不興十郡元元咸乂蒸蒸農棲於畝士飽馬騰國有藎臣民食其福甫逾彊仕胡奪之促慶閭弔門奄忽倚伏罷市輟相百身可贖欽承令譽幸挹光儀樞筦位謝竹帛勳垂撫膺展饋裂肝陳詞丘首云邈箕魂假斯

祭友人周詩文

我友周君抱淵朗之賢懷跅弛之節抗迹垢氛比景英哲甘遌俗流不省家業言或非義絕不置口心所不平輟形於色道乖非千金可回造次能振人之急任俠樂施略無長物詩極研思而未滿其致負恨孟生醫擅神授而不展其良寓情韓伯睥睨一世遨遊二京卿士大夫浸滛聞其聲矣然但知君爲山人而不知其有國士之風也余家與君三世締交逾三十年君亦自謂知己而吳之人孰不爲然今旣撰述懿行芟輯遺篇可永傳矣嗚呼生主於我死殯他室生前接杯酒之歡聨衾榻之好死後乃不克防松丘望塗引紼忍愧束芻之賔騰譏動輪之客哀哉已矣周君代奄辭矣生妻去帷魂靡依矣悠悠琴川心傷悲矣幽防路隔見無期矣虞山匪邈悵焉違矣酸不文揮涕馳奠靈而有知庻其來鑑

祭王吏部谷祥文

防挺淵姿夙成偉器旣發巋科亦遊中祕簡陟銓曹日鄰禁陛懷恃陳情遌權蒙戾遂奪省郎恥爲郡吏爵服遺榮丘園髙賁翰墨馳聲丹靑餘事三紀於玆曾無慍悔山公舉知屢召不起文翁欽賢淸徳題裏悉屏垢棼宜躋遐祉霜露忽零日月云逝未就蒲迎遽隨蘭萎令問靡湮芳儀潛翳同榜弟兄通家猶子瞻格帷堂敬陳奠饋夜壑流悲晨星引涕天乎邈斯神其昭只

祭沈僉憲熙載文

學以文藝爲戲而竟取髙第仕以爵服爲玩而聊以晞世不顧尙書之期復何簡書之畏寧知禦史之尊抑何驄馬之避脫屣滇徼反服丘園絕赤牘於當路摽綠尊以命軒客偶乏而彊飲婦奚知而苦言家無長物杖有餘錢左挹卓袖右拍伶肩自謝疏傅之產誰請叔敖之田願爲步兵不樂憲職我有子孫遺之淸白大閒靡逾突梯胡益交錯觥籌繽紛履舄擊缶歌烏處褌誚虱悲哉斯人奄隕斯疾設醴中山想魂采石萬物如萍千載一息

祭李邦直母文

懿彼靈修誕玆洪冑彤管嗣徽璇閨挺秀惠問方昭淑徳允懋猗歟相依唐哉王后乃眷南越爰自西平之子於歸厥惟楨式閫範益劭家聲宜有顯者莫之與京軒昻褐玉時潛未曜蟬蛻華榮鵾齊造鉛妝罷禦冰壺砥操防羭在疚鞠育用悼溘我良殱爾孤翳存義方靡迪柔訓斯溫漸鴻要路容駟髙門潘令殫化陶母貽言福履旣綏泥章載錫弗遑痛薪胡遽艱棘承睫無從叩心罔極翠葆淒云素旌慘日卿子司馭發迹水曹先哲是景同官曰僚流風匪謝謂天蓋髙延竚慈魄來假香醪

祭倫以訓母文

奕奕倫氏耀徳南陬髙山景峻洪源衍流旣申貺復協神休世及爲禮述作恢猷豈伊外刑實惟內贊任以興周詩人詠嘆孟陶啟哲列史炳煥誰謂克昌匪由聖善良配肇合鉅卿奮庸翩翩五鳯矯矯羣龍敷文緯典掞藻亮工三朝籍甚四海罕雙玉署淸班蘭臺妙選裏表鳴珂司移銓筦輝映二京母遺云逺眷戀堂闈予告疊返象服鸞章何福不茂鶴髮鯢齒實躋遐壽竇樹偃芳常眉謝秀天錫慈慶亦孔之厚蒼梧欲從板輿遂傾賢哉母氏曰余友生朝承凶諱夕戒遄徵逖矣用饗淒其爲情

祭孫陞母楊夫人文

名閨誕媛蘭芳玉潔卜諧鳯占縭承鸞結肅肅中丞惟邦之傑靖忠徇身竟寢藩孽伊誰相之申以大節夫人知微荼艱茹血天眷藎臣篤生俊哲耀武掞文熙紘纂業鼎甲巋登旂常換揭銓宰崇班符卿淸列繩武者孫華組嗣紲萃玆一門孝義貞烈家慶斯臻國恥允雪福履優遊宜享耄耋霜奄萱萎星俄婺滅從宦僑京孟鄰雅接母儀式欽傳訃哽咽靈輀南遷備員東臬束帛瓣香以告以爇潛徳幽光千載靡歇

祭徐母王夫人文

赫赫東海時惟徐公尙徳秉哲纘穉之風太原有子淑愼其容以相以勗興我徐宗旣奉女教亦閒婦則行不越閫言不逾閾孝敬有儀喜慍無色化染湖濵嬀汭斯匹𨿽殱鳯徳實產麟姿彯纓云陛紲組天墀國史允賴邦衡是持帝曰介爾福履來綏顯顯徐母承休受祉肅肅宰臣敷文佐理彼構之言豈渝令美思樂閒居駢列孫子優遊偕隠俾壽而昌胡不滿百九十方將朝捐鏡閣夕啟帷堂慈景潛繄徽音弗忘諸生在門熟聞聖善敢告執彤爰采遺絢載酹之觴載陳之奠延佇柔靈歔欷永鑑

亡妻談氏遷柩文

自爾作嬪迄於委化凡二十有二年中間升沈榮辱得失忻戚余所備嘗爾與周旋蒙犯霜露跋涉山川相期偕老中忽棄捐奪我內理孰嗣爾賢蓋棺郡捨歸櫬寢筵宦遊兵阻日月其遷玆始卜吉於彼上方爰啟新阡靈輀往卽永閟幽泉爾子若婦爾女若孫下逮妾禦靡不悲號涕泣懷徳銜恩聚族中外亦皆咨嗟嘆息追慕芳魂奠饋旣設樽酒若存以此思哀哀其可言惟神鑑辭莫能宣

皇甫司勲集卷五十九

欽定四庫全書

皇甫司勲集卷六十

明皇甫汸撰

跋語文疏

書少宰霍公西漢書後

門人皇甫汸曰昔者薛収問於文中子曰續書之始於漢何也曰六國之亡秦之酷吾不忍聞也又焉取皇綱乎漢之統天下也其除殘穢與民更始而興其視聴乎此渭涯夫子西漢書之所由作也其言綜史傳系皇綱述炎歷之大經大法黜嬴紹姬可以監興亡覈治忽辯是非究成敗書之教也或當書而不書不當錄而錄予奪之法嚴襃貶之義備春秋之防也教準書傳而不泥防範春秋而不誣典矣淵矣可以觀矣昔有作者博文寡要雜記委宗本誕章殆弗及也其與荀恱紀倫乎聖君賢相書紳置座繹思而允蹈焉謂亡禆於政吾不信矣吾不信矣

題周山人畱別西湖詩後

詩之淵妙近體難工而鮮戾選體易似而實離世之擬迹於江篇行剽於沈集者辭語匪不艷繢而姿神興態絕無可玩辟則倩衣於毛嬙借飾於西子然腰慙玉束眉謝蛾顰始勞髣髴終露本來作者旣非匠心覽者又皆庸目乃曰甲幾魏晉乙庻齊梁是何古人之多也豈不誣哉周山人雅精於詩兩遊越中得詩數十首咸足稱美近體如弔嶽墓登天竺諸篇特爲藝林所賞至畱別西湖兼簡田憲使童侍禦劉山人一篇尢爲選體之冠婉麗以防景俊逸以宣情防容以達气縱筆二百言無一字谿徑眞得古人之髓不徒索之形骸矣蓋西湖佳地也三君英流也在昔謝監舊園之篇寄懷於顏範臨海之作屬意於羊何殆有以也詞防並妍古今同調矣田子近輯西湖覽勝集搜采羣玉此其瑤圃之一枝云

書吳氏醫說後

蓋聞方技者皆生生之具王官之一守也藝文志載醫經昉於素問經方原於本艸七略分爲二家自後立說寖廣去病寖微未嘗不苦其蔓且泥也善乎許嗣宗曰醫特意耳脈之候幽而難明吾意所解口不能宣也虛著方劑終無益於世遂不著論然越人之遇長桑授以禁方漢詔太倉長所能治病有其書無有皆安受學華佗之死焚其書竟罔傳者則五色所書鴻寶所錄又可盡廢耶栝州吳氏球世業醫積學五十餘年博極奇祕察脈最精處劑惟當診療輒多驗者又爲人亷潔醇良固可信而托也因著疏義辯疑諸篇凡九種共二十卷刻之以附甲乙之部覽其書咸足發明血脈經絡表裏及虛實之分順逆之節气感之應寒溫之性水火之別如探黑白焉亦専心矣夫自六塵伐性七竇移情衛生虧攝機速蹷痿求緩齡於金液假息於銀丸方匪對癥藥或誤人此醫之全十無三四也養生食療二篇濟物尢矣年逾七旬官知無恙步履輕防是豈空言者哉余攜內之栝甫八閱月忽遘疾不治奄忽郡捨始恨得吳之晚掩卷流涕識諸簡末

題竹堂寺僧保遺捲【先君記文也】

在昔敝廬結於槐裏鄰寺標玆竹堂王父就釋之招情緣奄謝先君題鎭公之捲手澤猶存迨後業染俗流傳非慧照一彈指頃瑤簹將雙樹俱凋幾過門墻寶塔與千花共燼嗟夫教本示寂焉取於遺法旣淪空無貴乎保此余之展玩增慨牽率綴言以授宗衍者也

批防唐詩正聲跋

蘇子若川問詩於余余以解頤新語間又持唐詩正聲乞余批防因其傾素遂爾操朱蓋詩有秀句有幽句有麗句有妙句有奇句皆爲加防至神句則爲圏之夫景會則秀興逺則幽才充則麗情來則妙思苦則奇而超逸則神矣此作詩以覓句爲難鏈字爲工也能熟玩味之而防以新語其於風人之防殆庻幾乎

張氏墨迹跋

雲間張子持其先大夫龍山公墨迹二卷眎余以余先子中憲公與龍山同登進士蓋世講也展捲諦觀防畫精妙勢若飛動由其先大父東海公以字學著稱先朝過庭之餘自得戈法若芝旭之遙華而羲獻之濟美也詩亦每有眞趣間合雅音玩之足爲心印況手澤存焉斯張氏之遺寶亦翰苑所共珍者哉

楚藩建承運殿兩院三司賀文

楚藩以承運殿上請天子詔可乃敕所司輸財於公帑用民於農隙對揚絲綸之命肇土木之工月應黃鐘星臨營室玆蓋賢藩夾輔之義懋著故聖朝親睦之典特隆者也演文昭封分楚望禮樂能述爲善迥邁於東平江漢上游覽勝實誇乎南紀崇基因舊大廈更新一水晴懸粲煙霞於鸚鵡兩峯髙峙擁嵐霧於龜蛇櫨構環縈桁梧綺錯云來扣座影揺鴻烈之經日暎金鋪光射駞文之璽輪奐成隆棟之吉本支奠磐石之宗修竹夾植而檀欒叢桂紛披而馥鬱規模麗層臺不數乎章華制度森嚴邃宇恍同乎景福四墉旣列百堵皆興於焉攸躋以攸寧信哉移气而移體大國觀風並叨持斧之使小山侍防每隨飛蓋之遊願景運之丕承常歌魯衛綴鄙辭於善頌媿擬鄒枚

吳郡創建大中大夫劉公祠移文

蓋聞宮鳴徵應響韻相趨桂馥蘭芬气味斯合風存往哲好出秉彞故經海隅者每興感於魯連過延陵者亦佇想於吳季悉由異代矧乃同鄕若太中大夫劉公昌者性資天挺問學夙成敏可射碑彊能覆奕葉文莊見之心醉耿淸惠契以神交擢巍科於先朝馳休譽於英廟大梁督學造士殆及萬人祕閣纂修著書將逾千卷鄕稱師範企偉烈於西河國尙儒流擬髙蹤於北海稽之於禮旣合祭社之文秩之以祀亦協置祠之義生不視產死罔遺財子奄隕年孫遭終窶家湫隘而僅餘容主之奧墳單露而奚有建廟之基亷吏可爲不可爲斯文幾防幸未防比蒙郡邑循吏覃舉廢之仁臺司憲職隆防幽之典卜地而授以經始給貲而相其落成然工役浩繁土木重大求致美於輪奐必取盈於繦錢凡我搢紳先生縫掖後進景行芳躅追慕緇衣徇義則金在必捐樂施則劍亦思棄堂構旣備靈爽攸棲漢章芻絮不奠於桓譚之家晉安蘊藻奚告於梁鴻之墓哉

重修陳太保祠疏

古稱孝行通乎神明誰謂仙機涉於渺陳氏買羔奉母何言鐺底之燋呂師施藥療人卽顯壺中之祕開以旣盲之視延斯垂絕之年王虛牀若有人董永門忽無見徵諸往牒信此精誠東吳傳爲美談先朝錫以旌典爰飾廟貌用激輿情久因兵燹屢遭遂使風雨不蔽舉莫可廢貫亦宜仍將俾戶產感雉之兒家生召鱗之子人非望報天自降祥者也

吳郡天平山重建雲泉寺疏

人世恆理有廢有興佛家業緣不生不滅覩崇基於肯構辧浩劫於沈灰奚謂山靈徒俾城化若夫天平山者在郡西南之陽距城二十餘里巒稱卓立峯號飛來龜龍之石勢殊形而云壑之泉聲互響梵宮壯麗環日月於重廊法像莊嚴煥煙霞於祕殿經營殫智本僧逺之道塲奏請防恩爲相公之祠宇松楸攸寓香火斯存自宋迄元烽塵貽戚我明逮武昆燎爲災祗樹與鴈塔俱平洹沙將猴池共盡雙林鞠爲茂艸初地失其布金大界輪廻兆雲泉於白馬鬼神呵防存忠烈於靈光範之子孫無慮千數誰其恢復有緬二卿【太僕惟一光祿惟丕】物色乎異人先容以展謁乃有某者標秀慧宗研精戒律寓燕京而等什遊吳苑以同支瞻眺興嗟徘徊寄慨痛銀繩於已絕閔璇剎之將傾遂發菩提心爰資覺力告諸宰官善士念玆鄕國先賢望墓田於西陵雀臺遺令啟津梁於東渡鷲嶺遐蹤羞澁空囊蕭條余鉢將使周官授矩以揆日郢客運斤而成風梓匠勇趨檀越喜捨繦錢斗粟罔非夙世之因片瓦尺椽並是他生之果花重開於四照法再演於三乘美哉輪奐之新宛矣山川之舊普霑貺廣被洪庥釋氏以功徳濟眾生欲報之徳相公以憂樂闗天下樂觀厥成

皇甫司勲集卷六十

