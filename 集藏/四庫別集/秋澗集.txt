

欽定四庫全書

集部五

秋澗集

別集類四【元】

提要

【臣】等謹案秋澗集一百卷元王惲撰惲字仲謀汲縣人世祖時官翰林學士承防事迹具元史本傳惲文章自謂學於元好問故其波瀾意度皆不失前人矩矱詩篇筆力堅渾亦能嗣響遺山史稱惲有材幹集中闗系政治諸作尢爲疏達詳明了如指掌其集凡詩文七十七卷又承華事略二卷乃裕宗在東宮時所撰以進者裕宗甚喜其言令諸皇孫傳觀焉中堂事紀三卷載中統元年九月在燕京隨中書省官赴開平議事至明年九月復回燕京之事於時政綴錄極詳可補史闕烏臺筆補十卷乃爲監察禦史時所輯禦史臺故事玉堂嘉話八卷則至元戊子所作乃追記在翰林日所聞見者凡文章得失典制沿革皆彚而錄之甚稱精核所謂遼金不當爲載記之說尢爲平允後托克托等以宋遼金三史並修實本其說其明於史法亦非楊維楨諸人固執偏見所及也乾隆四十六年十月恭校上

總纂官【臣】紀昀【臣】陸錫熊【臣】孫士毅

總校官【臣】陸費

墀

欽定四庫全書

秋澗集卷一

元王惲撰

頌

中統神武頌【並序】

維二年春王正月逆璮悖負天恩扞我大刑裒姦株頑嘯凶東土於是命將致討天戈一麾不五月而克淸大憝玆蓋皇帝陛下寅奉天心布昭神武睿智足臨有徵無戰故也昔肅宗中興唐室而元結獻頌用歌大業垂示無極臣惲忝屬太史親覩盛事頌聲不作咎將曷歸敢綴緝所聞謹撰中統神武頌一首凡千有一百二十四字𨿽辭理未應庶防神武仁聖之徳鏗鍧炳燿播宣金石振一代之徽烈也萬冀微誠仰蒙天聽臣惲惶懼昧死拜手稽首而獻頌曰

皇帝踐阼粵維三年萬靈淸蹕廼狩於燕曰寒而寒曰燠而燠百度修明朝廷淸肅東截海表西亙庸濮悉臣悉貢罔不率服時維逆璮禍心久纒再世鴟張顓徵擅權奄殿全齊厲階泗漣煮鹽涸海鏟銅夷山地夥物眾蘗芽其間懵恃姦嚚海波可田背脇疽根怒而自鞭時徼邊功外示忠惓警我宋急騎通甘泉帝以徳禦聽之誠然再命不庭穢彰溥天浪駭鯨奔擬騰百川投袂東來盜我西偏天意有在聚而殲旃皇帝神武不震不愆燎我神鼎烹此小鮮命將興師策出萬全方叔召虎爪牙利宣爰命宗王相臣是丞顓彼封拜虎符發兵赫赫禁旅犀甲熊旌相臣曰璧維周之禎气蓋一世徐方震驚皇帝曰嘻殱厥渠魁脇從罔懲旣誓我師鋭莫與爭賊謂我怯蠆蜂來乘一戰而退曠懷自矜誰以有待孤城自嬰皇帝曰嘻璮不時下我民是恫武略神機運之淵衷相與謀謨丞相天澤乃拜稽首賊出下籌狶突於苙不死何求繚以巨堙畢克於秋帝曰元老壯哉謀猷其往視師代予以休馬首旣東零雨其蒙精彩一變气吐而虹萬杵一動月暈而墉山防外援水防內通髙壘深溝俟其自斃日壓賊營云頽死气賊勢旣窘魄褫心悸鼠防其牙獸奔厥角斧偃螳濳鋒推蝟縮七月壬戌環陴內訌賊伺我隙悉甲來攻萬死幸脫突我梯衝相史相趙出奇無窮旣敗而壁眾猶嘯凶迨其癸酉有星蓬蓬騞若矢石妖聲墮空因之出降羣凶率同彼狡狂卒不知所圖銜窶鼠竄自投於湖宛轉不死可知其愚童子執戈縛之以趨比梟逆首磔裂其軀並取同惡牽攣就誅林林部曲面縛俟死皇帝曰噫皆朕赤子若蠢何知一從先防解甲投戈縱歸田裏東際海壖西逾膠濟殺气一空歡聲四起旣定歷城東趣廣固比傅城下降幡內豎凡厥士女無或畏懼取彼逆屬取其府庫市肆農耕按堵如故累累婦妾婉婉弱齡三木囊頭來獻闕庭旣令市朝咸卽厥刑盡頒所獲大犒將旅稛載驩呼各歸禁伍勞我元臣其安爾所視我民政衮闕則補肆赦東方皇恩斯溥錄我陣歿防我孤苦舊染惟新各安爾土皇帝曰噫歷城橫燎凶干戈所歷復其租斂恵賜谷帛拯其昏墊陰伏陽開乾旋坤奠海岱重淸一出聖算奄奄北風詟而逺竄威憺蠻陬東夷來獻蓋代稱觴萬口交慶再拜稽首皇帝神聖天錫勇智萬邦以正億萬斯年受天明命皇帝孝友惇序九族有爵有土煌煌車服終嵗燕賜克諧克睦帯礪山河與天齊福皇帝睿哲別白忠直天賚虎臣左輔右弼孰敢予侮爲天立極皇帝聖慈約法好生奚取八辟三章更輕大獄之起寜失不經如璮之誅萬死何容罪止一族余無所從漢制黨錮唐興羅織濫及無辜慘莫之惕天地大徳曰生曰植致討已來帷天是則吾皇之心堯仁舜徳海宇熙熙春臺壽域羣臣歸美度越前古唐平淮西漢滅吳楚以今方之其烈斯鉅規規孝景計誅臣錯岌岌憲宗皇咨於度兵纒四載吳防於愬惟此齊功五月而成斷以睿算畀之戎衡皇帝執謙弗居弗處宗廟之靈將士之助敢告成功於考於祖祀事載【闕】牲牢鐘虡樹羽崇牙應田縣鼔肅雝和鳴先祖是聽神靈曰都嗣皇之英持盈之徳守成之能保我丕祚萬福是膺壽等南山不騫不崩小臣眷眷職司述稱屬辭比事獻芹之誠親覩盛事拭目太平淵嘿無言咎將孰勝冒昧狂斐觸犯雷霆敢摭輿議用垂頌聲

賦

蛾眉硯賦【並序】

余家所役二硯研磨有年殆與瓦礫不異書生作計朝夕筆研間所用若是欲善其事而不能也宜矣乙卯春偶得是硯於販夫之手質名於譜蓋歙石蛾眉之種也噫豈天誘愚衷將爲文字之祥邪抑亦有數自王氏而發潛徳之光耶遂筆而賦焉其辭曰

嘿齋主人行年廿有九日從事於翰墨將逰心於道囿家畜二硯形模老醜研磨嵗深埃塵瓦缶嘆材石之莫遇偶見授於野叟發此祕藏殆天所誘歸予之月卯插其斗從吾囊之羞澁喜溪光之照牖其質圎以古其色緑而黝鬼擲滈璧鏡蝕秦紐太初之面目已露元气之肧胎未剖涵玉徳之餘潤鑑金聲於一扣其閱人多矣防墨翻於醉防也肌理細膩丰而不蔀顧溪痕之隱然旋摩挲而無有雪浪翻江映日光走其瑩滑溫純之徳誠硯中之瓊玖也若夫蒼文上橫眉嫵初就濃抹逺山濯如春栁其橫云卻月之狀又似開乎成都之畫手質名於譜玆歙石蛾眉之右也予想夫龍山之英歙溪之瀏醖醸防年種此奇秀信神物之有歸不圗爲嘿齋座中之友也當其書幌晝明筆耕而耨一噓然雲蒸霧湊試墨花於春融覺松風之瀉竇縱未灑薔薇之春露聽此亦足以醒張顚之宿酒也相期百年以介爾壽硯兮硯兮汝名𨿽異儻浮於寔兮終有愧於屋漏故東坡有云澁不拒筆滑不褪墨玆乃硯之佳焉又何必鸜其目而鳯其咮也耶

茹野菊賦【並序】

丙寅春三月予以司明告病避忌食物無可供嚼嚙者家人輩采菊芽爲蔬考之圗經味甘平療風熱於頭目極順適也遂筆而賦之其辭曰

蹇予投劾而來歸兮守先人之故廬日閉闗而卻掃兮殆幽潛之不殊視外物其敝屣兮將遊心於聖書何庖防之逺戒兮防釡中之生魚嗟肉食其無相兮喜盤蔬之有餘潔我晨羞出於不虞擁案未前露香滿裾童子啞然而告予曰玆野菊之方苗適采擷於林墟考之圗經食有益於頭顱也若夫春芽翠茁芳莖碧腴湯沃苦盡鼎調气濡甘湧舌本味欺園蔬拉晚菘以爲友役春蒲而作奴貯空腹而不厭恐落英之不如彼寒花之可愛寄髙情於一壺縱傲睨乎秋霜逾佳晨而日疏此方騰借春陽中拆而敷收微生於全體供野人之所需吾乃瀝芳馨而三咽覺眼花之掃除其气平夷其樂舒徐豈一杯之野馥等悅人之豢芻𨿽艸木之誑口亦因玆而起予世有啖糠覈而瓠肥厭梁肉而黒臒豈非適於口而心苦濡以膏而體劬吾知甘菲薄以自樂能充恱其體膚旣而隠幾防坐心明志虛佳境翛然恍與夢俱以神爲馬以凥爲舁旣發軔於菊潭或弭節於山隅訪淵眀於栗裏尋天臺之隠居然後鼓東南之歸枻追散人於江湖覺而賦之猶足以續離騷而弔三閭也

未央瓦硯賦【贈終南李錬師和甫】

斗直寅日維酉栩栩蝶化夢入靈囿覺而扣門有來叟投我天硯形圜色黝鬼擲滈璧鏡蝕秦紐文章郁嵂蛟蟠虺走以長樂無極而言乃漢殿燼余之瓦首也當其炎運天開禹卑秦陋未央屹建長樂丕構體紫極之圎方壯神麗於九有俾子孫無復加於後也若夫萬疊云浮跨淩天宇鱗影參差鰲背掀舉瓊綴檐牙香團桂樹倒景激日馭之光流潤浥金莖之露聳萬之衣冠蔭千秋之歌舞礪太華而帯河渭謂斯瓦之貞固天落妖彗一掃而去咄爾微質歸復其土何千嵗而不化偶野人之與遇今歸乎我又系厥數摩挲漢月碧花燦吐似喜余之主也試蛟兮海運瀉松風於牕戶滑不墨褪澁不筆拒然復其天則禦陽【周宣王宮名】之耳孫較其古乃銅雀之鼻祖彼鸜其眼而羅其紋咮則鳳而形則【闕】用或【闕】

奚足取是不若玆瓦之【闕】而【闕】

屋廕生聚帡幪霜雪蔽虧風雨是則用

得其所付大任於汝也豈其棐幾呈材辭客與伍處𨿽失宜其功尙溥鍜我銛鋒借汝涵湑乞英靈於班馬鑑興亡於今古大書特書猶足以旌朱遊而削張禹也道士顧笑吾子其爲我賦之

三峯晴雪賦【並序】

乙亥嵗冬十一月餘以守吏將事自蒲抵華倉皇待命於塵坌間望三峯晴雪煥爛髙潔皜不可尙已顧而自憐豈勝慚穢適與左山商公遇於祠南柏行間歸作是賦以寄其詞曰

華於眾嶽峻極莫之京兮三峯絕觀松雪益其淸兮倒景旁射銀闕爛崢嶸兮仙掌翻空灝爽下靑防兮豈玊井蓮芳仙遊擁霓旌兮巨靈變現吒昆丘之瓊兮金天移仗敞瑤華之宮兮冷飇吹而不滅海月照還空兮軒豁呈露何物外之雄兮又如螭蟠之老子與希夷之鉅公朗出天表飲太泉而遊封中兮安得杖仙人之九節登神丘之崇兮問眞源於白帝追二公之蹤兮胡一行而作吏搶塵土之容兮對淸都而不克往世故驅以東兮掉塵鞅而北騖刺梗滿吾胸兮望嶽神而三嘆歸夢掛巖松兮縱靈移之罔誚獨不愧於躬兮歸而賦之吾言固誇猶足以爲執熱者之淸風也

熙春阮賦【並序】

暉上人得隆徳故閤余材斵而爲阮因以熙春目之亦文殊之義也至元戊寅春同尹端甫劉禦史叔謙趙太博彥伯坐心逺軒師爲鼓緑水悲風二曲淸越悲壯坐客感嘆興亡有愴然於懷者師請予賦之其辭曰

天新雨風日妍心與閒防境趣靜便拉曠懷之逸士過雪庵之老禪斂袂危坐添鑪注箋於是出桂阮調素控朏月而當抱撫筠柱之橫駢師曰玆熈春之斷余偶絲之而淸圎者也遂鼓一再行淸越悲壯如泉咽水底風行樾間翛翛兮欲斷而復作淙淙兮似潄而還湲鏗爾擿銅丸之韻淒兮聆髙樹之蟬又如遊士騁說劍歌去燕何辭气之從橫激太淸而沈羽淵客乃呀然而驚慘然而悲信乎物之感人有不期然而然者想老徽之般樂蕩侈魄以無前厭華陽之湫隘敞樓居而致仙海鼇首抃金鵬翼騫郁鼎蓮之香霧鎖月殿之嬋娟蔭千秋之歌舞壽艮嶽而不騫俄龍移而鼎去繼金亡而閣遷殆露槃之聲折悵秋風而涕澘興廢一瞬兩朝百年委繁華於野艸鎖莽苑之荒煙咄此木之何幸遇幽人之達觀納須彌於芥子寓余哀於一彈猶足以舞魚龍於海曲洗亡之愁顏也嗚呼噫嘻向之使人凜而悲者物詎能動於人哉人之哀樂妄爲物之所牽不知太虛寥寥旣寂而惟此理之嘿識何繁華廢興之足嘆師曰子其爲我賦之吾欲秋月當戶松風滿軒寫仲容之別操合淸商而洞宣使云陰蔽空古鶴下蹮走商延於濮上掩新聲於師涓也

弔亷將軍墓賦【並序】

三代而下功利之說興人臣擅恃功能鮮以禮譲爲者觀頗挾勲內忿忸居人下加諸彼不淺乎相如引車避嫌有犯無校蓋出天稟粹然處之爲非艱至頗聞先急一言遽能握髮數罪受責門庭在將臣爲寔難若將軍者可謂不逺而復得無祗悔之義哉遂摛文以弔辭曰

渉滹沱而北騖兮遇常山之故城何髙丘之突兀兮郁劍气之崢嶸野人指而告予曰此亷將軍之封陵也人與骨而塵朽兮義於粲乎日星遂陳辭而弔古兮命僕夫以停徵嗚呼休哉昔伯禹之所以聖兮始不伐而不矜秦誓之所以經兮善悔過而胥盟觀戰之多士兮依稀猶三代之英惟功利之時尙兮天理有時而蔽眀能不逺而復初兮其惟趙之亷卿方都之中立兮資內附而兵精頗分閫而秉鉞兮騰茂實而蜚英聲梁從隨而楚詟兮燕弭伏而齊並時有以卜將軍之意气兮殆雷動而滿盈遽相臣之出右兮何發言之盈庭防肉餧而食甘兮奮兩虎之必爭及聆先急之一言兮輙弭耳而服膺復頓顙而悔過兮折節負贖罪之荊在引車而不必多兮將臣及此所以爲古今之難能也逮漢起而帝稱兮禮飲至而策勲何諸將之失度兮至擊柱而紛紜安得將軍從容爲一言兮解販繒屠狗之棼彼臣濬之冒窒兮加充渾之貪蒙詫吳平於帝前兮互貪天而爲己功安得將軍滌易其褊薄兮俾無成而有終嗟鄂之列公兮挾勲勞而淩帝宗縱私忿而無忌兮一墮夫臣子之恭安得將軍北面而同列兮以中和之气銷悍戾於未然之胸也𨿽哀之而不能鑑兮文空言其奚庸繄慨慕其耿光兮日三省乎微躬蕩吾伯夷之隘兮擴乎穆公之容希前賢而同升兮負驥尾而竭忠𨿽斷斷而無他兮庶防廩廩徳譲君子之風衝山煙而暮去撫鳴劍兮增雄

登常山故城賦

我登常山心慨嘆兮斷城連絡蛇陳蜿兮憶當全盛兩漢間兮萬井歌吹魚龍淵兮椎埋劍擊習俗然兮光沈響絕夫何言兮有懷古人秉心延兮交如余耳始足賢兮烈如顏袁抗僞燕兮垂光竹帛星日懸兮壯哉子龍屋而祀兮膽气滿軀勇夫志兮賊瞞臣漢得所事兮天理在人一符契兮千載仰止初無異兮諒彼有立忠與義兮

鶴媒賦【並序】

中統二年予在上都掌記中堂客有負靑障挾長【闕】二鶴馴於後以廩繼來請問其役曰以鶴取鹿者也嗚呼鶴善類也喙𨿽長不鉤銛以噬爪𨿽巨無指以攫而於麀伏容有忮害其如人之不仁何至元壬午偶與禮部王兄子晃因話及此慨然有感曰今人以智計相傾內險外易者何殊於鶴之取鹿也作鶴媒賦其辭曰

萬物者元气之盜气之靈者莫人若也旣役物而君之其忍以盜作智而爲得計乎如絓塵艸間圗鷓絜地胔紙求蜂葉城网雉盜物矜雄此何足異以智獵愚理固宜然用愚戕愚斯則不仁之極也鶴本善類與物無忮飛翔寥廓仙遊之驥教之羽舞已違元性詐以摽鹿遂戕彼命是則鶴之善人則用而險之返有過於機穽也鶴了不知鹿終弗悟嵗供庖廚皆鶴之故何殊人心內險外易以詐假仁顯比陰忌將取彼有則必姑與彼昏不知日狎而伍一落其機投足無所誠何異以鶴而媒取也吾然後知物之顯暴者旣得預而防之愚而深中者尢不可玩而侮也示我同志筆而賦之

元猿賦【並序效庾開府體】

至元十七年二月己卯淸明日陪經略助祭丞相忠武公墓適嗣侯平章稽自靜江籠致是猿以獻西溪王通議命余賦之以紀奇觀其辭曰

寶符之野滹沱奫淪人初樂嵗華新峴山正有墮淚感走馬逺出西州門映堂堦之碧艸陪開府之嚴禋覩萬物之來享宛有勝於攸聞繄爾猿之黒質尙其性之能馴素面掌許裳若纁尻不識尾臂長於身一動一靜旣恆且仁澗飲巖棲有彜有倫木方華而不折菜視熟而呼分思全生於物表時隱見於冬春三峽秋月九嶷暮云雪嘯煙啼子從母奔動射者傷弓之慘驚山人應聘之輪哀楓林之逐客助永夜之霑巾其或隱掛虛壁幽尋窈防避羣猱之喧躁悟善惡之難並去王孫而夐絕誠可愛而靡可憎也故或者謂衰周之士夫從昭王而南徵痛膠船之不返化若類而成羣恐此事之戃慌伊誰問諸水濵淡夕陽於平野送歸鞍之逡巡偶吐辭而爲賦念此物之貞純或體而尙寂要擇善而相親以升木而取諭庶有感於斯文

蟠木山賦

丁亥之冬夜气淸淑夢遊石林萬玉崷崪明日與客步

入李叟【叟字希賢】之塾燎鑪卻寒有蟠者木輪囷離奇大屬吾目負之與歸而爲秋澗坐中之物其爲狀也左抱右擁或疊或窪蹄股交峙口鼻互呀於是抉洞穴振泥沙分嶺嶂翦杈枒坳者壑突者丫去朽剔蠧磨光出華丹丘赤城淩空散霞不知沇洑於地中者防年一旦聽吾喙之橫誇若乃峯頂攺色湧云倒懸巖崦層出峽門洞穿刻畫嫫母與施並妍其磊落盤錯自一成而有足觀也咄此怪供彊名曰山然爲幸也蓋有大於是焉不腐而爲朽壌不化而爲飛煙收槁梧於爨下遇中郎而獲全蔭居華屋之底植立幾席之前聳太華三峯之秀有象江六石之堅終日與伍似非偶然徙倚蒼精之蓋摩挲白鹿之巓何澹僻之苦樂掇眾人之所捐吾愛夫始賤而終貴先污而後蠲出神奇於腐朽蛻凡骨而得仙者也噫以靜而致壽者山之性隨帝而出震者木之權惟動靜之交見渾體用於一源吾固衰謝拙於變遷以靜爲樂以安爲便藏吾所別之器浩吾固有之天守介節而不易庶玆蟠之可鐫安時處順出艮震兩者之間不然造物者憐其不材辭翦伐而終天年其將與惲周旋孰得惡而捨旃客曰汝言𨿽誇以山木而較之似不膠於一偏子其爲我賦之若足以折詭辯於荘叟發新意於老泉也

秋澗集卷一

欽定四庫全書

秋澗集卷二

元王惲撰

五言古詩【四言間亦附見】

拜奠魯文憲王廟二十八韻

丕承固云烈嗣王幼而衝嬉戱翦桐事安知多難衝公乎居斯時岌岌遵渚鴻外謗流四國內疑叢一躬負扆令百辟天心昭懿忠想當假寐際寅亮天地工陳誥開治源奠遷營洛宮南服靜海波東徵殄元凶吐握下白屋憲章矢淵衷罄單一徳聖思兼三王功及夫就臣位畏脊何匑匑制作方萬古世道仍污隆至今丰鎬間凜有三代風饗以宮懸樂報之不爲丰宣父稱大哲寤寐雲從龍垂老無復夢慨焉吾道窮丹靑見遺像皜皜日在空臣子知所止仰之餘敬恭悠悠蒼姬下輔相業不同論思機務地典調簿書叢豈其世務棼經權有違從顧惟大臣體一節貴始終伊公狼狽間不失體與容幾幾兩赤舄儼立如岱宗我嘗集眾美一言蔽其中至公絕貪私廓與天人通作詩庶補衮九章一華虫精誠有來格寒云動蒙

拜奠宣聖林墓

庭訓墮渺茫師授悖嚴誡羌予不惑年行已得夷隘今嵗客東魯佀爲神所介駕言逐秋風得展闕裏拜遙遙魯甸余汶水走湍瀨慿軾望雲林鬱鬱佳气靉齊莊趨兩楹奠獻成孤酹巋然三聖封仰止髙泰岱恨生千年後今夕備掃灑披云覩天日太極開一畫彼蒼詎能言諄諄聖爲代三綱與九法範圍無內外君臣以之定乾坤以之泰東周不可爲述作萬世賴藐聆徇鐸音元化雷雨解敬想燕居容金聲鏘玉佩當時七十子授受儼如待鳯兮鳴幾時諸子沸秋籟一朱亂紅紫百谷茷稊稗愚者甘下達誕者樂語怪韞藏寶康瓠斡棄淸廟鼎明倫得不泯而有六經在天髙孰可階一气包厚載玆道固難言嘿契心有防胸中九云夢吞納失蔕芥循循善誘辭師也書之帶緬懷伯禽業鬱鬱文獻最三柦張公室霸功熾而忲一奢去無復荒陵餘石獬煌煌天乙孫膚敏半冠帶徳博慶自修道大世能邁金尼貫元精泗波來逺派汪濊一聖海不隨梁木壊歸侍金絲堂攝齊聞謦欬恍如到帝所鈞天廣樂備洗我兩耳聰肉味忘一嘬詠歸冩遺音風雅變一簞老東家吾知其樂大遲遲不忍去寒日下蒼檜

陪總管陳公肇祀商少師比干廟

元化形萬彚浩浩無時無雲何忠貞气大畀先生軀念昔有殷季天步移獨夫滛酗蕩祀典下民爲毒痡所崇盡姦回啟遁箕子奴師保乃云爾余敢編其須炎炎鹿臺火已兆明珠襦先生豈不知蔓艸不可圗顧親叔父尊以位仍三孤彊諌誠我任剖心不爲瘉自靖曁殺身要之宗社扶所以宣父筆三仁同一途繄公存亡間所系重有殊堂堂柱天手能縶火徳烏當時戡黎兵所侵良及膚周𨿽彼蒼眷加翼十亂謨令其諌少行終鄙西人居稱師止觀政安取商郊車一朝嘆云亡宗國隨之墟丹誠皎白日餘烈光八區卒爾來代臣大節知所趨嗚呼介士嘆萬萬狂童且今來二千載殷周兩榛蕪巍然一丘土髙與西山俱淸霜九月節肇祀陪幹旟肅拜列階下精爽動佩裾世道有淪喪一忠千萬諛商歌振林樾日下悲風䢐

擬韓子秋懷十一首

出郭行時稼秋風正薿薿臨川閱逝波浩浩去不已冨貴來防時及此行樂耳把酒對西山坐防秋雲起天矯化龍蛇異狀紛莫似世態初不殊儻來安可恃我懷拔俗標幹霄仰逸軌酒酣歌嗚嗚振衣私自喜

秋風拂庭柯物意自含悴松柏抱貞心表表嵗寒地長年豈致養易衰匪自恣浩浩一气中所稟蓋殊異人尢物之靈要以天爵貴

天運健不息君子戒靡曼讀書下梗塞饑餓充藿飯造道苦不深紛華非所願秋風動黃鵠千里奚足嘆風濤北溟鯤變化摶九萬大邦易爲仁鬱鬱文獻半出處貴有時莫遣夜鶴怨

攬衣起秋早露气淸淩淩偶書秋懷篇悞筆成蒼蠅吾言固不佞未免人屢憎聖域有坦途學步髙山陵尋源有靈槎臨池防鮋罾我生恐不偶鄙事從多能

虛室生夜白淸露發鶴警空庭海月上愛此良夕永今年苦煩歊似值苛政猛盼盼秋風來汲深持短綆庭菊被焚燎脫禍乃差幸朝來有佳色一笑倚軒屏

露叢低寒花促織泣暮景呼兒曝羣書趂此秋日炯帚享千金利途競纎梗二者昧所思厥病失坐騁旣悟前日非敢事子淵請

長夜苦漫漫長空星斗暗商歌南山翁遺佚有餘憾只知享髙明曽何卹鬼瞰而我獨於世滋味嚼蠟淡畏途足風波洶洶洪水濫濯足尙云可浣纓豈冝暫此身矧虛舟敢不愼簡防天心幸私我書史日與勘庶還浩浩天禾害家儲甔

殘暑不肯退秋陽麗庭軒靜觀消長理警此嵗月奔成功嘿嘿去天道何曽言斂衣坐一室書帙散我前開卷飫至味忘卻盤中餐最愛歸去辭雋嚼了一篇作者古不少文字浩萬千感君固窮節當年亦辛酸遙持酒一瓢同醉東籬邊九原不可作念之終嵗年

靑竹不耐暑索寞眾葉幹白露下天字洗此靑瑯玕風枝簌餘潤暗滿佳菊團依依南飛鵲繞枝擇所安感時賦秋懷古井翻晴瀾我生分已定安用智走丸出門安所之呼兒解徵鞍

閉門秋月上靜院圍虫聲幽人掩窻臥一室翻虛明四序倐以周代謝何其誠物華有盛衰天地從虛盈君子順所履持身嚴五兵牛羊旦旦伐山木何以榮所愼獨處際心蕩韓盧令

離離壠上禾望望日攸好不勤耘耔功秀實苦不早西風捲黃雲收獲走鄰保荒田棄足惜揠之速其槁致役貴厥初無爲宋人道

九日和淵明詩韻

九日天气好淡遊無友生懷哉曠達士愛此佳節名野迥秋山髙逺目增雙明手把霜菊枝吟泛風葉聲人生天地間彊矯無百齡嵗月不我與大川日東傾且酌一尊酒遺彼五鼎榮滿挹風露香陶我醉後情遇坎且復止吾器期晚成

今嵗節序晚天气秋夏交衰艸伴佳菊借暖亦後凋居閒愛節物不辭逺升髙川澄涵鴈影空曠暖微霄舉觴酧時人塵坌乃爾勞中間百年集卜將日焦何如遺世士空杯樂亦陶得酒且歡喜誰能保來朝

寒雀嘆

閒庭有遺粒寒雀往還飛盼睞傍無人翔集下疎籬一啄復四顧慮爲物所闚幽人負暄坐玩之淡忘機一笑拂衣起羣驚向空歸因之感吾生分外非所期冨貴倘僥幸何殊鳥驚疑吾儕以義榮先賢有良規

觀者有感走筆爲賦

西鄰送喪車前後餘百人少壯亦歔欷老大尢悲辛殯歸焄蒿裏奄忽隨沙塵逝者長悠悠魄散還蒼旻存者但追悼簠簋時空陳人生天地間變化朝菌新冥冥夜臺下念之傷心神大限百嵗止憂喜還相因況且不滿百忍使憂纒身靑春不至嵗月波注輪有醸不來飲負此頭上巾

自諭

吾性懶且拙置書未嘗觀興來一披讀暫涉意已闌因傷中道畫勉力鞭使前柰彼外物誘旣往輒復還年來天與幸繆當函文間朝昏迫童課未免親書編開緘三嘆息知學今十年𨿽傳失自習所得亦已偏正如乘跛馬十步九躓顚引領望聖域尺綆汲丈泉有時尋墜緒意防亦愜然務敏修乃來自棄誠可憐譬彼執銚鎒緩治榛蕪田縱弗曰收熟猶愈埋荒煙進進久不輟功豈止百防九原𨿽不復聖道具蹄筌堯舜等人耳悉自學至焉從玆自發藥浩浩還吾天

攺冥漠君

買樹植中唐下鍤得髐骨生世何爲者何年此埋沒周身瓦作棺上有刼灰覆黃泥滿髑髏麥枕余故物神奇到腐朽貴賤辧無復惻然戒僮僕掇拾百骸足徹我牀上簀包裹城隩奠酒一杯祭遣汝一盂餗同區三十年今始攺兆卜死者謂有知夢寐不一囑幽沈起有時掩骼適春燠豈復識此爲庶慰我心曲不無攓蓬嘆何必桃茢袚免汝踐辱羞我豈儌防福長眠一杯土野祭霑賸馥莫羨麒麟冢發掘爲珠櫝自買身後禍安用髙突兀去去冥漠君九原春艸緑

靑靑兩桐樹示兒子阿孺

靑靑兩桐樹乞自幽人居植我庭階下護養嬰孩如汲水時一漑要令地脈濡起架障炎曦揷籬周四隅眄柯日怡顏手把種樹書及夫始華月春芽茁蒼珠朝來秀色發眾葉捲且舒終朝三摩挲愛此靑玉株亭亭一尺影翠蓋遮門廬嗟爾琴瑟材中與霜籟俱達哉蔡中郎救爾煨燼余我望十年後直干淩碧虛秋聲泛韶濩云表來鵷鶵且天生萬物因材而篤諸栽者厚其生傾者不爾扶譬彼靑衿子致養在厥初必擴心與志毋適尺寸膚然有才不才學焉因爾殊緬懷孟軻訓書以示阿奴

鹿諭

我本麋鹿性出處安自然金鑣非所慕志在長林煙得逺機穽地食蘋飲淸泉呦鳴錫同類甘以辭華軒野兕出其側暗蹂山前田農家向所害乃知獸之愆彼兕以計去嘉禾嵗芊芊野人居山中數畆事墾斸慮爲町疃場指鹿乃兕屬𨿽無擉刄心見之惡且逐鹿心素無機淡與標枝閒遁迹入幽谷擇音逺人寰尙爲山中人置疑齒頰間

送宋大使漢臣之任延安

四海王翰林髙情比雲月一甌宻雲龍過門誰復啜宋君平生交矯矯峻風節況經患難間邂逅敍契濶毎來倒屣迎所請無不說賦詩近盈軸沽酒慰久客都門冠蓋場聲華愈昭晰我初識君面論交心莫逆相看自淇水燕地最多日吟鞍賞春華茶鐺煮晴雪劇談挾銳槊洞達失堅壁玆焉一載彊相從復相覓喜聞得新除腰金出省闥烏臺退食歸入戶屐齒折朝來髙軒過打門欣告別情親近中年何啻數日惡天涯兩淪落嵗暮悲風發人生防河梁底物慰愁結觴君病不能贈言素所拙君侯天下士抱負經世業鞭算致錢流論吐究時瘼吾子兩餘裕他人雙落寞黃鵠志千里秋天擬橫絕誰能雜鳬鴈羣飛爭饑啄玆行固非傃歸愈垂空槖盡新僮僕敬大慰妻子色延安西北秦地與羌渾接王民六十載厥賦尙寡弱保障慮不遑徴收肯騷削緑樹空野煙山澤入籠絡秦風與隴月慘悴自玆作邊氓靖爲重聚斂聖所怍臨淵得河潤當念逺井渴得書下下考吾子亦云樂我詩春秋法責備賢與哲此心能不爽蓬蓽乃麟閣不煩雙鯉魚時遣慰離索

溪田暮歸

疎林煙火防艸露濕芒屩遲遲歸路長淸月掛林杪依依南飛鵲幾回驚且繞一枝幸得安誰復睇云表田家固作苦遺安子孫寶彭澤百日令解紱徑歸老我心黙有契縻爵豈有好違已病交攻饑凍正枯槁躬耕南澗垂浩歌槃樂考

散步淸溪湄

散步淸溪湄林飱憶鮮食沙頭有漁梁呼童樂閒逸波淸滿遊鯈須鬛分纎悉𨿽微知所避罾之不可得悠然逐風漪相忘萍藻宻達人濠上樂政自觀其適人生風埃中與爾何差別區區一已私奔走抵溟極萬事恐偶然胡爲較得失舉网出深淵髙樹掛防色長笑歸去來吾道無固必

讀林和靖詩集

枯梢振驚颷茅齋寒日短幽懷久不樂訪友橋南館探囊得逋集塵臆欣一浣賡歌竟遺編佳處時再欵先生豹姿淸風滿朝簡仿像詩骨淸云嶺松雪偃湖光與山緑幾席供奇產呼吸貯肝脾元气筆下綰逸情薄雲月幽律發葭管靜觀周物靈逺覽豁襟散淸遺郊島寒淡入陶韋坦孤山富梅竹香動春江暖篇中防致意似慰平生眼客來佳話余橫琴浮茗椀是中有眞趣風味亦不淺廬洛與寺閤意適欲忘返長空孤鶴容與歸舟晚如斯六十春笑傲一何衎相去羲皇間不到牛鳴逺暮歸傍窻眠淸興江湖滿雋永愜初心有味參玉版燈花喜共妍一笑成微莞人生無百嵗胡爲日憂懣擾擾聲塵中任事同蝜蝂

西溪初泛同王子初訪柔克王公【自此多經遺山先生防竄】

閒人無所適心向靜境趨今日欣有得快如脫籠拘步出郭西門偶與佳友俱捨杖棹淸溪忘授圯上書舟輕風浪平泛若乘流鳬波光灩船頭云陰翳平蕪畸人驚見之輟耕立河淤白鳥去不逺前飛如導予故人喜我至就船與相娛呼童下溯流載入酒滿壺促膝兩舷間鰕虫雜肴蔬吟杯斟且停要看傍岸漁從下恐忘返欲上意轉徐瞪目看銀刀不知寒日晡纎鱗竟莫獲豈謂吾网疎顧此一溝水安比松江鱸舟人云不爾近多狡獪徒散毒河伯宮掇取地芥如卵毀鳯不至禁罟自有餘釣网詎可並況乃詭計圗射利一至此世途足崎嶇歸時還一笑兩岸風生蒲

擬古

北山介公壽也公之徳澤及物如山之蓄殖焉是宜得厥位而享其壽也故作是詩以頌焉

瞻彼北山維石嵳嵳邦民仰止匪丘匪阿旣峻而極復委而佗元气中宰所蕃實多維公之徳如山而峩瞻彼北泉維滮於垠淵淵其源浩浩其春澄之弗澈撓之莫渾潤餘一方波彼四鄰維公之澤如泉之新瞻彼北山有松桓桓气榦千尺盡嵗之寒棟梁大廈是依是安未宏厥用心怡體胖美蔭所庇物爲一天匪惟蔦蘿有蕭有蘭受徳匪報茅菅厚顏維公之壽如松之年

北山三章二章章十句一章十六句

過劉元海陵寢

漢統天久絕漢恩一何深隔逺魏晉代猶足收民心咄嗟呼韓子崛起蒲離陰自云漢壻甥赫怒開實沈左顧龍在野右吒虎嘯林吹噓炎燼餘五部來謳吟阿聰奮餘烈兩京隨掃平竊據二紀彊文物有足矜我來拜陵寢悚然振冠纓風雲何許廢堞餘金城賢哉劉淑妃成此直諌名在聰未爲疵假義淵可稱孰云仁義師可敵不可徵桓桓祁山舉一出三輔驚天其假公年載洗六合淸此志竟莫遂此邦還有成所以廣武嘆痛惜無豪英山煙知客意斜日生荒陵

遊萬固寺

中條郁蒼蒼首尾固雄大連山一臥虎矯首盡兩戒東南方峪門犖確入幽阨空靑上絕壁嶻嶪兩崖對南山開畫屏髙下蔚萬檜扶藜到山門黃衣六七輩寺殘薄心賞一水良可愛尋源入云蘿不惜阮屐敗掬飲淸臆塵坐睨巨石怪山空響佩環林迥騰怒獬行聴溪聲回周覽詢勝槪當年爽心亭萬竹爭映帶碧鮮照淸泚襟袂濯沆瀣人境兩茫佳句盡誇邁【舊有石刻坡詩雲水自竹根流出風從松頂飄來座上盡爲佳士更無一防塵埃】開軒邀客飯放目欣一快盤餐固疎糲泉冽防肉嘬少焉林風振萬壑一气噫前林疑虎嘯作勇助吾憊筆落還自驚一掃眾峯靉【寺僧請書殿閤名故云】山僧喜醉顚海防得珠貝興來本無心遊戱詫佛界夕陽送歸鞍依約虎谿外風煙作破墨塔廟失所在鐘英厭摹冩閟狀化機藹盤空乏硬語技癢苦無賴馬首詩遽成一笑豁吾隘

靜樂堂

人生霄壌間動靜藏妙用一爲外物遷舉足非禮動惟夫操存人而與天地共紛紜萬變來一一皆折衷問之果何因性定心自統心宰物隨化奚俟人指縱體安气靜徐內熱失急閧玆焉須防離不啻天地雺梁君出豪右表表聳儀鳯意气杯酒間談笑百金重一旦刮余習紛華不復夢省躬日有得守約還自諷霜餘波自澄雨退雲知洞復我浩浩天多言譏屢中客來掩書坐香動玻璃甕融然一室中萬象入持控知君樂無涯五歌雅頌

舜泉

在河中府南三十里夏陽村東歷山聖人嶺下舜峪內至元壬申冬十二月十四日來遊

捨鞍夏陽西褰裳躡雲頂盤折下濬溝失身墮幽阱孤松突危巓望望雙目炯不圗兩芒屨踐迹聖人嶺重華不復返欽此孝慕炳降觀臨帝泉冠佩爲肅整澄一勺多浩若淵水迥彷徉不忍去抔飲濯蔕梗慨焉念髙風滅沒翻倒景野人前致辭此事傳嵗永有鰥昔在下怒爲瞽所屏窮歸此來田號泣痛自省空山無所得扶耒孑孤影彼蒼彰聖誠渴餒恐成一入兩崖間二水出俄頃北崖縈帶流南壑湛寒井至今山中人飲食了二頃我生千載後懷古心耿耿風俗日淪喪道義奚所秉安得天瓢手挹此霜露等千林摧姦枿比屋化封穎滌易臣子心骫骳變骨鯁暮歸田舍眠有志安得騁此心恐未能作詩聊自儆且當就巖蕨酌水煮殷鼎

跋席懷逺臨終語錄

人當易簀際發言罔不善昏蒙迷本眞狂者涉誕幻猗嗟席懷逺洞徹生死變日气薄西山皦乎天理見諄諄忠孝言垂戒漢馬援灑然明月懷身後照鄕縣賡歌諸賢詩淸風一家傳

錄老農語【陽曲道中作】

老翁揭溝水駐馬待樹間雙脛怯朝涉欹傾激衝湍旣濟問老翁荷鋤何所還筋力一何弱甲子今幾焉斂手前致辭星紀凡七旋有妻喪已久有子病且殘舉家無營業止有田一防禾生迷東西老雨荒艸芊耘鋤庶有獲聊以卒嵗年饘粥乃餘事要輸包垜錢有身古當復垂老聖所安二者不能必聞之鼻爲酸我食爾所粒作詩告京官

吳大使子明致樂堂

人生有至樂榮貴了不幹人子有至養三牲非所先宣父語經訓承顏首爲難南陔著深戒不獨馨盤餐眷戀庭闈心朝夕靡遑安問寢與侍膳樂在融融間所以極愛敬要罄平生歡吳君出紈綺孝純思力殫垂領髮已素娛親衣尙斑天意亦有在一官仕鄕闗稱觴嵗上壽香火欣團欒此身不願貴有家從苟完願親日康寕丰容紫庭蘭毫彩神與相慈顏渥而丹婺光藹萱室嬰香芬佩環壼族化柔懿周南詠幽閒髙堂敞溫淸題扁存鉅觀致樂無復尙守身老彌堅庶防寸艸心少報春輝妍堯都三萬家淸風誰攀作詩頌匪匱錫類君其端防當蒙顯異寵光爛門闌三釜我祿余履霜非謂寒一飽及妻子因君起長嘆瀟瀟風樹底悲絕仲由冠

遣發僕夫李老櫬歸瘞淇上

至元癸酉後六月十九日死於平陽寓捨

來自東西劍相看二十年因罹兵燼厄重結主奴緣薪水嗟初服耕耘遂所天挈身辭戮辱得病便沈綿藥餌功無效棺衾禮罔愆汝魂應有識歸到水西田

感寓

荊巖產奇寶輝山生五色鳯鳥集其上采者終莫識卞生具神眼抱泣天地珍稱諭日百至比璠比玞瑉一世竟莫售指卞爲瞽人負之獻楚子致前須近臣豈知事大繆反取按劍嗔獲譴或不賞戮辱終其身所以苦節士萬古潛悲辛

陳村待渡

河行虛壌間隨意東西臥我遵汾水行十日凡兩過沮濡變深澗野航驚漏破篙師怯吾衰傳呼細扶柂朝來大陳渡細擺得久坐山川隠佳句軒豁矜寡和秋風吹馬去行看林葉墮

沁水道中

蒼巓互出縮峪勢曲走蛇回眺驚後擁迎看復橫遮雲林蕩髙秋半嶺翻淸霞十里九渡水淸流帶寒沙山溪本幽寂激之聲乃嘩解鞍憇美蔭覺我心靜嘉風枝滿秋實野菊被水涯幽馨散蘭馥紅鮮綴丹砂二物固瑣碎托興騷人誇我欣記所見信筆書田家

板橋田舍

山村極幽僻坡嶺還四面麋鹿日與伍自余無所見朅來事文石供給半山縣倦枕聴呼號相次過夜半

過鹿臺山

在澤州沁水縣南二十里時被安西王命伐石於此

逺尋文石岡來歷南山纒鹿臺臺爲山幽徑蟠古篆後峪行未盡前嶺已當面秋聲蕩林樾風露淒以陰壑气蓊郁疑有虎豹變山田苦無多溝崦耕已徧柴援結半空羅絡碧巖轉自憐終嵗勤獸患防一旦我本山中人束帶對郵掾頓然還舊觀瀟灑償夙願行經雙蟾嶺石怪驚變現闖首槲樹間气自太古練月中誰推墜囚鎖屬山縣乃知北平守認虎飲【一作拍】羽箭物肖本偶然長歌下層巘

觀獲蕎麥

搖搖瑚枝浥浥露光潤霜餘秋實繁壠畆欣一瞬野人趂時獲拖車施素刃前椎約步長偃僕爲一順風來湯餅香玉粒夢炊甑田間還自笑三載總山郡肥甘與菲薄一飯吾有分坎止與流行何思復何悶

臨汾節婦吟

松筠四時靑特與凡木別弱艸不自持風霜易摧折坤柔變乾剛彤管古所說臨汾孫氏媼寡操抱貞節之死誓靡它棲心入霜月事姑極孝養教子承世業神明與扶持骨健丹浮頰我觀中壘傳於粲古英烈作詩備采官徽名繼前哲

過鹿臺西崦

乙亥八月二十九日偕沁水縣尹李君飛卿眎治道馬上作

鹿臺西南麓石路何杈枒靑林轉幽深一水中可嘉逺從半山來長流石爲窪一湛寒碧野飲供麕防濕云擁絕壁灝爽霑巾紗我忻爲緩轡睠立溪之涯恍疑桃花源錦樹蒸紅霞畸人指前途兩防蒼山髽

答老農語

風梢怒號寒駕言復西邁吟鞭趂羸驂直走壺口阨俯緣絕澗源仰看孤石大陽崖柏靑靑陰嶺雪全蓋詩脾盡餘淸灝气溢襟帶行行遇老農馬首言笑載前時使君公治此逮困憊事成固國力規晝良匪懈一朝文石去永利予等賴玆焉詎可忘眾意見遺愛連章供監司大嚼伸一快旣聞老父言慚汗流浹背道開非吾功物出數有在況予分當然添足恐成怪夕陽澹前峯凝睇飛鳥外是中有佳趣毀譽吾敢介

秋澗集卷二

欽定四庫全書

秋澗集卷三

元王惲撰

五言古詩

題玉石蓮花洞道院壁

東山一何髙細路石巃嵸窅從絕澗底陡上盤峻冢糢糊松間雪照映列孤防衣飄逺壑風馬滑陰嶺凍捨鞍彊躋攀憇定腰膝痛吾非樂險遊靈迹訪仙洞當年白帽翁恍惚見醫夢進功力開鑿怒玃髯鬛動手麾語怪徒筆此眞可俑至今城市人誕說猶洶洶好奇更過予一笑爲腹捧西山遊欲徧物產多給用爾焉最不才任事無可貢濯濯殆赭餘地冷物寡種我來探是穴木葉恣塡壅靑藜試撥觀陰背一罅孔廣深無丈尺蟾吻呀劍唪回環聚乳坎嵗久垂巨蛹白猿竟何有流石變擁腫太史載禹穴登覽想森悚不經聖人作後世妄增寵況玆何足云遺構托以重作詩破羣疑擲地驚墜罋道人亦釋然別逺猶目送來者倘志同三復賈餘勇

禦驃出廐圗

何人拂絹素寫此房駟精一馬老伏櫪志在千里行二馬騁踶齧角壯猶龍騰一馬方輥塵海岸翻鯤鯨畫師慘澹意落筆矜多能我觀寓所感國制貴有經唐人重馬政分屯列郊坰當時百萬匹肅肅羅天兵東封與西蕩嵗用不可勝嗣王獵其餘尙足開中興乃知三軍本匪馬將奚慿聖經說備預萬古爲世程倉卒事亦辦未免眾目驚我思立仗間振鬛伸長鳴吾言固芻蕘聖經其可輕

題呂充隠和陶詩卷後

呂字明復武陟人金亡居防陽尋渡江居鄂

昔從顒軒遊嘉話半耆耉毎及充隠君稱道弗容口自憐野逸姿佳遁乃師友聞風卽欣慕髙興林藪況吟平生篇開卷粲瓊玖君詩江西來一旦落吾手正襟三復餘酣飲得重酎外枯含至腴霜落溪水瀏向來和陶作云夢吞八九金鏞出大音何俟寸莛扣吾愛先生心吾尙隠君守當時淮西臨事見不偶吾防君可屈此身孰得有先生歌鳯徒簪紱胡可誘髙情薄雲月流詠見不朽九原倘可作淸江變醇酒眼中杖屨來防礡門邊栁與背一壺遊秋毫峴山首

昆陽懷古

行役宛葉郊路入昆陽城滍水抱城左蕩潏東南傾川原入四顧蟠互多岡陵城頽削懸崖艸深惡鴟鳴嗟爾一抔土當此百萬兵莽圗十九年聚此天爲阬王者況不死千騎驚龍騰漢業兆丰沛赤伏此中興創復兩不易山川賁雄名東西遙相望盤盤兩神京千年事雲散艸木含威靈野人無所知城邊事春耕扶犂上廢壘壠畆縱復橫只因懷古士千古愴餘情【謂東坡昆陽城賦】

苦熱嘆四十六韻【效昌黎體】

祝融駕火虯頓轡周八裔戰酣西北幹回薄余暮熾朱光沸虞淵大地蒸一气蒼茫夜色濕酗郁象醉今年六月中荼毒逾往嵗金晶才始伏熛怒勢比鋭炎官張火傘屏翳揚赤幟四合歊陳來一鼓赫離治天潢影半涸星鳥芒欲彗吟風樹葉噤塌翮林鳥墜並兼坎兌權不使天地閉王城十萬家燻灼迫一勢乾坤墮熾甕逸徳駭天吏掩闗人事絕藏伏敢口議褰裳起中夜通夕不容寐捫背赭汗流窺井湯泉沸松間有困鶴無夢到淸唳墻根有腐艸螢化光晢晢穿簾入我室照眼驚火齊陰蟾遁老魄火鼠騁黠智夜深過我前跳躑翻飲器屋古又足蠍伺螫尢謹避簟紋燎炎輝側脇能少憇舉動體愞熟歔欷气短細抱冰眠或可揮翣何所濟二年客京師身幸置散地𨿽無束帶勞惟老覺加倍彷徨不知曙種發沐而被四序本平分偏盛誰所致火攻出下防不已熸萬類嗟此一世人暍死將何厲此生匪金石流鑠吁可畏內熱復自焚衰槁將立至燥惟必靜勝事須以義制冰山詎可依煬竈非所媚遐想昆侖巓庭觀何偉麗巍然五千仭日月光隠蔽回環十二樓空明澹無際水晶作柱礎羣玉絇軒陛天風掠枕席月露濕環帔瑤臺擁灝靈萬舞發淸吹眞仙事朝元鸞鳯互驂翳閬風接圃追陪憶遊戱何年墮塵緣坐想無由詣安得萬里風振此垂天翅脫落區中囚髙舉尋吾契

聴講呂刑諸篇

至元十六年己夘嵗冬十二月十七日中山府明新堂雪夜防府尹史子華貳政朱信卿洎諸吏屬聴教官滕仲禮講周書呂刑論孟諸篇

淒風布云葉寒日慘不光先集覩微霰轉盼鵞毛揚一天陽和气散入中山堂公堂何所有曹務紛刑章竟日椎與撲令人足悲傷亷隅是何物僥幸爲尋常淪胥一至此禮義從消亡涉淵不自濟試以舟楫航郡侯樂與善揮提噪其傍況復得佳士問學陂汪洋一編周穆書噩噩深慈祥爰念盡心戒披衍何瑯瑯敷明發蘊奧逺紹開微茫太羮得至味黍稷非馨香狐白有餘燠敝緼非所當眾目鑿聾聵同僚益溫良夜久不能寐孰知冰雪雱定武古戰國風俗稱雄彊今夕復何夕歌破天荒吏散擁衾臥薄俗思漙匡大決洙泗波浩蕩湔羣盲此事恐難必此志詎能忘一州稍安行一方賜無量比老及一見此外吾何望打窗聴雪聲起視夜已央

謝子文龍尾藤防之贈

子文善方伎好從吾輩遊城居三十年藥惠徧八州我過駐棘津數見禮聿修循循似不能气貌何和柔贈我龍尾研加以蒼藤修杖爲扶我衰研用供冥搜入手三摩挲白雲滿汀洲意重無所答在我將何求君言愛余書落紙雲煙浮倘蒙數字惠永作千金收旣聞因語君我老拙所謀有時縱惡札聊用寫殷憂如君濟物心胡爲效予尢喜抱帚歸兩袖紛琳璆客去倚窗坐念之思夷猶【一作悠悠】誰期淡癖中亦有同好流呼兒一題詩持贈相爲醻

贈仲溫教授求授眞訣

僕年五十餘气志覺衰耄耳厭秋蟬號目昏花眊癃鐘百態具何啻須髮皓朅來觀津邑有幸遇醫老仰開浩浩天俗學歸一掃息心抱吾眞辧之當在早人生堪輿間𨿽靈貴彊矯不然一物耳嵗久等枯槁況復智物誘內熱日煎擾不聞山木諭樗散原壽考守身爲最大自餘皆細亟當念所存夕惕謹持保授我內經防根命入幽討促膝語三日底裏爲傾倒防合豈易得相逢恨艸艸多君濟物誠憐我慕丘禱夜闌耿無寐再拜獲至寶作詩代瓊琚相期永爲好

泛漳篇【並序】

予以王事奔命今春環走二千餘里前次漳陰車殆馬煩且得目髀痛疾逺不能騎舟行東下庶得一曰之休富覽大川勉卒來事作泛舟篇以見意時至元辛巳四月十一日也

盤盤魏大名屬縣行且周銷我髀裏肉四月猶綿裘捨車出漳陰步上枋頭舟咿啞理雙棹信船下中流淸風泛微瀾篙師訝當頭豈知河伯意故故爲遲畱汀花助行吟孰取澤畔愁解衣臥篷底穏似畫舫幽駭觀兩岸移灣環轉林丘灘回淺能澀波富去自猶拍拍風水聲雨打空堦秋白鳥何處來雪防河之洲前飛如導予翔集如啁啾欽念川上嘆晝夜何悠悠宜爲智者樂曲折涵至柔中擅利物功轉漕半九洲君看萬斛載掀舞一葉浮仍爲勉不見能若玆水不行行望沙麓且得一日休呼兒覓殘紙題作漳川遊

柏亭嘆

至元十八年七月初二日次柏鄕因所見而作

鳥巢一枝多回薄萬榦林富覽擅已有振羽辭凡禽傾身附老鶻翔集千仭岑旣彼所習復接鳴鳯音秋空恣搏擊鷙老有弗任勢大不兩立擠彼歸幽沈健雛從天來赫赫威制臨毒拳奮所宣圻裂顙與衿縣官籍其家富埒郭穴金懷璧匹夫罪況此皆漁侵行值柏亭傳緩轡惻我吟前車滿孥戮後車載瑜琛乃知非分福禍養憸人深行路莫爲惜但云神理忱豺豕與蛇虺吞噬蓋本心天道喜報復自昔非獨今戾气容有已怨讎日相尋一禮制萬動千古聖所欽何當民志定無復僭與淫

九門道中

至元十八年十二月六日同察司諸公防董簽院於南董髙裏原還過九門故城作

朔風暮轉劇曠野埃霾昏長鞭驅羸驂日晏東南奔義有執紼重過孤城闉邑居廢與置代逺不必論緬懷武靈舉騎服開雄尊國聴固自我臣義贊亦惇潛師襲中山萬馬出此門林樓九原塞英气爲一吞睥睨五雄間霸業防桓文至今西林阜隠隠猶兵屯一朝探雀鷇瘐死秋槐根人事靡不初克終乃可云野老無所識引投荒村吹燈具萍粥土雉爇使溫解我寒悴色謝官非所存就枕固不寐一覺東方暾

野河渡

蒼茫劉橋渡南北凡防過淸霜十月交澄湛東流波飲馬立水邊照我兩鬢皤行役非所苦傷懷動悲歌三年恆山趙彈劾兼拊摩嗸嗸眼中民力差與科不能一勺潤慰彼煩與屙顧此衣帶水漑載功實多人而反不若低首愧野河素餐吾可逃柰此蒼生何

菊嘆【沙河縣作】

佳菊如幽人蔬畦混凡卉繞叢嘆萎暍與我初不異秋香期爛漫培植須早計呼童漑淸泉乘曉看生意繁根溢芳滋秀色失枯悴一物苟獲養面背見盎睟人生胡不然浩浩存夜气

挽漕篇【一作拖舟謡】

湯湯汶水波西騖復東注勢𨿽汗漫來止可流束楚發源本淸淺才夏卽沮洳安能浮重載通漕越齊魯有時泛商舶潦漲借秋雨船官行有程至此日艱沮鉅野到齊東著淺凡防處必資州縣力澀滯方可度漫村趕丁夫所在沸官府先須刮流沙推挽折篙艣硬拖泥水行奚異奡蕩努涉寒痺股腓負重傷背膂咫尺逺千里跬步百舉武玆焉幸得過防流行復阻又須集牛車陸逓入前浦中間吏因緣爲不可數蠻梢貪如狼總壓暴於虎所經輒繹騷不啻被掠虜盼盼入海口未免風浪鼓舟中一斛粟百姓防辛苦今復起堰埧壅積百萬禦木石動萬計科配困氓伍不思根源微隄障深防許轉漕本便民廣儲實國補事功貴順成勉彊終齟齬海道事已然又復有此舉惜將生民力委棄若泥土山東實重地一靜乃可撫嘗聞建隆間有相曰趙普凡百投利人能遣皆不取以玆報國恩後世比申甫黃閣十餘年淸風一萬古

元日示孫阿鞬六十韻

璠璵世重寶就器須磨鐫杞栁固凡木矯揉成桮棬人𨿽物之靈學則全其天蛾子積大垤禮經存至言多學卓有立孔門稱子淵吾年八九嵗入學鄕校間外傅旣善誘汝曽吾勉旃暮觀子夜後晨讀霜月邊日課字三百熟誦例半千十三至十六詩賦塡全篇十九學蘇門遂親經史筵潛闚義理窟弄筆勢翩翩遺山紫陽翁鹿痷曁神川四老鑄頑手誨我扣兩端騰口爲奬借孺子有足觀自後𨿽努力已爲家務纒隨復就力列一身防微官道徳負初心聰明非目前嵗月不我與齒豁童其顚猶能致祿位分持憲司權出入鶴蓋陰紫袍金帶鮮舉家初不識啼饑與號寒政自稽古力汝曽極周旋誡習刀筆由來戴儒冠傳家無長物臨終付靑氊有書五千卷大半親手編三世無白屋辛苦天所憐多財秖益愚讀書可希賢遺訓毋此替我目瞑下泉汝生今十嵗小字名阿鞬貌端娟且靜气吐淸而圎妍皮裹癡骨了不直一錢致身文學中不負三輩傳後事實汝責窠雛望飛鶱四民士爲貴六經學之原身安得所師志節先彊堅憤悱務時敏效習心眼専人十已則百人眠已不眠事業一燈苦聲華四方喧唾手取靑紫如拾地芥焉子孫丐華澤其祚將綿綿但見讀書貴但知讀書便重則復其家輕則雜泛蠲不見編戶氓差徭日相煎裏胥徴斂急追呼到推牽汝若學不立非農卽商更下作奔趣爲人執弭鞭爾𨿽士夫裔所習失之偏不學入常流學者乘髙軒我嘗感時輩貴賤難相攀何啻龍與豬過甚霄壌懸子孫轉下愚門戶日凋殘或秪爲士子終身尙髙閒向來徴斂暴略不相爲幹近多置書家萬卷圗好看來者不一讀非貿卽棄捐人果不好學方寸如廢田良苗復何有茒塞深荒煙皇皇七篇書義利何昭宣堯舜等人耳有爲卽差肩我家徙衛將近二百年素業農與儒宗族頗蟬嫣囑汝善繼述可光新舊仟我老不足法汝曽言不刋念玆復在玆敬之若銘盤力學貴穉齒收功良匪難幼成若天性習慣如自然所以昌黎公恩義我奪遷願汝事斯語佩服如韋我文多漫與此詩不可諼

桑虫嘆

行行桑間人執柯爭擊撲樹根擁圎壌持鍤待掩覆云是振桑虫除治絕遺育拙哉此何爲與蠶同出沒千林綫如雲一掃若湯沃不知絲忽腸其大容幾斛春蠶眠正饑蠢蠢富厥族湯盆出新絲奪自汝口腹無衣四海寒十千帛一束老農前致詞近嵗旱何酷無乃民作孽其或時事促十年餐儉食邇來儉不復嘗云和致祥對成繭與谷皆緣一气間修省轉葘福望望惜南幹汝等稱濟物駐驂答老農嘿爾私自囑調元眞宰事吾輩乃碌碌低頭愧畸人張口待廩粟

靈光塔【並序】

予自京師南還赤日黃塵走六百餘里及登玆觀煩襟倦思頓爲一醒因書斐作二十一韻以記來曽

我從京師來望望入定武靈光古傑觀峩業上雲雨何年僧令能建此壯佛宇浮雲衛浩刼神力湧坤土經過二十年未暇登陟舉坡仙遺墨在平日思一覩初穿若蜃樓轉上疑戰櫓拾級有餘平緩步無苦最愛洞腹寛豁達盡容與盤折抵絕巓未省吾背僂心淸聞妙香風烈不知暑迥臨增雙明徙倚栗兩股滹池黃一綫太行靑可數江山有淸眺萬象入延佇乃知灝爽气物外自吞吐應憐闤闠人下與塵坌伍斜陽淡髙層風鈴時自語靈光久無光雄筆照千古摩挲墨花昏瞪視遽如許淸風冠髙標猶足跨虞褚龍象幸護持取重此窣堵【窣堵波佛經云髙顯也】

舂楡嘆

昨遊封龍回行行憫農耕午憇得美蔭飲馬常山城有婦挾筐筥木皮何縱橫柴門臨野碓舂治無停聲朝餐此皮面暮煮此葉羮捄荒此上食殘喘聊支撐話已長嘆息一飽何時盈我因慰田父努力無嘆驚皇家澤霈蠲盡租與徵閱月凡四雨禾苗見靑靑又聞使四出訪問民間情有害思與去有利隨使興惟期和气應應得來休徴寧心待斯須防見秋有成

折齒吟二十四韻

吾年未四旬顱發白勝雪兩眼生花一耳或通塞所喜牙齒牢未省有殘缺飲食𨿽基壽齒壯物猶嚙庶幾桑楡境健啖延嵗月所以胾與餅饑來若刀截今晨具盤飱軱肉固纎屑一嘬出不虞左齒拉而折羣稚慘不嬉病妻驚欲絕汝老不自量無故取摧折予云盛則衰百醜見兩頰平生好言辭咀嚼出五色文戰怒欲碎醉飲幹甚決運用勤亦至半百當衰苶【一作歇】時時以舌防乍脫覺中熱一落不復生根杈漫枯枿駭若中堅摧濶於山口豁自今須愼護作事思妥帖一柔勝百堅有味老耼說唅呀動恥念顚倒潄水怯猶勝昌黎公餘者堅尙潔旣不妨歗歌底用心卼臲齒隳端午前詩裁重午節成虧恐有數歌以散憂結

癸未七月秋分日鎭陽澤宮道堂讀韓子有感

盤盤素王宮郁起金粟背厭喧臥芹堂梏亡心暫在岡平勢尙隆雨久晴亦快風淸自逺至云奇推戶外一編子韓子至味欣一嘬時當八代衰道脈僅如蔕先生希聖徒抉觝由我泰詠歸聖門簞食乏藜菜顧時有污隆盡我志所逮皇皇仁義心自任乃爾大橫流齧巨防力障俾勿壊排陰入九地孤喝肅萬籟困吝初不計百折气益邁要當沒則已不易下惠介書𨿽不盡言後學有足賴眞知程子說安石詩自阨荀楊公所譏鄒後無接派道心得非深能遽發此嘅略內詳外言恐就述作槪我知踐履功當世仰崧岱後來立論者志毋以辭害文平極道腴筆肆走光怪私心適有防何翅讀屢再雄名儷景翻浩气振吾憊起拜壁間像顙泚覺雨霈宜乎配神庭血食昭萬代

董大夫廟【在元州城北門內有宋元祐間縣宰宋保國壁記云縣西南八十里有廣川店隋避諱攺長河縣今將陵縣也】

吾觀漢家制所法皆亡嬴中間去取之易苛稍寛平何參不足責本是刀筆生文景尙黃老申公負虛名賢哉董大夫三策冠漢庭論說天人際髙吐三代英仁義我所重功利我所輕紛紛湯問獨能尊聖經所惜王者佐竟老膠西卿過蓨得遺廟再拜冠與纓至今讀公書片辭皆世型浩浩廣川水萬古朝滄溟因之觀其瀾吾道得少行

漢丞相條侯廟

遙遙漢蓨國落落眞將軍至今有遺廟突兀城西垠維景四葉帝恩濫椒房親髙帝白馬約侯封乃忠勲區區王氏子何功復何人丞相懲呂禍安劉念先臣所重社稷計豈憚嬰其鱗竭忠固臣節返得怏怏嗔大胾不設筯薄責等上尊瘐死何所慊景皇似非君

泥阻小大西門道中【七月四日】

常山抵鳶鞮望望百里近我行滹水陽秋漲勢才气蒸暑肆虐雲駛雨作陳徑塗被遊潦間闗阻前進固知路未夷畏此簡書迅東西大小門咫尺浮圗鎭泥淤壌轍深車陷雙輪軔顚蹶困長耳喧呼空防靷於役非其時跬步有至遴用拯壯則吉人牛親倩問言形半公私物應有違順禮譲疏慊荒非系風土悋侯門仁義存河去安所潤赴官此花開斯語未盡信暮投田家宿何翅夏畦病苦熱不能眠伏枕聴露蚓

鋤鏤詩【並序】

至元二十年癸未嵗七月四日赴任濟南道出槁邑西南鄕觀農人用鋤鏤理田時秋霖開霽嘉滿野閒人喜爲賦詩不知何時得與若輩耦而耕

雙竿駕特牛獨腳云耳並紛紛捲土落一剗艸蕃淨是名爲鋤鏤初不見田令行觀數畆禾艸去苗意盛中心覺欣快圗蔓得機柄種多我力寡匪此何由勝【一作人定果能勝】神農制田鎡耒耜理之正玆焉述後來初出驚智竟荊公重農本一一見歌詠靑苗變箕斂大爲當世病千年負深譏言不覆所行

牛升哥詩【並序】

深州靖安故城牛氏子升哥年方十嵗能白翦諸字試之誠然防畫波撇甚有可觀者其父來求詩因走筆賦此七月八日

人生有至性凡事作不難豈問年長少智巧出百端阿升甫齠齔能用金翦刀一字初不識所見禾與蒿字形𨿽百態裁成思無勞樺膚掐細像棘端刻飛猱往往從幼習猶足驚兒曹我因囑乃父宜令筆墨操學焉苟不輟防見爲書豪

聞談劉齊王故事【並序】

七月十三日宿阜城縣廨教諭劉元輔話廢齊祖塋在縣南十二里今謂之禦莊至今石馬在焉明日次元州陳教授又說豫未貴時一日顧見一白龍現婦翁家大鏡中但無鱗與角耳後乃嶽亦見以女妻之資借之力甚厚及生二子以鱗角名之或者謂二子長豫當大貴後果然

劉公布衣時往往人鄙棄婦翁識其賢資借極至意龍騰鏡光中第闕鱗角異用補二子名旣長志果遂八年阜昌齊有命終閏位至今說釜銀記子返爲累爲淵旣敺魚齊安得不廢朅來過故城人指金華地公昔此讀書蔥鬱見佳气尙看書帶艸碧色映階砌蕭條縣南墳猶以禦莊謂石馬轉無聲山冢久蕪穢空餘一字詠流播傳後世邦人陳與劉因話談及此

過深州故城有懷韓昌黎解牛元翼圍事

維唐有藩鎭連衡皆盜區污孽互相濟殆似背脇疽心腹訌蟊賊膏血化虫蛆厲階安史亂王澤不逺敷河朔有故事誓作效逆徒堂堂裴中令夷蔡恢皇圗聊乘破竹勢一制三鎭污腐敗就與決大赫天王誅彼相中妒梗百裴竟無如事機一墮地涵漬終喪軀所以賊湊輩血人於牙須旣戕正忠復抗新使符靖安門晝鎖長圍困豼防昌黎解圍言王略始得舒信乎立大事臨機見眞儒東徵過故城往事秋風䢐得人國無弱懷古重欷歔文公豈多得元翼何代無

賢哉霍生行【霍宗字守道世商賈二子長曰思亷次曰思文】

賢哉禹城霍傳家惟永圗一身坐服賈二子使業儒虛館致師範【謂董宗道也名師舜濟南人】捐金買詩書所願士行列所願徳依於利達非素望爵祿非所覦厥修日有來此心得安舒我職宣教責東行式其閭二子出拜我朴厚中若虛呼前試講說固覺回不愚我因囑乃父義利不並居頓首謝使者行將帶經鋤祝阿幾萬家從古禮義墟爰自兵革來錐刀眾爲趨蕭蕭枳棘間一朝見鵷雛孝弟道甚邇色怡步徐徐聖賢事不難經訓卽葘畬二者有餘裕文章自華腴要知特達舉張本徳與譽切戒作而輟又愼終匪初勤苦天不負流芳子孫濡或只稱善人已爲舜之徒讀書不求官此語聞大蘇譬如飲不醉陶然歡有餘賢哉霍君心能與坡意符因之訓二子此詩不可無【七月二十三日客禹城作】

題洪崖先生捲後

昔夢洪崖仙遺我雪色鹿振衣登長岡超邁翥鵠山精與木怪役使供走僕至今靑城山神爽動林谷三郎老溫柔妄意企仙躅兩行招隠書空霑巖桂馥誰能拍其肩翳鳯事追逐我欣拜遺像及此凡數幅仙標入遐想玆畫更淸淑掩卷見南山髙興煙麓

出香奇石

張生貯奇石攜來有遐觀一峯華不注墮我几案間穿穴作怪供突兀橫蒼顏炷香煙滿竇野燒生春山我久汨俗冗對之心暫閒瞑坐淸興逺夢與孤云還

洗研示孫阿鞬

書生事筆耕窮年治農圃我貧未是貧四寶防文府【東坡謂筆墨紙硯文房四寶】伊硯供我用小大不恆主磨硯積有時敗墨雜垢淤毛錐汨厚漬豪蕩失劍舞墨石不相入肝膽幾越楚呼兒濯淸泉外難思一抒枯蓬發寒芒炭栁屏宿污連紫臺月露霮天宇炯炯鸜眼碧婉婉修眉嫵歙絲紛霧縠秋色郁端渚更憐緑玉洮金桃啄鸚鵡石中有此理面目開太古不辭襟袖黝一一重摩拊朝來試圭瑟瑟響秋雨聴餘思翛然揮灑方得所玩之中有感滌念易心慮原來況本善物誘失初度賢愚不相逺克復在朝暮昏蒙貴擊伐气志成惰窳淬礪能日新天理自昭著願渠體終章吾豈爲硯賦

秋澗集卷三

欽定四庫全書

秋澗集卷四

元王惲撰

五言古詩

遊百家巖四十一韻

兩紀山陽城行役凡七過佇瞻百巖云屢往屢不果亭亭白塔顚望逺防招我今秋若有相老玃脫籠鎖二三防心友與遊無不可初從萬戶門迆邐陟層坷石林轉幽深到寺气防愞截云駭巨屏勢軋坤軸妥天闗瞰絕巓黛色潑峻朶三纒上杳防兩袖巧包裹谷深余繚曲石怪欲垂嚲何年緇衣徒詩境辟飰顆或疑巨靈斧擘削乃爾硪僧殘失珠寶寺圮驚甑墮寒猿從何來跳踉百十个近人不少怖掇拾落殘菓有艸名龍須纎潔豈容涴崖絕不可攀殆似衒奇貨最憐明月泉流瀉不細瑣玉虹貫山透噴灑螭口拖我嘗遊三嵓景气固云哿未有此泉勝翕合瑤峪大怳疑神物潛供飲結僧課徘徊醒酒臺石老書字娜憶當沈酣時萬象入眺臥八荒敞庭衢日月螘旋磨下視區中人宜爲蜾與羸復尋淬劍池履不辭跛澗黒不可渡悵望借艸坐山僧似嗔余空踏苔蘚破萬槲霜葉丹鍛竈烘熾火有懷中散公材大識或麼至人戒其偏康銳不自挫當時朝右姦如防鬼見唾吹毛不此施淬礪安用那徒爲論養生竟落非命禍長歌下山門世累訝許夥寵辱未足驚門閭續弔賀吾須人爲徒長往非所荷正煩日用間克我偏與頗賦詩約重遊備豫木客和

謝王中丞惠柏栽

我家西河阡淸陰不多植白楊風蕭蕭萬葉空戛擊君家手種柏蒼榦照城壁移栽滿山丘鬱鬱嵗寒質丐余補不足雅意許波及恣取不我貪廣種庶多得慇勤教之法水土要相適又雲樹平壌根柢雜沙礫蒼宮𨿽鬼庭在木躋壽域根蟠泉窟深气接太行碧佗時兩喬林黛色看千尺大招逺遊魂納此眾香國百年見諸孫鶻立太陰黒若問物從來渤海王氏出

飼牛辭

我性本疎拙壯年樂郊居況玆二頃田近在城之隅兩紀官爲家耕牛老無餘秋翻已失計春種烏可虛浮陽漲林坰我甽猶荒蕪傾囊買雙牸典卻杯與壺齒嵗固云穉野牧多形臒角浪黯無光寒氄躁不濡服耒試壠頭喘息久未蘇田家作𨿽苦大本誠在渠嘗聞老農言力盛出壯軀時時過皂隖付囑飲食劬早晏日有常鎖屑豆與芻均勻細爲和回噍皆至腴顧立終所防對之爲嘻吁半生遊宦間代耕竊官租𨿽乏濟物功遇事多直愚鬭怯公戰勇不知夏畦諛古人發畎畆開務荷天衢有莘伊衡耕南陽孔明廬大賢吾敢望恥作遊說徒咄哉奚戚輩販鬻庸自污百里西入秦炊扅感妻孥養生五羖皮其志還自如越褐不掩骭夜半歌嗚嗚應憐南山粲中有尺半魚一朝遇霸主立談開逺圗我歌意有在歸來事耕鋤水溢繼旱漧二年儉缾儲力田漢重科躬耕需壯夫我老理當佚反與若等俱塗霑固不及風日盡瘁枯筋力日衰耗毛髮不滿顱平頭七十數溫暖帛肉須舉家二百指張口待爾鋪田間一笑起謀生太區區非闗效周人白首悲窮塗庶配耒耜經因之補叢書

種蔬

風人憫東周饑饉何薦臻一饑未爲窘二事何並云當其谷歉時一菜眞偏恩減粒倍蔬茹盡足濟餓貧我田在溪曲有圃逾一防十年廢不治艸闇野井眢飯糗日兩盂舉桉蔬爲先顧瞻畫義手日食無幾錢甘受宣父誚課兒斸荒煙嘗聞饉不驚示貶中書堂況我田野人鄙事亦備嘗東家乞蔬子西家學種方分土作長塍繚垣爲周防劬勞不旬時緑畦變天荒朝來見生意次第靑與黃春韭存夜气夏葵茁屯芒努力辦一飽借爾爲半穣大哉烈山柱濟物心遑遑艸木別眞味擴充神祖嘗雨露天地恩水土仍君王智能創而述功用有至藏皇風無及庶物昭回光配社徳罔極萬代詎可忘

餞王和之北還

王郎自燕來不見凡四載拜起寒暄余命坐至於再靡然衰俗中持身敬勝怠出言口不能遇事意何慨瀾翻譯語詳宛轉刀筆快幾年民部間奔走事多賴負責在人先利心非所在所以郎曹官倚用例深愛朅來衛南治任將北邁爲餘閒著書論說余教戒探微尋墜緒發源疏九派贈言爲至榮在公猶謦欬賤名見諸編盡足光四代常觀長厚人往往福未艾行矣願所守揚名此無外蕓香霏版籍鴈署雜書袋飛翔得所止早夜更匪懈防當長安陌軒翥看冠蓋

汲冡懷古

丁亥嵗三月十八日觀稼西疇遂至伍城抵安釐王陵下歸作是詩者蓋自江左平後竹書多傳於世余憂好奇攻異者讀之恐有致逺汨泥之故不得不辯云

濔迆伍城郡背水猶陣圗魏陵廢已久磅礡如覆盂艸樹慘不春穿穴狐貍墟我來登其顚懷古心躊躇憶當戰國際安釐亦狂且澤麋被臯比坐爲秦人驅敗亡自此始保邦何乃疎不知身後藏安用書十車上窺姒與商下逮蒼周書汗漫亂竹簡詭說何紛挐徵南辧已詳多出行怪徒稽古不適正死爲毛穎誣其中亟當辧阿衡被夷誅孔子修六經亦已防奸污大書一徳後薨開亳都在易最奇法安取理所無玆焉萬世程洋洋眞聖謨何煩事幽賾致逺泥所趨長歌望陵去樂過風乎雩

壽弟監使仲略

淇澳望鄧鄙迢迢千里途吾弟官其間筠林辦公租十年防兩見聚散何須防今嵗乃天幸同歸在鄕閭朝昏對無時談笑樂愉愉春風露堂飲盤餐雜肴蔬絲竹厭啾聒卻去從歌呼曽及兩耳熱仰空作嗚嗚張燈更大白要盡罍與壺都將積年懷一洗中無餘健倒不知曙醉頭同與扶扣瓶得余醖忘卻公堂趨【時以事侯府下】兩宵對牀眠百篇詠徐徐靜聴未容再恍陟西昆墟鬼窟易作計犬馬艱爲摹吾弟擅所長愈吟辭愈都意圎兼理到韻逺幾風疏宛從尋常中奇倔驚專車又如荷盤露細大皆成珠章郎五字吟花樹欣遊車今夕復何夕香滿先世廬近復示新作篇篇商起予玉美韞櫝中得價不待沽倡者凡幾輩賞識風雅殊今者重有喜不爲文字娛君今知命年我亦耳順逾素髮各滿領不樂復何如況逢初度朝怡怡與之俱膝下分戱防朋徒日依於我有一尊酒殷勤三禱渠一酌願君壽金石堅不渝再酌官事利百谷爲一攄三酌日康寧神相千金軀貴冨天所與道義我所儲居閒未落寞畏途足崎嶇家理卽邦政繄孝與友於長歌復一杯此外非吾圗縱詩皆漫與此詩吾特書

酬紹開提刑見寄原韻

我老不足畏閉門欲誰親案頭有遺經卷舒無時旬平生未嘗學於焉究彞倫旣非目擊者補拙需以勤其或少有得庶浹羲和春吾子四科哲勲名逐時新邇來亦斂翮淵潛思自珍有時縱諧笑傾倒冠與巾豈知寄傲餘落筆摛雄文客來示新作鬱鬱皆卿云

擊訓狐

訓狐本惡鳥飛潛林谷間眎夜反爲晝聲勢何軒軒矜凶聚妖異其气防神姦家僮夜得之縛致庭階前目光爛兩炬狂躍幸一鶱羣兒顧之駭四走入席眠我因爲沈思善惡以气宣古云鷹隼輩不如鳯與鸞以玆惻隠心逺彼凶與殘胡爲止我屋夜半呼聲干女奴前致辭此物何足患西家養已久逸飛偶翩翻內疑始冰釋念之心稍安緬懷昌黎公心炳陽烏丹彎弧親斃之絕類不使蕃揮防碎厥首亦與韓意然長令杖端血著此一綫殷比迹於段笏異世同不刋起視夜何其斗揷西南天蒸云變曉黒漠漠來輕寒

明農亭

我田僅二頃近在淸水涯宦遊苦不巧歸來把鋤犁樊須被聖辟彼士當有爲時有利不利一饑胡可醫士而食其力安分至極冝繄予事農圃三嵗慘不怡四郊气隆虫澗毛成悴萎釋耒得窮處日坐詩書癡樵蘇甫有積瓶儲復無幾糊口恐不給奚暇卒嵗衣明農榜新亭此意空規規有懷靖節翁起爲三徑資分種秔與秫一稔欣有期豈知事大謬折腰困憸微斂裳卽宵逝一粒不入頤蕭然環堵間老饑日相持九華安足服嚼句充朝饑士貧理𨿽常念之令人悲空餘身後名萬古流淸輝天運旣若爾吾道將安之過此或有作殆與天相違

怪石辭

巉巉荒谿石濁滓凝太古顧𨿽一拳小岌立有足覩牛神兩顚撐山魍一足拄移來誇娥擔劈截巨靈斧蒼雯裂荒寒老峽濯秋雨千年洪水餘石浪尙掀舞又疑秋江蛟蛻骨委幽渚卻愁出雷火下取還洞府要從五色族軒鼎入練煮元精儻不充備豫女媧補從渠置散地不第奇章譜

疇昔一首寄胡紫山【戊子十二月二十二夜】

疇昔夢紫山燕集街西居又撐瓦傘底一笑春帖餘四顧盡佳客半是髙陽徒紫山正襟坐手把一卷書疾讀且稱嘆照眼皆驪珠乃云某近作商也眞起予吾儕惜無防炯如曉星疎正須佳眠食善保千金軀別久得一防喜與老叟俱呼兒具罇酒張燈列肴蔬觴予不數行致辭前見揄平頭七十數眉毛雪糢糊投閒天或憐有書心便娛又云悼亡來不以再娶圗老懷固鰥鰥宿業一掃除殘年累幸輕恐是得壽符敍濶夜向深對牀臥斯須輾轉寤寐間恍然到吾廬春明煥庭軒門縶雪色駒倐忽坐壌捨意若傷道污彼豈能我凂髙气初自如體融合若一樂適歸不殊安得自伊始終嵗同步趨或乘欵段馬或駕下澤車春風十二窩醉墨翻瓊琚相看以佚老脫屣榮與枯夜寒薄重幃夢淸誰遣呼枕邊有鐘鼓咚咚應更壺起聴夜何其漏下三更初念玆夢何異自況良可吁紫山俯秋澗玉峯映污渠固知瞠其後庶可山澤臞援毫記所遇一字不敢渝代書寫離索涸魚聊自濡何當拊素箏醉捋桓侯須【取其使君不凡之意】

元日吟

深院吒祭余黎明紛賀拜齊飲藍尾杯傳嗅辟瘟馤獻嵗事多冝晚景福未艾鄕鄰最善禱有錢無病害兒童樂新年添嵗漸壯大老人死生忙應接筋力憊元正貴淸明其占君子泰多連人日陰野老足吟嘅今年天气晴日色暄可愛相竿絕微風羲馭飛火蓋墻陰凍全消水陽冰自壊布席坐前檐欹傾餘醉態一冬苦凝沍乍暖欣曝曬頺然曲肱眠夢到華胥界宿酲與臘嚴融暢無內外放教原壌肆大豁伯夷隘溫溫泰和湯股痺爲一差覺來喜不勝嚼有屠門快持美欲獻君癡絕覬霑丐

嗟哉生行

客從大梁來投刺謁蕙帳再三相之坐气貌何骯髒袖攜一卷詩照映靑藜杖起立懇予觀詩竟見雅唱傅生南樂人明兩自防喪聴官奉心君入耳物能狀曖然內含光記誦殊通暢我思篤廢人气志多散放苟能豢此軀那記非所養傅生痼而卓出入知所向不學陰陽流甲乙肆虛妄復惡鄭衛哇恥列師瞽行六經天浩浩義理無盡藏遊心於其間取友千古上古人不復見古心胡可忘古心果云何姬孔乃心將循夫天理公絕去私欲王神光滿牛背安取內外障師傳庶西河爽識或晉曠不吐張籍奇猶可祖珽相世人非禮視外蔽內隨蕩思屏心過易眼過最難愴一根塵幸空內動息孟浪作詩還自笑示勸隨彼量大匠無棄材長短皆有望文昌借終譽尺書軍欲張豈知我非韓徒增山斗仰

處暑日偶書【丙戌嵗七月】

長夏便幽居動靜得交養杜門逺炎囂人事息來往三年謝簪紱倦鳥脫籠网生涯書滿屋泛覽極遐想欣然欻有得志卻折俎饗一涼沐新恩允治多峻朗殘暑竟余熾木葉戞淸響好風從西來一雨爲滌蕩气骨增老健絺綌防余爽赫然酷吏去而得故人訪艸木行變衰騷客重悲愴況復迫暮景嵗月驚俯仰浮生太奔忙壯志非昔曩時至气自衰心在不忘向要知配義剛毎戒揠苗長人生老當佚我老事耕壌有田不及蘇開徑謾希蔣一貧非所憂俗事苦紛攘娛心筆補衮甘分弨居防玆焉庶有成心體日胖廣窮兒卽暴富孰羨軒冕儻何煩問大鈞自防示諸掌防門看竹來一笑豁心賞

秋雨中書懷

秋气何泬寥寒序變淒渰木葉與時謝芳菊得秋冉生涯無少營書史有餘覽靜尋古人心理亂見忠諂薄田待耕食𨿽苦猶嚼欖稍丰不外求卒嵗飽羮糝旣獲飯蔬樂又免素餐忝吾儕當壯年頭角露嶄嶄一爲客气乘前進率勇敢才行有所疐欲止不容憺尙恨才術疎而不大其膽隨卽事變來長网驚一掩天意深有惜不遣入習坎委心聴自然致用毎縮斂宦巧輸晉衍戅直終漢黯世途伏莽間舉足中機險虛名竟何用抵事纒坎惟餘讀書心連綴若紘紞秉徳思一心覺衰誡多感古人了婚嫁家事防不攬賢哉靖節翁歸臥斜川崦怡然擁敗絮一笑慰佟儼多生各有分過慮譲憂貶當時曠達懷樂過鼓瑟防因復念涪翁亦厭俗累染異世同其流漆板書何醰靑山與白雪江湖而湛終古無少異曽有不足窞窮年爲形役膏火自煎欿齒髮況日衰神情豈任晻正須愼圭璧不致有瑕玷惟天有盈虛賦分自丰歉天運審如此終老樂貧儉世或昧玆理遇塞彊鐫鏨我恐傷天和作詩時自檢

餞侯敬甫還汴

侯君司竹君調度【去聲】才年半去春特停罷公私或云便繼差上官來新舊盡交散衣袍到緼未免積垢綻支持一載彊非汝不易辦天姿公戰勇奔北獨與殿昨從汴梁來相過爲飲防坐間出片紙喜色睟於面乃云監復立將集此微霰財賦至復任斯人不多見愀然忽變容不覺當饋嘆操刀截鼎肉有味誰爲雋半生媿玆心而向此中轉若來期半嵗整示見闗鍵蠲潔七賢譏去應一鶚薦脫落小規爲追逐接時彥擬慿素所懷髙舉酧吾願仍說解由事不了無一件俄爾來告別牽率復還汴祝餘贈言榮歸代賔朋羨歷聞君所談行止渠自判何庸待餘言樂處戒久戀最哀同寮子臨事本怯愞壯士被蝮螫慷慨有解腕懸絙卽自經而釋身後患更無拙計人一死循鳬貫常嗟白面生時務少諳練大槪說不差節目多自絆米鹽瑣屑間居之要無倦君看韓侍中張本府推干行矣夷門侯前塗況多援髮壯吾舌在槖罄志曽變花樣又時直何患不光

望崧吟【至元丙戌長至日追作二十韻】

往嵗試洛師憶與節齋約同作崧少遊心賞爲一豁羸驂鞭欲前竟爲事所卻宛循洛水東馬首眺陰壑洪蒙元气湧磊落雷雨惡不有此峻極安得雄四嶽只緣不得登萬象負酧酢諸峯罷六六景气終慘錯披榛入防靈【宋離宮名】吟倚廢宮角陳公最健者師可三軍奪空餘墜仙興【出世說】飛墮迷嶺崿歸尋黒石渡易馹指鞏洛行行嘆不勇失此寧復作吾儕貴乘時過慮自羈靮至今有餘恨夢繞神崧腳盤空轉危磴矯首看飛閣探穴不知畏入室不挽葛玆焉卽神淸洞戶四開濶山人喜余至供具爲止泊防淩列宿嶺一笑動寥廓

宣城筆

己丑秋八月三十日晨起試宣城筆前一夜夢對禦陳事故有入閤侍立之語

江夏無雙公翰墨能事畢平生稱快意揮灑得此筆圎如棗心大銳比囊穎直橫馳屈產良細揷蜂膂悉鋒柔得字易心勁腕能適赤管才握余貶削失勍敵防勲嫓中山落紙生五色或簪豸冠霜或泚螭首墨入閤與贊書侍立天咫尺𨿽非山甫儔萬一補衮職

賦防邑蒸豚【尹劉濤字君玉予爲都司時部提控令史相州人】

我行錦防野田間多牧豚不沾欄苙混不識糟酵渾渴飲苑溪飽嚙香阜根所以味佳美萬有空其羣故人得劉宰紅蒸具盤飱俵淺食不饐體芳腥未聞今日復何日大嚼過屠門他鄕固肥腯性燥空突奔有時嘬其肉一筯增余惽乳烹謝晉豪禁臠未必尊柔毛詫沙苑盛餐厭羶葷未減貨所饋往拜禮合殷物產貴得地橘與枳遽分藍田異昆丘而別璠與瑉人生與物殊善變觀鵬鯤

雙廟懷古

鐵舉動地來獵火燼九縣睢陽東南衝江淮國所援蔽遮不使前恢復可立見二公明此機死守誓不變𨿽危所保大如蝮螫解腕最難結眾心存沒匪石轉彼蒼畀全節誰爲落賊便已矣君不忘握爪掌爲穿竟能濟中興淮海了淸奠至今忠烈气皎皎白日貫賀蘭觀成敗不飲浮屠箭殺亡計多寡此論誠可辯我來拜遺像凜對如生面乞靈激懦衷剸決剛同鏈朔風大樹聲尙想登陴戰暮依暈月城悲歌淚如霰

虞姬墓【在靈壁縣東三十里虹縣道南陰陵山北舊有廟在山上今廢】

重瞳鮮情人鐘愛獨虞美五年有天下寵幸想無比一朝走陰陵楚歌聞四起君王大事去飲訣共欷歔感君伉儷恩死不爲漢鬼一丘鳯陽東粉黛見石紀空餘山頭艸才歌葉披靡定應月下魂長繞烏江水

江船二詠

蓬

尺簀編黃蘆節次數須只長短隨所宜張弛易爲摘【長者二十七節廣二丈餘】一傍系腳索若网綱總緝北人布爲帆南俗蓬以荻舟師貪重載髙掛借風力順流與遡波巨鷁添羽翮望從逺浦來一片雲影墨亂衝渚煙開重帶江雨濕百里不終朝用捨從順適夕陽見晚泊堆疊紛襞積水𨿽物善利其助乃爾益

櫓

江船一鉅魚櫓柂乃尾鬛當其淵水深棹弱不捄乏故今施航後前與棹力合濟川具有五此物乃其甲一聲天際來欸乃中流發我浮大河東並岸行若狎終朝臥舷間蘭槳但空揷緬懷剡木皇智創萬古法

舟宿桃源縣

長路風日淒逺徵力難勝捨鞍事舟行庶便寢與興蓬底坐秋江如在鞲鷹有時縱逺目泛若孤槎星河從西北來勢建東南瓴萬艘水上下浩浩無時停利名任風波醉著誰復醒間看兩岸移轉盼煙中汀晚泊桃源下波光亂漁燈靜臥船舷間拍拍風水聲舟人話夜潮使君老毋驚又雲此水樂君其細爲聴

劉營田拜慶詩

人生所欲壽有壽貴健安接物心思瞶曵履行步艱雞窠日省定此又何足嘆耿濟劉營田【字太初】事親有餘歡母氏壽期頤髮艾顏渥丹步趨不扶杖目視分遐觀怡神奚服餌終朝例三餐共云子致樂諒自家有閒結防見壼儀教兒列時官豈惟一門樂化及濟岱間徳盛福自備百嵗到不難朝家重貞靜露恩不時頒行當見旌崇寵光爛門闌車簾蹙繡額誥錦回翔鸞肩輿王與陳一旦相追攀玆焉答春暉寸艸心能單我詩嫓彤管要作後代看

食鱸魚

鱸魚昔人貴我因次吳江秋風時已過滿意蒓鱸香我非爲口腹物異可闕嘗口哆頰重出鱗纎雪爭光背華防玳斑或圎或斜方一脊無亂骨食免刺鯁防肉膩勝海鯈味佳掩河魴燈前不放箸愈啖味愈長張翰爲爾遊我今赴官忙出處要義在不須論行藏倚裝足朝睡且快所欲償夢驚聴吳歌海日方蒼涼

長至日次赤岸驛

扁舟下余杭逺客逢佳節呼童起四更理棹未明發燈前一杯酒持飲聊自恱江行官有程貴重敢中輟此身得安舒行止聴驅防去冬一陽生露寢樂良夕餳茶𨿽艸艸初不失家食今年赤岸亭野宿雜亂聒鄕闗天一涯雲水防重隔殘年無定居糊口走閩越眷焉不無情念久意爲惻兩舷暗浪喧拍拍若嗚咽寄聲紫山翁此懷多不別【時任蘇州提刑】

平望道中

今日風色好舟行喜淸和吳江抵嘉興逺不百里過解衣坐蓬底閒聴吳儂歌大艑從東來帆穡郁嵳峩云是淮海公赴召耽微屙倉皇不少住進棹如飛梭物情忌太盛從者不得多尙餘蔽川載意气隘兩河有懷陶朱公霸業到不磨功成委之去敝屣與棄蠡左顧萬金槖右顧西施婆可想不可見五湖煙波

太安嶺

亂山從閩來勢若萬馬騁六丁辟坤闔通道取此嶺仰觀已可怖初陟戒太猛乘班事推挽气郁頸生癭旣升頗平夷六折到絕頂最慮泥雨滑沙磴足易整俯臨盡黒澗一漫漲云影佀矜吾年衰不遣見景一山勢兩殊限隔示外警北登盡坡陀南下峻深井牛肩抵風門岐東轉幽迥湍泉激南駛噴薄萬壑冷人生此兩足停輟不俄頃舉緣聲利牽走險不知挺我獨喜壯觀大嚼快雋永好奇與馮生比較略相等漢家截海表玆嶺乃內境行人無晝夜闗吏初未省徒令踠馬足安用障巨屏暮投大安傳燈火破窗炯吐我胸中奇削此疊嶂梗此事特遊戱夜久凍生穎控馭稍得宜𨿽險勢莫逞黎明叫云去有懷爲耿耿

自淮口抵宿遷值風雨大作

拖舟入淸口適喜亂淮碧崔鎭抵宿遷徐行讒半日朔風殆驚余不爾何凜栗江云作陣來凍雨矢四集行牽人力微泥爛漕岸側打頭爲旅拒遇淺殆鯨吸波神鼓餘勇洶洶波浪黒勢張互相薄力進硬與敵欹傾乃平常簸蕩不少息秋江無涯終日困局蹐夜眠任倒懸晝坐自撞擊試身一葉舟淩轢蛟蜃窟逺道胡爲來行止吾豈必相值當柰何安順險能出有塗莫舟行此語聞自昔君看坦塗間風浪猶莫測處身苟無方往往半幹沒居安貴不防遇險戒無佚所以長樂老進諌及禦失行行入呂梁持守要愈惕

呂梁

呂梁世所畏往往舟碎破我來相其衝說者無乃過南洪一石垠北梁更麼麼水淺但湍急欲上船旋磨更緣暗石多重載防石左舟空人力眾徑往彼無那豈雲水至柔內涵沈溺禍至人特爲名過者戒微墮舟行四千里冒涉銳盡挫髙歌幸無虞猶呼細茵臥寄聲畏塗間識者當有和

秋澗集卷四

欽定四庫全書

秋澗集卷五

元王惲撰

五言古詩

和淵明歸田園

庚寅冬餘自閩中北歸年六十有二老病相仍百念灰冷退閒靜處乃分之宜辛夘三月十七日風物閒暇偶遊溪曲眷彼林丘釋然有倦飛已然之念城居囂雜防心者少因和淵明歸田園詩韻以寓意云

寡智空樂水便靜思潛山性旣時與戾況復迫暮年邇者事逺役冒涉江海淵意令不家食糊口不問田因之委順去彊顏官府間道逺防疲蹇跬步鞭莫前天幸脫羈靮放歸坰野煙鄕曲喜我至迎拜衣倒顚𨿽云有限軀且遂未老閒一洗矯拂性俯仰從天然

教授晉卿旬月間連失三孫

子孫續吾後上繼祖與先何家無予奪與奪非我偏壽夭況彼命賢愚亦偶然生者撲死去死者捄不全又況諸囝屬夭折皆債寃不爾造物戱欲見不測權所以達觀者怡然於其間死者不深嗒生者不溺憐東野昧此理悲歌淚漣漣負我十年恩此豈達者言延陵合中道夫子亦悲酸掩坎三帀去一慟不復澘曠懷聖爲取情鐘世所嘆懼傷吾子和爲擬昌黎篇

響板辭

笙篌雜箏笆悲篥合蕃唱喧然一堂間餘音胡得抗紅牙掩自無按拍喜時向響板出新聲激烈極淸亮都來三臠木手拉若爾壯逺疑啄木禽扣戶何畢剝近驚老鸛喙頓處振林壑劃然透空去夜靜秋戍柝方能節眾音乃見終始作我本幽吟人避喧便淡泊柰何將兩耳聴此終日聒君不見陶琴無趣有餘子幼鳴歌死哀樂

海防

海气發異產玆防世無雙壅頤滿修耏被體紛奇狵睛黃猱玃古喙促歇獢胮斗尾才尺許直立森幢幢跳踉顧自見喜極狂莫降夜風動庭艸信吠聲爾哤不近穢與惡不竊鼎與缸勢猛性乃馴見罕人多有時威見齒迫視防嚙撞東坡詠烏喙量移近蠻邦喜公得北還渡險無濤瀧此犬從閩來气骨不喙胦厭隨吳獵陸喜逐龍移龎伴予水陸行足輕音不跫導予爲前驅健迅逾駿駹辭炎得吠雪寢處不夢江堂無紅絲罽欄有碧蘚樁系之護燕幾足以增雄厖戀主義不爽傳書心爾悾作詩見物性寄傲倚南窗

和曲山遊澤宮感舊詩二十一韻

三代闡判辟菁莪育英材六經治平具致澤需吾儕君看誦堂明新揭橫牌新民果何事五典惇克諧平生勉勵心𨿽老時往來名存到實忘過者宜興哀上行意固盡下效理或乖文章將相科勲業麒麟臺倚席了不講若人安取哉文憲日如綫逝者不復回嘗觀亡宋學丕冒江與淮考亭洎西山兩公生海隈天遣辟異教不使爲妖災前年拜遺像鑽仰心徘徊文明麗東南淵源公所開至今號多士翺翔與時偕嘗思萬有選細考勲與階靑絲不素養格例空崔嵬棟梁胡可得摩挲到莓苔萬員備兩紀一夢南柯槐此說誠至論忍使空學齋人微喙𨿽尺有言輕薄埃畎畆不忘憂念之傷老懷

韓晉公畫蒼牯出水圗

蒼牯水所喜泳遊溪水中物情便所適頓立不我從但見鼻吻長可知力挽雄小大制有法驅牽任此童東臯夜來雨催辦耕稼功一飽賴爾力髙廩歌年丰畫師亦惇本大意與訓同【用五代劉訓指水牯爲黒牡丹事】吮墨變花賞指爲洛花叢妙哉韓相筆逺意老明農

唐邊鸞正面孔翠

邊鸞弄丹靑思入造化窟平生雀寫眞多作正面筆圎張金花扇迥與鸞彩匹暖圍姚魏春翠射瑯玕碧瑤池百丈鏡顧影時自惜峩冠赤墀間朝午見孤立年深粉色暗元气悵猶濕逺來米家船復出王涯壁髯溫玉臺後素有書畫癖一見易以歸不惜金與璧繄君具眼士鑑定能事畢竹亭展觀余異夢憶疇昔當時文字祥其應在此夕

瑯山

太行西南來萬馬騖東北奔騰走蛇陣一眷千里碧誇娥負補余弛擔於此息神功見天巧削出千仞壁亭亭十二峯上與霄漢逼髙張巨靈擘羅列黒帝防枝撐圓蓋傾間映落景黒或云瑯爲郎說是郎君石物類無不偶逺與巫峽匹不爾气變常萬化無定質巨細一槪觀何異駢析天機我偶泄山鬼中夜泣萬石鎭雞川亦可稱峻極

望黃金臺有感

樂生與郭隗儗徳非同儕九九乃小數正可訓提孩樂生復國讎彊齊捲輕埃燕昭師事隗竟築黃金臺我思賢王心要罄初始懷在昭固至徳贊防誠眾哉臥龍以力食躬耕亦堪哀昭烈昧三顧孔明甘艸萊一語萬代譽正獨龎公開鳯皇巢千仞一舉出九垓翺翔覽徳下千年能防來捄時不易得況復管樂才毅然好賢心無爲古所咍

和紫山題觀音堂山石詩韻

我行滏水陽思有登臨舉佳處得一遊不計寒與暑盛聞臨水間猶是鄴西圃山滋與水潤不識田家苦陰壑閟靈景石林气淸楚又雲龍洞水淸可濯纓土我無適俗韻樂與泉石伍此行應旌招敢覬煙霄侶閒雲本無心安取濟時雨紫山知防人夢與邯鄲黍題詩見歸隠眞隠果能否作配不自景賡此山石語

張鵬飛治虎骨爲鎞揷作詩以贈

張侯骨鯁士志節何誾誾英發見早嵗智效今埋輪赤手搏於莵脫略狐貍羣今復其骨整此烏角巾持贈壯我气能復冠惠文吾老無所用胡爲走踆踆忝落麟鳯网或可解糾棼一薦不可負上有文思君倘遂寸補去所得亦已殷要當簮此揷醉看西山云

淵明漉酒圗

晉人尙放曠不受羈與束虛髙失之傲降志到自辱淵明性眞率順適無矯欲淸風凜一時千古仰髙躅得錢送酒家況我新醸熟渴來夢吞江奚計巾一幅有槽不得壓露頂手自漉淸濁卽聖賢並欲貯吾腹悠然對南山夕鳥送以目還我浩浩天世運任伸縮泠然風度林澹若云在谷俯仰霄壌間出處一往復過此設有論正爲蛇畫足宛轉出新意便可激流俗不思皇上人方寸許撐觸欲求先生心用意不當曲縱使欲自況此老烏可黷吾言誠漫與得酒且兀兀

有懷雪庵禪師

雪庵圎通士我非方外人毎來扣禪扉坐暖蒲團春有時論書翰兩耳聞未聞自笑以技進斵輪非郢斤吾學師所知師傳吾所珍擅書三十年臨池墨淪手提八陣法論入三昧神功多誠懸骨勁擢平原筋蹴踏龍巖勢髣髴黃山眞何心山陰鵝不計羊欣裙興來追醉素堂堂張其軍驚蛇雜走虺入艸猶龍奔縱橫與捭闔眞積力可臻具眼世所難雪庵洞無垠道存見目擊靉叇知見薰孔竅灑有開滌我胸中塵十年風馬牛茒塞未易耘去冬喜北來將謂晤語頻逺遊久未歸此抱將何伸懷人敍遊藝愧乏昌黎文何如太行道梯空下秋云

李廷珪墨

墨龍奮晚唐五季相繼出林林歙溪松黒入太陰窟老奚綰天機萬竈出笏松聲玉質堅走硯風肅肅神爽漆防光湛湛童子目二者旣得兼髙明宜擅獨妙劑祕千古何有遇與谷理馨六經笥滿网龍在陸橫罹相國阨復值永寧酷迨及宣和間千金購無復鬱鬱蒙城田文獻世相屬香林秀孫支善繼踐芳躅傳家無長物寶此一寸玉客居大於年丰潤蔀華屋阮生幾緉屐舜樂一防足公餘日摩挲寧使食無肉古人不復作精絕見此物傾囊任借觀不許一磨倐田郎固淡僻淸賞盡不俗書生臭味同往往溺所欲吾家眉子歙隠隠修蛾緑客來恣濯玩亦弗容少黷墨不知研良研不沾墨馥譬猶藏書人終嵗不一讀揷架徒好觀新若手未觸相看兩癡絕一笑爲捧腹

贈承防唐壽卿

論士須詣實相馬先其神周秦何貴賤變化存吾身唐侯金閨彥動有鸞鳯馴飄飄瀚海翮上拂明月輪憶初識君面轉盼二十春朅來客京師君爲玉堂臣時於管中窺斑斑見其文髙適四十韻便與作者鄰靑紅桃李塲天葩散奇芬有徳諒有言君侯性誾誾最愛發策際不迫意獨臻理明中事機士气借以氳重念朋友交敬毅多不倫或者一顰笑意在交相因令人气最短標置分畦畛愛君略城府吐詞爛天眞不作崖異奉不學遊說秦信厚等麟趾爲人解絲棼所以多士間堂堂張吾軍蹇予自結髮泛愛而親仁當其立事嵗亦復求蠖伸長風萬里浪蹭蹬無縱鱗今𨿽老伏櫪尙友心猶振都城交遊海因依防當親如君辱識久辦與陪祥麟人事有乖合對面如離羣徒從樽俎間一笑傾冠巾只今友道衰耐久將何人相馬論其力取友非所尊天機到沒滅君今九方歅心期旣有在形迹不必云因題樂山詠聊書代吾懃

成徳堂詩卷

蹇予客京師詩卷日交至此風近日長珍饌互相餌張君構新堂乃以成徳示再拜來懇予一言願明志成徳以徳成何啻余愷悌徳者得於中行已見於外是乃君子稱實爲聖賢事一時扁之者無乃躐等第太朴自六鑿衰俗日零替剽竊糟粕余色取仁爲利遽然以玆名豈速蒲盧意意我開入徳試說第一義厥修貴有初主敬聖不易孜孜先此念優入匪難致收功心日休不匱將錫類防見堂中人事業稱不器

題趙文卿嘉山詩卷

徐公序嘉山眾美掠已竟復儌諸公作落筆先漫應我𨿽乏新意不爲蛇足賸文卿慷慨士意气掩趙孟識君二十年毎對豁滯興談噱傾底裏議論老能正以儒乃毉名以毉實儒行誰爲幽並豪虎變伏延炳先賢去世逺一气猶包凝蒼蒼嘉嶺山玉立想照映士防懷秦防宣尼喜衛磬我常登汾睢西眺河山勝延安東北秦得士敢小鄭彼嘉冝降神英物復趙孕儒毉有顯道孝愛發天性惟其嗇世用裔逺有餘慶防生甫與申駟牡擁髙乘我詩匪防辭探頥神理證有子教讀書服此恆起敬

東徵詩

東藩擅艮隅地曠物滿盈漫川計畜獸蕩海驅羣鯨盛極理必衰彼狡何所懲養虺得返噬其能遁天刑逺接彊弩末近訹乳臭嬰一朝投袂起氊裘擁矛矜天意蓋有在聚而其萌荓蜂有螫毒大駕須䢐徵寅年夏五月海甸觀其兵慿軾望兩際其勢非不勍橫空云作陣裹抱如長城囂紛任使前萬矢飛欃槍我師靜而俟銜枚聴鼙聲夜半機石發萬火隨雷轟少須短兵接天地爲震驚前徒卽倒戈潰敗如山崩臣牢最愾敵奮擊不畱行夘烏嗢都間天日爲晝防僵屍四十里流血原野腥長驅抵牙帳巢穴已自傾彼狡不自縛防竄逃餘生太傅方窮追適與叛卒迎選鋒不信宿逆頸縻長纓死棄木臠河其妻同一彼狡何所惜重念先王貞擇彼順祝者其歸順吾氓萬落脇罔治無畏來爾寧王師固無敵況復多算並君王自神武豈惟廟社靈三年哂東山殪戎營栁淸都人望翠華洗兵雨何零長歌入漢闗喜气郁兩京小臣太史屬頌徳職所承𨿽非平淮雅動蕩耳目精赫赫桓撥烈仰之如日星珥筆爲紀述發越吾皇英召穆美常武且莫誇雷霆

覓風字歙硯詩贈侍其府尹

硯本發墨具不爾安用他碧紫暈鸜眼黝黒深宮鴉彼端類髙人風姿固云佳逺韻不少吝淸談浩無涯但於當機時未免思棼拏若或砥礪用茫然手空義硬則墨爲褪軟則磨泥沙惟歙士之傑體性何交加羅紋與刷絲一寸皆可嘉回視端溪公有名實則差新安山水窟澤大生龍蛇舉世被其利有何蛭與鼃山髙溪水淸其芒利如碬常聞右軍硯風字琢手奢是名爲水箕朶頤駭唅呀松煤燼無餘惟恐中書丫池寛水彌漫挹彼如尊窪陂陀浸半海揮灑生雲霞平生未嘗有夢寐江之涯君今去爲邦過此空成嗟包公尹端州歸不一硯拏彘肝類安邑一笑春生華書生乞索態殆是心貪邪襧衡溺所愛竟撡漁陽撾今冬與來春防有泛斗槎雄雯或雌縵分送張華家

十月牡丹

彰徳路監郡沃哩嘉議治甚有聲壬辰秋辭職讓其叔伊囉布哈中順是嵗冬十月新侯府第發牡丹二本明年秋計吏伯耕香林先生孫不逺千里來求詩於翰林諸公因首爲賦此

冥气折膠艸木余萎悴鄴城樂土郊畫戟淸香地誰畱翠被暖小試丹砂藝一枝鶴翎紅照映朝袍貴散彩冰雪中造物有深意正緣二侯賢撫字見早嵗藹然禮讓余涵蓄坤靈祕歐九譜花神百種第佳麗洛花固芳妍根盛气或異春華復冬榮彼祥端可記無乃後來者踵治更和惠𨿽云有淺深錫類由不匱奚煩鑑傍州一段中和气慇懃將二美千里偕計吏徧求翰林詩擬薦金盤瑞我欲論五行推測涉茫昧浩浩二气中事或有闗系重榮說紫荊偏反詠唐棣佳花原致祥惡艸終可畏未若中庸篇繼述皆自致栽者卽封培傾者隨覆墜由來衰盛間爲善不中廢曰善卽胡爲不出讓與悌神明與扶持聲譽日四至君能馴是理獲利餘百倍何翅天香臺卿云摛四季

送範藥莊子楚教授嘉興

範君號藥莊杖屨屢來謁坐間話行藏曽是憲幙客投我詩一編細嚼讀恐徹詩從晚唐來髙風日淩折君才何淸峻略不見萎苶渾涵中州气佳處毎擊節朝來又相過喜色浮兩頰乃云子楚來得調官兩浙南歸行有日一舸赴吳越懇予送行詩我樂爲渠說路教𨿽冷官佀緩系實切化源開兩庠彼秀富才傑朝家急得賢訓勉宜屑屑一門在淸流聲譽盡昭晰君𨿽客京師破帽幾風雪兩椽省東墻一片江南月羇棲思不無相視爲一豁君歸稍如意晝日抵三接何俟老夫詩長路絢行色

贈大同利彥祥

金天一气皛以理乃爲義兼包體用言蘊蓄和與利居大同東去都爲近地風塵雜四方豪貴猶大魏聖賢貴有教初不限气類彥祥孕金皛用雅變華裔斂袵昨過門偉矣髯卿麗開談一老僧略不見本气諒知六合表固多瑚璉器示予野齋辭把玩愛不置丹書冩虛影經史含至味捨此或與彼恐墮爲善志因將與進心更擴讀書意周邵兩邠產文獻垂萬世由余出西戎斯也以賢議吾賢卽能賢此論古不易守之有餘師何俟吾言贅

贈筆工張進中

書藝與筆工兩者趣各異工多不解書書不究筆制一事互相能萬穎率如志進中本燕產茹筆鐘樓市𨿽出劉逺徒妙有宣城致我藏一巨拂用久等篲授之使攺作切厲鋒健銳疏治近月餘去索稱不易先生莫促迫致思容子細中書不中書安用從新系朅來歘見投入手知利器文房三貴人刮目喜相視正緣兩資借辦此揮灑技吾錐原不銛甘分置散地馳騁翰墨場又匪老人事不辭束縛坐但愧簡拔意子正來索詩一笑吐吾喙束老豪頴辭遂擬徘徊戱

送張幼度倅冠州

前年走京師忝與北海薦白首官詞林意若遂少願𨿽非玉堂人幸接金閨彥供奉得張子爲人良可羨豈惟文字間辭理見兼善言行兩無擇容度升回轉溫純韞櫝玉樂易不崖岸何心與物忤有問卽冰渙宛如鸞鳯姿肯作麒麟楦相看二載余謹若初覿面朅來過門別新除得倅冠坐久兩不懌去住相慰浣我心愛莫畱官屬亦深戀其如行止何物情復多變鑾坡禮文窟一仕盡淸宦古人貴任運況去有三便家近得侍親州孤無劇辦請益願一言偏倚時揉鏈我忻聞其說解事語不漫常思歐九說可爲後來贊摛文止潤身及物自貞干休辭米鹽碎莫厭衙起晏不見忠獻韓鼎鉉出推判行俟官有程民事不可緩

遊嬀川水谷太道宮

迎謁次嬀野將爲旦夕間尙餘百里逺卻得三日閒追陪玉堂翁淸遊指仙山窮秋艸木盡諸峯慘無顏兩崖蓄餘暖嵓樹如春妍洞口疑有光望中已欣然始至覺夷曠稍深更幽寛山英喜客來夜雨濯翠鬟層巒與疊巘供我拄笏看云封石上鉢【初火道酈五祖者逃難此山眾追及棄衣鉢石上而匿其物重眾莫能舉眾爲異遂請主其教今道院蓋酈生所創也】玉潄山腰泉濯漑滋樹藝一脈窮灣環西臺頗峻絕兩折躋其巓詩翁見精健登防不作難防礡凜莫畱松風吹袂寒降阿集情疏髙談孤攀山荒苦無稱似待新詩傳諸君垂槖來稇載風煙還因公得勝賞此詩其可諼但恐雲霞舉暮景去猶慳我非桓野王今識東山安

題筠菊亭

有客昨過門挾捲攜酒壺我老厭人事汝謁將奚圗自云有老親倦遊樂閒居終年築亭圃筠菊心所娛二者諒微物一日不可無餐菊制頽齡種竹來鵷雛牀頭防頁書隨意日捲舒欣然有所得聲鮮忘朝晡脫略少年事呼鷹走韓盧治生不求冨教子供讀書近隨計吏來一命沾堂除南歸不徒手豈計巴與兪眼中倚門親慰浣當何如瞻烏噪幹鵲過戶縣蟢蛛竹色動虛牖秋香滿庭隅計量到家釀山槽滴珍珠江山漢陰國耆舊稱名都從今王氏亭而與吾孟俱題爲五字書稇載樂有餘路教爲再拜歸當牓吾廬

陪張右相祭奠司徒忠懿公墓

王城西北郊有山曰盧師岡逺見蟠互野曠欣平夷我嘗以事來旋軫思遲遲匪緣蛇虺靈不羨風煙奇有懷徳育公攀附隨潛飛一朝際風雲振燿生光輝我初拜英表富貴非公誰內焉幽國助上焉兩宮知孰云恩澤侯以徳中自持近侍足恭謹接物余謙防由家化而國在理乃所宜及夫司徒公衍慶尢熙熙再世保傳功大書見丰碑神龍襲九淵奮起須鱗鬐伊公漢大橫庚庚隠天機歷數旣有在大器將安歸君王自神武監撫非細微寶章猶傳璽啟沃貴知幾堂堂忠愛心畫此廟社規其報宜伊何子孫保無期倐歘三十載山丘兩巍巍生死固常事盛衰有足疑昌黎銘殿監所以含余淒我老自多感黃鳥聲正悲駐車不忍去日下山煙霏

書日者捲後

稔聞曰者名不識詹尹面共云推未來符驗如契券因之求題詠有學難自衒郭生序已詳奚待余眷眷𨿽非靑囊翁嘗讀李生傳爲憐長沙傅三策動漢殿及夫行藏間而抱不遇怨綘灌夫何爲藝能止自羨弗思前席夜有舌不少咽況彼倀倀徒能不逐利轉正直神所與言行士之觀悔尢兩克寡祿秩中自辦宣尼敞亨衢天理不吾謾山人有來問此語告無緩庶刳萬有心一聴三聖防

題張氏先塋記後

禹城張氏先起迹自農伍力田與孝悌內助半賢姥夫婦人倫常松竹表寒苦柔姿不易立流離復艱阻隻影攜孤兒避地韓城隝饑寒兒不知采拾治絲縷訓育至成人衣食能自取去著仙人衣春風三十許若將終其身一室老環堵天其表媼慈再世沾煦嫗蔚爲庶門淸在野不多覩南薰吹棘夭衣冠見楚楚孑然九齡迪信厚稱幹蠱或欲以節聞顧視爲告語近名道家忌此事莫予吐夫家已不幸在我分當處裏南築幽棲竹木映庭圃還我浩浩天香火湛靈府晨昏省定際迪也禮容與一朝委蛻去神光照東土我防石室書逸事須世補國初迄元貞節義幾人數豪族易昭晰裏俗多艸腐況保晚節難往往變所素猗歟望亭君雅志遂初舉凜凜百年間毫髮不少沮竟續所天家時祀苾籩俎豈惟勵衰俗淸風激千古裁文爲歌詩流詠徧齊魯

送張勝非任汝寧府判

汝流漾玉虹望入東南楚云連懸瓠城形勢見今古有鄕以龍名旦評擅諸許山川气不易舊蔡變新汝名芳土亦馨理在物爭覩張生太史屬三載戰文圃開朗中有爲一變至於魯朝來得新除破甕起欲舞踵門來告別一言求小補試將吾已行聊用勉君舉吾年四十餘彈冠判晉府通宵思闕遺未明聴衙鼓上焉事官長下焉宿民苦簿書雜米鹽塵土相與伍抗容不少倦公散日常午任責在人先見得思義取爭輸公堂益不惜寸金吐堂堂五十城利病系區處心平知所宰有眾孰敢侮禦史至束濕未省聼渠主最憐絳陽獄五嵗閉幽圄一朝得其情久旱霈尺雨當時官府淸至今傳好語伻來一宴過蓄縮畏於鼠正緣中省嚴經制得其所後來府無人所事防乖忤官寮自玆壞政荒嵗饑阻毎用誡平生艾服絜其矩皇家重師帥爵祿不輕與汝寧本寧安未用厭勞拊聲華月旦評粲粲珠還浦補缺公與卿去去力當努壯心橫落日髙歌當梁甫

壯士吟題郝奉使所書手卷

使節駐淮海人望兩好熙宋人足變詐觀望占成虧不知破武事中伏混一機壯士死則已不死將有爲宋琚凜風槪天馬不受羈拘隔一館間激之見連雞事久變乃生勢去心恫疑奄奄十六年慘悴甘湘累內開旣首鼠外侮宜紛披盛气屈使降壯心終不移睨柱欲碎首忍見王人微松嚴操愈厲艸緑秋更萋蕭爽隠霧豹脫略觸藩羝老賊在一殺幽憤將何施庭芝一援手所惜良不貲兵交使其間天理或可期子卿才屬國所報亦以卑至今郎山冢突兀空蟠螭兩行淸汝帖只有老天知

送徐平叔還廣平因次其韻

全趙古多士炫服見吾琛我生自有命其肯枉尺尋結交半豪右翔集依雲林當年平津閣箕冠明月簪乘時頗展翼天髙气橫參談詩似髙適走翰驚陳琳忽騎將軍馬縛賊虎穴深向來三數公朱弦得遺音長劍一樽酒灑落開雄襟自笑我何有踵門來載臨袖攜長沙書囊乏魯連金白髮老親健晚境毛義駸時淸竭明略有義多同衾躬耕食不足從仕力盡任秋風吹易水遊子動歸吟深藏防有待莫負平時心

題焦節婦捲後

焦氏有賢女姿稟與眾殊旣笄樂貧素出嫁南徵夫一朝聞臥病尋訪邊之隅怙恃力眷挽在妾夫何如竟能遂初志扶防歸裏閭朝昏事蠶織恭侍舅與姑百年終孝養祭何勤劬拊畜兩孤幼嫁娶禮與俱孫門固衰謝賴一貞節扶夫婦人倫始因之變時污一端靑縠信至死誓不渝采詩論國風彤管宜沾濡誰謂閭閻間凜此風烈媰猗猗谷蘭馨落落靑松孤豈惟表門閭抑備太史書達卿昧平生容齋文可娛美節冠東州亦用播友於淸風振孤標讀者宜嘻歔

送許澹齋提舉隆興學校

我初入玉堂喜識澹齋面忠翁兩朝士極口爲稱羨子逺東嘉人文防金百煉妙年登巍科巧宦歷防徧風儀聳四筵目光雙炯電前年來京師得遂依劉願校書天祿閣音吐見雄辧長河防建瓴灑灑江左傳三釡固祿微一官爭鶚薦行李日羇棲猶是多士冠今來得美除提舉江西彥在吳到朝行客燕領詞翰洪都盡經學文藝業多擅好將鑄顏手主善志無倦習俗與命脈風雅爲一變江煙送行舟瀟灑離亭餞淸吟代驪歌別思空眷戀依依鄕國情去逐南飛鴈我老歸未得松菊夢秋澗衣冠拱淸朝粲焉珠防弁自慚老無能零落秋風扇君行重感慨黽勉磨鐵研長江控髙閣百丈驚井幹梅花散春妍蒼煙開禹甸江山有淸眺風月興不淺南昌地卑濕眾流爭湊衍去年水爲災孤城江四轉兒童化魚鱉萬竈產鼃黽慨然爲開陳此事豈小便一鍤濬東湖澄江靜如練淡齋素有爲肯遣空懷捲

觀臺鄕劉氏瑞蓮

遙遙觀臺鄕近接魏西圃風來紫陌香臺傾金鳯去繁華一夕空風物猶可據劉君號素侯林野敞亭宇貯藏物外春中有百花隝池開一多雲錦漲秋渚亭亭玉井花十丈冰絲比一茄十三蘤秀發乃如許輝映天泉淵飄灑橫塘雨風流似六郎澹艷疑靜女髙情太極翁愛玩吐奇語根植污泥中香韻盡容與褰帷對佳麗淩波看微步煙霏動簾櫳漢女出歌舞當其爛漫時固已表雙舉豈惟見家祥分秀孕先母重臺與雙頭連莖同合跗封章稱嘉祥誇者徒媚嫵由來艸木蕃造物不予侮气蒸物自盛事異未之覩百年霈遺澤宅相煥圗譜君家邯鄲望馬服乃祖諸孫借餘慶雋拔一何楚起家漢賢良接踵泛蕖府一門集淸芬嬋娟冨簪組爲君續夷堅作詩劖石鼔【陽有石鼓山】

蒲城行【效韋蘇州體示異姓弟喬百順】

蒲城今樂郊兩翁處東西相別二十年顏鬢防以淒加餐似平時捨杖矜健移置酒前拜壽喜定垂涕洟擁膝侍終日念不共提攜幸有聶與喬治生事鋤犁云誰知異姓【一作派】孝養日孜孜𨿽違心獲安慰我悠悠思官書促前去望入雲林低

黒山秋霽

我度居庸闗天峽四十里巉巉積鐵色兩勢蒼壁倚何由鏟疊巘一撮峙燕幾長令幼輿心喜溢秋壑底朅來遊京師訪友棠陰裏入室得玆山欣躍倒雙履攜歸坐臥觀論列忘兩紀黒山凜冰尖玉色何粹美連峯卑髙陳夾嶂蹊逕逶逺勢走修阪秋骨濯淸泚絕巓蒼穹盤哀壑太妃圯奇狀出天然棄墨妄模擬又如蒼間虎怒伏驚獵箠昂頭入四顧徐起妥蒼尾書生眼孔曠百見心未已不爲此僝顏照映橫玉壘烘香作怪供揚觶問山鬼不知天壤間劖刻此能幾魁岸狀木假甲乙第湖玼達人有大觀太華拳石比曽爲物外誘沾沾抱徒喜屹立萬物表景行世仰止詩成贈山主我豈郁林齒巖棲未有期對此聊爾耳大開致爽軒拄笏約吾子

秋澗集卷五

欽定四庫全書

秋澗集卷六

元王惲撰

七言古詩

舒辟劍歌【爲太常公衜賦】

龍泉之精老蛟血躍入洪鑪凝夜雪至今元气老不死粲粲碧華浮兩脇雀環金錯赤絲絳蒼水夜擲天爲髙或云徑度海西陲佩非其人有所歸夜飛入燕人不識天以神兵示中國宋侯磊落書中傑碧眼風胡物情格窮幽抵祕竟圗經羽窟昆侖騰口說黃金臺下喜相逢醉眼髙歌得玉龍摩挲神物萬金重箕冠傾倒琉璃鐘蹇予元年燕市客走馬來觀嘆奇絕雪屋燈靑寶匣開紫气橫衝箕尾滅悲風凜凜入座寒山鬼吹燈中夜爇當年天矯龍性在入手無方恣舒辟金精固列五材首堅質柔資苦差別彼人之性而與同太柔失威剛則折咄嗟此劍陰陽全雄雯雌縵俱赫然君不聞淮陰未遇賤且貧愛而服之良有因無何大遭跨下辱亦如此劍能屈伸一朝攀附赤龍飛六合風雲入指揮漢家日月四百載亦從此劍騰光輝宋侯篤我卓所立一日三看曽不惜我今作詩私自激重爲歌之感疇昔多君振厲義且誠羨君小試妖氛淸三年盜防潢池兵亞夫持節東南徵此時宋侯佐戎車一揮逆儔生白須縵纓短衣非我事談笑自有聊城書斬繮歸來茒屋底拂拭海西心自喜不須夜半舞荒雞得君亂絲爲君理況君天冨席上珍胸蟠萬卷余經綸天王未入非熊夢此劍應須檢子身

飛豹行

中統二年冬十有一月大駕北狩【時在魚兒泊】詔平章塔齊爾以虎符發兵於燕旣集取道居庸合圍於湯山之東逐飛豹取獸獲焉時予以事東走幕府駐馬顧盼亦有一嚼之快因作此歌以見從獸無荒之樂也【予時爲左司都事】

二年幽陵閱丘甲詔遣謀臣連夜發春搜秋狝是尋常況復軍容從獵法一聲畫鼓肅霜威千騎平岡捲晴雪長圍漸合湯山東兩翼閃閃牙旗紅飛鷹走犬漢人事以豹取獸何其雄馬蹄蹴麋歘左興赤縧撤鏇驚龍騰錦云一縱飛塵起三軍耳後秋風生豹𨿽逸才不自惜雨血風毛摧大敵風煙慘淡晚歸來思君更上單於臺血埋萬甲戰方銳爪牙正借方剛才古人以虎諭天下得失中間系眞假元戎玆獵似開先我作車攻補周雅大笑南朝曹景宗誇獵空驚彊霹靂何曽夢見北方彊竟墮閉車甘偃息揚鞭回首漢家營一防槍纓野煙碧

匹紙歌【謝王道人子寧】

楚山修竹森如玉千杵鳴碪響空谷溪翁鬭巧紙愈佳淥泛秋江連百幅春斂籠燻素練輕鳯梭停織天孫顰聲光一日天下白萬古作配中書君道人來自蒼陵天名品閱防東吳船惠然贈我以此紙入手展放銀河翻脂凝玉瑩絕纎滓風流綽約貌似姑射之眞仙扶余綿繭固堅膩中有云影霮防浮秋瀾金華五色非不佳不放墨松使者光通何如此君貴重百金比當與澄心玉屑並驅爭後先媿無少陵詩魯公筆如椽揮毫一掃空雲煙文章元气古無問玉堂人物今翩翩此而不贈返惠我夜光暗投眞可憐道人一笑春生頰琢腎雕肝爾心折千首新詩意未窮分取煙江愁萬疊我今靈臺久荒穢老樹秋蕪余廢垤何時除治若此紙一片冰壺貯秋月深藏且須珍惜之準備虛堂夜生白

金馬門行

十年金馬門中客萬里風雲橫上防貂蟬要自出兜鍪拏舟渡江江水窄新丰樹色繞千官一片丹心懸魏闕洞庭白波木葉下千里臨江思飲馬堂堂大帥晉龍驤聲振南陲無呂賈止則如山戰則克更著君侯防幕畫淮陰何止一軍驚滿眼旌麾動秋色萬竈連營楚戍煙一樽回首銅駞陌功名年少貴力取行與諸兄垂竹帛

蹇予久事筆研間天東倦客未能還夢回破屋見星斗商聲夜半歌南山虛名不到麟閣上白日能饑苜蓿盤何如乘此長風去濁浪吹破東南天

相從行【贈宋兄道】

宋君茂異誰其儔事業當向前人求羣書磊落載其腹人道聰明似鄴侯黃陂千頃不足泳入海簸防龍驤舟十年霧豹棲巖幽毎恨南海北海風馬牛碧雲望防西山陬愛而不見心爲憂向來文采瑚鉤寧胡一曲不自休【公嘗作寧胡閼氏曲行於世】壯懷似欲冩孤憤筆力倒挽西江虯古今樂府非不優例以哀怨更相酧蛾眉命薄黃金貴靑塜凝雲紫塞秋多君變體不師古一掃萬古琵琶愁我忻得之三過讀如入武庫森戈矛乃知鳯凰在岐世自瑞春風百鳥空啁啾乾坤吾道方悠悠天公畀子鳴中州喚回海嶽三生夢獨倚元龍百尺樓今年冠劍平津閣積憂一見心爲廖識君恨晚愧仝志正似羔羊之鞹緣飾靑貂裘古今爲諱分淸流不用倒翻鸚鵡洲期君有道興東周不然君爲龍我亦同云浮自玆攀逐不相失四方上下從之遊

南風謡【送董瑞卿之鄧州軍幕】

南風不競兵塵鏖兩淮春燕趨林巢吾皇明見萬里外欲以徳服兵無勞已聞灌莽極目地方屯春事開林臯紫髯將軍賢且豪智略往往超龍韜一軍壁楚號勁利眼中勍敵無劉曹今年分閫鎭鄧鄙旌旗攺色天爲髙芙蓉幕府固多士更以厚禮羅英髦君侯漢庭選經濟防與咎揮畫乃餘事白羽風蕭騷年𨿽哀樂境兩鬢無霜毛如君名宦不可逃繡花未滿千金刀鸞凰忽爾辭蓬蒿此行莫起觸熱嘆將軍好士心忉忉得君豈止解郁陶投竿如掣東溟鼇飛牋走翰鈴閣底駸駸欲逼令家綯秋風皷角驚江濤軍中气和投楚醪兵家耕戰諒有待雷云隠伏池中蛟一杯漢水春蒲萄楚人𨿽猛輕秋毫知君談笑辦此事長江聴渡龍驤艘長江聴渡龍驤艘

長劍行【爲王子初賦】

老蟾破雲光走庭淸風西來散幽扃北斗芒寒色欲見太白睒爍無光晶燈前忽值蒼水使示我寶劍喜且驚芙蓉匣開吐奇怪分光防萃此劍之精英蒼虯翻風白日動秋水背露鱗靑昔之所遇今乃愛覺我炯炯雙瞳明靑衫試拂拭磈磊難自平平生疾惡腸爲爾芒角生我聞乾剛甲五材鍛成玉龍復以首利庶物稱佩非其人尙不可況乃用之髙庳而無經君不見趙文失所好日夜徒擾曼胡纓朱云伸其請折檻反取訕訐名劍之於人無適莫用之得術如雷霆又不見周公管蔡舉謗息四國寧聖師兩觀誅正大貫日星遂令千載下妖腰亂領寒於冰引杯感古我自惜儒冠突須嗟無成之子風雲士慕藺如長卿飄飄四方誌早以文章鳴君與劍無久蟠決云防看升靑天黃金錯環蒼玉佩攬環結佩天王前慇懃祝子無多言不誅已然誅未然

雜言諭爲彥政失子作

堂上慈親頭白絲慰心賴有寧馨兒巉巉頭角日方露誰揮如意擊碎瑚枝不知與奪果何主變滅歙歘無旬時驪龍失頷珠海窟黯慘須眉垂老鶴憶別雛淚眼叫防秋天低彼蒼坱圠於我本無有何事誕說立象爲鑪錘陽春艷艷木自榮非春一一防化靑紅姿秋風蕭條羣木脫物感秋气雕悴又匪行陰機乃知生死天地間花開花落殆似東風吹蜂房魚腹得至理子夏失眀傷天彞西家因果蠱流俗東家聞之爲朶頤蕃延疎薄無定分慰懷當取昌黎辭父子自天性東野能不悲君年正鼎盛情鐘感非宜況夫先子澤渾水淸而漪吾友賢且孝舉案加有梁鴻妻捧檄爲親屈晨昏歸來侍庭闈我聞善積有餘慶他日當有螽斯詩

湧金遊【並序】

予回轡共山有容過而問曰湧金之遊樂乎曰樂矣不無詩乎曰無有也客曰事樂防之於心心樂寓之於口且蘭亭之勝至今尙爲美談者其以有托於斯文也客退於是乎書長短句以歌時孟夏十四日也

曉云拂山山气昬坐來萬壑烘朝暾丹崖翠壁畫莫出但覺詩境供愁新地靈祠古祕幽怪天授神柄専其尊年年簫皷祠下路東風十里楊花春我來愛此山水窟天气著物淸而溫漫金亭上一防礡主人畱髠醉金罇水邊滉瀁多麗人往來但看珠翠裙不知仙家足奇貨明珠脫串一一浮出摩尼眞波間可翫不可掇云錦翻動玻璃盆書生潤身那羨此席上正有吾家珍舉杯酌水但黙禱山靈垂意哀王孫願分秀色貯詩腹一洗萬斛胸中塵仙官有請固不拒山鬼竊笑君無因不然結茅傍修竹雲煙占防西湖曲月明舒嘯碧山巓喚起公和跨黃鵠

秦川行【送張孝先】

北燕豪俠南州客去嵗辭家今八月霜風偃薄一貂裘不爲無金少顏色平生弓劍只餘事滄海風雲居上策今年棄繻復入闗春光澹沲迎徵鞍周侯磊落天下士槖鞬賴子爲周旋我知黃鵠志千里此舉橫絕靑雲端長安西望白日近解鞍多在淸明前新丰美酒斗十千長樂坡頭楊栁煙曲江花滿樹春風怨啼防對時感慨能不動鄕思丈夫有涙肯灑離別間驊驑得路足神駿我非繞朝愧乏黃金鞭君不見古人勲業貴少壯莫待拊髀悲流年

東方碑帖歌【謝子初】

魯公筆法天下雄東方一贊其猶龍嗟予愛之力莫致夢魂防到平原東我𨿽不解書慕此忠義風有唐天寶初禍首營州奴羣凶一朝起氛祲連神都二十四名郡風靡隨盜區堂堂顏使君徇國思捐軀竟以七千眾不爲邊塵污乃知大節初不以藝自殊胸中義气蟠不防往往翰墨攄其餘況玆遊藝君子責古人以字爲心畫先生不知作何狀覩此寶墨事可測書學到君稱絕筆凜凜英名貫星日晉漢名書凡幾家奄奄爲君皆敗北宜乎眉山公謂此能事畢出於右軍擴以大比並離堆當第一豢氏龍蟠古井波將軍虎臥南山石又如大人垂紳正笏廊廟上忠厚之气了弗事緣飾嗟此至神物毎爲好事得君家父子賢向歆只今好古喧詞林幾年祕此分賜我拜嘉不翅千黃金君心若此眞尙友我報愧無瓊與玖歌成大笑不自量擬與君名傳不朽

墨竹歌【爲共嵓處士持嘉】

吾生愛竹兼嗜石手不能書漫成癖憶從林下七賢遊終日摩挲防寒碧山河一自隔黃壚塵土塡淤百憂集得君此畫忽灑然元气淋漓障猶濕滿空月露下寒塘人去山陰鎖幽寂又如湘妃廟前風雨晴翠袖紛披山鬼泣幾竿迸出太古崖老節雪欺初不惜表將一片嵗寒心不與繁華競朝夕東欄牡丹鶴翎紅西沼芙蓉紺珠色歌鐘傾國樂芳年以色事人能幾日何如鴨江居士詩骨淸而臞手種此君忘肉食不須拄杖敲人門萬斛淸風破窗北月中看竹掃秋影妙得於心發之筆興來落紙出塵表擬學湖州滅形迹嗚呼湖州已矣蕭郎逺今代名家淡遊客君不見李杜文章萬丈光一日齊名偉髙適

乞雁歌

呂東平江海客一鶚盤霄鷙空百老來機械淡相忘雙雁隨行聲格格階除得食藏頸眠惱不及鄰甘亂聒兩堆晴雪春不消暮映書窗生夜白終朝司警代黃耳夢破煙江秋拍拍主人對之心愈閒感念物情終桎梏家中又厭食蟻虫一夕籠歸山下澤今春卵哺眾雛息百日己能過所出靑山滿眼映一羣泛浦眠沙白勝云稻梁棲畮秋正美約我充庖潔口飱能鳴見害古所惜我心念之生隠仁勸君深藏饔子刀解縛歸來養雪毛右軍閒適久無伴許贈一隻相與遨西溪秋水深防篙江天漠漠秋風髙歸飛不隔暮云逺放爾縱觀心亦滔俯歌雙雁行仰送孤鴻杳洞庭歸客無音萬斛羇愁坐中老節旄零落瘴海煙冠蓋都門閙昏曉我欲因之附尺書西北煙塵靜如掃

夏夜晨起理髮【時目疾新愈】

居閒早眠復旦起繞樹行吟殘月底鄰雞聲裏候東方曉色雞人气淸美雙瞳自爲苦所纒兩鬢鬅鬙思旦理靑絲髮散滿肩云千梳未暇百梳勤余邪細逐老櫛散風露气入秋蓬根疏通百竅勝新沐一洗耳目淸而明朝有蠅子暮有蚊事隨日出更紛紜侵晨有此至良劑肯羨卯盌松醪春詩成因謝艸堂客康養生非妄論

衡門行【送陳長卿】

衡門棲遲樂吾樂甘著流輩譏束閣長河其柰不療饑誰暇物情論厚薄前時行臺領漕計處士半爲糊口起長年巨防有餘壤比比吾儕廢生理嗟哉陳君何苦節天東遊子天西客監河勢去餘業在客捨半椽淇水側書生辛苦學幹祿入手靑衫得藜藿塵埃風雨蹇驢瘦日就空倉自羈縛今年幸得解脫了超海挾山初不惡暮春之初日東作陳君叩門聲剝啄向予長跪話逺行上計又須趨薊朔攜書五車煮不堪舉室舟行更蕭索前因未必是亨衢著腳如堪戒前錯若於金粟例言拙誰著裴劉供調度逢時正有利不利有命豈論前與郤長歌西北酒一杯浮雲漸逺天寥廓東曹若見王春官道我行藏事如昨幾年奔走一墮甑蕙帳歸來慚怨鶴濟時幸有公等在擬把一竿尋釣壑因君悟我向來非相送出門還一噱

大雹行【至元四年五月十五日也】

雷師掠地西山麓北防丰隆出蒼峪崩云掩落赤日烏烈缺光騰燭龍目黒風駕海天外立萬騎先聲振林谷雲濤怒捲惡雨來中雜冰丸幾千斛殺聲咆哮屋碎瓦百萬神兵自天下奮然橫擊合陣來昆陽之戰何雄哉又如馬陵之道萬弩發矢下雨如無魏甲斧形雞卵見自昔異狀奇模此其匹野人庭戶變綃館霧湧煙霾與龍敵又疑鮫人泉客泣相別涙灑珠璣恣狼籍葉穿鳥死庭樹慘禾麥擊平驚赭赤神威收斂俄寂然瀟瀟合浦還珠聨整冠變色立前廡但見土窩萬杵一一皆深圎五行有占非小變調元失所誰之愆又聞夏冬愆伏之所致亦以坎治持化元孔子修春秋二百四十有二年特書雨雹凡兩次大率敗黜臣下侵君權況今朱明壯陽月胡爲縱此羣慝之所顓歷闗上訴九虎怒蟣虱小臣非所言獨憐田家被菑者寒耕熱耘手足成胝胼差科大命寄一麥盼盼見熟療饑涎一新到口不得食哀哉何以卒嵗年

捕魚歌

塢西溪水深及篙漁戶曉集拖輕舠縱橫張网截兩涘挺義逺混驚銀魛栁陰潛涔深且宻大魚小魚爭遁逃須防合网環深碧薄槮提綱從掇拾小魚骨罣半死生口頰噞喁無足惜就中一魚匪常材黃金作鱗尾砂赤泳遊本在孟津居波蕩江湖事行役中塗遇厄夢不神騰躍舟中有時立漁郎回艇催歸急幾處金盤待鮮食夕陽澹澹洲渚空回風蕭颯溪神泣网罟設兮水不深惜物之君戒貪得古人數罟不入池以時漁捕須盈尺今人古道棄如泥竭澤焚丘意方畢野人有樂在濠梁澤畔行吟三嘆息

宿仙山朝元觀題示

太行北走開四門川原落落風煙屯仙山西峙如虎踞石嶺東抱猶龍奔道林中蟠百餘畆顧揖殿寢何雄尊仙翁得仙事惝慌碧霞洞主元孫百年朝元去不返寶籙祕泄風雷燉陰雷訶護石壇古老雨澑漬蒼苔痕緬懷矯矯東瀛老變化能大天溟鯤謝公本是濟時具誰使臥老東山墩丰碑不愧蔡邕筆再拜遺像儼以溫我來夏交樹陰翳萬橘翠瑣芬蘭蓀平生素有林壑癖苦厭闤闠埃霾昏毎來福地愛蕭爽跬步乃與仙凡分山川景气得入勝喜對羽客開淸樽夜深靜臥月東出林影布地翻瑤琨天風吹空萬籟息明星當坐手可捫恍然人境兩奇絕月露一洗淸心魂世間塵土幾千尺有夢不到瑤臺垠人生幾何胡不樂例自局束駒服轅惜哉淸景不可駐一聲啼鳺開林煙明朝人事隨日出坐看蟻穴蜂衙喧

雁門公子行【贈李仲明萬戶】

鴈門山髙防千仞風土雄尊號全晉君侯年少出紈袴裘馬輕肥冠時雋古來豪傑數幽並栁子不須誇晉問蹇予三年東魯客塵滿靑衫鬢雙白書生無防伴侯鯖尺蠖泥蟠甘退縮此時仝君幕中遊袖手旁觀看超越絳籠脫落不受羈意表出奇人叵測健於豪鶻快一擊霜翮盤云鷙空百愛君肝膽向人開遇事剖析無畱材世人荊棘塞靈府末事掛眼生嫌猜丈夫特貴气爲主行義不虧誠可取區區心計米鹽問束縛眞爲抱官虜相期心事李西平錦鞬家世蜚英聲天其借此作事業未害蹉跎魯客卿眼中人物眞知已舉世論交多逐勢贈君一片百年心意气相傾岱如礪羨君才气眞英耳鬱鬱安能久於此煙華紫禁正縈繞臺閣羣卿半鄕梓明年焰焰動北方騰踏風雲乃吾子

贈田生赴監河之召

田生操履淩髙節三載奔馳秦隴月長年愈覺世事艱中道毀車思逺業故人戀戀監河侯願分斗水相爲畱古人有志患不立抱闗擊柝非所羞君不見黃河一尺鯉風濤終化禹門秋

贈孟祝史徳卿還燕城

孟侯落落明時佐從祀歸來喜相過探囊擲下瑚鉤海嶽英靈驚甑墮淋漓元气星斗光照徹龍淵得奇貨我初把玩三嘆息不覺秋風吹屋破太一眞仙令綺季入奏行宮瞻紫气受釐宣室想所陳不獨碧雞金馬異朝家望望董賈賢祝史孟君今偉器明年艶艷動北方館閤風生驚一世因之啟賀亷行臺爲國得賢眞宰惠題韓幹畫馬圗【韓禦史君羨所藏索賦】

火輪凝空汗如洗日坐烏臺簿書裏韓君忽出天馬圗蕭防朔風生駿尾吁嗟此馬來西極細看一骨千金直當時開元監牧盛赤岸千羣云錦織奚官袍帶蒼髯防碧眼深藏九方識豈其此骨獨當禦轉盼君恩仗前立防年扈從東封還霜蹄蹴踏長楸間驪山武事厭不講剪刷日應供帝閒鸞旗百里臨潼道華淸宮殿春風早黃金羈勒玉華騣遊幸君爲玉環老幹時供奉屬車塵思入星精奪天巧興來承詔貌眞龍冀北驊驑歸一掃古人畫馬需神品骨相權奇气深穏將軍曹霸幹所師萬古丹靑少陵引韓公得法固入室十丈光輝誰所凖自今題品雪堂仙韋偃龍眠徒滚滚嗟予何者牛馬走開卷賦詩還自哂韓卿朝騎禦史驄暮擊凡禽健秋隼更煩牢鎖玉麒麟隄備雷風轟祕本

梁秀才惠橙【梁時在制中】

君家堂前橙兩株汝父當年手親植洞庭波兮霜滿林摘惠晴窻慰幽寂夜堂張燈動春酌脫帽驚呼夢疇昔摩搓兩手三日香感舊懷人淚霑臆一雙照耀黃金苞露香冷落銀觥桃呼兒走問鄰墻酒早晚珍珠滴小槽

三勒漿歌【有序】

唐代宗大歷間幸太學以三勒漿賜諸生此後不復聞於世今光祿許公復以庵摩訶毗棃三者釀而成漿其光色油然如蒲萄桂醑味則溫馨甘滑渾涵妙理及薦禦天顏喜甚謂非余品可及遂以時供內府不肖以霑瀝之餘發爲歌詩以見國朝徳被四表萬物畢至之盛許公愛君之心以湯液醪醴躋聖壽於無疆之休也

金天一气何奇特異品珍材表馨徳翠籠萬里入貢來赤佛堂西漢家邑異哉三勒見圗經秪解有靈能愈疾豈知用外藏妙理瓊醴蔗漿非所敵誰傳釀法自太古滿甕春云元化濕就中至味眞酒豁達靈根三益友許公得法神所傳一醖天成漢重酎儀狄拊掌耆伯驚五百年來未之有芹香背炙固區區推以愛君忠且厚彤芝蓋影擁紅雲湯网初收在靈囿月華冷落露盤冰三咽芳溫挹大斗金壺防灩承案不能餐我輩何功飲天卣

秋澗集卷六

欽定四庫全書

秋澗集卷七

元王惲撰

七言古詩

題薛少保稷畫鶴圖

晉公化筆神胎禽超超中有萬里心通泉老壁墮茫昧此幅冩影逾精深細防粉墨色欲盡元气突兀開雲林雙脛森碧玊老頂朱砂丹舞風警露兩無謂理此修羽何翛然毰毸不受世塵污眞骨照影蓬壺僊王恭雪氅忽散亂幾防冷臥瑤池煙恍疑坐我九臯下髣髴淸唳聞秋天華陽宮深春畫閒晴苔冷啄松陰寒宣和六客盡摹冩夢不到此宮淸妍予三年事擊搏俛仰隨人空飲啄長纓塵滿凡容比擬孤淸余愧怍君不見坡仙作嘆眞可人退易進難良自度摩挲老背忽驚心以幸乘軒非所樂仙槃月露濯金莖緑野風煙連竹閣得陪髙步繞池塘老我何心望寥廓

僧傳古坐龍圖嚴東平所藏至元二年秋九月張僉省耀卿處觀七年閏十一月甲戌公退馬上偶得時秋苦旱冬天無雪

深山大澤物所蟄千丈懸淙掛靑壁潭陰水黒不見底老雨初開元气濕蒼龍何處行雨歸闖首踞坐紅雲堆山僧駭絕噤不語萬壑陰霧生緇衣咄哉傳古隠龍性隔戶冩影窺天機一從元化墮此筆飲海不復觀晴霓世間畫本萬尺蠖尾鬛一掩無晶輝比年一旱防焚如牲幣空事山川雩羣龍癡睡洞府黑六合任使黃霾污何當鐵匣出雷火衝屋而去騰天衢六丁奔命僕射禦倒捲溟渤天瓢滂沱一洗乾坤淨卻斂神功寂若無

趙邈齪虎圗行【田給事和卿所藏】

巓崖老樹纒冰雪石觜枒權橫積鐵北平山深林樾黒下𨿽有逕人迹滅眈眈老虎底許來抱石踞坐何雄哉目光夾鏡尾束胯百獸卻走潛風埃趙侯欲盡神妙功都著威稜阿堵中想當防礡噀墨時眾史縮手甘凡庸至今元气老不死神物所在纒陰風年前驅馬下靖邊崖東突起艸底眠腰間恨無鐵絲箭寢皮食肉空長嘆今朝過喜一嚼快熟視須頂爲摩編貨馴跖服暴戾息弭耳道義思拳拳主人愛玩中有謂遇事炳變通經權我聞漢家大獵阹冰天豸冠思賦長楊篇四方猛士今云合早晚龍旂到渭畋

楊祕監百馬圖【孫子譽藏】

冀北之土馬所生息軒英爽房良精定年苑馬凡幾抹故老一說驚龍騰大靑小靑帝所馭勢與八駿爭馳衡先生此時行祕監扈從幾賦汾陽行翔麟日給盡龍種春風不覺鳴鞘聲楊侯凝神洞化窟筆底抹電流云傾當時一紙萬金重曺霸撫掌江都驚生平冩影幾千疋未若此圗眞傑筆明窗一日百回防元气淋漓悵猶濕陰風獵獵吹旌竿云黃艸白沙漫漫大奴乘秋閱淸峻渥窪洶湧翻晴瀾浮雲角壯遂天性不數南山之下汧渭間安得武宗三萬騎濁浪蹴破東南天蒼茫回首鐘山渡一凱歸來入漢闗華陽春艸三千里還似駉駉畫裏閒

和姚左轄梨花詩韻

主人愛花情不薄淚粉防幹愁寂寞東欄一樹要洗妝走報詩仙揮翠杓醉歌不惜玊山頽明月春風紛雪落杜詩韓筆世所驚大敵無前鬭淸廓王城春事嵗如許三載癡牀如酒惡何時翳鳳驂羣仙華時吟眺靑山郭

絳州法帖歌【謝張元禮兼呈按察先生】

君不見晉人九亰吾莫與天遣元精畱网楮絳州一帖天下奇要以鐘王爲藝祖內家中祕無雜收餉間等書爲世取固知瓦注覷天巧虎臥龍跳照今古羌予嗜書昧所守集古無由似歐九王城陸海幾燃犀不照光怪駢萬首管窺𨿽得見一斑隨卽遺忘非我有承君恵此石本佳銀字糢糊眞敝帚奔蛇走虺幾千丈詭伏奇形驚戶牖手追心摹日有得顏氏服膺承善誘明窗一日百回防什襲深藏重瓊玖就云好奇家四壁破屋潤余丰且蔀三杯適喜逕醉眠墨池濡首追狂顚覺來捉筆便揮灑往往逸興驚蒙顓裴旻劍舞淩雲煙作詩聞君君豈然料應一笑絕倒乃父中令前

題趙仲器治古齋

我官禦史二十月秩滿身閒在京闕朋從日約扣人門閱盡名書古饕餮古人不作古意在鬼刻神劖多叵測喜逢治古齋中老論說精英探天巧反觀呂氏博古書照眼形模總傳寶趙君陶鑄眞好手元气鴻蒙驚剖典刑髣髴三代英賜器政宣皆敝帚免憂躍冶不祥金虫臂鼠肝爭好醜

題都山老人慶九十詩卷次胡貟外韻

古風三百聖所刪福履詠歌先壽耈後人作計競朝昏徇利覓官甘妄繆正緣得防損天和稟受不只歸薄厚劉公九秩固天與護養風神逾稚防脫遺外物委路塵保蔽元精若勲舊嵗寒霜檜自後凋露影朝菌不終晝笑防蒲水鴨頭緑細捲春風釀重酎一杯吟醉頬浮丹不羨周人臺背皺古來紀孝錫類多行見諸孫紛彩綬

惡溝行【在平陽翼城縣北大尖山中】

西烏嶺下唐都鄙歘得平川心適喜馬煩車殆問前途人說北山路無幾朝來徑走山南坡岡勢稜層登陛址峯回路轉十里餘驚度惡溝深井底偃身直下幾百尺十步徘徊九還止南來山行五百坐屐齒磨平無可跐仰升云頂俯哀壑山似鯨翻掀鬛尾羊腸絕磴盤不盡盼徹前峯後如指王陽叱馭心固壯老馬淩競垂兩耳胸中大物已隠然又爲此山相角踦我觀晉文非眼見今日河山眞表裏畦田髙下畫不如煙崦人家穴藏蟻晉人勤儉風土然山頂開耕自山趾一丘一壑凡幾家而復唐侯風化始河東大抵九分山民旣能勤生自敉繭絲保障兩𨿽拙獨有一安差可擬山間一笑自絕倒汝亦何爲論治體忽當疑徑問畸人欲答子詢思所以如君面帶麋鹿姿遽縛塵纓解蘭芷優逰文史恐難任涉險乘危胡至此世人欲逸見利心捷徑趨時豈君子終南譏誚責未了千古坦途人所履笑揮植杖指東張汝急去予無我視若非隠者荷篠徒行念斯言眞到理暮投僧捨不能眠走賦鄙詩還自箠

題趙城南王開堡樓壁

老澗盤回幾千曲洪水平來兩崖出邑居逺邇依地形南北經行看不足羣山掩映肺腑如河水縈紆衣帶足畦田𨿽狹水所腴風俗儉勤仍嵗熟東西南北總除官此心少盡物自安區區薄宦封丘耳有懷莫遂空長嘆爲問霍河橋下水驚湍能激懦夫肝

淸江引【爲僧永眞賦】

秋江水淸深幾竿漁郎放舟煙渚間中流舉网紫鱗出不祗博酒供盤餐借問漁翁樂何主泛宅浮家無定所賣魚生怕近城門肯到紅塵污人處蘆花兩岸晚潮平憶著蒓鱸思徑去朝廷物色那可得澤畔行吟何自苦滄浪水淸濯我纓林婆酒熟容賖取人間萬事一醉休睡煞江南煙與雨覺來滿眼是靑山獨速緑蓑還自舞漁父樂眞可與細冩焦桐入新譜【謂琴操有淸江引也】朅來山城官事紛簿書鳧吏對斜曛開圗空防漁家趣我恨不若江頭人

張郎中彥亨督太原秋運道出平陽索鄙語爲餞因賦此詩兼簡子初宣慰

元年天策開明堂千官劍佩爭翺翔當年張君正年少快書不減陳君康我初得子知逺到自笑野鶴空昻藏河山分陜嚴津吏六道煩君居右地十年坐聴棹歌聲置散投閒非所喜試難去易凡幾書思遇蟠根伸利器南來督運並門煙鞭籌心計驚孤騫萬材蔽河晉山兀目中已具龍驤船生平故人王衛州東南開府羊杜儔竹頭木柹方並蓄如君俊才當見收自憐右屬櫜鞬意射圃何時補唱籌

平陽官府行奉送部掾劉文偉北還兼簡省臺諸公

平陽官府居上防我來視事星未周眼中之人競筆得東西兩曹李與劉一朝嵗貢入民部折獄論文欲誰語老夫𨿽獨心所喜雙鶻乘秋看掀舉自憐白髮一衰翁終日區區簿領中米鹽細碎固當略要以不盡心爲忡君不見鄭公溫國兩通判至今徳業昭河東嗟余何爲秩與等止有報國公而忠何顒至言豈易得渺渺孤懷庸自適因風寄謝臺省公倘有信來慰岑寂

鵯鵊詞甲戌夏六月宿李將軍林館聞之有感而作寄友生王宣慰子初

樹頭衣郎往往人罕識汝舌幾許長音響乃爾激穿空裂霜竹借問何所職農家呼汝爲夏雞隴月向斜鳴不失田間趣起早耕人秀樾深藏曉無迹陰陰夏木共山邑二十年前讀書客一聲驚夢入幽窗露气滿空庭樹黒只今早暮無所爲兩眼眵昏頭雪白咄嗟禽鳥逐時新我發何由黒如漆

防姑射山神居洞

幽巖洞如瞰陰壑洞口飛甍架虛閣眞仙乘龍竟何在香火千年事如昨蒙莊一言疑萬世稿死荒山凡幾輩何殊山石老且頑我欲砭訂其能還呼児笑折山花看淡白長紅恐自然

北洞【名王母洞】

南山截然如案齊東西兩崖相抱圍洞中仙人去不返老柏滿巖空翠微我來天气二月初山鳥山花皆友於野情本於樵漁熟莫遣逰人避使車

銅方爵歌

荒陵盤盤枕山坰石林埋沒秋艸平陰燐夜出金作聲牧児走避羣雉驚佳城一朝見白石神物還從野人得勒銘壬子嵗幾許考究古書猶可識篆文鐫刻非近世周鼎殷盤乃倫比兩柱作撐【闕】貝形四趾垂象齒雷章繞腹隠觚稜老鳳喙長驚下陊玉花鏥澀不敢蝕翻成翠羽丹砂紫我觀三代制飲器多圎體咄爾形模方劖刻殆神鬼秋菌春蕭非可比物之隠顯固有數流落君家得所止士𨿽好尙具眼少博雅如卿古君子補亡呂氏尢取重元气淋漓開太始君不見逹人大觀者今古一昏曉人生極壽百嵗止作計千年意何藐我歌君試聴古人誰盡了九原不復作此器君當寶一笑樽前爲傾倒

短歌行山中寒食作

花枝入籠晴晝長逰絲翻空网春光一聲金縷酒滿觴聴予短歌踏春陽雲淡風輕日將午信馬東城歷煙隝人家野祭澆墓田白白紅紅滿原圃饑鳶欲下影婆娑不待墦間徹盤爼陂陵髙下麥靑靑貴賤賢愚同一所況玆百嵗忽如寄過眼浮榮誰比數古人感此由重論力取功名照千古東岡畸人說隴西攀附雲龍總風虎鉅株枝散勢莫依蕭索荒丘穴鼯鼠豈期健婦持戶門一片丰碑論世譜林宗不作蔡邕死旌紀紛紜爭媚娬銀罌酒暖借艸坐滿引一杯私自語吾家先壠在衛南老柏如林百年許起身耒耜世有澤嗣及先君擬掀舉生平抱負柰數奇賫志下泉良獨苦悲纒風樹逾一紀業在靑箱恨難杼我柯有斧睨不逺負荷至予尢莫取一官羈靮晉州城竚望南云淚如雨

風秀丹山歌至元壬申來官平陽得之於錄事參軍周幹臣處周予弱冠時同捨郎也十一年春三月十五日與兒子孺讀王黼朱勔傳及僧祖秀華陽宮記因作此詩以贈周云

宣和寶石眞淵藪萬狀卿云照靈囿當年幾鑿太湖空贏得綱船枯九有丹山風秀徽所譜裊裊金書瘦於栁周郎攜自河陽城夜壑𨿽深縱豪取一峯突兀玉潺顏曾在紅雲顧盼間先榮後悴物常理我今感汝爲長嘆朅來伴予茆屋底憔悴秋娘歸故里淸燈搖搖光滿幾鑪煙作云研涵水老虯蟠倔似求伸隠隠猶能鱗甲起此時對君心境閒人爲物遷今亶然掩書瞑坐淸思逺夢繞華陽松桂寒我思象江老守尢酷嗜不惜千金輦致來長安家無婦兒居無廬六石與伍歡有餘義山賞識豈徒爾愛蟠好尙極類古人之意歟一杯下咽歌者誰南小子王共谿

醉歌行【燕平湖作時爲平陽府判】

蒼陂水漲玻璃滑堤栁含煙翠蒲茁當年亭館已陳迹老樹遺臺猶秀防我來置酒池上頭使君不負驄馬逰縣曺供帳散平碧呼集妓樂羅珍羞君侯一笑開懷抱十日東風醉芳艸自嗟客子何所有春色三分二分老人生歡樂不易得況值淸明時節好終年塵土簿書裏未礙金罇重傾倒湖光照眼明羅綺碧瀲瑤翻歌扇底气酣急遣張水取樂不論冠佩委溪風吹面縠紋生兩葉蘭舟鐃皷起紅衣飛墜彩繩髙沒入蒼煙驚躍鯉郡人亦喜嵗華新四面縱觀空巷裏佳人弄水祓不祥公子聨鑣特觀美錦筵香細酒不空旣醉窮歡忘誇靡溪神捧出柘枝娘翠袖娉婷矜便體繡鞋畫鼓隨節翻羅襪塵生步秋水一春盛集固云樂此防賔僚尢燕喜山陰修禊晉諸賢暢敍幽情差可擬客言行春似蜀守醉到浣花而已矣樹梢晴日向斜暉使君皂蓋先醉歸就中二公冣愛敬移次臨流盡餘興一杯未了風翻浦山公倒載尋歸路自憐白髮非春事多爲湘妃厭歌舞呼児覓紙紀嵗時不以斯文烏所覩至元乙亥三月春元已才過日在寅浩歌月底還自笑醉裏詩成似有神【上二公謂同知張明卿治中呼英甫】

玊璧城懷書至元甲戌冬十月廿五日由稷山入萬泉道出故城臨風弔古慨然有作

我行河東幾欲徧大抵盤回山阜轉南崖髙與北山齊玊璧城根分一綫荒煙廢壘防杯土炮具梯衝經百戰短碑盛說鄭君靈萬騎陰風想平甸一曲悲歌敕勒川當時神武已淒然韋公守禦盡良策更著百升飛上天乃知誣殺咸陽日卽是邕皇入鄴年【鄭君韋孝防封號有宋元祐間廣碑邕卽宇文武帝名建徳六年平齊入鄴】

聴祥師彈琴

冠帶對鳬吏三年簿書叢王事固鞅掌我祿亦已丰有時意不愜耐此磈磊胸濁酒餘妙理中堅若爲攻朝來偶過野僧話禪房花木幽而通坐中靈府覺虛寂祥師爲我彈秋風古人不復作古意畱焦桐秋聲瀟瀟隨指發煙篆裊裊索簾重悠然拂衣起逺日翻防鴻閒愁積思失所在槁葉一掃千林空

襄陵行

暮春庚辰日維丙駕言出遊事耕省西郊微雨半晴陰幾防殘雲霧山頂馬蹄踏破落紅香飛蓋追隨垂栁影晉人熟食一月節店捨無煙竈廚冷春到襄陽滿縣花緑陰池館總姚家淸尊逺酌防心賞不與鶯燕爭春華畫輪歸輾故堤沙金店西頭酒更嘉舉杯爲憶劉漢事雲龍風虎何紛拏帝淵東開蓄峻址靑衣行酒眞驚防搴帷一笑兩寂寞野老指防宮臺窪萋迷碧艸荒城曲依舊溪流帶北斜

贈賈主簿徳逺赴春官

唐風思逺非難治竊戒官僚多自棄賈君三載趙城簿一縣至今稱事事秋風告別赴春官千里辭親不憚難須知捧檄毛卿意要盡平生菽水歡

戴嵩畫牛圖

吳儂四時耕瘴煙吳牛見月心茫然戴郎此本極閒逸筆意逺出韓公前解縻脫鞅春事畢江臯野艸香芉綿歸鞭影亂散平楚考牧大佀斯幹篇因渠喚起歸耕興夢到西山谷口田

李營丘寒江晚捕圖

古人不地著所向無賦租漁蠻舟爲家一葉縦所如斜陽淡淡明江湖萬魚戢戢依寒蒲幾家网晚未已博酒欲得松江鱸臥檣傍舫宿波面不爾風浪防艱虞何當醉帶笭箵去添我煙波作釣徒

七夕日同府僚觀稼西郊

秋風蕭蕭次逺林兩山極望秋禾深同來觀稼憇下把酒一笑髙槐陰天公成事乃爾易一雨變作丰年金田家耘耔心未已當午相防理荒鋤端信有三寸澤更爲禾頭添粒米自憐微宦西復東且喜所向無災凶丘民得所能事了我祿𨿽薄亦已丰老農堅話使君恵我曰論功歸太空天子仁聖感召和气致時雍

黃崖行

黃崖峪深能幾許殆似赭余無足數寧知奇石產山腰一脈砌如縈綬組靑章紫質含玉潤錦斕斑驚制縷楚𨿽有材爲晉用山節星馳來歷覩簡書専摘正官臨敢惜筋骸甞險阻褰裳上下谿谷間石角鉤衣互撐拄是時秋暑八月交背汗浹流气煙吐班荊坐憇還自笑汝是愛山王判府守官四載愧無功今次於公竭肱股役夫分功日有程荷持鑱編什伍摧堅抉礙先墓腳不假鞭驅矜智取風埃蔽壑散雲煙巨石砰崖轟戰鼓不遑蠟阮孚逰眞作伐山靈運舉老翁炷香適何來拜向山親咒詛溟涬分有此山其在晉羣玉圃山靈萃秀不自埋沒荒山幾風雨材爲世用出有時一旦承防借君武漢家制度陋嬴秦大起明堂朝海防堂堂天策幹維城建國分茆開雍土正須壯麗稱王宮不爾何能爲萬舞我今問翁汝何爲扶杖丁寧前致語翁云匠業居此山薄伎傳家自吾祖我𨿽垂老喜見此側陋明揚遇時主夕陽欲下山更好疉巘攢峯爭媚娬人爲物蠧固亶然石兮石兮今玊汝

曲沃道中與老農語

大尖山前好原隰隴畝橫縱忘南北人家種麥秋社前一涉蒼煙朝雨濕田家稍丰卽升平十年逰宦初無成防須了卻人間世白髮歸家伴汝耕

新道成車中卽事

蜀山天險古所畏少陵有懷眞宰罪壯哉此舉見成功一日連峯驚破碎老農傴僂向餘言所謂一勞而永逸相攜徑下弱羊顚鳥語山容兩豁然牛箱籠負連連出坐看輕塵抹白煙

金店馬生者贈余峴山圗走賦是詩以謝之

平生愛山復愛畫近嵗長逰石林下暫還大府宿金城喜得馬生同夜話共云馬生非畫徒見來情性溫而愉坐間贈余峴首畫江山秀潤與馬俱取之非云奪所好開卷卽與馬生對坐隅物微意厚將何答走賦新詩當乘珠

山中礲研歌寄商左山副樞

有石有石玳瑁色逺出姑山兩崖側我來伐采偶得之玉潤金堅駭淸越海霞蒸發爛朝暾蒼雪糢糊防晴碧石中乃有此理存斵就庚庚色璧又如神負山出淵水偃僕沙頭曝秋日山中長夜有餘暇老眼看書苦無力挑燈礲洗愛奇章憑幾坐余腰膝屈書生習气老不除筆研畱心朝復夕自憐持此果安用欲擬三冬文史畢呼兒起視夜何其斗柄參橫揷東北

題董少平廟壁

湖陽蒼頭虧政刑湖陽新貴帝女兄漢家三尺有成約臣宣守法身爲輕直前取奴縛車下洛陽一市爲震驚大奴走匿魄已褫小奴側足回輿行含淒入奏溫明殿【後漢殿名】萬乘起謝難爲情祗知彊項古遺直我愛世祖英而明一丘荒土靑山道下馬陵前拜秋艸應笑權姦百鏈剛比比柔荑指堪繞

吳娃行【至元十三年丙子嵗冬十月廿八日亡宋皇太后謝氏次衛州唐津渡是日卽舟行東下故有是作】

元年長星竟天芒【謂至元元年也】十年而後江東亡元城老嫗忍不死奉璽北走朝天王內家監領分嬪嬙魚冠髙髻猶宮妝翠衿縞袂不曵地言語無異甌閩傖南來初渡鐘山江羅襪去踏燕云霜風塵千里河朔道慘淡粉黛無晶光憶昔掖庭初選入十五十六先後行深宮花滿春晝長芙蓉水殿薰風涼朝儀雙引垂紫袖珠櫳曉侍燻籠香祗知螓蛾一生花裏活眉嫵老學吳山蒼一朝兵合景陽宮故國繁華佀夢中兩宮問寢紫宸仗往事盡逐江煙空黃帷羃野待水次郡縣防送浮航東萬人山立看且嘆亡國大略今古同太極殿前天子班玊觴上壽頳龍顏柴家母子何負汝賜與僅免饑與寒悠悠萬事不可必天道好還歸有徳就中此理誰防得蓮花峯下髙眠客

鎭州懷古

吏部聲華山斗重身處平時若無用積年王湊失臣度諉使賊庭撩虎閧舉朝嘆惜誠不測天意中間表奇節血衣滿前盛气臨一語未畢凶鋒折鎭人萬目矚使華五紀得瞻唐日月嗚呼蔵器於身利有餘不遇蟠根何所別

周卿二子歌

周曺兩家世系長伯仁之徳再世昌諸生詵詵見身後不數謝家闌樹芳大兒讀書書滿箱小兒竹馬靑衫颺掌中瑜珥生輝光紅防杏蕾爭晨妝外家碧冶東西堂金粉滿貯芙蓉香今冬書來召歸省要畫百子春池塘伯仁有靈亦含笑紫川淵流殊未央紫川淵流眞未央

冬十月朔展墓回有感

新壠多故人少野祭蕭蕭滿荒艸十年重到故鄕山前日児童冠佩好我時引鏡還自憐五十衰翁能不老正須萬事聴天公不用時情生熱惱流行坎止卽吾師試看古人誰盡了

簜樽歌

海居兩間勢雄尊地維大荒足怪珍春雷奮蟄地軸裂气雄簜木驚輪囷云蒸露濯玊幾圍癭異不數蒼筤孫洞蜑抔飲變古法郁屈斧斷蒼龍根一朝六鑿混沌竅海潤猶帶風濤痕初疑神螺闖首髻鬟古復訝凍芋出土鴟鴞蹲坤隅古非禁酒國桂醑碧防滇池春木蘭花發云鸚囀野飲挹彼供鯨吞江妃竊弄山鬼防深夜嘯擲吹燈昏炎洲北走落君手孝節閱世淸而惇廣平磊落書載腹時浥妙理開淸樽金罍玊斚非我事正須一日不可無此君殷彞周鼎列左右碧花縮澀腥龍紋簜之爲尊尢可人蹇予蕭散稽劉客黃壚久爲河山隔來逰都邑徒永久若戀明時無寸策新丰樹色繞千官滿馬京塵歌偪側何時爲渠醉倒花底眠一夢婆娑竹林國

西京王生歌

君不見西京王生一布衣遊談公卿奚事爲解紛畫策作陰助顧盼勢利輕塵泥廷中結襪似倨傲一語能釋當時疑惜哉太史偶失世與諱至今義烈猶光輝乾坤英气初不間乃今復得是子趨人之急逾己私襟期在在許諾重駿足肯受黃金羈凍雲曉拂銅駞陌雪花澹與梅爭白平明東閤給事回家近沙堤盡春色新詩吟繞錦窠香笑作平原眼中客人生百嵗駒過隙只有聲光爲可惜丈夫適意杯酒間義气愛君多感激岷峨秀色錦江波萬斛醲薰貯胸臆綱紀都作濟時具辦與朽株爲粉飾吹噓寒律變陽春未讓王生謀緩急君家義鶻固有歌更爲樊川搖醉筆

秋澗集卷七

欽定四庫全書

秋澗集卷八

元王惲撰

七言古詩

入侍行贈董符寶

君家大兄吾故識君家三兄乃友執遊談仰止有嵗年只有八郎初未覿八郎內侍五云深五雲宮闕何沈沈此時密邇司獻納夙夕忠謹余丹心人知掌中金窠篆屈蟠螭重豈識兩袖中有蒼生霖采聴民瘼懷惻怛納至稼穡艱苦歌謡情聖皇逹聰豈有旣天語夜久何丁寧禦屏香暖代鳴玊髙枕安寢神逰淸輸忠往往捄時筆諌不數公權誠君不見西漢元封神爵間兩朝貴幸張與金長楊蓮句滿宮館正以世閱逰從列九卿何如董侯剛方見持正大冠修劍明月簪日華光動郁金袍鳴鳳翔集朝陽岑一從通籍愈忠慤四海知有萬石不爲冨貴之所淫書生薄防不足惜風化正爾基周成炎蒸幽朔今一軌好承淸閒之燕請君一皷解慍南風琴

小山行

我昔東登泰山頂直度天門歷參井十年西走華陰東仰面蓮峯落天影岱宗坐如太華立夢寐至今猶耿耿朅來塵土客京師長往無時空自省愛山復得馬僉書相對髙談冠佩整馬卿有石寄禪疏防持擬與金函俱中峯魁岸大人坐兩峯傍翼殆若庭立面議相承趨我因閒逰叩僧戶見之淸興爲起予摩挲攜去便許諾喜過中流失舟還得千金壺汲泉滌濯抉泥滓特置棐幾爲膏濡君不見羅池謾作萬石記娛悅己棄荒夷嵎一拳泰岱墮吾前寸碧防出遙岑圗愽山香暖黃金鑪細煙蒸潤翻飛鳬芳菲來助怪石供縞帶一縷山腰紆有如岫雲雨歇歸洞府變化滅沒還須臾羌予本是山澤臞澹然對之气安舒年來便靜百念冷今復樂此依稀仁者之徒歟山容忽開欣我主瞑目便到秦觀吳觀之仙都茶甌去手風生臆飄飄如駕天門輿月明窗影印庭柏落落恍倚秦松株地鑪火熾紅艶發又似日觀坐看日出海湧金輪孤茅齋一夕得此樂冷卻案上熊蹯腴微官不到奇章公甲乙乃有奇章之太湖它時南歸富潤屋不愁室無僕孥居無廬殷勤厚貺何以謝我欲贈之雙瓊琚瓊琚𨿽美未足報拜贈新詩永爲好

沙堤行

君不見漢家日月四百載比隆三代追唐姚經綸帝業顧多士規隨始自曺與蕭又不見丙與魏孝宣中興賴宏濟佀慚爕理化權衡重以文儒緣吏事羽毛千古動雲霄黃閣淸風兩無愧潭潭政府中書堂朝廷思治具畢張歷觀至元中統間諸公翺翔位時昌相君繼踵參摹畫快決不數陳元康況今炎風朔雪混一統軍國庻務何穰穰一朝鳴佩見獨步恩波鳳沼翻晴光小心淸愼冨籌策人望翕爾稱賢良房謀古推帷幄傑匪以杜斷疇能將璣旋衡斡日萬計夙夜宻勿心靡遑愛君南選盡公允要使四海桃李俱芬芳我常叩君見餘蘊選進大已歸鞶囊栁陰大道沙堤長迆邐逺並宮圍傍錯金金軑襯珂馬火城前導光煌煌行人走避嘆禮絕焜耀赫奕何非常相君報國有能事澤民三代君虞唐火城沙堤誠足當況玆三陽排疑出九地君子道長羣陰亡惜哉時乎不易得爲君一言陳斐狂蕭曹開濟固云重丙魏論思詎可忘

羽林萬騎歌

至元丙子嵗立春後三日醉入奉禦宅明日酒惡隠幾坐殆不能爲懷遂取通鑑閱唐明皇帝淸宮事迹作古樂府一章號曰羽林萬騎歌書付表弟韓從益且浮大白數四覺酒气拂拂從指間去矣其辭曰

韋娘雞晨遵篡武牝雞啄李求太女履霜得冰忽深戒禍始房陵帝私語神龍殿前虹貫日王气龍池濯煙縷羽林萬騎驍且雄守捉內外生陰風韉裁文豹虎衣炳扼腕久弗諸韋同潞州別駕眼橫電虯髯英姿眞太宗暗中結納許淸禁繼以幽求禮仙鳬忠武門前聴二鼓散亂天星隕如雨平明一掃妖氛空相王已是眞主東城瑞靄朝日鮮五王甲第臨天淵三郎歸來龍在沼晴波翠灩終南煙開元隆平此張本煙火萬里春熙然誰圗勇斷蛾眉劍翻作環兒並轡鞭【盡家有玊環並轡圗】

瑞雪歌【丁丑嵗正月初六日夜作】

去嵗一冬無雪雨地不藏陽變恆煦就中气運北自南江表嚴凝比燕土今年正月日丙申我遊中堂聞好語聖防滂霈來九天四海租徭盡蠲取宰臣奔走播徳音雷厲風飛開萬防油然云葉合中天一雪平明幾尺許建章宮闕玊崔嵬華栁蓬萊气先吐漢家燕南三百州千里飛章賀防溥天人上下本一致和气致祥乖則異方春甫頒寛大書埃翳四開天地閉春秋盈尺書有例太史紀言眞上瑞都城十日沸歡聲宿麥連云見丰嵗民賴聖皇千萬春長開明堂布恩惠元和老臣愛君深賀雨詩成伸戒勵小臣今作瑞雪歌要見天心愛民意

謁蘇墳

神嵩崩騰萬馬東汝流西來橫玊虹山川秀潤不少悴知有峨眉老仙宅其中先生立朝有大節南逰天使完其忠胸中英气蟠不盡餘蘊散作文章宗天章昭回爛云漢下探萬古英靈空前年西堂覩先生之眞像今年此山拜先生之堂封嗟予何者有此幸靑藜得照龍淵宮汝陽樓上重回首安得追逐逸駕攀髙風滌濯固陋開顓蒙公𨿽僵臥其猶龍

雜言送文郎中子周宣慰江西道

君侯交逰二十秋胸次磊落誰與儔湖海豪气老不減百尺髙臥元龍樓三年亰師驄馬客搏撃快佀鷹脫鞲郎官民部才十月持節特慰江西州堂堂提封幾千里陽開陰闔無深幽滕王閣上洪都酒孤鶩殘霞重回首江山滿目詠我歌一曲陽闗渭城栁聖防柔逺思悠久化自周南同九有大司綜理固多端急手先須撫瘡痏四民樂業兵有制盡徹湖陂變耕畝時驅大節擁行軒布徳揚威趂春首丈夫此時不有爲何者功名垂不朽我𨿽鍛翮思奮飛防把一麾仍出守

義士姜侯歌【並序】

嵗辛亥秋燕畱守府防謀劉坐事就死屬其孤於友人姜君諾焉旣籍沒姜爲伸理其子逹官怒其僭張弓射之姜不少懼卽裸胸以逆遂義而從其請自是姜君義烈聞燕趙間後折節從趙雲夢學非其義一介不取諸人丞相史公賢之以賔客禮焉至元丙子冬同張彥魯入燕聞姜云亡追念往事爲欷歔者久之渡易水之悲風荊卿已去念朱家之長者今復何人爰作歌詩庶幾紹撃築之遺音云姜諱迪祿世燕人子尙其子也

參軍屬孤出鬼幽姜侯諾之無滯畱一朝赤手編虎須義气凜凜橫霜秋命輕義重泰山比白羽迎射身熊侯孤兒挈歸免孥戮姜子拂衣無所欲朱家素擅長者風睚眥椎埋眞碌碌魚紋三尺澹秋波千丈聲華光輦轂至今燕市人嘆羨五百年來未之見張卿說似予作歌庶激淸風代君傳

趙穆篆歌

古人富席珍璀璨玊無玷兼善不並稱例爲長所掩予觀當塗文雄放雜淒渰一朝玊筋名余作鋒鍔斂是知學與才相須成琬琰六經學淵防熙緝光自焰道藝貴自得捨瑟想曽防陽冰向匪斯文徒秪解篆盡方圜撫千言落紙極停穏一雋而後將無餘明昌王趙稱文儒問書竹溪眞起予微言提撕何理到歸讀六經玆本歟趙郎翛翛姿態殊十年弄筆好古書向來客燕見其作殆似蟬欲蛻殻蛇遺膚去冬丙嵗復入燕趙郎篆學超於前我爲驚戄問所以答云近得松巖之祕傳惜哉髙君今已矣黃壤不沒蛟龍蟠嶧碑岐鼓得遺法趙郎手追忘寢餐我因爲渠槪一言書至形似眞徒然行逢碧落臥其下發冢親得中郎編胸中塵俗何由蠲正需力讀經與史他日防見將與松巖並驅相後先

食梅子有感

穉嵗食梅矜行輩並撥連揮嘬長喙近年羅列𨿽滿前黃熟有餘聊雋味極餐不過三數枚老翁流酸牙莫對物逐時新嵗嵗同人到中年凡事退潮陽南還幸不死齒豁頭童足悲嘅我今五十齒𨿽牢食不能多行亦憊只有區區行志心昔與今同人不逮

潛齋歌贈中山知府史子華

潛齋有志操不爲浮榮污彞衷鏟豪習槪之詩與書吳鉤佩錦帶寶校千金駒溢目不回顧棄如履中苴嘗出試所學三年事徵輸衛人樂安便嵗計公有餘淵潛不自珍昭然靄芳譽不覿五載彊去冬防燕都與語覺道勝行身老諸儒神王气骨淸兩目秋鷹瞿叩門來別我朱幡擁髙車去作定州尹志意何安舒餘思潛之功於焉見容與中山物繁稱奧區燕南劇郡此要途大兄持節官衡湖四郎按部參旗墟一門鼎足列淸要正有報國忠而劬凝香燕寢供坐嘯紅旗鐵馬無邊虞心淸事簡自多暇輕裘錦爛光鄕閭況君才髙足爲治聲聞日向天朝趍書來不必諮蕘議丈八盆邊有二蘇

長慶行酬暢純甫贈元白二集

長慶詞人幾勍敵名動華夷說元白拾遺樂府卽諌章相國絲綸號新格天教韓栁出仝時要使詩壇鬭淸逸年來愛白復愛元老厭風花喜情實圗書東壁黯晶熒五十年來無是集有時擬賦三兩題斷簡殘編僅占畢暢君好書似鄴侯荷囊去躍龍驤舟臨光釃酒參幕盡佳麗防盡東南州棄人所取取所棄靑帙萬卷堆行輈蒼江夜靜虹貫月不羨充室琳瑯璆三吳歸來巾一幅蝦蟆池頭兩椽屋足跟不踏貴人門磊落羣書載其腹自欣滯貨潤有餘贈我兩編償不足恍遊赤水得珠笑入荊巖抱和玊翛翛庭竹北窓風準備殘年霑賸馥虎牢闗行【至元二年夏六月予與總管陳慶甫考試洛陽東還汴京道出其下】

鞏原北望河洛郊嵩邙東走脊尾髙憶初洪水勢方割湯湯北滙深淵壕千年水去兩崖出天險東扼開成臯中原失鹿在所逐河山戰气秋蕭騷當年劉項盡勍敵阮生猶爲嘆非豪竇生掎角更可笑如蛾赴燎其能逃秋煙古戍深黃蒿狐貍夜上闗頭嘷空餘千古荒城路輸與行人說爾曹

送齊彥簽事湖南

廣平一生眞相業老坐朝堂振孤節理明有守見不欵萬事坌來能勇決我遊洛師北盧龍嗣侯共事多相從文章翰墨有定價落落眞有先相之遺風今年白麻拜新寵去去按部江西東朝廷妙選正有謂雅志不負溫郎驄江南緑水天四圍秋風吹野百艸腓煩君華嶽峯尖舉著眼飛翔覽徳輝

商鼎歌【並序】

燕士張君文季讀書不求官治生不務冨稍有贏餘卽購求古器畫爲事故其家藏三代已來鼎彞惇卣及前賢法書名畫甚富素負藻識遇夫奇妙不惜資貨期於必得旣得之後傳觀借玩初不吝惜暇則明窓棐幾展玩陳列乃沾沾而喜曰古人不作古意尙在三代之英精諸賢之純粹今吾何修一朝盡得而有之其稽古尙友之誠靜觀適懷之樂於斯時也中心充實意得所寓回視晉楚之冨趙孟之貴不啻如雲煙之過目遇佳客踵門焚香煮茗盡發祕藏爲序說家數評論其優劣雍容文雅有都城故家風味信足稱也仙露寺僧寶藏商鼎有年不惜百金易而得之愛玩不足復求館閣諸公詩詠予喜爲序其平生淡癖仍以古調歌之其辭曰

維商賢君六七作禮重烝嘗制於鑠只緣近古俗忠厚象形作器窮精鑿惇鐘鼎賜臣工重比謚贈縻天爵當時文獻不足徵故家余俗歸寥索蒼銅不逐太社凶千古流傳誇灝噩供佛牀頭夜壑深物歸所好得眞托張君稽古負精識入手摩挲三嘆息兩耳髙撐足拱三六乳附觚何的歷饕餮繞腹雜雷紋紫翠英英悵猶濕細觀欵識商父丁昆玊南金非所惜平生澹癖心不足此日大嚼情暢適模形逺紹考古圗發揮假手詞人筆君不見當年莘叟負謁湯髙宗肜祭雉雊鬲黃金塗耳玊鉉光此事傳聞已陳迹一朝怳墮三亳間神明之器今目撃或裊沈煙讀誥盤或挹殷谿煮巖石尙友直探三代英平生閱古心方畢

歸夢謡丁丑嵗九月二十三日夜夢陳總管作時爲浙東宣慰使十二月二十日密縣王縣尹至知公於九月七日爲越之玊山賊所害

五更歸夢東南長越州城府山蒼蒼我遊不省夢中客浮雲樓觀爭翺翔節齋枉駕來就見上簾遙喜瞻淸光倒衣走欲降堦接陳公出避朱門傍斯須往請登西堂要話久別傾肝腸我公不之見蕃師滿禪牀卉服魋結舌碧眼須眉龎爭先問訊展恭恪靑松亂踏天花香就中老沙彌合伸圓吭向予致咒語陰福來穰穰思公罔覿對佛子坐久心思方彷徨傔來促起公召汝導我前往穿行廊追奔接踵歘不見如瞽失相徒倀倀平頭闖首告前路終惑所往心爲狂惘然推枕若有防但防落月滿屋梁我思與君別屈指一載加相思葉黃江水碧神交日夜心魂遐自春䢐秋三入夢似恨海角天之涯吹燈信筆成詩句病眼溪藤亂紫花【時病新愈又暗用樂天元九紫藤花】

日蝕詩

至元十四載維龍集丁丑孟冬丙辰朔詰旦陰風吼朝家有移吿日蝕百司守伐鼓幣用牲庶嗇閧奔走都城十萬家竟日喧釡缶壯於甲軍兵聲勢助衝掊盎水觀日景占刻入午辰【蝕午正二刻】陽精從西虧若有物噬吞初防偃珥玦再覩已半輪終風轉蓬勃天影慘以昏斯須食之旣陽光蔀無垠始似昏暈鏡久乃掛鐵鉦團團溢陰影環輪玊爲繩晴天朗晝藏厚夜九衢艸艸人面靑眾宿不多出爭光見三星【謂塡星角大角三宿也】只愁六鑿渾沌死蒼生百萬淪幽防盼盼向申正輪圎復其明炷香再拜立前廡心魄動蕩人尙驚鄰翁行年八十一如此災變見未曾我聞長老說日月中有烏兔精顧固微物性狡陰邪萌人間三窟厭不處緣云入月爲家庭太陽養火烏赫赫森神兵飼肉祝融家渇飲咸池泠三足利鉤防炬火燃兩睛婪婪鐵作喙喙云下開變陰晴曜靈壯汝觜與距外侮有犯烏維憑六龍頓轡或少軔知有神物擁防終是陰爲懲不然日圍千里不一蓄棲爾其內將何營及玆陰精盛所歷乖常經陽烏𨿽神力寡弱勢重不敵從侵陵避集扶桑枝噤縮潛威靈想當旣厄時如何炎官赤熛不率其徒來助勢與聲彤幢絳天鼓雷霆振烏挾日騰兩翮火吻噴薄摧陰凝逐兔入月脇隠伏跧其形撲朔知所懼彌離黯光晶含章合度安曜周八弦天公此兩目萬古更不盲嗟予旣匪羲和官區區空抱傾陽誠天髙不可階此事難具陳作詩擬月蝕欲見此志終或伸盧仝撫掌韓愈笑吾等狂徳君其鄰

南宮老仙雲山圗【米襄陽筆應奉李受益藏】

南宮玊堂春晝晴瑣霧垂幽思淸先生胸次幾丘壑淡墨落紙詩無聲白雲滅沒春山碧萬木淋漓元气濕風煙自昔鹿門深似愛龎公不浪出襄陽云臥思怡悅不爲濃纎爭巧拙虛堂生白定何如玊气拄空虹貫月

盧仲傑送所逸東萊集二帙

盧卿贈我東萊編偶逸二帙心茫然朝來覓送喜欲舞有似合浦珠還蠙要書不必三萬軸揷架所貴皆成全風軒讐校忘午寢一讀三嘆鏗朱弦每逢佳處時再欵不惜兩眼遮昏煙就中細味官箴作覺我疎愚性最便

僉院趙公許恵歐蘇集作詩以問之

平生性癖耽墳籍細字牛毛早年筆只今五十眼昏花淸晝防時滿行墨投身散地百無事不著書遮如有失趙公嗜書似鄴侯不爲章句非雕搜綰持樞紐日多暇借箸自有胸中籌更尋往事較所處有夢不到琳瑯璆嗟余向者登瀛洲殘膏未免窺前修奫然潤海鮫鱷翥洞視千古蘇韓歐文如不作作取法捨是三子將誰求窮閻𨿽具何足玩破碎燻黒支吟頭牙籖揷架三萬軸誰省浙本鋪銀鉤或蘇或歐兩俱可勿使石壁成空投仁存義舉侯門事卻恐乘機似巧偸【仁存義舉用史記侯之門仁義存晉石壁見管子】

涇陽鎭中秋贈馬君

去年中秋客燕山把酒望月空雲煙今秋此夕涇陽鎭六合一鏡懸靑天干坤軒豁開眞境萬籟無聲露華冷京居多華賞心違長路無家此淸景湏知世事皆偶然賸卻私憂胸刺梗同行喜得馬少逰月下一樽遙對影愛君才气白眉良攬轡澄淸知所省豸冠自古出儒冠老鶴何爲隨露警人生幾度中秋月不學羣兒欲圓缺舉杯酹月月應聞安得霜變華髮追逐諸君昌晚節小邊行一百五日同總尹張彥亨赴小邊口相視河流回馬上偶作此詩

北趨小邊相河害坐防長堤驚裂壊中流忽起劉子嘆疏濬神功思禹大憶當殘金竟河界兩涯峽束如縈帶靈鼉萬鼓動地來洶洶聲聞千步外堤防不議四十年河行虛壤任從遷乃今去京無一捨衝波南臥翻鯨鱣今年築堤捍渰水明年捲掃防洄淵濤頭況與酸棗直南北髙下尢相懸旣非經瀆久逺計徒費民力妨農田止有避移簡上聞放之曠野從奔衝不然建議以土湮大堤縷水橫西東楗以木石束逾鐘逓河東去過京角此是永逸無窮功作詩擬逹宣房宮

夢陳節齋

至元十六年巳卯寒食夜臥開封後堂夢節齋陳公旣覺呼童吹燈信筆賦此追憶往事令人短气書示正甫敬甫二君子同爲一嘅也

花枝入簾春夢香遊絲翻空淸晝長今年寒食客梁苑追憶往事心彷徨前年考試登斯堂陳侯館予羅酒漿扶杖髙詠逸興發不覺燈前大雨聲淋浪生平胸臆向予盡使我肝膽爭開張重來物是人不復夜夢見之晝微茫誰期此防乃死別口血不滅吳云蒼攬衣起行步落月梅影滿庭空斷腸

信陵公子行【與西溪同遊】

春風獵獵吹輕裘聨鑣來作夷門遊令人逺憶魏公子徑上吹臺臺上頭卻秦存趙震九土誰意抱闗老吏能此帷幄之良籌饑腸自古出奇策功成何害屠酤流髙皇布衣重公賢大梁城邊幾遲畱一朝龍驤開漢業舉功不復詢來由豈非慕藺承余休嘗讀太史公今日把酒酹墓周當日朱門滿歌舞此時野艸荒山丘醉歌信陵行碧雲日暮冩我憂英雄割據𨿽已矣髙義凜凜橫淸秋追攀逸駕那復得落日倚劍防神州

題子猷回舟圗

勾吳四時無正天冬之月猶春妍朝來一雪天地白田父適喜爭狂顚宜其佳客逸思發乘興徑上山陰船煩襟囂慮一洗爲瀟然江東名流說戴逵髙談禮法殷春雷子猷恐是虛華士竟棹空舟夜半回

山陽早發

疎星綴空殘月炯我行早發山陽境太行九月未黃落一片秋光蕩林影愛山竟作三日畱心下快活還自省江山登覽幾能度素髮飄蕭已垂領愧無明略濟淸時性蹇才堪臥云嶺長疑造物苦倒顚馬使守閭車拄鼎十年欲作百巖遊此度徑來猶事梗勒回俗駕似有意未許嵓畊遂幽屏醉臺劍沼兩寂寞夢寐賞心終耿耿馬頭回首望山門白雲抹盡靑山頂

雄狐行

黃蒿古城狐晝行窟宅深固通精靈羣貍闖首潛助勢跳煙嘯月妖腰輕社翁不神名則在將假其柄先憑陵西鄰有雞奪已饜東家有羊頥指烹乘機侵刻恣所欲艸棘蔽翳無田鷹老羆惑媚過不睨饑烏噤啄寒無聲我𨿽老鷙爪距禿一撃欲示終身懲遽然脫去成漏网固厚其毒羣心驚眼中雉兔盡何益使我怫郁難爲情斂翮坐覺秋風生

月老招飲

禪師慰我從事勞臨臯置酒來相邀西軒𨿽小面流水栁塘風物春飄瀟觥船一棹入法海照眼孤月翻雲濤旣逢方外對佳景不飲亦復心陶陶況師有酒藏已久快吸盡足供鯨鼇張侯引吭歌未闋嘉甫首賡其騷杜卿尙子噪於側冠佩倒落軒須毛僧云劉君更開爽惜不同醉持霜螯連揮大白不知數醉眼四顧天爲髙出門乘馬復班如罍酌已罄猶瓢操一聲鄰笛起落日追憶往昔懷英髦陵川已矣九帥死此樂無復爭禪逃眼中文武驚墜地悲風爲我從空號予𨿽老驥志有在爲國涕下沾綈袍陌頭栁色春向晚南塘碧水深幾篙簡書有程促又去悠悠離思懸乾旄醒來信筆紀其事雅集難再誇吾曺阿師深藏莫輕示政恐見哂螟蛉豪

望黃金臺歌

君不見孔子春秋二百四十有二年燕人歃血才一見下逮戰國尢茫然維南聲教恥不與苦羨齊魯多英賢黃金不惜築此臺當眼何限郭隗材政緣市駿售其骨雲煙轉盼龍媒來古稱得士國無小甘棠世業如天開悲風蕭蕭易水暮往事不復令人哀昭王之名傳永世黃金髙臺安在哉

越雞行贈柔眀憲使

君家素雞何異常來自越裳天一方又聞越溪之女天下白臨流照影長相將久之气感與俱化不覺粲粲爭輝光兩足不盈握軟玊紅鱗芳孤唱有餘韻滿喙鏘風簧丹砂暈頰絳冠小雪氄覈背銀絲長雅宜宮閣催曉箭欄幹五夜凝秋霜玊人前頭列朝行風雲劍佩爭翺翔歸來故家對此物夜夜夢到雞人傍呼童愛養無逺出飲啄長使居中堂深沈庭院縈回廊離離花影翻春陽今春哺雛凡幾輩晴雪亂防筠籠香我從公子偶見索苦要鄙語爲相償初心玩物物反玩戲吐防綬信鳴吭他日雛孫求執贄不愁無物餉鞬郎

春溪小獵行

經略史公子明春溪小獵九公子有詩以紀其樂索予同作至元庚辰三月三日五夜燈下走筆賦此

春風兩岸春艸碧漫漫溪流野鳬集花邊髙冢臥麒麟拜掃歸來見豪習一聲畫鼓警鳬飛霜鶻翻空防橫撃離披五色墮馬前血灑平蕪警半濕野橋淡淡夕陽低回風防防溪神泣不愁歸具眾賔須紅燭金盤快鮮食將軍往嵗東西徵苦竹崖傾江島赤髙勲烈烈在雲臺婉孌龍姿見平昔平生得意在戰酣州羣徒勞非我職眀時政有逐禽樂醉聴淸商還自適鼻端出火耳生風夢裏聲聞霹靂君不見姚崇奉詔趨新丰徑入長圍吐奇策呼鷹縱犬少年事大拜曽從指蹤得君侯逸興浩無邊老作獵師三萬日帕車過市掩新婦此事終爲景宗叱自憐白髮兩眼昏矻矻窮年太筆君王有夢渭濵畋苦恨非熊深自惜

野兕行

東山何髙與云齊松柏薈蔚深巖棲龍潛虎伏變叵測野兕何者依貔羆暮學豼怒嘷朝循羆所蹊睥睨弱者肉獵食長林麋內助陰血盛外增長丰肌龎然非不偉椎魯初何知時時具饜余啖羆假其威復從羣猱弄舉指甘傾危同類忌投防將爲眞得二獸之幾微漫淫犯行路跋扈恣所爲窺竊乘物便大笑貍怯狐多疑孤鶚憚弗撃林鳥噪而飛獵師厚其毒使之自猖披一朝果投穽慘悴兩耳垂掉尾乞眾憐趨蹌曽不如狐貍吁嗟野兕兮一懲不省爲福基惴惴且免行人悲

哀老殷辭

至元十七年三月二十日南詔進象過安肅州軍戶老殷爲象鼻束而死余適覩其事乃作此辭

哀老殷平時皥皥爲王民荷戈幸不死鋒鏑胡爲此獸戕其身哀老殷賤且貧有兒十嵗才解語有婦出戶無完裙髮膚一旦委巨齒身後名在徵南軍朝來棺斂哭過市慘慘悲動梁臺人我聞白傅引馴象爲君諷諫何忠勤珍禽奇獸貴不蓄此𨿽至馴安用云偉哉樂天古良臣

憫雨行

至元十七年夏四月廿四日自束鹿縣入深澤午憇西河鄕錄父老語車中足成此詩時所在祈雨

旱虫食桑桑葉無谷不出壠麥欲枯人間四月號淸潤物色慘悴幾焚如車前田畯向予說半嵗無雨祈霑濡春蠶滿箔棄欲盡鋤戶趂熟多空廬社翁致禱略不神仰盼一雨何時蘇嘗聞古人遇災懼牲幣徧走山川雩外倄政務內自責念及女謁並苞苴昨朝冠蓋稱觀使田務督責須勤劬農非耕稼何所事勸至無勸將何趨一和繆戾良有謂蜥蜴滿盎眞無辜我初聞言顏已厚食不下咽心爲瘉憑軾歸時長嘆息欲對畸人意先屈因思漢相問行牸燮和恐是三公職近年气運例儉食忍待須臾莫倉猝驅車疾去指前途落日蒼茫下喬木

秋澗集卷八

欽定四庫全書

秋澗集卷九

元王惲撰

七言古詩

滹沱流凘行

馮徵西傳云世祖自薊馳至饒陽蕪婁亭南渡滹沱入信都王將軍霸稱冰堅可渡處今鼓人指縣東北龍華鄕故河道曰全渡者卽其處也且以饒陽取直趣兾其經皷縣東界無疑但河自遜國庚午徙縣南行流問諸父老云今七十有一年矣春秋鼓聚在今縣西五里廢城尙在今曰下曲陽者是也至元庚辰夏餘按部是州士子張春卿者請余紀其事因爲賦此

王郎何人著柘黃欲與赤伏爭翺翔漢炎中斷天復熾肘後頑石胡爲光蕭王揮戈指幽薊戰血滿野風塵蒼募兵返得市人噱當時南馳亦蒼皇鳶鞮城東滹水長北風烈烈天雨霜前驅候騎兩失色河𨿽流凘無可舫菟肩麥飯未下咽大冰橫水堅於梁古稱王者阨不死淮陵一言殆天使赤龍已渡淩四開白魚躍舟未逾此壇亭王气如水淸妖氛邯鄲死灰耳彼蒼有意開眞主固令若輩先驅處君防隴蜀最健者一旦等蛙終漢虜王郎區區安足數蒼茫此日龍華渡漠漠野煙生緑樹畱在長河閱世人萬古朝宗浩東騖

布谷辭

按部饒陽行次劉楚馬上聞布谷偶得此辭

平卯寒涼朝雨濕耕壠離離引繩直一聲布谷動前林臺笠相望竟朝夕良苗芟芟入我鋤結舌深潛緑陰密田家衣食仰堪輿一勤之外初無餘嗚呼禽鳥司農務勸課之吏當何如

惡防行

有鳥不世用其名曰防鴞前林崖窟黒飛鳴假狐妖啄食公私間遼野爲蕭條嬉飽摩髙空逺觀聳盤雕不憂穴破老妖死惡聲向人恣喧囂正爲腐防嚇虎須無廼撩病鶻困孤撃霜秋此其朝我病非若饑我困非爲調跕跕乘兩翅坐使窺雲霄老拳固有利不利搏逐之志常超遙倘不與之防返爲物所撓主人一呼良未報不緣自獵矜風標防當攫犬惡並驅若類直出六合分鸞梟錦鞲脫落靑絲絳

鴻雁歌

膠船幸脫長河津朔風慘慘吹兵塵天摧地圯岸谷易骨肉離散如驚麕吾宗積徳僅不死有淚空灑天街云歘傳伯姊落斥漳女固有行逺弟昆怙恃旣失寧復得得見女壻如見親最虞身在墮羈彀彼此契闊尢酸辛裹糧物色不憚逺西走懷洛東嬴秦眼穿足繭幾萬里歳月荏苒三十春朅來古鄆天假便鴻雁遽接秋風羣相防喜極淚如雨恍若夢裏招離魂軒軒喜气溢須眉此事希有爭讙聞金鸞誥書五花文紫藤肩輿繡羅茵馬君初非羨此樂一念有在明天倫君不見守眞祿養殆常事愼矜母奉宜相鄰髙平王氏觀津馬兩族丕顯全親恩更因識姊表宗系衰俗乃爾逢斯人爲君濡毫紀孝愛長使竹帛流淸芬

健兒歌贈李裕卿

南來見君喜殊常不爲秩滿身精彊掌中擎出一珠新大覺門戶生輝光此生抱防萬事足晚景𨿽迫心無遑頭圎骨緊眉目爽已解顧語呼爹娘阿宜自是樊川秀剰備詩書滿百箱

贈滑州龍教授取新

蜀山相繆郁蒼蒼龍君來自西南方馳聲場屋少年事筆底秀色翻巴湘滑臺一落三十載冉冉靑鬢今秋霜勅書在手無所得坐老茅屋靑衿庠朅來聞君擅術數萬有飛跳天星光方圖據說窺蘊奧解我中熱心遑遑又聞天人本一致物欲將至先開祥紫垣昨夜動光彩進賢奕奕三臺芒書生薄命何足道此去蒼生得少康

馬天章畫廬山淸曉圗

平生愛讀廬山髙不識廬山何面目眼中忽墮此山眞萬疉蒼煙彭蠡曲江南地卑苦炎蒸暖翠濃嵐气多郁馬卿幻作淸曉圗特爲千峯濯秋骨恍疑坐我瀑流下淨盡煩襟貯淸淑何當杖履東林逰一樽共吸江水醁

放猿詞

霜林萬果翻朝紅老狙夢到秋巖重幾年胥靡辦兒劇物失本性心爲忡主人誰似俯仰翁放之逺野將何從封龍云深洞穴暖東山之西西山東衝煙嘯月恣汝嬉曉驚無復山人扉歸時物情喜兩適豈爲爾心知不知

田家謡

君不見紇幹山頭雀翔集止其所正緣生處樂凍死不飛去人生重鄕情疇非戀吾土丘壠蓋世守耕鏊自父祖一旦委之去倉皇事羇旅豈不知朝辭廬空暮宿何人塢身負逋逃名此別心良苦我本耘田客挨排爲主戶嵗無儋石儲日有箕斂聚刻肌醫卻眼前瘡肉至無剜瘡愈腐支持非一朝窘至空捶楚東鄰冨室日優防西裏豪家厭溫飫平時皥皥等王民一苦一甘遽如許兩淮悠悠田四開差徭不及無天災比之老稚轉溝壑一飽而死猶春臺水深林茂魚鳥樂此𨿽古語爲時哀可堪大府督州縣親臨之官胡爲哉我初聞言爲嘆息天网恢恢疎不失只今六合混一家此𨿽逺逃何所適但思逋負灑餘民似此催科轉疲極

素馨辭【並序】

五代漢劉隠女曰素馨死其墓生花甚香因以女名目之後人削降香作薄采以此花蒸之及爇比本品極淸逺無濃重勃郁之气顏公仲復謁余試之誠然作是辭以紀其異

紫檀爲屑世所珍降香變體吾未聞漢宮有女號素君歿而墓花香若薰降檀气味多濃鬱蒸以素馨淸且淑顏公袖出赤龍鱗入手如遊眾香國夜深一炷云滿室素馨之魂降鶴骨君不見西施薴蘿山下子膏沐深防轉淸美一朝吳亡隨範蠡鄰女效顰終莫擬素馨得名從此始

宣和寶墨歌

宣和殿深春晝長老徽宸翰昭回光墨卿入奏少許可追逐五季參三張猶卑古法出新意萬笏細搗和龍香宮鴉借色翻朝日三十六宮香霧濕鳳飛龍舞九天來雙影盤盤落璧流傳人間今幾春顏公得之知所珍有時一勺試龍溪翠研霮防防云錦囊舉世爲寶玩何知尢物反玩人以玆過客自有屬重以連璧輕埃塵龎眉書客秋澗子老不進道伎乃伸右軍筆端有陣法需此甲盾方通神作歌一笑師應聞

寶鼎歌贈開元僧法恆

僧回來自勾吳天袖攜寶鼎心欣然逺遊萬里無長物愛此古色暈碧玊有煙土華千年不敢嚙夾底錚錚堅比鐡云雷繞腹走神光兩耳孤撐伸蠖屈我初驚見心魂動老眼增明喜生頰憶在玊堂觀博古此鼎依稀冠周譜摩挲龍欵四十九王自成周徙居楚細防云是季妘彞享錫臣夌無乃祖君不見殷盤夏鼎今何有此物區區歷年久供佛牀頭夜壑深一旦胡爲落吾手斯文三代周爲郁孔意姬情子素守嗜心旣至開有先夜半燈前負之走僧恆拊掌喜有歸卻恐獅王怒如吼

義俠行

予爲王著作劍歌行繼更曰義俠或詢其所以因爲之解曰彼惡貫盈禍及天下大臣當惟天吏得以顯戮而著處心積慮一旦以計殺之快則快矣終非正理夫以匹夫之微竊殺生之柄豈非暴豪邪不謂之俠可乎然大姦大惡凡民罔不憝又以春秋法論亂臣賊子人人得以誅之不以義與之可乎又且以遊俠言古今若是者不數人如讓之止報己私軻之劘軀無成較以此舉出於尋常萬萬也凡人臨小利害尙且顧父母念妻子慮一發不當且致後患著之心孰爲不及此哉然所以略不顧惜者正以義激於衷而奮捐一身爲輕爲天下除害爲重足見天之降衷仁人義士有不得自私而己者此著之心也何以明之事之露著不去自縛詣司敗以至臨命气不少挫而視死如歸誠殺身成名季路仇牧死而不悔者也故以劍歌易而爲義俠云著字子明益都人少沈毅有膽气輕財重義不屑小節常爲吏不樂去而從軍後與妖僧髙北假行千夫長歸有此舉死年二十九時至元十九年壬午嵗三月十七日丁丑夜也

君不見悲風蕭蕭易水寒荊軻西去不復還狂圗祗與蝥蛛靡至今恨骨埋秦闗又不見豫讓義所激漆身吞炭人不識劘軀止酬一已恩三刜襄衣竟何益超今冠古無與儔堂堂義烈王靑州午年辰月丁丑夜漢元策祕通神謀春坊伐作魯兩觀卯魄已褫曽夷猶袖中金錘斬禹劍談笑馘取佞臣頭九重天子爲動色萬命拔出顚崖幽陂陀燕血濟時雨一洗六合妖氛收丈夫百年等一死死得其所鴻毛輶我知精誠耿不滅白虹貫日霜橫秋斬頭不作子胥怒地下當與龍逢遊長歌落筆增慨慷覺我鬢髮寒颼飅燈前山鬼忽悲歗鐵面禦史君其羞

贈僧芝庵

我吟越溪行君在西溪席軒然一笑喜相逢秋水爲神犀揷骨西溪提筆顧餘言渠乃芝庵名甚籍下階揚袂遽別去三載不聞音與迹朅來扣門忽相過促膝髙談論平昔升堂幾作獅子吼雨花散衣空不濕近便野水洗心法塔廟龍宮知避敵南遊梁園東入魯所在英豪多舊識公材吏用眾所稱風土河東見雄碩皇皇仁義昌黎公當時救世心何亟浮屠往還非一輩例欲加冠嗟莫及芝庵灑落澄觀流我匪潮陽徒感激歷山風煙春事深七十二泉俱可吟一庵靜臥掛飛錫布地不羨千黃金只緣萬象森羅妙到處行窩是賞音

題右相文獻公畫鹿圗

明昌升平兵四偃帝樂餘閒見丕顯時從靈囿集嘉賔復引詞臣事秋狝風流右相東丹孫不爲丹靑待遊輦睠焉徳業魏文貞下遂物宜隨氄毨泰和行宮漢五柞槲葉秋山如繡錯鹿鳴不盡君臣歡扈從歸來雁麚角羣奔知擇美防逰雅馴似應騶虞作食蘋呼友見天全筆底龍騰驚濯濯蒼然角尾千金姿我拭老眼三見之【至元甲寅年觀王氏所藏公畫卽鹿一十六年李正之處觀所畫行鹿二十一年甲申三月十四日於曽孫耶律義甫處又觀三鹿圖】就中雪毳何多出恐是當年獻瑞圗

桑災嘆

穉桑發暮春緑葉光旎旎田家嵗計固不常農婦相桑掃蠶蟻黒霜一夜從天來萬樹焦枯遭燎燬今春繼以海多風翦碎枝條生意靡天孫仰訴錦機空寓氏倚壇如防妣蠶生時序三月尾過晚終非應時美只緣闕飼勒遲生往往中幹空滿紙山東自古絲纊窟大収之年有不熟一婦不蠶天下寒況復例災過慘酷緼袍𨿽敝嵗可卒所嗟盛陽月陰凝返爾肅府州文移速於火稍緩申期慮難復不知和气誰所傷田野疲氓先被毒部家科勘動正月中省限催嫌不促老農拊樹嘆不已頃年桑災免絲徵楮幣人言此是前省過但恐已免復徵又似去年秋稅例

入奏行美聖政而重民急也

君不見燕南饑民行且泣膏澤屯來三百日蠶沙齧盡木皮空剉末艸根充糗食追胥星火縣帖嚴官不汝憐需稅石人生鄕土孰不戀一殍迫臨那得惜扶羸載瘠總南逋鵠面鳥形猶努力比之坐斃不相保趂熟庶幾延旦夕刑司府解兩虛文道路無言空嘆息吾皇徳並唐虞聖軫慮斯民期日靖傳聞一介或可相不問艸茅分政柄因思治道責有歸未洽鴻熙臣下病才丰祿秩卽患失又以材疎難仰稱蹲而不去噤無聲老鳳饑烏同一證西臺入奏沃淵衷蹴踏羣癡聞善政盡蠲秋賦出禦女百色支供皆省並若稽黃屋帝堯心一語乂安無不聴萬方歡喜聲一槪逺過漢家寛大今三錢斗米說開元免稅戶除聞大定限田固是平世法未免區區與民競況今江淮嵗入數不貲經畫有方財恐賸人和天地气自舒一雨行隨明詔應老癃扶杖願少畱又賴鴻恩極懸磬兩河千里麥靑靑預賀有年天子慶

紫藤花歌【並序】

癸未嵗三月二十八日宋賔客乘澤車過道宮訪余時庭中紫藤花盛爛若錦摛道師蕭公邀宋與余坐藤陰下尋友人張明之亦至酒數行開口笑粲殊適然也宋因出名紙屬予作字一春天气不佳此日頗淸潤可愛旣援毫覺幽香馥鬱時集筆端放手喜書初不計其工拙也遂話及樂天夢元九故事予曰二公𨿽神交如此恐未若今日之樂衎也若取紫桐詩例賦長句歌之以爲他年林下一段奇事可乎宋曰吾子便可承當遂率爾而作歌曰

竹宮瑣窗雲霧垂紫藤花發何葳蕤仙家駐景出異供橫揜桃李無晶輝羣蛟奮蟄力猶困鱗鬛不耐淒風吹天孫夜擲紫霞帔滿意下覆須春曦幽禽縮喙不敢啄囚鎖恐泄蒼精機又如王愷紫絲障誇雄鬭侈光陸離倒冠落佩眾賔醉臨風零亂千纓縷虯柯扶疎散蒼翠季倫撃碎瑚枝靑宮賔客今園綺杖藜來扣仙人扉遙驚紫艷翻半空造物乃爾爭新奇君不見香山老居士夢與元九神交馳覺來淸吟增悵望紫桐花下空懷思何如吾儕時燕集對牀話久藤陰移興余屬我掃牋素爛柯不著山間棊刺檐入戶要學騰蛟螭鳥歸花落香撲來時集毫彩霑人衣一杯春露助香潤淸气貯滿詩人脾依依靑裊廚煙起好命庖人辦新醑炷香供具禱羣龍莫學癡藤蟠未已燕南饑民饑欲死

聴馬姬彈明妃引

疎簾映閤春晝晴篆香一綫浮雲縈主人娛賔出雅樂疑是雪江一派分得岷峨淸當初調逸餘響大弦瑯然小者音泠泠衣冠四顧靜且好漸覺指頭淅瀝風沙驚自云明妃出塞引當時去國難爲情黃雲馬上幾千里昭陽宮殿孤鴻防琵琶恨絕環佩冷漢月空照黃昏城千年謾向圗畫見一曲能冩離鸞聲我非聲學固不解古道古琴誰復聽洋洋盈耳紛秦箏

續舜廟碑

至元廿年二月七日同劉節使景融由西園過舜祠入眞陽庵觀唐貞元間魯公子頵所書幽州節度使韋稔重修舜祠碑書畫端莊殊有父風

劉君邀予閒散適行過西園感疇昔來遊長憶至元初隠隠故墻猶竹色半陂春水浸遺臺嵗與都人作寒食緑波幹後燕無泥野粉飄香土華碧相將入野人廬求訪眞元虞廟迹我欲逺叫蒼梧云重華一去寧復得殘碑不逐刼灰空扶持信有神明力道人拱手說向予拂拭顏書三嘆息

星聚鳳池硯歌

宋賔客道出端硯示予背有七眼題曰星聚鳳池其狀皆作人目平豎蓋未嘗見也先生喜翰墨又目疾新愈卽得此硯豈尢物有歸將爲文字之祥耶抑洞發神光增雙明於桑楡之境耶喜爲作詩以歌之其詞曰

硯之同功甲與鋋試之敵場惟利堅其或返是奚用焉嗚呼此硯從何傳墨華猶帶紅雲鮮景星防弁舌有泉鳳池春漲光流淵松風瑟瑟聴磨研君看淚眼眞茫然斵手愛惜猶珠蠙江山秀發駭一世乃今碧眼開臒仙先生神光還舊觀皎如明月澄秋煙潛心𨿽澹開有先不爾此物胡爲前何因喚起襄陽米走虺驚蛇見醉顚

贈張道士

大方之家本靜虛天地俯仰眞蘧廬鷃鵬气化分小大二者角勝相乘除天眞所至自行火閬風蓬苑皆焚如先生超超萬里鶴局蹐肯受樊籠拘潛心大易中有得南華禦冦資譚余未容飲啄逺雞鶩歷徧物表須人徒紫微二兄老且健一念天顯存斯須今春掛囊海子觀此身之外簞瓢無鶺鳹何嘗沙水寒心迹自與閒雲俱君不見三茆道士稱博洽當暑講說方舒徐怪魅適從何處來怒罵似泄仙經樞張鏈師宜何居談天有舌盡雄辧閱世𨿽泊寜忘軀神仙近日足官府道心原與時情疎屨盈鄭圃適爲累愼勿出口他人狙河南秋熟一萬里遁身丘壑眞良圗少室山玊華溪紫芝曄曄靑松肥吾獨胡爲坐長饑約君歸袖風投披

辛夷花歌

樂城城南沙水渳在漢名爲新市裏中山遊燕此離宮亭沼當年百花底至今辛夷植縣圃我初來觀欣細履碧桐爲身梅作葉好雨初晴更姢美千年故苑風土香艸木含滋猶泥泥每逢臘盡花已苞滿眼故家毛穎子宛然白筆揷秦冠載事彤庭紛內史春風芙蓉散木末紅影亭亭失秋水騷人取爾爲楣梁托物豈獨誇芬芳柔姿中有孤潔操首出庶物翻春陽我因繞樹三嘆息喚起湘累共一觴

至元癸未夏四月廿五日同獲鹿主簿蓋義甫同遊封龍上觀【宋人碑云昔趙駱元遇徐來勤授丹元素服之返老還童白日飛升乂云徐童花徐所種】

龍首峯髙幾千尺暮雨濯山山更碧我遊上觀風日淸手弄寒泉看石幽人愛泉說向余借此嵒棲從自昔駱元眞遇事微茫丹素曽傳不死方山林長往世所有白日仙去誠荒唐祗言徐童花色異秋風開處滿山香

題桃源圗後

至元癸未夏五月二十日經略史公邀余樓居蕪語仍出示桃源古畫二大軸蓋佳筆也公因詢玆事有無其意果云何者明日賦此詩以呈

君侯示我桃源圗絹素剝裂丹靑渝衣冠爼豆三代古髣髴物色開華胥當時傳記羨樂土序說本末何敷腴半山歌詠似摭實昌黎論列疑其虛千年繪彩見遺迹桃源之境誠有無君不見淵明千古士心逺與世疎羲皇而上毎自況肯隨澤雉樊籠拘弦歌歸來朝市攺故山田園松菊蕪斜川風景固足佳未免結廬人境車馬時喧呼復讐宣力兩不可天運乃爾將無如遐觀髙舉深意在安得超出物表冥鴻俱因緣聞此武陵說托彼奧隠稱樵漁不然果有繼問津雲煙出沒何須防又不見山林不外天壤間迥與世隔皆仙居桃花流水竊然在放浪而卽斯人徒放浪而卽斯人徒

贈九萬戶

昻藏野鶴誰能馴澤雉𨿽美終無神一篇秋水江海闊兩袖醉墨雲煙春猿翁學劍事迹袐蘭舌解紛詞調新萬事人間歸一噱雙旌燭影見來頻【用淮西將劉沔事沔常爲捉生將及拜大將有人授燭二枝後常見燭影在雙旌上出酉陽雜爼】

嗟嗟住河濵

嗟嗟住河濵瀕河之患愁殺人虎狼𨿽暴猶可禦秋水時至其容奔農民家近野河居活計趂種河之淤比年旱暵我頗獲糊口之外供王租昨時一雨川澤通黒浪夜捲田廬空畸人何止賦分薄有家舉葬魚腹中嗚呼山虞虎害水卽毀捐瘠斯民老則已

滹沱秋漲行

君不聞蒙莊說秋水兩涘猶見馬與牛今年滹沱水大漲墟落濈濈生魚頭云蒸老雨注萬壑上不少止下可憂馮夷不受上所制黒浪怒蹴黿鼉逰望洋東視誇海若似憤蛙比跳躍井坎湫金行气肅坎宜縮狂瀾不逐西風收東行我濟小範口水勢渺漭方淫流秋水盡爲魚鱉餌廬舍漂蕩迷田疇二年旱暵例乏食彼稷幸得逢今秋嗟哉一飯到口角渰沒無望將誰尢河防久廢不復古惟預楗治爲良疇翻堤決岸勢不已𨿽有人力誰能謀近年遇災幸無事其或有患徒嗟諏兩河農民被災者逃避無所棲林丘夜深投宿聞聚哭悲聲暗與虫聲啾

謝安從事見贈放生池碑本

我嗜顏書觀欲徧獨有放生碑未見昨過髙齋偶得之喜气津津睟吾面安卿捧持卽見遺物遇眞賞玆何爲掇渠所愛適余願風義矯矯非君誰君不見集古書成敍說長玩而欲老希歐陽最憐苕霅溪邊月一夜分光照客牀

紀夢

癸未夏六月十一日夜夢劉使君相過腰間佩二寶劍解以示予又袖出書一卷曰此君先世筆也帋色黯慘字類離堆用朱鉤塡若新髹漆者與之語甚洽劉貌肖河間劉淸卿旣而爲風雨驚覺間夜漏下三十刻矣

劉使君跨蒼驎翩然而來空際云腰間寶玦佩兩劍靑蛇躍出光粼粼誰謂昧平昔欵語情何親復爲袖出先書一卷紙色黯慘皆奇文大如離堆幾百字鉤絡朱墨殆似髹漆新殘夢忽隨風雨斷破驚聴怒濤奔

平原行

祿山騁兵傷濫恩天寶之禍將自焚三郎宮中略不省履霜有戒知何人平原蹇蹇眞王臣沈慮久識幽營氛泛舟從酒運奇略一日樓櫓驚云屯鐡轝南來縱獵火河朔風靡煙塵昏孤城平地獨與勇皷義旅爭鯨吞西開土門掎蛇陣南激睢守遮淮垠滿天塵氛思一掃誓與此冦不兩存書生信能立大事竟掣賊肘西南奔事𨿽曠代有足感魯公之義世所尊我來弔古增永慨蒼煙艸樹連荒闉欲尋遺廟不復見寶刻畱在東方瑉棲蓋亭前野日曛平原城下酹忠魂朝廷何嘗容直道志士蹈難甘捐身此心自視無愧色一時知否非所論嗟余何者敢跂慕屢書不厭梟鸞分當年紀載兩鬼蜮九泉奄奄隨埃塵先生一死固不朽雅操何翅同松筠故應烈日秋霜气千古堂堂凜若神

常山太守歌

天寶之政植禍根明皇宴安如不聞海棠紅嬌荔支緑玊笛吹滿長安春潼闗之車空璘璘曲江水邊多麗人祿山東歸叛意決先以羽獵驅其羣朔風萬馬捲遼碣殺气已慘滹沲垠常山太守臣顏昕聲勢東合平原軍憤提一旅徇國難捦馘心手遮橫奔桓桓袁侯復何壯傍翼勁翮張其鱗長蛇中撃斷首尾後掣其肘前行屯西開土門引義幟再廓宇宙淸埃氛天令完節畀二子漁陽防騎徒紛紛天津一死有餘烈夢入帝寢何其神只應千古雷霆气長與先生灑怒嗔

負籠行

炎風吹沙髙路赫穰穰羣奔密如織筠籠修擔不畱行一寸蔞藤土膏濕蔞藤來自海南陬厥貢不入禹所收熙朝進禦列珍品何異艸澤加公侯昌黎不須感二鳥物有時遇非人謀志士何苦身巖幽

秋澗集卷九

欽定四庫全書

秋澗集卷十

元王惲撰

七言古詩

華不注歌

齊州山水天下無濼源之峻華峯孤秦鞭有力驅不去天遣一柱標齊墟初疑太素女蝸氏補天斷手玆遺余又如翠鳳翥郊藪來應世瑞開昌圗南山連絡𨿽可愛未免阿附相承趨孤撐直上夾石碣猛視大似天門防慶封齊豹兩元惡哆嚙猶露雄牙須不然齊太史寃血凝碧老不渝化成直筆揷天外堂堂使表春秋誅乾坤乃有此雄跨未許鵲藥爭頭顱江山勝槪盡軒豁逺客吟眺增躊躇李白上天不可呼雲煙變化何須防後人摹寫覷天巧百匝空繞靑芙蕖文章李杜光焰在有詩無詩將何如我思齊晉疊雄長山靈枉被兵戰污桓公九合猶霸事三周其下眞誇諛防須扶策淩絕頂望入蒼梧叫帝虞

趵突泉歌

沇流峻發王屋顚世以獨逹神其源不知悍駃勢所激玊虹那待馮夷鞭洑流渇馬穿歷背海眼洞徹開龍淵嘗聞棄糠黒灣復此出明見下與地脈相勾連云魚吹浪雪濤湧鱗屋撃鼓春雷翻我初來觀冬十月陰火下煮陽池煙洪蒙元气東山作蒼江屈注倒景懸少陵拊掌嘆奇絕未若玊塔突起掀晴瀾天機幻出此怪供欲灑飛雨淸塵寰當年小白防水上春秋見書名不刋咄哉齊晉兩蠻觸千古事往風雲閒漢家包海歸一統霸气何有諸侯壇淸泠無復歃血污觱沸不洗陳恆姦我讀太史書風聲气習隨山川齊人闊逹多匿智政恐功利爲當然安得此泉盡變作醇酎一醉浩浩還吾天

東坡海南醉歸圗

元祐諸人等圭璧司馬之相國柱石僕碑錮黨無不至棄若泥沙初不惜當時何有雪堂翁一斥南荒無復比那知玆逰奇絕神所相海水天容淸一色鐡杖橫秋瘴霧空新詩落筆魚龍泣楓香樹髙溪雨蒙醉挽黃衫兩頰紅多隨父老燕同社或喜契順來相從一朝竟作遷客沒造物未見哀龍鐘豈其中州淑气到爾恐終絕故令著此眉山公

河冰篇

庚申前三年予以事赴汴途中行值雪者三日時大河走淩因臥船蓬間聴河冰拉船而下其聲瑟瑟可愛嘗欲一詩執筆輒罷今日率爾得此殊適然也時至元廿二年秋七月廿一日也

大河凝寒冰走片岸深爭逐盤渦轉沙頭臥艑凍欲僵細戛船舷聲自顫幽人蓬底閒何淸錚錚劍佩相磨鳴鳴如竹軒瀟灑帋半罅醉枕夢破風泠泠錢塘水樂世所愛求音寂寞將誰聴安得湘妃皷瑤瑟波間細冩宮商聲朝來賦就河冰篇胸中餘韻猶翛然浮聲切響何足異記我深津待渡年

短歌行

君自分攜今一紀疇昔四更來夢裏金鞍相值癭陶南君亦逺回還故里酡顏喜意見眉間欲敍寒暄先稱椅【君諱也】相隨行過縣廨西指說民居昔何美邀臨甲第予力辭亦爲前徵趣行李夢中不悟死生分別後寄聲無棄鄙探囊傾下粔籹香送余不到河之梁囑余南去路亦逺持此贈君爲裹糧恍然形開無所見落月照屋空微茫蕭蕭春艸宮墻緑暮雨梨花寒食曲樽前浩唱意何長轉首先輸光景促我思夢境再目開君侯施施胡爲來賦詩非欲徵後事今世死別眞堪哀因見故人𨿽逺猶在當時懷

荒雞行

茆檐月落霜稜稜半夜起聴荒雞聲不知首唱自何處喔喔滿城爭亂鳴爾緣气類司早晏乃今失職能無驚淒風吹空星斗黒漫漫長夜何時明萬事紛紜毎如此不須劍舞蹴琨興

龍在田詩

我夢長橋秋水落俯瞰澄淵見蛟鱷絳綃百尺臥彩虹足尾鱗蒼閃煙壑我因投石起幽潛不待雷轟隨奮躍神光照野驚在田驤首徐行嶄觺角野人奔看若雲從洶洶呼聲動寥廓余方闖視女墻間走欲攀鱗不知卻超危坦坦略無難歘墮嵓梯叩丹閤寶香佛界幾龍龕萬栱千梁金碧錯恍然夢覺聴夜漏四鼓將闌更五作因車夢蓋此何因無乃吉徵先我覺龍爲幹陽主善幻旣見禾田徳施博乘髙臨下近淸光𨿽險當前無所遏行穿嵓閤得金界動止其間爲善樂援毫億度兼記時仲冬辛卯之夕嵗在噩

讀五代史記作古樂府五首

楊柳枝辭

唐昭宗天復三年梁王溫辭歸鎭畱宴壽春殿又餞於延喜樓上臨軒泣別因賜楊栁枝辭今亡乃爲補作

楊栁枝風吹何裊裊暖煙如織緑絲柔延喜樓前春色好臨軒奏曲送行頻梁王重有回天勲一忠之外何復云安得髙祖太宗之業如栁新

檀來歌

泛樓船下淮浦百萬豼貅歌且舞不殺降不掠虜吾君弔伐眞湯武爾檀來不欺汝皥皥王風樂吾土

椒蘭怨

昭皇迫東遷望絕忠臣援堂堂雁門兵秪足速禍變帝酣長星杯醉魄迷椒殿神龍失水機上肉惡裊啄門夜漏半龍興赤霧天爲紅一竁三百皆皇宗唐家大業至此盡自古亡國未有若此之哀恫梁王歸罪將誰紿奴輩𨿽誅天有在金祥殿空殺气髙賊珪白刄專相待

汜水行

五季權在兵逆順系財賄同光當寧能幾朝牝雞司晨傾內外添都買宴物山積盡入掖庭充內費君王政優宦狎將相無辜恣誅殺蜀資百萬賊所徼縱有其能供近渇一夫夜呼汜水東絳霄樓頭兵反攻雍陵竟墮所好死英武杳逐仙音空先皇有識如相問三矢𨿽還未克終

劉山人歌

劉山人黃須糢糊衣袖褸蓍囊藥笈手自攜親詣宮門來省女將軍物色不少差其柰後方爭寵嫵被驅吾父已兵死何物田翁來辱污椒房恩遇望遂空破帽東歸心痛楚長吁行念樂天歌不重生男重生女此事對君爲妄語嗚呼五季皆天民人倫濁亂疎反親當時乖戾同一气天理何有劉山人劉山人莫悲泣伎方終老固賤貧卻免誅夷爲外戚

後飼牛辭

春半我田耕未辦兒童休稱牛力緩自冬皂養日已久當用猶羸功有間吾今朂汝汝則聞朝昏飲食無過勤兩家計口三百指一飽入手皆渠身三公投筆當歸畂況我本是蓬蒿人微茫煙雨孤村底思與天隨作近鄰

春寒曲

家居對病妻書空咄怪事人生百嵗能幾時風雨憂愁還半是一春寒光中傷人紅朋碧友潛酸辛今朝晴暖烏鵲喜寒食數日無多春脫巾自漉牀頭釀待與東皇共一樽

驅狼行

隔溪眾號呼驚視驅兩狼竄伏艸莽間毛色隨蒼茫此物胡爲來顧睨何揚揚我觀五行書據理論災祥吏貪政暴狼囓人此說聞自蔡邕與京房近傳共縣東殺人食路傍獸威孰擅恐自爾竿不擉刃良弓藏又雲村墟去山邇羣行獵食爲尋常豺狼當道無所畏野獸走壙何庸傷君不見漢家良吏龔與黃當年異績何章章嘉禾朱艸滿郊藪麒麟鳳鳥爭翺翔

寶鴨歌

天雨新晴秋气肅【時秋霖晴霽暗用賈誼宋昌訪司馬季主事】祕書遷住城西曲入門坐定有餘淸旣領談出奇物翩然寶鴨立玉洲盡著龍香貯修腹麝煤融液須臾間藍田春暖煙生玉引吭不惜吐氤氳要徹天心穿月窟漢宮豈數博山髙晉惔休談鵲尾禿劉著作勿輕出長慮王孫金彈丸醉中疑似來相觸

漢宣帝幸池陽宮圗

武皇雄吞老無已嵗嵗開邊兵四起嫖姚出塞屢策勲武縶陵降終國恥騰淩蹂借五十年饗功歸到曽孫宣萬方解辮盡內屬龍庭南北無烽煙池陽五柞郊歌裏五日賜酺余燕喜呼韓稽顙謁甘泉欲示雄誇先就邸大陳還縱萬人觀豈獨珍奇紛錦綺歡呼歸作北庭藩萬代稱觴甥舅禮君王燕犒不知勞鸞旗直上中渭橋茂陵王气如水淸建章宮殿春云髙從此臨軒舒化日一聲宮漏出花遙

入奏行送右丞史侯

十年不見汾陽面萬里朝天來海甸神鋒照眼倚靑冥黃色充庭明羽扇張燈開宴見談噱慘澹風雲餘百戰向來作牧與開府總道臨機能制變漢家六合頓宏綱民事正煩眞空便只緣報國忠義炯幾度恩綸回睿眷我識君侯禮數寛徳威無地不交驩此行入見想膚奏大計不出兵民安兵民安古人念此良爲難因思先相臺衡日退食歸來事簡編

送雪堂南行

雪堂矯矯僧中英今年逺作余杭行朅來過衛首謁余特以贈言爲寵榮君不見韓潮陽昔交僧徒暢與澄詠歌序別欲傾倒秪以文雅爲推稱不以阿師髙義炯要飛花雨到南溟

樂閒老人歌

努格總管姓伯特名繼昌以爾字行蓋灞陜舊將軍也今閒居鄧下自號樂閒老人聞予名甚喜詢所以襟有不期同而同者千里求詩此意不可孤也因賦是歌以贈庶幾酒酣耳熱後放聲而歌之猶足以見故家余習云

浮生擾擾駒過隙守虜囚眞可惜晦明光景一月間開口笑談能幾日一閒未老方是閒已老謀閒何所及須信閒人是貴人束縛軒裳梏亡客況復筋骸血气衰聖有嘉言戒貪得樂閒老人逹此理自放閒身樂山水君侯年甫五十逾解官歸臥南陽廬風雲寤寐鞍馬事錦韝脫落秋鷹孤飛揚防扈竟何用此身健在閒爲娛大弨掛壁龍在匣追逐弋釣須鳬魚有時逸气蟠不盡猶擬去射南山菟君不見邵平東陵時何若瓜田心自如後堂種竹前圃蔬月下自理淵明鋤客來大笑猶有事茶鐺煮月糟丘餔古人往往以樂老此意殆與君相符我今天地一佚老聞君此懷良起予何當杖屨與君約江山佳處身巖居半山喚起浮休仙窪尊一醉傾吾余風流肯落六客後吟嘯常作三賢圖醉中爲捋桓侯須君其樂矣歌嗚嗚

醉道士歌

秋九月二十四日予方曵杖出門有道士野服鶡冠倚立棖下予邀坐階所瞪目視予者久之曰觀君風骨蓋李唐人也心事好但蹤迹蹉跎多失事機可惜可惜𨿽然得年八十餘數八八後當有顯權予言可切記也飲之酒醺然而去時至元二十四年丁亥嵗也因作歌以紀事其辭曰

門前落葉秋風哀麻衣道士從何來翛然倚立兩棖下若有所諭心悠哉我因植杖邀與坐拂拭熊韋堂之階無言瞪目視余久徐謂風骨眞文楷前生落拓晚唐士心事最好無纎埃所嗟蹤迹多後時勃崒不顧羣兒咍𨿽然得儒譽極廣八八而後聨星臺呼兒沽酒與之飲勸以數行浮大杯醺然徑去不少顧恍若仙遇神爲開當生所賦諒自知過望榮顯靑黃菑書稱五福壽爲至得到八十眞洪崖生平夢異復此遇晚節無乃其行諧吾看浮世孰不死我已天篤培其才濁醪粗飯有餘幸過此以往非予懷君不見通都與大邑眞仙往返時爲偕蒼蒼雲路望不及爲渠更上淩風臺

雙峯歌

士逹察判攜手植檜小山見贈願愽一詩爲信生家傳其志殊可嘉也遂賦此歌並以其山奉還蓋詩非山無以見狀物之體山非詩無以表處靜之用抑又在彼猶在此之義也

金絲堂前雙檜碧气干淩雲三百尺蒼精久墮刼灰寒蟠柢輪囷堅似石枝條已防百王芳膏潤猶含三代澤土花漬嚙又幾年爲象爲山豈多得君不見召公甘棠武侯柏時以兩賢爲愛惜後人歌詠尙如此況是東家手親植憶昔逰魯得余材入手摩挲三嘆息信生爲予好奇觀攜來比視吾家蟠泰山梁木方世仰何翅如到日觀秦觀雙峯間顧瞻巖巖盡足樂譬彼物有小大聖學俱能全此𨿽體微道則具終日儼侍參吾前古人尙行不尙說正可安靜如山然我今木朽不可雕後來聳壑爭昻霄君家兒子玉雪比好學說是神超遙還汝山聴我謡仰止玆木思惟喬學該本末貴通徹無使磊磊落落徒有防俗之髙標

過宋義墓

予往年東走魏過楚上將軍宋義墓欲作詩爲弔而未暇今日與諸生講讀至義之本末前後諸儒略不見論說因賦此篇以發前賢之所未發者

秦兵西來勢莫當羣雄假義尊懷王我𨿽三戶秦可滅彼蝱可搏微者或莫傷將軍乘勢惡一掃當時籌策誠難量項家父子本彊暴以謀制勝非渠長義𨿽去暴失之易一死竟墮貪如狼重瞳子何猖狂只知帳中奇兵化靑血不悟鉅鹿之戰開天亡風雲慘淡蛇作龍安得卽遇隆準翁使我目亂狐裘茸髙陽酒徒號狂客醉中兩眼何其瞳攀鱗掉舌才數語兩女輟洗來趨風英雄有時利不利俛首何限甘長終楚王店頭土一丘至今艸棘荒煙愁我來弔古還一嘅西風黃鳥聲啾啾

中秋吟

中統二年予客上都館於太醫使王宜之家中秋夜伯祿宣慰攜酒相過同防者館主王丈洎省郎宋庭秀近人來索舊賦亂道今亡之矣因追作是詩以寄

二年中秋客灤陽灤江陸海天中央秋風吹空一萬里誰復斫桂增淸光年分秋气無少陂但覺霜露非尋常玉繩滅沒澹鳷鵲眾宿何有爭光芒煙霄幸附應時翼佳節共下今宵堂鳯池鳴佩有餘暇白兔搗藥秋正香故人攜酒喜見過慰我久客同一觴謫仙杯杓思浩浩芙蓉城闕天茫茫眼中賔主侯與宋胡牀更對墻東王九遷初不羨時貴一醉徑入無何鄕人生相逢貴適意浮世聚散眞參商當時少陵客愛國心遑遑夜深飲散臥不寐醉聴金鑰鏘瑲瑯夜如何其夜未艾被衣顚倒尋封章只今潦倒百事廢感嘆嵗月徒悲傷書來索詩敍往事盛集難再須揄揚興來追作固狂斐念君久要曽不忘鄭重西樓花上月金波重約醉秋涼

花工王氏歌

城南劉郎攜鬥酒與客來參秋澗叟當隅踧縮不敢坐王姓珪名三十九平生有技眞可人好个春風接花手木翁奪秀孕黃婆轉眼紅朋棲碧友劉郎秀春趣已成往往豪家鬭招誘王生本出方技家品味神經無不有流芳轉入百花香豈比槖駝法堪取只今家住園田西小橋流水遮髙栁防邀一醉百花堂要借我書傳不朽我自東歸今五年小園栽種期幽妍城中糞壤雜瓦礫𨿽有美植何由蕃結根失所固可惜異品奚獨冰霜纒君不見芳蘭種不生惡艸翦不去此事人間自今古田園子聴予語本根或撥非所宜一接千金戒輕與

河圗篇答伯明學官

河龍負圗自昆侖庖羲畫出乾與坤聖昌拘幽演餘蘊六十四卦相氤氳姬情孔思本傳注行簡別出尊皇墳經從東漢亂古制綴合爻象爲全文韓康輔嗣轉殽雜糅以莊老何紛紜東萊探賾復古定太極旣判二气終然分女媧拊掌爲驚絕天地再位開根易包萬象無不至若以一爻爲一事其道反局而不伸考亭専以筮爲主豈非天道似逺人事親當時厄火燎九地不爾亦墮秦坑屯君緘越本逺見贈老眼一洗空花昏細披五贊得要妙余作孰敢光爭新君不見行逢市兔具此理桶底有見爲伊新作詩寄謝君應聞

風字瓦研歌示陳生

平生蓄研空累累其名曰端猶可嗤世間萬有瑉作玉堅則墨褪軟則泥或濃或淡不成字終日與伍空嗟咨東家瓦研面尺五其狀宛似維南箕松風小試漲霧臨視黯霮羲之池朝來揮灑盡快意一筆掃出千蛟螭東坡黼研不可見咄此朽壤爭神奇君不見莫耶神寶不適用補履曽不如囊錐

雷將軍歌

雷舉秦人家將種不學齊髙賈餘勇溫然醻接逢掖流照眼容刀輝玉琫朔風憶捲闗隴破西走巴渝爲勢擁宋人重漢不內任閫責豪英制邊聳將軍守戍分劍闗劍門天險石巃嵸當時一軍號安靖玠去重狺閫呼洶【余玠字義夫官至侍郎在亡宋時最善守蜀者也】龍旂西狩萬壁空石角此心隨北拱天顏喜動詔賜金一日康侯三接寵盤盤大獲金湯牢雲間猛將須髯豪片言因壘引降出風義不減曹王臯蜀山破碎凱歌裏六軍喜溢秋天髙破岡山頭望回斾小臣墮地空烏號囊弓歸來血洗箭又許拜舞趨新朝命妻賜第恩轉渥才得主漕浮綱艘憶昨先聲躡鼓鼙只今騎馬似雞棲朝來攜酒過予飲細話往昔非餘悲事機翻覆古如此一椽僦捨甘調饑我方讀詩至秦仲車鄰駟驖生光輝乃知風聲气習逺自文武始歌頌不到秦家非

革故謡

南城囂囂足污穢旣建神都風土美燕人重遷朽厥載睿意作新思有泚一朝詔從殊井彊九陌香生通戚裏煬城密邇不剗去適足囊姦飬狐虺城復池隍莫嘆嗟一廢一興固常理令年戊子冬十月天气未寒無雨雪禁軍指顧舊築空郊遂坦夷無壅隔寂寞千門艸棘荒佗年空有銅駝說我詩𨿽小亦王風庶配商盤歌帝哲

通漕引

漢家鼎定天西北萬乘千官必供億近年職貢仰江淮海道轉輸多覆溺東阿距泉【淸泉縣】二百八瀹【闕】西來與淸合安流取直民力省積水浮綱才兩日自昔河防爭橫議秪辦薪芻不勝計宣防瓠子至今悲以彼方玆功極細役徒三萬期可畢一動𨿽勞終古利裹糧荷鍤去莫遲行防連穡東過薊休說春潭得寶歌長笑韋郎空侈麗從今粒米斗三錢狼籍都城樂丰嵗

珍珠菓詞

有菓有菓名珍珠厥苞蔥翠二寸餘絕類王未變赤紺瓤滋膩甘酸俱就中結核大於指狀似萆麻色微紫逺供來自廣南州臣子獻芹心爾耳然觀夏賦皆邦用口腹所充須錫貢若論橘柚亦常材此物胡爲勞驛送

當熊詞

戊子冬十二月廿五日聴韓陳二生讀通鑑綱目至中山馮太後事迹壯其貞節感而作當熊詞馮元帝偼伃哀帝祖母也

漢家九葉時淸晏帝拱深宮樂遊防魚龍萬舞閱來饜鬭戰雄觀臨虎圈老熊駭逸突笠出被髮攀楯來禦殿昭儀散走虎士驚盛气當前無少變大駕臨軒問物情斂容前對香雲顫妾聞獸猛得人止萬一不虞身殉難日華翻動喜歸來香飄合殿春風轉君不見東西兩漢五百載班馬徽音盡堪羨元城投璽馮當熊能以至柔馳至健大笑陳妃望幸心千金空買長門怨

東徵謡

【闕】春涵物生廣芽孽中【闕】

先王志忠奬馳驅鱗介【闕】

海波騰沸聚使纎怒鱷奔鱷歸【闕】

渠魁谷

靜川空骨如莽今年復作欲盡殪逸徳【闕】駭天吏孽余走死黑龍東詔勿窮追令自斃就中縱殺勢難分桑婦畊夫同【闕】例天兵南伐六十年楚女吳兒供北婢欲知天道【闕】覆心看取東人復爲

下瀨船

家中之木同灰槁炎海波翻震天討彼交事大天理常嵗嵗卑辭悼虛表舟師陸騎問罪來力審難支施機巧彈丸所據五郡地瘴气爲災稱地利我來彼遁還則尾一弩千人不容避老天限作羈縻邦不以衣裳介鱗易昔賢有戒是貪兵若論彼資才具翠【南越志尉佗將安陽王治交趾有神人曰臯通造神弩一張一放殺越軍萬人後佗子始質於安陽王竊其弩毀其機馳報佗佗興師擊之】漢家聲教初無外下瀨戈船微主帥一軍膽落陷泥湖二萬選鋒同日敗裹糧載甲力有餘正坐無人作吾愾軍聲稍振需所援春水旋船可濟古人堂上有奇兵安得營平與動輩

徵士謡

東風連日沙塵昏兵威掩盡春气溫漢家武備徧九有南來探騎絡繹何紛紛今年十抽一北去千里起赴和林屯禦河西岸殷牧野萬甲照水光粼粼觀容有使親閱實不許代名須正身神牙獵獵見北靡精鋭全是嫖姚軍嫖姚出塞路幾千逺戰不過封狼山徵人莫憚行役苦廟謀素具車攻篇君不聞王師有徵古無敵何況彊弩之末魯縞其能穿念渠愛惜腰間箭防聴長歌入漢闗

天星行

天星蓬蓬若爲祟彗掃長空䢐防位六龍推墮日車翻萬火分崩碎於地老天變色赤祲如西北絕天間狗吠行人匍伏羣雉驚澟澟甚於崩角畏君不見天星懸象萬象精一物下亡一星墜春秋二百四十年孛鬥經天無此異不然大火示厥罰下熛人間爲沴气月寅嵗丑丁酉辰東方向明時又寅老翁百嵗見未曽何況地上蟣虱臣天𨿽髙變𨿽大災反爲祥果何賴正有徳修知儆戒

雨木冰

晝防防云族聚知气滿【闕】作雨【闕】

和變而凝冰著樹巧裁細翦千萬狀【闕】

翁縮頸凍欲僵辦著乾坤開大素其詳【闕】

三朝古說大官爲最忂曦輪過午始消釋膏【闕】

如雨泣少

陽爲臣冰卽兵麟史書徵臣【闕】

者互長雄此事胡爲兆今日

建春樓歌

【闕】

頭春日長建春樓【闕】

與東【闕】

門香

層【闕】髙掲富觀覽春潭照暎千帆穡吳商楚女莫空過渠是京樣河馬西京張世間忘憂惟食飲越羅蜀錦空千箱登臨人具醉飽去共城齊氏眞非常共城齊氏眞非常

潛蛟行謝溫將軍恵石

溫郎少年姿潤秀好古探奇出予右叩門相訪得怪供鬼刻神劖未嘗有我欣植杖三摩挲秋水潛蛟見蟠紐何年囚鎖出禹穴不磔須牙驚水母毅然見贈初不惜澹癖憐予象江守深藏夜壑空有戒當晝兒童負之走千金求買何所得一旦攜歸定非偶淸泉湔祓庸玉汝屹立花間冠吾囿蒼鱗照水勢若動口鼻唅呀欲防吼常疑尢物卽神物隠伏地中諒難久宣和族聚失所在卻恐雷霆下來取一春病酒日欲眠忽得此峯如至友娉婷翠袖喜欲舞復訝舞仙來勸酒君不見九成論樂一夔足萬石不須誇栁栁人生意气貴相傾走筆酬灑當瓊玖

重門行

瀟條共西野有域號重門重門幽幽深幾許齊芳歸藩何足云公卿老淚空沾巾天道好還非少恩靑山斜照自今古禪陵西望猶比鄰曺瞞搤吭忍不殺終我四百爲虞賔乃云得之羣盜手吾將誰欺欺彼旻君不見鄧城南頭漢濁漉至今艸樹淒無春

唐申王畫馬歌

花萼樓前閱庭實布乘黃朱笑羣辟奔虹凝露故家物詔冩眞形出東壁申王夭矯龍一種揮灑元精固無匹龍池十日霹靂聲房駟無光韋偃泣千年事往失所在此紙流傳見眞迹明不厭百回看飛電流云悵猶濕當年圗畫樂升平轉首云屯散榛棘儲皇才借河隴余旋復廓淸唐再辟物盛而衰固有時校以倉皇易爲力漢家拓地封狼山萬騎騰淩已無敵更求駿骨張吾軍一綍風飛能事畢𨿽雲中夏號雄彊富不民彊孰供億聖謨經世了不刋收卷入囊三嘆息

秋澗著書圗歌贈畫工張仁卿

張生冩出秋澗圗先生胡爲此逰居知余讀書樂幽寂況復野麋之性宜與水石俱西風蕭條秋气余浮雲身世將何如江蘺托詠太哀怨老松臥壑甘扶疎逢時不作棟梁用且須著論希潛夫盤盤澗曲深幾許長吞逺泛知攸䢐百川橫障使東往細大不擇羞潢洿考槃有歌誰與伍山鳥山花吾友於張畫師王宰徒雲煙落紙何舒徐吾今平居日已久爲我作此眞良謨平生未嘗學學焉於此初古人尙交無老壯要欲靜泊志可明而逺可逾駸駸晚景幾桑楡不知此去澹泊得似畫中無目明神王骨相臞一丘一壑著防輿畢此一事爲成書此外何有於余乎此外何有於余乎【比集錄古今相業爲調元事鑑】

秋澗集卷十

欽定四庫全書

秋澗集卷十一

元王惲撰

七言古詩

題耆英圗奉呈子初中丞

張生好奇兼尙友古畫古書長在手欣然示我洛英圗便覺奎光生戶牖衣冠磊落十三人閒著一枰談治否堂堂文富兩具瞻天下倚安眞大叟平頭七十是尋常獨有端明未期壽方辭晚進不敢班列宿光中已瞻斗北門易慮望佳招【王拱辰字君貺】千里馳書恨官守升平盛事那得再夢寐席間把巵酒吾儕起敬當如何再拜乞靈三叩首君不見西周文物稱全盛除卻邑姜才得九神崧間气萃此多周鳳魯麟紛在藪鄭郎繪事固入神自是徳星傳不朽我思仁祖慶曆中慶曆政有三代風斯民皥皥樂其樂六合一气開時雍扶持有位總是諸賢功熙寧天子錯料事以忠爲邪邪作忠放教公等在散地擢置安石司羣工恵卿繼用二惇起當時何止驚三空嗚呼以人爲鑑古所取安得獻此與論治道之污隆願君深藏勿輕出世代𨿽逺多靑虫

紫芝歌

繼胡紫山集瑞堂詩韻己丑秋八月有紫芝產陶戶朱良舍下凡五六本此最異者

陶坑削崖蝸作室和气所鐘無不及非緣石澗木之精平地抽英昭茂徳蓬一夕爛生光紫蓋彤枝照鄕國氤氳五彩畫不如駢秀連莖瑩於漆考祥吻合農帝經表瑞無慚柳州筆老翁百嵗見未曽醉將蒼髯漫如防郡人爭欲飲至和奔走來觀恐無及出門秋望稼連云汝芝汝芝安所吉

圯上行

邳州道中作十一月初四午刻書於宿遷馬驛

楚兵東來殺爲嬉烈火西捲騰颷吹爲藂驅爵恐過慘天賜漢以興王師憶初椎秦天下震盛气不折將徒爲泥中進履屈亦至不爾安制重瞳兒往年親視濟北石此日還賦圮橋詩神龍變化不復見仿像鬼物來陰機素書三卷不必怪要本老子持其雌

題長江萬里圖後

稚年屋居三十春老境誰遣東南奔去秋有詔使持節此自邶衛官甌閩閩中水淺百味澹但覺艸木多精神展放江山萬里圗卷中瀟灑似堪娛寄聲故國遊觀客卜築蘇門盡可居

問吳臺辭

吳江宮殿尋無迹只見山蒼湖水碧步上髙臺散客愁十月江南看春色曉風翠雨濕闌干檐花露宮娃泣欲遮愁煙問故臺愁煙無語空蕭瑟是邪非邪不必辧且爲興亡求亂隙夜半娃宮作戰塲總罪君王以色荒春秋責備大法在不道延陵退耕吳已亡聖賢處變貴逹節審勢不得同曺臧當年泰伯終三讓明見丕承有聖昌

南臺懷古

封君姒遙裔重光麗無諸憶提越甲佐天討翦嬴摧項開雄圗保邦事大霈龎澤至今國俗猶薰濡石樽劍沼兩寂寞山川良是先生都越人感徳知所尊簫鼓猶陳藻薦殷潮去潮來朝又暮花謝花開秋復春千年事往遺烈在艸木澟澟來威神廟中筠簽萬有卜陳說禍福穪靈珍我因拜禱問來事繇辭灑灑何其眞殊方逺宦乃气數品秩𨿽到多邅迍正須耐辱安所遇不及防出東南閩生平行已半流坎𨿽老而壽猶朝紳鞠躬黙謝神貺厚得遂歸隠余何云我來正值羣祀日伎樂朝獻爭趨奔越巫紛拜靈欲駕冷風滿斾翻凝雲回首笧臺祠下路蕭蕭寒雨濕蒼麟【今廟基卽漢髙帝封笧臺也】

遊九仙閣

三郎百戰開閩國欃槍基圗專詐力二嬖恩光象服尊九龍帳設香雲濕朝參寶雲宮暮禮妖師席國事一從神所質九仙結構豈此時萬瓦鱗鱗跨空碧閣中景象四時新往事如雲散無迹我來登陟縱遐觀一榻淸風抵萬錢暫與塵襟豁煩滯橫欄直下看三山

雜言寄申隠信宣慰時在泉州近辱書過蒙逺問倥傯間不時奉答獲罪多矣人行謹以雜言爲報奉別後一粲

蹇予元年東魯客初識君侯髮如漆平生豪气樂新知一笑論交眞莫逆涼風八月中秋節月滿金尊惜輕別邂追溪堂又五年情好比前尢欵洽髙堂轟飲幾連明四座歡呼倒冠幘當時樽前鬭年少豪邁不知家立壁興來爲我掃雲煙思入天機妙無迹我識君侯此餘事落筆縱橫見奇策自是睽違三十秋只今同客嶺南州天涯牢落盡愁絕況復兩翁俱白頭書來慰我見安好細字滿紙紛銀鉤故園風物信如舊栁子初起爲山囚春云夢濕蘭苕翠壯觀雄翻海嶽樓近從潭府閱家數筆力已復追營丘煩君吮墨畱余溢重爲靈均作逺逰【中隠乃云甫道號近於魏參政處看云甫山水畫故云近從潭府閱家數】

李夫人畫蘭歌

淸閟堂深不知暑瑤艸佳期夢圃孫郎笑折紫蘭來素影盈盈映渚李夫人澹丰容天然與蘭相始終剡藤一筆作九畹落筆不減江南工芳姿元與凡卉異曄曄況是湘累藂離騷不復作遺恨千古沈幽宮君看此花有深意似寫靈均幽思悲回風君家大雅堂文采東野翁並入慘澹經營中秋風拂簾秋日長芳霏霏兮汜崇光澹妝相對有餘韻畫欄桂子空秋香淡軒托物明孤潔五十年來抱霜節固知色相皆空寂妙得於心聊自適仿像湘娥倚暮花黃陵廟前江水碧生平佩服眞賞音升聞紫庭非素心喚起謫仙搖醉筆爲翻新曲冩瑤琴

李夫人名至規號澹軒亡宋狀元黃朴之女長適尙書李玨子早寡今年七十有二善畫蘭撫琴近爲郎中孫榮父作九畹圗若與蘭爲知聞也且自敍其後云予家雙井公以蘭比君子父東野翁甚愛之予亦愛之毎女紅之暇嘗寫其眞聊以備閨房之玩初非以此爲求聞於人也郎中以蘭省之彥一日來徵予筆遂誦防污亦何忍但覺難爲辭之詩以應之孫求歌詩於予固樂爲賦此者正取其節而不以其藝故也秋七月初吉秋澗老人題

雜言

我今行年六十五得至從心能幾許憂愁風雨毎大半念至於斯足悲楚縱令得邁七十壽比老於心當悅豫不然終日疲事役歿而後已眞愚魯君不見人間聲利藏禍機迷著世人曽不知得之志揚失之沮一死如傳爭奔馳又不見朝花才榮暮雨惡火竈方熾寒灰隨攀援髙貴鄙卑賤得勢未必皆便宜至人大觀出世表肯爲造物相調戲豁逹一篇莊叟論太山毫末較來齊

福唐中秋對月醻劉端友見贈之什

少年愛月長苦吟賞玩不知淸夜深擬揮玉斧手盡掃丹桂陰髙歌起舞防淸影直入月脇穿天心節序依然人耄矣所事感懷無可喜少陵有淚濕金波嘆息無家淸夜美當時流落止鄜州況在甌閩數千里此夕常娥海上來【謂三山距海九十里】冰輪蹴踏驚四開牀頭有酒不復飲追憶少壯令人哀老人病骨防風露靜臥空齋深閉戶卻從虛幌看淸光四壁秋虫饒夜語

題釣防

至元二十六年己丑嵗冬仲九日予自桐廬舍鞍鼓棹取道嚴瀨旣午艤舟祠下登拜遺像肅如也歷觀古今題記多論其形迹未有明先生之心者天下有二道出與處而已先生之起義明君臣順乎天也浩長歸气信名節遂其志也夫三公坐而論思明是理而表萬方者也是則佐理之功多矣尙何爲因畱詩招隠柱間入客星閣眺羊裘軒降觀釣臺書院山光叢簇江流有聲若有以回俗駕而謝逋客也江行有程促之而去回望雙臺顏厚有忸少中大夫福建閩海道提刑按察使汲郡王某斂袵書

劉郎少年同幾席繡裾朱衣稱謹飭六龍一日飛上天豈爲故人談往昔嚴陵欲臣意有在大隠何心學夷隘當時𨿽落物色中肯以三公易其介先生豈是煙波徒奕奕星芒動帝車一言稍峻得狂鄙況復好爵縻其軀君臣大義旣明著助順又見懷仁書君房初不識防意尙欲求益何其迂一竿𨿽老桐江月盡著淸風厲薄夫

洛中吟【有序】

近讀邵氏所書洛中雜事撫卷三嘆令人有不能己者嗚呼五代間亂離相繼其否極矣生逄玆辰一何幸哉故孫樵有生恨不得爲太平人良有以也因效康節謝溫公買園詩格綴集所見賦洛中吟一篇其辭曰

萬方文物洽堯雍若論聲明極洛中地自滎南連洛北化從眞廟到神宗總將六合淸明气散作三川禮讓風道統有傳程邵在勲名無比富文崇棚車載酒都人賞名教傳家習俗同花木四時春不老耕桑彌野嵗長丰三千步幛家𨿽侈十二行窩樂最融春酒泛香沽翠幙夜花和露買筠籠小車髙閣期眞侶魏紫姚黃擅化工愛育總歸君父聖論思不出廟堂公荊舒變法無期月社稷垂亡到一空讀罷適然淸興逺一簾花影曉光紅

竹鹿辭【並序】

竹鹿出南海布哈拉國赤毳雪文狀若背然頂有雙茸葳蕤如瑚巨枝至元廿七年秋八月上進過福唐予獲見之昔梁武王逰兔園宴忘憂館命諸臣賦苑中諸物文鹿其一也余因卽其所賦攷之正此鹿也因作竹鹿

竹鹿亦瑞獸頂有瑚茸素綦爲紋【闕】

極

騰仙蹤風吹墮海洋【闕】

玉樹

靑蔥瓏攸伏日與羣甡從一則【闕】

道通君不見漢武獲異獸非辟西南封迢迢玆鹿來漢道相比隆東南際海國萬數將見珠香犀象等物相率皆來同

遊金山寺

我登金山江似練金山突兀神鼇抃樓閣參差四五層覆壓崖巓瞰江靣壁間不見老坡詩空歷長廊瞻湧殿江山形勢互爲勝直上金鼇窮偉觀徘徊久眺吞海亭海門兩防煙螺澱就中望處不爭多大抵蒼茫煙一片平生歌詠古人詩此日一樽償宿願攛牌才過璞墓西水作磴痕風四轉放船北渡返東行一葉中流去如箭瓜州西北墮杳靄照眼鶴崖迫焦巘獨遊髣髴蘇公興冒險比方章子愞夕陽西下煙四起欲進何之退無畔倒裝漁艇入荒村百計無由登北岸柂師失色都船驚暗觸江神豈予譴我爲使者初不然先盡人爲論事變力微艦巨酒半酣正坐忽焉遺此患金山𨿽奇極淵險洎老登危非所便書生气習不一到慊慊此心孤所戀量非謝傅與婁相驚定老懷彌懍戰間闗投宿野人廬因賦此詩爲永嘆

至元庚寅冬予自福建北歸渡江作此詩未嘗示人逮大徳己亥十年矣衛輝判官井君徳常陞倅鎭江來別因話及焉並索書此詩雲歸刻寺壁以增江山勝槪予謝不敢當然使讀者爲遨逰之戒云

鬼車行

鬼車一身編九頭黒夜來過聲啾啾半空瀝血灑人屋所遭之家無空休窮凶極惡煽威虐妖孽幾徧江南州姦黨蔽事莫能發百計捕逐無緣由聖王明見萬里外一网掩來同治罪憶初百鬼擁行車此日行車載孤鬼瑯璫系頸纒車軸涕淚淋淋不時哭死聲宛轉尙嘔啞晝夜催行不停轂路人借問欲何之詔赴行臺加顯戮揮刀臠食快眾心奔鯨四沛無遺育萬里歡聲動大江百城歌舞喧華屋我思善惡人自取禍福不應深倚伏寸心少慊獲陰譴天网大刑敢輕觸爲誡凶人不足心鬼車罪例猶檮杌

流民嘆

我家本燕云未省離鄕國前年一霜秋稼空望入田間禾穗黒忍饑猶待下年收一澇髙原水三尺人生重遷乃本心一餒催人忘南北水采無菱芡山収闕橡栗𨿽云生處樂乏物得生活扶攜逺趂河南丰道路無資日行乞毳衣穿結杖蒿藜气力淩兢雙脛赤我聞堯水與湯旱民免流移少損瘠不出九年畊長有三嵗食朝家勸課盡憂勞只爲有名多少實常平向爲前省壞義廩近年無廣積江南最苦過都錢更著營司日騷屑營司已罷民力蘇大府兼農制徒設捄荒發廩最上策近井乃能療近渇君門萬里安得知作詩代灑流民血

南樓行送信禦史佐鄂嶽行院

武昌南樓跨空碧滿目江山猶往昔笑拋霜簡佐行樞去作南樓幕中客羌予遊宦江之南江南軍務多疎濶摘差押取固多甚是養威並練習十羊九牧苟非人未免因緣出枝節卒然警急幸無事若論罪功孰褒黜就中貧難可憫孀婦盲翁死應絕依然名姓在軍書按籍末微豈容說唐兵六十卽放免七十一丁令侍側當時貞觀開元間三代仁風略無別幸今守戰有專職整暇虞姦正今日兵惟禁暴本衛民不致侵漁乃良策蠻陬溪洞旣荒逺顚枿其間不無孽畬軍新附用得宜以彼爲政易摧折前年盜起江西東千萬爲羣恣衝突只緣浪戰乏總戎還使民殘兵耗力請君諍此能一行四院規模自吾出此時乘月庾南樓談笑胡牀能事畢

五色鸚鵡歌

滄溟浴日麗火荒飛走衣被昭回光隴禽鐘秀更奇絕翟翚絢煥紛天章越裳野雉太縞素上與朱鳥參翺翔環玉得之不敢愛爲是珍物歸天王山川迢遞來林邑防送慇懃飼紅粒海樹𨿽殘舊宿枝君門萬里承恩入香瑣金籠暖禦煙盡日充君眼中物一鉤紅觜盡多知兩葉翠衿眞聚鷸六宮共說鸚鵡嬌天使傳呼供內職且莫低回訴苦寒卿雲長捧蓬萊日

福星行

河南雨足餘三尺河北嗷嗷千里赤河南穀麥賤於土河北齊民有饑色爽气空吹五日涼火雲不散三農泣天有貴神名太一前嵗人傳豫州域連年大稔風雨時全是福星照臨力幸今六合入提封聖上同仁視如一又聞天下猶一身气脈周流體能適福星福星宜憫斯少分余溢霑河北

白鹿嵬歌

太行西來萬馬奔嶺嶂橫截摩靑雲山陽西北望鹿嵬突兀絕似東山孤撐直上幾千丈雲煙覆露垂天根憶初誇娥擔負分太華萬古雄跨諸峯尊有懷孫公和自是物表人半嶺騰鳳吹萬壑飄遊氛纒身𨿽有一文髮以火保耀先吾薪嘗嗟中散寡於識三載堅扣如無聞當年淸嘯杳何許此日乃有由巢鄰苦齋老淸而惇才丰識逺兼多文人見長松偃蹇臥云壑豈知浩浩之气藏彌綸有首不頂丞相帽有足不踏公卿門詩來三復有餘馥如茹秋菊紉蘭蓀平生尙友抱苦節逸興特愛淵明眞不居城府盡髙尙況欲捲迹同其倫白鹿嵬髙輪囷望之可仰不可親徜徉終嵗竹林下回視七子徒紛紛回視七子徒紛紛【東坡云孔子不取微生髙孟子不取於陵仲子惡其不情也陶淵明欲仕則仕不以求之爲嫌欲則不以去之爲髙饑則扣門而乞食飽則雞黍以迎客古今賢之貴其眞也】

瓊華露酒歌

酒之爲齊釀法先趜生玉粒聴其然百方百醖品各異要以色味淸爲賢井君出職光祿寺容止醖借涵淸妍朝來相過憐衰翁開樽小酌何從容銀罌細寫疑匪酒玉色照眼淸如空停杯題品賞超絕瓊枝湛露吹天風一酌气馥烈再酌心沖融憶初蜀使分餘瀝老頰不到潮春紅爲君三咽盡鯨吸便覺輔安五臟夷三虫吾聞此術煮酎法連罌气化開鴻蒙多君屢制轉精粹儀狄拊掌驚神工橘中遊戲商山樂玉薤策勲俱妄作浩歌爲約飲中仙世間原有揚州鶴

有狐篇

黃蒿古城人絕迹有狐綏綏出復沒近郊夷曠兀兀靜獵食無求蟄無窟依憑城社嵗月深羣犬噤聲畏不逐或曽爲孽化而人漢有曺瞞楚奚防蒼形雪面妥彗尾气出陰邪余譎詭振毛出大嘷黒夜竊食人家翻盎錡鬼行胸臆神不容彼爲一饑還爾耳況今白畫雜人居厥兆有占羣小侈郡侯執徳盡勝妖要絕其根心乃已老姦急捕驚脫兔遺育燻夷滌腥穢彼狐微物徒妖訛朝來一掩虞人羅叔敖殺蛇韓逐鱷公等去狐誠可歌張綱埋輪非不問事有難易先重科人面獸心當若何

罩魚歌

稻秧鍼如溪可掲春水桃花魚失勢野人乘捕趂農間風暖溪深張水戲輕舠前漾撒巨网後擁罩竿遮兩際大魚赤鯉如有神一夕雷風先逺逝終朝罩上盡常鱗栁貫壺攜不余棄行觀窟宅幾一空河伯波神爲悴君不見天生萬物盈兩間物物資人供所嗜用惟有節取有時食不能勝非小恵山不幽來水無阻智出羲皇結繩罟上焉神理下物情以類相通無過舉於戲三代根此心後世胡爲棄如土東軒歸夣二李生我夢何辜遽如許

風貍行

風貍出桂海厥狀卽猨狨晝伏如蝟縮夜躍衝樊籠咄彼乳與溺愈疾收奇功或云識風候飛行半空中置之危檣顚順勢蹲西東越人豈此異逺進燕山宮不思汝悖疾持此以自攻幡然效順如貍聰交州況復七縣地枉著螳臂當車衝南風不競汝親見戈船下海驅羣龍聖皇神武包九有任土之物皆吾賨養之如春涵如海聲教所曁開唐封汝不聞蕭梁天監間林邑之範觀天風審知中天禦明主一旦職貢應來同玆焉罔念從爾耳嗚呼彼貍何所庸

賀君玉林兄得重孫

共山老仙號虛白未老而閒見髙節瑯瑯玉骨隱含滋散入云仍衍遺澤林兄今年幾八旬飲啖行步餘精神阿元遊宦已通貴慰眼又見元之孫犀錢玉果蘭湯溫洗教啼泣吾試聞充閭之气當熅熅繞牀阿堵莫輕動畱待他年讀書用

二俊歌【並序】

總管溫卿蓄一鶻一犬毎出獵不卽則已卽則必獲其失一願以羔見償予以二者𨿽自籠養指嗾中來非俊無畱賞其何能爾作二俊歌以美之其詞曰

溫郎年少溫如玉老作獵師知所蓄不勞赤羽膳千夫眼底韓盧手中鶻太行東麓云雪岡飛鞍鳴鞘幾馳逐暮歸不省錦鞍空獵獵霜風靜三窟我觀二俊固奇毛擊取無虛指縱力數朝解鞍何所從鎖牕弄筆圍春風螺香不到眉嫵秀鶴翎細抹丹砂紅防當捋須賞不凡爲君一醉琉璃鐘

題任南麓畫華淸宮圖後【並序】

圖有閒閒公題詩作擘窠眞書蓋與畫世爲三絕此卷初藏於僧遜公繼爲嬀川松公所寶興定初松間關兵亂中保持與歸燕都今爲子英家藏至元廿四年楊示予披玩者累日嘗欲賦一詩以發偉觀竟以事未暇今林谿歿畫復在燕不知且歸何人隨閱釡水集見公題詩偶書此以償宿昔初弗計其不自揆也廿八年冬十一月十四日秋澗老人序

三郎年耄誇精健嵗嵗華淸事遊宴玉蓮湯殿浴行雲傾城幾顧環兒倩一掬遊塵散馬嵬餘波不涴香囊怨龍巗畫筆寫興亡墨花暈出眞仙傳謫仙辭翰雨起色嫓以任公世三絕我昔西遊不到秦披圗空夢驪山月林谿家藏什襲珍楊生已歿歸何人防持當有松公神

和東坡聚星堂雪詩韻

天風一夜吹枯葉淸曉開門驚天雪林林萬木凍已僵漠漠長空來不絕南畮能滋壠麥肥東牀任使琴絲折防用壯見肅殺疫气迎春盡消滅少年雪獵狐兔羣夢寐韝鷹思一掣凍封窟宅龍挺蟄色晃書帷繒失纈中庭食飽方散步行襯春泥思木屑一冬三白積餘威不比尋常應時瞥炎涼一气不自如苦樂人生有難說羊羔金帳暖如春布被藜牀冷於鐡

雞蹠劍歌

前年官閩中偶遇牛斗客醉解胯下劍壯我逺行色劍名雞蹠來岷峨鐡花鏥出雄雯多似連還斷斷復續蒼精含景爭橫羅南遊萬里非浪走彈鋏豈爲無魚歌飛空欲作黃鶴舉劈浪下斬岊江鼉誰期雨事俱大繆歸來掛壁如陶梭吾衰物壯終汝悞不見漢相劍佩紛相磨春雷奮蟄當如何春雷奮蟄當如何

飛防館瓦研歌

洛邑西遷漢靈泣一炬南宮三月赤飛防鎩翮化靑鳬老瓦淪胥何所得太陰凝魄袐興亡土花千年不敢蝕劉郎杳杳秋風客神鳥防飛憶初格豹章爵首尾蟠蛇建章千門風冽冽磨礱頭入孤圜收劍淬松聲聴蕭瑟墨花供筆發幽光長日玉堂生五色張華博物見初心笑泚爲渠說昭陵柏城初覩汝十五年來莫渠別防軍紀漢明有書應劭箋形更精潔道初在邇求轉遐半世看書眼空纈衝霄持贈有深意淡癖憐予如任俠一朝入手與神防過戶不知吾屐折嗚呼三代不復見兩漢規模盡堪說寶藏宜與瓦礫殊隄備有人來胠篋

淸霜怨

日落偶過吳郎家入門兩欄姚魏花金盤洗妝都幾日已覺鬢亂釵橫斜韓卿秉燭惜佳麗便恐翠袖倚竹空春華鶴翎紅糝玉蝶粉墮髻睡美吳宮娃我欲問花不解語何故忽爾令人嗟東皇醉著初不問靑女潛妬飛銀沙花神斂袂避陰慘駐顏何有仙人砂京師名圃花不少今嵗閒殺逰春車客懷豈獨被花惱俗事擾擾驚無涯西風巷陌塵障面酒樓寂寂空簫笳我因未事得閒在盡日飲客煎溪芽天教世務不掛口遮眼幸有詩書葩時時防筆散幽滯錢裹忘計東坡義爲花作譜見衰盛自笑思澀頥空呀因聲寄謝紫山老落落髙舉淩靑霞

賀雨詩【並序】

通恵河自壬辰秋間治至今年夏六月中穿土未已時方旱暑气極熾兵民頗困於役是月二十日有司請少間以紓民力首相主減役止畱軍夫五千庭議已下而雨作盈尺賦賀雨詩以紀其事

一畝泉深龍滙碧逺引入城通大液不緣蝦口灑郊塵又匪農獻琛璧稻禾流脂粟米白嵗與饑民丰粒食靈臺靈沼須民力並力一勞思永逸今年旱气罩火傘赫赫焚如驚赭赤萬人云鍤揮汗雨薰染經時不無疫有司陳請避炎輝役敢辭辛時少息已聞停議出中堂未午朋陰蓊東北都城一雨幾尺餘何俟巫吁而雩盎浮蜥天人相感本無間金鉉調元不多術誠心公道卽天心元气洪蒙開太極餘糧棲畝禾滿載禦廩天囷若京積夕陽澹灎斗門深一片波光連畫鷁

題中山劉壽翁九十五詩卷

按部過中山憶嘗謁王丈眼明欣見百年人談塵詞鋒轉淸亮故都喬木幾秋風精力有餘無少恙盤盤定武古戰國耆舊例多神所相於今又得劉家翁人說殆與王丈同康寧好徳九十五篤實外著心和衝世事不掛口外物不役躬軒冕眞倘來眎若云浮空子孝以志養家溫樂時雍固云賦予厚亦自存養功常笑雞窠祖𨿽見九世宗不食又不語壽齊彭籛安足顒何如此老人雙瞳炯如兩耳聰子孫滿前樂融融嵗時燕喜北潭緑常日睡起東紅稱觴宜有鮐詠背祝噎不用鳩爲笻行聴鄕閭尊二老丹靑蘭若見儀容

送李蕭二君奉使安南【李仲賔假部侍郎蕭假部郎中蕭隆興人以神童出身字平則】

安南九城海中沚黒志彈丸良蕞爾扼吭控背相簒弒正倚大邦爲表裏畏天事大自前王念彼人臣以忠至先帝包荒不遐遺南北肯分同赤子嵗時宣諭極忱誠都防諸畨殆三紀豈惟璽書意曲盡錦幣殊恩兼藥餌至仁臨禦海波平銅鼓聲沈邊四敉父恭於前子遵後臣子於焉正其理前年奉表餘翠具再嵗象奴紛異議執迷托故謂來庭彼孰能欺自徒骫先皇赫怒安逺人邊將請徵思一洗秋風少約茂陵寒已復夷遷空越鄙嗣皇龍飛擴神武盡雪前愆昭曠度兩階首舞有虞幹正以自新開彼路皇元一气包六合榻外他人非所慮豈有父子一家還異趣使華重照欝林光積懼懷恩深悔悟二奉使心何誾逢時吐气思經綸縱橫正有三寸舌不在犀翠充庭珍嗣皇仁聖自天眷又非人力之所能徳澤如海涵如春彼交𨿽宜知聞眼穿一宥盼已久去去莫緩都亭輪

繼翰屬詩韻昨觀諸君光和所謂眼中有鐵皆勍敵也復爲滲漉以見鄙懷

蹇予一生空濩落心侶虛舟藏夜壑誰教浪走半九州潦倒不容停兩腳前年尺一遽呼起峻以文階深自愕投閒置散乃分宜未免老爲文字縛靑綾被暖玉堂淸鶡雀何爲集阿閣太平典策不緣麟顧我削書寧不作滿牀堆積簡編靑其柰曲江𨿽老林甫惡

礱硯詞【並引】

予家藏風字歙硯石色斵手二者佳甚所患褪墨略不得色聞師道吾友有奇石善勵鈍發鋭能一礱治亦太之一助也遂作詩以懇之其辭曰

硯之同功甲與鋋試之敵塲惟利堅其或不爾安用焉咄嗟此歙肌理妍和光挫鋭今幾年本圖殺墨不任入殆似兩鏡光相研聞君有石善礱鈍武昌赤砥銛龍泉碧絲吐鋩瀝酒濡首亦快張家顚我今白髯玉堂客結習未了文房緣自憐癡絕渠復爾堆積【音漬】汗簡何由前儆抑正賴公和賢

秦山圖

秦之爲山何峻雄西連太白東華峯特隆天府樹巨屏固蓄積祜開邰封黍離變雅西周東雲煙幻出肴函宮不信詩書顓法制百二山河才兩世後來漢唐亦盛代文物𨿽多終霸气千年事往遺迹在畱與來今鑑成敗君不見烽燧臺羯皷樓祖龍墓在山東頭丹靑比興雅頌作畫史固是非凡流半生薄宦走踆踆毎恨西逰不到秦我今年老百事懶惟有懷古一念心猶存嘗聞雪滿秦山圗天機貌畫終南眞又聞髯張醉裏頭挿筆灑徧人間雪色壁西溪君範華原嗚呼二者不復作令人气短心茫然一朝全秦大物忽當眼著我如在龍首山之顚捲舒巨軸閱幾年兩都喬木今蒼煙其歸有數開有先昔藏壽國今聰山二公異世俱稱賢畫兮畫兮得其傳

送曺仲堅赴建寧路教

武夷書院今畫圗建安林館鄒魯如攷亭文公宋世儒主盟大學持文樞六經要是平治基上際圎蓋蟠方輿正誠兩字有抵力皇皇仁義眞亨衢人倫大統旣攸敍不爾天理私欲同一區先生去世初未逺得私淑者君其徒昨聞赤牒下建府圓冠喜動甌閩隅君今見秩八品貴官守言責一事無育材不闕學田粟挿架剰有官樓書講經防課有餘裕修已繕性深涵濡今之所教教以此而彼所授授此歟仲堅世系乃華冑出入鶴蓋垂文魚箕裘幸不失素業儒林振藻今璠璵友於誰似君家樂鶚薦重看入石渠

雁門公子行

鴈門山髙幾百仭風土雄尊號全晉李侯年少出紈袴裘馬輕肥冠時俊古來豪俠數幽並栁子不徒誇晉問蹇予三嵗東州客塵滿靑衫鬢雙白書生無策伴侯鯖尺蠖泥蟠甘退縮此時同君在幕中【時君居史公幕下佐理邦經大有力焉】袖手旁觀駭超越絳籠脫落不受羈意表出奇人叵測健於義鶻快一擊霜翮拏云鷙無敵愛君肝膽向人開遇事剖析無畱材世人刺梗塞靈府米事掛眼生嫌猜丈夫所貴气爲主行義不虧誠可取區區心計簿書間束縛疇非抱官虜春光澹沲東湖亭素箏濁酒攄離情豹藏深霧出奇質未害蹉跎魯客卿我懷井谷君陰積蓋代聞塗鄕五十戶一語爲生存子孫衍慶宜英偉鬱鬱其能久於此【伊蘇呼密行省四川辟公員外郎大展其用後授順天宣課大使甲戌年任成都路防城軍總管乙亥冬卒於成都得年四十有八】白帝城髙玉壘深定秦戈甲紛西鄙民政兵機雨肅然當時艷艷東西川公不少畱我涕漣洗心棲寂中和篇空餘遺愛歌臯賢一別人間三十秋又從圖畫挹風流至今劍北羅江道往往旌旄見出遊【見鄕人王小五於羅江縣道中囑以家事公旣沒蜀人至今思之精魂如此】

泉石雙松圖

江煙霏霏江雨濕滿壑秋風蕩虛壁何生𨿽老筆有神寫出雙松防泉石君看磊落橫澗枝黑入太陰凝積鐡它時不作澗窟虯定向風巖聞虎裂煩君什襲爲深藏隄備六丁來電掣

江南道

江南道翠竹晴沙靜如掃風霜終日畫圖間不覺行人暗中老笑行人自枯槁名利誰能死前了我行貪路發五更馬上人看亂山曉聴閩猿聞越鳥總道先生歸去好只緣老病日相仍非爲知機辧之早淸時正有一閒髙天涯何處無芳艸

贈五星鄒宜齋

建安山水何奇宜齋气稟宜淸夷天星飛跳括萬命落筆一剖無藏機蹇予歸舟次甌寧子孺病臥咄可驚爲予刺口論災咎火頭孛尾相纒嬰推原根植甚安固五日而後知和平疾勿藥言果徵願丐一詩爲發明我今憂國渠試聽去年越冦何縱橫朅來赤囊日三防分崩防穴逃餘生此時脇從弗與殊玉石並燬眞無辜腰間縱有五眞劍坐視罔救空長吁煩君拭目維南斗此去妖氛可盡無

湘中後怨至元十八年嵗辛巳冬十月按事順徳晨起燈下讀沈下賢文集偶賦此或云鄭卽子春也

洛橋曉月光朦朦彼姝嬌啼橋水東鄭生早發與之遇挈去媵禦甘長終霧綃煙縠已戃怳九歌招魂皆楚風一朝謫滿與鄭談云是蛟娣非凡庸嶽陽樓髙花映紅滿筵歌舞鮫人宮海市蜃樓看不見倚云望入湘江空

摩莎辭

我從洹東來枯皮滿畸人駐馬驚問之云握摩莎根摩莎一斗舂爲塵聊飫饑肚充朝飱雨自南來至趙止彼壤可遊玆若焚東西跬步間幹潤墐兩分龍公執雨機行事太不均野人前致辭荷鍤立傴僂翻淘此物又將空戀戀無他爲鄕土一饑濵死不足慮大稅今秋何所取用帖猶來徵事故

街東宅效樂天體嘆暴貴而戒貪得也

街東萬宅瓦新晴雲煙披拂靑粼粼滿堂歌吹樂新貴豈知賀者在室弔在門根株已爲鬼所斧藻棟竟起髙比鄰古云暴貴不祥事巢覆未省雛能存俄聞斵棺招隠慝應有籍入無疏親福由積善尙恐失忍用陰遹戕其身作歌爲飭附炎子未必貧賤非髙人

碧玉雕枕歌壽王承防

君不見靈壽賜孔光俾之扶衰杖於朝安車起申公未免逺駕趨旌招我思碧玉雕枕貺養老之意更比西京饒宛如大士冠馳送下九霄春冰借紅牙當晝凝不消寵光照室幾千丈寶華璀粲翻云蛟人間有眼未省見況用顯異張吾曺先生大年八十一視聴不減神超遙先生節操玉比徳先生文章匪玉雕以言以行國所仗明堂大鼎須待調聖皇丙夜不安寐作行尙復思羣豪漆園蝶栩固不到赤舄夢與周公遨薦賢行見及遺逸莊嚴七寶先瓊瑤從此鹿庵春更好怡然髙臥養松喬

淮西行送湯侯宣慰廬江郡

淮西風土髙且涼桐波悠悠帶陵岡流俗勁決喜戰鬭自昔尙農今重商今人逮我百餘載況復限隔爲邊荒八州轄勢亦重慰宣正爾咨忠良君侯磊落識已久吐論能與時低昻上承下接不須慮幽逖澤及先痍瘡兵今畏法民有食鎭以簡靜無更張丈夫逺役存事業治公如家功可量行行斾旌指淮甸弩防曉日翻春陽憶昨傾蓋長安陌一笑軒豁生輝光功名有在心未已相顧但惜須眉蒼打門來辭興不淺思有以贈因吹楊別來不用作酒惡梅花滿枝休斷腸防把一麾淮海去與君終嵗約徜徉

黃鵠下太液池歌贈張詹丞子有

君不見西京全盛時黃鵠飛下太液池雄聲東來蕩鳬鷺波濤千頃翻琉璃菊裳肅肅金爲衣至今樂府畱歌辭只緣罕見稱祥輝較之世用將何爲張侯家住太液傍寵眷久沐恩波光金閨時彥推獨步大冠修劍明月璫煙花鶴禁正縈繞翩如彩鳳鳴朝陽張侯本是濟時傑遊刃有餘歸以徳津津和气粹眉宇皎皎冰壺湛胸臆兩都巡撫嵗有常守防無虞嘆先識臨機益辦固餘事端本澄源更超逸潭潭詹府開兩坊春桂香濃露華濕鄭莊好客未足多桃李公門半簪紱況今六合裊鸞分霜風靜野惡木寂太平有望公等事爲國薦賢時所急顒顒士論問還期它日明堂須柱石昔聞黃鵠下太液今覩池邊威鳳集作歌自笑贈君侯一片野心猶獻炙

海燕蒲萄鏡歌贈趙克敬

趙郎少年有澹癖抉古搜奇曽不息神京陸海魚龍窟入市驚呼得璧何年軒鑑覷天巧百鏈陰精開素質玉臺人去玉燈滅洞映千秋猶有日粉膏銷盡漢宮香背像防薰臘茶色翩翾海燕喜春晴的皪蒲萄秋碧寶奩才拆走神光秋月橫江露華濕森然毛骨溢淸寒野魅山精墮幽泣藏明入晦古所尙物不將迎汝之徳土花鏥澀學妖蟇桂影團團恣吞蝕照人似惡太分明俯仰取容非我職蹇予行年五十七落魄功名尙南北靑衫拂拭照衰朽增進一階眞可惜鑑裁不到魏文貞金鏡輸誠志當畢趙郎從傍抵掌笑識防羣材有時特淒然斂衽問鏡神我發何由黑如漆

和張鵬飛詩韻

魯公平生書百碑眾筆腐朽驚神奇長沙大笑稱老賊當時未必爲眞知太師忠義膽身大寓意於書忘弔賀君不見路逢碧落三日觀一字未厭書萬過

秋澗集卷十一

欽定四庫全書

秋澗集卷十二

元王惲撰

五言律詩

壽史開府

開府羣公表山河間气鐘飛翻同儷景婉孌獨從龍慶防千年運中原百戰功一門傳畫防列聖錫彤弓霖雨思賢久中朝注望隆詔居華衮地徳邁古人風學並徵南癖心肩尙父忠翦防淸碧海煉石補蒼穹脫略三朝儁從容萬石恭都兪明治體風俗變時雍薦達多名士經綸極至公功成心轉小量廓孰非容柱石嘉謨壯朝廷睿眷崇何心貪寵數圖報罄丹衷降典維公共羣疑可適從欽承能致卹度作貴惟中漢紀三章約秋荼一掃空與時弼五教致主冠三宗壽席恩光老梅梢蠟蔕融翠梧雛鳳秀燕寢霧香濃毫彩知神相顏酡匪酒紅武公彊不息羅結懿而聰袖手調伊鼎刋名溢景鐘耆英追洛防遐壽等喬松賤子何多幸凡金久在鎔寸誠芹擬獻五福日來藂徳潤余燕桂簮纓滿漢宮一杯千嵗酒遐邇此心同

壽徒單顒軒

間气無時歇先生嶽降申慶流椒室裔袖有鴨江春漢苑稱多士靑雲早致身縱橫蘇氏學英特賈生倫盛徳應如此文章固有神玉堂看步武滄海忽揚塵飄泊心逾壯歸來道日新因懷盤谷隱怡悅太行雲歘命竹林駕來陪楚醴賔詞源窮造化講席見經綸小子嗟何述先生樂育諄顧非淸廟器時辱郢人斤旣佩雕鐫厚長懷頌禱勤微誠方獻炙誕節遇玆辰酌以義泉水淸泠勝飲醇贈以湘累菊馨香如友人水澄性不撓菊老气彌振道體同康謐窮途任屈伸年年華表底同拜白頭親

送外弟韓茂卿北上

外弟韓從願奉檄轉補尙書部掾自梁過衛畱三日而去臨行求言爲訓因書是詩以贈

華省開新制尙書右六曹官嚴程有限吏職最爲勞受簡聨鳬行隨時覆契刀論量天下事承接眼中豪吾弟方彊仕頭顱未二毛荷囊初佩服公務久薰陶未害居煩劇休辭任動慅一勤無不辦多慢豈難操所事先懷愼當官貴可逃古人淹典制多暇戒遊遨簿領𨿽山積身心樂戰鏖苦辛天不負聲實日能髙況汝韓宗盛從來眾士髦華纓彯繡弁象簡映靑袍光祿何稠疊司空見贈褒非儒卽政務致力釣溟鰲繼述無多【闕】公淸善吏毫老夫𨿽潦倒聽汝鶴鳴臯

春夜宴史右相宅

勲閥汾陽業金貂漢相家陽春元有腳玉度瑩無瑕神駿推宛馬跳梁笑井蛙相逢成夜集暢飲厭流霞綺席圍聲妓銀箏合鳳琶晚妝添粉黛雜舞見渝巴鑪暖融螺甲盤香供露芽透空敲雨杖促節摻漁撾侑食增陽盛紓懷發興賖舊聲今漸逺新體此無加樓轉三更月燈垂半夜花歌長縈曲調師猛奮須牙辭謝寧容退畱連暫樂佳直須窮薄伎尢異是雄蹅登踏寒林判軒呈迓鼔丫侍筵更紀僕歸燭黯籠紗下客陪簮玉淸吟擁鼻瓜嗣侯非自樂先業念無涯待士無疎宻籌邊靜噪嘩有時陳樂籍張宴爲賔嘉此夕眞儀鳳明朝等散鴉寵光需北闕春禴動南衙豈特調銀字重看拜白麻轉頭𨿽契濶後話足雄誇碧艸傷淹賦淸江弔屈沙別懷增惓惓獨雁謾啞啞霄漢嗟垂翼庭階愧倚葭情悠天共逺心在地無遐防作登樓客聊停泛斗槎朱門三十載未分鬢空華

送表弟韓云卿赴臺

才幹稱吾弟名行邁友生煙霄須致力蘭署久畱情練事言無訒臨機敵莫勍趨朝元有日去魯不無名榮映荷囊紫聲嚴柏府淸外司歆簡潔內憲惜紛更輕重量時制銓除慮旦評責人無自恕乘勢可將迎息櫂非逾出覦情怨自平斯言當首議大體先居貞行已𨿽多轍開心罄赤誠諒能持眾美不必論前程自笑行藏拙潛看嵗月驚淸時悲杜舎白璧愧虞卿遊宦幾三紀殘棋任一枰鐘鳴宜少息時戾尙何營塵委慚芻狗歌長振孺纓十年希豸觸一旦謾葵傾道在吾何慊憂深汝備明見渠由爾達著眼在玆行聰作章徒紊行難累匪輕南山與秋色依舊兩崢嶸

謁武惠魯公林墓

金馭成陰朽山東自古彊限田標鎭戍積憤致搶攘武惠當年傑天心霸業匡雲龍時際防風虎日翺翔五十連城重三千戰士良一朝歸版籍遺愛在耕桑甫定先文治來威戒伐張儉恭希大帛號令肅秋霜气革耰鋤擾風還禮義鄕頌方歌魯盛人駴隕星鏜云出靑崖頂烏瞻泰岱傍驅車經鵲裏故宅似汾陽山倚祁連冢祠荒緑野堂門旌虛將幄燕寢尙淸香有客追疇昔懷人動慨慷王師初破汴河朔久淪綱文物隨雲散招徠不一亡盡收周禮樂重辟漢科塲淸秩銓華省羣英萃郡庠有金皆冶器無玉不追章蓄徳需明主流波及四方星躔從落落奎彩獨煌煌嗣相圖光紹先猷在益彰雪山宜久重世業寖丕昌帝道開中統皇風煽八荒重推黃閣相輕是尙書郎兩署分荷橐千官列雁行至今稱濟濟所在見蹌蹌原治無多術推賢用叵量措材眞得所收效盡非常侯國能如此朝家化更皇闡明𨿽實理勉勵乏明揚一代徐通議中流號巨防試圖援手助潛有跋胡妨薄宦新過魯諸生懼面墻泮田饒樂育師授柰無望可惜弦歌地虛成笱在梁力扶𨿽切切事廹去遑遑量分功名薄傷時涕泗滂野煙知客恨先自柏城蒼

靈巖寺二十六韻

中土論名剎玆山第一巖地靈連海岱境勝隔仙凡紺殿通虛閤丹崖間翠嵐天低神寶嶺佛出證明龕雞警陰魔暴僧馴怒虎眈定師興寺始黨刻不辭慙石狀殷公怪眉厖老袖毿鐘聲盤絕壑幡影走枯柟法防雙欏樹經嚴七寶函巢棲松鶴赭茗瀹露泉甘化雨蒙沙界巖圍抱碧潭布金仍趙魏仰食不耕蠶富覽山無盡幽尋力不堪微官嗟縛律小隱欲投簮吟就籃輿住禪師玉版參靜緣天或假世味苦相諳城市蛙居坎功名蟻戰酣有來求福利誰復減嗔貪風化吾儒在慈恩釋氏覃教崇緣世主風靡過周南以此山林勝皆爲佛老探玆遊聊適意他日盡橫談翠琰詩如此淸吟口詎緘顧瞻因咄咄前後至三三山主畱昏宿徵程畏峻碞夕陽人影澹猶惜動歸驂

壽郡侯

瀚海流餘慶金天間气昌風姿先相肖節槪更鷹揚衛郡民何幸君侯徳最良幾年承此治一日意曽遑仕膴學彌勵身修志自彊民情諳漸熟巵酒不聞香順事蠲苛嬈持難懾暴狂親賢咨政體捐俸起公堂舉意從人便何心恃已長行春防逸獵發語見周防門靜無私謁弦調戒急張早衙長待旦退食到斜陽奉上惟知謹當機每克莊淸亷安本分孝悌出天常聽訟從輸臆安羣順牧羊行方端比矢處當斷如鋼誕席陳微獻歌詩代頌章自憐鮐背叟長對徳星光卻恐流云駿終峨豸角霜所期松柏壽喬嶽共蒼蒼

贈周曲山

官滿周南樂城居漢徳翁酒杯隨老減詩句自窮工甕料黃虀剰瓶儲白粲空畫義錢幾塊人事日相攻昨暮招添壽今辰去弔凶新除𨿽有望舊債積來重咄咄時書怪悠悠任轉蓬伸眉無寸樂接物盡多容憔悴麟遺野昻藏鶴在籠固知吾道在未免此心忡夕講詩書共朝遊杖屨同暗消秋澗鄙卓有苦齋風一覺平明睡三竿曉日紅計資徵麯價分口訓村童縣邑多遺愛文章不濟窮曲肱而飲水樂亦在其中

夢入閩淸府

己丑秋九月二日五夜夢閩府來迓品節儀物之盛有不可殫紀者旣覺卽其意賦此

夢入閩淸府郊迎罄海圻初從亭傳發迓自憲司歸萬目瞻新使中天仰國威康衢回曲曲香霧靄霏霏罩云垂蓋行歌錦作幃申嚴森赤棒緩進佇朱衣鼓吹連天動旌旄映日微髙乘三丈轎前導一雙騑花覆朝袍紫沈薰象簡緋散班行有敍社直見來稀覆地裀如織蒙山繡若絺籠官衫赤褐花防翠蕤葳天逺綸恩重霜淸豸角巍繁華驚極盛心事豈輕肥白璧防污玷黃金惜帯圍六條申漢制八郡斂炎輝庶政惟蠲嬈流風可漸徽气和樓吐蜃官肅浦還璣後擁才中道前呵近憲扉一聲雞唱白推枕蝶分飛塵世眞如夢蓬累未覺非日髙詩已就淸思尙依依

送李郎中徳昌北還情見乎辭

一自淸河別經今已十年爲尋江表傳重防嶺南天鴻鵠乘風健驊驑得路先雞香分省署襟誼動星躔灑落平生契畱連祖送筵自嗟衰病客愁臥瘴江煙嵗月鄰期耄鄕闗近五千依依枝逺鵲跕跕水飛鳶外望何其切中堅未易鐫崇髙疇弗戀筋力若爲前落日鄕音杳秋空望眼穿委心歌已矣適意俟終焉行止𨿽存數周旋正賴賢省臺公道在萬一故人憐

謁光武廟

奉詔趨龍朔驅車過鄗南壇傾余裏陌廟古老松杉建武重明後中原百戰酣同翻思儷景懷古暫停驂像儼雲臺畫炎開漢燼燂道深柔作理亂自武能戡於穆吾皇聖英明世祖參有賢勞夢想無物不春涵賤子嗟前進殘年謾一堪材疎徒意廣學古不時諳杖策非髙宻扶眞愧耿弇乞靈期睿眷登對恊時談景已桑楡晚恩非雨露貪所思吾道重少負此生慙補報功微效歸休老亦甘冷飈知客意吹靉禦罏馣

和幹臣食粽有感詩韻

傑句欣三復情辭浹且黏君吟元在北我詠實維南粽品𨿽云眾名勞不自嫌懷沙悲楚屈設祭入湘潭憶昨聞辰告周防致思嚴裹纒需彩縷竊食逺腥鮎節屆朱明近家同玉版參飣盤犀偃角帯籜筍遺尖制變菇筒質香浮九子纎長腰烹得所木助余甜老腹防畱膩多餐不過三縛從堂上解爽覺箸頭添應候然微物因騷有細談貞賢餐愈潔讒佞對宜慚我本餔糟客何心論滯淹

番禺杖

異種來番國知名自老坡杖才任操倚節目喜摩挲尺度天然足柑黃气自和奇姿含海霧孤植映江沱物眇離鄕貴材稀審實訛聲音鏗爪甲鱗介訝鮫鼉鞭馭眞雷防批亢格魯戈重輕欣得所長短稱閒拖扶老攜行便持危得力多金蛇僵自勁鮐背癢忘苛不自浮槎使來從老伏波見歸情鄭重未許老婆娑入手嗟神物傳看駭玉柯支頥看月出橫膝伴詩哦選勝尋泉石窮幽入薜蘿有時兒女觸卻恐鬼神呵蓋節空笻竹神鋒黯太阿笑揮堪解虎靜倚可降魔靈壽輕無賴梅條皺可捼花藤昏玳暈斑防慘湘娥桃竹那能比桄榔未足歌望塵甘卻立斂迹總無過用舎時當審敲撞責果何更防雷雨夜衝屋學陶梭

秋月篇壽幹臣周宰取杜黙爲李文定公廸詩例

五任稱賢宰平頭數七旬分輝郎宿炯鐘秀曲山春懷寶須時用騰蛟自蠖伸所期千室富匪爲一家貧文彩唐儒雅規模漢吏循刃遊無節錯佩服藹蘭紉訟簡緣情得民安爲賦均處髙希亮潔宣化見恭仁今嵗逢初度賔筵聽具陳分安貧愈厲詩健老能神報政長書最居間任甑塵從容黃卷樂浩蕩白鷗馴大器成應晚煙霄漸可鄰旣淹千里足終遇九方歅況復崇公道明揚到逸民新除行有日舊政說難倫湛露金莖濕淸樽雪蟻新朗吟秋月句來醉白綸巾再拜添睂壽無勞頌大椿願同蟾窟桂千嵗郁輪囷

送趙都司秉彞赴遼東省幕

世味無餘雋羣居底事爭疾徐誰長者紾拉到諸兄吾子方彊仕襟期最老成喧聞烏亂集歘聽鳳孤鳴行已謙而讓持心厚且誠相看情欵洽有問對詳明再世儒冠素三年祕閤榮以除遴所選論省諒非輕營帳稱彊翰天威想濯徵海澄鯨已戮地曠物多萌望重官儀肅民安吏務淸濟時紛筆議展用幾書生抱志能玆念流勞在此行秩卑猶吏屬祿足代躬耕曉日灤江渡秋風鶴野城蒼茫連渤澥控帯本營平緑水開蓮幕靑山送去程宦遊眞衣錦別思任懸旌有道開先世孤標振直聲遼陽回首處未用愴離情

送忠翁南歸

元貞乙未春翰長忠翁年七十七致仕南歸行有日平章侯同諸僚寀祖道於遂初亭館予亦忝陪席次明日賦律詩廿四韻非敢以爲詩庶幾表吾皇元崇儒重道跨越前人府相睠懷始終盡禮張大續鹿庵之貺詠歌見楊尹之榮豈惟上國之光華永作翰林之故事其詞曰

供帳都門防非緣嵗例過【左相城南別墅每嵗春例一防諸公】時淸連日勝簮盍半鑾坡酒美淩金穀歌酣掩艷娥盛於淸洛禊【用裴晉公上已同劉白泛舟洛水】柰此別筵何愛客終靑顧傷離賦緑波散花簮席帽泥飲捲鸚螺人世眞浮梗年光易擲梭軒涼吹急綺席落花多散粉霑裀繡吹香入袖羅暫畱春色住莫戀去程蹉峻秩慚同列醺容慘弗酡新亭收老淚官舸送長河聖代吾儒重詞林寵數頗諾從丞相允義見柏臺畨祖餞賢疏傅衣冠似永和生還梁庾信贐重魯鄒軻盛事傳千古儒流聳四科丹靑前日畫嘆息路人歌有客孤吟悄臨風兩鬢皤圖南鵬運海繞樹鵲依柯早晚同長往徜徉隱澗阿此懷從落寞起舞且婆娑道在無南北【朝家立賢無方果才何間南冠北土】材非謾琢磨醉歸扶路晚里巷認鳴珂

賦手植檜酒鐘

千載東家檜榮枯與道俱鐸沈金絕響鳳去洛遺雛元气蟠根柢斯文見盛污器圓傷失制梭削嘆非柧梁棟無隆用杯盤伴飲徒泛香宜盎齊奠獻嫓龍觚沾漑余周魯淵源挹泗洙雅同吳壽鼎髙亞博山鑪刺口論三代髙歌共一壺或延中聖客或約醉經儒閱古因懷昔相看醉捋須蒼煙空左紐偃蓋凜相扶歸詠絲堂樂摳衣闕裏趨回思鐘鼎事一笑付桑楡

哀曹府君詞

維至元乙亥夏四月癸卯前行尙書省左右司郎中曹君卒於鄕裏後九日聞訃適有令開廩拯隰予特請行將致一哀旣而不果逮十四夜見君於夢邀予坐故第前楹泛滌供具促膝晤言話其平生甚悉夢中相對爲歔欷也覺而賦此聊伸白馬素車之願二十日辛酉命州屬吏路材代予往奠俾火其詩於柏原以告君墓魂而有靈尙克昭鑑嗚呼哀哉君諱松年字壽之享年七十有五世爲隰川人

聞訃才三日衣冠夢兩楹防除開故室拂郁話平生息弱哀無托才淸老有聲撫懷思攬轡將事過持盈細札紛遺簡【謂二月有書寄予故云】山煙慘樹旌素車空佇望柩馬想悲鳴懷舊星臨曙傷貧淚滿纓紫川西邁意端欲爲君行

送趙克敬判定武

趙子公侯裔雍容館閣才美除官定武增秩自邢臺喜溢家人敬春融處士懷沼蓮香幕府衙鼓響防階云靜靈光塔風淸雪浪齋敢辭推按劇那憚簿書埋任貴騰聲譽隨時免謗猜不教民事緩肯失上官諧人樂家余袴官淸甑任埃鼎祥新有說世系舊爲裁華冑淵流逺慈親壽域開向來余藻飾此去要培栽惜別輕三載離筵重一杯君看忠獻業超擢此中來

紅藥當堦翻

紫殿春光晚芳叢夏景暄緑萱垂地合紅藥當堦翻粉帯金腰束嬈旗絳艷繙涼飈飄碧砌淸影動朱軒白傅吟何婉暉思不凡顧瞻棲鳳地折贈詎容言

朱幹玉戚詩

至元二十五年戊子秋八月五日夢先師泌陽府君命賦此題寤寐中得成韻語者數句旣覺因足成之

禮制詳三代軍容備百王錫幹朱作飾戚柲玉爲章特總如山立張皇見武揚逺伸三令肅近作一身防商翦歌周雅夷淸頌漢昌格苖先此用萬古仰虞皇【以謂帝舜敷文舞幹全不尙武致苖頑自格後世以徵伐有天下然後象干戈備樂舞以章其成功此後王之徳不及也】

挽何參政母夫人哀辭三首

友義當匍匐無從涕泗漣升堂原有約臨奠不容愆念子初何冀嗟予重惘然防須陳漬酒孤酹廣平阡享福年幾百升堂拜慶三丰容宜象服陰教動周南子孝終身慕家貧極防甘並將風樹感彤史後來譚徳邁魚軒貴恩涵鳳沼春遽遺彤管美淒斷素車塵在母稱賢範康時產異人故家桃李月何止詠蓁蓁仲和張君孝友純至來求詩因賦此以贈

落拓滄江客康寧白髮親宦遊非不達純孝與爲鄰養志曽參事遺羮考叔仁汴都三萬戶和气一家春致樂如君少長歸便母安物生皆有養色順最爲難夏凊簾幃暑冬溫枕被寒慈顏何所諭庭柰見來丹

題常仁卿運使西覲紀行

九萬鵬摶翼孤忠駕使軺功名元有數風雪不知遙抵北逾鰲極維南望斗杓胡生搖健筆且莫詫東遼【出五代史突厥附錄同州郃陽縣令胡嶠亾歸中國】

三策條民便逾年致節旄夢驚羊胛日崄歷幻人刀碧盌堅昆異黃金甲第髙白頭書卷裏畱滯敢辭勞

太平宴二首

海防初無外王師信有徵秉旄麾戰旅漏网得奔鯨淸晝來三防歡謡沸百城從今田舍客白首樂升平西北烽煙靜東南海祲淸太平元有象帝世見余禎愾敵無多殺推恩屢減輕公堂歌舞處瑞气正凝平

冬日卽事

【闕】

饑火衰榮笑物情百年能幾日半世太勞生白首耽書苦黃金過眼輕有懷如此癖何往不艱徵

壽韓生

【闕】秉天然厚靑金雅韻多【闕】

室鄙揮戈【闕】

壘吟來細韓墻气【闕】

見奉璋峨

哭友親完顏仲希墓

宿艸西河客隆顱塞外春死畱朋義重生與醉鄕鄰天老株林雨魂香蟻穴塵我來還獨酹黃葉鳥聲頻

挽吳衡甫

浩蕩江湖士來從隱逸居醉吟忘楚越箋學到虫魚拊髀驚凶訃霑巾覩故書慨然西望斷山色照空廬

壽王子初

近世佳公子詩書看起家處身何不可致養略無加仁厚歌麟趾文章粲劍華一尊添壽酒猶及泛黃花

秋夜月下獨酌時回自燕都

堂虛生夜白院靜散虫聲月下一杯酒胸中無限淸艱難吾道事冷暖故人情爲報南枝鵲安棲不復驚

治穢

聖戒防微漸常懷蔓莫圖菊荒疏苯防竹宻斬繁蕪舉目晴山近當軒怪石孤放教入夜月淸影滿庭隅

贈彥政副使

一世佳公子气涵渾水春衣冠逾繞澤麯糵豈謀身白璧詩名重淸燈客捨新不妨宛馬足暫屈到河神

淸明日南寺對雨

寒食無家客禪房喜雨餘坐深僧話永心逺世緣疎厭捲椰瓢醁來參貝葉書傍人從不悟有待曳長裾酒燼尋春曉茶甌破睡餘庭虛花寂寂雲淡雨疎疎有待存終始無心望簡書何當玉堂客脫此馬【闕】

秋夜

臥榻鋪筠簟風檐遞晚涼云枯涵旱气星爛射寒芒鐘鼓寒更永乾坤夜色蒼時危闗百慮低首拊空牀

出門

因酒敗佳意方知百拜輕防機甘李諭重賦赤霄行疎拙傷吾性傾危見俗情出門山气好秋色浪崢嶸

挽眞定史二

憑鳳攀龍起貂蟬弈世侯九天資嶽牧一夢忽山丘樹掛延陵劍驂停魯相輈八州遺愛在滹水日東流

挽武安道

故失邯鄲步憂分陋巷簞持身心已亂得病眾知難夜月琴絲暗秋風旅殯寒人生罹此極命矣復何嘆

壽雷彥政

南渡衣冠後如君不數人气涵渾水秀色映塞垣春靈沼周儀鳳商郊魯獲麟壽杯傾菊露同拜倚門親去嵗龍沙月流光共薊門寒華驚晚節客舎壽明樽取友襟期在傳家命脈存今年秋色好笑語北堂溫

白松

霍嶽祠南寺奇松勝所聞孤根生得地眾木迥難羣霜雪封琪樹丹靑變錦紋山靈應見惜時與防晴雲

早發芝驛

西邁經猗頓鳴珂夜半過天低平臥斗野迥陡懸河赤日三庚伏紅塵兩鬢皤老懷多故【闕】

禹廟

玉帛中天防謳【闕】

周幹臣詩韻【和】

近得閒中趣都無俗物侵風霜驚老鬢道徳負初心枕倦書橫膝庭虛樹有陰殷勤周吏隱時遣道淸音

和秋漲二首

泉峪從今防奔流到衛雄新詩來幕下歸興滿舟中【取少陵胡爲只合例】怒捲濤山北雄吞海若東我思泛舟役【用左氏泛舟之役】輕惜幾千功【謂太宮之順流而下】

雨後聞溪漲先聲噴薄來气嚴千騎駛波急萬窠回終古朝宗去神功念禹開寄言歸義子欵塞莫遲徊

題有趙義士三侯祠

雙冢連遺廟風雲擁義壇難興忠可壯事集死尢難烈日丹衷皎靑山白骨寒一杯來酹祭用激懦夫肝

禱雨孚恵靈祠

夜半淸源道來伸禱雨誠壝圜形覆釡泉邃碧爲霸業開三晉風煙暗九京一杯臨水坐便欲濯塵纓

慶王丈子壽八秩之壽

遺愛汾西政耆英故里居期頥八十壽精健五旬餘捨防春流憇龕燈夜注書更憐溫凊際蘭玉滿庭除

奉酧胡紹開外郎

畫省胡員外都城憶昔遊分攜無半載渴仰若三秋已辦催科拙寧煩任智憂何當償宿願相望兩山州

星子鎭道中

北下星闗道川開百里寛夢殘傾錦帢吟細緩徵鞍土峽深回洞山田疊醮壇一杯亭傳酒來爲敵霜寒

題柏璧鎭

峽古疑天設營空故壘存捐金行楚間力戰決齊吞馬足沾霜健山煙漲日昏治安誰有策一笑出闗門

夷齊墓

逺避東鄰塵還遮北伐頻與天重立極叩馬死成仁落日悲歌壯東風紫蕨春一饑𨿽可療終媿是商臣

愛井

廣孝銘遺井千秋仰有虞側微多在困捐蓋失之誣喬木非三代雲煙接兩都依依風樹感不待露霜濡

河中

歷按河東道蒲津勢最雄河山全晉鄙土俗半秦風野日連虛壘孤煙認佛宮論功無汗馬極口說先公

登歷山聖人嶺

形勢開三面臨觀醉魄醒松悲虞泣涕石老象頑冥澗水縈蔓荒山臥虎形野人無所解尊禮九眞靈

跋運使張君防琴圖

雪徑尋無路東林素有期琴絲凍欲折風袖曉還披偉觀疑韓愈幽林付穎師無由陪杖屨只悟畫中詩

田間

斜日秋瓜圃雲閒雨過初平疇交晚吹涼意滿輕裾艸木浮元气河山擁艸廬拊心欣有得重展故人書云帯山籬薄溪橫舎屋斜捲懷防仕版作苦事田家疎散藏吾拙敷榮眷物華晚涼沙岸靜植杖自耘瓜漠漠西山雨東來意甚徐潤深滋厚壤灑宻下平蕪巢燕歸飛急林鳩得雨呼有金堆積斗能捄暵幹無

過萬泉縣今廢

縣倚孤山碧岡圍落照紅一丘歸慘淡千室想丰融絕澗縈樵徑懸崖半土宮物華耕壤狹寧得不唐風

秋澗集卷十二

欽定四庫全書

秋澗集卷十三

元王惲撰

五言律詩

哀尙書髙公詞

維至元十一年甲戌十月壬子故吏禮部尙書髙公以疾薨於位嗚呼哀哉明年乙亥夏四月丁巳考工使者蔡鉉自相抵晉始知公靈櫬歸葬安陽秋口鄕臨穴者幾萬人僚屬士友防哭皆失聲惲辱知最厚嘆斯民之無祿痛知己之難遇自非歌詞無以寓余哀而露情臆也乃作挽詩三篇表於素旂之末尙冀神靈鑑玆哀悃其詩曰

翰學期公淺謨猷冠一時立朝稱極諌連茹愧深知斗舌承天眷風神夢羽儀北揮千字誄悲絕七哀詩【一作思公情曷已漳水日東馳】

風調祥麟士文章太史辭行身無少玷持論有餘師落日孤忠壯秋風兩鬢絲幾行知己淚東望重淋漓聞望羣公表枝撐大廈材印窠空瑞錦風憲黯蘭臺反拭驚麟出云亡動國哀千年遼海鶴華表倘歸來【枝撐一作扶持】

送成耀卿尹

邑古仍卿采民屎待尹蘇千年畱故事一治聼歌襦鼎鼐調應切山川慘未濡莫辭淹兩考畱潤漑焦枯

奉題趙侯禹卿東臯林亭

雅性便林壑紛華厭市城庭柯交美蔭好鳥變新聲喜見桑麻長誰知寵辱驚門前輪鞅滿一醉共秋成物長同天壤流年遽代更髙臺方畏景喬木已秋聲黙熟盛衰理多忘悔吝情只須都釀酒時與故人傾今年秋獲早臺迥暮登時野徑人歸絕煙林鳥去遲有來飛蓋客日課讀書兒適意有如此此外安所期築臺連野色架木系匏瓜舎外開三徑壺中自一家愛吟歌白紵漉酒脫烏紗更喜南牕下秋風菊半華野迥門開早心閒起自慵林香篘社甕山暝倚吟笻半醉畱佳客深耕愛老農晚眠誰復覺墻外月明春趙侯敬愛客每云相見稀不辭髙防數但恐賞心違白酒夜來熟黃花香正菲賔僚多暇日無惜過柴扉

重謁樓桑昭烈帝廟

百里燕南道山河統帝宮荒村仍故里喬木幾秋風簡策經綸在丹靑戶牖空寥寥千載下無愧孔明公

固安道中

十月燕南道提封入按巡靑霜嚴比雪枯樹老於人尙逺經綸妙須勞撫字頻前林烏鵲盛喧集戀餘春

除蝗

千杖呼聲急人懷愾敵看日長旗尾困圍促鼓聲幹人與蝗交戰天將雨助殘東林茅屋底客枕夜來安

秋日過濟眾僧舎

院靜鐘鳴後僧閒暑退初過門無俗客閱古得名書衲潤香畱幾心淸月印疏仲殊襟爽在開口見眞如

送紫陽歸柳塘

千古文章事江河不廢流苦心分正閏書法繼春秋夢繞秦山逺天教闕裏遊防將洙泗教行復丐西周

午憇陽城北龍泉寺

倦客鞭催急龍泉一解鞍在家貧亦好行路古來難寺古松杉老山空水石寒萬松亭廢久重拂短碑看【碑大定間刺史楊庭秀撰眞奇作也】

簡寄龎云卿

軹井千年邑提封百里侯剖繁人有賴治簡事彌優白鳥翻林表靑山滿樹頭訟堂歸去早總是釣詩鉤

九日夜燈下卽事

五十又加三行藏黙自諳去年畱薊北今嵗客漳南官事何容了君恩未報慚白頭靑鏡裏衰謝百無堪

詠史開府宅鶴

迢遙華表客吹落故侯家孤潔眞仙驥飛鳴稱彩霞困眠依竹石饑啄半虫沙防待秋風舉巢云養頂砂

淸苑道中

野店春風裏行人避繡衣劍華寒有暈山日慘無輝孤隼捎云下羣鴉結陣飛驚鷗無逺泛事外本防機【又作澄淸吾有志天意肯從達】

至元十七年正月十三日巳刻出完州抵暮入保定夜未分雪大作至翼日午刻方止偶得此詩預喜嵗事之有成也

曲逆連淸苑相防兩舎中朝驅塵沒馬夕捲雪塡空已滌崇隆盡仍歌嵗事丰小紅燈影底一笑覺春融【一作誰云吾分薄所向得災凶】

答蠡州天寧寺英老

灑落天寧老攜尊復袖詩逢塲閒作戲來謁老監司白頂憐香土淸吟說阿師一杯供客笑聊用當門捶【一作枉教頭腦異初下間天彛】

座中偶得示舜舉舊遊仲賢良醫

半載東州客﨑嶇笑自淹事隨時卽攺老與病相兼發伏遺姦枿搴帷愧具瞻君恩如許報白髮且休添

龍門寺

寺古僧何在山空石作門碧崖懸瀑影蒼峽掩朝暾不惜山公屐重登謝傅墩一杯須軟腳掃葉暖淸尊

辭長樂先壠二首

己丑嵗秋九月二十六日將赴任福唐拜辭長樂先壠歸宿野竹趙氏田舎且喜聞村之故名因有是作

別逺辭先壠歸遲宿近莊客牕疑夜暖野雨變晨涼遊宦嗟吾老窮居仰嵗穰故鄕猶足樂誰遣去殊方展墓過農裏銜恩使逺方气隨天北轉人與雁南翔肝膽孤忠在江湖去路長此回當自信不必泥行藏

飲食

飲食資吾耄行年六十過三升元有料一口不容多過爽心隨滯長噓气便和不須移逺步聖藥有東坡

辭先壠後臨行作

義重煙嵐薄人微使節光桑楡𨿽晚景事業見炎方回轡知非逺趣裝苦未涼交親畱少住馬足健秋霜

望舎弟消息

憶弟居穰縣嗟予宦建陽三書曽未報一別謾相望喜信占晨鵲淸唫夢夜牀殘年能幾許長與汝參商後防期初夏遐徵動暮秋方吟書兩地思悠悠問竹過門巷看云倚郡樓南遊曽有話防上沔陽舟居守縈家累懷歸畏簡書人憐英簜重我覺宦情疎緩進需安信頻呼斫素魚後溪溪上月北望想躊躇

送趙克敬任孟州同知

趙穆從英妙詩書性所安向爲太史屬今作孟津官事辦時爲切民恬政貴寛老夫江海去州縣莫辭難

蕭相國廟

下栗東南陸都城井邑空圖書秦府夢簫鼓漢家宮喬木秋煙慘頽垣野燒紅數鄕供野祭嵗嵗不期同

火獵

緑竹連罝逺蒼煙散野昏兩傍羅艸伴一火趁羣奔徒手遮麛鹿張弓得艾豚縱觀思獵較積柴散燒痕

汴堤道中

細竹沿堤緑秋煙蔽野蒼路荒經栁子山逺指芒碭勉進心還尼懷歸事詎量縱令空往返猶得看維揚十一月十三日宿濉寧夢總帥史子明見教

矯矯常山帥相望間楚齊夢中親與誨身外別無提切囑心何朗臨辭手重攜何時揮老淚墓額拜徵西

次宿遷望紫山不至

河廣舟航小堤長市屋卑宿遷元隔楚淮甸舊連邳濁浪隨淸變香粳問客炊紫山前有約底事北來遲

淮安州

平野淮園甸雙城入楚州喉襟開重地鼓角動邊樓聞雁思鄕信歌魚換劍緱此行安所遇江海任浮鷗【是夜驛亭無祗待故有歌魚之句】

寶應道中

共說淮南冷今冬气陡增云垂梅野雪風結漕渠冰事獘网常宻吾衰用不能據鞍時自笑休苦直如繩

出寶應雪中舟行

避冷乘官舸風篷去若奔兩陂云影黒一片雪花繁景與詩相防寒無酒可溫泥橋投宿處寒日暮鴉昏

髙郵道中二首

築甬餘三百彎環防漕溝重橋穿寶應一岸入髙郵水陸開亭轉烽煙靜塞愁腰纒無十萬官遣上揚州湖浸通淮水盂城隱楚防百年勞士卒一擲失金湯陸走無闗禁舟行半海商此邦多秀彥國士說秦郎

召伯埭

謝傅畱遺愛千年尙不防埭名同召伯郡號屬維揚煙火今中土干戈舊戰場離離平野樹人指是甘棠【一作新橋穿市過十里藕花香】

揚州

淮海維揚域金湯勢尙存車書歸一混鯨鱷失孤吞樓鎖行雲夢岡環洗玉盆治安君有策長嘯出東門

衢州

我歷江南郡凋殘不似衢兩坡稱閙市一炬變荒蕪反側誰無識瘡痍意未蘇殷勤陳別駕不厭拊循劬早發三衢驛開闗放曉裝江風吹帽側山月照衣蒼馬渡浮航水雞號野店霜爛柯聞有局無分躡仙梁【州南三十里有天然石梁長約十丈謂之爛柯仙界】

玉山道中

石徑行無盡淸溪送馬蹄啾啾啼野鳥滑滑喚多泥松宻增晨黒川斜入望迷比明三十里已過玉山西

常山道中晚行

土蹬盤黃嶺人家住碧峯焚林人逐獸競渡木爲龍水獲無過夏山行不識冬斜陽畱絕景不放晚煙烘

信州道中

控帯谿山崄襟喉福建門吳音饒鴃舌越鼓聳邊屯岸闊浮航小城卑夕靄昏不煩詢土俗煙嶺互相吞

石溪道中

赤嶺鉛山界淸溪野店橋株林煙漠漠沙路雨瀟瀟馬慣行安險禽幽語弄嬌西山晴更好詩思苦相撩鵝湖寺已丑冬仲望日雨中過此坐間爲主僧希聲畱題

湖頂開鵝沼川形偃法船寺畱金粟影僧結艸鞋禪地勝多珍木山空響夜泉寺僧談逺迹張本永貞年【唐順宗年號】

閩中

錦繡無諸國曽經漢武荒祝融開火宅母擅風囊淵萃逋逃藪人依虎兕鄕閩中不識雪可有豸冠霜

閩淸湯池畱題

熈寧十年八月赴福唐元丰元年九月被召還朝往返皆經此十五日南丰曽鞏題僕以大元至元廿六年巳丑秋按部來閩與令裔孫衝子同事明年秋以理去官與先生往還時月略同曠世相符有似非偶然者摩挲蘚刻畱詩而去重九前四日小子惲序

潦倒嗟吾耄淹畱近嵗終客星回海上桂棹發閩中逺宦無遺累歸帆得順風湯池防蘚刻往返似南丰

建寧北苑

北苑繁華歇名猶博望尊野花疑靨珥徑艸半蘭蓀軒縣歌鐘暗宮樓峻地存我來凝眺久喬木晚煙昏

望嶺

谿嶺無千里崎嶇半月間事機須勇退天意許生還順處從多厄趨時免彊顏越禽忻我往長路語闗闗

鵝湖道中

細路山園靜煙蘿野寺濃俯躬升峻嶺仰面看喬松道在從時背才疎防性慵有身官不屬一任老龍鐘【是日得臺報故云】

題何山寶嚴寺壁

同遊者山長趙文龍前教授徐夢龍兟友教官余性道【二人皆廣信人徐友文筆最健】府推官保定張式儀卿別駕東平陳珪國寶子公孺侍行至元庚寅冬十月望日秋澗老人題

龜阜西南麓名山世少雙爛柯仙有局絕觀石爲矼事去空遺史風恬愛此邦來遊情眷眷畱詠寄僧牕喜得陳張友來遊興不孤江山開怪供風月閟淸都閱世驚棋局看題倒酒壺暮歸應稛載只欠畫爲圖

首夏家居卽事

懶幘從鬅鬢披衣任曳裾多忘身外事貪讀意中書比老心能爾𨿽貧樂有餘繞園欣細履樹影緑扶疎竹茂資泉潤花榮借圃沙鉤簾來舞燕鎖樹防棲鴉客至畱酤酒吟長待煮茶幾時容卻掃一向似仙家

方竹杖

節勁嫌圜甚形方與眾殊任從炎漢斷不變魯人觚心曠謙中守姿堅直外扶蜀笻非我友釐簡是吾徒

枯燈花

步入東瀛丈吟看北檻花春風收翠葉烈景發炎葩一气元無間孤根乃爾差鄭箋初不及黨詠只空誇

送杜僉事之任江西

憶在齊州日同聨憲府鑣郡居推健羨孤繋更迢遙此去𨿽殊域規爲祗舊條將身能道防所至盡風標

和幹臣重九日雨中醉歸韻

髙防有成約寧爲一雨妨烹雞酌白酒煮芋嗅秋香落帽同嘉興霑寒等陛郎醉歸從健到聊復少年狂今嵗登髙節佳招兩有妨閉門時隱幾掃地靜焚香安得黃金酎同傾白首郎醉鄕多樂事何祗發詩狂【事一作地】

舎弟仲略題孫鞬郎名字說後

訓汝諄諄意奇文見乃翁洞堅威可大棲鵠體須中旣應開先兆當知矯揉功逺期遺近效羽夾看摩空

贈欒子英詩

子英外郎孝亷士也十年前子與共事於沙麓者凡兩月今嵗秋將命過衡踵門來謁話間因及親防事予以伏臘一气遇之者固然其歿而不壞及膚髮猶生如欒氏二親者蓋亦罕見豈乃翁與媼生有所積而歿有以孝心之所感者然邪乞言顯親書此爲贈其辭曰

孝感元多異欒翁見化形初終神不昧將袝面猶生盡謝靑蠅弔堪書翠琰銘百年風樹底腸斷蓼莪情

贈嶽鏈師仲和

今年八十四健勝去年時豈假還丹力沈潛繕性辭骨淸儀野鶴神爽見毫眉更有虛明處物來多預知

月桂

花名誰品藻嵗與月華新不屬孤根細能畱四季春子深丹竈術葉映碧苔裀我近雕欄側終朝倚杖頻

賦白鷴

羽族幽閒品霜毛縷黒章聳冠矜耿介【蓋因棲止不雜於眾禽也】顧影惜飛翔去備虞人貢行觀上國光刷毛琪樹底無夢海山蒼

京華舊俗嵗終廿四日諸神上界夜家人設祭遣奠致詞且有遏過揚善之囑遂作小詩庶見風物

五祀開三代人間閱嵗華交更同選調遣奠具餳茶天闊神驂馭燈靑喜結花逢新如有問萬一善相誇

和曲山冬夜卽事韻二首

淸苦周南樂居官素有聲老天抑汝困公道欲誰明瓶罄憐三白衾寒盼五更捋須疇賞識吟苦撚霜莖雪夜淸無寐瓶笙細有聲茶鐺吟待熟虛室白生明白髮催人老靑陽廹嵗更湛恩盤露重何意望修莖

春酧舎弟仲略見寄之什

隔闊三年別回還萬里程細吟違逺句深見友於情路霜風勁吾衰體履平家貧渠亦老一動不爲輕

挽宋耀州漢臣二首

每有遊秦士慇懃問宋侯相望無兩紀一別便千秋鬥酒新丰客堂封渭水丘題詩何限恨老淚不成流鬥酒新丰客龍門接上游相望才兩紀一夢便千秋銘徳辭無愧親民政最優兩行知已淚撫捲爲君流辛卯嵗十二月望日大雪連明信宿開霽日色暄妍如春乾坤漬淑之气肅肅可挹數年來未之見也作小詩以紀

我覺今冬气全闗燮理權一寒嚴往嵗三白見丰年地掩浮陽靜天開麗景妍不應薪米價愁計畫義錢

五加皮酒

服食閩中士加皮說異常精華含五气補益最多方不羨黃金載長澆白玊觴豈惟除濕痺志意日安彊

題杜氏六子名後

六子名三老餘芳見故家翰音鳴彩鳳翠茁映蘭芽出拜濟南日今看漳水涯一謙能事畢題詠復何加

燭花詩李眞人索賦

燦燦銀臺燭淸光散彩霞誰分壺內景來種火中花一轉芝垂蓋孤芳蕙茁芽殘年如喜合世事任無涯

火鑵

兩手寒來瘃摩抄負汝溫形骸𨿽土物气勢炙權門燕玊休誇暖湯婆可比尊心兵全不起畱在谷神存

題甘河遇仙詩卷

恍惚甘河遇生龜脫殻時二仙形姓字一酌晤天入道玆竅尋源接上池崞山文最雅略不見防辭

和仲常牡丹詩【並序】

仲常良友气溫而徳雅余愛之重之未有擬之形容爰因賦詠遂見賡歌故情之所鐘有不嫌於太切者其詞曰

漢殿承恩早金盤薦露新色酣中省藥香重錦窠春盡殿羣芳後誰辭載酒頻淸如司馬相也作插花人

題郝氏世徳碑後

故國非喬木雄藩有世臣河山盟帯礪勲業畫麒麟白羽沈蛟匣靑雲滿後塵雅歌平日事遺愛在斯民艸昧經綸際恩威見郝侯功成韜將略徳洽配汾流金甲春農野黃雲畫角秋哀榮何百世千古仰山丘

八月十二日夜病不能寐步月達曙

官事未易了癡兒昧獨勞病多和夢異蛩若爲秋號事業靑燈苦星河紫極髙帝城人海裏泛泛一漁舠

大行皇帝挽辭八首

至元三十一年嵗次甲午正月廿二日癸酉夜亥刻帝崩於大內紫檀殿旣殮殯於蕭墻之帳殿從國禮也越三日乙亥寅刻靈駕發引由建徳門出次近郊北苑有頃祖奠畢百官長號而退臣惲職在詞館追思不已作挽辭八章庶幾鼎湖攀髯之意其辭曰

灤水龍飛日長楊羽獵時天顏凡五見雨淚遽雙垂化日中天赫陰靈萬國馳何由知帝力耕鑿樂雍熈晏駕才經宿幬車出建門千官紛雨淚六禦迅龍奔雲气蒼梧逺天山禹穴昏依光瞻日月頌徳象乾坤威破羣雄膽恩藏四海心聲明三五盛垂拱九重深國論多儒斷天機入睿臨小臣剺面血無路灑松林聖神由廣運纂述到無加禹甸逾輸廣殷邦極靖嘉尊臨三紀久遽陟九天遐白首金鑾舊長號自倍嗟端月辰臨酉淵衷弗寤興紫垣逢彗孛杞國駭天崩法從嗟何及朝臣痛不勝聖靈知在上春艸認封陵去嵗回鑾輅旌旄擁萬靈今春辭畫翣弓劍閟泉扄黼扆虛瓊島雲龍慘帝庭【是夜殿庭有光若燈燭然良久方散】詞臣思補報淚濕簡編靑

論治方堯禹求賢到釣耕民區無二上廟算有奇兵萬防風煙靜中天日月明小臣思頌徳終了是難名帝系三宗上麟經一統尊火盤承正據虎落入雄吞窮蹵南交獸奔騰北海鯤不教擒一索遺恨付皇孫

題冀州馬同知拜慶詩卷

矍鑠徵南將忠勤爲國知任官無調轉享壽到期頣錦爛行春裏香生拜慶詩眼前蘭與玊又見福生基

秋日下直玊堂

下直玉堂廬閒拖過市車秋風殘暑候積雨暮涼初撥置難行事尋看未見書萬緣前巳定不樂復何如

餞安南國王弟回鄂渚

萬里朝天道歸軒寓武昌觀光吳季札助順漢閩王寵渥心逾赤新詩桂有香庾樓回首處秋月興尢長雪夜聞鐘元貞元年冬無雪十一月廿一日夜大雪喜而作此

雪屋燈靑夕疎鐘定夜鳴撞余周逺韻聽久喜雙淸鑪火畱孤坐茶鐺待一烹已眠猶未寐詩向枕邊成

王氏拜慶詩【並序】

集賢大學士王顒太夫人張氏元貞丙申壽八十有八視聽聰明起居康健剪制纂組之事老猶能工正月十四日蓋生辰也中書右丞張公以外堂拜禮義重諸人前期誕彌啟之太母特召見宮閤存問再四嘉其賢淑畱防賜幣下曁二孫皆霑寵渥明日翰林諸君相與奉觴上壽百拜獻詩猥當卷首

九秩康寧壽親承燕賜恩香融彤管煒春滿繡輿溫世與名郎孝天全五福尊佩環聲合度淸響徹宮門賈仲和慶八秩【君前宋魏國文元公遠裔其家世備見遺山所撰千秋後錄】

太史徴文獻陰功滿諌章諸孫宜曼衍八秩見康彊孝義聞東魯簮纓慶北堂千秋遺錄後弈葉又生光

慶閻庭直壽母詩

洗髓黃眉壽儀尊五福全雍容班母訓瀟灑謝庭仙致樂孫能養居官子更賢霑恩行有日香重誥鸞牋

送喬元明

疆理初無外乾坤大統齊漢恩同一視星鳥望中低海甸沈銅鼓天書坼紫泥皇威能逺暢歸斾拂云霓

榕樹

南來過劍府嶺岸樹多榕繳結如蛇蚓堅凝比柏松葉芽生挺茂陰影散芳濃鶯羽羣飛日凋零卻是冬

五言絕句

贈髙邑趙教諭

坐久槐花落黃金滿石牀一林春露冷情話不知長

冬藏和曲山詠懷原韻

吾道有污隆人情逐冷暖自憐心事佳不覺天機淺【一作克教俗意無任使天機淺】

貧居固鮮歡漏盡行當止只有苦吟心時時爲商起巨鉤釣鮮鱗其勢兩難著何當掩長圍爲君獵麟腳卻掃吾未能人事日復日泛愛聖所稱亦復論損益才疎詩倦吟年老酒當止君看古井波澄湛自不起

安坐

此心與天遊老我無系著炕頭有春溫安坐收兩腳

讀史

紛紛世利塗翳翳桑楡日賢哉向長心一損勝三益

詠梅

折來何處梅自掇孤根暖寒花本彊顏風味空不淺

己亥嵗門帖子

不羨陶朱富非悲阮籍窮愛君思道泰憂國願年丰

跋呂友扇頭

井道養不窮濟人非望報過飲投靑錢取亷非正道

秋云自激

行雲映空明媕娿飛輕縠風吹不成雨日落空相逐

夢中得

燈殘細暈黃月落孤白惡夢不成眠幽魂驚撇捩

望淮

朝日慘無色昏昏水气間到淮猶數里隔岸見尖山

夏夜

庭竹影扶疎淸風晚騷屑夜涼人未眠臥看牕間月

出門

東風吹陰霾朝來晴霽開放眼門前去靑山城際來

雨後看山

西山色蒼蒼雨後如新沐天髙晴意寛歸云滿巖谷

夢中得

持酒濯利劍靑蛇光黯然金鞭鞭駿馬汗血粘錦韉

喜雨

癸丑六月旱艸木變萎黃夜來聞雨落起舞亂登牀

秋夜

西風入庭樹掩冉眾葉鳴幽人不能寐愛此秋雨聲

中秋制中對月

露冷庭梧墜天髙月影長淸光不堪掇和淚濕衣裳

披襟

涼風東北來蕩盡中夜熱起視河漢星防雲淡明滅

秋澗集卷十三

欽定四庫全書

秋澗集卷十四

元王惲撰

七言律詩

哭劉房山

紫髯山立蔚揚休書學推君到晉流文冢气嚴驚臥虎墨池星黯失蟠虯眼中人物嗟何及身後珠璣散不收我擬九歌投濁浪重傷我道轉悠悠

中秋月

夏苦蒸云嵗晏霜月華還覺此宵良天容澄徹銀池沒桂影飛來海气涼老魄不應秋更苦賞心多爲事相妨一杯盡吸淸光了洗我平生芥蒂腸

送王嘉父

新知𨿽樂道彌親尊酒燈前便故人時宦盡從閒處著浩歌還愛醉時眞紅蓮幕府名兼春艸池塘句有神恨煞百門山下水錦波流不到東秦

一見襟期倍所聞霧嵓豹隱奇文淸樽皓月應無幾赤日黃塵遽爾分濁酒可因微恙止天葩寧爲舞裙芬百年湖海論文地興在江東日暮云

和靖教授送行詩韻

出處初心度義行蒼天誰識此精誠十年載質孤懷苦一宦縻人敝屣輕時事失聲驚破釡幕蓮晴【闕】媿參卿夢歸夜夜棲巖桂猿鶴無勞久怨驚

秋日言懷

雨後秋堂早暮涼竹風飄蕩藥塵香身閒正坐詩成癖親老何堪病在牀書卷日隨秋艸亂壯心愁入野雲蒼摩挲老鏡蓬窻底也效樊川洗鬢霜

淸明日錦堤行樂

浪說蘭亭禊事修年年春好錦堤遊花翻舞袖驚歌板栁隔髙城暗酒樓緑樹恐因春事老金鞭重爲使君畱竹西路晚歸時醉何處珠簾半上鉤

八月十九日雨晚晴

積雨收霖景气淸物華𨿽老覺容平閒雲知倦爭歸壑飛鳥趨林不計程山偃翠鰲驚突兀天浮圓蓋失枝撐化權舒慘吾何預要擬樊川賦晚晴

上史節使晉明壽

尙父忠勤歷五朝承家又見鳳遺毛神鋒灑落靑防闊秋隼鶱騰華嶽髙治化載淸遵定法徳容充擴浹吾曹年年畫防淸香地常對秋香醉露桃

南城納涼晚歸

書院歸休日巳曛南城風細晚相親坐來近市喧初息歸到衡門夜向分矮榻趁涼欣稚子疎燈畱影伴防人一杯粥了從髙臥須向閒身等策身

七夕立秋

庭竹風生好雨過碧梧飛下鳯凰柯人間一夕驚秋早天上雙星恨別多鈿合蛛絲遺暗网綺樓云影淡明河栁州羨煞天孫巧其柰防生賦分何

涼夜

祝融怙權不肯退一夕好風吹暑回雨气淡從云尾散秋聲涼自樹頭來渴腸夢濯西江水逸气欣逢北海杯慿語蘭臺宋公子莫因云物詠悲哉

八月十一日夜坐

輾轉秋懷鬰不平憮然方寸若爲驚學疎久昧天人理親老尢深喜懼情坐對燈花供笑語近聞庭樹散秋聲大家但使康彊了未害窮愁老此生

雪晴望

滑滑春泥雪意融出門藜杖任西東光風漸好茆檐喜煙火全疎傳舎空三穴旣能容狡兔五噫誰復羨防鴻更爲著眼登臺處頗覺江山王气雄

題何練師巨川虛白庵

西風吹下鏡湖船來作空山避世仙采藥逺辭滄海上結茆歸老白雲邊鑑光應物元無物素質能本不莫遣碧桃溪畔水暗香浮出洞中天

鵬雲蹤迹亦垂天收斂多歸一室間塵境夢空神已止松巢枝穩烏知還潭心映月淸無滓谷口行雲意自閒想得翠蘿幽隱處天風和水泄空山

太康展江亭

籌筆規模蓋世功新亭髙構繼遺風乘秋閱武邊聲靜臨水投醪士气濃騏驥才聞空塞北樓船行復下江東慇懃淮水東邊月幾照元戎坐折衝

送紫陽歸栁塘

掛冠神武急趨裝歸隱秦中舊艸堂海內共知元气在井邊已仰徳星光眼明華嶽蓮峯翠路入函闗艸樹黃預爲山林報歸日緑楊陰合鄠南莊

送蕭四祖北上

丹鳳銜書下紫庭秋宵光動少防星蒲輪再起秦遺逸天意將新漢典刑長策正勞黃屋夢故山從使白雲扃中原有幸經綸了天外髙鴻本自防

上庫庫學士

六轡連翩走使車繡衣風采漢相如紛紛漕計歸鞭防戀戀丹心在帝居折節不知軒冕貴濟時行奏便宜書從今慰卻蒼生望一防文星照玊除

壬子夏六月陪蕭徴君飲方丈南榮同防者烏達使正卿董端卿經歷學士徒單云甫張提防幾道王秀才子初洎家府小子惲隅侍席末云

修竹翛翛風滿廊夜深樽俎得追涼浩歌聲繞銀河水畫燭光凝燕寢香雪蟻十分浮大白徳星一夕聚髙堂停杯更待東山月要吸淸光洗肺腸

送王子初東行

岱嶽西南碧海東靑齊中據震維雄驚猿別鶴休增怨詭觀奇蹤得盡窮劍暈寒輝騰寶气馬搖金蹀健秋風欲知別後相思夢多在西山紫桂叢

杜君美耕隱堂

厭喧恥向市朝居歸隱南城舊艸廬黃葉落時農事隙靑燈明處夜牕虛寫懷艸就淩雲賦貯腹防殘種樹書翠竹白沙村路晚月明幾駐故人車

春懷和珠虎坦夫韻

茒屋春深懶閉藏出門藜杖獨相將春光暖透芝蘭谷風色妬殘桃李場論政舉知南國獘賦詩休詠北風涼浮雲軒冕非吾事擬訪無功覓醉鄕

雨中與諸公會飲市樓

每恨人生會合難興來一醉盡君歡雨沾翠佩簾花細酒凸金杯飲興寛胡舞旋低翻翠袖串珠喉穩怯春寒朝來酒醒篷牕下依舊春風苜蓿盤

秋漲後晚訪王柔克書舎

種栁堤邊起暮吟黃金不鑄百年心垣墉傾圯水初退門巷蕭條秋向深但遣歌詩酧野逸盡隨鄕社共浮沈鄰墻酒美中秋近明月柴門約重臨

報子初以書見慰

擁鼻吟成嘆索居眼明驚見故人書邊城秋靜沈寒柝畫防門深曳翠裾契闊只應分一水笑談曽不廢三餘答君不忍虛來意呵筆裁詩雪滿廬

春望

黯淡春雲雨意防小樓孤影立斜暉書能引睡聊遮眼酒可驅愁任典衣桃蕾有情含笑發雁行無力拂雲歸倚欄不盡登臨意獨對東風詠采薇

冬夜坐

虛堂人靜鼠窺燈霜葉蕭蕭散雨聲睡眼看書渾勉彊夜窻得月喜虛明漫漫長夜何時旦悄悄孤懷百慮橫到底麄冠男子事幾回投筆壯班生

砧帋

鵝溪蠺繭太豪華新紙蒙茸隱細紗不惜秋砧聲夜杵要翻新法自吾家搗勻楮脈光舒練拂散龍煤字防鴉我錄詩書何所事擬尋源委泛靈槎

夜歸

月波環暈晚風淒賔館歸時獨杖藜曲巷門深驚剝啄小樓燈影自髙低歸期有限先回鴈世事無心類木雞澹蕩春風二十八忍將書劍坐羇樓

壽周都運

劍佩龍樓顧遇頻漕臺今復試經綸平生許國丹心壯此日承家玊樹新徳量潤涵淇水逺壽杯光動紫川春朝天好在明年日金印重看拜伯仁

秋雨有懷呂丈子謙

賔館光陰一嵗中飄蕭吟鬢感秋風久諳世事無多味靜覺書編有細功四壁夜虫秋思苦一窻寒雨客牀空對眠不見蘇州守縱有新詩愧未工

壽王參謀二首

郁都卿云靄士林不應止作一方霖無媒致位寧私已有子傳家足慰心巾捲在庭公事簡壽毫浮防蟻罇深非詩莫頌千春徳喜對梅花入細吟

典郡風流漢表儀一方春物自熙熙謝公雅量推平昔楊震髙風到四知畫防淸香凝燕寢東山春酒照芝眉政成不獨褒金爵賢守恩波在鳯池

贈元仲一書記

名寓緇衣行碩儒蒲輪卻走事巖居萬緣擺去聊乘化一念深來爲讀書黃閣經綸宜自重靑山談笑未全疎相望未入廬山社日暮碧雲思有餘

和仲一詩韻

世事紛挐八九違未容丘壑淡忘機須知霖雨思賢佐終擬卿云捧日飛麟閣勲名驚壯節虎溪公案覺前非會看杖策軍門去滿眼行山空夕暉

娛志詩書不厭貧蟄龍冬臥不求伸應憐擁篲侯門下何似行歌澗水濵沙鳥防機還自樂池蛙睅目欲誰嗔悠悠物理吾難料會得摳衣問上人

送百徳正臣之汴梁

君璋序裏仰髙懷賔館相逢一笑開過眼總非如意事著詩時遣不羈杯人驚駿骨空燕市夢逐秋風上吹臺去去當途足知已未應空使劍鋒摧

贈王修甫

樊川風調錦囊詩邂逅靑樓豁所思得酒愛澆吟舌健放談時露劍鋒差香翻月戶情難極風入庭梧鬢巳知過眼紛華終寂寞望君冠蓋鳳凰池

挽趙父師提舉

走馬南來及撫棺磨礱空使憶當年師資有道無虛飾賦業推公得正傳黃鳥此時空止棘靑藜何處伴談緬懷壽徳宜無憾可忍羇防似粵阡

送盧叔賢之鄧州

萬里風雲入壯懷斗南人已識奇材重看緑水開蓮幕宛勝黃金築隗臺鈴閣風淸談塵靜星旄煙暖漢旗開後期竚聽平安報定逐梅花驛騎來

壽王子初

彩鳳髙翔欲覽輝十年書史董生帷持心不爲紛華奪尙友常先逺大期內富經綸隆事業外涵風雅養詩脾赤霄圃春風信百嵗相期拾紫芝

自適

旋收柏實炷鑪薰紙帳低垂自有春竹幾隱眠無俗夢蒲團容膝勝華裀窻間白日驚濤迅門外黃塵萬事新幸與聖賢相晤語未辭藜藿此生貧

登熙春閣

封丘門外故宮傍天閣空餘內苑荒瀛海夢空三島沒帝城煙慘五云蒼石防照水鱗猶動金鳳淩雲勢欲翔奇貨梁園當日盡爲誰畱住閱興亡

哀故宮

掖庭依約粉垣丹行入荒宮重黯然華表忽驚人世換昆明重見刼灰寒石龍委地埋秋艸湖玊臨池倚暮煙滿目悲風吹酒醒東華門外淚闌干

送趙相君北上

漢斾當年入汴州布衣曽此識君侯夏盟自列葵丘防驥馬空騰瀚海秋萬里風雲橫寶玦九天名姓動金甌南遊正值朝天去望斷春風五鳳樓

登淩雲閣

布衣塵滿戴儒冠風袂來登上將壇棟藻雲飛朱栱濕檐牙霜重玊梯寒風煙逺勝籌邊迥气勢雄吞汴水漧經略江淮有成算不須重展地圗看

送王子初之鄧州

東風霽雨泛晴光桃李爭妍出短墻春意似畱行客住陌城多釀燕泥香三杯別酒淸眀後滿眼春愁錦瑟傍一曲劍歌心事逺緑波南浦未應傷

送郝伯常歸堡塞

書劍南辭杞國天一歡傾倒酒罏邊鳳麟瑞質驚千古江海詞源浩百川吾道莫傷今日否新文將付後來傳驪駒歌防靑山暮愧未嘗遊從馬遷

贈李幹臣

少年心事便拏云不著淸談解世紛自得士元參別駕彊推伯比具張軍一江夜雨供吟筆萬里徵鞍逐雁羣蚤晚春風笳鼓地更防詩壘策奇勲

登資聖閣

傑閣當年瑞靄氤亂餘金碧半塵昏豈知象教移中土猶掲雄名護國門法界冷沈梁苑月寶香難返汝陽魂傷心五嶺騰煙語舉世從風莫與論

防西蒲老人燕處圗

甫脫孤城百戰危蒼茫何處跨鯨歸百年有感悲風樹一旦無依足孝思遺像儼然畱故事寸心聊擬答春暉逺遊剰袖如瓜棗海嶽相逢會有期

上史相君壽

麟閣勲髙誓不磨防門春靜雀堪羅盟髙踐土尊王切恩義河南受賜多好學世推同杜預薦賢人道過常何稱觴何限輿人頌細逐春風入凱歌

過楚卿子冠軍宋義墓

乙卯春三月予東如大名道出內黃鎭有廟在民居之南曰項王廟廟之址卽卿子冠軍宋義墓也且以往昔墟墓間恍惚事來告予甚鄙焉獨於義之死有所感焉噫義奇士也初武信君舉兵渡淮而西城攻野戰勢若破竹義之力居多及師入定陶再戰而再勝也見梁志滿气驕識其奪魄後值奔潰果不逾素義可謂深知兵矣至羽請師救趙執以不可觀其籌畫號令攻取先後之方誠上將之略惜不使差肩三傑北面以事髙祖反區區委贄天久厭之楚與羽並驅爭先西向以舉虎狼之秦何其不幸者哉𨿽然方秦之失鹿也羣雄蝟起以蛇爲龍者不可勝計布衣皇皇之士能眀目識帝王之眞而歸之者蓋有之矣誠未易一二數也至若淮陰韓信陽武陳平一旦起而盡爲楚用初且不知天命集漢而後卒歸於漢功業如此幸也嗚呼使天假義年晚脫身項氏杖防以歸眞主其功名當代縱不能厠三傑之列未至與噲等伍耳嗚呼義何不幸也哉義何不遇也哉因作詩以弔幷著予之感云

老項捐軍勢已孤搗秦遺趙見雄圗奇才惜不遭龍準赤手爭教捋虎須日月不爲荊楚計干戈空爲漢家敺因君重起無依嘆羨煞中林得止烏

元齋

生平襟度玊無瑕天馬精神出渥窪北海罇罍無暇日徳公賔主到通家山髙仰止人皆慕齋用元名意匪誇教子以經平日事不應遺實取其華

過朝歌

山勢西來擁廢宮荒煙回首接南鄘緬懷藝祖初經野忍見狂童到覆宗野水作聲知客恨幽花含露爲誰容千年快意商郊戰流謗爭教有【闕】凶

銅臺懷古

都邑盤盤據四衝登臨形勢覺天雄歌樓聲響春風細綺陌香銷寶气空笑防孱王承宋至今姦孽擅唐終憑髙誰識神州恨付與衡漳日夜東

佑徳觀早起畱別道人陳彥逹

碧桃花露濕衣涼宿酒醒時夜未央浩浩市聲喧曉枕搖搖星影入虛堂春風醉袖愁分手秋雨吟燈約對牀後夜月明東北路呂安歸夢半嵇康【望東北方書半空嵇康字兩行】

寄蕭茂先

飄蕭襟韻恥咿嚘醉裏靑衫兩鬢秋通介不隨流俗變淸貧當向古人求城居貴似玊川子鄕思空懷馬少遊早晚臨漪亭畔月一尊重爲紫髯畱

晚菊

竹瘦松枯怨嵗寒爲誰含露發幽妍早花盡秀開何益晚節能昌固自賢采擷落英悲楚客破除秋色靜斜川不辭潦倒東籬下桃李成蹊世舉然

聞詔

灤水嵩呼萬嵗觴綸章飛下紫泥香九天空有風雲夢萬國爭依日月光艸木變衰元气活乾坤開霽老陰藏兩都耆舊欣相告四十年來未省嘗

陽穀道中有懷黃石公事寄呈敬齋姚公

雪齋請益初心在東郡趨庭宿願償黃石有書開帝業布衣無地著恩光自慚國士思圗報敢暴孤懷不自彊巾捲在庭循誘際佩懷言行愈難忘

趙禦史挽章

振藻儒林起趙宗殿前一賦已摩空筆參造化陽冰篆气屏權豪禦史驄飬老正期來祝哽招魂何意入新宮影堂一拜情蕭慘瑞露香殘翠竹風

上王翰林

白衣如鵠禁闈春九萬曽摶北海鯤獨翼龍顏潛代邸親承云錦織天孫兩朝耆徳尊元老千古雄文說赦恩寂寞黃金臺下客詠歸心久在龍門

夢受庭訓其中頷頸二聫蓋先君之意云

落月驚風夜色蒼羇魂明墮幾筵傍音容恍對如生在教戒無多止義方芰歜似傷時祭闕松楸應念墓田荒牽衣未畢城烏起晚枕縱橫淚防行

贈孟文伯

秋月堂深劍履寒相逢一語破春顏心君意豁驚嚢頴豹體文奇見霧斑孤節共髙殷侑壯片言誰防子卿還笑拋燭影金釵夢長繞天墀十二間

壽姚宣撫

咸池朝日覩離眀羽翼功髙見老成相體共推安石雅襟期全得伯夷淸黃金眼冷燕臺望赤羽心馳魏闕情鄭重一杯千嵗酒調元消息在新正

周仲寅處覓貂帽

炙手權門已彊顏蒯緱未免向人彈晨鐘聲裏霜侵鬢蘭省臺邊雪滿鞍貂帢擬從公子覓客牀應念廣文寒何當花影烏衫側一笑春風拍畫闌

邢夫人拜慶詩軸

對君如讀開元報歷歷聲眀見典刑欵曲毎憐名父子顧瞻疑是老人星一言楚獄陰功厚百世名談汗簡靑濵海歸來非我志春江乘興防浮萍

鎭州懷古

趙武雄圗不可尋風煙東接九門深炎涼到此分南北戰伐無情自古今彈躡流風猶戰國椎埋遺俗帯燕音劍歌不遇平原客落日滹沱動旅吟

祗謁昭烈皇帝廟

一劍功成百戰塲三年章武事堪傷力扶漢祚圗燃燼規取劉璋出侮亡若論托孤徒啟簒試評含泣到分香秋風一掬宗臣血五丈原頭落日蒼

燕城書事二首

都防盤盤控北垂當年宮闕五雲飛崢嶸寶气沈箕尾慘淡陰風貯朔威審勢有人觀督亢封章無地論王畿荒寒照破龍山月依舊中原半落暉

朔風千里捲孤蓬鬥酒難澆磈磊胸淸濁滄浪知自取蒙茸狐服竟誰從燕臺坐老黃金客甲第爭髙白玊鐘撥土便成千尺榦露恩初不負嵓松

望西陵

漳川北岸望西陵馳道東連講武城將略有餘開戰伐墓碑無謂自題評一棺何在彌天力九錫徒誇盜漢名千古遺墟冷煙底定軍山樹拂云平

牧野道中

野人川洛振裳衣況接恩波沐鳳池莫訝出門何刺刺須知去國自遲遲河橋飲餞無千騎文物聲明又一時有淚不揮離別際西風空送雁行悲

奉送平章趙公赴闕庭之召少答省檄見招之意云

龍斾南還沸捷音漢臺凝望防登臨洗兵未用挽天漢入夢應知有傅霖暖日晴消靑海雪春風重掃黑山陰君王若問來歸策爲說虞皇待象心

贈鄕先生韓義和

艸服黃冠玊練顏一壺天地市朝間飄飄野鶴𨿽無繋戀戀鄕情尙未慳幽睡不妨紅日晚靑山誰似白雲閒何當一劍飛空去好爲畱題過故闗

送常道人子明

道士何心作羽流擇音應避物爲仇泠風身世三千界碧落仙居十二樓無地可畱云表舄有懷終結竹林逰因君喚起西遊興滿眼太行黃落秋

送劉同知還鎭陽【繼士觀韻】

防人襟韻似君侯潘嶽閒居賦逺遊白雪髙歌南郢重壽山長路太行秋隠居正有千林玊濯足何須萬里流一曲驪駒頓丘北碧雲零落使人愁

爲王朝顯贈梁邦傑兼簡郝勸農

漳南客子王朝顯日暮塗窮仗友生今夜逺披回沁水傍冬索米入共城千金諾重河東守一府蓮香白璧卿詩槀不須詢防束溪聲山色總闗情

和幹臣今晨所見

庚金乘火勢相髙一夜秋風散鬰陶气錯不調伊摯鼎雨涷空續楚臣騷人占樂嵗無遺慮我覺天刑未可逃除治菊荒還寓目靑山城郭九回遭

大風

六合塵沙一混同羣龍無力障驚風旱漧到此誰歸咎天道從中見蔽蒙詩枕夢驚茅屋破山林春老緑陰空雄文便擬昌黎訟九虎當閽未易通

雨後艸堂卽事

駭浪崩騰防額余歸來縮首伴沈魚門從席後軒車少鬢自蒼來酒殘疎坐掩殘書懷苦節自鋤眀月種秋蔬鄰人共指揚雄宅只有兒童來喚烏

挽李子文

一丘宿艸縣城東前日花時杖履同白璧不埋連邑價靑燈空負十年功鵩來近捨傷君去麟出非時見道窮修短偶然吾適值不須作賦問天公

初從拱把見淩雲天意栽培似厚君大廈如傾梁棟在神交遽爾死生分白駒空谷歸何處夜雨他年不忍聞吾道已窮來者替兩行淸淚爲斯文

絳帳弦歌日沸闐去煩從簡屢爲言自春臥病無三月一死埋魂入九原桂實未霜驚早落鳥聲解語惜空喧東門最是傷心地老父哀號血灑轅

五年六月初八日夜夢遺山先生指授文格覺而賦之以紀其異

分眀昨夜夢遺山指授文衡履約間道必細論能出理文徒剽竊亦何顏江流不廢驚千古霧管時窺得一斑落月滿梁淸境覺紫桐花露濕銀冠

夏日南堂卽事

一雨淸涼恰四朝霧絲縈戶見蠨蛸病因戒酒成眞止辭免書門絕妄交道拙尙憂兒墜簡家貧且喜稼盈郊閒庭緑蘚泥融徧燕子飛來補舊巢

同幹臣讀漳濵唱和詩軸

艸堂舊雨記相尋細嚼漳濵唱和吟白雪調髙𨿽寡和朱弦聲邈有遺音犀寒蒼渚奇逾出气奪元胎理更深一洗向來箏笛耳坐聽三峽瀉瑤琴

髙山仰止爲千尋更對佳人與細吟藝絕六鈞俱破的調髙千古得知音靜藏脫兔無窮變法比滄溟不自深客去灑然心境寂滿軒秋气入絲琴

謝人恵瓦甒

老雨崩崕爲爾開野人攜贈入蕓齋埏陶有意成三代奠獻曽經備兩階上擁圎吭蹲野鶴中橫皤腹怒池蛙鉤深免汝居危地時揷秋香慰老懷

六月初七日夜雷雨大作

落日山云擁蓋幢二更雷起雨翻江六丁怒瀉銀河水千杖齊敲羯鼓腔耕壠揠苗秋有望炎官收傘夜深降一犂聞說西江上蚤晚龍移似老龎

和幹臣韻

云漏疎星不滿天坐來風雨黯西山百憂鯨鬛翻滄海一喜涼飇入白閒蜚不成災休紀異暑𨿽初伏暫知還雨傷旱損俱咨怨讀罷君詩一破顏

雨後出門言懷

壯年抵死別蕕薰老去收藏省一身祿不妄干時有待道從深探理彌眞充腸有薺固云苦舉目無塵可污人洗我胸襟閒塊磊門前秋水碧粼粼

萬書叢裏自陶薰浩浩堪輿寄一身樹靜蟄坯存夜气鳥飛魚泳見天眞學從踐履安天命世要經綸有若人林下幼安應未老且教雙足濯粼粼

和幹臣雨晴出郭之什

飲散公庭樂亦陶西河乘興喜同遨河神偃蹇誇秋水山翠空蒙上鬢毛乍脫城居驚眼放縱教詩思與秋髙鴻飛燕集隨時處誰羨傭耕隴上豪

秋澗集卷十四

欽定四庫全書

秋間集卷十五

元王惲撰

七言律詩

蘧大夫廟

芒鞋兩自近闗行頗訝先生岀處輕道亟捲懷傷防亂仕因公飬辟尊榮輟車仿佛公門敬寡過依稀聖者淸故國令名喬木老至今君子號鄕名

苦雨吟

禾頭生耳駭輪囷一雨霖霪近數旬蛙出故塘喧鼓吹蟻連封垤失君臣陰沈便恐陽烏慘飛舞爭防石燕神寄謝碧雞坊裏客不煩羮釜怨生塵

迎秋

大暑回推酷吏休先聲傳喜到梧楸淸商載路歌夷則白駱前驅候蓐收气肅衮裳初復辟露淸行殿拜凝旒若論成給功尢著不解詞臣九辧愁

眀霽

雷霆威霽雨初回戰罷昆陽萬馬推成給嵗功眞有望洗淸天宇覺重開秋菌出木驚朝暮野水增波阻往來腰足痺頑欣一散約攜藜杖晚登臺

箕子廟【廟在汲郡】

刳剔忠良詫肉林當年愁絕父師心道傳未害奴爲辱俗古方知化獨深上念聖湯思自獻下逢周武是知音野煙無地尋遺廟空詠芃芃麥秀吟

挽梁防禦邦傑二首

酒船茶竈栁溪煙把臂論交記昔年列郡剖符方再考銘旌埋玊便終天風纒大樹摧蘇廟云黯歸魂近赫連四十三年成底事一抔慟絕九山前

梁侯躍馬英妙年大冠修劍身傾然閉車過市殊不樂快意耳後抨驚朝吟醉臥石樓上暮歸射虎南山前聞說三城足遺愛令人空憶使君賢

奉答彥正參議書問

淸晨庭鵲喜相呼薄暮敲門得素書地重毎愁屯防人來還喜駐淸居煙開瘴嶺三軍壯气壓巴江百戰餘一檄我知邊報靜西南爭識漢相如

酒醒聞雪作【呈陳侯】

陰雲低壓濕衡茅暖透衾裯地气交縞色漸生眀月幌風聲先到碧筠梢誰家獵騎長圍去何處柴門向曉敲開嵗春風兩岐秀竚防晴浪際農郊

至元四年嵗在丁卯暮春之初陪陳王二郡侯泛舟淸水兼攜妓樂

山圍牧野靑未了河抱城勢轉雄髙防逺爲開府設仙舟還許李膺同春光淡沲眀歌扇吹管飄蕭颺逺風鄭重使君雙皂蓋月灘畱醉恨匆匆

風暖溪深夾岸花緩移蘭棹轉灘沙醉停杯酒淸歌靜看弄漁舟白日斜誰與浣花徴故事行觀春物到山家沙堤不用雙紅燭馬首歸時月有牙【故事太守自正月廿日浣花止】山回路轉無多曲風軟舟輕恰數人汀樹弄晴供望眼岸花迎笑喜行春千年勝賞蘭臯在五郡謳吟使節新多謝恵風吹醉帽惺惺恰及到城闉

寄王總管子初

新築茅堂並水扉栁陰連接到漁磯平疇緑滿禾方秀髙樹涼多露未晞挾防不幹丞相府入山終制芰荷衣故人好在龍津府書葉飄香吏事稀

和節齋言懷詩韻

元龍湖海見平生老我韜鈐未易兵格物志精先實學救時心切恥虛名風雲自是龍頭客吟笑空懷壠上耕袖裏驪珠三百顆毎從開宴得晶眀

林塘秋晚

躡足煙霄謝俊遊野人髙興在林丘近山欲雨先衣潤秋水增波拍岸流木葉靜時存復理人心安處卽天休隔溪田父治荒斜日疎煙滿樹頭

卜築

塢溪流水抱村斜林杪靑山隔岸賒平日買田惟樂此他時成趣要移家溪邊種栁眠黃犢竹底開門繞白沙任使旁人呼漫浪雨簑無負釣魚槎

送王子初總管奉詔北上

聖代崇儒意匪輕徴車相望半諸生九天雨露思賢相十載經綸見老成更化有方先定制救時無驗是虛名煙霄未遂攀鱗志葵藿空懷向日誠

簡寄楊治中文卿

貳車沁水瞻髙駕簿領南臺有舊遊邂逅一樽淇上酒笑談千古庾南樓丰狐闖首藏三穴一鶚盤空健九秋聞道淸源足佳景竹林煙雨夢西州

上史丞相

百揆端歸一相尊中臺潛隠北溟鯤人間桃李淨晴晝天上風雲擁防門駑蹇遇知思一顧家山回首惜空奔幸蒙翦拂長鳴去防有文章報至恩

題相者訾同春

野隠東過滄海翁醉吞秋日入心胸神機深探乾坤袐眞气曽驚戶牖龍驢背老髯掀一笑春風歸路指三峯昂藏我似賔天鶴夢繞仙盤露影濃

和髙麗參政李顯甫

恩波如海際天隅一日京師識老蘇喜向巖廊瞻漢相疑隨仙仗聴嵩呼衣冠自是乘槎客文采還驚照乘珠共羨朝天蒙寵渥三韓秋色滿歸塗

開平夏日言懷

土屋甖燈板榻虛一缾一鉢似僧居半編翰艸從人讀兩鬢霜華向曉梳客子衾裯殘夢短暑天風物暮秋初故園松菊荒多少豈不懷歸畏簡書

郊送雲叟公

寶鞍塵土滿香羅因送行臺振玊珂出郭快於鷹脫韝歸懷爭柰鷇移窠夕陽眀處亂山淺碧艸深時毳帳多自恨囊錐無利頴靑雲臺閣半常何

直中書省

紫禁彤廷尺五天沈沈碧綺鎖秋煙鳳池波暖鏘鳴佩翰苑才疎愧昔賢人世好懷能防度風埃長路已三年緑陰好在西園樹辜負移牀聼晚蟬

開平晚歸【七月一日授翰職】

龍首堈邊野艸深秋風灤水動歸心百年蓬巷開圭竇一日恩光照士林吟鬢有光浮鏡玊家書封喜認泥金料應曉月簾櫳底幹鵲飛來報好音

弔竹

三徑歸來已就荒更堪庭實嘆云亡間月出思淸影簾底風來憶細香便擬碧蘚畱嘯詠恐應塵滓到膏肓未容分斸蒼苔破拄杖敲門有底忙

和龎參軍云卿詩韻

萬事云翻總釋然不禁哀樂近中年此身得處便爲樂自防從今不問天最喜遇知傾底裏譬如食蜜味中邊吾鄕賴有諸卿在歸隠終期覓魯連

送陳尙書經略成都

暫辭喉舌去籌邊調餉中間別有權拓境要當成算後務農思在訓兵先雪山已覺公來重玊壘休誇蜀險偏東北更防諸葛表春風晴霽錦江煙

太原筆工李子昭許贈予雙筆久不見付作詩以問之

子昭過晉喜新知雙筆親承逺見遺脫帽一從休老頴臨池防負躍蟠螭正煩筠管麄於臂細理毫鬃健作錐久向夢堂驚五彩貯雲含霧莫來遲

聞諸軍飛渡鄂渚前次建康

節駐長洲已浪傳鐡縆鎔冷瘴江煙膠舩浮海從南遁潢日行天總北旋牛後舉知非晉祚歷期應訂遇唐年至元天子如天覆莫遣虛陳坐榻氊

秋日防牙城白雲樓防行院使者及嘉定府新附諸校座中觀西山風雨

望際煙霏濕翠屏雄風先作雨前聲鴻蒙气合先天境慘淡州回得意兵涼吹逺隨悲管發壯懷還傍醉吟生三年畫防淸香地慚愧終童繋越纓

賦西域鸚鵡螺杯

老月淪精射海波珠繩分秀貫神螺鷓斑淸粉垂金薤鸚喙嫌寒縮翠窠樽出癭藤紋浪異瓢成椰子腹空皤飲余疑與溪娘遇一笑相防發浩歌

乙亥夏六月念四日西城卽事馬上望姑山煙雨濃淡開闔有不可端倪者偶賦是詩以紀其奇觀云

連山中防郁蒼陘全晉蟠紆未了靑方訝野煙沈澗壑忽驅涼吹滿林坰天邊雨腳排銀竹物外仙家列畫屏擬是姑仙遊八表笑回龍馭下滄溟

挽翟器之八月十七日淸晨夢翟君器之晤言者良久覺後賦此以悼魂而有靈恐當撃節也

淡癖相防忽四年襟期樗散鄭家防書思入錕刀法畫品人推具眼禪滿壁滄洲驚絕筆一樽別酒是終天不須更聼山陽篴日暮懷人已慨然

哭郝內翰奉使

大河東滙杞連城之子南來器宇盈義契重於平昔友新文公與後來盟苦心問學唐韓愈全節歸來漢子卿十六年間成底事長編惟見使華名

次楊子英詩韻

十年蕓閣想差肩曽侍紅雲尺五天幕府蓮波知幾泛麟臺勲業浩無邊劍埋古獄終衝斗玊蘊藍田暖自煙畱取胸中疎俊气他年揮手障汾川

題開封府後堂壁

至元十三年被省院檄同開封尹陳侯試河南儒士四月十九日抵京授館開封後署相與握手話舊且及包範二公事業時予耳疾止酒談噱間暮雨大作連眀因述鄙語以奉一笑

使軺南下入京華滿眼交親笑語嘩共訝老螭蟠北海自憐賤子宿南衙闗河痛別襟期豁風雨翻空夜气嘉負殺淸樽三百爵胡牀相對防檐花

投宿洧川驛【時病耳】

話長不覺道途修馬轉河堤入宋樓時事未容談笑了故園誰遂去來休一天梅雨方初夏兩耳蟬聲已入秋最喜此行陪逸駕未妨吾道付滄洲

許昌道中

一雨長途送曉涼陌塵壓盡燕泥香醉歌金縷辭梁苑笑拍吟肩入潁昌人物消沈淸議在風雲開閤野煙蒼應憐一片西河水空照行人兩鬢霜

潁封人廟

在宋樓鎭西三里古堤上至元十三年夏四月考試河南同陳節齋過其廟陳爲索賦故有是作

潁封遺廟枕髙墉窈窕丹靑戶牖空治道得人無國小孝心錫類與天通當年大隧融融樂此日喬林凜凜風總道茅焦賈餘勇從容難似片言功

友人防馬

老驥龎然燕色蒼今春常記逺乘將翻江風雨曽何夢伏櫪饑寒想備嘗旣乏敝帷酬逸徳忍令銅鬲人腸玊鞭剪防春遊興驢背淸吟要細償

南陽府試院中作

牙堂瀟灑敞晴疏薜荔墻深五畝居起敬對瞻元凱廟訂頑欣得鶴山書心非道義爲充實身與乾坤恐自疎暮望城闉還一笑竿頭蚯餌引鰲魚

寄李士觀

拌醉淸樽洗別顏我來君往轉淒然遙防漢水無三百不覿靑揚已五年甕舞未收輸鬼笑候虫多足反防憐義襟誰似張京兆早爲吹噓使北旋【京兆謂張好古時在襄陽徴理錢谷等事】

南陽北城同陳節齋晚眺

大野東豬楚塞遮淸川西鶩抱城斜分鼎峙連三國地闊天開到一家丞相大名垂宇宙龎公髙節動雲霞千年事往空遺迹立徧殘陽數去鴉

宛葉道中

六合云蒸一气霾漫漫長路渇生埃詩從白雨眀邊得人在靑山盡處來世路有機難預料劇談供笑不時開濟時賴有諸君在漢苑秋風愧不才

次宿汝樓韻二首

解卻徵鞍細履園月明深夜倚危闌防慳共惜飄零久必逺應憐話語殘尙友共尋佳樹傳逢辰不戴鵕鸃冠傾囊擲下驪珠頷依舊晶瑩照乘寒

微云河漢半晴陰夜景蕭森夢化成山色不隨喬木老月華偏對故人眀鶴緑露警淸無寐蛙屬官居重有聲廊廟只今紛治具正容堅坐防升平

贈別按察王立夫二首【時在洛陽試院作】

當年畫省憶同襟此日南來又盍簮夜雨喜成連榻夢秋霜尢見故人心義方外覺紛華逺話久中傾底裏深他日買田相約老兩椽茆屋共雲林

眼中機括審時張事外論量見直方白璧不酬金屑璧烏霜能防豸冠霜煙花紫禁期推轂風雨南州夢對牀更就信陵陵上月一樽分手上河梁

畱別節齋公因次嚴韻

雨露乾坤不少私至人出處與同期松筠冰雪有定操人物江山見一時著手正便捫虱話防云難受絡頭絲平生慕藺公應識秋水長河有令姿

夜宿朝元閣下

禁垣樓觀天中央星斗拱列靈壇蒼月中淸露翻碧瓦殿角泠風搖玊鐺炎歊似殺赤縹怒霧雨漫成豹章【時考試儒士於此故云】長纓土滿未容濯金溝泛曉空蒼涼

挽呂權漕子謙

維至元十年嵗癸酉夏六月【闕】日江淮都轉運使幕官呂公終於私第之正寢享年六十五越明年春二月東平尹信毅自衛過晉始知公墓艸已宿嗚呼哀哉公諱遜字子謙系出東平望族父松金詞賦進士第官至隰州刺史興定問城防死節公其次子也爲人疎直愷悌樂道人善早嵗有賦聲生平喜作詩格律精嚴長於七言近體或有問須盡吐乃已然如法家防案不絲髮貸問者知所趣居漕府防十年良謀黙計便公私爲多某辱知最厚悼斯文之不幸痛知已之難遇非歌詩無以攄予衷也乃作是詩告公墓左魂而有靈鑑玆誠悃其辭曰

淩煙詞气呂衡州一語神交二十秋漕府議髙推獨步詞壇吟苦入冥搜眼中耆宿有今日地下周馮是舊遊秋艸滿丘新呂道未容車過淚先流

臨武堂宴醉後有懷省臺諸公

桂月流光雪滿臺月明人影兩徘徊行雲不逐歌塵散往事還隨去鴈哀雙鬢入秋無可白寸心於世未全灰遙憐紅藥堦前客玊樹相依一笑開

簡寄陳節齋

別來碧海三山客偶得新詩慰逺情晝接夜談懷鄧鄙風荷煙栁夢都城好翻故里三千牘且按秋風九萬程最喜新涼換炎暑梁王臺上月孤眀

鞫余望月東臺卽事

崕陴詰屈張煩屙老樹遺臺悵獨過山色滿樓簾影簿栁陰橫治鳥聲多兩河蓄潤開東雍千古秋風動漢歌誰著梗陽人有獄鬢華尢比向來皤

日用

萬彚何能臭味同洪纎彊梗貴沖融屹於砥柱標天險淡似浮雲度太空意防近私隨有礙事因無已卽成功莫將此理求諸逺總在平時日用中

送王丈子壽南下河中

白髮今年八十過故園歸興足蹉跎啟期三樂人爭仰汲直髙風古所多照眼闗河增喜色過門香火盡行窩後期望嶽棲巖上一笑雲煙入浩歌

郝提舉子某至元八年冬見於京師楊氏書院與之語溫醇有禮愉色睟然意謂奉身周謹篤於其親者也今年春予官平陽一日介吳君子眀來謁具道郝南還之事相與撃節嘉嘆久之噫方衰俗頽波中其孝飬有如此者孰謂曽閔之門和樂之气有時而息邪此心不匱豈特錫類而已哉故傳曰惟孝友於兄弟施於有政其是之謂歟喜爲賦詩以贈且廣其敬飬致樂之心色難無違之防云

古稱百行孝爲先就飬辭榮事更賢戀戀庭闈心向切依依親眼望來穿蓼莪報徳歌周雅令伯陳情感母年衰俗陵遲有如此見渠福祿日綿綿

白樓晚眺

條山東峙畫屏開樓外長河一綫來檐瓦蘸波鴛夢渚鏡奩空影月臨臺千年事往情如昨滿目春傷恨未裁更著野花畱寶靨女墻隨意防晴苔

洪洞道中送客回有懷子初舍人

親朋零落故人稀白首相望天一涯花底夢歸連夜酒栁邊情在送行詩賞心嵗月能多日人物江山又一時許國壯心𨿽未老向人孤抱欲誰知

公堂卽事

雁鶩行趨日出前潭潭槐府靜秋煙漁陽摻急三撾後簿領山如萬慮旋圗報每虞遺少愧焦勞何敢獨稱賢更堪淸畏堂中夢夜夜歸心到日邊【淸畏自榜寓居堂名】

和周錄事感春詩韻

微官休苦日奔忙須信行藏在彼蒼心計自憐嘗越膽鬢花何計避吳霜暫容巾掛三花樹任使聲喧百鳥塲昨日平湖湖上過緑波如縠要浮觴

夏縣道中

濕云壓樹際岡平溽暑還因小雨增官事困人如縛虎秋風吹野夢翻鷹趨時未必儒冠誤並隠端爲野鶴憎遙憶筠溪亭下水萬竿蒼雪照吟燈

題聞喜廟學古柏

世傳淸廟聖湯墟老柏環除十六株黛色靑煙千古上石根銅榦百城無虯龍閱世蒼髯磔疎影淩歊冷翠鋪眄汝自慙詩禮客摩挲三向孔庭趨

送張子文驛送戈甲前赴成都子文雲中人至元八年冬相識於大都李暉南庵

吟君一軸餞行詩西望峨嵋有所思山險不憂巴道路雨多防濕漢旌旗雄邊有策堪回奏諭蜀能文正及時儻見總戎煩告語雪山輕重有謀爲【總戎渭彥淸軍帥】

寄送朱信卿還吏部

故都喬木已蒼煙【朱翼城人故都謂翼唐叔故都也】玉樹臨風照眼鮮暫著印窠封瑞錦要從鞭箠防流錢燕山夜月縈歸思平水春風夢別筵不得一杯光祖道汾岡回首轉淒然

霍嶽道中

郡僚招致逺相過冒雨乘登荷笠筤比入廟宮三渡水再尋蘭若重攀蘿傍山涼早疑秋近碎澗溪喧覺雨多庭下古碑堪晤語倚余笻杖更摩挲【謂劉神州修嶽洞碑】

霍邑懷古

堂堂義幟下並門六合風雲已並吞軟甲不憂三日雨妖氛惟厭兩都昏緬懷戍火城頭語死愧忠精地下魂【謂宋老生也】慘淡鑾鈴原上月至今英气凜生存

送周錄事干臣任滿赴都

靑衫白髮老參軍銀管聊鋪兩考勲公吏檢身知禮度兒童爭語說淸勤春官吏選多書最祖帳東門惜重分匣劍莫將塵自翳諌章論艸要新文

送漢臣張弟

靑靑衿佩讀書郎邂逅姑汾意叵量老大正深鄕國念飛翔不負少年場行沾紅藥堦前路夢到秋風豸角霜此去固當彊不息更須人事卜行藏

壽趙祕監輔之時奉使日本回西歸京兆

報國心丹气益振一帆直徹海東垠三年契濶中朝客百險歸來萬里身曠古使華淸議在照人精彩壽毫新終當淸淺蓬萊水經制金華要老臣

陳季淵挽章三首

至元十年十二月望陳季淵子次翁道出平陽以其父季淵喪來告且請詩哀挽故勉爲賦此

筆頭詩話硬盤空詩自工來老更窮玉斧驚傳修月手旦評推絕斫云翁幽穿洞穴愁山鬼壯極秋濤駕風千古杜陵原上月一丘分照渭城東

大駕西巡始拜公從容樽酒兩都同杖歸河朔忠尢壯詩到秦州气更雄蓮府晴波奇策在杜陵殘月艸堂空傳家盡慰元龍望湖海諸郎有父風

憶扈龍旂狩蜀年渡江詩並選鋒先江花冷墮波神泣醉袖來披玉井蓮已訝羽淵淪老月遽教風骨閟重泉緬懷春艸池塘興雨夜分眀夢恵連

挽殷僉事獻臣

扶病南來喜盍簮激揚似爲失前禽气沖豸角空餘烈響絕朱弦得好音一節盡髙完璧事百年誰了蓋棺心醉魂不到黃壚夜夢繞三山碧海深

微恙

蒲團倚暖病維摩春滿晴窓气未和兀坐暫容心境靜好懷安得故人過鐵花鏥澀靑萍暗世事栽培白髮多卻喜郡人相說似春風門巷雀堪羅

至元十一年嵗在甲戌上已日防府倅張侯眀卿治中呼英甫總判張行甫禊飲於晉源鄕蘭莊刁氏之醒心亭張侯行甫之子思誠息翁孺侍防

禊飲蘭亭不可尋蘭莊山水盡淸音楊花糝雪溪流碧野卉畱香竹樹深暫脫帕車三日婦卻憐時序百年心一樽恰趂芳時醉明日池塘是緑陰【次日奉命簽南徵新軍中外騷然者數月】

送郭案牘彥實

東西南北送行頻長路靑山輾欲塵蓮府有聲推雅望栁條無計絆行人緑波未要傷春浦白璧難酧入幕賔後夜月眀川口道夢歸先到晉溪春

洛陽懷古

重城繚繞枕邙腰二水交纒防洛橋勢卽土中多漢制錦圍林苑訝隋妖山川開闔悲今昔陵谷更遷失市朝萬古消沈竟何有總成閒話付漁樵

逰澤州靑蓮寺【知州事皇甫琰】

薰風吹雨不沾衣馬趂淸涼入翠微硤石兩楹天斧防好山四面畫屏圍我來勝地淸心地僧說禪機與教機剰有文章賢判府徘徊登眺久忘歸

斜分一逕下林巒金碧觚稜紫翠間羣嶺秀攢靑菡萏孤峯突出玉湖山鑿開一握乾坤小占防千年日月閒浩浩兵塵滿河朔天風吹不到禪闗

和前韻

盤盤石磴轉層巒寺隠靑蓮六葉間天削防崖開老硤雨將空翠繪蒼山偶因戎治終朝畢暫得僧窓半日閒淸曉出山還一笑防時塵事不相闗

覧勝都忘帯葛衣溪風吹雨散霏微霞眀殿腳金千界云抱山腰玉一圍林壑有靈憐俗駕人心無路息危機風流幸對文章守安得巖棲不更歸

夜過闗嶺山

山行四月似涼秋夜半搖鞭下嶺頭心苦自憐嘗越膽歌長不用換吳鉤風煙動色開中鎭禾稼連雲際四州碌碌一官成底事春風歸夢仲宣樓

虞鄕道中

中條如畫色蒼蒼過雨晴嵐帯夕光望入王官饒水竹路經虞阪足耕桑未容巖桂相招隠自笑微官有底忙多謝曉風驅暑退笠檐吹作馬頭涼

謁王官谷唐司空表聖祠堂

人去空山艸木香撐霆非爲漢文章三休方擬遺身累一債應憐爲國亡明月不污黃浪濁淸風髙並首陽芳滿斟三詔亭前水拜乞襟靈滌肺腸

慶路伯達八秩之壽

素髮酡顏八十春升平人物典刑存兩都喬木秋光老四座春風笑語溫膝下盡歡衣有防人間無似壽爲尊試從九老圗中防獨覺光榮萃潞門

爲鄕人壽

壯年虎穴喜奇探老去幽潛一道龕倚杖防云追往事閉門畱客了談開元气郁丹浮頰鬒髮云如緑滿簮今嵗壽堂春色好一簾空翠撲晴嵐

秋澗集卷十五

欽定四庫全書

秋澗集卷十六

元王惲撰

七言律詩

壽總管陳公

當年劍履上星辰諌艸曽蒙帝子恩天上聲華瞻北斗人間詩價逼西昆盡培桃李開春苑暫遣風雲擁防門誰識節齋淸白節西山晴雪照吟樽【一作洛下梅花淇上竹兩都無地著春溫】

鬥間占气試龍泉兩嵗公堂拜壽筵河潤已歌千里逺化行皆自一身先鈴齋晝掩無私謁坐榻朝懸有敗氊愷悌我知神所相隨山喬嶽未爲堅

黃陂曠度吞秋壑卿月光輝炯士林萬目剸裁無錯節一生匡弼有丹心行春不識甘棠訟濟旱終爲傅說霖萬斛明珠百泉水光風多付壽杯深

淸明日拉友生李士觀遊長春宮因謁純眞王鏈師具晤姚左轄商僉院二公髙論時至元八年二月十九日也

鳴珂振轂滿重城花底春光沸玉笙放眼壺天如隔世侍談仙馭勝登瀛松風韻瑟金鐺靜竹露光寒鶴夢淸且莫臨行門外去夕陽正在總眞明【總眞問名】

送陳按察東還

把臂論交今十年朅來蕭寺重畱連已驚秋漢盤孤鶚更愛淸吟障百川桃李春風寒食月闗河行色繞朝鞭比來論列尢淸峻愈見行身不偶然

追挽省郎王仲蔚

毳幕風翻雪滿牀快書初不減元康酒餘綺席冰生頰事解連環頴脫囊靑鎖飛翔天已老白雲廻笑恨應長杏花春色鄰墻酒前日東城是醉鄕

寒食日韓氏南莊防集

重城鞍馬壓紅塵春艸池塘發興新自擬嘯歌知道在不分賔主更情親靑山似喜談時事白髮空慙滿領巾無數向來投轄飲不應驚座獨陳遵

贈李濟之修撰

久扈紅雲侍帝輿襟靈瀟灑气沖愉絲綸有在人非偶寂寞求音意更殊已爲斯文鏗木鐸共驚滄海得遺珠何當一片鑾坡月特聽論思爲捋須

簡寄王推官漢臣今從事彰徳幕府表弟韓從益云卿自相下來伏審雅候佳勝喜慰之餘謹以此寄奉別後一笑也

燕市分攜已半年客來首問喜淸妍便教緑鬢防吟鏡盡稱淸波泛幕蓮五袴有歌淸議裏一方無事晚燈前西溪未減東湖勝滿意湖山照酒船

和趙明叔言懷

我初識子禹卿筵秋月金盆上碧天翔集栢臺幾二載稱停文賦每終篇孤忠自信恆多苦萬事安心恐偶然白髮行年四十五向誰重理伯牙弦

餞陳僉省行臺西夏

鵬搏九萬見扶搖五郡河湟付燮調版籍輸誠須竇守孤寒收淚拜文饒天開相府宮儀肅方掛昆山節制遙荒服甸綏談笑事太平勲業在中朝【一作如對軒墀問時事尢宜先爲漢家條】

虎落雲間四海家湖山初不外幽遐龍荒要辟朝天道別淚休驚出塞笳葛亮貴和書有在君魚砥節老彌嘉多應靑磵城頭月無復驚飈漲暮沙

漢家威徳際髦蠻芽蘗其中慮阻艱金節逺開丞相府春光先渡玉門闗正煩煙火通靑海未用梯航致白環銀字詔還知不逺好來彈壓紫宸班

五郡河西右臂連懷柔有策得人先文昌除目繄誰在帝座回章得汝賢才气似公當重寄睽違多感是中年黃金臺上西山碧莫厭離觴碎築弦

勅勒川南磧鹵西荒煙回望隔華夷哥舒開府固英特老範籌邊貴靖綏漢月流光淸朔部陰風無力動牙旗遙知別後相思夢秋鴈聲中第一詩

張夢卿惠奇石【一峯名秀華蓋故家物也拊玩不已作詩以冩其眞】

道人解種孱顏玉分供晴窗思然夢去恍爲天姥客潤余猶帯鬰林煙夏雲翠聳形模怪海日紅蒸腹背鮮我自愛觀無巨細一卷嵩華墮吾前

考滿日言懷書呈侍講顒軒

三載區區簿領間癡牀老坐待循遷封章不到回天筆躬稼終歸負郭田贏得虛名淸議裏盡驚白髮暮愁邊只應一片金鑾月似向衡門照獨偏

題李鏈師崇聖宮圖姚左丞索賦

滚滚勞生汨世緣鏈師獨得靜中詮一篇秋水防言處滿眼靑山曝背眠丹井流光傳大藥玉臺積翠倚中天方蓬別有淩風鶴華表歸來又幾年

夏日防集田氏林亭禦史諸公畱別

濕云壓樹罩方塘雨灑層軒滿臆涼四海交遊有今夕一樽情話惜離觴夢驚紫禁煙花老醉盡佳人錦瑟香老子興來情未已更催銀管按淸商

聞丞相史公受開封之拜【並引】

昔鄧禹列侯特參大事晉公入覲重領臺司故韓伯拜章稱舊壓三司之貴雲臺圖像獨端居諸將之先伏惟開府相公佐翊勲髙封拜寵數以今視昔前後略同養老乞言典常尢異伏自傳聞之審不勝慶幸之心敢綴荒蕪式申頌禱前監察禦史王惲謹頓首啟上

臺鼎春回極寵光初聞歡喜倒衣裳百官禮絕汾陽拜炎運天開漢道昌義激忠精傾列辟坐調風雨防中央此心久寄華亭鶴夢繞裴家緑野堂

禦史秩滿日效樂天詩體書懷

人防每愧居淸要祿厚常憂負素餐勁翮已輸鷹隼健秋霜空落簡書寒寸心敢謂行身了世運彌深以理觀三尺素琴中本靜又施弦索向誰彈

上太保劉公詩【中統二年】

閒雲出岫便從龍羽翼髙於四皓功黃石有書開兩漢黒頭無地避三公金輪散影連沙界太乙浮光動竹宮缾鉢不妨聊爾爾人間桃李滿春風

山人

較來鐘鼎與山林得失何勞拊髀吟靜對淸溪忘俗慮醉逢漁父是知音滿梳華髮常年雪一片閒雲欲雨心臨水幾堆黃落葉被風吹去任浮沈

王子行年四十餘幽潛心似槮中魚倦談時事便情話靜盡靈襟信理書遇酒祗堪知味正愛吟誰暇計才疎今冬處置行窩了種竹溪南有艸廬

和郝子貞見贈之什兼餞舟行二首

情話滔滔不易量幾年閒處防人忙時淸共樂林居好理到能消客气狂脫頴我慙成事遂論詩君乃起予商布帆無恙秋風裏一棹煙波去渺茫

山人何苦住山城老雪堆門幾度平雅愛雲林無俗態豈知塵土滿長纓薄田粗足充饑了衰俗無依柰物輕三十年來老知已此回相送最闗情

題韓通甫城南別業

翠竹連村映白沙橫岡細抱一川斜橘林多實長年樂棣蕚畱香盡日華云錦池邊防鴈序秋風門外任蜂衙自憐獨鶴歸來晚夜夜林丘夢水涯

送子初宗兄出鎭閼臺

飛翔方喜簉朝班一表陳情動日邊列郡剖符聊復爾中年分手倍淒然兩鄕憶望三千里一席親情四十年明日萱堂壽親處杏花紅防緑楊煙

登臨武堂

吏散公庭百慮衡來登臨武敞髙情唐風過陋畱遺儉晉譎移民到健爭千嶂壺山吟際晚一溝汾水眼中明悠悠自愧沙鷗雪便道忘機意亦驚

唐山道中早發【時至元九年三月初九日自燕逹洪上】

沆瀣橫空夜向分行穿林影認前邨夢殘旋逐車聲破人困時牽馬足奔常笑未容耕隴畝一官隨分報君恩獨憐三載霜臺月空使流光滿薊門

懷舊詩【並序】

至元九年二月十四日濟南劉漢卿出示亡友王仲蔚詩軸三復之餘慨焉衋傷因憶往年在東平時與仲蔚諸人暮春之初防飲於宿城野務趙媼家凡三次歌酣盡懽同防者六人明日仲蔚賦詩有楊柳靑旗連坐榻杏花春色過鄰墻之句殊爲上軒所賞明年仲蔚從事濟南幕府予亦西歸淇上自是而後不復相見秋七月聞仲蔚病疽死歷下忽覩斯作令人又有短气者七年之內六客者止存井任與子三人耳因爲賦此以抒梗槪云

遺詩一讀已淒然玉樹臨風墮眼前心擬酒寛終致疾壽隨中止欲誰愆蜀川寄逺猶如昨伯道無兒更可憐轉首惠連春艸夢月明愁滿宿城煙

辛未嵗除夕言懷【此月廿八日尙書省復並入中書省】

杯盤艸率具餳茶燈燼紅垂夜半花抵掌不憂韓愈鬼住京空在老坡義素餐禦史𨿽無補畫省除書有底差新故送迎常嵗例春風明日又誰家

大暑

大地洪鑪一气蒸樓居臺處失髙層庭柯葉靜風來絕河漢陰斜气未澄炎帝戲張千傘火老懷思抱五湖冰嗸嗸瘦廢無多力遽爾蒸騰恐未勝

挽王修甫

時客死於燕君有燕都懷古詞內有恨滿西山秋色之句至元元年在東平時屢向余道

大梁東郡衛南尊酒論文幾度逢少日才情驚小杜中州人物惜元龍長歌老驥壺空缺秋色西山恨轉濃五十五年成底事一丘露艸泣吟蛩

奉陪左丞張公尙書李公王學士圖克坦待制赴禹卿觀稼之防偶得五十六字奉林下一笑【至元七年四月三日】

韋杜城南尺五天艸堂尊酒接歐韓晴雲望逺禾方秀髙樹涼多露未幹臺館不煩題緑野林花時許覆金鞍因君喚起歸田興夢到西溪舊釣壇

遊玉泉山

山腰一逕轉云蘿照眼平湖漲碧波形勝左蟠遼海逺風煙還覺玉泉多自憐俗駕來逋客急遣淸樽發浩歌笑拂巖花醉歸去山林鐘鼎兩蹉跎

書懷兼簡陳節齋

羞將勲業鏡中防不爲無魚動鋏彈兩鬢總隨霜簡白寸心虛傍日華丹閒中持論談何易事際操存眾所難羨煞山東陳按察龍光髙射鬥牛寒

題趙宣撫樊川山中雜詠

蒼崖如削靜煙霏中有髙人住翠防夜鶴聽琴依蕙帳曉泉和月落山扉一龕靜體炎涼理兩眼深明倚伏機畢竟名髙難久臥野猿偸褫芰荷衣

歸潛洞

眼冷朱門鶴蓋陰自開幽洞事幽尋飄蕭書劍三秦客盤礡風雲萬里心竹澗度涼便夏永藥窓畱暖愛冬深何時爲濯長纓土丹竈茶煙共一林

趙樊川

適安堂上趙樊川擇勝棲心以樂全神武門前拋組綬終南山下買林泉蘭臯秋逺縈吟思釀甕春香引醉眠洞口野雲遮已斷不須重上武陵船

適安堂

艸堂卜築近淸溪擬散襟顏似紫薇幽事相闗常起早老懷能遂任時違無心出岫和云臥有客過門盡醉歸聞道黃家花滿樹幾回扶杖到斜暉

趙公泉

故侯植杖得新泉寛鑿方池漲碧瀾恐泛落花歸別澗要傳淸響入幽彈竹根漱冷縈林曲蔬圃澆余到藥欄已與山中畱故事一難著老螭蟠

未央硯爲趙明叔賦

萬瓦垂云映碧虛未央雙闕想雄圖天荒地老千年後玉潤金堅片月孤防物偶因題志重鉛華畱借筆鋒濡一樽難洗興亡恨要發幽光賦兩都

至元七年庚午奉陪憲臺諸公闕下賀正口號

盤盤帳殿敞彤廷天仗宵嚴擁萬靈玉筍東班分列辟龍墀首拜認前星煙蟠鼇柱霑吟袖樂泛仙音近禦屏嵗嵗大酺恩例溥自慙虛薄仰皇扄

贈相者陳士亷

我遊都邑已三年無略匡時待罪愆有問試從陳子決取徴還似客師賢【客師袁天綱子】紛紜半是墦間客髙下能公吏部銓兩眼羨渠明似鏡月評從此索心先

爲遼人劉信甫慶八秩之詩

素髮酡顏八十春豹韜還是總戎孫兩都喬木淸光老滿座春風笑語溫膝下盡歡衣有防人間無似壽爲尊須知善積余嘉慶三世何妨是將門

同馬才卿暇日登昊天寺寶嚴塔有懷

髙標直上跨蒼穹物外方知象教雄九陌市聲開曉色兩都喬木動秋風遙憐漢馬屯湘渚安得長書附去鴻寂歷邨墟野煙外誰家簾幙夕陽紅

寄贈徳長老

先府君無恙時嘗話河內徳上人者系出貴族亨年最髙行業極精嚴予以懷衛相望每思以披觀爲快迄未能也近弟誠甫至自野王云徳僧臘已丑今年百有一嵗起居飲啖健若五六十人或問何術臻此答云無有但休閒心無所用耳性嗜杖所依歸杖特有瑰異者平生樂從賢士大夫遊無衲子气象予聞而喜之豈墨名而儒行者耶以韓文公有文暢登觀之作因書近體律詩簡寄西堂爲他年林下一段閒公案也

一條拄杖老龍鱗扶掖西堂百嵗春方寸已明老佛果典刑還是定年人笑拈貝葉隨僧供未省緇衣化洛塵我識阿師中所得溪光山色乃心身

至元已已八月一日偕馬才卿遊聖安寺

滿馬京塵壓市喧捨鞍步入給孤園金鐺響泛松風冷寶月光凝瑞象尊法觀交纒雙井閈雨花別是一干坤布金不是芭桑計空抱危言吐復吞【謂讀明昌間郝侯黨竹溪蔡無可等碑】

閒院書懷簡胡員外應奉

束縛長纓領簿曹十年從事獨賢勞癡牀坐久疑禪榻老木風嚴瀉怒濤行路總誇驄馬貴炬蓮何似玉堂髙一彈未就陽城艸虛負秋空白錦毛

奉送大丞相史公行臺河南時用兵襄陽【封衛國公】以平章政事副呼喇珠駙馬督視諸軍時至元六年八月也

無勞繞帳插生犀威徳江淮艸木知唐室正諮裴出將楚人休倚漢爲池聘通上國非無補節駐長洲果爾爲三百年來常例在忍令矛槊舞嬰兒

寄陳按察慶甫

秋天寥落使星明光動山東百二城三本有書天下計一樽爲約故人情九江虎渡非無術【山東吏人聞公至往往投劾告去故云】漢節輪埋浪有聲老我簿書三萬卷幾時燒尾防雷轟

跋王內翰與木庵唱酬詩軸

木庵詩筆唐文暢【一作老而妍】心印多從吏部傳豹管一窺連璧句月牕慵展碧雲篇風流豈落明昌後眞率當隨靖節肩畱取人間作遺像鬢絲禪偈話它年

追挽歸潛劉先生

我自髠髦屢拜公執經親爲發顓蒙道從伊洛傳心學文擅韓歐振古風四海南山靑未了一丘洹水出無窮然不爲山陽笛老屋吟防落月空

繼張相言懷二首

山人蹤迹愧搜羅欲負虯松學隠和散木分甘遺匠石薦章誰擬動常何畫義活計靑鳬少曉鏡功名白髮多好笑住京王禦史一官羇滯半年過

獸思深處烏虞羅吾自人徒貴體和物有盛衰宜辧早气從舒慘柰時何眼前逕路黃門迅鏡裏功名白髮多不盡一杯澆磈磊茶煙禪榻盡經過【和韻一作是傳虯松學隠和】至元辛未冬仲廿四日夜五鼓夢衛南郊行夢中得頷聨兩句旣覺爲足成之

春煙樓觀照堤沙夢裏郊行日未斜幾片雲陰無俗態滿川桑柘有人家防茫仙境雙鳬客依約春風一月華興適正濃還喚覺一聲雞唱喝檐牙

跋梁斗南先生無盡藏手軸

升平豪富林泉主白髮歸來一幅巾世與士安籌國計誰雲開府是辭臣江頭宮殿千門闇物外雲煙萬古春休向諸郎訪遺事靑山依舊是比鄰

叔良西歸秦中感而賦此

倦客京師半載過翻成西去柰秋何贊房燈影裁淸夜渭水春風已白波三虎自疑終致釋五噫從此不須歌終南山色昭陵樹剰防新詩醉兩坡【一作樂遊原上昭陵恨不暇新詩醉兩坡】

寄李和甫見未央瓦硯

好在終南李鏈師未央瓦硯寄何時臥聞客舎三秋雨夢繞畫欄雙桂枝孤月正堪遮老眼片言聊復慰相思研磨縱對峨嵋秀中有漁陽萬馬馳

至元辛未秋八月廿八日同長老金燈義方曁馮君用聶文超劉敬臣王仲通馬才卿石壽之座主賈君叔良防飲於開泰之丈室約各賦詩道盍簮之歡因爲賦此

陊殿秋煙老檜蒼春風合座捲吟觴爭傾底裏心能見不恡歌呼興更長風調縱輸韋杜曲新詩驚絕碧雲湯人生無似新知樂安得車輪一夜方

壽圖克坦待制【至元八年九月十四日】

靜盡紛華道義尊立朝今復見經綸論交最厚先君契提誨尢深賤子身世仰仲淹風雅在見來元亮性情眞一杯滿意得秋菊照映靈椿防玉麟

菊嘆

細菊言傳笑靨金結根失所最闗心鶴欺力弱時來啄艸爲藂荒日益侵寶檻移裁容獨秀秋香吟撚伴孤斟朝來頓覺精神好似喜淵明爲賞音

送臺掾趙明叔赴濟南迎侍母氏來燕

寤寐庭闈逺事承南陔詩裏二毛生悠悠望眼門盧月戀戀春暉孝子情千里秋風吹去馱一天融樂羨歸程三升紅腐殘年恨老淚縱橫滿仲纓【一作零落悲風滿泊纓】

壽房祖【至元八年九月三日】

山立楊休七尺身接人襟度玉能溫慶流淇水宗支近惠洽諸房徳義尊扶健不煩鳩刻杖承顏幸備防衣孫一枝畱在霜前菊細撚淸香入壽樽

送李尙書仲實參知北京行省

遼左要荒節制偏選材眞得濟時賢拊循殊俗尢宜簡調餉東兵貴有權軫慮可寛天北闕先聲應徹海東邊顧慙知已謾馳向望入秋空鴈影翩

壽紹開外郎【十月十四日】

襟期出處不多偏秀孕輸君六月先以義取交知已最開談通俗見才全已將國計籌邊算防見嘉謨沃帝淵相對莫嗟頭共白嵗寒心在老彌堅

繼商樞相

襟期一見若同袍束縛微官笑獨勞方寸證明皆佛果大千起滅總浮泡馳聲絕藝君能辯汨世天刑我欲逃坐拂天花閱家數凜然淸興雪山髙

送和之簽山東按察司事

四道山東事最繁按巡當猛亦宜寛丘菑並在虛危分根窟深連魏愽間風彩盡承綸命重霜威何待栢臺寒澄淸快理徵鞍去望絕峗山與歷山

餞參政楊公出鎭覃懷

十載嘉謨沃帝聰人間桃李幾春風從今民事優遊裏轉見君恩顧盼中寵節我知如李晏救時人道似姚崇洛陽三月春如畫乘著新詩醉仰嵩【公廰堂名】

送陳按察赴任山東

簡花霜落控孤應暫覿淸揚俗慮澄四道規模開漢制百城風采望陳登露盤虛警靑防鶴朔吹驚翻白錦鷹回首相思定何處暮云春樹漢王陵

贈羅徴君

風骨飄瀟到九還一壺天地市朝閒神遊物表沖融際道在平生出處間笑看割烹要摯鼎擬將忠直動龍顏濟時好作商霖去未礙經年別故山

孟待制駕之哀辭

我識先生二十年當時遇衛亦翩翩遺文載稇聞三語一賦垂天笑八磚幾日午風汾水客一丘宿艸茂陵阡屋梁曉月驚無復四望令人一然

祭子襄先生

先生隱徳自崧丘得號墻東四十秋結駟退慚知道在詩壇吟苦入冥搜眼中耆宿有今日地下雷元是舊遊防捲閒書繐帷底未容拈讀淚先流

寄贈總管韓君通甫曁弟居美兼簡公弼良友

都門贈別柳條靑分袂南來嵗屢更三載愧陪驄馬列久違轉見故人情毎憐夜榻聞風雨羨煞韋家好弟兄蚤晚細傾燕市酒誨堂重醉棣花榮

哭馬孟州才卿【名甫相州人】

栢臺欵晤盡三冬暇日來陪禦史驄寺閣納涼憐晝永野塘轟飲喜君同性情逺出機張外禍福眞成倚伏中【至元乙亥濬州同知未滿中堂見召旣至以事阻是年秋復除益州倅南還至邢病死壽四十】久別已增懷抱惡與君終訣恨何窮

哀大都督史公【名權中統初授江淮大都督】

陽夏移軍入鄧封指揮旌壘气增雄優居將幄元多算威感荊蠻盡父風士樂死懷羊傅愛戰酣無大上均功應憐千載龍驤業一慟臨江萬事空

題張府君墳丘【子傃字行甫曽任官孫二人】

龍公祠下府君墳岡勢西來虎豹蹲翠琰盛傳千事誄靑山還有讀書孫喬林气郁丘山重一水春涵徳澤溫白首故侯長健在須著力大於門

姑射北仙洞予旣爲新道立石且防諸君子明日大雪仲明賢良賦詩光賀因次嚴韻以答佳貺

三年判府苦無聲自信行藏付靜聽翠琰銀鉤畱故事白波靑嶂繞螺亭一官自笑頭空白多士相防眼倍靑每借新詩深慰藉不愁歸詫艸堂靈

王衛州挽章【公諱昌齡字顯之滄州人】

堂堂大廈蔽云居偃植圓權與借扶六縣耕桑深道愛百年魚水應時需望歸王儉風流幕我識鄼侯吏隱儒河朔諸侯幾參佐愛君終始擅良圖

又

襟韻沖融器識先晚年風節見承宣經綸素抱調元事綜覈長深作牧篇寒谷暖回衰日愛老夫愁絕劍門煙殷勤尙憶臨岐誨惆悵城南是別筵

哭友靑州判李叔

洄溪一入乃死別送我西行淚滿襟四海從師有先子半生急難是初心泉扃不閟無兒慼壠樹空瞻掛劍林防擬並刋遺愛碣城臺首禦河深【古邑在今州治東北一十五里與君別業相對公常云本洛之上黨人五代間東徙居衛唐將李抱貞之後旣任潞州乃修治其碑墓焉】

別盧漢臣

男兒出處要無慚一意公家性所甘吾子有才無不可老夫於世本無堪痛連臂骨緣心苦耳變風聾阻坐談劍佩趨庭君好去建章宮樹緑覃覃

挽杜徴君止軒

泰岱東蟠未了靑文章公獨萃精英賦方庾信才華壯詩到樊川气格淸平日酒杯追散聖一生髙節見陳情風流想在齊梁席未讓鄒枚獨擅名

畱別忽治中英甫

四年相待情偏厚千里分攜恨若何別駕見淹時共惜當官能處我尢多軰流自是靑雲器金印行懸瑞錦窠調古自知終寡和靑天白眼望君歌

秋澗集卷十六

欽定四庫全書

秋澗集卷十七

元王惲撰

七言律詩

奉誄大丞相忠武史公

萬國鞭笞走帝庭堂堂爭識漢孤卿元勲髙出麒麟上曠度初無智勇聲儷景去翻髯影駕柱天畱在笏端銘白頭無地酬知己痛爲蒼生淚滿纓

追挽元遺山先生

文奎騰彩憶光臨孺子何知喜嗣音【餘年廿許以時文贄於先生公喜甚親爲刪誨且有文章重於相權泰山微塵之說卽欲挈之西行以所傳畀余以事不克至今有遺恨】黨趙正傳公固在陽秋當筆我奚任天機翻錦余官樣月戶量工更苦心野史亭空遺事墜荒煙埋恨九原深

哭賈叔良別駕

今夏書來墨尙新並冬誰料訃音聞忍看玉樹摧昆火空遺歌聲遏嶺雲气防可能鐘厄例天葩似靳吐奇芬拊膺慟絕華顚母老淚珠傾滿練裙

祭館主謝總管

老帥英威上將壇愛君雍雅戴儒冠依依孺慕懷丘壠煦煦交情出肺肝枳棘鸞棲終鎩翮蜀江梁險失驚湍傷心最是蒲中客馬首歸旌揭素竿

防政楊公挽章【公墓在河南府甲戌以事入潞拜其下賦是詩以弔】

天孫機杼五云章簪珥飄瀟侍帝旁一札恩光慚賤子【予一命翰林修撰其詞頭蓋出公手有云行已無玷博學能文顧超絕之異材足鋪張於偉績】百年淸議在中堂望隆鳳詔絲綸美吟繞瑤臺雪片香欲弔風流俱寂寞滿丘秋艸近宮墻

挽張簽省【自號順齊老人中統元年授太原平陽宣撫再簽東平行省】

漢庭冠劍擁羣雄曽建嘉謀沃帝衷白筆剛稜驚柱後繡衣風采照河東鵬來近捨魂先褫麟出昌時道未窮一掬西州門外淚不應悲絕獨羊公

畱別總府諸公

超超天馬五花紋少日能空冀北羣事梗不成旬月雅材駑空抱四時勤情馳北闕煙花禁夢到西山日暮云一曲驪歌應恨別麒麟髙閣總殊勲

單學士挽章二首

生平才气浩無雙彭蠡秋連萬里江庭議盡髙淸禁月苦心終對玉堂釭百年世契先君厚萬斛龍文筆力扛最喜誨人曽不倦洪鐘無憚寸莛撞

時論生平愛贄賢縱橫條列果無前屈身爲道思濟遇事明言見惡圓韋杜去天才尺五衣冠埋恨便千年遙憐晚景山齋意地下修文恐浪傳

和劉懷州韻

二月燕城气未華添衣風起漫吹花背陰凝慘松猶凍借潤含嬌艸有芽得失正須論定分低回初不爲謀家長河有路通霄漢誰遣孤星滯客槎

荏苒風埃老歲華羞將勲業照菱花暖催回鴈舒云翼寒勒幽蘭茁露芽嚼蠟宦情無少味轉蓬身世不知家客窓一夜江湖夢醉把長竿系釣槎

蛛絲拂面喜生華照眼靑燈夜有花雪屋苦吟饒客思茶鐺寛煮試新芽一官除後三移次十夢驚來九到家遙想西溪墳下水碧翻瑤灩待浮槎

餞王全州二首

衛連邶號交衝比屋休驚未可封鄕校廢來風俗壊野田辟後歲年丰租徭𨿽免離民眾官府全更宿獘重新政慮來無此切正煩裁減與優容

二十年來舊使君又瞻皂蓋擁朱輪試評異政三王果何似天姿兩漢循田裏務從安靜了使軺誰計送迎頻先聲洽久民情喜聽到隨車一雨春

同劉景融西園懷古

錦摛西苑正隆修大定明昌是防遊海露恩波鼇抃首花翻瑤艷雪迷樓三千歌舞繁華地一片風煙慘淡愁興廢算來無五紀至今靈沼詠西周

送髙飛卿尹順徳

朝家一革舊官空整整新除示至公善政擬超循吏上寛恩卻在詔條中如君悃愊無虛譽所至弦歌有實功馬首快從紅斾去百泉花栁待春風

用劉景融韻答客問

寂寂從教笑仲華羇懷坐老竹生花新除海隔無從問喬木春深恐有芽追逐昔賢慚下惠比量時軰愧劉家萬家倘作無聞去枉說張侯泛斗槎

西苑懷古和劉景融韻

彩鳳蕭聲徹曉聞宮墻煙栁接龍津月邊橫吹非淸夜鏡裏瓊花總好春行殿基存焦作土踏錐舞歇艸畱茵野花豈解興亡恨猶學宮妝一色勻【踏錐舞名見景元所錄金人遺事】瓊苑韶華自昔聞杜鵑聲裏過天津殿空魚藻山猶碧水涸龍池艸自春民樂尙歌身後曲弓彎不見舞時茵絳桃誰植宮墻外露濕胭脂恨未勻

和虞帝廟弔古

分開幽野自虞分上海雄沈載厚坤徳共瞻天北極殿基空對苑西門蒼梧云駕無從叫翠琰顏書固可尊聞說二陵堪比徳東風啼損杜鵑魂

和劉懷州韻

雨露中天日有華暖私幽圃亦多花事機不料先根本顚木其能絕蘗芽老去戀時兼戀闕愁來憂國不憂家幾多至者星邊客空望秋風八月槎

和髙飛卿韻

錢郎滿腹好精神人物當年見絕塵常惜仕途知已少不愁花樣入時新趙張而後材難繼季孟之間徳有鄰蚤晚靑雲臺閣底楊何同作眼中人

春來百艸解通神其柰淒風漲野塵一爲化權無定宰百般生意不能新栁含凍眼迷陶宅杏簇枯枝倚宋鄰和气阻乖關治體仰空欲問待何人

別髙屯田晦之

十年冠蓋幾相逢邂逅燕城防喜同淸賞已歌梨雪白歸期休負牡丹紅千屯曉月鞭聲底一片田旌夕照中自笑欲歸歸未得艸堂無地著盧鴻

卽席壽靑陽學士

湖海秋風駐節頻此來猶侶漢平津如公今得無期壽笑我還先不速賔櫻筍廚香驚咄辦江山筆健老能神玉堂未羨臺階貴人道詞臣是重臣

和左山言懷韻

投獻王門非自謀白駒𨿽白欲誰畱烏飛魚泳有常分漏盡鐘鳴合少休老驥志存終伏櫪野人機靜不驚鷗防依緑野堂邊隱一抹靑山屋打頭

遊封龍北麓

行近龍峯已稱心栗畱聲裏轉靑林雨如散發來無際山似幽人喜見臨樹宻連岡橫逺障云低隨馬布輕陰鹿泉蓋薄何慇厚伴我幽尋到碧岑

中溪書院

幽尋不爲愛山吟李相巖棲是賞音身世正堪閒處著時情尢比向來深風煙物外開三觀塵土人間望一霖山若有靈歆素禱滿寒碧代孤斟

贈知事劉大用

兩椽茅屋打頭低中有林丘翠作圍無限雲煙供落墨總從胸次發天機一枝湘竹臨江活萬疊晴山照眼霏疇昔過門淸話久前身疑是米元暉

卽事【和王鹿庵作】

徹備虛驚已可懲更堪行事日紛更創行有例推諸老責備無端悚眾情遼海兵連思魏鄭延齡麻壊見陽城窮愁正逺聞佳報喜動皇都豈席生

畱別鎭陽諸公赴任濟南

梧桐葉上雨瀟瀟有似畱連助寂寥身世未容歸壠畮羽毛誰欲見雲霄三年滹水人情好六月齊州去路遙回首北潭花上月時應歸夢到蘭橈

經史總帥戰處

幹石橋邊野澗橫分圍曽列亞夫營雲煙眼底縈蛇陳艸木風前有戰聲故壘按行傷往事靑山依舊繞孤城十年帶礪河山誓輸與汾陽貫日誠

閔子墓

聖門嫓徳亞賢顏季氏何知欲浼然三釡恐胎親老恥一防歸取汶陽田山禽容與和聲裏墟墓荒涼落日邊兩下潁濵碑下拜滿杯秋菊薦寒泉

公堂言懷

勲業羞將鏡裏看遭時自擬寸心丹勉從仕版無防巧硬著精神博一官寤枕夜長憂思悄公堂人靜雪花寒眼中少事能如意管甚林梢又日殘

糟魚

霜刀截斷玉腴芳暖貯銀罌釀粉漿錦尾帶頳傳內品金盤堆雪喜初嘗解酲未減黃柑美雋味能欺紫蟹香一筯饜余乘醉臥夢橫滄海聽鳴榔

甲寅歲元日

癡絕何堪應事機閒心思與野雲期靦顏身世緣饑凍覺老筋骸彊拄持馬怯力微朝進處鳥知飛倦暮棲時日斜憑暖烏皮幾靜看鑪煙裊碧絲

挽杜止軒

貧樂能安貴不淫百年宦海寄浮沈閒中今古資談具物外江山助醉吟气義見來先急難文章拈出更雄深追攀逸駕嗟何及時向逃空得苦心

一代人文杜止軒海翻鯨掣見詩仙細吟風雅三千首獨擅才名四十年劍在不沈衝鬥气神遊多了住山緣老天未覺斯文防齊魯諸生有正傳

挽孟徳卿

龍驤東下破吳年談笑從軍似仲宣亡國不驚三月火捷書先動六朝煙當時籌筆何其發此日題詩倍黯然湖海賢郎宜少慰光揚重見葺遺編

和張鵬舉詩韻

誰分先覺與凡民天理中來一气春肯效寒螿吟月苦敢教宛馬列河神六經之外皆非學諸子以來宜有人自嘆半生蟫蠧裏白頭無術動嚴宸

和張仲常韻

彊顏陳力媿周任關盡當年得失林白首逢時能幾日虛舟相觸果何心行身誰是無瑕玉合志能裁躍冶金退易進難吾道事此懷更比向來深

賦白舜愈多月亭

海岱東開迥地寛小亭千里入憑闌一軒風露金莖濕滿地瓊瑤桂影寒興比庾樓宜不淺飲豪舒杓肯畱殘使君未老風流在八表神遊夢采鸞

何處人閒不夜天月亭髙倚月初圓玉壺光轉靑冥路桂影香浮畫棟煙一耀蓬瀛知海近滿庭金粟見秋偏素娥若待停杯問愁絕當年李謫仙

遊佛首山開化寺至元廿一年四月八日挈行者孫鞬郎

盤盤石磴轉蒼崖山似靑蓮四面開寺古說從兵後廢官忙喜向靜中來半寒碧供僧飲一防煙螺認佛臺我本婆娑林下客樹頭幽鳥莫驚猜

遊靈巖寺三首

行入山門已可吟蔥蘢佳樹總幽尋气分嶽秀開金界鶴警陰魔防道林竹澑逺縈云磴落煙螺濃並寺巖深喚回三十年前夢此日登臨慰宿心【餘三十年前夢遊一寺其形勢殿捨殆與此無異】

路轉峯回墮翠窠陽崖擁抱更嵯峨泉通碧澗來無盡寺並靑山永不磨林壑勝遊緣興適乾坤淸气與詩多晚鐘似惜遊人去逺泛餘音繞澗阿

絕景亭髙勝賞多杖藜到處卽婆娑巖虛應磬聲長殷寺古題名字半訛幾樹幽葩明寶供滿空金色下煙蘿何時暫謝人間事放眼云巒入浩歌

送世傑郎中奉使雲南

節旄堅駐海西陲奮自陳湯一布衣朔雪不辭霜鬢老長纓直系六王歸恩波重浹滇池浪赤羽何勞漢將威想得諸羌迎拜處使華先動玉門霏

余按部奉髙故人劉君之子持此詩來謁感念疇昔已二十五年矣顧其紙札刓獘因爲重書以遺之庻幾孝標憐西華之意云爾贅華如左

漢柏樹

蒼柏無城擁漢陵閟宮遺樹郁崢嶸崔巍不植明堂礎造物潛通嶽頂靈萬壑煙飛扶傑幹半天風雨撼秋聲白頭防見東封日照映鸞旂一色新

過沙溝店

髙栁長途送客吟暗驚時序啞鳴禽淸風破暑連旬日好雨宜時抵萬金逺嶺抱村回野色行雲隨馬防輕陰搖鞭喜入淝城界桑柘陰濃麥浪深

長秋官舍

十載隨人戴豸冠望離淸秩實多難一身許國無知己萬事關心空汗顏花樣況非時制巧功名宜爲老天慳季鷹何待秋風起一夜歸心滿故山

觀光三首【十三年在都下作】

漢家宮闕碧岧嶤六合同來不待招非此詎能隆上國有臣何幸際昌朝光連帝極環象翠積中天仰郁霄葵藿寸心深向戀日華明處五云嬌

大元天子壯陪京盡蔽燕云作苑城彩鳳應門千仗肅蒼龍雙闕五云明千秋日月低宸極萬國衣冠拜紞紘蟣虱小臣何所祝年年嵩嶽聽呼聲

長樂宮成孽宋廷紫微垣外紫煙生明昌受欵眞兒劇洛邑營周是小成正朔一家堯歷日靑山三面漢金城君王神武髙千古緘口長沙建治平

壽鹿庵大學士三首【十一月初一日】

大節中流砥柱標髙風孤振張吾曹眼中元老恩方渥林下淵明气正豪萬事縱心緣理勝三峯當面與秋髙玉堂更覺臺星重蓮炬長看照壽毫

陽春門裏開新第魚藻宮中侍講筵晚節不緣三徑屈髙風終愛五噫賢雅懷老去從多可萬事諳來愈自然千古六經常道在就中能契是知權

風節生平以烈聞詞章獨與大蘇親天人重爲斯文主甲子洪開壽域春行艸縱心書愈聖歌詩吟老語彌眞穆修亦是華巓客肯把韓編付授頻

贈友人張彥魯【並序】

友人彥魯別予四年今歲秋有秦中之行道出淇右時予亦北邁有期尊酒道舊爲數日畱旣而分岐就駕次日彥魯復追及予於朝歌南遂偕與北上前次保塞逆旅追念往事耿不能寐爲賦是詩以贈且傷其防合之靡常歡樂之無幾也彥魯諱著世遼東人

北邁南遊有定期半途回駕喜追隨心因年老便多可馬信車前亦緩馳緑綺素深平日雅碧雲償盡向來思一樽逆旅燈前話莫忘燕陲抵足時

趙州石梁

華表亭亭擁石麟車書萬里此通津天垂防蝀卷千尺月吐蟾蜍隠半輪片石鞭來能濟險大臣當用合橫身徵鞍歸路明年事一片春風栁色新

三臺懷古

萬里三臺作厲階漳流東注若爲哀才教逆叛羯奴去又得癲癡帝子來紫陌衣冠森鬼朴芳華林苑墮兵埃姦夷不獨西陵樹苟或穿窬止自裁

壽姚雪齋

散髻飄蕭玉局仙竹風松月共淸圓雲閒正際商霖後學奧能窺太極前瀛館寵光開壽域太平勲業在經筵慇懃春雨堂前檜細結冰花防翠妍

慶宋尹母八十壽

樹萱堂背已憂忘金粉蓮苞貯靜香風景四時藏秀麗慈顏八秩見康彊賦中潘嶽閒居樂詩裏燕山桂子芳防看肩舁宮戶底更勝陳氏配東牀

贈鄕先生逍遙子【姓韓氏曽爲尙書都省】

鶴髮飄蕭玉練顏一壺天地市朝間集芳有驗扶羸劣野鳥知歸謝往還幽睡不妨紅日晚靑山誰似白雲閒防當華表歸來日重爲畱題方過關

送裕卿都司南還

前日翰林君送我今朝幽薊我辭君十年契闊凡三覿五月重遊此重分世事有機難預料後期無恙要相聞何時從北從東稼解綬歸來約共耘

任懷逺慶九十詩卷

朱顏靑鬢萬金身九十康彊是福人擺脫世紛隨所適棄拋家事見何親花香北渚盤杯具月滿南樓杖履頻更爲武公歌壽徳一溪淇水照秋筠

挽楊春卿先生【曽爲衛輝路勸農官】

山澤臞仙老使君十年談笑接多聞襟期自是羲皇上肝膽初無楚越分冀北羣空逢伯樂斗南名重見田文一丘宿艸情何極淒斷無終日暮云

寄壽博山趙總管

予方從事東平日君適分符濮水濵歲歷喜聞開九秩客來爭說好精神背鮐宛與龜紋秀面頰丹渝鶴頂新特似麒麟圖上見形容全不老於眞

壽平章張公【時爲樞副故作著之】

十年黃閣富經綸落落蒼髯社稷身公道救時仍此在龍門歸譽見來新菊香已辦南丰供緑蟻無煩靖節巾壽席今年得佳語太平勲業在麒麟

送商臺符赴行臺禦史

器識沈明義外方靑衫難屈校書郎暫虛東閣郎君位要聳南臺豸角霜八道風稜馳使節兩淮殘困是維揚就中驄馬吾儕事匡正官邪最大綱

病目書懷【效樂天體】

病眼何時視物疑更禁風火內交馳越蛙悍目將誰怒鮫淚傾珠盡日垂气郁方函昏暈鏡瘡連剛斂痛磨錐悠悠伏枕三旬苦安得黃金刮目鎞

送按察王煥卿之任建康三首

滿移投上謝癡牀五郡河湟作省郎白筆冷搖步月緑橙香泛洞庭霜虛懷正切平時慮逹變終垂後代芳我老壯心猶未已彈冠端有羨王陽

十年臺省共翺翔機識沈雄義外方金節喜酬平昔志緑橙香動夜來霜老懷雅有思深慮世故何憂事過防眼看澄淸開八道就中風動是丹陽

五郡河湟已有聲繡衣直指又煩卿恩寛注意務新集附眾於今慮孽萌牛渚犀燃防過察吳江霜落要維淸行司此去猶堪喜地爽山髙眼倍明

送李敬之按察淮東

遼陽三載淹防幕並府終年貳鐵官桃李門庭慚自致冰霜肝膽見來寒摧姦老手監司舊復業遺黎暮枕安想得桐淮東畔月淸光先照使君鞍

送馮壽卿簽事

小邑鳴弦逾兩考外臺簽事是榮遷未妨躡足靑雲上已著先聲白鴈前三世名家遺直在百城新附望恩偏銀鞭莫緩靑驄去野鶩羣飛正刺天

寄子初提刑自陜西攺授行臺中丞治揚州

監司西去無三月建節東遷路八千仕宦得君當重地澄淸有路是瞻天霜封淮甸妖氛靜春入瓊花老樹妍一防想能康濟了盡堪歸隠百門煙

目疾自警【效樂天體】

目手相須最切身連宵慘痛可傷神老緣貪得書爲祟壯爲傷多酒入唇四大假來皆是苦萬般急遣亦忘眞悠悠未了三千牘束置從今不要親

寄梁幹臣簽事

滿移未貢別癡牀去作襄州省幕郎遷拜總緣才力致激揚猶稱老懷剛離情轉惡中年別衰鬢相望兩鏡霜每度思君傷馬甫漳州南望白雲長

壽趙同簽【九月廿五日】

丙年正月下江東榮拜人驚此日同破竹固成王濬手侍謀多見茂先工松形秀並眉毫健軍務能開世道公壽席今年更堪賀廟宮修治越裝空

送劉侍禦

超騰髙品數年間遊刃恢恢顧不難百越逺開炎漢域兩淮爭識恵文冠燃犀牛渚魚龍慘霜落吳江艸樹寒成事自來輸有志不教勲業鏡中看

雨聲

敲破寒更韻未諧芭蕉未了更空堦隔簾響絕丁東佩入耳愁生索寞懷孤嶼有舟添夜話殘燈無焰耿幽齋凴君寫入瑤琴曲並與秋風洛水排

夢焦簽事坐在一官署論余除授於某官前【十月十一日夜】

神交初不間幽明夢裏相看儼若生顧接宛同蘭省日薦揚猶重故人情楓林魂黯人何在落月梁空思未平枕上兩行知已淚覺來揮卻又縱橫

送端甫宣慰東平

瀟灑風神見徳隅走趨知不利長裾老諳所事無多味卻覺閒官是美除恩詔才離溫室樹甘霖先沛泰山墟憲陵山色溪堂月剰有詩來富尺書

送杜時舉歸平陽

四載河東頗閱人愛君能靜復能貧一朝夜雨韋郎話滿眼晴雲玉壘春未分風塵淹駿足不妨麯蘗暫謀生因君西邁添餘興兩夜靑山入夢頻

哭張總判行甫【並序】

公諱傃北燕人姓張氏字行甫姿蘊借好賔客官至平陽府通判官詩所謂愷悌君子民之父母者也家藏書數千卷後以累落職年五十有七終於家晚作龍祠別墅溪風松月境趣瀟灑酒罏茶竈筆牀釣具有幽居艸堂之樂至元壬申余官冀府暇日與俱徜徉其間者蓋三年於玆醉山頭之落日起舞鳴歌弄茂陰之淸泉沙鷗靜玩追思往事傷何如之爰作悲歌以賡薤露其詞曰

酒病人看指日瘳扣牀辭別竟彌畱歸軒東下才幾月哀訃聞來已兩秋石壁冷埋泉壤閟黃壚不隔暮山稠分明昨夜龍祠夢醉臥藤陰唱石州【君善歌石州慢】

婆娑杖履桂叢幽常恐山中識故侯野約授書黃石在菊香浮甕艸堂秋【一作滿甕秋香陶令酒一川風月武陵舟】宦情瀟灑陶彭澤老境浮沈馬少遊何日下車傾腹痛春風吹淚拜荒丘

秋澗集卷十七

欽定四庫全書

秋澗集卷十八

元王惲撰

七言律詩

哭節齋陳公五詩【時爲浙東宣慰使按行屬邑回過新昌值羣盜被害年五十有六至元丁丑九月七日事也】

夷門樽酒罄平生誰料終凶在此行顱髮有靈通帝夢越戈無識斷由纓救時譽在何多得憂道深思恥近名南望兩行知已淚西風吹卻又縱橫

笑談鞍馬最從容逺自南陽到洛中廷議有方先大節丹心無間總淸忠餘人老去初何惜四海經綸共望公何日下車傾腹痛橋林墓哭秋風

徳音宣暢介麟沾逺調曽辭瘴海炎寒谷變春方煦嫗含沙窺影已陰潛峯摧天柱山𨿽壊桂折秋風气嚴伸雪絳寃誰有疏吞聲空向九天瞻【煦嫗一作燠休燠威諭反休虛諭反昭三年晏子曰民人痛疾而或燠休之燠休云痛而念之也若小兒痛父母以口就之曰燠休代其痛也】盛气橫空蓋代勲揮摩旌壘張吾軍乘時熟計利不利爲善但憂聞未聞千里魂歸關塞黒百年精在死生分臨風痛瀉長河淚灑斷江東日暮云

惡棘梟鸞苦未分挺身東擬下防吞義醢不信雄防慘死守庻全君父恩寃碧意凝東粵血大招空返北邙魂恢恢三木遺猶在盡是君侯未沒存

壽繼先侍禦

帡幪云下郁雄沈偃植圓杈力盡任持重要端風憲本耐交尢見歲寒心望隆北海螭蟠譽思入南陔孝養吟漏泄光風來獻壽防萱春滿北堂陰

送劉侍禦分司上都兼呈中丞

何者功名是丈夫細思初不外民區油油云葉從中合盻盻羣情待一蘇造命豈容論气數當筵能盡是雄圖聖恩思治方宵旰幾問南燻解慍無

題鳳山逸叟王明甫八秩手卷【二子長桓字巨川爲旭州尹次名構字背堂今爲翰林應奉】

一府名香二十年鳳山歸作地行仙由來和气薰陶久不獨天彛稟受全扶健漢更鳩有杖伴吟淸獻鶴隨肩更憐五馬鑾坡貴並領春風上壽筵

杜季明表兄史千載南還荊門索同賦爲餞謹詩三首以贈【杜時任中書省左右司郎中】

秀並岷峨萬仞靑憶初載酒子云亭幾年江渚悲鴻雁一日沙隄詠鶺鴒共被載融荊樹樂還家不愧艸堂靈中郎盡擅平津閣未分歸槎老客星

干戈漂泊中年後邂逅相看抵萬金風景盡收孤客淚山川何限故園心【一作去國不知江客恨名家猶是杜陵心】眼中棣萼春仍好林下詩盟喜更尋南去瘴江多少阻平安休復到家音

詠看錦水東遊日望入停雲北上時憶弟逺衝燕地雪聨芳未賦棣華詩風塵拋入靑萍劍【一作情思琢出黃金壙】去路畱連白玉巵歸到荊門霜尙晚月明江樹影防差張提刑子敬挽章【至元十五年六月十五卒在河南時作塞上曲云對月笛中起愴然傷我情秋風一萬里總向笛中生遙憐漢軍士掩淚下邊城】

攬轡南來擬拜君逢人忍以訃音聞救焚有志遺深愛博物何心泥欵文卿月盡輝丞相府史評當防竹書勲不須更聽西風笛愁滿西風日暮云【深愛謂北京行省郎中時曽救援民戶三百餘家】

詩寄季明郎中

中書機務日紛紛海防披圖萬國賔善斷獨髙如晦防名家復見杜陵人遙憐緑水紅蓮地滿意淸江玉壘春正是救時心最切更須探本細經綸

暇日登飛仙休逸二臺

老圃臺荒艸棘深魏公徳業古猶今望隆異代瞻儀鳳錦爛輕裘憶昔吟隴陌按行余利澤山川包總見雄襟羣烏知愛如相語隔葉時聞送好音

詩寄劉淸卿都事

朋簪才盍脫荷囊蘭到升庭見獨芳毳幕夜書稱快夢冰壺孤抱映秋霜十年紫禁煙花近四海金華姓字香南北相望固迢遞久要情在恐難忘

秋日蚤衙示同僚閻簽事子靖

憲府潭潭尺五天按臨八道盡繩愆乘時佐理疎明略攬轡澄淸愧昔賢寛固可稱須有制事惟無詖乃能全所行果計無屍素放枕能安一夕眠

慶趙仲器母八秩

遐壽能康世所稀滿前蘭玊更熙熙气充自得丰長稟徳厚能髙九十儀秋月簾籠來婺彩春風堂背看彤芝燕城勝事今誰最聽取共嵓介祉詩

椰實詩宣慰髙飛卿開宴出示此菓邀諸君賦詩西溪首唱僕乃賡焉

坡仙帖裏藹余馨炎帝圖經見典刑瓣削異樽陪北海暖包香霧自南溟摩挲枵腹疑藤癭雋永天漿勝楚萍吾子好奇時引飲沙頭閒卻玊雙缾

寄參政相公

不覿淸揚近一年依依情在鳳池邊碧雲思逺餘千里紅藥堦升有二天兒輩初官儋好爵寵光沾喜動重泉白頭無計酬知巳防有文章見簡編

和西溪韻送良弼提刑赴憲臺之召

拳拳幾禦大賢車【謂張平章張左相姚雪齋也】气量深見步趨望重正煩天下計人和愛及屋頭烏百年笑我遽如許一日似君其可無雅俗自來推坐鎭簡花奚待筆端區百城方聳使君車遽應旌軺內殿趨儀羽望淸初振鷺柏臺陰肅巳翔烏人材輩向中朝列天下看來一事無數路淸寧固佳政經綸何似被綿區

南來和气擁輶車佩玊長裾利走趨阿閣再鳴瞻彩鳳月明三匝笑驚烏事機應運深還淺才气多君有若無與論功名果何在此心初不外民區

送李觀還壽春幕府【並序】

士觀友愛來辭促膝道舊眷眷有不能別者仍以親老別逺佳眠食是祝士觀請卽此爲贈因率爾賦焉見合淝王尹立夫爲寄聲兼逹玆懇云至元巳夘重午前三日也

去年首夏別燕城今嵗晴和防汴京相顧鬢顏成老醜不緣貧富異交情春蘭句好香生席歸路舟輕月滿旌地接兩淮終瘴濕身安之外總虛名

挽禮部郎中丁公

筍班出佩紫荷囊漢署當年別雁行學古不回平日守徳方誰似老來剛眼中耆舊雲煙盡身後詩書坎掩香臺閣淸風有餘凜一丘埋恨吹臺旁

相下送捨弟官至鄧鄙【時爲竹監使】

十五年中三聚首一千里外兩相望春風邶北重分袂喜雨漳南夜對牀雲路暫淹騏驥足江沙晴防鶺鴒霜公餘正要加餐飯陽武同宗只二房

捨弟仲略生朝【十六歲巳夘五月廿一日時寓史開府宅】

江漢堂深晝錦妍亭亭花影舞胎仙一樽此夕歌鴻雁滿意眷風醉管弦遺業繼承心共切此身加健壽爲先飄零南北初無定正要相看棣萼偏

送千秋都司任宻州諸城令【竊效贈言代杼衷素】

梁苑相逢傾蓋初照人秋水出芙蕖應憐世事方多故卻恐微官似美除處巳道方何喜慍濟時舌在盡紓徐下車莫後神明政楚幕瞻烏待報書

至元十六年歲在巳夘四月十一日偕大同郭天錫佑之大梁劉衝漢卿天黨李昌齡千秋遊內梁門西大佛寺寺卽審實相院也主僧郭里人臘七十餘相與防堂東文室坐話閒文字及壬辰歲京城警嚴令人嘅嘆久之佑之爲放生長歌劉起浮大白者數行懷仰之思渙焉冰釋然後知盛衰之不恆哀樂之無端也開口而笑頻何厭焉遂畱題而去侍行者安陽楊韙義甫

帝城何處散春悰花木禪房一逕通共訝殘僧談世故卻憐閒燕得諸公風雲心事誰能了歡樂朋從豈易逢聽徹淸吟歸路晚金明池沼夕陽紅

山陽偶與大繼長相遇自辛亥年相別至今廿八年矣追念疇昔作詩爲贈

解鞍林下振淸埃懷抱樽前得好開白髮滿頭心事在靑山當眼故人來風流自有髙賢識感慨還深漂母哀讀盡深香轉蕭爽淸吟不到伯倫臺【深香系繼長父宜之文集號曰深香閒適予此行本擬遊百巖不果故云】

漢東陽武太守臧公廟

袁曹形勢兩鳴梟趨向終非翊獻朝歃血正圖扶漢鼎殺身何獨爲張超荒城艸闇遺壇在喬木風髙烈气飄琳也爲思名節正有書明正苦相招

太守劉景融之任滑臺索書謹此爲贈

十年錦帶佩吳鉤曽翼龍驤控上游平日諸君稱雅厚老來五馬更風流宦遊喜在西溪部閒防欣同畫舫秋歸雁亭前問遺俗遲回初不爲詩畱

信察判士逹來辭以贈言爲榮因此書以送且見余之素行雲

常憶終軍英妙年此時頭角見巉然百城望重非輕責六品除新實美遷姦得情矜勿喜事機到手簡爲先河東說是懷恩地未礙蘇章有二天

賦湖石得於汴梁

華陽萬石說卿云族聚支分此逺孫疊嶂秀來𨿽晻靄孤峯崛起更雄尊轉翻蒼背鱗猶動侍近紅雲色尙溫覺我露台光景麗洞庭秋气鬰吟樽

和士觀見贈詩韻

鴻飛鷺散聚無時偶喜歸來共一池世路何心論薄宦燈窓同業憶深資但教白璧無微玷問甚靑雲有素期卻恐桐淮淮上月淸光長使照睽離

春露堂三首

今年卜築露堂春頗覺吾廬發興新書帙盛陳欣有托燕巢不定似嫌貧花枝照眼開還好竹樹當軒植漸勻朝日兩竿濃睡覺不妨門外卽囂塵

詩書眞樂得新文不羨軒車曰過門薄宦到頭終外物一閒入手是寛恩東山不厭蒼生望北海羞霑緑蟻樽花艸滿庭從爛漫最憐當路種蘭蓀

貧家營構不容常五十年來自此堂春露榜題應有在慈親孺慕詎能忘華滋濡濕趨庭處風采依稀隨日旁我老自彊觀志行然流淚撫靑箱

送何參政北上

世事云翻不易裁君侯眞是濟時才若論經制明公道盡足扶持重憲臺霖雨終期賢相在秋風聊應鶴書來艸茅亦有雲霄望執法淸光接上臺

幹臣周君邂逅淇上作

燈燼紅垂綴玉虫鵲聲傳喜下霜空故人逺自京圻至靑眼依然白髮同道在固常忘勢重官淸還復坐詩窮章章久說襄城政早晚褒書示至公

鄕人魏先生家藏樂天神一軸作二像對立一則五十時容一則六旬後眞也上有樂天自贊別稱爲蓬婆仙云三十年前屢獲瞻拜近讀公長慶集偶記此畫爲訪問云巳磨滅久矣遂詩以弔蓬婆洛陽地名

魏家一軸樂天神三十年前繪色新欲就醉吟師格律試尋縑素墮埃塵空畱池上山中詠謾應花前月下身官品文章吾敢覬似公眞樂老能親

嘉禾篇【並序】

乙酉歲九月衛之南郊獲稼得嘉禾一莖九穗和之至也田主季縣丞持以示余累累秀結大小連比誠可異也人用余詠忻忭曷巳作嘉禾篇重陽後二日序

天地深恩雨露零嘉禾還自气和生九秋顥爽團孤秀一穗功夫到九成太史書年同合穎漢廷稱瑞比連莖表章莫後丹靑賀人道丰穰是太平

種玊亭【徐子方宣慰有詩因擬作三首】

昆明云錦壓凡才玊井移根手自栽不著詩仙分寶供誰攜仙子下瑤臺畱連夜月娟娟靜披拂淸風細細開不用葉浮滄海去芙蓉城闕有蓬萊

靈沼云深寶气存素華一夕發芳根煙中彷佛溪娘語波面輕盈越女魂江月借妝增皓彩露華和屑貯芳溫夜深更待瑤環供細挹秋香共一樽

休誇幻術有仙翁人定端能勝化工淑女固應歌窈窕芳根原自雪玲瓏秋香入戶搖江羽羅襪淩波繞漢宮莫向西風吹易散世間聲色本來空

西村二首

兩月秋霖不出門今朝騎馬到西村髙穹气肅雲歸壑老樹風多葉擁根謾說田園宜野隱爭趨朝市羨時奔古人大抵崇髙節饑凍當時所不論

秋風泥潦擁柴門兩月幽棲不到邨野鳥伴耕翔水滴寒虫催織繞籬根半生未免有饑凍舉世其能息競奔仕不力任閒不走一生心苦欲誰論

桃花菊四首【一名胭脂紅】

淚灑明妃寄露葩換根非爲貯丹砂黃輕白碎空多種碧爛紅鮮自一家騷客賦詩憐晚節野人修譜是頭花九秋霜露無情甚時約行雲防彩霞

爲厭秋容慘淡天故將濃艷發淸妍煙霜輕拂吳姬面丹臉能回白帝權寄傲盡淩靑女肅閙妝宜刺繡衣鮮畱連最是東籬蝶細繞芳叢兩翅翩

容色風流操潔蠲一枝紅雪秀霜天气淩金井欄桿曲香在紅鸞扇影邊塞上閼氏凝夜紫月中仙子怨秋偏少陵若遇情增重肯數重嵓細蘂團

葉細枝柔巧翦裁丹砂濃抹入纎荄朱顏肯教劉郎老紅影情圍葛井開慘淡秋容空野圃飄瀟風露際天臺晚涼更覺淸香異不厭芳叢百匝來

苦雨【乙酉歲入秋以來晴明止二日輒雨巳三月矣九月十六日作此】

云陰交防日長昏老雨瀟瀟晝掩門秋气盡悲騷客志艸堂空有少陵樽寵光蘚蔓滋多碧蕪沒蘭蓀似少防坐聽寒聲萬家裏幾多繒纊有冬溫

晴明無幾日朝隮云不容同霧雨淒便著長風開白日巳令后土污黃泥冷翻幽壑潛蛟舞溫鎖喬林健鶻棲萬象沈沈水光底幾時髙樹看晴霓

火烏翅濕日腳昏雨中跳蛙亂登門少陵悲禾嘆黒穗元亮愛酌愁空樽气惟恊中乃成歲事至霪溢將傷恩詩人吟詠何所補笑熱鑪火回春溫

駑蹇從來防不前畏途有戒莫爭先但隨白傅看花約宜信淵明止酒篇人笑苦吟疎巧宦天教多病防殘年老夫歲暮歡𨿽鮮每對諸君一粲然【與諸君飲防中作】

赴趙子儀飲防

忠烈祠前是舊門一樽重約就門傾但成把臂論文飲也勝拖泥帶水行樂事不須應節敍賞心最愜是閒情一秋零雨朝來霽此防當題作喜晴

秋懷

醉頭扶起日三竿掃罷幽軒到藥欄傍架整齊書集亂繞籬料理菊枝殘日融虛閣畱餘暖雨積髙空促蚤寒處置身心閒裏過不將勲業鏡中看

老去逢秋彊作懷莫教閒惱上心來人情寡味隨年薄世事無端觸境開東閣漫傳梅信好西風時送雁聲哀客來茶罷無多話共趂秋陽曝背鮐

弔王提舉柔克【乙酉九月四日自經於闋王廟】

驚看神色自今秋奄奄殘魂到鬼幽叢薄未霜猶足蔽事機巳露欲誰尢百方作計難爲地一意長歸是徹頭昨日寢門臨弔處兩行哀淚不容流

前年除日盡多門獨喜南來弄竹孫入手固知余利孔刺頭何苦入膠盆海鷗枉訝多機客楚些難招不弔魂漢壽祠前重回首短笻猶恐立黃昏

悠悠末路謀生苦穰穰羣奔爲利來薄宦得勝閒裏過畏塗合向冗時回誰知竹實療饑鳳卻變錢神作禍胎我老不堪多感愴一污還爲素絲哀

憶初同捨在共城短小於中最幹精取捨近看臨老節鋪謀全異早年情舌端雄辧堪排難霜後寒蟬了不鳴重念人生生可貴世間萬事一毫輕

南來作監無多事舉手差池便兩分細論是非俱有說大綱向背不同羣以身死事從來有爲貨輕生古罕聞不獨眾傷非正命秋空低處有愁雲

謝道人惠竹

春露堂成戶牖空閉藏無物禦深冬長梢來覓筠溪種祥祉思憑道防功淸泛細香添瓦鼎靜連秋月想煙叢夜來紙帳梅花夢巳在融融和气中

筠溪軒詩卷補亡

筠溪舊有亭雅甚往年爲秋潦所圯亭與詩卷俱波蕩不存今歲冬來遊紫微道者丐餘詩欲將補亡且致重構之意仍爲賦此中間飲客蓋廿八年前同遊者侍臣陳季淵奉使覃溪煥然平河牧今右丞史晉臣禮部尙書王子勉侍禦史雷彥正與不肖紫微道者威儀杜大用也時乙酉十月廿一日

重到筠溪二十年眼中風物頗蕭然雙旌尙憶經行處八客同來作飲仙露濕云梢回曉翠月明瑤圃淡秋煙道人說是潛珍客更看飛檐揷碧淵

慶雲鸚鵡杯

桂魄淪精貯海波神光分秀入紅螺卿霏防暖圍蒼腹丹喙嫌寒縮翠窠縱飲雅當豪客意垂云無復緑衣歌一樽細浥江山筆夢到芳洲碧艸多

鸚鵡螺

翠衿紅觜漫多知不覺流形入化機淒斷隴云迷舊宿潤涵炎海有餘輝酒波碧飲珠還浦螺女棲深玊作圍昨日玳筵揮飲處故令歌緩恐驚飛

自嘆明言出更難奮形飛入巨螺間中空蜃吐潛珍羽外示文明變炳斑春釀盡供身後樂雕籠全勝向來閒深藏且莫輕爲用合浦珠神有往還

何來犀火采螺江一竅重開混沌蒼解語巳迷靑鳥使幽居渾是雪衣娘海苔暈碧猶霑濕慧舌能嬌自閉藏莫遣繡簾明月入湘妃窺伺恐攜將

隴鳥何年別故山珠房深鎖雪衣閒調音厭落佳人後勸飲來陪狎客間山鬼吹燈驚怪供春風浮酒憶蒼灣興來一吸三江盡醉入無何肯易還【醉一作逕肯易一作不要】飛潛相化理堪驚老蚌還成隴鳥形鱷汲似憐唐相飲江沈應笑屈原醒坡陀海露神黿窟瀲灔波翻竹葉馨我老探奇心尙在醉來歸夢繞螺亭

隴禽辯慧世同誇何事將身學海蝸江月洞空珠有淚卿云覆體玉生花回天不入深宮夢樂聖欣歸左相家常憶郡樓初飲處頓令觴斚失光華【至元十年官居平陽時監郡邀余飲白雲樓上出此器勸客余初見之故云】

哈喇臺斷事官系出中朝勛族喜讀書溫雅尙禮樂與賢士夫相接過衛來訪慇厚之意無以相答謹作是詩爲贈且見夫妙齡英發之气云

赫赫金張奕葉崇濟時還屬黒頭公讀書志在諸君右奉命名髙畫省風一札恩光寛大裏八州刑憲笑談中皇家求治如饑渇莫後當朝補衮功

餞王倅北行

邶衛從來八逹衢三年不易二爲車一官聊爾開公道四海能行卽丈夫花外驛亭畱故事日邊消息聽新除諸君若問民間治最重無輕是使符

壽鄕兄君玊評事

七十平頭鬢未毛久將家事付兒曹心便教子初無惜日喜延賔不厭勞花木漸成林下趣襟期猶是邑中豪年年櫻筍堂前客常對珍珠滴小槽

送從事李廷玊北上

邶衛從來四逹衢三年不易曵長裾持心有道淸廉在遇事能方長厚余入幕不知王儉客攜行惟見恕軒書揚淸激濁朝家事不信銓曹止舊除

秋欄四章爲仲略弟皆有和章丁亥秋季也

宜男

松竹庭前艸半蕪幽花含笑發春腴暖回堂背孤根秀畫出宮池百子圖浥露冷搖金鳳淡翻香重上髻雲烏怡然坐對忘憂外披拂餘芳任蝶須

寒菊

三徑歸來巳就荒更看風雨過重陽自憐楚些淸吟苦畱在寒花晚節香黃蝶有情時見過緑樽無酒淡相忘蕭蕭五栁門前路何處斜川接醉鄕

秋蝶

舞困春光興未窮又將心事戲秋風淩晨趂暖翻朝煦薄暮棲香入菊叢幾夜流連迷曉夢誰家圖寫出深宮翻然不逐韶華老飛過欄桿西復東

薔薇

月下亭臯百卉空秋陽分暖發春叢重滋芳露供坡墨兩見嬌黃出漢宮要伴紫荊昌節晚肯容鮮菊擅西風結根得所原來盛及物爲祥恐未公

謝趙主簿惠古缾

貯藏元气閟重泉土暈苔滋碧頸圓枵腹戒貪瞠兩餮佳城定日見千年茂陵神盌知金重銅雀澄泥比鐡堅聞說揷花多結實露堂從此得春先

上巳日褉飲林氏花圃捨弟仲略首唱

臘蟻香浮金叵羅一聲淸艷遏云過千年盛節稱元巳四座嘉賔到永和曲水風流淸興在茂陵依約緑陰多栁圈盡帶余徵去未擬花枝照鬢皤

和韻三首

朋盍華簪擁佩羅秉蕑聽我醉時歌栁圈泛灩風漪去樂事迢隨獻歲和坐近緑陰花气重步移紅袖野吟多杯行到手須沈醉六客樽前我最皤

春晚衡門厭雀羅臨流來詠舞雩歌喜從多士明鄕飲趂此春風扇物和林下幽香蘭艸暗樹頭乘暖野禽多楊花也惜芳筵散糝亂溪橋似雪皤

麗日晴川艷綺羅琵琶聲趂紫蘭歌衣冠盛集有今日花栁春風覺太和闔郡浮觴從此始百壺載酒不爲多醉扶歸路人爭看不道花枝笑鬢皤

喜雨

丁亥歲三月十四日晨起露气甚潤疑雨兆是日夜大雨作至明日晌午乃霽後二日卽立夏四月節時頗旱故有此作

一气先瞻玊露瀼夢驚檐澑曉淋浪洗開塵障千年靜釀出春風百艸香人變暵憂爲燕喜歲回時歉作金穰兩盂糲飯朝饑了從仕閒居總未妨

題雪堂雅集圖

擾擾王城若个閒禪房來結靜中緣機鋒爲道靈師峻樽酒同傾繡佛前談麈風淸穿月窟雨花香細颺茶煙應慙十九人中列開卷題詩又五年

瑞麥

農使荀正甫過邯鄲得麥一莖九穗蓋未之見也作詩以志其祥是年農司復立一依巳行條格丁亥歲夏五月也

麥秀從來說兩岐連枝九穗若爲奇物關極數知陽盛人飲天和樂歲宜同穎並歌唐叔稼駢莖休頌漢房芝天公自喜農司復一札恩光總舊規

秋風如水聲

丁亥歲六月十九日酉正二刻立秋是夜聞秋風自東北來如大水將至

靜觀天意盡孚誠一夜秋風似水聲志士聽來心未穩客窓聞處夢先驚物華披拂爭寒實鷹隼憑陵想迅徵常笑晉人無逺用扁舟東下爲蒓羮

遊白茒寺

爲愛西山欲徧經春風吹馬上崚嶒千章古木偎崖寺一防淸光守障燈石防題名畱故事松陰移榻對殘僧婆娑最樂雙泉水潤入髙峯露气凝

敧器詩三首【並序】

昨飲韓進道家座間出敧器勸酒暮歸醉臥旣醒夜四更試作二詩吹燈起書覺筆端甚來之易也投筆就枕復得一詩似勝前作明日示弟忱請行合屬卽爲之先和

神物誰移代酒船轉縣金觶兩楹間才中便得居安理稍溢還成覆水艱魯廟橫陳猶賜寶金鸞揮灑憶朝班汪然能起鯨吞興鸚鵡爲螺恐厚顏

卿云垂彩捧宗彛終日持盈伴狄儀滿酌緑波浮灔蟻兩樁春色上修眉致恭幸過神明器勸飲休誇金屈巵抖擻宿酲還頓悟此心才倚巳惟危

幾杖槃盂總有箴古人垂戒一何深以漿爲酒惟無量覆水藏機恐過斟魯奠兩楹朝復暮崖州一賦古猶今儼然頓獲神明觀常記春風拜孔林

賀介甫提刑得雄

海中仙菓自珍奇莫訝秋風得子遲瓠晳定推陳氏子蘭芽端吒馬家兒蒼蒼有道旌遺直繼繼無窮見孝思湯餅筵前最忻喜老親時抱笑含飴

成耀卿以所釀秬酒相餉賦詩走筆以謝

玊色芳魂巳可憐白衣持送飲中仙周書盛說神明誦齊楚休誇桂酒光透銀觥無表裏法傳眞體得蹄筌醺然坐我春風底夢到明禋二卣前

丁亥歲重九日同弟忱展墓奠辭二首

黃葉畨畨落帽風今年秋祀喜君同生榮沒慼無餘憾秋降春生又一終壤潤涵泉脈逺饑烏飛去夜臺空兩鄕相望幾千里常在神靈顧防中

馬亂溪流濕鐙金捨鞍齊簇野棠陰千年盛气通滄海滿袖秋香奠祖林亷石未瞻先世號表行終愧古人心衰年最切光揚事此意從來不獨今【右和捨弟仲略韻】

奉實野臺之日【墳南岸相對一方甚髙平天然一臺弟仲略因曰可爲王氏遣興奠拜臺】

秋興非關觸物哀時經虛落自悲哉重門未署榮親表【暗用原渉京兆之事】老岸先爲下馬臺【暗用董生下馬陵事】節序登臨車轂擊春風妝防野花開一杯共酹淸泉水長繞先塋兩面來【一作滚滚】

送弟仲略得假南行

舉頭健羨看云鴟跕跕爭教墮水飛假促最先無累保事纒當重早知幾云連鄧鄙春泥逺路過襄城野店稀去去莫辭鞍馬倦迎門兒女要牽衣

緑毛龜

四海金明一渥窪伏藏來自水仙家背裘衷屬元居長髮散柔絲翠有華浮出淵泉看處好泳遊蓮葉認時差杖扶行嘆陪三老夢繞春煙鶴禁花【此龜至元十三年千秋節陪姚左丞許祭酒許榮祿行香東朝禮畢觀交趾所進大蔡故云】

洛水當年負緯書獻嘉此日野人俱蒼鱗閃閃精分斗暖發毿毿翠滿軀元气咽來終不老芳蓮巢處更堪圖詩成喜覩詞臣賦蚤晚人文與瑞符

至元廿九年丁亥秋九月廿四日壽中丞王元復放生者以此龜來獻余以靈物罕見爲賦一詩明日偶得大定廿三年壬寅冬黨承防郝侯張甫所進賦贊墨蹪序說明時嘉瑞甚鬱鬱也當時竹溪才以應奉供職文與翰已復如此宜乎金百年以來文章命脈得其正傳者公一人而巳因念余平日所行造物者皆使之前知此節𨿽出事後其類大同亦可重也故幷及之

秋澗集卷十八

欽定四庫全書

秋澗集卷十九

元王憚撰

七言律詩

老境六詠【並序】

夫人百歲如馳駟過隙能幾七十者又復幾人所謂倘來外物猶浮雲過目亦何足道哉因感壯年所行多輕生之事趨前太猛一也讀書過分二也飲酒無量三也妄慮坐馳四也喜談耗气五也戰藝多勞六也不肖今年巳逾六旬念此六失覺五十九年之間何翅是耳而驚而愕且畏且怖豈勝道哉故養生之念蹶然生於中蓋其勢有不得不然者因作老境六詠庻幾與我同疚者聞之不無稍有所戒亦老者安之之意也至於直逹性情以救往失初不以工與拙爲計也幸觀者無誚至元二十四年冬十一月一日秋澗老人謹白

飯後卽步

殘書讀罷午飱余信步徐行當澤車接武經過道徳裏談時到故人廬老便步穩靴無襪靜愛聲璆佩有琚相送歸時燈巳上到牀一枕卽華胥

目倦忘書

辛苦雙明六十彊滿前花黒理應常酒杯縱對甘無分書卷相防任久忘虛室靜深便黙坐午窓晴爛怯餘光悠悠未了三千牘吟諷從今付窟郎

言愼養气

聚首閒談足是非到頭贏得小人歸屬垣有耳當捫舌守口如瓶愼動機珍惜無先吾气浩坐忘深識道心微客來客去俱恬靜克巳存誠恐庻幾

食甘戒飽

食前方丈肉如林莫遣分毫胃气勝百解盡從中所過微軀能不病相仍已饑便飫甘能止過軟𨿽鮮熱則乘此是老坡眞聖藥免教攜杖去騰騰

寤寐絕思

夢神依例倒殘更目似鰥魚了不瞑正爲膽寒增展轉不緣身老惜伶俜滌除覽蹄安靜宰制心君入杳昨日早興襟韻足不知靑鏡鬢星星

息藝休心

辭筆縱橫更老成秪來虛譽不根經風雲滿眼嗟何有月露盈笥笑未停肆口成章終妄作忘言休思是頤齡子淵直在心齊妙一字何嘗及性靈

坐倦卽眠

坐暖蒲團倦自然夢歸先到蝶飛邊膂癡絕疑盤石肩井斜傾似墮鳶香散餘馨棲翠被竹搖寒影掩殘編老來境界無多味饑卽思餐困卽眠【一作不教意气加我體愛殺中和論性篇】

香冷燈殘靜枕幃竹窓幽思獨依依時情久與詩情淡鋭气今從夜气歸空控孤膺堅鶻坐漸驚縫掖擁腰圍黑甜滋味𨿽同體未分甘從朽木譏

汲城懷古

尙父祠荒艸滿扉五城猶在陣圖圍飛梁水落橫霜瀨石馬門空半夕暉竹簡有光陵寢破山川今是昔人非臨風笑煞安釐事甘著虛名博禍機

夢王尙書子勉時罷中丞在揚州【丁亥八月二日】

分明昨夜夢王褒海上歸來從鳳毛燈下畱連乘醉月筆端揮灑挾風濤滿囊文具爲餘贈四座春風倦士豪與客忽從窓隙去惘然驚覺聽雞號

冬藏

木葉歸根到閉關遇藏初匪避冬寒孔宣何苦韋三絕顏氏胡爲樂一簞庭戶信知吾道在光陰移入畫圖看此邦𨿽小無窮事定力先須似石盤

小邑都來掌許間紛紛人事日多端敢言絕學來希孟不解呼盧去效韓身老轉驚謀道拙時艱難作彊歌歡正須一室虛明地時著閒身引睡防

丁亥歲十月十日夜夢乘舟渡一大河旣濟望南岸一閣髙數百尺窓戶北向自檐至地上下以琉璃大簾垂蔽翠色半天甚奇麗也

云問髙閣翠爲簾疑是仙居擁衛嚴虹影蕩搖靑帝闕海風吹墮寶陀嵐半空倒影驚奇絕千丈遙光入顧瞻我自平生多異夢似憐方朔詫雄談

篘飲

李縣丞靖伯約嘗新釀坐客有云酒之醇粹莫胚胎若也遂篘而飲之偶得獨腳句醉歸爲足成之如能可君等雅意便當屬和時至元丁亥冬十月八日也

瑟縮松風滿甕春甕頭篘飲有餘薰醉鄕日月時須到太極胚胎昔未分肯教小槽珠作滴換傾浮蟻玊爲羣人間愁緒知多少一醆能消正要君

誰擬鯨吞罄緑樽一杯聊示試芳溫中含妙理何多味細捲春江盡帶渾談借淸光搖北海詩凴風韻繞西昆知君預報時須意免致來敲月下門

透月巖

偶到君家思適然一峯奇石墮吾前千金欲買初無價百穴潛通小有天花露透香滋碧潤月娥含影愛幽妍從今紫翠芙蓉夢不到齊州落照邊

成氏西灣卽事

栽種西灣趣已成主人置酒約同傾小車來駐林間閣藜杖閒看雨後耕老圃生涯非細事滄浪淸濁任吾纓少陵苦愛溪居好興在千章夏木淸

南陌東城占卻春西灣深處最藏身靑芽破粒柔桑穉紅袖迎門杏蕾新醉裏風光多樂事老來淸貴是閒人就中更愛淸溪水隔斷西風庾亮塵

壯年心事幾虧成每對蒼髯聽細傾夢裏江河幾走徧林間雞犬卻歸耕潘輿正要閒居賦蘭佩誰堪海縣纓脫卻烏紗有忙事甕頭春釀漉生淸【海縣纓暗用解蘭縛塵纓事海縣調周彥出爲海縣令也】

淸明日花下獨酌【時戊子歲廿七日遊泗溪作也】

人家拜埽重淸明羅綺翻香曉吹輕不欲把書成兀坐也隨遊子出重城閒雲弄日何多態春水平橋不礙行勝事自知還獨往一壺來就淺沙傾

後一日雨中招林韓李三君子小酌且爲梨花洗妝【時新植梨花一株盛開】

花滿金瓶酒滿樽一杯歡飲得佳賔近年樂事無今歲此際閒身有幾人祿美勝於三品料臘香淸徹六根塵風檐數防催妝雨辦與梨花作好春

東坡汲乳泉圖

儋州遷客玊堂仙服食天教得乳泉三咽遽驚滋浩气一甘無壊是泠泉中朝淸議孤忠裏瘴海鯨波九死邊落月淡隨人不見滿襟風露獨翛然

道宮獨發乳泉香似與坡仙養浩方井冽不從炎海瘴味甘還比上池觴化機軒豁元胎濕孤影追隨月色蒼天地此身忠義在一杯三咽濯肝腸

送姬仲寔隱士比還

紛紛末術例從諛邂逅淇南論有餘賈傅自憐多感慨東門何意泥孤虛雨連賔館畱三宿天遣幽懷爲一抒覺我胸中聞未有九峯新說歷家書

壽器之國醫

學開金櫃得眞傳濟物功深不自賢前輩眾推楊獨步後來誰與子爭先靑黏有術扶衰謝白髮相看度歲年此日樽前祝君壽一杯還代上池淵

白簽事彥隆哀辭

素庵一气本龍終心苦時違孰與同彊仕有爲三品料發言多是四書功愁隨野艸憂春雨恨滿山城對月宮誰謂魯齊興起地古共門外便秋風

王師中哀辭

玊樹庭堦自防看九霄雲露到鵬摶天門折翼嗟何及宅相論微理未安咄咄向空書怪字涓涓揮淚濕門闌應憐遺愛祠前柏恨鎖秋風月影寒

壽少尹寶同知【寶丁平章子】

秀稟金天一气晶規模全是漢專城當官治劇有餘裕臨事知機見老成門閥起身眞相種天池刷羽防鵬程一杯領取千秋壽細看檀槽合玉箏

顏氏冠詩寄浦城主仲白祠李知觀

一握儒冠致七梁金絲勻織玊爲相顧瞻遺制從顏始陪侍先師見色荘巾捲在庭聊束髮玊簪橫影夢升堂切云莫羨如箕大曽冠三千弟子行

紋背藤梁玊色瑳師傳原與薛同科【薛模爲西漢冠師出髙帝紀】要盤白髮三千丈閒過春風十二窠衰俗幸存加冠禮滄浪無用濯纓歌敝余攺作須重丐玉導先期爲細磋

朱砂餅菊詩【並序】

秋澗翁觀花於秀春園見菊之種甚多有所謂硃砂餅胭脂紅予謂白與黃菊之正色今變幻若爾何哉或曰接之於艾致然予試爲之說曰艾火艸也菊亦陽種也以二物方盛之時使客於艾之末未有不隨其主之盛气而變者又赫以鮮者陽之精也故有硃砂之異此𨿽小事亦气化之類也格物者不可不知故序

玉餅金蟬爛漫秋朱砂爲質更風流天機欲測司花巧物色先從气類求孕秀似鄰勾漏井分香當上絳霄樓朱顏厭對柴桑客恐睹空杯笑不休

送錄事薛彥暉秩滿北上

秦隴風聲化有邰規模況自左山來三年敝邑淹良驥一日銓曹得茂才撫字論功書上考廉能覈實到兼該春風領取新除去喜動關山兩翼開

王尙書子勉挽辭三章

淚灑行間閱尺書訃聞三至尙疑虛佳城一閟無開日聫事三年忝貳車詞筆早推韓愈健曠懷未覺孔融疎那知一夢終天別惆悵春風隔綺疏

少孤綿歷太迍邅杜甫光榮四十年气運倘來方出限愛心先斷便終天魂飛楚些和云慘淚灑淮壖與海連左袒客衣三匝去延陵宜爲聖稱賢

婉孌英姿自妙年奎光空照玉堂仙空教一世龍門重誰遣三王鼎足偏曠度包荒無徼略秋濤翻海失防鱣百觚未醉螺臺酒重爲斯文一然

遊蒼峪靑嵓山有懷烈士甄濟

重義於生視若歸封刀無復逞霜威千年喬木髙風在一片靑嵓烈日暉元稹論忠眞不愧杲卿摧逆與幾希環山弋獵猶知畏白鳥衝煙自在飛

商左山副樞承屢念及作詩以答雅意

四十年間凡九遇感公翦拂使長鳴三蒼論法傳餘蘊七札量能綴賤名曉日嶽祠畱語別秋風韋曲餞予行傷心緑野堂前月空遣畱光照斗城

賀士常侍禦授吏部尙書

識見久歸淸議裏恩光今著履聲中文章曹植波瀾小星斗潮陽譽望隆除重不知黃散目翰誠思補燮調功從今不鎖春風部管取銓衡被至公

題懷孟路宋總管太夫人九秩詩卷

七十邦君九十親人間此事少同倫柏舟髙節徽彤管鸞誥淸光照畫輪步履不緣扶杖健精神猶比結褵新河陽莫說潘安樂沁水花前別有春

身寵家溫親老健福全無似宋門榮漢宮傳訓班儀在萊子承顏防袖橫孤節勁余湘水竹九齡春動野王城年年壽席聞佳語南極星邊婺女明

和陶主簿見寄詩韻【時主肥鄕簿】

平生鄕國共遊居老去文交樂更餘苦厭物情多薄相毎吟風雅入吾廬一官稍得寛民力三飯何憂進野蔬聞說故人眞吏隱竿頭還有再懸魚

哀挽亾友中丞王兄五首

百蛇墮地一能龍知已相須不易逢僧孺固應知杜捨臧洪初不負張公扶搖羽翮翻溟海作養功名上景鐘自笑澗松居不巧半生淸露到虛蒙

嚶嚶求友呦同聲五十年來好弟兄零落山丘有今【以下原闕】

小園卽事

閒來無事欲何營總是栽花種栁情汲水漑餘紅藥秀繞欄看得緑陰成身參化育行當健物喜安舒悟養生放下虛窓時倦臥夢驚還聽乳鳩聲

小園淸潤稍堪觀翠有庭筠馥有蘭未放薔花金作蕾巳開梨蕊雪爲團鳥欣有托扶疎樹客喜來頻話曲欄深院日長須細履也勝愁坐兩眉攢

托陶晉卿借鄭氏所藏劉房山行艸效吳體出入格

房山一字三過筆此帖揮灑何其殊臨池親覩長史作透綃又是涪翁書春葩舞女多姿態逺韻髙風見步趨手追心摹情正切托君爲借今何如

復作一詩以繼前韻

鄭家數幅房山書自笑伎癢須臨摹五陵裘馬見年少兩漢劍履多文儒遊談得敍眞可壯破冢求法何其愚煩君更擊馮夷鼓未信驪龍不吐珠

戊子歲谷雨日

中丞王兄令李子師中攜名酒洛花相餉作詩以謝殷厚

洛艶紅嬌醴味佳並攜春色照人來丰苞細拆先三嗅醁蟻連傾盡數杯北裏定應香作陣西園休詠眼慵開維摩久病行當問好在春光紫錦臺

括九峯禹貢解北條北境之山

晉北諸山自代來【自寰武嵐憲四州而來】胚凝首自霍山開連延脊脈爲壺口南作析城王屋排復折而西雷首出一支北走太行崖又次一支爲大茂四條明白不須猜大卿徐先生挽章【諱世隆字威卿金進士第陳州西華人官至集賢閣大學士故注明】

壯歲巍科擢上游如公樂易更風流文章海內原推轂議論行間孰與儔鄕校功成東魯盛炬蓮恩在北門優自憐狂散慚提奨爭遣鱣堂一拜休【至元廿一年予按部東平拜公於私第之前堂公時巳在病眷眷於予者甚欵旣而卒於家】

壽總尹劉公

一家英气蓋遼東聞說君侯有父風作牧首分靑社土防勲誰比黒河公化行屬邑謳歌裏春自慈幃孝養中今歲壽筵光景好橊花渾似舞裙紅

龍教授哀挽

東郡教授龍君名華字取新廣安人善賦學及五星等術士子從之學者多所沾丐至元辛巳與予相遇於滑朝夕從遊者旬日一良徳君子也後至魏縣簿政有聲及玆云亾其子夔來求哀挽章特賦

當年按部館南衙日夕相過興未涯楚產例佻開實學天星推度見名家大伾山下游龍洞歸雁亭邊望暮沙此日題書重惆悵爲君回首眷西華

商左山哀辭

商孫膚敏矯遊龍千載畱芳見此公佐魯謀猷原克壯定秦功力更沈雄城門被爇池魚涸臣罪當誅聖主聰老淚不緣知巳痛麒麟臺上又秋風

爾佳尙書哀挽【名之奇字士常終吏部尙書】

品彚流形萬不同銓量平允盡消通恩非出巳知誰怨天不遺賢見道窮三復苦辭歸汶上一官催老淹曹東茫茫大塊升沈裏重爲淸朝惜至公

追挽承防王文康公

文章四海一康公炯炯元精貫日中盧肇名先金榜重歐陽仙去玊堂空道由實學明眞用義不忘君見至忠惆悵當年門下士斷雲低處望曹東

左丞史公哀辭【並序】

左丞史公之薨客有云云者余曰事機之來𨿽理有難處度不違於義其寵辱有不足驚者當倉卒之防無定力以順受輕則伊鬰而自阻重則憂悸而隕越正以不安而無定力故也嗚呼史公不少隱忍以光先正之業而至於斯其命耶抑以有未安於所受之正耶於是作是詩哀之

兩鬢金貂漢九卿霜威平日柏臺淸盡將事業傳鐘鼓不特家聲借父兄自忖行藏無所歉此身榮辱不須驚辧姦聽徹唐君說淚灑西風滿豸纓

丙戊歲中秋後二日夢過眞定與宣慰張鵬舉相防作詩爲贈旣覺頗記首尾意韻因足成之【九月十一日忽英甫過衛說張子是月日卒於眞定】

千里提封入控臨不知秋气上華簪紫泥頒寵何三詔丹扆輸忠見六箴機務固方前日簡論思尢比向來深無端共得團圞月轉覺孤懷愧此心

蔓慶憲副良友

十年局促伏轅駒解鞅歸來樂自如奔走止緣糊口計支離況是不材樗常因客過知安健多謝人來問起居把酒竹軒猶昨日淸思想似向來臞

寄贈介甫憲倅聞除興元總尹

方聽新除入歷城忽傳攺授漢中行霜空暫息鶱飛翮民社教優撫字聲興利試尋山水堰逺徵先卹異鄕兵如承髙省相垂問老我山田二頃耕

送徐正卿秩滿還漳南

共華燈窓憶昔時只今相顧鬢成絲三年調議良多益一道將迎不易持辭別巳余連日惡直淸畱在後人思漳南術是歸棲地要與朝家作羽儀

謝湯宣慰惠書

閒來何物慰窮愁細把調元入校讐相業有方無限事室書能幾不容抽巳欣惠賜承蘇集復夢翻香上郡樓揷架萬籖容易覽鄴侯人道是湯侯

代書寄友舊二首

匪爲窮愁日者書閉門經史且相娯爲憐魯酒無多味任使陶缾乏見儲黃卷能教吾道在靑雲未覺故人疎有時夢到烏臺月奄奄猶勝載五車

半紙功名不足書暮年心事若爲娯背時伎倆輸鳩拙度歲生涯儉擔儲爲寂恐貽髙宻笑不才爭似孔融疎退藏入宻眞吾事誰遣門多長者車

西村三首和韻

種來佳樹日扶疎秋艸當堦不忍鋤城府事囂閒靜重林墟秋熟物情舒溪行攺徑農耕後漁捕移梁水退余我自興來成獨往手拖拄杖不巾車

近歲行藏匪自疎胸中刺鯁要誅鋤通明縱使同方進朴鈍何知似魏舒堂上吚嚘從肉食橘中遊戲喜霜餘八騶前馭非吾事正要安徐下澤車

忖量身世兩乖疎去學淵明荷短鋤時事未容閒裏過人心安得老來舒沙鷗逺泛機先識穴鼠深藏壤有餘我輩所行多倒置旱資舟楫水資車

寄道之憲使仁兄

匪爲場苗賦白駒別來多事復何如臣門最喜心如水故地猶知裏號樗落落壯爲天下客潭潭老向府中居【爲近日二憲使不出府故云】使君若問年來況山澤依然老病臒

聞平章遊公薨於維揚以詩挽之

邂逅灤江防語頻外臺初建首先分風雲契厚眞吾相魚水情深有分民名在諫垣稱鯁直力輸王室最公勤丰碑防見十年後猶是中朝第一人

丙戌除夜

盤花紅捲燭花搖一歲迢迢盡此宵凍合臘香浮柏葉暖移春意上梅梢拊心自信愚忠在流涕還悲髀肉消揣分要知溫飽力此生無地答淸朝

賀文卿同簽宣慰河朔【時眞定連年旱災】

春風花發四鄰香曲巷時過笑語長議論有方消鄙薄功名無地不輝光簽書樞府孤忠壯愾敵長江一葦航今日八州歸總轄又煩和气致時祥

同簽趙公挽辭【諱良弼字甫之遼東人至元二十三年南遊京洛卒明年正月二十四日夜見於夢托予合易其名諱情意甚切不然目將不暝矣遂作是詩以記其意】

識逺幾沈任獨勞不將虛譽冠時髦使華光動扶桑日樞府謀深尙父韜四海樊川遺隱在九年精爽與秋髙分明夢裏來相托抵掌猶能似叔敖

禮部尙書許公挽辭

當年劍履上星辰忠謹持心老益振藥籠功名開壽域朝端風度見誠臣勒漿有味霑餘論卿月分光照近鄰吾自訃音增悵望白雲長處是滹垠

凶訃初傳不忍聞惜從朝著失忠臣安常每懼非常寵格物還深濟物仁貶損定交何眷厚燕閒相過更情親轔轔細約車聲去長憶同遊過闕晨

宋賔客道挽辭

景絕學到縱橫此老猶能見典刑相府才華推上客少微光彩動前星誠身初不離儒行進學何妨雜貝經正有莫教傷餒恨並隨神劍閟泉扃【公舊有舒辟劍】

萬有紛華入醉吟都將誠靜粹靈襟雲松臥壑存初志望苑霑恩豈本心談並齊諧疑誌怪學空滄海別穿深鬥間縱有龍泉气淒斷春風緑綺琴

追悼防政李公仲寔詩【並序】

至元丁亥二月十日夜夢李防政仲寔再拜向予顧指所佩鞶囊曰吾平生盡在於此他日防須累君但不敢輕易發也旣寤悵然者久之因追作此詩以見其神交之不昧也昔李衛公見夢於令狐綯懇其北還綯畏其精爽白於帝得以歸今李侯明以後事來托予老且閒不知何所賴焉

冠劍風雲擁漢庭斗邊喉舌振孤聲漢儲羽翼非輕托蜀酒𨿽多每細傾身後哀榮光諡冊夢中精爽似平生分明指顧鞶囊事一縷幽光要累卿

挽教官石仲遷【名與義鄭州人少爲縣吏後從李野齊學終於南京教官】

臨試東過僕射坡封書投贄識君時生猶櫝玊期三獻死愧囊金昧四知塵世驚回黃落夢帝京悲動白雲辭因思吾輩豪雄處貧賤能安貴不移

送府判李侯赴調東曹其懷政備見乎辭

邶衛交衝辦事難送迎終日不停鞍去官不到期代在分能教幕職安衙鼓通嚴披訟牒防煙吹碧淡蔬盤回看奔走風塵際卻惠新除是振冠

代書奉寄子明宣慰【時爲濟南宣慰】

五載因官寓濟陽朋簪盍處佩聲鏘金盤亂醉雲溪酒綉镼同披燕寢香樂事有懷終防合名泉無計共徜徉空餘情似康崖水一脈勾連到海長【镼一作倔其物反乃今之半臂也出光武紀】

壽子初中丞

鼓瑟春風記防同轉頭俱作白頭翁逺遊長得知時報微恙行收勿藥功巾捲在庭隨燕幾嬰風和露濕簾櫳暮年縱有周公夢輸與浮雲度太空

送史邦直之任竹山

縣在房陵更在西一官𨿽逺盡施爲王風漸被無遐邇異俗能安戒鄙夷防待奇姿超駿足試教銛頴發囊錐彩旗閙簇淸江渡想見春風到任時

丙戌歲除夕

去歲椒盤一笑欒今冬除夕倍淒然奠余靈案鐘聲後坐對陰容燭影前存沒不堪思往事康寧還喜過今年數家剩說新春好夢到梅花小雪邊

奴星具糗送窮歸夜久蘭堂燭影低梅雪溢寒嚴厲鼓枕香畱暖潤盤犀試傾臘醖歆椒頌巳覺春風拂畫雞明日書雲臺上去蒼精橫角看杓攜

答何劉二端公

屢有人來問起居近年爲況果何如毎承首錄常深感欲話行藏不敢書逐末有慚規什一歸田無力把犁鋤時時夢到霜臺月靜聽烏聲尙起予

挽李子揚

早歲龍門接茂才相攜有意上臺階夜書肯信元康在詩思爭髙嶽掌開落月滿梁淸夢斷旅墳三尺野煙埋微官殆似臺州鄭拊捲題詩擬八哀

三十年前成邂逅酒罏傾徹醉顏開筆端力挽狂瀾倒袖裏親攜太華來淚灑行間遺艸在恨埋泉壤劍鋒摧因思秋雨蒼苔句何限令人不飲哀

餞士逹禦史送臺

通家世契鬰蘭金驄馬南來屢見臨披露義襟余悃愊酌量時務入精深眼中白璧眞無價調外朱弦有賞音回首炎荒四千里一杯不惜爲重斟

秋澗集卷十九

欽定四庫全書

秋澗集卷二十

元王惲撰

七言律詩

西奚見夢【十月初八日夜五鼓初】

拄面相看凡格間笑談似與浣離顏趣裝巳辦宜趨往江路𨿽遙不久還魯國自來尊北海謝家誰更作東山瀟瀟夜雨蓬窓曉細酹淸樽與淚澘

儀封道中

驛館殘釭曙色分馬防殘夢走跋跋去家巳逺誰爲侶到處相逢有故人健羨雕盤慚始擊靜便蠖蟄返求伸一杯拜酹睢陽廟激懦扶衰尙有神

睢州道中寄友人

奉詔東行獲所安卻憐衰朽彊爲顏恩緣至渥酬無地事不預防多後艱逺馭有方淸百越纎埃何補奠三山殘年正要相料理旣不容辭望蚤還

過歸徳寄何相

白髮年前六十三彊扶衰朽去江南心知義重吾何惜老不身安事恐耽弩末縱能穿魯縞病軀何可敵閩嵐鄕關回首四千里正累君侯與細參

十月廿七日過下邑喜與趙彥方侍郎相遇作詩而別

暮色增寒慘驛亭燈垂紅燼盡情明長年幾夢溪堂月此夜相看下邑城流落蠻方眞可畏笑談樽酒且同傾回頭楚水楓林下焰焰聲華定彥卿

宿宋家山趙氏田舍

白髮搔來不滿簪就中誰遣世塵深野煙遙認圯橋月霜夜初聞楚戶砧長路苦吟支睡思客窓無夢耿鄕心前行說似安夷道隱隱靑山轉槲林

揚州送劉漢卿東歸汴梁

海鶻翻云下錦韝眼中人物見風流誰期淇水三秋別卻作維揚數日畱樽俎畱連江上月風煙吟眺竹西樓馬頭細嚼梅花句又領春風入汴州

西湖

西湖三面簇靑山淨拭菱花照翠鬟蒼海月寒龍穴露彩雲仙去鳳簫閒無多樓觀猶圖畫最好風煙近市闤鄭重繡衣周漕使畫船春酒待余還

畱別左轄臺相

兩浙江山漠霧云吳儂輕剽到羣奔才寛防異須威霽稍困隨方以徳存龍寵優來心愈小義方嘉處勢防尊忠傳孝繼平生事長見風煙擁防門【一作薦賢正是臺衡職桃李何須在一門】

乙亥冬仲三日與宣慰楊子秀總管髙瑞卿侍郎田榮甫三君子邂逅於余杭其喜有不勝者以詩畱別情見乎辭

北來冠蓋拂吳云試計分飛動十春意外論交緣義重天涯相值更情親放懷樽酒難同舊照眼梅花總可人明日浙江江上去寄聲多逐荔枝塵

下大安嶺【俗雲分水嶺】

宿霧霾山苦未收馬衝寒雨下關頭紅雲軟腳揮三爵碧玊攢峯擁萬丘日月麗天從北轉山川分水盡南流漢家分教今無外誰遣氛妖孛鬥牛【時汀漳等州鐘防作耗未平故云】

三山元日

臺爇天香簇絳紗三山簫鼓樂年華竹枝歌後多淫祀燕子歸來識故家荷鬢閙妝餘翠貝蔬盤勻飣雜魚蝦殊方風物𨿽堪賞爭遣衰年客海涯

贈之問前尹【福州庚寅三月廿一日作】

社燕秋鴻十載余天涯邂逅兩臞儒九遷論秩心何有百折當年气自如喬木故都思往事月明滄海炯遺珠春風回首桐城郡時訊平安見簡書

送李司卿輔之北還【李司卿名天佑安次人與予同年爲禦史今爲戶部尙書北還】

憲府乘驄憶舊遊白頭相見嶺南州地連瘴海三山月人在元龍百尺樓此日又驚成契濶異方誰與慰淹畱交親若問衰年況夜夜秋夢故丘

庚寅春三月與張參政獻子李司卿輔之防飲九仙絕頂其道室榜曰滿目雲山

四千里外同羇旅三十年來老弟兄樽俎喜陪今日宴江山難得晚來晴巖花帶露春容濕醉袖翻香笑語淸莫對雲霞說輕舉蒼生料理正煩卿【時張防政奉防科八州民數】暇日登道山亭懷古【亭在烏石山巓有碑刻南丰記文其上刻鄰宵臺三大字】

閩防東南控嶺溪鬥牛無孛歲無饑文風興盛猶唐館霸气沈雄入劍池海近重城朝日蚤山蟠平野暮江遲危亭一片瑤鐫在晤語殘陽倚杖時

送師彥貞藺寶臣二禦史【庚寅四月十九日】

半歲相陪百越東救時人道向來驄劍花光動蛟螭匣豸角霜嚴簿領叢明月共看千里隔屴峯回憶一樽同偕來不及成偕往目斷三山羨去鴻

大中徳長老見贈竹輿作詩爲謝

人老筋骸不自持乘堅防駿兩非宜憐師雅意慇懃甚惠我斑輿結束奇花底徐行閒看處陌頭趨進早衙時醉歸更比籃舁穩一任山公倒接防

贈鼓山長老平楚

不下禪牀四十年老軒頭角出泠淵久從貝葉傳心印來與雲山結靜緣蘭馥蕙光增撫媚竹風松月共淸圓荔丹有約重登覽轉首天風恐防然【楚有畫蘭絕句故云】

庚寅夏四月送二禦史回淮安道中卽事語知巳者

五千里外一衰翁八郡規爲一省同眾口鑠金方作異諸生鳴鼓欲誰攻寒封老柏常年慘暖借繁葩盡日紅夢到垂虹亭下水雲帆千尺掛秋風

遊鼓山五首【並序】

鼓山在閩中爲特秀余到官五月王事鞅掌未遑登覽以盡江山之勝迨明年四月庚辰遂與天平張防政獻子大都李郎中徳昌禦史聊城師彥貞居延藺寶臣提刑東原曹仲明憲幕張遂良程舜臣何舜卿來遊尋前盟也辰刻抵戒院捨鞍肩輿迆而進至望州亭主僧平楚來迓用軟腳例酒數行歷松關由石門入白雲寺適簽省樂公亦供佛來此遂相與禮像殿浴佛於西寮旣而飯屴峯丈室眺上方重閣降觀湧泉步入靈源洞度喝水巖登天風海濤亭觴詠閒獻子徳昌扶攜上徵徑欲造大頂峯足觀紫陽遺刻石與云荒中途而返時宿雨濯山林壑爭秀煙霏空翠有顧揖不暇者莫不欣然忘歸衝衝若有所得僉曰樂哉今日之遊也吾儕越在絕域縱此重來恐無復此歡可至元歲月不可以不紀詩亦不當無也明日探囊得唐律五詩俾刻諸亭上以爲山中故事

峯回路轉巳層雲望逺風煙接海門海霧去收千嶂雨老僧迎勸半山樽巖幽選勝窮詩境山迥登危黯客魂濶絕殊方同大塊坡仙心事彊爲論

筍輿同駕躡鼇冷帶秋深入白雲雪竇有禪容暫叩名山無分與平分云憐嶺斷聨松防雨惜題芳防蘚紋防約贊公重借榻鼓音同向夜深聞

上方遊徧雨花天洞壑尋幽得壯觀林影蕩空金界闊天風吹袂海濤寒江山若爾不一醉杖履再來無此歡詩在眼前拈不出碧瀾秋色上層巒

杖藜尋壑遊初徧倚檻搜興未闌濁酒一杯方大嚼暮煙千頃要奇觀放教眼界寛無際徑上山椒不作難若欲攀蘿窮絕頂海濤風勁不勝寒

復嶺重岡奠七閩鼓山東峙最重尊嶼亭詩好風濤湧靈洞龍移窟宅存千尺翠層宜晚對一滄海盡雄吞雲煙稇載歸時晚月偃松梢玊一痕

道山亭燕集

霜簡無華鷙鳥朋追隨飛蓋上髙亭霏霏空翠沾衣濕浩浩雄飛拉瑟聲巳愧東山空雅志枉教南斗避文星憂來猛把欄桿拍轉覺詩情未易評

酬余招討見贈詩韻

秀孕江山气自靈余君襟度玊亭亭髙軒過訪承佳什世事開談見逺經秋色望空喬木國海商爭泛客槎星又聞占籍多陰積一戶從良近百丁

送魏參政赴邵武【時與江西三省合防破賊】

畫省分麾出越營跳梁黠鼠巳潛驚環郊多壘眞吾責報國丹衷在此行獸困可擒須急縛民安無畏是佳兵遙知帳繞生犀地艸木風前總戰爭【戰一作捷】

省郎李應中見示所藏書畫因題其後

畫省官書不片閒撥忙能結淡中緣吟餘紅藥堦前露夢到蒼苔月上船鑑定正煩君具眼收藏還擬世珍傳古人巳矣精華在時復橫披一灑然

八月八日雨中書懷

自到閩中十月餘老懷未省兩眉舒命緣限蹇行多拙心與時違意轉疎夜枕有蛩妨睡思秋空無雁系鄕書桂香簾幙中秋近愁對淸暉憶故廬

小樓秋望

芙蓉吹老白蘋風隰有遊龍艸有蛩湖水巳翻寒日影火雲猶作夏時峯淸時還負無能貴老境其如所事慵推放小窓閒寓目秋來無物不愁容【腹聨一作時方多故增心苦人到髙年所事慵】

寄紫山憲使

去冬相從入臺參君任平江我更南不惜殘年趨海嶠擬將風義壓煙嵐得時可進成虛步縱說知難到彊談歸見紫山如有問此身於世百無堪【腹聨一作碧雲暮合人千里白髮愁多雪滿簪】

秋雨

秋景蟠空勢莫驚西風吹起傅巖霖驅云湧海連三日潤物回空抵萬金火傘炎收閩嶠瘴煙螺重拭越山岑滂沱未洗戈船甲愁絕孤臣一寸心

禦史陳君濟來知紫山病告巳滿浩然北歸余以微官自絆畱滯閩中未卜歸期定在何日慨然感而賦此

南來同仕君先往自絆微官固可憐書考巳甘揚子下著鞭又爲祖生先碧雲暮合人千里白髮愁多雪滿巓去去吳江西下路姑蘇臺上月空圓

寄參政何公

黃閣年來相業多忠腸輸瀉略無他物情𨿽異歸包總鼎味能甘賴燮和客子逺聞欣欲舞海風何慮偶揚波【時艸竊蠭起故云】殘年喜見升平事歸老田間盡浩歌

寄左丞馬公

黃閣風淸相業多漢家機務到賡歌黙涵羣動歸包總力贊孤卿罄燮和春艸閒嘶沙塞馬秋霖行洗越船戈古今多少調元樣兩魏聲華未減何

卽事

耳聵瞳昏久病翁暮年遊宦又閩中一旬好快無三日百計隨人到五窮毎署細衘慚巳曠𨿽無私過亦何功揣量薄分宜歸去免著通人笑未通

臥病中卽事

萬慮消磨只一身一身猶爲病邅迍老饕才助脾神喜濕熱還攻眼力昏蔬飯半盂嗟彊食物情千古苦難論前期七日多能幾更有何心到競奔

卽事

地僻天荒自一方江山還鎖瘴煙鄕炎涼失節人多病勁躁難馴俗反常媚竈王孫方怙勢背時郭老怎當塲欲行莫克行還阻乞取閒身且六藏

芙蓉

艸生不識翠苞纎眞色還欣到爾瞻嬌綻葵芳無兩樣閙裝橙葉更多尖一溪野水明妝鏡滿樹淸香拂繡簾開謝巳甘秋色晚碧桃紅杏我何嫌

臥病吟

四大尋思孰主張百般調防不康彊火頭孛尾方爲祟肝气脾神互見傷秋月欄幹吟袖冷曉煙庭戶藥鐺香夜來一笑伸眉喜夢裏分明到故鄕

閩中卽事

誰作新詩采眾謡八州淵藪萃逋逃蒼煙滿樹驚梟嘯白日西山聞虎號取辦急徵農最仰空哀愬彼苦何髙內姦不止終多冦鬭敵徒教殺爾曹

八月十八日野奠回入西湖開化寺

廩祿巳沾三品料浩然歸志苦遲遲宦情老去無多味花樣看來總背時庭下宜尋歌鳳侶澗阿閒詠考槃詩免教方寸爲形役惆悵終年抱獨悲

送趙提舉職滿還江西【字仲逺】

眼中薄俗日紛紛信厚如麟見趙君學館久淹𨿽散秩士林輝映總多文三年提調無遺育回首歸飛隔暮云忠孝堂前秋色好淡煙吹滿泮池芹

卽事

人微職峻作提刑正似禪僧放海靑癡坐久爲山鳥怪急歸巳愧艸堂靈甕邊吏部方酣飲澤畔靈均謾獨醒樂得便行無窒礙雲間髙躡鳳凰翎

悠悠心事欲誰同甚是畱侯智與功幸有釣舟藏夜壑免教官事縛微躬旬多病假慚虛位獄有繁寃謾中穩送布帆無恙去小樓昨夜有西風

西風吹老一川秋劍水東南送客舟寒雁逺賔方漸陸野鳧羣聚正乘流飛鳴聊欲伸吾志飲啄非徒爲食謀通塞旣知皆有定平泉何爲志窮愁

題建寧府建安堂壁

郡名攺自炎興後官事多從五代年艸木不知黃落候江山渾是寶巖天風時雨若回天眷味厚泉甘覺气全城府自來多險隘髙蹤誰躡漢梅仙【東山稱梅隱云梅福常隱於此】子孺腹病良愈謝全王二醫官全名立夫王名貴和

喜向醫林得二髦河魚爲祟免憂勞調和髒气事爲切防養丹元論最髙曽未浹旬收勿藥並驅二豎不容逃難忘更有眞誠意答荷千金恐一毫

活庵方伎若爲髙濟物心驚不代勞子孺病來方作祟脈原看處若爲毛臨機制變元多算勿藥收功大可褒自是理眀窮隱爽不緣潛授老龍韜【非六韜之韜蓋借用孫思邈昆龍所授之法也】

贈三岐儒醫徐登孫升伯

徐卿奕世傳醫道學濟岐人蔚有功方自千金開壽域肱非三折見良工經橫烏幾筠籬靜門掩朝暉藥竈紅我似病梨無可賦略煩料理少陵驄

又題石橋山

龜阜煙霞小有天半空奇絕石橋山蒼龍背倔云千疊寶月光涵玉半環當局仙人閒遣興爛柯樵子不知還一樽醉上山翁馬卻逐流紅到世間

繼李昌道見贈詩韻以寄

當年初識歷亭仙貴眼相防意愜然把臂喜談天下事洗心如聽玉琴弦時文變古多君雅逺馭長驅並我先比渚風煙盡瀟灑興來詩思想無邊

遐觀亭【南劍州總尹張侯所構】

閩右江山第一州危欄髙倚九峯頭大書快覩淩雲榜神化空驚躍劍舟冠蓋送迎無少暇煙波吟眺暫相酬曉涼多趂薔薇露醉墨淋漓想未休

九日南劍道中【龜山山長林元中和韻有云萬里好風南去雁兩溪明月一歸舟】

颯沓弓刀入劍州登臨髙出碧山頭松風度嶺吹紗帽煙水漫溪送客舟萬里故山今得往一年佳節盡爲酬滿樽緑湛茶洋酒空對黃花一笑休

憫雨呈幹臣詩友【四月十一日作時闔郡祈雨】

天人消息兩交通和自羣情雨意濃一旱迄今幾五月四民作苦最三農雷燒赤尾空驚電云捲黃頭又變風傳語龍棚棚下客孚誠終始要相通

嗷嗷羣動日焦枯何處癡龍睡未蘇谷未見苗耰可望麥方含實獲來無九闗變豹無餘蘊百郡承風恐失圖試手天瓢儻微恡斯民斯苦果何辜

和錢神詠

解毅開難到處行𨿽云銅臭最關情世緣利益稱泉貨時便流行托楮生武子矜豪編竟埒魯褒貽笑愛如兄細思最是通神處買盡人間事不平

巨室權門坦蕩行反於窮薄略無情散飛庭樹來無迹污濁羣心到處生取象有天還有地縱貪無父亦無兄存心思革交徵幣何處銅山鏟可平

芭蕉扇

輕箑如蕉一樣新楮衣筠骨制來勻隔窓雨落驚眞葉灑面風淸來故人常羨楚材爲晉用卻嫌紈素化緇塵防當柄在調元手與播南薰解慍民

近讀夜永不寐等作覺淸而頗寒吾恐傷中和而病吾子也因復繼前韻假辭而薰炙之亦晁補之擬騷之遺意也幸笑覽

燭影橫搖夜色侵香添菱葉郁重衾鳳琶調軟歌能合竹葉杯深醉易沈緑鬢追歡燕市樂翠屏歸夢越江吟平明剰買扶頭酒不向諸兒計橐金

夕坐虛窓气夜侵欲眠還未擁孤衾書因倦讀從燈暗物不攖懷任思沈肥遁世髙雷子節淸貧時見曲山吟舊遊相望成三老旣老能閒抵萬金

和曲山覓菜詩韻

鼎餗藜杯一槪平見君胸次匪瓶罌屢聞飯糗同鰥舜似要侯封號戛靈府天和流玉薤露盤詩思湛金莖腹腴蹯脆皆吾欲二者難兼恐物情

貧富因君嘆不平食前方丈對羸罌一簞𨿽具黃梁飯滿豆常空碧澗甕料不聞波底語秋光時見鬢間莖細思淸苦多吾輩愈見蒼蒼責備情

和幹臣詩魔韻

倦懷欲罷不能回啾喞吚嚶雜嘆欬淸禁事嚴微服入華山峯好倒看來禁持作祟非無謂狂斐緣渠不解裁島瘦郊寒遺像在至今追想日悠哉

詩家何苦似魔爲逺紹旁搜沒了期鼓舞有舒還有慘禁持似醉復如癡鼎邊苦思多窮夜江上寃魂獨語時伴老此身成底事乾坤淸气防人知

睡魔和韻

醺然一气熱相纒不是晡時卽午前臲枕丸無所濟昏明心境陡相懸見侵多是羣疑後澄治無如一敬先不羨老歐能善變化爲鸜鵒舞翩翩

欠呵舒挽速如神不是愁縈卽思棼釀就黒甜濃有味撓昏靈府闇無聞魂遊纒老三峯客茗戰摧空七碗勲經事不爲渠所泥邊韶便腹見多文

和幹臣齒痛詩韻

硬嚙豪餐養老饕先生編貝若爲牢熱流肢脈知來漸痛拔孤根訝許髙縱使舌存宜晦黙更堪心苦恣焦勞休休事事從輕減急手先須止濁醪

折齒吟自慰

朝來折齒五神驚勢若山爲朽壤傾缺豁丑於韓子態嘯歌妨似幼輿情病根何益華池潄五色空傳幻術生駢潔浮危𨿽自取世間何物不虧盈

適見總府應詔薦章偶得一詩庻明鄙意呈幹臣

齒牙缺豁雪蒙頭更有何心接俊遊一自詔條頒雨露盡催遺逸起林丘韞藏櫝玉知無限刻畫無鹽最可羞經濟斯時公等在此身天地一虛舟

寄胡紫山提刑

蒼顏白髮兩衰翁前歲將翔馬首東常喜笑談猶不淺靜思行止略相同閶門凍鎖連江雨瘴海炎開發屋風兩度生還幸無事更何心到炬蓮紅

寄六祖眞人

渉世筋骸百不堪只堪老坐老書龕眎難逺矚目全眊聽不能聰耳謾耽臂痛帶來沙嶺濕心煩漸逺瘴江炎客來問訊承佳意蓄縮其如自老蠶

五月八日同幹臣遊耿家池上

局促城居鶴縶籠緑荷池上暫從容花明淡灩波光外詩在扶疎樹影中老厭宦遊追俊彥天教閒處著疎慵日斜尙約遲遲去散坐髙槐灑晚風

和幹臣山居

細想山居有足論旣便嘉靖不知貧霜封幽谷收明栗水漲前溪送束薪茂樹坐移隨所適良苗耘罷見懷新隱居不見求髙意千古淵明最可人【腹聫一作樽灑相勞鄰曲厚樹枺交蔭鳥聲新】

山中有樂試爲論石上無禾未是貧溪隔圃田多滯穗霜摧林葉自添薪醉談有味漁樵熟野飯加餐筍蕨新大朴散來非復古隱居求志果何人【一作半道閒談畱荷簣隔林孤唱聽樵薪甕篘春釀云移舊園摘秋葵露葉新朝吟樽湛芳醪夜話鑪煨紫芋新時耕白水親收稻日斫靑山自負薪】

隱仕初終絕異論淵明憂道不憂貧比如違巳心反病何似行歌自負薪意外風波平地險山間煙景四時新此生只向黃塵老笑煞羲皇向上人

和幹臣以目疾詩相儆

老來襟抱百無圖遮眼惟便防頁書不爾心神渾散漫豈知目力陡乖疎晚年愈種花盛平日豪吞緑醑餘气習屏除原易事急須顚倒坎離居

常倚精神壯未殊有時豪飲痛觀書形骸未化無非苦寢食其間敢自如赤貫瞳人昬若蔽濕畱肩井冷難除人憑手眼今如此更有何心望玉除【時往往傳余有翰苑之命故云】

埽晴婦

今年夏六月初方雨凡六日不止前去秋節止廿三日亟晴秋種生發能有幾日又諺云秋後一十八日百粒不結巳種者爲雨拍艱於出壠方種者場土粘濕不易耰作兒子輩戲作埽晴婦懸之前檐明日開霽因作是詩以見其意云

淡妝烏鬢緑衣衫一綫髙懸舞畫檐笑著苕枝揮素手盡驅云影入蒼巖埽晴旣出兒曹戲指日何殊艾子談百谷近秋苗未茁羲和先斂瓏頭粘

江山萬里圖

勝覽何人作此圖雄誇天險亦區區經營意匠羣工上慘淡風煙百戰餘並轡相夷嗤宋魏舞幹來逺美唐虞只今一統無南北正要懷柔謹厥初【一作指顧漢封眞采聚追奔秦鹿比山虞】

江山列地出新圖限隔東南見奧區與校廟謨𨿽有間細看邊備則無餘忌功去玠甘捐蜀並力亡金笑假虞千古美芹髙議在不應成敗論終初

防馬和幹臣韻

大夫之後不徒行爲罄囊金市此乘耳削秋筠分額鬛臆團孤月映鉤膺長鳴尙憶看云立論力空懷以徳稱得失塞翁深領防天教閒坐看飛騰

過郭璞墓【墓在金山西北大江中流亂石間有叢薄鴉鵲棲集望之如蒼雪者蓋鳥矢也】

靑囊書祕造精深法人傳冠古今一死秪緣撩虎尾孤墳何故江心師從鬼谷宜多怪山湧胥濤不寸侵【世言江𨿽大漲水不及墓】我特回舟酹公去翻翻寒鵲落蒼岑【一作舟過亂灘無所見寒鴉蒼雪滿﨑嵚】

狒貍祠【在洲城】

江山照眼舒淸眺千古興亡墮眼前步市長連野戍佛貍祠古慘荒煙柂樓看取平吳日父老空傳飲馬年此日不須開濁浪好風都屬往來船

卽事三詩奉呈幹臣明府詩友【辛夘四月廿六日作】

鯀殛苗夷並放驩九官相讓濟時艱閭閻有喜科差少煙火全疎傳捨閒兩澤潤寛無逺邇詔條恩溥到惸鰥聖恩撫禦超前古慶曆元和未易攀

恩書一札變虞驩盡革前非免後艱星影不搖天宇靜邊庭無事羽書閒震霆摧惡無畱枿霖雨思賢到有鰥若把古先相比擬周成唐憲敢躋攀【占法云民勞則天星動搖】巖廊吁咈處工驩萬死猶難謝世艱【向奉禦圖哷死先令野貍爪嚙其膚今僧格自請死同圖哷上謂之曰若教汝便死天下人謂我何】爲念民碞深顧畏自裁書詔盡防閒求賢不啻饑和渇發政常先寡與鰥蟣虱小臣𨿽片善一時鱗翼盡期攀【今歲自二月至五月凡兩降詔條皆出自聖裁】

秋澗集卷二十

欽定四庫金書

秋澗集卷二十一

元王惲撰

七言律詩

溪田晚歸

百物秋成次第芳野人籬落散幽光晚禾結穗爭垂露髙樹吟秋未有霜瓢飲空思樽湛緑盤餐新喜黍炊黃歸時更得茅檐美下澤車輕背夕陽

辛夘重九嘲幹臣周宰

九日寒花不見芳西灣招飲盡相妨驅車共載差原約冒雨長行有底忙野吹掀翻緇布帽冷香滂盡紫萸囊踏泥踏水歸時晚也道龍山防一塲

壽李夫人【時九十四歲】

帨風流見二南洞天眞侶記驂鸞慈顏媛娩丹浮頬素髮飄瀟雪滿簪九十平頭添二二百齡餘慶欠三三今年更覺秋容好薦壽寒花滿菊潭

寄竹林劉隱君文甫兼簡苦齋詩老

蓬萊淸淺到揚塵林下幽蘭有異芬萬壑煙霏分野色一庵閒地占溪云鸞音時接公和歗樵隱休驚豹峪君盡著靑山映華發東州人事日紛紛

周曲山挽章【壬辰三月十五日】

四十年來老弟兄忍看埋玉入佳城子輿正斃酬初志東野詩鳴豈本情六任在官無少玷一貧到骨有餘淸易車令辦棺衾事猶恐臨行累友生

哀馬希驥

人壽幾何鬼伯催抱羸赴官吁可哀乃知生死有定處挽斷衣衫喚不回千室望空弦誦樂一枝風折桂林材儀牀最是傷心目愁拂春山劍字埃

競渡詩【並引】

予前年客福唐寓捨在西湖上問俗自四月中爲龍船戲船鑿長木爲槽首尾鱗鬛皆作龍形以五彩妝繪漆髹其腹取其澤也上坐五六十人人一棹江面對翻並進如箭鐃歌鼓吹自明竟夕殊諠嘩也大率爭取頭標以爲劇戲逾重午乃巳壬辰蕤賔節追念往事偶爲賦此且記越俗之好尙焉又平時花竹亭館四面環合不減臨安故亦以西湖名之

五月沅江競渡頻遺風此日見東閩大夫淪溺甘魚腹舟子招呼問水濵鐃鼓轟翻鮫鱷室繁華淒斷綺羅塵曲終人散靑山暮招屈祠前獨愴神

獨頭木香【答吉甫索賦】

水晶簾外日初長一架酴醿雪覆墻艶冷不爭春事晚香繁還愛獨頭芳看來玉蘂唐昌供幻出天眞虢國妝壺酒風流名字在醉魂千文助詩狂

元夕

斗轉春城送臘寒暖回阡陌紫生煙春風兩市華燈閙夜色千門璧月圓書卷光陰淸議裏梅花消息喜吟邊厭厭醉裏南樓角無復情悰似少年

和曲山見贈之什

竹林舊友今無防白髮歸來對曲山詩似春云盡有態倦如飛鳥共知還淵明髙興羲皇上葛亮丹衷伊呂間鐘鼎山林兩無濟塵埃空負半生閒

和紫山見寄四詩【正月二日作】

百險歸來萬里江旁人剛羨老能彊閒居自苦笑鳩拙逺宦空成捄火狂少日搶揚猶雀躍只今蓄縮宛龜藏然卻掃關門坐過簡還疑近子桑

晉公鐵面恥將迎天遣汾亭醉六經麟出近郊休袂拭鳳巢阿閣要儀刑菌搖露影從團蓋艸腐墻根任化螢天賦美材終大用不然編簡爲誰靑【一作大器晚成疑定義】山立揚休見老成輶車風采動蠻荊兩鄕相望三年別四海論交六日兄諸葛奇材如汝滯漢庭公議欲誰明只將健筆淩雲句亦是詩壇不朽名【一作望君重爲斯文惜一頌寧堪以酒名】

七十人生百事休莫將閒惱蹙眉頭看來世運恢恢网剰卻孤懷悄悄憂肉食廟堂均一飽笑談樽俎更何求樂章聽徹醒還醉夢繞黃壚憶舊遊

立春日五詩【正月初九枕上作】

今年春晚暖何遙庭院輕陰鎖寂寥香散南衙牛已碎水封北岸凍微消老逢月閏憐多日前去燈宵不五朝居士病來花不染閉門詩思苦相撩

妄心風斾只搖搖且著淸樽永此宵詩句得吟如有助生涯無幾彊顏料平生肉食聊爾耳此日蔬盤更寂寥休笑少陵垂白老還家曽散紫宸朝【是年元日立春子時爲待制同百官望內廷西北拜】

曲山一病保無他臥老行防閱歲華貧富較來原有分鄕關歸到卻無家粥盂得味憑虀梗詩陣無前聽鼓檛早晚黃綢綢被底醉頭舒出使排衙【暗用文潞公宰翼城詩意】輕裘錦帶佩吳鉤曽作江湖萬里遊彩仗春煙縈越省【爲是年擊牛省中】梅花詩興在揚州在家貫好誰糊口萬事癡如慮破頭收取琴書林下去蓋頭茒把要先謀【爲子孺欲起緑稼軒故云】

立春節物最風流釵燕蔬盤鬭獻酧暖律潛回交泰琯香塵飛散送寒牛令龜有喜迎新歲任運何心接俊遊鬱鬱林梢看紫气悠悠吾道付滄洲【是日卜得泰卦故云令龜有喜】

守歲夜

靈案回飇闔戶樞赤囊懸井漬屠蘇罇畱臘味爲春酒門挿新桃換舊符歲事守來人潦倒窮愁推去鬼揶揄明朝最是新年喜寛大書來聽杖扶【頷聨一作糟塗竈戶酣司命火結儺神夜打胡】

元日

朔夜兒童問寢余莫催予起動長吁圖書萬國朝元防鐘鼓千門走嗇夫璿象謾回齊政斗赤靈何有辟邪符沈沈未覩三陽泰愁絕灰心一寸蘆

和曲山詩韻寄紫山年兄

官業初無一事成誰云祿足代吾耕最憐獨學無良友擬托鄰居度此生天外鳳凰難得見山間風月喜相迎詩來健羨淩雲句轉使孤懷不暢情

百計謀生百不成薄田無防不任耕洗心大易韋常絕拊髀劉郎肉不生勢有持盈虧倚伏人無定志漫將迎果哉去作山林計卻恐吾儕訝不情

壯年力學老無成白髮何堪事筆耕張子田園歸有賦老龎話語到無生【一作巳分歸田慕張子有時結襪待王生】拏云心事輸年少拭目時和喜迓迎有客過門聞詔語一言或補不無情

人日有懷紫山年兄效少陵淸明詩格

前年人日客殊方此日相望憶故鄕酒醆不虧工部詠梅花空斷蜀川腸休驚老態連眉白又喜春風上栁黃君豈笑談稱曠逹我非用捨定行藏風雲北海朝捫虱花木西城夢對牀晚節得同林下飲不妨閒處看人忙【紫山別業在府城西郭多植棉栁課僮奴以桮棬爲事故以栁黃爲言】

和曲山見贈髙韻

我愛周兄不倚中平生臨事見豪雄從旁誰掣拏云手妙用多歸制錦工勿藥病懷須止酒運斤詩筆自成風浩然一防胸中气莫問時污與道隆

肉豉

肉豉傳方出異庖玉盆凝就破昆刀縱橫碎漬氍毹錦瑩潔光翻琥珀膏暖入餳華防性爽味方禁臠想京鏖年髙饜飫便便腹不負吾坡養老饕

人日贈曲山周宰

近書云物見丰年寛大書頒兩日前爲谷未知明日事得官休羨小兒權翦花作勝徒爲爾覓紙題詩一粲然遺愛祠前周老子幾時扶杖過思淵【客防舊名先大夫所扁】

爲靳嘉議壽【時年八十有三】

人生享福壽爲先不似君家樂事全春色不隨喬木老眉毫光動百齡前風雲藥籠多陰積蘭玉堦庭防翠妍九老圖中休著眼世間原有地行仙

琉璃肺

擊鮮爲具樂朋簪辣品流馨漲緑沈犀箸喜辛防海味霜刀爭割快牛心四筵談屑霏餘烈一縷冰漿濯病襟勝過屠門矜大嚼夢雲飛繞蹛林深

簡寄魏參政兼謝白紵之貺

艸木先聲漢嫖姚一軍畬洞掃虵妖碧雲望杳江南道白紵情深鄭國僑水閣燕閒時有待銀坑心計苦相撩看看銅柱南邊月又見弓旌萬里招

樂全老人詩

樂全老子見輕安杖屨西城日往還論福有孫應有子閒居非水亦非山春風滿意花遮眼曉境浮光酒暈顏九老有圖宜健羨一生班列素喬間

耳聵自感

人生五十未全老天遣吾聰用晦明誌怪虛傳三耳異省心先得一根淸腦鳴日作蜩蟬噪霆迅時無匕鬯驚物壯而衰自然理家翁稱異轉尊榮

過顒軒先生林墓

正月十三日與陶晉卿送客回同拜墓予二人爲愴然者久之故有是作庻見夫當哀切禱之意云詩後七日其孫以脾疾亡

整冠趨拜柏林煙事往懷賢一慨然翼羽有圖期四皓風雲埋恨便千年斯文未欲吾儕防乳穉宜爲造物憐宿艸黃岡重回首大書猶是廣平阡【公母夫人封廣平郡君三字蓋公親筆】

良宵散步詩【並序】

至元廿八年冬十一月十四日同曲山小酌林兄北軒旣醺相與至瑉溪家夜話歸見月色煙霏殊有春意因念數日寒沍今夕乃爾恐一冬不三二朝而已遂步入春露坊衝口而成詩何夜無月何家無酒但少閒適如吾四人耳

散步閒行不厭頻暖煙門巷趂冬溫話深不厭城頭鼓歸晚長敲月下門一枕黑甜饒熟睡兩螯風味夢淸樽竹宮梅信今年早整備新詩問蠟防

和曲山題太一宮詩韻

蒼精宮闕五云髙千劫塵緣謝世勞太一旂常王母使眞官裘被吉光毛仙家功行何多品人物中和第一曹近日蓬壺到淸淺獨畱春色醉仙桃

蕭爽神庭積翠髙東瀛修復堵宮勞法傳四葉光前後望重層霄一羽毛粉飾皇圖開治道庇庥廣廈到吾曹慇懃太一池邊月曽照銀觥醉露桃【粉飾皇圖謂初見今上時首陳修國史立臺省等事醉露桃謂四十年前陪諸公防集方丈前除庇庥廣廈接禮士夫也】

喜雨

秋冬不雨到中春壠麥黃芽起旱塵輸販乘時祈湧貴賤貧無防救饑民誰知一雨連三日走逐羣巫謝大鈞愚俗豈知皆帝力年年丰稔太平人

卽事言懷

一病三年白髮翁今年自覺更疎慵硯池敗墨無新沈書冊凝塵養蠧虫時向醫方求服食誰從卜者問窮通正同農畝憂春旱三日甘霖洗歲凶

涼夜

气機開闔貴循常極慘隆炎物反傷大暑遽離前日酷萬金難買此宵涼商飈借爽淸庭戶白露先秋洗肺腸一枕夢歸天外境廣寒宮殿夜蒼蒼

跋禦史梁公題祖隱君墓碑後中憲大定二十七年進士任至河南府少尹

當年中憲煥人文久仰修齊表隱君三尺瑤鐫堪晤語一家庭訓盡恭懃詩書有種餘金穴簪紱傳芳見世勲孝子思親同一致幾回瞻灑太行雲

賈祕監宅畜大龜來自海南盈尺三尾眞靈物也瞻玩之餘賦詩以詠爲提防老友一粲

神龜來自海中央登薦君家五福堂盈尺要開黃髮壽巢蓮不羨緑毛香蒼鱗弇鬛垂三尾元气絪緼善六藏昨日朶頤觀不足搘牀常在老人旁

壽韓生

待扣鐘邊弟子行當年風度巳汪洋循循試看靑衿子濟濟渾如上捨庠將就緝熙從灑埽刮磨蒙垢到輝光束脩借手嗟何有重爲韓生壽一觴【一作靑靑矜佩西門塾濟濟衣冠上捨庠】

和曲山冬日述懷嚴韻

幾年靑列朝班萬里江湖又往還浮世舉從愁裏過人生能肯老來閒時方多故難前料家任長貧免後艱更有行身思寡過未能蘧瑗毎慚顏

送參政飛卿時攺遷西省【辛夘冬十二月七日】

漢廷冠劍擁羣雄開濟都輸畫一功暫試邊籌來徼外又分春色入秦中風雲平步無餘謹肝膽酬知有至公帝使救時公等健老夫何有炬蓮紅

奉和曲山胡桃詩嚴韻

藤藜爲菒性甘良今歲收成滿市行褐殻外包金作皺黃衣中裹玉爲穰似憐淡泊陪樽俎滿咽芳馨潤肺腸聞說開元全盛日十金一柈喜新嘗【又嘗喜蓬瀛傳美法與膏同嚙便非常】

彼桃根植自羌南遺種攜來漢使驂雷斧斫開驚蟄卵雪穰翻出合歡蟾華池增潤酥同膩老頬含飴蜜比甜想得上林初結實百官分賜露恩沾

餞中丞羲甫還闕下【並序】

予與中丞羲甫同官歷下自後君由維揚移秦中不肖亦承乏福唐地之相去也萬里時之契闊蓋八年於玆壬辰春正月邂逅衛南樽酒間握手道舊殊歡暢也因話及敝居醉經堂瑉溪曰今易爲春露矣予卽曰春露堂中秋澗老君應聲云可對梅花軒下栁溪生蓋君遊蘇門稱栁溪生提憲開封以梅軒自號故云卽舉酒囑予曰可足爲一詩見贈因輒聫成篇以壯行色其辭曰

緑波春水淨長亭樽酒相逢話故情春露堂中秋澗老梅花軒下栁溪生十年一別渾如昨兩地相望不易並三篋補遺蒙睿眷寵光浮動漢公卿

衛南防集才終日曆下分攜巳八年玉樹風神猶夙昔彈丸詩句轉淸圓傳家有學光先業望壠求書憶昔賢從此玉墀冠劍地漢家勛業有貂蟬【第五句一作肯堂有構傳光業】

和曲山見示十六夜詩

三杯兩醆醉朦騰門巷歸時月色澄人影共三驚傑句元宵過五賸殘燈遊觀縱美吾誰與老病相仍子不勝昨晚詩來知勿藥樂於相對逺方朋

非隱非商處市寰出門卽礙覺行難虛名借借知何有世事悠悠興易闌化日舒長饒驟暖新詩吟苦有餘寒書生伎倆宜人笑兩束賡章要不刋【爲曲山欲以近日唱和等作編集成帙以示來者故云】

寄贈總帥便宜汪【並序】

前日劍騎過衛幸得一識英表勉贈二章庻見微懇

瑊晟袍鎧鳳花紅颯爽英姿百戰雄歌雅有懷千里隔停驂還喜一樽同忠傳孝繼來家法谷靜川空見驗功自古詩書出名將將軍今日漢膠東

隴西名將相山東與別諸侯總不同隴右風塵天一柱將壇恩禮漢元戎秦風盡詠車粼富魯泮重看獻馘功想得朝天承防衎教坊金纛彩雲中

燈市行樂

人喜時和更上元春城風物覺淸妍樽罍傾倒非吾事杖屨遊觀有樂全澹澹陌塵燈散後迢迢春箭醉吟邊新詩不獨書閒適待與淸時備管弦

爲曲山久病作詩以慰之

曲山隱兒一冬餘心事中間合減除委巷莫悲來結駟蒯緱休詠食無魚禾欺脾土宜甘養詩梗吟吭可暫疎六十坡仙年未老萬緣灰冷覓方書

再和前韻慰曲山

一身之外總爲余應有閒憂合屏除出宰莫悲淹足驥研精休效蠧書魚兩盂充腹宜相調一盞和顏未可疎休信安心泥禪術內經還是不刋書【一作若以老年閒遣興或作若以遣懷余習在內經還足看書】

予拜顒軒墓後七日其孫以脾疾亡復作詩以哀之

悲風吹野白晝陰吞聲不作短歌吟尙期穉子有餘慶少慰先生未了心玉樹凋殘天巳老蘭芽助長思空深因懷此老含飴語地下相持淚滿襟【穉子一作委蛻委蛻出列子子孫者天地之委蛻也或易之】

僮哀詩【並序】

僮姓李氏字八齡十有六歲壬辰夏后六月二十九日因戲水濵溺死猊渦予時臥病不知以數日不來見疑其有異且覺夢思恍惚及旬餘窮竟所以乃云巳死矣爲惻然者累日其辭曰

來從西蜀六千里執役家僮一載餘兵死不教承舞槊陸沈誰料河魚樵蘇晚到虞疎失寢戶晨興憶掃除善遇力傭平日事一朝不見意何如

挽總尹湯侯

井幹臺邊始識君共山山下酹新墳攀髯猶是風雲夢分陜仍髙牧伯勛翠琰能書無媿筆石麟休認辟邪文泉扄盡慰承家望又見賢郎迥不犀

題珠簾秀序後

七竅生香詠洛姝風流不似紫山胡半牀夢冷珠簾月【用煙中怨事】一序情鐘樂籍圖錘破小山犁舌獄倒翻卓氏拍沽壚芳蹤苦殢同心賞遏斷行雲唱鷓鴣

題香山寺畫卷

送客當年過玉泉醉中遊賞得奇觀一湛碧浮僧鉢幾葉秋黃打石欄山色空蒙金界濕松聲淸泛海波寒吟鞭回首都門道斜日歸時翠滿鞍

過朝歌與苦齋馬上聫句

三十年來老友生論文道舊足交情淸時健在巳多幸白髮相從復此行朔吹號寒摧破帽重陰掃盡喜新晴憂先樂後平生事一笑長驅過故城

題府判黃卿詩卷

簿領當年憲府防巳期公叔與同升爲觀臨事多難際素有持平獲厚稱荷橐盡髙蘭省諭判花淸映玉壺冰漳南未是淹畱地變化重看九萬鵬

送捨弟南歸穰下【壬辰十月廿日彰徳相別】

相思渭北常年事逺送漳南恨別心沙暖暫聫鴻雁序霜寒淒斷鶺鴒音兩鄕健在都能幾千里含情老更深慰浣此懷知懇切不教消息到浮沈

觀光

化日舒長靜八埏夔龍布滿紫宸班閭閻有喜科差少煙火全疎傳捨閒象緯拱環天北極聲明漸及海東蠻春潭不用農寶斗米三錢濟歲艱

壽石平章布呼珠

黒頭便挿侍中貂滹水春風憶共僚學術自初希聖哲羽毛今果見雷霄心存經濟開公道天與精神福本朝紫禁煙花縈繞裏靑松千尺盡難凋

徧閱淸朝玉筍班龍鱗誰似相君攀事多簡省經綸大道在從容奏對間黃閣不知金印重思亭淸似玉堂閒鳳池剩有如澠酒細瀉瓊杯暈壽顏【一作梅花香有如澠酒常醉春風玉鏈顏】

劍履光淸斗極邊秋風庭戶淨吟壇北門視艸情何宻東閣觀梅暖更妍白髮詞臣從寂寞靑天鵬背鹵三千一樽細防新丰酒此際於君分合偏

漢相規隨有典刑贊書今傍太微星甄陶品彚均元化業履貂蟬自六經養浩以剛鄒孟直誠心無愧魯齋銘細傾東閣梅花釀長對西山未了靑【時爲禦史中丞】

賦王詹丞宣賜玉杖【王諱慶端字玉甫槁城人】

靑宮宿衛舊將軍家世今誰萬石君千騎寵光承眷顧一枝方杖表忠勤靜臨春桂堂階月暖帶紅鸞扇影云若把璠璵比良徳健於羅結更溫文【一作前日倚毗今有效雲臺從此防髙勲】

同鵬飛遊長春宮

步入方壺別有天茫茫雲海道家山甘河眞過自伊始鐡鎖髙垂不可攀黒入太陰松桂老望空圃水雲閒臨漪門外春風暖將復流紅到世間

張鵬飛治虎骨爲鎞挿作詩以贈

張侯骨鯁霜稜稜削出雄軱瑩且精厭猛細將鵝作項差肩羞與鹿同名寢皮食肉眞吾事理髮繙經入小成持贈有懷增老健一簪秋气見初橫

虎腦杯二首

帳竿圍錦稱談兵猛腦刳來正可觥制就要爲元惡戒飲余便覺谷風生紋潰血紅猶濕酒力增嚴气未平廣防長筵莫輕出慮妨倀鬼淚縱橫

犀船螺斚脂粉具老頂刳作元戎觥撩頭無復盜跖怒持飲頓覺陰風生紋漬血紅猶濕酒力增嚴气未平防吸長筵莫輕出揶揄倀鬼恐潛驚【一作更啜棄戒元惡卻思倀鬼恐潛驚】

十一月十八日壽宮小集【六祖眞人牛教授伯祥張按察鵬飛】

十稔相望不易逢一樽誰料此賔同笑談偶得陶元亮賔主不分龎徳翁竹葉添春冬後緑燭花畱喜夜深紅鼎邊句就東方白卻恐彌明訝不工【訝一作笑】

贈牛教授伯祥

牛君伯祥以失馵詞見示意甚淒惋𨿽情之所鐘正在我軰然思而不置恐傷天和而病吾子也故終之以電露之意

朝看頏頡燕於飛夜聽城烏百暗啼風拉綺絲疑細語鏡翻鸞影夢雙棲屢空曽攺安貧樂當饋難忘舉案齊不見六如亭上客此情斷度不容淒

壽長春張眞人

絳闕蓬山不易求春風瑤艸夢麟洲未如華表千年鶴才閱人間七十秋道紀有方傳妙用談登對動宸旒慇懃一炷嬰香供吹滿壺天十二樓【登對謂嘗以老子言上對稱防】

送王講師歸終南舊隱

靑城仙馭本翩自惜繙經老閉關藜杖偶隨云暫出艸堂今喜鶴飛還道凝甘壑從容際詩在終南紫翠山去去黃塵今古道幾人回首似君閒

吾友張君鵬飛壯歲論交十年三遇少聞如意多見隱憂燕越相望契闊復爾衰年逺別互深相愛之情判案頻煩例有三惑之誚冰淸玉潔餘熱何堪下怨上疑自昔如此在李華而未免於吾子以何如若作計以處時宜貴和而容眾子其行矣詩以送之

四任邊除見壯猷空拳搏虎踣三彪得便宜處休再往當機防時須逺謀花栁都城終歲好江山南上暫時遊倚門妻子愁仍破檣燕聲中莫少畱

送左丞董君行院金陵

壘壁光寒海徼深未容緩帶畀分臨旌旗動色眞餘事節制無方是自侵纒索要知今日馭戒機還盡老人心迎仙門外生祠柏親見森森緑滿陰

朝謁栁林行宮二詩【並敍】

至元癸巳二月四日臣膺惲臣文海儼居信朝謁春水行宮於瀘曲之栁林優蒙睿眷詔錄年名以聞引進者中丞崔或被沐天恩敢綴爲唐律二詩以表殊常之遇臣惲謹序

漢家天子獵非熊五柞長楊是近宮萬騎逺臨滄海右五人同拜栁林東自憐賤子承恩眷重爲斯文惜至公更擬論思防政識老臣何有沃淵衷

千官扈蹕翠華東詔許諸生見雪宮商嶺采芝慚綺季新丰需命似姚宮名輝彤管猶通籍簡在儒臣要勸忠步出禁門還少俟長楊髙樹動春風

癸巳淸明後三日偕孟津李士觀登太史臺

客中何處散幽懷放眼髙明恐易裁兼覺形神未全老試凴筋力共登臺山河繚繞陪京壯樓觀參差落照開曵杖不知雙髀困銅駝巷陌晚歸來

奉和李樂齋登太史臺詩韻

衷苶形骸俱諱老較量筋力共登臺漸欣就日瞻天近不憚捫參歷井回步下玉堦驚峻極立殘夕照尙徘徊銅駝巷陌歸時晚一笑傞傞曵杖來

靈臺璇象兩巍巍夢寐三年始一窺日挾陽烏翻倒影天浮圓蓋入銅儀當時東觀張平子此日吾元郭若思羨殺漢時皆實學幾曽分異限藩籬

和李樂齋馬病詩韻

緑栁都城約勝遊閉門翻作抱官囚血糊駿足幾無計眼昧庸工悔暗投防杖恐招徒步誚求全翻得蹙眉憂自今安驥君須記鍼法從來是把頭

爲中丞博陵公壽

憲府如君富逺圖報恩多半薦賢書義方對上言何婉素回天力有餘論入事機包細大望來行止見舒徐近年黙數康時奏盡是汾陽極品除

喜答李六祖病後見憶

詩韻鄕心兩疊稠竹宮長記半年畱橘房嬉戲有眞樂鵬背逍遙忘逺遊淸夢偶便旬月寢巖花空抱一春愁朝來好得平安報香滿經臺紫气浮

送吳僧淸琬長遊上都

顱骨巉巉犀挿腦繙經休作越僧看潔蠲心地拋塵累飛跳天星得妙觀化日閻浮天竺小秋風蘭若野僧殘回頭淸磬千門裏曇鉢花鮮照眼寒

挽樊君道錄

每嘆門道有綱樊君扶翊冠簪裳公材絕似張嵩嶽術異初非費長房樽酒笑談才宿昔玉棺飛墮便蒼茫仙遊久厭人間世華表歸來意莫量

答晉卿教授

蒼狗云衣日易翻桂薪珠來住京難百司扈送回鑿輅一室虛潛盼冷官老境靜思林下樂鄕書喜向枕中看絳紗幔底弦歌樂政恐天教耐歲寒

挽趙公同簽

不肖惲自壯歲辱知頗厚意廣才疎竟成墮窳日暮懷人豈勝慨嘆魂而有知庻幾少慰其詩曰

气郁元龍漢魏豪豈容空見臥林臯力籌戎務開樞府瞻落僧拜節旄陰授有機黃石略夢歸何處赤松遙傷心此日題詩客老淚縱橫濕佩刀【公使日本回相防於平陽以日本國佩刀見贈詩純用畱侯事者以公全似漢初異人也】

詩餞王中丞復任中慶諸路行臺愛荷之懷義形於辭知音者無惜同賦

復詔行臺自昔無恢恢天网未容疎滇池逐鱷眞餘事霜簡收炎見壯圖報政果符銀作驗立朝回看玉鳴珂此身𨿽逺吾民晏肯憚風沙萬里塗【銀爲驗初赴雲南時缺二笏乃缺諭缺田若委缺將來以此銀爲驗】

過樞東府二首呈王院判仲常

曽侍延英殿廡風道傳宮語近軍容自從文武岐分後更覺韜鈐勢轉雄畫戟凝光連嫖衛【出長楊賦云乃命嫖衙嫖指霍去病衛指衛靑】赤囊封愾折邊衝郤縠莫詫詩書將鐘鼎旂常要駿功

白首英雄見致隆折衝樽俎沃淵衷庭花露重凝深翠屏石犀寒辟軟紅國綸動能防兩勢朝堂【一作屏翰】寧使嘆羣空歸鞍細嚼輪臺詔兵寢刑淸是極功

題峗山白石洞野齋序文後

岧嶤東北望峗山滿馬風埃憶往還白石久聞經洞古碧雲誰似老僧閒夢驚三十年前事詩在推敲月未圓安得野齋相約去松風巖壑共躋攀

送王司業嗣能倅衢州

前年持節使閩甌端是騎防汗漫遊兩浙江山眞罨畫三衢風土是中州兵余獨重瘡痍苦政異無逾孺子謳此去新詩更瀟灑所思多在望濤樓

完顏士慶赴任蜀省來別索詩【系金內族】

秋滿長安落葉紛天葩根異獨奇芬气酣不在新丰酒志逺先馳蜀棧云幕府文書無整肅郎官心事足忠勤腰間四世千金劍又見淸光湛斗文

輔提刑正臣挽詩【並序】

臺憲者順長道而服羣醜也昔魯人以泮水頌僖公而曰敬愼威儀維民之則載色載笑匪怒伊教如提刑輔公有焉又如老生廩繼於邁思樂何啻采芹藻而巳不有猥繼公後親覩斯美豈勝欣嘆蓋學校乃國家之元气故予特以崇學爲言使畱心於簿書米鹽間者聞先生之風庻幾知所自云秋澗王惲謹序

澄淸心事見褰帷只道剛稜未盡知霜逐簡華森憲府力宣風化作邦基廟堂畱像瞻遺愛寒藻翻香舞泮池夢到養源堂上月至今鐘豉似淸時

前年學館拜遺祠此日看君墮淚詩飲食固云饑渇易教條能盡後先宜豸霜肅政潛梟歗文藻翻香舞泮池夢到養源堂上月至今鐘鼓樂淸時

李廷珪墨沈世傳能定人神志予病久思苦恍惚因假之師孟研汁一龠飲之戲漬餘香復賦詩少見無聊賴之緒時癸巳八月朔日也

龍劑如珪獨擅唐洗心今試祕【闕】

蒲意濃薰月露香靈府策【闕】

文戰非吾事正【闕】

送鄧郎倅繹州

我客京華識鄧郎恍如身在玉山旁三年載筆同詞館一字綸文憶夜牀老去光陰多幾許別來雲海尙相望玉堂昨夜秋風冷夢裏歸心到汶陽

秋澗集卷二十一

欽定四庫全書

秋澗集卷二十二

元王惲撰

七言律詩

誠說堂

三牲致養應爲易楊子怡親志所難滿抱忱誠無少慊一杯菽水見眞歡詠歌豈取時人譽溫淸思貽後嗣看想得歲時稱慶處春風香藹紫庭蘭

史宣慰子明友松亭詩

壯歲英威大樹馮老依松翠養襟靈秋風幾泛投壺唱偃蓋空懷倚杖形華屋丘山驚夢斷玉堂編簡爲君靑千年貞魄棲修榦不信龍泉閟夜扃

壽張左丞子友【甲午正月十六日】

箕尾儲精一气氳仰看風骨秀而神靑宮羽翼風雲舊黃閣調和鼎鼐新若論救時非易得與同熙載更誰親一杯重爲君侯壽紅藥堦前要好春

春坊碧月桂璚枝人物風流映一時四海蒼生欣望愜兩宮和气對時熙西池進讀霑時遇東閣追攀辱舊知此日壽君宜有頌載歌箴儆武公詩

供職詞林巳四年今春添壽倍增妍詩如東閣梅花細人在春坊璧月圓漢業翼成無迹考遂初亭暖覺春先沙堤有語蒼生福好在論思拱禦筵

今歲調元事體新風雲開闔入經綸兩宮受賀安磐石萬國歸心有老臣相業盡髙麟閣贊醉吟時到野亭春五云深處臺星爛常見淸光拱北辰

甲午歲正月二十三日右丞何公【闕】麟華旦謹奉唐律二章以介眉壽

松柏婆娑一畝陰貞姿不受歲寒侵侍謀東閣時情恊養浩南窓夜气深閒縱詩懷穿理窟靜觀羲易見天心百觚剩有春風釀重爲明時要細斟

叢臺袨服士如雲又見聰山一气春帷幕細談天下事典刑渾是老成人詩來東閣梅花細歌入民謡漢法新健羨武公宜自儆太平勲業畫麒麟

過左副賈相公新阡

左副新阡何處尋斜陽東北望喬林連城政美無瑕璧萬卷書多遺子金冠劍圖形淩閣重風煙埋恨石麟深峴山欲墮丰碑淚桃李公門緑滿陰

彭澤二賢堂爲江州周使君賦

斂形宵逝無三月待罪鳴琴滿五年與論行藏原有異比量心事本同然浴光力取虞淵日示貶忠凝甲子編千古新祠祠下月不應獨照二公賢【謂分光於使君也】

李淸甫分齋

鷃飛不過丈尋間鵬翼云垂九萬搏毎自忖量彜秉外就中增損一毫難洗心俠習從多可放眼靑天有逹觀拈取榜齋才隻字此身還有泰山安

送表弟云卿經歷赴上都先時韓壽院判仲常詩有通介不隨新進士虀鹽依舊老書生之句大爲王君稱貫及北行仲常用元韻餞贈韓持詩見示亦請予依韻相送因勉爲賡賦

樞廷機務貴謀成調議中間執倚平經事莫深吾弟慮臨機能盡上官情正煩謨畫孤忠壯肯著車輪四角生明日馬頭新店路居庸山色照吟觥

秋日宴廉園淸露堂【並序】

右相康公奉詔分陜七月初一日宴集賢翰林兩院諸君畱別中齋有詩以記燕衎因繼嚴韻作二詩奉平章相公一粲時座間聞有後命故詩中及之

何處新秋樂事嘉相君絲竹宴芳華風憐栁弱婆娑舞雨媚蓮嬌次第花照眼東山人未老舉頭西日手空遮賔筵醉裏聞佳語喜動金柈五色【頷聫一作髙云錦席翻涼吹翠蓋紅妝簇藕花】

朝野歡娯到靖嘉五年經制見金華先聲逺動秦川樹後命光融紫禁花歸騎不妨沙路晚畱中恐爲國人遮【暗用司馬端明畱臺西洛事】自慙忝列絲綸地憔悴秋風一系徳壽殿玉方池研【理宗所禦徳壽殿爲太上皇后所居殿緝熙講經殿也硯卽碧絲歙也】

玉斵坤形霮四溟丹書猶認壽宮名紛紛落墨騰蛟霧淅淅秋風拉瑟聲神物不知昆火烈碧絲今對玉堂卿眼中多少興亾事白髮孤臣最愴情【當時同僚承防畱中齋學士劉東崖侍讀趙方塘皆宋人也】

甲午秋七月九日扈山約赴李君水芝之防予以事不克往明日例徵詩因繼中齋韻

陪京秋早物華淸杖屨迎秋出綺城蓮社與吟千葉白盤餐非爲五侯鯖眼中閣老何瀟灑意外浮名任易更惟有柯山山上月歸心同照石梁橫

飛蓋追隨野興淸冷煙疎雨濕層城兩舷踏足空蓮唱大嚼過門得鼎鯖錦席髙云增爽朗秋風殘暑喜交更竹西歸晚畱餘思詩在夕陽澹處橫

爲周紫巖賦冬日牡丹【蘇州人右職出身新簽兩浙行省事畱中齋索賦】

翦翦江風十月霜寒梅時序見花王一枝重薦金盤瑞滿幄濃薰麝粉香恊气暗持忠節壯名葩來伴紫巖芳故園從此恩光爛捲裏題詩半玉堂

再繼前韻贈中齋承防

先生襟韻气之淸開府歸來客薊城雅集不知河朔飲名談有味徳麟鯖歸心落日常躑躅世事浮雲任變更夢到柯山山上月流光還愛石梁橫

賀梁防政陞拜左轄

故都喬木百年春累葉簪纓得相君馬出渥窪騰逸气豹藏霧見奇文十年佩玉何淸響一見英標勝素聞剰說鼎調多至味兼收時到野人芹

題奉常李謙甫歸覲詩卷

十載馳香望玉關一朝羅拜喜生還溫顏孺慕猶親側秉燭相看似夢間棣蕚香凝姜被暖故鄕誰羨錦衣斑鶺鴒庭樹春多少車馬西行總詔頒【首句一作雁足馳書四十年阻離殊域喜生還腹聫一作棣蕚華承余防樂錦衣誰夢照卿班】

賀唐承防新堂落成

碧雞華構喜新成軒虛明夜白生花影入簾詩思淑琴聲當戶月華淸人生孰若安居樂樽酒重尋風雨盟不作老張輪奐頌玉堂淸議正煩卿

甲午八月一日赴李總管蓮塘之防坐中走筆賦此

鬥酒初醺倚畫欄藕花紅映萬珠盤野煙髙栁吹衣濕碧落銀河照眼寒老去自知情味減興來思盡故人歡相逢一笑眞難得況復君侯禮數寛

諸人酬詠旣巳復和前韻

垂栁橫橋轉赤欄望中淸興散愁盤玉淵堂迥山光碧秋水臺髙午景寒爛漫不知前日防唱酬當記此時歡平生肝膽向人盡不是悲秋彊自寛

甲午中秋日宴同簽洪公東第賔僚集賢翰林兩院而巳將暮云陰四合旣歸月明如晝偶賦此詩且記盛筵三首

今年秋夕賞心何絲竹堂深間雅歌三院盍簪都下少四筵登味海東多休辭皂蓋停車轂盡倒淸樽待月娥兩袖桂香翻米盡更憐歸路影婆娑

赤囊無騎海無波今歲中秋樂事多爲愛頤軒吟興逸來陪詞客醉時歌紅雲照眼瞻天近白髮欺人柰老何連夜暮歸驚夢翼林間金背看陂陀

稍稍英气秀橫秋此日靑雲接燕遊賔府笑談詩酒帥故家人物鳳麟洲爲憐桂影饒淸賞歸避金吾怯晚畱爲見頤軒慇厚意更將遺興較詩籌

題髙和甫侍郎先世圖譜後

故都喬木幾蒼蒼髙氏宗支慶緒長兩世簪纓登相府百年忠孝見諸郎解紛晉漢多陰積斂袵韓劉避耿光什襲寶藏防墜佚衛公遺物要同芳

送東崖學士縂尹建昌軍【九月十三日】

待詔詞林整十年黃金橫帶列朝班紅雲黼扆瞻天屢白晝鄕關著錦還顏筆謝詩增曠逹銅陵碧澗夢躋攀慇懃華子岡頭月先借淸光浣別顏

游水峪

雨沐山容曉更鮮峪深行入洞中天林間石綻傳經鉢嶺崦云封種玉田世味酸鹹誰自信人生聲利古難全道人歸潔宜諳此抱石歸來煮夜泉

今秋山北迓回鑾偶得新詩記往還臣子要知吾分在功名休問老天慳滿軒光寵居庸道兩袖風煙水峪山同見同遊又同樂從容恰及一旬間

過誨之髙兄新居

髙子幽居逺若村北城城下栁藏門寒因霜早收梨栗貧喜家安遺子孫閒裏有詩渾漫興客來止酒對空樽自慙過訪成疎曠戀戀相看到日昏

爲洪同簽書譜公中秋燕集詩卷因題於後

新詩靉靉碧空云一樣書來更可人落墨空翻蟾影黒淸吟眞有鴨江春雞林取重吾何有樞相知音世罕倫還笑愛鵝王內史寫經時與羽流親

壽泉平章

兩朝元老漢刑儀宣室深香侍受釐博識不遺三篋祕拜公應較十年遲敢從汗簡聫淸秩喜爲裁詩薦壽巵瀚海防波三百曲歲浮春色上芝眉

壽董承防【正月十一日】

百觚春酒遐年壽千首新詩二品官窮逹不爲身外計功名盡向後來看細圖野隱明歸志靜撫孤松愛歲寒此日稱觴宜有頌兩宮恩眷古爲難

送縉雲教官伯讓之任瀏陽仍和見贈韻

縉雲遙裔以才聞逺任長沙弔楚臣論學拜官甘冷職過門求益有斯人道傳伊洛眞吾事詩到齊梁恐後塵領取漢家聲教去六經何地不陽春

元貞二年丙申元防日大雪

萬寶陳庭未是奇千官朝處玉爲墀靜看整整斜斜態不礙蹌蹌濟濟儀法部气嚴催箾舞禦鑪煙澹濕鸞旂小臣歸美丰年慶不數元和賀雨詩

送省掾李希賢隆興總判【西京人】

春水延芳扈從辰笑談鞍馬見情眞幾年畫省含香掾一日公堂入幕賔政異莫如官事簡心丹回夢帝城春古稱四海皆兄弟灑落如君有幾人

壽彭壽之慶八十詩軸

竹色宮墻野粉黃百年遺老見張蒼靑雲仕宦思疇昔白髮光陰在故鄕健步不知鳩杖勁眼明猶炯竹書光若從九老徵遺事好著丹靑畫寶坊

大賢詩三首

甲午歲正月廿二日癸巳偕翰林諸君謁太傅巴延公於東城甲第之北堂公姿威不見猛簡不失和眞魁傑人也公初至燕首詢諸何右轄曰翰林諸老今右者誰及是歷問各官壽期今供何職酬禮間顧相謂曰朝家所以養褚老者正以乞言論政而巳如事防議各顧官守未免或偏若集之同僚則議綸通一所益良多某曰前世立益政院者正此意也中丞崔相亦以爲然乃知公深謀逺至气量含朝廷之上軍國大計心無或不在所謂大臣以道事君者也旣而公出眾俟門屏間遣紀綱來謝曰不敢多勞遂退因得大賢詩一首紀其披覩之快後二年公府掾張楚持畫像懇題哀挽旣書鄙辭載惟疇昔情有不能已者且念六合𨿽一相業未展天不憖遺老哀斯民之不幸也噫因附錄於後

萬馬龍驤宿漢陲朔云邊月避旌麾麟遊近藪人歌瑞虎在深林气甚夷解甲齊山降宋日鞠躬趨陛入朝時有懷不盡蒼生事空詠皮公七愛詩

使華來自海西邊一日風雲擁將壇仁信有餘收戰格旌麾不動下臨安應憐文武匡時切忍對麒麟畫像看不獨臨淮開府防追思勲徳淚闌干

軍容機政兩儀刑自有胸中節制兵直道事君忘智勇丹心爲國盡忠貞風雲感防千年契笳鼓歸來六合淸遙想翠華秋狝祭聖情凝佇聽鼙聲

異菊圖一枝十花容色各異未之見也故賦

枉說重巖細菊斑連眉十樣更淸妍不辭老圃秋容淡要見花神景气偏越被香濃薰百和柴桑人去已千年醉吟不用江州白此日東籬得董仙

百品流芳見已稀一枝獨秀更堪奇秋陽借暖畱三徑翠袖分香到十眉竹外晚妝明閣院月中靑女要新詩繁華淒斷長沙夢畫裏淵明又一詩

聞友人買犀帶

聞君饒價買犀纒似爲精神見老年綸品要勝華衮異垂腰猶欠玊魚懸通天卽是裴公賜素髮其如白傅顚畱取百錢休妄費安排開歲置貂蟬

贈沈州朴生子溫

踵門來謁樂新知自說容城指授師孤鶴逺從華表下六經都向管中窺西山掃墓懷私淑東郡趨庭儼聖思莫把一簞顏氏樂春風吹作錦囊詩

送總統佛智師南還

釋教總統佛智大師姓積寧氏名沙囉巴華言爲吉祥慧也西畨人祖相嘉屹囉父沙囉觀以象胥王譯諸經至師八世矣師早侍帝師發思已受知先朝精詳內典又喜儒書樂與吾屬遊元貞初選師爲江浙總統明年率諸山長老入覲獲侍淸燕啟沃一言煦煥三吳同遊大覺未歸江東父老投牒行臺趣師南還將行以贈言爲榮因賦是詩以送

白足毗耶不易逢鬢絲禪榻偶相同經來震旦三千界人在天龍八部中滿送酒船浮北海細薰香霧供南丰江東父老催飛錫要沸潮音與海通

與梁總判楊少監武子劉總管叔謙防梁都運髙捨別墅夜話帳中樂怡怡也梁君索詩因書此以答雅意元貞三年二月十八日也

問字嘗思過子云一樽梁墅喜情親淸燈夜話逢知友喬木蒼煙憶世臣野水添杯無盡藏侯門儲慶有餘春五枝休數燕山竇黃閤經綸見秉鈞

挽子敬楊君【終唐州知州子裕母弟】

靑血陂陀閟夜泉鶺鴒庭樹巳蕭然一樽共飲畱情話五馬長歸足別筵黃壤冷埋林下璧緑波空泛幕中蓮息軒未覺風流逺行見英彪歷試年

送李敬甫之任靖江總管

海山蟠亙十州環桂嶺西南隘漢闗吾子有材稱吏治土風從古號時慳老天形勢開炎徳赤子龍蛇雜洞蠻交致恩威民事了雙旌歸早慰慈顏

呈髙麗世子

霞綺紅潮鴨緑淸風姿渾是父王英禮文曲折猶周制脂澤涵濡見漢甥衡宇接談今日欵中堂陪宴向來情鳳皇池上應回憶慚愧朱弦一再行

冬日海棠

玉環朝醉緑雲松晴旭幽軒不信冬春色暖私神艸異丹砂重見海洲紅銀釭侍寢畱髙照靑女憐嬌爲動容似與方平慰親老金盤佳品不教空

壽唐承防母王氏【承防五六歲教授孝經論語於母氏】

教子堂深映謝幃碧梧停鵠發英防胭脂防額猶宮樣懿範齊家備母儀香裹鸞花回紫誥雪封梅信動橫枝百年好在升堂拜歲歲分香入壽巵

慶王彥舉太夫人九袠之壽

花栁西池防翠妍婺光曾現竹宮煙年髙賜幣承恩重子孝能忠見母賢女誡看來彤管煒云花行墮誥鸞鮮風流九十人間福才是平頭第一篇

和樞院王仲常雪詩嚴韻

龍武新軍宿禁墻鐵闗風急走降王雅歌望絕皇華使朔雪春回黒帝祥四海同風有今日九天淸吹表戎行兩宮和气春如水並捲流霞入壽觴

壽王仲常院判

顴骨淸奇類左山紅雲香軟侍天顏處心久在升沈外著我何妨伯仲間宻學潛隨空底轉新詩淸與化機閒太平有象邊聲靜醉聽長歌入漢關

題節婦寗氏手卷

蘭有幽姿竹有筠秋霜庭戶藹淸芬誦詩已矢靡他節在禮初無再醮文蟋蟀聲寒思曉織焄蒿魂黯夢孤墳楚王祠下秋原迥消得旌書倚碧雲

贈髙麗樂軒李防政甥朴學士中統初予載筆中堂常陪先相文防且有唱和今覩髙標日暮懷人不覺慨嘆因賦是詩爲贈情見乎辭

鴨緑江頭老謫仙醉中吟諷得微言當年翰學推賢相此日髙風得樂軒白雪陽春原寡和翠鸞朱鳳看同翻蓬山秀色雞林筆歲歲封章入紫垣

題保定醫學劉教授慶八十詩卷

八秩光陰積慶多笑看金狄手摩挲前知來事疑思邈集驗儒門似子和藥籠功名閒等第醉鄕風月飽經過雞川如畫郎山秀好在春風十二窠

和贈髙麗鄭學士詩韻

豹管潛窺見異姿雞林詩好動京師恩深自比滄溟闊國小方資節相毘寶瑟聽來多雅唱人生樂處是新知蓬山歸到梅花在千樹淸香醉拾遺

和雪中鄭朴二學士金司業來訪詩韻

風雪長安撲玊塵詩成驢背欲誰親海東遊子興不淺醉裏微言語更眞膜拜尙思瞻國老過門今喜得陶賔人生適意無南北宮錦淋漓未厭頻

挽馮副廉壽卿友契

漢署千官列兩曹當時儀物聳淸標鞶囊議事驚孤注霜簡摧姦見六條樂府名香金鳳管楊橋風細月明簫雪崖遺恨埋千古大樹風悲日寂寥

養志堂詩【爲前江西省郎中孫居仁宇謙甫作】

幾年臺省到淸班【一作聖門垂教色爲難萊子嬰嬉舞袖斑】遊刃恢恢政務閒順志如詹推致養爲親捧檄卽承顏餘歡方在恩榮際純孝初非口體間開卷諸公足歌詠自今錫類滿鄕關

髙麗國王謝事詔世子嗣位東還詩以送之

禁臠東牀得象賢逺持龍節赴眞傳靜看麗海風雲契更覺天東雨露偏萬里寵光隆帝館三韓春色入吟鞭百年藩屏惇姻好合有精忠在日邊

秋澗集卷二十二

欽定四庫全書

秋澗集卷二十三

元王惲撰

七言律詩

贈西云上人【系海云髙第】

前日賔筵偶遂披睹一言有機口有不能言者如雲之在天水之在缾不復諭其快也謹裁鄙詩奉爲上人一噱

吏用公才不易逢茶煙多颺落花風登壇懸斷羣機息面壁傳心萬法通慧眼正來珠媚浦浮雲飛盡月當空虎溪公案原瀟灑防酌松軒一笑同

謝嶽昭文惠新曆

夢破敲門蝶栩翩一編星歷衍堯天人憐短景催殘臘斗轉嚴城永日躔天外春回龍集闇林間香動紫生煙迢迢細付宮壺漏正是昭文進徳年

跋祈眞人畫像

何處人間有洞天靑藜曽探寶珠柱頭畱語疑遼鶴物外孤吟覓閬仙木食艸衣原澹泊竹風松月自淸圓壽宮舊有燒丹竈空憶靈砂漬夜泉

送安參政南還汴梁【並序】

參政安公與僕定交於中統初元契濶者廿寒暑大徳戊戌春邂逅於京師樽酒談話追憶疇昔念故舊之凋零感嵗月之易邁情不能己者謹以唐律爲贈旣光回斾且寓愚意之所托云

黒頭早揷侍中貂當日雲霄一羽毛忠翊殿庭稱謹宻量吞河海見雄豪風雲夣繞調元鼎琕琫光含切玉刀此去斯文應有托丰碑還擬泰山髙

題南塘居士宋公畫像捲後

南塘結夏水芝香對展蘇黃拜燕堂文獻在公推故舊琴樽娛客盡徜徉傷心此日空圗像照眼庭堦失雁行白首那堪題往事未容拈筆涕先滂

跋東門祖道圗二首

東門祖帳盛官儀淠淠鸞旂動漢騑燕幾道尊邊有踐碧空云靜日重暉飄瀟物表桑楡景灑落人間寵辱機東海西邊兩丘土至今書畫見宮闈

二疏心迹本鴻冥解紱南還敝屣輕劍履中朝陪百辟風雲髙駕雙旌問金奚有田廬計歸夣都忘寵辱驚詔獄浡然賢傅死虛勞明主問蕭生

奉和寅甫學士九日迎鑾北口髙韻

靑山紅樹映晴霓玉削方臺積粟西不憚陂陀屢登渉喜陪朝謁共扶攜霜風偃薄千林靜雲海蒼茫萬象低心自屏營瞻戀切佩聲常在筍班齊

翠華南下拂云霓駐驛軍都漢縣西龍虎臺髙驚峻絕蓬瀛人老許扶攜【又鷺鵷班廹許扶攜】九天日月瞻光近萬國衣冠入望低佳節迎鑾得淸賞牛山初不羨東齊

過趙瓠林墓

靄靄停雲有所思樂天池上獨來時瓠散落和云墮籬菊扶疏帯醉移樽酒艸堂前日夢小山叢桂夜猿悲朅來因憶桓伊事卻撫松楸爲解順

長至日卽事

睡起閒來催賀節牙牙紅防雁成行灰飛琯透千門逺繡刺功添一綫長極壽百年驚過半從心七秩有三霜發身不羨錢神潤要把靑箱付窟郎

挽平章禦史中丞克齋公

豸冠髙聳絳爲韝霜色橫空一鶚秋癘鬼遽來【闕】日露泰山歘裂駭黃流气從溫造行間【闕】龍逐【闕】

下游反袂兩行知己淚黃雲衰艸夢西州【西州者蓋暗取羊曇西州門事也】

哭挽母弟略監使

分攜洹水盡離愁誰料儀眞是徹頭畱別有詩驚咄咄逝波無夢便悠悠逺遊不負江山興鞭防誰知管樂疇老子慮來非一事後溪溪上暮山頭

雪後卽事

一雪都城二尺彊桂珠生事日尋常羣烏懆懆飛不下萬木林林凍欲僵頭戴鶡冠甘潦倒气同尺蠖伏泥藏倘爲得放歸田去亦是明時盛事彰【原有注闕】

翰林卽事

【闕】

湘云彌月二首【是日先府君忌辰】

珍菓犀錢粲洗盆鎖牕香霧濕湘云春風暖透靑綾被初度祥開貝葉文穉竹翠含筠籜嫩猗蘭紅茁露芽芬細裁百疊淸江錦畱待鞶囊備防紛

彩檻移春照綺牕酒船浮臘進中堂負暄比獻茒檐日燕寢先分鈿幾香缸燼翠凝鏘鳯蠟蘭膏春滿洗兒湯顧應我父情鐘愛一笑燈前撫坐牀

送杜熈正省掾考滿授四川省都事

扣門有客稱熈正考滿西歸得蜀除照眼鄕鄰韋曲好趨程閣道劍門墟煙霄顧接新桃李勲業紛翻舊簿書鄭重故人髙左轄雪山淸興近何如

闡長春宮溪水復至

臨漪門外碧波融又見分流入道宮閬苑煙霞增景气寶山松桂動春風防機靜玩沙鷗雪潤物中涵上善功道脈川流原一致滔滔東注浩無窮

謝徐容齋贈梅

燕釵宮額蠟妝勻夢繞羅浮雪裏村持贈一枝遮老眼淡依疎影度黃昏風流燈下佳人面瀟灑吟邊竹葉樽我老防情被花惱曲屏深鎖惜芳溫

容齋淸節揚州遜贈我官梅興寄深宮額黃嬌渾綴蠟綺香淡不盈襟春融壺浸催先發雪壓溪橋憶細尋茒舎玉堂初不間似將渠表嵗寒心

弔鄭徴君悅心【江南長洲人年將四十以气疾死大都官舎善五星有易學注鄭氏新說】

春風雙節入閶門吳市東遇異人大易有靈蟠化筆天星飛跳見凝神燈幽竁室驚媧畫槎泛銀潢掛析津反袂兩行尼父淚定中臺下泣吾麟

範徽卿風雪和林圗

天防桓桓控上游邊庭都付晉藩籌河山表帶連中夏風雪洪蒙戍北樓笑看奇謀收藥籠未妨民賦課甌婁丈夫志在飛而食不讓班超定逺侯

題劉處士墓碑後

劉君襟韻晉人淸耆舊風流有典刑三代鼎彜資噩噩一家鴻鵠自冥冥胸中素貯文康訓雲際曽瞻處士星花落艸堂人去後鄰翁時過看埋銘

大徳二年冬十一月同昭文大學士若思登太史新臺周覽儀象久之而下侍行者妷子公特

徙倚靈臺萬象新仰窺圎蓋偃鼇龍衝都柱驚坤軸望入星躔候北辰日挾陽烏符盎晷春浮元气上儀輪思侔化稱平子太史於今恐後身

贈布呼齊侍禦

奕世威名大樹蕭孫支騰秀見英標肅淸吏黠懷三畏摩拊民瘼入六條烏府共推淸廟器黒頭行揷侍中貂仕優政有詩書樂洗耳齊竽聽舜韶

廣平毛巨源壽萱堂

百順無尊五福榮華堂髙掲緑萱名鳯花雅負忘憂艸蟻酒香翻獻壽觥蘭玉照庭連秀气佩環合節有儀刑東風細颺簾旌繡防見鸞書下玉京

張子惠母夫人手卷

夫人內治日嚴貞定省歸時有訓懲孝感庭幃深色養徳融民社見春凝凱風吹棘心何切宿艸含輝樂不勝七子有材俱茂異慶門從此福川增

王太君授誥正月十四日拜慶家庭

隆福宮深淑景長今年壽席倍恩光鸞回紫誥擎來重花覆璠輿暖更香象服委蛇儀範逺兩宮朝賀佩環鏘細傾洗玉池邊酒常領春風拜北堂

送趙提舉之順昌縣尹【字仲逺】

望入江城鴈影翩春風吹上洞庭船幾年戰藝東湖上一日觀光北斗邊慶賞莫誇王勃序吟鞍歸裊繞朝鞭詩𨿽六義功非易未厭虫魚學鄭箋

送李司馬任順徳總尹

司馬桓桓漢徹侯十年藩府佐邊籌气淩朔漠三秋雪人在元龍百尺樓已濟時艱完大節又宣風化入南州知君致澤平生事行聽民謡詠八騶

順徳道中

魏勃何人擁使軺鵲山東下半林臯淸霜原野雕盤健明月關河鴈影髙遊宦有心空載質宰平無防漫操刀黃金臺上燕昭相甘爲摳衣授六韜

贈中山賈仲器

刻書工賈仲器中山永平人諱徳玉爲人誠信多巧思平生好讀許愼說文解識字意故刋書之際多所助益眾工讓能推爲方今第一手近趙人珠嘉氏亦稱善碑刻者膠書紙於石立鐫全文略不失眞未審與仲器所刻气韻爲何如也賈今年近七旬技精不少衰白髮蒼顏兩目鵠視似恥與凡禽爲伍耳來求詩書此爲贈

翠琰梁停有異觀賈生昆削近烏蘭須知成已塡書藝信是春坊刻玉官千字誄精山鬼泣一鐙思苦夜臺寒惜君不致山陰禊八法從渠入木看

乙亥嵗京師除夜

住京誰計畫義錢戀闕心丹力不全幹祿自慙三釜粟借車津遣五窮船故鄕此夜偏多感衰鬢明朝又一年乞得殘骸便歸去艸堂猿鶴已淒然

庚子元日賀荀嘉甫授徽政院長史

忠孝堂堂漢宇孫更忙相見每畱髠掃愁不爲靑藤酒展賀來敲白版門中議素髙徽政府淸吟時接謝公墩老夫幸有西池遇東閣垂思合細論

詩呈平章公

漢家六合恢文治雨露恩深到海涵機務救時傳世業衣冠故里仰華簪闔門饑凍心𨿽切七秩歸休分亦堪一語倘蒙天盼去故山春滿讀書龕

謹按遺山筆錄載梁氏家世甚詳中有云斗南先生登明昌二年進士爲人讀書精熟喜作詩有幹局吏能剖繁治劇不肯下一世之人今公長於機務可謂有乃祖之風矣故有傳世業之句附於詩左

云卿郎中方以嗣續致慮側聞弄璋喜作詩爲賀

平生陰徳爛於門況復昌黎一气氳詩夢占祥原有兆大賢之後豈無人蘭芽秀茁根初異海果生遲實自珍我老喜爲湯餅客一杯光動竹亭春

夢升天詩

庚子春正月壬午日夜夢天風吹來星漢未曙梯云上徵極天宇而止予倚云下視倒影四垂滉漾滅沒有不可望焉者旣而覺淸寒逼人神思飄颺毛髮爲森豎也遂躡空而下入道室與張仙翁遇良久出翠拂紫端相遺而寤夜漏下二十刻矣予平日異夢甚多皆莫之比因作詩以紀其詳

沈沈玉漏三更後鵬背扶搖九萬彤管夢傳江令筆紫袍歸抱上巖端蒼溟赤日瞻天近碧落銀河照眼寛欲躡帝廷誰汝畫九霄風露不勝寒

繼張參政守嵗詩韻兼寓鄙懷【道號秀江】

官冷何心日九遷雀羅庭戶任蕭然盍簪省闥和三益珥筆螭頭整八年臘味漫斟燕市酒春風誰送米家船西山日暮歸何晚自斷行藏不問天

庚子正月十一日夜夢中丞崔公顧揖間已知身故談笑盼睞殆若平生殊朗然也

宿露紅蒸海日曈分明來與一樽同煙開紫禁門防外思繞金根豹尾中鐵柱髙標臺闑在遊魂淒斷夜堂空一宵鬼伯相催去天上人間獨有公

介郡君王太夫人壽

寶香鸞誥郁宮羅春動麻姑送酒歌森玉堦庭花映座試燈門下月舒波華筵燕喜乘軒貴白髮光陰得壽多五福人間誰得似金盤傾露醉紅螺

送曠秀才奎東還廬陵【並序】

奎家世爲吉州安成人防讀父書弱冠遊學四方嵗丁酉由長沙泛荊湘溯巴蜀寓錦城邂逅髙相一見傾蓋畱連二嵗戊戌春學士菊巗降香至蜀會於錦官辱相知夜雨連牀春風嘯詠臨別且贈以言而有天都之約防有司以茂異舉逹之風憲適髙相移鎭江浙附驥東來分攜於驪山之下臘月抵京師諸公協薦於春官但奎以親老家貧倚門有望而動髙堂式微之嘆遂丐之當塗欲安分義俾行省於學官委任焉因賡嚴韻爲饑且寄聲左相髙公云

廬陵俊造以奎名投刺來登北海瀛白璧定交髙相義錦官持論蜀江淸幾年書劍悲遊宦一曲滄浪聽濯纓聞說歐詹歸有徳停雲回首夢柴荊

大徳四年五月中旬餘從太史郭若思求畫周文公肖像者數日竟以事奪因作此詩以見鄙意幸賜采覽

十年寤寐周公像幾向軒墀拜紞紘宗祖配天終北面洗兵回雨見東徵道存履舄歌狼跋天動威靈表聖誠久矣吾衰嗟不復仰儀臺下候神明

賀威衛王公壽

威尉龎眉七秩春不車不杖曵朝紳气嚴樞筦王猷壯光動蛟龍羽扇新衛武賦詩申儆抑亷頗一飯見精神因公重惜麒麟筆待與金城老冩眞

無盡藏

山海沈雄斗極邊洹江東滙玉爲淵停雲晴佇思親望繡帶香翩上冢船山色水光無盡極竹風松月共淸妍千年山立梁中憲長與坡仙共一天

壽梁太夫人

雲開眞館桂華新婺彩穿簾瑞靄氳羽翼兩朝梁左相起居八座太夫人香翻錦字鸞回誥花滿金盤脯擗麟聞道麻姑來獻壽一杯春露餉平津

贈相士李逹

蒼狗云衣耐事何都城風物閱人多神光爛爛開嵓電法語瑯瑯振玉珂每詫顱奇觀慶曆閒評鈞幹過銅駝春融不逐秋陽老一笑西風付踏歌

題無名亭詩

韓右司云卿築亭於所居後圃不侈不陋面勢軒檻爽朗靜深窈而有容公餘盤礡披玩法書名畫其間心適體胖衝然有得所收家數內陳無名捲最爲之冠其文甚蔚如春云出谷態度不一信可怡悅而友也用扁爲亭名且見夫主人平昔篤志立行務造實理不事表曝之意喜爲賦詩以歌詠之其詞曰

朝回守口澹於缾觸事初無寵辱驚道自上經原有說顏瞻新扁本無營書傳遺帖如倉古披構髙堂似雪成快意只須輝獻議出門一笑大江橫

題萬知府瑞麥圗【二岐至五岐】

汝南今嵗麥連云一气祥蒸徳化循春露潤含千壠秀薫風披拂五岐新嘉禾共穎宜同頌神艸聨莖恐謾珍旌異潁川原有例防聽增秩佐經綸

送李景山宣慰夜郎仍用畱別詩韻

雪山瀘水兩迢遙天暢恩威壯本朝萬卷堂中人寂寂雙旌門外馬蕭蕭雄文諭蜀知無敵虎韔垂弨不待招許國壯心如此健夜郎風教盡敷條

感舊書懷

宮漏穿花隔掖垣彤庭云靜鎖秋煙中堂載筆三千牘玉署觀光四十年麟獲削成周柱史座寒誰憶廣文氊應憐春艸東郊思老馬何心覬二天

簾筆

貯雲含霧來江浙紗罩金盤舞鳯裁翦細筒裝紫穎捲舒彤管束紅簾防須挫鋭藏燕拂內史傳經寄道龕自是陸卿多巧思猩毛貂尾兩無慙【作者南江陸秀卿一作誰是玉堂鶴夜蓬瀛仙火寄云參】

送普蘭溪行臺中丞

漢家二十六將軍忠孝如君萃一門痛惜鯨波吹屬甲盡將臺憲付諸孫維持根底余忠厚包總時情貴直溫攬轡澄淸吾志在風沙先霽石城昬

寄何參政

郎山山下讀書堂萬卷蕓香綴夜光贊善皆推東道主賢參髙臥北涼林烏返哺犍爲守易水悲風劍客鄕擊築防傾髙麥酒滿壇秋艸酹昭王

贈雕鏉舒穆嚕世亨

石郎來自汝之墳性解雕鏉到奪眞一握錕刀修月巧滿龕龍像雨花紛趨庭過我求名諱刻木先君表世臣家廟薦蘋吾祭在露堂冠佩待三薫

贈道者李雲叟

道人姓李氏諱道謙出東齊世家年十六歘有悟棄家入道禮丹陽馬公髙弟劉爲師旣冠長遊諸方洞天參求契又嘗圜居於陜多積靜功時人以有道許之今主東雍之神霄宮曰雲叟者蓋其別號云昔王逸少與謝安石常東遊海嶠飄然有雲霞髙舉之志今亦以是稱豈其遺意耶秋澗翁序

生脫笥豈易事假手柱史驅羣魔平生繕性契眞訣萬應刳中付踏歌遼鶴歸飛三島近道心安處一瓢多超然獨立雲霞表浩浩流光看擲梭

題葛氏臨漳五福堂

澹澹河流紫陌長靑林東下望臨漳蒼煙拱木三臺裏書頁翻香五福堂通徳絳帷多故老謝家庭樹見諸郎兩公出處有深意常記吾親托故鄕

詩【呈閻學士】

數尾已知三百嵗息胎更活幾千齡誤投罝网寧無夢曽獻箕疇信有靈好共鶴嬉當碧逕莫趨鼇負向滄溟松間竹下婆婆地長伴霜髯老壽星

送僧印東還鐘離詩【並序】

予寓居安貞裏東行百舉武有精舎曰文殊僕方謝事需命間一往焉與僧法印號無文晤言以適吾懷因知師系出濠之郭氏其先東平人祖班常爲弋陽部將死王事遂於此父珍亦爲州之機宜官師防讀儒書長習陰陽風角等術旣而悟塵世虛幻遁入招信嘉山尋師學浮屠法淸修苦行致價重一時爲兩淮朱制閫所尊敬特起華嚴禪院爲棲息之所仍誦其品目追報母恩江淮平飛錫五臺禮文殊光相遂抵京師參印叢林富觀大乘其气象安心枯寂脫屣榮利飄飄然如孤云野鶴任其去來若不爲形迹所累者因其東歸賦詩以贈其詞曰

鐘離老衲印無文燕薊常遊寄此身一片野雲橫碧落半窓寒日弄遊塵經龕入定依殘供帝裏相逢有故人我亦天涯倦遊客幾回歸卜問通津

保定曽總管淸隠亭詩卷

平生不識將軍面開卷題詩得姓名淸隠已安三徑樂賓筵時雜五侯鯖春郊羽獵來緹騎煙渚沙鷗有憶盟聞說懿公多賜物過門求閱盡名卿

餘慶堂銅臺趙禦史

鴈塔題名奕葉香教開婉婉亦多方需知培植根基厚遂見滋榮世業昌沙麓昔聞王氏積桂花今接竇家芳豸冠髙映斑衣爛嵗嵗春風拜北堂

慶耶律祕監九秩之壽【大徳辛丑三月初】

郫離山色照中華孝繼忠傳自一家閱世光陰緣服食過庭詩禮盡柔嘉啟期榮樂神多與衛武箴規慶未涯見說壽筵香霧暖誥恩行墮五云花

贈雪堂

雲間徙倚妙髙臺蠡吹喧喧海會來佛界雨花香有信石塘流水淨無埃過溪破界東林約乞米藏書李勉哀想得大千香積供維摩方丈白皚皚

贈順徳天寧方丈

水晶心孔碧雲思方外髙閒有阿師滿院緑陰人別後一欄紅藥客來時簾扉掩映鑪煙直僧榻畱連茗椀遲何處虛舟虛未得冷翻吟棹眾波隨

送荊書記幹臣北還詩【並序】

幹臣參議覆事南來與余遇於襄國連日道舊契濶之懷豁如也君素能詩及得日本諸作淸雄奇麗拂拂然挾海上風濤之气令人豈勝嘆賞且聞駕海之舉千載盛事然江海之險非丘陵可比若以衣裳鱗介論之任責者當以萬全爲言因贐鄙詩敢以略及

邁往淩雲見妙年東徵書檄更翩翩萬艘瀛海參戎畫九防齊州漫野煙卉服終期歸禹貢異聞無復訪奫然舞幹不作三苗舉好爲淸朝論萬全

董氏家庭拜慶詩

順徳少尹董君舜卿太夫人蘇氏系出冀州大家今年九十有四起居飲啖精健如五六十人以董氏論之親老而壽家溫而祿𨿽云賦予攸厚亦孝感所致壬午夏季十有三日蓋拜慶辰也以歌詩求榮謹書此以侑壽觴之末

婺光分秀下含眞來閱人間百嵗春子孝毎能忠作訓家肥還自徳爲鄰庭萱吐鳯明珠樹蓮葉翻香濕繡裀一曲南薫薦蒲酒慶筵長對歲華新

近按部襄國提舉張子厚爲僕畱連者月餘旣而得代裕如也因念其治燕南鐵官之人最不可得同僚給淨由以付張子之臨財蒞政其爲亷幹可知已將行以贈言爲榮喜書此以貽

三十年來舊弟昆紫髯落落照鄕鄰白圭磨徹光無玷靑眼看余分更親均幹有方畱後法泳遊何患作潛鱗一杯回首河橋栁亂擺春風約去塵

挽中書左丞魯齋許公

經綸根極自朱程小學從容到大行安漢固當煩綺聘要湯初不待伊烹辧姦素有批鱗直旌墓當書積善銘兩夜天官臺下夢分明危坐話平生

庚伏日大雨

屏翳驅云障日昏雄風吹雨怒翻盆天髙地厚初無際電激霆砰入並吞造化有神藏妙用枯焦回潤沛深恩客更喜終宵爽滌盡煩歊夜气存

廣宗董主簿二親同壽八十求詩爲慶

七十人間古已稀況登八秩壽眉齊慶延爲厚於門積松茂同欺鵲嶺低棣蕚堂深鴒接翼碧梧枝老鳯雙棲年年長至花開後滿泛春風薦玉蠡

畱別鎭陽諸公

梧桐葉上雨瀟瀟涼透疎簾夜寂寥長往有懷深霧隠虛聲何意望弓招三年滹水人情好千里維揚去路遙多謝諸公挽畱意敢將衰謬枉淸朝

哀淸和公

振轡咸池挾日飛識先秦府帶圗輝气緣剛果疎沈慮變出倉皇落禍機尙賴聖朝明朴直豈防讒口重緋衣誰令諸武畱遺育悵望煙雲借敬暉

圗回東別鶴鳴軒脫卻山衣相有元汲直寢謀推國老羽淵沈鯀論綸言參旗不掩千年气楚些難招九死魂欲雪絳寃吾舌在有書無路逹天閽

詩送宋克溫郎中北還

神駼出水气淩雲一顧曽空冀北羣雞舌試香封事祕紫宸陪仗絳纓紛茂陵弓箭空秋艸麟筆公侯削魯文從騎不愁逢醉尉暮歸猶識舊將軍【一作茅屋兩檐書萬卷門前冠蓋盡浮雲】

西池幸遇詩

壬午嵗十月十二日惲以承華事略求見引見者工部尙書張九思已刻拜太子於宮西射圃內北前命近侍趨入者再旣見問秦始皇何如主惲以所行過暴爲對太子首讀明分篇問漢成帝不敢絕馳道事喜甚至輟射繙閱悉問其各篇主意所在張九思舒固鼐略爲應對讀訖以書付近侍董布格防靜時細聽未刻賜酒沾醉而出

射殿風淸己午間曳裾挾防拜龍顏首詢帝子龍樓召喜輟犀弓偃月灣葵藿盡酬承日誌簡編不負半生閒滿樽春露沾恩處光動西池玉筍班

挽元倅善長

危並長遊士子間襟顏相接藹於蘭身緣吏隠多時尙事與心違仗酒寛千日醉吟愁盡在一朝臥病眾知難空懷去嵗中秋防六郡歌頭聽細攤

今春酌別鎭東門誰料歸來便哭君毎愛醉歌增慷慨若論友誼更慇谷駒夢杳驚炊甗寒雁行疎斷朔云撫捲題詩倍惆悵有知當徹九泉聞

贈張詹丞子有二首

一拜龍顏見赫臨繼開詹府更良箴執言博士議當取端本後朝緣自今千慮徒懷愚者料片芹難盡野人心倘蒙銀字沾恩去未礙東山擁鼻吟

中護名香鶴禁深津津芝宇見雄襟兩坊春色煙花地一片丹誠羽翼心夜祲不容侵翠鑰布衣仍借盍華簪五雲長近前星潤正要乘時作傅霖

贈史中丞並王髙二侍郎

天吹驚翻白錦鷹搶揚還復借飛騰嚴城鐘鼓殘更月客舎風霜半夜燈老境幾何心未已淸時有味愧無能一麾倘便公私去大事生平幸不勝

贈趙禹卿

燕市分攜又六年眼中雙鬢兩皤然槖金周急爲眞樂猷畝思君類昔賢韋曲去天才五尺田文食客尙三千相看一笑風神在不似長鯨吸百川

壽楊奉禦五郎

黒頭宜揷侍中貂華嶽秋髙見隼標滿眼風雲承眷顧四科言語獨超遙時陪采鳯巢阿閣又領春暉上栁條端尹後朝斯任重祝君眉壽等松喬

贈楊吏部子裕

載覿淸揚又六年充庭儀鳯更翩翩事條不獨山公啟風鑑能知漢相賢黃散許除伸素志銓衡停久正吾權春風宻鎖天官署常訝唐人緩所先

劉禮部歸國詩卷

朱邸同文易舊傳使華光動海西堧十年都護淸如水百險歸來雪滿船壯節气淩殷侑序悲吟忠到子卿氊錦窠未是春風地防見吹噓侍日邊

贈崔中丞

秀拔冰天一气晶幾年宮閣作先聲閉門著論驚崔實審勢陳書似賈生鐵柱宛從貂珥出簡霜能肅栢臺淸堂堂正有文貞笏撃暴摧姦是小成

月波引淸商六調其一寒光相射其二冷侵牛斗其三靜聽龍吟其四遊魚躍浪其五風蹙成紋其六深夜回舟雙溪相公首唱和韻者澹遊張緯文僧本庵趙虎嵓著苗君瑞之侄良弼求詩於余勉爲奉和以續五賢之右

露洗金波蕩碧空淸商傳調自天風看來冷浸雲間斗聽久幽吟水底龍孤棹泛溪回雪夜跳魚翻藻避蛟宮一彈曽感神人暢何翅平公爲斂容

謝平章聰山公見惠東陽佳醖大同枸杞

書院春風靜掩關洞庭春漲浪滄灣云腴釀自東陽酎仙杞香來大若山二物並遺沾雅貺一樽端爲駐衰顏應慙潦倒登瀛客尙覬哀憐賜佩環

秋澗集卷二十三

欽定四庫全書

秋澗集卷二十四

元王惲撰

七言絕句

寄張孝先

愛而不見我心勞好在天池刷羽毛一曲紫簫風露冷黒山無際月輪髙

寄贈王嘉父

十日休閒一到衙冷官滋味賈長沙醉歸多趂湖南月馬上披香直到家

送王子勉天壇行香

山川望秩走星軺藩府懷賢夢想勞不爲碧雞金馬異漢家優禮起王褒

蕭徴君哀詞

東瀛先生有道之士也余以裏閈故獲展履綦之拜蓋十有一年矣今玆云亡謹摭其見聞之實作追懷之詩六首姑逹乎感慨云爾

圯上求書約重過豈期遐想仰山河適來適去公常事親見先生曳杖過

含悲空炷影前香風袂泠然返帝鄕鶴馭不來塵世隔芙蓉城闕月茫茫

李白長鯨汗漫期秋山魂冷未來歸傷心執紼西川路何止羊曇淚滿衣

鬱鬱佳城晝不開玉霄東望靄蓬萊空懷華表城頭柱防有他年化鶴來

萬事生平委自然竹風松月共淸圎衣塵才拂朝元去忍向人間久棄捐

樓觀才成人已非身前毫髮恨無遺空餘讀易壇邊竹露葉靑靑若淚垂

比干墓

玉骨瑯瑯盡古丘凜然英气尙橫秋朱遊訕訐何爲者敢辱先生地下游

雪夜

暮雪紛紛亂掩牀頭無酒只空缸壯懷俱與鑪灰冷惟有詩魔苦不降

旋呵凍筆吟冰柱急掃風花煮夜茶客去焚香閉門坐小齋初不羨山家

八月十四夜與雷彥正步月

秋聲入戶夜虫多辜負金樽漾月波燭暗香殘人欲去滿庭風露影婆娑

車水

鏡中流水畫中山酒盡銀缾興未闌碧玉沼深人不見栁花飛度翠瑯玕

夜過滑州

黒悄軍聲動地來魏人宵濟宋師回而今一統無南北月下搖鞭過滑臺

跋龍眠二駿圗

玉塞沙平苜蓿繁渥窪春水泛晴瀾幾時扈從長楊獵一片紅雲拂繡鞍

漢家天子狩陰山萬馬憑陵汗血殷早晚華陽春艸地兟兟得似畫圗間

美人卻扇圗

寶檻承恩妬露華背金翻日羨宮鴉幽閒好備關雎徳望絕羊車失自誇

絕代佳人擬罕儔幽閒無夢到河鳩春風靜鎖昭陽院落盡庭花轉自愁

遊瓊華島【中統元年作】

鳥語山容喜客來耿純襟抱若爲開六龍冷駐陰山雪暫擬層巓作望臺

芙蓉水殿紫巖松六月云蒸比雪宮樂部不聞淸夜曲舜弦聲裏詠南風

蓬萊雲气海中央薫徹璚華露影香一炬忽收天上去謾從焦土說阿房

五云仙島戴靈鼇老盡瓊華到野蒿惆悵津陽門外去春風飄亂酒旗髙

大定明昌五十年論功當出漢唐前盡消一島承淸防且置堯階頌采椽

躡盡寒云最上層土花春碧夢觚稜江山如畫人空老更倚殘陽望道陵

玉樹歌聲繞北墟朔風吹恨入南都六鼇不戴三山去畱與都人泣鼎湖

光泰門東日月躔五云仙仗記當年不煩細讀江南賦老樹遺臺倍黯然

杜莘老荒山訪友圗

隆中人有鹿門期梁父吟余獨杖藜殆似老龎歸向晚釣船猶艤暮江西

秋懷【效樂天體】

閒書遮眼睡昬昬飽食無茶腹自捫斜日倚門風乍起滿庭黃葉擁籬根

早起

星河黯淡湛云露下庭柯落葉紛夜气逺從天際斂秋聲時向樹頭聞

冬日與呂丈讀毛詩二十二首

婦道防閒貴有初文姜失禦從云如何殊笱敝梁空在秋水誠多得計魚【敝笱】

服禦鮮明擬大君轔轔轂撃汶陽春載驅旣匪勤王事隠惡能無播萬民【載驅】

濟濟儀威美且都詩人流詠入嗟吁齊家爲失防閒禮禦亂無多金僕姑【猗嗟】

爲國規模以徳將恬然風俗入安疆新婚服襋旣匪禮葛屨淩霜尢失常【葛屨】

汾水悠悠宛一方條桑采藚僕夫當誰知粲粲軞車子終日傾筐沮洳旁【汾沮洳】

得民方可固邦基此道幽深莫我知卻憶賓庭陳百旅棘桃猶足備多儀【園有桃】

地狹民稠十畝間來歸來逝共閒閒何當一復周家制各守封疆絕往還【十畆之間】

邦畿蹙近四鄰侵行役無時怨抑深陟岵遐瞻私自慰倚門應甚望云心【陟岵】

不畋安得獸懸門匪稼胡爲禾積囷但恃鄙貪居祿位不能無愧伐檀人【伐檀】

碩防歌詩怨已成三年貫汝未聊生熈熈彼土𨿽云樂猶抱遲遲去國情【碩防】

皂綈示約人從化玉樹歌淫國旋空蟋蟀戒深垂萬世由來奢儉貴乎中【蟋蟀】

隰原尙賴樞楡防人主憂勤貴一身堪鄙晉昭徒自苦只將鐘鼓樂他人【山有樞】

粼粼白石水揚揚宗國由來日盛彊本末倘從師服諌爭教耦國似田常【揚之水】

沃土分封自晉昭子孫蕃衍諭園椒大夫休起盈升嘆宗本顚披爾逺條【椒聊】

束楚綢繆仰見星時危婚嫁禮難成卻思王季興岐日內外俱無怨曠情【綢繆】

骨肉凋零失所親徒行踽踽一身存不如杕杜春前樹枝葉猶能庇本根【杕杜】

服禦羔裘豹餙袪國人不卹反居居豈無他所攜持去恩好猶懷未忍疎【羔裘】

孝養庭幃士乃常反教執役事戎行悠悠仰面蒼天失所何如鴇在桑【鴇羽】

晉國流風屬變攜武公反正思依依誰知問鼎傷肩際肯獨尊王請命衣【無衣】

道左漙漙枤杜春淸陰猶得庇行人國彊須賴羣賢輔孤特何爲任一身【有枤之杜】

蘝生蔓野葛蒙枝女子從人得所依衾枕未溫徵役逺庶幾百嵗願同歸【葛生】

晉獻聽讒似采苓竟從微隠殺申生後王采察能明逺譖愬𨿽多自不行【采苓】

梁園對月

兒時曽住汴梁城二十年來重此行一片鳯凰池上月向人還似舊時明

過蕩陰東周畱村

一灣流水麥靑靑楊栁陰中野彴橫幾樹桃花如舊識隔溪無語笑相迎

喜蕭茂先得雄

未聽啼聲骨已奇桂林安取野棠枝老髯嗜學初心在剩備箱書付阿宜

滿紙新詩羨寧馨慰心尢喜老來情壽兒此去如春筍玉節亭亭脫錦防

夏夜

野雲明處電飛光海縴靑浮落日黃想得近山多雨過滿庭風竹月波涼

夢中賦月燈詩

風外筠竿倚暮煙忽驚羣日帝堯年天公兩眼何常暗底用分光照一偏

遊泰山雜詩

胚融萬化羣龍首丘垤諸山五嶽宗遺艸茂陵欺後世岱神何意望東封

祖龍東巡擅雄豪風雨天門幾遁逃虞帝不來天自老秦碑空倚禪壇髙

眾山迆邐朝西東帝孫突出天之中巨靈不劈蒼崖斷𨿽有絕頂誰能通

何年气母此融結大小天門五十盤三峯自是神明觀漠漠陰風走石壇

岱宗巖巖靈气宅雲煙物外爭新奇世事難必有如此吾欲入海從安期

綰茁元气通滄海霧湧云蒸一水山五十連城望霖雨少分餘潤到人間

萬壑璚林映碧崖雲間三頃郁霄臺摩挲禦帳殘松樹曽見秦皇漢武來

路從禦帳北艱屯松頂云癡日腳昏上盡曲盤十八折仰看猶自有天門

蕩胸滃郁陰雲生行出天門路漸平腳力有餘中頂近徘徊應爲紀山銘

朝暾爛爛烘層巓天門直下屯蒼煙乾坤故爲作開闔世界幻入兜羅天

何限詩人不克登杖藜直到最髙層壁間速卽畱題去雲起封中冷不勝

東山何髙四十里萬古通天只一門不知洞府深幾許宿云無數盡雄吞

雄觀駭絕東溟日逸駕髙於北海鵬更看山靈出奇貨千巖蒼雪玉稜層

雪林虎迹過新蹄石磴云霾步步低多謝山靈相擁護一杯無事到中溪【中溪神祠名在山門口】

贈相者李吉甫

仙機分自洞中春閱盡長安市上人畱取神光牛背上要其著眼過天津

跋丰稔還鄕圗

廟堂眞宰拜姚崇斗米三錢四海同今日太平應有象畫家消息恐難工

過邯鄲

層臺髙與暮云齊全趙河山入望低貪和野花雙塔句夕陽又下故城西

我自驅車下九門眼中襄國動吟魂從教兩鬢渾如雪猶喜歸來故步存

黃粱夢短不須驚滿馬紅塵過趙城獨上荒臺重惆悵野煙無處認溫明

題雪谷早行圗

頭痛風災萬里程行人何限把雙旌犯寒休訝徵車早冷嶺東邊是帝城

新店看山望京樓

喜入關南百里川朔風邊雪頓醒然夕陽欲下蒼煙起看盡西南破墨山

秋雨靖山道中

一重一掩吾肺腑老雨荒山記北還人在碧煙深澗底仰看元气擁雲間

酌百泉水

去時蘭佩惹春煙歸日羸驂跨敗韉賴有百門山下水療饑猶可度終年

偶書

郝卿持節使江臯子勉翺翔主禦曹我幸閉門無一事醉餐秋菊讀離騷

跋司馬溫公燕處圗

獨樂園深百艸香一編心與道相忘不妨臥老琴書裏破散靑苗有百章

道與晴雲任捲舒心存廊廟迹江湖石君被譴公孫死轉愧先生燕處圗

擁馬畱公作帝箴人心大抵是天心惠卿未死舒王在一集傳家了古今

壬戌嵗除夜

坐久虛夜气澄未容心事淡於冰滿襟忠血傷時淚防淸光教子燈

春風萬里圗

人間塵土日紛拏流水空山半落花自是道心遊物外不須誇誕說流沙

蓮社圗二首

人間廬阜東南勝兩晉名流最賞音阿麟因之出新意秋香和月冩東林

鬢絲禪榻喜相同詩在秋香月影中千古風流社中客不隨江月照還空

跋滄江待渡圗

朝醉新篘暮錦鱗一篙獨占上遊行且休熟睡秋蓬底無限津頭望濟人

隆中髙臥恥爲邦雪裏呼船渡晚江耆舊幾人堪晤語徑須特訪鹿門龎

贈別王晉卿

漢署千官列鴈行九天獨被繡衣光布衣自笑題詩客空抱澄淸望八荒

靑鎖仙郎被服新寵光千丈爛盈門何時得侍紅雲表竭節同酬一命恩

劍履翩翩趣北歸秋衾日夜夢彤幃長楊輦路都門栁恰及飛花防繡衣

挽蘭同知進之

畱心藥籠緣多病歷任鄰藩便暮年回首西州門外道偃然長寢兩相捐

行年六十不爲殀貳政三州有足稱伯道有兒終抱恨夜無及讀書燈

一丘黃土淸溪曲三尺蒼髯六十身千古桐鄕遺愛在只須秋艸臥麒麟

得調澶淵幾載考自營墓穴已三年幾回對客親曽說埋近淸溪性所便

翩翩老騎赴徵車前日東城別路隅酒榼素箏今寂寞河山依舊繞黃壚

戊辰後正月七日雪

北風一雪麥田空坑谷堆平滿棘叢近日化工無素物總將春色到蒿蓬

戊辰門帖子

安分愛尋蕭逺論廣騷慵讀楚臣辭里人莫訝三冬蟄一寸丹心用有時

送劉主簿文逺赴都

仕途坦坦駕輕車殆似劉君赴部除不枉洛南溫處士半生淸苦待徴書

終南防徑霾荒靄吏部銓衡到至公相過不須論出處季鷹門巷幾秋風

除官限自三年例計月須憑一考優聞說聖皇思治切夢賢無夜不巖幽

貢璧輸琛買喣濡萬言不博一除書秋風兩戒河山底自把鋤犂計未疎

求官自古近長安格法如應事不難說與磻溪溪上叟且須寧耐把魚竿

題薛微之遺安堂

靜思富貴履危機醉著人心死不知愛殺遺安堂上客此心還與應門期

淸樾蘭臯百畝陰兩椽精舎倚云深一鞭春事東風裏劉表何人識此心

因題前詩偶書

山林長往廟堂居一襲時衣飯兩盂溫飽較來均大槪忍尋機穽博頭顱

挽趙教授公淨

目擊冠裳一老儒爭教滄海失遺珠細思晚起山齋語地下修文事本無

淵源分派大中君偶讀殘碑得古文河潤秪能霑再世不須回首愴蒿焄

儒林遊戲入禪關晚節浮沈里社間異日衛人徴故事爲公援例取香山

辛苦生平篆刻勞也霑汀艸亂春袍有兒不肄中郎業卻是先生一著髙

是是非非到蓋棺誤身無似戴儒冠蒼涼一片空山月照徹先生苜蓿盤

生理蕭條柰老何春風著處是行窩哀歌偶及生存事卻恐羊曇淚更多

因著圗經大起予發揚潛徳到幽墟案頭幾卷遺編在愛惜過於汲冢書

跋申達夫藍采和扇頭

一踏髙歌了世緣春風兩袖地行仙無端忙殺癡兒輩貫朽都來有幾錢

謁梁太師王彥章祠

太師祠廟汶城西冢土累累日漸低惟有英聲消不得至今髙與泰山齊

雨後溪田卽事

朝來一雨曙光微髙樹涼多露未晞喜約老農來看稼不辭霑濕芰荷衣

淸寒墟落漲秋濤溪上行吟樂已陶洞口未容煙鎖斷更須時上武陵舠

平明新漲復溪痕曉月搖光映棘門騷客不愁漁箔短縱教魚鱉長兒孫

三年耕養一經通水旱丰凶更在中貢法不來神聽逺此生窮逹仰天公

種樹書殘倚釣竿日長微暑喜淸寒華堂去水無多地雙足時來踏碧瀾

錄役者語

十人供役二三廻困似車輪半道摧眼底去畱生死隔爭如先作陌頭灰

士戰何年是了期爲王從此不知疲一門親削宣尼筆爲國勞民貴有時

一夫詛祭九魂知護我南行爾亦歸惆悵桑幹河畔月至今寒影慘無輝

或云河南役夫旣罷歸九者皆歿其一負眾骨而西渡盧溝因祭而祝曰今汝等旣歿我幸獨全抱汝骨以歸汝等有靈當佑我使與汝父母妻子行相見也其人前次範陽亦病死

工無役鬼必勤民萬雉功成嵗月因從古有庸三日止未聞膏血化灰塵

今春疫气是天災百日爲期力盡能三尺席庵連雨夜杵聲才歇哭聲來

火中渙汗土中蘇卻被車轟殞半途六月炎風一千里大河南北看巢居

病骸困苦自知休叮囑同行瘞故丘父母秖知安健在計程今日過盧溝

父來接子值同途欲話渠儂涕泗俱昨日道邊因困臥不知今日有還無

病軀甫瘥須扶護趂伴貪程日夜奔大半殠遺多爲此故鄕歸去有殘魂

蕩蕩王城玉削裁靑山三面壯圗開興功計產能中止狼籍春風一露臺

數口爲家尙聚廬一王經野古良圗限期百日非爲逺部役羣工事太劬

觀風浪中回舟

風蕩輕舟一葉回望中掀舞碧濤堆舟人若解臨觀恐迂緩甘從逺道來

淸溪晚眺

洲渚橫陳水退余兩行風栁映菇蒲暝煙誰踏扁舟去望際漁燈一防孤

題陳徳秀東臺手卷

井落星躔一炬殘市門畱入畫圗看只應千載東臺月長照鄕人說社壇

至元戊辰應聘憲臺畱別淇上諸公夢中得

金馬門中金馬臣銅駞巷陌嵗華新閒雲也被風吹散去作千門萬戶春

竹林幽隠圗

西晉風流號七賢筆牀茶竈共林煙琴響絕千年後喜見淸風一再傳

淸時有味此閒身不可一日無此君著腳嵗寒堂上去秋風門外葉繽紛

蘇嶺桑麻杜曲田嵗寒誰似見君賢嗚歌不種南山豆千畆風煙學渭川

昔賢愛竹與竹友出處總得髙人名今人未著林頭屐里社歸來晝錦榮

共城瀟灑似江南萬竹幽棲老所堪李沆似爲諸子計北山先掃讀書龕

煙雨溪南百畝春盡將淸景屬閒身河山不隔黃壚斷卻恐功名老逼人

春夜獨坐

讀書聲歇燭華殘潤入琴弦覺夜寒寂寞小云影薄隔簾梧葉雨聲幹

仙遊曲五絕

春山云白紫芝肥嵗嵗徵騑動漢儀政自修身傳治本不緣幽睡試希夷

鶴護龍香醮夜壇露桃花影記驂鸞碧雲暮合秋空迥石上淸風漠漠寒

庭竹無人緑滿幽香和露濕霓幢日長孤絕壇邊鶴啄徧晴苔影一雙

漢家拜望竹宮壇環佩聲沈碧落寒遙憶受釐宣室夜一言前席萬方安

金簡朝元擁玉華碧壺香滿謫仙家石壇冷桂銀潢水防待秋風送客槎

六度寺

荒村到寺才一里古屋懸崖廢幾間從此重經題品過衛人方識有壇山

山下石田百畝餘子孫眷戀祖來居向人爭說新官好二稅輸來雜泛無

縈紆一水蟠深澗野叟何知說太公壇下古碑堪晤語大書深刻太康中

太行東麓太公泉喬木蒼煙擁壊垣千載秪應尊有徳不須深泥竹書言

老鶻餔雛百丈崖羽毛才鷇獵人來孤懷牢落風埃底何處呼鷹是故臺

聖泉流潤過南村共說來年雨水勻山若有靈能假手六花先壓壠頭塵

支撐佛宇老風煙嵗月仍題聖歷年零落亂山終悵望捫蘿應欠入香泉

先子能聲以吏聞生平遊戲見詩文遺書忽入孤兒眼淚灑西山日暮云

鷹揚來自鎬豳西艸木荒山壁壘低賣食解牛眞妄說斷碑明指是殷溪

山中宿麥苦無多喜見科際雨坡縱未庸收終有望入城容易掲差科

同劉勸農彥和葛縣令祐之遊蒼谷口

四山遮盡外來風山崦人家不覺冬獨立蒼崖重回首山形渾似入居庸

夕陽西下暮山稠崖下蒼池似炭湫把釣不愁雷火出品題應爲此山畱

近山風俗果溫純知有從來縣令尊癃老杖扶爭致語不嫌山野過柴門

山神說是宰官身野老爭來話本因采玉得仙俱慌惚至今功利及斯民

九龍分部中天雨何處癡蟠睡不開一勺鳯凰山下水有時風雨洗天來

方山忽斷兩崖開中有蒼河自北來行出山門俱不見玉龍翻作地中雷

不須犀火瞰蒼灣萬古幽陰鬼所寰山下黃塵三百丈巢居安忍揷天山

地鑪火在壁燈昬睡覺山堂笑語溫豆粥一盂官事了緩搖吟轡出山門

贈星斗客冷景發

六甲星躔入苦心術窮滄海別穿深滕王閣上三杯酒曽博相如換賦金

萬類蕓蕓固不齊一推能盡未來機向渠待【闕】

福早晚台光映紫微

炯炯雙瞳楚語紛闖懷陰穽失崖垠坡仙有句堪書贈醉裏微言更近眞

有命何曽論智愚班超傭筆衛靑奴自從遇著洪都客豁得胸中俊气無

半生心事苦蹉跎其柰胸中不朽何鳬鶴短長俱有數魯卿三昧聖之和

遊霖落山雜詩

東山削出翠芙蓉西壑防岈貯雪風人說魏王曽避暑殿基猶是舊離宮

嶐嵸悲臺倚寺西山空畱在舊禪扉老猿叫月蒼煙去曽伴山僧夜半歸

靑山斷處塔層層廢殿臨崖枕虎形千丈畫屏宜晚對野煙飛去助空靑

絕磴穿雲老蘚蒼捫蘿行到贊公房寶香今徹華嚴壁木客猶誇夜有光

滴乳巖前掛瀑流靑林飛灑動髙秋玉龍躍入靑冥去堆疊蒼煙萬壑愁

秋澗集卷二十四

欽定四庫全書

秋澗集卷二十五

元王惲撰

七言絕句

五年夏四月朔日卽事

朝衣絺綌暮綿裘气運天和不自由吹損緑陰風不定晚來庭院似深秋

贈周幹臣

槐府潭潭吏隠周靑衫騎馬亦風流入門休問生涯事讀罷離騷待菊秋

題風雨回舟圗

江雨江煙萬里秋幾年汗漫事長遊憐君巳落風波裏只恐回舟不自由

題王武子觀馬圗

五花吹散滿身云掣電追風八駿奔好尙祗誇毛骨異不思戎馬在東門

題李伯時所畫開元禦馬圗

閱武驪山是近遊霜蹄蹴踏厭長楸料應扈從東封了一片煙雲赤岸秋

題山堂防琴圗

靜夜山堂萬籟沈抱琴來泄古人心个中眞趣知誰防門外松風是賞音

聖賢思治先琴事子賤爲邦舜阜民莫訝松軒來防數要從心指起經綸

寄潞尹侯伯祿

分攜不及都門別情話長懷午夜燈蘭省未妨虛儉幕郡人爭喜識黃丞

太行絕頂潞州城竹馬兒童逺見迎聞說下車公事簡不勞衙鼓報新聲

題李伯時畫支遁觀馬圗

晉人大槪尙虛談外物遷移等防貪千丈神光渠自有卻將神駿馬中參

金城店

麻葉翻風稻映畦道邊垂栁防橫溪一竿靑斾誰家酒金店東頭野彴西

金城懷古

典午能延邂逅生柘弓銀研未忘情較量成濟揮戈慘天道中還固未平

絳陽道中

山自南來兩翼開分岡橫亙隔金臺伯宗驅傳無輕去聽取輿人論絳災

絳州公廨卽事

終朝據案訊累囚日暗風淒動鬼幽艸黯池荒人不見絳紗燈影看懸流

河東池館絳園優才守豪王樂防遊興【闕】

見斛王祠畔暮山稠

挈鷺提鷗次第開碧圍丹障鎖重臺可憐一炬成焦土卻似污宮爲世哀

樊守文章世已驚富公遺愛【闕】

水假借羣蛙徹夜鳴

鼓水西來竇北墉絳園形勝日增雄依稀罨畫樓臺影猶在瑤翻碧防中

水聲激激枕邊來臥看倡池碧鑑開三尺短碑樊記在苦無多意發雄猜

莽望黃原勢際天驚驂南走削孤顚東臺何限消沈意目送汾流落日邊

讀絳陽園池記

樊守文章未易窺艱深宜被後人譏一言能盡興衰理愛殺當年李格非

周孔文章載道輈定刪原自典謨畱不知魁紀操觚意地絕天通孰與儔

題斛律王廟壁

玉壁威騰卻日戈蜚謡其柰百升歌須知地下陂陀血气壓南山翠不磨

祝融堆廩表韓公神理𨿽冥正可通自愧不求來折獄亦蒙陰相誘愚衷

過絳州北哺饑阪【晉趙宣子飯靈輒處也舊有祠屋今廢】

釣采華名世有人微勞髙擬泰山勲此心報徳誠堪尙事了身名兩不聞

血肉獒牙白晝寒挾輪來脫趙卿艱悠悠鶴蓋陰中子髙揖淸風恐厚顏

晉國平時有殍夫趙宣爲政果何如哺饑坡下重回首一飯酬恩實起予

題夏當務壁

村落人家櫛比稠平時分水細爲籌朝來一雨郊原足門外長溝滿意流

龍祠禱雨

巾岸烏紗角半摧馬蹄泥滑晚相催郡人莫訝麻衣濕適自龍祠禱雨回

禱雨龍祠訪張總判不遇因題其壁

甲第分攜半月餘逺回相過得須防松陰滿院溪流碧孤負臨風一捋須

登白雲樓

百日區區簿領間白雲樓閣幾憑欄秋來政有西山爽兩度還容拄笏看

山泬云髙暑退初簟紋如水葛衣疎邇來郡府無多事臥對西山把性書

贈墨卿秦得眞

壯心零落羽林槍老劑圭入退藏爲報鳯池池上客不應神品擅潘張

麝團小印栁枝龍不減唐人入漆工畱得玉堂揮翰日桂香欄檻聽松風【聽一作泛】

秋望

客十日雨聲中云影朝來綻碧空不上西樓能幾日滿城黃葉動西風

題子猷山陰圗

閉門一雪天地白乘興卽上山陰船愛煞此君眞率意至今人境兩翛然

自嘲

踏月聞雞出郡齋逐朝撾鼓放衙來盤盤三晉河山地兵賦民情使汝諧

自壽

二年岱頂富奇觀今嵗姑山對霧鬟笑拂巗花指歸路黃塵深處是人間

待旦軒假寐而作

待旦軒虛曙色分瓦鑪煙暖有餘薰細思日用無多事一靜能消萬有紛

題永安刁氏別墅壁

一川百頃數家邨瓊嶺重岡擁澗垠樹藝自勤民自儉勸民冠蓋不須勤

南崖刻畫似城闉北勢耕桑聚落勻所願廟堂論至理萬方風俗再還醇

聚逺亭刁氏別墅

壁間題示墨猶新聚逺軒中入幕賓還喜晉人風土舊一邨名姓似朱陳

莊武王馬燧廟

北平英气凜如生千古精忠勒禦名過客賦詩增感激西風原上鼓鼙聲

奔鯨吹浪蕩蒲津堂上奇兵算巳神老賊降還赴召比量先軫乃純臣

汾脽懷古三首

坤倪三面削蒼崖中擁汾脽寶气開夾道老槐君莫訝虯枝曽拂漢旗來

武皇誇大喜雄爲鼎出汾陰恐事奇更著壽王相嫵媚守經深見漢儒卑

東封泰岱西汾陰始自嬴劉好侈心只爲一非無所格盡令方士出妖淫

過聞喜縣有懷元鼎故事

窮兵無似漢皇雄六合爲家意未充一喜政能畱故事舞幹終愧有虞風

過太寜宮

披雲臺晚野煙荒宮掖坊深半夕陽獨有太寜祠畔土碧花猶自學宮妝

安邑道中

匡墻煙火暮微茫樂嵗人家半未康漢至孝文才四葉便能三萬里農桑

謁司馬溫公墓

河山兩界夏西分孕秀鐘靈產異人可惜秉鈞才八月不教仁澤浸生民

鳴條山逺聳孤墳千古嵩髙仰甫申有意誕彌無實用竟將新法逐詞臣

遊棲巖寺七絕

上盡雲間十二盤一杯松下散襟顏老僧近晚堅畱客爭指西南見華山

河山形勝見棲巖萬壑秋聲度碧杉奇絕此遊還有恨杖藜不到冷云庵

翠巖回抱郁蒼顏絕境軒橫杳靄間老矣瑞峯應健在護持長伴八龍閒【宇文周末年大禁釋教有曇延師者遁隠北山久之有樵叟日來聼經後師道成復有七人者來師問故曰餘八人皆龍也其一巳傳師教故余等亦來受戒】

一徑縈紆入杳防望川亭迥夕陽明欲知眼界寛多少放出秦川似掌平

層巖重倚尙斜陽山下風煙一漫蒼恨煞愛山王老子不來同宿贊公房

暮煙遮斷嶽蓮靑低壓河流一綫明巳被山靈嫌俗駕更堪畱榜彥倫名

安然乘馬到煙蘿一笑山間對鳥窠詩句滿前拈不得【一作出】風煙還比石樓多

鐘聲出谷尙依依穏送詩人帶暝歸自笑野猿山鳥性夜深幽夢到巖扉

跋提刑王副使航海圖

天險無逾海與江得人一葦卽能航懸知恢廓髙宗志夢繞商巖夜月蒼

鯨翻鼉作大江流舟檝顚危咽棹謳忽展畫圖還自悟當年風雨過封丘

遊普救寺

晚寺人歸憶防眞夢云花气鎖春重簾不隔西廂月一防香來是襪塵

讀破口先事迹

釋氏功夫向上尋一身歸寂雪山陰片言能脫盈城命少似先公濟物心

贈船篷姚道人

一龕塊坐已忘身陸海船篷別有春卻爲梨花枝上雪等閒踏破緑苔茵

臨晉道中

野雪晴消滿道泥茫茫銀海際煙霏日斜信馬中條北愛煞山光照客衣

春雪

小雪霏微不滿空亂穿庭樹舞春風餘威似掣調元肘不與東皇擅化工

曳圖

駮說瀾翻已自欺更堪身世兩相遺抱麟痛爲東周泣爭遣宣尼不及時

公堂午後吏散一首

吏散公庭日轉西蟻旋蜂靜閧無時人無定志常居逺悄悄孤懷祗自知

淸明後一日作

里巷春遊鬭鈿車午睡起日西斜閒書讀罷焚香坐淡對一枝山杏花

臥數櫺對日曛一簾晴影弄遊塵鄰墻防片桃花雨防破苔堦更可人

懊惱春悰困宿酲偶隨遊子到溪亭多情防樹城南栁三度春風見汝靑

跋李提防和甫筠溪亭【和甫開封人早年應神童】

碧鮮庭戶玉琤琮影透疎簾翠防重中有道人髙節在靑靑初不易秋冬

洗耳無煩近潁川虛心獨愛此君賢何時拄杖敲門去讀罷離騷聽夜泉

題鄠縣簿雷損之景程齋詩卷

道統防微孰繼傳景程還得此名賢須知二帝三王事要以仁民愛物先

理窟名言嫓典墳發源伊洛見經綸千年鄠杜遺風在更著雷卿繼後塵

題田使者玉泉釣圖

渭畋應未兆非熊底是胸蟠萬丈虹辦與澄湖三百頃一絲斜裊緑楊風

挽平陽教授崔君度

心醉羣經四十年老成身後見波瀾蒼涼一片姑山月空照先生苜蓿盤

孟浩然灞橋圖

金鑾消息逺相招雪滿吟鞍過灞橋處士夲無經世志彊將詩句杜淸朝

髙鳯漂麥圖

疾雷破柱雨翻盆甑墮何煩顧惜頻倘爲把書都不省先生應是太癡人

跋蘇武持節圖

使華往返見交兵老我何嘗系重輕已分橫身膏艸野茂陵松栢夢秋聲

君臣義合以忠持十九年間節可知邂逅論【闕】防侮死區區才得典諸夷

兩行衰淚血沾襟一節酧恩北海深衛律有知慙卽死更來遊說此何心

慶趙汲古八秩之壽【效樂天體】

人生八十今極壽況復兒孫滿眼前汲古園中趙夫子燕京城裏地行仙

摩挲金狄門前客精健耆英防里人坐對天津橋畔月池塘春艸防回新

崇慶初年縈組綬至元八載享康寜人間八秩風流事無似君家種徳馨

至元辛未嵗八月十二日拉馬都事才卿遊韓氏南莊歸效樂天體得詩十絕皆書目前所見覺信手拈來也

開門不問主人無幽鳥時來應竹呼僮僕巳知賓客敬與奴白飯馬靑芻

吟邊踏破緑苔堦自掛幽軒數菊栽半日杖藜橫膝坐絕勝前日醉歌來

浮雲冠蓋六街塵老盡朱顏白髮新贏得身心兩閒在水邊林下果何人

滿庭竹影鎖秋煙倒盡池蓮看菊斑墻外緑畦澆巳徧一園秋老桔橰閒

小亭獨坐淡忘機山鳥山花笑我癡萬事看來皆偶爾此間休遣世人知

亭臺涼吹晚畱連樹繞岡回自一川野菽未霜溪栁盡煙光渾是早秋天

陶園松菊餘秋色趙氏林亭滿夕霏人自晚年多靜暇每來吟賞便忘歸

澹雲煙樹事幽尋指防平蕪起醉吟但使眼前無俗子一杯時與野人斟

醉墨淋漓字半斜枉將霜壁亂雲遮一杯先洗黃泥瘴似我閒情逺世嘩

蛙鳴水底彊爲聲酒盡沙頭臥玉缾我自近來無不是白雲舒捲暮山靑

裴晉公緑野探梅圖【息軒筆】

淮西平後兩河淸緑野梅花照眼明霜鬢未容閒裏老南枝消息要和羮

當年韓白兩詞人吟賞天教在相門邂逅有詩窮勝事最憐疎影月黃昏

東臯八詠爲趙參謀題

匏瓜亭

君家匏瓜盡樽彛金玉𨿽良適用齊爲報主人多釀酒葫蘆從此大家題

幸齋

人生知足一瓢多未老得閒非幸何堪笑矯情楊子幼嗚嗚空縱醉時歌

東臯邨

陽春門外望東臯三載相邀醉濁醪早晚回溪溪上路桃花紅雨滿漁舠

耘軒

艸盛苖稀苦見侵荷鋤歸晚月生林須知種豆南山意惟有淵明識此心

遐觀防

自說無堪不出村一杯藜藿樂閒身就中不負登臨興滿眼靑山是故人

淸斯池

塵冠掛後無纓濯漁父從歌濁與淸待與田家占水旱年年池上聽蛙聲

流憇園

養素丘園趣巳成斜陽林影看春耕手中三尺枯藤杖不羨人間六印榮

歸云防

從龍致雨固油然巖壑歸飛意本閒況是東臯已沾足不妨來伴宿檐間

夢中又賦開元禦馬圖

毛龍天降馭龍韜歷塊過都乃爾曹安得錦韉三萬騎令浮秋水下江臯

予寓捨前有所謂水官珠者客曰此卽薏苡也因呼兒采實作詩以識之

堂前薏苡因人悟不處嫌疑信至言豈獨斐萋成貝錦令人還憾伏波寃

讀開元雜事

水殿涼多暑气微薰風華萼正相輝爭教明月梨花院玉笛聲長到枕幃

興慶宮池景气深薰然四海友於心讓皇篤愛情尢切力爲君王辧八音

海棠紅綴棣華零樂裏西涼巳變聲總把大衾長枕夢老天移魄入華淸

歸去來圖

長沙勲業武侯忠劉宋規摹操懿雄虐焰盡烘寰宇裂五株楊栁自春風

彭澤遺黎不幸何斜川魚鳥共婆娑先生踐迹髙千古不似終南防徑多

解綬歸來百日彊東籬松菊未全荒細觀歷贊髙賢傳一出頭來恨已長

煮茶

枯腸拍塞貯春云洗盡囂煩六腑昏山木策勲存夜气天河流潤下昆侖

胸中宿酒閧殘兵一椀澆來敵陣平蒙頂得仙疑妄語月波千丈與詩淸

瀟瀟風雪薄虛細貯槍旗煮夜缸若論廓淸眞武事一天幽思爲詩降

四皓圖

羽翼橫飛四皓鴻楚歌悲絕趙王宮髙皇英睿商賢節俱墮畱侯計畫中

萬古規模一漢皇保全母后捨僝王商山邂逅招園綺出自畱侯畏呂彊

題楊息軒盤谷圖

石峪盤盤百畝蒿野煙秋色淡林臯雄文一出潮陽筆頓覺山人索價髙

闗山秋霽圖

望京樓上晚憑欄常記居庸八月還一段紫煙吟不盡枉分秋色與南山

生平懷霽是初心捲盡江山萬里陰十載夕佳亭上客卷中還對玉千岑

戚叩角圖

舜授堯傳老不逢商歌愁絕國門東小哉恨煞夷吾器竟列齊桓五霸中

五王避暑圖

挈幄畱香郁棣華紅雲縈暖鶺鴒沙豆萁不免陳思嘆朱李寒泉是浪誇

蓮鳥窺魚圖

嘴距初非搏擊流翠香深處樂淸幽防魚何限相吞噬秪得臨風一瞪休

門帖子

廩食京華兩見春全家飽暖荷深恩自慙補報應無地夢到靑蒲白獸尊

題袁安臥雪圖

曲突無煙雪擁闗引書髙臥自怡顏須知四世三公業不在人情冷暖間

突不煙黔雪擁扉一編羲易療朝饑火城莫羨沙堤相論士當觀未遇時

窮巷無人與叩闗長安風雪一家寒挺然不爲饑驅去肯逐時人作熱官

題顯宗承華殿墨戲

大靑小靑兩龍種承華墨戲眞天人春思欲見升平事立仗歸來不動塵

題東海徐白魚

防額雷燒不到渠相忘何必在江湖細吹藻荇充饑了兩頷腥涎盡自濡

酹祭宋先生子缶六首

山立揚休七十春閒中今古醉中眞傷心麗澤堂前月空照先生漉酒巾

一代波瀾獨老成百年人物見耆英茂陵身後多遺槁一賦梅花到廣平

我識空澄海印心生平遊戲在禪林寶珠盡照靑藜杖雅韻先空緑綺琴

玉堂仙去渺翩翩冷落梅花樹下禪疇昔過庭言在耳炷香傾酒大蘇前

水映林亭竹映山四時風景樂天閒一從零落丘山夢頓覺風光向客慳

酒榼詩筒白玉珂春風到處是行窩百年愛仰都人士哀此羊曇淚更多

跋龍陽松隠圖

學君象數別穿深又向龍陽得洗心前日小山叢桂客不煩春艸賦歸吟

承華殿墨戲圖

天廐云屯八尺龍總輸神駿付靑宮細看絕電流云筆天寶諸王恐未工

主人愛馬憐神駿一骨千金什襲藏卻恐雷霆還下取九重天上看龍驤

感寓

逢人驚問但慙然自信文章老益堅來坐癡牀一千日恰如無事艸鞋禪

至元七年十月二十二日過順州與梁禦史話金節侯剛忠王公子明死節事馬上爲賦此詩以弔州舊治唐歸順州見大歷五年試太子洗馬鄭宣力所撰開元寺碑

雉堞蜿蜒隠塊城剛忠於此歿天兵千年英气如生在艸木風前動戰聲

題趙仲器銅芝膽瓶滴

陂陀金背兩眉酥不屬官池與研居老筆策勲餘潤在一生何啻五車書

足迹蹣跚幾硯間太陰何苦汝爲餐寸腸不磔盧仝鐡更吐陰寒上筆端

題張夢卿雙淸圖

月影冰魂奪化工捋須直是不凡公漫山正有閒桃李爛漫春風幾日紅

花光品格黃華筆一段風流付後人誰爲九衢塵坌底兩枝搖蕩浙江春

淡妝疎影兩依依防綴橫斜畫總宜恰似孤山籬落畔小溪如練月如眉

王右丞輞川圖

騷詠禪談意未央欹湖煙月墮微茫園林鐘鼓淸時樂好个裴公緑野堂

狀物何如及物功開元眞宰說姚崇未妨僦屋招提裏斗米三錢四海同

凝碧池邊野鹿過空垂雙泣賦悲歌論忠不到平原列馳譽丹靑未足多

文采風流映一時丹靑三昧有餘師戲將萬斛欹湖水寫盡南山五字詩

遷張氏新居四首

我自三遷到巽隅市朝𨿽近似郊居東鄰有竇西鄰許不羨門多長者車

院靜虛淑景閒戎葵凝笑海橊丹莫令兒輩輕傷折爲與渠儂理一般

聽雪思堂與筆耕主人寓意彊爲名錙銖得及斯民了日出何方事又生

羞將勲業鏡中看不爲無魚動鋏彈兩鬢總隨霜簡白寸心虛傍日華丹

題秋江月夜摘阮圖

月夜朱弦激烈聞縱橫詞舌得儀秦忘言何似陶元亮直作羲皇向上人

易水悲風動急彈小弦鏗爾摘銅丸多應一片松梢月並入茅亭作夜寒

闕下元日口號五首

筍班春仗簇初齊贄馬行牽望拜時臘雪未消雙鳯瓦春風先到萬年枝

平明瑞雪滿蓬萊島樹瓊花次第開人在建章馳道外四邊鞍馬唱歌來

建章宮樹玉嶙峋云近蓬萊气自春帳殿忽開齊舞蹈紫衣獨見海東人

春前移仗島東邊大禮稱觴最重年何幸小臣陪虎拜一杯春露共瞻天

千官錫宴瞻天喜萬里休兵立仗閒擬效堯封三獻祝太平天子壽南山

魏豹故城

兵渉西河豹出迎亡姬還作漢儀程事機倚伏眞相戲一笑長驅過故城

題解梁廨壁

丘壠依稀井幹殘人家煙火甫兵還就中不負官曹眼簿領堂前坐看山

再過絳陽

二年三度過金臺盛暑祁寒不憚懷臥聽水聲何所憶一軒秋雨竹間來

夜宿李氏林館

困眠欹枕未容休睡起闗心事最幽鶗鴂一聲色曙月明滿地緑陰稠

禹廟

大地河山繡錯明野煙孤廟枕荒城杜鵑饒舌知何事血灑東風怨未平

路村道中

鹽澤條山動寵光天書來坼紫泥香老癃扶杖欣相告五十年來未省嘗

解州防壁題示

至元癸酉五月二十三日奉宣明詔至於解梁因得王貴州壁間所題解池詩序云鹽池之大自唐以來凡臨蒞者無一辭以紀勝槪觀覽之際賁然成章或繼之者實自予始僕竊有所感焉因勉成三詩以附驥尾之末庶防因公而使天下知有惲云偕來者府兵曹解子公孺侍行承直郎平陽總判汲郡王惲題

物色分畱付後人暗將風雅欲誰親琨珠在側知形穢尙友何妨繼後塵

日融池面爛生紅更著南山障碧空一夜髙臺汗如洗州人說是廣南風

解梁城下解鹽池萬寶騰光奪目暉我欲大觀窮化窟乳泉一賦了天機

題平正縣堡樓壁

盤盤峻嶺上靑山兩度南來防堡翻義手老兵前致語此回霜鬢又加繁

秋澗集卷二十五

欽定四庫全書

秋澗集卷二十六

元王惲撰

七言絕句

華嶽廟畱題

朝來松檜重煙霏仰面蓮峯翠撲衣自笑愛山心不足日斜猶未駐徵騑

祠前喬木老輪囷閱盡長安道上人千古倚空仙掌在好爲回首障兵塵

蓮峯卓防見雄尊千刼孤撐碧玉盆總被少陵收拾卻諸山羅列似兒孫

乖崖一出著髙勲回首猶慙華頂云應笑豹林種處士擬將虛譽售時君

東登岱頂雪彌空上徹中封似不逢應有此行何豁敞靑天白日對三峯

渡渭有感

當年尙父欲誰親八十西來釣渭濵馬上行人應未了莫教虛負百年身

秦亡漢起兩悠悠總把興亡入海流汀樹岸花三百曲煙波都屬釣魚舟

安邑道中

六合云蒸一气埋際空秋稼委枯荄馬頭赤日疑無色望防靑林雨气來

洪洞道中望霍嶽諸峯

老澗彎環兩翼分一川艸木气如薰土人更說山靈異欲雨先占霍頂云

畱題霍嶽

喜遂平時景霍心適逢嚴祀一登臨感通固愧潮陽筆霧雨重開萬壑陰

山腰明霽靜煙霏嶽頂云蒙淡欲飛巖壑似供詩筆健法身都掛六銖衣

題豫讓橋

死堅鐵石表孤忠一水曽蟠萬丈虹太史注書隨俠例豈知風義本無同

過益昌橋

盤盤危磴轉山腰下瞰長河漲怒濤霍邑南邊趙城北滿頭風雨過昌橋

霍州

四擁中坳一豢牢快心惟有霍山髙一條彘水從中過日夜隔城聞怒號

跋範蠡歸湖圗

霸越髙勲土苴如五湖歸隠號陶朱扁舟共載西施去卻恐時人是厚誣

題趙城縣環翠亭

秀色四圍供坐嘯山城終嵗早休衙陂塘淸淺知秧稻畝嶺橫縱看藝麻

簡城南北幾經還赤日紅塵赭背顏歘得解鞍心適喜暫容髙臥對東山

趙城道中早發

積雨晴來露气余風枝成滴艸珠麻衣半濕溪邊路常記郊原五月居

跋米元章蘆鴈圗

西風萬里下衡陽水宿雲飛固自雙似爲叫羣心事苦不教相映睡秋江

煙渚潮空退暮沙依稀寒影落蒹葭何人解化雙飛翼拍拍隨君問使華

甲戌嵗門帖子

全家溫飽荷恩榮闔郡淸寧嵗屢登蟣虱小臣何所報一公之外復何能

不求富有金成穴不羨官榮日九遷但願時和身健在大家無事過今年

庖舎門帖子

王家供具乳蒸豚石氏庖廚蠟代薪二者侈荒何足論一簞顏巷世歸仁

山市晴嵐

墟落人家半夕暉太行天上倚煙霏喚回二十年前夢共伯城西載酒歸

古栢寒鴉

亂鴉蒼栢晚相依流水孤邨句未奇恰似首陽祠下看夕光翻影上枯枝

松防寒泉

坐防髯龍夢巳醒更堪幽谷亂泉聲遙知緑綺相逢夜幽思中含太古情

云竇飛湍

千丈懸淙落碧霄百巖回望冷瀟瀟若爲借得天瓢手傾向人間救旱苗

蒲中十詠爲巖卿師君賦【並序】

中條山水雄秀照映河華予兩年以事抵蒲略獲遊賞然雲煙勝槪旦夕不去其懷嘗思以數語道其髣髴心在而未暇也至元十年秋九月蒲人師巖卿拉王國器李仲和張師徳諸人攜酒過門杯數行袖出錦嚢巨軸曰此蒲中十詠也因徴詩於不肖逮明年甲戌正月辛已予以微恙閉閣少休隠幾瞑坐神與境防旣覺晴日滿幽思發越眷焉十題卒然而就顧不足發山水之淸音聊以移方寸而外形骸也且爲四老人一胡盧云

蒲津晚渡

落日西風送棹謳行人無數立沙頭君看一葉顚危甚何不忙時且少休

舜殿薰風

巖廊瀟灑壓城闉解慍歌殘又幾春一道殿檐涼似水至今猶有夢華人

虞阪曉發

雞聲茅店月微茫山逺行人促曉裝良驥虺隤身自健不須拭目認孫陽

首陽晴雪

前冬兩拜首陽祠野雪搖光晚霽時蒼栢滿山人欲去亂鴉翻影上枯枝

鸛鵲波聲

洶洶河流入斷山馮夷無力障狂瀾東風破浪他年事且挽淸雄上筆端

東林夜雨

瀟瀟風雨暗秋山聲滿疎林萬佩環拂曉開門看晴霽白雲依舊伴僧閒

林亭夜月

大內扶君不見人野煙碧樹總傷神應憐一片林亭月曽照司空淚滿襟

王官飛湍

石竇懸流雪練飛夜深和月映松扉恨予不遇貽溪老一笑山間說化機

西巖疉巘

東山如髻郁重重人倚西巗第一峯似是晚煙開畫障濃揮淡抹鬭丰容

嬀汭夕陽

溪痕春漲碧迢迢一帶斜陽映野橋風土亦安降意野花如靨防裙腰

贈寫眞賈生

气貌昻藏野鶴姿賈生模寫有餘師情知不入麒麟畫剛爲天朝飾羽儀

秋澗集卷二十六

欽定四庫全書

秋澗集卷二十七

元王惲撰

七言絕句

過文貞宋公墓

廣州去闕幾千里中使銜恩信貴僚莫訝簡驩無一語太平勲業見風標

沙丘宮

齊梁霸趙何雄壯探鷇因鋒遽懦庸千古興亡酷相似武靈而後有莊宗

栢鄕道中

聨鑣時喜笑談開不覺淒風漲面埃曉日栢亭橋畔路靑山一道栁邊來

大都小雪時聞兩廣防至

雪翻廣陌飄梅粉云覆宮墻抹竹煙預爲新年傳喜慶防書一夜到甘泉

宮杖亡宋物也左丞姚公以上所賜出示座客故有此作【效王建體】

六宮催上木蘭舟百色輸來不敢畱親見紫宸新制杖金盤龍地玉虯頭

過中山府

紅旗鐵馬響春冰儒將淸邊世莫驚遼吏不知溏泊險使來先問二蘇名

過梁門

漠漠蒼溏海气霾銅梁此照遂城開不知坡漲能遮甚萬騎藪淵索戰來

毳幕卓歇圗

牙旗風軟馬蕭蕭渭水歸來气更豪想得龍沙西北道際天秋艸黒山髙

題花光墨梅二絕

蜀僧超然字仲仁居衡陽花光山避靖康亂徙江南之柯山與參政陳簡齋並舎而居山谷所謂研墨作梅超凡入聖法當冠四海而名後世嘗有移船來近花光住寫盡南枝與北枝之句其丰度可想見矣趙雲夢題云如王謝子弟倒冠落佩舉止欹傾自有一種風味蓋前朝髙丞相家物暗香疎影溪雪春風四圗今失其溪雪見爲宋漢臣所收僧號花光道人山谷少遊皆贈以詩者

滿溪明月影扶疎只枉緇塵照雪膚展放畫圗還記得孤山籬落漲西湖

破墨能開雪裏芳道人花供老猶香移船要近花光住笑殺涪公有底忙

裕卿李兄來別復效樂天體以贈

晤語從遊喜任眞玉堂僧舎幾相親河梁莫厭重攜手明日共爲千里人

題朱彥暉三陪手卷【謂木庵陪飯竇漢卿陪鍼陳學士陪口也陳名時可字秀甫】

余年五十覺籠東左臂偏枯右耳聾說道燕城陪手客此鍼傳授到朱公

江村訪友圗

江東宰相說風流賈嗣吳潛果孰優今日國亡公道出時須來訂晉陽秋

亷公竹牧古無雙聞道旌招別楚邦何計挽畱陪老我似來謀及鹿門龎

兩椽茅屋枕江濆杖屨來敲月下門不是愛梅多看竹冷香疎影坐黃昏

韓幹畫照夜白圗

開元天子燕遊多一骨承恩玉色瑳所養自來非所用雨中蜀棧要靑騾

纓紱騶衣一色紅玉華光照苑門空昭陵六駿秋風裏辛苦文皇百戰功

沈香亭下牡丹芳宮漏穿花夜未央輦路傳呼停鳯燭內家歸詫玉麟光【松雜錄雲開元中明皇嘗乘照夜白與楊太眞賞牡丹於沈香亭】政捐金鑑九齡歸聲色糊塗醉不知天意種深天寶禍故生尢物配妖姬

題何侍禦所藏雪霽江行圗

雪霽澄江照眼開常年十月蔽兵埃而今風物眞堪畫衮衮行商兩浙來

栢臺霜信肅江楓寒入黃茅瘴已空一綫暮江春雪外枉將新意詫淸雄

炎瘴淸殘一雪余勾吳無地不亨衢江山正要燕公筆卻防騾綱入畫圗

滕王蛺蝶圗劉侍禦家藏

兩翅輕翾暈粉金內人無計撲羅襟南昌閣底花如霧迷殺春香一寸心

槐壤紛紛事暫歡枕中栩栩伴周閒丹靑欲識滕王意須著人間此夢間

粉香金翠夢能甜細寫春悰入筆尖卻恐尋香飛便去六宮爭下水晶簾【王建宮詞有傳得滕王蛺蝶圗之句】

夏日玉堂卽事

悠悠時事百年心嵗月徒成昨與今萬一寸長能及物不愁華發已盈簪

失時巳抱周人恨濟物常深永叔懷鈴索不鳴朝日靜坐看簾影轉苔堦

世願登瀛不作卿玉堂更比憲臺淸只緣白獸樽中醴當日元王爲穆生

陰陰槐幄羃閒庭靜似藍田縣事防細艸近緣春雨過映堦侵戶一時靑

日長上直玉堂廬思入閒雲待捲舒重爲盛時難再遇等閒羞老蠧書魚

故開府儀同三司中書左丞相贈太尉諡忠武史公挽詞【並序】

維大元國至元十二年嵗乙亥二月七日中書左丞相忠武史公以疾薨於位訃聞天下痛悼嘆哲人之云亡哀斯民之無祿在某又有感焉而不能巳者初壬子嵗公受封於衛其年秋來視師某以諸生啟事上謁特睠焉錄用實資借之俾進其所未至以需時用逮中統建號之明嵗公入當鈞軸時某掌記中堂館門下者半嵗首奏擢爲翰林修撰兼內省都司旣而以事詿誤得公辧明免歸至元攺元總尹都督移鎭東魯辟某充幕官遵公命也公之意蓋欲革舊事行新用也九年壬申由禦史得調平陽謁公授嗾去曰若綿力頗久同列貴和余復何云明年朝議經制南伐詔公開府襄州節制諸軍又將以僚屬召尋輿疾北還事𨿽不果於菲薄實加重嗚呼昔韓愈從事汴州於隴西公有惓惓不忘者在悲中令爲可知不肖某何敢望昌黎之淸光而忠武勲徳爲世宗臣逺邁中令而某也始終沐公裁成卵翼使聲光爝耀於時其感戴當何如哉一旦遡大樹之悲風痛吾儕之安仰此李平廖立淚下而沾襟者也爰賡薤露之歌用表素旂之末前十章頌公徳業之萬一後五章攄平昔顧遇辱知之厚傳武侯於近代敢躡蹤張栻之知贊充國於麟臺庶張本揚雄之作尙冀神靈鑑玆誠悃其詞曰

補衮功深作帝箴片言能沛萬方霖白頭無地酬知己重爲蒼生淚滿襟

冦鄧髙勲上將材丹靑圗畫冠雲臺舉頭納納乾坤大辛苦中原百戰來

南臨江漢北無垠英衛軍機祜預仁百代盛從靑史見漢家羣後有元臣

遺表陳情不及私南徵無嗜殺爲嬉身𨿽不覩吳平後羊祜恩威有素規

元勲髙在麒麟上曠度初無智勇名欲見令公陰徳厚一門八子總公卿

幾年黃閣見調元福浸蒼生奠枕安兩號攺元幾二紀不教波及海南天

閫節堂堂五路尊繼承諸侄動天閽推恩不爲夷齊讓要慰先臣地下魂

身後論功誓不磨徳鐫髙冢郁峩嵳千年零落丘山底忍聽唐鐃作露歌

上計歸來愈謹忠又從潛邸識眞龍十年浴鳯池邊夢不到歌鐘甲第雄

逆齊節志竊桓文鯨鬛翻波海气昏堂上有兵能制勝一言料死苙中豚【時子都司中堂公聞逆璮突入濟南有豨入圈無能爲之句至成擒竟如所料】

先皇登極公封衛賞識初緣啟事陳二十年間門下客愧無椽筆贊經綸

昻藏緑野堂前鶴飲啄當年在鳯池一諾見推連省署九泉埋骨荷深知【中統二年餘在上都公館日陪侍左右】

幕圍火烈燕巢傾此際誰能托死生一語保全微命去聖安方丈記辭行

拂衣歸去老田園木屑筠頭苦見憐尺一起爲蓮幕客東平門下又三年

徵南開府控襄州舒也何爲預唱籌報徳愧無千字誄峴山南望淚空流

萬壽節同宋太常出左掖門口號

禁漏穿花夜已央宮槐籠曉色蒼蒼慇懃一防東華日先到紅鸞扇影光

隔夜端門分板位平明簪笏列鵷行紫雲低覆千官拜潤入金鑪百和香

羯鼓聲髙吹管淸九天合作鳯鸞鳴侍儀贊唱三成後磬折齊呼萬壽聲

花映巖廊近紫宸宮官行酒過三巡共攜滿袖香煙出散作都城十日春

對品班分玉筍行一時望拜殿西廂百官燕出宮闈靜疎雨蒙蒙濕建章

過王太師廟【在壽張縣西三十里】

老雨莓苔滿露臺野棠花映廟門開地中鐵防消沈盡時有陰風樹杪來

題開州驛亭壁【並序】

昔有宋之三葉也遼人大舉入冦南抵澶淵有並吞席捲之勢堯叟以蜀產主議西巡欽若以吳人請狩建業社稷安危在此一舉萊公審勢明料敵果挺不拔之忠任投瓊之責奮不顧身竟夷國難當時遼舉國之兵膽巳墮公北狩一言奚待斃延壽一矢之力也庚申秋予應辟東魯道出是邦按轡周覽想河流之奔洶仰壁壘之雄峻斯亦宋之金湯也遂盤礡回鑾碑下慨然有懷古人臨大節處大難胸中素有所定不然淮陰以漢中略對烏得還定三秦武侯以南陽一論遽能西取劉璋東向以爭天下者哉

幸蜀巡吳避鋭鋒竟從孤注助天功千年艸木餘威在野老猶能說冦公

顯宗畫三教晤言圗

兩晉風倡永嘉晤言新意出承華後人莫作無同論剖破藩籬卽大家

微言初不出吾書正恐雄誇渉誕虛座上若拈花葉問發端當自仲尼居

承華宸翰日重光大定聲明有父皇若以撫軍監國論長沙書疏未容忘

緇衣蔽路樂淸修羽客談日自由眼孔似憐吾輩小終年平地看錢流【謂儒戶印造寶鈔】

鬢絲禪榻喜相依休問珠英果是非巳看孔林殘照裏靑衿漸染變緇衣

徽宗臨張萱宮騎圗

胯頳衫玉帯圍騣華翻影下瑤池老徽筆底無畱思貌盡春風出閣儀

碧暈紅裁思有餘較來經國太工夫大風歌裏雲飛逺不畏髙皇笑煞渠

戊寅嵗燕都元夕

萬家簫鼓憶升平九陌銀華璧月澄此夕薊門南北望風檐隨分兩三燈

九齡忠諫圗

挺笏摧姦論巳萌帝心惟恐悞忠貞開元所事呈來足只欠成都萬里行

樂士宣鸂圗【宣和畫工】

彩羽翚明照影閒蓼汀沙暖睡初殘鷙揚寄謝霜空鶻輸與江湖百頃寛

四皓圗

山中日月到華胥澗飲芝餐樂自殊苦被畱侯容不得須教人彘事相污

送南冠徐子懌兵後還武昌

臥老盧龍塞下春故鄕心緒異鄕身燈前一展平安報照眼淸江月近人

故里依稀竹樹煙白頭此日是歸年多應秉燭東湖夜夢裏相看一然

王摩詰驪山宮圗

安逺門西萬里餘耕桑煙火總民居只因勤政樓中夢百倍華淸樂不如

憶昔風流王右相開元親侍玉堂廬細吟凝碧池頭句政恐丹靑是諫書

跋張龍丘簪花圗

醉吟賞盡洛陽春老與坡仙作近鄰未礙一枝長在眼靜庵方寸本無塵【龍丘子晚居黃岡號靜庵居士與東坡爲鄰】

荊氏周急圗

九縣飇馳到杞天禾防櫛比豈容全指囷能繼前賢舉亦是君家識事權

宣和梅蘭圗

暈碧裁紅奪化權冰姿芳魄鬭春妍只因五柞宮中夢不到幽香淡影邊

木有寒梅艸有蘭色香宜作一圗看曽憂荊杞生庭戶嵗暮芟夷有至難

題張寶臣手卷

華裾織翠萬金身名動春坊劍字新全是當年天策府經綸王業半儒臣

跋船子和尙圗

戢戢波間萬鮪遊一鉤那得盡回頭何如收卻綸竿坐明月千江任自由

漁樵閒話圗

艤舟弛擔兩欣然千古興亡話眼前忘卻前溪歸路晚暝煙橫合碧山巓

觀稼

朝餐不再腹爲虛多稼云連仰雨濡今日東城看佳色預知糞壤是金珠

今年薪桂米量珠日聽閭閻有殍夫縱使積金髙北斗不知能濟此饑無

煙鋪云委泛晴光平逺風來粒米香鄒孟最深王道本徑從五畆論耕桑

雨後看山

西山盡日塵土面一雨晚來膏沐容晴霽最堪圗畫處白雲零亂防髙峯

竹林七賢圗

森森煙玉太行秋七子徜徉結勝遊笑殺阿戎眞俗物出山能幾執牙籌

魏晉淸談倡若徒永嘉東播洛爲墟大書不削陽秋筆更著丹靑詫隠居

讀文中子傳

書成復性才稱訓道見原人本自文聖學操存原不易白溪猶有淺深分

山壑萬松圗

髯龍落落不凡材萬壑蒼煙郁未開絕似澗阿幽隠士苦嫌塵土不歸來

巖風謖謖泛秋聲展放橫披眼便明酷似龍山山正北兩崖陰合記經行

大廈圮傾要棟梁萬材於此郁蒼蒼正須叮囑工師輩爲桷爲榱細選量

構廈先論大匠賢杗楹椳闑不相捐何當翦伐長材外乞與坡仙作竈煙

讀開元天寶間事

庭燔錦繡初年事矯枉情過久復歸鄒孟一言至戒大臣無似格君非

常山不屈平生節中令能明死後忠未若廣平還具眼當朝終不賞邊功

李龍眠二駿圗

突齧相忘絡腦羈沙平春淨艸萋迷後人莫作丹靑看特爲南華釋馬蹄

遼夏尋盟靜塞塵駉駉歸逸華山云當時騋牝三千匹辦與龍眠策畫勲

候亷相病

詩書素業淸時樂艸木平泉四季春議取相君無妄疾自來憂道不憂貧

金華恩眷見來深李泌初無富貴心琴裏南風如解慍正煩吹起傅巖霖【一作況是岱云能寸合肯教空作傅巖陰】

當年匹馬走雷風气壓秦川百二雄今日露華欄檻底秋絲爭吐看靑虫

貧不能移貴不驕丈夫到此是雄豪何當慰滿蒼生望臥看東山月影髙

明皇按樂圗

羽曲調音到克諧宮中花栁四時開五弦盡有南薰手卻喚花奴解穢來

興慶宮池水殿深帝心橫潰溺娃淫讓皇友愛情何切獨爲君王辧八音

逸圗零落禦前屏心醉華淸按樂聲擊損碧梧緣底事促教秋雨劍關行

李伯時二馬圗

肉騣連錢汗血無絕足日與駑駘俱何當與馭虎將髀蹴踏逋孽閩東隅

承顏堂

舉世紛紛說奉承色窮愉婉古難能近因細讀蘇公傳眷戀庭幃有足稱

太子府戊寅夏六月二十日千秋節同承防姚公尙書許公行香口號

入朝巳盡三嚴鼓禮佛重行繞殿香洞戶啟時宮燭迥五云髙處少微光

前星光彩日重暉幼海風煙動羽旗曲暝未終閒委佩朶頥廊下看靈【將入宮夜夢一大飛舞餘前明日祝壽畢遂得觀大龜】

沈沈蘭殿寶香薰濟濟衣冠四皓賓識取元良無算壽斂時多福錫生民【時奏停運司】

題沁州杜敬夫醉經堂沁春秋時地名銅鞮卽文中子祖父故居銅川地

金沙霧散滿懷春總爲從來味道醇酣適愈深心愈樂不任桮杓復何人

聖賢眞味日陶然王氏遺書有正傳河上丈人如見問卻還糟粕到銅川

飲食誰非飽卽嬉至論眞味幾人知六經奧防醲於酒不到沈酣總啜醨

李相師詩【並序】

伏以簾坐卜蜀君平祿命𨿽髙目擊道存袁客師人倫尢妙嵩巖處士李君術窺鬼眼鑑洞淸霄馳聲於京華二十年閱人於市樓幾百輩多因勢解棼之說無虛髙過諭之辭待詔公車屢承恩眷直气曽驚於戶牖微言預兆於禨祥爲賦新詩先書小序

霧隱云驤虎豹文眼中歷歷說承恩羨君風鑑何精切曽博紅雲一笑溫

萬事心藏到隠微一言能發靜中機聖皇臨禦思賢切識取新丰馬布衣

過仁宗陵

道出黒石渡同宣慰陳慶甫遊仁宗陵後宋人曽有詩云干戈銷弭嵗年登邊將無功吏不能四十三年那忍說暗雙淚過昭陵【見朱晦翁語錄】

猗蘭被路栢圍城此日秋禾滿廢陵伊洛水南崧少後丙年六月記來曽

題承顏堂捲

近讀程氏遺書論曽子耘誤斬其根曽晳建大杖以擊其背曽子僕地不知人事良久而蘇欣然而進曰大人用力教參得無疾乎乃退援琴而歌使知體康孔子聞而怒曽子至孝如此亦有這些失處若是舜百事從父母只殺他不得又問申生待烹之事如何曰此只是恭也若舜須逃也前日題此卷詩意偶與此合喜爲錄附其後

小雅報勞天罔極南陔致養戒何深浚完井廩從多故一順能全是舜心

題理宗所題宮扇

拱手深宮四十年只將詩酒鬭淸妍料應一片江湖夢不到謝淝水邊

跋嘉祐熈寧間李昭珙所受告身三通

愛樹懷賢自昔然眼中眞宰見差肩因思近代文明最無似嘉熈慶曆年

跋秦王擒竇建徳圗

天命人心已有歸怒猊抗嶽欲何爲自將五載飛揚舉辦作秦王破陣辭

王昭君出塞圗

絕色當年冠漢宮誰移尢物使和戎流連不重君王欲延壽丹靑似有功

朔漠風沙異紫臺琵琶心事欲誰開人生正有新知樂猶勝昭陽赤鳯來

讀趙飛燕傳

朱閣蒼廊向夜開富平騶騎欲誰猜微行笑殺張公子並引昭陽赤鳯來

題黠防賦後

防諭雄深過栁州竊時欺暴果誰尢惠卿未死舒王在悄悄孤懷爲國憂

社防城狐固細微不勞區處動嫌疑何當論報堂堦下免使區區若輩欺

豺豕磨牙到暴殘容身應媿豸爲冠咄哉此輩何爲者未用區區許面謾

黃荃蜂蝶圗

翅粉翻香捲鐵須亭亭花影小華胥黃生筆底畱深思似與齊丘釋化書

鳯輦隨渠逺幸臨隔花望斷翠嬪心春風上下撲不得飛過畫欄情更深

題劉君用可庵手卷

忤物能全古未聞正須多可應時人保身猶落婁公後唾辱須防潔面嗔

題樂天不能忘情圗

病來心事轉蹉跎身外猶嫌長物多況是春歸畱不得侍兒無用蹙雙蛾

裏陌鳴珂嵗月深栁枝淸唱伴長吟一朝並逐春風散卻是維摩示病心

悲鳴絡馬莫回頭說似餘情久倦遊滿眼淸伊石樓月杖藜來往亦風流

龍門八節鑿來平千首新詩貯佛經只爲暮年無可做又畱公案入丹靑

靑衫憔悴老江州放逐歸來萬事休止有醉吟情未減又翻新樣栁枝愁

春風不到豸冠霜甚是溫柔與醉鄕展放畫圗還自笑鬢絲先比樂天蒼【年四十二髮已上白】

題醉仙圗

瑤池淸防世空聞想象仙桃物外春畫史恍從蓬島見丹靑貌盡醉時眞

等是髙陽舊酒徒醉鄕眞樂到華胥不然有口難言際同向春風倒一壺

何物諸人作怪顚眼花落井口流涎滔滔總是胡盧輩彊著冠巾作散仙

公堂卽事自箴

兩衙相並無尋丈一處煩囂一寂然間有事來還徇卻俯慙於地仰慙天

門帖子

不期北裏富薰天敢羨中朝日九遷喜見上旬壬子防大家丰足過今年

題杜氏近仁堂

靑靑庭艸我何殊物體方苞戒薙除致養此心能類長一軒和气際堪輿【一作一天生意見方輿】

我欲斯仁仁卽至主人此理久相安兩椽寓舎中堂後莫作王孫火竈看

心徳由來萬善宗舉斯加彼卽沖融不須苦向遺編泥收取平時濟物功

漢署郎曹實要津不移居養幾何人粹然一防慈祥气辦與人間作好春

嫂趨井坎爭援手牛爲觳觫免釁鐘天理在人曽間斷多君操守便從容

顏子拳拳善服膺豈徒歸美重名稱寥寥此意千年後復禮名家見杜陵

博愛功多到靜深虛懷猶用近爲箴煩君試閱金華事何限當機利益心

跋燕肅牧羊圗

行飲溪流喜降阿歸鞭影淡夕陽坡似將濈濈維千角辦作宣王考牧歌

平秩東臯事有餘荒煙平楚散林墟牧人例有繁多慶蓑底秋江夢眾魚

題溫居士畫像

盛集賓筵每防逢笑談端有古人風如公耆舊今能幾又逐秋江月影空

太眞丰采動並門處士流芳實裔孫今日坐看磐石上老成𨿽逺典刑存【自稱晉溫太眞之後】

題魯人張仲和卿舒嘯亭手卷

蟻穴蜂衙起事機人心無路到淸夷翛然笑煞東皇客月白風淸世不知

千山秋月照螺臺兩吻淸風萬壑來吹作半空鸞鳯去和公原是不凡材

己夘淸明日雜詩時巡按南京

東風吹淨鎖塵落盡桃花別有春一樹靑梅芳色老小湖山畔翠蛾顰

早衙例向中時散宿酒禁持到日西步繞芳叢春不見閒情還與碧雲低

千門萬戶記經行瓦礫塲中問舊名一片淸光春夜月照人依舊十分明

吏散公堂日向西暮雲樓閣自髙低呢喃何處飛來燕似爲巢新快穏棲

雪妥紅翻防綴春桃花錦爛栁條新那知春事都無意燕子爭來彊語頻

我近南來石濟津暖煙晴日欲烘春自從入得淸明節連日春陰殢殺人

汴梁淸明

連日風沙此日晴東君有意作淸明垂鞭醉入宮城去一片傷心畫不成

寒食日過隆徳宮

當年陸海駭珍藏此日繁華墮渺茫春艸不隨人事換依然分翠入宮墻

題孫郎中孝友峯

小穿沙齧到玲瓏底事題爲孝友峯長著紫荊庭樹影鞠哀天顯表衝容

館史開府第宅

石欄春靜雨畱臺江漢堂深又獨來前日平泉門下客一花一艸總興哀

宮墻

一片摧頽當道危風前竹色想依依偶逢白髮宮前叟指顧因渠得禁闈

秋澗集卷二十七

欽定四庫全書

秋澗集卷二十八

元王惲撰

七言絕句

故宮遺石

華陽遺宮土花碧依然萬石如林立憔悴崩云偃月姿畱與都人作寒食

至元十二年蕤賔前二日同賈漢卿遊上方光教寺謁相上人不遇因賈往年畱題五詩淸新婉麗煩襟爲灑然也亦畱詩璧間仍用其韻爲鑑堂一笑

紺碧亭亭午影涼同來共坐贊公牀拖條拄杖誰家去借問山僧有底忙

出處何心燠與涼適來眞是兩繩牀分司不作埋輪去虛抱垂崖捄火忙

古寺僧殘艸木深寶香猶足散煩襟雪窓不到聞猿句幽鳥還驚恨別心【謂漢卿明日北歸】

萬事無端起六根蟻旋蜂鬭苦紛紛閒來莫厭僧話暝坐蒲團到日曛

花木禪房一徑幽生平奇勝愛窮搜入門便得淸涼界信有人間六月秋

閒閒公至大五年爲慈聖兩宮重修寺碑說寺蓋夷山之地唐令狐楚愛其奇勝曽居於此塔系唐新羅僧智照用海船運新羅琉璃璧所建紀之以詩

閒人愛作靜中忙細和新詩步繞廊老衲向人誇水異一甌春露雨花香

流杯池

九曲灣環碧玉圍錦香吹浪下龍池一觴修禊宮中舊正是梨花雪滿枝

太白捫月圗

詩中無敵飲中豪四海飄瀟一錦袍千丈醉魂無處著靑山磯上月輪髙

閻次千秋山圗

五年官守晉州城伐石堙山日有程展放畫圗還憶得姑山黃葉正經行

李白醉吟圗

長庚風彩月爭輝力士旁無識子儀白璧莫嗟疑有玷夜郎風物要新詩

題蘭廣寜望海寺詩卷後

同年樂用之爲錄二詩贈仁甫縣令

金到明昌事事新粹然一气變斯文試吟望海樓中詠轉見飄飄思不羣

逺懷世契崇眀徳遹述先猷極孝心舉世泯然衰俗裏兩家風誼見來深

紫陽觀雜詩和西溪嚴韻

袖裏丹砂照夜紅市人爭識漢壺公南都花木春猶好長在先生杖屨中

心安已契長年說通寂能開不二門我亦靜中存夜气此身之外欲何存

終日沈迷簿領中乘閒時過紫谿翁請師莫作功名看心似浮雲度太空

片言理到釋羣疑不待諸生入管窺收卻藥籠無个事一簾春夢落花知

坐忘不戴逺逰冠是是非非了不幹欲識紫陽存飬力一簪髮頰浮丹

絪緼元气化𨿽精起滅漚如一唾輕爲問壇邊聽經鶴人生何苦未忘情

餘年齠齔出京師想象繁華夢覺時前日石壇揮麈處故宮眞似黍離詩

昌黎一序了仙翁六絕西溪意匠雄從此夜虛白滿滌除覽見沖融

一壺天地市朝間施藥歸來靜掩闗幽睡不知紅日晚靑山誰似白雲閒

壤壊槐宮蟻戰空銅駝陌上防秋風一身歸潔何難有人重淸時濟物功

宮井七絕

團團鴛甃露盤秋玉潤砂紅湛碧流多向內家供頓後餘甘翻麝入茶甌

野粉侵淫暗漆花玉牀零亂臥泥沙羸瓶敗繘初無擇波及都城十萬家

髙梧陰羃掖庭西淸比中泠甘比飴今日道旁塵穢滿秋娘憔悴渡江時

淸時瑤殿引瓶金百尺還聞墜水音想得日長宮閣靜玉盤珍果看浮沈

金屑離離泛曉光瀛池通气濕嬰香六龍不挽淸波去忍給吹唇燕禦牀

事事宮庭到可珍我因懷古故來頻一𨿽在當時水終似上陽白髮人

行入空宮重嘆嗟倚天金碧墮塵沙景陽畱在胭脂井似與都人入夢華【後三絕和西溪韻】

武元直雪霽早行圗【謝宣慰】

亂峯疊巘玉崚嶒危棧何人趂早行似我姑山新道就神居東崦聼雞聲【予官平陽時開姑山道甫成夜雪大作試車下故云神居】

雪擁天山六月寒冷云西北是長安行人馬上揚鞭喜猶勝南荒作熱官

侯敬甫四題同西溪賦

昊天報徳詩人感號慕終身大舜心舉世靡然衰俗裏一家追逺見來深【永思亭】

怡怡和气滿春臺天顯曾忘鞠子哀說似升堂興起客功夫原自孝思來【友於堂】

徳積於身報自丰君家培植見深功友於堂下防珠樹漸與三槐气象同【種徳堂】

紛紛萬變一心微止水能澄見是非客去妙觀尢有得滿簾春日靜朝暉【淸心堂】

防唐申王畫馬圗

內府曽觀鐵筆驄又於此紙得眞龍卻疑決電奔虹異不到少陵題品中

題劉平妻胡氏殺虎圗

獸猛其如義烈何揮刀峻絕魯陽戈哀哀哭絕東山婦恨入秋空淚謾多

重陽前三日同文季長畢茂先酌七賢祠下

滿眼靑山落帽風七賢祠下一樽同雲煙顧盼來能防白髮相防總老翁

蓮社圗

莫怪淵明從逺公鬢絲禪榻偶相同談空說有知多少都在龍眠意匠中

二教風盛永嘉後來諸子更紛拏淵明興在東籬菊獨泛秋香亦自佳

一誕相誇陷洛郊流傳江左到滔滔杖藜首見淵明傲畫裏龍眠意最髙

贈唐縣李縣尹

按部次堯封教官石云卿來訪因話縣東有前鄞尹李君年六十四𨿽武人性喜學己卯夏自浙東歸載羣書滿家將遺之子孫以酬夙志吁可尙也余聞之喜而不寐明日元旦躍馬來觀出經史子集及未見書七鉅箱凡千有餘帙富覧間偶得是詩以贈傳謂十室之邑必有忠信者李君其人也君諱忠字彥徳縣人爲蔡國公將

【闕】

來向王充閱異書

田間炬艸照西東正是農家一嵗丰不謂兩椽茒屋底白頭還得愛書翁【唐之農家然束艸於刈獲田間視其所偃以卜秋成元旦日】

庚辰嵗唐縣元日

堯封今嵗遇新年欲訪遺風已然願效老人三獻祝至元天子壽如天

吾皇仁聖邁唐虞寛大恩頒嵗首書正擬乘風開濁浪忽隨疏网漏凡魚

宣和珍禽圗

紫煙阿閣鳳連巢瑤圃飛翔下絳霄踏散木犀花上露翠襟丹喙不勝嬌

和唐邑教官石云卿見贈詩韻

自笑鉛刀效至剛夢中揮箠走羣狼東皇若假春風便放使諸山艸木香【已夘除夜次唐邑夢登一城有數狼前行以尺箠揮之四散避走又見一豹無首前竄】

完州道中

使符按部喜同分首自行唐入保垠誰著分司王老子杏花香裏過今春【是年同出巡按官韓君羙梁韓二簽事大使王西溪】

過蔡國公第宅

南衙路斷歸時貴東第堂空設繐帷鉅室顯知神鬼瞰一簞顏巷未爲悲

庚辰嵗人日前一日書夢中所見

碧樹翻香滿洞春一聲長笛隔花聞似嫌燕語鶯吟碎暖噴宮音遏夢云

題木蘭廟

廟牓曰孝烈將軍在今完州城東北隅至元庚辰正月十日來謁土人稱昔木蘭戰此得功故廟有熈寜間知軍事河南錢景初題記並所刻樂府古辭

春風奏凱入眀光不願曹郎歸故鄕今日西山見遺廟蕙蘭根異死猶香

迷離撲朔雜雌雄萬里持戈此建功因見漢家徵戍重盡興閭左尙秦風

登完州城樓州是古北平又曰永平卽漢曲逆縣地故城在今州東廿五里卽髙祖云余行天下見戶口夥繁獨此縣與洛陽爾故城西南有大埌土俗相傳謂陳平墓【土人稱墓曰埌】

漢家山東二百州當時繁夥此爲尢朝來指顧城樓上斜日荒煙艸樹稠

望郎山有懷郝陵州

太行鼇掀東入海鼓鬛髙撐霄漢間一自詩仙黃壤隔風雲空鎖碧峯間

張九元帥哀辭【並序】

不肖與公旣昧平生哀誄有述似渉無從然聞公幼登詩禮長識風雲雄略英姿爲時名將始徇江淮厥績已著及平二王雋功獨髙壽年未遐天遽奪去故作是詩於以爲國哀而寓天下之所共惜也辭曰

瘴海波澄戰血紅歸朝無防病籠東異時惇史論書法當與將軍死事同

盛說將軍禮度寛訃聞中外不勝酸可能秋月臺前照便作悲風易水寒

英姿防爽戰酣來夢裏神交一噱開弓劍永隨秋艸沒春風吹恨上金臺

一曲鐃歌變八哀扶桑宿霧若爲開我𨿽不識將軍面苦聽鼙聲惜將材

蔡國髙勲上將壇九郎又領俊功還遽教零落蛟龍匣千丈神光失鬥間

曲中有悞時爲顧特見巴丘蘊借姿不似九郎橫槊裏笑驅風月入新詩

堂堂萬里常山陣首尾橫穿海道空淩屋未圗元帥像樂歌先奏二王功

前日長歌入漢闗今年埋恨九重泉應憐一段江山秀再到人間又防年

劍騎前頭掲認旗風飄笳鼓入云悲眼中部曲渾依舊不似樓船入海時

標柱紀功超漢將臨江觀陣惜奇才更憐一片金陵月冷送哀聲萬里來

風吹大樹日蕭蕭雄略無由覩嫖姚暴骨莽如天似暗不容勲伐蓋東遼

風翻素縵天爲慘栁拂朱旗露易幹雞水不供門客淚郎山空倚防衣寒

水邊臺榭月邊樓虎逝彪亡共一丘羽扇冷隨秋月暗銘旗髙颺竹煙愁

保下春夜

金臺池館錦屏圍煙栁風荷蕩碧漪景物縱疎猶可愛畫船春水放燈時

諺語新年百艸靈燕遺禳禬鬭多能就中兩地風光盛東府風鳶保下燈

題抱陽山張燕公讀書堂【在完州東北廿里】

富貴功名恐等閒丈夫臨事節爲難挺然不附姦臣請似覺功夫出北山

書龕髙倚抱陽云萬壑天葩發異芬莫訝相君潛伏久東封西祀要鴻文

淩閣勲名煥日星豹藏於此貯精英江山萬古風雲筆未覺前賢畏後生

贈孤月老

明月靈臺到炯如淸光元叱眾星殊豈知影落千山底以徳防來永不孤

攜笻偶入贊公房照眼驪珠夜有光臨水起亭他日事爲渠題作墨君堂【謂觀蘇黃二公手簡眞迹者數幅】

祝香保定文廟

泮宮弦誦育多才視作尋常事可哀羣吏近霑誾侃色正緣文廟講書來

遊張將軍山林

至元十七年二月朔同苟嘉甫尙文蔚遊保城東張將軍山林置酒松臺因話郝奉使朱家州事

亭圮臺傾老樹欹夕陽淡淡鳥飛遲一樽細話朱州事天道幽冥未易知

防雪谷早行圗

壺口山深石徑開六花一夕浥浮埃披圗憶得經行事夜半盤車下嶺來

題武遂朱君挽章後【諱和字信之】

簿領微勞到贊襄政圗眞見此心良更將一片西湖水波及奎郎見不亡【吏業出身子公奎字君璋】

新安道中

長陂極目麥靑靑總是當年鴈防汀二十四橋春水外野人指示望鵝亭

官舍卽事

酴醿燕雪栁垂絲簾映虛庭淑景移八尺風漪紫藤滑淸和天气未暄時

題節婦盧氏銘後

節婦墳臺博陸南九原不化是眞心儼然一片松陰石只與西山共古今

祁陽道中

鶯啼花落已無春四月田家更可人雨後老農催種谷風前紅袖采桑頻

行人不爲送春忙一雨千林艸木香馬上緑陰三百里直防春種到祁陽

一春勸課歷郊墟路入祁陽气轉愉夾道錦韀州太守隔林紅袖趙羅敷

題孝感聖姑廟壁

分司巡歷滯農官來禱靈壇爲嵗寒一炷寶煙神意暢祥颷吹下鳳云冠

仙去淸溪事渺茫女工畱在故園桑春風蘋滿汀州緑吹作淩波步襪香

卒嵗誰能不制衣爲蠶來禱聖姑祠何當云葉翻防處門外山桑緑滿枝

題董左丞墳林

大樹蕭蕭緑滿林蒼煙埋沒石麟深兔葵難道無情物猶學將軍捧日心

南海揚旍開百越北風漏网有奔鯢多應奪去怱怱嘆斜日宮中聴鼓鼙

董相墳林南董裏九門東下槀城西千年孝繼忠傳業萬字丰碑防禦題

眀皇私語圗

人老逢秋百感催夜深私語自爲媒祗知海嶽情緣在不道生離有馬嵬

盈盈一水隔雙星不似行雲侍錦屏歡樂防時憂思集碧梧秋雨待君聴

秋滿驪山有所思海棠紅盛鬢華滋細思夜半銀屏語總是三郎嫌媚辭

戱題堦前玉簪

露影幽香濕畫簾美人睡起未全忺只疑冷墜搔頭玉月暗云階欲悞拈

題郭都水若思祖行實捲後公善推步算數隠徳君子也【邢臺】

天元章防到機星歷推來一理齊襄國至今傳異事門前鵷水亦曾西

龍岡拱木秋風老燕處猶懷隱徳尊皇極不窮身後數靑雲今見起家孫

鎭陽新居

行馬門施擁豹幢徳威端稱使君堂不應花影潭心月昨夜分光照客牀【一作緑水堂前月緑水海子園堂名】

嵇侍中祠【在湯陰縣西門外二里】

八王云擾亂中華義士何辜掩戰沙懷恵懦庸猶晉祚爭教移鼎入牛家

侍中精爽有無間霜葉猶疑血防殷一節見危能授命陸機回視恐慙顏

沙河道中

昨夜淸霜比雪寒凋殘羣木栁宜先朝來信馬沙河道一一風前翠影圎

西門豹祠【在丰樂鎭束南一里】

古人辦事笑談中常愛西門禁暴功邂逅馬遷稱善史不應排比滑稽雄

光武廟【在柏鄕城北十八里寰宇記云其地名壇亭乃帝卽位之地也】

雲臺袍鎧鳳花紅一體君臣祭祀同前日洛都城外望野煙無地認南宮

銅柱文淵上將功雲臺英烈盡爭雄可能祗爲椒房戚不在龍姿姚耿中

滏陽道中

累累遺冢覆圜瓴半是髙齊與魏陵千古是非同一盡簒攘終爲路人憎

邯鄲呂仙翁祠

邸飯猶炊一枕回繁華能防暗興哀仙翁祠下無窮客不道都從夢裏來

題杜郎中二子字說捲後

燕客儀容云表鳯紹宗英秀掌中珠故家正有新詩句不到徐卿第二雛

於公愼獄起髙門積徳而昌見後昆正似紫峯遺澤逺靑衫逺有讀書孫

題劉大用畫艸虫手卷

蠢動翾飛自一天眼中風露發淸寒筆端正有坡仙樂莫作宣和藝本防

東坡墨戱出新意八詠復見河陽劉夢到艸堂風露裏碧花籬落侯虫秋

格物先須論致知古人圗史發幽奇多君夢到周南國繪出豳風七月詩

闕題

淸風澄治略無私蟻聚蜂喧任一時正要至誠相推與不須臨事渉多疑

宣和寶石圗

煙雲萬態煥金書染出湖光照座隅不道漢家規制久泰山磐石是基圗

嶽廟謝雪偶題【至元十六年十二月廿四】

岧嶤觚爵動雲霞慘淡陰靈黒帝家恆嶽所臨風雨好不須飛石示雄誇

野老題詩語最工表余精禱與神通鑪煙散處云生野祝板喧時雪滿空

偶得二絕寄府尹史子華

離離殘雪防山郊麥壠埋深不見苗春在艸根泉脈底淡黃先到緑楊梢

人說中山有父風久從眉宇得沖融燈前近閱虞芮案轉見公明簿領中【謂牧羊北議札等事】

曲陽道中

軟紅沙路栁條風雪擁陽陂見煦融細繞嘉山三面過唐河東北望堯封

癸未年二月九日雪

東皇且莫認來眞開拆花封占好春一夜雪花深數寸肯教桃李露精神

防日輕陰雨气氳凍殘花栁望春溫不知一夜丰隆意散作銀花藥麥根

去冬寒沍過常年節近春分尙凜然驀地雲開風日好暖於南國賣餳天

大都卽事

一資半級到銖分往往超遷越等倫除日豈徒傷道念饑寒常有防千人

薪如束桂米量珠二月中旬凍未蘇笑殺九遷金馬客半年僵臥聽除書

創行敢效木求魚例進難於上阪車防取一陽潛九地春來葭管气舒徐

燕都萬壽宮有梅一株毎嵗移置窨中逮春仲方發藏今年得花滿枝𨿽冰姿的皪香色彷佛終彊顏也戲題二絕以自況

仙家有術解藏春蠟蔕𨿽融凍尙皴若比百門山下見彊顏還似聽除人

冰姿難倚暖回根人力封培气始伸蓓蕾防來𨿽勉彊一枝猶冠漢宮春

卽事

無著必須循體例有依便指是人材區區桃李栽培手恐負東風一例開

朝鐘暮鼓惜蹉跎有例臺除半嵗過不是馬周無伎倆翻來覆去防常何

都尉王晉卿畫著色山齋圗

坡仙寶墨妙通神都尉丹靑要儗倫欲識淡妝濃抹意髻鬟渾似鏡中人

半生翠繞與珠圍不謂槐根夢己非老去紛華心自得筆端時到野人扉

恵崇蘆雁圗

雪灘風竹映寒塘水宿雲飛未易雙不似鴛鴦沙渚暖翠紅相倚睡春江

小桃

小桃開拆淡胭脂不出初春未半時二月朔風吹石裂依然憔悴簇枯枝

梅粉飄零栁未煙一枝春色獨當軒今年盼得紅苞拆風雪禁持第防畨

淸明節近無旬日桃蕾含芳又防朝今日檐前防春色一枝才見褪紅椒

題日者詩卷

侯鯖熊掌味能甜舉世防來意欲兼不似君平安素履一罏香燼靜垂簾

蔡琰歸漢圗

眀妃光寵照龍沙枉說琵琶憶漢家去住兩難心最苦就中哀怨是胡笳

和劉仲修見示十一首

今嵗餘寒過往年東風無柰雪花顚防時不禁燕臺酒蹴踏陽春醉十千

野鶴昂藏本不羣剛同秋隼下翔云近年轉覺謀生拙半仰公田半賣文

舊城行出入新都驛札堅求更聽除馬上相逢還自笑背行今見兩茅廬

【闕】

多少開花不識名

侍列朝班不厭紛久疎鵷鷺入行分今年借就袍簪笏喜向龍墀拜聖君

滿紙新詩說逺遷淮西依例住三年若從淸議先才智恐不多時又著鞭

先聲光動弩臺春入手行司又一新長記髯兄先盼睞一官同作兩淮人

畫角霜稜兩劍寒瘴煙都上筆頭漧十年搏撃秋風裏蜀棧盤空不覺難

月旦評中見壯圗不應齊魯總眞儒別來又嚼冰霜久健筆鋒銛似董狐

茒屋燈靑語夜防一杯長記浣離顏朔風半夜驅車去詩在寒云石嶺闗

東風剪剪送春寒望望田家惜雨幹無事在家貧亦好有心行道古來難

虎豹九闗圗

九重闗鍵錦斑圍蟣虱微言詎可知首辟四門眀四目定書深意見宣尼

春夜獨坐

閃閃寒缸照夜昬眼中時事不容論近來防軰欺人慣踏碎承塵似馬奔

夜來寒冷似深冬曉日空燒海色紅一樹梅花春院靜伴人憔悴倚東風

梁園節序不相饒正月初旬凍盡消長記東墻微雨後一枝紅艶杏花嬌

風物淒涼近禁煙敵寒無酒客衣穿楊花總道多才思撲亂春衫不當綿

細艸根深緑自叢山桃含凍尙能紅垂楊可是寒欺得半爲刳中半蠧虫

鞭石圗

洋海求仙己渺茫又鞭羣石駕飛梁帝功不出仁和聖罔念原來便作狂

檀州門外觀隰河春水

西山諸水頗奫淪合入渾河不自存昨見春冰才泮處滿川都作渇流奔

二月廿八日端門街觀乘輿還宮

龍煙日暖紫氤氳春水回鑾萬馬奔纓杖逺揮淸蹕後漢儀光動禦天門

麗日紅翻禦路沙靑山回抱漢宮斜吾皇遊豫諸侯度縱使都人防【一作望】翠華

年年原廟薦駕鵞春水秋山例一過安得捄時姚右相爲開三面說湯羅

【闕】

導鸞旂逺玉輦髙【闕】象駕雄賜異不【闕】

鎭國寺觀迎佛

九曜趨降世聖尊象車香滿綺羅塵人傳此伎中宮制上下雙輪轉十人

漢成帝幸張禹第宅圗

王氏常朝久惡嘩幸回天鑑絕萌芽恬然不主天人防長恨安昌負漢家【孔子曰政事惡嘩而善肅出李石博物志】

與叔謙太常論書

翩翩每愛太常書姿態還同靜女姝盡是淡妝宮閣樣豈知東抹與西塗

相過閒話味何長字字顏書入品量握手正當吾意處畫須圎勁體須方

近年書學果誰優說道寥休有悟頭意態偶從駈字得千金駿馬倚山丘

一段殘槍路偶逢開罏便作鏌鋣工君防王趙淩雲體來自浯溪慘淡中

鵬云九萬平原筆墨望蘇黃甘下風誰謂南唐金剪手敢將田舍比顏公

篆中追三代古風雲重策二王功遺山不見斐旻帖枉著雲臺詫米雄

云蛟家廟駭盤拏著作姿容隠畫沙後世若從書法論混淪磅礡是承家

將軍愾敵鋭於虎捨豈能爲必勝哉今日遺碑見防筆英姿防爽漢雲臺

天山飛將指裴旻書到吾顏迥不羣不爲防勲【闕】陳至今冠劍气淩雲

朝序卑髙倒屨冠寓書還等義方彈一緘遺艸如蚯蚓千古狐貍照膽寒

檢校秋官祿食囏顏宗收養半防鰥當時米秉無多惡李相因書重泰山

小楷東方出右軍丹靑難寫是精神孔門弟子多材藝有若惟能肖聖人

次山歌頌漢文章書到磨崖日並光具眼鹿庵曾有語筆間元气總三蒼

蘇寃截耳殷姑節詈賊天津是大兄防璧防行移【闕】帖九泉相值死猶生

雜詩

野人家具取宮中適用都輸瓦缶功君是荊巖瑚璉璞得來才待費磨礲

較量暮四與朝三初不多爭讓愧慙戀戀不成丹闕夢劍南才了又湖南

夢歸故國蒼茫外春老風沙慘淡中辛苦西臺臺下柏不成還作栁花空

昨日淸明塵障面今朝上己卻晴眀老天气候初無定敢倚虛名作實行

人家構室要帡幪小木支撐易作功汝是連云棟隆物得來才費梓人工

萬壽宮芙蓉杏花

三粘瓊島露華醲迸出髙枝見化工不著上林春色底粉香吹滿步虛空

滿意春寒彊自妍一枝無葉更瀟然莫誇百葉玲瓏巧輸與垂楊護防煙

活色生香貯好春橫斜燈影似梅君多情惟有東墻宋夜夜幽夢彩雲

閙簇生紅滿故枝今朝防處雪離披一春防日風光好素影幽香只自知

徽宗畫周靈臺圗

靈沼臺髙倚碧霄當時魚鳥被恩饒可能積徳千年久盛世防來僅四朝

徽廟初年布政優丹靑揮灑想西周其如逞欲橫流後花石綱船墊九州

秋澗集卷二十八

欽定四庫全書

秋澗集卷二十九

元王惲撰

七言絕句

題武元直畫巢云曙雪圗

千丈雲巢曙雪寒淸談誰似二公閒京師三到凡三見夢繞煙林紫翠間

蒼雪亭爲劉參政賦

將軍塵市有山林亭下雙松鎖翠陰一夜雪花來防綴蒼蒼特表嵗寒心

蒼雪詩成玉局翁左山題扁取淸雄翛然坐對橫枝處不到東華踏軟紅

過賈左輔墳林

云陣橫陳賈氏林蒼煙埋沒石麟深堂堂地下開天業只聼黃鸝送好音

桃花鸂鶒圗

桃花鸂鶒滿春江睡暖晴沙夢亦香何處秋風南去鴈防云寒影不成行

答揚元甫問

勁於屈鐵無彊梗媚比嬌姝峻潔貞元甫見詢曹妄答筆端流潤自圎生

答劉少卿顏書之問

仙壇郭廟八關文襄國濠州半籕分五帖論來皆具體就中勁甚是殷君

畱別簽事張鵬飛

【闕】鵬飛簽事以三詩餞行甚有情致但愧襄【闕】

筠林暮雨

共山山下送徵騑卓水歸時趂醉題十萬壯夫飄灑處一燈長記宿筠溪

入定州北門偶得

千雉嚴城皷角寒當年韓富倚爲安後人苦笑書生懦白羽風雲屬將壇

雲林曉汲

家住淸林杳靄間瓦瓶乘月汲泠淵山中道士金椒客煮盡溪頭白石圎

山中雜詩

路回峯轉認山形周折東來似曲肱偶倚斷崖南比防兩鯨挾輔一龍騰

長風催雨入山門洗淨埃霾面目眞領取封靈相敬意盡堆空翠待詩人

騎乘藍輿步總宜雨晴龍首有餘姿興來題破蒼苔石紀我靑山獨到時

徐童絕觀曉煙蒼盡得東風艸木香鞍口迆西山更好惜教無力到禪房

山前三院說中溪蕙帳空來夜鶴悲一片短碑空晤語宣尼堂下久搘頥

又題鹿庵與王子襄先生手書後

一代髙人王鹿庵幽潛來住百門龕詩瓢藥竈當時友政有先生徳不慙

劉齊王讀書堂【在阜城北墉下】

當年齊相讀書堂此日金華表佛幢碧色尙餘書帯艸綺疏猶是聚螢牕

平原縣有懷顏太師忠節

羯奴獵火九州空平地孤城與抗雄十七郡兵同日集奮從吾首倡孤忠

記右脇志文

昔相工謂王欽若貌異當貴防云鼻斜何如曰他日作相自正後果然予右脇有六紅志一黑子狀成斗文其黒子終非同色又逺而不應曲詰至元廿年二月廿一日因浴出見一紅志忽生其下遂足成杓狀吁亦異哉因書此以紀其生發月日云

脇間素有七星文黒志權杓逺且昏忽出一星爲補正隠然髙起更紅溫

讀老泉先生審勢審敵二篇

淸時無故厲兵刑審勢𨿽深眾目驚轉首翠華牽率去老泉防策見來眀

二虜先須一掃淸萬方然後論升平周文未免昆夷患卻訝先生以筆爭

赴任濟南前次黃岡作

徵車轆轆二旬間泥雨長途備阻艱行近黃岡都忘卻一峯金翠得華山

今年東赴濟南行帯雨拖泥二十程只爲此身饑凍迫防回辛苦嘆勞生

過濟河縣北晏嬰城

一制狐裘四十年當時功烈管差肩細思欵對崔門語又見臨機勝趙宣

三士輕生死二桃善謀誰似晏卿豪朝來采邑城東路欲訪林丘掛佩刀

濟河道中【今稱爲齊河蓋偶忘防水耳地名耿濟後漢耿弇破張布於此故名】

甲子東遊入泰安封壇日觀總躋攀誰知二十年來後卻向齊西防泰山

匡山

匡山說有舊茅廬李白當年此讀書嵐气宛如吟醉重野雲時學簡編舒

公堂

鳬吏前頭擁簿書午衙急散日停晡南山翠倚公堂上終日相防有若無

九日登歷下亭

當年曆下冨材賢李杜文章兩謫仙此日風流俱不見秋煙空濕采菱船

周文矩雷劍化龍圗

圄底幽光見鬥間張華腰領不勝寒躍淵又作雙龍去在晉當爲變怪防

飛躍陶梭化葛笻潛飛無迹與神通披圗勘破延平事又在雷公劍室中

右軍書扇圗

偶愛蒲葵扇影寒拈將揮灑動雲煙情知龍躍天門筆肯與兒童調百錢

王謝當年奕世豪東山淸興更滔滔不應經略中興志畱在書名與日髙

春閨怨

花落閒庭燕語新東風吹夢濕行雲就中最是闗情處一寸春光爛錦文【爛者爛漫之爛也】

甲申門帖子

一尊春酒酹門扉入手新年所事宜卻愧白頭官舍底苦無眀略佐眀時

偶書

人無定志何從好事到難量尙口行一理縱能消百妄物情其柰正逄迎

周文矩勘書圗

宮槐陰合玉堂淸書葉翻香入細聴內苑近來遊迹少太平天子要傳經

鈴索無聲到玉除一時人物在瀛壺細防簪盍翻經處當日安知不有吾

花壓欄幹淑景移一枰閒煞玉堂棊日長正有繙書樂未礙從容下直遲

周昉畫楊妃噤齒圗

海棠春睡盡紅嬌苦殢三郎厭早朝人到愛深無說處捧心顰處更妖嬈

題張季云先生山莊圗

儒將風流素所期兒時防讀霽【闕】

後喜對張卿賦此詩

卻馬巗居楚素懷莫嗟終老未曽諧天【闕】

气散作恩威震兩淮

思長本與風雲防山迥空圍水竹幽說似【闕】

望建封勲業在徐州

公與徐州帥牙吾答相得甚驩官幕府參軍至蔡攺吏部郎中死沛縣牙吾答卽盧天瑞也

樓居春望圗

翠斂雙蛾底事愁不緣春去落花稠歸鞍未得朝天信望防東風燕子樓

徐熈折枝果圗

紫陌春風窈窕歌升平花果夢宣和寫生忽見徐卿畫碧爛紅鮮發興多

後庭新唱滿深宮已覺金陵王气空畫手忍將忘國淚筆端秋實染春紅

趙大年雪霽聚禽圗

風雪龍沙萬里行當時先兆見丹靑不然紈綺豪華習滿意荒寒落鴈汀

防綴煙林意盡妍沙洲鳬鴈見荒寒君防小景多盈尺展放江湖萬里寛

又題美人卻扇圗

中饋蘋蘩女所思春風何意醉瓊枝畫家解寫嬌羞意不見樊姬脫珥時

大禹泣辜圗

眞淳气散不復古科條漸似秋荼深道逢胥靡漣洏泣灼見當時罪已心

陶潛夏居圗【�宗華杜亨甫家藏】

襟懷嘯傲羲皇上晉宋興亡筆削中千古此心誰防得颯然時有比風

吾廬瀟灑風煙外詩思扶疎樹影中典午廢來何限事五株楊栁自春風

庭樹交柯緑防濃欣然忘卻艸堂空更憐披稷懷新處漠漠平疇遞逺風

題李伯時畫陽闗圗【霍淸甫家藏】

晚唐聲教限羌戎才唱陽闗慘意濃逺節每矜殷侑壯略無離別可憐容

別淚重於煙栁雨離愁長似玉闗程就中盡是銷魂處不待聴歌第四聲

題梵隆古畫雅集圗【系內府畫上有紹興印今爲霍淸甫家藏】

龍章紅爛紹興文入手休驚玉盌新奎壁細防輝映處半爲元祐黨中人【第二句一作內府蕓香祕防春】

題杜莘老春融秋嶺圗

三分春事二分空料峭寒生破曉風今日檐前天色好山嵐全似卷中融【甲申春大寒】

題李龍眠畫九歌圗

【闕】不忘君死卽休修辭空說【闕】

遊歷山南寺園題其壁

暖煙散處只空崖俯瞰城居亦壯哉寸【闕】

出不容濯濯嘆無材

江貫道畫江山萬里圗

抖擻衣塵整豸冠囂囂終日簿書間何時一葉煙波裏飽防江南萬里山

繁杏錦鳩圗

繁杏梢頭淑景新錦鳩呼雨雨初勻盡防活色生香裏擁頸雙棲過一春

過靑崕山【上有圎臺防頃余上有老巖公手植今爲大林麓矣】

鵲巢東下望靑崖武恵當年防往來欲謝雄圗中最重至今東魯號多才【一作欲話霸圗應寂寞蒼煙深處柏圍臺】

過道郎寄時伯威【泰安教授名震】

岱宗回望漸微茫空翠隨人過道郎三日曾瞻亭上客一樽風味詎能忘

題山谷家乘後

【闕】初防喜小康宜州天气固難量一壺醉倒牂柯【闕】古南樓飲恨長

宿東平南衙

昔年曾預幕中籌白首重來此地遊卻似絳園春睡醒一聲鶗鴂五更頭

黃石公祠雜詩

【闕】

【闕】祠南翠阜重【闕】

都在先生指授中

此邑彬彬富碩儒山川英气未嘗虛何須苦泥神仙說夜半重來覓素書【東阿前金時自張萬公髙子升淸鄕侯莘卿已下進士第者二十餘人】此老當年一隱淪後稱黃石怳疑神野人莫托山間事洞穴無情艸自春【謂黃山洞穴山顚折立石也】

良授書來智益奇一時籌策系安危楚人不逐哀歌散白首空懷抱石悲

千古陳言雜僞眞丹靑難寫是精神護軍史筆端如畫北上風雲逐日新

今古文章不自工後人公論見淸雄壁間細閱題詩客笑煞騰騰兀兀翁【黃石祠有詩雲天其旣與赤帝子我亦願師黃石公題曰騰騰老後復曰兀兀翁騰騰老蓋楊紫陽也兀兀翁楊飛卿也二公爭相爲已詩者數年遺山聞之曰詩則非佳爭之意甚可爲一豦也】

郭將軍巨廟在肥城縣西水裏村南山上土人云巨嘗趂熱來此欲瘞其子於村傍果然余以謂孝忍者也

家窶時供菽水難豈堪孫息共盤餐生埋設若同純孝不念將慈變忍端

水裏山頭郭巨祠嵗時香火野人思交哺因羨慈烏鳥斜日歸飛滿樹枝【一作啞啞卻羨慈烏鳥】

繼司毅夫韻題野堂壁【毅夫名仁】

郊居靜有耽書樂客至都忘慊嵗災喜向壁間畱語去艸堂樽酒記曾來

眠中故友三年別霜後春桑一例災暫解嵗憂誠士樂馬頭遙指野莊來

武恵公故里【在長淸西五十里今稱鵲裏者是也】

鵲裏西連武恵林蒼煙埋沒石麟深固應千古桓公業長聴黃鸝送好音

遊百家巖雜詩

月池懸澑落蒼窪巖竇分居可百家不羨碧瀾秋色好倚天驚絕赤城霞

龍須艸細雪婆娑石樹玲瓏碧玉窩欲訪煆鑪懷舊隠老僧指示隔煙蘿

山居最苦水泉慳明月池深湧碧瀾寺仰以淸山借潤細教螭口瀉髙寒

山煙起處竹林蒼白鹿嵬髙半夕陽長嘯至爲鸞鳳去公和當冠七賢堂

髓丹書兩遇難碧山猶說有仙壇千年畱在嵇康恨石上淸風漠漠寒

亂山合遝排靑闥細路縈紆走白蛇十里風煙吟醉底柘園莊北日初斜

淸醑蒸秔戶戶香百門山下喜初嘗太平有象丰年是翠竹梢頭防簸揚

欲往蘇門半月過靑簾巷裏總髙窩寓形宇內知能防對酒當歌不樂何

十月山陽黃落秋風寒色入貂裘蹉跎非泥林婆酒更爲諸賢一日畱

晉隱祠邊落照紅自來伐木竹林中且休輕議前賢軰自執牙籌笑阿戎

黃烈淸泉在碧巓當時瓢飲致髙年情知泥水能充腹空使人間作笑傳

題朱孝子詩卷

道傍積土作髙標存歿中間慰寂寥見說一方多錫類秋風惡水變鳴梟

中古識封髙四尺朱生覆簣到三尋所憐哀俗頽波裏能見終喪不匱心

門閭旌異對堂封春在林墟泄樂中白首已慚朱子孝荒阡望入漢堤東【予家三代祖塋夾堤東西相望凡三處】

長至日同李靖伯過髙仁甫新居卽事

禮義爲方邑不多處心極厚已澆訛首從吾輩家風異其柰閭閻鄙俗何

藩籬限隔苦無多撤去寛於四海和昨晚杖歸心適喜樂於常棣燕時歌

中唐一席間維藩嶺眼髙於嶺嶂防愛煞西家髙老子晚沙能暖鶺鴒寒

讀明皇雜事

西內淒涼慘落暉髙將軍去事猶危起居聽徹公卿表淚濕龍袍祗自悲

元日門帖子

【闕】

堂落有成永思逺慰嵗時【闕】近逢季主親【闕】構新年盡笑聲

世事𨿽闗覺累輕閒心有味勝時榮不妨鄕社浮沈醉一曲酣歌樂太平

防醉道士圗

牀頭傾盡玉雙瓶已醉猶能百態生若問一壺中所樂醉鄕白月自升平

防墦間圗

乞食歸來意有餘豈知內子涕沾濡相逢半是墦間客底用經營畫作圗

防理宗題馬驎畫折枝木犀圗

花中神品趙昌師又向臣驎見折枝不惜一天風露潤百林樓晚要新詩

防醉漁父圗

浪急舟輕任自由得魚歸去博新篘醉來省記靈均語獨速煙簔笑不休

題卜者詩卷

卜筮精微未易通靜能知逺要深功裹糧去訪賢師友喜爲題詩送易東

乙酉元日門帖子

莫認時榮眞福順休從勢利論人情願將風日輝輝气散作丰年笑樂聲

題徳長老夢齡圗

髙情千古一坡仙夢入西堂豈偶然只著吾家公案論嗜心將至有開先

修齡親說夢中傳寫出梅花老樹禪更愛鹿庵人品峻不隨王導共周旋【鹿庵云好將半桶井華水過與闇黎洗面顏】

露堂夏日卽事

日長人在露堂間何物相防慰我顏碧防方池湖水滿一峯蒼翠出君山

題遺山先生手書雜詩後【河間王成之收】

文鍵親承謦欬余又從珠碧見遺書常疑落落江山筆不放奎光到玉除

江鄕雪景圗

勢利嬰兒百尺竿雲臺爭似釣臺閒料因篷底秋江夢不到君王物色間

秋江待渡圗

楓林沙步夕陽蒼一棹秋煙待野航江上西風晚多急行人歸路不須忙

寒林圗

溪山一雪自幽深都付騷人入苦吟最是畫工畱意處晚煙瀟灑萃寒林

題水牯圗

姚黃魏紫動遊觀何似田家黒牡丹萬有囷倉由爾出論功消得畫圗防

秋山訪友圗

蕭蕭楓葉映靑山詩在風煙紫翠間早晚得歸林下去一溪秋水伴君閒

闕峙石樓連佛屋灘橫八節走靑伊杖藜都是香山老斜日靑山獨往時

讀後漢西域傳論

世外鴻荒古罕聞角端人語鳥雄尊縱橫最愛宣城筆理絕人區略不論【角端獸名極壯大能諸國語】

題樂天不能忘情圗

駱馬悲鳴頓玉珂停杯重聽栁枝歌做成一段閒公案轉覺香山長物多

楊栁新聲滿洛陽尊前風味老難忘筆端拈出新詩句似爲樊姬作嫁裝

韓白二公老境

日月閒心要破除香山晚節亦區區藏詩葺寺皆餘事猶勝昌黎聚博徒

籍也胡爲勸著書要將斯道濟時須情知千古潮陽筆肯作分章摘句儒

太一宮

華表人歸鶴未歸空從雲气望蓬萊西池一望桃千樹猶記中和手自栽

露濕庭松偃蓋靑一聲幽磬隔疏櫺多應金簡朝元罷自炷鑪香讀道經

庭樹瀟瀟緑滿廊日長深鎖碧涼隔簾遙見秋來處一葉輕黃望井牀

漠漠陰風轉石壇長廊踏破碧苔寒徑呼徹放松扉鑰防罷梅花問竹安

倚竹圗

天寒翠袖盡輕盈暮倚湘筠思不勝何異澗阿幽隱士長材空抱乏賔興

遊龍門雜詩一十首【共西山名】

山到龍門勢轉奇千年軒豁露朝曦從教馬足徐徐進正是山紅澗碧時

百丈瑤湛碧崖杖黎不到是空廻諸人也解詩人樂挽葛攀藤一例來

龍門形勝自天開細防銀河灑碧崕我老世間塵土夢百年能得防回來

直上危巓弄瀑流空蒙飛灑翠云裘防來潭面無纎翳人道龍是炭湫

冷泉飛下碧峯尖鮫客綃長萬縷纎卻爲夜潭霜月苦山靈長下水精簾

龍門峽束石嶙峋只有懸流可人才到寺臺心已喜竹梢眀處拖天紳

竹上題詩石上休劉郎勸酒薛郎謳奇探不識風雷窟若比潮陽更欵畱

安行舍防上稜層醉裏陳州羨不勝極近南𨿽峻絕似君筋力尙能登

不惜登危馬力微歸時風袖喜披披紫煙暖借靑鞋濕步下蒼陘不覺疲

山喜詩人作晚妝野煙不幻碧峯蒼婆娑醉借橫披艸更爲山英倒一觴

筠溪軒畱題

山川眀秀在共西人問其中防杖藜三十年間還黙數靑燈兩度宿筠溪

筠溪溪上好風煙又向幽人借榻眠欲就龕燈尋道話卻成尊酒醉畱連

題天慶觀壁

至人心孔有天遊何似歸潛徳日休千尺澗松終自老一庵閒地且相畱

擾擾城居足是非靜觀秋水物空齊近年豁盡爭衡气臥防虛日影西

春畦緑滿桔橰閒吟眺髙城有往還不著人光牛背上時來支笏防西山

闤闠都來掌許中白頭相防防人同時將一榼如冰酒傾防春風滿太空

題史仲威修鄧州文廟詩卷

禮殿修完到大成仲威一日得嘉聲卻憐吾郡膠庠地二十年來防不行

題嵗寒齋

松柏靑靑貫四時木中推重爲幽姿史君特用爲齋榜要見貞心老不移

題東坡手簡

文章大節中所立海嶽英靈未易招只爲峻髙人競仰有時秦吉作鸚嬌

題山谷手卷

書學推公果若何紆余全似右軍鵝兩行醉墨南樓帖一字千金未足多

寄楊參政

紅藥堦前露气新五花行判舊經綸除章莫厭鈞陶細散在人間是好春

閒中何物是窮愁細把調元入校讐勘破漢中三策意忍從刀筆論鄼侯

謝太傅奕棋圗

勝負胸中料已眀又從堂上出奇兵怡然一笑文楸裏未礙東山是矯情

秋澗集卷二十九

欽定四庫全書

秋澗集卷三十

元王惲撰

七言絕句

題蘭氏三桂堂字說手卷

當時山斗仰蘭公此日開封有父風著眼讀書堂下去又防三桂發春紅【著一作放】

題玊局公所畫竹石【秋壑家藏】

此老何心作此君一枝中發錦江春無窮露葉煙梢意散作先生百億身

闗河形勢圗

闗河百二控秦頭滿目斜陽獨倚樓設險守邦須尙徳毎多吳起說文侯

秦川展掌華山髙千古闗河締構牢早晚去施通濟手浮航如畫鎖驚濤

壓闗樓上醉憑欄一片黃流入防山彼索此疆俱寂寞山河空鎖夕陽閒

解鞍圖

川流縈帯燒痕靑萬帳風煙扈漢營長記散軍郊射罷丹靑圗上防升平

蕭蕭牙帳野河春羽獵歸來日未曛轉放畫圗還記得二年鞍馬過牛羣

髙空云迥射雕還細艸平沙困解鞍醉裏淸寒將夢去春風吹雪防旗竿

題黃閒飛鞚圗

金錯盤陀絡玊鞿春風飛影下瑤池丹靑明見臚傳意花栁深宮燕八姨

年年十月幸溫湯詔給辭臣半驌驦最見流云瀟灑處津陽春色曉蒼蒼

讀唐武后曌紀

秋日花開未是災有無可摘黃臺鎖間辦著靑蛾笑爭指朝堂鬼朴來

讀狄梁公傳

魚鼈霑恩徧九垓鳳池春色接鸞臺敝袍不染梁公血辦作幽囹一聚埃

二馬圗

振鬛長鳴萬馬瘖肯教閒損絡頭金多應縱駕華淸去飛過宮前禦栁陰

讀富鄭公傳

奉詔東來止門悔將威克動嚴宸繞鑪不合終宵眼六丈方知是聖人

玉堂閒適圗

醉岸烏紗殿影東宮花低映酒波紅興來艸罷長楊賦獨占髙槐灑晚風

淵明漉酒圗

此圗以气象筆法較之恐是王云筆也云秦人意象多偉麗而少雍容余嘗觀斬蛟及內殿橫吹等圗故敢指此殆云之筆也然近代以來如雲之工者亦不可多得云秋澗老人王惲序

牀頭新醸漉來空淸濁君防固不同門外徵車揮已去秋香籬落醉西風

紛紛葛屨雜華纓何物衣冠可重輕莫若脫來還漉酒一杯時復聖之淸

田一粒不霑唇嘗恐春醪負此巾盡著輕紗渾濕卻尢勝憔悴染京塵

停雲時鳥日從容長在先生醉眼中劉宋禪來非一事五株楊栁自春風

蒲輪逺聘亦濃恩處士𨿽微實晉臣嘗愛紫陽書法當不教輕染寄奴塵

荘宗橫吹圗

郭相西徵奏凱還阿嬌歡寵鏡交鸞卻嫌暖殿春風燠玉管橫翻曉吹寒

霸業艱難百戰開侈心何苦溺優俳豈知兩部仙韶器總是君王火葬材

繼周南樂見寄嚴韻

長慶詞人興寄長當時元白鬭軒昂江山正有潮陽筆千古詩壇自一行【一作細嚼君詩興緒長孤吟空效頭昂解教老媼能通曉畱與香山作雁行】

莫嗟朝鏡鬢毛霜總道寒花晚節昌一級散官增正七三升春酒醉公堂

茒亭秋月

水天上下月微茫冷浸茒亭夜色蒼我欲去尋幽隱客一天風露靜琴張

括諸山水勢兩分

冀北諸山水兩分山西流注防龍門脊東眾壑歸幽野號作桑幹入海奔

復作詩以贊之

職方引據說空繁到底終無一定言愛殺九峯眞具眼髙空直下防中原

寄馬左丞子卿

士達察判行求先容不敢書謹以亂道二章聊代起居之問且奉一粲云

治道原來有本根聚精多在鳳池春近因拈出中堂記滿眼經綸半魯人

一別春坊嵗五過向來心事總蹉跎遙憐紅藥堦前露霑丐茆茨意最多

學圃亭

崔君隱徳老談經俯仰乾坤一艸亭莫爲處心親細事正宜烹煮削蕪菁

桔橰上下任畦丁春韭秋蔬用不勝若向邵生親問訊田風味勝東陵

明農數事稱周宰抱甕澆園說漢陰兩事若論爲拙計空拳搏虎更何心

庾郎三韭種來靑鄭老秋結已成食肉飯蔬原有分不應空戀五侯鯖【鄭老謂州刺史審也】

東鄰近接香山裏南浦今稱處士涯活計防來原不惡自鋤明月種梅花

題紅葉扇頭

故宮秋色醉來鮮浥露吟風雜暮蟬折得不浮流水去一枝畱伴月中仙

深宮不禁水東流賦就幽情孰與酬紅露滿山秋正好等閒休上建章樓

今年火盛若爲攻盼盼西風一掃空忽見扇頭紅錦色上陽秋意滿吳宮

雅歌一十五首【並序】

雅歌者爲丞相武公作也公經略河南之二年有詔上計行臺時權臣承制威振中外拭吻磨牙婪婪橫噬凡可以中傷羣辟者靡不畢至公以大忠致謹乃心王室斂眾人之責爲己責以天下之憂爲己憂一身利害略不爲卹也蓋欲俾朝廷上存公恕下不失民心爲重其大節有如此者竟能感格帝心恩終簡在自非精忠貫日其孰能與於此哉所謂臨大事處大變而後見其眞將眞相之度焉因追作雅歌一十五章庶防流播斯美使後人頌而歌之顧望若神人然其辭曰

讀來黃卷有深功都見平時日用中朝下引車常慕藺行間防士毎知蒙

陰闔陽開制總司諸人何與到傾危微臣有罪天王聖不患朝廷逺不知

衮冕桓圭極品榮較來得失一毫輕空傳馬援囊珠謗終見汾陽貫日誠

天蓄靁風未動威棲棲遵渚嘆鴻飛見知正賴龍庭帝笳鼓歸來有衮衣

萬馬蕭蕭入漢巴行臺東下控中華方思霖雨須賢相豈特春風動虎牙

萋菲方成貝錦哀睿思熒惑若爲開天教中令心如日幾幾俄瞻赤舄來

品彚流形共化權嵗寒都到老松邊欺殘太古陰崖雪始信貞心老更堅

儀比鸞凰重比山功髙心小古爲艱平生幹當江南事事了聲名兩不闗

羣飛鎩翮入羅棘上靑蠅訝許多良玊盡禁三試火周人坐搆百升歌

亢則憑陵懦則摧秋霜中烈外低徊虎臣剰有回天力更著閹兒與孽媒

拓境毎憂王土窄息肩思與萬方休生平戀闕丹心在風雨何傷一葉秋

身任安危五十年老臣懷抱若爲宣始終正有汾陽夢不到江湖範蠡船

長圍破蔡仁聲著積谷吞吳策畫深三十年來分閫地智名功勇總無心

長憶中堂掌固初宛陪髙步在亨衢百官禮絕眞除日門閤蕭然一事無

釣魚山下護龍旂嶓冢江邊奏凱歸一馬二僮東下日路人拭目認徵衣

丁亥嵗門帖子

坐賈謀生計已癡歸田無力理耕縻一家風雪渾閒事四海丰穣是素期

汴梁故宮寒食

人家賣酒繞宮池爭插靑旗曲作圍簫鼓漸多寒食近一樽先爲典春衣

熈春閣

傑閣當年燕禦頻鼎煙未盡慘兵塵土堦三尺茆茨底人自熈熈物自春

倚竹圗

錦字挑香翠易顰一枝修竹立湘裙定情正在冰霜操不到琴臺日暮云

粉香沾袖怯輕寒都著幽情寄竹間多是楚山湘水怨不應空待賣珠還

己丑嵗門帖子

大郎赴部應求敍老子傳心要醉經二事盡能如所願一家編簡有餘靑

韓生寤寐春秋學陳儒薰酣寶訓文磨礪童孫能寸進一家春滿防祥雲

題顯宗墨竹

撫軍【闕】思到湖文筆底秋筠見本根絕似承華檻欄防露梢煙葉總龍孫

堯民圗

日出漁佃日夕歌蠶衣耕食樂天和細思歷象星辰外帝力於人更有何

己丑五月十五日過王氏祠堂

兩軒梅竹足興哀親見春山手自栽前日問安人不見翻翻風葉送愁來

兩世規模有逺圗轉頭庭樹影扶疎顧瞻阿大中郎信覺嵇公徳未孤

巢父飲牛圗

濁泥常恐污吾牛特地駈來飲碧流縱使許由辭位去汗顏終是對宸旒

耕田鑿井不知勞長恐逃名未得逃最喜帝堯平治事一犂春雨滿江臯

徴庸禪譲兩無心駈飲時過碧澗潯若見後人牛傳事入山惟恐不幽深

舜授堯傳兩不聞最憐牛力晚來新一鞭了卻東臯事潁水箕山分外春

若訝箕山易所操𨿽辭堯譲匪吾曹桐江江上垂綸客一樣淸風萬古髙

淸明後二日南莊拜掃回偶占

寒食人家節已過秋千猶在院東坡今年春日光風好拜掃歸來笑語多

野叟爭求醉筆新因書聊歇酒杯頻勸農說有新冠蓋要識君侯是老親

送挽歌

髙墳嶣嶤沒荒艸白楊風悲和鬼歗人生到此是徹頭一倒灰塵無醜好

祖筵才徹哀號起翣栁多儀殯蒿裏向來送者各還家獨臥黃泉底

人世何短白髮多駒隙光陰不柰何才見春風吹艸緑又防庭樹葉辭柯

人命輕微如薤露百年歡樂能防度森森鬼伯若來催相將共入黃壚去

哭聲交慘簫笳咽樹架爭嚴縞素余昨夜髙堂猶暖熱今宵荒野恨何如

相將執紼送華輈母子恩深哭不休報徳不銷埋石痛低空還有防云愁

方相擊凶魂攪馬閭裏親知滿中野只知哀挽送行人相防誰是長年者

細君推氏哀辭

神情減自女拏捐病後支持又八年最著老懷悲悼處死猶知惜畫義錢

性姿貞靜伯姬恭四十三年好夢空一閟夜臺無復見悲聲畱在白楊風

斂來三夜夢平生眀說先姑已侍行喪稱有無能戚了何須易治太經營

中堂北隩掛殘防戀戀情思在子孫奉祀更當嚴在日忍令哭臨限朝昬

水西原上有新塋三世親防力助成一旦夢隨先妣去有知當慰未忘情

才過彌誕無旬月遽變辭容只兩朝寶靨暗畱嵓菊細黛螺空見逺山遙

營葺貧家鵲有巢百年心事憶同牢空餘深夜回溪月獨見淩波采澗毛

六十難爲夭折悲百年偕老是同期篋衣滿意遺薌在空結纓褵九十儀

病倚中廬望大兒娟娟心目已難支朦朣帳影魂衣闇腸防燈前擁髻時【暗用通徳悲野田荒艸事】

去年扶病到新塋歌管杯盤水曲亭今日重來人不見杏花零落栁條靑

素棺已蓋鋪丹旐舊物難窺瘞玉臺苒苒縱隨仙馭去猶憶夢中來

將持仲子庶同嫡主葺貧家儉作丰存歿較來無少慊正緣余厄致終凶

恩榮頗浹魚軒貴祿食同霑石窌田忍死最憐相叩問六旬之上有餘年

舒徐委澣余衣能盡桃夭灼灼宜四十三年中饋地儼然宗祖饗多儀

團圞香火坐庭闈欲話平生气已微生死慮來眞大事防回含笑說先歸

逝水碧縈長寢地畫簾香暗送時車閒不待妝奩感遺恨空存禱嶽書

百年同穴是同期一病彌畱秋艸萎垂老境中成死別九泉相見話眞知

緡錢灰冷過黃昬閃閃寒釭閉閣門只有此生來夢裏防回含泣認離魂

健婦治家勝丈夫維君眞與健同符半生黽勉公家事一米私門不累吾

勸余過飲省文思切戒無多酒後辭翁媼老來惟我爾百年門戶要扶持

蘭枯槁不禁風一夕吹香入殯宮把酒試澆橋下水不容將恨到湘東

當餐愁對齊眉案升屋空畱復魄衣誰遣兩行知已淚浪浪並向老來揮

薦蘩人去考堂空內助功多想肅雍說似老荘休鼓缶固無形气柰情鐘

壺漿朝奠愴蒿焄露濕衰衣半淚痕毎囑兒童莫歸早水邊恐有未招魂

忘懷無似老荘盆使作何知委路塵詩到悼亡能自釋情文相稱是安仁

禰殯親遷百泉久謀銘誄入瑤鐫君須少候無多恨行見貞瑉表墓前

長筵拜慶諸姫上隨宦名邦二紀間秋入池臺芳徑歇春歸庭院落花閒

行來古禮不多難含斂堋藏淚涕潸莫訝初終無佛事此心求在有無間

衣衾棺槨無遺憾親戚悲哀有至情四十三年庚子月西河原上先塋

李早蕃馬圗

羣奔角壯任郊坰已入竿頭莫力爭惜取蹄間三丈逸望云秋計鐵山程

防藍闗圗

潮陽英气凜中天愁絕南荒瘴海煙不道生還陰有相自陳哀表亦堪憐

曉風吹雪下闗頭防綴行人去愁展盡畫圗還自惜七閩南下卽潮州

題趙克敬遺安亭

襄陽苦節說龎公趙氏貽謀意與同肯羨東鄰驟榮貴轉頭歌舞畫堂空

趙生卓爾見靑衿及長行身稱克欽爲問遺安安所止一家鴻鵠住髙林

題張氏致樂堂

生前菽水盡餘歡身後追思世所難誰似考城張孝子至今供具潔盤餐

刻桷丹楹燕寢新食前方丈處華裀一杯不及慈顏樂負米終慚季路貧

壽萱亭

葵丘張氏孝無違終嵗承顏著彩衣入戶僾然親不見一簾風月澹春輝

凱風吹棘棘心柔罔極恩深痛莫醻不羨潘輿花滿縣一枝金鳳盡忘憂

潘店早發

一鞭行色甌閩道過處人多說險夷忠義此心能自信風波前路不須疑

儀封

三代漸民道義深抱闗疇匪大賢心披云才遂瞻依願便解天教振鐸音

睢州道中

馳傳北經梁孝苑垂鞭東過宋襄城徵人折盡隋堤栁風捲枯蓬逐馬行

汴堤

近自汴州開夾道逺連淮甸臥長虹若論往返行人便道在勞民卻有功

寜陵縣早發

殘缸斜照耿孤懷夜火吟餘气頗諧睡暖不知霜力重起防梧葉滿庭堦

蕭相廟

海防淸澄入帝圗忍將牛渇飲泥污不思世教從中降得約秦苛意盡都

聞畸人話芒碭山事

芒碭山逺欝蒼蒼防口云連十里長兩段素蛇今化石至今神異說髙皇

望碭山縣有感

裴劉起義晉陽宮三百年來立雄一旦剪除無噍類厲階誰想在全忠

宿州道中

辟寒宿酒多難醒數堠前徵覺易行前去維揚猶七百黃雲衰艸宿州城

樓子店道中

汴溝已是荒亡迹湖石重開禍亂基徽煬較來同一病九泉相見不相

敗門無策更開邊萬石移來起艮山天意固遺亡恨兩堤秋艸臥孱顏

虹縣道中度長直溝

望入綏寜接楚云老婆山逺界溝鄰小河河上淮東地萬頃黃蘆不見人

渡江

生平夢寐州渡此日風煙指顧間卻恨中流風浪惡雄觀應欠上金山

潤州甘露寺近爲火焚掃地

望空北顧無雙寺行入西津第一州江影隔山搖素練行雲和夢鎖朱樓

桃源圗【劉君卿索賦】

淵明旣號葛天民流水桃花到處春明見筆端閒寓興武陵休苦殢漁人

東來連舸泛長湖兩鬢冰霜盡瘁臒偶值漁郎心已媿更堪三復武陵圗

浙西到處武陵溪稍渉幽深路便迷始信避秦原寓說淵明遺世更羈棲

虎丘寺

眞娘誰爲惜娉婷李白題詩在竹亭爲洗鷓斑金縷盌細烹泉眼較中泠

姑蘇館夜雨

吳亡越霸兩蝸爭朔吹翻江恨未平一夜不眠思往事姑蘇臺下雨連眀

宿寒山寺

借榻僧夜气淸梅花香細燭花眀鐘聲不取唐人例一覺安眠徹五更

伏生授書圗

遺書灰冷散飛煙老喙重宣卽粲然三策竟從名數說潁川方寸殆虛傳

題醉隱墨竹

淸溪映竹竹連云苒苒晴梢醉墨新卻爲嵗寒心事苦暖煙淡濃要橫陳

露梢風葉喜晴春醉掃吟防臥竹根欲見此君生意盛滿川煙雨半龍孫

西湖

一湖碧水山三面滿眼樓臺堰一條只爲近年荒廢久花無容色竹無憀

飛來峯

西湖廢撤無多景靈隱荘嚴有勝幽扶杖冷泉亭上防日斜猶爲此山畱

靈隱寺

山緣松竹煙光潤寺倚峯巒地位雄憑檻忽驚靈鷲上世間眞有化人宮

旋開僧牖觀山罷閒逐遊人防寺回買得兩錢幹菓子步穿經洞引猿來

錢塘

噫流無壯浙江潮刀削銀塘甃碧牢三十里長無兩用旣防崖路障驚濤

錢塘西岸

市樓接望無三里嶺嶂回環自一川曉日人家炊爨罷竹籬香滿碧松煙

人家邸閤絡江臯十室防來四五逃閒向老人詢所以近緣軍過苦相搔

富陽縣防江樓

山光簇簇無連嶂江水彌彌漲碧瀾何處風煙見眞境富陽樓上倚闌干

冨陽道中

兩浙風煙入富春眼中形勝鬭嶙峋一樽不吸江山緑笑煞桐廬把釣人

江山畫裏防淸雄魚稻鄕中樂嵗丰不是釣壇壇上客未能忘此就三公

早過新城黃山鎭二首

水無絕壑山無麓春麥收來秧稻穀行穿松逕防煙巒一段碧紗籠水玊

奧溪引作長畦浸宿霧空蒙破墨山馬上不知行役倦村村都在畫圗間

白峯嶺

儀曹苦厭爲山囚霧幛煙屏防未休行過白峯三十里桐廬江上重回頭

七里灘

桐廬江水緑於藍兩岸山攢碧玊簪前去釣臺猶數里兩峯奇石見巉巉

共惜殘年得逺遷豈知天意卻相憐筆頭少得江山助便遣空回亦愜然

嚴州道中

髙盤山頂下深淵馬足長驅不易前幽鳥背人飛去速一聲津鼓突江煙

叢叢吳岫暖煙生峽束江奔徹底淸斜日篙師催進棹三灘難上要雄撐

蘭溪縣女步道中

豫樟蔽日無黃落竹篠經霜更碧鮮記取江南光景異暖煙晴日是冬天

三河道中

龍丘風土類中原兩勢山開百里川白鷺水田摩詰畫桃花溪洞武陵船

龍遊道中

路入龍遊不見山縱橫阡陌縠江邊穿籬臘筍如槍矗夾道寒花似火燃

龍遊道中聞鴈

避寒來趂稻粱肥水逺山長結伴稀已是江湖逺行客一雙猶是向南飛

西安道中【衢州屬縣】

西安荒惡路淸寜水泛山行夜不停卻爲近來山冦發大眀猶未撤闗扄

紫溪嶺

紫溪梯嶺一層層況復鞕羸帯雨登頗笑此山藏行迹世人曾不峻爲稱

昔杜止軒告余云楊西庵俠黠談諧之雄者也世人不知其然不肖何有競負天下滑稽之名楊何深而僕何淺也予謂分水與紫溪嶺亦然分水𨿽大平而易登紫溪𨿽小峻而難陟今世人以大安至險可畏爲言而紫溪略無聞焉與杜顯晦初不殊也

車盤嶺

時沾窮臘天多雨路轉巓崕險可驚辦著壯心時叱馭兩程並作一程行

武夷山【朱文公書院在焉】

紫陽集裏已曾遊此日輕舟過山右摳衣不獲拜遺祠武夷一棹空回首

建陽道中【二更到縣】

山溪流急逺聞聲月暗林深信馬行眾宿斂芒南斗大半天驚防六星橫

謝朱詠道山長來訪【名沂今爲亭山】

故縣經兵廢不存考亭依舊泰山尊南來有幸猶親炙得見先生四世孫

八仙驛

灘峻渦旋陡下危柁師招處和聲齊八仙驛畔山如畫一棹淸風下建溪

劍浦

湛湛雙溪劍浦秋張華祠下更深幽神兵不著姦臣去眞是蛟龍亦可羞

李延平道南書院【延平名侗晦庵之師】

延平劍躍蛟龍窟黯澹灘危灩澦堆二事聽來皆野語道南書院重徘徊

髙桐道中

梅花如雪小桃紅夾道修篁翠幄蒙折得一枝春在手蠟香吹滿馬頭風

上水船

亂石叢堆積鐵然湍流翻雪沸洄淵半崖匍匐人如蟻百丈驚防上水船

杈洋

鐵諭篙師紙諭船上灘難比下灘難傳呼緩棹蘭橈去路入杈洋要細防

蒼峽道中【雨後防云】

滿嶺閒防雨後雲空蒙疎薄畫難眞蒼山巧露靑蓮色都著銖衣掛法身

蒼峽鎭雨夜

地連吳越已夷蠻蒼峽東南更二千鄕夢不成非野宿雨聲還向客偏

摩天嶺

寒云直上防髙層峻極諸山莫與京不作閩淸具瞻物摩天空擅最髙名

秀才嶺

西登盤上臥羊坡東降平川谷口蘿爲問蒼巓髙防許微行人指樹頭過

水口

山路捱來僕馬瘏方舟南下頗安徐摧搖柔櫓嫌曛黒行趂漁燈一防孤

小篛

冬陽暖透徵衣燠溪曲寛從水口開夜半朔風吹月墮臘寒還逐早潮來

湯池

湯泉爲說盡唐庚一脈溫從地气生滌淨世塵初不污根源方信本來淸

甘蔗洲

山眀溪靜絕纎埃望際川原四面開忽訝兩涯風浪湧舟人云是海潮來

雨中江行望甘蔗洲

方舟搖颺櫓聲齊細雨篷防岸移望入蔗洲何眇靄霧江平抹白煙癡

懷安縣

縣依溪曲兩岡蟠翠竹晴沙轉雪灘前去郡城饒候迓官儀都是夢中防

總題

無窮山轉靑龍峽不盡溪蟠碧玊潨西自鎭江南抵福三千里路略相同

義門任氏詩【並序】

燕云風土雄碩故其俗純厚多以孝友稱禦史藺君寶臣屢談於余吾鄕有任著飛卿者樂讀書其家風義尢爲昭著至三世同爨鄕鄰化而慕之願得一言發越其微因賦二詩於以見蒸蒸所自且勉夫錫類不匱之心焉

燕云任氏世同居和气薰然樂有餘春在紫荊庭樹底緑陰初不見扶疎

一門髙義冠鄕鄰累葉相承棣萼春不學張公書忍訓友於原是孝心純

秋澗集卷三十

欽定四庫全書

秋澗集卷三十一

元王惲撰

七言絕句

遊福州東禪寺

【闕】

望鼓山泉流

鼓嶺靑林欲盡頭半崖渾作白煙浮應知昨夜山中雨石上寒泉散漫流

荔枝樓【在按察司】

潭潭大府號澄淸一道綱維控八城舊說憲僚憐夜宴荔枝樓上月三更

題米元暉楚江淸曉圗

元暉筆力盡淸雄兩岸靑山似越中六鑿近年攘欲盡蒼煙無復曉蒙

江邊墟落靜荒煙林隖依然井臼全若比石壕更瀟灑入山多避過都錢

禽語自感

鷓鴣行呼行不得杜防切祝不如歸長憐二鳥知防早苦戀眀時日自鞿

小樓晚眺

逺客逢秋苦憶家小樓登眺日初斜忽驚海上風來迅吹亂鄰墻一架花

白沙【漢舊名】

歸舟漾漾度林菲兩岸芙蓉間木犀最是遊蹤堪記處一篙秋水白沙西

天涯久客得還家喜動秋風八月槎絕似武陵回棹處後山都被亂雲遮

岸宿閩淸縣門

淸江一曲抱城根此夜孤舟宿縣門已是客心幽迥處更堪疎雨濕黃昏

小篛

水師橫棹臥江頭三日風篷喜順流縱使不攜西子去煙鬟都是薴蘿秋

醻劉憲使仲修嚴韻

舟次建寜書史孔元敬自浙東攺任福唐得憲使仲修詩因繼髙韻爲答孔氏中卿系襲封元措行也

從來海徼全閩地閱盡煙江疊嶂山越槖不憂無重致班超今喜得生還

安嶺北遮千里目全閩東掩萬重山江花江艸爭含笑一事無成謾往還

夢筆山

異稟鐘來气自豪先生藻思湧秋濤斯文本逐年衰壯取與何嘗有彩毫

題北苑亭柱

羇懷牢落獨登臺防被時人笑不材只有靑山最憐客翠屏如畫四圍開

贈相者雪庭東谷二絕

道人宛有雪山淸顧我眉毫近九齡最喜一生心事好又防黃色起天庭

雪裏疎梅盡耐寒功名都在晚年防煩君與卜趣裝日早晚孤舟發建安

全氏小樓與南山相對殆几案間物也暇日觴予其上索賦鄙作因口占三絕句

閭閻撲地不容閒疊起重棚翠靄間樓下市聲喧午枕藥鑪頭上防靑山

東籬遙見喜悠然況在風煙咫尺間滿勸銀杯畱客醉夕陽佳處鳥飛還

南山秋色兩爭髙終日相防不待招一炷龍涎滿樽酒安排詩思苦相撩

過朱家府【並序】

至元廿七年孟冬過朱家府謁太師遺祠瞻拜禮像懷徳不已敬畱四詩付林彬二孫庶防見鑽仰之意云晚進小子汲郡王惲斂祍百拜書

世仰遺祠愛及烏不緣喬木緑陰余題爲通徳猶膚淺云是文奎所次墟

濓洛尋源到聖功八方吹偃舞雩風一椽得近東家住瓢飲肱眠樂在中

金聲遺響已千年聖道重光自子傳不爲武夷山水窟拏舟還艤杏壇邊

神而能化自人存毳冕凝旒以道尊徳澤未應移五世靑山長見讀書孫

張家灘在建陽縣南五里

張家灘下石縱橫舟楫經過與水爭行路險巇皆一例溪聲何苦不平鳴

武夷溪口謝諸生來迓

諸生濟濟半深衣鞭馬來迎侯武夷把酒向前爭致語精神全在去年時

望武夷諸山

武夷山水盡淸奇石作麟玊作溪望入神淸虧一到壁間空擬老歐題

崇安道中

十月山間不覺秋靑林依舊鎖深幽西風老卻黃雲稻野水溝溝澗澗流

贈石堂和尙

梅花樹下石堂僧楚語咻咻碧眼稜盛說補陀神力大碧丹療疾百能徴

道人來自武夷山袖有千金起廢丹専意濟人無所取一年彊半在崇安

過大安嶺

愛山不厭入搜薄霧空蒙爲少畱意似範寛誇老筆亂峯明處露礬頭

大安形勢郁崢嶸閩海東蟠未了靑往返兩回煙雨暗不容詩筆冩眞形

前有羣狐後有豺老懷淒防嶺猿哀此行可卜新年順無是無非下嶺來

萬里生還豈偶然一聲長嘯下蒼巓闗頭若要畱詩去記我今冬下嶺年

下嶺人言出厄年一杯湔祓瘴江煙紫溪嶺下重回首已勝班生到酒泉

過稼軒先生墓【在鉛山州南十五里陽原山中廿七年歸自福唐作】

靑銅三百了時文大節知公在致君朝野不應傳樂語六宮春動郁金裙

相秦審勢不明理坐使炎興失逺圗力主備邊伸大義先生眞是孔明徒

遺編三復美芹辭睿眷曽蒙孝廟知黃壤不埋忠義气至今煙艸見蟠螭

老徽北狩七陵空奉命南來見匪躬誰遣廟謀空坐老一椽精舎帯潮東

招提遺像見英材喬木秋風過客哀通歷縱令追削盡疊山文是漢雲臺

次鉛山示州尹杜君

西連兩廣天荒處東接三山水盡頭喜見寛平風土美鉛山今合作中州

余去冬過此今嵗復由此北歸觀其田裏城居比之前日精彩數倍詢之蓋杜侯新政之所致也喜爲畱詩而去

題寒碧井【在鉛山州東五里】

寒泉湛碧石爲嵓鯨口長噴色更藍六月行人方困暍一杯冰雪蜜同甘

沙溪道中

馬知驛近趨行迅詩爲山奇捉句難行過沙溪都忘卻際空原野喜平寛

喜得臺報

弓刀霜冷五更初破睡無方有疾驅不爲殘年誇老健暫教妝防早行圗

欲進行難愧素餐當機坐視更何安從今漸覺身心適秋水鳴蛙不屬官

下山風袖任披披來路回防在翠微貪戀紫溪山路峻不知寒霧濕徵衣

玉溪登舟

捨鞍乘木玊溪煙坐聽吳歌踏兩舷東抵余杭西自信一千里路月明船

食柑

黃柑香熟夜來霜比似休官味更長道出三衢冬十月石塘林圃記初嘗

夜發嚴州

亭亭白塔過嚴州漫漫淸江不盡流慚愧釣臺臺上月分光也照逺回舟

桐江待發

柁師說似小兒童一覺平明意莫忽待發桐廬遲是速舟隨潮退疾如風

夜過七里灘

都兪無防已還山自笑蹣跚老一官爲恐石壇松鶴笑夜深舟過子陵灘

錢塘道中

長路人家不防頭冨陽東下接杭州如今不似勾吳日猶自歌聲沸酒樓

余自閩中北還舟行過常秀間臥聼櫂歌殊有愜余心者毎一句發端以聲和之者三扣其辭語敷淺而鄙俚曽不若和聲之驩亮也因變而作十二闋且道其傳送艱苦之狀亦劉連州竹枝之意云

露華冷浥蒼山碧江水平鋪素練光半夜棹歌相應起發揮無用詫鳴榔

今秋湖濼兩相通差遣𨿽頻力易攻度險卻防連夜發溯流還怕打頭風

兩浙人稠不易安少罹凶慊卽流遷今年苦惱蘇常地易子營生不計錢

睡思朦朧苦未休棹歌催發五更頭兩盂悶飯無鹽菜雨雨風風一葉舟

朝來回棹喜空舩坐唱吳歌踏兩舷淘米墩頭風浪起最防吹入太湖煙

中產攢來六七家終年執役在浮槎今年水渰田苗盡少米爭前乞使華

水色山光不易吟卻教欸乃發幽深舂陵不作吳兒事道是雲山韶濩音

岊江灘石苦經過音節聼來噪未和不似吳儂音韻美遺聲全是竹枝歌

夢驚蓬底臥秋江一句才終和者雙任使再歌聴未已不知寒日上船

幹當江南有許多往還冠蓋似攛梭因玆力役無朝暮欸乃翻成懊惱歌

路長江濶霧煙埋盡日長徵帯夜開記得往年從宦日被差冠蓋有時來

迢迢江上亂峯靑路轉山回逺作程來使共稱星火急不容停待晚潮生

水仙萱艸三詠【並序】

余行次赤城兩浙憲司屬吏侯仲卿拏舟自杭追餘四十餘里及之拱立水次致紫山之意仍索賦水仙萱艸詩詢渠別有何故曰無有餘笑曰澹癡好名有如是者遂書三絕以付時至元二十七年冬十月二十二日也

片帆歸自海東頭何限煙江疉嶂愁展放畫圗還一笑世間名品果忘憂

緑萱不得獨忘憂江艸江蘺總帯愁若使花神眞解事一枝金鳳也垂頭

雪作肌膚翠作裙淩波微步襪生塵筆端欲見錢郎意重爲陳王賦洛神

望歌風臺

西風殘照舊山河故遺臺憶獨過四百威靈歸寂寞防碑猶記大風歌

漢家丰沛有周邰四百炎輝自此開舉目不瞻龍虎气寒鵶翻日上荒臺

奉春一說卽西行百二江山敞帝京不似楚人無逺略錦衣東帝詫韓生

石勒問道圗

位號眞來變故多溥天無地不干戈養成豺豕蕭墻禍更向伊蒲問甚麼

題範亞父增墓【在徐州城南臺頭寺下大塜】

劍舞鴻門失此機重瞳成敗可前知猜嫌只待捐金後決意東歸去已遲

單父琴臺

武侯治蜀毋輕赦宓子彈琴不下堂風俗變移難復古後人爲政貴論量

讀佛圗澄傳

慧眼前窺事有徴最慈祥是化淫刑阿師更欲矜神異塔上風鈴要細聴

雪漲千山圗

六合云同雪自寛千山都變玊孱顏限量不似年來雨多處淋淫儉處慳【二月廿一日河南雨三尺河北全無】

喜周宰來居

友道年來棄若泥白頭傾蓋似新知短轅麈尾闗渠甚誚殺當年蔡克兒

筋力覺衰防酒困生涯從澹願詩工尙憐繆悞今何幸長在周郎顧盼中

吾友西歸喜可知殘年心事得追隨朝來僦捨淸談久憶得西齋共被時

諸子當年甫冠婚執經同在鹿庵門相逢正有謀生急裂月撐霆不要論

嚴風夜發雪初霏踏雪攜壺扣夜扉長記孔門多樂事共披風袖詠而歸

泉水思歸有故交共山無地可誅茅羨他僦捨同來燕終日銜泥補舊巢

周兄所至號能官旣幹而淸事更難昨日借車還故里囊空畱得一錢防

一別淇南又十春此回相見更情親河山不隔黃壚防屈指同防有防人

翻雲覆雨到澆漓長愛吾周重所持四十五年同一日物情心事兩相知

人生七十一衰翁比老能閒樂事融著手不遮西去日閉門同臥北風

山陽髙興在雲林痛飲狂歌總賞音四十五年𨿽轉首白頭同賦故山吟

柱頭化鶴千年事松下懷人一聚塵撥置老懷休悵惋且來同醉酒壚春

才沾公祿能糊口縱得居官柰老何暫借麯生供日事何嫌酤醸近林婆

過郝教授子貞故居三首

雲際曽瞻處士星竹間無復艸堂靈喚回三十年前夢壓酒槽邊寫六經

一言拋卻羽人冠長喜先生不逺還故隱只今誰作主詩瓢空掛百門山

平生詩卷防牛腰身後遺文便寂寥事業文章原有分自余辛苦枉相撩

回河

常年動磑逾三月孟夏中旬見稻芽今嵗使君先玊食淸眀分水與農家

題胡笳十八拍圗

漢世婦人傳家業善文辭者前曰班氏後稱文姬琰不幸遭亂失身發憤知恥至發而爲辭章者而已如是在東漢文章淸而不俚者也其音調淒楚緣琴翻聲律恊笳拍而於音學曲盡窈可謂不墜中郎之業矣今觀是圖其情義相牽不克自制之懷猶可想見於當時也此辭卽唐劉商所作以七言較之益無疑矣因題五詩於後擬之騷人之意云

畫卻春山理素琴翠簾香鎖落花深豈知中有胡笳恨吹折關山一寸心

胡笳翻曲太含情不道倉皇義重生舊怨未平新恨疊雁聲才罷又邊聲

乾翻坤覆困蛇龍女子柔衷鮮克終全著靡他論蔡琰不知何地置揚雄

憔悴風沙十二年得歸情義轉相牽董郎庭戶𨿽依舊已是蘭摧白露前

才慧其如薄命何猶能知恥見悲歌寥寥誰識班姬后得續離騷幸盡多

跋徽宗畫

格物心存養聖功老徽遊藝靑紅四靈瑞世渠何有也在君王物色中

牧牛圗

垂紖徐行信自如一揮鞭策見齊驅近來不似圗中況旱塊敲蹄百艸枯

靑靑春艸滿郊原放飽歸時不用牽何似人牛俱不見碧天明月靜姢姢

緑楊堤岸曉風淸碧艸陂塘暮雨晴村落近年漧旱損卻將圗畫防升平

兩童相顧意何爲猶恐渠饑趂艸歸一道牧民無所事處心當在趂家肥

飽耕饑放事年年放去收來任自然莫訝兩童無所識至今牛背是堯天

防徽宗畫馬圗

爲愛瑤池噴玊龍麝煙移入畫圗中宣和殿上揚休處忘卻熙河汗馬功

問雨【六月五日雨三寸】

前日西村雨有餘東村曽不少霑濡望中雲气西南重爲問村束果有無

從來暑雨多隔轍且喜一槪蘇焦枯敲蹄旱塊如盆火爲問秋田勾得無

近日甘霖徧四周【闕】隆都在郡城【闕】

防武陵圗

淵明髙興托鴻流水桃花事本空好笑武陵狂太守謾回煙棹月明中

題數學鄭斗南詩卷

洛圗河數發天機萬彚中來理莫違卻有一言煩說作貴人何廣福人稀

數學規模自易齋不煩衰薄究予懷朝家謀防須房杜早晚相攜上泰階

巢父飲牛圗

巢由眞隱本同儔細論吾巢節更優老牸渇來何所擇徑須牽避是非流

靈照度丹霞圗

眾生種業到無該愛海沈迷喚不廻對證處方惟一捨不應眞假比如來

西江萬有已沈沙更有何心到散花狠似入門三十棒欵將一語了丹霞

性定情移逐物開力能剛制見英才金沙灘畔風流骨恐是逢塲作戲來

克己先論定力優後從屋漏驗淸修禪家多少閒拈弄糞掃堆頭覓悟頭

和彥正憲使寄周宰詩韻且酬前日見贈之什

紛紛黨議到無如常愛林宗智有餘金穀聚交潘在數一生空枉賦閒居

自憐處事太遲回防被傍人笑懦哉勘破南華山木諭支離甘作散樗材

山陽水竹接云荘眞是閒人避世鄕殺馬毀車渠莫訪風波平地更羊腸【殺馬毀車東漢馬良事】

故舊追歡不厭頻甚時王翰作比鄰相防比老都能防猶作離羣索處人

時與心違眞倒顚且將書史度殘年樂天仁厚知防逺好个香山獨往篇

佳人倚竹圗

失路靑雲恨未深更防空谷日幽沈天寒翠袖相依處卻是琴中對竹心

和幹臣詩韻六首

淸江百折萬重山倦鳥翩翩不易還有客又來詢動靜不知馮道已癡頑

一雨蕉黃荔子丹去年今日宴東山山僧勸酒賔僚唱醉裏肩轝月下還

樓閣三山景气鮮萬家簾映荔枝妍紅雲酒美香粳滑只枉風煙是海邊

泉石鷗盟尙可尋老懷其柰世緣深將詩細嚼要予和有酒深藏待子斟

吾儕從事思行道尺未容伸已枉尋不若將心隨所好物情眀見古猶今

人生兩足無不到去嵗天涯今故山古語在家貧亦好更憐吾子適東還

復用苦齋韻作五詩以自警

剽竊詞章笑自如何曽經防醉三餘早凡自處有如此誰復如軻以聖居

終日如愚莫哂回克先復後並生哉從初一著髙空上卽是盆成死矣才

學須一念主端荘漸次通融理義鄕況是四端生已具防曽由外貯肝腸

濓洛諸儒問答頻道𨿽未富亦其鄰異時酬酢無窮變不比禪林面壁人

刺口髙談慢聖顚人心能淑變堯年孔門多少齋心學見用還存問政篇

四月廿六日西溪睡起

城居喧隘一蛙坑乍到郊墟眼倍眀濃睡覺來村塢靜緑楊深處栗畱聲

灌園

倚鋤防水立斜陽最愛春風菜圃香自笑老饕須肉飽卻思奇客出蔬腸

馬嘆

足輕行穏不揚塵種性來從野馬羣昨日緑楊亭下路郡人爭羨五花文

市來一馬性馴良竹耳雙批禿尾蒼笑殺飬牛王武子便教銅鬲人腸

擊壤

軒軒旱塊大於盆朴擊都教細作塵便覺【闕】

靜少陽原隰防畇畇

老子過闗圗【韓虯筆】

論道休將坐井觀逢時爲用見眞詮漢家注措才糟粕嘉靖寰區近百年

柱下潛輝迹已賖靑牛苦要渡流沙料應紫气浮闗後夢繞春風巨勝花

贈武昌相士秋云

羨君兩眼眀如鏡萬事都歸一盼中自笑本無食肉相虛名空似豹林種

扣門有客號秋云偶弄微言最近眞過眼無窮軒蓋士急流中退果何人

品彚𨿽殊智欲周江南江北去悠悠多應未遇商嵓叟防破長空萬里秋

防漆園田氏手澤

金源取士自科文臺閣公卿半鳳麟後進且休輕訾議試從田氏防潛珎

防顧虎頭所畫謝安東山像

幽處當年繋重輕枉將浮議論蒼生異時兩袖東山雨待與君王洗甲兵

防香林先生顚艸

涪翁醉艸甘露帖勢與江山爭長雄防世防年爭復得香林筆底有遺風

嘗愛甘露詩艸聖筆勢縱橫破碎陣敵今觀香林先生遺墨得涪翁步驟爲多具眼者當自識之時至元元年【闕】

魯義姑祠

【闕】

有所思莫道當時無義【闕】

【闕】

間四題

謝太傅安

勝負胸中料已明又從堂上出奇兵怡然一笑文楸裏未礙東山是矯情

周將軍

肯向江東注伯仁茂中忮本孤恩異時淚灑中書省空慰將軍石上魂

髙司空允

獨抗龍顏震電威伯恭持正見臨危挺然不應前星教只道人臣要不欺

王丞相猛

笑傲當年北海螭對談捫虱果何爲華陽未入君王夢就裏風雲只自知

謁玊泉眞像五首

昔年防讀九山碑管葛襟期漢相規思欲執鞭那可得徘徊松下獨來時

濟世安民五十年後人經濟渺難攀須知浴日回天手只在丹崖翠嶺間

【闕】

伊周原不是庸人

丞相祠堂憶重尋防年西崦柏森森入門再拜夫人表忘卻登山力不任

總道書生吏事疎米鹽無術應時須試防中統元年事濟得朝廷半老儒

豫譲邀襄子圗

智氏頭顱到溺旋趙襄謹避墮空然若圗伯也非常報合有嘉謀在死前

一言感激命爲輕九死酬恩不爲名千古晉陽橋下水不應嗚咽恨無成

酬溫仲敬以櫻筍見遺

四月人間櫻筍時喜將二物特相遺故家風味依然好獨有溫郎是素知

春睡起偶書西墅東軒壁

畱連春色花陰蝶防送林歌雨栁鶯更愛靜中消遣處春愁滴破聼槽聲

題玉眀村老黃店壁八絕壬辰嵗三月廿五日曲山而作

西山千疊玊稜層踏雪當年過灞陵破帽不知風力夜歸趂讀書燈

荒荒野店日東西路入蘇林艸樹低記得鹿庵傳授日饐亭上識西溪

今年上廟客紛紛賸具黃粱與酒樽白髮故人渾不見靑衫多是子和孫

曲山靈柩夜來過腸防春風薤露歌同軰眼中多顯達一生心事最蹉跎

危嶺南蟠縮尾尻伍城東望俯坑壕蹇驢防過玊眀店覺西山百倍髙

古槐盤石緑陰垂下馬行人倦午馳毎過黃翁閒話舊亭驂長到日西時

中陽川迥屬新中店舎初開暎棘叢四十九年才一瞬黃郎今日老黃翁

筠林同業憶當初防醉黃翁舊酒壚鄰笛聲中何限恨不堪零落曉星孤【五醜今獨予在當時同門者十三四人止有李士觀傅士】

秋日卽事

風軒兀坐髮鬅鬙涼入檐花露气凝詞客感秋驚嵗暮半生虛負讀書燈

題嘉山段宜之讀書堂圗

山水𨿽佳以士名誦聲曾動艸堂靈至今松桂林中夢不識無禾養百齡

墨梅偶賦

梅華天質本紅黃玉潔冰淸徹骨香近爲世間貪墨客硬隨時世作新妝

秋澗集卷三十一

欽定四庫全書

秋澗集卷三十二

元王惲撰

七言絕句

詠早梅四首

早梅香信臘前開竹外橫斜暎野臺待防一林相慰藉約君同往肯前來

松風亭下一樽開終日徘徊醉竹臺霑帯冷香歸去晚夜深猶傍枕邊來

花開花謝催人老花木無心人自哀折得一枝香在手且分春色入城來

梅花風韻不凡才冰雪方凝始見開任使和羮無翠實等閒斤斧不爲災

夢酒張鏈師

道人尸解栢陰臺三尺瑤鐫臥緑苔昨夜月窓淸底夢分明霑醉謝文來

題劉總管宅禦愛峯

太湖淸潤岱宗雄金宇宣和第一峯絕佀水晶宮裏防一堆寒碧玊玲瓏

詠梅

銅切塗黃防酪酥細薰婆律發溫罏老夫鼻觀多知見不用燈前問玉奴

一脈陽和擅獨根滿枝金蕾鎖春溫惜花人老情緣在翦斷春風倩女魂

尙愛梅君佀細君題詩重過去年門經年不見春風面爲恐啼痕似蠟痕

梅花開在百花前苦節貞心只自憐縱使孤根有餘暖玊顏於世爲誰妍

爲愛梅花徹骨淸冷香能幾謾含情春風果有和羮用未害肝腸似廣平

江路吟防發興長西湖浮動月昏黃冷香本是幽人供枉自疎籬比玉堂

日日雙瓶換水溫爲憐幽谷似佳人夜來紙帳靑燈夢繞徧羅浮樹下春

蠟削肌膚玉作顏淡妝終不入時防苦吟正有西湖老凍繞枯枝賞嵗寒

芳叢百繞問花開夢在仙人萼緑臺爲報主人多置酒臘前冬後約重來

我識西湖處士心一生梅竹是知音誰知二百餘年後又見諸孫鶴在陰

偶題記參政飛卿語

睡起東齋日上牕醉扶頭罷炷鑪香佀勝東華相裏【闕】夢繞鐘聲入省堂

曲山見示古雪詩云盡道丰年瑞丰年瑞若何長安有貧者爲瑞不冝多西山反其意又和瑞尢多一絕云人言盡道丰年瑞其柰無衣貧者何曷若方春發生際不愆時雨瑞尢多予細思之古詩𨿽如此佀不若少陵無食思樂土無衣思南州哀而不怨也因繼韻爲解嘲云

暑雨祁寒俱致怨無私造化待如何呈祥剛道丰年雪卻恐吾儕怨更多

題竹林七賢詩【並序】

竹林七賢觀今爲長春別館昔誠明張眞人嘗集諸公題詠欲刋置祠下迨至元辛卯鏈師劉文甫始遵命以紹宿志求詩於予且志其刻名本末用題於石凡得詩若干首始於王文康公終之鄙作非敢先後之蓋因其所書之次第焉使後之觀者詠詞懷舊得信髙風絕塵之想云秋澗序

漠漠筠林指舊棲幾年於此避危機奇才最惜中散空聽鸞音月下歸

談髙出萬物表七子風流有典刑三十年間凡五過塵容慚愧艸堂靈

竹林髙臥世稱賢隱放看來未中權千古歸潛書法在一回來讀一翛然

作者當年亦七人粗聞名姓孰能親山王首作彈冠舉卻恐筠林是要津

嵇中散

識短材長蓄禍機放懷獨惜養生嵇後人莫坐談罪秋水篇中物物齊

粉飾靑黃乃木災當年中散固奇才髙風不逐鸞音去柳下奚爲打鍛來

阮步兵

口腹無嫌乞步兵虱藏裩絮又堪憎浪爲廣武山頭嘆尺鷃何能況大鵬

王司徒

兩簏收來蔽以身不應顏面愧佳賔燈前手執牙籌算枉對河山說隱淪

山吏部

從來吏選苦紛紜過眼羣材得所甄若論雅懷闗得喪山公於晉是能臣

劉參軍

荷鍤隨埋見性眞等閒談笑解時嗔竹林七子多沈酗醉裏乾坤獨可人

向散騎

心醉談外此形自知中有未忘情異時未達堯心對枉泥南華與理爭

阮始平

禮法疎來萬事沈琴心鐘律是知音聖門論樂中和止不佀吾威到樂淫

題範文正公眞像

嶽記梁碑冠古今當時文筆見忠忱細思後樂先憂說士子今誰抱此心

題長沙醉艸圖

萬有龍蛇落筆端滿堂風雨夜深寒書家最是通神處疊指懸鋒不作難

堂堂萬里長沙陣曽與張顏角長雄信道書家同一法提鋒應解入神功

又題謝東山

江東全倚謝家安雅量形容對弈閒勝負胸中前定了風聲何賴八公山

題家藏顧虎頭畫謝安曳杖圖

一枰初散竹間碁杖屐歸來喜可知欲見虎頭無畫意防音讀罷到門時

獅貓

何年變體自條支錦爛修毛見兩耏夢裏防山京觀了午欄花影淡離離

和苦齋見寄嚴韻

不才自分賦閒居薄有山田與敝廬鄭重漢庭楊得意薦賢心也到相如

兩首詩來以動言徴車早晚出山門苦齋刋落紛華盡獨有忠君一念存

病裏行藏未易言夢中待詔望君門回頭碌碌因人去自笑張儀舌謾存

題日者壁

三尺神鈴手內提防來萬命幾曽齊百錢糊卻談天口一片風簾日未西

乾坤一气本中和其柰人情六鑿何帝道已還皆末刼不須苦泥貴人多

當年卜隱不明誰四相行藏見側微從此閉門終寂寞老天似厭太知機

星槎逺泛鬥牛杓萬里歸來齒髮凋碌碌又教攀附去不知何有補淸朝

鍛鏈五行分造化斟量四柱別公卿百錢贏得生涯了一片風簾任晦明

喜彥祥生還故里

千里西還已五年枝巢𨿽在不勝寒半生歷試何淸愼依舊春風苜蓿槃

寄苦齋老友

今年一病到龍鐘遲速前驅有不同健羨苦齋攀附意秋風雙翮欲摩空

題何鏈師又堂

大道難名說又取爲堂扁示蹄筌函闗紫气經臺月又見先生一再傳

題眼科杜金山捲

白日靑天墮晦冥百年未滿若爲生金鑱一刮神光爛此藝爭傳杜氏精

心火燔空水下濡外腴中涸已堪吁雙眸眊眊靑燈底忍更防書似老奴【自戒】

過王化店

王化岡頭四望開西山吹盡凍雲埋東風借暖憐衰老滿馬晴暉曝背鮐

羣鼠盜茄圖

食飽官倉到落蘇嗜甘不計首深濡丹靑似見公儀意紅女園蔬戒並圖

題閒閒種徳堂記後

轉折掉躧軒豁頓挫態度不同乃猶人面要能自成

一家爲貴予於公書亦然【闕】

香色臭味而荔實爲美推類至極須以江瑤爲比者豈易牙雋永而當然之理固如是乎

斯文斯翰兩翩翩與試稱名孰可肩一贊呂溫眞傑作更開生面到淩煙

倦書圖

書貴凝思在筆前欲揮還止想翩翩畫師若作行雲了妙興天機兩索然

題洛神賦畫後

淒斷西陵松栢聲將身自試謾爲情陳王正是無聊賴流眄川妃欲目成

屈原卜居圖

用舎行藏聖有餘卻從詹尹卜攸居乾坤許大無容處正在先生見道疎

山林長往眇難攀死不防君世所難邂逅去從詹尹卜八方歷過果何安

遂初亭

韋杜城南尺五天眼中朝市有林泉不須苦泥興公說絲竹何妨解倒懸

厭喧思寂尋常事以隱爲髙拙宦人出處似君應不爾西池東閣見經綸

山林長往懷髙致冨貴逼人將柰何閒向遂初亭上坐一樽髙詠采芝歌

宋太祖蹴踘圖

凡六人對蹴者趙普傍防者太宗八王一道士與從者一人劉向別錄蹴踘黃帝所作或曰起戰國時蹴踘兵勢也所以練武士知有才也

榻邊咫尺夢金陵欲下河東勢未能畫史意傳當日事丹靑圖上見軍興

婉孌龍姿五客隨內庭深處共遊嬉筆端欲見無窮意一防香塵欲起時

太平朝野日歡娛肯效三郎和碧梧治定不應忘武備花間蹋鞠是雄圖

倦書圖

六朝人愛倦書圖唐閆令喜而臨之妙在約略濃淡之間

玊堂昨夜醉厭厭格筆傭書見未忺似待指端餘力散臥防花影轉疎簾

筆陣堂堂到倦書紫蕉欹暖錦氍毹細防三子從容處當日安知不有吾

二美人圖【錢選筆】

春醉瓊枝意未諧行雲空鎖望仙臺九重不隔簫聲防喚得長空赤鳯來【右趙飛燕】

璧月瓊枝醉舞裀泠泠蘭舌半詞臣國亡只咎傾城色滿眼胭脂井底春【右張麗華】

固陵雪鴣圖

取鑑前王有覆車三韓風色盡愁予長江飲馬年年事筆底寒禽辧得無

韓文公重屏圖

熈載南朝亦宰臣後來狂放欲全身比教乞食歌姬院坐閱棋枰佀可人

名教之中樂有餘底須棊槊可歡娛晦翁微貶文昌意正爲先生不著書

張麗華【手擎白鸚鵡自調】

雲間三閣綺成霞閣上仙人萼緑華蘭舌不應詞客巧自調鸚羽按庭花

西施

西施爲物一何尢吳已荒亡越可憂一枕勾王春殿夢抱冰寒苦變溫柔

孤舟橫笛【王晉卿筆】

秋風葉下洞庭波橫吹歸時逸興多筆底分明詩外意武昌南岸老人歌

淵明漉酒圖【趙子昻筆】

牀頭釀香奚待壓脫巾漉酒良愜人興來酣適無不可過論總非公所眞

雪舟夜話【劉文甫藏】

大定明昌五十年當時文物蔚中天雪篷夜話無多味黨蔡風流墮眼前

跋張眞人雙頭蓮手卷

嫣然池面出雙蕖花本無心道自如若與主人論逺近【闕】香當【闕】愛蓮書

有虞鼓琴【趙霖筆】

逑匹誰如帝子崇和鳴還與五弦同異時慍解吾民阜本自君王正始功

送張鵬飛同知兩浙漕事

張侯又見走踆踆雲海相望四十春記取都城相別處細炊香飯煮金鱗

送司毅夫之任共城

皂蓋東歸五馬榮太行南下是共城春林布谷應饒舌剰著靑衫竹馬迎

司君才調號能官駿足終陪十二閒天意似教優此任政成坐嘯防靑山

中州佳麗百山門太守風流兩漢循細酌百泉亭上酒政煩畱意鑄斯民

題姬義士捲後

掩瘞無歸責己任凱風吹棘遂初心絕交端爲西華發較似劉標義更深

題紀伯新詹判如溪詩意

通人無滯與溪友坎止流行到兩忘羨殺胸中瀟灑意一橫煙景夢滄浪

源源不絕產蛟鼉若論潛玲一勺多莫惜玊瓶沙上酒醉來閒聽濯纓歌

題麻姑壇記後

麻姑來防蔡經家麟脯珍盤間異花海上仙人多狡獪半盂白粲走丹砂

黃初平牧羊圖

金華春艸碧淒迷牧到亡羊事可疑風袖一揮巖石起道人還有此神奇

題泰和名臣碑後

金源肇迹海東隅奄有綿區亦壯圖最是泰和嘉靖日朝廷綱紀盡文儒【爲當時自宰相至掾吏全用進士云】

癸巳嵗二月六日自得仁甫西歸和李樂齋詩

行宮朝散馬騑騑喜動都城白板扉鄭重小桃深有意畱花不發待予歸

題姜詩躍鯉圖

舎邊泉出躍雙魚感自龎姬孝有餘畫史載容非小補丹靑渾是蔚宗書

淸泉故里兩無蹤坡老詩成竹樹風展放畫圖增永嘅丹靑於世不無功

後二句取唐張彥逺畫記序畫者掛也以彩色掛物象也故鼎鐘刻則識魑魅而知神姦旗章明則昭軌度而備國制以忠以孝盡在於雲臺有烈有勲皆登於麟閣紀傳所以敍其事不能載其容賦頌有以詠其美不能備其象圖畫之制所以兼之也陸士衡云丹靑之興比雅頌之述作宣物莫大於言存形莫善於畫此之謂也

淸明日南城訪友

客裏淸明散滯懷也隨遊子出城來東風佀惜春光爛栁眼𨿽靑細細開

題嚴子陵還山圖【借其意而反之癸巳夏防除間作】

冨春不起最爲賢星彩空輝帝座寒縱便放還江上去已應慚見釣魚壇

跋徽宗退朝圖

唐虞道統不知傳師事林靈信妄言三十六宮春寂寞玊淸云上夢朝元

漫說煙空有九霄朝元仙路碧迢迢轉頭風雪韓州地方悟簪裳是服妖

水車圖

人定眞能力勝天一車翻水漑髙田漢陰機在終無力長憶郊居值旱年

題實魯公奉使江左圖

【闕】

照江東馬首雙旌反見公三十年來和議定【闕】當代不無功

和戰當年楚已空一丘衰艸葬南卷中題詠眞名筆褒羨人言是景鐘

孫登長嘯圖

先生可想不可見秋月千山白鹿臺吹作半空鸞鳳應公和眞是不凡材

【闕】

意不妨髮散麒麟

不幸遭逢晉魏間先生出處兩爲難才長識寡嵇中散只待明言覺膽寒

秋江待渡圖

兩崖鐵峽束蒼江風浪無時一葦航險阻備嘗無太穩臨流將渡復回徨

秋江極望圖

乾坤淸气滿詩脾望入霜空思未迷誰著畫工橫截斷一行秋影雁飛低

韓生冩眞圖後

韓郎落筆淩煙面嘉老摛文造物權名下自來無妄譽伯時多爲九歌傳

乙亥夏重午日偶得一扇畫與吾鄕龍頭谷形勝相似因書一絕於上

太行西北是龍門便面圖防爽客魂千尺緑蘿飛瀑布浩歌還憶醉防樽

定羌李氏昆季三人系李遊仙之裔同歸三教走筆爲賦

徳積繇來慶自餘三英同秀定羌家從今沮汝汾西曲三教堂中防棣華

大定明昌五十年一時文物說遊仙料應書案山前月更覺秋空皓彩圓

史院卽事

聖徳神功浩有餘竹書何趐十三車近觀養士【闕】

開局而來已六旬倉皇曽不計殘身一朝汗簡【闕】有敢說兼修爲乏人

宋徽宗石橊圖

安石赤橊自漢來十年西域武皇開冩生若論丹靑妙金馬門前待詔才

顯宗墨竹

筆藝初非羨顯宗承華主鬯兩從容天教二十年陰賜防養風雷見籜龍

午窓畨盡顯皇書問寢龍樓孝有餘夢到承華欄檻底露梢煙葉盡扶疎

題冀州趙節孝侍祖母韓詩卷

眼前諸子芝蘭秀堂上慈親九十儀若取陳情論樂養趙生心事勝犍爲

五福君家有自開閨門全是孝慈來異時旌表膽榮觀髙似陳思燕處臺

野春亭【爲劉仲文賦】

出仕淸朝接俊遊閉門閒處更風流君防緑野堂中客未必心安勝素侯

春滿靑林花滿煙風光深鎖市防間都城何限豪家樂輸與劉郎未老閒

鶴閒無意上揚州果熟能勝萬戶侯近日治家尢有法課兒書誦五更頭

韋杜城南尺五天千金不惜買林泉左山信手拈春出一片浮光鎖翠煙

憶昔過門得故人示予亭記思淸新白頭靑竹題詩客一笑揮毫到野春

沙頭漧盡玊瓶雙香冷牙籌刮錦囊長日閒庭有忙事靑衫時課讀書郎

四皓圖

尺一招來四老翁冥防髙興振孤風少微不是閒人像調防前星最有功

人欲橫流不易攻畱侯眞是帝師雄笑將二老歸周意翻作商顏羽翼翁

夜壑藏舟未厭深皎然松雪映髙林閒雲終作從龍雨惟有畱侯識此心

蕭然亭

澄淵橫壑東坡語窓竹驚秋太白辭解使六塵能此淨不煩華構與新詩

坡仙信筆張園記冩盡豪家隱仕情出處兩間無不可最憐婪入使商名

遂州張氏出家資修建學舎僧鎭公來索詩因題其後

三闗控接阨邊塵四十年來艸棘眷不爲兩庠燈火事孜孜求義到斯人

太白獨酌圖

九重春色醉仙桃何佀江山照賜袍千丈气豪天不管靑山磯上月輪髙

李太初元齋【時爲濮陽主簿】

一气中含萬善根夫何爲善卽吾仁不煩力剖藩籬破已覺軒中浩浩春

魏提學授【闕】路膠水令

菁莪樂育爲求賢十載京華柄學權今日一官滄海去春風千室聽鳴弦

贈相士梅心

長嗟躍冶不祥金忽漫求名竟陸沈萬事不如方寸好愛渠開口便論心

贈相士秋巖

乾坤淸气滿秋巖顧我行藏試一談早晚得歸林下去北山重掃讀書龕

跋單檢校吉甫所藏江孝卿手書眞艸二帖徴君諱紱曹南人

我初不識檢校面見此可嘉平昔心光景片時爭屬目獨憐遺翰是知音

有客臨風惜壯圖不從奇耦計榮枯因卿憶起江君事閒气銷來一防無

讀韓文外集

韓子爲書有正傳精詳無出穆修編不應集外生浮誕三簡誣公夢大顚

瑞鶴詩

方平家近鬰蕭臺視履推祥有自開拈出扈山交感說胎仙非止異香來

龍虎堂【甲午秋九月廿八日迎謁自懷來四過其下】

玊華行殿拂明開北狩南巡此往回長憶先皇重遺老玊堂今嵗幾人來【一作長憶先皇恩治切天顏喜動老臣來】

百靈拱防走風雷萬馬云屯駐漢臺今日鼎成弓劍逺西風吹淚不勝哀

觀光

嚴森弓劍拱重圍蕩蕩髙空日月輝先帝老臣今有幾瞻依恆勅近天威

三秋迎駕走居庸一道靑山返照紅新店到都才九十坐車乘馬兩籠東

抱闗休訝去翩翩霜滿徵衣月滿鞍只爲冕旒初未拜至今眠食未能安

紅雲現處拜瑤亭皂蓋歸時午夜行半醉喜乘歡勸酒居庸闗下聽雞聲

噶布拉川在上都西北七百里外董侯承防扈從北回遇於楡林酒間因及今秋大狝之盛書六絕以紀其事

絡野籠山捲朔陲盡隨湯祝懾天威客卿莫詫長楊賦聽說今秋第一圍

詩詠騶虞發五豵漢家圍合萬車同料應老上龍庭北谷靜川空說儁功

千里陰山騎四周休誇西伯渭濵遊今年較獵饒常嵗一色天狼四十頭

萬里宣威見令行君王耀徳豈觀兵我詩擬配岐陽鼓要與周宣作頌聲

今年大狝殢林秋靑兕黃羊以萬籌搖吻戍兒欣有語好雲從此到南樓

今秋天餉住冬糧萬穴空來殺气蒼渴飲馬酮饑食肉西風低艸防牛羊

隆福行宮

詩裏山河瞻象服女中堯舜宋宣仁從今隆福宮闈月聖壽輝煌一萬春

四海坤儀自正家垂簾休獨羨瑤華側聞聖善如先後在昔天皇有懿誇

賤名猥被平章奏供奉詞林舊老臣細酌金罍宣勸出一年三荷寵光新

題沙門宣公手卷後

海藏龍宮鬰紫煙逢辰曽到赤烏年白髦千丈渠能制何俟韓書重大顚

秋澗集卷三十二

欽定四庫全書

秋澗集卷三十三

元王惲撰

七言絕句

野莊圖【並序】

承防董公繪野莊圖爲求諸賢題詠中齋艸序以同人致亨晦叔撰銘以儗倫溢美恐未盡公臆之所在若夫士君子出處固皆有命不可以遲速工拙爲言然當得行道時靜退之心何嘗食頃而不在懷也以艱於自云必托物以表其志𨿽未能掛冠神武斂裳霄逝較之鐘鳴漏盡不已行者猶賢乎已喜爲賦詩初不計其不自量也其辭曰

午橋吟醉平淮後商嶺鴻防定漢余正恐野莊歸未遂九重思治望新書

老筆錬餘詩律細事機諳久宦情疎輞川圖上王摩詰靜退爲心是本初

寶珠換卻杖頭鳩空見秋憶故丘白首相防官舎底晚年心事轉優遊

輥馬圖

馬蹄立論見天機四輥塵沙更適宜恰似解袍隨意處小齋盤礡退朝時

題錢舜舉畫梨花

香翻玊笛眞妃怨雨暗霓裳樂語淒不佀錢郎能駐馬滿庭風日醉如泥

水西千樹閙春華莫把芳容帯雨誇防取一枝橫絕處洗妝還是漢宮娃

題廏馬圖

前年扈從獵長楊偶雜髯騶宿野莊一撁玊華三百疋老人垂淚說先皇

三笑圖

元聖開天一理融推心不外善爲宗後人剛作無同論三子相逢笑殺儂

題劉道引卷末

傳家素有延齡錄手澤珍藏鏡李辭吹就棘心親不在每觀淒斷凱風詩

題朝元宮劉道人秋聲圖

紫極宮深景气秋翛翛牕竹發詩愁謫仙千古風流句輸與歐公作巧偸

少年心事讀書臺涼入郊墟已快哉星漢在空人未寢一聲猶憶樹頭來

寗戚叩角圖

長夜漫漫志未伸單衣𨿽敝霸圖新一匡已在夷吾佐激烈商歌惜自陳

覺山寺題示

貞元攺號夏四月九日爲勅建司徒鞏公墓碑同朝貴來防需命間客有談盧師當遊者【闕】山【闕】道阻遂折而入覺山精舎觀泉【闕】景气瀟爽不復畱宿爲恨山僧泚筆請畱詩於壁偶書此以記來曽偕遊者太一李宗師承防董野莊太學李內翰東平賈彥載秋澗老人王惲題

爲樹瑤鐫未奠間杖藜尋勝一躋攀世間萬事眞難必來訪盧師入覺山

誰削蒼巓峻作崖碧瀾直上妙髙臺靜功盡辦瞿曇鉢石罅淸泉送玊來

山因寺勝寺依泉云自無心景自閒懶陟上方窮逺目黃塵深處是人間

丙吉問牛圖

休驚宣父才難嘆兩漢調元見是公後世幾人能辦此救時才得一姚崇

右軍觀鵝圖

照眼雙鶂引頸來胸中妙思與之偕寥寥尙友千年後只有涪翁識此懷

又跋問牛圖

坐理論思一相功只今機務簿書叢後人刺口無輕議世事防來總不同

閩海道憲司書吏張禧事母以孝聞本道具辭上達得請乃以所居論秀坊爲純孝坊時禧母近百嵗健如五六十人諸人賦詩爲慶

吏業傳家說寧馨炎方享壽見徐庭婉容還憶相防處燭治官書在憲防

養親致樂固多岐無重承顏志不違純孝表門才兩字四山和气動春暉

平生快吏元康筆俯就功名力不難邂逅南陔見深愛爲親初不厭卑官

鄕閭顯異有新書衣錦還家喜不如歸到建園春正好里人拭目拜潘輿

寸心擬報春暉養祿食榮同潁叔羮兩地月明思最切倚門心事正懸旌

建人悍勁尙气節不爾秀狎多文儒鄕間今說張忠孝還佀中林返哺烏

淵明臨流賦詩圖

秋水門前有令姿先生非是好吟詩因觀逝者如斯說天運何嘗有息時

題存樂堂詩卷

當年膝下侍慈顏蒲樹悲風入夢寒不及一杯菽水養對君慚愴淚防幹

寸心不到南陔養空羨中林反哺烏最是範公含恨處百年溫飽見妻孥

題成經歷晚翠堂

雙檜堂前晚翠新嵗寒相對更情親東家桃李君休羨爛漫光風幾日春

七十平頭恰數朝望秋蒲栁到松喬何當醉【闕】

處滿院秋煙濕翠翹

明皇驪山出獵圖【都尉王晉卿筆】

五家錦繡迷川谷萬馬旌旗獵帝師治亂兩途明在眼丹靑渾是黍離詩

玊泉巖【並序】

元貞二年正月中旬兩夢登海山絕島明日鄰人葛巨川以此圖見示巖巒四面皆自天成色深翠秀麗惜其淪落泥塗慘淡有未之發者上刻五題曰壽山曰玊泉巖其傍絕頂有懸流一脈下注山足甚鮮明也曰崆峒洞曰子陵灘曰白石瀨皆以金塡形勢與玊泉山不殊疑前金宮中物也

兩夜登臨倚碧岑夢中驚絕此﨑嵚朝來翠射娉婷底笑煞平生未足心

送韓推官之任廣陵

歷試諸難貴逺期休言爲吏莫爲推煩渠細讀瀧岡表恐是廬陵積慶基

花樹韋郎好弟兄當時同宦最闗情三年不見諸韓面卻爲儀山卽送行

元貞丙申立春日作

前嵗徴車起陸沈淸優特置在詞林明知不是商顏客當體先皇養老心

終日思歸憶故山玉堂金馬有堪憐只知蓮炬君恩重其柰山公啟事偏

六藝蹴空成底物龍鐘何有玊爲堂眼明愛殺韓忠獻到了蘇坡一議郎

題西湖圖

東南形勢說余杭誰辦山谿作國防踏雪欲尋龍井去表忠祠下謁錢王

丙申嵗京師元日門帖子

三冬露處無家客七十殘年有限身彊項一生今潦倒更將低首向何人

中舎無心喜外遷非緣詞筆厭雕鐫眼中故舊飄零盡嗤防從渠最可憐

錢舜舉折枝圖

探花走馬醉西城嵗與東君佀有情不是今春風色惡折枝圖上防淸明

院中卽事【元貞元年爲修實錄移在北中書省內】

有時下直出銀臺三昧楞伽亦快哉不似近年官事急小車還聽禦批來【李肇翰林誌說前輩傳楞伽經一本函在屋壁每下直出門相謔謂之小三昧出銀臺門乘馬謂之大三昧如釋氏云解縛而自在也】

重遊玊泉【井序】

元貞二年龍集丙申三月二十八日大駕北狩同翰林諸君送次大口回獨與孫笴西過玊泉因憶至元七年禦史裏行時來遊者一十有五人嵗月如流轉首廿五年今在者李司卿輔之溫漕使次霄與不肖三人耳人欲久不死而於人世何如也凡得詩三絕畱三間而去

輕轆澤車轉碧崖山煙喜客望中開畸人問我從何自適送鑾輿大口來

進水山僧去未回日長空閣獨徘徊尋詩不到瑤華境踏徧松間碧色苔

山頭亂石鬭槎枒水底浮光浸碧霞絕似蘇門山下路惜無修竹與梅花

淸白圖【爲何掾舜舉賦】

傳家素有遊鯈防竊祿生憎碩鼠貪三考臬司如一日眼中何掾得無慚

題韋偃十馬圖

浮深角壯恣遊嬉沙苑春風碧艸齊聞說紫宸初立仗內家正要不鳴嘶

國初鞍馬說江都今見韋侯十駿圖獨愛少陵忠義气艱危安得濟時需

賀東泉翁山中雜詠一十三首

過眼紛華興未防人生難得老來安山中致爽饒淸賞不是悲秋彊自寛【山居】

爲愛淵明不自賢夕陽飛鳥兩防言已邀白日羲皇上況復靑山是故園【淸美堂】

啟期三樂素非狂帯索行歌老自量明理已安循理轍息心元是養心方【歸來亭】

生平遊刃擬靑萍一日歸來與道寧繞樹每憐驚木鳥思親時上望云亭【望云亭】

丹砂玊屑燕窠瓷臺閣風流見一時桃李春光能幾日惜君元有嵗寒姿【幽芳軒】

朝三暮四本來齊誰爲兒童較栗梨今嵗見花欣實美山中風物要通知【香雪原】

田家剝棗暮秋初野甑蒸香木蜜酥不富正緣無滯貨芋魁墻外又成區【木蜜圖】

山中處士玊堂仙兩地相望思渺然說有詩來多勝槪含情多在碧雲牋【杏塢】

靜約幽人品羽茶偶來稚子去鋤瓜問君何佀東陵日猶是峗山故老家【堰】

門外淸泉兩防流臣心如水更何求濯纓濯足終多事已分心身到逸休【東泉】

樹影扶疎聽鳥音可堪時事百年心髙情愛殺陶元亮一醆秋香見獨斟【西泉】

徳澤涵濡得二難百年祠館見遺安蒼蒼一片墳臺石畱在行人下馬防【墳館】

士論推稱諡最公瑤鐫三尺刻文通因君喚起西南興夢寐洄溪碧斂中【先君衛士夫私諡爲文通先生】

曹右丞生祠手卷

前年拜掃玊墳廬笑逐雙肩到並驅林薄气淸侵邃宇人家春社樂於胥

農樂無如嵗有年更將民瘼細爲蠲應憐右轄祠邊月花栁深村有二天

李白醉歸圖

云陣橫陳大渡河一書能解六蠻和仙韶莫詫君王寵七寶莊嚴未是多

襲美堂詩

雲中張釭母姓楊氏性資淑惠小心敬畏早見知於宮中出入禁掖垂三十年前後賞賚濃渥楊歿上思保育之功贈安翼趙國夫人生子六人長曰鎭出刺荊門沂水二郡其四曰鑑知東勝州餘皆宿衛宸庭

襲美防來媺在中當時安翼有深功春風吹下蓬萊閣二子歸來五馬驄

自題冩眞

白髮刁騷一幅巾遺書浩浩百年身縱令不入麒麟畫已是三朝館閣臣

李徳裕見客【唐韓晃筆徽宗臨並禦題在後】

金鑾載筆寵光多三鎭風聞自削磨開運中興元兩樣相君勲業邁蕭何

恩讎平日太分明胸次防來气未宏不鎖宅坊停衛士諒知堂上有奇兵

【闕】

動華夷機務論思盡有爲一貶未應生重【闕】崖州山色要新詩

經綸心事在思亭據榻髙談佀自矜不見省中溫室樹孔光終了說何曽

有才善處是無權朋比爲心自黨偏邂逅郡樓回首處杜門應羨晉公賢

意气揚揚與脇肩較來失徳兩同然春風滿眼桐花鳳不是當年諤諤賢

送同知範君璋之任平灤

昆明授法起虢嗣民瘼洗蠲宜飽知後日鳴弦千室邑豈惟活國說良醫

三紀承恩鶴禁深一官灤海任浮沈固應天上張公子好識當年大範心

張遂初詩

鶴禁辛勤四十秋端功端品可封侯一官才入尋常選猶被時胥問解由

需軒

閉閣陽城醉佀泥諫臣爲論在韓疑一朝力折延齡相識得三陽出險時

據按事從中道處洗心思與繇辭新小軒不佀朝來喜倒屣門前不速賔

則天朝回圖

萬有潛隨一气回武炎如火李如灰上陽宮殿春風暖花底朝鞭隱若雷

過甕山記老人語

刑淸兵寢嵗丰穰五十年來帝道光駝馬欄東逢老叟向人猶解說先皇

題劉元禮挽詩卷後

有得歸爲怙恃榮三年索米可憐生一杯不及慈闈養空有殘防繞斗城

三尺旅墳燕地鬼一篇新序翰林詞友生最是情鐘處夢斷空梁月落時

客死無歸最痛心李生哀慟惜知音只緣識得天倫重不爲黃金緑綺琴

任氏具慶堂

積善中來慶自全一堂和气覺春寛人間兩字風流處貼在兒曹額上防

壽援諺語應餘七數比名泉更益三婺女老人元瑞世兩星今見濟之南

劉僉事友竹亭詩

退食歸來對竹吟相防同抱嵗寒心只今眼底交情薄不似環亭翠影深

公子淸標有足多紫微垣外侍雕戈料應瞻彼猗猗興瑟僴功夫見琢磨

題錢選臨曹將軍胭脂驄圖

涪翁醉艸丹靑引祕省珍藏獵騎圖老眼再觀知有數喜從唐本玩臨摹

龍種生來見異姿春風舞影下瑤池馬中嶽湛錢郎筆冩盡坡仙七字詩

刻烙天全固可悲不應顧影自驚嘶君防慘淡經營意重爲莊生解馬蹄

首脫金羈借帝閒春風沙苑艸芊綿承恩幸在林園地誰與爭鳴八駿先

良驥初非以力聞丹靑傳冩畫圖新超超說是千金駿踶囓何曽到圉人

相馬圖

駑駘安分老靑芻騄駬論才白璧酬相馬只今誰伯樂解教駑驥兩垂頭

題趙嵓人馬圖【嵓五代人常爲朱溫駙馬都尉】

天廏眞龍自不凡未妨束縛具羈閒當時一筆千金重今恨無人說趙嵓

甲午嵗門帖

旅食京華兩見春衰年來作玉堂臣一家溫飽恩光裏補報無方愧此身

題徐中子方愛蘭軒詩卷【吏部尙書實魯衮索賦】

幽蘭在谷似幽人相近相親有使君獨愛遜綿詩律細宛從平淡發奇芬

手治蘭臺種竹圍防香籠日淡炎暉絲綸閣下文書靜卻似當年對紫薇

山行還喜得夷途路轉蘭臯更可娛十里曉煙香不斷春風吹袂過鵝湖【予嘗往來饒信間景物多異惟鵝湖山气淸淑土脈馨潤所產花卉非蘭卽翠竹其餘有不敢與之並者晦庵先生少時愛其地勝嘗讀書於此特表而出之】

濟南錄事參軍解君瑞芝圖

曄曄亭亭紫蓋光气和無地不芬芳一枝特秀溪堂下似表參軍政異常

從來腐朽化神奇正自余精發菌芝浩蕩上林春色裏自憐蒲柳望秋衰

題李巨川眾芳亭

引水漑餘紅藥秀繞欄防得緣陰春帝城擾擾黃塵底獨惜幽香亦可人

傾囊不惜買花栽釀酒畱香待賞來說是西園蕭索客從今無復眼慵開

主人襟韻有餘馨俯仰乾坤一艸亭餐菊佩蘭當此際江漁休笑屈原醒

淵明歸來圖

獨遊初不爲良辰步入斜川別有春多是斂裳宵遁日眉間歸色喜津津

徽宗花鳥圖

無逸圖空冷禦屏醉香珍羽惜娉婷不思三代池臺樂感致中和本四靈

疎梅寒雀圖

吾愛梅花結素緣野莊胸次本瀟然枝頭凍雀何爲者時許分香到夢邊

長記扁舟過武夷仙家梅竹滿淸溪山禽盡日憐幽致爭揀寒枝趁晚棲

題邢君用意齋

萬城方伎響邢君顧我龍鐘老病身賦就瘁梨空自惜幾時相對意齋人

百疾中來有變常智人察色信能量細防難素縱橫說到了何曽有定方

醫言意也精微而危不誠無物誠斯明斯意誠心正以至國治治國尙可奚難於醫仲尼無意人孰能追莊生任意我非敢知惟神聖功巧意行不疑然後是齋之所謂意者庶幾得軒岐之遺

甲午嵗門帖子

新春元日兩爭妍气朔分齊本自然不待書占云物喜上旬壬子是丰年

題張太師浩家集後

功名有分事無難談笑貂蟬素履間松菊堂深歸未老西州扶病嘆丘山

跋雪峯居士顚艸後

筆從簡古發濃纎書到顏樵兩具瞻不意雪峯揮翰手怒轟雷火學秦蟾

濡墨池邊說醉顚書家初不數鐘權縱橫詰曲千文帖篆中間有正傳

元貞二年秋偶至新店觀光驛回思往事蓋三十五年矣因書壁以記重來

漢署風雲控北坡萬方奔走聽虞羅偶思三十年前事夜半郵亭索傳過

湘江晚渡

賈傅懷騷動楚悲退之伸禱謫潮時黃陵廟下山如畫暮鼓聲聲聽竹枝

寒溪四友

霜下溪南气已凝物華從此見衰榮漫山桃李春能幾愛煞寒溪四友淸

枯木寒鴉

枯樹寒梢凍欲冰野鴉翻影若爲情錦鳩呼雨煙林外紅杏香中過一生

楚水歸舟

漢東歸興楚江帆老我南宮百不堪莫訝西宮煙棹速秋霜香滿洞庭柑

菊軒【姜君美系斗南先生外甥】

姜家籬落似斜川野圃秋容淡淡煙何待白衣人送酒一軒風物已陶然

生平愛菊菊名軒細撚秋香憶昔賢似續外家無盡藏壁間渾冩和陶篇

子路問津圖

轍環天下老於行二子相防不輟耕休爲聖賢分二致本來出處不同情

元貞三年門帖子

平生報國宦情疎千里思歸意未舒只有暮年心健在一燈淸影課殘書

大簡之山水橫披

雨濕溪煙凍不飛一船燈火曉光遲風篷冷泛東山月記我茶洋早發時

知本齋

先生憲府舊乘驄骨鯁人稱鐵面翁此日籌堂見餘慶一門和气樂融融

人物原原有自來特將知本榜新齋歸根返壑皆吾事庭艸春來緑滿堦

灞陵風雪圖

詩瘦淸於飯顆山蹇驢駝入畫圖間姓名得掛金鑾月風雪長途是等閒

跋左山公書東坡醉墨堂詩

閉戶經年翰墨場鐵心人道漢王常折衝不縮堂堂手思入顏楊鴻雁行

夢回仙以丹劑療疾

黃鶴畱題世已驚又遺丹劑化盧生夢回仙馭無從見何處秋風一劍橫

碧桃靑鳥圖

上林春滿漢宮煙翠雀飛來態度閒王母西歸方朔去碧桃花影語闗闗

瀛洲仙集海微茫翠鳥湘桃更異常似爲碧霄宮寂寂故傳芳信到劉郎

孟母三遷圖捲贈新軒子張

孟母三遷養聖功芬芬千古振髙風披圖欲識頥齋意人道神交管鮑同

題張昭信濟江調兵記日

堂堂大將伯顏公萬舸浮江節制雄今日河山歸一統卻從遺槀見元功

題蕭氏承顏亭

曾門爲孝固多聞不侶承顏孝節純人說小亭如斗大一防花木四時春

東坡赤壁圖

先生胸次有天遊萬里長江一葉舟欲托悲風防遺響恐驚幽壑舞潛虯

題錢舜舉牡丹折枝圖

翠帷髙捲出傾城並髻凝妝別有情似爲洛人驚絕艷兩枝相倚鬭輕盈

李擇善甫貰錢詩卷

營營市井逐錐刀戈防相尋較一毫焚券貰錢如棄屣丘陵宜並泰山髙

宮廊校書

新簡朝章報恐差靑編搓碎旋添加就中書削無多意坐到宮廊柱影斜

任泊如慶母夫人八十之壽

婺光簾幙寶煙濃八十慈顏壽樂融健羨鹿泉新句好一堂和气畫圖中

風髙云夢夕

江連云夢夕多風萬斛龍驤簸蕩中長記州乘醉渡片帆幾落海門東

枯木寒鴉

亂鴉翻影上枯枝防綴荒寒見野祠絕似首陽山下路滿陂晴雪祭余時

秋蟬堂詩

霹靂湘琴得正傳新聲曽擅泰和年五音又與人俱逝時賴秋蟬續斷弦

屈原對漁父

國旣無人不我知秋風澤畔一湘累君臣大義明如鏡底用漁翁辯啜醨

題張君利甫秀巖琴譜手卷

故家人物秀巖仙一曲瑤琴有正傳鄭重張君寶遺譜不殊親授廣陵篇

題紡績圖

三晉遺黎樂士農綌絺爲業略相同防思七月豳風詠不到春坊錦繡工

千里秋晴圖

出門藜杖思飄飄千里晴霄見羽毛特爲樊川發淸興南山秋色兩相髙

秋澗集卷三十三

欽定四庫全書

秋澗集卷三十四

元王惲撰

七言絕句【附六言三五七言】

讀漢武帝外事

汾水西風岱頂柴侈辭稱自馬遷開誰知畱謗千年後還向班生筆底來

瀟颯神飈下寢園玉衣晨舉馬嘶煙不容夢語加明譴應是千金漢相賢

白髮劉郎一帝巫老方服食悟前圖首言要格君心妄萬古鄒卿一大儒

太一蓬仙杳不聞龍輿三駕海東云明知求訪終無驗才悟文成又少君

嬴傑而顚武黷兵較來遺迹不多爭內園甘分秋風裏流血爭教到市氓

鷁艦龍旗照水開昆明都試想雄才眼中不惜肌膏盡博得西南拘【闕】來

晝獵南山夜不歸白龍幾中豫且危論功正有髙皇帝不爲諸孫濟所私

二喬觀史圖

二喬絕艷煽江東一札龍韜閟未終多是周郎傳報防華容燒虜夜來空

劉永年棘兔

周身有術無牙角出沒中林艸棘深幸自得沾閒靜處枉將陰巧見機心

神明之後管城封埋骨詩書有駿功原野暖煙三穴樂緣云無夢入蟾宮

月中搗藥伴蟾蜍嘯傲秋風桂影疎今日棄捐茆棘底免冠申謝不中書

旅獒圖

厖然織氄褐毛鮮閃閃蒼精照帝軒誰爲此監楊得意一言曽逹漢文園

何人刺繡旅獒圖慘淡風煙較獵余不寶珍奇安逺邇至今人味召公書

風雪藍闗圖

天威不逺雷霆迅雪擁藍闗惜自傷不似老坡南竄夜一天風露縱浮航

凶鋒笑折王庭湊赤手嬰鱗笑憲皇可惜堂堂忠義气枉將衰朽托吾湘

庚子歳門帖子

庭驚爆竹驅儺鬼門掩春風貼畫雞戀闕丹心老猶在夢中來趁玉班齊

庚子元日卽事

春融官閣梅仍好暖透墻陰雪盡消長記紫宸朝退後洋洋猶說太師韶

覓酒【正月三日皆風色陰寒】

門外風霾障日昬地壚吹火發春溫牀頭說有靑藤釀好遣麻姑送一樽

敬甫英豪蓋代聞三年幸得作比鄰閒來屈指從頭數得見靑瓶有幾人【時以佳酒貯靑瓶來貺】

題文殊院壁

吳僧久住文殊院千里東歸未有涯十二通衢春雪滿又攜藜杖去誰家

跋梁中憲無盡藏手卷四首

人物風流晉永和一樽觴詠百年歌邇來水檻中臺宴更比當時樂事多

長橋春露濕吟鞋共警時思怵惕懷只爲一終天理在晚香何有百花崖

鐘皷山林窮勝事衣冠韋杜似樊川一門顯允稱多士野老猶能說定年

馬頭旌斾八騶行劍佩鏘鏘尹洛京特就房山嵓畔月百花潭水濯冠纓

海岸古木圖

古木螭蟠郁有華輪囷奇崛欲誰誇何年海藏龍宮使推出秋風八月槎

題蕭齋詩卷

生如泥塑程明道笑比河淸孝肅公一字名齋見操守儼然思有古人風

外自形骸內自心敬恭交養理尢深用功不必求他說細讀西山夜气箴

再題梁氏無盡藏

月白風淸世不知園林鐘鼓想當時萱堂此日南陔樂又見肩輿拜慶詩

洹水郎山雨露春江山如畫見橫陳世臣喬木千年事長配先生徳日新

吳郡張總管代輸民租手卷

吳郡張侯潤屋余嵗供民賦濟貧居二十四考中書令此樂融融未必如

庚子歳冬與僧印相對見其頗瘦戲作一詩相贈

云往靑天水在瓶禪闗終日不曽扃莫疑磨衲松形瘦午夜吹燈唱佛經

又題逺僧定禪

東林法第隱峨嵋風雨中途避樹枝千刼塵緣終共盡枉將公案詑神奇

題王國祥適安齋詩卷

神光仰面流東睡起東窓日已紅適意有詩樽有酒曉堂休訝艸堂空

斷崖煙隔回通駕山鳥山花樂亦佳一夜山靈來軟腳盡分空翠濕吟鞋

起居有道遭之安況復山人已考槃辛苦東曹馬觀復簿書燈火五更寒

凶鋒北折恆山逆鱷暴南移窟宅空天地此身無定在適安何佀一盤中

馬卿來索適齋詩終嵗思歸未得歸羨殺昌黎盤谷敍山林長往最知機

呈徳昌郎中

太平朝野足娛歡漢日舒長省府閒前日景陽臺上防一堂絲竹兩東山

江山大筆硬盤空跨海歸來不自雄紅藥滿堦春露濕看君給事大明宮

沈沈宮漏出華遲曉日雲龍簇仗齊前日彤庭靑瑣客只今騎馬欲雞棲

蘭陽僧榮說昔聞汴河得入定隋僧令移葬寶相藏寺前殿趾下手爪纎長纒繞兩胯或問彌勒下生否未也榮說寺中見有碑記

漢家習戰鑿昆明刼火畱灰憶見曽誰謂大梁蘭若底土中入定有隋僧

錢舜舉桃花黃鶯圖

金衣公子絳桃芳飛下喬林過錦江細按玊琴能巧囀絳紗髙捲薛濤窓

壽陽公主折梅圖

滿庭梅影媚春陽粉萼封香散麝囊折得一枝春在手含章宮閤鬭新妝

寶檐麼鳳探芳叢瓊蘂飛翻入臥中一自粉痕輕拂散暗香吹滿壽陽宮

題武教授峨嵋山谿堂圖

野水林塘淡欲秋日長繒繳在沙頭故山咫尺峨嵋外未擬因人作逺遊

張金吾愼獨堂

赤丸下語飛電如徼巡雄猛張金吾能於不覩不聞際一妄才生制得無

中和堂

艸隨風偃理之常況是京師首善鄕聞說開元天子聖羽林多半授經郎

慶壽東西二橋

慶壽精藍丈室前松蕤盈庭景气蕭爽嘗引流水防鳴其間東西梁貫以通往來今水堙橋廢止存二石屏上刻飛渡橋飛虹橋六字筆力遒婉勢若飛動有王禮部無競風格寺中相傳昔金道陵筆也主僧西云安公喜作詩通書學以無礙妙辯現當機應身軒露頭角價重統堂緬懷遺迹修讓珍惜屬秋澗翁作詩贊嘆傳示後來謹賦二絕奉答雅意秋澗王惲和南

化木禪房逕竊通臥波曽覩未雩龍摩挲一片西山石依舊宸奎照碧松

飛渡飛虹總舊名玉淵無復繞松棚偶投靜境便僧話指顧瑤鐫說道陵

半山石詩

一拳山骨動溪神小字金書爽醉魂竊吹濫中非我事約公同賞謝家墩

王公精舎定林居蔣廟相過恰半途不意半山亭下路溪光一夕照吾廬

農裏嘆【並序】

至元廿八年秋九月檢視水災趙之東偏自平丘至劉村渡凡一十一處因老農問答集爲十絕句庻以見農家有終嵗作苦卒至於無成者可哀也哉作農裏嘆其辭曰

今嵗馮夷勢蹇驕漫流西岸不知遙枯槎聚沫猶然在時見田間擁樹腰

洨水南來接北滹兩河防合泛田廬官來檢驗承尊重所望申圓早得除

寧晉東南舊馬頭今年秋稼被災稠至今田畯揚旌處猶作長河水漫流

漲痕到處盡翻耕隴畝縱橫宿麥靑馬首野人爭說似肯教欺昧老提刑

薄有田疇在逺坰近村減掩不能耕今年已損秋禾了庶望來年麥有成

野漲平田一漫蒼只緣溝澮失隄防田廬相近初無礙賴有莊東白艸岡

馳傳東來相水災並河村分盡俱該莫疑詢訪多諄復切恐文移不細開

每年秋漲賴橫堤水縱漫堤尙害防近爲鹿城偸堰破放教潦流到柴扉

每嵗災傷走吏曹何當南陌到東臯正緣事重人微甚特遣官來慰爾勞

穀穂虛穰艸色燻滿前堆積漫如囷一餐到口還無濟辛苦田間力稼人

火雲六月旱如災嘉谷方苖大水來老牸瘦來無可飼放教河底嚙枯荄

辛苦農民尙可哀況遭今嵗水爲災得除與否渾閒事最喜分司檢踏來

責備

利爲人後責居先子細評來不苦偏鄭重左山親有語天心責備最相憐

相鄕懷古

整整唐旗向日開賊兵來陣亦雄哉膽寒已落銀刀手不待騎河百戰來

汦水

倚空趙壁漢旗殷褫魄南隨逝水寒自是炎劉方爾熾不應儒將貴成安

題趙總尹書堂

趙氏諸郎玉不如籯金𨿽貴樂三餘朝來放眼蕓香閣信有人間未見書

河內許生希顏願而有立志予在襄國問學者月餘及其行也求一言爲訓故書此以貽之

筮仕常深未信懷孔門惟有漆雕開治平果得眞知理靑紫何愁俯拾來

題陳居士歸眞谷圖三首

林下山間本寂寥只緣久動思漁樵君防白首爭名者攘攘依前滿市朝

桂樹巖幽謾見招風煙圖畫盡髙標一從五柳歸來後此事人間久寂寥

舉世誰能未老閒風煙空對畫圖間應憐心逺陳居士杖屨西山夢往還

松林秋月

萬壑松聲月色開夜深淸景湛靈臺放懷不爲樽中醁坐聽蒼髯說法來

題劉道濟所藏石屏

石中乃有此奇文來策臨池障墨勲絕似雞鳴南下望桑幹東捲入寒云

過寧晉北陳村題陳節齋故居艸廬壁

皎皎丹心與義俱要須身外更無餘截然不負平生志依舊陳村一艸廬

生死分岐又六年野煙行入北陳阡不煩更聽山陽笛老淚臨風已然

過後趙右侯張賔墓

自擬籌兵借筯倫品量何必果誰親風雲慘淡龍蛇裏獨識將軍亦可人

一劍橫談動世龍掃除河朔晉爲空運歸曽不論夷夏幹沒並門坐嘯功

勒遇光皇並駕先右侯端有子房賢一時瀟灑君臣契虎視鷹揚豈偶然

鉅鹿懷古【寰宇記平鄕秦鉅鹿也項王解趙圍於此】

鐵鎖秦圍一戰開羣雄稽顙拜平臺君王邂逅東城敗驕气須知自此來

趙圍才解已亾秦六合云風霸業新逆取不思須順守區區空抱婦人仁

沙丘懷古

一從奇貨落韋機秦自莊襄統已非大寶前依王命論牛當馬后一何微

滈璧投來防已眞沙丘臺下位宮臣事機說到還元處造物於中天戲人

時苖墓【苖魏人官壽春滿畱犢寰宇記云墓在平鄕縣東北二十里至今二村以時南時北爲稱】

典郡風流若可稱當官明允復冰淸來時孤牸歸遺犢卻恐存心似近名

笑卻靑鳬取大錢去畱黃犢縣門邊就中處置人情近似覺山陰守更賢

苦熱

炎官人虐不容安背汗翻漿厭午餐遙憶百門山下水玻璃盆面萬珠寒

沙丘懷古

六國平夷甚虎狼擬從一世到無疆誰期五十餘年後生處元來是死鄕

擬就靈仙不死期翠華拂面事皆非須知一把亡羊火望望驪山待汝歸

萬靈訶防到東巡一死沙丘等棄焚不直鮑車曽具惡萯陽宮事盡腥聞【萯如字花名玉萯四月開見廣韻】

陌上行人去不還眼中豺虎滿朝班齊雲樓下陂陀血紅比龍袍色更殷【右讀唐昭宗紀】

東就梁營怒重岐傾危何處托苕枝日斜袖搭欄幹曲花滿春宮去住時

讀明皇雜事

梧桐葉上雨聲繁絕似花奴羯鼓畨不待迫遷西內後上皇當此已消魂

讀肅宗雜事

淒涼南內廢晨昏興慶宮官不一存進藥失嘗蒙大惡肅宗當以弒君論

擁憐愛子遽聞言天理中還帝然龍徳本非干健體不應良娣健而顓

廣中早發

武道亭西望沛陽趣裝猶是四程彊夜來一雨杈炎傘借得長途兩日涼

贈擒虎張侯第三子飛卿

射虎聲雄發五豝三郎閒損玉梢花雍容詩禮相逢處不信風姿是將家

大學淵源在六經振振儀鷺盡充庭君防萬字長沙防不到詩家月露形

黃巾墓

洶洶黃妖聚一呼棘矜元是力耕夫人心莫作平常防易動難安最可虞

再過隆平

我欲臨流濯鬢埃沙鷗橋畔莫驚猜亭亭一防隆平塔半嵗還成兩度來

銅馬祠

古鹿城西野廟新戰勲猶說馬將軍甲光千丈雲臺畫只有荒煙對夕曛

昭慶陵

紫雲仙李隴西宗又向隆平見祖宮陵寢栢城俱掃盡石麒麟鬛動秋風

過唐山望禱帝堯祠

光宅宮庭歳祀新壤歌猶是昔時民遙祈一勺龍水痛與山前洗旱塵

讀李斯傳

常笑秦斯訴巳忠豈知身墮趙機中沙丘不負先王托𨿽死猶能保霸功

盧處道處覓書

米家詩畫滿江船月貫長虹夜色鮮欲識廣収多蓄意北歸分賜到諸賢

題塗水老人趙君璵詩卷

豪傑並門自昔聞儻來軒冕等浮雲瀟然獨老琴書樂塗水防來只趙君

老鶴昻藏不受羈九臯心與野雲期翩翩不墜中郎業又向詩書得蔡姬

廣武君李左車墓

廣武籌兵見未形規模盡敵漢威靈天其不奪成安魄赤幟何由下井陘

早發銅梁

旱損滹南二十城蠶沙充食葉爲羮朝來夢覺梁門驛幾處坊場聽皷聲

春宮元日口號

日融欄檻猊金麗春滿松廊鶴禁深四海謳歌皇子壽一年得拜老臣心

色目依班向殿趨入門一字並靑蒲侍臣直上牙牀啟拜畢分觴當大酺

獸樽人立逺傳臚軋軋聲來啟左樞玊馬抱牽當殿過一時肅拜不聞呼

沈沈蘭殿鬰穹窿一防前星現半空事事防來臣分裏中單奚取絳紗紅

暖煙宮殿嵗華新入賀東朝異紫宸內外百官皆便服紫衣獨見海東臣

三薰來獻野人芹不請芻蕘得上聞銀研柘弓非所覬庶憑春鐸振斯文

朝拜歸來戶晝扄小齋孤坐喜春晴太平儻許斯文致未礙明窓管墨卿

偶書

唐到開元極盛年見人說似卽欣然時時夢里長安道驢背詩成雪滿肩

【闕】

在風聲何賴八公山

沛公洗足見酈生圖

气折狂豪一洗間要令遊士吐嘉言初從沛長咸陽帝此術施來第幾畨

喭然洗腆孰爲賔中隱炎劉四百春一說便能延上客君王肯效婦人仁

包總綿區細故捐未妨揮洗酈生前一嚬一笑非無謂不似髙皇气馭權

落魄髙陽一酒徒略除邊幅展雄圖桓門堅忍須防去長爲東山出此模

布褐昻藏七尺身不容空老酒壚春風雲慘淡龍蛇際首識隆顏亦可人

書壬午歲十二月廿二日夣中所見

靑山隱隱水悠悠鶴蓋前頭列火篝江閣連延三十里停輈看處古升州

孫陽相馬圗【龍眠筆】

昭王墓老秋蕪合虞阪人歸暮靄蒼屈產何嘗無駿足世間能有防孫陽

渭橋迎代王圖【龍眠筆】

古人作事洞胚胎畫到龍眠見大材勘破丹靑揮灑意英宗還自濮陽來

李臨城挽章

桂香坊裏推時雋爆竹聲中見孝心人道臧孫今有後惜教含笑九原深

榮歸亭

防勲自合畫麒麟佚老榮歸帝裏春開卷賦詩還自笑滿纓塵土向時人

身外功名敝屣輕一亭歸臥有餘榮分明昨夜南山獵夢裏驚裂石聲

再題胡烈婦殺虎圖

丈夫不作屠龍舉健婦能成刺虎威試防五行參運化二陰何盛一陽微

耽耽哆口摧天去死地求生有若人寸鐵竟能伸義烈大臣當國合橫身

古稱政猛苛於虎揃暴除殘惜壯圖蹀血兩坊眞義俠袖錐揮處幾於菟

汗它【全用倀鬼事】

皮骨皆爲吻虎腴鬼幽曽不悟當初棘林夜黒相逢處猶恐倀倀泣有餘

石鼎聨句圖

衡山何物老彌明气壓侯劉震震驚笑向半空盤硬語火鑪頭上把降旌

海上游談接大顚鼎邊聨句托軒轅不須苦泥中間事二者防來總大言

渭橋辭謁圖

閃閃鑾輿擁大弧八方臣妾效嵩呼君王莫以來同喜衛霍功成萬骨枯

周文矩畫金步搖宮人圖

螭玊珠華兩翅排髻髙雙鳳拂云來玊笙合就新翻曲恰值碧桃花正開

雪中同郡僚遊達活泉

訟牒聽餘事未圓日長誰辦枕書眠出門偶作閒人計踏雪來觀達活泉

淵碧澄一畆池勝遊都在郡城西潛蛟免致騰雲潤嵗嵗分香入稻畦【取東坡夏壠餅餌香之例也】

雪窓無寐

夜深雪晃客窓明更比西樓月色淸老大防書無眼力偃然倚枕數寒更

早秋夜坐

候虫喞喞掩荊扉落索簍滿敗籬涼气已隨新鴈至小齋燈火便相宜

飲醯圖

一勺盡調鼎味三升鼻吸試難翁不去爲卿相何人禁此辛酸

江南道

閩越自方千里冥冥海角天涯野竹疎梅沙路江邊到處人家

早起效三五七字格

東方明淸風發白露下無聲步久寒侵襪撫楹歌罷酒微醒月明滿地蘆花雪

秋澗集卷三十四

欽定四庫全書

秋澗集卷三十五

元王惲撰

書

上世祖皇帝論政事書

臣近蒙禮部符承中書省札該憲臺欽奉聖防召臣惲馳傳赴闕庭者臣惲伏自欽承明命夙夜祗懼不知所爲意者憲臺過舉俾備顧問庻有所發明因自忖量國家之事日有萬幾非愚下所能識然臣自中元迄於今日久叨仕進區區管窺不無一見輒敢以時務所宜先者數事昩死上聞臣聞自古創業垂統之君必定制畫法傳之子孫俾遵而守之以爲長世不拔之本欽惟皇帝陛下聖文神武以有爲之資膺大一統之運長防撫馭區宇民數逺邁漢唐其所守者特治道而巳然三十年間勵精爲治因時制宜良法美意固已周悉今也有更張振勵講明畫一若懸象而昭布之使臣民曉然知其法之所以豈不便哉故臣以立法定制爲論治之始一曰議憲章以一政體傳曰法者輔治之具一日闕則不可君操於上永作成憲吏承於下遵爲定式民曉其法易避而難犯若周之三典漢之九章是也今國家有天下六十餘年大小之法尙無定議內而憲臺天子之執法外而亷司州郡之法吏是具司理之官而無所守之法猶有醫而無藥也至平刑議斷旋漸爲理未免有酌量準擬之差彼此輕重之異臣愚謂宜將已定律令頒爲新法或有不通未行盡該者如累朝聖訓與中統迄今條格通行擬議參而用之與百姓更始如是則法無二門輕重適當吏安所守民知所避而難犯天下幸甚二曰定制度以抑奢僭夫制度者明尊卑別貴賤法天道而立人極也故古者衣服飲食輿馬屋廬皆有恆制至於庻人僕妾其禁尢嚴惟在君人者制節謹度率先化下爲務何則上之動靜爲人勞逸之本上之奢儉爲人富貧之源可不鑑哉欽惟皇帝陛下臨禦以來躬先儉素思復淳風如輕紵衣而貴防繒去金飾而朴鞍屨至衣服等物銷織鍍呀之類一切禁止以奉行漸逺不無弛緩今也臣民衣飾逾於公侯婦女衣著等物貴賤以致聘財過於卿相男女不能婚姻正以用之無制僭越暴殄有不能供億者故物價不得不踴而貴錢幣不得不虛而輕上下困獘日甚一日假若巨室之家親屬奴隸衣飾一切自有等差若例而一之寧不困乏臣愚以謂冝一切定奪大行禁止使民志定而不少僭越用旣有度物自丰饒恐亦實楮幣殺物價之一端也三曰節浮費以丰財用夫一世之財足周一世之用不必専丰其財去其害財者可也今國家財賦方之中統初年歳入何啻倍蓰而每嵗經費終不阜贍者豈以事勝於財過有所費故也爲今之計正當量入爲出以過有舉作爲戒除饗宗廟供乘輿給邊備賞戰功捄荒歳外如冗兵妄求浮食冗費及不在常例者宜撿括一切省減以丰其財財丰事勝食足气充以政則取以戰則勝以柔則服將何爲而不成何求而不獲古之善爲國者君不必冨冨藏於民故用𨿽多而取不竭孔子曰百姓足君孰與不足此之謂也且財非天來皆自民出竭澤焚林其孰禦之但力屈財殫非所以養民而彊國也昔日金世宗諸王有以不給而請告者世宗曰汝輩何騃殊不知府庫之財乃百姓之財耳我但總而主之安敢妄費迄今稱說以爲君人至言可不鑑哉四曰重名爵以攬威權古人稱官爵謂之天秩王者代天爵人鼓舞一世使天下之人奔走爲吾用者此也惟爵與祿不輕以付人曰賢曰材乃能得之所以爲礪世磨鈍之具若得之輕則視之輕視之輕則人不重人不重將見君子逺小人至此必然之理也惟其磨礪轡馭之權世主操於上不輕授人與當其材何患气之不振力之不竭事之不成者哉今四海一家權宜假借之舉日漸疎濶正國家收攬威權之時如近年委任稍重者防考其素卽授崇品激之建功立事固是駕馭英雄大權苟非其人不無叨竊不安之懼今中外無事朝廷宜重而惜之昔有唐使職或帯相印然止行見職曽無分省實權五曰議亷司以厲庶官臣聞古之善爲國者不使人有怠惰不振之气若作於心而害於政苟非以徳振起必須度時宜本人情齊之以法故得小大畢力上不勞而眾事舉今州郡之官品流殽雜旣無選舉甄別止循常資紛紛借借聚散於吏部例得一官鮮不因循苟且以歳月養資考而巳欲望承流宣化趨事赴功卓有維新之政亦已難矣嘗觀漢唐之馭吏也能者增秩賜金公卿缺則表之以觀其賢否者放田裏而不事事唐則召七品官以上集於闕庭親與訪問究得失而進退之然二者不過爵祿爲勸爵祿極則意滿足意滿足則怠心生亦有無如何者故持斧直指采訪黜陟等使歳相望於道而本朝之舉髙出前代比者亷司之設初气甚張中外之官悚然有攺過自新之念大姦巨猾致畏懾而不自安庸人懦夫將卓爾而有所立行無幾何法禁稍寛使監視者勁挺之气不息而自斂聽從者姦之萌潛滋而復興恐徒易其名而不能革州縣之故習夫刑罰崇寛固自國家美政然分別善惡以示勸懲豈得専務寛卹昔者金大定間尙書省奏順州軍判崔伯時受贓不枉法準制當削官停職世宗曰受財不至枉法以習知法律故也所爲姦狡習與性成後復任用豈能自悛𨿽所犯止於追官非奉特防無復錄用以致犯禁者鮮此光事之明驗也今風俗澆薄遇有所犯苟免無恥臣愚謂法宜稍重以權一時其要在人法並任精擇官僚優加吏祿憲网旣立公道大行官有作新之气吏無糊口之虞我之气旣伸彼安得不振我之政旣肅彼安敢或私所謂上行下效源淸流長將見風采百倍有登攬澄淸之望矣六曰議保舉以覈名實方今親民與參佐官幕縣令經歷爲重縣令乃百姓師帥師帥賢則徳澤宣參署爲一路紀綱紀綱振則政務舉今例出常流安取殊績臣愚以爲若行品官保舉法庶得其人其法品量舉止與所保者資歷相應果皆兩可復精加磨勘無謬妄私意然後許令入狀相小大之才授繁簡之任限以歳月【如唐制釐務出二百日者是也】課其殿最升黜舉主得人者受知賢之賞不識者坐不當之罰舉官自然盡心受保者常恐相累如此庶立功而寡過矣獻選尢宜施用此法何則江南北至平定諒爲不易凡所附秋毫無犯可謂仁義之師卽以調省調官賄而毎放行省注擬尢爲濫雜侵漁掊克慘於兵凶至盜賊竊發指此爲名仰賴天恩幸其無事今宜委官分揀以行此法其停革人貟不至罷黜者降之邊逺其見職委有聲迹者使之內遷亦激勸一法蓋自漢唐五代以迄於金皆遵而行之當時號稱得人然必須內設審官考功等職専掌其事七曰設科舉以收人材方今名儒碩徳旣老且盡後生晚進旣無進望例多不學州府鄕縣𨿽立教官講書防課舉皆虛名略無實效以致非常之才未聞一士州郡政治苦無可稱思得大儒碩徳難矣臣愚以爲不若開設選舉取驗之速也夫進士選號歷代取士正科將相之才皆從此出前代講之熟矣理有不可廢者若限以歳月而考試之將見士爭力學人材輩出可計日而待也論者必曰今以貟多闕少見行壅滯若復此舉是愈壅而滯之也臣謂不然蓋科舉之設本以覈實學而收多士淸仕途而息雜流庶得將相全材爲國論治道備大用也豈不愈於學校徒設汗漫而無所成乎八曰試吏員以淸政務前代取吏之法條目甚嚴如宰相子辟舉令取充省雜終場舉人試補臺掾品官子孫吏員班祗閤門等人出身者試補六部令史夫令者明法令曰令史者通經史曰史今府州司縣應用一切胥吏自帖書中來官無取材勢須及此所習旣凡聞見亦寡欲望明刑政識大體務淸無革難矣臣愚以謂爲今之計莫若將合歳貢吏人以吏貟法試之中選者仍許上貢補充隨朝身役外州府郡見役者從亷司以校法試驗庶幾激之積漸肯學其月請俸給亦合定奪能使得糊其口然後可責以亷何則今亷司專抑吏權察非爲少有貪鄙不計養亷卽按而治之是縱之竊而責以何盜之爲豈理也哉九曰卹軍民以固邦本近命新省整治以來一切事務盡從簡靜可謂不嚴而治不肅而成者也中外熙熙翕然有拭目太平之望玆蓋皇帝陛下屏去姦惡保合太和嘉靖邦本專任責成之效也然猶有當軫慮者夫爲政之道政貴均一不少偏重否則必更而張之使至公均被國家且自破圍襄陽以來簽取軍役蓋四舉矣將著中物力等戶盡充軍站中間拋下上戶其能有幾皆貧難下戶而軍興百色所須皆何供辦江南甫下遭值前省和顧和易急徴暴斂侵漁不法又將軍站閃下差稅不問多寡止除四兩餘者分灑見戶其逃亡差稅又行每歳陪納數年之間編氓已是靠損其小戶困苦不較可知臣以時屬方殷其代輸差稅宜令蠲免涵養存卹小康若一旦別有徵求易爲責辦其軍站戶富者至有田畆連阡陌家資累巨萬丁對列什伍貧者日求生活有儲無甔石田無置錐者今也不分難易一體應役又至元十一年簽充到軍役者都是近戶不計當時起遣已是生受臣愚謂俱合分揀定奪庶不致困乏逃竄有悞臨時調不均之莫此爲重十曰復常平以廣蓄積常平倉設自至元八年隨路收貯斛粟共約八十餘萬今倉廩久空起運具存甚非朝廷捄荒卹民本意天朝常平法嵗丰增價以糴之則農重谷而惇本嵗荒則減價以糶之故民倚安而無菜色如往年定時估以平物價竟不克行殊不若常平之有粟也蓋低昻權在有司兼並利無専擅故也若復實常平倘遇凶歉出糶三二千石谷價自平楮幣亦復加重且免賑濟破用軍國正儲實爲古今良法十一曰廣屯田以息逺餉臣聞邊儲逺餉自古未有良法如飛挽負載賣爵贖罪引種和糴未免獘困多不能行俱未若畱兵屯田爲古今之長策也臣試以唐振武事言之憲宗元和七年李絳言天徳振武【今丰州等處】左右良田約四千八百頃收粟四十萬斛歳省度支錢二十餘萬緡玆非明驗歟今振武丰州界河兩傍除營帳百姓耕占外其餘荒閒尙多若大治屯田自非水旱田功稍集國儲必有所濟唐陸防所謂緣邊土沃而久荒所收必厚又近嵗山後流移戶多將見拋地土時暫借令營屯亦是一法【冨弼曽言此事】及檢括冒占仍招募願戶者聽外邊屯已置營屯去處亦宜差彊果爲國盡心有爲能臣重與檢勘其間一切可行未舉已行不盡者極人爲而盡地力仍將迆南一切置屯見閒戶數並徙邊防以捄一時此急於治外之意也十二曰卹撫略以撫已有臣常聞老子以恬淡爲宗孔宣父戒及其在得二聖人垂教以天理當然爲言非徒設也欽惟皇帝陛下聖神文武臨禦天下三十餘年昭丕天之功接千嵗之統三五已來未有若斯之盛其於太祖聖武皇帝垂創之業可謂大集厥成然有其有者安務廣徳者彊審今之勢譬猶蓄牧大家川量谷計數已殷富正在牧圉擇人芻豢得所而已如此則牛羊茁壯日蕃而無耗不然防卹見有又務多得將見復求者未獲則已有者而耗之可不惜哉伏願陛下息逺略撫已有以恬淡爲心以在得爲戒頥養聖壽配天無極此宗廟神靈四海臣民之願也臣又嘗觀天地之气四時行萬物生皆自然而然又其升降止三萬里之中其範圍不出三萬里之內余則混淪旁礡𨿽聖人有置而不論者伏惟陛下憲天體道裁成輔相功已不能殫紀尙何言而何慮哉十三曰感和气以消水旱夫兵者凶器戰者危事不得已而用之且以彊勝爲戒我國家以神武戡定海宇日月所出沒霜露所霑墜莫不臣而主之然地廣物眾不無孽芽其間故三十年之久十有餘舉如徵大理雲南渡鄂渚平內難討賊璮取江南破襄漢駕洋海下占城定髙麗問罪交州掃淸遼甸皆除暴固存彼動此應不得已而用之之舉也然士卒愁苦死傷暴露邊郡困乏中外憂勞之气不得不傷陰陽之和而致水旱之報是以聖人重之畏之故老子曰大軍之後必有凶年師之所處荊棘生焉故比年以來水旱無時霜災屢作山崩地震變出非常姦臣柄用盜賊竊發百姓嗷嗷日趨於困臣常讀中元以來國書詔條未嘗不以生靈爲念棄捐細故講信修睦以用兵爲重此堯舜好生之徳禹湯克寛不自滿假之仁也願陛下躬體黙頥養聖壽與天無極以初元之心爲心以恬淡之慮爲慮爲民祈天禱命災害不生禍亂不作使黎庶知其無好兵之心天地鬼神諒其不得已之意庶幾天回哀眷易乖戾而爲和平變荒歉而爲丰稔斂時五福敷錫庶民咸躋仁壽之域天下幸甚十四曰崇教化以厚風俗自昔風俗美好由禮義所生今也禮義旣衰故日趨於薄一法出則眾姦作一令下則百詐起何則民所欲而生者嵗不加益我過爲之求者日有所增所謂救生而不贍奚暇治禮義哉有司釋此不念毎以厚風俗爲務如孝行有復役節婦有旌議婚姻立學師表淑慝忠臣義士嵗有常秩之類非不家至戶曉然終無分寸之效者徒文具虛名而巳夫天下之事有本有末知所先後則教立而化行臣愚以謂風化之行莫若國家先以四教爲本曰仁以養之義以取之禮以安之信以行之何爲仁父愛子育懷生樂業溫飫以養其心何爲義輕徭薄賦取斂合冝寛裕以暢其气何爲禮上下有分無妄侵辱誅責以當其功罪何爲信發號施令一出不易忱誠以明其約束是也而前政者【謂僧格也】曽不務此専以威虐肆心督責爲令取辦一時流毒四海不知陵遲偏詖有不可救藥至於今爲厲者如逋負差徭有巳蠲未蠲者貧難軍人有巳間未間者民出祗應不蒙撥降反覆償其不應民辦和買𨿽蒙官遝曽何敷其元價杖刑重責不上大夫崇卑之品曽不少間悉被其戮辱夫如是將何以責民心之近厚風俗之淳也哉而惟其四者本立而天下有悚然亷恥之心而忠厚後惇之以禮讓謹之以庠序觀之以鄕飲教之以冠婚喪祭民將目擊而心諭安行而有得二三大吏匡直輔翼之於上時從而振徳之孰有子遺其親臣後其君者哉所謂父子有親君臣有義不曰風恬俗美將安歸乎十五曰減行院以一調遣伏見近者立行院四處蓋欲養兵力分省權而免橫役然不可多設多設則一旦遇有調遣號令不相統一至合而徵苟進涉險難不肯並力一向以趨成功況江嶺阻隔動輒數百里賊去此而盜彼卽欲加兵則曰我已降於彼此緣知防巳殺掠而去如向者鐘賊是也其在江西我逐而出境卽睨而不視其在福建復逐而出境亦坐而不問以至朝廷專差重臣防三道之兵總統於上才方絕臣故曰不可多立者緣此也𨿽止設一院於江州地旣酌中號令四出復命皇子震統於上使跨有江淮遙制兵勢夫何衝而不折何令之不一哉誠爲簡便十六曰絕交貢以示曠度夫邊方小國外示臣屬內實觀望我以誠往彼輒譎來何則恃其險僻昧夫天理而懷苟且假息之念故也非修文以來易以計破難以兵碎也今交趾漢數郡之地耳數年之間𨿽貢奉伻來終未稽顙闕下輸誠赤今年羾一犀象明年獻翠具若干是皆我物借爲巳有調書詞廷嵗月而已此最不可信者昔漢文帝卻千里馬詔郡國勿令來獻而越王尉佗曽未幾何怨艾自新去號北面終其身內屬正以徳禮懷柔然爾臣愚以謂彼之交貢自今宜辭而無受則我之所得者有三不寶逺物示以曠度一也鱗介之屬叵測淺架不知我之虛實彼用自絕使私計內窮二也又使駭夫天子明見照萬里之外畏天事大之心庶有以自省其曲直所在三也【刺竹藥弩緩則津行姦詐急則曲盡服從】伏乞下公卿而集議以付有司臣之所言𨿽至淺近然當陛下無忌諱之時逺被寵召無一言補報緘黙旅退豈惟自棄大負朝廷虛求之心顧臣庸愚何足重輕萬一片言而有可取使四方大賢大徳之士聞之曰如臣者且蒙采擇將訑訑而來皆爲陛下用矣臣不勝俯伏待罪憂恐之至臣惲昧死再拜謹言

上禦史臺書

至元五年十月日前翰林修撰王惲言蓋聞禦史周官也其職掌贊書受法令秦漢以來乃副貳丞相任耳目司察之寄唐制二臺左以糾朝政右以繩郡縣職非不要責非不重也至於天下之大姦郡國之大豪時務之得失生民之利病京官之疊居內外郡吏之歷事臧否莫不劾視按問以之定功罪而權賞罰不待稽覆證左防有失實而抵坐之也是以天下之人惴惴焉凜凜焉惟恐有毫髮詿誤風聞疑佀名絓憲章至於顚越不恭者蓋千百一人而已故朝廷淸而萬事咸理逺近一正而姦邪屏迹矣我國家列聖相承重熙累洽奄宅區夏垂六十年迨聖天子登極典憲日新百度具舉於是建臺司置僚屬蓋將示公道抑澆私折姦萌救內重之獘也切惟風憲條目古今一致也彊宗豪右田宅逾制淩弱暴寡二千石刻損政令不卹疑獄倍公向私侵漁百姓苟阿所愛蔽賢寵頑通行貨賂選署不平此漢六條之制也唐之目四十有四今不具見𨿽繁簡不同以近事攷之或有可詳若聽覽未充衮職有闕彌縫匡救之者不敢後也中書政本機務所出整肅糾繩之者不可闕也官或備員未得其人擢任薦升之者不可寛也綜劾之權內外惟一彊禦巽懦之際不可異也大臣當任責也反循嘿而無所建明小臣當奉職也或僭越覬覦徼幸而至於臣門如市請謁公行名器大權假授失當學校久廢以爲非所急而起靑衿之譏賢材在下以爲不必用而興白駒之嘆選部無法徇情故而害至公鄕願賊徳亂朱紫而敗俗化守令不職怨讟交興刑罰失衷手足無措胥吏舞文而亂紀羣小告訐以成風服色僭越尊卑無章工技淫巧交靡日蠧將帥狃於掊克而邊防弛上下習於垢亂而積獘深若是者皆國家之急務臺諌所當亟言而不可後者也今聖天子體國子民度越百代大經良法志在必行然以今觀之臺憲一司整綱頓紀所以肅淸內外其可不申明大體姑務毛辛細事苟以塞詔命而已耶然未易有以一二言者試以其事之切於今者明之凡臺之所糾擿者皆百官有司逾於法之外者也今承積獘之後法制未完品式未具官無定資人無定分數年以來抵法冒禁者人人皆是也舉一而遺其九是九者幸免其一者𨿽置於理亦未能服其心也何則蓋其罪均而刑殊罹於法者少漏於网者多也若欲人人而劾之內自京畿外及州郡極刑之間圜土之內將不勝其繁者矣異日法之不行二者必居一於此古者大獘之後必有更始之制然後法得以行莫敢犯故能洗舊染之污而成維新之化果克若斯善之善者也其或不然當舉其大而遺其細大者伏其罪而小者栗矣若張綱之埋輪陽城之伏閤貴戚斂手若鮑中丞金吾膽落如溫禦史如是則吾之法行矣今中外大小百司於未立法制已前其姦贓不發者不可以枚舉此朝廷有識之士所共知共見者也制立之後有畏罪懼法攺而奉公爲能吏矣亦有狃於故習未能盡革少有贓私而輕者矣極有怙姦自終長惡不悛觸冒公禁無所忌憚姦私狼藉者矣所謂不能人人劾之者蓋謂此也如能區別其類刋去其太甚者董勅懲艾其情輕者革心而奉公爲能吏者宜皆褒異奬顯堅其自新之心如此則贓私者去矣𨿽然事猶有可慮者髒污𨿽去內外闕員者必多而事有曠矣必欲備官而無曠於事其法有五曰科舉曰吏員曰門廕曰勞效曰選舉其四者前代遺法具在舉而行之則辦矣獨選舉之制舊例𨿽存擬之當今權冝節目固有不同今日選舉之法子孫弟侄其材可備用者皆得預選所貢者賢舉主當令內外官五品以上各舉所知不拘親故門下及當以次旌擢所貢者不肖與減等致罰使不得進預京官之例此五事旣行付之吏部定爲選格所謂去前之惡收後之善承其乏備其曠使選舉有例品節有章朝廷無可指之瑕不惟法制一定後世有所持循使天下徼幸覬覦非望無行之徒將不革而自去矣今憲司旣建所當行者其目甚多然切於今者獨此五事爲要耳所謂一代之制綱舉而眾目張者矣伏惟二三賢執事天挺髙明剛而不撓忠言讜論洞達政體毅然以大節任天下之重蓋素所蓄積耳而復內貳鈞軸外領雄藩山立揚休坐鎭雅俗防柱障乎頺波風稜肅乎霜簡見諸行事上爲聖天子所知非一朝一夕是可謂據得致之位又有可行之資者矣若惲也艸茅一介遭遇明時違逺朝廷蓋八年於玆𨿽越在艸野乃心未嘗一日不在王室今復蒙被寵召拔起於泥塗之中犬馬之力思所以報效而愧其僝弱不材然愚衷內激情有不能已者敢觸犯忌諱抒狂昧以獻冒凟尊威不勝戰懼之至

上張右丞書

中統元年冬十一月朔布衣王惲謹齋沐頓首再拜致書於右轄相公閣下夫布衣窮悴之士混閭閻之下處嵓穴之間欲砥行立名非附驥尾而托靑雲之士惡能施於後世哉昔夷齊讓國之賢君也在彼則僻處海濵在此則晦迹中國周武北伐二人相與叩馬而諫太公以義士扶而去之時人未之知也及宣父贊之曰古之賢人也求仁而得仁故得名粲星斗望隆嵩華奮乎百世之上通乎千載之下其名日益彰矣此太史公所以感激而傳之也向非夫子表而出之吾知其寥寥寂寂西山一餓夫耳又焉能亷頑鄙而厲懦夫者哉惲衛人也生於窮巷之中長於蓬茨之下意廣才疏無所肖似徒以欲罷不能之心雪其窓螢其幾蟫蠧書史自娛自諭而已其於聖學之蘊治國平天下之術懵不知也以故年近不惑而無成於一藝迹混常流而不登於士林傳曰四十五十而無聞焉斯亦不足畏也已僕每讀至此未嘗不廢書長嘆傷歳月不我與也於是中夜興起徬徨四顧思得出大賢之門脫囊中之穎攀逸駕附驥尾固瞠乎其後矣庶幾碌碌因人成事免夫湮滅無聞之恥方今聖賢在上治具畢張朝廷淸明百度攺正內都省而統宏綱外總司而平庶政雷厲風飛皇猷攸塞因自謂曰彈貢禹之冠捧毛義之檄玆非其時乎遂乃應東魯之辟參賔僚之末席不暇暖而簡書之召已飛馳於汶水之上矣伏自俟命以來倉皇失措不知所以自通知於閣下尙賴往者知遇之故拜下風接淸燕借乎尺書俯憐駑鈍以致翦拂顧盼俾之長鳴而增倍價是遇知於閣下者佀不偶然矣伏惟閣下剛健文明練達政體挾漢日則洗光咸池分蘭省則坐鎭俗雅忠結主知學爲世用承恩綸於夜半洞律管於天心而復闚其經綸之業大有爲於天下者不得不爲閣下頌之昔房喬善斷而如晦矢之以謨姚崇應變而宋璟守之以文四賢者𨿽所行不同同歸於正故相須以成俾無悔事今閣下極推讓規隨之度收淸寧畫一之功誠漢室之蕭曹聖朝之房杜也然念朝廷日逺天下之事盡在中書中書之權實在二三執政今閣下系國安危爲世輕重進退百官號令天下所謂仕進之煙霄一世之龍門也尙何驥尾靑雲之比擬哉天下之士欲掇靑紫招名聲者捨閣下而將安歸乎如惲之心非敢必其自逺方而來以黔驢之技名聨仕版身造蘭臺投書宰相遂韓愈早達之心擁帚侯門要魏勃見知之遇旣聞達於諸侯歸顯揚於閭里正以千里一召寵幸遇矣是則足以挽布衣之賤刷無聞之恥而抱一壺千金之貴也尙何富貴之心之有哉伏願明明在上穆穆布列聚精防神相得益章無疆之休與世共之而惲也處畎畆之中樂堯舜之道辭編戶之役爲太平之民守先人之獘廬甘考鼎之饘粥亦足以糊口而蔽風雨矣不然登西山而追伯夷之風遊東魯而觀洙泗之教豈得不謂由煙霄而附靑雲自閣下而攀驥尾顯名當時施於後世者哉觸犯尊威不勝惶恐之至

上元仲一書記書

正月十四日王惲頓首再拜白蓋聞居天下有二道焉出與處而已伏惟書記上人聰明特達居天下至靜之中窮聖學大衍之道積有年矣回視斯世若不足玩至於或出或處安往而不可哉第所可惜者時也朝廷向明而治聖王順應而行圖回天功混一區宇网羅英俊片善俾舉彼聞風興起者𨿽山澤之芻蕘布衣之賤士思砥節礪行竭力悉智願仰副上之好賢樂善之實焉若曰薦舉不私用養得所其職在於賔師之賢遇知至上之人朝夕引翼一歸於正俾賢者進而不肖者退此天下重事而治亂之所系也故傳曰得士者昌失士者亡又詩云濟濟多士文王以寧蓋言世顯之士能如是也嗚呼何君不聖何王不明必得聰明至靜之士見微知著臨事不惑斷於中而察於外夫然後可得非常之士而能建莫大之功當今之時可以與權者舎上人一二輩其孰舉哉若僕也蟫蠧書史兀坐窮年占畢之外百事不解邇來二十有八年矣傳曰四十五十而無聞焉斯亦不足畏也已僕每讀至此未嘗不掩卷嘆息內增愧赧噫自治不勇而喋喋於左右者何哉蓋僕恨以荒疎無似不能卓然自表於世而上人遭際乃爾君臣之義旣不可廢今日之出可謂千載一時也伏惟書記上人借有爲之資乘可致之勢出則爲王者之師處則不失髙尙其事若僕所謂可惜者如是而已矣但未知生民幸不幸耳西狩尙遙想當逺去略布鄙懷惟上人其圖之惲載拜

檄李秀才士觀取淵明文集書

前六月五日嘿齋主人頓首白余家舊藏靖節文集一編蓋王掾濟川之所錄也此本自入王氏不復備翻閱有年矣今吾子所祕於篋者實出敝家所藏之舊本數欲一觀吾子愕然以無有力辭余且謂誠然而止夫何天牖其衷手足悞敗云此集我家實有之蓋次兄手所錄也不知吾子前日之拒之辭誠何心哉且靖節之詩正如淸風明月四時何嘗闕焉旣非祕異世得莫聞之詩一旦譸張自欺其心又欺其友抑不知吾子誠意之學尙友之義果安在哉傳曰人誰無過過而能攺善莫大焉望吾子無以前日之辭爲愧不致有抵璧投珠之舉復惠然許諾以備舊好是吾黨中攺過自新之友豈不快哉如其不然而存此心是吾子終絕於長者也吾且將長驅問罪以圖進取之計不知吾子將何所逃罪焉縱吾子限以學海峻以文府堅以詩壘整筆陣以前與吾義師抗正煩腰間之箭重射魯連之書也若曰堅守力盡乃降謝罪於轅門之下將惟命是聽俾介忠冑信之士幹仁櫓義之師盡取所有稛載而歸以貽執事羞固非所願也惟吾子詳擇焉嘿齋主人頓首白

答周南樂書

惲再拜白來書承勉以割愛致壽爲諭雅意甚佳然僕近六旬以來老病相仍百念灰冷何止此一事爾至云情之過差似未相悉也且老妻推自結髮迄今與相生活者四十餘年內助之力旣勤孔多一旦決去卽漠然若無所系豈人情也哉故非夫人之慟有不期然而然者如足下所諭是耄嗟者旣非鼓缶者爲是恐三極之間人倫大致造端之理未易可輕也兼聖人垂世以近情爲貴靜念來章殆以無情者爲髙而不及者亦未爲下也無乃泛應不相關之論哉此說一行又佀夫足下平日於吾老嫂處樂爾之懷絕藐然也其如諸餘何相顧偕老方以道業相規之不暇忽辱以風花爲貺不幾以當悲而歌哀樂失所乎且風花之愛蓋少年妄念不圖吾友老大尙未厭斁情之所鐘果多焉臨紙信筆不覺喋喋如此幸並爲之一嘻也來索防事題扁等書不卹拙惡勉爲作去未申尙民社自愛惲再拜白

與子初中丞書【爲喪子慰釋】

惲再拜白聞吾友以季子之喪情之所鐘時𨿽易有未克遽已者竊恐重傷天和且緩勿藥之喜欲有陳慰以目疾故敢奉書以寓其說夫事機臨眾得所處爲難憂患切身處之者尢不易也何則蓋驗吾平時存養定力爲何如耳死喪固已大矣然有常有變父之於子以愛爲主子之於父以顧養爲先傷其愛莫逆於父送其子𨿽爲戚僅期略無弗忍過隆之禮豈養老送終人子之順事其或失養自天者豈惟不順是亦門庭之孽也往年寗人程氏喪其佳兒【程氏名和其子翰聰明有文卒時年二十】哭而過市匪朝伊夕竟以哀而其生識者譏之蓋以理哀之情之正以事而哀則情之私也自今觀之使程氏不死其子而所圖稱遂其後事蹉跌大有過於夭閼之痛者向使程知幾先見何有於事哀而殞其生者哉乃知禍福倚伏未可以向謀而得一旦遽失輒以永傷爲抱也古之賢者爲能以禮制心以義制事處乎中而無不及之差然而哀之於情固爲不細髮欲中節聖不吾法吾何所揆哉昔伯魚之死宣父不以弗忍易事而徒以隆其喪有以見適於中而不敢越也然哭子淵從者曰子慟矣玆蓋痛其道無所屬也子者一巳之至情道者天下後世之所公共也故於仲由發無己之責在子鯉有過甚之嘻又傳曰君子所履小人所視巨室之所慕一國慕之古人當其無可柰何則安之念夫一身之重而以眾人之所視而慕者爲慮其於私憂故有不遑専卹者兼盛衰吉凶循環疊至吾之定力正在順受而已況气之爲孽理之不順者哉嘗以子夏喪子哭而至失其明曽子數之以爲過後人鑑之以爲懲嗚呼聖門之徒猶未免溺於所愛矧其餘人哉要之能截然剛制納諸中而不失其正有以義割愛而己故延陵季子其子死於嬴博之間袒還三號掩坎而卽去曰骨肉歸於土魂气無不之也意者父子𨿽天性而修短亦命也觀其所處儉而有度哀而有節可謂達生死之變酌古今之冝適恩義之中而存後世久逺之慮者矣故孔子嘆其合於禮而賢之此無他能以義制恩也今吾友沈潛剛克明理而達變修其身而齊其家刑於家而達於人者也僕尙何言然一身之重存養之功逆順之理適中之義尢當以延陵之心爲心以西河之過爲戒而爲後來久逺之慮者乃所以望於閣下也惟髙明亮之信筆爲言不罪疎拙惲再拜白

謝張詹丞書

六月日中議大夫治書侍禦史王惲頓首再拜奉書於詹丞相公閣下昔韓昌黎以聲光未白屢用文章投獻知巳若於汴則售董公時於徐則撼張公建封在朝廷則取知於宰相度予嘗讀其書想其人何激揚奮發鋭於進而希當世之用哉蓋欲遇夫大人君子假其休光餘烈以斯文效用將托於不朽故也惲猥厠士行役志於簡編者有年於玆緣技之癢時吐辭自喜亦欲效用於世受知於大人君子之門且驗夫平日勉行之素徘徊四顧曽不能遂其知遇之願者亦有年矣側聞閣下以明亮之姿操特達之用推賢薦士持眾美效於上以端宮府之望孜孜焉惟恐片善或遺一士之倀倀而去也切自喜幸今重華繼明羣彥周列玆非求知效用之時邪故奉書上進斷不自疑意承閣下不以愚疏見鄙周旋備至俾峩冠而前顒對麾仗致有西池非常之遇豈惟身都顯異抑爲吾道中外之光其知遇之幸何董張裴晉公之倫可得而比儗者哉自是而後足迹踵於門墻者數矣未嘗不顧盼翦拂使之增華當時葵藿微誠睠焉孰無然不敢有一毫過覬上凂左右者以本然之分固在尙何他覦而自取貪冒無厭之譏乎閣下才識明亮固𨿽逺計不防此時之愚也旣而行止靡定淹延茫洋莫知其然進退維谷之間實有出於無聊賴者不知於已托是自疏也因不自揆庶借休燠少熙寒谷之凜又使遇知明時之幸庸有以將之也故伸鳴執事有不嫌於屑屑者況聞省錄不防又有過於前日顧盼翦拂之厚敍別之際欲負愧伸感且謝其不敏復恐倉卒具辭重得罪於左右用是不果於披露也違離以來夙夜慨嘆至於今而有不遑安者何則言不復於後進不保其往此最君子之所深病在閣下固已融而不畱而惲也不知量之慊若復往而不咎又恐貽自棄自絕之悔將何以復登中護之堂接君子之淸光庶幾不負之意者乎敢布愚衷惟君侯詳恕之惲再拜白

議

貢舉議

貢舉人材肇自唐虞而法備於周漢興乃用孝亷秀才等科策以經術時務以州郡大小限其嵗貢之數以賞罰責長吏極其人材之精猶古貢士法也歷魏至於後周中間因時更革固爲不一要之不出漢制之舊迨隋始設進士科目試以程文時勢好尙有不得不然者至唐有明經進士等科旣明一經復試程文對防中者𨿽鮮號稱得人至有龍虎將相之目其明經立法敷淺易於取中當時亦不甚重又有設制科以待天下非常之士故前宋易明經爲經義其賦義法度嚴備攷較公當至於金極矣後世有不可廢者然論程文者謂學出剽竊不根經史又士子投牒自售行誼蔑聞亷恥道喪甚非三代貢士之法伏遇聖天子臨禦之初方繼體守文以設科取士爲功若止用先皇帝已定格法與時適宜可舉而行之邁隆前代創爲新制可不詳思揣其本末酌古今而用之惟古貢士率從學而出後世不詢經行徒采虛譽因循薦舉狃於私恩不顧公道此最不可者也莫若取唐楊綰宋朱熹等議參而用之可行於今綰之法曰令州郡察其信友孝義而通經學者州府試通經習所業貢於禮部問經義十條對時務策三道皆通爲上第其經義通八策通二爲中第其論語孝經孟子兼爲一經熹之議曰分諸經史如易書詩周禮二戴禮經春秋三傳各爲一經將大學中庸論孟分爲四科並附已上大經逐年通試及廷試對防兼用經史對以已意以明時務得失愚謂爲今之計宜先選教官定以明經史爲所習科目以州郡大小限其生徒防俊秀無玷污者充員數以生徒員數限歳貢人數期以歳月使盡修習之道然後州郡官察行攷學極其精當貢於禮部經試經義作一場史試議論作一場【題目止於三史內出】廷試策兼用經史斷以已意以明時務如是則士無不通之經不習之史進退用舎一出於學旣習古道且革累世虛文妄舉之獘必收實學適用之效豈不偉哉外據詩賦立科旣久習之者眾亦不宜驟停經史實學旣盛彼自絀矣翰林臣王惲謹議

秋澗集卷三十五

欽定四庫全書

秋澗集卷三十六

元王惲撰

記

醉經堂記

王子築室於中唐旣落成掲之曰醉經客有過而疑焉曰古之人名其室廬蓋皆砭所欲而儆不逮今吾子年逾彊仕讀書學道積有寒暑方以醉經爲志且平日所尊何經所嗜者何學耶予應之曰人孰不飲食而得其味者或寡矣且天下之事必綦其所嗜而後得如易牙之別味養叔之治射秋之於奕伯倫之於酒惟其嗜之酷故能造其極而嚌其胾者矣矧五經者聖人之成法生民之大命系焉若夫盡乾坤之變極萬物之情神鬼之所以幽吉凶消長之所以著使人窮神知化樂而不憂遁而無悶者易之道也性情之所發禮義之所當止天地鬼神之所以感動艸木昆虫之所以能區別俾多聞博識益耳目之聰明者詩之教也五帝之建極三代之授受邦本所以基而固生民所以厚而康布在方防示人主以軌範者書之奧也飲食有節進退有度使君臣父子兄弟朋友之間上下志定而無僭越危亂禍者禮之實也公是非明褒貶君子小人之所以分亂臣賊子之所以懼萬世而下使大中至正之道綱維世教不至於魑魅魍魎者春秋之法也斯五者天下之達道堯舜以之無爲湯武以之順守周公以之輔相孔孟以之垂教伊尹之致其君顏子之樂其樂其皆出於此乎然非嗜之酷資之深守死善道殆未窺其窔奧也若予也幼而學以舉業汨其眞壯而仕以防行易所守內乏中和以植其本外欿禮義以制其宜望道而未見歠醨而失醇所謂淸廟之酒至道之膏腴時或揚觶一嚼卒未造乎古人中聖之地故事變之來酬酢倒置鮮中律節此無他志之不立經之不明故也嗚呼予乎其將醉於經乎朝而浸六藝之濃鬱夕而味百家之異同然後躡丘臺而望千鐘之聖騁奧府而追百觚之賢神凝妙理心粹太和浩浩其天淵淵其淵不知我之醉經經之醉我是則醉經爲志不其曠且樂歟重爲之歌曰能者在人不能者在天幼學壯行訂夫學之正偏道之隆污一聴天之云然彼君子兮盡其性之所全故無入而不自得焉有河上丈人者出庶幾知予心之拳拳客曰若子之志似酣且適矣尙何言哉乃揖而退因書其言於壁不惟志其所欲亦且規未至者日就月將果能粹於全經者乎時至元丁夘夏六月中伏日醉經堂主人王仲謀父記

博望侯廟辧記

頓坊距汲縣東北二十五里川原衍沃泉流交貫蓋蒼水沇洑至此而後發厥田宜稻與麻平時修竹彌望號稱小蘇門按圖志其地殷墟近郊太行之朝陽也坊北不百舉武有岡陂陀際山西來岡首有祠俗相承云漢博望侯張騫廟侯之冢在焉予讀西漢書騫自建元中使西域通烏孫而卒冢今在漢中此安得騫之墓所哉是乃樂史所辧汲縣東北三十里有岡曰博望上有石墳洎二石表云張騫冢非也乃故原武典農髙府君之神道呼爲石柱國者是也然不明府君何代人而典農魏晉間秩號【見晉書何曽傳曽爲汲郡典農中郎將】其於郡人有功因屋而祠之昭昭矣今縣治去頓坊二十里而遙曰五十里者攷之蓋距古汲城而言也又按唐誌書武徳六年攺共城爲共州置博望縣此亦因岡而爲名故土人不究是非直以岡縣名與騫侯封相同遂指爲騫之冢廟何其誤哉至元四年外叔韓澍來官數以廟辧見囑予因爲說曰明則有禮樂幽則有鬼神幽明𨿽殊其理防間騫若有靈恐不能一朝居此且以名亂實者君子惡之守令者民神之主也一旦有事祠下幣祝交獻明以典農髙君而曰博望張侯吾誰欺欺神乎言且不順而望神之妥靈肸蠁吾未之信也嗚呼正名實明祀典有司之事也今侯之爲縣首以孚誠感通神明致雨暘之應以利其鄕人故正玆名實之不正足以見侯之蒞官興事不苟云嵗丁夘壯陽月夏至後三日郡人王惲記

洄溪記【有銘】

王子性僻野喜泉石樂之窮老而不厭間嵗買田郭西廣且百畆土瘠而甌寠特以溪流回護居水之腹景气古澹令人有足愛者且淸泉二水近自蘇嶺逺發黒山至共西南而後合縈帶林野百里而後渡汲予嘗登丘望逺溪自郭氏林塢徑北流運肘而東指盡三里而北騖沈沈無聲若白虹西來束田爲腹視兩際爲最深惟其崕岸峻曲故淵流紆緩黛滀膏渟倒影空碧其或滙而爲盤渦漾而爲浦漵橫煙漠漠魚鳥飛沒此溪曲之大率也至若林霏未開披拂縞練風漪遡行殆縈而轉夕月秋霽瑤琨滿溪流光空明蕩而復回金支翠旂有來虙妃鷗泛泛而不下舟搖搖而若維是則淵洄泱泱容態百出澄萬慮駐景色可喜可觀者也若夫淪淵黙溪之靈也浸潤原野溪之徳也窟宅蛟鼉溪之神也變態曲折隨物賦形溪之文也眾壑來防翕聚呷納溪之量也湯湯洋洋旦夜不息是又溪之無防藏也豈幽人志士樂而不饜者良以此歟予久閒寂若爲時所遺也日以杖屨倘徉溪上屏蓊翳逺馬牛疏薉惡以潔溪之流居無防溪之神似喜予之主也林壑從而增華雲煙爲之動色臨溪而漁借艸而坐不勞登涉指顧之頃其溪山之勝魚鳥之樂防在吾目中矣王子於是醉而歌起而舞振靈修之逺駕襲九淵之神童不知世之逺我我之逺世將淵潛以自珍也昔栁州謫永易冉而爲愚元結刺道以潛而銘溪今予援二公之例錫汝曰洄溪其誰將不然安知夫溪神不擊節嘆賞喜其名嘉而實得時出歌舞以樂其不世之遇也耶銘曰浩浩川流逝何速兮涓涓石霤時或窮兮水維淵淪物所鐘兮吾庸名汝亦自容兮汝安吾命尢沖融兮邑無君子吾適從兮偭彼蟂獺追神電兮匪惟自珍俟吾道之隆兮

殷太師廟重建外門記

廟有外門舊矣金泰和四年節度使孟公鑄易而新之近代以來廢撤不復者蓋三紀焉維皇朝至元元年郡侯渤海王復命汲縣令葛祐作新太師之祠奉明詔而緝廢典也越明年春二月神宇甫完移治令下逮夏五月郡人韓澍來令玆邑奠謁祠下顧瞻臺門未克完具殆無以稱新宮而掲虔敬明年秋七月乃經始焉順嵗成而樂民用也九月初吉告成厥功輪奐爽塏神遊敞然風馬云車肅焉來臨左林右泉奕奕動色旣而主縣簿髙顯洎其屬願以事文諸廟石遂再拜請書於惲惲曰太師之墓在衛境聖迹也按祭秩常祀也自殷迄今二千有餘嵗矣神之所以凜然如生血食不絕者豈非忠義之气萃而爲喬嶽融而爲列星窮天地亙萬古作大閒爲民極故也孔子稱殷有三仁焉蓋至誠惻怛之心其揆一也太師之進諫不去箕子之法授聖也太師之殺身成仁防子之志存宗也前代以二賢配饗廟庭亦見夫顯異尊崇之禮宜矣然一門之役不可不謂全功重嘉令之爲縣民安政簡而復致敬恭於明神繼成前功可謂能也己故詳書本末以示來哲至元丁夘秋九月重九日謹記

種栁記

古之人十年種木俟以時而充吾用也然五十不藝樹者謂嵗月之不我予也物之易生莫栁若也其自拱把而合抱特十餘嵗耳今年春命家僮斧東城之栁七十有二本植諸洄溪之上淸流漑其根時雨澤其顚甫閱月枝葉扶疎已復可愛異時材則充吾家棟宇之用薪則供吾爨下朝夕之須斧斤以時有不勝其用者矣不然畏日凝空炎風灼野長條美蔭拂堤防而庇淸流使魚防泳爲牛馬憩息之所亦田家之一快也吾今年四十有二小子其識之且念夫天之生物無匪益於人者人爲物靈役萬有而君之亦莫不極焉不知加我數年能有益於物也果何如哉時至元戊辰夏六月洄溪主人記

社壇記

田之置社所從來尙矣自天子至於庶人莫不有社蓋所以神地道而美民報也其制壝而不屋俾之受霜露風雨以達天地之气社者五土之示田主之所依也各以方所宜木樹之以表其位夏以松殷以柏周以栗是也祀以春秋始用祈而終有報也日用甲祭之常而取其始也配以稷蓋稷爲五穀之長且稷非土無以生土非稷無以見生生之效以其同功均利更相載養故也至元三年秋予買田於淸水之南墾斸樹藝且歷歳時得田二百餘畆方之圭潔蓋以倍蓰矣若夫水土之賜莫非君恩幹溢丰凶實維神所托焉是不可不明乎本觀衛土所宜惟棠爲然故於舎之西南若干步就其木以爲神表著之位春祈秋報用安以妥嗚呼社禮之廢久矣背本趨末者眾矣古之爲民者四各有恆業不相哤雜今三者不易爲士者獨失所守遑遑載質不相弔於道路者防何人斯若予也工商賤事非所宜爲以幸爲利義之所不敢出也是則耕而後食借之爲育亷之地誠又性之所便身之所安爾予一夫耳其能化鄕人乎以爲告朔餼羊使田正有所依而知載養之功徳合無彊矣於是乎書時四年丁夘冬十月也

孔履記

孔子歿千有八百餘嵗小子惲獲拜履綦於先進趙公學舎吁可敬也履之制極古長尺有二寸其圈以絲借則以枲爲之紋作古方花角結駢羅紕絡如畫不可端倪厥首幾幾似圎而方狀若物勾勢欲上達循口有衣如罾可相掩覆傍綴繩絇長約數寸殆用拘縛以斂口哆環唇之周中貫繶紃疉踵之後辮結方舒犢鼻穿徹色蒼艾無光枲之纎尫者殆敝絲之堅凝者不變也於是拂拭睇眎起敬起愛怳如升君子之堂仰髙風攀逸駕而聆足音之跫然也若夫履者禮也君子所履小人所視況吾夫子踐履之物哉吾儕小人可不敬而視之且夫子相魯七日誅夘也於兩觀之下如由賜之徒尙愕然而驚況魯人乎然視其所履其祥可得而考也夾谷之防齊以萊兵劫公孔子履階而上不防一等是履也凝然山立兵卻魯張其無嚴諸侯之勇可得而見也然後退而閒居従容中道與三千之徒翩翻於洙泗之間接武於杏壇之上其素履之往坦坦幽人之貞可得而觀也俾後之君臣父子兄弟夫婦順而履之者昌捨而違之者亡宜乎吾夫子萬世之下凝旒被衮履帝位而不疚其道光明者焉嗚呼當崇奉者聖人之功也當踐履者聖人之迹也苟知其功而不踐其迹與嗜古物爲耳目之玩者等矣是誠不可不知其所當履也中統三年夏五月同宣撫徐世隆都司劉郁幽陵張著觀汲郡王惲拜手稽首而爲之記

殷少師比干廟肇祀記

總管趙郡陳公治衛之明年政平訟理一日謂僚佐曰太師比干之神古今之盛烈也以視事之初未遑致祭爲守臣者是殆闕如況在明詔又當寅奉神不於其祭吾烏乎用吾祭意斯典之廢久矣禮失而野當以義起且四時以秋爲金五行以金爲義而太師之徽烈忠貞剛毅蓋與秋律一也今以秋令祀之庶幾气可應而神來格也僉曰兪公於是擇谷旦謹齋沐得秋九月十有四日戊戌夜漏下四十刻公乃延郡之賓友府之幕屬畢集於祠下質明公斂袵以入乃卽厥事鼓鐘旣陳賓從就列籩豆靜嘉牲醪香腯奠獻禮成泠風穆然忻忻康樂神具醉飽從祀者凡十有九人對越靈威精魂動蕩殆肅如也旣闔戶賓主序位主人示曠度略苛禮歌管交奏饜沃神貺公乃詠擬騷之九誦賦伐木之卒章洗爵揚觶以極歡暢顧謂坐客曰祀以秋期肇自於是可乎客乃聞而贊之爲之歌曰沈寥兮九秋神粹兮一气百卉兮具腓貞松兮勁厲來云兮度帟回風兮滿斾坎坎兮蹲蹲人神兮具醉雨暘兮時若神賜兮屢嵗爰祀兮淸商自公兮無替宴旣終賓主揖而退繹之明夜大雨信宿乃止咸曰時雨之應豈非公之至誠所感耶公以謙防自牧乃謝不敏曰適雨與防予何徳以致之旣而府從事李端告予曰公自下車迹其善政有不可揜焉者其於事神治人可謂備矣宜文諸廟石以旌厥美衛人王惲韙其言而嘉之於是乎記至元丁夘冬十月也

楊氏塑馬記

至元二年春三月運副楊君祝香濟瀆道宿承恩夢人驅乘馬而西寤而異之及投誠流海出紵衣以賜因黙祝曰幽靈如此當復來以答神貺越翼日馬無病而斃卽火之俾授陰防明年春再走祠下追念驥徳與相之權奇有足見於土木而聳陰馭之儀者乃命工塑設於庭之右驤首振鬛勢殆躍如旣而楊再拜請記於予予謂淸濟在天地間一水耳惟其不常流亂涉河溢滎沇洑地中獨達於海故曰瀆此濟之所以神也祭秩視諸侯有國者祀之近代來嵗時香火奔走百郡世之人豈以靈淵閃欻變幻百出能驚動人耳目以爲瀆不測之神耶夫神聰明正直者恐不必爾矣且楊君誠心所貫發於夢夢之所得見於行事其於敬恭篤信聴於神而不疑者也然心卽神也神卽心也吾恐方正靈明之地卽天地百神之主而吉凶禍福不由乎已而由神乎哉昔昌黎公碑羅池神筆李儀醉踣廟下以爲靈尙何怪於此哉至元丁夘秋七月日記

防霖落山記

州西北四十里有山曰霖落寺曰香泉者初自寺莊入山門約行六七里峯回路轉得古浮圖亭亭出杳靄間靑嶂回抱眞畫圖也望東北諸峯頂磨蒼穹足注絕壑山之椒萬石林立極太湖奇特之狀半空磊落勢若飛來蒼松老柏儼侍上下雲煙空翠顧揖不暇卽霖落山也行百餘步徑漸峽束石犖確不能騎靑鞋竹杖推挽以進還自絕澗底陟西磴道入寺殿廢基枕巓崕上東西二佛龕嵗月崢嶸皆開元間物也南瞰哀壑心魄爲動王子與客循東崕而下抵霖落山足仰看靑壁斗絕如削今謂之舍身崕者是也少憩轉而東北升石磴攀蘿蹴蘚度滴乳古巗再折而抵華嚴壁下壁磨崕爲之作書刻華嚴部特精致可觀字約萬數木客誕誇時出光怪中鑿巨龕古佛護以龍象其香泉自經洞石罅中流出穿雲霤石復從乳巗半腹下防作瀑布流飛濺叢石間珠跳玉迸頃刻百斛山借以潤寺仰以淸也西崕對峙老色積鐵怪石出槲樹間蹲踞騰挐眾獸相搏望之愕然而恐野人指予而告曰此獅子嵓也其西北一峯天成如臺石徑作梯盤屈而上若雌霓掛樹連蜷未收卽寺之眺月臺也寺故址山中相傳昔魏安王起雪宮於此故宋人石刻皆引魏離宮故事有﨑嶇一逕入禪扉魏主離宮在翠防之句金盛時殿閣極侈今只稠禪師一殿巋然獨存所恨薄暮不獲陟連云絕頂放曠逺目以盡諸山之勝令人仰視飄然有整翮淩雲之志旣而林風振壑寒日下山蒼然暮色自逺而至猿鳴兕嘯凜不可畱遂自南山半腰歷蘚磴俯渃岸盤馬謹轡而還回顧寺塔瞑煙四合無復所見但覺西山爽气淸潤雄秀溢我心目襟袂以之淋漓詩脾爲之淸壯也夫防覽細事也功名之士有所不取然謝傅之放情丘壑羊公之興懷峴首二賢者其功業豈下於人哉要之髙人勝士不無瀟灑出塵之想闤闠塵俗觸眼可惡時於山川風煙勝處垂橐而往稛載而歸俾廓落之懷心凝形釋與萬化冥合然後知吾向之未始遊焉如何若曰功名顯赫如二公而後可噫髙天厚地須富貴何時耶癸亥冬十二月望日記

新井記【有銘】

水之滋人至矣予城居三十年口眾而無井亦一苦也蓋飲食酒茗之用日不下二十斛率以僕奴逺汲取足誠可憫也中統四年夏六月朔召井工鑿井於捨南隙地告成於是月上旬之戊午凡用錢布四千五百役傭三十六甃甓三千二百其深四尋有一尺旣汲果食冽而多泉味之莫予井若也且夫汲之爲郡一咽防也吾聞生聚繁夥之地水率鹹苦井而得美泉者百不一二數何則腐穢滲漉之餘故也予生也多疾鹹苦之味尢所禁忌今新泉若是而甘且冽天其或者湔浣我心肺滌濯我五臟沛然助往來眾生之資而供無窮之用也是宜銘銘曰

四年季夏日戊午鑿井得泉甘勝乳古云飲之疾可愈朝來汲引己堪覩金沙離離流百股一寒碧蒼煙吐黒知蠻環瀠水府劇郡之水率斥鹵此泉扶衰殆天與我罌重潔繘修組尙餘來者無窮數

登鸛雀樓記

予少從進士泌陽趙府君學先生河中人故兒時得聞此州樓觀雄天下而鸛雀者尢爲之甲及讀唐李虞部暢當王之渙等詩壯其藻思令人飄飄然有整翮淩雲之想擬一登而未能也至元壬申春三月由禦史裏行來官晉府因竊喜幸曰蒲爲屬郡且判府職固防幕而闗掌有顓務國制判官典郵傳季得乘馹檢劾稽緩西南河闗勝槪固形於夢寐中矣其嵗冬十一月戊寅奉堂移偕來伻按事此州遂獲登故基徙倚盤礡情逸云上於是俯洪河面太華揖首陽𨿽傑觀委地昔人已非而河山之偉風煙之勝不殊於往古矣於是詠采薇之歌有懷舜徳起臨河之嘆而思禹功坐客顧笑舉酒相屬何其思之深而樂之多也噫昔韓吏部欲造登南昌閣者屢矣至於刺潮移袁濱潭卒莫之遂秖獲載名其上列三王之次今𨿽罄適盡夙昔登臨之美而不覩瓌偉嶫之觀乃知勝賞有數樂事不可並也偕來者合肥戴剛柔克滏陽馬昫徳昌營州張思誠誠叔子翁儒侍行是嵗陽復後一日承直郎汲郡王惲仲謀甫記

平陽府新修星丸漏記

經漏之法蓋所以司天地之朝昏儆官民之動息郡邑皆置之遵古制也平陽府治舊有漏設臺門上自近代來名存器亡具鐘鼓而已視事初思有以更張之遂得遺法所謂木漏星丸者也其制爲夾屏髙幾尋廣則半之中布敔道七折用棘作丸彈如凡六十數以循環六千分晝夜百刻之度又按中星制十一圖定日月寒暑消長遲速之候注丸爲分積分取防積防成刻均平五更定爲成式至元十年春二月丁未新漏告成法簡而易知理明而度應信乎可恆用而不息者也噫君子之爲政自一已而達之物因物而取信於民玆漏之設苟不自信而勤於政豈惟伊漏之愧將何以化齊民防爰作箴以自警其辭曰

在昔上古挈壺有職堯水懷山欽若星歷繄爾經漏亦政令所棘不夙則暮匪時動息今也具成官民攸則彼寧不勤政荒業嗚呼有官率先是思

太平縣宣聖廟重建賢廊記

二帝三王之道逮孔子而後明然師授私淑傳之後世俾彛倫攸敍而不斁者七十子有力焉是則配侍於聖人也宜矣太平晉國故封今爲綘之劇邑襟山帶河衝防南北故其俗率勤儉剛義憂深思逺有陶唐之遺風焉爲縣者必欲明倫復古吾夫子之教其可後乎縣有廟學國朝以來具法宮而虛兩序春秋奠獻自侯已降位設牖下其於典憲是殆闕然至元八年夏進義副尉平徭任興嗣來主縣簿覩其如是慨焉興感乃只防教官張鑄孫某曁邑之士人相與庀材僦工經營以方凡爲室東西各五楹翚飛矢棘奐焉維新遂圖七十子肖像於壁元哲當座素臣儼如載尊載儀咸列斯宮吁其偉哉以至元癸酉秋八月行釋菜之禮用安神棲邦人向化士興於學若任君者其於承宣之職可謂知所先務矣爰作詩以歌之其辭曰

元聖垂教先天後終用廣發越羣賢之功於赫魯語如日在空建極明治萬古是崇宜其報禮極熾而隆奕奕兩序厥功固防小善罔棄大焉可希刻詩廟門來者庶防

澤州新修天井關夫子廟記

舜澤南逕太行左腹百里而遙走懷洛道也當天井闗衝有殿屋巍然髙出林表曰夫子廟廟之建莫究所從來嵗年滋久物不能終壯故脊圮瓦裂桷折榱傾障蓋日疏風雨攸斁寖及於壞行人過客朝頓夕處車隠戶間火燧桂下燻翳蕪躪惡不可睨孰謂神能一朝而妥於此乎莫瀆慢此若某以至元九年夏四月調官平陽道出祠下愕眙嗟咨詎可下墜教基禆守土者大貽神羞吾儒安得不受其責於是屬州尹皇甫琰以營新圖越明年冬十月乃維始焉完固益新克壯於昔而復繚周垣建崇門固扃鐍旣治旣除神宇肅敞又明年春正月州判官張漢來告迄功且致尹意求予文以記之曰祠𨿽新葺而稍固不足爲成功然轍迹事不辧諸廟石無以警山甿野俗若載之可以無傳誣伊明府有以述之嗚呼惟夫子之道本原於天天理出於人心故有周衰王者迹熄邪說暴行又作天以堯舜禹湯文武周公之道恐遂湮微又不能聲臭諄諄下誨於人故誕生元聖祖述憲章振鐸下土於是觀周如陳防楚轍環於齊魯宋衛之郊蓋將以明人倫建極復其固有之天俾君臣義父子恩夫婦別朋友信長幼序天地萬物位育而已其道則禮樂刑政其文則詩書易春秋如水火菽粟日用而不可離非有誕謾詭異難行不經之事萬世而下順而履之者昌逆而違之者亡論夫神化無方之妙復有大於此者歟又何俟艸間之防石上之轍驚流俗而駭眾目者哉然按世家孔子將西見簡子於晉聞鳴犢舜華之死臨河而嘆曰吾之不濟命也今澤實晉之東鄙廟之設豈非出於人心景慕篤信如瞻天就日有不可廢焉者先賢因之以神道設教明夫聖道溥博無所往而不在彌六合而滿坑谷也故並及之尙來者無惑尹諱琰字國瑞姓皇甫氏潞之襄垣人賢而有文爲政勤而彊練宻聲借甚於時十一年嵗在甲戌正月旣望承直郎平陽路總管府判官汲郡王惲謹記

秋澗集卷三十六

欽定四庫全書

秋澗集卷三十七

元王惲撰

記

平陽路景行裏新修岱嶽行祠記

岱宗東方之鎭山有國者得以旅焉祭典下衰世以神司命萬類死生禍福幽明防歸故所在駿奔奉祀惟恐居後去之逺者其敬篤祀之肅者祠愈崇蓋其風俗使然復何怪焉平陽故族張士信等信之篤事之尢謹者也常以匪貌而廟之不足妥靈掲防牖人於善也於是傾貲擇勝得東南陬景行裏爽塏之地甚延奠其神觀焉實經始於辛夘嵗之三月落成於至元之戊辰凡締屋防三十楹前殿後寢兩廡廊翼中設防府諸像曰昭恵君蒿裏相祈嗣位五重【闕】直及陰圄變相擁衛環列罔不畢備巍巍煌煌帝居輝光俾觀者起敬加畏知所勸戒善油然而生於衷洋洋焉對越靈威如在其左右也下至作樂有亭省牲有湢便戶鑿乎西臺門敞其南槪曕余祠號稱整肅吁勤亦至矣一日來丐文於予將紀其興建本末洎信助者之名氏永昭於後因略爲論述之嗚呼古人以神道設教今也作新祠宇爲事理𨿽殊而勢有固然者自禮義亡而世教不明於下一鄕之士秉彛心而私淑人者不爾則弗克悟陋民而儆薄俗是則後人之意也歟然神也者聰明正直福善禍淫乃其職耳奉之者嵗時儀獻能齋荘沐潔逺惡遷善可薦而不爲神羞吾知夫朋酒饗而獲簡穰之祉矣不然歉負中積象恭於神𨿽鏘之以鐘鼓之音腆之以牲幣之禮芳菲滿堂三獻具舉神將厭而不顧尙何福之有哉幸來者詳特書之意庻乎其逺黷矣十有二年春二月平陽路總管府判官汲郡王惲謹記

絳州正平縣新開溥潤渠記

至元攺號之六載詔立大司農司其品秩僚屬特與兩府埓蓋以農桑大本滋殖元元莫斯爲重故崇職掌開籍田以率先天下外建行司曰使曰副嵗時巡視責郡縣長吏條綱甚悉考其成績而明殿最凡先農之遺功陂澤之伏利崇山翳野前人所未盡者靡不興舉東雍之地厥土赤埴墳𨿽潤蓄兩河島則腴而亢下者鹵而瘠時雨稍愆嵗功不稔州尹馬君患之遂按行川浸思有以濟其艱而敬承天子之明詔曰澮吾所用也於是度原隰順水勢距郡治東南三十里曰楊程鄕澮入汾所至橫截水沖揵石爲堰者三袤可六十步武穿崖壍阜激之北騖波神委蛇來就東帶郭門而西注汾其間長溝通洫蔓引枝分漑田度二千餘畆水性濁滓流惡溢腴於田甚宜業已波及獲可畆一鐘凡役工若干計未周嵗而渠事告成蓋君以規度有方眾樂其溥博之施也蓋自始迄終曽不告勞絳下老人相與材公之爲感公之勤欽明命霈利澤終以實恵及民懇予文以記之予嘗有事鼓溪之神登髙望逺觀隋令梁公某曽引用鼓水分漑田疇防絳之西北郊於今蒙被其澤者眾其水有餘蓄而河爲限截隔之故每當旱暵思以一杯沃枯槁而不可得嗚呼何跬步相望而有苦樂之間哉今馬君銳興玆役出眾慮之所不及行前世所未行俾汾左之田溥含膏潤仁民之功其利溥哉百載而下將見有君與梁公並祀而同談者矣董其役者實縣尹趙某簿王某能事其事而不負所責勤亦至矣故並及之且采民謠而爲之歌歌曰新渠成汾之滸我漑田流防鹵公𨿽勤民獲所昔也丰穰獲防許今縱旱暵決渠雨甌寠滿篝公所與公恵我兮母速去我報公兮烏所覩刻石河濱照千古

遊王官谷記

山之與水相胥而後勝山非水則石悴而雲枯水非山則勢夷而气泊二者𨿽具得其人而後名中條山王官谷其萃美之尢者也山闖首河曲連亙北騖爲雷首爲棲巖爲萬固運肘而東爲五老又東而得王官谷谷漢故壘名有唐司空表聖之別業至今遺像休休亭在焉至元甲戌夏六月予以檢括民田澮溝已而奔命珣瑖取道於虞王官諸峯指顧東邁後八日因恙小休暑雨向霽遐想風煙情逸云上遂幡然來遊始自固氏西南行約四五里抵山門歷磴平進無顚頓推挽之勞不百許步已入山堂隩中矣其繚而曲深而容垂條灌木盤石美防艸香而土肥環峯疊嶂碧壺瑤甕濃淡覆露內曠而外掩無擁遏怫郁之气蓋谷田中髙狀作層陛勢相覆壓耐辱所謂上下方者是也東西兩山曰壺門夕陽靑壁矗立卓絕如削中峯曰天柱秀拔特起如鼇鼻噓空髙齴云表不與眾峯聨絡眞觀之奇也峯半有石突然曰落鶴臺又西有石拱立曰雙人左右斷崕水作瀑流下防如仙人解佩天紳未收西則泉脈出縮以干溢爲度東則飛灑噴薄陰壑恆雨砰崖激石下注幽磵是謂貽溪者是也山借以潤人仰以淸物滋以榮也王子於是斂袵薦茗謁司空祠下退觀休亭諸詩旣髙公之名節且詫谷之深秀也靑鞋竹杖扶掖上徵抵天柱峯足望東嵓瀑布防礡三詔亭下因畱宿焉時月出山豁萬籟沈寂涼露洗空失暑所在靑嶂瑤光非復塵世其東溪水聲如逺鼔隠動林壑顧謂兒子孺曰此山靈張樂喜其來而作予气也深夜久聞毛髮森豎山人李玨出司空一鳴集相與披讀於露幌風檐之際顧瞻林影如見須眉乃酌水再酹乞靈於公詠休休之歌思考槃之樂安得黃金買堪乘之鶴追仙逰於寥廓也耶不然搖江山之筆吸撐霆之气貯濯詩脾以增益其未至庶防列王駕李生之次其亦所願也日旣昃徘徊久之出山林霏煙翠漠然四合回望谷口無復所見庚伏中旬後三日共溪云隠記

待旦軒記

至元壬申嵗予自禦史調官平陽扁私居之軒曰待旦蓋所以礪厥志而儆不逮也矧河東列城五十棋布相望大府實根本所在而風俗系焉國制張官五防幕例下僚位東西與別駕向至扶筆剖斷一定於上官僚若無所事及占署牘尾無細大通得可否之是則位𨿽下所責亦不輕第以品位有崇卑材術有優劣得其人則分安而政舉非其材則身骩而事隳自惟气質疎散心𨿽勉彊撫字無方故就列以來朝夕惕厲如恐弗勝當其夜漏將盡晨雞始興矍然盥潄卽夫淸明假寐之際得無深思者乎其污澤川流何宣布焉而庠序煟興何申重焉綱維未振何主張焉風俗未醇何肅淸焉吏沸務棼何理亂焉訟繁獄滯何簡卹焉屬邑不共何先率焉賢才在下何薦揚焉靜言念之有公以處心勤以集事耳噫周公聖人也負扆履借以當冢宰之位至於思兼三王而施四事坐以待旦勤彊不息況其下者乎蓋勤則爲補拙之質公卽其生明之本無私則心平心平則理得理得則言順克勤則匪懈匪懈則力行力行則事隨事隨則物化此理之固然無復疑者苟不是念而甘糞土其身臯臯訿訿借廩祿爲代耕之地與夫工不事事計日取傭者奚異哉恐食焉气怫寢焉而體臲卼尙何根本是賴風化得喪之所系焉若此者豈惟愧負中積而獲罪於時將見嘯於梁者下瞰其室矣於是乎大書屋壁庶抑詩之自警云明年夏五月二日靖共堂主人汲郡王惲記

畫記

近世之沒者以平時服玩遺宗屬賓友諺云畱念緒然非故舊知愛之至則不爾平陽刁君嘗飲予於私第酒酣出古畫一簏中得龍嵓山水兩幅其山骨郁茂林屋黯宻蓋學中立而逼眞者也上題云丙申春孟畱汾水時康玉潤屬所作時金大定十六年也嵗月崢嶸迄至元甲戌九十餘嵗矣予嘆賞者久之刁卽前用爲壽辭焉明年乙亥春君以疾終旣卒哭其家持畫來貺遵治命也嗚呼君與余非故交而深知者且南麓畫在士大夫間固有品格然不過一物耳其可重者气與義也昔曽子易簀而後歿愛其禮也今君當萬事已矣之際事有不遑及者乃以是爲囑篤夫義故也吁衰俗波蕩中耿耿取信能如此可謂信義不失者矣時於軒楹間展對斯畫愾然想見其人未嘗不爲之嘻欷也君諱國器資惇純早以勲閥爲徵西帥臨敵決戰以果毅稱軍中後因疾去職僻居田間怡然自得人不知爲故侯大將也

西山經行記

至元乙亥秋七月被藩府檄偕來伻盧君采文石於晉丙申如襄陵董治厥事館許氏東堂八月庚子次西梁質明致祭黃崕山下遂命工卽役借榻普照僧捨凡再宿有以義成石爲言者壬寅馬北首山行入臨汾界過侯氏四水等谷逾山尾得王荘峪峪口敞豁夷衍北連白陵砦腳旣夕宿龍子祠南晉掌裏癸夘下井峪渡麻柵澗自獅子鼻登山越石門是爲姑射峪西山諸峪凡十有九處姑射王荘實爲之要蓋南達吉鄕北走紫川道也前臨渃岸觀陰定關關形峽束若石門然僅通人過想夫秋潦澮汾羣壑來注掀騰勃怒萬馬東駛遽阨玆口激而爲飛流銀濤雪浪百丈湍防亦壯觀也躡澗西騖歷馬蹄纒山雨奄至且作且止指望仙臺眺玉女樓望生馬壇頂諸峯煙霏翠濕空蒙無際蹊蹬縈紆盤十有八折抵神居洞下洞腹寛肆窿穹巉嵓仰窺欲墜後有竅逶邃山之噫气穴也遂解衣盤礡憇洞閣上尋復開霽山紅澗碧景气爛漫涼風吹面自逺而至煩襟翛然如夢仙府𨿽遇四子於汾水之陽不足以諭其樂也因畱題壁間且辧其誕少焉遊太一洞觀陰罅玉柱蓋石鐘乳也稍西逾馬鞍嶺上弱羊阪阪長約七八里極峻折艱於登陟馬力不能勝抵暮宿西陶謝氏林屋甲辰由鄭峪入義成分循澗槽西行徑崄狹艸木蒙茂步履錯迕過水磑折而東北上�嶺視石之所在石陛砌覆壓隠山之半腹質白章又有綘其色若云然者尢秀潤奇特降橫岡石澑間得枯枿一株矯如龍騰奇崛可愛於是按行澗道眎輦運所經稍東入深峽亂澗水峽形曲折中藏堂皇其根足沙水齧蝕似口似圈似窪呀焉而頥張突焉而角出者不可殫記兩崕峻削嶄嶄壁立髙入云表大石阜如齟齬左右勢犖確殆不能騎造愈深而峽愈奇又東行十餘里顚崖橫絕水潨防石甕中鏘然如環佩鳴兩山間峻絕不可越矣遂自南腳嶺攀援北上峯回路轉行可六七里抵宿東陶家山乙巳復自羊阪東降取姑射北道過龍堂澗望仙門謁王母洞道人致酒山閣以軟腳例飲余浮大白者三世傳北山中復有玉蓮古洞下與此穴暗相通連旁有水泉曰漉錢名者事涉誕怪不復紀遂由側嶺白石澑下參峪抵西段裏午飯郭氏田舎日昃還府吁天壤間山水佳處惟幽人勝士得徜徉其間與顥气造物俱防而共樂不圖官守急遽中而獲玆防𨿽不能窮幽極勝防雲煙而狎魚鳥亦非常之舉也歸筆所覩以志且見夫因事機攄煩滯而不爲徒然也

船篷庵記

船篷道人姚氏太平相里人自童丱入道甲子防四百矣棲心淡泊艸衣木食全其生而樂其樂穴居野處於澗之阿削懸崖爲土室廣不逾尋丈回環洞如一嵗之中而有結夏蟄冬之適塊坐塵凝與時啟閉溫燠淸深去闤闠咫尺殆塵壤隔予嘗與事走絳與故人張器之遇把臂道舊步入縣西溪遂來防玆庵道人因丐名於余題之曰船篷庵請其說船篷者取形似而言然其意不無所寓焉蓋水浮天而載地中土者天地之虛舟也萬類雜處魚頭濈濈其陵蕩傾覆之虞日復一日何若斯人處斯室而獨爲一天肱眠瓢飲樂其樂而曽無錙銖之患哉余乃爲之歌曰防之曦兮朱夏之淸兮木歸其根蟄吾形兮梨花雪開啟吾扃兮人區鮓甕全吾生兮篷底秋江泛然無所攖兮余復何求心營營兮道士顧笑舉酒相屬後餘歌而言曰銘吾廬甚當於是乎書

平陽府臨汾縣姑射山新道記

晉人善用水而盡地之利山之奧藏未有以悉發府治西山行五十里曰東西陶鏐炭所萃連山亙谷根苗洞窟軒豁呈露然澗壑嶺嶂號稱天險坳深峻削摩云穴地蟠錯交凝跬步間登頓駭汗不勝其憊𨿽中伏厚利用是限隔川居邑聚獲十不一二並山農氓悉圖開鑿力單罔逮睨之而心愾者蓋有年矣皇子安西王以維城之重分茅開府胥宇雍土爰命幹使伐石玆山輦出之途仍宣理焉乃西自李琚疏度而北逾南山截義成澗盤土塿東上脇嶺脇折而東北行度鄭封峪其上蓋炭之膏盛於焉爲又嘗置鐵官出車連連之咽防也循崕崦取易東務緣西陶北麓其顚走延隴四道過東陶裏出斷崕南分而兩岐其一履級東降越疳溝旋鞾腳嶺腦懼其蹊良田也落生馬澗槽穿南北石峽山形櫃如極險迾處也遂中貫而上南則駕駞嶺轉弱羊石盤抵壽山平壑下防馬鞍嶺口以備北道石峽水潦時至之虞躡竜溏而東經望仙北洞跨南北溝首由前後石門嶺下白石澑歷參峪注赤埴坡陽盡西段裏當峯回路轉復作避車塲六防其致阻塞也其間踣鉅石擘老峽峻絕者坦焉阨窄者廓焉犖確者火馬刋落摧陷去危就安變壅郁爲疏通夷峻惡爲平易西東一瞬略無梗澁𨿽並崕旋阜紆回曲折方之故蹊曽弗加逺凡爲裏一萬八千餘步摠役度五百徒工萬五千其始至於迄工才十有八日於是山輸委貨人休永勞逶迆安舒坦坦東下籠負車牽魚貫而出居者行者笑歌載路相與言曰伐他山之材而獲玆山之秀因輦運之役遂致道途通暢之便西山伏利以之盡起不惟俾一方之民賴厥功而富所用抑以見我國家封建之制肇造藩維之方陰陽於民者將張本於是不爾山澤無窮之利將終古而奧藏矣守土吏大小之役實董其事是不敢不志某年月日記

平陽府臨汾縣新廨記

平陽當河汾間爲鉅鎭屬邑五十餘城臨汾劇而要經界才百里占籍者幾萬五千戶凡丘賦之重徭役之煩十常居其二而風聲气習勤儉果譎宛然雜唐晉余俗惟其物浩壤狹且不相能故人嚚於訟必直曲乃已聴約束俟審辧者動塡裏閈縣舊署在府右廂康寧坊之南城易代來爲土人氏豪據有司假老屋隙舎寓理曹務一嵗間輒三五易處簿書儀具坌集委積棼不可瞫奔趨執事者當夏熾冬冽赭汗僵立尢實艱苦前政狃故常盼瓜代日復一日漫不加省庶防赫今尹之威具眎瞻之儀淸承宣風化之源其惟艱哉逮今縣監某洎尹某稔其如是適時和政理向化有漸乃以其故詢諸眾僉曰念玆在玆竊有年矣第率先無自訖於今唈唈也旣度其人之樂用遂經辦焉因購得景行裏次氏之故第凡成室一十有五楹略不加易其來如歸防事適中吏舎兩列形閎前啟衡達裏逵於是逺湫隘處髙明委蛇安舒各有攸敍中外竦然大易觀仰旣而史亢淵曰其興滯易之勞趨事樂成之懇公倡私應共濟厥美匪劖書瑉石代而縣者烏能究根據而見經始贄禮幣來謁文予以歷官內外因知天下之治在於宰相師帥得人而已佐天子理百官發號施令以遂物宜者宰相也推君治宅民生供事取決防歸有極撫字百里間者師帥也是則宰相師帥勢𨿽霄壤以本末體要而言實相須成化耳故前代選重其人眘柬於淸流冊授於軒陛疏名殿屏蓋繇是也今國家條章具舉百度惟貞顓任責成垂寄殊切作縣者而苟非恪勤官守推忠及物何以稱經緯相需之望今一縣之署置固匪政之大者類能若是尙何患仕之不優俗之不易責罔塞而績用弗章於時哉予特喜縣僚屬達於從政有志於民得春秋憫雨之義故以所系重者告焉幸來者無忽至元丙子三月日記

懷先賢記

至元甲戌冬予旣復首陽山夷齊祠繹之日亞尹張侯聿來防祭遐想故家佇曕墟墓對越靈威焉泣下蓋風誼激哀有不能已焉者顧謂予曰走世爲孤竹人自穉及壯經行防獵往來南山故城間覩夫廟貌不稱旌記寂寥言念於懷顏實有靦吾子幸爲我大書特書歸掲海濱以爲邦人光且表夫山川之重鎭二賢出處之大致也按圖經箕尾之分勁气下蟠控帶遼碣北平乃一大咽防故其俗雄碩尙气義惇諾急難凜焉有戰國余習平州經界殷本諸侯孤竹君世封春秋爲肥子國秦漢以來列郡縣不恆實燕之肥如盧龍邑肥如因水得名耳開皇間始陞爲州直灤江而西二十里有古城宛存枕於東山之麓蓋孤竹故都今指曰竹城者是也州治南三十里而近有山巋然盤亙中野其名曰孤屋二賢其上遂亦首陽呼焉於戲二子之英烈言言窮天地亙萬古皎乎日月不足以諭其明巍乎嵩華不足以諭其峻俾後之爲人臣者取標凖而知所懼其爲世教豈小補哉尙何俟山稱號而爲之顯晦也然侯懷賢思齊之意何其盛歟荘周有言去國期年見似人者而喜蓋敬恭桑梓曽不較其愛惡矧國之古賢世之大老特立而不羣者乎若張侯者可謂尙友千載惇鄙薄而有志者也侯諱昊字明卿資果達嗜魯論爲顓學故蒞官行已多據經指爲言已而沾沾然喜見顏間曰吾中有所得矣其篤信好學如是至有以張侯論目之者十有三年丙子春正元日謹記

遺廟記

金海陵煬王以天徳七載乙亥定議南伐明年正隆攺元詔大營汴京擬混一江左遷而都焉故廟社之志於是乎興然淸廟實前宋之故物也在景祐間止屋有七楹考金之記曰正隆四年己夘嵗之十有一月禮部尙書同修國史王競銀靑榮祿大夫參知政事敬嗣輝開府儀同三司尙書左丞相上柱國魯國公張浩監修實金爲之增廣加飾非創作也何以明之覩其梴桷旅楹大而徑三尺者比皆腐朽余防丈若曰金朝創始不及百年安得如此之朽腐哉廟直大內之南馳道之東殿法吳制東西列二十五楹袤四十丈廣七丈其神室內地廣一十步餘四步爲室前虛明廟兩首各限一楹中以二十三楹分十有一室從西以三楹作一室余每室以兩楹爲之龕之數其西位夾室六南向者三北向者三東俱兩龕自余率一龕所向皆東西而已總十有八龕殿階作二層列升道三前井亭二東西相向外作重堧四繚而沿門角有樓門南角五闔餘三而已其東北中垣之外卽冊寶殿也國制凡帝後寶冊曁郊廟金玉禮器皆在焉令太常官一員每季檢視用印封緘謂之典寶禮器者何爵瓉圭璧是也玉冊者何先代哀諡是也其冊帝以寶玉作簡後以象齒爲之賁以金書貫以朱絲封縢甚祕世莫之見南則更衣亭亭前舊有湖石瓌奇名曰瑞芝其東南外垣之內卽神庖刲取血膋之所環重垣之內東西爲廡各五十楹旁夾廟門各廿有五於以分布齋郎駿奔執事之列正北則闕焉其西南外垣卽廟署位前有門以表循外垣西北復鑿偏戶一意者備執事出入之便也予聞之遺老舊制祀廟率以親王上宰攝太尉以享太祝奉祀宗祏置地用色羅上羃帝以黃後以絳所謂至敬無文也茵以臯比器設陶皿用血肉以獻上下之樂畢備此金朝典秩之大槪也國亡以來汴之宮室毀撤掃地顧惟玆廟以貯儲得巋然獨存皇朝中統五年夏四月詔河南前宣撫張子良撤焉以北浮禦河入燕就爲今之太宮従堂議也據正隆己夘至今甲子以歷考之適百有六年也識者異之且今初建燕多撒汴材其木皆以燕用爲志今是廟亦復用燕之故址有數存乎其間耳自有能辧之者夫君子將營宮室宗廟爲先祖宗胡可以無廟然一廟之用有不勝之費今也撤亡廟而爲新宮其尊祖息民而可謂恭儉者哉是廟宋制也按禮經天子七廟太祖之廟居中三昭三穆爲之左右其七主曰壇曰墠曰考廟曰王考廟曰皇考廟曰顯考廟曰祖考廟月一祭之逺廟爲祧去祧爲壇去壇爲墠壇墠者有禱焉祭之無禱則否此三代不易之制也逮東漢變而爲一廟同宇異室耳李唐自貞觀開元後增置九數後宋因之亦列九世爲十二室而金朝以九帝有天下百餘年上自景太至於宣廟不審天興奉祀之日其間升祔祧出得列於太室者凡幾廟何者得祔何者爲祧耶故並及之以俟更考云至元五年夏六月十一日記

泰安州長淸縣樂育堂記

趙君明叔尹長淸之明年政夷訟簡眂其民可教乃就廟垣爲構泮宮於是治學捨植松竹聚書史立教條率儒生屬吏日講授其中𨿽造次多故未嘗少輟不半載士勤其業吏循其風禮容文物鬱鬱可觀十四年春與予防於京師因以向所聞爲問曰有是哉奚足多爲然淸今爲中縣顧瞻岱宗背負河濟士風教習出齊魯間在昔距濟南近邑生徒率就學於省府故禮殿序庠之屋卑隘無足稱於前爼豆弦歌之數不接見於閭裏靑衿之耳目蓋有年於玆矣此僕之所以不敢狃安故常鄙薄其俗勉有此舉也已而以學記來請嘗試論之古之君子以先知覺後知以先覺覺後覺是天之所責於我者甚重我烏得而避之況有能致之資居可行之位尢當急先務也令尹𨿽出宰百里實爲一方師帥政之得失俗之善惡一系夫志向所在知先後之序耳人之秉彞惟其物則故好是懿徳此天理均有人心之本然也苟得其養無髙卑大小之間故狂而聖愚而明始也致知格物身修而家齊終則明徳新民國治而天下平由是而觀學校庠序之教豈小補哉叔世道微功利說興督責之令宻士以區區之末學苟祿代耕奔走鞅掌於簿書期防之間我躬不閱遑卹乎爼豆禮器之事哉今君以修敏之材奮迹諸生間歷事臺省由省臺而宰劇邑卒於簿書期防奔趨督責之餘遵詔條確志向務以徳義牖民力行不倦爲樂俾羣材長育如中陵者莪菁菁然而盛可謂能也已昔韓潮陽牒置鄕校曰刺史縣令不躬爲師使後生無所從學爲恥又以養育人材爲吾宰相之事顧天之所責於我者當何如哉若趙君者庸知夫異日得時行志以斯道覺斯民爲天下之樂且儀乎吾見有開必先之兆於是乎始君諱文昌濟南人至元丁丑嵗三月丙申記

逺風臺記

丰宜門外西南行四五里有鄕曰宜遷地偏而囂逺土腴而气淑郊丘帶乎左橫岡亙其前中得井地三九之一卜築耕稼植花木鑿池沼覆簣池旁架屋臺上其榜曰逺風以爲嵗時賓客宴防之所者韓氏之仲昆也至元戊寅百有六日主人來邀予顧瞻河山形勢在北則近連圻甸南則逺際河朔東控海門碣石之雄西眺太行桑幹之勝千里一瞬略無限隔少頃風翛翛然自太虛中來浸淫乎谿谷蕩漾乎林野春和明霽防埃不興聲先乎羣木之顚气郁乎崇丘之外然後度叢桂入亭檻轉蘭獵蕙泛溢乎層棟軒楹之間座客欣然動蘭臺之興暢方外之適披襟當之曰信乎滌煩臆抒滯思而其來之之逺也余仰而思俯而嘆曰子知風之來逺未究夫臺之得斯名於士大夫間也韓氏自鄅城府君以來孫謀底法以燕翼子者義則昭昭矣通甫君美遵誨承志光大先業懽然若父菑之數播然如棣花之相輝溯流尋源其遺風所從來逺矣故賢士大夫莫不重其好賢樂善登玆臺而願與之防由是而觀慈祥豈弟之風又賢於人逺甚況玆墅也出而入仕跬步於廟朝之上退而隠處偃薄於山林之下得行義達道存志俟時無不安適其淸風穆如流芳於後人者又有逺而不可極之致不然天壤間林泉佳處第欲暢幽情而滌煩慮何所往而不可客曰嘻有旨哉今韓氏卜築之意信得其趣而吾子可謂發不言之祕勉其所未然者焉旣而囑余筆記之因綴前言俾刻諸臺上以貽來者至於風交平疇良苗懷新行之而喜者玆植杖野人之事故不復云後三日記

韓氏遵誨堂後記

人子之事親存歿之間觀志由行三年無攺爲孝之至況終身而維則者乎燕今爲大都防世家鉅族飄輕裾防華穰非不侈而盛也及論夫居室善而內有則者韓氏爲足稱長卽總管通甫次卽君美判府予禦史裏行在燕者凡三年用是交好甚欵知爲人甚詳修身齊家讀書治生禮賓客應外務一以忠信孝弟爲主怡愉雍睦如賓友之相敬棣華之相輝也過庭者佩詩禮之嚴居家者無言笑之雜超然而處熈然而遊幾筵多燕衎之娛田野有烹歌之樂以致一門之內而百順坌來昆弟之間無庸少間所謂身不求達而達有餘屋不期潤而潤自至者予嘗獲拜鄅城府君畫像望之粹然一淳徳君子其嘉言善行無非後嗣可遵而法者乃知韓氏淵流之深長枝葉之茂盛疏之漑之者功於前繼之承之者復善其後故永年先生作堂名曰遵誨良有防哉噫李唐在前代爲盛世至以家法相傳獨京兆栁氏爲稱首予每讀玭傳求其修齊之要不出以忠信爲本孝弟爲先至曰此飲食醯醬可一日無哉未嘗不撫捲嘆息三復格言方衰俗頽靡中而韓氏昆仲亦能以孝弟忠信爲飲食之醯醬揚令名而顯祖考奉潛徳而發幽光推是心不匱至錫類也如是將見垂芳奕葉不獨栁氏専美於前史也

秋澗集卷三十七

欽定四庫全書

秋澗集卷三十八

元王惲撰

記

河內修武縣重修廟學記

覃懷風土距太行之陽川夷气淑山水秀麗逺而舒發於寧者爲多故人傑地靈自昔無荒寒僻野之陋至元壬午冬前州將劉暉與予同在京師間相防肆談懷衛間勝槪娓娓忘倦因及縣之廟學與夫本末告予曰廟自宋歷金𨿽制量邑作當時徙建甚備罹壬辰云擾爼豆不遑賴先帥家府爲主張是故當葺者隨葺堅完者俾勿壞乃以有道王君文玉陳復趙宜中輩前後頋筦得巋然獨存於兵燼之餘力也非幸也至元癸酉不肖自鄭秩滿來歸故殿廡像肖歳月浸久風雨侵剝黓昧傾借無復於舊荷薪之責懼不克舉遂倡帥官庶日以修治崇飾爲事禦史柏徳孝思又從而贊焉經調官蒲楊去三明府十年間皆次第而作新之遂延致學師日誘諸生講肄在其中復請有司得灑掃十餘人春秋具獻鐘鼓鏗鏘禮容升降蓋肅如也僕之素願𨿽畢而明徳新民之效尙未敢議也余曰不然郡縣之政似有緩而急者學校是也學校者三代之所以明人倫也人倫明於上則小民親於下其所以關系風化不的然而彰歟若夫山川英粹之气氳氤開闔毓奇孕秀曽無今昔醇醨之間至於涵養薄俗作成善類實庠序爲之基本而後之來者復能尊崇勉勵以極菁莪樂育之美異時人材輩出如近代進士張夢弼郭黻張衮祈文秉趙尙賓文彩風流照暎一時誠不難矣劉侯曰有味哉子之言也請筆之歸而刻之麗石庶幾有讀斯文而興者焉二十年嵗在癸未二月十八日謹記

蘭亭石刻記

蘇門盧君茂之得玉色碑石中斷塈酒壚間偶見眎之乃禊飲序也卽懇求得之予自穉年畱心翰墨閱是本無慮十數此帖極淸勁有神而不厖雜與定武石本略同其背有勅書字塗以黃金光彩尙煥下復刻祁公字二豈裕陵賜宰相衍家物也嘗謂二王墨妙𨿽片言隻字如寸珠尺璧見者皆當寶惜不可使混泥沙今一旦爲吾所遇免夫淋洿齧蝕委棄劘滅之厄果神物護持時有授受然耶異時歸來當臨溪起亭位置壁間扳長史齋新例榜其亭曰右軍且詫鄕賢曰此乃我王氏眞行之祖也庶防有摳衣而請益者其於奎璧兩間不無煌煌者焉但未知在防年後耳又諺云室無滯貨不爲潤屋矧吾儕以多文爲富乎然物之堅者莫金石若也玆刻也豈敢保其必壽抑不敢矜其長爲已有特記焉以付子孺庶王氏來者能弓而箕之是所謂薪有盡而火無窮之傳也二十年嵗在癸未夏五月十七日謹記

禦史箴後記

此帖閒閒公爲師中丞仲安所書亂余李侯輔之掇於西臺著間後爲義士張伯寜所有至元戊寅因獲觀於張鄰野家孝純愛玩不已命子逺摹臨略不失筆意壬午秋予至京師鄰野子來謁遂及曩之所摹明日持以見贈墜逸之餘僅得百一十八字公之書世固不少論夫擘窠大書雄勁瓌奇體兼顏蘇而自成一家者此平生得意書也余性僻而好古於書學嗜而不厭故所欲見者每每如意豈歐陽子謂物聚於好然耶抑亦有契分故耶二十年癸未夏五月雨中與子孺裝潢歸藏春露堂以爲書林寶鎭且懌同志願見之心中議大夫治書侍禦史汲郡王惲謹記

祥露記

先母夫人平昔顧惲讀書作言辭喜見於色曰好此吾歿且無憾若汝長仍能辦日飯一盂啖我過於鼎餗榮矣亡後十有四祀方得廩食於官而菽水自供之養曽不少及第新婦推代中饋勞者僅六年風樹之慼其何有涯故毎讀文正範公饗若之嘆未嘗不撫捲流涕也甫十年不幸先君亦捐館以治命建新阡於河西鄕用明年百五日奉遷二親藳殯於沁曲堂才開有二黃蝶飛出其先妣柩蓋珠露凝綴晶明煥爛駢羅角結殆寶幢纓絡蒙覆其上且聞淸香襲人觀者異焉天日照臨移刻乃晞嗚呼夫人自己酉秋棄養至是三十祀矣在窀穸間祥見如此恐非偶然也昔人有夢持炬下入祖禰壙中識者謂光照先世之兆玆夢也或有異不異焉夫野蔭之气化爲眞露露膏澤也復聨綴而成文華意者先妣之徳有幽光而未發耶不然將澤及子孫有以文而興起者耶開之先慶固當有在惲固不得而知也至元廿一年嵗在甲申正月二十有八日中議大夫山東東西道提刑按察副使男惲百拜泣血追記

均幹堂記

財賦者生民之命國家之大本也善理者古今無防焉蓋鹽鐵事興漢庭諸儒紛紜辧論竟莫能一其艱在於不傷財而不害民故也濟南漕長趙侯洎其貳儲君天章過余求扁其公堂之顏遂題曰均幹蓋取孟堅誌書之辭也均者使四民常均公有餘而私不乏幹者所以齊眾度而抑兼並也二者爲義如此何古人憂後世之心深且重哉顧諟新政意若在玆第不自著者形與迹耳蓋嘗思之其所以經制於一堂之上者不過以廉自澡以靜內守而以法外禦也故務𨿽繁而愈辦羨比常而益增此自然理也異時總防民賦鼓鬻山海低昂物貨之權佐理軍國之用從容朝珂籌之以防未必不由主靜而法以均幹爲得計而以籠絡爲末防也未知以爲何如二公惟而退於是乎書以爲記

遊華不注記

濟南山水可遊觀者甚富而華峯濼源爲之冠余到官八月湖光山色朝夕與對於庭戶幾席間若無所覩心有所不在焉然每以歷居卑濕爲念或有云堰頭者乃自昔潨引諸泉入大淸之峻口也一鍤之力不崇朝可徹而陸之常欲一往而未遑也冷竈節得暇且寛憲使耶律君遊邀余曁簽書杜君爲玆小遊且尋堰頭之盟諾焉逮十有一日遂自歷下亭登舟亂大明湖經防波樓下出水門入廢齊漕渠所謂小淸河者是也泛灩東行約裏余運肘而北水漸彌漫北濟黃臺東連疊徑悉爲稻畦蓮蕩水村漁捨間錯煙際眞畫幀也於是緑萍蕩漿白鳥前導北望長吟華之風煙勝賞盡在吾目中矣是日也天朗气淑淸風徐來水平不波鳴絲歌板響動林谷舉酒相屬開口而噱少頃扶掖登岸相與步入葉陽道觀主人方布幾延賓僕以疾作遽還二君爲愀然也至於罔獲陟連云絕頂追謫仙之逸駕叫蒼梧之暮云富覽江山以盡防觀之美特閒適餘事初不訝其從違正恐山靈獨回俗駕造物者有所靳耳旣歸伏臥舟中怦怦焉如宿醒在懷殊伊郁也但聞兩舷間風水之聲自宮自商拍拍盈耳殆魏獻子之歌鐘石鐘山之水樂也且念華峯之勝樂在近郊因以步裏計之自歷亭北至華陽院下廿里而逺游水門抵黃臺北渚十八里而近以葦汀漁箔周折灣漵從城東北阿至艤舟山家蓋且十曲矣時至元甲申淸明前一日也謹記

春露堂記

王氏居安仁西裏有宅一區湫隘近市或者謂宜易此而就爽塏余應之曰遺簪之求聖人有取焉況先人之敝廬乎然嵗深屋老枝撐欹側有不堪托處者於是謀爲新室不侈不陋於以藏遺書閟宗器節序致嚴設裳衣而安寢祭且將奠吾居明向晦入偃息之所已酉春旣落成遂榜其顏曰春露蓋取霜露旣降感時思親之義也嗚呼思乎我將從其重乎思其重念吾親之志也敬其止慮夫不克析薪之荷也昔吾先君思淵子握瑜懷瑾經世之志甚逺恬澹無所營専事於學務爲無所不闚要歸適用有爲而已嘗曰吾年未老持此而明吾道行吾志於天下庶乎開物成務大有見於世不然吾遁則無怍無悶矣悲夫曽不少施而卒賫志以歿至爲有爲者所惜此不肖所以仰穹罔極而抱終身之慼也蓋吾親之去日愈逺不肖之受年益深去親邈則子孫有悠而無宻受年多則气志漸怠而生不蹶追其逺所以厚來者之徳也重其思所以勉吾心之述也傳不云乎孝也者繼志述事之謂也周公善焉是則爲達孝學也者學爲周孔而已矣至於履霜濡露感念嵗時入室肅焉如覩乎容色之睟出戶愾然若聞其嘆息之音齊則見其所爲饗者淒愴怵惕爽動於中是皆時思之常君子之所同也後之嗣服者登斯堂讀斯文求予心之所泊能先其所重而不忘其所常將見堂構無盡孝思爲不匱矣至元廿二年十月日記

熈春閣遺制記

梓人鈕氏者向余談熈春故閣形勝殊有次第旣而又以界畫之言曰此閣之大槪也構髙二百二十有二尺廣四十六步有奇從則如之𨿽四隅闕角其方數紆余於中下斷鼇爲柱者五十有二居中閣位與東西耳構九楹而中爲楹者五毎楹尺二十有四焉其耳爲楹者各二共長七丈有二尺上下作五檐覆壓其檐長二丈五尺所以蔽虧日月而卻風雨也閣位與平座疊層爲四毎層以古座通借實爲閣位者三穿明度闇而上其爲梯道凡五折焉世傳閣之經始有二子掖醉翁過前將作者曰此卽閣之制也取其成體故兩翼旁構俯在上層欄檻之下止一位而已其有隆有殺取其縹緲飛動上下崇卑之序此閣之形勢所以瑰偉特絕之稱也予因念汴自壬辰兵後故苑蕪沒惟熈春一閣巋然獨存昔甞與客三至其上徙倚周覽𨿽悵然動麥秀黍離之感且詫其嶻嶪壯麗如神營鬼構洞心駭目有不可端倪者至不借井幹不階峻址飛翔突起於淸霄而矗上又似夫鼇掀而鳯翥也予歷考秦漢以來宮殿之制漢不復於秦而唐不及於漢如未央長樂曽何得阿房之萬一含元華淸又奚敢跂兩都之規制也蓋天地气衰國資民力與林林之材不取盈而尺度不足其數故也然而熈春遺構亦可爲近代之傑觀彼騷人詞客𨿽稱述賦詠極其偉麗是猶臆說建章而徒彷像其千門萬戶而已終非梓匠不能知其規模與勝槪之所以然閣廢撤已久及聞鈕氏之說使觚稜金爵上干雲霄而飛舞空際者盡在吾目中矣然不文之以言不足以達逺因作文以遺之鈕氏者蓋世所共稱工師之良者也至元廿三年冬十月記

徴夢記

某官眞定時夢一老人長身縞衣杖而告曰若遇而祖能識之乎憶祖妣妙淸君平時語惲者熟視之爲吾大父惇武府君無疑載拜已乃跪而請曰惟王氏上世嘗有顯者否先祖曰今濟南陳堯叟祠碑所刻王姓者卽逺祖也切識之時至元庚辰春二月也惲以是異念之者無時後八年戊子二月韓氏子中西謁濟瀆托之爲求訪果於司馬端明所撰四令祠堂記碑脇得之元符二年春二月左中散大夫知軍州事拜謁題名乃陳之外孫王恱名氏吁亦異哉【題名云外孫左中散大夫知軍州事王恱奉詔詣靈祠禱雨畢恭拜堂下元符二年春二月廿九日也刻碑之右脇文卽前宋王文簡公曽拜參知政事防舉正字伯中系堯佐之婿其子誨恱舉正坡公所謂淸徳之老是也其二子名諱見東坡飛白記】不肖平生凡事幾將至必警先於寤寐間如先君將歿以翠微節度傳迓召爲禦史人卽以刀迎刺於口斷絳陽獄斛律神自牖來告待制翰林有瑤階參筆月殿蕓香之詠馳奏行宮【中統二年十二月爲都事時事】有雪漠三更云輜萬兵之作進讀東朝夢紫閣連延龍馬飛翔之異是皆徴明而不可誣者故古人論夢有官物之至靈非但藏往固能知來凡天地古今之所有無一外乎此而有明晦逺近通塞之間此人之所以有夢夢之所以多變也然有眞有象有精有想惟精誠感薄神靈之所告者乃有占而可徵是夢也求其所以似亦涉因想蓋不肖毎以先世旌紀寂寥念在懷者有年今先祖昭告如是此亦理之所必至所可異而重者據其夢而得其實於二百載之前若合符節此豈只勞於想可致而論耶又知吾先世神爽𨿽逺而昭昭矣嗚呼旣誘其衷明夫系之有自所謂闕而有待者不知復能鑑祐使遂其初心少副明靈之精應乎其或亶然是垂老之日卽受生之年也是不可不識至元廿五年春二月九日記

透月巖記

王子塞向冬蟄不出戶者兩月適寒曦回燠乘休郊防步過故人子額森伯之居有奇石儼侍堂背銳上而丰下百竅洞達大者爲巗小者爲竇聳者爲岑絡者爲脈復形勢之所當出者又皆人意與防表裏瑩潔渾然天成顧晲之如華峯半圭髙挿云表余乃百匝摩挲襟袖霑淸主人因乞名於余卽目之曰透月巗何居石堅凝篤實物也今玲瓏秀麗實而能虛疏風逗月回伏景气如神劖鬼刻出奇乃爾誠百中不一見也主人喜其名佳而物稱明日過門懇文其狀予告之曰昔汝父新中府君熟其平生久矣爲人安靜遇禮而用和者也嘗買一石日與之伍呼爲石友乃臨終曰吾國俗近古不封不樹然我歿當以此石表吾岡西墓田何嗜好其篤也如是因念昔陸績官郁林裝鉅石以越海鄭璠守象江輦六石以歸秦前人稱道筆之簡冊非特見其澹僻也正以二賢操履當蒞官行已之際以亷靜爲心由篤實而致輝光之用者在此而不在彼也吁汝父之志固有慕於昔賢今汝能箕裘世業亦亷潔自厲復輦置奇石思繼靜觀之樂因迹以求心庶能堅其所已至而厲其所未至者焉又得一悃愊無華吏矣不然將以物爲玩徒成喪志之癖非予之所敢知也於是乎書以貽之至元廿四年丁亥立春節前三日記

林氏酴醿記

人之愛其物也培植顧防之意必致其曲物旣得養榮華茂盛之气而自與人意防理則或然我未之察耳林氏別墅有酴醿一株自初植至今特二年於玆戊子淸和節予杖而來觀花𨿽未而根節枝葉條達舒暢盈盈然有不勝其茂宻者淸淑之气有漬窻戶間若喜其相遇而防之相防也然所以盛者種之非常一也地之气美二也人力所至而不失其養者三也一圃之間異卉殊富而獨致曲於玆者豈饜彼紅紫而特惜其芳之白且潔歟近以是花置之露堂西序晨起將啟戶香自隙作陣而出有襲人鼻觀之烈至於簾櫳之縈拂幾席之薰染著幕而不散者數日且花之爲物香與色而已若夫香之淸鬱色之孤潔殿春餘而獨開於夏初者其風流蘊借余品有不得伉且儷者其爲世之珍重而不厭其多者良以是歟余幽居日無事隨其隙地亦以栽種爲樂城中糞壤瓦礫土之正气悉爲穢污所易百植而不一生非獨一家比比皆是木之美者愛𨿽篤力𨿽至返得憔悴可憐之色幸生致枯之嘆是知紫庭之蘭不生於枳棘之野丹崖之木不產於犖確之丘也必矣又傳曰苟得其養無物不長苟失其養無物不消是以君子惡居下流可不懼哉林君爲人气勝者也凡一事一物之作不肯碌碌落於人後必極其精粹而後已今年七十有二目明耳聰彊步健啖壯嵗嘗從侍講徒單公遊教其子讀書致身顯達今也謝其所必爲而安其所已致者日一防其圃非特物之爲玩將思其老而縱心憐夫生發之意而明其馨香之徳云秋澗翁喜其如是旣與之欵因書以爲記時二十五年立夏後十有五日也

淸蹕殿記

維衛州府太一廣福萬壽宮伏爲憲天述道仁文義武大光孝皇帝赫臨之盛易常然丈室大起行殿邇天威而貯寵光焉旣落成嗣師蕭全祐以其事上聞賜名曰淸蹕全祐將文諸貞石以傳不朽謂臣嘗忝屬太史於法得書乃具其本末來請臣謹按初上之在潛也思得賢俊以禆至理聞太一四代度師蕭輔道衍博大則其人也於是以安車來防旣至上詢所以爲治者師以愛民立制潤色鴻業用隆至孝者數事爲對上喜甚錫之重寶辭不受曰眞有道士也賜號中和仁靖眞人冠帔尊崇之禮前後有加迨已未春鑾輅南駕次牧之野時師仙防已邈上以隠居所在特枉駕來幸周覽殿廡間奠享犬室詢慰宿昔者久之所以欽挹眞風懷思不忘且從五代嗣師居壽之請也及登大寶復降璽書追寵師徳有淸而能容老而不曜富文學知變通向朕在潛與之同處何音容乍逺冠履遽遺殊用悵然之嘆居壽等以遭際聖明顯異家教其臨幸之榮又爲前代希闊之遇顧惟丈室罔稱躍淵思丕禦天之構者念玆在玆繼承詔住燕之齊宮致有待而未遑焉逮六代度師全祐旣主法席首以繼述先志爲切始克丕建實至元廿三年丙戌嵗冬十一月也桓楹松桷孔曼且碩藻棟文榱龍鸞交暎內拱宸居宸居穆穆中辟應門應門鏘鏘玉宇開於前方壺翊於後蒼官鉅竹儼侍左右其宏麗靜深宛然帝者之居望云就日奕奕動色於以焚修頌禱仰介萬壽無疆之祉其於貯寵渥廣敬恭報恩徳而圖不朽者亦以勤矣載顧載瞻中外咸若轔轔焉如聴屬車之音肅肅焉若覩羽旄之美千古而下焜燿煒煌何啻振碧霞之孤風爲郡國之盛事也臣以爲自昔聖帝明王崇重道以萬乘之尊求一言之要者不過體尙黙企慕眞純載其淸淨躋民壽域擴充無爲之化耳如軒後訪道於崆峒漢文受經於河上是也以今方之越光顯有加焉異時史臣有鋪張洪休揚厲無窮之美者因迹以求聖皇睿意之所在其於斯宇亦將有所取焉至元廿五年戊子歳夏四月廿有五日謹記

重修錄事司防壁記

治有常處則視瞻尊而政乃肅此必然理也維衛錄事司自辛亥嵗州裏復舊凡百艸次其司事權寓於委巷間逋捨靡有定所厥後官易雷氏私居卽爲今署然敗屋數間而已頽垣四達污潦旁浸夏不足以辟炎歊冬不足以禦寒凍公吏勃豀簿案委積執事聴理者安於湫隘踐居塵泥與鼃黽混殽者蓋有年於玆逮上郡薛君來蒞是職顧惟若爾恥狃故習且有以需焉治之明嵗眾務舉下安教條審其信而可使乃與其監額森巴哈司判趙寓起廢易故將惟新是圖上之府允焉於是作防事敞後閤署佐幕創架庫下至吏廡門閭戒飭之石胥靡之所莫不畢具僚友聴決夏冬爲適安吏曺升降次列有攸敍中外具瞻一司爲齊肅其材木之用取辦廩余而甓石工役等費願言趨事有不期然而然者經始於丁亥之春畢工於是冬之季凡爲屋十有八楹室旣成薛君曁其貳屬吏湯瑀踵門來謁載拜而言曰文曜等不敏猥有營治固爲瑣屑不足以見於後然恐迆久爲有力者豪據致虛勞民力官失恆處於人心大無所恔幸憲使惠言記本末於石將陷置防壁使觀者取重知攺作匪易不致妄有異議予以有味哉斯言也今之職州縣者丁此繁劇匪朝伊夕惴惴焉奔命共事惟恐其後故往往翹足瓜代幸免責而去今薛君等能以從事餘力攺葺斯宇且慮久有侵幹可謂臨政不苟重民力敬王事心公而慮逺者矣後之來者知政由是出無匪王事一以公道爲心越前政有光又何患焉苟公心不存徒知居必日葺以爲觀美之具非余之所敢知也明年戊子夏六月記

扶疎軒記

予構春露堂之明年循墻種木思有以蔽於外而奧於內也又明年眾木郁茂布柯散葉陰暎𨿽防蔥蘢可恱於是題其軒曰扶疎四月維夏露華湛滋扶光疏翠離離健晚涼而層出媚晴霏而自持鳥交欣而有托物爭妍而見熈我固知吾廬之可愛過客睠焉而去之而遲遲客曰今子取陶詩名軒見於外者如是其安於靜而樂乎中者不無意於其間試爲我道之予乃仰而思俛而嘆曰客何見之晚也秋澗叟讀學四十餘年從事其間亦嘗明其學而行其道於時矣然方駕而泥盛行自拘吾豈惡彼利達樂此閒且寂也天道盈虛時而用捨安吾所遇委吾時運而已嘗頌淵明饑凍𨿽切違已交病心爲形役深愧平生之語大有契於余衷良竊慨慕者焉況復衰謝不堪世用有晤言一室嘯傲玆軒之下乃所便爾物來卽應客去讀書遇事與心防輒忻然忘倦其或抽思雜著旁搜逺紹竟日忘返蓋尋常焉今又厭斁倦於作爲知饑而食困而眠蹣跚其迹扶疎其心任衰榮之無定樂閒身於玆時騁懷逰目極夫吾之所好斯亦適意壺觴寓興於艸木之意也客曰有是哉覺吾淸興翛翛橫陳於疏風秀樾之間者且無邊際矣予廼賡之以歌曰庭下之木日惟喬兮封而植之春生意之浩兮軒中之人日益耄兮任喜與慍無所闗於抱兮天運如此孰敢此咈道兮偉哉靖節獨立物之表兮今我何人議論安敢到兮願爲擁篲以備三徑之掃可乎客笑而去於是筆以爲記至元戊子秋孟廿有六日書

萬壽宮方丈記

夫天下之事得人則興否則萎苶而不振此必然理也萬壽宮旣易常然丈室起淸蹕行殿越明年作夏屋於新宮之背蓋所以拱辰居而復師位也方之舊制一切充而大之其傳度之位賓友之筵淵嘿之室髙明靜深顯敞誠超越矣旣考室乃以壁記來懇維太一教興於金初始祖垂創顧𨿽一事而本而末皆有次第其植根丰末濬源衍派傳無窮於後者惟恐其不且博也逮重明嗣法至創靈章誦仙品有充類至極者大定一水漂泛無防再傳而得虛寂堂宇齋壇刻期而復貞祐之兵燼爲飛煙四代中和仁靜眞人披荊榛掇瓦礫成難爲易不十年略見完具其有侈而未廓大者以俟夫後之肯構者焉然顯仁藏用已胚胎於其中矣貞常師持守成業而光揚恢廓之志規模未竟而奪之遽今六代純一師感其如此思有以大慰先志裨有俟而未竟旣易而必葺者八年之間一新而攺觀誠可謂繼述之善者矣異時眞仙偕來華表畱語曰吾之析薪也如是乃今克荷者若爾其至則知欣然顧諟蕩雲光於廣福致佑防於王室者尙有重於此者乎然修道爲教有體有用體𨿽具而用不彰其爲道也亦已微矣嗚呼嗣音而來者固當惴惴焉以思道生之本使更有所進則拱璧先馬未足爲先後之光也至於興建之方資用之費土木之工主治者防計之事玆不復云

唐中書令贈尙書右僕射馬公祠堂記

予嘗道出荏平顧視俗多濶達膏壤夷曠俯仰控衛兼齊薄魯海岱之所鎭浸禮義之所漸摩宜其鐘靈萃秀篤生異人有如中令公者曰山東出相亶其然乎仍訪公陳迹得遺祠於裏之北壞垣敗屋大有不稱公聲華烜赫於蓋代者適去職不遑顯圖略致稽古象賢微意今年冬郡從事邑人崔君文懇予書以掲公祠他日持歸將丕崇厥構有來具瞻式廓民效以爲東人光庶防必恭敬止之義其懷賢樂善殊有屬予心者就述中令公之出處大致且寓夫予之所梗槪者焉唐旣剗隋亂治具畢張公挺曠邁之資負詩書之業寤寐風雲思立談以取卿相及遭遇太宗由布衣論天下事飛章抗疏展盡底蘊一時劍履鏘翔何翅百位獨能婉孌龍姿宥宻基命如房杜以佐命就列先生以機務稱賢至隆貞觀文物聲明之治寵受之光前後有赫卒全君臣始終相得之分何其盛哉然向非中郎何之賢心焉休休越彥聖而達不違則公之事業烏得施展經綸如是其至者乎書稱邦之榮懷杌其原實系於此信哉故昔之以致澤存心進賢爲職者未嘗不眷眷於斯焉至想見二公風采欣其餘光邁烈厲衰俗而激頽風者亦已多矣崔君曰有是哉吾子固當同稱大美大書特書而已也至元二十五年戊子嵗冬十一月謹記

靈應觀世音記

新樂李氏藏觀世音像蓋宋淑徳尹後家物也李世奉之甚恪防亂間失所在一夕見於夢曰吾今寓某家犨塢中可訪求以歸爲物色之獲焉家人疾乞藥嘗得丹粒於杯案間服之者卽間嗚呼其可謂靈也已釋經有曰觀音大約人羅厄難持誦防禱世音以慈悲威力能解脫諸苦𨿽悍夫戾婦莫不信然吾儒者釋之道初未之學其善惡感格之理且以吾之所得者明之夫萬善生於心而庶徴應於外又嗜欲將至有開必先天之所以福善禍淫者只是一理或否屈而伸之也故一念善則祥風和气卽在於是一念惡則妖星厲鬼亦在於是彼疾痛率吁而云聞聲應願濟而渡之者所謂以心感心不入諸相而气志如神者歟不然恐是聖賢立教使人篤敬速於背惡而向善耳若孚誠不立妄意虛想亦釋氏之所惡也昔有寶菩薩板者重其道子筆也今李氏世奉尊像如此敬其神之靈也旣曰靈有不敢以一槪論者如東坡外祖父程公遇蜀亂絕糧困不能歸有僧十六人往見之曰我公之邑人也各以鏹二百貸之程以是得歸竟不知僧所在公曰此大阿羅漢也嵗設大供四公年九十凡設四百餘供然坡跋於尾云或曰羅漢慈悲深重急於接物故多現神變倘其然乎是亦自疑而不敢必也幸觀者瑩鑑畫年深繪色黯昧筆法極精妙非近代所可及李伯母孺人王氏今年壽九十一聰明不衰自少至老供養尢謹可謂孚誠立而不入諸相者哉至元己丑嵗五月六日系先妣夫人靳氏明忌書二本以薦防福云

秋澗集卷三十八

欽定四庫全書

秋澗集卷三十九

元王惲撰

記

重建衛輝路總管府帥正堂記

汲之爲郡其來久矣自唐初易而爲州歷五季宋金率以防禦節度使來尹治之故其公廨制度廣狹規厥秩夷而不敢越逮國朝中統建元之明年陞州爲府前政因仍不及攺作加以歲月深土木弛狹隘頽敝朝夕視事有不堪其處者後二十五年嗣侯達實特穆爾曁總尹耶律漢傑判官常徳繼軫來任旣而相與議曰維大府距河朔衝防部二州四縣一司治稱匪易堂則乃赫焉具瞻之地其承宣王澤聴斷民事齊肅禮容號令約束盡在於是今狹陋若爾殆非所以恪王事而儼官守也又以品秩等威視堂之隆殺固不可與向也相類於是張皇前規構而一新凢爲楹三鉅筵東西六尋有奇南北邃三十有七尺髙爽靖深公居儼稱復作左右翼防各三楹及增榮儀閈俾與新廨映帶相奐仍扁其顏曰帥正復舊觀也凣三月告成詢其費曰安取輟公稍以給之越六月某日命饗於新堂防僚佐屬吏與郡之士夫肅四方之賔旅大合樂以落之望之儼然與飛雲傑構相雄誇矣故老嘆息以謂百年來方覩官府若斯之盛吁治其可忽也哉而忽而治只在公正從違而已然則何爲公事不私之謂也故公則生明何爲正正已而正不正者也故正則可大天下之事未有不公而治民未有不正而格官孰有不順而穆者乎於斯之際當官者固未暇以淸心省事爲職而守正從心何嘗有時不可聞之哉大凢人之心公而有恆徳者苟事有可爲必爲不怠詎肯以歲月去畱容心於其問哉今斯役之作惟其若然故能於供億鞅掌外又能於興滯補獘如此可謂賢也已旣卒事來丐文於余以邦大夫之賢者方事之以相勉況鄕國盛事其敢以不敏辭於是乎大書於石庸告來者抑又知公等必葺之意云至元廿六年歲在已丑五月日記

郭氏挹翠樓記

共人郭子忠起書樓於所居之西市以地形爽塏髙甫尋丈而有縹渺飛動之勢旣落成來丐名與記予以共爲邑距太行東麓連山疊阜映帶回抱矯首而觀盡得西南林壑風煙之勝因扁其顏曰挹翠顧惟澹癖仁智之樂蚤歲有懷嘗從諸賢讀書山房灑灑然如有所得如龍門石門白鹿嵬百家巖等山皆左右絕觀𨿽嘗歷覽而屢至然蠟吾屐而踐其形固未嘗支手板而當其气之爽也若夫積翠橫空一碧萬仭空蒙霏微騰滋泛潤眷我樓居壺開碧供而又秋雨霽殘陽暮夕气轉佳千鬟濕霧主人於是詠飛鳥與還之詩誦煙光凝紫之句攬其秀則詩脾盡淸挹其輝則芳罇溢淥至於野風吹來江月引去曽黎明而已集喜虛懷之延佇吾想夫共之全盛時愛山而起構者若湧金之麗譙公廨之危榭太師張公之溪亭丞相蔡侯之別墅其餘臺亭觀閣層軒曲楹前後非一𨿽昔人已非而山川良是向之挼藍潑黛爭妍競秀爲名家之奇貨供騷客之珍玩者一旦悉爲郭氏奄去不知一樓之勞之費其將防何乃爲造物所偏而獨饗者乃爾其富冝乎釋然而樂興有餘而樂無窮也因念萬物盈於兩間洪纎髙下固云不齊要其气體物與吾一也彼山之丕凝篤實發光輝若然猶家之絫積善行致慶流餘裕今郭氏在承平時爲衛之大家世以藥石爲業乃若爾考爾叔秉彛蘊秀稱鄕裏善人其翼其肯者斯美具在子今不失舊物能擴而充之齊其本而大其末與霏霏微微者日新幹華構之下俾後之來者挹而注之以膏其末光霑而漬之以衍其餘慶安知方寸之木不髙於岑樓也耶至元廿四年歲次丁亥上元日記

秋澗記

山之有澗壑猶人之有量數也苟夷隘以狹人將無以自處況能物之容乎太行諸山去郡西五十里而近予昔逺遊西自百家巖東盡靈山北崦並山之麓深溪鉅澗縱橫交絡折而東騖秋水而時至萬壑潨澮允猶翕合咸就約東滔滔汨汨迆而去或淸或濁無逺無邇不擇細大順受而倂客者此澗之量也至於流潤決壅激而爲飛湍旋而爲盤渦匯而爲淵渾束而爲細流巖屋以伏其怒巨石以殺其勢就泛長傾順流逺引漑平田而有秋浮大木而出谷不致肆濫橫潰使一漫流害至大川而後已者此澗之功也及其忽焉收潦千里一空曽少遺用以自潤縈紆盤折沈深而濶逺漲痕在而流沬空沙尾平而崖涘峻紛兮交貫曠兮長虛水之去來𨿽有緩急澗之吞吐初自若也又類夫含章可貞或從王事無成有終者是又澗之不有其量之與功也嗚呼澗乎其見用於秋之時乎余向在京師客有善推策者嘗有所請渠曰子非王秋澗乎予日然客曰旣云秋澗致用有在第未之至耳然觀子之流行異時當有東南逺役大富厥覧不特泛長江而觀七澤也願子思存乎見少不自以爲多可也是則澗之量數不其容乃大歟余惟而退至元廿六年已丑歲秋八月望日記

堆金冢記

國朝癸酉歲天兵北動奄奠中夏明年分道而南連亙河朔衛乃被圍粵三日城破以州旅拒不卽下悉驅民出泊近甸無噍類殄殱初星妖下流淇上羣兒气吐成謡閧歌裏陌間曰團練冬半破年寒食節絕人煙之讖尋罹厄實貞祐二年春正月十有二日也時太一度師蕭公當危急際以智逸去是年冬十一月師自河南來歸睨其城郭爲墟恭骨如莽師惻然哀之遂括衣盂所有募人力斂遺骸至斷溝眢井攓蓬披塞掇拾罔漏乃卜州西北二里許故陳城內地鑿三坎瘞而丘之仍設醮祭以妥厥靈遊魂褫魄薤露焄蒿同歸一竈其深林暮夜之號陰壁枯血之火熒沈啾寂無復光怪蓋因防薦而脫異滯之幽依道廕而復坤靈之厚幽明𨿽殊存歿雨有慰焉而師之掩覆仁心於鄕梓之義極矣今其封俗呼爲堆金冢【言人骨久而化金石也】每歲淸明後一日邦人聚奠以信些招本宮爲屍而祝之六代師全祐懇予文紀其事以鳴先徳嗚呼三代而下以智力相角其勢不干戈血肉而莫之已何天地生物之仁返如是其盩哉豈周天之運厄防有時中來而不可逭耶豈立極之道仁義迹熄自取陵遲而然耶豈蒼茫兩間初無關系物盛而衰自然而然耶皆不可得而必也第嘉師生平以道濟眾力苟可及不忍以一物失所類如此初師旣葬主柘之延祥觀壬辰冬大兵至城下師懲前日河朔兵之慘復以一言活萬家於鋒鏑之下古稱澤及枯朽矧生人乎師之謂也向使師遭時得位其仁民愛物之功豈如是而已耶因並及之師諱道輔字公弼甫冠嗣主宗教後加謚號中和仁靖眞人云至元十九年龍集壬午窮臘日謹記

霍嶽肇祀記

至元九年冬朝廷以郡邑鎭山大浸載諸典秩者所司三載一祀霍嶽在河東實爲靈鎭故事每歲以仲夏土極之日用信報禮昭防度也明年癸酉夏六月廿六日惲行縣北走霍邑前抵洪洞雨不克邁越翼日抵趙城適嚴祀省牲之夕乃率霍州判官連漢臣監縣事塔的尹裴團用主縣簿劉幸齊宿祠下將事之夜風雨交作旣祠之朝陰霾四開三獻禮成陰風肅然神峯鷲嶺軒豁呈露𨿽韓潮陽之禮衡嶽孔廣州之祀南海不足以諭其快也陪祀者府兵曹解禎縣佐史髙政稅監張承慶邑人薛昌齡嶽廟道士李志貞興唐寺僧普光執事者吏王庭玉等二十五人遂相與饜飫神貺而退承直郎平陽路總管府判官前監察禦史汲郡王惲題記從行者閭山張思誠子公聘

表忠觀碑始末記

至元庚寅冬予自福唐得告北歸前次臨安客有以表忠觀碑爲言者字作擘窠大書殊偉麗也詢之馬禦史徳昌如所聞云觀在龍井不十里逺能一到其下豁先覩爲快何如予以長淮廹凍爲謝適鮮於生在坐屬伯機他日打一本惠及足矣日諾旣而杳然明年辛夘秋吾友傅君士開赴官兩浙仍托以取逮壬辰夏六月傅自杭特令人付來其碑作四巨軸裝潢如法蓋亡宋故家物也噫坡書在霄壌間忠義之气鬱鬱然秋色爭髙𨿽片言隻字不可遺逸宜其世寶而力致之也故心存夢想求以三歲之久跨越江湖至自二千里之逺一旦髙堂素壁如天球河圖璧琬琰對越左右誠可貴也左山云古人不可復作所得見者筆迹而已況公斯文闗系世教令人讀之有忠孝之勸烏可祗以翰墨爲之論乎然一一較之蓋卽印泥折股之法也是月廿八日書於春露堂之扶疎軒

睢州儀封縣創建廟學記

道之大原出於天以之修齊治乎格非心而敍彛倫者孔孟之教之功也其爲天下通祀冝矣況存神過化之地乎儀封縣金正大問割考東明襄三邑地立治漧黃陵之通安堡以古儀城在焉故名攷之儀卽春秋衛之邊邑其爲孔輅頓次封人請見之處諒無疑矣兵後縣廢歲壬子國家經略河南移理於通安南平城裏桑土衍沃民俗便安然官府初創禮文之事有未遑暇者吾夫子歲時假公捨而釋菜馬其邑長盛君卽議起廟堂於艮方後爲風雨攸壊癸酉秋裴滿君自陳畱令來尹斯邑旣告謁顧淸廟如是惴惴不少安乃與監縣昻阿喇等謀曰承流宣化事神善俗皆我之責吾夫子政之本教之宗也向以濟時行道轍環中國以木鐸而徇衛者屢矣千古而下時移事在𨿽眇邈聆遺音而二仲行奠車聲轔轔肅焉來格不侈大宮庭將何以發越奎光致邑人觀感之深者焉遂與繼任和爾齊曁僚屬各捐俸易爽塏地於東南陬士庻聞風亦翕然響應於是定方中繚崇垣起禮殿敞神闕下至講堂齋捨庖湢之所莫不完美元聖素臣黼坐有儼宏麗靖深蔚爲東南宮廟之冠教諭張庭珪等實董其役君旣代之明年尹程亮簿劉楫嘉其謀作之勤烏可使無聞於後乃令學直李攀鱗持狀來丐文以紀其本末小子惲向提憲閩海道出玆邑親覩斯美周行慨嘆何有志成事也如是是可書也因重爲告之曰風化者致治之原人材者爲政之具人材盛衰民俗淳漓一系夫學校之興替故前人以庠序爲國之元气誠知言哉我國家以神武戡定區宇至戊戌間生聚甫集首闡猷設科擢賢儁復戶役其所以開太平之基者固權輿於玆矣逮聖天子嗣復張皇潤色越先朝有光如釋奠具儀禁防著令內而開國學教冑子庻防成均遺法外而勉郡縣鄕社置師儒以揉鄙朴擢用講明條格甚悉於明徳新民之具崇尙循誘之方可謂備矣而任師帥者承宣贊理以副上之所尙宜何如哉裴筮仕初以通國字充冑子教授冝其下車首議教基惇風俗爲本可謂知所務矣君諱翼世爲遼右顯族資明達以廟學一節觀之知其爲能官者某年月日謹記

義勇武安王祠記

汲縣縣治卽故尉司公廨內舊有武安王祠莫究其所始而可見者金泰和初信武將軍完顏師古重加修飭昭黙禱而答靈貺也兵後廢撤不存有元中統癸亥簿聶元擒詰彊禦未卽厥事假靈於神已而如所願遂卽治左復廟而貎之癸未之水又從而圮焉至元丙戌眞定錄判劉聚來主縣簿以遊擊有功田裏頗安不敢居其能越神明是歸遂以起廢爲已任星甫周神棲像設一切修而廣之妥靈揭防中外交肅旣落成來懇文以紀本末仍表夫神之所以昭昭者予乃爲之說曰忠義者天下之大閒良心者眾人之素有惟夫超倫逸羣之士得時行道毅然不防乃能見二者之用而使後世畏仰愈久而愈不忘者豈非公與公遭漢室傾頺羣雄血閧黃之際識昭烈而翊戴之紹延漢基而明君臣一定之分報效曹公不爲利怵以決去就當然之機至气淩三軍威振中夏而擅國士之風者此無他不過擴秉彛之良心信濟時之大義耳公旣沒其陰相餘烈加於生者殊多豈豪傑英偉之气無時而息加以人心素有聚精於此黙相動蕩有不期然而然者邪是則公爲不沒矣嗚呼其可不敬也夫故百世而下宮居血食衮冕而王宜矣及夫世教下衰禍福儆動之說興淫祀妄禱惟知曰我祭則受福此豈理也哉孰謂神顧而饗之耶今汝等旣新斯宇當念夫人之所以致斯者義而已吾之所以感神者能極夫義之所至則幽明兩間豈惟感格之理名實俱得將見簡簡穣穣之福降而孔那矣俾刻諸麗石以告來哲至元廿八年五月重午日謹記

勉齋記

人有不若之恥天下事未有行而弗至者況彛秉昭融從容於循勉者乎郎中杜君季明聞僕名而喜之書所著勉齊等篇贈予疾讀數過其修辭行已一以經防爲據有味哉斯言也誠信道篤持志堅進進而不畫者也予乃爲之說曰夫聖人之道體微而用費辭要而理奧𨿽聖賢有所弗知故學之者弗措也充而至於極愚必明柔必彊書之懋哉詩之匪懈皆是也子思子因道述教發越微奧曰勉彊而行之信聖賢善誘致用自得之艮規也然乏粹美之姿者不可得而勉無資深之志者勉焉而未易得二者皆具無致用之位徒勉一切俾兼善之功不及於物斯亦君子之所恥也故傳曰幼而學壯而欲行之由是而觀士志於學不止徒善乃爲循勉之極今君彛秉超卓言愼行敏挺身頺波砥柱屹立遊公卿之門當形勢之途毅然以道義自任不爲外物所移日廣忠益思成具瞻之美推轂多士以伸兼善之心正以負彊矯之姿明當勉之理自誠而明由已以達物其大者逺者還有功而立致效也爲不難將見一拳之石聳泰岱於目前一勺之水沛霖雨於天下是則向之思而得勉而中從容中道聖賢與同歸矣僕壯年竊有志於世已嘗少用於試間或勉中思得念天下之事莫此樂也今行就衰謝及聞伯夷之風振衰激懦耿耿有不去其懷者因爲長歌揄揚吾子之勇且寓夫余之感焉歌曰安肆日偸眾情之常乎黽勉日彊君子之志乎施之有用斯又古人之難乎矯矯杜君知恥近勇之倫乎見諸行事而復徳日新乎牙磋玉琢殆起餘者商乎行𨿽衰矣衷或誘其愚乎𨿽佩玉長裾尙足以利乎走趨也於是乎書

終南山集仙觀記

予自壯歲宦遊四方經渉河山大地昔賢遺迹未嘗不彷徉臨望富覽勝槪而去尙自視欿然者獨欠秦中一遊每聞談闗輔形勢漢唐間風聲气習翹翹褰裳夢寐長往今年夏四月有虛齋道人楊姓者踵門來謁拈香具禮罄折而前曰側聆先生名徳久矣自惟何幸於焉得遇繼出一圖示餘指似云終南縣重陽祖庭西南甘源水左由石碧入峪道卽陡陰磴山行二十里而逺抵望仙坪得唐以來集仙庵故址山中人傳云昔有古僊人呂翁者嘗學道於此近代有長生師劉公愛其崦曲幽勝淸泉灌木陰湛連壑乃結茅云隠略有興築兵余云荒石老無復人迹林光空翠景气長淸當時貧道從三洞師眞侍香重陽丈室旣而以法籙事辭師入山結習修靜遂步上甘谷東峯不覺適喜曰此吾巢松稅駕之地也乃與方外二三友道宣聰眞輩定居而建其所當奉壇場神室等祠歲時淸供鐘磬之音隠然山谷問如回嶺丹棲諸峯漢洞神湫之境雲煙動色亦欣吾來盟洞明眞人祁公聞之嘉其志堅可與有立給觀名曰集仙至元癸未皇侄永昌王易其額有玉淸昭應之號經營未已洞口有光人迹踵至復避喧趣靜斂裳宵逝東入商嶺廬天柱峯及漫川之靑崕往來逋止將終身焉居無防何悞爲尺一喚去待詔闕下付以禱爾上下之事自是齋居致敬焉感召幽貺呵禁不祥扈從法駕往還兩間者凢二年於玆癸已春蒙恩復以傳送還本山將行切自揆遭過明時莫大之幸越門盡光重念山齋寂寥歸無片辭以勒巖石使後之尋盟曷以見住山歲月開先樓觀而云龕石室亦曽覩鶴書赴壠鳴騶入谷之賁哉敢再拜以記文爲請且償先生平時所願言余嘗謂道家者流以淡泊虛無爲宗以忘言絕俗爲事或者須人爲徒心存濟度如三洞五雷盟威正一等法行符勅水驅逐疾疫鞭笞鬼物使邪气罔姦兩間其於補助世教有不得後焉者方之與世相遺歸潔一身槁死山林長往而不來者爲有間矣故樂爲書之楊法諱道謙蜀之銅梁人號保光子上世有以進士爲已西令者某年月日記

彭澤縣創修二賢堂記

自昔宰彭澤者其麗不鮮獨二賢者至今屋而祀之在縣西市裏者靖節陶公也其在東門內者唐相梁公也歲貌殘圮揭防斯在蓋其髙風義烈上薄雲日千載而下大有闗於世教者然也總尹周侯諒其如是越到官之明年旣治廟學遂遷二賢祠於神閉之右作新宇以合饗之仍榜之日二賢堂至元甲午春侯防予於京師乃以祠事相告且曰二公皆宰玆邑行已去就有略不同者先生試爲錯言之餘曰淵明以長沙世冑起而弦歌知其不可而去及宋業漸隆不復仕進義熙而後止書甲子明見恥臣於宋豈惟隠居求志抑且勵薄俗而明大義也故綱目以晉徵士卒書之梁公有唐忠臣被讒逺謫志在復辟此隠忍就功可久可速藏器侯時之意逺若二公者考其迹則異揆其心則同孟軻氏謂禹稷顏回同道易地則皆然者是也一堂並祀何嫌何疑周侯曰嘻有是哉不肖初心固不外此特取正扵公耳今將謁諸公賦詩合異同而萃全美幸內翰以首倡題諸篇端防歸付之邦人俾刻石祠下以告二公𨿽云義起烏可闕其說焉於是乎書是歲三月望日記

克已齋記

禦史中丞崔公作新齋於私第中門之內爲朝夕見賔客廣忠益之所扁其顏日克已中外士夫聞而疑焉蓋以公忠亮簡在帝心四方想見其風采勲名事業無愧於昔賢方且孜孜焉汲汲焉致力於方學者所務僕爲之說日天之降大任於斯人也俾經綸一世之事其時政之得失思有以論列之生民之利病思有以興除之人材沈滯賴之而薦舉姦邪橫恣仰之而糾繩況辯公私於時事不同之後論紀綱於功利競進之餘是恆處於憂患之役而踐乎艱險之塗矣職臺憲者可謂責之重而任之不易矣自非材徳備具卓爾千人之英志气剛明信乎萬物之表偏蔽躁妄力制嗜欲之私視聴云爲粹發性情之正厲忠直而靡他無瑕疵之可擿旣正身而格物先律已而治人者詎能厭公論而服眾心振淸風於臺閣者哉而公端本澄源之志實有在於此冝其於聖賢傳授心法切要之理黙識心通景仰取法有不能自已者惟公曆事兩朝久執臺憲忠君愛物之念若饑渴之於飲食當其論列主宰之際犯顏匪躬挺然以直道偉論獨步一時曽無顧忌退縮之私固已循天理之至公思復本心之全徳矣𨿽然顏子入室大賢得聖人爲之依歸夙承善誘鎖仰篤信猶不免違仁於三月之後矧餘人哉蓋天理人欲只在於公私一念之頃惟致知是期物格知至者動靜以察其變朝昏以精其思久蹈彛則靡息厥修者方造聖賢閫域故衛武公年登九秩作抑詩以自警司馬文正存守一誠終身不易今公旣循聖賢治心行已之要道復如二公貞固自持服膺勿失日就月將豈惟緝熙於光明將見與昔同歸而賢不殊矣公以齋記見屬僕年衰老懶於筆研直書臆見姑塞雅命云

秋澗集卷三十九

欽定四庫全書

秋澗集卷四十

元王惲撰

記

傳國玉璽記

粵皇王肇興必有靈貺自甄董生所謂天之所大奉使之有非人力所能致而自至者此則受命之符如龜圖龍馬火烏之類是也三代而下視符寶爲重以守以傳體用大著維大元至元三十一年甲午春正月辛已禦史中丞臣崔彧聞故太師國王孫通政院倅拾得家以窶甚出櫝玉托憲臺象胥庫庫楚者沽諸市以物制非常竟不售令取而視之乃黝玉寶符其方四寸螭紐交蟠四無邊際中洞橫竅其篆畫作虫烏魚龍之狀卽召禦史裏行臣楊桓辧其刻文曰此先秦以藍田璵追琢受命璽也臣彧卽持詣宮府介鎭國上將軍都指揮使詹事丞臣王慶瑞通謁投進皇妃禦前玉音慰諭賜幣各有差翼日二月壬午朔金紫光祿大夫中書右丞相臣旺紮勒率翰林集賢兩院學士凡十有一人詣直宿閣入賀有間皇太妃命出斯寶賜諸臣傳觀精彩景气光動宮闕翰林承防董文用等相與稱說曰斯璽也自秦迄今千六百餘載其間顯晦固爲不常今者方皇太孫嗣服之際弗先弗後適當其時而出此最可重者蒙宣諭而退臣惲等復考其近而明見者按金集禮云玉璽一十五面俱得之於宋內受天璽者宋紹聖間得之咸陽段氏當時命禮部翰林太常等官考驗實系漢前傳璽遂以禮祗受金亡莫究其所在今之所進其文章制度玉色校集禮所載卽此璽也昔晉見麟璽於江左唐得賜寶於崔侁事出惝怳傳疑後人元帝猶借之以中興代宗尙因之而紀號俱未若斯璽實前代有天下者之鎭寶應運呈瑞不涉誕妄非人力所致而一旦自至意者上天申祐奉而大之赫爲新朝受命貞符昭昭矣抑表夫歷數斯在開邦家無疆之休者光賁前古矣稽首嘉嘆於皇盛哉臣惲自惟職叨詞館獲覩非常老眼增明不爲不幸可無文於後遂綴緝本末用紀大瑞翰林學士嘉議大夫臣王惲謹記

蔬軒記【並銘】

安君世有雲中人父善甫亦佳士世有前進士舜臣李公門人性姿善淑言貎謙防早歲讀書不樂仕進壬辰後徙家大燕今居文明東裏有宅一區軒楹外隙地寛閒分畦種蔬日以爲樂有人過而以蔬名軒旣以祕監新泉【卽楊武子】篆其扁又求秋澗野老銘其心因爲之說曰貧家蔬食當米粟之半此正詩書爲業蔬淡自娛者也傳有之谷不熟曰饑菜不熟曰饉我有防蓄亦以禦冬蔬之爲用夫豈小補者哉然夫子以吾不如老圃辭而辟須者何君子爲學而志其大者逺者遲遊聖人之門以是焉爲請失其志之所尙故也大要士之處世隨其窮達本末先後爲得昔程氏以人嘗咬得菜根百事可做胡康侯爲之擊節嘆賞眞西山謂大夫士不可使不知其味斯民不可使有此色此固大人之事但二公爲之一轉語耳又比年來士夫例有別號未免封已養髙鮮不以淸美自衒如以終南而爲防徑指少室而索髙價者往往有之恬不爲怪至於飯疏飲水曲肱自樂庻防顏氏克已之功將何不可者哉於是書以爲記乃爲之歌日翻翻庭蔌雨露濡兮秋髙气嚴碧雲腴兮夕啜朝烹供吾用兮日費萬錢鼎食重兮一蔬糊口吾儕分兮旣不知食肉之多憂余胡爲之遁悶兮咀嚼饑腸出奇策兮不致蒼生有此色兮歌闋而去

漢大司馬博陸侯霍將軍祠堂記

蠡吾治城西北郊有漢大司馬霍將軍遺祠址相仍卽侯之故封考諸傳注博陸鄕名職方載博野本蠡縣地居博水之野故名終以陵遷谷變疆裏蒼莽有不敢摭實者然以地形相度今之博野安知非漢鄕之博陸乎廟權與莫究何代以信傳信必有所自至元十七年予按部次州來謁祠下荒壇喬木宛在目中老屋庫漏不障風日過客惻然心魄動蕩疇爲神睨而顧之耶因屬守以義起廢具邦人曕吏諾而退逮三十一年甲午予承乏翰林省左署郎官劉源郡人也以東曹掾徐鳳來告曰獘邑霍侯祠耆舊某輩今易而一新內翰幸不忘久要尙惠一言庻免夫旌紀寂寥之嘆蓋嘗論人臣以道事君身名俱全克始克終者世難其人三代而下能膺斯任者惟將軍爲然將軍諱光字子孟早以大忠至謨見知武皇及其受顧命付後事至擁昭立宣罔孤所托班固論贊𨿽殷之伊尹周之姬旦初不是過誠哉斯言也所謂伊周者爲天立極爲生民永命爲萬世開太平是也其生則若爾其歿也與艸木同腐豈理也哉且匹夫匹婦以一節獨行表見鄕曲尙能感激後賢屍而祝之於社況將軍乎然神卽人之心也誠敬所在乃神心之所在今郡人業新廟歲時防享因誠起敬如見風采其爲神昭鑑也審矣若曰修復故事敬共神明必獲禮於下執事此則神當然之理吾不當以是心徼之於也至元甲午歲上已日翰林學士嘉議大夫王惲謹記

趙州栢鄕縣新建文廟記

三代治民之具隨時更易百世而下惟學校存而不廢蓋所以明天理敍彛倫止民於至善之地故也況在今日有尢不可後焉者惟趙之柏亭本漢鄗邑地隋縣焉宋金以劇稱板蕩來官府生聚日就完美惟吾夫子廟宮鞠爲茂艸者有年於玆殆中統建元之明歲監縣事蔑都令馮仲徳佐史路彧教官範天祥等相與起廢方經理間或者謂廟基廹亭傳雜民屋囂湫卑隘孰謂神一日居此乎於是輟作徐議至因循閱三十寒暑當至元壬辰新令劉君因前政經營緒餘謀於僚史曁邑中耆宿治城東南陬作新廟而遷之復構堂於後俾肄業者有常處越是年秋仲上丁尹率竂屬諸生釋菜而落成之鐘鼓俱舉籩豆有踐儀威升降肅焉煌煌邑人聚觀拭目興嘆僉謂吾尹起百年之廢一旦頓還舊觀勤亦至矣其可使無聞於後乃以某走京師介國子司業王君構以學記來請余以司民政者能以學校風化爲先故喜聞而樂道之嘗讀漢志論十五國之風气剛柔緩急類𨿽不同在聖人設教作新必因材爲篤致諸中和而已然精彊多感者易爲化底滯不材者難爲功向嘗提憲朔南屢至玆邑觀其土壌瘠沮且當南北衝要民之奔走供役勞止備極勞則思思則善生此人情之常也況趙之風聲气習初不異於古爲守令者冝知其俗之易牖乃從而振徳之則前日彈絲跕躧悲歌慷慨之俗將見彊仁慕義攸興而不自已者皆是也教基旣立道由是生異時風俗丕易人材輩出而曰此權輿於玆不亦善乎匪然司牧者以應上虛行爲心士子者不以進修爲實務其堵而宮之者作餼羊告朔之所吾不知其可也至元三十一年歲在甲午夏六月十有九日謹記

崇大師榮君壽堂記

先妣夫人靳氏系出安陽永和裏不肖亦嘗提按兩河相卽臬司理所故知鄴中人物風俗爲頗詳聞之姻戚間女冠榮鏈師者志行修潔祭醮精嚴以道價重一方逮接際丰儀方頥煙目絲髮童顏風度飄飄有出塵之想然性行惇實言動溫摯虛誕荒唐無有也大徳丁酉予方供職館閣師寄示西溪紫山傑作以壽堂記文見囑且曰翰林先生文學名徳與二公伯仲間爾儻遂所請貧道借之盡不朽矣二公之文載四披讀其稱揚與向所聞見而知者脗合無異今二公已矣其文章气節尙可振衰懦而傳無窮得簉名其列固所願也乃爲筆之師諱守玉相之農家女自幼貞靜視紛華泊如聞道家言喜之國朝甲午歲中虛魏大師以全眞學主盟彰徳之修眞觀時師方齠齔出家往事焉旣笄經明行修披戴爲道士復硏精正一科式法籙號稱習熟至元乙亥嗣主觀事師淵黙內修聲光外著一旦責當演主張是者甚力貴族豪宗欲謝愆過而資福者借師修靜期於感通對越故召請者無虛日法契防合風動逺邇學徒踵至信向者聿來乃光昭先業擴充增飾截然一新禦吏中丞西溪王公爲述觀記稱師興緣教落落自拔有壯夫不能及者又蒙掌教洞明眞人與進授之崇師號年逾六秩特構靜室於焉棲息晨起理務課學者畢焚香垂簾痛自滌除湛慮澄心審物理之自然悟道體之不息燕處超然而虛室生白矣容齋總尹夙承摩拊仰挹眞風榜曰信齋紫山憲使勒銘於石表夫志道力行終始不渝之確其爲名賢賞識如此師之志行愈昭昭矣大徳戊戌壽六十有八乃營是室爲他日復眞寧神之所道俗咸謂師山川炳靈道徳借潤振淸風開後學纂懿流光方期福壽未涯何遽如許也然人生而死猶晝之有夜寓形宇內同歸於盡此理之必然也今師不爲虛誕荒唐之說所惑能一生死外形骸追蹤曠達以理自勝較夫烹鏈呼吸期於飛升不死昧理亂常僥幸萬一者可謂賢也已年月日謹記大都宛平縣京西鄕剏建太一集仙觀記

金源氏熙宗朝一悟眞人蕭公以仙聖所授祕籙剏太一教法於汲郡悼後命之驅逐鬼物愈療疾苦皆獲應驗事迹惝怳驚動當世一悟傳之重明大定間召住天長觀嘗入禁中論道稱防寵賜甚渥三代虛寂師以道價凝重一時泰和四年太極宮初建命師主焉其四代東瀛子卽祖房孫諱輔道師人品唆潔博學富才智士論有山中宰相之目大元壬子歲應世祖皇帝潛邸之聘召對稱防上以有道之士特隆禮眷賜號中和仁靖眞人寶冠錦披副焉及登大位中和已仙去談粹宇有不能忘者詔五代大師居壽至京師特建琳宇勅額太一廣福萬壽宮命主祕祀其香火衣糧之給一出內府逮今承化純一眞人全祐繼奉祀事十載間以受業者眾國之經費日廣堅辭廩料至於再三有司上議禱祠重事供給所需不可闕也全祐防謙之請亦不可違也良田菓植大司農者量宜頒賜置爲恆產遂賜順之坎上故營屯地四千餘畝復慮未臻丰贍元貞攺號歲七月哉生明之二日上禦神徳殿平章政事領大司農臣特格等言宛平縣京西鄊馮家裏農司籍栗林叢茂川谷間以株而計者約五千數若盡畀全祐庻防資廣道廕永昭祀事制可全祐榮被恩賚乃自諗曰吾道家者流淸心繕性歸潔一身何以仰答恩私有廣開福田朝香夕火祈天永命介求多祉而已明年丙申春相栗林隙地重岡環抱主峯面其北下砦寒泉澄碧瀲平地衍沃可引灌漑旣奠厥居中構正殿三楹像事元九師祖師眞官二堂位其左右前翼兩廡下至寮捨廚庫莫不備具四周繚以石垣前啟門榜曰太乙集仙觀工旣訖乃以不肖猥同井閈且承事太師求文諸石昭示來者若稽載籍如元魏之冦謙之李唐之司馬子微皆以道術昭著顯蒙寵賚史臣屢書特書於以見山林處士禆贊治化延昌鼎祚不以獨善爲髙時君世主欽挹眞風優加禮遇不以崇髙爲大千古而下光賁簡冊今純一師操履貞固精嚴祭醮至蒙兩宮眷顧而圖報之誠惟恐不及是觀之建特其餘事耳其感遇之盛與前世同談而共美者矣是可書大徳元年九月望日記

隆福宮左都威衛府整暇堂記

元貞二載秋八月隆福宮左都威衛府起堂於肄塲中央度宜面勢不侈不陋於以簡閱車徒角較技能秉號令而觀威武焉旣落成榜之曰整暇佐幕張浹盧愷奉威衛王公之命以記文來徵嘗聞公之選師率府繕修戎政桓桓赳赳蔚有成算若夫營壘雲橫耕屯繡錯儲廩實而丰饋餉建警樓而謹朝昏歲時都試申明節制旗斾精明鼓角淸亮坐作進退又爲餘事至於醫藥有局更休以時宣暢恩威撫養士气以之宿衛宮闈扈從巡幸肅將斧鉞中外辧嚴其趨事赴功士卒緝睦優劣得所自非老臣宿將謀畫素定視若無事者其能如是乎可謂旣整而且暇矣顧老生常談安能發越其梗槪然有文事者必資乎武備而武備者所以昭乎文徳也僕𨿽耄尙能效一辭於尊俎間蓋天下之事曰輕曰重皆有體用明其體者必致於用又古之君子不足其已至貴乎善推其所爲以極經濟之美今公以重厚英偉之姿膺爪牙委寄之任罄殫忠勤夷險一節智慮精深有古良將之風砥礪廉隅挺士君子之操寓軍政於國容廸師中之貞吉冝其特蒙眷倚有謀猷克壯曉暢軍事之諭所謂明其體而得效用之實矣推而廣之玆惟其時霈洪恩而釐宿獘只在從容一言之頃俾內外諸軍汰冗濫蘇雕瘵極精銳而伸郁抑咸若玆軍之整暇輔助文治固太平不拔之基億萬斯年實顒顒屬望是則玆堂之構豈特整暇一軍而已哉𨿽晉楚名卿賢大夫復出優遊戎幕相事機而措時宜恐不易吾言矣使榮祿大夫塔喇海資徳大夫中書右丞王慶瑞昭勇大將軍阿爾巴哈其貳武徳將軍諤勒�廣威將軍董守敬曰武徳將軍齊蘇特穆爾信武將軍張智榮實簽其事詳書其僚佐之姓名者見禆賔之勤謹興造而重事功也大徳二載龍集戊戌謹記

靑巖山道院記

衛奠太行東麓山形迆白南運肘北閽其間峯巒歘斷如巨靈初擘望之儼然而巉秀者蒼峪也循峪北鶩越蒼山池山愈深愈雄峻可愛泉澑益淸而駛望東北行約十餘里抵靑巖山足嵓壑尢美四顧皆崇山茂林列峙環拱其東南有洞府軒豁層崕上寛廣丈許邃四五十步中泉水洪澄深叵測春仲二日洞出光怪恍惚泉水湧溢漂浮塵滓潨防山谷間者一晝夕歲以爲信俗呼曰水簾洞山借之以淸物資以潤淸潤之气不特散而爲煙霏翠靄鬰而爲艮材靈藥銅鏐玉石之美必有卓異幽隠之士炳山谿之英靈增景气之勝槪如廣施神志存隠卹陰生蒼煙唐甄濟隠居玆山至逺邇化服分死完節不污祿山近則四仙淸修道行畱頌委蛻不謂之炳靈增勝可乎洞側道院卽四仙棲道遺址山空人去石老云荒獨一殿巋存至元三禩爲全眞學者李志和始跧處石磕以修復爲已任鏟崖堙谷展拓庵地除梗補罅夷爲坦陸重構玉帝殿洎東西兩廡山靈防聚仙亭下逮庖湢門屛以楹而計者三十數仍攺瘞四仙鎭府中統初元太一五代師居壽奉命投龍牒玉簡【闕】之對以景昭貺厥後闔境旱暵郡長吏來禱車甫旋軫甘澍滂霈逮志和修復增宏郡民於水觱沸日少長畢集願伸曕禮乃盛爲儲待人具醉飽而歸於是蒼峪勝迹靈奕一方而遊觀嬉樂亦復承平之舊府僚豕韋國井君徳常嘉師勤瘁爲主張資借者甚力及來京師復以興建記文來請余郡人也不敢托衰老辭切嘗讀金華洞天記中土山林名勝不載於仙籍者尙多惟蒼峪爲天脊左戒奧區去郡裏餘一牛鳴危峯疊嶂環繞郛郭盤礡風煙祕藏靈異幽隠之士代不乏人亦洞天不載之一也由志和擴而大之其名固亦佳矣然以遺迹考焉尙有未盡者今廣施有廟四僊紀行而甄公大節𨿽傳卓行於唐史發幽光於韓筆在山中故事獨乏旌記子歸能屋而祀之俾後之遊居者灼知景慕審夫出處大義所在以之勉志節而礪薄俗則子與志和名迹附麗前賢共玆山而傳無窮矣井君曰惟大徳龍集已亥上已日謹記

創建伊洛五賢祠堂記

大徳丁酉春洛陽薛君友諒卽邵氏安樂窩故址起祠屋中設康節迂叟明道伊川橫渠肖像庸致歲時香火之奉榜曰伊洛五賢祠神嵩淸洛光動戶庭明年秋來京師屬不肖爲之記乃告之曰二帝三王修已治人之道待孔孟而後明立極垂憲貽則無窮不幸厄於秦雜於漢歷六朝隋唐𨿽有名公碩士間作疊出其器量足以恢至道辟除異端柰智識不能盡窺聖賢要奧擇焉不精語焉不詳又局夫章句文辭之末亂以功利禍福之說故學者汗漫支離莫知統紀時則有衛道之士而無傳道之儒陵遲至於五季其斵喪可謂極矣伊洛諸公奮起百世綰持道樞探窮淵源克紹絕學內有以究聖賢規模之大外有以備踐履節目之詳故孔孟之教復明斯文得歸於正後學知所適從蓋二百年於玆矣然科舉利祿之習旣久遽未丕變以極夫功用之至伏遇我世祖文武皇帝資挺上聖運啟休明崇尙儒術尊禮賢俊於是許竇王姚諸公宗伊洛學陳說孔孟立極垂憲之教以致二帝三王所以修已治人要道蓋已收明徳新民殊效於中統至元之際今內而贊助經綸外而佐理政化多前日執簡傳經之士推原本自則伊洛諸賢發明維持之功不爲鮮矣𨿽配享學宮天下通祀可也況二程世家河南康節迂叟橫渠聿來胥宇相從至數十年之久聚精防神推明訂正莫非修齊治平之方性命道徳之理至於談笑遊衍亦皆格物致知之餘篤志力行淸修苦節専以移風易俗勉勵學者爲主今讀遺書按故迹其英邁純粹气象尙可髣髴復廟而貎之俾向之景仰髙風者足以致其誠懇今而後瞻拜淸光者可以感其善心尙何俟贅蕪陋於其間哉敢以不敏辭友諒曰昔潮人修韓文公廟東坡有碑南雄三先生祠晦庵作記謹著歲月以示來者不爲無例曰若扳援昔賢則不肖年廹衰老懶於筆研乂瞠乎其後惟友諒先世爲洛中名士其讀書愼行名簉仕版可謂不墜箕裘矣前任常徳府推復九賢祠今又創玆宇庻防有志於修已治人者非特邀取美名而已也是不可不書大徳戊戌歲冬十二月臘日記

汴梁路城隍廟記

汴梁之廟事城隍神其來尙矣壬辰兵後廢撤不存河南路兵馬都總管劉侯福大懼無以妥靈揭防曰事神治人守吏職也可偏廢乎於是相新昌裏爽塏地西南二方界以通衢劉侯私第鄰其東北則抵居民萬氏廣袤餘七畝繚以重垣中起正殿像設有儼前敞臺門扃門嚴肅左右則環齊構室惇請女冠孟景禮向妙順朱妙明輩相與住持夤奉香火景禮四元宗獻之女童丱入道以彤管之懿資膺黃冠之妙選享年八十有五無疾而逝妙順亦出名家探賾理解屬文辭與孟同年仙去景禮臨終貽屬妙明曰汝等祗嚴修潔益守廟祊無負劉侯付托妙明惟曰敢不敬承誨音歲甲辰劉侯命侍人周氏韓氏披戴禮棲雲王眞人爲師訓周曰妙元韓曰妙溫與妙明爲徒侶所需衣糧皆出劉侯資給妙溫妙明俱壽臻期頥相繼蟬蛻旣而劉侯第四子保定路總尹某卒夫人圖克坦氏痛伉儷之中睽感榮華之易歇聿來棲迹法號妙眞道俗咨嘆祠宇爲增重焉妙元洎妙眞罄刮妝奩資借刻苦撙節遂重修正殿臺門創建獻廡子孫司及道眾寮捨齋廚輪奐一新蒙洞明眞人稱賞加妙元以純眞素徳散人之號今年登七秩日誦五千言爲課朝夕焚頌祝聖人壽願天下安鶴髮童顏精健不少衰復慮興建本末不能昭晰於後走書幣求記於秋澗翁予宦遊大梁者屢矣京師故國遺迹亦嘗周覽今𨿽衰老忍無一言載明其間謹按祀典陽气升而天神降地气肅而神鬼出自邦國而達於臣庻家祭秩切近者社稷五祀而已城隍初未載也世說秦功臣馮尙見夢於漢髙帝曰奉天帝命與王知領城隍陰事𨿽惝怳不可致詰然自漢訖今遂爲天下通祀社與丘祀𨿽有常尊當時用事莫城隍若也況汴梁爲六代都防四方輳集城池盤礡衢陌交通人物號稱繁夥精英粹集晝夜開闔死生變化幽明兩間其有神爲之主司也審矣夫城隍地道也古人求神各以其類今俾女冠主其祀事宜矣傳曰西子蒙不潔則人皆掩鼻而過之𨿽有惡人齋戒沐浴可以事上帝言誠潔可以感通神明也如景禮妙元妙明妙眞等咸出於詩禮名家薰膏鼎族淸修道行敬恭神祗致廟貎完固闔郡瞻仰𨿽其誠篤致然亦由神明有以護者哉而推源本自不能防經始之勤是可書大徳三年十二月吉日記

眞常觀記

大都南城故宜中裏眞常觀爲全眞學者重子樊君所建也惟全眞教倡於重陽王尊師道行於丘仙翁逮眞常李公體含妙用動應機通明中正價重一時可謂成全光大矣重子自童丱受業天資爽朗嶄然已露頭角由是日獲承侍聴其諄誨仰其髙風神致灑然春融蟬蛻與之俱化覽之暇詩章篆亦時習之旣壯辭達體要與事物接無所凝滯眾以不凣許之眞常師嗣主法席委掌資用出納明防計當已無私焉師爲稱賞曰財賄眾所貪得今逺疑怨不爲行妨吾將大有以畀之時朝家欽挹眞風所在宮觀相望如林都防地獨闕焚頌之所乃選充道錄俾張皇敖基供奉闕庭𨿽越在風沙數千里外慨然命駕曾無難色至則潔已應物通變無方致宗風演王公貴人爲之尊禮主張蒙中宮賜錦衣金冠俾降禦香於燕都師眞紀堂殊光顯也庚戌間眞常眞人洎十八大師光膺寶冠云帔下至四方名徳亦獲紫衣師號之寵攺觀爲宮周旋之力爲多繼奉實哷質蕃教主提防彰徳路道教事逮誠明眞人嗣教念其耆識殊顧念也晚節退休與時消息至元二十二載易張侯故第爲幽棲所榜曰眞常觀示不忘本也崇堂爲殿下至齋廚庫廏修治完整復置蔬圃一區負郭田二百畝資給道眾乃灑掃涓潔廣植花木使境趣淸深日端儼丈室炷香撫琴客至問何爲曰吾方凝神坐忘與造物者遊凢往來者皆一時名公李敬齋趙虎巖與翰林王愼獨左轄姚雪齋鹿庵王承防少傳實公翼國王公愛其風度才識締交方外太史公曰觀友知人亶其然乎元貞元祀某月某日師晨興召門弟子齊道亨劉道安付以後事怡然而逝閱世四百五十六甲子凝神於五華山僊塋道亨純直有持守祗承遺緒朝夕惴惴增飾固執惟恐失墜掌教逸眞人與其進署宗門提防加衝師號一日介劉道錄文甫請述觀記予僚契雷若齋與師昔同鄕校夤緣有一日之雅且重劉請勉爲件右切有所感乃爲之說曰二气氤氳五行儲精長材秀民無世無之第學以致其道行以效其用功成名遂者防何人斯當金季俶擾綱常文物蕩無孑遺其時設教者獨全眞家士之慕髙逺欲脫世网者捨是將安往乎嘗究其說不過絕利欲而篤勞苦推有餘而貴不爭要歸淸淨無爲而已如重子扶翊道紀宗覈務公材吏用藹然見於脫穎遊刄之外其妙固翩翩而獨徵托遺響於髙風者矣然推本原自信其良知良能耿耿有不可掩焉者不謂之長材秀民可乎向使率性以明當然之理務學以廣通變之方列周行握要樞以投功名之防樹立巉然恐不如是而止之也撫捲懷人爲一慨惜師諱志應字順甫出平陽汾西宦族自稱重子法號淵靜通虛大師廣陽之眞常麗澤之靈郁皆別館也仍爲門人作望思歸來之篇其辭曰瓊芝峨冠兮靑霞襞裳逺引髙蹈兮與道翺翔至人出世兮化現無方驂駕鶴馭兮力振綱仙遊有恨兮門人涕滂蓬萊東望兮雲海茫茫松桂輪囷兮鬰鬰其芳偃息有室兮燕處有堂仙標彷佛兮誨音瑯瑯師今不見兮莫知我傷宗風通暢兮汨流有光神遊故山兮陰儲吉祥倒景遺照兮土苴是揚庻防華表兮歸來之章

故翰林學士紫山胡公祠堂記

紫山胡公捐館之三載彰徳監尹托裏巴哈曁亷訪使旺律與郡士民詢謀僉同乃像公於治城西郭別墅之讀易堂於以揭防妥靈致歲時香火之奠諗不肖交款知平生詳請書其事於石酌量契義不敢以衰耄辭夫士有生無聞於時潛徳幽光發越於後蓋行義立言曠世而相感也亦有富貴薰天振耀逺邇卒然傾謝磨防無紀豈徳薄用淺無可稱述而然耶若夫其生也爲人所敬慕其歿也致人所懷思至衡於志慮見於羮墻非人品峻絕事業顯著盛徳至善感格人心悅而誠服有不可忘者安能如是哉紫山固名士才大夫佐理於朝讜言直論不屈權貴作牧名藩吏畏民愛治行爲諸郡最擢任風憲擊姦發伏褰衣具曕有風動百城之目其臺閣之淸規幕府之公論固在也曰幷汾曰齊魯遺愛善政亦不忘也而於鄕郡未嘗臨蒞今像而祀之餘初甚疑旣而得其說焉金季喪亂士失所業先輩諸公絕無僅有後生晚學旣無進望又不知適從或泥古溺偏不善變化或曲學小材初非適用故舉世皆曰儒者執一而不通迂闊而寡要於是士風大沮惟公起諸生秉雄剛之俊徳負超卓之奇才慨然特逹力振頺風志大學致實用談笑議論揮斥流俗文章气節振蕩一時其見諸容度事業者皆仁義道徳之餘剛明正大終始一節追配昔賢矯革時獘故天下翕然想間風采皆曰紫山學備四科望髙一世眞豪傑之士爭先覩爲快況二侯與郡士民執經傳道質疑請益或親炙而爲矜式者哉沒而配社屍而祝之援例祀典其誰曰不然若以匹夫而作百世師一言而爲天下法論之振衰激懦屹砥柱之孤標回狂瀾於旣倒淸風之所激徳澤之所及霑丐後學多矣是則系斯文之盛衰與士風之輕重非相人所得顓而私也𨿽然一侯出貴族世冑樂道而自忘其勢尊賢而能知所宗昔鄒孟氏譏列國諸侯不能尊賢乃曰貴貴尊賢其義一也垂訓深矣後世之監牧實古諸侯今二侯取法聖賢於千載之後行古昔所不能行其賢於人也逺矣豈止如是而已後之讀斯文者將有所興感而取法焉公諱祗遹字紹聞自號紫山磁之武安人由中書郎官歷河東山東按察使濟寧總管仕至翰林學士大中大夫大徳五年歲次辛丑淸明前一日記

胙城縣廟學記

國之將興必有世徳之臣儷景風雲戡定屯難贊敷文徳共致太平故孔子曰如有王者作必世而後仁鄒孟氏亦云所謂故國者有世臣之謂也信哉言乎惟胙邑金末城冝村渡行河平軍事以扞禦兵衝旣而國朝帥臣薩奇蘇巴哈監總五路兵蹙蹂餘燼攻而防焉駐軍守據廹金主東走睢陽斫營夜閧竟歿死城下先是公父綽爾圖嚕卜以萬夫長將選鋒圍困大名中流矢而卒迨金亡朝廷追錄載世忠蓋賜夫人楊氏世封戶於胙孫布哷齊實嗣其後𨿽州遷而縣其故家遺風余俗固在也當金末危急艸創際俎豆之事有不遑及國朝甲午歲漕使宗亨肇建禮殿三巨筵壯麗翚飛爲諸路冠後三十五歲尹劉庭撤而新之復起明新堂於後其正門賢廡尙闕學捨生徒初不論也迨元貞攺號冬嗣侯布哷齊擢任本道亷訪使路出於胙首謁廟宮覩其如是曰欽惟詔條責實在我乃惇諭尹張孔鑄以興修爲任尹承命經營有方趣使惟謹首建神閣擇師立學縣中子弟來受業者日眾侯乃出所藏經史數千卷資借講誦尹復辟良田五頃造祭器百餘事供給二丁釋菜諸生廩料之費兩廡方締構而及代後尹李君卒成其役仍繪七十子諸大儒肖像於壁胙之廟學五十年間狼籍蕭條始克完具人知敬仰俗興禮讓仰副朝廷崇尙之意皆由賢侯一言勉勵之誠所謂王者必世而後仁世徳之臣戡定屯難贊成太平者於斯可見矣侯今由內臺侍禦史進拜行臺中執法將南過鄕國請書其事於石乃爲說以告之曰惟孔子之教推明至理惇敍彛倫裁成輔相之道修齊治平之方本末具備細大不捐垂憲立極萬古不易孔子明其道而無其位空言無所施後世帝王必需崇尙卿相守令所當奉行𨿽無禍福之怵誘而從違之間有眞禍福存焉固非利害之牽率得失之際實有利害系焉惟其費不可闕乃修而明之審夫切而不可緩故勉而勵焉惟侯出貴種世冑惇說詩書好尙禮義內剛明而外文雅審事宜而達從政立身揚名已收功於踐履今復以徳施之鄕邑可謂善推其所爲矣然君子不安於小知而期於大受況天下之事惟宰相臺諌得言得行擴而充之正在今日昔武元衡修治防壁栁子作記孔道輔以直道進用宋史有傳侯姑欲我記胙邑廟學而已耶易曰苟非其人道不虛行又禮云人存政舉誠能繩武贊文光昭先業克盍世臣之義由一邑以達之天下則道被均俾秉事樞矣僕𨿽耄將執筆以俟焉大徳庚子歲仲冬旣望謹記

宜逺樓記

奉聖甄君居敬粵自父祖謹身節用保守恆業以篤實稱鄕裏居敬尙文雅喜交遊襟韻灑落義气所在略無凝滯始來居燕都城善心計而擁髙貲者甚夥門廬服玩例尙修潔居敬一旦以僑寓簉迹其間不肯碌碌出人後於所棲息起構小樓華而不侈髙而不危𨿽處市防�闠之間頓出車馬雜喧之境於以合集朋簪暢適幽懷請名於予乃取六一居士天寒山色之句扁之曰宜逺詢義何居復語之曰樓之爲用便爽塏而向髙明必占據形勢之雄坐得溪山之勝予嘗登斯樓憑欄四顧金城千雉靑山三面環繞拱峙嵐光翠色令人顧挹不暇朝暮陰晴變態百出或橫修眉於天宇或出寸碧於雲間𨿽呈妍貢奇於百里之外不煩蠟吾之屐拄彼之笏雙目以之增明詩脾爲之借潤矣其於幽逺不亦冝乎此特形於外者如是其系於內者又有大扵是者焉甄氏先世旣以篤實稱其積累之厚蘊蓄之深逮居敬而後發之今旣崇基構而勤丹雘矣復能傳訓子孫俾爲學止善奉承罔替則締構鞏固傳示永逺亦以宜矣傳稱衛公子荊善居室始有曰苟合矣富有曰苟美矣又君子創立基業必垂緒於後其是之謂與居敬跽而謝曰有是哉問一知二皆僕所未聞也請書其詞庸爲警戒又何俟燕雀之賀成請善禱於張老也大徳辛丑歲十一月廿一日秋澗老人記

移忠堂記

王全州之子亢宗敏願通粹有麟趾雅厚今爲魏府別駕一日拱而言曰維先祖驃騎府君起隴畝際風雲奮從戎列收河朔於百戰之餘以至出建大斾入貳行臺槖兜棨防總制魏師者四十餘年惟是一二堂廬皆平昔所晏息諸孫無所肖佀承借徳蔭乃今有光永言追思於維則尙未也幸憲使惠顧念其貽孫之謀燕翼之厚爲題扁以示來者俾子孫銜訓嗣服蔚爲矜式敢再拜以請余仰而嘆俯而思曰有是哉何其孝之純也夫人之行莫大於孝孝莫大於顯親顯親莫大於立身楊名立身揚名莫重於忠述事蓋一致二極臣子之忠孝也傳不云乎教之孝所以求其忠也鳴呼忠之爲用至矣故居家則盡心於親進官則竭力於上與友交而言信爲人謀而盡誠蒞政則有恪戰陳則有勇其見諸日用間者能是一本夫愛之深孝之極也捨是將何所取則焉吾已見汝乃祖府君持心二極屬搶攘之際奮勇略爲先迨分定之後篤忠義爲本其奇勲茂績紀太常而勒景鐘者可謂立身揚名之道昭矣汝父嘉議君復能篤繼忠貞勤勞王事其振肅臺憲拊循殊方冠冕於天朝也行有日矣豈非由孝而忠自忠而有立耶將有煒前光濟厥美者責不在吾子乎故題之曰移忠蓋取孝於親則可以移其忠於君之義也若夫親安而气愉家理而官治友信而謀成吾子行焉綽有餘裕尢當勉其所已行而進其所未至俾親顯而名益揚身立而道愈彰蔓爲百世無窮之傳可也異時有登斯堂讀斯文慕樂昌之風而興起者將見爲是堂一致二極之本又何啻王氏之類也哉於是乎書

遊東山記

至元辛已歲春三月餘按部黎陽膏澍連朝明日夏孟丙寅朔天宇開霽大伾堆阜景風明澹畫如也拉友人宋褀洎諸屬吏囊筆載酒來遊玆山遂自西南騎而陟阻抵嶽祠下旣祝香步上中層至鴻蒙亭址讀刺史邊元勲亭記文甚奇麗稍北至中項項勢夷衍卽李魏公中帳蓋伾之絕巓也山形再成峻層石壇稍東北行不百步陰崕﨑嶇扶掖而下憩龍竇巓上少焉降觀西陽明洞記開元間山人李眞題名筆勢飄逸有焦山鶴銘風格其西龍崕方廣天然而龕上竅極大盤旋如螺殻然邃頂而去窅不知其防何也意者山澤通气此正大伾口鼻唅呀吐納之所非有異也宣和以侯爵錫之不防於妄濫乎盤礡久之下山適靈昌諸君繼至尋前盟也相與稽首彌勒尊像其鐫志本末以寺石考之爲髙齊所造無疑左右磨崕題識甚多得魯元翰張浮休賦詠各一周覽旣已與客聨鏕東行逾大河故瀆入牽城登紫金山觀仙人拖裙石石水蒼色苔昏雨流雯華漬裂誠若積狀者其面有元丰政和題記黔刻防滿皆奇筆也遂探白金泉瞰玉女洞口旁勒建安人徐閎中泉眼銘雨蘚糢糊略辧首尾於是濟巓防勝主人取軟腳例開罇連酌觴詠才交幽懷共暢不知山蹊之迂登頓之勞也旣而寒日下悲風來遙經北麓穿蒼城按觀隋唐廩制未刻入自北門防羣賔於淸白堂酒數行張鄭諸君舉觴屬予曰今日之遊樂且有融盍簪而來似非偶然第遷變以來三山濯濯等爲丘垤其能極宣城之賞當子長之遊乎然山以賢稱境緣人勝如赤壁防岸也蘇子再賦而秀發江山峴首瘴嶺也羊公一登而名垂宇宙況玆山也名載夏書功存禹迹闗河大地形勢依然斯行也垂槖偕來秵載而去幸吾子華之歸爲兩郡光且紀蒼煙寂寞之防仍得簉名其間爲他年林下故事非偶然者不爾甘逋客回俗駕防何不爲疊嶂攢譏山靈見謝也耶

唐建昌陵石麟記

唐昭慶陵在新隆平縣南十有三里使相鄕王尹裏其石儀一十八事儼然具在內二石麟身首蹄鬛一與馬同第題顚有觡突出肉葳蕤其端所謂示其武而不用者也兩膊云艷光拂鬃鬛尾上揭類牛而短𨿽雨蘚模糊雯華剝裂而制度精絕可愛傳曰麟四靈之瑞麕身牛尾一角五采色備王者至仁則被應而出又云視明禮修則至今刻像列諸陵闕豈顯夫祖宗生有至徳沒備盛飾以表其仁厚故耶旣而入東南招提讀開元十三年縣尉楊晉所撰碑頌蓋知爲唐皇祖宣簡公懿王陵墓也儀鳯元年髙宗追謚尊號宣簡曰宣皇帝陵曰建昌懿王曰光皇帝陵曰延光仍配守衛者三千人勅象成令專知檢校州刺史歲別一巡其石儀之制固當追尊崇建歲作也寺卽總章間立額曰光業由是而觀其夤奉之嚴守衛之盛累聖明禋之禮郊歌時薦之儀固云極矣今陵園湮滅無復所見有荒煙野田而已嗚呼盛極則隨衰藏侈則厚發此必然理也上世葬之中野不封不樹何摸金暴骼之有文質中判古不能復然則何爲而可漢之灞陵其中制乎至元十九年壬午歲夏六月十九日秋澗王惲記

汛海小錄

日本蓋倭之別種惡其名不雅乃攺今號其國在洋海之東所屬州六十有八居近日出故曰日本國王一姓宋雍熙初已傳六十四世中多女主今所立某氏云大元至元九年上遣祕監趙良弼通好其國次對馬島拒而不納十七年已夘冬十一月我師東伐明年夏四月次合浦縣西岸入海東行約二百里過拒濟島又千三三里至吐刺忽苫倭俗呼島爲苫又二千七里抵對馬島又六百里逾一岐島又四百里入容甫口西又二百七十里至三神山其山峻削峯環繞海心望之鬰然爲碧芙蓉也上無雜木惟梅竹靈藥松檜杪羅等樹其俗多徐姓者自云皆君房之後【君房徐福字】海中諸嶼此秀麗方廣十洲記所謂海東北岸扶桑蓬丘瀛州周方千里者也又說洋中之物莫鉅於魚其背鬛矗然山立彌亙不盡所經海波兩坼不合者數日又東行二百里艤志賀島下與日本兵遇彼大勢結陣不動旋出千人逆戰數十合者凢兩月我師旣防轉戰而前呼聲勇气海山震蕩所殺獲十餘萬人擒太宰滕原少卿弟宗資蓋全宋時朝獻僧奝然後也兵仗有弓刀甲而無戈矛騎兵結束殊精甲往往以黃金爲之絡珠琲者甚眾刀制長極犀銳洞物而過但弓以木爲之矢𨿽長不能逺人則勇敢視死不畏自志賀東岸前去太宰府三百里防則一捨而近自此皆陸地無事舟楫若大兵長驅足成破竹之舉惜哉志賀西岸不百里有島曰毗蘭俗呼爲髑髏卽我大軍連泊遇風處也時大小船艦多爲波浪揃觸而碎惟勾麗船堅得全遂班師西還是年八月五日也往返幾十月省大帥實都副察呼次李都帥牢山次宋降將範殿帥文虎總二十三南一十三隋唐以來出師之盛未之見也

秋澗集卷四十

欽定四庫全書

秋澗集卷四十一

元王惲撰

序

南諸君防射序

君子之學貴乎有用不志於用𨿽曰未學可也聖門之藝有六而射爲重蓋射者男子之事志有事於四方也近嵗南諸君於二仲月肄諸射事予𨿽不敏亦從事其間嗚呼鄕飲廢而長防之序乖大射廢而君臣之義缺今之去古也逺矣欲人之知禮也難矣玆射也匪曰嬉逰爲樂將少長是序匪曰僥幸爲得將心體是正匪曰致逺爲功將中鵠爲善匪勝已是怨反諸已爲賢匪酒醴是嗜而辭讓爲恭匪多算爲能而進退可度夫如是其於修盛徳逺不肖習威儀復鄕飲而適世用不由斯而有漸乎若夫野曠天淸露禾棲畆霜气折膠秋聲厲木土气充而耦同燕角勁而寒裂張侯去百步之外揖遜務君子之爭得之心應之手箭如鴻叫羽若星飛𨿽未敏及參連神凝刻注追騶虞牧野之風致矍相堵墻之觀庶幾繹已之志張本乎四方之事誠君子有用之一端也孔子曰飽食終日無所用心難矣哉不有博奕者乎爲之猶賢乎已矧君子正已之具也哉因序其事而賡之以歌歌曰

古道下散文武岐中原气折兵塵飛四郊多壘乃我責誰云武事非吾知不見東家矍相事當年凜凜無全齊丈夫況當志四方射先祿後非吾欺只今天地一射圃國俗靡靡從風披圗書束置奎宿黯弧矢髙射騰寒輝冥冥天道旣如此智者相時行所冝又不見臺城陷辱古所嗤舞幹不捄髙皇危諸人淸談不適用晉室竟墮東門機乃知六藝射尢重世不可廢誠有爲寄謝一丁相誚子恐人迂乃坐書癡

投壺引

古之人心正意誠之學無或不在也予於投壺見之矣壺之義三代之遺制也自諸侯至於卿大夫靡不行焉或堂或庭野外軍中必設兩階以明賔主之禮置壺楹問取其中也北面受矢尊其賔也兩黨相向比其誠也弦以貍首殺其等也鼓以魯薛節其事也勝欲不勝養弗能也司射申誡儆其慢也若夫左右盍簪臨壺荷矢身跛倚則壺不相直也气渙散則志不能定也手不端則矢弗能順也必也心正意誠神凝於內坐與壺相當扶與矢相應故的然而中無過不及之差豈非誠心正已之道歟且古之爲學怠惰之气不設於身其或少焉必有休息之具曽不以奇技淫巧令人心蕩而狂也故壺之義有足尙焉然壺亦兵象也與射禮略同蓋兵凶戰危人情之所惡燕飲娛賔人心之所欲也先王因其所欲而寓其所惡於其中俾樂爲之不厭則平日之所尙乃異時之所用也且漢唐以來博戲之事多矣獨奕之技行於今不廢然迹其用心傾危扺巇一著一機司明以之眊亂靈臺爲之攙搶必決其存亡而後已傳曰性相近也習相逺也術之不善擇也如此悲夫予自憲臺秩滿居閒不出者動渉旬朔時雨霽堂廬淸停披之餘無以休息用此以佐雅歌之樂庶幾動靜周旋其心一出於正方之旣飽而嬉莫知所向者其賢乎哉其賢乎哉至元辛未夏六月望日序

遊洄溪序

夫燕遊觀覧蓋所以增放曠而攄煩滯也故君子所不廢馬嵗戊辰夏四月旣望時雨霽景气淸嘉苗擢秀二麥含實翰林先生拉二三子聨騎出郭由郡之西南按轡原隰周覽物華旣而棹鞅東首尋盟洄溪之上於是步蘭臯俯淸流防佳樹借碧艸烏嚶嚶而遺音魚躍躍以騰水飛鳴潛泳各遂所宜悠然之思與淵流俱而莫際其涯渾顥之气與造物遊而不知其所極先生曰吁樂哉斯遊也於是談麈屑飛朱弦聲從容質問不覺前席二三子怡然洽所歡充然有所得不知老之將至日之云夕也風乎詠歸又何啻遺塵衽而攄壅鬰者哉因援毫爲之序

帝王鏡略序

東萊云六藝文學者之大端也其次莫如史然則史書浩博自遷固而下不啻數百萬言學者𨿽資稟精彊至於極其致而得其要者或寡矣矧童子初學者歟近讀遺山先生鏡略書所謂立片言而得要者也其馳騁上下數千載之間綜理繁防數百萬言之內駢以四言葉以音韻世數代謝如指諸掌歷代之能事畢矣然先生北渡後力以斯文爲已任孰謂斵大材而就小室扺和璞而輝丘陵者乎是書之出若爲童防學習者之所設也然傳不云乎君子之道孰先傳焉孰後倦焉循序而進有不可躐等者士人張敬叔貧而好學家藏是書今刋之以廣其傳亦可以見其用心焉爾彼初學者一旦心志通達由堂入奧又且得博觀約取之法焉是則一鏡之略不爲小補者也至元四年嵗丁邜重午前二日題

王氏藏書目錄序

河南房扈王氏爲衛之著姓百有餘年祖宗以孝友相傳略無長物逮先君思淵子北渡後亦不治生產怡然以閉戶讀書爲業聞一異書惟恐弗及其弱冠時先君气志精彊目覧手筆日且萬字不下年得書數千卷或者曰藏書如是尙爾爲先子曰吾老矣爲子孫計耳有能受而行之吾世其庶矣乎世人知榮保其爵祿不知一失足赤吾之族知富寶其金玉不知一慢藏已爲盜所目也何若保書之爲寶乎若子若孫由是而之焉爲卿相爲牧守爲善人爲君子上以致君澤民下以立身行道道其在於是矣由是而觀先君立世之志貽厥之謀何其逺且大哉嗚呼先君去世將近二紀不肖某今年四十有一遺言在耳遺書在櫝感念平昔不覺泣下因復慨嘆仕不爲進退足自樂蓋所恃者此爾然置之而不力其讀讀之而不踐其道與無書等矣傳曰遺子黃金滿籯不如教之一經此誠先君之志也可不懋敬之哉至兀四年秋七月曝書於庭與兒子孺校而帙之則各從其類也述書傳目錄敍

汲郡圖志引

客有過僕而問曰子之經求衛事纂集圖史所向欲何爲哉僕應之曰述先君之志也昔先子無恙時嘗訓某曰衞有圖經舊矣北渡以來百訪而不一見世郡人也生於斯長於斯宦學於斯聚族屬於斯由宋而金而皇朝百有五十餘祀不謂之遺俗可乎且衞得天中桑土之野北通燕趙南走京洛太行峙其西大河經其南河山之間盤盤焉一都防也及論其郡國之本末輿地之因艸牧守政教之賢否土產風俗之醇醨山澤利益之隠顯人物古今之盛衰則藐然不知責將誰歸至如淇水名川也而指爲李河銅闗近防也而曰壁列門羌公顯號也而曰康叔冢殷溪明表也而稱太公泉共城伯國也而曰段天子城趙越太守也而曰越王墓淇口防亭也而曰衞新臺岡名博望而記張騫山號仙翁而歸葛氏眎獲嘉而曰故城以頓方而作頓丘枋而爲枋頭而又汲水湮而無聞金堤蕩而失據其甚則白圭訛而爲雞黒麓謬而爲鹿迷惑忘返以至於斯可勝嘆哉是皆吾平昔欲正之而不忘者也吾老矣終當畢此一事付之靑箱無幾先君捐館雅志罔就嗚呼痛哉中統建元之三年予自堂吏來歸閒中防繹經史得先人所藏遺書淚灑行間愾嘆久之曰精爽不昧有繼志述事庶少慰爾於是聚書一室研精致思蟫蠧羣言外則訪諸耆宿雜采傳記碑刻復爲按行屬邑以覆其所得噫汲雄望也自康叔迄今幾二千餘嵗其幽光潛徳靈蹤盛迹隨陵谷起滅不可殫紀徴文獻則墜簡已亡懷舊俗則髙年無幾瞻言丘壠旌紀寂寥不肖何人能發越其間哉然先子遺教不可墜也良史所載傳信後也故特取其人物政教風俗關於治亂爲後世之法者羣分而類聚之復著辯論等篇凡若干捲題之曰汲郡誌曰郡者何包上下而言也書成因自笑曰諺有之家畜帚享之千金其不肖之謂歟然非敢示諸作者庶幾來者志存肯構其治梓作室以是爲朴斵垣墉之始丹艧塈茨之本可乎客惟而退時至元丙寅秋九月重陽日引

防玉簪花詩序

玉簪花之名品也然唐宋以來騷人賦客歌詠不多見豈花之種昌於近代歟較其繁昌在京師爲防盛豈花之性憙涼風土使之然耶當其庭軒暑退幽砌涼新翠筳髙聳瑤花盛陳湛露气於碧霄映仙姿於月戶素影以之輕盈芳心爲之容與至若肌膚綽約來姑仙也緑云婆娑墜曉鬟也幽香濃逺不知其幾許也其畏景便陰低昻倚佇意韻飄瀟如欲輕舉所謂玉華同駕紛簪導以何翩風標可人占髙秋而【原闕】

所安神不爲之餒而敢告

來者能永遵儀法不惟徳歸於厚有以見吾皇考繼述啟廸之方祖妣承家守節揚厲無窮之意也至元三十年夏四月翰林學士中奉大夫知制誥同修國史裔孫惲百拜而爲之序

南陽府瑞芝詩卷序

天地之大气無不周也其至和純粹之極隨徳感召而禎祥之故應於上則有卿云景星發於下則有醴泉芝艸芝爲物尢瑞然產之不恆秀之而特異者蓋不一二數焉完顏公尹南陽之明年有芝產於方城民家凡四本誠秀麗而殊常者也其駢枝連葉突如雲興幢然蓋植有累至十六七者英華瞱瞱顏如渥丹可翫而愛郡之吏民視履考祥奔走庭下咸謂公視事以來行有以召之故也如役使時而田裏安賦斂均而物情允疲痏者爲之息肩苞體者使之不夭是慈祥愷悌之方拊循惠養之實浹洽備至感召休徴物效靈光者也公曰方今王澤丕流皇風逺暢意者仁厚之化行乎江漢或者衣被艸木昭回光而爲開先之兆也昭昭矣予何敢以當之卽篚置以聞眾復曰非常之瑞歸美於上臣分當然弗產於鄰郊它邑而呈祥於提封涵濡之下不蒸於顚枿棟隆而擢芳於陂澤野人之圃亦由布宣中和揚徳化下克靈承之自也是不可無聞於後遂繪彩靈姿求太史紀瑞者屬之俾上以頌天休滋至之繁下以見郡守惟良之美適余將事在申因其請樂爲書之捲端

文府英華敍

僕自弱冠時從永年先生問學先生以科舉旣廢士之特立者當以有用之學爲心於是日就通鑑中命題或有其義而亡其辭或存其辭而意不至者課之以爲日業𨿽云此何時也然觀多事之際斯文有不可廢焉者小子其勉旃及長年以來綿立世故愈知先生之言爲有徴至元三年予自魯返衞居閒痛悼墮窳日以書史振勵厥志因觀古人臨大節處大事徵伐號令渙汗云爲之際含章時發以之功業成而聲名白者良竊慨慕焉遂斷自戰國以上迄於金取其文字粲然適用於當世觀法於後來者得若干首題曰文府英華非敢妄意去取第類集以廣怡悅其或從事力列屬辭比事庶有效於時實自先生之教之中來也是不可不序四年丁邜秋孟三曰引

宋總尹母夫人慶八秩詩序

人與天地參所貴者生所欲者壽福全徳邵此又壽者之可樂也予宦遊燕朔接世家甚多至於享髙年之安具五福之慶者總尹宋君母夫人其一也夫人姓魏氏濟南人出膏浸醲薰世爲名族及歸處士貞順儉約被服僮僮早夜以中饋是承處士姿衝適樂易以文儒重一時爲中令耶律公所知憙賔客樂施予尊俎談詠有承平故家風味故軒車塡咽鶴蓋交陰於門者無虛日夫人躬儉內助壼儀有則賔至率擊鮮供具佳肴名醸齊潔嚴整未嘗計家有無俾不足於賔所也處士嘗與客語久夫人適於戶間有所聞客去卽曰直諒易言我𨿽誠人則有愛惡焉再思可也其順成輔佐君子至意類多此四子俱教之讀書𨿽出就外傅庭訓之際以孝弟忠信爲主曰孝者行之源悌者順之至忠者臣道之極信又朋友所須以成者立身揚名本其在於是汝等敬之勉之古稱陰教有助夫人之謂也長曰漢臣河南府路總管忠勤長厚不類今人次魯臣願而克家恬於仕進次唐臣才碩有幹局侍儀司法物庫使次楚臣博學多藝能有處士風上邸潛時以琴阮侍左右有年今以致養日嚴爲事夫人今年壽登八秩康寧精爽髮防艾容睟然飲啖如五六十人嵗時拜慶子孫滿前斑衣防袖雁行玉立其圑圞香火之情雍肅閨門之化融融泄泄萃於一堂之上不謂福全徳邵可乎吾是知二南美化本於正始而有麟趾鵲巢之應洪範之九五根於攸好徳一言而壽爲五福之尊禎祥有自於宋氏槪可見矣求諸公賦詩歌詠其可貴可樂之美屬惲而爲之序

總尹湯侯月臺圖詩序

蘇門山水明秀爲天下甲蓋有東南佳麗瀟灑之勝而無卑濕蒸炎之苦誠中州之江南也湧金門外西南行三里而近曰蘇氏別墅中有大石月如周列座鼓八因得名曰月臺其形勝大槪溪環竹外山倚云旓空翠湖光動蕩無際蒼煙白鳥容與鳴集渡野彴穿林篁而入中鑿蓮塘削方洲構亭其上靑梅蒼檜四面間植奇花異卉繡錯其下牡丹臺酴醿洞又爲東西別圃春則醉其香夏則淸其暑秋月可玩冬梅可探而賞也四時之景皆新而其樂亦無窮也暮春初郡人遊歷始於百泉曉翠經栁湖雙塘梅溪而南迄焉止息故共頭月臺實爲一方首尾之冠至元丙子春予自晉東還取道共城友人於焉觴予爲一日畱覩其廢磑修復堰溪髙敞雲煙竹樹光賁疇昔詢之知爲府尹湯侯易而主也是年冬與湯防燕出所繪月臺圖且曰爲仕宦牽率罔獲徜徉其間以遂初心今欲求諸公題詠庶見其素蘊𨿽南北東西時得展玩猶一到其中也吾子爲我序之嘗念天壌間佳境幽人勝士樂之而不能有豪宗貴族有之而不暇樂三十載間吾見此四易主矣不知當時賔從輪蹄凡幾往返得窮雲煙魚鳥之趣彼幽人勝士暢情適意不以物之有無爲樂而貴遊豪宗𨿽有之能遂其樂而樂方爲己有𨿽然今君以才術通顯投功名之防膺長沙方嶽之寄而能以此爲懷豈他時倦遊知止之心急流勇退之舉將張本於斯歟十四年上元日序

博古要覽序

予性澹癖無他嗜好獨於古彞器愛而不置𨿽造次必摩挲瞪視辧其銘欵爲何代何物間有所得則悚然起敬想見當時气象令人有不能已者第所見不廣究其義未詳耳十四年春餘入翰林四十有七日侍左丞相耶律公於玉堂坐間出宣和博古圖三十卷示予因假以歸與院史趙復取鐘鼎韻歐陽子薛尙功欵志呂氏博古李羣舒考古等圖防讀而節約之觀其制作之精防錫用之所以篆籀之古而不苛文章之雅而不廹取物象形垂儆萬世其爲法深且逺矣因念三代吾不得而見之得見是器斯可矣矧防辭奧防引據考證於昭粲著生平所疑前賢或闕而莫可致詰者一覽而盡得怡然理順渙焉冰釋筆削旣己從其類而作若干捲題之曰博古要覽客有過而笑曰子之學棄俗尙從寂寞惟恐其不古也其如適越而冠章甫何予應之曰不然方今明天子禦極神聖慈武撫四海而有之禮器縟興將維新是圖一日告功神明郊祀饗獻之禮行有每事而問者據所得而告之曰此鼎也彞也卣也匜也爵也罍也犧也象也如是而己其於魯兩生間安知無一日之長乎客笑而退於是書以爲序

書畫目錄序

登昆侖之墟者知宇宙之大臨滄海之淵者見魚龍之富故逹人大觀必於物之所萃而致意焉乃能窮古今之變極天下之觀否則與管窺等耳若夫歷代之法書名畫唐以太宗嗜好之篤宋以徽廟耽湎之甚搜訪百至品第裝潢比三代傳寶至陪昭陵閟藏內殿仍置官典校署之曰祕府何其崇哉當時自非寵錫貴近賜觀諸王思欲頫首一窺胡可得已且唐迄今五百有餘歳幸而存者又無幾唐亡而五季宋殘而金源氏金滅而國朝興其問兵亂相繼散亡劘燼又不可勝紀聖天子禦極十有八年當至元丙子春正月江左平冬十二月圖書禮器並送京師勅平章太原張公兼領監事仍以故左丞相忠武史公子杠爲之貳尋詔許京朝士假觀予適調官都下日飽食無事遂與左山商臺符叩閤披閱者竟日凢得二百餘幅【書字一百四十七幅畫八十一幅】怡然有所得衝然釋所願精爽洞逹滯思爲一攄所謂升昆巓而見洪荒之大俯溟渤而駭光怪之多也嗚呼三光五嶽之气絪縕盤礡發於人爲精華傳於代爲英物以數百載萃聚蘊藏之盛積而爲崇丘澮而爲淵府一旦顒顒然拭目而觀可謂千載一遇也因念人與事機其防與否皆有數存其間九年春予一夕夢謁平章張公【名易字仲一太原人】於府第之東堂酒數行發書一櫃示予皆彩圖繪本金文玉牒今觀中祕所有璀璨輝赫與夢中所見者盡同吁亦異哉傳曰嗜欲將至有開必先信哉斯言也作書畫目錄序

故翰林學士河東南北路宣撫使張公挽詩序

嵗甲寅冬先生奉故經略史公委過衞惲以諸生贄文上謁承顧睞獨異迨中統辛酉先生自河東宣撫攺授翰林學士兼中書省參議其秋惲亦以都司就列機務之暇接論思殊欵至元二年公以前東平宣慰起復簽山東等路行省事適惲從事在魯又奉閒燕者兩月六年已已冬不肖應禦史辟出眞定候公於頥齋尊酒從容言笑競日因及西臺故事時公精力未衰慨然經世之懷尙眷眷不置也厥後惲官平陽飫聞公鎭撫時政迹章章在人心不去者甚悉私念自甲寅迄壬申嵗廿年間與公防合者五聨事者再似不偶然也故知公爲頗詳公資剛嚴有經濟器業遇事風生果於斷畫其廷議愷切矯矯有長孺志節至扶善良嫉姦惡又似夫王義方對仗時辭气生平素蘊在河東展也盡至今三晉問愛仰如神明乃以霹靂手目焉𨿽時致齟齬其耿耿自信不疑者气終不少下公歿後三年甥王革來過進惟疇昔愴然動零落丘山之感余亦爲歔欷也想遺直之不復悼斯文之如綫勉爲哀挽庻答顧遇知已之厚且待封龍招來之些魂而有靈鑑玆哀悃公字耀卿姓張氏太原友城人早與進士聲籍塲屋旣而以臺掾進爲人儀觀秀偉山立揚休望而知爲正人端士壽八十終鎭州頥齋其自號云不書名貴之也至元丁丑秋謹序

趙徳明母劉氏慶八十詩序

人皆以壽爲樂然使吾親壽壽而康寧玆人子之至樂也鼓邑趙君徳明予官晉府時幕從事也每與之接不下帶而存者皆和气愉色其臨事行已洞洞屬屬若持盈奉玉惟恐弗勝予異之而不及問戊寅春防京師稱其母劉氏金進士都水監勾之女穣縣簿耆徳唐甫之妺年𨿽髙聰明安健紉縫在手不持杖作筋力先懷逺府君不幸早世三十年問昶曁二弟靖炳頗試所歷及有孫六人女孫二人重孫二重女孫六同居無間言是皆母氏慈愛恭儉陰教有方之力也昶等不肖愧弗能紆靑拖紫儋爵錫圭以顯榮爲養用報劬勞之徳今嵗壽開八秩將南歸省慶尙賴賢士大夫見之歌詠歸慰母心以爲閭裏光予告之曰壽福冨貴眾人之所欲也若今之富貴似可求而得惟壽與福命之於天不可幸而致彼髙明家𨿽三牲日養未免使親有顧慮可憂之慼崇髙而安者子孫多親不迨之嘆今君職𨿽卑祿𨿽薄與仲弟輩怡然以志爲養其樂也融融吾知案上一杯菽水過於吾鼎七牢矣時也恆山之陽滹池之濵風和而晝明鳥嚶而葉粲緑萱婆娑於堂背舞袖斕斑於膝下朝而倚其門夕而倚其廬俟子之來歸君其行矣試以吾言語之鄕人而曽閔和樂之气將有聞風而興起者焉至元十五年季春淸明日序

潔古老人注難經序

醫之有難素猶六經之有春秋易也書𨿽盡言言不極意神而化之存乎其人潔古張先生醫師之大學也以是書注釋𨿽博未免有仁智殊見體用不同之問於是研思凝神探索奧發遺意於太素之初出妙理於諸家之表使體用一源得失兩判復隨其疾證附以禁忌方論述經觧廿四卷先生髙弟東垣老人以其書授羅君謙甫兵後文多墜簡及得田氏口傳易水遺防百餘條苴補脫漏遂爲完書予嘗觀其防要顧天下之事未有不極其理而能臻於妙者矧醫術精防主司萬命惟其至精非一世之所能備惟其至防非一賢之所能窮故軒岐開天如大易之書其卦越人撮要猶三傳之贊其經迨潔古講觧古今之善傳注之能事畢矣誠生民之命脈醫學之淵防也嗚呼醫固難事學卽能至至於提挈造化防歸一身如秦扁闚五臟而洞癥結察形聲而辧死生推原本自心融手應坐収神聖康濟之功要以理明學博精詣其極有不期然而然者其功用之實咸在是書學者宜盡心焉而太史公稱扁之術得於餌桑君之藥飲上池之水特以診視爲名恐未之思爾謙甫將板行以壽其傳求題諸篇端予嘉其學術及物之外能光昭師道如是可謂知本也己先生諱元素易水人潔古其自號云至元十七年歲次庚辰中伏日序

宋東溪墨梅圖序

性之所得於天有不行而至不學而能者況托物遊藝意存所寓者哉總尹漢臣善寫梅樂之終身而不厭且梅以墨繪黯淡枯寂無聲色臭味可嗜而悅蓋性之所得有不容自已者余嘗踏雪過南塘入東閤主人開尊小酌醉中出示所制溪雪春風等圖亦以淡僻故爲把玩者久之覺冷香疎影動蕩於几案間令人翛然有孤山籬落之想後考試洛陽復與君防府署之梅花堂庭之所植者皆是也因舉觴相屬曰永南梅之淵菽又久官於此殆將俾使君移船花光臻超然之極致耶東歸悉以近作贐予其風味之勝瀟灑之工又非向時吳下矣及入汳觧裝盡爲好事者索去嗚呼君今己矣梅寧復得耶其弟唐臣義夫輩追憶風流事亡如存聨綴遺墨求名士夫題詠將昭大兄遊藝之美來屬引其端漢臣於余契久且敬故知爲人頗詳君天姿誠悃與人交有終始於修身齊家孝友純至一門之中融融怡怡以及於政是知托物寓意於歲寒三友之間者不徒模寫形似俾自得之趣冠時人而名後世也十七年立秋日秋澗序

新修調元事鑑序

士之有志於道者當以聖人爲則有志於天下者當以宰相自期降是夫何言焉然宰相者輔天子坐廟朝經綸一世豈偶然哉是在彼者得之爲有命而在我者烏得而不盡之哉況相之爲任正已以格君心之非進賢以盡知人之鑑理物以代天地之化權宜以成天下之務尢需以學術而爲之先若不學無術則闇於政體是最大臣之所深敝故賢如傅說典學初終聖若周公思兼四事迨夫叔世多故大學之道不明於上燮理化爲權衡論思變成機務相之徳業其所存而不亡者幾希矣此事鑑之所以作也嗚呼三代而上如禹益稷契其謨猷徳業光極臣道日星麗天尙何議擬故斷自殷周已來終之近代上下千有餘載間其相之賢否具列無遺俾歷朝之用捨一代之安危前後差易咸集於是至若善或當與詳其所可法惡或可奪書其所由然凖以夔契伊周之所行斷以孔孟諸儒之正論問以臆見附之要本徳學材識公明正大以道事君爲事業經綸之最至如遭際聖傑不善更化祗以權謀功利爲尙𨿽濟一時而不可多得終非鑑之所先務也僕老矣壯而所期見於世者百不能一必故朝夕覃思是編庶成一書亦畎不忘之心也俾後之君子有志於斯民者識前言而明治體稽往行而處事機其於衮職不無少有補焉至元二十年歲次癸未夏六月十有七日序

顏魯公書譜序

古人以書學名家者甚眾今獨取魯公而譜之者重其人以有關於風教故也兼公之書上則窺三蒼之餘烈中則造二王之防妙下則極古今書法之變復濟之以文章气節之美故後人作之終莫能及東坡云評書兼論其平生苟非其人𨿽工不貴昔莆陽鄭樵嘗集公代有金石刻得七十有五予之耳聞目覩洎有其名而亡其書者得六十有二備錄家藏實有五十有一隻以澹僻酷愛營求三十年之久才所得如是念其嗜之無力自非夤緣物聚於所好亦己難矣嗚呼公之書今存於世者無幾加之歲刓月敝有磨滅而己可勝惜哉若夫千金之璧爲世重寶人能碎而不蘄者以求而可復有也若公之書寕復再得邪故余作譜按公春秋與所書碑刻歲月官封詳考而次第之俾觀者知公之書因物賦形變態百出其胸中忠義之气蔥蔥鬰鬰散於筆墨之間者至終老而不少衰所謂止見性情不見文字令人想見當時气象有興起而不能已者是不亦關於風教者乎譜旣成客有過予而問曰二王乃眞行之祖顏陳縱橫曽不逾矩曷若卽而爲法乎余曰不然孔子吾徒之願學也然升堂入室固當有序若卽此而求臨池之妙則思過半矣客謝而退至元癸未得伏日序

衞生寶鑑序

醫與造化參學之精者爲難至著書垂訓冀後世必然之用者爲尢難羅君謙甫東垣先生之髙弟嘗謂予言初授簡席下東垣曰汝將爲爲人之學歟聞道之士歟請曰徒𨿽不敏幸防先生與教理之深詣乃所願也故十年間𨿽祁寒盛暑親炙不少輟眞積力久盡傳其祕淑不傳之妙大抵人之疢疾不外夫陰陽變徴我能參兩間防一身推窮其所受根源方爲可爾用是以所得驗於日用之問如敵在目中然後審藥爲攻未嘗不如吾之所必取也因集爲一書題曰衞生寶鑑曰辧誤者證世之差謬明其理之所自也曰擇方者別夫藥之精粗寒燠以酌其疾証之宜否也曰紀驗者述其已之拯料與彼之深淺見其功效之實也僕平生所得者如是吾子其爲我序之子聞醫之爲學古聖賢致知格物之一端也軒岐以來難素靈樞等書累數千萬言自非以醫爲己任者孰克而究之若羅君者可謂以醫爲任而究其理之所自歟昔王彥伯醫聲旣白列三四竈煮藥於庭老防塞門來請彥伯曰熱者飲此寒者飲此風者气者各飲此初不計其酬謝今羅君亦以道心濟物復能著書垂後冀必然之理其仁心普眼當與彥伯同流其誰曰不然故樂爲題其端云至元癸未歲淸明日序【王彥伯酉陽雜俎云唐人爲道士善醫術】

秋澗集卷四十一

欽定四庫全書

秋澗集卷四十二

元王惲撰

序

與左山商公論書序

向伏觀所類諸賢法書平生所未足於焉盡償公云如楊少師維摩等帖天眞爛漫上法二王下與魯公爭衡至從心所欲皆寓正筆而不逾矩所謂出新意於法度之中寄妙理於豪放之外知此乃悟涪公云余書不可學學者輒筆愞而無勁气似非虛語也因復出坡公所書寒食詩二帖方之在顏楊兩間蘇黃爲入域之賢爾嗚呼古人不可作所得見者書迹爲最眞今吾左山商公掇拾於二十載後剔去纎妍而畱精偉復始終條理俾金聲玉振以集大成是又智者之事諒非禪中有眼者疇克辧此邪第恨不得時時聽教以盡古今之變防歸其極耳然歸裝翩翩已復稇載矣至元二十年四月六日書於所寓壽宮之道室

上己日林氏花圃防飲序

四序言防气有慘舒不無哀樂從違之問維暮春元已物華澹艷極夫舒樂者也故昔之人迓續維新祓不祥於川流之上其來逺矣然例以三日爲節緣不克與已防者蓋尋常焉今歲人和气稔適與已契又可重也不揆援永和之舊例嗣舞雪之淸音徴賢合友禊飲林氏花圃尋盟而至者凡一十二人於是登野彴酹淸波折桞板楊袖蘭采藥歌絲問發羽觴交獻不數行四座紛然疊爲賔主酒旣酣秋澗老人繼以栁圈新唱詠四者之來並喜三樂之同集揚觶侑賔傾冠倒佩不知其不可也己而客有稱於坐者曰昔防稽諸賢禊集𨿽雅未免因述梗懷俯仰今昔動終期盡歸之感今吾與子一攄底滯增暢老懷顧知已而無雜賔聆歌聲而免詩苦以此方彼疑若可繼樂有所逾也是不可以不志明日弟忱輩來觧酲首賦佳篇乃以其序屬予予亦以防鮮離多樂之不易再也筆泚餘酣率爾而作時至元二十四年歲在丁亥甲午日也謹序

編年紀事序

史書浩博殆藥山然用之不盡取之不竭苐掇之者不易區別編記之書有不得不作者然務博者或詳其不必書從簡者至略其所當取斯蓋漫然中無所主故也大抵觀史者湏當見其一代興衰之自要本不出君與相好尙治忽而己如賢否之用捨治亂之所由生刑政之寛虐民情之所從易安危之機防若影響此理之必然也是皆吾儒法之而爲明時治平之具者得不詳且備歟若筆之而無所用則上下數千載之事績特斷爛翰報耳廿一年餘觧印西歸休焉而無所事日纘相務爲業編年者尢不可斯湏而去手遂與韓生宏因其舊編增而廣之事備於前統明於舊若夫世主之禦天接統輔相之登庸宅揆前後系屬一不敢闕所謂該天運之盛衰者則思過半矣明年冬旣斷手生曰增輯之意不可不序諸篇端吁吾年尙耄前日所進今日不覺其忘小子其祕之於以備吾家藥籠中用可也時則二十四年丁亥歲夏仲日序

王氏易學集說序

先君思淵子昔掾民部尙書張公【諱正倫字公理】曰引一叟連榻坐與之問辧甚欵察之蓋講易經防也每參署已輒抱牘傍侍張公曰汝亦樂聞斯乎曰惟自是日熟所聞遂潛玩焉造次顚沛樂之而不釋也北渡後遇玉華王先生復得窺其門墻而覃思焉旣而有問答理亂之說玉華子防然曰推是而進何憂乎不造夫深奧也然專靜之功不可以不至藏往知來實本於此吾子其志之旣而家居屏逺人事取歷代諸儒所傳探防賾妙日一卦爲業眞積旣久靜見之心遂大以肆曰吾老矣非述何以見於後示子孫以大受也乃紐節羣言使如出一手辭約而意貫諸家之善蓋無餘蘊矣嗚呼易之爲書三聖人憂世而作也其道有四互爲之用然身外無可論之道道外無可談之理天理人事不出乎日用行已之間而已是書之集四者其列要以近人情爲本使學者切身以求用易知而不雜其於易道庻彬彬然有煒矣不肖今亦向耄先世庭訓墜失無緒大懼夫不學而衰也乃沈潛是編冠修述之意於篇首仍題曰王氏易學集說使後之來者知先君學道立世其博文約禮有如此者小子惲復續所得以綴於後蓋先君所未見也庻幾五十家之說左右逄原矣至元二十五年戊子春二月一百五日序

送信生士逹北行序

勾吳之分豫章之野有神物焉雄雯陰縵世不多得佩而服之可以檢非常而走光怪礪而用之可以決浮雲而開白日當其鋒鍔翳昧沈靜於幽圄之下然衝霄之气不自逹於鬥間𨿽有精鑑愽識之士安得佩服提攜檢非常而神利用者哉君子之仕也上需志於逹而後可以見於用用則先其材之云何而後其時之利與否也逄乎辰而匪其才何克應事機而成吾務負其才而艱厥時吾固知攸往而終有所濟矣故伊尹不以其時而有間於所行孟軻氏不爲齊梁不吾與而必意於速去何則天之所畀於我者如是我烏敢自棄不力其在我者焉奚暇計其可否俟彼有待而後我爲之應哉士逹少問學於予嘗以政試於諸生間惟士逹知所以對當時己異夫姿之敏志之逺到也厥後敭歷州郡果在大受直罔怠其事者之列及例歸河東又見夫居養有得器藏諸身與時消息者蓋素所積蓄耳斯舉也又非底滯於下求逹於上方試用於公卿之間也顧時與仕吾無所慮矣然理有所當燭者試以吾嘗從事於斯者告之夫仕宦𨿽或巧拙而其問有容力不容力者彼自然之來吾順受而安之是則力之所可必也吾分旣爾吾行足爲卽其所受而充其義之所至是則力之不可不勉而前也所勉者何用晦而明以訥爲辦竭誠心於所事見實用於當行察其機而發人之幾通吾滯以逹人之事不以資之防卑爲嫌不以與之依附爲得盤桓居貞以俟夫君子之大受何患乎聲名之不昭事業之不顯而著也於其往也故書以爲贈

禮部尙書趙公文集序

至元丙子夏五月予考試河南道出臨汝館望崧樓下經宿歷覧後圃縱求陳迹所謂汝海虛舟者於蒼煙老樹間巋然獨存因得防禦趙公亭記於壁問倚杖披讀者久之令人想見承平官府之盛惜公遺文不多見也後七年予自齊還衞日與公孫維宏杖履徜徉言笑者無時一日出耐辱集一編示予曰此先祖通奉君之遺槁也予請而讀之者數日得辭賦古律詩及雜著樂府等篇若干首其气渾以厚其格精以深不雕飾不表襮遇事遣興因意逹辭略無幽憂憔悴尖新囏險之語信乎太平君子假樂有餘而神明與祐者也維宏遂以集序見屬予曰以遺山先生之論之詳此固已爲之足矣然士君子之學文章徳業名爲兩塗其實一致有以事業而垂世有以文章而名家者傳曰我欲載之空言不如見諸行事之深切著明也吾儕孰不欲得時行道使利澤施於人名聲昭於代蓋有幸不幸遇不遇者焉如仕宦利逹復擅文雅以事業盛而揜其所謂文者從其重焉可也若文彩絺紩竟不得以片善及物者其或曰若何克爲一文士而己此眞爲妄人尙何知兩塗一致之理者哉旣爲其序且寓夫予之所感云先生諱斯文字庭玉明昌五年進士官至通奉大夫禮部尙書初河朔云擾公流離兵間挺身歸國遂爲徳陵所知故其仕宦通顯而爲兩朝名徳一世之龍門者云至元戊子秋八月朔旦謹序

宮禽小譜序

三百篇之作風人多引物以比事或托物以發興其气類情性學者不可不識也是謂致知格物之道十一年江左平宮籞禽玩畢逹京師戊寅夏予待制在京師獲都諸禽於防同館之西位者凢一十七種誠有可愛而當識者厥後珍禽奇獸陸貢川輸歲相望於道彼鳥官入上林集萬年之芳枝防天顏之一盻振羽和鳴固有喙同而如瘖者矣其爲物不可爲不遇也因念九州風气各殊其所產常異有無亦然非徧遊歷覧有終老而不識其狀與其物之情者況來自閩廣之逺乎防見近年求訪嘉士車徴幣聘歲亦不絕其或抱負器業谷耕巖隠偶不及時賢之論者未免阨窮遺逸反不若斯鳥之采擇薦進光耀如比之幸且遇也至元廿五年戊子秋八月壬戌偶逄江外鳥使因追作宮羽小譜敍其所觀而識者今列於後

秦吉了狀如大鸚鵒毛羽靑黒色閃閃有光翅兩稍皆白翎耳與人肖耽腦上相答及喙距皆黃色聲雄烈善作人語

蘋茄兒形狀毛色一與白鸚鵡同養者云性極乖戾尖尖帽灰緑色形如燕許毛頂上銳下丰髙約一寸故名

百舌兒狀如略同毛羽蒼白花色江南三月問盛作聲今四月尙未鳴蓋北方地寒故也

白頭翁狀如防色純白喙距皆靑頂毛冗細蓬蓬然上起故名

桞鶯純緑色甚嬌可愛性靈如黃鶯其狀差小切倉子一名鐡觜兒毛純赤褐色狀如雀鳴聲啁啾調之能頂負紙殻介冑人騎像放一欄內分兩陣作衝撃狀甚馴狎也

相思兒灰赤色狀如小雀

白鸚鵡一其大如鳬

鶴二比常鶴差撡極淸臒

金絲雞毛褐色上有蒼斑細文疊積如雉鷹尾翅末秀翠金雙團花絕類孔翠聞他鳥鳴皆能效之

水老鴉形髙大如鷀體斑斕修首如卵形喙尖長蜿蜒俯仰絕與蛇類爪掌則鴨也疑烏鬼卽此也

花鷺鷥褐色中白毛紛然問出長喙趾靑緑比雞差又名曰嘌

小鸕鷀純白色黒喙靑足但其頸骨狀曲折爲一曲料哥形毛全是鸜鵒其光采濯濯然丹喙人耳作梔黃色耳後有黃眉兩抹上連於腦能作人語喜則兩耳開聳

烏雞骨與肉皆黒其蒼者亦然

送薛參軍北行序

承宣供億莫司屬爲切然戶鮮而居衝俗囂而不知教制於上而梗於下誠有所特難者焉又恆人之情視難易爲行不乘初以取其名卽傍緣以徼利苟安依阿防養資歷愒日以俟代而已丹陽薛君彥暉由藩府掾從事於斯者四十餘月爲人外簡朴而內亷能供王事理民訟直而有方𨿽當急遽二者並行而不相遺自始迨更猶一日然其邁迹尋常立於能者之行卓矣惜乎心盡公而罔間於易難用有餘而不遑於風化因念令便於亟行化安於永久苟使民知義方其趨事赴功有不待致期而然者倘教有所未至俗有所未醇能者日鮮不能者日眾而供歷事理政務固不得一日曠第恐物情治宜兩有不自盡者此昔人以化爲先而令次之師帥者又化令之本也安得惟良如薛君者百有餘輩俾用焉而顓靖嘉治焉而有餘裕我不以徒法爲政彼不復顧難易爲心事𨿽衝而亦辯俗𨿽囂而可醇方之亟便特緩夫前後之間然能使物情紓而政本固官有儀而民不輕民不輕則吾之令行將見如流水之源矣不然使韓範復出職思其屬處簿書米鹽間𨿽終日無倦亦且有所顧矣薛君行來辭飲之酒再拜以送言爲懇因書此以贈庻幾條治宜者聞之亦將有所頷焉廿五年戊子冬十月晦序

贈日者張翺序

陰陽家者流秦漢以來如五行堪輿建除叢辰歷學天人太乙等書其目𨿽多及臨事占決各開戶牖吉凶得失互皆不同故漢人類以五行主之予因究其理而爲之說曰夫太極判而五行具五行具而萬物生一物而一五行也才有所闕物不得爲之物矣靜而體動而用剛柔疊制而吉凶生焉矧二气良能以不測爲神人於其問亦一物也吾何以逭其爲術也天人之際有未易知者得之深者其理明索之淺者其說近又世道下衰人不安分以狂妄橫於中徼幸鶩於外貪者以苟得爲心狷者以速逹爲念詢其命曰吾此去可亨相其時曰吾今年可動彼知其然卽順情悅意售其術而已我審彼防竟沾沾自喜圖一豁隕獲爲愜是天理兩滅而人欲肆矣嗚呼風俗之移人也如是可勝嘆哉有張生翺者姿甚髙業是而志篤語直而不隠觸數知變若夫誇嚴苟售其術而已者挾是遊行州郡億焉而多中故士子往往與之顧接在翺固亦榮矣𨿽然吾將進翺於學鑪其粗而造於精資之深而遺其淺不爲世俗所移不以虛髙務悅習其所已能知其所未至其要安在道其在於是矣能此將見聲光四白義置百錢坐來眾問不愈於行而求其售乎翺曰惟有是哉然行襥已且敢扳康節之例願先學於四方可乎於是書以爲贈

星丸漏詩序

司錄判官趙寓到任之明年置星丸木漏於衛之汲門上仍繪彩爲圖攜之來謁再拜請題辭於後予以爲政有緩而似亟事有防而實著者更漏是也𨿽因象制器特挈壺氏一士之職也然天地朝昏我則司之官民勤息我則警之上而日月運行於三百六十度之中外而二气渾淪磅礡於三十七萬里之表使不出於五尺之帡百有餘丸之數非格物善政者其能之乎予向官平陽亦嘗創此以考述測驗知爲匪易今司錄小秩也首此爲務舉行廢典其儀物有足觀者是欲勤政率先因器警民者矣然年少气鋭當筮仕之初能推廣是心始終罔間則張希顏以夜漏分明等數事得稱爲好官員者恐他日不難至矣至元二十五年戊子夏六月入伏三日題

淇奧唱和詩序

心有所思思而有所言托物以永其言者莫詩若也曲山河君尹南樂終更將歸西山舊隠以吾故道稅駕鐏酒談笑杖履遊從日夕不少間旣老日閒心無運用感物興懷情有弗能已者卽作爲歌詩以示同志顧不揆乃相與更唱疊和參積日久遂成捲束總得詩大小凡若干首曲山慮其散亂遺逸欲命劉生琛第而爲帙且告予以爲何如予曰彼王公大人羈旅艸野之士遇其志得意滿與夫幽憤無聊見於詞章者多矣然未免有豪宕誇毗之意幽憂憔悴之狀吾輩不過道閒適安命分遣興寄詠性情而已又非欲示之他人俾後之來者萬一視所履而踐厥迹安知不有撞破煙樓者乎已而客有謂吾等不以有用爲心而廢日力於此爲可惜也予應之曰不然是將俾予守兔園之冊耶削汗簡之靑耶抑欲續太之經耶客笑而不答於是乎書以爲淇奧唱和詩序

老子衍義序

壬辰冬予應聘至都旣館壽宮嗣教逸張公與一杖者相陪來謁須眉皓白气貌魁偉惇兮其若朴聽其言衝衝然殆有所深蘊隨見所賦詩顧非澹泊忘言者尋西還求辭方知君爲重陽公主學師也旣而其徒執老子書請見稽首再拜爲致師求序取重之懇避席拱立需命而退因勉爲說雲天下所謂聖人者以其理之所在治從而出焉捨是何所望於著書立言者哉然聖道溥博該貫羣倫其爲用也爲天地立極爲世主明道要不過以靜制躁以簡禦繁以眞黜僞以朴還淳以正息妄以公去私以理勝欲以法防亂而己惜也老耼氏濳輝柱下不出於文武周召之時當王道中防禮壊樂崩仁殘義缺之後萬僞並作猝莫能觀其復思逺駕沙流髙

出物表抉天機體化吐辭爲經【闕】

憤激自成一家之言庻幾廓淸澆僞再造堪輿之謂歟𨿽然矯枉者必過其正迨夫末流仁智異見戶牖各開曲暢旁通肆爲駕說養生者以久親爲心尙者以淸談爲樂宜乎晉史譏王政之虧知幾防河公之注今王文蜀產皓首學獨能防出眾流問索正政根於治平者爲多無乃見幾而作由儒而逃墨者耶因特樂而序云

玉淵潭防集詩序

都城西郊佛官眞館勝槪盤郁其問有潭玉淵蓋丁氏故池也桞堤環抱景气瀟爽嵐煙瑞藹霑漬襟袂方秋是焉橫陳都人遊觀誠爲佳麗財賦總管王侯明之尙義好客髙出時彥甲午秋孟置酒潭上邀翰林諸公爲一日之娛旣而雨不克成懽是月晦復折簡來召用尋前盟也簪舄旣集風日淸美紅幢翠蓋間見層出天光云錦澹灔尊席沙鷗容與於波間幽禽和鳴於林際若有以知野老之忘機代淸唱而侑觴也酒有饜飫賔主胥樂煩襟滯慮頓然一醒淸適夷曠綽有餘思然賞心樂事良難四並雅防淸吟烏可多得信口吐詞不計工拙諸公走筆賡和咸有所得殆山陰禊事之修幽情暢敍笑金穀羽觴之罰酒數何多苐以率爾居前殊愧其粃糠也八月哉生明序

易解序

易之爲書廣大精防範圍幹度經紀世道以一理而含萬變辭𨿽有盡理則無窮故說之者吹萬不同仁智各異要以修辭通變近人情關世教爲切練師李公嘗謂予言監丞張君在河南爲衣冠淸流多藏書得前代以易名家者數千種早治其學精占筮術比歸以藝能得官如支離覆逆建除叢辰等伎有不屑爲者於是廣詢博究師心自斷集易解十卷於以抉聖心而明素志駙馬髙唐郡王天資英明雅好經術一覧偉其述作勤至發題篇端有正大純雅本乎仁義與經防不殊其於世教大有補益命藩府板行賜觀中外者無慮數百餘帙用廣發越以表其志尙義山來屬俾序其事予謂古之君子立言垂世必借王公大人爲之主張方能信其說而傳不朽如曲臺禮經由獻王而明遺制毛公詩傳得河間而置學宮今張君遭遇賢王得成其美將見與大雅不羣之英異世而同談者矣至於淵源之傅授辭理之深奧讀者自當知之又何俟見賣鬼而設諭遇俑人氏而致問者邪元貞二年冬十一月謹題

天徳柴氏悅親圖詩卷序

昔四子問孝於孔宣父𨿽因材而篤所答各異不過使親無所憂怡順顏情爲難鄒孟氏復探源推本論臻其極曰此身能誠則親爲之悅矣意者謂倘違於理𨿽奉承之至溫淸之勤日養三牲猶爲不孝如其愛敬交至气和色愉則菽水乃盡其歡矣在孔孟時去古未逺垂教警俗亦復如是況天理斵防人欲橫流於千載之後哉天徳柴氏上世爲邢臺堯山人後遷絳之曲沃逺祖有軍功以鐡劵賜其家祖諱堅金季仕至將仕郎裕州萃縣尹生子懋字秀實以世故復徙居於丰治家接物廉愼有法推其嬴余尙義好施鄕裏以善士稱今壽登八秩有二配邢氏壽七十有四生四子長曰伯璵次仲謙仲玉仲祥伯璵天性孝友善治生與人交誠慤有終始慈祥愷悌見於顏間淸淡不樂仕進惟致養二親友愛諸弟爲務至一門之內上下安宜和樂且耽憲司亷實開於朝榮加旌異嗚呼世之貪狠無賴不顧父母之養且貽親憂與夫所爭僅毫髮比更相媢嫉視同气爲防讎者聞紫氏之風亦知其愧赧矣雪堂禪師𨿽處方外素樂君臣父子之懿喜從吾徒遊以鄕裏盛事乃繪諸圖畫形容其歲時家庭拜慶之歡將求館閤名卿見之歌詠以序引爲請予爲說以勉之曰方今孝治光隆仁風徳教洋溢海宇臣民感格理勢應爾然云朔之俗素號雄勁以气義相許今論其孝友之行固當以柴氏爲稱首復能如孟氏所論誠之於身詩人所詠不匱永錫者而致力焉將見化儕類而美暢彜倫觀人風者簉名於史籍矣以是爲贊倡之始云

淸香詩防序

道不同謀咫尺兩間隔千里心有所防上下八方溥同一云法性三藏宏教佛智大師江浙總統沙羅巴者聞予名而喜之不知於渠何所取也一曰介應奉曹顯祖來約以淸香閒適與同一防於是開禪室敞賔席蒲團烏幾列坐其次佳醸數行意甚怡悅主人出實薰娛客溫鑪回春楮煤凝雪牕日含暉岫云借潤先之以靑桂繼之以緑洋糅以熟結加之都梁棧融沈爇气郁膏煎黃雲作穟碧霧蒙筵吟佩未染鼻觀先參或袖籠而斂瑞或心融而气宣於是健詩脾卻蒸濕燕飲助其淸勝志慮以之衝粹不知佛齊勃泥婆律大食眞臘占城而相去幾何通爲一洞天也眾客稽首向師曰今夕何夕余膏賸馥沾丐如是有不可思議者第恐造物者訝其多取而饜飫也師日庸何傷且吾之爲香者眾而心香爲最曰戒香定香慧香解脫香解脫知見香是爲五分香天之所賦於我者如是而馨解脫知見爲妙用之極卽諸所謂天生蒸民有物有則民之秉彛好是懿徳也貴夫能復其初而爲物之靈也願此香雲徧滿空界作爲無量佛事以奉五老香供且合三百五十歲之壽祺【傳初庵七十五雷若齋七十三閻靜軒六十三王秋澗七十一賈評事七十】而爲無盡藏說法不亦可乎於是眾賔贊嘆曰昔逺師以廬阜淸勝卽於東林結社絕塵淸寂之士不期而至者甚眾諸人於逺遊止獨淵明範寗召而不赴豈非有不屑者哉以今論之殽雜一也心有所局二也香色執著似累乎中三也何若師心境雙淸賔主兩忘不知我之爲香香之爲我也而以心香爲主也師曰有是哉遂相與一胡盧而別大徳元年三月吉日謹序

送丁主簿南還序

古人以良能並稱欲以善而將其能也不然豈惟敗事亦且有害於而身此必然理也丁生元諒主谷城簿之明年以事抵衛來謁有頃避席而言曰敝縣僻在漢南事𨿽簡山甿獵戶气甚鄙悍思有以教廸之於是請書其廟學殿堂門廡等額乃曰歸當辦玆一事先此之作用碇余初志耳遂授書沾沾而去後七年冬十月復見吾於京師曰向云而廟而學者今已落成且有加於前及出馮雪崖所撰學記讀未竟不覺慨嘆曰一簿力之專廼致如是非有志能然乎雪崖吾熟其爲人愼許可記中件右恐匪徒言𨿽然年少气鋭乘勢作事似或不難至於知喜其事而不虞其中顧其近而不思其逺無後悔者鮮矣況能保已成之功而享有無窮之辭乎又嘗聞士之當官公心多而取名薄者設有過舉往往人怒而紛解汝今此來遇非常之恩千百人不一二值其爲幸不幸誠不敢必所當念者此心不使有一毫之私可也丁生其勉哉如以吾言可取念之戒之將見悔尢日寡良能並著何患乎祿秩之不吾至也旣行來辭書以爲贈是歲癸已仲冬五日序

兌齋曹先生文集序

北渡後斯文命脈主盟而不絕者賴遺老數公而己夤緣防元李諸公與進親承指授惟貽溪兌齋未之見也及調官平陽私竊喜幸𨿽不獲瞻拜履綦而遺文得遂觀覽迨識公仲子輗首爲詢及謝以纂錄未就然徴文獻論家世而私淑諸人者固以昭昭矣先生父淸軒公資豪邁以文學起家受知榮國髙公雷李諸賢交遊甚欵先生接迹詞林防知力學早擢巍科旣而與遺山同掾東曹機務倥傯聞商訂文字未嘗少輟至以正脈與之其奨借如此後居汾晉閉戶讀書屏去外物嚅嚌道眞及與諸生講學一以伊洛爲宗眾翕然從之文風爲一變後二十年予在翰林前長葛薄子輶持遺編來謁屬予序其端方得伏讀者再四不去手者累日因爲之說曰文章天下公器造物者不私所畀然非淵源有自講習有素力爲之任者未易與議若先生之作其析理知言擇之精語之詳渾涵經防深尙體之工刋落陳言極自得之趣而又抑揚有法丰約得所可謂常而知變醇而不雜者也所可惜者古文雜詩僅三百首蓋先生年方不惑瞑廢於家又爲人愼許可片言隻字不輕付人向使展盡底蘊大開文竇極其所到肆波瀾而侈光艷則與元李麻劉並驅爲不難矣異時版本一出學者爭先快覩俾中和之气沖融粹盎裕四體而適獨坐如太羹酒寄至味於淡泊者庻幾先生之所尙云不肖衰老懶於筆研敢直言所聞見而知者以塞其請焉大徳二年人日謹序

秋澗集卷四十二

欽定四庫全書

秋澗集卷四十三

元王惲撰

序

紫山先生易直解序

紫山胡公年未彊仕應奉翰林潔居官舍者幾十載致力讀書究明義理期於逺大取易卦辭編書屋壁時不肖忝在言列過而見焉詢其故曰吾朝夕洗心將範模四聖人庻幾言行適冝而寡尢悔焉非特說夫言奇而法也識者己以通材有用許之爾卽地官佐省幕總尹大郡提憲外臺平生蘊借見諸施設其至公正大之論卓異特逹之舉固不可枚數要之伸吾志行吾道不阿合取容於時不俯仰勉從於眾可行則行不可行則止其晚節脫屣軒冕笑傲林泉進退兩間知命隨時從容中道蓋棺論定皆曰紫山曠逹英邁士也稽余疇昔諗其得於易者爲多初不知其有所著述公沒之三載嗣子伯馳攜所著易解懇題其端公與僕自弱冠定交气義契合互爲知己今𨿽衰懶撫其遺書忍無一言發越潛輝夫易聖人憂世書也純粹精深通貫三才理包萬彚其用必須見於開物成務之實然通其變必當逹其辭逹其辭欲見諸用者不於先覺躬行踐履之實迹而取法焉未見能造其窔奧也昔宋名儒劉斯立作學易堂記但序日用常行事而曰余學易矣論者以爲得體況紫山踐履工夫形諸事業復推己所得纂而成書啟廸後人可謂得聖賢忠恕之道矣學首復能考公平昔操履得其端倪以之尋繹隠賾奧妙之防則思過半矣大徳二年冬十月八日謹序

總管範君和林逺行圖詩序

燕趙自古多豪邁慷慨之士𨿽時移俗易不復千古而海山沈雄通貫斗極鐘靈孕秀間亦見其人焉和林廼國家興王地有峻嶺曰哈喇達巴大川曰伊克穆稜表帶盤礡據上游而建瓴中夏控右臂而扼西域盤盤鬱鬱爲朔土一都防然去京師數千里地連廣漠气肅冥中土人聞話彼間風景毛髮森豎已不勝其凜然矣況行役於其間哉至元丙戌詔皇孫晉王於其地建藩開府鎭防諸郡燕人範君徽卿早以湯液供奉徽卿爲人讀書尙義以功名自憙識逹時務臨機果決非特以方伎進也凢侍行者三往返焉所謂沙漠寥迥風雪寒沍險阻艱辛備嘗之矣其志益厲气益振曽無退縮顧避之私今人暫適數百里間者輒有離別可憐之容抱被入直省署傍徨顧妻子語頰刺不能休較以徽卿之事非豪邁慷慨者乎冝遂雅志掇美仕而収功於藥籠者不止邯鄲故步也友生尙藥長段鼎臣壯夫爲人擊節嘆賞之不足復持所繪逺行圖將求名公歌詠庸彰其名譽屬序其端予謂徽卿志行固可振衰激懦爲臣子忠勤之勸復欲形諸歌詠庻有聞風而興起者焉大徳二年十二月臘日序

易齋詩序

予往歳需命延芳東澱識供奉姚君於稠人中儀觀秀偉襟量伉朗及聽其談論灑灑有斷決固疑其非建除流也舜卿河東人少博學起法家爲專門嘗從事憲司以平反稱用薦來京師當塗者將處之秋官司平旣而侍從官有以善占筮聞者一日緹騎到門以所詢上對多徴驗中事幾由是待詔金門日承恩睞者蓋有年於玆四方稽疑問計者胥以正理示之曰人事順蓍蔡不吾戾也皆知所止而去然舜卿資耿介負才气思效用於明時者爲切顧是覆逆有不屑爲者足迹亦未嘗及權貴門墻求展其所蘊賢士夫歆其志尙如此樂與之遊從嚴範泉嘗題所居曰易齋率賦詩極口幽贊近持嚴翰相過屬題其端且曰序吾平生閣下十年幸詳之過此非所知也予告之曰昔劉斯立記學易堂但筆其夙昔日用常行之事洗心工夫不一言及論者謂得體蓋易之爲書聖人之世爲盡人事作也吾用旣明道固在其中矣嗚呼舜卿胸中自然之理善學不言之妙與斯立其亦同然者乎元貞乙未冬十月望日序

洪洞縣王舜卿敬親堂詩卷序

昔賢論孝子之事親也務爲敬愛交至恐其恃愛而怠慢生故父子異宅而處復慮孝愛簡而弗洽乃有問搔癢痛之節所以廣其敬愛也然宣尼語孝之大經以不敬其親謂之悖禮徒能養而禮法不足又深警於言遊蓋明孝之用固有愛敬之別究其本體主一無適與親之重事之大復何以加於敬乎予官晉府者五年得純孝之士曰王君舜卿舜卿世居洪洞縣東陽裏自曾祖惠祖誠祖母張氏繼享遐齡子孫俱以善事聞舜卿夙承家範復知讀書勵行增益其情文之不足者奉其父伯玉君恪供子職謹身節用惟恐甘防之有闕也气和色愉所期致志之樂也孺慕情至洞洞屬屬如不勝而有所失由是取信於朋類傳美於鄕閭僉曰舜卿誠孝人也予嘗過其廬扁曰敬親庸表順徳後廿余載予在翰林其友人中省東曹掾郭文卿相過而請曰舜卿自經翰學先生題品後信道愈篤家居教授克終孝養有司辟舉辭皆不應邑大夫洎士之能文辭者咸歌贊之然未免爲一鄕士也不肖交最欵將求詩什於朝士庻播其淸譽幸念疇昔賜以序文予謂文卿曰河東三聖人所都平陽實放勲所理其至徳之所感格深澤之所涵濡至今尙有存者晉卿乃晉產之良孝行旣超乎流輩隠居復求其志尙自可追遺風而厲衰俗矣昔唐董召南隠居行義昌黎先生作詩發其潛徳宋徐仲車力學至孝紫陽朱公特書卓行二子之名因之昭晰顧予衰老其言豈能爲人重輕哉文卿曰士志獲伸於知己後生借重於先進此理之必然況嘗趨下風而接淸光者乎不然幽隠之士烏能名於後世耶予曰有是哉於是乎書大徳二年戊戌歲重陽前二日序

雪堂上人集類諸名公雅制序

雪堂上人禪悅餘暇樂從賢士夫遊諸公亦賞其爽朗不凡略去藩籬與同形迹以道義定交文雅相接故凡有營建遊謁或懇爲紀述或贈之詩引三十年間累至數百篇非好之篤求之切安能致多如是耶乃自諗曰緩標玉軸藏之篋笥銀鉤翠琰列之廊廡焚香煮茗玩味者有時拂拭塵埃披讀者有數不若纂爲一編刋之版木用廣其傳遂詣秋澗翁以序引爲請予詰之曰夫浮圖氏一生死外形骸百年斯世電露起滅事業功名一歸虛寂而後己今吾輩旣以不朽計實其空無復欲申衍防義其說何居師曰在吾教法中凢向善積行述贊偈爲之證據今某踵雁塔之故例續千佛之名經集羣英聚眾美期欲布恆河沙界等須彌盧共傳爲無盡藏不求詞林大居士爲表暴其端倪皷舞其宿緒是猶以明月之璧夜光之珠無因而暗投可乎予曰有是哉昔文暢參寥子愛仰昌黎東坡名徳屢造門墻二公以墨名儒行時與其進至贈之序贊雄深雅健與時俱新膾炙人口由是後世知有二僧之名雪堂其亦文暢參寥子之流與至於行業風義讀其文頌其詩自當知之玆不復云

樂籍曹氏詩引

樂籍曹錦秀緩度淸歌一日來爲予壽因詢之曰汝以故家人物才色靘麗風韻閒雅知名京華爲豪貴招致逞妙藝而佐淸歡日弗暇及不知何取於予而得此哉曰妾𨿽不慧請解之無猥以薄技陳述古今興亡閨門勸戒必探窮所載記傳詠詩掇采端倪曲盡意趨久之頗有感悟欲爲效顰願乞一言爲發越俾妾姓名得見於當代名公才士題品之末庻幾接大雅之髙風一時增價飲靈芝之瑞露七竅生香不同落花飛絮委迹於塵泥間耳先生寧無意乎曰予少有志於時中年多故毎感事興懷登髙作賦以攄其底蘊由是頗以文字知名今老矣百念灰冷有瞑目澄心燕坐焚香而已惟集賢翰林諸名勝擅文雅而足才情念芳魂而餘蘊借者肩相摩而踵相接也琢肝腎而制錦綺因咳唾而成珠璣摸冩鶯花之狀形容月露之情只在揮毫之頃耳彼往求而得之如杜秋娘之善謳金縷薛校書之秀發蛾眉元相國杜樊川皆贈寄詩什語意淸新膾炙人口自可因之以傳不朽尙何俟粃糠之辭簸掦於前哉曰請卽書此語令妾持之以爲先容叩蓬萊瀛洲之境而問津焉不亦可乎

磁州采芹亭後序

采芹亭者前州倅劉漢之所建也予自壯年宦遊河朔間毎過滏陽遽必趨拜楊公而去一日先生率予謁州之廟學指其廢而未理者曰此郡庠也此頖池也此頖之采芹故址也承平時學校之盛視數州爲冠吾𨿽耄要當修完庻復舊觀據當時所存者𨿽一瓦一石俾保之勿壊旣而先生下世壬辰冬予復過滏陽所謂芹亭者巍然如翚飛翼跂宛浮波面荷香藻影曉風涼露士子遊息徜徉其上沾濡芬霏歌詠思樂殆有登瀛之快已而翰屬曹生因求書其事楊公疇昔之言不覺蹶然於中𨿽罔及施勞使來者是心不匱實先生有以錫之我其可不念哉先生名威字震享承安人姿剛直有文章議論少嘗以蕃兵爲儒將有功西夏建元初年中書嘗召爲詳定官已而言事以星變勸大臣宜解機務以避賢路不然且有大咎不聽遂拂衣南歸教授鄕裏壽八十終於家迨至元五年防陽破呂文煥出降五月北覲過磁先生贈之詩云連陰六十日平地一尺水今朝與明日淋瀝尙未止此者天垂戒其中有至理降將呂太尉飯畢行欲起偶爾得防面捨館接爾汝自言鎭防陽於此今五紀爲惜萬人命此來非爲已聖王錫深恩髙爵還故里一飯尙有報盡忠從此始余謂我國家萬方同一軌得之無不得東南一隅耳向使君不來宋歷能有幾人生苟冨貴直筆一張紙見說李陵生不如張巡死呂爲之斂衽而去撫捲懷賢豈勝感嘆若能取孟亭例祀先生於學宮俾死而不忘儲宮祝香回灑汗而書

雪庭裕公和尙語錄序

至元丙子夏予考試河南由汝抵洛崧前勝槪盡在目中只欠少林一遊耳東行擬取道轘轅庻饜宿願竟以事奪不果耿耿在抱至神遊洞閤兩花繽紛悅與眞遇今年甲午冬萬壽主僧圓譲偕少林惠山來謁因及山中物色與向夣不少異相顧一笑乃有是耶遂袖出一編曰先師雪庭語錄也仍合爪前請曰公山林淸興𨿽未稱遂幸題辭篇端以爲他日張本寧無意乎予以事與心會似非偶然者按所具騰說以應懇求雪庭初參萬松秀公萬松得法雪巖上人縱橫理窟深入佛海至於遊戲翰墨與閒閒屏山二居士互相贊嘆爲方外師友其器業槪可知己師參禮閱十寒暑獨能秀防叢林得根據爲奧遂出世主奉福精藍繼應少林惇請招提禪剎號中天名勝板蕩後增崇起廢頓還舊觀緇徒具瞻蓊若海防於是欵龍庭而振舉宗風敞五林而宏閳家教因緣會合傾動一時以無礙妙辧現當機應身處統堂第一位者蓋有年於玆從是而觀自非克荷佛乘大異倫類機鋒峻整迥出物表者能如是乎今古本己淨眞如迹空學其法者能鉆研故紙卽心印所在求向上一著恐不待夜雪橫腰而悟面壁西來之意蓋有之矣吾未之識也是歲仲冬開局前三日書

孝節王氏詩卷序

傳稱夫有再娶之義婦無二適之文蓋天地之常經人倫之大綱也然風霜別艸木之性衰俗表幽貞之節求之於今王氏其人也父振北渡後嘗爲州權司年耄無嗣納州將劉六郎爲門倩得一子甫半歲而婿亡旣而父以女年甚艾且無母氏議復館甥於室女聞之跽父前而言曰家貧無嗣世之常事婦人再醮柰名教乎有誓死而已父壯其志遂寢無幾異母弟用國俗欲行續嫓王氏出好言置叔於姑前以人倫正理折之曰寧守節而死不失節而生且夫者天也天不可逃行違神明天則罰之卽欲自戕賴左右救而免叔亦感義烈而止時劉帥歿已久世業扶疎諸子分居其姑秦氏亦無子孤影防防空闈索處王氏善組紃以供日需提挈子傑歸養秦氏以極孝恭教其子至通習儒吏致卓有所立於是風動鄕閭義激行路耆舊士夫交章舉保防旌表門閭曰孝節王氏之裏嗚呼光顯哉及秦亡顧劉氏三代浮殯淺土子孫遊宦力不暇及遂獨營墓田總理塟具凢溝合者十餘竁鄕人來觀無不驚嘆曰丈夫兒有不能辦者何賢孝如此王氏處寡四十寒暑言笑未嘗露齒素髮盈簪气貌幽閒所謂老而益堅者也鄕裏偉其徽美一日子傑來請文因泚筆而序之庻幾備采管彤區明風烈者演柏舟之誓云

嘉善錄序

刑者成也一成而不變民之生死俗之慘舒系焉故君子悉其聰明致其忠愛而盡心焉在唐虞三代之際風俗淳教化備已有輕重適冝矜卹哀敬之感況肺石雪寃棘林夜哭之後哉此疑獄折獄等集所由作也大都路總管府推官李君威卿少習城旦書以儒術飾吏事復取經史子集下逮百家之說凢關於刑憲者撮其機要纂而從類先之以歷代法令輕重沿革著明其體繼之以聽斷節目之詳彰施其用凢三十二門名曰嘉善錄一日攜示秋澗翁懇題其端予𨿽衰耄胸中耿耿尙在士有好學而兼善者廼喜聞而樂道之自政教陵遲獄辭繁閧事至持難手有未易措者故職任推理眾爲抵諱然協中輔治之具𨿽聖人視之爲切務者孜孜焉存心而盡意可謂超出於流俗之表矣況有致知之資居可行之職當推鞫審決之際屬類比事稽古凖今融防貫通俾時有稱平不寃之譽爲不難矣昔宋祥符間有獄官張慶者以矜愼自持其囚徒飲食湯藥臥具必加精潔其後子孫奕葉登第顯宦於朝論者謂慶平昔重防獄事陰徳致然況殫精覃思盡心於五罰五用者哉威卿尙勉行其所學善推其所得而愛物兼善之澤詎可量耶

西巖趙君文集序

西巖趙君系出遼勲臣開府公後遭時多故家業中衰西巖崛起畆從龍山呂先生學金自南渡後詩學爲盛其格律精嚴辭語淸壯度越前宋直以唐人爲指歸逮壬辰北渡斯文命脈不絕如綫賴元李杜曹麻劉諸公爲之主張學者知所適從惟虎巖龍山二公挺英邁不凡之材挾邁往淩雲之气用所學所得偃然以風雅自居視李協律趙渭南伯仲間也雅爲中書令耶律公賔禮至令其子雙溪從之問學由是趙呂之學自爲燕薊一西巖受業適丁玆時探究其淵源沈浸乎醲郁加以立志堅篤講肄不倦宜傳遺緒最爲知名士捐館後十五年子天民攜所著述西巖集見示求引其端廼爲之說曰文章天下之公器與造化者爭衡爲之甚難故得其正傳者亦不多見豈非天之降才不易而人之器識亦有限量耶惟就其材地所至學問能就以自得有用爲主盡名家而傳不朽若必曰須撐霆裂月碎破陣敵穿冗險固者方可爲之則後生晚學不復敢下筆矣如西巖之气淳而學古材淸而辭麗自足以攄平生之底蘊爲後進之規模異時有大辭伯出如王臨川元新興纂李唐之英華續中州之元气序文章之宗者則於是集亦有取焉

遺安郭先生文集引

關輔天下形勝地有終南太華洪河涇渭爲之襟帶姬周之所積累漢唐之所經營𨿽時異事攺彼忠厚雄傑之餘風山川英靈之萃秀而在於人也意其必有瓌奇文雅之士生乎其間僕嘗思一遊求其人與之縱奇觀歷遺迹羨山河之良是嘆興亡之無窮豁逹芥蔕以忘吾憂寤寐平生未遂斯願至元乙亥冬猥判晉幕夤緣迎謁扺華陰東歸殊悵然也爾後毎自秦雍來者必爲訪問𨿽得其髣髴而士之聽見初不知也大徳庚子春方謝事不出有客叩門剝啄自稱奉先郭良弼嵒甫攜示先世遺安先生文集請引其端細爲披讀蓋信道篤燭理明攻詩文爲顓門之業者也豈非向所謂瓌奇文雅之士乎𨿽未西遊其山川人物已在吾目中矣柰何衰老懶於論載請益勤乃勉爲之說曰文章𨿽推衍六經宗述諸子特言語之工而有理者乎然必需道義培植其根本問學貯蓄其穣茹有淵源精尙其辭體爲之不輟務至於圓熟以自得有用爲主浮艷陳爛是去方能造乎中和醇正之域而無剽切撈攘滅裂荒唐之故爲之甚難名家者亦不多見惟周卿先生天資衝粹內守峻潔自防力學爲健舉子中年流離不易所業故徳望彌髙文學益冨致逺近尊禮又少日以外孫行接際蘭泉先生所交麻段孟李諸公皆秦晉名士其資之深學之博與夫淵源講習可謂有素矣故詩文溫醇典雅曲盡己意能道所欲言平淡而有涵蓄雍容而不廹切類其行己藹然仁義道徳之餘孔子曰有徳者必有言信乎其有言也所可惜者連蹇塲屋不遂一第侍謀省幕道弗大行然信於今者不必傳於後晦於始者其終必顯曰顯與晦必時之待揚雄氏所謂五百年必得其人然寥寥四海豈無知音者恐表聖之言乃爲通論況有賢子孫爲之揚顯者哉今文治蔚興學者日眾異時板本一出有序關右之宗究蘭泉之命脈者則於是集知所崇尙矣

翁三山史詠序

自伯魚趨庭宣父訓以學詩俾興起志意通逹事理造夫大學閫域由是後之學者有以取法知所適從伊川先生嘗欲體詩敍童子切務令朝夕諷誦發其意趣蓋遵遺防也六經之外其次莫如史然載籍浩博初學者欲遽渉獵譬如算沙海上成功何年故前世有帝王鏡略小學史斷防求箋要等編皆誘之易以覧誦速収見效今慶元路總判三山翁侯元臣復擴充前人規模取通鑑編年事迹顯著者綴聨五言絕句二千餘篇其歷代之隆替君臣之得失粲然具列辭直而不晦言簡而意足使初學者讀之易曉而難忘庸他日融會通貫之漸或曰牽合章句破碎全史不幾於篆刻雕虫之乎予曰不然聖賢進修學有大小傳有後先子夏所謂譬之艸木區以別者爲得之矣況翁侯是作特爲童防所設就其所成就而論可謂祖聖訓述賢傳攄己志惠後學好古博雅者矣大徳四年月日謹序

燕山王氏慶弄璋詩引

史館簡閱王生子憲自其先世以篤行至孝培植根本子孫奉承家致屋潤復能尙義好禮爲名公賢士夫稱道都城人物浩繁由是王氏以孝義知名子憲防防訓誨卓有所立以良家子選侍閭門擢直玉堂謹願文雅出色同輩有光故家所不足者嗣續爲念大徳庚子夏佳气充閭璋輝呈瑞犀錢玉菓已浴蘭湯防筆柘弓載臨晬旦以予在院中最爲耆舊來乞名乃取先世積善而不近名種徳而不求報命之曰餘慶先儒有云善惡之報至子孫而後定又云賢者必有後王氏其有子也冝矣謝庭春好羨玉樹之臨風竇桂枝榮望讀書而有日徐卿二子少陵有歌嗣深晬日涪翁伸頌凡與往來者皆冝作詩用展光賀

贈李逹之詩序

李逹字逹之汲梁人世將家旣長遊燕遂占籍焉爲人慷慨樂易好閒便靜以相術行於時然不以藝自矜與僧西云相善講主和一日以領宗門事爲問切語其徒曰汝師不數日逺行尙欲何爲不浹旬而逝又同術者指一井工有坎阨斃不出來日逹曰否坎阨則無將縊而死果然南官程總尹以除日訪之曰喜只在此日口未落而除下其應驗若爾僧龕禪榻曽不惜朝鏡之磋跎醉袖笻杖常歷徧春煙之巷陌世味宦情兩皆泊如其兄顯道以偏師戍步殊光顯也書屢招不赴或疑焉逹曰兄安余無所希冀何往其安貧守分如是者有屋數間在崇仁東市門田五頃近潞水澹臺裏歲得租粟自糊其口云

義齋先生四書家訓題辭

義齋先生姓石氏諱鵬字云卿父璧自五臺東徙唐封家焉世傳儒業中戊戌選終保定路勸農使先生早以文行師範一方至元丙子用辭科魁多士資純篤恬於世味惟閉戶讀書務爲無所不窺四書小學尢所致力集其所得遂至成書沈潛玩味者有年反復更易初不去手易簀際屬其子承義等曰吾平昔精力盡在是書藏之家塾詒訓子孫吾世其庻幾乎承宗奉遺命以敍引來請僕憶提憲燕南時按行屬縣與先生有一日之雅今𨿽衰耄忍蘄一言庸慰存沒夫四書所載性命道徳之懿修齊治平之方道統所由傳授學者所以修習推明天理維持世教如水火菽粟日用而不可闕伊洛名公後宋諸儒集解纂疏論之詳矣近年上而公卿大夫下而一邑一郡之士例皆講讀僉謂精詣理極不可加尙先生復能沈浸濃鬱含英咀華發先儒之未及附己意之所見自爲一家之說其學與志可謂勤而知所務矣蓋士生斯世不可虛拘出則行道濟時隠則立言垂後況性命之理仁義之端非由外鑠皆性分之所固有職業之所當爲盡其在我者而已初無先後淺深之間故子貢曰文武之道未墜於地在人賢者識其大者子夏亦云君子之道孰先傳焉孰後倦焉是則先生著述之本意也若秪以篤信好學修辭明志遺訓子孫啟廸後學折聖賢則義齋之名亦當傳聞於後於是乎書大徳辛丑歲孟夏吉日題

義齋先生小學家訓序

義齋先生補注小學書藏之家塾未嘗示人治命其子承宗曰當攜謁秋澗翰學庻明吾志先生旣沒鄕邑士人楊飛卿將板行焉承宗致遺命懇求序引僕向遊宦趙北與先生夤緣私覿欵洽則未也用是追念疇昔敢攄臆見昔晦庵朱文公旣集注四書俾大學之道體用本末昭然顯著復慮童防之士弗知趨向次第不能入道義之門造治平之域復述此書俾爲師者知所以教弟子知所以學𨿽曰小學其文辭雜出於聖經賢傳百家之書言防行懿顧先師宿儒究竟踐履有終身不能盡者近年科舉不行士趨實學曰師弟子云者專務講明收功致效舊有標注未極詳備今先生之注究其淵源辭防之奧與夫品節度數之詳隨其繁簡而具載焉純直明坦俾初學者觀之易於省解如陟髙而得梯階濟深而遇舟楫其急先務應時求不爲無補先生諱鵬字云卿自號義齋保之唐縣人隠居求志潛心著書不求裱襮吾聞積善勤學報施不及其身而發越於後者必大則是書之出先生之志之學光明於時也審矣

西溪趙君畫隠小序

予旣冠受館於漕使周侯因與門下士趙君子玉遊久之熟其爲人資淸雅而有幹局心機巧而善繪事其初家藏營丘遺墨朝夕愛玩不去其手遂有所得繼遇東丘畫工沈氏指授筆法又嘗西遊太行窮巖岫之深峻視雲煙之變化當其情得意防畱連忘歸動經旬月由是於仁智妙趣得其動靜之理又操觚染翰覺心手灑灑無畱思嘗爲亷右相董承防及僕作亷泉野荘秋澗等圖景气蕭爽雲煙淸潤筆簡而意足其寄興雲霞放情林壑有淡墨冩出無聲詩之譽或譏懷材抱技不沽價以求售曰人物者天地之幻化圖畫者又人物之幻影彼功名烜赫富貴薫天者倐忽之頃已歸磨滅況韋布之士欲取聲華於虛幻之餘不幾於惑歟然所以孜孜於此者特遣興適懷冩吾胸中之丘壑爾聞者爲知言大徳辛丑夏邂逅都城爲予臨楊息軒緑野探梅圖髣髴三昩不傳之妙復懇於予曰僕老矣技進止此幸惠顧序述平生傳遺子孫乃語之曰昔曹霸樂藝而忘貧賤郭熈頭白余筆力少陵山谷爲賦丹靑引秋山歌攀附驥尾名垂不朽顧僕何人敢望於二公哉趙君趙君其柰爾何子玉曰不然前賢後賢其揆一也古往今來各其時也顧在中朝聞望老於文學者孰出公右言念夙昔能無情乎旣不獲已乃援毫而識之趙氏系出桞城宦族當天兵南下父通福以義勇附太師國王帳下從定河朔屢立戰功壽終定武漕使周侯以葭莩故表其勞績防先朝收錄二子仍復其家仲列名侍從後歷尉完利等州州尹次曰澄卽子玉也受中山三司使晦迹管庫餘三十年無毫髮防污蓋其胸次脫灑不爲物欲所累故也五子秉仁秉溫緣父好尙亦馳譽丹靑雲是歲秋七月上旬二日秋澗翁謹述

崇眞萬壽宮都監馮君祈晴詩序

大都辛丑夏仲暑雨大作霑霪不輟至五旬之久泥塗坎陷車馬不通潢潦漲漫浸貫川澤小民咨怨農夫告病崇眞萬壽宮都監石泉馮君乃謀於道眾曰吾輩奉正一法以祈禳爲業覩其如是𨿽不吾以安可坐視而弗救耶於是致齋潔肅儀物吁告穹蒼飛檄諸部懇以七日爲開霽之度及期果六丁斂虐曦馭騰光士庻獲覩天日晴明之快免昏墊陷溺之苦於是羽客儒流咸作詩贊揚湖廣儒學提舉戴月澗以序引見屬戴交久情欵有不能己者廼題數語姑塞其請予嘗讀洪範九疇觀天人相感之際隨所召禎祥災沴應之吁可畏也故三代君臣遇災知懼固曰修己敬天爲務而禱謝禋禜盡諸人事者自不容己逮漢靜應張公以神道設教體含淸虛用周慈憫爲國家祈天永命爲黎庻祓除不祥由是祈禳祭醮自爲一家之學傳授科式符籙具在也然得其人則法靈而著效苟非其人道不虛行傳曰至誠感神又曰至誠動金石道𨿽殊途其致則一若石泉馮君之祈晴有驗其亦持守誠敬祭醮精嚴善於宏衍宗風者哉諸君作詩稱美不亦宜乎其年秋七月廿三日秋澗翁漫書

窮閻飄泛逝川東千里嘉禾一雨空復翎云影外林林萬木水光中慘舒何待鞭奇石禱吁端能格上穹千古盟威神力在崇眞壇下振髙風

紫山胡公哀挽詩卷小序

挽章者哀傾逝而寓夫所感之辭也予於紫山旣哀之而復有以惜焉紫山起諸生進擢館閣掦歷省臺官至三品壽幾七秩順受委正略無慊愧於何嗟惜所惜者材超卓而不凡气正大而不替可以挺公論而勵衰俗激淸風而作士气邇日天柱峯摧少防彩晦士林憔悴失所景仰不知乾坤純粹之精山川英秀之蘊幾世幾年氤氳感防復生斯人此黃鳥之詩薤露之歌有不容己者忝與紫山三世交遊气合情欵故其子典簿特屢徴鄙作旣序夫易解復記其祠堂今夕以斯文爲念孝心追逺誠宜嘉尙顧筆力衰薾奚能發潛徳之幽光倡作者之端緒然眷懷疇昔重以陳太常北山之請敢攄平生所得於公而可深惜者冠之篇首云大徳辛丑歲秋仲哉生明秋澗書

朝儀備錄敍

至元辛未歲大內肇建始議講行朝會禮儀蓋所以尊嚴宸極辧上下而示等威也然事出艸創不過防集故老參考典故審其可行者而用之其後遇有大典禮準例爲式祗取嚴辦一時執事首各司品節其禮之全體亦不能究其詳而通貫焉逮侍儀舍人周之翰供職乃纂述物色儀制之品班次度數之則曰朝賀曰防立曰開讀皆其己行而可驗復圖注以致其詳皇儀縟典粲然明白目之曰朝儀備錄攜於秋澗翁求考辧焉乃告之曰汝外祖文康公羽儀先朝粉飾皇猷號禮文稱首汝父松壑侍儀初事綿蕝獲預選習今汝從事於玆又復有年其見聞之久講習之熟可謂專門學矣況禮之大綱本乎天理之自然節文儀則由人情而折不容彊知妄擬措私意於其間𨿽聖人不過祖述旣往隨時去取故孔子曰周因於殷禮所損益可知也其所以行之者極乎敬愼而已故曰其在宗廟朝廷便便言惟謹爾則是書纂述非惟備豫考按卽事可行若有集國禮而編防要者亦將有所取焉大徳辛丑歲立春前五日秋澗退叟題

恕齋詩卷序

郎中李侯正卿其先世佐金祖開國子孫衍慶傳嗣侯爵易代後軒裳蟬聯猶爲燕云鉅族正卿資明豪疏財樂善有子二人俱教之讀書勉勵資借之者惟恐不及與古人愛其子教以義方之說吻合衣冠修整僕馬鮮明喜交遊遇事慷慨與物無凝滯蓋有志於冨貴利逹者也人爽約以負之量廓然而能容或非禮以相干但理遣而不校尙恐其守之不堅行之不力乃榜其宴息之所曰恕齋又爲未盡也質之於秋澗翁將求諸名勝題詠庸勉其不逮乃告之曰夫人之生稟精五行有情有性仁義禮智生之於中所謂性也喜怒哀樂愛惡欲感之於外所謂情也聖賢存養樽節求合乎中而已其恕云者旣盡夫存養之功復推而爲應物接人之道故曰推己以及物己所不欲勿施於人蓋由內以逹乎外自漢以來不能體認聖賢求諸己意思遂以恕爲寛容之稱𨿽範忠宣之賢亦有恕己恕人之說是狥外以遺內也何不揣其本而齊其末哉今夫己之善推以及人其不善弗加諸彼則物之應於我者皆善自無出悖來違之戾尙何寛貸容恕之有今正卿旣識其用復能明其體由末以逹其本日就月將緝熈光明則違道不逺矣𨿽然比之貪冒無厭黷於貨財較班資之崇卑計利害之得失不至傾陷攘奪而不止者爲之猶賢乎已某年月日秋澗翁敍

秋澗集卷四十三

欽定四庫全書

秋澗集卷四十四

元王惲撰

辧說

日用

講究義理其用有三體認明白臨事能施爲出一也道義傳受必托於言辭筆頭發明出來二也其或諸生請益發藥啟廸化若時雨三也至若都曽經歷只爲目前不曽專心理防又不能記誦乍了若無使此心茫然如道傍空捨諸物得去來住持不敢認爲已有又學旣不固及人說著方才省記終了自無所得前賢力學須先除去此病攻苦食淡不爲一毫外物移動屏墮气収放心一主於敬不雜觀不過分此或未畢輒復他務才作復輟今日已過而有明日管得無時定志帥气如下硬寨確乎有不可防之勢一物一事不輕放過窮理盡性至於命而後己【性與命只是一个理而已】若有所得卽極力存養晝見之於行事夜驗之於夢寐使眞積之功日新一日不使頃刻間斷不卹乎時之利不利不問乎人之知不知將所樂自喜專以推崇天爵爲至古之學者無不盡其極者恐不外是不然困而不學生而爲斯民之下不知所以學老而爲幹沒之人良可哀也此皆予之錮疾遂書以自訂非敢示之他人

書太極圖後

嘗觀宋一代道統傳授獨推濓溪元公爲首及究其功用有渙然冰釋者蓋先生始明太極陰陽五行性命之說以開萬世沈迷之惑明一出於中天故也夫太極者何曰有物混成先天地生以一而含三者也老氏所謂一生二二生三三生萬物者是已爲太極判而有天地乾坤旣位然後萬物育焉故理可見而道由是而生道者循其理之路也其性之與命尢坦然明白性者理之所從出理也者只是純一四端而已固無有不善命者气之所從來气也者變化錯糅有淸濁厚薄參差不齊之間曰賢愚曰壽夭曰貴賤曰冨貴一隨所遇而稟之者更無旁入曲生之理濓溪先生以前只爲先儒不曽尋出气質性來𨿽有混然上中下三品之說終是不可窒礙學者又不致思或求而不可得者往往溺於邪說未免隨人作記以至迷惑空而不返可哀也哉若先生之圖之說其有功於聖門惠夫後之學者可謂大且深矣其使輪廻宿習荒誕不可致詰之說一掃而無餘此所以尊居圖首爲道統之宗也若以作一个分陰分陽之圖說了是齊其末而不揣其本也

體認

自古至今止是這些人情止是這些事理聖人裁量備盡六經罔有不具後之學者學此也旣能通曉窮理正心行已臨事之際觸類相應以較其己之相合與否若事務之來旣不體認前言往行以酬酢而應變此與不曽學者何異是最吾儕大病旣不能踐迹將何以造其室乎亟當思體認之方從何而入可也戊子夏四月十一日晨起偶書小子其志之

气志

人志不定只是气爲之亂气旣亂卻爲動靜無常於中互相奪爾若安命順處不以我之所當得而易其彼之所不當有者人無日而不自得也如是則何患志之不安理之不明气之不充者哉或曰所當得者何卽天之所命於我者是也不當得者卽天之未嘗付與我者此君子之所以亟當知也或曰知命不然則謂之不受命不受命是謂之逆天故孔子責子貢而貨殖焉者是也

天人爵

天爵志淸明而壽人爵气濁亂而夭或天或人能壽而不亂者惟有素所養者能之曰養者何至公無私而己

孤立

人生天地間立甚孤特賴有四端在我然後廼有所倚如伊尹之恬於放甲西伯之安於羑里周公之坦於東徵孔子之泰於厄陳武侯之必於復漢蓋倚是理爲用而後大有所立者焉故傳曰君子獨立而不懼其是之謂乎不然一身心之防其何以禦不測無窮之變乎戊子夏五月甲午積雨開霽晨起書於露堂西序

孟荘不相及

予嘗疑孟與荘皆同時間人終無一言一事相及者恐是防荘閉戶著書罕與世接迨身後其書方出適讀陳氏輯語【陳名應童字景云三山人】大意略同說當時無人宗他只是於無處自說然亦止是楊朱之學但楊氏說得大了故孟子極力排之戊子重九前一日書

自得

志者發其心於內故納諸壙中以告化者碑者表其徳於外故植之神道以鑑來者又曰志者記其心之迹也碑者揭其事之著也

朋友

朋友列於五典其所以爲重者志同而義在也故粲然有文以相接驩然有恩以相愛不然其與走者類聚而同遊飛者羣分而共集蓋幾希矣詩人以伐木廢特表夫友道之缺深有防哉

五常

五常之道仁爲體而四者爲用義與智陽中而含陰禮與信卽陰之一定者也曰陽中而陰蓋運動離合有吉有凶者焉故也

陰陽之道

易曰一陰一陽之謂道九峯曰陰陽以气言道者陰陽之理予曰理者气之所以明所以幽所以生所以殺所以舒所以慘所以爲君子所以爲小人世之所以治世之所以亂戊子冬十一月十八日戍鼓作燈下偶書

讀孟子或問

四書或問獨鄒書多設疑詰難何也孟軻氏終是去聖人一問辧論之際其言英气發露不無激切輕重之異故文公於此頗詳講明折要使不詭於理先後一揆而後己何則溫公大賢也猶有疑孟等篇況觧之云乎此晦翁惓惓於是亦臨川翼之之意也入伏后三日課讀此書偶問偶書晚學小子題

恩多怨深

此余平日事也或者曰君上命人生物者土也物旣長不得不克制其土自然理也此陰陽家論似亦有理然不若以人事評之謂如我以禮待人人不見答未免有所不平不平之彼則乃有怒意我當夷其不平以恕心待之寧人負我

雜記

聖人之道如長江大河人人得以飲之然飲之者有多有寡爲江河者不能使之一一均同其量任其自然而已不然恐造物者亦太勞矣余謂師授學者以道亦當如是旣以自警且示韓陳二生八月二日偶書

分絕

伊川先生云嘗思天下君臣父子兄弟夫婦有多少不盡分處況今所親戚故舊昆弟朋友夫四者天理當然之分廢將無遺可哀也哉祗是計較於我善惡有無相益爲事與之離合耳靜言思之物則旣蔽近於飛走人旣與非類相雜處幾何不傷於夷也可不愼言謹行凡事防檢以先周身之防而存逺大之謀哉至元戊子歲臘日書

無音

萬物受气於天音者情之所由發也以政有得失而音有乖和𨿽極亂極困未有情不宣而音不作者如幽厲之世正音遏宻變則不能無也至於當有絕無豈困而不暇作伏而不敢出其或善不足以法惡不足以戒亦若天變之無所見乎三者必有一居於此矣於是感而書之

得失

人之得失一系乎命之通塞若旣得則不當過恩於其所舉揣其已才如何耳失則又不當致怨於其所沮亦當量己命之如何耳若恩有歸是人憐其不才而私之也怨是沮是我妄爲言而不安其命分也何益哉己丑歲夏六月客退偶書以自儆

黃鳥三良說

觀坡和同三良詩反覆詠味似責三良之不當死也當時從死穆公者百七十七人蓋康公從先君亂命廹而納之也三良之不死得乎若專責康公可也分謗三良豈忠恕之道哉只以坡之議論英偉辭气縱橫讀之者愛無如此故不覺白璧之有防瑕也若晦翁之詩說可謂盡之矣

文辭先後

文之作其來不一有意先而就辭者有辭先而就意者意先而就辭者易辭先而就意者難意先辭後辭順而理足辭先意後語離而理乖此必然理也學者最當知之

讀淮南子

淮南鴻寶書出大山等徒所述在藝文言掇百家之緒餘耳特變其文而爲小大異同之論然自得者鮮矣讀之者不無所益至於陰陽造化之機治道興衰之理正有吾六經與信史具在又親以其身爲不善者𨿽著書立言君子有所不道予所以讀之者取其事有可訓及漢文近古三代之气有凝而未散者至元丙戌歲十月二十三日題

雜著

鸜鵒食蝗

秋七月螟生牧野南無幾有鸜鵒自西北逾山來方六七里間林木皆滿遂下啄螟食且盡乃作陣飛去予考漢五行志貪人屍祿猶螟害谷故感而生蝗夫鸜鵒北方之鳥也其嘴距有搏啄之利又數多如是意在位者不肖將有因貪抵法而敗者不然何食之旣邪紀之驗他日之異時至元五年歲戊辰也

魚嘆

至元九年春三月餘自燕南還前次淇右逆旅主人條桑徹土束槁作炬詢其故曰此取魚之具也旣而主人置條圜淺水中外以石擁之夜向寂風息波平炬火起岸側羣鯈趨明爭集其中回旋然復千周百匝眎其條爲罟之大綱一不敢出越而遊去主人俯掇如拾地芥焉王子喟然數曰班生有言山林之士往而不能返朝廷之士入而不能出士乎士乎冒昩行險趨利而不知止者曽何異於斯乎是歲重九前三日寓平陽牙城官舍之待旦軒坐聽秋霖耿不能寐追思所見作魚嘆云

非分說

甚矣非分之不可求猶鴆毒之不可懷也鴆毒之殺人世知避忌非分之存心其禍有不可測者有人於此小智有材行險僥幸以濟其欲一旦濡首染指攫取公餗是知厥指之可染不知首領之亦可保也奇貨之可居不知其禍之不可脫也旣而以敗聞抑桞子云立身一敗萬事瓦裂者其是之謂乎夫鳥俯而啄仰而四顧猶懼夫物之爲己害也可以人而不如鳥乎今日方食聞府吏籍其家案上一杯藜藿重以五鼎七牢矣至元戊辰夏五月重五前三日遺安堂書

鏡箴

王子醉墮馬傷額旣愈日引鏡自照色黶如凝鬰者旬餘因愀然曰昔樂正子春下堂足傷追悔不逾閾者累月蓋聖人以毀傷髮膚爲深戒必全而歸之爲至孝矧陷身不義一敗瓦裂之酷哉是以墨子悲其絲染馬遷痛其刑余桞州悼其進也惟其居易俟命不行險母苟得從容中道乃爲合理吾知免夫至於遊居食寢則體安而气平不然事變之來少有磋跌又何翅髮膚之毀傷物議之輕重者耶嗚呼小子孺其戒之愼之於是乎書時至元辛未冬十一月十有三日也

簪導玉飾辧

統軍府從事李良貴上計來燕過予出示華玉一方長寸許廣如之狀類方勝然其文章昭回刻臥蠶中間髣髴粟粒隠起上作蟠螭闖首左顧前足去左其下穴方孔甚邃玉色皦潤殆凝脂然予曰晉魏以下無有也李曰然此陽夏壙中物也余時方讀禮書而此物適防因考其制蓋大冠橫笄之首飾也【古者笄長尺二寸諸侯以玉大夫士用象】其爲神明之器斷無疑矣何以知其然禮云瓦不成沬木不成斵有鐘磬而無簨簴其曰明器神明之也故開其足之左嗚呼魏晉去秦漢未逺玆物也視之猶可彷像一時禮文之盛古人嘆三代吾不得而見之得見漢魏斯可矣蓋文獻之傳尙足徴於當時者耳於是乎書

興平閤本說

古今名臣畫像皆曰興平閤本興平京兆縣名而曰閤本予初不觧其防近防陵吉仲和過予覩壁間李衛公東坡等像此正興平縣學所臨者嘗聞諸進士武公張徽君美云金大定間某人自祕書郎出宰玆邑悉取平日竊模祕府眞像而圖形焉故有閤本之目云

崇徳堂記

余貎不揚冩之者未得盡肖建賈君一貎而見者皆以爲余且曰仲器爲人不止技稱其於奉親事嫂以孝友聞鄕閭殊侃侃也旣而求名其堂且敍其世家賈系出防陵今汾東有塜巋然曰賈相者乃逺祖也從傍居民同族氏者尙百餘家有圭田三百畆耕獲者主其年之守祀終而始焉奉爲故事甚恪考夫傳記蓋賈豫州逵之壠耳豫州在魏晉以鉅儒名卿顯宜其世祀至乎今而弗絕也今觀仲器气質溫粹孝友純至似非丹靑馳譽者豈豫州之澤淵流而未央耶故以崇徳榜之且用篤其所已至勉其所未盡者焉至元丙子淸明前三日題

讀唐徐有功事迹

周革唐命艷後煽處任威刑而絕異議遂起麗景等制獄縱周來之徒誣搆陷置膏流節觧之禍莫有捄之大者以翦夷宗子希防下者以告宻上變徼功鬼撲滿朝中外股栗時有功以司理之防秉公恕之心扞折凶鋒守死不撓至辧明寃抑竟賴全宥者甚眾嗚呼仁哉公固知上含容孤直庸示公道然人恣肆裂之際天理有不可冺滅者彼中橋突犯淸蹕釋之辯漢文於愼罰之初威衛悞斫陵栢仁傑諍髙宗於受諫之日以勢以時司刑爲尢難及拜西臺至頓顙流涕有鹿挺懸庖之請何感動自悼若此豈體存正大明哲保身之方非權無以濟之耶

紀異

至元十三年夏六月王按察立夫同在汴梁試院中告予曰前年冬十月益都路總管子也孫防以髀瘡卒於官初臥病逾浹旬遽召左右具議仗及鷹犬橐鞬者列堂下徐曰吾今日晌午逝矣家人問何往曰將赴逹官某人府言畢據銀椅而終逹官者故監眞定路郡沃魯外五赤也蓋公自防時薦擢於朝以致顯逹皆公力云俄有樂安孫吏來云日晡時三十里外遇公騶馳甚盛從者呼某至馬前諭之曰汝歸當告吾家若車徒西還凢過水當以金錢投之初不知公捐館矣翌日又有自濟南來者亦見公獵道左而面如平生然明年丁丑夏四月與公之子某防燕以向所聞審之不少異因念余向在省署識公於稠人中軀幹魁偉望之一雄傑也立夫云公爲人忠謹誠慤歷事三朝多爲上所倚注世爲燕之香河人壽五十有幾又聞吏部尙書太原髙公亦臨終區處後事神志灑灑不少亂問騎從具堦下否曰具如期而逝嘗聞聰明正直者生有所自來歿有所自去如傳說上爲列星韓柱國死爲閻羅信有據而然也因並筆以紀其異

讀魏相傳

周書有云論道經邦燮理陰陽道者何以正心誠意爲體仁義禮樂乃其具耳以此出治陰陽自和萬物咸得其理捨是非復有調元之術也今觀相之燮理至區區建議舉四人各主一時使衣服禮物朝祭百事一切法而行之時至明言所職庻政玉燭之祥何不思之甚也嗚呼西漢去三代殊近相於中興爲有聲其經綸器業惜乎不出乎正心誠意之大學而牽於五音附防之小數豈見道未明機務權衡之心有所偏溺哉

禦書銀盒事

客有云道陵朝二近侍以功名利逹由天命人事因私相論詰甲曰天乙曰人上聞之取銀盒中批曰可去者某宮遂授乙者使赴尙書省旣出衂血大作不克往適與甲會以君命不可緩卽就付焉其人拜官而去由是而觀𨿽云君相造命不知造物使之然耳近一名士甚爲聖上所重當軸者力薦以爲同列將謂旦夕輔政及上聞喜其奏而除之旣而病卒因記客談並書其事

紀肉芝等事

天興初荊王府第中庭產肉芝一株髙可五寸許色紅鮮可愛旣而枝葉流津濡地視之皆成血臭不可聞鏟去復出者再遇夜房榻間有物作聲伏其中燭之羣狐滿牀遂捕失所在未幾曺王訛可出質王妃蕭氏向余談其事妃尙書貢之孫今爲黃冠師居衛

先友牛講議國瑞

牛天祥字國瑞澤州陵川人通天文武經占筮風角等書正大間嘗爲恆山公府議事官兵後居衛東白臯渡旣而著軍前中書省詳議辛亥秋八月應東諸侯聘客死聊城壽五十有七汲縣郭村東鄕淸水

鎭州風俗

鎭人以七月六日爲七夕節蓋其避王鎔【闕】

百餘歳俗以爲常何恩徳感人心也如是【闕】

據五州當時四鄰交爭並起惟鎭之人士【闕】

帶遊嬉燕樂安王氏之無事彼懷思不忘愈【闕】

者豈非是歟則知文忠公筆削眞實錄矣至【闕】己卯【闕】月六日按部次新市縣五夜燈下書

僮諭【官眞定時五月夏至日作】

秋澗翁自防讀書疎於生事處則知渉古今考治道以自驗平時所得於日用間庻伸防志故從壯歲忝沾恩例舉家仰食廩祿未省饑凍切身者二十有餘年矣𨿽然才閒卽無以資生顧貧乃士之常不敢略有他務以覬苟得非惟不爲亦且恥出諸口汝等轉借翁庇各蓄妻抱子日嬉溫飽奔走承侍外心則無所苦也汝翁且自己邜秋移官燕南忽復四防以禮將去乃有維揚之命夤緣投獻遂致扯止重敍一官良爲匪易其幸與否汝等朝夕所親覩也及南還滹上復需後命今又數月矣適饑旱相仍食艱口眾事勢牽率有進退維谷者況汝翁行年五十有七自惟疎拙與時齟齬加之筋力衰耗百念灰冷靜退之心日往來於其懷嘗謂秩天秩也不肖者無久當之理祿天祿也衰老者無恆竊之方躬田力穡本吾家素業稅駕壠畆固分所冝然行止有命又非吾之所敢必也此淵明所以有心形相役口腹交病之嘆盻盻一稔斂裳宵逝切嘗慨有感焉今日炊釡晨冷庖人告乏計口而食月得粟五釡可足時斗直鏹餘二千是旬月所縻須六萬三千錢耳其賔客之奉慶弔之禮鹽醢葷茹薪爨芻秣僦捨之費不在焉諺所謂百指無糲飱食倒黃流灘諒非虛語噫官時來則爲筆耕之潤又非所恆幾何不相胥而困也今日夏至聞東郊獲麥天倉廓開捃拾遺秉不爲無益汝等其往哉母忽且令汝知田功之艱一餔之不輕獲也暮歸得新麥斗餘僮奴輩旣飯放啜頓失菜色爲一快也又念位𨿽下近伐冰之家尙爾窘廹在閭閻細民不合釡而坐餒者幾希矣因援翰作僮諭防有餘思不足爲暴殄之戒且廣訓儉之遺意云

魃妖

今行陽穀道中農人有以魃言者余告之曰周宣王詩云旱魃爲虐是魃非今見從古有之此蓋旱魃之气感人變所娠而成耳神異經云魃生南方肉體長二三尺目在頂上走行如風見之處赤地千里執而投之混中卽死旱气乃消又云魃字從鬼鬼魅之物所生非惟南方也且古者娠婦不使食邪味聽淫聲覩惡色恐逐所感而化余故曰變所娠而成妖耳

哀辭後

衛自壬子歳迄今邑中子弟不三十而夭者凡八人【闕】季武王範【闕】

輩皆雋秀有望翩翩而佳者也

吁百蛇墮地一或能龍旣玉汝之輒復奪之不知造物者果何意也余故以咄咄怪事爲言然以理揆之𨿽一家之凶變亦斯人有自致者嘗記一士人問於先君子曰粵惟金初己來衛之文秀者極罕間有之多秀而不實先君曰衛地濵河沙薄豈其气疎弱故也若使水環州南或城居水西气或可盛時不肖尙穉聞之不存諸心又弗請問其所以故雅意所在毎念之而不能明了以今觀之其言固爲有徴何則如東平汶出府南阿邑濟經縣東且以東阿較之在金一代內進士而位卿相者幾二千人鄆則不須論也然魯無君子斯焉取使衛師有經儒人問學而知義則薄者可厚愚者可明夭者可壽也此𨿽以人事意度若有以補於世教聞之者庻不惑於邪妄之說云至元戊子秋八月八日書

盧氏墳石泣

大都玉馬坊耿氏石獅猛水出如霧予時爲禦史目覩其事山陽長流村盧氏墳石表水出如泣者連日耿盧二人皆出防賤而遽當臺鉉此驟得不祥之極也蓋善惡以類應故陰沴將至兆見於石如此等因曰此石泣也二人尋皆被誅然泣者非憫之也悲乎不知其量也吁

龍墮農民王家

至元二十年癸未夏六月中大雨河西鄕農家王氏甫夕黑霧四塞中庭戶問寒凜不可勝視之有蒼龍蜿蜒在气中起而復墮者再時王氏女已笄下堂趨室驚而絕於地救乃蘇問所見亦同歘霆震霧散失所在明日視其地鱗鬛印泥尙宛然也王氏世居水上其下潭渦殊深黒可畏

雜著

太宗英文皇帝天容晬表一類釋迦眞像仁厚有餘言辭極寡服禦儉素不尙華飾委任大臣略無疑貳性頗樂飲及禦下聽政不易常度當時政歸臺閣朝野歡娯前後十年號稱廓廓無事臣向過平陰縣聞校尉陳某所談如此陳早年蓋先朝控鶴近侍者云前宋時有日者肆相國寺東一日而識四相謂韓魏公範文正公王沂公張齊賢也自後術不一售竟窮悴而死近年畫師覃人孫某奉詔追冩太祖聖武皇帝與睿宗景防皇帝禦容及奉進上顧其惟肖至泣下沾襟宣賜甚渥孫歸及家而歿二人術𨿽不同其於發藏泄祕則一也傳曰人之患莫大知人之機況神明不測者乎戊子秋日疾後書

鶻嘆

昔有漁於河濵者見二鶻搏一禽於沙渚間禽逸而鶻不起良久漁者往視鶻已死矣彼念之曰鶻之鷙急性也一舉而坐空拳遂憤而斃有志士之烈焉夫士懷才負气求用於世倘時不我合人不我知則納履而去之豈若小人之求之也不以無恥爲恥專以患失爲事千思百訃阿合取容𨿽僇辱在前而不顧期於必得老死而後己豈不貽伊鷙之忸哉余聞其說甚有合於吾平日之所行者遂著之篇以見防意云戊子歲重九後一日書【此系石盞正之說】

齒射

寶寶瞿姓內鄕農家子也史侯都督江漢時散卒也爲人疊齒多力挽弓幾六鈞發無不中少嘗射凖並貫於木寶登而取之木折與墮碎其臂骨治無法肘已下斷去自是馳獵以齒控弦括羽左手托月滿逐獸皆應聲而斃史侯異之上逹後授校秩振古以能射名家者多未聞以齒而決者然付之翼者卽兩其足與之角者必去其齒蓋懼其全而過爲物害也又唐李客師善射好獵每出烏鵲逐之翔噪時人呼爲烏賊亦惡其物之多取也今瞿一手尙爾斷其右殆爲天所劓乎弟忱說如此故書

畫虎

先君嘗告某曰王氏在前金時家魚行裏曽祖府君气方嚴於土障畫一虎甚獰意者取陳力就列故也後八十餘年當至元己丑偶於樹塞復圖此獸追念前言有常警懼者書云徳明惟明徳威惟畏今𨿽頓還舊觀其以惟畏惟明萬不一逮爾又諺曰生子如狼猶恐如尫曽祖之意豈復在此耶小子其志之

紀夢

二十四年八月己丑夜夢予逺行過一城市當莊嶽間一達官觧鞍作歇過馬呼予回視之蓋參政飛卿也寒暄外髙曰別𨿽久食頃不忘也予曰彼此彼此握手間予乃曰聞吾友參政以來多有施爲髙曰傳者妄矣參政者參知雜劇見做不行何施爲之有予答曰渠於此見打野呼兒胡爲做不行也遂寤聞夜漏逾四鼓矣古人云至友神交於沖漠間殆謂是歟次日聞吾友南來論其气類亦同與夢應也因書此以贈吾三人者相防及此當捧腹大爲一盧胡也

紀夢

二十五年春二月十七日夜夢朝上於端門內彤臺上聖上椅坐東北惲於臺西南角俯伏上問條支國事惲對以其國甚逺出犀牛革爲甲甚良號曰黃犀甲上喜甚因寤明日檢通典六條支國去陽關二萬二千一百里在防嶺之西城居山上周四十餘里下臨西海水環其南後漢和帝時乃通地暑濕冝稻產五穀果菜出幫牛孔雀大卵如甕有桃防獅子犀牛桃防一名符防似鹿長毛一角或爲天鹿獅子似大虫正黃有【音髯】耏【音端】尾端者毛大如斗爾雅狻猊是也

紀夢

至元戊子八月十三日夜送眞定姬仲實上路就枕熟睡夢在一雪後亭榭尙書夢符宣慰信云甫禦史王子淵三人來訪坐間話及向在東平時遊燕等事夢符衣一素練衫當膺畫名士像自遺山已下數人予卽題詩機上云不惜千金買東絹丹靑難冩是精神因大噱曰此衫甚佳但到處是負長一軸諸公行神也遂蹴踏砌雪而覺乃自占其夢復作一聨云恐是隆江方大用故將賢彥貯胸中

詩夢

十一月七日與兒子輩袚除回就枕熟睡近四鼓夢與姜君文卿會歷下亭酒半酣姜歌鷓鴣曲壽予聲甚懽亮已而以遺山新舊樂府爲問余曰舊作極佳晚年覺詞逸意宕似返傷正气姜以爲然予因賦詩以贈旣覺頗記其一二因作成之其詩曰畫防淸香敞燕居分明夢裏到庭除恩醴故里懸車後錦爛秋鷹斂翮初細棹觥船浮酒海暫停銀管合累珠賞音千古遺山曲堅意髙歌要壽予旣而復夢至一大城府遇老人邀予入王氏邸肆其主卽曰汝非王秋澗耶予曰然因口占二句云此生難道無餘幸海上人爭識姓名仍詢曰此何處曰玆贑州也地在洞庭湖南七百餘里予曰東坡八詠何在曰石刻去此又三百里外其老人又推予賤庚曰誰謂中州無人乎未及問其行藏而寤時二十五年戊子歲也

十一月十二日夜夢

四鼓時夢入一重修大佛閣有鉅蛇長約三丈自閣壁西北而下僧徒以杖擊之不中內一僧揮鍤中斷爲三段予稍前視之其蛇首似獸有雙角若羚羊者膏血淋漓赫赫然尙能舉動次夜復夢人以羽矢一大房若今之鞬者掛於中門

紀夢中題人手卷

娶爲無後有子而嗣有餘老爲致養子孝而養不嗣其嗜欲或有所未免而年已及夫耄而於三者吾子將何擇焉擲筆而覺遂臥笑曰夫子自道也於是起而書以爲儆至元二十六年歳在己丑春二月二十一日辛未夜也予時年六十三明日防亡友中丞王君於正尙裏

夢解

予平日夢頗異自今年夏多夢疾厄凶防或纒綿墟墓問及故交久歿者與之晏遊談笑如西溪贊拜殿授王中丞需騎而作且知其彼死時又不省在寤寐中爾覺意甚惡之因自解曰此無他乃一身陰陽消長之漸也醫家有云男子四十陰气自半沈行成八八之數乎𨿽然气有盛衰人不能皆然若有餘尢當惜養不致耗竭可也陽爲舒爲暢陰爲慘爲淒慘多而舒少故神才交而魄爲之勝矣調此二者柰何有絕嗜欲少思慮檢行已安素分息形神而植定力旦則以此理坐進夕則以夢相驗一或自差立爲除治其病庻少瘳矣昔夫子向衰稱不復見周公於夢只是老克自持不願乎其外之意也若不量力不安分凢百營爲返勝於昔將見有不任我勞從中躍出辭而去之者矣可不畏愼也哉故曰知之者彊不知者老其是之謂乎作夢解

紀風異

余年十七八往蘇門讀書至古城東十里外有旋風自西南截泉水北來望之圜圓約六七里大其髙入大聲勢如甲馬迅馳黒風蓬勃吹防艸樹飛捲半空餘走不及避乃瞑目倚棠樹悚立須臾覺寒凜气繳束而過別無他故今日偶讀筆談見元丰間武城縣旋風殺傷人甚眾因念余防多災厄追想往事有可怖者故書以爲來者之警壬辰秋申月七日記

防記

古之人以送終爲大事故卽是而察禮者重之也孔氏將燕人來觀滕文居廬弔者大悅今觀雷白二家祔甚有關於風化而出於常人之表者一則衰絰累然多從古制二則寢苫枕塊卒哭後日飯蔬食三則不狥俗而用三家四則穿治壙石制爲壁藏土周於棺略不施甓五則直壙下窆同穴異棺乃北其首六則墓記從實略無虛飾至於容色之戚躃踴之數又見夫固所自盡之道以致防者皆嘆息有得而去因念唐爲衣冠盛代之祭不用冥錢惟顏魯公張司業家又伊川先生居洛下治防不用浮圖法𨿽風動一時止一二家化之予行年五十有九宦遊四方其慶弔固云不少然由徳風而偃者所見亦姚許與是二家而已嗚呼甚哉禮之難復俗之不易化也如是述防記以寓予感雷則祔其母夫人侯氏白則其父頥樂先生云

紀夢

至元十七年春某官眞定夢先祖惇武府君親告某曰今濟源縣宋宰相陳堯叟碑文內王其姓者卽王氏逺祖也汝其識之廿年正月在燕與懷州劉節使相會問及陳相石刻云濟源見有陳堯叟讀書堂故碑但不知有無王姓者筆之以誌異日求訪

紀夢

至元十九年八月二日夜於醉後夢行通衢見大井中一異狀人跨靑色鉅蛇躍出地長約丈餘身廣濶與尾等修鱗濯濯可數若將前迎而復去余俯視井中水波皆成五彩丹色殊煥爛也由中至井漘與所經遺水濡濕尙淋漓余逐蛇前行相去數步外因取碎甓擲之者再旣而余入一圑焦避之蛇復來集其首己化爲馬又有數異馬飛舞環余而立初甚惕然至此無復怖矣尋登一紫閤少頃從閤之西道木陛下降乃寤

月異

庚辰歲十一月十一日長至日日出三丈許月現東北丑位間去日約百餘丈其上數丈陰魄圑略無虧欠至寅方移時乃滅因念月與象經緯空際太陽旣出自掩而不見今太陰於陽生之朝晝見與日並光又未嘗月出東北方者吁亦異哉

劍戒哀梁子也

梁奉議仲嘗與予聨事於憲司者凢四年十九年冬同在京師乃告予曰僕有一劍頗古而犀利自落吾手毎臨靜夜屢聆悲鳴比復作聲錚然也且聞百錬之精或嘗試人者則鳴世傳以爲劍戒予疑焉自此金孽也非戒也旣而梁以事南還陳畱到家四日而卒吁亦異哉因念張華授幹將而告凶鄭逵得吼劍而怪至夫金鏞木鐸中隠大聲若無因而自鳴則爲不祥之金梁以劍異告予至其死時僅四十九日得不爲劍之孽乎梁諱秉常熟人性機警持事瑣急寡譲得年五十有三金尙書梁肅裔孫見所藏世譜云至元廿年歲在癸未端月十有一日王惲書

鹿庵先生卒日

至元三十年癸巳冬十二月廿三日鹿庵先生壽九十二歲無病而終先是公靜坐間忽張目仰視屋廬曰我以此居得个月旬日爾間及薨適滿其數气比絕呼家人令具鞍馬曰可與兄去矣隨有大星隕於寢室東山其光芒炬然曰兄者蓋同母兄文勉先生也愛民榜進士第嘗爲某縣令終恆山幕官明年二月其壻李惟賔東平府須城縣三十一年四月五日山齋說如此

家府遺事

先君思淵子通天文又善風角辛亥夏六月憲宗卽位明年壬子秋先子以事至相下九月初客鶴壁友人趙監摧家一日夙興見東北方有紫气極光大衝貫上下如千石之囷時磁人杜伯鎭侍側指示之杜曰此何祥也曰天子气也杜曰今新君禦世其應無疑曰非也十年後當別有大聖人起非復今日也渠切記無忘第老夫不得見耳至元十三年予過滏陽與杜相防話間偶出元書片紙相付且嘆其先輩學術之精有如是也

國朝奉使

大元太宗朝奉使宣撫王公諱楫字【闕】

豳人有文武才略金季舉進士不第以武弁降太祖聖武皇帝卽授宣撫使佩金虎符時年三十至太宗朝丁酉歲假禦史大夫持節使宋議和𨿽往返十年有皇其華風義言言竟從我義不幸使軺北還前次荊南疽發背卒年六十一時癸卯秋也道號紫巖翁有文集並使宋錄藏於家元貞攺號六月十日偶過其家孫元徳因出示公祕閣畫像介冑弓劍姿防爽蓋儒將之偉者元徳風彩甚肖其祖及觀楊紫陽楊西庵呂大鵬張徽商左山祭文畫贊題防等篇又說公比卒前數日夢一靑衣童子傳玉溪東館主人來召旣抵其處宮觀甚麗止公俟門屏間少間出報曰公旬日後當主是館吁亦異哉又觀馬云卿所畫人樣吳妝五星乃奇筆也其金水二女形皆防髮金主殺故杖劍水持筆者或謂水官主錄過木捧蟠桃四臂火上擎飇輪散火下操弧矢當前一大星旁射土則扶虯杖而已

六帖說

白樂天作類書名六帖通典選舉門載唐制曰開元中舉行課試之法帖經者以所習經掩其兩端中間惟開一行裁紙爲帖凢帖三字隨時增損可否不一或得四得五得六者爲通此六帖之名所從起也六帖云者取中帖之數以書其書期於必在中選也

金制

金人立國作制頗詳𨿽服禦飲膳皆有法以維之然化敝則奢麗奢則嬌嬌則弱弱則委薾而不振恐亦取亡國之一端也今日因餟粥糝不可對齒偶思穆若捲如之事爲感而筆之

冠冕始制

或者以金人盤領上服與西域數積尖冒皆出本俗余以爲盤領漢之曲領尖冒古弁之制也今晨讀戴禮冠義得鄭氏冠禮起早晚之說稱周公對成王云古人冒覆而勾領謂三皇時以冒覆頭勾領繞頸皆以羽皮爲之至黃帝則有冕弁又云帝造火食防冕而用布帛代爲羽皮乃知二物皆三皇已來之遺物也又如山東民家至今亦以長幅皂繒防纒首髻西域人用絺綌纒繞其首及食齒人冠絳氊以冒頂髻者其亦本於此歟嗚呼禮失於中而求諸野冨哉言乎

裴中立不引韓愈共事

昔裴晉公授越平淮辟韓愈爲司馬自以度爲已知然終不引愈共天下事至作田橫墓文防露其意時貞元十一載公年始逾壯矣予嘗思而不得其所以今乃悟此何異魏公之抑蘇軾也大抵才盛學博之士加以年少未免有軒昻莫降之志卒之臨大事成大業有不當如是者乃知二公厚而卹之非長而忌之也欲使澄治客气明夫大學之道懿蓄其文徳以就晚成之器耳鳴呼君子愛人以徳復有重於此者乎戊子歲冬十一月朔晨起偶書

賤生於無用說

萬物盈於兩間未有一物而不爲世用者況人乎人之爲物得气之全而靈之最者也苟自棄自暴不爲世之所用非惟返不及物而賤之所由生也彼牛溲馬勃敗鼓之皮物類之極賤者也然一旦與用適冝顧惟毫末可以愈奇疾應時需卽與玉札丹砂赤箭靑芝並芳而並貴貴在同於有用故也彼衣敝縕袍並夫華簪盛服之士貴賤固有間矣其所以秉有靈彜物備於我者則不殊也故爲士者惡可惡其居貧處賤戚戚然世之不我用也要當明徳志學思求其致用之方可也世之所謂學者多矣有有爲之學有無用之學窮經洞理粹我言議俾明夫大學之道者此有用之學也如分章摘句泥逺古而不通今攻治異端昩天理而畔於道若是皆無益之學也士乎士乎於焉而不擇其有用而致力於無用及其志與年邁悲嘆窮廬尢其世之不我用亦己惑矣衍賤生無用說

庭芝評郝奉使文

李庭芝見郝奉使文字謂陳月觀曰陵川固才髙學博但出入韓文未甚熟耳余嘗度之韓文世所重者其要非一今李之於郝所以云云者豈以韓丰而不逾一辭約而不失一字郝之返是者極多不然是擇焉不精明理未至雜以非聖此有故也

崔公厲鬼事迹

故榮祿大夫平章政事禦史中丞領侍儀司崔公道言曰人秉四大假合而爲生踐履五常而爲用有溺於學佛者溺於儒書者各執其一偏所以學者兩不得其全𨿽聖人性命之學備載方防而學者多以尋行數墨爲務及其寓一事決一疑皆不能自省愚於七月上旬腦後病瘡初不以爲意防車駕幸大都跋渉從行瘡益舉發廿三日問醫者麻監丞曰此爲腦疽其源發自五臟急之不可緩之不可當以漸洽之自是日詣麻行館求治後至白海而瘡勢益大形疲力瘁心神不寕以此自思蓋無以知病所由作也然所恨者居無良醫行不能扈從一日近侍官伯勝等以愚病聞奉防畱麻監丞於白海治之拜命日赧汗浹背伏思平昔略無報國殊勲致感今日聖思如此由是覺瘡疾頗回然於夢寐間毎爲厲鬼所慿竊爲生死是苦樂我心旣定何從不可八月二日從其醫鍼者三處覺心舒意暢神志帖然然視天地之气月白風淸霜露溶溶萬物各得其所而吾之淸气其靜者混然同以表裏方就寢而厲鬼又見於夢且曰世間多少難了難行之事相腦百端向之治功皆不復見而疼痛比前尢加夢中恍惚而覺坐而思之非厲也於我所見不定得乘其便耳若吾身獲安卽與天地萬物混融同一和气彼厲鬼安能凂我哉且天下之事不可不辧於早人之生死不可不識於先我旣能悟此白日黒夜自有定數彼厲鬼何豫因記其夢以俟知者詳焉時大徳二年八月五日也

秋澗集卷四十四

欽定四庫全書

秋澗集卷四十五

元王惲撰

說

遷固紀傳不同說

余讀宋儒論項羽紀傳不同說以謂遷之意秦有天下五載而後楚楚五載而後漢方秦已亡漢未立天下莫有攸屬不可一日無君況封建王侯政由羽出舎羽孰主哉作紀所以繋天下五載之權也立之傳班固意不過羽不可以抗漢因斷之曰皆非也正以一史之體不得不然爾在遷不得不紀在固不得不傳設使固取遷而紀是天有二日民有二王也其書將載之漢代之首乎次於髙紀之下乎其爲稱號曰楚史乎曰漢史乎若以封建曰項氏出五年而後漢天下不可無君乃屬之羽曽不察首入函谷者髙祖之義師也授降軹道者秦民之眞主也天命人心之屬漢明已兆於秦十月五星聚東井之時也胡不考虞芮之質厥成西伯受命之基也當陽之不馳去昭烈得統之年也若籍者正炎漢之一驅除耳矧才封已叛旋取復失安得爲一日繼統之主哉若又曰固之意羽不可以抗漢故傳而遷漢太史也獨可紀羽而肩漢乎余故曰子長之所以紀筆削歷代之史也其意蓋以歷年相承不可中闕猶存夫以月擊時之法也孟堅之所以傳先漢一代之史也余故曰二體有不得不然者矣若宋儒之論恐求之太過耳

讀史

余讀畱侯傳云沛公入關見秦宮室之盛帷帳狗馬之富重寶婦女之美欲畱居之樊噲進諌子房固知其不聽此正教之使先耳蓋良以沛公有爲而多欲者也至此天理昧而人欲肆矣非驟能一言回也若已諌不入則莫之繼也故先之以樊卿使抑遏橫流少殺其方張之勢繼以苦口逆耳之言警懼啟沃使黙識其神器所在何眷眷於此耳髙帝能無從乎此乃晉隨防諌靈公三進及霤然後以趙宣子繼之之義也不然噲沛之屠狗者也安知大漢之爲漢張本於此亟當力諌以成髙帝之業哉

對張中丞說

或者以張巡守睢陽之事爲非曰古之人行一不義殺一不辜𨿽得天下不爲況食邑人以爲守乎余以謂不然昔李翰表公握節死事與夫造唐之功嬰城之志亦云詳矣然尙有所未厭者翰特以功利爲言未極夫臣子當然之理行而宜之之義也昔伊川有以武侯所喪多亦以不義不辜爲疑者先生曰若殺不辜以利一已則不可奉天之命討天下之賊殺戮𨿽多理固無害且陳恆弒君孔子請討夫子豈得討恆時保不殺一人耶蓋誅弒逆之賊有不得顧焉者余有曰此中丞之素心也公以一郡守之力橫制百萬日滋之寇公豈不審夫彊弱存亡之勢哉正以與城存亡效死不去當然之理也若無巡則無睢陽無睢陽則無江淮無江淮則唐之爲唐未可知也由是而觀公之心利一已耶爲天下耶夫武侯控全蜀之力燃未灰之燼陳恆以穿窬之盜竊一隅之齊耳彼祿賊者豨突之頃九縣飇馳三精霧塞萬姓以之塗炭大駕爲之蒙塵其棄城圗存望風奔赴者又何啻廿四郡哉俾唐祚中防禍亂接踵卒至於亡安史階之而已是乃周公所必膺武侯不兩立者也論者不處公以大誼祗擿以捄不至而食盡食盡而及人爲非不知李司徒郭中令河朔之舉安陽之役屢戰屢北紛紛借借艸野被血者幾千萬人能必其事事合誼人人得罪於唐室者乎若又曰上以政荒失國乃殘民以復民何罪焉是則李郭亦不義之舉耳傳不云乎臣民之於君猶子弟之於父兄也君父有難臣子奔救余有不暇顧者若大義旣正安得徇夫區區之小節哉不然則石碏不得爲臣之純而王陵乃賊恩之大者也

讀張籍書

予讀籍遺文公書大率稱公材識明睿當任著書之事又曰不以此時著書待五六十後而有所爲或有不可及曷可追乎然公之志豈忘夫著述哉原道不曰斯道也堯舜禹湯傳之文武周公周公傳之孔子孔子傳之孟軻軻之死不得其傳焉荀與揚擇焉而不精語焉而不詳又曰小醇而大疵意二子者𨿽云升堂終未窺其窔奧也豈公之心繼孟而下任夫道統者耶何籍之識必待公屢書而後悟哉而伊川亦云公之見道固因文而發耳嗚呼公五十七而歿若假以數年其見於後世者爲何如哉夫五百歳而後命世者出造物者固云靳矣而奪之遽何邪予不得而知也彼籍之慼慼而恐公不及者竟如所言其有見於公也特以陽一陰二之理而言耳道之難明也如此噫

犬相乳說

轉運楊公家有犬生子而斃求哺無所獲鳴咿咿殊可憐有斃犬之母性甚獰旣老乳久絕走而顧睞徬徨躑躅卽其棲附而乳之旣乳而乳眞有遂盡活所棄子噫犬之畜也非有慈祥不忍之性特感於所畜者如此然老而復乳此亦犬之異者楊公北燕人世爲鉅族盛年以勇毅從事兵間其活人救物釋難解紛功亦多矣𨿽敭歷州郡爲顯宦其友愛之情日篤一日事姊如事親敬兄如敬長以致弟念天顯兄鞠子哀一門之內兄兄弟弟怡然而理順曖然而气和若棣華之相承手足之互爲用耳何其偉哉傳曰國之本在家家之本在身蓋一家之隆替擊一身所行如何爾其善惡感召殆影響之應形聲也昔北平王道行於家有貓相乳之兆董邵南孝且慈有雞哺其犬之祥今楊氏犬感於所畜極不忍棄其後之意者表公樂於爲善之心油然生於其中也其乳絕復生意者見公福祿將老而木艾也已棄之物遂獲生全意者勉公故舊之恩所當獲也世之人以犬之悲嘷爲不祥非犬也殃自人召也是犬也特性於不忍爲姑乳之亦非犬致然也福開有先也夫富貴福祿人之所大欲也故韓子有云得之之難未若持之之難也或得之於功或失之於行或得之於身或失之於子孫今吉祥止於楊氏者如此其厚而有陰所積者必矣宜乎有犬相乳之報云嗚呼楊氏其善持之旣談其事懇予以敍故書

磔犬者說

王子逰於市見羣犬逐一叟號呶而不去詢其故曰屠犬者也於是乎有感夫人之爲不善禍從而禨之亦何以異於是歟且犬之吠逐非有見於物也特爲气所感而已至若雷霆之威人有叛父母防神明者或下擊而斃之豈造物者區區環域中特索夫若人而斃之邪故先儒有言迅霆者天地之怒气無良之人其防戾與天地之气自相感激遂震以死此略無疑者彼犬之見逐𨿽小大不殊理固然也從是而觀人之方寸胡可萌一毫不善之念哉防則至於物怒而見搏大則至於天威下罰故橫浦云一念善則祥風和气在於是一念惡則妖星厲鬼亦在於是可不敬畏之哉是知天气下感於人人气上通於天者夫昭昭矣因筆此有以明夫感應正理不惑於鬼神怪誕之說云

鈍說

夫器之爲制小大輕重適厥用而已然以銛鋭拙鈍用之多寡故有成敗壽夭之異焉趙君仲器博物多藝能喜筮而絕市道觀化而樂誘人古所謂不居朝廷而隱醫卜之中者之流也一日愕然以所感告予曰適過梓人氏顧礱削之器縱橫前陳例乏完好因詰之曰操幾何而致然爾豈材質劣弱鍛礪弗精而然邪匠者曰不然彼斧斤刀鋸之屬銛乎其鋭者也特以朝夕從事乎削斵礱銛或半嵗一易或旬月一易逺者不逾期年比更新而無孑遺矣因指其輳輪之錘曰是置於吾祖用於吾父今傳於予惟其碇然朴鈍用寡而無所損益故能壽於彼而若是其久也僕因曰豈獨物乎人則亦然進鋭者退必速任重者道能逺是輕銳者不若堅鈍之爲愈也夫木訥之仁朴魯之忠外視之若癡絕而緩於事及其臨大節處大政守固宻而罔疏挺健而不奪亦何異乎玆錘之輳圜輪納疊拱刜蟠根櫽錯節支離者周比而無間倔彊者妥帖而端平由是而觀可謂宣力多収功攸厚者哉彼世之人祗知利之爲利曾不悟鈍之爲利廣且博而壽且久矣予聞其說而韙之吾將藏吾器養吾鈍斂吾圭角息吾气機引重致逺俟時而動以利天下可乎趙君曰嘻子其得用而不括出而有後語成器而動者之道也於是乎書至元壬申二月九日題

服色考

陳節齋祐以宣聖像設旣素而繪仍以服色爲言曰冠服之制所從來尙矣然自三代之世變易去取其義有不同者某𨿽不敏試請而詳之夫冕平而旒笄衡而紘上衣而下裳垂紳而履舄繋而帶佩而綬此三代王者不易之制也今宣聖其紘其芾其純其舄皆丹乎質惟服之色尙何也考漢晉誌書天子以袀皂繒爲大祀之袍服於孔子服色非可據而明也謹按大戴禮云有虞氏皇而祭深衣而養老逮乎夏后氏王以水徳色尙黒易而端裳故収而祭燕衣而養老又諸侯以天子燕衣爲視朝之正服有殷氏以金符徳色尙白易而練衣縞裳故冔而祭縞衣而養老及周有天下以爲火王色尙赤宜乎以赤爲養廼白冕而祭衣而養老何居鄭云周則兼二代而用之也若夫四代之禮養國老於膠序蓋天子師而學之也唐孝明皇帝尊師重道爵孔子以王列弟子爲素臣至於冕服之制亞次之秩廟宮之法饗獻之禮講明論定亦云極矣今之制實開元儀也其義正襲鄭氏之說耳故冕服尙用夏禮也朱芾斯皇示周制也錦紳素質兼祖法也彼領袂緣餙又復純赤何也詩素衣朱襮者是也襮爲領諸侯之服也據爾雅黼領爲襮黼繡爲領丹朱則其緣也範蔚宗雲天子祀天地宗廟釋奠先聖皆服袀緣領以絳漢明帝以紗爲中單或者疑此乃中衣表而出之非緣也子以防紅紫爲非後之賢者加諸乎夏后氏云其色赤則示赤心奉神明而已玆槪祭服而言也在吾夫子則不然特又明夫周所尙之之義也蓋孔子帝者之師禮王者之後以天子燕衣爲之禦周大夫士私朝朝端夕深衣孔子以時則周人也以臣則魯司防也以後則商之孫子也其道則堯舜禹湯文武周公其法則禮樂刑政而後王報功報徳有罔極焉者曰公曰侯曰師曰王曰帝可也宜乎用三代服色而兼備於一躬也尢昭昭矣又有曰方而心者當乎膺曲而領者施於朱襮之上何也此蓋漢猶有被之者故朱勃衣方領能矩步乃學者之服也其象則圓上而方下蓋取諸乾坤迨晉隋唐以來天子有事乎郊祀冠通天冠束帛假帶方心曲領猶存乎前代之制耳其十哲服色大同而無有降殺之異下至七十二子佩服皆靑士事父母其純衣以靑體少陽而致敬也其帶則縞有受道之質也夫諸子乃以士從父師而學者也詩不云乎靑靑子衿殆學者之常服云

鸞刀說

余往嵗客汴梁陳君逹犬出示玉刀長一尺許鋒首斜削廣餘五寸玉水蒼色極光潤叩之聲淸越以長其拊容握末有環背通刻柷敔狀端有竅圜徹陳曰亂後入太常官舎得之不審何物於何所用予曰此省牲之鸞刀也其端之圜竅蓋用繋鸞來所施環卽著和耳傳曰鋒有鸞環有和是也禮云割刀之用鸞刀之貴貴其義也端有鈴取其奏刀中節聲和而後斷環有和取其斷非和則劌和非斷則牽天以秋肅物和之以兌聖人以義制物而和之以仁鸞刀以和濟割此其義也詩云執其鸞刀以啟其毛又曰鸞刀以刲何休亦曰鸞刀宗廟割切之刀然孔氏有古刀今刀之異古刀遲緩難用宗廟用古刀者修古故也由是而觀今刀古刀其實皆以金爲之此玉也其何能割切哉豈漢唐而下三代之禮實亡名存者非一刻玉爲刀郊祀之際執以示古儀乎至以去質從華亦猶近代用金玉爲匜爵代越席以臯比也恐未盡惟彥博太伯詳覧

涿州移置攷

至元八年秋九月予以省覲來涿因拜謁孔子淸廟遂讀唐貞元中使持節都督幽州諸軍事彭城劉公建孔廟碑乃知州治本幽州盧龍軍屬邑範陽縣也至代宗大歷初詔始分範陽歸義固安三縣爲涿州治範陽涿州卽涿郡故地爲名按輿地廣記漢初髙祖始立涿郡魏文帝攺範陽郡其地左碣石右督亢南控鄚城百里而遙北連幽薊百里而近唐以來中間控制番戎部落甚眾又河流縈帶前後有林麓陂池之利周廣磅礡鬰爲雄藩及辧讀遼統和廿八年州刺史廣陵髙公移廟碑陰記云舊廟本在南城東北隅是年刺史髙公移置南城東南隅康莊之左因復悟今州城南北若連環然意者置州時展築南城而廣大之今市中隔門本故縣城南門也觀此前後證據甚明無可疑者噫予往來幽涿間蓋十年於玆嘗以隔門之制爲惑詢訪土俗莫詳其故且方物之辧一事弗知君子恥之不圖聞一得二使數年之疑一旦渙然冰釋亦可喜也特表而出之敢貽涿之好事君子以俟更攷云

締觀說

吾鄕黃冠師房公體鴻厖貌古而心通讀儒書喜營治嘗作吳殿於棣華庵故址締構曰予與亡友季武子文往觀且工人數十附立楹顚方納拱駕梁爲事其枘鑿縫縮有略不相認者眾上爭左右睨材分繩墨曰不少繆卽縆驅錘按呼號半空彊以力相下良久終無柰木何一工者舉手招眾曰聼無嘩眾瞪目東北向率弭耳受嗾予二人從所向顧之見一老道士傴僂擁敗絮曝日坐短垣下俛其首捫風略不一仰睞第抗聲騰言以手畫空而已云東西行若干寸南北起若干尺此蹇傲者彼之所枝撐也彼拗捩者此之所走側也上工卽如教歘眾材軋然作聲若相尋而契果安貼停穏不逾若所料予問道士於房曰此始謀畫宮於堵斷手載名其上者也予因有感於中廼知天下之事有大有小人之材有能有不能俾細大不捐區處適當此宰相之職也君人者何憂乎不治苟明大者反知其小任小者反負其大是上下錯謬冠屨倒置欲求功成理定難矣哉持衡者曽梓人體要者之不若也師啞然曰筆之可也於是乎作締觀說

屏雜說

嗚呼雜之爲學其害道也甚矣麯蘗雜醴齊爲弗醇烹飪雜鼎羮爲之變味宮商雜音奏爲之惉滯君子之所不取而不由也況學乎學而雜心則交錯而貳其行言則叢脞而昧於理動則拂亂而失其宜至於文章翰墨一蹂於雜偏駁不振尙何理之能著家之可名乎謂爲道尢判然離而曠且逺矣故傳曰攻乎異端斯害也已然博我以文多學而識之又曰君子恥一事之不知能無雜乎蓋聖賢爲學必務其大者而使小者從焉其所以務之爲者明理致知收放心格庶物而已四者旣生存於中𨿽諸子之說百家之言日至於前猶眾川之流朝宗而東常我之主孰能雄而長之撓而濁之者哉況約之以禮詳之以說爲之澄滓於其後者非一如是則何患乎問之該洽學之愽雜者哉戊子夏六月庚伏有七日發藏曝書得雜文百餘帙睨而視之皆予稚嵗所閱習多曲學小道廢日力不少不覺喟然曰兩漢而下學無師傳安宅曠而弗居正路捨而弗由者其我之謂乎使我老而困困而無所成者職此之由務於粗而害其大之爲也於是命兒子輩屏而絕之板爲三夾束置髙閣且誓之曰今而後非有命不得發而妄閱以蠱惑其心目大抵中人以下之性所偏者多用而特達者或鮮我今是舉正以已之所偏且正汝之或失也是吾不忍以悞我於前者而又悞汝等於其後也天其或者果汝之賢而有全經全史在焉溯流探源剝其華采其實嚼其膏味少有所得以之修身齊家推而及於物將見終身有用而不克盡者尙何以他爲哉小子其服之無斁作屏雜說

答客問

至元廿一年春正月予有中省郎曹之命旣而以事不果行或傳余抵燕視其有不可歸者嗚呼誠身之未篤不爲所信也如此作答問以自見其辭曰

客有過秋澗而問者曰士不旬時而被旌招者三將謂趣裝有期反泥其輪而脫其鞿者何也方今王者無外四海一家渇於得賢以光國華有片善者無不錄效一長者靡不嘉故有立談而致卿相略而不及其它士或韋布進無資涯名不登於仕版何得掛銓曹之齒牙子今幸蒙見招未爲不遇官列郎曹名都省署切近論思周旋宰輔設或有爲澤及黔庻曽若無聞又復何顧豈子志願未克班資尙卑重有所覬其行遲遲予仰而嘆俛而思人各有宜孰不自知越分而行有乖無隨予方以再命而傴僂尙敢以鋭進而爲期也客曰豈子欲信猶屈道污未隆甘於泥蟠以固其窮然聞聖哲席有不防援溺捄焚予曰世之康濟固自我化道之隆污蓋有不爲命者然墨突不黔其炊煙孔轍幾環於天下𨿽遑遑於救世亦觀時而取舎予且何人敢妄爲之駕也客復曰子豈年近耳順嵗月將邁心智日彊膂力弗逮曰若不肖齒髮未爲衰暮顧嘗攬轡外臺峨冠憲府從事有年艾服頗素其責固重卽其心則安道可行𨿽一日不去故黽勉盡瘁不遑寧處通其考則爲四百其月則去五予亦知力之有所不及蓋嘗以明時可惜憤功業之不顯著也客曰伊懷旣然子何見其一而二之不覩投防是機進退餘裕忖其不可卽以他務尙不失邯鄲之故步不猶愈於刻舟求劍守株而待其兔耶乃若【闕】客轉談之悞也今有司以是召我其行或否理之所

當諭也若顧量可否以攺圖爲舉是先以不誠自將上欺君父以幸爲利取便已故是又義之不敢與也客曰然則子之志向果云何而可哉傳不云乎士有二道出處爲大進退無常惟義所在又曰可久可速其行其止蓋平日所素學不容以彼而易此今吾子堅欲推挽扶之使前是茫洋徑渉趣入於無涯之淵設若有爲徒勞勉旃至於出處之道論之誠君子之不然此吾之所以不果執宣父之鞭也故爲可爲於可爲之時則從而寧爲不可爲於不可爲之時其咎卽徴果其可之與防客何勞於勸懲吾年𨿽耄自顧矍鑠尙或堪於一行客惟而退於是筆之以自銘

謗解

予作謗解夢人以壊木寓蠧見示意者謗由我興非外至也然謗之惑人深矣公孰與制私無以勝其說至肆行而不少憚以陰擠而爲陽助被之者鮮克自處欲弭之而無術也嗚呼世教下衰友道日壊私好惡者愛之者欲其生憎之者卽其斃口溢金蘭心包鬼蜮謹其藏已射其形亟爲防已螫其毒矣輕則噂沓背憎浸潤膚受妄生事端橫造異議忘我大徳利彼小私傾良惠姦傷公害義忍爲儉人坐擅形勢苟淺之爲量者不自返而縮徒恚夫此胡爲而致焉思其稍逹借勢投畀使恩讎兩明以泄其忿恐非君子以直而報之義也夫聖人所以列朋友於天倫者示其當重而親匪大故則不容棄也又讀小雅何人斯篇彼暴之譖蘇公也至獲戾失職亦云極矣略不見聲色於辭气何三代教化和平忠厚成士徳也如是至好歌忠告反以不忍遽絕爲言其亦審夫天倫爲重枉爲小人之爲也靜言思之大有契予心者予𨿽愚而懦受人侮者不少然天之所畀於我者似不薄矣矧諺曰禦寒必須重裘弭謗莫若自修大率常情之所未免者其疚有十處已之不恭也禦物之不誠也嫌與疑不擇也毀與譽肆行也或以已長格物或以剽義沽名或出戲言犯眾或恃口給淩人責人太重而以驕吝自矜審先去此十病無瑕可摘謗奚自而生哉而復守之以敬愼將之以忠厚以蘇公之心爲恕以中庸之教自處其或有作於上力易斯上以格儉人之非心下以殄讒口之罔極建中於民歸之以厚彼欲校欲報者亦不得賊其衷而發之如此我之所謂疢者而或有瘳彼之所謂謗者亦庶幾其少熄矣作謗解

對魯公問【後山云思保歳寒之節徇國家之難耳】

顏魯公唐一代鉅臣論者當明其心求其迹則非也公始終王室死而後已蓋素所蘊也不幸值唐中衰以孤忠大節立於傾朝死覬一言有補於國至於老不退休大率朋友之交遭罹患難尙有相死不輕去之義況君臣乎及盧杞當國見其嫉賢亂政公復以正言折之旣憎公直復忤杞意至遜辭爲謝終不少解巳而有宣慰之命每讀至此未嘗不掩卷而興嘅也於時公豈不知一入賊庭橫噬虎口意者此之使杞姦計媒糵其罪銜寃入地曖而不可明是不若履忠蹈義明死於使華之命尙或摧沮逆謀以激忠義之士而愧夫天下後世亂臣賊子之心是乃不以李鄭勸而不行爲得而以死於義命爲安也要令千百世後義烈言言如嚴霜畏日有不可尙已者此公之心也嘗以忠義者國家之元气世當顧防靳惜使信其已往不泯之志勵夫將來至薄之俗而爲天下之大閒如公者誠不可例與具臣者論其進退之迹也若專以老不致仕爲嫌是又失見危授命之義也況唐人之於致政初無定體至元戊子秋八月廿日晨起偶記往年對翰長之問特爲筆此且發所潛之幽光云

儉訓

人之生於天壤間分所當得者陰有日料涪翁謂一飯先書籍者是也未老前固不應空乏凍餒而死如其暴殄過度以旬時之用爲一朝之費促之而不給者信有之矣故諺云玆焉不足往則太過此言𨿽防可爲永諭昔李文饒相而後當飫羊十萬數未充而被斥蓋已用者過侈故也此非明驗可不鑑哉今餘一家二百指日所費以酌中計之且約五貫文是須千八百餘緡可支一嵗其於慶弔賔客差徭之數又不在內顧餘生事四民之業一無所營而終歳所耗如此造物者斡旋供億亦已勞矣吾何徳以堪復欲終日望望然致室之完美此心斷不可萌至量其所入度其所出如且休接闕之說此念不可疏也予今年六十有二向之所謂心焉而志學焉而力者日趨於衰防安坐待哺外余無能爲秪有以勤儉律彼使猥承家事而已傳曰家當克儉焉邦當克勤焉又曰生則在勤勤則不匱儉爲徳恭侈惡之大也此𨿽聖賢垂教格言不可斯須離逖然孰不念而知之但齒年未至不經其事之囏難者鮮不忽而略之是自逺其恭徳昧夫寧固之理可乎但其已困嘆彼之丰傷已之窘方思節約以補其不足不亦晚乎汝等其朂哉毋替作儉說

遺山先生口誨

遺山先生向與頥齋張公【諱徳輝字耀卿終河東宣撫使】自汴北歸【時史相請爲實圖羙作碑】過衛先君命錄近作一卷三十餘首爲贄拜二公於賔館同志雷膺在焉先生略叩所學喜見顏間酒數行令張燈西夾曰吾有以示之先生憑幾東向坐予二人前侍披所獻狂斐且讀且竄卽其後筆以數語攦其非是且見循誘善意而於體要工拙音韻乖葉尢切致懇每篇終不肖跽受教再拜起立夜向深先生𨿽被酒神益爽气益溫言益厲覺泉防茅塞灑灑然頓釋如醉者之於醒萎者之於起也說旣竟先生後昌言曰千金之貴莫逾於卿相卿相者一時之權文章千古事業如日星昭回經緯天度不可少易顧此握管銛鋒𨿽防其重也可使纖埃化而爲泰山其輕也可使泰山散而爲防塵其柄用有如此況老成漸逺斯文具在後汝等其朂哉母替坐客四悚有惘然自失不覺嘆而發愧者旣而鼔動客去先生覆衾臥予二人亦垂頭倚壁熟睡及覺日上先生與客已觴詠久矣於是胠篋取一編書皆金石雜著授予曰可疾讀吾聽愜其音節句讀不忒顧先君指而謂之曰孺子誠可教矣老夫平昔問學頗得一二嵗積月累鍼綫稍多但見其可者欲付之耳可令吾侄從予偕往將一一示而畀之庻文獻之傳罔隕越於下先君起拜謝不敏曰先生惠顧若爾何幸如之王氏且有人矣敢不惟命期以明年春當見先生於西山時嵗甲寅春二月也後三十五年戊子冬十二月臘節前三日小子再拜追述

政問

至元九年春予以禦史滿秩除平陽路判官過辭諸公以臨民處已之教爲請右丞相史公曰汝讀書年長久在朝行今官外郡寅奉之心當常若在朝廷時至於事機變轉不可預料臨時制宜可也翰林學士鹿庵先生曰長次不睦及首沽虛聲今天下之通患推讓有終爲上詩云靖恭爾位好是正直神之聽之介爾多福況人事乎余何言祭酒許魯齋曰臨政譬之二人對奕機有淺深不可心必於勝因其勢而順導之同僚間勿以气類匪同而有彼此或有扞格當以至誠感發無所爭矣其後總管萬奴來尹亦請訓於開府史公曰今判官王某性旣直頗諳事儻有所疑當與可否至於左丞姚公吏部尙書髙公【諱鳴字雄飛】毎以事使晉府者必有言顧慰至秩竟僚屬友愛以理而去時十有三年春三月也不肖今年六十有一老不能用追思往事如此等格言有不可遺逸者因特書云且寓夫彊仕之不可復也是嵗戊子秋七月丙戌初二日也

醫說贈胡君器之

醫者精防之術也又曰醫者意也得於中而可以應諸外通乎防而後可以達其變此必然理也予素有中脘疾二十年間凡三舉發初得於燕也醫袁以胡劑療之法旣緩再宿而疾乃已在趙藥以神寶名者攻其中堅瞑搜索上痛方厲而下動大作猶一敵未退而復生一敵物𨿽去而泄不止予頺然而臥力不勝而气已憊矣間日而气始平其作於邢也陳氏亦以類趙劑者投之而爲苦與先尢加劇焉今者蹶動感似輕而痛則一上閧於中州旁刺於兩脇後延於膂撞擔衝拉頭岑岑而气翕翕求少寐以休吾煩且不得也胡君器之亦探藥之粒如珠者曰硃砂圓下之予顧其劑防於先疑爲力更峻器之曰無慮爲第下咽覺腸間少鳴而防痢則痛隨止矣已而果然繼以厚朴湯調之忽醒然而寐如釋重負而濯淸風也寤日髙三丈許予體中已平曽泄之不復作而气之不少憊也器之天資髙業顓而學博識明而善斷出新意而不泥古知其常而通其變嘗曰人其五行稟之者不一天有六气感之者無常病𨿽名同而證實有異者苟以一槪治之吾未見其能也故証之壊者往往劑而獲安昔霍嫖姚行師少衂多勝正以不至泥古兵法顧所遇吾應之者爲如何且予於器之亦然作醫說以貽之

秋澗集卷四十五

欽定四庫全書

秋澗集卷四十六

元王惲撰

雜著

題戒

仲希出金源世冑少以孤兒羽林宿衛者有年爲人慷慨尙風誼善馳射北渡後折節讀書樂與士夫交防賙急解紛空厥棐橐奔走風雨不少顧惜至於識名馬善隼羽知常通變談笑一世翩翩爲佳公子也如遺山先生一代鉅公𨿽泛愛無間翰墨之作初不輕與至於君題其居曰元齋繼其徳曰吾弟復有篇贈稱道其志向非尙友重義得如是乎自是完希之名軒翥於河朔者三十餘年非不顒也予旣冠與君傾蓋於酒罏間一言定交伸眉吐气歡若平生及合好議米曰風雅之道吾所取也此乂防出流俗義之所可重者嗚呼君沒世已逺撫捲懷人不覺增喟然義之所在猶耿耿也汝曹固當思其所尙求其所當重者充類至義之盡昭然使身名齒錄於賢士夫之行曰此則某之孫也則某之甥也是則汝外祖姻於吾家之意也不然得衞公故物知其賢而不踐其迹徒以服器爲世家傳嗣之寶非所望於汝曹也作題戒廿四年丁亥二月伯父秋澗老人書畀侄阿宜其聽之母怠

名王氏子說

王氏子嘗以小學從予一日來求其名與字因得讀張戶部復亨所撰其祖墓碑廼知王氏自逺祖以來以文章儒行世其家於保者也小子今吾語汝汝曽祖在承安間擢巍科爲一時名卿明昌初官眞定錄事參軍政聲借甚汝父遭罹世故以孤身卓爾自防見知於漕臺周侯騰揚仕版若有所爲而不幸蚤世良可嘆惜然人有陰積者必有陽報苟不在乎身必及其後人如汝髙祖教授君志竟不遂厥類錫於爾曹今汝父復罔克所紹而止於斯而汝也今亦孤童子方保持門戶爲事長身如此所當願而恭柔而立操惟危之心念肯構之戒日切一日吾見王氏之慶未艾昭然之報將不逺而復可不勉旃也故用構名汝以徳基字之中統甲子夏五月望日書

呼雅治中名字說

予官禦史時聞尙書工部郎中今治中別乘海拉蘇憙功名樂善言而與士君子防某嘗望君於稠人中飄然有玉立雲飛之舉欲願交而未暇也至元壬申秋得同竂平陽相接如平生懽共事旣久愛其才識通敏亷介有守處心臨政多中事宜殆與曩聞無異一日請名於予且求其說予曰上古之民林林而生系出一本聖人見其厥類蕃庻惡夫無別於是因官因封或勲或守王父之字賜姓氏以明之立名諱以識之表徳業以貴之乂以性有剛柔進退好惡之異而寓抑揚與奪之義焉

君姓呼雅蓋【闕】

父字也世爲唐瀚海軍都防府人其國郊於乾兌之間據雲天之雄故其人多沈潛剛克內明而外毅若吾子秉彜奇特超防倫萃表著於一時豈非能明其初徳而光揚於外者乎傳曰徳明惟明其是之謂歟故以徳輝名君而英甫字之蓋英者徳之光發見於外者甫者男子之美稱也吾子以爲如何廼書以贈

李氏子名說

故河東連帥李公以忠勇佐徵伐建殊勲受封河東蓋三世矣有孫一十四人一日元孫萬戶某率諸弟相過鴈行玉立映照前後與之語挺然有燕云遼鶴之勁气吾知其先代之澤淵流而未央也次五弟因求名於余予以爲李氏世以武顯繼武而善可守者其惟文乎故名之曰嗣文以文叔字之傳不云乎文武之道未墜於地在人賢者識其大者莫不有文武之道焉李氏子其服之無斁至元十年嵗癸酉前六月十一日予自河解北還過絳書於園池之華萼堂

王氏四子字訓

中丞王兄子初一日因子名而告予曰人之生世貴善良而材用譬夫羊豕性馴而乏可用之資虎豹材逸而無可馴之理惟牛與馬乘服耕播性馴狎大有濟於世故弱息四人取其義名之曰犄犆牥犅吾友其爲我字之予卽訓曰徳驎徳駼徳騵徳駺𨿽然牛不駕習則有破車之暴馬不控馭則有泛駕之虞士不學習至跅而無所用四子尙涵養其徳性修治【平聲】其才學異時任重道逺無以襟裾貽誚玆汝父之志也其勉旃毋忽書字訓以貽之

溫總管字說

古人制名與字本以假代稱道因其材而進退之非欲求勝而滋美也溫生世將家容止雍雅殆素嫺於詩禮者嘗攝從戎事及兄之子衣甫勝卽以職畀之時人多其譲一日踵門來謁再拜而請曰初膺字仲傑傑也者智過萬人之謂竊意聲聞過情君子恥之且於名理又弗類假而稱之誠有所未安者願先生易厥初得因名衍義可用以自儆者爲稱則所貺多矣予嘉其情實而辭遜卑牧而不自矜也廼以大賢之事告之昔顏氏子得一善則拳拳服膺而莫之失服膺者能持貯心胸以爲終身之行用是夫子至興其殆庻幾之嘆予因爲之說曰人心虛明而廣大眾善畢具惟其人欲淨盡則道心孔昭道心者何四端用中而已𨿽然仁爲體三者乃仁之用而敬者又禮之實克已復禮庸焉而入徳尢在視聽言動之先惟其善擇能守從容中道則此心弗曠旣有物而且有則矣傳曰甘受和白受采忠信之人可以學禮苟無其質禮不虛行況乎天姿溫粹樂善而克恭者焉故敢易傑曰禮以仲敬字之庻幾因名衍義用以加修者歟然前賢致恭不以聲音笑貌爲事欲誠著於中而蘊篤實之光气發於外而粹安和之色道見於用而極靖嘉之方其事上則忠戰陣則勇與人交則信將見名實兩得禮容偘偘與大賢同歸異時詩書謀帥豈惟投壺雅歌而已哉吾子以爲何如膺曰意中事先生能言瑩如是敢再拜受教於是書以爲則

張掾史名說

元貞建號之前嵗丞相伯顏公受開府儀同三司太傅知樞宻院事許開幕置屬於是選擢材儁以崇時望至安定簿張楚者以掾史進一見卽蒙眄睞是嵗公以疾薨謝於位嗚呼哀哉楚追感殊顧懷恩不忘至圖公像奉之懇集賢翰林兩院題讚俾昭蓋代亦來敍哀徴辭言念勛徳辭情慷慨義形於色因知楚河東九原人少失怙恃養於外家徐氏子然以孤童子從計公度學气貌修楚早負幹局甫冠先生以楚訓名是用勉夫修習俾趨於成今以事爲所著者論之可謂樂事大賢知恩所自以義圖報有始有終者也其在衰俗誠可嘉尙予乃悚然而器之曰楚今當作礎矣旣而來求其說乃告之曰古者制名皆存義例有像其類而命之者因其材而篤之者或審其剛柔而抑揚之者或察其气焰而取與之者非徒觀美誇大而已也今予以汝美在其中用見於外篤實輝光有不可掩焉者若夫气志堅凝如鉅石出霧洞達無隠旣惇固其材實復砥礪其亷隅方嚴正大奠夫鼇植之下而収任重持久之效者是正汝之責也易曰介於石不終日貞吉其是之謂乎嗚呼礎乎其聽之無斁二年丙申重九日敍說

儒用說

士農工賈謂之四民四民之業惟士爲最貴三者自食其力能傃所守時𨿽不同固不失生生之理惟士也貴賤用舎繋有國者爲重輕蓋其所抱負者仁義禮樂有國者恃之以爲治平之具也國不爲養孰樂育之君不思庸孰信用之不幸斯道中防我尙白阨窮遺逸隨集厥躬此士之所以遑遑於下而可弔者也幸有連茹爲引用爲主張者曰鄙儒俗士烏足有爲也切嘗惑焉謂有用也時不見其所用謂無用也一爲時用卓越宏達莫可企而及者烏可以時偶無用槪有用悉爲無用之具哉國朝自中統元年以來鴻儒碩徳躋之爲用者多矣如張趙姚商楊許三王之倫蓋嘗忝處朝端謀王體而斷國論矣固𨿽文武聖神廣運於上至於弼諧贊翼俾之休明貞一諸人不無效焉今則曰彼無所用不足以有爲也是豈智於中統之初愚於至元之後哉予故曰士之貴賤特系夫國之重輕用與不用之間耳嗚呼國之所以爲國者有其人也今天下之心同然而深惟者天統大開六合同軌及其選一材取一士舉目望洋無所於可正孔子稱杞宋二邦無足徴證蓋傷其賢旣不足文典之傳有不可彊而爲者復以時務論之今選行其上材乏於下是有國者之最所當病故唐取士之法嵗萬人爲率猶三十年可盡況法未備而無所取哉又老成先進文學經制之士舉海內而計之不三數人耳故州郡所謂學校勉勵進修之方從而無實埽地何有嗚呼儒乎其防至於玆乎斯文在天無可絕之理是恐不止不行不塞不流之意邪然士不用則巳如或用之固非一朝可就必須廣學校錄師儒振士气而勃興設眾科而肆取故得人材輩出以膺文武之選以成久長之業斯則適其時矣任是責者庻聞之油然有蹶於中述儒用篇

吏解

甚矣吏之不學取之無術也紛紜苟且自進自退據其名則正校其實則非而官之形勢眾之情僞習不相逺也故諺曰畫地爲圄不可入削木爲吏期不對此蓋傷其持心近鄙之之辭也然非吏之性也勢也今夫一縣之務領持大槪者官也辦集一切者吏也簿書期防之所交錯也利害督責之所相須也鍛煉酬酢日復一日大體細行有不遑顧者少或蹉跌輕則窘折困辱重則搒責退黜吏之爲役賤已極矣安得不持其事而逾急欺其心而後語哉或不經事昧於自信聞其名則憎見其人則易意復少忤至忿嫉訾毀不以禮貌相接也是皆不澄其源而責其流之濁也若使上之人能淸心省事一其法政簡而不擾𨿽有桀黠苛刻急遽苟且之心將安所施哉余故曰非吏之性也勢使然也若從其流而責之所可鄙而傷者甚矣今天下之人幹祿無階入仕無路又以物情不齊惡危而便安不能皆入於農工商販故三尺童子乳臭未落羣入吏舎防筆無幾顧而生姦重至於刑憲細至於詞訟生死曲直髙與下奪紛紛借借悉出於乳臭孺子之口手幾何不相胥而溺也以至爲縣爲州爲大府門戶安榮轉而上達莫此便且速也人烏得不樂而趨之嘗聞近代吏之出身難矣由州而吏員由吏員而部掾法律乃筆人材行止舉明有官否財結罪然後考試有司寸步不移設法旣嚴百不選一猶恐中非其人而害於政以今觀之其可鄙而傷者當如何哉且兩漢之世丞相禦史下至三槐九棘蔚爲名臣者多吏也固必學之有素進之有道初不若此紛紜苟且嗚呼極而變變則通此必然之理也然非持衡者孰爲立法而興革之哉作吏解篇

田訟

民之致訟者多矣未若田訴之未能決也自井地散而爲限田限田變而爲無法此事端之所由興也又以兵農勢異兩有相犯各持其是而不相下治兵者曰吾軍力之所自出親民者曰吾徵賦之所由辦居上者若是爲下者將安適從至官諉吏而搏拏吏眎賄而與奪牽制蔽欺卒無定論幸有審兩造而克荷者情裁臆斷明同仁一視之公釋累嵗積年之往往廹於形勢顧後患亦因循而莫之問故僥幸者覩其如此又以彼弱易欺也紿冒敓攘靡所不至甚者損眾益已閧一方之訟必被擾而後已以致乖戻抑滯之气郁積於上烏得無水旱之異哉水旱之來又弱者所先苦欲政能行民之不困也難矣余嘗讀犬雅綿之詩虞芮質厥成文王蹶厥生蓋言二邑訟田往正於周及入其境履其庭禮譲之風無或不在二君感而中愧生其固有之心相與罷歸棄所爭爲閒田自是歸周者四十餘國先儒以是爲西伯受命之符冝矣孔子曰能以禮譲爲國何有其是之謂歟鳴呼三代而上教有餘而法不足兩漢而下法有餘而教不足教不足法猶足治也矧教與法俱至闕然者乎民不險而訟也又難矣施於今者冝若何曰惟有明其教一其政立其法於其上然後擇官宣化守其法於下庶幾民志日定而訟者少爲之熄矣述田訟篇

黃石公說

秦惑李斯之說燔書坑儒以愚黔首故一時豪傑之士醜厥徳而恥食其粟者多笑如蓋公盧敖倉海君商山皓皆是也若黃石公者後世獨以鬼物爲疑非也觀圯上一節公蓋逆知其炎劉將奮非良無以輔成漢業𨿽然顧狙擊始皇於博浪沙中良之气固以爲蓋世雄傑惜有其材而未至者學耳及一旦相值輒令取履跪進旬日間往返三至先折以禮繼稱其可教特重夫師教之傳抑使動心忍性徴於色發於聲而後諭也兼使執履效弟子之職非有惚怳可怪之事而班固亦以非有贊焉設若良欲神其所遇不過使髙帝異其非常平時智計皆自神異復不輕其所授教而已使是公果有黃石卽我之語亦不過古人事了徑去鏟迹韜光令千載而下仰其髙風可聞而不可詰也又嘗讀公遺書皆明哲警防之道殆黃老氏之精英者也不然何自托於荒丘確而爲是素隠行怪之舉哉由是而觀東坡稱公爲秦隠君子可無疑矣距祠東里許曰黃山下有阜有孔穴其巓巨石嵬立土俗相承云公出於此尢爲不經云至元甲申嵗夏五月餘覆災祠下顧瞻山川慨焉興感書是說以辯云

筆說

燕之筆霜雪頴也勁而莫爲屈楚之毫炎蒸之毳也柔而易爲書勁與柔何俟多論獨念夫用之有難易也余以心無所用近集三代以來輔臣相業述調元事鑑筆爲日課資間中一樂機格間燕楚之材皆具柔和者易於得手腕不知勞也勁挺者艱於如意手指旣據致牽其臂而爲困然不數日燕鋒方練布畫愈精顧楚產已敗而不任吾用矣予於是乎感焉曰此何異於相之用人也昔霍將軍子孟欲顓事權利其庸鄙者故相李蔡石慶王訴楊敞使之充位而已霍終不聞讜言其族隨敗而無餘唐相蕭嵩亦以韓休柔易而薦之及其當位持議方剛殆不少撓至有不意能爾之嘆而開元之政蔚有可觀後之君子居於人上者正當毋友不如已者可也苟專以庸鄙便已爲心其如邦家何作筆說至元丙戌夏六月三日也

蛇說

已丑嵗秋八月癸亥有丹蛇見於太乙宮之書院鏈師範君再拜以禎祥來請予爲之說曰蛇虺所在有而不常見一旦蹣跚蜿蜒並出而偕行此又覩之罕也二者化精水火武衷甲以自壯靈蛇搖毒以螫人故古者師行圗形旟旐用先啟行加招搖於上俾急繕其怒以示禦侮毒暴之戒今六代純一師奉命醮斗積有歳時豈精誠感格當進作之際堅勁眾怒俾禦侮警暴陰爲之祥邪然禋於彼而見於符籙所在者豈祭法從出昭其教之本邪不然昔昭應宮因二物畢至靈宇斯建抑亦壽宮將欲復增光舊物此爲有開之先兆邪吾不得而詳也作蛇同出說冬十月三日書

牛生字說

全閩鐡官屬吏曰牛生者東平人世儒家尙气義好刀劍或欲之𨿽千金不恡聞余名甚喜通謁來拜予曰汝非文星者乎惟而不敢當吾自壯嵗亦以論文說劍爲喜今𨿽耄气習未除也遂與談古今劍器雄雯雌縵者數品至有所未聞而未見者若欲吐燕趙勁气而來吳越之淸風也已而跽請曰星之表字走有所未安幸憲使與易而淬礪之因謂之曰維北有斗不可以挹酒漿然經緯昭布天之至文也昔龍泉下伏紫气上鬰張雷識之得二者於幽囹之下嗚呼一物之靈有如是者傳曰文武之道未墜於地在人賢者識其大者不賢者識其小者莫不有文武之道焉夫物猶能以气而上達人固當以文而致昌其以文昌字之可也牛生其朂哉毋怠於是書以爲贈

米少尹名字說

人之性有生而卽敏者有學而後敏者要之生而開敏者爲上習而成性者次之劍倅米君燕產世爲西域人性開敏樂於爲善嘗憶其兄中丞丁多故際眾無異議中外稱其善良予過劍浦米來求名因訓之曰闓闓者生其善心顯其可踐迹也內不先開英何爲而發故字之曰英甫東汝年方壯功名鼎來若能以乃兄爲法篤其良心踐其善迹是不負天性防成訓夫闓之之義也英甫其勉旃庚寅九月十二日書於南劍防事

孫鞬郎名字說

六藝以射爲重三代所以觀徳而貢士也故男子始生懸弧矢於門俾射上下四方示有事於他日也元孫鞬將生之夕總戎晉人杜侯以竹簳五十遺余侯甫去而鞬生其開先慶璋名逐生來之兆爲不偶然者昭昭矣今生十有八嵗姿妍靜學習頓向方訓名象徳不卽開先之祥而用之將何求故以笴名之而以君貢字焉亦因饋命鯉之義乃告之曰云夢之竹天下之美材其采而貢之者將達之於王庭修夫射宮大用以明擇士之道其爲物豈不重哉然矢之爲矢必須辧陰陽相搏勁矯揉以端其紆趮文彩以煥其羽筈堅鋭以利其鋒鏃而後可以洞逺而防鵠不然𨿽公佗養由之伎且將不吾取矣嗚呼笴王氏由農而士嗣志讀書迨於汝蓋五世於玆吾老矣其所以望於汝者端重持其中和易接於外不使一毫怠惰之气設於而身以之效用致逺而光大先世之業小子笴其服之母斁至元壬辰秋九月十二日少中大夫祖父秋澗老人訓示又因而詩以戒之云訓汝諄諄意奇文見乃翁洞堅威可大棲鵠體須中旣應開先兆當知矯揉功逺期遺近效羽夾看摩空

樂全老人說

昔太史公傳貨殖以素封而名家甚夥然冨而好禮享所有而全其樂者蓋亦鮮矣林氏系蘇門望族君玉𨿽治產時遂處心逺大資之以發其身者良有足取爲人志明而气鋭樂賢好客教子孫讀書顧一事不肯屑屑出人後通都大邑居奇貨儈贏羨掉臂於陶朱猗頓間千金之產有過而弗觀者至親近名士大夫風雨寒暑奔走不避如鹿庵顒軒二大老愛其疏通知變皆欵與其進遂資借子仲先爲時聞人故其好事之名髙出行輩達官時貴踵接於門者無虛日家則藏書有閣圃外思親有亭植佳花醸名酒客至則撃鮮爲具賔醉而後已窮年而不厭也今年七十有五視聽聰明行步加健飲啖如五六十人旣富而壽壽而安安而能享承家有子純孝而特達釋負有孫善繼而克荷嵗時防喜朋簪四盍兒孫滿前奉觴拜壽樂融融也一門之中百順坌集何其秉之厚樂之全且見其禮義之生於家也予以世姻故防最狎因舉曽有慶謂子仲曰若廼父克享所有以齒以徳援古人之例冝易名以顯異之若等以爲何如曰謹惟命遂以樂全老人目之異時瞻喬木禮髙年使誥云絢防爛焉盈門是將望於若子若孫者未必不張本於斯耶已而子元來請其說於是乎筆以爲贈嵗壬辰至元廿九年履端日書

劈正斧辯

斧斷蒼玉爲之長徑九寸有幾鍼之刃滿六寸頦下略齟齬之中堅厚二寸彊龍首呀脗齧於口作兩段吞答腦與刃通以柯貫之上以雙蟠螭冒其端下以玉爲琯承其竅華潤致宻無防疵可摘神兵凜肅眞祕寶也且斧者黼也黒白二色相次故以水蒼玉象之三代之制云兵刑喪祀用之餙怒以賜殺執之以就列示威以啟行而已今則天子正衙朝防命冕執中立以劈正爲義莫究所從來然法物變易多自陳隋李唐因之有不能廢焉者歟又制度追琢以近代工較之非隋唐莫之能作豈劈正之論權輿於二代間邪嗚呼斷之爲徳至矣昔孝成以優防不斷漢鼎遂傾憲宗知惟斷有成淮西克平是旣繡於裳繪於扆織於箔畫於幕今復植立以肅正朝古之人納君於正去邪勿疑寓徳威於物以將其果毅者俾無或忽也垂戒之義深矣至元癸已春三月二十六日因閱實偕禦史商琥修撰魏必復觀於侍儀法物庫偶憶近嵗夢先師命予賦朱幹玉戚今日廼與神物防遇焉所謂嗜欲將至有開必先者也作劈正斧辯

王氏冬藏圗說

夫出處語黙君子固由其中然造物者不無意於其間也適事殷之時引之靜處使逺其咎人意若中百所惜我可忽其所事哉曰事謂何靜而積學以俟夫動而有爲也傳不云乎居則曰不吾知也如或知爾則何以哉況苒苒而來我悠悠而遇心放而不思其求學雜而不至於谷坐靡光景日就衰謝則曰人不我知時不吾用其爲惑也亦已甚矣今將収放豚以入其苙屏吾雜以絕其害朝焉而經暮焉而史經則所以端吾體於中史則所以驗吾用於外旦爲夕之所不能夕補旦之所不足要本先定力以固窮終精思以求道貫夫六藝之防而醻酢乎事變之來者如斯而已矣至於無益之談不切之務昬怠之气過分之思合俗徇情徴逐佻達一日三秋之戒廢日廢身之諭又見夫左箴右銘儆其敬之未莊心之所不力也嗚呼昔孔宣父稱顏氏子其殆庻幾豈非三月不違其仁乃優入聖域之要也歟予嘗求是心渾然無間於一時之文者無他政自敬與義夾持動與靜交相養故也若夫冬者嵗之一時猶夜之所當息也又易曰艮其趾時止也𨿽止止不終已而須其所止者蓋成於終而後有以成乎物之始此冬藏之所以作也至元二十四年丁亥陽月朔日云

度曲說

敬齋李先生晚年以歌酒自娯旣耄𨿽不復而情猶獨至每興來輒持空杯令門人酈生放聲長歌以導歡暢或不如指先生以已之所得教之遂防其手而髙下之使視焉以諧其節奏雲起雪飛窮要眇而後已公亦醺然也丁亥冬十月八日飲李氏新篘偶及分刌歌節信主士達仍爲發此衝衝然殊有所適昔孔宣父與人歌善必使反之而後和焉又漢人例蓄聲樂唐之士夫皆有音樂由是而觀歌之爲藝亦術可少也先生以材徳主盟斯文六十餘年予才得一拜履綦及過元氏先生墓艸已宿何先賢風流蘊借不容多得也如是可勝嘆哉吾特書此異時防與蕳之酈君相值於光風霽月之前拊掌談笑中郎之文采風流不無彷佛於眉睫之間也士達其志之又從而爲之辭曰我觀夏禮杞固不足徴兮吾道綫如賢獻日以零兮斯文未喪其將孰爲興兮噫

中說

聖人垂教千言萬論獨以中爲天下之達道者天體如是也且天地周圍三百六十五度而南北二極揆上崧髙乃天之中心也故定極焉然後天地位而萬象則其法爲故過則爲差不及則气不能成嵗折而中半二九一十八則度之數又稱停不偏矣人出於兩間受其中以生是謂之理理者仁義禮智之謂由是觀之聖人之爲教所以因其材而篤焉舎是何以爲物何以爲則故董子有言道之大原出於天其斯之謂歟於是述中說至元戊子端午日雨中書

命說

姬仲實者名思誠眞定靈壽人防業儒兼該陰陽气數之學今年四十有九以耕稼歸隠孤虛取名非本志也至元二十五年自趙過衛將還裕之方城縣合河鄕之新居爲予作一日之畱得略談三命之理知姬之所得絕與眾人不同其法大抵取先天二气五行萃合一處以盛衰偏枯尅陷扶助就其胚胎截長補短互相乘除度其造化虛實得中與否然後斷其衰旺成敗何如耳且謂予身自乙巳至甲辰兩運極安靜得壽垂老若無疾恙予莞而謂曰所獲多矣尙何冀云又云人不富貴者若有學問卽與享用者同樂又曰品秩入格局者極難因說賤庚卽今大運見在乙已已中闇戊人皆以破丁官者戊也然戊居已若無力不妨姬曰不然秪爲戊字居已無力故官气不旺何則日居丁夘火取月壬子爲水丁之官子卻爲卯相刑尅使壬子散漫卒不得用若戊土建旺卽成涯岸其水自可浮舟楫潤物類今年嵗君𨿽是戊子戊旅寓於子非土之正位亦不克助燥開嵗已丑用神戊辰皆土恐卻得扶借作內作外皆獲助益蓋上下气體皆順故也又以六壬占得一課其名見幾初傳功曹次傳從魁末傳天綱中間所有動靜不渉虛妄其占云功曹者官府之吏長起發其事者也從魁气母之杓斟酌與奪是大人之主斷者天綱卽斗之標系從而贊輔者也謂如杓有挹用柄自然來隨將來所應多是武秩文用今嵗窮臘來春孟仲間其事可驗門下自來占決無得似此課皆順無逆有成不妄也幸切記勿忘時嵗八月十二日甲子未刻事也因念逺防近吉君子之恆心故數占而不厭惡直喜諛世俗之常態多願聞而受愚至有求其所不可得避其所不可免中無蔽志一聴於卜神亦不爲之占矣且不測者陰陽之神也孰爲細人寡聞者可得臆而度思彼妄意受愚者是特疏釋一時之隕獲耳苟非理之所在義之所當行者其將憤警俗虛髙務悅之說君子𨿽聞之而弗由也然所以見其彼之云云者試以吾之所在而當行者且念夫彼之殊異於眾人之所謂者果孰得而孰失哉作命說

金從革說

予嘗侍坐於丞相史公昭文先生談嵗序攙搭之說不爾四時不續嵗功不成開府以未之聞而喜甚繼以鼓鑄事語予曰汝知夫金之從革乎工人摶沙爲範力甚疏弱以金燬烈之气防而就器彼樣度之方圓文章之致宻顧𨿽絲髮之防其脈絡縱橫莫不克滿爛然可觀有非人力所能然者何則方金之在鎔也猶气之氤於範圍間也彼融融揚彩委質旣爲之气蓋有無不肖者所謂气無不周者是也予以晚進學淺尊卑勢殊有所聞不敢質其所從來後乃知據易說莊解而云其敷言甚覼縷也以今思之爲予而發者多矣予平生疏直彊項气不少人下而於世每奇而不耦先生以不屑誨之蓋先說欲學者防繹其道貴夫造之深也後一說以變化气質爲先欲澄治粗厲俾就夫气之中且和也此豈惟予益實於世教有補惠夫後學者深矣因追錄前言述從革說馬氏子處禮世治家气淸而志學來求予訓辭特書此以貽之

古文今文難易不同說

訓誥誓命等文體固不同要本聖賢以彛典明天理本人情統羣心而已然古今辭文有難易相反者先儒論難終未明了以予度之書之爲防須史氏潤色櫽括旣出眾手性異好尙學有深淺才有髙下筆有彊弱而辭有澀易故也九峯疑其勝女口傳者偏記其難孔壁後得者反爲平易反覆究說似逺而泥謂如尹之訓賢君也當深而易庚之誥民庻也當易而深又周書五誥牙詰曲叮嚀委曲有不易曉者此無他一繋夫當時人情勢有不得不然者更值夫史氏之尙奇者一向艱澀韜其幽光以成噩噩灝灝之體耳蔡氏復以紀實難工雅辭易好爲辯是亦主其措辭爲言然不辧此恐杜後來者詳說使學者躍如求於耳目聞見之外也

商魯頌次敍說

韓陳二生問魯繼周頌商次魯頌之後何居余曰三百篇皆周詩魯則列國蓋周之後裔僖公又魯之賢君天下無王蕩蕩板板而周禮盡在於魯故孔子曰如有用我者吾其爲東周乎賢諸侯不與將疇歸恐亦書終以秦誓繼之之義也若商頌次之魯下殷周之先代前後不敍意者孔子殷後又當斯文之主那等樂歌皆成湯髙宗盛烈其聲其靈赫赫濯濯如此爲子孫者刪次之際偶得是篇於太師可忽而不錄仍附於後以終其弦誦之意恐或然歟

百獸率舞說

百獸率舞先儒皆無明文所以然者豈上世四靈在郊樂與天地應气故幽則神和於上明則物和於野正緣史官形容四靈等瑞以見其气和之至且如唐明皇舞馬止是一時教習卽能驤首振鬛銜杯上進應樂節不差況聖人教化極和感發動蕩上下同流信及咸若有自然而然者予故曰獸之率馴蓋實有之非溢美辭也不然則鳯凰來儀亦可爲疑乎

雹說

陶晉卿說獲嘉縣今年五月初雨雹爲災眞大如杯裷桑棗皆戕折無餘及多防大木有提去百步者如此凡一十八村其可畏也予曰天地間無別物只是陰陽二气交感而已雨露霜雪如常者天地和恆之气也惟其弗和致有此气異蓋陰沴乖戾之气從中脇而成之其大小卽隨所感輕重而然木防與去此是伏陰搏陽而奮木適與之值遂突而出耳气盛物防吹而去之气散自墜於下予二十嵗時行共山道中望羊角風自西南來蓬勃方數百畆吹駕大枿於塵坌上者數十株正此同耳申豊雲雨雹山有冰不藏藏無棄余所致且一嵗山谷間陰積不釋者若一一藏之庸能旣乎又夷堅志說有人雨過山行覩大木忽防至聞其陰靈用力過而自絕倒者是皆齊東野人之語

士當教子說

予嘗疑士大夫多不教子求其情而不得乃臆爲之說曰儒家者流博而寡要勞而少功學者有牛毛麟角之嘆其成難也如此豈謂是歟且以已況之攻苦茹辛焦心勞思積數十寒暑之勤僅得猥列士行否者將何所冀哉故往往多不以所難彊其所不能寜從彼好使易爲立身耳然蜾蠃虫之最防者尙能負螟蛉振羽而祝之曰類我類我況人乎彼或不賢爲父兄者固當擇其師課其力誘之掖之俾極其所進之方果鞭而不前然後隨其所樂以畢父兄之責此吾儕當然之理也然自非下愚不移天下無不易之俗人無有不變之姿只在夫發藥者如何耳爲子弟者至此日當愧恥無地心憤口悱勉立志節人十之已百之人百之已千之若恐不及爲心又使昬惰之气不設於其身可也先君亦嘗有言四民士爲重學有成髙出一世如其無成不眾人若委而棄之此何足以有爲是則賢不肖其間不能以寸孟軻氏之言責固不爲過矣又父兄不能久視長在一旦衰謝覩彼之子孫若是之髙我之門戶如此之卑家聲日替世業一空幾何不嘆息而悒悒於斯也近一素宦以家學授其子三俱有所立尙以未登仕版至告人曰吾死目且不瞑矣父母之心天下一也況其所業未就學幸得而不自彊才可進而乃自畫其爲父母者安得其心不攸困者哉作士須教子說

周景王大泉說

世之嗜古者多尙鼎鐘鼎鐘往往僞出古而眞者莫錢若也陶簿晉卿好古泉而得大泉五十者攷之譜籍蓋周景王所更大錢大夫單旗諍之以爲不可者是也其形徑一寸二分其重積十二銖今則半兩也以嵗月計之自景王迄今幾二千年矣其文與周郭肉好精致堅凝略不爲之齧蝕信哉前代制作後人有不可企及者嗚呼陶子其寶之無斁安知無被杖策踵門而來丐者乎昨日歸臥春露堂旣覺適有筆研在幾偶爲書之覺體中不佳拂拂然從筆端出去矣至元二十四年秋七月丁酉戲題

賣兔說

伊川先生見賣兔云此亦可以畫卦或者曰何謂也余曰物盈天地間皆從氤氳一气中來所謂萬物一太極也卦之畫一陰一陽而已兔亦具其一者之气耳見兔亦可以畫卦蓋謂有此理耳故又曰不特馬之顯著者焉

二馬圖說

明昌初西夏國母病章廟遣尙醫往治愈之獻名馬回謝一日進禦以試良徳卽旋焉上怒命太僕驅去窮日力斃之未夕返往馳五百餘里歸望天廏振鬛長鳴若無事然自是以一骨當禦今觀此二馬毛烙駭異黃門飛鞚迅若防龍豈非當授轡之初邪嗚呼馬臣類也食三品芻豆立內伏一鳴則黜之矣其或猥靡於心取媚於上以速見知皆非馬之良徳也然則馬之爲如之何而可曰有受策服勞不有其力以報芻豆秣之恩庻幾或從王事無成有終之義也作二馬圖說

稼齋說【崔文字文卿】

稼齋者府從事崔君之自名也求余以書冠於卷首余曰渠年少气鋭方馳聲膴仕以調議理務爲事何以稼爲豈起家隴畆掲焉而不忘其本耶豈食貧口眾祿不足以代其耕邪豈仕不爲貧動久而思其靜邪曰崔氏世居茌平薄有田廬近在郊遂與城居不殊其靜僻殆谷耕林隠也往嵗自海上罷官西歸脫煩鞅謝人事郊居者數月衝然大有所適方夏之初三農在田耘耔底績予開軒臥治觀良苗之懷新有田畯之至喜及夫多稼云如薿薿彌望奄觀銍艾偃然覩崇墉之積賡丰年之歌動髙廩之詠田裏熈熈物情交暢以已之樂而爲眾樂因眾之安而爲吾安是乃平昔明農私有所得於此也其爲稼也不亦宜乎余曰四民之分各有攸業而進莫榮於仕退莫安於農仕則思吾所當安而明夫學之用也農則安吾所當遇而樂其身之適也若當仕而農將貽老農吾不如之鄙當稼而仕恐渉大易知進不知退之譏然進而懷靜退之心不猶愈於退而存不已之念也歟崔君其艾服官政而於進退能先求其所安而安之而後思已之所安是亦先憂其所憂而後樂其所樂之意也作稼齋說貽之

李郎中二子名說

郎中李侯正卿有子二人俱教之讀書從劣孫問學其勉勵資借之者甚力其長姿頗篤厚次則似涉輕俊然奉若父命周旋惟謹一日請訓名字於予廼告之曰古人立名命字取義多端俱不若酌其才性優劣卽爲教誠而抑揚之最爲親切夫篤厚者必藻之以才華所以彬其文質也故其長用質命名而字之華甫輕俊者須濟之誠實所以備其材徳也故次者名之以俊而誠甫字焉嗚呼二子今而後當克制其偏勝涵養其不足以造夫中庸之極他日立身行已不致有過不及之差庻克荷汝父平昔提誨之責尙佩服之母斁

秋澗集卷四十六

欽定四庫全書

秋澗集卷四十七

元王惲撰

行狀

故眞定五路萬戶府參議兼領衛州事王公行狀

曽祖諱某

祖諱某

父諱某

昔王延州有云君子有恵政而無異政史臣傳循吏而無能吏故班孟堅敍龔黃鄭召諸人曰生有榮號死見奉祀廩廩徳讓君子之遺風矣徳旣肆乎循政復極乎惠求之今人其惟王衛州乎公諱昌齡字顯之姓王氏滄州人世雄於財以孝義著稱鄕裏公少穎悟不凡業儒學嶄然見頭角故大父臨終嘆曰王氏之宗善積有素嗣續弗絕必矣然大起吾門者必在此子也貞祐初滄景被兵破公以孤童子能依彊濟難間行歸汴抱負奇節時人未之知也正大末京城戒嚴北面元帥府以材幹

辟公授帥府經歷官積勞遷明威將軍陳州防禦判官適書大丞相政總兵民撫鎭河朔開幕府舉艮能恢父兄之業用薦者起公參議幕府事公遂悉心畢力知無不爲故得感同風雲合若符契國朝有事東南城攻野戰餘二十年公籌畫戎幄應變機權無戰無之以至冒矢石輸忠力作士气𨿽一時輔佐有不克負荷者初王師次安陸負險之民盤結山谷間備禦完固艱於力取公慨然以招諭降集請行時人危之旣抵壁宣示恩信諭以祻福竟以招降而全活之嵗丙申冬天兵次光州時餉道不繼主帥命公率十餘人乘筏入焦湖督運中流遇賊甚劇眾怖亂筏傾身沒於水者半公獨神色益壯持兵殊死戰賊潰防所運以濟軍士賴之大振遂取光州凱還丞相嘉公伐謀制勝之略遂畱公居守公遂附安反側市肆不易安堵如故幾於一載及策勲盟府主帥累公之績以聞朝廷褒寵之而後奉命北覲通名於天朝者數矣每以生民休戚軍國利病爲已任西風沍寒往返之勞略不之卹也於今良法善政守而不失者多公所請云辛亥秋七月先皇帝卽位正封邑錫勲舊復以汲胙共獲新中山陽六縣之地封戶書大丞相若古采地然昭其功也時朝廷以汴洛荊徐畀丞相經略之以衛乏人爲憂且曰衛當四達之衝民疲事劇非得二千石循良者無以鏟夷積涵養瘡痍也旣難其人特命公領其事公下車以來敬以奉上恭以執事巨細不遺知所後先哀民之困於繭絲也均徭平賦以畜其力痛政之極於污染也治官汰吏以淸其源並容細民不擾市肆懋遷有無以通舟車楗隄防以捍水災課農桑以抑防手尊王人則修餙官舎免病涉則平治橋梁勵薄俗扶善良禮賢俊贍貧乏行郛郭廣居防通商惠工興滯補民不見吏而無吠警之虞士格所恥咸有聞知之懼蓋公之治化謹身帥先居心亷平不至嚴而已衛自亂余以來民耕植居郡東者多而泉水自城而下崖岸平流駛如掌上稍東復與淇水合秋潦時至涇流之大南際漢金堤田廬爲之一空公爲隄黒蕩陂以禦之遂絕橫淸之患淸水出山陽白鹿嵬公乃度原隰創溝澮漑田餘數百頃其興起洑利如此朝歌介邶之間地廹山麓灌莽極目盜闖出沒越人於貨行者苦之公乃建議於漕臺周侯徳甫州而縣之驛亭平襄南棲頓丘於是淵藪之患息馹騎之力紓焉而徳之波及鄰土者又如此旣而丞相材公之爲酬公之功以其子復充同知衛州節度使事遂有撫卹軍氏均平差役勸課農桑裁決詞訟治效極多之譽誠以八年之間熈然而春郁乎其文樂國多士之風還舊觀矣已亥春例上計行臺惟法苛猛公不忍甫息之民橫被侵暴遂乃道巴峽扺忠渝哀鳴相府中有以彌綸之也𨿽獲所請竟以憂勞致疾東歸以是年十月廿日卒於虢縣之斜坡裏春秋六十有三越十一月葬於汲縣王尙村之西原送喪者餘萬人攀號祖奠凝慕不已其貴官名士若庫庫左丞姚司農張左轄參卿王仲禮宣撫張子敬耆徳孫元輔段季昌咸逺道而致祭衛人思之如戴父母明年相與起祠宇立遺像植丰碑壽遺愛嵗時香火之奉其嚴如生公姿明良安雅徳量無涯涘風鑑表表口不出臧否飭吏以儒外彪中弸慈祥豈弟喜慍不形於色務明大體悃愊無華持論深長操守匪石其待人禦物純以至誠感發人心諄諄訓導若嚴師慈父有銘骨不能忘者初京城被圍友人某以罪逮捕抵公爲捨匿之竟以獲免焉制徒單云甫肥遁鄰邑聞公之典衛也幡然來歸爲治堂黌極賔禮選子弟之開敏者從而師之自是郡之文風尢爲熠興又曹取齋通甫由趙來依疽發背自病至終公醫拯殯送曲盡友義北渡後元遺山號稱一代士林之宗愛慕髙義乃有今而後寒士知所歸之嘆每自公退食盤饌稍盛必撤去之曰無暴殄天物及宴樂賔客供具丰腆盡於殷厚曰儉於人則不可也餘暇則閱書史接文士晚年尢喜作詩歌詠風流不知老之將至至雄章傑句間見層出兼善尺牘行書嘗謂下客王惲曰吾少業儒以時艱罔卒所志然胸中緒餘之气勃勃然日新矣其好學又如此愛其子擇師而教之因訓之曰我不願若富貴能儒素起家敝廬饘粥生養死葬足矣故於諸生奨借作成爲尢至所交皆天下豪傑其推賢譲能而升諸公者如中山揚西庵盧龍盧叔賢河南鄭子周陽夏董端卿皆一時材大夫也公之歿丞相墓祭而哭之曰昔公勤勞我家三十餘年事無巨細咸仰決焉豈其天奪之速而至於斯俾予防防然在疚至有失目折肱之諭哀號之聲感動左右其爲賢主人所惜如此不可謂不遇也不可謂不達也故論者評公之惠愛類鄭子產忠貞類漢王常

智周事悉類蘇令綽權【闕】望雅【闕】

事【闕】

之其樂於爲善之心乂如饑渇之於飲食也茍推而行之天下其功烈豈止是哉夫人姓陳氏【闕】人生子男一人諱復少負鑑裁無所於間通達政體用丞相廷薦宣授衛輝路總管事其綸章諭之曰故參議王顯之才行相輔政恕中行俾治衛輝民安事辦今子復良有父風以繼述之事考之誠無愧負矣孫二人曰雪山曰鐵山女孫一人曰防安嗚呼公生平事業智名勇功囊括無迹恐蕪類之辭不足發越盛徳之萬一敢以區區聞見播在輿頌之實者勉爲具述托立言君子而圖其不朽焉中統三年秋九月廿有九日門下王某謹狀

太一二代度師贈嗣教重明眞人蕭公行狀

師諱道熈字光逺本姓韓氏其先汴州人五代祖銀靑榮祿大夫璹自唐季來於衛曽祖奕山舉茂材祖渤進士第父矩隠徳不仕度師其仲子也師爲人英偉眉目疎秀丰下美須髯三嵗識字六嵗能書棲心教法儼然注蕭門二葉之望金正隆間始祖一悟眞人以神道設教上動人主所在翕然從風韓氏舉族淸修師母閻尢極信心深入法海旣孕若病父請禱於眞人眞人曰汝韓氏素植善根當產異人且昭陽報然將來必佐吾法門可服吾丹書以安胎息久之母感異夢旣寤師生果稟奇相充閭之气肅如也才免懷畱養道宮受度爲道士復先訓也再命而受淸虛大徳之號大定六年冬十有一月眞人羽化於萬壽丈室師縗絰哀慼如喪考妣於是相宅兆具葬儀及殯整整有法綱而不紊觀者咸嗟異之時師甫滿十祀耳旣窆師乃陳寶籙法物具香火陞堂以二代嗣事諭眾有門弟子芋道省劉道固等思有以大厭眾心稽首求頌且問師它生云何賢聖師卽走筆批曰明月淸風大徳頗訝愚人未識忉忉詢吾爲誰只是從來太一眾遂詟服歸心焉九年朝廷歆其行異勅立萬壽額碑於本觀是後聲教大振門徒增盛東漸於海矣初眞人謂靈章寶籙率天神持防遺命起臺中央上爲壇屋鐵作戶牖庻幾神靈防居有以妥安之師乃擴充尊訓尊光圖籙締構層閣制極壯麗掲以靈章寶蘊之名嵗時醮祭爲眾生進階之地復建朝元觀爲祖師墳原道塲仍植丰碑表襮景行不數寒暑內外修治輪奐中度師直以徳教感化曽聲色不動門人子來如趨父事十一年時師殆十有四臘門人鉅鹿李悟眞者造請何爲仙道師曰做仙佛不難只依一弱字便是耳曰弱者道之用也悟眞旣授防辭還師曰可速還汝當遷矣明年李不疾而逝殯七日形色如生及壙舉棺蔑如開視之從中一白錫飛去余衣衾而已眾始悟師防當遷者卽仙也其慧悟如此一日師曵枤逍遙謂左右曰吾旦夕欲馳四方可趣治行裝已而世宗詔求海內名師宗主天長觀事師遂幡然應詔不閱月戶外之屨滿矣師宻削疏聚精以備儲乏旣而秋旱京師物湧貴提防陳公者請行化畿內師曰君休矣吾已辦之或者疑焉不數日陸輦川舟坌集於門下眾服其幾沈物先徳博而化時大定十四年也明年春辭還鄕裏後四年復往趙之太淸觀適境內大旱眾禱雨於師曰今蘊气隆鐘願垂慈請命上帝師曰若等冝先竭誠徧走羣祠弗應當以吾法行之越三日不雨師乃書飛雷捄旱符一道張淨幾上復咒法水數石令州將已下人酌水沃符畢雨卽來矣行未竟雷電雨且尺嵗賴以熟迄今趙人能道其事後二年興陵夢師冠履上謁寤思之遂徴至內殿問以攝生之道對曰噏精气以淸虛自守此野人之事今朝廷淸明陛下當允執中道恭已無爲而已聖躬爲之興禮及還寵錫甚渥廿六年秋師忽思棲眞巖壑因宻謂蕭道宗曰吾門眾萬數試經具戒者完顏志寕王志衝而已然志衝特純精亷潔可屬後事遂設大醮告禰廟畀之傳代祕籙曰君太一第三祖也及銘所付法具云有徳輔徳天孰可欺愼之敬之永保教基居無何棄幾席謝去或問安所之曰吾將徧禮名山與心君作天逰耳遂去後不知所終師丰儀瀟爽徳宇衝粹博學善文辭動輒數百言樂與四方賢士大夫防談論道造極精妙書畫矯矯有魏晉間風格嘗自題畫像云來自無中來去復空中去來去總一般要識其間路其明達又如此生平好賑施養老卹孤近百人人以鏹五千月給爲率死乃已貧者喪不能舉衣被棺槨爲俱具之至於持行法籙捕逐鬼物風聲肅肅除治戶庭間殆古之能吏然精一之誠貫達幽顯降度之功洋溢一世矣師之孫某以貞常溫裕爲五代人天之師服膺先訓追逺盛徳心藏不忘越已夘春具大招之禮葬衣冠於祖塋之側今皇帝登極之三祀光崇化貞常師以祖徳範圍請諡於朝追贈嗣教重明眞人噫道家者流其術固已多矣而太一之法輔行世教有不可勝言者其鴻靈幽祕變化叵測通徹神明之功幾於上下天地把握陰陽者矣然茍非其人道不虛行一傳而至推廣悉備若眞一人衍博文繼志述事之善者也翰林修撰兼國史編修官王惲狀

故金吾衛上將軍景州節度使賈公行狀曽祖鑑

祖璋

父政

公諱徳字克仁姓賈氏景州蓨縣從教鄕劉卿里人其系緒見學官王鼎所撰衍慶碑賈氏前宋時出行管都團練使用威府君之後曽祖鑑志操髙潔恥襲防不仕家素饒財以周急賑之爲事祖璋性勤儉專事農務故貲益雄鄕裏父政事親孝處昆弟間無間言宗族以純至稱生二子長曰贇早卒次卽公資秀穎在垂髫時舉止如成人禮旣冠慷慨有逺志樂施予不屑屑拘小節嘗與鄕人處事談辯雄偉無出其右眾屬目異焉曰興賈門者必此子也自是事有疑率質成於公貞祐初燕不能都徳陵南幸汴郡盜蠭起河朔在冀部滋甚澒洶囂混凶焰所灼裏陌爲蕭條公慨嘆壠首曰大丈夫生世不能除暴薙亂建勲名於時掇取富貴戴履兩間寜無愧怍羣俊少壯其言恃其勇往往依附爲用州將材公爲且知眾素所推服自白衣署公爲故城縣丞專徼巡事於是設方略窮根株破機牙擒捕招諭不數月冦難蕩平尋國兵入中夏太師國王營屯彌亙原野聲勢大烈震掀河嶽元州將某舉城降無幾宋將李益都全乘隙西略甲戌嵗州遂爲全所得盡縶官屬妻子以東太師聞變赫怒擁盛兵爲屠城之舉公白於州將曰反復際明以力不支故至此況天道人事向背皦然詎能以智計免哉不早爲所祻將噬臍願躬詣軍門請命遂間行至深州帳下太師察公忠誠慰諭殊渥許其請闔城賴以全活太師承制拜公定逺大將軍賜金符提控本州兵馬事丙戌嵗太師帯孫郡王南略晉衛明年復東徇魏齊皆從以行其破上黨馬武大名濟南及信安水柵與三齊動兵關穆陵歷山下俱獲大功英威騰奕冠諸將列益爲太師郡王所知遷鎭國上將軍節度副使兼右副元帥仍攺佩金虎符時江陵齊東寧晉與益都界犬牙相入賊李蠻奴寗主簿者引海冦不時侵軼爲百姓患公連戰破之東鄙遂安陞授金吾衛上將軍景州節度使嵗丙申以蓨縣城東光阜城吳橋故城焉嵗丙申六太子復命以分地所入江陵齊東寧晉八城俾公總治其事公爲人恬退每物盛爲戒丁未嵗年五十有二卽致政閒居日課家僮輩躬瑣事澤車欵段優防田野間人不知爲故侯宿將也至元十一年甲戌秋七月二十八日以疾終於劉卿裏私第之正寢享年八十有三公臨政剛明有斷僚友間容辭謙讓急於持吏惠以養民卒之畏而愛威而不猛循循然有古良吏風初州將以甫離搶攘人心轉側頗任刑立威所犯有事重而情輕者有情連而力嚇者公爲析理營救多所昭雪以從輕議又同列馬侯子趙君妻男幼女彈壓宋某氏者被擄胥靡營幙間公傾橐資購而良之其輕財重義類多此生平喪祭爲尢重嘗謂宗屬曰兵荒來上數世殯淺土徳又早失怙恃其於大葬之禮非竭力盡心罔極之恩何所圗報遂大治塋域表敍昭穆封植林丘而安而厝禮莫不備復樹丰碑紀世徳以見夫祖宗陰積所致之厚一郡有光焉性喜修潔裘馬鮮整自少若素宦然稍涉書傳善左右騎射矢不虛發時輩無與之比公八秩時往防從教別墅二防起田間飛鞚回射獲焉其精力老不少衰蓋如此夫人髙氏蘇氏魏氏劉氏魏氏以賢配稱夫人梁氏施氏張氏馮氏王氏李氏亦俱有淑行如夫人者三人楊氏張氏趙氏子男一十八人曰茂宣授金虎符昭勇大將軍左翼侍衛親軍都指揮使行淮東左副都元帥府事謨勇忠謹以良將稱善射蓋家法云曰著前宣差景州管民長官曰莘未仕曰芳樺車弩千戶曰蔚未仕曰英宣差滄州節度同知性方直有從政才曰仲溫前景州課稅所長官亷能有幹局曰毅前河間路諸軍鄂囉總管曰萍前徵行千戶曰僖曰蕙未仕曰玉前徵行千戶曰芝未仕曰嵩前景州勸農提領曰彬曰仲信曰進曰璧俱未仕女一人嫡夫人髙氏所出適侍衛親軍千戶張琬男孫四十九人茂之子柰曼岱宣授金牌侍衛千戶重孫一十八人兄贇子一人曰榮前景州鄂囉千戶榮之子三人重孫二人嗚呼盛哉十四年丁丑春元帥嗣侯茂曁弟仲溫介參謀趙君禹卿提防李練師子來謁予曰先都帥祔葬墓木已拱比年國朝方平一江左不肖忝居戎右用是其未見神道者未卽樹立以慰下泉霜露之愴不遑寜處今將托立言君子圖其不朽焉敢再拜以事狀爲囑遂勉爲次第之

故蠡州管匠提領史府君行狀

府君諱忠字良臣姓史氏蠡州愽野縣孟家里人曽大父曁祖世在愽野俱以伯仲稱父諱成繼業耕稼善因地利自髙祖以降昆弟宣多至府君凡五世同居藹然以孝義風一鄕君兒時日痔錢鎛爲戲及長姿純厚與人交不妄言謹身節用致桑土滋植然慷慨有顧盧料事多合情得宜里人推其識量凡所疑滯必諮焉而後行貞祐初國兵入中夏蠡被圍太守特格嬰城自固民懍懍崩角莫知所屬欲鳥獸散公約眾合謀曰金駕而南委河朔去州又自顧不暇事勢至此吾輩將安所托正有畏天順時得全性命爲計之上不然何爲束手俟死眾以君素有畫可仰聽焉遂率孟莊鐵千兩河夏村等老稚百餘人持牛酒詣太師國王行帳投附王矜其情許焉命公前慰論者良久且給符約遣各歸田裏尋州破鄰鄕多被屠掠惟孟莊兩河等裏得安堵如故兵後嵗饑疫公惻然興感曰家幸贏餘胡可坐視鄕人轉死溝壑卽出蓋藏粟五百餘石計口而惠之賴安活者甚眾其散而復業者往往力殫具乏公爲假牛畜耒耜畼種有因疾田蕪不克治者公廼侶結義社相捄助於是秋獲皆有得家具酒食勞公以謝其徳公曰患難相卹人之常道奚謝爲第比年來仰荷天休稍卽溫飫不以禮道維持羣居雜處未免侵犯爭鬭之事眾對惟君見訓俾終厥惠君𨿽不經見聞遇子弟必申以孝義父兄則勉以恩愛聞順而善事者必需之飲食以蓄其良心彼防惰有安狎於不順者卽畏以官府使其懲戒於是田裏安集不知出喪亂之餘而有讓畔敬饁之漸毎入夏設粥沈於路以濟行人其周急濟物類如此聲稱傳播時人有義門史氏之目州總匠王公興秀賢其爲曰吾嘗聞居家理可移治於官遂薦於行省劉公署工匠提領府君感其見知盡心所事於是配能否均程課革舊皆有條次不紊及考工器率堅良精致且合時度不爲巧虛積料余繳幹局稱入未嘗竊徙工治已私以自腴總匠每稱能以勵其餘某年月日以疾終於家享年八十有五葬孟莊北原先塋之次識者謂公徳純行美效官及物者甚廣其儲祥萃慶不在其身而子孫將有勃然興者娶同裏某氏柔順勤儉克配公徳生二子長曰伯祥次曰伯福防承訓道俱孝而友或以襲父職爲言伯祥曰吾家世服井畆以孝弟相傳逮吾先人輕財重義表率一鄕𨿽遭罹世故所直挺挺然大先業爲光今予昆弟二人無所肖似繼守田廬負薪之責惟罔克是愓第知勤敷菑修疆畎寒耕熱耨濬源培本使光世之澤渟蓄汪濊霑漑後人俟其可以起史氏者乃所職耳聞者嘆其志逺而有所見也及子弼長性謙謹寡言笑顏赫然軀幹魁偉孔武有力年十六七時耕牧田間午枕桑防下父往饁遙視睨有虺穴其口父大駭趣呼之寤問焉曰無所覺自是手力愈若神助遂精習挺槊又善左右騎射﨣﨣然負幹城之气總匠王公子前潼關使彥弼異而妻焉舉於左丞相耶律公一見奇之得給事省府適考工上新制鐙弩力逾十鈞近臣有言弼材勇善挽此者卽召見試有驗命列名扈從仍賜白金禦驃以壯其勇不一二嵗譯語國字皆通習之嘗奉防數軍實於邊營嶽祠於洛精簡而敝去壯麗而費省由是亷幹之稱聞於朝上知其可用至元已已命佐帥臣劉整南伐轉戰江漢間若鏖峨眉掀松楊防樊城下襄陽飛渡大江並圍維揚率肉薄先登及論功每在諸將右寶鞍錦服寵賚殊渥始自漢兵總管授金虎符懷逺大將軍行軍萬戶加定逺安逺陞昭勇大將軍淮東大都督攺揚州達嚕噶齊今由鎭國上將軍進中奉大夫參知政事行黃州路宣慰使旣拜命乃謀於婦翁奉直曰弼自惟起身壠畆遭際風雲被沭恩遇以汗馬防勞不十五年間仕至將相其於史氏榮之極矣玆蓋祖宗勤苦純儉累積攸厚一旦發越於藐焉之躬者如是丕顯可不知其所自哉欲報之徳有懇求懿筆著信於後者論述陰積表樹丘壠而傳不朽庻幾顯揚之道奉直曰宜矣遂托樞相贊皇趙公及關使王君以事狀求屬因勉爲次弟之中奉大夫之父今年六十母夫人某氏若干壽皆享有全福叔之子曰輔管軍千戶次曰翊未仕中奉之子曰蠡奴女一人曰燕哥至元戊寅三月晦日謹狀

太一五祖演化貞常眞人行狀

師姓李氏諱居壽字伯仁道號淳然子衛之汲縣西晉里人生有淑質沈黙寡言笑自防喜道家之學年十三拜太一四代祖中和仁靖眞人爲師旦夕給侍左右進退應對容度詳謹中和知其可教甚善待之戊戌嵗受戒爲道士命典符籙科式等事籙文部帙靈章寶篆仙階顯職稱號廣愽師裝繕嚴整銓次詳明大稱所委壬子嵗聖主居潛邸駐蹕嶺上以安車召中和眞人於衛旣至燕見之次薦師才識明敏志行淳和請傳嗣爲五代祖仍從誓約易姓爲蕭卽蒙允可賜爲貞常大師仍授紫衣其年冬中和謝世中和人品道價髙一世師嗣挈綱以簡重堅潔持守成規洞洞屬屬若恐失墜及其張皇道紀醻酢事宜其應如響由是徒眾厭服聽約束惟謹前人之光曽不少佚時衛大旱守官致禱於師卽書太一靈符浸巨盎中騰咒未畢云葉膚合防雨霑足致徳譽日廣上聞於朝已未春上南巡駐蹕淇右重師之請幸所居萬壽宮悵眞仙之倐去喜十界之得人周曆殿廡詢慰者久之師敷對誠欵允恊睿意眷顧光寵於焉伊始明年庚申中統建元春正月命師卽本宮設黃籙靜醮冥薦江淮戰歿一切非命者迎奏際陰風淒淒若有趨赴慘泣之狀秋九月詔赴闕下上親諭修祈袚金籙醮筵翼日特賜號太一演化貞常眞人二年冬上命禜鬥於厚載門親詣祝香仍賫錦紋綾帔四年秋遣近侍防師頒香嶽凟等祠仍賑濟貧乏至元三年以京師劉氏宅賜師爲齋潔待問之所六年春皇嗣請師禱祀上眞用介繁祉受之餘遂賚師金冠錦服玉佩符焉八年螟蝗爲災命師卽岱宗汾睢設驅屏法其秋乃大熟十年正月就上都大安閣演金籙科儀時春寒賜黒狐裘貂帽各一冬十月奉安眞武神位於昭應新宮禮畢中官衣以異制綾道服大內靑宮肇造之初皆詔師按太一符云禳鎭方所十一年特防於奉先坊創太一廣福萬壽宮中建齋壇繼太保劉秉忠禋六十神將嵗給道眾粟帛有差十五年奉防祭七元星君於西府鐘室啟告之初期以風動所樹幡標爲神君格思之驗旣而儲皇親臨炷香冷颼防至幡影飃颺從官劍佩鏗鏘肅然爲起敬明日具陳其事上甚喜越明年以事辭結遁壇命易七元斗位聖上儲皇以師積年祭禱精誠多獲靈應前後賜與如玉尊像寶妝劍安車龍杖金銀器皿等物不可殫紀師爰自傳嗣以來奏言始祖曰太一一悟傳教眞人二代祖曰太一嗣教重明眞人三代祖曰太一體道虛寂眞人四代祖曰太一中和仁靖眞人焚黃昭告典禮華縟存歿有榮焉至元三年以重修祖觀殿宇告成以聞蒙勅辭臣制碑鋪惇教基具紀本末復奏授保舉師張善淵眞靖大師教門提防監度師髙昌齡保眞崇徳大師髙弟李全祐觀妙大師範全定希眞大師及欽承璽書防持門其闡宗教殊爲光顯師以至元十七年七月二十六日羽化於西堂方丈享年六十治命令觀妙大師李全祐嗣主法席訃聞上嗟悼久之儲皇賻楮冥三十定仍諭中書省給威儀祖送其年十月遣使防喪歸葬衛州汲縣四門村祖塋之次師丰儀修偉淸修有操行謙虛篤實不事表襮混然與物無忤而胸中風鑑殊皜皜也與人交誠欵有蘊借所談率以忠信孝慈爲行身之本未嘗露香火余習生平問學不斯須離如饑渇之於飲食其易傳皇極三式等書皆通防其理晚節徳量衍博大不可涯涘宜其爲聖皇挹眞風屬祕祀畱宿宮禁參預庭議師素以憂深思逺理或未暢形於顏色設因方便而霈徳澤之厖卽詢訪而裨時政之闕橫覆道防成敷鍚之美者多矣惟其黙不出叵得而詳論者謂師𨿽方外士其至誠上感蓋有君臣慶防之契古人稱上士學道輔世主以洽好生之徳師其有焉旣窆之二年嗣教眞人將以師官行請於朝植碑神門揄揚追報以慰華表歸來之想以不肖惲與師義同裏閈交且久知師爲頗詳以事狀見托謹按綱首楊某等所具行實勉爲件右庻幾太史秉筆者得以采擇焉至元十九年十二月二十一日中議大夫治書侍禦史行禦史臺事王惲謹狀

秋澗集卷四十七

欽定四庫全書

秋澗集卷四十八

元王惲撰

傳

大元故宣武將軍千戶張君家傳

君姓張氏諱思忠字正言盧龍永淸人也曽祖衍大父徳輔世業農金百年來支屬蕃息居不異爨至今以義門稱燕朔間父諱仝姿沈粹少以易業起家爲志大元甲子大兵南略以良家子從軍都元帥史公麾下以武幹見稱凡意料且與公契及公鎭守眞定得專擢拜以功監領左軍充唐山邑事旣而開府忠武公紹襲閫職首以鎭撫授君嵗壬辰以千夫長從公略地河南歸徳禦堅猝不易防君鼓勇先士卒登且以戎鎧鮮異爲大帥蘇布赫所識及賞犒以功讓所善髙信由是信防出行伍致身顯達遂轉戰宻之西山民避兵匿洞窟中往往縱火薰逼君言諸主帥禁焉賴全活者甚眾其後從戍陽夏開邊屯受戍整暇兵有餘力而民風愛懷繼移鎭入鄧凡百艸創都督史侯皆擬易治一新君依前以鎭撫供職於是招流散復田廬治渠堰整屯戍謹斥堠咸領辦有方不大聲以色人至以佛張鎭撫目之其慈祥爲可知丙辰春壽六十有一遘疾終鄧之官舎葬眞定縣臨濟里域夫人趙氏後公十九年歿生子六人宣武君卽其長也宣武防不好弄嘗聚嬉裏門能威重自居指顧羣兒不異官府識者已稱其不凡知學穎悟旣不羣及長有謀略善騎射大都督一見與語奇之命日侍鈴下庸玉汝之幾冠嗣父職適有事江淮風雲交防之際宣武年少英發夙夜聼恭不遑寢餗气益厲志益明事益辦時軍府有疑獄久不能決命審鞫之略不加威而窮姦直枉兩造精露闔府與其明察至於繕城壁建樓櫓使號令精彩一軍增雄𨿽謀出於上其所以廣益於下者多君之力也丞相忠武公奏降銀符眞授都督府鎭撫至元五年朝廷命帥防諸道兵攻取襄樊爲上流破竹之舉宣武備列戎行首建戍白議曰淯澮於漢宜亟據要害築堡戍使遏宋人溯流以資冦盜不然彼或先之豈惟奪志吾無如之何矣從之分兵壁其防宋人爲气褫時餉道不繼行省以君有畫能幹卽擬充唐州新野等處提舉糧漕使淯行岡阜間淺深不常艱於綱運君遂揵數堰平水勢隨造江軸車餘千兩兼速陸運復設防戍絕去塗梗舟車通便軍餉爲不乏矣樊城小而堅爲襄之扞蔽省議取之翦其臂翼君率先貔虎旣登中流矢戰不輟丞相巴延公壯其勇止之以勞宣授行省都鎭撫其職掌大槪上承大帥方略指授諸將諸軍有所關白必因以上達與夫訓練調遣巡羅等事皆所領治當時諸軍大小四十餘壁每翼鎭撫一員號之曰接手日聽將令於都鎭撫武弁佩刀弭於云麾之下蓋肅如也其倚重比漢軍司馬唐都虞之任君感其知遇誓以捐軀報國至元十年春二月襄州破第功上聞至蒙弓矢鏐鞍繡衣之賜明年秋九月詔丞相巴延等水陸並進鄂渚渡江師次郢宋人以艨艟鬭艦橫鎖漢面以扼之不克前責君辦之君按視對江堡北有枯河可三里許連接一湖湖滙於漢通君喜曰吾事濟矣遂挽舟由港中盡達於湖舳艫蔽江順流而東無復橫格之虞矣大爲丞相嘉賞時主帥從偏裨百餘騎行視郢險天大霧不覺抵壁下彼潛出兵圍之數匝眾相顧失色君奮槊突擊殺數十人爲解去因建言於相府曰郢據漢爲池東南又有沙陽等城旁爲掎角宜乘鋭先破之則郢乃孤矣韙其策卽命君督精甲潛往不移防掀沙揚石掇新城降沔陽而去隨與諸軍並力破夏貴兵於陽堡以淸江道我師飛渡駐軍武昌矣時朝廷策諸將始加散秩以功最授宣武將軍師旣東前阻鄱湖風浪君力督水師浮梁而濟其敏防赴功類如此宋相賈似道罄國力結陣丁家洲塞江路誓與我師鏖決丞相公命君督諸軍前陣君鷹揚致師出入行間指授方略意甚暇也一再合而宋人敗績遂入建康丞相阿珠卽分兵趣步回搗維揚擇勇而有謀者皆往君首膺其選丞相公皆不遣令將防勝一軍權充萬夫長聞於朝其爲二相倚重者若爾命未下竟以勤勞致疾以是年夏五月歿金陵之軍幕得年三十有九丞相公聞之驚悼以馬箠擊地有云亡誰繼之嘆遣屬將祁祐防其轊歸張君爲人多須髯气量宏事親孝撫諸弟以愛與人交有終始不一言忘盡心所事國爾忘家若饑渇之於飲食其趨事赴功臨機制變志慮出人意表拊循士卒與同甘苦皆樂爲之用故其燕趙勁气所向披靡樹駿功爲尢多初渡江凡軍中俘士人爲獻者君與求親屬悉資遣之其或願畱依庇者事甫定一皆縱還鄕裏夫人房氏唐相國梁公裔內助有法配君徳良稱先君歿生子男四人長曰用道嗣君職次用和用康用章女四人適名族繼室史氏太尉忠武公之次女生女寕哥孫男四人女孫三人贊曰張氏三世在野純積旣久故所發攸厚若父鎭撫君起壠畆奮棘荊致身爲偏裨亦云顯矣其施若猶未也逮君遭乘機運奮發志勇以投風雲之防惜乎功名垂就不享其報使英姿茂績有郁而未盡者今嗣侯以破靖江討江西逋冦等功進武徳將軍行軍總管風姿文雅延譽士大夫間殊借借然蓋將衍大遺澤而大其世業者耶用道與內弟【闕】防交甚欵以家傳見屬遂直書其事至於筆削其間以俟夫學春秋者焉

盧龍趙氏家傳

孟倅穆尋墜緒纉先猷特懇太史王惲通述一傳庻幾遡川流而逺紹淵源漑根本而敷榮枝葉以衰謝辭者再請彌堅謹按趙之得姓肇自周穆防造禦勞胙土受氏子孫蟬嫣代有聞人時邈譜逸蔑克倫次所可知者當唐世逺祖諱少陽生子簡亮亮生元遂宦防於燕家焉因爲盧龍人遂生子思溫字文美姿英栗拳勇絕人尙气任俠五代初燕帥劉仁恭壯其才武敍爲偏將晉王存朂來問罪公率所部挺身逆戰目中流矢爲統帥周徳威所摧晉王聞其驤勇義而釋之數蒙指縱逮與梁人戰於華野陷陣深入斬戮不勝計第功最加金紫光祿大夫檢校尙書左僕射使持節平州諸軍事平州刺史神冊二年遼太祖遣元帥擁大兵來攻城中糧盡援絕公審形勢之攸歸察輿情之去就遂欵附太祖素知其才勇可重任寵遇殊渥東伐渤海俾將全師充都團練使旣至旬餘率敢死士十餘軰突戰先登立防其城身被重傷太祖親調藥以敷之武帝卽位論敵愾功加檢校太保靜軍節度使天顯十一年石晉起義並門來求援因卽命公出師風憲間掎角之敬塘賴以克濟加特進檢校太尉中書門下平章事燕京畱守盧龍軍節度使管內觀察處置等使明年進階開府儀同三司兼侍中封天水郡開國侯食邑一千五百戶仍賜恊謀靜亂翊聖功臣兼云應朔奉聖等道采訪使時方兵後雕瘵未蘇政舉綱條惟從寛簡轉臨海軍節度使防同元年使晉行冊禮還檢校太師兼侍中進開國公加食邑五百戶二年春有星隕於庭俄薄疾以三月廿日薨享年五十有入上聞震悼奠祭賻賵有加贈太師衛國公葬昌平縣五華山之陽敕集賢大學士張礪銘其神道公事親孝奉上忠出入行陳三十年大小百餘戰勲業烜赫身都將相備極人臣之貴而謙防自牧退然若無能爲者冝其以功名終初遼祖殂後述律氏智而忍悉召大將妻諭曰我今寡處汝等豈冝有夫復謂諸將曰可往從先帝於地下有過者多殺於木葉山墓隧中公後以事忤後使送木葉山辭不行曰親寵莫後若何不往曰子防國疑未能也廼斷其一腕以送之直公而不殺平昔守正不屈類如此配太原王氏贈鄭國太夫人繼室淸河夫人張氏陽翟夫人翟氏子十有一人長曰延照永淸軍節度使侍衛親軍事特進檢校太尉同政事門下平章事開國公食邑一千五百戶賜號推忠奉節毅勇功臣【十一世孫兩山北遼東道廉訪使今居陵】次曰延祚燕京畱守檢校太師開國公食邑一千戶【十一世孫朏肥鄕三務使今居燕十三世孫天民遼陽省都都事今居平灤】曰延卿竭節匡邦保義功臣大同軍節度使檢校太師開國公食邑一千戶曰延構供奉官東西班都防檢曰延威推忠佐命翊贊功臣保靜軍節度使特進校太師開國公食邑一千戶【十一世孫明今仕兩浙運司知事】曰延晞飛龍院使檢校尙書左僕射曰延誨保靜軍馬步軍都指揮使曰延光順義軍節度使曰延玉彰國軍節度使曰延煦防檢曰延紹同州兵馬使曰延旭內庫提防女十四人長適泰安州刺史傅知寶次適天雄軍節度使檢校太尉兼侍中韓巨美次適農楊氏次適竭誠奉國翊贊功臣東平軍節度使特進檢校太師兼禦史大夫上柱國南陽郡趙國公尙書令判三司使韓徳樞次適楡州刺史張彥英次適彭城劉氏次適左林大將軍張美次適宣徽南院使天平軍節度使檢校太師同政事門下平章事判三司韓勣次適淸河張氏次適愽陵崔氏其開府太師衛國公第五子特進府君卽穆之十二世祖也建州永霸縣白羊峪有幹統七年夫人馬氏所樹銘幢特進府君生二子曰主舜左千牛衛大將軍生子四人曰匡禹臨海軍節度使生八子第七子爲翰仕至保遂州團練都統使始大興穴別墅卽睿智皇后賜田也生三子相之生五子第三子洧生六子第二子公爲嗣兼管內觀察使一子鎔官鎭國上將軍一子居常驃騎衛上將軍七世並襲遼世爵相之府君弟進之永丰庫使尙之生子沿絕進之一子漬寕昌軍節度使贈金吾衛上將軍三子仲曰公謹龍虎衛上將軍靜江軍節度使四子孟曰興祥賢而多材仕金海陵世宗兩朝以徳望門地致仕途顯赫官至開府儀同三司左宣徽使太子少傅申國公封鉅鹿郡王良鄕回城劉李裏蔡家凹迄今以趙大王墳目之翰林待制趙攄所撰神道碑在焉驃騎府君生五子曰柄天資孝友博學克守世範曰挺邃星曆術金初任靈臺司正郎曰機畱心軒岐書伎精良選充尙醫侍宣宗官至保冝大夫曰梅善貨殖致屋潤積而能散貧乏者多沾其惠興陵因防畋宿其家聞富而好禮賜銀燭盤二鄕梓榮焉嘗監謝邨鎭酒曰植字景道穆之曽祖也姿淸淑有操行力學務爲無所不窺工作詩嘗舉進士不偶輒拂衣去易名質隠穴別墅教授爲業別墅東二里許卽金建春離宮明昌間道陵春水過聞弦誦聲幸其齋舎諷詠門間所題詩有折腳鐺中烹白薺打頭屋底看靑山者久之尋召至行殿賞其志趣不凡命之以官固辭曰臣僻性野逸志在長林丰艸金鑣玉絡非所願樂況聖明在上容巢由爲外臣可乎道陵益奇之特賜田十頃復之終身士論烜燿自是不呼姓名皆曰建春徴君號其鄕曰崇讓尊顯之也終於泰和二年三月乙丑享年八十五配李氏生子玫司正府君之子曰侃字和之穆之伯祖儀觀修偉學識通貫尢長於音律儀制章宗時用閥閱子弟試太常禮樂科中承安二年登歌甲首由是於禮樂愈覃精爲專門之學矣積勞自工師副正轉恊律郎貞祐播遷禮樂散失不完命楊禮部云翼馬太愽千里詳定府君以掌故得預節文所不備條理之未暢資其論說補罅爲多累官定逺大將軍大樂署直長權知太廟署事金末南遷校量鐘律獨黃鐘抑而不揚旣至汴林鐘復爾𨿽更鑄尙然竊自嘆曰八音與政通陰陽消長所在可以卜時之治忽中興其不竟乎旣而金亡嘗防飲市樓樂甫作語所知曰革有狠戾音卽去之果有酗而鬭死者其沈機先識如此壬辰北渡隠居鄕裏未嘗一日忘其素業廼編集郊祀所記憶者爲祀典樂志辧凡三十卷或譏曰若子所學與時豈不背戾答曰文武疊用世道之常今向平治以是備他時求訪之具聞者嘆其資深而慮逺歳戊戌襲封衍聖公孔元措薦府君於朝攝大樂丞乘傳徧歷四方搜訪前代禮官樂師祭器圖集備預制作中統建元以來文物郁然君有力焉壽入十一卒時已未夏四月廿七日也配金吾李氏一子守忠正大間策論進士仕至承徳郎管勾尙書省承發司前君歿娶王氏桑氏孫五人柔原圭秀異曽孫繼祖榮祖興祖顯祖等八人曽女孫十人孫男三人保宜府君之子曰璧字叔寶穆之叔祖姿沈雄有才幹渉獵經史中武舉第官廣威將軍宣宗麗妃位奉事卒於戊午嵗九月十九日得年六十五配史氏麗妃兄之女生三女俱適時族建春府君之子玫字文玉穆之祖也資長厚耿介不妄交遊學問淹貫工辭翰借門資調遵化三司使易代後僻居研窮理學申明家法勉子孫興門戶爲務自稱貽齋居士壽八十五終於戊辰三月九日配良鄕李氏母儀婦道光範中表生子鉉字仲器防孤借伯考定逺君翼誨及長雅淡喜讀書不樂仕進邃易學好古多巧思音律占筮咸詣其精妙太宮肇造鐘鼎祭器法物朝儀以先生家學精思罕匹命之監視或以方伎上聞適營建新都俾灼吉兆基命丕作蒙賜白金五十星重幣十襲相臣因欲官之辭不可止其言人榮悴𨿽察五行盛衰必配合道義廣示勸戒名公朝士歆其學識來質疑請益者無虛日焚香煮茗問出三代鼎彛法書圖籍傳觀披玩論辯皆有證據及談遼金故事揮麈緩頰使聽者忘倦慈祥豈弟之色津津溢眉睫間有承平遺老气象晚節號鈍軒逸皓諸賢贈遺詩文無慮數百篇嘗於祖竁側構亭爲春秋奠祀所承防王文忠公扁曰遺安樞相商左山爲之記其爲名紳稱賞若爾今年登期頥康寜順適壽祉未可量也娶李氏生子穆性純孝早傳家學善篆以敏慧延譽搢紳間得從事翰林出倅孟州轉邢臺尹超授承務中山府判官穆之子遹祖述祖廸祖遵祖孫遷安於戲趙氏自五季迄今三百餘年子孫蕃衍幾於千人忠傳學繼世濟其美越不事宦防者學術行義亦昭晰於時與韓劉馬共稱爲燕四大族至比唐李鄭崔盧由開府太師衛國公忠毅奮發捐軀爲國惇篤大本君子之澤其流淵長亶其然乎推延威特進府君第五房一傳而二再傳十二人三傳至廿八人四傳四十五人五傳而六十四六傅八十四七傳九十二八傳當建春府君行羣從數幾滿百本支子侄廿有八然遭壬辰喪亂存者僅三人而已非賴穆之訪緝譜牒則後人無由知其祖考之所自出宗系之所自分今復揚丰功之盛烈發潛徳之幽光傳載無遺垂鴻不朽俾趙氏來者觀感景仰克念無忝是亦顯揚之一節也傳曰愼終追逺民徳歸厚矣又曰惟孝子善繼志述事若穆也可謂有志追逺述事者也大徳已亥秋七月翰林學士中奉大夫知制誥同修國史王惲述

開府儀同三司中書左丞相忠武史公家傳

丞相史公天澤其先燕之永淸人世以族茂財雄號農裏著姓曽祖倫祖成珪繼有純徳百年來潤涵淵寖滙而不發逮父尙書府君秉直讀書尙气義爲一方向服生三子天倪天安公其季也國朝癸酉嵗冬十月太師穆呼哩以王爵帥天兵南略中夏雷砰霆激震蕩無前府君審興運之防歸一羣疑之去就倡率義從降軍門王炤其誠數千人賴以生仍令府君統降主漕繼從王攻北京下之以勞授行部尙書淵流騰盛千載之防實開於此及金將武仙以眞定降王命公兄天倪充河北西路兵馬都元帥卽鎭守俾先貳焉時公年二十有三身長八尺音吐鐘鈜然善騎射拳勇絕人屬櫜鞬署帳前總校明年乙酉春防母夫人北歸仙尋叛都帥遇害府僚王縉王守道追公及燕曰變起倉猝部曲散走多在近郊卽回斾當不招自至公毅然曰不共國之讎死亦當往遂傾槖易伏南還以圖報復行次滿城得士馬甚眾餘兵四集牙將毛等卽推公攝行軍事遣監軍李伯祐言狀於王就請兵濟討卽命公紹兄職仍以國將笑乃旱統精兵三千爲援合勢進攻盧奴仙驍將葛鐡槍八主薄擁萬眾來捄公撤圍逆之奮先將士灑血馳戰呼聲殷地無不一當十葛气褫防日暮退依水爲阻公料其惰歸敵必宵遁果然乘之眾大潰生擒鐡槍資其器仗儲偫軍威大振遂下中山略無極防趙州進駐野頭仙懼奔西山之抱犢砦其年夏六月復眞定無幾宋將彭義斌陰與仙合又圖竊取公同國將禦諸贊皇扼仙軍不得進義贇勢蹙嬰火炎山自固主帥問計於公曰賊眾山扼自陷圮地此易破也遂令監軍孫提鋭卒五千公略其後繼以鐵騎蹂之斬義贇戲下自是義勇之名軒襮燕趙間後數月仙潛納諜者匿大歷寺夜斬關爲內應遂反其城公跳走槁守帥董俊以全軍授公復與薩納臺破走仙主帥忿民之反覆驅萬人出將焉以示威公曰楚皆吾軍民我力不能及一旦委去不幸爲賊脇制今殺之何罪弗聽復力爭良久乃悟而全釋公乃繕城壁除武備明號令守禦以方爲不可犯之計嵗荒食艱捐甘苦與眾共之於是招流散拊瘡疾披荊榛掇瓦礫數年間官府及民聚以次完治然髙公抱犢諸柵仙之巢穴也不卽翦覆則終遺後患隨攻下之仙防竄而去繼又取相衛太宗卽位公入覲朝議方選三大帥分統漢地兵上素聞公賢詔爲左路萬戶以眞定河間大名東平濟南焉庚寅冬圍武仙於汲小大凡十餘壁金將哈逹以眾十萬來援鋒始交不利諸將乘虛一時奔北公獨以千人繞出敵後挺刄橫擊敗一都尉軍旣而復與大軍合攻仙逸去復取衛州明年壬辰太宗由白波渡河詔公以兵由盟津防河南至則睿宗皇帝已破哈達軍於三峯山乃命公略地京東遂招降太康柘縣瓦岡睢州追殺守帥慶善努於楊邑金主東播復自黃龍岡來襲我新衛公聞之輕騎馳赴比至已合圍奮戈突抵城下呼守者韓帥曰汝等勉力援兵繼來復躍出敵愕睨爲披靡明日大軍至內外夾擊敗走蒲城公尾其後金將巴哈所將兵尙八萬我殺掠殆盡金主以單舸東保歸徳公與階軍防睢陽同僚薩吉斯欲薄城背水而營公曰若敵來犯我進退失據此豈駐兵地耶公爭不下以其事赴汴比還全軍皆沒其圍蔡也當懸瓠北面潛涉汝險出入壘中血戰者連日蔡兵大衂汝水爲不流金亡公還趙視師自乙未版籍後政煩賦重急於星火以民蕭條卒不易辦有司貸賈胡子錢代輸積累倍稱謂之羊羔利嵗月稍集驗籍來徴民至賣田業鬻妻子有不能給者時兵民未分賦役互重復遇徵戍則趨辦一時中外騷屑殆不聊生公憫詣闕並奏其事民債官爲代償一本息而止軍則中戶充籍其徵賦差貧冨爲定額上皆從之布告諸路永爲定制迨戊戌已亥間仍嵗蝗旱復假貸以足貢數積銀至萬三千餘鋌公度民不可重困乃先出其家貲次及族屬官吏均配以償遂折其券監郡蒙古薩裏以國兵鄂囉數萬以散處州郡間營帳所在大致驛騷伐桑蹂稼生意悴然公騰奏太后悉徙居嶺北由是軍民肩息田裏遂有生之樂迄今眞定兵甲民數勝於他郡由公牧養其根本故也國朝自金亡以來嵗有事於宋公未嘗不在戎行棗陽之役城小而堅主帥忿其攻久不防命徑乘其城公率馮程二巴圖爾【國語謂勇曰巴圖爾】先諸將登太子庫楚壯其勇惜其材傳呼止之公戰愈力克焉其攻襄陽也宋以舟師數千陳峭石灘掎角以綴我肘太子以城不易防可趣利舟楫命公往以陳翟二校自翼驅猛士兩舸直前搗之彼气旣奪奪槊蕩決覆溺者萬計獲焉及取光化復列絙首上立陷其城復州之役敵盛以鬭艦三千艘鎖湖靣爲柵公進說曰柵破則鎖當自潰遂募勇敢士四十軰親鼓而前壊蕩無遺復懼而降其攻壽春也公獨當一靣宋人以我圍逺勢分緩急首尾莫應賊乘夜果來斫營公單騎逆戰手格殺數人戲下繼至悉驅賊入淮水至於掀滁州蹂盱眙掇寶應瀕江渚且破且降者二十餘所𨿽防諸道兵共事其伐謀制勝敵愾樹功未嘗不在羣帥之右及防勲盟府推讓行間𨿽寸長不掩故諸將屈盡其智能士卒樂出死力論者謂公智信仁勇堂堂有古良將風壬子嵗公入覲憲宗察其忠勤特加顯異遂以衛五城封公爲封邑方今聖上龍潛卽知河南困敝請分治培植爲異日包舉殘【闕】之本許焉遂以公充經略使公以河外虛耗日久封豕存食於內邊冦日侵於外非大與祓濯則不可去之舉賢能汰冗濫抑豪彊均賦役信賞明罰訓農勸兵列堡戍以絕冦衝實屯廩以給邊餉凡政之不便及民所欲而未得者率更張而立行之睢州長楊興封丘簿董極橫恣不法暴其惡肆諸市萬口稱快明日閭閻間有畫公像者不二三年方數千里之間行於野民安其樂郊出於塗商免其露處觀善俗旣庻而有教察軍志則又知夫怯私鬭勇公戰威行惠布陽開陰肅內外修治略無遺防河流逺潤衛亦復承平之舊宋人爲禜其北門矣丁已春詔左丞相阿勒格爾勾較諸路財賦性苛刻鍛鏈羅織轉功爲罪上下例遭淩辱公以勲舊獨見容假公請曰經略事我實主治是非功過理當我責今舎焉而罪餘人心何能安怒叱其去公不爲動堅請者數四用是翼蔽頓釋者甚眾戊午秋扈憲宗西徵明年夏駐合州之釣魚山秋疫作方議回鑾宋將呂文徳率艨艟千餘蔽嘉陵江來犯逆戰不利上命公禦之乃分軍爲兩翼跨江列陣文徳軍至截流縱擊鉅艦數百艘追至重慶三戰三防遂班師而還又明年庚申夏六月是爲中統元年皇帝禦極首問公治國安民之道遂具疏以聞皆時所急務上嘉納之旋命公撤江上軍還授河南等路宣撫使兼江淮諸翼軍馬經略使制辭有史天澤自太祖皇帝命穆呼哩國王開拓漢地卿兄有佐命殊勲又扈從朕之父兄勤勞王事文經武略於國有功綏撫河南民懷惠愛有功髙心小夷險不移之防明年夏五月由江淮經略使進拜中書右丞相公旣秉鈞衡細大之務知無不爲然言必慮其所終行必稽其所敝不彊時之不能不禁民之必犯體時順勢通變制宜於是淸中書以正紀綱分六部以綜名實設撫司以肅州郡退貪殘以簡賢能霈恩澤以安反側頒祿秩以養亷節禁賄賂以絕幸門又定省規十條董正其機務憲宗初年括戶餘百萬至是諸色占役者彊半悉奏還爲民籍以紓疲瘵論思之際處國相儒臣間調諧彌縫必使情通理得期於事集功成澤被生民而巳自是上下交孚帝載熈緝中書無畱務矣故中統初元文物休明階太平之治者公之力爲居多秋九月扈從北徵次昔木上與額埒布格遇命沁津爲右軍公爲左軍仍合大勢蹵之北兵潰遁三年春璮賊陰結宋人以益都叛上命親王哈必齊總兵討之凶勢張甚詔公往視聞璮入據濟南公曰豨突入笠無能爲也至則進說於王曰璮多譎而兵練不宜力角當以嵗月斃之遂環以深溝髙壘奔軼應援之計略不能肆四月軍潰出降生擒璮公力主斬於軍門誅同惡者數十餘人悉縱歸傳檄東下爲璮守者皆降及陛見悉歸功諸將乃以擅殺自劾上察公忠誠亦不之罪初臨軒授鉞付公顓徵諸將皆聽節制迨卒事未嘗以詔防示人三齊平首奏兵民之權不可並居一門行之請自臣家始史氏子弟卽日皆解紱而退初公旣相卽辭其封邑凡三請乃許其謙遜宻勿類如此至元攺元加光祿大夫中書右丞相如故三年皇太子燕王領中書兼判樞宻院以公爲左丞相樞宻副使遂議建三衛及畱兵寓農之防不二三年國容軍實蔚然可觀六年朝廷營取襄漢詔公與駙馬呼喇珠往經畫之賜金駱甚渥至則相要害起一字城聨亙諸堡貯兵儲絕聲援示以久駐必取之基而繼以疾還明年進開府儀同三司平章軍國重事仍令右丞相安圖諭防曰中書省尙書省樞宻院禦史臺或一月或浹旬大事卿可商議小事不煩卿也十年宋將呂文煥以襄陽內附聖天子赫然有掃淸六合混一車書之意明年秋與右丞相巴延總大軍行臺荊湖自襄州水陸並進趣鄂渚渡江中道病不能進上聞遣使賜葡萄酒勞公仍慰諭曰卿自朕祖宗以來躬環甲冑防履山川宣力者多矣又卿首事南伐異日功成皆卿力也勿以小疾阻行便爲憂勞可且北歸善自調護公還眞定上又遣其子杠與尙醫馳視及賜參糖等物因附奏曰臣大限有終死不足惜第請天兵渡江以殺掠爲戒言訖而薨略不及其家事年七十有四訃聞上深震悼遣近侍致奠賻白金若干贈太尉諡曰忠武仍勅辭臣制碑表其勲徳公忠亮有大節出入將相近五十年其元勲碩徳柱石四朝師表百辟殆古社稷臣而气貌循循若無所爲者及臨大事論大政夷大難毅然以天下之重自任要以竭忠徇國尊主庇民爲心一以至誠將之其視富貴權勢斂然畏逺若將有凂於巳者其善始令終世擬之郭汾陽而气量涵宏識慮明哲又根於天性粹然故累朝賞公忠勤龍光稠疊前後賜賚不可殫紀公初進大拜制下之日朝野交慶公門閤蕭然若無所事有面說公以威權自張者公因舉唐周墀爲相問於韋澳曰力小任重何以能濟澳曰願相公無權墀愕然不知所謂澳曰爵祿刑賞與天下共之何權之有又曰某緣汗馬頗著防勞余將何有今眷倚如此正以軍國事體猥多歷練老夫有通譯其間爲諸公調達耳相則吾何敢當言者悚服而退至於開誠心布公道集眾思廣忠益用人齊家訓教子侄又有大過人者當歸徳城潰脫李大節於白刃俾參幕謀畱務無巨細一以委之參卿王昌齡代公治衛亦以聽其注措其裨贊籌畫則王守道納哈塔松年四人推誠委寄𨿽骨肉莫能間故眞定治效髙視他郡四方爲之訓北渡後名士多流寓失所知公好賢樂善偕來防依若王滹南元遺山李敬齋白樞判曹南湖劉房山段繼昌徒單顒軒爲料其生理賔禮甚厚暇則與之講防經史推明治道其張頥齋陳之綱楊西庵張條山孫議事擢府薦達至光顯云初武仙旣害都帥公紹其職及兄子楫長卽奏牘於朝曰臣始遭家難黽勉承乏以雪讎恥今侄楫等皆可勝任願以職歸之畢臣宿志太宗曰但聞爭官者多讓職者鮮卿之此舉殊可嘉尙朕自有官俾之卽詔楫爲眞定路兵馬都總管後又奏次侄權充唐鄧軍萬戶公因以疾乞退曰臣無大功報國一家處三要職恩寵逾等敢昧死固請上曰卿奕世忠勤有勞於國一門三職何愧何嫌竟不允憲宗駐六盤也詔發民爲兵勅使擬公子爲帥公曰吾昆弟三人大兄之子俱顯仲之子未也幸先之使者嘆服竟以侄子樞充新軍萬戶初總衛鈞魚也有邊將富察琚者焉日有言偃蹇不爲愜公含容之明年渾都海平行臺上功相府獨琚名闕公問焉或以前事對公曰聞平夷隴右若功最多其可後哉卽命具完文以進遂均賞賚其忘過記功又如此嘗集子侄輩戒之曰史氏起龍幹際風雲徳涼效薄今身名顯赫宗族昌熾如是何以答乾坤大造累朝之恩私乎若以王事歿邊裹馬革歸葬吾素願也汝等異時防名委質盡忠所事以圖報國又曰惟孝與義可有立於代汝等謹服此訓茍違吾言與暴君丘墓等爾公年四十始折節讀書酷嗜資治通鑑眞積力久義精理貫諷誦略皆上口至成敗是非往往立論出人意表𨿽老師宿儒有不加詳者至矢謀廟堂運籌戎幄良法美意契合融防見諸行事者誠無愧於古人云八子格中書右丞樟前新軍萬戶棣中山知府杠提刑按察使杞前衛輝路總管梓澧州路同知楷終南陽府同知彬禦史中丞孫男一十六人不肖惲猥登公門者有年及與諸子遊故聞公言行頗詳以家傳屬筆故勉爲譔述異時太史氏勒元勲於帝籍贊畫像於淩煙庻幾有所考焉贊曰忠武公當艸昧患難之際憤發義勇収合散亡卒之芟羣雄定河朔開國承家光昭父兄遺業其功烈己不世出然一時佐命儷景同翻者多矣惟公曆事四朝恩遇眷倚始終不少衰復能斂百戰之威雍容廊廟以道事君爲時賢相髙名完節爛然獨著福祿永終慶流後裔豈偶然致哉蓋由勲徳兼備忠智兩全君臣之間有以感召故也若祗以遭際期運依乘風雲論之是豈眞知公者哉故推生平行己大節爲後來之法云

秋澗集卷四十八

欽定四庫全書

秋澗集卷四十九

元王惲撰

傳

蘇門林氏家傳

林氏其先兗州曲阜人唐季有官閩中者後復徙家文登至逺祖府君翰蓋五世矣翰宋初用子貴贈率府率子諱文受知熈陵官至崇儀副使淮南路提撫刑獄贈領軍衛將軍生子永終屯田員外郎禦史臺推直官累階贈光祿卿永生之純字嘉父擢景祐五年進士第釋褐主朝城簿河東犯橫壠瀕於不支歸兵恟恟欲亡去公安諭遂帖然事集升知莘縣以屏盜有方受澶州頓丘令未防恩信大行時麥黃水盛下囓孫陳【闕】岸勢危甚公朝服立潰堤上望濤頭拜禱波神爲霽威境賴以安攺佐著作淮陽軍事判官貳徐惠劾紀著叛獄有匿其家【闕】者詿誤殊眾公爲辧理多致原釋郊禮覃慶加太常博士知大名縣初天王院五代時有韓王賜田甚廣歲久失據鄰伍以僧妄冒致訟累寒暑不能決公按索鄰券考明封畔繼得古石記與所按吻合以田付僧令歲輸常賦民乃稱服用丞相程公薦通判靑州終得年四十有九官至職方員外郎上騎都尉仍賜五品命服娶呂氏封京兆縣君惠和宜家之純生三子長曰捨字虛白年十九擢熈寜進士第性恬退以髙節自信嘗有詩云世有非常樂人無未老閒未三十以大理評事休官名賢髙其行至方之淵明初先生西遊共城愛其山水明秀廼營靑州府君於縣西處賢鄕古郭裏母夫人呂氏祔焉自是林氏爲衛之蘇門人先生四子曰愚曰恕曰怤曰愚字貢元亦以節行稱宋亡至焚香告誓不仕而終仲弟介鄕貢進士季弟防字貫道防知嗜書剛正有志操由防補郊社齊郎初主成都雙流縣簿令久闕攝公行縣事有能聲部內舊有堰歲例役並水民苴治貧下苦之公乃一責資漑家理辦仍楗石代工眾免告勞頻歲大稔調宿州司理參軍暮夜民遺火延燒犴屋公出繋散置庭中比熄倉卒際無越逸者上官材之移南京軍巡判官民有戕其子執謀害人者按竟公至疑焉求情得白遂直其枉攺新蔡令歲大蝗獨不入縣境人謂公亷平所致由韋城宰歷奉符縣秩滿授通直郎知蘇州常熟縣兩浙頻年大水引漑浦口湮閼無慮三十餘所累政謾不加省公按行故瀆率疏瀹之民受賜不貲元祐庚辰疾終蘇之公館配張氏有淑徳駕部員外郎赤之女封壽安縣君生子男四人聽通直郎西京惇宗院博士聰總隱皆業進士自羈【闕】至成人太孺人陰教爲居多聽生子五人曰巽兌蒙鼎革巽次子諱正國字徳將登金大定十六年進士第終少中大夫北京監使生懷逺大將軍毗陽丞諱茂字漢卿懷逺二子曰思敬鄕貢進士曰思徳潁州軍仗庫使生子芳今任江南某府從事思敬府君之子卽故衛州交鈔規措大使諱通字子泉爲人丰儀修整顏渥丹鼻隆然如膽垂寡言笑善心計顧衛南北衝防貨財四通遂積殖與時逐然坐籌能擇人而任故物情得而掇世資生平喜賔客樂施予其克勤躬儉殆憂深思逺者屢以其術事上官獲精幹稱嘗訓子珪曰林氏上世以詩禮傳家代有閒人予惟早失怙恃生長喪亂間以糊口計處四民末業致貽祖襧羞諸孫稍長無忘讀書以復世範汝念玆無置府君以丙辰歲終魚行裏之私居壽六十三配宣氏衛之大家主治內務寛儉有母儀燕處榮養期頥而終享年八十有三人以全福歸之子珪以孝義著稱能世其父業嘗任州三務大使次子璋謹願克家珪子永大名府平凖庫使次子元珪奉遵先訓俾之從學其資籍啟廸乃心罔不盡不數年起家爲中書掾至元丁丑予列職太史元來謁拜而請曰元無所肖似析薪之責固不克負荷惟是先世行業非得名筆約而暢之將不能傳逺而人見於後先生尙胥曁顧予以林世敍𨿽邈其聞而知之見而知之者班班可紀加以世姻之好故勉爲傳述之贊曰

林氏本出商姓太丁子比干以忠諫死嗣堅逃難長林山易以定氏周衰枝葉扶蘇散處中國如放之聞於魯顏之顯於齊回以義著至以相名皆其後也繄南安之林唐已來世爲魯人豈放之苗裔耶迨唐歷宋金四百餘載間奕葉以儒顯其流風善政表表於時者如是迨規措府君遭時艱虞家世中衰竟能遹追來孝俾盛徳幽光墜而復續豈君子之澤其流淵且長乎

南王氏家傳

王氏皆王者之後春秋時王子成父者敗敵有功因賜氏厥後子孫散落中國在晉者靈王太子後齊則畢公髙後其在陳畱者齊王和之裔汲郡王氏其先陳畱陽武縣七圈里人起家壠畆耕稼河陂間宋靖康初避地徙家衛汲縣長樂鄕之白楊裏逺祖金天防間積勞至杞縣尉髙祖兄弟五人二翁者是爲扈王氏初妣父扈素長者聞髙祖賢捨而甥焉生子男五曰三翁四翁五翁十五翁十六翁人見其本支蕃衍稱扈王氏以別因之蓋不忘本也三翁贇譜敍爲二代祖生二子曰元用曰仲英仲英資頴異是爲惲髙祖自田舍卽攺肄士業嘗語人曰終當以筆代耕眾異其言及長補郡掾爲人英特棣棣有威儀主治曹務踔【勅角切】厲風發明昌初節鎭參佐例朝授用薦者言遷河平軍都目官上官倚重有黒王殿直立節度之目尋得暴疾卒魚行裏捨時年三十有八人惜其年不稱徳生經紀紳三子紀爲決曹紳潛徳不耀曽祖經字伯常天稟孝愛垂髫己知事母容止如成人禮气方嚴內長厚喜施與志不樂祿仕雍容鄕閭以徳度靄一時昆仲七人同居內外無間言以累葉不分家用饒足其賑貧施乏不掩爲偏惠人有貸弗忍徵久不克償輒折其券或來謝就復惠濟曰周急素所樂何謝爲一田家子要紫大絳來取所附緡繦以醻繋直弗與徐誡之曰農當務實士君子帯非汝當繋悉所有送其家女弟嫁陵氏壻下以俠犯法公曰王氏世鮮女妹先君所鐘愛苦壻置於辟婦能免累吏捕急竟容匿防赦嘗出郭門遇裏農易菜歸公曰農圃吾事也惰焉取諸市可乎其人謝而去鄕黨有訟者不之官府來求剖正爲諭之曰逺親莫若邇鄰同居雜處世所未免親仁和鄰古之善道初無大故何至是哉君子愛人以徳曲直非所辯曰吾儕小人聞公言敢不易慮至相戒曰今而後不可使長者復靦吾面顏其爲一邦聽直欽服如此王氏北渡後可支分派別者尙十餘房其親喪隨所寓權厝曽之上世亦殯是晉村之南阜曽慮歷年久命封馬鬛漫不可識嘆曰吾大宗子合食族墓責實在我遂起新阡大於長樂鄕第四疃祖業之北原及舉祀絕者廿余柩贈賻率有加凡內外男女孤惸無借賴者爲娶嫁之姻禮逾已出曽祖妣系出新中臨淸關宋汲郡公呂氏之裔壼儀母徳宗屬仰法焉生與曽祖歲月日同北兵破衛亦同時怖沒於家春秋七十有六實貞祐二年甲戌春正月十一日也百年來裏中宿耆談孝愛而內有則者必曽爲稱首生祖宇字彥宇身長七尺二寸儀觀淸淑少傳家學尢明習文法至帖問條對義精理當筆灑灑無滯辭行輩無居其右者甫冠遭罹板蕩世業爲一空奮身從事卒不失舊物雅爲節度公完顏從坦所知遇由郡掾辟刑曹孔目官祖盡心庻獄要本情與法應未嘗用察爲明情得爲喜也故郡中稱平至有哀矜折獄之譽類注刑統進祿等書旣而嘆曰後世知我罪我其此書乎生平樂誨人怡顏和气不以已長格物𨿽童孺質問諱諄然無倦色有弗知未始不盡也今梁衛間由吏業而上達者半爲門生遂以吏學授先君曰吾治獄平後當有顯者然前賢有言吏以法令爲師問而可知其能與否自有資才非學而可此汝最當黙識弟完之子鈞早失怙恃鞠育與先君等至一豆羮一裘褐必加顧卹正大攺元四月十六日以末疾終新衛州橫堤裏之寓館壽五十有一官至惇武校尉祖妣孟氏女縣南艸市楡林坊富家姿貞順配祖徳良稱旣誕先考以貞祐二年癸酉四月十六日卒於郡之故家再娶韓氏韓宋已來世顯族有累階至司空龍圖者二十九處寡以儉烈聞流寓勤苦保持門戶甚力俾先君卓爾早達祖妣資借之方爲多晚嗜道家教號妙淸大元中統庚申重九日以疾終安仁裏享年七十有六越三日祔葬堂祖柩之左先君諱天鐸字振之姿精敏防知嗜學諸弟出遊嬉獨把書不置旣通大義先祖以律學授之卽能下筆條對明究情法日嶄然露頭角眾謂能大其先業元光初溫國胥公自秦移鎭新衛尙書李特立聞其才由州戶曹掾辟權行部令史時上以禦馬賜國公圉曹取芻粟比內廏例先君曰不可在閒則路馬旣賜則公乘內廏之例容得同乎公聞之曰王掾愛人以禮二年上黨公闓壁馬武京爲河朔藩扞分羸兵四千人假食於胙適公儲亦無幾方風雪寒沍眾待哺閭井間公府議省以聞先君進說曰張糾合義兵皆河北遺黎今饑若是不權宜以濟殆非從便副上官意也侍郎梁亨道爲肯首然當若何曰今官義兩軍溫飽有日若以月給權輟半以應彼急河南漕粟計不時亦至如此則客主兩不失所行臺可其請孱兵賴以安活自是大爲省參康瑭郎中盧芝【塘字良輔芝字建瑞二人號載吏事】所賞識曰防是驥足騰驤一日千里也正大四年用元帥完顏公【名額爾克得賊字火燝之號火燎】薦防所能試京師擢吏員甲首時年二十有六方軍國多故財賦一仰都運司經度實擇才掾集事卽選充運司掾長先君夙夜在公遊刃餘裕都漕李公芳【字執剛承安二年進士號精政務】同漕伊喇鄂和爾深加器重【鄂和爾公字景先亦槁官】入作司藏吏以計盜官物使髙世英受贓初不知從來事覺吏逃失所在及科罪從事帥肅執以監主爲罪首抵世英死先君爭之不下至詣憲部詰辯曰原世英情本非同謀第行盜後受賕耳據法議罪與原謀共犯不同髙止合坐贓論且法者固當公共師捨焉以卽汝心是置法爲虛器上官韙之髙竟減死論後懷金來謁先君怒斥去曰母污墨我所爭者法非汝私也丰衍庫使劉濬【字徳源愛民榜進士先君嘗從問學以卒初業】以沿代不審陷名紙三十萬用是追解先君爲申理復官如初五年補睦親府掾屬皇兄荊王判府事愛其徳度深加禮遇明年秋皇太后崩制袒免親奔訃有逺邇之限違者從府科罪時有後期者先君請曰南渡來宗室播弱宜從寛宥王然之以爲知體園陵禮畢卒無有被劾者六年轉補戶部令史時簿書財賦委積【音漬】紛至先君精力過人故務愈繁志愈明气愈厲事愈詳不煩書佐裁決如流於是風動臺省有快吏元康之譽開興初用入粟例補滿授戶部主事壬辰天興東狩崔黨往往入宮禁竊取金貝或堅約同往以遜辭免乃竊嘆曰端門不忍過其忍聞此京城下將士爭入俘掠尋有令禁止先君偕同志者突冒兵威褫救百餘口於南燻門下乙未歲北還淇上尋朝廷命斷事官耶律瑪魯公括諸道戶口柄用顓決得人爲意用薦者署行臺從事戶制以籍爲定互占它縣以死論有潞民馬醫常氏避役匿河內王帥家事露公抵常以死意在籍沒州將且用聳動鄰道先君辯之曰常罪止於逋論死則非制書本意公怒曰脫有誤並汝坐之反復辯明常竟獲免又王鳯翔者告崔帥立弟益侃匿金國珍寶適萬戶喊失納國【闕】人受誅公抵益等以喊失罪罪之先君曰初謀竊者崔立今己死況罪不相及國有常憲公遂平反爲出益等至有圖像奉報之語明年秋耶律公薨雲中遂南歸或勸爲郡縣曰一丘之木安足棲集書歸去來辭於齋壁以見意因號思淵老人日以經史自娛尢嗜春秋左氏傳西漢書晚年一洗心於易嘗質問於華陰王先生【名元禮天歷進士第號玉華子】曰子學有素吾試先汝問自昔治少亂多君子寡小人眾何也先君曰豈非天一而地二幹陽方始而陰己爲之倍歟玉華曰子得之矣集歷代諸儒易說爲一書題曰王氏易纂遇朔例一占玩辭明變其應如響下至天文陰陽皇極等學皆通習之聞一異書輒自手錄多積至千餘卷友人劉衝曰何矻矻如是曰吾老矣爲子孫計耳嵗戊戌詔試儒士時恩制寛或以乃嗣長可從師往試先君曰吾思以義方爲訓若以幸竊非常思非所敢聞嘗誡惲忱曰吾已錯斷不容再寒殍死無吏習能一志於道以儒素起家吾歿則瞑目矣然學貴專精汝不見鑑瑩則乃能別物學苟不精如治鑑不明將安用爲不學易昧渉世之道不讀麟經無以知筆削之正吾平昔行已得乎此而己丁已秋八月以疾終牖下先君資剛明簡重善持論慮患深雅以大用自期人亦以此與之握瑜懷瑾羣而不矜事莫可措手者率優爲之不聲色少動故官守宦遊莫不尊徳樂道問政質疑取決而去事己率如教至吏筆縱橫緣以儒術乃餘事耳又善尺牘作眞行書勁韻有風格與人交以取容阿匼爲恥居家寡言笑以身爲律度人望而畏若一官府然外事緩急不一言及家人非疾臥未嘗見日而作三十年兩易裘褐年四十六旣奪先妣或勸再娶曰其如不可何老者繼室又先余死是轉余於卹少者後予是吾遺累於後竟不娶初試京師時宿院夜夢人奉一首加冑曰持此若各也及榜出擢甲首云嵗丙辰秋惲亦夢人馳報曰汝父領朝拜且至趣出顧見先君朝服席帽乘而秉簡一卒跳梁馬首唱名翠防君節度使後三日先君遘疾乃以所夢上白曰翠防者太虛之气夫精气爲物逰魂爲變死生者晝夜之道吾固安之復何憂與明年捐館吁亦異哉先妣靳氏相州永和鎭人進士子之孫安陽丞顯思之女性淑善於婦道良謹生二子曰惲曰忱孫振孫宜孫重孫鞬郎贊曰

謹按家譜惲六代祖昆弟五人五代祖行一十三髙祖行一十五曽祖行一十九王父行一十四禰伯叔行六人由是而觀金百年間本支不爲防然自喪亂來或四三世五六世而己者凡二十有四房哀哉惟扈王氏曁相之醫傳房歷八世而傳祀是豈偶然者哉惲觀西漢名臣往往決曹獄史致位槐棘𨿽云明習文法練達故實至論身名烜爀後裔延昌必曰陰積所致王氏自河平府君而下累葉以力穡承家職司城旦迨先考而業有光子孫迄綿綿於今視履考祥其亦有足致然者邪

烈婦胡氏傳

劉平妻胡氏濱州渤海縣秦臺鄕田家子至元【闕】年平挈胡洎二子南戍棗陽垂至宿沙河岸次夜有虎虓然突來咥平左曵之而去胡卽抽裝刀前追可十許步及之徑刺虎劃腸而出斃焉呼夫猶生曰可忍死去此若他虎復來柰何委裝車遂扶平攜防渉水而西黎明及季陽堡訴於戍長趙侯焉捄藥之軍中聚觀哀平之不幸吒胡之勇烈也信宿平以傷死趙移其事上聞得復役終身嘻胡柔懦者也非不懼獸之殘酷正以援夫之气激於衷而知有夫不知有於菟也平𨿽死其志烈甚矣方之太山號婦何壯毅哉贊曰

桓桓壯夫鷙勇而大事出倉猝變色蜂蠆烈烈胡氏憤物爲害義激柔衷气薄於外視虎如防所天爲大平𨿽咥死婦節則邁媛折熊衝蘊刃賊輩管流徽淸芬匪代

員先生傳

員炎字善卿固州人性落魄嗜酒業詩有能聲不事生產大元乙亥嵗故人楊紫陽主漕洛帥湣其窶用監嵩州酒時兵後邑居榛荒日與鹿豕伍非所樂也已而隨所徵上謁楊方據桉坐堂上吏鳬雁行立員掛布囊腋下杖巨梃直前曰楊使君不相知置我於此幾爲老羆所噬此汝酤鏹持取吾不能爲汝再辱遂揖而去其疏誕如此自是長遊河朔以詩鳴諸公間其洛陽懷古分韻得髮字云東雒打空城北邙連廢闕懷古動悲吟逺客生華髮隆徳宮雲林花細妥胭脂色水荇輕淤翡翠泥歌舞畱連嫌晝短樓臺縹緲覺天低防集東平湖亭北海樽前人似玉東原城下水如天滿眼荷花三百頃采蓮人語隔秋煙髙唐道中影孤海內干戈滿愁入天涯艸樹低桑柘影空蠶己老陂塘涸盡燕無泥濟南金綫宿雨乍收云葉斷猶疑電影掣湖心扇尾羊云馮翊春艸香芊綿柔毛食飽飲苦泉臥沙稀肋瓊筯細帶霜小耳春繭圓扇尾一方移種類風頭萬里搖鮏羴吾生本無食肉相不煩凂予愁烹煎馬酮云漫說十杯不醉人淸光壓倒洞庭春攜行何用紫絲絡渴飲不煩烏角巾搖動革囊成醖釀封藏花盎作逡巡坐中一混華夷俗或有豪吞似伯倫予時能憶者止此西歸過衛先君館焉褐衣麻屨酒近酣巨梃權膝上掉頭吟諷歌謡慷慨之气軒軼四座素不能騎眾人彊之輒色變墮地或以詩戲雲靴有鐙靑𨿽可愛面無人色實堪吟嘗懷金一餅曰鎭心不可以闕此後用以易妾繼爲人竊去家居壁四立餘詩稾酒瓢而己復有撖舉字彥舉亦陜人

面黯慘目光【闕】

慿者少爲裏嗇夫初不解文字一日忽能作詩吐奇怪語皆古人所未經道𨿽苦無義意其豪侈之況儕輩屬和終不能及中元冬見予於燕市酒樓浮大白數行徑出步鑪間嚶嚶然忽作露蚓【闕】

來扼余腕忻甚曰吾有以贈子其詩有气淩太華五千仞詩繞國風三百篇之句醺酣中惜不全憶也嘗謁得楮幣若干醉過裏井卽投其中曰爲爾俾予區區苦此奚用爲其狂易如是後客死保塞殯西南門外路北若干步揭曰詩人撖某墓詩三卷號極穀道人集好事者刋行於世

墓志銘

金故忠顯校尉尙書戶部主事先考府君墓志銘

先府君諱天鐸字振之族王氏其先陳畱郡陽武縣七圈裏農家避靖康亂徙居衛汲縣長樂鄕逺祖有積勞官杞縣尉者曽祖府君諱仲英特有威望終河平軍節度府都目官祖諱經未仕天性孝愛鄕黨化其徳顯考府君諱宇衛州刑曹孔目官精明文法表表爲吏學師官至惇武校尉先君少聰敏嗜學不爲羣兒嬉讀書通大義先祖授以律學卽能下筆論斷推原情法誾誾如老成人眾謂父良爲教子能世其家矣正大初自州戶徵辟權行部令史時哀宗以禦馬賜行省英公圉曹取芻粟欲內廏例同先君曰在閒則路馬旣賜則公乘內駟之例非所敢知公聞之喜曰王掾愛人以徳矣上黨公闓壁馬武京爲河朔聲援以餽餉不繼間羸卒四千假食於胙適公儲亦無幾部議以省聞方風雪寒沍眾待哺閭井間先君進說曰公府糾合兵力皆河北遺黎今饑苦是不權宜以濟殆非從便副上官意也侍郎梁亨道爲肯首然當若何曰今官義兩軍溫飫有素若以月給權輟半以應彼急河南漕粟計不時至如此則客主兩不失所可其請孱戍賴以安活自是爲省參康瑭郎中盧芝所器識曰防見駿足騰驤一日千里也正大四年用元帥完顏公薦防所能試京師擢吏員甲首時年廿有六方軍國多故經費一仰大農調度卽選充運司案長時李幹州芳【承安二年進士字執剛】伊喇鄂和爾領漕計號精吏務先君夙夜盡公審防明當二公稱其能入作司吏以計盜官物使髙世英受贓初不知所從來事覺吏逃失所在及科罪從事帥肅執監主爲首抵世英死先君爭之不下至詣憲部詰辯曰原世英情本非同謀第行盜後受賕耳據法議罪與元謀共犯不同髙止合坐贓論且法者固當公共師捨焉以卽汝心是置法爲虛器上官韙之髙竟減死論後懷金來謁先君怒斥去曰母污墨我所爭者法非汝私也丰衍庫使進士劉濬以沿代不審陷良紙三十萬是用追解先君爲伸理復官如初五年補睦親府掾屬皇兄荊王判府事愛其徳度深加禮遇明年秋皇太后崩制袒免親奔赴有逺邇限違者從府科罪時有後期者先君請曰南渡來宗室播弱宜從寛宥王然之以爲知體園陵禮畢卒無有被劾者六年轉補戶部令史時簿書財賦委積【音漬】紛至先君精力過人故務愈繁志愈明气愈厲事愈詳不煩書佐裁決如流於是風動臺省有快吏元康之譽開興初用入眾補滿授戶部主事壬辰天興東狩京城下將士爭入俘掠尋有令約束先君偕同志者突冒兵威褫救百餘口於南薰門下旣而北還鄕裏乙未嵗朝廷遣斷事官耶律公括諸道戶口柄用耑決得人爲急前省掾季禎已佐幕府薦先君於公曰王某予弗及也遂署行臺從事戶制以籍爲定互占他縣者以死論有潞民馬醫常氏避役匿河內王帥家【帥名資榮】事露公抵常以死意在籍沒州將用聳動鄰道先君辧之曰常罪止於逋論死非制書本意公怒曰脫有誤並汝坐之反復辧明常竟獲免明年秋瑪魯公薨雲中南歸讀書養晦以厚所待或勸治生曰非予初心也勸仕州郡曰一丘之木安足棲集日以經史自娯尢嗜春秋左氏傳西漢書其天文術數等學皆通習之年旣加一洗心於易嘗質問於玉華子【先生名元禮華陰人天歷進士】大有所得一日先生發問曰自昔治少亂多君子寡小人眾何也先君曰豈非天一而地二幹陽方始而陰已爲之倍歟玉華子曰子得之矣集歷代易說爲一書題曰王氏纂且見吾遁世無悶也嵗戊戌詔試儒士時防制寛或以廼嗣長可從師取應先生曰以【闕】爲利非敢聞命嘗庭訓惲忱曰吾已錯斷不容再寒殍死無掾習能儒素起家其榮多矣然學貴專精汝不見鑑瑩則乃能別物學苟不精如治鑑不明將安用爲不學易昧渉世之道不讀麟經無以見筆削之正吾平昔行己得乎此而已年四十六旣奪先妣或勸之娶曰其如不可乎老者繼室又先予死是轉予於卹少者後予是吾遺累於後竟不復娶晚節號思淵老人邦君遊宦咸尊徳樂道問政質疑無巨細事已率如教丙辰春平章趙公壁以書來聘時已疾不克往明年丁已秋八月十有八日考終牖下享年四十有六官至忠顯校尉夫人靳氏相州永和人進士子之孫安陽丞顯思之次女貞靜淑善光備婦道生二子惲忱先卒用戊午春三月葬汲縣親仁鄕之新阡先妣袝焉先君資剛明簡宻議論長慮患深雅以大用自期人亦以此與之握瑜懷瑾羣而不矜其當官宰務人莫能措手者率優爲之不聲色少動外事緩急不一言及家人至於吏筆縱橫緣以儒術乃其末耳又善尺牘簡而盡書勁韻有風格作楷字日滿萬聞一異書占畢如不及多積至千餘卷友人劉衝見之曰何自苦如是先君曰素無長物非此無以遺子孫其逺大如此所交皆一時名士以取容阿匼爲恥生平非疾病未嘗見日而作三十寒暑兩易裘褐居家寡言笑以身爲律度人望而畏愛苦一官府然嗚呼先君以刀筆起身垂聲當世於先業爲光大惟其秉彛粹慤思欲克其所未至進進焉不容自已絕不齒故習一肆於學根極羣經務明大本復旁通天人之術以濟厥用其修已應時開物成務之志是可涯際邪然時與命捩壽止於斯不獲卓犖大見於世今惲等聆風樹而含淒履霜露而興感抱昊天明發之悲也愾想平生鏤玆礦石庻幾慰安神靈永閟窀窆之藏銘曰

繄扈王氏世業農髙曽而下掾習同大風泱泱動南於爍先子徳所鐘一日奮起蛇化龍樹立先業何光融獄惟平反匪厥躬要以明恕剛而中廷平釋之唐有功漢二千石世業公剖裁錯節輸神鋒庻幾凜凜徳讓風虞淵日入不可曈布衣歸來黙而容春秋大易羅心胸迹蟠於泥气則虹冀北一顧凡馬空道𨿽人繋其逄維弗卒施爲世恫兒能讀書亢吾宗白首孰計達與通閉門蔬水甘長終翠防之居窈以重一僨不起胡閔凶悠悠大鈞問無從太行西峙泉流東九原盤盤佳气蔥魂兮歸安此新宮

先妣夫人靳氏墓志銘

先妣縣君姓靳氏相州安陽永和鎭人永和自唐歷宋爲名縣鴻儒鉅族代櫛比出靳氏其一也家故饒財世以孝義著聞鄕裏祖諱師揚字子舉進士詩賦聲動場屋間以恩賜第授彰徳府教官金百餘年鄴下論人

文之選者殿元爲稱首【闕】

人外祖其季

也爲人儀觀秀偉髯滿【闕】

喜【闕】馬【闕】滿經犬遊獵橫漳間有河朔故家豪習嘗官安陽丞生二女先妣其次也【姨母適李氏令爲召居鄕裏有一子】旣歸王氏先祖時已歿祖母韓性貞明持門戶益嚴先妣孝養恭順故閨門內事僅絲髮比不敢專須請之後行祖母以是賢之非大故未嘗逾外閾姻黨有以合二姓防諸親者先妣與焉裏中諸媼至顧而不知爲誰平居課兒輩讀書旁治絲枲須夜分乃休樂聞古人母儀女誡及善惡興衰等事怡然有得至寤寐思服旦起愛晴爽問或旱則晴矂溢則【闕】陰輒愀然不懌曰嵗功一失憂有大於【闕】不然喜津津見顏色先妣性溫純慈祥居家【闕】

容儀無啞啞言笑【闕】人物不忍少休內外【闕】

以厚平生不能易【闕】物心慊慊惟恐我之【闕】人也世方以服飾相髙【闕】羽耀閭閻甚者托燕遊以私謁爲事先妣聞而【闕】之朝夕志女功主中饋被服在躬承祀孔時嘗以事當出乃歸而不自安者移時其幽閒貞順之徳蓋可知矣嵗戊申夏六月竟以憂勤致疾越明年已酉秋七月廿有九日化於私居之適寢壽四十有五先君識明達旣失內助斷不復娶祖母倦勤稍以內事傳新婦崔氏每取先妣婦道是訓因追悼曰汝姑醮王氏二十有五年有子有孫未嘗以主母自居失爲婦禮勤已至矣不獲少慰劬勞而止於斯可勝痛哉嗚呼天道悠悠報施善人果可必而恃邪故臨終【闕】

嗚呼哀防天乎惲何罪而至此極耶追念祖母疇昔之言隱然恫於心故茹哀銜卹於玆八年惟是伸荼毒慰下泉發幽光而圖不朽宜銘徳莫若哀號泣涕以畢其辭銘曰

坤柔之徳婉以從健而幹蠱匪婦功伯姬之卒諡以共淑愼先妣柔所鐘主夫中饋成肅雝春秋承祀被僮僮善人獲報天乃公嗚呼福壽不一逢歸咎無處恫厥躬窆祔無憾哀送終萬家之原偃斧封泉流可竭恨不窮

故權左司都事趙君墓銘

君諱謙字和之世爲蓋州人中統元祀用薦者言以材幹補行臺左三房提控令史二年春考政上都與予同遊居者數月用是情好日洽夏六月闔臺南還君爲中省苛畱乃以都司擬之作駐久計君怫然不樂求亟去甚鋭事業已不許信宿疽發於腦戶呻吟無聊殆不能堪醫庸藥妄一刺而肆裂越三日予與楊易州恕謀曰常山瘍醫麻澤民今之兪跗也適召至若禱於院使王君儀之可一來救藥凡三往得請踵及門中使趣去之自是內侍不出者幾浹旬後五日夜聞君聲漸嘶報燭起視向壁臥頭岑岑不舉矣比明臭惡達戶外傔從止一老傖戅且愚瞪不知若何訪求知故無一人予惻然感傷冒臭惡易衣衾視其疾緩急困則對榻衣寢自疾亟迄蓋棺凡五旦夜得年五十有七實中統二年七月廿有五日也嗚呼哀防以義以友喪無歸責實在我旣斂詣堂中請曰吏趙謙以守官客死禮以公給喪郎中賈君仲明憐之官爲賻緡錢千躬爲護喪出郡城東門郊外適表親徐貞者至付之俾轊載歸燕君短小精幹審於吏計蚤嵗從事課府以亷介稱杯酒間言笑啞啞殊不知爲肅愼氏之族也術甲稱者聲近趙家故以趙定氏云銘曰

志樂而奚庸气信而弗窮曽不知安於命而爲通也心與事捩卒與禍逢柰何乎趙公

故南塘處士宋公墓志銘【並序】

南塘處士宋公捐館之九年當彊圉赤奮若其月建亥夫人魏氏奄棄榮養仲子繼祖等托參卿趙君禹卿致其命來請曰先人墓壙未克埋銘今將啟幽堂祔安妣喪於柩之左窆有日幸吾子速銘以光此大事某追維雒尹平生之言重以禹卿孔懷之義勉爲次序之公諱珍字子玉姿秀偉有徳度早能詩華藻深造理窟散發揮塵瀟灑有出塵想故中書令耶律公一見偉其貌奇其才至贈詩稱與有柱石中原之目遂薦爲朝廷侍從官旣而嘆曰吾志在長林丰艸間淸泉白石金馬玉堂非所樂也乃辭去中捨復授以資使職亦不就嵗甲辰自雲中徙家燕都得金溝水南形勝地十餘畆防沼種樹中構堂曰麗澤碧瀾秀挺景气二勝日以琴書自娛教子孫爲業野服髙閒漠然不以世務攖其懷然性喜賔客樂觴詠所交皆一時俊人如王愼獨之愷悌張鄰野之諧傲醖借如楊西庵才鑑若姚雪齋王鹿庵之品潔一世商左山之凝重朝右每光風霽月過其居者燕樂衎衎必極歡而後去太史公曰視友知人公之行已槪可見矣夫人魏氏有賢淑行輔承內治能遂公初心四子防服庭訓皆賢孝負藝學長曰紹祖少中大夫河南府路總管次繼祖不仕次光祖侍儀法物庫使次仁祖以琴阮供奉孫十人曽孫四女孫一十四人時節賀慶蘭芽玉樹瑤環瑜珥秀映庭戶以次列拜上酒介壽公與夫人亦舉觴酬酢一家之內樂融融也公以至元已已秋八月考終牖下春秋七十有七越明年庚午冬葬大興縣招賢鄕之南原夫人之歿實至元十四年冬十月廿五日也壽八十宋氏上世本蜀成都人逺祖有官吉州之吉鄕者遂爲河東人曽祖元祖信考章俱有儒行不耀其幽光潛徳發於公之身者宜烜赫然公復謙抑不盡享其篤祜遺其子孫至光盛如此銘曰名籍朝端身心考磐貞不絕俗道出夷惠之間以儒雅而擅一時儋天爵而享髙年服食華鮮子孫滿前飄纓若綬照耀後先沒而從祖是之謂祉全我銘納壙復慰下泉千年而見白日尙知爲靑山白雲之僊

大元故蒙軒先生田公墓志銘

金源氏踵唐宋舊制以舉業取士號稱文武正科大定明昌間人材輩出天下英雄盡入吾彀中南渡後境壤蹙時事艱其自淵源見聞中來者多憂深思逺忠義奮發懷赳赳幹城之況其風聲气習歌謡慷慨而有故家遺俗者防公諱文鼎字仲徳姓田氏其先世京兆醴泉縣人曽祖俊正隆初董升宮役因家太康之侯陵祖秀徙居蒙城遂占籍焉祖用禦史君貴贈上輕車都尉雁門郡開國伯妣君氏贈雁門郡君父芝貞祐二年進士第官至嘉議大夫鎭南軍節度副使資雅重有相望妣楊氏雁門郡君公生而爽朗稚時已軒露頭角棖觸物論爲奇童嘗問學燕山張公一見卽以不羈許之爲人有膂力善挽彊汴京受兵得請於香林先生應募自效執政以公書生年少初不之意及觀其拳勇試以方略詢之宛如宿將射敵慮無策遺以勞授武節將軍西南面元帥府總領仍佩金符以寵異之京師饑遣公將五百人取封丘麥旣還去城逺倐千騎來襲眾欲鳥獸散公曉之曰彼騎我步若前遮後蹂逃將安之卽分爲二隊相去各里許結陣而待戈矢外翼負者居中轉戰轉退手先作气敵叵測不敢追比至城下不亡斗麥一卒執政才其爲命監鄭門前後出活饑民甚眾汴梁下縱民四出護二親北渡時同發者數百家奉親外救死問疾往來保庇不少倦如渾源劉祁母洎祖母病死半塗二子相顧號泣而莫之何公爲死瘞生負兩皆得所其處患難中自捄不暇能急人之急如此何義烈哉遂來居相下以養親讀書爲事淅米負薪日供所需以盡子職旣而應亷訪劉汝翼辟爲幕察官時朝廷逺駐龍朔凡上計三往返事集而無難色嵗壬子輔國賢王定封彰徳爲分地擢用賢雋特授公爲本道課稅所經歷時持政者多不法公諌止不從卽投劾去後果敗中統初又爲參政商挺辟署河東行臺幕屬無幾罷歸公少負气挺節持論髙料事明義之所在勇於必爲自視以爲一世奇士幅巾藜杖掉頭吟諷不知去古爲逺邇惟其學髙六藝名重一時邦君時相爭以禮幣招致尙期有可爲而爲之者然以天性太剛又不屑取媚於時故其抱負治具竟不百一試晚節與西巖張豸緱山杜瑛以詩酒自娛不復談經世事矣臨終語其子復曰士之出處莫非義命道行志通伊周不爲之泰道窮志湮顏原不爲之否從古迄今有才不遇窳死溝壑者豈獨予防是非所當戚戚於吾衷也蒙軒其自號云公善作詩工書學遒麗有楷法至於丈尺大字尢極精妙雲癸酉春二月七日以疾終廣川客捨享年六十有三夫人慶陽李氏系出唐薛王前進士司農丞無黨女恭儉淑善母道光備教子孫有法白首一節安公之貧後公八年辛已嵗亦二月七日終於家壽六十有八生二子一女嫁士族子復傳家學有詩聲終河間漕司從事衍富文學通吏事由憲臺史轉補中書掾今爲禮曹主事庻克光紹遺緒云孫六人曰伯耕曰叔耘叔耨叔耜曰重曰某衍將以年月日舉公柩葬彰南新阡再拜來請銘惲𨿽後進嘗獲拜履綦知公爲頗詳旣序其行已敢以生平底蘊未克展盡爲士論所痛惜者銘之銘曰

士貴尙志趨事赴功況作而行之乃士夫之所崇矯矯田公繄時之雄振靈修之逺駕思從事而匪躬文章足潤身之具才武是將領之風桓桓英挺明夫戰攻解臨機而制變張國威於小戎奔走急難笑談折衛朔漠三往冀羣一空顧曷職而弗辦曽漕計之是供政不我俾坐困簿叢寜窘澗阿肯與彼同利器百而不一試在先生爲不逢道義蟠胸伊周是宗旣得喪之不我與吾何爲而戚乎衷有軒曰蒙獨善固窮閉戶讀書飲水長終人邪天邪問大鈞而無從惟子孫之可卜見徳澤之所鐘繄臺閣之就列蔚珪璋之顒顒洹流毖北太行之東𨿽髙深兮易位尙知爲蒙軒先生之封

故正議大夫前禦史中丞一王公墓志銘【並序】

至元二十六年二月丙辰辰刻正議大夫禦史中丞橫海王君以疾卒於私第正寢斂有七日其子庸彛輩衰服累然持事狀百拜以壙銘來懇以義以分有不得辭者公諱復字子初初名趾麟伯其字曽祖瑜大父松世家滄州俱隱徳不仕禰府君諱昌齡金季嘗逰宦河南大梁亡起從恆山史侯參議軍府事後以公命來攝衛州事有惠化於民惟君器識早爲經略公所知已未冬自齊絰中起君襲父職仍領州務明年中統建元眞授衛輝二府同知又明年由州而路就陞貳總尹君遵守成憲越先正有光至元甲子轉官制行授朝請大夫攺倅彰徳路無幾以徳望入爲中書兩司郎中調議宻勿宰相至以佳士上聞魏河朔鉅鎭吏重而俗囂號難理特輟君以少尹來治乃曰淸心不如省事省事莫若先殺吏權於是汰冗濫屏姦惡絕私謁尙徳化民有李氏者珥筆搆黨持短長嚇官府張甚君發其姦杖踣之萬喙稱快自是合郡向風書葉翻香曹務爲淸簡八年辛未春自中書舍人出知歸徳府府居河下流其秋水大至環城爲海眾胥沈爲慼君乃督櫂師浮舟楫濟民於丘陵林木上遂相水沖循橫堤疏二渠一注汳瀆一達河故道水隨退得腴田萬頃佃貧民仍請廩粟得萬五千石活饑殍者旣而復揵治回龍堤葛邑壩於府西以絕永患曰烏可使吾民重漬於泉故水去而民益親繼丁母夫人憂去職未期詔起君充河南道宣慰副使國家方有事襄漢順流以成破竹之勢故軍需百色羽書交督急於星火一責於我中間籌辦君力爲不少時大軍復東掀五河戰力而餽乏河走陵蔽川不易轉致眾艱於行君毅然以漕事自任至撞冰東下一夕凍歘解軍威借以振眾且服君事不辭難而害不苟避有如此者明年超擢陜西四川道提刑按察使尋進拜嘉議大夫行臺禦史中丞用膺才選旣署事有告蘇州應艸竊以城叛者或議調急兵徑討公曰維揚去吳才三百里不當猝有此變恐憸人流言激之閧乘間以利賄耳與省議合遂駐兵迎郊偵其實繼發未晚已而果如料吳人得無虞而妥其臨大事處置明審例如此淮甸沃壤千里公於上前論奏宜設農司募遊食者開耕屯以盡遺利若爾非惟實內地且威剔遐陬坐銷外侮韙其議付有司施行俄加正議大夫徙按河東山西道以事免歸居三年竟以疾縛之遂至於斯哀防享年六十有四前後寵錫凡十有一命官極通貴哀榮終始不爲未遇以是月壬申葬汲縣親仁卿王尙裏襧塋三昭首穴夫人爾佳氏前公卒再娶夫人秦氏生二子曰彛曰範範前公九月暴卒二女長歸徒單衍亡次適趙常白夫人杜氏生子曰庸曰子度二子並願而有文學皆公所自教云曰女壽適陳氏皆先亡孫二人曰靑牛範之子一在褓公爲人器量深有經史學善持論識變通無贅言居養甚重周防甚謹及開物成務當其可爲推致所學惟恐不臻於極然事無巨細率以大體中持恥近效取譽所謂以道事君者近之至威儀柔嘉小心式訓又類夫仲山甫衛武公之行已承旨鹿庵王公人品淸峻愼許可嘗有詔詔公舉可執政者廼以君名進奏其經濟徳業可知已初官河東時憲府爭索隱幣以副上需分司者不計應否悉掩爲已功久恬不爲怪至是公以前行沒入十萬餘緡盡給之民又平陽府胥有以母喪甫窆輒從吉執役者公曰忘孝之人胡可與處廼按而斥之其惜體正俗又如是可書者尙多惟著其擊夫事之重者恐亦公之志也歟銘曰

大學爲道將何爲俾明一徳新民彛行焉而底善是依要本平治先修齊俾明厥體用或違其在孔學非吾知倬防王公天秉岐自稚細行初不遺若考翼事子肯基一日云廈看巍巍敭歷中外厚自持柔嘉維則非公誰又復當用行不疑翰音登天翅屢垂越若有物中縶維從心罔單體非羸期於俯仰無忸怩人或咨惜我獨熈以道事君其庻幾六十四載麟儀儀綬何若兮印何累賁夫松檟餘光輝天其或靳將後貽俾爲淸廟璧與圭奉之天門光陸離仙山東麓朝气霏佳城鬱鬱君所歸歿而從襧爲受釐足慰下泉含笑嘻零落不必西州悲我銘昭昭惟昧詒

秋澗集卷四十九

欽定四庫全書

秋澗集卷五十

元王惲撰

碑

大元光祿大夫平章政事烏蘭氏先廟碑銘

夫人臣建非常之功垂鴻不朽者罔間存歿俱蒙顯異如配祭大烝勒銘彛鼎諡號廟饗濯聲赫靈扶我桓撥況三世疊將際興運依末光佐收混一之績者哉皇帝握乾符章先業念開濟之艱難感風雲於疇昔爰推防典允答元勲維元貞一年春正月已丑近臣烏裕臺奏平章政事布琳濟達言臣故父榮祿大夫中書左丞相兼都元帥阿珠南徵北伐汗馬之勞頗效尺寸伏見與臣父差肩宣力者已蒙防奬敢昧死以請制曰阿珠乃祖乃父自太祖朝服勞王室多樹功閥名髙諸將可嘉贈其在故家不得扳例於是璽書降告明廷特贈開府儀同三司太尉並國公諡曰武宣詔下中外咨嘆大協輿議嗣侯布琳濟達承命式抃且舞將卽汴梁賜第建祠樹碑昭明三代於以侈大寵光宣揚先美慰安神靈載徳象容昭示無極乃謁翰林學士王某以銘章爲請謹按家略序而系之以辭其先世出蒙古烏梁海部逺祖諾爾布者爲人音吐洪亮以善歌曲稱生【闕】

以羣羊餉帝中途遇盜被執哈勒琿及其弟繼至以戈刺盜殺之餘黨逸去遂脫父難餼牽竟達於上自是昆季孝義之名聞於朔部間太祖朝哈勒琿巴圗以善騎射充百夫長柰曼之未服也戰長城南率先鋒摧之彼卽驚動其弟卽嗣侯布琳濟達曽祖也第一室曽祖府君諱蘇布特初以質子入侍繼爲百夫長壬申嵗太祖經略中夏首攻桓州城小而堅勢不易拔公匍而先登上壯其勇賜金幣一車嵗丙子帝防諸將於圗喇河上詢曰摩哩齊部未附疇爲朕徵之公卽應詔選裨將阿爾齊領百人爲候騎仍諭以方略如其言彼果不疑弗爲備大軍至徹辰河上一戰而潰擒二將鼓下遂降其餘眾辛已追摩哩齊部長呼圗與欽察戰於玉峪敗之壬午年太祖徵回回國其酋棄國而去命公與哲伯逐之及於呼哩河戰不利公駐軍河東戒其眾人爇三炬以張軍勢其王果夜遁繼遣公將萬騎由布爾罕川追襲旣及逃匿海嶼則守其要害彼進退失據不旬月瘐死獲珍貝不貲以獻上諭曰蘇布特枕幹血戰爲我家宣力朕甚嘉尙賜珠寶一銀罌明年癸未請徵欽察許焉遂逺轉衮騰吉斯海取太和嶺壍山開道出其不意至則其酋長方聚布克坦河縦兵奮擊彼弗能爲計竟收其境又與烏魯斯大小穆爾奇紮爾戰降之尋遣使奏乞以摩哩齊柰曼克哷哈爾吉欽察等千戶別爲一運嵗甲午入覲驅萬馬爲質丙戌年取薩裏輝和爾徳濟巴莽等部又掠西畨邊部獲駝馬五千疋貢於朝一無私焉嵗庚寅太宗命睿宗循宋徼而北營取河南公亦在行道出牛頭關遇金將哈達帥步騎甚眾上問方略所便公進說曰城邑中人遇勞苦卽勌厭逗撓气惰與戰易勝是役也大敗哈達於三峯山自是金不能兵矣壬辰夏睿宗選駐官山畱公總諸道兵攻圍汴京金主北走渡河尾敗於黃龍岡殺戰士萬人癸已秋汴京降俘金后妃寶器獻闕下其冬圍金主於蔡明年甲午金亡時汴梁受兵日久嵗荒民殍公下令縱其北渡俾就樂土其骨而肉之之防尙未忘也其年詔諸王巴圖西徵上以公識兵機有膽略選爲先鋒遂擄伯奇王妻子於衮騰吉斯海辛丑嵗諸王巴圖奉命徵烏魯斯爲所敗攻圖嚕格城不能下奏遣公督戰遂禽烏魯斯王伊埓巴勒攻圗嚕格城三日克之復從攻瑪察部聞其主奇淩兵勢張甚諸王分五道以進公出計誘至郭寜河大軍防戰不利乃於下流木渡直搗其城拔焉公以定宗朝戊申年卒於圖喇河上壽七十有三公深沈有謀略善於用兵勇敢無前臨大事有斷初太祖徵西夏公請行上念公久在行陣命還家省【闕】

未晚復請曰君勞臣逸恐

無是理【闕】

其忠勤類如此今以曽祖妣夫人呼都臺【闕】

帥府君諱烏蘭哈達總戎府君長子也【闕】

輛軍事太祖憲宗方髻齓以公佐命故家付之護育及長用存傳芳分掌宿衛辛已扈定宗徵女直國破萬努於遼東又佐大王巴圖徵欽察烏魯斯等部已酉定宗升遐大王巴圗與宗室大臣冊立憲宗議久未決公以大義陳請卽定嵗壬子時世宗皇帝在潛奉詔徵西南諸夷命公總督大營軍馬自旦當嶺入雲南境摩些二部酋首來迎降渉金沙江所在砦柵負固自守以次攻下之獨半空和寨依山枕江下臨無地穴石引水牢未可拔覘知絕其汲道公親率精鋭前薄越七日寨破勒殺無噍類繼進師取龍首關翊世祖皇帝入大理國城其年秋分兵取附都善闡及烏爨之未附者前次羅部府大酋髙升集諸部兵力拒戰大破於夷可浪山下復收合餘燼嬰城自守城際滇池三面皆水堅險不易攻以炮摧其北門縱火前燬皆扞不克入乃大震鉦鼓進而作作而止使不知所爲如是者七閱日伺彼方酣困气靡夜五鼓潛師躍入亂斫眾自內潰克焉先時國主段志興逃匿昆澤並擒以獻又知未降附者逺近嘯聚大爲民梗公曰弗痛爲揃刈不足以振誡之命裨將托卜阿津率麾下掩其右哈逹護尉掩其左約三日捲而內向及圍合與子阿珠陷陣撃刺禽狝艸薙川谷爲一空是亦制蠻之一奇也自是所向風靡節解不二載平大理五城八府四郡洎烏白等蠻三十七部兵威所加如魯魯斯阿伯等城亦來欵附乙邜秋奉命出烏蒙趨瀘州鏟禿刺蠻三城宋邊將水陸駐兵來扼戰屢交斬獲不勝計遂通道於嘉定重慶間抵合州濟蜀江與特格岱爾合兵以雲南平定遣使獻防於朝且請曰西南夷漢嘗郡縣之設官料民俾同內地此其時也允焉蒙賜其軍銀五千兩防段二萬四百疋仍授銀印俾還鎭大理丙辰嵗九月遣使招降交趾畱介不報冬十月進兵壓境國主陳光炳隔江列陣象騎步卒甚盛公分軍爲三隊濟江選鋒察察爾圖從下渡先濟大帥居中次駙馬輝圗仍授察察爾圗方略曰汝軍旣濟勿與之戰彼必我逆駙馬隨斷其後蠻必潰走海汝伺便卽邀其船艦定成禽矣公旣登岸卽縱兵與戰選鋒違節亦來渾鬭彼軍𨿽大壊得駕舟逸去公怒曰違律失期軍自有法察察爾圗懼飲藥死遂率止郡治七日軍令靜嚴秋毫無所犯光炳震恐崩角請罪內附於是置酒髙防饗軍鱗屋插血崇臺戈船四艤而銅鼓爲寂然矣已未夏憲宗遣使來諭旨約明年正月與卿防於長沙是秋率四王兵三千騎蠻卒萬人掠橫山寨柵辟老蒼關徇宋內地宋陳兵六萬人以俟戰盡殪所至調兵旅拒且戰且行自貴州蹂象州突入靜江府遂破辰沅直抵潭州州大出兵斷我歸路公與四王掠其後子阿珠橫擊於前盡破走之公提孤軍入絕域殫志竭力同徳一心轉鬭萬里前後敗殺宋軍四十餘萬州又遣兵來犯蹙之門濠淹溺無算彼气折不復敢出壁城下者月餘聞世祖皇帝駐師鄂渚尋遣奇爾濟蘇將千人來援仍慰勞之由滸黃北渡庚申夏孟飲至上都至元八年公卒享年七十有二以祖妣夫人外刺眞配實生開府公第三室皇考開府公諱阿珠資和粹行義修正沈防有智謀臨陣對敵英毅果決气蓋萬人憲宗朝癸丑嵗以白衣從父都帥公徵西南夷率天下精兵爲候騎所向摧陷莫敢攖其鋒至平大理諸部降交趾踐宋境無不在焉一攻一戰稟承無違教令竭力奉親移忠爲國其碎水寨掀闓城奪國君於馬湖舟指可掬索盜馬於山諜賊將生擒之又鏖戰三湘搴旗五陣是皆樹立之駿偉者也嘗蒙憲宗賞諭有阿珠未有名位挺身奉國特賜黃金一百兩以勉將來其降大任於公兆開於先【闕】

然也中統三年秋九月自宿衛將軍拜徵南都元帥佩金虎符治兵於汴復立宿州至元元年秋八月詔掠地廬江入滁陽自安慶府經略兩淮軍聲大振四年秋八月觀兵襄陽遂入南郡取仙人怗城等柵俘生口五萬人江陵晝鎖宋人聞我斾還多掠選兩淮驍悍騎五千步萬人並力邀襄樊間公謂諸將曰若不援宿江北恐落賊便遂自安灘濟江獨畱精騎陣牛心山下立虛寨設疑火夜半賊果至伏發斬首萬餘級初公過襄陽駐馬虎頭山指顧漢東白河口謂諸將曰若築壘於此以斷餉道襄陽可圖也議聞於朝許焉五年九月築鹿門新城白河等堡六年七月大霖雨漢水溢宋大將夏貴範文虎相繼以兵來爭又遣兵出沒東岸林谷間公按觀兵勢謂諸將曰此虛形不可與戰宜整舟師以備新堡眾從之明日南船果趨新堡大破之殺溺生擒者五千獲鬭艦百餘艘於是治戰艦教水軍築圜城以圍襄陽文虎率舟師來救來知府以百艘泊百丈山掣肘城役皆邀擊於灌灘敗走之裨將矮張以軍襖百舫櫂入襄州尋乘輪船順流東走公與都帥整分艤戰艦以待燃薪照江兩岸如晝公追至櫃門關擒張餘眾盡殪是月授驃騎衛上將軍同平章事都元帥如故九年三月破樊城外郛重圍逼之襄樊兩城漢水出其間宋人植木江中鎖以鐵絙中造浮梁樊恃此爲固我以機鋸斷木斧絙燔其橋襄援旣絕公率猛士攻而防之襄守將呂文煥懼而出降秋七月奉命掠地淮東抵維揚城下彼以千騎出戰公伏師道左佯北賊果乘之擒騎將王都統十一年正月公入覲因陳奏兵事曰臣阿珠久在行間備見宋人兵弱於昔削平之期正在今日上付相臣議久不決公復奏曰今聖主臨禦釋亂臣不取臣恐後日又難於今日上喜曰卿言允契朕意詔以兵十萬付之三月進榮祿大夫平章政事秋九月師次郢之鹽山得生口四人問知宋沿江九郡精鋭盡萃郢江東西兩城今欲師出其間騎兵不得護行兩岸此危道也不若取黃家涴堡東有河口可由中拖船入湖轉而下江便時雨九晝夜不絕公料大軍方集餽餉不繼水陸兩間進退無據吾大事去矣遂與右丞相巴延公議決意前進遂拖舟達江捨攻郢而去初過郢按行舟路徑大澤中忽騎兵千人掩至時從騎才數十人公班馬被甲擐帶已卽奮槊馳擊所向披靡彼驚遁走追斬五百餘級擒趙範二統制乙未攻沙陽新城防之前次復州守將翟貴迎降十一月丁酉公往覘漢口兵勢時夏貴已鎖大艦扼江漢口兩岸備禦堅嚴叵犯公曰可回舟輪河口穿湖中從羊羅堡西沙武口入江甚便十二月辛亥大軍至羊羅堡攻之不克公語右丞相曰攻城下策若分軍船之半循岸西上泊靑山磯下伺隙搗虛可以得志是夜雪大作黎明開霽風急公遙見南岸多露沙洲卽率部曲徑渡令載馬后隨宋將程鵬飛來拒戰公橫身蕩決蹀血大鏖中流敗去得船千餘艘公登沙洲急擊扳岸步鬭開而復合者數四賊小卻出馬於岸遂苦戰破之追殺至鄂南門岸兵敗走夏貴聞公飛渡大驚以爲從天而下引麾下兵三百艘先遁餘皆潰亂我兵乘之江水爲赤羊羅堡亦防盡得軍實右丞相議師所向或欲先取蘄黃公謂諸將曰若赴下流退無所據上取鄂漢𨿽遲旬時可以萬全且將士有家欲上欲下公私兩便事倘蹉跌我任其責從之水陸趨鄂焚其舟三千艘煙炎漲天兩城大恐漢陽鄂渚援兵皆降十二年正月黃蘄江等州降戊戌公率舟師趨安慶府宋殿後帥範文虎出降繼下池州宋平章賈似道督諸道兵扼蕪湖先是遣行人宋京來請和二月丁邜師次丁家洲公與右丞相議曰且和議未定間昨我船出彼已亂射又執我邏騎四人宋人無信惟當進兵又曰若避似道不撃恐已降城池今夏難守若欲實和俟渠自來作何語徐爲思之遂與前鋒泰州觀察使孫虎臣對陣夏貴以戰艦二千五百艘橫亙江中似道將後軍殿時公已令諸將順江兩勢礟撃其中堅南軍陣動趨我船急進公卽挺身登艦手柁衝船雷鼓大震喊聲動天地我師掠彼舟大呼曰宋人敗矣似道倉皇失措舳艫簸蕩乍分乍合公以小旗麾將校率輕鋭橫擊深入宋軍大壊卽回棹前走右丞相以步騎夾防掎之追奔百五十里殺溺死者蔽江而下獲戰艦二百餘艘都督府圖籍符印悉爲我有軍資器仗狼籍不勝計是日似道以輕舸東走揚州夏貴走廬州已已無爲州太平州和州降癸酉建康裨將徐王榮以城降撫慰城中市不易肆朝廷以宋重兵皆駐江都臨安倚之爲重四月甲寅命公困守揚州甲子公次眞州與南兵戰珠金沙殱其千人獲鹽船三千艘旣抵維楊視揚子橋河路漕眞粟以助之卽樹柵斷其餉道宋都統姜才領馬步二萬來爭期於必取南軍夾河爲陣公麾騎士逾河直斫姜陣才所將多亡命叛降餘皆淮卒勁男養鋭日久戰數合堅不能卻我佯北才軍果逐之我奮而回戈萬矢雨集彼不能支騎先遁去我隨以鐡騎蹂之追奔斬馘萬八千餘級兩淮鎭將張世傑孫虎臣以兵萬艘駐焦山東七月辛未公登石公山而望之舳艫連接旌旗蔽江公曰可燒而走也遂摘伉健善彀者千人載以巨艦分兩翼夾射公居中合勢進擊繼以火矢著其篷檣煙焰赫赫窘無所出先是虎臣命前船悉沈鐵防於江示以必死至是欲走不能前軍爭赴水死後軍閧走追至圌山獲白鷂子七百餘艘是後淮東諸城兵不敢出矣十月壬寅進拜榮祿大夫中書左丞相仍諭之曰淮南重地庭芝狡獪須卿守之時諸軍進取臨安公駐兵州彼絕應援揚不能爲後患兵不血刃而兩浙平定公控制之力爲多十三年二月乙丑夏貴舉淮西諸城來附左丞相謂諸將曰今宋已亡獨庭芝未下以外助猶多故也若絕聲援塞饟道尙恐東走通泰假息江海乃柵揚之西北丁村拒髙郵寶應糧道貯粟以備灣頭堡畱屯新城用逼泰州又遣千夫長巴延徹爾帥甲騎三百壯灣頭兵力仍諭之曰庭芝水路旣阻必從陸出宜謹備之如丁村烽起當首尾相應斷賊歸路六月已酉姜才知髙郵米運將至出步騎五千果犯丁村與我兵相抗至曉巴延徹爾來援所將皆牙下精兵旗幟作雙赤月大軍望其塵起連呼曰丞相來矣南軍識其幟才脫身走追殺騎兵四百步卒免者不滿百人辛夘李庭芝挾姜才東走公率兵追襲殺步卒千人僅入泰州乃築壘以守之七月乙已朱煥以揚州降已夘泰州守將開北門納我師執庭芝等出繼奉命戮揚州市初揚泰下公申嚴士卒不得入城致毫髮犯有武衛軍校掠民一馬卽斬以徇其號令肅賞罰信有古名將風其年九月兩淮悉平冬仲北覲見世祖皇帝於大明朝殿庭陳宋俘設大防賀平宋也因上奏曰是皆陛下威徳所致臣阿珠何與焉君臣慶洽𨿽弓湛露有不足諭其樂者第功行賞實封興泰縣二千戶廿三年奉命北伐叛王錫喇珠等明年凱旋繼西徵哈喇至霍州以疾薨享年五十有四訃聞上震悼久之詔諭有司曰阿珠平昔多負勤勞其靈車南還給馹騎六十疋所過供帳設奠葬大同宣寜縣公貴而不有其位難而克任其責料敵明臨機果聞敵所在忠勇奮發不俟嚴辦躍馬挺槊陷陣深入故士卒感服爭出死力南徵北討四十年間大小百五十戰未嘗敗衂其追降生擒者皆釋而不問及處閒暇恂恂似不能言論者謂公智信仁勇四者兼備與孫武合云某竊嘗考昔方叔召虎爲周宣平淮夷詩人述其功績鏗鏘炳耀蕩人耳目故宣王之形容與其輔佐由今觀之若神人然不過陳其車徒之盛謀猷之壯而已若夫開府公飛渡長江合勢先攻因舟於敵乘機制變間不容髮恐詩人歌功列之於雅有不足諭其美者況三世繩武爲國虎臣身都將相功名自終越古無輩由皇祖元戎推誠事上顯襧都帥竭力殊方開府公奮身爲國心若金石忠結人主之知功定天下之半宜乎如營平侯展用於漢宣形圖麟閣郭汾陽輸忠於唐室廟開私第蓋君臣之義始終之禮自相感發固將有以焉爾異代同徳古今一時又何假魯靈獨美龍旂之祀哉爰作樂歌以登新廟其辭曰

奕奕新廟有侐其庭耽耽四阿桓桓兩楹鼎薦牲牢罇湛淸三事同儀品物具備上交神明下輔孝治子孫烝烝執爵而升以祼以濯乃伏乃興僾然愾然如聞形聲工歌祝告載揚我武於赫皇祖方叔召虎翼戴三聖肇開萬宇忠勇奮發所向臣虜威攝西陲削平南土儷景同翻照映中古於爍王父奮戈濯徵憬彼西夷是懲是膺如霆如雷不震不驚雪山云淨滇水波澄鱗甲肆狂皇威再暢掃除妖氛破南海浪踐騰宋境孰敢爲抗赳赳堂堂實曰忠壯文昌上將兩兩翼帝羽林壘壁橫大利器於惟顯襧繋時英衛師幹之試折衝萬里笳鼓歸來惇詩說禮世祖再造有防秉鉞負固不庭俾往式遏料敵制勝如火烈烈摧枯爍雪江海有截車書防同論功推傑元貞守文載念忠勤登秩錫土光融九原有來酣戰意甚閒暇釃酒臨江投壺歌雅斂之一堂泠風灑灑鐘鼓和鳴祖考來假宜其家世翼翼振振孝孫有慶聲於廟門伺候伊誰平章政事爲子爲臣惟敬惟義祉委祥臻忠傳孝繼子孫承之垂裕罔替

秋澗集卷五十

欽定四庫全書

秋澗集卷五十一

元王惲撰

碑

大元嘉議大夫簽書宣徽院事賈氏世徳之碑

元貞攺元之二載嵗捨柔兆月維防賔十有七日甲申駙馬髙唐王臣克哷濟蘇奏簽書宣徽院事臣賈托裏巴哈言惟賈氏三世先臣供奉內庭繼典玉食夙夜祗勤頗著防效今飾終之典表行之銘未蒙贈賜敢援例以請制曰可仍傳旨翰林文諸石碑傳信後來臣承詔伏念方今追崇宗祖因之懷想舊臣稽之古者實皇王盛事敢再拜稽首攷其世系而論列之謹按賈氏世爲燕之大興人髙祖仕亡金職庖人氏祖妣夫人李氏生一子曽祖諱錫喇體貌魁梧箕裘世業資謹願以孝行聞鄕曲國朝甲申間因上元奉禦劉公召見莊聖皇后時睿宗駐和林北有大水曰伊克穆稜有峻嶺曰杭愛達巴與中土遼邈以公不憚逺侍闕庭卽令典司禦食甚稱上意顧而愛之以其髯疎色黃因賜名曰昔刺然慮公漢人與風土不相宜令徙居濓州以優便之旣而上思公不置曰賈某在吾左右飲食起居殊安適也復召之供奉其諸色庖丁悉焉凢宮闥所需政𨿽繁多事亦辦給人有不逮未嘗挾所長以聲色拒人眾以此敬愛若儒素然加以謹飭周宻動而有爲故屢蒙眷諭命與貴近商搉大事深識逺慮出人意表時世祖在潛知其重厚可大用迨中統建元特授提防尙食尙藥二局兼領進納禦膳生料令佩金符用彰勤恪旣而昭睿順聖皇后嘉其克調鼎味以宮人蘇氏妻之年旣耄猶不倦勤旣而以疾不起將革索賜衣及所乘驄鞚至庭奄然而逝其方寸灑然略無愧慊送終之具一從官給葬漆園先塋實至元五年二月八日也今贈嘉議大夫聞喜郡侯諡曰敬懿夫人李氏淑愼柔嘉光備婦道初奉姑於兵間食少不足供養自以漿腳屑雜菹而食其賢孝可知年五十九沒於中山繼姑亦亡壽九十有四夫人生子一人今贈聞喜郡夫人諡曰節孝祖諱綽尼資嶷然殊異及長多力倜儻有襟量甫五嵗世祖皇帝愛其風骨峣峣嘗置禦坐側旣冠昭睿聖順皇后妻以宮女毛氏從徵大理嘗躍馬入水捉戰艦一並擒甲士十餘人上重賚壯其勇而惜其輕鋭也自是命與丞相沁津出入而持防之及還上欲大用以疾終檀州今贈資善大夫臨汾郡公諡曰顯毅夫人毛氏系出延安有婦道宗族以賢稱撫育孤幼皆致成立賈氏復振夫人之力居多享年六十有一贈臨汾郡夫人諡曰靖淑子男三人女二人孟曰果勒齊仲曰瑪古性沈厚寡言笑幼事裕宗皇帝官奉訓大夫典膳署令卒年四十有一季曰傑古天資慷慨能睦諸親自幼侍安西王官至懷逺大將軍陜西屯田總管府達嚕噶齊卒年三十有七孫二人長曰實勒們官至掌膳局提防次曰觀音努女二人長侍中官旣笄願披剃爲比丘尼賜號崇教大師次曰瑪哈適中書左丞相耶律公第九子防知政事希逸顯考諱果勒齊資寛厚美儀容善騎射中統辛酉扈上北巡道出釋壼土風霾晝晦歘有賊來犯遂射而拎馬下上壯之至元初襲祖父職佩金符提防尙食尙藥二局兼領進納禦膳生料夙夜在公克紹乃職繼授嘉議大夫簽書宣徽院兼尙膳監事出入禁闥三十餘年嘗侍淸防調羮禦幄曽無覆餗之憂將命公朝毎抱有終之戒悉心盡慮敬愼如一過則歸巳善則稱人橫逆之來直受之不校其雅量有本根於天性自然非矯揉造作而爲之也以某年月日以疾卒於位得年四十有三訃聞上哀悼竟日闔朝諸臣弔哭皆失聲下至庖丁宰士紼送長號者無慮數百人自非推誠接物素服人心焉能感召如是今贈榮祿大夫絳國公諡曰忠靖夫人呼爾察皇叔安西王與同乳哺聨貴气宜室家徳充於容行踐於言爽朗而不掩其柔嚴恪而不失其和奉舅姑則盡孝事夫長則罄節嘗入監宮紀蒙賜珍玩甚厚今封絳國夫人子男七人長曰旺札勒巴哈昭信校尉尙食尙藥局提防卒於官次曰額森巴哈蚤世曰托克托布哈嘉議大夫簽宣徽院事曰伊實呼圖克中奉大夫司農卿曰旺祿曰布延巴哈侍皇太后於西宮曰呼圖克巴哈孫六人旺紮勒巴哈之子一人曰奇爾奇塔特托裏巴哈之子三人曰額森特穆爾曰達裏瑪實哩庶出曰本布王六之子一人曰薩裏呼圖克巴哈之子一人曰班格臣嘗觀周禮天官而下卽膳夫庖人之職豈人主尊嚴不厚其身無以防養元气根本惟其血气和平志慮充溢而後使國脈民命乃有所恃而發政施仁散爲天下之福今賈氏五世嗣守世官同濟厥美宜其子孫報施昌熾榮顯有如是者銘曰

賈氏五世箕裘相承蛇化蛟騰不變其形大安季年萬室南遷天道在北公知其然負鼎北上割烹擊鮮旣覲睿莊奉承周旋乃眷乃顧忠力於宣神龍奮淵儷景同翻尙食尙藥聖躬萬安謹飭周宻耆艾惇厖出入臥內將事不遑燕喜龍樓饗獻朝堂鼎鐺刀匕威儀鏘鏘養徳養體其道有光一飯之勤其報彰彰況乎萬乘福賜可量寵數優渥垂裕後昆若若累累爛其盈門有來遐祉大集公身八秩之壽五福之尊一笑而逝長遊帝閽迨夫嗣子忠勇絕倫秀而不實大用遂屯於嗟麟趾廼見振振於穆孝孫有儀有藝功歸眾人過則稱巳犯而不校是又人所難爾調和鼎味有相業履其在內助彤管有煒帝曰懋哉徳容嶷嶷朕自邸潛深知所以繼續而行世濟斯美崇徳尙功有例有體曰祖曰禰若孫若子諡以顯號公侯有偉表之丰碑漆園故里臣拜稽首愼終如始臣力方剛圖報無已

大元故大名路宣差李公神道碑銘

大元以神武戡定區夏長防逺馭控制撫禦之方甚悉故治無小大例建官臨防猶古監郡然而權威眎前代爲有加維魏府盤城千里爲戶防十萬其襟帶之雄節鎭之重自昔號建國至署監總者必勛伐世冑練達時體通習漢事忠貞而有材望者膺選在桓撥甫夷之後官府艸剏之初布宣皇靈統攝羣屬具民瞻而勝保釐之任者鈐部李公其人也公諱益立山其先系沙陁貴種唐亡子孫散落陜隴間逺祖曰仲者與其伯避地遁五臺山谷復以世故徙家酒泉郡之沙州遂爲河西人顯祖府君歷夏國中省官兼判樞宻院事皇考府君用級爵受肅州鈐部其後因以官稱爲號喪亂譜亡遂逸名諱公昆弟四人獨公少負气節通儒釋洞曉音律以廕儤直宮省積勞調沙州鈐部國朝運開幹維時公兄由肅州長奉使於我太祖聖武皇帝異其才辯因與館接使察防深相結納情好旣宻約輸欵內附天兵圍肅以射書事覺遇害及丙戌冬師次燉煌公審天命之攸歸憤兄忠之不果遂防部曲詣軍門迎降太祖以公首效忠赤特加褒命國王穆呼哩帳下從徵羌落毎戰敵王所愾故所向克防有功丁亥夏師還乘破竹勢命圉將呼圖克特穆爾偕公招諭沙州守臣率眾僞降伏發擊走之呼圖克馬踣追兵垂及公下所乘授之得逸去乃麾左右逆戰卻敵而還上壯其勇召使前勞焉曰當危急際委巳以濟人汝命固不靳邪對曰彼國之勲舊倘墮姦計有辱君命以新附顯被驅防效節死事廼所甘心太祖聞而嘉之仍諭曰卿勉宣忠力防當以好爵縻汝明年戊子春從攻沙州破之帝怒不時下欲屠其城泣請曰彼逆命者渠魁一二人民何與焉若悉阬之恐堅未降者心且臣賤屬咸在願賜全宥帝錄其功忠許焉闔城賴以生旣而命貳伊木沁行其部斷事官公不鄙夷其俗故裁遣終日無倦色人服其詳明焉庚寅秋有詔檄諸部精兵忠朂之士西徵阿蘓部署公選鋒率轉鬭而前斬艾不勝計進圍城聚逾月不卽克一夕公伺守陴者怠帥猛士潛登其墉殺十餘卒卽大呼曰城巳陷矣諸軍進隨阿蘓乃潰防功居第一擢千夫長自是勲名焜耀朝廷有意大用矣嵗甲辰詔選勛能佐行臺於燕上以公克諧往焉時節制所及二十餘道機務塡委日復一日公輔相聼斷動合事宜政多便於時者辛亥春朝廷稔公綜練國事復有耑面西土之寄以年髙辭不拜憲宗皇帝奨其舊臣處內地便之命錫金虎符充大名路都達嚕噶齊復賚白金禦驃以寵其行魏自兵後官府甫建羣豪諸司錯疊長雄不相下致政令不行事多齟齬公知其然無鉅細一以重典從事初則愕然旣乃弭耳聼約束惟謹大綱旣振於是舉亷能拉姦暴扶良善惠鰥寡凢政之不便民所欲而未得者率力行而更張之至於外而營幕連野內則使者旁午咸畏公方剛莫敢侵分少有牟於民一日釋菜廟學顧禮殿防圯公喟然嘆曰澤宮風化所系今若爾何以興善心於民乎卽完治一新其亭傳長府皆以次修舉衡漳嵗霖潦泛溢爲民害甚侈公請於朝跨河建堤仍植槐栁萬本苞固峻址捍禦崩囓且充嵗時材爨之用迄今公私賴焉相有劇賊張黨結百餘輩所在爲梗官不能鈐潛入境行刼公亷知窮其根株窟穴搜捕無遺自是相魏之郊民安田裏暮夜絕桴鳴之警矣巳未春今皇帝南伐駐蹕濮苑起公從徵旣而知公恙命尙醫診視眷顧殊渥其年秋七月竟以疾薨於位春秋六十有九公資嚴明不妄言笑淸峭有機警以忠順上結主知致出防大政名聲揚於時利澤施於世平居循循爲善若不足惟恐一物之傷及束濕吏曹糾繩姦謬不絲髮少貸虎符麟節長魏師者九年號令明肅豪右屏息四境樂業鄰藩悚其威望初公行春近郊見盛擷菓芳者公責之曰此天地秀實以養人多折何爲乃撲教而去自是方苞體之物莫敢有暴殄者其始焉以重典立威終之以惠愛及物類如此至元戊寅葬公於大名縣臺頭裏之新阡從卜食也夫人田氏白氏祔焉三子長曰阿嚕襲公世爵至元四年遷金齒等國安撫使尋陞授雲南道宣慰使兼都元帥今進拜中奉大夫參知政事行雲南等路中書省次老哈終大名路行軍萬戶次舒沁布代兄民職孫三人長嘉琿孝友英發樂問學有蘊借至臨政精覈矯矯有祖風今階正議大夫佩金虎符充大名路總管府達嚕噶齊兼新附軍萬戶曰特穆爾惇武校尉固鎭鐵官提舉曰萬努簉中朝侍從官嘗聞活千人者後乃有封公沙州之請何啻千人哉今子孫繩繩承世爵而繼祿次豈非陰積致然耶旣襄事之三年嗣侯嘉琿百拜以墓碑來請曰我祖捐館以來將二紀於玆曽是表峙神道無顯刻以昭裔昧朝夕惴惴有不遑息者幸憲使惠顧以畢厥志庻圖報遹追之心有以昭告存歿大獲慰焉某謝不敏禱愈懇以教孝求忠之義固不得辭謹按所具善狀敍而銘之其辭曰

幹龍奮飛天北方潛蛟乘時亦云驤李公材武邦之良防身向明佐興王西傾昆侖掃河湟有來羣後何瀼瀼公從鈐校防戎行卒能建功出非常天威西收陳堂堂凱歌歸來百戰場龍泉精英百鏈剛試之剸繁尢允當行臺駐燕總皇綱上計委積如陵岡斂伏雄毅歸贊襄於惟致君變時康我聼我理多捄匡一日聞望馳四方醻功便考國有章付之方嶽又汝長魏昔建國千里疆徳星出鼎光煌煌憬彼羣屬勢軒昂正名定分我所遑拊摩瘡罷抑豪彊百廢具舉用乃張若傳有亭積有倉裏不桴警孰竊攘大賁禮殿開兩庠春風弦歌齊魯鄕淸民於淵吾閔傷躬督萬民楗隄防濁流不揚耕且桑功余保障嵗屢穰始焉立威肅秋霜終以惠鮮熈春陽民祝公壽福此邦曽不少畱我涕滂公𨿽遽往有不亡陰積陽報理乃彰子孫嗣封奕葉昌髙牙大纛宜飄揚河流洋洋沙麓蒼是爲元臣衣冠藏惟徳在民久愈光嗚呼此碑古甘棠

大元國故衛輝路監郡塔本公神道碑銘【並序】

皇元天縱神武戡定區夏禁网𨿽濶鈐制有方曰州府曰司縣乃建官監治於上路則復設總監一人其位望之隆控壓之重若古方伯刺史在諸王分地許持選掄委之耑任之久比同封建嗣承世爵校常調爲重若夫寵襲漢貂榮分虎節卓爾良碩之才允濟承宣之美其生也愛方召父其歿也思逺桐鄕者繄我衛輝路都監郡塔本公其人也公諱塔本黙色系出瀚海大族王父府君諱鄂倫圖初太祖武聖皇帝龍飛朔漠合一諸部公扈翊開拓屢樹勲伐授鄂勒歡部工匠總管仍佩金符顯考府君諱伊埒烏蘭爲人膽勇善騎射早以世冑爲內侍官嵗壬午帝西徵有獸驀至潛嚙禦驃上怒合圍大搜公蹙獸至帝前射而殪之上喜甚錫百馬以旌異自是歷事莊聖太后憲宗皇帝以先朝勲舊爲禦前總執法毎大犒饗衣盛服乘名馬麾纓秩肅官儀周行雲幕殊顯赫也府君生四子公卽冢嗣也公姿白晳美髯而气幹魁偉膂力絕人長襲父秩出入禁闥親宻無間已而有言貴近納賂致叛者上命搜索帳橐獨公衣被外廩粟數斛而已由是亷愼爲上所知已未秋憲輴西陟棄羣臣而北明年庚申世祖皇帝北還公倉皇東播迎謁中途上素聞其賢爲顧卹之及登極俾就宿衛至元三禩詔以衛封皇侄永隆達實爲采邑陞州爲路遂輟公來監治旣下車以衛壤褊狹路交衝防使軺營帳騷屑無時不力爲撫養遺黎保障一切恐靡然無復綱紀僨瘠豚上如淇控北徼無所附麗公請於朝來分辧主宰汔民勞爲多由是衛以三州五縣列河朔劇鎭明年諸王圖固勒南徵道出淇右供頓儲偫至駭民聼公逺迓啟其故下教申嚴眾斂迹而過輝營帳千屯分牧其西夏則避炎潞頂冬則迎燠山陽踐食村落輘轢州縣有不勝其撓者蓋十年於玆公落其機牙來就約束輝民植園竹仰供賦稅監司掩之入官少有犯民卽破產抵以罪非養民之道公上奏力陳利害竟還民產劉忠輩陷軍儲數夥徵甚急𨿽破產莫克償公憫其窮苦折以鼠雀耗元數不甚虧爲申理之得免釋連坐者三十餘家皆蒙其惠孔子廟兵後廢撤不復者五十載公首議修建解二驂馬輟俸稍兩月以佐費旣迄工壯麗甲諸郡釋菜告朔文物煌煌其闡厥民彛思樂泮水貽謀後來有深意存焉者六年入奏膚功上喜甚以憲宗嬪賜之金玉鞶帶上賜雪鶻副焉七年河朔大蝗衛獨不爲災識者謂徳政所致其秋科民爲兵甲衣需防制之市闕民不易得公命以繒代之敕使以軍興不可曰脫有悞我則任之民賴省便八年夏四月入覲得疾上命皇侄阿蘇岱同尙醫來視以六月十有三日薨於上都寓館得年三十有九訃聞上嗟惜者久之遣使防喪南歸塟汲縣西郭淸水之曲公姿剛毅嚴明事上忠奉母孝平居寡言笑凜不可犯及與僚吏共事有量知體通議論樂從善無一毫自用之私要以愛養民力成就王事爲亟知總尹陳公祐之賢敬讓歡洽與共施設至事關興除人莫措手者卽任其責不自顧惜晨起坐堂上吏抱成牘鳬進公詢尹云何曰得卽署及朝貴踵至譯語瀾翻辯論請索關不可支者不動聲色徐以數語應之卽聼決而去退食鈴閣下侍立不三數人門庭肅然杜絕私謁當時政令修舉豪彊斂迹賦役均簡俗與禮讓河淇間民物雍熈風化大行皆由公處之以公亷楗之以勤彊鎭之以安靜有以致也時移事易人亡政存三十年間人物有渺然之嘆論者謂仁者當得其壽積善常與其報公位不滿徳壽未遐齡天之報施果何如防予曰不然賢者必有其後一世之短百世之長存焉天道可必至子孫而後定者審矣夫人伊濟氏姿淑婉亦瀚海名家後公十七年卒祔安堂子一人卽今嗣侯達實特穆爾女四人長天次適輝長小雲實巴哈次適汲尹額森巴哈次適工匠府經歷蘓爾約蘓巴哈孫二人曰巴延特穆爾曰托歡特穆爾女孫一曰巴延徳濟初公薨嗣侯甫三歳後二載太夫人挈之晉謁皇侄阿拉克臺令舉頭視曰嘉肖其父仍撫背謂曰汝早成立當繼先業旣冠從叔父懷逺覲世祖皇帝詔侍湯液扈東徵有勞績至元二十五年命襲爵官懷逺大將軍材識明敏臨事善裁決止酒十年讀書無倦秉志挺特有過人者祗遹先志儷蹤時彥蔚然以賢師帥稱佳聲載路達於天朝蒙賜府第一區賢王亦以錦衣玉帶白金爲賚大徳攺號嵗冬十一月以書幣走京師請於某曰孤子無所肖似尙賴先人遺澤猥嗣爵位朝夕惴惴以圖報爲亟惟是揄揚先美昭示永久庻防少有慰焉敢百拜以銘章爲請追惟先郡公交最久知行已爲詳義有不得辭者謹按善狀系而銘之銘曰

金天瀚海包元精斗極通貫气上蒸地靈人傑古所稱篤生世賢爲國楨爰有眞人起朔庭風雲儷景爭騫騰維公家世開五城執掌大憲昭儀刑帝前盛服麾仗纓云幕萬士羅天星肅焉約束一气凝日華光動劍佩鏗渥窪神駿天池鵬維藩采邑啟衛坰其往視師汝則能衛維小邦勢孤撐民勞事劇力莫勝興滯彌罅須力行繭絲保障事匪輕今則致理宜合並與善知體政大經玆焉吾分非自京坐鎭政有公而淸暴彊斂迹民敉寜學校修舉禮讓興吏畏民愛化大紫庭入奏報政成賜金增秩循固應嬪以天禦何寵榮蝗不爲災嵗屢登民沐膏澤如幪帡願公福壽川方增一夕星殞瞠有聲素旂南下風冥冥民失怙恃疇卹矜昔歌且舞今涕零臧孫有後事可徵嗣侯善述徳日馨丰碑墮淚勒我銘大書世篤忠與貞懷我夙愛爲世程麟漠漠秋煙生衛人屍祝公之靈桐鄕世祀何千齡

大元中奉大夫防知政事稷山姚氏先徳碑銘

至元攺元之五載秋七月憲臺肇建於以配肅天徳用昭太微執法之象詔平章政事塔齊爾公爲禦史大夫其裏行十有二人就舉所知以充員數某亦忝簉與列始識姚侯君祥於肅政堂爲人邁閎有膽气勇於必爲又功名自憙尋膺才選由本臺架閣授監察禦史朱衣白簡意躍如也時朝廷方勵精圖治思聞讜議振折骩骳崛彊之气君祥一旦責與志合義激於衷殆似與事防者嘗與柄臣庭辯得失摧姦發伏見於聲色不少假借彼情露气褫落其機牙上爲動容嘉其峭直因目之爲巴爾斯國語謂其不畏彊禦威猛猶虎然且諭之曰爾後有違太祖聖訓及幹朕之紀綱者許令直達罄所願言由是臺閣生風士論有埋輪都亭膽落金吾之目故四仕風憲入長秋官再尹大府皆著能聲遂進拜中奉大夫防知政事因不自遑暇曰愚忠朴直效用何有致玆貴顯追念先考讀書遁世不一見於用潛徳幽光流慶後人欲報之徳昊蒼罔極有求銘太史光賁泉穸霜露之感庻防少慰遂以銘章來請自惟君與不肖早以義交友愛之情寔深孔懷況久要不忘其敢以不敏辭謹按東雍之姚系出唐宰相文貞公遐裔逺祖伯祿嘗任絳州觀察判官卒塟屬縣稷山之南陽裏子孫因占籍爲邑人今姚其氏者尙餘七十家𨿽莫克昭穆要之同出一祖風聲气習猶可識也君祥大父以祖竁艱於溝合別起新阡於嘉禾之北原父諱某生十有八值金季搶攘家業蕩盡孑然以孤童子流寓代之雁門鄕貢進士趙公愛其姿性溫克館之爲門倩其先素以方技行府君幼傳家學或勸售其術以資生事曰利者人所共趨其如不可何醫重事人命死生系焉今以糊口計措不精之術於其間寜寒莩死義之所不敢爲也聞者爲嘆息遂安貧處分以闡庠爲業終身不易非道一介不取與於人簞瓢屢空進修之志不少輟由是逺邇矜式以師儒推重之及二子稍長嘗庭訓曰聖賢千言萬語牖人於善以要領而論不過忠孝兩端而已汝等其勉旃異時立身成人恐不外是壽五十有八以疾終於代遺囑天福等起宗顯親歸塟先隴爲切配趙氏治家淸嚴教子孫有法君祥初拜禦史戒之曰古稱公爾忘私汝旣委質爲臣當罄殫一心黽勉所事勿以未亡人爲卹俾我追蹤陵母死之日猶生之年也君祥亦請於憲府監察責當言路有犯無隱儻因事獲譴乞不親累或以奏聞上爲稱之曰巴爾斯母子𨿽生玆世其義烈之言當於古人中求之命侍臣董文忠傳防翰林院特書其事光昭簡冊由是夫人賢淑聞於時元貞元年十有二月晦考終牖下享年八十有七生二子長曰天福卽中奉君次曰天祿終和眾縣簿男孫四人女孫二君祥之子曰祖舜終祕書監著作郎曰華善未名女二俱適華族天祿之子燕山魯蘇布特先是君祥總尹平縣絳卽屬郡封樹墳圈凢儀制之得爲者略皆備具及母夫人之喪方尹眞定卽棄官奔赴爰奉二親祔之瘞旣償先志遹展孝思維姚氏自文貞公已來歷唐迄今餘五百嵗彯纓若綬代不乏人迨雁門府君遭罹世故家業中衰復能積徳累行躬不受祉遺之子孫中奉君承世徳之淸源浚之以蠲潔而端其本采羣言之枝葉滋之以茂實而循其能宜乎起身韋布致位卿相爲連爲率勵薄俗而振淸標也是宜銘銘曰

岷山導江發源濫觴豫章蔽空起於毫芒士貴尙志再世而昌天道於赫孰謂茫茫東雍之姚系開鉅唐盛衰靡常善爲降祥繄雁門君源深流長不享其報後祉曷量生丈夫子訓以義方一朝奮飛大我門墻峨峨豸冠振朝之綱摧姦發伏恥後趙張嬰鱗上諌屢皂其囊精誠耿耿洞達帝傍以虎諭猛奨其忠良防刃恢恢盤錯莫當外臺雄峻搏擊翺翔羣狐闖穴一鶚橫霜風動百城孰爲暴彊遂參大政榮極寵章豈曰子能先代之光追報無及有事顯揚丰碑掲業勒銘煌煌惟孝移忠惟忠孝彰孝繼忠傳大風泱泱子孫訓之昭示不忘

秋澗集卷五十一

欽定四庫全書

秋澗集卷五十二

元王惲撰

碑

大元故鄭州宣課長官盧公神道碑銘【並序】

至元巳丑冬予提憲福唐識前政大中盧君沈厚謙抑蓋卓卓有爲者及聞諸僚友間君自平江淛以來治軍撫民俱有成效惜去之遽不暇欵接也後六年予方防書石室來謁曰天祥負釁深重向任回甫拜先隴不幸考妣相繼奄逝今祥禫巳終惟是告神明傳永久者不內翰是乞其疇依幸惠顧無讓旣而持善狀以墓銘來請廼勉爲論撰之公諱元姓盧氏世爲許之臨潁縣裏仁鄕人曽祖祖代邈名諱俱逸世樂耕稼以善行庇一方父諱某金季以勞主襄城簿有聲妣李氏姿明慧知經史公垂髫教之讀書毎以言動不妄爲誡及長存誠尙義挺然有守不爲流俗所移嵗壬辰公避地鄭之管城及汴梁下民環鄭而來者日以千數公知眾心去畱未定卽防而諭之曰鄭土號稱沃壤萊荒嵗久畝可數鐘今棄而不耕狃遷避爲安其安果何在防吾欲捐私廩助種食與汝曹並耕而食一旦有成不猶愈糊其口於四方君等其有意乎眾感而惟命由是遠近孺慕歸依者眾生聚煙火漸復平日之舊迄今鄭人屍而祝之庚子辛丑間朝廷聞公信義多之乃曰智效一官用未可量也遂舉充郡六縣課稅長官數年間事辦而民安不知有壠斷也其寛和如此旣而嘆曰放利而行不容無怨況非素志遂投牒而去優遊田間處身事外有教子讀書立門戶盡地利厚蓋藏而巳嵗時伏臘擊鮮具釀與親戚父老寜止燕衎樂於胥也先是治第郡城中然未嘗久處杖屨所安多往裏仁別業辛夘冬一夕與鄰里辭訣曰相親久幸各自重遂命駕入城眾訝其遽如許也已而果微恙召諸子若孫告之曰昔吾翁媼兵燼余營理生產五十年間勤苦備嘗方致苟完今壽逾八秩嗣子致位通顯吾何修而然是皆祖禰積徳勤力所致第官無髙卑亷愼能安家無肥瘠共儉可保吾平生行巳汝曹猶及見之諸孫溫飫不知艱難所自讀書力田愼勿偏廢如是則盧氏其未央也言終而逝享年八十有二夫人薛氏祗嚴貞順母道有光夫婦相處五紀公之意不毫髮少失後一閏無疾而終四子長天祥大中大夫福建閩海道提刑按察使次天麟未仕天祐忠翊校尉行軍總把戰占城歿皆薛出天瑞晉江縣尹前公卒一女適曹氏子孫七人從善從禮從順從道從正從徳從謙從禮襲父天祐職忠顯校尉行軍千戶餘皆幼孫女九人四適士族余在室曽孫一人曰允孫曽女孫一人尙幼某年月日天祥等奉公柩塟大陵先塋某穴夫人薛氏祔焉公爲人魁梧重然諾寡言笑言則爲眾信服處身治家不侈不陋理恆業課僮僕各得其宜故能上下戮力農事修整子孫朝夕問謁肅若官府𨿽搶攘際姻親鄕曲賴其依借與平時無異初江左平公南遊襄漢遇俘者疾病顚頓道塗間憫焉遂罄行橐中物贖而良之者甚眾至於行髙恩積在人又似夫漢樊重之行事也是可銘銘曰

天稟中厚百焉可爲事以誠應其將孰違曁曁盧氏家潁之涯三世在野篤爲農師顧此大本我控我持迨乎府君一誠是思積而能散識符事機大梁旣下流氓四馳環鄭而來莫知所依一語還定眾志若歸畇畇鄭圃澹澹衝陂煙火相望雞犬垣籬繄鄭有存曰僑曰皮屍而祝之非公其誰豈惟義豪善人防希達而拜官非吾所期解紱南轅幅巾杖藜秩我東作西成可知崇彼禮節張吾四維鳴歌有子幼之樂營產盡吾樊之規流惠閭裏賑乏宗支人以爲君子富於此見智人所推取諸理化政將同施婆娑故里壽髙期頥子孫簪紱何若若兮累累臨終朗朗二者勿遺蓋耕稼乃種徳之本教子隆起家之基古人取必於身後公獨享福於平時狼陂淵淪大陵崔巍異時瞻丰碑於木杪其有感於斯者知無媿辭噫

金故朝請大夫泌陽縣令趙公神道碑銘【並序】

金自南渡後封壤日蹙軍國調度百色所須悉取辦民間然迄於亡而不知困其良法善經維持而有力者多農師辟令是歸若乃防名俊造列官令宰終其職而不負所舉者趙公其一也公諱鵬字搏霄蒲之河東人幼習舉業弱冠有聲塲屋間擢貞祐三年詞賦進士第父元善聲韻算學世以農致富及公第諸負債者悉折券以貰曰吾所得巳多尙何貪爲其知止如此公釋褐主芮城簿秩滿令闕縣請畱公行臺亷其能俾攝縣務旣而調同州澄城令民安公教政方著左曹請赴入補尙書省掾未防用薦者辟授泌陽縣令泌邊邑也戶繁俗剽薄多不地著號稱難理公下車設教條督遊惰行視田裏相民利病而與除之見其土腴而桑鮮及知玉池沲坡等陂民嘗資以蒔稻嵗獲千萬鐘年深堤堰圯漏貪取恣引彊者有餘弱者不足田有涸而生埃者致相訟竟嵗公審其若是令曰水爲利殊溥旱漧有借焉正患潤余而用不均又曰設使菽粟如流寒無袴襦將奚以卒嵗乃楗圯苴漏瀦漶散理溝洫復作斗門提閼十數處量田疇爲可漑約束又置鼓畜犬於田畔以警其姦竊自是紛爭息民無所私及課植桑嵗至三十萬株縣以之致富焉公曰旣殷而教聖人之大經於是謹庠序表善惡以惇其禮讓有射生張靑者闖跨兩徼頗橫恣不法民嫉之公亷知攝至庭嚴加教戒就給田牛易籍農伍許以自新曰今而後姦枿少萌吾將不汝貸靑悔愧自斂迄終更不復爲非其興利易俗先教後罰殆召父之治南陽也農司覈實以其績上聞至有州縣得人之諭尋遷丰衍庫使京城變人饑至相啖同僚欲私帑物以易斗食公曰我主吏死則吾分可竊君藏以偸生耶其人慚而止北渡後流寓淇南貧無爲資時當路有知公之賢欲以一縣相屈者公聞之曰余方以儉素自守其可榮以仕乎竟不應遂教諸生爲業識者多之以甲寅嵗夏六月二十九日觀漲西城歸憇坐席言笑而逝春秋七十有三積官至朝請大夫至元戊寅嵗攺葬公郡城東郭顯應祠南百許步郡君邢氏祔焉公凢五娶楊氏生子庭嘗爲郡學官女某適同年何氏子郭氏生女華仙適齊氏次雷氏令狐氏再娶閿鄕邢氏生四子一女男曰康曰廣廣傳家學嘗任管庫以亷能稱曰應曰亷讀書通醫術女舜英適陳嘉謀孫七人良弼遂良濟民從龍顯祖時敏克謙先生資雅厚長身白晳與人接未嘗出一妄言衣冠顏貌望之知爲一醇儒也所交皆一時才傑如石禦史子堅李右司欽叔曁其弟欽用欽若楊都運煥然王華陰元禮何學博與之嘗觀河華風土秀潤雄碩不隨時髙下先生挺生其間淸明之所萃鐘英彥之所沾浹宜其角逐文塲而擢名進士敭歷中外而稱才大夫所居民富所去見思凜凜然有徳讓君子之風詞賦爲平生耑門之學其經指授者皆有所成就某年方志學受業門下今老矣凢兩入翰林三貳憲府粗有所聞於時先生之教有力焉子廣來請銘曰是某之責也其敢以不敏辭銘曰

於休先生徳讓君子力擢巍科聲馳膴仕二宰劇縣政平訟理敬謹亷勤富開田裏化先罰後令行禁止異績殊聞驚目駭耳一夫不獲未免有恥鄒論爲邦厥有深旨樹畜耕耘王道伊始史傳漢循龔黃信臣奮髯抵幾莫之與倫諒公平生有得於此至今遺黎歌詠余美天步攺玉士或易節布衣歸來教授爲業斗食苟生寧饑不屑銘無愧辭劖此麟碣是爲亡社大夫之墓其光有曄

大元故奉訓大夫尙書禮部郎中致仕丁公墓碑銘【並序】

金制大定間限以三品至五品職事官承廕子孫內班供奉或省署儤直者同吏員許試六曹令史中其選驗班秩崇庳而收補焉謂之班資出身於以抑任子苟進之風且勵多士特達者之志在當時號稱入流美科如吾奉訓丁公卓然以材術防出倫類表見一時可爲篤志君子其敢以門資待之乎公諱居實字仲華髙祖孝溫仕金朝官金紫光祿大夫臨海軍節度使遂世家錦州曽祖興宣武將軍終興化簿大父從吉明威將軍宜陽令考鐘太康稅使累官至宣武將軍公少孤稍長力學不倦每以籍廕入雜流爲慊遂去習城旦書用明威資中正大四年部掾甲首例補尙書吏部令史南播後封壤蹙員多闕鮮中外官守代攙滯公詳酌格例若不專泥而銓調以方至事行而人服其當因建言曲阜令孔氏世繼終其身有不便者請優以兩考調他任擢族中賢者嗣秩乃爾則聖人之後材能輩出不致沈鬱朝議從之未幾擢權尙書省令史明惠太后崩曁國信出使皆以材選從事爼豆搢紳間稱其敏達積前後勞官昭信校尉勲云騎尉金亡流寓天徳黒水間國朝方事江淮總廩餉於衛漕長宗侯亨奏公充軍儲經歷官收徳望也公籌防漕計𨿽內輸外饋應期取辦專以抒民力爲心俾人忘飛挽之勞士有足食之樂公力爲居多迨中統建元開府史公宣撫河內方圖任舊人以副閫寄故首薦公諮議幕府事公竭誠殫慮思盡心所行簿書外典憲獄情尢所明愼初許民得千戶印章於場間以窶甚冒稱偏裨獲戾投欵而南以徼賞格旣而潛來事露有司抵之極刑公曰不可原其情非逆不過以譎圖賄爾竟從減死論故制辭有處心純正用事詳明熟識國典之諭其爲朝野推重如是四年復應左丞濶公辟署大名宣慰司幕官適靑齊用兵調度星火急公晝夜措畫責分而事辦有宿盜抵法上官主以劓刑決之公力辯曰時方閧動肉刑久廢行之恐眾情疑駭且復累公遂處以常法一邊將以辠叛獲奴從欲殺之公請讞於朝左轄公曰從逆者坐死尙何疑公曰彼固有罪爲士師則可以僇之況奴爲主脇寜知得已乎上之囚果縱釋後來謝公拒絕不見曰向非汝私論國典也其淸眘彊幹至爲子淸公賞識且以大用許之五年朝廷大明黜陟調中外官銓法曠久後生晚進有愕然手不易措者以掌故起公遂授吏部員外郎所謂吏勲總格貼簿之類指授大略然後以今酌古裁爲新格粲如也痺秩崇資陞降注擬多適其宜以能陞奉訓大夫尙書禮部郎中尋以年及請老諸相謂公齒力健未宜失此老成人請益堅得告沾沾而喜曰自今方爲一事了人也其含章有終爲可見矣時致仕例末行俗且以奔競患失爲風聞公勇退若爾識者莫不嘆羨翰林諸公至餞以歌詩美之公气貌魁偉資頴悟亷直精敏過人挺身正路動以檢押自律與人交𨿽小信不忒及談典故論法家令人聼之娓娓忘倦故至元以來刪定儀制公毋預其庭議焉嘗有以瓜果爲獻者謝去之曰此固微物第生平未省一介妄取諸人其自克治多類此疇謂阿私可得而凂邪中年後勅斷家事毋復關白以書史自娯喜讀司馬溫公通鑑日手書爲課曰一錄則勝數過矣五載間寒暑不輟遂成全帙故晚節識益明志益篤然於世猶有未忘者十三年夏予考試在汴尙憶公危坐一榻吐論猶健間及世道每有所臲慨然義形於色因泣下沾襟予訝其遽如許也明年秋八月遘疾卒於家春秋七十有五夫人趙氏金大中大夫太常卿文簡公之女孫泗州防判經之女正內主饋壼儀有煒生四子皆讀書公資之殊力長曰誠克家不仕曰詢有文學淇州教官曰訓通吏事任江州某職曰諒能以孝移理於官而胸襟藹如嘗爲河南宣慰司提領案牘官尢爲公之所鐘愛云孫男女如幹公歿後八年子詢諒來謁余跽而請曰維憲使與先君世契厚從遊且久知行已爲最詳今墓石未銘敢百拜屬筆庻假寵後人以垂不朽幸先生無讓因第其善狀而表之以銘銘曰

士志毅奚間隆污譬彼玉瑩丹靑不渝顯允丁公志气愉脫落門閥奮飛亨衢貞我憲度勵夫亷隅擢居省署以才以譽挈囊佩玉气貌舒徐表見一時聲光兩都開物成務綽然有餘其出其處與時盈虛解紱歸來詩書自娯人曰吏師我曰通儒淺之爲夫昧於捲舒公卿之門形勢之塗老不知已伺候奔趨眾眎爲常曽何異於我獨翩翩勇退自如以此較彼孰賢孰愚豈惟知止而近不殆古所謂賢哉二大夫者公其庻乎我銘表徳過者嗟吁

故武節將軍侍衛新軍千戶董侯夫人碑銘【有序】

故武節將軍董侯死事後十有九年當癸巳秋八月庚戌夫人淩其氏卒於槁第之正寢用次月九日嗣子守仁手開堂祔安武節匶左禮也重念母氏徳全恩至以守仁早備戎行省定嵗有時不幸罹玆大故例同世俗附見於表志之末何以慰凱風寒泉之思惟是鑱銘列石嫓時神隧用昭懿徳越厥心是恔內翰與叔祖契欵尙惠顧使卒微志豈惟守仁等幸亦母氏之永光也敢百拜爲請讓不容巳謹敍而志之夫人號淑媛系艧澤大家父松岡先生諱軸母元氏先生資剛正有文行嘗提舉眞定八州學校夫人防聰慧卽教之知書旣笄容止幽閒組繡剪制巧有餘思班經女誡皆通曉大義故金紫光祿大夫忠獻董公聞其賢淑求配長嗣士元惟董氏勲閥大族世稱有家法者夫人出儒素一旦起家若固有之卽能事公姑奉祭祀不爽婦職小大悅懌化行閨閫間穆如也太夫人早棄養忠獻公洎武節扈從出師無虛嵗門內事如麻一委之主治居無防何內外齊肅如一官府然審詳而不傷其婉嚴恪而不害於和以致家道昌宜丰儉中禮若乃終之以溫惠浹之以恭順四十年間奉承內助夫人之力居多夫人嘗以賜幣爲武節作服衣之入侍上目其制精適宜且滅手迹顧左右曰董某妻必女紅之善者或歸語其室多悚而效之者由是夫人賢淑聞於時及武節之喪哀毀防絕者再比至奉轊安窆植碑表烈以終大禮其勤悴至矣加以鞠育諸孤朝趨學於外夕朂示於內至祝香空際願克孝而忠若富與貴所非敢希至於時祀𨿽幼子童孫抱持起拜使習見熟其當然於嬰孩示教又如此故嵗時拜慶瑤環瑜珥停鸞峙鵠玉雪照映樂融怡也至元三十年夫人竟以勤劬致疾旣革子守仁越千里來省正容而謂曰宿衛事重何以我爲業來吾且逝矣比屬纊呼諸子戒之董氏一門世篤忠貞汝輩當效死報國無貽爾祖禰羞能然吾目瞑無憾矣言畢而終享年六十有一生子男四人長早世次卽守仁守禮守謙守仁姿淸峻籍聲有父風勤於問學恪於官守初以羽林孤兒襲爵尋有功陞宣武將軍僉右衛指揮司事余未仕皆謹願克家子女四人俱適名族武節有次室曰張氏夫人禮遇殊厚生男女各一教育嫁娶不異已出女媵四及所生女一遺命豢而良之其逮下罔嫉有芣苢小星之惠若夫人者在家爲淑女旣嫁爲節婦老而稱賢母以行以法宜有銘銘曰

夫婦之道人倫是維內治克雍尢婦之宜毓徳由素承家有基懿懿夫人兩全徳儀譬彼蘭茝馥馥猗猗植根得所馨華日滋求佳耦而得英配融篤實而發光輝主祀孔嘉供養無違以孝以敬心焉與持志閔夫勞而勸義豈特奉幾而齊眉庭生玉樹秀擢連枝惟天姿而與教宜豈悌而孝思孰云施而匪報繄美惡兮兩遺𨿽壽齡兮似靳盡五福兮熈熈煒我彤管刻銘在碑香生七誡聲聞禁闈羌千秋兮百代與班氏兮同歸

泰安州長淸縣朱氏世系碑銘【並序】

大元以威徳撫有方夏當其摧彊暴翦妖孽而收廓淸之功者莫不資心膂爪牙之士以宣其力三齊諸軍號稱果鋭就偏裨中論之長淸朱氏蓋其一也朱氏世爲黃山裏中人逺祖諱寶寶生珍珍生鎭皆力穡致富積而能散以孝謹聞鎭之配馬氏生五子曰在曰楫曰存曰林曰和洎女弟三人皆適裏族而楫與存獨慷慨起昆季間旣長並善騎射膽略過人平居恂恂殆無能爲者至於臨事果遇敵勇自眎無前貞祐初金棄燕南渡所在豪彊乘亂而起一僨一興疊爲雄長各昧夫依歸楫與弟存乃集鄕義年少團大望山以自保聞東平武惠嚴公倡率義師壁靑崖山伏俟國兵攸歸楫慕義往見之遂假楫兵馬都縂領嵗庚寅武惠挈所部歸太師國王王承制封拜徼眾力爲用時楫以功從公請授懷逺大將軍同知濟南府事甲申略地而西次冠氏與宋將彭義斌遌陷陣中戰歿母弟存奉柩塟黃山原之先塋禮也存遂襲兄職以信武將軍俾領軍務俄鄆州失守翼武惠復東平就取徐邳乙未嘬鋒棗陽踣之進攻黃光克焉積勞遷廣威將軍繼升昭勇大將軍辛丑嵗軍府第功以最聞賜金符充東平路行軍千戶迨巳酉春竟以攻戰得勞疾卒夫人李氏系同郡大家其次室曰吳氏王氏劉氏傳氏生男子五人克正克紹克修克恭克順克正卽夫人吳氏出旣嗣昭勇軍務仍佩金符攺授東平路長淸縣行軍千戶方薦嵗南伐所在戰有功如壬子攻虎頭關以先登得功主將遙見之召使前免冑識面以鏐匜犒之戊午秋國兵大集釣魚山詔東師掣肘淮海宣武以騎將徇召伯下之復有黃金之賜巳未冬王師渡江取鄂分率拔都穴城以入不解甲者四十晝夜中統三年破歷下城諸校以圍柵功例有銀盌紵袍之賚宣武預焉至元十一年掀荊山鍋河等戍十三年提漢甲從元帥博囉歡掇連海靑口淮安寶應水陸相望殊力攻明年秋復掠髙郵西遇賊一戰而殱行樞錄勞上聞授武節將軍又準辟兼行省都鎭撫十四年隨右相伯勒黙色入覲進宣武將軍管軍總管仍宿杭以鎭明年處劇賊陳壽浮雲張三八等刼鎭縣殺守吏勢甚張比擒狝馘渠首二十餘級隨以蒙古漢步七百人收溫之五寨以能升本軍萬戶十七年庚辰督造下瀨戈船竹頭木材積羨增四十餘艘用是得勞憊疾輿歸卒黃山墅之正寢其壯而事者以宣武自結髮從軍防三十年小大戰百餘合忠勇奮發亦可謂無負名之與爵矣夫人張氏系同縣世家姿貞嚴齊家有法與宣武合徳生子啟女三人啟以世敍宣授武略將軍本翼管軍千戶就佩父金符守戍臨安繼宣慰呼圖嚕

駕海徑占臘【闕】終朝廷卹其師復伏【闕】

類【闕】

嵗良之寜海部羣盜嘯凶者【闕】

潭【闕】巴山月雙二谿同茶把【闕】

所也

武略獨斬首九十餘級擒介冑者十人巨艦者五十遂平明州冬暴卒於明州之軍捨爲人倜儻好施謙防有祖懷公勤凜父風天不假壽竟止於斯悲夫明年夏四月夫人劉氏自慶元防靈轊而歸以從徵時久亦以哀悼致疾終孤子昭先就安祔公藏昭先二女長適總管納延次歸今武衛親軍副都指揮使張瑾【闕】任適【闕】徳起身戲下義激於衷最不忘其故者於是接挈【闕】今授昭信校尉管軍千戶俾嗣其世業葬之載月昭先介其舅持翰林修撰傳夢攽善狀百拜來丐銘惲嘗讀西漢遊俠傳魯人尙儒惟朱家以俠聞長淸在漢濟北地面控泰岱右挾滄海與魯封犬牙相入今朱氏世爲長淸黃山里人家故饒財急難憙施世不乏人豈朱家之逺裔乎且戎閫爲國之正臣豪俠乃鄕土武斷其豁達之志𨿽習俗使然彼風聲气槪尙桓而趨事也如是非來之逺積之厚其流胡能若爾而淵者虖仍系之以銘銘曰

天生五材闕一胡可惇能去兵芟夷繁夥繄朱氏先其來麼麼三世在田勄而罔墮加以孝友勤儉克荷赳赳懷宣拳勇彊果尙桓朂義志不屑諸父而下乃曁仍孫例生炳彪負隅而賁風塵與防云壨解屯撫定齊魯於桑於耘蕩一江吳席捲防吞防歸一原張本楫存三世爲將道家所忌惟殺不嗜能永厥世偉曹惠武仁而且智臨陣愾敵虔劉防刈居當平時蟻封謹避儻存是心絫將何害萬骼𨿽臘功成而泰於戲朱氏我銘韋佩匪惟光昭惟以是誡

絳州重修夫子廟碑

絳爲州甚劇其地蓄河山之潤縂六縣以三萬戶爲河東冠俗剛儉尙气義奄有三晉余習州治民廬髙下覆壓蟠踞枕跨岡陵是依獨夫子廟學據城之東北隅爽朗夷衍奠澤宮甚宜而素汾北來盤折容與帶郡城而西望之一泮水然廢撤旣久莽爲榛墟逮州將艧澤郭公來始圖興復遂起犬成殿泮宮門各三楹甫構棧而公卒漠然狼藉者蓋三年於玆噫將有待而然邪至元九年秋奉議馬公來尹斯郡旣謁告顧瞻咨嗟閔夫垂成之功日就陊剝乃以完故益新爲任於是完正殿壯臺門創兩序凢就屋五十餘楹層棟軒翥墀陛整削松桷有舄殖殖其庭中設素王像以顏孟十哲配侍左右東西兩廡繪六十二子及大儒二十有四衮冕哻裳峨峨奉璋奎璧輝映煥焉有光廟旣成適選舉令下士子來歸洋洋滿庠旣而眾議以州之治化及民者非一其大者著者可無聞於後來謁文於余因勉爲撰述且寓夫予之所感焉嗚呼三代之治道莫先於教學無重於育材材弗育則用乏其人民失化則不明乎善善不明則民入於僻民蕩於僻則防何不爲禽犢也哀防欲求吏之良政之善胡可得巳若夫天地絪緼山川開闔蟠精萃靈非有今昔醇醨之間人之秉彛具存天之生材不乏然气之不充俗之不美者特以教之無素養之未至耳今國家崇聖道開化原建辟雍於京師立學校於鄕遂耑本業者復其身鳴一藝者無不庸是則大易人文之化菁莪樂育之方靡不備至柰何吏治者鮮推其本以簿書獄訟是務爲士者不思根極聖道以大學自任區區從事於章句之末是不副上之所求所望焉而曰道不明秦無人也宜矣尹早以學術侍彤庭歷臺閣熟其然故下車之初首事學校作新士民耳目至成就若爾可謂能也巳尹諱某世郡人旣書其興建本末而系之以詩其辭曰

厥初生民秉彛昭融物欲外遷良心蔽蒙於鑠元聖乃大有覺何效何則而先乎學於嗟叔世降及漢唐道統湮微絺文繪章士鶩空言吏昧厥治朝夕孜孜匪不磨勵科學異端簿書期防愚者不及淪於自棄聖不世出發越道源粃糠虛文浩浩其天廟宮之建序庠是宣穆穆睿思意玆在焉而吏而士尙克勉旃盤盤閟宮完故益新馬公之功本旣立矣道由生矣眎爲餼羊乃予之恥

秋澗集卷五十二

欽定四庫全書

秋澗集卷五十三

元王惲撰

碑

絳州曲沃縣新修宣聖廟碑

曲沃縣學舊矣始完於宋嘉祐初盛於金泰和間貞祐之兵蕩焉無餘前政苟訿初不遑卹園蔬興感薪刈其下者幾五十祀迨至元巳巳邑尹舒穆嚕公慨然以圖復爲事工垂構而去尹侯簿賈天衢相與顧嘆曰蕭武弁能事烏可不卒其美然澤宮故地卑陋湫隘不足奠安神觀聳邦民瞻相治城西北陬勢夷且爽遂增崇前規而敞其禮殿焉旣落成董事者許良等感蕭君經始之勤今政贊終之善來謁文將刻石廟庭俾簉名於縣曹諸賢之列用垂示來哲竊不自揆敢以聖道之隆污廟學之本末互陳而歷告之三代之世家有塾黨有庠術有序國有學以師以令肄俊造其中時書歳考小大有成然後賔而興之其典則六徳六行其藝則禮樂射禦書數然不可不思其所自故入學釋菜奠幣於先聖先師示不忘本也彼朝夕見聞無非智仁聖義中和孝友睦婣任防之方凡邪說詖行放蕩僻異之術非可輔世教明人倫者率屏絕不容於其間故三代道出一致有學而無廟周衰王者迹熄生民不被庠序之教天理防昧心喪厥守異端百家之說乘隙並鶩不無厖雜壅底之蔽此太史公讀功令未嘗不廢書而嘆也及漢興學館林如鴻儒繼作師傳業受學古蒞官守其說而不易故謀王體斷國論一以經防爲據於時公卿大夫士吏文學气節雲蒸霧散彬彬然幾三代之風何其盛哉此無他聖道明而百家自息也迨魏晉隋唐以來慕髙尙者以虛無爲宗幹利祿者以科舉爲業其視窮理正心修己治人之道懵不知爲何事時則三物之教弗明於上先王之澤不及乎下單爲廟祀尊孔氏而王之三代教育之實泯泯掃地矣所謂有廟而無學間有卓越特達之士出芟夷浮學羽翼聖道爲任然莫能拯起其獘而全濟其溺者何哉蓋道之隆污學之盛衰一系夫王政好尙而爲之有無也嗚呼三代吾不得而見之得見兩漢斯可矣今國家昭至徳建民極勸學惇農崇化勵賢凡可以風四方而開太平之基者靡不興舉故經明行修之士往往賔興天府擢位卿相以心正意誠國治天下平之道己嘗佐天子而理百官矣士之不志子古則己苟志於古捨斯時之易將何所求所待焉曲沃自昔以劇稱土腴物阜爲絳諸縣甲俗剛儉力穡尙气義憂深思逺奄焉有唐晉餘烈尢不可後者教也本旣立矣道由生矣師帥者能仰體上之所向以明倫實教作新士民耳目俾知所以學異時人材輩出斌斌然追兩漢之風孰謂不張本於斯邪不然釣弋華名爲餼羊告朔之所吾不知其可也銘曰

維晉曲沃以劇稱絳山左戒汾右傾山川開闔气上蒸風俗勤儉余剛稜邑居萬家業有恆旣富而教廼世程嗚呼庠序教所生舒君作尹追良能奉宣徳化根以誠淸廟起廢功勃興心計百至經載營惜哉垂構任遽更後人繼之卒有成方華古礎排巨楹文榱藻棟浮雲縈相前增崇尢克承教基鋪惇道日春風隱耳弦歌聲始謀贊終匪自矜吏民懷感思以銘我詩刻石碑廟庭

平陽府臨汾縣重修后土廟碑

平陽府治之西有鄕曰晉原帶汾河表姑射林墟櫛比泉流交貫無寸壤閒曠山霏夕景杏靄如畫故河東稱膏腴勝槪之地於斯爲最風俗率勤儉盡地利憂深思逺有陶唐之遺化焉用是富庶而事神報本之禮尢恪歲時殫出惟恐居後豈終歲之勞一日蠟者之意歟樊氏裏后土祠其來浸邈蒼煙喬木輪囷離披己百餘年物也兵燼來𨿽正寢巋然日就蕪圮裏中父老某等閔其若是乃諗於眾曰吾黨仰滋天休取足厚載歲比丰穰人用樂胥可不知其自耶今神庭未備不足妥靈揭防其謂我何咸儆懼聞命柏與經畫起廢完故益新智者作其謀富者資其用取材於河陶甓於野礎於山然後工者輸其巧壯者服其役營務旣興先後有序於是繚重垣建臺門作重寢列兩序樹庭屏凡三十八楹丹刻翚飛輪奐離立其配侍法從之屬旄纛儀衛之數金碧絢爛森布左右莫不畢備遊人過客載瞻載儀溪山艸木亦爲動色凡費枲幣僅萬疋旣落成某人等以禮幣求文於予將以幽贊神明紀夫廟貌興衰之自謹按汾陰后土祠乃魏鄈丘之制其典秩華縟肇於漢武元鼎行幸之初千載而下令人歌秋風之辭詠汾陰之曲想夫泛樓船濟汾河千乘萬騎威靈震赫回旌駐蹕躬祀防上祈谷報功於是乎在故歷代因仍以爲聲明盛事曠古當然之典是則崇奉者國家之事非鄕民所得擬也以理究之祀睢者卽有國之大社而社者自天子至於鄕遂皆得置而通祀第禮文制節有隆殺之異爾況土爲神廣大博厚無窮所往而不在又汾陰在晉爲屬邑以玆爲離宮異館神遊美報之所其誰曰不然嗚呼三代已降教化衰而禮樂廢禮樂廢而祀典亡林林總總之民物則旣心惑所向有射利徼福而己故祀非其類僥幸於萬一者胡可勝數哉今冀方之民獨能惇本返始奉所當祀俾歷世相承之俗敬共誠潔永永是尊以答髙厚無疆之休較夫淫祀野祭者可謂知所向矣乃爲作送迎神辭春祈秋報歌以祀云其辭曰汾流兮容與林葩兮繡組彼汾兮一曲坎坎兮擊鼓薦瓊芳奠桂醑俟神來欣樂胥芳菲菲兮滿堂偃金枝兮翠羽報神徳兮徳何溥

右迎神

淡林扄兮山煙乘回風兮云軿神欲旋兮何邁奄上徵兮朝元眾紛舞兮羅拜欲神畱兮無言望極浦兮渺渺愁予目兮娟娟神篤我祐兮歳有季

右送神

解州聞喜縣重修廟學碑銘

堯舜用道以治天下孔子任道以垂萬世其所以明倫建極論政造士邇悅逺懷者不外夫術有序國有學而己後之君人者思欲化隆唐虞坐収牖易之道捨夫子之教將安法歟我國家尊師重道明徳新民風動海寓爰自京師達於郡邑鄕遂率建教官勉士以徳趨民於學其比隆郅治之意固云極矣而承宣鼓舞實守令之責是則道生之本教始之基其可後乎聞喜在秦曰左邑桐鄕迨漢元鼎間始易今名其爲縣浸董澤奠嗚條雄盤逺帶風土夷沃通晉走蒲古爲咽會名卿碩徳代不乏人顧山川之气鐘靈萃秀必自人文徳化薰陶涵浸者爾縣廟學舊矣枕城之艮隅地勢穹窿如神負圖背露淵水蒼官薈蔚環列庭戺秋煙方色望之儼然皆數百年物也按廟碑由宋迄今宰是邑者增崇非一故制度宏麗甲於諸縣遷革以來神棲碑屋幸脫煨燼然歳年綿邈人迹罕至浸淫於壤藂艸棘而宅狐貍蓋有年於玆至元已已從仕郎張君來尹是縣首以營治爲任旣而監縣事托迪簿司天祿佐史劉瑞爭出廩料資所費而濟厥媺如榱棟桷櫨之傾腐者瓴甋階陛之缺裂者舉易而新之復起講肄之堂齊廬之位至於神門庖庫畦圃遊息之所莫不畢備用十年春二月釋菜禮告成厥功百年偉觀頓還於舊粵明年春史劉瑞介汾西前尹王延年持溫國文正公學記踵門而請曰不腆蔽邑猥致力於鄕校功甫僝而尹適去烏可俾上官之善藐焉無聞於後以職以分瑞也實任其責擬掲諸麗石以告來哲不肖素陋於文以懇請堅切辭不能己敢勉爲書之又竊喜幸得列名於司馬公之下風固所願也尹晉州臨汾人諱仲祥資明良果於從政故其爲善卓卓有成也如是較夫從事於簿書期會之末者不曰有志於本知教之所基者歟誠可歌也己其辭曰維漢聞喜古桐鄕東浸董澤南條岡千年喬木秋煙蒼廟宮盤盤枕艮方平時弦誦溢兩庠代不乏賢古明良如儉顯魏度相唐風雲感會龍虎驤至今徳業何昭彰神居𨿽存地土荒蒿萊沒人狐兔藏風雨穿漏摧棟梁張君下車心慨傷首以營治如弗遑同寮見義爲贊襄咨嗟吾道百孔瘡頓還舊觀蔚有光齊廬有室講有堂我南走蒲過此邦親覩盛事思徬徨吾儒有例善則揚作詩豈惟示不忘士民向化此本張嗚呼廟碑古甘棠

衛州胙城縣靈虛觀碑

胙之爲邑久矣昔周以黃帝後姞姓封此是爲燕國至秦廢燕爲胙貞祐初金駕南遷竟河爲界建帥府宿重兵系浮梁扼爲汴京北門歳壬辰金人撤守天兵徇取之明年京城大饑人相食出逃死北渡者日不下千數旣抵河津人利其財賄率不時濟莩死風雪間及己濟而沈溺者亦無慮千百數時全眞教大行所在翕然從風𨿽虎苛狼戾性於嗜殺之徒率授法號名防首者皆是也師時在衛目其事愀然嘆曰人發殺機一至於此邪吾拏舟而來正爲此耳玆焉不化安往而施其道哉遂稅駕河上起觀距城之北墉曰將以此道塲爲設教張本之自於是仁風一扇比屋回心貪殘狠戻化而柔良津人跋俗悔禍徼福於門者肩相摩而踵相接矣凶焰燎原朴殺心於已熾慈航登岸夷天險爲坦途由是而觀非好生大徳洽於人心者其能若是哉師一日晨起集大眾謂曰吾學道有年所得而爲心印者一與虛而己昔之得一者天以之而淸地以之而寧神以之而靈又云致虛極守靜篤萬物並作吾以觀其復惟其虛則能靈靈則自虛矣且天地虛而成亭毒之妙日月虛而蕩照臨之光山嶽虛而蒸云雷之變谷神虛而通天地之根致虛而要其極不過煉精守寂滌除覽耳故得心善淵居善地因題其額曰靈虛二三子其敬奉吾教且曰大徳不徳今業漿之家十饋其八九吾不可久於此明日遂行自是風聲教習大被於河朔矣師諱仲美秦元月山人年三十棄妻子入道師浮山碧虛子遂盡得眞傳深入性窟故爲大宗主推徳分掌教於終南祖庭者逾三紀焉生平以濟物爲本事具重陽宮碑玆不復云歳丙午詔大醮京師預焉旣受釐特加師防眞人號且卽膺寶冠霞帔之寵世以酒李先生稱云甲寅夏六月羽化於燕之長春宮及西歸門人啟柩顏色如生冬十有一月扶防至衛門徒王志安等以衰絰成禮醮祭之夕朔風震屋將濟河卽止吁亦異哉後十有二年志安等圖爲不朽用光昭師徳遂以禮幣來謁曰先師教之所及師之所在也然過化存神興修道宇之自無文以詔來者責其誰歸吾子屬列太史鄕枌盛事幸爲我論道之敢再拜以請僕儒家者流道不同不相爲謀獨嘉其尊師重教推原知本其篤信有如此者故略爲序說云全眞爲教始以修身絕俗逺引髙蹈防滅山林如標枝野鹿漢然不與世接此其木也終之混迹人間蟬蛻泥滓以兼愛濟物爲日用之妙其混沌氏之風邪不然天命之性有物有則彛倫一敍終不得而蔽之邪如長春丘公在先朝時皇帝淸問首以治國保民爲本其利亦云博矣今觀防李公處身行已若易地則皆然爾於是乎書且爲門人作詩追逺仙遊以極遐想之意渺渺帝鄕乘白雲而何在依依鶴抱黃石以空悲其辭曰

道之大原出於天柱史首探中後人依假土苴傳刺口論說書百千祈禳服食金鼎鉛耬居紫靑致蓬仙全眞獨抉王筌只以方寸爲福田七子大鑿疏河源龍章鳯質炳後先風聲波動東海堧李公躍出秦月山天稟至性虛靜專一物不獲乃我愆黃流洶洶翻鯨鱣貪噬一世垂饑涎汴人脫死乘膠船葬之爾腹誠何寃先生有道光日躔手覆醉袖敗履穿鱷牙笑拔須爲編濁波吹破爲澄淵遺黎北渡賴以全功成不居世愈賢超出物表防鴻翩千年喬木鬰紫煙以靈掲宮含至言頭頭具道道眼圓伐柯睨村開蒙顓門人奉行周且旋如入鄭圃居漆園至今遺照無徼邊皎焉靈臺霜月懸黃鶴一去不復還終南太華空巍然山中瑤艸春芊芊何時眞遊來羽軒赤霄望入昆侖顚我詩刻石不可諼用作華表歸來篇

總管陳公去思碑銘

至元三年朝廷以衛之六城爲先大王分邑許就設監郡敞府治跨有邶復爲河朔一路是年夏四月河南尹陳公承命分符來蒞此邦先是衛並於懷前守之良法美政班班具在然連率逺控者盳洋而未之悉子弟資授者侵欲而無所顧不期年法防狃弛羣小气橫民遂殿屎公知其然思有以拊循振濯扶剔姦蠧一新厥民旣視事乃緩其急張不爲小惠持以大體從宜處約率以身先之及前規當法者仍遵而勿失於是案簿棼者井之而有綱公吏讟者肅之而趨事教條旣周小大得職時自春及夏暵不雨秋種未覆公曰龍見而雩其可後乎乃齊居禱蒼山祠下車甫還甘澍需作闔境沾足秋乃大熟旣而監郡公聿來視師爲人詳靖明惠樂於爲善一見公歡然如平生其承宣注措云爲之意吻與公合此倡彼和如響之應聲及其倅王君文斡簡重諧讓以之贊副防歸政成化洽而已用是徳風艸偃翕然稱治初共之西營幕習不法侵漁無時民苦之公以理將命遂折其須牙來就約束又以毒民莫盜賊若乃下令屬邑曰今而後若輩一污記籍者以類別如農者畎畆商者市歸俾督之營務以恆厥心時視其勤惰懲勸之果終其任悉悛革不二爲致狴犴屢空時熙春撤木萬計當輦輸以東陸輦之勞汴衛兩集其事公曰汴大衛小役與之埒民將不堪力請於上竟以汴輸之河漘且遣軍士三百整桴而下我止壅遏水勢而已無幾治甲令下頗急官易牛革鄰道例配科民間以辦農至解耕牛以屠猶有不堪其輸者公曰不可遂一易於市旣而眾相率相謝曰脫東鄰之禍者繄明府是賴於是田裏盡樂安之農暮夜有不扄之戶矣殷太師比干墓在部內祭秋久替公請於朝遂載諸祀典時秋陽再驕繹享之夕大雨越明年二麥倍常噫亦異哉及再期政平訟理民安吏法一日謂監郡公曰夫政以風俗爲先俗以教化爲本今國家文治蝟興百廢具舉牧養元元日就富庶教所未至實我之責矧衞古稱多士今者春秋釋菜享獻無所上無以副朝廷右文之意下何以啟吾民向善之心遂大起孔子廟內外具瞻克壯於昔諸生執經咸得依仰旣落成有芝產殿梁連莖秀發童童如蓋僉謂邦君誠敬所致由是而觀其於事神治人亦以至矣公尢辦於先事有方臨機應變用儒飾吏聽訟以情理明气溫推見至隱卒齊之以禮不知缿筩桁楊爲何物故寃者抑者每有所伸彊者暴者日安馴服至相戒曰陳公明良不容姦欺吾不可以過聞由是人興禮讓風化大行蔚然爲諸道帥朝廷嘉其能擢充山東東西道提刑按察使旣趣裝吏民祖道塡郛溢郭炷香而頂構防而門徒竊垂洟興感用伸願借之心至有攀轅遮道不忍使去者旣乃衛民懷思不忘求文於余予以鄕國盛事敢勉爲論譔之愚竊觀西漢之名臣如黃潁川劉東海之爲郡而能績用章章者皆由明允篤誠遂懿厥徳故所居民愛所去見思況公自明而誠勤彊練宻以道自信所謂推忠及物眾瘼自蠲懷我風愛永戴遺賢者也且爲吏民作詩庶幾紹甘棠之遺音以永衞人無窮之思公諱祐字慶甫世爲趙之寧晉人其詩曰

維古作牧紛治稱兩漢具載循與能趙張固猛徳不勝捄時沸炎多創懲漢家三尺世有程下昧所守徇厥情一得千失例不經陳公爲邦大厥稱三年撫字猶鮮烹頑則伊教孰汝刑執中以權適重輕吏畏民愛政乃平會歸其極誠與明吁嗟七月政報成戴其淸靜民敉寧裏門夜啟深春耕雨暘時若歳屢登何以教之庠序興春風歌衛六城槐陰幄帳掩訟防圜扉無人秋艸生髙軒北來障緹屏翩翩振鷺朝天庭郡民祖悵繽斾旌昔何來暮今遽更漢民借冦惠我氓我則不獲心乃防使君𨿽逺徳日馨彼風僾兮我佩銘願公壽福川方增坐之廟朝調鼎羮流惠載使邑裏淸我詩刻石亮有徵千載擬嫓甘棠聲

平陽府創建靈應眞君廟碑

黃判天地辟鼇足斷四極立而陰陽五行之精上爲經星恆宿環拱經緯乾化機而成歳功眞武蓋北極之鎭宿也端處宮赫睨四部在昔王者圖形旟旐以肅擁衛之儀道家取制爰設神像蓬勃其赫靈焉若夫振緑髮提幹將履防綰元气也被衣衷屬甲戴云旂耀武徳也靈虺穹踴躍前導取形似而從陰類也復役丁甲六神防指陰兵備將佐也廟而貌之於以塡方域祓不祥而來福祐故在在奉祀以謂天神之尊極者焉我國家運開龍朔帝發其祥京都之建神特顯化焉遂先啟應宮用彰靈貺矧齊民敢後其寅奉哉冀都眞君壇其來久矣先時府莊嶽間有閣巍然山峙設四聖像於其上神奠其北戶焉兩廂豪右貿易防幣市集宇下春秋奉香火甚恪裏俗踵祠用爲故事厥後傑觀𨿽火禋嚴之禮藏於人心者耿耿固在歳丁亥故老董威霍斌等顧相諗曰吾儕事神之心旣不以閣之興替爲有無然俾神明棲格無所謂揭防妥靈可乎於是與趙常柴邢凡七族共輸私財得地於平陽裏起正殿神門社賔之位庖湢之所凡十有三楹莫不攸當神儀法從光怪絢爛飈馳云擁陟降自空內外具瞻光動裏陌後十年丙子里社程政等以前人興建本末不可使無聞於後且恐歳月綿逺祀典湮防乃介防軍陀滿君用來謁文於予將揭諸麗石以告來者且知廟之所自予官晉四載間稔其風聲气習思深而好禮尙儉而隆義奄焉有陶唐遺化故幽明兩間各盡所事若東裏之曹相國西郛之霍博陸南遂之帝堯祠是皆敬其人神有徳於民也是祠之建前倡後繼不憚服賈之勤歷年之久臻其成就若爾可謂富而好禮敬共神明罔墜休聲者哉至於施與厚薄之差時饗周行之次具列石背又見隆義向化所悅者眾云仍系樂歌用伸幽贊其辭曰列象蒼蒼周天緯經枵之次虛危之精羽林北落廩焉神兵奠我邦家衛羣生兮奕奕新宮士民之功逺彼囂閧極夫尊崇神庭肅敞景气蔥蘢風馬云車歳時來同兮神維來降冷飈先颺應鼓田田悲簫洞湯紛進拜祼秬鬯將將洋洋如在上有物蜿蜒來肸蠁芳芬滿堂神人暢兮神鑑孔明我民之誠旍麾下拂風雨攸寧攘除祅災大來庶禎介我繁祉時和歳登踵祠罔替繼繼承承永垂其休聲兮

重修孤竹二賢廟碑

首陽山孤竹二賢祠肇建於李唐增隆於前宋金貞祐末爲戍兵撤而之國初郡人徐帥因廢基而屋焉後四十載當至元九年黙歳某自禦史裏行來官河東以是年冬十有一月按部至於蒲阪適致祭令下遂齋沐奉祝祗拜墟墓庭序藂繄路寢傾圮遺像黯昧陊剝就滅於戲前政之不舉至於斯邪非惟不稱明詔尊顯風烈之義而大懼不職下隕教條吏隳不恭惡可徇狃於是祗會屬吏作新是圖資聚旣營眾工趨事仍命府掾長吳舉董治厥役攺新肖像以儼神儀迨明年夏五月復行縣次蒲吏告訖功用六月丁亥躬率僚屬以少牢之奠敬妥神棲帶河表華新宮敞然山煙庭木奕奕動色守吏不任之責庶乎其少塞矣知府楊君寛請書其事於石以詔來者噫二賢聖之淸者也其出處大節求仁本心興懦厲貪之操息邪懼亂之功孔孟稱之詳矣揭若日月亙終古而不熄小子其敢儗諸然讀黃太史所述去國諌伐蓋宗國有不說好事者爲之說耳竊有所疑焉若曰非讓而逃國人惡而逐之烏在其爲賢也且以避紂不有其位孔子何爲稱求仁得仁子貢何以審夫子不爲衛君乎至於義抗白旄恥食周粟亦謂事不經見臧哀伯何獨稱武王克商義士猶或非之不然二賢者北自海濵聞善養來歸當周命維新明義崇徳之世不知俯仰何所愧怍僵踣於玆山之下乎故特表而出之必有能辧之者仍爲蒲人作迎享神辭俾歳時歌以祀焉

瓊蘼潔兮蘭馨錯嶶蔬兮薦神庭條之山兮河之水回風蕭蕭兮波彌彌神之逺遊兮邇何歸南叫虞舜兮帝禹與追以暴易暴兮吾知其非國極所欽兮祀典載熙槃非周粒兮桂酒芬菲民之戴神兮淸風庶幾偃回斾兮入室陳鐘鼓兮載考載擊千秋兮萬歳於焉兮永息

故普濟大師劉公道行碑銘【有序】

晉州景行裏有觀曰應其徒謝志堅梁志端介寓館主謝純踵門來謁而告予曰先師純熙子化形已久今𨿽像而事之其平昔道術及於人者班班可紀然非文之貞瑉無以示來者而傳不朽明府嘗列官太史六家之防所宜論述也敢百拜以請謹按所持狀師諱志貞字子常族劉氏陜之三堂人防沈潛不好弄及長趣尙衝曠嗜黃老書遂棄家入道旣而尋師來晉止舄都宮與方士韓仙翁遇傳寶珠照法覺靈府戃怳日有啟悟歳己亥披云宋公首暢宗風力紹絕學起道藏書於河汾間師幡然喜曰此人天師也吾皈依有所卽執弟子禮事之受紫虛籙訣香火修持晨夜不少懈宋偉其志後以上淸三洞五雷籙法畀焉師操履益精勵神經怪牒大賾防奧气志旣凝洞知來物簪裾所加法力所至疾痛呻吟隨失所在中外喧播以靈異稱今聖上邸潛時聞其名遣使召至試以籙法三驗諸事逺邇幽深靈應昭著時旣雨且風勢幾恆若命師以誠祈止少頃丰霳回禦蜚亷爲不颺矣上異之賜禦醪仙氅加號普濟大師特光寵焉畱館堂下以需時召自是道價隆隆風動一時矣中統庚申冬詔就長春宮設羅天淸醮師攝行大禮凡七旦夜神人和暢且有天光現朗之異上聞之喜甚咸謂師精誠所致明年秋奉防馳乘祝香嶽瀆事已還過故隱語志堅曰吾雅性僻逸恬於世味偶以兼術供奉闕庭恩遇優渥已渝素分物防近盛吾道家所忌遂謝使者而輟裝焉後復來徵竟辭疾不起以至元某年夏五月終所居丈室壽六十有六師丰儀秀整面如滿月紫髯垂脰翛然有獨立出塵之趣接物不以貴賤易其禮度人之有疾若已受之推誠齊物惟恐不力時人以此多之予嘗以道家者流以淸寂爲宗一死生外形骸自放於萬物之表是不以一毫世故攖拂其心至於挾方術出祕藝捄時行道者世有其人如砭劑膏肓笞逐鬼物驅役社翁安人區而逺不祥往往驗於事者蓋世所不廢也普濟師其斯人之徒與較夫遺世絕俗歸潔一身自放於萬物之表誠法教中有禆於世者耳且以費長房訓子事猶傳於東京方伎之列者師之行業出處又足嘉尙吾烏得而辭哉乃系之銘詩庶幾門人歸來望思之意其辭曰

大河湯湯南紀蒼蒼兩戒勢分爰自陜疆蓄潤蟠精萃於三堂篤生異人孕气之良截然入道濟物爲方山立髯張劍佩煒煌霆轟暗室星壇夜光玉鈴金紐呵斥不祥隱若勍敵陰魔遁降四十年間門之綱鶴馭仙去白雲帝鄕何謝世兮已逺顧其道而彌光嗚呼劉根術驗而不及物長房及物而鬼所殃我銘勒石孰爲短長庶千年而語華表見門人之涕滂

秋澗集卷五十三

欽定四庫全書

秋澗集卷五十四

元王惲撰

碑

大都復虞帝廟碑

幽陵之祠虞帝所從來緜邈廟據金故苑西北維兵後廢不治獨唐貞元間復廟碑宛在【顏眞卿子頵書】人屢欲易去礱焉以它用主者心惝怳若有儆動乃已厥後道士陳志直廟西百餘武起眞陽觀爲長春別院復購焉約不犯元刻用石背勒營建本始備力來徙碑與趺坼身挺植重不克舉僕道士惕息磬折向碑祝曰今神顯思若是願置安處且遠荒穢尙敢他用以黷聖靈神維降鑑庶畢玆志安載而去吁亦異哉初樞密趙公良弼嘗建學宮於鄕縣求志爲工師旣迄功以徙碑事迹來告公曰嗚呼噫嘻皇乎休哉惟帝明徳萬古是式況冀土茫茫析而爲幽州者帝之所經畫宜乎燕人祠饗不忘廟屢廢而旋復也又遺碑巋然自唐歷五代遼金當大元戊寅凡五百有餘歲神物防持俾勿壞汝歸興復之責不在師乎志曰惟卽以道宮丕構作新廟而奉黼扆焉旣而趙公將志之懇以復廟記見屬某拜手稽首而颺言曰日月星辰帝文明也君臣父子帝彛倫也山川風土帝疆域也是則聲教所曁巍巍乎與天地同休孰能名而能報哉今志黃冠師因趙公一言而復數百年之舊俾來者瞻天就日知慕帝徳如蟻之赴羶可謂推原道本敬其所當敬乃知天理之在人心者曾一息而間斷邪至於稽古樂善因機就功毗贊皇猷思成比封之美又以見趙公事君治民孶孶焉以堯舜之道存其心者也誠宜特書以詔來哲仍系樂章使都人歳時祀享登以歌焉其詞曰

帝降諸馮東方人兮幽幽深山鹿豕羣兮耕稼陶漁至爲帝兮風動八區烝乂一兮矧惟析津帝經制兮物不苦窳化土泥兮聖靈在天濡鴻私兮阜財解慍南薰時兮鳶飛魚躍日用而不知兮風移俗變天理存厥彛兮燕人懷思歆明徳而祀兮八音廷陳鳳來儀兮九疑云深望何依兮我賡九歌言匪空兮皇天降衷克綏惟帝聰兮恫彼下民中庸其鮮充兮嗚呼胡能一天下之慮允執其中兮

大元故中奉大夫浙東道宣慰使陳公神道碑銘【並序】

士有奮身韋布作時藎臣志足以有爲材足以應變气足以充守學足以明義毅然以致君澤民爲己任𨿽罔獲克畢厥志不幸而罹患難猶能挺樹名節勵薄俗於當年激淸風於來代古難其人今於宣慰陳公見之矣公諱佑字慶甫世家趙之寧晉爲人固窮尙志好讀書恥陸【出馬授書】混泥塗間癸丑歳以藝能應穆王府辟一見而列侍從官公勤勞所事進盡忠言王嘉其大有禆益遂賜號尙書俾顯異於眾及分土陜雒其監與守丞承制封拜以公充本道軍民總管治洛邑關河衝會政荒民耗困於兵賦轉輸不大更張之將無以爲治卽啟其利病之要者得廿四事率如請又奏免徵西屯田軍士數百家歳負糧料及椒竹等課甚眾自是殿夷屎息日就安集之樂八年間規爲保障率以身爲律度至今人賴其惠至元二年調官制行授奉政大夫南京路治中徐宿大蝗移公督捕役農民數萬度其勢猝不能殲秋稼垂成卽散遣收獲自捄不然秉遺無餘或以不可諫曰救菑獲罪乃所甘心朝廷以從權韙之尋授嘉議大夫衛輝路總管其治比洛愈精勵有方正官紀革吏習杜私交審聽斷務以至誠感發期於實惠及民每庸調之下必經畫寛便使民有餘力部內屯戍習豪橫眡民司蔑如莫敢誰何公因事致詰落其機牙眾嘩噪擁其長以來意在棖觸公坐防事上折之以理厲聲色略不相假貸爲气褫而退自是合境肅然奉教條惟謹復比干祠大起孔子廟暇則集諸生肄經史以惇教本至風化大行吏民稱美刻石以頌之時憲臺初立首以材擢授山東東西道提刑按察使公憙其責與志合踔厲英發擊豪右擿姦伏逆見隨決所至以神明稱貪墨者往往投劾而去褰帷具瞻有民動百城之目平時底蘊𨿽略張設而惓惓朝廷之心不食寢忘嘗以三本陳事忠嘉剴切反覆論列至屢數千言大率太子國本建立之除宜早中書政本責成之任宜耑人材治本選舉之方宜審又羣小流言幹撓庶政恐習以成風私門萬啟於下公道孤立於上臣知承平吉祥之言必不出於若輩之口事𨿽不報士論偉焉時機務多出尙書權臣意欲獨專柄用乃以並中書設三公爲言事下大臣勅公預其議有說公宜審所向可致大用公不顧乃直言可否曰中書政本所系並尙書爲一省便右丞相安圖位尊望重宜端揆如故三公虛位不須設置眾因以聞事遂寢斯皆國家大計人所持難公慨然吐論曾不少顧自是忠直之名聞於蓋代然不悅者眾矣俄遣僉書中興行省事十三年攺授南京路總管兼開封府尹屬吏憚公方嚴有不安者仍諭之曰汝昔爲顏今跖吾以法繩之昔爲跖今顏吾以禮遇之善惡自取吾何心其間眾悅弭耳趨事許蔡郊有劇盜號賊李三黨結其眾軒澒囂嘯公然剽刼凶焰動兩河間及公來逸去以計捕獲卽撾殺之萬口稱快明年春進拜中奉大夫浙東道宣慰使時江左初下人情臲例賂遺相尙公表以廉正濟以恩威遠懷邇乂浙人忘亡其不貪毋擾之戒玆有驗矣福建平大軍俘溫臺新附萬餘人而西公力爲申援還民伍者什七八越支廩繼米幾萬斛掩爲兵食驗籍復於舊行省下令算商酤頗亟公建言兵後瘡痍未復宜停徵以示優防遂檄公覆明臺營田歸頓新昌值玉山冦出剽報至眾謂可去曰吾守土臣義不當避去之民曷依俄凶黨突入眾寡不敵遂遇害實至元丁丑歳九月七日也得年五十有六靈輀抵越人士素服哭祭皆失聲願畱葬起祠以奉嗚呼非守義不回推忠及物安能感人心如是子防請兵討復得首惡七人僇越州市次子臯扶其喪歸殯洛陽縣之北邙原公剛明廉介博學有經濟材信道篤立志堅從政果於應變爲尢長气之所充𨿽百折不撓故處大事臨大節審量合義挺然力行要欲表表有所見於世而勢利可得奪耶其愛君憂國之忠出天性固然與人交有終始不可幹以私官二千石三十年自奉猶寒士不知富貴爲何物可謂甘貧苦節不愧神明者也以用罔能盡死非其所訃聞識與不識舉爲愴惜之生平喜作詩詞必已出能道所欲言節齋其別號云曾祖懷妣範氏祖忠妣張氏世在野父諱子安性慈祥美丰儀易農而醫壬辰際以其術多所全活陳氏之興豈其是耶用公貴封資徳大夫妣張氏順徳夫人賜錦衣各一襲公夫人翟氏以貞靜能安公貧子三人長曰防武略將軍佩金虎符充某路行軍總管次曰臯讀書克家矯矯偕有父風次庶未名女三俱適士族孫八男女各四人卒事之明年孤子夔等防服累然百拜涕泗以墓碑爲請因念公與不肖交素厚死生之際三入予夢皆有明徵豈非精爽交感動於彼而應乎此然耶𨿽旣挽而復誄其感於予心者固有所未盡今屬筆來圖不朽以義以分其敢以不敏辭謹按母弟知府天祥善狀勉爲論次之銘曰

維天降材畀我共治其道伊何曰忠與義安而行之匪功匪利致君堯虞否乃予愧不曰藎臣其將孰謂堂堂陳公元精貫中貞亮之義謇諤之忠以剛而順以介而通養我浩气塞乎昊穹一朝遭際奮從雲龍卽事進諫礪夫深衷列二千石敏焉赴功以徳以讓凜兩漢風擢登使車攬轡而東三年齊魯一鶚橫空治安陳書衮職是縫明我國本如棟之隆充庭預議孰知雷同屹然有立砥柱河衝望公廟朝帝載奮庸持節江海卒與禍逢命也何言其來則丰哀哀嗣侯子職大供臨江一慟揃夷姦凶憤雪九泉與沒其躬癭陶之墟交川溶溶顧瞻佳城祖禰是從魂兮歸來安此新宮忠傳孝繼有泱其風是維慶父之表過者敬恭

大元故眞定路兵馬都總管史公神道碑銘【並序】

云雷合奮屯難伊始君子以經綸爲艱攙搶廓淸恢我文治世臣以守成爲重維史氏倡大義起營朔爰自都帥公仗鉞分閫來殿鎭方擴武略以濟屯角羣雄而宣力取威定霸於是乎在繼以太尉畱後二公篤忠貞昭嗣服治具粲張民物趨阜至於知垂創之維難審守持之匪易躬念成規洞焉恐墜卒之承先志而推方嶽之賢著治效而冠羣辟之列者總尹史公其選哉公諱楫字大濟世爲大興永淸縣農裏大家曰成珪者公之曾大父行北京六部尙書曰秉直者公之大父金紫光祿大夫河北西路兵馬都元帥曰天倪者公皇考也初乙酉歳父金紫公遭罹仙難時侯齒𨿽稚資稟剛毅沈塞已能從叔父忠武公破走仙復眞定眾謂臧孫達其有後於魯矣及長不妄言笑善騎射博戲音樂略無所憙開府公奇其好尙不凡令給事左右俾習知政務己亥歲奏授公知中山府事惟定武衝會務殷使軺營帳中外騷屑公措畫有方數年間民賴以安尋充徵南行軍萬戶翼經略公徇地蘄黃間當戰攻殊力值阻乏則頓捨樵爨經營百至甘苦與眾共之及還一卒無饑疫疾失所者丞相以公材果從政治兵皆所於可壬寅春引覲太宗皇帝奏曰臣先兄天倪死事際緣侄楫孺攝行其職今業克負荷請解所佩金虎符畀之臣天澤備列戎行俾兄不失舊物臣之願也上大加稱賞卽授公眞定路兵馬都總管蒞政之初顧惟鎭府表山帶河連屬三十餘城生殺進退咸倚耑決一旦惴惴繼述有夙興夜寐謹身率先明政化信賞罰任良能汰貪墨劭勵農士惠鮮鰥寡庶繭絲輕而保障之功可立辛亥歳朝廷肇議賦額戶率徵白金一鍰名曰包垜銀諸路審其重莫敢倡言公毅然請於上曰兵後生意未蘇民恐不堪如銀與物折各減二數庶民力少寛且無逋負允其請詔爲定制迄今天下賴焉各道發楮幣貿遷例不越境所司膠固取息二三歲一更易致虛耗元胎商旅不通公騰奏皇太后立銀鈔相權法度低昂而爲重輕變澁滯而爲通便時又有言食肴之醬請按籍計口樁散者業已從之公詣行臺論其不可曰鹽鐵本貿易物難同差稅一例配著今民資單弱是愈抵於困不若依舊便議遂寢嘗有冦行刼保之南鄙捕罔獲時檄所在如盜數償主公與保將賈會境上議彊歸於我公弗辧徐曰盡付之第竊發地約敝邑耕斸去其囊槖以絕後患何如賈悟遂詘我免輸償錢數千緡元氏郭其姓者愬府僚屬於達官按問旣而質無實達官怒欲抵郭死公力請釋之曰此人以重辟謀陷汝等何援爲公曰殄之以懲後未若宥之死愧其心也況人命至重豈以妄言某等卒窮極戮哉竟杖而遣之辛亥斷事官伊爾根特古斯來按本部性苛察喜事凡被劾者淩轢羅織莫有脫其彀者公能隱忍將順使虐焰斂熇不致濫及非辜害吾事而已其已籍沒者十數家公奏明其寃竟皆復業公之救時濟物民得受一分賜其不自顧借類多此中統建元首授公眞定路總管同判本道宣撫司事遂舉明州縣文學屬吏三十餘人後皆致通顯云三年齊叛平忠武公首奏兵民之職不可並居一門行之請自臣家始公卽日解紱以職讓其弟江漢大都督權角巾私第裕如也遂選勝西郊築治亭圃日以植花木玩泉石爲佚老之計澤車欵段徜徉遊詠人不知爲故侯大將也以至元九年二月遘疾越廿日薨於正寢春秋五十有九某月日葬獲鹿縣明丘鄕安社裏之西原公之純正蒞官嚴恪親戚左右罔敢一語私於其間至若民情郁而未宣時政舛而未便寢食爲不安思有更張而後已終其身無聲色逸靡之娛其奉上接物刻已自勵不一毫及民前後積負至四百餘定棄官日方議易田宅以償朝廷閔其廉爲代輸焉故在官三十年間時和歳丰政平訟理鎭之士民輕裘緩帶鳴絲跕躧嬉遊宴衎樂史氏之無事內則連甍接棟井肆夥繁河朔兵余獨稱萬家之盛外則阡陌縱橫耕桑彌望熈熈然爲樂郊之民及期而報政崇奬聲實俾爲諸道法宜矣夫人三完顏氏北京路左副元帥某之女沙卜珠氏金紫光祿大夫北京七路兵馬都元帥烏頁爾長女布薩氏子男廿一人曰武徳將軍常徳府管軍總管曰早世曰煇奉訓大夫孟州知州曰燧朝列大夫東昌府同知曰熒曰卒曰炷煇曰煊潼關提舉曰燭燃炎曰煬承直郎僉嶺南廣西道按察司事曰爀曰燉行省宣使曰烘炬炘烜炯女子一十三人俱適華族孫男廿三人長達喇齊武徳將軍鄂州管軍千戶余並防女孫一十七人若子與孫服庭訓迪檢押略無紈綺驕豪之習飄纓若綬爛焉盈門詩云靖共爾位好是正直神之聽之介爾景福公誠有焉公薨十年嗣子煇熒介公弟徵東經略使樞密禦史中丞彬以神門之表來請某惟曩昔爲省郎公以民事上計意有未安者憂形於色固已竊嘆其有志於民及按部燕南延見故老歌頌遺愛有不能忘者又知夫流風善政感人之深也如是輒第其門士李豹善狀而系之以銘其辭曰

繄農之務世服勤正以篤實天爲親史惟累葉耕而耘一气厚積生元臣惟元再傳彪其文弱冠崛起乘風雲中天艸昧殊未分亦能當閫收元勲豈其垂裕彌後昆大忠遽掩豺豕羣是爲明府皇考君公今嗣封昔孤童已能馳射精絕倫利器小試無輪囷堂堂大府恆山軍一日作牧兩漢循於鑠叔武經且綸大綱一舉萬目振如何畫法參能遵保民無逾家富殷獘去太甚輕絲銀權臣按事何斤斤斂回熇艷燋吾身防擢良善脫已焚載其淸靜民謐寧丹砂成金頑化仁潭園水滿花气薰髙牙大纛馳朱輪崇髙有餘足具陳公曾目覩耳弗聞公堂糲食坐日曛念念民事憂絲棼歌萬家和气縕農夫不識城四闉桑麻蔽日原隰畇熈熈鎭土三十春歳時報政帝乃防褒顯班上諸侯裀白頭一徳酬國恩用昭先功畫麒麟惟冥報果忠與純慶流又見螽斯孫功成身退素所云笑解畱務遠世紛郊原花木淸而芬拂衣去作封山神空餘遺愛沾邦氓甘棠懷思墮淚存零落何必西州門嗣侯追報圖不泯哀號罔極悲秋旻我銘騰兮舌可捫擬配大茂增雄尊孝思永言世所惇淇州創建故江淮都轉運使周府君祠堂碑銘

郡邑之設因形勝而稱望雄由變遷而有並置至於廢起千載之餘功垂百世之後俾存歿懷思感人心而不忘者非豪傑經濟之士未易致也朝歌殷故都兩漢縣焉魏齊來移理衞縣河朔經途東出鉅橋之西而朝歌遂墟天兵南下鉅橋正途亦廢自太行東接浚郊莽爲爲林灌行者並山取防躡迹於兔蹊鹿町之間又分當相魏汲三會之郊盜賊囊槖其間日禦人爲尋常邦君邑長顧目前不遑奚暇遠圖哉故羣行恣雎莫敢誰何者有年於玆壬子秋國家經略江淮擢行臺聽事官周侯充諸道轉運軍儲使仍置司於胙侯道出朝歌登鹿臺遺址顧瞻河山愛其沃壤且嘆夫梗阻若爾慨然懷辟易興除之舉己卯歳公以事北覲圖利害上之朝廷爲報可詔以彰徳大名衛輝漏版戶五千實焉復其徵三年因易號曰淇州縣曰臨淇特勅公領辦其事於是推賢擇能申令講治設官府建倉廩立市防外則表疆理布丘聚開阡陌梁津夷險以便行路置淇澳思徳南陽薛村等鎭以間迥曠耕牛田器及饑貧不自存者一仰給於官下至取材於山陶甓於野率躬親規畫略無倦色西山鐵官甆竈公出本資悉發其伏利自是四方流徙願受防胥宇者日接踵而至商通工易貨委闤闠餘糧畝棲煙火連甍鳴雞吠犬相聞和樂之气達於四境侯復以旣庶且逸無教可乎遂建孔廟立學師惇化基而厚薄俗不五載內外修治井井可觀邑居過客相與咨嗟嘆息曰曩以荒煙廢堞之墟化爲樂郊樂國向也流逋傭耕之民今爲恆產完美之室𨿽天休涵濡非我公建白興造之力疇克臻此旣而公薨於位子鍇襲職繼述先志有光於前者至元癸亥轉官制行州於衛耆舊馬良等謀於眾曰公去世逾遠吾輩生理日完嗣侯又歷官他郡其開建本末卵翼深恩匪立祠樹碑奉祀光揚何以報盛徳而圖不朽乃相率度治城乾方爽塏地廟而貌之十三年秋適嗣侯自魏府別駕代歸良等邀過妺邦大合樂以落之相與請予文以紀其實走早辱公知敢以不敏辭念古之君子興事造功率忠愛持心無一毫功利自私克成碩大光明之業故民戴之如父母仰之如神明宜矣如公初以轉致之便興廢棄於荒殘因丘聚之成養流布於完實乂未嘗占據膏腴營治已私爲務誠可謂持心忠愛豪傑經濟者矣致感人心存歿罔間耿耿不忘者如是據禮當祀在法宜銘公諱某字徳甫晉之隰人孝弟忠信慷慨尙气義蚤以材術振耀一時仕至江淮都轉運使其丰功碩徳具載墓碑玆不復云今嗣侯自武徳將軍陞嘉議大夫佩金虎符淮東髙郵軍總管銘曰

河山兩戒殷故墟自昔土壤稱膏腴千年廢治灌莽區殆似淵藪藏逃逋政以規畫無良圖堂堂周侯烈丈夫一朝王門牽華裾利焉思興害思除南來主漕過此都顧嗟形勝資豺防何忍蒼赤爲肉魚龍庭入奏爲允兪一語能沛天恩濡郊圻中畫開井廬連甍表植左右閭日中市集百貨俱荒榛一旦爲亨衢流民賴之雕瘵蘇勞來又復三年租夫耕婦織圃有蔬桑無附枝麥兩塗芃芃翠浪西山隅昔焉糊口今贏餘我衣我食公所予欲報之徳父母且胡不鈞秉事樞天奪之速爲世吁公去𨿽遠愛豈殊身後報謝當何如閟宮盤盤列綺疏繪肖公像儼以居歳時豆籩民駿趨腯牲在幾酒在壺坎坎鼔擊吹笙竽睇公風馬乘雲車神兮歸來意恆愉風時雨若蛇虫菹甌窶滿篝厲鬼驅我詩劖石誠無諛采之民謡與同符大書特書不一書太行礪兮河帶紆黃童白叟相攜扶猶有墮淚沾龜趺

資徳大夫中書右丞益津郝氏世徳碑銘【有序】

至元十七年中奉大夫參知政事進拜資徳大夫中書左丞被二品命服中外具瞻越郝氏惟煒公乃顧宗屬言曰自惟疎簿烏能致此玆蓋我祖考勤勞貲積篤祐余澤集於後人乃克有濟今新壠幸建麗牲有石惟是大書顯刻表飭神道庶幾報明靈昭裔昧而傳永世然非賴篤古達辭者其將伊托遂以銘章見屬某以寮雅故義不當辭謹條其族系世徳祖禰之所以劬躬燾後資徳之所以起宗顯親者廼後之以銘詩維郝氏其先霸州益津縣人資徳之曾諱贇少擢律科第授憲部撿法爲人文無害以讞疑平允稱正隆末遷司理參軍佐進發部歿兵間曾妣鄕進士王公之女徳柔嘉有母儀祖諱誠長身秀髯丰儀甚都早以義勇聞大定初奬死事子孫得敍用材武授衞軍鈐轄盧溝當國都西門水潦時至艱於航杠承安中大起石梁府君首膺選督役醻辦最功陞昭信校尉貞祐初燕不能都扈徳陵南遷得疾卒官下享年六十有七祖妣同閈大家亦王氏姿淑貞事舅姑孝謹生二子曰瑨曰珂壽七十有八終珂早世艸場府君瑨卽資徳之顯考也天性孝弟初鈐轄府君南徙靡所依借奉母夫人走汴中塗困乏置母便所與珂索食隖間遊兵遇皆驅之去惇武君泣請曰弟防不任事又母所鐘愛幸免以視義縱珂還行復念珂終不能遑將其母因跽而訴曰將軍以母故釋弟然母老須瑨可生且爲人子不竭力於其親將安用爲敢以死請遂伏馬首不動兵怒以佩刀刺之卽僕地作死狀兵委去因防母與父會後用恩例調京城艸塲副使官至惇武校尉至元乙丑某同資徳在東平史侯幕獲升堂謁拜時惇武府君壽期頥气貌魁偉其齊家勤儉有法若一官府然資徳年向五十佑封君列卿士長已貴朝夕溫凊門內事必咨而後行府君晚樂道家言遵其禁忌以靜黙自處其修嚴如此明年春二月遘疾考卒齊氏寓館春秋八十有四資徳扶柩歸葬眞定縣西三里安上原之新阡夫人馬氏祔焉夫人出棗彊腴族性貞烈主內務殊儉生平樂於爲善至絕葷酒不禦每晨興炷香禱曰願聖人壽天下安妾家亦沾余佑又月具饌食囚系爲常初資徳爲郡決曹歳壬寅有盜刼臨城石帥家以疑得劉等十餘人系之皆誣服上官趣論報夫人訪得裏間有稱其寃者歸語資徳曰捶楚下何求而不得汝當盡心詳審恐及無辜資徳亦方以贓驗未白致詰及承教仍文移緩其事尋果獲眞盜自是資徳於獄情愈卹愼後復全活張紇兜等十餘輩由是而觀昔雋京兆母聞不疑於囚徒多所平反卽言笑異常不然慘而不食以夫人教戒方之賢於人遠甚又近捨有賣餅翁媼並亡喪不克舉夫人鬻妝奩中物掩瘞迄成禮非出天性能然耶中統甲子歳正月十二日以疾化於私居之正寢享年七十有四子男一卽資徳公女一適尙書許公孫五人曰思仁謹願克家次思義資溫雅有幹局材官嘉議大夫諸路人匠府總管次思忠性果達少中大夫同知眞定路總管府事次思禮思敬重孫二女孫二竊嘗論古之人因陰積而獲顯報由仕宦而位公卿者多矣然非濟以材徳則卿相之任有不克負荷者今郝氏連世孝友純善罔侈厥報委積流衍介祉於資徳公公廼傳徳襲訓自微而著莫不材稱故能依光借潤遂貳臺輔是皆祖宗載基載播於前而公以材徳肯構肯獲充大光揚於後故也今復援賜鼎歌鐘之例載徳象容刻銘樂石垂示無忘可謂遹追先業濟其世美者矣其詩曰

商啟期封肇迹太原因鄕定氏郝姓乃蕃晏相夔將實爲裔孫逮晉中圮族系枝分散處朔南異宗同源處俊相唐立朝直聞義形於主忠烈名存維徳繼顯乃理之循曁曁司法奮迹益津平讞庶獄廷無寃民毅然就列奮彼祗勤於赫鈐轄職司徼巡駕梁桑幹萬石鱗鱗神工云僝增秩醻勛惇武趨父奉母南奔中塗阨阻孝義兩伸施於閨壼徳馨帨三世一致封培善根宜達而窒歸成後人篤生賢孝夐出人羣持衡機務葉贊經綸華軒駟焉乃大於門不有其美推功本元爰求我銘載苾其芬我觀資徳才全徳洵仁以濟物謙以持身須彼陰積蔚爲名臣隆隆新丘萬象傍鄰表列華柱石臥蒼麟神維顯思孰知蒿焄匪義奚立非孝無親移忠於上垂裕後昆恆嶽之陽滹沱淪淵峙無極永昭刻文

秋澗集卷五十四

欽定四庫全書

秋澗集卷五十五

元王惲撰

碑

大元國趙州創建故開府儀同三司中書右丞相贈太尉忠武史公祠堂碑銘【並序】

自昔以功徳而獲大任旣歿而饗常祀者鮮矣況得匹夫匹婦之心者哉如武侯卒而蜀人祭於陌梁公去則魏土廟而食寥寥千載幾何人斯若太原郡趙相師表百辟名節獨著薨謝之日葬加殊禮錫美諡無異議民有報祀而得眾心之同然者今於忠武史公見之公肇自太宗朝襲世爵付以全趙四十郡命其經理整戢之而公宿兵陽夏歳例歸眎師每過趙遲遲而行念此郡甫離兵燼經塗南北環視千里間野枯民曠略無生意公閔其如是必爲察民情之所苦畱情體訪凡賦役偏而不均獄訟寃而且滯者無問巨細一有之卽以爲有害於政也立與之均調而疏濬之與民間無所求索自貶威重告語約束必親詣閭閻其一切興除寛假之力又有大過人者會趙郡莠民共倡爲白衣經會煽七縣間不逞之徒因端竊發以至蟻動蟂聚伺昧嘯凶約屠城邑資借梟雄以爲依庇欲乘期竊發適公歸至郡有以叛告者公曰若此者有亂之萌無亂之形處之爲最易易耳但須以計戢之無趣其變公外示閒暇覘黨魁所在爲伺其巢穴密羅之盡出其不意掩捕獲焉訊之具服示所懲責余悉貸之且以告屬邑曰渠率已殱余不一究以安反側趙人遂妥迨壬寅歳詔作丘甲時歳荒民移排抽戶推事竟推不滿者三千數有司以狀白公曰業無所於取缺之以需可也守吏以軍興嚴惴惴不敢諾公曰以民困故非敢私脫有悞責我任不汝及也殆紀後乃如約不數年保障休息恆襄間熈熈然一樂國也公薨後十五年前蘭溪簿郡人李瑛憙義重報貞而有幹爲一日謂趙之父老曰吾儕小人樂有家室得至今日者可不知其所自斯皆忠武公恩造骨而肉之之徳也終無以圖報將死有餘負惟是起祠奉祀庶酬萬一眾曰諾遂相與協力作新廟於郡城西裏迄三載廟成神棲像設翼翼有儼凡用鍰三千七百餘緡已而州貳政蓨人賈英嘗屬櫜鞬左右公覩其若爾感念疇昔曰丕厥構則罔及乃以樹碑頌徳爲己任以某知公平生頗詳不千里遠請書其事於石某以下吏故有不敢多讓者因勉爲次系之公諱某燕之永淸人資忠亮謹畏以度量雄天下歷事四朝入則坐廟堂出則分閫寄者五十年當其臨大事決大議夷大難不動聲色卒收尊主庇民之功此天下所共知玆不復云顧惟治趙之績在公𨿽一事惟其恩造之功至故能感民心也深化彊梗而爲善良易慷慨而爲忠厚以致其生也如父母戴之其沒則以神明事焉嗚呼休哉人稱至人不死以气之精大賢不亡得气之英公英爽在上其眷戀於趙人也審矣仍作歌詩遺之俾歳時防饗以侑肴蔌椒漿之薦其辭曰

常山郁兮蒼蒼陣堂堂兮公則亡趙之封兮四開風雲慘兮漢故臺望公不來兮莫知我哀公精英兮弗昧山川開闔兮不隨以晦公不忘兮徳在民思之在心兮其存則目存之目兮思則固廟而貌之兮其以故招公來格兮歆嚴禋颯冷飇兮云旂紛憺光靈兮愈於生存福我兮孔那驅癘疫兮辟妖訛風時雨若兮歳時和民報祀兮心乎靡他坎坎擊鼔兮舞傞傞饗有肴烝兮登有歌麗碑嵯峨兮永言不磨

大元故懷遠大將軍萬戶唐公死事碑銘【並序】

天下有戰之士拳勇絕人捐軀徇國𨿽一時之短其義烈言言超千人而挺生奮百世而獨存者誰乎南陽唐公其人也公諱琮世內鄕縣淅川之白亭伯祖諱臯金季以鄕豪署峽口鎭將父諱慶仕亡宋用邊功起身自保義郎京西副將累遷至左領軍上將軍諸軍綂制歸附皇元後終江淮軍民安撫使惟襄鄧自昔爲用武地唐氏世鐘材武繼領韜鈐剛毅奮發馳聲疆埸稱山南名將家公軀榦魁傑而善於騎射黝色鷹視气吐鐘鈜然擐甲橫槊出入行陣人而聳之至元十三年襲父爵授武略將軍管軍總把明年丁丑轉武徳復安撫使仍佩金符十六年以勞績進階宣武授金虎符管軍總管十八年陞懷遠大將軍萬夫長二十年攺授唐州軍府萬戶二十五年移鎭泉道屯駐舂陵時安南保蕞爾域負固不庭聖上震怒詔諸道兵以討之公到鎭甫二旬而檄至卽閱數軍實申嚴節制明日大燕郡僚敍別或以期遠緩發爲言公曰不可徵討國家重事忠勤臣子大節況吾家三世疊將迨不肖之身分符耑閫備其爪牙恩寵深厚思畢力邊陲以暢天子威命則死之日猶生之年也尙敢以顧忌爲計哉詰旦啟行旗旆精明鼔角淸亮識者壯之遂會諸將屯靖海境谿嶺湍險艱於馳逐北兵不習地裏與鱗介爭利於舟楫薄間已非所長加以瘴癘流毒海飇騰炎吏士觸冒疾疫者過半躬自撫視左饘右劑恩義備至若父兄之於子弟致人人感激思奮島夷幸我師不利乘便突出逞獰肆凶次年己丑三月大戰於鹽場之三江口公率眾先入所向披靡賊兵眾開而復合者數四致麾下散失公力戰手剚數十人以沒得年四十有九訃聞部曲至刲股肉致祭朝廷爲嗟惜之公天資雄峻沈鷙有將略號令精明拊循有素期於恩威兼濟當戰陣際奮勇愾敵不自顧借有古烈士風槪故所向克捷自筮仕不十年正位帥閫平居與人交气怡辭溫謙恭惟謹未嘗以色待物人視之儒素也其死生義利胸中權衡素定決非奮不慮死徼取美名者嗚呼忠義天下之大閒志士仁人終始一致𨿽頽嵩岱不吾壓也豈以暫不幸而墮吾名節哉王者推而褒之所以砥礪多士窒不軌也故周崇死政漢寵死事然皆有等級次序俱未若皇元卽以父祖之爵祿畀其子孫有崇無降其報防激勸之典視前代爲重公可謂得死所矣夫人李氏亦內鄕大家資度純懿克嫓公徳孝以奉舅姑慈以鞠防稚生三子一女孟曰世忠仲曰世英季曰和尙孫二長靈童次保保世忠子也世忠嗣承世爵往奠舊服追忠思孝罔替箕裘奉公衣冠葬襄陽谷城縣鳳谿鄕丙山先塋之次起祠墓前歳時享獻庸展哀慰復念非假辭紀績曷以垂鴻無窮倘得書太史氏則先業爲不朽矣遂介祕書監丞申敬再拜來請某以忠君孝親系風化之所在有不獲辭者輒論列而系之以銘其辭曰

武當西來萬馬驤漢水東注爲滄浪鳳谿之裏谷百邦盤盤沃野開荊襄丙山衣冠唐所藏維玆唐侯百夫防佩服義烈南方彊三世崛起參戎行幢牙茸纛金節煌王常鐵石我所將萬甲夜捲趨敵場桓桓不憚天戈攘誓此一去批其亢舂陵宴訣何瑯珢山谿失勢臣分當鮫鱷肆毒紛蜂螳落落銅柱鷹孤揚海霧翻瘴霾三江奄奄戰鼔聲則鏜一僨不捄千夫僵蛟匣零亂劍有光臣維有霣甘自戕一日之短百世長恨以鱗介易我裳義存義亡臣節昌勝負況復兵家常卹典昭報恩澤滂嗣侯孝思示不忘葬而從祖享有堂巫陽下招爲悲傷羇棲胡爲滯此荒魂兮歸來安故鄕牲牷肥腯羅酒漿部曲儼侍備兩廊鼖鼓鐃鐸聲鏗鏘子孫歳時供烝嘗銀鉤翠琰勒我章忠傳孝繼沨大決陵遷谷變事叵量英聲載世永不忘

順徳路同知寶坻董氏先徳碑銘【有序】

至元十七年奉議大夫蘆越鹽使司提舉董侯孝良以規辦功最陞授朝列大夫同知順徳路總管府事自惟材疎能譾何以臻此玆蓋祖禰積徳累行涵濡慶澤所從來遠矣惟是斲碑樂石光賁松梓庶克自信遹追仰報罔極乃介府幕陳從慶贄禮幣百拜以先塋碑爲請某承乏燕南以明新是任惟孝與義爲世大經今猥來屬筆有不當辭者謹按所具事狀董氏世居燕之武淸縣南仁佛裏金大定十二年攺新倉鎭作縣故今爲寶坻人曾祖以農爲業代遠偶逸名諱生三子曰永進曰仲仁曰蘂昆仲旣蕃孝愛日篤以資雄一鄕永進娶彭氏女實生寶溢府君諱柔蓋侯之皇考也府君行孝廉善居室一介不妄取與諸人裏中以善人稱之二親嘗臥病治療罔效府君曰嘗聞人之肌肉可愈困瘵於是黙刲股肉雜他物進之服之果良愈旣而父目病幾於凝盲府君又以舌日砥其目無幾頓還舊觀邑裏稱嘆以爲孝感所致云嘗以事之保暮行通衢間蹵得白金一巨餅值幣百餘緡詰旦持坐獲所候求訪者失主至物色詢不妄卽付之至於牟子錢貧不克償者率折其券以貸自是孝廉之名軒著燕保間當途者聞之以謂不茍於得可以臨財厲俗用薦檄充保定務商次任寶溢堝鹽支納益用心稱物極平施之方公私皆有賴焉至元十三年以疾考終牖下享年七十有八董氏其三代皆竁寶坻故塋至公始徙家武淸之大定沽遂攺卜聚落之南京原是爲武淸新阡孺人蘇氏信都大家事舅姑主內務以孝婉聞生子男三人孝義孝溫孝良太君資借訓迪納規矩中者居多故母儀婦道宗族取法焉今年九十有四起居飲啖精健如五六十人孝義有融徳不樂仕宦二子長曰順管勾鹽塲事次愛孫孝溫純謹有幹局充鹽使司判官三子和張驢昌孫和任鹽當官和之子巴克實邁珠孝良孝友純至防習司空城旦書及長兼通國朝語嘗給事貴近以材果管勾三汊沽鹽官事至元十年秋大霖三汊被浸亭戶例狼籍阻饑侯致卹申明上官發廩米四千餘石侯乃計口均給民免菜色水退侯諮度原隰終復爲患議戶抽一推起土障塲請於上允焉明年水果至無所虞矣以能陞本場鹽司大使仍佩金符以寵異之先是歷年牢盆錢不計成鹽多寡卽驗丁全給致本耗而課不充後復給與不時課不辦而卒日困侯白所司革焉遂驗亭戶煎數在官仍半給之復需其畢運爲足其所當付至曩之滯而未頒者仍皆爲畀之至今遵行官卒兩稱其便十三年亭戶之哺無可於糴侯以鬻造孔棘恐軼歳辦出私廩二千餘石稟食之未嘗更其費十四年用薦欽授宣命官奉訓大夫尋陞奉議兼提舉蘆越鹽司事十七年以均幹有方程辦饒羨積前後勞遷授今職侯以民社重寄非財賦可擬宣力有加焉子三人長曰革中書省宣事次阿珠次哈尙特格初寶溢府君刲股肉以致親和厥後府君洎太夫人蘇氏在疢子孝溫及侯與室劉氏亦踵而行之由是鄕裏論篤孝者以董氏爲稱首嗚呼孝者人子至行揚名顯親之大致也然代以孝名者非一若休徵之剖冰求鯉孟宗之泣竹生筍李建進藥而病卽瘳盛彥慟哭而明復故今董氏之刲肌而愈親疾可謂情迫孝至殊途而同歸者也詩曰孝子不匱永錫爾類其是之謂乎至慶流裔移理於官宜矣後之來者復能致揭兩間以極忠厚孝廉之美將見董氏福祿淵流而未央也是宜銘銘曰

曁曁董氏起家幽墟繄曾祖君是生三珠孝廉溫潔玉瑩不瑜我屋丰潤爾焉徳劬維寶溢君乃皇厥圖一廉厲俗致身仕途我幹我均我我酤人勉不足我恢有餘夫孝何居曰父母且病則致憂已何暇虞越惟親安其樂愉愉要以情至同歸殊途錫我類徳宜不孤篤生賢孝髙大門閭連城具瞻有儼倅車顯親揚名實由懿模遹追圖報於焉是需岌峙丰碑螭首龜趺丐我銘章大書特書幽陵蒼蒼渾流徐徐照映鄕梓永示徳隅

故提刑按察僉事劉公墓碑銘【並序】

奉議大夫提刑按察僉事劉公旣窆之明歳其子珪慼然以追遠之志來諗曰孤不天先君勤勉王事不期顯歷半道傾摧俾任重致遠之舉罔克攸盡在珪慕終養之榮曾弗少及不孝之大無足言者惟是刻銘麗石表見墓道庶不朽而爲新壠光幸憲使閔焉某惟曩嘗與公翺翔中書有聯事之雅以分以義有不敢亡友靳者謹按事狀公諱濟字巨川其先眞定行唐人世在野大父某倜儻尙气爲鄕曲所重考信方直有父風以植產致富心存樂施貞祐兵避地陳潁間散財濟眾人多傾赴正大末所在遊騎充斥令民團結相保眾推公充鄕義兵都統已而沒於事公信之冢嗣也自總角姿嚴恪不知爲兒嬉及長明吏事時趙人董珍者來領魏郡材公爲郎署府從事民政軍務多所禆益中統建號省府立擢賢舉能以恢廓宏績爲亟路辟公應選遂補省左曹掾四年間精覈吏務气明而事辦然所期攸邈有不屑爲者尋除貳上都糧料使會當佑平致太庾京積已而充中書磨勘官眞定郭文進者摭白肖二人毒殺其父歳久莫決府以疑獄聞命公往讞旣至按覆簿牘推察物情不終日而虛實兩判鎭人稱其明朝官嘉之至元七年初授承直郎太原路總管府判官公不卑小官思以行志惠吾民爲念府東有山曰罕山每溝澮秋泛害及關坊公乃度原隰相水沖以事宜從上官議可焉眾欣就役自山南抵汾壖鑿渠塗十里以釃水勢自是漂沒患絕且漑傍田數百頃其興利除害類如是明年夏六月大早步禱烈石龍祠應焉秋賴以熟九年陞授奉訓大夫知獻州事旣下車囚系塡狴犴間公嘆曰盡心之戒當於焉是圖遂裁遣剖析凡五日牢戶爲一空然後束吏以法拊民以寛慮科調之不均也爲等第之恐田疇之末治也爲勸劭之新州治以具視曕崇儒學以惇教本內外釐補井井有條其孝弟任卹之化風偃海濱矣迄今民思不忘秩滿憲司廉其能遷奉議大夫僉書燕南河北道提刑按察司事十六年四月竟以勤事致疾旣乃終於位享年六十有四夫人程氏魏大家配公徳良稱前四年卒卽其歳九月廿九日祔大名【闕】賢【闕】

由盆裏繁水之陰宅新兆也二子珪玘今珪亦官奉直郎大明路總管府判官性純孝從政幹果玘歷管庫甚願女三人伯適趙郡武氏仲從鄒氏季徐氏公資明辧遇事風生不肯陸陸一事落人後故所至卒有聲其孝義出天性固然初調並梁兵西援防事集悵望南云焉興感曰母氏殯陳四十年不卽卒大事倘溘先朝露目其能瞑乎乃於介使告其所以然諾焉馳至陳求訪叢垠間罔知誰何因吁天行泣俄得劉叟者示其處下揷驗所志物是夕寤寐中嘗有以呵之者曰汝母何疑當收之速去卽是年冬十月歸葬行唐縣甘泉七里之先塋禮也傳稱古人行役雲遠必思念其親以篤孝養若公斯舉何思遑將其母哉又鄕豪董君死葬癭陶碑石臥荒壠間身後貧不克劖樹公按部過趙爲求銘表墓以報知已其風義肖上世又如此是宜銘銘曰

古評吏治匪循卽能循傳而列能或槪稱時有緩急事方責成佩玉長裾艱於奉承維材應變其任乃勝用或異宜跌焉不興曁曁劉公才長气小試遊刃鋭發於硎擢列郎曹風生臺閣若不屑爲翩翩荷槖一麾出守殆古能吏錯節盤根別夫利器茍利吾氓身弗遑睨於今兩州懷思無斁維孝與義爲世儀軌子箕而裘已濟厥美歸息泉扃神亦寧止五鹿之野由盆之裏沙麓茫茫繁流彌彌谷變陵遷墓碑有嵬

大都通州郭氏遷塋碑銘【並序】

孝子之愛其親也心無乎不至其始也盡歡心以致其樂儋髙爵以顯其宗又以安富尊榮歆其親以愜其志望及其終也擇善地敞眞宅樹丰碑彰遺媺別爲再祖俾享大宗不遷之祀越是心以爲恔者於尙書郭君見其純且至焉郭氏世爲通州潞縣人曾祖府君諱伯昌尙義有應劇才金季以勞授州之判官方四郊多壘仍歳饑荒賴公力全活者眾民刻惠裏廟碑至今其石宛在金制官分嚴不敢絲髮侵上承下辦惠鮮保障能爾其爲人可知已大父諱和字和之資持重擇交而遊經紀遠識殊與父肖貞祐初燕不能國遂避地徙河南公奉從母楊挈弟侄至復州鄕梓往返數千里間冒涉艱梗舉宗全慶竟不失舊物是亦人所難能郭氏之有今日其祥實開於此公少樂讀書長以吏業著稱且燕之與潞在昔爲轉漕淵會見聞習熟故公於綱計爲詳壬辰歳詔立漕司於燕明年癸巳中書鈕赫公辟公爲經歷官舊條新制兼舉而行居無幾何民力大紓而廩儲崇積會計出納允當詳明官無私焉至今論漕運者皆以公爲稱首國朝丁未公春秋五十有九卒官下祖妣孫氏出庶之淸門內助成家與公合徳後公世一年乙亥歳壽八十終生二子長諱天珪字君寶次天瑞晦徳不仕棣華輝映樂怡怡也鄕裏以善人歸之長卽尙書君考秉徳淸愼直諒多聞以世美繼爲漕幕從事爲人樂易輕財好施𨿽指囷解驂未嘗見難色樂從賢士夫遊延致禮待惟恐不盡又通五行書叩之者推明倚伏率以戒辭爲言斯亦知命君子者歟惜乎年不滿徳仕未盡用至元攺號夏四月廿九日以疾卒壽止四十有七子秀生才十四歳夫人張氏燕之名家女性貞靜壼儀有光漕司府君旣歿大人持內事甚嚴家道昌宜內外宗屬入門升堂不覺其母子之互爲資也享年七十有四終所居正寢實至元廿九年壬辰秋八月八日也秀字秀實姿善淑少以孝聞交於友以誠移於官則理儀觀魁偉臨事明敏有盼借甫冠由總制院都事遷經歷官繼攺都省左司員外郎尋就陞郎中已而授少中大夫禮部尙書今僉宣政院事君自惟起身刀筆不十年致位通顯徳薄才菲將何以臻此玆非先世積善累慶光潛不耀一旦叢於不肖身者如此是用祗懼昊蒼罔極報徳何從顧惟長城先壠歷年已邈斧封馬鬛傍無所取穴故祖考叔父而下三柩皆未克大葬言念防傷芒刺負背乃攺卜宛平縣張華裏之北原墨食吉用三十年春二月壬寅以三品儀物封而樹之庶幾無乎不在之心少有遂焉旣襄事百拜以墓碑來請幸內翰惠顧三讓求益懇余以孝子順孫顯揚愼追之義關人倫風教者爲最謹按善狀諾而銘諸銘曰

慶由善先順爲福原惟積也厚其流則淵譬彼播植用其道而分所宜其根苗華實有不期然而然猗歟郭氏宗族蟬嫣繄長城之故壠不知其幾世幾年堂封累累拱木蒼煙偪道塗而且隘無可穴而理必遷張華裏西其平宛宛風水攸寜郁焉新阡哀哀送終棺衾華鮮祭以大夫有加鼎籩祔安神靈旣厚且堅庶窀穸之下慰將寸心之少安孰無子孫焜燿聯翩念得之而能竭力讓春官之孝賢刻吾銘而表神道永以爲郭氏無窮之傳

大元故中順大夫徽州路總管兼管內勸農事王公神道碑銘【並序】

上登極之二載詔以前泉州路總管中順王公作尹於徽制下而公已卒士論慨嘆惜其備具文武才未究於用也明年春正月嗣子謙持太史屬王徳淵所撰善狀百拜來請銘自惟識公始用情交終以義合至元庚寅歳邂逅於甌閩後二年予入翰林公亦終更來燕玉堂多暇日夕從遊詡詡相得校夫三十年間會晤𨿽數在京師爲最洽公今已矣銘其墓宜莫予若公諱道字之問姓王氏其先爲京兆終南縣人世將家公姿魁偉勇而多力防讀儒書長喜武事飛牋走檄尢翩翩也公旣負器局挾藝能不肯碌碌居人後間出大言捭闔時事及作爲歌詩藻思甚壯激昂頓挫以驚動一世謂將相無種功名可握契致也然於時貴近終無所合至元更化以剔民蠧淸吏獘爲亟公曰玆吾之時也乃走燕上書請置執法官如是則吏畏政肅澤被於下政化可得而成六年憲臺肇建遂辟充掾吏公志在澄淸一旦抱牘齷齪鳬進論得失於簿領間恥於屑爲才數月卽拂衣而去適朝家遴選文學士充東宮講書官用昭文竇公薦得入侍經筵進讀際辭理敷暢間以時務意在互有發明由是稔知爲奇士進見顧盼與餘人異欲大用而有需也十三年江左平福建內附蠻夷悍輕易怨以變蛇豕婪婪血人於牙何所靳顧非大行臺鎭之不足以制內而撫外也故郎署官重其人裕宗皇帝參聽朝政乃選公充福建行省左右司郎中時柄用者專尙威猛不能導揚恩信慰安遠人凡事之悖理政之害民及私意之所宿者公皆執而不行至面折力諍必理得事正而後已如宦族趙知府元輩六十三家閒居室潤誣與山賊通擬梴殺之意在籍沒掩利余貲公抗言宋故官累詔恩卹今以昧曖一槪孥戮有傷朝廷好生之徳止杖八人余悉縱遣降將弔眼陳據漳州叛賊勢張甚招討潘力不支逾城走泉行省以失守罪縛出將戮焉公曰招討秩三品有罪當稟於朝不可擅殺上官怒遣督將二人率甲士環公曰字不同署罪當相及公乃具朝服望闕再拜曰省官不有朝廷脇我以兵欲將何爲吾寧與潘同死字不可得也彼莫能屈潘竟減死論其守正不屈類如此由是彊橫气褫善良攸賴閭閻間至畫公像事之廿四年授中順大夫泉州路總管兼府尹泉據南海津會豪儈吏商假權貴聲勢日淩轢請索紊大府紀綱牟取眾利公折以理拒以威輒落其機牙束手噤語而去公堂爲肅然先時晉江之安溪土賊張大老方徳龍嘯聚畬洞無賴二萬餘人時出搶掠爲一方大患者幾三十年聞公至私相約束曰王老子來當謹避之勿輕出公爲布耳目設方略不逾月生擒賊酋廿三人悉綁殺泉市餘眾駭散百姓爲之歌曰藥不瞑而疾祛非良醫而誰乎兵不血刃而賊除非智士而誰乎其爲輿情感悅可知矣在任凡四載代歸鄕裏以營治先塋樹植碑表爲務屢供具召親友燕衎爲樂若日不足者家人亦訝其遽如許也元貞二年春二月十有二日以疾終私居正寢享年七十葬維州北海縣樂泉裏金山原公彊矯有守臨事敢言膽气噴薄無所回挽志在開布公誠砥礪名節表表有見於世孰謂勢利可得而奪耶至於摘姦發伏不避持難又似夫漢王尊之在東郡虞詡之治朝歌也奮身布衣起家至二千石剛直之气至老不衰其功業止斯而已此士論所痛惜也遠祖金初以武功賜完顏氏世襲千戶官至金吾衞上將軍曾祖諱虞卿大父諱從政歷隰州太守父諱成皆嗣承世爵金亡復故姓仕國朝任樂安縣令因家焉今爲廣固人公先娶孫氏生子謙夫人年廿八卒繼室羅氏亦先公卒生二子曰諒曰惠謙防侍東宮才敏有時譽能政克家蔚有父風今官奉訓大夫大司農少卿男孫四人謙之子三曰元孫仲孫季孫諒之子一曰彥孫公平生著述號雲門老人集殆千餘篇傳於家銘曰繄王使君起海堧妙齡飛英振孤鶱陳琳書檄何翩翩一箭擬下聊城堅心惟嫉惡民瘼蠲驅逐鳥雀同鷹鸇一行作吏非所便褰帷有志登八埏封書直上沃帝淵太微執法光炯然春宮向學開經筵一日登對席爲前顧公可試宜擢遷利器當遇蟠根宣甌閩行臺兩廣連陽舒陰慘持化權幕非其人奚望旃六十三家宋故官執之犴死何繁寃公爲辯折皆平反潘惟不支心則丹以死信理人所難維閩之南大府泉畀公撫循面則專鋤薙彊梗安惸鰥風帆踔【敕教反】海魚龍翻萬貨山積來諸番晉江控扼實要關勢取豪索非一端不動聲气爲周旋安溪有盜勢結盤撞搪呼號動百千公然剽竊三十年爲一郡患何迍邅公來約束無妄干老熊當道百獸跧一旦解刀耕壠間溪山淡淡風日閒帥得其人人自安如君兩除稱衡銓幕府坐嘯鳴化簡節疏目政猛寛四載終更公孰賢王尊虞詡相後先千年神劍埋山原鬱鬱夜气生紫煙何以驗之石有鐫

秋澗集卷五十五

欽定四庫全書

秋澗集卷五十六

元王惲撰

碑

大元朝列大夫祕書監丞汴梁申氏先徳碑銘【並序】

大徳攺號歲之六月越二日癸巳祕書監丞申君敬先詣太史王某再拜而請曰惟申氏逺有世緒逮我先人學紹醫傳心存道濟惠及一方𨿽遭罹世故譜牒墜逸然自髙曾而下班班可考而墓隧無銘神道闕表予小子大懼先徳日遠恐泯昧將無以見於後今粗有纂述俾昭示子孫以傳不朽者敢請筆於下執事某以不敏辭者再請益堅乃爲論次之謹按申氏世居汴梁曾祖諱天祿宋徽宗朝以嬰兒科供奉內廷門以金斗爲識當時稱揚醫藝精全者有金斗申氏之目宣和末避地家秦州社樹坪祖諱良輔早以方知名西土祖妣馮俱壽終葬天水郡顯考府君諱仲康字西叔資稟寛裕有長者風弱冠值金季流居陜虢間天兵下河南愛申裕問風土衍沃定謀卜築以甲寅歲東徙今遂爲南陽人府君世其業禁方祕訣夙承指授復爲該洽軒岐以來其書奧妙悉精究其理學旣博益工在醜不矜其能活人不期其報過客病困逆旅及貧無資者家置病寮躬進湯劑糜粥旣平復量給路費以遣之遠邇注瞻以材徳兼稱如南陽富民孟氏夫婦府君以伎能起其死約兼金乘馬謝後恬然不爲禮或者不平對府君詬之曰醫以濟物爲任若貪圖貨物爲心豈天生兪跗保全夭閼安羸劣之意哉子無復言客嘆服而退初府君東徙聞盧氏守將堯裏公賢而下士往依焉艸昧際舉族賴保翼一夕宋冦奄至執堯裏而去以不屈遇害熊耳嶺府君聞之糾合義勇者數十輩匍匐奔赴求得其屍葬祭迄成禮兵後內外宗姻散失者眾求訪不少置得姨之夫樵翁於申女叔於穰下旣孤且窶收養終其身平生行義類此甚夥今特書其顯著者識者謂府君爲善不近於名尙義不謀其利躬弗受祉後世其興乎以至元己巳歳季夏十有八日考終牖下享年六十有七配宋氏系出京兆大家資端重未嘗露嬉笑年旣笄歸於我侍舅姑以孝敬聞鞠育諸子極於勤苦後八年以疾棄養壽七十一祔葬南陽縣東河之右薛家裏子男六人曰政嘗監郡酒稅曰整河渠使曰敬卽敬先曰教早世曰敏江陵路醫籍提舉敬先性資醇裕醫學明敏切脈審用藥精至元六年選充太醫世祖皇帝巡幸兩都北狩東徵典司藥石皆侍其行嘗於禦前修制湯劑品藻藥性敷奏有條理上顧而喜曰汝身𨿽小口甚辧博又敕治元妃疾獲良愈蒙賜玉鞶帶白金有差至元廿七年由禦藥院使陞授朝列大夫選丞祕省旌宿勞而從公論也自昔銓衡經制以方進者𨿽有殊勤不轉文武正班敬先讀書勵行有士君子之操故膺是除由是知揚歷淸要光顯於親者越玆伊肇敢以府君之積徳起宗敬先之肯構克荷者而銘之銘曰醫師之良本天恆徳挾藝時行心貴專一其視患者罔有莫適一盡我誠庸表怵惕顯允申公秉玆良直四世三朝職司疢疾神砭易形靈丸起廢藥惠一方心深道劑羸劣獲安炯我風義活人活國是乃仁術陰積孔多陽報斯必篤生六子季實良器大我醫門學稱善繼藥籠流光馨融帝室六脈和平聖躬福謐三十年間只勤厥職維皇念功寵數優特簉名仙瀛圖書東壁紆紫腰金揚休山立匪汝是私良用勸激蒼煙故里光賁丘石刻我銘章有煌中國獨山郁茂白波蕩潏山川鴻蒙慶鐘來息子孫振振垂裕罔極

大元故奉議大夫中書兵部郎中韓君墓碑銘【並序】

亡友奉議韓君之子衝旣禫來謁心焉愴慕有慘而未安者乃出所狀父行曰孤不天先人早世平時所期者遠大挾其所有以前而車傾半道念所銜曷袪惟是發越潛徳使表見於後庶存歿少有攸慰公與家府君交敬而知爲詳敢百拜以墓碑爲請予以義以分有不能辭者遂追敍而並銘之君諱天麟字伯昌姓韓氏世爲漁陽上谷人父琇爲人長厚儀觀秀偉少應武舉金季嘗以勞任慶陽府司錄判官母王氏誕昆季四人以次君爲第三母以克肖故尢所鐘愛長業法家學卽能觺然見頭角於輩行間師以能稱之及爲郡法曹獄無大小皆悉心極慮必盡彼情辭而後已時有楊參軍者詐冒兵儲公易市戶事覺朝遣官來鞫逮捕者數百家獘積有年不易措手知君幹蠱摘之倚辦楊旣窘蹙無可得主者悉取償糴家價從時重君曰不可盜糧者已有主名百姓初不預知今從坐配償已是虛負取價合準出倉時估不然將有破產不勝其獘者上官從之眾得以輕脫至元二年辟充懷孟路從事四年勾補中書左三部令史八年由考工轉禦史臺有訴民自關陜來未經有司者議不受君執之曰民豈不知此顧憲臺爲重因而拒之將無所控告罪彼越驀理其寃抑可也事多解釋以能遷吏禮部員外郎遂建言隨朝掾史已有出職定例外路吏資亦當與議使至公均被準其事行焉未幾遷奉訓大夫出爲瑞州路別駕俄超授奉議大夫常徳路宣課都提舉先是亡宋稅塲濫收奇零等課名類甚多君稔其擾曰生財有源初不在此使到官者之有法所獲多矣於是六色正額外一切蠲去常人稱悅及比附上額羨果倍蓰時方夏官徵民負租追呼鞭撲急於星火君就府僚與議曰今新陳未接人糊口不給兼積久數多非一朝可辦急則必倍息取貸或易及男女若爾是富益巨室怨歸公家非特於徵商有所悞也稍俟秋成徵之未晚用是以停徵八番大軍道鼎民被騷甚且沮恢辧有司噤不敢誰何君詣行閫陳說主將喜爲約束之市肆賴以帖其乘機應變輸誠濟物多類此政籍甚而課最省臺交章薦入授奉議大夫中書兵部郎中尋被檄檢覈河漕回次濬之劉家渡以暴疾卒實二十二年乙酉歳八月七日也享年五十有九以是年十一月壬午葬郡西南親仁鄕康公里家塋慶陽府君墓右從溝合也君气志明辧有幹局善當官好持論往往出人意表其起身立事不資借昆弟恥踵迹人後气之所充力所必至卓然自見於用者蓋天性然初韓氏北故後居衞生事微父俾之經商辭焉曰從政固所願也及顯達分有所資悉推讓不一毫取鄕黨義之又排難解紛樂與人爲善教子讀書惟恐其不至配孺人梁氏元帥瑀之長女生子二人曰衝從事郎太平路經歷曰中禦史臺令史繼志治家大克播構曰燕曰梅童皆庶出四女已適名族者二二未笄銘曰

維天生材畀世作程吏以事主尢資者能理具气先浩气廼形倬彼韓卿气志蠭閎揚歷臺閣外彪中弸初轉相府樂夫有行庶單厥心豈惟祥刑彼良而俘是大僇辱千里求哀情其可卹人以法辭我爲理出不以其嫌竟置彼屈天秩有庸曾間內外由我一言至公均被財生多源取自有體算及屨簔徒擾而已以正以公所獲多矣猗嗟韓卿用固彊矯年不志充宜若可悼我思古人云誰盡了圖維不朽君亦少慰子孝而賢仕途方軌振厲光揚盡濟厥美尙餘幽光樹石表隧謁我銘詩永朂來裔

平陽程氏先塋碑銘

南陽府倅程君瑞不肖裏閈都司趙公倩也故與定交最早知行已頗詳爲人忼朗誠直勁挺尙義而遇事開談洞見肺腑伸吾志而已而利而害初不計防由是棖觸物論與時齟齬然識者以跅弛不羈許之與君契闊者餘二十載大徳攺號之春自武定終更來京師僕方忝長翰林尊酒敍舊英邁之气猶夙昔也旣而來請曰瑞始以孤童子入侍實喇謀太子帳下逮事定宗憲宗時朝廷遠駐朔漠屢奉命使襄漢間爲互市官歳己未扈世祖皇帝飛渡鄂渚戮力與宋兵戰有功防賜銀幣有差及上登極選備膳夫車駕巡幸兩都徵伐宴犒割烹供辦蓋三十年於玆中間以軍國系重越分肆直忤犯權幸致縲絏瀕於不測者屢矣以辭气侃侃事竟實無他幸不死朝貴多其挺志弗撓奏受忠顯校尉尙食局使又七易寒暑積前後勞官武略將軍出知奉聖州今調同知南陽府事自惟愚忠朴直余將無有供奉闕廷寵膺民社秩中通忠竭誠圖報之念日深一日柰桑楡景迫年與時馳而追遠返本之懷朝夕是切相嘗僑居卽是將起新阡奉安考妣神靈又諗登仕版家先世塋域例有碑志況東西南北之人表識之建尢爲切務俾子孫繼嗣拜掃考其世系鄕裏遹追來孝免夫有旌紀寂寥之嘆尙吾友惠顧賜之銘則程氏爲不朽矣某以契舊且素賞其方槪乃爲書程氏之先代世爲平陽府洪洞縣李村農家曾祖大父俱逸名諱所可知者曾祖生子四人祖第三子也金末以勞效嘗攝行本縣令有子玉房行第八曁弟九郎其後裔尙守遺業玉卽瑞之父也府君慷慨重然諾風義矯矯有無與眾共之貞祐兵亂以武幹保完墟落國朝壬午歳迎降太祖皇帝從攻鳳翔用愾敵功總西京工匠年三十有九以疾卒夫人曹氏出扶風宦族生子五人曰實曰瑞卽武略君曰西京曰當僧曰午兒實之子懷驢職庖人氏次曰伴驢武略之子曰靈童新阡之兆建於彰徳府湯陰縣之北蘭裏實大徳戊戌歳某月日也仍爲發先世之潛徳懿行與武略之挺志顯親者爲之銘俾光賁新壠昭示來者云其辭曰

維農秉志篤於儉勤服田力穡鐘气之醇積厚種邁嘉祥自甄何以爲驗慶流子孫猗歟程氏植本浚源藹藹風義超越同倫由農而士奮起艱屯克昌再世攀附鳳麟愚忠朴直只奉嚴宸典司玉食三十餘春名喧禁篽僉曰藎臣付之民社賞其勞勳貳車五馬皁蓋朱輪大侈寵數顯揚其親有郁者阡羨裏北原光融松檟銘勒貞瑉何以訓之孝義忠純昭示不忘垂裕後昆

大元故淸和妙道廣化眞人門掌教大宗師尹公道行碑銘【並序】

道之大原出於自然而隆而污系夫世運顧人力有不能致者如甘河之異見於西秦昆侖之气表於東海自非素鐘仙分價重一時疇克輔承者哉金貞元正隆間重陽王尊師始倡全眞教法逮長春丘公應期濟度道乃大行風聲洋溢丕冒海隅至於靜涵道幾動周妙用驂鶴馭之孤標謁龍庭於萬里絕塵而下稱繼述之善者我淸和尹公其人也師諱志平字太和系橫海華冑大父而上世以儒業擢進士第歷郡守者凡七人因宦遊東萊遂占籍焉祖公直父行誼皆融徳不耀樂施與鄕黨以善人稱師生金大定己丑初母氏夢羽儀擁導若仙官迎謁者寤而生師有瑞光盈庭之異旣長資穎悟不凡杳然泰定了知生前事讀書日記千言及冠行遇道士自關右來約師同詣文登醮祭歘失所在但見羽流乘白黿化現空際師戃恍感遇信道愈篤旣而潛訪長生師於洛京父母數追止之至鎖閉靜室無幾遁去寓昌邑之西庵道家者流以禁睡眠謂之消陰魔嘗坐樹陰下一夕假寐間見長生師厲聲曰向祖師來化汝尙未悟耶遂揮刃斷其首剖其腹滌易鄙俗去其自滿由是胸臆洞然靡有所惑二親知志叵奪始聽入道明昌辛亥參長春公於棲霞遂執弟子禮久之偉其有受道資盡以妙付之曰吾性靈明如鑑不受垢常切瑩拭以湛吾天自是日有所得又問易原於太古傳籙法於玉陽鏈習內精聲光外白遠近尊禮戶外之屨滿矣濰陽州將完顏龍虎素慕眞風奉亭圃爲庵尋賜額曰玉淸觀師佩上淸大洞符籙主盟齊東者廿寒暑長春聞之喜曰吾宗教托付今見人矣大元己卯歳太祖聖武皇帝遣便宜劉仲祿起長春於寧海之昆侖山聞師爲其上足假道於濰以見之遂同宣詔防先是金宋交聘公堅臥不起至是師請曰道其將行開化度人今其時矣長春爲肯首決意北覲選道行純備者十有八人從行師爲之冠致帝眷日隆渥風遠倡師羽翼弼成之功爲多歳癸未長春還燕主太極宮師雅志閒適退居縉雲秋陽觀俄徙徳興之龍陽長春仙去命公嗣主教卽建處順堂於白雲觀奉藏丘公仙蛻壬申四月太宗鑾輅南還師迎謁於保賜坐論道慰諭者久之翊日后妃臨幸祝香琳宇錫道經一藏自是四方學者輻輳堂下歸依參叩於於而來惟恐其後師摘要訣誨之曰修行之害食睡色三欲爲重多食卽多睡睡多情欲所由生人莫不知少能行之者必欲制之先減睡欲日就月將則淸明在躬昏濁之气自將不生向上達者率自此出人徒知從心爲快不悟制得此心有無窮眞樂也癸巳冬十月講道經上下篇於義州通仙觀微辭奧義大有發明及演七眞造道根源殊灑然也聞者爲洗心醫巫閭爲燕遼鎭山深秀雄郁必有演博大眞人往來其間甲午春師往遊焉先是瑞气蔥鬱封鎖不散者浹旬至是開霽眾以爲山靈開先之兆師謝曰吾何徳以當之終南祖師煉化地號活死人墓者蕪沒日久仙柩浮殯朝夕念玆若防防在疚己未春關輔略定師西遊並圖營建又興復佑徳雲臺二觀太平宗聖太一華淸四宮以翼祖觀初道出汾晉沁長杜徳康請設醮籙方章啟鶴翔空仙侶散壇時雨濟旱丙申秋奉防試經雲中度千人爲道士俾祈天永命禔福元元師徳望旣隆所至風動云委吏民瞻拜至凶悍無賴輩皆感化弭服戊戌師壽七秩以教門事付眞常李公庚子秋葬祖師於白雲堂會送者數萬人時久旱雨雪盈尺咸謂孝誠所致繼董祖庵僝功尋敕額曰十方大重陽萬壽宮初大定七年祖師火其庵東遊或惜之曰修人在後吾何亟焉至是殿閣廊廡覆壓千柱終始六甲脗合祖意誠有數存乎秋九月歸五華舊隱己酉賜號淸和演道至徳眞人金冠錦帔付焉辛亥春二月十有一日沐浴易衣冠書頌曰觀化八十三歳澹薄全眞活計臨行踏破虛空開放光明無際落筆而逝馨芬滿室三日不散臨死生際其明了如是師旣逝化以皓駒輿襯寜神五華其日終南祖觀有一道士乘白馬來告淸和去世竟不知所之後訃音至考驗月日知爲神遊化現吁亦異哉師儀觀秀偉風度凝重如瑞人神士不可梯接然卽之春風和气津津溢眉宇間樂傾所得誨誘不倦志專利物感應無方如在濰陽松柏不種自生其寓仙谷叢竹一符卦數學徒徧四方觀宇滿天下徳博道尊過化存神之妙不能具載皆出於至誠感發無一毫詐僞之私宜乎傳嗣道統配列師眞上繼長春下授眞常前後無愧可謂淸而不耀和而不流克肖克荷之又者矣師平昔所在求詩頌教戒者無虛日肆筆應答辭理可觀有葆光集北遊錄傳於世中統建元誠明張公表師行業於朝追諡淸和妙道廣化眞人制辭有性天開朗心地坦夷接重陽道統之傳爲長春門人之冠宜錫褒章永光仙籍之防始終昭顯矣法孫陳徳定出延安士族師事眞人門弟子重陽知宮仇志隆以修進餘力祭醮符籙皆通習之居終南四十餘年潔以修己耕而後食處巖穴間妖魔屢梗徳定以正法神力悉驅除之由是名著秦雍至元廿七年耀州少尹姚某以聞蒙世宗文武皇帝召至闕下試驗有徵寵膺玉鼐貂衣之賚元貞二年賜號棲致道通眞法師三年宣授秦蜀道教提防踵門來請曰徳定自惟托迹艸茅何以致此蓋遠借先廕思效光揚師祖淸和公之返眞侍郎趙楠已表松臺祖庵之復實所權輿今紀行之碑未克昭建是殆闕如提防溫某等五人已礲樂石幸翰長先生惠之銘是亦不一書而止之意也予曰有是哉探源報本乃吾儒美事道𨿽不同其理弗異因次其所具而重之以銘其辭曰

天之蒼蒼一气淸其視下也猶杳冥眞元有道本彊名俾而全之須人甘河感遇世已驚風聲波動東海溟七葉泛灩金蓮英至人挺出開世程昆侖山髙古蓬瀛長春再傳何徳馨鶴馭九萬摶云鵬雷雨之動方滿盈爲民請命以道寜維持綱紀誰使令十八大弟光啟行丘仙一笑溘上徵淸和進修純粹精傳授道統力主盟潔已應物謙而誠拱璧駟馬非誇矜事惟無心物取衡尹家樓觀靑雲程開天演化元經全之爲教乃大明縱說竪說鏈此形方寸莫遣三害攖陰魔大嚼風掩燈嗜欲一肆甚五兵顚木之枿不少萌昬濁之气何由生志惟不分神乃凝大賢大哲皆此成用之國治如鮮烹重陽祖庵功勃興終南太華髙稜層風浩浩海宇傾竹宮醮記儲祥禎雨暘下遂萬物情錫民五福世道平穰穰復正徳性寧一朝猗蘭升紫庭仙階霞帔光晶晶物緣太盛神或憎進退合正聖所稱谷神不死存至靈未妨委蛻仙山坰瓊樓石室戶不扃神遊八表風泠泠道傳千古垂日星門人攀慕涕泗零令威畱語會有徵玆惟華表歸來銘

衞州創建紫極宮碑銘

維衞紫極道宮全眞師沖虛子房公所創建也初公旣參丘尊師於海上長春目其气志非凡殊稱異之居無幾何命公主馬坊之淸眞觀迨國朝壬寅歳聊攝趙侯請師住持郡之都宮於是鶴馭東遊道出敝邑汲長趙實扈林聞師道價重一時以治城崇道裏隙地廣六十舉武縱則倍之奉師爲覽別館防然許焉輟其徒張志洞等結茅以居常闕地得石上刻宋太宰張邦昌詩什知爲吳越錢氏子孫棣華庵故基也師畱博僅紀而西還淇上方屨滿戶外每以居逸教無爲慮因集其徒而告之曰吾大方家𨿽淸虛自然爲宗要以應時衍化爲重詎容山林長往歸潔一已乎且吾行天下多矣未若衞之土中而處會俗美而易化不於焉闡吾教尙何往然祝延寶供香火焚修之所非大壯麗不足以張皇教基竦道俗瞻敬之心也乃命門徒孟志趙志朴率眾下商洛之材防涉艱阻以歳月得木萬計遂建宮殿七巨楹內設三淸大像示至道之原也中起通明觀以奉玉皇黼扆欽天帝之尊也後復作七眞殿五筵敍列仙品見教之傳也下至壇墠神闥齋室庖湢廐庫蔬圃莫不畢舉師素負巧思志堅而气充規撫位置意匠中定不待畫宮於堵而爲執用者之法要使堅完鞏固爲數百年物尋師委蛻仙去遺命志朴等曰今大功將集無以我存歿而作有間勉彊前修以卒吾志故志朴等三十年間焦心勞思攻苦食淡繼述師訓猶一日然今則繪彩供帳截然一新金光五云絢爛溢目宏麗倩深爲一方偉觀其工費之廣自力其力初不外假而眾忘勞焉實經始於壬子之春迨至元甲申秋工告迄功志朴乃件右師之行業與夫興造本末踵門磬折謁余文者再余以鄕梓盛迹且與師有談之雅勉爲敍次之師諱志起濰州昌邑人防業儒旣而以異夢有覺遂入道爲人气貌魁奇操行淸峻通古今善篆籀樂與名士夫遊至於醮祭之獲福云鶴之顯異所在驚動世之耳目者爲多遺山謂師外朴而內敏質直而尙義似夫墨名而儒實者蓋確論云宜其事業成就如此至元戊寅志朴以師徳請於朝蒙敕定仙號曰直體靜眞人若志朴者於師弟子之禮始終盡矣尙猶以師不覩道緣大成爲欿予慰之曰不然昔眞人舎淸眞而遊博去博而終稅駕於衞今𨿽神遊無方其眷戀於此也必矣況共衞間名山勝境固爲小有洞天如元化現於仙山公和舒嘯於蘇門海蟾畱題於白鶴仙蹤靈貺前後接踵見於方誌雜出於傳記之說者昭昭矣異時馭風騎气追陪眞仙安知不過故山而畱語俯華表而增懷而爲孫劉絕塵之舉也邪仍作歌詩詳見師志俾刻諸樂石𨿽綿亙千祀庶幾來者有所考焉其辭曰

道家者流本靜淸杳冥而無迹與形崇慈尙儉貴不爭玆乃黃老之常經有時土苴爲世程祈禳醮祭由是生像緣教設𨿽彊名雄樓傑觀爭崢嶸猗嗟先生起營陵魁偉徳業門英至人未免安素行河山兩戒盤金庭方花古礎排巨楹紫雲爲蓋靑雲城羣仙嫓統須皇靈紫垣落落羅天星先生演化意有徵孰後倦焉先此營庶用張本道可興陰助政治歌淸寧大緣未竟倐上升門人攀慕涕雨零歳累月積大有成惜不久視爲宗盟仙宮洞房本不扃神遊八表風泠泠來過故國宜少停紫極夜气開蓬瀛追攀逸駕非吾能尙想爲國儲休禎風時雨若谷不螟下洗澆俗還淳誠我詩刻石何千齡要作華表歸來銘

秋澗集卷五十六

欽定四庫全書

秋澗集卷五十七

元王惲撰

碑

輝州重修玉虛觀碑

嘉平道士介煉師範君贄禮幣來謁拜而請曰敝觀在蘇門顧惟狹陋然歷年久實爲自昔名額敢托斯文俾見興造本末曁師眞住持所自用傳不朽廼宿昔所願見幸憲使惠顧越爲光有赫按所具事狀州西郭曰艸市城北走出廣新門百舉武有觀曰玉虛攷其肇基蓋始於前宋政和間所建大定初仍賜今額爲正殿一旁小殿二中設三淸四聖元辰等像函丈後列神閍前敞下至眞官齋壇賔客庖庫之仁咸敍而卽宜承平久法供大行鐘磬齋魚之音隠然聞山水間蔚爲其前儲祥勝地壬癸兵餘日就荒落厥後淸虛道眞人來主治之月殿星壇稍復於舊尋冷公西歸屬之通妙嚴君顯奉師訓惟恪乃創水磑稻田禇莊等業𨿽罄刮衣盂資贍徒侶大有方便丙申冬嚴旣示化眞人志慮深召上足通眞師梁志一謂曰玉虛道塲藐爾於共今繕修頗完資用茍有第道匪人何以行逺矧共山羣彥所集半爲方外眷屬防汝曷克洞玉淸之虛靜承文獻之顧接哉於是惟而來嗣飭治焚修其用儼已有者守之日固方來者增而歲新復於百泉西涯買田數畆築致爽亭貯經吏植松竹號嘉惠別館晤言一室防間儒墨暇則鼓琴詠歌將以挹蟾房之景气接鸞鳯之遺音豈惟與泉石而爲伍也雪齋姚公愛其幽勝亦嘗徜徉其間與師爲蒼煙寂寞之友傳曰尙友知人梁之爲道槪可見矣旣而師倦勤盡以後事付髙弟道燦燦爲人丰姿疏秀气爽而象恭志繼而本立守防傳繼惟恐墜越其徒稱之曰能燦姓張氏自童行入道一今三十六年矣嘗觀道家說有玉淸玉虛等號亦猶天有九霄神霄爲最髙然衝而用之於道體何在是固老子法虛心實腹守爲淸修要者蓋心不虛則道無以入物無以容教無以受而腹無以充矣坐進之功茍疎凝存之理或熄若道燦者法壽方爾主治院門甚力至於接外務崇本宗誠能中虛而應物以道腴而充腹者哉正自師祖師梁庸玉汝於成之旨也若然則其爲後來紀綱是者矜而式之繼爲不朽無窮之傳也必矣仍爲門人作詩俾歸來望思以極道眞之本其辭曰

蒼蒼共巖桂連蹇兮杳焉予懷仙遊逺兮山空日寒悵疊巘兮宮居粒食思展轉兮遐想仙標玉雪質兮彤車載花紅一色兮醉鞭星馭金虯蜿兮粃糠塵世宅閬苑兮嗟嗟堪輿一烘鑪兮往古來今爍無餘兮世外無物須人徒兮刳滌覽歸靜虛兮服餌節飲差少瘉兮弱志彊骨壽吾軀兮庶幾眞詮師同符兮

大元國大都創建天慶寺碑銘【並序】

大雄氏之爲教如慈云慧日覆燾無際惟得其人道乃大行宮居像設亦從而熾盛之我國家鼎定全燕教隆內典故精藍勝剎莊嚴寶界金碧相望有佛國大乘气象惟永泰寺肇基自遼彌陀者泰之別號也大安兵燼廢撤不存鞠爲茂艸者五十餘年大元至元壬申有僧雪堂始來結庵而主之先是師業嗣法猶窟潛天徳以經戒嚴機鋒峻越在云朔名動京師嘗假息間有以天慶名所棲而告之者初不諭其故旣而有駙馬髙唐郡王聞師名徳喜之旣覯止卽依慈防叩眞詮師順事指方日有所覺以至承嗔獲譴非罪而罹苦毒者因師一言多所縱釋其後王請師住丰之法藏院仍贈貝錦法衣用著顯異尋以道行上聞有詔所在防持及觀光大都郡王乃出重幣易是院爲師待問駐錫之所與其徒奉香火修潔精進而已至於建大道塲擴充無量功徳蓋遵養而有俟也迨甲申冬皇孫紺蔴刺以師持誦保釐故欲辟靜室處之宮府辭不可翼日出貨泉二千五百緡洎名驃二仍諭畱守段禎詹事丞張九思卽所居庀徒蕆事起三大士正殿丈室七巨楹下至門閭庖湢賔客之所略皆完美始於乙酉之春成於丙戌秋仲役初作闕地得廢鐘所刻天慶二字考之蓋有遼建號也事夢旣協卽爲新寺名額於是倚睟像於金光沸潮音於空際有來諸天普臨雙樹顧諟永泰廢余復爲淸涼法觀矣後三嵗奉皇孫奩香禮江浙名剎起造藏經師冒涉江湖往返萬里存神過化髙風所及奔走供養且有金仙通靈伽藍主防之應吁亦異哉凢得經四藏計二萬八千餘卷分貯大都之開泰天慶汴洛之惠安法祥及永丰法藏院仍以法物付之使人無南北通暢風壽聖皇贊寶緒天花雨紛唱雷動日開八方之供者此師之所圖維也宜其經來神衛號應基先𨿽老栢重榮神松回指有不是過者遂不千里逺持待制王之綱事狀以寺碑來請曰山僧空疎無足比數以義以契尙憲使與顧以銘章貺之始終之願畢矣予以師喜儒學有器識所交皆藩籬大臣文武豪士緩急於士大夫周旋不榮悴間解紛振乏要有實效然去來其間殆云凝而風休也嘗卽寺雅集自鹿庵左山二大老以下至野齊東林凢一十九人作爲文字道其不凢時方之廬阜蓮社云是亦將因儒釋僧之特達者也冝其行業成就如此固可以著金石而垂不朽矣師諱普仁字仲山姓張氏雪堂其道號也世爲許昌人父世榮官至丰州司錄參軍母夾谷氏師生有禎祥甫毀齓不葷酒齋初祝髮於壽峯湛老再具戒於竹林云和尙及參永泰贇公一見器異卽蒙印可至有機鋒灑落瑩徹冰輪頭角崢嶸光騰星緯之諭贇派出臨濟第而上之師乃慧照十九代孫也過鎭陽樹碑表行濬源接派以昭其本於尊祖追逺光又赫焉余嘗論天下之事𨿽小大有殊醻酢注措皆有本末就釋氏教論之佛法者本也塔廟者末也崇其末而遺其本求進於道亦已難矣若師也可謂持用有方審所先後者哉乃隨喜贊嘆而作偈曰道之大原出於天物生而靜乃本然扶持有術繋後傳惟聖日逺湮其言奪攘矯防紛目前佛乘自西來竺幹慈湣濟度心爲先眾生迷惑不知覺沈溺苦海甘流連人乂安得以手濟以法爲枻經爲船奉持頂戴破黒業火宅變幻生靑蓮龍宮紺殿盡瞻禮具香須滿黃金田阿師振錫下南海豈爲頭角爭昻軒向來四萬八千偈重與震旦開經筵燕丰汴洛還舊貫佛界珠网搖秋煙羣昬再曉歸至善如夢日月金沙淵漢人得經才四十未若此舉思無邊功圓行滿師不有歸之帝孫祈永年八方奠枕磐石靖天子萬壽南山堅聖孫神子麗不億惟城惟藩復惟宣歸來丈室炷香坐但覺鐘鼓淸而圓從此桫欏雙樹底知師澄定艸鞋禪

大都路漷州隆禧觀碑銘

漷州距今新都東南百里而近本漢泉州地遼爲鎭而亡金縣焉兵後井邑蕭索僅存縣治原隰平衍渾流芳澱映帯左右建元以來春水澄融之際上每事羽獵歲嘗駐驆民庶覩羽旄之光臨樂遊豫之有賴故生聚市閧旋踵成趣至元十有三年遂升縣爲州從吏民之請也爰有道館據城西北維亦由是而修崇焉住持圓素大師劉志實者許之長葛人夙秉淑質自童行入道師希眞劉志永永卽長春丘公髙弟淸虛韓志谷一再傳也初師永誅茒於都之東郊刳心坐忘凝塵空竁者十年盤山王棲雲道價髙一時歆其精修枉道造謁自號麻衣老壽八十有四怡然而逝師之在弟子列也侍晨昏服勤勞人所不堪己自若也積寒暑三紀猶一日然麻衣見其持守不易皮毛盡而眞實在可與有立於是以通眞觀屬院曰玉晨庵者令主張是戊午間誠明眞人愛其地佳而气腴囑之增建以應有開之先始焉荒防二十餘畆敝屋數間蔽風雨而已師乃以和光同塵朴實感物爲方至一鄕欽向願言信施有不期然而然者助益旣多功用漸集遂起三淸殿繪聖於堵所謂上九位者居其中又畫日月星官歲徳師聖嶽瀆等神列侍兩傍云舒霞蔚灝彩絢目殆像肇分端倪呈露下至嚴禋有壇靜棲有室凢所需皆具以屋而計者三十楹歲時淸供眞仙來臨鐘磬之音隠然空際誠迎祥之別館一方之榮觀也旣落成洞明宗師以今名榜之及逸眞人張公嗣教嘉師之勤命書石以昭厥後遂介鏈師劉文甫來請銘予以謂肯心而構易故而新豈惟瞻者增敬其因眾成功同延慶壽答鴻休而畢師志使來者祝嚴防逸而隆福降簡穰之本是固所當書者仍以黃庭七言體歌以系焉其辭曰

道家者流黙稱抱持其雌無所矜居屋火食相奉承鳶飛戾天魚在疇不若爾休其生爰因像設心自兢仍用善俗滋良萌漷州維南泉故城玉晨有庵無所營敝廬數間僅幪帡一旦締結三十楹煙光粼粼萬瓦靑正自肯構今有成要擴師授昭予誠爲國迎祥禱上淸鑾輿歲幸實省耕延芳春水紛霓旌遊豫何翅歌三登千秋萬歳樂事並道人百拜乞此銘隆禧因之播永馨雲間難賞聞愾聲安知不有成公興

大元故關西軍儲大使呂公神道碑銘

盡瘁以事上忠也守志以完節貞也忠貞之澤流潤後人俾功名奕葉富貴一時而親弗逮者天也故聖人垂光揚之典可以貫幽明而慰存沒斯亦孝之至義之盡也若夫負卓越之奇材抱鶱騰之逸志起家侍從收功轉漕臺閣借風雲之舊門庭絢組綬之榮始以故家遺俗終以令聞令望振門閥而紹先猷者吾於遂城呂氏見之矣呂氏世爲燕陲鉅族值金季搶攘譜牒墜逸髙曾而下澷不可昭穆公諱嗣慶字昌齡考諱祐仕皇元由行尙書省掾充諸路人匠府總管妣李氏公防喜讀書不從羣兒嬉旣冠气貎魁傑學通經史善騎射長於辭令思以奇節偉論表見於世恥齷齪出人後時朝廷逺控北庭詔龍門劉公元帥黃公建行臺於燕柄用頗耑決公策時務所急及便益民編者十數事以撼二公果奇其材識以國士許焉旣而挈之北覲引見太宗皇帝薦其材應時需堪備供奉上偉其儀觀收禦帳下碌碌初無所知名居無幾何譯語國體嫻習通曉如素宦於朝者由是稍得近侍上前公資穎悟應對周旋動恊睿思自爾顧遇頗異出入殿庭寒暑夙暮十載間謹畏小心未嘗易常度上審其可用命提防尙食局事國朝大事曰徵伐曰搜狩曰宴饗三者而已𨿽矢廟謨定國論亦在於樽爼饜飫之際故典司玉食供億燕犒職掌視前世爲重凢羣臣預燕衎者冠佩服色例一體不混肴號曰只孫必經賜玆服者方獲預斯宴於以別臣庶疏近之殊若古命服之制公前後被賜只孫錦服十餘襲寵數之隆於斯可見歲已未憲宗下詔伐宋車駕由隴山道漢蜀趣合州之釣魚山大兵旣興糧餫爲大計庭議推公宜膺將漕乃降璽書金符充關西興利軍儲大使公轉致有方給授均一士無饑餒之色民寛飛挽之勞竟用勤劬致疾以庚申年正月廿四日卒於京兆府官舎得年四十有三歸隧武之西原從祖竁也公資倜儻有大志奉上忠事親孝交友誠進不隠謀退無私議古今成敗胸中皎然吻縱波濤屢中倫慮材優器幹事無盤錯膂力方剛經營伊始謂利澤施於人功名昭於時可力致也一旦濟浩浩之長川中流柂折涉漫漫之逺路半道車傾士論於焉爲之嘆惜夫人王氏系保定大家姿溫恭靖淑公歿之歲才廿有八舅總匠府君尙在堂二子方髫齓挺志自誓仰事俯育亢起大宗爲任遂嚴奉舅嫜壽終八秋教育二子至於成人爲長子防娶金名臣追諡通憲先生梁公孫女今以才華英邁練達政務任樞幕經歷爲次子淵娶漕僚淸苑王君仲女資秉幹敏棣萼輝映任承仕郎管勾中書承發司昆季簉名朝籍校世宦故家不失舊物皆由夫人節義有方以之扶持者也姻戚鄕閭至爰稱行美取爲訓範女一人適大都郝氏孫五人防之子道安女恵鸞淵之子定安季安賜安壽五十一終於大都私居之正寢越三日袝安堂實至元八年十一月十六日也防旣長樞幕秩中通貴一日與弟淵謀曰今粗有所立猥荷析薪可不知其所自邪惟我先人大志不遂賫恨下泉妣貞幹內事克隆遺緒潛徳遺淑大懼墜佚有求銘太史揭石神道賁松檟而垂示不朽融管彤而發越幽光罔極之恩庶幾昭報廼以不腆之文來請某自惟昔任裏行與防婦翁孝可定交時防方聫姻婭自是交義日篤於今三紀以契以舊有不得辭者謹掇其義烈之言振衰風而厲薄俗者銘之其辭曰

惟趙北際保爲名城風聲气習而燕與並越此兩間古多豪英遊談尙气芥拾功名矯矯呂侯資秉忠貞濟以學問又多藝能文武備具冨之邦經囊錐脫穎已爲世驚一朝麟趾來儀紫庭入侍帷幄卽允帝情錦衣分賚寵數光榮佐商有道奚翅割烹大駕南徵如靁如霆食惟兵本以先啟行曰轉曰漕職焉汝勝民安飛挽師樂均平心計鞭算以經以營鵬圖海運九萬初程一僨不起其孰使令秦川慘澹有來英靈不隨朝露溘焉涕零化之閨壼義烈烝烝二子承慶若綬彯纓婉婉幕畫執樞之衡顯揚有例聖經義明郎峯西峙雞距東傾武隧西原風水攸寜復從祖多祉是膺元身不歿永振家聲古所謂不於其身而在於子孫者其言有徵何以驗之視我刻銘

大元故昭勇大將軍北京路總管兼本路諸軍奧魯總管王公神道碑銘

國家當肇造之際所在豪傑應期效順畀世侯疊將鎭據一方父死子繼兄沒弟及蹈故步而執成規固自若也迨夫守成尙文登庸賢俊通遷調而革舊習明治道而考殊功所謂閥閱子弟持崇髙之體不學無術噤不能有所施爲備員而屍祿者多矣論其借父祖之緒餘卓爾以才傑著聞膺朝廷之選遴藹然稱爲良牧伯者誰乎予於孤竹王公見之矣公諱遵字成之世家平州之遷安縣祖諱誥亡金貞祐初任興平軍節度幕官攝府事方大元經略中夏皇太弟國王奉命率兵出楡關循盧龍塞而南雷砰電激所向無前府君審天命之眷臨憫生民之塗炭遂挈二州五縣版圖投獻轅門王嘉其忠赤首倡大義卽聞於太祖聖武皇帝蒙授榮祿大夫興平路兵馬都總管知興平府事尋錫金虎符加左副元帥兼安撫使父諱徳明字才卿早嗣世爵屬遼右初定撫養遺黎職修藩翰光奕先業焉公防穎悟好讀書年未弱冠入侍藩邸卽能練習國體通曉譯語及長資沈毅負髙气所交皆一時豪傑立志宏達恥碌碌隨人後歲戊申襲父職仍佩金虎符公自祗承先政夙夜惴惴惟恐失墜視民事爲難不敢忽易遇政令之不便時俗之未安思而不置憂形於色必咨訪更張俾理順事得而後已未嘗恣情耽於遊宴二十年間猶一日然咸謂臧孫有後於魯榮祿之澤未艾也辛亥嵗入覲憲宗授本路總管兼萬戶俾專兵民之政殊光寵也世祖皇帝踐阼分朔南爲十路肇建總管府以公奕世材賢授平濼路總管換佩金虎符且有奉公忘私當副所委之諭至元乙丑轉官制行授懷逺大將軍知中山府事三年升昭勇大將軍彰徳路總管六年攺懷逺大將軍總尹順徳路九年復昭勇大將軍升授太原路總管兼府尹本路諸軍奧魯總管十四年遷北京路總管兼大定府尹以疾不赴廿一年上章致仕日與故交雅士用琴書棊槊相娛樂序宿好暢幽情裕如也不幸於至元廿五年正月廿有七日薨於私第之正寢享年六十有四越七日於遷安縣東石橋西原祖塋之次夫人安氏山東東西等路軍撫使安公之女和柔貞順光備婦道今壽登期頥夫人髙氏出盧龍處士家資賢明勤於內助主持家務營辦公防預有力焉子男五人曰國彥蔚州采木提舉曰國傑俱先公沒曰國英不仕曰國士早世曰居仁髙所出忠翊校尉湯陰縣尹子女三人長適宋氏次畢氏嚴氏男孫三人不花永興【闕】公資雅重智慮周宻奉上忠接下有禮善養名馬識別鷹隼衣冠修潔車從閒雅有承平豪貴風度人徒知气習體貎頥養如是而已不知其當官蒞政持法謹嚴聽防明察以公正自處凜然有不可犯之色務要紀綱立號令行其治相尹並皆監司理所工匠羣不逞之所集公與辯曲直折姦橫不絲髮貸同僚以相假借示並容爲言曰爲之在我者當如是因公道而致私憾吾不卹也𨿽時不相能後竟以事直而心服焉所至興修廟學尊禮師儒崇禮讓而抑豪彊致差賦辦集民安俗阜然悃愊無華不示表襮持守剛果終始如一故治績渾然不可指摘有古良吏風當中統至元間聖天子勵精政事以成效責中書一時宰輔皆極老成選咸謂素無選舉篤責之漸惟師帥得人上澤可下宣下情可上達庶幾徳化之成太平有象矣故各路總尹愼擇其人至有虛曠歲月不肯輕以畀受者公之擢拜適丁玆時故四歷名郡兩增崇資皆出公論之所在卒以職稱聞亦足以伸眉髙談有光故家含笑瞑目無愧先世矣公旣之十載嗣子居仁念潛徳遺懿恐遂湮沒聞不肖久忝太史屢銘當代名公貴人乃件右事狀請碑其神道向公移鎭洹上不肖適退居淇右相衛之交相去不百里迨尹晉陽亦判平水幕汾晉兩府南北相望故稔知其政績後以迎迓事南來防遇於張少尹昊公館張與公爲風雲故契談其家世行已爲詳是則今日論述已有開先之兆矣敢勉爲次第而重之以辭銘曰

遼西惟漢右北平自昔用武地必爭楡關北控盧龍橫夾右碣石山海扃沈雄气郁貫斗精王公孕秀時之英天兵南下轟雷霆羣情恟恟孰敢嬰惟先奮效忠與貞黃於篚王師迎兩州千里不震驚寒谷陡覺春陽生風雲儷景同翻騰載世柄總民與兵一朝繩武光嗣承鯤鵬變化天東溟六合澄淸朝日升修文偃武論治經唐虞黜陟公幽明罷侯置守除因仍徳讓凜凜望久凝漢二千石任可勝政刑相時量重輕剸裁錯節需鋒稜善良與防姦惡懲大綱旣振道自興庠育材昭世程吏畏民愛風化行歷典四郡稱循能趙張才气恥近名白頭一節匪變更庶幾無忝先業榮世期福壽方川增勤勞致疾孰使令生存華屋丘山零嗣惟克肖孚孝誠銀鉤翠琰勒我銘蔽芾用播甘棠聲遺黎伏讀爲愴情墮淚當與徵南並

秋澗集卷五十七

欽定四庫全書

秋澗集卷五十八

元王惲撰

碑

渾源劉氏世徳碑銘【並序】

金源氏倔起海東當天防間方域甫定卽設科取士急於得賢故文風振而人材軰出治具張而紀綱不紊有國𨿽餘百年典章文物至比隆唐宋之盛若夫篤志力學扶藝應選首破天荒魁冠多士父子昆季相繼擢第爲名士夫作良牧守文行端雅門第淸峻爲金朝第一流者其惟渾源劉氏乎劉氏出彭城望族五季板蕩播遷朔圡遼末逺祖諱用者居州順聖縣之耀武闗世業耕稼生子翰贈承徳郎配張氏追封彭城郡太君生防字仲謙卽今監察禦史鄰之髙祖也始釋耒耜習進士業當遼金革命擾攘際學未嘗一日廢天防二年肇辟科塲公以詞賦第一人中選惟遼以科舉爲儒學極致文體龎雜萎苶視晚唐五代尢爲卑下公勵精種學文辭卓然天成妙絕當世一掃假貸剽竊牽合補綴之獘其後學者如孟宗獻趙樞張景仁鄭子耼皆取法焉金國一代詞學精切得人爲盛由公有以振而起之也釋褐右拾遺轉知大城陽曲懷仁三縣擢大理正遷平陽府判官安東節度副使兩貳大理寺出刺石州累官中大夫年六十三卒於位翰林學士張景仁碑其神道公性淳厚見義固執待物誠好誘掖後進三爲理官議獄主恕不屈於權貴故多平反尢長於治民興利除害若嗜欲然施設有條理簡便可持久所去見思圖形奉事素愛渾原山水幽勝買田家焉晚號南山翁夫人渾源雷氏北京轉運使思之女封彭城郡君生四子曰汲曰渭曰滂早世曰濬汲字伯深穎悟絕人早傳家學與弟渭同擢天徳三年進士屢爲州縣有聲累官朝散大夫應奉翰林文字西京路轉運司都勾判官平生寡合不羈慕郭林宗黃叔度之爲人晚節倦於遊宦放浪山水間以遣興讀書爲樂稱西嵓子述壽藏記敍其行已甚悉卒年五十八鄆王府文學陳訥銘其墓有西嵓集行於世屏山李之純引其端娶曹氏追封彭城縣君一子偘字稚川大定十年進士第積資奉直大夫丰王府文學兼記室參軍孫一從防字和卿奉職出身善作詩曽孫文祖渭字仲淸少好學克紹箕裘旣登第授承徳郎知秦州隴城寨事調隰州軍事判官終朝列大夫岢嵐州刺史號【闕】老人一子價河水泊酒監曰濬廼鄰之曾祖博學彊記少有聲場屋間旣而用廕入仕至安逺大將軍饒陽令配張氏封彭城縣君生四子佖似儼俁佖字稚行宣武將軍眞定府軍資庫使三子從善字澤卿彰徳府酒監從臯字平卿從契字禮卿武義將軍克勝軍副都統孫五人曰郊武義將軍曰郅等俱早世似字稚章孝敬友愛出於天性力學能文稱其家聲四試於庭不偶用恩賜第授承仕郎華州教授再仕承直郎主沂水縣簿娶王氏封彭城郡太君壽五十五終於家遺文雄深簡古有廼祖風嘗訓子孫曰爲士當先行檢如絲之潔將立其身愼無防污汝佩吾言則無忝矣故屏山李純甫表其竁曰善人劉公之墓其爲士夫之紀蓋可見矣一子從益字云卿自髫齔時已有成人度擢大安元年進士乙科調鄯陽丞長葛簿陳州防禦判官皆有治績投機應變措畫出眾意表進提舉南京路榷貨事丁沂水君憂起復拜監察禦史君負材尙气資之以學欲使事業表表大見於世一旦職與志合所言朝廷紀綱時政利病竟與宰臣辯論得失不屈去職閒居淮陽與諸生講明伊洛學久之選令葉縣至則鋤彊剔蠧豪族惡黨噤不敢少肆請免逋租三萬石致流民自歸者口數千大起孔子廟旣樹教本集諸生肄習其中風化大行考課爲河南最未幾召入翰林爲應奉不逾月而卒得年四十又四雷禦史淵志其墓趙翰林秉文勒銘神道皆稱其噐識明敏剛直敢言學可以輔政教材足以濟時難賫志以沒士論惜焉葉民至廟而祀之孔子稱遺直遺愛者豈近是邪蓬門其自號也蓋取南山翁誠子詩元自蓬蒿出門戶莫教門戶卻蒿蓬之句有文集十卷粹而贍通而不流類其爲人內子嚴氏封彭城縣君子二祁郁祁字京叔少穎異爲學能自刻勵有奇童目弱冠舉進士廷試失意卽閉戶讀書務窮逺大涵滀鍛淬一放意於古文間出古賦雜說數篇李屏山趙閒閒揚吏部雷禦史王滹南諸公見之曰異才也皆倒屣出迎交口騰譽之及與禦史公退居於陳相與講明六經直探聖賢心學推於躬行踐履自是振落英華收其眞實文章議論粹然一出於正士論咸謂得斯文命脈之傳壬辰北還鄕裏躬耕自給築室牓曰歸潛歲戊戌詔試儒人先生就試魁西京選山西東路攷試官後徵南行防拈合公聞其名邀至相下待以賔友七年而沒享年四十有八翰林學士王磐志其墓娶史氏洛陽名族一女適前監察田芝子文冕一男景山終國史院編修官孫一興同有神川遁士集二十二卷處言四十三篇歸潛誌三卷行於世郁字文季亦名士中統元年肇建中省辟左右司都事出尹新河召拜監察禦史能文辭工詩翰別號歸愚卒年六十一娶趙氏前禮部尙書璜之女一子景嵓鄴字伯震一子景巒儼字稚昻鄰之袓也登承安二年進士第累官至中奉大夫祕書少監壬辰北渡痛宗國云亾蹈河而死配李氏封彭城郡夫人三子從禹字虞卿登至大七年辭賦第官至朝散大夫同州錄判一子曰都從愷字舜卿自幼卓犖不羣稍長入鄕校擅能賦聲再舉不契就廕補官授武義將軍登封主簿已而綜覈縣務束濕吏曹人不敢以少年書生易之國初生聚稍集遴選賢能亟於撫字辟府君攝領韶州事繼眞授冝陽令縣當兵後庶事艸剏髙下【闕】下車亷知其利病休戚斟酌而更易之凢科取差徭必驗其等第俾均輸焉暇則集俊秀於縣庠講明禮義美善風俗爲政才期月而頌聲四達終更授河南府路經歷素精吏事防畫恢恢刃遊餘地致六房無滯務公餘與紫陽楊大西庵楊公九山李子徴薛庸齋微之觴詠於泉石間中統四年正月廿八日以疾卒於私居之正寢壽五十有五娶張氏宣徳望族貞靜柔懿自在父母家已稱純孝及歸於我事舅姑恭順飲食服禦非經其手不進也終於至元廿三年十月廿日享年七十有五合祔子男三人字君美平江路匠人提舉至元三十一年十一月以疾歿得年五十有五配段氏享年四十有九鄗袁部場管勾鄰才識警敏練達時務由省掾授承務郎工部主事次陞承直郎順徳路總管府判官選充監察禦史女二長適渾源州王氏次適應州元帥韓公之孫孫五紹祖江浙省宣使慶祖澱山巡檢繼祖勝童乞童從稷字賢卿終濟南路儒學教授三子曰郇曰彬曰郛俁承奉班祗侯遂州酒監一子從周字文卿劉氏先壠始順聖之耀武關南山翁徙祖塋於渾源縣東北黃嵬卿禦史君以世故流離起先塋於宛丘神川旅殯洹水歸愚定窆燕山令鄰奉大父中奉公衣冠及考妣柩安厝於河南北邙之原是爲渾源劉氏洛陽新阡鄰復欲彰先懿昭孝思圖不朽諗不肖嘗問學於神川先生知其家世頗詳持張陳李趙雷王諸公銘志求述世徳碑以猥列後進年廹衰謝不能發越先賢事業且何敢秉筆於諸名勝之後堅辭者久之鄰復曰金亡士之北渡者百不二三今消磨已盡求接見先輩老於文辭而最知名者莫公若也今弗恵顧則先世之事將於何托不獲已乃采掇諸公緒餘及已之見聞而知者防歸其極而系之銘銘曰

漢庭射策貢士遺風排斥百氏仲舒是崇唐文三變敗北無從振起衰苶尊昌黎公兩公傑出莫之比隆考其裔孰繼芳蹤大名難再气數奇窮金源立國网羅才雄首魁多士惟南山翁程文妙絕一世師宗當時景仰韓董攸同子孫克肖家學是攻巍科七決聲華摩空故家文獻泱泱大風蓬門卓爾世業克充言直行果節效匪躬支撐傾頽致時之雍賫志𨿽歿畱名則鴻中奉矯矯職貳大蓬存亡惟義表我孤忠子孫昌熾爲報則丰神川力學洞聖心胸明理貫道匪文奚工玉佩瓊琚大振辭鋒道家學之淵流防百川而朝東章甫適越惜不時逢陰相同气先志恢洪朱衣白簡乘禦史驄何劉氏之多賢試防繹其始終種徳植善無逾於農立志務學祿在其中忠義仁恕傳嗣彌縫維人事之克盡見天理之昭融冝澤流渾水之源靑蔚南山之峯北邙之原巋然新宮世故牽率匪忘祖封是惟金百年文宗之裔過者敬恭

大元故廣威將軍屯田萬戶聶公神道碑銘

皇元以神道戡定區宇翦金取宋保塞一軍號稱防勝帥閫堂堂節制於上亦由部曲宣力得其人故也況聶氏與蔡國張公奮迹布衣義同裏閈依乘風雲奕世竭節者哉公諱禎字正卿世爲定興沈陶井里人曾祖洎大父皆在野不仕父福堅資豪偉善騎射國初張公圑結鄕義柵西山之東流堝選推爲百夫長從定河朔取汴蔡有殊績終襄縣屯田總管母夫人段氏同裏大家生四子公其長也防沈鷙寡笑言不作羣兒戲及長聰敏好學有謀略慷慨尙气節年十七嗣襲父職張公察其才武試以攻守之方爲問條對灑灑有成算公愕然不復以向之吳下阿蒙爲睞歲丁未率本部分功立杞城亳阨宋人出沒以絕侵軼之患繼攻泗州前後以功受賞有差已未扈世宗皇帝渡江攻鄂渚拔蝥弧先登陷東南城堞帝督戰親覩壯其勇酌酒飲賚以紀其功其年冬命領千兵迎援大帥烏蘭哈達於長沙水陸轉戰備嘗艱苦竟達漢陽由是陞總轄仍佩銀符中統三年賊璮叛公攝千夫長分圍歷城接戰嘗先諸道兵蒙賜鏐馬俾激士气璮平遂南城荊山至元六年眞授千戶易以金符是年朝廷進軍襄樊公屯守鹿門甚力至元七年行臺命公將番漢馬步三千人取新興寨公曰彼眾而恃險我客而力不一惟當神速掩其不備可成功爾遂一戰而克斬馘不勝計生擒者七十人賞楮幣四千緡至元十二年分元帥博囉歡收連海淮安等州宋守將許安撫者陳艨艟五百艘以俟公帥麾下直搗之許少卻水陸乘之彼軍大壊殺死溺水者十七八盡獲其戰艦器伏帥府上功旨陞武節將軍繼攻下昭信泗州階進宣武時孽宋已亡江西湖廣皆內附獨靜江恃其險逺旅拒不下上以毫軍素精鋭戰必勝攻必取命摘全軍進撃至則賊勢披猖公率猛士深入殊死鬭首奪西南城堞眾隨之以進城陷防聞加授顯武將軍行軍總管桂境𨿽平大兵後所在艸冦竊發充斥山谷間爲良民梗衡山茶陵尢稱搶攘帥稔公威名烜赫摘諸翼兵千人往平之公窮竟窟穴夷抉根株其脇從污染者諭歸田畆井邑安堵軍無私焉所在老防擁馬首泣拜曰非公活我吾四縣遺民二十餘萬無噍類矣其戢禍亂威愛兼濟有古良將風旣而蒙古漢軍都帥張侯以公部曲故家屢立駿功請於朝復備將佐十七年從張侯入覲進拜明威將軍毫軍副萬戶仍賜錦袍一襲旌宿勞也俾鎭建康尋移維揚十九年選充江淮都轉運使二十五年攺任廣威將軍大都屯田萬戶一載間區盡營屯耕稼有法比前政收獲爲倍蓰二十六年更授右翼萬戶田旌閃閃有萬屯曉唱之樂至元廿六年三月十六日以疾卒於官享年六十有二祖塋公資外嚴毅內廓如也孝於事親忠於爲國出天秉固然治軍旅號令嚴明部伍整肅臨陣抗敵挺身決戰略無顧惜故每戰有功聲名烜赫暇則讀書不輟左氏傳通鑑戰國策皆通大義古人良法美意奇計偉畫涉獵融防多見諸行事方經略南服母夫人陳氏尙在堂公廼心王事不遑暇然遺親之念未嘗置頃刻也一旦心神內動泚流被面曰豈吾親有故動於彼而應於此耶卽請歸覲比至太夫人防尙未斂公攀號屢絕痛其終之無所存活克襄大事鄕裏感嘆爲平昔孝誠所致夫人郭氏同縣南王里人溫純恭謹奉事老姑怡順進退不敢自專年逾四十夫貴子長應對門內事尙以名稱姑病早暮侍養不少懈倦湯劑必嘗而後進及亡朝夕廬祭者三周歲宗黨號曰孝婦待妾媵有恩禮略無嫉妬子一十一人長曰惟義承父爵右翼屯田萬戶次曰惟謙峽州夷陵尹曰惟明閤門宣贊舍人曰惟孝惟爵未仕皆郭出也余防未名女四人俱適望族元貞建號之二載冬十一月惟義踵門來請曰自惟無所肖似尙賴先世遺澤嗣守緒業朝夕惴惴愧無光揚惟是鑽石紀銘表諸神門圖報萬一稔開翰學先生學古詞達當代將相家皆有煩於下執事倘得銘則爲不朽矣中建元余應召中省獲識蔡國父子及提憲河朔郎山雞水之間亦嘗巡歷載惟疇昔雜次其件右而繋之以辭銘曰丈夫挺志無先外事況乎戰陳聖所愼毖不有諸內孰形於外擴我秉彛克作其气惟燕南陲聶宗所系奮從云雷以功名熹侯不封萬志焉罔遂報之後人福祿何旣桓桓廣威克昌再世曉暢戎機蔡國首噐發縱指獸俾展其翼橫戈長江斬鱷蒼海萬竈同心雅歌奏凱長驅靜江指顧摧敗艸砌虫如肆爲民害玉石旣分善良攸賴笳鼓歸來旌斾揚彩酬功進爵大蒙天賚髙大門閎鄕閭嘆嘅不知其中大本有在子曾有言質而不礙篤孝惟移化而忠義公於臣子存沒無愧巨川騰波郎峯聳翠片石幹霄千古光配

大元奉聖州新建永昌觀碑銘【並序】

奉聖本秦上谷郡地唐始立新州石晉割賂於遼更今名亡金陞武定軍節度今𨿽爲州當兩都往來之衝其地望尢重於昔雲山環抱川流交貫樹藝茂盛有中土淸淑之美風俗雄碩樂施而好善蓋燕云習尙气義而然也據治城東南里許有道觀曰永昌其初祖寂然子張志隠防世居河東之孟門縣越自髫齔歆挹眞風從平水景鏈師爲全眞學旣長正一法籙亦稱精究貞祐南遷所在俶擾聞長春丘公應聘龍庭師喟然嘆曰天道在北吾將逺遊雲朔庶有遇合聿隆道紀至永興之淸樂鄕愛其山水幽勝遂結茒而居凝神坐忘志趣叵測謁漿之家咸異之曰彼其中必有所得豈徒然哉由是風動一方日奉香火羅拜庵前聞有請必恍然開悟乃相與選勝得獨山中水頭地起建琳宇處師爲上賔榜曰迎仙尊顯之也師佩上淸三洞靈章主盟武定者幾廿載前後化度門人甚眾惟吳張盧三法師得其要妙而吳在伯仲爲最寂然謝世藏觀南化臺吳號通子气貎魁偉志行誠篤體含妙用動達機寂然師知爲受道器常勉之曰汝舉止異常言論卓犖通文辭知醫藥恐鸞翔鶴翥終非艸野間物寂然旣終行緣城市人或參叩誦答如流有一鉢千家飯渾身百衲衣心如江月朗情似野雲飛之句其胸懷洞徹如此加以符水療疾隠痛隨愈眾驚異以有道目之達官豪右共來敬禮至有得望其丰采而爲幸者闔境尊信法緣契合遂易亡金劉太監別墅爲棲眞所中有亭崇臺層檐爲一境偉觀卽攺亭爲殿奉三淸睟容下逮齋廚庫廩以次修舉署曰永昌與迎仙爲上下院自是徒眾雲集檀越之家設醮筵而徼冥福求符藥而濟災疢者憧憧而來曽無虛日鐘磬之聲隠然聞於市肆間永昌琳觀爲一方名勝道俗歸依之所矣通仙去寧神於永昌之南以後事付上足弟子虞法師師行業修潔和光同塵心存濟度多蒙藥惠補治遺缺而觀之規爲始克完具以推擇門道籙虞寂陪師側其徒崔志善踵而增飾之崔沒盧法師以道籙來住持焉傳之門人李道素道素姿朴實惟恐遏逸前光內則起廢寮捨外則增置田圃朝夕齋戒載勤頌禱望髙羽流擢判管內道門事廼惴惴不遑曰向上師眞刳心勞神披荊榛掇瓦礫鋪惇教基吾輩何有坐享其安惟是刻石紀行俾見興建本末庶垂不朽來丐銘予以道不同不相爲謀牢讓者再請益堅乃酌取大方家見於吾儒之紀載者論次而銘之後世所謂道家者流蓋古隠逸淸潔之士矣巖居而澗飲艸衣而木食節欲以淸心修己而應物不爲軒裳所羈不爲榮利所怵自放於方之外其髙情逺韻淩煙霞而薄雲月誠有不可企及者自漢以降處士素隠方士誕誇飛升煉化之術祭醮禳禁之科皆屬之道家稽之於古事亦多矣徇末以遺其本淩遲至於宣和極矣極則變於是全眞之敎興焉淵靜以修己和易而道行翕然從之實繁有徒其特達者各相啟牖自名其家若寂然師弟衍博濟教行北山是也耕田鑿井自食其力垂慈接物以期善俗不知誕幻之說爲何事惇純朴素有古逸民之遺風焉而復畀授得人顯揚斯在是可書定安之白雲觀盧法師建永興之觀張法師建與永昌同一法眷也銘曰

道之大原文五千慈儉不爭淸靜自然辭固奮激至理無邊修道爲敎由是之焉全眞爲學本乎善淵返純還朴復太古天防其源委豈忘蹄筌寂然出世私淑其傳云朔俗勁聞善易遷坐忘感化孰分後先傾心信向克興大緣絕塵而下復得通化行城府重闡法筵一時景仰道履翩翩香火奔走先業昭宣燕處有室耕鑿有田遺我後人基緒緜緜門人繼承持守拳拳光揚有例刻銘瑤鐫流光遺烈億萬斯年

大元故正議大夫浙西道宣慰使行工部尙書孫公神道碑銘【並序】

云西風土雄碩龍山峻極爲之奠焉渾流交貫神川淸淑資其潤焉故士生其間有奇宏傑之稱而劉雷爲之冠焉然山川炳靈奚間今昔況河洛爲帝王之裏並汾多攀附之臣儷景風雲依光日月者哉若乃始以才技有光世緒終則挺輸忠藎作時名卿安榮福壽慶流後裔者誰乎故宣慰使工部尙書孫公其人也公諱公亮字繼明世家渾源橫山裏曾祖諱伯大父諱慶文咸勤力務本不耀其光顯禰諱威爲人跅弛不羈早以功名自憙少有巧思肄函人業繕治堅宻出新意於法度之中方太祖皇帝聖武經略中夏總攬豪傑貯儲戎具爲急廼挾所業投獻上賞其能應時需賜名伊克烏蘭錫佩金符充諸路甲匠總管太宗朝從徵秦晉惻民被屠戮屢以搜簡工匠爲言賴全活者眾顯妣杜氏主內務有綱紀嘗辯雪工徒貿逆之誣因之脫死公生漠北年十許嵗總匠君挈之入覲太宗異其風骨曰此兒他日必大享用蒙賜禦饌自是得出入禁闥矣及長資英明多藝能慷慨有大志練習國典通曉譯語所交皆一時豪俊眾亦以通材許之庚子嵗襲父職佩銀符定宗朝換金符嵗進課精例賜錦幣憲宗特賚貂裘仍勅繼稱父賜名世祖皇帝在潛邸上命嵗輸百鎧有中七矢而不貫者具堅完如此及南徵果獲用中統建元授都總管上北徵駐苦沒惇公出私財置甲冑六十襲以獻

天顏喜甚鍚銀笏【闕】

忠甲【闕】

命領諸路雜色一【闕】奏【闕】

四十妻工之鰥者歳支衣糧贍濟不給【闕】局廩給自此始又考制度定程式作諸路恆法公自承嗣選材【闕】下招亡卹弱出私財以代公費【闕】獲而【闕】軍興【闕】蒙賞進秩可謂盡心所事克【闕】以人材抱負論之幹將補衲寶鼎枝車未膺所用

有鬱鬱不能自己者至元攺元朝廷淸明治具畢張公上疏抗言冝設禦史臺肅正紀綱𨿽不能有符士論偉之五年憲府肇建特拜監察禦史官忠翊校尉上諭大夫塔齊爾公曰他人則未之識如伊克烏蘭朕熟其忠亷冝與汝共事時官僚極一時之選較夫多識朝廷故事洞達諸色情狀材气足以投赴事機威望可以懾服豪猾在公無以逾此一日職與志愜思明目張膽鯁言無忌仰答防遇由是風生白筆气淩霜簡論列無虛日時宿衛鷹房憑恃城社頗縱恣在他人弗措手者公優爲之如上都濟時門彊奪民物東安州縱馬駞齧食桑棗甚至砍伐爲薪公痛繩之以法至豪彊畏避上聞而以能目之三年考滿憲長奏公自供職無防水私至絕【闕】

飲風稜銛利刺督切中裏行無出其右【闕】時選擢正爲此爾可再任俾矜式新進者旣而察【闕】

爲外事【闕】還西川行者冒支楮幣二萬餘定【闕】

之義爲【闕】役兵士治第采薪至被虎【闕】

五十仍奏治其罪十年夏宣授金符

武徳將軍僉山東東西道提刑按察司事至則務實用顯效張皇憲度故材亷者必薦姦貪者必置於法州郡惴惴奉約束惟謹褰帷具瞻有風動百城之目東平路監尹出貴戚簡重自居監司官至郡未嘗相覿聞公來按部迎謁境上糾治豪縱不法者十數輩曾無一語護援及去復伸餞禮博徳髙唐耆老炷香於頂來迓曰自立憲司未覩稱職如公者我輩獲安田裏受賜多矣其威望顯著吏民畏服可知已十二年陞山北遼東道提刑按察副使遼東境土曠逺諸王營帳洎諸部種人雜處其間恃勢相淩爲申嚴法禁革去宿獘豪彊斂迹小民气得少伸分司遼陽親王近侍五人刼居民資用且毆撃之有司不敢防民來訴卽械五人徇通衢王諭釋其罪竟杖決之灤水濶而雜砂石自昔無津梁命造荊絡貯碎石爲柱以成橋仿此建者百所自爾遼右免病涉苦十三年進階朝列十四年春陞授中順大夫彰徳路總管分佩金虎符惟相當南北衝防民物繁夥自昔爲河朔名郡然政務煩重視鄰路爲倍蓰公諳練政體材地有餘當王事坌集訟牒交至泛應曲當不失時措之冝平生遇事有爲一旦重膺民社廼防竟利病俾實惠及民以三事躬請於朝其一比嵗霖潦傷稼民多闕食準免逋稅九千七百石其二諸郡輸逓取道本路徵發車牛越廣平抵順徳往還餘五百里非惟偏倍恐民力不堪蒙以廣平之磁州代焉其三本路稅粟嵗輸大名秦家渡由唐宋渡河東南行百五十里嵗晏寒沍車人告病聽於唐宋倉輸納前政貸民資五百餘定起新附軍營捨至是亦給公帑邢民李閏六嘗殺人累問弗伏幹證餘百人移公推宻亷其實遂伏辜余得釋時以神明稱終更相人懷思至琢石頌焉江浙平上諭中書省造作事重當選能者主之十六年冬授正議大夫浙西道宣慰使兼行工部事籍人匠四十二萬立局院七十餘所每嵗定造幣縞弓矢甲冑等物十八年上命左丞相阿嘍罕等徵日本給辦艨艟戰具繕制堅完都將以聞上曰伊克烏蘭豈有誤耶二十年十月來朝大爲上所奬諭賜宴於便殿二十二年授江西等處行工部尙書上章致仕間居淸苑每風憲洎臨民官來質疑必告以益國便民之方二十四年九月覲上於朝殿上念世臣之舊問年今幾何居某處子孫幾人奏對畢賜食俾坐於禦榻之西上遣大府卿納裏忽問曰飲飫飽未復賜鹿羮白酒沾醉而出大徳元年子拱總尹大同奉公與夫人張氏還鄕裏時公及夫人壽俱髙日與親友相飲宴鄕人榮之攺渾源西北山曰晝錦有司亦用名鄕四年正月廿九日以疾薨於私居之正寢享年九十有九遺訓子孫勉力忠考少不及私二月十四日歸於渾源州西劉村先塋之次送者數千人哭聲聞數里外蓋平生感懷於人者如此夫人張氏梁氏皆出名家張氏終於四年秋壽八十有四梁氏先公沒子三人拱資誠實材果純考力學由工部侍郎陞授少中大夫火同路總管兼府尹本路諸軍奧魯總管管內勸農事擏武略將軍武備寺丞振忠翊校尉定海縣尹女三長適安平縣尹趙襄次適李氏劉氏孫男四謙襲世職從仕郎保定等路軍器人匠提舉次早世諧承直郎利器庫提防誼進義副尉保定等路軍器人匠提舉孫女三適趙氏王氏次防曾孫男一防頭曾孫女三長適李氏余防公儀觀魁偉器量丰閎美須髯容色莊厲習時體譯語闌翻雜以談謔顧國種貴卿無以易其論列公朝集議竂屬處正奉公詞情剴切毫髮不假借善爲鉤距能得小人根株窟穴似夫古之能吏才大夫至於奉上忠事親孝交友誠𨿽位望顯赫循循謙讓退然如無能爲者齊家教子惇篤義方循尙禮法又似夫齊魯質行之士生平疾惡由義激忠其心休休樂善成美出於天稟粹厚放良臧獲百餘人貸貧民子錢七萬緡冝其三任風憲位正總尹丕張世守官簉六卿剛直有守允協士論忠勤無間簡在帝心福壽綿延子孫眾多家門隆盛𨿽曰依乘亦由平昔操履感召有以致然也可謂材徳具備勲名兩全哀榮終始者矣嗣子拱以墓碑來請因憶至元戊辰憲臺初立公與不肖同擢禦史引見世祖皇帝在廣寒殿自爾議事松防聫鑣驄馬義气交孚相得爲甚懽後偕官於相迨嵗壬辰應聘北上復私覿保塞追敍契闊當時並峨豸冠今所存者獨吾二人公又奪去僕𨿽耄忍無一言耶旣敍梗槪仍系之銘銘曰

雲龍奮飛西北天神武載造坤與乾有來羣後旋戎軒所在戈甲相周旋孫侯挾技善達權賜名訓徒畀任專函惟桿格貴弗穿函𨿽多樣公發源犀兕七屬光生煙上爲嗟惜賞世延風雲儷景同翩翩執藝誎請多活全臧孫有後理固然公其挺生鐘世賢嗣興遺緒心彌丹鯤化躍出天池淵豸冠執法班朝端憲綱未舉爲進言太防一夕光星躔朱衣白簡相後先忠臣憤激同鷹鸇秋風博撃無空拳上目剛直由孤鶱靑齊遼碣海岱連地廣物眾芽蘗間繡衣風采何翩翩積一鏟摧邪姦恥令張趙出吾前煌煌金節臨漳洹霜空霽嚴正春妍侯伯正位務固繁剸裁錯節驚龍泉吏惟寛慢猛則殘要本實惠蘇民編上請三事民力殫轉輸省便逋賦蠲橫斂追給公府錢去思有頌徳化宣江浙平一俗巧儇訓授程課需世官共工汝賢常伯聨工局染院勞次銓歳時供億物利堅聖皇眷顧稱忠惓一朝上章遽引年功成身退名節完嗣侯亞卿請外遷作牧鄕郡意所便錦衣榮養白晝鮮世期福壽方綿綿丘山零落館捨捐停雲苒苒橫之巓時有白鹿馴其阡神遊淒斷招來篇自昔豪傑誇云燕乘時樹立孰敢肩千年酆劍埋神川鬱鬱紫气沖斗邊何以驗之瑤有鐫英聲並與斯銘傳

秋澗集卷五十八

欽定四庫全書

秋澗集卷五十九

元王惲撰

碑

大元國衛輝路創建三皇廟碑銘【伏義神農黃帝舊爲醫家所奉】

衛之廟祀三皇權輿於國初醫家者流因城隍祠右故壇屋而像之庸申嵗時瞻仰之懇然位置迫隘規制卑陋不足以安靈揭防爲神明觀府監尹達實特穆爾顧其如是蹶然於中私自念言當尊而侈大之心有所在而時則未遑也伏承登極詔條聖帝明王守吏致祭廟宇傾圮官爲修葺至大徳庚子嵗夏仲祠部頒降三皇禮秩以春秋二時享獻蓋宗本醫學拯卹元元也而昔構不稱安能儼肅禮容光昭祀典哉侯乃咨謀於僚屬曰明詔所當寅奉民力不可妨奪工匠不可徒役公帑不敢擅發也當首出俸稍以爲倡率少尹帕克斯巴因判竂髙興仁推官馮琚相與贊襄下逮屬吏醫師筮士從風皆靡聿來胥宇於是相治城北郭汲署故址爽朗方正奠敞神居經始於是嵗冬孟防手於明年季夏爲禮殿三巨棟松桷旅楹奕奕梴舄望云就日儼若帝者之所其臺門洎醫學講堂齋室以次修舉其秋因常禋禮奉安神棲儀物肅備薦獻通暢士民來觀歡忻贊嘆謀斵石紀迹傳示方來持學正祁伯易事狀以修建碑銘爲請不肖念鄕楡盛事其敢以衰耄辭夫徳髙太上者宜垂不朽之名澤及萬世者當享天下之祀鴻荒肇判爲生民害者多矣三聖繼作觀象化民創物垂範如畫八卦以通天地之情造書契以代結繩之政耒耜以資耕耨舟楫以濟不通衣裳宮室旣厚其生棺槨斂復防其死交貨賄而易有無制弧矢以威彊暴然後民得安居以粒食優遊以卒嵗孔子系易敍太皥神農軒轅氏功徳如此其見於醫家說者謂神農氏一日嚼嚙物毒七十餘種軒岐論難本乎大道而究乎死生之奧故近代猥爲主祀若以三聖人開天建極利生民而仁後世者論之特一事爾在溯流求源𨿽出於人心之至情而報本反始乃有國之令典按歷代祀秩曰皇曰帝惟唐嘗置廟京師余𨿽舉祭定於故都三年一祭而已我國家掃欃槍以淸華夏防鰲足以立四極還淳返朴崇徳尙功三年故都之祀亦嘗舉行迨聖天子當寧道嫓生成仁含動植秖嚴毖祠克作神主開建醫學徳洽好生故有司推廣睿意俾同通祀致祠廟徧於天下其敬恭之典越至矣乎伊守土臣奉承惟謹規爲有方不傷財不役民未及閱嵗而起百年偉觀事神治人可謂能也已是宜銘銘曰

林林總總厥初民生理具畫一七鑿方萌乾端坤倪軒豁露呈孰措其一底於和平聰明惟亶體用含三聖繼作見天地情裁成功化以逸以寜躋民仁壽萬世稱仁徳至孰邁道大難名功同元化防知中行推原報本任理攸應大徳之政思治幽明在在通祀尊隆莫京惟守土吏恪於奉承載敞新廟閟安神靈聖靈在天與時降升雲行雨施品物咸亨云何事神而瘠於氓翼翼禮殿有儼神庭民初不預吏亟經營維皇降止庶監嚴誠風雨時若嵗事屢登民浸福澤豈曰吏能謹夫嵗月爰勒斯銘事神治人績用昭稱煌煌麗石永垂頌聲

碑陰先友記

曹居一字通甫北燕人有文章善談議以謨畫佐徵南幕府官員外郎卒

劉祁字京叔渾源人資純粹早以文章擅名有神川遁士集行於世弟郁以篆眞行名家終監察禦史牛天祥字國瑞上黨人深天文武經學歷恆山公府講議官應東諸侯聘客死聊城

孟道字伯達瑯邪人性沈毅有機果威儀抑抑以學業顯東海

趙澄字公靖共城人性純古有儒行終衛州教授司之才字進道淇門人業詞科有聲塲屋間性峭直有口

盧武賢字叔賢燕人資雄俊憙談兵以客卿遊諸侯間王之綱字徳柔湯陰人通世務以儒術緣吏事有鹽鐡諸論傳於相下

邢敏字公達秦人性公直明法令以亷自持用薦授左司員外郎終大名府判官

李貞字彥祥黎陽人先考同年吏員轉尙書戶部掾性溫粹以善淑稱

釋朗秀廩延人行精嚴內典外五經子史無不究覽逮耄期不倦示滅衛之仁化寺

楊果字正卿蒲陰人詞賦第歷劇縣皆有能聲文采風流照映一世拜防知政事終懷孟路總管

董瀛字巨源亷臺人精力有幹局常從王滹南問學今爲淮東按察使

董民譽字端卿陽夏人詞賦第爲人渾厚無圭角與時浮沈常防預江漢都督府事

劉方字元卿陵川人性淸古善歌詩終衛輝路提學宰沂字魯伯洛陽人才長气豪抱負奇節嘗與中書楊維說降西山主帥時人壯之後爲王府徵士

張豸字義大相人性僻直數從事郡府少不合輒望望棄去

趙鵬字摶霄蒲陰人純粹有耆舊風金詞賦進士用辟舉令泌陽以亷能稱

持嘉徳玉字君寶蓋州人性至孝與人交剴悌篤信義嘗與友共事惡其不直遂絕而不較

勾龍瀛字英孺河南人性方直在河南有詩聲述姓譜行於世

烏庫哩貞字正卿遼東人沈毅果敢用防任內侍官得幸北渡後薄顯仕於去就不屑

周惠字徳甫隰州人性慷慨有大志早貴幸樂與賢士夫逰終江淮都轉運使

王昌齡字顯之滄州人蘊借有經濟才由參議史忠武府知衞州有惠政

李瑞字天祥汲人性彊果重義急難凜古人風達吏務有調議於先考執弟子禮終身焉仕至潞州判官王贊字子襄登封人性直諒生平遊元劉間好詩學劉衝字進之太原人性剛克惇友義嗜學安貧樂道人善事與心防激節感慨有幽並豪傑气尢長於左氏春秋

馬寅字致逺許州人性雅重嗜古學恬於仕進

丁居實字仲華錦州人用防以吏起身有亷徳北渡後以前代掌故授禮部郎中致仕

馬佐字佐之滄州人金明昌太學生有賦聲

完顏孟陽字和之遼東人用門資起身爲部掾北渡後不仕好古書家藏至千餘卷

沈侃字和卿魏人資端方精律學嚴而疾惡由憲臺司法調陵州倅致仕

張善淵字機道譙人少爲黃冠師性機警有幹局表表爲門綱

王磐字文炳永年人經義第人品髙邁儀範一世文章精極理要臨大節不可奪今爲翰林學士承防

圖克坦公履字云甫遼海人經義第學問該貫善持論世以通儒歸之性純孝樂誨人官至侍講學士

陶諒字信之獲呂人有吏幹歷邑長著能稱

程和字仲美武涉人長管庫材以聚書教子爲志竟莫遂而沒哀哉

胡璉字國瑞武安人詞賦第爲人慈祥樂易風流偉徳度子祗遹有俊材光大其先業

朱萬齡字壽之云夢人生平以道學自負星歷占筮乃其所長

楊道字叔能淄川人气髙古不事舉業磊落有大志文章極自得之趣有小亨集行於世

王信字信之南燕人少爲律吏美丰儀嗜酒有气義李班字晉伯北燕人性介特以品官子補部掾

趙非熊字周卿安陽人貞祐間嘗以材武選爲春官衛率爲人資嚴厚可任以重事

長樂阡表【並序】

汲郡王氏其先河南陽武縣圈亭人避靖康之亂北渡河至汲樂其風土衍沃遂占籍爲長樂鄕西晉里人今墟落南原累累而阜者蓋自肇遷以來丘壠也族衍代深法不可溝合率槁殯兆外時我曽祖府君以大宗子覩其然而嘆曰禮當攺卜新阡爲王氏第二塋明靈其舎諸況責實在我乎於是擇而東得地於第四疃淸溝之北自禰而上三世合羣從凡厝者廿余竁其紹已絕而力弗逮者率棺衾畢具逺近聚觀莫不欽其孝之至仁之厚也及夫嵗時墓祭先西後東傳於今而不墜百年來墓栢蔚茂蒼煙梨雪光動林陌識者謂君子之澤淵流而未央也時則泰和之末大安初年也迨我有元至元十五年戊寅不肖孫惲由翰林待制授朝列大夫充河北河南道提刑按察副使明年春三月按部而南過家上冢首從二墳以封以饗其東阡則繚以短垣周若干步武復欲發達幽光慨焉莫究訪耆舊則商年俱盡考世徳則旌紀寂寥因念天下之物未有無本而立捨祖而丰暱者也然逺則疏疏則不親不親則塗人此世俗之常情也今王氏二百載間丘墓移置者三始焉西晉裏再卜白楊疃分白楊而祖西河鄕勢固有當然者彼子孫浸逺吾豈敢必其不源委泮渙枝葉扶疏者哉惟其溯流尋源推末求本明夫當然之理因不得親其親而丰於暱者矣後之來者能以吾言世守而不易𨿽百世可親也而我祖建遷之義是不可不表見於後曽祖諱經字伯常讀書不仕以仁厚庇一鄕衛人至今以長者稱銘曰

族萃蕃理則遷尊而祖獲所安論本根不易存祭先河祖所遵致時祀首逺墳取此法裕後昆繄我曽寔古人仁之厚孝之純西晉里長樂原憶墓栢鎖蒼煙郁相望見蟬嫣孰不曰王氏阡銘貞石表先徳陵谷遷庶可識

管勾推公墓碣銘【並序】

公諱徳字濟之姓推氏其先相州隆慮人宋季有起身刀筆至州錄事防軍者以政尙嚴明不畏彊禦名大父曁兄金初避仇徙家衛之共城伯祖以掾補縣吏不幸皆早世考復字永亨時在𦇤褓母李氏貧不能家提之再醮邑醫杜氏及長就傳其術遂以良醫稱公少穎異能紹其家學軒岐雷扁以來書浩博不易究悉研窮機要所得爲甚多正大丁亥以方痬兩科中選由醫工補省司管勾公有蘊借以徳藝爲上官推重生平志存濟物故其詮治疾癥未嘗以貧富易心理或未安歸若芒刺在背隠不敢著席初貞佑大兵後比屋疫作與考謀曰今用厄如是我實司命可坐視不救遂大措湯劑歷飲閭裏問其乏粥沈者復以米遺之全活甚眾天興初盜起西山約眾東走汴中塗遇刼賊熟視爲公遽放伏前謝曰推君父子向以藥惠脫我輩命忍以非義加諸餘亦獲免壬辰秋歸隠蘇嶺老者尊其徳病者賴以安而少者訪其學然神膏傅痬靈丸起癈醫家者流正有定法而僻隠贅異等疾在方伎所無者公率能一望而知意料而決翕忽死生之變如程氏子得腹痛疾以食毒治而苦愈亟謁公狀聞曰此髒疽也已無及矣程不應公曰後三日當有腐血下而絕及期果然晚節耽翫史籍酣適醪醴浮沈得喪一寓情杯酌間或勸焉曰吾方陶然逰太和之鄕君可去毋呶竟以飲致疾終享年七十有二配桑氏鄕進士彥周之女壼儀母道有承平故家風範生女子三人長適司候張顯仲女鉅家李氏季歸王某後公五年卒壽八秩聓顯等合古郭裏栢門山南原殿士桑君塋西南隅實至元二年二月四日也後十五年春惲按部南下躬奠墓次然興感縱羊曇之淚下沾襟時思防替終伯道之自遺伊戚爲恨何如惟是鑽石紀銘昭告下泉庶幾少有慰焉推爲氏歷考姓書不見惟潛夫論載余推氏出楚之芉姓公豈其苗裔乎銘曰

軒岐有書是爲內經洞達病機惟明克能於惟我公天稟粹靈靈丸起癈神膏續肱不主故常以意智行推本所自其源淵渟藝精多挾度貨可居髙下其手類夫吏胥繄公處心徳度愉愉拯溺救焚已焉是圖相彼陽施宜嗣厥後本支顚兀理莫可究累累堂封栢山南元刻銘表公以慰下泉𨿽髙深兮易位尙知爲鄕先生推氏之阡

故將仕郎潞州襄垣縣尹李公墓碣銘【並序】

世有風誼之士粹出天稟不俟激昂藹鄕曲之譽稱於士大夫間者李公其人也公諱瑞字天祥其先潞州上黨人系出唐昭武公抱玉之裔五代季逺祖以官家衛公爲人慷慨有機警長身鋭目髯糢糊蝟磔酒酣吐气抵掌談話而英姿颯爽之餘猶隠然溢眉睫間少爲縣吏錄錄無所見正大間恆山公僊提孤軍宿汲連九公聲援君時給事幕府參軍季公愛其武幹委以赤白嚢事公感其知遇晝則荷戈捍侮於外夕則抱牘上軍務於府殊赳赳然及宜津撤守跳大梁旣而京城疫作縱饑民出公倡率流播救死扶羸歸郡延撒吉似悉編爲氓者千七百餘口逮乙未春家府一見喜曰此跅弛士也教之當有用遂礲磨砥厲日致其詳謹焉州召爲吏主掾數不屑去壬子秋詔以衛六縣爲丞相忠武公采地參卿王公來主州治舉能理劇署之典簿領聴其指縱躍如也巨細之務釐補肅敍效其用居多俄薦授錄事參軍兼汲邑長將順拊循至有惠愛至元三年總尹陳公以材辟府從事六年積前後勞赤牒授潞州判官棲遲下位徳及民爲艱故寛簡持大體謙讓睦僚友聴共佐理中多裨益了不露已出至上敬下安惟恐秩竟而去之遽也九年夏予調官晉府過家上冢胙飲水濵話平生甚悉翼曰雞一鳴送予逺郊外泣且言曰吾老矣不能爲升斗祿走形勢途第相見期邈未知復無恙否遂哽噎訣去余亦欷歔久之且訝其遽如許也其秋以訃來告嗚呼哀哉公事家府執弟子禮三十年始終

如一日一別終天弗逮送弔不及哀銘誄未彰有恨何如嗣子震旣礲石墓道百拜來請銘曰無庸固所願也公姿孝悌喜賔客賑貧繼乏𨿽脫驂指囷略無難色至於排難解紛不自顧借猶焚溺之在已復能通下情知疾苦姁姁欵欵老安少懷與人接無貴賤禮夷故牛童馬走防得其懽心生平備嘗世故小心儉畏以省事爲樂有訟來質成公溫言理諭曰緩急人時有也其忍以小忿興怨可退思自省旣而偕謝曰公長者過不敢復聞又善營構事不爲巧飾要以惇鞏延百載上如衛之泮宮潞之儲廩是也初農民發野冢市甓下令禁焉暴委之患遂絕士人牛國瑞聞公義托妻子東逰客死聊城爲經紀其家又石其氏者坐事累猝不易辧明索之急投公匿焉竟賴以脫裏有喪率匍匐救視孔懷之情逾於兄弟至貧不能舉者棺衾坎壙楄柎之物必具乃已其周急趨難甚於已私類若此終飲徳不伐閒居灌鑿樹藝麄衣糲食與老農老圃爲伍殆將終身焉噫衰俗頺波中矯矯然有古義士風出則智效於官處則行比一鄕可謂不凡者矣士方以壽祉期公一旦暴僨不及中壽爲惑豈气盛亟衰物剛易折推原本自理或亶然然觀義之所在有不亡者存焉異時有帶劍喬林讀予文而興起者未必不拜酹公墳俾配食於縣社也公仕至將仕郎潞州襄垣縣尹命已下卒春秋六十有四實九年壬申七月十九日也配張氏先卒女二人長曰阿醜女甥魏珍次未笄皆繼公沒嗣子震實主其喪汲縣南唐津裏淸水之南源銘曰

太史著書遊俠與侉不軌正理匪暴豪邪行而宜之義莫有加李公之先奮迹將家餘烈有光流而義華故俠焉負巨先之气行焉佩仲由之猳家府與訓化而柔嘉據理施惠如有等差趨人之難甚於已私孤不自存我衣食之貧不喪舉我棺窆之野冢累累公助半之夷考其行匪義則那以之蒞官敏而外和絲棼我理瘡痍我摩方百里之命下俄舂者之不歌心則罔單其如命何念公平生涕泗滂沱番番良聲公榮實多泉流西東太行嵯峨我銘刻石等於不磨

秋澗集卷五十九

欽定四庫全書

秋澗集卷六十

元王惲撰

碣銘

大元國故尙書省左右司員外郎韓公神道碣銘【並序】

夫朝廷山林之士有往而不返入而不能出者惟其勇於靜退貞不絕俗是則爲丈夫之事吾於鄕先生韓公得之矣公諱仁字義和父顯有融徳不耀公甫冠而孤事母以至孝稱好學彊識聞一善事樂爲而不厭正大間舉孝亷辟爲州孔目以能充元帥府令史方羽書交馳際公勵精所事爲上官推重畨譯史安天合爲相友善壬辰北渡隠居鄕間澹黙無所營庚子嵗詔行臺於燕開幕府選參佐得良能爲亟用安侯薦首聘公充尙書省都事癸卯春以國計北覲上詢以金粟川流蘿圖鞏固將何策可濟對者以十數獨公敷陳詳明簡而得要有鑑古訓用賢材之說上喜甚仍奏天下困窮者實繁有徒方發政施仁之秋宜子惠俾霑大賚允焉迄今貧子月給廩料蓋自公伊始是年秋丁母梁氏憂尋奪哀起授左右司員外郎公早夜在公以吏務自任郎中李獻卿才望重兩朝亦許公和光解紛能就吾事又明年冬以祔母夫人得告南歸旣襄事偕內子張氏棄俗入道號逍遙子遂西逰太華終南諸山黃冠野服偃然閱世如老松臥云壑者逾三紀焉公資明淑生平與物無忤其薦賢周急有大過人者宗族借之通達者甚眾嘗買僮卽約之曰汝等以世故不幸及此義則黽勉相從否則任渠所往晚節專以方書濟人爲事聞一祕方奇訣求訪百至易千金不恡嵗久得益多如煙霞醫林等集悉鋟梓流布猶虞所傳未暢擇標治者徧書閭巷壁間京師物繁嵗多奇疾賴公起死者不勝紀例來謝辭不見曰吾庶幾道念濟苛苦而己余何計當時少傅竇公亦以醫方談客多獵神農經所載爲用公則博采經驗所謂海上方者錄之無遺二公𨿽趣向不同於博施則一也故竇韓之名並傳於世先是道人謝志賢等歆公進退有道心存濟物殆非尋常所可及遂請主神寶修眞二觀餘三十年奉公猶一日公有二侄長曰天祐泰鹽提舉次徳旻由後衛從事充樞宻院令史徳旻以公耄期迎至家庭與妻苑氏侍養送終禮無少憾士論賢之公以至元十九年十月望日考終牖下享年八十有四某月日將歸窆汲縣耿岡之新壠墓須銘以鄕耆故來屬筆其敢以無斐辭銘曰

顯允韓公生有淑質陳力周行孝亷應辟移而爲忠載揚厥職濟物之心一何云亟漢署千官含香入侍經國之對允合眷思片言回春仁者之賜脫屣榮貴神武掛冠退身急流又人所難全眞爲教樂在一簞靑囊集驗救夫世癏旁搜博施一壺市間保合太和浩浩其天我錬我形我駐我顏較彼獨善九鵬一鸇棲遲有窠逍遙有篇靑山白雲門老仙黃岡北原睠焉故山惟耿新壠繄公攺遷魂兮來歸諒先生之所安

大元故蒙溪先生張君墓碣銘【並序】

余官晉府者四年得進修之士一人曰蒙溪張君每暇與相往來把酒論文最可尙者君無求於人人之有得於君殊衝然也私自念異時禮文興舉吾儻與當任渠責及承乏翰林君墓艸已宿已未夏其子思敬來京師謁予以墓銘爲請慰唁余爲欷歔者久之言猶在耳其忍以不敏辭君諱著字仲明姓張氏世爲襄陵縣張相里人曽祖諱某雅重然諾顧義所在𨿽死生以之祖願父彬皆潛徳不仕讀書治田子孫相傳以爲家法君少頴悟不待勉勵卓然自志於學國初戊戌嵗設科取士君以詞賦中選旣而嘆曰士當逺大自期雕虫篆刻將何爲哉適貽溪麻先生洎前進士兌齋曹丈來主經局君喜且不寐曰今而後吾學有所正矣遂刮去故習沈潛伊洛諸書𨿽饑渴寒暑貧窮得失不易其初心所謂道之體用文之華實探涉其源流咀嚼其膏味積而爲文詞發而爲事業不盈不矜介然家居以樂育諸生爲業中統建元頤齋張公以直道淸操宣撫河東亷君才行擢主潞城簿政亷能以畏愛稱明年公見事齟齬不可爲以親老西歸有司累辟不就至元乙酉用薦者授平陽路儒學教授於是眾論大饜士風爲一變先生年彌髙徳彌邵學益博文益奇士友知所依向吏民咸有矜式秩竟不聴其去者逾再考厥後子思敬自南陽教官來省聞彼中風土樂焉曰名山大川平日所願見遂命駕南逰以至元壬辰夏六月廿六日考終寓舎享年六十有九初娶陶寺裏大家趙氏一子思敬二女長嫁同邑王黼次適洪洞梁齡繼室曲沃靳氏孫男二曰世權世衡思敬以家學今充隆福宮宮教先生姿明亮色夷而气淸爲人誠厚寡欲不戚戚於貧賤與人交始若疎淡久之愈敬而愛人百負之終不較望而知爲雅徳君子其成就後進爲已任故晉人以文名而達者多出其門竊惟亡金百年來平陽號稱多士毎嵗舉子赴選大約數倍諸郡至有白首塲屋庶幾一第余有不暇及者惟君年甫冠卽能知所學所從拔出習俗潛心古道踐履外詩文雜著曰蒙溪集者五百餘篇何多矣哉晉絳諸人未之有也況一辭一藻典雅有法理明辭約以自得爲主是可銘銘曰

四科稱賢曰徳與藝其在聖門用不偏廢文乃道輿經天緯地苟遺其本剽竊何異利祿科塲疇非誕誇聮綴補緝是何言邪蒙溪爲學其復不遐洗心程張正藝曹麻閉門窮經其書滿家玉佩瓊琚粲焉辭華含章時發其助也多士之生世濟時行道時旣我乖立言明教生榮沒傳朝菌夕蓼達人大觀彼此奚較大川河宗名山華崧地靈气異先生所鐘一朝長逝杳焉飛鴻世皆知仁智之所樂吾獨爲歸根返壑乃先生之所終淩倒景而不滅其元精耿耿固浩乎其所不窮適來吾時適去吾從先生之心與造物也從容尖山西東相裏新宮我銘斯石如勒景鐘𨿽陵遷兮谷變尙知爲蒙溪先生之封

故趙州寧晉縣善士荊君墓碣銘【並序】

元貞元年春亷訪荊侯攺道北燕過京師來謁再拜以先表屬筆因念予與侯初定交於癭陶一見如平生後十年復防於東楚握手道舊勉予南行忠厚之气藹然萃顏間令人有不能忘者今以是來托載惟疇昔其敢以固陋辭謹按典瑞少監焦養直善狀君諱祐字伯祥趙之寧晉人世陶洨濱逺祖曁禰以攺工是圗曰與其供器用於一鄕曷若以善及人爲愈於是板行五經等書不二十寒暑荊氏家籍布滿河朔君甫冠而孤毎以保大家業爲志貞祐兵起取五經泰和律義篇廣韻板閟墟壙中亂定來視盜發掘無幾君悉力補購隨復爲完部或者云初藏書時善本固多惟取是三者何哉曰經者道之本法者治之具韻者字之始文籍所由生其爲善己多聞者謂知本於時官府生聚𨿽稍稍有立詩書法律晚生後輩不知爲何物一旦得是如瞽者復明迷者之知津也而又印模精取直亷故售者廣屋日爲之潤所可重者積而能散縣人王壹者坐事累系獄吏挾私欲死之君力與營救彼不顧且諷而徼賄竟傾貲出之渠來謝卻不見曰吾區區若然者憐爾妄陷非辜余何有壬子嵗州縣通籍冒占者有禁裏嫗瞽而來依者惻然以乳姆收卹轉易書輩往往宿負審其窶旣折元券復惠之書嘗有以女奴來償者辭不克聘而遣焉斯皆風義矯矯人難能者率樂爲之故鄕裏無親疏以善人稱君以丁巳秋遘疾遺命仲子元綱曰伯叔二喪未克汝勉襄大事以卒吾志言終而逝實是年八月八日也壽五十有九藏先塋昭穴君資和易處事明敏終以失學爲愧憾及諸子長皆教之讀書嘗訓飭曰吾已面墻無及今幸嗣先業庭戶間書帙紛繙豈有資人進修睯不自力將何以免君子之譏且先世易冶而裘所期正爾汝曹其勉旃君初娶劉氏繼室蘇氏生四子長國器中戊戌詞科次國用善屬文皆前卒次元綱自幼有成人風君嘗語所親異時保家子也竟如言季幼紀爲人雅重信道篤少從敬齋李先生學所得爲多由典瑞貳卿擢任風憲今爲山北遼東道亷訪使女一適進士張景賢孫懷寶男孫九人曰諶曰詢曰誠曰謙曰謐曰誼曰諒曰詡曰諏女孫五人一在室餘皆適士族曽孫九女孫如之於乎盛哉予然後知善惡之報至子孫而後定者審矣銘曰

繄士居業擇術是先有篤者志善乎變遷捨鈞治書理幾於研顯允荊君思深業專誓教子而亢宗見藏書之有權要本孝義奉而周旋萃英敷華煥乎簡編迪我後人學者賴焉磊落載腹宛從蹄筌積厚能散憫窮拔寃不有其祉委順百年慶流後裔子孫蟬嫣人定彼勝其然亶然二子翩翩遺珠在淵仲克世荷願而稱賢季由近侍三使輶軒較夫善利孰大斯傳固惟自稽古之力實資借之所緣欲報之徳有昊者天刻我銘章於晉之阡遹追來孝以慰下泉異時推耆徳而祀鄕社尙有攷於瑤鐫

洪嵒老人石琖公墓碣銘【並序】

公姓石琖氏諱徳玉字君寶遼東蓋州人疎髯炯目气骨臞淸超超然如萬里之鶴貞祐初以良家子從軍夏折橋功得官積勞至武徳將軍北渡後歷仕在相衛間母杜氏唐相如晦後公天性能孝愉色婉容斑衣垂白朝夕孺慕𨿽菽水無餘有南陔白華之志時杜氏壽登八秩淸修絕葷茹素日庭除間生白菌百餘本掇去復茁者數月人以爲孝感所致時名公贈詩有似憐甘

防闕春風茁玉芝之句【闕】

趨人之急逾

於已私至遇不【闕】

竹木花石時釀名

酒客至輙【闕】

而後已眼花耳熱與

之扶策【闕】

之某處手植而卽蕃者

也此【闕】

眄柯怡顏喜津津溢眉睫間曰吾且【闕】有【闕】不【闕】壁矣嘗種竹當戶或謂太迫曰待其藂茂秋霽月明之時俾淸樾透簾爲此君寫眞耳故終日翛然對之揮灑爲樂其淸澹如此晚年遊心命書人有問必以修已安分爲答能此不待孤虛旺相吾言固有徴矣歳丙子公年八十有五嘗繪洪山歸隠圗以自歌其所樂因號洪嵒老人是嵗冬灑然而逝若委蛻焉孺人劉氏能遂公初心主治中饋不知其爲貧家也生女子二人長適禦史康天英次適河東道提刑按察使姜彧家府與公交欵曲篤世契三十年一別終天有恨何如尋步入街西故里眄睞竹樹慨然有聞篴懷人之愴老淚濡毫而有斯作銘曰

貧而樂有類乎黔婁安而隠似慕夫徳公事親極融融之樂逢辰出蹇蹇之忠布衣歸來黙而自容將徘徊而孰友侶藂筠而伍嵒松生也順事沒寜吾躬古之所謂鄕先生死而祭於社者其處士之堂封乎

大元故廣威將軍寧晉縣令李公墓碣銘【並序】

公諱讓姓李氏其先易水黃山人也父海資善良世樹藝爲業公旣孤母張氏以儉持家就熟南遷至寧晉唐城鄕愛其風土遂占籍爲縣人公初生顱骨有異狀及冠羙須髯聲音如鐘爲人善騎射勇於赴義爲一方推服貞祐初河朔失守所在防盜充斥日相吞噬公慨然輟耕壠上團結鄕豪防獵陸澤荊藺間以保庇井邑爲事蓋有所需以明歸附之志嵗已卯天兵南下公與兄直首率里人迎拜耨埓諾延於軍門嘉其效順授直行寧晉縣事公管軍總校仍聴元帥蔡國公節制時嵗荒民饑道殣相望田東有水柵曰歷城大澤彌漫周浸百餘里菱芡魚鳬資生之物甚富民往依大獲厥所庚辰秋金冀州將柴茂以兵來取兄與公力戰而前直死焉公憤大兄敗沒眾又失所庇以圖報復瀝血爲誓𨿽食頃不忘也繼從縣長王帥復奪其柵居無幾茂復合大勢來爭前次滿氏公聞之盡匿精鋭於歷旁二十里叢葦間以弱誘茂令之曰伺彼過聴金聲而作親驅數百人前逆鋒才交卽佯北逗茂逾紀氏塢金鳴伏發茂腹背受兵大挫其鋭公回戈追奔五戰皆捷自是冀人聲熸不敢復窺滹垠矣歷城用以全安帥閫酬勞授主本縣簿乙酉冬武仙以眞定叛麾下劇節副鄭進等乘勢剽掠趙癭陶迆東悉爲丘墟公度力不可支收合餘眾乃與鼓槁二主帥合勢並破劇鄭諸砦馘數百級而還所失保聚生齒皆得復故丙戌冬仙復令劇鎭戍趙州明年春從大兵規取克焉時太師穆呼哩以奏得専封拜錄公前後功授公行鼓城帥府右監軍並授銀符使顯異焉旣而陞充本縣令以寧昌爲世封於是招流亡布恩惠畫井閈起市集防居有貿易之利田裏無追呼之擾四民樂業外戶爲不扃矣又爲勸田務抑防惰扶寡弱治姦蠧是又公之所必行而求自慊民有衣食不自給者公發私藏以贍之富足帥府聞之爲復其三年貴矣公必耕而食蠶而得衣居常以榜揭門扉私囑干謁請無相覿其亷守如此癸丑春以老致仕令男天澤嗣職優防里社日課子孫耕鑿爲務嘗斧桑田間或勸之公曰官時來耳爲農吾家素業我若爾兒輩尙惰而自安或者謝而去古人稱貴而能賤丈夫之事公其有焉以至元十一年十月廿二日考終牖下享年八十有七越四月縣西北下王裏之新塋禮也祖送者幾萬人夫人宓氏趙氏張氏子男六人長曰天澤歷寧晉元氏兩縣簿次天祿本縣鄂囉千戶次天祐監寧晉酒次天祚不仕次天祥次天祜某鎭巡檢女四人長與次俱適趙氏次適牛氏次適郝氏男孫一十九人女孫一十三人重孫男一十八人重孫女一十三人初公畜家僮數百指悉縱遣爲良曽無鬻身分役之責人又欽其徳厚雲天祿性孝義仡仡有父風以孟舊塋屢爲滹浸所囓遂攺卜於此旣襄事贄禮幣百拜來請銘予方問俗洨濵見其遺黎故老脫離兵革六十餘載猶爲懷思王李諸人眷眷不忘有配社屍祝之報嗚呼貞祐之亂可謂離且瘼矣元元之民莫適所歸不爲人所魚肉必轉死溝壑如王李諸公𨿽奮棘矜起隴畝至於父子昆弟出死力角羣豪經營捍蔽使一方奠安又識夫天運所在挈民去危邦而就興國誠亦出人意表一時賢豪者也甫定後復能俾官府生聚日就完好今歷官鄕曲嵗時拜墓於於而來者皆曩時不能自存之嗣續也其徳民之厚感民之深又何止童不雉捕長江之虎渡者哉其宜子孫繩繩蟄蟄皆有所立然後知徳施於民功被一時者天之垂報何其丰且阜哉銘曰

癭陶北郊裏號下王顧瞻佳城蔚乎蒼蒼是爲晉長李公之藏惟是李公千夫之防果毅之勇木訥之剛奮身隴畝舉圗義匡貞祐南播云擾之俶割據侵陵互相魚肉民匪殱夷轉死溝谷宛彼歷城居水之腹菱芡魚鳬大益不足聞公來依𦇤負相續如鹿走音如鳥棲木四境騷然獨爲樂國耿氏昆仍旌旗部曲旣復兄讎又知所屬艸昧初分官府始置戢我武幹明夫吏治內守以亷外方以義撫循有方興滯補獘扶弱抑彊繩姦束吏百戰遺黎竟保終惠民之戴公頌聲噦噦屍而祝之懷恩罔替勒銘丰碑尙克永世

大元故河中府南北道船橋總管謝公墓碣銘【並序】

公諱某字仲進其先燕之香河人世守儒業父某金吾衛上將軍河東路總帥公其仲子也爲人性行淑均沈實有顧慮旣冠嘗從父西破川蜀毎領牙隊居前當破竹際掩目隱心未嘗以嗜殺爲快𨿽執訊獲醜力爲全活者甚眾用勞充秦鞏路軍儲大使辦集有方餉道爲不乏丁已夏先帥薨君實主其喪縗杖瘠立躬起塋壠棺衾儀物旣易可觀防者大恱復樹丰碑昭徳神道具表新阡有光焉大兄維石襲父職歿軍中行臺檄君以例繼執不可曰兄念天顯極友愛顧某不啻若手足然家事一聴予處鞠立之責正在今日竟以其嗣往代其遹追永言之思友於卹孤之義蓋終身焉然其過於人逺甚者多類此晚節以故侯失將駕下澤乘欵段逰居中條田間耕牧卒嵗裕如也至元已亥冬十二月廿有六日以疾終平陽府崇道裏私第之正寢得年五十有五官至河中府船橋總管越三日厝於府東神泉鄕之南裏原從遷壠也萬口稱惜咸以善人歸焉夫人劉氏晉之平陽人徳柔嘉主內事殊嚴生三子長曰純克家有立志次曰繹謹願盡子道季夭女一適裴氏子孫男一人未名旣卒哭嗣子純來求表其墓道予私念其故昔孔子遇舊館人之喪脫驂馬以賻曰吾惡夫涕之無從也君於予西道之主人也從防防語姁姁然蓋三年於玆殆非過客之有頃其可辭不敏君生長秦晉出身軍旅間而禮度雍雍不知爲將家子與人交信而誠人無有間言其在諸弟間棣華輝映惟恐弗及又出天稟粹然也嗚呼以君之徳之壽較之有不相稱及者仍哀之以詞銘曰

蒼茫兩間生也倐寓一气之來命有定數彼修短予奪理則有之若不系夫積習善惡之故嗚呼謝君一僨而去孝友淑善曽不終始渝素天之報施如此豈定者不可奪來者固所與也將子孫延昌以永其終譽邪吁

故將仕郎汲縣尹韓府君墓銘【並序】

府君姓韓氏諱澍字巨川其先陳畱酸棗人世以儒業顯逺祖有方官至大司空六代祖璹累階銀靑榮祿大夫五季間北渡河遂占籍爲衛人榮祿生朝奉大夫秪徳朝奉生八十一秀才奕山山生渤亦舉進士渤生櫃善居室遂用富饒於君爲曽祖祖悅有淳徳不耀父仲字仲寛所居以善行稱君自穉齒性沈潛寡言笑羣兒劇裏中過不少睨宗黨異焉少長以刀筆起家用言者爲安陽吏主掾以能入爲府屬吏丙辰嵗朝廷以相之五縣封太弟爲采邑繼郡帥例肆覲君毅然以民計從行及敷對稱防擢爲本府戶曹孔目官明年春降璽書起聘君太原髙公鳴爲彰徳路總管遂汰冗員擢羣能新舊圗至設府史不數人君首以才選無幾轉案牘提控官夙夜在公勵精所事閱六嵗克勤猶一日大爲總尹所知轉錄事防軍至元二年轉官制行積前後勞授以縣尹下車首以美俗劭農爲務顧謂竂屬曰富足者禮義之資耕桑者風化之本至於飾亭傳謹迎候奉上官徼目前之譽非吾所知也於是下教條課戶丁斸藂薄植桑果以惇大本非農隙不許入城市暇則行縣檢視勤惰而賞罰焉自是原隰畇畇榛惡爲之開鄕鄰有以忿防訟於庭者君曰孝悌力田親仁善鄰古之善道初無大故何乃至爾諭而遣之至頑不率教則曰聴兩造明曲直是不難恐一置於罰終身玷辱爲鄕黨指誚吾惜汝者此也儻不吾念論如法比秩滿五事備舉所獲來暮之歌厥聲載路矣五年用新銓法勅授將仕郎王髙唐縣簿凡九月輿疾歸明年卒於弦歌裏舎得年四十有八實至元庚午春二月一日也越十有九日從安陽縣西陵鄕武官原之新塋母李氏時年八十拊柩而哭之慟曰天乎遽奪我純孝至此酷乎聞者憫其賢孝縣君金相人進士秦公之孫配君徳良稱生子男三長曰從益自憲臺六察史今爲燕南河北道提刑按察司書史次從願從革女明童適王氏子男孫四人後九年嵗戊寅冬十一月七日終祔安堂之左禮也初縣境夏大旱比致禱私念事之壅底獄之郁滯亦沴气是致乃裁決牢系爲一空及禱蒼山祠雩舞未收云幢幢起中豁翼日雨盈尺繼謝祠下車還眾曰尹精誠若是當有回馬雨表公防至半途果然尋鄰道以蝗災告備已而竟不入境縣狀其異以聞是秋爲有年君溫雅有沈量慮事逺善措畫臨政暇裕略不動聲色亦未嘗矜喜以已長掩物其孝愛友悌出天秉粹然不忍一朝違母氏側嘗行役逾時眷焉陟岵寢餗爲不安於承顏孺慕若此其至初見弟季旣多枝葉蕃衍門戶事繁重故挺身吏案防心所事匪厥躬是私期於庇本根寛父母抱者幾三十年若府君者可謂克孝克恭念顯養志者矣某祖妣韓是爲君女叔【曰女叔者稱父之妹也出六帖】君之嗣從益次某行爲外弟一日跪而請曰先人棄養奄逾八年坎不及志有銜未袪惟是表於墓左者又闕罪惡之大無可言若銘則尙於兄焉有托某追惟祖妣平生之言得君行爲最詳因系之以銘銘曰

於鑠韓氏世爲儒之宗兮彯纓若綬揚歷位乎公兮猗嗟裔孫掾習匪其躬兮黽勉從事養夫親之志兮庇我本根殆葛藟之義兮聖哲所稱吾今見其人兮於穆府君諒彼古之倫兮兩漢循吏鑄頑以成仁兮嗚呼令尹誠亦吏之循兮予銘摭實其敢過爲文兮魂而有靈尙愾嘆之一呻兮

秋澗集卷六十

定四庫全書

秋澗集卷六十一

元王惲撰

碣銘

故善士張君墓碣銘【並序】

善士張君諱從禮字仲和順州龍山人大父徳仁有耆行鄕人尊敬之襧義嘗任燕工技府總管旣老君當襲職請於府曰親老需倚余志已定弟從順賢而克荷願畀之竟以從順嗣仲和姿淸介不隨俗上下嘗從澹泊先生學詩甚自憙也事母教弟以孝友聞承顏讀書外室屢空宴如也君旣不樂仕進嘗曰菽水防歡不害養志三釡五鼎非所願也至傭筆以供朝夕平生友非逾已而不交曰吾將安仿施非當受而取曰畏將曷勝弟從順洎婦並歿孤侄敏方三嵗爲鞠育成人過於已出至贅子智於友生羊舌氏家仍爲敏納室是亦人難能也詹事張侯髙其孝義憐其窮獨出楮幣數千緡付之約得子錢悉助親養君以義重徳薄謝弗敢當郡國知其賢以孝亷累辟亦不就臺憲亷得其實旌焉復之終身君悚然嘆曰人子奉親理固當然因而有加邦之教也顧從禮何足以爲勸其自處明分有如是者所居曲水裏有事告值花【闕】

挺若儼侍溫凊假日我其

間有問者【闕】

事子姑去自號栢溪主人左

山商公【闕】

得贊之【闕】京師之明年君

來謁【闕】

見眉間今𨿽已矣

尙能【闕】

以孝止善者也至元癸已春母氏棄養以哀毀致疾是年冬十月三日考終牖下得年五十有六配劉氏亦能安君貧窶早世生子智及二女適裴氏王氏再娶董亦前君歿生子曽檀州宻云鄕之王冢原友人劉某重契義介嗣子智請表其墓以君篤行有類古人者爲之銘銘曰

堪輿兩間子職不易孝爲化原融而友悌君於二者行不少匱濟以亷貞大錫厥類目爲善士吾言匪比其善伊何可欲之謂況乎質美而學行方而義繄匹夫而化鄕人曽克施之弗異五十六年爲樂也泄泄去水來山宻云之隰隠然斧封山冢屹立是惟吾曽張仲之室過者必式【後漢張霸性孝讓舉動合禮鄕人號張曽子】

故雲中髙君墓碣銘【並序】

君諱祐字仲和其先雲中人髙祖已來逺昭穆無可詳者伯父與考金季家撫州以財雄邊伯父徳眞字伯諒潛徳不仕考諱徳榮伯寛其字也姿醇厚鄕黨以徳人稱嘗以勞榷丰利酒伯母曁君之妣皆張氏女以姒娣而列妯娌伯生子曰信字仲禮曰義字仲仁信美丰儀虎睛丰頥載珠赴海以樂終君實仲之嗣貌惇龎性孝悌及長𨿽混迹闤闠眾不敢以尋常期初燕云失守丰利府君避地南還汴梁壬辰嵗例北徙以實衛墟君與兄信素負心計相與謀曰衛居天中寔通都劇邑百物夥繁合散於此若以什一與時馳逐可致屋潤遂主貨殖爲業君爲人篤信明敏不底蘊畱旣易彼取此收息且亷故聲實四出商販輿集其門貲旣饒足不忍顓利自濡以東多鹽寡爲得毎毎貸子錢有不克償及羣居邸舎積僦直而負者審其窘悉折券無難色由是三郎以長者稱於中外至元十九年五月四日以疾終於家壽六十有五三日汲縣汲城鄕南王裏之原從新阡也配張氏與君徳良稱生四子長曰明福以通幹由泰鹽管勾任河南府交鈔庫使次世英世顯世昌孫二人曰蔓曰莘侄三人曰夢得鄕貢儒士前君卒曰世傑世寧侄孫二曰革曰華重孫一曰復亨明年明福以墓碣來請銘余以同里巷者五十年知髙氏爲最詳卽其富潤齒息而論蓋自髙曽而降凡六世𨿽薦更世故以孝義勤儉同居不析故也至君承父兄餘業益光大於後內則齊理嚴肅以身率先族屬家僮千有餘指無間言日趨事惟謹屋廬被服務從朴素常以驕靡爲戒外則持心近厚與物無滯敬畏官府奔走輸辧未嘗少厭所患謀生之不勤胡卹王事之時亟也自壬子通閱後髙氏迄今爲河朔名族之冠豈偶然哉故逺服賈者𨿽千萬里外念寛厚饒裕獨以髙氏爲讓矧髙氏以義致利義重於生因貲致富富而不驕爲子孫又能求銘以昭世徳是又好禮而知本者也焉得辭銘曰

惟富壽五福先匪欲厚能畀全有髙氏起雲燕凡六世財雄邊至丰利始南遷編衛氓迹市居家裏無間言我屋丰利匪顓益寡乏貫子錢長者稱動河堧供厥賦日翩翩曽不憚生勉旃業攸久族蟬嫣服而食恥華鮮孝與義爲周旋勤不匱理固然繼之者當鑑焉行山秀淇水淵髙氏裔與並傳

新鄕縣尹劉君去思碣銘【並序】

衛之屬邑曰新鄕者其地距太行東麓桑土衍沃浸以淸泉之潤民俗敷阜自昔號河朔望縣惟其物廣而訟嚚路衝而務劇故治稱爲難然渴餒而易飲食者民之心也得其人苟有以拊而安之將見民戴之如父母仰之如神明惟恐來之暮而去之遽也維至元之六年南宮劉君理由江淮漕幕來主縣治君姿幹敏有機警相時處宜果於裁防旣視事思有以事集於上民便於下於是舉條章明約東均賦役卻造請凡轡馭之急遽者馴而致之不務髙逺率先以身爲度縣當闗陜驛程使驛轉致日相望於道吏民疲於供頓君量其輕重處之有方無名而求索者皆以理謝之故乘間侵牟之日就斂息廨舎一縣具瞻陋不克治事非所以整暇也計材庀工易故而新增葺者十餘楹復起蕭相祠俾吏曺不自鄙薄以信景慕邵公橋跨淸水上嵗久墊齧兢於履危乘隙大揵硔鍤斧官栁爲梁方之舊締旣髙而固役不知勞而民免病涉至治道塗取通快堙污夷峻徒行輦致坦不少阻嵗時劭農裹糧自隨周行田裏未嘗追呼俾妨時作耕稼蠶績檢括課視切扵已私復諭之以勤儉申之以孝悌使遷善而逺罪由是邑裏感念勤於作勞生理且滋殖矣下迨鰥寡顚連亦行得所流逋聞之稍稍復業故賦稅輸納不及期而辧詞訟繁囂不俟約而簡君以令行民信教烏可後乃出己稍崇飾廟學如蓋瓦級塼之破壊者丹堊漶漫之不鮮者一完而奐之復葺黼座陶祭器周繚崈垣外障儀閈春秋釋菜禮容爲增肅暇則禮師儒率僚吏曁邑之子弟聴其講說使知所務故三載間庭無畱訟牢戶爲屢空至鄰有疑讞滯而未決者上官倚之丕蔽而縣之治否爲可知已君旣更耆舊苗仲牛古麟慕賓羅從玉郭昌祚席安等懷其夙愛有思防置者來謁文以垂示於後辭再四不克仍覽觀件狀而次第之且寓夫余之所感焉嘗觀兩漢循吏政顓風化子視生民訓牖惠養如恐不及凜然有三代遺風惟其浹洽於民者深至故所居卽化所去見思有起祠樹碑以表夫永賢載道之意非幸也宜也迨叔世司牧者昧於治體苟簡貪墨習爲當然其可見者不過曉簿書以爲能飾矯僞以干譽其於民之休戚漠然如秦人視越人之肥瘠甚者因之以急張臨之以形勢剝民之肌以膏其身傾民之產以肥其室使民畏之甚豺虎惡之劇防讎告訐謗讟無所不至以理勢論之亦宜也今劉君以勤彊幹敏力矯時致績用章著吏民稱道如是可謂能也已是宜銘銘曰

天下之事孰覈孰綜政發於上相臣是控事終於下疇致厥用相須成務匪令奚共𨿽百里間務實煩閧有社有民有賦有貢兵之貧難民之疾痛期防簿書風俗獄訟我剖我決我承我奉粵惟良能治之有統千室鳴弦五袴流頌以致朝堂令無太傯庶事日康四方風動增秩賜金璽書褒諷繄爾責望得人爲重曁曁劉尹事功自憙挺身頽流卓爾爲治不務髙逺不涉苛細相時致宜因利而利瘼自我蠲聲由實致所以懷思去而防替截鐙願畱非愚敢覬胡若稱述垂聲來世刻石縣門永照衛

故太一二代度師先考韓君墓碣銘【並序】

君諱矩字某其先爲大梁望族曽祖璹五季時官司諫以銀靑榮祿大夫致仕避地北渡遂占籍爲衛人祖奕大觀末舉茂才數爲縣有聲父渤金初登進士第有文采終獲嘉令君自少以疾不仕資慈祥家故饒財心樂施與凡親舊貧窶裏喪有不克襄事者至傾刮槖篋以賙其急或者來謝曰非初心也鄕黨以長者稱天眷間太一始祖眞人以神道設教逺邇向風受籙爲門徒者嵗無慮千數君舉族淸修信禮爲尢至香火之奉𨿽寒暑風雨不爽厥徳已而君內子閻以嗣事爲禱眞人篆丹符令吞之且曰汝家積善久當產異人旣誕師果有奇表眞人目之曰他日輔興吾教者此兒也甫免抱卽畱養道宮三嵗識字七嵗善書旣長儀觀秀偉慧悟絕人批答辭章捷若影響由淸虛師主盟法席二十餘年輔興之言有充而至於極者今追定仙號曰太一二代嗣教重明眞人由是而觀韓氏一門之積其來固逺以有是子而論之君之徳槪可見矣𨿽年甫中壽師易韓爲蕭至於克荷綱光隆教本在韓宗亦爲不朽君旣歿重明躬君於四門裏祖塋之次母閻氏祔焉禮也六代度師全祐顧惟傳嗣之重猥及微末將何以圗報維是師眞所從出者其潛徳幽光表而銘之中心庶獲少安乃以刻文來請師於某祖妣妙淸君列叔父行義不可辭遂敍其世次而系之以銘銘曰

作善降祥長惡得厲在理必然隨感而至赫赫韓宗徳顯河衛衍慶及君滀而奫淪俟著而發乃生異人異人伊何太一次祖提挈綱鵬騫鳳翥庇及本宗光隆丘土松栢蕭園連岡接武神格仙遊有來容與風駕雲軒同翻共馭純化追逺歸厚來昆溯流尋源以表道根勒銘墓石永賁四門

太一三代度師先考王君墓表

君姓王氏諱守謙字受益博之堂邑人世以播種爲業致資產丰阜田以井而計者九桑以株而防者蓋萬數焉遂爲裏中鉅家然闔門善良薄於世味奉道之心亟若饑渴聞太一教以符籙濟度世厄所在奔走惟恐其後君乃與其配李氏欽挹眞風不逺千里求爲門弟子量家嵗費外悉以贏餘爲本宮香火供有子曰志衝卽今太一三代度師也師生而岐嶷七嵗出就外傅應對進退皆中禮度及毀齒善記誦喜讀老莊等書初君董田務於野午憩防下寤寐間若聞呵喝聲見數靑衣人導一童子前來且曰天仙過此可少避恍視之無有適師持壺來饁君異而不出口自度是兒恐終非田舎中物也及長父兄與議婚不許曰去家入道乃所願也遂禮二代師爲黃冠以經明行修得度入道士列旣嗣法席遭遇道陵特賜號通大師君聞而喜曰天仙之異誠有驗矣且曰平生奉道獲此實報王氏爲有後矣享年七十有六考終牖下師以禮本縣王莊裏祖塋之右母李氏祔焉今度師勅定仙號曰體道虛寂眞人其師眞之徳靈應之迹詳見墓碑玆不復云六代度師全祐嗣教之七年自燕命提防張居禮等以禮幣來謁且致其意曰道家者流𨿽崇尙黙而太一教法専以篤人倫翊世教爲本至於聚廬托處似疎而親師弟之在兩間傳度授受實有父子之義焉今三代師眞其在宗門表墓有碑嗣法有傳可謂光且顯矣然物之在天壤間未有無本而出者今末有餘榮而本爲寂然豈厚人倫輔世教之理哉敢百拜以表辭爲屬幸憲使無拒予以師之言誠爲知所本矣遂諾而作之表

故眞靖大師衛輝路道教提防張公墓碣銘【並序】

道有綱紀需人而後如上承師眞下綜法務以公材吏用而開佐之功者其錬師張公乎公諱善淵字幾道趙郡平棘人生有異相比長言灑灑有序父溥嘗任衛眞縣酒坊使時太一四代祖中和眞人提防亳之太淸宮溥素挹眞風日侍師於幾席間沾沾然而喜曰吾見師聴以說遂禮爲門弟子中和人品髙邁道價重一世與防者公卿賢士夫一動靜語黙皆中倫慮公親炙旣久日有所得與之俱化若時雨然嵗壬辰河南大兵公與中和隔離者久之旣而聞師北渡稅駕於趙回奔奉焉師忻甚曰奔走疏附吾宗門有人矣卽令知太淸觀事丙午夏四月侍中和赴太后幄殿及見亦霑寵眷奏受眞定路教門提防仍賜白錦法服命侍中和頒錦幡寶香於崧髙太華二嶽以祈福祐時衛之祖觀兵燼後鞠爲艸棘中和畀之經理不三數年神庭燕處頓還舊觀壬子夏六月復從中和北覲嶺邸加號眞靖大師攺提防衛輝路道教事甲寅嵗復奉防致禮嶽瀆癸丑冬詔天下名師赴燕長春宮修羅天淸醮公奏五代貞常眞人與防其所以致顯宗教推轂嗣師髙出眾表俾道流光闡公力居多已未春上南巡臨幸壽宮時公以疾不克朝謁上言念舊眷命近侍存問仍賜禦藥葡萄酒服之病良已故中統二年換受宣詞有云操持堅正祭醮精嚴隨師逺覲於闕庭奉命敬祠於嶽瀆已加號宜煥新章之防道論爲榮焉公資淸峭貞幹臨事敏而善防馭眾肅而有方𨿽一言話出人意表不肯碌碌混常流中生平憙讀書於老子最有得故行已接物多掇其微妙至於禱禳醮祭內嚴外辧綽有餘裕兩從中和北上沈幾先物往返萬里無不如志嘗奉防給諸道度牒鶴馭所經例有贐公略無私焉其淸介逺大又如此壽七十委蛻於太一順事齋室實至元乙亥正月廿五日也越三日陪祖塋之次後八年六代祖純一眞人念公有力宗門在士爲傑出有不當泯於後者丐予銘之以識墓竁因摭其行實而系之以辭銘曰眞靖受業始於中和荊璞𨿽美器成琢磨東瀛北渡載造科用匪其人道將若何公綜務辦於益多龍庭再召萬里周旋竹宮咸秩羽服云闐尊師顯教我力孔宣綱張弛委曲而全道價軒輊濟之以權千塵而下嘆其才賢僊遊有限道館驚捐斲石紀行以大斯傳𨿽髙深兮易位尙知爲門之

提防彰徳路道教事寂然子霍君道行碣銘【並序】

國朝甲辰乙已間鹿庵先生教授共城不肖亦忝侍幾杖時有爲全眞學者重李鏈師自相下來買田於卓泉立棲眞別館旣而重北歸委紀綱士霍君明道爲之營建不數年剏堂殿廊廡煥然一新際泉兩涘盡植巨竹陰翳數百畝中構筠溪亭招致吾徒徜徉笑傲其上由是卓泉道院聞於逺邇簉名洞天福地之末維重則始之勤而霍君明道實有力焉師諱志眞號寂然子明道其字也系出安陽縣秋口農裏大家父諱澤嘗夢一麻衣道士云自天壇來求托宿許焉寤而誕師幼不好防寡言笑旣長性淡泊不樂榮利弱冠辭親學道父憶夙徴卽允其請廼詣相之天慶宮禮重子爲門人全眞家禁睡眠謂之消陰魔服勤苦而曰打塵勞以折其彊梗驕吝之气師從事於此者閱三十寒暑略無憚色重驗其爲受道器命主治門事挺志誠確措畫井井有法及卜築蘇門委之輔惇教基演宗緒俾特達而有所樹立焉師披荊榛掇瓦礫攻苦食淡擴充師志復辟農畝創水磑廣資生理培植教本致逺邇尊禮樂者日眾至於齋廬深靜井竈修潔遊人過客如歸而仰給焉道俗推舉任輝之威儀師滌除覽痛自澄治務正已以格物有辧訟者率用理遣不知官府爲何事羽流敬安一方凝重至二十載之久年逾耳順相之民宿仰道價請主天慶宮旣至受提防彰徳路道教事凡十有三祀年尊徳重不俟言論而眾自化服以某年月日沐浴易衣冠無疾而逝壽八十有一安陽縣王裕裏重仙冢之側師丰度淸逸若山澤之臞外朴而內敏質直而尙義簡重自居處事得時措之宜和同光塵接物無徇俗之其訓導徒輩言約理到以身爲律度可謂純乎其純之又者也門人杜志用夙承提誨圖報無方琢石紀銘期傳不朽乃介太一純一眞人李公來屬筆予旣重李請又與師有夙昔之雅旣敍其行已而系之以辭銘曰

道之大原文五千誕誇索隠匪其正傳質稟貞素心地善淵惟畀也全內思靜専耕田鑿井順乎世緣修已求志繕吾性天無欲觀妙是爲道之自然尙無往而不可孰間朝市之與林泉若人者𨿽乘化而委蛻安知其精純之气不乘泠風而仙耶門人攀慕向云蹁蹮勒銘松臺何千百年凝寂大師衛輝路道教都提防張公墓碣銘【並序】

師諱居祐字天錫世爲汲郡人父道用居樂善東北坊以茗飲爲業師早失怙恃兄居仁訓育有方甫長願立如成人然向慕風亟若饑渴思得大宗師依歸以果其腹嵗壬辰天兵下河南時太一四代度師自柘城北渡應大將薩濟蘇請主新衛昭順聖後祠居仁舉家崇奉遂命師爲門弟子居無幾何度師北遷住趙之太淸宮以師童侍有年謹敬不怠念焉遂度爲道士俄命掌觀之廩料出納詳明儉而中禮曽無撮龠之悞度師稱其能時衛之祖觀兵後燬廢掃地度師遣提防張善淵詣衛興復且請師以佐葺理允焉師爲戮力從事小大之役率以身先之旣而張侍鶴馭北覲營建事師獨任之不十稔壇殿齋室下曁庖湢庫廐井井一新已酉春中和眞人還衛顧視喜其得人已酉冬中和升寂師辦易事焦勞爲多丁已冬以事召赴行殿勞歸霑衣幣有加還貞常眞人以師貞幹有節命知宮事繼陞充提舉中統三年上遣使植碑壽宮師復趣辦不逾其素於國事有光至元十九年六代純一眞人嗣主法席以師道行純粹勤恪有功言於朝宣授凝寂大師衛輝路道教都提防七年間道流推服教門增重焉廿六年二月五日得寒疾再宿談笑而逝及斂予臨視面如生吁亦異哉享年七十有二越七日提防範全定等師於四門裏祖塋之側禮也師爲人樂易無機械苟有過須問之人而無憚於攺不然咽若有物所梗其歷事三師前後五十餘載護道服勤始卒徳不爽純一眞人以予鄕曲故持狀來謁銘因憶十九年冬予寓大都道宮適師與防宵永無寐龕燈鑪火尊俎談舊嘗及萬靈坑事悲世故之無常悼逝者之如是淒然動華表歸語之感故師毎嵗例淸明後一日丐斂酒肴楮幣等物斗量車載展祭冢次以慰鄕梓防漠之魂惟恐其心之不盡也其於存歿兩間亦追逺歸厚之意也歟是可銘銘曰太一設教幽顯兩通凡曰云爲須人乃崇猗歟張公徳度沖融致身福地逢教之隆惇兮若朴發之天衷寂不俗絕勞而有功師事三葉防異初終一朝委蛻爲報何丰祖垠之東萬栢蔥蘢陪其側若堂有封鑱銘表石永示無窮

故卓行劉先生墓表

先生諱徳淵字道濟襄國中丘人性癖直有操守好學能自刻厲及遊滹南王先生門思索辧惑等說自是饜飫史學爲專門之業古心古貌非禮義不妄言動一介不取於人朋友死𨿽千里逺徒步必至覩前賢奇迹偉行擊節嘆賞而不能自已至椎耕牛以饗竇王殺乘馬而祭昭烈其或憫時之艱急人之難切於已私而不置也始則人大以爲異旣而疑焉終廼嘆服曰先生篤行直躬守死善道者也北渡後赴戊戌試魁河北西路逮中統建元三府辟其行能授翰林待制晚節知圎鑿方枘不能與時阿匼乃以所得成就學者立言傳後著三爲書數萬言其說爲天地立極爲生民立本爲聖賢立法敷析溫公通鑑數百條枝翊章武俾承正統及見考亭綱目書多所脗合沾沾而喜曰吾天地間可謂不孤矣又通古文奇字士多傳習之凡經指授者類節目磥砢表表有所立或惜其獨善不顯諸用然振衰善俗激厲後人多矣太保劉公左轄張公以鄕曲義來周卹皆卻之曰吾非踽踽涼涼閹然媚於世者也至有以禮願交而弗之允者許魯齋毎道邢必式閭致恭而去壬子秋不肖始覿先生於胙對榻學館夜參半歘起撼予曰吾於漢丞相亮論議際有所得惜不並時當有說云云至元壬午予按部夷儀謁先生於天貺齋棲遲蓬蓽心融一天自樂其樂英發之气至老不衰問先生近何述曰適作四凶辧天府七星挽章於以張皇幽渺振濯精靈一何壯也臨訣握予手曰吾耄矣斯文未喪子其自朂行有以畀之旣而聞臥疾慮乏調養詢諸友生始知先生有子朴早世女孫一適康氏子新婦女孫皆不聴侍疾卒年七秩有八時至元丙戌九月廿二日也蓬山之西丘後十五年晚進王寧合鄕國議來請曰先生學貫三才養素丘園行嫓於古人望髙乎一世沒當易名用垂先範予謂寜曰士風之不振也久矣道義之斵喪也微矣安得髙風苦節如先生者哉昔孟東野以詩鳴唐張籍私諡曰貞曜程伯淳以道自任潞公揭之曰明道今扳二例如以卓行加之則名與行爲顯允矣門生民部尙書戎益將礲石表墓以圗不朽大徳三年龍集已亥仲冬吉日翰林學士中奉大夫知制誥同修國史秋澗王惲爲之表

秋澗集卷六十一

欽定四庫全書

秋澗集卷六十二

元王惲撰

文

詛蠧魚文【並序】

王子曝書於庭風動帙開有蠧十數輩倘佯其間取書眎之甚有齧壊者遂爲文以詛之亦且攄予懷之梗槪云其辭曰

嗟上蒼之生物兮曽巨細之不遺隨一物而一名兮乃各有其所施竜驤首而霧集兮鷙搏擊而翰飛蜴緣隙而射蠍兮蚓含淒而應時蟻結陣而雨妥兮蛛縈絲而喜隨至於蛇虺毒而虎豹猛兮网繩防刃人得驅而逺之彼蠧魚之何爲兮當去之而不疑我固拙而未貧兮尙其書之滿家規姚姒而法周孔兮浩波瀾之無涯念披讀而有次兮譬艸木之品差嵗翻閱而莫周兮蠧乘隙而遺孽芽感余浥而化育兮何族類之紛拏正如深山大澤人迹所不至兮足魍魎而生龍蛇爾名爲魚厥號曰蠧無鱗鬐以自衛不潛淵而躍渚披景慕之虛名蘊蠶食之邪慮天壤之間充汝腹者多矣尋茫茫之墜緒幸不爲人之害兮惟簡編之見惡信黃卷之有味汝得幽潛而饜飫艷輕碧之微軀兮曳白須而容與曽賢愚之無間兮輒遇之而必妬誰謂汝無牙兮何以穿予之竹素紛篆籀之紆屈兮致篇章之脫誤啟散帙而撲滅兮念忌器之善諭采春薺之纎葉兮雜蕓芳而細注恐物感之有驗兮庶噍類之一去曽少力之不獲兮愈滋蕃而無數汝豈學道之人兮咀糟粕而未悟將生死於文字之間兮凝精思於朝暮不然秦李斯之徒兮師六經而依據一旦燔之而叛道兮俾黔首而聾瞽流餘孽而見化兮終宇宙而惡著聖防謹其萌芽兮堅冰凝於霜履苟不處而不驅兮恐齧缺而無餘也布我牀榻泛我庭宇亂牙籖於風中趂秋陽之烈馭旣不能仝湯鼠之裂兮以炎暉而爲治其借流爍之熾焰兮書難爲之一抒熸醜類而莫逃兮遞糜暍於諸部失余浥之所在兮斂炎光於書戶齊潔竹書之簡森列周宣之鼓固我扄鐍若有神護喜捲舒而無恙殆遺亡而見補旣收書而入室遂慨然而懷古彼微虫之蠧書尙爲害而斯巨吁姦邪之在朝妬忠直於時主其擯斥危亡之禍將何如哉嗚呼噫嘻我得之矣嚚嚚管蔡爲周公之蠧兮幾謗成於王所睊睊子西爲宣父之蠧兮化不霑於荊楚臧倉媒孽爲子輿之蠧兮道不行於東魯上官媢嫉爲屈平之蠧兮賦懷沙於汨浦匹夫絳灌爲賈生之蠧兮老長沙之一傅孫變詐爲仲舒之蠧兮防不施於漢武恭顯讒慝爲蕭傅之蠧兮致炎運之中阻封論小人爲鄭公之蠧兮太宗幾以刑而爲務盧杞姦邪爲眞卿之蠧兮卒糜軀於賦虎逢吉陰險爲裴度之蠧兮播緋衣之訕語蠧兮去之而不可疑兮尙拔山之固兮況任遇寵信返爲忠直之輔兮奮筆成文吾爲此而懼兮

祭諸葛丞相乞靈文

維大元至元八年嵗次辛未九月壬戌朔某日承事郎前監察禦史衛人王某敢昭告於漢大丞相忠武侯諸葛公之靈嗚呼事有曠百世而相感者以道義故也維公挺天人之資奮云雷而起黜功利之邪說明剛健之正體攘伏羣陰嗣興漢紀兩立偏安幽燭厥理玆少康克復之本心何戰國縱橫之可擬由是而觀公之志何意於鼎足而峙也至於開誠心布公道從權制示儀軌牧民訓兵賞善黜戾以君臣大義而言乃忠武開濟之餘事也宜魏人畏之而如虎走狐貍而號魍魅偃回斾之威靈嘆奇材於壁壘故三代而下巍然王者之佐惟公一人而已繄一介之凡庸何淸光之敢企然揚洪蜀郡之功曹楊顒幕府之屬吏韙一言而表擢感忠規而隕涕又如李平廖立以過見廢俾之怨艾固匪遐棄及夫蜀婦旣髽痛吾已矣恨終左袵發憤而斃是又見公不屑與新之教采葑采菲之意無以下體而爲累也若惲也質朽才疎有志未遂年迫知命動昧操履蹣跚仕途幾年於此八月行臺僅免官謗三年禦史莫吐其气今則俟大冶之甄陶聴鼠肝而虫臂𨿽耿耿以自信復何爲而何逝恐生無益於人死防聞於世也用是中夜慨嘆不遑寤寐乞靈祠下陳詞而跽我公在天日星昭緯容光必照奚間彼此思蛻濯其塵穢叩囊底之餘智覬增益其不能爲砭鍼其頑鄙付淸明於眇躬極臣子之所止有來厥修神所惠祉庶免夫年與時馳意從嵗易悲嘆窮廬遂成枯萎逼逼之懷竟無及於追悔也尙享

爲虎害移澤州山靈文

大元國至元十二年九月日承直郎平陽路總管府判官王惲近被藩府檄伐石東鄙有以虎害言者謹移文以告澤爲州當太行心腹間傍𨿽長林巨壑獸蹄所交窟宅所在然鳥獸陰類神寔主司陰禦黙捍限隔常處制其暴厲使無犯越以爲人害此神之職守吏之責也今不逞之獸悍然不安其所安食其所不當食怖農耕梗行路啖民畜膏肥厥身以孶乳其遺類亂區制之常經忽天府之命吏是將與吏民雜處此土方今聖賢在上世道淸夷政令簡肅年谷登盜賊弭守吏者承流宣化牧養斯民爲任坐視若此安能俛首降心偸安朝夕容此物橫重念民之於國備犧牲粢盛供天地百神之祀出兵賦芻餉佐軍旅徵伐之用重繁若此幽明兩間敢不敬忌以顧卹邦本且民又未嘗輒犯於彼彼胡爲而然哉若曰妖孽之來蓋有由然秪吏之不徳政有不善自有任其責者柰何禍延平民使居者行者惴惴焉懷旦夕不安之恐一至於此哉卽欲窮幽致討絕而後已殆禽狝艸薙等耳然神不於其告輒從事於彼是守吏不有其神此文告所以先也維神聰明正直念守吏克防之告思職分當然之理赫靈威迅符牒搜索凶渠斃諸原野余則鞭笞驅逐逺放林壑限以常處永絕斯害使一方安靖遂田裏有生之樂𨿽神之職也實神之惠也惟明靈其圖之

瘞畜犬文【有銘】

犬之於人有功矣晝則守禦夜則警盜其健則能搏物猛則能取威窮則不遺其主靈則不失其家玆犬徳之大率也予有畜犬曰蒼頭髯狵被體耽耽然有獅猛之姿誠防之上品也其爲徳則不貪饞不防穢不虛吠不狂逰寢有常處履擇其地投之物非嗾之不敢齧叱之退非招之不敢前至於親屬賔客一及於門墻者聆其聲亦能識其人指揮馴狎咸防人意可謂有人性而無貍徳矣嗚呼物之生穉而壯壯而老老而病病而死順常理也主人何憾焉且計其歸於我以至於死蓋十有一年於玆其服勤守禦功亦多矣主人惻然而興命童子具畚鍤裹以寢簀枕用石瘞於古堞之下亦蓋不棄毌使首陷之義也記曰捕田鼠者祀之矧犬有功於人也昭昭矣故系之銘其辭曰

嗟嗟奇狵防之種曰守曰禦或靜或動靡失其常風鳴意聳臥護我家取威於眾相非貍徳爾馴且勇惟有稱徳與艮馬共生也服勤死當禮送蓋之義敢不是奉

諭平陽路官吏文【爲判官初任時作時九年五月也】

契勘國家張官置吏本以爲民且縣而州州而府吏而官官而長𨿽上下分殊大小職異以承宣而言實爲一體至若親臨民事周知下情如賦稅課程婚姻良賤債負田宅刑名等事推明根源分別曲直兩防物情一歸於正爲莫若州縣耳故諺有之旣爲民父母當作子孫看此言𨿽微可以諭大恐不當憚其煩勞一委於吏致開塞幸門情生詐起附防科條髙下其手富彊恃勢者理本曲而返伸貧弱寃抑者情久郁而防訴事體旣乖勢成稽滯及愬者有辭莫可推延仍作疑似上之於州州司設有規避事情捨難趨易艱於勞心者止憑縣解略不詳審輒上於府者有之易而有謂者一委胥吏聴其飾說亂行剖決者有之謂如按驗未完辭情稍備或明具條章不行定擬冒亂上陳幸其萬一者有之又念徇情同列者視違錯而不言旣滿望代者以患失而爲慮至於辭不淸明而曰民嚚於訟身不力行而曰事壅於下以職以分何不思之深也總府固當持大綱略苛細不宜求痕洗垢以察爲明然念軍國之利害刑罰之枉濫脫或差悞而總府亦不敢止守大綱究其所以自有任其責者矣至若總司行有不逮虧一道之紀綱亦何以逃朝廷共理之責乎又念郎官上應列宿苟非其人百里受害靜言思之可不畏歟稔聞公等類皆明直恪勤官政小則寄百里之命大則近連率之職天官天祿實荷恩榮獨有履正奉公竭防心力以功名圗報上可以答國家委寄之恩下可以塞爲民父母之望噫社稷人民莫非王事視如私家無不修理推廣此意又何俟告辭之丁寧公移之督責也自今以往計能彊其所當行勉其所未盡以一體爲心共理爲務逺懲積習作新斯民使一道元元霑被王澤而遂有生之樂實公等之力總府敢叨其功乎所以集眾思廣眾益者惟期王事有成則總府亦庶乎其寡過矣

惇諭百姓文

汝等性秉五常智周品物聞善必遷知過速攺此汝固有之理恆久保身之道也方今明教化勸農桑彰善癉惡爲務庶爾有眾比屋安然遂有生之樂此明天子之意也平陽陶唐故都詩書遺俗世不乏徳比者自逺思之化陵夷衰晉之風尙气亢彊頗乖正理致使訟牒嚚繁動經嵗月較其所爭至甚微眇親舊變爲仇讎畎畝棄而荒穢事端旣起嵗計一空亟當戒者乘气窒塞不度輕重果於自殘禍延後人嗚呼一忿輕生乃至於此非愚而何況朝廷委付守臣之責非特有司常常而已正以承流宣化美厚風俗安靖一方爲重兄兄弟弟夫夫婦婦恩義至篤也不可因細故而致爭比鄰共裏連鄕並黨緩急相卹也不可以小忿而興謗蓋好鬭者喪身之原健訟者破家之本興言及此我心悲傷汝也何心忍於爲此常念禮讓者安順和睦之方孝悌者福澤富厚之本一日自新終身樂地能爾何止公庭致束杖之淸田裏獲共安之樂將見祖先神靈安於上子孫徳澤流於下比屋雍熙永爲善俗豈不快哉豈不樂哉據教諭社長耆舊人等請以此意惇諭中外使咸知勸戒毌重其攺作也其有不待教率自來孝悌勤儉力田而省事循理而畏法者申明上司別加顯異若凶頑如前恬不知省上違總府之訓辭下悖父兄之忠告是亂常敗俗之人國有常刑悔將何及至於有司非橫以侵牟豪彊兼並而爲事科差不均力役偏重縱而不問以致失宜使汝下情郁抑控告無所是總司撫字無方得罪於汝將何以息閭裏愁嘆之聲朝廷共理之責乎汝等其詳思毋忽

勸農文

切惟民生之本在農農之本在田衣之本在蠶蠶之本在桑耕犂耙種之本在牛耘鋤收獲之本在人人之本在勤勤之本在於盡地利人事之勤地利之盡一本於官吏之勸課夫田功旣盡縱罹水旱尙有所得仰事俯育乃克匡生穡事不勤𨿽值農穰終無所獲賦稅饑寒將何以濟由是而觀克勤者身之寶自惰者家之殃此勸課所云急也提刑按察司欽奉聖防所至勤課農桑使職近緣巡歷考照簿書其耕播栽植之事勤惰勸率之方大抵虛文多失實效勸農之官長民之吏安得不任其責況今春首農事方作巡行勸勉適在玆時仰所在有司照依已降條畫徧歷鄕村奉宣聖天子徳意惇諭社長耆老人等隨事推行因利而利察其勤惰而懲勸之所有事條開列如後

一如田多荒蕪者立限墾斸以廣種蒔其有年深瘠薄者教之上糞使土肉肥厚以助生气自然根本壯實𨿽遇水旱終有收成若無閒田此最良法

一穀麥美種苟不成熟不如防稗切須勤鋤功到去艸培根豈不聞鋤頭有雨可耐旱漧結穗旣繁米粒又復精壯此必然之理也

一二麥可敵三秋尢當致力以盡地宜如夏翻之田勝於秋耕犁耙之方數多爲上旣是土壤深熟自然苗實結秀比之功少者收獲自倍

一所在水利常令修葺毋得因循廢棄倘遇旱漧獨沾丰潤是地利徧惠一方人力可不加謹又兼此系朝廷最重之事切當用意仰體至懷

一桑麻之務衣服所資切須多方栽種趂時科薅自然气脈全盛葉厚稭長飼蠶績縷皆得其用又栽桑之法務要坑坎深濶蓋桑根柔弱不能入堅又不宜拳曲難舒根旣易行三年之後卽可采摘

一蠶利防博養育實難如浴連生蟻初飼成眠以至上簇必須遵依蠶書一切如法可收倍利嘗聞山東農家因之致富者皆自絲蠶旬月之勞可不勉勵

一耕犂之功全借牛畜須管多存芻豆牧飼得所不致羸弱以盡耕作其或引重服勞使長有餘力若有羸老不堪者切須戒殺勿擅行屠宰

一雞豚鵝鴨之屬菜果瓠芋之類皆可養人務須繁畜廣種用之接間不爲無補故古人有言菜不熟曰饉豈爲細事

一時至物成罷亞壠畝更加並力收斂以防風雨損壊有失嵗計不惟盡廢前功一飯到口自行暴棄良爲可惜

一古人蓄積防爲急務故國無九年之蓄國非其國也如平陽太原兩路例有蓄積往往山下饑荒鮮聞山上失所近日官設義倉正爲此也蓄積之事其可後哉一織絍紡績責在女工可諭家長戒其慵惰嚴立程限造成端疋以備妝著蓋非鳥獸必須溫暖可禦冬寒若無衣褐何以終嵗

一或有頑不率教惰農自安背本趨末敗壊淳風朋防羣飲稱曰事情釀酒屠牲指爲口願田務方集耽樂城市其或別生事端遭值官司父兄親戚理須營救豈止破壊家產田產轉成荒廢此等切當禁治毋得輕犯一有孝悌力田爲眾表率汝等舉明到官優加寛卹如有浮泛雜役可除者卽爲蠲免以勸餘人

據已上事條仰社長耆老人等各扵當社時時開陳隨事推行因利而利察其勤惰而勸懲之不致因循苟且徒文具而已庶可以作副朝廷愛養元元務農重谷之本意也除已暗行體察不如教者須議省諭各令通知

勸農詩

總勸

分司勸課不辭頻汝但聞言日克勤倘使有名無實效到頭俱是具虛文

糞田

年深蒔種薄田疇糞壤頻加自昔畱田果糞余根本壯縱遭水旱亦丰收

種桑

年年勸汝盛栽桑相度田園土脈長屬汝一根如法種明年要見百根長

勤鋤

鋤頭有雨潤非常此是田家耐旱方果使鋤頭功績到結多得米更精良

水利

細思水利最無窮普例災傷獨歉丰倘有可興須舉似已成毋得廢前功

女工

田家門內事紛挐防緊蠶繅與績麻主戒婢奴姑勸婦趂時作活可成家

訟田

近年田產貴於金明見無憑恃力爭縱使一時官錯向就中不直有神明

結親

成婚作贅結歡情往往年深致怨爭省訟有方渠記取始須書契兩分明

讀書

孝慈和順革囂愚說似兒孫自讀書縦不盡爲官宦去省心解事亦良圗

省訟

典田賣舎屬曹司何似無爭省狀詞唆汝致爭原是賊勸令和忍是良師

畏法

禁网寛疎固不苛愼母輕犯被拘羅更思有理無錢語試估家資有幾何

屠宰

上司禁汝莫屠牛間有人來告事由豈止到官刑罪慘怨讎相結幾時休

鬭毆

農家蠶務與耕田除卻耕蠶半是閒利害不多休致鬭壊錢當罪片時間

教唆

教唆寃報似循環比及兒孫已被愆若欲人生求利逺正須良善養心田

盜賊

一毫非有莫萌心竊物穿窬罪不輕重是杖徒微刺記枉因纎芥壊平生

飲搏

常思羣飲與攤錢此事尢須預禁防酗至輕生輸到盡恁時𨿽悔恐應難

安分

貧須借富富憐貧安分懲貪徳自新積取餱糧防儉嵗愼無相率去祈神

天報

四民惟汝防純風天憫辛勤報已丰試防仕途靑紫客大官多半是莊農

終勸

分司勸汝事多忱今嵗詩篇意更深切把此詩長記誦來年比勸預闗心

又

文告裁成二十詩篇篇皆出老農辭汝歸相勸行毋怠便是分司樂不貲

祭文

先祖妣韓氏祭文

中統元年庚辰秋九月丙寅朔十有一日丙子男孫某等謹以淸酌庶羞遣奠於祖妣韓氏之靈繄韓氏先昌黎之裔枝分派析散處於衛衣冠煌煌文經武緯越宋有光司空之貴殫觀其譜本支十世猗嗟祖妣實出其系薰沐膏腴生大盛世徳婉柔嘉主夫中饋貞祐初元金兵四潰萬室一存危若旒綴時維祖妣歸於王氏內助我祖畢力家事遂濟坤柔外扶貞義我堂復構我祀復繼內治𨿽嚴舒而脫脫我祖先歸我考時穉勤苦流寓栢舟自誓鞠養提攜遂成偉器名甲京師一日騰沸抱飴諸孫免夫火水至克負薪其恩非細欲報之徳昊天罔旣八十之春不爲早世顧孫不孝榮養殊替有銜不祛涕泗面被庚申之秋應辟東魯募辟幕官惟曽是主慮其不淑庶獲奔赴罔遂所求心不遑處后土皇天實聞斯語旬日之間事易其故天誘愚衷駕言西騖拜省庭闈病爲少愈九月初吉星河尙曙有物告終聲動軒戶奄奄在牀彌畱不去日薄西山矯首雲暮風樹之悲有淚如注盤盤新阡實惟髙原安之妥之一遵訓言傳家之範敬奉周旋左配我祖何千萬年嗚呼尙享

廣平郡夫人完顏氏祭文

懿懿夫人金源之裔分派天潢坤柔所萃式承陰教婉其令容作配徳門被之僮僮蘋蘩主饋化成肅雍孟母之訓伯姬之恭是嬪是則以號以封立人之道莫嗣續大子挺儒宗種徳孔邁令伯陳情不仕而恝菽水盡歡心乎日愛素髮垂領斑衣在身問安眎膳眷然晨昏野服瀟然林下之秀蘭玉盈庭嵗時上壽日薄西山其明則東曽是微恙而不及躬起居燕樂泄泄融融彼髙明家具慶則那若母若子爲壽如何親不知憂孝養終天享此全福幾人則然懿懿夫人足慰下泉膴膴周原瞻气蔥蘢居河之漘有儼新宮臨拊無憾哀以送終懿懿夫人爲婦盡道爲母有儀彤管有煒千古是徽尙饗

祭王參議文

維中統元年十月甲寅朔二十一日甲戌王惲謹以淸酌之奠致祭於參議先生之靈藹藹王公維徳之宗教子以義從師於共走也何幸而與防同气質一變舞雩之風文士輩出繄先生之功出來典衛粵惟八年興滯補政有後先激濁揚淸巨細不捐樂育之心有加於前士感公知所立卓然顧惟不肖獨有二天毎侍幾杖接以溫言意向所在多文字間一意作成汝其勉旃家貧親老擇我祿仕牀下之拜言猶在耳蜀山蒼蒼公箠西指董庵之別誠發於裏臨岐眷眷告以終始蹭蹬沈鱗有俟乎此孰爲歸來便隔生死痛彼知己世罕所遇我思古人涕零如雨猗歟先生伊時之麟文彩風流與道日新旣恵我輩亦及我之後人所謂故國非有喬木之謂而有世臣峩峩丰碑表公之墳公𨿽云亡其徳在民太行盤盤淇流湯湯永懷先生何日而忘

祭王府君夫人陳氏文

大元國至元十二年嵗次乙亥二月壬寅朔越日承直郎平陽路縂管府判官王惲謹以香酌之奠致祭於河南路宣慰副使王君太夫人陳氏之靈伏以詩稱有基婦道乃隆易讚坤儀徽柔所鐘維夫人之淑兼著一躬母儀女範婣於六宗內助旣裕化成肅雍彤管有煒周南之風嶷嶷賢嗣總角從容以契以分昆仲猶同二十年間獲侍左右嵗時拜慶稱觴上壽顧畜殊常如卵斯覆我艸惟纎兄蔚蘭樹突而弁兮載同庠序浹洽薰陶亦叨時譽調官南歸四月惟夏升拜北堂徳容甚暇親哺之食手飲以斚駕言西行辭拜牀下中心惻然誨言灑灑日薄西山眾鶵飛翻云別幾何遽棄榮養聞訃驚怛惄焉如喪英英白雲太行之上有淚盈睫悵然東望嗚呼適去則順其生也榮較丘山與華屋終哀樂而殊情懿懿夫人壽逾八旬祔安堂慶流後昆是足以慰下泉而釋淒愴於蒿焄也惲以官守有限罔獲駿奔旣不及撫棺而與諡繄昔賢兮儗倫以陶侃之忠順知湛君之聖善以不疑之平反審母氏之慈仁援例私議寓哀於文庶幾薦微誠而告精魂也尙饗

禱雨蒼谷神祠文

去冬今春厥旱斯普比聞三方旣禱而雨維此衛邦和气艱阻艸木焦捲種不入土致此咎殃誠守吏不徳之故也吏不稱職罰及一躬我民何爲罹此旱凶嗟嗟四民防苦我農止食其力嵗期一丰年苟成災散而西東恭惟明靈蒼水之龍哀憫慈惠正直明聰司我雨部山靈是宗澒彼淵池云雷之宮民以病告禱輒感通忍以吏不稱職卒莫救其隆虫哉願回哀眷澤我鄘乃以有秋祀事孔終

祭王參議文【代史運使作】

惟公奮迹渤海應期挺生婉畫長材廓時之淸佐我父相幾三十年子惠兵民以謀以旋長淮百戰松漠逾邁死生以之而有公在矯矯大節老而彌堅襟融宇粹秉心塞淵中牟之仁平陽之賢哀哀衛民賴公以痊膴膴周原熈然樂土公𨿽云亡其政則舉走自恆陽來寓南鄘瞻拜遺像齊之蓋公歌詩知政泱泱大風民懷遺愛甘棠是比士而感徳曠乎百世矧伊嗣侯義同昆季嗚呼哀哉弔罔及哀生不獲事遐想音容河嶽流峙野日荒荒羣飛搶揚公不少畱使我涕滂跽而陳辭奠此一觴尙饗

春旱禱諸廟文

旱自去秋極於今春滌滌衛土如惔如焚夏麥已槁曷休我民秋種不入饑饉薦臻旦夕惶懼不知所云恭惟明徳守臣所欽民以病困神心孔仁用是齋沐以祈以禋庶垂哀眷昭鑑微誠風伯回馭山川出云一變盭气化而甘霖秩我東作庶幾西成載謁祠下冀答鴻靈尙享

七夕祭竈文【至元乙亥平陽府作】

三代之制五祀孔修羣姓時享或春而秋欽惟竈靈並奧而幽朝烹夕餁一家所由火水相徳乃神之休敢致薄奠於陘之周有肉如玉有酒斯柔味登於爼香列於卣匪物將致匪媚是求久矣斯禱庶答神休尙享七夕祀竈漢俗也世久不用獨吾家行之多歷年所且前人致恭或祈苟得此非予之心也蓋庖湢飲食所出五祀神爲防尊薄宦已來糊口四方是神卽予主予乃神之客也匪朝伊夕不無混殽膠撓之瀆惟神念客之故庶有以安之用伸告謝以答神休尙享

謝龍神文

維至正四年嵗次丁卯夏六月丁巳朔廿日丙子翰林修撰郡人王惲謹以香酒之奠敬祭於縣西平成鄕龍公之神矯矯神龍柄雨之機亢陽爲災非雨則饑士而力農乃分所宜惟百創理一旱則隳霈澤在天屢及我私疇敢不祗若神之威徳也尙享

秋澗集卷六十二

欽定四庫全書

秋澗集卷六十三

元王惲撰

祭文

告家廟文

維至元四年嵗次丁卯六月丁巳朔廿三日己卯孝曽孫王惲等謹以香酒時果之奠敢昭告於曽祖考府君曽祖妣臨淸呂氏顯祖考修武府君先祖妣孟氏韓氏皇顯考忠顯府君皇顯妣夫人靳氏之靈先以丙寅嵗十有二日爲子公孺聘婦得宣慰石君之第三女玆者往之女家躬展禮幣令告吉日維斯時廟授有儀式伸防告尙享

祭元神祝文

嵗次丙辰九月戊戌廿九日丙辰臣某等謹以淸酌庶羞之奠敢告於嵗徳之君惟神一嵗之君百臣是統端臨異位獨秉威權悔吝災祥維神是與臣某父某年逾知命心切齊家動靜之間旣乖攝養公私之際尢重愆違而又庭戶積殃子孫不孝於七月廿七日遽嬰末疾將抵時冬困致沈綿力疲舉履日因元命躬薦愚衷幸冀神明蚤躋和豫尙享

告家廟文

維至元四年八月丙辰十七日壬申孝子惲忱等謹以淸酌百羞之奠敢昭告於皇顯考忠顯府君顯妣縣君靳氏之靈嗚呼哀哉維丁巳嵗八月至今年丁卯秋仲府君捐館十周星矣實至元四年秋八月丙辰朔十有八日癸酉也十者數之盈天道之小變也祭法以春秋享奠蓋因其气之終始而致思焉矧履霜露瞻拱木嵗月近紀親日愈逺得不極其志而重其感傷乎今之所謂道供豈古致齋饗親之意歟玆者爰卽正寢敬演靈章庶仗眞詮以證妙果神維格思式伸防告尙享

至聖文宣王奉安祝文

於赫元聖萬世作凖曰義曰仁風化之本顧瞻淸廟曠玆有年咎將孰執廼吏之愆爰自下車心弗遑安靡朝匪夕載經載營誕彌八月厥功告成奕奕新廟桓桓旅楹峻以文階重以神幄有翼有嚴乃丹乃艧爰居爰處以淸以寜神其格思享玆菲誠爰曁厥民日焉啟迪仰止瞻依聿修厥徳庶幾報本以謝不職尙享

兗國公奉安文

伏以庶工告成新廟孔碩於穆素王之亞聿陪元聖之居仰底攸寜永欽厥祀尙享

鄒國公奉安文

伏以有嚴閟宮載新祀典仍增光於肖像永配享於神庭於穆維淸尙安且妥尙享

辭墓祭文

維大元國至元九年嵗次壬申四月乙未朔十七日辛亥男孫惲謹以淸酌之奠敢昭告於曽祖王父顯考王府君之靈惲自至元五年冬十月被召赴臺九年春用前資翰林修撰由監察禦史攺授承直郎平陽路總管府判官已擇此月十九日赴任所今當逺離墓次伏冀明靈特垂陰祐尙享

祭孚惠神祠文【六月十四日祈雨至十八日申刻大雨至十九日黎明方止】

惟神淵懿徽柔徳配乾方觱沸其泉實爲淵浸屋而祀之禮固宜矣玆者時雨愆常蒲絳兩州旱暵頗甚吏實不職民將何尢夏麥勤而半成槁稼噓而可燎眾仰一溝之水待爲卒嵗之安然得之有限漑之不齊與其施及乎有數之田何若膏潤夫一境之內恵卹哀憫繄神能然伏望起伏龍鞭電轂神爲之變動川云隨而蓊從細挹天瓢溥霑壠畆使槁者勃興而如揠熱者得濯而輒醒云漢昭回一滌蘊隆之气甌窶滿載卒成大有之年神能鑑玆敢忘昭報尙享

祭耶律丞相文

大元國至元九年嵗次壬申六月丁亥朔初八日甲午承直郎平陽路縂管府判官汲郡王惲謹以淸酌庶羞之奠致祭於有齊忠臣大丞相咸陽王耶律公之神伏念惲以監察禦史叨承郡幕視事之初來讞玆獄求情罔獲非神疇依惟神心秉塞淵气余忠謹始焉義合於神武終以威馳於栢壁生爲良弼歿爲明神對越英靈凜然如在以徳以功宜永嚴祀惲授館絳園迫近神廡號呶朴擊不無震驚然凶悍禍賊寔神所憝尙矜不逮俾集厥事式伸明薦以克來享

康澤王廟謝雨文

惲訊獄絳陽回經太平百里之間秋禾如槁物之生植時方尙養民之告病不能不動俾驕陽亢甚耕隴塵翻誠守吏不職之所致也近𨿽致禱於鼓行復展誠於祠下及次襄陵油云四興甘澤霈作郊野灑然溥獲沾足且神化無方龍徳爲大山澤一气初無間然𨿽愚衷適與之防寔神顧防而恵之也用薦明禋以答靈貺尙享

拜奠夷齊墓文

維大元國至元九祀嵗黓涒灘冬十二月旣望承直郎平陽路縂管府判官王某恭以牢醴之奠致祭於孤竹二賢之墓嗚呼天下有當然難舎之事惟特立者能成之天下有至中大正之道惟齊聖者能明之三代而下建天地之極定君臣之義掲若日月亙萬古而不息者其惟二賢而己壬申之冬某以守吏按事蒲阪仰止髙山其立卓爾所謂聞凜凜之風者貪夫亷懦夫有立志也趨拜幾像山煙四起奠以牲醪若恐將凂有薇在山有粒在簋潔以馨誠薦我明水尙享

祭黃崖山神文

節彼南山奠安一方爰產奇石紫質靑章王宮繕興爾焉來營伐而材之不無震驚用是昭告惟神降寜庶憑黙佑迄用有成尙享

謁西嶽廟文

維神徳嫓坤維气涵昆潤際四海洪荒之內位實雄尊在提封宻邇之間禮當趨謁仰止三峯之峻來伸一禱之誠僥幸之求防不敢萌憂戀之心庶幾昭鑑爰生申甫來佐明時冒瀆顯靈豈勝悚惕尙享

安二賢神文

某以壬申之冬來拜祠墓悼其傾圮幾像暴露載經載營今也告成睠彼雷首肅焉神庭繄二賢之徳聖之淸兮以孔聖之哲極所稱兮掲若日月何廟貌之尙兮封而匪屋來者何瞻仰兮蒼煙喬木何山爛其光兮盤非周粒桂酒苾其香兮神其格思嵗永此而康兮

肇祭霍嶽文

大元國至元十三年嵗次癸酉六月壬午朔二十有六日丁未承直郎平陽路總管府判官王某謹以牢醴之奠致祭於霍嶽中鎭應靈王之神維神峻秀靈異郁爲鎭山冀州之野嶽麓所盤致興雲雨祀典載新報本信敬玆焉其辰顧維守吏嵗奉嚴禋籩豆孔修敢告駿奔乃祝之曰髙宜麻麥兮下宜稌蛟蛇結盤兮物不窳王事庶集兮神所與

康澤王廟祈雪文

大元國至元十年十二月己酉朔承直郎平陽路總管府判官王惲謹以淸酌之奠敢致禱於康澤王之神伏念一冬三白嵗事之常今者雲暮未覩其祥寒律徒切風埃澒洞宿麥𨿽萎猶含余凍載憂載忡春疫爲重彤雲油油旣合而收和气致盭政或未修吏實不職民將何尢惟神降鑑一雪孔周災沴不作恵我來牟吾儕小人敢後神休尙享

祭靖應眞人姜公文

大元國至元十一年嵗在甲戌二月戊申朔十有二日已未承直郎平陽路總管府判官王某謹以茗果之奠設祭於靖應眞人姜公之靈某以中統元載列職省郎得掌綸命帝遣使臣奉宣詔防起公於晉有遐想仙標載勤驛乘之語眷眷之意何其隆信者哉逮明年春獲拜下風寶之宮野服黃冠道淳徳衝曽無一言及乎本宗其揄揚稱頌若恐隕越者堯舜禹湯文武之道之功建祠奉祀竭夫一躬退而論思豈墨名而行與儒同者耶及官平陽載覩儀容振袂談舊一沛平生之胸愈知靖專之性精誠之徳足以動三河而沃淵衷也云何一別上仙三峯杳黃鵠其何邁將神防乎太空天藐云髙涕泗無從過故都而眷戀庶斯文之可通尙享

兵次孟津祭靈源王文

維十有一年甲戌夏五月丙子朔越七日壬午承直郎平陽路總管府判官王某敢昭告於靈源王殿下我國家將有事於南服桓桓兵甲例作於晉顧予小子實縂其一焉今玆南邁前次河壖尙克顯相其安以濟豈惟可免簿責誠以威靈陰隲以先啟行之力也尙享

祭平陽府東城門文

維神職司啟閉气積陰凝今者淫霖爲祟已及浹旬害彼粢盛動妨民作伏望導迪陽和逺成開霽尙享

祭臯陶文

惲以到官四日奉憲部符鞫絳陽獄大小之情心敢不盡恍惚曖昧有不可致詰者使讞議適當生死兩明愚衷不逮神惟能誘之寃滯沈痛捶楚之下求而不獲者神惟能伸之伏惟明靈尙克顯相

中元節祭三代告生孫汾郎文

伏爲男公孺新婦石氏於今月十有二日辛巳生子名曰汾郎蓋人倫之事繼續爲大因時以享式伸防告庶憑神佑其安且宜尙享

立社稷祭告文

維神五土之只百谷之本血食於社萬世依凖禮墜而興張本自玆牲醪香脂鼓鐘淸夷迄用康年神其妥而維神百谷是長萬民之天配食於社古莫能遷名存實亡乃吏之愆張本於玆神其鑑焉有酒斯防有牲肥鮮維神格思嵗其有年

範陽房族祖九翁祭文

維至元十三年嵗次丙子冬十月壬戌朔十有八日己卯房孫謹以淸酌少牢之奠百拜致祭於故軍資府君族祖九翁之靈嗚呼哀哉十二年春予守官平陽祖母慕容氏書來以公訃告國有常制莫敢擅離然聞母弟忱自疾亟於引柩納壙皆與及喪次𨿽不獲戴星奔赴中爲少遑也越翼日卽縞素爲位於府北郊之僧舎發哀以祭婦推氏子公孺新婦石氏在焉慼不視事者五日迨今年春三月秩滿東還將爲指日卽路得哭墓而唁親老也復爲中書檄去考試河南四道滿三月而歸日月逾邁霜露之感積諸中而至於攸久也如是曠慢不恭之責將何所逭今玆之來駿奔露處不遑安者凡十有四日含淒茹辛實以祭告爲事伏惟神靈鑑玆哀悃嗚呼哀哉尙享

祭中書左丞姚公文

聖維天開寵綏九有必誕賢輔以左以右手斡機衡代天旋斗伊公挺生奮迹營桞長白之英遼江之瀏元气絪緼鐘此靈秀脫落俗學沈浸道囿姬情孔思伊淵洛藪一物致知千古尙友起而翼漢云雷交遘啟沃淵衷達聰纊黈至元之初公綰機紐謀謨廟堂股肱元首職分六卿綱維結糾帝載用熈丰而不蔀大明黜陟罷侯置守萬鈞機張賴公克彀霖雨一濡載淸宇宙我武維揚荊襄恃久大辟屯田櫛比糧糗公善開物務深耕耨豳風良耜十千爲耦繼倡農司萬邦是揉明彼王道始夫南畝防軍來歸雪髯垂脰長江失險萬介北趣特置館筵體貌耆耉眷我儒臣甘盤之舊天理人私自公判剖國勢民機倚公安否有辯懸河而惡利口四海具瞻漢更商叟龍光稠疊玉鬯秬卣望公百年以佐元後胡不憖遺梁木壊朽彼蒼悠悠莫之能究嗚呼公之爲學知所先後味道飫經太羮酒平生防藝組繡雕鏤公視餘事爲世瓊玖公之逢辰道合非偶來儀舜廷臺鼎鳳雊揚歷中外足展抱負八十之春已極眉壽考終牖下載啟其手有子承家公復何疚嗟吾道之如綫念後學之孤陋與斯民之不幸孰思濟而云救惲自束髮辱知防厚拔擢提撕兩端親叩至登瀛州再承善誘晦一周玉堂淸晝今公云亡此防難又情悄悄以塡膺淚浪浪而霑袖今也送不遑執紼不得撫柩寓哀斯文爲一觴侑尙享

故尙書禮部郎中致仕丁公祭文

嗚呼維至元十三年夏六月惲考試河南拜公牀下畱語終日言不及私維是治之隆污民之殿屎法具未完涕下漣而至於亷於律已老而知止教子以義方勅防家事其在倫列如公一人而已此天下之公論非予得而私議也區區之誠幸惟鑑玆尙享

故吏部尙書髙公祭文【至元十五年閏十一月十一日大雪中拜奠】

惟中統壬戌之春惲以事累退耕於壠畝者再罹寒暑旣而擇禦史開憲府人文之選公以予主不肖誤防公知擢置言路三年裏行我盼我顧豈惟使之增先迄薄用於今者實公之載舉及官平陽公判吏部不以契濶憐我椎魯毎借譽於時人爲聲勢之一助是又見公終恵且勤不我遐遺之故也至於雄文大冊忠規治具三峽秋濤危波砥柱玆公論之有在匪鄙言之能諭念公平生藹藹徳度霑賸馥於蘭臺悵嵗律之已暮敢以受知丁巳之私抒予哀而告公之墓也神惟有靈鑑玆誠素尙享

外祖安陽縣丞靳公祭文【十五年後十一月十五日】

惲年垂髫省識公而蒼髯堂堂山立而異逮予成童受訓母氏公之世家頗聞一二或官鄕縣或擅科場歷年五百財雄一方至公而衰亦理之常厥後一紀公歿於鄕惟嗣罔續我爲防傷春秋時思合食祖傍是用傳訓子孫奉行公殯淺土幾三十霜棺衾攺卜未就深藏姨母𨿽在顧力弗遑有劣其甥按部洹漳東望堯城心焉靡寧迎置姨母如拜儀形爰念事與之經營及玆春首窆公於塋庶幾畢考妣之志慰安公之神靈也尙期不昧俯鑑微誠尙享

左丞董公祭文

至元十六年嵗次己卯九月乙巳朔越有三日丁巳朝列大夫燕南河北道提刑按察副使汲郡王惲謹以淸酌嘉肴之奠致祭於故資徳大夫中書左丞簽書樞宻院事贈金紫光祿大夫平章政事諡忠獻董公之靈觀夫大燕南陲全趙北垠峯尖郁茂滹池奫淪蟠精萃秀篤生異人公應運挺出絕類離倫悅惇詩禮感防風雲奮父祖之餘烈防冦鄧之髙勛其志慮良實又濟以武恵惻隠之仁謙而接物勇見於大敵恭以持已孰知夫世臣至於肅齊家範友於弟昆忠結主知徳庇生民功愈大而心轉小寵旣厚而憂益殷無私蓄爲子孫之計不樹黨收門墻之恩其公亮謹厚又似夫董侍中與萬石君也幾世幾年孕此忠純方沐恩於鳳沼俄星隕於中軍痛丹靑之宛轉追畫像於麒麟此非一已之私議在中外哀悼所不忍聞也惲爰自布衣仰公淸塵接樽酒於中統之首與賔筵於至元之春毎燕語之衎衎顧若楊顒之可賔矧二弟之欵曲辱交久而情親𨿽艸宿而罔哭寓哀於斯文伸孺子之薄奠庶劍系於徐公之墳也尙享

遷奉曽外祖殿試靳公祭文並外妣李氏

惟公才徳兼備元精孕和早擅塲屋三中巍科人文之譽在公實多正大初元公卒宜津權厝新壠幾七十春殯而未譬彼行人歸不及家曷寧其身玆者日吉時良奉安祖傍祔以元配永閉深藏魂而有靈以賁幽光尙享

遷奉安陽縣丞外祖並外媼王氏祭文

惲以前嵗後十一月廿三日爲遷奉之事已告尊靈今者應期舉厝永慰幽防以順從祖以安其藏祔我外妣閟此堂靳𨿽衰宗在公未傷有甥妷以主祀重時思而不忘是則不必其子而光揚也有牲斯羜有酒斯香神惟昭鑑歆此一觴尙享【及公伯兄孝思貢士及姆氏】

秋澗集卷六十三

欽定四庫全書

秋澗集卷六十四

元王惲撰

祭文

祭蒲大夫文

大元國至元十八年嵗次辛巳三月丁酉朔十有九日乙卯朝列大夫燕南河北道提刑按察副使謹遣從事賈汝霖以淸酌庶羞之奠致祭於河內公之靈惟公徳挺羣哲獄淸片辭列髙弟於聖門揚仁風於蒲邑三善之美庸能旣耶適星垣有分按之行過神宇致一杯之奠庶祈靈貺以益不能尙享

祭孝感聖姑文

惟神肇迹博靈遇仙滆浦柔懿昭靈作蠶聖母幹祀永賴神功斯溥食弗再則饑衣弗制則窶念此嵗事惟神其恵顧之尙享

故江漢大都督河間路縂管兼府尹史公祭文

幽霫萃气招搖耀芒合是二者篤生忠良惟公應運挺出起家朔方奮父兄之餘烈荷天衢而鷹揚武濟文經爲旹棟梁宿一軍於陽夏號東南之精彊枳棘非所移旌鎭襄撫我瘡痏靖我邊疆其恵春雨其威秋霜掇我殘棄變而金湯復我陂障積而陵岡孰慮鱗介易我衣裳彼气日索我師堂堂果上鈞之一載掃敗葉於秋商毎出奇而制勝初不知古人之所長殆羊傅之久駐控上流於荊襄𨿽飛渡之無及吳之所以亡者本由此而用張能回百戰之餘勇效政迹之章章郁公堂之佳樹至今三鎭指爲公之甘棠然幹將而補履終所用而失常如憂深而思逺此夙夜之所以皇皇也竟風悲於大樹奄龍劍於幽藏嗚呼才有餘而用不悉位𨿽髙而志靡償曽桃李不言而天下爲之傷也公常幕餘二年倘徉促膝言笑執手飲觴略吏事而不肅謂國士之或當玆奉恩綸按部滹陽望龍驤之塋域能我涕之弗滂寫平生於此辭庸表公之衷腸噫慟臨江之哭在公則萬事已矣有子孝繼以後則其流未央神之聴之庶少慰其所望也尙享

祭郝奉使墓文

大元國至元十七年嵗在庚辰二月十有二日甲申朝列大夫燕南河北道提刑按察副使友生王惲謹以淸酌之奠致祭於故翰林學士國信太史陵川郝公之墓嗚呼甲寅之冬仲月之尾公自杞來道出鄘邶始覿淸揚重於夙契把酒論交笑談防藝顧睞回翔吾子可誨臨別之時一何勉慰維中元春雲龍交際我時防梁與公再防東館相遇四並同醉所學所行盡發其祕北次龍罔嘔血而癘書來及予愈見友義我車北轅公也南逝自玆及薨凡十六嵗追憶平生澘焉出涕公之問學閎肆汪濊公之文章豹炳虎蔚萬斛淵泉出不擇地太史與倫皇墳可嫓浩浩江漢萬古不廢蘊爲忠貞見諸行事著書垂聲諒非本意匪予得私乃世公議今我想公令人短气斯文綫如忍復殄瘁直筆疇歸大冊孰畀偉績鴻休光潛揚厲而最傷公爲國出使初館儀眞主成和計奉持國書以死自誓方介外侮羣狵內猘節落瘴煙精誠益勵屬國平原同歸一致長星墜芒使軺還轡玉上靑蠅何啻一二惟皇聖明見萬里外錄勞棄瑕予豈汝罪士無賢否入朝見忌膚愬再行與病交劇一僨不起萬事瓦棄感時懷人憂來拊髀昔賢有言當論我輩大槪無差節目或滯如公之才如公之志云夢九吞曽弗芥蔕俯掇勲名髙視一世意廣思長反爲物制豈惟公傷因以自識茫茫大鈞形流萬彚幾世幾年生此偉器贄用徳宗誼逄漢帝百未一施胡奪之易雞水淪光郎山斂翠隠然一丘保之西遂車過腹痛我懷曷旣黃鳥聲悲助我歔欷臨風拜公哭而載酹嗚呼哀哉孤忠伊郁幽憂憔悴生罔能伸死而永閟寓哀斯文庶昭枉昧公如有靈恐予言爲知己也尙享

祭武彊南龍池神文

維神威洞淵府奮飛天衢致雨興雲執帝之樞顧此冀野時極焦枯桑半捲而虫作祟谷出壠而气未蘇農官至無可而勸窮民將失所需匪惟吏責恐亦神之所當虞也況蒼精昏見適時之雩望靈池而致禱庶少全其區區嗚呼上帝命汝以下衛民居也我當供厥職耳免吏責而嵗有成兢惕之念其敢後諸尙享

北嶽祈雪文

冀之爲分方數千里惟嶽峻極於天神奠安之水旱疾癘神主宰之今者地不藏陽寒气失序嵗律向終未霑冬澤俾野土不膏宿麥無望春疫將興已足深慮饑饉薦至民何以生祈谷請命憂人之憂是亦部刺史之責也縷縷微誠敢用昭告尙享

祭侍講學士竇公文

惟公性極肫誠道深養浩幼學壯行出人意表於周吉士在漢有道以術濟人方徳則小丁巳春識公於沙麓之墟辛巳夏弔公於肥縣之保憶忝列於瀛洲閱嵗華者再杪世知公漢家之羽翼我以爲中朝之元老謀方膺於理咨憂遽遺於丘禱今也云亡士林悴槁據憖遺而論斯民有無祿之嘆以順受而言得五福終命之考再拜墳阿奠酹艸艸顧藥籠之纎微蓋以答平日之不我少也尙享

丞相史公明忌日祭文【十六年十二月十九日按部中山府】

維公出入將相存歿哀榮公自去世於今幾齡定人思公𨿽歿猶生永言不忘曰忠曰貞見之範圍履也大成勛藏盟府徳爲世程赫赫堂堂如山不傾定人那知功被齊民惲向侍燕幾謦咳親承今遇明忌來拜神庭感念在昔依依我情有樂陳列有酤在罌碧艸映堦酹玆一觥尙享【定人像公於西北隅皆享祀謂忠孝公】

史公祭文

惟公徳冠羣後望隆漢儀一節四朝知無不爲收武定文綏之略有金聲玉振之規發至仁於易簀識大運之盈虧何已私之曽及顓戒殺而爲嬉𨿽羊祜知吳亡而勸進房喬以徵遼而未宜固足與之等夷也嗚呼柱石巍巍歘然中微風雨震淩帡幪者誰俾爲善者防然而若喪變怪者百出而不疑此又世之歔欷而含愴也公殿是邦尢極恩威峩丰碑於國門宜鎭人之涕洟切嘗荷公左提右攜豈孺子之可教在卵而翼之之恩大有濟於艱危及聞公薨身縶情馳曠一奠而如負蓋五年於玆也今我何幸攺畀燕陲歷河山之故封悵音容之依稀念公平生其能已而公𨿽亡兮爲世蓍公爽在天尙克念之蓋生而矜其愚曽有以省錄豈歿而知其來復漫無所維持也追盛徳而曷報庶不辱我公之所知尙享

岱嶽祠禱雨文

嵓嵓岱宗雷雨宅兮艮震對代生物仁兮片雲膚合天下澤兮玆者春霜例災桑柘空兮二麥含實勒將槁兮秋𨿽下種不出土兮無褐無糗嵗何卒兮衣被饜飫膚合力兮仰惟嶽神其念玆兮憂民之憂而亦部刺史公之責兮縷縷微誠神其鑑兮尙享

黃石公祠乞靈文

惟公鐘秀崇丘降神圯上靈气驚世惝怳莫詰如子房以韓亡之餘開炎漢之業爲帝師之崇其顯授陰翼竟濟世美者先生之神之功也不肖猥叨時名艾服官事余廿年每以昧於事機動成乖戾爲愧然非其材而樂之者有賢父兄故也矧先生之明靈乎至若矜其愚昧濯其固陋增益其所不能非先生其誰用是乞靈祠下區區之懷神其鑑玆尙享

修治新阡告成文

糊口四方幾二十載嵗時拜掃禮有不逮水泛雷轟未免惶駴於其事亡不孝之大卽此良月躬爲修治芟蕪翦棘增髙夷圯補植林空再釐風水郭以周垣隆阿四起樹門神防題阡表氏掲防妥靈非直觀美功今有僝以告以祀神之聽之以克永世尙享

韓君大祥祭文

嗚呼王宗韓氏通家往來三十年間情好孔懷矧惟亡友吾門上第貞幹風生發彊剛毅其在諸生先子所器年近而立敭歷中外臺掾郎曹名聲噦噦前嵗之秋告別何遽曽未越境夢隨川逝日月云邁奄復祥祭論其受年校夫稟气老而益彊期頥可致眾維防傷去之太蚤古云五十不爲之夭宛彼二雛卓有所樹翺翔仕途盡持門戶依依孝思以永終譽君如有靈亦足以慰夫懷之素也尙享

爲姓氏告亡妻文

維丁亥嵗六月十八日丁丑夫惲謹以茶果之奠告於夫人之靈推之爲姓世不多有故嘗詢其所從出爲汝討論者有年一無所見適讀潛夫氏姓論曰推氏建氏南氏舒堅氏魯陽氏黒肱氏皆出楚之芊姓者先君熊繹氏之裔其來光且逺矣嗚呼夫人歿而有靈亦將歆慰其光且逺者用是不敢不告尙享

中丞王公祭文

大元國至元二十六年嵗在己丑二月辛亥朔越八日戊午友生王惲謹以淸酌之奠昭告於正議大夫中丞王兄之靈嗚呼朋友之重義列天倫切切偲偲疇非弟昆惟君顧我而我宗君以志則一以分則親如漆斯固如蘭斯馨而敬而愛久而益新爰自垂髫以及於冠受業蘇門各伸志願智愚𨿽殊道則一貫君衷淵塞浩無涯岸脫略辭華好謀能防嘗論士心酬酢萬變如匪中立鮮不棼亂此予少君余何足算我時念君大器已見惇我鄙薄激我愚懦治任將歸而予獨眷繼分使符有最無殿在昔相度有若昌黎辟佐戎幕大爲已知及論國計莫之與規裴非少韓有崖其間隠忍就事材爲實難穆穆忠武曰伊曰呂桃李盈門多士如雨同升諸公曰僎是與初疑中舎謂輕所處長屋六曹是爲之所自後騰揚又知所主曰史曰張曰姚曰許交口薦揄螭蟠鳳翥望君廟堂致君堯禹其經綸國業固足以見君之器宇彼或無知奚我齟齬淮海歸來道在心小角巾私第日事墳討周防有餘蛇虺結繳讒火燒城甚於原燎伊郁積中不無熱惱嘗切諗予憂世心悄覯閔何多受侮不少每見慰寬外物一掃擴量沖融致養彊矯死非所憚此何足擾如金在鎔百鏈不撓白首窮塗亦足枯槁畱使咨謀爲世儀表此天下之公論非一已之私禱云何不淑不憖遺此一老吾乃知蒼蒼報施於焉有未曉者念君問學天人理皦臨終永訣投我腹稾語何瑯瑯秋空日杲淚灑行間茂陵遺艸哀哀二子越玉陳寶賢而有文遹追來孝所存者長況不爲夭鐘鼎一事古人誰了嗚呼事至蓋棺夫復何道尙精爽不昧而來者是保我奠兩楹腹痛如攪言念平生相期逺到苦樂行違知者惟鮑悠悠常情異心同貌老夫知音自深痛悼我過孰寡我履孰蹈有慟無聞徒辟而摽淚下河傾寄玆一抱嗚呼哀哉尙享

路祭中丞王兄永訣文

維君丰度凝逺內明而外閟以予交防之久頗髣髴其一二其所以斯疾而至於斯者而皆命之所致耶豈用有餘而嗇於行耶物或犯而隠不校耶欲求合而反得乖耶翦所愛而戕老懷耶不然何气運衰謝叢一躬而菑耶方謗之興予適在燕嘗表裏乎西溪致一言於諸公之間力𨿽微而莫辯庶幾友義盡予心之拳拳用是生有以書慰之歿有以文誄之又罔以不敏復銘而賁之辭固斐然思罄亶無愧而已今者執紼徒送永隔泉路然古人神交罔間存歿臨岐贈言故不憚其再瀆伏惟明靈鑑玆微悃尙享

禦史中丞王公誄文

大元至元廿五年嵗在戊子秋八月十有一日前禮部尙書禦史中丞東魯王公薨於維揚之客捨友生王惲謹遣子某致奠以不腆之文誄焉其辭曰

顯允王公天姿粹精文辭翰墨外彪中弸年甫弱冠四擅華聲從元問學館申作甥二公提撕大漬於成繼以賔師主善共城始拜公面歡如平生忘年定交實爲畏兄靑燈孔序絳帷趙廰尊酒文防桐陰滿庭旣謁寥休偉其豪英力薦於上與之同升帝曰汝冕秉心和平乃眷乃顧詔扈南徵潛鱗縱壑天衢何亨一命卿貳尋擢歷亭攺漕京兆以亷見稱擢之提憲以顯以榮搴帷杖節激濁揚淸移鎭三晉八州敉寜載臨恆衛兩河肅澄霜空千里一鶚獨橫走參戎車峩冠振纓言議甚衎王事毎兢其臭斯蘭其堅斯金兩秩五年愈親愈誠訌賊俱息王度載貞整我六曹春官首徴再執行憲居中作丞守以大體與時浮沈西湖防碧吳岫空靑公餘吟醉若慰羇情用是北歸伊誰云憎徜徉淮海子潛疾嬰俟其少間偕之北行豈其奄忽痛乖延陵剛弗愛克遂傷厥生疇昔之夢飲予兕觥予欲從之扞格莫能今悟死別神交匪冥今嵗夏仲手書是承寄是新作托之稱停豈意期月遘此凶屯初接傳聞旣疑且詢繼來訃告大爲震驚於戱已矣王兄歿而有靈鄙懷我聽以公壽言六十六秩未嘗疾痛體胖心逸以公宦業通貴之極三十年間略無空隙以公文章不事雕飾平易溫雅簡而有式以公聞望揚休山立聲價一時荊金趙璧以公繼嗣怡怡蟄蟄翠竹髙梧鸞停鵠植所爲福全百福無逆是用慰公能事可畢方之吾儕又有大弗克及者秉彛丰厚度量寛愷悌樂易碩大光明不以達貴我崇彼輕不以已長格物自矜心無城府口絕否臧孰爲機張以虞以防坦爲蕩蕩內敬外方汪汪黃陂撓之不渾嵓嵓髙山仰之彌尊天下之人不間識否聞君之名僉曰良友是喜是愛稱不容口我觀气運有通有窒或負而乘君子冝息遺逸阨窮固足摧抑遽思飄蕩忽還穹碧是用防傷載悲載泣維此善人天地之紀幾世幾年生此偉器一朝云亡嘆興殄瘁茫茫九原愛莫之起悠悠此懷曷維其已上以愾斯民之無祿下以惜平生之知己嗚呼哀哉尙享

推氏卒哭祭文

至元廿四年嵗次丁亥二月壬辰朔十七日戊申中議大夫王惲謹以酒庶羞之奠敢昭告於亡妻推氏之靈嗚呼禮嚴卒哭气渝一時愾然興感悠悠我思去日漸逺神而明之爰仰道宮有求戚知哀薦成事用光其儀君子與孫衰衣累累心焉寸艸恩則春暉伸哀報徳泣涕交頥而於自致其殆庶幾惟靈降鑑以慰永悲嗚呼哀哉尙享

祭三藏佛圗澄文

惟師薄遊襄國實開帝聰聞音知物變幽通非此無以回猛鷙而神事功我師眞詮不亡在空來拜祠下辛嵗初冬酹觴乞靈徘徊咒龍庶一勺之達水澆至人之心胸也尙享

祭宋文貞公墓

至元十九年嵗次壬午五月己未朔十一日己巳謹以淸酌之奠致祭於唐太尉文貞宋公墓下嗚呼惟嶽降神生甫及申爲周之楨如公之生於唐廼開元之治具也昔宗能逺而不忘一旦召而相之何其明邪及惑伶人一謔公終老於家何其昧哉豈天寶之亂於後有不容置大器於久安故耶於戱往者何咎國家方以親賢爲急天或寵綏四方若公者復克降靈作甫與申免夫望隴思賢之嘆此呂子所以再瞻隧道動曠世相感之意也區區之誠惟神其鑑之尙享

授少中大夫福建閩海道提刑按察使告祖宗文【己丑秋八月四日】

至元卄六年嵗次己丑八月丁未朔越四日庚戌孝孫惲敢昭告於王氏三代祖宗祖妣之靈惲不肖獲承祖宗遺訓以至今日又於此月初三日欽奉宣命進授少中大夫福建閩海道提刑按察使是皆祖宗奕葉徳積之故越小子何能存歿光顯宜知所自特陳薄奠是用昭告尙享

祭待制圗克坦衍文

維至元廿六年嵗次己丑冬十月丁未朔十二日己未少中大夫福建閩海道提刑按察使王惲致奠於故待制徒單公之靈嗚呼禍與福善惡以應之變其常理有不復致詰者惟翰林侍講學士顒軒先生厥心孔嘉樂善修徳及其立朝行道罔不傾悉晚嵗得子又復良碩學由家傳志乃早立先生云亡相與咨惜念渠零屏繼任翰職淹畱京師豈造物者將有俟而補先生之不及一旦天奪松摧玉折云何不淑而臻此極睠若堂之三封悵遼海之不溢何一气之衰謝逮子身而迹熄余愈知善惡之叵量蒼蒼之不可必也不然豈行焉忽諸致陶庭堅之不食吾不可而識也噫

辭墳祝文

伏以甌閩東南之極徼憲使外臺之正名受命以來夙夜祗懼有不遑寧處者於是月十七日卯刻與子公孺輩前赴任所伏惟明靈相其不逮以道防之尙享

祭雙忠文

至元卄六年嵗次己丑冬十月丁未朔二十六日壬申謹以淸酌之奠敢昭告於唐臣中丞張公睢陽太守許公之靈惟神忠抗全節義摧賊鋒旣障江淮載淸河洛精爽在上其生炳如惲等適有事於維揚特乞回新眷顧惟朽質逺渉畏塗過覬之心防非敢萌不虞之變庶祈黙祐尙享

祭淮水文

惟神發源桐山橫界楚甸徳參四瀆潤涵百川惲恭奉綸恩逺臨殊域險阻炎蒸有所自惜者惟神鑑祐其安以濟是則神上有以欽承明命下有以教臣子之義也尙享

亡妻推氏祭文【遣奠祭文】

維至元廿三年嵗次丙戌冬十一月癸亥朔十有二日甲戌中議大夫前行臺行禦史王惲謹以牲醪之奠致祭於夫人推氏之靈維君爲婦克恭以母則式助我內治其宜其適四十三年廼猶一日眷我貧家勤亦之極惟是盡瘁遂臻於疾彌畱八年屢值已棘孰祓其災稍復安息孟冬辛酉遽變容度孰褫其魄溘先朝露惟此喪制我實主之布冠齊衣我具舉之木美藏嚴恐速腐之美慰汝心汝其顧之我卜甲戌窆焉襲吉奉安汝柩皇姑之側升輴發引爰用控告汝宜勿憾我未爲恔魂兮歸來些四荒不可以往兮惟汝子孫是依是保黯黯精魂悁悁心目旬浹之間重有所祝日薄西山一語不復念之防傷又增悒郁於戱零落山丘生存華屋自古皆然非汝之獨惟弗偕老天爲之酷有淚如泉永注河曲嗚呼哀哉尙享

過趙祭忠武史公祠文

夫用物精多者英爽罔昧垂顧異常者死生不殊我丞相忠武史公以丘山之重顧艸芥之微其生也卵而翼之其歿也寐而訓之玆者奉詔比上展拜新祠敢乞明靈增益不逮蓋愚魯之性惟其素知於言動之間庶幾黙佑尙享

秋澗集卷六十四

欽定四庫全書

秋澗集卷六十五

元王惲撰

辭

中林有烏辭唁姨母而思親也

哀哀母氏壼儀光兮我鞠我育其勞昌兮植思靜佳風飄颺兮顧惟蒿蔚擬蘐芳兮菽水奉歡其憂忘兮母恃子豫亦所望兮一朝致樂初未嘗兮夜夢見之晝微茫兮嵗月逾邁拱木蒼兮履此霜露中心傷兮我行宗城如渭陽兮瞻戀姨闈自不遑兮展我孺慕聞母香兮贈乏瓊瑰幣帛將兮枝同气連何殊於幽明間兮庶幾母心慰下泉兮中林有烏翩其反兮情極反哺鳴聲應而兮可以人而不如鳥之志兮別淚盈睫下霑袂兮停雲在空浩無際兮我思母氏曷有旣兮

哀友生季子辭【並序】

中統五年甲子嵗夏五月廿有九日晝漏盡三十刻府從事周貞以友生季子之喪來告聞之驚怛廼爲輟食因憶予弱冠時始識渠於教官張文紀學舎性資純雅似不能言者叩其禮經皆能成誦於口旣長從泌陽趙公業詩賦故日夕翺翔相得爲甚狎逮壬子秋顒軒徒單公自寧來居曰今而後執經問學吾知所從矣於是摳衣席下大玩厥辭含章旣貞士論乃厭毎自嘆古人讀書患其無書今人置書不觀何居乎必廣萃羣書使之滿家而已及三史甫畢而病嘻學之難成也如此可勝嘆哉子天性孝友爲人簡靜不羣喜作詩其較量體格推敲聲律有過人者然識者以骨淸而臒耳小而傴恐非壽相也今年春顧見憊气烝出顏間僕謂曰子殆病矣不然何神與气索然無光耶子少休學本潤身守身爲大吾子其愼之旣而臥病在牀以迄於死初其父命其子曰而吏而商防不汝爲惟士與農廼所願學吁爲父者可謂知其子而得其教爲子者可謂盡其孝而養其志者矣維其天不假年聲光潛窒不少白於世是廼可惜也於戱天道無親常與善人若季氏者可謂一門善人矣遘罹防極一至於此天之報施善人果何如哉予不得而知也噫武死矣非文曷以攄予之哀而見若之志如李觀歐陽詹之不幸終復聞於世者以昌黎之文故也君諱武字子文世爲靑齊人壽三十有四遂掇毫寓哀以抒其辭誄曰

猗嗟季氏以善傳兮種徳及嗣培福田兮父母之心一何賢兮子奉以行周且旋兮學根於心浩浩天兮再世而昌其流淵兮有物忌媢坎纒兮云何不淑遘此邅兮自古有死豈子然兮維卒不施涕所漣兮哀哀父母白垂顚兮狎於弗順蓋子棺兮東城之野子之原兮悲風瀟瀟淇水寒兮防魂一去不復還兮永矣無聞閟九泉兮反袂拭面慨其嘆兮禍淫福善此何愆兮天道悠逺疑其無所聞兮其修與短不幸之間兮嗚呼哀哉夫我何言子所安

故中奉大夫浙東宣慰使趙郡陳公哀辭【並序】

至元十四年嵗次丁丑秋中奉大夫浙東道宣慰使陳公按營田東下歷明逾召九月七日歸屯新昌爲賊姦所乘遇害嗚呼哀哉公未歿前五月予夢公柩轊而過衛再夢坐越府上望公而不得接後閱月復夢把臂談詠如在試院中時第霧气蕩胸終不覩其面明日卜奉常宋君不吉曰後幾日當有惡報至予魄動而不忍聞旣而公故吏張永錫以訃來告乃審公之所以亡嗚呼哀哉初癸丑嵗公侍謀於漢邸聞走名而喜之及尹洛師一見如平生歡至元三年以邦伯釐衛日夕得防從燕處爲文章往復時或持論古今傾底裏無間至於振衰礪懦視予志殊鋭四載間猶一日也後五年予自裏行得調公亦移鎭河湟自是不相覿者五易嵗維十有三年夏四月壬辰胐堂移考試河南得式公行躍躍不能寐遂自梁抵申由宛葉入洛而竟事於汴寢飰防居不斯須離者餘七十日公以平昔出處素所蘊而毖者一彂而盡於予竊壯夫志而毅气剛以直學切而有用器逺而足識皜皜乎有不可尙已者及祖帳夷門酒酣歔欷悲不能訣去至揚觶而歌曰孤忠耿耿信不疑兮匪席匪石可捲移兮與子論交乃所期兮日暮途逺將何之兮彼蒼悠悠其聞斯兮予上馬歸念且訝其遽如許也嗚呼噫嘻公今死矣予尙忍言哉或者以玉山賊門庭冦也終宋亡而不克揃新昌下邑也惡而無所頋盍去諸予曰公之不去者以弭禍亂懷新附分也事不辭難患不苟免志也去之民何賴焉賊或有知使洞貫之誠一言開悟於以窮根窟掃餘孽宣威海道以靖東南在公爲弗難不幸擁馬直前言未及諭而凶鋒閧加蓋公之所能者天也其不能者命也向使因鼠輩而喪厥守以偸生而爲得計名節委地坐眎民殘豈公之志也哉況公生平忠誼表表審量素定晚節操履益堅其遇當行可爲得少伸抱負分一死久矣昔顏太師知賊狀已明將命而徑往李司徒視逆刀交下握節而不去二公之甘心劘躬者正以忠烈之气寜以一不幸遽可慊然於其心哉今以公事節槪之不少異矣然不使公從朱云王遵瀝丹衷於折檻之前抗忠諫於伏蒲之地柰何徒死道路纓絕於穿窬之手此士論共惜僕尢哀而爲之辭也公諱祐字慶甫趙之寜晉人固窮力學工爲詩尙气能道所欲言節齋其自號也嗣子防繼請兵討賊得害公者七人戮越州市次子臯扶其喪北邙之新阡其辭曰

維天降材深有謂兮淸明萃躬經此一世事兮伊逢昌辰臣子尢不可易兮鴻毛沛夙宜乎奮厥翼兮百才幾施有物訶以忌兮固窮善道退而甘所棄兮何縻以好爵足將進而躓兮擠之禍賊天胡爲而厲兮俾姦惡者何所懲忠善者將何恃兮豈福善禍淫之戒持或撓而弛兮豈命數一定善惡【闕】而致兮豈一气偶然乘之者隨所值兮不然何厚其所可薄而賢者莫錫類兮嗚呼言至於此天道悠悠此心盡而俟兮自古有死死非以義等艸木之敝兮堂堂節齋明是義兮夫我何尢公所求兮旣獲死所公乃休兮有子而孝復厥讎而歸故丘兮是或蒼蒼者有足賴神理於焉在兮魂歸來些歆予文之一愾兮固亢身不歿名永肩於崧岱兮噫

故中奉大夫山東東西道宣慰使史公哀辭

事有曠世相感欷歔不自己者豈非義激於衷黙有所契而然耶況神交罔間沒而陰相者哉故宣慰史侯五路萬戶畱後之嫡長太尉忠武公之猶子也不肖自早嵗防開府盼睞獲識侯於明而合並有數欵狎則未也逮提憲朔南適平宋來歸時接燕談三載之間猶一日然旣而起公慰宣東方走亦持節甌越前次甬東一夕夢公相戒云君方從事閩徼得喪有命尙愼眠食不宜中動臨岐握手有戀戀不已者予又嘗銘公兄墓以名驃見貺及是倦防思歸公復見夢曰逺回在邇但吾乘不得與同耳後數日聞公訃馬亦隨斃計公卒辰適始夢甬上時也吁亦異哉嗚呼公於余深矣往有以教歸有以啟迪之非神交而何哭墓艸宿且惡夫涕之無從也癸巳冬予在翰林公之子親衛指揮使煥弟祕監煇來謁出諸君銘章仍有徵於余感念疇昔廼抒願言公爲人深靖有識量善謀防生長豪貴不以居養自髙周知物情未嘗臧否出口平居褒衣素裙以琴書自娛賔從宴防若與世浮沈者及其治兵作牧撫循籌畫二者並用不相底滯有成算而無遺慮所謂縂戎作气帥尹而寓軍容者公其有焉宜乎爲世父鐘愛名聲昭於人功烈著於後也至元甲申夏六月餘將往歷下見公於所居南樓置酒酌別旣酣談論古今成敗傾徹底裏且及平時寤寐風雲破碎陣敵等舉如濟南珍【闕】橫槊臨江之役皆是也曰異時倘經故處當知予敵王所愾志也吾老矣將無復再得去三年公薨謝官下於戱公今已矣顧視一時鉅室世臣其麗不鮮較其徳業聞望哀榮終始略無遺憾鮮有及公者焉然尙何辭而哀之惟是存歿陰相久要之言耿耿在抱義激愚衷故特發其隠而未書者俾告公靈庶慰車過腹痛系劍喬木之意云其辭曰

天之降才實爲艱兮用應時需又所難兮文武一轍造物者靳其全兮合而兼濟粵惟世之賢兮堂堂史公北方彊兮知柔知剛萬夫望兮依乘風雲秉鉞戎軒蕩無前兮有來羣後防勛盟府相後先兮收斂豹韜作牧民編於蕃宣兮國倚以重民懷夙愛動海堧兮神而化之人亡政息伊時邅兮嗚呼哀哉若公者其英其靈有無間兮豈隨化歸盡魂無不之渺逝川兮其或奮爲神明司幽兮明復爲人續其志之淵兮若或亶然又不知其幾世幾年兮論至於此尙何言兮所以增我永慨者正復哀斯民之不幸抑且感知己而涕漣也

祝辭爲劉孝先子迪作

古者名訓冠前字加冠後攺而推稱蓋以責其禮之成全成人之道孝悌忠信莫重而先四者有立吉孰大焉曰禹曰益九官讓賢及陳儆告也如是況餘人然山木取義並其名而字之予以四行擴充迪傳劉氏子其服膺拳拳猶日見鄕先生於朝端也

周氏小女祝辭

元貞元年秋過總尹孟戡家出小女拜且命誦孝經論語等篇殊瑯然也仍請訓辭爲祝因書以付之蘭卽燕故家畱判趙公外孫也

英英女孥何靜嘉兮翁初見之燕故家兮牙牙防妝玭瓊珈兮學語未正鶯囀花兮今年拜予雙鬟鵶兮洞簫有賦非所誇兮孝章魯語誦無涯兮謝以蘊稱汝其昭兮詢以小字曰蘭嬌兮葳蕤芳華幨翠翹兮猗猗揚揚玆容馤兮女惟徳馨幽閒在兮佩而服之儀與誡兮女紅蠶休尢所賴兮守以貞順敬毋怠兮付之汝誦於以書帨兮

觀溟漲辭

山云蒸兮杳而昏大壑澮兮涇流奔渚崖曲兮千里一夕平兮光彌二水之充兮無幽無深逺朝滄溟兮臣妾之心幽人觀其瀾逝者何嘆兮周而復還萬物化結水之仁功成而退兮殆君子之逡巡日三往而睇視兮悟夫噓噏於此身又何必酌樽中之醁問江山之神也耶

鳴榔曲

壬申春三月予自京師南還十八日夜半過平棘西洨水上聞漁人鳴榔中流聲響甚厲駐車起聴令人杳然有江灣漁樂之思作鳴榔曲以冩其音節云其詞曰

榔鳴葦間回風逺遞洲空月寒音節愈厲響應虛谷波翻木際驚羣魚而入槮笑古人之用智至於駐車而三聴欲拏舟而同逝

田橫墓歌辭

至元丙子夏六月奉堂移偕節齋陳公以事東之偃師過橫墓下慨慕耿光悲歌而去歌曰

秦以帝稱魯連之所恥兮漢以劍起布衣之所極兮橫王東海意不充其覬兮天命攸歸吾將奚所適兮死或當理庶烈士之則兮

秋澗集卷六十五

欽定四庫全書

秋澗集卷六十六

元王惲撰

箴

憲司箴

肅肅憲司虞夏九牧其在漢唐刺史都督控臨百城靡不約束旣重其權匪輕所責治務簡望隆威赫有臺閣淸嚴無州郡急迫繡衣四出輶軒金節命服有彰非爾徒設奉宣詔條巡省按決官之邪正政之得失酌汝之言以明黜陟俗之媺惡民之休慼恃汝注措以安以息國有重典越惟刑辟圜土幽囚肺石寃抑仰汝審察哀矜致卹毫髮或差追悔何及剛不可憚憚則气怫弱不可欺欺則眾忽事無避難避之愈集法毋情破破之有窒何以處之必正必式一有私萌力爲之克如松斯貞如鷙斯擊其嚴秋霜其平砥石是乃所云邦之司直我玉無瑕彼疵可錄志行气伸吏畏民服一道淸寜乃稱所屬其或暗夫大體苛細是燭較利害之孰多至首尾之畏蹜甘於慵身計日而祿官謗奚逭顏厚有忸爰作斯箴敢告司僕

言箴

語戒過繁論先期用我之樞機寜惟妄動動躁輕易違理取勝過慮思邪皆言之病一不知檢有害於性審察安詳時然後應非法不言一出於正其或不然自防於穽念之念之

忍箴

忍之爲字以刃加心少或弗隠其傷必深家府維訓挺挺而全謂予平生半在官聯萬變前陳履薄臨淵少觸與競其心卽燃自救弗暇理何有焉量汝之性以忍爲先惟忍則濟欽哉聖言

銘

楷杖銘【並引】

孔林之木瓌異者爲多魯人世不知其名者蓋夫子沒弟子各持其方之木來樹焉在枌柞毚檀中名殊顯者獨文楷耳前朝斵之板持以備新進之儀豈思其人重其文敬其手植之意也歟紫陽公攜二杖過衛一以贈予因識其楷之所以爲楷也如是吁昔而簡今而杖用𨿽不同至於重其文敬其手植之意一也銘曰

體堅而微色正則瑩庚庚其文挺挺其性本根傳萬世之芳枝葉蔭百王之聖斵而杖之以扶吾道之衰兮庶由乎義路之正且予年之方盛是不可施於其鄕兮復將斃蛇妖於異日於以叩原壌之脛惟桑與梓必恭且敬矧吾家之艸木敢不同甘棠而加愛兮故賡之以舞雩之詠

檳榔杖銘

體堅而柔節促而澤赤藤桃竹非所狎兮靑蛇奮蟄腹紋鱗鱗入手滑兮質挺炎徳出入有聲豈特鏗爪甲兮堂堂許公國喉舌兮杖而登朝表孤節兮是將代太尉之笏擊姦慝於未孽也

芝枕銘【並引】

予觀神農氏之經芝之種有五焉紅者如珊瑚靑者如翠羽黃者如紫金白者如截肪黒者如澤漆皆光明洞徹如冰之堅五嶽之山產焉後之以芝名者率若是豈栁栁州所謂天澤餘潤𨿽枯枿敗腐猶能幻出芝菌以爲瑞物是枕之芝或間產名山或蒸出枯枿予不得而知也但不斤不斵底平面傾犀文外繞疊成枕形誠可以薦牀笫而承幽人之憇息也銘曰

體似重而輕性似柔而剛豈顚木之餘枿薦幽人之野牀質似芝而秀文似犀而光果齋房之瑞气化奇形而不忘但髣髴兮一枕之妙至於爲芝爲菌吾不知其物化之常秀比連葉淸凝寢香枕或彊名用適則良俾欹之借之勿邪其所思兮是可以夢周公而接羲皇也

砥柱銘

水之爲力無物不從津門之險壯夫砥之爲雄洪濤西來萬夫前攻而戰而薄我當其衝狂瀾勢倒安流而東屹嵩華之隆崇也吾儕小人弱植淺中衰俗外誘羣邪內訌苟內省而不疚有碇心而直吾躬也

金銀沙二泉銘

山之淸潤澤气以通兮坤之靈秀醴泉以發兮太行蟠亙元陽所軋兮天門左界二泉並窣出兮巨鼇背鑿寶藏泄兮靈淵奫淪海眼徹兮澄一碧金瓊屑兮金流石爍爽冰雪兮雲煙借潤爲攺色兮酌而瀹茗甘冷冽兮挹之薦帝明水潔兮淋漓膏液補天缺兮女媧鏈石用不竭兮誇娥弛擔濯困暍兮七賢尋盟沈醉達兮幽響傳谷鏘瓊玦兮山空月落仙人掲兮【闕】生肥悟眞訣兮我銘勒石泉不涸兮

端石硯銘

硯之同功甲與鋋試之敵塲惟利堅其或不爾安用焉嗚呼此硯雩而圓神黿足跧舌有泉旣利我頴墨且便靑州絳州何所賢題品入格因公權處士或托斯銘傳

黙齋銘

語寂滅者涉於絕類談自然者入於虛無嗚呼黙乎其天地閉賢人隠括嚢無咎無譽者與至於明良相遇治具畢張一言而可以興除者如宣父夾谷之盟孔明隆中之論玆吾儒之事也豈得退藏於黙乎豈得退藏於黙乎

閒邪齋銘

噫嘻是心旣岌而放內閧外膠靡不馳向忘返從流於焉板蕩維禮與義以戒以懼存之以誠爲閒之具有人於斯言動聴視庸信庸謹造次於是成徳𨿽中慮萌邪侈一念或非爲姦所餌易演文言閒之義宣一聖精心權輿於幹譬海乘載一碇能安如馬泛駕受羈則旋險去而夷浪平斯淵彼碇與勒曷能舎旃何似李侯周防未然操心知要惕焉拳拳言信行謹其殆庶幾一誠存中太山可移素志不昧聖賢同歸

洮石硯銘

吁爾洮水中沚翠欲流礪於砥考之譜端歙齒波及余古月子斵而堅澤玼孰爲屍王禦史

瑇瑁洗銘

毉月槃漢洗噐制爾形從相類漢維魚我賁取彼壽綰元气宜子孫傳後裔銘者誰王子系

訥齋銘

堪輿兩間事變靡極成始要終非言莫立聖垂教訥言爲先匪曰終黙時然後言喋喋利口返爲事愆覆邦亂家身溺於淵猗嗟郜君內思靖顓一訥銘齋浩浩其天人亡道存實大其傳尙來者而恪守猶丹書與湯盤也

文貞公笏銘呈竇學士【公家物】

唐有天下垂三百年於粲者貞觀之治焉其效蓋仁義之一言世之望公三辰在天是則公之徳何俟笏而賢耶銘存物亡實大其傳則是樵之文伊笏之曾也猗歟竇公國老之元神物有歸寶之幾筵安知無望壠而求後因甘棠而思邵伯於燕者耶

仙臺金迹硯銘爲宋少卿道作

盤盤嘯臺一碧千尺湛月露以洗空隠松風之蕭瑟仙防何之畱此眞迹斵而硯之是將晦靈蹤於翕欻借云而掩抑神物有歸蘭臺之客防登玉淸蕩空碧斗挹滄溟醉慿鼇極拂海苔之霞牋揮仙火之巨筆也

楮都防銘

漢開西域國三十六中置都防控制約束彊淩弱折乃有攸屬我嗜羣經視爲席珍繙閱不時未免絲棼亦作防府仰玆楮君統之有要無相奪倫侵損日逺緝熈日新揷架安書曰史曰墳勒銘於上策燕然勛

太湖峯銘

丁生贈余湖峯一株頂足背面蒼鱗隠隠渾然天成無微竇可隙植立几案間殆與頎頎君子相對殊可翫也昔元舂陵作榱溪杯樽等銘命名旣異垂戒又深予嘗讀而愛之因銘玆石仍掇其義

片石何狀天然自若鱗鱗蒼窩背露蛟鱷一气渾淪略無巖壑太湖凝精示我以朴我思古人眞風邈變詐百出孰知誠確心深洞府混沌六鑿剛健篤實君子之質惟其似之是用比徳嗚呼安得誠天下之意如玆石之挺特也

書廚銘

至元十七年八月三日夜與子孺燈下觀丹書銘因擬而作此

置之於室胡若載之腹也名汝曰廚以其無不蓄也腹至於餒返爲汝所忸也子其戒之惟朂

鸚鵡啄金桃研銘【大名劉總尹求予作忍濟堂銘奉此研見謝】

翠鸚啄桃翩欲飛去棲影片洮以慧之故蕓閣風簾疑若與晤助彩毫端辯夫詞語槌黃鶴而倒芳洲賡正平之賦邪復明辟而以夢諌艸梁公之疏也

菊井銘

余到官兩月移居司西官舎治舊井而新之方眾菊爛然擇其佳者植諸欄傍因銘之曰菊井其辭曰

養而不窮者井之徳也服而能壽者菊之靈也我潔斯井罔羸其缾彼窈然而深然而澄蓋南山之餘溢乃濟淸而未名思欲沈浸醲郁皆菊之馨庶幾西河南陽之意仁吾民而制頺齡也

冬藏圖右銘

太極中分有靜有動气與理錯未免交閧孰盡聖哲不思而中思而或邪奚翅荒縱理明伊何精一爲重閒邪存誠發而可衷內莊全體外致吾用旦也奚思尹則孰覺一洗妄心盡易前錯學孔之學樂顏之樂華去實存玉礱石斵道最中害或輟或作不學而衰卽成枯落念至於玆立敢不卓靳惜分陰守之以恪敬入爲門補我不足足豈三餘日新一日動靜云爲是爲之則敢告靈臺服之無斁

左箴其目曰定力以固窮爲冬藏圖作

天運循環有泰有否人生其間乃一气類乏財曰困弗通爲塞苟遇不安習坎而阨自昔君子噐藏俟時出門有礙吾將安之仲由慍見阮籍窮哭惟昧困理於臲於卼安之有道說不徒泛堅我定力不容少濫气養以剛志明由澹少焉墮昏亟爲澄湛衣敝服緼一溫而止飯糗茹蔬一飽而己茫茫厄臺悠悠羑里文明爲夷孔玉櫝毀聖賢猶然況弗至此我道未亨克念終始

敬義齋銘

維天生民畀之者全气有澄滓因之以偏惟聖立極俾復其天困而弗學民斯爲下甘彼顓防時有不暇間有知悔或窺厥竅遺緒茫茫又昧其要大哉文言聖學之宗致力兼補防而聖功一敬內主義須外克凡百君子有云有爲行而宜之心宰物隨秪直而莊匪方於動事物之來未免變閧惟其夾持務成徳尊旣銘吾心復書我紳始終是則日新又新

垂龍圖銘

所翁姓陳氏福州人嗜飲恬於仕宦善圖龍見知於宋理宗嘗以商舶越海與眞竜遇自是盡其情狀其作也必乘醉潑墨爲之天機所到非學而能殆邈防之噀墨法云

醉墨翻云族聚所翁圖竜與眞遇黒風吹海作太陰大火出山雷奮豫是將執雨機而飛天盡滂沱而洗吳楚

宿云軒銘【並序】

吾友中丞王君買宅蘇門得奇石一峯厥狀如雲靄然輝於庭戶間甚可愛也因名其軒曰宿云徵文於余乃以是文表之其辭曰

睠此峯云態度容與觸石而生與石爲伍宛彼南山宿我庭宇主人名軒其義安取是將停靄靄之容爲思友之故邪伴東山之臥抱濟時之雨也雲兮云兮出兩者之間固無心兮其從竜也須以時兮吾豈欲度之以自潔徒爲怡恱而已邪

水晶筆格銘

玉瑩冰淸太陽之精孰琢肖山之形鎭我几案虛白夜生息我矛矟摩壘之聲空明洞徹爛冰峯之孤撐物有形似吁足可驚若倚之而固寵旭日已升恐潰釋而摧崩也

頥軒銘【爲洪同簽作】

堪輿兩間物所充兮而長而養一气融兮人惟法天浩焉同兮頥以象觀四陰內訌惟養之以中正不我舎而彼從是以得終吉而在躬洪公孕秀海山沈雄其材足以經制其量足以含贊翊樞務旣貞且忠故謀謨應事機之防談笑折尊爼之衝不恃全美方致養以爲功果我枵腹以正以中虎耽其視而始而終見寒思煦恐邊衣之未備寸膚失養念一士之或癃扁吾軒而匪外餙起居飲食在日用常行之中吾將養已以及物致事業於無窮是知大易乃萬世之龜鑑尙何俟授一編於圯上之翁也

愛菊堂銘

艸木之品色中气淸有隠逸之稱惟菊爲能含精益齡晚而芳馨又類夫君子退譲而不爭圯橋老仙友而堂名𨿽墮履之弗進亦足以卜幽人之永貞華構傳芳三世相仍其孺慕也孝凝然心深而愛中樂不勝口欲言而不能自鳴者此郭氏之所以尋盟也若夫平泉艸木固防封植亦充厥承是或一道終未極愛之之至情親存親沒觀志視行曰如其道終身是程嗚呼郭君至性愉色豈得於尹氏者拳拳而服膺吾今取爲銘以告艸堂之靈安知不入戶聞愾然之聲也邪

虹霓硯銘【並序】

趙太博彥伯出示紫石大方硯請銘余以石有奇云類虹霓然因以字之銘曰

蒼梧云蒸九疑濕碧海風濤翻出日江山通秀郁紫煙產此珍材比玉徳金繩繞腹泄精英電激神光掣蛟室雌霓防影飲丹池暮雨連蜷一千尺虢泥鄴瓦稱善墨石中乃有此奇質子墨客卿尢所惜大率縱橫供夢筆左招恊律揖孫通出入英莖五音飭

楊氏雕玉寶章銘【並序】

故參政楊公之子朂家藏漢雕玉印章二方者丞相吉圓者太尉震也其愽陽章卽乃祖息軒所傳故物大定十二年崔憲可詩序雲長安許惟寧以是傳祕自米家船入手摩挲三嘆息趍君文彩珊瑚鉤禮樂監畫於闃花驄圖得之嗚呼二公以通明正直師表兩漢今去千餘載其風烈凜然思其人而不得覩物增嘅乃爲作銘士桓愽雅好古今爲集賢直學士庶幾能紹其家風者

漢丞相愽陽矦丙吉印銘

吁寶章才寸許紐龜綰漢組爲刻見邈祖神物防照千古此何夕得摩汝恍坐我丞相府初望气郡邸圄詔夜殱拒戶樞是𨿽天公可無偃栁興將舊圖乳褓恩其可孤獄有牘祕不舒是章緘金縢如歸有數子與俱什襲藏無太逾防有光夜衝閭六丁取嫓貞符在愽陽宜特書

漢太尉司徒楊震印銘

伊農漢巨儒道自任聖爲徒主鱣堂閱羣書表氏諱玆爲符位臺鼎綰國樞赫漢炎走羣防堂堂气忠義軀四知金厲貪夫殆是章玉不渝內寵橫哲人殂與雀環瘞幽墟見白日歸子裕世失系紛莫區伊莘楊豈公莩苟不爾胡爲乎致大鳥止丘隅淚如雨洗寃誣佩之行可舎諸我作銘此嘻噓

張指揮甘白堂銘

我識先帥於淸之野緩帶輕裘投壺歌雅伊時張君侍立親傍虎豹在穴己炳其章及將羽林肯構其堂榜以甘白於先有光試嘗聽其言論諒天姿之殊常是將調和眾味羮傳鼎之美邪彰施五彩絺上公之裳邪噫吾說已竟必一居於此恐徳業之未易量也

忍濟齋銘【攺作爲楊子英題】

多變而莫測者事機淺深殊迹而難度者人心善惡我防事防忤激交作彼以機成客气外鑠或當懲而乃忿可理遣而反愕隘不自容事安能若因小端而致大亂又奚翅九州之鐵而鑄一錯也理貴含量崇濩落功若與卽是心先怍言不可出我舌爲齚故堅伺桓門者收康濟之功俛出胯下者辦戡定之略冝成王之戒君陳見周書之噩噩

海印奎星研銘

宋祕監道索賦詩被東宮防編節世宗實錄

奎麗空文之宗秀孕石與歙逢礲而研以類從海有瀾穹浮蓋印天光終古在拱前星問有待霮雲集毫彩酌前言作帝誡

歙石璧研銘【並序】

至元癸未嵗正月二日謁左山先生坐間出玆硯示客僕以形質異常略狀語公喜甚曰汝言殊有契予心者吾子其爲我銘之銘曰

玉徳而金聲縠紋而紺理湛兮虛見明生於旁魄恍兮惚疑璧投於山鬼雲橫馭風生燕幾顯諸用起經綸於心上發餘輝綰秋蛇於筆底是則公事業之美也我將靜濯碧空洞徹表裏觀春雨之散絲似商霖之復起也

醉仙石銘【爲韓通甫作】

爬沙蟇緣蹣跚鼈跛化而醉仙蓬首不裹傾欹落魄對客程裸惟不適用得脫秦火黯桂樹之秋香普故宮之靑鎖推墮人間無可不可頑碧凝蒼肩袖垂嚲畱賔筵而盡餘歡每蹲蹲而舞我也

殷乳鼎銘【並序】

韓生以瓦鼎示予制極古而可愛余曰此從何而得曰得之於帝辛之故墟然不知其爲何制也余曰此殷之乳鼎也卽爲之銘曰

惟殷墟廢己久代所居止野叟歿而此何有其爲物故商埴千年後見白日乳至四冝蟄蟄萬有生皆此出取爲形谷瑑璧嫓龍觚飲而食秋澗銘渾沌鑿韓生藏深夜壑後來者見必作

贊

老人星贊

月帔云衣金支翠旂禦星騑而淩沆瀣騰淵耀而表明時爛祥光於萬丈湛南海之淸輝我見我出爲瑞爲禧歷朱方而朝北極祝皇壽之無期何南山之鞏固等旻天而峻齊然後廓壽域兮無際挈斯民而溥躋倚蓋霏霏蒼茫曷歸貝闕珠宮羣仙與嬉歌東皇而逺引隨升降而入气機但天容海色不可以涯涘兮防朝日之重暉

先君思淵子畫像贊

徳之厚其所受也全學之博其所守也専遊刃恢恢利周物先占气鬥間世之龍泉卒之臨大事以益辦曽何以惠文而爲賢望之儼然卽之溫然治之隆污持衡以權一言吏師世眞可痊孰謂神而化之之妙托丹靑而可傳耶

王內翰冩眞贊

總管蕭君出示承防內翰冩眞木庵師題贊其上似有所未盡者因爲之贊云

充气之粹兮與材無忤靈襟之廓兮以道爲腴延譽在龍門之上視艸冠玉堂之廬其及物則見百里之寄其托輔則可六尺之孤天步攺玉婆娑兩都悵蒼蒼之秋色鬰喬松而未枯尙能賔扶桑之出日振人文於燼余見之丹靑淸風穆如人徒知百年之遺老我以謂中朝之鉅儒彼晬然而容盎然而春見於眉睫之間者固非山澤之臞也耶

鮮於純叔冩眞贊

遙遙華冑世藹令聞沇水之集其源奫淪老成𨿽逺而典刑今見於斯人髯疏而秀心吉而仁藤白而冠紗烏其巾豈見夫身外之身予但知仁者之必壽其風姿落落百嵗猶畫中之眞也

麟匜贊

噏嬴匜脹豕腹背負厥角挺奇骨列泰階職盥滌今歸於我研與匹薊門市南冬日得滄溟之波浩無極挹彼注玆泚我筆姦枿誅絕旌直徳子孫寶傳金玉式

桑泉老人畫像贊

徳與學専行爲世傳是之謂有年雙瞳炯然蒼髯防然人目曰山澤之仙庸鉅知抱長孺之直甘骯髒於門邊者耶

範文正公畫像贊

堂堂範公三代之佐致君澤民盡夫在我曰義與仁經綸之具篤信力行曽不易慮受知裕陵千載一遇其施幾何貞我百度狺狺羣言激公而去天下之事匪材莫爲遭時富材中靳固之治止斯耶由數奇耶再拜公像涕洟咨嗟

乖崖公眞贊

堂堂益州元精之傑用智馭權以气逹節在徳克剛得吏之訣其捄時也若乖崖而極經綸其擿姦也不鉤距而洞窟穴噫太華之云淸淮之月豈無閒心大廈火爇較以出處此兼善而彼獨潔冝公平生日新事業皂裘褐衣有將之威我拜公像淸風凜而悠悠九原愛莫起之

呂仙翁眞贊金道陵祕府物今爲王簽省家藏

元精貫中老不息先生煉形與之一气機出入我所乘世間甲子管不得有時變現稱劍客三江五湖風袖碧江云紅爛嶽陽樓醉飛星馭鞭金虯騎驢歘上長安道來看西風渭水秋古人事業垂不朽八表神防欲誰友乾坤況復一洪鑪萬古消沈竟何有先生遺照滿人間己是眞詮不死傳只須袖裏靑蛇气夜夜人驚在斗邊

駮華圖贊【並序】

馬之有駮猶人表之異常也昔骨利幹貢馬百匹中有駮者太宗愛之親爲制名曰決波騟又秦胡公有乘馬號忽雷駮此馬毛質特異豈骨利之遺種歟故供奉官圖形以獻見方物一峕之盛云

吁神騟骨相殊振蒼雲散華軀供帝閒馭虯須歷八極塊淸都非所覬三品芻有物制噤不舒絡靑絲伍髯奴終奮鬛躍天衢君無癡玆畫圖

塡星神像贊

坤元之精積而上曜厚載之徳至靜而妙爛然黃明有嵗之兆僧繇像之其神杳杳冠著牛首類其順也手綰方玦取乎塡也非夫知鬼神之情狀者何以測其奧隠也

二十四大儒贊【並序】

堯舜之道得孔子而後明六經之防俟諸子而後發逮秦火燔蕩先王之迹一向熄滅而天理之在人心者何嘗有一息之間斷哉漢興諸儒挺出如董生劉向孔安國毛萇楊雄號稱鴻碩斯皆摘奎之光發輝孔壁探聖之幾取訂口傳致興學立官文風彬彬可謂盛矣然六經之防有師授而無傳著東漢己來師說並行馬鄭賈何服虔王肅之流网羅眾說正誤刋繁流藻箋注復使聖道粲然如大明當空蔑不耿昭以之斷國論建民極有不可斯須離者至唐踵七代之衰理雜文道統益微及韓愈氏出以道濟自任隄障末流廓淸義路蓋皇皇如也故大儒位置終之以昌黎伯者良以此歟若夫【闕】

三才彌綸元化

前世比【闕】

圖像列配神庭【闕】爲不刋之【闕】至元癸未冬十月齊府廟宮兩廡繪事告成【閽】

明靈儼然如在爰作贊文昭掲於上庶幾乾端坤

倪軒豁呈露聳齊人之敬爲邦家之光也

左丘明

麟經垂憲百王是懲素臣筆傳日星益明文開史統世咀華英儷景同翻永播休聲

谷梁赤【封襲丘伯】

聖道羣用見有深淺赤也明經辭淸義婉漢儒推轂大開學館繼我國政論益光顯

公羊髙【封臨淄化】

麟出魯郊筆終史削公一再傳若聆徇鐸冝其資深裁辯辭諤折衷羣疑匪斯孰托

苟卿【封蘭陵伯】

金聲絕響詭辯縱橫蘭陵著書吐辭爲經憤彼譎變欺世迷民性惡之說有激而云

伏勝【封乘氏伯】

秦火驪坑儒厄斯極天不沒公俾副孔壁渾灝之義垂範後王賴公口授帝道復光照耀齊國文奎煌煌

毛萇【封樂壽伯】

風雅三百一歸無邪弦歌音孰爲傳耶溫溫樂壽漢初名家訓傳首出遂正而葩惇厚之風永煽幽遐

髙堂生漢愽士【封萊蕪伯】

秦尙法制禮喪無幾雝雝堂生當炎之始議定官儀國容有頠防弁澤宮赤舄幾幾

孔安國【封曲阜伯】

書出漢初壁傳口授古未分詎免訛漏天開聖孫以傳以定帝制復明翼我國政

戴勝【封楚丘伯】

曲臺傳經有千其儀戴君發揮其詳可知履之則貴悖焉來違煌煌天序相我民彛

劉向【封彭城伯】

彬彬中壘帝冑惟英授經艸諌力扶漢傾已志伊鬰聖學崇明鷩冕端山立神庭

楊雄【封成都伯】

有漢鴻儒述作之賢體易之妙衍夫太映聖之心繼成法言大醇小疵其然豈然惟寂惟寞天祿之閣出處兩間其何以怍

何休【封任城伯】

髙也傳經心深而文秦漢而下莫闚其門任城解詁堅守如墨開戶兔脫破碎陣敵馶我漢事防歸其極

鄭眾【封中牟伯】

喧啾梁門師也威鳳志棲阿閣學明三統皇皇使華漢鼎取重諒夫通材中藏大用

馬融【封扶風伯】

扶風气豪愽精羣集賢如鄭賈執經在席暢我休風彬彬文質尙想弦歌漢南之國

盧植【封良鄕伯】

海山沈雄精貫斗極篤生大儒文武之特以道事君以經翼國劍佩赫然气掩羣慝

鄭【封髙宻伯】

秦燔六經天理曽熄漢興諸儒臆說雜出司均网羅刋繁正誤箋注皇皇流藻終古

服虔【封滎陽伯】

卓越九江淸介不羣雅材文論爲世所珍任城巨敵左氏忠臣光簉漢彥蔚乎其聞

賈逵【封岐陽伯】

偉哉侍中好問而愽通明四經大肆厥作綱維國論張皇帝學東觀石渠光寵於爍

杜子春【封緱氏伯】

周官大典興王之迹制古辭約我解我釋入海穿深薄霄透碧品物詳明千載是式

範【封新野伯】

藻發儒林學淹墳籍嫉世浮虛著論詣實盤盤學臺膠庠大開至今豫章有來羣材

杜預晉大將軍開府儀同三司當陽侯贈司徒

堂堂徵南經制晉室袵席金革研精麟筆學方武庫世號經癖有開後來理順冰釋繄公存歿戃怳靈气我曰猶龍焉取虺異

王肅魏衛大將軍太常蘭陵侯贈司空

猗歟子雍英發妙年書易陽秋傳列學官制刋朝典秩煥郊壇汪汪東海載觀其瀾

王弼字輔嗣魏尙書郎【封偃師伯】

龍出河圖經成三聖輔嗣窮幽乾旋坤靜漢說多門惟公取正伊洛淵源流光與盛

韓愈字退之唐吏部侍郎【封昌黎伯】

維天有文公材命世擴義滂仁黜邪辟異世溺方深力以道濟百折彌堅死而後己倒影滅沒藐不可企

文中子贊

顯允文中希聖之徒闡教河汾宛然泗沂斤斤隨文不足與事挾策歸來心醉經史曰魏曰房曰杜曰李學傳聖心有樂有禮貞觀至治有三代風論夫源委先生之功千古而下與唐比隆

鐘氏先世畫像贊【爲鄕人大明作】

顯允鐘公肇迹自秦金季家衛以財發身闤樓卉圃照暎河濵優防卒嵗壽開八旬維嗣彊矯結髮從軍奮提幹將屢收戰勲釣臺雪潰死節酬恩伊恕之父蛇化其文憤志讀書行比鄕鄰陳力漕府克公克勤是知善繼述者豈無其因不過積徳與崇仁故培之厚者其發茂浚之深者其流奫嗚呼鐘氏之子孫能不封植其本根也

趙曹州畫像贊

宓子宰單鳴琴在堂瑯瑯玉音齊魯之鄕流淸芬於異代得趙公之循良峩冠惠文貯書撐腸不竊榮而易素守曽格物而恃已長貳政兩州治績章章字民折獄仁恕內將體春陽而休燠孰如秋荼之繁張觀兩漢之卿相自卒史而翺翔以材以術公其可方固沈底於下位浩淵流兮未央維嗣善繼乘奮驤慶之所鐘於焉厚償匪槐棘而就列將禮文之有光又何啻簪白筆而飛簡華之霜也

九公子畫像贊

史開府子名喜莊列學屢爲萬夫長有時麻衣艸履以散仙自號

鋭目丰頥气貌魁奇被褐懷寶有儼其儀出紈綺之間無豪貴之習抱夷惠之志蔚熊豹之姿齊物我於一致感盛衰之無時其或戴逺防之冠甘元气之委騎將軍之馬掃漧將之霓歘坐臯比談四馳提筆揮灑以遨以嬉斂淩雲之劍气等尺鷃而蓬飛恥以藝進與時推移希達人之大觀每先事於幾微與其身之外樂何若心之內怡是則散之爲僊見於丹靑者如是又何計騰寓說而橫气機也試捋須而爲問恐吾言之庶幾

漢諫議大夫王章博士朱云贊【並序】

孝成之朝劍履間健者猶百位然挺身爲國直言忠諫者誰歟蓋當時皇綱紐弛威福柄移赤伏陰凝堅冰日至獨能痛國統之將微憤中外之單弱毅然與天子合謀厲具臣矯朝曲以社稷大計爲言有殺身以成其仁者在漢二百餘載之間惟仲卿與朱防二人而己何忠直剛果之气寥寥如是哉論者方以不量輕重陷於刑戮爲譏吾恐爲人臣者不以容身保祿是恥將何以爲訓作諫議大夫王章博士朱云贊其辭曰

天厚之剛百折不撓履霜而冰辧之當早漢至元成國統中熄陰掩陽精九廟不食劍履羣卿孰非逺識坐眂淪胥權歸外戚厄防中來詎容人力公豈不知言出禍入殺身成仁臣子之職彼牛衣言固非所卹諤諤南昌感公奮激抗書申明路開忠直三復斯言冩我心慼維皇有師禮自天秩動靜安危以物以則矧惟中材性可善惡俟我儀刑狂聖乃作安昌師漢腹心之疾竊我崇髙容姦隠慝社稷大計莫此爲亟云位下僚自任稷契犯顏嬰鱗爲漢藥石諫𨿽弗行彼气則折欄檻嶙峋我舌不結少師劘軀龍逄挺節以分以職於死爲說並防無慙終古有烈

嚴子陵贊

漢有天下本以霸興陵遲世季其莫勝光禹阿腴雄歆狂鄙元成以來從風而靡維炎中熾故人作帝先生慨傷爲漢砥礪潔我一己訓彼四方腹惟可加萬世之光幽幽冨春桐江釣絲裘褐終焉倘徉是則柔理之道先生助治者其維皇哉噫

漢議郎田疇贊

炎漢淪精羣雄蠭起士昧所擇依彊而己附袁臣曹風從云委幸而有成終焉自凂堂堂幽州誌在安劉信我大義掃淸國仇先生委質名正言順報以國使力扶衰運間闗歸來大事已去君讐未復吾將孰與躬耕故山有死無貳白狼之役諒非本志是懲是膺權以濟事何以明公龍盧之封繋以千駟祿之萬鐘曽不少聣肯縻其躬嗚呼智如荀彧識似田丰明不自保竟貽終防千古而下死魄英風

抵贊【並序】

郡譙門兩棖下有石獸左曰抵右曰爲狀特異隠其齒而吻張崩其角而顚兀頂髮云委垂捲兩膊世傳殷宮中故物自衛縣移置於此攷之集韻云秉心甚靈蓋忠直獸也彼物爾得气之偏者也何以識其性之云然以屈軼指佞神羊觸邪麟趾厚而不踐虎蜼仁而有威是以忠與直可得而推也其所以表之以爲世儀者古人制物有所取而垂戒焉蓋忠者衛上之謂直者不骫之稱此則臣子之所固有而所當爲者物能如是可以人而不如獸之云乎作抵贊贊曰

吁奇龎三代制賢其徳與獸異體具存神則逝逐比干而下逰悲獨夫之狂猘抵兮兮無效麟之出非時兮使吾拭面而反袂

西溪眞贊

秩秩其徳曄曄其英天稟之厚固非學之所能用晦而明與時偕行愚常與公從事雅量有餘曽不知趙張之蠭閧豈鷹隼迅擊終不若鸞鳳之和鳴也我贊公像庶幾典刑道義視文章爲重浮雲同富貴而輕至於生也順事沒而吾寧疇爲丹靑可得而名也邪

雪堂普仁眞贊

栁州序浩初讀書樂山水有文章父子咸爲其道泊焉而無求賢於惟印組爲務以相軋者逺矣

道行貞純初不絕俗機鋒灑落卽之可親苦空任沒膝之雪處心探濟物之仁艸坐容身雨花繽紛雷音淵黙獸伏鳥馴咄此圓神澹如凝雲耿金粟之孤影笑人間之幾塵愛而贊之蓋浩初一流人也

中書左丞許公眞贊

古人以道濟爲任者時𨿽見於行藏心不間於微著於皇先生道深絜矩以希聖爲心律已爲度上明君道之方下易薄夫之慮危言立朝聞者悚懼公於斯時屹傾波之砥柱非天下至誠其孰能與瞻拜公像魁然眞輔奉璋峩峩其儼而裕至於體用一源先後有敍試以中元之治較之見論思與機務念公平生其丹靑可得而諭也耶

醫學教授趙公仲康眞贊

洹水流潤太行惟峩篤生異人司時之瘥顯允趙公被服委蛇道髙而施博脈明而智多世以醫名者眾如公之醫中而不頗防養气元玉池生波攻以峻劑我禁我呵鬰焉有餘揮之以戈俟其半衰濟之以和開壽域者五十年良聲番番其所以得於公者如是被之贊歌知陽報之有在福子孫而爲那也

王子明傳贊

古人稱殺身易成事難𨿽然事有大小公私之間如不有己私專以公心除天下之害此其成尢爲難能而可重唐代宗以萬乘之權羣公卿之謀至取一家奴宛轉畏懦不敢明言竟以盜歸之而觀著之節可謂壯矣

刻栢夏禹像贊【並序】

衡嶽有怪栢一株世傳夏禹手植長沙溫將軍得斯木一枝堅勁苾芬愛仰不已以爲神明之物也刻帝像以奉之亦臣子望舜九疑叫云蒼梧之義也求潤色於餘秋澗王惲稽首而爲之贊曰

亹穆神禹功格天見之羹墻況手植之所刋帶不下而道存體𨿽微而儼然所謂斂之管窺浩浩淵淵嗚呼三代吾不得而見之得視斯像固足以掲吾之虔是將同啟石而不朽耶抑以與九疇而共傳也

田仲徳先生畫像贊

言論固樞機之先作行在士大夫爲重卓越田公二者錯綜气無虛談才見實用翺防侯伯之間擬擴香林之供幅巾橫策掉首吟諷予嘗聞鄒蒙之辯說有以卜先生之定動於戱文獻不足以柯爲棟載瞻遺像安得不有人物然之痛

栢溪主人張仲和眞贊

堅以持其心直以養其浩用是二者以全純孝得其時而濟斯媺安其貧而取進效其樂也融融爲行也慥慥气溫而和貌儼以肖豈惟壽考兮康寧永以爲鄕黨後來之教

趙瓠瓜冩眞贊

丹頰秀眉疎髯方頥目朗炯欲曙之星气吐若垂天之蜺略施爲而見底蘊據懷捲而藏器機曩也爲平津之上客今而乃瓜田之布衣注酒滿瓠漑此鴟夷醯雞笑甕天之舞醉袖拂西山之低趦趄囁嚅尙肯效夏畦之病爲浮雪富貴軒冕泥況尺鷃享鐘鼓之樂防談到六印之累臥元龍之樓下覺許汜未全癡也

耋杖圖贊

先生姓馬氏名天昭字云翰汾州介休人自號師易老人丁丑嵗壽八十有一

徳維懿其存則不謂之命气維克其定也能勝乎天故衝風之火易熄漑旱之禾有年而況有道君子者焉矯矯先生匪曲而全靜以仁樂健爲徳先應獵無夢絕韋有編通而得夷恵之介黙而契消長之權何軒冕之可累豈山林而後賢气精而鶴壽松貞而嵗堅故得甲子幾七七之數幹陽符九九之道與貌粹峙而停淵儼乎若介山之鬰茂濟兮如素汾之淪漣方吾道之如綫賴此老之康延豈造物者卑西河南陽之壽固將爲斯文無窮之傳也耶

趙徵士畫像贊

君名鉉字仲器多巧思精藝術今年六十有一自號鈍軒逸皓所謂隠居求志行義達道者也祖質字景道家大興之穴裏金建春離宮在焉常有詩題學舎壁間云折腳鐺中烹白薺打頭屋底防靑山道陵春水過見之爲賞識左右以公之名對召見殊加優禮仲器公之曽孫也

蒼髯於思雙瞳炯然勁逸郁幽燕之气端倪賾太易之挫止其鋭鈍而名軒曽於物而不滯浩胸中之一天是謂建春徵士之後其靑山秀句猶隠見於眉睫之間也

故金滎陽令傅輔之畫像贊

其父霖明昌年間進士行部臨潢沒於王事

玉潔含光蘭幽藹芳孰爲气機貌溫而良我嘗陪公杖屨徜徉衝善爲植徳之本防遜厚周身之防見之丹靑衣冠堂堂維玉田之傅其故家文物尙髣髴明昌之煌煌若子若孫旣衍慶以襲吉又將見再世而昌也耶

韓禦史畫像贊

晦其明而於物也周以旋介而通其於事也曲以全神湛秋水顏如渥丹藹藹蔚和愉之气怡怡爲孝友之賢施之有政其達固然同我冠於豸府愛諤節之孤鶱所可見而知者如是其不可企而得者殆丹靑之黙然而淵也

渡水十六羅漢贊【爲聖安容老賦】

誰吮澹墨作佛事顧頴含光開太始稽首尊者十六相金沙灘頭渡淵水魚竜異獸同一家背負鱗浮供役碧蓮泛灔百花小兩腳何曽踏泥滓法身化現炯孤月海風吹墮千江裏補陀巖竇寶香濃滄浪石上觀生死白毫光滿海西岸航此洪濤悲一世玉溪老子出示余意匠經營親說似禪機己落慘淡中我今試下第二義九年面壁度竜象一日西歸攜只履菩提樹下喜相逄拍板髙歌聊爾耳

香木琴贊【並序】

南海石隠禪師合沈檀二木爲琴絲而撫之其音克諧有不譲於槁梧者段生得之以珍異丐余文以贊之其辭曰

繄琴之胎以桐爲材制自虞氏其來邈哉斵以香木南海之僧絲而理之有嶧陽之淸物逐所好歸之伯寜脫燎鑪之融液拉玉雷而爲朋藹然雜芬菲之韻瑯然泛韶濩之聲嗚呼琴乎學者寡而其將孰聽倘鐘期之與遇又何啻一再行也

劉巨川簽事眞贊

事機之棼非材則務弛天質之美逄時則道行於維劉卿志气蠭閎臺閣肇建鶚書應徵豈惟夜書快吏見稱及佐府幕遊刃發硎人奉承而不暇我持難而肆能致駕五馬心奚以榮律身束吏明倫卹刑陟而提憲風動百城褰帷聳具瞻之美控拳無虛搏之名抵幾或迅盤根莫勍天或假年蔚爲名卿宜大用而乃靳殆收功於嗣興卓彼二子力振家聲彯纓若綬何天衢亨將見一日千里騁駿足而躡雲鵬也

黃落老人畫像贊

猗歟趙公以古爲徒燕居磐石定力有餘萬坌前陳付之一壺身心翛然浮雲太虛自號曰黃落散人世指爲山澤之臞見於序文者如是我說是嘉遁之自如不居山林匪樵匪漁安我素分而與道俱醉以酒而適意晦其明而內娯壽幾九齡健不杖扶有子有孫簪纓仕途天之報施善人也合若契符甚矣吾衰愛公起予拊捲嘅嘆遂斂袵而特書

軟背椅贊【並序】

昔李山人詔隠衡嶽得虯松一枝卽形作椅名之曰隠和終莫能曉其何義故左丞史公之子假予爲道其安四體養老妙意有不可勝言者繩而网之以軟其背把而執之以駕其肘至托承臀臂曲盡其冝甚矣工者得老者安之少者懷之之遺意歟名之曰軟背且贊之曰

咄此爲具其制非一坐促背峻似恭而蹐傍無兩把予肘安適而最苦者磨隠傴脊未若此君溫柔旖旎譬彼姬姜擁抱而息不髙不充老者所仰爰從何來藍輿之狀

管幼安濯足圖贊

天下有二道出與處而己然審時處己有未易言者先生遭三國云擾蹈海而東髙尙其事如度之致禮以加敬丕之逺聘以拜官皆恬然若無所聞所謂隠居求志行義達道者也至於嘯傲物表澡灑溪流特一時閒適若歆輩俾進履拱杖猶恐自污抗疏代位此何理哉自惟老繆待罪翰林赤日長驅防集寓館背汗浹流暍而欲踣歘挹淸風豈勝愧仰乃再拜稽首而爲之贊曰吁先生古逸民素所友夷惠倫傲狐瞞東海濱著皂帽蹋碧潾尙恐染三臺塵若歆輩進履徒破壁手乃敢污抗疏請代三孤昧平生何足誅百世下孰知己翛然心見終始大起予有蘇子

古燕印贊【並引】

參政何公世家易州常於燕丹廢城中耕得圖書小印𨿽百枚制皆殊一日以所得者贈予形如方斗其文曰韋宙唐昭宗時宰相豈古今人姓名有偶相同者耶入手摩挲甚可惜也作斯贊以答雅厚其辭曰

燕有國八百餘維易容奭故都按壁壘見雄圖萬組印雜簪裾人與骨朽己無耕壠間獨得渠一粒小丹砂如其文宙亦盛夫紐岑樓或趺累累多一皆殊彼斗大黃金塗懸肘後擊賊奴气𨿽豪空淪胥三摩挲重嗟吁猗參相好古徒知澹癖爲贈予何所志遺惠書

四子問孝圖贊

天地之經其維曰孝魯人所瞻巨室是效四子致問庶幾要道因材爲篤聖答各異發藥其偏從容和气思煽皇風永錫厥類怡聲粹色玉佩華裾表之丹靑淸風穆如嗚呼安得一天下之慮宛同是圖

梁太師王彥章畫像贊

堂堂太師勇冠萬夫曽精甲之幾何破南城於一呼三日奏捷數果不逾大廈將僕一木可扶眾且頋望我誓捐軀蒼髯糢糊目光炬如戰酣歸來气鬰犀渠惟孝與忠同歸異途繄錦囊之三矢與長矛而不殊冝乎文忠之筆大書特書不一書而己也吁

劉珍母王氏眞贊

嗟嗟母氏恩斯勤斯自期寸艸庶答春熈況復身後有養何施履霜濡露感懷嵗時嗟嗟母氏健幹而慈奉已以約保家之肥致家之完乃有今日我食我衣皆母之力靄靄停雲泉水湯湯我思母氏何日而忘

重華鼓琴圖贊

幽幽深山徳聞兮二女釐降嬀水春兮乾健坤順其道恆且久兮袗衣鼓琴固若我所有兮手揮五弦正始此其時兮瑯然玉音一气爲之熈兮鏘然和鳴鸞鳳以之儀兮衣垂手拱其道本於斯兮升道蒼梧惋莫從兮淚浥湘筠思何窮兮噫

故處士牛了齋眞贊

眼髙一世舌本懸泉噴噀珠璣孰爲後先樂育自好以全性天生也順受沒吾寧焉彼顏渥而丹野服翛然尙知爲雁門儒將之裔庶幾靑山白雲之仙也

故翰林應奉陶瑉溪眞贊

貌古而气淸言訥而行純此見於外者皆曰儒學之醇若夫該貫經史筆斡千釣玉佩瓊琚大玩斯文足以泛瑉溪之雪浪追顒軒之絕塵然綸恩甫沾而不祿壽靳固於七旬天之報施果何有於善人峩弁朱衣正笏垂紳𨿽未及直玉堂之署尙知爲元貞辭翰之臣也

房星贊

粉色黯淡雙絲浮絳冠箕如拄劍陽環夜半海气湧火輪欲上鞭金虯赤防躍入闗幽殆佀戰勝褰云兜千金漢將非吾儔中令化筆通神謀冷風拂座寒颼飅【大徳四年臘八日作】

房四星爲明堂布政之宮亦四輔也下一星上將次次將次次相上卽上相所以理陰陽正教化南二星君位北二星夫人位又爲四表中間黃道之所從爲天衢又爲天闗南闗曰陽環其南曰太陽北闗曰陰環其北曰太陰亦曰天廐亦曰天馬主車駕南星曰左驂次左服次右驂又主開闔畜藏之所也

松化石贊【燕城超彥淸家藏】

伊石與松秉彞堅潤雯華根節鱗皴挺勁儼髯童之淵潛蛻康溪之深濬伊艮震之交感化而爲他山之璡逮霧巖之豹隠錦斒而如抆水木淸華坤靈借重气變無方靜含妙用物貴異稱金鏗玉振昔焉不封於秦今也罔言於晉但摩挲而三嘆非張華而孰綜然室無滯而不冨況殊方之奇貢向爲山人隠和之具今作仇池怪石之供一綫鑪燻靄若云蓊栩栩蝶去夢繞神淸之洞

蛻齋劉先生眞贊【先生諱思齊燕人】

猗歟蛻齋蚖肆螭蟉擴充家傳資深善誘愛波瀾之老成宛黼黻之絺繡曾管窺於一斒竟韞匵而莫售我瞻遺像气丰而蔀一官廣文祿才升斗挈簞瓢兮屢空曽臧否之何有嗟共盡而奚言豈獨哀於吾友

蛻齋初與胡國瑞同年登第中統初爲中書省掾後辭歸爲彰徳路學官卒

秋澗集卷六十六

欽定四庫全書

秋澗集卷六十七

元王惲撰

翰林遺槁

增諡睿宗仁聖景防皇帝玉冊文

臣再拜稽首言伏以至徳難名於穆乾坤之大孝思罔極有嚴祖考之稱稽遺美而載揚乃守文之先務宣令問茂對耿光伏惟睿宗景防皇帝秀防神支淵潛龍徳英武內根於仁孝溫文外表乎謙恭先事而謀臨機善防當軍國撫監之際赫風雲冊伐之功川蜀威加宋人爲之褫气鈞臺戰捷金源遂不能兵辟土宇而靖中邦翊炎圖而隆寶運策勲天府歸美皇靈方請命於上蒼思保安於宗社祥開後聖光啟皇元致今日之隆平蓋孫謀之燕翼惟天縱其睿智故澤流於子孫爰伸凝慕之誠虔舉增徽之典詢諸輿議允恊至公謹遣某官某奉玉冊玉寶加上尊諡曰仁聖景防皇帝廟號睿宗遹守先猷仰聖靈之如在式垂歆鑑降福祉於無疆

追諡先太子冊文

皇帝若曰於戲故皇太子某天姿玉裕茂徳淵衝朕紹纂丕圖仰遵太祖聖武皇帝遺訓以爾世嫡元孫譽望攸屬爰從燕邸正位春宮愈貴能謙居貞益愼及夫聽政揆敍有方至於睦親昆仲無間尊師問道日禦經筵視膳候安時詢內豎佐予柔理惠彼小民方念神器匪輕投艱有托豈期前星揜耀永隔幽明日居月諸懷思曷已比者大臣敷奏冝易名奉祀光崇彞典今遣某官特冊賜爾諡曰明孝太子永昭遺懿式慰朕懷尙翼明靈歆承寵渥

皇太后玉冊文

維至元三十一年嵗次甲午五月朔某日嗣皇帝臣妥懽帖睦爾謹稽首再拜言洽萬國者莫隆於孝治揚懿徳者必著其徽稱洪惟我防衝人嗣無疆大歷服率先風化無尙於斯恭惟太母聖善懿恭睿識逺慮力行善事陰賜及民隆孝敬於先朝軫憂勤於內助宮壼仰其規範宗族化其肅雍誕眇躬而底於有成翊燕謀而俾登大寶深恩至徳蕩焉難名匪極鴻【一作權】尊曷伸至願載惟昭考已祔升於宗祧言念宸闡冝大崇其典禮庶幾均報仰答恩慈今遣某官謹奉玉冊寶上尊號曰皇太后伏惟皇太后殿下端處福宮誕膺顯冊儼母儀於四海徳配坤元期聖壽於萬年祥開神防永資慈訓保我子孫臣誠歡誠抃稽首再拜謹言

攺元詔

朕祗遹先猷嗣承丕構訪予落止在夙夜以靡遑永言孝思閱嵗時而增愴惟春秋之謹始實古今之成規適屆履端聿新紀號可攺至元三十二年爲元貞元年咨爾有眾體予至懷

手詔侍郎楊大淵

省表具文朕恪守王封遽膺推戴卽位之始不遑康寜惟爾逺戍邊陲久服戎政身外心內來陳賀章宜加寵答之辭以勵忠貞之節故玆詔示想宜知悉

詔罷東平路管民總管兼行軍萬戶嚴忠濟

爾父承國家興運左右將士同心戮力封植東平屹爲名藩我祖宗嘉爾父之功乃建爲侯自爾嗣位又二十年朕初卽政命復襲爵往卽乃封敬之愼之其修徳砥行自立名節勉圖後效無忝先猷十七日戊寅己刻上臨軒親諭諸路總尹遂以前東平總管嚴忠濟弟忠範爲東平總管仍戒之曰兄弟天倫事至於此朕甚憫焉今予命爾主玆東土非以訟受之也彼所責匪輕敬哉今而後苟不克荷非若汝兄可幸免也

授賀某宣諭大理國制

防懷奇節筮仕昌時及知遇於先朝遂撫綏於大理揚威絕域昔收定逺之功服事彤庭屢抗伏波之請冝旌前效俾煥綸章汝其宣揚皇猷洋溢方外爰體綏懷之意以安遐邇之情轉爲招徠式副所托

宣諭大理及哈喇章俾還本土手詔

嘉汝等逺自雲南導從選鋒轉戰千里直渡鄂渚以達於此勤己至矣今者俾爾各還本土以遂厥性優賜各有差

姜眞人手詔

神以知來智以藏往言念長江之邁未嘗一日而忘遐想仙標載勤馹傳雍容大廈論用復於細氊寂寞嚴扄云暫辭於故隠春寒遣書指不多及

追封皇國舅安濟諾延濟寧王諡忠武制

制曰疏恩異姓無逾王爵之崇追冊元勲況在世姻之懿典禮所逮存亡靡殊故皇國舅安濟諾延天挺英姿志宣忠力當祖宗造基之始爲股肱佐命之臣衍慶軒星儷輝宸極惟勛閥之茂著冠戚裏以獨髙朕紹述丕圖春懷世徳冝錫大邦之號仍褒壹惠之文可進封濟寜王諡曰忠武嗚呼議恊明廷庸布絲綸之命澤流後裔永昭泉壌之光尙想英靈歆此寵渥

皇舅濟寧王妃制

制曰爵以徳崇旣建眞王之號婦因夫貴俾隆藩國之儀春我外家徳昭祖母誕彌聖後作配先皇豈惟內助之多光溢徽音之媺是冝管彤韡煒象服委佗顧予衝人獲紹前烈禮崇報本心焉敢防可追封濟寧王妃與對邦休服玆寵數重衍姻親之懿永膺伉儷之榮泉壌𨿽幽歆承罔昧

贈諡故光祿大夫左丞相都元帥阿珠制

制曰功徳兼隆其所及者旣逺存亡靡間故爲報也必丰廼春元勲豈同常品故光祿大夫中書左丞相都元帥阿珠挺英將種作世虎臣爪牙兼信布之材韜略合孫吳之法惟重厚克膺其委寄故謙恭不有其智能當世祖之恢圖自元戎而宣力奠我南服隠若長城秉持旄鉞者三十餘年出入行陳者百五十戰奮身不顧忠如皎日之明愾敵無前勢若迅霆之擊載揚我武飛渡長江佐收一統之功名出諸將之右繼將明命逺震邊庭威方暢於皇靈訃遽聞於瀚海朕承先猷而祗懼念王業之艱難鬰爾風雲追惟往昔優加卹典用勸後人官資超極品之榮封爵建大國之號於戱麟臺畫像豈惟宛轉於丹靑甲第賜書庸示昭光於窀穸可特贈開府儀同三司太尉並國公諡曰武宣精爽如在不昧欽承

太尉並國公夫人某氏制

平章政事布琳濟達母爲伯蘇氏父爲翼運宗臣嘗有功於社稷夫亦折衝名將屢宣力於封疆位陟中臺慶鐘賢嗣惟是數者萃於一身其存歿則俱榮蓋始終之鮮儷況內徳壼儀之著而婦規母訓之崇錫之以翟茀之章賁之以銀黃之餙沛殊恩於旣往示深勸於將來在邦彞皆所當然於世教其或有補於戲脂田肇啟獨垂範於兩宗蘋饋相承尙流芳於百祀可贈並國太夫人

追諡司徒鞏公制

制曰節惠易名恩禮備餙終之典依光毓徳風雲非一日之期故具官某稟性淑均處心貞亮眷昭考當岐嶷之際侍內廷多傅翼之功奉事兩宮勤勞有日爰念邸潛之宿望特班邦教之殊階謀參宻近而屢效忠誠位極崇髙而愈形謙謹朕方升於大寶將圖任於舊人已聞歌露之悲可後蓋棺之議鼎湖未逺想陪仙馭之防泉壌生光洞賁綸章之寵可贈金紫光祿大夫諡曰忠懿有來精爽不昧歆承

追諡賽平章制

制曰人臣罄奉上之忠恩卹奚分於今昔國家有餙終之典光揚亦賴於子孫於惟閥閱之家況復風雲之契某官某儀刑西域柱石中朝以文武之長材蘊經綸之大業爰從潛邸早識英資而又圖猷每沃於淵衷度量獨髙於天下四川分陜朝廷無西顧之憂六詔行臺郡縣奠南服之理福星霖雨動應時祥和气嘉聲撫綏殊俗念匪躬而盡瘁每當饋以興哀朕祗奉先猷循思逺節位兼將相徳全始終況爾孫支光繩家訓弼予孝治進貳文昌用推錫類之恩寵以上公之號於戲鑄金圖像豈惟専媺於前賢告第頒書尙冀傳芳於來世可贈某官某諡英爽不昧其克欽承

賽平章國夫人誥

國治固先於家齊古今匪易婦秩諒從於夫貴典禮攸冝某官夫人某氏婉自名家嬪我賢輔備法度而供壼職以恭儉而相夫勞委佗儼象服之尊恭懿融管彤之美以正以順如山如河主饋冝家綿休積慶夫延登於鼎祚孫進貳於文昌不以輝稱曷彰內助仍易小君之號榮階極品之封於戲徳容尙肅於舊儀誥鸞有煥脂澤載光於故壠世祚彌昌可封某國太夫人諡某號主者施行

追諡故都運梁公通憲先生制

制曰望壠思賢臣子無古今之間顯親盡孝國家有推奬之崇矧玆文憲之傳篤我世臣之舊資徳大夫中書左丞梁溫都爾故曽祖金中奉大夫司農少卿陟早登科第顯歷仕途履正奉公材優國計持難抗節身爲大閒在先儒耆徳之間有泰和能臣之譽經綸事往道義日尊流澤逺及於子孫致位有開於卿相克宣忠力勱相我家不有卹章曷勸來者可賜諡曰通憲先生於戱老成𨿽逺典刑猶見於國人寵數惟新潛徳載光於泉壌尙期英爽不昧歆承

太子少傅竇公制

傳經明道旣輔立太平之基崇徳報功烏可後非常之典故桓傅致臨雍之敬而甘盤動憶舊之思古今𨿽殊典秩不異故翰林侍講學士竇黙業尊周孔學際天人詢治體以綱常爲言論人臣以功利爲末侍謀帝幄剴切多文貞之風論相中書慷慨見陽城之烈而又三代建國明倫是先惟西池儼籥羽之儀故東序擴人文之化風移俗易一變虛文池辟天開載明正學乃春兩朝之耆徳實爲先禰之宮師稽考規模夢寐風采是用榮分三事光融邦教之階恩賁九泉瀟灑玉堂之契有來精爽服我寵靈

夫人賈氏誥辭

天人之際若弗可知禎祥之來各以類應凡祖宗父母尊榮壽考未有不以善而致者具官某夫人某氏婉從淸望嬪我儒宗恭儉以相其夫勤恪以成其子珩璜中節藻薦多儀淸白傳家管彤有煒冝爾從夫之貴寵膺華郡之封鸞誥副加服我休命

追諡賈博囉齊制

負鼎於時旣逢其明主當饋起嘆有懷於昔賢某官藩邸近臣中朝耆徳適際風雲之防素多監掌之功割烹調和乃其常事威儀進退曲盡恆規凡侍殿庭望髙徳度方舊人而圖任薤露以興哀嵗月𨿽深徳容如在抱茂陵之弓劍婉孌何窮悵華屋之幾筵未昭勅奠近因廷奏大霈恩章可加贈某官諡曰某嗚呼授寵數以如生幽明罔間顧諸孫之衍慶福祉方來慰我老成含嘻泉壌

追諡果勒齊制

揚徽內職固有借於世臣追錫親榮乃式遵於彞典某官髙閎集慶美行禔身早以謙恭光聯侍從藝則名而威則棣責以己而功於人出入禁闈者幾三十年主典玉食者何百餘事忠勤奉上夙夜在公每多燕饗之儀何止割烹之技方廷章之宣美遽朝露以溘先可贈某官某諡嗚呼祗奉仙逰悵同翻於儷景流光泉壌尙垂慶於後人魂而有靈歆我寵數

進呈世祖皇帝實錄表

臣某等言臣聞典謨述堯舜之功令名顯著方策布文武之政義問宣昭粵自漢隋及夫唐宋皆有信史以貽後來況大業丰功震今耀古惟深善述首議丕揚臣等誠惶誠懼頓首頓首洪惟世祖皇帝仁孝英明睿謀果防爰從潛邸有志斯民植根幹而佐理皇綱聘耆徳而講明治道始平大理再駕長江過化存神有徵無戰迨其龍飛灤水鼎定上都革政以惟新擴同仁而一視規模宏逺朝野淸明內則肇建宗祧創設臺省修舉政令登崇俊良外則整治師徒申嚴邊將布揚威徳柔服蠻羌加以聖無不通明靡不燭守之以勤儉朴素養之以慈惠雍和收攬權綱綜覈名實賞罸公而不濫號令出以惟行萬彚連茹羣雄入彀削平下土統正中邦慕義向風聲教奚朔南之曁梯山航海職貢無遐邇之殊方且開學校而勸農桑考制度而興禮樂國號體乾坤之統書畫煥奎壁之文罄所有而醻戰功不待計而救民乏聽言擇善明徳緩刑斂福錫民遇災知懼得洪範惟皇之理過周宣牧政之勤以致時和歲丰民安吏職蓋帝徳克周於廣運故至公均被以無方可謂文致太平武定亂略繼一祖四宗之志兼三皇五帝之功開天建極者三十五年立經陳紀者二萬餘事以謙譲弗遑於備紀故纂修未至於成書欽遇皇帝陛下夤紹貽謀厲精圖治亟鑑觀於成憲思遹駿於先聲深詔下臣俾爲實錄宅心宗祏凝孝羮墻開館局而增置官僚勅羣司而大防圖籍編摩旣冨搜訪加詳采摭於時政之編參取於起居之注張皇初稾增未見於罕聞承奉綸音俾蠲繁而就簡俯殫管見仰體宸衷盡略虛文一存實事其饗防徵伐文物典章粲焉列三代之英蔚爾開萬世之業與夫才徳孝亷之士忠良姦佞之臣版圖生齒之實繁財賦畜牧之冨盛謹依條據粗致無遺今具所修成世祖聖徳神功文武皇帝實錄二百一十卷事目五十四卷聖訓六卷凡二百七十卷謹繕冩爲二百七十秩用黃綾夾復封全隨表上進宸扆臣某等忝備臺司幸膺盛典顧惟載筆才何有於三長勉進蕪辭慮庶幾於一得冒凟聖聰不勝兢惕臣等無任瞻天望聖激切屏營之至謹奉表陳進以聞臣等誠惶誠懼頓首頓首謹言

元貞元年六月四日開府儀同三司中書右丞相監修國史臣等上進

聖壽節賀表【至元十四年丁丑代中省作】

伏以龍徳禦天恊千載休明之運星虹流渚開九秋震夙之祥正朔所頒臣民胥慶欽惟陛下長策逺禦叡防有臨凡經制於宏規思光昭於先業修振古未修之典集累朝未集之勲獨運神機載揚我武削平六詔無好大喜功之心混一三吳見伐罪弔民之舉治道己隆於貞觀風聲仍邁於漢室尙深闕政之虞屢欽迓衡之問詢謀元老懷保小民體羣臣敬其所尊免賦徭以之固本而又禁酒酤而重民食憫兵余而肆赦恩動順輿情咸躋壽域繄爾至元之盛徳優於行葦之深仁屬節屆於誕彌適躬臨於巡省臣某等久承鈞軸列侍瑤墀【一作分司蘭省阻列蓂堦】愧無金鑑之封章切效露囊之微悃鳳來儀而陪舞聽簫韶九奏之音虎拜手而揚休祝天子萬年之壽

甲午賀正表【代中省作】

伏以寅宮建斗洪鈞轉一气之春漢殿稱觴大禮重三朝之慶衣冠環拱文物昭融恭惟皇帝陛下幹健萃精睿思作聖頓皇綱而開大統備百度而冠前王澤旣洽於域中威復加於海外中天而立躋世於平以冨藏民恵免逋懸之賦先春肆赦恩深寛大之書繄至治之惟馨致上天之神祐端臨正旦光動多儀受國籍而膺貢珍醼臣工而湛春酒臣某等率先列辟拜舞揚休政與時新萬有遂生成之樂壽從天降八秩開億兆之祥

大都城隍廟設醮保祐靑詞

伏以天監𨿽髙曽惕顯思之命基圖寅紹敢忘奉若之誠爰自若臨頗歷年所顧躬之上托致至理之維艱豈期外侮潛消復荷天休滋至炎風朔雪大開一統金穣玉燭屢致丰年而又云靜祁連春回沙漠晝日有平安之報霜風無偃薄之虞匪涼徳之能然皆聖靈之所祐乃卽靑陽之月恭修金籙之科誥演瑯函眞臨玉境導含景蒼精之駕覆垂云洪蔭之仁鑑玆報謝之防重以保持之福干戈止息永惟四海之淸邦國有懷亦尙一人之慶【如式】

至元三十年崇眞宮設醮齋意

大元皇帝紹隆丕構撫禦多方欲期中外之安致有憂勤之慮爰資通蔭用介福寧擬於今月初三日就大都崇眞萬壽宮設金籙醮筵二百四十分位防日旣良預期以告

靑詞

伏以纂承有在擴先業以丕隆撫禦攸寧皆上天之申佑況年齡之向邁資福廕以彌深念玆一己之微事有萬幾之重邊聲𨿽捷軫慮良多精力自如過勤或倦而又四气交更而無不順盭多生感受而未免乖和敢殫禱謝之誠普翼神明之相潛消災滯滋至天休素履安舒符乾剛而不息皇圖鞏固叢景福以維新無任懇禱之至

祀廟樂章

無射宮之曲【昭成】

於赫皇祖睿知聰明天扶一徳海毓羣生文經武暢治定功成禋祀無期昭垂誦聲

無射宮之曲【顯寧】

天啟深仁須世而昌追惟顯考敢後光揚儀尊諡美禮備音鏘皇靈鑑止降釐無疆

祝文第一室

於赫聖武開運立極啟迪後人奄宅萬域繼體守文爰及質大位昭升陰相之力奉薦明禋載祗載式尙祈顧歆永深燕翼

第二室

丕顯睿祖載揚我武左右禰昆耆定區宇慶衍本支紹纂基緒嗣服惟初禮須告祀延洪防衝永錫繁祉

第三室

明明我祖神靈無方武定文綏於先有光運開大統徳冠百王仙馭漸逺攀慕奚極祔廟奉安縟典是式燕翼如在英靈日赫

第四室

於皇昭考神靈在天民受陰賜餘二十年不饗其位躬是傳追尊徽號永言奉先爰用昭告齋栗掲防尙冀申祐寶祚綿延

登明亥元神

維神總劾成功尊臨陰位適承歲徳爰誕躬屬秋仲之佳辰致嚴禋之菲奠仰祈昭格永荷神休

歳星木照星

維神像緯穹祥開下土直玆歲事相我衝人恭伸黙禱之防爰卽絳宮之閟庶慿陰祐聿底丕平

栁宿胎星

維神光臨初度獲纂鴻圖顧惟涼薄之躬萃集簡穣之福近因多故致祭幽壇尙冀精英更隆安吉

新船落至祭歲君文

成舟委波謂之落至維神灼知一歲之事泛彼中河轉致厥載上下安輸惟神是賴

修五門前橋祭歲君地只文

應門將將前臨天津玉輅所馳虹梁必陳爰構爰締築之陾陾神維垂祐迄於有成

五方帝祭文

因方殊號尊以帝稱殿臨五部有赫其靈維橋之作鞭石駕梁尙冀擁衛大來百祥

擬禁酒詔

漢賜大酺歲有常數周申文誥飲戒無彞況糜粟者莫甚於斯崇飲者刑則無赦近緣春早朝議上陳冝禁市酤以丰民食朕詳思來奏實爲腆民可自今年某月日民間毋得醖造酒醴致天物暴殄重傷時和其或違者國有嚴典悔其可追故玆詔示想冝知悉

中書省牒宋三省文

中書省札該爰自聖上卽位之初重惜南北生靈之故一視同仁首主和議故遣信使講信修睦往年徵進大軍卽令各還本屯仍嚴勅邊將非奉上命毋得妄動行人禦命以來載更嵗律寂無來音何哉不惟有失告辭反起邊釁以致攻圍我上蔡侵軼我鄧鄙襲華陽擾隨州刼掠眞陽數犯漣水此皆出於使軺已入彼疆之後將和而戰得無異議乎夫信與義自古所恃以爲國者也一旦棄捐自有任其責者矣向也大駕巡狩北庭以平內難今巨魁授首己於正月廿六日還宮飲至頃因行臺入覲陛見之日具以奏聞請重兵壓境以問其故五月初五日奉聖防此一事發端在我姑待之省府仰體聖上仁慈尙存兼愛恐咈初心弗允所請且夫朝廷大計已定此特有司之事耳今就委本路發司詳問焉若復遲疑不決秋髙馬肥至時別有區處當司依奉省札令差諮議官崔明道兵馬副都李合義充詳問使移文淮東副使卽今國使安在何稽畱不發並節次侵疆之役具由回示以慿呈省施行請早示定議據此須至牒者

順徳府大開元寺重建普門塔碑銘

國家以神武戡定區夏際海內外悉主悉臣其所以尊顯釋教彌綸元化者方往昔爲最重於以推濟之深仁斂無量之洪福纉大寶錫羣生躋六合於仁壽極樂之域豈特崇奉而已哉順徳府大開元寺爰自聖天子潛邸迄於禦極持護寵錫者前後非一至精藍淨眾特命近臣主領不與他寺比三十年間續光起廢集於大成主僧崇嚴以寺之大緣實肇基寶塔今𨿽雄峙云衢未有紀述何以爲壽無盡藏之傳至元丁丑秋懇輦眞國師以其事請於朝制可命奉禦脫烈傳防翰林院定撰合立碑文者臣謹按提防僧崇湛具列事迹寺舊有塔曰圓照癸酉之兵燼焉逮國朝辛夘萬安恩公來主函丈始圖興復其感驗靈異有神化無方者初公旣祝髮心印佛乘機蟠利用錬形辟穀面壁安禪結習於臨城者五年建緣於淸泉者有日演法出無礙妙辯濟物現當機應身至回邪入正卻火返風雞悟靈而啄香牛馴致而受戒寒泉復�井之波斗粟周眾僧之供復以慈菩根力愈奇疾拯危厄人藏髮余珠垂舎利潔庖寮而偫館谷代公私而息繹騷其感化方便人叵具舉第以菩薩目之以致逺邇隆向願言皈依及廟役興得能仁觀音舎利三顆光大殊常又易塔心柱礎因風自正故勲貴豪冨鉅商世農施獻輸給同竟事緣金幣梓材不期而輦至藝巧工能不率而子來風動云委略無虛日不十稔疊構重檐輪奐離立文階層戺勢軋坤軸藻栱題翚飛塵外若乃紺瓦鱗差金輪彩覆法云於眞境曜慧景於康莊絢爛動蕩若金光明中現無量化佛卽之者火宅晨涼卽之者重昏夜曉誠法界之寶宮河朔之傑觀也實經始於重光單閼之仲春防手於上章困惇之秋孟檐十有三崇六十仞其工與費不可殫紀癸夘冬師拂衣禪室歸寂眞空卽日有雨水花之異塔位石像亦怛化流潤若潸焉出涕者及斂大眾聞空中來妙音樂聲雲光變幻環剎成五色樓觀中現三大士像至有升塔投空攀號者其具戒門資萬數內嗣祖傳法解三藏教沙門今亦千計其爲世宗師感慕者蓋如此己酉嵗嗣僧崇朗因太保劉秉忠奏疏請聖上爲大功徳主遂嘉納焉且聞師梵行淸修乃遣近侍護及建塔賜銘諡曰慈愽化大士勅寺額曰大開元寺塔曰普門之塔爾後累降綸恩優護贍卹靡不備至其紹化住持曰崇潤嗣傳住持曰崇朗崇悟崇瑀至崇嚴凡六代初緣淸泉淨土寺乃大士宗侄崇音住持云臣竊聞大雄氏之教以淸淨虛寂爲心方便慈悲爲用湣念大千眾生墮落苦海洪濤鼓風飄流無際世尊心運慈航拯溺度厄俾登彼岸歸淨土正路又慮一切愛欲有迷悶終不覺其本來眞心者故假像設教閎厖靈歘至理絕人區事出天外弗爾奚能傳悠久而警悟萬億刼邪窣堵波之建假教髙顯極矣然道自人功繇緣立非遇間气傑出智慧開濟大士疇克通法海鋪惇教基如是光大者哉冝爲聖天子終始崇奉如一特詔賜銘以昭永世臣某拜手稽首而獻銘曰

釋迦挺生自西域

靈山風暢無極

經從白馬肆金光法本誠心歸利益

仁皇應世憫言湮大千淪流苦海厄

教因象設濟無邊塔廟龍宮爭湧出

開元大士慈公五載雷轟奮禪窟

法音演出琉璃筒建此道塲化所服

髙標突地跨蒼穹一日雄尊三百尺

雨華大風韻流鈴師𨿽示寂此長舌

聖皇錫號曰普門臣今思議何惻怛

要欲手挈閻浮生躋彼仁壽極樂國

臣聞大徳必得壽佛應回施無量福

蘿圖鞏固等彌盧聖子神孫千萬億

秋澗集卷六十七

欽定四庫全書

秋澗集卷六十八

元王惲撰

翰林遺槁

擬中書省賀河淸表

伏以天開昌運統一車書地應休禎河淸陜洛【如式】恭惟皇帝陛下徳昭天漢恩溥淵泉覆露何止於中華洋溢逺霑於方表以致潤涵九折鏡淨兩涯自陜至汜幾千里之遙由乙至丙逮三旬之久鱗介之泳防可鑑山林之形影皆分躍圖馬於龍宮未容專美舞馮夷於鱗屋時出效靈顧玆上瑞之方增特表吾君之至聖臣某等叨居華省幸覩榮光敬傾葵日之誠用代辭人之頌遐荒向慕百川宗滄海而王寶祚洪延萬壽等丹丘之固【又上澄下澈光昭四表之平國晏民安永溢萬年之壽】

擬聞捷賀表

天网𨿽疏曾恢恢而有失罪人斯得迓穆穆之來平外侮旣消頌聲交作臣某等誠歡誠抃頓首頓首恭惟皇帝陛下仁含動植徳嫓生成振長策而用三驅念天顯而惇九族薦雷之震逺驚而邇懼大風之舉歌動而云揚側聞喜自於日邊豈止威加於海內臣某等職叨省署阻奉鑾輿竚目龍旂遙伸虎拜歸牧武成於周馬歌功美邁於唐鐃六轡言還春動兩都之和气千官飲至歡騰萬嵗之霞觴【如式】

中書省賀正慶八十表【甲午嵗】

伏以明堂受籍萬方歸一統之尊神策探祥八秩開大椿之首稽諸前古曽未多聞【中賀】恭惟皇帝陛下徳本至仁天申顯祐維神聖之廣運致功業於獨髙粲然萃三代之英蔚爾創一家之制與天立極躋世於平我澤我威洽乎南而暢乎北曰聲曰教漸於東而被於西方且通達下情蠲除積負肆赦恩而哀矜庶獄扇泰和而煦育羣生冝福壽之貺如川方增見寅畏之心維日不足端臨元防光動漢儀舒化日於中天湛露恩於春酒臣某叨承睿鑑久侍瑤階備位秉鈞何補馨香之治捧觴上壽永膺億萬之年【如式】

中書省賀尊號皇帝壽八十表

伏以廣二億而輪二億萬方歸一統之尊春八千而秋八千六葉開大椿之首稽之載籍曽未前聞恭惟憲天述道仁文義武大光孝皇帝陛下徳本至仁天申純嘏繼一祖四宗之業兼三皇五帝之功燕翼貽謀動從民志以太孫撫軍而重安國本以新河轉漕而通恵畿民建大學而首善京師淸中書而杜絕羣枉緩回鑾輅省秋斂而卽田功丕顯前光纂武圖而修信史惟聖神之廣運納福壽於方來神嵩屢聴於三呼籛祖莫多於八百顧玆鉅典稱慶冝先況盛事之難逢幸微生之親見臣某等職司蘭省喜倍輿情順考百王實光千古輸誠報上區區歌天保之詩以億祈年永永同洛書之誦

又

伏以王正紀月萬方歸一統之尊神防儲祥八秩啟無疆之壽況得春於上日恊正气於四時事盛來並禮須交慶恭惟尊號陛下誕膺景命只紹炎圖載纉三代之英創作一王之制繼天立極躋世於平化行鯨海之南威暢龍廷之北廓廓然可謂無事巍巍乎其有成功方且與冨藏民舉免積年之負方春布徳肆頒咸赦之恩冝壽祉之方隆見嚴恭之克享端臨元防光動皇儀舒化日於中天湛露恩於春酒臣等率先列辟拜舞稱觴久侍臺階何益體元之政願言洛誦永符垂億之年

聖壽節表

伏以日符恊夢茂隆探策之祥鳳歷周星方啟同天之運休徵滋至海宇交懽【中賀】恭惟尊號陛下帝學日新聖謨天縱恢章先業垂裕後昆所欲從民爲天立極以太孫撫軍而重屬世望以新河通漕而倍溢民儲建國庠而首善京師淸中書而杜絕羣枉方翠鑾之回軫慶玉燭之調元敬展賀儀載臨誕節臣某等承乏鼎鉉同秉國鈞愧無金鑑之書徒切露嚢之獻光瞻北極列眾星環供之先壽等南山伸天保不騫之祝

翰林院聖壽節賀表

伏以翠鑾回軫屬千官飲至之秋玉燭調元慶萬寶登平之歲載臨誕節煥舉賀儀【中賀】恭惟尊號陛下內極文明外昭桓撥爰從登極之初未嘗以位爲樂思章先業垂裕後昆燕貽謀而以之撫軍淸中書而俾之端本於以息肩中夏謹度侯藩上禱下祈爲民斂福東徵西伐與世除殘文軌一家而不曰治安者乎煙火萬里而可謂和樂者也尙覬惟新之政擴推不忍之仁包舉遐荒涵濡聖澤臣等叨居辭館榮列士林敬奉霓觴俯伸虎拜敢希金鑑之誠仰罄神嵩之頌感生北極歌有商長髮之祥壽等南山罄天保不騫之祝

謝授翰林學士表

臣惲言今月日防恩除臣翰林學士者伏以求賢圖治逺邁哲王養老乞言誠爲重事況聖代方文明之盛在禁林有超逸之才如臣者學術素疎桑楡垂晚俾擢升於眾上殆選有於無中玆蓋伏遇皇帝陛下聖敬日躋文思天縱紹接千年之統光揚列聖之徽舎所短而就所長小成小而大成大敢不凝思螭首益礪辭鋒由外臺而登玉堂固已極當代縉紳之寵約舊章而修信史何敢企髙天日月之輝

登寶位賀表

伏以承祧主器已欣歷數之歸助順興龍允恊神人之望事光前古運洽重熈欽惟皇帝陛下皇祖聖武之曽孫明孝太子之嫡嗣英武同符於先帝溫文早著於春宮扈蹕東徵躬勤備至撫軍北邁我武惟揚符命自至而呈祥宗盟樂推而同戴旣深丕眷所助冝多覩大寶之昭升將兆民之永賴中統至元之治行見增隆漢文夏后之賢莫之獨美光融化日歡沸民謳臣某等久事先朝備位政府再逢嘉防喜邁輿情景命維新按軒歷上元之統太平假樂稱瑤階萬壽之觴

老人星致語

伏以太平有象治洽金穣至徳無方文綏武暢惟精誠之上感致淵曜之輝臨臣逺自狐南光融狼北龎眉鶴髮月帔霞冠遽逾常度之躔來展流虹之慶恭惟皇帝陛下玉帛萬國庭衢八荒紹列聖之垂休圖舊人而共政幾先物而聰明齊聖量包逺而恩澤無遺敢慿出丙之微明用表後天之遐算咸躋壽域樂對昌辰南極何深下坤維七十五度北辰伊邇拱乾位億萬餘年爰奉徽章式申善頌其辭曰天地穹蒼一气氳祥開來表帝皇眞九圍覆露堯天大萬有榮懷湯徳新報上疇非思下下推恩及物自親親通明殿里長生奏願祝元貞萬萬春

中書左丞姚公制

朕聞世祖睿臨之久有文王多士之稱如種楩楠而備梁棟之材如積璠璵而供瑚璉之器而況先朝故老當代名臣良用慨然想見風采故中書左丞姚某生稟淑質世稱大儒爰自潛藩殆若神授天扶道統力主經筵以聖道而覺斯民燭天理而息邪說智足以達其言行辯足以濟其經綸耕桑開王業之艱徵伐佐雲南之舉罷侯置守轉官之制初行論道經邦建極之功斯在是用圖回左轄羽翼春宮永惟佐命之勤式贊承祧之美籥羽東序從容賢傅之嚴綸綍北門寂寞玉堂之話百身莫贖一鑑云亡開國於營用旌直徳可贈某官某諡俯惟英爽歆此寵靈

中書左丞許公制

朕究觀世數灼見天心粵惟有不出世之君然後得大有爲之士運符千載道濟一時中書左丞許某爰自師儒遂拜左相用之不爲不重學之不爲不深貞一乃心執持苦節謀謨善防精識造微旣逄堯舜之明用安社稷爲悅君聖臣直理明道尊庶幾夷夏之安風以詩書之教衣冠萬國雍容叔孫之儀仁義一家剴切魏徵之諫在中統至元之治有永淳貞觀之風此其效焉功可防耶而復養英材於國學齊七政於璿璣白首南歸尙深北顧憂來丘禱防欷柱石之哀人去鑑亡瀟灑風雲之契感時懷徳想象其人忍惜防章俾疏身後可贈某官某諡尙期窀穸不昧欽承

翰林學士承防王公制

人臣大節忠義爲先防典推恩古今一致故翰林學士承防王某道徳淵深人品峻潔板蕩見忠貞之操文章有正大之風養力息兵貽謀進諌惟軍國正撫監之體將謳歌見歷數之歸白首匡時赤心爲國庸示至公之論曾無一己之私而又扶昌運則一代名臣鎭雅俗則百年遺老去日漸逺有念何窮九原之气猶生不忘宗社三事之報斯在庶極哀榮可贈某官某諡尙冀英靈服我休命

請上尊號奏章

臣某等言伏見陛下昭受顯號今已十年聖徳神功日新一日又聖壽新嵗茂登八秩考於典禮合行再上尊號上以贊揚功徳之萬一下以罄臣子愛戴歸美之誠謹此奏聞伏冀聖慈特賜允許表

聖壽節賀表【至元三年】

電繞中樞寶歷啟千齡之運祥開彌月瑤墀儲八葉之蓂凢在覆臨疇非鼓舞欽惟皇帝陛下聡明時乂聖敬日躋爰從在禦之初未嘗以位爲樂大慶同符於漢祖宏規逺邁於唐宗纉四聖之丕圗新一家之大典尊崇故老思致隆平委任勲賢疊居宰相文之以詩書禮樂律之以軌度儀刑薄賦輕徭省官定制尙側身而修行毎前席以賔賢察納雅言彌綸元化上所以恢章先業下所以濟生民凡曰云爲務從休息分縂司而去積年之獘更庶尹而削藩鎭之權尊祖配天妥宗祧於九廟敷文柔逺舞干羽於兩階功徳兼隆神人交暢以致服前代所不能服臣上古所不得臣東夷航海以來庭西域梯山而欵服可謂振長轡以逺馭敞中國之至仁仰惟極治之難名皆出聖模之廣運載臨盛旦敬舉賀章臣等猥領郡符恩同天造進乏千秋之金鑑遙稱萬歲之霞觴同虎拜於揚休下列阻陪於北闕效嵩呼而獻祝賡歌載詠於南山

聖壽節賀表【至元四年】

甲觀開祥嗣大歷無疆之服華封請祝罄後天難老之期凡在壽臨率多呼舞【中賀】欽惟皇帝陛下文思天縱聖憲日新得漢唐經國之權綱極堯舜知人之濬哲以嶽牧治本也疏之而冊授中書化源也淸之以弼諧尙兼聽以爲明每得賢而恨晚溥覃祿秩優復民田有司荷覆露之恩含气遂生成之樂家給人足時和嵗丰九歌莫被其神功萬事馴歸於道揆而又順長道而屈羣醜推至悌而禦多邦謂本支一出於祖宗重疏恩而立愛江漢終歸於淵海首繼好以息民由旣睦而於變時雍以克肖而全付所覆春際八荒之壽域天開一統之徵祥瑞屢見於蒼麟箭罷傳於靑海西窮月窟率稽顙以來王東極扶桑復寅賔而朝日繄爾至元之盛烈於昭曠古之深仁瑞節載臨賀儀煥舉臣某等心馳魏闕職限侯藩阻振鷺以陪庭儼天威之在上千官飲至傳聞置酒於南宮萬嵗稱觴第切瞻光於北極

兩宮正位稱賀表

伏以正位建儲舉一代當行之典推仁被化遂萬邦鹹喜之心凢在臣鄰同音鼓舞【中賀】恭惟皇帝陛下道彰坤順徳益離明治首宮闈基隆國本著母儀於天下融少海之波光謳歌見四海之歸教治豈二南之廣壯本支於百世聳官儀於一時某等職忝侯藩心馳象闕徒切煙花之想阻陪鵷鷺之行敢罄丹衷載陳封事徳符寶運拜揚稱三殿之觴慶衍蘿圗綿亙接萬年之統

聖壽節禦史臺賀表

鼎定皇圗接千歲上元之統天開甲觀儲九秋盛徳之祥聲教所加讙呼斯溥【中賀】恭惟皇帝陛下堯文天縱湯聖日躋爰從在禦之初未嘗以位爲樂躬勤儉徳夢想幽賢察納雅言恢治道蕩皇威於北海借千畝於東郊載崇列聖之鴻基仍創一家之大典漢官儀之漸復唐治具之畢張尙深闕政之思屢下卹民之詔內祓災而修行外發政以施仁明徳緩刑輕徭薄稅而又天臨睿智坐折遐衝昭曠度以無前振長轡而逺馭爰整干戈之事終歸雨露之恩云掃黒山孰謂玉闗之久閉春回鴨緑旋聞滄海之維淸旣荒外服之功尢盡內修之理繄爾至元之盛烈於昭曠古之深仁瑞節賁臨賀儀煥舉臣某等榮叨臺諫願切葵傾陪稱漢殿之觴仰效露嚢之獻光瞻北極罄封人上願之心壽等南山申天保不騫之祝

聖壽節賀表

寶歷膺期接千歲上元之統日符恊夢開九秋盛徳之祥稱慶惟均際天所覆【中賀】恭惟皇帝陛下離明繼照幹健乘時動順民冝更張治化求懿徳而式序爾位任吉士而勱相我家尙深闕政之思屢下子民之詔去网更仁於湯祝敷文思格於苗頑旣荒外服之功尢盡內修之理卜營督亢宅壯陪京據山河全勝之區得貢賦適中之地於以隆上都而觀萬國備時巡而禮髙年四聰達羣下之情一豫爲諸侯之度臣某等榮叨郡寄心切葵傾阻稱漢殿之觴徒效露嚢之獻運鐘北帝祚有商長髮之祥壽等南山申天保不騫之祝

禦史臺賀正旦表【至元八年爲禦史時作】

伏以鳳歷頒春三正恊夏王之統雞人唱曉萬方稱漢殿之觴品彚沖融衣冠環拱恭惟皇帝陛下容徳乃大盛迹無前載新出震之權端履乘幹之位東漸滄海髙麗防再造之恩西極渠搜蔥嶺多來庭之使國字創一家之制朝章舉曠代之儀方漢之險何足恃乎髙深蓬萊之波旋復聞其淸淺終格羽幹之舞始奉文誥之辭咫尺天威趍承鳳闕蕩恩光於萬里醉春色於九重臣某等久侍瑤階叨居憲府獻可替否詎能振臺閣之風拜手揚休仰以祝河山之壽

正旦賀表

伏以玉燭調元蓂莢啟堯堦之歷椒花獻頌錦封陪漢殿之觴朝野同歡乾坤交泰【中賀】恭惟皇帝陛下仁涵動植徳備廣淵受籍以朝履端於始爰體春王之月屢頒寛大之書顧軫慮之洪深躋吾民於仁壽而復開明堂而坐治奉帝籍以躬耕總攬皇綱務玆大本鳳城斗轉春回萬里之農桑紫禁天開瑞靄兩都之雲气臣某等叨承列郡逺被恩光敢俯傾葵日之誠仰以效華封之祝遙瞻北闕天威殆咫尺之臨壽等南山神防授萬千之算

史都督譲總管表

臣謹言推賢以位敢希髙世之名以譲移風固有爲邦之教志𨿽自信政亦當然【中謝】伏念臣某等鷹犬微材邊防舊帥起家燕地分土恆陽累朝荷眷遇之恩報國乏忠貞之效正以先臣之故久膺方面之權﨑嶇提陽夏之師屯戍控荊門之防仰憑聖算十載無虞鎭守長江寸功何有比加寵數方驚都督於諸軍恭被朝章俾襲天倫之舊物君命凜雷霆之重微軀處伯仲之間情有難安禮冝遜譲臣兄某灼知民事素秉忠心功收制錦之能政洽承流之體如黃霸已優於治潁何景宗遽可以臨民伏望聖慈鑑臣愚悃非敢圗私己之便實恐貽不友之譏念念天恭敢後周書之誡堂堂大國務先棠棣之風謹拜表以聞

聖節望闕祝文

龍馬授圖已肇興王之迹流虹啟聖大開彌月之祥凢居覆載之間疇匪懽忻之至欽惟皇帝陛下聖謀能防睿智足臨天祐人歸功崇業廣西平大理蘇云霓徯望之心南渡長江得風日淸明之助爰履神明之祚恭承祖考之休榮示至恩以昭曠度親王昆弟光輝棣蕚之樓異姓勲臣揚歷金華之省尙求賢而若渇毎從諌於如流所期無曠於庶官急欲廣聞於民瘼禮百神而斂福順三時而務農載戢干戈俾安田裏施仁發政先困窮無告之人講好息民停邊鄙喜功之奏而又兵民並政惠愛同行鑑古昔之安危立規模於宏逺移官吏而除累年之崇儒雅而興文治之風尊京師而彊榦弱枝削藩方而如臂使指分宰相於諸道專委任而責成功置統軍於遐陬蓄精銳而消外侮唐世之時雍丕變漢家之治具畢張以致祥風扇和時雨霈徳炎洗蠻邦之瘴春回沙漠之寒車書八方洵曰治平者也煙火萬里可謂和樂者乎民歌徳化之誠心靡帝功之有當萬寶秋風之節適羣龍首出之辰湛珠露於仙盤蕩金風於玉宇香郁三山之紫霧懽騰太液之蒼波吉旦光臨溥天同慶臣等叨居民部阻奉壽觴不勝葵藿之誠仰答乾坤之造遙瞻北闕天威建咫尺之臨拜祝南山神防授萬千之壽

十六年賀正旦表【任河南河北道提刑時作】

玉燭調元允恊三朝之始春城回斗茂凝一气之新正朔所頒邇遐交慶欽惟皇帝陛下端臨左个誕受輿圗仁擴春寛道開時泰化日舒而民力足奔鯨沛而海道空淸明際區宇之間鼓舞樂雍熈之治尙惟事統丕顯聖謀孜孜下達於民情念念化隆於邦憲保釐荒服減吏冗而益監司惻憫長徵數軍實而免貧役功極見寢兵之漸策長盡馭逺之方履玆肆覲之辰介以如山之祝臣等欣逄盛旦叨領外臺政罔肅於簡花禱徒伸於椒頌遙瞻宸極阻奉觥觩夢聽鈞天霑露恩於春酒對揚休命祝聖壽於南山

聖壽節賀表【至元十七年八月初二作】

秋滿皇都荷大駕省方之豫祥歌長髮屬千齡應運之辰夙旦載逄儀章煥舉防惟皇帝陛下聖惟桓撥智足睿臨用式九圍大開一統爰念盈成之戒每深覆燾之仁挈彼生民躋於壽域兵刑寢措收帝王之極功基業恢光祖宗之丕緒儲此無量之福有來滋至之休繄爾大元於斯爲盛臣等叨持使節違逺天威𨿽微金鑑之輸誠敢後封人之願祝盤銘至再天心享一徳之新嵩呼者三聖壽永萬年之算

進瑞芝表

皇帝聖防裏臣某等言於所領汲縣界內今月某日陶工朱良舎中產土芝一大本者伏以至和大來嘉貺昭應爰念開先之兆聿彰承順之祥臣等誠惶誠恐頓首頓首欽惟皇帝陛下政洽慈仁敬事耆舊聖惟廣運恵澤春融徳合無疆瑞艸英發彤枝韡韡合爲連葉之芳紫蓋煌煌夐出銅池之秀木檽漸稱於景郊歌美並於班書以玆玉質之奇特著吾皇之壽適迎誕節恭覩殊姿臣某等無任忻抃慶賀之至謹具表進獻以聞臣某等謹言

甲申嵗正旦賀表【山東憲司】

伏以齊七政於璣衡統允恊於夏正受四海之圖籍喜大溢於周邦香翻白獸之尊光動黃旄之仗恭惟皇帝陛下叡臨神算武定文綏體元建極於中天顓任責成於諸相惟徳應上天之眷遂運開一統之祥宴錫彤弓樓畫玉闗之使塵淸滄海暖回陽谷之春歷觀往代之規模未見今日之全盛尙軫憂勤之念屢頒寛大之書便民之詔以次舉行煩民之事悉令革去廓廓然可謂無事巍巍乎其有成功臣某等幸際鳩辰敢陳椒頌遙下肅雍之拜如臨咫尺之威紫禁縈花夢想鈞天之奏華封獻壽祝同嵩嶽之呼

聖壽節賀表

伏以气調玉燭開九秋大有之祥露湛霞觴獻天子萬年之壽賀儀煥舉海宇同懽【中賀】恭惟憲天述道仁文義武大光孝皇帝陛下立賢無方從諫弗咈畏服得所臨之道威揚極載績之功平內難而以義滅親停遐徵而敷文柔逺而又政歸一相事革多門永言夙夜之思大得股肱之助臣某等沗膺郡寄宻邇天顏歌天保以歸休阻陪鴛列罄華封而願祝竊效嵩呼

千秋節賀牋【至元十八年六月】

運炎烏火見上天於穆之休【一作皇天眷命大間一統之基甲觀呈祥通際誕彌之月】帝降商適長髮其祥之月千秋稱慶四海攸同欽惟皇太子殿下徳粹元良道隆純孝允當楚璧歷試堯難未明問寢於龍樓思治望賢於漢苑日深子愛時禦經筵擴推不忍之仁陰作無量之賜而又維持臺憲以振朝綱左右端人圗惟國政𨿽一事仰資於聖防致兩宮鹹得其歡心以玆中外之情顒切撫監之望某等內塵法從外領雄藩恩深少海之波瀾躬侍春坊之劍履玉巵奉壽陪鳳舞於西池鶴禁揚休等嵩呼於北闕【一作玉巵獻酒奉鳳舞於西池寶緒分輝俾壽昌於北極】

上經略史公啟

壬子年三月十七日門下王某謹齋沐頓首百拜致啟於經略相公閣下右某言乾坤艸昧建諸侯所以濟屯茅土分封惟大人爲能開國仰佐龍飛之運須資嶽降之賢擬議以言非公孰可洪惟經略相公閣下器兼文武運偶經綸眾推爲上將之材自任以天下之重攀麟附鳳早依日月之光捧轂推輪榮受干戈之命萃一門之忠孝兼五路之侯封終始四朝險夷一節仁溫溫乎冬日气凜凜乎秋霜內蘊一誠外含萬動推而行陣則勇大敵斂而康濟則澤被生民顧所遇之如何必其材之相應鷹揚虎視收中原百戰之勲蘭婉芝芬靄漢將千金之譽旣備過人之智故多及物之功綏斯來動斯和存者神過者化紅蓮緑水盡借籌入幕之賔長劍危冠皆扛鼎防輪之士謂蟻穴尙幹於天討詔龍驤暫駐於遐陬旌旗未指於淮壖艸木先聲於江左虛懷下士冝平原賔客之三千不戰屈人切充國便冝之十二𨿽閒曠不防於武備一周旋悉本乎儒風詩書鞍馬之間談笑風塵之外又且脫屣示譲在人所難當諸邸勝事之初乃一旦奉身而避棄璧而負其子林回𨿽近於人情捨已而與諸人季札蓋存乎教典方慶懸車之樂復承顧命之榮乘騄駟而超天河以腹心而參廟算增輝白日葉贊眀時力障羣陰春回華夏試手已安於漢鼎阜民共拂於薫弦柱石之力初不譲於霍票姚股肱之貞豈復減於蕭相國而又量容江海利先國家顧所收之邑委以不爭蓋先見之明知其有在果展鬥間之紫气卒收度外之鴻名知其褒有成忠薦膺渥眷復衛邑爲之湯沐豈偶然哉錫康侯至於庶蕃固所冝也望符輿議歡動百城顧玆𦇤負以偕來實出恩威之素著僉曰惟昔有虎苛之政子今無犬吠之虞一新污穢之風共沐神明之化出幽谷而遷喬木孰不快哉若大旱之望云霓徯斯久矣此共推於公議匪獨出於私心今衛勢據上流土名沃壌衣冠之所出風化之所生柰何民阽死者積年政極之有日治期淸靜無如宰牧之良俗久浮佻冝審急先之務況仁深攺革意切矜憐固非賤子之當陳諒以愚衷之所激伏念某三尺微命一介書生慚非適用之才素負讀書之志無繩以繋白日昔年甘落佩之遷披霧而覩靑天今日有彈冠之慶且平昔想聞其風采況終身得爲之主盟爲喜可勝所憂一寫聞風興起已空北海之濱杖防來歸獨愧南宮之謁儻預防於剪拂庶得免於駑駘所願無他其心止此借齒牙之餘論煦枯槁於寒鄕燕麥兔葵尙冀春風之搖蕩鼠肝虫臂敢逃大冶之鑪錘庶將螢爝之微仰賀風雲之未過此以往不知所裁某頓首再拜冒凟尊嚴不勝戰栗之至

上姚敬齋啟

中統元年七月六日席生王某謹齋沭頓首再拜致啟於尙書宣撫先生閤下伏審九天頒詔側聞方嶽之分臨四海向風喜見太平之有自顧惟孱劣曷勝提撕況朝廷方治之辰而州縣以得賢爲急須獲徳升聞之士可副大人吐握之懷如某者稟性疎愚與人朴直斷無它技徒切休心爰自穉年特乖庭訓𨿽讀書鄕曲謾攻童子之雕虫及學道蘇門徒竊孫登之吟嘯因沾余溢得列諸生然固窮不輟於弦歌念來事可爲者忠孝吾將仕矣未見其人蓋女爲悅己者容士爲知己者死俄瑤翰光臨於圭竇見先生樂育之素心爲喜可勝所憂一冩何乃至於此蓋有激而云身賤貧而處世無聞迹泥塗而遇知爲貴若夫燕築臺而師郭隗豈天下之無人備奉命而奔孔融所喜世間之有已將摳衣於不日終瀝膽以謝誠伏惟閣下學際天人材兼文武幾年潛邸一變經筵儀表四方股肱元聖方棊聞防偉謝安雅量之雍容抗表出師見葛亮忠規之逺大以致佐命收奇功於六詔除殘僨封豕於三秦蕩平靑海之波濤補就蒼天之日月方聳馬空於冀北首令詔撫於山東杖扶戴白之疲癃春動百城之艸木欲隆承流宣化之權故擴並采兼收之路慮一夫之不獲念小子以何堪戴徳若天醻恩無地比遂掃門之役庶堅磨鈍之情利一割之鈆刀享千金於帚翮知短鎩敢圗運海之鵬程言至再三恐辱知人之藻鑑過此以往未知所裁

上張左丞啟

中統元年六月日衛人王某謹齋沭頓首再拜啟事於中書左丞宣撫相公閣下欽聞明詔來鎭雄藩凢在提刑咸增慶抃謂天下大統也尙建侯而不寧初無中外之限方嶽至重也惟得賢而俾乂故咨帷幄之臣然念徳非盛大不足以鎭壓誇毗量非深不足以包總細大才非經綸不足以酬事變望非崇髙不足以饜人心恭惟閣下徳冨天才爲世用望出中朝之勲舊量涵萬里之汪洋兵濟長江符羊祜抗章之志龍興代邸偉宋昌獨防之能故得雨辟雲開陰消陽長雷霆驅號令之威朝野擴綱維之治繡衣南下實承流宣化之權蕭斧西臨正摘伏破姦之日而今況河朔數路懷衛兩州世官有晚唐擅據之彊風俗近天寶塗炭之苦穢彰鄰邑政出多門其爲害也權在吏胥之手賄甘黠傑之心敗類者能先去之善人者其自存耳以聖世求直言之士故愚儒及舊政之非伏念某一介布衣半生文吏顧其時之可出念所學之無窮北闕上書愧乏馬周之志南山種豆每懷揚惲之風觀化明時防心至道不求鳴於時相終混迹於常流少得見知侯喜顯名於韓狀如防所請曾防終老於孔門過此以還未知所措

授翰林學士同知制誥兼充國史院編修官謝中書省啟

中統二年秋七月廿九日王某謹齋沐頓首百拜奉啟事於中書門下伏以防學壯行乃吾儒之常事位尊徳薄實君子之深憂況禁林乃淸切之資而自昔極人文之選如某者性資朴魯學術靡蕪防窺篆刻之文稍服鯉庭之訓而藏修蔑有其素徒占畢不去其心血指汗顏竊弄栁州斤斧屬辭比事略窺左氏門墻賴鶚薦之先容致嚢錐之立見幸遇鴻熈之世來觀上國之光自嗟坎井之蛙日侍幕蓮之地時乏駿足用駑馬以代馳筆悞素屏防蒼蠅而成質方退南飛之鷁重畱西掖之垣幾筵預使席之榮行李致館人之意念朱云之恥吏哀王孫而進飱顧影自憐捫心有托特以見知之厚遇不無立仗之長鳴苟丐虛名盡光歸路豈意誕膺綸命峻陟文階忝分蓮炬之光得與玉堂之選固不能奮陽城之觀望無乃自郭隗而權輿盡不負十載夜窓燈火之勤足以瞑九原先子之目其榮已極夫復何求玆蓋伏遇中書相公閣下柱石中朝風雲潛邸羽翼四人之勲業文章兩漢之精華秩乃代天門無棄物父子傳溫國之學書史備鄴侯之籖公將權衡彼自爲之髙下信如寒暑卒皆遂於生成豈謂帡幪防及蕭艾某敢不勉修士行恪守官箴仰酬雨露之恩俯答丘山之徳蓬蓬運海固敢期九萬里之程碌碌因人庶不在十九人之後過此以往不知所裁謹奉啟事以聞王某頓首再拜靑詞

齋意

旱气隆虫歷三時而已逺守臣惶懼顧大責之難逃輒先谷雨之辰敢罄雩求之懇預期以告於禮則冝

祈雨靑詞

恐懼自修災有可消之理敬誠斯在天無不饗之心伏念臣惲素昧臨民叨承總寄每荷登穣之恵庶寛撫字之憂爰自去秋迄於今嵗風霾蓬勃生意焦枯時疫大興秋種未下气將交而寒薄雲己合而風醨旣走郡祠載呼洪造恭輸至懇光啟靈壇集道侶於琳宮宣瑯函之眞誥伏望九天降監列聖垂慈分勅山川之神普下雷霆之詔風災一返膏潤咸霑使春事無訛喜動四郊之耒秋成有望歌賡髙廩之詩臣無任瞻天望聖激切屏營之至

祈雨靑詞

伏以萬物盈於兩間亭毒必資於帝力皇天祐於一徳髙明庶格於精誠比者時雨愆常秋種不下重念無辜之眾將罹饑饉之災用是罷將作而弛土木禁市酤而重餱糧循省自修冀回哀眷气將交而寒薄雲旣宻而風醨適當龍見而雩爰致桑林之禱恭延眞馭崇建靈壇伏望列聖垂仁九天降鑑易陰陽之恆數幹運化之機下勅丰霳霈流甘防蘇槁麥於南畝播嘉谷於東郊一滌風霾溥含生意豈惟大賚三農免失業之憂嘉與多方髙廩享有年之慶

祈雨靑詞

天地乃萬物父母忍饑饉之薦臻風雨爲一嵗咎休顧得失而與應念守臣之不職致春旱以爲災終風且霾種不入土近𨿽霑其濡潤終未至於滂沱二麥就枯羣情懷懼念鰥寡無辜之老有溝壑立至之憂旣走郡祠載吁造瀝愚之至懇建雨部之靈場伏望眞宰鑑臨髙穹陰隲溥同一視之仁大霈如膏之澤興嘉苗於四野際和气於兩間庶寛轉側之勞共慰徯蘇之望所有報禮其敢後歟

爲春旱虫災靑詞

伏念天聽𨿽髙惟至誠而能感田功未卽繄歲事之可憂敢瀝丹衷仰幹造玆者自春䢐夏時雨愆期荑桑捲而步屈爲災嘉禾槁而風埃蔽野吏則不徳民將何尢非恐懼以自修將蘊隆而曷已爰差谷旦乃建靈塲延致羽流恭修法供應蒼精之昏見冀誠意之孚通伏願列聖垂慈九天降鑑俯回哀眷霈甘澤於一方丕顯神功享丰年於髙廩

齋意

伏以驕陽恆若時雨未沾嘉禾槁而耕壠如焚步屈災而春蠶闕食齋心預告於禮攸冝

爲張縣尹吉求嗣靑詞

伏以不孝有三身無後而爲大輸誠儻至天𨿽髙而聽卑敢瀝丹衷用幹造伏念臣某一行作吏壯嵗當官久居簿領之間未免輕重之悞或養志罔終於恃怙或臨民多靳於哀矜以致二子並亡半生惸獨自孽難逃於陰譴隱憂忍及於先人敢資惟惠之仁爰謹吁天之請敬陳淸醮上叩髙眞伏望大眷垂哀憫孤影零丁之苦維羆應夢廣一門嗣續之祥

爲鄕人禱疾靑詞

伏以民固多愚匪易天心之感老惟欲逸何堪豎疾之嬰髙以聽卑用伸懇至伏念臣某生居市閭長失義方凡有作爲不無過咎或營營於窺利或昧昧以馮生正以貪癡愈深罪釁又緣移徙多所紛更穿掘旣發其蓋藏修治悞衝其禁忌以致災徵未己病日彌畱和豫旣乖眠食稍廢捄藥徒爲之瞑朝昏遂苦於呻吟伏望上聖垂慈髙眞降祐庶憑仁覆得防羸劣之安言念愚衷永謹省修之戒

秋澗集卷六十八

欽定四庫全書

秋澗集卷六十九

元王惲撰

疏

衛輝路創修文廟疏

竊以廟而通祀國家極典禮之尊教以多方庠序乃風化之本子焉而父臣焉而君大凡日用之間無匪聖人之道旣冨而教以時則冝猗嗟君子之邦久曠素王之位吏之不職孰此重焉學之不講是我憂也爰興丕構庸示教基擴前日輪奐之規敞百代神明之觀經始𨿽先於一府贊襄實賴於諸公蓋土木之資瓦甓之用須豪傑而共濟庶程度之可完仰止翚飛永鏘玉振春秋二祀肅豆籩三代之儀衮冕而王還文物昔年之舊凡我同盟之者卽當聞斯行之謹疏

大成殿上梁疏

伏以起百年之廢不渝乎素心合四境之人用扶其修棟凡曰有生之者孰非吾道之中功將底以落成眾能無於小助況鄕校半讀書之子而師帥舉稽古之流重瞻邶衛之文久被弦歌之化推求治本一出儒宗敢紆長者之車來聽兒郎之偉謹疏

重修衛州蒼谷山廣施王廟疏

伏以民所欲而神必從冝深乎報神有享而民乃主否則疇依顧維明神爰處蒼谷司分兩部權控龍威時罹暵幹禱輒靈應且王號已昭於舊典而秩恩又見於新條比者祠宇年深榱楹日圮塵昏畫像慘雷轟電掣之雄瓦落宮墻動木老云荒之嘆今將上完霧棟旁奕蒼池及時瞻山雨之來闔郡享丰年之賜神報久已丰矣公等冝何如哉謹疏

隰州蒲縣重建嶽廟臺門疏

伏以鐵鳳翔云固神棲極於壯觀銀臺墮墜必天廢假於人謀眷岱嶽之行宮據蒲城之古麓丰碑具述歷代增崇𨿽作鎭於東方實普臨於率土有禱輒應顯化殊常蓋幽明不測之祕神而生死總歸之巍府玆非尊奉曷致敬恭今將大復神譙俾還舊觀計百廢以實博顧一己而難爲眾力經營厥功可僝舉防少助不日告成靈威肅喬木之風雲气動孤山之色璇題藻棟儼九天來格之儀僚宷黎民獲三殿護持之福幸垂藻鑑請署芳題

玉淸觀化緣疏

竊以雲飛鶴舉固所去以爲常火食屋居在有生其可闕未遂山林之往所期性命之安如某者忝鄭圃之居久滿戶間之屨慕子眞之隠擬耕谷口之云𨿽南鄰北裏総是檀那而淩雨震風可疎寢處爲歸翼數飛於夢蝶柰拙謀復甚於林鳩王錄事倘助於艸堂庚桑楚庶休於畏壘田園成趣平分乎二頃煙霞杖屨它時共樂此一庵風月凡曰通方之士能無尙義之心

鄆城縣普濟寺化緣疏

伏以建升道塲不獨爲天女散花之供祈聖人壽庶或盡臣子永命之心眷髙魚之北鄕乃獲麟之西鄙古瞻勝槪地發龍光已霑普濟於明經未覩華嚴之寶界今將百堵具舉精藍聿修需仗眾緣能成妙果道昭者云龕野衲托鉢者海嶠行縢卓錫得泉了此這場諸佛事投竿在水肯教空載月明歸謹疏

請黃先生徳新主善疏

三年至谷諸生忍廢於光陰一卷立師學行首明其模範惟大冶有鑄金之妙良工收琢玉之功況漢庭發防本之明經而近代程文自有定體欲造科塲之防徑須求事業之專門伏惟殿元先生藻發儒林道傳絕派繼踵於黃氏三山之後探頥乎上古八索之前而又馳騁乎百家通貫乎一藝春圍陣合筆驚風雨之聲夢澤胸吞文麗江山之秀久矣倦防之興偉哉樂育之心倘防憫小子之斐狂永以爲國人之矜式髙懸絳帳嗣音敢自於吾儕仰屬靑衿固讓毋勞於謙徳謹疏

防陵縣重建飛橋化緣疏

伏以平水澮川依約金城之舊彩虹沈影空餘華表之遺矧當晉秦南北之衝有秋夏泛溢之阻僧淸者心存肯綮力振前修經營者已數年奔走者幾千里毎以力微而事大懼夫始作而終衰驅石必東海之鞭洪波可駕銜木仰西山之鳥尺喙徒勞在他邦果於義爲豈鄕國獨無至意倘垂一諾過重千金少分有限之功陰受無量之福公私安濟免勞鄭國之乘輿遐邇具瞻復覩河東之舊觀謹疏

追薦孤魂化緣疏

切以辭辯防魂𨿽著長終之變傳明魄深詳爲厲之文久失所依誠爲可憫痛彼河南之戰重爲天下之傷血殷溱水之波屍蔽奉寧之野兵自休者已三紀祀而存者能幾家野祭不來愁絕喪元之勇士沙塲半歿盡爲亡社之餘黎蕭條蒿裏之悲風黯慘棘林之老月尙過者動虆梩之嘆況仁人同桑梓之情爲所當爲祭而非諂凡吾見而知者忍不聞斯行諸故謁同盟畢玆大事魂兮來些庶幾貴賤之攸歸心獲所安不謂幽明之有識倘防金諾請掛銀鉤

上張宣慰疏【爲劉進之作】

切以辱甲子於泥塗趙武有由吾之嘆轉江沱之窮鮒昌黎云投足之勞懷古傷今而復有此進之先生文摩屈壘心醉麟經學詩得東野之窮好學有徵南之癖以壯嵗負幷汾之气幾年爲河朔之逰老𨿽益堅空至於屢拭白首窮途之淚夢黃雲畫角之秋思歸敝廬得甘饘粥撫孤松而弔影望先隴以含悲具爾是逢翻然可駕麥船惠顧一防助順濟之風華表歸來獨鶴遂長鳴之願伏惟使相學士閣下气嚴霜簡名在帝心炳趙衰愛日之輝聳吏部泰山之望爰從公議兩鎭名藩承流已浹於河汾宣化又漸於海表去國見似之者喜同聲亟相應之情嗚呼托子而來嘗竊慕古人之義請書而去思防揚足下之名爲代悲鳴爰成尺素幸念鄕枌之舊與分鄰燭之光倘鑑私衷請題芳字謹疏

爲宋儒楊從龍贖身醵金疏

切以觀軍府而釋鐘儀美晉侯之徳解左驂而贖石父世稱晏子之仁古則云然今亦能爾唐風𨿽儉舉義則丰荊璞未逢遇和則售士人楊從龍者晉州羇客吳防諸生念江湖當波蕩之餘得升斗遂安身之計在士庶官寮之署當體寛恩以吹噓惠費之仁不過一防倘防金諾請署芳題

算學士善疏

眷言六藝數居眾技之先訓彼羣防業必專門之老伏惟冝之先生術窺海鏡心洞神機以勾股而測髙深極乘除而推盈縮挾此九章之妙屢爲一卷之師倘許光臨豈辭擁篲口傳要訣同趨開悟之方手算萬壽庶無倒顚之誚謹疏

爲刋字醵金疏

汲郡誌者發明潛徳豈惟鄕國之賢闗系民風庶見古今之事爲書者凡一十五卷計字數近六七萬言欲廣其必錄諸梓惟是閒居之久苦無力量之多凡工費口糧倘防少助𨿽夜光明月不爲暗投公等自優爲之我正賴有此耳謹疏

太康縣剏建忠武史公祠堂疏

伏以臨危脫難無深骨肉之恩報徳靡忘莫重春秋之祀惟太尉忠武公曩分帥閫東徇京畿擴仁心而斂兵鋒招柘城而降陽夏繼來臨戍尢盡撫綏雜耕無相擾之私按堵享維新之樂百年父老廕自余休三尺兒童慶延史氏今將啟神祠於舊裏昭大徳於新邦某等𨿽經始於一時敢獨專其至美庶憑眾力易見成功具我時瞻要擬甘棠之木眷言遺愛豈惟墮淚之碑凡我同盟請題芳字

秋澗集卷六十九

欽定四庫全書

秋澗集卷七十

元王惲撰

疏

衛輝路總管府重修帥正堂疏

伏以聽共民事必先處所之安絡繹星軺無匪王人之重顧衛輝之公署實民庶之具瞻起蓋年深疏陋日甚飭傳舎固爲微末論總治此則本根今將重構一新增光六縣俸稍先輸其兩月餘力須借於眾官勢惟乘其一時工可就於不日淸香畫戟𨿽云都尹之居聖節公筵永祝皇家之壽敢祈同志各署芳防

樂籍殷氏醵金疏

量珠買笑空憶當時糊口爲生重過故里李弄玉幾年西邁杜秋娘未老東歸載瞻光祿池臺總是舊逰桃李樂籍殷氏者名香佳麗天賦芳溫曽將兩字風流占防八州煙月此日紛華都識破向來心事欲誰論鳳凰臺上有伴吹簫皷笛塲中何堪弄色惟行丐歌姬之院且少分鄰燭之光萬水千山得得來一瓶一鉢垂垂老桑間防女固能憐暮雨之詩芳艸王孫尙不棄春風之面倘霑餘潤盡冨歸裝多寡隨冝以疾爲妙謹疏

李府君建碑醵金疏

故汲縣長官李公天祥素負義襟號稱能吏急難多國士之風宰邑有桐鄕之愛去世能幾日有家爲一空短碑臥艸未覩瑤鐫孤壠含淒豈勝冥感凡曰相知之舊能無墮淚之傷庶少分魯肅之囷共建此陽城之碣睠言故里永賁幽光

請靳顯卿山陽闡庠疏

切以嬰孩教子貴在父兄詩禮傳家必資師範伏惟顯卿學師性資純厚賦業優長規模有乃嶽之風句讀得故家之習久訓防於柘裏今閒處於山陽煩於白杜之間載闡靑衿之教邑𨿽十室使盡爲忠信之人喜動七賢不負此風煙之勝恭惟短疏具列同盟

重修泰山廟疏

伏以物有生死維嶽主司事至式微須人興葺睠新中之左地儼泰嶽之行宮當年廟貌壯麗有餘此日嵓廊摧毀無幾賴陳將軍之果毅曹鄕老之經營一備餱糧一鳩工役周垣已興於百堵正殿將復其五楹度其工之實繁計所費於不少若慿眾力可見成功喜車馬風雲使降臨之有所官僚戶庶獲福賜於無窮謹疏

重修河內公廟化緣疏

惟公徳並羣哲材優四科爲邦致三善之稱折獄有片言之譽顧瞻喬木懷想其人況此蒲鄕實維舊治民淳訟簡猶沐休風世逺祠存不防久敬然塵昏像設殆緼袍敝故之餘艸滿露壇起燕麥動搖之嘆惟夫興葺可表尊崇凡我同盟義當少助謹疏

省齋裴先生建碑疏

伏以辭焉不愧緣景行之獨髙得之無財於人心而能悅故武昌節度同知省齋先生兩朝名士一世龍門在鴻文大學之間有瑞錦秋濤之譽裏𨿽稱其通徳墓未表乎丰碑眼中縫掖半門生身後殘膏丐來者知歸報本復有望於諸君礲石劖銘庶落成於不日嶷嶷麒麟之碣輝輝星漢之光匪惟裴氏之獲安誠亦士林之美事

爲耶律伯明醵金疏

伏以分財曰惠莫先賙急之心見義當爲切戒後時之嘆伯明秀造漆水東丹之後右丞文獻之孫學則有餘空至於屢爲子娶婦禮尙未完急乎謀生力有不及顧同志多狐貉之列忍一家有風雪之寒少分半宴之資可合二姓之好倘防薄助請署芳題

張漢臣醵金疏

張漢臣者監司故掾淇澳諸生緼袍傷此日之貧客舎嘆故人之雨心闗桂玉運阻風波旣久淹吏部之除未免索長安之米況臺閤半爲鄕舊而燕云古有義風哀王孫者世爲尋常付裝資者日云不少舉船望恵財固菲於建封指囷不難時豈乏於子敬望升水而爲恩於目下奉千金而敢防於他時困涸能濡多寡惟命

梁彥升醵金疏【太原人】

山頺木壊永哀賢哲之萎髙上坎中未遂窀穸之窆兾彼齊卿之悅傷哉季路之貧前進士太原梁公子彥升詩禮名家羮墻純孝思雙親而不見抱孤影而自憐秋艸淒兮恨隔於九原春露濡而履玆者二紀惟得脫驂而賻乃能大事之襄四十萬非敢望於郭代公五百斛庶少分於範左相凡爲同好寧不興哀淇水東傾渺逝者如斯之嘆太行西望慰異鄕久客之心

大繼長醵金疏

國破家亡老作無依之客衣單糧絕誰堪卒嵗之憂大先生繼長者渤海名家中朝顯貴功名冨貴竟無有文彩風流今尙存黒貂盡季子之裘短布才卿之骭𨿽黃髮髙年之列柰淸霜九月之寒甘窮餓而陪西山束荊薪而煮白石哀哀漂母進簞食於何難戀戀故人贈綈袍而何有大凡同志能不興懷所願不過一金未免上煩多士謹疏

南宮縣文廟三門化緣疏

切惟衣無袖領難以爲全行舎戶庭將何自出南宮廟學修建有年大殿旣完兩序已具獨臺門而未稱在眾意以未安須資多助之方可就三楹之勝雲煙動色嵗采泮水之芹雷霆乍驚玉振殷人之輅倘垂重諾請署芳衘

滑州文廟化緣疏

天下之事無大小得人則興郡國之學由古今似緩而急蓋庠序乃禮文之地而弦歌爲風化之原繄爾侯邦號稱文治載瞻淸廟有乏宏規廊廡卑棲狹僅容拜宮垣頽圯髙不及肩我將易故而增卑眾欲妥靈而掲敬輪奐動泮池之藻丹靑一繪事之新審致大成需資多助垂旒委佩復誾誾侃侃之儀趨事赴功得磊磊落落之彥賢使君業爲倡率同僚屬理當贊襄毋吝援毫重書所諾謹疏

鉅鹿縣講堂化工疏

粵惟大陸實曰古任創興釋菜之宮舊有明經之室年深疎陋日就傾危今擬修崇務惇風化大弓長劍其備可防三綱五常匪學不立稍聽一丁之諭將成百室之歌敢仗斯文共成勝事謹疏

爲周府君立碑醵金疏

伏以起千年已廢詎能防利益之恩顧喬木而言尙未覩麒麟之碣故江淮都轉運周侯除興義重撫字恩深公𨿽云亡徳其可後今也有銘不愧墮淚無從惟斵石而爲特書可於公而見不朽庶圗少報永振休聲凡我同盟共成盛事謹疏

汴梁路相國寺化工疏

汴梁路大相國寺住持僧柴某欽奉聖防修葺前殿所有化疏合行開具者伏以梵宮盤郁無逾相國宏規傑閣巋存猶是李唐遺構浩刼黯浮雲之衛秋風動喬木之悲顧二三之殘僧將修完而何力幸防睿眷尙賴人謀況有生趨向而孰非善心在稽首皈依者當體上意能傾心而樂施或分囷以捐金同新般若淸光與復天人偉觀風鈴如語響泛潮音天女散花有來眾士祝延聖壽載繙貝葉之香翊贊皇圗永此彌盧之固謹疏

請陶教授主善疏

竊以擇師教子孰無希驥之心傳道解疑須借鑄金之手況木非揉則無自圎之理玉惟斵則就成噐之名伏惟主簿先生經明行修學博才贍閒望素髙於儒館淵源逺自於顒軒講論造精一之微文辭知古今之變惟是靑衿之子常瞻絳幔之儀敢瀆師嚴再新函丈心専志致深傳體用之方日就月將最切後先之序以玆誘掖庶正斐狂所有束脩開呈於後

重修開泰寺大功徳疏

伏以道不逺人善無先於利益物興有數勢須借於英豪乃眷燕山昔爲遼府開泰禪寺者爰因鄴第建自樞臣𨿽復兩朝之增葺何堪雙樹之蕭條如聲色香味布施能圎則上下虛空何修不可伏惟參政相公才優鞭算義重規爲禪叩愚機派流臨濟逺暢神通妙力幾開方便法門莊嚴已擴淨慈天庇廕證明羅漢夢況玆金粟影巋爾古精藍雨花翳空得還舊觀登壇判防重振闗盡刮衣盂已是多餘香積飯有來福徳何嗟不到佛如來載經載營同心同徳永拱寶祚爲國拈香

前進士李舜臣侄求子婦醵金疏

切以燕云尙志情深友義之懷婚媾及時詩美桃夭之詠前進士李公舜臣之侄元徳爲子求婚納徴有日柰嚢空而羞澀須力濟於英豪或米幣以相投或靑鳬而見賜迓續先人之配合二姓之歡如種玉而獲珪璋在貧家而得箕帚豈曰小補實荷鴻私兒女債還敢云遂尙平之志簪纓顧卹庶幾接仲郢之風請署芳衘用昭金諾謹疏

銅臺阿醜石氏疏

年方破在故里樂籍者凡四年今嫁李氏相得甚懽辛已春於良家來見酒間敍話心事追念舊逰蓋廿有二年矣且有滄洲之行求餘言爲重因書此以付

去國期年見似者而輒喜攺圗故步念此意之可嘉銅臺石氏者穠艶呈霞髻雲綰緑白雪擅郢中之曲絳羅捲薛氏之窓玉秀蘭芳風尖月細荏苒四年之塵土稱量幾斛之珠琲悔失此身得逢佳配回金沙灘頭之夢吹碧桃花下之笙顧自憐度日之難未免有當壚之役試防長樂坊頭雪猶曰春風醉裏香將安排老嵗生涯預準備藥壚經卷已防重顧來謝鈞慈滿地流錢共說平生鞭算了投竿在水肯教空載月明歸謹疏

饒州路創建書院疏

前泉州路總管推官朱淮故太師徽國文公嫡孫今擬於饒州路擇湖山勝地創建書院中起文公祠堂教誨子弟奉承香火上祝聖壽無疆次爲宗族朋從續考亭道脈之傳伏望公卿士大夫喜聞樂助庶資眾力克遂初心者

伏以明經傳道深有賴於後人圗報起祠必資成於多士況在曽之列當膺倡率之勤恭惟晦庵先生學貫六經名髙諸子始焉講學克紹程張之緒餘展也成功直造孔顏之堂奧發揮義理昭若日星沒未及於百年道大行乎四海凡曰進修之者孰非沾漑之餘方國家之右文冝天下之通祀乃眷余杭名郡未瞻道像淸光聿修香火之新祠爰擇湖山之勝地計所需而甚廣嘆獨力以難勝少分涓滴之餘波同濟經營之盛事弦歌不絕敢雲家學之有傳俎豆斯陳庶使宗風之罔墜倘防金諾請署珍衘謹疏

牓

張氏秋香館酒牓

伏以三尺紫簫吹破金臺之月一竿靑斾飄颻淇水之春孝先張君系出豪華長居防綺壯狃五陵之裘馬老尋中聖之家風左顧東城名香新館𨿽借作育亷之地己大搜破敵之兵瀧春澑於連牀貯秋香於百甕與同至樂任價寛沽罄翠罌銀勺之歡是非何有聽白雪陽春之曲風月無邊信不比於尋常莫等閒而空過任使髙陽公子從他宮錦仙人爭貫金貂紛摩劍佩繋馬鳳凰樓柱掛纓日月扉白骨蒼苔古人安在流光逝水浮世堪驚況百年渾是者能幾回一月開口者不數日忍辜妙理也作獨醒莫思身後無窮且鬭尊前見在那愁紅雨春圍繡幕之風來對黃花共落龍山之帽快傾銀而注瓦任枕麯以借糟只空工部之囊扶上山翁之馬前歸後擁盡日而然

約

林評事花約

伏以良辰樂事𨿽曰難並防酒嘉肴豈容獨饗玆者小園竹木粗有堪觀故里賓僚可陳一宴忍教康節獨擅花時敢擬右軍同修禊事伊誰有語花枝羞上老人頭來日無多此樂莫教兒輩覺玉盤濯月已煩竹裏行廚繡勒攢香暫簇花邊駿馬擇於今月二十八日就圃聊備芳罇伏望羣英早垂光降

茶約

伏以歡情漸減豈任杯酌之娛老境相宜正有茶香之供今防勲茗盌集勝薰鑪須分旗葉槍芽選甚鷓斑螺甲破紙帳梅花之夢參老夫鼻觀之禪要追陪七椀家風共消遣一冬月日勿謂淡中無味且從靜裏著忙老懷自向故人多此樂莫教兒輩覺我今首倡盟可同尋湯響松風己減卻十分酒病日拖竹杖長行攜兩袖香煙顧此聞思咸歸歡樂謹約

禊約

四序節气春極和而季月爲之盛故古人因三日盛時而爲元已之節然鮮克與已相防今嵗玆辰適值癸已又一盛也用是約二三知友防集林氏花圃所有事冝略具眞率舊例各人備酒一壺花一握楮幣若千細栁圈一春服以色衣爲上其餘所需盡約圃主供具秉蕳續詠辦追洧水歡遊禊飲賦詩修復蘭亭故事

秋澗集卷七十

欽定四庫全書

秋澗集卷七十一

元王惲撰

題防

防蔡中郎書後

科斗書當秦有天下未盡廢而程邈易篆作特用便牘削耳逮中郎蔡邕去取丞相斯大小篆爲八分實秦書也近觀公建寧三年所書五官功曹掾夏承墓表眞奇筆也如夏金鑄鼎形模怪譎𨿽蛇神牛鬼龎雜百出而衣冠禮樂己胚胎乎其中所謂气淩百代筆陣堂堂者乎故書家評公書骨气洞達爽爽爲有神宜矣昔張長史作書多先觀古鐘鼎科斗文字遂楷法妙天下不然則無漢晉己來髙古气骨不肖往年道出襄國讀宋文貞神道碑見其筆畫一一涵篆古意乃知其言爲有徴後之學者苟志於古舎兩漢孰宗匠哉至元辛未中秋前二日同相人馬才卿觀於省掾吳萼慶之寓舎衛人王某斂袵書

防中興頌

歐陽公稱浯溪頌帖嵗久剝裂字多訛缺獨李西臺家藏最爲完好予當得而見之宦學四方來藏魯公書甚多玆獨闕然及調官平陽防郜君和之出故家墨刻八軸蓋浯溪臨本也命兒子孺臨摹𨿽精气轉索庶幾典刑具爾嘗聞公平生書五百餘石其風骨气韻率洞洞有神如忠臣正色立朝羣姦魄褫又如元气賦物流形都異因其人而爲變耳始泰越人探丸起死不主故常在邯鄲則爲帯下過洛陽則稱老人西入秦又以嬰兒醫名也故評玆帖者謂閎偉發揚狀巨唐中興勲徳之盛豈虛言哉閒閒公偶以銀鉤鐵書目之恐未盡善也至元十二年乙亥嵗夏四月六日臥病中書於謝帥第之北軒

防郎官石柱記後【唐尙書左司員外郎陳九言文】

古人稱長史得艸聖不傳之妙豈知眞書在唐爲一代精絕所謂能行而後善走者也魯公書學气侔造化眞楷得法多自公始郎官帖精絕爲至舊刻在京兆今亡或云淪瘞防事址下近從曹生季衡得墨本全文蓋丞相壽國髙公故家物也老眼增明伏翫不置者累旬眞希代寶也十有三年春正月人日題於西山之讀易龕

防手臨懷素自敍帖

世傳懷素自敍帖有數本劉禦史文季云昔吾從祖河東君所藏本最佳後有蘇才翁防云前紙糜潰親爲裝褙且爲補書不自媿其糠粃也有杜祁公題云狂僧艸聖繼張顚捲後兼題大歷年堪與儒門爲至寶武功家世久相傳後又有山谷楷書釋文蔡無可家故物也北渡後觀金城韓侯及祕府所收俱無蘇杜二公題防似亦非長沙眞筆至元辛未秋九月晦余謁左轄姚公出示太保劉公家藏帖前三十三字亦云子美補亡按玩之餘令人仿像意韻盤礡於胸中者累月冬十月甲午是日極暄妍可愛乘筆墨調利喜爲臨此拙惡非所慮庶幾見其典刑云耳監察禦史汲郡王某仲謀甫題識

題懷素艸書千文後

予觀藏眞大歷二年海西寺所書千文極縱橫捭闔之狀其欲防還連似斜復整筆增妍而不繁其減者意足而悉備如風檣陣馬驟不可當倒冠落佩狂莫得制至於气淩過庭勢追張顚雄偉豪邁超於法度之外者一一視之皆篆之古文耳玆本𨿽出臨摹精气固哀骨脈具在所謂𨿽無老成人猶有典刑十一年正月五日風日淸麗手桑筆利乘興學書覺胸中煩滯拂然從筆端出矣

防張嘉貞書

近攷瘞鶴銘乃知爲右軍龍爪書也予所藏唐中令張公嘉貞北嶽廟碑其意韻骨气惇龎古怪如衝戈植劍特龍爪遺法爲正書之一變耳張公當開元初拜大將提重兵臥防北門其气固已防一世矣及繼璟而相以彊敏風操聞然史臣稱公性疏簡與人交不疑內曠如也古人以書學爲心畫故其筆不得不雄放奇偉象乎爲人然未免夫捧心效顰也如優孟抵掌談話與叔敖俱化一一較之有不然者蓋其嚴辧有餘而髙風絕塵爲少衰矣戊辰中元日書

防麻姑壇記後【平陽盧氏家藏】

歐陽永叔云仙壇記有大小二本此大書者也其興寄縹穠纎妍麗無不可人正如覩麻姑手爪令人背癢時不待爬搔已渙然冰釋矣魯公書大抵與元气渾淪千態萬狀不可端倪因其人而爲變耳第記中皆戃怳不經之事公特爲書之豈王中令謝太傅文彩勲名陵跨百代未害登東山而有髙世雲霞之志也

題魯公書臧氏碑後

魯公書三原臧氏二碑所謂糺宗者作擘窠大字體端整而頗瀟散如羽林壁壘橫天作陣勢相戛摩與眾星爭光而色正芒寒之气爲有間耳其懷恪神道銛鋒勁畫望之凜然挺植戈防一一較之不無利鈍惜乎出秀巖臨摹使千金駿足困伏皂櫪間其超逸絕塵之想索寞無光惜哉乃知太師忠義之气發於筆端者諒非積學而後能也至元乙亥秋七月朔得此帖於參政李公

防竹谿所題東坡墨後

竹谿書所見多矣未有若此帖之眞楷蕭散者大似虞中舎諫獵奏狀間以側筆學坡之媚耳乃知公當大定明昌間不秖以篆獨步於玉堂金馬矣輔之韞櫝愛玩亦醉翁之意也可謂眞知賞音者哉

防孫過庭書

太宗以英偉之气陵跨百代萬機之暇防心翰墨故二王法書盡入祕府摹仿臨搨然後以牙籖玉軸徧賜諸王何好尙如此其篤臣下得不從風而靡過庭適當其時今觀此書規模步驟一宗二王得飛鳥出林驚蛇入艸之勢然防畫散落往往防而弗連蓋體具二王而章艸爲羽翼也東坡謂陶詩初若緩散不收反復觀之乃得奇趣余於吳郡亦然但近代名公品題不到豈具眼者未暇及之邪予特表而出之至元辛未冬十一月廿四日與兒子孺童觀於京師咸寧裏之寓舎時雪霽气淸率爾而作汲郡王某謹題

防荊公墨迹

予嘗觀壽國髙公所藏心畫水鏡知此爲臨川所書無疑𨿽風骨遒勁而筆勢散落無繩削可據殆似公當軸時燮新法調誇毗子靑苗助役無所紀極噫一念之差至於筆墨間尙能髣髴其爲人如此後之學者處心擇術當如何哉至元壬申重陽前四日書於平陽官舎

防黃華墨迹

予觀公書多矣曰黃華山主者蓋公中年筆也其格調步趍要本二王气韻蕭散得元章之勝勁厲初不逮之然如王謝子弟以生長見聞猶足以超人羣也殷溪云題黃華與李彥明太守一十三帖彥明系公同年友也

此數帖蓋公官翰林時書也至有饑寒之厄近在旦夕又云収拾扈從秋山貧家至甚不易令人披讀可勝嘆惋當明昌向文之世公以文彩風流照映一時其窘廹乃爾豈官散祿薄未爲道陵所知不然貧乃士之常事造物者庸玉汝於成邪至於文翰之妙如荊金和璞自有定價不待稱而後重也

防任龍巖烏夜啼帖

南麓書在京師爲最多其擘窠大書往往體莊而神滯獨此帖豪放飛動超乎常度而未庵師謂醉後興逸妙能天成豈長沙率爾而顚字字圓轉之意邪然古人得意處非一如去乖就合意居筆先乘其調利例多髙風絕塵不止借步兵作气而能奪三軍之帥也

防任南麓所臨潛珍閣銘爲大陽津張提舉彥亨賦縂一百八字提刑王子勉目曰數珠帖

南麓書在金大定間號稱獨步然擘窠大書往往體莊而神滯今觀此帖筆勢超逸气韻兼勝豈非抵掌談笑善學叔敖者邪

宣聖小影後防語【金正隆六年大學生馬云卿筆襲封衍聖公孔元措題識】

宣聖肖像繪者非一據聖儀四十九表儗之猶潢潦之於河漢培塿之於泰山也孔氏雲家廟所藏衣燕居服顏子從行小影最爲眞像此本蓋再一傳也嗚呼尊其道踐其迹是謂之恭敬不然天容日表𨿽參於前而倚諸衡是不幾於黷乎至元乙亥夏四月命士人王友仁臨冩小子惲百拜敬書

防周處府君斬蛟圗後

役萬物而君之者莫靈於人而處尢以气勝者也彼司馬彤之虺鄙未若神蛟之變怪也老於菟之殘猛不減氐萬年之嘯凶也處一旦視之猶尺蠖與孤豚耳乃知擁殳之際其气固己蓋西戎矣然有憾無援受制於人卒爲二豎所害噫千載而下令人讀臨戎之篇凜凜然猶有生气其睨梁王不糞土若也云史筆之諒有激而云

防貫休比丘像

釋貫休比丘像予二見之此幅與東平王氏所藏衣紋精粗不同恐學道子兩部圗鬼物筆法也

防陶縝生菜圗

蔬果猶犬馬然以其恆見而難爲工故生意彩色有郊圃水濱之異縝之筆不見收於禦譜而爲金陵所題詠所謂一杯宻雲龍足以知名於當代也

防範中立茂林秋晚圗

中立初年本學營丘極平逺迥秀之狀至於山骨郁茂林麓幽邃咫尺杳靄逺隔千里蓊然若太陰雷雨不可端倪玆蓋居終南晚年之筆也故當時有棄墨如泥之目是知防藝𨿽宗匠前修惟其胸中自有一天乃能造微入妙

題寄寄老人陳氏詩卷

昔帝舜陶於河濱噐不苦窳而陶之爲噐最近古而適用廣長安寄寄翁得適用近古之法削爲鼎研諸噐堅潤精致粹然含金玉之質誠可方駕保張逺紹澤之呂道人矣

題王生臨道子橫吹等圗後

書與畫同一闗紐唐賢善臨書宋人工防本要之極形似而出神爽爲佳蒲江王生以讀書餘暇防藝丹靑於臨放爲尢能蓋致思詳雅不爲法度窘束筆與意防探天機所到近爲予防道子馬融橫吹營丘寒江晚浦爲可見昔龍眠作李北平射邊騎圖觀矢之所直乃應弦斃也若向作著矢狀則風斯在下矣知此則能造微入妙文甫其沈潛可也丙子淸明日書於行館之敬止堂

防馬氏家譜圖後

夫源深則流長本盛則末茂至於家世蕃衍碩大亦由忠厚之培植徳澤之淵浸者耳燕著姓馬氏自遼歷金代有顯人故居河朔者多大墳是歸昔狄武襄以族系不明不敢附梁公之後時人韙之今絳尹馬君出示玆譜曰此某之髙曾也皇顯也降而下之曰伯曰從曰昆曰仲聯綿次序蔚爲一宗蓋亦有自來矣於戲盛哉

遊澤州靑蓮寺題示

至元甲戌夏四月戊午予以分閱澤潞州兵且需後命乘暇同州尹皇甫琰來遊玆山相與登福嚴佛閣置酒小酌歘林風振響山雨驟至煩襟塵思灑然一醒少焉返照入壑其西南諸峯雲起曳縷及頂而散縈紆披拂如六銖僧衣空蒙法身旣暮羣動俱闃溪流有聲潨澮丹壑如萬馬千兵奔赴敵場靜夜逺聞耿耿防寐顧謂皇甫君曰此豈非山靈化現以淸雄之狀娛逰人之耳目邪凡所得唱和詩若干首因畱題釋院壁間以爲它年林下故事從逰者沁水尹大原李汝翼屬吏丘山甫承直郎平陽路總管府判官汲郡王惲題子翁孺侍行

絳州後園題名

絳以兩州六縣三十萬戶之盛守治一園甲河東而名天下者宜矣至元壬申春予自霜臺來官平陽適陽威人有獄疑而未能決者四年遂被命來讞授館絳園畱十有七日旣集事因披讀唐巳來園池圖記按觀遺迹莽爲污宮獨有老樹欹臺荒池漲水想象當時亭榭竹木之勝環合覆壓倒影明滅猶在瑤翻碧瀲中耳感今懷古因以見物理之盛衰知哀樂之不恆也同來者屬掾李諶鄭扆子翁孺侍行是嵗夏六月初伏后二日汲郡王惲題

防秦得眞墨軸後

墨之名家者唐己來不數人其難工也若是如坡公尙煤松自劑放潘谷漆法至竈發舎焚曾無倦色冝乎秦君嗜之而不厭也蓋將紹潘張之絕藝發潛徳之幽光耶予近以沈煙寶劑就龍尾石試之其黒而能光淸而不沍乃知精妙入神方駕前軰爲諸公所稱道宜矣

祭霍山祠題名

至元九年冬朝廷以郡邑鎭山大浸載諸典秩者所司三載一祀霍嶽在河東實爲靈鎭故事每嵗以仲夏土屬之日用信報禮昭防度也明年癸酉夏六月廿二日惲行縣北走霍邑前次洪洞雨不克邁赿翼日抵趙城適嚴祀省牲之夕乃率霍州判官連漢臣監縣事塔的尹裴國用主縣簿劉偉齋宿祠下將事之夕霧雨交作旣祀之朝陰霾四開三獻禮成泠風肅然神峯鷲嶺軒豁呈露𨿽韓潮陽之禮衡嶽孔廣州之祀南海不足以諭其快也陪祀者府兵曹解禎縣佐史髙政稅監張承慶邑人薛昌齡嶽廟道士李志眞興唐寺僧普光執事者史王庭玉等一十五人遂相與饜飫神貺而退承直郎平陽路總管府判官汲郡王惲題記從行者閭山張思誠子翁儒

防唐忠祚柘條白頭翁圖【忠祚前宋人宣和盡譜有傳】

前人稱忠祚畫不惟極其形似如花美而艶竹野而夭能狀物之性爲好耳余尢愛其科條勁挺放筆而成得妙意於法度之外殆書家所謂錐畫沙也乃知畫與翰墨同一闗紐豈虛言哉

防楊息軒江灣漁樂圗

予初不解畫工拙非所知但開卷瀟灑見漁家風味令人然有江湖塵外之思不知何時得帶笭箵以駕船獨聱牙而揮車去作西溪漫叟爲畫家所傳冩似亦不虛負此生矣

防甫田圖後

近與李野齋讀岷隱先生詩說衝衝然殊有所得及觀是圗其經國備物之制傷今懷古之思令人想見三代忠厚气象如在乎其間親承其事至於禽魚艸木車服豆籩之盛一一視之皆具古意又有可觀可興者撫卷三嘆不覺慨然孰謂丹靑形容起予至於斯邪至元戊寅入夏五日題

防藏春劉公東亭等帖

此太保劉公書也觀其筆法若不作意故飄逸如此絕似長沙素苔磯靜釣等帖識者當以予言爲不妄黃氏裝潢者能愛之以爲珍藏豈性與藝習而相近然邪

自題所書艸字後

今日午睡起偶作艸字數行因悟筆勢貴其神速要如李愬夜半乘雪出其不意乃能入懸瓠城縛取元濟爾

又題艸書後

艸書筆勢至傾欹防續當如歌三百篇防意時手舞足蹈不知其爲顚頓也

題丙愽陽問牛圗後

蕭曹稱漢賢相然未免有牛飲池污之論豈狃於休息重夫更化者乎及愽陽秉鈞闊略細務每以爕和爲心神爵五鳳間蔚然有聲爲中興名臣以二公較之佐命外吉寅亮之功有足多者胡氏謂體元者人君之事調元者宰相之職信哉彼闔裏門而消沴因淖車而被謗者坐享堂封無所事事曽不若丞相嘔茵吏耳予適纂述調元事鑑友人敬之之子公譲請題其後故書

題贗本蘇才翁帖後

蘇滄浪書多出懷素山谷艸聖本學才翁如戎州所書漫興九詩何啻靑出於藍眞超凡入聖筆也若此者何爲者哉所謂眞贗不較可知至於樗軒所題眞迹蓋自別捲移之於此耳至元戊寅夏六月十六日午睡覺後題王郎中國範所藏唐翰林供奉畫宗幸蜀圖

世知天寶之禍階於九齡罷相政歸楊李不知枉害忠良一言宗已爲聲色蠱惑其明理亂顚倒莫知所從逮夫九縣飈馳越在艸莾方思曲江忠諌遣使祭墓嗟何及矣今觀是圖自馳出大內宮衛依然供頓咸陽父老進說次馬嵬而六師不前痛九廟而太子北駕至犒遣扶風蹭蹬蜀道彷徨躑躅惄焉如搗之懷去五百餘載按圗思事如在目前令人動被髮伊上之感可謂畫中有史其垂戒深矣

防黃華題郭壽卿雙溪圗

雙溪余家山物也今觀公此作所謂詩中有畫畫未必能得眞矣

題閒閒公書祈宰傳後

此祁忠義贊也蓋公在河北時所書以老筆所至自成一家觀之似未免效顰耳然堂堂之气己破碎陣敵矣

題坡軒先生詩卷後

予嘗於鹿庵防席見老人數軰衣冠楚楚容止足觀當時顯宦有不復及者詢之皆前朝榷醸官也而況坡軒者乎先生在大定間調監相酒其風流文采照映一世時賢與之不在明昌詞人之下所存片言隻字猶當享之千金自非篤好有睨而不頋者夢卿出將家喜詩學固能寶而藏之異時釃酒臨江助吾橫槊之气者不爲無得於斯文也

題李懷逺世系後

李鎬字之京涿之定興人父金大定間進士第終蘭州刺史先生姿衝澹樂山水初蘭州府君官鳳翔府近山多勝槪公日登覽怡說至樂而防歸自是畫品日進北渡後畱寓淇上僕猶及識之番番然一良士也嘗作樊樓風雨春雲出谷二圗大爲東瀛子蕭公所賞識曰士夫間不多見也以門勞官至懷逺大將軍集慶軍節度副使壽六十五卒於衛子師孟字希賢今年七十有五爲人質直好義無它腸精力彊明飲啖不少衰時時尙能浮大白酣適簪花曳枤防行閭裏予每遇諸塗更忙與從容抵掌談平日心事初不以惸獨而屑懷也然未免作句讀師自給其日料焉復爲一慨然耳戊子嵗端月上元日秋澗老人書且得載郡誌寓居之列云

防桑維翰手簡

國僑在五代間本無書名今觀是帖其策勲於鐵研間者恐不獨専美於凝式也具眼者當以予言爲不妄秋澗老人題

防澹防王先生詩後

黃華先生以海嶽精英之气發而爲文章翰墨當明昌間照映一時惟其早世識者至今惜之餘向客京師好事家屏圍幀軸無非澹防詩翰乃知老成𨿽逺典刑盡見於是此幅公之老筆尢瀟灑可愛豈神完守固气自淸明𨿽耄而不衰者邪戊子冬陽生後一日秋澗惲謹題

題云麾帖後

李北海書融液屈折紆餘妍溢一法禊飲序但放筆差增其豪丰體使益其媚如盧絢下朝風度閒雅縈轡回防盡有蘊借三郎顧之不覺嘆美東坡云予書初學李江夏後來自成一家及以云麾帖一一較之坡第按之稍扁而靑出於藍耳蘭亭在古今爲眞行之祖自太宗崈尙一代學者爭師宗之然如徐季海軰尙未免誥體之俗況餘人乎公於斯時獨能髙視逺步造微入妙臨池策勛固當爲右軍忠臣矣有具眼者出乃知餘言爲不妄戊子冬孟秋澗老人王惲謹題

防米南宮書曾夫人墓志後

顏魯公稱殷成已雅善塡書向見唐人作禊飲序每行特畱二三白者使見其己者之功夫耳初觀是帖卽疑其神爽索然之飛動縹緲之勢再視之乃知爲成已法也緣防陽出奇無窮𨿽憑軾縱觀不無防朱成碧耽嗜者心摹手追豈不踐迹終不入於室邪夢卿來托審定所見如此於戱夢卿其寶之安知飛電流云之駿不踵門而至者乎戊子嵗秋八月廿七日秋澗老人題

防香林先生老饕賦後

眞楷有常規而顚艸無定態魯公傳長史之法東坡得魯公之妙至於率爾而顚余未見能旭也今觀此帖馳騁長沙气劘禱佛之壘耳嗚呼百年來人物淵源之盛槪可見矣先生姓田字信之前進士防城人學顏而至者也晚進王惲謹題

防唐韋臯畫像

予嘗觀臯王畫像魁偉奇傑顏赫奕視猛而髯防如老羆抗首有百獸不敢傍之气不如是何以破吐蕃四十八萬之眾擒殺節度都督籠官千五百名乎至外臣自預政抗章勸進軍旅之目以定秦鏤號其豪侈橫恣在所不論及歿有司欲追繩其咎賴門士陸暢者得解至今盛名有光於蜀嗚呼竹頭木屑其可忽也哉秋澗老人偶題

題三百家詩選後

潛溪稱唐人尢用意小詩其命意與所敍述初不減長篇而促爲四句意工理盡髙簡頓挫所以難耳故心有可書之事如王摩詰云西出陽闗無故人故行者爲可悲而勸酒者不得不飲陽闗之詞不可不作余亦曰自簡古而發穠纎由穠纎而出議論此小詩所以最難工者也且唐詩名世者千有餘家此特三百而已又鄱陽初選時意不到此間有三合者亦足以見侏儒一節之驗也且書學成於晉歌詩極於唐而論解之學盛於宋𨿽然非數百年涵養積習之久不克成就如是迹其所以然蓋皆自上之所好中來何則嘗觀初學記載太宗文皇帝禦制無題無詩及其文子文孫例能賦詠又唐之士人不能是者不復淸流比數習俗安得不從風而靡哉二生經史外行若有餘此亦不可不知故令一讀使見前賢𨿽小道其用意有如此者因書以爲示己丑重午日秋澗老人題

秋澗集卷七十一

欽定四庫金書

秋澗集卷七十二

元王惲撰

題防

題遺山手簡後

公道存在上者惟恐士之不才公議廢當途者惟恐士之有才古今通病必然之理也昔伊川與韓相維防許昌西湖坐間有以書投韓者程視之蓋干進者也程曰相公亦令人求之耶況賢俊乎宜其藩維棘鎖遐想玉堂如在天上也觀此帖者幸不以遺山爲疑可也

題張嘉貞北嶽碑後

余少時喜作擘窠大字嘗書出師表於屋壁房山劉先生過而見之顧謂家府君曰毋令輟學後當名家因問余學書覺有進否對曰不知但今日書明日視之有大可惡者又不擇諸人書以余拙視彼善者卽默識於心及當書省之必仿其筆勢先生曰此卽汝所進也旣而出此碑見贈且提誨曰古人書有當玩而必習者有未易學而當玩者吾今以是授若非欲汝師之也俟盡參眾妙立筆後時時玩其意味可也晚年當有所得此帖藏幾三紀未嘗發視今嵗已醜予六十有三追憶往事時時取觀覺日有所得乃知房山之言爲不妄不然後生愛風華老大卽厭之而然歟觀其簡古曠逸初若緩散不收一一視之內方而外圓風骨偉秀殆似夫上簾瞻對鳳朝陽時也前人謂焦山鶴銘乃逸少龍爪書或者謂未若以大辯若訥大巧若拙方之爲近似余於嘉貞書亦云惟具眼者當識之因嘆吾老矣技進而道不至是亦所當懼也然張公唐名相今見於世者止此耳技𨿽微固亦有不可廢焉者剪制已遂題記於後示阿孫鞬郎且使知嗜古者莫書學爲重何則先賢手澤在焉故也是夏六月二日秋澗老人記

題山谷手簡後【文瑞名璋】

侍禦於文瑞奉使江西回以山谷訴哀帖見貺觀者致疑其間予曉之曰公孝友純至當痛酷摧裂之際意有不在書者此正言不當文之義也若以微瑕而棄連城之璧非予之所敢知也

題竹溪詩筆

文獻黨公大定間翰墨爲天下第一如雪溪黃山輩皆北面師尊之宜其片言隻字爲後世寶藏仰之如泰山云

題家藏禱佛帖後

顏魯公書气洞金石精貫白日然得長史心法筆力日進遂集大成公之書可知宜其使長沙北面髙簡終不侔也初藏者平章政事盧予時蓋自琉璃缾中協神防者也大元已丑秋七月秋澗老人曽收

題左山所書春露堂後

余構春露堂之明年夏參政左山商公作三大字自燕見遺因刻而榜之吾廬爲爛然也公今嵗壽登八秩觀其書端荘婀娜略不見衰老之气吾喜其所養至剛非惟書之盡善也公爲人雅重深謀其翰墨之工在公爲餘事然嗜好之篤營求之切殆饑渴之於飲食只以功業相逼有不遑専事者當急遽際嘗與予論及津津然喜見顏間不知老之將至日之云夕也方在藩府時以分陜之重橫當事衝至與防虎相搏者屢矣未嘗見志之衂气之靡降而少屈規其所不可求避其所不可免者此所謂砥柱頽波屹然而莫傾者也求試其心之所在蓋安命順受而已旣安且順則心乃定心乃定則气不餒气不餒則道可以坐進而況技之云乎醫家有云榮衛可以知人之修短予亦謂文翰可以卜士君子之盛衰今觀公書以精神气焰取之是知公之壽考旣耆而艾也必矣豈斯文未防造物者將屬之於公耶於是書以自警至元戊子夏四月十二日謹題

題張氏所藏先世手澤後

昔人以長不識父對其畫像輒拜而垂涕張侯以勞卒軍中子用道痛乎不覩其沒每得其手澤𨿽片言隻字洞洞焉奉之如恐失墜其於觀行速肖之心爲可見矣

題時苗畱犢圖

君子之居官也論其稱與無愧而已苟能致君澤民𨿽祿之以萬鐘繋之以千駟將受焉而不辭況已之所當有乎若苗之事拂情而近名矯枉過正者耳然使貪墨畏人者聞壽春之風亦可以少知愧矣此京兆王云筆也以年深色故因之補綴頗疎妙意至布置分數尙當與斬蛟圖气勢兩相髙也戊子夏五月秋澗老人題

題自書歸去來後

錄事參軍丹陽薛君文曜攜佳紙見過請余書晉處士陶靖節歸去來辭是日晨气頗爽在庚伏中難得朝也乘筆墨調利心手相應忽憶往年過曲陽見唐宰相張嘉貞所書北嶽廟歌一碑不覺行墨以入其體識者莫訝其刻鵠也

題郎官石柱記後

眞生行行生艸顚之艸至稱之爲聖其法蓋先能楷所謂善行而後能走者也郎官石柱記以予聞見今在世有三本【闕】

梁崔氏贈余與平陽曹氏所藏壽國公故物同出一石但未知栁城姚氏所寶者何如耳商左山云正刻舊在京兆兵後淪入公堂址下恐不復出矣汝輩宜珍惜之其姿體端方淸勁似出歐虞自成一家少陵云卓立天骨森開張者也至元戊子七月朔秋澗老人記

防蔡襄書後

嘗觀心畫水鏡宋一代能書者不少然蘇黃一出爝火難爲光矣襄之書在當時極爲坡所推重恐是徐行後長之義夢卿好古得於法帖者甚多書學予非深知者不千里逺來求題評此亦不可曉也秋澗老人題

題哀江南賦後示韓陳二生

史稱信有文集二十卷行於世今秪見者此數篇而已乙夘嵗予得之於沙麓蕭茂先家迨今嵗戊子蓋三十四年矣近目疾瞑坐者浹旬二生來問適新是帙令句句詳讀且究其用事非徒然也蓋辭之爲體甚多學者不無利鈍於其間汝等文竇方開然有望而未見者故令觀覽欲彼磨其朴鈍發其淸新此老夫之意也嗚呼理者性之所自出才者气之所由形中人以上苟得其養性可使復才也者不可彊而致也或曰理重才輕取其重而捨其輕可也曰勢有不可偏廢者焉理則體才則用也體與用具然後可以持躬而應物二生其志之

防楊補之墨梅後

花光梅在前宋爲第一賞之者至有買舟來住之語及補之一出變枯硬爲秀潤曽觀春風雪溪二圖者乃知予言爲不妄【一有自題云旦移淸影人立黃昏其用意不分固巳神凝於此君矣】

昭陵六駿圖後序

物之賢否一定論其遇不遇可也昭陵六駿天降毛龍授之英主俾剪隋亂及其功成琢石爲像太宗親題眞贊以傳不朽何存歿遭遇其爲幸也如此宜其聲華气焰上與房駟爭光故潼關之役備體渙汗又何神哉如昭烈之的盧冉閔之朱龍名𨿽存而形何見焉太史公稱閭閻之人𨿽砥行立名非附靑雲之士惡能施於後世者是已予藏此圖久矣特裝潢以備珍玩因題品卷末以寓余之所感云

書送鄭尙書序後

韓栁文多同時相顧而作如送鄭權序饗軍堂記之類是也筆勢翩翩若相陵跨者栁之記間架曲折宏深雅麗出奇無窮然不過崇治閈閎饗燕軍容之盛而已序之爲文才五百餘字𨿽云後出詞气絕勝令人讀之抵一部嶺南方誌覺海气拂拂來逼人矣其終篇致意最妙専以貴而能貧仁而不富爲主委曲謀猷之壯從容箴戒之深誠有關於嶺徼之治亂爲尙書權之藥石也近年某官有奉使句麗煩於乞索者至爲東人易而傷體信乎貪而無威微而無經術者不可以華逺而寄邊方重命嗚呼公之斯文曰經世柔逺之長防可也作之明年公卒在諸文極爲老筆又見其气之至耄不少衰也如此韓生因說有問特書此以示戊子冬十一月十日也

防蔡蕭閒醉書風檐梨雪瑞香樂府二篇贈王尙書無競王后有防語小楷數十字極妍勁可愛

樂府尙豪華然非紈綺中人未免鄰女效顰耳明秀一集以崇髙之餘發而爲詞章如飲內府酒金沙霧散六府爲之醺酣方之逢麹車而口流涎者固有間矣

防竹溪所書墨苑篇後

東坡先生百世髙士至自跨竈作墨得佳者數百丸顧之而笑曰足供吾一世著書及煤發焚捨乃已宜其竹溪爲墨苑作書而不厭所謂子云相如同工異曲也

薛紹彭臨魯公座位帖後

魯公此帖純是一段折魚軍容直气知此然後可以論書之法度耳

書南麓珍翰後

龍巖書在顏坡之間然未免有癡絕處此帖殊淸勁可愛豈得意時書邪

防黃華煙江歸艇圖

先生當明昌間以文彩風流照映玉堂今觀此畫所謂金鑣野鹿志在長林丰艸也

防閒閒公艸書心經

般若經前後文辭重復公書之字字姿態不同所謂堂堂天陣臨機制變出奇無窮者也

錦峯眞逸王仲元淸卿書

錦峯書意韻蕭散不減古人但前有黃山後有閒閒公故公之墨妙揜而不彰世稱士之得名有幸不幸者豈其然乎

防黃華老人二詩後

觀公手迹多矣此幅恐是早年所作然澗松出土已有淩雲之气識者自當知之

防龎才卿悲潼關賦後

此賦都運龎才卿所作其步驟全類思子臺賦意則擴充潼關甲辭字畫蕭散有法出顏蘇之間前世士大夫學藝精妙如此豈勝效慕

評楊凝式書

楊凝式書維摩等經說皆作行體大字瓌奇豪邁蕭散中寓正筆左山云魯公後惟少師能得二王之法所謂文起八代之衰也坡公行書大槪類此至元廿年四月初五日過辭左山獲觀於座所論如此其王荊文公論云公書不曳之以就長蹴之以就短云

題元楊手書後

卷中諸公皆一時名勝先生俎豆其間諸賢樂與防者其以道義故也余早嵗讀書蘇門尙及見之嵗時以文酒吟詠於山水間彬彬然極平時故家風味不知軒冕爲何物孰謂三十年後文物淩替而至於斯拊捲援毫豈勝慨慕至元癸未嵗賓月謹題

防自書訓儉文後

文正公平昔著述純粹深切其有補世教如菽粟之於飲食可斯須離哉後人傳誦敬仰宜矣徳昂茂異喜讀書善居室屬余書斯文將置諸坐右取爲修齊矜式所謂儉者徳之共也故樂爲筆之初不計其工拙也

防羅謙甫醫辧後

容齋述醫論二篇求予書將板行以證俗之訛謬因念世之物理流傳失正漸習成風無復革易者多矣較其所系重者莫醫若也謙甫心存濟物明當然之理不爲流俗所移固自可尙又使藥石亂投之禍日有所弭其於世豈小補哉所謂砥柱中流回狂瀾於旣倒也故樂爲筆之

防紫絲靸鞋帖後

紫絲鞋帖四十六字二十年癸未夏借觀於張條山家昔公書太宗送梨帖後雲珠還合浦劍入延平蓋自謂也此帖𨿽遒婉可愛然筆虛墨嫩九淵之神宜躍而沕恐臨本也觀者自當識之

防摹馬圖

書與畫同一關紐昔人謂學書者苟非自得𨿽奪眞妙墨終爲奴書余於畫亦然

題所臨顏魯公十帖後

大名楊君順之家藏劉元剛嘉定間忠義堂所刻魯公書廿一帖予擇其大小尢精者臨一十紙近在京師入翰林復觀顏碑十餘本皆所未見也又與左山商公論其平生所得於公書者數焉一日覺胸中頓有所悟及南歸取向所臨裴將軍等帖觀之當時凝神筆端非不玉汝柰非其人而學不至何譬如以美石追琢瑚璉則不可也癸未嵗夏六月入伏前二日大雨淋浪五晝夜不止開窓隠幾坐見捨東積潦展觀此帖偶爲題其後云

字程氏小子

癸未夏四月僕還自京師道出梁臺蜀士程天驥自云伊川先生之遺裔有子方黃口攜而拜予因求其小字乃訓之曰伊傳嗚呼小子其念之哉

防樗軒壽安宮賦西園雜詩後

餘生長汴梁八嵗而北渡河當時風物有能記憶者但如隔世夢寐中見爾及讀如庵西園雜詩何殊趙家老樹遺臺令人對之有足悲者故孫樵雜報云生恨不爲承平時人良有以哉收卷奉還題其後

漢文翁講室畫像

余讀漢魏五書云成都有漢文翁講學石室壁間刻三皇五帝以來聖賢畫像蜀太守張收筆也收獻帝時人近過劉氏家塾遂獲其本蓋自盤古氏以下至仲尼七十弟子百一十三人畫極精妙簡古經千有餘嵗無絲髮剝壞非神物防持疇克爾邪後有東坡所臨王逸少欲摹帖气韻豪逸有顏魯公風格再四展觀悚然起敬令人有振纓希古之想眞奇迹也

書劉氏屋柱

至元甲申夏四月餘自泰安平陰東阿檢覆桑災而西赤日黃塵中馳六百餘里忽得此屋依防車殆馬煩之意爲釋然也主壻劉澤克家有禮且云此屋甫成未經寢處而公至可謂彈壓瘴气矣又說婦翁張學臨終戒作佛事以多誦孝經爲囑不圖田野間有此端士重午後二日過此

防坡公春寒帖

茶使分寜李君踵門來謁坐定出春寒帖相示願一言爲審定余曰昔坡公在館閣時每作一石一竹盡爲好事者取去況詞翰乎所謂良金美玉自有定價尙何言子歸而潛珍東壁吾將見然之光不惟在惠州李氏矣

龍門寺題名

余聞龍門久矣嘗讀故相雲叟公題名風煙形勝盡在目中終以不得一往爲曠今嵗冬適諸君以事共防遂成此逰相與分云尋壑攀木隮危抵懸瀑下少焉環坐磐石盡一尊而去凡得詩一十一首偕來者判官李讓州將劉民望陳州長李公惠前憲臺獄丞梁平州學正張賁士人程翼蔡州吏目薛世英郡人徐英時至元乙酉冬仲望日也

防鹿庵書玉華宮詩後

鹿庵書气韻蕭散嘗疑出焦山鶴銘一日問筆法於先生曰平昔於沙河碑致力爲多今觀此帖一一較之其瘦健淸防蓋以廣平作骨而取眞逸爲奇放也

防米元暉書

元暉書類王謝子弟以當家論之闇中摸索知爲人豪然其間時有圓轉藏鋒處豈厭家雞而欲斂乃翁之掉率耶

防虞世南十二大字

虞永興書攀鱗附翼十二大字世皆以雄偉稱之石刻墨本凡兩見之予特愛其結宻無間由智永小楷擴而充之至於如此之極且見夫落筆不難也因悟蔡京書太學首善儀門昊天大帝之類其法度一出於此今夕而有一舉兩得之快於是乎書

題耶律公手書濟源詩後

物之有光華者𨿽微必著況文章翰墨之卓越乎近觀故中書令耶律公當壬辰嵗過濟瀆畱題詩翰逮今嵗龍集適一甲子其孫希逸始托總尹靳榮俾刻石祠下屬予題數語於後余曰事之顯伏𨿽數存其間至後大前光在後人固當如是所可敬而仰者玉泉老仙於儷景同翻經綸致澤之餘復發爲文章翰墨鏗然而金石振巍然而冠劍植表裏國華鼓舞元化爲世倚重已見惡盈好謙恬然靜退之心故賡和樂天詩韻爲恱無乃魏公醉白之意歟俾來者觀詠將有擊節嘆賞挹髙風而防絕塵者矣又何翅紀嵗月而傳不朽者哉

題臨潛珍銘後

潛珍閣銘坡公渡海北爲李光道書於曲江當時眞迹入石爲龍潭絕勝逮淳祐乙巳東嘉趙汝馭求訪百至已不復得惜哉今所傳者蓋漢中石刻濮之板本再一傳也此則以濮本較之迫視筆勢往往有形似者豈踐其迹庻入室之意歟然龍爲神物惟劉累乃能擾之或者輒攀鱗進技其气亦可尙也至元壬辰後六月亷訪任君攜以示予曰此李安仁所藏也幸吾子題數語於後故書

題山谷苦筍賦帖後

臨安漕副喬仲山予爲禦史時臺小吏也庚寅冬南行余杭仲山以是帖贐予或有以眞贗爲問者予曰初未嘗經意惟其無心於得渠無求而見贈取與兩間皆出自然若有不爲嗜好所玩者故喜爲收之至於書之眞贗君其問諸墨卿

防朱文公手書

予所見手迹十餘畨皆老筆也公何嘗以書學名家只以道義精華之气混混灝灝自理窟中流出一旦揮灑有不期然而然者未易以翰墨畛畦論也前人稱孔明出師表秪見性情不見文字予於公書亦云

題杜仲正省掾家世捲後

先師泌陽府君河中人應進士時石公子堅同捨生也且蒲當秦晉之郊其河山之勝樓觀之富甲天下而文物之盛如金吾李氏昆季及公皆極一時之選予嘗三走中條登髙望逺追惟師之遺言思其人而不見徒有永言慨慕之嘆去年冬予持節全閩有杜君仲正來謁蓋公之甥也與之語誾誾侃侃願有餘而辭甚雅因念予兒時耳公之名閱五十寒暑始識其甥於甌閩越絕之徼所謂老成𨿽逺典刑得見於玆一日攜雷若齋所述示予且求訓勵數語於後予謂今之士夫思其大而略其細知其雅而不通其俗此大夫士之通患曽不思觀其細所以全其大也通其俗所以尊其雅也今吾子含香佩橐所治者皆簿書期防米鹽瑣屑之務而能終日黽勉無倦色安知開封府推異時不至忠獻禮絕之地乎

防郭熈山水巨軸

崔生有畫二軸不見題志中隠云此郭熈筆也信當行能事是熈無疑但立名不正物不得順受所謂山亭避暑者余易之曰江煙晚浦崔抱歸志甚揚也然坐而論道謂之王公作而行之謂之士大夫今降而嗜此以爲髙且多識𨿽屢中何足道哉

防顏魯公裴將軍帖

此帖予見者數本皆大小不同獨忠義堂刻臨摹最善蓋純以體發其奇特爾至於詩格雄偉壯麗比之淸逺等作又何翅十倍曹丕也

贈師禦史彥貞名頥

世固有難事惟篤好者卽能之況气志淸明者乎禦史師君彥貞世爲瀚海府人姿英毅達時應務乃其所長復於公餘以吟詠自樂積而至十數篇非好之篤其克如是耶因求一言見誨予謂詩固一藝心之聲言之至文者也作之者譬猶良工就利器𨿽有棠谿之金須百鏈乃得其精如吾禦史君气不凡意竇方啟能敏修不已將見與日新之業並驅而前至綴聯雲煙撐霆裂月恐不難矣立夏後十日謹題

書歸去來偶題於後

古今聞人例善於辭而克行之者鮮踐其所言能始終而不易者其惟淵明乎此所以髙於千古人也僕今年六十有五衰病相仍越在絕域終日役役疲於官守𨿽云微勞事有無如何者因書此辭不覺慨嘆者久之

防蘇子美千文帖

長史顚艸防畫略具意度巳足子美迫近之此帖豪放飛動所謂筆陣堂堂者乎歐公於本朝書獨取蘇蔡二人非虛言也周越輩安得窺其藩籬哉趙生其寶藏之至元庚寅八月謹題

防拙翁桃華春水圖

南華云相呴相沬不若相防於江湖此正圉圉相防時也但恐馮驩輩見之卽垂涎耳庚寅秋題於西寺

防文公與子晉伯謨二帖

建安諸公往往以文公翰墨賜觀視之皆非也此二帖毋君希悅所藏其爲眞迹無疑所謂剛健含婀娜玉徳而溫栗者也因知前書皆邑人江春山效顰予特表而出之惡紫之亂朱也至元庚寅九月二十八日夜漏下廿二刻旣寤不能寐起書於府集思堂之燭下斂袵題

題三河驛壁

余回自海徼暑毒之气至此方作臥於舟中者一伏時蓋以閩中气節不常水土殊異宦防之士鮮有不病而歸者因念孔孟之道能治心而不治病倉扁之術治病而不治心安得合而爲一俾治南方不治之病庻乎其有瘳者餘言𨿽鄙庻有關於世教故書至元庚寅冬十月十有七日題於三河驛壁尙聞者知所警

答戴生

余來官南越凡十有一月戴生叔堅者閩產也以詩文來謁且言其志久乃見其爲人叔堅有嵗寒姿扣之所學外又通熟吏事時居閒日久思以三釡侍親義形於色予告之曰行與止有數存其間者此心不匱則捧檄之喜其來之不逺也傳有之居則曰人不我知如或知爾則何以哉蓋言其學之不可不積行之不可不卓也戴生其勉旃

晦翁墨迹

紫陽先生手探月窟足躡天根初非欲書名家惟其道義之气蔥蔥鬱鬱散於文字間者不得不如是耳傳曰愛其人愛及屋上烏況先生之手澤乎韓生其寶藏之

防香林先生顚艸

嘗愛甘露寺詩艸聖筆勢縱橫破碎陣敵今觀香林先生遺墨得涪翁步驟爲多具眼者當知餘言爲不妄

跋黃華書後

昔黃華老仙方書翰得名求之者眾日不暇給張丹華家僮善於刻鵠公時命代書至眞贗莫辧此又張奴之重儓者也

東坡開封帖後語

此借船一帖耳令人讀之聳然有趨事赴功之意當時民說防勞槪可知也使公得坐廟堂釐眾務文致太平爲不難矣

題米南宮帖後

今日客有自河朔山東來者聞時雨霑足蠶麥有望適師孟攜此卷相過臨風展玩沾沾然有三安之喜不然奚暇及此且將爲質錢博米之具耳

防禊飲序後

兩晉法書李唐詩騷宋人之論議天機所到有不可企及者獨韓子以右軍書娬媚可博鶂鶂而已其立論峻絕不詭隨如是亦可愕眙然予綿歷世故以來士大夫所繋非輕不爾安能有立於世區區防藝已是末學今就末以泥其不必者竟何爲哉至元癸巳四月予入院後五日師孟持此卷堅求防尾因信筆及此

書商司業定武蘭亭本後

書學自是吾儕一段妙韻昔先正商公善書而深識客至多談是爲樂娓娓防倦公今已矣言復得聞邪去嵗冬予載入京師與臺符司業時防愛其議論操守識鑑書翰得家法爲多如考定定武拓本辯論隠顯是否眞贗幾數百言截斷眾流防歸其極予擊節嘆賞何其該且洽也然闇中摸索知爲人豪者初不在是世家子弟當門戶焜燿鮮不以世味務快一時商子曽有是乎及其順受阨窮以理自信卓爾有立於顚沛流離之際吾胸中耿耿者曽不少挫是則商之最起予者故特表而出之使世知夫寥寥千載下殷士膚敏者蓋有人焉不只以技進而已耳適佳客在坐聞予言皆唯唯而去因書卷尾以還

防馬左丞所藏貫休羅漢後【時子卿有末疾不出】

昔梁直閣將軍張僧繇初作繪事貌天竺二僧侯景之亂剖裂爲二一失所在其一後爲唐常侍陸堅所得及堅病亟所藏僧見夢曰吾有同侶今在洛陽李氏能求而合之當以法力防爾平復陸如其言訪之果驗遂以錢數萬贖歸陸疾隨愈嗚呼凝思之妙通於神明顯諸陰佑者如是此蓋僧貫休筆貫平生専藝在唐一代亦號精絕能敬禮有加安知不同繇僧通靈時出光怪而致主人勿藥之喜邪嵗癸巳夏四月題

秋澗集卷七十二

欽定四庫全書

秋澗集卷七十三

元王惲撰

題跋

宋廣平梅花賦後語

廣平梅花賦予嘗聞雙溪耶律公求斯文久矣得之者當以乘馬相貺願見之心與公略同至元癸巳春予待詔闕下祕書郎趙天民來謁趙之父故中書門客也因詢賦之隠見曰已得之矣翌日錄似本來獻老眼增眀疾讀數過至獨步早春自全其天貴不性移儷夫君子之節之句當時巳爲從父撃節而襲美謂公鐵石肝腸吐婉辭爲疑以予觀之風人托物詞尙華麗況徐庾之體乎當時公甫逾冠而嵗寒之姿調羮之事固巳表表於未第之前如淵眀髙風逺韻又何害見閒情於一賦者哉

跋董右丞師中撰李道源先生陰徳記後董號漳川居士道源名泌廣平人蓋儒而醫者泌九十嵗而終於家子師孟眀昌間進士

昔昌黎公以醫師而諭相業範文正不作相而願良醫醫之與相體用固殊其於濟物則一也然宰輔柄用必需時命醫師拯治心術爲先故良醫賢相寥寥百載間得其人匪易今皆萃見於一巷中觀之者當起敬起慕又何特題詠而已哉至元癸已立夏日書

跋鍼者李君玉詩卷

前賢有以注易與神農經爲論者客曰當解易何居曰易悞後世辧眀者不少本艸悞立能殺人世謂鍼法亦然予右髀有寒疾將雨先痛一日謁黙齋先生於沙麓見其求鍼者滿室先生笑謂予曰汝亦入吾安樂窩邪如痿者躄者瘖啞者癥結者气蹷者法𨿽有重輕莫不撤鍼而滯散捨防而起行而予之骨痛今三十年曽不再作後官東平一日與李公巨川話及此曰予客淮南時以玆術授竇公今靑出於藍今君玉與少同鄕不知其術傳之李邪竇邪而別有所授而然邪向聞李君嘗遊江淮間曽遇異人鍼法蓋以神授未若李竇相傳人事著明者也如太史公論方技以怪而志者吾皆不取也

跋眼科醫師捲後

心爲眾善之宗眼具五官之气故中有所動思或稍邪則司眀爲之眊昧吾嘗念治眼病則易變目眊爲難嗚呼安得一中和之气了萬有之目使一歸於正不知龍目立論亦將有此法邪

跋玉田傅氏家傳後

金有國餘百年専以詞科取士曰相曰將多出此途議者以學涉剽竊不眀義理爲言然不可一槪厚誣事至於祗能拘限常流通人何所凝滯及金祚垂亡其仗節死義者皆前日之進士也吾於北地得三人焉順州刺史剛忠王者行部傅公父子是也【公諱霖字汝濟眀昌五年詞賦進士第大安二年授崇義軍節度副使二年行部臨潢歿於王事】嗚呼其爲烈盛矣哉

題漢使任少公招李陵歸漢圖後

自古有死將而無降將至於兵敗力屈此正人臣授命之秋更無他議譬猶弱婦不幸而遇彊暴有殺身而已曽不此思而曰𨿽受污一時吾將有以報之此正李左校之妄圖也子孟専使逺招縦復南歸將何爲顏予始讀陵傳壯其初心憤發哀其一敗而瓦裂也中統辛酉春予扈蹕北上次桓之北山或曰此李陵臺也徘徊四顧朔風邊艸爲之淒然於是詠河梁之詩嘆曹柯之議又且惜武皇信親近而族陵家安在其爲雄材大略也自辛酉迄今三十餘年復覩斯畫因感而書此以爲人臣忠上之勸

跋南蠻朝貢圖

海中島夷際東南天地者以萬數有唐盛時率置都防而羈縻之不特以力而臣服也此卽庶方小侯不能専達附於大邦而致貢繪而爲圖以表中國聖人在上徳教洋溢無逺弗屆之防不然意匠慘淡何取於此

書霹靂琴贊後

文章翰墨善效顰者往往體極形似至於得意韻之妙出畦畛之外天姿限量其間有不能以寸者學鹿庵書正坐是耳或謂此帖子聓代作非也可祕藏之防風濤擁棹雷霆破屋將有下取而豪奪者矣

書娑羅樹碑後

李北海娑羅樹碑筆畫勁韻全是歐率更態度但縦之使行耳碑見在淮安州

題王尙書無競小字東坡論語

甲午夏五月方外掾由師孟出是本見示卒然問曰公此書何法予曰渠以謂奚自曰此栁侍書步驟也予顧笑曰公瑾有雲天下智謀之士所見略同其師孟之謂乎

跋趙大年畫王摩詰詩意

大年分天潢之秀馳譽丹靑當其瑣牕春明繡閣香靜以倒暈連眉之嫵寫荒寒平逺之思非天機所到未易企及所謂風流貴介筆頭有五湖之心者蓋盡之矣

題東坡災傷捲後

東坡先生論事如陸宣公剛直不容於朝似顏太師今觀此帖云覽其災傷肺肝如焚公憂國卹民之心爲可見矣然士無功名分者𨿽毫髮細事終不得一入手做公之謂也後又有云有聞不惜頻示及是此老又待招人物議也臨風展玩重爲慨嘆

眀皇驪山宮避暑圖

明皇驪山宮避暑圖郭忠恕筆也宮館隨勢作三層覆壓華淸居上方殿四圍垂簾宮人隠見簾隙類望逺而外窺者中腰樓閣參差冠山跨壑半爲宮栁蔽虧其下水榭極峻內人上下雜沓無數疑供帳也波間漁郎艤艇持网罟延佇者非一駕自閣道乘腰輿擁仗將升榭而觀漁樂者少陵云簾下宮人出樓前禦栁長忠恕意匠正掇此兩句爲主題然人物界畫慘澹取次不甚精絕恐亦後人臨摹至善體詩人之意殆與少陵同賦而親覩者云

跋山谷發願文

元貞元年朝謁之眀日余燕息不出偶展此軸爲娛因念黃太史禪機翰墨號入神三昧至與仇池公並驅爭先如發願等文皆平生傑作但恐益公題評止好事者竊取綴之於此耳牕明目眊筆虛筆實有能彊爲力者技癢悠悠又復損一若可喜也

題李龍眠畫班昭女孝經圖後

道義出乎天然文章貴乎自得昭以大家師範六宮作女誡孝經通二十五篇範史備載誡辭而初不及經訓豈擬聖太迫殆法言之嫌乎至於公麟畫筆當時聖賢言行情深義奧後世有未易窺測者天機所到千古之事如墮目前所謂出新意於法度之中寄妙趣於言意之表若三百篇比興宛從弦而歌之一唱三嘆有遺音者矣激薄揚淸助世教多矣此畫予也三見玆𨿽張仁所臨殊有分數昔東坡稱晉人法書今何所及得唐人硬黃足矣其什襲祕藏遇知者一觀可也

題東坡赤壁賦後

余向在福唐觀公惠州醉書此賦心手兩忘筆意蕭散妙見法度之外今此帖亦云醉筆與前略不相類豈公隨物賦形因時發興出奇無窮者也

跋黃華先生墨戲

近過雪庵案上有黃華山水一卷或問云何如曰此先生醉時行書也只爲龍巖學中立太迫故作是噀墨法耳

跋黨竹溪篆趙黃山文王子端書

黨篆趙文黃華書正如打鼓弄琵琶合著兩防家也

跋米南宮靈臺戴華捲後

僕觀南宮書多矣未若此幅韻勝而不鼓努者也然雄冠豭佩气終行行惟其自成一家乃可貴耳

跋漁人鷸蚌圖

自戰國功利之說興視仁義爲無物時君世主以眾暴寡以彊陵弱干戈相尋互相吞噬惟知利之爲先不究害之在其後也故漁人鷸蚌之利例皆被焉非獨代之諭燕趙也𨿽爲當時妄舉貪得之誡而孟軻氏云善戰者服上刑連諸侯者次之辟艸萊任土地者又次之可謂正大而有味矣

跋山谷所書王建宮詞後

唐人詩風雅意韻陵跨百代況建之宮體爲世絕唱加以涪翁揮灑醉墨宜其天章云錦爲之爛然生光也

跋鹿庵先生所書鸚鵡賦後

此鹿庵先生二十年前所書也向嘗問筆法於席下曰予早年於沙河碑用功最多今觀此賦乃知其言爲有徴先生人品峻潔文章字畫皆有自得之妙然珠璣散落有限得者幸珍藏之

跋左山公書東坡醉墨堂詩卷

左山公書端重沈著本出離堆記其气韻豪逸比之魯公似爲放曠初不知其所宗不肖澹癖畱心筆硯悞爲公所知每過謁必談論書學利病畱連竟日不聽辭去一日出示楊凝式維摩帖筆勢縦橫天眞爛漫顧謂予曰魯公後得其筆法者獨少師耳由是知公書體兼顏楊然古之論書兼及人品非其人𨿽工有不必貴者公姿沈毅博學富經綸器業生平底蘊未展盡者蔥蔥鬱鬱一散之翰墨間其風流蘊借有不可梯接者今已矣片紙隻字爲世珍惜況門客故吏邪簡卿尙寶藏之

題遼太師趙思溫族系後

遼氏開國二百載跨有燕云雄長夷夏𨿽其創業之君規模宏逺守成之主善於繼述亦由一時謀臣猛將與夫子孫蕃衍眾多克肖肯構有以維持藩翰而致然也故開府儀同三司侍中贈太師衛國趙公早以驍勇善戰受知遼太祖烜赫貴顯生子十有二人其後支分派別官三事使相宣徽節度團練觀察刺史下逮州縣職餘二百人迄今燕之故老談勲閥富盛照映前後者必曰韓劉馬趙四大族焉嗚呼盛哉孟子稱故國非謂喬木而有世臣者其是之謂歟裔孫穆聯綴遺譜裝潢完整攜示求跋予竊有感焉近代公侯將相之後方一再傳混迹閭閻甘心貧微故家遺族懵然不知者多矣尙何望於考厥世而復其初哉論者多曰盛气已過大福不再予以爲不然其說則孔子所嘆文獻不足故也夫子孫苟能讀書立志𨿽愚必眀𨿽柔必彊族固寒微可至淸貴況借餘潤而承休光者乎克敬潛心字學愼言行由史館從事歷州縣職復保傅舊物昭明宗系則其紹述遺美而又有望於他日也

題離堆記後

魯公書號稱大雅尢可重者以忠義之气發而爲心畫然端人不爲枉者作計此天下之通論公平生書五百餘年略無異議獨離堆記文與字並出公手或者少有疑焉蓋鮮於氏附炎國忠天寶間竊取柄用致位顯赫及防師瀘南反以防聞建碑省戶公然獻諛向之爲人槪可知矣然觀記之所述詳見者止向未第時卜築讀書等事豈與其潔不保其往之義也若歷臺省風憲持節劍南作尹京兆中間云爲一無稱道是則不待抑揚賢不肖之分昭昭矣不然方元載以大姦當國庭議之際公直言折之曰朝廷豈容公再壊邪舉朝危公曽不少撓又郭定襄以勲貴振耀一時行次失序毅然陳書極論其不當由是而觀公剛嚴之气如秋霜烈日皜不可尙已何姻婭能降公志諛彼枯胔者哉正以子昱等拖舟涉險歸先壠純孝克成之志有足嘉尙如犂犢騂角山川其捨諸乎此蓋公述作之微防也趙氏子穆年十八好古學篆皆通習之請予以題記後作是說以貽之

書中興頌後

唐中興頌石刻字徑數最大立法最宻就魯公平生所書合而論之此爲最善其法度特變大篆爲眞楷耳所謂只見性情不見文字至元十三年春正月江左平圖書珍異悉達京師孟秀州徳卿以是本見贈把玩不釋手者累月從弟韓從益求予臨寫因勉爲刻鵠耳

題蘇氏寶章後

忠定二公書金聲玉振如淸廟之瑟一唱三嘆有遺音者矣今觀迨過等帖筆勢圓熟俱有伯父气韻而遲之此幅爲尢佳所謂王謝子弟以生長見聞猶足以超人羣也

東坡我有帖【系與外姻子曹正字書內云去逸就勞不知脫去有道乎外郡𨿽麄俗止早衙紛紛一時辰許余蕭然皆我有也】

觀公此帖正以姻家故假設已意儆以官守爾至於早衙紛紛一時許余蕭然我有此又見公材力餘裕酬酢萬變若鑑之應物妍媸巨細靡不洞徹物去湛然如澄淵橫壑耳

跋馬融臥吹圖

古人因技以達事者多如防瑟暢風雩之樂廣陵見魏室之微正平以鼓撾反折曹瞞野王之箏歌疑釋晉帝是不圖爲樂之至斯也若南郡之通樂律度聲節以畢五音可謂能也已然畏威刓方裁成固罪爲端士所鄙𨿽雄吹逸響穿裂云石又何足貴之哉其畫格簡古如書中有筆自非唐人夢不到此

夷門圖後語

孫樵讀開元雜報至生恨不爲太平人豈聲明文物矯首拭目聞可喜而觀可樂乎近閱夷門市防圖其風物气習備見政和間流宕浮靡之俗然非盛極無以臻此予長生汴梁及見百年遺老往往常能談當時風物令人不覺有孫氏之嘆但二帝播遷已兆眹於此所謂治亂之迹接踵相尋也畫品則穠纎巧麗出內供奉手無疑正可與夢華錄互爲之覽耳至元丙子二月觀於平陽寓捨夏六月重見於汴京試院中明年夏六月立秋後一日連雨中靜坐偶書於燕東開陽坊李黃門之故堂

題蘭府君望海寺二詩後

昔張燕公南遷歸詩筆益壯人謂得江山之助今觀蘭廣寜望海寺二詩淸雄奇逸令人覺海上風濤之气拂拂襲人所謂眀昌雅制風斯在下矣

題石曼卿手書古檜行後

中允姿豪放有髙山气故其筆不得不瑰偉淸勁一世推重至有河傾昆侖雪壓太華之語何其壯哉今繼先待禦家藏古檜行所謂愈大而愈奇者也風格修整類唐人誥書手豈公早年書邪

跋孫過庭書譜【名防禮唐髙宗時人】

過庭垂拱間名善書其艸字譜風韻蕭散一宗二王有飛鳥驚蛇之趣予嘗愛而臨之然以古今題評不及爲訝今日觀米襄陽書史云孫公在唐人得二王法爲最追憶前言與南宮偶同所謂愚者千慮亦有一得也

題政和鼎識後

鼎之爲器鎭方所辧神姦惟其制作創於夏后氏故後世寶重至有力求而不可得也唐武后妄意制作固無可論崇寜仿而爲之還復不能保當時神祕不啻宗社之重一旦其鼎之神主爲鈍軒幾席間物吁可嘆也鈍軒遼金公侯裔博古有學識旣得銅主乃爲奇遇訓名字焉後以技能命監鑄太宮鐘鼎實應開先之兆子穆復繪圖懇諸公題跋於以重古物而揚父美由是知物之無間重輕大小由徳而後可保因所好而聚待人而後傳也

跋諸葛公逺涉帖

諸葛武侯逺涉遺帖余旣冠時與鮮於純叔獲覩於沙麓張氏家迨大徳庚子冬詔集賢所貯書畫賜其院之官屬呂司直所得者亦有是帖老眼復觀煥若神眀頓還舊觀然比之向所見者後有東坡跋語辧其印章玉泉公家曽收彥瞻博雅好古可謂物得所歸矣

跋宋漢臣臨丹華經後

篆生生楷變篆二體入眞艸而出古意者惟魯公能然故洛尹宋君漢臣善八分體古而畫勁嘗臆其有所從來及觀所臨丹華經筆勢天矯奪眞第朱墨異色耳故書之妙有以不期然而然者𨿽眾期逺到中道車傾亦足以追蹤擇木陵跨李潮矣二弟每一披玩僾然如對其面嗚呼方風俗衰靡無足言者唐臣義夫能永懷不忘可謂克念天顯者也

讀漢魏五書

兩漢繼三代而下爲最盛但官儀略見於班史表序予穉年讀昌黎科斗記文知衛宏有漢官儀書兵後典籍散亡何從而得之壬午冬再入京師始獲借觀於宋祕監蓋靑宮賜書也其一代之制粲然完備皇乎休哉宜其光武以軍容過洛父老有復見官儀之喜嗚呼三代吾不得而見之得見兩漢斯可矣宏書才兩卷求訪三十年之久方遂一讀豈亦有數存乎其間邪矧功名富貴可幸而致哉因其奉還筆之以紀嵗月時壬午十二月八日也

跋髙宗臨右軍帖

二王眞迹不可復見唐人硬黃臨仿自當愛玩沈出建炎手書顧龍跳虎臥之意隠然在目中矣

跋雪齋書宋孟州獵虎詩卷後

昔興陵選廷臣奉使江左須得才辧有聞望者可若宋孟州射虎詩淸雄振厲逺而有光華大定人文之盛槪可見矣雪中展觀於曽孫祕監處令人三復淸興四發今祕監以學問徳藝又爲靑宮所賔禮所謂黃門有父風者也

跋臨本蘭亭序

此帖在臨本間最佳卻疑是唐人塡書年深墨花脫落若透絹影耳又當以薔薇露盥手爇玉蕤香觀之可也

題中興頌後

中興碑本行於世者有三其字頗小而加瘦者蔡之所臨也其搨印完好苦無剝齧者永之再勒也予嘗謂魯公此筆用忠義爲本然後以大篆變而爲楷體故後之學者終莫能及院主書趙穆博古通篆今復研思於是是將求筆意而通其變爾吾知夫識鬥間气者而得龍泉於丰城之獄必矣趙生其勉旃

跋謝靈運帖

謝康樂以風雅鼓吹兩晉善書則未知也今觀節捲金華二誥與張芝萎形帖相上下可也至於筆勢豪宕殆是伐山開道气象千載而下専舉一節足見其爲人而當時鄰略得不以山戎爲駭乎

答宋克溫問魯公書法

余觀魯公書分數布置稱停深穩𨿽豪髮精極楷法至於韻勝溫潤正周旋曲折剛健中出婀娜爾極其所至第見性情不見文字所謂性情以忠義之气爲之大本也平日所得如是未審吾友爲如何耳

秋澗集卷七十三

欽定四庫全書

秋澗集卷七十四

元王惲撰

樂府

望海潮【乙卯嵗端午賦北郊騎鞠呈節使史侯】

龍沙王气恆山秀色徳星光動南州使君髙宴北城佳處薰風紅閃旗旒兩翼擁貔貅駭鼉鳴疊鼓杖奮驚虯一防星飛畫柱得意過邊籌兜貂蟬元自兜鍪笑閭閻小子談笑封侯萬騎平原千艘漢水堂堂小試靑油賔從盡風流喜武同張肄書漫韓投樂事更醻醉魂還夢菊花秋

二【爲故相雲叟公壽】

炬明珂馬防森兵衛日長鈴閣春凝舜朝儀鳳傅巖霖雨世傳昴宿儲精天地入經綸見東山髙臥一念蒼生談笑金華故事六合海波平一杯福壽川增請文人靜聽賤子微誠蘇嶺雲霞西溪梅竹風煙畫出共城羽翼漢功成盡山中名在天外鴻冥一防臺星淸光長射老人明

三【爲子初縂管壽】

桐鄕遺愛於門陰積充閭气自蔥蔥霜華封菊橙金泛醁秋香吹滿簾櫳人物漢元龍喜升堂一拜今嵗相同洗盡金貂貴气黃卷貯深功見君雅量雍容信男兒到此方是豪雄林下夫人膝前文度摩挲湖上雙峯福壽盡無窮防一家樂事五縣提封彩袖歌鐘年年長醉玳筵紅

水調歌頭【送王子初之太康】

將軍報書切髙臥起螭蟠悲歡離合常事知已古爲難憶昔艸廬人去鬱鬱風雲英气千載到君還歌吹展江底長鋏不須彈路漫漫天興翩翩西風鴻鵠一舉橫絕碧雲端自笑鶺鴒孤影落日野煙原上沙晚不勝寒後夜一相憶明月滿江幹

二【爲莊仲方東園賦】

野飲不稱意歸促紫遊繮誰知艸堂深處淸賞興尢長夢裏佳人錦瑟眼底瓦盆濁酒衣袖醉淋浪歌罷竹軒晚風細月波涼爲東園梅與竹足淸香不須更栽桃李花底駐春光人道漆園家世王謝風流未逺培取桂枝芳讀書貧亦好此語試平章

三【送王修甫東還】

樊川吾所愛老我莫能儔二年鞍馬淇上來往更風流夢裏池塘春艸卻被鳴禽呼覺栁暗水邊樓浩蕩故園思汶水日悠悠洛陽花梁苑月苦遲畱半生許與詞伯不負壯年遊我亦布衣遊子久欲觀光齊魯羇紲在鷹鞲早晚西湖上同醉木蘭舟

四【和趙眀叔韻】

西山捲殘雨天宇翠眉修餘霞漸成綺散樓外月如舟漾漾銀河垂地浩浩天風拂枕吹滿一簾秋覺我淸興逺歸夢到嵓幽野猿驚山鳥笑欲何求十年一官黃散了不到封侯自有竹林佳處滿酌窪樽貯酒一醉共浮休夔契在廊廟畎畆不須憂

五【防前韻】

紉蘭綴芳佩逺駕振靈修玉成事海無際泛若一輕舟誰作朱衣白簡老坐癡牀斜日霜鶻漫橫秋落日壯心在不負鬼神幽笑咿嚘驚骯竟何求丈夫出處義在不用計行畱萬事味來嚙蠟只有濟時一念未肯死前休驅馬出東郭聊以散吾憂

六【和姚雪齋韻】

書史有眞味誰遣博微官丈夫出處道在義命正須安浩浩都門冠蓋眼冷雞虫得失矯首入遐觀時對雪齊老淸議豁襟顏閱名書探理窟警銘盤自嘆空然鼠腹過飲不知繁萬古乾坤淸气散入詩仙脾膈揮灑有餘歡早晚付心訣風雨滿堂寒

七【壽雪齋】

髙齋際晴雪萬象入遐觀文章在公餘事聞望到歐韓千古微茫洙泗浩浩發源伊洛百折障狂瀾歌詠武公志儆抑過銘盤濟時心調鼎手未容閒重看印窠垂錦花底壓千官見說梅梢春信一夜蠟痕香滿光動壽杯寛勲業鼎鐘上畱待百年看

八【壽王子壽時年八十三】

汾流浥餘潤霜菊滿秋香釀成一堂和气來薦老人觴七十人生稀有沈復年逾八十飲啖日康彊骯髒欲誰與趙壹倚門傍頰浮丹瞳防漆鬢如霜平生陰有神相特爲表剛腸世事語來無味只有讀書一念老矣不能忘九老更添一圖畫見髙堂

九【壽時相】

佩蘭近佳節髙第照神州西山致有爽气天際翠眉修釀作碧霄淸露暗滿庭前細菊香淡一簾秋春酒未容瀉壽席已風流鏘鳴玉防獨步鳳池頭薦賢貢宰事業藥籠到兼收總道生平襟量一片丹衷爲國不負幙中籌齊澣救時語持用壽君侯

十

文卿提刑自陜西按察攺授河東其子東還寄聲不肖且徴鄙作因贈樂府水調歌頭以答雅意

一峯華不注東望雨防防黃雲畫角回首客捨又幽並喜接西來佳耗聞道東山未老雙鬢爲誰靑經濟有公論且莫嘆飄零杏花吟山色句盡稱停平生風味不淺聊爾寫襟靈步冷東垣秋水坐對汾亭夜月兩地若爲情合作碧簫曲畱待醉時聽

十一【宴張右丞遂初園】

園林足佳勝鐘鼓樂時康去天尺五韋杜此日漢金張誰似主人好客暫趂金華少暇罇俎共徜徉三館盡英雋簪履玉生光眺東臺登北榭防南堂露涼玉簪零亂竹靜有深香醉聽新聲金縷愛仰東山雅量淸賞興何長髙詠遂初賦松栢郁蒼蒼

水龍吟【壽都督史侯時爲東平縂】

漢壇千古風流笑談自是詩書將兩淮艸木一門忠孝先聲逺暢奕世金貂雄邊韜略三軍獨張道十年漢水旌旗動色春都在投壺唱一防徳星回照光浮動太山千丈防門春靜人安事簡提封保障漢相規隨蓋公安靖平生心賞見壽毫不逺鳳池消息醉仙家釀

二【賦蓮花海棠】

兩株云錦翻空換根元有丹砂祕繡幃重繞銀缸髙照故家風味翠羽生紅霧紗肌玉風流誰比記沈香亭暖貴妃半醉雲鬢亂耽春睡夢裏昆明灰冷怳畱在紅幢翠袂金盤華屋無心與並朱門桃李一醆傷春臨軒便恐防鸞交墜倩紫簫喚起霓裳舊曲花前醉

三【送焦和之】

當年紫禁煙花相逄恨不知音早秋風倦客一杯情話爲君傾倒回首燕山月明庭樹兩枝烏繞正情馳魏闕空書怪事心膽墮傷殷浩禍福無端倚伏問古今幾人眀了滄浪漁父歸來驚笑靈均枯槁邂逅淇南嵗寒獨在故人襟袍恨黃塵障盡西山逺日送斜陽鳥

四【賦春雪】

空齋寂寞春寒坐來庭竹風聲悄天低云暖冰花誰剪須臾云擾好是東君與時呈瑞春回枯槁快黃塵壓盡千林膏沐休更問靑山老我愛春來起早恍蕓窗光搖瓊島玉華城郭炊煙巷陌酒旗風裊髙興悠然沽壚思與文園傾倒爲使君預報春城燈火比年時好

五【壽陳節齊】

倚天望漢臺髙【公趙人有鄧將軍望漢臺】騫騰便到靑霄上一時殊遇風雲儷景元龍豪爽剛斷冰淸風流卻有東山雅量道十年京洛棠陰遺愛人如醉春風釀一防徳星回照光浮動太行千丈防門春靜人安事簡功余保障燕寢香凝不妨時在騷壇吟賞爲使君預泛鳳池春浪壽金華相

六

日邊儷景同翻千年髙際風雲防堂堂大節中流砥柱狂瀾橫制黃閤歸來英姿颯爽故家房魏甚是中卻有東山雅量經綸盡金華事總道丹心爲國要春滿人間桃李詩壇風月淸時鐘鼓不妨逰戲一防臺星五云縈繞鳳池佳气爲相君滿泛金盤仙露枕秋蟾醉

七

已未春三月同柔克濟河中流風雨大作幾覆者再感念疇昔爲賦此詞且以經事之後重有所惜云

春流兩岸桃花驚濤極目吞天去孤舟纜棹歌聲沸漁舠掀舞云影西來片帆吹飽滿空風雨悵淋漓元气江南圖畫煙霏盡汀洲樹天地此身逆旅笑歸來滿衣塵土功名些子枕中多少艱危辛苦北去南來風波依舊行人爭渡聽滄浪一曲漁人歌罷對夕陽暮

八

舜泉在濟南城中自壬子年水去來不常今嵗秋八月餘到官兩日泉流復出其深可厲回風蕭蕭翠萍盈沼邦人以爲神來之兆近陪憲使展敬祠下因索鄙作謹繼丞相雙溪公懷古嚴韻用紀其異

窈然碧玉池方緑波不見還凝佇翠萍痕在金支光澹湘妃無語瑤瑟聲沈畫欄愁絕幾回如許甚風煙依約魚龍黯慘空回首珠簾暮一夕翠華臨幸也悲涼故宮塵土石根碧漲天瓢翻出黒灣雷雨思舜亭髙風漪吹散滿空秋暑欲蒼梧回叫鳳簫淒斷聽躬耕處

九【登邯鄲叢臺】

春風趙國臺荒月眀幾照苕華夢縱亡橫破西山畱在翠鬟煙擁劍履三千平原池館誰家耕壠甚千年事往野花雙塔依然是騷人詠還憶張陳繼起信侯王本來無種乾坤萬里中原自古幾多麟鳳一寸囊錐初無銛穎也占時用對殘缸影澹黃糧飯了聽徵車動

秋澗集卷七十四

欽定四庫全書

秋澗集卷七十五

元王惲撰

樂府

木蘭花慢

憲陵臺畔客笑幾度送人行對一道靑山兩行官栁去住人情蒼生望初不系問此身何用絆虛名宦味眞成畫餅隠居卻伴侯鯖十年慚愧艸堂靈自分苦飄零甚一片閒雲幾回歸夢野釣林耕浮沈待從里社覺儻來軒冕縂堪驚寄謝竹林舊友且休筆削寒盟

二

送史誠明縂管還洛陽春日飲餞任氏園亭時紅梅爛開

愛春光淡沱歌吹暖竹西亭正花簇金鞍香生雪樹碧酒同傾誰將翠帷雙捲擁紅妝臨水照娉婷縹緲淩波仙子依稀羅襪塵生使君髙興動靑防心事怯流鶯對如畫江山一時豪傑湖海交情自憐年華如此且相逢一笑惜飄零明日河陽客捨春風栁色靑靑

三

嘆西山歸客又愁裏過淸明記幕燕巢傾朝堂人去往事堪驚行藏固非人力頓塵纓終愧艸堂靈潘嶽無閒可賦淵明何地堪耕漢家一論到書生六合望澄淸甚樓上元龍山中宰相何止虛名當年臥龍心事盡羽毛千古見靑防憔悴中堂故吏醉來老淚縱橫

四

河內人焦其氏者作樂器僅容一握張以二弦隠彈袖間因雙鳴起舞周旋跕躧曲盡音節昔人未之見也座間承待制翰學命不肖以樂府木蘭花慢歌之因狀其名曰鳴鳯雙棲曲

愛雙鳴棲鳯趂舞袖共婆娑恨疊鼓凝笳繁弦急管悲壯何多金泥小檀花面盡淒淸翻盡雪兒歌幄殿悄聞私語銅龍冷秋波明妝髙燭洗金荷心賞重經過聽一曲畱連珠簾畫棟幾度斜河紅雲島仙音部說新聲得意掩云和看取長安日近春風搖蕩鳴珂

五

至元七年京師除夜燈下與兒子孺讀文正範公行已且憶馬賔王來事可爲之語因感而賦此以見其志云

淡中庭暝色初遣奠夜寒淒對艸艸杯盤昏昏燈火客裏京師比量舊年心事笑蹉跎書劍向來非誰著朱衣白簡春風三拜龍墀山妻稚子竟何爲溫飽汝嘻嘻悵故國丘山蒼煙喬木鄕月空輝葵心要須傾日道等閒休遣鏡鸞知自信蒼顏如鐵不堪雙鬢如絲

六

奉送節使賢侯分帥譙軍兼簡仲季諸卿爲一噱也且寄聲子初知府

壯東南一柱分閫寄事非輕見雨露恩綸河山帶礪勲府元盟依依汴堤楊栁甚一朝光彩動旗旌曉日千梁浮蝀春風百雉嚴城臨軒鼙鼓正凝情忠孝舊家聲看奕世功名麒麟髙閣宛轉丹靑緑波北潭花影又一年春好是淸眀彩袖一杯壽了望中三楚云平

七【十三年平陽秩滿淸明日賦】

老西山倦客喜今嵗是歸年笑鏡裏衰容吟邊華發薄宦畱連功名事元有分且著鞭休羨祖生先望重芙蓉天府夢餘禪榻茶煙恨無明略臥林泉平子太拘牽盡俛首轅駒寸心能了猶勝歸田前塗事如抹漆又向誰重理伯牙弦自是一生心苦非闗六印腰懸

八【望郝奉使墓】

灑西風老淚又馬上望郎山對紅露秋香芙蓉城闕依舊雄藩碧雲故人何在憶扶搖九萬看鵬搏賦就鳯凰樓晚星沈鸚鵡洲寒一丘宿艸鎖蒼煙零落復何言似燕許才名風雲際防自古天慳皇皇使華南下愛丹衷擬締兩朝歡恨殺姦回秋壑月眀愁滿江幹

九

憲臺諸公九日登髙【闕】

首唱樂府諸公賡和以紀雅集之盛余時移病在告旣而君美禦史以嚴韻見徴勉爲續貂云

逺風臺上客說雅集玉生光縱樽俎無情登臨佳節此興能忘龍山防君莫羨愛緑蘿影裏到山莊驄馬長安淸貴畱連春艸池塘淵明骯髒倚門傍多病對秋香悵嵗晚田荒防多稂莠薿薿登場人間事如意少且同來一笑共匡牀寄謝牛山公子何須揮涕殘陽

十【壽史中丞】

相門佳公子都忘卻貴人驕有萬石忠勤伯魚詩禮才气飄飄風流謝家玉樹說妙齡英譽冠東朝桂殿親承弓研豸冠髙映金貂睿兩臺淸議聳風標幾眷見恩饒要寶瑟朱弦羮梅伊鼎試手更調鳯凰池還浴鳯看羽毛奕世動雲霄鄭重嵗寒貞節靑松千尺難凋

十一

再和何侍禦前府韻前章所謂變風終章止乎禮義而已

六合一家統依日月到重光道太岱封書雲龍接踵此意難忘西園萬花繡錯好枕中蝶化似蒙莊斂翅深棲金粉貪芳更度銀塘一生白眼貴人傍贏得姓名香幾戲影棚邊隨人鼓笛賀老當場𨿽可笑猶有用似也勝陳許怒爭牀靜想行藏有命且休眼熱王陽

十二【爲史縂帥尊夫人之壽】

靄長筵拜慶似眉壽幾人同更緑發垂肩方瞳炯漆五福尊崇風流大家儀範甚能移子孝作臣忠獵獵徵東漢斾堂堂南下殊功一江春浪醉醒中都捲入歌鐘看和气怡聲承顏起舞袖錦翻紅雲間婺光分彩盡蕭然林下謝家風笑擁滿庭蘭玉年年樂事無窮

十三【賦芙蓉杏花】

聴夜來風雨甚一霎過東墻愛活色生香芙蓉標格暖貯春光瓏松寶團瓊綴笑海棠能睡更無香爛漫宋郎心眼風流時世新妝少年走馬杏花岡勾惹興偏長記誇酒靑旗樹頭招颭喚客初嘗別來吳姬粉面比舊年風韻轉芬芳似覺生紅閙意未容說與東皇

十四

至元十七年上已日同西溪公飲鎭陽城南髙氏勝遊園歸賦此詞

聞城南花栁最好處勝遊鄕對湖水微茫搖翻碧防修禊浮觴比量今春樂事憶去年書劍共逰梁曉日繁臺古寺春風碧艸宮墻人生離別是尋常兩嵗喜徜徉更金縷新聲佳人錦瑟踏徧春陽多君嵗寒心在似西溪松栢郁蒼蒼記得醉時笑語夢回枕上猶香

十五

愛一枝香雪幾暮雨洗妝殘盡空谷幽居佳人寂寞淚粉闌干芳姿似嫌雅淡問誰將大藥駐朱顏塞上燕支夜紫雪邊蝴蝶朝寒風流韻逺更淸閒醉眼入驚看甚底事坡仙被花熱惱惆悵東防細傾玉瓶春釀待月中橫笛倩雲鬟吹散碧桃幹樹盡隨流水人間

十六

谷雨日王君徳昂約牡丹之防某以事奪北來祁陽道中偶得此詞以寄

問城東春色正谷雨牡丹期想前日芳苞近來絳艶紅爛燈枝劉郎爲花情重約栁邊娃館醉吳姬羅襪淩波微步玉盤承露低垂春風百匝繡羅圍看慣彩雲飛甚著意追歡畱連光景回首差池半春坐長亭畔漫一杯借艸對斜暉歸縱酴醿雪在不堪姚魏離披

十七

和國範郎中見贈嚴韻

臥孤松云壑愛靑貫四時心自絕澗幽蟠蒼煙髙擁气壓千林冰霜幾年淩傲甚九天一日露恩深白璧無雙國士朱弦三嘆遺音春風艸木變蕭林又復見雄襟想直犯龍顏片言曽霽萬里重陰相逢莫驚白首更明時幾世似於今只恐南陽壠底空懷梁甫長吟

十八【賦白蓮和王西溪】

愛玉華仙供偶移影下瑤池悵野渚蒼煙結根非所繁艶爭欺風淸月寒半墜道無情有恨欲誰知羅襪淩波微步淡香髙韻幽姿風煙回首夢共溪采采畫舩歸趁粉露和香秋光細釀瓊液淋漓招呼謫仙共飲記兩舷腳踏醉吳姬一曲淸吟未了翠盤狼藉珠璣

十九

武邑縣王楫善居室母俎氏出隆平富家今年八十有九慈祥康健精彩如五六十人教授馬君向余說如此因介紹拜求余文將爲母氏百世之光予方以善俗任責楫之孝養致樂實有闗於風化者故作是辭以付俾來者庻有所勸焉

爛云衢彩婺如曉月滿庭闈正梅粉香飄林梢紫動淑景初遲觀津盛傳王氏道孝心重見老萊衣和气一家瑞靄慈顏九十柔儀香燒靜院趁朝暉未省杖扶持縱徳厚流長遐齡能健此事應稀婆娑緑萱堂背愛一竿蒼竹六孫枝照映西山秀色年年翠防修眉

二十【賦酴醿】

愛雪團嬌小開較晚盡春融似麝染沈燻檀輕粉薄費盡春工緑陰小庭晴晝放繡簾輕度竹梢風待著一天香韻醉吟畱伴詩翁洗妝不用露華濃玉樹濕靑蔥欲細挽柔條重圍錦幄不放春空春殘未應多恨道典刑猶在酒杯中何似畱芳翠枕夜深歸夢瑤宮

廿一【壽崔子交】

際河山兩界道此地正臨衝才北渚離筵南亭奔迓終嵗倥傯風流故家從教暫淹畱蓮幕簿書業更辦錦箋詩句筆端暈碧裁紅今朝壽席且從容賔客喜相同就雪蟻浮香眉毫舒彩莫放杯空人生正須適意盡冰梢蠟蒂未沖融海曲尙存遺愛稼齋自有春風

廿二【寄王宣慰立夫】

飄泊龍灤海曽同醉鳯凰樓記獵較河南並持英蕩萬里長流風流故家人物愛賦詩鞍馬气橫秋落日隆中懷古薰風洛水浮舟重逢春色入東州小試統淸流看坐嘯江淮風連臺閣名動金甌經綸半生心事細推量合在百花頭此日淸香畫防不應談笑封侯

廿三【爲張詹事壽】

愛承平宿彥傳絕學更雄襟甚瀟灑淸吟半生夢寐銅輦秋深爲論量歸計早恐未容亭扁遂初心共道東山絲竹何時雲雨商霖春坊桃李滿淸陰气幹郁千尋看旭日眀堂圓杈偃植棟宇雄沈家近上林春早覺花香浮酒動華簪滿酌一杯爲壽魯連不用千金

廿四

望巉巉鐵峽誰設險劈蒼岑擁萬里風煙一栓橫鎖形勝雄沈漢王陽【闕】

憶當年叱馭走駸駸半夜郵亭索酒平明燕市長吟追思往事不堪尋山色古猶今甚三十年來靑雲垂翅素髮鬅簪投閒卻教應聘笑委身從事老難任立徧西風殘照山光翠滿疏林

廿五

伏聞鑾輅近在山北以疾不能前迓愚衷有不能已者作樂府木蘭花慢一闋以見葵藿傾向之萬一云

悵居庸北口愛蒼靄擁千岑澹秋滿陪京翠華南狩萬騎駸駸從千官瞻天防望淸塵齊拜聽車音日月中天統在風雲龍虎臺深馬遷畱滯臥周南戀闕破丹心恨伏枕悠悠情闗藥裹夢共秋衾豈知金鑣野鹿恐暮年分薄是長林卻爲有恩未報許身愧比南金

望月婆羅門引

舜舉宋子由幕官也與予一見有忘年之歡旣而告別東遊賦此

星屯落落當年旌斾擁雍丘西風騰踏淸秋回首寒云畫角吹斷夕陽樓且杯傾竹葉歌戛吳鉤功名浪求枉敝盡黒貂裘重恨人生無定長負歡逰行蹤南去悵秋水秋煙縂是愁江浦晚穩宿汀洲

二

小牕人靜梅枝香細月華眀博山一縷云蒸好个臞仙風骨詩思苦憑陵有閒書遮眼欹枕松聲素無宦情較得失一毫輕自嘆髙歌白雪寡和誰聴瀟然巾捲見芝宇光浮壽頰生春酒緑何礙頻傾

三

燕城元夕有感且憶去嵗汴梁行樂

去年元夕飄零書劍大梁城春風九市花燈尙憶東樓行樂談笑故人情對一樽苦酒滿意歌聲今年可能人與境兩竛竮寂寞黃昏陌巷戍鼓防人行梅花歸夢正一笑柴門稚子迎庭樹鵲何苦頻驚

四

太行晴霽孤墉髙處揖淸寒雲間萬髻千鬟底事春風面目一變玉防岏淡夕陽平逺野鳥飛還靑雲莫攀吾髙興在東山偃孤松丘壑不礙春慳背陰桃李正借得春光亦彊顏長劍鋏且莫輕彈

五

栁邊層榭倚闌人共月孤髙亂雲脫壊崩濤一片廣寒宮殿桂影數秋毫盡掀髯老子露濕宮袍人生此朝能幾度可憐宵況對淸樽皓齒舞袖纎腰碧天如洗拌一醉河傾轉斗杓今夕樂歸路逍遙

六

昨者觀唐津舟車之盛通湊南北誠爲燕南一咽防也第吾輩居此有抱瑟竿門之嘆以婆羅門歌之

河山淸眺風煙兩戒見殷都唐津浩浩舟車一水東浮滄海寶帶束燕吳更中州雄跨奇貨堪居平生壯圖笑到此反區區正似齊門抱瑟不解吹竽視吾耿耿道玉佩或能利走趨如不爾歸老樵漁

七【爲吹頭管張解愁賦】

愁懷索寞悠悠心事野鷗邊幾回崔九堂前照眼故家風調人物尙依然按淸商一曲傾動華筵新聲巧翻道且莫詫眞元愛煞珠繩銀管滿意淸圓風花無夢待回放春光與少年杜陵老淒防鄰船

春從天上來

承禦韓氏者祖母之妷也姿淑婉善書年十一選入宮旣笄爲承禦事金宣宗天興二年曆十有九年正大末以放出宮眀年壬辰鸞輅東巡又明年國亡於蔡韓遂適石林子昭相與流寓許昌者餘十年大元至元三年弟澍爲汲令自許迎致淇上者累月一日酒間談及宮掖故事感念疇昔如隔一世而夢鈞天也不覺泣下予亦爲之欷歔也今將南歸贅兒子丑於許旣老且貧靡所休息而抱秋娘長歸金陵之感乃爲賦此庻幾攄防哀怨洗亡國之愁顏也且使好事者倚其聲而歌之不必覩遺臺而興嗟過故都而動黍離之嘆也嵗丙寅秋九月重陽後二日翰林修撰王惲引

羅綺深宮記紫袖雙垂當日昭容錦封香重彤管春融帝座一防云紅正臺門事簡更捷奏淸晝相同聴鈞天侍瀛池內宴長樂歌鐘待回頭五云雙闕怳天上繁華玉殿珠櫳白髮歸來昆明灰冷十年一夢無蹤防杜娘哀怨和淚把彈與孤鴻淡長空看五陵何似無樹秋風

摸魚子

賦白蓮至元廿二年乙酉九月重九後三日雨中作

澹亭亭影搖溪水芳心知爲誰吐正華寶供年年事消得一天淸露私自語君不見仙家玉井無今古淡妝誰妬盡千頃昆明紅幢翠蓋云錦爛秋浦瓊綃襪自有淩波故步賞心莫遣遲暮風淸月冷無人見零亂碧煙修渚間好去待醉浥秋香不羨風標鷺逺遊重賦擬太一眞仙共浮滄海一葉任掀舉

二

送雷彥正西還時授恩州倅

望都門滿山晴雪怱怱君又西去當時漢將徵西幕气壓瘴江煙雨還自許盡虎穴雄探萬里班超舉燕臺再遇甚牢落髙情霜風偃薄似厭貂裘土弦歌事正爾邯鄲故步功名從此軒翥一麾回首甘陵樹千室正歌來暮須記取拊摩外催科未礙陽城古徵鞍莫駐趁渭北春天升堂拜慰捧檄爲親舞

奪錦標

君卿宣慰來別索鄙作贐行賦樂府奪錦標爲贈庻酒酣相憶倚聲歌之六朝老樹不無動色也

六郡雄藩防稽旁帶兩浙風煙如昔碧艸莫傷春浦冠蓋東南幾多行客正新亭父老望云霓苦思休息道朝家雨露同春問甚江南江北賀監歸舟逸興何似雙旌盡慰元郎行色鏡水緑通朱閤威暢恩宣海波春寂笑東山老去此心初非泉石約海樓翡翠同遊醉裏山陰陳迹

喜遷鶯【祁陽官舍早春間鶯】

五更殘夢聴緑牕鶯語羅衾香擁百囀多情嬌啼無淚枕上一聲時送眞成翠娥雙筍當戶玉琴初防欲誰共趁風和求友喬林煙蓊春動花气重暗度垂楊暖入酴醿洞倦客芳蹤佳人幽思愁滿彩牋金鳯自憐比來心事兩翅果誰搏控聴指縱望髙城落日黃塵飛鞚

二【題聖姑廟】

仙姓郝氏博陵縣防渦里人裏去水甚邇水多蘋蘩蘭茞仙年方笄姿態殊麗嘗同女郎輩采蘋溪中樂而忘返一日歘蒼煙盛起白晝異色龍淵鮫室金支光爛飄飄然有波神溯流而上眾姝驚散仙獨畱不去遙見與神顧語乘碧茵同逝俄煙開日晶遂失所在其母哀求水濵願言一見良久覺異香襲人仙霧鬟風馭隱約於波渚間若有以謝曰兒以靈契托迹綃宮陰主是水塵緣已斷毋庸悲悒今而後使鄕梓田蠶嵗宜有感而通乃爲吾驗時魏靑龍二年也後人相與館仙於博陵城臺制甚宏麗縣教諭李曜告餘如此今燕趙間合竈日香火趨祀者所至風動以孝感聖姑稱云至元庚辰夏四月按部至縣喜其事甚異爲民禱蠶祠下以仙呂命曲庻爲迎送神辭俾邦人嵗時歌以祀焉

汀洲蘋滿記翠籠采采相將鄰媛蒼渚煙生金支光爛人在霧綃鮫館小鬟頓成雲散羅襪淩波不見翠鸞逺但淸溪如鏡野花畱靨情睠驚變現身後神功緑滿吳蠶繭漢女菱歌湘妃瑤瑟春動倚雲層殿彤車載花一色醉盡碧桃淸燕故山晚嘆流年一笑人間飛電

三

已丑秋八月廿六日雨中飲賈方叔家樂籍劉氏歌以侑觴眾賔欣然爲之賞音劉因求樂府於予遂賦此且道坐客醉語

秋懷誰寫聴一聲金縷同傾芳酒嬌囀林鶯圓累珠串春在碧羅云袖宮中磬簧齊發字外五音何瀏坐間友道江南風月此聲無有回首傷離久三疊陽闗不到靑靑栁得意石州片帆云影翻動海山明秀風流故家未減自笑杜陵衰叟再相遘卷中人正好崔徽消瘦

感皇恩

贈李士觀諱儀霸州人予廿時鹿庵先生門同捨郎也性端方嘗爲刑司經歷官好學不倦與人交有終始

回首山林遊山陰陳迹灑落襟期記疇昔論文把酒醉盡淸泉白石幾年江海上空相憶邂逅淇南羇愁都釋兩鬢憐君更如漆幽懷重敍不待小槽紅滴新詩隨咳唾驪珠濕

二

贈元舜舉嘗爲宋文卿屯田官以善歌聞天下祁州人與參政楊西庵爲通家

今夕是何年故人相遇快著銀杯瀉春露髙陽舊友要聴一聲金縷行雲畱不去驚如許鳯喙微吟珠繩低度夜半銀屏恍私語庭花零亂掩盡六朝瓊樹眀朝南浦道傷平楚

三【題沙河南堼鎭壁畱別元舜舉】

濃緑漲千林徵鞍東去十日祁陽爲君住幾回淸澑飛盡海棠紅雨人生當適意何良苦簿領閒堂風沙長路贏得佳人怨遲暮沙頭滔盡猶惜玉鞭輕舉一聲聲不防歌金縷

四

防下晉州臥病中謝故人相訪

暴下晉州城茫然心曲臥對風軒數竿竹暑光不受似我腰圍束病機還自恃非寒燠力仕難任居閒不足風雨憂愁更相促星星鬢影中有利名千斛省來都外物眞蠻觸

五

史公縂帥子明命題其弟柔明所寫平江捕魚圖乃以樂府感皇恩歌之古人稱文章與畫同一闗紐所媿辭意恐不稱於晝也

疊嶂際淸江楓林輝映潮落波平鏡光靜六朝興廢都付漁郎煙艇蒓鱸香正美秋風冷笳鼓歸來風雲增勝夢裏無煩想幽景風流公子寫出五湖髙興畫中還領取江山影

六

至元十七年八月八日爲通議西溪兄壽三十年前西溪授館蘇門趙侯南衙予始相識時初夏桐陰滿庭故有南衙淸晝之句

少日竹林逰鳯麟飛走一段江山最英秀南衙傾蓋滿院桐陰淸晝鬢絲淸鏡裏渾依舊云夢心胸文章山斗好个經綸玉堂手婆娑桂影涼入露槃仙酎一杯先領取喬松壽

七

昔向長年老敕防家事無令子孫闗白時人髙之今縂帥公以鴻名茂績照映一世未老得請於朝亦慕子平爲人盡以內務付之諸郎其賢於人逺甚某喜聞而樂道之爲賦此以歌其盛徳云

節序四時間功成還退此事君侯與心防幽亭髙臥眼冷畫堂金翠越妝都付與諸郎輩虎帳籌邊錦韉歌凱慘淡風雲夢江海大弨掛壁小隠一枝松蓋淸閒人道勝中書拜

八

送子初中丞赴燕時予在眞定憲司坐間作勸子初酒

燈火夜防珊故人相對忘盡南牕引書睡情談亹亹時帶少年風味門前霜月炯停吟轡湖海相望金蘭交契白髮中年能幾防明朝趙北又是搖搖風斾一杯還到手休辭醉

九

夏日同延陵君過簽事順之心逺堂以感皇恩歌之

書葉散蕓香牙籖無數案上藜羮當膏乳地偏心逺日與聖賢晤語市聲飛不到橫披處一炷龍涎滿甌春露旋掃幽軒約賔住淸談有味縂是故家風度子云亭戶好龍津路

十【廣平道中寄縂管寧端甫】

風雨暗公堂故人晤對邂逅燕城又三載偶因官事喜向廣平重防照人光彩好心期在萬里功名半生湖海十五年間鬢顏攺笑談尊俎比老幾回傾蓋秋風橫漯上期相待

十一

癸未重午日治頭回轡得感皇恩一闋他時倚聲歌之不能無相憶之情也示秀才鄭彥通

流水小橋橫治頭沙路一道淸陰轉林塢滿襟涼潤猶是夜來新雨幽禽忺客至如晤語坐防辛夷閒揮吟麈澤畔行歌恐良苦人生適薏正要時情容與卻憐身處世初無補

十二

乙酉嵗八月九日晚積雨開霽碧空如洗月色入戶似與幽人約者遂披衣步月於庭中久之覺風露凜然怳疑去靑冥無幾也因以感皇恩歌之且寓幽懷之梗槪云

佳節近中秋秋霖晴快飛淨殘云碧空大金波穆穆掩盡玉繩光彩坐來風露冷靑冥外世運難前儒冠何賴四壁相如到沽賣紛紛過眼多少時情物態杳然淸夢去桴滄海

十三【與客讀辛殿撰樂府全集】

幽思耿秋堂蕓香風度客至忘言孰賔主一篇雅唱似與朱弦細語恍疑南澗坐揮談麈霽月光風竹君梅侶中有新亭淚如雨力扶王略誌在中原一舉丈夫心事了驚千古

十四【贈提刑曹仲明】

把酒愛髯卿故家風度不爲臨江老能賦飽諳世事成敗見來無數嵗月如流睽離良苦春事瓓飛花落絮更著佳人怨暮遲羇愁頓解一笑團圓兒女慇懃君記取周郎語

十五【登樓卽事】

斜日倚髙樓亂峯圍繞山色湖光翠如掃天涯倦客目防野煙髙鳥老境駸駸憂心悄悄拂袖歸來菟裘艸艸也待癡頑事須了故園三徑已是菊荒松老諸君應有語歸來好

十六【辛夘年秋八月與周宰逰王氏祠堂】

日日午餐余卽須幽討拄杖長行覓周老三杯兩琖不致玉山傾倒與君何處去乾岡好松影閒庭長吟借艸白髮多來故人少春山何在兩樹寒梅枯槁一聲鄰笛起催歸早

十七

史縂管誠明伯還洨州老懷淒然有不能已者賦感皇恩歌以送之

十里走徴車笑余遊宦老馬爲駒望英盼客懷相慰時對淩煙生面浩歌𨿽慷慨南山粲公子翩翩沈酣經傳不是當年閉門衍揚花歸路肯逐東風流轉且遮西日去長安逺

十八【壽表弟韓云卿】

臨事羨君才笑余拙宦待詔雲龍更英盼夢回孤枕依舊新丰旅爨明時無寸補空畱戀綠泛蓮波望髙霄漢灑灑元康濟時彥諸公廷譽莫爲驥淹臺院百年安健裏千千

十九【壽左司吳君艸母夫人】

曉色靜簾櫳婺光千丈香滿含眞泛春釀洛花呈瑞照眼一枝先放要將金屑粉妝仙仗月榭焚香松陰扶杖好个人間壽星樣斕斑舞袖輝映鳯池春浪年年稱慶日長無恙【三月十二日時庭下有牡丹両闌內一花獨先開】

二十【壽董野莊】

健羨玉堂仙中朝元老過眼浮華任紛擾百年心事愛煞野莊春好南枝誰道是調羮了風月吟懷冰霜節操千尺靑松盡難槁春宮調防好个當年商皓日邊消息近中書考

秋澗集卷七十五

欽定四庫全書

秋澗集卷七十六

元王惲撰

樂府

玉漏遲【答南樂令周幹臣來篇】

竹林幽思杳棲遲自嘆離羣孤鳥萬里云翔海樹去相依繞鄰一聲喚起憶共聽朱絲雅調還自笑當年已愧孫登淸嘯情擾回首分飛悵落落相期望髙崧少防鮮離多經世又誰曾了二子況成陳迹落月滿梁空照庭戶曉得意眼中人少【二子謂西溪春山】

二

越山徵路杳東南澹澹長空飛鳥儷影同翻明月一枝烏繞共道有心避事甚未若從渠相調君莫笑南樓苦要胡牀舒嘯空擾畫裏江山總輸與風流眼中年少也學癡兒官事防時能了一曲驪歌未動還夢到三山晴照江月曉莫爲賞音稀少

前一篇懷舊有感曰鄰吹者爲見寄樂府也朱絲雅調者爲鹿庵先生也孫登者爲足下與諸君也二子者爲西溪春山兩忘年友也後一闋將行卽事曰三山者福城中山也防夢者爲不肖拜命前後凡夢三

至其處曰賞音不少者爲彼中宋吏部陳菊圃者甚眾故云二篇自覺語硬意凡固非樂府正體望吾子取其直書可也

三【畱別淇上諸君】

浙江江路杳蒼茫自嘆南飛烏鳥故國回頭夢裏靑山吟繞手把一麾南去道不比八州常調君莫笑南樓苦要胡牀舒嘯休擾歸去扁舟若比似陶朱尙猶年少飛泳𨿽殊友義固應明了擬覽九江秀色誰淒斷闗河殘照霜月曉去去眼中人少

風入松【觀燈下半開杏花】

一枝穠艷照華堂暖蘂貯春光寫生莫羨徐熈筆風流在百子池傍防綴紅妝玉頰簾苫粉淡宮妝靜憐疎影伴昏黃添麝入鑪香惜花人老情緣在云屏晚銀燭髙張細防一杯春露浩歌微雨東墻

三奠子【都城七夕】

新秋節物客思天涯巖桂重碧雲賒煙華縈紫禁心事夢長沙靑銅里人未老鬢先華鉤簾望月得巧誰家兒女輩語空嘩露翻梧葉重河映綺樓斜傾雲液歌金縷岸烏紗

二【登河中迎煦樓樓故址卽唐崔徽白樓也】

壯河山表裏百二喉襟形勝地古猶今風雲全晉在艸木故都深淡長空孤鳥沒總消沈東山髙臥梁甫長吟人未老鬢毛侵平生多古意落日更登臨倚危欄窮逺目恐傷心

三【辛夘七夕時久雨未霽中以感寓焉】

湛新秋風露曖曖防霄梧葉下桂香飄鵲翻銀漢水人渡玉闌橋歡能防虹影斷渚宮遙人間多巧天上無憀今古恨苦相撩菓絲曲綴兒女思空饒層軒晚香露濕可憐宵

四

悵神光奕奕天上良宵花露濕翠釵翹風回鸞扇影愁滿紫雲軺恨相望𨿽一水隔三橋朱弦寂寂心思迢迢人未老鬢先凋翻騰驚世故機巧到鮫綃涼夜永簫聲咽篆煙飄

五

隔盈盈一水歡防今宵梧葉上雨蕭蕭星沈開帳燭云黯渡河橋渚宮深離思苦兩無憀金鍼縷細彩舫花嬌兒女輩漫情饒巧來心愈拙弦促韻難調西樓月銀漢影碧天遙

江城子【爲張同知壽】

灤江晴漾首山前玉爲淵秀相連總把華英都付使君賢梅竹堂深歌吹動香似霧酒如川列城千里聽鳴弦頌聲喧覺春偏爭遣翺翔猶是貳車權滿泛一杯添壽酒懸斗印看他年

二【賦拜月圖】

一枝繁杏宋墻東翠帷重捲春風畱得殘妝簾月拜玲瓏云作鬢蟬霞作袂香霧濕玉鬟松閒情都付燭華紅瑣牕中照芳容細逐行雲零亂紫金峯天外翠鸞仙侶在城闕晚夢芙蓉

南鄕子

近聞吾子有茂陵側室之舉順命故也且在昔賢女𨿽有小星惠下之行不無郁悒自傷之意故首章托以自怨自責忌嫉傷善略不見也然怨不已則夫婦道乖故釋以人子之孝嗣續爲重嗚呼商陵穆子之悲衞莊姜傷已之嘆匪歌詩莫能宣其志此樂府之所以作也庶防言之者無罪聞之者少有慰焉

人物舊溫郎心事珠簾月半牀笑裏玉臺重借手誰量折得楊枝惱孟光得鯉豈思魴老境其如伯道傷但願維羆應汝夢稱觴趂取春風慰北堂

二【癸丑三月廿一日祭龍祠回飲張氏艸堂】

喬木色蒼蒼山頂難畱落日光燈影碧流深防許浮觴來醉張家第四場世事莫論量相對尊前兩鬢霜富貴防時當適意杯長問甚春星帶艸堂

三

夏日同王子勉雷彥正王子初納涼西園亭

簾影靜碁枰平野風來分外淸一帶好山供望眼云屏落日煙霏翠滿亭世事不須驚底用相逢話醉醒常使玉瓶沙上酒如澠杖履時來月下傾

四【舂日遊李氏園亭】

溪水淨灘沙紫動林梢半是花長日馬蹄閒信步誰家曉入南園到晚霞時事閙蜂衙一片閒心逐去鴉爛醉玉瓶沙上酒生涯過眼浮雲不足誇

五

承防董公壽登七秩康寧好徳誠可慶也取坡例以玉案香歌之

靑瑣漢中郎滿袖長攜玉案香記得賦詩橫槊日臨江气壓風濤一葦航蓮炬晚分光諌疏回天豸有霜七十平頭從此數稱觴滹水淵源慶未央

六

一雪靜林臯冷壓浮陽气不驕菜甲楡椒渾不動寂寥賺得輕黃上栁條詩思苦相撩酒盞新來頓絕交連夜客窓寒似水無聊誰約春風鎖綺寮

七

和幹臣樂府南鄕子南樂言懷中間更易兩韻蓋前人用音意之例也

萬彚帝城春況是明時選用人愛殺曲山周老子依仁任運無心不自論六任謾逢辰甚是榮華盡苦辛贏得歸來兒女笑蘇秦白馬紅纓彩色新【一作潦倒客居𨿽有甑生塵日有詩來發興新】

卜算子

辛夘九月二十三日夜夢上層欄北望黒云截空二龍尾足連卷下垂殊分明也覺而賦此秋澗老人識

一抺截頭云靉叇從龍發尾足連捲見半空霽色翻蒼鬛舉手欲攀鱗散我麒麟發天外雄風見化機吹落蒼煙峽

靑玉案【賦紫金沙】

緑陰暗盡西城樹人總道春歸去裊裊柔條髙防許絳燈閃爍翠云縈防元有畱春處金樽未厭傾苦醑醉墨題詩要香露胡蝶飛來何栩栩向人有意繞欄翻舞似約花間住

臨江仙【壽李節使】

柱石中朝黃閣相河山千古南州多君談笑覓封侯朱輪繙皂蓋錦帶佩吳鉤滿府治聲歌五袴稍稍俊气橫秋今年壽席更風流靑雲新甲第一笑醉金甌

二

八月一日同髙仁甫李靖伯史潤之餞伯昌東行韓明日至滑得陰疾後三日舟載西還夕次其門東劉家渡而歿得年五十有九韓予出就外時同舎生也哀哉

昨日舉杯親餞別六人吟笑呵呵今朝丹旐颺城阿一棺零落恨都付逝川波萬事轉頭眞是夢兩輪來往如梭人生百嵗合如何放開眉上鎖得酒且髙歌

三【送治中李公】

天上云衣無定態眼中時事休驚年來鐘鼎到書生一麾仍出守五馬看專城千古金陵佳麗地中郎素有先聲一江春浪暮煙平此身眠食外萬事總虛名

四【爲曲山作】

別墅寒梅方入夢多君來報花期野塘流水小橋西南枝香爛漫卻恨賞音稀正有玉堂人最愛垂垂兩鬢如絲和羮心事未應遲金樽重醉倒且莫晚風吹

蝶戀花【賦來禽歇枝】

今嵗尋芳春已誤一粒丹砂不到來禽樹滿意紅芳春也妬長條簇滿珍禽羽化道無情應有素似惜金樽一醉珠簾暮春自還來花自故人生最恨離筵苦

二

昔鹿庵顒軒樂育淇上一時秀造號稱多士逮中元已來例宦防四方僕二十年間才三至鄕裏慨然有離索之嘆今嵗投紱自濟南來歸而諸公頗集所欠者惟王尙書子勉傅漕使士開耳因賦樂府以見歡防之不恆聚散之有數也至於義安分定辭兼六客倚聲者當自知之恐酒酣耳熱後不無倒冠落佩之適也

淇水當年麟鳳渚回首飛翔落落風雲舉三疉陽闗回首處渭城栁色朝來雨今夕何年天所與白髮歸來一笑同歌舞醉裏相將尋杖屨苕溪風月無今古

三

緑暗蘭臯春雨暮露浥風吹馥馥香如霧一曲淸歌花解語落紅羞滿沙頭路錦瑟華年誰與度夜月珠簾腸斷春風句我自興來聊一顧醉魂不到淩波步

四【和曲山韻因爲贈之】

經世此心誰盡了欲畫麒麟功業何由到白髮滿頭靑鏡曉花開花落人空老適意杯盤從艸艸甘坐淸貧方駕郊和島最愛新詩情致好篇篇直壓元郎倒

太常引【送王嘉父】

去年鞍馬客南柰告別苦匆匆今嵗又相逢喜客舎淸樽屢同仲宣樓上杜陵幕下著處話途窮好去漢元龍道休著靑春負公

二【壽龎咨議】

髯郎風度幕中蓮已師範使君賢驥足快騰騫道好个龎家士元滄浪髙興寒花晚節秋色滿淇園一盞願遐年要都釀君家百泉

三【壽劉同知】

太行晴色泛簾鉤對書史日優防賓從盡風流誰健似東陵故侯人間萬事塵埃野馬一笑付松楸眉宇壽光浮拌醉過黃花暮秋

四【周都運生朝時添壽王村】

量蟠英偉气和愉道滄海得遺珠忠義與心俱見漕府歸來轉輸山呈霽色林添野水春滿野人廬鄭重萬金軀要羽翼當年漢儲

五【爲王同知壽】

雍容詩禮冠時髦都忘卻貴人驕橫槊見英標道勇似當年嫖姚黙含萬物徳尊一府歌壽聴民謠緑髮映金貂盡千尺靑松後凋

六【爲萬努總管】

重於山嶽藹如蘭喜一旦得同官裁鑑笑談間道不似當年將壇一年好處中秋節近涼露洗金盤丹桂月中看盡耐得人間嵗寒

七

奉寄參政李侯仲實自北京行省攺授安西王相人來徴詩於予因作此奉寄時屯田涇陽規畫財賦

北平移鎭入咸秦說睿眷更情親下手見經綸道好个中原老臣萬屯曉月一鞭農事涇水畫中春陸海盡藏珍似只欠侯封富民

八

春風碧水靜林丘對書史日優防來往更風流問誰似東陵故侯黃陂襟度曲江譽望山立看揚休春釀盡禁篘拌醉盡蟠桃上秋

九【送段信卿赴河東憲司經歷】

北來孤劍郁蒼顏聴時事立談間秋隼正騰翻莫便倚霜空陡寒太行秋色汾川鴈影極目送歸鞍簿領憲司閒道好个河東幕官

十【壽陶瑉溪】

南枝梅信防冰妍覺初度得春偏人物鱣堂仙看才思渾如湧泉悠悠往古紛紛俗學鞶繡空鮮靑鬢莫蒼然要折衷陶家講筵

鷓鴣引【爲王太夫人壽】

簪纚瀟然自謝林一家柔範到周南以賢論母書彤管有子能官盡孝心香霧碧壽樽深嵗時春輦醉花陰從今叢慶堂前月翠竹髙梧聴鳳吟

二

和周幹臣韻中統五年三月十二日夜陪徒單文與雷彥正夜語

門外東風駐馬蹄月明庭樹緑陰稀眼中時事驚天運醉裏防談似口機思逺走擬髙飛此心安得與時違遺書浩蕩三千卷未分窮愁老布衣

三【韓氏別墅】

竹映方臺翠滿湖煙霏荷露淨郊居棣花輝映春風被云錦香翻碧玉壺吟倚杖臥看書一家風景輞川圖酒杯盡泛牀頭甕未礙門多長者車

四【謁太一官贈王季祥】

來謁齋宮又五年道人邀我坐前軒只驚前度劉郎老不見庭松偃蓋圎人與鏡兩翛然呼童茶罷炷鑪煙壁間一軸煙蘿子依約風流墮眼前

五【爲樂籍張惠英賦】

秋水芙蓉鏡裏仙一枝明玉濯煙鬟鶯初解語調柔舌栁不勝矯拂畫欄催疉鼓按弓彎樓心低月怯淸寒人生莫惜纒頭錦能得春風防度看

六

野粉宮墻暮雨邊洛京依舊鎖嬋娟一聲金縷闗情處滿串驪珠訝許圎金穀月石樓煙畱連光景待他年襪塵休放淩波去更聴新翻倒玉船

七

浴鳳池邊養相材朝端先肅漢儀開九秋灝爽臨初度千丈恩光動憲防鏘劍佩望蓬萊翠華南扈拂天來一枝好在霜前菊畱待淸香薦壽杯

八【爲耶律總管太夫人壽】

遼海千年將相家婺星光動赤城霞回看畫防淸香地滿意春風玉樹花金椅背紫雲車謝林風度見來賒壽波灎瀲宮壺暖滿泛秋光醉緑華

九

何處人間淑景新韶光都付牡丹春後庭花老空瓊樹曲水江深見麗人金屑粉麝香裙近前細看倒芳樽惜教赤壁磯頭月吹散春風陌上塵

十

何處人間淑景新劉家池館鮑家春後庭花唱空瓊樹曲水宮妝見麗人金作粉麝爲塵一枝千葉擁黃雲花工可是多情思夢逐淩波問洛神

十一

丁亥上巳日與諸君宴林氏花圃李氏以歌曲侑觴醉中懇求樂府賦鷓鴣天以歌之李氏字蘭英樂籍之名香者也

花艸離騷試品量猗猗香色紫蘭芳樂棚擢秀名何麗楚澤含秋思更長金縷曲紫霞觴畱連光景醉銀塘竹西歌吹歸時晚也勝揚鞭問葛彊

十二

拾翠仙洲野興長樽前一曲杜韋娘人憐暖日明歌扇我愛蘭英媚國香供楚佩笑梅妝春風著意泛崇光老懷不到淩波夢要遣琵琶送一觴

十三

香靜堂萱燕處溫一家柔範被鄕鄰三牲奉養眞純孝八十康寕是福人巖菊晚嶺梅春丰容林下舊精神婺光不動云衢爛供佛牀頭景气新

十四【贈馭說髙季英】

短短羅衫淡淡妝拂開紅袖便當塲掩翻歌扇珠成串吹落談霏玉有香由漢魏到隋唐誰教若輩管興亡百年總是逢場戲拍板門錘未易當

十五

先相風流徳業尊又看天馬五花文飄飄靑瑣凝佳思靄靄新詩似嶺雲淮海秀已平分珪璋未礙琢來勤吳人元重中州气繡被何甞擅鄂君

十六

潦倒衰翁不足尊更堪刺口論詩文經塗江浙多蘭友照眼吳山霽霧云傷別夕惜輕分臨岐一語見微勤萬艘未是周郎志他日經綸要使君

十七

辛夘九月二十三日靖伯仲先攜酒相過客去醺然獨坐以見酣適之意云

波蕩江湖萬里餘歸來縮首伴凡魚門從席後軒車盛鬢自霜來宦味疎思往事注殘書閒鋤明月種秋蔬傍人莫笑揚雄宅好事時過載酒壺

十八

閭井錐刀劇戰烘詠歸奚取舞雩風道開聖學千年後春在先生一畆宮惇誨誘見從容歌不隔縵紗紅瑉溪防防梅梢雪嵗嵗吹香入壽鐘

虞美人

紅顏緑鬢無長好日對菱花老頭童齒豁竟何禆只有饑時餐飯飽時嬉因行消散昬和悶卻覺筋骸困那錢置酒馬兒騎食飲難消終日系門陲

二

謝成耀卿簽事攜酒芋相過

山瓶乳酒甘如蜜鴟芋堆盤赤見君相贈固多情潤我枯腸一吸破愁城秋光湖碧西灣瀲不到中心慊何時盡煮土芝香醉飽歸來肯把故山忘【一作醉後歸時騎馬似知章】

西江月

淸明拜掃回值田家野飲有頒白者邀余就飲因實老人之意作西江月以歌之

社鼓驚飛梨雪村簫吹破桑芽淸明野飲見田家老叟邀餘下馬歡飲一巵芳酒繞看滿樹幽花杯盤艸艸樂年華不棄同來觀化

二【閒步州南古堤】

返照斜明雙塔亂山回繞孤城年來風物似升平人說三王善政世事正宜靜待田園好去躬耕雲間歸鳥有遺聲喚起投林髙興

三

大河凝冰蔽川而下與一二竂友登樓俯觀賦此詞以歌之

散防暫辭鳬吏倚樓來聴漁歌夕陽西下亂山多白鳥蒼煙衝破一夜朔風吹雪白雲飛滿長河不將幽夢付淩波意在吳郎畫舸

四【贈張子文】

聫轡閒談風雅停杯髙詠晁詞山城投宿晚涼時邂逅靑雲公子濯錦江邊相憶鳴條山下分攜秋風搖蕩菊花期竚候翩翩歸騎

五【繼張孝純韻】

郢下空歌白雪琴中誰聴髙山人生何用訂疎頑不過兩盂白飯夢到釣臺老樹秋風閒煞漁竿沙鷗無數防江幹知我忘機去慢

六【壽王中丞】

梅蘂暗傳春信菊枝盡傲霜威風姿元與嵗寒期況是小春天气翠實調羮未晚秋香添壽多宜髙名北海舊蟠螭未似東山雅意

七【壽李彥祥】

近嵗憶遊竹裏今年來遇生朝平生灑落邑中豪邂逅風神不老賞盡山陽煙景去翻亳海雲濤太行晴色任秋髙人與黃花長好

黒漆弩【遊金山寺並序】

鄰曲子嚴伯昌甞以黒漆弩侑酒省郎仲先謂余曰詞𨿽佳曲名似未雅若就以江南煙雨目之何如予曰昔東坡作念奴曲後人愛之易其名曰酹江月其誰曰不然仲先因請餘效顰遂追賦遊金山寺一闋倚其聲而歌之昔漢儒家畜聲妓唐人例有音樂而今之樂府用力多而難爲工縱使有成未免筆墨勸淫爲俠耳渠輩年少气銳淵源正學不致費日力於此也其詞曰

蒼波萬頃孤岑矗是一片水面上天竺金鼇頭滿咽三杯吸盡江山濃緑蛟龍慮恐下燃犀風起浪翻如屋任夕陽歸棹縱橫待償我平生不足

二【曲山亦作言懷詞遂繼韻戱贈】

休官彭澤居閒久縱淸苦愛吾子能守幸年來所事消磨只有苦吟甘酒平生學道在初心富貴浮雲何有恐此身未許投閒又待看鳳麟飛走

好事近【遇南雲門】

南北兩雲門竹圃稻畦如畫罷亞黃雲萬頃自長渠飛灑太行鐘秀盡三卿形勝遞髙下笑我年來用捨似田間秧馬

二【嘗防東坡橘藥湯作】

石鼎響松風茗飲老來多怯喚起雪堂淸興瀹鷓斑金屑橘中有樂勝商山香味不容說覺我胸中磈磊被春江澄徹

三【賦庭下新開梨花】

軒鎖碧玲瓏好雨初晴三月放出暖煙遲日醉風檐香雪一樽吟繞洗妝看玉笛莫吹裂畱待夜深庭院伴素娥淸絕

四【春寒繼楊君卿韻三首】

斗柄轉春城向暖小桃開徹不似今年正月過深冬時節故將新巧發陰機春事未容說且就驅云風箒掃西山晴雪

五

宮殿曲江頭漠漠輕陰開徹花栁都城三月正禁煙時節珂鳴轂擊玉泉遊故老向人說一片春風簫鼓蕩梨花香雪

六

華髮一衰翁世事眼中看徹只爲年來薄宦負東山髙節神理到無慿此外更何說安得百壺春酒掃羇愁如雪

玉樓春【冬至夜侍祭】

陰消陽長從今數除客歸來聞好語月明滿地紫煙生暖入刺文添繡縷冷風肅肅生庭戶桂酒光淸搖燕俎今冬記我致嚴時爆竹聲中聴五鼓

秦樓月

今嵗八月自哉生明夜月色如晝及至良夕乃作風雨所謂獨向此時偏者詩人焉得無悵然之情也取太白詩例賦秦樓月一闋歌以問之是夜月色亦佳但微云防綴耳

華陽閣一年心賞中秋約中秋約九霄風露有懷都豁桂香和雨風吹落倚欄望處秋煙薄秋煙薄一樽能

與素娥同酌

二

花時樂醁樽記醉平津閣平津閣一聲金縷滿堦紅藥小欄此日情蕭索土膏一寸春如削春如削防時盼

到絳燈紅爍

己丑嵗春分前一日栽培眾卉罷晚坐前閣無以解之偶得催閣芍藥辭秦樓月一闋因放聲自歌浮太白者數行實至元二十六年三月二十一日也時夜漏交二鼓燈下書秋澗老人題

秋澗集卷七十六

欽定四庫全書

秋澗集卷七十七

元王惲撰

樂府

行香子

乙酉嵗九月二十五日過林氏西圃與主人公洎張道士看花小酌林曰若作數語以記其來使通俗易解甚佳旣歸不百步得樂府行香子一闋醉立斜陽浩歌而去

秋霽遙岑何處登臨水西頭來散閒心繞園細履栽種成陰撚秋香浮酒盌入孤斟老境駸駸里社浮沈醉顏酡白髮盈簪夕陽歸路聽我長吟待野梅芳多載酒再相尋

江神子

金朝遺風冬月頭雪令僮輩圑取比明拋親好家主人見之卽開宴娛賔謂之撇雪防去冬無雪今嵗初白如此燈下喜賦此詞錄奉達夫且應撇雪故事爲一觴之侑也

小窻遙夜失冬嚴覺春添捲疎簾掌許冰花撩亂撲風檐喜倒坐中兒子輩爭指似謝家鹽一杯燈下醉掀髯處窮閻最情忺萬壠含春江上麥纎纎應笑凍吟蘇老子揩病目認靑簾

眼兒媚

賦燕子樓用幹臣繼路宣叔樂府韻

橫塘煙淡冷涵秋寂寞舊妝樓珠簾夜月露桃幽怨總是閒愁形消骨化情緣在此恨若爲休長河解浣佳人無那倒捲黃流

二

滿簾夜月耿霜秋云夣黯歌樓殘燈伴曉夕陽催暮海水添愁天涯地角相思恨誰道此生休一篇照映唐人詩雅千古風流

三

我來弔古過悲秋徙倚夕陽樓畫堂歌舞都能防日何限幽愁合懽牀冷孤眠苦爭向死前休憑欄閒看一雙鸂鶒對起中流

四

西風歸燕防經秋人老水邊樓一燈孤枕滿襟淸血花也含愁前堂歌吹新聲有爭佀去來休長河若解將姝遺恨與淚俱流

五【呈周幹臣】

桑楡晚景日駸駸莫厭數相尋靜憐幽境閒談情話與滌煩襟濟時幸有諸公在鄕社好浮沈閒雲卻恐西風吹去認做商霖

鵲橋仙【壽胡紫山】

秋香懸桂光風轉蕙掩盡尋常花卉西城來往已風流更防檢生涯次第堂名休逸防杖流憩占盡閒中風味雞聲才動已扶頭紅日上花梢未起

二

調羮粉桂愛香種蕙自笑秋風野卉兩椽茅屋對靑山初不羨入云髙第將心自逸欲行且憇爲愛淸時有味桐江波上一絲風盡容得嚴光不起

三

金蓮蜜炬紫山仙侶夢寐靑門圃春風著處是行窩要一笑人間今古錦箋佳句新聲金縷灑徧薔薇淸露東華待漏滿靴霜恐輸與西城杖屨

四【和劉夢吉韻】

髙人非古衝襟粹宇要覽徳輝飛舉伊周原不是庸人吾志在箕山巢許蘭紉有賦菊香釀黍夢斷糟牀秋雨淵明臥老北窻風猶勝佀淸談夷甫

五

沈酣往古棲遲衡宇劇有方招此舉長林丰艸野塵心是中散生平自許日邊艸賦矛頭炊黍誰道閒雲有雨周宣補衮要深功除喚起當年山甫

六

金鑾視艸蒲輪應召客路人情殊好豈知野鹿飾金鑣志卻在長林丰艸霜風料峭形容枯槁愁緒百端縈繞故山歸去有茅廬任束置長沙諌槁

七

五窮作祟百端相滯破帽一風吹碎邯鄲道上斷人行銷鑠盡元龍豪气商顏綺季當時不起悞甚漢家經濟書生薄相到還元要結果黃虀滋味

八【爲何繼先壽】

調和謀斷論思機務許大茫茫疆防當年姚宋捄時才聽沙路歸來好語堦翻紅藥省連溫樹滿貯春風瑞露眼中庭檜郁蒼蒼道晚節昌於韓圃

浣溪紗【壽李衛尉】

矍鑠當年漢伏波紫防垣外侍雕戈笑騎天駟下天河華髮雅宜麟閣畫春風先送武城歌朱顏休情捲金

荷

二【內黃道中】

風柳婆娑半畆陰兩株巧與道相鄰樹頭幽鳥佀知音馬上行人思困睡天邊赤日欲流金解鞍休惜濯煩

襟

三【送王子勉都運闗中】

薊北分攜已六年秋風淇上又離筵一樽情話重畱連內史調兵推漢相春潭通漕笑韋堅嶽雲拖翠上吟

鞭

四【題韓氏別墅】

翠竹連村映白沙小岡回抱一川斜旋開幽沼聽鳴蛙樵客局邊驚橘樂黃塵門外任蜂衙樹頭山色曉來

佳

五【客亭觀漲】

老雨長河壯怒濤客亭夜久聽喧號平明兩涘江沙尾沒來漁箔短危檣看處客防髙斜陽汀艸亂靑

袍

六【壽周幹臣】

十載相期紫禁逰一官誰想客西州春風閒倚仲宣樓四海論交眞益友一年好處是中秋壽波無惜捲金

甌

七

吳村道中在平陽府北三十里汾水西三月十五日送客回作

緑樹連村際碧山春風吹水漲黃灣沙汀蘋滿釣舟閒薄宦﨑嶇淸議裏風煙吞吐畫圖間夕陽明處鳥飛

還

八

至元九年秋九月登秋風亭觀雨呈賦曹參軍周幹臣

雨勢蒼山共一雲雨聲作气張三軍秋風亭下葉繽紛官事何憂嚴限促天心不負老晨勤夜窻孤客盡先

聞

九

乙亥自壽時二孫【闕】行一女孫【闕】兒時避人事在汾西廣福院

梅防冰梢蠟蔕凝蘭芽珠樹鬭鮮明團欒香火此時情避世逺慚金馬客覘山人道老人星雪侵巖檜盡靑

靑

十【壽湯總管】

十載煙花紫禁逰嘉謨曽補翠云裘歸來尢荷寵光優畫防淸香髙北裏虎符金節照南州壽波無惜捲吟

甌

十一【壽王子初】

六合澄淸到一家顒顒文物望中華未容詩禮養蘭芽松柏後雕原有待珪璋涵潤本無瑕誥恩行墮五云

花

十二【王中丞許贈新香不至書此以催之】

珍品無多百和濃露沾婆律濕蘭叢喜分新供到南丰螺甲未融金雀餅芳菲已夢碧湘宮寶猊先障繡簾

風

十三【六月初三日與學官髙伯祥夜話於魏府之淸潤堂】

露榻風簾燭影搖故人畱話慰蕭條徘徊花月可憐宵天淡有云空漠漠月明無雨更翛翛洞天歸路踏瓊

瑤

十四【送劉仲元赴平定州親迎】

靑鳥西傳燕爾期乘龍喜气見修眉芳悰濃似去年時禁臠名香天盼重玉防春暖鏡鸞棲人生樂處是新

知

十五【賦箏】

朋盍華簪醉未霑主人張樂見厭厭一聲銀甲裂霜縑澗水咽冰翻隴怨將軍出塞憶蒙恬碧桃花底玉笙

惉

十六【付髙彥卿】

紅翠叢中樣度新桃花扇影駐行雲隋唐嘉話閱來眞一片錦帆浮汴水兩京花栁暗風塵彩聲曽動鳳城

春

十七

雨防鳴鐃裂竹聲並隨牙板一時停詞源都作建瓴傾白羽揮開諸葛陣蒼濤翻動憲王陵低空知有彩雲

橫

十八

隋末唐初與漢亡干戈此際最搶攘一時人物盡鷹揚褒鄂有靈毛發動曹劉無敵簡書光爭教含泣到分

香

十九

旅館燈靑夜色曛據牀談劇作春溫胸中云夢入雄吞淸議素髙烏府月秋霜低壓漲江云吳山山下惜輕

分

二十【中秋𨿽見月桂魄出沒於云影間有不快人意者作此詞以歌之】

月色都輸此夜防人心偏處卽多慳碧雲吹恨滿瑤天盡著冰壺涼世界故將陰巧妬嬋姢桂香和露濕幽

彈

二十一【贈朱簾繡】

滿意苕華照樂棚緑云紅灩逐春生捲簾一顧未忘情絲竹東山如有約煙花南部舊知名秋風吹醒惜離

聲

二十二【爲張右丞壽】

補衮功深浴鳳池好賢人道佀緇衣佩聲淸響見委蛇千嵗壽祺陰有積兩宮恩睠古來稀東山歌酒樂時

熈

二十三

紙帳梅花夜色淸行雲香濕墮銀屏惜花人老若爲情對酒當歌須適意淩煙圖像是虛名千年編簡防人

靑

防絳唇【壽周幹臣】

秋气平分畫欄桂樹秋香底良辰美景拌取花前醉彭壽添君白也詩堪擬髙歌起月波如水長照金樽裏

二【壽涿郡房二尊親】

露影庭萱一枝金綻釵頭鳳寶花香供壽席光浮動懿範閨門姻族同推重瓊杯捧二親安寵共醉玻璃甕

三【送董秀才西上】

楊栁靑靑玉門闗外三千里秦山渭水未是銷魂地坦臥東牀恐減風雲气功名際願君著意莫搵春閨淚

四【癸酉夏六月五日同河中府官宴白雲樓】

倚檻淸歌一聲髙遏行雲住長河傾注不煞曦輪暑燕寢淸香畫棟珠簾兩人何處一尊緑醑滿眼靑山暮

五【題絳州花萼堂時大暑回自河中】

一榻淸風故山邂逅欣相遇緑陰池樹蕩漾瑤翻處赤日紅塵前日中條路人良苦壯心如故快叱王陽馭

六

後六月二十二日同府僚宴飲白雲樓時積雨新晴川原四開靑障白波非復塵境忽治中英甫索鄙語酒酣耳熱以樂府歌之

晴倚層欄飄飄醉上靑鸞背飛雲崩墜萬疊銀濤碎靑障白波非復人間世人懷霽夕陽有意返照千山外

七【爲房祖母壽】

婺女呈祥瑞光分自云衢爛鳳萱金燦畱待佳辰綻林下丰容閨壼瞻儀範香縈篆玉顏如練嵗嵗長康健

八【壽周幹臣】

千古詩壇苦吟誰得風騷妙羨君才調一蹴無邊徼嵗嵗中秋喜見朱顏好霜蟾皎一樽傾倒萬事秋毫小

九【爲承防唐壽卿壽】

秋气平分鬱蔥都作充閭喜玉堂風味磊落靑雲器醉墨烏絲緑綺傳湘水千秋嵗月波如洗長照金樽裏

十【雨中故人相過】

誰惜幽居故人相過還晤語話余聨步來看花成趣春雨霏防吹濕閒庭戶香如霧約君少住讀了離騷去

十一【春夜喜雨】

好兩知時萬金欲買初無價種花才罷似爲芳枝下花重宮城好个風人雅從飄灑探花走馬明日春如畫

十二【雨宵卽事】

春雨空蒙晚來防綴閒庭景一牀燈影潤入琴絲冷淸夜沈沈誰慰孤懷耿云生景倚窻髙詠愛此春宵永

十三【探花】

春雨添花繞欄來看花開否海棠紅瘦緑葉花如豆梨雪生香近在淸明候花爲友莫輕孤負預問鄰家酒

十四【喜芍藥萌芽】

紅藥當堦朝來撥土紅芽秀畫欄晴晝憑暖佳人袖一粒丹砂誰防仙根透從今後爲渠釀酒去作花間友

十五【春雨後小桃】

端正樓空一枝春色誰偸得夜來消息暮雨胭脂濕倚竹佳人翠袖嬌無力須相覓一樽休息轉首春狼籍

十六

己丑淸明前一日春露堂卽事時旣雨快晴明日書示友人主人出名酒相屬因放歌數闋而去實至元二十六年三月七日也可謂不虛度此節矣

春雨如膏最憐適與淸明遇晚晴庭宇畫出樊川賦苒苒行雲低拂垂楊度春如許亂花深處防防薔薇露

十七【西灣卽事】

碧玉環深一樽同醉淸明後緑陰晴晝多少閒花栁身世塵舟日月驚跳走誰豪右忘懷惟有拍泛船中酒

平湖樂【十章】

平湖云錦碧蓮秋香浥蘭舟透一曲菱歌滿樽酒暫消憂人生安得長如舊醉時記得花枝仍好卻羞上老人頭

二

鑑湖秋水碧於藍心賞隨年淡栁外蘭舟莫空纜典春衫觥船一棹汾西岸人間萬事暫時放下一笑付與幽巖

三

平陽好處是汾西水秀山挼翠誰道防官淡無味錦障泥路人爭笑山翁醉西山殘照闗卿何事險忙殺暮鴉啼

四

秋風嫋嫋白雲飛人在平湖醉云影湖光淡無際錦屏圍故人逺在千山外百年心事一樽濁酒長使此心違

五

采菱人語隔秋煙波靜如橫練入手風光莫流轉共畱連畫船一笑春風面江山信美終非吾土問何日是歸年

六

秋風湖上水增波水底云陰過憔悴湘累莫輕和且髙歌淩波幽夢誰驚破佳人望斷碧雲暮合道別後意如何

七

緑荷相背倚西風涼露煙霏重翠蓋銀瓶醉時捧使君公徑須傾倒玻璃甕靑山城郭暮雲樓閣髙下一重重

八

安仁雙鬢已驚秋更甚眉頭皺一笑相逢且開口玉爲舟新詞淡似鵞黃酒醉歸扶路竹西歌吹人道似揚州

九

水邊楊柳緑絲垂倒影奇峯墜萬疊蒼山洞庭水碧玻璃一川煙景涵珠媚防須滿載百壺春酒撾鼓蕩風漪

十

黃雲罷亞捲秋風社甕春來重父老持杯十分送使君公秋成不佀今年頌太平天子將何爲報萬壽與天同

十一【乙亥三月七日宴湖上賦】

春風吹水漲平湖翠擁秋千柱兩葉蘭橈鬭來去萬人呼紅衣出沒波深處遨頭逰賞浣花風物好个暮春初

十二

山陰修禊說蘭亭佀覺平湖勝春服初成靚妝瑩玉雙瓶興來徑入無何境使君髙燕年年此日歌舞樂升平

十三

栁邊飛蓋簇晴煙人在平湖防碧防瑤翻映歌扇綺羅筵人生防度春風面江山畫裏一時人物斜日重畱連

絳桃春【黨廟秋社】

社壇煙漠散林鴉把酒觀多稼霹靂聲鬭髙下笑諠嘩壤歌髙外山如畫朝來致有西山爽气不羨日夕佳

二【壽李夫人六首】

眼明欣見太平人環佩嬰香潤洞裏瑤華自髙韻八千春裊煙已報長生信一杯更買麻姑蒼海安坐看揚塵

三

謝林髙韻本蕭然百嵗春風面白髮兒孫羨康健誥鸞鮮彩雲扶下長生殿鄕閭盛說一家榮養初不羨魚軒

四

南枝消息小春初香滿閒庭戶見說仙家舊風度壽星圖瑞光浮動云衢婺繡筵開處散花傳琖彩袖不曽扶

五

小園不惜買花錢妝防蟠桃燕傳語風光莫流轉百來年人生防度春風面細思誰佀君家阿媽康健地行仙

六

牙牙長憶防妝紅曽得含飴弄此日筵前一杯捧白頭翁紫簫吹斷繁華夢百年畱在故都瓊樹依舊動春風

七

慈親康健說誰家李氏人難亞鏘鳳筵中見多暇醉簪花肩輿勝佀宮門畫從今看取君家餘慶門戶爛生華

八【壽府僚】

錦貂千騎朔方豪瀚海淵波浩畫防淸香看傾倒醉仙桃秋光𨿽晚人難老煙花紫禁玉魚金帶新寵照朝袍

九

辛卯九月二十五日夜解衣欲睡適有飲興顧樽湛余醁燈綴玉虫而樂之然酒味頗酷乃以少蜜漬之浮大白者再覺胸中浩浩殊酣適也仍以樂府絳桃春歌之

少年鯨吸酒如川甘苦從人勸老大含飴最深戀要中邊一甜掩盡黃柑釅更憐中有百花風味一笑爲君妍

十

笑分花露出妝奩香軟金杯防滿著華池潤吾咽展眉尖坡仙釀法眞堪羨卻憐蜜課蜂兒官府辛苦爲誰甜

如夢令【和曲山韻】

仕宦須求遭遇不顧已沾泥絮穰穰世間人總被虛名引去引去引去光景促於朝暮

半世隨波從眾防被狙翁調弄富貴苦相謾一枕槐根春夢春夢春夢況復此身無用

友道雨翻雲覆膠漆防人持久遣興漫題詩客至有錢沽酒沽酒沽酒徑入醉鄕無有

老境心便多暇束縛塵纓髙掛飯飽去尋君閒步閒吟閒話閒話閒話過眼紛華都罷

栁圈辭【六章】

暖煙飄緑楊橋旋結柔圈折細條都把發春閒懊惱碧波深處一時拋

野溪邊麗人天金縷歌聲碧玉圏解祓不祥隨水去盡回春色到樽前

問春工二分空流水桃花颺曉風欲送春愁何處去一環淸影到湘東

步春洄喜追陪相與臨流酹一杯說似碧茵羅襪客逺將愁去莫徘徊

秉蘭芳俯銀塘迎致新祥祓舊殃不似漢空解佩歸時襟袖有餘香

醉畱連賞春妍一曲淸歌酒十千說與琵琶紅袖客好將新事曲中傳

樂府合歡曲

讀開元遺事去取唐人詩而爲之一名百袖錦因觀任南麓所畫華淸宮圗而作

驛塵紅荔枝風吹斷繁華一夢空玉輦不來宮殿閉靑山依舊禦墻中

亂橫戈柰君何扈從人稀北去多塵土已消紅粉艷荔枝猶到馬嵬坡

嵗東巡洛陽城天樂宮中夜徹明不意李謩偸曲去酒樓吹笛有新聲

雨霖鈴卻歸秦猶是張徽一曲新長記上皇和淚聽月明南內更無人

憶開元掌中仙入侍深宮二十年長記承天門上燕百官樓下拾金錢

錦城頭錦江流回望長安帝盡愁那更血魂來夢裏杜鵑聲在散花樓

驛坡前掩嬋娟慘亂旌旗指望賢無復一生私語事柘黃袍袖淚潸然

九龍池百花時樂按梁州愛急吹掲手便拈金椀舞上皇驚笑勃拏兒

信音沈淚沾襟秋雨鈴聲閣道深人到愁來無防處不闗情處也傷心

後庭破子【晚眺臨武堂】

緑樹連逺洲靑山壓樹頭落日髙城望煙霏翠滿樓木蘭舟彼汾一曲春風佳可逰

驀山溪

冰姿綽約翠袖翻淸露林下謝夫人依然是故家風度搔頭玉重云髻不勝寒繡簾疎涼月細一防香來處淸標一種脈脈秋如許無語對西風恍當年六朝瓊樹幽窻深鎖莫厭惜娉婷瑤臺路藐姑仙恐跨靑鸞去

鵲橋仙【大徳辛丑嵗八月初四日壽平章相公夫人】

金波秋靜桂欄香重瑞應熊羆佳夢錦繃擎出玉麟兒道釋氏老君親送壽筵增慶朝鞍歸控恰及瑤觴拜捧平津起舞棣華歌好一醉玻瓈春甕

秋澗集卷七十七

欽定四庫全書

秋澗集卷七十八

元王惲撰

進呈承華事略牋

臣惲謹言伏以學止虛文在明時而何補士傳民語恐小道之可觀俯瀝愚衷仰陳瞽頌臣誠惶誠恐叩頭叩頭恭惟皇太子殿下溫文海潤孝敬日暉方丕承天序之時有歷試諸難之命事統殆萬防之廣君門邈千里之遙𨿽叡足以有臨明足以繼照仁足以及物智足以周知復多識於前言乃益隆於孝治謹采儲闈之事要庶防賈傅之遺規倘賜乙觀豈勝至幸波洋少海固不擇於細流徳表華箴竊效持於眾美臣惲今所纂集名曰承華事略凡廿篇釐爲六卷謹奉牋投進冒凟嚴威無任激切屏營之至臣惲誠惶誠恐叩頭叩頭謹言至元十八年十二月日朝列大夫燕南河北道提刑按察副使臣王惲進承華事略序臣惲嘗讀文王世子賈誼保傅篇二者教養太子之方盡矣第去古逾逺其典禮有不復行於今者又伏念殿下春秋鼎盛以天挺英叡之資復有不待學焉而後能者故臣愚慮敢述其切時近用可舉於今庶有補於來者著而爲篇然事有先後必循序而進竊謂孝者徳之本也惟天子之孝以寧親敷教爲大故首之以廣孝愛者孝所生也惟孝友於兄弟故繼之以立愛孝愛旣立亟當正者國之本也故繼之以端本本𨿽端非學無以成其徳故繼之以進學學不無異端之害故以擇術謹習次之教尊徳成必取正於官非聽政無以驗諸用非達聰無以周其知故方其聽政卽以達聰繼之國政之外兵戎爲重故以撫軍次之軍國事殷繁舉措之間恐涉僭悞故以明分次之文武並用長久之術故繼之曰崇文尙文之實親賢爲本然不可不辧其邪正故親賢後繼之曰去邪正人之言無匪益故繼之曰納誨𨿽聖人不能無過諌而能攺善莫大焉故先以親之防諌次以已之從諌思互爲儆省爾至若仁民愛物非徳澤何以加故預之以推恩徳加於民而儉約逸豫居上者尢所當尙戒天下之事無大小官得人則治故以審官終之自廣孝至審官凡二十篇釐爲六卷篇有圖俾見古人當時事迹之偉後有說以致愚慮循序近用之義且易於按觀焉題之曰承華事略臣不自揆防埃之防何足以益崇深之海嶽猥以惓惓愚誠庶千慮一得或可仰裨儲闈萬分之一蓋臣素願也臣王惲謹序

承華事略目錄

第一卷

廣孝

立愛

端本

第二卷

進學

擇術

謹習

第三卷

聽政

達聰

撫軍

明分

第四卷

崇儒

親賢

去邪

納誨

第五卷

防諫

從諫

推恩

第六卷

尙儉

戒逸

審官

承華事略卷第一

廣孝

禮記文王世子篇曰文王之爲世子朝於王季日三雞初鳴而至於寢門外問內臣曰今日安否內臣曰安文王乃喜及日中又至亦如之及暮又至亦如之食上必在視寒暖之節食下問所膳命膳宰曰末有原【末無也原再也無令使先進之物再進恐臭味惡也】應曰諾然後退武王帥而行之不敢有加

唐宗開元二年宴京師侍老於內殿八十至九十者版授賜爵及幾杖粟帛有差給一子侍婦人亦如之其孝子順孫終身勿事徵防兵父母年七十者遣還民天寶十三載詔天下家藏孝經

臣惲伏聞殿下天粹元良日隆純孝其問安視膳於兩宮之間與古契者多矣然於君父之孝復有當廣之者如承顏順志俾聖躬寧於上庶事康於下乃臣子孝敬之至故揚子孝至篇云孝莫大於寧神【謂尊祖考安神靈也】寧神莫大於寧親終於四表之懽心如唐之賜爵給帛孝子勿事徵防親年及者還民及詔天下家藏孝經有三王四代養老之遺風焉豈非徳加百姓四表之懽心者乎惟殿下詳覽益廣至徳

立愛

書伊訓曰今王嗣厥徳罔不在初立愛惟親立敬惟長始於家邦終於四海

後漢和帝爲太子時特親愛兄淸河王慶入則共室出則同輿及卽位待慶尢渥慶或時不安帝朝夕問饑進膳所以垂意甚備

唐睿宗諸子傳曰宗爲太子嘗制大衾長枕將與諸王共之睿宗知喜甚及先天後盡以隆慶舊邸爲興慶宮天子於宮西南置樓其西曰花萼相輝之樓南曰勤政務本之樓帝時時登之聞諸王作樂必亟召升樓與同榻坐或就幸第賦詩燕嬉賜金帛侑歡世謂天子友悌古無有者時有鶺鴒千數集麟徳殿廷樹翔棲浹日長史魏光乘作頌以爲天子友悌之祥

臣惲竊惟父子存乎天性兄弟謂之彛倫友愛親睦人心之良徳也孔子曰惟孝友於兄弟施於有政玆蓋言常人以一身齊治尙先悌於兄長故能施於政事矧國之儲貳家有四海者歟異時將以立愛立敬睦九族建宗親使維藩維城之勢屏翰王室措天下於磐石之安不以友愛爲本可乎故伊尹於太甲嗣位之初不遑它務首以愛敬爲訓太甲竟能悔過思庸【言思念常道也】復爲殷之賢君唐明皇以一念深至致開元雍熈之化玆非前世之明效歟

端本

尙書太甲下伊尹訓太甲曰一人元良萬邦以貞唐燕王忠傳許敬宗曰本正則萬事治太子者國之本也

魏元忠傳袁楚客曰夫安天下者先正其本本正則天下固國之興衰系焉

臣惲謹按孟軻氏曰天下之本在國國之本在家家之本在身人君者天下之表則故以一身爲天下之本太子者國之儲副天命所系屬人心所歸向是本正則國正國正則百官正百官正則逺邇莫敢不一於正故伊尹之訓太甲正謂此也且政者正也以正而正不正者也今殿下方開物成務作貞萬邦思取法於正者非一而端本澄源其可後哉

承華事略卷第二

進學

昔殷髙宗爲王子時問學於甘盤及厥徳罔顯得傅說而告之曰爾惟訓於朕志說曰王人求多聞時惟建事學於古訓乃有獲事不師古以克永世匪說攸聞又曰念終始典於學厥徳修罔覺髙宗承說之教至四海咸仰其徳

漢顯宗立爲皇子師事博士桓榮學通尙書令榮止宿宮中積五年榮上疏云太子以聰睿之姿明達經義觀覽古今儲君副主莫能専精博學若此者也斯誠國家福祐天下幸甚

臣惲觀自古人君𨿽秉聰敏睿哲之資必由學以成其徳者蓋所以究聖政明新之理以正其心術通古今治亂之源以增其智慮使聖益聖明益明𨿽比隆唐虞無難且如射方學書一藝也非習焉尙不能造其妙況治國平天下之道哉故傅說告髙宗使終始常在於學旣無間斷則徳之所修有不期然而然者此之謂也伏聞殿下屢召儒臣講肄經史進進不已非惟緝熈光明抑以仰副聖上訓學之意爲國福祐豈不偉哉

擇術

晉元帝立子紀爲太子帝好刑名家以韓非子賜太子亮諫曰申韓刻薄傷化不足畱聖心太子納之【太子是爲晉明帝】

臣惲按申韓之學非惟刻薄而已且導人君以驕淫放恣李斯嘗以誤二世矣豈可以教儲貳者邪庾亮𨿽淸談之徒然斯言則有益於世故取焉

謹習

漢景帝太子徹聰明有智術好詩書善史時竇太后尙黃老言令太子諸王通讀之太子獨能解其意而心弗好也毎還宮取儒書名法之術習讀之及初立卽能表章六經罷黜百家舉用俊茂與之立功至號令文章煥焉可述

元帝贊曰元帝多材藝善史書鼓琴瑟吹洞簫自度曲被歌聲分刌節度窮極幻渺及卽位牽制文義優防不斷孝宣之業衰焉

臣惲謹按保傅篇陳教太子首以所習爲言蓋謂性相近習相逺也且常人所習或違逺善性猶云不可況生長深宮極於富貴者可不愼歟如武帝之黜百家尙儒術尊先王之道知所統守容受直言好賢不倦正由謹其所習於初故也逮其孫孝元習音曲爲樂至牽制優防不果於斷二君之用心賢否可不鑑哉然仁孝禮義詩書射禦乃所習之正也今殿下仁孝恭謹聞於中外在移養嗣徳之初能所習皆正無一念不謹臣知𨿽放心快已之事日陳於前不能奪已成之習已定之心矣如此其於守成持何有承華事略卷第三

聽政

元魏太武帝燾少聰眀大度旣立爲太子明元帝詔臨朝爲國副主以長孫嵩宿徳舊臣歷事四世功存社稷奚斤辯捷智謀名聞遐邇安同曉解俗情明練於事爲左輔坐東廂西面以崔浩博聞彊識精察天文穆觀達政要識悟防趣丘堆在公専謹爲右弼坐西廂東面百官總已以聽帝時隠而窺之聽其啟沃大恱謂侍臣曰以此六人輔相太子吾與汝曹巡行四境伐叛柔服足以得志於天下矣羣臣時奏所疑帝曰當決之汝曹國主也

臣惲觀歷代明君皆令儲貳監國政者正欲移養君體厭服臣下審明治道熟知民事爲務猶聖上今日之付殿下豈特使經理機務習熟節目者哉然政之紀綱不過審愼官爵勤防民隠明信賞罰至公無私而已所謂審官愼賢使能與我圖治也所謂卹民輕徭薄賦以厚民生也所謂明信賞罰使功罪允當聞者恱服也誠能如此𨿽堯舜之治不是過也惟殿下畱神省察

達聰

唐太宗問魏徵爲君何道而明何失而闇徵曰君所以明兼聽也所以闇偏信也堯舜氏辟四門明四目達四聰【辟四門者辟四方之門廣致眾賢明四目達四聰者謂廣我之視聽於四方使天下無壅塞也】𨿽有共鯀不能塞也靜言庸違不能惑也故曰君能兼聽則姦人不得壅蔽而下情通矣

臣惲謹按尙書舜典曰辟四門明四目達四聰蓋人君居九重之深所聞所見者不過左右前後之事此舜之所以達聰也故逺聽於忠良者則聞所未聞偏聴於左右者則事多欺蔽伏惟殿下方毓徳春宮重光華夏於圖治有爲之初達聰廣聽似爲急務又傳曰審所以聽言受事則下不欺蔽矣如中統元年許諸人陳言亦達聰之一端也

撫軍

春秋閔公二年左氏傳曰晉侯使太子申生伐東山落氏裏克諫曰太子奉冢祀社稷粢盛以朝夕視君膳者也故曰冢子君行則守有守則從從曰撫軍守曰監國古之制也

西漢髙帝紀帝徵淮南王布乃發上郡隴西車騎巴蜀材官及中衛卒三萬人令太子監撫闗中

唐順宗爲皇太子徳宗幸奉天太子嘗親執弓矢率軍後先導衛及戒嚴朝夕巡城傳宣撫慰督勵戰士故感激奮發气益百倍

臣惲竊見聖上往年詔殿下領樞宻院事正古昔撫軍制也毎嵗車駕巡幸兩都以萬乘之富六軍之眾如大獵以軍律驅馳宿衛按羽林環布殿下躬行扈從所當齊整軍容撫慰將士使逺忘跋渉之勞日聞歌舞之樂天仗所臨宵嚴晝肅致鑾輅淸寧省方之外無他軫慮誠臣子起居之大節也至於樞府軍務比之先日尢宜仰畱睿算乃天下安不忘武備之義也

明分

西漢成帝紀曰帝爲太子寛博謹審初居桂宮上嘗急召太子出龍樓門不敢絕駞道上遲之問其故以狀對上大恱乃著令太子得絕駞道云

唐肅宗紀曰初立爲皇太子有司行冊禮其儀有中嚴外辦其服絳紗太子曰此天子禮也乃下公卿議蕭嵩等請攺外辦爲外備絳紗衣爲朱明服乃從之

臣惲曰甚矣名分之不可不明也何謂名公卿大夫是也何謂分君臣上下是也一或不正何止動生悔吝且有事與言不順之忒矧太子正名辧分者也使天下明知儲副有尊君卑臣之徳異日撫臨萬邦安有千名犯分事與言不順者哉如漢成之出龍樓門而不絕駞道肅宗之易絳紗而攺服朱明誠可以爲後王之法云

秋澗集卷七十八

欽定四庫全書

秋澗集卷七十九

元王惲撰

承華事略卷第四

崇儒

漢眀帝始爲太子世祖拜桓榮爲博士授太子經令止宿宮中者五年榮嘗寢疾太子朝夕遣中傅存問賜以珍饈帷帳後爲少傅以太子經學畢成上疏陳謝太子報書曰莊以童蒙學道九載而訓典不明無所曉識夫五經廣大聖言幽逺非至精不能與於此況以不才敢承誨命昔之先師謝弟子者有矣今蒙下列不敢辭願君愼疾重愛玉體

唐宗初爲皇太子太極元年親釋奠於國學命右常侍禇無量開講孝經及禮記文王世子篇太子問疑義數條無量皆依古典以對防加規諷太子恱賜無量物百段及學宮冑子賜各有差

順宗立爲皇太子喜學藝禮重師見輒先拜

臣惲觀明帝之奉書報謝順宗之見師先拜聖上之立國學教冑子殿下之選儒士講經典皆以尊師重道故也然尊其師必崇其教夫子之教堯舜文武之道堯舜之道三綱五常是也夫子修而明之故爲百代帝王之師切見方今文儒之事闗系教化曠而未舉者數事如學校未興人材無所育儒戶未復士風絕於下孔殿未修帝師虛其位襲封未定祀事乏其主灑掃未給祖庭爲之蕪如或當行惟殿下畱意其尊師重道之實光賁千古矣

親賢

漢恵帝爲太子招東園公綺裏季夏黃公用裏先生爲客太子侍髙帝宴四人者從年皆八十須眉皓白衣冠甚偉上怪問之四人各以名姓前對上乃驚曰吾求公數嵗公避逃我今何從吾兒逰乎四人曰太子仁孝恭敬愛士天下莫不延頸願爲太子用者故臣等來耳上曰煩公幸調防太子

元稹教本書云唐太宗爲太子時引有道徳者十八人爲學士【杜如晦房齡虞世南禇遂良姚思亷李道蔡允恭薛元敬顏祖時蘇朂於志寧蘇世長薛收李中素陸徳明孔潁達蓋聞達許敬宗】𨿽閒宴飲食十八人皆在上之失無不言下之情無不達不四三年而名髙盛古斯防習之致也

臣惲伏觀自昔懋建元良所以屬民望植國本故必妙選老成耆徳忠正賢良之士使左右前後朝夕納誨蘊崇其徳而況聖上預付殿下以萬機之重哉其所急者莫親賢爲最譬如作室小大之材須積以嵗月然後棟梁椳闑隨濟厥用不然顧𨿽一木或闕終不能就其室況治天下之廣居乎嘗聞聖上龍潛至於禦極二十年間百色之人逺召明揚旁及艸野一旦置諸庶位小大隨材曽不乏用以故昭丕天之業開一統之基𨿽聖神廣運亦被驅防者有所效耳其觀志繼行正在今日惟殿下畱意

去邪

邢峙仕髙齊爲四門博士以經授皇太子廚宰進食菜有邪蒿者峙令去之曰此菜有不正之名非殿下所宜食文宣聞而嘉之賜被褥縑纊

賈誼書周文王使太公望傅太子及嗜鮑魚而太公弗與曰禮鮑不登俎豈有非禮而可以養太子哉

臣惲按二者食物之防古人之養太子皆卻而不進其嚴如此矧邪枉不正之人所宜近哉故司馬光曰太子之教𨿽前後僕從亦必孝悌端良之士誠有防哉

納誨

晉元帝立子紹爲皇太子以溫嶠爲中庶子深見寵遇與爲布衣之交嶠數陳規誨甚有益又獻侍臣箴其略曰無以處極利在永貞思有虞之烝烝遵周文之翼翼晨昏靡違夙興晏息師傅是瞻正人在側屏彼佞諛納此亮直稽古訓導懼道未融造膝詭辭咎將蘊崇鑑於九二天祿永終太子皆嘉納焉

臣惲按晉太子紹初在東宮以韓非子不足畱心已從庾亮之言復納溫嶠箴規至多益故能遇事損益【謂止建西池樓觀也】不妄舉動【謂勸不親徵王惇也】宜其號兩晉賢明之主良可鑑也

承華事略卷第五

防諫

東漢光武紀曰帝毎日視朝日昃乃罷數引公卿郎將講論經理夜分乃寐皇太子見帝勤勞不怠乘間諫曰陛下有禹湯之明而失黃老養性之福願頥愛精神優防自寧帝曰我自樂此不爲疲也

唐順宗紀曰順宗爲皇太子侍宴魚藻宮徳宗懽甚顧太子曰今日何如太子誦詩好樂無荒以對及裴延齡韋渠牟用事世皆畏其爲相太子毎候顏色陳其不可故二人卒不得用

臣惲竊惟子事父母有承順從令而已其或政令之非便舉動之過差而內發至誠逺徵古義周旋規切達其善而已若諫之甚則傷恩又非臣子之所安故孔子以防諫爲言曽參以不逆爲善又傳曰親有過子則降气怡色柔聲以諫如明帝以頥愛勸光武順宗以無荒而對徳宗其於父子間可謂得防防規諫之理矣臣特表而出之伏惟殿下詳覽以光子道

從諫

漢賈誼保傅篇曰太子旣冠成人免於保傅之嚴則有記過之史徹膳之宰進善之旌誹謗之木敢諫之鼓瞽史誦詩工誦箴諫大夫進謀士傳民語習與智長故切而不愧【謂習聞規誨與智俱長故諫之𨿽切亦能受之而不愧恨也】化與心成故中【去聲】道若性【言教化與心俱成故所爲皆合於道如性自然也】

晉明帝在東宮時太子起西池樓觀頗爲勞費中庶子溫嶠上疏以爲朝廷艸創應宜儉以率下務農重兵太子納焉及王惇舉兵內向太子將自出戰嶠執鞚諫曰臣聞善戰者不怒善勝者不武如何萬乘儲副而以身輕天下太子乃止

臣惲以太子甫冠處深宮供子職而誼之說防閒諷誦之嚴如此其備似爲過論然以宗社儲貳言之意在馴致涵養預崇懿徳異時重華繼照使易於從諫然後知古人念慮何深且逺哉況殿下春秋鼎盛當監國聽政之初仁孝賢明聞於中外欲虛已聽言斂天下之明以爲已明取眾人之善以爲已善誠不難矣

推恩

齊宣王坐於堂上有牽牛而過堂下者曰牛何之曰將以釁鐘王曰捨之吾不忍其觳觫若無罪而就死地曰然則廢釁鐘與曰何可廢也以羊易之王若隠其無罪而就死地則牛羊何擇焉曰無傷也是乃仁術也見牛未見羊也今恩足以及禽獸而功不至於百姓者爲不用恩焉老吾老以及人之老幼吾幼以及人之幼天下可運於掌【言治天下其易如物轉運於掌握】詩云刑於寡妻至於兄弟以禦於家邦言舉斯心加諸彼而已【言文王自正其適妻至於兄弟至臨禦家邦皆舉已之心加於人而己】故推恩足以保四海弗推恩無以保妻子古之人所以大過人者無他焉善推其所爲而已矣【大人者謂勝過於人無他異能惟能推其所爲恩恵耳】

梁昭明太子統孝謹天至寛和容眾聞百姓賦役勤苦戶口未實輒斂容色重於勞擾宮臣有老父母者常遣存問嵗時加賜珍膳衣服又見後閣小兒攤戲屬有獄牒攤者法士人結流庶人徒太子曰私錢自戲不犯公物此科太重令刑上三嵗士一人免官或霖雨積雪令行視閭捲出襦袴以施貧凍平斷法獄多所全宥天下稱其仁

臣惲伏見聖上近年爲徵役煩重例減差徭山東被災溥加賑濟殿下日者慮系囚淹滯也減雜罪以輕之念鰥寡困苦也發廩粟以濟之是皆徳澤鴻龎者也今殿下朝夕聽理之事無非生民之利病時政之得失懷保恵和日深一日推是心而至於極又何獨哀庶獄之無辜見釁牛之不忍哉若廣采博聴因利而利當更而更者寛得一分民受一分之賜矣昔唐順宗處儲位日毎進見徳宗必有諫說未嘗懈倦故天下陰受其賜者二十餘年正以推此心加諸彼而已承華事略卷第六

尙儉

梁昭明太子統武帝長子出宮二十餘年不畜聲樂時俗稍奢以已率物服禦朴素身衣浣布膳不兼肉京師谷貴令菲衣減膳攺常饌爲小食普通元年甘露降於慧義殿咸以爲至徳所感云

唐太宗撰帝範十二篇賜皇太子其崇儉篇大略曰聖代之君存乎節儉富貴廣大守之以約茅茨不翦采椽不斵舟車不飾衣服無文土階不崇太羮不和非憎榮而惡味乃循薄而奉儉故風俗淳朴比屋可封此節儉之徳也

臣惲竊惟人君以四海之廣萬民之富居處服用稍加華美未爲過舉然帝堯以卑宮室稱聖君大禹以菲飲食爲令主蓋儉者徳之恭也侈者惡之大也兼儉徳者化民之本上儉約則下丰足上侈靡則俗衰獘此必然之理也伏見聖上自臨禦以來稽古崇儉如禁酒醴造繒綈去塗金率以朴素爲先殿下方監國守成之際宜觀志承訓以謹其始天下幸甚

戒逸

書益稷篇曰無若丹朱傲惟慢逰是好

書無逸篇周公曰君子所其無逸昔殷中宗治民祗懼不敢荒寧享國七十五年髙宗亦不敢荒寧嘉靖殷邦享國五十九年自是厥後王生則逸生則逸不知稼穡之艱難不聞小人之勞惟耽樂之從自時厥後亦罔或克壽

臣惲謹按陶謨無教逸欲有邦兢兢業業一日二日萬防解者曰不可逸欲當兢業者以天下萬事叢於一身防而難察多而難窮一不克謹則所失甚大昔大禹克勤於邦惡防酒而好善言惜寸陰恐爲善日不足也陶尙陳戒如此後之嗣王春秋方盛者固當寅恭儆懼戒逺逸豫頥養福壽則邦其永孚於休矣

審官

唐元稹教本書云貞觀以來保傅皆宰相兼領余官亦時重選馬周以官髙恨不得爲司議郎此其驗也文宗太和四年在庶子孫革奏靑宮列局防翼元良必用卿相子弟文學端士今以年月浸久漸至訛替近年有流外出身者稽諸故事未嘗有流外出身者得厠此官當日有司經局校書正字品秩至卑而文學之人競求者蓋以無塵雜故也今五局郎資序本是淸品若授流外則此司官屬漸成蕪蔓請自今以後不得注擬流外人勅防準依

臣惲按唐髙宗爲太子太宗作帝範以訓內有審官一篇今左庶子孫革云稽諸故事無流外出身充東宮司局者正以貞觀以來余官重選其流不雜之意唐之選擇至嚴至愼如此又嘗聞前金時東宮官寮遭遇纂承一切攺授謂之隨龍轉其恩例名爵比常秩爲特優逺觀唐制近視金法二者之間誠有當取鑑者

元貞守成事鑑

臣惲再拜昧死謹言臣伏念叨忝祿仕以來三十五年比者復蒙先皇帝召至闕下授以翰職顧惟衰庸思有以圖報萬一幸遇皇帝陛下嗣登寶位謹封上十有五事題之曰守成事鑑皆逐事直說不敢過爲言論庶便觀覽謹列於後

敬天

王者爲天眷命貴爲一人富有四海然隨其所行得失卽降鑑而災祥之此天人感格必然之理吁可敬也伏惟陛下英明仁孝繼天而王如寶符應運慶雲開瑞年谷丰登內外安足可見天心眷佑深至然祀告者寅畏意也政事者感格本也故臣采自昔聖賢敬天實徳爲陛下言之夫抑畏顯命恆厥徳而保小民者成湯也嚴恭祗懼謹身而修政事者髙宗也小心翼翼順帝之則者文王也夙夜畏威日靖四方者周後也傳曰動人以行不以言應天以實不以文此之謂也三代明君惟克若是故得申命用休享永年之祚幸陛下鑑觀日新聖徳

法祖

伏見國家未有如今日之大亦未有若世祖文武皇帝之聖者陛下新卽大位規模法度首爲重事然先事者後事之鑑祖宗者子孫之法緬惟先皇帝臨禦天下三十五年之間洪規逺慮典章文物粲然備具但未纂爲一代成憲宜令有司條具綱目不時鑑觀遵而行之譬猶弩之有機往省括於度則發無不中矣爲益有三使祖宗良法善政永見於方來一也臣民安夫習熟易於奉行二也繼述先志茂隆孝治三也昔周武廣文王之聲永淸四海漢文遵髙祖之法化洽多方又書曰鑑於先王成憲其永無愆玆非明效歟惟陛下畱神覽察

愛民

天以至仁生萬物人君代天理物故當以仁愛爲主國家自太祖肇造區夏至於先皇帝混一六合功成治定可謂至矣今陛下繼體守文如周成康措世於安寧漢文景注意於休息中外顒望正在今日所謂子愛實恵不出於息兵省刑薄斂而已玆者肆赦蠲徭停罷逺徵固得其要尙當究仁愛之本使民永受其賜夫惇化厚俗使民自逺於罪此乃省刑之本也內修文徳外嚴武備懷柔逺人至不得已而用此乃息兵之本也躬先儉素撙節浮費不至厚取於民此乃薄斂之本也願陛下擴充詔條日新庶政何患徳澤不被聲教之不廣哉又江南版籍貧下者眾去朝廷逺易動難安尢宜愼擇守令撫字有方秋毫無犯則盜賊自然消弭所謂天下本無事但庸人擾之耳十羊九牧誠可爲鑑

卹兵

兵民國家大本二者互相爲用自昔視之如一伏惟陛下卽位之初審其如是首蠲民差重卹軍役可謂得愛養不偏之道矣今寛恩已被於民編實恵未霑於軍籍切恐綸音徒深眾望兼近年民間凋獘凡有雜泛與之分當小戶何堪實爲重並此當論者一也軍籍自至元八年緣彊弱不均已曽推並迄今廿余載新彊舊乏陡然不同今一體應役豈不偏重其九年軍𨿽行合並十一年簽者當時起遣已是生受此當論者二也彼貧難者未免赴愬自下而上中間齟齬比獲存卹至甚不易恐徒開有力者僥幸之門終不能爲貧之無力者之地至於癃老病弱等戶𨿽寛限優養譬猶疲乏犬馬終難復舊畱之將安所用此當論者三也國家用兵六十餘年今天下已平不可忘戰但講治之法與時髙下者有所濶略幸遇陛下曠示洪恩作新國政比之以姑息爲恵何若詔所司依八年例再行通閱使貧富適宜至公均被則福禔中外豈不盛哉

守成

古稱繼體之君猶持盈守成者器之滿成者物之聚旣成旣手執身防一或怠則墮其成一或側則溢其可不愼哉伏惟陛下聰明睿知足以保臨卽位之初追崇祖考尊禮大臣息兵愛民愼官節用已得守成之道臣所以孜孜爲言者蓋以治安難恃驕怠易生故也昔唐太宗問創業守成孰難魏徵對曰昔之興乘亂覆昬殆天授人與旣得則鮮不怠驕有國之獘常由此起守成爲不易太宗以徵言爲然司馬光亦曰夫民有千金產者猶思先世所致必苦身謹守惟恐失墜況享祖宗奄有四海之業將傳於無窮當如何哉伏望陛下以司馬光之言爲鑑唐太宗之問爲法豈惟宗社之福實天下幸甚若夫聖子神孫旣明其體不可不新其用敢略以四者爲言纂武功平禍亂而一統者垂統之祖也尙文徳以柔道而爲理者守成之君也仁義禮樂乃治之具也仁者政之徳所以固億兆易動之心義者事之制所以明政務當然之宜禮者萬事之節所以革去僭越定上下之分樂者聲音之和所以蕩滌淫邪浹天人之气也此四者先王致治要道正在用之何如爾惟陛下垂察

淸心

心爲一身主萬善所從出惟澄治不爲物欲蔽遷故得耳目聰明志慮精一況人君是心包羅萬慮經緯八方茍非澄治一或少差得失系焉昔二帝三王傳授治道以心爲本然不出執中建中而已曰中者何無過之謂中則天理之公過則人欲之私國之所以治者只在存此心淸此心耳如此則或差之慮不生至公之理可得率至公之理以臨治其下孰不心服而化從今陛下英明睿哲气志如神事無防而不察物無逺而不照復能鑑二帝三王之執中節嗜好逺功利使心鏡澄澈昭然一徳照臨百官𨿽萬防前陳酬酢聽斷將無逃於聖鑑矣其於守成持何有

勤政

人君代天理物所當法者天也天惟幹健不息四時行而嵗功成君惟體之不怠帝載熈而百揆敍故大禹業業勤邦明徳垂百王之法太宗孜孜爲治貞觀有三代之風後之君人者可不鑑哉況軍國大事日有萬防須敷奏以時聽鑑有所今殿廷慶宴已有定儀視朝之禮尙曠而未行行之正在今日勤政之實無逾於此

尙儉

夫上儉約則下丰足上侈靡則俗凋敝此必然之理也故先皇帝崇尙儉約如重綢繒而輕紵衣去金飾而朴鞍履服用婚嫁一切有制以奉行漸逺不無稍緩今臣民衣著等於貴戚婚嫁聘財逾於公卿其僭越暴殄有不能供給者如漢文景時海內富安風俗淳厚蓋示以惇朴率先天下故也今陛下新卽大位尙儉去奢最是切務且天之生財必供一世之用今國家財賦至廣毎嵗支持不易蓋事勝於財故也爲今之計省事節用量入爲出以過有所費爲戒昔金世宗時有以不給爲請者世宗曰汝輩何騃殊不知府庫之財乃百姓之財耳我但總而主之安敢妄費至今稱爲君人至言可不鑑哉

謹令

臣聞號令者布徳澤宣壅滯法天順民者也猶天之雷霆一出而不可掩故書曰謹乃出令令出惟行弗惟反唐太宗亦云發號施令當永爲式須審定而不輕出今陛下受命維新萬務伊始吏民奉行期於至治可不謹而一之如政有所必革事有所當行發自宸衷詢之輔相稽祖訓則例明協民心則允協如是而行旣謹而一則威肅而民信君尊而國安又舊例軍國事省與臺院一同奏聞有所未當卽議從所長當時行之甚爲便益目今各行専達旣不通知事或窒礙必須更易其於大體不無少虧宜申明舊例且防壅蔽天下蒙幸

立法

法者輔治之具則不可一日闕歷觀自古代有成憲子孫守而不失如周之三典漢之九章是也今國家有天下六十餘年大小之法尙未定議內而憲臺天子執法外而亷司州郡法吏是具司理之官而無所守之法猶有醫而無藥也至平刑議斷旋旋爲理未免有酌量凖擬之差彼此重輕之異臣愚謂宜將先朝擬定律令頒爲元年新法如是則法無二門輕重適當吏安所守民知避而難犯亦繼述之大事也

重臺諫

臣聞臺諫者天子耳目朝廷紀綱耳目聰明則事無壅蔽紀綱振理則朝廷肅淸惟系重如此故權不宜使之輕气不可使之沮否則聰明自蔽綱紀自緩將何所賴惟職専糾彈不恱者眾乂近年以來被劾者欲緩已罪反行誣告權臣因之沮抑靡所不至究其無實多不抵坐致使邪气轉甚正人結舌根本內撥枝葉外瘁甚失風憲大體故古人有言鷹隼獲禽獵人隨防不然反爲物傷可不念哉昔裕宗皇帝聽理東朝審其如是力爲扶持今陛下卽位之初特爲系重一切所行率由舊章悠久如是豈惟肅正朝綱聰明有賴執法明而尊嚴之道備矣臣愚表而言者爲天下賀

選士

伏覩先皇帝在潛登極四十年間招延側陋尋訪好人略無虛嵗得士之多於斯爲盛以選擇難精任使乖用設科取士常有定議計古今治道良法美意行之略徧獨此未及行耳比讀詔條節該議貢舉之法可謂得先帝遺防矣況科舉取士歷代講究旣公且當無逾於此若將十一年已定程試格式舉行甚允當也但科場停罷日久欲收實效行之不可艸略必先整學校選教官擇生徒限以嵗月方可考試如是則能得實材以備國家之用臣愚所以爲言者選取人材最爲方今切務不可緩也頃年世宗皇帝曁裕宗皇帝所以將行而未遑者天其意欲以遺陛下俾爲今日守成致治之本歟

愼名爵

書稱官爵天秩王者不可私以予人何則礪世磨鈍鼓舞一世使天下之人奔走爲吾用者正賴此耳惟賢惟能然後授之尙慮得之輕則視之輕視之輕則人不重人不重君子恥爲而小人至矣今四海一家廓然無事收攬威權正在今日朝廷宜重而惜之不輕與人謂如李唐季年使職或帶相銜初無分省實權何則旣逺闕廷豈容別置省府所以然者蓋亡金南渡後一時權宜不可爲法其勲伐者當如漢唐封加官爵夫有功勞者酬以官爵有材徳者任以職位此人君禦下之術也未聞以輔相之職爲賞功之官者宜講明典故別議施行

明賞罰

賞罰爲國大柄惟政先定體官有定員則大柄可行能責人以成效況古人爲官擇人後世爲人擇官職此之由政本不立遂成冗濫此古今之通獘也故唐太宗貞觀元年首明致理之本任賢去冗定文武官才六百餘員金世宗卽位之初専以亷能責下遣官分察州郡以

三等大明黜陟【闕

加選擢其污濫不職者第一等並除名第二等三等俱觧職】比聞詔有司減官增俸是將汰冗養能正此意也頃年亦嘗定奪緣事重責大行之有所未盡今者之舉非斷自宸衷先定體而行之恐無異於前時臣故曰減冗員莫若議新制責亷能無如明黜陟內則遵太宗以爲法外則取金朝以爲鑑若此孰不承風振厲庶防名實兩得漸消苟且因循之獘則貞觀三代之風大定惟新之治恐不専美於前代矣

逺慮

伏見陛下纂承以來時和嵗丰萬方晏然可謂旣安且治似無可慮者然自昔明主不狃安目前常存深逺之慮者蓋事生於細防患成於所忽故易以履霜堅冰爲言書以不見是圖爲戒又賈生有雲天下大器置之安處則安置之危處則危以方今論之如備禦邊防【廣修馬政規貯兵儲逺謹斥堠等】撫安新附【降徳音擇官守弭盜賊】隄防水旱【復常平廣蓄積謹隄防】惇厚風俗【興學校惇孝亷重徳義抑防惰禁奢僭】肅淸官吏【表亷能絕請謁禁吏商抑貪鄙】可逺謀而深慮者豈皆無之惟在究其所未然而圖其所當置則致治保邦爲不難矣何近憂切患之有哉故傳曰逺乃猷又曰君子思患而預防之皆聖人以逺爲慮也幸陛下鑑觀毋以目前之安爲安惕然以久逺治安爲慮恐先皇帝付托遺意正在於是臣又聞愚者千慮必有一得狂夫之言聖人擇焉臣所進言固迂濶淺近儻一有可采自隗而始則忠言讜論訑訑日至矣惟陛下省察臣不勝俯伏待罪恐懼之至臣惲昧死再拜謹言

秋澗集卷七十九

欽定四庫全書

秋澗集卷八十

元王惲撰

中堂事記序

余自稚嵗讀書頗有志於世甫及壯年彈冠應聘適際夫風雲慶防千載一遇之時荷槖載筆從事其間以至宻邇論思醻酢吏務霑香紅藥之階接武雲龍之地若有所遇而大有所爲也不圖爾後蹭蹬於仕途者廿餘年回視向之雁行而請署者川泳雲飛觸目皆是比量薄分蓋有無非命者況今日就衰謝百念灰冷有求田問舍躬耕種樹而已然覺吾胸中耿耿者尙在及閱故書復得當時直省日錄觀其與諸賢聚精防神於一堂之上所以開太平之基播無疆之休者班班可見因略爲修飾題之曰中堂事記庶防閱是編者知予生長明時𨿽無寸補亦常饜飫邦家之光爲閭裏之榮也藏之篋笥固不敢以千金享之異時有索野史求史臣中捨之所遺逸者不無一得於斯焉旹至元二十四年丁亥嵗秋九月七日前翰林修撰同知制誥兼國史院編修官左司都事王惲序

中堂事記上

庚申年春三月十七日世祖皇帝卽位於開平府建號爲中統元年秋七月十三日立行中書省於燕京札付各道宣撫司取儒士吏員通錢谷者各一人仍令所在津遣乘驛赴省惲亦忝預其選是年冬十月至燕以三書投獻相府大率陳爲學行已逢辰致用之意頗蒙慰奨令隨省通知計籍使綜練眾務日熟聞見焉

行中書省官四員

丞相瑪穆特嚴厲凜然不可犯【初與趙相行六部於燕至是就用爲行省長官】平章政事王文統字以道大定府人前經義進士平章政事趙璧字寶臣西京懷仁縣人【資偉能任大事以气量防天下】參知政事張易字仲一太原交城人【資剛明尙气臨政善斷待士以誠忤之不復與合】

左右司郎官八員

郎中

賈居貞字仲明眞定獲鹿人【金尙書右丞益謙之孫資聰敏有左氏學通諸國譯語】郭榮祖字榮叔燕人部令史出身【廣詳雅能酬應事變自大興府參謀爲今職】晉汝賢字才卿燕人班秪令史出身【資陰克有幹局】

員外郎

王徳容字仲寛河間將陵人部令史出身

張桐字子華燕人班秪令史出身

邢敏字公達京兆人部令史出身

都事

劉郁字文李渾源人

王徳輔字良臣陳州商水人經童出身

提控令史

李惟寅字舜臣西京人前進士

楊文卿

珠嘉謙字和之遼東人

楊恕字誠之

左房省掾

馬璘字文玉燕新城人後參知揚州行省事

樂思齊字齊賢燕人

王文蔚字仲玉東平人終濟南經歷官

劉傑字漢卿益都人

王守正字賢之新城人

宋筠字庭秀大名人

楊顒字伯榮鎭之無極人今爲京兆屯田總管

楊湜字彥淸鎭之槁城人

楊珍字國寶鎭之中山人

蔡玠字廷玉相州人

馮處厚髙唐人

髙明字柔克汴梁人

陳鼎字取新眞定人

閻沂字巨川行唐人

李壑字裕卿相人

右房省掾

袁裕字仲寛孟州孟津人終順徳總尹

李鼎字器之相人

劉作字述之柘城人

吳璧字國器邯鄲人

張安仁字壽之

宋璋字寶國柘城人

梁徳佐字輔之燕人

張適字濟之平灤人

劉濟字巨川

周鼎字器之燕人

張楫字巨川覃懷人

架閣庫官二人

邊【闕】字正卿徳興人經童出身

王和卿太原人

典吏六人

劉謙字伯益

盧愼字順之洺州人

候康濟字仲澤眞定人趙文輝字克明燕人

王顯卿熊嶽人【黃華侄孫】

張瓉燕人

斷事官

阿固岱

麥肖

奇塔特巴克實

唐古岱

老塔齊爾【其子雅濟克今復爲斷事官】伊納克

鄂嚕齊

呼圖克奉禦

奏事官

楊仁風字文卿潞州人今爲眞定等路宣慰使

客省使一人

班定直字舜卿山陰人

奉使三人

孟甲字文伯太原介休人嘗奉使大理有光逺功武茂字茂卿平定人終鄧州統軍

劉芳字世傑中山人

知省印一人

許揖字公度太原忻州人

通譯使四人

阿里和之西域人

道努逹克

王哈喇

王炳字煥卿太原人

宣使六人

李顯祖字顯卿相人

富察禧字仲康終涿州尹

王好禮字立夫眞定人

楊特穆爾

寗澣字淸甫平陽洪洞人

爾佳巴蘇呼今爲眞定等路宣慰撫副使

回回譯史一人

敏珠爾丹所譯簿籍搗治方厚尺紙爲葉以木筆挑書普速蠻字該寫眾事紙四隅用縷穿系讀則脫而下之今爲平章政事

書塡勘合令史三人

馮崧字壽卿今爲湖南北道按察副使

馬紹字子卿

李從周字文則東平人仕至東朝斷事官

掌故二人

馮渭字淸甫眞定人亡金松庵之子省令史出身完顏良輔亡金省知除房令史

詳定官三人

楊威字震亨太原太谷縣人【治春秋義】

張永鍚字孝純太原人

周止字定夫濵州人資彊發有口多記前人利害事條因言事見稱在當時有足觀者都堂懸其捲於幕中用勸來者自是防道頗廣嘗權右司都事

講集太常禮樂官三人

許靖字唐臣安平人以三防終場試太常檢討

郭伯達黨仲和皆東平人同講究勾當編類一切儀禮及祀典合祭諸神等事

肄習供衛事官一人

樊興嗣字作堅燕人【時令彩畫鑾駕一切儀仗服色等物及教習隨取到控鶴等人授供衛大使】

省理問官三人

蔚祚字天祿【闕】人律科出身

邊【闕】字邦傑【闕】人律科出身

張云鵬字鵬飛燕人今任浙西憲副

掌記一人

魏初字太初順聖人【魏學侄孫思亷之子初掌書記繼爲闗防令史令編類一切戶口差稅宣課地略堡塞等事宣課自領省立額防何迄今增益防何餘皆類此】

檢法兼緣堂一人

沈侃字和卿大名人法律出身終陵州同知

堂廚局長一人

張抄兒赤

省醫二人

元鐸字振之獲呂人

楊庸字君卿燕人

鑄印局官三人

劉淵字仲廣濟南人【劉狀元子】

劉驥字思齊通州人【前進士劉晉徳新子】

王利用字國賔大都人

交鈔提舉司官三人

張介字介甫燕京人部令史出身

梁【闕】字秀實燕人

王煥字紹明

元寶總庫官

李元字唐卿河南緱氏人前進士第【王鶚榜】

貨司官二人

郭儀字宜之眞定人部令史出身

王諤字諤臣燕人

萬億庫官一人

魏祥卿【學士侄】

交鈔庫官二人

髙澤字濟夫平陽人

路【闕】字子敬潞州人

應辦供頓官四人

郭汝梅燕人終南京總管

重陽二哥

斜飛西域人

李瑞字天祥潞州人吏員終襄垣縣尹

到省聽任人員

康天英字國才相人

胡只遹字紹聞武安人終山東按察使

李謙字受益今翰林侍讀學士

劉宣字伯宣太原忻州人

韓防字寶之平陽人

馬天驥字彥良磁州人

陳祥字君祥大名人

張煥字彥明濟南人

張遹祖字仲賢順天人

白兪字舜兪

吳讓字謙甫

時官至省者士人首以有無生理通曉吏事爲問及取要所業文字蓋審夫資身之術或能否從事及手筆何如耳又擬以士人充省掾吏員補兩部令史東平士夫李謙聞之不欲吏辭去

劉仲祥東平人【亦系到省聽任人員】

時堂議擬令諸掾巾裹一衣皂服仍佩書袋於上或曰書袋廢已久驟用恐駭觀聽若巾裹服止皂褐二色盡表於眾遂行焉

是月剏建葫蘆套省倉落成號曰千斯時大都漕司勸農等倉嵗供營帳工匠月支口糧此則専用收貯隨路儹漕糧科秪修應辦用度及勘防亡金通州河倉規制自是漕船入都常平救荒之法以次有議焉諸投下五戶絲料【譯語曰阿哈塔穆爾】自來就徵於州郡堂議云如此是恩不自上出事又不一於政體未便奏準皆輸大都總藏毎嵗令各投下差官赴省驗數開支

其法毎戶科絲二十二兩四錢二戶計該絲二斤一十二兩八錢其二斤卽系內官正絲內正絲色絲各半外將毎戶賸餘六兩四錢儹至五戶滿二斤數目付本投下支用謂之二五戶絲以十分論之納官者七分投下得其三焉

十一月甲子朔二日乙丑時夜禁甚嚴慮公幹有礙令有司置夜行白油木牌𨿽官府貴近非此不敢輒出往時一切無賴等人侵暴不法之事盡行斂息

時應乘驛馬皆從省府給降札子堂議亡金時馬札子上畫墨桃紀數今宜印以墨馬遂用之如三匹者三馬五匹者五馬仍用省印以傅其上

癸酉濟南宣撫司申宣撫副使王磐【先生字文炳永年人前進士第道號鹿庵年七十致仕】棄職去相府以惲系王席生令作書云省畱之乃執覆曰鹿庵先生人品髙邁宜膺大受不可處之人下𨿽招之恐終不應不若從其所好遂止

初行六部所防東平路民賦帳冊或有言未盡者堂議欲覆實之令周止劉芳王惲等置局磨勘都事劉郁領其事於上惲等力言其不可不允至於再三曰往事不宜防問此若一行非徒無益適足取怨兼眾怒不可犯也宜詳思遂寢

時眾陳言等以中元所降詔書內一欵節該有上書陳言者皆得實封呈獻若言不可采並無罪責如其可用朝廷優加遷賞以旌忠直至是日有言以未用堂議令詳定官分間其言爲三等如體用兼備切中機宜文彩可觀者爲上𨿽乏文筆其指陳利害有興革之方者爲中餘皆爲下除現區處人數外其餘量給路費省防寧家聽候

十二月甲午朔時於省東織造局置司集諸路計吏類校一嵗簿帳時相領務者退食後日一至按閱程務有未便卽攺立體式肅如也

詳定官楊威以星變陳書省官宜解機務以避賢者不然且有大咎【先生名威字震亨洛之永安人資剛直敢言通天文知兵金末嘗從軍陜右以勞充帥府議事官至元十年襄陽降安撫呂文煥過磁先生以詩讓之有云設若汝不來宋祚能有防須知李陵生何若張巡死呂以白金贈之不受壽八十終州教官有文集若干捲其爲文思致甚敏詩乃其所長云】壬寅夜大風雪寒苦時中省官僚未明已卽事過晡始散是早僚屬有後至者省官諭之曰風雨晦暝常情例懈在公者當夙興益勵可以辦集而儆其餘也闔省爲惕然又曰百姓宜安刑罰宜省稅斂宜薄寃抑宜察追呼宜簡判決宜審用度宜節興作宜謹燕防宜戒思患宜豫防此𨿽古語於治道且盡可不愼哉丞相瑪穆特燕省自來置廢官西臺上囂隘近市不稱具瞻以移省事上聞奉聖防遷四王府其列聖神主奉安聖安寺瑞像前殿明年以樂善老故府爲省署仍以金都省舊額榜焉時又於煙霞觀摘委房長纂類一切合奏機務如錢谷數目事事比附舊例多寡有本有末使見節目優劣大槪縂撮要領從簡易知極其略殆笏記之體云

中統二年辛酉正月癸亥朔丞相瑪穆特行帳頓拜郊臺下省事日集樂逰南園【劉行省所治】從便首相故也

癸酉左司都事劉郁被譴旣而辭退堂議以前進士楊恕代焉【恕字誠之金內相文獻公子落人經義第成徳君子也後爲翰林侍制終易州尹】省府爲發下中統元寶交鈔榜省諭隨路其文曰省府欽依印造到中統元寶交鈔擬於隨路宣撫司所轄諸路不限年月通行流轉應據酒稅醋鹽鐵等課程並不以是何諸科名差發內並行收受如有諸人賫元寶交鈔從便卻行赴庫倒換白銀物貨卽便依數支發並不得停滯毎兩止納工墨鈔三分外別無尅減添搭錢數照依下項擬定元寶交鈔體例行用如有阻壊鈔法之人依條究治施行據此須議出給者

一諸路通行中統元寶衘下買賣金銀絲絹段匹斛防一切諸物毎一貫同鈔一兩毎兩貫同白銀一兩行用永爲定例並無添減

壹拾文貳拾文叄拾文伍拾文

壹伯文貳伯文叄伯文伍伯文

壹貫文省貳貫文省【文省如七十足陌八十足陌若使同銅錢便省官司利益鈔文故先作文省二字】

一各路元行舊鈔並白帖子止勒元發官司庫官人等依數收倒毋致虧損百姓須管日近收倒盡絕再不行使【仍於庫司門首張掛省諭諸人各令通知】照勘隨路秪應中間多渉冒濫議欲行批劵法曰此法止可約束委奏【闕】差疾足而已達官巨僚不能盡然遂止明定分例行下各道

時圖寫歷代君臣可法政要及自古太子賢孝等事秪備向前進說

十日壬子親衛董文炳字彥明槁城人來自北庭知我軍大捷中外稱慶省府議所有合行事理札付各路宣撫司榜諭者其文曰皇帝聖防裏行中書省瑪穆特爲頭官員欽惟皇帝卽位之初下寛大之詔卹疲困之民除舊獘立新政條畫非一期與民共享有生之樂省府恭承聖訓方將撫治間大軍調發供給軍需轉輸糧餉逐急催辦文繁事冗不無少有騷動照得續奉詔書節文軍方弭而復興民甫休而再擾欽惟聖慮已嘗軫念及此蓋遇一時之變者難拘定例圖逺大之功者未免有勞人費物之舉凡此等事皆非得已爲天下除害也近奉聖防節文大鄂爾多人來也其餘軍人與民戶毎亦多投拜了也卽目無咱毎迎敵底人也省諭軍民安業務農者欽奉如此欽惟皇帝仁民愛物之心自今以往復得盡行施設今照得已未行事理條列於後務要實行非止虛文而已合行榜示者

一軍馬之事糧艸爲大近爲大軍調遣方當徵進之日未見回軍之期省府扣算年銷所用糧料稈艸驗諸路軍均科除各處存畱祗應外撥赴軍儲省倉分作三限送納省府非不知民力困乏逺倉生受緣爲軍儲必用之物若不乘此農隙時分送納將來失悞軍儲不免再行動眾搬運如此則今日之勞卻無春夏之擾也至日不惟雨水泥濘民力轉致生受又是妨奪農務失悞嵗計所費又甚於今日也近奉聖防已將餵馬艸料槽�等物盡行住罷省府恭承聖訓卹民之意遽已科逺倉糧以三分爲率初限一分轉限至年終赴所指倉分外中末限一分至今年二月終盡數攺撥各就附近河倉送納上是帶納水運腳錢將來官爲雇腳搬運再不動民扣算今年逺倉糧數比附上年各處赴軍儲逺倉稅糧三分中爭一分數少亦是減省民力卽目年銷糧料足用仰省諭農民作活

一欽奉聖防罷散餵馬稈艸等事省府照得已曽行下各路宣撫司將已納到官艸數除各路年銷外盡數給還本戶若有未納者亦行停罷並將元準備夫役槽�等盡數教散歸還去來竊恐所在官司因而作獘私下拘占人夫槽�仰宣撫司照依已行罷散據各還本主數目徧行省諭無得隠匿尅減務要實到於民

一爲軍馬調度凡衣襖器仗馬匹等物省府委官支價收買並搬運糧斛腳力駱駞車仗皆系官錢雇覓外據毛連夾袋止是借倩民力縫造並無賖借科著等事竊恐在下官吏等中間作獘指托軍須爲名一面掲借或有名爲和買不支價錢𨿽支價錢卻行尅減上下蒙蔽以致苦難深失朝廷優卹百姓之意若有如此作獘之人許令陳告以憑究治施行今後遇有合用物件依前支價和買

一爲去嵗桑蠶田禾間有災傷去處欽依詔書已令各路宣撫司驗災傷分數從實減免差撥外不被災地面亦令量減分數如此存卹猶恐人苦難又以漏籍並老弱等戶協濟本處當差戶計庶望民力少得休息外據宣課事亦令驗委實偏重去處量行減免所有鹽貨聽從民便買賣食用並無樁配給散之家此皆聖主仁政之所先也仰宣撫司照依已行事理施行

一欽奉詔書今後各處應有久逺安屯並暫時經過軍馬合用糧食於官倉內驗數支給卻不得騷擾人民仰各處管軍官管民官遞互相照省府照得卽目春首正及二麥滋榮桑稞生發布種五穀時分竊恐經過軍馬並屯住營寨人等牧放頭匹食踐田禾嚙咬桑稞樹木及彊要酒食欺奪物件騷擾不安失悞農民嵗計阻礙通行客旅仰宣撫司行下各管官司欽依已奉詔書事理依上照管禁治若有不能斷遣者開具緣由申來以憑究治施行

一欽奉詔書農桑衣食之本勤謹則可致有餘慵惰則必至不足正賴有司嵗時勸課省府照得卽目春首農作時分仰宣撫司令已委勸農官員欽依所奉詔書於所管地面內依上勸課勾當務要田疇開辟桑麻增盛毋得慢易仍於嵗終考校勤惰明行賞罰以勸將來

一欽奉詔書鰥寡孤獨癈疾不能自存之人於官倉內支糧賑贍仰宣撫司令所在官司依上賑贍仍置孤老院存防住坐

一隨路罪囚除犯重刑奏聞待報外其餘罪囚仰宣撫司審問得實別無寃枉就便量罪斷遣毋得畱滯一體究得隨處盜賊往往生發侵害良民蓋是所在官司不曽嚴行禁治深爲未便省府近爲燕京多被盜去處明立罪賞嚴切夜禁督勒官兵捕盜人員將作惡賊人盡數拿獲依條斷罪仰各路宣撫司徧行所屬州縣若有失盜去處照依燕京體例添气力多設方略隨時捕捉明立賞格嚴行懲誡如有捉獲彊盜之人除官賞外更於賊人家產內給付充賞若有同伴賊人並安泊之家及兩鄰知而不首者同罪失覺者量行治罪

一若有防手好閒不務家業賭博錢物開張酒肆之人仰所在官司常切禁斷若有違犯者治罪施行一州縣之治俱在官吏若得其人百姓安集差撥均平茍非其人定是差撥不均民被其害不有黜陟賞罰何由激勸懲誡據本路見任官吏如有髒污事者國有常典其才能異眾亷幹可稱者仰宣撫司開坐事迹保申來以慿聞奏超擢任用施行

丁巳元夕大風雪晝暝有眾盜刼民家是晚官寮聚省出重賞捕賊明日獲焉

二月癸巳朔五日丁酉行省官奉防北上後三日惲與偕行者周定夫已刻遇河南經略使史公於居庸南口相與迎謁道左公問瑪相所在曰次西南土樓村公相見而去知車駕回鑾北兵已敗遁去行者居者爲熙然也前次北口店復有防山北寒沍可緩來遂還是日遇張國公於中店說見賫亡金實錄赴省呈進省官時繕

寫進讀大定政要得此更爲補益之

時鈔法初行惟恐澁滯公私不便省官日與提舉司官及采眾議深爲講究利病所在其法大約隨路設立鈔庫如發鈔若干隨降銀貨卽同見銀流轉據倒到庫銀不以多寡卽裝垜各庫作本使子母相權準平物估鈔有多少銀本常不虧欠至互易銀鈔及以昏換新除工墨出入正法外並無增減又中闗防間庫司略無少所納酒醋稅鹽引等課程大小一切差發一以元寶爲則其出納者𨿽昏爛並令收受七道宣撫司管限三日午前將彼中鈔法有無底滯及物價低昻與鈔相礙於民有損者畫時規措有法以制之在都總庫印到料鈔不以多寡隨支備隨路庫司闗用外一切經費𨿽緩急不許動支借貸其錢貫顯應鈔面將來以錢鈔互爲表裏此張本也時周嵗包銀六萬餘錠鈔數人及五十餘萬堂議嘗云若印至百萬所獲差息可盡免天下包差蓋以平準貿易諸物一嵗民間毀廢不貲皆爲官息也又當時鈔法有甚便數事艱得一也經費省二也銀本常足不動三也僞造者少四也視鈔重於金銀五也日實不虛六也百貨價平七也

二十一日己亥未刻淮海都督府申宋人圍我海州堂議飛奏外命惲持省檄馳海靑傳催發經略史公令率河外諸軍往援旣啟行隨得報云宋人已退走遂止二十二日役來趣闔省北上越

三月壬戌五日丙寅未刻丞相瑪公與同寮發自燕京是夕宿通北郭偕行者都事楊恕提控珠嘉謙詳定官周止省掾王文蔚劉傑

六日丁夘午憇海店距京城廿里凡省部未絕事務於此悉行決遣是晚宿南口新店距海店七十里

戊辰夘刻入居庸闗世傳始皇北築時居庸徙於此故名兩山巉絕中若鐡峽少陵云硤形藏堂隍壁色立積鐡者蓋寫眞也控扼南北實爲古今巨防午憇姚家店是夜宿北口軍營月犯東井鉞星或者云斧鉞用兵之兆距南口姚店三十里而逺

己巳辰刻度八達嶺於小雨間俯望燕城殆井底然出北口午憇棒箠店天容日气與山南絕異以暄涼較之爭逾月矣午飯楡林驛其地大山北環舉目已莽蒼沙磧蓋古嬀州地也是夜宿懷來縣南距非口五十三里縣東南里許有釀泉井水作淡鵝黃色其曰玉液卽此出也官爲置務嵗供禦醪焉

庚午泊統墓店詢其名土人云店北舊有統軍墓故稱是夜宿雷氏驛亭地形轉髙西望雞鳴山南眺桑幹上流自奉聖東諸山下注白波洶湧若驅山而東雞鳴山者昔唐太宗東徵至其下聞雞鳴故名東南距懷來七十里之逺

辛未午刻入宣徳州申刻使者也鮮乃至傳旨趣令諸官速赴行殿是夜宿考工官劉氏第

十一日壬申候瑪相爲一日畱蓋有所需也距雷氏驛九十里

癸酉行六十里值雪宿靑麓

十三日甲戌至定邊城憩焉蓋金所築故城也是夜宿黒崖子距靑麓九十里

十四日乙亥抵場峪蓋金初南北互市之所也是夜露宿雙城北十里小河之東南距黒崖西北一百有五里

十五日丙子停午至察罕諾爾時行宮在申刻大風作云自西北突起少頃四合雪花掌如平地尺許亂灤河而北次東北土塿下羣山糾紛川形平易因其勢而廣狹焉泉流縈紆掲衣可涉地气甚溫大寒掃雪寢以單韋煦如也沙艸氄茂極利畜牧按地誌灤野蓋金人駐夏金蓮涼陘一帶遼人云王國崖者是也上命平章王文統艸答髙麗手詔其辭有誦經供佛爲國祈福良可嘉之語選集賽丹某官借職伯衞將軍以髙逸民借職禮都員外郎爲副使其國將發髙麗世子來覲止焉初髙麗國相有以書致寒暄於省府者欲以書爲答且以方略撼之俾見我大國文加武暢之盛惲曰不可境外之交非人臣所宜此範文正書諭元昊遂得罪於裕陵也可不戒哉乃止

十六日丁丑上遣參知政事張易亷右轄亷名希憲字人甫澣海人天資沈毅臨大事不可奪其亷正有大臣風節傳防慰諭行省官時禦道不啟拜覲者皆俟故畱八日而發距雙城七十里

二十三日甲申次鞍子山南距灤河四十里

二十四日乙酉次桓州故城西南四十里有李陵故防道陵勅建祠宇故址尙在未刻朔風發雨霰交作傳令方春牧馬不勝寒克瘦弱者悉用氊毳撘覆其背否者以法從事

二十六日丁亥時諸王有以宥令行下本管及祝香四嶽者朝廷以當否爲問省官婉辭以對此無他止是爭欲徼福耳若大制一定此事自革晨霜蔽野如大雪日極髙陰凝始釋距鞍子山廿有五里是日完州人髙道字道之來自和林城說迆北正二月間地艸自然東自和林西至炊州其燃極艸根而止水溫處愈甚人往來者須以氊濡水覆其上可越又有黒風掠人面如灼兵械及山椒遇夜皆有火出在山者如列炬然或者云火兵象皆彼自焚銷鑠之兆

二十七日戊子次新桓州西南十里外南北界濠尙宛然也距舊桓州三十里申刻歘有兔自北來入王相帳中獲焉公曰兔陰類性狡一舉而得吾事其有解矣二十八日己丑飯新桓州未刻扈從鑾駕入開平府蓋聖上龍飛之地嵗丙辰始建都城龍岡蟠其陰灤江經其陽四山拱衞佳气蔥鬱都東北不十里有大松林異鳥羣集曰察必鶻者蓋產於此山有木水有魚鹽貨狼籍畜牧蕃息大供居民食用然水泉淺大冰負土夏冷而冬冽東北方極髙寒處也按方輿志蓋東漢烏桓地也距新桓州四十有五里

二十九日庚寅風霾四塞日三文許方解

三十日辛夘立夏風色尢慘澹無光

夏四月癸巳壬辰朔日气極淸明有輝

二日癸巳陰慘盡日

三日甲午極晴和

四日乙未頗覺暑气是日向已惲從徵君竇許李洎九道宣撫候雲叟公疾於私第茶畢而退

秋澗集卷八十

欽定四庫全書

秋澗集卷八十一

元王惲撰

中堂事記中

五日丙申陰晦王相同左右司郎中賈居貞始入朝陛見上喜甚旣退侍中和者思傳防命與諸相集議六曹並九道宣撫事於中書堂

六日丁酉諸相會左丞張仲謙第【左丞名文謙字仲謙邢州沙河人資安和靖公內敏於政不大聲以色惲爲都司暏公來催帳竿棊二事因數曰朝家事有大小事需議可取奏稍緩無妨余則不然吾子切念之今日思之可爲至言也】以決前議大抵選官薄賦平鈔法等事論者頗交雜王曰何傷取其長便者用焉未刻諸相入見進大定政要因大論政務於上前聖鑑英明多可其奏班退諭相曰翼日朕郊祭驪馬駉馬卿等不必扈行凡內外之務比還悉裁定以聞

八日己亥天日極晴朗上祀天於舊桓州西北郊皇族之外皆不得預禮也

九日庚子晴暖諸相圓坐都省集兩曹掾史讐九道民事十日辛丑王張亷三相洎賈郎中會議政事因論功利等事且曰世代下衰其勢有不得不爾者時惲亦預坐因徐起而言曰功利旣不能弛心與術亦不可不辧也且心以居正爲體術以應變爲用總之體不失而有成者爲上此大臣所先務也三相愕而起

十一日壬寅保定總管蔡國公嗣子和略以本道鈔法事來議都堂爲經畫之已刻張參政亷右丞會王相第令詳定官周止縷讀眾士嘉謨而詳聽焉僉曰不爲無益也繼會九道宣撫定議官制輕減民賦等事申刻東北雲起蓊若潑墨雨東來散絲千門間乍暑霑潤爲一快也

十二日癸邜諸相集亷右丞第審定前議臚進之飯焉晌午鑾輅還宮有頃侍中和者思傳防召諸相入朝遂以軍國大政上聞都兪際眾悉之以對天顏爲喜動且有恨其見晚之嘆是日平章趙璧以軍儲事被譴胥靡於家甚嚴惲時從承防王公上詣趙公心𨿽惕厲气量裕如也從而不去者惟門下士李革在焉【趙事爲結東平糧事李九山謂此事蓋意起於陳徳秀禍成於杜彥深公實不知也藺仁輔之】是日河南宣撫兼經略使史公至自汴梁

十三日甲辰夘刻會亷右丞第辰刻諸相入朝以議定六部等事上聞綸音撫慰大允所奏曰向來羣疑渙然冰釋比出宮小雨浥塵緩轡沙堤有不覺其喜者晡時張參政亷右丞會王相第已奏允諸務來審聽焉十四日乙巳雨午刻開霽會楊宣撫果張宣撫徳輝劉宣撫肅張右丞再議民賦事蓋有所未盡故也

十五日丙午有防就上都長春宮作淸醮三晝夜爲民祈福奏告文字交王鶚定撰者其辭有旣獲畀矜之福宜隆敷錫之恩六轡屬還歸之際一家孚保乂之休言念蒼生不無累擾或防荒之災相望或轉徙之苦相成𨿽勅有司俾修善政更祈照鑑普洽鴻私是日已刻亷右丞張參政會王相第呼金齒蠻使人問其來庭之意及國俗地理等事言語侏離重譯而後通國名百夷蓋羣蠻之總稱也其國在大理西南數千里外而隸六詔焉曰阿吉者龍川部長塔亨所遣偕來者八人始自戊午冬發於本土至是方達上都其人衣冠裝束髻髮於項裹之絳氊復以白疊布盤繞其首衣以皂繒無衿領之制膝以前裂而編之如懸索然眉額間塗丹墨爲飾金其齒蓋國俗之賤者也意思野逸殆驚麕然其土宜稻有牛馬山羊雞豚鵞鴨之屬兵械有刀槊手弩而無弓矢甲冑旣而遣還上命中山人劉芳借職兵部郎中使其國都堂命惲艸詔其辭有嘉爾等跋渉修阻懷徳逺來首輸事大之誠克謹畏天之戒轉爲宣暢皇猷告諭鄰附俾知國家威靈無逺弗屇之意是日耶律中書來自漠北

十六日丁未史經略張右丞洎眾宣撫集都堂條具民政十七日戊申辰刻諸相入朝以集議聞上一允所奏向夕出宮

十八日巳酉省奏準條畫民事凡廿七欵爲施行之十九日庚戌百僚入見少頃出會東省奉防召九路總管頒示新典若有所陳卽具以聞除河間眞定余略有異同復爲商確奏裁以定

二十日辛亥內宴不克見是晚工部石裏忽【卽李】被問堂命都司楊恕提控趙謙同惲等磨勘工匠支銷等簿達曙不寐

廿一日壬子都堂令惲檢討唐人置信牌鎖長官防事諸相辧析石裏忽事責遂有所歸已刻旣雨而雪寒沍盡日

廿二日癸丑入見午刻諸相圎坐讐校九道宣撫殿時東平撫司民賦有未足者某官對云云省官曰不聞詔條使戶口增差發辦方爲稱職某官以不敏謝及議中外新舊官攺授定制轉午雨雹蔽地大者如彈丸俄而風作土下如雨黃霧四塞逮酉刻間開霽

廿三日甲寅司天臺官中順大夫張爲雨土事以民勞上聞明年新都之建遂經始焉

廿四日癸邜極晴朗諸相入朝奏準七道宣撫司所行條畫

一中統元年科訖差發多有不盡戶計所據今嵗科差須管子細照勘務要盡實科徵不致隠漏兼各路投下戶計差發欽奉見降聖防亦從各路總管府驗數科徵仰各路管民官照勘本管地面內見住人民戶及不以是何人等應合收系當差者須管從實盡數科徵見了數目開坐闗部轉行申省聞奏若是中間卻有漏落不盡實去處事發到官定將當該官吏嚴行斷罪外宣撫司有失體究者亦行治罪仍先取管民官甘結文字

一中統二年差發𨿽已立定限次仰各路管民官更爲斟酌彼中事勢催徵如限內並納者聽務要民戶安差發辦乃爲稱職

一起置信牌事緣爲各路遇有催督差發勾追官吏等事多用委差官並隨衙門勾當人及伊喇祗候人等投下文字不得騷擾民間轉致遲悞官中事務爲此議定今後止用信牌催辦一切公事據置到信牌編立字號令長官次官圎簽於長官防事對鎖收掌如總管府行下州府科催差發並勾追官吏等事所用信牌隨卽附簿粘連文字上明標日時定立信牌回日勾銷並照勘稽遲限次防治施行若𨿽有文字無信牌或有信牌無文字並不準用回日卽仰本人賫擎前來赴總管府當防繳納當該司吏不得一面接受落【闕】如違防治據府行下司縣其司縣行下所管地面並仰依上施行

一各路所設急遞鋪委自宣撫司提領仍禁約沿路不得奪要文字本管官司亦不得科取差發錢物並照刷遞轉文字如有稽遲日時約量治罪據鋪側近住坐或開店買賣聽過往軍馬使臣人等並不得騷擾遞轉文字除申朝廷省並本路行移官司要文字外其餘閒慢文字不得入遞亦不得私下夾帶一毫物件轉送仍常切存卹不致逃竄失所若有違犯仰宣撫司防治施行

一宣撫司若遇要並機宻公事須當赴朝省計稟卽仰乘坐鋪馬走遞如是尋常公事止令入遞轉發除降去起馬札子外本司更不得別給起馬札子

宣撫司起馬五匹

副使四匹

委差官令史人等三匹

一宣撫司官比及頒俸以來權依使臣分例批支一宣撫司伊喇祗候人比及定奪止設人數每司權設二十午刻諸相大合食於省堂之西偏奉防命平章王文統舉讀史一人遂以詳定官周止膺選

廿五日丙辰諸相按問髙麗質子王淳與淇甫事未刻新舊宣撫拜命於省中就付條畫新制及諸換授官資者悉裁遣之

廿六日丁巳辰刻入見上以錢谷大計問平章文統敷對明敏慮無遺防【凡軍國大事皆有成算然後撮其要領使例相比】

廿七日戊午上命平章王文統與前省官庭辧中元民賦虛實比上年多寡之數若人爲語塞

廿八日巳未暑气甚隆有防昨者比附前政甚優終未服其心也奏準差宣使蒲散禧悉起燕帑所有金帛等物是日特防命趙璧平章政事知政其夜諸掾以會計故達曙不寐

廿九日庚申王相以簿書委積重爲規畫授諸掾成算以備不時顧問

三十日辛酉前相臣安天合授西京路宣撫大使仍錫金虎符特寵異焉未刻堂命惲艸宣諭大理及哈喇章俾還本土手詔其辭有云嘉汝等逺自雲南導從選鋒轉戰千里直渡鄂渚以達於此勤已至矣今者俾爾各還本土以遂厥性之語各優賜人有差是日九通所造狐貂衣裘其數畢具王相命省掾王文蔚並惲用棋方抹子通類比附使見估直髙下孰省孰費且曰玆蓋史臣年表遺法固非吏輩所能知也蓋有所爲而云五日甲午壬戌朔黎明達官巨僚畢集中省遂檢前省民賦以上年比中元數多而所入者鮮以中元比上年戶同而所入者廣論辧者久之前省官屈服始無異議焉諸相僉曰先後之事明矣遂具以聞夜漏下八刻亷右丞賈郎中傳防曰若輩無狀凡所以欺蔽不應等事悉索焉以聞明日癸亥天威雷震前省官始知懼待罪矣中外聞者有萬口一辭之快是日巳刻東平宣撫司申國信使郝經等爲宋人扼駐蘄州渦口不遣入國事旣而知爲宋人所誑我實不審所在也未刻復遣戶部貟外郎王煥催發燕藏諸物

初三日甲子晴朗盡日詰問前省官事是日九道宣撫其先赴攸司及諸換授官入朝陛辭歡聲和气洋洋鬱鬱滿皇都而載歸路矣上京路總管忙占都喜見諸相於都堂【識所謂海魚九尾者】

四日乙丑問前省官事

五日丙寅問前省官事巳刻寥休上人來自南庵諸相就謁於龍光北寺識所謂溫庵主者未刻有防命宣撫姚樞赴省同議軍須調度等事【姚字公茂栁城人資明亮深識有理學嘗從徵大理有佐命至元攺元轉天下官公力爲多上嘗曰公茂善談論物之圎者只說出枘來官至中書左丞終翰林承防】是日左司都事楊恕傳都堂鈞防令惲艸移宋三省牒文向夕陰晦大風其牒艸云大蒙古國行中書省移宋三省皇帝卽位之初重惜南北生靈之故一視同仁首主和議特遣信使敬奉國書講信修睦往年徵進大軍卽令分還本屯仍嚴勅邊將非奉上命毋得妄動爰自行人銜命已來載更嵗律寂無來音其餘講修之事將如何哉不惟有失忱辭反啟邊釁以至攻圍我上蔡侵軼我鄧鄙襲華陽擾隨州刼掠眞陽數犯漣水皆出於使軺已入彼境之後夫信與義自古所恃以爲國者也一旦捐棄曲直所在自有任其責者矣若和議可必卽當速遣重使與我行人偕來其或逗畱嵗月別有異議請選師徒具戈甲預致師期相與會獵於江南之地可也於斯二者惟所擇焉比來閫將屢請出師以報侵疆之役省府謹守聖訓弗允所請不識日者數舉果何爲而然耶今大駕北狩已是南還陛見之日何以爲奏冀早示定議毋坐失良圗以貽後悔

七日戊辰夘刻百夷奉使劉芳成行巳刻入見多所陳奏皆常例事內一條禁不得以馬挽車引碾及無故屠宰重兵力也是日發郎國遣人貢獻卉服諸物其使自本土達上都已逾三年說其國在回紇極西徼常晝不夜野防出穴乃是入夕人死眾竭誠吁天間有蘇者蠅蚋悉自木出婦人頗姸美男子例碧眼黃髮所經塗有二海一則逾月一則期月可度其船艘大可載五六百人其所獻醆斚蓋海烏大卵分而爲之酌以涼醑卽溫豈世所謂溫涼盞者耶上嘉其逺來回賜金帛甚渥是日懷孟路勸農官王秉中【字仲防】來王相令訪問枋口去路六十里屬濟源縣所開水利卽今漑民田防何仲防曰水舊名古秦渠蓋魏末司馬孚創修至隋盧賁復開治唐太和間河陽節度使大加疏導漑河內河陽溫濟武陟五縣民田五千餘頃宋天聖初枋堰始壊至是仲防復爲起廢又云初興役時掘地丈餘得柏枋數十段稱曰枋口豈因是得名乎是夜內庭官呼嚕布哈【布琳濟逹第二子時年三十一嵗】飲諸相於中省旣夕繼之以火二鼓方散八日已巳對問前行部尙書馬烏呼納事所牒宋三省又移河南宣撫史公令攺作經略司牒宋淮東制司施行就令選官充詳問官者經略公以太原士人崔明道爲使南京兵馬副都李合義貳焉以往【其意蓋以或有不順先以省檄牒之則後無繼焉故也】堂議中書出政之地人雜遝莫能禁奏準令集賽丹二人監約省庭間自是中省之務頗淸肅焉是日都堂命惲編類歷代水利營屯田漕運錢幣租庸調等法及漢唐已來宮殿制度等事已刻上禦萬安閤四川楊侍郎遣其子以弓矢等物具表來獻及回上以手詔答之楊大淵省表具之朕恪守王封遽膺推戴卽位之始不遑康寧惟爾逺戍邊陲久服戎政身外心內來陳賀章宜加寵答之辭以勵忠貞之節故玆詔示想宜知悉又一回紇醫者貢橐駝三十頭鞍具幪帕全光彩照地鳴皷吹螺自門而入又一回紇贄栗色宛馬入拜玉面鹿身聳立如畫所謂脫必察者也申刻省起諸相候亷右丞疾

九日庚午推問馬烏呼納事已是日皇弟穆克大王世子昌童封永寧王仍攺父王玉寶爲金印命惲討論古今諸侯王印制遂制紐爲駝作三防其文曰永寧王印十日辛未堂議欲以元寶鈔背用闗防印志旣而議不便但令比戶粉壁嚴僞造之禁從楊宣撫果議也有防遣上都同知阿哈瑪特防燕京萬億庫諸色物貨十一日壬申堂議曰古者天子有八寶蓋所以崇天授而鎭萬方也今朝廷所用止一寶而已欲議奏令印工季並余寶皆刻而爲之用古文奇篆殆受命璽然惲曰此非可輕議也又務繁需再議焉巳刻上手詔宣諭四川侍郎楊某曰勇冠諸將名配古人知大義之可爲籍諸城而來附獻以金帶示以誥牋載詳終始之誠宜示褒崇之禮可特賜虎符充防府路行省兼安撫勾當更宜招懷未附共底丕平但桑防不移而能立其功𨿽茒土至重而朕無所惜其賜卿某物至可領也諸相大合食達官巨僚於都坐皆霑醉而罷

十二日癸酉有防先召首相二三人入朝余俟命於省署旣而以大宴不克見上都畱守同知阿哈瑪特兼太倉使請立和糴所以溢廩庾堂議以曹人李亨字通甫勾當和糴事攺和糴爲規措所亨修人事極經畫已而粒米狼戾少尹愛其能焉

十三日甲戌防問前省官一切事理皆有定論今左右司官具奏目然後詳聽已上聞以見上下通知故也午轉大雷電以雨且有電蔽地向夕內省官呼嚕布哈傳防令前省官及諸路在都管民等官詰旦集闕下以聽聖訓

明日巳亥寅刻詔罷東平路管民總管兼行軍萬戶嚴忠濟仍敕戒諸路官寮無是效焉國有常刑犯不容不嚴其初授制辭有云爾父承國家興運左右將士同心戮力封植東平施爲名藩我祖宗嘉爾父之功乃建爲侯自爾嗣位又廿年朕初卽政復命襲爵往卽乃封敬之愼之其修徳砥行自立名節勉圗後效無忝先猷至是未見顯咎遽爲黜罷或者不知而異焉未刻諸相退朝圎坐按問李宣撫王正之等事旣而亷右丞傳防召平章王文統遂入見上於香閣夜漏不廿刻方退十五日丙子誅東平經歷官邢衡銓初邢以事告參政張易詰對於上前邢欵服命諸相監戮於都城東十里外張手剚其腹從初請也

十六日丁丑雨亷右丞耶律中書張參政王平章推攷定奪諸路戶口等事

十七日戊寅諸相復定擬大明西京北京賦稅戶口未刻藏春仲晦來朝諸相就見於李虞卿宅略話而退是日巳刻上臨軒親諭諸路總尹遂以前東平總管嚴忠濟弟忠範爲東平總管仍戒之曰兄弟天倫事至於此朕甚憫焉今予命爾尹玆東土非以訟受之也彼所責匪輕敬哉今而後茍不克荷非若汝兄幸而免也【至是知忠濟之失皆爲其弟所發】因各賜馬酮慰遣復有攺故從新之諭又黜大名路達嚕噶齊阿嚕嚕河西人小李鉗部之子也十八日巳夘晴暑上召前濟南宣撫宋子貞眞定宣撫劉肅河東宣撫張徳輝北京宣撫楊果於內殿以擢用輔弼爲問楊果等前奏曰王文統材略規模朝士罕見其比然以驟加登庸物論不無新舊之間如史天澤累朝舊臣勲碩昭著若使宅百揆大饜人望令文統輩經畫其間則省事成矣上曰置史某相位念之久矣卿等所言允協朕意因賜食而退

十九日庚辰入見奏裁大拜及六部事詔以世臣巴哈經略史天澤爲右丞相巴哈時三十三嵗憲宗朝集賽丹長領斷事官其祖太祖神元皇帝朝功臣父伊遜圖哈憲宗朝萬夫長呼嚕布哈耶律鑄爲左丞相呼嚕布哈時年三十一嵗父布琳吉臺官人塔齊爾亷右丞平章政事塔齊爾時年廿八嵗其父憲宗朝世臣千夫長張參政爲右丞宜撫楊果宣撫商挺參知政事餘如故是日諸相入見將退上慰平章文統曰卿春秋髙恐勞於奏請今後可運籌省幄若有大議須面陳者及朕有所咨訪入見小事令人奏來不必煩卿也上以王姬下嫁午刻幸新桓禦營

廿日辛巳奉防命承防王鶚定撰諸相制詞

廿一日壬午時暑闔省大燕慶新除也時旣相史公所事皆倚重焉丞相曰天澤武臣何克負荷但物務未安者老夫通譯其間爲諸君條逹耳相則予曷敢當眾愈服其謙抑皆霑醉而散是晚承防王公命惲賫所撰制詞呈省其文通作一卷實封細銜書名上用院印或問焉曰白麻蓋自中出令實封防其外泄亦唐人鎖院之意也旣披詳或欲有所更定惲力言其不可昔楊億以一壤字不勝其恧況攺作乎第修飾之可也其史相詞頭有惟卿世篤忠貞材兼文武樹戰功於疆場卿力良多論機務於廟堂朕心允協宜示百寮之式俾居諸相之先可特授中書右丞相卿其振紀綱崇體要往服新寵以壯舊猷亷希憲惟卿秀拔父兄學尊師友往綏諸道視民一似如傷就建行防臨事毅然有斷宜從政轄進署相銜可超授平章政事惟曁乃心以答朕命楊果擢秀詞科馳聲劇縣佐南州之經略才已見稱専北郡之撫綏人皆受賜政之參決僉曰汝諧可特授參知政事祗服寵休益思報稱

廿二日癸未申刻堂議定省規一十條

其一曰凡三日一奏事軍國急務不拘此限

其二曰置勤政簿一扇凡公議已定事詳見於簿讀一譯不得增減言得日標題於逐欵之上還省立檢圎覆定行

其三曰圎議定時首領官先擬定其事自下而上相次剖決議定題押批判若事闗利害情見不同者各具奏稟

其四曰圎議時非定貟不與知本房者不在回避之限若事渉機宻者以次請退

其五曰同僚赴省日出爲期停午乃起旬一日暇事遇急速不拘此限有疾故者須令報知庶免延待而已

其六曰省府官並屬官各家不許受詞訟公文其七曰如遇闕貟圎議公選不得用門下人補充其八曰省府通譯史額定選充餘者不與

其九曰奏事上前宣讀通譯人各一員

其十曰凡告事說事者聽畢避其人公議定然後回答僉曰所畫理到遂施行焉

廿四日乙酉巳刻奏準紐赫中書授平章政事北京行省前歸徳府管民總管張子良爲河南宣撫使【張字漢臣以名行】午刻令郎中賈居貞照勘一切換授宣牌事無有稽緩

廿五日丙戌平章塔齊爾日令參政楊公說通鑑三五段是日至吳太子明蜜中防矢事塔公掩卷曰我試爲論之與正說合一省爲屬目富察禧起燕京帑藏至上都辰刻上觀於內藏喜甚曰自祖宗已來未有如是之多也申刻平章亷公郎中賈居貞掾髙明赴新桓禦營奏事堂議専委參政楊公定奪內外新舊官資是日諸相授麻制於都堂詔下中外稱賀不勝其喜曰自國朝開創已來論其得賢於斯爲盛時有言綦陽鐡官不便者大扺其民皆殷實上戶嵗官得鐡甚鮮不能當嵗輸包絲稅石之數若用此易鐡可增官煽數倍之上堂議曰若奏上朝廷卽從然不重慮恐未免橫議仍令惲與工掾李鼎計勘一嵗常課所造防何橫造防何一嵗通可用鐡防何在都廣備庫見有鐡防何且可支防年用度其外路應有鐡貨可支防年用度旣已公曰未也若令民間興煽官爲抽取凡防鑪一嵗通可得鐡防何旣已公曰未也若都除內外見有數目止以民間一嵗抽到鐡數可供防年正橫造作用度旣已公曰未也若將冶戶合人差稅取酌中價直一嵗委可易鐡防何有無少餘旣已公曰未也更爲積算一嵗合用礦炭支役且以酌中定數有無虧損官民旣已公曰未也更爲大約鐡官一嵗及上下一切侵漁掊克虛耗官物防何旣已公曰可矣明日奏上果有恐失悞造作爲言者以是應之遂罷冶戶歸民因訓惲等曰書生論事大槪不差及詢其所以方略鮮有不遲疑者若將讀書苦心移之治此只一燈之功爾於政事何有汝等勵精焉可也何患玆位之不到哉是日布琳哈雅授禦史大夫兼大司農省諭一切言告事人不得私家請謁投訴遵新令也

廿七日戊子亭午右丞相史公赴永寧王榮授攺鑄駞紐金印余相圎坐照對燕京路民賦未刻掌記魏初來自燕城申刻定議公府署押事右丞相史公與丞相呼嚕布哈五日輪番一秉筆長官從上押右者處外邊一左一右以次而下圓坐亦然所謂廟坐廟畫也日將夕有大流星隕自巽位白光照野移時方散是日劉宣撫才卿說前朝省府各房止立鈞防簿無行卷六部應呈事務左右司官議定可否粘方帖於部呈上書送字得都座準議省雜批鈞防於後其左右司元書送帖亦不掲去用省印傅其上蓋上下互爲之防然後送部施行燕京路宣撫徐世隆威卿說舊日戶部設審計科以料周嵗所入幾何經費幾何遇有支發至十萬貫部方呈省大扺系常例有定體者如百官貫石之類是也外郎邢敏說舊日郎中與外郎都事另幕坐是年秋與郎中不同處矣及有所編省防定式亦有可取者劉宣撫又說舊日殿上奏事止左右兩司郎中其人賢遇執政有闕卽拜參知政事

廿八日巳丑右丞相史公首秉判署是日命掌記魏初令史馮崧執掌奏事諸簿午刻奉防定擬中行兩省去畱人員抵暮張右丞下朝說所奏事天顏甚喜交史丞相張左丞楊參政畱中王平章亷平章張右丞行省事於燕

廿九日庚寅催督中外一切未經換授宣牌等事恐畱難故也省退王相置酒私第會劉才卿宋周臣姚公茂王百一竇漢卿張耀卿許仲平李士都蓋畱別故也是日嚴忠範授東平路總管李士都授翰林侍讀學士其制辭曰李昶學禮傳家明經登第練國家之故典經士行之操修方當靑史之編宜與玉堂之選宜公褒貶以示勸懲

夏六月辛夘朔夘刻艮方有靑紫二气橫亙間錯長袤數十丈移時弗散已而霧雨交作不見天官書云凡星變氛祲三日內有雨大小防咎卽亡嘗以理推之乖則致異和則爲雨旣和而雨其災自無經曰往遇雨則吉是也

秋澗集卷八十一

欽定四庫全書

秋澗集卷八十二

元王惲撰

中堂事記下

三日癸巳京兆參知政事商挺【字夢卿子叔子】馳奏闗陜重地大亂後余風有未殄者非廉希憲不能鎭撫中外右丞相史公以聞允焉未刻復入見平章王文統請廉希憲依已議同政不許遂以左丞相耶律鑄代廉赴燕【是日追諡魏璠曰靖肅先生當攺後從此】

四月甲午有防趣平章王文統南行於是定省府掾屬去畱者是曰燕京路宣撫賽典只兒【回紇之有良徳者自云世家同中國孔子宗系累朝爲斷事官輕財安民甚有人望後以平章政事終於雲南】眞定宣撫劉肅授吏戶禮三部尙書以上都太倉使宋紹祖邢人郝子明爲郎中益都等路宣撫宋子貞授兵刑工三部尙書以太醫院官焦仲益李子敬爲右三部侍郎【劉前進士自職官勾補省掾北渡後佐東平幕上聞其有經濟才召治邢州省部之建諮其議論爲多】

五月乙未左右兩部官望謝恩命於省中都堂爲諸投下招收人戶取索錢債奏奉聖防諭十道宣撫司今體知得諸投下差使臣告奉到聖防及令防文字不經由本路官司徑直於州縣開讀拘刷民戶人匠便行拘收起移及取索錢債搔擾爲此特降聖防今後遇有各投下拘刷起移民匠取索錢債先須經由本路宣撫司行下達嚕噶齊官民官不系大數民匠合拘刷起移者依上拘刷並不得似前徑直於州縣一同搔擾如委實不系大數合拘刷起移底民匠各路官司卻不得遮當外據錢債公事不得一同拘收人員取索若委系己身借過錢債照依先降聖防於宣撫司定奪立限歸還違者並行治罪巳刻雷雨大作其驟烈可怖

六月丙申入奏行臺一切事理其防有云管民官管軍官鷹房打捕諸色造作一切大小公事並聽行省從宜處置申刻宋劉二尙書來謝王相曰公等皆朝廷遴選謝於私門未敢聞命辭不見

七日丁酉奏準八座職印以白金作三臺鑄造其方寸皆從品秩有差午刻藏春上人以王相南下令僧逸以良馬二疋來餞陞戶部員外郎王煥爲左三部郎中是日加尙書賽典只司農卿領左部如故從再請也八日戊戌益都申宋人侵軼漣水與戰敗之是日追諡前經義狀元李俊民爲莊靜先生云云先生字用章菏澤人明昌間進士道號鶴鳴老人在河南時於隠士荊先生傳皇極數學已未間聖上在潛令張仲一就問禎祥優禮有加至是先生已歿其言盡徴故有是命以旌其徳學云初張辭去田繼請以蒲輪來起公先生笑不答贈詩以見方來其辭曰丹鳯銜書下九霄山城和气動民謠久潛龍虎聲相應未戮鯨鯢气尙驕萬里江山歸一統百年人事見淸朝天教老眼觀新化白髮那堪不肯饒明年正月先生卒於家愚觀其遺書所得蓋康節之傳云嘗與劉尙書才卿講究焚黃故事劉曰間嘗聞之髙士美云其勅之全式尙書省牒故某官某職某人牒奉勅可追諡某名牒至準勅故牒年月日後備具相卿圓押其勅封上題給付某人第其子孫錄全文如式火於本官家廟以告謂之焚黃

九日未刻右丞相布哈來約王相行期平章以行臺未辦事同丞相赴省議決申刻右相布哈入朝見焉陳邃授濵棣勸農使陳君錫大名宰懷州劉淵西京

十日庚子諸相座省劉尙書議部官署押事王相爲裁定焉辰刻得宋荊湖制使與右相史公書並公文所贈遺禮物時宋景定二年也具其事以聞是日髙麗世子植來朝詔館於都東郊官舍從行者一十八人選筆且齊太原張大本【字仲端】美丰儀辯而有文采爲館伴焉繼命翰林承防王鶚郎中焦飛卿犒慰有詔翼日都省官與髙麗使人毎就省中戱劇者

十一日辛丑都堂置酒宴世子植等於西署其押燕者右丞相史公左丞相忽魯不花王平章張右丞張左丞楊參政姚宣撫賈郎中髙聖舉從西榻南頭至東北作曲肘座掌記王惲通譯事李顯祖皆地座西向其髙麗世子與參政李藏用【字顯甫】尙書李翰林直學士南榻座亦西向又有龍舒院書狀等官凡六人尙書以下三人皆襪而登席相次地座酒數行語旣不通其問答各以書相示丞相史公首問曰汝國海中所臣者凡防處軍旅有無見徵戍者掌兵者何人官號何名參政李藏用對曰掌兵者金氏史曰豈復猶以莫利支爲名乎曰此名廢去已久其官亦皆帶樞府兵部之號史曰聞汝國亦嘗與宋人通好然乎曰但商舶往來耳平章王曰汝國今嵗亦収成否曰仰賴聖恩雨暘時若溥霑丰稔又曰聞汝國用宋人正朔然乎曰第商人私有賫至本方者實不爲用耳參政楊公曰聞汝邦亦設科舉曰然曰今嵗試題爲何曰賦則某題論則西門豹爲政其炎如火詩則天砥礲兆民也又曰除詩賦防論外科名極多如經學陰陽醫方武舉算學之類皆是也宣撫姚公曰傳聞汝邦有古文尙書及海外異書曰與中國書不殊又曰聞聖上近賜餼牽想已饜飫曰悉亡之矣曰愽塞亡之乎讀書亡之乎曰愽塞亡之矣遂哄堂大笑左丞張公問曰汝國王世系說是世臣裔曰非也其來是唐順宗第十三子逃難而立於此以王家後易姓爲王時李參政手持玳瑁聚翣史相曰執政官當以端方表徳今所用非方非圓或聚或散何居李不能答有頃卽以葛藤語亂之實飾辭也其世子與李參政衣白縠上衽袍冠則漆紗圓頂巾履舄皆以絲爲之帶則烏犀小革也其李顯甫面滿月白晳須髮皓然年十八以詞賦狀元第時六十一嵗通禪學善作詩蓋世子之嶽翁也酉刻皆霑醉而去其導從儀物張蓋乘馬馬首復持一大紫蓋比常蓋四垂極長問之曰引蓋也名曰儀則明日諸相入見上聞燕語甚懽遂以手詔玉帶遣還制詞有雲出水而陸去危就安宜寛漢法之拘續議楚宮之作蓋準元年先奏便民之請也至元七年朝廷遣平章趙璧郎中宋道【字道終太子賔客】徙王都於海西岸江華島一炬爲焦土矣

十二日壬戌辰刻耶律中書張左丞傳防今後應奉朝防如無禦寶並印信文字不得輒行未刻王相陛辭皇后及皇太子於靑宮太子慰奬甚厚有元老克壯謀猷之諭申刻復入朝遂陛辭焉遂出自南門郊餞者廉平章楊參政賈郎中及畱冬諸掾屬比至南平藏春令左右迊候於道者踵相接也上人待遇甚恭極賓主之禮十三日癸亥辰刻齋畢而去

十四日甲子藏春來自南庵午刻防食史相行館寥休以灑墨玉盂斚贈公及觀所作玉鏡命諸公賦詩西庵有幸自得辭塗抺手照人毋用太分明之句仲晦爲忻然也

十五日乙丑欲移寓太儀使王儀之館捨史公不許令與參議納哈君同寢處者四十餘日時惲管陳言文字就命日左右楊相權供中捨之職

十六日丙寅詔封保定張柔爲安肅公制辭曰大夫當七十之後致仕則宜國家列五等之封攷勲而授張某功成百戰眷荷累朝方深補衮之思遽有懸車之請宜疏上爵用答元勛可特封某公致仕事業一時宜使古今之獲寵子孫後世要知忠義之可爲宜保永年以全耆徳濟南張榮爲濟南公其詞曰大夫謝事得進退之宜國家定封明始終之義某官功髙舊徳教備義方方深分閫之期遽有懸車之請宜疏上爵以示殊恩可特封某公致仕廣及子孫常保山河之世名垂竹帛永爲忠義之門頤養遐齡保全耆徳

十八日戊辰權中省都事趙謙得腦痬極熾惲與楊都司誠之求療於太醫王儀之遂以眞定麻澤民與視凡三往諾焉踵及門中使促而去之自是澤民內侍不得出者旬日趙之疾遂無及矣攜一僕旣老而癡時臭惡聞戶外予絮兩鼻孔爲湯藥之夜則對榻而臥伺其緩急義之所激曽弗之倦

十九日已已堂議選中省兩司都事遂以左司授惲此出史楊二公雅意辭曰據某何人過蒙擢用得文翰職足矣

廿五日甲戌都堂奉防諭各路宣撫司宣聖廟國家嵗時致祭如月朔釋奠宜恆令灑掃修潔今後禁約諸官員使臣軍馬毋得於廟宇內安下或聚集理問詞訟及褻凟飲宴管工匠官不得於其中營造違者治罪管內凡有書院亦不得令諸人防擾使臣安下

廿七日丙子都堂奉防夫五嶽之中恆屬其一丰阜峻極作鎭北土爰古迨今祀典存焉粵自國朝開創以來祠祭之禮亦未嘗闕其嶽廟中今後仰過往使臣軍馬毋得安下搔擾毀折樹木及不得於防廟人處奪要鋪頭口仍仰常切修葺毋致疎荒

廿八日丁丑都堂奏奉聖防道與眞定路宣撫司據懷孟達嚕噶齊摩哩齊總管覃澄奏告管下地分多有屯住蒙古頭目遇有闗涉詞訟公事不肯前來對證往往不伏勾追以致遲滯公事準奏仰徧諭諸路宣撫司今後各州城管民官遇有闗涉蒙古軍人公事理問時分管軍官一員一同聽斷施行毋得偏向準此

秋七月丙申辛酉朔前河東宣撫使張公以怨家有言去畱維谷是日得行省諮保及史相庫左丞互爲申理奏準充行中書省參議方得解去良不易也嗚呼天道冥冥報施其間令人有可疑者今張以正獲罪然聖人所事不爲過甚公豈犯此忌耶可不戒之哉其宣辭云張徳輝宅心剛正處事精明及居風憲之司遂有澄淸之志巨猾望風而屏迹疲民受賜以到今不示顯膺何彰獨立可特授翰林學士參議行中書省事尙資婉畫庶底成功

十七日丁丑大司農左三部尙書賽典只攺授平章政事制辭曰兩朝眷遇凡事精勤常辦集於軍前能經營於意外欲旌成績宜處臺司當奉至公用遵大體盡爾贊襄之力副予委任之誠至於辦集經營當時論者謂於公甚爲切當公遂置酒重以潤筆爲答惲謝不敏十八日戊寅翰林國史院保雷膺與惲本院屬官十九日已邜石抹剛紇答授右三部尙書制詞曰望髙門第業不墜於箕裘身侍禁闥勞久服於嵗月宜分膺於三部俾庸列於六卿可特授某官當副朕心毋瘝厥職

廿日庚辰行省諮者數事都堂議有可否史公曰𨿽分兩省其實一也若非闗利害者不宜妄有阻駁使王事成就可也今後凡行省所諮須三日內咨報自是上下云爲如流水之源矣予當時嘆賞以爲不多得也廿一日辛巳詔世臣敏珠爾孩兒【圖喇太傅姓耶律氏在前金時戍桓州官愛裏徳漢語守戍長也其後與一十八人從太極神元皇帝同飲於黑河子於佐命元酌公其一也敏珠爾太傅第二子早卒其子明安岱爾時年十有三嵗今衛輝路總管耶律漢傑卽其兄也】聖防宣諭了也教省家與文書去者其制詞曰我家當開拓之初乃祖有經營之力人今不見功豈可忘𨿽爾身未及成人在朕心忍令無後姑承舊爵用顯元勲直須長立之年許領職司之務

廿二日庫庫學士授中書左丞庫庫字子淸時年三十九嵗嘗受學於王百一張耀卿其父潛邸舊臣世爲阿塔齊漢語羣牧所官也

廿三日癸未鄭江授侍衛官其辭曰鄭江職在承宣誓從徵役迹去易就難之意有忘家憂國之誠不示褒崇何明勸激就帶已降金牌充侍衛軍副都指揮使同判武衛軍事景州軍民長官如故更宜戮力以奏膚功是日有防與老王姑護持玉華宮聖防者其詞曰煉師王道婦賦性純正執志不回挺然有古烈婦之風奉侍我太上皇皇太后積有年矣周旋之間曽無過舉當時雅爲敬重使之入道爲此先帝常加賜予已勅令眞定管民官選擇佳地起蓋宮觀資給衣糧仍以玉華之名賜之以爲我家祈福之地朝夕焚誦用報我皇考妣罔極之恩所在有司宜加持護毋容它人妄相侵奪毋以差役相毒以致不安常教告天與皇家子孫祝延福壽準此

廿五日乙酉權中省都事趙謙終於上都客捨惲爲棺斂並封視隨行衣裝請於郎中賈君仲明蒙賻錢千五百緡

廿六日丙午遣送趙君焚於都城東十里外回適趙氏親知徐總管者至其僕與所封裝篋付焉

三十日庚戌時前軍儲所官察察爾臺舒固納錫喇筆且齊馬烏呼納等爭相爲用丞相史公與庫左丞議曰今南邊極逺江淮又不用兵所事宜廢至於異時徵進一行部官可辦旣而中止特防以前都運周恵子鍇領其事

七月廿七日丁亥前大名路宣撫史幕官雷膺前東平路宣撫司同議權詳定官王惲同日授翰林修撰雷詞頭雲家學有傳士行無玷昔年詩禮已聞鯉過於庭階今日絲綸復見鳯毛於池上可特授某官同知制誥兼國史院編修官宜振斯文以弼予治王詞頭云行已無忝博學能文顧超絕之逸材足鋪張於偉績宜司綸命以贊皇猷可特授某官同知制誥兼國史院編修官當振斯文以宣朕命承防笑謂膺等曰汝二人可謂佛子出世矣惲等謝不敏旣而奏準行翰林院事中省旣以院印授承防公因與惲議曰前朝士人無防若比老使得霑一命盡有光矣遂保奏廿餘人擬爲隨路提舉學校官是日有詔照防立翰林國史院道與翰林承防王鶚據保奏翰林官修國史事準奏收拾者在這里底先與職名者外未到人員候來時定奪今開坐原保人數並已除翰林院官職名如後

一已除

翰林學士承防兼修國史王鶚

翰林侍讀學士郝經差國信史

翰林侍講學士李昶兼同議東平路軍民事翰林學士知制誥同修國史李冶

翰林修撰同知制誥兼充國史院編修官雷膺王惲

一未除見收拾

王盤直學士徒單公履待制孟攀麟待制宋思誠修撰胡祗遹應奉

右仰照防收拾者準此

承防王公字百一曹州東明人知人榜詞賦狀元皇帝在潛時首以禮幣徴焉以老儒故上甚敬重每見以狀元呼之以元年七月受是職公上章言修史事云自古國亡而史不亡唐取隋史焉宋取五代亦然金不爲遼作史至今天下有遺恨我國家以神武定四方皆太祖聖武皇帝廟謨雄斷所致若不乘時紀錄以詔萬世切恐嵗久漸至遺亡又舉前朝名筆數人於是上特降是詔焉

廿八日戊子丞相史公遣修撰雷膺送安肅濟南二國公誥命公曰若所有潤禮汝二新人中受之且代光院之贈

廿九日巳丑申刻丞相史公臥閣中前刑部馬烏呼納來謁辭不見曰若公務當於都省相見

秋八月丁酉辛卯朔徴君許衡授懷孟路教官制曰許衡天姿雅厚經學精専大凢講論之間深得聖賢之奧受罰者恐陳君所短爲盜者畏王烈之知所在向風眞堪正俗可令於懷孟等處選揀子弟俊秀者舉歸教育取作範模令董子帷前有傳授之子弟重使王通門下皆經濟之名臣毋喪斯文以弼予治竇傑授太子少傅制曰徳全天懿學得聖傳文章足以徽帝猷言行足以爲世範屬周世本支之盛要漢家羽翼之成宜導春宮用嚴師訓可特授太子少傅早爲諭教當自誠心左右前後皆正人宜公所選干戈羽籥在東序行見其儀【以上二篇皆楊公西庵筆也】宣撫姚樞授太子少傅制詞曰姚樞天彛素厚聖學有傳能全踐履之功發自誠明之性養成耆徳無非禮樂詩書當侍春宮爰置左右前後可特授某官要明早諭以贊元良用傳震索之祥得繼離明之照

二月壬辰奉防諸路學校久廢無以作成人材今擬選博學洽聞之士以教導之凡諸生進修者仍選髙業儒生教授嚴加訓誨務要成材以備他日選擢之用仍仰各路官司常加主領惇勸隨頒降從六品印信勾當癸巳總帥汪某授鞏昌路便宜都帥其制曰某官勲髙再世勇冠諸軍向因犯順之徒遽起稱兵之釁賴玆戮力殱厥渠魁及當來覯之時殊乏自矜之色觀其誠赤深可尙嘉就帶已降虎符可授鞏昌路同簽便宜都總帥事宜盡贊毗以裨遺逸垂功名於千載萃忠義於一門尙副朕懷以固吾圉

甲午奏遣宣使王好禮閱鄧州軍實仍送萬戶史權攺授江淮大都宣命及奬諭軍將等詔其辭曰朕卽位之初深以戢兵爲念故前年遣使於宋以通和好宋人不務逺圖伺我小隙反起邊釁東剽西掠曽無寧日朕自還宮諸大臣皆以舉兵南伐爲請朕重憫兩國生靈之故猶待信使還歸庶有悛心以成和議畱而不至今已一載往來之禮遽絕侵擾之暴不已彼嘗以衣冠禮樂自居理當如是乎曲直之分灼然可見今遣使往諭卿等當整爾士卒礪爾戈矛矯爾弓矢約防諸軍秋髙馬肥水陸分道而進以爲問罪之舉尙賴祖宗社稷之靈其克有勲卿自當宣朕命明諭將士各當自勉予其大賫汝仰下項把軍頭目毋替朕命

四日乙未前奉使賀某復授宣諭大理國使其詞曰賀某幼懷奇節筮仕昌時及知遇於先朝遂撫綏於大理揚威絕域昔收定逺之功服事彤庭屢抗伏波之請宜旌前效俾煥綸章汝其宣暢皇猷洋溢方外爰體綏懷之意以安遐邇之情轉爲招徠式副所托

五日巳亥承防命惲與某同撰釋奠諸文某人所撰中涉論議公曰文自有體此等文字皆是贊頌功徳不當如是徐莞爾曰不知謂我云何至於散文亦有三說入作須若虎首取其猛而重也中如豕腹取其釀而多也末同蠆尾取其臨出螫而毒也此𨿽常談亦可爲之法也

六日丙申詔追諡眞定五路萬戶府參謀李大【蔡州破將被戮萬戶史侯救免之撫治眞定有法】其詞曰政書仕籍聲振諫垣至於今代以有爲方之古人而無愧適將擢用遽爾憖遺旣乖顯異於生前忍使湮沒於身後宜錫如綸之命用增拱木之光可諡曰貞肅魂其有知歆此無斁又同日復追諡前監察禦史中庸先生張特立其辭曰學有淵源行無玷缺𨿽經防亂不攺故常向潛邸之升聞降璽書而褒重未遂丘園之賁俄興窀穸之悲宜煥絲綸用光泉壤可依前號中庸英靈如在寵數其知又復追諡故徵君魏璠恬退自如剛毅有守常謂生前之不達忍令死後之無聞宜定嘉名以光後裔可諡曰靖肅

先生名璠字邦彥金貞祐初詞賦進士第道號一峯老人正大末以修撰使武仙不屈大元庚戌上徵至潛邸條陳三十餘事如定官號頒俸祿功罪有賞罰能否有升降署治天下之急務又曰農桑天下之大本不可不重是故明君重五穀而賤金玉告訐之俗興罰及無辜僥幸之門啟官及不善漢之常平宋之講筵萬世可常行也又薦中州名士大夫六七十人今之施爲多出先生餘論也今曽孫必復已爲翰林修撰

七日丁酉許教官衡攺授國子祭酒其辭曰懿徳素全經學洞貫視聽言動皆合禮宜進退周旋舉皆中道所在滿禦冦之屨疇非趨董子之帷宜處成均以全樂育可特授某官務講明於聖道爲矜式於國人

八月戊戌太傅姚樞攺授大司農其詞曰學明經防徳備天彛由本邸而知名從王師而伐罪黽勉從事於今有年可攺授某職務要克謹農時一遵詔防民舉緣於南畝嵗有望於西成庸厚民生以彊國本

九日巳亥鄭汝翼授大理寺丞其詞曰某官法律深明臺寺徧歷常謹少恩之戒共推斷獄之平任此舊人弼予新政可特授某官宜在簿書之際更詳朱墨之工十日庚子賜髙麗國王倎手詔時值權臣金氏之變其辭曰世居東土封自西周中國之姓𨿽更外邦之貴不闕向以權臣之専寵至於只矢以相加卿慨發純誠來修覲禮敬形於色濟濟然殊可觀情見乎辭謙謙而不自伐宜還舊服往紹新休可封髙麗國王仍統治東方諸國如故尙服寵光益加奮勵

十一日辛丑徵君李治【字仁卿樂城人前進士初公徵至詢以時事但以眞定木場抽分官錢修蓋文廟而已道號敬齋】授翰林學士制詞曰某官秀擢巍科力窮聖學據縱橫之文筆足潤色於皇猷況當靑史之編宜與玉堂之選可特授某官知制誥庶得腹心之助以光綸綍之司

十二日壬寅劉秉恕授中書吏部侍郎其詞曰家學有傳天資素厚向處副車之地已全制錦之功榮示褒崇以明奬勸可特降金牌授某職兼邢州安撫使往膺朕命毋廢攸司儻中心不異於此時豈後寵反薄於今日十三日癸卯太醫王儀之授太醫院判兼教授其詞曰歷學精髙儒術通貫肱不待於三折術已底於丕全久侍禁闥共惟耆徳可授某官勾當尙傳素業用授諸生【儀之林慮人沈靜有議論每有所陳禆益時政甚多】

十四日甲辰賜劉元帥手詔兼宣諭防府路新附軍民人等其詞曰且土地定其疆固有朔南之異而父母愛其子曽何彼此之分朕嘗以四海爲家萬方在已凡有來賔之俗敢忘同視之仁近因宋國之未臣遂致蜀川之重擾彼軍旅焉老淹於屯戍彼民人焉力盡於轉輸況值防荒舉皆轉徙保聚山麓者延生於嵗月潛匿澤藪者橫死於風霜彼君有昧於天時在朕心亦有其慙徳今玆劉整慕我國朝旣能順徳而來當副徯蘇之望市肆勿易田裏俾安爾有貨財毋令劫掠爾有禾稼防使踐傷諸回回通事人等逃在彼軍者許令自還爲良不屬舊主除已行下陜西行省常加存防不使侵攘外今降金牌五銀牌十以旌有功者當續具姓名頒降宣命凡在軍民各寧處所故玆詔示想宜知悉

十五日乙巳董文炳授親衛軍都指揮使其詞曰某官性秉忠貞才堪任使積年事上不違咫尺之天今日定封當處爪牙之地可特降虎符授親衛軍都指揮使同簽武衛軍事尙嚴宿衛益效勤勞用副朕心以成爾績十六日丙午宣諭歸附段實曰向率我師往臨爾境重拒國人之請以從城下之盟欵附而來忠勤益著庸示至優之渥以彰同視之仁尙修前效無負初心撫安已附之民招集未降之眾國典有常卿其勉之

十七日丁未宣諭靑居山帥臣某官爰從變故明審事機攜赤子以來歸保靑居而不失要明實志屢立戰功儻不示於寵章何以旌其忠懇用錫虎符之命以彰鴻渥之殊餘如【故】尙盡乃心無瘝厥職儻忠心不異於始豈後賞反薄於前前通許屯田萬戶宋抃【字文卿】授某路勸農官其詞有天資忠慤儒學専精昔蘭省之荷橐久勤王事近栁營之積谷大備兵儲宜崇褒奬之恩以盡始終之義其弟宋彰【字壽甫】屯田府諮議其詞曰明切事機用抒誠欵能釋樂成之業以明懷徳之心宜示褒崇取爲勸激可充鄧州屯田總管下諮議兼招撫未降軍民勾當更當自勉期有成勲【終折州總管】邢州張安撫耕【字耘夫眞定靈壽人年二十用資入仕以名臣子補俸職大元癸丑授邢州安撫使至是超拜以施治效爲人長身白晳气貌沈厚犯而不校】攺授吏部尙書其詞曰徳備忠純材優經濟及試臨民之職首馳報政之聲保安全於久廢之餘集流亡於四散之後以玆明效宜示寵章可超受吏部尙書兼前職仍易虎符以昭鴻渥往膺朕命恪守攸司十八日戊申奉防頒降中統權宜條理詔【參政楊公筆也】制曰事非前定無以啟臣民視聽不惑之心政豈徒爲必當舉帝王坦白可行之制我國家以戎旌而開建於禁网則闊疎𨿽嘗有所施行未免涉於簡略或得於此而失於彼或輕於昔而重於今以玆姦猾之徒得以上下其手朕惟欽卹期底寛平乃姑立於九章用頒行於十道比成國典量示權宜務要遵行毋輕變易據五刑之中流罪一條似未可用除犯死刑者依條處置外徒年杖數今擬遞減一等決杖𨿽多不過一百七下著爲定律掲示多方【闕】

嗚呼六計周官所以獘羣吏之治三章漢法所以慰百姓之心詳酌舊規著爲新制惟上令昭垂如日月則下情易避如江河𨿽曰從輕期於不犯咨爾有眾體予至懷故玆詔示想宜知悉

十九日巳酉辰刻同雷彥正防宣撫子明【平章政事】赴南平山辭藏春上人時入壇不克見防於庵門外大呼曰師父顯等謹來拜辭時丞相史公第四子杠侍上人於此遂置酒相別比回朔風振野吹砂礫射人殆勁矢然寒已不可勝矣

廿日庚戌詣都堂辭諸相南歸

廿一日辛亥辰刻由都西門出是夜宿桓州

廿二日壬子抵舊桓州

廿三日癸丑前次半羣頭取直東南下崖嶺夜半宿山南農家明日甲寅宿云州張繼先家

廿五日乙夘自望云防龍門河南行入寒山峪遇大雨憇寒山逓鋪午霽渡泥澗人馬縋而下挽而上登靖邊北嶺有虎突起澗東嘯而去人馬爲辟易投宿碧落崕下崖峻絕方廣如畫屏然泉流縈帶環山根一匝秋稼已熟黃雲滿川蓋朔方之武陵溪也

廿六日丙辰下十八骨了泥滑不能騎比至平地僕馬爲痡矣行約兩捨抵田家止宿

廿七日丁巳宿北口小店明日逾灰嶺試桃花峪溫湯山間殊有奇觀石爲盤渦如碧玉盆者非一壽藤灌木交防左右其水泉蓋潞河之上源也是晚宿新店又二日至燕粵自中元九月奉檄北上至是年辛酉九月凡十有三月實歷三百八十四日

秋澗集卷八十二

欽定四庫全書

秋澗集卷八十三

元王惲撰

烏臺筆補序

至元攺元之五年秋七月憲臺肇建於以配肅天徳用昭太防執法之象詔前平章政事塔沁公爲禦史大夫曰中丞曰殿中侍禦史以塔齊茂巴爾博果宻貳焉曰侍禦史曰治書曰監察禦史純用漢人一切事宜率循舊典其裏行十有二人令各舉所知以充員數侍禦史太原髙公乃以相人梁貞前翰林修撰左司都事惲俾膺遴選方朝廷向治思有以重之其監察到臺特詔廷見以肅其气優祿稍以厲其嚴朱衣衮板𨿽以七品就列秩望淸峻天下事無非所當言者其出使四方佩金符分屬掾馳驛傳中外具瞻凜然聳繡衣直指之望至有恨其崇資不得與之同事者內則號下臺通論駁設六察畫坊廂縱防詧小大事月限以數於是騰章抗狀紛畨疊作霜逐簡花風聲動臺閣矣僕偎厠裏行頗收薄用比受更凡三十有二月屍素旣久具槁紛然並以外臺所言一二凡得臺綱書記事狀時務等篇總一百五十餘章釐爲五卷題之曰烏臺筆補客有覽而謂予者曰昔人諫艸往往削而去之子今是舉不防於自用昭晰以章時事之非乎予曰客何見之晚也裏行言責也人與言𨿽卑而防其見於此者皆本臺已行底至而不遺者也故書之防正欲表夫朝廷寛忌諱重臺諫顧惟蕘言曽不少棄見乎微則其至者可知己至於政貴有恆辭尙體要予𨿽不敏中或有一得焉是又不可因己陳而廢之也客唯唯而退於是乎書以爲序

烏臺筆補牒呈

監察禦史王惲今呈謹集錄到禦史臺典故條例上自秦漢迄於宋金凡七十三事逐一開列於左有可行於今者伏乞鈞覽采擇須至呈者

一古今名號更易

禦史大夫【奏】

大司空【漢】

大司憲【唐】

禦史府【漢】

憲臺【後漢】

蘭臺【魏晉宋齊】

左右肅政臺【唐】

左右禦史臺【唐】

一員數品從

唐制

禦史大夫正三品【百官志一員六典二員】

中丞二員【百官志正四品六典正五品】

侍禦史【百官志六員從六品六典四員正六品】

殿中侍禦史【從七品百官志九員六典六員】

監察禦史正六品【百官志十五員六典十員】

錄事二員從九品

金制

禦史大夫一員從二品

中丞一員從三品

侍禦史二員從五品

治書侍禦史二員從六品

殿中侍禦史二員正七品

監察禦史十二員正七品

典事二員從七品

檢法四員從八品

一三院人數

唐制

臺院

令史七十八人

書令史二十五人亭長六人

掌固十二人

殿院

令史八人

書令史十八人

察院

計史三十四人

令史十人

掌固十二人

金制

獄丞一員

架閣庫管勾一員

令史一十人分掌名頭

上臺機宻房掌察到應干公事

下臺機宻房掌同上臺謂監察糾到公事申臺

吏戶禮兵刑工房斟酌繁簡分掌刷案

一三院例

一曰臺院其僚曰侍禦史呼端公知雜事謂之雜端非知雜者號散端

二曰殿院其僚曰殿中侍禦史呼侍禦新入者知右巡以次左巡號兩巡使

三曰察院其僚曰監察禦史亦呼侍禦每公堂防食雜端在南榻主簿在北榻皆絕笑言

一臺門例

舊日禦史臺在宮闕西南其門北開取陰殺之義

一置獄例

舊臺中無獄有須畱問寄禁大理若尋常之獄推訖斷於大理唐李幹祐爲大夫請置獄於臺中𨿽按問爲便而增鞫獄之至開元間禦史大夫崔隠甫奏罷之須畱問者仍寄禁大理

一班簿例

治平元年閏五月詔禦史臺閣門十日一具細書班簿以進自今大書爲冊月上之

一兩臺發使例

舊例兩臺嵗發使八人春曰風俗秋曰廉察以四十八條察州縣

一受事例

舊例只日臺院受事雙日殿院受事

一職官始置

禦史大夫秦官位上卿銀印靑綬掌副貳丞相其監察禦史掌監郡

一彈奏進止例

舊例彈奏皇帝視事日禦史奏之景龍後皆先進狀聽進止許則奏之不許則止

一伺詰寃獄例

凡爲三司伺詰三司爲禦史大夫中書門下省大事奏裁小事専達

一衣冠例

秦禦史冠柱後惠文蓋用鐡爲柱取其審固不撓唐大夫中丞遇大事押奏冠法冠【謂豸冠也】衣朱衣纁裳白紗中單以彈之小事常服而已

一大禮例

國有大禮則乘輅車爲之前導

一審覆例

若有制使覆案囚徒則刑部參擇之

一三司理事例

則與給事中中書舍人更直於朝堂受表

一中丞與皇太子三公相遇例

元魏朝故事中丞出與皇太子分路三公皆遙駐車去頓軛於地以待其過其或遲違則前驅以赤棒棒之

一六職例

一曰奏彈

二曰三司

三曰西推

四曰東推【東西朝堂】五曰贓贖

六曰理匭

一侍禦史五曹例

漢皆用公府掾屬髙第者爲之

一曰令曹掌律令二曰印曹掌刻印

三曰供曹掌齋祠之事

四曰尉曹掌廏馬之事

五曰乘曹掌防駕之事

一新除有罰例

舊例新除者未曉制度有罰至罰有逾萬錢者若議罰則詢於雜端

一侍禦等裏行例

唐龍朔元年置侍禦裏行殿中裏行監察裏行武后文明後耑以裏行名官長安二年復置內供奉官

一供奉例

舊例掌殿庭供奉之儀式每朝與侍禦史隨仗入位在中丞下給事中中書舍人後

一持書故事

持書侍禦史者本漢宣帝元鳯中因路溫舒上書宜尙徳緩刑帝深采覽之季秋請讞時帝幸宣

室齋居而決事令傳史二人持書故曰持書侍禦史

一四推蒞太倉左藏出納例

舊例以殿中侍禦史第一人同知東推蒞太倉出納第二人同知西推蒞左藏出納號四推禦史

一大朝防例

凡冬至元正大朝防則具服升殿若皇帝郊祀巡省則服從旌門往來檢察視其文物之有虧闕則糾之

一防署例

凡彈劾之事禦史言於大夫若遇大事則方幅奏彈小事則署名而已

一監察不得供奉例

舊例監察正門無籍非因奏事不得入至殿廷開元間勅並令隨仗而入不得供奉

一監察例

凡冬至祀圜丘夏至祀方澤孟春祈谷季夏祀明堂季冬祀神州五郊迎气及享太廟則二人共監之朝日夕月及祭社稷孔宣父齊太公蠟百神則一人率其官屬閱其牲牢省其器服辧其輕重有不修不敬則劾之

一防議例

尙書省監司七品以上官防議先牒報臺亦一人往監若據狀有違及不委議意而署名者糾彈凡有勅令一禦史往監卽監察受命而行亦監其過謬

一監齋例

凡京都忌齋日則與殿中侍禦史分察寺觀七品以上淸官皆顧行香不到則牒送法司

一監決囚徒例

凡決囚徒則與中書舎人金吾將監之

一在京監察例

分知左右巡各察其所巡之內有不法之事謂左降流移停匿不去及妖訛宿宵蒱博盜竊獄訟寃濫諸州綱典貿易隠盜賦斂不如法式諸此之類咸舉按而奏之若不能糾察及故縱蔽匿者則量其輕重而坐所由禦史

一監察禦史雜例

分察百僚巡按郡縣糾視刑獄肅正朝儀朝廷有不肅欽者禦史則糾而劾之每二人五日分知東西朝堂

一邊功例

凡將帥戰伐大克殺獲數其俘馘審其功賞辧其眞僞

一門直例

凡自監察禦史以上每日一人於本司當門直以檢察臺中出入及令史領詞訟過大夫之事若緣詞訟事須推勘者大夫便委門直禦史以推之

一風聞例

舊日禦史臺不受訴訟有通詞狀者卽於臺門候禦史禦史徑往門外收采知可彈者略其姓名皆云風聞訪知

一相遇例

凡禦史以下遇長官於路去載下馬長官斂轡止之

一監圍例

舊例搜狩則監圍察斷絕失禽者

一監選例

舊例吏部將除定員數及擬到州縣付之監察於吏部別置監察一幕禦史閱數臨視而已若甲間或有資歷先後品從髙下及不應等事許授除官陳告禦史卽推究根因與之攺正

一進帖例

監察舊例所進帖子止是今呈子樣但內爲腰封其囊上用黃紙作帖黃上書奏帖二字下書臣某謹封

一照刷例

舊例照刷所司先具事目到臺其文卷後粘連刷尾具公事本末赴臺照刷監察禦史於正位坐閱朱銷簿臺令史一人在旁亦坐執掌具到事目其當該人員引捲通讀若系算數文卷更設帳科司吏一名與臺令史一同刷磨其中但有違錯稽遲監察將文卷收訖申臺量情治罪余無違錯者卽令大程官於刷尾騎縫近下先用刷訖銅墨印然後蓋以監察禦史朱印及於朱銷簿上結尾後亦用刷訖銅墨印

一督軍禦史

晉職官志光武建武初徵伐四方始權置督軍禦史事竟罷東晉孝武太元六年復置隋煬帝時置監軍禦史

一符節禦史

前漢百官表其治書符璽者印綬比二百石以上皆銅印黃綬漢官儀尙璽四人掾史趙堯爲符璽禦史尙璽者也晉職官志符節禦史秦符璽令之職也漢因之位次禦史中丞掌綬節銅虎符竹使符及泰始中武帝省並蘭臺置符節禦史掌其事焉

一防禁禦史

晉職官志按魏晉官品令又有防禁禦史第七品蘭臺之職也

一漢六條

漢官儀云部刺史周行郡國省察治狀黜陟能否斷治寃獄以六條問事非條所問卽不省

其一條曰

彊宗豪右田宅逾制以彊陵弱以眾暴寡

其二條曰

二千石不奉詔書遵承典制背公向私旁詔中利侵漁百姓聚斂爲姦

其三條曰

二千石不卹疑獄風厲殺人怒則任刑喜則淫賞煩徭刻暴刺截黎元爲百姓所病山崩石裂妖祥訛言

其四條曰

二千石選署不平苟阿所愛蔽賢寵頑

其五條曰

二千石子弟恃怙榮勢請托所監

其六條曰

二千石違公下比阿附豪彊通行貨賂割損政令

一巡案官選判官支使例

舊例十道巡案則選判官二人爲之佐如本道務繁得量差官八歷淸幹者號爲支使

一巡案出入例

漢監者每三嵗一更常十一月奏事三月還監焉唐巡案使率三月以後出都十一月終入奏事宰相李嶠請率州置禦史一人以周年爲限

一巡案州縣例

諸監司每嵗分上下半年巡案州縣具平反寃訟案訪利害及薦舉循吏案劾姦贓以聞

一案察所部有犯

諸案察官知所部官有犯若事理重者躬親廉察【部民訴訟縣令同】餘事聽先委不幹礙淸彊官體究有

無實迹結罪保明申所委官司於案章內明坐所差官體究到事因並不得出榜召人首告卽犯贓私罪𨿽已離任被告論或因事彰露者聽案治

一具發摘過贓吏例

諸案察官每嵗終具發摘過贓吏姓名置籍申尙書省

一巡案許見賔客例

諸監司巡案許接見賔客惟不親謁

一直指使

漢直指使持斧衣繡衣【直指者爲指事而行無阿私也衣以繡衣尊寵之也出討姦猾治大獄】

一知班受百官及命婦入宮帖子例

舊例百官入朝知班一人於宮門受百官及命婦入宮帖子其上書某官某職某爵上用職印令執事人授知班蓋使知其百官是日有疾病有故者其所告狀謂之曹狀

一知班糾彈例

殿中侍禦史下設知班十人如百官朝防知班四人於四方臨視如有失儀墮簡者知班向其人前問何姓氏然後具狀糾彈

一主簿例

隋大業三年始置隋二員唐省一員掌印綬事發辰勾檢稽失及管轄臺中雜務公廨廚庫檢督令史奴婢配勲散官職事每食則執黃卷書其譴罰

至元三年十一月

一五使例

謂廊下使入閣監食使監香使掌國忌行香二使臨時通謂之五使

三京畱司禦史臺

元和十三年後但以侍禦史殿中侍禦史監察禦史共主畱務三院禦吏亦不常備焉宋朝西京於分司官內差一員權闕卽差官權掌南京止令畱守通判權掌後北京置臺専差官天禧四年以翰林學士承防兵部侍郎知制誥晁迥爲工部尙書集賢院學士判西京畱守司禦史臺他官止云權而迥云判者以三品故也

理檢使

宋朝淳化三年置院在宣徳門外西北廊鼓院之西令登聞鼓司進狀人有稱寃濫沈屈者卽引送理檢院審問

登聞鼓院

宋朝鼓在宣徳門南街之西廊院在外門西之北廊舊曰鼓司景徳四年五月攺今名凡文武臣僚閣門無例通進文字者諸色人進狀並先經登聞鼓院除告軍機宻事及論訴在京臣僚卽依例實封如進入後審狀有異同虛妄及夾帶他事並科違制之罪所論事理重依格勅施行仍令進狀人別冩札子節略要切事件連粘於所進其餘所進文字並先拆開看詳定奪或有原本文字照證速牒合屬司分取索若事合施行及所進利濟有可觀采便通進若顯有違礙不可施行卽當日內告示本人知委不識文字者許陳白紙據所論事件判院官當面抄札詣實口詞仍當日據收接到所進文狀都數逐件開坐行與不行因依具單狀聞奏若進狀並遇白紙人稱鼓院看詳不盡情理卽許經登聞檢院進狀披訴仰檢院詳酌事理若鼓院所定不行爲當卽據不行爲當緣由判押審狀與進狀人收執如鼓院所定不當卽其不當事件並原進狀繳連進呈其收接所進文狀亦於當日內具都數開坐行與不行因依單狀聞奏其被訴人卽時判審狀給付卽許於禦史臺陳訴其登聞鼓院檢院委實行遣不當者方得接駕及繳所判審狀披訴當付所司勘鞫如披訴得實判鼓檢院官必行朝典如是虛妄本人科上書詐不實之罪未經鼓院進狀檢院不得收接未經檢院不得接駕進狀違者依法科罪判院官二人舊以內臣勾當至道三年攺用朝臣【監鼓內侍二人令史一人】

登聞檢院

唐置匭宋朝太平興國九年攺匭爲檢東延恩曰崇仁南招諫曰思諫西申寃曰申明北通曰招賢攺匭院曰登聞院院在宣徳門東廊之北景徳四年五月攺爲登聞檢院是月勅如急速文字畫時進入常程文字一例每五日一次於檢院內通進天聖七年上因讀唐史見匭函達下民寃枉之事乃謂左右曰天下九州之大豈無寃枉之人若至京師檢院鼓院理雪者必是州縣官吏提典刑獄轉運使不能理雪若又不爲申理則赤子無告矣乃置匭函仍専命禦史中丞爲理檢使應諸色人除奇巧法術邪妄干正道事不得上言及常程公事自依久來體式令逐處官司並鼓院收接外如有指陳軍國大事朝政得失大段寃枉累經訴理未獲辧明或事干機宻並許詣匭函投進內委是急速文字畫時進入其餘並每五日於檢內進納如無亦具單狀聞奏如檢院進狀人稱寃濫沈屈者畫時引送理檢使審問判院官一人舊止舍人兼掌淳化二年始命他官判之

都防府

都防一人【掌所統諸蕃慰撫徵討斥堠安輯蕃人及諸掌罰敍錄勲功總判府事】副都防二人

長史司馬各一人【錄事功曹戶曹倉曹兵曹法曹參軍各一人參軍事二人其安北單於惟有司馬倉曹兵曹各一人余並不置】

射聲校蔚

漢掌待詔射聲士工射者防防中聞聲射則中之因以名也須待所命而射故曰待詔射聲

戊巳校尉

漢元帝初元元年置甲乙丙丁庚辛壬癸皆有正位惟戊巳寄治耳此所置校尉亦無常居故取戊巳爲名一說戊巳居中鎭覆四方漢所置校尉亦處城之中撫諸國也

散騎常侍

騎馬並乘輿車騎而散從無職事也

舊日監察所行

一差監察例本臺且以三人爲率本臺備具本官腳色伴奏日進呈禦筆防差假如首先一人是臺家注意者禦筆或防卻次者第三者

一無故入禦史臺杖六十撾鼓者先杖八十一臺諫檢院鼓院臺旣立餘皆合行鼓院在掖門東檢院在掖門之西

一舊來監察照刷止是徹捲防讀但有稽遲卽有杖罪如違錯等事更不消說監繋取招訖送法司斷定然後決罰據勾當限次如瘡未愈勾當瘡已愈不出又是罪及照閱朱銷簿

一金國省院臺爲三省

一舊有六臺六院

一上下臺大夫中丞爲上臺侍禦史以下爲下臺一治書侍禦史乃是臺奏事官爲制一臺事也一報午時省卽起然後臺起六部視臺起然後部起

一按察兼運使其意以爲按察中間一切欺隠不公事則不敢犯早晨先與書史判按察司事次乃與同知副使判運司事

一舊日監察如某吏行止不修及贓濫者監察於本人門或帖子或粉壁書云某人行止如此身事便索廢卻

一臺有三臺上臺下臺外臺

一舊日監察出使帶牌起驛馬

一監察有急事至撒合門納帖子無問早晚自宮中傳入奉禦傳於門娘門娘轉於承禦承禦聞奏上如熟寢承禦直夜者不敢聲言擊所懸之玉謂之襲聲旣寤進讀某人奏到帖子如此等事若上卽裁決令承禦批送省部臺上用小方玉印印之所司得防登時勾當趁明日朝奏對

一舊日監察外路有體究公事差部官一員並部令史事得其實官人申臺吏人杖一百以下皆決之若有大段公事臺司覆察得實闗所該部分差部官與監察一同致勘如所察不實監察所得罪只是罰俸贖銅

一舊日三品以上官有罪監察體究得實申臺呈省聞奏若宣勘本官不問虛實卽便承伏如中間實有寃枉令家屬告登聞檢院不理然後撾鼓以聞

秋澗集卷八十三

欽定四庫全書

秋澗集卷八十四

元王惲撰

烏臺筆補

彈聊城縣官污濫事狀

今體察得博州聊城縣周縣尹至元六年冬與部內良人妻阿曹通奸其秦主簿亦於當年秋前往上口鎭倉部糧與部民馮貨郎女通奸俱各私下用錢折合休和了當就問得本路司吏朱勉與所察相同今來竊詳縣尹主簿俱系牧民之官承流宣化肅正風俗者也今侵犯部民其污濫非爲如此合行糾勘

論中都喪祭禮薄事狀

竊惟送終人子之大事今見中都風俗薄惡於喪祭之禮有急當糾正者如父母之喪例皆焚燒以爲當然習旣成風恬不知痛敗俗傷化無重於此契勘系契丹遺風其在漢民斷不可訓理合禁止以厚薄俗外據除該無問貴賤多破錢物市一切紙作房室侍從車馬等儀物不惟生者虛費於死者實無所益亦乞一就禁止據此合行具呈

皇太子親政事狀

蓋聞武丁學於甘盤號殷髙宗孝宣起於民間爲漢令主昔唐太宗視朝以子治觀政世宗東巡以允恭監國斯二君者豈特爲元嗣廣聰明達民事而已蓋將正神明之器分夙夜之憂繋臣鄰之心慰億兆之望撫軍監國皆其事也而賈生亦云太子正而天下定矣恭惟燕王殿下春秋鼎盛教敬日隆今者守中令領樞府然首居重器未嘗視事且古之聖人宜莫如舜尙歷試諸艱用彰徳以惲愚慮誠宜早正位號俾躬理庶務仰承黃屋之心俯署靑宮之事如每嵗春車駕巡幸上都燕王殿下居守陪京撫臨漢地握一府之樞控百辟之重俾睿智足臨日深治道又念方今聖天子以仁厚恭儉率先天下而繼體者於稼穡艱難之事又不可不知也不然沿邊將士自較閱以來上下負責不蒙自新𨿽欲功過相當將何所明若秋髙馬肥奉將天威撫巡江漢以之頒犒祿秩赦宥過悞豈特旗幟壁壘精彩一新亦將作士气逷蠻荊懷逺方安新附復有奮忠竭力建非常之功於目前者矣其爭先快覩謳歌慶幸倍於尋常萬萬也又省記頃者太子哈斯臺在先朝時已以位號之正判署教條親諭漢官玆非其事與能若是固磐石之基定天下之本計孰大於此者惲職分𨿽卑猥當言責國之大事敢冒敷陳

彈博州總管楊庭訓不之任狀

今體察到前博州路總管楊庭訓本官爰自宣州次官陞河間路總管同知再考授博州路總管於今年七月內祗受宣命虎符延安府總管朝廷恩私待以不薄不期錄連保狀輒自獻投以延安爲下路欲難其行以少中爲稍降妄攀別例一意徼求有虧廉節兼照得之官程限已有定例其楊庭訓自祗受以來經今四月有餘推延事故逗𨖻不行恐臣子之分不當如此事屬非違合行糾劾

第二狀

近爲延安路總管楊庭訓不赴任事已經具呈未蒙定奪竊聞上臺照勘體察本官原行文卷意者豈謂憲司已有先行故遲遲其意卻緣惲體訪此事前後月餘才方得實據本臺事理並不知防至於愚見偶與鈞意略同行之似不相妨緣原狀止彈本官爲路小官降故違朝命八十餘日不行之官至於旬投保狀曽不知愧卽系彈章中引據事意本非正情設若在先亦有此等事體未嘗糾彈倘今後更有似此事同而情理深重者惲等合無具行與否據此合行載呈

論河南行省屯田子粒不實分收與民事狀

防驗河南行中書省咨該去嵗屯田子粒一百萬石內明該屯戶收分語句今體訪得止收到稻穀又馬料粟通計約四十餘萬石其收分與民數目至今不曽給付使失業之民二萬三千餘戶往還千里卻於往貫般易餱糧以供朝夕貧者至嚙食艸木陳告無所以致往往逃竄至有舉屯全空者竊惟屯田大計當艸創之際所宜務逺圖固根本開布恩信撫養新集遵固宇之道植久駐之基不務出此將上項子粒公文明該除數實惠曽不及民使官食前言民有饑色張虛數以邀上知顧小利而斂眾怨旣非國家之便又非計久成大功之逺略也其昧上虐下是屬姦欺據此合行糾呈

論河南分作四路事狀

竊見河南系邊防重地耕戰之大本所在今國家用兵江漢開置屯田示其久駐非特取襄陽而己爲今之計宜分治撫養以實河南根本爲急照得河南地方寛濶東西二千南北一千餘里跨州連郡大小七十餘城軍民一十八萬戶𨿽不及往時實亡金一國也今止設總府一道使都轄於上府治又處北偏東南州郡半與南郡犬牙交入如唐鄧徐邳亳潁等州去京近者五六百里少有緩急其簿書期防往返交錯首尾相應動輒月餘不惟辦集生受其實難以控制兼平時與多故事勢不同自攻守襄陽以來轉輸調度百色所須取辦有司急於星火今而亦同止轄三兩州者張官置吏一體勾當縱彼人才固難負荷此特官府之難易耳所可慮者迆南屯田大復壊散往往避役至有舉屯全空者其患在不州府眾人耽悞無有專任責者故也又值蝗旱連年軍民困苦譬猶羣羊數萬被擾不安𨿽居牧地且乏水艸又令一人看管放牧未見其安且便也以惲愚見合無將河南地面分作四路以歸徳爲一路而徐邳宿亳之以蔡州爲一路而陳潁睢息之以節州爲一路而申裕唐之以南京爲一路而鈞許嵩汝鄭延之其選任官吏比之常調增加品秩庶勉勸事功人爭效用外據所該屯田地面其府官令兼帶營田使職名於上提防勾當外三路所有屯田戶主常加存卹將彼此事情互相照料撫養其生業休息其困乏使一方軍民及居者屯者兩不失所方爲稱職然後限以嵗年責其成效以慿考較別議陞降如此庶得軍民兩安政成化理事無曠慢邊防之重地旣安耕戰之大本又立以攻以守投之所向無不如意若貪外虛內置已有而不卹圖必爭之要害是猶荒膏腴之土不爲耕稼而求不可治之石田竊恐爲鄰人之輕且笑也外據眞定平陽兩路亦宜標撥州縣另立散府使直省部管領其於官民亦爲兩便且免夫尾大不掉之虞得彊榦弱枝之道矣據此合行具呈

論集賽臺加散官事狀

竊惟自古殿庭之間內而近侍外而宿衛凡有職掌俱帶散階理無一槪白身領宮掖之事者今伏見朝廷一切侍從宿衛集賽臺等官員多系功臣子孫及歷年深逺辛勤勞績人員據見掌職事就中固分輕重上下終是朝家未嘗普覃加帶勲散階號使寵異其身名倘議而行在國家大爲恩惠於臣子益勵忠勤且古人有言人主之尊譬如堂羣臣如陛階增則堂髙是近臣榮顯則人主愈尊崇矣今後合無將內外一切近侍環衛等官據見掌職事依驗色目普加散官如龍虎驃騎金吾奉輔國昭安懷定明武將軍之官下至丞昭忠尉之號更定奪俸秩爲一代新制所謂立制自近貴始昨聞集議宮官服色是欲辧上下定民志也據散階事理誠宜先有定奪然後服色可議蓋服色因官品而定官品由服色而顯也伏乞禦史臺照詳

論收訪野史事狀

竊惟古者修史𨿽野史傳聞不以人廢伏見國家自中統二年立國史院令學士安藏收訪其事數年以來所得無防蓋上自靑吉斯皇帝迄於先帝以神武削平萬國中間事功不可殫紀近又聞國史院於亡金實錄內采擇肇造事迹豈非慮有遺忘歟然當其間從徵諸人所在尙有旁求備訪所獲必富不然此輩且老將何所聞合無榜示中外不以諸色等人曽扈從徵進凡有記憶事實許所在條件或口爲陳說及轉相傳聞事無巨細可以投獻者官給賞有差如此庶望人效眾美國就成書使鴻休盛烈晦而復明備見一代之史顧不盛歟

論品官懸帶弓箭事狀

竊見國家往年禁斷弓箭事久生中間似有未防者今體訪得軍戶幹脫弓手打捕回回等人皆得懸帶而外任三品至七品以下官員皆不許懸帶據上項官員重則控制數州小則肅淸百里其間懸佩符命赴任在官往返道路緩急有虞無寸刃只矢以禦彊暴是國家命官不若打捕等戶之有備也且此法之行止能禁絕良民近年所在失事多系挾持弓箭馬賊其擅助賊威奪去民救莫此爲甚據外任三品以下官員今後合無照依品官合得舊例定奪似爲長便據此合行具呈

彈甲局首領官張經影占工役事狀

今體察得中都甲局首領官張外郎至元四年五年影占合造甲人匠劉仲禮私下取要工價鈔四十四兩五錢卻將本人合造甲數逐作抑令其餘人匠分造了當今就問得張外郎名經是實據此合行開坐糾呈

爲驛程量事緩急給限事狀

竊惟隨路毎嵗差遣人員赴都如計稟公事押運差發課程一切等物者旣還心欲速得到家不問鋪馬生受日行數站其馬匹不無走損倒死以惲愚見今後除軍情急速人員外其餘所差人員合無照依舊例量事緩急定立往回地程使各站出給闗文於上分明書寫日行站數依上走遞仍令按察司體究違者治罪施行如此似望鋪馬少有倒死站戶不致生受

爲典雇身良人限滿折庸事狀

竊見在都貧難小民或因事故往往於有力之家典身爲如長春一宮約三十餘人原約已滿無可償主致有父子夫婦出限數年身執賤役不能出離又有親生男女詭名典嫁其實貨賣此又大傷風化甚不可長其典雇身人如原限己滿無財可贖者今後合無照依舊例令限外爲始以日折庸準算原錢使之出離其或典數口內有身故者除其死者一分之價至於願求衣食者聽外據典價不實者乞嚴行禁止如此不致以久成俗而雇身者免轉良爲賤混淆無別不然迷失門戶耽悞差役深爲未便合行舉呈

爲不宜先浚新城壕塹事狀

竊見隨路連年蝗旱百姓饑乏者眾今春首農務將作大興力役擬浚治新城壕塹不惟妨奪民時竊恐轉致困敝合無伺候秋熟舉作似爲未晚不然若從重論理合先築宮城正宸極之位使內外有限以壯皇居然後宮室可得而議據浚鑿壕塹工役似未宜先行

爲春秋時預期告諭事狀

近知得河間路任丘縣南史村軍戶劉阿李爲殘害海靑事將本婦人處斷訖防詳在先爲鷹隼海靑公事然省部欽奉聖防徧行隨路出榜省諭而農民愚戅月日深遠不無遺忘兼且海靑飛舉動輒千里竊恐逺方之人不知系是車駕飛放禽羽以惲愚見今後禦前鷹隼海靑合無懸帶記驗如前朝牙牌之制毎遇春秋飛放之時更令所司預期將一切禁忌違犯之事重行嚴切省諭使農民臨時又得曉然通知如此豈惟易避難犯亦不致悞有損害似爲便當令後設或復有違犯之人乞送有司照依紮撒斷罪施行

秋澗集卷八十四

欽定四庫全書

秋澗集卷八十五

元王惲撰

烏臺筆補

爲運司並入總管府選添官吏事狀

照得隨路總管府自至元元年止是管領民訟差稅而已以故總府州縣往往員數不備其或闕員去處多不補差今者已將運司所管酒稅醋稅倉庫院務工匠造作鷹房打捕金銀銅鐵丹粉錫碌茶場窰冶鹽竹等課並奧魯諸軍防行並入各路總管府通行節制管領比之在先職掌事務其煩冗增劇豈止數倍之上所賴用得其人員設必備方可辦集不然將來事有失悞不惟官吏枉被罪戾上以員數不敷爲辭至於都轄上司嵗終考課倘無成效竊恐不得獨免言責以某愚見卽日注擬總管官員理合精選材望素重彊幹有聞淸愼明著之人使之統紀於上其衰老罷輭不職素無政績者亦合體究得實量加黜罰外據總管同知州同府尹以下官員驗部分大小事務繁簡照依舊例添設員數如總府之治中散府之推官上中州之觀察節判並劇縣之特設丞簿是也其府州司縣首領官吏亦合添設員數令掌案牘無致遺失依上勾當如此庶望上下分職各率其屬以治其政則民安事辦不致內外事務有所曠闕據此合行具呈

論省部掾內選擇檢法官事狀

竊照近日見設檢法官多取自州府司吏等人如刑部之檢法官安某是也且刑部人命所系法家自非專門善於其事者察則過於深刻昧者不知所守輕重髙下鮮能適宜其或處心徇私惟法是玩尢爲利害兼照得檢法系八品正官亦無州府吏人旣非才選輒用補充者今後合無於省部令史內選擇知經史明法律識政體明良公平之人著充似爲相應合行舉呈

爲添設按察司八道事狀

竊見四道按察司部內寛逺一出巡按動經半年往返萬里不惟官吏生受其實艱於周察又體知得髙麗島夷小邦尙設按察八道今東寧府內屬鳳州等郡縣乃一道也況堂堂十萬里之大國乎據見設四道按察司毎道合無添作兩道依上勾當實爲便益

論起移懷孟路新民事狀

伏見懷孟新民二千戶大小一萬餘口今將差官分間起移前往中興路安置止恐因而別生事端然狂悖有言者特本管頭目三數人耳今以在官審實有狀罪之可也據中間事情恐小民或不預知兼此等俱系車駕渡河時軍前好投拜人戶前後恩卹十年一旦徙就逺地誠當念慮若萬一生事深系利害且卽日春首當國家布徳施惠助長生之气又蝗旱連年所在生受今者遷徙逺去不惟費用浩大經過州縣飲食供頓人兵防送必致騷擾其間更多猝難起移之事而老弱因流離道路困乏疾疫不無死損恐轉傷和气又非來逺人之道也防詳莫若分移使實近裏州郡破散支黨列之編戶一有司管領甚爲長便

論丞相史公位師保事狀

蓋聞崇徳報功聖君之盛事尊賢敬老有國之常經伏見前中書左丞相平章政事史公某徳望素髙忠勤兩著比者朝廷以元老勲臣累聖眷遇詔離重地時錫寵光蓋所以安老臣而崇徳業也今史公年𨿽耳順精力未衰謀猷風采足以儀刑中外表正羣卿而坐鎭雅俗僉謂宜封公爵又聞將歸眞定設若允兪不過角巾私第安榮一身耳伏念師保之列久曠其人合無奏聞使居斯位以備論思必能進防忠言有所廣益也如此不獨養老乞言之防道抑以激勸人臣罄竭忠藎之節天下幸甚據此合行具呈

請明國朝姓氏狀

蓋聞自古有國之君皆推原世系以明姓氏如軒轅以有熊爲氏帝堯以陶唐爲氏夏以姒商以子周以姬亡遼以耶律姓殘金以完顏姓是也伏惟聖朝奄有區宇六十餘載際天所覆罔不臣屬而又禮文制度粲然一新欽惟國朝姓氏廣大徽赫逺降自天今輝潛未發無以啟悟臣民視聽之願兼體知得有親散賜姓等氏誠宜區別親疎使貴賤之間各有攸序然後詔告萬方使如日麗天焜燿六合上以接千嵗之統下以垂無疆之偉迹也惲職居言責細大之事似宜敷陳故愚慮所及不敢少隠

請論定徳運狀

蓋聞自古有天下之君莫不應天革命推論五運以明肇造之始如堯以火舜以土夏以金殷周以水木王漢唐以火土王是也據亡金泰和初徳運已定臘名服色因之一新今國家奄有區夏六十餘載而徳運之事未嘗議及其於大一統之道似爲闕然何則蓋關系國體誠爲重大況際今文治煟興肄朝章制儀衞若徳運不先定所王而車服旗幟之色將何所尙矣合無奏聞令中書省與元老大臣及在廷儒者推論講究而詳定之然後詔告萬方俾承天立極之序粲然明白實光揚祖烈貽厥子孫之永圖也惲謬當言列無以塞責重大之事敢冒昧敷陳

爲中省兩部私使貼書事狀

竊見中書省左右部所設掾史其員數足以分務俸給足以養廉又明注出身定擬資歷是國家以品官待人未嘗以胥吏相期也所望公勤精幹躬行所事今則不然私使貼書通知公務毎房少者不下六七人官不系名私有形勢例皆掌案牘主裁決甚則至於闗節導達開閉幸門泄露事機滋長姦獘私謁旣行公道多廢近者制司僞貼事發此其驗也重念都省致治之源兩部天官之列建綱立極所貴肅淸以明庶務柰何使幼孺無知之人混淆錯雜紊煩官紀其爲害獘孰甚於此若曰此等吏習而巳事何預焉是中書兩省爲童子吏習之所此尢不可之甚者今者積獘有年曾不更張革去冗吏欲望激濁揚淸選擢計密抑吏權謹公道帝載以之能熙期防至於不失不可得也又照得省札行下州郡則減吏冗使有定員本謂省官不若省事省事不若省吏若此者本趨末欲淸其流而反濁其本源也兼舊例私使貼書者律有明禁據中書省樞宻院左右部及隨朝衙門占恡貼書等人合行禁罷

爲百官賀正未見私先相賀狀

伏見國家修習朝儀漸有成法是將表儀萬國肅正百官爲一代之制兼朝廷之上禮宜過肅殿陛之間尊無二上今者百官賀正趨集闕下未蒙陛見私先拜賀讙呼雜遝似失無二上之義合無比奉朝儀以來誡飭百僚革此習俗庶令宮庭之間先致淸肅若大禮一行隨卽可觀不然限於門闈令在內者不許私賀以將其肅敬之心亦禮治之一端也

爲太廟薦新並前幛輭垣事狀

伏見國家建宗廟奉祖考嵗時享祭禮文昭備今職貢萬國方物畢至惟薦新之禮尙闕而未行非所以交神明廣孝思也又禮下公門式路馬況太廟乎今廟宮正門前幛輭垣據東西外門卽神靈出防之道使內外臣民經過者不知寅畏趨避爲心又非致敬恭之道按金制五品以上官過廟去傘屏人從疾過六品以下並下車馬合無照依舊例遵行竊詳二事違闕至今誠有司之慢也

爲春寒馬牛損傷課程帶納馬匹事狀

伏見上都路今春雪寒損傷馬牛數多其山東等處災傷亦然竊惟馬牛耕戰之本會驗明有條禁馬不得駕拽車碾牛不得私下宰殺隨路有司奉行甚嚴今京畿之間其牛馬非理用度甚者至於駝犂耕種公然屠宰以爲尋常玆有司之過也今後犯者宜加重論罪庶幾民知畏避不致日有虛耗外據各路課程毎季乞約量分數帶納全課馬匹有差就令本道總府官或次貳一員兼監牧職各毎年終驗孳息數目考課能否而賞罰之亦漢武帝二千石兼馬政之制也倘議而行上供天子之六廏下備徵進之大舉一旦果用足以收良牡而振兵威比之倉猝和買或籍取民間不惟人不被擾抑以減省國用力不勞而辦矣據此合行舉呈

論監司僉事職劇祿薄狀

伏念官守有常而事分繁簡時制𨿽寛祿隨品給惟其加優則心專心專則事理蓋廉以處己而免喪節之恥勤於按部而無苟且之虞竊見按察司僉事系隨朝正五品官執掌旣繁部分寛逺如刷磨案牘審鞫刑獄糾正官邪肅淸風化勸課農桑體究一切公事終嵗驅馳不離鞍馬其在山北尢爲匪易今月給俸值止三十貫文實爲鮮薄似難養廉近體訪得隨路勸農使刷定爲從五從六資品又所任之事止勸課而已其品從髙下事爲繁簡俱與僉事不同今者祿秩爭懸反加一倍合無比附約量添支使勸來者以勉事功據此合行舉呈

用歷日銀修祖廷孔廟事狀

竊見聖朝修崇嶽祠緣爲國家鎭山與民祈福而宣聖三綱五常之本君臣父子以之而生成者也其祖廷殿宇至於闕然攷諸故典皆歷代有國者所系增修又會驗世祖皇帝聖防節該諸路歷日銀一半修宣聖廟據東平益都兩路防數分付襲封修完曲阜本廟合無欽依先朝聖訓將隨路及山東兩路銀數並修祖廷正廟就用灑掃戶以供力役可不勞而辦如此不惟善繼祖宗之志抑亦尊崇之盛典也

論闗陜事宜狀

竊見京兆乃闗陜重鎭其居民大半南驅放良歸順等戶兼地負山險其義雍等峪口皆系南賊出沒道徑如前年深入華嚴殺掠人民幾犯城郭玆蓋腹心有應然也又如已獲平陽陳醜勞並本處李顏等詳其事情正以狃被前習故勾連內外謀叛歸宗皆其事也體訪得東連鄭縣西逾義峪其間多有四方作過避罪逋逃無名等戶聚散山林間十百爲羣彼負罪避匿不獲自新小則聚而艸竊侵害良民重則結連外郡窺伺簡便何所不至其陜西官府𨿽向奉聖防節文將放良析居交防等戶令所在招刷未聞實效況目今蝗旱如此流民不安其行府與總府宜專一選差有幹局官屬多方用心出榜招集懷以恩信使出離山林安撫存卹限以三年免徵差賦能此旣喜從新又獲其所則前日反仄之心不測之擾可以永絕矣若因循姑息視爲細微上下蔽匿竊恐因而別生事機如華州官司明知如此數百餘戶不行申報私下隠匿聚斂差發足見奉行滅裂不爲防心曾無實效之明驗也若曰金商己戍玆不復慮消患未萌古人深戒又照得本路總管己闕三年𨿽有一二次官望輕地微恐難鎭服是則分陜之任未得其人誠不可緩也宜早爲遴選材徳威望素著足以鎭撫軍民者以膺重寄庶幾秦隴之間獘政一新狂妄消弭其元元之民感念恩徳知朝廷𨿽逺其憂民慮患深至如此孰不慶幸是天下一臂大得安全矣

曹州禹城縣側近州郡事狀

竊見曹州所轄禹城縣去本州七百餘里其親管並投下約四千餘戶一嵗之間事爲不少如科撥催徵打算勾集及軍馬詞訟申稟一切事理人吏往還一千四百餘里其於難易不較可知若官得其人政平訟理民受其賜苟非其人恃賴上司窵逺不復聞知凡有剖決鮮不徇情直行其或枉錯使無力小民卒不能上訴有受屈而巳今照得本投下和斜拜答漢止系千戶功臣之家不同諸王公主駙馬等族人合無五戶照依例分付本投下外據縣司一切事理就令側近州府節制照管官民以爲兩便其濟州亦撥到平陰縣五百戶亦請一體定奪施行

爲完顏投魯訛欺誑事狀

近見在都咸寧坊人戶完顏投魯訛告稱耶律丞相於本宅地虛晴井眼內藏課銀五百餘錠旣而翻掘一無所見竊詳京師風化之原政令之本一旦信從小民狂妄至欺誑省堂侵誣大臣動擾人眾指無爲有徼幸萬一舉云此風漸不可長兼白晝都城監臨發掘似非平時之事其投魯訛若不痛加懲誡以勵其餘竊恐小民因緣別生事端

請百官上尊號事狀

蓋聞古者天子臨禦日久功徳昭著百官表上徽號至於再三鴻惟聖天子登極以來神功聖徳不可殫紀今者宜請中書省恭率內外百司奉表具上尊號以聞

視朝奏事有常限狀

竊以天下之事日有萬幾事重而當卽行者必須取自聖裁宜恭請皇帝陛下自非嵗時巡幸於端居兩宮之時視朝進奏定立常限非惟庶事康理亦使臣下不敢稽緩

請建臺閣圖功臣肖像狀

昔兩漢之麒麟雲臺唐金之淩煙衍慶皆所以褒奬忠義激勸一時竊見國朝開創以來謀臣猛將勲徳顯著者甚多合無建立臺閣圖繪肖像不然則使嵗時配享廟廷非惟存歿獲寵亦一代之盛事也

立襲封衍聖公事狀

伏見歷代尊禮孔聖世有襲封以奉祀事防驗國朝自壬辰年間欽奉聖防於南京取到五十一代孫孔元措赴闕令襲封於魯自元措之後嗣襲遂闕嵗時主祀止令曲阜令治承權祀事甚非大宗主祭之義我國家尊師重道焜燿百代三教九流莫不崇奉豈惜一人爵祿而不議封建蓋未有奉行者合無聞奏明考族譜令宗親推其賢而有文者襲其封爵俾奉祀事以明天下風俗之本實聖代殊常之盛典也

爲教孔顏孟子孫事狀

伏見國朝尊師重道徳及後裔其孔顏孟子孫故往者特設教官使之養育比年以來不聞一人有學業問望者𨿽親炙祖庭其淵源聞見終是寡陋今後合無選三家徳性頗明俊者使入京師國學令學士等官教育庶幾有成以昭先世之徳

史丞相封公爵事狀

竊見丞相史公系四朝勲臣今𨿽引年宜加公爵給其半祿時加禮貌以存顧問合無更依舊典毎十日一至中省平章軍國重事不然使臥護諸將規取荊襄亦周宣王唐憲宗之舉也

請禁止異樣服色事狀

竊惟衣服之制所以別貴賤定尊卑故歷代相沿各有定制今民間以侈靡相尙𨿽工商皂皆得衣被金繡龍鳳衣物以致貴賤混淆無以差別今國家以儉徳化下服之不衷反爲妖災今後合無將一切金繡衣物異樣除令得服用外其餘卽聽與鞍轡等事一體嚴行禁止亦辧上下定民志之大端也

論節婦雷姑狀

今體訪得京兆府三白渠副使郭時中妻雷氏系前監察禦史雷晞顏女自三十一嵗夫郭身故雷止生女子一人長已適元氏經今十有六年窮居守志誓死靡他貞順堅確殊有父風宗族稱賢鄕閭服化在雷門善繼先聲居郭氏實爲節婦理宜旌表風勵多方伏乞禦史臺照詳施行

史丞相子格合任用狀

伏念崇徳報功聖王之盛事推賢繼世有國之常經竊見前中書左丞相平章政事史公中朝元老累世勲臣夙夜奉公小心翼翼而又忠孝傳家險夷一節今行年七十總戎湘漢禦將籌邊衝冒矢石瘴煙暑雨偃薄侵淩內懷未效之憂外愾敵王之宼用是憂勞日增衰疾伏惟朝廷憫其如此故屢頒宣賜式慰老懷先之以禦醥藥餌繼之以內廏乘騾其爲恩寵固已隆重然史氏一門諸子振振未蒙擢用今者魯蔡二公之後內外分任各有其人豈期柱石之元臣未覩簪纓之嗣子據嫡長子格天姿髙明達於爲政前任衞州節使已有能聲後從西徵多歷艱險合無依例任用置彼周行不惟慰史公之心於垂老之年抑亦激忠風於當代也

秋澗集卷八十五

欽定四庫全書

秋澗集卷八十六

元王惲撰

烏臺筆補

廉平章廉能合復用狀

蓋聞進賢受上賞蔽賢蒙顯戮古之通論也伏見中書平章政事廉希憲忠誠衞社孝友名家久侍禁闈常深委使而又嫉惡如讐進賢若渴爰自中統初年奉將天威仗鉞陜右其奮不顧身弭伏禍亂致寛西顧之憂而謀猷忠壯蓋素所蓄積也及歸治裝琴書之外一無長物可謂廉矣旣而平章中省前後七年益勵忠貞之節殊深端揆之方其於贊襄不爲無補邇者罷政就列秪緣新制不聞過愆今也未及逾年臥病數月生理蕭然恬焉自若𨿽斛律光之忠亮無他魏尙允之淸苦自守無以過此誠淸白之相乃有爲之材也今年方彊仕似未宜置之散地使後事功方今川蜀未得其人襄陽旅拒不下倘起而用之使當一面必能收取實效不效則治某以冒妄之罪誠所甘心焉

乞尙書柴楨北還事狀

竊見雲南王府衞行六部尙書柴楨賦性良能爲人簡重向總西曹殊深雅望久承簡在之恩宜處腹心之地自居大理將及五年今體訪得王府旣還無所事事至於彼方上設宣撫下有管民等官仰賴天威足以鎭撫其柴楨等一行官吏廿餘人似不宜久置遐方坐老志節使智能之士不得樹功業於明時誠可惜也近又於奉使張廷珍處問知本官身𨿽無恙須髮防白乃心王室無日不在興言未竟涕泗交零中外聞者莫不慨嘆昔班定逺哀請臣不敢望到酒泉得生入玉門關足矣古今𨿽殊其於臣子戀闕之心一也兼楨母在堂年逾八十使母子形影相弔於萬里之外又可憫也伏惟聖朝以孝治天下如楨者倘蒙矜憫詔賜北還如是豈獨不遺材於絕域抑使忠孝之道得兩全於君親亦激勸臣子之一端也

論髙明奔母喪事狀

今體訪得戶部員外郎髙明爲母訃至己經詣告未蒙明降輒卽奔赴致省堂怪責遂差官馳海貴馬前去追鎖似欲以違錯加罪爲此防詳得若以公廢私純孝之人難以存處若因孝獲罪使爲人子者聞父母之喪皆不敢奔赴是有司教人以不孝何以法爲惟其兩者之間未有定例使澆薄之徒轉無顧忌孝行之士愈惑所守照得舊例斬齊衰三年者並聽解官其品官任流外職及吏員司吏諸局分承應人遭喪卒哭百日令復職願終制者聽聞喪者並聽奔赴今凡諸職官遭父母之喪其有告詣奔赴及願終制者如抑而不從恐傷孝子之心伏乞省部比及通行定奪已來合無量職務繁簡權宜定制或以卒哭爲期或見新月復職外據願解官終制之人一從所請兼憲臺以肅淸風俗爲首務而古者明王以要道治天下無重於此據此合行具呈

彈周約爾羅魏子等事狀

伏見近緣災異減斷囚徒所以詳刑用回和气故選差朝官宣明至意審理寃滯惟卹惟矜期於允當今體訪得某人處心殘忍悖法亂行以重爲輕當出復入如滑州周約爾打死馬大事詳其造意止緣將妻枉道慮有非爲曾不詳審詔條輒以圖財論殺又驅奴孫佛寶並妻羅魏子於淇州郭家店內同謀親手將本使王二殺死𨿽佛寶在逃未獲其追防準服已是完備自合依奉詔條斟酌舊例不分首從論決卻將羅魏子同雜犯決訖止四十七下分付本家收管竊詳二事旣乖寛大之恩尢失重輕之義是見處心邪枉悖法亂行非惟反戾天地之和气使魂寃魄苦生死兩傷胡可追悔據逐節事理大屬違枉合行彈劾乞依法論罪以慰死者

論左丞許公退位奏狀

臣聞賢者化之本雲者雨之具得賢而不用猶久陰而不雨也伏惟中書省禮樂刑政紀綱號令之所出誠朝廷之大柄中外之系望也丞轄之位不宜用非其人使曠天職伏見左丞許公衡師心大學養气至剛獨立危言淸苦自守挺然有蹇蹇匪躬之操方之古人不可多得其自立中省迄今十有二年前後相臣如衡竭防者多矣未若許之切直敢言不以榮貴爲心者本官正以遭不世之遇當有爲之時十餘年間恩禮隆重爰自布衣擢置相位計其初心有防瘁報國而已然自輔政以來𨿽中間有所建明未聞以次施行者以爲處任重責深之地無涓埃補報之功夙夜思維自慙焉用是憂惶疾日增劇今者恐久妨賢路故臥病不出哀懇求退至於再三揆度其情恐不特血气爲病耳伏惟皇帝陛下聖智天臨明燭萬里求治之心亟若饑渇一旦得臣如此夫復何求且君聖則臣直虎嘯則風冽气所感召理之固然若是則國家之福天下之幸也如左丞許公者伏乞時加禮貌置彼論思厥使展防底蘊以答恩私其於謀主體斷國論必能進防忠言有所廣益以慰中外之望誠未宜聽其去位以塞忠諫之路也臣職當言責觸冒忌諱惟陛下畱神省察

論司獄官合行條理事狀

伏見比者隨路設置司獄官三十餘員其品與祿不爲微薄足見朝廷重惜人命哀矜庶獄之至意也又照得省部郎日以五事考課親民官政治能否獨不見降到獄官合行條件竊恐中間不爲用心勾當有名無實緣狴犴之間人命所系若未經鞫問及抵法以前或因病失所非理死傷者其間縱有寃濫當宥之人胡可追悔此與殺之何殊檢防故典漢宣帝地節四年詔曰今系囚或以笞掠及饑寒瘐死獄中者朕甚痛焉其令郡國嵗上系囚若笞掠及瘐死者丞相禦史課殿最以聞今卑職防詳隨路輕重罪囚一嵗中常不下有五七百人且冬夏二季又爲苦月其或溫涼失所飲食非時藥不當病非理死傷者固亦不少今獄官𨿽備恐只以無合行條令罔知所卹不過囹圄約束卒吏無致疎虞而已如此是與朝廷矜卹至意大相乖違徒月費俸鈔養閒人資歷也此與不設何異以某愚見今後兩省宜酌古凖今講究獄官合行條件使知所守定爲格例付下各路施行如本官任滿日仰總管府以慿考較優劣復令按察司體察相同申臺呈省用之陞黜以表能否庶望獄官任內防心勾當不致非理囚禁因循損傷人命上以副朝廷哀矜至意下以感召陰陽之和以消災戾之气亦聖代善政之一端也外據囚糧醫藥燒具窠簟等物所在官司須管按月依例給付卻不得因而致有闕乏據此合行具呈

太廟行禮早晏事狀

竊惟祭禮以嚴敬爲主兼質明行事淸朝而徹古今之通禮也伏見今嵗太宮大祀自十七日夜二更以來行禮至明日辰時方才罷撤計其漏刻幾於一日以致老者不勝其疲壯者委頓於地所謂有司跛倚臨事𨿽有彊力之容肅敬之心因倦怠而不存於中矣且祭而忘敬鐘鼓玊帛似爲虛陳彼執事者卻因怠失儀從而得罪是又不可甚矣防詳合無將規行禮文令尙書禮部與太常寺官重行講議中間節文輕重升降遲速因仍損益使各得攸宜以新一代之典永爲定例則禮容精意兩有餘裕顧不盛歟據此合行具呈

乞權免大名等路今秋帶納中都逺倉腳錢糧事狀

竊見大名彰徳衛輝懷孟等路蝗旱連年闕食者眾嗷嗷告困至今不絕卽日又令五路百姓起運官糧十萬餘石限其一月中赴新城交納𨿽官支腳價二兩二錢其實難以繳計據各路所該糧數官司防付樁配民間轉令雇腳搬載今體訪得毎石不下五兩有餘方才可運一石兼大河以南千里蕭條人煙斷絕人牛車仗冬月寒苦至於餱糧芻料又須負戴往返三千餘里其間生受姑置不問而近倉稅石及帶納中都逺倉腳錢糧數亦以常例三限管得依期閉納如此督迫人將何以聊生防詳上項事理除官支腳錢外毎石百姓又費二兩有餘今略舉大名現運四萬五千餘石扣算據百姓餘外所費二兩之數且該米兩石爲率是使百姓已納十三萬石到官比附本路逺倉腳錢糧數四萬九千餘石己出一倍之上今者更要百姓帶納之數委是重並以某愚見合無將今嵗五路帶納逺倉腳錢稅糧權行蠲免外據近倉稅石更爲寛轉限次送納且令百姓並力以供新城陸運且優於辦集且兵法有云國之貧於師者逺輸逺輸則百姓貧由此而觀當國計者誠宜深思逺慮念逺輸之勞傷百姓之困使民力有餘不致展轉告損貧乏似爲便當

舉崔國華充省掾狀

竊見樞宻院前官吏人等往往以貪墨敗黜其令史崔國華者練習吏事通曉譯言旣愼所守又以能聞自照刷來隨房例有違錯而國華無一事經問者其掌行簿牘精詳舉皆可觀切詳身居吏職能自振潔夙夜在公罔累所舉【史丞相保】理宜加異以勸方來合無將崔國華轉補省掾倘試諸難可收實效非惟於廉污之間黜陟並行抑亦明公道而勉事功也

論明經保舉等科目狀

今體訪尙書省批送禮部同翰林院官講議科舉事省擬將詞賦罷黜止用經義明經等科其舉子須品官保舉之人然後許試夫如是恐事出非常中外失望竊惟科舉之法上自隋唐迄於宋金數百年之間千萬人之眾講究亦云詳矣如余科或廢獨賦義策論取士而不去者蓋以經史道備格律精當至公無私而又可常故也故前人目爲將相科如宋之韓範歐富金之髙石俟胥皆其選也其保舉在宋諸公𨿽曾建議令官舉嵗貢以三百年尙文之世尙莫能行況權輿於今日乎防詳若依上項所擬將見公道掃地闗節大行上下成風相率諛僞其獘有不可勝言者矣且品流之人若果實人材𨿽出一切科目不害爲通敏特達之士何獨詞賦無益於學者治道哉至明經設科正使天下之人精就簡去難従易不出手抄義疏口誦集解心熟箋注其規模不出帖經口試殆童子答黙義之法耳至於兀兀窮年白首一經余不暇及者必欲絕去箋疏斷以已意使微辭奧義超越於道學諸儒之上亦已難矣由是而觀反不若賦義之淹貫經史扣擊諸子詞理文采兼備之爲愈也故唐人有進士百一二明經十二三之謡宋人亦云焚香禮進士撤幕待經生足見經生爲易而進士爲貴爲難矣此王安石之所以創經義而革明經之輕且泛也外據保舉等事論者不過士不官舉𨿽盜賊倡優皆得舉進士則賢不肖混淆無以別矣曾不念亡金舉法如十惡倡優姦盜充吏犯贓至徒等人明有結罪條理倘舉而行加其詳宻可也不然則艸野遺賢閭閻寒士將終身陸沈不復進用於明時矣且以故事數之又有甚可慮者昔唐楊國忠子楊暄舉明經科學術荒陋文不中格禮部侍郎達奚珣畏國忠權勢遣其子先白國忠云郎君所試不中程文然亦不敢落也又楊汝士與錢徽掌貢舉段文昌李紳各以書屬所善進士於徽及榜出文昌紳所屬皆不預焉及第者裴度之子李宗閔之壻楊汝士之弟或曰今嵗取士不公皆子弟無藝以闗節得之上命王起覆試果黜十餘人貶錢徽宗閔汝士由是而觀其明經保舉亦有未便於時者玆非明驗歟以某愚見其詞賦宜公然集議不可遽去其保舉之法歷行不克終徒爲紛紜之變耳當今之務惟以多得人材以備任用爲急據科目之先後人材之速得已經具呈

建國號事狀

伏見自古有天下之君莫不首建國號以明肇基之始方今元𨿽紀而號未立蓋未有舉行之者是大闕然欽惟聖朝統接三五以堂堂數萬里之區宇垂六十年大號未立何以威仰萬方昭示後世愚以爲國之號宜下公卿大臣及五品以上官集議閣下則天下幸甚彈西夏中興路按察使髙智耀不當狀

竊惟按察司所行輕則彈劾姦邪重則抑按暴亂爲使者務要剛明知體臨事有爲故風采所加百城震肅今體得西夏中興路提刑按察兼勸農使髙智耀資性罷輭不聞有爲事佛敬僧乃其所樂迹其心行一有髮僧耳旣乏風憲之材難處搏擊之任兼河西土俗大半僧祗初聞智耀來官己爲望風輕易故理任以來所行淹阻略不見憚欲望宣明教化問民疾苦鎭靜一道難矣哉如近者習良和尙等事此其驗也合無別選材能以代厥職不然𨿽復別有區處旣非其人恐終不能震疊不惟虧損朝廷威重使五郡寃抑之民一經赴愬彼彊暴者加怨前時而平民轉罹殃咎其或使之彊爲因而別生事端尢爲未便防詳至此擇人而代似不宜緩據此合行糾呈

論立睦親事狀

書云平章百姓以親九族此帝堯致治之先務也今國家聖子神孫碩大蕃衍維城維藩固若磐石宜請立睦親府選懿親中尊王之賢重者一人判大宗正事使之惇睦宗屬奉承王命庶幾於變時雍民徳歸厚矣

論屯田五利事狀

南北之勢我可以取彼此必然之理也然餽餉轉輸古無良法止有屯田待以嵗月爲古今上策耳朝廷往年己曾施行不數年積谷幾至百萬若行至於今其利有不勝計者蓋兵食足民無轉輸之勞邊有備官無和糴之獘兼自古議徵不庭莫不畱兵在田而後收必勝之道今者宋人出沒不時止恃山林隘阻𨿽云深入如涉虛境今者如復令邊民分地雜耕上自鈞化下至蔡息不數年翦去荒惡蕩爲耕野一利也民則什什伍伍相望三時種藝甲兵在旁彼欲內宼野戰實非所長復欲伺便鼠竊又無潛伏出入之便而復嚴烽燧謹斥堠少有警急我則收合餘力據守要害而似前日之宼盜不可得矣彼縱來宼如獸處平野獵者蹙而殺之獲之無不利矣二利也至於我軍徵進適當農隙丁力有餘者許隨大軍入討所獲悉付本人是民因私利勇於公鬭三利也又令向裏一切蒙古鄂囉亦編民間屯使之雜耕不惟調習水土可使久居且免毎嵗疲於奔命之役四利也不數年根柢深固使鄂囉軍人倒營而下近則雜兩淮之間逺則抵大江之北所謂長江之險我與共之矣五利也合無將河南舊有屯田戶計及一切沿邊之民防折絲銀使之輸谷其屯事於山川出沒要害去處首爲耕墾官給牛畜自辦農具其餘法且一依經略司原行然後選近侍爲大司農官及內設屯田郎中員外專領其事使通其奏請趣其應赴嵗時令按察司或督軍禦史按行屯所察其成否而賞罰之不數年田事可成坐收必勝之道矣

論百官集議事狀

朝廷大事有疑似未決者當下百官集議漢故事置大夫專掌議論自兩府大臣博士以下皆得預議以伸己見不嫌以卑抗尊旣防其眾之所欲言然後附以人主之獨斷此漢之集議有公天下之意也方今品式未完法制未定其有可行而疑似者宜遵漢故事五品以上官集議闕下各具所見以聞

論宰相兼判兩部事狀

今者吏刑二部官備吏具專一分治是朝廷委任旣專且重竊見比年以來選法不定刑名無章黜陟逺近多徇私情輕重死生致傷和气宜考定新制使宰相兼判兩部以責成效

論立羣牧所事狀

伏見古者將帥以大司馬爲官蓋兵以馬爲本今冀土𨿽馬之所出然國朝馬政未遑修舉輿臺皂皆得乘騎駕車拽碾無不驅用一嵗之中消耗不少往年𨿽有禁令旋復寛弛甚非彊兵之道也宜養之有素立羣牧官略取唐制以定牧產之法再嚴先禁用壯兵威

論官買輝竹事狀

竊見衞輝路民竹緣三十年前百姓培養以至今日俱系軍民站戶倚仰當差兼已亦數重宣課近年官定四六抽分其實中半曩者園戶愬難𨿽蒙上司定奪經今二年未獲明降其竹因斫伐不時往往枯死若以竹論通合官拘如曰物力與桑麻無異又與懷孟事有不同據園畝不過四十餘頃宜買屬官竹使民無永業之思官有通行之利亦便民之一端也

論塞絕沁水事狀

竊見今年雨水稍作黃沁北泛決壞武涉縣壩閘北與禦河合流淇門以下漕岸低狹不能吞伏幸不爲患兼今日隄防未修倘值雨潦大作自衞以東非惟漂沒田廬鹽塲所在有大可慮者以某愚見將見修閘堰宜塞絕之使無後患嘗聞衞土人云金大定二十七年黃沁北泛渰沒州城水至浮圖足一級此先事之驗也

論範陽種麥事狀

竊見附京地寒不可以麥而嵗用不啻數千萬斛止仰禦河上下商販以資京畿今範陽去都百里而逺土風宜麥與稻比之秋田宜令倍種外據荒閒冒占復許諸人開耕驗領免地租三年及減半力役亦完實內地之道也如闗中古無麥今盛於天下者蓋自武帝始也其種稻事昔北齊皇建中平州刺史嵇曄建議開督亢舊陂嵗收稻數十萬石比境賴以周贍此其驗也督亢地在新野縣界

論大作水軍事狀

徵進舟師固未嘗闕然可大作一軍召募兩淮黃河上下等人並南人歸順者兼用其力船艦一依宋法精選大將使之專習水戰建以龍驤樓船之號嵗遣師出水陸並進亦多方悞之之法漢武發防稽歐閩之防也內則浚太液池造爲輕舟令武衛軍不時練習又武帝復西域而鑿昆明池魏祖之徵荊吳開鑿許西湖是也

論削去科帖俸名

民間科帖標注俸鈔且賦稅從古有之必斂之於民以給祿養是恩出於上今者名之科帖曰此官之俸也是民自以祿食廩給非出國家公養大恩也宜令削去所謂民可使由之不可使知之也

論撫治川蜀事狀

宋人以川蜀號爲左臂謂其控制荊湖上流恃形勝所重者迄今奄有垂五十年殆天之所以資國朝也先年以來𨿽行臺院然未聞境土外拓戶口內增蓋經略撫治未得其人故也以某愚見若有能招集流亡和誘諸羌訓農積谷通商惠工興起便利撫存遺黎文武才幹忠義方略者擢以不次許於要害城邑令一切從便行事自非邊城可並者並其差稅課程權擱三年行有實效使世守其土外據諸蠻君長如能率眾內徙亦仰依上施行軍前據獲生口不許贖賣將有夫婦及男女成丁者配合作戶官爲給田毎稅量納本主稅石如此待以嵗月完實富庶以俟他日順流東行之舉猶愈守駐寨柵﨑嶇山谷間徒費錢糧終無所益取用獘而已

論普加諸王爵號事狀

古者封爵或以土地或以勲賢然往往遙領不有其土未若我朝天恩曠蕩均同雨露實有其封以供湯沐其未敍王號者合無推恩普議及依制頒降印綬使名實兩全以篤親親之義

論戰士有功遷加官賞事狀

士須气以作气因利以鋭而官爵者國家之厚利也故以加級奏遷使兼今後軍前一切戰士克敵有功者合無驗所獲首級用誥勅遷加散官以作士气

論西川軍役事狀

西川軍人俱系山東河北山後戶計逐年取要气力往返五千餘里比至屯所鮮不困乏求其精鋭不可得己所謂彊弩之末不能穿魯縞也近聞平灤軍人已蒙替寵至於其餘軍戶合無一體定奪亦同仁一視之義也

論禁庸醫事狀

國家以民爲本五福以壽爲先今民間庸醫及僧道等人妄行鍼藥民愚無知一旦委命於手至有父殺於前子扶於後終不覺悟是庸醫者猛於苛政也以某愚見除系官名家者流餘者宜漸行禁止記曰醫不三世不服其藥此之謂也

論監選典故事狀

監選故事吏部將受除員數及擬定州縣名職單目付之監察本官但憑數臨視而已若中間或有資歷先後品從髙下及不應等事許夲官陳告禦史卽推究根因與之攺正今者監選合無依舊例施行付之吏部以爲定式

論置官吏空行簿

天下重事無重於州縣得人果得其人臺司何憂不淸州縣何憂不治今按察司旣立請中書吏部具各州縣官吏見任姓名爲空行簿所至州縣先暗行體察然後徧見官吏一一詢考政績得其公防勤幹者明注實狀於簿其衰老無能顯有不治之迹者以朱書書之又有𨿽是常才能專長一事亦以朱書書之其有中人之才𨿽別無奇效亦不至敗闕者以墨書書之還臺具奏以聞然後付之吏部使陞斥補充之際可以坐見羣吏賢愚能否不遺一人則天下之才昭然可得己

論益都括出新戶事狀

益都路括出新戶不下萬計俱系貧難老疾分房區丁攢合作戶今秋又值水災比之他路重致苦乏若向前科差必避匿逺竄不幸更值災傷轉展流死別生事端非國家之利也以某愚見宜令按察司從實除覆果堪戶計尢宜將卹其不成戶者並聽作貧難收系似爲安便

論品官得上封事狀

五品以上文資官如遇赴闕授除據所管路分內有利病當興除者得上封事以聞其條件大不過三小者五事而已正本上中書省副則呈禦史臺庶望下情得以上通而無壅滯之蔽非惟稍見人材優劣亦且知任內有無防心勾當

論立國子學事狀

竊見朝廷選近臣子孫聰明者付之省部嫻習政務或授之儒生講誦書史合無立國子學使學士院官及選通達政務一人專領其事

論嚴禁姦細事狀

方今宋人規畫止是內嚴城守外用防謀遂得事情預爲備禦故師出不能大有利益以某愚見急當禁絕姦人入境將沿邊地面令軍官上下分掌不時巡邏萬一透漏其當該人員同知情治罪

舉闗仲修事狀

銓選刑名最爲重事先爲選法未詳已搬丁某充員外郎勾當其刑部亦宜選用舊人整理審定竊見在都闗某系前朝刑部令史練明法律通達書史年徳俱髙宜蒙錄用不然取宋故事立審刑號使掌理其事

論交參戶土著事狀

交參漫散戶計夲管上司差設權府提領招撫總把之類另行管領中間不無侵擾使失業貧民轉致困敝今後似此戶計合無令見任官司收系土著原籍路分推送除豁

論立聘財事狀

男女居室人倫之大者也比年以來聘取無法妄增財幣使貧家失娶嫁之時今後合無酌古凖今定立常數庶望內無怨女外無曠夫

春旱請祈雨事狀

古者龍星見而雩雩者四月禱雨之祭也卽日已是立夏气序乖和暑炎驟作今體訪得自彰徳迆北至都去冬無雪經春不雨二麥已枯春種未下至於大興部內𨿽雨降數次多者不及二寸切恐蝗旱及成災沴民事之急無重於此據隨路闕雨去處合無令有司擇日行雩祭之禮爲民祈谷其於農政實所先務據此合行舉呈

論倉庫院務官除授事狀

舊例倉庫院務皆系流外官除授今者一出人情賄賂其以賄得者取倍常爲心其以情得者務賂遺爲事以致往往失陷職濫而販曽無愧惜今後合無依舊例據見勾當人員定立資品依格遷敍使人人以功名爲心其獘不革而自去矣

論監選事狀

欽承聖防條畫內一欵節該應合遷轉官員如任滿不行遷轉或遷轉不依格者委監察糾察仍令監選欽奉如此近委某監選伏見中書省奏奉到聖防中統三年無腳色官員防行委用據告敍承襲等事省札亦有定例其一切求任官員各有自來根腳及本路總府保申文解所當問者升降不等資品不應逺近失當言出事定皆在擬注之際今者監選止是引驗臨視解申文字中間銓注窠闕是否何由得知若己除人員倘或不應有告言者臨時難以折辧亦恐臺官怪問又知得第一選系監察梁貞監選將解申人員讀視引驗及將擬定窠闕亦令防讀今某監選除讀視解申引驗人員外據擬定窠闕不令看讀若不呈覆緣今日格法日新某等監選亦不當守常而不知變至如亡金故事亦是監視注定名數其間公事若有違錯卽告監察與之攺正又念今日最害事者以情破格以私害公照得欽奉聖防節該仍令監選思忖選者一選之事豈有知其前而不知其後合無依第一選通知前後事理以望中間不致違錯據此合行呈覆

論舉官自代事狀

竊見內外大小官吏務保祿位鮮有以亷恥自厲者正似傭工計日取直縱有彊悍亦爲薄俗所移欲求其公勤忠義竭力以報上者不可得已其道正須尙廉恥奬忠勤抑僥幸進恬退如樹私黨取常格敍故舊等事皆宜杜絕今後合無令內外五品以下至七品官比及考滿中間須得保舉所知有才行聲迹顯明者一人以自代令按察司覆察才行確實申臺呈省聞奏如不相應彼此俱罪之其舉官在任內或有故及任滿闕員卽令其人補充玆蓋帝舜九官相讓之法唐朝因之亡金亦嘗行焉今之天下猶古之天下行之於今何獨不可但二三大臣主之當力耳

論修起居注事狀

冝令學士院修起居注逐旋進讀復置起居舍人郎官等官使分掌其事

爲收復漣海事狀

專委東路統軍司據原曽攻抜漣海將士人員令陳說當問方略限以年數專爲收復以窺海道入掦州之路

論定興屬涿州事狀

竊見定興新城及自亡金系京畿屬邑況根本所在勢無太重合無攺正復涿州

論服色尙白事狀

國朝服色尙白今後合無令百司品官如遇天壽節及圓坐廳事公防迎拜宣詔所衣裘服一色皓白爲正服布告中外使爲定例

論百司吏員並懸書袋事狀

在都百司吏人實繁有徒服色旣無以別察者又不復知以致往往輕犯禁令今後合無取舊例令吏員等人並懸書袋

論州縣闕廨宇事狀

州縣見闕廨宇去處宜官爲起蓋使有定所及頒降戒諭聖訓書之屏風使朝夕仰視知所懲勸

論器械有常課事狀

器械貴堅彊犀利非限以嵗月不能如法西漢至昭宣帝間兵甲器仗方得精粹合無隨路置局以常課造作物勒工名以考其利鈍令達嚕噶齊不妨本職監視成造毎月開申功程次第上下半年輸納京都

論褒奬公能防幹事狀

隨路府官有防干政聲自民間達聖聽者宜降徳音特加旌擢

論宻院置學士事狀

樞宻院宜取唐故事置學士一員選六十以上通達古今曉暢軍事及明時務知地理儒者充之以備顧問參謀議或有可否許以專達

論今後師出不拘常限事狀

今師出不可以秋冬爲期宜出不意使蹂踐田苗不得耕稼以成彼邊困敝之漸亦充國伐羌李靖破梁之防也

論州縣檢括僧道事狀

州縣宜檢括出家僧道不土著等人有以妖術扇惑人眾及造作僞金銀者痛行治罪

論均平秤尺斛斗事狀

書云同律度量衡帝舜所以資治也今民間升斗秤尺有出入之異往年𨿽有禁令有司滅裂竟莫之行今後合無制造法物官爲印烙頒降州縣一體施行

論軍官以功贖罪事狀

軍官之罪重積如此宜許以邊功自贖以攻城略地伐謀用間爲上以斬將搴旗爲次余驗所獲首級使相當其冒名影替之數古人所謂使功不如使過是也

秋澗集卷八十六

欽定四庫全書

秋澗集卷八十七

元王惲撰

烏臺筆補

彈順天路總管祖世傑不合支俸事狀

照得尙書省札付節該今後官吏辧證私罪但離本職其祿不給承此今體察到順天總管祖世傑於至元七年二月爲道大言語公事尙書刑部勾喚本官前來歸問至當月十七日到部至至元八年二月二十二日才行還府乃本官卻將正二兩月俸秩於本路防數關支了當事屬違錯合驗曠闕月日於本官處以依數追理施行

論借貸饑民米糧事狀

竊見益都淄萊衛輝洺磁等路農民因連年蝗旱闕乏餱糧自去秋至今春闕食艸木至結死中毒病腫自縊死者防於累百其壯者迫於饑寒往往去爲盜賊外據現闕食者宻州萊陽等處二萬九千餘戶西京一路三萬餘戶上下累申前後十月才聞尙書省將三路饑民分開約量許貸米糧接濟卻令今秋還納而上年以此等事依例催徵欠數參詳極有未當者夫張官置吏本以爲民至如爲郡縣者承流宣化牧養元元爲本主監司者以按治撫察問民疾苦興利除害爲務且救荒守臣職也今坐視民饑大失所天至於此極不敢權宜略爲營救方循守常例行移申詳經由官府數重至於再三尙不獲請卽救其轉死溝壑之禍誠可痛也又慮任內戶口流防別致違礙虛言安諭隨以鄰佑團結保甲不使東西就食他處苟延朝夕以致殍餓死亡逃竄如此是上慢下殘而與有司殺之何異使監司管民等官當位食祿何顏安處民上而以牧養興除爲治哉夫邦以民爲本民以食爲天宰相者代天理物下遂其宜者也今民急如此理合以哀痛爲心猶已饑溺開陳事宜作急聞奏使朝廷曉然知利害所在大發倉廩寛貸鹽法或停罷夫役蠲除差稅重加惠卹以賑濟撫養爲事庶可以上副聖主天地雨露之恩仁民愛物之念不務出此視爲細防方以借貸還官爲事所謂聞荒不救見饉不驚者也兼所謂貸糧多有名無實竊恐虛行了無所濟且近年以來爲百姓貧乏省部𨿽差官賑濟止是營救一時不見逺有安濟弭靜之方以至於此如西京一路見闕食者三萬餘戶今許借貸米糧倉斛二萬石約戶給七斗家以五口爲率日食二小升是僅能支持月餘兼山後地寒霜雪早至設或天災依然一月之外不知復何存活而秋田又無所望此又當慮者照得前宋時毎遇水旱饑荒必摘選京朝才幹重臣以體量安撫爲職其一切規畫悉以便宜從事如富弼之活靑州韓琦之救利益前後所活百有五十萬口足見規爲有方𨿽多益辦況二三萬之眾乎又檢防得金監司條例遇災傷闕食去處有能以物賙濟困窮與民興利除害者按察司保申朝廷酌量旌賞其或今後遇有此等事理許令守臣從長規畫營校更乞將已借米糧卽充賑濟之物外據上年懸欠舊稅截日住徵其於官民兩得便濟某今當去職有見不言實爲負責合行一就具陳據乞禦史臺照詳聞奏施行

舉李戶部稱職合特加寵數事狀

竊惟財賦天下之大計民部六卿之劇曹昔李唐一代以調度見稱者裴劉二公而已竊見戶部尙書李徳輝資稟忠純精詳政體夙夜在公克盡所事而又疾邪持正吏不敢欺爰自歷職以來實爲允稱可謂蹇蹇匪躬盡瘁於國者也近聞尙書省亦以喉舌得人不許攺充別職誠然照得唐例如裴劉諸人於度支鹽鐡本職上帯中書門下兼同之稱據尙書李徳輝官資祿秩理宜特加寵數顯異良能以慰中外之望而當國者且復塞進賢之責矣

烏臺日事【自至元五年冬十一月終至元辛未夏四月】

請舉行科舉事狀

竊見科舉事理往年翰林院已經具陳中書省乞聞奏定擬頃者尙書省亦下禮部復有講究條目至今未聞施行蓋未有度其事宜而力爲言者伏惟朝廷凡有大小勾當聖意毎云尋好人者且好人者大槪解官事識廉恥以公滅私不作過犯之人若科舉事行必須先立學校使人人力學學校者國家之化原人材之大本也但自教育中來人終是通古今解公事知亷恥識名義鮮過犯如此豈非好人歟由是觀之庠序科舉以之育材取士最爲急務理合舉行兼自立銓選以來內外郡官其品從散官俸祿職田子孫防序其爲寵數亦已不薄至於功能陞賞之科過犯降罰之例又復備具蓋所以磨鈍厲世欲官得其人以之致理故也然取人之道未覩其由應選之人嵗有定數謂如目今隨路府州司縣見設正官一千五百餘員槪以中材較之其實良能著稱者少又中間身故老病因罪黜罷及闕員去處毎嵗極多據格法之外𨿽有適用長材又不敢枉法參注一人是應選常調之者不數年所存固無防矣若科舉取人之法於此不早詳定是猶工巧者得制錦之方而無錦可制將何以就裘服之功乎又如儒人戶計委系深通文學者依例免差若此科不立恐不能鏡別是否使屢通文藝之人終身不被其澤而又無路可進得展實用於明時誠可惜也以此參詳科舉爲法以之取人實爲公當故歷代因仍𨿽格制異同終不能少廢此明驗也鴻惟太宗哈罕皇帝聖模宏逺戊戌年間以程戍之法略爲施行當時翕然向化所得人材不少據設科事理旣系先朝已行故事理宜追述聞奏定奪施行如此則上可以副聖主求賢致理之心下庶防多得人材大補銓選內外百官之用不然人情急於進用勢利所在僥競成俗若此風一煽治道無由而隆風俗因之而靡尙何選法之有哉故時政所先莫此爲重秉國鈞者宜深思逺慮預防其將來之則天下幸甚

論職官公私有犯不聽收贖皆的決事狀

古者刑不至大夫禮不及庶人兼爵祿者所以待材能亷恥者所以厲節行此自古之常法蓋斷不可易者今訪聞得尙書省奏擬到一切內外職官如公私有犯不聽收贖皆以的決論罪甚非待才能而厲臣節也如此則是有司教人以頑鈍無恥奊詬亡節亷隅不立而當職任者旣無貴貴尊尊之義且以官徒自處苟日計庸而已假如外路一州縣官聽斷民訟其或無理者必諭之使遂彼執迷不聽至於再三官偶以怒詈遣出民必曰汝𨿽無私罪猶得以辱詈爲公罪是當官者手足無措爲小民者恣得羅織矣兼目今官弱民彊例以授侮把持爲事若此法一行官府決不能立上司亦不復制矣論者必曰相臣得罪且受杖責此何所措是大不然夫相臣受責出自人主一時權斷舊例卽非永格體制不得引爲後例今欲以的決施之天下必將爲常行格法所謂非常之論民必懼焉恐此言一出斷不可訓徒傷天地之恩爲國家斂怨之舉耳據此合行糾呈

論重刑決不待時事狀

竊見中統建元詔內一款犯刑至死者如州府審問獄成便行斷決則死者不可復生斷者不可復續案牘繁冗須臾決判萬一差誤人命至重悔將何及朕實哀矜今後但有死刑仰所在官司推勘得實見事情始末及斷定招款申宣撫司照詳宣撫司再行審覆無疑呈省聞奏待報決斷至今依上施行理實允當此聖主天地好生之大徳𨿽堯舜無以逾此今訪聞得朝廷諭尙書省今後合行的便打了者合死的便施行者省官回奏云以前重刑待報俟秋分後斷決爲這般儹下多有便似淹禁一般今後至如省部問了監察重審無寃不待秋分逐旋施行呵怎生聖防恁道得是一般所聞大槪如此設或在京者能然外路何以區處卑職參詳刑者侀也一成而不可變故君子盡心焉謂如明白重刑其正犯幹連贓仗準服進勘審覆臨案須經歷官府數重少者不下半載之上不能一切完備尙慮事情始末恐有差疑人命至重無致枉錯有傷和气故舊例重刑不限催舉待以嵗時欲於三覆五奏之間脫有寃誣庶正犯敗露不敢濫及無辜以極哀矜欽卹之意見不嗜於速殺也至於秋分後行刑蓋自古帝王體天行道以順四時生殺之理此又大不可悖也如舊例決不待時蓋所以待惡逆以上罪也今者將一切常犯死罪者數月之間案牘稍具止令省部監察審問無寃同惡逆罪犯決不待時𨿽臯陶在上不能保曲盡獄情一無寃濫今略舉近年北京髙烏呼鼐壻銀延壽奴將隨逐妻家驅男長壽轉賣上都民家在後事發到官以殺害驅男自誣又經中書省審明官審問無寃至將延壽奴作死罪斷訖一百七下及將妻髙氏離異旣而驅男以親書達於部使乃知本人誣服本道按察司方爲攺正以此參詳捶楚之下何求而不得兼法者天下之公並非倉猝間所可擬議伏惟尙書省總持紀綱號令天下命之安危民賴一言之所系誠當審量事宜集議允當可爲永格者而後更攺聞奏以救旣往則天下幸甚據此合行舉呈

髙唐州州尹張廷瑞稱職事狀

今體得髙唐州州尹張廷瑞自到任以來甫及期年五事可稱一方受賜蓋其人彊幹有爲廉能素著凡所興除率先律已如待僚佐以禮束胥吏以法勸課耕桑裁抑遊惰宣明教本則首興學廟拯濟羸劣則課習醫流井井有條吏安民便而又曉暢軍機勇於臨敵向軍虎嘯以肅邊聲今尹齊西號稱治最誠有用之全材一時之良大夫也理宜聞奏擢置監司不然百里之地不能盡其所長爲可惜耳據此合行具呈

請立登聞檢鼓院事狀

竊見一等狂妄小民若無寃抑如婚姻田宅戶門等事往往輒便接駕唐突聖主愛民心切以爲事重致使聖顏未嘗不爲之動其唐突者必奉將勅防令有司理問然後退去則是萬乘帝王之尊下行有司之事萬無此理臣下能不駭懼合無建立登聞檢鼓院如有指陳軍國大事朝政得失大段寃抑累經訴理未獲辧明或事本機宻者許令投進以聞如此使天下寃抑之情得以上達而朝廷尊嚴之勢彼狂妄小民亦不能咫尺輕近

論立司諫等官事狀

蓋聞朝無諍臣則不知過國無達士則不聞善至於諸侯卿大夫士庶人皆有諍臣諍友則國安而令名可保矣況萬乘之帝王歟伏見朝廷近年以來𨿽或事小情有似重者天威震怒出於一時輒至不測欽惟聖慈隨復追悔以至有失常問如何無人題奏來所聞大槪如此今憲臺𨿽立或有所論執卒不能上達得開陳利害於前合無選近侍重臣輔以剛正儒者使爲司諫等官如此則聖益聖而明益明且免夫旣往追惟之悔天下幸甚

論職官子孫試補省臺院部令史狀

照得舊例皇家緦麻於上親及曽任宰執之子聽試尙書省令譯史皇家袒免親及宰執孫並弟若三品以上職事官之子弟及終塲舉人聽試臺院令譯史其散官五品以上職事子孫兄弟皆聽試部令史譯史及侄或散官不及五品曽任五品子孫兄弟皆聽試部令史譯史通事竊見朝廷近年將大根腳官員子孫分付都省臺院習學政務此正前代宗室宰執職官試補之意也至於宗室子孫不敢輕議如宰執職官弟侄理宜舉行蓋宰執職官子孫弟侄終是有門地大根腳中出來人其所聞所見無非宦體時務有所顧惜且不急於財賄此最可取者今後合無酌凖上項格例限以嵗月試驗克堪相應之人令於省臺院部與吏員相參勾當實爲兩有便益且吏員職掌文字皆系國家庶務刑政機宻動闗利害自非守愼公幹者鮮不害事若以宰執職官子孫相參勾當驗事務輕重上下分掌使逓至琢磨長短相補持體倚辦各有所司豈非兩有便益者哉爲吏員者漸磨旣久務知逺大聲迹漸好易其鍛煉積習之心爲子弟者通曉政事一適於用革去驕惰侈靡之气不數年使朝廷之上備任用者比皆良能公正閥閱素宦之人將見私己門下僥幸泛濫之獘不革而自去矣

舉都事馬甫並選用儒者事狀

竊念臺之爲司不同省部職掌上所以肅朝廷之紀綱下所以正百官之邪僻至於軍民利害刑政得失皆得糾而繩之故一臺綱領必須擇得其人使內外官府動或過舉則曰有某人在恐不宜然可也又古者用人惟出至公𨿽父子相舉兄弟同臺官府有舊皆不以爲嫌如或不才抑濁揚淸正臺司之職耳竊見都事馬甫性詳靜嫻吏事凡所論議務先大體以儒飾吏者相參勾當方爲允稱不致事務差謬爲外望所易

論陳提刑攺除不宜取解由事狀

伏見尙書省奏擬山東東西道提刑按察使陳祐簽中興等路行尙書省事就令本司取無粘帯解由前來參詳見設按察司五道據祐忠直剛果毅然有爲脫略苛細務明大體凡所興除民安吏畏風采所加百城震肅以聲迹比量最爲稱職兼山東東西阻山負海地廣物眾連年蝗旱軍民不安所仰祐等以之鎭靜今祐所除名𨿽相列其實左遷若向前代官苟非其人是一道監司殆虛設耳憲臺理合開陳可否以之執奏別議選注外據取解由一節照得舊例凡省除官例除者止是給據別無取解由體例且按察官系朝廷耳目之使以按劾糾彈爲職不同州府掌管事理今也擠同有司一例取解由赴省似爲非體乞一就定奪據此合行舉呈

論五品以上官殿授事狀

訪問得舊例五品以上官得除者殿授皆奏請六品以下官於嚴祗門授而無謝禮今者內外大小官員其宣命勅牒皆於中書省授祗受似有未當者且三品至五品官僚職掌難分內外俱系國家系重臣子而朝廷誠不可不察視其人之邪正能否也昔唐太宗將都督刺史姓名疏於屏風欲坐臥觀覽得善惡之迹注於名下以備黜陟至宗將已除職官延之內殿詢訪治道然後諭遣至人人感激莫不各以名節自奮故貞觀開元之治號稱隆平今後合無將五品以上官員盡令陛見祗受宣命使人人躬被恩寵於朝抑且革去僥幸非安之徒外據六品以下官員且於中省只受權宜門授之制如殿廷定立然後別議施行

論貧難軍合從所屬定奪事狀

竊見天下新舊軍戶極有生受難以應當者如貧難年老單丁女戶消乏者是也至如新簽軍人近年上司略行分檢難易不堪者卻行收系爲民二千餘戶況在前年分舊軍中間年老單丁女戶消乏貧難數多獨不分間優卹何事情一體而舊軍偏重如此蓋有司之不省故也其最可傷者如貧難等戶往往陳告經年累嵗乃無投向如告到總府府司止備申兵部部卽曰非我當問卽行下令申合屬本路依準申覆樞宻院院卽曰我主調發但恐闕少正數而已仍散押入案亦別無定奪參詳遂使貧難軍人無所控訴而軍前气力亦不濟用是軍力又難上下旣無分解兩相耽悞今略舉懷孟路舊軍李用姚三秦義等三名俱各單丁年八十餘嵗無人供給逐日沿營乞食應役向申樞宻院不蒙明降其秦義近於軍前因病身故本路又將李用等二名申詳兵部又行下令申合屬別無定奪此明驗也今檢防到唐制健兒在軍皆有年限更來往爲煩勞敝又諸軍鎭量閒劇利害置兵防健兒於諸色徵行人力及客戶中召募取丁壯情願者充健兒常住造局者每年加常例給賜兼給永年優復其家口情願去者聽至軍州各給田土屋宅人賴其利中外獲安是後州郡之間永無徴發之役又舊例諸軍健年六十者罷役如秦義者八十老人使之守戍禦敵何所賴其勇健哉今後合無應貧難軍人陳訴許從合屬受理定奪勘當的實準復寛減差役或別議優卹庶免致靠損人難進退無據不然請依分間新軍體例將貧難極生受者亦從長定奪似爲安便外據闕少合補之數官爲召募情願者聽仍優復其家口遇有戰功普例給賜如此可以收壯健而活疲民其爲惠卹小民豈不倍於尋常萬萬也據此合行舉呈

薦臺掾趙文昌事狀

竊惟臺之爲司以禮法繩官邪用儒術飾國事近世以來文學之士專尙才華少諳吏業一旦從事鮮克有爲苟有盡心誠可嘉尙竊見前濟南副提學趙文昌自爲臺掾彊幹有稱夙夜在公精研政事文儒有飾吏之才養气負嫉邪之志求之等倫誠難多得今去繁居簡明見甄奬若臺司將來闕員如文昌者誠宜推用必能不負所學克堪所任儻升霜簡之流屬素餐之勵某今當去職有見不言實爲負責據此合預申薦

舉左丞姚公充經筵等職狀

伏惟朝廷凡有大政大議必須淸問故老玆蓋詢諮黃髮恐有所愆之盛意也竊見前中書左丞姚樞潛邸舊臣中朝元老生平以聖學爲心輔政多嘉謀入告近簽南省爲眾牽持罔伸所懷今年𨿽耆艾精力未衰謀猷論議足有規爲未宜閒退使後事功至於侍講經筵監修國史保傅儲闈承防樞宻實爲克堪負荷必能進盡忠嘉有所廣益兼翰院集賢等員如許竇二公者已蒙恩眷如是有此體例合行舉言者伏乞憲臺詳照施行

論衛輝路不宜通管竹課事狀

竊見衛輝路見管竹課據所該地面懷洛嵩汝唐鄧徐邳益都泰安等處方圓萬有餘裏其實難以勾赴今止令衛輝總府並管領恢辦課程不致虧兌失悞參詳極有未便者蓋衛輝路分防小當四衝驛程民訟課差諸軍鄂囉一切課程等事比之他郡百倍其劇今又將諸路竹課並令管領𨿽極慮盡心勾當決有力所不及去處又緣竹𨿽官貨實系經商交易不問商稅認辦宣課事體至於斫伐有時搬運有法價值低昻使官民兩便自非通知貨殖善於理財者鮮能首尾相應彼此皆辦兼上項有竹地面必須差設監司巡竹等官吏又令聽受本道節制前去各路營運其間交關往來其路分旣平牒衙門而監巡皆差委客寄少有蹉跌輒成沮阻與其廢力如此何若各令所在總府兼行管領以爲長便又照得濱樂淸滄解鹽依舊專設司事恢辦合無將上項竹課亦另行設立監司同鹽塲一體管領勾當庶气力專一終是易爲責辦今省部若不如此從長別行定奪將來衛將官府不惟因此負累其所辦課程倘有虧兌失悞深系利害據此合行舉呈

儒士楊道賜號事狀

伏念髙尙之士何代無之國家必遂其素志賜以處士先生之號蓋其材學節義可髙足以勵薄俗而惇風化故也竊見益都路耆儒楊道文章徳業師表一世至於賊璮頃年徼功經營海道欲遂姦計先生預有所見發爲歌詩聲言不可今行年八十有三窮居守道垂老丘園誠天民之先覺淸時之隱逸也合無照依莊靖李公恩例乞賜處士先生之號以表其康節且令本路嵗時常加存卹

請職官依舊三十个月遷轉事狀

竊見卽日到部聽除職官緣員多闕少塡積停滯人數以致進退兩難有礙銓調似失材能樂於從政之望深有未便者至如尙書省奏準令大小職官皆以六十月爲一考蓋出一時權宜本爲收拾戶計等事恐考限短促中間不能盡心勾當而已近聞隨路戶口事理已是檢括版籍見數別無隱落若止擬六十月成考嵗月旣久則官府人情不無厭怠輕易之獘又於選調有所窒礙據一時之制似宜復舊合無聞奏復依舊例三十月爲滿考選調或得通行庶官免致間曠實於官民兩得便當

彈劉汝翼事狀

今體得知中路教授劉汝翼今月初七日於崇孝寺與提學楊榮因議事間用言侵犯遂將楊榮輒行毀詈及攬捽髯須至於脫落卻行私下勸和參詳教官爲人倫師表宣明教本訓導生徒爲任乃劉汝翼者凶悍荒陵犯官長爲細人所不爲旣傷儒風大失士體使京師首善之地何所矜式應遴選師儒以代其職據此合行糾彈

論隨路闕員及未到任官員事狀

竊惟張官置吏本以爲民官得其人員不曠闕庶得民安事辦今體察得隨路見闕總管八員正從七品二百七十餘員兼州縣省並以來所轄地面極有寛濶去處加以蝗旱大作民心嗸嗸似爲未安況京兆平陽太原濟南等處皆系重鎭不可闕員勾當合無遴選才徳兼備素爲朝廷所知者掇注總管及州縣被災重處員闕多者省部從長講究於見守逺闕官內選摘或令內外五品以上官辟舉廉幹相應人借注補充勾當又知得四月中受除官員已逾兩月尙有未到任者五十餘員亦當作急催督別議究治不然竊恐中間規避致悞一方事務又於國家法制有所滅裂合行一就舉呈

爲起蓋良鄕縣南畱裏河橋梁事狀

防驗中書省條畫內一款該若有利害可以興除者申臺呈省遵此竊見中都迆南系四方官員客旅朝防經行驛程正路近體知得良鄕縣南十三里有舊來經由畱裏河橋官道南至涿州六十里兵革以來橋廢不行目今靠西由繼陽套繞轉至涿州七十五里若經夏秋河水泛漲濘泥虛陷致使鋪馬客旅來往生受兼繼陽套地形卑下村坊逺窵接連溝澮屢常失盜深爲未便竊詳若依舊起蓋畱裏河橋道不惟道路髙平徑直使鋪馬客旅往返近三十餘里又免水潦濘泥盜翦之患官民實爲兩便伏乞禦史臺備呈中書省行下相視起造施行

益津縣尹張英非違等事狀

今察到益津縣尹張英自到任以來甫逾四月其逐節非違爲私蠧害等事開具於後據此合行糾彈

一縣尹張英到任及今兼掌尉印凡失盜三起明有窟穴顯迹不卽督勒弓兵嚴限緝捕卻爲擗問失盜李鄭二家親屬及勒要訖事主王伯英自願不行申告文狀其縱滋盜賊以有爲無匿而不申度其主意止恐不獲停罰月俸本縣民心因此失望其張英字民之官務在肅淸所部盜賊消弭方爲稱職今所行如此非惟違錯實爲以私滅公

一前益津縣尹張文郁主薄李璋使訖鹽折粟鈔三十餘錠其張英明知前官侵使官錢不卽依理舉問又不正約本官申明使州知會於九月十九日反行送出還家去訖及發下馬駝一千餘匹已悞料粟才於十月初十經隔二十餘日不由所管上司擅自赴府而越言上說稱前官張文郁並不交代往丰閏去訖乞勾追發下依理交代及總府退訖月申縣解卻就都於州司吏李讓處詭取本州空解依前申覆竊詳上項事理非惟失悞支持事屬欺罔詐冒兼張英系監臨之官知代官有犯故不舉問遂令還家其徇私害公孰甚於此若弗糾治竊恐因而循習別生事端所據前項事情就問得州吏目王文進司吏呂仲榮與所察相同

一霸州益津縣分俱該河流陂浸地面其驛程系山東要路中間津梁最爲急務又照得省札修理橋道事明該簿尉闕員委自己上正官兼管及令長官檢校其縣尹張英將本縣合修橋道堤口略不省問止委弓手盧得用管領工役致使人夫逃散冬月寒冷修疊不能了畢使經行人員罷役城夫及發下馬駝蕩涉冰水人幾有漂沒者就問得縣達嚕噶齊實哩布逹吏目王文進與所察相同其於公不幹違錯怠慢如此不可臨民

一守令百里寄命苟非其人則一方被害其張英性荒嗜酒昧於事體又乘酒縱暴不居公廨將公使人符首領等非禮毆擊致有逃避之者及本州行下事理如橋道見禁等事往往違拒輟不申報至於縣司所行或不應者典吏報覆略不聽從恃賴曽爲部掾蔑視上司如委棄尉印令弓手張典掌管將實哩布逹私己人赫捨哩爲巡捕祗侍官見於煎茶鋪勾當其恣意亂行如此致將公務窒塞兩耽非止一事兼張英前任唐縣其部民告發不公等事上司未曽歸結不審緣何依前遷除益津縣尹勾當合無一就究問

彈左巡院官休和趙仲謙事狀

今體察得趙仲謙於至元五年十二月內詣中都左巡院告王四打死妹趙喜蓮事其郝警使馬警判蕭典史提控張仲禮將被論人王四不行撲捉到官及在都見有幹證人亦不勾喚虛調行遣及將潞縣取發到幹連等人並不與原告被論當官對問縱放還家其事主趙仲謙見爲巡院故意遷延再行告到總府並右三部行下巡院其巡院官吏止是依前虛調行遣並不理問卻於今年二月二十日有郝警使沈警副等當公然省防原告被論人等與限二日勸和了者竊見巡院系京畿親民正防務要禮義興行肅淸所部據前項違錯事理合行糾彈

爲添科南京不任差戶事狀

竊見南京路兵興以來百色所須盡出民間如挑河運糧和買和糴采打木植造作船隻器甲等事三年之間略無寧息加以蝗旱相仍物價湧貴其被災去處至今有闕食者而賑濟天恩又不霑被中外嗸嗸財殫力困已是生受又卽日虫蝻比之去嵗滋生極多近體訪得今嵗將本路新收二萬四千餘戶盡行添科差髮須管不失原額卻緣照得上項戶計內一萬餘戶俱系交參重抄老疾不任差下戶竊恐絲銀一出別致逃竄將閃下差發必灑於現在戶數可敷原額如此是百姓重並轉增困斃兼目今襄漢未下攻取之本首仰湖南據已困之民爲國計者誠宜深慮撫摩存卹得小利爲易固邦夲爲重合無欽依近奉聖防減免益都差發恩例再行勘當堪與不堪從長定奪聞奏施行據此合行具呈禦史臺照詳施行

爲除豁河南屯田戶差發事

竊見河北路分新簽軍戶省部將原當盡數除豁了當今體知得南京路屯田戶計相近二萬方其絲銀止除訖正額余尙垜下數目卻令現在民戶包納卽日夲處軍馬調度百色所須民力已是生受更將額外絲銀敷納竊恐靠損不安合無依見起新軍差發一體除豁以望百姓蘇息不致因而重困

爲劉古鼐打魚事

竊見雄霸武淸等處魚官劉古鼐所管專一打魚人戶七十六戶毎年納魚二千餘頭自去年納至五千四百餘頭比舊數增一倍之上盡供官司用度今體知得嵗納魚數增至萬頭竊詳雄霸等處俱系河泊斥鹵地面其間貧難人戶別無營產止仰捕魚爲生應當一切差役又兼依例認辦課程其古乃毎年以民間抽分魚貨已是侵擾今來本官爲增數及萬陳告上司將應有河泊盡拘屬官禁絕諸人不得采捕就問得魚戶趙知事與所察相同若依上項所告不惟下奪小民衣食而於國家賑卹貧難之意大相乖違又兼天地生物有數嵗取萬頭不防於竭澤乎據古乃所請理宜裁抑合行舉呈

秋澗集卷八十七

欽定四庫全書

秋澗集卷八十八

元王惲撰

烏臺筆補

彈趙春奴不孝事

廉察到在都薊寜坊人匠趙春奴將伊親母阿焦生不奉養棄絕在外餘二十年於今年五月內客寄患病有伊母親妹梁阿焦遣人報知其趙春奴並不前來侍疾至十九日夜母阿焦身死其院主陳姑兩次專人告哀本人又不奔赴停至午轉方才前來已是帶酒並不舉哀又無衰絰復發怨言雜以穢惡又禁伊妻不合哀哭遂將靈車用驢駕拽便行出送春奴隨逐道中又不哭泣亦無戚容言笑自若里巷人眾指詈不孝其逆心終不悛悔反生嗔怒先行去訖有姨弟梁從振者告到匠官黃元帥教依禮持喪出殯本人故將喪事略不成禮只於當晚焚燒了當詳此情逆世所不容今京師風化之原憲臺肅淸之府其趙春奴旣爲人子其於母氏存歿之際梟獍其心絕滅人理較量惡逆孰大於斯其在國家實傷風化據此合行糾劾伏乞禦史臺照詳痛加懲戒施行

論鈔息復立常平倉事

竊惟天災莫重於凶歉國計無先於貯儲蓋儲有餘則國用足國用足則民賴以足今天下大約公私之間曽無蓄積以備凶年況卽日自中都而南蝗旱水澇十有餘路𨿽未至甚害萬一失所官須存防然不過發倉廩免租稅重爲賑濟而已此特捄荒於一時其於經國遠圖則未也以某愚見莫若復先帝常平之制就各路已有之倉令有司預爲修理講明定法不使有名無實昔唐以稅茶等錢爲義倉之本深爲便益參詳合無亦將隨路平凖行用鈔庫工墨鈔息增余現在等鈔分標州郡作常平粟本就令本路轉運司兼以提舉收糴勾當續用逐年所得錢數源源不已則三年之間百萬石之粟可不勞而辦是常有一年之蓄矣又防驗得常平倉國家自丁巳年初立明年戊午宣徳西京等處霜損田禾谷價騰湧百姓缺食官爲減價出糶民賴以安此先事之效也兼安便官民其利有五且不動官本無害經費取辦於息取息之法又無窒塞一利也歳或饑饉就未全濟使民心先安大有指擬不必家至戶到感念恩惠二利也其力穡之家又知國家貴穀賤貨務農大本使趨末之徒爭緣南畝不致有過賤傷農之嘆三利也至若軍旅調度糧餉爲先比嵗軍興動以和糴若常平一立除屯田糧及正稅外復有百萬餘石之谷積於中而壯於外時和歳丰民無所仰推以濟軍𨿽調度加倍民無和糴之擾軍免闕食之虞四利也歳稍不丰平價出糶鈔本不失人賴以安使市防之徒絕幸災貪利之心貧乏之家脫轉死流移之苦五利也若夫平糴常平富人社義等法歷代相沿莫能便易能一旦舉而復行則天下幸甚所謂不害經費爲國遠圖良以此也據此合行呈覆

彈縣尉楊政事狀

體察得今年十一月內有在都住人崔提領將博州人戶丁五十妻支醜女作逃婦捉拿及稱被捉支醜女時有老劉等將皮帽金經卷兒等物奪了其崔提領與伊相識人大興縣現任縣尉楊政一同於施仁門關不居公廨問得支醜女不系逃婦明有根腳不容分析崔提領將支醜女繩索鎖訖分付楊縣尉收禁責逼本婦狀稱因夫丁五十赴都作夫患病前來探覰到永淸縣河西務被崔提領作布哷齊捉住夤夜彊行奸污問出如此詞因其縣尉楊政並不行移有司理問枉禁支醜女數日將崔提領所摭老劉等奪訖金經卷兒等物卻勒支醜女要賠鈔六貫方才將支醜女保出使本婦無處申訴爲此就喚到大興縣尉楊政問得所說相同除前項支醜女等一起公事省防本縣尉司行移本縣依理施行外據縣尉楊政系京畿捕盜正官有此違枉合行糾彈

彈馬全擅科鈔事狀

今體察得管上都路洪贊馬站貼戶提領馬全自至元二年正月至五年十月終於所管站戶劉澤等處除正站祗應錢外擅自科斂雜泛錢鈔二錠一十九兩九錢問得馬全招伏是實兼馬全年七十七歳老病不任勾當合行糾彈

爲收刈秋靑艸等事狀

照得每年和買應辦稈艸不下六七百萬秤才得敷用竊見燕京順天等處蝗虫水澇若全依年例和買竊恐臨時耽悞合無借此秋閒令從長計置秋靑等艸如法積垜向前兼帶支持用度官民似爲兩便據此合行具呈

爲私披衣甲事狀

欽奉聖旨條畫內一欵節該諸官吏將官物移易借貸者委監察糾察欽此近於五月十三日在都百姓人等私賽神社其人往往披執兵甲遊歷街衢前後數日及馬有掛全副甲者今體察得此項器甲俱系在京諸色官員人等處借到參詳甲兵國家重器又欽奉聖旨已有明禁條例今來諸人冒法抵禁私假小民以爲戲劇甚非嚴制令而重武備也豈惟民不識法習以爲常因而別生事端據在都官員人等私相假借及合干部分禁斷不嚴合行糾彈伏乞禦史臺照詳懲戒施行

彈市令馮時升不公事狀

今體察到在都前市令馮時升於行鋪人戶處取受行錢鈔六錠一十一兩三錢五分黃米七石面一百斤制府現行追賠其馮時升卻於今年四月間賫大興府保解赴部求任省部依準將馮時升遷除保定縣尉去訖竊詳市令系八品職官其不公如此事發在官已有承伏乃於總府告稱勾當以來並無粘帶亦無過犯其大興府亦不勘當是否端的輒便朦朧保申實屬違錯外據馮時升負罪欺官僥幸冒進以之臨民何所不至合行一就糾彈今後合無照到部人員曽管領錢谷者亦於制國用使司防驗有無粘帶然後遷除庶望杜絕姦欺以厲來者

彈步站官王提領不公事狀

今體察得中都管步站官吏王提領崔把總徐令史等與自願當站百戶楊賆焦百戶等上下通同作獘於站戶百戶馮百亨等二十名處累次取斂錢物及尅落給散艸料鈔取受羊酒逐節不公等事據此合行糾彈

爲在都回回戶不納差稅事狀

竊見中都親官民戶每嵗供給和買夫役一切等事比之他路實爲繁重今體察到本路回回人戶自壬子年原籍並中統四年續抄計二千九百五十三戶於內多系富商大賈勢要兼並之家其興販營運百色侵奪民利並無分毫差役照得欽奉先帝聖旨節該鄂托克做買賣輝和爾本斯隆瑪回回交本住處千戶百戶裏去者若稱有田產物業不去呵依以前聖旨體例裏見住處不采大小差發鋪馬祗應與民戶一體當者欽此合無照依累降聖旨處分事意取防見數分豁定奪驗實有气力與民一體當差庶得協濟不致靠損貧乏據此合行糾呈施行

爲陜西鄭縣隱戶計事狀

欽奉聖旨條畫內一欵該載不盡應合糾察事理委監察並行糾察又防到陜西行中書省文符該欽奉聖旨節文拘刷本路外來交參析居放良等戶若州縣官如能用心將民戶拘刷盡數到官遷官給賞如有隱藏定是降官治罪欽此今體訪到京兆路華州官司將鄭縣刷出漏籍等戶六十二戶並不申報上司私下取斂差發今問得見有華州人劉徳亨並與所察相同事屬違錯據此合行糾呈

爲蝗旱救治事狀

竊惟古之爲國者𨿽值凶歉民無捐困乏者蓄積多而備先具也今隨路大蝗赤地千里就使撲滅已成災傷其於貧民首先失所不無流移饑饉而救荒備患之術不可不預爲計料何則今日惟先安集民心最爲急務故謹具愚見二十事伏乞禦史臺詳擇施行

一隨路總管府今歳伏遇天壽節除祝延萬壽禮數外請權宜停罷公宴庶表朝廷優卹元元不以己爲樂也若然則𨿽古者聖王遇災減膳徹樂無以加此

一禦河上下有糧倉分宜差淸幹官檢括實有見在數目外據借貸裝散變碾及上年河運未到倉粟數督勒所司嚴限閉納其通州李二寺等處應有露囤糧斛就水潦未動亦宜許諸人搬運赴都城倉其腳價止支本色亦以實京師可便濟窮民之一端也如挨陳者其闕食無生計之家驗口賑濟不然令所在弓兵早暮兼爲巡防以備疎虞

一隨路商販積蓄之家官宜出榜驗彼中時估量添價直發賣仍禁不得擅恣髙增物價如百石以上不出糶者究治如官倉發賣其權豪冨戶所糴不過十餘石若詭名轉糴者仍爲究治

一隨路存畱祗應銀糧如已到官者須上司明文然後動支若百姓闕食迫處仍作急飛申聽候許令賑濟其未納到官者盡行蠲免

一隨路站赤祗應如酒肉等物亦冝酌量減免不然照依中書省札付與順天路事理一體施行不然是則燕南二萬餘戶獨不被存卹之意也

一河間路轉運司應收到物斛不下五七萬石宜無令回易銀鈔驗原價直輸河倉使充正課以備軍國經費似爲兩便不然如本路百姓缺食官定平價發賣

一隨處金銀丹錫等坑冶約五十餘所每嵗穿火淘采不無損泄陰陽之和有無合止者正以少養天地流運凝結應宜之元气

一山林河泊之地所在皆辦外課有無權宜蠲免聽民采取以供不給兼前世已常施行稍足復禁如初

一山林原野系禁地去處如豬鹿鳬鴈雞兔之類亦宜許令打捕期以歳稍稔復禁如初

一隨路交鈔庫鐵冶所卽目若有現在物斛去處亦宜取防現數仰所在運司出榜照依原價糶賣

一在都酒務開沽者應有現在稻糯官司亦宜見數權令停止醞造此等事宜亦系前世屢常施行

一捕蝗之際不以諸色等人有才能識見規畫出眾者籍記姓名事定量加賞用又甞聞飛蝗𨿽難打捕遇夜卽須停止於坐落厚處旁挑坑塹燃薪艸使之明照四遠然後驚飛趕逐蝗自必望明投赴眾力從而撲滅此說比比得濟合無試爲之行竊恐亦一法

一莊農之民闕糧食者所在官司預宜出榜禁示不得推稱病疫私宰耕牛爲食如博易粟米者聽凖備翻耕出曝蝗子參詳最爲急務

一州府司縣官其被災重處有能規措存卹百姓不致流移饑殍者仰按察司考覈得實申臺呈省以憑不次陞用

一急遞鋪兵俱系貧難下戶若一處斷絕卽時阻滯合無與中都迆北遞鋪一體給與糧食養濟仰所在官司專一存卹勿致饑困逃散

一每嵗應辦官艸收成尙然不敷今秋谷艸顯見儉少宜趂時於無蝗去處收刈秋靑等艸將來兼帶支持用度

一莊農之民所認六色課程如酒醋等課今蝗旱如此有無權時停免或從實結辦稍安復舊如初

一隨路州府宜建立社稷防神壇廟令有司嵗時

致祭亦憫卹爲民之一事也

一隨路自省減並州縣以後極有寛濶去處或有尉處多系主簿兼攝至有尉簿全闕去處如山東州郡所在𨿽有專尉其地廣物眾委系難於照管又體知得省部亦爲此事先於東都路已行添設專尉了當今蝗旱災重如此百姓嗸嗸竊慮迫於饑寒勢必多有盜賊不無生事驚擾宜約量隨路要地面添設巡檢使之鎭遏巡防以備不虞及村堡設置鼓面遇有警便互相應護

一隨路如富戶有力之家能周贍貧乏或設粥糜於道以濟流民至千人以上者官爲旌賞或聽一子臨官

彈馬仲溫橫斂錢物事狀

今察到在都曲河坊坊正馬仲溫因刷問逃軍於人戶取訖寶鈔一十一貫八百文緣兩廂七十餘坊凡有事務不無騷擾合行糾呈

彈呼圖克阿薩爾不赴任所事狀

今察得淄萊路長山縣達嚕噶齊呼圗克阿薩爾前來中都部夫勾當至十月初罷役本官不行還職令女壻瑪哈穆特等於本路關訖自十月至十二月終俸鈔若不糾呈緣呼圖克阿薩爾系請俸親民職官到今八十餘日不行還職據此合行糾彈

彈王千戶冒名代軍事狀

今察到守把棗陽萬總管下千戶王仲賢至元六年八月內前來中都取發軍人其本官將合起正軍六名不令正身應役卻行要訖錢物冒名替代今就責得本官下提控李徳唐指證並與已察相同合行開坐糾呈

彈益津縣尹張文郁侵使鹽價事狀

今察到霸州益津縣前縣尹張文郁主薄李璋於至元五年支不盡鹽折粟內侵使訖鈔三十三錠三十五兩爲此就問得州司吏杜唐佐並與所察相同據此合行糾彈

爲太廟中柱損壞事狀

今體知得太常寺申都城所呈相驗到太廟中心等柱損壞訖一十四條訪聞先爲劉晸監修太宮完備特注朝官重加賞賫今者未及數年朽壞如此顯見當間滅裂多不如法設若舊柱不堪自合攺用新柱以規壯麗今省部𨿽令劉晸用木塡塞了畢終非可待歳月理合治罪以彰其咎至如太常寺近爲經夏暑濕告出曝神室中氊罽有司尙恐褻瀆不從所請彼修補動作之際其震驚神靈比之曝曬褻瀆實爲加重外據不經奏請卽令劉晸修補震驚神靈事屬違錯合行一就糾彈候旨奪

爲優卹襄陽軍人事狀

伏見中綂建元詔條內一欵節該凡徵進軍人臨陳而亡被傷而死者其家屬理當優卹仍仰各路宣撫加恩致祭量給衣糧優卹其家欽此又漢唐舊制軍士死者致祭吏爲衣裳棺斂轉送其家今聞圍守襄陽軍人經值今夏疫癘致有死亡俱系沒於王事誠當推恩矜憫有無照依已行事理或令所在官司送還其喪外據气力孤弱之家取防見數量加優卹非惟激厲將士實恩慰民心感召和气之一端也

爲懷孟路新民不便事狀

竊見懷孟路新民三千餘戶𨿽俵居六處終瀕近大河又不在本路節制之內已是未便兼所管鄭汪等頭目俱系宋人中間官民恆相告訐輒生事端無歳無之又訪聞得修武縣新民見發姦細利害等事此其驗也設若狂妄無實人情臲卼終是不安合無將上項戶計隸屬本路管領其舊管頭目依例與管民官一體遷轉不然於職官內選素有威徳足以鎭撫爲總管亦是一便蓋往年已曽令李同知宗傑於上安撫勾當一任之間特然安靜此非其效驗乎據此合行具呈

彈兵馬司擅自鞫斷事狀

竊見在都兵馬司設馬步軍五百人系專一警捕衙門自去年至今年三月終彊竊盜賊計六十餘起致有殺傷事主刼掠財物及本司公廨下爲盜者蓋當該官兵不爲用心滋多如此三限不獲行下取招並不回報其都轄上司縱令滅裂虛作行移亦不申明賞罰是作過之人無法可畏教之公行也都城輦轂之下庫藏倉廩諸所在萬一窺竊深系利害又間有敗獲賊徒除事關權勢不能歸結者方才申上自余無問輕重輒便鞫問斷遣豈惟侵司越職竊弄威權但恐中間姦獘日滋實爲害事兼是司自來並無囚系鞫問斷遣之理今後有無止令兵馬司據應獲盜賊略行取問卽便解府歸結施行外據本盜起數已獲者賞未獲者罰如此庶望上無縱恣虛行之事下革違錯自專之獘賞罰旣明民知所畏京畿之間不待歳月作過之人將自消弭據此合行糾彈

彈大興縣官吏乞受事狀

今體察到至元六年三月內有施仁關娼戶魚三嫂赴大興縣告稱男婦阿肖欲行私遁還家想見別有姦事有周縣尹並司吏張榮祿將阿肖枷收輒行推問指稱在家曽與劉華善安三通奸隨卽撲捉各人不見卻將平人劉貴劉慶甫監收至當月二十一日有周縣尹將魚三嫂劉貴巷長張仲義等公防省防休和了者至二十五日有魚三嫂要訖親家肖大買休鈔一百四十兩及劉貴安三劉住安休和鈔九十兩當官有本把張榮祿取要訖劉貴等家錢物鈔三十八兩九錢紵絲二疋又有打合休和人罷役司吏張權縣要訖安三鈔一十五兩祗候人馮首領董面前要訖鈔九兩打合人韓大處見收鈔一十七兩有周縣尹教休和了當爲此喚到司吏張榮祿等略行問得是實就追到鈔六十三兩紵絲二疋贓狀至甚明白據本縣官司止合依理歸問阿肖不合背夫欲行私自還家罪犯外據想見別有姦事一節系是稱疑詞因別無可驗顯迹依例不許經告官司便行推鞫令阿肖招說曽與劉華善安三通奸輒生事端亂行撲捉搔擾收禁兼魚三嫂娼優之家官司不爲詳審致令當行令史收受錢物爲無憑據輒行省防休和如此開閉幸門撓亂公法事屬欺枉合行糾呈

彈良鄕縣站官私取工俸事狀

今體察到良鄕縣管站官王提領等至元四年至元六年於站戶納到祗應錢內侵支訖鈔數爲此就責得司吏王仲筠狀供管站官吏於至元四年至元六年祗應錢內侵支訖鈔八錠二十五兩五錢據此合行糾彈

爲孫彈壓代軍事狀

今察到左衛親軍總把張大亨下彈壓孫旺至元七年二月代替訖哨馬劉本戶軍役周歳雇軍絲一千兩已得訖絲一百兩就取問得孫旺招狀是實據此合行糾呈

彈固安州官吏克落鹽折粟價錢事狀

今察到固安州官吏將至元三年鹽變粟數作至元四年鹽粟見在報過大興府依已報四年粟價每石四錢伍分追鈔其固安州卻分出三年粟數依當年粟價每石六錢追鈔爲此就責司吏張安仁狀供當原系司吏於仲淵等將三年支不盡粟六千四百四十四石二升作四年見在報過在後總府依四年粟價每石四錢五分追要鈔數此時照出三年粟數並價值於前州官劉州判處商量蒙擬定三年粟數止依當年粟價每石鈔六錢追收見收到鈔二千七百兩五錢四分得此文狀叩算得三年比四年粟價每石多鈔一錢五分計多餘鈔一十九錠十六兩六錢據此合行糾彈

彈東安州官吏克落鹽折粟價錢事狀

今體察得東安州鹽折粟價至元三年每石六錢至元四年每石四錢五分除起納就支餵馬駞外至元三年見在粟二千六百九十二石至元四年粟八千八百七十五石五斗二升一合七勺有司吏李讓將三年粟數並作四年見在申報在後大興府驗已報四年見在每石徵鈔四錢五分其當該司吏李榮並提控楊守榮卻將至元三年粟數依當年每石鈔六錢追收比四錢五分余徵鈔八錠三兩八錢略問得司吏李榮招狀已取到三年鈔折粟一千五百四十石六鬥五合計余徵鈔四錠三十一兩九分據此合行糾彈

乞徵問取牧馬地艸粟事狀

今察到涿州站憀占牧馬地內有熟地二百七十七頃二十二畝每年召人租種每畝收粟三升稈艸一束爲此取到管站官提領馬仲祥呈並與所察相同今叩算得上項地畝每年計取粟八百三十一石六斗六升稈艸二萬七千七百二十二束且自至元三年爲頭至今四年計粟三千三百二十六石六斗四升稈艸一十一萬八百八十八束據此合行糾彈

彈東安州司吏不公事狀

今察到東安州刑案司吏張芮贓濫不公爲此就責得張芮招狀於至元四年十二月終劉仝等處免刈葦艸要訖鈔四兩五錢至元五年免放李守政解鋸夫役要訖鈔五兩至元六年七月於娼女常海棠家內飲酒逐件是實卽追到鈔七兩五錢再將本人審問無寃斷訖二十七下勒停了當今將上項鈔七兩五錢隨呈解去伏乞禦史臺照詳施行

體訪保申令史曹士良狀

訪問得曹士良隻身於在都銅馬坊寄居住坐於今年六月內前往上都至今未回今就問得左巡院司吏張仲禮稱當間系燕王位下趙二奉禦對警使警判保舉曹士良系眞定路附籍人戶儒吏俱通以此準憑轉保申府了當今來竊詳旣大興府令本院踏逐通經史令史一名自合公選可應之人其左巡院官卻行徇情轉保訖自來素不諳知人員事屬違錯據此合行一就糾呈

彈涿州站官私使祗應錢事狀

今察到涿州管事官劉提領等至元四年至元五年於站戶納到秪應錢內侵支訖鈔數爲此就問得次官提領馬仲祥稱本站官二員吏三名於四年五年秪應錢內侵支訖鈔一十二錠是實據此合行糾彈

彈趙州平棘縣尹鄭亨事狀

今體察得趙州平棘縣尹鄭亨自到任以來聲迹至甚不佳本官酗酒狂爲連結朋比遊行私家無日不飲及求娶娼婦展散不公挾弓放彈損傷人目如此非違事理就問得本州司吏王柔張才稱與所察相同合行具呈伏乞禦史臺照詳施行

一本縣西關開門戶娼婦邢絨哥與鄭亨私先往來於今年七月內求娶爲妻照得舊例監臨之官不得與部下百姓交婚𨿽防赦猶離之況娶娼女戶主爲婚參詳縣尹字民之官務在肅淸所部禮義興行今所行如此事屬污濫

一自到任至今別無可稱聲迹與本路扇趙史提控王太醫靳提控日逐朋從遊行私家飲酒無度如今春北寺救火其鄭亨乘醉執持棍杖沿街驅率人眾致將小耿打傷頭面參詳應救而不救自有條禁罪名豈得恣爲毆擊亂行無法足見居官素無政體事屬違錯

一於今年春令在縣秪候人屈首領引宅司鄭都管於縣西村分發訖馬尾羅兒約三百餘个每个要白米一斗無米斂鈔一錢四分其公然展散無所畏避事屬貪鄙

一今夏捕蝗自佛寺爲頭迆西村分所至輒取要雞酒每飯殺雞數隻且天災如此農民嗸嗸困於捕役當此之際其鄭亨恬不爲意飲酒食肉以悅口腹其爲不卹無重於斯

一去年夏挾弓放彈將縣民曹博士左眼打傷致令本人損傷訖一目無所告訴照得放彈及投瓦石在庶民猶有明禁詳此縱或誤傷亦無一方師帥民所具瞻挾彈行遊彈射鳥鵲而爲少年童子之事是爲不應合行糾彈

薦濟南士人楊從周事狀

蓋聞爲國所重必在得人報恩之義莫大薦士今體訪得濟南士人前監察禦史楊淸卿孫楊文郁天姿雅厚而有文子史羣經多所浹洽今年近彊仕經明行修不求聞達侍庭闈以蔬水悅親居鄕裏以教授爲業傳箕裘於三世罔墜先聲藹聞望於一方式惇薄俗誠當代之孝亷士林之挺特也儻蒙省錄必有可稱不惟激勸士夫進學之心庶幾媿奔形勢者於肅淸風化似不徒然謹具狀舉聞

彈中翼軍騷擾百姓事狀

今察到中翼侍衛親軍楊千戶崔百戶髙彈壓下軍人自至元五年八月前來武淸縣北鄕等處於民家安下每日取要飲食及遞互斂索馬匹艸料至甚騷擾不安稍不應付恃賴眾力輒發惡言恐嚇侵陵無所不至每年直至來春三月方才起離𨿽曽陳告縣官不能禁制使當差平民無所赴訴深爲未便今就問得本縣東至孫家務西至牛人南至召香一十餘村及取到百戶梁仁主首趙伯昌社長田祥等狀供與所察相同據此合行糾呈

彈漕運司差委官非理騷擾事狀

今體察到漕運司同提舉下委差唐古張千戶等於今年正月間騎坐鋪馬三匹前至武淸縣北洪濟鎭將本鎭主首張聚等用繩子拴縛打拷非理取要飲食等物就責得張聚等狀供與所察相同防詳本鎭不系站赤路程遇有使客鋪馬飲食皆取自民間而漕司官吏每年不時經過其唐古等恃賴本司形勢如此縱暴不公非止一次略取今次彊拉要訖物件並多取訖飲食數目合行開坐糾呈

彈李二寺倉損壞官糧事狀

今察到李二寺通濟廣濟二倉見在糧粟用露囤收貯其倉官不爲用心以致倒塌訖露囤五十八座並不修理損壞官糧計九千八百餘石據此合行糾彈

彈右巡院準攔王得進事狀

今察到在都西曲河坊丁阿齊女心哥招到河人戶王得進弟王齊諾爲婿於至元六年十一月內爲病臥於積糞團標內凍餓身死並不停喪依理埋殯恐鄰右知覺比及天明擡舁出城燒煬了當其丁心哥亦不持服於今年五月內有母阿齊接受訖本家安下數年今平凖庫劉大使財錢鈔三錠金子六兩爲妻了當又買與丁心哥女婦一名於八月內有王千奴兄王得進具狀告到右巡其本院官吏𨿽判內行並無取責卻有坊正陳提領爲與丁家關親遂私令折和至當月初四日丁阿齊與訖王得進買服物折鈔五十貫其當該司吏劉淵兩次要訖王得進鈔六兩秪候人小楊等二兩七錢於初九日接訖攔狀爲此追到原行文卷及問得原告人王得進並過錢人薛仲甫張得林隨逐劉淵人劉得進俱與已察相同今來參詳據丁阿齊圖財主婚濁亂人倫不有所天其劉大使明知違法輒行求娶其右巡院官曽不詳審俱系妄冒敗俗傷化之事輒虛調行遣並無取責卻於公接受攔狀縱令公吏等人私下折和如此開閉幸門撓亂公法事屬違理合行一就糾彈

論課稅戶總府管領事狀

竊見隨路運司見管課稅戶五千七百餘戶契勘系先朝初立課稅所時將應設官吏就作本所戶計用之添重气力協辦課程今運司已立數年其官吏及院務人員皆從朝省擬注據此等戶計實無所借近體訪得尙書省徧行隨路如遇婚姻田產詞訟等事令總府運司關防一同歸斷給者往往有之深爲未當至如隨路鄂囉比之此戶尢重今已令總府管領近年以來至甚簡便合無除竈挿戶外其餘並總府管領實爲長便

論法官沈侃陞用事狀

竊見法官沈侃性端方通經旨知典故年𨿽耳順精神未衰於老成實具典刑在司理誠爲師表兼本臺執法如侃者議斷公平情文兩得至此理宜陞用以表良能

秋澗集卷八十八

欽定四庫全書

秋澗集卷八十九

元王惲撰

烏臺筆補

舉河南士人陳天祥事狀

今體訪得河南府士人陳天祥沈正有爲達於從政隱居嵩少相近十年讀書種田不求仕進中統三年大名宣慰司曽將天祥擢充新軍千戶勾當鎭守三汊等處聊復效用已有能稱今國家經略江漢得材爲急其陳天祥久播學優之譽適丁彊仕之年合無就令河南行中書省舉用以試所長

爲盜賊糾治眞定官吏事狀

今體訪得眞定府卽日羣盜公行或竊或刼無所畏避據前月上半月內一夜之間失事者凡二十餘處如髙努千戶任子齊等家縱火恐喝盜取財物是也其府官司巡捕無方但薄暮聲鐘辧明啟閉使闔城之民遇夜驚懼寢處不安顯見府司官吏罷懦不職威令莫行不能消弭擒制以致如此且眞定爲燕南劇鎭又連年蝗旱艱於衣食者眾此風大不可長參詳上司若不早爲規畫督責官吏嚴行禁止竊恐因而別生事端深系利害據此合行糾呈

請禁治穢惡語言事狀

竊見中都市井小民行言立語多作穢談以至父子兄弟不能回避行歷竊恐久而成俗以爲尋常據穢濁風俗莫此爲甚參詳系有司不能肅淸所部以致如此兼京兆風俗之原合行禁止以革薄俗

論居官身故等官員子孫承廕事狀

防驗中書省欽奉聖旨條畫內一欵諸取廕官不以居官去任致仕身故其承廕人年及二十五以上者聽照得今者身故官員子孫已擬敍廕其居官去任子孫應廕者至今本見施行外據致仕官子孫往往亦未蒙定奪如眞定張宣撫子復前泰安州尹趙徳庸子符是也卑職參詳卽今貪冒成風恬不知退如一二以理致仕者宜蒙顯異若應廕子孫反爲遲疑不蒙定擬秪以身故者聽敍是使爲子孫者得父祖早故爲幸非所以進廉隅而激貪鄙也兼照得舊例諸養素丘園徵聘不赴者子孫尙得以徵官爲廕況識官淸要歷年深逺之人乎理合比父祖身故者卽令敍廕爲當其居官去任子孫亦合依奉聖旨條畫定奪施行

爲救治虫蝗事狀

蓋聞天災流行國家代有气和則致祥气乖則致異此必然之理也然災有大小而蝗旱爲最今防驗得隨路節次申蝗蝻生發至今月內計二萬一千九百三十三頃四十三畝除已絕外未絕一萬五千八百六十二頃三十三畝又有不見頃畝一百餘處炎炎不已深爲可憂如比年以來山東等處連值蝗旱民至有面橡實掘黃精煮野菜而食者𨿽包銀權停而盡徵到官課額訴難而依前恢辦向非聖恩賑濟鮮不饑殍轉死溝壑今者蝗之气勢滋盛如此是上天之意儆戒深至誠不可不謹苟非以徳勝妖全借人力恐百姓重困過於前日其爲利害孰大於斯今來參詳其或大臣不和政事有闕官吏不公百姓失所刑賞𨿽行而或戻風俗極惡而未醇又如各路見禁一千三百餘人幽禁囹圄不無寃滯加之用兵興役簽軍屯田包添絲銀協濟軍力分房益戶輸粟餉邊遠近騷然未爲無事從是而觀致傷和气恐此之由而又迆南州郡蠶麥薄收嗸嗸之民正望秋成以供王事不幸繼以蝗旱萬一成災將若之何豈惟經費不足貧民衣食先乏衣食乏則饑寒至饑寒迫則盜賊生盜賊滋則非國家之便也竊見朝省近年以來救捕𨿽力終莫殄絕不過差官督責州郡並力撲滅不致流散而已未有以時事言者以某愚見爲大臣者當恐懼修省恪儆天戒任責極言陳其所以不然竊慮朝廷不能盡知何則方今明天子在上聖慈神惠子愛兆民哀矜憫卹軫慮惟切今災異如此又恐遠方小民不知存卹之意誠宜緩不急之務下寛大之詔發倉廩賑貧乏致禱山川爲民祈謝據被災去處驗其輕重量減今嵗差稅又宜先遣相臣分省中都使鎭撫中外規畫事宜以安以慰庶望京畿之間民心妥帖物不湧貴災沴漸消民易爲力不致重困因而別作事端

爲犧牲在滌不及九旬事狀

蓋聞國之大事實先祀典祀禮以敬爲至物品以潔爲先故唐金之制大祀養牲在滌九旬中祀二旬今體知得太廟歳祀犧牲有司臨時取辦在滌不及兩月卽用就事防詳三牲之養遠期三月本欲盡誠敬而極精潔也今者大祀之禮降而甫逾中制於理實爲未應誠有司之慢也合無照依舊例攺正施行

舉陜西儒士楊元甫事狀

伏聞國朝議國學教冑子遴選師儒以克司業助教博士之職竊見京兆儒士楊恭懿姿稟髙明學淹經史千言過目成誦不遺今年幾知命教授鄕閭其孝行足以化服一方其廉介足以振厲薄俗隠徳丘園不求仕進如往者兩省交辟欲置之幕府庶諮論議以勸將來至職名祿養辭皆不受徳業日新簞瓢自若誠淸廟之珪璋士林之杞梓也其或擢彼國庠置之館閣試其行能可收實用又念卽今上而監司下而州郡凡所薦舉多蒙省錄其在憲臺尢宜奬率伏乞詳酌施行

爲罪囚醫藥事狀【許獄丞行】

體訪得大興府収禁罪囚自今年二月初至今月二十日節次死訖二十二人俱系因病身故竊詳見禁四百餘人又照得隨路已立司獄官三十餘處卽目暑气蒸騰病者甚眾𨿽官差醫工輪流防治合用藥物悉皆自備如遇重證止是依例應付實非對癥條合以致往往耽悞人命又念犯得罪當死不可於未鞫問及扺法以前因醫庸藥闕而以病殺之也其間𨿽有寃濫當宥之人悔將何及檢防舊例獄囚病患官給醫藥救療合無將應用藥餌官爲收買給付獄官臨時對癥用度庶望不致耽悞死損人命

論成造衣甲不宜責辦附餘物料事狀

伏見國家卽日徵伐四出所除甲器最爲重事緣甲不如法所系人心勇怯勝負關於一時故晁錯有云甲不堅密與袒裼同今體察得在都甲局並外路今年納到至元六年常課皮甲斤重不同者在都局有三十五斤及三十七八斤者眞定順天東平等處卻重四十斤四十一二斤者斤重旣是爭懸生活不無好弱又體知得省部徧下隨路四十餘局取要排年附餘數目似有未便者若上司原降物料一切合宜不當取要附余旣取附余是原降物料上司不曽確實計料有無相應致有多餘之數若此是在有司立法當與不當耳至如弓局舊例每弓一張物料錢鈔兩貫又有呼圖克告減作一貫二百文聖旨爲久遠生活上定作一貫四百文造弓一張上司旣無打算工匠又甚便當卑職參詳今後亦合將衣甲事理再行定奪實用酌中物料使一切合宜及甲之斤兩定擬畫一體例管得成造如法其稍有不中程度者嚴行究治可也不宜責辦附余以致官匠兩難兼衣甲難比其餘器械所貴堅良精致乃主者之功匠民之能也若專以要取附余爲功不以甲之好弱爲念一旦用之陣敵斷不能遮護身體有悞人命是有司以附余爲重以人命爲輕也據此合行具呈

彈河海萬戶屯田軍人侵占民田事狀

欽奉聖旨條畫內一欵該兼並縱暴及貧窮寃苦不能自伸者委監察並行糾察欽此今察到武淸縣北鄕等處有河海萬戶下屯田軍人於至元二年倚賴形勢於上司原撥屯田地段四至外彊將諸人莊子及開耕作熟桑棗地土侵奪訖二十餘頃俱是各家系稅地數往年𨿽經陳告總管府行下本縣歸著本縣累次約防本官不到至今不曽吐追就責得各地主狀供與所察相同卑職防詳本鄕兩面河占中間地土窄狹今者彊爲軍人奪占使農民至有失業者所謂兼並縱暴貧弱寃苦不能自伸者莫此爲甚據此合行糾彈伏乞禦史臺照詳施行今將侵占訖諸人地段數目開具如右

彈西夏按察使行移違錯事狀

今體察得西夏中興提刑按察司於今年二月內爲本處納琳等站托克托和遜等告鋪馬瘦弱見無料食事備詞申覆戶部爲此追照行捲與所察相同今來參詳各道按察司凡有合申事理卽令申臺照詳卽與六部原符行移體例今有西夏中興提刑按察司官署銜連名不經禦史臺徑爲申覆尙書戶部似爲不應據此合行具呈

論渾河泛溢請修治堤堰事狀

伏自今月內武淸縣北鄕按部回至洪濟鎭值渾河泛溢其瀕水民家已爲渰沒若湯湯不已大有可慮者因行視堤堰水勢東南至孫家務西北至本鎭南東西橫亙約十五餘里其堤堰低狹髙濶不過丈餘又年深頺剝衝渲一土埨而已河水伏槽時視堤南平地尙下數尺況土脈疎弱土性善崩黃貓野防穿穴又多固不足以禦大患捍水沖萬一泛決沛然莫禦而堤南二十餘邨人畜田廬盡爲漂沒其害又非虫蝗之可比也就問得孫家務一帯去年秋已被災傷但不致太甚耳外據漷陰縣東北沙渦口等處略與武淸縣北鄕事勢相同卽目縣西北近河堤南田禾已在水中及有渰死頭畜合無專令各縣正官一員晝夜巡防堤備破決以望不致疎虞才候農隙令都水監官相視堤岸疎惡去處如法修築使一方永逸以絕水患實畿內兩縣之大利也某職當司察親覩利害不敢緘黙自取言責據此合行具呈

請立四方館事狀

伏見遠方朝貢使人毎歳至京師者旣無館捨安頓輒於民間豪富之家倉皇安置似有未便者三堂堂大國不以全盛之勢昭示遠人一也旣擇朝官陪位豈非示其文物有人然處之民家殆非得體又慮不無窺測民間事情以見淺深二也至於騰移房屋相爭與奪之際致被竊笑三也如近日交趾使人大中大夫黎仲陀中散大夫丁拱垣等館於王子華家以及安置使貢物狼籍於外者是也合無建立四方館以一切奉使處之如此不惟聖朝盡懷遠遇下之禮抑使遠方來者觀上國之光寵免夫三者之虞實爲便當

彈漕司失陷官糧事狀

欽奉聖旨條畫節該倉廩減耗爲私蠧害委監察並行相察欽此伏見國家嵗計糧儲必須百有餘萬方可足用朝廷爲恐中間失悞爰自往年特攺漕司並令劉晸等提舉一切勾當故合設官吏內外必備奉委又爲不輕所期盡心俾稱厥職今體察得數年之間其盜用失陷短少及糜爛等糧一十六萬四千餘石又察得至元五年未到倉糧一十五萬餘石除已經失陷外八萬九千餘石至今不知運納所在就問得本司官吏與所察相同間者省部摘差幹官親詣盡知眞本司欺昧止將六年糧數總作常數入納隨倉所收見在飾詞破說用

相抵啎中間虛飾明不可【闕】

五年守凍糧斛

一十五萬餘石於本年【闕】

人數目至今年二月內尙有二萬餘石不知所向卻稱至元六年糧數至今年九月終隨倉起運交納止有二千餘石且綱運先後交輸程期自有次第不應攙亂如此豈有五年未畢委棄不問而復越漕六年新糧恐萬無此理詳此一端其虛冒飾說防可見矣參詳上項事理不過非其人故也蓋自古錢谷大計莫不精選才能淸愼明著善於其職者充之固非素不綜練挾私蠧公之人可以倚辦因體察得本司官屬其劉晸者防自行間素乏心計剛愎自用所有同僚佐貳者因不和同互相雄長上下苟且因仍耽悞遂失關鈐致綱紐解弛廢壊如此至於中外聞者莫不憤嘆其在有司理當云何其劉晸又於通州等處爲起蓋倉厫用便已私營置物業撤橋梁而阻滯驛程奪民利而一空舊渡倉司旣非久諳運道又不快便公私之間兩有所害今復故作重賣國用其爲私蠧害人所當問照得欽奉聖旨節文該勾當了的公事不稱所倚付的心據劉晸等廢亂職務不稱所倚孰大於斯據本司官吏不爲盡心大失關鈐宜一切替罷公選廉能淸愼善於其職者充之及隨路河倉楊村守凍失陷損壊已未納見在糧數乞選差淸幹職官親詣盤詰如此庶望上下一新積獘可革不然無以飭厲其餘以救將來外據都城內外倉分有無照依漢唐故事屬司農司兼行管領深爲長便某職司言責利害深重愚衷所激誠不敢避忌罔盡所言合行一就糾呈

論復立博野縣事狀

照得至元三年欽奉聖旨節該州城畸零去處不滿千戶者斟酌攺並民戶多者從長定奪更當衝要驛程不須攺並欽此今體知得自去年新抄戶後隨路州縣往往有至三四千戶者至今依舊合並管領極有不便當者略舉順天路祁州博野縣並入蒲陰縣分是也其博野縣卽目諸色人戶二千八百餘戶中間百姓事不便當者非一如科著船戶補闕蒲陰縣弓兵故將本處上戶商堅等六戶取充及撥降一切差役往往偏向不均至於送納賦稅勾攝聚集詞訟等事不惟往復遠窵其沙溏磁三河經值秋夏水發潑漫相接抵祁州迆東一槪流行阻滯人難又兼本縣蠡州南至安平界首相去七十餘里正當衝要驛程爰自合並以來節次失過盜賊截劫訖官民財物致傷人命者無慮十數就問得本處人戶賈佐等與所察相同參詳博野正縣理合依舊復立縣事深爲安便外據隨路見並州縣如新抄戶後數滿千戶之上者亦合從長定奪復立舊治爲當至於隨路在先曽合並縣分爲中間百姓不便已有復立去處如上都縉山平灣撫寧眞定贊皇太原樂平俱系三五百戶縣道又如無城邑者又復設立如河間無極縣於八湖口置司延州延津縣於史回店置司順徳廣宗止於本鎭置司是也據此合行舉呈

論科舉事宜狀

伏見朝廷發明詔議科舉以取進士蓋欲明公道廣仕途以革徼競之風選人材收實用致隆平之化然聞禮部所擬止以經義詞賦兩科取人伏慮淺狹拘窒於國於士兩有未盡必期登俊良遠庸鄙總攬羣材經理世務蓋有後其所先先其所後者矣鴻惟聖天子渴於文治聽言如流凡所制作取唐爲多兼國朝科舉之設自戊戌以後未遑再議天下之士往往畱心時務講明經史捉筆著述一尙古文顧惟舉業多未素習一旦舉非其人不適於用反爲科舉之累矣今檢防到李唐之制其取士科目不常率相時置科以待非常之士其初試殿試止以策問取人如時務則試方略止五道直言極諌等防秀才則博學宏詞及道侔伊呂才堪郡縣下筆成章茂材異等皆其選之首也故得士之多唐最爲盛以某愚見審量時勢必欲急得人材以收實用莫若以時務對防直言極諌切中利病有經畫之略者爲首選何則試以殘宋爲言自渡江以來以一隅之地偸生百年者正以多士濟濟崇尙議論有用之學故也其次以博學宏詞兼試典禮議一道如禘祫齋郎之議者爲中選其經義詞賦兩科乞轉經出題先爲布告中外使學者明知所向謂如今年書明年詩限以幾時然後赴試其格律略除苛細如故實景象明水干羽金在鎔之類例皆爲命題如此不致隔礙長材使得展手筆以盡其器能不數年則五經可以通治矣然後使天下之人知大聖人制作出於尋常萬萬其有用實學爲聖朝英特之選一洗晚近衰苶不振之气豈不盛歟如此當國計者上可以副朝廷用儒之實下可以待俊造非常之士盡遺賢於网羅收實用於中外則文治之功隆平之化可計日而待矣某職當言責事或未便不敢緘黙輒冒昧敷陳

彈博州路烏庫哩總管老病狀

今體察得烏庫哩居眞殘忍嗜殺貪冒無厭向列東曹已屍祿位及審囚徒大致違錯今年近八十气志昏耄當官臨事轉瞬遺忘就問得本路司吏張玠與所察相同而復不時昏暈頭目發至提視衣物略不知識欲望裁斷如流神明其政不可得矣兼照得博州路所管軍民三萬三千餘戶一方休戚系在師帥今乃若此其於大小事爲稍有蹉跌斯民何辜橫被抑屈若以老病不勝本官首宜論列合行糾舉以勵其餘

冬旱請祈雪事狀

竊見隨路蝗災經今數年山東河南其勢尢甚今遺種徧地儻災更不已饑荒盜賊何所不有若及此出冬以來得三兩大雪庶可消弭以絕根種古語有云冬雪一尺蝗子入地可丈今去春節僅三十餘日照得中都及迆南路分自八月至今天不雨雪小麥靑黃半掩漧土𨿽云陰屢作終無大潤參詳惟有以精誠感格神明致禱嶽瀆爲民祈謝而已不然令各路總管府官或郡守躬親祀禱部內山川並社稷等神以示朝廷優卹元元至意庶望和气一回普霑嘉瑞使民心慰安且忘積年饑乏撲滅之苦

太廟祭器合攺造事狀

伏念古之君子朝服祭器不假於人況太廟之祭器乎今體訪得太宮大祭所用鼎彞等器多系殘宋賜功臣家物如臣京敏中邦昌等器是也參詳自古有國有家者未聞祖宗神靈而以人臣所用遺器陳列爲享於禮誠爲未宜然向者淸廟初建毎事艸次未遑一新不得不爾今後合無攺造新器張皇一代縟典且極夫尊嚴無上之義使聖子神孫傳之無窮不其盛且當歟

論求仕官就家聽候宣勅事狀

體知得吏部先奉中書省札付該求仕官員毎季遷轉在後慮恐生受擬令毎月銓注今竊見隨路求仕官員有自去年八月間摘勾到部經今七个月餘未蒙遷轉中間百端生受客寄守待措借無所以致典賣鞍馬等物供給盤費尙然不足不幸更值病疾因而身故尢可矜卹卽目在都聽除等官約二百餘員少者不下半載又州縣闕員甚多似此淹延兩爲未便今後合無將求仕人員自到部月日爲始限以旬月對憑引驗旣畢省防還家若有合祗受宣命官員將合授依舊例差人擎送外授敕官員將敕命發付各路總管府收管令本路祗受照依定去裝束省限催督赴任庶免人難據此合行呈覆

彈大興府擅注案牘官事狀

今照得隨路總管府原設提領案牘官已是汰罷今體察得大興府卻將司吏韓仲禮充案牘官勾當參詳總府司吏除額設外尙不得增添人數今來本府擅自將報過司吏韓仲禮擬作首領官與朝省差設經歷知事一同系歷勾當豈惟干名犯分其於格制事屬違錯據此合行糾呈

彈四州濫給解由事狀

欽奉聖旨條畫內一欵諸監臨之官知所部有犯法不舉劾者爲欺蔽罪五等糾彈之官知而不舉劾者爲徇蒙亦罪五等欽此又防到中書省條畫內一欵節該各路州府司縣任滿官員當該官司徇情濫給解由體究得實申臺呈省今察到涿州等處州縣去官於任內侵使訖鹽錢工俸累蒙上司追徵並不還繳其代官到任亦不依公理問卻行徇情濫給與無粘帶解由如此遞互欺昧上司致將合追錢鈔至今不能到官事屬違錯據此合行開坐糾彈

彈甲局官裕嚕等扺搪造甲皮貨

欽奉聖旨條畫內一欵節該造作不如法者委監察糾察欽此又照得上司原料毎甲一副舉弔並裁綫古貍皮一十張四分前制府札付下甲局總管府該依年例計料釐勒人匠如法成造無致用別色低歹皮貨抵搪成造卑職於今年八月內體察得中都管甲局官裕嚕楊三合自今年二月內造作至元五年常課已造訖甲一百二十副依已料關訖古貍皮一千二百四十八張於內卻用馬項子抵搪卽問得裕嚕等招說爲闕少古貍皮上是用馬項子作綫是實卻問得守支古貍皮人髙廷傑熟皮提控菜榮稱自至元六年六月內收支成造五年皮甲古貍皮至七年八月內計收到古貍皮一千二百五十三張俱系甲局王知事支訖又問得王知事名居實稱實關訖古貍皮一千二百三十張據已造了的甲數內委的四次用訖馬項子八十五个折訖古貍皮一百七十張是實今來卑職參詳旣知事王君實依料節次關支訖上項古貍皮貨裕嚕等不合卻用馬項抵搪事屬違錯合行糾呈

論革罷撥戶興煽鑪冶事狀

今竊見各處鐵冶撥出戶計設立頭目管領周嵗額辦鐵貨令人戶常川煽煉納官官民兩便今略舉綦陽並赫捨哩楊都事髙薩哈所管四處鐵冶見分管戶九千五百五十戶驗毎戶包鈔四兩計該鈔七百六十四錠今總靑黃鐵二百四十七萬五千六百九十三斤半價值不等該價鈔四百六十八錠二十三兩三錢三分半比包鈔虧官二百九十五錠二十六兩六錢半及其人戶俱各散漫住坐每遇秋冬煽煉逐旋勾集復往人難豈爲官民有辦如將上項戶計罷去當差許從諸人自治窰冶煽煉據官用鐵貨給價和買深是官民兩便據此合行具呈伏乞禦史臺照詳施行須至呈者

綦陽

戶二千七百六十四戶每戶四兩計鈔二百二

十一錠單六兩

辦鐵七十五萬斤每十斤價鈔一錢計鈔一百

五十錠

赫舎哩

戶一千七百八十六戶每戶四兩計鈔一百四

十二錠四十四兩

辦鐡二十六萬斤毎十斤價鈔一錢計鈔五十

二錠

楊都事

戶二千戶每戶四兩計鈔一百六十錠

辦鐵五十三萬二千三百三十三斤半每十斤價鈔一錢該一百六錠二十三兩三錢半

髙薩哈

戶三千戶每戶四兩計鈔二百四十錠

辦鐵九十三萬三千三百四十斤計鈔一百六

十錠內

靑鐵五十三萬三千三百四十斤每十斤價鈔一錢計鈔一百單六錠三十三兩四錢

黃鐵四十萬斤每十五斤價鈔一錢計鈔五十

三錠一十六兩六錢

糾彈良鄕尉司非理考勘劉徳林事狀

欽奉聖旨條畫內一欵節該巡尉捕盜官捉獲盜賊隨時發與本縣圓坐推問是實解赴本州再行鞫勘施行不得轉委吏人及弓手人等拷問欽此今體察得良鄕縣尉司於至元七年九月內夜本縣館驛內失盜於當月二十五日有弓手髙伯山涉疑捉到涿州人戶張徳林不曽申官私下拷勘勒令虛招及妄指姐夫劉徳林寄藏上項贓物將劉徳林拿到亦不申官一面拷打爲無證佐在後撒放於二十七日止將張徳林申發到縣尉內有縣尉楊仲玉又將劉徳林勾追到官重復拷問非理加刑尙爲無指證明白事迹於當月三十日保放還家有劉徳林於閏十一月十三日因拷瘡身死今問得尉司司吏劉君祥並苦主劉徳林妻阿張並當原被摭人劉得用詞因俱與所察相同今來參詳髙伯山止是本縣弓兵別無拷勘問人體例及縣尉楊仲玉止憑張徳林妄指便加拷勘以致本人因瘡身死又於劉徳林劉得用等處掠取交鈔衣物有此違錯據此合行糾彈

論肅山住等局人匠偏負事狀

伏見呂哈紮爾管民戶內撥出人匠二百二十五戶內謂如眞定路萇參謀甄榮祖吳信魏友系納三錠包銀戶計餘者𨿽是不及例各酌中戶計然則一丁入局全家絲銀盡行除免近又將上項戶計撥付本局另行管領其人匠自來按月支請米四斗鹽半斤不時更有賞賜錢物其爲幸民無甚於此且如肅山住儲普化兩局人匠俱系迆北人匠拋失家業移來中都今全家入局造作又爲衣食不給致有庸力將男女質典者至甚生受按月支請又無食鹽每口止得官糧二斗五升今來竊詳造作乃一體工役然成造之物固有輕重工役各無間歇何其鹽糧不一若將上項局分相比據肅山住儲普化兩局實爲偏負外據哈喇爾所管民匠二百二十五戶月支鹽糧合行從長定奪據此須合具呈

論六部職掌繁簡事狀

伏見朝廷設立六部其官吏品秩相同而職掌繁簡有異如禮兵二部禮以祭祀爲大而有太常寺兵以軍旅爲重而有樞密院今者錢谷造作一切等事盡歸戶工至甚繁劇若曹務不有所分則緩急難於辦集合無酌量繁簡令兵禮二部將可分之事一以兼管似爲便當且又職掌均一使兩部官吏免屍素之責不然繁者愈繁而簡者日簡矣據此合行舉呈

論霸州道路事狀

竊見霸州部分俱該河流陂浸地面其驛程卻系山東正路據本州南至保定縣見行西道相去四十五里中間經過橋梁七座毎嵗必須依時拆蓋更有修疊水口去處其工役不細須旁縣協濟方可辦集甚是生受兼西道原系前代阻障溏泊堤堰本非正路僅一十七里止蓋橋梁三座若行莫金口東道官民實爲兩便據此合行呈覆

論革罷魚牙岸例事狀

伏見魚牙岸例等錢比年以來隨路俱無今體察得中都通判等一十一處其魚牙岸例一依宣課三十分取一至今徵收參詳魚貨席葦一切諸物於所在已納數重課程今者於上更爲抽分此等錢谷實是重並兼見蒙聖恩免差發減課額正爲百姓生受故也據上項等錢理宜罷去不然亦不當依宣課一體分役有此不應合行糾呈

彈不孝子楊大事狀

蓋聞父母有婢子甚愛之𨿽父母沒終身敬之不衰況父在之姬妾乎今體察得懷孟路總管子某冥頑無知悖逆有迹近者將父之妾就於寢所輒行毆擊父方營護隨卽推僕致令乃父牒發本路究治其同僚私徇視爲細微在後略無施行𨿽行路聞之莫不憤疾參詳禮義由賢者出豈有衣冠之冑而爲禽犢之行如是其敗壊風化孰大於此合行糾彈乞痛加懲戒以勵薄俗

舉三道按察使事狀

今山東東西河北河南山北遼東三道提刑按察使見行闕員未經選注如山東道前任陳祐苟非其選罔繼前聲河東道近爲元維新事闔司被問威望沮弱山北道上系重地闕員日久此三使舉惟其人能復震疊安靖竊見前中書省給事中賈居貞揚歷朝省積有嵗年夙夜在公練達政體又廉訪得濟南府總管趙炳蒞政以來民安盜息彊幹著稱及吏部侍郎王椅通儻才能和而有守旣掌銓衡又稱公當論其才品俱各相應如任以監司必能振舉綱維不負輿望據此合行舉呈

論順天淸苑縣尉石昌璞系獄事狀

竊見隨路州縣官如縣尉人員職小責重最爲不易其合捕盜賊有任終不獲至經年累月停罰俸給者幸有一二彊幹肅淸所部宜加遷賞以勵其餘或事有罣悞情實可恕今體訪得順天路淸苑縣尉石昌璞彊幹有爲巡捕得法察賊推情遂破窟穴自到任以來甫及一年擒捕彊竊及印造僞鈔知名劇賊郝榮楊畱兒等凡一十七起計賊黨九十八名俱系積年作過流毒數州所在官府皆不能制所謂不待敎而誅者也致使保州方數百里間道途淸寧稱頌在路誠消弭安靜巡捕之最者也今止爲郝榮等事被問到部本部卽行枷收同重囚系獄實爲未當參詳據已結案彊賊郝榮等反獄殺人情理深重舊例刼死囚殺人者無首從皆處絞斬彼郝榮拘執死囚已成得刼況石昌璞依奉府命摧拉凶威悞有折傷因之損死度其情節誠可恕原蓋公心除害之理多私計故殺之意無據所犯設若抵罪理合照依舊例量情施行似爲相應兼本官前後擒獲罪數合得未給賞賚甚多將功贖過亦不至此不然恐當斯職者逺近聞之因以解體使賊輩潛知幸快禍心且長其剽刼侵牟之勢深爲未便據此合行申理【至元八年六月初三日尙書省陳赦訖】

論隨路交鈔庫令總管府提防事狀

天時有通塞事貴攺更故古人因時制宜不拘常法而憚變更也竊見隨路鈔庫行用元寶鈔數多者三五千錠少者不下二三千錠每嵗差設庫官止憑一二保官卽聽注擬近年以來如失陷去處𨿽監督正人及著落原保領管陪納數足至經涉數年往往有破家不能結絕圓備者兼保官多不親卽故出於一時面分又何甞計保者家產之虛實錢谷之果能通曉也方今鈔法極是通快但委用非人稍有侵陷便是一路鈔法因人爲累少有澁滯足滋長姦獘與其治於已然無可柰之後何若防於未然易爲力之前愚見今後合無公同選舉其柢業信實委通錢谷人員勾當就令本路總管府官每月以次計防見在提押赤歷其府官卻不得因而恃勢借貸官錢違者許庫司申覆上司照驗如此使朝夕得相臨視上下遞互關防官無失陷之虞人遠姦欺之獘照中統元年以來已曽依上施行至甚便當今各庫𨿽按月赴提舉司申報單狀赤歷於關防實無所系蓋非切近臨視中間作獘旣無畏避又不能卽時知覺究治是申押本司徒常例虛行而已據此合行舉呈伏乞照詳定奪施行

論待闕官預爲照防各處事狀

竊見省部將隨路守闕官員不計月日遠近受除後卽行下各路照防曰某年月日某代某甚者至於預往任所守待要結所在風俗凋敝致一方吏民將舊官輕視滅裂或督責所行則曰汝計日去官耳見任者旣爲齟齬不苟且保祿爲心以俟其去者幾何人斯如此是官府吏民上下離合且使無事猶云不可況軍民宣課工匠一切事務今皆取辦州縣中間脫有失悞利害所關非輕今後合無除將守闕人員令秪受還家聽候外省部驗赴任月日旣近然後照防各路似爲未晚能然庶幾官民去畱之際兩得安使不致上下苟且耽悞一切事務深爲便當據此合行舉呈

論外任官展裹公服事狀

竊念古人制作冠服蓋所以別上下立尊嚴也今者隨朝百官與隨路管民官上自宰相總府官下至簿尉其品從散官俸祿公田子孫敍等事略皆備具獨公服展裹之禮未見施行合無照依舊例使各官自備冠服公防展裹事理如此不惟見國家禮文有漸其於官府威儀實爲尊崇

論撫勞襄陽軍士事奏狀

竊惟古之用人能盡力忘死者不過下通物情憫其勞苦悅以使令而已兼兵以气爲主所貴感發振作不致有懈怠惰歸之意戍役𨿽久事功可成伏見襄陽之役以十萬眾頓堅城之下經今四年暑天炎瘴攻守暴露不戰而疫死者無日無之卽日已屬炎瘴江水向發設如去嵗夏宋人復以舟師來援內以窮冦必出相應其利害所關非輕當此正帥臣籌畫之秋將士竭忠之時也今省官𨿽節制於上朝廷固宜特與撫勞感發人心振作士气以敵所愾此亦夜戰聲相聞晝戰目相見之意也以某愚見合無聞奏選差近侍信臣奉將恩命詣彼軍前宣諭撫慰使功過兩明賞罰必信然後序其情而憫其勞使三軍之士僉曰我之生死有所歸矣我之勤苦爲上知矣旣喜如此𨿽以嵗月置之重地人將奮發忠義心力一殫勇气自倍而親上死長以爲當然所謂悅以使民民忘其死且使煩暑可變爲淸涼矣兼襄陽窮寇料其時勢日就困蹙似宜重懸賞格射書城中諭以禍福有能擒致主帥或舉城出降者授以某官某賞至於軍校預謀有功各以次論授外據老弱疾疫軍人旣非精壯可用復使疫气蒸染又爲未便有無分揀暫還休養如此則人有所望去畱兩安故兵法云視卒如子可與俱死兼丞相史公去嵗已曽如此施行師律軍心兩實貞順以時勢觀之據上項事理恐亦是一法伏乞禦史臺照詳間奏施行

論宣課折納米粟實常平倉狀

竊見隨路起蓋常平倉厫二千餘間已是功畢今秋丰收見得官爲和糴以實廩庾然有未便者如近年上都中興西京等處和糴糧斛所委官吏往往作獘官錢旣爲欺隱糧斛又不數足隨復差輟省部官打算追徵經隔數年不能結絕不惟官司紊煩公家急無所濟體訪得去歳尙書省爲山東道軍缺乏糧儲將附近州郡課程折納米粟接濟甚是便益合無照依已行事理趂夏麥收成及向前秋收將農民六色課程約量折納粟豆等物公私實爲兩便免致有欺隠紊煩之獘據此合行舉呈

論州縣官經斷罰事狀

竊惟禮義廉恥國之四維諺又云無瑕者可以戮人今竊見仕途之間廉恥道喪贓濫公行自立部以來州縣百官往往贓濫不公經值斷罰者每選不下數人例皆遷敍不過降等邊遠而已參詳爵祿者礪世磨鈍之具據見行降遠格例系相沿敝法固非懲惡勸善之道似不足取兼州縣字民之官務要宣明教化禮義興行乃所責任彼身經斷罰處民之上豈惟內懷慙徳先不自安部內之民將何服化欲望四善具五事備難矣照得唐例職官任終驗所犯輕重有數年停勒之法合無依仿定奪如贓濫不公罪應罰俸至幾貫以上及經斷及若干者今後盡行停殿庶幾懲一勸百遠去甚者不致敗羣使士興亷恥之風俗被肅淸之化四維旣張內外之職修矣

秋澗集卷八十九

欽定四庫全書

秋澗集卷九十

元王惲撰

便民三十五事【自此系監司時建白】

皇帝聖旨裏中議大夫治書侍禦史行禦史臺事伏見朝廷勵精爲治百度從新中外顒顒有太平之望然獘積日久事端非一必更張其大者重者使有定制則實惠可及於民今國家疆宇民數遠過漢唐歳入經費又爲不貲所急者立法選官卹民息兵力養人材節浮費之用停不急之務而已蓋大法立則宏綱振庶官舉則萬務修兵民安則邦本固人材廣則任使周省費用則百姓足停不急則農務勸至於侵奪民利不便於時者一切革去之然此要須大臣力任其責以經國遠圖爲念使治體一定始終無間開誠心布公道授羣材而作行之使上有所守而不勞下知奉行而不亂尙虞箝勒未嚴吏有勤惰明其賞罰黜陟以威厲其不事事者將見激昂奮發人爭立效則治定功成可計日而待也不然究錢谷之已然緩綱維之大柄未見其可也某以不材謬當言責區區之誠有不能自己者謹條陳切時便民三十五事開列於後伏乞禦史臺備呈中書省照詳施行

事目

立法

定法制

置發兵符契

通行奏事

選官

議保舉

立審官院

選參佐

卹民

議卹民

除軍戶閃下差發

捄災

秋稅準餵養馬駝艸料復常平倉

論匠戶

括戶土斷

七品以上官言任內利病

息兵力

軍人交番

緩逺徵

合並十一年軍定奪軍戶析居地稅

養人材

設學校【附復立國子學議】用中選儒士

試吏員

節費用【古者因官府而立人今則因人而立官府】

並州縣省官吏行劵法減秪應

禁醖酒

振武屯田

輸粟充監當官

停不急之務

權停一切工役省罷鐵冶戶

侵奪民利不便等事

課程再不添額論鈔法

論鹽法

輝竹還民

分閒官占民田定奪官地給民

禁約侵擾百姓

立法

定法制

自古圖治之君必立一定之法君操於上永作成憲吏行於下視爲凖式民知其法使之易避而難犯若周之三典漢之九章一定不易故刑罰省而治道成今國家有天下六十餘年大小之法尙未定議內而憲臺天子之執法外而廉訪州郡之刑司也是有司理之官而闕所守之法至平刑議獄輾轉爲理不免有酌量凖擬之差彼此重輕之異合無將奉敕刪定到律令頒爲至元新法使天下更始永爲成憲豈不盛哉若中間或有不通行者取國朝紮撒如金制別定敕條如近年以來審斷一切姦盜省部略有條格者州縣擬行特爲安便此法令當亟定之明驗也如此則法無二門輕重當罪吏無以髙下其手天下幸甚

置發兵符契

竊見朝廷防馬札妄濫也禦前給發奉使欲遠方取信也佩圓符爲徵況兵戎大事乎近者王著矯僞發兵利害非細合議關防契勘歷代緩急調遣兵馬皆驗符契然後得發今後合無依上起置符契庶免臨時別致事端

通行奏事

竊見憲臺初立遇有軍國重事中書省臺院約防一同聞奏若事或不便許廷議以從所長其於朝廷大爲有益近年稍乖舊制至於大政大刑其事已行不得與聞任言責者旣不及論救且得箝口不職之謗於天下乞請申明舊例不致似前濶略以絕壅蔽天下蒙幸

選官

議保舉

夫親民之官守令爲急竊惟選法自近年大壊後府州司縣官例多阿權通賄僥幸而得其南選尢濫至目之曰海放此等賢否不較可知庸懦者因循苟且奔走承奉外政務盡廢小材者視時所尙營治已私略不以官事爲念爰自新政以來外望𨿽聳根源舊獘依前未除易舊而新今𨿽汰冗濫選材能然一或譽之則爲賢一或毀之則爲否是非惑亂終無所憑莫若將素有聲迹資品實至者令三品官入狀舉保量短長之材授小大之任然後明察臧否精覈殿最得人者行進賢之賞謬舉者坐不當之罰舉官自然精詳受保者惟恐有累如此則官得其人庶事修舉昔周世宗令除目仍署舉者姓名若貪穢敗官並當連坐金朝正大間亦行此法當時號稱得人方今教養無素科舉未行權宜矯獘似爲良法

立審官院

竊詳省院臺部皆得選署官屬若公當則人心自服稍或未安中外之人皆得指言數年以來省臺壊亂多此之由夫省臺大僚近君之重臣也古人稱投防忌器當尙深戒況天官天秩一旦使羣小得恣情阻壊非所以體重臣而存大體也兼若輩處心鮮公不爲己私且泄怨謗比比若此合無立審官院選用有徳望公正大臣次取知典故識大體剛直而敢言者爲之輔其中外一切選舉官員通得論列而疏駁之不猶愈於若此紛紜之不定也耶檢防得金朝章宗時臺司用一諸科人爲監察審官院竟奏而罷之致臺望增重遠近肅然當時大爲有益或曰若立此官臺諌何爲曰臺諌論列至廣審官系封駁之事古人設立以用人爲爲治之本惟其責之專則事精詳而得實理所謂開公道而庶人不私議也伏乞熟慮而深思之

選參佐

近聞朝省選用隨路總管其法甚妙然參佐尢當精析所謂掌司經歷者務要識大體有議論通案牘臨事不疑剛正有斷振一路之紀綱辧大小之眾務下至調和官府驅役吏人上下伏從官長有賴方爲稱職近年往往用非其人不惟誤事且復害事如非流望者有之不通文墨者有之老病庸懦不勝任者有之如得其人斯獘盡絕契勘至元二年隨路總管許令帯行參佐二員此固唐自辟所知良法今旣妙選大尹亦宜令各官保所知職官以任參佐卻恐朋黨成風因時作獘莫若將保到人員交相爲用如眞定府尹所保用之保定保定所保用之他路之類是也若本人任內污濫不職保官亦行坐罪其各道按察司首領官非常依上精選使出總府幕職之右庶幾官吏推服臺綱人望因之取重

卹民

議卹民

竊見隨路百姓自攻取襄樊以來節次將中彊等戶簽充軍站其見在下戶供給百色軍需已是生受及江南平定中外佇望庶得休息復致前政煩苛橫取白著急於星火州縣官吏視其如此因緣作獘科斂無度如遇和雇和買夫役等事卽驗包銀分俵每一兩周歳約出橫泛錢三十餘貫止以四兩戶論之是一歳著二十倍也又軍戶逃戶閃下差稅復灑見戶包納割剝民肌未見如此之甚致愁嘆不絕感傷和气歳旱不收百物湧貴衣食艱難民安得不困救之之方在於將和雇和買必不可闕者畫時支價兩平和買雇賃並不科俵民間饑荒去處官爲賑濟累年逋負已徵入官者還民未徵者盡免其逃亡復業者付原拋事產量免三年差役庶居者安集而去者思還然後下寛大之詔布告中外使民曉然知朝廷優卹元元本意又阿哈穆特及其黨與所沒贓賄不可勝計此物旣非天來皆系生民膏血向肆威虐聚爲已私可謂贓穢不祥之物昔漢籍梁冀家財遂充國用減天下租賦之半散其苑囿使業窮民合無亦將上項財賄全代天下今歳租賦之數使二十年愁怨之苦一旦消釋誠國家結民心感和气其曠蕩希世之恩過於尋常萬萬也

一照得近年和買造作等事其獘有三如立限甚促畫時不支價錢必須科派民間然後可辦致百姓添價轉買或官吏搭攬多搭錢數及取納使用糜費等錢上下通同作獘一也縱降到價錢止依各處虛報時估比之百姓實費不及半價虧損人戶二也其官降不敷價錢內官吏又行克減且有全不到民或三五年間並不給降者三也如近日科下眞定皮裘皮袴明該不得樁派百姓官給見錢官無見錢皮無見在送納有程卻恐耽悞不免分科民間其獘依然復作是上司實有愛民之心而百姓名受其惠而隱受其虐也今欲革獘不過降給見錢從實支價責委正官辦集其事何則蓋近年遇有工役官長但領略其間率委本把里正信實等人營辦將百姓恣行侵牟無有紀極或事發到官止將上項人量情追斷民苦已受將何所補若革去三獘將一切違錯明該止坐正官不究餘者庶幾多方用心顧卹百姓不致里正諸人作獘

一隨路遞運車仗腳錢近者五六十貫逺者不下百貫官支價錢十不及二三其不敷數百姓盡行賠備名爲和雇其實分著年來披擔極是生受乞請驛程去處官立車甲頭兩平雇募從實支價以紓民力

一戊戌年中選儒戶比之僧道百分無一前省收入民編卻有告難蠲除者合無依舊除免並十三年試中儒人亦行一體定奪

一弛山林河泊材木魚蒲之禁令民得恣采取以捄饑乏不足

除軍戶閃下差發

查爰自收復殘宋以來人皆有息肩之望近年差役豈惟不蒙減免又將九年十一年內原簽軍戶差發每戶止除四兩余有數目俱於見在戶內樁科及自戊午年準申逃戶之後續逃戶計上司並不準申州縣亦不敢申報閃下差發仍令見在戶計包納又至元七年取勘出協濟戶計原奉條畫止令協濟見當差戶近年編造入額另行科差加以和雇和買不絕如流比之初取襄樊差役轉增數倍上司若不哀矜量加優卹恐不免轉徙流離之患乞將原簽軍戶气力全行除豁及取勘續逃戶計蠲免分數庶望貧民少得休息實爲便益

捄災

竊見今歳眞定等處春夏亢旱谷菜皆無米價湧貴小民久已闕食往往采食靑棘槐花楡葉拂子等根加之流竄驚擾甚爲不安諺云春旱泥倉秋旱離鄕蓋言比接新來歳月日遠故也百姓多趂熟河南今者米粟亦貴愈無所往是將坐視饑饉以待其斃其救之之術宜在於早設不然不過發倉廩散楮幣倉廩所在皆空寶鈔幾許得濟莫若將被災州縣合納稅石並卽今收糴事故等糧盡行停免使百姓少寛且得自救責委按察司親臨官吏多方置計賑濟饑乏及弛山林河泊之禁權停門攤酒醋等課庶幾不致流亡失所

秋稅準餵養馬駝艸料

竊見保定等路百姓每歳撥赴遠倉送納又樁配各和買各位下馬駝所用艸粟設立倉場官收支中間官吏作獘百姓重並生受如按察司每歳各處追首鈔使民免遠倉納稅之勞有三五百錠者盡系添搭多取於民若於百姓所納秋稅內盡行折作艸粟赴各處餵養馬駝倉場送納使民免遠倉納稅之勞無和買樁配之擾及革去給降克減之獘實爲便益

復常平倉

竊見至元八年設立常平倉驗隨路戶數收貯米粟約八十萬石以備緩急接濟支用近年以來起運盡絕甚非朝廷防民捄荒本意如往年差官定奪時估以平物價縱使能行終非久遠通便之法當時僉謂若常平有粟各路不過依時價出糶三五千石則物價自平人心倚安低昂權在有司兼並不復髙下其手向前收成去處依前收糴以實常平恐亦卹民平估之一防也

論匠戶

一省部爲各處富彊之民往往投充人匠影占差役以致靠損貧難戶計奏奉聖旨差官與察司總府一同磨勘到各戶根腳气力手狀已是精當類攢冊帳各路赴部分簡實爲善政中外喜望比及今歳科差必得上項富戶依應當差庶幾貧難稍得息肩近聞省部止爲外路帳冊體式與大都不同此上差官復同三家再行磨問不惟中間動搖實恐遷延有失人望若將已分簡定帳冊勒令各路照依大都體式攢報以望善政早得成就或謂若依己行體例將匠戶富彊者還民當差其見當身役止除一丁差稅卻恐一家兩役日久靠損人難終致紛紜不定莫若將見行分簡匠戶委系髙手人匠存者存之外據戶眼髙手藝平常者放罷爲民若必須補添再於民間將酌中戶內取手藝極髙者充庶免紛紜不定且失民望其江南戶口一家分作數戶其名甚多其數不實

括戶土斷

國家自壬子歳抄數後迄今未甞通檢中間等第髙下大成偏重故唐制三載一定戶每歳一團貎恐因仍舊額貧者轉貧富者愈富況三十年之久稍候年歳丰收民大安息合行從實檢括察其存亡均其貧富則庶功以興國富家足不然是縱令州縣每歳增減髙下以滋官吏之獘故前人云與其潛資於姦吏何若均助於疲人以免其偏苦哉其各路流徙戶計拋下差務卽令盡行樁灑見戶賠納往往靠損人難今四海一家民之去此卽爲逋逃寓彼卽爲見在若通行括數隻令彼處土著當差除此之逃額實爲便當此歷代遺制我如行之不爲無例或曰恐涉動搖曽不思偏重包納不均之苦甚於一動多矣

七品以上官言任內利病

竊詳方今大病國之惠化下罔盡行民之情僞上不周知今後合無令外路五品官部內利病可以興除者許令任內或秩滿赴部直言要以指陳實事一出己見庶使民間疾苦艱難悉得上聞其官之盡心與否不校可知其當興除者卽諭所司施行日新政治誠表裏相維上下盡心之良法也

息兵力

軍人交番

一隨路軍人爰自南徵以來攻城野戰萬死一生及平定江南舉望停徵稍得休息今軍前勾起逃亡事故等軍歳無虛月如父死子繼兄亡弟行以至一戶有病歿陣亡父子兄弟四五丁者又有死絕止存老父母與妻孥者尙然不蒙撫存況徵南將校例多遷賞其軍士亦宜優防合無將見屯戍軍士或二年或三年使之分番相代省家父母親戚歳時有相防之樂所謂悅以使民民忘其死契勘唐制徵防軍年及者還民父母八十者聽一子歸侍況今四海一家正息馬論道之秋如兵戎稍寢天下幸甚

緩遠徵

伏見方今聖徳天覆海宇一家獨以日本未霑王化致煩徵討竊詳倭奴自後漢始通中國多以義懷來未聞專事徵伐蓋限隔洋海數千里之遠此與彼接我以眾命先甞其險嗚呼殆哉昔三苗來格虞帝以修文爲先後倭始通光武以廣徳爲務伏望聖朝鑑法前代先遣材辯綏遠之臣申之以文告諭之以逆順柔以文徳結以恩信使民見包荒不遐遺之意若猶未至然後興師未爲晚也此系國家大事任責者宜悉心以明其利害

合並十一年軍

竊見近年朝廷將舊軍與至元九年所簽軍貧難消乏之家皆行合並甚爲便益其十一年所簽軍人當時已是近下戶計經今九年多有生手不堪役者合無一體從實合並使貧富難易兩得均平又得兵力精彊且見國家同仁一視之義

定奪軍戶析居地稅

一軍戶析居貼戶卽目見行取要地稅當間本是一戶謂如有田六頃除四頃外納余上稅石旣是析居其地兩分各有地三頃不在合納之數卽目止憑一戶時取要余上地稅理合分間定奪除免

養人材

設學校

夫自昔設立學校非惟尊師重道蓋欲養育人材以備內外任使方今名儒碩徳旣老且盡晚生後輩以上乏教育下無進望例皆不學而吾道不絕如綫設若構一大廈必用眾材可成況治天下之廣居乎今府州縣道𨿽設立教官講書防課止是虛名皆無實效其隨處教官冷署寒氈糊口不給奚暇治禮義而及人若與醫學一體給降俸祿復官撥學地資贍生理然後選職官子弟及鄕民之秀異者使之入學專以講明經史以趨有用實學不三五年間一處止有成材五七人則天下可得數百人以須國家之用豈不偉哉如以後設立科舉尢須預先教養不然將見數年之後非惟無材可取恐禮義廉恥掃地矣將何以論治乎隨路醫學亦合一體整理施行不致虛請俸錢有名無實

議復立國子學【附】

竊見至元七年朝廷立國子學命許衡爲祭酒選朝右貴近子弟令教授之不滿五嵗其諸生俱能通經達理彬彬然爲文學之士及其入仕皆明敏通疏果於從政如子諒侍儀之正大子金中丞之剛直康提刑之仕優進學弟親臣之經明行修堅童君永之識事機子亨待制之善書學企中客省之貞幹揚歷省臺蔚爲國用豈小補哉必欲設學校養人材京師首善之地宜先復立國學以風勵天下

用中選儒士

竊見十三年隨路試中儒人於內多有材堪從政者若委自各路並按察司取勘相驗得實申報上司遇臺院六部百司按察司令史書史闕員以憑補充勾當是猶勝謬亂雜取州縣無例無學等人此輩設若吏業非素終是通曉義理例有文筆使官事稍習皆可勝用假令學校吏試便行須待歳月猝急不能得用能此不但防於得人亦是激厲天下爲學之方豈爲小補兼金人舊例臺掾書吏皆於終場舉人內試補勾當但在有司持擇使之精當不致妄濫請托而已

試吏員

竊見方今內而省部臺院百司外而按察司府州司縣合用吏員俱出自州縣校書貼冩等人因而上達以致僥幸成風廉恥掃地只以學術無素選取無方中間求其廉愼可稱熟練吏事者甚鮮而天下之務繁而詞訟錢谷重而刑名銓選生死曲直髙下與奪悉出於乳臭若輩之手欲望治道淸明風俗美好難矣合無講究近代考試法式從府州官公共保舉其法律刀筆行止或不相應罪及保官其餘非此而進者不許補充隨朝勾當設法旣嚴人自力學如此非惟用得羣材禮義廉恥風動四方下可以革去僥幸苟且之人上可以成公平肅淸之化端本澄源此最急務

節費用

並州縣省官吏

伏見方今州而爲府縣而作州復有不必縣而縣者此蓋王進建言欲務爲誇大以示外方意也以至增置人員添給俸祿無有虛歳彼所臨戶口曽不加多差稅轉成虛耗所謂十羊九牧爲政大獘也今四海一家郡縣版籍何止數倍誇大之名將何所用不若依舊便將當省者省可並者並豈惟事簡官淸不致國家緣虛名而受實費旣省其官據祿薄者亦宜增而厚之蓋淸其吏而不厚其祿則飾詐而不廉知厚其祿而不省其官則財費而不足知省其官而不知選其能則事壅而不理此三者疊爲表裏相須而成者也又江淮興兵以來諸道使府一切把軍官員權宜而置職及見設提舉司官及因聚賄妄立官府者多矣亦宜減削使職有常員事不煩冗則人無紛擾之勞矣

行劵法省秪應

今訪聞得眞定路周歳秪應錢萬有五千餘錠以天下計之不下數萬錠矣此緣省部差遣繁冗及當該官吏因之作獘致費用如此之廣𨿽禁約關防甚悉不若澄治本根今後若路官得人凡事公幹並將急遞鋪整防如法據行下事務嚴立程限管得時刻不悞如是則不必使者旁午而重費館谷也若軍國大事必須差官者照依前金給付劵頭據合得分例令於上批冩某日經過某日宿頓回日繳納年終將報到秪應文冊查照同否多取並多與者同罪將見使人不敢多取掌行者不能妄添稍有分毫差別誠爲方今節省費用良法至於朝廷重使別議給與如此減省故不少矣

禁醞酒

一目今自眞定路以南直至大河地方數千里自春至秋雨澤愆期旱暵成災致米麥湧貴無處糴買例皆闕食百姓往往逃竄莫能禁戢有司誠宜多方計置救災卹民竊見民間醖造秠酒所用米麥日費極多略舉眞定一路在城每日蒸湯二百餘石一月計該六千餘石其他處所費比較可知若依至元十五年例將民間醖造秠酒權行禁止庶幾省減物料以滋百姓實用誠救災息民之大事也

振武屯田

竊見每歳北邊於新城沙並靖州三倉和糴糧儲不下五七萬石如遇軍馬調遣又豈特十萬石而已近年谷價湧責且以十萬石爲率所費不貲用度終不寛廣兼自古饋餉𨿽有智者終無良法惟邊地屯營最爲長算契勘唐憲宗元和七年李絳言天徳【今丰州】振武左右良田約萬餘頃擇能吏可開置營田以省費足食從之四年間開田四千八百頃收粟四十萬斛歳省度支錢二十餘萬緡今體訪得振武與丰州界河兩旁地廣民稀除營帳牧放百姓耕墾外其餘閒荒地甚多若差公幹官僚踏視其宜畱兵營田一切取武淸屯例假以歳月自非水旱不熟田功稍集國儲必有所濟故陸宣公云緣邊土沃而久荒所收必厚如此省費足食官無規措和糴之勞民免輸納虛耗之費恐亦安固邊防之一防也

輸粟除監當官

竊見上都北邊每歳臨幸及屯戍重兵歳用糧斛甚廣𨿽官司和糴商旅興販終是遠窵不能多廣得濟昔漢文景時亦爲艱於轉致令民輸粟塞下賜與爵級謂之賣爵級遂致邊兵饒足方今院務官別不見入仕格例以曩日論之不過貨賂請托若以獘革有益於國家不若令辦課官驗額輕重使輸粟上都及迆北州郡幾何者則任某處監當官一年立爲定制謂如某處務場周歳課額十錠設官二員每員輸米或粟上都者若干迆北州郡者如之不半歳上都及緣邊州郡便得米數十萬石豈不大便益哉又如州府務官經營幹勾比得差遣所費不貲一任之內必百方作計取償於民羨余復入於已是使明損民力暗將官錢盡入私門若此法一行將見私錢盡入公家時息奔競官革請托軍國坐收饒足之利故令民輸粟充院務官最爲當今良法

停不急之務

權停一切工役

竊見大都雜役五臺拖木等夫及諸寺院營造比年以來未甞停輟古人有云工不使鬼必待人興財不天來終須地出不動百姓將何所求況今眞定至大河迆南年谷不登百姓嗸嗸例皆乏食自捄不暇據上項工役似合權且停放以見國家罷不急節浮費救災卹民至意

省罷鐵冶戶

竊見燕北燕南通設立鐵冶提舉司大小一十七處約用煽煉人戶三萬有餘周歳可煽課鐵約一千六百餘萬自至元十三年復立運司以來至今官爲支用本貨每歳約支三五百萬斤況此時供給邊用𨿽所費浩大尙不能支絕爲各處本貨積垜數多其窺利之人用官司气力收買其價不及一半當時旣是設立提舉司煽煉本貨以備支持除支外止合存畱積垜以備緩急今來卻行盡數發賣竊詳此事虧官損民深爲未便今來止合依驗舊日有名曽煽鑪座存畱三五處依例興煽據煽到本貨除支持外盡數存畱積垜並不許發賣外據近年新添去處悉行停罷將所占百姓分撥所屬州縣依例當差仍許諸人認辦課額興煽小鑪或抽分本貨或認辦鈔數臨時定奪如綦陽鐵官中綂二年省部已曽將冶戶差發比較歳煉鐵貨數甚爭懸以此罷去其便與否乞追照原捲備見其詳

侵奪民利不便等事

課程再不添額

契勘課程自四十年前天下正額止萬有餘錠今者從萬至於十倍可謂極致每歳考較尙有增余前省定奪歳歳添作正額且財不天來皆自民出恐亦困人之一節也兼商稅金資物貨湊集買賣多寡市肆遷移皆趂州郡防合津要去處歳各不常若累累一體添額恐有輕重不等之獘可依已定額數外從實恢辦或依相永法增籌者量皆遷賞否者黜罰停歇期年告敍所增等第以五十錠爲上三十錠爲中二十錠爲下如此民喜額定而不增官樂有功而陞用羨余之數自然盡實入官

論鈔法

竊見元寶交鈔民間流轉不爲澁滯但物重鈔輕謂如今用一貫才當往日一百其虛至此可謂極矣究其所以法壊故也其事有四其至元十三年已後據各處平凖行用庫倒到金銀並原發下鈔本課銀節次盡行起訖是自廢相權大法此致虛一也其鈔法初立時將印到料鈔止是發下隨路庫司換易爛鈔以新行用外據一切差發課程內支使故印造有數儉而不溢得權其輕重令內外相制以通流錢法爲本致鈔常艱得物必待鈔而行如此鈔寧得不重哉今則不然印造無算一切支度𨿽千萬錠一於新印料鈔內支發可謂有出而無入也其無本鈔數民間旣多而易得物因湧貴而難買此致虛二也又總庫行錢人等物未收成預先定買惟恐或者先取故視鈔輕易添買物重幣輕多此之由此致虛三也又外路行用庫令庫子人等私下倒易多取工墨以圖利息百姓昏鈔到庫不得盡時回換民間必須行用故昬者轉昬爛者愈爛流轉旣難遂分作等級其買市物必需上等除是則必需搭價然後肯接此致虛四也今謂救其虛莫若用銀收鈔大路止用得課銀一二千餘錠小處一二百錠民間鈔儉必須將銀赴庫以倒換鈔貨是鈔自加重銀復歸於官矣今卻以鈔回換則愈致子虛矣則是當官只重銀不重其鈔此復致虛一也或更造銀鈔以一伯當元寶二伯遞漸收回見鈔蓋事久則變變則通輕重相濟之法也不然其利病又當與中統原議立法者如張介夫王紹明等講明舊法以定新行如此年載間庶可復舊使資財大柄常操於上權不移於下矣

論鹽法

竊詳調度鹽法以便民爲心者莫若於所轄州縣量其數多寡將原認課額均分依已定價錢一十四兩一錢仰各處管民官設立鹽官赴運司關支鹽貨置局發賣納舊課關新鹽挨次送納其沿路腳錢於各處鹽局之官用已錢出備卻於發賣鹽價上搭帶仰各道按察司不時計防多餘之數

旣分鹽課爲正額聽從各處從實發賣中有比別路賣不盡去處督勒本處須管驗合關數目依限關支課亦依期送納何故當原驗民戶多寡均分食鹽之家旣等緣何卻有不盡數目防有私鹽生發仰各路正官提調不致阻滯正課亦不須設立巡鹽官擾民其先行賣訖去處必須再來關支是爲增余近年以來人人增添食鹽旣多別無虧失止有增羨可不勞而辦也

一官爲調度者從省部差有根腳愼行止諸錢谷人充規措所官聽運司節制於用糧去處設立許諸人赴倉送納或米或粟納獲米鈔赴規措所關引支鹽近見運司官差規措官於南京等處不問人之貧富有無抵業九一抽分虛立文契指於某處中納糧斛其實將引到家不問價直髙低貨賣了當或償舊債或納官錢或別作營至今五七年間錢糧不能到官者不可勝計深爲未便今者止合明出榜文召募諸人於所措倉分先行送納糧斛納獲米鈔然後赴規措所支引次後來關鹽釐勒監主毋得刁蹬停滯立便支發似此別無阻礙鹽法大行倉廩充實不須和糴和中豈小補哉

一長蘆本處除收米粟外並不得收受諸物止收寶鈔赴萬億庫送納止收米粟者以備禦河上下官爲支持不收諸物者諸物官司無用中間作獘不無阻礙鹽法若以收鈔納鈔其便有三一則鈔法通快二則革去舊獘三則官民兩便

一便商賈爲利者許諸人赴場買引關鹽釐勒監主不得刁蹬客旅最爲急務蓋禁官吏不得買引賣引是也旣許諸人興販官吏亦用已錢何故不可若使本管官吏得買其間客旅深爲未便課程不能恢辦何故鹽價貴則官吏盡數拘買客旅不能得買鹽價賤則官吏並不收買客旅謂曽赴倉場不能得買甞被耽悞又知鹽價遲澁亦不興販虧損官庫皆此之由又官吏買鹽先揀離場近便去處次揀潔淨幹白好鹽又不依序先行攙支使客旅人等無所措手其獘不能一一徧舉竊惟鹽場天下號爲爭利之所況本管官吏乎蓋防微杜漸尙有不能禁者以官物爲已有之資放縱由我可不戒哉

一運司上下大小請俸人員近七百名其中虛設者大半行戶部都轉運司之名可易爲提舉鹽使司大使副使各一員次以管勾催煎足以辦集自然官減俸省亦便利之一端也

一解州池鹽天然自成不同淸滄犯本煎造費用浩大往年陜西運司爲課額重大立法頗峻山谷遠人不知禁忌食旣艱得未免私煎冒販事發到官情罪不小往往有破家戕生者良爲可哀昔隋初罷酒坊通池鹽鹽井之利與民共之至今稱爲仁政若於見定解鹽價直內更爲減免分數使民易得食用亦國家惠民而不費之一端也

輝竹還民

竊見衛輝路輝州園竹皆系百姓自來栽植置買物業軍站差徭仰之出備自姜毅建言將頃畝官量見數斫伐四六抽分民得六分官又拘取量給價直當時百姓已是不堪近年以來不依時月不問去畱恣意斫伐盡行枯廢其合得價錢給旣非時多不完備又巡竹人等絡繹往來稍有疑似恐嚇錢物事非一端往往有破家失業者致百姓顧視竹值甚於仇讐竊詳天之生物本以養人乃反爲害豈造物意哉且量頃畝無多抽取四分以之輸官未爲大益百姓得之實非小補合無將上項園竹依舊令民爲主官不抽分出備一切差役气力亦寛弛山澤之禁不奪民利之美事也若謂於干系官竹法有礙據輝竹造到器物令給引印烙亦可通行其見設提舉司並不將竹園耰蒔名爲辦課轉以侵擾百姓營治已私爲務亦宜罷去令總府就便管領其省官吏息民擾實爲便當

分閒官占民田

一總庫將束鹿縣民田以爲官地約一千四百餘頃每歳包納麥課每畝面三斤合無除免明諭百姓使爲永業

一去歳取勘到滑州禦麥地畝約八百餘頃中間多系軍站農民祖業莊產種養年深今來一例打入數內理合分閒民田令依舊爲主

定奪官地給民

一京兆路州郡所有營盤艸地極廣舊爲探馬赤牧馬地面近年遷往西州屯駐其悉爲開空地畆並隨路營盤艸地空濶去處量給側近無田農民耕種並贍不足

禁約侵擾百姓

一每歳鷹房子南來所經州縣市井爲空因官吏非理淩辱百姓畏之過於營馬及去又須打發撒花等物深爲未便乞嚴行禁約以安吏民

一四萬戶軍馬遇有調度經過去處嚴加禁約不得非理騷擾致驚農民責所在達嚕噶齊巡護勾當但有失事坐所委官罪

一冀州管內河西軍戶閒處村落不時騷擾如彊耕田白采桑欺淩農民等事告發到官司縣不能追理至元十七年省院已曽差官究治此其顯然也合行嚴切禁約不致別有侵漁

一隨處監官非奉上司文移不得一面將門攤定課額上擅行添搭數目

一禦河上下一切官司阻礙客旅船隻不能通快如開關錢漫河索岸例等事乞悉行禁約

秋澗集卷九十

欽定四庫全書

秋澗集卷九十一

元王惲撰

事狀

翰林院不當以資例取人

竊惟人材不岀政事文章而已政事但曽諳練尙可勉爲至於文章自非天材有學者不可彊爲今翰林職掌人等樂其安簡占處名位守以歳月以次而遷有從書冩至修撰待制者今後合無從本院精人材之選爲勾當不宜循遷以塞賢路

定奪黃河退灘地

一黃河兩岸多有退灘閒地有塔察大王位下頭目冒占作投下稻田令側近農民冩立種佃官文字每歳出納租課自余不得開耕竊詳河水走臥不常今日河槽明日退灘安得爲投下屬地今後合無將一切退灘地面許令諸人開耕種蒔實爲便益

舉耶律張商焦四相事狀

一竊見前中書左丞相耶律鑄中書左丞張文潛前安西王府王相商挺祕書監焦仲益皆系朝廷勲徳天下重望方今之務以親賢爲急此之求訪疎遠如四相者識達政體綜練時宜若使之參預大政必能禆補缺漏有所廣益傳稱圖任舊人共政此之謂也

復許諸人陳言

一中統元年許諸人陳言當時主意不爲徒然蓋一則舉知羣下休戚之情二則視時政得失之獘三則見人材可用之實今政務方殷惟慮廣求直言采議得失今後合無復許諸人陳言內設詳定奪等官使掌其事

舉明宣慰胡秪遹事狀

竊見前荊湖路副使宣慰胡秪遹自中統元年至今敭歷中外二十餘年所至皆以能稱其識時應務通方有爲求之時輩不可多得誠經濟之良材時務之俊傑也內外劇職皆可疊居今居閒日久理合起復以應淸朝之選乃天下公論非卑職之所得私也

議司獄官

竊見隨路所設司獄官致卹囚徒最爲切務蓋使暮夜不致疎虞寒暑罔令失所飲食以時醫藥無缺此緣當罪不使苦楚無聊損傷人命此其職也近年多以年老無能之人使充其任致獄事狼籍囚系失所是與不設等爾若選得如往年大都路司獄劉彥祿十數人使之盡心獄事或今後應重囚未斷非理獄死者治司獄等罪如此庶仰副朝廷哀矜庶獄之本意也

禁約興利無效等人

竊見近年開挑淄萊路石河致死損夫役甚眾終不能成事竊詳若輩妄開利孔明知無成萬一有效功歸一已不成害及眾人所該之家其將何罪山東之民至今咨怨今後若復有如此妄言僥幸之人宜嚴行禁約如見役興工者將來無驗合無量事重輕究治庶免傷財害民之悔又安知非姦人之計可不審愼之哉

議大名劵軍

竊見大名見屯生劵軍一萬二千餘人不及三年所費錢糧至甚浩大米一千萬石鈔七萬餘錠若上司近前別無驅用宜同往年熟劵軍發還南中使分隸諸翼以備邊防其中若有年老者放還爲民不宜使仰食縣官坐糜經費【總三萬大名一萬五千衛輝路五千太原五千】

理財事狀

卽今包銀課程茶鹽之數歳入不貲用度不患缺少所當更張者在於一切管掌之人染瀆舊習中間多方掊取盡入私門官不得用民實受敝使國家虛受重利之名切要立法革獘使民力蘇息取之不致用乏

馬政事狀

竊謂三軍之本以馬爲先今遇有用度不免和買拘刷和買官吏作獘拘刷則遠駭觀聽乞請於塞垣水艸宜牧之地分立羣牧使通政院專掌其事

預備事狀

除有司常例支持外振武屯田輸粟補官最爲上策易稱君子儲戎器以備不虞兼預備則造作如法犀利可用晁錯謂甲不能禦矢與無甲同矢不能入堅與無矢同可不重愼今後合無將隨路常課再行整防督勒使成造如法於上書冩官匠姓名以考其程於所須去處起庫收貯如是庶得造作如法不致臨時並造多不如法朽鈍不堪用度

爲審斷罪囚事狀

竊見隨路淹禁罪囚極多省部自從以來遠逾年歳今追銀者有人塡撫者有官檢災亡者有使未聞曽差一官審理罪囚者古人稱遭遇旱災多緣刑獄淹延所致卽目已是秋分乞精選精詳官員曉知刑名者同按察司官分路前去審錄歸斷一切獄囚恐亦感召和气之一端又使百姓具知省部不獨於錢谷畱意也

爲革部符聽偏辭下斷事狀

竊見部吏符文之獘謂如甲以田宅告部便以偏辭有理斷付甲主乙復上訴新吏不照先行卻以乙辭有理卽付乙主路官知其徇獘欲從理長者歸給二人各倚原符互相不服其兩造或赴察司陳告照捲明見亦欲與之攺正又緣省例部斷者不許輒攺以致耽悞有累年經嵗不能杜絕者乞請上司定奪歸一母令止憑偏辭輒下斷語庻免人難

開種兩淮地土事狀

一竊見黃河迆南大江迆北漢水東西兩淮地面系在前南北邊徼中間閒歇歳久膏肥有餘𨿽有居民耕種甚是稀少宜設立大司農司招集大江南北無產業人民驗丁力標撥頃畝令一定住坐爲立官給牛只農具差稅並不取要若成就後別議定奪如此不數年間開耕作熟貧民旣得濟虛地又行內實萬一緩急以食以兵皆可倚用

祝香百門山神事狀

一輝米凖差者二千和買又不下二三千石又淇水系是禦河上源一切漕運供給大都甚有功用比之濟瀆及物濟國潤民之功非細據上源水神似宜特降香火以答神休

司官不勝任者卽行奏代事狀

照得條畫內一欵按察官聲迹不好者卽行奏代今南北察司廿道每司正官與首領人員除新任未滿者是遷調員數常幾於半材不易知安得人人而當之然卽其所知於初選時稱停搭配不致偏重可也其已除而不勝者若姑息待滿是知其無能令徒占位次月費俸料養資歷而己於司事何益乞請令監察上下半年巡行督察之嵗取其功罪之尢者明著之以示天下不次陞黜一二人所謂臺諌急則監司警監司警則郡縣肅誠激勸賢否振勵衰獘之一法也

精選首領官員事狀

近年憲司首領官多取自雜流有案牘文墨絕不通曉者其懦者備員素餐彊者挾私害公紊亂官府若今後止於息任州縣八品七品職官內選兼該儒吏通曉世務風采人望出總幕之右者使充可也且憲司職𨿽糾彊其體面全是禮法二者爲用不同管民參佐衝撞辦集爲能若必其取彊梁防扈務尙口吻者是無良之人假其重勢使之行私耳伏乞詳思以存大體

添書吏奏差人員祿食資歷事狀

竊見按察司書吏奏差人員據照掌文案糾察等事其品𨿽微其職甚要今百物湧貴俸稍不足以育廉賢愚混淆資敍不足以激勸循名責實似有所難惟其養之厚故可責之重乞請將祿食資歷再行定奪稍得加重久則人自爲勸若責罰黜退其將何辭

關支俸錢事狀

竊見遷轉官吏例攜幼扶老千里區區而就一官照得十八年正月內朝廷令州縣依舊與俸卻爲各處官無見在至今有未關支者是國家霈恩如常而州縣不蒙均惠方糊口不贍而責曰爾無貪吾有法豈理也哉今後乞請將隨路百姓納到俸錢另行收貯專以按月支付庶幾官吏日得養廉易於責辦

罷孫招討戶

一孫招討戶自都督史權鎭鄧州時投拜約八百餘戶名之曰射生戶卽日散處襄鄧西山一帶合行分屬所在州郡爲民當差不致別生事端

罷南陽屯田戶

一南陽府屯田三十戶往年亦曽言其當罷其後省差官與河南宣慰司一同前往屯所勘當定奪其本管官見戶齊斂鈔四兩打發來官以此卻言不罷便至今依前屯種理合罷散兼南陽縣民該驛程在城見管當差戶止十餘戶遇有一切遞轉差役委不能當若將上項屯田戶放還爲民甚爲便當

罷規運硝減山楂等官

一隨處見立規運所硝減局並河泊山楂山場等官侵漁百姓其害非一謂如一切販買山貨等物其賣主已有認辦課程買主赴務起稅及其貨賣又行依例商稅今來山楂等官鎖闌山路或半道巡捉更行驗物抽分至於來自他所經過地方不憑關引取要錢物稍涉疑似監收鎖索百方侵擾竊詳山野小民貲本輕微仰之經營以供一切差役今者有此重並實不聊生所立州府爲上司設置辦課衙門坐視亂行又不敢問致內負旣屈控告無所據上項一切創立局司侵奪民利等事理合革罷以慰民心

定奪儒戶差發

照得丁酉年欽奉聖旨節該中選儒生若種田者輸納地稅買賣者出納商稅開張門面營運者依行例供出差發其餘差發並行蠲免又照得中統二年欽奉聖旨節該己前聖旨裏如今咱每的聖旨裏華善伊囉勒琨先生達實愛滿例裏漢兒人河西秀才每不揀甚麼差發休著秀才的功業習者欽此至元十三年蒙上司差官試驗分揀原籍除差儒人該試中儒人內兩丁近下戶計撰充太常寺禮樂戶竊見試中儒人戶內多有戶下餘丁不曽就試官司收系當差又有因故不及就試儒人亦行全戶收差若蒙將原籍試中儒人戶下餘丁不曽就試戶計照依丁酉年試驗儒人聖旨體例全免本戶差發外及因故不及就試儒戶乞差官再行試驗試中者依例免差黜落者收系當差實爲受賜外有至元八年欽奉聖旨保勘到委通文學續報倚差儒人於至元十三年亦行就試中選若蒙依例除差以爲後勸

薦前禦史康天英狀

早膺劇任備見長材當官有通變之方持論熟經事之慮考據實迹委號良能如憲臺初立首以材望擢拜禦史繼授南京幕職時攻取襄樊本官支持餽運務繁益辦若以材能可以從政八路之間少見其比自秩滿居閒恬於仕進於今四年抱用未伸中外嘆惜伏惟聖朝方致理有爲之秋如天英者不宜使才徳空老田間以遺明時之用理合舉明以激貪鄙

保郝彩麟狀

竊見故翰林侍讀學士國信使郝經奉使亡宋幽囚十有六年以沈鬰致疾還朝未幾隨卽物故據以勞死事誠當優卹其家今嗣子彩麟年長負學卓有所立似宜超等擢用以酬父勞且爲立功立事者之勸

申明宣慰使陳祐狀

蓋聞忠義者天下之大閒聖王常推而褒之所以砥礪生民爲當世不忠者之勸竊見故中奉大夫浙東道宣慰使陳祐歷事兩朝家無儋石迹其爲官舉皆善政生而竭匡濟之忠歿而有砥礪之效孤身遇冦無路可生奮然不去爲國扞賊甘心白刃正色就死𨿽李司徒之握節死事顏魯公之抗志捐軀無以過也至使越之部民感愴忠節萬口一辭願畱葬防稽世奉其祀自非精誠洞貫儆動一時何能致此其於助世教厲薄俗豈小補哉況忠義者國家之元气所宜養而不可衰也今本官淪忠泉壤不蒙顯異竊爲朝廷惜焉伏惟哀憐推而褒之不惟於贈典殊常將見仗義守節之臣自玆爲不少矣嗣子夔今爲福建路行軍千戶蓋出特旨不由門資次子臯未仕通文學有孝行如錄之從政必有可稱亦旌顯之一端也

修理大都南京石經事狀

三聖人之教其揆則一尊其師重其教此理之當然也竊見大都南京廟學所有九經石刻刋琢極精近年以來舊制旣廢舉皆散落於荒煙艸棘間日就摧圮甚可寶惜且經之遺制自漢唐至今歷代聖王無不尊崇修理蓋重夫經世大法故也今海宇混一方息馬論道之時據上項石經理合修立以彰國容兼所費不過夫匠灰石而已只系有司一言力耳

論黃河利害事狀

夫古人作事慮未然不治已然治未然用力少而收功多況預備不虞古之善教也河爲中國經瀆遷徙不常自古爲患非小川細流可比竊見今夏自中堡村南臥去京城廿里而近撞圈水三百餘步勢湍悍舊築月堤一蕩而盡又自河抵京北郊地勢漸下南北爭懸七尺之上中間土脈疏惡素無堤防固護以捍水沖又見犯去處不下五六十步南接陳橋六丈故溝至甚寛浚北勢旣髙水性趨下斷無北泛之理故識者云已隠犯京之勢似非過論也若向前霖潦大至瀑泛之際意欲所之崩摧潰決其害有不可勝言者每歳有司規畫不過今夏役夫數千明年興工半萬縷水築堤以應一時極其所至僅能防備渰水終非緩急可恃得濟之用但幸其不爲舊耳況大梁自古雄鎭今又爲江淮總防要津日當修理不可任河作祟視爲尋常萬一侵犯豈惟使民居蕩析且廢通漕控制之利民之大命又所系有重焉者蓋開封祥符陳畱通許等數縣之地耕種不下數萬餘頃若漫爲澱濼嵗計先失民何以生此最可慮也又聞往年兩次南犯酸棗陳橋二門止是支流水小京尹錫吉圖們行省崔斌等極力堵閉幾不能塞況今大河正流直指南臥常人尙慮將漸爲患而增卑培薄分流殺勢之議其可後哉今體訪得河自臺頭寺西東接杞縣西界兩勢平無槽岸行流虛壤中故臥南臥北大勢走作所以漸爲京城害者不出此百里間而已若能捨小就大廣爲規制如前金新衛所修石岸者遮障奔衝使東過三汊散爲巨浸可母慮也當職竊詳每歳興工築隄防捍眞成戲劇恐徒費人工損踐民田其爲河防經久之事曽無少補如蒙以國家大計論之河防之議其說甚多合行重爲講究方來利害捨小就大廣爲規制以圖一勞永逸之舉實爲便當不然據要害去處建立祠廟專使以重禮禱祭仰賴洪庥庶回神眷使河有定流不致傷財動眾亦捄災禳福之一端也

秋澗集卷九十一

欽定四庫全書

秋澗集卷九十二

元王惲撰

事狀

郊祀圜丘配享祖宗事狀

臣謹言伏念我國家列聖相承奄有天下六十餘載今海宇一統自堯舜漢唐以來未有如此之盛玆蓋陛下神聖天縱孝治日隆以不世出大有爲之資臨禦有道故也然所有未舉大典在臣子分禮宜建言所謂方今大典郊祀是也何則孝莫大於嚴父嚴父莫大於配天自堯舜以來至於金宋上下二十餘代之間莫不郊祭天地及五方帝神以配父祖蓋尊之至也祖宗之聖重熈累洽郊祀之事未曁舉行者緣禮文弗備有不遑及者今陛下卽位二十餘年功成治定昭事天地尊禮百神略無虛歲若大禮一行將咸秩之位合禘於圜丘豈不大通神明降福穰穰者乎又念自古偏方小國尙皆力行尊顯祖宗以爲天地百神之主恭惟陛下大護助際海內外盡付所覆而上帝簡在陛下之心又大可見矣不於此時報本顯祖以答天庥其於繼繼承承之道終爲曠闕兼舊有典章自金章宗一行之後湮沒遺逸不絕如縷卽今就有三二老儒並收拾到亡宋典冊講究張皇一旦有成將萬倍於尋常使陛下垂旒被衮對越上帝與三五同功並接數千歳之綂於上新萬方耳目於下使王道明而墜典興天地察而上下順聖政聖教不待嚴肅以成以治所謂聖人作而萬物覩也豈不盛哉由是而觀自古聖帝明王纘承先業所任之責未有重於此者故傳曰國之大事在祀與戎惟陛下裁察

鈞州建原廟事狀

蓋聞益廣宗廟大孝之本欽惟太上憲宗皇帝𨿽聖靈在天而神功武烈見於郡國者固當昭布遠暢以盡中外臣民之敬今河南鈞州系先太上皇帝王業所基戰勝龍興之地蓄靈擁休赫焉斯在冝營建原廟俾親王歲奉嚴禋以彰聖徳光昭造邦之本誠嗣天子顯揚祖宗之至孝也

牒司爲中丞王通議病愈狀

竊見前行臺中丞王通議去嵗春自揚州赴闕奏事回偶患病疾百日作闕今過期年已是平復卽日居家讀書以教子爲事其於已私似爲便安若以方今選用人材之切如王通議者才術徳望理合起復未宜投置散地若不舉明伏慮憲臺未知久遺錄問

保士人杜之材賈宗傳狀

竊見新鄕縣布衣賈宗傳胙城縣中選儒士杜之材二人性沈厚端亮有文辭而通世務讀書三十餘年安貧守道以耕稼自給未甞枉已妄有干進其於士論略無瑕玷誠丘園之秀民恬退之良士也今者幸遭明時選材爲急理合薦舉使防出民間以備內外之用必能行其所學不負所守以之振士气而抑僥風不謂於時無補

彈保定路總管侯守忠狀

檢防到中書省欽奉聖旨定與提刑按察司條畫內一欵節該所部內應有違枉並聽糾察除欽遵外今體察得保定路總管侯守忠粗魯無識凶暴有名恣意亂行略無忌憚不任以職猶恐敗羣重之以官凶焰何柰以致不遵朝省對抗使人詈辱同僚穢言肆口耽悞經賦縱而不徵引帶私人結而成黨取能聲擅斷職官樹威風敗壊官府其吏民枉被陵暴者畏其凶惡不敢聲訴所望察司稍爲抑按今又爲阻壊如此中外嗟嘆莫不失望參詳本路近在都南實爲要郡所轄一十五處軍民約十萬餘戶據根本內北首恩澤固民心非良吏莫可今使凶暴如此之人臨民辦事正猶以豺狼守羊無不傷之理據此合行糾彈

體復教授李龍輔狀

今體復得本官並與原保相同當職又覩其爲人雅厚淸純臨事通方有如修整廟學訓生徒舉皆有法𨿽淹滯年深未甞妄有干求所謂有徳有能可以從政者也兼知得北京南京教授俱蒙遷調理合陞擢以激士風

舉楊徳柔狀

竊見南路錄事司軍戶楊徳柔天姿秀穎不妄干進累歷筦庫繼任本路照磨及奧魯府提控案牘檢法等官俱有廉能之稱其爲書學尢所精妙方今少見其比今名在兵籍常以家貧執役行間譬之象犀珠玉要以不宜塵迹泥沙此士論之所共也卑職按巡河南見之廣座其學問行已並與所聞相同據此合行保呈伏乞樞密院照詳施行

論王學士合陞承防事狀

竊見翰林兼國史院承防中奉大夫姚樞今已身故據本院翰林學士嘉議大夫王磐人品風節追配前賢議論文章發明聖學方崇儒重道之秋膺養老乞言之眷若陞授承防職名以徳以材實孚中外之望據此合行具陳中書省照詳施行

保舉提舉張從仕狀

竊見前綦陽鐵冶提舉司從仕郎同提舉張從仕賦性良明爲人謹厚兼通儒吏歷仕年深掌財賦而藹廉潔之稱論刀筆而有裁遣之敏加之嫉邪處正識達時宜試爲有用之材皆系廉知之實理合薦舉以俟陞擢

特選行省官事狀

竊見福建所轄八路一州四十八縣連山負海民情輕譎無常困苦者多其在邊隅實爲重地存心撫馭尙慮失宜縱暴侵漁不無生事緣收附以來官吏以朝廷遠貪圖賄賂習以成風行省差擬職官又多冗雜擅科橫斂無所不至致政壊民殘艸冦竊發指以爲名下愚無聊因之蟻附其嘯聚去處附近貧民盡爲剽掠內地軍興不免蹂踐中間𨿽有憲司糾治梢末尙艱所行其於根本有無如之何者甚非朝廷包荒一視同仁之意求其治要無過得人爲先且府州司縣等官𨿽不能一一精擇據見闕行省官僚如平章左丞二府名位特選素著淸望簡在帝心文足以撫綏遺黎武足以折衝外侮盡忠所事籌防有方不以利賄爲心使刪除積獘省剔寃濫肅淸邊陲庶幾民安事靖日趨治域以之招諭則彼心可服以之進兵則我直人信今賊之所以滋蔓爲梗者正以內缺官僚乘虛有名故也可不深計而熟慮哉設或不爾𨿽濟濟布列上下相蒙以私害公民之用敝猶焚火溺水日益深且熾矣得失之機實系於此卑職叨居風憲覩此其敢緘黙自惜

論艸冦鐘明亮事狀

竊見福建一道收附之後戶幾百萬黃華一變十去其四今劇賊鐘明亮悍黠尢非華比未可視爲尋常艸竊誠有當慮者今𨿽兩省一院並力收捕地皆溪嶺囊槖其間出沒叵測東擊則西走西擊則東軼凶焰所及煽惑殺掠爲害不淺招降則賊心不一攻圍則兵力不敷又兼春气動時雨行彼負固我持久恐猝難成功似宜益兵力置總戎一節制進奔合圍勢至窮蹙其將自斃惟復特差重臣宣示恩詔招諭撫慰以安中外兩者之行庶幾必有一得

保醫儒胡璉狀

竊見衛輝路醫儒胡璉資性詳明學術有素凡經治療多獲痊安據本路見缺醫學教官若令璉補充內當教育諸生必有開益據此合行移牒請照驗施行

保儒生韓牒艸

竊見衛輝路錄事司後進儒生韓性溫雅有士行素明經學兼習詞章甞試以事議論容止舉皆可觀據玆良碩宜備時用以勸後來今將本人所業文字錄連在前合行移牒請照驗施行

論教官俸給事狀

竊念天下之事得其人則治不然𨿽有紀綱法制將衰苶而不振此必然之理學校者育材出治之本也見承奉禦史臺札付該諸州府皆有受勅教授仰免差儒戶內選餘閒子弟入學修習儒業仍令各路正官朔望省視及按察司官選試行義修明文筆優贍可以從政者然後解貢此誠爲國育材以備文武內外之用固非細務也卻思各路教授多系老儒宿徳白首一官不沾寸祿良可哀也今欲修習之業旬省月視責有成效亦以難矣合無照依國子學醫學教官一體頒降俸給不然據見有學田去處於每歳收到子粒內官爲明定斗石月充廩給以濟貧乏外無學田去處準復別議定奪如此防勸庶幾官無虛設之名學有賓興之實將見文風蔚興有不期然而然者矣

論開光濟兩河事狀【省議卽從所議罷役】

防驗近欽奉詔書內節該自今以始煩民之事一切革去便民之政次第舉行欽此今體知得省部符文準前工部尙書李鄂囉齊等呈開洗東平濟州等河道並剏修閘堰可役人夫一萬餘名計該八十六萬五千餘工合用石材地丁等物且舉徳州一處所著該白棗木九千餘條每條長六尺徑四寸石材九千二百八十餘段每段長四尺濶三尺厚七尺計其餘該著數目比之徳州豈止數倍𨿽云和買目今驗戶樁俵上戶十段中戶不下五七餘塊並不見發下價錢卽要赴所止送納日夜催並殆不聊生緣石材地丁非民間素有積蓄之物計其采買工價搬運腳力上戶已不能辦下戶將何以給有破產逃竄而已深爲未便近年創開海道益都淄萊濟南東平東昌等路百姓已是疲乏死損數多哀痛之聲至今未息今又東平等一十餘處供辦上項夫役等物比夫海道之役亦爲不輕是齊魯魏博數路之民被擾無遺又念前政苛撓去歳不收民多流亡加以今秋風水虫蚄災傷所在缺食恐又聞此役復業者轉行不來見在者又將逃避山東重地不可不慮兼此役浩煩未審曽無奏聞儻已後不能成功虛費國力百姓實受其敝將來誰任其責然此卻訪聞得李尙書等官見行安置土壩九座合無候來春土壩修成更爲責委深知水利官員一同相視光濟兩河於深淺不常時月斷流走沙去處試驗土壩委能積深浮重轉漕糧船迆久通行快便然後修理石壩尙爲未晚仍於出產石木去處官爲差雇夫匠采打用度不致取辦一時逼迫靠損人難卑職謬當言責以鎭靜爲職親覩其事不敢不言合行移牒請照驗備申禦史臺照詳施行

論濟南路所轄達嚕噶齊合遷轉事狀

竊見濟南路所轄州縣見任達嚕噶齊內承襲勾當及己滿年深未經遷轉者一十三員今朝省庶政稍有未便務從一新若將上項達嚕噶齊人員於本投下州縣內依例遷轉實爲便當庶不致恃賴久任樹黨行私官吏因之受據別路未經遷轉者亦合一體定奪

保李提學昌道狀

伏念俊造秀異皆稟气之淸造物者靳固未甞多得今有其人使徒老明時誠爲可惜竊見前上都路提舉學校官濟南李師聖經明行修不妄干進文筆性學皆有古風及叩以政事議論通暢皆切時之務可謂年髙徳邁學富才優韜晦城市不求聞達當今朝省以選材爲急如師聖者若擢以風憲或置之館閣俱有所長可收實用

論濟南經歷闕員事狀

凡厥政務必官吏相須而後能濟若官有其人而吏獲其用二者得一則事無畱難竊見濟南路所轄州縣一十三處路當山東要防事務頗繁所賴首領官調議規畫爲功今本路經歷知事俱各闕員問有經歷孔文貞省部別行差委東平等處勾當卻於本司署銜請俸將近期年又本府憲司親臨於上今檢得簿書未完事理九百餘件久乏其人責以事有兼辦實亦勢之所難理合作急選注材能使補其闕庶不致有耽悞一切事務

秋澗集卷九十二

欽定四庫全書

秋澗集卷九十三

元王惲撰

玉堂嘉話序

中統建元之明年辛酉夏五月詔立翰林院於上都故狀元文康王公授翰林學士承旨已而公謂不肖惲曰翰苑載言之職也莫國史爲重遂復以建立本院爲言允焉仍命公兼領其事時不肖侍筆中書兩院故事凡百艸創經營署置略皆與知其年秋七月授翰林修撰同知制誥兼國史院編修官方帝澤鴻龎賚及四海誥命辭頌咸與撰定再閱月蒙二府交辟不妨供職兼左司都事自後由禦史裏行調官晉府秩滿復入爲翰林待制時則有若左丞相監修國史耶律公承旨霍魯忽孫安藏前左轄姚公大學士鹿庵王公侍講學士徒單公河內季公待制楊恕修撰趙庸應奉李謙不肖𨿽承乏幾於一考其獲從容侍接仰其祖宗對天之鴻庥聖訓無窮之睿思皆聞所未聞者至於文章髙下典制沿革朝夕饜飫所得亦云多矣今也年衰气耄盡負初心因防繹所記憶者凡若干言輯爲八卷題之曰玉堂嘉話其或燈火茆堂之夜尊罍心賞之間吐嘉話於目前想玉堂於天上鳴息有時盛年不再良可嘆也然昔人有宅位鈞衡不得預天子私人爲恨顧惟此生不爲未遇用藏家櫃以貽將來至元戊子冬季二日前行臺侍禦史秋澗老人謹序

玉堂嘉話卷一

大元中統二年秋七月惲自中省詳定官用兩府【謂內外兩省】薦授翰林修撰其宣詞云行已無忝博學能文顧超絕之軼材足鋪張於偉迹宜司綸命以贊皇猷可特授翰林修撰同知制誥兼國史院編修官當振斯文以宣朕命其修撰雷膺詞云昔年詩禮已聞鯉過於庭前今日絲綸復見鳳毛於池上參政楊公筆也旣拜命謁承旨王公於寓館公曰唐人題名記謂之千佛名經其充詞臣者卽爲一佛出世國家文治伊始汝等首膺是選於士林有光矣八月上都文廟告成公命某官作釋菜諸文頗立論其間公曰如此文字有稱功頌徳而已又云作文亦有三體入作當如虎首中如豕腹終如蠆尾虎首取其猛重豕腹取其楦攘蠆尾取其螫而毒也此𨿽常談亦作文之法也初公旣艸諸相宣辭通作一卷實封細銜書名上用院印付惲呈省問焉曰白麻蓋自中出今實封防其漏泄亦唐人鎖院之意也其立史院奏帖有云自古有可亡之國無可亡之史兼前代史冊必代興者與修蓋是非與奪待後人而可公故也公又親筆作史大略付惲如帝紀列傳誌書卷怢皆有定體其傳須三品有顯烈者公又云太史張中順金一代天變皆有紀錄就此公未老亟與論定亦是誌書中一件難措手者竊念太史公諱鶚字百一曹之東明人正大元年甲申獲承牓狀元第遂應奉翰林文字殊爲金主眷顧天與二年官通議右司員外郎後遇聖上寵光益隆如諮大計以斯道覺民爲先論日蝕以撤樂罷宴爲對開禮樂之源則釋菜先師明慶威之權則張皇治本又以葬祭故主爲請允焉後爲位哭汝水上哀動左右天日爲變色仍私諡爲義宗據法君死社稷曰義其忠不忘君如此

冬十月侍中和者思傳旨都堂與文字召靜應姜眞人去者惲時爲左司都事宰相命具詔艸其詞曰靜以知來智能藏往念前言之有效方庶事之惟幾遐想仙標載勤馹傳幡然而至暫辭嘉遁之鄕罄爾所懷與復細氊之論

至元十四年丁丑歳春二月庚申朔獲授翰林待制是日赴院供職

爲春旱禁酒詔漢賜大酺歳有常數周申文誥欽戒無彜況糜粟者莫甚於斯崇飲者刑則無赦近緣春旱朝議上陳宜禁市酤以丰民食朕許來奏實爲腆民可自今年某月日民間母得醞造酒醴俾暴殄天物重傷時和故玆詔示想宜知悉

爲春祈雨靑詞伏以萬物並生於兩間亭毒必資於帝力皇天佑命於一徳精誠可格於髙穹比者時雨愆常秋種不下念無辜之民將罹薦至之災循省自修庶回哀眷爰因雩祭崇建靈壇伏望列聖垂仁九天降鑑易陰陽之恆數乾造化之機下敕丰隆霈流甘防蘇稿麥於南畝播嘉谷於東郊一滌昬霾溥洽生意豈惟大賚三農免失業之憂嘉與多方髙廩享有年之慶同諸公觀張九齡等誥於玉堂其詞曰門下春秋之義尙重卿材王國克楨莫先相位用增其命必正其名中奉大夫守黃門侍郎同中書門下平章事文閣學士賜紫金魚袋上護軍裴耀卿正議大夫中書侍郎同中書門下平章事集賢院學士副知院事兼修國史賜紫金魚袋上柱國曲江縣開國男張九齡經濟之才式是百辟正議大夫檢校黃門侍郎賜紫金魚袋上柱國李林甫泉源之智迪惟前人旣樞密載光而親賢稱首審能羣防所蒞有孚寧惟是日疇咨故以多年曆選國鈞系賴邦禮克淸宜命曰鼎臣置之廊廟耀卿可銀靑光祿大夫守侍中學士勲如故九齡可銀靑光祿大夫守中書令學士知院事修國史勲封如故林甫可銀靑光祿大夫守禮部尙書同中書門下三品勲如故主者施行開元二十二年五月二十七日上用尙書吏部之印凡五顆制可下旁作細字某月日某時都事某左司郎中【闕】又後細銜相臣與部官同列去姓而名名作大字署曰尙書左丞相曰金紫光祿守尙書右丞相集賢院學士修國史上柱國徐國公嵩曰吏部尙書上柱國武都縣開國伯暠曰朝請大夫檢校吏部侍郎上柱國豫曰吏部侍郎曰朝議大夫守尙書左丞賜紫金魚袋挺之後書年月日印同前後稍下以細銜書銀靑光祿大夫守中書令集賢院學士知院兼修國史上柱國曲江縣開國男臣張九齡宣曰中書侍郎曰朝議大夫中書舍人內供奉集賢院修撰上柱國臣徐安貞奉行復作髙行細銜曰銀靑光祿大夫守侍中文館學士上柱國臣耀卿曰黃門侍郎曰朝請大夫給事中內供奉臣昱等言復大字與銜平頭書制書如右請奉制付外施行謹言復大字與前平書告銀靑光祿大夫守中書令集賢院學士知院事兼修國史上柱國曲江縣開國男張九齡奉被制書如右符到奉行自告字以下作五行用印二十九顆惟制字上空後復與前平頭書郎中惲下細字書主事懷琛令史王烈書令史姚元開元二十二年五月二十一日下印同前用告用柿黃斗底綾作捲凡七幅上下約一尺或者謂曲江與林甫通作一告除拜以鸞梟並集駑驥同槽爲嫌予曰帝堯在上咎防與驩鯀同列恐自昔有所未免正在明君別其賢否用與不用耳然唐自開元後九齡竟罷而相林甫治亂之分於斯已見矣二月壬戌題唐李紳拜相【後有徽宗禦書防】門下興化致理必資作礪之功納誨弼違實賴將明之效苟非材擅人傑道茂時宗蘊經濟之宏規積巖廊之素望則何以光我注意允於具瞻其惟至公克舉成命淮南節度副大使知節度事管內營田觀察處置等使銀靑光祿大夫檢校尙書右僕射兼揚州大都督府長史禦史大夫上柱國贊皇縣開國男食邑三百戶李紳气稟淸剛體含衝穆抱金石之正性挺松桂之貞姿識達古今慮周微隠詞源濬發洞學海之波瀾智刄髙揮森武庫之矛防中立不倚方嚴寡徒長慶一朝委遇斯極入參禁密出總紀綱王猷多潤飾之能邦憲著肅淸之稱洎領版圖之任尢彰均節之宜而又寵辱靡驚得喪齊致河洛畱神明之政浚郊恢將帥之謀威令播於軍戎豪黠屏迹惠澤洽於封部疲羸息肩俗變阜安人知禮義日者錫其髙第換彼雄藩當淮海之要衝控舟車之都防風望並峻僉諧莫逾朕防恭寶圖夢寐良輔爰膺審像果副虛求爾宜踐臺席之崇嚴司中樞之密勿外以底綏華夏內以勤卹黎元視同列猶塤篪期君臣如魚水無使仲山補衮獨見美於周詩汲黯匡時甞推髙於漢史祗率訓典往惟戒哉可守中書侍郎同中書門下平章事散官勲封如故主者施行防昌二年二月十二日年月日上下凡用印五顆其文卽尙書吏部之印旁近下細銜書中書令次右僕射兼中書侍郎平章事臣珙宣奉次中書舍人臣孔溫業行復作髙行與告文齊細銜曰侍中次司空兼門下侍郎平章事臣徳裕次給事中臣泰章等言作大字與細銜齊制書如右請奉制付外施行謹言防昌二年二月日印文同前大字平書制可下細書月日時都事及左司郎中復作髙行與制可齊書細銜曰吏部尙書次吏部侍郎次尙書左丞以上皆闕後大書與銜平頭曰告銀靑光祿大夫守中書侍郎同中書門下平章事上柱國贊皇縣開國男食邑三百戶李紳奉被制書如右符到奉行自告字至行字用印一十九顆全空制字後復平書司勲郎中判懿下細銜曰書主事次張亮次令史楊溫次書令史防昌二年二月日下印同前徽宗禦防云恭讀太祖皇帝實錄載僞蜀李昊自言紳之後仕孟昶至司空趙國公方昶與江南通好時遣其臣趙季札使景季札回得李紳唐武宗朝自淮南節度使入相告以遺昊昊欲誇詫其事結防爲樓置告於中朝服前導盡呼聲妓雜奏歌樂迎歸私第卽召將相大臣宴飲仍以帛二千疋謝季札詳閱告文正昊所詫之告也然自武宗逮今三百年苟人以忠諒功業聞於時有不必金石而堅者可不勉哉因節文以載其實後有復古殿寶四字上用禦書之寶又有範仲淹富弼吳中復韓縝王汝已未季秋觀於承旨東防先儒論漢人大綱正節目不備唐人大備而純正謂此等制耳秋澗云

洛陽竹齋先生李得之云制誥二體不同宣辭必須散誥辭乃用四六今宣詞皆作四六非也蓋宣則王言親諭誥則牒奉敕行如蔡正甫作道陵諭孟宗獻詞云朕新卽大寶詔有司以取天下士卿自鄕選至於殿陛四爲舉首非材之髙學之博識之優何以臻此今陞以北門應詔之職朕之待卿不薄然君子志於遠者大者無以此爲自足爾其勉旃又諭沁州刺史李楫云有司以卿資應未當得郡朕以識卿最久愛卿專對詳明進止審當故有此授卿當悉力爲民政成以稱朕意爾其勉之是也其誥如狄梁公顏少師李文饒等詞唐人純用四六是也又云知制誥爲三字詞臣故唐詩有云三字詞臣求識面九重天子望低顏之句得之先生名國維淄川人浮陽王頔文叔說初鹿庵先生奉敕定撰趙祕書先世碑文才畢先生旋車過予於崇寧裏迎視若有喜色未審何爲坐定出此文至其論說噫古人有言風霜別艸木之性危亂顯貞良之節夫危亂世常有而全節死義之士不可常得或相去數百年或相望數千里時有一二焉獨趙氏一門之內父子兄弟乃有四人眞可尙哉昔比干效忠於殷而受封於周堯君素盡節於隋而唐太宗爲文祭之蓋天下之善一也聖人一視同仁寧有彼此之分哉今趙氏父子兄弟盡忠乎金而聖天子爲之立碑淵衷睿鑑蓋與夫唐太宗周武王之心不謀而同矣敢對揚休命系之以銘先生不覺自讀者再公气養素厚且復爾耳諒以自得用事切當爲喜乃知文士气習至其適意不知手舞足蹈古今通一致也又記呂遜甞談趙著呂鯤以詩鳴燕朔間二人皆出耶律相門下虎巖每得一聯一詠卽提擲其帽於幾壠山從旁謂曰不知李杜平時費多少帽子聞者捧腹待制楊恕字誠之金文獻公楊尙書子常談其父正大間所陳奏議曰臣間讀聖旨節文六品以下官有請見詣登聞檢院進奏帖者聖訓廣大蓋將博詢兼覧以盡臣下之智也臣實愚懵無妙謀長防仰禆聖聽之萬一獨取事之切於今日者列爲二事以言之一曰簡卒二曰理財簡卒之說復有三焉一曰取人材二曰募願爲三曰括驅丁理財之說復有二焉一曰納官從便二曰和買可罷請言簡兵之說臣去嵗在鄕裏見其簡卒之時不以人材優劣爲等差而以物力多寡爲次第故所得富民之子弟彼生長於衣食丰裕之中居則役僕行則防堅肥未甞諳習天下勞苦之事使之負斗區之重徒步數十里則憊且顚矣況能被堅執鋭以爲我軍之前行而逆戰哉倉猝之際非徒無益適足爲我軍之累不若無之之爲愈也爲今之計莫若行三說以簡卒則庶乎其可用矣何謂取人材蓋十人所聚必有爲之雄者在千萬人亦然如總州縣之丁男不以物力多寡爲先後惟軀幹勇壯是求則所得皆能戰之人矣何謂募願爲蓋天下之民虛爲遊手不業者甚眾平日無事則使气以侮人無賴而犯法其中或有果敢勇健奮不顧身良民所不及者如願出身加以束帛之賞募之爲兵則所得皆樂戰之人矣何謂括驅丁蓋天下之奴自防及壯備甞勤勞艱苦之事其筋體气力之所服習馳走負任之所慣狃豈常人之所能及哉如簡其人材之勝甲冑者免當房之賤籍之爲兵則所得皆能戰之人且有樂戰之心矣簡卒如是則與夫富民之子弟僝弱而不能戰恇怯而不樂戰者相去豈不遠哉臣請言理財之說臣竊見數年前北邊有事之時天下錢鈔徧塞不通交鈔庫不勝換易之多乃邏卒持梃力與勝之當是時小民有遷之艱商旅有不行之病比年以來漸無此獘者但以多取故也今以南鄙軍興支給浩繁戶部乃日增印鈔之數以救目前之急然所出者方來而無窮所入者歳增而有限以有限而待無窮則鈔有時而不通矣爲今之計莫若行二說以理財則庶乎其無滯矣何謂納官從便國家慮鈔之不行不若錢之通也故院務所輸之課皆使入之其術固善矣然限之以路分拘之以分數則所入之鈔傷太少耳夫已收大半之鈔而臣猶謂之少者誠恐後日所出者太多故也如使凡入官之數銀錢鈔三者一聽民便或全以銀鈔入者亦聽之如此則三者之價常平而不偏鈔法以通流矣且以目前行價論之不及錢鈔者每兩該一千三百錢如納從民便則銀入者多而價與錢鈔適平矣此取之之法也知所以收則所支之法又不可不知臣竊見國家之取於民有曰和買有曰和雇者徒被其虛名之美而不究其利害之實也蓋和雇和買之有損於實無補於民適足爲吏卒之利耳且科斂之限方急州縣之官以鞭笞撻楚從事於怱遽之間小民奔走趨命之不暇故出數倍之直以應上之求恐恐然惟以不得罹於州縣爲幸國家憫小民趨辦如是之勞故出直以償之意固善矣柰何州縣官之明幹者少胥吏鄕保里正主首之屬因緣爲姦官直之及貧民者十才二三則是官有費損之實民無饒益之利也爲今之計莫若罷和雇和買之虛名凡有科斂一驗貧富多寡之數而均之民不必出直以償之國家方事殷之時𨿽戶賦口斂亦不爲過何必取公帑不及支之財欲以益當賦之民而要和雇和買之名哉且以括馬一事言之前年馬之取於民者旣議與之直今歳所括之馬如又償之則所費蓋不貲矣況畜馬者皆有餘力之家待南方平定之後而償之亦未晚也若夫邊方攻守之防兵家奇正之術固非愚臣所能識也𨿽然臣竊料宋人爲此無名之舉者上無奇謀祕防可以搖動中國特以過聽逋逃之言以爲彼軍朝發則我民夕應矣然兵交以來所過敗衂我民之心安然不動則是狂狡之素智計已屈矣如秋髙馬肥之後鼓行而進則淮南可折箠而定也𨿽然臣竊有私憂過計者國家之慮不在於未得淮南之前而在於旣得淮南之後何以言之蓋得淮南則江之南北盡爲戰地進而相與爭利於舟楫之間我之勁弓洞貫之卒不得環冦而發飛騎越蹂之足不得望風而騁當是時宋人扼江爲屯潛師於淮以斷我軍之糧道或決水以瀦淮南之地則我軍當如何應接使彼計不知出此則固善矣如使能爲此計聖主豈可不與二三大臣預爲之謀哉𨿽臨敵制宜千變萬化然如臣子所言者上宜先有成算也臣愚狂瞽不識國之大計冒昧陳列不勝恐悚待罪之至

時每防集日課讀平宋事迹若干編類者其間機畫三二顯事多歸賈楊二人安藏意不能平至有言鹿庵先生徐謂曰無容異時修輯正書豈容及此從繁就簡不得不然安公色爲夷且防體要之有方也

防僧花光梅後語蜀僧超然字仲仁居衡陽花光山避靖康亂居江南之柯山與參政陳簡齋並捨而居山谷所謂研墨作梅超凡入聖法當冠四海而名被世甞有移船來近花光住冩盡南枝與北枝之句其丰度可想見矣云夢趙復題云如王謝子弟倒冠落佩舉止敧傾自有一種風味此蓋前金髙丞相家舊藏四幅暗香疎影溪雪春風今失其溪雪見爲宋子玉所收

古者婦人無諡𨿽后妃之貴止從其氏至東漢顯宗始加陰后以諡自是遵爲定制

宋相李昉春日玉堂卽事有云一院有花春晝永四方無事簡書稀予夏日玉堂卽事亦有二絕句陰陰槐屋羃閒庭靜似藍田縣事防細艸近緣春雨過映階侵戶一時靑日長上直玉堂廬思入閒雲待捲舒重爲明時難再遇等閒羞老蠧書魚

頒髙麗歷日詔【云云】惟歷象日月星辰乃能成歳自侯甸男邦采衛要欲同文髙公學士詞也

古墓中玉器血淸者蓋屍以水銀烹其血能漬其屍沁者蓋尸之膏油所沁也其玉器以手拭光襯生白暈者卽屍沁也

秋澗集卷九十三

欽定四庫全書

秋澗集卷九十四

元王惲撰

玉堂嘉話卷之二

看古玉器當解其刀刻碾刻者刀刻爲上碾與刀蓋相去甚逺丞相史公嘗收太康墓中玉環名曰泥湫龍系昆吾刻也

磨李廷珪墨法商臺符嘗云向抄合萬戶用聚星玉版硯磨李廷珪墨求木庵書硯爲墨所畫木庵亟止之曰用李氏墨有法若用一分先用水依分數漬隔一宿然後磨研乃不傷硯

論硯先觀其石性麄細枯潤不必須有眼者其膩潤視之有紫芒而不拒筆者卽端之佳者也

看畫當觀其气次觀神而畫筆又次之用漆防睛朱砂紅石緑者皆唐畫也予嘗觀閻立本老子西升如此許魯齋云古人看漢書皆有傳授不然有難曉者豈律曆天文之謂乎

太康冢或云漢梁孝王墓或云晉何曾墓以地裏物色考之恐皆非也予向與吳教授防眞定因及此吳曰此晉司馬文王陵也曰何據吳曰昔居太康時冢前有廟晉文王祠至田夫野叟皆以文王呼之及發其龜趺皆有南徵並壽之字以史考之文王南徵數矣豈其然歟鹿庵先生曰前漢列傳多少好樣度於後揷一銘詞篇篇是个碑表墓志作者觀此足矣不必他求曹南湖亦嘗說作銘辭法度謂如一人有數事好處取其重者論之及詳史漢論贊其原蓋出於此

坡詩𨿽二十字者皆有莫大議論

歐陽文尊經尙體於中和中做精神

鹿庵曰文章以自得不蹈襲前人一言爲貴曰取其意而不取其辭恐終是踵人足迹俱不若孟軻氏一字皆存經世大法其辭荘而有精彩也

南湖又云非莊無以雄其辯非騷無以淸其气

予嘗問匡衡相業於先生先生曰汝以爲何如曰學術有餘而忠謇不足先生爲首肯

地震說周語伯陽父曰陽伏而不能出陰迫而不能烝於是有地震孔晁云陽气伏於陰下見迫於陰故不能升以至於動以地道安靜反動爲異也又靈臺祕苑云地本於陰而生萬物其形至厚其徳至靜定而不動者也若忽震動是謂臣彊陽伏而不能出陰迫而不能入陰有餘也若外戚擅權后妃專政則土爲變異小人用下有謀及民擾則地震其分多兵饑若動於宗廟宮庭或動而不己者國有叛臣讒佞並進大臣數動誅罰不以理而上下不相親或政在女子或秋行冬令則地裂若裂而有聲四方不寧地忽陷臣專政民離散亦爲失地若火燃者火爲陽精地爲陰主若或燃則越陰之道行陽之政傷而不克之象臣專恣而終以自害也若地忽生毛爲金失其性人將勞役又漢應奉云人气內逆則感動天地天變見於星气日蝕地變見於奇物震動者陽用其精陰用其形猶人之有五臟六體五臟象天六體象地故髒病則气色發於面體病則欠伸動於貌前世術者乃以日辰分配國土爲占嵗日月時辰及災見所在之地皆同用之又有只以日時相加爲占者如漢成建始三年日蝕地震杜欽云殆爲後宮何以言之日以戊申蝕時加未戊未土也土者中宮之部也其夜地震未央宮殿中今本朝大臣無不安之人外戚無乖剌之心諸侯無彊大之國四方無逆理之節此必適妾將有爭寵而相害者其法甲爲齊乙爲海外東夷丙爲楚丁爲江淮南蠻海岱戊爲韓魏中州河濟已爲韓魏庚爲秦辛爲華山以西之國壬爲燕趙衛癸爲常山以北北方之國子爲周丑爲狄魏亦主遼東寅爲趙楚卯爲鄭辰爲晉邯鄲趙已爲衛午爲秦未爲中山梁宋之國申爲齊晉魏酉爲魯戌爲趙吳越亥爲燕天鳴有聲人主驚憂而百姓勞失厥土

五福太已所在每嵗須利一事大斿三十六年一交十二年司天十二年司地十二年司人小斿三年一交大斿所在天開眼小斿所在人相食以上皆東平占星劉明之說如此

日月徑一千里周三千里何以知之曰周天三百六十有五度以太陽日行一度考之知之矣

周公以陽城土圭測日自王城四面去千里則減一寸凡日食於窓隙間穿紙如錢許取影視之可見食之多寡東缺則西見西缺則東見

樞府典故唐初典兵禁中出於帷幄之議故機密名官開元中設堂後五房而樞密自爲一司其職祕獨宰相得知舎人官屬無得預也貞元之後藩鎭旅拒重以兵屬人乃以中官分領左右神策軍而樞密之職歸於北司然常寄治省寺廡下延英防議則屏立殿西勢猶奄奄傳道宮省語而已至其盛時其貴者號中尉次則樞密使得貼黃除吏唐末乃除北司幷南北軍於樞密使遂總天下之兵五代以來多以武人領使而宰相知院事至宋復置副貳簽書直學士之名大略文武參用間以宰相兼領故得進退大吏預聞機政其任職蓋重矣

西使記壬子嵗皇弟實哷統諸軍奉詔西徵凡六年拓境防萬里已未正月甲子常徳【字仁卿】馳驛西覲自和林出烏孫中西北行有二百餘里地漸髙入站經瀚海地極髙寒𨿽暑酷雪不消山石皆松文西南七日過瀚海行三百里地漸下有河濶數里曰昏木輦夏漲以舟楫濟數日過龍骨河復西北行與伯實巴哩南以相直近五百里多漢民有二麥黍谷河西注瀦爲海約千餘里曰赫色勒巴斯多魚可食有碾磑亦以水激之行漸西有城曰業瞞又西南行過博囉城所種皆麥稻山多柏不能株絡石而長城居肆囿間錯土屋牕戶皆琉璃城北有海鐵山風出往往吹行人墮海中西南行二十里有闗曰鐵木兒懴察守闗者皆漢民闗徑﨑嶇似棧道出闗至阿里麻裏城市井皆流水交貫有諸菓惟蒲萄石橊最佳回紇與漢民雜居其俗漸染頗似中國又南有察穆爾城居民多幷汾人有獸似虎毛厚金色無文善傷人有虫如蛛毒中人則煩渇飲水立死惟過醉葡萄酒吐則解有防酒博囉城迆西金銀銅爲錢有文而無孔方至瑪哈中以馬撁拖牀遞鋪負重而行疾或曰奇布密肆易馬以犬二月二十四日過伊都兩山間土平民夥溝洫映帶多故壘壊垣問之蓋契丹故居也計其地去和林萬五千里而近有河曰亦運流洶洶東注土人云此黃河也二十八日過達喇寺三月一日過薩蘭城有浮圖諸回紇禮拜之所三日過伯什蘭諸回紇貿易如上已節四日過呼喇章河渡船如弓鞋然土人云河源出南大山地多產玉疑爲昆侖山以西多龜蛇行相雜郵亭客捨甃如浴室門戶皆以琉璃飾之民賦嵗止輸金錢十文然貧富有差八日過撏思幹城大而民繁時羣花正坼惟梨花薔薇玫瑰如中國餘多不能指名城之西所植皆蒲萄粳稻有麥亦秋種又其滿地產藥十數種皆中國所無藥物療疾甚效曰阿紮爾狀如苦參治馬鼠瘡婦人損胎及打撲內損用豆許咽之自消曰阿實爾狀如地骨皮治婦人產後衣不下又治金瘡膿不出嚼碎傅瘡上卽出曰努格薩爾形似桔梗治金瘡及腸與筋斷者嚼碎敷之自續余不能盡錄十四日過諳布河夏不雨秋則雨漑田以水地多蝗有飛鳥食之十九日過裏丑城其地有桑棗徵西鄂囉屯駐於此二十六日過馬蘭城又過納商城艸皆苜蓿籓籬以栢二十九日殢掃兒城滿山皆鹽如水晶狀近西南六七里新得國曰穆爾納延牛皆駝峯黒色地無水土人隔山嶺鑿井相沿數十里下通流以漑田所屬山城三百六十已而皆下惟擔寒西一山城名乞都不孤峯峻絕不能矢石丙辰年王師至城下城絕髙險仰視之帽爲墜諸道並進敵大驚令相大者納失兒來納欵已而烏嚕鳥鼐蘇勒坦出降蘇勒坦猶國王也其父領兵別據山城令其子取之七日而陷金寶物甚多一帶有直銀千笏者其國兵皆刺客俗見男子勇壯者以利誘之令手刃殳兄然後充兵醉酒扶入窟室娛以音樂美女縱其欲數日復置故處旣醒問其所見敎之能爲刺客死則享福如此因授以經咒日誦蓋使蠱其心志死無悔也令潛使未服之國必刺其主而後已𨿽婦人亦然穆爾納延在西域中最爲凶悍威脇鄰國霸四十餘年王師旣克誅之無遺類四月六日過奇勒爾城所產蛇皆四跗長五尺餘首黒身黃皮如鯊魚口吐紫艷過阿爾丹城瑪紮察爾人被髮率以紅帕勒首衣靑如鬼然王師自入西域降者幾三十國有佛國名奇布密肆在印毒西北蓋傳釋迦氏衣鉢者其人儀狀甚古如世所繪達摩像不茹葷酒日啖粳一合所談皆佛法禪定至暮方語丁巳嵗取布逹國南北二千里其主曰合裏法其城有東西城中有大河西城無壁壘東城固之以甓繪其上甚盛王師至城下一交戰破勝兵四十餘萬西城陷皆盡屠其民尋圍東城六日而破死者以數十萬合裏法以舸走獲焉其國俗富庶爲西域冠宮殿皆以沈檀烏木降眞爲之壁皆以黒白玉爲之金玉珍貝不可勝計其妃後皆漢人所產大珠曰太嵗彈蘭石瑟瑟金剛鑽之類帶有值千金者其國六百餘年傳四十世至合裏法則亡人物頗秀於諸國所產馬名脫必察合裏法不悅以橙漿和糖爲飲琵琶三十六弦初合裏法患頭痛醫不能治一伶人作新琵琶七十二弦聴之立解土人相傳布達諸國之祖故諸國皆臣服布達之西馬行二十日有天房內有天使神國之祖葬所也師名癖顏八兒房中懸鐵絙以手捫之心誠可及不誠者竟不得捫經文甚多皆癖顏八兒所作轄大城數十其民富實西有宻乞兒國尢富地產金人夜視有光處志之以灰翌日發之有大如棗者至布達六千餘里國西卽海海西有富浪國婦人衣冠如世所畫菩薩狀男子僧服皆善寢不去衣𨿽夫婦亦異處有大鳥駝蹄蒼色鼓翅而行髙丈餘食火其卵如升許其失羅子國出珍珠其王名襖思阿塔卑云西南海也采珠盛以革囊止露兩手腰絙石墜入海手取蛤並泥沙貯於囊中遇惡虫以醋噀之卽去旣得蛤滿囊撼絙舟人引出之往往有死者印毒國去中國最近軍氏一千二百萬戶所出細藥大胡桃珠寶烏木雞舌賔鐵諸物國中懸大鐘有訴者撃之司鐘者紀其事及時王官亦紀其名以防姦欺民居以蒲爲屋夏大熱人處水中巳未年七月烏林國阿早丁算灘來降城大小一百二十民一百七十萬山產銀黒契丹國名乞裏灣王名呼教丰迪音蘇勒坦聞王賢亦來降其防裏寺大城獅子雄者鬃尾如纓拂傷人吼則聲從腹中出馬聞之怖溺血狼有鬃孔雀如中國畫者惟尾在翅內每日中振羽香貓如土狗糞溺皆香如麝鸚鵡多五色風駝急使乘日可千里鵓鴿傳日亦千里珊瑚出西南海取以鐵网髙有至三尺者蘭赤生西南海山石中有五色鴨其價最髙金剛鑽出印毒以肉投大澗底飛鳥食其肉糞中得之薩巴爾出西海中蓋玳瑇之遺精蛟魚食之吐出年深結爲香價如金其假者卽犀牛糞爲之也骨篤犀大蛇之角也解諸毒龍種馬出西海中有鱗角牝馬有駒不敢同牧每被引入海不復出皂雕一產三卵內一卵生犬灰色而毛短隨母影而走所逐禽無不獲者壠種羊出西海羊臍種土中漑以水聞雷而生臍系地中及長驚以木臍防齧艸至秋可食臍內復有種又一胡婦解馬語卽知吉凶甚驗其怪異等事不可殫紀往返凡一十四月郁嘆曰西域之開始自張騫其土地山川固在也然世代寖逺國號變易事亦難考今之所謂瀚海者卽古金山也印毒卽漢身毒也曰駝鳥者卽安息所產大馬爵也宻昔兒卽唐拂菻地也觀其土產風俗可知已又新唐書載拂菻去京師四萬里在西海上所產珍異之物與今日地里正同蓋無疑也中統四年三月渾源劉郁記

堂叔伯者是並父之兄弟也

父之姊妹謂之女伯女叔

鄂王嶽飛諡忠武文主而忘身玆謂人臣之大節諡以表行必稽天下之公言申錫贊書追告幽穸故太師追封鄂王諡忠武嶽飛威名震於中外誌略根乎詩書結髮從戎前無堅敵枕戈勵志誓淸中原謂恢復之義爲必申謂忠憤之气爲難遏上心密契詔札俱存夫何權臣力主和議未究淩煙之偉績先罹偃月之陰謀李將軍口不出辭聞者流涕藺相如身𨿽已死凜然猶生宜髙皇眷念之不忘肆孝廟哀矜之備至還故官而禮頒祠額以旌褒逮於先帝之時禭以眞王之爵旣解誣於累聖可無憾於九京然而易名之典𨿽行議禮之言未一始爲忠湣之號旋更武穆之稱朕獲覩中興之舊章灼知皇祖之本意爰取危身奉上之實仍采克定禍亂之文合此兩言節其一惠昔孔明之志興漢室若子儀之光復唐都𨿽計效以或殊在秉心而弗異垂之典冊何言今古之同符賴及子孫將與山河而並久英靈如在茂渥有承

鹿庵先生曰作文之體其輕重先後猶好事者以畫娛客必先示其尋常而使精妙者出其後予偶悟曰此倒食甘蔗之意也

作文字亦當從科舉中來不然豈惟不中格律而汗漫披猖無首無尾是出入不由戶也又云後學𨿽不業科舉至於唐一代時文律賦亦當披閱而不可忽其中體制規模多有妙處

二王行書其蜿蜒欹傾之妙若行雲流水似不拘於律然卽於筆意求之其端莊流麗皆有餘韻惟具眼乃能識之鹿庵先生嘗以歷代史學試問於不肖惲對曰自史漢而下文字率猥並無法如新唐書𨿽事增於前辭省於舊字愈奇而气愈索不若新五代一唱而三嘆有餘音者矣先生爲忻然

西方之地物香而人臭或者謂飲食致然與艸木之气所奪故也予曰不然西方者乃中國之陰也陽爲馨香陰爲臭穢西方气偏不得中和之正故香臭異常辛殿撰小傳棄疾字幼安濟南人姿英偉尙气節少與泰安黨懷英友善肅愼氏旣有中夏誓不爲金臣子一日與懷英登一大丘置酒曰吾友安此吾將從此逝矣遂酌別而去旣歸宋宋士夫非科舉莫進公笑曰此何有消靑銅三百易一部時文足矣已而果擢第孝宗曰是以三百靑銅博吾爵者耶其爲授觀文殿修撰及議邊事主和者眾公曰昔齊桓公雪九世之恥春秋韙之況我與金人不共戴天讐邪今日之計有戰伐而已時丞相冑當軸與公議合自是敗盟開邊用兵於江淮間者數年公方略居多開禧二年除知紹興府至陛辭復以金人內亂宜亟攻爲言辭情慷慨義形於色繼冑再議恢復乃以樞密都承防召公於越中道以疾卒道號稼軒上人今文集中壽南澗翁者蓋冑也初公在北方時與竹齋嘗遊泰山之靈巖題名曰六十一上人破辛字也至元二十年予按部來遊其石刻宛在

聖上禦極十有八年當至元十一年丙子春正月江左平冬十二月圖書禮器並送京師勅平章太原張公兼領監事尋詔許京朝官假觀予遂與左山商臺符叩閣披閱者竟日凡得書畫二百餘幅今列於左

王羲之四月帖【四十字】

獻之三帖【一洛中二杜昔三北問】

王羲之與謝安石評書帖後有跋云古人作字悉平生用功安有不出於古今者耶觀王謝首所爭若此況他哉蓋帖中有云自於山谷中臨學鐘氏張芝等書二十餘年竹葉樹皮山石板木不可知數至縠牋藤紙反復書之佳者收采自書背記不能得而云此公何時用功夫深不達耳

獻之鄱陽帖

右軍威略帖八十二字入梁唐禦府至宋入蘇大簡家崇寧癸未襄陽米芾審定眞迹其圖書有祕玩手臨智永禪師臨右軍四帖後東坡跋云臨書如聴響切脈知其美惡則可謂必能名之者過也予觀祕閣墨迹皆唐人硬黃臨本但得臨本皆可蓄惟鵞羣一帖似是獻之眞筆熈寧五年子瞻書

褚遂良臨黃庭南唐升元三年裝褙紙則硬黃

米芾學右軍書並論其筆法後一幅亦學右軍書退之詩俗書趂姿媚此公不爲石鼓發想亦見此等物耳獻之艸洛神賦紙極殘缺向明視背萬綻縱橫

謝安東山帖

右軍快晴帖米襄陽臨本

蘭亭五言帖後跋云唐虞世南臨本

晉王恬帖【三十一字】

晉王惇帖作艸聖書皆晉史中語

獻之書洛神賦後有梁普光間題跋云唐人臨本不名何人

獻之書陸士衡文賦

鐘太傅墨迹議事表後錢惟演範堯夫薛道祖題錢文僖公題尙父嘗寶此帖尙父謂武肅王鏐也

唐太宗二帖一兩行十字若珠還合浦劍入延平泰和二年三月司封員外郎栁公權記

唐宗賜道士李涵光勅

李陽冰墨迹篆侍禦帖上有李后主合同印

李陽冰篆二十六字後有韋處厚李商隱題商隱字體絕類黃庭經時開成三年也

髙閒上人詫得韓序帖後有韓琦劉敞富弼歐陽修宋敏求題云此卷蠟紙書非摹本也歐云如此韓公稱實錄云書系顚艸

歐陽率更帖二臨本度尙帖襄陽審定眞迹祕玩智永禪師春雨帖又眞艸千文墨迹

唐相李憕聨句帖後跋云筆勢似北海

李北海毒熱帖臨本李邕手簡後題觀者黃魯直張浮休邵防王詵張舜民等凡六十九人

僧髙閒觀張旭顚逸帖

唐史惟則墨迹篆韻系小篆體例修狹後張浮休李公麟跋

李太白醉歸墨迹後自題云吾頭懵懵試書此不能自辧賀生爲我讀之汝年少眼明上有四世三公之印懷素艸千文艸聖遊京師帖論艸字帖自敍帖布簾帖上林花發帖

唐髙宗以下諸帝墨迹手詔

李北海休休帖

白太傅墨迹六偈子

唐元和大理評事吳通防行書千文

唐人艸北山移文垂拱二年寫貞元甲戌陸贄觀筆法似是孫過庭

唐僧亞棲書

吳彩鸞龍鱗楷韻後栁誠懸題云吳彩鸞世傳謫仙也一夕書廣韻一部卽鬻於市人不測其意稔聞此說罕見其書數載勤求方獲斯本觀其神全气古筆力遒勁出於自然非古今學人可及也時泰和九年九月十五日題其冊共五十四葉鱗次相積皆畱紙縫【天寶八載制】懷素洛中帖近於洛中得王右丞苔磯靜釣水閣閒碁二畫其林野之思物景之淸不覺身在其間信精筆感人也如此

李白墨迹送賀八歸越詩

顏書與兄常山太守書乞米帖與宗室李太保勉奉辭帖與盧八倉公快雪晴時帖二十八字與李太保狀後有唐陳銓印志祭濠州文

孫過庭墨迹艸書譜過庭字防禮陳畱人髙宗垂拱二年書徽宗書譜云孫艸書皆逼羲獻妙於用筆雋拔剛斷出於天材非積習所可至

孫思邈書計二十一字

東坡書洗玉池銘擘窠眞書瘦勁神奎閣碑墨迹及上淸儲祥宮碑墨迹皆後書老泉撰商左山云蓋避黨禍故攺云

東坡醉書盧仝詩爲團練使書

東坡觀世音讚靖康元年五月書蓋將歿前二月絕筆書也

秋澗集卷九十四

欽定四庫全書

秋澗集卷九十五

元王惲撰

玉堂嘉話卷之三

楊凝式小字詩式字虛白五代時人號希維居士又云闗西老人

心印帖李老君枕中經招客同飲帖皆唐人書

韓魏公書杜少陵畫鶻詩

擘窠大字墨迹山谷書繼月帖云繼月學書未知其要處東坡先生云大字難於結宻而無間小字難於寛綽而有餘又云學書時臨摹可得形似大要多取古書細看令入神乃到妙處惟用心不雜乃是入神要格山谷爲甥張大同書擘窠大字一卷中云涪翁自黔南遷於僰道二年矣寓捨在城南屠兒村側蓬藋柱宇鼪鼯同逕然頗爲諸少年以文章翰墨見彊尙有中州時舉子气習未除耳至於風日晴暖防杖蹇蹶雍容林丘之下淸江白石之間老子於諸公亦有一日之長時涪翁年五十六病足不能拜心腹中蒂芥如懷瓦石未知後日復能作如此字否其筆勢縱橫意韻瀟散絕類鶴銘

書少陵畫鶻等詩

山谷練湖夜雨艸聖瘦藤艸聖十三篇辛未人日書皆公詩也艸聖贈元亮侄兩首艸書亷頗傳書韓非子十六篇後跋云侄從萬里來求書法此不急務也以萬里來故不能已

山谷書一十幅內此君軒詩擘窠大字體極瘦勁又起艸墓銘一艸聖詩三首書王摩詰詩

山谷書一十幅內艸聖一爲李華重試南丰鄭熈棗核筆崇寧四年南樓書蓋公絕筆也

達觀臺詩艸聖六言詩內行書五首皆摩詰王建王介甫東坡詩後自云老眼昏花書不能佳如醜婦昏鏡梳裝似亦妍耳

蘇才翁艸聖少陵二首

逺涉帖予二十年前觀於大名魏氏家未敢必爲孔明書及入祕監見宣和書譜乃知宋禦府所收爲武侯書明矣

蘇氏寶章東坡黃門邁遲等帖遲卽潁濵子也

米書黃龍寺碑【宋相張商英撰】

襄陽書一十幅內兩卷佳

蔡襄元祐續帖凡九帖帖帖筆法不同

宋少卿道說嘗見李徳新所藏碑本云書學之傳蔡邕得之於神人邕傳女文姬姬傳鐘繇繇傳衛夫人夫人傳羲之羲之傳獻之獻之傳羊欣欣傳蕭子云子云傳王僧防僧防傳智永永傳智果果傳虞世南世南傳歐陽詢詢傳張長史長史傳顏魯公

閻立本畫古帝王一十三人

漢文昭帝

光武皇帝

魏文帝

蜀昭烈皇帝吳孫權

晉武帝

陳宣帝

陳文帝

陳廢帝

後主叔寶

齊文宣帝

周武帝

隋文帝

隋煬帝

前宋楊褒家藏後入祕閣富弼韓琦題識其後但文昭帝有解云漢文廟樂曰昭徳故曰文昭帝又云僞蜀李壽曽立號曰漢興廟諡曰昭文此文昭又恐非也十四帝除漢文陳宣廢帝後主煬帝餘皆衮冕若五方帝之儀其曹丕司馬炎宇文邕容色皆嚴毅可畏其宇文邕髯模糊滿頷兩顴上亦有長須下垂

晉顧愷之靑牛道士圖【道士卽封君達】

畫洛神賦【後有梁普光間題跋臨本】

吳道子防法善神

閻立本阮孚蠟屐圖老子出闗圖老子西升經下虞世南楷書各段事迹

王維山水圖輞川圖驪山圖

韓幹出水馬

李思訓崆峒山圖

李昭道避暑宮圖

戴嵩牛

李將軍鶻

唐人翦驄馬

貫休竹

韓幹正面馬

韋偃羣衛圖【後主收】

唐人化行天竺

荊浩江村早行

韓幹四馬圖【七人解衣下水】

李昪水墨滕王閣圖合幅上畫人物宴集甚盛

張萱界畫宮閣侍女圖及醉女圖【內有以紫色粉塗面者】

韓幹三花禦馬眞

張萱虢國夫人夜逰圖

小李將軍翠防宮圖合幅一幅畫十四人皆騎者二步者一幅騎者十九人牧馬者十四人

曹將軍霸獵騎圖人物結束類開元初羽林守捉衣雜色錦袍裹方平巾帶長刄兩鞬箭左手握弧右抽矢於房驊驑馬豹韉紅錦襴胸鞅同勒有鑣朱絲絳鞚馬迅疾殆逐獸然筆畫勁硬如鐵屈者禦題神品上上宋諸帝禦容自宣祖至度宗凡十二帝內懷懿皇后李氏用粉色自眉以下作兩方葉塗其面頰直鼻梁上下露眞色一綫若紗羃者後見古今注魏文帝宮人有巧笑者以妬錦絲作粉塗拂其面

宋郊天儀仗圖衮冕圖車輅圖

易元吉獐猿蓼花艸虫

楊棐象

李伯時水墨馬羣馬圖

丘慶餘花禽

鐘隠雙禽圖

黃筌碎金圖猨

崔白梅竹寒雀

李公年桃溪春色

艾宣竹鶴

胡馬騎契丹人凡畫毛尾取狼毫疏渲

張戡騉馬圖

崔慤江鴨

李伯時著色馬

郭忠恕避暑宮作界畫

黃居寀鹿

艾宣雞冠黃葵杜鵑花圖

崔白秋塘戲鴨

郭忠恕界畫著色宮閣圖

李伯時著色夜遊宮圖【嬪十人奄四人皆騎】

徽宗臨張萱宮騎圖

李伯時淵明圖蓮社圖

趙大年小景

郭忠恕飛仙圖

郭熙秋山圖

因念人與事機會合皆有數存其間九年春予一夕夢謁平章公於府第之東堂酒數行發書一櫃示予皆粉圖繪本金文玉牒今觀中祕所有璀璨溢目與夢中所見略同吁亦異哉傳曰嗜欲將至有開必先信哉斯言也作書畫目錄序

王晉卿煙江疊嶂圖並和坡詩李伯時畫明皇乘三鬃赤驃後跋云昔李將軍思訓畫明皇擁嬪禦數十騎摘伯時仍爲山路小橋至元元年與翟處正觀於東平武濟之家

又觀東坡與蒲資政傳正書並覓柿霜無核棗四帖後又有張行簡董師中元遺山跋語

僧傳古坐龍至元元年宣慰張順齋爲春旱於範大師觀迎此龍於嚴東平北宅每旱張是圖輒雨此日亦然龍蒼胡蹲坐火雲中頂與鱗甲間皆有緑髮世所畫皆蝤蚓耳【宣和題妙品】

趙邈搠噀墨虎至兩目夾鏡睛隨人轉同史左丞觀於田尙書和卿家

以上二畫皆有詩人意古人欲以一藝名世者必精思入神極古今之變而後已故能洞達天機气隨物在至觀之者亦有感格相應之理如摩詰苔磯靜釣水閣閒碁令人不覺身在其間傳古龍出雨應气來噀墨虎睛隨人轉鄰姬顰蹙馬踐家具之變此長沙云精筆感人有如此者蓋非虛談也秋澗老人題

丁丑秋奉禦圖埒傳防本院定撰順徳資戒碑及普門塔碑銘鹿庵曰老夫作資戒碑乃令不肖撰塔銘惲謝不敏先生曰但作吾深意存焉及畢聞奏頗稱防令日乃悟先生其誘掖成就後生如此

陳希夷嘗有詩云我見世人忙个个忙如火忙者不爲身爲身忙卻可

商左山云顏平原中興頌蓋變玉筯大篆爲眞楷耳劉房山嘗說海陵欲南徵先以十八人服禦與上一同私行抵淮上以覘虛實號曰黒防衛前次相下宿南郭逆旅張燈置酒聞有新進失職劉其姓者先在邸中召與飲劉素善謳能詩卽以歌侑觴詞气慷慨禮貌甚恭上喜甚遂詢其所以至此之意而黙識之黎明劉復持酒餞謝上旣乘以手札付劉曰府尹我親知也可用此投獻取錢幾千緡劉依命謁府尹疑通刺久不報見左右遑遽具儀物受防方悟疇昔爲海陵云及還宮卽特防起復劉爲京朝官後從南狩同歿江上

至元十五年戊寅正月甲寅乙酉朔同李侍講徳新應奉李謙陪百官就位望拜行在所凡七拜其侍儀司先一日於端門兩闕間灰界方所以板書百官號隨各司依品秩作等列班定以次入宮行禮畢卽由左掖門出風埃大作所謂出門塵漲如黃霧始覺身從天上來曾有口號一絕隔夜端門分板位平明簪笏列鴛行紫雲低覆千官入潤作金鑪百和香

讀韓文孔戣墓銘孔子三十八世孫戣字音作蘇回反王承防慶八秩詩西庵云人才落落自天成千佛經中第一名已令貳膳常珍進但入朝行以杖行商左山云藥裹封災隨臘去酒杯稱壽逐年新胡紫山云堅辭不允老而傳幾杖恩光又十年勇折桓文匡政力扶周孔上經筵又云塞破乾坤享重名玉堂東觀又尊榮香山如礪瀘溝帶才與斯文作主盟

宋人畫瓊花圖花蕊團團作九葉如聚八仙花揚州人說近嵗其花已枯朽矣

米元暉所藏古端硯其背刻云此硯色靑紫而潤下巖石也先公得於山谷若文室中磨李廷珪墨試諸葛氏筆世間眞有揚州鶴也後題曰元暉山谷云虎兒筆力能扛鼎好著元暉繼阿章米因以字之亦羲之獻之例也

祠堯舜禹於所都唐開元五年爲始從褚無量請也見無量傳

王黃華稱香品有蟠螭小月夜窓幽幾之辭公壽止五十三官至承務郎翰林修撰

黃華論汴河前宋以洛河入汴爲京西漕路其後黃河漸南洛水舊道斷絕今汴河名存其實止是京索須三水自滎澤南入汴河故道行流

徽宗臨張萱宮騎圖其侍從有挈金槖駝者蓋唐制宮人用金駝貯酒玉龜藏香

趙同簽說髙麗東北有第五頭城其地有五城此蓋從南第一城也

宋克溫說今陰山古金山也古於闐今曰幹端古烏孫今幹落孫瀚海桁海薛良河今悉連哥回鶻今外五回紇今回回不谷寒毗伽可汗身毒印都吐蕃土波柘枝舞本拓拔舞金人以名不佳攺之

屈原湘中廟題曰淸烈公

唐車服志帶拖尾取順下之義魚袋取其淸防魚目不瞑勤而不懈也

契丹以其國產鑌鐵乃爲國號故女眞稱金以勝之或謂以水生金非也髙麗蓋州蓋葛牟城也明昌初易名曰辰州【鹿庵云】

有防講究光祿寺職掌寺與卿漢官也應劭曰光明祿爵勲功也言光祿典郎謁者虎賁羽林舉不失徳賞不失勞故曰光祿勲郎中令秦始置掌宮殿門戶及諸郎在殿中之侍衛者故曰郎中令漢因之不攺北齊隋唐止掌肴膳許左丞作新定官制圖大抵以唐爲則品從略與金同

杭州畫工潘氏寫眞其法不用朽先艸直以筆寫又不粉背言形似易容色難

晦庵云周之肅拜今之長揖也

唐檢校名蓋正官上加官也

沅州安撫使郭彥髙大名人說廣中風土其地皆山如水之波浪然蓋古盤瓠國在夜郎西南數百里與大理東境相接郭詩有地連兩廣多蛇窟水隔三湘絕雁書丁丑嵗二月初黃河自陜州靈寶淸澄至河南府或云自潼闗至三門集津王子年拾遺記丹丘千年一燒黃河千年一淸又曰聖人生鹿庵曽命擬中省賀表天開昌運統一車書地應休徴河淸陜洛恭惟徳照天漢恩溥淵泉覆幬何止於中華洋溢逺沾於方表以致潤涵九折鏡淨兩涯自陜至巴幾千里之餘由乙逾丙殆三旬之久鱗介之泳遊可鑑山林之形影皆分躍圖馬於龍宮未容専美舞馮夷於鱗屋時出效靈顧玆上瑞之方臻特表吾皇之至聖臣某等叨居華省幸覩榮光敢傾葵日之誠用代詞人之頌遐荒向慕百川宗滄海而王寶祚洪延萬壽等丹丘之固

正月上句歌括云甲子風災丙子旱戊子蝗虫庚子叛惟有壬子最丰穰正月上旬子細防竇先生云近嵗頗有應驗故錄

聞防鹿庵命擬中省賀表天网𨿽疎曽恢恢而不失罪人斯得迓穆穆以來平外侮旣消頌聲交作恭惟仁含動植徳嫓生成振長策而用三驅念天顯而惇九族薦雷之震逺驚而邇懼大風之舉歌動而云揚側聞喜自於日邊豈止威加乎海內臣某等職叨省署阻奉鸞輿佇目龍旂遙伸虎拜歸牧武成於周馬歌功美邁於唐鐃六轡言還春動兩都之和气千官飲至歡騰萬嵗之霞觴

馮渭金詔赦錄序有云灞陵森栢荒涼白露之中明惠寢園寂寞蒼梧之逺又云荏苒十霜竟摧一戰【指哀帝也】東坡我有帖云外郡𨿽麄俗然每日惟早衙一時辰許紛紛余蕭然皆我有也內慰字不挑心寫宋人蕭山則題云今専官橫將肆咆哮於庭太守色羞對吏民豈復有畫防淸香意象耶然坡非置公事不問時平事自少耳爲潁州時久雪一夕不寐欲造炊餅救饑人又發義倉數千石作院炭數萬稱酒務紫數十萬稱濟之未必常蕭然也所謂皆我有者特不以外物之有累吾內樂之有而已惟以逸處心以勞處事是之謂能官

太常少卿宋道以先農燔肉來致適李應奉受益攜毛詩靑蠅至甫田諸圖請跋其後有云觀其禽魚艸木車服籩豆之盛而經國備物之制令人想見三代忠厚气象如在其間親承其事孰謂丹靑形似起予至於斯耶大都城隍廟設醮靑詞【代鹿庵作】天鑑𨿽髙曾惕顯思之命基圖寅紹敢忘奉若之誠爰自君臨頗歷年所顧眇躬之上托致至理之維艱豈期外侮潛消復荷天休滋至朔雪炎風大開一統金穰玉燭屢致丰年而又云靜祈連春回沙漠晝日有平安之報霜風無偃薄之虞匪涼徳之能然皆神靈之所祐乃卽靑陽之月恭修金籙之科誥演瑯函眞臨玉境導含景蒼精之駕覆垂云洪廕之仁監玆報謝之防重以保持之福干戈止息永維四海之淸邦國榮懷以尙一人之慶

新船落至祭嵗君文【成舟委波謂之落至】惟神灼知一歲之事泛彼中河轉致厥載上下安輸非神曷賴

修端門前橋啟土告嵗君地只文應門將將前臨天津玉輅所經虹梁必陳爰構爰締築之陾陾神維垂祐迄於有成

五方帝祭文因方殊號尊以帝稱殿臨五部有赫其靈維橋之作鞭石駕梁所冀擁衛大來百祥

減江南冗員詔艸諭江淮軍民人等夫張官置吏本以爲民非擾民也朕自混一江淮於今五年優卹元元之心不遑夙夜期於撫定安集以承上天全付所覆之意比聞陳奏不圖設立之際官冗人濫重致煩擾念之憫然罔副朕志今者上自行省宣慰司下及總府州縣等官酌量輕重去處其一切冗濫凡有擾於民者盡行革去爾其各安恆業永底爾生旣淸舊染之風共樂維新之治其有作姦犯科似前不應者已勅行禦史臺糾察中書省究治外咨爾黎庶體予至懷

誡諭官吏詔艸朕自統一南北以來設置羣官大小畢備俾上下承宣慰安元元而已近緣冗濫省並一新自爾厥後各愼攸司以興滯補敝爲心以便國益民爲事務施實惠毋尙虛文夙夜在公尙期予治若有狃習故常傷殘蠧害者國有常刑朕其敢赦故玆詔示想宜知悉

唐申王六馬圖一曰奔虹赤二曰飛霞赭三曰騰霜白四曰凝露驄五曰決波驑六曰發電烏內奔虹赤與決波驑綰結其尾絡首皆鞗銜皆有鑣撁籠者服色皆以朱砂紅石緑妝染蘇門郭氏家藏

西溪折檻銘直言骨鯁天威雷霆非賴此檻資斧曷勝檻旣折矣從修不修佞臣見之面靦心羞檻謂直臣可無結舌爾气不撓吾寧憚折世多張禹代無朱云直欄橫檻整整而陳噫

徐子方繭瓶詩一竅鬼功開混沌八蠶神繭墮扶桑

秋澗集卷九十五

欽定四庫全書

秋澗集卷九十六

元王惲撰

玉堂嘉話卷之四

谷梁子曰獨陰不生獨陽不生獨天不生陽也陰也天也三者合然後生

天極謂南北極天之樞紐常不動處譬則車之軸也河圖言昆侖者地之中也下有八柱互相牽制名山大川孔穴相通素問曰天不足西北地不滿東南注雲中原地形西北髙東南下今百川滿湊東之滄海則東西南北髙下可知或問邵子曰天何依乎曰依乎地地何附曰附乎天天地何所依附曰自相依附天依形地附气其形也有涯其气也無涯但天之形圓如彈丸朝夜運轉其南北兩端後髙前下乃其樞軸不動之處其運轉者亦無形質但如勁風旋之當晝則自左旋而向右向夕則自前降而歸後當夜則自右轉而從左將旦則自後升而趨前旋轉無窮升降不息是爲天體而實非有體也地則气之渣滓聚成形質者但以其束於勁風旋轉之中故得以兀然浮空甚久而不墜耳黃帝問於岐伯曰地有慿乎岐伯曰大气舉之亦謂此也曰九重則自地之外气之旋轉益逺益大益淸剛究陽之數而至於九則極淸極剛而無復有涯矣豈有營度而造化之者先以干維繋於一處而後以軸加之以柱承之而後天地乃定位哉

鹿庵先生江南平告天地文伏以時逢喪亂嶽瀆分疆運屬休明乾坤一統睠靖康之餘孽據江表以偸生依阻山谿動搖戈甲不修嵗幣久虧事大之儀畱止行人永絕親鄰之好旣興師而問罪卽列陣以長驅戈船浮鄂渚之波鐵馬度松闗之險方知力屈始悔前非遂奉表以求哀願納地而入覲宋主某已某月日來至闕下其江南郡縣人民已委官撫治了當是皆上帝垂祐靈只降祥欲康功普被於黔黎故盛事施及於衝眇尙祈昭鑑永錫休嘉

告太廟文伏以踐阼守文𨿽奉已成之業繼志述事敢忘未集之勲眷靖康亡滅之餘擅吳防膏腴之壤依慿江險壅隔皇風累興問罪之師猶守執迷之意逮戈船飛渡列城土崩始悟前非方圖攺過遂稱臣而奉表願納地以歸朝宋主某已於某月日來至闕下其江南郡縣人民已委官撫治了當朔雪炎風盡書軌混同之地商孫夏裔皆烝嘗助祭之臣顧衝眇以何功實祖宗之餘防尙祈昭鑑永錫嘉休

瀛國公制辭時逢屯否嶽瀆分疆運值休明乾坤一統眷靖康之餘裔擅吳防之奧區逺隔華風久睽鄰好我國家誕膺景命奄有多方炎風朔雪之鄕盡修職貢若木虞淵之地無不來庭罄六合以混同豈一方而獨異用慰徯蘇之望爰興問罪之師戈船飛渡而天塹無憑鐵馬長驅而松闗失險宋主趙某乃能察人心之向背識天道之推移正大姦悞國之誅斥羣小浮海之議決謀宮禁送欵軍門奉章奏以祈哀率親族而入覲是用昭示大信度越彛章位諸臺輔之尊爵以上公之貴可開府儀同三司檢校司徒瀛國公主者施行

涼威肅酒與甘張沙是燉煌晉昌【徒單侍講括】

至元六年行用元寶鈔止七十餘萬錠子時爲禦史曽照刷提舉司文案故知

至元七年天下軍民並析居總二百三十二萬戶天干地支天有五陰五陽爲十干地有六柔六剛爲十二支

九州地畝數後漢郡國志注九州之地凢二千四百三十萬八千二十四頃定墾者九百二十萬八千二十四頃不墾者一千五百萬二千頃

哲宗孟後元祐七年太皇太后以六禮儀制聘入宮

奉迎使

發防使

告期使

納成使

納吉使

納采使

皆以僕射左右丞攝太尉充使

六帖說白樂天作類書名六帖通典選舉門載唐制開元中行課試之法帖經者以所習經掩其兩端中間防開一行裁紙爲帖凡帖三字隨時增損可否不一或得四得五得六者爲通此六帖之名所從起也六帖云者取中帖之數以名其書期於必中選也

鹿庵命擬復立按察司手詔條以一身之防維萬事之統不遑夙夜常切憂勤顧七道之提刑擴六條而從事近因省革偶值停閒然非違稽緩之愆縱令弗問恐伺便譸張之際爲害滋深仍轉側以周思非監臨而罔益據所在按察司照依已降條畫依舊設立施行於戲鷹隼當搏撃之任不與防恐反爲傷琴瑟旣更張之餘識大體乃爲稱職

西溪云樂天每作歌詩成須令其家老嫗聴讀能通解其防意辭爲之定體此無他不過通俗近人情而已特表而出之且爲艱澁無謂之戒

正大七年亳州節使趙庭玉詔別有擢用其子贄時爲省知除掾旣定省公問以召之之意贄曰以嫌疑故特回避旣而公拜禮部尙書贄入賀

予嬰年見神川劉先生三蘇文讀不去手因問於先大夫曰古人有言蘇文熟啖羊肉蘇文生啜菜根豈此之謂也

宋未下時江南謡云江南若破百雁來過當時莫諭其意及宋亡蓋知指丞相伯顏也夫熒惑之精下散而爲童謡不爾何先事如此

宋眞宗東封升中圖嶽頂有五色雲山下環衛以甲馬

金道陵元防圖及郊天儀仗圖郊天圜丘圖曽聞某官說當時掌禮者房千里中外幾用人三萬未知方澤制度與此何若

唐張說家藏明皇開元初東封圖【有說】

宋範石湖攬轡錄記興陵見宋使儀衛戊子日入見循東西禦廊北行廊幾二百間廊分三節每節一門將至宮城廊卽東轉又百許間其西亦然亦有三出門中馳道甚濶兩旁有溝上植栁廊脊皆以靑琉璃瓦覆宮闕門戶卽純用之北卽端門十一間曰應天之門下開五門兩腋有樓如左右升龍之制東西兩角樓端門內有左右翔龍門日華月華門前殿曰大安殿使人自左掖門入北循大安殿東廊入敷徳門東北行直東有殿宇門曰東宮直北面南列三門中曰書英是故壽康殿母后所居西曰防通門自防通北入承明門又北則昭慶門東則集禧門尙書省在門外東西則左右嘉防門門有樓卽大安殿後門之後至幕次黒布拂廬待班有頃入宣明門卽常朝後殿門也門內庭中列衛士二百許人貼金雙鳯襆頭團花紅錦衫散手立入仁政隔門至仁政殿下團鳯大花氊可半庭殿兩旁有朶殿朶殿上兩髙樓曰東西上閣門兩廊悉有簾幕中有甲士東西禦廊循檐各立甲士東立者紅茸甲金纒竿槍黃旗畫靑龍西立者碧茸甲金纒竿槍白旗畫黃龍至殿下皆然惟立於門下者皂袍持弓矢殿兩階雜列儀物幢節之屬如道家醮壇威儀之類使人由殿下東行上東階卻轉南由露臺北行入殿閾謂之欄子金主襆頭紅袍玉帶坐七寶榻皆有龍水大屏風四壁帟幕皆紅繡龍栱斗皆有繡衣兩檻間各有大出香金獅蠻地鋪禮佛毯可一殿兩旁玉帶金魚或金帶者十四五人相對列立遙望前後殿屋崛起甚多制度不經工巧無遺力煬王亮始營此都規模出於孔彥舟役民夫八十萬兵夫四十萬作治數年死者不可勝計

和宋書皇天眷命大蒙古國皇帝致書於南宋皇帝爰自平金之後蜀漢荊揚拏兵幾三十年交聘非一卒無成約比者川蜀搗虛荊湖批亢生靈有塗炭之苦戰士有暴露之勞朕甚憫焉是以卽位之始首議寢兵用示同仁以彰兼愛期於休息元元使天下共饗有生之樂而已且南交廣而西巴蜀北長江而東滄海分兵守險彼所恃以爲國者也今戰艦萬艘旣渡江以扼海鐵騎千羣復逾廣而出蜀四塞無結艸之禦六軍有破竹之威人所共知不必徧舉於此時也非不能掎角長驅水陸並進秋風虎旅指揮看浙江之潮春露防杯談笑挹吳山之翠蓋以佳兵不祥素所不喜守位以仁今之本心又況靖康南北釁端初無盤錯大故非如女眞西夏惡積仇深而不可解者也往者彼我勝負之事往來曲直之辭各有攸當置而勿論自今作始咸取一新故先之以信使申之以忱辭告寶位之初登明朕心之已定惟親王上宰能報聘之一來則保國樂天必仁智之兩得茍盡事大之禮自有嵗寒之盟若乃憂大位之難繼慮詭道之多方坐令失圖自甘絕棄則請修浚城池增益戈甲以待秣馬利兵防當大舉論天時則炎瘴一無畏憚論地險則江海皆所習知必也窮兵極討一決存亡而後已力之所至天其識之禍自彼挑此無可歉在我者至誠可保在彼者聴所擇焉毋循前例止作虛文時薦淸和善綏福履不宣白庚寅年四月七日開平府行

李翰林欽叔一日與杜仲良在茶肆中有司召公甚急公曰無他多是要撰文字渠畱此勿去少當卽來已而果至曰爲戒諭百官艸詔適當筆者應奉程天翼程初入供職有猝不易稱者公遂立艸五百餘字允協事宜甚稱上意其辭曰朕新卽大位肇親萬機國事實爲未明政統猶懼多缺尙賴爾文武多士內外庻寮上下同心始終戮力以副遺大投艱之托共成興滯補廢之功然而養資考者每務於因循嗜閒適者或托於疾病因之積獘習以成風事至於斯朕將何賴蓋嘗深惟百姓勤勞之意尙不能忘累聖涵養之仁服田力穡而以給租庸挽粟飛芻而不憚徵繕況爾等世膺髙爵身享厚恩夫有國乃可以有家而爲臣亦猶夫爲子未有國不安而家可保必須臣竭力而君以寧加之事屬方殷時丁多故舊疆待乎恢復彊敵期於削平正當經營之秋難行姑息之政朕旣夙宵軫念庶幾業以昭功爾其朝夕在公豈宜玩嵗而愒日夫湯刑以儆具位周典以正百官玆出話言以爲明訓掌刑者有法可奉毋使有寃抑之情典選者有格可循毋妄求疏駁之節錢谷當審知取予毋吝於出納之間臺諫當指陳是非毋涉於細碎之事司農以惇本察吏不可茍且而曠職司牧民以扶弱抑彊不可聚斂而營私計至於大而分閫小而掌兵固當志殄冦讐日辟土宇受朝廷之托必思報國念功臣之後常恐辱先又豈可平居或冒於糗糧臨事或生於畏懼視郡縣之官妄分於彼此役部伍之卒不計於公私凡我有官所當共戒其敬遵於邦憲務恪愼於官箴享富貴於當年垂功名於身後且賞罰期於信必而功罪貴乎正明玆誠前代之良規亦我祖宗之已事今當仰法要在決行於戲任賢使能周室果聞於興復綜名核實漢家遂至於肅淸公勤者賞不敢私弛慢者刑玆無赦各勤爾職明聴朕言故玆詔示想宜知悉賜完顏用安鐵券文皇帝若曰咨爾內族英烈戡難保節忠臣儀同三司都元帥兼平章政事兗王完顏用安大邦維屏古有格言王府藏勲賞存舊典卿臺階孕秀海嶽儲靈天賦忠貞性資明敏初爲兒戲營壘已成長學神機風雲暗曉方將提挈義旅勤勞王家服金革以不辭冒矢石而有勇頃遭逢於多壘偶陷沒於他邦而能臨事見機去僞從正變疾風雨謀先鬼神一舉而患難殄殱不時而州縣皆服聴聞如此嘆矚久之朕方總攬英雄興建功業體天地含之徳厚君臣終始之恩胙爾以諸王之封寵爾以上公之位氏族已書於玉牒勲業復紀於太常同三司之威儀建大將之旗鼓蓋欲宥及於十世不嫌恩積於一門泰山黃河永及爾裔皇天后土實聞斯言肆申白馬之言庸示丹書之約於戲謂予不信鑑詩人皦日之言不與同心如文公白水之誓尙奉非常之渥以保無疆之休此是左丞李實之子介然所作時爲翰林修撰

鹿庵云世稱米南宮者言禮部也自唐以來見稱或云指太常也米芾嘗爲太常官

宋髙宗善書學擇諸王命史彌逺敎之視可者以繼統孝宗其一也髙宗因出祕府蘭亭使之各書五百本以試其能孝宗不旬日臨七百本以進

司馬溫公注古文孝經首章作仲尼閒居曽子侍坐廣揚名篇於故治可移於官後有閨門之內具禮矣乎嚴父嚴兄之辭

續夷堅志載廣府某官苦蛇毒取雄黃貯紗囊中掛四壁間旣而承塵上日流黒汁視之有巨蛇一眾蛇十數皆腐潰而死自是府捨淸安絕無毒物蟠蟄

鹿庵云靑詞主意不過謝罪災保佑平安而已宋史王安石傳論安石謂天變不足畏祖宗不足法人言不足卹𨿽少正夘言僞而辯行僻而堅王莽以六經文姦言不是過也

東坡論浩然之气在身爲气見於行事爲節合而言之爲道故剛而不餒

歐陽公曰韓愈不獲用於世修用於世而不盡

靑陽夢炎說春秋書春王正月本無深意周𨿽建子其紀年實用夏正觀豳國風爲可見矣只爲左氏書周正月故後人說謂以夏時冠周月又謂谷梁𨿽迂逺義理最明左氏尙文辭卻差了義理

許魯齋說班固作古今人表分九等恐昔人心術行事不易知也如孔子稱四科言語宰我子貢至哀公問社食稻衣錦曰安皆爲失對稱管仲之器小哉而曰如其仁如其仁伊尹謂不以堯舜之道事君治民是賊君民也而佐湯伐桀其前後不同如此又云聞獲玉山賊首害陳宣慰祐者斬揚州市予卽曰若陳爲善之心不宜罹此今若是命也如果得其賊天理爲不泯矣魯齋爲首肯

栁文五就桀贊序云伊尹聖人也不夏商乎心心乎生民而已曰孰能由吾言由吾言爲堯舜而吾生人堯舜人矣退而思曰湯誠仁其功遲桀誠不仁朝吾從而暮及於天下可也於是就桀至於卒不可乃相湯伐桀俾湯爲堯舜而人爲堯舜之人吾所以見伊尹急生人之大

唐防要貞觀十四年陜州刺史房仁裕奏臣所管界內正月九日河變淸者首尾三百餘里京房雲河水淸天下平宋少卿云所淸處天地之气上下澄澈故淸亦如霜降水潦收而淸也

道又說文與可送東坡通判杭州詩云北客若來休問事西湖𨿽好莫唫詩坡初以爲常及遭事乃知與可爲知幾

相如傳云倒景者謂人在天上下視日月故曰倒景課稅所立於哈罕皇帝卽位之元年

諺云平生避車不逺一捨

李受益說宋人文廟位次列子思於孟子上

徳州城壁塹髙深城門內起直城前障掩蔽內外左右幔道其尾相屬俗傳云皆顏魯公制也

宋校正禮部韻說廿字本音入今人作二十字用卅字本音鈒今人亦作三十字用

近杭州遺火燒五萬餘家延及禦史臺少府監燼焉至祕書監救得免有人作賦一聨云公道不行臺遂焚於禦史斯文未喪監僅存於祕書

觀顏魯公忠義堂等帖偶悟公書勁而潤蓋筆善轉而韻勝故也

何防政繼先說大名宣撫司防議烏庫哩貞區處事機甚有決斷時奉朝防死囚呈省待報其餘邊闗雜犯皆從便處決時圍李璮於濟南人心中外不安烏議一切重刑欲皆戮之使由子明以下皆以違制不從烏與左丞濶子淸謀曰璮賊未下魏爲西鄰不便宜從事無以震詟眾庶竟戮之市人稱臨事知權變云貞字正卿小字四和馬前朝近侍局大使

晦翁明道論性說生之謂性止生之謂也天之付與萬物者謂之命物之稟受於天者謂之性然天命流行必二气五行交感凝聚然後能生物也性命形而上者也气則形而下者也形而上者一理渾然無有不善形而下者則紛紜雜揉善惡有所分矣故人物旣生則卽此所稟以生之气而天命之性存焉此程子所以發明孟子生之說而以性卽气气卽性者言之也

皆水也止各自出此又以水之淸濁譬之水之淸者性之善也流至海而不污者气稟淸明自幼而善聖人性之而全其天者也流未逺而已濁者气稟偏駁之甚自幼而惡者也流旣逺而方濁者長而見異物而遷焉失其赤子之心者也濁有多少气之昏明純駁有淺深不可以濁者不爲水惡亦不可不謂之性也然則人𨿽爲气所昏流於不善而性未嘗不在其中故人不可以不加澄治之功惟能學以勝气則知此性渾然初未嘗壊所謂元初水也東坡云昔之爲性論者孟子以爲善而荀子以爲惡揚子以爲善惡混而韓愈氏又取夫三子之說而折之以孔子之論離性以爲三品曰中人可以上下而上智與下愚不移然孔子之所謂中人可以上下而上智與下愚不移者是論其材也而至於言性則未嘗斷其善惡曰性相近也習相逺也而已

晦翁象刑說周穆王五刑皆贖復舜之舊不察舜之贖初不上及五刑而穆王之法亦必疑而後贖穆王之事以子料之殆必由其巡遊無度財匱民勞至其末年無可爲計乃特爲此一切權宜之術以自丰而又托於輕刑之說以違道以干譽耳

觀蜀工孫知微造樣渡海觀音像足前有謂小百花者蓋作一大靑荷葉上布散諸天花故云又觀馬云卿臨吳道子轉山北斗圖凡七人中有被甲者又觀周宣王宣榭惇考其欵文至至元戊寅二千年矣

顏魯公書出師表後題乾元元年戊戌嵗蒲州刺史顏眞卿奉敕書予以爲𨿽顏氏童僕尙不至此恐是世俗好事者爲之

盧摯說嘗聞諸先輩漢去三代最近髙祖有爲之主不能革去秦獘復井田封建之制此蕭何之責因與論作文當於易中求難難中求易相鑑之作當以蕭何爲首一日左丞姚公謂余不若自臯夔始而下自無首尾爲間余詳思處變之極反經而不失其正者莫伊周爲大故自阿衡爲首

宋賔客雲河水淸河陰精本濁而淸不惟異常亦水气之極盛也

李受益云祖宗次序自曽祖以上爲五代祖增而上之也

鹿庵云今之聲韻始自沈約及觀今禮部韻如十灰十三元音殊不協何以知其自約始以文選前聲韻不謹嚴知之

鎭國寺栢上生芝中宮有防令院官究其祥以進因與李受益具事實如左論衡云芝生於土土气和故芝艸生古瑞命記王者慈仁則芝艸生瑞應圖王者敬事耆老不失故舊則芝艸生酉陽雜爼云屋柱木生芝黃者爲喜陶隠居云今世用芝此是樹本枝上所生狀如木檽【音軟】抱朴子云木芝者生於栢脂名曰木威喜夜視有光本艸云霍山生赤芝名曰丹芝常山生黒芝曰天芝泰山生靑芝曰龍芝華山生白芝曰玉芝嵩山生黃芝曰金芝唐公逺靈芝經曰芝木之精也芝四季皆生名曰春精夏精秋精冬精又曰靑芝一枝應木酒也宋敏求春明宮退朝錄唐禮部郎中知省中詞翰爲南宮舍人百日後必知制誥又載初學記唐宗爲諸王從學時命徐堅定撰𨿽名初學終身觀之可也

雪庵李禪師與余觀栁誠懸書何進滔碑李云栁書法度最備予曰然然誠懸書令人易厭不若魯公筆法愈觀而意無窮也栁窘於法度取媚一時中枯而無物顏意無窮蓋以忠義之气中貫之故也雪庵爲首肯劉太保嘗雲中興頌雄偉如驅之一字若千金駿馬倚丘山而立

歐陽率更三帖一姚將軍墓志二化度寺碑三追贈隋譚國公詔時貞觀五年也化度碑李百藥文率更規模一出黃庭至奇古處乃書一變爾李禪師說作字有得筆意時有得布置時

趙大中庸說嘗見遺山與張緯文相謔見碑文過余曰遺山又貨了一平天冠也

鹿庵說董奉禦近贈一歙硯殊發墨且增其色

馬云漢說大庾麥無芒圓大謂之和尙麥

後宋宰相韓冑嘗攺諸州後園蓮沼爲放生池詞臣髙文虎作記有云鳥獸魚鼈咸若湯王所以基商後髙作主司出硬題困舉子一科生以髙用事悞作一小詞嘲云髙文虎誇伶俐萬苦千辛作个放生池記從頭無一字說及朝廷只把冑歸美夏王道我不是商王鳥獸魚鼈是你

劉元城與司馬光嘗論宗初年焚珠玉於前殿時有云焚之前殿者蓋欲人知此好名之心也一日侈心復回其獘有甚於此者晚年果如其言司馬公云惜乎史失其姓名至今爲恨又云人君去賢任佞譬如治病飲良藥可愈非良藥卽死明知之只飲惡藥旣飲惡藥非至死不已蓋宗暮年用相知林甫蕭嵩之佞用之甚久知張九齡韓休之賢退之甚速

張萱畫則天朝六蕃圖其布置取則天遊上苑詩意明朝遊上苑火速報春知花須連夜發不待曉風吹又太宗朝蕃王軸文皇乘一花輿四近侍肩舁云閻立本筆

有詔集百官問鈔輕物重事大學士王鹿庵對云物貴則不足物賤則有餘要以節用而不妄費庻物貨可平宋少卿道說葬書分五姓九星又有棊旋正式風水土丈二尺下爲土龍界又丈二尺下爲水龍界過此則吉又說唐太眞攺葬祖墓上有紫藤一株陰影甚茂旣伐去紫藤流赤津如血不數年劉氏滅之殆盡因以往嵗攺葬先妣夫人靳氏初啟堂其棺蓋露珠交布成文如所結纓絡然甚可觀也復有二黃蝶飛出其露華移時方晞宋公云在葬書此子孫潤澤文華之兆別有記以書其詳

慶壽長老滿公曾住泰安天保寨聞上人說黨竹溪未第時家甚窘至令其子爲人牧豬

燕城西南門曰端禮有大定末劉無黨所撰左丞唐括安禮碑有云尹大興時迎午休吏燕雀語堂下人不知有官府之詞

康節與客遊嵩山中途客指所憇樹問曰此何日枯悴先生久不對客疑焉答曰非不答吾有所俟也俄一葉墜先生曰比吾二人還亡矣旣回樹已爲人伐去占法蓋取葉墜時刻而定其存亡者焉

鹿庵與顒軒論事顒軒曰天下事亦有不可以理槪知者鹿庵大爲不然徒單公曰謂如大城南栁樹若不親覩如何知東西幾行大小幾株鹿庵爲黙然一座大笑晦庵云張良曹參二人皆學黃老子房體用兼備曹得其體而不得其用又云漢自武帝朝宰相但行文書而已秋澗集卷九十六

欽定四庫全書

秋澗集卷九十七

元王惲撰

玉堂嘉話卷之五

燕展築南城系金海陵天徳二年見蔡無可大覺寺碑史記不載蕭何修未央宮事此非細事馬遷作漢史而不見書何謂

靑居山古果州也

唐張嘉貞爲相弟嘉祐爲金吾將軍每上朝軒蓋騶從盈閭巷時號所居爲鳴珂裏

源乾曜爲相建言大臣子並求京職俊乂率任外官非平施之道臣二息俱任京官請出以補外以示自近始詔可又議者言執政與國同休戚不崇異無以責成功上乃詔中書門下共食實戶三百堂封自此始焉裴耀卿遷長安令舊有配戶和市法人厭苦之裴一切責豪門坐賈豫給以直僦欺之獘遂絕

李之儀端叔說遺教經系徐季海書李善尺牘東坡所謂手簡三昧者也三昧者正定也

李屏山釋迦贊蓋出王勃成道說李但約散文而爲韻語耳其達摩贊曰榔櫪者稱杖也

遺山新渠記有雲水至平而善利物今以至平而爲不平不爭而爲必爭𨿽有萬折必東之心終有七遇皆北之勢

佛書曰獅子吼者言說法與無畏也四萬八千言大數也嘗讀後宋布衣徐理所進律鑑書其序云律者以實統虛者也何謂虛气與聲也气之在天地間或聚或散聲之無色無形故气成於管聲成於樂首取司馬遷法度又說班固所作律志全取對韻說期於必中選也鹿庵先生說爲學務要精熟當鎔成汁瀉成錠團成塊按成餅惲以謂作文尢當如是又云東坡艸字寫時爲以肘著紙上故筆轉處多不圓艸書體貴輕筆當持重楷書筆貴精謹而體尙寛綽又說顏子壽夭不當只去顏子身上論他自堯舜以降臯防稷契周孔和气所生者多矣至於顏子命數偶夭亦不足怪譬如人家昆仲五人有三个賢的必有兩个不肖的

郭若思說天之分界南至臨邑郡北至鐵勒部日去地八萬里交趾國日中人影在南

王黃華西京畱守廰題名記說趙武靈王旣破林胡始城雲中秦紹漢襲其名不攺元魏之興也爲京師焉西際大河東連上谷南扼中山北控五原廣袤千餘里規以爲甸服逮遼徳於晉晉割山前代北十有六州以賂之遼卽魏之故基考位爲宮闕是曰西京

六典曰父之姊妹其侄稱之曰女伯女叔

唐陸贄傳云人君徳合於天曰皇合於地曰帝合於人曰王父天地以養人治物得其宜者曰天子皆大名也三代而上所稱象其徳不敢有加焉至秦乃兼曰皇帝流及後世皆稱之君始有聖劉天兀之號故人主重輕不在稱謂視其徳如何耳

宋道說其舅劉景先生善記一日友人與遊市取染工簿令讀數回試之一覽背誦一字不差又圖克坦侍講與孟解元駕之亦善誦記取新刋稼軒樂府吳子晉前序一閱卽誦亦一字不遺詳定官張孝純說一士人候某官疾旣去遺一槁於坐視之蓋預作祭文也一日又問一病友友曰且休放入待探懷無祭文相見聞者大笑

米先生端州斧柯山石說云端州石出髙要縣斧柯山山前臨大溪其絕頂匠者於此鑿石嵗久乃成洞穴今已極深邃洞中常有水至春冬水涸采石中陰黒無所覩但以手捫石隨大小取之凡石理之精粗卽良工往洞中尙不能別至於瑕玷璺脈須出洞乃可識故有累日月而不得一佳者大抵以石中有眼者爲最貴世謂之鸜鵒眼蓋石文精美如木之有節也不知者反以爲石病吁可痛哉凡取石有四曰上巖下巖西坑後歷上巖之石最精下巖次之惟上巖之石乃有眼之美者皆緑黃二色相重多者自外至心凡八九重其狀皆圓以色鮮美重數而圓正者爲上其大者尢爲稀有絕大者乃如彈丸有布列硯中或如北斗或五星心房之形者價不減數萬其生於墨池之外謂之髙眼其內者爲低眼曰髙眼者以其不爲墨所漬掩常可覩於前也無眼者𨿽資質甚美不出千錢石之品有數種其色正紫而防有靑潤無芒叩之無聲此近水者也其色防紫而不深重近日視之略似有芒叩之有聲此巖壁之石二者最爲發墨乃石之至精者其次靑紫參半或紫而近赤或靑多紫少皆石之下也端人爲硯凡色之不佳者須用佛桑花染漬之初亦可愛經水卽如故又山有自然團子或云剖其璞而得焉謂之子石又謂石之有金綫者爲美此正其病也端人亦不取云惟材之大者尢爲難得每搆求方六七寸而無病脈者固亦少矣比嵗所貢方硯者五皆以及爲凖然止於巖石之中品或眼工人輒鏨去之恐異日復求不可必致也

太常新樂祭祖宗於藩邸文【時開邸嶺上】其辭曰惟我烈祖誕受上帝之命肇造區夏先皇帝嗣守大業卒其伐功圖惟奉答神祐光昭前烈而祀典闕如爰命多方旁求先王之樂八音遏逸未潰於成今予小子肅將天子之明命俾殿南服聞時周禮將具於我魯邦欽命攸司是徴是舉匪攸敢私聞庶用畢我先志以對天之休命神其格思【翰林學士徐威卿先生筆也官至集賢院大學士】

金登科記序云道散而有六經六經散而有子史子史之是非取證於六經六經之折衷必本諸道道也者適治之路天下之理具焉二帝三王所傳是巳三代而上道見於事業而不在乎文章三代而下道寓於文章而不純於事業故鄕舉裏選取人之事業也射防較藝取人之文章也兩漢以經術取士六朝以舉薦得人莫不稽舉於經傳子史焉隋合南北始有科舉自是盛於唐增光於宋迄於金又合遼宋之法而潤色之卒不以六藝爲致治之成法進士之目名以鄕貢進士者本周之鄕舉之遺意也試之以賦義防論者本漢射防之遺法也金天防攺元始設科舉有詞賦有經義有同進士有同三傳有同學究凡五等詞賦於東西兩京或蔚朔平顯等州或涼庭試試期不限定日月試處亦不限定州府詞賦之初於經傳子史內出題次又令逐年攺一經亦許注內出題以書詩易禮春秋爲次蓋循遼舊也至天眷三年析津府試迨及海陵天徳三年親試於上京貞元二年遷都於燕自後止試於析津府收遼宋之後正隆二年以五經三史正文內出題明昌二年攺令羣經子史內出題仍與本傳此詞賦之大略也經義之初詔試眞定府所放號七十二賢榜迨及蔚州析津令易書詩禮春秋専治一經內出題蓋循宋舊也天徳三年罷去經義及諸科止以詞賦取人明昌初詔復興經義此經義之大略也天眷二年令大河以南別開舉塲謂之南選貞元二年遷都於燕遂合南北通試於燕正隆二年令每二年一次開辟立定程限月日更不擇日以定爲例府試初分六路次九路後十路此限定月日分格也天徳二年詔舉人鄕府省禦四試中第明昌三年罷去禦試止三試中第府試五人取一名合試依大定間例不過五百人後以舉人漸多防試四人取一名得者常不下八九百人禦試取奏防此限定塲數人數格也自天眷二年析津放第於廣陽門西一僧寺門上唱名至遷都後命宣陽門上唱名後爲定例此唱名之格也明昌初五舉終塲人直赴禦試不中者別作恩榜賜同進士出身防元禦試不中者令榜末安插府元被黜者許來舉直赴部初貞祐三年終塲人年五十以上者便行該恩此該恩之格也大定三年孟宗獻四元登第特授奉直大夫第二第三人授儒林郎餘皆從仕郎後不得爲例明昌間以及第者多第一甲取五六人狀元授一十一官第二第三人授九官餘皆授三官此授官之法也進士第一授丞簿軍防判第二任縣令此除授之格也近披閱金國登科顯官陞相位及名卿士大夫間見疊出代不乏人所以翼贊太平如大定明昌五十餘載朝野閒暇時和歲丰則輔相佐佑所益居多科舉亦無負於國家矣是知科舉豈徒習其言說誦其句讀摛章繪句而巳哉篆刻雕虫而已哉固將率性修道以人文化成天下上則安富尊榮下則孝悌忠信而建萬世之長防科舉之功不其大乎國家所以稽古重道者以六經載道所以重科舉也後世所以重科舉者以維持六經能傳帝王之道也科舉之功不其大乎庚子嵗季秋朔日東原李世弼序

唐人黃金臺詩云燕昭北築黃金臺四方豪俊乘風來秦家燒書殺儒客肘腋之間千里隔去年八月幽州道昭王墓前哭秋艸今年五月咸陽闗秦家城外悲河山河山闗頭車馬路殘日靑煙五陵樹徒單顒軒云此詩議論深長甚可學也

皇甫湜編年紀傳論云古史編年至漢司馬遷始更其制而爲紀傳相承且編年之作豈非以事系日以日系月以月繋時以時繋年者哉司馬氏作紀以項羽氏承秦以呂氏接之亦以歷年不可中廢也

均輸法起桑羊謂市井百貨皆輸官坊商賈不復貿易

唐禮部貟外郎爲瑞錦窠員外廰前有大石碎諸州廢印於上又掌圖寫祥瑞令狐楚元和初任此員外郎嘗有詩曰移石幾回敲廢印開箱何處送新圖是也退朝錄漢疏廣云賢而多財則損其志愚而多財則益其過且富者眾之怨也吾旣無以敎子孫不欲益其過而生怨待君子以誠治小人以術反是爲不仁不智矣東銘似乎兼愛其實理一而分殊

漢制州郡佐史自長史以下皆太守自辟如杜髙則楊震所辟李膺則胡廣所辟

唐制采訪節度官屬自判官以下得自辟舉未報則稱攝已命則同正如杜甫則嚴武所辟韓愈則董晉所辟三司使謂鹽鐵度支置制條例司

歐參政雲天下之事惟宰相得行惟臺諌得言

漢時長安北七百里卽匈奴之地

長城始築自趙簡子議者亙千里人治一步役三十秦制商鞅佐秦以爲地利不盡更以二百四十步爲畝百畝給一夫又以秦地曠而人寡晉地狹而人夥誘三晉之人耕而優其田宅復及子孫使秦人應敵於外非農與戰不得入官大率百人以五十人爲農五十人習戰故兵彊國富

漢故事云漢興七年長樂宮成諸侯朝畢復置酒侍坐殿上依尊卑以次起上壽故事上壽四防曲注言但有鐘鼓無歌詩魏靑龍二年以古置酒曲代四防曲又易古詩爲羽觴行用爲上壽

古者司防今之尙書也周官司防以參互考日成以月要考月成以嵗防考嵗成以周知四國之治以詔王及冢宰廢置

笮復引一索其名爲笮人懸半空度彼絕壑此獨孤及招北客辭也

天子之門以通十二子謂甲與子爲干支之首總而言之也六壬壬爲水其數皆六如六丙六丁之類

百六之防章防統元考漢以黃帝上元甲子爲首至太和元年所積之數至百六十年爲一厄也【漢律曆志】

髙麗官制其品從論穿執傘有陪蓋爲從傘也

金國初問宋索金文玉冊宋曽冊爲東懷國

溫公通鑑無髙祖廢孝惠畱侯招四皓從太子事伊川易傳取之者善其智而能諫以明納約之義溫公去之者爲後世慮逺矣去取之意兩不相悖學者當黙識之楊龜山云箕子疑亦可死而佯狂以避蓋以父師之義死之則傷勇矣

老莊之學衡麓胡先生云老莊見周末文勝人皆從事於儀物度數不復以誠信爲主故欲掃除獘迹以趨乎本眞而矯枉太過立言有失虛幻渺不切事情遂使末流遺略禮法忽棄實徳浮游波蕩其爲世害更甚於文而滅質

漢開西域三十六國後稍分至五十餘國皆在匈奴之西烏孫國之南逺者萬有二千餘里近者不下九千餘里

或問上蔡先生講論經典二三其說者當何從謝答曰用得卽是驗之於心而安體之於身而可行斯是矣如求之或過於幽深証之或出於穿鑿將破碎大體不見聖賢之用心宜無取焉

劉元城云說得一丈不如行取一尺

楊龜山語遊執中云常以晝驗之於妻子以觀其行之篤與否也夜考之於夢寐以卜其志之定與否也伊川先生云讀書當平其心易其气闕其疑則聖人之意見矣

東坡先生云聖人之言當以數句成文而求其意若學者率以一字爲防遇其不同則異說生焉

朱文公語學者觀書法云且當玩味大意就自已分上著實體驗不須細碎計較一兩字異同學問之道無他求其放心而已矣

東坡論老荘之教君臣父子夫婦之間泛泛乎若萍遊於江湖而適所值者商鞅韓非得其所以輕天下齊萬物之術是以敢爲殘忍而無疑大抵於所厚者薄則無所不薄者理勢然也

陳履常云士大夫視天下不平之事不當懷不平之意平居憤憤切齒扼腕誠非爲已一旦當事而發之如決江河其可禦耶必有過甚覆溺之至竊謂陳子之論有大學所謂有所忿則不得其正之義要當豁廓然大公物來而順應之

胡文定公云有志於學者當以聖人爲則有志於天下者當以宰相自期降此不足道矣

石䢐徠曰士之積道徳富仁義於一身蓋假權位以布諸行事利於天下也豈有屑屑然謀夫衣食者與侯師聖曰事君者以行道爲志非爲祿也然亦有時而爲貧若専以祿爲事則廝役之志也

胡衡麓曰士之器大槪有三志於道徳者功名不足以累其心志於功名者富貴不足以累其心志於富貴者苟富貴而已則亦無所不至矣孔子所謂鄙夫之事橫渠曰徳未成而先以功業爲事是代大匠斵鮮不傷手也堯夫詩有云愼勿輕言天下事伊周元不是庸夫陳述古曰大丈夫當容人勿爲人所容

伊川云別事人多彊得惟識量不可彊如鄧艾位三公年七十處得甚好及因下蜀有功便動了謝安當謝破苻堅對客圍碁報至不喜及歸折屐齒彊終不得又云堯舜事業亦只是太虛中一防浮雲過目

胡文定公語楊訓曰人家切不要事事足意得常有些不足處便好人家才得事事足意便不恰好事出亦體消長之理言也

靑苗錢如今之預取麥錢也假如目下麥價一貫借與五百將來徴麥一石

助役錢國家遇有大役均取錢於民官爲雇傭也唐故事奉使四夷其印章曰大唐入某國之印見蜀王建世家

五代吳越貢賦朝廷遣使皆由登萊泛海嵗常漂沒其使

吳越王錢鏐嘗遊衣錦軍作還鄕歌歌曰三節還鄕兮掛錦衣父老逺來相追隨牛斗無孛人無欺吳越一王駟馬歸

唐開元二年制選京官有才識者除都督刺史都督刺史有政迹者除京官使出入常均永爲恆式

漢制由郎官而出宰百里由郡守而入爲三公

漢少府掌山海陂澤之稅以備天子私奉大司農掌國貨以供軍國之用

漢制武帝北伐乃置萬騎太守而馬政兼於郡二千石錢譜劉更生傳舜父盲其母常鬻薪以自給舜時糶米返貯錢於米囊中以還其母則重華之世錢已行矣此唐代錢之驗也賈逵注夏商金幣三等錢爲下等先儒所傳有錢明矣梁大司馬顧協所撰錢譜序云

漢尙書郎主作文起艸月賜赤管一雙

秋澗集卷九十七

欽定四庫全書

秋澗集卷九十八

元王惲撰

玉堂嘉話卷之六

野合者女子七七四十九陰絕男子八八六十四陽絕此時婚謂野合時叔梁紇過六十四娶顏氏少女故曰野合

宋紹興中衍聖公渡江而東者孔玠也

蠶爲龍之精按馬質云禁原蠶注天文辰爲馬蠶書曰蠶爲龍精月值大火則浴其種是蠶與馬同气李林甫月令釋曰先蠶天駟也先蠶之神或以爲苑窳婦人寓氏公主或以爲黃帝或以爲西陵氏或以爲天駟歷論不一然蠶其首馬首其性喜溫惡濕其浴火月而再養則傷馬此固與馬同出於天駟矣然天駟可爲蠶祖而非先蠶者也蠶婦人之事史記黃帝娶西陵氏始蠶漢祝苑窳婦人寓氏公主此或有所傳然其祭設壇或少牢或太牢或一獻或三獻禮必皇后親享北齊使公卿祝之非也其曰龍精見荀子賦蠶

唐制開府儀同三司謂置府辟吏儀同三公也

感生帝唐王仲丘傳引鄭注雲天之五帝遞王王者必感以興故夏之正月祭所生於郊以其祖配之因以祈谷感帝之祝貞觀用之矣

廟制古者天子七廟自虞至周不易之制也七廟者卽寢廟前廟後寢漢自明帝詔遵儉約無起陵寢藏主世祖廟魏立二廟晉宋齊隋及唐皆同一廟而異其寢宋遼因之廟所以象生之有朝寢所以象生之有寢也建之臯門之內不敢逺其親也位之觀門之左不忍死其親也諸侯五廟謂二昭二穆與太祖之廟五鄭氏曰太祖始封之君王者之後不爲始封之君廟蓋諸侯不敢祖天子故王之子弟始爲諸侯不得立出王之廟後世子孫祖其始封者而其或有大功徳特命祀其祖先則立廟可也魯有姜嫄文王之廟鄭祖厲王是也若王者之後始封之君非有功徳不可爲祖則祖其先代之王也宋祖帝乙是也

大夫三廟王制大夫三廟一昭一穆與太祖之廟三鄭氏曰太祖是別子始爵者𨿽非別子始爵者亦然鄭志答趙商謂王制商制故𨿽非諸侯之別子亦得立太祖之廟周制別子爲太祖若非別子之後𨿽爲大夫但立父祖曽三廟隨時而遷不立始爵者爲太祖也然左氏曰大夫有貳宗荀卿曰大夫士有常宗則大夫有百世不遷之大宗有五世則遷之小宗是太祖之廟常不遷也祭法曰大夫三廟考與王考皇考有廟顯考祖考無廟

太祖正東向之位劉歆曰孫居王父之處以正昭穆【父以明察下曰昭子以敬事上曰穆】位則與祖相代此遷之殺也張純曰父子不並坐而孫從王父決疑要注曰凡昭穆父南面故曰昭昭者明也子北面故曰穆穆者順也杜佑曰太祖於室之中奧西壁下東面太祖之子南面爲昭次之昭之子北面相對爲穆張純曰元始中禘禮父爲昭南面子爲穆北面相對爲穆父子不並坐也

又祭統曰昭穆者所以別父子逺近長幼親疏之序而無亂也

藏主開元禮義鑑曰藏主合在處何所按五經異議雲藏主於廟西壁中備水火之災必在西者長老之處地道尊右鬼神幽陰也祭薦檀弓有薦新如朔奠【謂重新物爲之設奠】王制大夫士宗廟之祭有田則祭無田則薦祭二以首月薦二以仲月士用特豚大夫用羔庶人春薦韮夏薦麥秋薦黍冬薦稻韭以卵麥以魚黍以豚稻以雁髙堂隆曰天子諸侯月有祭祀其孟月四時之祭也大夫以上將之以羔或以犬而已士以豚庶人則惟其時宜魚雁可也又薦新𨿽在廟皆不出神主五禮精義曰但設神座

陳氏曰人子之於親飲食與藥必先嘗而後進四時新物必先獻而後食寢廟之薦新亦推其先獻之禮以盡誠敬而已

宋秦益公檜家廟制紹興中命立家廟於私第中門之左一堂五室世祖居東東二昭西二穆堂飾以黝堊神板長一尺博四寸五分厚一寸八分大書某官某夫人神座貯以帛囊藏以漆函用神廚嵗四享用孟月柔日具三獻有司言時享用常器常饌上仿政和故事命制祭器賜之

舞雩臺雩祭蓋龍見建已之月已乃陽亢之時陰气難達用女巫舞雩女陰也舞所以達陽中之陰也又吁嗟而禱雨曰雩

社稷位社五土之神稷五穀之長首種先成故長蔡邕曰其位在中門之右社主陰其壝故北向天子曰大社諸侯爲百姓立社曰國社諸侯自爲立社曰侯社大夫爲民族居百家以上共立一社曰里社各以所宜木立而表之大社廣五丈諸侯半之蓋方廣二丈五也皆冒以黃土其主以石謂石土類也其位社東而稷西王之祭也南面其服也絺冕其牲黝其祭血取其陰類其罇大罍其樂應鐘其舞帗舞其鼓靈鼓凡皆因其物以致其義庶人蒙其社功故亦祭之春有祈而秋有報也稷非土無以生土非稷無以見生生之效以其同功均利養人故也地載萬物天垂其象取財於地取法於天是以尊天而親地故敎報焉

家主中霤田主社示本也【陳氏禮書】

諸侯城郭之制典命云上公九命子男五命其國家宮室車旂衣服禮儀皆以命數爲節

國家國之所居爲城方也公之城方九里宮方九百步侯伯之城方七里宮方七百步子男之城方三里宮方三百步

五土所宜鴻烈子曰土地各以類生故山气多男澤气多女障气多喑風气多聾林气多癃木气多傴岸下气多腫石气多力險阻气多癭暑气多夭寒气多壽穀气多痺丘气多狂衍气多貪輕土多利重土多遲淸水音小濁水音大湍水人輕遲水人重堅土人剛弱土人肥壚土人大沙土人細息土人美耗土人醜

七水所宜汾水蒙濁而宜麻濟水通和而宜麥河水中濁而宜菽濰水輕利而宜禾渭水多力而宜黍漢水重安而宜竹江水肥仁而宜稻平土之人慧而宜五穀爾雅曰大平之人仁丹穴之人智大蒙之人信空桐之人武

釋菜鄭司農云古者士相見於君以雉爲贄見於師以菜爲贄釋卽捨也始入學必捨菜禮先師也菜蘋藻之屬蓋以泮宮有芹藻猶子事父母有堇荁也

姓族氏說

詩曰振振公姓振振公族書曰錫土姓左氏眾仲曰天子建徳因生以賜姓胙之土而命之氏諸侯以字爲氏因以爲族官有世功則有官族邑亦如之周語曰伯禹疏川通滯鐘水丰物皇天嘉之祚以天下賜姓曰姒氏曰有夏【堯賜禹姓曰姒封之有夏】謂其能以嘉利富生物也祚四嶽國命爲侯伯賜姓曰姜氏曰有呂謂其能爲禹股肱心膂以養物丰人也

姓非天子不可以賜而氏非諸侯不可以命姓所以系百姓之正統氏所以別子孫之旁出族則氏之所聚而已古者或氏於國則齊魯秦吳是也氏於諡則文武成宣是也氏於官則司馬司徒是也氏於爵則王孫公孫氏於字則孟孫叔孫氏於居則東門北郭氏於志則三鳥五鹿氏於事則巫土匠陶是也蓋別姓則爲氏卽氏則有族族無不同氏氏有不同族故八元八凱出於髙陽氏髙辛氏而謂之十六族是氏有不同族也商氏條氏徐氏之類謂之六族陶氏施氏之類謂之七族宋氏華氏謂之戴族向氏謂之桓族是族無不同氏也贄禮帛有衣被之仁皮有炳蔚之文故孤執之羔有跪乳之禮有羣而不黨之義故卿執之進必以時行必以序雁也故大夫執之交有時別有倫被文以相質死分而不變者雉也故士執之可蓄而不散遷者鶩也故庶人執之可蓄而不違時者雞也故工商執之

食邑說秦爵二十級惟徹侯乃得食縣其闗內侯本無食邑其加異者列之闗內之邑食其租稅

漢初士大夫以上皆令食邑食者除租每戶一嵗更輸錢二百貨殖傳所謂千戶之君則二十萬是也

漢因鄕評取士謂因人共推之也如公孫以文學萬石君以孝謹聞

漢初入仕者不限年如劉向陳咸以八十爲郎劉辟疆以八十爲衛尉公孫以八十爲相趙充國以七十爲將軍貢禹八十遷禦史大夫

漢集議漢置大夫専掌議論事茍疑似未決合中朝之士雜議之自兩府大臣以下至博士議郎皆得議之不嫌於卑抗尊也如呼韓邪單於欵塞卒用郎中侯應之防朱博得罪議獄者五十八人王嘉得罪議者六十人故曰漢集議有公天下之心

漢封侯號有宰相封侯者公孫平津是也有婦人封侯者蕭何夫人同封鄼侯樊噲妻呂嬃封臨光侯是也以地名封者平陵宜春是也以功封者冠軍驃侯是也以美名封者博望博陸是也

太行山水皆洑流地中闗中諸水皆行流地上

金銀魚袋唐髙宗給五品以上隨身銀魚袋以防詔命之詐出內必合之三品以上金飾袋垂拱中都督刺史始賜魚中宗景龍中令特進佩魚散官佩魚自此始宋張師正倦遊錄云魚袋者取事君夙夜匪懈之義以金爲飾亦身之華也

上公桓圭侯信圭伯躬圭鎭圭冒圭公謂二王之後及王之上公雙植謂之桓桓宮室之象所以安其上也信當爲身與躬圭蓋皆象以人形爲瑑但文有麄縟耳欲其愼行以保身也鎭圭尺二寸天子守之鄭氏曰鎭安也所以安四方以四方鎭山爲飾崇髙惇厚而萬物附焉者山也冒圭孔氏曰冒以齊瑞信方四寸邪刻之然冒之以知諸侯之信僞猶今之合符也

子谷璧男蒲璧谷所以養人蒲爲席以安人璧皆徑五寸子男不執圭者未成國也蓋桓彊立不撓而安上爲任故公圭瑑之身伸而躬屈伸者尊足以侯外而蔽內屈者卑足以長人故侯伯之圭瑑之子不足以長人而可以養人故璧瑑以谷男不足以養人而可以安人故璧瑑以蒲圭者天之用璧者天之體盡其用者必盡其體得其體未必盡其用此圭璧所以不同也

王后駔琮【駔音組】作方玉五寸上有鼻以組系之因名駔蓋古者建國王立朝後立市用以爲權也

牙璋中璋典瑞曰牙璋起兵旅治兵守鄭司農曰牙璋瑑以爲牙牙齒兵象故以牙璋發兵又牙璋中璋皆有組

牙之飾賈公彥云軍多用牙璋軍少用中璋白虎通曰璋位南方南方陽極而陰生兵亦陰也故以兵起爲義如漢有銅虎符魏有兵符以發郡國兵豈牙中之類歟白琥刻虎爲形者以形成於秋也琥禮西方之玉也以鹽爲虎形者亦示武之謂也

瑗說文瑗大孔璧也人君上除陛以相引

環玦荀子曰絕人以玦反絕以環範寧釋谷梁曰君賜之環則還賜之玦則往蓋環之爲物或施於佩或施之於反絕佩環則不佩玦

六幣相合行人合六幣圭以馬璋以皮璧以帛琮以錦琥以繡璜以黼何也昔太王事狄人以皮幣繼之以犬馬終之以珠玉是珠玉重於犬馬犬馬重於皮幣則合珪以馬合璋以皮宜矣繡黼皆陰功也繡則五色之全黼則黑白而已是繡備於黼也則合琥以繡合璜以黼宜矣婚禮納徴以束帛享禮贈送者以束錦聘禮享君夫人以束帛私覿以束錦上大夫與下大夫致賔介饔餼皆以東帛賔介儐之以束錦食禮君侑幣小東帛大夫相食以束錦是帛宜於錦也合璧以帛合琮以錦宜矣圭東方也馬動物也璋南方也皮文物故以文琥西方也萬寶之成莫備於此故以繡璜北方也陰陽之辧莫防於此故以黼此六幣所以合之之意也皮馬不上堂故圭璋特達於上然則璧琮琥璜皆非特達者歟伏日曆忌釋曰伏者何也金气伏藏之日也四時代謝皆以相生立春木代水水生木立夏火代木木生火立冬水代金金生水至於立秋以金代火金畏於火故至庚日必伏庚者金故也

臘日風俗通曰禮傳夏曰嘉平殷曰淸祀周曰大蠟漢攺曰臘臈者獵也因獵取獸祭先祖也漢火行衰於戌故曰臘也漢舊儀曰臘者報諸神鬼古聖賢有功於民者禮記伊耆氏始爲蠟蠟者索也嵗十二月合聚萬物而索享之也周禮祭蠟則龡豳頌撃土鼓以息老物

節有八節

玉節玉節之制以玉爲之以命數爲大小守邦國者用之

角節用犀角角在鼻上是角中之貴守都鄙者用之虎節山多虎者用之謂晉國之類以金爲節鑄象焉必自以其國所多者於以相別爲信

人節平地多人者用之謂衛國之類

龍節澤多龍者用之謂鄭國之類皆以金爲之以英簜輔之英簜畫函也以竹爲之而有飾焉盛節器也輔之節者使不損也

旌節道路用之道路謂鄕遂大夫也

符節都鄙用之都鄙謂公之子弟及卿大夫采地之吏也

管節以竹爲之析竹節爲符節全竹爲管節如今之竹使符也其有商者通之以符節門關者與市聨事節可同也康誥曰越小臣諸節春秋宋司馬握節以死司城效節於府人而去司馬牛致其邑與珪而適齊【珪守邑土信符】則守節不特於邦國都鄙𨿽官府小臣亦有之矣

漢竹使符銅虎符各分其半右畱京師左付郡守傳司闗凡所達貨賄者則以節傳出之如今移所過文書凡通達於天下者必有節以傳輔之漢制門關用傳作兩行書繒帛上各持其一出入合之豈古之遺制歟

秋澗集卷九十八

欽定四庫全書

秋澗集卷九十九

元王惲撰

玉堂嘉話卷之七

喪服小記別子爲祖繼別爲宗繼禰者爲小宗故有五世而遷之宗宗其繼髙祖者也是故祖遷於上宗易於下尊祖故敬宗敬宗所以尊祖禰也大傳曰別子爲祖繼別爲宗繼禰者爲小宗有百世不遷之宗有五世則遷之宗百世不遷者別子之後也宗則繼別子之所自出者百世不遷者也宗其繼髙祖者五世則遷者也

禰【繼禰】小宗小宗

禰【繼禰】小宗小宗小宗

禰【繼禰】小宗小宗小宗

禰【繼禰】小宗小宗小宗

【別子繼別爲祖爲宗】大宗大宗大宗大宗

諸侯【繼世之君】君君君君君

陳氏禮書云公子不得禰先君故爲別子而繼別者族人宗之爲大宗逺𨿽至於絕屬猶爲之服衰三月庶子不得祭祖故諸兄弟宗之爲小宗以其服服之大宗逺祖之正體則一而已小宗髙祖之正體其別有四則繼禰者兄弟宗之繼祖者從兄弟宗之繼曽祖者從祖兄弟宗之繼髙祖者從曾祖兄弟宗之四世親盡屬絕而不爲宗矣然言繼別爲宗又言繼別子之所自出者言繼禰爲小宗又言宗其繼髙祖者則繼別子者子之子也繼別子之所自出者卽別子也繼禰者庶子之子繼髙祖者五世之孫也繼禰言其始繼髙祖言其終繼別言其宗繼別子之所自出言其祖經言繼別子之所自出頴達言別子之所由出然則別子所由出卽國君也其可宗乎

璽衛宏漢書舊儀曰璽白玉螭虎紐文曰皇帝行璽天子信璽凡六又曰諸侯玉印黃金槖駞紐文亦曰璽列侯黃金印紐文曰印丞相將軍黃金紐文曰章中二千石銀印紐文曰章千石六百石四百石銅印鼻紐文曰印孫堅得傳國璽方圍四寸上紐盤五龍然則漢天子之璽其方不過四寸諸侯王以下其小可知

土牛制義

月令季冬命有司出土牛以送寒气

正義曰出猶作也丑爲牛牛可牽止也送猶畢也其月建丑又土能克水持水之陰气故時作土牛以畢送寒气也土勝水故可以勝寒又且以升陽唐月令季冬出土牛以示農耕之早晚若立春在十二月朢則防牛人近前示其農早立春在十二月晦及正月朔則防牛人當中示其農平立春近正月朢則策牛人近後示其農晚也後漢書季冬作土牛六頭於國都郡縣城外丑地

其牛色以嵗之榦色爲首甲乙木其色靑丙丁火其色赤戊已土其色黃庚辛金其色白壬癸水其色黒以支色爲身寅夘木其色靑巳午火其色赤申酉金其色白亥子水其色黑辰戌丑未土其色黃納音色爲腹若甲子乙丑金其色白丙寅丁夘火其色赤他仿此以立春日榦色爲角耳尾支色爲脛納音色爲蹄設令甲子嵗甲爲榦其色靑則靑爲牛首子爲支其色黒則黒爲牛身納音金其色白則白爲腹又若丙寅日立春丙爲榦其色赤則赤爲角耳尾寅爲支其色靑則靑爲脛納音火其色赤則赤爲蹄

九州釋義

兗州兗信也五行星流而爲兗

豫州豫舒也又序也言陰陽分布各得其序

荊州荊彊也陽盛物堅其气急

冀州冀近也爾雅云河兩間曰冀

靑州元命苞曰虛危星精流而爲靑

雍州雍壅也唐地紀曰雍兼得梁之地西北位陽所不及陰气壅遏故取名焉

益州益謂溢也

徐州徐舒也

揚州揚輕也

鐘山徐爰曰建康北十餘里有鐘山漢末金陵尉蔣子文討賊戰亡靈發於山因立蔣侯祠故世號蔣山神

赤縣張衡靈憲圖曰昆侖東南有赤縣之州風雨有時寒暑有節苟非此土南則多暑北則多寒冬則多陰故聖王不處焉史記鄒衍曰中國於天下八十一分居其一分耳中國名赤縣赤縣內自有九州禹之敍九州是也不得爲州數中國外如赤縣州者又有九乃謂九州也有神海環之如一區中者乃爲一州也如是者九乃有大瀛海環其外天地之際焉

三川河洛伊也

司馬光言行錄有司奏言日當食不食光言食不滿分或京師不見皆賀臣以爲日食四方見而京師獨不見天意人君爲陰邪所蔽天下皆知而朝廷獨不知其爲災當益大不當賀詔從之後以爲常

漢宮中有宣室武臺召文臣則於宣室召武臣則於武臺

春夏秋冬釋義

禮鄕飲酒云春之爲言蠢也產萬物者聖也夏之爲言假也養之長之假之仁也秋之爲言愁也愁之以時察守義者也冬之爲言中也中者藏也天地嚴凝之气始於西南盛於西北此天地尊嚴之義气也溫厚之气始於東北而盛於東南此天地盛徳之仁气也

按地誌今衛州城卽殷牧野之地周武王伐紂築也又云武王至於商郊牧野乃築此城

祭說唐韋彤議曰祭非外至生於心者也是故聖人等牲牢布籩豆昆虫艸木可薦者莫不咸在所以享宗廟交神明而全孝敬也

遺山嘗與張噥齋論文見有竊用前人辭意而復加雌黃者遺山曰旣盜其物又傷事主可乎一座爲絕倒【噥齋卽張緯文先生蓋遺山戲語也嘗有詩云因君寄謝噥齋老道我今年六十七】

作論法鹿庵云論與義體式一般亦是冒原講證結但論入作獨句直下不似義兩句扇對而入如麻先生漢書貫五經論最明白得體

金淸漳老人南宮人曾撰本縣二閬神廟碑遺山見之謂進士張和之有讀得行之語

光武同馮異遇雨燎衣處在今南宮東北二十里馮邨內外制翰林學士所撰者爲內制中書舍人定撰者爲外制

金哀宗朝有親軍殺其子者法家斷不至死上曰親軍宿衛之人父子之間殘忍如此與常人不同竟坐死論徐大卿云詔命之體莫如兩漢以其典實故也余則何能又大卿等論及子告母事孟徳卿有荘公文姜之說徐公主義重於母

李侍講說中和眞人在龍庭時以瞻對無時恆備物以充咀嚼時一士人同在邸捨師每與之分甘一日師復求之彼辭無有托便旋食焉師知之因曰沙漠之羊與中土爲用略同肉充饑毛作氊皮爲裘角爲杯匜此人所共知不意近來羊尿又何以配餅食也聞者爲大笑彼徐悟其方已甚有愧色

楊勸農春卿夜讀書有鼠出躍書幾上忽投膏罐中楊子取一方木覆之隨突以出環書冊走不輟作人語曰油著油著楊笑起曰吾避汝燕城閣前晌午市合更忙猝不能過卽擎虛器云油著油著人卽開避故鼠亦云云聞者爲笑

圖克坦公說石丞相琚大定末致仕居鄕中一日防客間聞司錄呵喝過門公卽起立旣逺復位客曰丞相何若此公曰參軍𨿽防國家命官也吾敢不敬眾客爲嘆息【丞相字子美中山人】

王西溪嘗云表章體臣無居首之理故今之表式皆以帝防冠首

王西溪云元遺山錄冊中云東平範尊師庵內見化飯王先生說渠海州爲吏時嵗貢糟姜糟蟹海棠出州東入海八百里峽島島是龍宮地生海棠作矮樹花色深紅大如茶盌而百葉香韻殊絕開時可持一月久旣衰不落而萎每嵗自島中移百本入海州禦園明年再移百本而以先所種者供禦每花一金籖牌記之腳花乃得入州官民家每一花必三葉承之重九開

鹿庵先生爲學士日命應奉編修輩取金實錄內各臣事迹欲集爲長編俾士大夫家易於觀錄或問其去取法曰大抵人之功勞必須具載如西漢曹參樊噲傳此其例也又曰西漢列傳是多少好墓志碑銘格樣學之有餘師矣旣而侍講某多略去其人勲效鹿庵聞之曰某不解此平日於書多謾讀過去了

秋澗集卷九十九

欽定四庫全書

秋澗集卷一百

元王惲撰

玉堂嘉話卷之八

甲午九月朢日東原五六友人防於孫侯小軒話及前朝得失之漸座客問云金有中原百有餘年將來國史如何爾或曰自唐以降五代相承宋受周禪𨿽靖康間二帝蒙塵緣江湖以南趙氏不絕金於宋史中亦猶劉石苻姚一載記爾眾頗惑焉僕曰正閏之論愚𨿽不敏試以本末言之夫耶律氏自唐以來世爲名族延及唐末朱溫篡唐四方幅裂遼太祖安巴堅乘時而起服髙麗諸國並燕云以北數千里攺元神冊與朱梁同年卽位【元年丁夘】在位十九年遼太祖嗣位【諱徳光太祖第三子】攺元天顯【元年丙戌與唐明宗同年卽位】十一年河東節度使石敬瑭爲淸泰來伐遣使求救於遼奉表稱臣仍以父禮事之遼太宗赴援以滅後唐石氏號晉晉以燕云十六州獻於遼太宗歲貢帛三十萬疋天福七年晉髙祖殂出帝嗣位大臣議奉表稱臣告哀於遼景延廣請致書稱孫而不稱臣與遼抗衡太宗舉兵南下防同九年入汴以出帝爲負義侯置於黃龍府石晉遂滅大同元年太宗北還仍以蕭翰畱守河南劉知逺在河東乘間而發由太原入汴自尊爲帝及乎宋受周禪有中原一百六十餘年遼爲北朝世數如之𨿽遼之封域褊於宋校其兵力而澶淵之戰宋幾不守因而割地連和嵗貢銀絹二十萬兩疋約爲兄弟仍以世序昭穆降及晚年遼爲翁宋爲孫至天祚金朝太祖舉兵西來平遼克宋奄有中原三分之二子孫帝王坐受四方朝貢百有餘年今以劉石等比之子故不可不辧夫劉淵石勒皆晉之臣庶叛亂國家以臣伐君縱能盜據一隅僭至姚終爲晉將劉裕所擄斬於建康市返本還元玆作載記理當然也夫完顏氏世爲君長保有肅愼至武元時而天下南北敵國素非君臣若依席上所言金爲載記未審遼史復如何況方遼太祖神冊之際宋太祖未生遼祖比宋前期五十餘年已卽帝位固難降就五十年之後也於宋史爲載記其世數相懸名分顚倒防無此法旣遼之世紀宋不可兼其金有中原更難別議以公論處之據五代相因除荘宗入汴復讐伐罪理勢可觀朱梁篡逆甚於莽新石晉因遼有國終爲遼所虜劉漢自立父子四年郭周廢湘陰公而立以五代之君通作南史內朱梁名分猶恐未應遼自唐末保有北方又非簒奪復承晉統加之世數名位逺兼五季與前宋相次而終爲北史宋太祖受周禪平江南収西川白溝迆南悉臣大宋傳至靖康當爲宋史金太祖破遼克宋帝有中原百有餘年當爲北史自建炎之後中國非宋所有宜爲南宋史或曰歐陽宋之名臣也定立五代不雲南史當時想曾熟議如何今日復有此論僕曰歐陽公作史之時遼方全盛豈不知梁晉漢周授受之由故列五代者欲膺周禪以尊本朝勢使而然至於作十國世家獨稱周漢之事可謂難矣請事斯語厥有防哉愚讀李屏山詠史詩詠五代郭周云不負先君持節死舉朝惟有一韓通愚嘗驚哀此詩命意宋自建隆以來名臣諸大夫議論篇章不爲不多未嘗有此語非不能道也蓋禘之說也故列五代者良可知隋季文中子作元經至晉宋以後正統在中原而後大唐南北一統後至五代天下擾擾無由再議降及今日時移事攺商確前人隠約之迹當從公議論者又曰金有中原𨿽百餘年宋自建隆於今幾三百年況乎今年春正月攻防蔡城宋有復讐之迹固可兼金愚曰元魏齊梁世數已逺恐諸公不以爲然請以五代周漢之事方之漢隠帝幹祐三年遇弒太后詔立帝弟武寧軍節度使嗣位【名贇河東節度使劉旻之子】後𨿽廢爲湘陰公旻尋亦卽皇帝位於晉陽終旻之世猶稱幹祐四帝二十九年至宋太祖興國四年歸宋依今日所論旻系劉髙祖母弟在位四年其子承鈞嗣位攺元天防五年郭周已絕【郭周三主九年東漢四主二十九年】東漢四主逺兼郭周郭亦不當稱周固當爲閏宋太祖不曰受周禪傳至太宗方承東漢之後歐陽不合作五代史合作四代史司馬光通鑑當列東漢爲世紀歐陽不合作十國世家嗚呼國家正閏固有定體不圖今日輕易褒貶在周則爲正在金則爲閏天下公論果如是乎況蔡城一事蓋天朝徵伐之功是時宋之邊將専權率意自撤藩籬快斯須之忿昧唇齒之理自謂愛已而惡他延引彊兵深入遵行覆轍【徽宗跨海助金破遼之事】媒孽後禍取笑萬世何復讐之有也宋自靖康以來稱臣侄走玉帛嵗時朝貢幾於百年豈其今日私論遽稱尊大果使宋廟有靈必可其議也泰和間南宋寒盟起無名之師侵漢唐鄧宿泗章宗分遣應兵其淮漢川蜀之間大爲所破宋遣臣方信孺等卑辭告和請叔爲伯進增嵗幣獻權臣之首【韓冑侯師旦也繪其容漆其首函送幽都】至於闕下信孺有古調一篇猶能艸略記之大朝君相仁且慈小麥未熟休王師姦臣豈足贖民命旣往不咎來可追此詩書於上源驛壁間館伴使入朝題奏上頗哀憐是時中原連年蝗旱五穀不登山東猶甚章廟自責之心深重形於歌詠者頗多每以偃兵爲念故詔百官議曰朕聞海陵有言我國家𨿽受四方朝貢宋猶假息江左亦天下兩家邪故有親徵之行去嵗宋人兵起無名搖蕩我邊鄙今已敗衂哀懇告和朕思海陵之言宜如何爾時臣下本希上意故進言曰先於靖康間宋祚已衰其遊魂余魄今𨿽據江左正猶昭烈之在蜀不能紹漢之遺統大可見也和議乃定今日校之此語乃當時繼好息民之大略非後世正統之定論或曰何以知之曰夫昭烈之於漢𨿽雲中山靖王之後其族屬疏逺不能紀錄世數名位南宋髙宗乃徽宗之子欽宗之弟嵗月不易以卽位奄有江南似與昭烈頗異若以金史專依泰和朝議特承宋統或從今日所論包爲載紀二論俱非至公座客又云遼之有國僻居燕云法度不一似難以元魏北齊爲比僕再拜而言曰以此責之膚淺尢甚若以居中土者爲正則劉石慕容苻姚赫連所得之土皆五帝三王之舊者也若以有道者爲正苻秦之量雄材英略信任不疑朱梁行事篡奪內亂不得其死二者方之統孰得焉夫授受相承之理難以此責況乎泰和初朝廷先有此論故選官置院創修遼史刻期榜狀元張檝預焉後因南宋獻馘告和臣下奏言靖康間宋祚已絕當承宋統上乃罷修遼史緣此中州士大夫間不知遼金之興本末各異者向使泰和間若是遼史早得修成天下自有定論何待餘言座客愕然曰數百年隠顯之由何其悉也問一得三實出望外幸卒言之僕因就毫楮錄狂斐以俟憙事者刪之庶備他日史官之采摭云爾燕山修端謹記

鹿庵云古詩句多平字不能得健如杜詩古調一句七字有至六字無平者律則當如樂律和應否則不成音矣

紀行

嵗丁未夏六月初吉赴召北上發自鎭陽信宿過中山時積陰不雨有頃開霽西望恆山之絕頂【所謂神峯者】聳拔若靑蓋然自余諸峯歷歷可數因顧謂同侶曰吾輩此行其速返乎此退之衡山之祥也翌日出保塞過徐河橋西望瑯山森若劍防而蔥翠可挹已而由良門定興抵涿郡東望樓桑蜀先主廟經良鄕渡盧溝橋以達於燕居旬日而行北過雙塔堡新店驛入南口度居庸闗出關之北口則西行經楡林驛雷家店及於懷來縣縣之東有橋中橫木而上下皆石橋之西有居人聚落而縣郭蕪沒西過雞鳴山之陽有邸店曰平輿其巓建僧捨焉循山之西而北沿桑幹河以上河有石橋由橋而西乃徳興府道也北過一邸曰定防水經石梯子至宣徳州復西北行過沙嶺子口及宣平縣驛出得勝口抵梔胡嶺下有驛曰孛落自是以北諸驛皆蒙古部族所分主也每驛各以主者之名名之由嶺而上則東北行始見毳幕氊車逐水艸畜牧而已非復中原之風土也尋過撫州惟荒城在焉北入昌州居民僅百家中有廨捨乃國王所建也亦有倉廩州之鹽司州之東有鹽池周廣可百里土人謂之狗泊以其形似故也州之北行百餘里有故壘隠然連亙山谷壘南有小廢城問之居者云此前朝所築堡障也城有戍者之所居自堡障行四驛始入沙陀際陀所及無塊石寸壤逺而望之若岡陵丘阜然旣至則皆積沙也所宜之木楡栁而已又皆樗散而叢生其水盡咸鹵也凡經六驛而出陀復西北行一驛過魚兒泊泊有二焉周廣百餘里中有陸道達於南北泊之東涯有公主離宮其外垣髙文余方廣一里許中建寢殿夾以二室背以龜軒旁立兩廡前峙眺樓登之頗快目力宮之東有民匠雜居稍成聚落中有一樓榜曰迎暉自泊之西北行四驛有長城頽址望之綿延不盡亦前朝所築之外堡也自外堡行一十五驛抵一河深廣約什滹沱之三北語云翕陸連漢言驢駒河也夾岸多叢栁其水東注甚湍猛居人雲中有魚長可三四尺春夏及秋捕之皆不能得至冬可鑿冰而捕也瀕河之民雜以畨漢稍有屋室皆以土冒之亦頗有種藝麻麥而已河之北有大山曰窟速吾漢言黒山也自一捨外望之黯然若有茂林者迫而視之皆蒼石也蓋常有陰靄之气覆其上焉自黒山之陽西南行九驛復臨一河深廣如翕陸連三之一魚之大若前狀捕法亦如之其水始西流深急不可涉北語云渾獨刺漢言兔兒也遵河而西行一驛有契丹所築故城可方三里背山面水自是水北流矣由故城西北行三驛過畢裏紇都乃弓匠積養之地又經一驛過大澤泊周廣約六七十里水極澄澈北語謂吾悞竭惱兒自泊之南而西分道入和林城相去約百餘里泊之正西有小故城亦契丹所築也由城四望地甚平曠可百里外皆有山山之陰多松林瀕水靑楊叢栁而已中卽和林川也居人多事耕稼悉引水灌之間亦有蔬圃時孟秋下旬麻麥皆槁問之田者云已三霜矣由川之西北行一驛過馬頭山居者云上有大馬首故名之自馬頭山之陰轉而復西南行過忽蘭赤斤乃本部曲民匠種藝之所有水曰塌米河注之東北又經一驛過石堠石堠在驛道旁髙五尺許下周四十餘步正方而隅巍然特立於平地形甚奇峻遙望之若大堠然由是名焉自堠之西南行三驛過一河曰唐古以其源出於西夏故也其水亦東北流水之西有峻嶺嶺之石皆鐡如也嶺陰多松林其陽帳殿在焉乃避夏之所也迨中秋後始啟行東由驛道過石堠子至忽蘭赤斤【山名以其形似紅耳也】東北迆邐入陀山自是且行且止行不過一捨止不過信宿所過無名山大川不可殫記至重九日王師麾下防於大牙帳灑白馬湩修時祀也其什器皆用樺木不以金銀爲飾尙質也十月中旬方至一山崦間避冬林木甚盛水皆堅凝人競積薪儲水以爲禦寒之具其服非毳革則不可食則以羶肉爲常粒米爲珍比嵗除夕輒遷帳易地以爲賀正之所日大宴所部於帳前自王以下皆衣純白裘三日後方詣大牙帳致賀禮也正月晦復西南行二月中旬至忽蘭赤斤東行及馬頭山而止趂春水飛放故也四月九日率麾下復防於大牙帳灑白馬湩什器亦如之每嵗惟重九四月九凡致祭者再其餘節則否自是日始回復由驛道西南往避夏所也大率遇夏則就髙寒之地至冬則趨陽暖薪水易得之處以避之過此以往則今日行而明日畱逐水艸便畜牧而已此風土之所宜習俗之大略也僕自始至迨歸遊於王庭者凡十越月每遇燕見必以禮接之至於供帳衾褥衣服飲食藥餌無一不致其曲則眷顧之誠可知矣自度衰朽不才其何以得此哉原王之意出於好善而忘勢爲吾夫子之道衰而設抑欲以致天下之賢士也徳輝何足以當之後必有賢於隗者至焉因記行李之本末故備志之戊申夏六月朢日太原張徳輝謹識

商司業錄到太常諸雜儀禮

文徳殿宿齋儀注差官等

景靈宮行禮儀注差官等

太廟行禮儀注差官等

明堂大禮陞降玉輅儀注

明堂殿行禮儀注

明堂殿星圖

明堂大禮畢紫宸殿稱賀儀注

明堂大禮畢登門肆赦儀注

明堂升陪事並禮饌差官等

明堂降禦札鏁院並奏告事

明堂大禮修築路道圖

明堂大禮笏記

明堂大禮排日祭祀

明堂降禦札修路教車按輅等年代月日

明堂大禮逐次防那更防

明堂大禮差五使等官年代例

明堂大禮總差官

頭冠法服樣

玉輅圖玉輅件段尺寸【及太平車尺寸等】

逍遙平輦圖【並尺寸等】

太常樂圖祭器圖

黃麾大仗圖

明堂大禮文武官合著服色等

禦龍直執從物圖

明堂大禮鼓吹雞唱警塲圖

明堂大禮樂章樂曲

明堂大禮合降指揮等

明堂大禮爲值雨降過生創指揮例

明堂大禮諸雜事例等

明堂大禮秖應並鋪分人數等

熙朝盛典詩

大安輦件段

明堂大禮敎象申請事節

計三十七冊曰明堂大禮

景定四年藍大正記

至元三十年三月二十九日商琥錄

宣和鹵簿圖祀園丘圖東封泰山圖

監修國史例

忠齋劉承防說宋朝監修國史宰相初任者謂之開局一月一至院謂之過局至元三十一年甲午七月初四曰右丞相旺紮勒受開府儀同三司監修國史右丞相如故

竇儼水論

周世宗南伐駐蹕臨淮因覽唐貞元中泗州大水記詔竇儼論其事儼獻文其略曰夫水沴所具厥有二理一曰數二曰政天地有五徳一曰潤二曰暵三曰生四曰成五曰動五徳者陰陽之使也陰陽者水火之本也陰陽有常徳故水火有常分奇耦收半盈虛有凖謂之通正羨倍過亢極無不至謂之咎徴二者大期率有常數除之主始於淵獻水之行紀於九六凡千有七百二十有八歲爲浩浩之防當是時也陰布固陽防雨天下百水灌注漲其通川岸不受余則旁吞原隰科坎平槪則漂墊方割𨿽堯舜在上臯防佐政亦不能弭其沴也過此以還則系於時政如其後辟狂妄以自率權臣冒昧以下専政不明賢不立則苦雨數至潦水積厚然陰陽之數也貞元壬申之水匪數之期乃政之感也徳宗之在位也啟導邪政狎防小人裴延齡専利爲心陰潛引納陸贄有其位棄其言由是明明上帝不駿其徳乃降常雨害於粢盛百川沸騰壊民廬舍固其宜也王者茍能修五政崇五禮禮不凟政不紊則五日一霏防十日一霢霂十五日一滂沱謂之時雨所以正五運之制節占象晷刻無有差爽則神農之世其驗歟世宗嘉之國初遷禮部侍郎依前學士判太常如故是時祠祝樂章宗廟諡號皆儼所定撰人服其該博儼衝澹寛簡好賢樂善平居怡怡如也未嘗失色於僮僕優遊文翰凡十數年著大周正樂三十卷詔藏於史閣其大周通禮未及編纂防儼卒議者惜之

元貞元年六月十三日宋太祖實錄抄並校勘無差時開眞定野河事甚不便

金史王文康公定奪【此王狀元先生時爲承防學士】

帝紀九

太祖

太宗

熙宗

海陵庶人

世宗

章宗

衛紹王【實錄闕】

宣宗

哀宗【實錄闕】

誌書七

天文【五行附】

地理【邊境附】

禮樂【郊祀附】

刑法

食貨【交鈔附】

百官【選舉附】

兵衛【世襲附】

列傳【舊實錄三品以上入傳今擬人物英偉及勲業可稱不限品從】

忠義

隠逸【髙士附】

儒行

文藝

列女

方技

逆臣

諸王后妃開國功臣在先

書示仲謀王相修史事宜急不宜緩多年采訪竊恐老人漸無費用不可惜當著歷令一人專掌以後元裕之蕭公弼奏用銀二千定今卽編修書寫請俸飲食紙札費用作若干定撰三五百定都了又命采訪文字令言者旌賞隠者有罰仲謀所宜著心編修且要二貟直須選擇如魏太初及周榦臣云云本把合用儒人兼管不宜用他色目如他日同修編修人來房屋決少目今便合商議起蓋蓋下房屋都在文廟以後也得用謂如仲謀兼編修徒單云甫受直學士兼同修李仁卿學士兼同修胡紹開年小也宜喚去比至定俸且與批支若家小來更好都交文廟裏住史事早成其他不預史事者在於文廟自當退去此明年話也仲謀宜知之書寫典史雜使以後必須用謂文字未集且定編修二人若路逐書寫二名更佳雜使亦不可闕將來院官不要人使喚中統二年示

秋澗集卷一百

