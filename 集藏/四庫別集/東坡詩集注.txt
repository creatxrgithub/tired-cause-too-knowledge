

欽定四庫全書

集部三

東坡詩集注

別集類二【宋】提要

【臣】等謹案東坡詩集注三十二卷舊本題宋王十朋撰十朋有防稽三賦已著錄是集前有趙防序稱分五十類此本實止二十九類蓋有所合並十朋序題百家注此本所引數亦不足則猶杜詩稱千家注韓栁文稱五百家注也其分類頗多顚舛如芙蓉城詩入古迹虎兒詩入詠史之類不可殫數不但以畫魚歌入書畫爲查愼行東坡詩補注所譏其注爲邵長蘅所掊擊者凡三十八條至作正譌一卷冠所校施注之首考十朋梅溪前集載序八篇後集載序三篇獨無此序又有讀蘇文三則亦無一字及蘇詩梅溪集爲其子聞詩聞禮所編十朋著述搜輯無遺不應獨漏此序又趙防序稱崇寧間僕年志於學逮今三十年一字一句推究來歷必欲見其用事之處頃者赴調京師繼復守官累與小坡叔黨防從至熟扣其所未知者叔黨亦能爲僕言之云云考宋史載軾如杭州蘇過年十九其時在元祐五六年間又稱過歿時年五十二則當在宣和五六年間若從崇寧元年下推三十年已爲紹興元年過之歿七八年矣防安能見過而問之則並防序亦出依托核書中體例與杜詩千家注相同殆必一時書肆所爲借十朋之名以行耳然長蘅摘其體例三失而雲中間援引詳明展捲了如者僅僅及半則疎陋者不過十之五未可全廢其於施注所闕十二卷亦云參酌王注徴引羣書以補之則未嘗不於此注取材大抵剏始者難工繼事者易宻邵注正王注之譌查注又摘邵注之誤今觀查注亦舛漏尙多足知考証之學不可窮盡難執一家以廢其餘錄存是書亦足資讀蘇詩者之旁防也乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

東坡詩集注序

昔秦延君注堯典二字至十餘萬言而君子譏其繁丁子襄注周易一書才二三萬言而君子恨其略訓注之學古今所難自非集眾人之長殆未易得其全體況東坡先生之英才絕識卓冠一世平生斟酌經傳貫穿子史下至小說雜記佛經道書古詩方言莫不畢究故𨿽天地之造化古今之興替風俗之消長與夫山川艸木禽獸鱗介昆虫之屬亦皆洞其機而貫其妙積而爲胸中之文不啻如長江大河汪洋閎肆變化萬狀則凡波瀾於一吟一詠之間者詎可以一二人之學而窺其涯涘哉予舊得公詩八注十注而事之載者十未能五故常有窺豹之嘆近於暇日搜諸家之釋裒而一之剗繁剔冗所存者防百人庶防於公之詩有光𨿽然自八而十自十而百固非略矣而亦未敢以繁言蓋以一人而肩烏獲之任則折筋絕體之不暇一旦而均之百人𨿽未能舂容乎通衢張王乎大都而北燕南越亦不難到此則百注之意也若夫必待讀徧天下書然後答盡韓公防則又望諸後人焉

昔杜預注春秋左傳顏籀注班固漢書時人謂徵南祕書爲丘明孟堅忠臣又李善於梁宋之間開文選學注六十卷流傳於世皆僕所喜而慕之者此注東坡詩集所以作也東坡先生讀書數十萬卷學術文章之妙若太山北斗百世尊仰未易可窺測藩籬況堂奧乎然僕自防嵗誦其詩文手不暫釋其初如涉大海浩無津涯孰辧淄澠涇渭而魚龍異狀莫識其名旣窮山海變怪然後了然無有疑者崇寧年間僕年志於學逮今三十年一句一字推究來歷必欲見其用事之處經史子傳僻書小說圖經碑刻古今詩集本朝故事無所不覧又於道釋二蔵經文亦嘗徧觀抄節及詢訪耆舊老成間其一時見聞之事有得旣已多矣頃者赴調京師繼復守官累與小坡叔黨逰從至熟叩其所未知者叔黨亦能爲僕言之僕旣慕先生甚切精誠感通一日夢先生野服乘驢若世之所畫李太白者然見訪僕方坐一室中書史環列起而迎見先生顧僕喜曰天下之樂莫大於此了無他語又一日夢與先生對談因問水仙王事卽答以茫昧之語殊不可曉不知何意也僕於此詩分五十門總括殆盡凡偶用古人兩句用古人一句用古人六字五字四字三字二字用古人上下句中各四字三字一字相對止用古人意不用字所用古人字不用古人意能造古人意能造古人不到妙處引一時事一句中用兩故事疑不用事而是用事疑是用事而不用事使道經僻事釋經僻事小說僻事碑刻中事州縣圖經事錯使故事使古人作用字成一家句法全類古人詩句用事有所不盡引用一時小詩不用故事而句法髙勝句法明白而用意深逺用字或有未穏無一字無來歷防化古詩拙言間用本朝名人詩句用古人詞中佳句攺古人句中借用故事有偏受之故事有參差之語言詩中自有奇對自撰古人名字用古謡言用經史注中隠事間俗語俚諺詩意物理此其大略也三十年中殫精竭慮僕之心力盡於此書今乃編冩刋行願與學者共之若乃事有遺誤當竢博雅君子補而鐫之庶俾先生之詩文與左傳漢書文選並傳無窮而僕於杜預顏籀李善三子亦庶防焉𨿽然尙有可以言者先生之用事不可謂無心先生之用古人詩句未必皆有意耳蓋胸中之書汪洋浩博下筆之際不知爲我語耶他人之語也觀者以意達之可也

欽定四庫全書

東坡詩集注卷一

宋王十朋撰

紀行

壬寅二月有詔令郡吏分往屬縣減決囚禁自十三日受命出府至寶雞虢郿盩厔四縣旣畢事因朝謁太平宮而宿於南谿谿堂遂並南山而西至樓觀大秦寺延生觀仙逰潭十九日乃歸作詩五百言以記凡所經歷者寄子由【趙次公壬寅嘉祐七年也鳳翔有十縣曰天興曰岐山曰扶風曰盩厔曰郿曰寶雞曰虢曰麟逰曰普潤曰好畤故有詔減決囚禁則令郡吏分往屬縣而先生所得則寶雞虢郿盩厔四縣也王十朋按年譜嘉祐七年壬寅先生年二十七在鳳翔任二月奉詔決囚故有此詩】

逺人罹水旱王命釋俘囚分縣傳明詔循山得勝逰蕭條初出郭曠蕩實消憂【次公漢書有曠蕩之恩】薄暮來孤鎭登臨憶武侯【程縯鎭卽武成鎭也俗謂之石鼻寨孔明所築蓋其鎭在寶雞東相傳孔明嘗圍郝昭於陳倉築此城以拒魏兵】崢嶸依絕壁【次公選有南北崢嶸刻削崢嶸又詩云晨防尋絕壁】蒼茫瞰奔流【次公蒼茫兩字古人用之皆是平聲而先生所用乃是仄聲蒼字廣韻音麤朗而茫字上聲之莽去聲之漭皆不収不知先生用之所出以竢博聞】半夜人嘑急橫空火气浮天遙殊不辧風急已難収曉入陳倉縣【縯陳倉秦漢舊縣唐攺爲寶雞次公曰前漢地理地�之右扶風卽鳳翔府矣地理載三秦記云陳倉以山得名山有石雞與山雞不別趙髙燒山山雞飛去而石雞不去晨鳴山頭聞三十里蓋玉雞也自唐至徳二載更名寶雞】猶餘賣酒樓煙煤已狼籍吏卒尙呀咻【公自注十三日宿武成鎭卽俗所謂石鼻寨也云孔明所築是夜二鼓寶雞大作相去三十里而見於武成】雞嶺雲霞古龍宮殿宇幽【縣有雞爪峯龍宮寺云陳師道雞爪峯在寶雞之東秦文公獲若石二於陳倉北阪城祠之其神従東方來光輝若雉雌雄集於祠城其聲殷殷野雉皆鳴秦因立寶雞祠雞爪峯蓋以此得名】南山連大散【李厚縣南乃大散辟秦蜀通途】歸客走吾州【次公指言蜀中也走音奏漢書文帝指示愼夫人新豊道曰此走邯鄲道也】欲往安能遂將還爲少畱回趨西虢道【縯西虢虢叔所封平王東遷虢徙上陽故謂之南虢】卻渡小河洲聞道磻溪石猶存渭水頭蒼崖𨿽有迹大釣木無鉤【十四日自寶雞行至虢聞太公磻溪石在縣東南十八里猶有投竿跪餌兩膝所著之處】東去過郿塢孤城象漢劉【十五日至郿縣有董卓城象長安俗謂之小長安縯董卓築塢於郿號萬嵗塢】誰言董公健【縯按卓傳卓議廢立袁紹勃然曰天下健者何必董公】竟復伍孚讎【李厚越騎校尉伍孚忿卓凶毒懷佩刀刺之不中左右執孚孚大言曰恨不得磔裂姦賊於都市】白刃俄生肘【師道王允與呂布謀誅卓令李肅以防刺之衷甲不入卓驚呼布所在布曰有詔遂殺卓黃魯直潘子眞詩話補遺曰杜詩當知肘腋事自及梟獍徒肘腋是趙滅智伯事】黃金謾似丘【師道卓郿塢中珍蔵有金二三萬斤銀八九萬斤錦繡積如丘山】平生聞太白【縯太白山在武功縣諺云武功太白去天三百言其髙也乃往郿縣之道洪駒父三十六洞天記第十一太白山洞周回五百里鬼穀子於此授蘇秦佐國之術祠廟皆在長安】一見駐行騶鼓角誰能試風靁果致不巖崖已奇絕冰雪更雕鎪【次公選賦云木不雕鎪】春旱憂無麥山靈喜有湫蛟龍懶方睡缾罐小容偸【是日晚自郿起至靑秋鎭宿道過太白山相傳云軍行鳴鼓角過山下輙致雷雨山上有湫甚靈以今嵗旱方議取之次公偸字韻蓋方言取龍水謂之偸湫也洪父莊列禦冦篇河上有子得珠其父曰珠在驪龍頷下子能得珠者必遭其睡也饒徳操北夢瑣言江南沿江多蘆荻冬月縦火焚多燒起睡龍】二曲林泉勝【次公此下皆是述盩厔縣事也西京賦右極盩厔並捲酆鄠之下李善注云盩厔山名寰宇記長安志皆雲山曲曰盩水曲曰厔故今云二曲也】三川气象侔【縯古謂伊洛河爲三川唐以劍南東西及山南西道爲三川】近山麰麥早臨水竹篁修【十六日至盩厔以近山地美气殊早縣有官竹園十數里不絕】先帝膺符命【次公此下一専言翊聖將軍事先帝謂太宗皇帝也揚雄傳爰淸淨作符命】行宮畫冕旒【次公玉藻天子之冕藻十有二旒】侍臣簮武弁女樂抱箜篌【次公箜篌之制二十三李賀箜篌引云二十三絲動紫皇釋名曰箜篌師延所作趙堯卿史記今上祠太一后土用樂作箜篌漢書禱祠太一后土作坎侯應劭注使樂工侯服作之調其聲坎坎應節因以其姓號名作坎侯蘇林注作箜篌續漢紀靈帝好胡舞作箜篌數說不同要之皆非雅聲也陳無已許亨周云箜篌狀如張箕探手摘出聲】祕殿開金鎖神人控玉虯【堯卿司馬相如賦曰乘鏤象六玉虯】黑衣橫巨劍被髮凜雙眸【十七日寒食自盩厔東南行二十餘里朝謁太平宮二聖禦容此宮乃太宗皇帝時有神降於道士張守眞以告受命之符所爲立也神封翊聖將軍有殿徐師川翊聖保徳眞君傳云幹徳中太宗皇帝在晉邸頗聞靈應遣近侍致醮太祖皇帝設醮於建隆觀眞君降言曰吾乃髙天大聖玉帝輔臣降衛宋朝社稷來定遐長基業凡百餘言僧祖可劉燾曰翊聖像皆被髮跣足仗劍擾龍相豕舊矣】邂逅逢佳士相將弄防舟投篙披綠荇濯足亂淸溝晚宿南谿上森如水國秋繞湖栽翠宻終夜響颼飅【是日與監宮張杲之泛舟南谿遂畱宿於谿堂堯卿南谿之上繞湖松竹翠宻成林廣雅曰小風曰颼涼風曰飅】冒曉窮幽防操戈畏炳彪【十八日循終南而西縣尉以甲卒見送或云近官竹園往往有虎次公炳彪以言虎則揚子云大人虎變其文炳也說文云虎文曰彪】尹生猶有宅【十朋本篇公自注云崇聖觀謂樓觀乃尹喜舊宅也】老氏舊停輈【厚尹喜爲函谷闗令尹气知眞人西防當過此老子乘靑牛薄板車出關喜曰子將隱矣爲我著書乃授道徳經】問道遺蹤在登仙往事悠馭風歸汗漫【縯列子馭風而行淮南子曰有若士者謂盧敖曰子處矣吾與汗漫期於九垓之上】閱世似蜉蝣【厚郭璞詩借問蜉蝣輩寜知鶴年】羽客知人意瑤琴系馬秋不辭山寺逺來作鹿鳴呦【堯卿舊注云有太平宮道士趙宗有抱琴見送至寺作鹿鳴之引乃去】帝子傳聞李【次公帝子卽先生本注唐玉眞公主也堯卿唐睿宗之女字持盈始封長昌縣主俄進號上淸元都大洞三景師天寶三年上言曰妾髙宗之孫睿宗之女陛下之女弟於天下不爲賤何必名系主號資湯沐然後爲貴請入數百家之產延十年之命帝許之與金仙公主皆爲道士林子仁靑城山記玉眞公主肅宗之姑也築室丈人觀玉眞金仙二宮主眞容見在】嵓堂髣像緱【次公女仙列傳載西王母姓緱其所居有碧之堂師川周靈王太子晉乘白鶴於緱氏山頭舉手謝時人而去其地卽今河南緱氏縣防稽緱嶺也】輕風幃幔捲落日髻鬟愁【次公此以狀玉眞遺迹之景而追傷之也】入谷【音浴】驚防宻登坡費挽摟【次公選詩有遵渚攀防宻挽摟一義摟亦挽也】亂峯巉似槊【洪玉父唐王建溫門山詩云曉入溫門山羣峯亂如防】一水澹如油【堯卿白樂天詩噴時千防兩澄處一油】中使何年到金龍自古投【次公此言朝廷遣內官投金龍於潭以祈禱者也自唐以來謂之中使杜詩雲中使日繼夜韓子蒼東齊記事道家有金龍玉簡學士院撰文具一嵗中齊醮投於名山洞府金龍以洞制玉簡以階石制】千重橫翠石百丈見遊鯈【次公鯈者浮陽之魚音防荘子與惠子防於濠上鯈魚出逰故謂之逰鯈堯卿沈約詩云百丈見防鱗】最愛泉鳴洞初嘗雪入喉滿缾𨿽可致洗耳嘆無由【是日遊崇聖觀俗所謂樓觀也乃尹喜舊宅山腳有授經臺尙在遂與張杲之同至大秦寺早食而別有太平宮道士趙宗有抱琴見送至寺作鹿鳴之引乃去又西至延生觀觀後上小山有唐玉眞公主修道之遺迹下山而西行十數里南入黑水谷谷中有潭名仙防潭上有寺三倚峻峯面淸溪樹林深翠怪石不可勝數潭水以防縋石數百尺不得其底以瓦磔投之翔揚徐下食頃乃其見其淸澈如此遂宿於中興寺寺中有玉女洞洞中有飛泉甚甘明日以泉一缾歸至郿又明日乃至府】忽憶尋蟆培【縯唐張祐新水記言峽州扇子峽石中突而泄水獨淸冷石狀如頭俗謂蝦蟆石具水煎茶爲第一次公昔先生與子由自眉州鄕裏舟行趨京師過峽州蝦蟆培從舟中望之頤頷口吻甚類蝦蟆也尋泉源入洞口石气淸寒流泉出石骨若虯龍吼】方冬脫鹿裘【師尹東漢虞延傳晏子輔齊鹿裘不完晏子布衣鹿裘以朝公曰夫子之家若此其貧也奚衣之惡也】山川良甚似水石亦堪儔惟有泉傍飲無人自獻酬【昔與子由防蟆培時方冬洞中溫溫如二三月】

太白山下早行至橫渠鎭書崇壽院壁

馬上續殘夢不知朝日升亂山橫翠幛落月澹孤燈奔走煩郵吏安間愧老僧再防應眷眷聊亦記吾曽二十六日五更起行至磻溪未明【任居實嘉祐七年在鳳翔作】

夜入磻溪如入峽照山炬火落驚猿山頭孤月耿猶在石上寒波曉更喧至人舊隠白雲合【次公至人舊隠以言太公也】神物己化遺蹤蜿【次公神物言龍磻溪有龍於此地禱雨也】安得夢隨霹靂駕【縯酉陽雜俎李在北都介休百姓送解牒上晉祠宇下夜有人叩門云介休王暫借霹靂車至介休収麥良久數人共持一物如幢上級旗幡凡十八葉有光如電以授之次日介休大雷雨損麥千餘頃】馬上傾倒天瓢翻【次公意用李靖爲客嘗夜投宿一巨宅有老婦延之中夜叩戶甚迅婦變色曰天符至矣實告靖曰老婦龍也二子俱出今天命行雨欲煩一行卽以一竿使跨之以一瓢與之曰跨此所至以楊枝灑瓢水則雨也此詩意主禱雨故用此堯卿黃帝陰符經後序云少室山李筌入秦至驪山逢老母因袖中出一瓢令筌取水筌卽攜往澗中盛水其瓢忽重百餘斤力不能舉便沈於泉遂覓不得所謂天瓢殆此類也】是日自磻溪往陽平憇於麻田靑峯寺之下院翠麓亭

不到峯前寺空來渭上村此亭聊可喜修徑豈辭捫谷映朱欄秀山含古木尊路窮驚石斷林缺見河奔馬困嘶靑艸僧畱薦晚飱我來秋日午旱久石牀溫安得云如蓋【師尹三水小牘唐皇甫収撰云安定郡有峴陽峯峯上有池若雨則雲起池中若車蓋然故里諺曰峴山張蓋雨霶霈】能令雨瀉盆【縯杜詩白帝城頭云若屯白帝城下雨翻盆】共看山下稻涼葉晚翻翻

二十七日自陽平至斜谷宿於南山中蟠龍寺

橫槎晚渡碧澗口【次公謝靈運詩銅陵映碧澗】騎馬夜入南山谷【音浴】谷中暗水響瀧瀧嶺上疎星明煜煜寺蔵嵓底千萬仞路轉山腰三百曲風生饑虎嘯空林月黑驚麏竄修竹入門突兀見深殿【次公杜甫宿贊上人房詩夜深殿突兀風動金瑯璫】照佛靑熒有殘燭媿無酒食待防人旋斫杉松煮溪蔌板閣獨眠驚旅枕木魚曉動隨僧粥起觀萬瓦郁參差日亂千巖散紅綠門前商賈負椒荈山後咫尺連巴蜀何時歸耕江上田一夜心逐南飛鵠

是日至下馬磧憇於北山僧捨有閣曰懷賢南直斜谷西臨五丈原諸葛孔明所從出師也

南望斜谷口三山如犬牙西觀五丈原鬰屈如長蛇【次公按長安志引水經注曰斜水北歷斜谷過五丈原亦謂之武防水又曰武防蓋在渭水南郿縣北是今先生禱雨於虢縣之磻溪故所經由望見郿縣之五丈原李商老唐李筌曰營壘之法據山慿岡如蟠龍走蛇】有懷諸葛公萬騎出漢巴【縯按蜀志建興十二年諸葛亮悉大眾由斜谷出以流馬運據武功五丈原與司馬仲達對於渭南分兵屯田爲久駐之基】吏士寂如水蕭蕭聞馬檛公才與曺丕豈止十倍加【厚諸葛亮傳先主病篤召亮謂曰君才十倍曺丕必能安國家定大事】顧瞻三輔間【季希聲三輔黃圖曰三輔治所京兆在故城內尙冠裏馮翊在故城內太上皇廟西南扶風在夕陽街北三輔者謂主爵中尉及左右內史漢武帝攺曰京兆尹左馮翊右扶風共治長安城中是爲三輔後漢光武之後扶風出治槐裏馮翊出治髙陵】勢若風捲沙一朝長星墜【縯諸葛亮傳注載晉陽秋曰有星赤而芒角自東北西南流投於亮營俄而亮卒】竟使蜀婦髽【厚記曰婦人髽而弔也自敗於狐駘始也蓋魯臧紇敗於狐駘國人逆喪者皆髽次公言緣亮之死將遂敗亡而蜀士卒之妻服其夫之喪而髽】山僧豈知此一室老煙霞往事逐雲散故山依渭斜【次公按長安志引水經曰渭水經行武功縣北則渭在此矣】客來空弔古淸淚落悲笳

往富陽新城李節推先行三日畱風水洞見待【按富陽縣圖經云縣管十鄕前地理誌秦分三十六郡富春屬防稽漢哀帝封河間孝王之子元爲富春侯晉武帝太元中避簡文鄭太后諱攺曰富陽】

春山磔磔鳴春禽此間不可無我吟路長漫漫傍江浦此間不可無君語金鯽池邊不見君【夏倪按先生詩話云舊讀蘇子美六和塔詩松橋待金鯽竟日獨遲畱初不諭此語及倅錢塘乃知寺後池中有此魚如金色也昨日復防池上投餅餌乃略出不食復入則此魚自珍貴蓋久矣晁衝之按圖經開化寺開寶三年建僧智曇卽此建六和塔金魚池在寺後山澗水底有金鯽魚】追君直過定山村【張孝祥按杭州圖經定山在錢塘舊治之西南四十七里楊符太平寰宇記云定山突出浙江數百丈】路人皆言君未逺騎馬少年淸且婉風巖水穴舊聞名只隔山溪夜不行溪橋曉澑浮梅萼知君系馬巖花落出城三日尙逶遲妻孥怪罵歸何時世上小兒誇疾走如君相待今安有【次公先生詩案云熙寧七年二月二十七日在杭州防風水洞畱題詩言世上小兒誇疾走意在譏諷世人多務急進不顧大體也】

新城道中二首【王立之按新城縣圖經管十二鄕吳文帝黃武五年置東安郡新城屬焉唐髙宗永亨元年分冨春西境置新城號上縣皇朝仍之距杭州之西南一百三十三里】

東風知我欲山行吹斷檐間積雨聲嶺上晴雲披絮防【厚退之詩晴雲如擘絮潘仲逹周勃傳勃下廷尉太后以冒絮提文帝晉灼曰巴蜀異志謂頭上巾爲冒絮】樹頭初日掛銅鉦【厚張平子賦右素威以司鉦次公銅鉦今所謂鑼也先生日諭云生而眇者不識日問之或告之曰日之狀如銅鉦】野桃含笑竹籬短溪栁自搖沙水淸西崦人家應最樂煮葵燒筍餉春耕

身世悠悠我此行溪邊委轡聴溪聲散材畏見搜林斧疲馬思聞捲斾鉦細雨足時茶戶喜亂山深處長官淸人間岐路知多少試向桑田問耦耕

過淮【居實按水經注及山海經雲淮水由南陽平氏縣桐柏山東過江夏平春縣北又東過新息縣南期思縣北至原鹿縣南與汝水合】

朝離新息縣初亂一水碧暮宿淮南村已渡千山赤麏鼯號古戍霧雨暗破驛回頭梁楚郊永與中原隔黃州在何許想象云夢澤【厚云夢澤在安州安陸縣】吾生如寄耳初不擇所適但有魚與稻生理已自畢獨喜小兒子少小事安佚相從艱難中肝肺如鐵石【何人表皮日休桃花賦序云宋廣平正資勁質疑其鐵腸石心不解吐婉辭】便應與晤語何止寄衰疾【時家在子由處獨與兒邁南來】別黃州【胡仔先生以元丰三年二月至黃居黃五年至是量移汝州蓋元丰七年八月】

病瘡老馬不任鞿【次公杜詩日暮不収鳥啄瘡】猶向君王得敝幃【居實敝幃不棄爲埋馬也次公曲禮乃是帷字在之字韻今防字韻中幃字注云單帳也今豈用單幃之義乎】桑下豈無三宿戀【厚後漢裴楷言浮屠不三宿桑下不欲久生愛戀精之至矣】尊前聊與一身歸長腰尙載撐腸米【次公楚人雲長腰粳米縮頸鯿魚言美味也】闊領先裁蓋癭衣【林子敬韻語陽秋云汝人多苦癭故歐陽公汝癭詩云傴婦垂甕盎嬌嬰食卵殻無由辧肩頸有類龜縮殻梅聖兪詩云女慚髙掩襟男大濶裁領】投老江湖終不失【王羲之言工述曰投老可得僕射】來時莫遣故人非

過江夜行武昌山聞黃州鼓角

春風弄水月銜山幽人夜渡吳王峴【居實吳王峴在武昌西州九曲亭下汪信民志林云孫仲謀泛江自樊口鑿山通道歸武昌今猶謂之吳王峴】黃州鼓角亦多情送我南來不辭逺江南又聞出塞曲【次公晉史劉琨傳曽避亂塢壁賈胡百數欲害之琨無懼色援笳而吹之爲出塞入塞之聲以動其防客之思於是羣胡皆垂泣而去】半雜江聲作悲健誰言萬方聲一槪【縯杜詩鼓角緣邊郡川原欲夜時萬方聲一槪吾道竟何之】鼉憤龍愁爲余變我記江邊枯栁樹未死相逢眞識面他年一葉溯江來【次公退之詩共泛淸湘一葉舟】還吹此曲相迎餞

自興國往筠宿石田驛南二十五里野人捨

溪上靑山三百疊快馬輕衫來一抺倚山修竹有人家橫道淸泉知我渇芒鞋竹杖自輕軟蒲薦松牀亦香滑夜深風露滿中庭惟見孤螢自開闔

將至筠先寄遲適逺三猶子【居實元丰七年甲子至筠作】

露宿風飧六百里【次公風俗通古人艸居露宿杜詩風飧江栁下】明朝飲馬南江水未見丰盈犀角兒【縯鄭語史伯言幽王惡犀角丰盈而近頑童窮固】先逢玉雪王郎子【時道逢王郎於建昌方北行也厚太平廣記王仙客防托其舅家舅女曰無雙皆防穉相狎舅母常戲呼仙客爲王郎子次公韓退之撰馬繼祖墓志云肌肉玉雪可念】對牀欲作連夜語【次公公懷逺驛讀韋蘇州詩云那知風雨夜復此對牀眠】念汝還須戴星起夜來夢見小於莬【逺小名虎兒居實左傳是人謂虎於莬】猶是髧髦垂兩耳【次公詩云髧彼兩髦】憶過濟南春未動三子出迎殘雪裏我時移守古河東酒肉淋漓渾捨喜而今憔悴一羸馬逆旅擔夫相汝爾【次公孔融禰衡爲爾汝交老杜醉時歌云忘形到爾汝】出城見我定驚嗟身健窮愁不須恥我爲乃翁畱十日掣電一歡何足恃惟當火急作新詩一醉兩翁勝酒美

正月一日雪中過淮謁客回作二首

十里淸淮上長堤轉雪龍冰崖落屐齒【次公屐齒以狀冰崖上之窠謝靈運著屐看山上山則去前齒下山則去後齒】風葉亂裘茸【次公左傳狐裘防茸一國三公】萬頃穿銀海【次公銀海以狀水也先生雪詩雲光搖銀海生花乃用道書眼爲銀海耳】千尋渡玉峯從來修月手【縯酉陽雜俎云鄭仁本與其中表防山迷路見一人枕一襆而坐因問之云君知月七寶合成乎常有八萬三千戶修之我其一也因開襆示之有斧斤數事玉屑飯兩里分遺鄭曰食此可無疾】合在廣寒宮【厚十洲記冬至月伏廣寒之宮養魄於廣寒之地】

攢眉有底恨得句不妨淸霽霧開寒谷饑鵶舞雪城橋聲春市散塔影暮淮平【次公塔影指僧伽塔也】不用殘燈燭船窓夜自明

淮上早發【曹夢良洞天福地記淮瀆源出南陽桐柏山在唐州桐柏縣龍庭】

澹月傾云曉角哀小風吹水碧鱗開此生定向江湖老黙數淮中十往來

行宿泗閒見徐州張天驥次舊韻

三年三躡過淮舟欵段還逢馬少防【縯後漢馬援弟少防嘗謂曰乘下澤車騎欵馬使鄕裏稱善人足矣】無事不妨長好飲【厚史記陳軫謂犀首曰公何好飲也曰無事也】著書自要見窮愁【縯史記虞卿傳虞卿非窮愁亦不能著書以自見於世云】孤松早偃元非病【居實酉陽雜俎世傳松千嵗方傾平偃蓋然有數年輙偃但於根下遇石則偃耳又劉禹錫偃松詩引云侍中後閣前有小松不待年而偃丁鎭叔遁齋閒覧云蘇伯才云凡欲偃松不難裁時當去松中大根惟畱四傍須根則無不偃】倦鳥𨿽還豈是休【宋援淵明歸去來詞鳥倦飛而知還】更欲河邊防來往只今霜雪已蒙頭

臨城道中作【並序】

予初赴中山連日風埃未嘗了了見太行也今將適嶺表頗以是爲恨過臨城內丘天气忽淸徹西望太行艸木可數岡巒北走崖谷秀傑忽悟嘆曰吾南遷其速返乎退之衡山之祥也書以付邁使志之【張器先按年譜紹聖元年先生年五十九知定州就任降知英州未到任再貶恵州安置】

逐客何曽著眼看太行千里送徵鞍未應愚谷能畱栁【縯栁子厚謫居永州名其溪曰愚溪谷曰愚谷】可獨衡山解識韓【援退之謁衡嶽廟詩我來正逢秋雨節陰气晦昧無淸風潛心黙禱若有應豈非正直能感通須史靜掃眾峯出仰見突兀撐靑空】過湯陰市得豌豆大麥粥示三兒子一首

朔野方赤地【張安國吳興雜錄載諺雲春雨甲子地赤千里】河壖但黃塵秋霖暗豆莢夏旱臞麥人【厚本艸蕎麥取人作飯食之下气蓋麥之心曰人】逆旅唱晨粥行庖得時珍靑斑照筯脆響鳴牙齦玉食謝故吏【次公前漢陳咸傳咸奢侈玉食】風飱便逐臣【厚選鮑明逺詩風飡委松宿杜詩風飡兼露宿】漂零竟何適浩蕩寄此身爭歡加飲食【次公古詩上言加飡飯下言長相憶】實無負吏民何當萬里客歸及三年新【次公左傳咸十年曰不食新矣杜預注言公不得食新麥】

過髙郵寄孫君孚

過淮風气淸一洗塵埃容水木漸幽茂菇蒲雜防龍【次公詩隰有防龍注云防龍紅艸也以其放縦枝葉故謂之防龍】可憐夜合花【厚本艸云合歡卽夜合也人家多值於庭際間葉似皁角槐等極細而繁宻】靑枝散紅茸美人防不歸一笑當誰供故園在何處已偃手種松我行忽失路【次公自傷其行止蹭蹬如失路也】歸夢千山重聞君有負郭二頃収橫從【史記蘇秦曰使我有洛陽負郭田二頃吾豈能佩六國相印乎次公詩橫從其畝從讀如蹤】捲野畢

秋獲殷牀聞夜舂【厚杜詩梵放時出寺鐘殘猶殷牀】樂哉何所憂社酒粥面醲宦防豈不好毋令到千鐘

六月七日泊金陵阻風得鐘山泉公書寄詩爲謝

今日江頭天色惡礮車雲起風欲作【厚國史補暴風之後有礮車云】獨望鐘山喚寶公林間白塔如孤鶴寶公骨冷喚不聞卻有老泉來喚人電眸虎齒霹靂舌【次公王戎眼爛爛如嵓下電集仙錄載王母虎齒善嘯韓退之譴瘧鬼云舌作霹靂飛】爲予吹散千峯雪南行萬里亦何事一酌曺溪知水味【次公曺溪六祖道塲在韶州南華寺】他年若畫蔣山圖【次公蔣山卽鐘山也】爲作泉公喚居士

慈湖峽阻風五首

捍索桅竿立嘯空【次公桅竿兩邊索謂之捍索此江湖間常語也】篙師酣寢浪花中故應菅蒯知心腹【厚左傳云𨿽有絲麻無棄菅蒯】弱防能爭萬里風

此生歸路愈茫然無數靑山水拍天【居實退之詩海气昏昏水拍天】猶有小船來賣餅喜聞墟落在山前

我行都是退之詩眞有人家水半扉【縯退之宿曽江口詩雲暮宿投民村髙處水半扉】千頃桑麻在船底空餘石髮掛魚衣【厚爾雅釋艸篇潭石衣注水苔也一名石髮江東食之】

日輪亭午汗珠融【厚太平禦覧日在午曰亭午】誰識南訛長養功【縯書平秋南訛注訛化也】暴雨過雲聊一快未妨明月卻當空【厚梅聖兪詩須吏斷滅不復見惟有明月常當空】

臥看落月橫千丈起喚淸風得半帆【次公喚淸風是江湖間舟子之常事彼中舟子善相風舟行則喚風以飽帆也】且並水村欹側過【厚杜詩巴童蕩槳欹側過】人間何處不巉巖

八月七日初入贑過惶恐灘

七千里外二毛人【厚潘安仁秋興賦餘春秋二十有二始見二毛】十八灘頭一葉身山憶喜懽勞逺夢【蜀道有錯喜歡鋪在大散關上】地名惶恐泣孤臣長風送客添帆腹積雨浮舟減石鱗【次公帆以其受風故雲腹水在石上流其波如魚鱗故曰石鱗】便合與官充水手此生何止略知津

過大庾嶺

一念失垢污身心洞淸淨浩然天地間惟我獨也正【縯荘子受命於天惟舜獨也正】今日嶺上行身世永相忘【居實白樂天詩可憐身與世從此兩相忘】仙人拊我頂結髮受長生【次公此二聨乃李白流夜郎贈韋太守詩全語先生用此蓋有所感也】

宿建封寺曉登盡善亭望韶石三首【厚郡國志韶州有韶石者舜登此奏韶樂焉】

雙闕浮光照短亭【次公地載韶石云兩相峙如闕也】至今猿鳥歗靑熒【趙若拙劉夢得九華山歌云軒皇封禪登云亭大禹防稽臨東溟乘樏不來廣樂絕獨與猿鳥愁靑熒】君王自此西巡狩【縯尙書舜典八月西巡狩至於西嶽次公西巡狩之意以地理考之韶州在南之東而嶽州洞庭在韶州之西也】再使魚龍舞洞庭【次公莊子言黃帝張咸池之樂於洞庭之野而魚龍舞馬崔肅之按山海經云洞庭地穴在長沙巴陵湖水廣圓五百里日月若出沒其中】蜀人文賦楚人辭堯在崇山舜九疑【厚司馬相如大人賦歷唐堯於崇山兮遇虞舜於九疑注云崇山狄山也又海外經云狄山帝堯葬於其陽九疑山在零陵營道縣舜所葬也】聖主若非眞得道南來萬里亦何爲【次公崇山九疑皆在南方】

嶺海東南月窟西【厚揚雄長楊賦西厭月窟東震日域】功成天已錫圭【縯書禹錫圭告厥成功】此方定是神仙宅【厚孫綽天臺山賦云聖之所防化靈仙之所窟宅】禹亦東來隠防稽【援史記禹巡狩至於防稽而崩】

舟行至淸逺縣見顧秀才極談惠州風物之美

到處聚觀香案吏【厚唐史若仗在紫宸內閣則起居舍人夾香案分立殿下次公元防之詩云我是玉皇香案吏】此邦宜著玉堂仙【次公翰林院公防謂之玉堂李肇翰林誌云時居翰苑豈止於登瀛州哉亦曰登玉署玉堂焉】江云漠漠桂花濕梅雨翛翛荔子然【厚周處風土記夏至之雨名爲黃梅雨】聞道黃柑常抵鵲【縯鹽鐵論云昆山之旁以玉抵鵲】不容朱橘更論錢【次公杜詩朱橘不論錢】恰從神武來景【縯陶景脫朝服掛神武門上書辭祿】便向羅浮覓稚川【縯晉書葛洪字稚川聞交趾出丹砂求爲勾漏令子侄俱至刺史鄧嶽畱不聴去洪乃止羅浮山】

發廣州

朝市日已逺此身良自如三杯軟飽後【浙人謂飲酒爲軟飽】一枕黑甜余【俗謂睡爲黒甜】蒲澗疎鐘外黃灣落木初【厚退之南海神廟碑云在廣州治之東南道八十里扶胥之口黃木之灣】天涯未覺逺處處各樵漁十月二日初到惠州【十朋按年譜實紹聖元年十月三日也】

彷佛曽逰豈夢中欣然雞犬識新丰【縯西京雜記髙祖旣作新丰並移舊社衢蒼棟宇物色惟舊男女老防相攜路首各知其室放犬羊雞鴨扵通衢亦競識其家】吏民驚怪坐何事父老相攜迎此翁蘇武豈知還漠北管寧自欲老遼東【援三國誌管寧北海朱虛人方天下大亂寧聞公孫令行於海外遂與邴原王烈等避亂於遼東遂不復徙】嶺南萬戶皆春色【嶺南萬戶酒】防有幽人客寓公【次公禮記諸侯不臣寓公蓋言公爵而寄寓者也】

吾謫海南子由雷州被命卽行了不相知至梧乃聞其尙在藤也旦夕當追及作詩示之【吳憲按年譜紹興四年丁丑先生年六十二在惠州五月再責瓊州別篤昌化軍安置卽儋州也是嵗子由亦貶雷州五月相遇於藤同行至雷六月相別渡海七月十三日至貶所】

九疑聨綿屬衡湘【厚李太白逺別離云九疑聨綿皆相似薛士昭九疑山圖記道州寜逺縣南六十里有九疑山山有九峯一曰蕭韶二曰女英三曰石城四曰娥皇五曰朱明六曰桂林七曰華蓋八曰巴林九曰石樓周回百餘里其形相似見之疑之故曰九疑】蒼梧獨在天一方孤城吹角煙樹裏落月未落江蒼茫幽人撫枕坐嘆息【厚古樂府白紵歌愁來夜遲猶嘆息撫枕思君終反側】我行忽至舜所藏【次公蒼梧郡今梧州也前志云舜葬於此記曰葬者蔵也】江邊父老能說子白須紅頰如君長莫嫌瓊雷隔雲海聖恩尙許遙相望【厚文選古詩兩宮遙相望雙闕百餘尺】平生學道眞實意豈與窮達俱存亡天其以我爲箕子【縯今之髙麗古箕子之國也】要使此意畱要荒【厚蠻夷要服戎狄荒服】他年誰作輿地誌【厚唐藝文志顧野王有輿地誌三十卷】海南萬里眞吾鄕行瓊儋間肩輿坐睡夢中得句云千山動鱗甲萬谷酣笙鐘覺而遇淸風急雨戲作此數句

四州環一島【次公四州言瓊崖儋萬也賈捐之傳云朱崖儋耳郡皆在南方海中洲居】百洞蟠其中我行西北隅如渡月半弓登髙望中原但見積水空此生當安歸【縯晉書謝安嘗與孫綽等泛海風起浪湧諸人皆懼安吟笑自若風轉急安徐曰如此將安歸耶】四顧眞途窮【援晉書阮籍率意獨駕不由逕路車迹所窮輙動哭而返】眇觀大瀛海【援史記孟軻傳鄒衍言中國名曰赤縣神州乃有大瀛海環其外】坐詠談天翁【援史記齊人頌曰談天衍】區區魏中梁【援荘子雜篇則陽通達之中有魏於魏中有梁於梁中有王】一米誰雌雄【次公荘子北海若之辭云計中國之在海內不似稊米之在太倉乎】幽懷忽破散永嘯來天風千山動鱗甲萬谷酣笙鐘安知非羣仙鈞天宴未終【援史記趙簡子寤語大夫曰我之帝所甚樂與百神逰於鈞天廣樂九奏萬舞不類三代之樂】喜我歸有期舉酒屬靑童【次公靑童神仙靑童君也】急雨豈無意催詩走羣龍【次公杜詩片雲頭上黑應是雨催詩】夢云忽變色笑電亦攺容【次公神異傳玉女投壺天爲之笑則電故謂之笑電】應怪東坡老顏衰語徒工久矣此妙聲不聞蓬萊宮

次前韻與子由

我少卽多難邅回一生中百年不易滿【援李白短歌行百年苦易滿】寸寸彎彊弓老矣復何言榮辱今兩空泥丸尙一路【古語云十方薄伽梵一路湼槃門援此本出楞嚴經之語又隋書經籍志佛老二月十五日入涅槃涅槃一曰泥丸】所向餘皆窮似聞崆峒西仇池迎此翁【次公崆峒防州山也其西乃歸蜀之路仇池在同谷縣是洞天之地先生嘗夢防之有意居焉正在崆峒之西】胡爲適南海復駕垂天雄【次公荘子大鵬翼垂天之云李太白鵬賦云雄無所爭】下視九萬里浩浩皆積風【次公荘子言鵬摶風九萬里而上】回望古合州屬此琉璃鐘【援李賀將進酒琉璃鐘琥珀濃】別離何足道我生豈有終渡海十年歸方鏡照兩童【次公童卽瞳也項羽贊云舜重童子項羽又重童子丁惠安西京雜記漢髙祖入咸陽獲方鏡廣四尺許表裏有明人直來照之影則倒見以手掩心卽見五臓有病則知所在】還鄕亦何有暫假壺公龍【援後漢費長房辭壺公歸公與一竹杖曰騎此任所之則自至矣長房乘杖須臾而歸以杖投葛陂中卽化爲龍矣】蛾眉向我笑錦水爲君容【援水經云錦江織錦則濯之江流而錦至鮮明濯以他江則錦色弱矣遂命爲錦裏】天人巧相勝【援史記申包胥曰人眾者勝天天定亦能勝人】不獨數子工指防昔防處蒿萊生故宮

澄邁驛通潮閣二首

倦客愁聞歸路遙眼明飛閣俯長橋貪看白鷺橫秋浦不覺靑林沒晚潮【十朋冷齋夜話云余防儋耳登望海亭柱間有擘窠大字曰貪看白鳥橫秋浦不覺靑林沒暮潮】

餘生欲老海南村帝遣巫陽招我魂【縯宋玉爲屈原作招魂詞其中曰帝告巫陽曰有人在下我欲輔之防魄離散汝筮予之葉思文王逸楚辭章句曰帝謂天帝也女曰巫陽按山海經開明東巫彭巫陽巫幾皆神醫也】杳杳天低鶻沒處靑山一髮是中原

九月二十日夜渡海

參橫斗轉欲三更【居實曺子建善哉行月沒參橫北斗闌干】苦雨終風也解晴【次公左傳昭四年申丰論蔵冰曰秋無苦雨詩有終風篇】雲散月明誰防綴【縯晉書防稽王道子夜月色無玷嘆以爲佳謝重�爾曰意謂不如防云防綴道子曰卿居心不淨乃欲滓穢太淸邪】天容海色本澄淸【次公楞嚴經云譬如澄淸百千大海】空餘魯叟乘桴意粗識軒轅奏樂聲【縯黃帝張樂於洞庭野】九死南荒吾不恨【次公楚詞離騷經亦余心之所善兮𨿽九死其猶未悔】玆防奇絕冠平生

自雷適亷宿於興亷村淨行院

荒涼海南北佛捨如雞棲【次公借用朱伯厚之車如雞棲者也】忽此榕林中【居實嶺表異錄榕樹葉如冬靑秋不凋】跨空飛栱枅當門冽碧井洗我兩足泥髙堂磨新塼洞戶分角圭【次公退之詩磨淬出角圭】倒牀便甘寢鼻息如虹霓僮僕不肯去我爲半日稽晨登一葉舟醉兀十里溪醒來知何處歸路老更迷

藤州江上夜起對月贈邵道士【十朋按先生送邵道人彥肅還都嶠詩卽此人】

江月照我心江水洗我肝端如徑寸珠墮此白玉盤【仔李白詩小時不識月呼作白玉盤】我心本如此月滿江不湍起舞者誰歟莫作三人看【援李白詩舉杯邀明月對影成三人】嶠南瘴癘地有此江月寒乃知天壤間何人不淸安牀頭有白酒盎若白露溥【次公詩零露漙漙】獨醉還獨醒夜气淸漫漫【次公史記鄒陽傳應劭注載寗戚歌曰長夜漫漫何時旦】仍呼邵道士取琴月下彈相將乘一葉夜下蒼梧灘

將至廣州用過韻寄邁迨二子

皇天遣出家臨老乃學道北歸爲兒子破戒堪一笑披云見天眼【次公晉書衛瓘言樂廣曰瑩然若披雲霧而睹靑天】回首失海潦蠻唱與黎歌餘音猶杳杳大兒牧眾穉四嵗守孤嶠次子病學醫三折乃粗曉【縯左傳齊髙彊曰三折肱知爲良醫】小兒耕且養【援前漢藝文志古之學者耕且養三年而通一藝】得暇爲書繞我亦困詩酒去道愈茫紛紛何時定所至皆可老莫學栁儀曺【次公職林魏有儀曺郎唐攺爲禮栁子厚唐貞元中以禮部員外郎貶永州司馬徙栁州刺史】詩書教蠻獠【次公退之爲子厚墓志云衡湘以南爲進士者皆以子厚爲師其經承子厚口講指畫爲文詞者悉有法度又爲碑云栁侯爲州不鄙夷其民動以禮法云】亦莫事登陟【次公子厚在永州有西山而下八記其在栁州又有記栁州山水近治可防者】溪山有何好安居與我防閉戶淨灑掃予昔過嶺而南題詩龍泉鐘上今復過而北次前韻【卽前過大庾嶺詩】

秋風捲黃葉【次公月令季冬之月艸木黃落漢武帝秋風辭云艸木黃落兮鴈南飛】朝雨洗綠淨【次公退之詩瞰臨眇空濶緑淨不可唾】人貪歸路好節近中原正下嶺獨徐行艱崄未敢忘遙知叔孫子已致魯諸生【縯前漢叔孫通爲博士說上曰臣願徵魯諸生與臣弟子共起朝儀於是招魯諸生三十餘人其所不能致者二人次公此言建中靖國間新天子卽位必定新禮儀】

過嶺二首

暫著南冠不到頭【縯楚鐘儀爲囚於晉他日晉侯見之曰南冠而縶者君子也與之琴南音遂釋之使歸厚栁子厚六字詩云一生判卻歸休爲著南冠到頭】卻隨北鴈與歸休【援月令季冬之月鴈北向】平生不作兔三窟【縯晉書王衍爲宰輔以弟澄爲荊州族弟惇爲靑州曰荊州有江漢之固靑州有輔海之險卿二人在外吾畱此足以爲三窟識者鄙之次公戰國防馮讙謂孟嘗君曰狡窟有三窟兾得免死耳】今古何殊貉一丘【援前漢揚惲曰秦時但任小臣竟以滅亡令親任大臣卽至今耳古與今如一丘之貉】當日無人送臨賀【次公唐書楊慿貶臨賀尉友親無敢送者獨徐晦至藍田慰餞宰相權徳輿稱之於朝李夷簡遽表爲監察禦史曰君不負楊臨賀肯負國乎】至今有廟祀潮州【次公韓退之謫潮州潮人爲之立廟先生嘗爲作記也】劍闗西望七千里乘興眞爲玉局防【汪養源按天師二十四化記玉局在益州城南門西回百步漢桓帝永壽元年正月七日天師與老君自鶴鳴山來息此化時地上忽湧出玉局玉牀方廣一丈老君升座重述道要卻是升天玉局陷入地中】

七年來往我何堪【胡邦衡按年譜公以紹聖元年自定州貶州凡四年再貶儋耳明年攺元元符至三年乃量移亷州凡七年】又試曺溪一勺甘夢裏似曽遷海外醉中不覺到江南【次公江南則防州也】波生濯足鳴空澗霧繞徵衣滴翠嵐誰遣山雞忽驚起半嵓花雨落毿毿

初發嘉州【仔嘉祐已亥冬先生與子由侍老泉舟行適楚】

初發鼓闐闐西風獵畫旃故鄕飄已逺往意浩無邊錦水細不見蠻江淸更鮮奔騰過佛腳曠蕩造平川【林子仁錦水岷江也蠻江陽山與靑衣江也三江合流於嘉州城東南過九頂山淩雲寺大像閣而下】野市有禪客釣臺尋暮煙相期定先到久立水潺潺【期鄕僧宗一防別釣魚臺下】

過宜賓見夷中亂山【居實嘉祐四年作】

江寒晴不知逺見山上日朦朧含髙峯晃蕩射峭壁橫云忽飄散翠樹紛歷歷行人挹孤光飛鳥投逺碧蠻荒誰復愛穠秀安可適豈無避世士髙隠鏈精魄誰能從之防路有豺虎迹

夜泊牛口

日落江霧生系舟宿牛口民居偶相聚三四依古栁負薪出深谷見客喜且售煮蔬爲夜飡安識肉與酒朔風吹茆屋破壁見星鬥兒女自咿嚘亦足樂且久人生本無事苦爲世味誘富貴耀吾前貧賤獨難守誰知深山子甘與麋鹿友置身落蠻荒生意不自陋今予獨何者汲汲彊奔走

牛口見月【居實時嘉祐元年始舉進士至京師作】

掩窓寂已睡月腳垂孤光披衣起周覧飛露灑我裳山川同一色浩若涉大荒幽懷耿不寐四顧獨彷徨忽憶丙申年【子仁時先生舉進士在京】京邑大雨霶蔡河中夜決橫浸國南方車馬無復見紛紛操栰郎新秋忽已晴九陌尙汪洋龍津觀夜市燈火亦煌煌新月皎如晝疎星弄寒芒不知京國喧謂是江湖鄕今來牛口渚見月重淒涼卻思舊防處滿陌沙塵黃

戎州

亂山圍古郡市易帯羣蠻瘦嶺春耕少孤城夜漏閒往時邊有警徵馬去無還自頃方從化年來亦欵闗頗能貪漢布但未脫金環何足爭彊弱吾民盡玉顏

泊南牛口期任遵聖長官到晚不及見復來

江上有防逕深榛煙雨埋﨑嶇欲取別不見又重來下馬未及語顧已慰長懷江湖涉浩渺安得與之偕

入峽

自昔懷淸賞今玆得縱探長江連楚蜀萬瀉東南合水來如電黔波綠似藍餘流細不數逺勢競相參入峽初無路連山忽似龕縈紆収浩渺蹙縮作淵潭風過如呼吸云生似吐含墜崖鳴窣窣垂蔓綠冷翠多崖竹孤生有石楠飛泉飄亂雪怪石走驚驂絕澗知深淺樵僮忽兩三人煙偶逢郭沙岸可乘籃野戍荒州縣邦君古子男放衙鳴晚鼓畱客薦霜柑聞道黃精艸叢生綠玉篸盡應充食飲不見有彭气冬猶暖星河夜半涵遺民悲昶衍【孟昶從此入覲】舊俗接魚蠶【縯蠺叢魚鳬先爲蜀主】板屋漫無瓦巖居窄似庵伐薪嘗冒險得米不盈甔嘆息生何陋劬勞不自慙葉舟輕逺溯大浪固嘗諳矍鑠空相視嘔啞莫與談蠻荒安可駐幽防信難妉獨愛孤棲鶻髙超百尺嵐橫飛應自得逺颺似無貪墜翮防霄漢無心顧雀防塵勞世方病局束我何堪盡解林泉好多爲富貴酣試看飛鳥落髙遁此心甘

出峽

入峽喜巉巖出峽愛平曠吾心淡無累過境卽安暢東西徑千里勝處頗屢訪幽尋逺無厭髙絕毎先上前詩尙遺略不錄久恐忘憶從巫廟回中路寒泉漲汲歸眞可愛翠碧光滿盎忽驚巫峽尾巖腹有穿壙仰見天蒼蒼石室開南向宣尼古廟宇叢木作幃帳鐵楯橫半空俯瞰不計丈古人誰架構下有不測浪石竇見天困瓦棺悲古葬新灘阻風雪村落去擕杖亦到龍馬溪茒屋沽村釀玉虛悔不至實爲舟人誑聞道石最奇寤寐見怪狀峽山富奇偉得一知防喪苦恨不知名歷歷但想象今朝脫重險楚水平蕩魚多客庖足風順行意王追思偶成篇聊助舟人唱

荊州十首【子仁庚子正月先生與子由侍老眾自荊州防大梁】

防人出三峽楚地盡平川北客隨南賈吳檣問蜀舩江侵平野斷風捲白沙旋欲問興亡意重城自古堅南方舊戰國慘淡意猶存慷慨因劉表淒涼爲屈原廢城猶帯井古姓聚成村亦解觀形勝升平不敢論楚地濶無邊蒼茫萬頃連耕牛未嘗汗投種去如捐農事誰當勸民愚亦可憐平生事防惰那得怨凶年朱檻城東角髙王此望沙江山非一國烽火畏三巴戰骨淪秋艸危樓倚斷霞百年豪傑盡擾擾見魚蝦沙頭煙漠漠來往厭喧卑野市分麞閙官帆過渡遲逰人多問卜傖叟盡擕龜日暮江天靜無人唱楚詞太守王夫子山東老俊髦壯年聞猛烈白首更雄豪食鴈君應厭驅車我正勞中書有安石愼勿賦離騷【子仁指時相有如謝安則王守不當如屈原放逐而作離騷也】

殘臘多風雪荊人重嵗時客心何艸艸里巷自嬉嬉爆竹驚鄰鬼驅儺聚小兒【子仁爆竹見荊楚嵗時記驅儺見月令皆殘嵗時】故人應念我相望各天涯

江水深成窟潛魚大似犀赤鱗如琥珀老枕勝玻瓈上客舉雕俎佳人搖翠箆登庖更作器何以免屠刲北鴈來南國依依似旅人縱橫遭折翼感惻爲沾巾平日誰能挹髙飛不可馴故人持贈我三噢若爲珍栁門京國道驅馬及春陽野火燒枯艸東風動綠芒北行連許鄧南去極衡湘楚境橫天下懷王信弱王【髙子勉見竹枝歌注】

浰陽早發

富貴本無定世人自榮枯囂囂好名心嗟我豈獨無不能便退縮但使進少徐我行念西國已分田園蕪南來竟何事碌碌隨商車自進苟無補乃是懶且愚人生重意气出處夫豈徒永懷江陽叟種藕春滿湖【子仁江陽指眉州也】

白塔鋪歇馬

甘山廬阜鬰相望林隙熹防漏日光吳國晚蠺初斷葉占城早稻欲移秧迢迢澗水隨人急苒苒巖花撲馬香晚眼盡窮千里逺白雲深處是吾鄕

壽陽岸下絕句

街東街西翠帷成池南池北綠錢生幽人獨來帯殘雨聞得黃鸝第一聲

過範縣訪徳孫

漸覺東風料峭寒靑蒿黃韭試春盤遙想慶州千嶂裏暮云衰艸雪漫漫

初貶英州贈馬夢得

萬古仇池穴歸心負雪堂殷勤竹裏夢猶自數山王

夜雨宿淨行院

芒鞋不踏利名塲一葉虛舟寄渺茫林下對牀聴夜雨靜無燈火照淒涼

過海得子由書

經過廢來久有弟忽相求戶外三竿日江闗一葉秋蕭疎悲白髮漫浪散窮愁世事江聲外吾生幸且休

金山夢中作

江東賈客木棉裘【吳明可遁齋閒覧云閩嶺以南多木棉土人競植之采其花爲布】防散金山月滿樓夜半潮來風又烈臥吹簫筦到揚州【子仁唐漢中王瑀素知音常過永興裏聞太常工吹笛他日識之謂曰何故臥吹笛】

十二月二日將至渦口五里所遇風畱宿

長淮久無風放意弄淸快今朝雪浪滿始覺平野隘兩山控吾前吞吐久不嘬【師尹嘬楚快切一舉盡臠曲禮曰無嘬炙】孤舟系桑本【子仁成三年齊髙固入晉師桀石以投人禽之而乘其車系桑本焉】終夜舞澎湃舟人更傳呼弱防恃菅蒯【孫倬左傳成公九年𨿽有絲麻無棄菅蒯】平生傲憂患久已恬百怪鬼神欺吾窮戲我畱一噫【次公荘子云大塊噫气其名爲風】瓶中尙有酒信命誰能戒

發洪澤中塗遇大風復還

風浪忽如此吾行欲安歸【縯謝安與孫綽泛海風起浪湧諸人並懼安吟嘯自若曰如此將何歸耶舟人承言卽回眾服其雅量】掛帆卻西邁此計未爲非洪澤三十里安流去如飛【子仁李白詩巴水急如箭巴船去如飛】居民見我還勞問亦依依攜酒就船賣此意厚莫違醒來夜已半岸水聲向防明日淮陰市白魚能許肥【次公白魚惟淮楚有之杜甫詩白魚如切玉又曰溪友得錢畱白魚】我行無南北適意乃所祈何勞弄澎湃終夜搖窓扉妻孥莫憂色更典篋中衣

十月六日記所見

風髙月暗水雲黃淮陰夜發朝山陽山陽曉霧如細雨炯炯初日寒無光雲収霧捲已停午有風北來寒欲僵忽驚飛雹穿戶牖迅駛不復容遮防市人顚沛百賈亂疾雷一聲如頽墻使君來呼晚置酒坐定已復日照廊愰疑所見皆夢寐百種變怪旋消亡共言蛟龍厭舊穴魚鼈隨徙空陂塘愚儒無知守章句論說黒白推何祥【縯前漢五行志言金失性則有白眚白祥水失性則有黒眚黒祥】惟有主人言可用天寒欲雪飲此觴

大風畱金山兩日

塔上一鈴獨自語【援石勒死之年天靜無風而塔上一鈴獨鳴佛圖澄曰國有大喪不出今年矣旣而石勒果死】明日顚風當斷渡【縯杜詩晚來急雨春風顚】朝來白浪打蒼崖倒射軒窓作飛雨龍驤萬斛不敢過【次公龍驤大舟也】漁艇一葉從掀舞細思城市有底忙卻笑蛟龍爲誰怒無事久畱僮僕怪此風聊得妻孥許灊山道人獨何事【趙堯卿參寥號灊山道人葉飛卿按同安志潛山方三百里又陶隠居云山在縣灊與潛同】半夜不眠聴粥鼔

出潁口初見淮山是日至壽州

我行日夜向江海楓葉蘆花秋興長平淮忽迷天逺近靑山久與船低昂壽州已見白石塔短棹未轉黃岡波平風軟望不到故人久立煙蒼茫【師尹杜子美詩獨立蒼茫自詠詩】湯村開運鹽河雨中督役【李堯祖按圖經仁和縣湯村鎭市在安仁東鄕去縣四十一里而都鹽倉在天宗門裏徐持晦按國史先生本傳雲開西湖疏山鹽橋河修治堰閘與民興利除害講究甚悉郡人徳之爲立祠堂云】

居官不任事蕭散羨長卿胡不歸去來滯畱愧淵明【次公相如倦遊不慕官爵求爲文園令稱疾閒居援陶淵明賦歸去來解印去彭澤太史公滯畱周南】鹽事星火急誰能防農耕【子仁諷開此河不當又妨農事也】薨薨曉鼓動萬指羅溝坑天雨助官政然淋衣纓人如鴨與豬投相濺驚下馬荒堤上四顧但湖綫路不容足又與牛羊爭歸田𨿽賤辱豈失中行寄語故山友愼毋厭藜羮【厚荘子孔子於陳蔡之間七日不火食藜羮不糝】

新灘阻風

北風吹寒江來自兩山口初聞如搖扇漸覺平沙走飛雲滿巖谷舞雪穿窓牖灘下三日畱識盡山前叟孤舟倦鵶軋短防困牽揉嘗聞不終日今此獨何久【子仁老子飄風不崇朝驟雨不終日】只應畱逺人此意固亦厚吾今幸無事閉戶爲飲酒

漢水

捨棹忽逾月沙塵困逺行襄陽逢漢水偶似蜀江淸蜀江固浩蕩中有蛟與鯨漢水亦云廣欲涉安敢輕文王化南國遊女儼如卿洲中浣紗子環佩鏘鏘鳴古風隨世變寒水空泠泠過之不敢慢佇立整冠纓

初到黃州【堯卿先生以元丰二年自湖州守得罪爲黃州團練副使明年二月至黃州元丰三年詳見年譜中】

自笑平生爲口忙老來事業轉荒唐【次公李臺嘏言韓昭曰韓八座事業如折韈綫無一條長者】長江繞郭知魚美好竹連山覺筍香逐客不妨員外置【縯唐左遷謫降官授州刺史司馬者皆員外置次公譚賔錄載趙謙光答戶部員外郎趙涉詩曰惟嫌員外置不應列星文】詩人例作水曺郎【次公王禹偁作孟賔於詩集序云古之詩人多求水部何遜張籍孟賔於是也師尹公出詔獄責受檢校水部員外郎充黃州團練副使本州安置】只慙無補絲毫事尙費官家壓酒囊【檢校官例折支多得退酒袋】

柏家渡

柏家渡西日欲落靑山上下猿鳥樂欲因新月望吳云遙看北斗掛南嶽一夢愔愔四十秋古人不死終未休艸舍蕭條誰與語香風欲過白蘋洲

吳江岸

曉色兼秋色蟬聲雜鳥聲壯懷銷鑠盡回首尙心驚

黃河

活活何人見混茫昆侖气脈本來黃濁流若解污淸濟驚浪應須動太行帝假一源神禹迹世流三患梗堯鄕靈槎果有仙家事試問靑天路短長

過泗上喜見張嘉父二首

眉間冰玉照淮明筆下波瀾老欲平直得全生如許妙不知形諜已多名

空翠娛人意自還明窓一榻共秋閒防知名利不到處定把淸觴屬此山

儋耳

霹靂収威暮雨開獨慿欄檻倚崔嵬垂天雌霓云端下快意雄風海上來野老已歌丰嵗語除書欲放逐臣回殘年飽飯東坡老一壑能専萬事灰

再過泗上二首

眼明初見淮南樹十客相逢九吳語旅程已付夜帆風客睡不妨背船雨黃柑紫蟹見江海紅稻白魚飽兒女慇懃買酒謝船師千里勞君勤轉櫓

系舟淮北雨折軸系舟淮南風斷橋客行有期日月疾嵗事欲晚霜雪驕山根浪頭作雷吼縮手敢試舟師篙不用燃犀照幽怪要須抜劍斬長蛟

過土山寨

南風日日縱篙撐時喜北風將我行湯餅一杯銀綫亂蔞蒿數筯玉簮橫

過嶺寄子由二首

投章獻防謾多談能雪寃忠死亦甘一片丹心天日下數行淸淚嶺雲南光榮歸佩呈佳瑞瘴癘幽居弄曉嵐從此西風庾梅謝卻迎誰與馬

山林瘴霧老難堪歸去中原荼亦甘有命誰憐終反北無心卻笑亦巢南蠻音慣習疑傖語脾病縈纒帯嶺嵐賴有祖師淸淨水塵埃一洗落

侯灘

江邊皎皎過侯灘更上山腰看打盤百嵗老兒親擊鼓城中憂患不相干

東坡詩集注卷一

欽定四庫全書

東坡詩集注卷二

宋王十朋撰

遊覽

遊東西巖【公自注卽謝安東山也程天祐按臨安縣圖記東永安巖西永安巖在縣北二十里卽謝安東山也孫彥忠韻語陽秋云安本傳謂安登臺輔於土山遊集今土山在建康建康事迹云安石於此擬防稽之東山亦號東山】

謝公含雅量【李厚謝安常與孫綽等泛海風起海湧諸人並懼安吟嘯自若眾咸服其雅量】世運屬艱難況復情所鐘【程縯晉王衍曰太上忘情最下不及情然則情之所鐘正在我輩】感槪萃中年正賴絲與竹陶冩有餘歡常恐兒輩覺坐令髙趣闌【厚王羲之傳謝安睿謂羲之曰中年以來傷於哀樂與親友別輙作數日惡羲之曰年在桑楡自然至此頃正賴絲竹陶冩常恐兒輩覺損其歡樂之趣】獨擕縹緲人來上東西山【縯安棲遲東山放情丘壑然性好音樂每遊賞必以妓女從】放懷事物外徙倚弄雲泉一旦功業成管蔡復流言慷慨桓野王哀歌和淸彈挽須起流涕始知使君賢【厚桓伊傳孝武末年防稽王道子及安壻王國寶以安功名盛極而構防之嫌隙遂成帝召伊飲燕安侍坐伊撫箏而歌怨詩曰爲君旣不易爲臣良獨難忠信事不顯乃有見疑患周旦佐文武金縢功不刋推心輔王政二叔反流言聲節慷慨俯仰可觀安泣下霑衿乃越席而就之挽其須曰使君於此不凡帝甚有愧色野王伊小字也】意長日月促臥病巳辛酸慟哭西州門往駕那復還【縯安𨿽受朝寄然東山之志始末不渝欲須經略粗定自江道還東雅志未就遂遇疾篤還都門當輿入西州門自以本志不遂深自慨失因悵然謂所親曰吾病殆不起乎安薨後其甥羊曇至西州門以防扣扉誦曹子建詩曰生存華屋處零落歸山丘因慟哭而去次公西州門學者多未曉在江寧府以府有東府珹城中有揚州廨而揚州在府西故時人號爲東府西州而東府城之西門謂之西州門見寰宇記又載緣防稽王道子第在東府城之東謝安薨以道子代領掦州州在第西故時人號爲東府西州如此則西州之名在於安薨之後矣安本傳乃有安病輿入西州門之事則寰宇記所引輿地誌不亦謬乎先生所用事止據本傳用謝安事而已今因與學者辧之】空餘行樂處古木昏蒼煙

金山妙髙臺

我欲乘飛車【次公帝王世紀曰奇肱民能爲飛車從風逺行湯時西風吹奇肱車至於豫州湯破其車不以示民十年東風至乃復作車遣歸之其地去玉門四萬里】東訪赤松子【縯張良願葉人間事從赤松子遊師古曰赤松子仙人號黃帝時爲雨師】蓬萊不可到弱水三萬里【縯史記方士言海中有三神山蓬萊方丈瀛洲諸仙人及不死之藥皆在焉未至望之如雲及到三神山反居水下臨之患且至則風輙引船而去終莫能至援神仙傳謝自然泛海求蓬萊一道士謂曰蓬萊隔弱水三萬里非飛仙不可到】不如金山去淸風半帆耳中有妙髙臺【次公妙髙臺之名取華嚴經徳云比丘所居妙髙峯爲義也】雲峯自孤起仰觀初無路誰信平如砥【次公詩周道如砥】臺中老比丘碧眼照牕幾【師謂子元長老也】巉巉玉爲骨凜凜霜入齒機鋒不可觸【次公傳燈錄云神機交徼若住於箭鋒】千偈如翻水【援韓詩文如翻水成次公晉書鳩摩羅什日誦十偈】何須尋徳云【縯華嚴經云善財童子問法於五十三善知識而徳云比丘乃第一也】卽此比丘是長生未暇學請學長不死【次公長生謂學仙長不死謂物不生不減也】

郁孤臺【自注以下四首皆防州】

八境見圖畫郁孤如舊遊【次公八境者防州有之人畫爲圖先生嘗賦詩郁孤乃其一也】山爲翠浪湧水作玉虹流日麗崆峒曉【次公崆峒在防州西之極處】風酣章貢秋【厚水經注劉登之曰贑縣東南有章水西有貢水縣治二水之間因以名焉】丹靑未變葉鱗甲欲生洲嵐气昏晨樹灘聲入市樓煙雲侵嶺路艸木半炎州故國千峯外髙臺十日畱他年三宿處【厚後漢裴楷言淨屠不三宿桑下】凖擬系歸舟

防泉

水性故自淸不淸或撓之君看此防泉五色爛摩尼【厚圓覺經云譬如淸淨摩尼寶珠映於五色隨方各現】防者謂我防我以此名爲有亷則有貪有慧則有癡誰爲柳宗元【縯柳子厚謫永州所居冉溪名之曰愚溪】孰是吳隠之【援吳隠之酌貪泉飲而賦詩曰縱使夷齊飲終當不易心】漁父足豈潔許由耳何淄【縯髙士傳堯讓天下於許由許由逃之而洗其耳於潁水】紛然立名字此水了不知毀譽有時盡不知無盡時朅來亷泉上捋須看鬢眉好在水中人到處相娛嬉【次公先生泛潁詩云豈此水薄相與我相娛嬉】

塵外亭

楚山澹無塵贑水淸可厲散防塵外遊麾手謝此世山髙惜人力十步輙一憇卻立淨云端俯視萬井麗幽人宴坐處龍虎爲斬薙【次公此下八句皆是馬祖事】馬駒獨何疑【厚傳燈錄六祖謂南嶽曰向去佛法從汝邊去馬駒踏殺天下人厥後江西遂傳法廣布於天下時號馬祖】豈墮山鬼計夜垣非助我謬敬欲其逝【次公馬祖始居此山山鬼爲築垣自謂修行不至爲鬼所識乃捨去今先生詩語髙馬祖一著也】戲畱一轉語【厚傳燈錄同山直道本來無一物這里合下得一轉語】千載起攘袂

天竺寺【並引】

予年十二先君自防州歸謂予言近城山中天竺寺有樂天親書詩云一山門作兩山門兩寺元從一寺分東澗水流西澗水南山雲起北山云前臺花發後臺見上界鐘淸下界聞遙想吾師行道處天香桂子落紛紛筆勢奇逸墨迹如新今四十七年予來訪之則詩已亡有刻石存耳感涕不巳而作是詩

香山居士畱遺迹【次公白樂天以刑部尙書致仕與香山僧如滿結香火社自稱香山居士】天竺禪師有故家空詠連珠吟疊璧【次公宣宗弔樂天詩綴玉連珠三十年誰教冥路作詩仙】已亾飛鳥失驚蛇【縯懷素艸書如飛鳥出林驚蛇入艸】林深野桂寒無子雨浥山姜病有花【厚嶺表異錄山姜花莖葉卽姜也根不堪食而葉間吐花細如麥粒次公山姜術也按本艸木一名山姜也】四十七年眞一夢天涯流落淚橫斜

碧落洞【自注在英州下十五里】

槎牙亂峯合晃蕩絕壁橫遙知紫翠間古來仙釋並陽崖射朝日髙處連玉京【厚靈樞金景內經曰下離塵境上界玉京注云玉京無爲之天也蓋三十二帝之都玉京之下乃昆侖北都羅鄷北帝三十六洞之所居處】陰谷叩白月夢中遊化城【厚法華經有一道師以方便力化作一城於是眾人前入化城生已度想生安穏想】果然石門開中有銀河傾幽龕人窈窕別戶穿虛明泉流下珠琲乳湔交縵纓我行畏人知恐爲仙者迎小語輙響答空山自雷驚【任韋應物詩水性本亦靜石中固無聲如何兩相激雷轉空山驚】防杖歸去來治具煩方平【厚神仙傳王方平降蔡經家須臾麻姑繼至再拜方平行廚其食皆金盤玉杯多諸花果芬香異常擘脯食之云是麟脯】

白水山佛迹巖【自注羅浮之東麓也在惠州東北二十里楊徳志林云紹聖元年十月十二日過遊白水佛迹院浴於湯池熱甚其源殆可熟物循山而東有縣水百仞八九折折處輙爲潭水涯有巨人迹數十所謂佛迹也】

何人守蓬萊夜半失左股【次公惠州浮山據地理誌云自防稽來今浮山上猶有東方艸木易明夷云夷於左股】浮山若鵬蹲【厚陳文防公羅浮山按本記山髙三千六百丈周回三百二十七里然羅山一也浮山卽蓬萊之別島也堯時洪水浮至依羅而止故有羅浮之號焉】忽展垂天羽【縯荘子鵬之背若太山其翼若垂天之云】根株互連絡【次公翻用列子言海中五山之根無所連著也】崖嶠爭吞吐神工自鑪融液相綴補至今余隙罅流出千斛乳方其欲合時天匠麾月斧【援酉陽雜俎有人遊山失道遇一人枕襆而坐因問之其人曰君知月七寶合成乎常有八萬二千戶修之我其一也開襆有王斤斧數事】帝觴分餘瀝山骨醉后土【次公石鼎聨句云巧匠琢山骨】峯巒尙開闔澗谷猶呼舞海風吹未凝古佛來布武【縯禮記堂下布武】當時汪罔氏【縯家語孔子曰汪罔氏之君守封嵎之山者爲漆姓在虞夏商爲汪罔氏於周爲長翟氏今曰大人次公汪罔氏卽防風氏也禹戮之其骨専車】投足不蓋拇靑蓮𨿽不見千古落花雨【厚楞嚴經卽時天雨百寶蓮花靑黃赤白間錯紛楺】防溪匯九折萬馬騰一鼓奔雷濺玉雪潭洞開水府濳鱗有饑蛟掉尾取渴虎我來方醉後濯足聊戲侮回風捲飛雹掠面過彊弩山靈莫惡劇微命安足賭此山吾欲老愼勿厭求取溪流變春酒【次公李白襄陽歌此江若變作春酒壘麯便築糟丘臺】與我相賔主當連靑竹竿下灌黃精圃【厚杜甫泉眼詩何當宅下流餘潤通藥圃二春濕黃精一食生毛羽】

遊三遊洞

凍雨霏霏半成雪遊人屨冷蒼崖滑不辭擕被巖底眠洞口云深夜無月

遊洞之日有亭吏乞詩旣爲畱三絕句於洞之石壁明日至峽州吏又至意若未足乃復以此授之【子仁三絕句老眾及東坡子由各一也按南行集老泉詩云洞門蒼石流成乳山下寒溪冷欲冰天寒二子苦求去我欲居之亦不能子由詩云昔年有遷客擕手過嵌巖去我嵗已百遊人忽復三】

一徑繞山翠縈紆去似蛇忽驚溪水急爭看洞門呀滑磴攀秋蔓飛橋踏古槎三扉迎北吹一穴向西斜嘆息煙雲老追思嵗月遐唐人昔未到古俗此爲家

洞暖無風雪山深富鹿猳相逢衣盡艸環坐髻應髽竈突依嵓黑尊罍就石窪鴻荒無傳記想象在羲媧此事今安有遺蹤我獨嗟山翁勸畱句彊爲寫槎牙

鬰孤臺【再過防州和前韻】

吾生如寄耳【次公魏文帝樂府云人生如寄多憂何爲法苑珠林云謝安與支遁書云人生如寄耳】嶺外亦閒遊贛石三百里【仔孟浩然詩贛石三百里防江千嶂間叔奇國史補蜀之三峽南康之贛石皆險絕之所】寒江尺五流【次公唐語云城南韋杜去天尺五】楚山微有霰越瘴久無秋【圓仲通眞子瘴气論曰嶺南瘴猶如嶺北傷寒也從仲春訖仲夏行靑艸瘴季夏訖孟冬行黃茅瘴】望斷橫云嶠防飛吒雪洲【次公橫云嶠以言五嶺吒雪洲以瓊崖儋萬四州也賈捐之傳云儋耳珠崖皆在南方海中洲居南越地炎瘴而無雪有雪則以爲希吒也】曉鐘時出寺暮鼓各鳴樓歸路迷千嶂勞生閱百州不隨猿鶴化【厚抱朴子周穆王南徵久而不歸一軍皆化君子爲猿鶴小人爲虫沙】甘作賈胡畱【縯後漢馬援傳耿舒與其兄弇書曰伏波類西域賈胡到一處輙止】秪有貂裘在【援史記蘇秦衣敝黑貂裘出遊數嵗大困而歸】猶堪買釣舟

同柳子玉遊鶴林招隠醉歸呈景純【次公鶴林竹林寺也宋髙祖濳龍時常遊寺有黃鶴飛舞因名黃鶴山鶴林招隠潤州二寺也】

花時臘酒照人光歸路春風灑面涼劉氏宅邊霜竹老戴公山下野桃香【次公劉氏宅戴公山蓋潤州事劉氏言劉裕家也裕楚元王之逺孫本家彭城晉氏東遷移居晉陵丹徒之京口裏堯卿南史戴顒世居剡下又徙京口止黃鵠山宋文帝毎欲見之嘗謂黃門侍郎張敷曰吾東巡之日當宴戴公山下】巖頭疋練兼天靜【縯謝暉詩澄江靜如練次公杜詩逺水兼天靜】泉底眞珠濺客忙【子仁杜詩奔泉濺水沬】安得道人擕笛去一聲吹裂翠崖罔【次公按國史補載李舟好事嘗得村捨煙竹截以爲笛堅如鐵石以遺李謩謩吹笛天下第一月夜泛江吹之俄有客立於岸呼船共載旣至請笛而吹其聲精壯山石可裂謩未嘗見也】

遊鶴林招隠二首

郊原雨初霽春物有餘妍古寺滿修竹深林聞杜鵑睡餘柳花墮目山櫻然【子仁沈約詩山櫻發欲然】西窻有病客危坐看香煙

行歌白雲嶺坐詠修竹林風輕花自落日薄山半陰澗艸誰復識聞香杳難尋時見城市人幽居惜未深與毛令方尉遊西菩提寺二首【安國按於濳縣圖經毛君寶同尉方君武與東坡於熈寧七年八月廿七日同遊西菩山明智院石刻有焉西菩提寺去縣十五里】

推擠不去已三年【縯晉鄧侯爲吳郡守稱疾去職吳人歌曰鄧侯挽不畱謝令推不去】魚鳥依然笑我頑人未放歸江北路天教看盡浙西山尙書淸節衣冠後【援毛玠典選舉以儉率人魏太祖以素屏風素慿幾賜玠曰君有古人之風故賜君以古人之服玠居顯位常布衣疏食爲尙書僕射祖可毛令乃毛尙書之後】處士風流水石間【任方幹桐廬人幼有淸才爲徐所器然姿態山野終不登第當時號爲方處士後韋荘奏賜及第】一笑相逢那易得數詩狂語不須刪

路轉山腰未足移水淸石瘦便能奇白雲自占東西嶺【子翚按於濳圖經云寺前有東西兩山或有云晦遙望如嶺焉】明月誰分上下池黑黍黃粱初熟後朱柑緑橘半甜時人生此樂須天賦莫遣兒郎取次知【厚王羲之謂謝安曰但恐兒輩覺損其歡樂之趣】

雪後到幹明寺遂宿

門外山光馬亦驚階前屐齒我先行風花誤入長春苑【縯吳王有長春苑次公宋復古河南志晉之宮內有長春門】雲月長臨不夜城【次公解道康齊地記曰齊有不夜城蓋古者有日夜中照於東境故萊子立此城以不夜爲名】未許牛羊傷至潔且看鴉鵲弄新晴更須擕被畱僧榻待聴摧檐防竹聲

圓通禪院先君舊遊也四月二十四日晚至宿焉明日忌日也乃手冩寶積獻蓋頌物一偈以贈長老仙公仙拊掌笑曰昨夜夢寶蓋飛下著處輙出火豈此祥乎乃作是詩院有蜀僧宣逮事訥長老識先君云

石耳峯頭路接天梵音堂下月臨泉此生初飲廬山水他日徒參雪竇禪【子仁雪竇師諱仲顯字隠之遂州李氏子出家參隨州智門祚和尙不起一念之言後居四明之雪竇賜號明覺皇祐五年七月七日不遺囑亦不說偈北首而亡】防裏寶書猶未出夢中飛蓋巳先傳何人更識中散野鶴昂蔵未是仙【仔晉紹入洛或謂王戎曰昨儔人中始見紹昂昂如野鶴在雞羣戎曰君復未見其父爾】過萊州雪後望三山【次公按地誌萊州掖縣載三山有海之南岸史記封禪書秦始皇東遊海上行禮祠名山川及八神其四曰陰主祠三山其後武帝亦祠三山八神是已】

東海如碧環西北捲登萊雲光與天色直到三山回我行適冬仲薄雪収浮埃黃昏風絮定半夜扶桑開參差太華頂出沒雲濤堆安期與羨門【縯安期羨門神仙名漢書欒大曰臣嘗往來海中見安期生羨門之屬】乘龍安在哉茂陵秋風客【厚漢武帝葬茂陵嘗作秋風詞李賀金銅仙人辭漢歌茂陵劉郎秋風客夜聞馬啼曉無迹】勸爾麾一杯【次公借用晉孝武帝末年長星見帝甚惡之舉酒祝之曰長星勸爾一杯酒自古豈有萬嵗天子耶】帝鄕不可期【縯陶淵明歸去來詞云富貴非吾願帝鄕不可期次公莊子乘彼白雲至於帝鄕】楚些招歸來【援楚詞宋玉招防云防兮來歸何爲兮四方些】

山

我生飄蕩去何求再過山嵗五周身行萬里半天下僧臥一庵初白頭地隔中原勞北望潮連滄海欲東遊元嘉舊事無人記故壘推頽今在不【次公宋文帝遣將拒魏泰武築城此山】

登玲瓏山【幼槃按林安圖經玲瓏山在縣西十三里兩山屹起盤屈凡九折上通絕頂名曰九折巖南行百許步有亭下瞰百里山名曰三休亭】

何年僵立兩蒼龍瘦脊盤盤尙倚空翠浪舞翻紅罷亞【厚杜牧詩罷亞百頃稻西風吹半紅罷亞稻多貌】白雲穿破碧玲瓏三休亭上工延月【民瞻唐司空圖居中條山王官谷有先人田遂隠不出作亭觀素室悉圖唐興節士文人名亭曰休休作文以見志曰休美也旣休而美且故量才一宜休揣分二宜休耄而瞶三宜休又少也墯長也率老也迂三者非濟時用則又宜休因自目爲耐辱居士體仁雞跖集楚王誇客以章臺之臺三休乃至】九折巖前巧貯風【見題注】腳力盡時山更好莫將有恨趂無窮宿九仙山【九仙謂左元放許邁王謝之流子蒼按圖經無量院在縣西十二里九仙山東晉葛洪許邁煉丹之地】

風流王謝古仙眞一去空山五百春玉室金堂余漢士【援許邁與王逸少書云自山陰南至臨安多有金堂玉室左元放之徒漢末諸得道者皆在焉】桃花流水失秦人困眠一榻香凝帳【倬韋應物詩燕寢凝淸香】夢繞千巖冷逼身半夜老僧呼客起雲峯缺處湧冰輪【致約今寺中有冰輪閣】

韓大祝送遊太山

偶作郊原十日遊未應廻首厭籠囚但教塵土驅馳足終把雲山爛漫酬聞道逢春思濯錦【次公濯錦成都也言因景物而懷鄕爾希聲成都古今記濯錦江自州西北分東流至州北街過入文富坊東流至膠坊尾又向南流於興聖觀直東南至大慈寺前有錦江橋是也】便須到處覓莵裘【縯魯隠公曰使營莵裘吾將老焉】恨君不上東峯頂夜看金輪出九幽【縯漢官儀曰太山東南名曰日觀雞一鳴時見日始出長三丈許】

登雲龍山

醉中走上黃茆岡滿岡亂石如羣羊【次公暗使黃初平事】岡頭醉倒石作牀仰看白雲天茫茫歌聲落谷秋風長路人舉首東南望拍手大笑使君狂

與客遊道塲何山得鳥字【少度吳興統記正眞寺在州南一十六里有山曰道塲山】

淸溪到山盡飛路盤空小紅亭與白塔【商老吳興絖記郡有五亭曰白蘋亭集芳亭山光亭朝發亭碧波亭又有白塔巷有白石塔在焉因而名之在州西三里】隠見喬木杪中休得小庵孤絕寄云表洞庭在北戶雲水天渺渺庵僧俗緣盡淨業洗未了十年畫鵲竹益以詩自繞髙堂儼像設禪客各深窈奔泉何處來華屋過溪沼何山隔幽谷去路靑且悄長松度翠蔓絕壁掛啼鳥我友自杭來尙嘆所歷少歸途風雨作一洗紅日燎我驚萬竅號黑霧捲蓬蓼舟人紛變色坐羨輕鷗矯我獨換酒杯醉死勝流殍書生例彊狠造物空煩擾更將掀舞勢把燭畫風篠美人爲破顏正似腰肢嫋明朝便陳迹淸景墮空杳作詩記餘歡萬古一昏曉

初入廬山三首

靑山若無素偃蹇不相親【次公先生詩又云靑山蹇似髙人又曰登臨不得要萬象各偃蹇】要識廬山面他年是故人【山南山面也】

自昔懷淸賞神遊杳藹間如今不是夢眞个在廬山芒鞋靑竹杖自掛百錢遊【縯晉阮修常步行以百錢掛杖頭】可怪深山里人人識故侯【次公漢書言邵平者故秦東陵侯種於長安城東子仁先生詩話云僕初入廬山山谷奇秀平日所未見殆應接不暇遂發意不欲作詩已而見山中僧俗皆云蘇子瞻來矣不覺作一絕云芒鞋靑竹杖云云旣而哂前言之謬復作兩絕句云靑山若無素云云按詩話則今第三篇

爲首篇矣】同正輔表兄遊白水山【邠老白鶴故居圖雲白水山羅浮山之西瀑布在焉】

偉哉造物眞豪縱【厚莊子子來病子桑往問之倚其戶與之語曰偉哉造物又將奚以汝爲】攫土沙爲此弄擘開翠峽走云雷截破奔流作潭洞因隨化人履巨迹【次公列子周穆王時西域之國有化人來自水巖有大足迹世謂之佛迹今化人則借以言佛爾】得與仙兄躡飛鞚曵杖不知巖谷深穿雲但覺衣裘重坐看驚鳥救霜葉知有老蛟蟠石甕金沙玉礫粲可數古境寶奩寒不動念兄獨立與世疎絕境難到惟我共永辭角上兩蠻觸【縯莊子有國於蝸之左角曰蠻氏右角曰觸氏爭地而戰】一洗胸中九云夢【援子虛賦齊之靑丘吞楚之云夢者八九而於其胸中曾不芥帶】浮來山髙回望失【次公浮來山言羅浮山也古曰自防稽浮來】武陵路絕無人送【次公謂桃滑也】筠籃擷翠爪甲香素綆分碧銀缾凍歸路霏霏暘谷暗【次公淮南子日出於暘谷入於咸池一作湯谷或雲山中有湯泉也】野堂活活神泉湧【申之物類相感志髙密瑯邪之臺上有神泉人盛污之則竭】解衣浴此無垢人【次公維摩經入解之浴池定水湛然滿布以淸淨華浴此無垢人】身輕可試雲間鳯

次韻正輔同遊白水山

秪知楚越爲天涯不知肝膽非一家此身如綫自縈繞左旋右轉隨繅車誤拋山林入朝市平地咫尺千褒斜【厚梁州記萬古城溯漢上七里有褒谷口南口曰褒北口曰斜白樂天詩云途竆平谷險舉足劇褒斜】欲從稚川隠羅浮【援葛洪字稚川隱於羅浮山】先與靈運開永嘉【次公永嘉溫州也謝靈運在永嘉登山臨水佳處無不遊嘗自始寧南山伐木開徑直入臨海】首參虞舜欵韶石【厚郡國志韶州有韶石舜登此石奏韶樂】次謁六祖登南華【次公南華寺在韶州六祖曹溪道塲也】仙山一見五色羽【次公言五色雀也廣南有之】雪樹兩摘南枝花赤魚白蟹箸屢下【厚一作白魚赤蟹又何曾日食萬錢猶云無下箸處】黃柑緑橘籩常加【縯周禮籩人掌四籩之實加籩之實菱芡栗脯】糖霜不待蜀客寄【次公東蜀梓州有糖霜而廣南亦有】荔支莫信閩人誇【厚荔支譜云廣南及梓防之間所出大率早熟其精好者僅比閩中之下品】恣傾白蜜収五稜【去聲厚嶺南錄瀧州山中多紫石英其大小皆五稜兩頭如箭鏃者水飲之暖而無毒次公白蜜以言酒也廣南以田畝爲稜収五稜則所種酒稻也】細斸黃土栽三椏【正輔分人參歸種韶陽來詩本用防字惠州無書不見此字所出故且從木奉和次公人參生在黃土中髙麗人作人參贊曰三椏五葉背陽向陰】朱明洞裏得靈艸【次公朱明洞羅浮山洞也】翩然放杖淩蒼霞豈無軒車駕熟鹿亦有鼓吹號寒蛙【援孔稚圭聞庭前鳴蛙曰可以當兩部鼓吹】仙人勸酒不用勺石上自有樽罍窪【厚元次山窳樽銘序道州城東有左湖湖東二十步有水石山山顚有窳石可以爲樽】徑從北路朝玉闕千里莫遣毫釐差故人日夜望我歸相迎欲到長風沙【厚李白長干行相迎不道逺直至長風沙持晦按同安志長風沙鎭在懷寧縣東一百二十里】豈知乘槎天女側獨倚云機看織紗【縯博物志天河與河通有居海島者每年見浮槎來往返不失期人異之遂賫糧乘之忽至一處望捨中多織婦俄見一丈夫牽牛渚次飲之後隨槎復返因至蜀問嚴君平君平曰某年月日有客星犯牛斗約日計之乃此人到天河時也】世間誰似老兄弟篤愛不復相疵瑕相擕行到水窮處【厚王維詩行到水窮處坐看雲起時】庻幾一見畱子嗟【次公詩丘中有麻彼畱子嗟注云畱大夫氏子嗟字也】千年狗嘗夜吠【援續神仙傳朱孺子一日忽見二花犬相趂入狗叢下因異之乃尋掘得二狗根形狀如犬次公白樂天詩不知靈藥根成狗怪得時聞夜吠聲】無數艸棘工蔵遮但令凡心一洗濯神人仙藥不我遐山中歸來萬想滅豈復回顧雙飛鴉

同秦仲二子雨中遊寶山

平明已報百吏散半日來陪二子閒立鵲低昂煙雨裏【次公東方朔外傳武帝宴坐朔執防在殿階旁屈指獨語上從殿上見朔呼問之對曰殿後樹上有鵲立松枝東向而鳴】行人出沒樹林間

五月十日與呂仲甫周邠僧惠勤惠思淸順可久惟肅義詮同泛湖遊北山

三吳雨連月湖水日夜添尋僧去無路防防水拍檐駕言䢐北山得與幽人兼淸風洗昏翳晚景分穠纎縹緲朱樓人斜陽半疎簾臨風一揮手悵焉起遐瞻世人騖朝市獨向溪山亷此樂得有命輕薄神所殱

病中遊祖塔院【無已按杭州圖經云祖塔法云院開成二年唐文宗建王宋太平興國六年攺作今額補注今虎跑寺】

紫李黃村路香烏紗白葛道衣涼閉門野寺松陰轉欹枕風軒客夢長因病得閒殊不惡安心是藥更無方道人不惜階前水借與匏樽自在嘗

夜泛西湖五絕

新月生魄迹未安【次公杜甫初月詩影斜輪未安】才破五六漸盤桓今夜吐艶如半璧【次公盧仝詩是夕吐艷如長虹又云初露半个璧漸吐滿輪魄】遊人得向三更看

三更向闌月漸垂欲落未落景特奇明朝人事誰料得看到蒼龍西沒時【次公蒼龍角亢之宿夜半而沒】

蒼龍已沒牛斗橫東方芒角升長庚漁人収筒及未曉船過惟有菇蒲聲【時湖上禁漁皆盜釣者也】

菇蒲無邊水茫茫荷花夜開風露香漸見燈明出逺寺更待月黒看湖光

湖光非鬼亦非仙風恬浪靜光滿川須臾兩兩入寺去就視不見空茫然

湖上夜歸

我飲不盡器【次公飲不盡器出何諷渴賦】半酣味尢長籃輿湖上歸【縯晉王邀陶濳還州問其所乘答曰素有腳疾向乘籃輿亦足自反乃令一門生二兒共輿之】春風吹面涼行到孤山西夜色已蒼蒼淸吟雜夢寐得句旋已忘尙記梨花村依依聞暗香入城定何時賓客半在亡睡眼忽驚矍繁燈閙河塘【夢良沙河塘乃杭州街名也】市人拍手笑狀如失林麞始悟山野姿異趣難自彊人生安爲樂吾防殊未良

寒食未明至湖上太守未來兩縣令先在【子翚杭有錢塘仁和二縣倚郭】

城頭月落尙啼烏烏榜紅舷早滿湖【次公烏榜紅舷遊湖之船也張載云吳榜越船不能無水而浮】鼓吹未容迎五馬【縯南齊柳元伯之子五人皆領郡號五馬次公五馬言太守也古樂府羅敷行雲五馬立躊躕杜詩人生五馬貴莫受二毛侵】水雲先已颺雙鳬【厚雙鳬謂二縣令也王喬爲鄴令毎朔望來朝漢明帝怪之令太史伺望之每見雙鳬從東南飛來舉絪得舄驗之乃尙方所賜履舄也】映山黃帽螭頭舫【縯鄧通爲黃頭郎注云著黃帽也衝之白樂天杭州詩小航船亦畫龍舟】夾道靑煙鵲尾鑪【厚費崇先尢信佛法以鵲尾香鑪置膝前次公杜陵集載陶貞白有金鵲尾香鑪】老病逢春只思睡獨求僧榻寄須臾

次韻劉景文周次元寒食同遊西湖

絮飛春減不成年【次公杜詩一片花飛減卻春倬丘豫見庭中花落謂友人曰飛此一片減卻靑春色不趂行樂復待何時耶】老境同乘下瀬船【次公漢武帝紀有下瀨將軍而注引伍子胥書有下瀨船】藍尾忽驚新火後【樂天寒食詩三杯藍尾酒一碟膠牙】遨頭要及浣花前【成都太守自正月十日出遊至四月十九日浣花乃止】山西老將詩無敵【次公以言劉景文前漢贊雲山西出將】洛下書生語更妍【次公以言周次元謝安傳云能爲洛下書生詠】共向北山尋二士【次公二士言淸順道濳也堯卿魏僧法度法紹遊學北山綜習三藏靈迹異事世皆見聞世號曰北山二聖】畫橈鼉鼓防淸眠連日與王忠玉張全翁遊西湖訪北山淸順道濳二詩僧登垂云亭飲參寥泉最後過唐州陳使君夜飲忠玉有詩次韻答之

北山非自髙千仞付我足西湖亦何有萬家生我目云深山在塢風靜響應谷與君皆無心信步行看竹竹間逢詩鳴【次公韓愈送孟東野序云東野始以其詩鳴今以言二詩僧也】眼色奪湖淥百篇成俯仰二老相追逐【次公二老指言王忠玉張全翁也】故應千頃池養此一雙鵠山髙路已斷亭小膝屢促夜尋三尺井【次公三尺井指言參寥泉也】渴飲半甌玉明朝閙絲管寒食雜歌哭使君坐無聊狂客來不速載酒有鴟夷【縯雄酒箴鴟夷滑稽腹如大壺盡日盛酒人復借沽常爲國器此於屬車】扣門非啄木【次公唐人詩雲閒聞啄木鳥疑是扣門僧】浮蛆灔金盌翠羽出華屋須臾便陳迹覺夢那可續及君未渡江過我勤秉燭【次公晉謡有五馬浮度江又古詩何不秉燭遊】一笑換人爵百年終鬼錄【厚魏文帝書有曰觀其姓名巳爲鬼錄】

次韻曹子方運判雪中同遊西湖

詞源灔灔波頭展【倬隋文蓺傳曰筆有餘力詞無竭源】淸唱一聲巖谷滿未容雪積句先髙豈獨湖開心自逺【器先陶淵明詩心逺地自偏】雲山已作歌眉淺山下碧流淸似眼尊前侑酒只新詩何異書魚餐蠧簡

次韻仲殊雪中遊西湖二首

夜半幽夢覺稍聞竹葦聲起續凍折【援賈島詩坐聞西牀琴凍折兩三】爲鼓一再行【縯漢書司馬相如飲卓氏所臨卭令請奏琴相如辭謝爲鼓一再行】曲終天自明玉樓已崢嶸有懷二三子落筆先飛霙【民瞻雪花謂之霙見韓詩外傳】共爲竹林防身與孤鴻輕秀語出寒餓身窮詩乃亨禪老復何爲笑指孤煙生我獨念粲者誰與予目成【援詩如此粲者何次公楚詞大司命云滿堂兮美人獨與予兮目成】

寶雲樓閣閙千門【民瞻寶云寺名】林靜初無一鳥喧閉戶莫教風掃地捲簾疑有月臨軒水光防灔猶浮碧山色涳蒙已斂昏乞得湯休奇絕句【次公湯休以此仲殊宋僧惠休姓湯氏有詩名於世】始知鹽絮是陳言

七月一日出城舟中苦熱

涼飇呼不來流汗方被體【次公趙昞長嘯呼風亂流而濟又杜詩污流被我體】稀星乍明滅暗水光彌彌香風過蓮芡驚枕裂魴鯉欠伸宿酒餘起坐濯淸泚火雲勢方壯未受月露洗【縯杜詩火雲洗月露絕壁上朝暾】身微欲安適坐待東方啟

望海樓晚景五絕【國器杭州圖經云東樓一名望海樓在舊治中和堂北太平寰宇記雲樓髙十八丈唐武徳七年置】

海上濤頭一綫來樓前指顧雪成堆從今潮上君須上更看銀山二十回

橫風吹雨入樓斜壯觀應須好句誇雨過潮平江海碧電光時掣紫金蛇

靑山斷處塔層層隔岸人家喚欲譍江上秋風晚來急爲傳鐘鼓到西興【彥章杭州圖經云浙江渡在潮門外對西興】

樓下誰家燒夜香玉笙哀怨弄初涼臨風有客吟秋扇拜月無人見晚妝

沙河燈火照山紅【堯卿唐地理誌沙河塘縣舊治南五里咸通二年刺史崔彥曾聞昔潮水沖擊錢塘江岸至於奔逸入城勢莫能禦故聞沙河以決之河有三曰外沙中沙裏沙】歌鼓喧呼語笑中爲問少年心在否角巾欹側鬢如蓬

自仙遊回至黑水見居民桃氏山亭髙絕可愛復憇其上

山鵶曉辭谷似報遊人起出門猶屢顧慘若去吾裏道途險且迂繼此復能幾溪邊有危構歸駕聊復尼愛此山中人縹緲如仙子平生慕獨往官爵同一屣【師史記郊祀志武帝云嗟乎吾誠得如黃帝吾視去妻子如脫屣耳】胡爲此溪邊眷眷若有竢國恩久未報念此慙且泚【師韓愈瀧吏詩叩頭謝吏言始慙今更羞歷官二十餘國恩並未酬】臨風浩悲吒萬世同一軌何年謝簮紱丹砂畱迅晷

登常山絕頂廣麗亭

西望穆陵闗【縯穆陵山在沂州沂水縣管仲言齊之封境南至於穆陵】東望瑯邪臺【厚瑯邪山在沂州之沂水海州之朐山宻州之諸城三縣界漢有瑯邪縣先是越王勾踐嘗治此始皇登山樂之作瑯邪臺其地在今諸城之東南】南望九仙山【縯在錢塘臨安或云在宻州諸城縣】北望空飛埃相將叫虞舜【厚杜詩回首叫虞舜蒼梧云正愁】遂欲歸蓬萊嗟我二三子狂飲亦荒哉紅裙欲仙去【縯趙飛燕身輕臨風如欲飛去】長笛有餘哀淸歌入雲霄妙舞纎腰回自從有此山【縯羊叔子登峴山謂鄒湛曰自有宇宙便有此山古來賢達勝士登此逺望如我與卿者多矣然湮滅無聞使人悲傷】白石封蒼苔何嘗有此樂將去復徘徊人生如朝露白髮日夜催棄置當何言萬刧終飛灰【援曹毗誌怪曰漢武鑿昆明池見灰黒無復土舉朝不解以問東方朔朔曰可試問西域胡至後漢明帝時外國道人入洛陽有憶方朔言者以問之胡曰天地大劫將盡則劫燒此劫燒之餘也】

過廬山下一首【並序】

予過廬山下云物騰湧黙有禱焉未午眾峯凜然故作是詩

亂雲欲埋山勢與飄風南【縯詩卷阿飄風自南】羣隮相應和勇往爭驂驔可憐薈蔚中【厚詩薈兮蔚兮南山朝隮】時出紫翠嵐鴈沒失東嶺龍騰見西龕一時供坐笑百態變立談暴兩破坱圠【援賈誼鵩賦大鉤播物坱圠無垠注坱塵也圠山曲也甄云卿廬山記太虛簡寂觀宋陸先生隱居也其間一峯秀卓者曰紫霄峯過白氏艸堂半山有二泉出石間名曰雙玉澗萬壽院南三里至下白石又三里至上白石詠眞洞天五老峯正在其後】淸飇掃渾酣廓然歸何處陋矣安足戡亭亭紫霄峯窈窈白石庵五老數松雪雙溪落天潭【次公紫霄峯白石庵五老雙溪皆廬山事也】𨿽云黙禱應【縯退之謁衡嶽廟詩濳心黙禱祈有應】顧有移文慙【厚周彥倫隠於北山後應詔出仕又欲過舊隱孔徳璋假山靈之辭以責之謂之北山移文】

泛潁

我性喜臨水得潁意甚奇到官十日來【厚白樂天詩到官來十日覽鏡生二毛】九日河之湄吏民笑相語使君老而癡使君實不癡流水有令姿繞郡十餘里不駛亦不遲【厚陶淵明詩不駛亦不遲飄飄吹我衣】上流直而淸下流曲而漪畫船俯明鏡笑問汝爲誰忽然生鱗甲【厚白樂天詩伊水細浪鱗甲生】亂我須與眉散爲百東坡頃刻復在玆【沈惇謨傳燈錄良價禪師遇水觀影大悟有偈曰我今獨自往處處得逢渠渠今正是我我今不是渠】此豈水薄相與我相娛嬉聲色與臭味顚倒小兒等是兒戲物水中少燐緇趙陳兩歐陽同參天人師【次公天人師言佛也趙陳言景貺履常兩歐陽叔弼季黙也】觀妙各有得共賦泛潁詩

自金山放船至焦山【敬夫杭州圖經云焦山普濟院在金山之東】

金山樓觀何眈眈【次公眈眈屋深貎文選有大廈眈眈】撞鏡擊鼓聞淮南焦山何有有修竹采薪汲水僧兩三云霾浪打人迹絕時有沙戶祈春蠶我來金山更畱宿而此不到心懷慙同遊盡返決獨往賦命窮薄輕江潭淸晨無風浪自湧中流歌嘯倚半酣老僧下山驚客至迎笑喜作巴人談自言久客忘鄕井只有彌勒爲同龕困眠得就紙帳暖飽食未厭山蔬甘山林饑餓亦有無田不退寧非貪展禽𨿽未三見黜【次公柳下惠爲士師三黜】叔夜自知七不堪【縯叔夜與山巨源書有必不堪者七甚不可者二】行當投劾謝簮組爲我佳處畱茅庵【吳人謂水中可爲田者爲沙焦山長老中江人也】

同王勝之遊蔣山【縯舊名鐘山漢末廣陵人蔣子文爲金陵尉討賊死於山下孫權爲立廟攺名蔣山子仁勝之名益柔】

到郡席不暖居民空惘然好山無十里遺恨恐他年欲欵南朝寺【厚山中寺多是六朝行宮東晉宋齊梁陳皆都江陵謂之南朝】同登北郭船朱門収畫防紺宇出靑蓮【荊公宅以爲寺】夾路蒼髯古【次公指言松檜也先生詩又雲山中只有蒼髯臾數里蕭蕭管送迎】迎人翠麓偏龍腰蟠故國【縯山春宛轉若蟠龍之狀孔明名之曰龍蟠山次公寰宇記載孔明謂吳帝曰鐘山龍蟠石城虎踞眞帝王都也】鳥爪寄曾巓【厚山有鳥爪峯次公髙僧傳志公生於鷹窠手類鳥爪死葬此山上舊注非是】竹杪飛華屋松根細泉峯多巧障日江逺欲浮天略彴橫秋水【次公略彴橫木橋也陸蒙詩頭經略彴冠微亞腰挿笭箵帶矗頻】浮屠挿暮煙歸來踏人影云細月娟娟

至眞州再和二首

老手王摩詰窮交孟浩然論詩曾伴直【厚孟浩然爲王維所知維待詔金鑾殿與之商較風雅忽遇上幸維所浩然錯愕伏牀下維不敢隱因奏聞上欣然曰朕素聞其人因得召見命吟詩浩然曰北闕休上書南山歸敝廬不才明主棄多病故人疎上曰朕未嘗棄人自是卿不求進因命放還師南史南孝標言利交有五四曰窮交】話舊已忘年北上難陪驥東行且趕船離亭花映肉【縯杜詩寄呈蘇渙侍禦云憶子初尉永嘉去紅顏白面花映肉】醉眼鷺窺蓮柂轉三山沒風回五兩偏【次公五兩字出郭璞江賦有云覘五兩之動靜而李善注引兵書曰凡風法以雞羽重八兩建五丈旗取羽系其巓立軍營中許愼淮南子注曰綄風也音桓楚人謂之五兩又五臣注曰五兩鳥毛爲之置竿之上以風】翰荒祠過步【縯掦州江都縣步鎭乃往眞州渡口也】古甃墮松巓聞道淸香閤【次公韋應物詩宴寢凝淸香】新篘白玉泉莫教門掩夜坐待月流天【厚謝莊月賦白露曖空素月流天】小院檀槽閙空庭樺燭煙公詩便堪唱爲付小嬋娟

公顏如雪柏千載故依然笑我無根柳空中不待年【師劉義慶世說云顧說之與晉簡文帝同年說之早白帝問卿何以先老對曰蒲柳之姿望秋先隕松栢之質隆冬轉茂】肯畱歸闕斾坐待迎風船特許門傳鑰那知箭起蓮【縯蓮花漏法以水浮箭爲】相逢月上後小語坐西偏【子仁退之庭柳詩朝日出其東我常坐西偏】流落千帆側【厚劉禹錫詩沈舟側畔千帆過病木前頭百樹春】追思百尺巓躬耕懷谷口【援楊子雲谷口鄭子眞耕乎嵓石之下名振於京師】水石羨平泉【縯唐李徳裕平泉荘周四十里名花異艸鉛松怪石靡不畢致次公李衛公詩序云後世以平泉一石一花移他處者非李氏子孫】茆屋歸元亮【厚陶詩養眞衡茆下庶以善自名淵明一字元亮】霓裳醉樂天【援白樂天嘗侍宴觀舞霓裳曲愛之及在杭州集諸妓教之】行聞宣室召【厚前漢賈誼傳誼謫長沙文帝思誼徴之至入見上方受釐坐宣室遂問以鬼神之事】歸近禦鑪煙【次公唐人詩從事不須輕禦史滿身猶帶禦鑪煙】未用歌池上【縯樂天有池上樂之詩】隨宜教李娟【厚樂天爲蘇州和元稹霓裳歌云李娟張態君莫嫌亦擬隨宜且教取】孟震同遊常州僧捨三首【子仁震東平人嘗爲黃州通判】

年老轉覺此生浮【次公荘子其生若浮其死若休】又作三吳浪漫遊【次公唐元結自稱爲浪士人呼之爲漫郎】忽見東平孟君子夢中相對說黃州【無已先生君子泉銘序云孟君亨之篤學而力行克有常徳信於朋友一時皆稱之曰此君子也因號之孟君子君通守齊安其圃有泉旱不加損水不加益因名之曰君子泉又先生有防云孟君名震字享之及進士第爲承議郎】

湛湛淸池五月寒山山無數碧巑岏穉杉戢戢三千本【厚戢戢多貌靈全月蝕詩萬國赤子生魚頭】且作淩雲合抱看

知君此去便歸耕笑指孤舟一葉輕待向三茅乞靈雨【縯三茅指言茅山也茅君兄弟三人皆爲神仙】半篙流水送君行

儋耳山

突兀隘空虛他山總不如君看道傍石盡是補天余

觀湖二首

乘槎逺引神仙客萬里淸風上海濤回首不知沙界小飄衣猶覺色塵髙須彌有頂低垂日兜率無根下戴鼇釋梵茫然齊劫火飛雲不覺醉陶陶

朝陽照水紅光開玉濤銀浪相徘徊山分宿霧盡寛逺云駕髙風馳送來升霞影色欹殘火及物气焰明纎埃可憐極大不知已浮生野趣悠悠哉

滄州亭懷古

湘水悠悠天際來夾江古木抱山回城中人物若可數日晏市散多蒼苔九嶷巉天古云埋遙想帝子龍車回心衰目極何可望九歌寂寂令人哀

遊中峯杯泉

石眼杯泉舉世無要知杯渡是凡夫可憐狡獪維摩老戲取江湖入鉢盂

火星巖

火星巖下石淩壁閣上相忘止一僧莫問人間興廢事門前流水幾前燈

觀大水望朝陽巖作

朝陽巖前不結廬下眺江水百步餘春泉濺濺出乳竇靑莎白石半洿塗不到津頭二三日誰知江水漲天墟遙望橫杯不敢濟巖口正有人罾魚

惠州近城數小山類蜀道春與進士許毅野步防意處飲之且醉作詩以記適參寥専使欲歸使持此以示西湖之上諸友庻使知余未嘗一日忘湖山也

夕陽飛絮亂平蕪萬里春前一酒壺鐡化雙魚沈逺素劍分二嶺隔中區花曾識面香仍好鳥不知名聲自呼夢想平生消未盡滿林煙月到西湖

東坡詩集注卷二

欽定四庫全書

東坡詩集注卷三

宋王十朋撰

遊覽

遊徑山【十朋按徑山事狀云徑山乃天目東北峯也中有徑路後通天目故謂之徑山】

眾峯來自天目山勢若駿馬奔平川中塗勒破千里足金鞭玉相回旋人言山住水亦住下有萬古蛟龍淵【次公水經曰於潛縣北天目山山極髙峻東面瀑布下注成沼名曰蛟龍池池水入西溪西溪合於浙江十朋徑山事狀云國一大師因獵者導自重岡之西至於危峯之北石巖之隈坐於石牀之上有頃有素衣老人前而致拜師曰汝何人也曰龍也師曰何以至此曰自師到此吾屬五百皆不安息師若久住於此我將挈其屬歸天目願捨此地爲師立錫之所師許之乃請師登山絕頂入五峯之間中有大湫指謂師曰吾家若去此湫當漲畱一宂水愼勿湮之我將時至而衛師今此一宂尙存謂之龍井言訖不見於是雲霧晦防風雨驟作連夜不息及明旣霽湫水盡涸漲沙遂平北峯之隙復有艸庵可居師乃止焉庵蓋龍所爲今庵基見在諸艸不生】道人天眼識王气結茒宴坐荒山巓【次公道人指言欽禪師也十朋事狀云大師諱法欽吳郡昆山人姓朱氏年二十二馬素禪師見而識之躬爲去髮謂師曰汝乘流而行遇徑而止師至臨安東北山下而問之樵者曰此山中謂之徑塢乃求掛錫之地四顧無人適遇苫蓋覆罝罘師就之宴坐獵者見之以其地結廬與師居之】精神貫山石爲裂【十朋事狀云永泰中師坐北峯石並下見白衣儒士拜於前自言是中子山人也長安佛法有難我聞師道行髙邈願度爲沙彌往救師曰汝有何術對曰我誦俱胝觀音咒其功無比師曰吾坐後石屏汝能咒令破否曰可遂叱之石屏裂爲三片今謂之碣石巖師知神異爲去髮給衣賜名崇至京師與術士競恵崇告勝云】天女下試顏如蓮【縯髙僧嵬戒行嚴潔有一天女寄宿嵬曰吾心若死灰無以革囊見試】寒窓暖足來撲渥【次公撲渥兔也木蘭歌雄兔腳撲朔雌兔眼迷離撲朔一本作撲渥十朋事狀云師有白兔兔常跪於杖屨之間】夜鉢咒水降蜿蜒【厚佛圖澄傳襄國成塹水源枯竭石勒問澄何以致水澄曰今當勑龍取水乃坐繩牀燒安息香咒數百言如此三日水然防流有一小龍長五六寸許有頃水大至次公大注所引非鉢中降龍事抱朴子云外國方士能神咒者臨川踽步吹气龍卽浮出長十餘丈方士一吹縮至一寸取著壺中遇旱出龍而雨集此事相類】雪眉老人朝扣門【次公宣室志載任頊居深山中嘗一日閉闗晝坐一翁扣門來謁曰我非人也乃龍也】願爲弟子長防禪【次公龍見孫思邈稱弟子以爲言十朋此以上並系徑山實事當以徑山事狀注者爲是如趙次公注者皆牽合但不欲盡去之】爾來興廢三百載奔走吳防輸金錢飛樓湧殿壓山破朝鐘暮鼔驚龍眠晴空仰見浮海蜃落日下數投村鳶有生共處覆載內擾擾膏火共烹煎【縯荘子山木自冦也膏火自煎也】近來愈覺世議隘毎到寛處差安便嗟余老矣百事廢卻尋舊學心茫然問龍乞水歸洗眼【龍井水洗病眼有效】欲看細字銷殘年

冬至日獨逰吉祥寺

井底防陽回未回【次公月令冬至則水泉動故云】蕭蕭寒雨濕枯荄何人更似蘇夫子不是花時肯獨來

後十餘日復至

東君意淺著寒梅千朶深紅未暇裁【次公此言東君止著寒梅而已此所以爲意也千朶深紅則言吉祥寺之牡丹】安得道人殷七七不論時節遣花開【厚鶴林潤州寺名其事殷七七字文祥周寶舊識之及移鎭浙西鶴林寺杜鵑髙丈餘每春月爛漫寺僧相傳言貞元中有僧自天臺移種之自後營飾花院鎖閉時或窺見二女子共防樹下俗傳女子花神也寶一日謂七七曰鶴林之花天下奇絕常間能作非時花今重九將近能開此花副此日乎七七乃前二日往鶴林焉中夜女子來謂七七曰妾爲上所命司此花今與道者開之然此花非久卽歸閬苑矣於是女子瞥然不見及九日爛熳如春寶驚異遊賞累日花俄不見其後兵火焚寺樹失根株信歸閬苑矣】

遊道塲山何山

道塲山頂何山麓【次公何山以何楷讀書得名故後句云髙人讀書夜達旦】上徹雲峯下幽谷我從山水窟中來尙愛此山看不足陂湖行盡白漫漫靑山忽作龍蛇盤山髙無風松自響誤認石齒號驚湍山僧不放山泉出屋底淸池照瑤席階前合抱香入雲月裏仙人親手植出山回望翠雲鬟碧瓦朱欄縹緲閒【次公杜詩碧瓦朱甍照城郭】白水田頭問行路小溪深處是何山髙人讀書夜達旦至今山鶴鳴夜半【援北山移文蕙帳空兮夜鶴怨春秋繁露曰鶴知半夜鶴水鳥也夜半水立感其生气則益喜而鳴】我今廢學不歸山山中對酒空三嘆【子仁梗陽人有獄魏戊將受賂閻沒女寛諫入比置三嘆魏子曰置食三嘆何也同辭曰願以小人之腹爲君子之心屬厭而已】

正月二十一日病後述古邀往城外尋春

屋上山禽苦喚人檻前冰沼忽生鱗【次仁鱗蓋言水也郭景純防山詩閶闔西南來潛波喚鱗起注云兌爲閶闔風生波渙然如魚鱗之起也】老來厭伴紅裙醉病起空驚白髮新臥聴使君鳴鼔角【厚晉王述爲防稽太守以母喪居郡境王羲之代述止一弔述每聞角聲謂羲之當詣已如此者累年而羲之竟不顧】試呼稚子整冠巾【須溪旣邀先生尋春𨿽病餘聞鼓角則整冠巾而往】曲欄幽榭終寒窘一看郊原浩蕩春

自昌化雙溪館下步尋谿源至治平寺二首【子功按昌化縣圖經云雙谿館在縣治前】

亂山滴翠衣裘重雙澗響空窓戶搖飽食不嫌谿筍瘦穿林閒覓野芎苗卻愁縣令知防寺尙喜漁人爭渡橋正似醴泉山下路桑枝刺眼麥齊腰

每見田園輙自招倦飛不擬控扶搖共疑楊惲非鋤豆【厚前漢掦惲答孫防宗書載其詩曰田彼南山蕪穢不治種一頃豆落而爲其人生行樂耳須富貴何時漢宣帝聞而惡之坐死】誰信劉章解立苗【援劉章忿劉氏不得職常入侍髙後燕飲進曰請爲太后言耕田太后曰若生而爲王子安知田乎章曰深耕漑種立苗欲疏非其種者鉏而去之太后嘿然】老去尙飡彭澤米【厚陶爲彭澤令在縣公田悉令種秫妻子固請種秔乃以二頃五十畝種秫五十畝種秔】夢歸時到錦江橋【次公錦江橋今在成都大慈寺前所過石橋是也】宦防莫作無家客舉族長懸似細腰【次公退之詩細腰不自乳舉族長孤懸】與周長官李秀才防徑山二君先以詩見寄次其韻二首【堯卿周邠字開祖汝南人】

少年飲紅裙【縯退之詩不解文字飲惟能醉紅裙】酒盡推不去呼來徑山下試與洗塵霧【堯卿王凝之妻謝氏譏弟兄學不進曰塵霧經心爲天分有限邪】癡馬惜鄣泥臨流不肯渡【援晉書王濟善解馬性嘗乘一馬著連錦鄣泥前有水終不肯渡濟云此必是惜鄣泥使人解去便渡】獨有汝南君從我無朝暮肯將紅塵腳暫著白雲屨嗟我與世人何異笑百步功名一破甑棄置何用顧【厚後漢郭太傳孟敏客居太原荷甑墮地不顧而去林宗見而問其意對曰甑已破矣視之何益林宗異之因勸令防學十年知名】更慿陶靖節往問徵夫路【援陶淵明歸去來云問徵夫以前路恨晨光之熹防陶諡靖節先生】

龍亦戀故居百年尙來去【堯卿山中有龍嵓也】至今雨雹夜殿闇風纒霧而我棄鄕國大江忘北渡便欲北山前築室安遲暮又恐太幽獨歲晚霜入屨同防得李生側足隨蹇步孔明不自愛臨老起三顧【縯諸葛亮出師表言臣本布衣躬耕於南陽先帝不以臣卑鄙猥自枉屈三顧臣於艸廬之中咨臣以當世之事】吾歸便卻掃【縯江文通恨賦云馮衍閉闗卻掃厚南史沈炯字初明閉闗卻掃無所交接】誰踏門前路

再遊徑山

老人登山汗如濯到山困臥呼不覺覺來五鼓日三竿【縯劉禹錫詩日出三竿春霧消江頭蜀客競蘭橈師南齊天文志永明五年十一月丁亥日出三竿其色黃赤暈】始信孤雲天一握【古語云孤云兩角去天一握次公芝田錄興元有路通已州險峻處謂之孤云兩角諺云孤云兩角去天一握言極髙也先生本注止稱古語今詳注之】平生未省出艱險兩足慣曽行犖確【厚退之詩山石犖確行徑防】含暉亭上望東溟淩霄峯頭挹南嶽共愛絲衫翠絲亂誰見玉芝紅玉琢白雲何事自來往明月長圓無晦朔【山有白雲峯明月庵】塜上雞鳴猶憶欽山前鳳舞逺徵璞【次公憶欽欽禪師也思璞郭璞也欽禪師說法時常有白雞來聴璞詩天目山前兩乳長龍飛鳳舞到錢塘十朋徑山事狀云自國一大師居山猛獸不搏鷙鳥不擊有雞常隨法防不食生類師之長安雞長鳴三日不食而死今有靈雞冢】雪窓馴兔元不死【注見前防徑山詩】煙嶺寒猿苦難捉從來白足傲生死【堯卿髙僧曇始入道之後大有殊迹防化闗中足白於面跣涉泥水未嘗沾污天下咸呼白足按曇始和尙在闗中時赫連勃勃斬戮闗中而始遇害連遭數刃盡不能傷於時隠遁山林後拓跋燾再入闗中博陵崔浩猜忌佛法而専信天師冦謙皓爲燾所任僞魏太平七年盡滅佛教軍兵燒掠寺院僧尼茍有竄者追捕得必梟斬始聞之乃下山杖錫宮門有司奏曰有一道士足白於面今到宮門燾令斬之不傷遽以奏燾燾怒自以所佩刀斫之數下俱無傷損又法苑珠林曰白足阿練長安道人也戒行精髙】不怕黃巾把刀槊【次公劉禹錫白足赤髭之侶黃巾賊也後漢賊有赤眉黃巾之號】榻上雙痕凜然在劍頭一吷何須角【以上皆山中故事十朋徑山事狀云第三代法濟大師諱洪諲吳興烏程人姓吳氏咸通八年嗣法位始至是山遇黃巢之亂巢之偏帥領卒千人至而見師宴坐不起以劍揮禪座者再見師神思湛然帥乃異之獻金寶再拜而去今禪座尙在二劍迹亦存云次公荘子道仁義於戴晉人之前猶劍首之一吷】嗟我昏頑晚聞道與世齟齬空多學靈水先除眼界花【龍井水洗眼有效注見前徑山詩】淸詩爲洗心源濁騷人未要逃競病【縯梁武帝於華尢殿燕飲聯句令沈約賦韻余競病二字未賦曺景宗便操筆立成其辭曰去時兒女悲歸來笳鼓競借問行路人何如霍去病】禪老但喜聞剝啄【援退之詩剝剝啄啄有客至門】此生更得防回來從今有暇無辭數

與梁先舒煥泛舟得臨釀字二首

彭城古戰國【縯彭城徐州也古大彭氏之國自春秋至唐末多戰爭之地次公漢髙項羽劉裕皆起彭城】孤客倦登臨汴泗交流處【援退之詩汴泗交流郡城角】淸潭百丈深故人輕千里足蠒來相尋【縯吳入郢申包胥走秦乞師足皆生蠒】何以娛佳客潭水洗君心

老守厭簿書先生罷函丈【厚禮席間函丈次公罷函丈言舒煥也時煥爲教授】風流魏晉間談笑羲皇上【縯魏晉間士尙淸談慕達節視名教吏事爲俗陶淵明自謂羲皇上人】洪河忽已過水色淥可釀君毋輕此樂此樂淸且放

與頓起孫勉泛舟探韻得味字

窓前堆梧桐林下鳴絡緯【養源遁齋間覧云浙人呼螽斯之善鳴者爲絡緯織女】佳人尺書到客子終夜喟朝來一尊酒晤語聊自慰秋蠅已無聲霜蟹初冇味當爲壯士飲眥裂須磔蝟【縯劉惔稱桓溫眼如紫石稜須作蝟毛磔】勿作兒女懷坐念蠨蛸畏【援詩曰蠨蛸在戶】山城亦何有一笑瀉肝胃泛舟以娛君魚鱉多可餼縦爲十日飲【次公史記秦昭王遺平原君書曰願與君爲十日之飲】未遽主人費吾儕俱老矣耿耿知自愧寧能傍門戶啼笑雜猩狒【縯左思賦猩猩啼而就禽狒狒笑而被格師猩猩形若狗而人面善與人言被執將死則相對而泣狒狒狀如人面長黑身有尾踵見人則笑笑則唇掩目】要將百篇詩一吐千丈气蕭條嵗行暮迨此霜雪未明朝出城南遺迹觀楚魏【厚彭城本宋地而其後齊楚魏滅宋三分其地】西風迫吹防【次公吹防使孟嘉事而退之云霜風破佳菊嘉節迫吹防】金菊亂如沸願君勿言歸輕別吾所諱【次公劉先主言許汜之求田問舍曰元龍所諱也】

遊惠山【並序】

余昔爲錢塘倅往來無錫未嘗不至山旣去五年復爲湖州與髙郵秦太虛杭僧參寥同至覽唐處士王武陵竇羣朱宿所賦詩愛其語淸簡蕭然有出塵之姿追用其韻各賦三首

夢裏五年過覺來雙鬢蒼還將塵土足一步漪瀾堂【次公惠山在常州無錫縣漪瀾堂寺中堂名】俯窺松桂影仰見鴻鶴翔炯然肝肺間已作冰霜光虛明中有色淸淨自生香還從世俗去永與世俗忘

薄雲不遮山疎雨不濕人蕭蕭松徑滑防防芒鞵新嘉我二三子皎然無緇燐勝防豈殊昔淸句仍絕塵弔古泣舊史疾防歌小旻哀哉扶風子難與巢許鄰【謂竇羣縯竇羣扶風人隱居毘陵以節操聞徴拜左拾遺後爲禦史中丞探李吉甫陰事帝辧其誣將誅羣吉甫救之乃免】敲火發山泉烹茶避林樾【厚楚人謂兩樹交陰之下曰樾】明窓傾紫盞色味兩奇絕吾生眠食耳一飽萬想滅頗笑玉川子饑弄三百月【縯盧仝詩開緘宛見諫議面手閱月團三百片】豈如山中人睡起山花發一甌誰與共門外無來轍

端午徧防諸寺得禪字

肩輿任所適【次公王獻之嘗經吳郡聞顧辟疆有名園先不相識乘平肩輿徑入】遇勝輙畱連焚香引幽步酌茗開淨筵防雨止還作小窓幽更妍盆山不見日艸木自蒼然【次公先生詩話自云僕爲吳興有防飛英寺詩雲防雨止還作小窓幽更姸盆山不見日艸木自蒼然自非至吳越不見此境也】忽登最髙塔眼界窮大千卞峯照城郭【敬夫吳興統記云卞山在烏程縣北一十八里】震澤浮雲天【子仁吳興統記云具區藪太湖也一名震澤廣一百八十三里】深沈旣可喜曠蕩亦所便幽尋未云畢墟落生晚煙【師陶淵明詩依依墟裏煙】歸來記所歷耿耿淸不眠道人亦未寢孤燈同夜禪

泛舟城南防者五人分韻賦詩得人皆苦炎字四首

城中樓閣似魚鱗不見淸風起白蘋【次公宋玉風賦曰起於靑蘋之末今湖州有白蘋洲故變用白蘋】試選苕溪最深處仍呼我輩不羈人窺船野鶴何曽下【次公下字如列子鷗鳥舞而不下之下】見燭飛虫空自馴繞郭荷花一千頃誰知六月下塘春

苦熱誠知處處皆何當危坐學心齋【次公管子弟子職篇危坐鄕師顏色無怍又漢茅容避雨樹下危坐愈恭莊子顏回曰回不飲酒不茹葷者數月矣若此可以爲心齋乎】海螯要共詩人把【次公畢卓云左手持蟹螯】溪月行遭霧雨霾鄕國飄零斷書信弟兄流落隔江淮便應築室苕溪上荷葉遮門水浸階

紫蟹鱸魚賤如土得錢相付何曽數【次公杜詩得錢卽相覓沽酒不復疑又後漢謡曰河間詫女能數錢】碧筩時作象鼻彎白酒防帯荷心苦【縯張君房脞載歷城北有使君林魏正始中鄭公慤於三伏之際率賔僚避暑於此取大荷葉盛酒以簮刺令與柄通屈莖上輪囷如象鼻傳翕之名爲碧筩歷下皆效之云酒味雜蓮气香冷勝於他酎】運肘風生看斫膾【次公禮記深衣格之髙下可以運肘也運肘風生亦依荘子運斤成風也】隨刀雪落驚飛縷【縯杜詩饔子左右揮霜刀繪飛金盤白雪髙次公張景陽七命曰乃命支離飛霜鍔紅肌綺散素膚雪落又潘嶽西徵賦云饔人縷切鑾刀若飛應刃落俎雪靃霏霏師杜甫姜侯設鱠詩無聲細下落飛雪有骨已刴觜春蔥】不將醉語作新詩飽食應慙腹如鼓【次公談藪載髙爽題鼓嘲孫挹云身有八尺圍腹內無寸腸面皮如許厚受打未遽央】

橋上防人夜未厭共依水檻立風檐樓中煮酒初嘗芡月下新妝半出簾南郭淸防繼顏謝【次公謝安顏眞卿皆爲吳興太守】北窓歸臥等羲炎人間寒熱無窮事自笑疎頑不受痁與王郎昆仲及兒子邁繞城觀荷花登峴山亭晚入飛英寺分韻得月明星稀四首【伯恭吳興統記云峴山在州南五里本名顯山晉吳興太守段康於此山上起顯亭後攺曰峴山亭】

昨夜雨鳴渠曉來風襲月蕭然欲秋意溪水淸可啜環城三十里處處皆佳絕浦蓮浩如海時見舟一葉此間眞避世靑蒻低白髮【次公唐隠士張志和詞靑蒻笠碧蓑衣斜風細雨不須歸】相逢欲相問已逐驚鷗沒

淸風定何物可愛不可名所至如君子艸木有嘉聲我行本無事孤舟任斜橫中流自偃仰適與風相迎舉杯屬浩樂此兩無情歸來兩溪澗雲水夜自明

苕水如漢水鱗鱗鴨頭靑【縯李白詩遙看漢水鴨頭緑恰似蒲萄初醱醅】吳興勝襄陽萬瓦浮靑防我非羊叔子愧此峴山亭【厚晉書羊祜字叔子鎭襄陽嘗詣峴山慨然嘆息顧謂從事鄒湛曰自有宇宙便有此山由來賢達勝士登此逺望如我與卿者多矣皆湮沒無聞使人悲傷湛曰公徳冠四海道嗣前哲令聞令望必與此山俱傳至如湛輩當如公言耳】悲傷意則同嵗月如流星從我兩王子【子仁謂王適王遹也】髙鴻挿修翎湛輩何足道當以徳自銘

吏民憐我懶鬭訟日已稀能爲無事飲【厚史記陳軫謂犀首曰公何好飲也曰無事也】可作不夜歸【縯解道康齊地記曰齊有不夜城】復尋飛英逰盡此一寸暉撞鐘履聲集顚倒山云衣我來無時節杖屨自推扉莫作使君看外似中已非

與胡祠部遊法華山【無已蘇州圖經云法華山興福院在吳興西三十里】

陂湖欲盡山爲界始見寒泉落髙道人未放泉出山曲折虛堂瀉淸快使君年老尙兒戲緑棹紅船舞澎湃【縯綠棹紅船作流杯之戲】一笑翻杯水濺裙【縯裴慶余佐李紳幕嘗防江舟子誤濺近侍衣公變色裴遽爲詩曰半額鵝黃金縷衣翠翹浮動玉釵垂從教水濺羅衣濕知是巫山行雨歸公大悅】餘歡濯足波生隘長松攙天龍起立蒼藤倒谷云崩壊仰穿蒙宻得淸曠一覽震澤吁可怪【次公魯靈光殿賦吁可畏乎其駭人也】誰云四萬八千頃東盡日所曬歸塗十里盡風荷淸唱一聲聞露薤【是日樂工有作此聲者次公挽歌有蒿裏薤露之曲言薤頭露也今先生卻壓露薤字蓋緣杜詩有盈筐承露薤句也】嗟予少小慕眞隠【子仁宋何尙之致仕方山爲退居賦以明所守後還攝職袁淑乃錄古人隠士有迹無名者爲眞隠傳以焉】白髮靑衫天所械忽逢佳士與名山何異枯楊便馬疥君猶鸞鶴偶飄墮六翮如雲豈長鎩不將新句紀玆處恐負山中淸淨債

又次前韻贈賈耘老

具區吞滅三州界【次公震澤太湖也一名具區地誌雲南従湖州長城縣界北入常州晉陵縣界又入無錫縣界晉陵之東入蘇州吳縣界周回六百五十四里養源蘇州圖經云其區接蘇常湖秀四州界內有大小山七十二洞庭居其一焉】浩浩湯湯納千從來不著萬斛船【次公杜詩蕩蕩萬斛船影若掦白虹】一葦漁舟恣奔快仙壇古洞不可到【次公十道記云太湖廣三萬六千頃下有地道潛通已陵昔龍威丈人之所居】空聴余瀾鳴澎湃今朝偶上法華嶺縱觀始覺人寰隘山頭臥碣弔孤冡下有至人僵不壊空餘白棘网秋虫無復靑蓮出幽怪【事見本院碑】我來徙倚長松下欲掘茯苓親洗曬聞道山中富奇藥往往靈芝雜葵薤詩人空腹待黃精生事只看長柄械【次公杜詩下句云黃精無苗白日盛短衣數挽不掩脛黃魯直雲天下杜詩本皆作黃精惟有一本作黃獨至讀本艸芋條下云芋魁一名黃獨然後悟杜詩黃獨指言芋魁則先生所見杜詩猶天下之眾本耳伯恭冷齋夜話魯直曰杜詩云黃獨無苗山雪盛俗人易曰黃精子美流離亦未至作道人劍客食黃精也次公變山雪爲白日非是又杜詩云三春濕黃精一食生毛羽又云掃除白髮黃精在】今年大熟期一飽葉葉防虫眞癬疥【賈云今嵗有小虫食葉不甚爲害】白花半落紫穟香攘臂欲助磨鎌鎩安得山泉變春酒與子一洗尋常債【次公杜詩酒債尋常行處有人生七十古來稀縯孫濟權之叔也嗜酒不治產常醉屢欠酒緡人皆笑之濟恬然自若謂人曰尋常行坐處欠人酒債欲貨此緼袍償之】

安國寺尋春

臥聞百舌呼春風起尋花栁村村同【縯杜詩步屧隨春風村村自花栁子仁鮑明逺詩行樂篇云春風太多情村村花栁好】城南古寺修竹合小房曲檻欹深紅看花嘆老憶年少對酒思家愁老翁病眼不羞雲母亂絲彊理茶煙中【厚杜牧之題禪院詩今日絲禪榻畔茶煙輕颺落花風】遙知二月王城外【縯王城在洛陽】玉仙洪福花如海【次公玉仙洪福僧寺名】薄羅勻霧蓋新妝快馬爭風鳴雜佩玉川先生眞可憐一生耽酒終無錢【縯玉川先生盧仝也有詩雲天下薄夫苦耽酒玉川先生也耽酒薄夫有錢恣長樂先生無錢養澹泊有錢無錢俱可憐百年驟過如流川】病過春風九十日獨抱添丁看花發【援盧仝示添丁詩云數日不食彊人行何忍索我抱看滿樹花】雨晴後步至四望亭下魚池上遂自幹明寺前東岡上歸二首

雨過浮萍合蛙聲滿四鄰海棠眞一夢梅子欲嘗新拄杖間挑菜秋千不見人慇懃木芍藥【厚唐開元中禁中呼牡丹爲木芍藥】獨自殿餘春

髙亭廢已久下有種魚塘【次公範蠡齊民要術有種魚法】暮色千山入春風百艸香市橋人寂寂古寺竹蒼蒼鸛鶴來何處號鳴滿夕陽

與子由同逰寒溪西山【師寒溪西寺在武昌縣屬湖北路】

散人出入無町畦【次公荘子櫟社見夢於匠石曰子防死之散人又焉知散才而賀知章自號江湖散人又荘子云彼且無町畦亦與之爲無町畦】朝防湖北暮淮西【次公黃州在淮南西道】髙安酒官𨿽未上【次公髙安筠州也按潁濵遺老傳云子瞻以詩得罪朝廷輙從坐謫監筠州鹽酒稅】兩腳垂欲穿塵泥與君聚散若雲雨共惜此日相提攜千搖萬兀到樊口【次公卽武昌樊口也】一箭放澑先鳧鷖層層艸木暗西嶺瀏瀏霜雪鳴寒溪【次公西嶺寒溪皆在黃州對岸】空山古寺亦何有歸路萬頃靑玻瓈【次公萬頃玻瓈言水之色似之先生又曰共飲玻瓈江】我今漂泊等鴻鴈江南江北無常棲幅衣不擬過城市欲踏徑路開新蹊【路有直入寒溪不遇武昌者】卻憂別後不忍到見子行迹空餘淒吾儕流落豈天意自坐迂闊非人擠行逢山水輙羞嘆此去未免勤鹽【縯退之送窮文有云大學四年朝暮鹽】何當一遇李八百【厚李八百名脫蜀人也歷世見之時人計之年八百嵗因以爲號晉書言脫妖術惑眾以鬼道療病又署人官位時人多信事之爲王惇所殺次公按神仙傳李八百蜀人也人莫知其名或隠山林或出市防其徒唐公房爲仙事見在本傳子仁陳搏傳言有一人靑巾短褐扣陳希夷門未報倐去追之見老人衣鹿皮曰此神仙李八百也動則八百里】相哀白髮分刀圭【李八百宅在筠州援本艸凡散藥有云刀圭者十分方寸匕之一堆如梧桐子大也子仁李白詩金丹別後知傳得乞取刀圭救病身】

日日出東門

日日出東門【子仁東坡圖云東門近東坡之門也在幹明寺前五十步今無矣】步尋東城逰城門抱闗卒笑我此何求我亦無所求駕言寫我憂【次公先生詩話言吾有語云日日出東門步尋東城防人云駕言寫我憂章子厚謂參寥曰前步而後駕何其上下紛紛也僕聞之曰吾以尻爲輪以神爲馬何曽上下乎參寥曰子瞻文過有理似孫子荊曰所以枕流欲洗其耳所以漱石欲礪其齒詩駕言出防以寫我憂】意適忽忘返路窮乃歸休懸知百嵗後父老說故侯古來賢達人此路誰不由百年寓華屋千載歸山丘何事羊公子不肯過西州【厚謝安甥羊曇爲安所愛安薨後輟樂彌年行不由西州路嘗因大醉扶路唱樂不覺至西州門左右白曰此西州門曇悲感不已以馬防扣扉誦曺子建詩曰生存華屋處零落歸山丘因慟哭而去】

眞覺院有洛花花時不暇往四月十八日與劉景文同賞賞枇杷

緑暗初迎夏紅殘不及春魏花非老伴盧橘是鄕人【師談助云盧橘枇杷也揚雄賦盧橘夏熟】井落依山盡巖崖發興新嵗寒君記取松雪看蒼鱗

又和劉景文韻

牡丹松檜一時栽付與春風自在開試問壁間題字客防人不爲看花來

遊羅浮山一首示兒子過

人間有此白玉京【次公史記曰天上白玉京五城十二樓】羅浮見日雞一鳴【劉夢得有詩記羅浮夜半見日事山不甚髙而夜見日此可異也厚夢得詩云陰陽疊用事乃俾夜作晨咿喔天雞鳴扶桑色昕昕赤波千萬里湧出黃金輪】南樓未必齊日觀【縯漢官儀泰山東南名曰日觀雞一鳴見日始出長三丈許】郁儀自欲朝朱明【山有二石樓今延祥寺在南樓下朱明洞在沖虛觀後云是蓬萊第七洞天厚黃庭內景經髙奔日月吾上道鬰儀結鄰善相保注云鬰儀奔日之仙也】東坡之師抱朴老【援葛洪字稚川自號抱朴子也】眞契久已交前生玉堂金馬久流落【厚揚雄解嘲云歷金馬上玉堂有日矣】寸田尺宅今誰耕【縯黃庭經云寸田尺宅可理生盡道家以丹田曰寸田面曰尺宅也】道華亦嘗啖一棗【唐永樂道士侯道華竊食鄧天師藥仙去永樂有無核棗人不可得道華獨得之予在岐下亦嘗得食一枚】契虛正欲仇三彭【唐僧契虛遇人導防稚川仙府眞人問曰汝絕三彭之仇乎契虛不能答】鐵橋石柱連空橫【山有鐵橋石柱人罕至者】杖藜欲趂飛猱輕雲谿夜逢瘖虎伏【山有啞虎巡山】斗壇晝出銅龍吟【沖虛觀後有朱眞人朝斗壇近於壇上獲銅龍六銅魚一】小兒少年有奇志中宵起坐存黃庭【厚黃庭內景經云脾神常在字防庭晝夜存之可長生注云防庭卽黃庭也】近者戲作淩雲賦【援司馬相如奏大人賦武帝大悅飄飄然有淩雲气防天地之間意】筆勢彷佛離騷經負書從我盍歸去羣仙正艸新官銘汝應奴蔡少霞我亦季孟山卿【唐有夢書新宮銘者云紫陽眞人山卿撰其略曰良常西麓原澤東池新宮宏宏崇軒防防又有蔡少霞者夢人遣書碑略曰公昔乘魚車今履瑞云躅空仰塗綺輅輪囷其末題云五云書閣吏蔡少霞書】還須略報老同叔贏糧萬里尋初平【子由一字同叔縯荘子南榮趎贏糧而見老人神仙傳黃初平牧羊有一道士攜至金華山其後兄初起尋之但見白石問羊何在初平叱石曰起皆起成羊也】

正月二十四日與兒子過賴仙芝王原秀才僧曇頴行全道士何宗一同防羅浮道院乃棲禪精舍過作詩和其韻寄邁迨一首【十朋棲禪寺在惠州丰湖上】

斷橋隔勝踐脫屨欣小掲瘴花已繁紅官栁猶疏細斜川二三子悼嘆吾年逝【厚陶淵明防斜川詩序雲天气澄和風物閒美與二三鄰曲同防斜川又云悲日月之遂往悼吾年之不畱】淒涼羅浮館風壁頽雨砌黃冠常苦饑迎客羞破袂仙山在何許歸鶴時墮毳﨑嶇食松黃【厚本艸圖經松枝上黃粉名松黃山人及時拂取作湯防之】欲救齒髮獘坐令禪客笑一夢等千嵗棲禪晚置酒蠻果粲蕉茘【援韓退之羅池廟碑茘子丹兮蕉葉黃雜肴蔬兮進侯堂】齋廚釡無羮野餉籃有蕙嬉防趂時節俯仰了此世猶當洗業障更作臨水禊【厚應劭風俗通禊者潔也故於水上盥潔之也】寄書陽羨兒並語長頭弟【次公陽羨兒言邁也長頭弟則言迨也陽羨乃常州二子在常州也迨之長頭先生前集有詩可見其實】門戶各努力先期畢租稅

與程正輔防碧落洞

空山不難到絕境未易名何時謫仙人來作鈞天聲胸中防云夢【縯司馬相如子虛賦齊人言其靑丘之澤吞楚云夢者八九而於胸中曽不芥蔕】餘地多恢宏長庚與北鬥錯落綴冠纓【厚曺子建與陳琳書云披翠云以爲衣戴北斗以爲冠】黃公獻紫芝【厚崔琦四皓頌昔商山四皓者蓋甪裏先生綺裏季夏黃公東園公也秦世道滅徳消坑黜儒術乃退而作歌曰莫莫髙山深谷逶迆紫芝可以療饑唐虞世逺吾將何歸駟馬髙蓋其憂甚大富貴畏人兮不如貧賤之肆志子翚按本艸紫芝味甘溫保神益精气久服輕身不老】赤松餽靑精【次公赤松古神仙名也靑精仙飯名也眞誥載霍山有道者鄧伯原受靑精石飯之法杜詩云豈無靑精飯使我顏色好】谿山久寂寞請續離騷經抱枝寒蜩咽繞耳飛蚊淸謫仙撫掌笑笑此羽皇銘我頃嘗獨遊自適孤云情君今又繼往霧雨愁靑防感君兄弟意尋羊問初平玉牀分箭鏃【次公玉牀丹砂所生之處也丹砂如箭鏃者良】不忍獨長生詩成輙寄我妙絕陶謝並孤鴻方避弋【援揚子鴻飛弋人何簒焉】老驥猶在坰【次公魏武帝樂府老驥伏櫪志在千里在坰以言其閒散也詩駉駉牡馬在坰之野】鳥獸如可羣永寄槁木形何山不堪隠飲水自修齡

徐元用使君與其子端嘗邀僕與兒子過同防金山浮金堂戲作此詩

昔與徐使君共賞錢塘春愛此小天竺時來中聖人松如遷客老酒似使君醇【子仁梁書顧憲之爲建康令淸儉彊力甚得民和故京師飲酒者得醇者輙號爲顧建康】系舟藤城下弄月鐔江濵【次公藤州之縣名曰鐔津】江月夜夜好山云朝朝新使君有令子【子仁南史禇淵嘗謂任時父遙曰聞卿有令子相爲喜之所謂百不爲多一不爲少】眞是石麒麟【援徐陵生數嵗僧寶志見之曰此天上石麒麟也】我子乃散材【縯荘子匠石見櫟社曰此散材也】有如木輪囷【援鄒陽云蟠木根柢輪囷離踦】二老白接防【縯防陽小兒謂山簡曰倒著白接防】兩郎烏角巾【次公杜詩錦裏先生烏角巾】醉臥松下石【子仁李白詩夜臥松下石饑飡石中髓】扶歸江上津浮橋半投水掲此碧鱗鱗

重防終南子由以詩見寄次韻

去年新栁報春回今日殘花覆緑苔溪上有堂還獨宿誰人無事肯重來古琴彈罷風吹坐山閣醒時月照杯【子仁令趙宗有彈鳴鹿與張果之宿西溪堂皆東坡去年詩中事也】嬾不作詩君錯料舊逋應許過時陪【子仁子由所寄詩云定邀道士彈鳴鹿誰與溪堂共酒杯應有新詩還寄我與君和取當防陪】

杭州防山

山平村塢迷野寺鐘相答晚陰生林杪落日猶在塔行招兩社僧共步靑雲月送客渡石橋迎客出林樾幽尋本眞性往事聴徐說錢王方壯年此邦事輕俠鄕人鄙貧賤異類識英傑立石像興王遺址今岌嶪功勲三吳定富貴四海甲歸來父老蔵崇髙畏輕壓【縯錢越王始以鄕兵破走黃巢復以八都兵討劉漢宏並越州以奉董昌而自居於杭及昌以越叛則誅昌以並越盡有浙東西地】詩人工譏病此欲恣挑抉流傳後世人談笑資口舌是非今已矣興廢何倉卒持歸問禪翁笑指浮漚沒

栁子玉以詩見邀同刁丈逰金山

君年甲子久相逢【縯左傳絳縣老人曰臣生之嵗正月甲子朔四百有四十五甲子矣師曠曰七十三年矣】難向君前說老翁更有方瞳八十一奮衣矍躒走山中

惠山謁錢道人烹小龍團登絕頂望太湖

踏徧江南南岸山逢山未免更畱連獨擕天上小團月來試人間第二泉【厚陸羽品泉以無錫惠山寺石泉爲第二】石路縈回九龍脊水光翻動五湖天孫登無語空歸去半嶺松聲萬壑傳【縯阮籍嘗於蘇門山遇孫登與商略終古及棲神導气之術登皆不應因長嘯而退至半嶺有聲若鸞鳳之音響乎巖谷乃登之嘯也】

防廬山次韻章傳道

塵容已似服轅駒【縯西漢田蚡傳漢武怒內史曰平生數言魏其武安長短今曰廷論乃局促效轅下駒】野性猶同縱壑魚【厚西漢王褒聖主得賢臣頌沛乎若巨魚之縦大壑】出入巖巒千仞表較量筋力十年初𨿽無窈窕驅前馬還有鴟夷掛後車【援掦雄酒箴鴟夷滑稽腹如大壺常爲國器托於屬車次公詩命彼後車窈窕驅前馬言官妓引馬師禮執燭前馬】莫笑吟詩淡生活【縯裴度居守東洛夜宴半酣度索聨句元白冇得色度爲破題次至楊汝士曰昔日蘭亭無艶質此時金穀有髙人居易知不能加遽裂之曰笙歌鼎沸勿作冷淡生活】當令阿買爲君書【厚退之詩云阿買不識字頗知書八分詩成使之寫亦足張吾軍堯卿或問黃魯直阿買是退之何人魯直云退之侄也必有所據而云耳】

正月二十日往岐亭郡人潘古郭三人送余於女王城東禪荘院【十朋先生志林云黃州東十五里有永安城俗謂之女王城】

十日春寒不出門不知江栁已搖村稍聞決水流冰谷盡放靑春沒燒痕【子仁古詩崗分河勢斷春入燒痕靑】數畝荒園畱我住半瓶濁酒待君溫去年今日闗山路細雨梅花正斷防【次公先生集中梅花兩絕乃欲至黃州時詩其一云昨夜東風吹石裂半隨飛雪渡闗山集中但題云梅花兩首而先生嘗自寫則題云正月二十日過闗山作】

八月十五日看潮五絕

定知玉兔十分團已作霜風九月寒寄語重門休上鑰夜潮畱向月中看

萬人鼓噪懾吳儂猶似浮江老阿童【縯晉書羊祜傳童謡曰阿童復阿童銜刀浮渡江不畏岸上虎但畏水中龍羊祜曰此必水軍有功知王濬小字阿童因表監益州諸軍事加龍驤將軍宻令修舟楫爲順流之計濬終滅吳】欲識潮頭髙防許越山渾在浪花中

江邊身世兩悠悠久與滄波共白頭造物亦知人易老故知江水更西流

吳兒生長狎濤淵冒利輕生不自憐東海若知明主意應教斥鹵變桑田【是時新有防禁弄潮縯太平廣記麻姑自言見東海三爲桑田向到蓬萊水又淺於往昔豈將復還爲陵陸乎王方平笑曰聖人皆言海中行復揚塵也師按公赴詔獄招此詩諷主上好興利而不知害多利少稱海變桑田此事知必不可得者以譏朝廷興水利之必不可成也】

江神河伯兩醯雞【援荘子孔子見老曰丘之於道也其猶醯雞歟防夫子之發吾覆也吾不知天地之大全也】海若東來气吐霓【縯荘子河伯見秋水以天下之美盡在已順流而行至於北海東面而視不見水端】安得夫差水犀手【厚吳玉夫差有水犀甲三千】三千彊弩射潮低【吳越主嘗以弓弩射潮頭與海神戰自爾水不近城】

防桓山防者十人以春水滿四澤夏云多奇峯爲韻得澤字

東郊欲尋春未見鶯花迹春風在流水鳬雁先拍拍【次公退之病鴟詩靑泥淹兩翅拍拍不得飛】孤帆信溶漾弄此半篙碧舟桓山下【厚桓山在彭城泗水上卽宋司馬桓魋墓也】長嘯理輕防彈琴石室中幽響淸磔磔【子仁先生防桓山記云登桓山入石室使道士戴日祥鼓雷氏之琴今詩蓋紀實也】弔彼泉下人野火失枯臘悟此人間世何者爲眞宅【縯前漢揚王孫云支體束絡口含玉石欲化不得郁爲枯臘千載之後乃得歸土就其眞宅】暮回百步洪散坐洪上石愧我非王襄子淵肯見客【援子淵王褒也王襄爲益州刺史得王褒而薦之】臨流吹洞簫【次公蓋王褒有洞簫賦也】水月照連璧【謂王氏兄弟厚晉夏侯湛美容觀與潘嶽友善京都謂之連璧】此歡眞不朽回首嵗月隔想象斜川防作詩繼彭澤【縯彭澤陶淵明也嘗爲彭澤令其後退歸田園嘗爲斜川之防今集中有正月五日防斜川詩】

戴道士得四字代作【堯卿戴日祥江南人也】

少小家江南寄迹方外士偶隨白雲出賣藥彭城市【厚後漢韓康采藥名山賣於長安市日不二價】雪霜侵杖屨塵土污冠袂賴存三尺桐【次公三尺桐琴也廣雅曰神農氏琴長三尺六寸六分】中有山水意【縯伯牙鼓琴志在髙山鐘子期曰巍巍乎志在流水曰湯湯乎】自從夷夏亂七弦久已廢【次公唐法曲𨿽失雅音然本諸夏之聲故歷朝行焉天寶十三載始詔道調法曲與胡部新聲合作自爾夷夏之聲相亂無復辧者前輩嘗言今世所謂琴者乃古之鄭衛耳今世所謂鄭衛則皆胡風矣而雅音替壊不復存焉】心知鹿鳴三【援左傳歌鹿鳴之三而琴操有鹿鳴曲三疊】不及胡琴四【厚胡琴琵琶也本胡中馬上所鼔四以象四時】使君獨慕古嗜好與眾異共弔桓魋宮一灑孟嘗淚【次公桓譚新論曰雍門周以琴見孟嘗君曰臣竊悲千秋萬嵗外墳墓生荊棘狐兔穴其中樵兒牧防躑躅而歌其上行人見之淒愴曰孟嘗君之尊貴如何成此乎孟嘗君喟然嘆息淚下承睫】歸來鎖塵匣獨對斷喟掛名石壁間寂寞千載事正月二十日與潘郭二生出郊尋春忽記去年是日同至女王城作詩乃和前韻

東風未肯入東門走馬還尋去嵗村人似秋鴻來有信事如春夢了無痕江城白酒三杯釅野老蒼顏一笑溫已約年年爲此防故人不用賦招防

唐道人言天目山上俯視雷雨每大雷電但聞雲中如嬰兒聲殊不聞雷震也【堯卿按臨安圖經雲天目山在縣西五十里髙三千九百丈周回八百里乃神仙所居有三十六洞又太平寰宇記雲山有兩湖若左右目故名天目善權按唐道士字子霞嘗作天目山眞境錄】

已外浮名更外身區區雷電若爲神山頭只作嬰兒看無限人間失筯人【任先主聴曺公語方食失匕筯時防雷震先主因謂曺公曰一震之威乃至此】

許州西湖

西湖小雨晴灔灔春渠長來從古城角夜半傳新響使君欲春防浚沼役千掌紛紛具畚鍤閙若蟻運壤夭桃弄春色生意寒猶怏惟有落殘梅標格苦矜爽防人坌已集挈榼三且兩醉客臥道傍扶起尙偃仰池臺信宏麗貴與民同賞但恐城市歡不知田野愴潁川七不登野气長蒼莽誰知萬里客湖上獨長想

西湖絕句

春來濯濯江邊栁秋後離離湖上花不羨千金買歌舞一篇珠玉是生涯

仙防潭五首【潭上有寺二一在潭北循黒水而上爲東路至南寺渡黒水西裏余從馬洮上爲西路至北寺東路險不可騎馬而西路隔潭潭水深不可測上以一木爲橋不敢過故南寺有塔望之可愛而終不可到】

潭

翠壁下無路何年雷雨穿光搖巖上寺深到影中天我欲燃犀看【縯晉溫嶠過牛渚磯深不可測世云下多怪物遂燃犀角而照之須臾見水族覆火奇形異狀嶠是夜夢人謂曰與君幽明道別何意相照也】龍應抱寶眠【縯荘子驪龍頷下有千金之珠在九重之淵子能得之者必遭其睡也次公傳奇載周邯有奴善入水名曰水精相州八角井夜常有光如虹邯命水精入井良久出曰有一黃龍極大抱數顆明珠熟寐】誰言孤石上危坐試僧禪

南寺

東去愁攀石西來怯渡橋碧潭如見試白塔苦相招野饋慚防薄村沽慰寂寥路窮斤斧絕松桂得幹霄

北寺

唐初傳有此亂後不畱碑畏虎闗門早無村得米遲【次公杜詩小市常爭米孤城早閉門】山泉自入甕野桂不勝炊【龔戰國防蘇秦謂楚王曰國之食貴於玉薪貴於桂謁者難見如鬼王難見如天帝今臣食玉炊桂因鬼見帝不亦難乎】信美那能久【堯卿王粲登樓賦云信美而非吾土兮曽何足以久畱】應先學忍饑

馬融石室

未應將軍防初從季直遊絳紗生不識【縯馬融傳大將軍鄧隲聞融名召爲舍人不應命摯恂字季直隠於南山融從恂防博通經籍嘗坐髙堂施絳紗帳前授生徒後列女樂】蒼石尙能畱豈害依梁冀何須困李侯【縯梁冀誣奏李固融在坐爲冀艸奏吳祐謂融曰李公之罪成於卿手李公卽誅卿何面目見天下乎】吾詩愼勿刻猿鶴爲君羞

玉女洞

洞裏吹簫子終年守獨幽石泉爲曉鏡山月當簾鉤嵗晚杉楓盡人歸霧雨愁送迎應鄙陋誰繼楚臣謳【縯沅湘間其俗信鬼作歌舞以樂諸神屈原放逐見其詞鄙陋遂爲作九歌之曲次公送迎字退之羅池廟碑云作迎享送神詩遺栁民俾歌以祀焉】

次韻陳履常張公龍潭

明經宣城宰【縯先生昭靈侯碑云張公諱路斯以明經爲宣城令夫人石氏生九子自宣城罷歸嘗釣於焦臺一日見釣處有宮殿遂入居之自是歸輙體寒而濕問其故曰我龍也蓼人鄭祥逺亦龍也與我爭此居明日當戰使九子助我我領絳綃而鄭靑綃明日九子射靑綃者中之九子皆爲龍子孫居潁上】家此百尺瀾鄭公不量力敢以非意幹黃雜兩戰【次公易坤上六龍戰於野其血黃】絳靑表雙蟠烈气斃彊敵仁心惻饑寒精誠禱必赴苟簡求亦難蕭條麥麰枯浩蕩日月寛念子無吏責十日勤徵鞍春蔬得雨雪少助先生槃【縯閩川名士傳薛令之詩朝日上團團照見先生槃槃中何所有苜蓿長闌干】龍不憚往來而我獨宴安閉閣黙自責【援前漢韓延壽守馮翊民有昆弟相訟者延壽大傷之曰幸得備位爲郡表率】神交淸夜闌

曾元恕遊龍山呂穆仲不至

靑春不覺老朱顏彊半銷磨簿領間愁客倦吟花以酒佳人休唱日銜山共知寒食明朝過且赴僧窻半日閒命駕呂安邀不至浴沂曾防暮方還

東園

岑寂東園可散愁膠膠擾擾夢神州萬竿苦竹旌旗卷一部鳴蛙鼓吹収雨後月前天欲冷身閒心逺地偏幽杜門謝客恐生謗且作人間鵬鷃遊

與道源遊西莊遇齊道人同往艸堂爲齊書此

桑麻已零落藻荇復銷沈園宅在人境嵗時傷我心彊穿南埭路遙望北山岑欲與道人語跨鞍聊一尋

東坡詩集注卷三

欽定四庫全書

東坡詩集注卷四

宋王十朋撰

古迹

鳳翔八觀【並敍】

鳳翔八觀詩記可觀者八也昔司馬子長登防稽探禹穴不逺千里而李太白亦以七澤之觀至荊州二子蓋悲世悼俗自傷不見古人而欲一觀其遺迹故其勤如此鳳翔當秦蜀之交士大夫之所朝夕往來此八觀者又皆跬步可至而好事者有不能徧觀焉故作詩以告欲觀而不知者

石鼓歌

冬十二月歳辛丑我初從政見魯叟【次公石鼔周宣王時物在孔子廟】舊聞石鼓今見之文字郁律蛟蛇走【次公西京賦隠轔郁律甘泉賦雷郁律於巗窔】細觀初以指畫肚【縯虞世南學書常於被下以指畫肚】欲讀嗟如箝在口【次公箝在口以言讀之難也退之苦寒詩云濁醪沸入喉口角如銜箝】韓公好古生已遲【厚退之石鼔歌云嗟予好古生苦晚對此涕淚雙滂沱】我今況又百年後彊尋偏傍推點畫時得一二遺八九我車旣攻馬亦同其魚維鱮貫之柳【其詞云我車旣攻我馬亦同又云其魚維何維鱮維鯉何以貫之維楊與柳惟此六句可讀余不可通次公先生詩後叚云憶昔周宣歌鴻鴈當時籀史變蝌蚪則石鼓之字蓋蝌蚪之變韓愈有蝌蚪書後記一篇云李陽冰之子服之授余以其家蝌蚪孝經漢衛宏官書兩部合一卷且曰古書得其依據蓋可讀如是則退之宜識蝌蚪書者而石鼔歌乃云辭嚴義密讀難曉字體不類與蝌而先生今詩乃能通其六句則先生爲精於字學矣歐陽集古防尾蓋謂韋應物以爲文王之鼓韓退之以爲宣王之鼓不知何所據而然卒取退之好古不妄者爲可信然未嘗載其文至子由和先生詩乃云形𨿽不具意可知有云楊柳貫魴鱮先生詩注其文云維鱮維鯉而子由云魴鱮豈各以所辧之字言之乎堯卿永叔云石鼓有十今在鳳翔孔子廟中初棄於野鄭餘慶徙於廟其一無文其九有文可見者四百一十七字可識者二百七十二字】古器縱橫猶識鼎眾星錯落僅名斗【次公以言眾字不可識而獨識六句若古器中之鼎眾星中之斗耳】模糊半已似瘢胝詰曲猶能辧跟肘娟娟缺月隠雲霧濯濯嘉禾秀稂莠【次公又以言字之見存者如雲霧中之缺月稂莠間之嘉禾也】漂流百戰偶然存獨立千載誰與友上追軒頡相惟諾下挹冰斯同鷇防【次公鷇音丘切鳥子哺者防音乃切乳也】憶昔周宣歌鴻鴈【國器宣王有鴻鴈詩】當時籀史變蝌蚪【縯軒軒轅也頡蒼頡也斯李斯也冰李冰陽也頡爲黃帝史因觀鳥迹始作書契古文是也周宣王時史籀者大篆十五篇與古稍異謂之籀書秦相李斯取籀文或頗省攺謂之小篆焚先典而古文絕矣漢魯共王壞孔子宅得尙書春秋論語孝經時以不復知古文故謂之蝌蚪書而斯號爲二篆諸山刻石荊玉璽文及銅人銘皆斯所書謂之玉筯體唐李陽冰獨得斯用筆意論者謂冰愈於斯也鷇防鳥哺乳其子】厭亂人方思聖賢中興天爲生耆耉【次公厭亂則夷王厲王之亂也中興則宣王中興也生耆耉則指史籀及方召申甫尹吉甫之屬】東徵徐虜闞虓虎【縯常武詩省此徐土又云進厥虎臣闞如虓虎】北伐犬戎隨指嗾【次公按國語穆王將徵犬戎祭公謀父諫之不聽遂徵之而詩載宣王北伐則曰北伐玁狁而已嗾蘇後切使犬之聲也左傳載晉靈公欲殺趙盾曰嗾夫獒焉】象胥雜沓貢狼鹿【厚周官象胥掌蠻夷閩貉戎狄之國使掌傳王之言而諭說焉周穆王徵伐犬戎得四白狼四白鹿以歸】方召聯翩賜圭卣【次公方叔召虎也按詩崧髙曰王遣申伯錫爾介圭江漢曰王命召虎釐爾圭瓚秬鬯一卣方叔𨿽不見錫圭卣明文而可以召虎推之矣】遂因鼓鼙思將帥【縯記曰聽鼓鼙之聲則思將帥之臣】豈爲考擊煩蒙瞍【次公詩子有鐘鼓弗鼔弗考又曰蒙瞍奏公】何人作頌比崧髙【次公崧髙尹吉甫美宣王之詩也詩尾云吉甫作誦其詩孔碩故云作頌比崧髙也】萬古斯文齊岣嶁【援退之詩岣嶁山尖神禹碑宇靑石赤形模奇】勲勞至大不矜伐文武未遠猶忠厚欲尋年歲無甲乙豈有名字記誰某【次公宣王在位四十六年而史冊無載石鼓之事宣王之詩其見於經所作者有曰仍叔有曰尹吉甫今石鼔之上又無名氏故云爾也】自從周衰更七國竟使秦人有九有【次公七國秦楚韓趙魏燕齊也其後秦並六國遂冇天下書曰以有九有之師】掃除詩書誦法律投棄俎豆陳鞭杻當年何人佐祖龍【縯秦本紀始皇三十六年秋使者從闗東夜過華陰平舒道有人持璧遮使者曰爲吾遺滈池君明年祖龍死使者問其故忽不見使者奉璧具以聞始皇嘿然良久曰山鬼故不過知一歳事也退言曰祖龍者人之先也使禦府視璧乃二十八年行渡江所沈璧也】上蔡公子牽黃狗【厚上蔡公子李斯也斯出獄與其中子俱執顧謂其中子曰吾欲與若復牽黃犬俱出上蔡東門逐狡兔豈可得乎】登山刻石頌功烈【次公秦二十八年始皇東行郡縣上鄒嶧山刻石頌秦徳其詞總三十六句以三句爲韻又南登瑯祁作瑯邪臺刻石頌秦徳其詞總七十二句以兩句爲韻二十九年登之果刻石其詞總三十六句復以三句爲韻具見史記】後者無繼前無偶皆云皇帝巡四國烹滅彊暴救黔首【次公之罘之詞曰皇帝東逰巡登之罘又曰烹滅彊暴振救黔首】六經旣已委灰塵此鼓亦當遭擊掊【次公莊子掊擊於世俗】傳聞九鼎淪泗上欲使萬夫沈水取【援周末九鼎沒泗水始皇過彭城齋戒禱祠欲出鼎使千人沒水求之弗得】暴君縱欲窮人力神物義不污秦垢是時石鼓何處避無乃天工令鬼守【縯退之石鼔歌亦雲雨淋日炙野火燎鬼物守防煩防呵】興亡百變物自閒富貴一朝名不朽細思物理坐嘆息人生安得如汝壽

詛楚文【碑獲於開元寺土下今在太守便防秦穆公葬於雍槖泉祈年觀下今墓在開元寺之東南數十步則寺豈祈年之故基邪淮南王遷於蜀至雍道病卒則雍非長安此乃古雍也次公問詛楚文於學古文者云有數本其文皆同惟神名異開元寺下所得乃詛於巫咸神者是數本中惟巫咸之文筆法最精其家無之惟有此詛於亞駝神一本詳其篆文乃先生詩中語也今載於此字有不可識者則書闕以補之其文曰秦嗣王敢用吉玉宣璧使其祝宗邵咚布懇告於丕顯大神亞駝以底楚王熊相之多罪者我先君穆王及楚成王是勠力同心兩邦若壹絆以婚姻袗以齊盟曰萬葉子孫毋相爲不利親印丕顯大神亞駝而質焉今楚王熊相庸回無道淫伐湛亂宣侈競縱變渝盟制內之則虣虐不宰刑殺孕婦幽刺親戚拘圉其叔父寘諸冥室櫝棺之中外之則冒攺久闕不畏皇天上帝及丕顯大神亞駝光烈威神而兼倍十八世之盟詛率諸侯之兵以臨加我欲剗伐我社稷殄滅我百姓闕蔑我皇天上帝及丕顯大神亞駝之郊祠圭玉犧牲取我邊城新及於及於不敢曰可今又悉興其眾張矜怠怒甲

兵奮士盛師以偪我邊境將欲覆其亦應受皇天上帝及不顯大神亞駝之防靈徳賜克剗楚師復略我邊城敢數楚王熊相之倍盟詛著諸名章以盟大神之威神其文如此】

崢嶸開元寺髣髴祈年觀【元肅秦始皇帝本紀注祈年宮在雍】舊築掃成空古碑埋不爛詛書𨿽可讀字法嗟久換詞云秦嗣王敢使祝用瓚先君穆公世與楚約相捍質之於巫咸【堯卿鄭有神巫曰季咸知人之死生存亡禍福壽天期以歲月旬日若神】萬葉期不叛今其後嗣王乃敢搆多難刳胎殺無罪親族遭圉絆計其所稱訴何啻桀紂亂【秦嗣王自此皆詛楚文中語】吾聞古秦俗面詐背不汗豈惟公子卭【縯史記商鞅傳孝公使衛鞅將而伐魏魏使公子卭將而擊之軍旣相距鞅遺魏將公子卬書曰吾始與公子驩今俱爲兩國將不忍相攻可與公子靣相見盟樂飲而罷兵以安秦魏魏公子卬以爲然防盟以飲而衛鞅伏甲士而襲虜公子卬因攻其軍盡破之以歸秦】社鬼亦遭謾遼哉千載後【堯卿新論雍門周謂孟嘗君曰千秋萬嵗之後髙臺已傾曲池已平又羊祜云千秋萬嵗之後魂魄猶應登此漢髙祖曰吾千秋萬嵗魂魄猶思沛】發我笑一粲

王維吳道子畫【堯卿唐才景元畫斷以道子爲神品上上摩詰爲妙品上上季南名畫記王維字摩詰太原人年十九進士擢第以詞學知名官至尙書右丞工畫】

何處訪吳畫普門與開元【次公普門開元二寺名】開元有東塔摩詰畱手痕吾觀畫品中莫如二子尊道子實雄放浩如海波翻當其下手風雨快筆所未到气已吞亭亭雙林間【次公佛書佛說法於雙林樹下】彩暈扶桑暾【堯卿名畫斷雲大凡佛之圓光皆須尺寸先定然後規圓而成惟吳生終一筆又云畫成矣最後方畫圓光風落電轉規成月圓】中有至人談寂滅悟者悲涕迷者手自捫蠻君鬼伯千萬萬相排競進頭如黿【師開元寺有道子畫佛在雙林下入湼槃像】摩詰本詩老【縯王維詩宿世謬詞客前身應畫師】佩芷襲芳蓀【堯卿謝靈運云浥露馥芳蓀又杜詩小襦綉芳蓀】今觀此壁畫亦若其詩淸且惇祗園弟子盡鶴骨心如死灰不復溫【縯莊子形若槁木心若死灰】門前兩叢竹【堯卿摩詰畫兩叢竹於開元寺】雪節貫霜根交柯亂葉動無數一一皆可尋其源吳生𨿽妙絕猶以畫工論【次公老杜言吳畫於元皇帝廟詩曰畫手看前輩吳生逺擅塲】摩詰得之於象外有如仙翮謝籠樊【先之神仙傳王次仲變篆爲始皇召之不至將殺之次仲化爲大鳥振翼而起以三大翮墮與使者始皇因名爲落翮仙】吾觀二子皆神俊又於維也斂袵無間言【堯卿張顚傳云後輩言筆札者歐虞楮薛或有異論至張顚曽無間言】

維摩像唐楊恵之塑在天柱寺

昔者子輿病且死其友子祀往問之跰鑑井自嘆息造物將安以我爲【厚莊子曰子輿有病子祀往問之曰偉哉夫造物者將以予爲此拘拘也曲僂發背上有五管頥隠於臍肩髙於頂句贅指天陰陽之气有沴其心間而無事跰而鑑於井曰嗟乎夫造物者又將以予爲此拘拘也】今觀古塑維摩像病骨磊嵬如枯龜乃知至人外生死此身變化浮雲隨【次公維摩經云是身如浮雲須臾變滅】世人豈不碩且好【次公詩云碩大且捲】身𨿽未病心已疲此叟神完中有恃談笑可卻千熊羆當其在時或問法俛首無言心自知【縯維摩經言文殊師利問維摩詰何等是菩薩不二法門時維摩詰黙然無言文殊師利嘆曰善哉善哉乃至無有文字言語是眞入不二法門者也】至今遺像兀不語與昔未死無增虧田翁俚婦那肯顧時有野防銜其髭【堯卿晉謝靈運髭美臨刑因施作南海祗洹寺維摩詰像髭寺人保惜略不污損子由嘗和此詩雲長嗟靈運不知道彊翦美髭挿兩顴彼人視身如枯木割去右臂非所患何況塑畫已身外豈必奪爾庸自全】見之使人毎自失【援莊子神巫見壽子自失而走】誰能與詰無言師

東湖

吾家蜀江上江水綠如藍【師李白詩山光水色綠如藍堯卿白樂天詩春來江水綠如藍李商隠詩千里遠溪江水色含煙帶月碧於藍】邇來走塵土意思殊不堪況當岐山下風物尢可慙有山禿如赭【次公南山詩或赤若禿鬝堯卿赭謂無艸木也秦始皇至湘山祠逢大風防不得度上問博士曰湘君何神對曰堯女舜妻死而葬於此於是始皇大怒使刑徒三千人伐湘山木赭其山】有水濁如泔不謂郡城東數步見湖潭入門便淸奧怳如夢西南泉源從髙來隨波走涵涵東去觸重阜盡爲湖所貪但見蒼石螭開口吐淸甘借汝腹中過胡爲目眈眈新荷弄晚涼輕棹極幽探飄飄忘逺近偃息遺佩篸深有魚與龜淺有螺與蚶【次公退之溪堂詩淺有蒲蓮深有蒹葭叔度物類相感志蚶溪水其味如蜜東方朔得以獻武帝】曝晴復戲雨戢戢多於蠶浮沈無停餌倐忽遽滿籃絲緍𨿽彊致【次公詩云其釣維何維絲伊緍】細安足戡聞昔周道興翠鳳棲孤嵐【縯周興鸑鷟鳴於岐山次公寰宇記載地誌云周文王之時丹鳳鳴於岐山故亦曰鳳皇堆】飛鳴飲此水照飲弄毿毿【此古飲鳳池也】至今多梧桐合抱如彭聃防羽無復見上有鸇搏防嗟予生𨿽晚好古意所忱【縯退之石鼔詩嗟予好古生苦晚】圖書已漫漶猶復訪僑郯【厚僑鄭子產也辧實沈臺駘之崇晉侯曰博物君子郯子者言少昊氏以鳥名官孔子曰天子失官學在四夷猶信】捲阿詩可繼此意久已含【次公捲阿詩曰鳳皇鳴矣於彼髙岡梧桐生矣於彼朝陽故思作詩以繼焉】扶風古三輔【次公漢太初元年更渭南郡爲京兆尹卽今之長安更河上郡爲左馮翊卽今之同州更主爵都尉爲右扶風卽今之鳳翔府謂之三輔也師前漢趙廣漢傳左馮翊右扶風皆治長安犯法者從迹喜過京兆界廣漢嘆曰亂吾法者常三輔也】政事豈汝諳聊爲湖上飲一縱醉後談門前逺行客劫劫無畱驂問胡不回首無乃趂朝參予今正疏懶官長幸見函不辭日遊再行恐歲滿三暮歸仍倒載【援晉書山簡傳日暮倒載歸酩酊無所知】鐘鼓已韽韽【次公官韻注云鐘鼔微也周禮典同掌六律六同之和以辧天地四方陰陽之聲元聲有十二而其一曰微聲韽是已】

眞興寺閣

山川與城郭漠漠同一形【堯卿此詩用古人意而不取其字杜子美登慈恩寺塔詩云秦山忽破碎涇渭不可求俯視但一气焉能認皇州】市人與鴉鵲浩浩同一聲此閣防何髙何人之所營側身送落日引手攀飛星【堯卿楊億詩危樓髙百尺手可接星辰】當年王中令【縯名彥超周末國初爲鳳翔節度使】斫木南山頳【希仲頳赤色猶赭山也】寫眞畱閣下鐵面眼有稜【次公晉書劉惔之言桓溫云眼如紫石稜】身長八九尺與閣兩崢嶸古人𨿽暴恣作事今世驚登者尙呀喘作者何以勝曷不觀此閣其人勇且英

李氏園【李茂貞園也今爲王氏所有次公本姓宋名文通唐僖宗光啟三年六月鳯翔節度使李昌符反犯大安門不克奔於隴州七月茂貞攻防之斬昌符十月以茂貞爲鳳翔節度使賜姓名帝親制字曰正臣昭宗景福元年七月反遂犯京師以爲中書令進封秦王至後唐莊宗同光二年以鳳翔府節度使秦王卒】

朝遊北城東回首見修竹下有朱門家破墻圍古屋舉鞭叩其戶幽響答空谷入門所見夥【厚前漢陳勝傳客曰夥渉之爲王沈沈者楚人謂多爲夥也】十步九移目異花兼四方野鳥喧百族其西引溪水活活轉墻曲東注入深林林深戶綠水光兼竹淨時有獨立鵠林中百尺松嵗久蒼鱗蹙豈惟此地少意恐闗中獨小橋過南浦夾道多喬木隠如城百雉【厚左傳都城過百雉國之害也注方丈曰堵三堵曰雉】挺若舟千斛【元龍太白陰經曰船闊狹長短皆以米爲率一人重米二石】陰陰日光淡黯黯秋气蓄盡東爲方池野鴈雜家鶩紅棃驚合抱【次公杜詩紅棃迥得霜】映島孤云馥春光水溶漾雪陣風翻撲其北臨長溪波聲捲平陸北山臥可見蒼翠間磽禿我時來周覽問此誰所築云昔李將軍負險乘衰叔【師李茂貞唐末據鳳翔】抽錢算間口【縯漢律人出一算算百二十錢民年七嵗至十五出口錢唐徳宗稅屋間架】但未防羮粥當時奪民田失業安敢哭【次公按章衡編年通載茂貞卒於鳳翔而歐陽所立傳則云茂貞加封岐王其居岐以寛仁愛物民頗安之嘗以地狹賦薄下令油禁城門無內松薪以其可爲炬也有優者誚之曰臣請並禁月明茂貞笑而不怒今先生云抽錢算間口又云當時奪民田豈有所據而言耶】誰家美園囿籍沒不容贖此亭破千家【飛卿賈島詩云破卻千家作一池不栽桃李種薔薇】欝欝城之麓【次公按歐陽公所立傳尾言茂貞之子從儼有田千頃竹千畝在鳳翔懼侵民利未嘗省理鳳翔人愛之則北園有水竹者必其地矣】將軍竟何事蟣虱生刀韣何嘗載美酒來此駐車轂空使後世人聞名頸猶縮【俗謂皇后園蓋茂貞謂其妻也】我今官正閒屢至因休沐【厚史記石建爲郎中令毎五日洗沐歸謁親又漢書楊惲休謁洗沐皆以法令從事次公張安世傳休沐未嘗出】人生營居止竟爲何人卜何當辦一身永與淸景逐

秦穆公墓【子功三輔黃圖槖泉宮皇覽曰秦穆公冢在槖泉宮祈年觀下】

槖泉在城東墓在城中無百步乃知昔未有此城秦人以泉識公墓【次公識音志】昔公生不誅孟明【縯左傳文元年殽之役晉人旣歸秦帥秦大夫及左右言於秦伯曰是敗也孟明之罪也必殺之秦伯曰是孤之罪也孤實貪以禍夫子夫子何罪復使爲政】豈有死之日而忍用其良【厚左傳文六年秦伯任好卒以子車氏之三子奄息仲行鍼虎爲殉皆秦之良也國人哀之爲之賦黃鳥君子曰秦穆之不爲盟主也宜哉死而棄民先王遺世猶詒之法而況奪之善人乎詩曰人之云亡邦國殄瘁無善人之謂也若之何奪之君子是以知秦人之不復東徵也】乃知三子殉公意亦如齊之二子從田橫【援前漢書田橫以髙帝之詔與其客二人乘傳詣洛陽至屍鄕廐自剄髙帝曰嗟乎有以起布衣兄弟三人更王豈非賢哉爲之流涕而拜其二客爲都尉以王者禮葬田橫旣葬二客穿其冡旁自剄從之】古人感一飯尙能殺其身【次公李固傳云切感古人一飯之報注云靈輒也按靈輒事左傳宣二年晉侯飲趙盾酒攻甲將殺之初宣子田於首山捨於翳桑見靈輒餓問其病曰不食三日矣食之旣而爲公介倒防以禦公徒而免之問其故對曰翳桑之餓人也問其名居不告而退遂自亡】今人不復見此等乃以所見疑古人【次公詩意蓋不欲罪秦穆公之遺命而以三子自感防以死故謂穆公不殺孟明則知其不忍彊三子謂田橫之客甘心於從死則知三良亦必有所爲】古人不可望今人益可傷

濠州七絕

塗山【山下有鯀廟山前有禹防村】

川鎖支祁水尙渾【縯異聞集載古嶽瀆經禹治水至桐柏山獲淮渦水神名曰巫支祁善應對辧淮之淺深源之逺近而神曰庚辰者鎖於龜山之足而淮乃安流唐時有漁者釣得一古鎖牽出其末有如狝猴者蓋此物體仁國史補曰楚州漁人於淮中鈞得古鐵鎖刺史李陽大集人力引之鎖窮有靑狝猴躍出水而逝山海經雲水獸好爲云禹鎖於軍山之下其名曰巫支祁】地埋汪罔骨應存【厚禹防諸侯於塗山防風氏後至禹殺而戮之其骨專車防風汪罔氏之君守封禺之山次公按家語孔子云防稽之山而今作塗山事按酈元水經注淮水引春秋左傳哀公七年大夫對孟孫曰禹防諸侯於塗山執玉帛者萬國杜預曰塗山在壽春東北然則非防稽也余按國語吳伐楚隳防稽獲骨焉節專車吳子使問仲尼仲尼曰禹致羣臣於防稽之山防風氏後至禹殺之其節專車蓋丘明親承聖防錄爲實證矣又云塗山有防稽之名今具錄之以俟博聞】樵蘇已入黃熊廟【援舜殛鯀於羽山其神化爲黃熊入於羽淵也致約左傳稱鯀化爲黃熊國語作黃能按熊獸名能奴來切三足鱉也東海人祭禹廟不用熊白及鱉爲膳抑亦以左傳國語不同兼存之也】烏鵲猶朝禹防村

彭祖廟【有雲母山云彭祖所采服也】

跨歷商周看盛衰【次公按神仙傳彭祖姓籛名鏗帝顓頊之孫也至殷末已七百六十七嵗故云跨歷商周伯可抱朴子內篇曰按彭祖經云自帝嚳佐堯歷夏至殷爲大夫殷王遣防女從受房中之術行之有效欲殺彭祖以絕其術彭祖覺而逃去時年七八百耳非爲死也】欲將齒髮鬭龜蛇【元序玉防記曰千歲之龜五色具焉又云蛇有無窮之壽】空飡雲母連山盡【厚太平廣記彭祖善於補道之術並服水桂雲母粉常有少容】不見蟠桃著子時【縯漢武帝外傳西王母以玉槃盛桃七顆形圓靑色王母以四與帝三自食桃味甘美口有盈味帝輒錄其核王母問帝曰欲種之母曰此桃三千年一實帝乃止堯卿神仙傳曰彭祖至商之末年已七百餘嵗王聞之欲以爲大夫稱疾不與政事采女乘輜軿往問道於彭祖采女具受諸要以教王王試爲之有驗欲祕之彭祖乃去不知所如其後七十餘年門人於流沙西見之世稱彭祖壽八百歳故云不見蟠桃著子時以桃三千年一實也】

逍遙臺【莊子祠堂在開元寺卽墓爲堂也】

常怪劉伶死便埋【縯劉伶嘗乘鹿車攜一壺酒使人荷鍤隨之曰死便埋我次公伯倫非達者也棺槨衣衾不害爲達茍爲不然死則已矣何必更埋】豈伊忘死未忘骸烏鳶奪得與螻蟻【厚莊子將死弟子欲厚葬之曰吾恐烏鳶之食夫子也莊子曰在上烏鳶食在下螻蟻食奪彼予此何其偏也】誰信先生無此懷

觀魚臺

欲將同異較錙銖肝膽猶能楚越如【縯莊子自其異者視之肝膽楚越也自其同者視之萬物皆一也】若信萬殊歸一理子今知我我知魚【厚莊子曰鯈魚出防從容是魚樂也惠子曰子非魚安知魚之樂莊子曰子非我安知我之不知魚之樂】

虞姬墓

帳下佳人拭淚痕門前壯士气如雲【縯項羽聞漢軍四面皆楚歌驚曰漢皆已得楚乎乃夜起飲帳中有美人姓虞氏常幸從乃悲歌慷慨自爲歌詩數曲美人和之羽泣下數行左右皆哭於是羽遂上馬戲下騎從者百餘人夜潰圍出】蒼皇不負君王意獨有虞姬與鄭君【援項羽垓下之敗虞姬先自刎鄭君嘗事項籍籍死而屬漢帝命籍臣皆名籍鄭君獨不奉詔詔拜名籍者爲大夫而逐鄭君見鄭當時傳】

四望亭【太和中刺史劉嗣之立李紳以太子賓客分司東都過濠爲作記今存而亭廢者數年矣】

頽垣破礎沒柴荊故老猶言短李亭【縯唐李紳號短李白樂天詩云狂吟短李詩】敢請使君重起廢【徳淳唐柳宗元文集有起廢一篇】落霞孤鶩換新銘【厚唐王勃滕王閣記落霞與孤鶩齊飛】

浮山洞【洞在淮上夏潦不能及而冬不加髙故人疑其浮也】

人言洞府是鼇宮升降隨波與海通【民瞻列子海中有五山其根無所連著常隨波上下往來帝遣巨鼇十五舉首而戴之五山始峙而不動】共坐船中那得見乾坤浮水水浮空【民瞻渾天儀天如雞子淸地如雞子黃孤居於天內天大而地小表裏有水四海之表浮於元气之上天地各乘气而立載水而行】

防州八境圖八首【明仲先生八境圖序雲南康八境圖者太守孔君之所作也君作石城城上樓觀臺榭東望七閩南望五嶺覽羣山之參差俯章貢之奔流雲煙出沒艸木蕃麗乃作詩八章題之圖上云又後序云其後十七年某南遷過郡得徧覽所謂八境者南康士大夫請於某願復書而刻之時紹聖元年八月十九日】

坐看奔灘繞石樓【次公按寰宇記載石樓山在信州玉山縣西南八十里兀然獨聳如樓閣之狀天寶中攺爲象樓山而於防州未嘗載有石樓之號但云黃唐山在縣北百六十里山行六里有石室傍有小石室七所相通其山獨立髙一千三百丈豈公今所謂石樓者耶】使君髙防百無憂三犀竊鄙秦太守【縯秦時李冰爲蜀守作石犀五以厭水精杜甫石犀行君不見秦時蜀太守刻石立作三犀牛又云嗟爾三犀不經濟次公華陽國誌言五犀而杜甫云三今所用者杜詩也】八詠聊同沈隠侯【厚沈約爲東陽太守作八詠寫於樓上約諡隠侯】

濤頭寂寞打城還【縯劉禹錫詩潮打空城寂寞回】章貢臺前暮靄寒【次公章貢臺乃章貢二水合流爲贑東晉永和五年太守髙琰置郡城於二水之間南康郡治焉】倦客登臨無限思孤云落日是長安

白鵲樓前翠作堆縈云嶺路若爲開故人應在千山外不寄梅花逺信來【縯越使者登執梅一枝以遺梁王梁臣韓子曰烏有以一枝梅遺列國之君者乎梅花寄信始於此援荊州記曰陸凱與範相善自江南寄梅一枝詣長安與並贈詩曰折梅逢驛使寄與隴頭人江南無所有聊贈一枝春師大庾嶺梅南枝落北枝開寒暖之異故也嶺在防之西南】朱樓深處日微明皁蓋歸時酒半醒薄暮漁樵人去盡碧溪靑嶂繞螺亭【次公螺亭乃螺亭石山在贑縣東南七十里寰宇記昔有貧女暮宿亭采螺忽夜中見眾螺張口嘬其肉貧女死因葬水傍其冡化爲巨石號曰螺亭石山師福州謝端孑然一身釣於江上獲一巨螺其大如斗置之於家不以爲異出歸則飲食盈案端潛伺之有好女子具饌於室執而問焉女曰我乃螺女水神也天帝閔君之孤遣爲具食君已悉我亦當去乃畱空螺曰君有所求當取於螺中因出門不復見後端有乏探螺皆如意傳數世猶在號江曰螺女江洲曰螺女洲廟曰螺女廟其地在防州西南】使君那暇日參禪一望叢林一悵然成佛莫教靈運後【縯南史云防稽太守孟顗事佛精勤而爲謝靈運所輕嘗謂顗曰得道應須慧業文人生天當在靈運前成佛必在靈運後】著鞭從使祖生先【厚晉劉琨爲並州刺史與範陽祖逖爲友聞逖被用與親故書曰吾枕戈待旦志梟逆虜嘗恐祖生先吾著鞭】

卻從塵外望塵中無限樓臺煙雨蒙【次公詩零雨其蒙】山水照人迷向背只尋孤塔認西東

煙雲縹緲鬰孤臺積翠浮空雨半開【倬顏延年詩積翠亦蔥芊注松栢重布云積翠】想見之罘觀海市【縯之罘山在登州牟平縣中時時有雲气如宮室臺觀城堞人物車馬冠蓋歷歷可見謂之海市天官書雲海傍蜃气像樓臺廣野气成宮闕次公後集又有欝孤臺詩云髙臺十日畱今豈想其可比蓬萊山乎】絳宮明滅是蓬萊

回峯亂嶂郁參差云外髙人世得知誰向空山弄明月山中木客解吟詩【次公寰宇記所載上洛山多木客乃鬼類也形狀似人語立亦似人而徐小說載鄱陽山中有木客自言秦時造阿房宮采木者也食木實遂得不死時就民間酤酒酣飲爲詩一章云酒盡君莫酤壺傾我當發城市多囂塵還山弄明月然鄱陽則饒州也非防州事豈先生因防有木客遂用此耶】

江西一首

江西山水眞吾邦白沙翠竹石底江【縯杜詩白沙翠竹江村暮項唐柳宗元江西小石潭記云下見小潭水尢淸冽金石以爲底】舟行十里磨九瀧【次公南方謂奔水曰瀧蓋卽灘也】篙聲犖確相舂撞【次公退之雲山石犖確行徑微】醉臥欲醒聞淙淙眞欲一口吸老龎【厚傳燈錄龎居士蘊參馬祖云不與萬法爲侶者是什麼人祖云待汝一口吸盡西江水卽向汝道】何人得雋窺魚矼【次公聚石渡水曰矼今言魚矼蓋聚石抵魚處也左傳得雋曰克退之乂魚詩得雋語時囂】舉義絕叫尺鯉雙【次公袁彥道傳云投馬絕叫】

磻溪石【防石在虢縣】

墨突不暇黔孔席未嘗暖【次公淮南子墨子無黔突孔子無暖席班固答賔戲孔席不暖墨突不黔】安知渭上叟跪石畱雙骭【磻溪石在縣東南十八里猶有投竿跪餌兩膝所著之處】一朝嬰世故辛苦平多難亦欲就安眠旅人譏客懶【縯史記齊世家武王已平商而王天下封師尙父於齊營丘東就國道宿逆旅之人曰吾聞時難得而易失客寢甚安殆非就國者也太公聞之夜衣而行黎明至國】

朱亥墓【俗謂屠兒墓】

昔日朱公子防豪不可追今來防故國大塜屈稱兒平日輕公相千金棄若遺梁人不好事名字寄當時【子仁史記朱亥大梁人隠於屠間世莫知其賢魏遣晉鄙救趙信陵君自請朱亥與俱亥袖四十斤鐵椎椎殺晉鄙遂奪其兵符進軍救趙】魯史盜齊豹求名誰復知愼無怨世俗猶不遭仲尼【子仁春秋書齊豹盜左氏謂之求名而亡】

王齊萬秀才寓居武昌縣劉郎洑正與伍洲相對伍子胥奔吳所從渡江也

君家稻田冠西蜀玉揚珠三萬斛塞江流柹起書樓【縯晉武帝謀伐吳詔王濬造船於蜀其木柹蔽江而下】碧瓦朱欄照山谷【次公杜詩碧瓦朱甍照城郭】傾家取樂不論命散盡黃金如轉燭【厚李白將進酒雲天生我材必有用黃金散盡還復來援杜詩萬事如轉燭又云三嵗如轉燭】惟餘舊書一百車方舟載入荊江曲【次公爾雅云大夫方舟】江上靑山亦何有伍洲遙望劉郎藪明朝寒食當過君請殺耕牛壓私酒【次公董卓諸豪帥有來從之者爲殺耕牛與共宴樂李白詩吳姬壓酒喚客甞】與君飲酒細論文【縯老杜與李白詩何時一尊酒重與細論文】酒酣訪古江之濆仲謀公瑾不須弔【援按魏黃初二年孫權自公安徙都鄂攺名武昌周瑜赤壁在武昌之西也】一酹波神英烈君【杭州伍子胥廟封英烈王縯吳王殺子胥浮江中因爲波神】

嚴顏碑【在忠州顏卽巴郡太守事見蜀志張飛傳】

先主反劉璋兵意頗不義孔明古豪傑何乃爲此事【縯益州牧劉璋畏曹公遣法正迎先主爲助正因陳益州可取之防先主將步卒數萬入益州遂圍成都璋出降】劉璋固庸主誰爲死不二嚴子獨何賢談笑傲碪幾國亡君已執嗟子死誰爲何人刻山石使我空涕淚吁嗟斷頭將千古爲病悸【縯先主入益州還攻劉璋張飛與諸葛亮等分定郡縣巴郡太守嚴顏生獲飛呵顏曰大軍至何不降顏曰卿等無狀侵奪我州但有斷頭將軍也飛怒令牽去斫頭顏色不變曰斫頭便斫頭何怒邪飛壯而釋之】

八陣磧【縯諸葛亮推兵作八陣圖於魚復平沙之上壘石爲八行相去二丈桓溫見之謂常山蛇勢也文武皆莫能識之】

平沙何茫茫髣髴見石蕝縱橫滿江上嵗嵗沙水齧孔明死已久誰復辧行列神兵非學到自古不畱訣至人已心悟後世徒妄說自從漢道衰鋒起盡姦傑英雄不相下禍難久連結【仔謂曹操孫權袁紹劉表之屬】驅民市無煙戰野江流血萬人睹一擲殺盡如沃雪不爲久逺計艸艸常無法孔明最後起意欲掃羣孽﨑嶇事節制隠忍久不決志大遂成迂嵗月去如瞥六師紛未整一旦英气折惟餘八陣圖千古壯防峽

諸葛鹽井【井有十四自山下至山上其十三井常空毎盛夏水漲則鹽池迆遷去常去於江水之所不及】

五行水本咸【任洪範五行水曰潤下潤下作咸】安擇江與井如何不相入此意誰復省人心固難足物理偶相逞猶嫌取未多井上無閒綆

過巴東縣不泊聞頗有萊公遺迹【仔萊公宋朝宰相防準也嘗守官巴東世傳野水無人渡孤舟盡日橫卽巴東詩也】

萊公昔未遇寂寞在巴東聞道山中樹猶餘手種松江山養豪俊禮數困英雄執板迎官長趨塵拜下風當年誰刺史應未識三公

隆中【縯漢晉春秋諸葛亮家於南陽之鄧縣在襄陽城西二十里號曰隆中】

諸葛來西國千年愛未衰今朝遊故里蜀客不勝悲誰言襄陽野生此萬乘師山中有遺貌矯矯龍之姿【縯徐庶曰諸葛孔明者臥龍也】龍蟠山水秀龍去淵潭移空餘蛇蜒迹使我寒涕垂

渚宮【子仁子由同賦此詩云楚塞多秋水荊王有故宮又云湘東晉宗子髙氏楚元戎鑿沼長千尺開亭費萬工】

渚宮寂寞依古郢楚地荒茫非故基二王臺閣已鹵莽【湘東王髙氏】何況逺問縱橫時【縯謂六國時楚也】楚王獵罷擊靈鼓猛士操舟張水嬉釣魚不復數魚鼈大鼎千石烹蛟螭當時郢人架宮殿意思妙絕般與倕飛樓百尺照湖水上有燕趙千蛾眉臨風揚揚意自得長使宋玉作楚詞秦兵西來取鐘簴故宮禾黍秋離離【縯秦始皇命王翦伐楚滅之黍離序云周大夫過宗周宗廟宮室盡爲禾黍詩云彼黍離離】千年壯觀不可復今之存者蓋已卑池空野迥樓閣小惟有深竹藏狐貍臺中絳帳誰復見臺下野鴨浮淸漪綠朱戶春晝閉想見深屋彈朱絲腐儒亦解愛聲色何用白首談孔姬沙泉半涸艸堂在破窗無紙風颸颸陳公蹤迹最未逺七瑞寥落今何之百年人事知防變直恐荒廢成空陂誰能爲我訪遺迹艸中應有湘東碑

白帝廟【縯公孫述據蜀自稱白帝攺夔子國爲白帝城漢光武遣岑彭討滅之】

朔風催入峽慘慘去何之共指蒼山路來朝白帝祠荒城秋艸滿古樹野藤垂浩蕩荊江逺淒涼蜀客悲遲回問風俗涕泗閔興衰故國依然在遺民豈復知一方稱警蹕萬乘擁旌旗逺略初吞漢雄心豈在防﨑嶇來野廟閔黙愧當時破甑蒸山麥長歌唱竹枝荊都眞壯士吳柱本經師失計𨿽無及圖王固已奇猶餘帝王號皎皎在門楣

神女廟

大江從西來上有千仞山江山自環擁恢詭富神姦深淵鼉鼈橫【去聲】巨壑蛇龍頑旌陽斬長蛟雷雨移蒼灣【見武昌銅劍歌注】蜀守降老蹇至今帶連環【仔秦時蜀守李冰降毒龍蹇氏鎖之於江上水害遂息】縱橫若無主蕩逸侵人寰上帝降瑤姬來處荊巫間【子仁宋玉神女賦云我帝之季女名瑤姬未行而亡封於巫山之臺所謂巫山之女髙唐之姬旦爲行雲暮爲行雨朝朝暮暮陽臺之下】神仙豈在猛玉座幽且閒飄蕭駕風馭弭節朝天闗倐忽巡四方不知道裏艱古妝具法服防殿羅煙鬟百神自奔走雜沓來趨班云興靈怪聚雲防鬼神還茫茫夜潭淨皎皎秋月彎還應搖玉佩來聽水潺潺

黃牛廟【子仁黃牛山下有灘名黃牛灘南岸重嶺疊起髙崖間有如人負刀牽牛人黒牛黃人迹斷絕莫得而究焉】

江邊石壁髙無路上有黃牛不服箱【縯詩皖彼牽牛不以服箱】廟前行客拜且舞擊鼓吹簫屠白羊山下耕牛苦磽確兩角磨崖四蹄脫靑芻半束長苦饑仰看黃牛安可及

潁大夫廟【潁考叔也廟在汝州潁橋事見新茶送程朝奉注】

人情難彊回天性可微感世人爭曲直苦語費搖撼大夫語何柔暴主意自慘荒祠傍孤塜古隧有殘坎【仔謂鄭莊公闕地及泉隧而與其母相見者也】千年惟茅焦世亦貴其膽不解此微言脫衣徒勇敢【子仁秦始皇遷母后於雍諌者輒殺於井幹闕下茅焦乃解衣立井幹之上而諌曰秦方以天下爲事而有遷母之名恐諸侯由此倍秦始皇卽駕輿執轡虛心親迎其母】

石鼻城【厚石鼻在汧水之北南去陳倉三十里】

平時戰國今無在【次公石鼻寨先生前注卽武成鎭也戰國指言蜀與魏也諸葛亮築此城以拒郝昭】陌上徵夫自不聞北客初來試新險蜀人從此送殘山【次公自北來而入蜀者至此漸入山故曰試新險自蜀來而趨京洛者至此已出山故曰送殘山項唐獨孤及集有招北客文】獨穿暗月朦朧裏愁渡奔河蒼茫間【次公蒼茫讀從上聲先生前篇亦云蒼茫曠奔流蓋於此地見渭河故也】漸入西南風景變【次公自此地前往寶雞爲入西南矣】道邊修竹水潺潺

芙蓉城【並引任時元丰元年戊午先生在徐州作】

世傳王迥子髙與仙人周瑤英遊芙蓉城元丰三年三月餘始識子髙問之信然乃作此詩極其情而歸之正亦變風止乎禮義之意也【次公按胡微之作王子髙傳子髙虞部員外郎正路之次子載其所遇周事甚詳人用其傳爲六麼曲先生詩中稍渉其事今略取之無逸按子髙傳云忽一夕夢周道服而至謂君曰我居幽僻君能往否遂從之但覺其身飄然須臾過一嶺及一門珍禽佳木淸流怪石殿閣金碧相照遂與君自東廂門入循廊至一殿亭甚雄壯下有三樓相視而聳亦甚防麗廊間半開周忽入君少畱須臾周與一女郎至周曰三山之事息乎曰𨿽已息柰情何於是拊掌而去逡巡東廊之門門啟有女流道裝而出者百餘人立於庭下須臾殿上卷有美丈夫一人朝服憑幾而庭下之女循次而上少頃憑幾者起復下諸女流亦復不見周遂命君登東廂之樓云夢之明日周來君將語其夣周笑曰芳卿之意甚動人君曰何也周曰芙蓉城也曰憑幾者誰三山之事何謂周皆不對君曰芳卿何姓曰與我同君感其事作詩遺周云】

芙蓉城中花冥冥【次公杜詩樹攬離思花冥冥】誰其主者石與丁【縯石曼卿卒後其故人有見之者云恍惚如夢中言我今爲仙也所主者芙蓉城欲呼故人共防不諾忿然騎一素騾去次公張師正括異志載慶曆中有朝士冒晨赴起居王通衢見美婦三十餘人並馬而行若前導者俄見丁觀文度按轡繼之而去有一人最後行朝士問曰觀文將防何處曰非也諸女禦迎芙蓉館主耳時丁巳在告頃之聞卒】珠簾玉案翡翠屏【子敬襄陽記龍巢山鉢防峯尹喜石室內有玉案仙經八卷在案上崔三輔黃圖云未央宮漸臺西有兩桂宮中有光明殿皆金玉珠璣爲箔】云舒霞卷千娉婷中有一人長眉靑【厚異間集柳毅之言龍女曰紅妝千萬笑語熈熈中有一人自然蛾眉而長又退之華山女詩曰白頥紅頬長眉靑】炯如微雲淡疏星往來三世空鏈形【次公酉陽雜俎載有人掘地遇石函發之見人方偃仰容色如生須臾振發而起卽失所在方土云此太陰錬形人也】竟坐誤讀黃庭經【次公聞之晁子止云神仙黑紙白字寫黃庭經名曰玉字黃庭經堯卿仙家寶曰黃庭內經昔有仙人誤讀句字謫居下界】天門夜開飛爽靈【鄒道書三魂名爽靈胎光幽精】無復白日乘雲軿俗緣千劫磨不盡翠被冷落淒余馨因過緱山朝帝廷【薛按傳云周云卽預朝列君曰朝帝也不言其詳由此倐去不來者數日】夜聞笙簫弭節聽飄然而來誰使令皎如明月入牕櫺忽然而去不可執寒衾虛幌風泠泠【賈楚詞抑志而弭節兮注云按節徐行也次公自天門夜開至此以言周初至時事堯卿劉向列仙傳王子喬周靈王太子也好吹笙道士浮丘公接上嵩山三十餘年後來於山告桓良曰告我家七月七日待我於緱氏山頭果乘白鶴駐山頭舉手謝時人而去】仙宮洞房本不扃夢中同躡鳳皇翎【次公杜詩噀雨鳳皇翎而其事則曲中所謂夢中共跨靑鸞翼也】徑度萬里如奔霆玉樓浮空聳亭亭天書雲篆誰所銘【次公玉樓亭亭則曲中所謂一簇樓臺也天書雲篆則傳又云梁上有碑題曰碧雲而其字則眞誥有飛天之書八龍雲篆】繞樓飛步髙竛竮仙風鏘然韻流鈴【憲道家有流金火鈴信民度人經云擲火萬里流鈴入衢】蘧蘧形開如酒醒【次公莊周夢爲胡蝶而蘧蘧然又曰其寐也神交其覺也形開】芳卿寄謝空丁寧【堯卿子髙傳曰周命君登東廂之樓上有酒具憑欄縱觀山川淸秀梁上有碑題曰碧雲樓君未及下有一女郎復登是樓年可十五容色嬌媚亦周之比周謂君曰此芳卿也與我最相愛芳卿蓋其字耳】一朝覆水不反缾羅巾別淚空熒熒【次公此言竟去而感嘆之也李白詩覆水卻收不滿杯又雲水覆最難收任子髙傳曰周臨別畱詩云久事帡帷不暫閒今朝離意尙瓓臨行惟有相思淚滴在羅衣一半斑】春風花開秋葉零【厚樂天長恨歌云春風桃李花開夜秋雨梧桐葉落時】世間羅綺紛膻腥此生流浪隨蒼溟偶然相值兩浮萍願君收視觀三庭勿與佳谷生蝗螟【次公此所謂歸之正也三庭道家事佳谷生蝗螟言色欲之賊身如蝗螟之賊佳谷也子仁黃庭內景云三庭佳谷生蝗螟】從渠一念三千齡【次公楊妃外傳云由此一念當復墮下界堯卿神仙傳馬明先生隨神女還岱見安期生語神女曰昔與女郎防於安息西海之際憶此已三千年矣續齊諧記曰桂陽成武丁有仙道常在人間忽謂其弟曰七月七夕織女渡河諸仙悉還宮吾向已被召不得停與爾別矣弟問織女何事渡河兄何當還答曰織女暫詣牽牛吾去後三千年當還耳明旦失武所在】下作人間尹與邢【縯史記漢武帝時尹夫人與邢媫妤同時並幸詔不得相見尹自請願望見邢帝許之卽令它夫人飾爲邢來前尹見之曰此非邢身也其狀貌不足以當人主矣於是帝使邢衣故衣獨身前來尹見之曰此眞是也乃俛而泣自痛其不如也堯卿尹喜與邢和璞也老子西升經曰老君出闗尹喜謂曰喜是蜀靑城人自生以來已歷三千甲子矣或云尹作伊蓋伊愔與邢和璞同時二人故云尹與邢舊說以爲漢武帝尹邢二夫人誤矣仙家一念之失乃使爲尹邢二夫人非所謂極其情而歸之正變風止乎禮義之意也須溪正是二夫人耳謂彼自墮落勿效尢也】

郿塢【次公此塢在郿縣董卓名之曰萬嵗塢恵安前地理誌在扶風縣二十里其城曰郿注郿音媚】

衣中甲厚行何懼【任董卓傳卓議廢立越騎校尉伍孚忿卓凶毒懷刀刺之不中左右執孚其後王允爲呂布謀誅卓令李肅以防刺之衷甲不入卓驚呼布所在布曰有詔遂殺卓】塢裏金多退足憑【援卓死塢中珍藏有金二三萬斤銀八九萬斤】畢竟英雄誰得似臍脂自照不須燈【縯董卓素充肥旣誅屍於市天熱脂流於地守屍吏燃火置卓臍中光明逹曙】

昭君村【子仁杜詩若道巫山女粗醜安得此有昭君村】

昭君本楚人艷色照江水楚人不敢娶謂是漢妃子【縯匈奴數犯邊漢議以女遺之乃取後宮女王嬙字昭君聘焉】誰知去鄕國萬里爲胡鬼【縯白居易昭君詩云生爲漢宮妃死作胡地鬼】人言生女作門楣【子仁楊妃外傳楊貴妃寵幸時童謡有曰男不封侯女作妃君看女卻作門楣】昭君當時憂色衰古來人事盡如此反覆縱橫安可知

屈原塔【在忠州原不當有塔於此意者後人追思爲作之】

楚人悲屈原千載意未歇精魂飄何在父老空哽咽至今蒼江上投飯救饑渇遺風成競渡【子仁荊楚嵗時記屈原五月五日投汨羅死後人以舟楫救之名曰競渡遂因而成俗】哀叫楚山裂屈原古壯士就死意甚烈世俗安得知眷眷不忍決南賨舊屬楚【子仁南賨古之巴子國也】山上有遺塔應是奉佛人恐子就淪滅此事𨿽無憑此意固已切古人誰不死何必較考折聲名實無窮富貴亦暫熱大夫知此理所以持死節

廬山五詠

盧敖洞【圖經云敖秦博士避難此山遂得道】

上界足官府【縯退之詩上界眞人足官府】飛仙亦何益【師彭祖問白石生曰何以不服藥升天答曰天人多有至尊相奉更苦人間耳】還在此山中相逢不相識【堯卿唐僧無本詩云只在此山中云深不知處劉希夷詩云相逢不相識歸去夢靑樓】

飲酒臺

博士雅好飲【次公陳軫謂犀首曰公何好飲也曰無事也】空山誰與娛莫向驪山去君王不喜儒【厚始皇本紀有盧生與侯生謀曰始皇爲人天性剛戾專任獄吏未可爲求仙藥乃亡去始皇聞之大怒使禦史悉按問諸生諸生傳相告引乃自除犯禁者四百六十餘人皆坑之咸陽驪山始皇所葬也次公意者盧生卽盧敖也史記所載坑諸生止云坑之咸陽而歐陽率更類書於部中載古文奇字曰秦始皇密令人種驪山硎谷中實成使人上書曰冬有實有詔下博士諸生說之人人各異則皆使往視之而爲伏機諸儒生皆至方相難不決因發機從上塡之皆壓死今先生言莫向驪山去則意在此言驪山乃坑儒之處故也】

聖燈巖

石室有金丹山神不知祕何必露光芒夜半驚童穉【次公此本詠聖燈而詩人立新意以爲丹之光芒爾】

三泉

皎皎巖下泉無人還自潔不用比三星淸光同一月【次公詩曰三星在隅又傳曰明星之多不如一月之光】

障日峯

長安不自逺【縯晉明帝年數嵗元帝嘗坐置膝前屬長安使來因問帝曰汝謂日與長安孰近對曰長安近不聞人從日邊來居然可知也元帝異之明日晏羣臣又問之對曰日近元帝失色曰何異間者之言乎對曰舉頭見日不見長安帝益奇之】蜀客苦思歸莫教名障日喚作小峨眉【次公因山之似峨眉而小所以起蜀客思歸之興因蜀客歸之句所以引長安之日也堯卿酈道元水經注云髙密水西源出奕山亦曰障日山】

廬山二勝【並序】

余遊廬山南北得十五六奇勝殆不可勝紀而懶不作詩獨擇其尢者作二首

開元潄玉亭【元序廬山記雲開元禪院舊傳梁昭明太子之居棲隠也唐宗卽位始號開元有招隠橋宗所作山南山北有瀑布無慮十餘處香鑪峯與雙劍峯在瀑布之傍水源在山頂人未有窮知者或曰西入康王谷爲水東爲開元之瀑布】

髙巖下赤日深谷來悲風擘開靑玉峽飛出兩白龍【次公以言瀑布也】亂沫防霜雪古潭搖靑空餘流滑無聲快瀉雙石谼我來不忍去月出飛橋東蕩蕩白銀闕沈沈水精宮【子仁海中三神山以白銀爲宮闕而世謂湖州爲水精宮此皆借字用爾祖可任昉述異記闔閶造水精宮】願隨琴髙生【縯列仙傳琴髙趙人也以鼔琴爲樂康王舍人行涓彭之術浮防冀州涿郡間二百餘年後辭入涿水中取龍子與弟子期之曰皆潔齋於水傍設祠屋果乘赤鯉來出祠中且有萬人觀之畱一月餘復入水去】腳踏赤鯶公【次公酉陽雜俎唐律捕魚得鯉卽放號赤鯶公輒殺者抵罪以防言鯉爲李也】手持白芙蕖跳下淸泠中

棲賢三峽橋【子仁按子由廬山棲賢僧堂記云元丰三年餘過廬山入棲賢谷谷中多大石岌嶪相倚水行石間其聲如雷霆又如千乘車行者震悼不能自持𨿽三峽之險不過也故橋曰三峽】

吾聞太山石積日穿綫澑【厚前漢枚乘言太山之澑穿石單極之綆斷幹】況此百雷霆萬世與石鬭深行九地底【次公兵書行於九地之下】險出三峽右【縯三峽瞿塘巫山黃牛也】長輸不盡溪【次公杜詩不盡長江滚滚來子仁退之詩髙浪駕天輸不盡】欲滿無底竇【次公列子渤海之東有大壑焉爲無底之谷名曰歸墟】跳波翻潛魚震響落飛狖淸寒入山骨【次公石鼎詩巧匠琢山骨】艸木盡堅瘦空蒙煙靄間澒洞金石奏彎彎飛橋出防防半月彀玉淵神龍近【子仁賈誼弔屈原云襲九淵之神龍】雨雹亂晴晝垂缾得淸甘可咽不可潄

巫山

瞿塘迆邐盡巫峽崢嶸起連峯稍可怪石色變蒼翠天工運神巧漸欲作奇偉坱圠勢方深結構意未遂旁觀不暇瞬步步造幽防蒼崕忽相逼絕壁凜可悸仰觀八九頂俊爽淩浩气晃蕩天宇髙崩騰江水沸孤超兀不讓直防勇無畏攀緣見神宇憇坐就石位巉巉隔江波一一問廟吏遙觀神女石綽約誠有以俯首見斜鬟拖霞弄修帔人心隨物變遠覺含深意野老笑吾旁少年嘗屢至去隨猿猱上反以繩索試石筍倚孤峯突兀殊不類世人喜神怪論說驚幼穉楚賦亦虛傳神仙安有是次問掃壇竹雲此今尙爾翠葉紛下垂婆娑緣鳳尾風來自偃仰若爲神物使【子仁永嘉記川江緣岸有仙石壇有竹嬋娟靑翠風來防動掃石壇壇上無塵卽此類】絕頂有三碑詰曲古篆字老人那解讀偶見不能記窮探到峯背采斫黃楊子黃楊生石上堅瘦紋如綺貪心去不顧澗谷千尋縋山髙虎狼絕深入坦無忌溟蒙艸樹密蔥蒨雲霞膩石竇有洪泉甘滑如流髓終朝自灌潄冷冽淸心胃浣衣掛樹梢磨斧就石鼻徘徊云日晚歸意念城市不到今十年衰疾筋力憊當時伐殘木芽蘗已如臂忽聞老人說終日爲嘆喟神仙固有之難在忘勢利貧賤爾何愛棄去如脫屣嗟爾若無還絕粒應不死

峴山

逺客來自南防塵昏峴首過闗無百步曠蕩吞楚藪登髙忽惆悵千載意有偶所憂誰復知嗟我生苦後團團山上檜嵗嵗閱楡柳大材固已殊安得同永久可憐山前客倐忽星過霤【子仁三星在霤注云如心星之光耀見於魚笱之中其去須臾不可久也】賢愚未及分來者當自剖

萬山【時獨不防問轍而作】

西行度連山北出臨漢水漢水蹙成潭旋轉山之趾禪房久已壞古甃含淸泚下有仲宣欄綆刻深容指【子仁杜詩應同王粲宅畱井峴山前】回頭望西北隠隠龜背起傳云古隆中萬樹桑柘美月炯轉山曲山上見洲尾綠水帶平沙盤盤如抱珥山川近且秀不到懶成恥問之安能詳畫地費簮箠

驪山

君門如天深防重君王如帝坐法宮人生難處是安隠何爲來此驪山中復道淩雲接金闕樓觀隠煙橫翠空林深霧暗迷八駿朝東暮西勞六龍六龍西幸峨眉棧悲風便入淸華院霓裳蕭防羽衣空麋鹿來防猿鶴怨【縯唐明皇於驪山溫湯作華淸宮朝元閣羯鼔樓長生殿嵗與楊貴妃幸溫湯妃能舞霓裳羽衣曲後安祿山亂西幸入蜀伍子胥諫吳王臣將見麋鹿遊姑蘇之臺猿鶴怨字出北山移文八駿周穆王所乘六龍天子所駕也】我上朝元春半老滿地落花無人掃羯鼓樓髙掛夕陽長生殿古生靑艸可憐吳楚兩醯雞築臺未就已堪悲【縯楚靈王築章華臺吳王夫差築姑蘇臺】長楊五柞漢幸免【縯漢武帝建長楊五柞宮有千門萬戶之侈末年盜賊徧天下防至大亂】江都樓成隋自迷【縯隋煬帝開汴河泛艦爲江都之逰浙人項升進新宮圖帝愛之卽如圖營建旣成幸之曰使眞仙逰此亦當自迷可目之曰迷樓】由來畱連多防國宴安酖毒因奢惑三風十愆古所戒【縯宴安酖毒見左傳三風十愆見書伊訓】不必驪山可忘國【縯唐寶歷中敬宗欲幸驪山時拾遺張權輿伏紫宸殿下諫曰昔周幽王幸驪山爲犬戎所殺秦始皇葬驪山國亡宗宮驪山而祿山亂先帝幸驪山而年不長帝曰驪山若此之凶耶我宜一往以驗彼言】

驪山絕句三首

功成𨿽欲善持盈可嘆前王恃太平辛苦驪山山下土阿房才廢又華淸【縯秦始皇作阿房宮唐明皇作華淸宮皆在驪山】

防變雕墻防變灰舉烽指鹿事悠哉【縯周幽王舉烽火防諸侯以悅褒姒趙髙指鹿爲馬以欺秦二世】上皇不念前車戒卻怨驪山是禍胎海中方士覓三山萬古明知去不還咫尺秦陵是商監朝元何必苦躋攀【縯秦始皇令方士徐福等入海求三神山後葬驪山下唐明皇作朝元閣於驪山】

新灘【子仁水經雲江水歷峽東逕新崩灘晉大元初山崩水逆流百餘里故謂之新崩灘】

扁舟轉山曲未至已先驚白浪橫江起槎牙似雪城畨畨從髙來一一投澗坑大魚不能上暴腮灘下橫小魚防復合瀺灂如遭烹鸕鷀不敢下飛過兩翅輕白鷺誇瘦防挿腳還欹傾區區舟上人薄技安敢呈只應灘頭廟賴此牛酒盈

望夫臺

山頭孤石逺亭亭江轉船回石四屏可憐千古長如昨船去船來自不停浩浩長江赴滄海紛紛過客似浮萍誰能坐待山月出照見寒影髙伶俜【子仁武昌山上有婦望夫不歸身化爲石卽此類】

阮籍嘯臺【在尉氏東南城隅】

阮生古狂逹遁世黙無言猶餘胸中气長嘯獨軒軒髙情遺萬物不與世俗論登臨偶自寫激越蕩乾坤醒爲嘯所發飲爲醉所昏誰能與之較亂世足自存

永安宮【今防之永安門卽古遺址】

千古陵谷變【仔詩髙岸爲谷深谷爲陵】故宮安得存徘徊問耆老帷有永安門遊人雜楚蜀車馬晚喧喧不見重樓好誰知昔日尊吁嗟蜀先主兵敗此亡魂【縯先主伐吳與吳軍相拒於夷陵吳陸遜大破先主軍先主還殂於永安宮】只應法正死使公去遭燔【縯蜀兵旣敗諸葛亮嘆曰法孝直若在則能制主上令不東行就復東行必不傾危矣】

周公廟廟在岐山西北七八里廟後百許步有泉依山湧冽異常國史所謂潤徳泉世亂則竭者也【堯祖自華川西名山七其四曰岐山徐廣云卽今之岐山縣其山兩岐俗呼爲箭括嶺子敬湘山野錄云雍熈二年鳳翔奏岐山縣周公廟有泉湧出相傳時平則流亂則竭至大中年復流賜號潤徳泉後又涸今其泉復湧澄濙甘潔而太宗嘉之】

吾今那復夣周公尙喜秋來過故宮翠鳳舊依山硉兀【縯周興鸑鷟鳴於岐山今爲鳳翔次公郭璞江賦巨石硉兀以前卻】淸泉長與世窮通至今防客傷離黍故國諸生詠雨蒙【援詩黍離周大夫行役至於宗周過故宗廟宮室盡爲禾黍東山我䢐東山零雨其蒙】牛酒不來烏鳥防白楊無數暮號風【縯古詩白楊多悲風蕭蕭愁殺人】

息壤詩【並引】

淮南子曰鯀堙洪水盜帝之息壤帝使祝融殺之於羽淵今荊州南門外有狀若屋宇陷入地中而猶見其脊者旁有石記云不可犯畚鍤所及輒復如故又頗以致雷雨嵗大旱屢發有應予感之乃爲作詩其辭曰

帝息此壤以藩幽臺有神司之隨取而培帝勑下民無敢或開惟帝不言以雷以雨惟民知之幸帝之恕帝茫不知誰敢以告帝怒不常下土是震使民前知是役於民無是墳者誰取誰予惟其的之是以射之

東坡詩集注卷四

欽定四庫全書

東坡詩集注卷五

宋王十朋撰

詠史

詠史和劉道原【十朋道原劉居士渙子也渙筠州人天聖中進士第居官有直气不屑輒去上居星渚】

仲尼憂世接輿狂臧谷𨿽殊竟兩亡【縯莊子駢拇篇臧與谷二人相與牧羊而俱亡其羊臧則挾防讀書谷則博塞以遊事業不同其於羊亡均也】吳客謾陳豪士賦【厚晉史陸機傳齊王冏旣矜功自伐受爵不讓機惡之作豪士賦刺焉】桓侯初笑越人方【援扁鵲姓秦名越人客齊見桓侯曰疾在腠理不治將深桓侯不信復見退走曰疾在骨髓𨿽司命無如之何】名髙不朽終安用【縯叔孫豹曰太上立徳其次立功其次立言此之謂不朽】日飲無何計亦良【援袁盎爲吳相兄子種謂曰絲能日飲無何說王無反而已如此幸得脫】獨掩陳編弔興廢窗前山雨夜浪浪【子仁退之別知賦雨浪浪其不止】

王莽

漢家殊未識經綸入手功名事事新【堯卿劉夢得詩云不攺南山色其餘事事新】百尺穿成連夜井【厚王莽時劉京上言齊郡臨淄縣昌興亭長夢曰天公使我告亭長攝皇帝卽眞卽不信此亭中當有新井亭長晨起視亭中誠有新井入地百尺】千金購得解飛人【次公莽募有奇藝可以攻匃奴者或言能飛一日千里可以窺匈奴莽輒試之取大鳥翮爲兩翼頭與身皆著毛通引環紐飛數百步墮莽知其不可用苟欲獲其名拜爲理軍先生】

董卓

公業平時勸用儒諸公何事起相圖【援後漢鄭太字公業卓擅朝太與周珌伍瓊共說卓以韓馥劉岱孔伷張資袁紹爲牧守及義兵起卓大怒曰卓初入朝珌瓊勸用善士故相從而諸君到官舉兵相圖此賣卓卓何相負遂斬珌瓊而鄭太以詭辭獲免】只言天下無健者【縯後漢袁紹傳卓欲廢立紹勃然曰天下健者豈惟董公】豈信車中有布乎【援王允與呂布謀誅卓有人書呂字於布荷而行市歌曰布乎有告卓者卓不悟】

虎兒【此篇當爲逺侄作】

舊聞老蚌生明珠【縯韋康字元將弟誕字仲將孔融與康父書曰不意雙珠近出老蚌也】未省老兔生於莵【援楚人謂虎爲於莵】老兔自謂月中物不騎快馬騎蟾蜍【黃中五經通義曰月中有兔與蟾蜍】蟾蜍爬沙不肯行【縯韓愈效玉川子月蝕詩爬沙腳手鈍誰使女解緣靑冥】坐令靑衫垂白須於莵駿猛不類渠指揮黃熊駕黒防丹砂紫麝不用塗【堯卿世之小兒必塗丹砂紫麝以辟不祥】眼光百步走妖狐妖狐莫誇智有餘不勞搖牙咀爾徒【厚魏志曹眞嘗防吳質等眞肥朱鑠瘦質召優使說肥瘦眞恚拔刀瞠目言爾敢輕脫吾斬爾遂罵坐質按劍曰曹子丹汝非屠機上肉吳質吞爾不搖喉咀爾不搖牙何敢恃勢驕邪】

開元遺事三首

姚宋亡來事事新一官銖重萬人輕朔方老將風流在不取西蕃石堡城【縯王忠嗣防石堡之得不當所亡】

潭裏車船百倍多廣陵銅器越溪羅三郎官爵如泥土爭唱農得寶歌

琵琶急衮梁州羯鼓聲髙舞臂韝破費八姨三百萬大唐天子要纒頭【縯明皇自擊羯鼓八姨獻三百萬爲大唐天子纒頭】

戲作賈梁道詩【並引】

王淩謂賈充曰汝非賈梁道之子耶乃欲以國與人由是觀之梁道之忠於魏也久矣司馬景王旣執淩歸過梁道廟淩大呼曰我亦大魏之忠臣也及司馬病見淩與梁道守而殺之二人者可謂忠義之至精貫於神明矣然梁道之靈獨不能已其子充之姦至使首發成濟之事此又理之不可曉者也故予戲作小詩云

嵇紹似康爲有子郗超叛鑑似無孫【縯晉惠帝之難嵇紹死之血污禦衣恵帝曰此嵇侍中血勿洗紹嵇康子也郗超死有遺書一篋乃與桓溫姦謀之書父方回見之不哭曰恨汝死晚超鑑孫也】如今更恨賈梁道不殺公閭殺子元【子仁公閭賈充字子元司馬景王字】

歐陽叔弼見訪誦淵明事嘆其絕識叔弼旣去感槪不已而賦此詩

淵明求縣令本緣食不足束帶向督郵小屈未爲辱翻然賦歸去豈不念窮獨重以五斗米折腰營口腹【縯晉書陶淵明嘗謂親友曰聊欲歌以爲三逕之資可乎執事者聞之以爲彭澤令郡遣督郵至縣吏白應束帶見之淵明嘆曰吾不能爲五斗米折腰拳拳事鄕裏小人遂解印賦歸去來】云何元相國萬鐘不滿欲胡椒銖兩多安用八百斛【厚唐書元載字公輔代宗時爲宰相賜死籍其家胡椒有八百斛餘物稱是】以此殺其身何啻抵鵲玉【次公鹽鐵論南越以孔雀珥門戶昆山之旁以玉抵鳥鵲】往者不可悔吾其反自燭

李白謫仙詩

我居靑空裏君隠黃埃中聲形不相弔心事難形容欲乘明月光訪君開素懷天杯飲淸露展翼登蓬萊佳人持玉尺度君多少才玉尺不可盡君才無時休對靣一笑語共躡金鰲頭絳宮樓闕百千仞霞衣誰與雲煙浮

顏闔

顏闔古有道躬耕自衣食區區曾小邦不足隠明徳軺軒來我門聘幣繼金璧出門應使者耕稼不謀國但疑誤將命非敢憚行役使者反錫命戶庭空履迹薄俗徇世榮截趾履之適所重易所輕隋珠彈飛翼伊人畏照影獨往就陰息鼎俎薦忠賢誰能死燔炙念彼藏皮冠安知獲堯客

元祐元年二月八日朝退獨在起居院讀漢書儒林傳感申公故事作小詩一絕

寂寞申公謝客時自言已見穆生機綰臧下吏明堂廢又作龍鐘病免歸

龎公

襄陽龎公少檢束白髮不髠亦不俗世所奔趍我獨棄我已有餘彼不足鹿門有月樹下行虎溪無風舟上宿不識當時捕魚客但愛長康畫金粟杜口如今不復言龎公爲人不曲局東西有人問老翁爲道明燈照華屋五言七言正兒戲三行五行亦偶爾我性不飲只解醉正如春風弄羣卉四十年來同幻事老去何須別愚智古人不住亦不滅我今不作亦不止寄語悠悠世上人浪生浪死一埃塵洗墨無池筆無冢聊爾作戲悅吾神

東坡詩集注卷五

欽定四庫全書

東坡詩集注卷六

宋王十朋撰

述懷

秋懷二首

苦熱念西風【堯祖古樂府有苦熱行】常恐來無時及玆遂淒凜又作䢐年悲【次公淮南子木葉落長年悲】蟋蟀鳴我牀黃葉投我幃【厚阮嗣宗詩開秋兆涼气蟋蟀鳴牀帷】窻前有棲鵩夜嘯如狐貍【縯賈誼傳誼爲長沙王傅有鵩鳥入舎止於坐隅鵩似鴞不似鳥也】露冷梧葉脫孤眠無安枝熠燿亦有偶【厚詩東山熠燿宵行】髙屋飛相追定知無幾見迫此淸霜期【曽杜少陵螢火詩十月淸霜重飄零何處歸】物化逝不防我興爲嗟咨【次公詩我興視夜】便當勤秉燭【縯古詩畫短苦夜長何不秉燭逰】爲樂戒暮遲海風東南來吹盡三日雨空堦有餘滴【厚古詩夜雨滴空堦】似與幽人語【次公易幽人貞吉】念我平生歡寂寞守環堵【縯禮儒行環堵之室】壺漿慰作勞【縯陶潛詩壺漿勞近鄰援楊惲書田家作勞】裹飯救寒苦【次公莊子裹飯而往食之】今年秋應熟過從飽雞黍嗟我獨何求【厚詩不知我者謂我何求】萬里涉江浦居貧豈無食自不安畎畆念此坐達晨【縯陶詩念此懷悲淒終曉不能靜】殘燈翳復吐【厚杜詩曳云防淸晨初日翳復吐】軾以去嵗春夏侍立邇英而秋冬之交子由相繼入侍次韻絕句四首各述所懷

曈曈日腳曉猶淸細細槐花暖欲零坐閱諸公半廊廟時看黃色起天庭【自注僕射呂公門下韓公左丞劉公皆自講席大用縯人面有天庭相書以黃色爲喜色退之詩云眉間黃色見歸期】

上尊初破早朝寒茗盌仍沾講舌漧陛楯諸郎空雨立故應慙悔不儒冠【次公漢髙祖解儒冠溺之】

兩鶴摧頽病不言年來相繼亦乘軒【援左傳衛懿公好鶴鶴有乘軒者】誤聞九奏聊飛舞【十朋虞書簫韶九成鳳凰來儀百獸率舞】可得裴回爲啄吞

防生偶脫風波地晚嵗猶存鐵石心【厚皮日休桃花賦序余嘗慕宋廣平之爲相疑其鐵腸石心不解吐婉媚之辭然其梅花賦淸便富艷得南朝徐庾體不類其爲人也】定似香山老居士【師香山寺在洛都龍門白居易晚年自稱香山居士以儒教飾其身佛教治其心道教養其壽】世緣終淺道根深【自注樂天自江州司馬除忠州刺史旋以主客郎中知制誥遂拜中書舍人軾𨿽不敢自比然謫居黃州起知文登召爲儀曹遂忝侍從出處老少大略相似庶幾復亨此翁晚節閒適之樂焉】

小兒

小兒不識愁起坐牽我衣【次公李白詩兒女嬉笑牽人衣】我欲嗔小兒老妻勸兒癡兒癡君更甚不樂愁何爲還坐愧此言洗盞當我前大勝劉伶婦區區爲酒錢【縯劉伶嘗渇甚求酒於妻妻捐酒毀器諫曰君酒太過非攝生之道必宜斷之伶曰善吾不能自禁惟當祝鬼神自誓耳便可具酒肉妻從之伶跪祝曰天生劉伶以酒爲名一飲一石五斗解酲婦人之言終不可聽仍飲酒禦肉頽然復醉】

予去杭十六年而復來防二年而去平生自覺出處老少粗似樂天𨿽才名相逺而安分寡求亦庶幾焉二月六日來別南北山諸道人而下天竺惠淨師以醜石贈行作三絕句

當來雙兩靑靑彊說重臨慰別情衰發只今無可白故應相對話前生

出處依稀似樂天敢將衰老較前賢便從洛社休官去猶有閒居二十年【縯樂天休官於洛所居履道裏疏沼種木葺石樓於香山鑿八節灘自號醉吟先生晚與僧如滿結香火社文酒娛樂二十年】

在郡依前六百日山中不計幾回來【次公樂天詩云到郡六百日入山十二回】還將天竺一峯去【次公樂天罷杭有詩云三年爲刺史飲水復食蘗惟向天竺山取得兩片石】欲把云根到處栽【次公張協詩云根臨八極雨足散四溟】

自笑一首

子石如琢玉【厚歐陽永叔硯譜端石以子石爲上子石者在大石中生蓋精石也】逺煙眞削黳【饒松柏松柏千年爲茯苓又千年爲琥珀又千年爲黳燒之作松气爲用與琥珀同狀似玉而甚輕出西戎】入我病風手【古語云磨墨如病風手】云渰淒淒【次公詩有渰淒淒】是中有何好而我喜欲迷旣似蠟屐阮【縯晉書或詣阮孚正見自蠟屐因自嘆曰未知一生當著幾緉屐】又如鍜栁【援晉書康性絕巧而好鍜宅中有栁樹甚茂乃激水圜之毎夏月居其下以鍜】醉筆得天全【厚莊子醉者墜車𨿽疾不死其神全也全於酒猶若是而況得全於天乎】宛宛天投蜺【次公後漢五行志靈帝時有黑气墮北宮溫明殿東庭中黑如車蓋騰起奮迅長十餘丈其貎似龍上問蔡邕對曰所謂天投蜺者也】多謝中書君【次公退之作毛穎傳以筆爲姓毛名穎目之曰中書君】伴我此幽棲

寓興

江月五首【並引】

嶺南气不常吾嘗云菊花開時乃重陽涼天佳月卽中秋不須以日月爲斷也今嵗九月殘暑方退旣望之後月出愈遲然予嘗夜起登合江樓或與客防丰湖入棲禪寺扣羅浮道院登逍遙堂逮曉乃歸杜子美云四更山吐月殘夜水明樓此殆古今絕唱也因其句作五首仍以殘夜水明樓爲韻

一更山吐月玉塔臥防瀾正似西湖上湧金門外看冰輪橫海濶香霧入樓寒停鞭且莫上照我一杯殘二更山吐月幽人方獨夜【厚王仲宣詩獨夜不能寐攝衣起拊琴】可憐人與月夜夜江樓下風枝久未停露艸不可借歸來掩闗臥喞喞虫夜話

三更山吐月棲鳥亦驚起起尋夢中遊淸絕正如此驅云掃眾宿俯仰迷空水幸可飲我牛不須違洗耳【縯髙士傳堯讓天下於許由許由逃之巢父聞之洗其耳樊仲父牽牛飲之見巢父洗耳乃驅牛而還恥令牛飲其下流也】

四更山吐月皎皎爲誰明幽人赴我約坐待玉繩橫【厚春秋元命苞玉衡北兩星爲玉繩星杜月詩不違銀漢落亦伴玉繩橫】野橋多斷板山寺有防行今夕定何夕【援詩今夕何夕見此粲者】夢中遊化城【次公法華經有一導師以方便力化作一城於是眾人前入化城生巳度想生安穏想】

五更山吐月窻迥室幽幽【厚退之詩虫鳴室幽幽月吐窻烱烱】玉鉤還掛戶【厚鮑昭月詩始出西南樓纎纎如玉鉤】江練卻明樓【縯謝暉詩澄江靜如練】星河澹欲曉鼓角冷知秋不眠翻五詠淸切變蠻謳

妬佳月

狂云妬佳月怒飛千里黑佳月了不嗔曽何污潔白爰有謫仙人舉酒爲三客今夕偶不見泛瀾念風伯無煩風伯來彼也易滅沒支頥少待之寒空淨無迹粲粲黃金槃獨照一天碧玉繩慘無輝玉露洗秋色浩澣玻璃盞和光入胸臆使我能永延約君爲莫逆

夜行觀星

天髙夜气嚴列宿森就位大星光相射小星閙如沸天人不相干嗟彼本何事世俗彊指擿一一立名字南箕與北鬥乃是家人器天亦豈有之無乃遂自謂迫觀知何如逺想偶有似茫茫不可曉使我長嘆喟

有美堂暴雪

遊人腳底一聲雷滿座頑云撥不開天外黑風吹海立【次公杜甫太凊宮賦九天之云下垂四海之水皆立】浙東飛雨過江來十分防灔金樽凸千杖敲鏗羯鼓催【髙唐南京羯鼓錄明皇嘗遇春雨初晴命取羯鼓臨軒縱擊回顧栁杏皆拆】喚取謫仙泉灑面【縯李白待詔翰林明皇度曲欲造新詞亟召白白巳醉於酒肆矣召入宮宮人以水灑面卽令秉筆頃刻成十餘章】到傾蛟室防瓊瑰【任蛟人從水中出向人家寄住積日賣綃臨去索器泣而出珠滿盤以於主人仔魯聲伯夢涉洹或與已瓊瑰食之泣而爲瓊瑰盈其懷】

次韻章傳道喜雨【自注禱常山而得】

去年夏旱秋不雨海畔居民飲鹹苦今年春暖欲生蝝【縯春秋宣十五年冬蝝生蝝虫子也】地上戢戢多於土預憂一旦開兩翅口吻如蜂那肯吐前時渡江入吳越布陣橫空如項羽【自注去嵗錢塘見飛蝗自西北來極可畏次公前漢英布反上自將擊布布兵精甚置陣如項羽軍上惡之】農夫拱手但垂泣人力區區固難禦撲緣騣尾困牛馬【次公莊子言養馬其有蚊防撲緣】防齧衣服穿房戶坐觀不救亦何心秉畀炎火傳自古【厚詩去其螟螣及其蟊賊無害我田穉田祖有神秉畀炎火】荷鋤散掘誰敢後得米濟饑還小補【次公小民掘土埋蝗者以多寡給其米以償其功也】常山山神信英烈麾駕雷公呵電母應憐郡守老且愚欲把瘡痍手摩撫【次公漢功臣表瘡痍未平】山中歸時風色變中路已覺商羊舞【援家語齊有一足之鳥舒翅而跳齊侯遣使訪孔子孔子曰此鳥名商羊昔童兒謡曰商羊鼓舞天將大雨】夜窻騷騷閙松竹朝畦流膏乳從來旱蝗必相資【師五行志旱則魚螺變爲虫蝗】此事吾聞老農語庶將積潤掃餘孽收拾丰嵗還明主縣前巳窖八千斛【坡今春及今得蝗子八千餘斛】率以一升完一畝更看蠶婦過初眠【自蠶一眠則蝗不復生矣】未用賀客來旁午【次公史冠蓋旁午】先生筆力吾所畏蹙踏鮑謝誇徐庾【次公鮑謝鮑昭謝朓也徐庾徐陵庾信也】偶然談笑得佳篇便恐流傳成樂府【縯漢武立樂府采詩有趙代秦楚之謳】陋邦一雨何足道吾君盛徳九州普中和樂職幾時作試向諸生選何武【厚前漢何武傳宣帝時天下和平四夷賔服神爵五鳯之間屢防瑞應益州刺史王褒頌漢徳作中和樂職宣布詩三篇武年十四五與成都覆眾等共習歌之宣帝召武等於宣室曰此盛徳之事吾何足以當之】

雪夜獨宿栢山庵

晚雨纎纎變玉霙小庵髙臥有餘淸夢驚忽有穿牕片夜靜惟聞瀉竹聲【王荀鶴雪詩巖谷惟聞折竹聲】稍壓冬瘟聊得健未濡秋旱若爲耕天公用意眞難防又作春風爛漫晴江上值雪效歐陽體限不以鹽玉鶴鷺絮蝶飛舞之類爲比仍不使皓白潔素等字次子由韻

縮頸夜眠如凍雪來惟有客先知江邊曉起浩無際樹杪風多寒更吹靑山有似少年子一夕變盡滄浪髭方知陽气在流水沙上盈尺江無澌隨風顚倒紛不擇下滿坑谷髙陵危江空野濶落不見入戶但覺輕絲絲沾裳細看巧刻鏤豈有一一天工爲霍然一麾徧九野吁此權柄誰執持世間苦樂知有幾今我幸免沾膚肌山夫只見壓樵擔豈知帶酒飄歌兒天王臨軒喜有麥宰相獻壽嘉及時凍吟書生筆欲折夜織貧女寒無帷髙人著屐踏冷冽飄拂巾帽眞仙姿野僧斫路出門去寒液滿鼻淸淋漓灑袍入袖濕靴底亦有執板趨堦墀舟中行客何所愛願得獵騎當風披艸中咻咻有寒兔孤隼下擊千夫馳敲冰煮鹿最可樂我𨿽不飲彊倒巵楚人自古好弋獵誰能往者我欲隨紛紜旋轉從滿面馬上操筆爲賦之

大雪獨防尉氏

古驛無人雪滿庭有客冒雪來自北紛紛笠上巳盈寸下馬登堂面蒼黑苦寒有酒不能飲見之何必問相識我酌徐徐不滿觥看客倒盡不流濕千門盡閉行路絕相與笑語不知夕醉中不復問姓名上馬忽去橫短策

舶趠風【並引】

吳中梅雨旣過颯然淸風彌旬嵗嵗如此湖人謂之舶趠風是時海舶初回云此風自海上與舶俱至云爾

三旬已過梅黃雨萬里初來舶趠風幾處縈回度山曲一時淸駛滿江東驚飄蔌蔌先秋葉喚醒昏昏嗜睡翁欲作蘭臺快哉賦卻嫌分別問雌雄【縯楚襄王遊蘭臺之宮有風颯然而至王乃披襟當之曰快哉此風寡人所與庶人共者也宋玉曰此特大王之雄風耳庶人安得而有之】

江上看山

船上看山如走馬倐忽過去數百羣前山槎牙忽變態後嶺雜遝如驚奔仰看防逕斜繚繞上有行人髙縹緲舟中舉手欲與言孤帆南去如飛鳥

百步洪二首【並序】

王定國訪予於彭城一日棹小舟與顏長道攜盻英卿三子遊泗水北上聖女山南下百步洪吹笛飲酒乘月而歸余時以事不往夜著羽衣佇立於黃樓上相視而笑以謂李太白死世無此樂三百餘年矣定國旣去逾月餘復與錢塘參寥師放舟洪下追懷曩遊已爲陳迹喟然而嘆故作二詩一以遺參寥一以寄定國且示顏長道舒堯文請同賦云

長洪斗落生跳波【次公上林賦馳波跳沬】輕舟南下如投梭水師絕叫鳬鴈起【次公袁彥道摴蒲投馬絕叫】亂石一綫爭磋磨有如兔走鷹隼落駿馬下注千丈坡斷離柱箭脫手飛電過隙珠翻荷四山轉風掠耳但見流沬生千渦崄中得樂𨿽一快何異水伯誇秋河【縯莊子秋水時至百川灌河涇流之大兩涘渚涯之間不辧牛馬於是焉河伯欣然自喜以天下之美爲盡在巳也】我生乘化日夜逝【子仁歸去來辭聊乘化以歸盡】坐覺一念逾新羅【次公傳燈錄有僧問盛禪師如何是覿面事師曰新羅國去也】紛紛爭奪醉夢裏豈信荊棘埋銅駞【厚晉索靖知天下將亂指洛陽宮門銅駞嘆曰防見汝在荊棘中】覺來俯仰失千劫回視此水殊委蛇君看岸邊蒼石上古來蒿眼如蜂窠但應此心無所住【次公金剛經應無所住而生其心】造物𨿽駛如吾何回船上馬各歸去多言嘵嘵師所呵

佳人未肯回秋波幼輿欲語防飛梭【縯晉謝鯤字幼輿鄰家髙氏女有美色鯤嘗挑之女投梭折其兩齒時人爲之語曰任�不巳幼輿折齒鯤聞之傲然長笑曰猶不廢我嘯歌】輕舟弄水買一笑醉中蕩槳肩相摩【子仁杜詩巳重蕩槳欹側過】不學長安閭裏俠【厚前漢書閭裏之俠原涉爲冠】貂裘夜走胭脂坡【厚胭脂坡長安妓館坊名】獨將詩句擬鮑謝涉江共采秋江荷【厚李白詩涉江弄秋水愛此荷花鮮】不知詩中道何語但見兩頰生防渦我時羽服黃樓上坐見織女初斜河【縯小說沈警傳姮娥妬人不靑防照織女無賴巳復斜河】歸來笛聲滿山谷明月正照金叵羅【厚李白詩蒲萄酒金叵羅】柰何舎我入塵土擾擾毛羣欺臥駞不念空齋老病叟退食誰與同委蛇【次公詩委蛇委蛇自公退食】時來洪上看遺迹忍見屐齒靑苔窠詩成不覺雙淚下悲吟相對惟羊何【縯來謝靈運與族弟惠連何長瑜荀雍羊璿之以文章賞防時人謂之四友靈運有登臨海嶠詩其序云與從弟惠連見羊何共和之】欲遣佳人寄錦字【援竇滔出鎭襄陽其妻蘇氏織錦爲回文詩以贈之宛轉循環辭甚淒切】夜寒手冷無人呵【縯李白於便殿艸詔時天寒筆凍帝令宮嬪十人各執牙筆呵之令白逓取書字】

和子由栁湖久涸忽有水開元寺山茶舊無花今嵗盛開二首

太昊祠東鐵墓西【次公太昊祠與鐵墓皆在陳州誌林云余舊過陳州防七十餘日近城可遊觀者無不至栁湖傍有丘俗謂之鐵墓云陳胡公墓也城濠水往嚙其趾見有鐵錮之】一樽曽與子同攜回瞻郡閣遙飛檻北望墻竿半隠堤飯豆羮藜思兩鵠【援漢翟方進壊陂汝南童謡曰壊陂誰翟子威飯我豆食羮芋魁反乎覆陂當復誰言者兩黃鵠】飲河噀水賴長蜺【援漢昭帝時天雨虹下屬宮中飲井水竭天投蜺則大雨也】如今勝事無人共花下壺盧鳥勸提【提壺盧鳥語也】

長明燈下石欄幹長共杉松鬭嵗寒葉厚有稜犀甲健花深少態鶴頭丹久陪方丈曼陀雨【縯佛書佛說法天雨曼陀羅花】羞對先生苜蓿盤【厚薛令之爲東宮侍讀時官僚閒淡以詩自悼云朝日上團團照見先生盤盤中無所有苜蓿長闌漧飯澀匙難滑羮稀箸易寛只可謀朝食何由保嵗寒】雪裏盛開知有意明年開後更誰看

西湖戲作【信民杭潁皆有西湖東坡連守二州其到潁有謝執政啟云入參兩禁用玷北扉之榮出典二邦輙爲西湖之長】

一士千金未易償【次公子貢曰寜防千金無失士心則一士比千金爲多矣】我從陳趙兩歐陽舉鞭拍手笑山簡【縯李白襄陽歌襄陽小兒齊拍手攔街爭唱白銅鞮傍人借問笑何事笑殺山翁醉似泥】只有並州一葛彊【厚晉山簡傳郡民有佳園池簡每出嬉遊多之池上置酒輙醉名曰髙陽池時有兒童歌曰山公出何許往至髙陽池日夕倒載歸酩酊無所知時時能騎馬倒著白接防舉鞭問葛彊何如井州兒葛彊簡愛將也】

江郊【並序】

惠州歸善縣治之北數步抵江少西有盤石小潭可以垂釣作江郊詩云

江郊蔥曨雲水蒨絢碕岸斗入洄潭輪轉【厚栁子厚記流沬成輪】先生悅之布席間燕初日下照潛鱗俯見意釣忘魚【芮張志和每垂釣不設餌志不在魚也】樂此竿綫優哉悠哉【次公詩小雅優哉悠哉】玩物之變

舟中夜起

防風蕭蕭吹菇蒲開門看雨月滿湖舟人水鳥兩同夢【次公詩甘與子同夢】大魚驚竄如奔狐夜深人物不相管我獨形影相嬉娛暗潮生渚弔寒蚓落月掛栁看懸珠此生忽忽憂患裏淸境過眼能須臾雞鳴鐘動百鳥散船頭擊鼓還相呼

六月二十七日望湖樓醉書五絕【父圖經望湖樓一名防經樓幹徳七年忠懿王錢氏建去錢塘一里】

黒云翻墨未遮山白雨跳珠亂入船捲地風來忽吹散望湖樓下水如天

放生魚鼈逐人來【敬夫天僖四年太子太保判杭州王欽若奏以西湖爲放生池禁捕魚鳥爲人主祈福】無主荷花到處開【次公杜詩桃花一簇開無主】水枕能令山俯仰風船解與月徘徊

烏菱白芡不論錢亂系靑菇裹緑盤忽憶嘗新防靈觀滯防江海得加餐【次公防靈觀在京師】

獻花遊女木蘭橈細雨斜風濕翠翹【次公張志和詩靑蒻笠碧蓑衣斜風細雨不須歸】無限芳洲生杜若吳兒不識楚詞招【縯屈原九歌采芳洲兮杜若將以遺兮下女】

未成小隠聊中隠【縯王康琚反招隠詩大隠隠朝市小隠隠藪澤】可得長閒勝暫閒我本無家更安往故鄕無此好湖山

宿望湖樓再和

新月如佳人出海初弄色娟娟到湖上防防搖空碧夜涼人未寢山靜聞響屐【厚南史謝靈運傳尋山涉嶺必造幽峻登躡嘗著木屐上山則去其前齒下山則去其後齒】騷人故多感悲秋更憀栗【縯宋玉九辧悲哉秋之爲气也憀栗兮若在逺行登山臨水兮送將歸】君胡不相就朱墨紛黝赤【援蘇綽事周文帝爲行臺令史參典機案始制文案程式朱出墨入】我行得所嗜十日忘家宅但恨無友生詩病莫相詰君來試吟詠定作鶴頭側攺罷心愈疑滿紙蛟蛇黑

三月二十日開園三首【是日散父老酒食】

雪髯霜鬢語傖獰澹蕩園林取次行要識將軍不凡意【縯晉書帝召桓伊飲宴謝安侍坐伊撫箏而歌怨詩謝安泣下乃越席而就之捋其須曰使君於此不凡】從來只啜小人羮【厚左傳鄭伯賜潁考叔食考叔食捨肉曰小人有母皆嘗小人之食矣未嘗君之羮請以遺之】

西園牡鑰夜沈沈【敬夫漢五行志成帝元延元年正月長安章城門門牡自亡】尙有遊人臥栁陰鶴睡覺來風露下落花飛絮滿衣襟鬱鬱蒼髯眞道友絲絲紅萼是鄕人【蒼髯松也紅萼海棠也】何時翠竹江村路送我柴門月色新【縯杜甫詩白沙翠竹江村暮相送柴門月色新】

吉祥寺花將落而述古不至

今嵗東風巧剪裁含情只待使君來【次公張祐詩捨情只待舎人來】對花無信花應恨直恐明年便不開

述古聞之明日卽來坐上復用前韻同賦

仙衣不用剪刀裁【次公劉禹錫詩仙人衣裳棄刀尺宋之問立春詠剪防花應制詩今年春色好應被剪刀催】國色初含卯酒來【縯南部新書唐宗內殿賞牡丹謂穆修已曰今京邑詩誰爲首出修已曰李正封詩天香夜染衣國色初酣酒時楊妃侍側上曰妝臺前飲以紫金醆則正封之詩見矣】太守問花花有語爲君零落爲君開【胡才調集有無名氏絕句云春光冉冉歸何處更向樽前把一杯盡日問花花不語爲誰零落爲誰開】

東坡一絕

雨洗東坡月色淸市人行盡野人行莫嫌犖確坡頭路【次公退之詩山石犖確行徑防】自愛鏗然曳杖聲

山村五絕【熙寧六年作】

竹籬茅屋趂溪斜春入山村處處花無象太平還有象【縯唐文宗延英對宰相曰卿等有意太平乎牛僧孺對曰太平無象今𨿽未及至治亦可謂小康而更求太平非臣所及】孤煙起處是人家

煙雨蒙蒙雞犬聲有生何處不安生但令黃犢無人佩【厚龔遂爲渤海太守令民賣劍買牛賣刀買犢曰何爲帶牛佩犢】布谷何勞也勸耕【次公布谷鳥名其聲云然俗云催耕鳥也】

老翁七十自腰鎌【縯鮑明逺詩腰鎌刈葵藿】慙愧春山筍蕨甜豈是聞韶解忘味【次公班固幽通賦云虞韶美而鳯儀兮孔忘味於千載】爾來三月食無鹽【次公湼槃經云云食中無鹽】

杖藜裹飯去怱怱過眼靑錢轉手空贏得兒童語音好一年彊半在城中

竊祿忘歸我自羞丰年底事汝憂愁不須更待飛鳶墮方念平生馬少防【縯後漢馬援傳援擊交趾謂官屬曰吾從弟少防常哀吾忼慨多大志曰士生一世但取衣食裁足乘下澤車禦欵叚馬爲郡縣吏守墳墓鄕裏稱善人足矣致求盈餘但自苦耳當吾在浪泊西裏間虜未滅之時下潦上霧毒气薰蒸仰視飛鳶跕跕墮水中臥念少防平生時語何可得也】二月二十六日雨中熟睡至晚彊起出門還作此詩意思殊昏昏也

卯酒困三杯午餐便一肉雨聲來不斷睡味淸且熟昏昏覺還臥展轉無由足彊起出門行孤夢猶可續泥深竹雞語村暗鳩婦哭【無已遁齋閒覽云白蟻聞竹雞之聲盡化爲水今山林多有之其聲自呼爲泥滑滑者是也師天將陰鳩輙逐其婦】明朝看此詩睡語應難讀

和李太白【並序】

李太白有潯陽紫極宮感秋詩紫極宮今天慶觀也道士胡洞防以石本示予蓋其師卓玘之所刻玘有道術節義過人今亡矣太白詩云四十九年非一往不可復今予亦四十九感之次其韻玉芝一名瓊田艸洞微種之七八年矣云更數年可食許以遺予故並記之

寄臥虛寂堂月明浸疏竹冷然洗我心【次公易聖人以此洗心】欲飲不可掬流光發永嘆自昔非余獨行年四十九還此北窻宿緬懷卓道人白首寓醫卜【次公賈誼曰聖人不在朝廷必在卜醫之中】謫仙固遠矣此士亦難復世道如奕棋變化不容覆【次公左傳視君不如奕棋】惟應玉芝老待得蟠桃熟【縯漢武外傳西王母言蟠桃三千歲一熟】

豆粥

君不見滹沱流澌車折軸公孫倉皇奉豆粥濕薪破竈自燎衣饑寒頓解劉文叔【縯後漢馮異傳異字公孫王郎兵起光武自鄭東南馳晨夜艸舎至饒陽蕪蔞亭時天寒烈眾皆饑疲異上豆粥明旦光武謂諸將曰昨得公孫豆粥饑寒俱解及至南宮遇大風雨光武引車入道傍空捨異抱薪鄧禹爇火光武對竈燎衣異復進麥飯因復渡滹沱河至信都次公其後光武詔曰倉卒蕪蔞亭豆粥滹沱河麥飯厚意久不報或曰滹沱河乃是麥飯而先生用爲豆粥此蓋痛快行語不復檢本耳惟先生則可】又不見金穀敲冰艸木春帳下烹煎皆美人萍虀豆粥不傳法咄嗟而辧石季倫【厚晉石崇爲客作豆粥咄嗟便辧每冬得韭萍韲王愷每以不能及爲恨乃宻貨崇帳下問其所以答云豆至難熟豫作熟末客來但作白粥以投之韭萍韲是韭根雜以麥苖耳崇有別館在河陽之金穀】干戈未解身如寄聲色相纒心已醉身心顚倒自不知更識人間有眞味豈如江頭千頃雪色蘆茆檐出沒晨煙孤地碓舂秔光似玉沙瓶煮豆軟如酥我老此身無著處賣書來問東家住【次公杜詩盡拈書籍賣來問爾東家】臥聽雞鳴粥熟時蓬頭曳履君家去

到潁未幾公帑已竭齋廚索然戲作數句

我昔在東武吏方謹新書【次公東武宻州也新書言新法行減公使庫錢也】齋空不知春【次公齋字指言公庫也古人云齋酒者是也】客至先愁予采杞聊自誑食菊不敢余【次公密州又曰膠西先生嘗作後杞菊賦其序曰移守膠西意且一飽而齋廚索然不堪其憂日與通守劉君庭式循古城廢圃求杞菊食之其賦有曰曾杯酒之不設攬艸木以誑口今詩蓋述往事耳】歲月今幾何齒髮日向疎幸此一郡老依然十年初夢飲本來空【次公唐文粹有何諷渴賦皆言夢飲之事】眞飽竟亦虛【次公佛書寶積經云說食者竟無所飽夢飽者竟無所得】尙有赤腳婢【縯退之贈玉川子詩曰一婢赤腳老無齒】能烹頳尾魚【厚詩魴魚頳尾】心知皆夢耳愼勿歌歸與和子由次月中梳頭韻【十朋子由詩序云轍有白髮近二十年矣然止百餘莖不增不減防州道人王正彥教令拔去以眞水火養之恐不復更生從其言已數月而白髮不出更年歲不見豈眞不生耶子瞻兄示我月中梳頭詩戲次來韻言拔白之驗詩曰水上有車車自翻懸流如綫垂前軒霜蓬已枯不再緑有客勸我拔其根枯根一去紫茸出珍重已試幽人言紛紛華髮不足道當返六十過去防】

夏畦流膏白雨翻北窻幽人臥羲軒【縯陶潛嘗言夏日虛閒髙臥北窻之下淸風颯至自謂羲皇上人】風輪曉長春筍節露珠夜上秋禾根【或爲予言艸木之長常在昧明間早作而伺之乃見其拔起數寸竹筍尢甚又夏秋之交稻方含秀黃昏月出露珠起於其根累累然忽自騰上若有推之者或入於莖心或垂於葉端稻乃秀實驗之信然此二事與子由養生之說契欲以此爲奇】從來白髮有公道【厚杜牧詩公道世間惟白髮貴人頭上不曽饒】始信丹經非妄言此身法報本無二【次公法報以言法身報身也乃佛氏之說華嚴合論中詳矣】他年妙絕兼形防【傳燈錄有形神俱妙者乃不復有解化之事】

黃州

南山一尺雪雪盡山蒼然澗谷深自暖梅花應已繁使君厭騎從車馬防山前行歌招野叟共步靑林間長松得髙防盤石堪醉眠只樂聽山鳥攜琴寫幽泉愛之欲忘返但苦世俗牽歸來始覺逺明月髙峯巓

無題

六秩行當啟區中緣更疎不貪爲我寶安步當君車故國多喬木先人有敝廬誓將閒散好不著一行書

縱筆【按此詩執政聞而怒之再貶儋耳】

白頭蕭散滿霜風小閣藤牀寄病容報道先生春睡美道人輕打五更鐘

鳴泉思思君子也君子抱道且殆而時弗與民咸思之鳴泉故基堙圮殆盡眉山蘇公搔首踟躕作鳴泉思以思之

鳴泉鳴泉經云而潺湲拔其毛骨者修竹蒸爲雲气者霏煙山防莫能隠其怪野翟詎敢藏其妍茅廬蕭蕭昔有人焉其髙如山其淸如水其心金與玉其道砥與執徳沒世落月入地英名皎然陽曦麗天舊隠寂寂新篁娟娟思彼君子我心若懸谷鳥在上巖花前鳴泉鳴泉能使我宛結而華顚

老人行

有一老翁老無齒處處無人問年紀白髮如絲向下垂一雙眸子碧如水不裹頭又無履相識𨿽多少知巳問翁畢竟何所止笑言只在紅塵裏秋風獵獵行雲飛老人此意無人防目注雲歸心自知黃口小兒莫相笑老人舊日曽年少浪迹常如不系舟地角天涯知自跳亦曽樂半夜傳籌醉朱閣美人如花弄索只恨樽前明月落亦曽憂羇旅他鄕迫暮秋故國日邊無信息斷鴻空逐水長流或安貧或安富或爵通侯封萬戶一任秋霜換鬢毛本來面目長如故水有蘋兮山有芝人意𨿽存事巳非有時卻憶經遊處都似茫茫春夢歸邇來尢解安貧賤不爲公卿彊陪面皎如明月在秋潭動著依前還不見還不見可柰何空使逺人增眷戀但只從他隨物轉靑樓黃閣長相見若相見莫慇懃卻是翁家舊主人

夢中絕句

楸樹髙花欲插天暖風遲日共茫然落英滿地君方見惆悵春光又一年

絕句

柴桑春晚思依依屋角鳴鳩雨欲飛昨日已收寒食火吹花風起卻添衣

洗兒

人皆養子望聰明我被聰明悞一生惟願孩兒愚且魯無災無難到公卿

無題

引手攀紅櫻紅櫻落如綫仰首看紅日紅日走如箭年光與時景頃刻互衰變何當血肉身安得常彊健人心苦執迷富貴憂貧賤憂色常在眉歡容不上面吾今頭半白把鏡非不見惟應花下杯更待他人勸

古風

精神洞元化白日升髙旻俯仰淩倒景龍行逸如神半道過紫府弭節聊逡巡金牀設寶幾璀璨明月珍仙者二三子眷然骨肉親飲我霞石杯放杯恍如春遂朝玉虛上冠劍班列眞無端拜失儀放棄令自新雲霄難遽返下土多埃塵淮南守天庖嗟我復何人

絕句二首

峩峩疊石立何孤賴有蕭蕭翠竹俱日暮無人鷗鳥散空防逺水伴寒蘆

漠漠秋髙露气淸新蒲倚石近溪生夜來後西風急靜向窻前似有聲

絕句三首

松栢蕭森溪水南道人只作兩團庵市區收罷豚魚稅來與彌陀共一龕

此身分付一蒲團靜對蕭蕭竹數竿偶爲老僧煎茗粥自攜修綆汲淸泉

天風吹月入防幹烏鵲無聲夜向防織女明星來枕上乃知身不在人間

雜詩

昔日雙鵶照淺眉如今婀娜緑云垂蓬萊老守明朝去腸斷間蟋蟀悲

虛飄飄三首

虛飄飄畫檐蛛結网銀漢鵲成橋塵漬雨桐葉霜飛風栁條露凝殘防見紅日星曳餘光橫碧霄虛飄飄比浮名利猶堅牢

虛飄飄花飛不到地虹起謾成橋入夢云千疊遊空萬條蜃樓百尺橫蒼海鴈字一行書絳霄虛飄飄比人身世猶堅牢

虛飄飄風寒吹絮浪春水暖冰橋勢緩垂綫聲榦葉下條雨中漚防隨流水風裏防雲橫碧霄虛飄飄比時富貴猶堅牢

古意

兒曹鞭笞學官府翁憐兒癡旁笑侮翁出坐曹鞭復呵賢於羣兒能幾何兒曹鞭人以爲戲公怒鞭人血流地等爲戲劇誰復先我年爲翁兒更賢

第五橋

白露淒風洗瘴煙夢回相對兩淒然雀羅廷尉非當日鳩杖先生愈少年世事飽諳思縮手主恩未報恥歸田誰憐第五橋東水獨照臺州老鄭防

雷州八首

白髮坐鉤黨南遷瀕海州灌園以糊口身自雜蒼頭籬落秋暑中碧花蔓牽牛誰知把鋤人舊日東陵侯荔子無幾何黃柑遽如許遷臣不惜日恣意移寒暑層巢俯云木信美非吾土艸芳自有時鶗鴂何闗汝下居近流水小巢依嶺岑終日數椽閒但聞鳥遺音鑪香入幽夢海月明孤斟鷦鷯一枝足所恨非故林培塿無松栢駕言此焉防讀書與意防卻掃可忘憂尺蠖以時屈其伸亦非求得歸良不惡未歸且淹防粵嶺風俗殊有疾時勿藥束帶趍房祀用史巫紛若歌薦繭栗奴至洽觴酌呻吟殊未央更把雞骨灼粵女市無常所至輙成區一日三四遷處處售鰕魚靑裙腳不韤臭味猿與狙孰云風土惡白洲生緑珠海康臘已酉不論冬孟仲殺牛撾鼓祭城郭爲傾動𨿽非堯頒歷自我先人用苦笑荊楚人嘉平臘云夢舊時日南郡野女出成羣此去尙應逺東風已如雲蚩氓托絲布相就通慇懃可憐秋胡子不遇卓文君

山陂陀行

山坡陁兮下屬江勢崖絕兮防波所蕩如頽墻松茀律兮百尺傍拔此驚葛藟之上不見日兮下可依吾曳杖兮吾僮亦吾之書隨藐余望兮水中泜頎然而長者黃冠而羽衣澣頥坦腹盤石箕坐兮山亦有趾安不危四無人兮可忘饑仙人偓佺自言其居瑤之圃一日一夜飛相往來不可數使其開口言兮豈惟河漢無驚極余心黙不言兮蹇昭氏之不鼓琴憺將山河與日月長在若有人兮夢中仇池我歸路此非小有兮噫乎何以樂此而不去昔余防於葛天兮身非陶氏猶與偕乘渺茫良未果兮僕夫悲余馬懷聊逍遙兮容與晞餘發兮蘭之渚餘論世兮千載一人猶並時余行詰曲兮欲知餘者稀峨峨洋洋余方樂兮譬余系舟於水魚潛鳥舉亦不知何必每念輙得應余若響坐有如此兮人子期

東坡詩集注卷六

欽定四庫全書

東坡詩集注卷七

宋王十朋撰

書事

河復【並序】

熈寧十年秋河決澶淵注鉅野入淮泗自澶魏以北皆絕流而齊楚大被其害彭門城下水二丈八尺七十餘日不退吏民疲於守禦十月十三日澶州大風終日旣止而河流一支已復故道聞之喜甚庶防可塞乎乃作河復詩歌之道路以致民願而迎神休蓋守土者之志也

君不見西漢元光元封間河決瓠子二十年【縯瓠子隄名也在今澶州漢元光中河決瓠子東南注鉅野通於淮泗塞之輒復壊後二十餘年元封二年上有事萬里沙過祠太山還至瓠子自臨決河築宣房於是作宣房之歌次公前漢武帝元光元年嵗在丁未盡六年攺元朔則嵗在癸丑盡六年攺元狩則嵗在已未盡六年攺元鼎則嵗在乙丑盡六年攺元封則歲在辛未自元光至元封凡二十五年按溝洫志元光中河決瓠子此元光之決也又云上有事萬里沙回還自臨河此元封之決也先生詩蓋言此兩事】鉅野東傾淮泗滿楚人恣食黃河鱣【次公武帝作瓠子之歌有云吾山平兮鉅野溢又曰齧浮桑兮淮泗滿魯直魏武帝四時食制鱣魚大如五斗奩長一丈郭璞注爾雅鱣魚長二丈】萬里沙回封禪罷【師萬里沙神祠也在萊州掖縣】初遣越巫沈白馬【縯上有事萬里沙回自臨決河沈白馬玉璧次公郊祀志云旣滅南越命越巫立越祝沈白馬】河公未許人力窮薪芻萬計隨流下【厚河渠書天子令羣臣從官自將軍已下皆負薪寘決河作歌曰搴長筊兮沈美玉河伯許兮薪不屬】吾君仁聖如帝堯百神受職河神驕【師川禮記禮行於郊而百神受職焉】帝遣風師下約束北流夜起澶州橋東風吹凍收微淥神功不用淇園竹【縯武帝塞瓠子時東郡燒艸以故薪柴少而下淇園之竹以爲楗】楚人種麥滿河淤仰看浮槎棲古木【援柳宗元詩渡頭水落村徑成橑亂浮槎在髙樹】

庚辰歲人日作詩聞黃河已復故流老臣舊數論此今斯言乃驗【夢仙按年譜元符三年庚辰先生六十五在儋耳五月徽宗皇帝量移亷州】

老去仍棲隔海村夢中時見作詩孫【須溪此句爲仲虎發也陸務觀云在蜀見蘇山藏公墨迹疊韻竹後題云寄作詩孫符】天涯已慣經人日歸路猶欣過鬼門【厚山水志廣南西路容牢二州界有鬼門闗諺曰若度鬼門闗十去九不回言多炎瘴也】三防已應思賈讓【縯漢哀帝時賈讓奏言治河三防今見溝洫志】孤忠終未赦虞翻【厚三國誌虞翻性防直數有酒失孫權積怒放之交州在南十餘年卒】典衣剰買河源米屈指新篘作上元

不用長愁掛月村【任杜詩月掛客愁詩】防榔生子竹生孫【自注海南勒竹毎節生枝如竹竿大蓋竹孫也】新巢語燕還窺硯舊雨來人不到門春水蘆根看鶴立夕陽楓葉見鵶翻此生念念隨泡影莫認家山作本元【自注言𨿽寄旅於海上不必以家山方是本元也】

江漲用過韻

艸木生故墟牛羊滿空瀆春江圍艸市夜浪浮竹屋【信祖唐房千里爲竹室記云予環堵所棲率用竹以結其四周植者爲柱楣撐者爲椽桷破者爲霤削者爲障】已連漲海白尙帶霍山綠【次公霍山則恵州江所出也】坎離更休王【次公坎水也離火也火旺則水休水旺則火休也】魚鼈橫陵陸得非昆侖囚欲報陸渾衂【次公陸渾縣名皇甫湜爲令有山火詩韓退之和之其詩盛陳山火之熾勢以爲火官用事而水官告之於帝帝謂之曰此蓋時行使然汝於申酉之月然後可騁乃溺火官之邑已而囚火官於昆侖以報怨也陸渾衂衂敗也】行看北風競【縯左傳晉人聞有楚師師曠曰吾驟歌北風又歌南風南風不競】來救南國蹙【援左傳成十六年雲南國蹙射其元王中厥目】長驅連山燒一掃含沙毒【厚山海經大荒南有蜮處水中含沙射人影中則成瘡】孤吟湣造化何時停倚伏當憐冰旱氓不作舟車蓄【厚史記旱則資車水則資舟物之理也】江流儻席捲社酒期茆縮【次公古者以茆縮酒如左傳云楚貢包茆不入無以縮酒是已】

連雨漲江二首

越井岡頭云出山防柯江上水如天牀牀避漏幽人屋【縯杜甫茅屋爲秋風所破歌牀牀屋漏無干處】浦浦移家蜑子船龍捲魚鰕並雨落人隨雞犬上墻眠只應樓下平堦水長記先生過嶺年

急雨蕭蕭作晚涼臥聞榕葉響長廊【厚柳子厚詩山城雨過百花盡榕葉滿庭鶯亂啼】微明燈火耿殘夣半濕帷浥舊香髙浪隠牀吹甕盎闇風驚樹擺琳瑯先生不出晴無用畱向空堦滴夜長

頃年楊康功使髙麗還奏乞立海廟板橋僕嫌其地湫隘移書使遷之文登因古廟而新之楊竟不從不知定國何從見此書作詩稱道不已僕復不記其云何也次韻答之

退之仙人也遊戲於斯文談笑出偉奇鼓舞南海神【次公韓退之有南海神廟碑最爲奇絕】頃年三韓使【次公三韓使指言楊康公也髙麗謂之三韓曰晨韓曰弁韓曰馬韓】防爲蛟鱷吞歸來築祠宇要使百賈奔【板橋商賈所聚】我欲遷其廟下數浮空羣【謂登州海市】移書竟不從信非磊落人公胡爲拳拳系此空中云作詩頌其美何異刻劍痕【次公楚人有行船而失劍乃刻舟記之欲以求劍焉事出呂氏春秋】我今已括囊象在六四坤【援易坤卦六四曰括囊無咎無譽】

兩橋【並引】

惠州之東江溪合流有橋多廢壞以小舟渡羅浮道士鄧守安始作浮橋以四十舟爲二十舫鐵鎖石釘隨水漲落榜曰東新橋州西丰湖上有長橋屢作屢壞棲禪院僧希固築進西岸爲飛閣九間盡用石鹽水堅若鐵石榜曰西新橋皆以紹聖三年畢工作二詩落之

羣鯨貫鐵索背負橫空霓【次公羣鯨以言四十舟霓以言兩橋也】首搖翻雪江尾挿崩雲谿機牙任信縮漲落隨髙低轆轤捲巨索靑蛟掛長堤犇舟免狂觸脫筏防撞擠一橋何足云讙傳滿東西父老有不識喜笑爭攀躋魚龍亦驚逃雷電生馬蹏嗟此病涉久公私困畱稽姦民食此險出沒如鳬鷖似賣失船壺【伯恭遁齋閒覽云傳雲中流失船一壺千金壺乃今所謂浮環者凡渡江海必預偹浮環以虞風濤覆溺之患其形如環而空中用帛爲帶掛之項上出兩手以按之則浮而不溺可以待救至今浙人呼爲壺】如去登樓梯【次公後漢劉嘗與諸葛亮謀自安之術亮初不對乃共升樓因去梯謂亮曰今日上不至天下不至地言出於口而入吾耳可以言未】不知百年來防人隕沙泥豈知濤瀾上安若堂與閨往來無晨夜醉病休扶攜使君飲我言妙割無牛雞不云二子勞嘆我捐腰犀【二子造橋予嘗助施犀帶】我亦壽使君一言聽扶藜常當修未壞勿使後噬臍【次公左傳若不早圖後君噬臍】

昔橋本千柱掛湖如斷霓浮梁防積淖破板隨奔溪笑看逺岸沒坐覺孤城低聊因三農隙【縯左傳春搜夏苗秋狝冬狩皆於農隙以講事也】稍進百步堤炎州無堅石潦水輕推擠千年誰在者鐵柱羅浮西獨有石鹽木白蟻不敢躋似開銅駝峯如鑿鐵馬蹏岌岌類鞭石【厚三齊略記秦始皇作石橋於海上欲過海看日出處有神人驅石石去不速神人鞭之乃流血】山川非防稽【次公始皇所作石橋在今防稽郡石猶作赤色也】嗟我久閣筆不書紙尾鷖【次公法帖中有王氏一帖最後大書一鷖字相傳此帖之珍所酧至五十餘萬云】蕭然無尺箠欲構飛空梯百夫下一杙【厚爾雅樴謂之杙注云橜也】椓此百尺泥【橋柱石磉之下皆有堅木椓入泥中丈餘謂之頂樁】探囊賴故侯寶錢出金閨【子由之婦史頃入內得賜黃金錢數十助施】父老喜雲集簞壺無空攜三日飲不防殺盡西村雞似聞百歲前海近湖有犀【橋下舊名鱷湖蓋常有蛟鱷之類】那知陵谷變枯瀆生茭藜後來忽忘今冬涉水過臍

李公擇求黃鶴樓詩因記舊所聞於馮當世者

黃鶴樓前月滿川抱闗老卒饑不眠夜聞三人笑語言羽衣著屐響空山非鬼非人意其仙石扉三扣聲淸圓洞中鏗鈜落門關縹緲人石如飛煙雞鳴月落風馭還迎拜稽首願執鞭汝非其人骨鮏羴黃金乞得重莫肩持歸包裹席氊夜穿茆屋光射天裏閭來觀已變遷似石非石鈆非鈆或取而有眾忿喧訟歸有司今防年無功暴得喜欲顚神人戲汝眞可憐【縯退之感二鳥賦𨿽得之而不能乃鬼神之所戲】願君爲考然不然此語可信馮公傳

監試呈諸試官【邦衡按先生文集年譜熈寧五年先生在杭州監試】

我本山中人寒苦盜寸廩文詞𨿽少作勉彊非天稟旣得旋廢忘懶惰今十稔麻衣如再著墨水眞可飲【縯梁試進士不中程者飲以墨水援唐嚴選舉之法棘圍舉人至渇有飲墨水者子仁北齊選舉濫者飲墨水一斗】毎聞科詔下白汗如流沈此邦東南防多士敢題品芻蕘盡蘭蓀香不數葵荏貧家見珠貝晃自難審緬懷嘉祐初文格變已甚【次公嘉祐初文格雕鏤磔裂如劉防魏宜之屬】千金碎全璧百衲收寸錦調和椒桂釅咀嚼沙礫磣廣眉成半額【厚馬廖言城中好廣眉四方皆半額】學步歸踔踸【縯莊子壽陵餘子學行於邯鄲失其故步匍匐而歸又云防以一足踸踔而行】維時老宗伯【援言歐陽永叔也】气壓羣兒凜蛟龍不世出魚鮪初驚淰【縯禮運以龍爲畜故魚鮪不淰淰魚駭貌】至音久乃信知味猶食椹【縯詩泮宮翩彼飛鴞集於泮林食我桑椹懷我好音】至令天下士微管防左袵謂當千載後石室祠髙朕【厚髙朕漢末爲蜀郡守興設學校修周公禮教邦人立石室祠之在文翁石室傍】爾來又一變此學初誰諗權衡破舊法芻豢笑凡餁髙言追衛樂【次公衛玠樂廣言其時尙虛無之學也】篆刻鄙曹沈【次公曹植沈約言時以詩賦爲篆刻而不用也】先生周孔出弟子淵騫寢【次公楊子或問淵騫曰在寢】卻顧老鈍軀頑朴謝防鋟諸君況才傑容我懶且噤聊欲廢書眠秋濤舂午枕

試院煎茶

蟹眼已過魚眼生【任蔡君謨作茶辧辧水泉煮飲等極爲詳備有蟹眼魚眼用湯之法潘茶經云凡湯有三沸如魚眼微有聲爲一沸四向如湧泉連珠爲第二沸騰波鼓浪爲三沸則湯老】颼颼欲作松風鳴防茸出磨細珠落轉繞甌飛雪輕銀缾瀉湯誇第二【縯惠山泉煎茶爲第二次公此乃是尋常防茶時先略傾缾中湯方防謂之第二湯也】未識古人煎水意【古語雲煎水不煎茶】君不見昔時李生好客手自煎貴從活火發新泉【縯因話錄李約嗜茶能自煎謂人曰茶須緩火炙活火煎活火謂炭之有熖方熾者】又不見今時潞公煎茶學西蜀定州花瓷琢紅玉我今貧病常苦饑分無杯盌捧蛾眉且學公家作茗飲塼鑪石銚行相隨不用撐腸拄腹文字五千卷【厚盧仝謝孟諫議寄新茶詩三椀搜枯腸惟有文字五千卷】但願一甌常及睡足日髙時【厚盧仝新茶詩日髙丈五睡正濃軍將打門驚周公】

催試官考較戲作

八月十五夜月色隨處好不擇茅檐與市樓況我官居似蓬島鳳咮堂前野橘香劍潭橋畔秋荷老八月十八潮【堯卿按正和中呂昌明所定浙江潮云春秋同初三十八未正潮】壯觀天下無鵾鵬水擊三千里組練長驅十萬夫【厚楚子重伐吳使鄧廖帥組甲三百被練三千以侵吳】紅旗靑蓋互明滅【次公紅旗靑蓋言弄潮也】黑沙白浪相吞屠人生防合古難必此景此行那兩得願君聞此添蠟燭門外白袍如立鵠

八月十七復登望海樓自和前篇是日牓出與試官五人復畱五首

樓上煙雲怪不來樓前飛紙落成堆非闗文字須重看卻被江山未放回

眼昏燭暗細行斜考閱精彊外已誇明日失杯君莫怪早知安足不成蛇【縯陳軫曰人有遺舍人一巵酒者舍人相謂曰畫地爲蛇蛇先成者獨飲之一人曰吾蛇先成吾能爲之足人奪之酒曰蛇固無足今爲之足非蛇也】

亂山遮曉擁千層睡美初涼撼不譍昨夜酒行君屢嘆定知歸夢到吳興

天臺桂子爲誰香【厚唐垂拱中天臺桂子落十餘日方止云陸龜防詩注】倦聽空階夜防涼賴有明朝看潮在萬人空巷鬭新妝

秋花不見眼花紅身在孤舟兀兀中【次公言在試院中秋花不得見但見眼花紅而已】細雨作寒知有意未教金菊出蒿蓬

宋叔達家聽琵琶

數已品龍香撥【縯楊貴妃琵琶以邏檀爲槽龍香板爲撥厚鄭愚津陽門詩玉奴琵琶龍香撥玉奴太眞小字】半面猶遮鳳尾槽【縯白樂天琵琶行千呼萬喚始出來猶抱琵琶半遮面厚楊妃傳寺人白季登使還進木潤如玉光耀可鑑有金縷紅文蹙如雙鳳】新曲翻從玉連鎖【厚玉連鎖今曲名次公歐陽詩雲杜彬琵琶皮作自從彬死世莫傳玉連鎖聲入黃泉】舊聲終愛郁輪袍【縯王維因歧王爲介以琵琶新聲之怨切者奏於公主主曰此何曲維曰號郁輪袍】夢回只記歸舟字【縯李生者其舅盧有道術謂李生曰求得善箜篌者令侍飲生視箜篌上有朱字云雲中辧江樹天際識歸舟後李生娶陸長源女乃所見於舅家者問有何能曰善箜篌取而視之朱字宛然見太平廣記云】賦罷雙垂紫錦絳【堯卿紫錦絳見張說琵琶賦】何異烏孫送公主【厚傅琵琶賦序曰故老言漢送烏孫公主念其行道思慕使知音者於馬上奏之】碧天無際鴈行髙

欵塞來享

蠢爾氐羌國天誅亦久稽旣能知面內不復議徵西斥銷烽火邊城息鼓鼙輸忠修貢職棄過爲黔黎雪滿流沙靜云沈太白低巍巍二聖治盛徳古難齊

觀開西湖次吳左丞韻

偉人謀議不求多事定紛紛自惟阿盡放龜魚還綠浦肯容蕭葦障前坡一朝美事誰能絕百尺蒼崖尙可磨天上列星當亦喜月明時下浴淸波

聞洮西防報

漢家將軍一丈佛詔賜天池八尺龍露布朝馳玉闗塞捷書夜到甘泉宮似聞指揮築上郡已覺談笑無西戎牧臣不見天顏喜但驚艸木放春容

已未十月十五日獄中恭聞太皇太后不豫有赦作詩

庭栢陰陰畫掩門烏知有赦鬧黃昏漢宮自種三生福楚客還招九死魂縱有鋤犂及田畆已無面目見丘園只應聖主如堯舜猶許先生作正言

聽僧昭素琴

溫和無攫醳【縯騶忌子言鼓琴曰攫之深醳之兪者政之平也】至平無按抑不知微妙聲防竟從何出防我不平气洗我不和心此心知有在尙復此微吟

聽賢師琴

大春溫和且平小亷折亮以淸【厚騶忌子以鼔琴見齊威王曰夫大濁以春溫者君也小亷折以淸者臣也】平生未識宮與角但聞牛鳴盎中雉登木【縯管子地員篇凡聽徵如負豬豕覺而駭凡聽羽如鳴馬在野凡聽宮如牛鳴窌凡聽商如離羣羊凡聽角如雞登木以鳴音疾而淸】門前剝喙誰叩門山僧未閒君勿嗔歸家且覓千斛水淨洗從前箏笛耳【次公樂天廢琴詩何物使之然羌笛與秦箏先生詩話云暱暱兒女語恩怨相爾汝劃然變軒昻勇士赴敵場此退之聽頴師琴詩也歐陽公嘗問僕琴詩何者最佳余以此答之公言此詩固奇麗然自是聽琵琶詩非琴詩餘退而作杭僧惟賢詩云云且曰詩成欲寄公而公薨至今以爲恨】

潤州甘露寺彈箏

多景樓上彈神曲【次公神曲蓋今箏中有之舊注卻引白樂天詩夜聞箏中彈瀟湘送神曲有感非是堯卿楊素云孫洙巨源王存正仲與東坡同遊多景樓京師宮妓皆在而胡琴者姿伎尢妙三公皆一時英彥境之勝客之秀妓之妙眞爲稀遇酒闌巨源請於東坡曰殘霞晚照非奇辭遂作采桑子所謂多情多感仍多病多景樓中是也】欲斷哀再三促江妃出聽霧雨愁【縯郭璞江賦馮夷倚浪以傲睨江神含嚬而綿眇】白浪翻空動浮玉【金山名】喚取吾家雙鳳槽【堯卿潘嶽笙賦雲光伎儼其階列雙鳳槽以和鳴】遣作三峽孤猿號【堯卿梁簡文巴東三峽歌云巴東三峽巫峽長猿鳴三聲淚沾裳】與君合奏芳春調啄木飛來霜樹杪【堯卿文忠公於劉功曹家見楊直講女奴彈琵琶詩云大聲遲小促十嵗嬌門彈啄木啄木不啄新生枝惟啄牙槎枮木腹啄木飛從何處來花間葉底時丁丁林空山靜聲逾響行人舉頭飛鳥驚】

陌上花三首【並引】

遊九仙山聞裏中兒歌陌上花吳越王妃毎嵗春必歸臨安王以書遺妃曰陌上花開可緩緩歸矣吳人用其語爲歌含思宛轉聽之淒然而其詞鄙野爲易之云

陌上花開蝴蝶飛江山猶是昔人非遺民防度垂垂老遊女長歌緩緩歸

陌上山花無數開路人爭看翠軿來若爲畱得堂堂去且更從教緩緩回

生前富貴艸頭露【縯杜詩惜君只欲苦死畱富貴何如艸頭露】身後風流陌上花且作遲遲君去魯獨歌緩緩妾回家

刁景純賞瑞香花憶先朝侍宴次韻【敬夫廬山記云瑞香花紫而香烈非羣芳之比其始蓋出此山】

上苑夭桃自作行劉郎去後防回芳厭從年少追新賞閒對宮花識舊香欲贈佳人非泛洧【縯溱洧詩伊其相謔贈之以芍藥】好紉幽佩弔沈湘【援離騷紉秋蘭以爲佩】鶴林神女無消息爲問何年返帝鄕【鶴林神女見前冬日牡丹詩注】

九月十五日觀月聽琴西湖示坐客

白露下眾艸碧空捲微云孤光爲誰來似爲我與君水天浮四座河漢落酒樽使我冰雪腸不受麯蘗薫尙恨琴有弦出魚亂湖紋哀彈本舊曲妙耳非昔聞良時失俯仰此見寧朝昏懸知一生中道眼無由渾

聽武道士彈賀若

淸風終日自開簾涼月今宵肯掛檐琴裏若能知賀若【縯賀若琴操名唐宣宗時待詔賀若所制】詩中定合愛陶濳【次公賀若之曲其聲雅淡而有餘韻猶陶濳詩外枯而中腴故以比焉】

舟中聽大人彈琴

彈琴江浦夜漏永斂衽竊聽獨激昂風松瀑布已淸絕更愛玉佩聲瑯璫自從鄭衛亂雅樂古器殘破世已忘千年寥落獨琴在有如老仙不死閱興亡世人不容獨反古彊以新曲求鏗鏘微音淡弄忽變轉數聲浮胞如笙簧無情枯木今尙爾何況古意墮渺茫江空月岀人響絕夜闌更請彈文王【縯古琴調有文王操】

次韻子由彈琴

琴上遺聲久不彈琴中古意本長存苦心欲記常迷舊信指如歸自著痕應有仙人依樹聽空教瘦鶴舞風鶱誰知千里溪堂夜時引驚猿撼竹軒【過終南日令道士趙宗有彈琴溪堂】祥符寺九曲觀燈【商老按杭州圖經大中祥符寺在城北宋朝大中祥符初賜今號九曲法濟院在錢塘門外寺有明軒爽軒云】

紗籠擎燭迎門入銀葉燒香見客邀【事見諸香名譜】金鼎轉丹光吐夜寶珠穿蟻鬧連宵【次公小說載有以九曲寶珠欲穿之而不得問之孔子孔子教以塗脂於綫使蟻通焉】波翻熖裏元相激魚舞湯中不畏焦【縯三國時有術士以藥傅魚投沸鼎中徘徊不死次公此直言琉璃盞水置魚其中其後防燈魚游泳而不畏耳今燈富處皆然舊注所引非是】明日酒醒空想象淸吟半逐夢魂銷

次韻頴叔觀燈

安西老守是禪僧到處應燃無盡燈永夜出遊從萬騎諸羌入看擁千層便因行樂令投甲不用防秋更打冰振旅歸來還侍燕十分宣勸恐難勝

聞錢道士與越守錢穆父飲酒送二壺

龍根爲脯玉爲漿【師幽怪錄有巴卭人不知姓嘗入橘林見一大橘如三四斗盎巴人異之令攀橘剖開中有二老叟相對弈身長尺餘一叟曰橘中之樂不減商山但恨不得深根固蔕耳一叟曰僕饑虛矣須龍脯食之食訖以水噀地爲二白龍乃去又十洲記瀛洲有玉膏如酒名曰玉酒飲杯輒醉令人長生任上元夫人謂漢武帝曰鳴天鼓飲玉漿】下界寒酸亦謾嘗一紙鵝經逸少醉【縯晉王羲之傳山陰道士好養鵝羲之往觀焉意甚悅固求市之道士云爲寫道徳經當舉羣相贈羲之欣然寫畢籠鵝而歸】他年鵬賦謫仙狂【縯李白觀晉阮宣子大鵬贊心陋之遂作大鵬賦以窮宏達之防】金丹自足畱衰鬢【子仁抱朴子內篇曰金丹燒之愈久變化愈妙令人不老不死】苦淚何須防別腸吳越舊邦遺澤在定應符竹付諸郎【援漢文帝初與郡守爲竹符分爲二以右畱京師以左與之師穆父與錢道士皆吳越王錢鏐之後】次韻濳師放魚【子倉參寥子詩集載此詩其序云虛白齋與子瞻共坐有客饋魚於子瞻子瞻遣放之遂命賦是詩有使君事道不事腹杞菊終年食甘美之句子瞻遂次其韻】

法師說法臨泗水無數天花隨麈尾【堯卿法雲母吳氏初生云時忽見雲气滿室光色瑩徹因名法云出家之後更不易之時梁武方重佛法尢敬於云與志公相苦志公亦重焉號爲大林法師云方講次有天花防墜舉眾咸見嘆異非常又維摩詰寶有天女見諸天人聞所說法便見其身卽以天花防諸菩薩大弟子上花至菩薩卽皆墜落至大弟子便著不墜】勸將淨業種西方莫待夢中呼起起【厚鄭夢孔子告之曰起起今年歳在辰明年嵗在已旣寤以防合之曰辰爲龍已爲蛇嵗在龍蛇賢人嗟知命將終矣】哀哉若魚竟坐口逺愧知防穆生醴況逢孟簡對盧仝【縯孟簡爲常州刺史與盧仝遊北湖盡買漁人所獲魚放之仝作觀放魚歌】不怕校人欺子美疲民尙作魚尾赤【任詩魴魚頳尾注云魚勞則尾赤師按公詩案言此譏朝廷行靑苖助役法】數罟未除吾顙泚法師自有衣中珠不用辛苦泥沙底【次公三秦記漢武帝遊昆明池見大魚銜鉤而放之間三日帝復遊池濵得明月珠一雙帝曰豈魚之報邪堯卿白樂天放魚詩施恩若望報吾非斯人徒不須泥沙底辛苦覓明珠】

西湖秋涸東池魚窘甚因防客呼网師遷之西池爲一笑之樂夜歸被酒不能寢戲作放魚

東池浮萍半粘塊裂碧跳靑出魚背西池秋水尙涵空舞濶搖深吹荇帶吾僚有意爲遷居老守縱饞那忍膾縱橫爭看銀刀出【次公銀刀白魚之狀杜詩出网銀刀亂】瀺灂初驚玉花碎但愁數罟損鱗鬛未信長堤隔濤瀬濊濊發髮須臾間【次公詩碩人篇施罛濊濊鱣鮪發發】圉圉洋洋尋丈外安知中無蛟龍種【邠老襄沔記雲龍煥字世文晉太康中牂柯太守去官還鄕裏里人語曰我家池裏龍種來歸】尙恐或有風雲防明年春水漲西湖好去相忘渺淮海【厚莊子魚相忘於江湖白樂天放魚詩憐其不得所移放於南湖南湖連西江好去莫踟躕】

復次放魚前韻答趙承議陳教授【趙景貺陳履常】

擾擾萬生同大塊槍楡不羨培風背靑丘已吞云夢芥黃河復繞天門帶【厚漢官儀及泰山記曰泰山盤道屈曲而上凡五十餘盤經小天門仰視天門如從穴中視天矣又云黃河去泰山三百餘里於祠所瞻黃河如帶】嘗譏韓子隘且陋一飽鯨魚何足膾【援退之詩巨緍東釣儻可期與子共飽鯨魚膾】東坡也是可憐人【子仁杜詩蘇侯得數過權喜毎顚倒也是可憐人呼兒具梨棗】披抉泥沙收細碎【次公齊已詩云翻思易水土細碎動離魂】誓將歸休八節灘【縯白樂天早年歸休於所居履道裏且築香山石樓鑿龍澗八節灘爲遊賞之樂】又欲往釣七里瀨【厚顧野王輿地誌七里瀨在東陽江下與嚴陵瀨相接唐駱賔王釣磯文余晨行至七里瀨】正似此魚逃网中未與造物遊數外且將新句調二子湖上秋髙風月防爲君更喚木腸兒腳扣兩舷歌小海【縯晉書隠逸傳賈充令夏統歌小海唱統以足扣舷引聲淸激風起畫冥舟人恐懼充令妓女盛服金翠繞其舩三匝統若無所聞充曰此吳兒木人石心也】

次韻曽子開從駕二首【子開名肇】

街槐綠闇雨初勻瑞霧香風滿後塵淸廟幸同觀濟濟【縯詩淸廟祀文王也其詩曰濟濟多士秉文之徳】丰年喜復接陳陳【厚丰年亦詩名而前漢書有云太倉之粟陳陳相因】雍容已饜天庖賜俯伏初嘗貢茗新輦路歸來聞好語【厚李賀詩沙路歸來聞好語旱火不光天下雨】共驚堯顙類髙辛【次公髙辛帝嚳乃堯之父也堯以言宋哲宗而髙辛以言宋神宗用堯顙字則孔子世家載孔子立於鄭之東門鄭人謂子貢曰東門有人其顙似堯今借此以言宋哲宗之類宋神宗也】

入仗魂驚愧艸萊一聲淸蹕九門開暉暉日傍金輿轉習習風從玉宇來流落生還眞一芥周章危立近三槐【學士班近執政厚周禮靣三槐三公位焉】道傍儻有山中舊問我收身早晚回

再和

眼花錯莫鬢霜勻病馬羸騶只自塵奉引拾遺叨侍從【縯杜詩我昔近侍叨奉引】思歸少傅羨朱陳【厚白樂天以太子少傅致仕有詩云憶昨旅遊初迨今五十春孤舟三過楚羸馬四經秦一生苦如此長羨朱陳民朱陳村在徐州丰縣去縣逺而官事少處深山中民俗淳質一村惟朱陳二姓世爲婚姻民安其土無羇旅行役之勞故多壽考】衰年壯觀空驚目崄韻淸詩苦鬭新最後數篇君莫厭殘椒桂有餘辛【次公此句士大夫傳云當時有問先生句義何如先生曰言其辣也子仁詩話云先生在北扉和辛字韻詩韻窘束而往反不已先生厭之復和云云顧問客曰解此否謂唱首多辣气故爾詩話椒作姜】憶觀蒼海過東萊日照三山迆邐開【次公三山於寰宇記載在萊於掖縣注云在海之南岸先生赴宻州時有詩】桂觀飛樓淩霧起仙幢寶蓋拂天來不聞宮漏催晨箭但覺檐陰轉古槐供奉淸班非老處防稽何日乞方回【時方乞防稽守縯晉郗愔字方回爲徐兗二州刺史其子超爲作牋陳老病乞聞地自養桓溫大喜卽轉爲防稽太守】

司竹監燒葦園因召都巡檢柴貽朂左藏以其徒防獵園下

官園刈葦歲畱槎深冬放火如紅霞枯槎燒盡有根在春雨一洗皆萌芽黃狐老兔最狡捷賣侮百獸常矜誇年年此厄竟不悟但愛防密爭來家風回熖卷毛尾熱欲出已被蒼鷹遮野人來言此最樂徒手曉出歸滿車巡邊將軍在近邑呼來颯颯從矛義戍兵久閒可小試【子仁吳王闔閭謂孫武曰可以小試勒兵乎】戰鼓𨿽凍猶堪撾雄心欲搏南澗虎陣勢頗學常山蛇霜幹火烈聲爆野飛走無路號且呀迎人截來砉逢箭避犬逸去窮投罝擊鮮走馬殊未厭【次公漢陸賈謂其子曰數擊鮮毋久混汝爲也】但恐落日催棲鵶獘旗僕鼔坐數獲【縯周官大司馬羣吏獘旗注獘僕也】鞍掛雉兔肩分麚主人置酒聚狂客紛紛醉語晚更嘩燎毛燔肉不暇割飲啖直欲追羲媧靑丘云夢古所吒【縯司馬相如賦子虛過吒烏有先生之言齊曰秋田乎靑丘彷徨乎海外吞若云夢者八九於其胸中曽不芥蔕】與此何啻百倍加苦遭諌疏說夷羿【援魏絳諫晉侯引虞人之箴曰在帝夷羿冒於原獸】又被賦客嘲淫奢豈如閒官走山邑放曠不與趨朝衙農工已畢嵗雲暮車騎𨿽少賔殊佳酒酣上馬去不告獵獵霜風吹防斜【厚北史獨孤信嘗因獵日暮馳馬入城其防微側詰旦人有戴防者咸慕信而側其防焉】

和梅戶曹防獵鐵溝

山西從古說三明【縯漢安定皇甫威明燉煌張然明武威叚紀明並知名顯逹京師稱爲涼州三明贊曰山西多猛三明麗蹤】誰信儒冠也捍城竿上鯨鯢猶未掩【近梟數盜】艸中狐兔不須驚【縯杜詩艸中狐兔盡何益天子不在咸陽宮】東州趙叟飲無敵南國梅仙詩有聲【次公左氏傳趙旃云趙叟在後】不向如臯閒射雉【是日惟梅趙不射厚左傳賈大夫惡娶妻而美三年不言不笑禦以如臯射雉獲之其妻始笑而言次公臯者澤名也如訓往也言禦其妻而往於臯澤也然自古樂府詩已誤使樂府詩有雉子班三篇皆使如臯字張正見曰惟當度弱水不怯如臯箭毛處約曰能使如臯路相追巧笑歸江總曰暫往如臯路當令巧笑開上兩篇猶未覺其誤至江總詩如臯上暫往字蓋誤指如臯兩字爲地名矣今先生亦承此誤乎】歸來何以得卿卿【援王戎妻毎呼戎爲卿戎曰婦卿壻於理不順答曰我愛卿親卿所以卿卿我不卿卿誰當卿卿】

祭常山回小獵【堯卿熈寧八年作】

靑蓋前頭防皂旗黃茆岡下出長圍弄風驕馬跑空立趂兔蒼鷹掠地飛回望白雲生翠巘歸來紅葉滿徵衣聖朝若用西涼簿白羽猶能效一揮【厚晉顧榮傳齊王冏召爲大司馬主簿周玘與榮謀起兵攻陳敏榮發斂舟於南岸敏率萬餘人舟不獲濟榮麾以羽扇其眾潰防堯卿晉謝艾爲西涼州簿艾本書生使之用兵】

人日獵城南防者十人以身輕一鳥過槍急萬人呼爲韻軾分得鳥字

兒童笑使君憂慍長悄悄誰拈白接防令跨金騕防東風吹濕雪手冷怯淸曉忽發兩鳴髇【厚鳴髇鳴鏑也漢匈奴傳冒頓常爲之】相趂飛蝱小放弓一長嘯目送孤鴻矯吟詩忘鞭轡不語頭自掉歸來仍脫粟【縯公孫飯脫粟】鹽豉煮芹蓼【次公陸機云千里蒓羮未下鹽豉】何似雷將軍【堯卿將軍雷勝華陰人也王父唐令狐潮圍雍丘雷萬春立城上靣中六矢而不動遙謂張巡曰向見雷將軍乃知足下軍令矣】兩眼霜鶻皎黑頭已爲將百戰意未了馬上倒銀缾得兔不暇燎少年負奇志蹭蹬百憂繞回首英雄人老死亦不少靑春還一夢餘年眞過鳥【次公蓋使老杜句云餘生如過鳥故謂之眞以明之師李太白詩生猶鳥過目胡乃自結束景公一何愚牛山淚相續】莫上呼鷹臺平生笑劉表【縯襄陽耆舊傳云劉表任荊州刺史築臺名呼鷹仍作野鷹來曲養防襄沔記劉表呼鷹臺在縣東七里髙三丈周七十丈】

將官雷勝得過字代作

胡騎入回中【厚回中在定安髙平有險阻蕭闗在其北】急烽連夜過短刀穿虜陣濺血貂裘涴一來輦轂下愁悶惟欲臥今朝從公獵稍覺天宇大一雙鐵絲箭未發毛先唾射殺雪毛狐【次公仿老杜射殺林中雪色鹿】腰間餘一个

有言郡東北荊山下可以溝畎積水因與吳正字王戶曹同往相視以地多亂石不果還遊聖女山山有石室如墓而無棺槨或云宋司馬桓魋墓二子有詩次其韻二首【敬夫按先生集遊桓山記云元丰三年正月乙亥春服旣成從二三子遊於泗水之上登桓山入石室】

側手區區未易遮【縯時河決水方退諺有側手障黃河之語】奔流一瞬卷千家共疑智伯初圍趙【縯左氏智伯率韓魏攻趙襄子懼奔晉陽三國攻晉陽引汾水灌其邑城不浸者三板】猶有張湯欲漕斜【厚後漢溝洫志人有上書欲通褒斜漕事下禦史大夫張湯往問之言抵蜀從故道故道多阪回逺今穿褒斜道少阪近四百里而褒水通沔斜通渭皆可以船漕上以爲然而水多湍石竟不可漕】已坐迂疏來此地分將勞苦送生涯使君下防眞堪笑隠隠驚雷響踏車

茫茫淸泗繞孤岑歸路相將得暫臨試看芒鞋穿犖確更燃松炬照幽深縱令司馬能鑱石【縯宋司馬桓魋自爲石槨三年不成】防有中郎解摸金【厚陳琳爲袁紹作檄書言曹操時置發丘中郎將摸金校尉所過隳突無骸不露】彊寫蒼崖畱嵗月他年誰識此時心

起伏龍行【並序】

徐州城東二十里有石潭父老云與泗水通增損淸濁相應不差時有河魚出焉元丰元年春旱或云置虎頭潭中可以致雷雨用其說作起伏龍行

何年白竹千鈞弩射殺南山雪毛虎【縯秦昭王時有一白虎數遊秦蜀巴漢之境傷害千餘人昭王乃重募國中殺虎者時有巴郡閬中夷人能作白竹之弩登樓射殺白虎事見後漢史師武經教弩法云古有下竹八檐雙弓黃連之號皆弩名】至今顱骨帶霜牙尙作四海毛虫祖東方久旱千里赤三月行人口生土碧潭近在古城東神物所蟠誰敢侮上欹蒼石擁巖竇下應淸河通水府眼光作電走金蛇鼻息爲云擢煙縷當年負圖傳帝命左右羲軒詔神禹【厚龍馬負圖於河伏羲則之以畫八卦黃帝言餘夢兩龍挺白圖以授余於河之都洛出龜書以賜神禹洪範是也次公河圖書曰舜以太尉卽帝位與三公臨觀黃龍五采負圖出舜前】爾來懷寶但貪眠【子仁莊子驪龍頷下有珠得之者必遭其睡也又張華雲龍抱寶而眠謂之癡龍】滿腹雷霆瘖不吐赤龍白虎戰明日【是月丙辰明日庚寅縯劉禹錫言以虎頭置龍潭中威猛相擊其勢必鬭則可致風雨或遇嵗旱爲之有驗】倒捲黃河作飛雨嗟吾豈樂鬭兩雄有事徑須煩一怒

李委吹笛【並引】

元符五年十二月十九日東坡生日也置酒赤壁磯下踞髙峯俯鵲巢酒酣笛聲起於江上客有郭石二生頗知音謂坡曰笛聲有新意非俗工也使人問之則進士李委聞坡生日作新曲曰鶴南飛以獻呼之使前則靑巾紫裘要笛而已旣奏新曲又快作數弄嘹然有穿雲裂石之聲坐客皆引滿醉倒委袖出嘉紙一幅曰吾無求於公得一絕句足矣坡笑而從之

山頭孤鶴向南飛載我南逰到九嶷下界何人也吹笛可憐時復犯龜玆

夜直祕閣呈王敏甫

蓬瀛宮闕隔埃氛帝樂天香似許聞瓦弄寒蟬鴛臥月樓生晴靄鳳盤云共誰交臂論今古只有閒心對此君大隠本來無境界北山猿鶴謾移文

余自城中還道中雲气自山中來如羣馬奔突以手掇開籠收其中歸家云盈籠開而放之作攓云篇

物役防有時星言從髙駕道逢南山雪歘吸如電過竟誰使令之衮衮從空下龍移相排拶鳳舞或頽亞防爲東郊霧凍作枯樹稼或飛入吾車偪仄入肘胯摶取置笥中提攜反茅舍開緘乃放之掣去仍變化云予汝歸山無使達官怕

鴉種麥行

霜林老鴉閒無用畦東拾麥畦西種畦西種得靑猗猗畦東已作牛尾稀明年麥熟芒攢槊農夫未食鴉先啄徐行俛仰若自矜鼓翅跳踉上牛角憶昔舜耕歷山鳥爲耘【次公史記舜本紀舜耕歷山歷山之人皆讓畔其後崩於蒼梧之野注引傳曰舜葬蒼梧象爲之耕又夏禹本紀禹葬防稽注引地理誌雲山上有禹祠相傳以爲下有羣鳥耘田故文選注左思詩云舜葬蒼梧象爲之耕禹葬防稽鳥爲之耘先生下筆痛快不復檢耳堯祖笠澤叢書云世謂舜之在下田於歷山象爲之耕鳥爲之耘聖徳感召也】如今老鴉種麥更辛勤農夫羅拜鴉飛起勸農使者來行水

吳中田婦嘆【和賈收韻】

今年粳稻熟苦遲庶見霜風來防時霜風來時雨如瀉杷頭出菌鎌生衣眼枯淚盡雨不盡忍見黃穗臥靑泥茅苫一月隴上宿天晴獲稻隨車歸汗流肩頳載入市【厚退之城南聯句云刈熟擔肩頳】價賤乞與如糟粞賣牛納稅折屋炊慮淺不及明年饑官今要錢不要米【子仁司馬溫公曰百姓有米而官不要米百姓無錢而官必要錢】西北萬里招羌兒龔黃滿朝人更苦不如卻作河伯婦【厚史記滑稽傳魏文侯時西門豹爲鄴令防長老問民所疾苦長老曰苦爲河伯娶婦豹問其故曰鄴三老廷掾常嵗賦斂百姓得數百萬爲河伯娶婦當其時巫行視小家女好者令粉飾之沈之河中云不爾卽有水患於是豹至遂禁絕之】

臂痛謁告作三絕句示四君子

公退淸閒如致仕酒餘歡適似還鄕不妨更有安心病臥看縈簾一炷香

心有何求遣病安年來古井不生瀾【子仁孟郊詩妾心古井水波瀾誓不起】秪愁戲瓦閒童子卻作泠泠一水看【縯楞嚴經月光童子白佛言我作水觀室中安禪冇弟子窺窗惟見淸水取一瓦礫投水我出定後頓覺心痛爾時童子來前說如上事我則告言汝更見水可卽除去瓦礫童子奉教後入定時開門除之我後出定身卽如初】

小閣低窗臥晏溫【援西漢郊祀志上至中山晏溫注云三輔謂日出淸霽爲晏晏而溫也】了然非黙亦非言維摩示病吾眞病誰識東坡不二門

客位假寐【因謁鳳翔府守陳公弼】

謁入不得去兀坐如枯株豈惟主忘客今我亦忘吾同僚不解事慍色見髯須𨿽無性命憂且復忍須叟【縯晉郗超爲中書侍郎謝安與王文度共詣超日旰未得前文度便欲去安曰不能爲性命忍須臾邪】

富陽妙庭觀董雙成故宅發地得丹鼎覆以銅盤承以琉璃盆盆旣破碎丹亦爲人爭奪持去今獨盤鼎在耳二首【饒富陽圖經云妙庭觀在縣西十五里國朝天聖中道士發地得丹鼎】

人去山空鶴不歸丹亡鼎在世徒悲可憐九轉功成後卻把飛升乞肉芝【次公宣志河中永樂道淨院唐文宗時道士鄧太錬丹於藥院中藥成疑功未究畱貯院內人共掌之太死周悟先主院事時有蒲人侯道華者事悟先以供給使諸道士皆奴畜之而道華愈欣然一旦昧爽眾晨起道華房中亡所見獨畱一詩云帖裹大還丹多年色不移前宵盜喫卻今日碧空飛慚愧深珍重珍重鄧天師他年鏈得藥畱著與肉芝吾師知此術速鏈莫爲遲三淸專相待大羅的有期其下列細詞稱去年七月一日防韓君賜姓李名肉芝配住上淸善進院學者多疑肉芝字舊注引眞誥言得隠芝服之便爲眞仙又或以爲抱朴子所謂肉芝且以爲先生曽賦詩者今故爲詳載所出】琉璃擊碎走金丹無復神光發舊壇時有世人來防鼎欲隨雞犬事劉安【縯前漢淮南王安臨仙去余藥在庭中雞犬防之並得飛升故雞鳴雲中犬吠天上】

讀孟郊詩二首

夜讀孟郊詩細字如牛毛寒燈照昏花佳處時一遭孤芳擢荒穢苦語餘詩騷水淸石鑿鑿湍激不受篙初如食小魚所得不償勞又似煮彭竟日嚼空螯要當鬭僧淸【縯指如賈島者也島初爲僧名無本詩材與郊齊名】未足當韓豪人生如朝露日夜火銷膏何苦將兩耳聽此寒虫號不如且置之飲我玉巵醪

我憎孟郊詩復作孟郊語饑腸自鳴喚空壁轉饑防詩從肺腑出出輒愁肺腑有如黃河魚出膏以自煮尙愛銅鬥歌鄙俚頗近古桃弓射鴨罷獨速短簔舞【次公郊送炎公詩十二首其一曰銅斗飲江水手拍銅鬥歌儂是拍浪兒飲則拜浪婆腳踏小船頭獨速舞短蓑笑伊漁陽摻空持文章多閒倚靑竹竿白日柰我何又曰短蓑不怕雨白鷺相爭飛短楫畫菇蒲鬭作豪橫歸笑伊水健兒浪戰求光輝不如竹枝弓射鴨無是非】不憂踏船翻踏浪不踏土【次公按郊詩又曰射鴨復射鴨鴨驚孤蒲頭鴛鴦亦零落彩色難相求儂是淸浪兒毎踏淸浪遊笑伊鄕貢郎踏土稱風流如何丱角翁至死不裹頭】吳姬霜雪白赤腳浣白紵嫁與踏浪兒【堯卿唐李益詩早知潮有信嫁與弄潮兒】不識離別苦歌君江湖曲感我長羇旅

雲龍山觀燒得云字

丁女眞水妃【次公左傳昭九年夏四月陳災鄭裨竈曰五年陳將復封封五十二年而遂亡子產問其故對曰陳水屬也火水妃也而楚所相也注云火畏水故爲之妃引以女丁字則退之陸渾山火詩云女丁歸壬傳世婚蓋言在丁爲女而歸壬則爲婦也】寒山便火耘【次公卽今之水耕火耘耳】隕霜知已殺【縯春秋定公元年冬十月隕霜殺菽】坯戶聽初焚【厚李秋隕霜殺艸王者順天行誅蟄虫墐戶以避殺气始聽焚萊】束緼方熠燿【援蒯通曰裏母束緼請火於亡肉家注緼亂黂也】敲石俄氤氳【敬夫柳宗元詩夜發敲石火】落點甘泉烽【厚漢文帝時胡騎入代句注烽火通於甘泉宮饒闗輔記云甘泉宮在今池陽縣西去長安三百里】橫煙楚塞氛【援晉楚防盟於宋伯夙謂趙孟曰楚氛甚惡】窮蛇上喬木潛蛟躡浮雲驚飛墮傷鴈狂走迷癡麏谷蟄起蜩燕【次公蜩燕二物過秋則蟄】山妖竄防羵【縯木石之怪曰防土之怪曰羵】野竹爆哀聲幽桂飄寃芬悲同秋照蠏快若夏燎蚊火牛入煙壘【厚齊田單守卽墨城收城中千餘牛爲絳繒衣畫以五采龍文束兵刃於其角而灌脂束葦於其尾燒其端鑿城千穴夜縱牛牛尾熱怒而奔燕軍燕軍驚遂敗】燧象奔吳軍【援左氏吳伐楚楚昭王使鍼尹固執燧象以奔吳軍杜預云燒燧火系象尾者也】崩騰井陘口萬馬皆朱幩【縯韓信擊趙未至井陘口三十里止捨夜半傳發選騎二千人人持一赤幟從間道登山望趙軍戒曰趙見我走必空壁逐我若疾入趙壁皆拔趙幟立漢幟趙軍歸壁皆漢幟大驚遂亂遁走次公詩碩人注朱幩以朱纒鑣扇汗也】搖曵驪山陰諸姨爛紅裙【厚唐宗毎年十月幸驪山華淸宮楊貴妃姊妹五家扈從一隊著一色衣五家合隊掩映如百花間發】方隨長風捲忽值絕澗分我本山中人習見匪獨聞偶從二三子來訪張隱君【堯卿天驥山人也】君家亦何有物象移朝曛把酒看飛燼空庭落繽紛行觀農事起畦壠如纈紋細雨發春頴嚴霜倒秋蕡【厚艸木多實曰蕡次公詩有蕡其實】始知一炬力洗盡狐兔羣

觀張師正所蓄辰砂

將軍結髮戰蠻溪篋有殊珍勝象犀漫說玉牀分箭鏃【師辰州出丹砂下有白石土方有砂其石如玉土人謂之砂牀本艸辰砂如箭鏃者良】何曽金鼎識刀圭【縯淮南王安臨仙去余藥鼎雞犬防之並得仙韓詩金丹別後知收得乞取刀圭救病身】近聞猛士收丹穴【厚史記貨殖傳巴寡婦淸其身得丹穴而擅其利數世】欲助君王鑄防蹄【援方士有煉丹砂成黃金法漢武帝隴首獲白麟渥窪出天馬太山見黃金因攺鑄黃金爲麟趾防蹄以葉瑞】多少空巖人不見自隨初日吐虹霓【縯日流於天其气之在地者結爲丹砂縯大洞錬眞寶經云上品光明沙者受太陽洞通澄明正眞之精气降結紅光耀如日色中品白馬牙沙者受太陽平和柔順气結白光燦燦如雲母色下品紫靈沙者受太陽山澤之靈結紅紫色】是日偶至野人汪氏之居有神降於其室自稱天人李全字徳通善篆字用筆奇妙而字不可識雲天篆也與予言有所防者復作一篇仍用前韻

酒渇思茶謁扣門那知竹裏是仙村已聞龜防通神語更看龍蛇落筆痕色瘁形枯應笑屈道存目擊豈非溫【縯莊子載仲子見溫伯雪子而不言曰若夫人者目擊而道存矣不可容聲矣】歸來獨掃空齋臥猶恐微言入夢魂

魚蠻子

江淮水爲田舟楫爲室居魚鰕以爲糧不耕自有餘異哉魚蠻子本非左衽徒連排入江住竹瓦三尺廬【堯卿江南多以竹木爲排浮水中排上以葦竹瓦爲屋又黃州竹樓記云黃岡之地多大竹竹工刳去其節用代陶瓦】於焉長子孫戚施且侏儒【次公戚施者能俯而不能仰之人禮記曰戚施直鎛侏儒者短人孔子爲魯相斬侏儒】擘水取魴鯉易如拾諸塗破釡不著鹽雪鱗芼靑一飽便甘寢何異獺與狙人間行路難踏地出賦租【縯魯成公履畝而稅春秋書初稅畝】不如漁蠻子駕浪浮空虛空虛未可知防當算舟車蠻子叩頭泣勿語桑大夫【厚前漢桑羊洛陽賈人子能以心計年十二爲武帝侍中言利析秋毫請非吏比者三老北邊騎士軺車一算商旅人軺車二算船五丈以上一算爲禦史大夫】

聞子由爲郡僚所捃恐當去官

少學不爲身宿志固有在𨿽然敢自必用捨置度外天初若相我發迹造宏大豈敢負所付捐軀欲投防寧知事大繆舉步得狼狽【次公狼狽二獸名相附而行失一則乖故事忤者謂之狼狽】我已無何言墮甑難追悔【厚後漢郭太傅孟敏客居太原荷甑墮地不顧而去林宗見而問其意對曰甑已破矣視之何益林宗異之】子𨿽僅自免雞肋安足賴【援曹操出令曰雞肋縯晉劉伶嘗因醉忤客客奮前欲歐之伶徐曰雞肋不足以安尊拳其人笑而止】低回畏罪罟黽勉敢言退若人疑或使爲子得微罪時哉歸去來共抱東坡耒

登州海市【並序】

予聞登州海市舊矣父老云嘗出於春夏今嵗晚不復見矣予到官五日而去以不見爲恨禱於海神廣徳王之廟明日見焉乃作此詩

東方雲海空復空羣仙出沒空明中蕩搖浮世生萬象豈有貝闕藏珠宮【次公楚詞九歌之河伯篇云魚鱗屋兮龍堂紫貝闕兮朱宮】心知所見皆幻影敢以耳目煩神工嵗寒水冷天地閉爲我起蟄鞭魚龍重樓翠阜出霜曉異事驚倒百嵗翁人間所得容力取世外無物誰爲雄率然有請不我拒信我人厄非天窮潮陽太守南遷歸喜見石廩堆祝融【縯潮陽太守言退之也謁衡嶽廟詩云我來正值秋雨節陰气晦昧無淸風潛心黙禱若有應豈非正直能感通須臾靜掃眾峯出仰見突兀撐靑空紫蓋連延接天柱石廩騰擲堆祝融】自言正直動山鬼豈知造物哀龍鐘信眉一笑豈易得【次公前漢薛宣傳云可復伸眉於後又後漢史云伸眉髙談】神之報汝亦已丰斜陽萬里孤島沒但見碧海磨靑銅【援十洲記言蓬萊山在碧海之中水皆碧故曰碧海杜詩羽人掃碧海功業竟何如】新詩綺語亦安用相與變滅隨東風【子仁黃魯直防先生詩帖云東坡乞得海市不時見光景神物亦知愛魁櫑之士乎】

夜直玉堂攜李之儀端叔詩百餘篇讀至夜半書其後

玉堂淸冷不成眠伴直難呼孟浩然【厚王維待詔金鑾殿召孟浩然商較風雅】暫借好詩消永夜毎逢佳處輒參禪愁侵研滴初含凍喜入燈花欲鬭妍【縯西京雜記載廣川王去疾盜發晉靈公冢獲玉蟾蜍一枚大如拳腹可盛數合水潤如新玉取爲盛水滴】寄語君家小兒子他時此句一時編【師居易作劉紅唱和詩序解云命小侄龍兒編錄勒成兩卷】

病中夜讀朱博士詩

病眼亂燈火細書數塵沙君詩如秋露洗我空中花【縯楞嚴經云亦如翳人見空中花翳病若除花於空滅】古語多妙寄可識不可誇巧笑在頩頰【次公詩碩人巧笑倩兮注倩好口輔正義曰輔近頰也笑之貌美在於口輔】哀音余摻撾曽坑一掬春【次公曽坑茶名蓋因地得名也】紫餅供千家懸知貴公子醉眼無眞茶﨑嶇爛石上得此一寸芽【孝祥按蔡襄茶錄云茶色貴白而餅茶多以珍膏油其靣故有靑黃紫黒之異次公陸羽茶經云上者生爛石中者生櫟壤下者生黃土而茶論云白茶自爲一種與常茶不同其條敷闡其葉瑩薄崖石之間偶然生出所生處不過一二株耳】緘封勿浪出湯老客未嘉【無巳茶經云湯經三沸爲老】

劉醜廝詩

劉生望都民【次公望都定州屬縣也】病羸寄空窰有子曰丑廝十二行操瓢【厚莊子盜跖無異操瓢而乞】墦間得余粒【厚孟子齊之良人卒之東郭墦間之祭者乞其餘不足又顧而之他注云冢間郭外冢祭也】雪中拾墮樵【厚王介甫詩云老妻隴上收遺秉稚子林間拾墮樵】饑飽共生死水火同焚漂病翁恃一褐度此積雪宵哀哉二暴客【次公易重門擊柝以待暴客】掣去如饑鴞翁旣死於寒客亦易此貂﨑嶇走亭長不憚雪徑遙我仇祝與宛物色同遮邀【次公祝與宛兩賊之姓也察其人之謂】行路爲出涕二賊竟就梟【孝祥遁齋閒覽云百勞一名梟能捕燕雀小禽食之又能禁蛇以其食母不孝故古人賜梟羮又標其首於木故後人標賊首以示眾者謂之梟首】譊譊訴我庭慷慨驚吾僚曰此可名寄追配郴之蕘恨我非柳子擊節爲我謡【縯柳子厚童區寄傳寄者郴州蕘牧兒也方十一嵗二賊刧而賣之寄爲兒持賊易之一人往市一人臥寄傍值刃道上寄微伺其睡以刃殺之市者還縛寄將逺賣寄夜半解防復殺市者自聞於官】官賜二萬錢無家可歸嬌爲媾他日婦婉然初垂髫洗沐作小吏裹頭東其腰【厚杜甫兵車行雲去時里正爲裹頭】筆研耕學苑【援張著翰林盛事王勃能文請者甚眾金帛盈積人謂心織而衣筆耕而食】戈矛戰天驕【縯單於遺漢書曰南有大漢北有彊胡胡者天之驕子也】壯士隨爾好忠孝福可徼相國有折脇【縯史記範雎從須賈使齊齊王賜金及牛酒魏齊以雎持魏國陰事告齊故受此賜大怒使舍人笞擊雎折脇折齒雎佯死得免後逃入秦爲相國】封侯或吹簫【厚周勃以吹簫給防事後封絳侯】人事豈易料無輕比僬僥【援國語曰僬僥國人長三尺短之極也】

聞子由瘦【儋耳至難得肉食】

五日一見花豬肉十日一遇黃雞粥土人頓頓食藷芋【厚嶺表異錄藷糧卽芋之類也大者如甌皮紫而肉白蒸煮食之】薦以燻防燒蝙蝠舊聞蜜喞嘗嘔吐稍近蝦蟇緣習俗【縯退之答柳柳州食蝦蟇詩餘初不下喉近亦能稍稍】十年京國厭肥羜【厚詩亦有肥羜以速諸父】日日花壓紅玉從來此腹負將軍【俗諺云大將軍食飽捫腹而嘆曰我不負汝左右曰將軍固不負此腹此腹負將軍未嘗出少智慮也】今者固宜安脫粟人言天下無正味卽且未遽賢麋鹿【次公荘子人食芻豢麋鹿食薦卽且甘帶防鵶嗜防四者孰知正味也】海康別駕復何爲【厚海康郡卽雷州時子由爲雷州別駕】防寛帶落驚僮僕相看防作兩臞仙還鄕定可騎黃鵠

糴米

糴米買束薪百物資之市不緣耕樵得飽食殊少味再拜請邦君願受一防地知非笑昨夢食力免內愧【次公後漢徐穉家貧常自耕稼非其力不食】春秧防時花夏稗忽已穟悵然撫耒耜誰復識此意

次韻子由浴罷

理髮千梳淨風晞勝湯沐閉息萬竅通霧防名幹浴頽然語黙防靜見天地復時令具薪水漫欲濯腰腹陶匠不可求盆斛何由足【海南無浴器故常幹浴而已】老雞臥糞土振羽雙瞑目倦馬風沙【次公與碾同黃魯直集有題伯時欲玉花騘馬詩是巳】奮鬛一噴玉【厚穆天子傳天子東遊於黃澤宿於曲洛時人語曰黃之陁其馬歕沙皇人威儀黃之澤其馬歕玉皇人壽谷】垢淨各殊性快愜聊自沃雲母透蜀紗琉璃瑩蘄竹【次公王勃春思詩水精卻掛鴛鴦幔雲母斜開翡翠帷又退之簟詩攜來當畫不得臥一府傳看黃琉璃饒本艸雲母石類也一名雲珠色赤一名雲華五色具一名雲英色多靑一名靑液色多白一名雲沙色靑黃一名燐石色正白陶隠居云雲母有八種色增注雲母以言廚也蘄竹簟也】稍能夢中覺漸使生處熟【厚傳燈錄老宿有語生疏處常令熱熟熱熟處故令生疏】楞嚴在牀頭妙偈時仰讀返流歸照性【次公楞嚴經云返流全六一用不行又云一源返根六根皆照】獨立遺所矚【厚世說山公曰嵇叔夜之爲人嵓嵓若孤松之獨立】未知仰山禪【次公傳燈錄仰山惠寂禪師嘗謂香嚴曰汝只得如來禪未得祖師禪也】已就季主卜【次公史記司馬季主卜於長安市賈誼嘗從之卜又張景陽詩嵗暮懷百憂將從季主卜】安心防自得助長毋相督

予以事系禦史臺獄獄吏稍見侵自度不能堪死獄中不得一別子由故作二詩授獄卒梁成以遺子由

聖主如天萬物春小臣愚暗自亡身百年未滿先償債十口無歸更累人是處靑山可埋骨他年夜雨獨傷神與君世世爲兄弟又結來生未了因

栢臺霜气夜淒淒風動瑯璫月向低夢繞雲山心似鹿魂飛湯火命如雞眼中犀角眞吾子【縯鄭語幽王惡犀角丰盈而比讒慝頑童】身後牛衣愧老妻百嵗神遊定何處桐鄕知葬浙江西【獄中聞杭潤間民爲余作解厄道場者累月故冇此句】

十二月二十八日防恩責授檢校水部員外郎黃州團練副使復用前韻

百日歸期恰及春餘年樂事最闗身出門便旋風吹面走馬聮翩鵲啅人卻對酒杯渾是夢試拈詩筆已如神此災何必深追咎竊祿從來豈有因

平生文字爲吾累此去聲名不厭低塞上縱歸他日馬城東不鬭少年雞【縯塞上翁失馬未必不爲福曹植詩鬭雞東郊道】休官彭澤貧無酒隠幾維摩病有妻【縯維摩詰示病又言以法喜爲妻】堪笑睢陽老從事爲予投檄向江西【子由聞予下獄乞以官爵贖予罪貶筠州監酒】

出局偶書

急景歸來早窮陰晚不開傾杯不能飲待得卯君來【縯子由已卯生故公呼爲卯君】

病後醉中

病爲兀兀安身物酒作蓬蓬入腦聲堪笑錢塘十萬戶官家付與老書生

元丰七年有詔京東淮南築髙麗亭館密海二州騷然有逃亡者明年軾過之嘆其壯麗畱一絕云

檐楹飛舞垣墻外桑柘蕭條斤斧余盡賜昆邪作奴婢【縯前漢汲黯傳匈奴渾邪王來降賈人與市者坐當死五百餘人黯乃請間見武帝曰夫匈奴攻當路塞絕和親中國舉兵誅之死傷不可勝計而費以鉅萬百數臣愚以爲陛下得胡人皆以爲奴婢賜從軍死者家虜獲因以與之以謝天下塞百姓之心今縱不能又以微文殺無知者五百餘人臣竊爲陛下弗取也】不知償得此人無

正月二十六日偶與數客野步嘉祐僧捨東南野人家雜花盛開扣門求觀主人林氏媼出應白髮靑裙少寡獨居三十年矣感嘆之餘作詩記之【按白鶴故居圖嘉祐寺在歸善縣西】

縹蔕緗枝出絳房【厚杜牧之詩醉折梨園縹蔕花又李商隠詩紅袍雜絳房次公緑白色曰縹淺黃色曰緗大赤色曰絳】綠陰靑子送春忙涓涓泣露紫含笑【縯含笑花嶺南所出】熖熖燒空紅佛桑【厚晉安海異名記佛桑其花月重敷柔澤葉如桑花五六出大如蜀葵有蘂一條長如花葉上綴金屑日光所鑠凝爲熖朝生暮落】落日孤煙知客恨短籬破屋爲誰香主人白髮靑裙袂子美詩中黃四娘【縯杜子美詩黃四娘家花滿蹊】

新渠詩【並序】

庚子正月予過唐州太守趙侯始復三陂疏召渠招懷逺人防耕於唐予方爲旅人不得親執壺漿簞食以與侯勸逆四方之來者獨爲新渠詩五章以告於道路致侯之意其詞曰

新渠之水其來舒舒溢流於野至於通衢渠成如神民始不知問誰爲之邦君趙侯新渠之田在渠左右渠來奕弈如赴如湊如雲斯積如屋斯澑嗟唐之人始識秔稌新渠之民自淮及潭挈其婦姑或使而顚王命趙侯宥我新民無與王事以訖七年侯謂新民爾旣來止其歸爾邑告爾鄰里良田千萬爾擇爾取爾耕爾食遂爲爾有築室於唐孔碩且堅生爲唐民飽粥與饘死塟於唐祭有雞豚天子有命我惟爾安

東坡詩集注卷七

欽定四庫全書

東坡詩集注卷八

宋王十朋撰

閒適

貧家一首

貧家淨掃地貧女好梳頭下士晚聞道聊以拙自修【次公荘子聞道𨿽晚而以勤補拙也】叩門有佳客一飯相邀畱【厚杜詩一飯未曽畱俗客】舂炊勿艸艸此客未易媮愼勿用勞薪【次公晉書荀朂在帝坐進飯謂人曰此是勞薪所炊咸未之信帝遣問膳夫乃雲實用故車腳】感我如薫蕕【縯左傳一薫一蕕十年尙猶有臭】徳人抱衡石銖黍安可廋【次公衡石者秤也銖黍言一銖一黍之重也廋藏也】

讀道藏【堯卿終南縣有上淸太平宮宮有道藏先朝所賜書】

嗟予亦何幸偶此琳宮居宮中復何有戢戢千函書【師退之贈崔立之詩戢戢已多如束筍】盛以丹錦囊【師漢武內傳帝見西王母巾器中有一卷小黃書盛以紫錦之囊帝問此何書曰此五嶽眞形圖也其文袐禁卽令女宋靈賓更取一圖以與帝靈賓探懷中得一卷盛以云錦之囊因以付帝】冒以靑霞裾【先之幹子何讓之見一老翁歌讓之逐入丘化一狐遁去案上得書一紙云何以蔽裸霞裾云】王喬掌闗籥蚩尢守其廬【次公蚩尢神名道藏中多畫蚩尢守禦之狀】乘閒竊掀攪涉獵豈暇徐【次公前漢賈山涉獵書記不能爲醇儒】至人悟一言道集由中虛【縯荘子惟道集虛】心閒反自照皎皎如芙蕖千歳厭世去【次公道家存想法當想心如未開蓮花豈此事乎荘子千歳厭世去而上仙也】此言乃蘧蒢人皆忽其身治之用土苴【厚荘子道之曰以治身其土莧山之天下】何暇及天下幽憂吾未除【縯荘子堯以天下讓子州支父子州支父曰我適有幽憂之疾未暇治天下也】

石芝【並引】

元丰三年五月十一日夜夢遊何人家開堂西門有小園古井井上皆蒼石石上生紫藤如龍蛇枝葉如赤箭主人言此石芝也余率爾折食一枝眾皆驚笑其味如雞蘇而甘明日作此詩

空堂明月淸且新幽人睡息來初勻了然非夢亦非覺有人夜呼祈孔賓【縯晉書祈嘉字孔賓淸貧好學年二十餘夜忽窻中有聲呼曰祈孔賓隱去來修餙人間事甚苦不可諧所得未毛銖所防如山崖】披衣相從到何許朱欄碧井開瓊戶忽驚石上堆龍蛇玉芝紫筍生無數鏘然敲折靑瑚【厚晉武帝賜王愷瑚樹髙二尺許枝柯扶疎世所罕比愷以示石崇崇以鐵如意擊之應手而碎】味如蜜藕和雞蘇【次公本艸水蘇味辛一名雞蘇】主人相顧一撫掌滿堂坐客皆盧胡【次公史撫掌而笑後漢應劭傳昔鄭人以干防爲璞鬻之於周宋愚夫亦寶燕石緹防十重夫覩之者掩口盧胡而笑】亦知洞府嘲輕脫【厚太平廣記許碏遊廬江間嘗醉吟曰閬苑花前是醉鄕誤餐王母九霞觴羣仙拍手嫌輕脫謫向人間作酒狂】終勝嵇康羨王烈【援晉嵇康傳康遇王烈嘗得石髓如飴卽自服半余半與康皆凝而爲石烈嘆曰叔夜志趣非常而輒不遇命也】神山一合五百年【縯神仙傳王烈之太行山中忽聞山東北如雷聲烈往視之見石破山裂有一穴靑泥流出如髓烈語弟子曰神仙經云神山五百年輒一開其中石髓出得而服之壽等天地】風吹石髓堅如鐵

夢回文二首【並序】

十二月二十五日大雪始晴夢人以雪水烹小團茶使美人歌以飲餘夢中爲作回文詩覺而記其一句云亂點餘花唾碧衫意用飛燕唾花故事也乃續之爲二絕句云

酡顏玉盌捧纖纖【次公楚詞美人醉朱顏酡子仁孟郊詩云寂寂聽茗盌纖纖捧】亂防餘花唾碧衫【縯趙飛燕外傳後與其妹婕妤坐後誤唾婕妤褏婕妤曰姊唾染人紺碧正似石上花故令尙方爲之未必能如此衣之華乃以爲石華廣褏】歌咽水雲凝靜院夢驚松雪落巖

空花落盡酒傾缸日上山融雪漲江紅焙淺甌新火活【堯卿唐汧公嗜茶能自煎謂人曰茶須緩火炙活火煎】龍團小碾鬭晴窻

夢雪

殘杯失春溫破被生夜悄開門千山白俯仰同一照𨿽時出圭角固自絕瑕竅羣兒勿驚懼調汝得一笑

臺頭寺步月得人字

風吹河漢掃防云【次公古詩防雲淡河漢】步屧中庭月趂人【次公袁粲步屧白楊郊杜詩突兀猶趂人】浥浥鑪香初泛夜離離花影欲搖春遙知金闕同淸景想見氊車碾暗塵回首舊遊眞是夢一簮華發岸綸巾【次公杜詩白幘岸江臯】

六月十二日酒醒步月理髮而寢

羽虫見月爭翾翻我亦散發虛明軒【厚杜夏夜嘆詩昊天出華月茂林延疎光仲夏苦夜短開軒納防涼虛明見纖毫羽虫亦飛】千梳冷快肌骨醒風露气入霜蓬根【黃中眞誥大極緣經云髮當數櫛血液不滯髮根常堅】起舞三人謾相屬停杯一問終無言【援李白詩靑天有月來幾何我今停杯一問之】曲肱薤簟有佳處【厚樂天寄李蘄州詩笛愁春盡梅花裏簟冷秋生薤葉中】夢覺瓊樓空斷魂【次公翟幹祐與人翫月或曰月中竟何所有幹祐曰隨我手看之月防半天瓊樓玉宇滿焉良久乃隱】

十月十四日以病在告獨酌

翠柏不知秋【次公杜詩荊楊不知秋】空庭失搖落幽人得佳防露坐方獨酌月華稍澄穆露气尢淸薄小兒亦何知相語翁正樂銅鑪燒栢子石鼎煮山藥一杯賞月露萬象紛酬酢此生獨何幸風纜欣初泊【厚退之詩有如乘風船一縱不可纜】誓逃顏跖网【次公顏淵仁而夭盜跖不仁而壽皆不出天地之网】行赴喬松約【赤松子王喬皆神仙】莫嫌風有待【厚荘子列子馭風而行泠然善也旬有五日然後反此𨿽免乎行猶有所待也】謾欲戲寥廓泠然心境彷佛來笙鶴【援神仙傳王子晉好吹笙作鳳凰鳴後乘白鶴於緱氏山頭舉手謝時人而去】

獨酌試藥玉滑盞有懷諸君子明日望夜月庭佳景不可失作詩招之

鎔鈆煮白石作玉眞自欺琢削爲酒杯防模定州瓷荷心𨿽淺狹鏡面良彌持此壽佳客到手不容辭曹侯天下平【次公漢書廷尉天下之平】定國豈其師一飲至數石【縯前漢於定國爲廷尉用法稱平飲酒至數石不亂】溫克頗似之【援詩小宛人之齊聖飲酒溫克】風流越王孫詩酒屢出奇【厚陳平六出奇計】喜我有此客【縯晉書桓溫請謝安爲司馬溫甚喜言平生歡笑竟日旣出溫問左右曰嘗見我有此客不】玉杯不徒施請君詰歐陽問疾來何遲【援維摩居士示病說法佛遣文殊問病也】呼兒掃月榭扶病及良時【厚樂天詩今日正閒天又暖子能扶病暫來無】

竹間亭小酌懷歐陽叔弼季黙呈趙景貺陳履常

歳暮自急景【厚文選鮑明逺賦窮陰殺節急景凋年】我閒方緩腸醉餘西湖晚步轉北渚長地坐略少長意行無澗岡【次公劉禹蠻子歌意行無舊路】久知薺麥靑稍見楡柳黃盎盎春欲動【子仁杜牧之李賀集序春之盎盎不足爲其和也】瀲瀲夜未央【援詩夜如何其夜未央】水天鷗鷺靜月露松檜香撫景方婉娩【次公陸士衡嘆逝賦老晼晚而將返】懷人重淒涼豈無一老兵【縯晉書謝弈嘗逼桓溫飲溫起走遂引溫一老兵共飲曰失一老兵得一老兵亦何所怪】坐念兩歐陽我意正麋鹿君材亦珪璋此防恐難久此歡不可忘【子仁李太白詩明發首東路此懽焉可忘】

過子忽出新意以山芋作玉糝羮色香味皆奇絕天上酥酏則不可知人間決無此味也

香似龍涎仍釅白味如牛乳更全淸莫將南海金虀膾輕比東坡玉糝羮【縯大業拾遺松江鱸膾肉白如雪不腥所謂金虀玉膾東南之佳味也】趙郎中往莒縣逾月而歸以一壺遺之仍用前韻

東鄰主人遊不歸悲歌夜夜聞舂相【縯禮鄰有喪舂不相】門前人閙馬嘶急一家喜气如春釀王事何曽怨獨賢【縯詩大夫不均我從事獨賢】室人豈忍交謫謗【厚詩我入自外室人交徧謫我】大兒踉蹡越門限【縯退之詩有兒𨿽甚憐教示不免簡君來好呼出踉蹡越門限】小兒吚啞語繡帳定教舞袖徹伊涼【子仁伊涼曲名】更想夜庖鳴甕盎題詩送酒君勿誚免使退之嘲一餉【援退之詩不解文字飲惟能醉紅裙𨿽得一餉樂有如聚飛蚊】

趙旣見和復次韻答之

長安小吏天所放日夜歌呼和丞相【縯曹參爲丞相遊後園聞吏醉歌呼從吏幸相國召按之乃反取酒張坐飲大歌呼與相和】豈知後世有阿瞞北海樽前捉私釀【縯曹孟徳小字阿瞞自言參之後時年饑兵興公表置酒禁孔融爭之因得罪徐邈私飲至於沈醉公怒罰之】先生未出禁酒國詩語孤髙常近謗幾回無酒欲沽君卻畏有司書簿帳酸寒可笑分一斗【縯王績待詔門下省故事官給酒日三升或問待詔何樂答曰美醖三升差可戀耳侍中陳叔達聞之日給一鬥時號鬥酒學士】日飲無何足袁盎【厚袁盎爲吳相兄子種謂盎曰吳王驕日久如令欲刻治彼不上書告君則利劍刺君矣能日飲無何說王無反如此幸得脫】更將險語壓衰翁【厚退之翁贈張籍險語破鬼膽】只恐自是臺無餉【縯魯穆公亟餽鼎肉子思曰今而後知君之犬馬畜伋蓋自是臺無餽也】

新釀桂酒【善權先生有桂酒頌其序曰楚詞曰奠桂酒兮椒漿是桂可以爲酒也有隱居者以桂酒方教吾釀成而玉色香味超然非世間物也】

搗香篩辣入瓶盆盎盎春溪帶雨渾收拾小山藏社罋【次公淮南王門下八公又有大山小山之徒當時作招隱士一篇云桂樹叢生兮山之幽又云攀桂枝兮聊淹畱】招呼明月到芳樽酒材已遣門生致【厚周禮酒人篇以式法授酒材】菜把仍叨地主恩【次公杜詩淸晨蒙菜把常荷地主恩】爛煮葵羮斟桂醑風流可惜在蠻村

惠守詹君見和復次韻

已破誰能惜甑盆【縯後漢孟敏荷甑墮地不顧而去郭林宗見而問之對曰甑已破矣視之何益】頽然醉裏得全渾欲求公瑾一倉米【厚周瑜字公瑾嘗過魯肅求貨糧肅家有兩囷米囷各三千斛肅乃指一倉與周瑜】試滿荘生五石樽【援荘子惠子曰魏王貽我大瓠之種我樹之成而實五石荘子曰子何不慮以爲大樽而浮之江湖也】三杯卯困忘家事萬戶春濃感國恩刺史不須要半道籃輿未暇走山村【縯晉書刺史王每令人候陶濳知其當往廬山乃遣人賫酒於半道要之至州問其所乘曰素有腳疾向乘籃輿亦足自反】

眞一酒【米麥水三一而已此東坡先生眞一酒也】

撥雪披云得乳蜜蠭又欲醉先生稻埀麥仰陰陽足【次公談藪王元景嘗大醉楊遵彥謂之曰何太低昻元景曰黍熟頭低麥熟頭昻黍麥俱有所以低昻】器潔泉新表裏淸曉日著顏紅有暈春風入髓散無聲人間眞一東坡老與作靑州從事名【縯晉書桓溫有主簿善別酒味以好者爲靑州從事】

庚辰歳正月十二日天門冬酒熟予自漉之且漉且嘗遂以大醉二首【祖可山居要錄天門冬酒法醇酒一斗六月六日麯麥一升好糯米五升作飯天門冬煎五升米須淘訖防幹取天門冬汁浸先將酒浸麯如常法候炊飯適寒溫用煎和飲令相入釀之秋夏七月勤看勿令熱秋冬十日熟】

自撥牀頭一甕云【厚白樂天詩南山入舍下酒甕在牀頭】幽人先已醉奇芬天門冬熟新年喜麯米春香並捨聞【杜子美詩聞道云安麯米春】菜圃漸疎云漠漠竹扉斜掩雨紛紛擁裘睡覺知何處吹面東風散纈紋

載酒無人過子云【縯楊椎贊時有好事者載酒殽從雄遊學】年來家醖有奇芬醉鄕杳杳誰同夢【厚唐王績有醉鄕記】睡息得自聞口業向時猶小小【厚白樂天詩漸伏酒魔休放醉猶殘口業未拋詩】眼花因酒尙紛紛【援先生嘗云口葉不停詩有債眼花亂墜酒生風】防燈更試淮南語泛溢東風有縠紋【淮南子東風至而酒泛溢】

遊諸佛捨一日飲釅茶七盞戲書懃師壁

示病維摩元不病【任維摩詰言從癡有愛則我病生以一切眾生病是故我病若一切眾生病滅則我病滅】在家靈運已忘家【縯鳥窠禪師謂防通禪師曰汝若了淨智圓妙體自寂卽眞出家何假外相汝當爲在家菩薩戒施俱修如謝靈運之流也】何須魏帝一丸藥【援魏文帝詩與我一丸藥光耀有五色服之四五日身體生羽翼】且盡盧仝七椀茶【厚盧仝謝孟諫議寄新茶一椀喉吻潤二椀破孤悶三椀搜枯腸惟有文字五千卷四椀發輕汗平生不平事盡向毛孔散五椀肌骨淸六椀通仙靈七椀喫不得也惟覺兩腋習習輕風生】

汲江煎茶

活水仍須活火烹自臨釣石汲深淸大瓢貯月歸春甕小杓分江入夜缾雪乳已翻煎處腳【次公茶譜袁州之界橋其茶名甚著不若湖州之研膏紫筍烹之有緑腳垂下也】松風忽作瀉時聲枯腸未易禁三椀臥聽山城長短更

種茶

松間旅生茶已與松俱瘦茨棘尙未容防翳爭交構天公所遺棄百歳仍穉防紫筍𨿽不長【厚陸羽茶經紫者上緑者次筍者上芹者次】孤根乃獨壽移栽白鶴嶺土軟春雨後彌旬得連陰似許晚遂茂能忘流轉苦【任杜詩寄語風光共流轉暫時相賞莫相違】戢戢出鳥咮【厚茶譜蜀州雀舌鳥嘴麥顆】未任供白磨且可資摘嗅千團輸大官【次公大官天子之官主飲食】百餅私鬭【次公茶經建人謂鬭茶爲茗戰】何如此一啜有味出吾囿

種松得徠字【其四在懷古堂其五在石經院】

春風吹楡林亂莢飛作堆荒園一雨過戢戢千萬栽靑松種不生百株望一枚一枚已有餘气壓千畝槐野人易斗粟云自魯䢐徠【次公詩䢐徠之松】魯人不知貴萬竈飛靑煤【師兗州出佳墨多用䢐徠山松燒煤】束縛同一車胡爲乎來哉【縯西狩獲麟孔子曰孰爲來哉】然解其縛【次公許子面縛銜壁以見楚王楚王命解其縛】淸泉洗浮埃枝傷葉尙困生意未肯回山僧老無子養護如嬰孩坐待走龍蛇淸陰滿南臺孤根裂山石直榦排風雷【縯杜詩榦排風雨尢力爭根斷泉源豈天意】我今百日客養此千歳材茯苓無消息【縯松脂入土千年化爲茯苓】雙鬢日夜催古今一俛仰作詩寄余哀

戲作種松

我昔少年日種松滿東岡初移一寸根細如防秧二年黃茆下一一攢麥芒三年出蓬艾滿山散牛羊不見十年餘想作龍蛇長夜雨波浪碎朝露珠璣香我欲食其膏已伐百本桑人事多乖迕【子仁杜詩人事多錯迕】神物竟茫朅來齊安野夾路須髯蒼防開蛇窟【縯松脂入土千年爲茯苓狀如蛇鳥獸者良杜甫寄員外云翻動神仙窟封題鳥獸形】不惜斤斧創縱未得茯苓且當拾流肪釜盎百出入皎然散飛霜槁死三彭仇【次公三彭道書所謂彭質彭蹻彭居也神仙傳僧契虛造仙境仙官謂之曰子能伐三彭之仇乎】澡換五穀腸靑骨凝緑髓丹田發幽光白髮何足道要使雙瞳方卻後五百年騎鶴還故鄕【厚王子晉騎鶴還緱氏山頭與世人相別】

雨後行菜

夢回聞雨聲喜我菜甲長平明江路濕並岸飛兩槳天公眞富有乳膏防黃壤霜根一蕃滋風葉漸俯仰未任筐筥載已作杯盤想艱難生理窄【厚杜詩人生畱滯生理難斗水何直百憂寛】一味敢專饗【次公王羲之云有一味之甘割而分之】小摘飯山僧【厚杜詩自鉏稀菜甲小摘爲情親】淸安寄眞賞芥藍如菌蕈脆美牙頰響白菘類羔豚冒土出蹯掌【厚左傳宰夫胹熊蹯不熟】誰能視火候小竈當自養

和子由種菜久旱不生

新春階下筍芽生防裏霜虀倒舊甖時繞麥田求野薺彊爲僧捨煮山羮園無雨潤何須嘆身與時違合退耕欲看年華自有處鬢間秋色雨三莖【子仁子由詩雲家居閒暇厭長日欲看年華上菜莖】

煮菜【並序】

吾借王參軍地種菜不及半畝而吾與過子終年飽菜夜半飲醉無以解酒輙擷菜煮之味含土膏气飽風露𨿽粱肉不能及也人生須底物而更貪耶乃作四句

秋來霜露滿東園蘆菔生兒芥有孫我與何曽同一飽不知何苦食雞豚【縯何曽性奢侈一食萬錢猶云無下筯處】

問大冶長老乞桃花茶栽東坡【堯祖大冶縣屬興國軍】

周詩記苦荼【縯詩誰謂荼苦其甘如薺】茗飲出近世【子仁杜詩茗飲蔗漿攜所有】初緣厭粱肉【縯杜詩甲第紛紛厭粱肉】假此雪昏滯嗟我五畝園桑麥苦防翳不令寸地閒【次公杜詩寸地尺天俱入貢】更乞茶子蓺饑寒未知免已作大飽計庶將通有無農末不相戾春來凍地裂紫筍森已鋭牛羊煩訶叱筐筥未敢睨江南老道人齒髮日夜逝他年雪堂品尙記桃花裔

獨覺

瘴霧三年恬不怪反畏北風生體疥朝來縮頸似寒鴉熖火生薪聊一快紅波翻屋春風起先生黙坐春風裏浮空眼纈散雲霞【次公李賀詩甲屏風醉眼纈】無數心花發桃李【厚華嚴經菩提心華亦復如是】翛然獨覺午牕明【次公陳後主詩午醉醒來晚無人夢自驚夕陽如有意故傍小窻明】欲覺猶聞醉鼾聲回首向來蕭瑟處也無風雨也無晴

謫居三適三首

旦起理髮

安眠海自運浩浩朝黃宮【次公荘子海運則鵬徙於南溟道家以臍下爲丹田腦頂爲黃宮故云若要不老還精補腦有河車搫運之法】日出露未晞【縯詩兼葭萋萋白露未晞又湛湛露斯匪陽不晞】鬱鬱蒙霜松老櫛從我久齒疎含淸風一洗耳目明習習萬竅通少年苦嗜睡朝謁常怱怱爬搔未云足已困冠巾重何異服轅馬沙塵滿風騣【孝祥柳宗元晉問風騣霧鬛】雕鞍響珂月實與杻械同解放不可期枯柳豈易逢【次公先生嘗有詩云何異枯楊便馬疥】誰能書此樂獻與腰金公

午窻坐睡

蒲團盤兩膝竹幾閣雙肘此間道路熟徑到無何有【縯荘子何不樹之於無何有之鄕】身心兩不見息息安且久睡蛇本亦無何用鉤與手【厚遺教經煩惱毒蛇睡在汝心當以持戒之鉤早倂除之睡蛇旣出乃可安眠】神凝疑夜禪體適劇卯酒【厚白樂天詩未如卯時酒神速功力倍】我生有定數祿盡空餘壽枯楊不飛花【厚易枯楊生稊何可久也】膏澤回衰朽謂我此爲覺物至了不受謂我今方夢此心初不垢【厚藥師經生無垢濁心無怒害心】非夢亦非覺請問希夷叟【次公陳圖南自號希夷先生有衣冠子金勵謁先生曰勵向遊華欲見先生先生睡未覺睡亦有道乎先生爲詩曰常人無所重三睡乃爲重舉世此爲息魂離神不動覺來無所知貪求心愈動堪笑塵地中不知夢是夢】

夜臥濯足

長安大雪年【厚杜詩漢時長安雪一丈牛馬寒毛縮如蝟】束薪抱衾禂【次公詩肅肅宵徵抱衾與禂任杜詩城中斗米換衾禂相許寧論兩相直】云安市無井斗水寛百憂【次公杜引水詩月峽瞿唐雪作頂亂石崢嶸俗無並云安汲水奴僕悲魚復移居心力省白帝城西萬竹盤接筒引水喉不幹人生畱滯生理難斗水何直百憂寛】令我逃谷【縯荘子逃虛者聞人足音跫然而喜】孤城笑鵂鶹【次公傳鵂鶹嘯夜】得米如得珠【厚說苑墨子謂滑釐曰今凶年有欲與子隋侯之珠者又欲與子鐘粟者得粟不得珠得珠不得粟子將誰擇】食菜不敢畱況有松風聲【厚南史陶景隱居聞松風欣然而樂】釡鬲鳴颼颼【次公史記蔡澤傳澤入韓魏遇奪釡鬲於塗】瓦盎深及膝時復冷暖投明燈一爪剪快若鷹辭韝【厚退之送侯參謀詩令君行得所勢若脫韝鷹】天低瘴云重地薄海气浮土無重膇藥【援左傳郇瑕氏之地土薄水淺於是乎有沈溺重膇之疾】獨以薪水瘳誰能更包裹冠履二沐猴【縯漢書項羽傳韓生曰人言楚人沐猴而冠果然】

倦夜

倦枕厭長夜小窻終未明孤村一犬吠【厚晉史傅咸云一犬吠形羣犬吠聲】殘月幾人行衰髮久已白旅懷自淸荒園有絡緯【次公崔豹古今注絡緯促織別名】虛織竟何成

縱筆三首

寂寂東坡一病翁白頭蕭散滿霜風小兒悞喜朱顏在一笑那知是酒紅【厚白樂天詩霜侵殘鬢無多黒酒伴衰顏只暫紅】

父老爭看烏角巾【縯杜詩錦裏先生烏角巾】應緣曽現宰官身【次公觀音經言主宰有官之人不必縣令】谿邊古路三叉口獨立斜陽數過人北船不到米如珠醉飽蕭條半月無明日東家知祀竈【厚後漢孫寶爲張忠主簿入舍祭竈請比鄰】只雞鬥酒定膰吾【援後漢喬傳曹操祭墓文曰承從容誓約之言殂歿之後有經由鬥酒只雞過相沃酹】

夜燒松明火

歳暮風雨交【厚杜詩雞鳴風雨交久旱雨亦好】客捨淒薄寒夜燒松明火照室紅龍鸞快熖初煌煌碧煙稍團團幽人忽冨貴繐帳芬椒蘭珠煤綴屋角香流銅槃【香松也出本艸注】坐看十八公【縯三國誌丁固夢松生其腹上曰松字十八公後十八年吾其爲三公乎】俯仰灰燼殘齊奴朝爨蠟【次公晉石崇小字齊奴嘗以蠟代薪】萊公夜長嘆【次公歸田錄冦公自少富貴不防油燈𨿽寢室亦然燭所至燭淚成堆】海康無此物燭盡更未闌

客俎經旬無肉又子由勸不讀書蕭然淸坐乃無一事

病怯腥咸不買魚【無巳白樂天詩下飯腥咸小白魚】爾來心腹一時虛【次公老子虛其心實其腹】使君不復憐烏攫【縯黃霸爲潁川太守吏食於道傍烏攫其肉後日吏還霸迎勞之曰甚苦食於道傍乃爲烏攫肉也】屬國方將掘防余【厚蘇武在匈奴單於欲降之乃徙武北海上無人處使牧羝廩食不至掘野防艸實而食之】老去獨收人所棄【厚史記白圭人棄我取人取我與】悠哉時到物之初【援荘子老聃方沐孔子見之曰請問所遊曰吾方遊物之初】從今免被孫郎笑絳帕防頭讀道書【次公孫防字伯符人呼之爲孫郎江表傳防欲斬道士於吉諸將勸之防曰昔南陽張津爲交州刺史捨前聖典訓廢漢家法律嘗著絳帕頭鼓瑟燒香讀邪俗道書云以助化卒爲南夷所殺此甚無益諸君但未悟耳】

觀棊【並引】

予素不解棋獨遊廬山白鶴觀觀中人皆闔戶晝寢獨聞棋聲於古松流水之間意欣然喜之自爾欲學然終不解也兒子過乃粗能者儋守張中日從之戲予亦隅坐竟日不以爲厭也

五老峯前白鶴遺址長松防亭風日淸美【厚陶淵明斜川詩序天气澄和風物閒美】我時獨遊不逢一士誰歟棊者戶外屨二【縯禮記戶外有二屨】不聞人聲時聞落子【厚白樂天池上詩山僧對棋坐局上竹陰淸映竹無人見時聞下子聲】紋枰坐對【次公杜牧之詩玉子紋楸一路饒】誰究此味鉤意釣豈在魴鯉小兒近道剝啄信指【縯退之詩剝剝啄啄有客至門】勝固欣然敗亦可喜優哉遊哉【援詩優哉遊哉聊以卒歳】聊復爾耳【厚晉阮咸曰未能免俗聊復爾耳】

出城送客不及步至溪上二首

送客客已去尋花花未開未能城裏去且復水邊來父老借問我使君安在哉今年好風雪防見麥千堆春來六十日笑口幾時開【子仁白樂天詩靑春只有九十日不開口笑是癡人】防作堂堂去【厚古詩靑春背我堂堂去白髮欺人故故生】何妨得得來【縯僧貫休詩一瓶一鉢垂埀老萬水千山得得來】倦遊行老矣【厚司馬相如與卓文君歸成都家徒四壁立卓王孫恥之昆弟諸公更謂王孫曰長卿故倦遊𨿽貧其人材足依也】舊隱賦歸哉東望峩眉小廬山翠作堆【郡東廬山絕類峩眉而小】

被酒獨行徧至子云威徽先覺四黎之舍三首

半醒半醉問諸黎【次公杜牧詩半醒半醉遊三日】竹刺藤梢步步迷【厚杜詩竹寒沙碧浣花溪橘刺藤梢咫尺迷】但尋牛失覓歸路【次公韓非子商太宰問市南門之外牛失何多】家在牛欄西復西【堯祖李賀詩家住錢塘東復東】

總角黎家三小童【縯詩總角丱兮】口吹蔥葉送迎翁莫作天涯萬里意【厚古詩相去萬餘里各在天一涯】谿邊自有舞雩風

符老風情柰老何朱顏減盡鬢絲多投梭毎困東鄰女【縯晉謝鯤鄰家髙氏女有美色鯤嘗挑之女投梭折其兩齒】換扇惟逢春夢婆【是日復見符林秀才說換扇之事】

寶山晝睡【十朋杭州圖經云寶山在吳山之南】

七尺頑軀走世塵【次公選詩昔爲七尺軀】十圍便腹貯天眞【縯邊孝先晝睡弟子嘲之曰邊孝先腹便便懶讀書晝日眠次公尹緯腰帶十圍】此中空洞渾無物何止容君數百人【厚晉王導嘗枕周顗膝而指其腹曰卿此中何所有也答曰此中空洞無物足容卿輩數百人導亦不以爲忤】

飲酒四首

我觀人間世無如醉中眞虛空爲銷殞況乃百憂身悲哉知此晚坐令華髮新聖人驟難得日且致賢人左手持蟹螯舉觴矚云漢天生此神物爲我洗憂患山川同恍惚魚鳥共蕭散客至壺自傾欲去不得間有客逺方來酌我一甌茗我醉方不啜彊啜忽復醒旣鑿渾沌氏遂遠華胥境操戈逐儒生舉觴還酩酊雷觴淡於水經年不濡唇爰有擾龍裔爲造英靈春英靈韻甚髙蒲萄難與鄰他年血食汝當配杜康神

睡起

杮葉滿庭紅顆秋薫鑪沈水度春篝松風夢與故人遇自駕飛鴻跨九州

醉睡

有道難行不如醉有口難言不如睡先生醉臥此石間萬古無人知此意

東坡詩集注卷八

欽定四庫全書

東坡詩集注卷九

宋王十朋撰

貽贈

再過超然臺贈太守霍翔【倬超然臺在密州】

昔飲雩泉別常山天寒歲在龍蛇間【縯後漢鄭傳夢見孔子告之曰起起今歲在辰來年歲在已旣悟以防合之知命當終注引北齊劉書言曰辰爲龍巳爲蛇歲在龍蛇賢人嗟堯卿公辰年冬末罷知密州正在辰巳之間】山中兒童拍手笑問我西去何當還【厚後漢郭伋行部到河西美稷有兒童數百騎竹馬迎拜且問何日當還】十年不赴竹馬約扁舟獨與魚蓑閒重來父老喜我在扶挈老防相遮攀當時𦇤褓皆七尺【次公周禮卿大夫辧夫家之可任者國中自七尺以至六十野自六尺以及六十有五疏云七尺謂年二十六尺謂年十五許先生離宻上云歲在龍蛇間由辰年至今乙丑元丰八年才十年耳而云𦇤褓皆七尺則亦誇言之也】而我安得畱朱顏問今太守爲誰歟防羌充國鬢未斑【自注翔自言在熈河作屯田有功縯漢防羌校尉趙充國擊先零上屯田防】躬持牛酒勞行役無復杞菊嘲寒慳【厚先生嘗作後杞菊賦以譏公使庫之儉陋】超然置酒尋舊迹尙有詩賦鑱堅頑孤云落日在馬耳【次公馬耳山在密州先生雪詩云試掃北臺看馬耳】照耀金碧開煙鬟卻淇自古北流水【援水經注卻淇之水出西南常山東北流入濰濰自箕縣北達東武西北流合卻淇之水漢瑯琊有扶縣蓋卻與扶同音】跳波下瀬鳴玦環願公談笑作石埭坐使城郭生溪灣

臥病逾月請郡不許復直玉堂十一月一日鏁院是日苦寒詔賜宮燭法酒書呈同院

微霰疎疎防玉堂【十朋玉堂詳見和章七出守湖州詩注】詞頭夜下攬衣忙分光禦燭星辰爛拜賜宮壺雨露香醉眼有花書字大老人無睡漏聲長【厚劉禹錫詩老人無睡到天明】何時卻逐桑楡暖社酒寒燈樂未央【縯薛令之題東宮詩帝見之續云若嫌松桂寒任逐桑楡暖】

冬至日贈安節

我生幾冬至少小如昨日當時事父兄上壽拜脫膝十年閱凋謝白髮催衰疾瞻前惟兄三顧後子由一【次公唐孝友傳李華作二孝贊顧後絕配瞻前無鄰】近者隔濤江逺者天一壁今朝復何幸見此萬里侄憶汝總角時【十朋詩總角丱兮】啼笑爲梨栗【縯淵明責子詩通子埀九齡但覓梨與栗】今來能慷慨志气堅鐵石【邦衝皮日休桃花賦序宋璟疑其鐵腸石心】諸孫行復爾世事何時畢詩成卻超然老淚不成滴

成都進士杜暹伯升出家名法通往來吳中

欲識當年杜伯升飄然雲水一孤僧若教俯首隨韁鎖【縯班嗣言貫仁義之羈絆系名聲之韁鎖】料得如今似我能【栁子玉云通若及第不過似我厚按先生詩話僕偶問通師子若不脫屣屋今何爲矣柳子玉云不過似我能因戲爲此詩】

祈雪霧豬泉出城馬上有作贈舒堯文

三年走吳越踏徧千重山朝隨白雲去莫與棲鴉還翩如得木狖【次公此杜詩失木狖之反也】飛步誰能攀一爲符竹累坐老敲榜間此行亦何事聊散腰腳頑浩蕩城西南亂山如玦環【次公退之詩淸玉刻佩聮玦環】山下野人家桑柘雜榛菅歲晏風日暖人牛相對閒薄雪不蓋土麥苗稀可刪願君發豪句嘲笑破天慳

靈隱前一首贈唐林夫

靈隱前天竺後兩澗舂淙一靈鷲【縯昔有胡僧見杭州靈隱寺云此山自天竺鷲山飛來故人名之曰天竺山也徳圖經杭州靈山之陰北澗之陽卽靈隱寺靈山之南南澗之陽卽天竺寺二澗流水號錢源泉繞寺峯南北而下至峯前合爲一澗有橋號合澗橋】不知水從何處來跳波赴壑如奔雷【駒父韋應物聽嘉陵江聲雲水性本亦靜石中固無聲如何兩相激雷轉空山鳴】無情有意兩莫測肯向冷泉亭下相縈回【夢仙圖經云冷泉亭在飛來峯下唐右司郎中杭州刺史元奠建厚白樂天冷泉亭記東南山水余杭郡爲最就郡言靈隠爲尢由寺觀冷泉亭爲甲亭在山下水中央寺西南隅】我在錢塘六百日【次公在錢塘六百日𨿽是紀實暗使白樂天詩在郡六百日遊山十二回也先生解杭守日別南北山道人詩云到郡依前六百日山中不記防回來】山中暫來不暖席今君欲作靈隱居葛衣艸屨隨僧蔬能與冷泉作主一百日不用二十四考書中書【縯唐書郭子儀以身爲天下安危者二十年校中書令二十四考】

和劉長安題薛周逸老亭周善飲酒未七十而致仕【次公劉長安劉敞原父也薛周莫考其何人但先生謂其善飲酒而子由有詩亦專稱其防飲耳】

近聞薛公子早退驚常流買園招野鶴鑿井動濳虯【次公晉書言如野鶴之在雞羣又蜀都賦云動髙鵠出潛虯】自言酒中趣【縯晉書孟嘉好飲愈多不亂桓溫問嘉酒有何好而卿嗜之嘉曰公未得酒中趣耳】一鬥勝涼州【厚續漢書載燉煌張氏家傳曰扶風孟陀以蒲萄酒一斗遺張讓卽得涼州刺史】翻然拂衣去親愛挽不畱【厚晉書鄧攸傳吳人歌攸曰鄧侯挽不畱謝令推不去】隱居亦何樂素志庶可求所亡嗟無幾所得不啻酬靑春爲君好白日爲君悠山鳥奏琴築野花弄閒幽𨿽辭功與名其樂實素侯【縯史記太公曰今有無食祿之奉爵邑之人而樂與之比者命曰素封又曰千金之家乃與王者同樂豈所謂素封者邪】至今淸夜夢尙驚冠壓頭誰能載美酒往以大白浮【援說苑魏文侯與大夫飲使公乘不仁爲觴政曰飲不盡者浮以大白】之子𨿽不識因公可與遊

閱世亭詩贈任仲防

任公鎭西南嘗贈繞朝防【縯左傳晉人患秦之用士防也謀歸之士防行繞朝贈之以防曰子無謂秦無人吾謀適不用也】當時若盡用善陣無赫赫【援孫子曰善陣者無赫赫之防】淒涼十年後邪正久已白卻畱封徳彞天意渺難測【縯魏徴勸太宗行仁義封徳彞笑之其後果治太宗曰恨封徳彞之不及見也次公杜牧詩可憐貞觀太平後天且不畱封徳彞】象賢眞驥種號訴甘百謫【次公前漢陳遵日出醉歸曹事數廢西曹以故事適之侍曹詣寺舎白遵遵曰滿百乃相聞以故事有百適者斥適讀爲謫】豈云報仇讐禍福指絡脈【子仁秦少遊作任師中墓表元丰中公知瀘州使者誣奏公西南乞第過江安時不時掩擊乃延儒生講書疑有私謁朝廷疑之乃先使人下章於他郡各窮竟所考未具而公卒時當塗者以公旣沒欲爲使者地公之子大防三詣闕上書陳寃狀獄不敢變使者竟免大防卽仲防也】髙才食舊徳【子仁文選班固西都賦士食舊徳之名氏食舊徳字出周易】但恐裏門窄【縯前漢於定國云少髙大門閭令容駟馬車我治獄多陰徳子孫必有興者】傷心千騎歸【次公千騎太守事古陌上桑云東方千餘騎夫婿居上頭】贈印黃壤隔惟有亭前檜閱世不攺色千年與井在記此王粲宅【援杜詩應同王粲宅畱井峴山前】贈潘谷【祖謙志林云賣墨者潘谷余不識其人然聞其所爲非市井人也墨旣精妙而價不二士或不持錢求墨不計多少與之一日忽取欠墨錢劵焚之飲酒三日發狂浪走遂赴井死人下視之蓋趺坐井中手尙持數珠也見張元明言如此】

潘郎曉踏河陽春【次公潘郎晉潘嶽也嘗爲河陽令】眀珠白璧驚市人【厚潘嶽美姿儀與夏侯湛交每止行同轡接茵京師謂之連璧】那知望拜馬蹄下【縯嶽性輕躁趨勢利與石崇等謟事賈謐每其出輙望塵拜】胸中一斛泥與塵何似墨潘穿破褐瑯玕翠餅敲笏布衫漆墨手如未害冰壺貯秋月世人重耳輕目前區區張李爭媸妍【援宋朝張遇李廷珪墨爲時所重】一朝入海尋李白【縯杜詩巢父掉頭不肯住東將入海尋煙霧又雲南尋禹穴見李白道甫問信今何如堯卿先王旣作此詩後潘谷因事落井而死人以爲此詩防】空看人間畫墨仙【須溪尋李白本無謂殆防語耳然得名墨仙幸矣志林豈又欲實此語邪堯卿未必志林也】

送南屏謙師【並序】

南屏謙師妙於茶事自云得之於心應之扵手非可以言傳學到者十二月二十七日聞軾遊落星逺來設茶作此詩贈之

道人曉出南屏山來試防茶三昩手忽驚午盞兔毛斑打作春罋鵝兒酒天臺乳花世不見玉川風腋今安有先生有意續茶經會使老謙名不朽【縯玉川子茶歌七椀喫不得也惟覺兩腋習習淸風生陸羽作茶經】

又贈老謙

瀉湯舊得茶三昧覓句近窺詩一斑【縯王以之云管中窺豹時見一斑】淸夜漫漫困搜攪齋腸那得許堅頑

予少年頗知種松手植數萬株皆中梁柱矣都梁山中見杜輿秀才求學其法戲贈二首

露宿泥行艸棘中十年春養髯龍【次公都梁山泗工之山也髯龍以言松西京雜記載松有五鬛七鬛之名】如今尺五城南杜【縯雞跖集韋曲杜鄠近長安諺云城南韋杜去天五尺】欲問東坡學種松

君方掃雪收松子我已開榛得茯苓【厚抱朴子松脂入地千歲化爲茯苓】爲問何如挿楊栁明年飛絮作浮萍【次公世言楊花入水經宿爲浮萍】

贈善相程傑

心傳異學不謀身自要淸時閱搢紳火色上騰𨿽有數【縯唐岑文本謂馬周鳶肩火色驣上必速恐不能久】急流勇退豈無人【次公本朝錢若水見陳摶先生有一僧擁褐對坐謂若水非神仙骨但卻得好官能於急流中勇退爾其僧乃白閣道者】書中苦覓元非訣醉裏防言卻近眞我似樂天君記取華顚賞徧洛陽春【師白居易退老洛中二十餘年】

贈防州術士謝晉臣

屬國新從海外歸【縯蘇武自匈奴歸拜典屬國】君平且莫下簾帷【厚嚴君平賣卜成都閱數人得百錢以自養則閉肆下簾而授老子】前生恐是盧行者【次公盧行者第六祖也名惠能韶州南華寺乃其道按傳燈錄卽得法於忍太師者是已】後學過呼韓退之死後人傳戒定慧【次公傳燈錄法海禪師初見六祖問曰卽心卽佛願埀指諭師云聽吾偈曰卽心名慧卽佛名定定慧等持意中淸淨蓋佛氏謂戒生定定生慧也】生時宿直鬥牛箕【子仁先王蓋自謂生時與退之相似蓋命宮在斗門而身宮亦在馬故其詩曰我生之辰日宿南斗事見本集】憑君爲算行年看【次公杜詩憑君爲算小行年】便數生時到死時

過雲龍山人張天驥

郊原初足風日淸且好病守亦欣然肩輿白雲道荒田咽蛩蚓林巷懸棃棗下有幽人居閉門空雀噪西風髙正厲落葉紛可掃孤僮臥斜日病馬放秋艸墟裏通有無垣墻任摧倒君家本冠蓋絲竹閙鄰保脫身聲利中道徳自濯澡躬耕抱羸疾【次公陶濳云躬耕自資遂抱羸疾】奉養百歲老詩書膏吻頰菽水媚翁媼饑寒天隨子杞菊自擷芼【縯陸防自號天隨子常食杞菊及夏五月枝葉老硬气味苦猶食不已因作杞菊賦以自廣云爾杞未棘爾菊未莎其餘如何】慈孝董邵南雞狗相乳抱【厚韓退之詩嗟哉董生孝且慈無人識惟有天翁知生祥下瑞無時期家有狗乳出求食雞求哺其兒】吾生如寄耳歸計失不早故人豈敢忘但恐迫華皓從君學種秫【厚晉陶濳爲彭澤令在縣公田悉令種秫曰使吾常醉於酒足矣】鬥酒時相勞【援楊惲曰歲時伏臘鬥酒自勞】

訪張山人得山中字二首

魚龍隨水落【子仁杜詩水落魚龍夜又云魚龍回夜水】猿鶴嘉君還【次公孔稚圭北山移文云蕙帳空兮夜鶴怨山人去兮曉猿驚】舊隱丘墟外新堂紫翠間【次公杜牧之詩千峯橫紫翠】野麋馴杖履幽桂出榛菅【次公退之寄崔二十六云稱多量少鑑裁密豈念幽桂遺榛菅】灑掃門前路山公亦愛山【張故居爲大水所壞新卜此室故居之東援山公山簡也公自謂】

萬木鎭雲龍【山名】天畱與戴公【子仁戴符常乞買山錢扵於頔詩意或指此又潤州有戴公山】路迷山向背人在瀼西東【縯瀼水在防州奉節縣出於山谷間南入江楚俗謂水可步者爲瀼杜詩瀼西瀼東一萬家甫嘗寓居瀼西復遷瀼東也】薺麥餘春雪【倬退之琴操云霜雪貿貿薺麥之茂】櫻桃落晚風入城都不記歸路醉眠中

中過舒教授

疎疎簾外竹瀏瀏竹間牕扉靜無塵幾硯寒生霧美人樂幽獨有得緣無慕坐依蒲褐禪起聽風甌語客來澹無有灑掃涼冠屨濃茗洗積昏妙香淨浮慮【子仁杜詩云心淸聞妙香】歸來北堂闇一一微螢渡此生憂患中一餉安閒處飛鳶悔前笑【援馬援謂官屬曰吾從弟少遊常哀吾慷慨多大志曰士生一世但取衣食才足乘下澤車騎欵段馬鄕裏稱善人足矣至求盈滿但自苦耳當吾在浪泊西裏間虜未滅之時下潦上霧毒气燻蒸仰視飛鳶跕跕墮水中引念少遊平生時語何可得也】黃犬悲晚悟【援李斯臨刑謂中子曰吾欲與若復牽黃犬但出上蔡東門逐狡兔豈可得也】自非陶靖節誰識此間趣

大寒步至東坡贈巢三

春如暗塵春風吹倒人東坡數間屋巢子與誰鄰空牀斂敗絮破竈郁生薪相對不言寒哀哉知我貧【縯史記管仲曰吾嘗與鮑叔賈分財利多自與鮑叔不以我爲貪知我貧也】我有一瓢酒獨飲良不仁未能頳我頰聊復濡子唇故人千鐘祿馭吏醉吐茵【厚前漢丙吉傳吉馭吏嗜酒數逋蕩嘗從吉出醉嘔丞相車上西曹主吏白欲斥之吉曰以醉飽之失去使此人將復何所容西曹第忍之此不過污丞相車茵耳】那知我與子坐作寒螿聲努力莫怨天我爾皆天民行看花栁動共享無邊春

贈孫莘老七絕

嗟予與子久離羣耳冷心灰百不聞若對靑山談世事當須舉白便浮君【厚劉向說苑魏文侯與大夫飲酒使公乘不仁爲觴政曰飲不釂者浮以大白吳都賦出躡珠履動以千百里防巷飲飛觴舉白】

天目山前淥浸裾【次公天目山在湖州按樂史寰宇記湖州安吉縣天目山三萬六千尺父老云欲渡難及避水災天目海陵山爲第一而水經浙江水出吳興郡於潛縣北天目山山極髙峻崖嶺竦疊西臨後澗山上有霜木皆是數百年樹謂之雙鳯林按王存九域志湖州南至杭州界首五十里故天目山扵寰宇記則系之湖州於水經則系之扵潛而於潛𨿽屬杭州蓋於湖州接境也】碧瀾堂下看衘艫【次公舳艫相衘】作堤捍水非吾事閒送苕溪入太湖【次公先生倅杭以開運鹽河至湖其言作堤捍水非吾事意謂於此可以爲堤而事不在已】

夜來雨洗碧防岏浪湧云屯繞郭寒聞有弁山何處是爲君四靣竟求看【次公弁山按寰宇記載在烏程縣】

夜橋燈火照溪眀欲放扁舟取次行暫借官奴遣吹笛眀朝新月到三更【次公溪應是前篇所謂苕溪也寰宇記又載在烏程縣水霅溪條下云霅者四水激射之聲蓋四水合爲一溪也曰若溪曰前溪曰余不溪曰霅溪也】

三年京國厭藜蒿長羨淮魚壓楚糟今日駱駝橋下泊恣看修网出銀刀【次公駱駝橋唐垂拱元年造以形似駱駝背名之劉禹錫詩曰駱駝橋上蘋風起鸚鵡杯中若下春杜詩出网銀刀亂】

烏城霜稻襲人香【次公烏程是湖州縣名寰宇記曰古烏程能醖酒故名縣又指酒爲烏程按張景陽七命之言酒曰乃有荊南烏程豫北竹葉而李善引盛之荊州記曰淥水出豫州康樂縣其間烏城鄕有酒官取水爲酒極甘美與湘東酃湖酒年嘗獻之】釀作春風霅水光【次公按寰宇記此專在長興縣之霅水條中而苕水在安吉縣大率一水二名之所經歷而皆是湖州耳】時復中之徐邈聖【縯魏志徐邈爲尙書郎時科酒禁而邈私飲至於沈醉校尉趙達問以曹事邈曰中聖人達白太祖太祖甚怒鮮於輔進曰平曰醉客謂酒淸者爲聖人濁者爲賢人耳竟得免後文帝見邈問曰頗復中聖人不對曰昔子反斃於陽谷禦叔罰於飲酒臣嗜同二子不能自懲時復中之】毋多酌我次公狂【厚西漢蓋寛饒字次公爲司平恩侯許伯入第丞相已下皆賀寛饒東鄕特坐許伯自酌曰蓋君後至寛饒曰無多酌我我乃狂酒丞相魏其侯笑曰次公醒而狂何必酒也】

去年臘日訪孤山曾借僧牕半日閒【次公孤山在杭州見前卷先生臘日遊孤山訪勤思二僧詩注】不爲思歸對妻子道人有約徑須還至秀州贈錢端公安道並寄其弟惠山老

鴛鴦湖邊月如水孤舟夜傍鴛鴦起平明系防石橋亭慚愧冒寒髯禦史【次公指言錢安道也安道髯而爲禦史故也】結交最晚情獨厚論心無數今有防寂寞抱關嘆蕭生【縯前漢蕭望之傳霍光秉政王仲翁與蕭望之等數人皆召見先是上官桀等謀殺光後出入自備吏民當見者先露索去刀兵兩吏挾持望之獨不肯聽自引出曰不願見扵是光不用望之而仲翁至光祿大夫望之署小苑東門仲翁出入傳呼甚寵顧謂曰不肯碌碌反抱關爲望之曰各從其志】耆老執防哀子【厚前漢雄傳贊云爲郎給事黃門與王莽劉歆並哀帝之初又與董賢同官當成哀平間莽賢皆爲三公權傾人主而雄三世不徙官及莽時以耆老久轉爲大夫蓋黃門郎掌守門戶故執防潘嶽詩云執防疲】怪君顏采卻秀發無乃遷謫反便美天公欲困無柰何世人共抑眞疎矣毗陵髙山錫無骨陸子遺味泉冰齒【次公毗陵常州也髙山惠山也陸子陸羽也羽善煎茶次第水品以無惠山寺石泉爲第二包吉贈劉尊師詩曉潄瓊膏玉齒寒祖謙按韻語陽秋云汝州之治諸井皆以夾錢鎭之每井率數十千問其故一老兵曰此邦饒風沙沙入井中人飲之卽成癭夾錢所以治沙土也因思無惠山泉淸甘甲於二浙者以有錫也】賢哉仲氏早拂衣占斷此山長洗耳【厚晉孫楚曰所以枕流欲洗其耳】山頭望湖光潑眼山下濯足波生指儻容逸少問金堂【縯許邁常遺羲之書云自山之南至臨安多有金堂玉室仙人芝艸左元放之徒在焉羲之自爲之傳】記與嵇康畱石髓【援嵇康遇王烈共入山烈嘗得石髓如飴卽自服半余半與康凝而爲石烈嘆曰叔夜志趣非常而不遇命也】

贈治易僧智周

寒牕孤坐凍生缾【沈唐鄭棨詩凍缾粘柱礎】尙挹遺編照露螢【縯車以練囊盛螢火照讀書】閣束九師新得妙【厚淮南王安聘明易者九人號九師文中子云九師興而易道防次公晉庾翼傳京兆杜乂陳郡殷浩並才名冠出而翼弗之重也每語人曰此軰宜束之髙閣俟天下太平然後議共任耳退之詩春秋三傳束髙閣】夢吞三畫舊通靈【援吳虞翻立易注奏上曰臣郡吏陳恌夢臣與道士相遇布易六爻橈其三以示臣臣乞盡吞之道士言易道在天三爻足矣】斷掛壁知音防【師與契嵩深相知時已逝矣】揮麈空山亂石聽【厚生法師講經人無信者乃聚石爲徒與談至理石皆若防頭】齋罷何須更臨水【援晉書佛圖澄嘗齋時至流水則從腹旁孔子引出五臓六腑洗之訖還納腹中】胸中自有洗心經

除夜病中贈段屯田【堯卿段釋之也】

龍鐘三十九勞生已彊半歲暮日斜時還爲昔人嘆【樂天詩云行年三十九歲暮日斜時】今年一綫在那復堪把玩【厚杜詩何人錯憶窮愁日愁日愁隨一綫長歲時記宮中以細綫量日影至日日影添一綫堯卿栁子厚書曰悠悠人世越不過三十年客耳前過三十七年與瞬息無異後所得者其不足把玩亦巳審矣】欲起彊持酒故交雲雨散惟有病相尋空齋爲老伴【縯白居易詩病與樂天相伴住】蕭條燈火冷寒夜何時旦【厚寗戚扣牛角歌曰長夜漫漫何時旦】倦僕觸屏風【縯陳萬年病召其子咸教戒於牀下語至夜半咸睡頭觸屏風】饑鼯嗅空案數朝閉閣臥霜發秋蓬亂【韓詩首如飛蓬】傳聞使者來防杖就梳盥書來苦安慰不怪造請緩大夫忠烈後【縯段太尉諡曰忠烈朱泚反召段秀實議事秀實戎服與源休並膝語至僣位秀實勃然而起執源腕奪其象笏奮躍而前唾泚靣大罵曰狂賊吾恨不斬汝頭爾我豈逐汝反耶遂擊之泚舉臂自捍才中其顙血流匍匐而走】髙義金石貫要當擊權豪未肯覷衰懦此生何所似暗盡灰中炭歸田計巳決此邦聊假館三徑粗成資【縯三輔決錄曰蔣詡字元卿捨中三徑惟羊仲求仲從之遊皆挫亷逃名不出】一枝有餘暖【援莊子鷦鷯巢於深林不過一枝】願君更信宿【縯凡師一宿爲捨再宿爲信】庻奉一笑粲【次公公羊曰軍人粲然皆笑】

喬太博見和復次韻答之

百年三萬日老病常居半【任太白詩百年三萬六千日子仁列子楊朱曰百年壽之大齊得年者千無一焉設有一者孩抱以逮昏老幾居其半矣夜眠之所弭晝覺之所遺又幾居其半矣痛疾哀苦亡失憂懼又幾居其半矣】其間互憂樂歌笑雜悲嘆顚倒不自知直爲神所玩須防便堪笑萬事風雨散自從識此理久謝少年伴逝將遊無何【厚莊子遊於無何有之鄕】豈暇讀城旦【縯西漢竇太后好老子書召問轅固固曰此家人言耳太后怒曰安得司空城旦書乎乃使固入圈擊彘】非才更多病二事可並案【堯卿曹操討烏桓孔融嘲之曰大將軍逺徵蕭條海外昔肅愼不貢楛矢丁零盜蘇武牛羊可並案乎】愧煩賢使者弭節整紛亂喬瑚璉質淸廟嘗薦盥【厚淸廟祀文王也易曰觀盥而不薦】奮髯百吏走坐變齊俗緩【縯朱博爲瑯琊太守齊部舒緩養名博新視事右曹掾吏皆移病臥博奮髯抵幾曰觀齊兒欲以此爲俗耶皆斥罷諸病吏白巾走出府門又敕功曹官屬多襃衣大祒不中節度自今掾吏衣皆令去地三寸數年大攺其俗如楚趙】未遭甘鷁退【援左傳六鷁退飛過宋都風也】並進恥魚貫【厚易魚貫以宮人寵次公並眾而進則恥如魚之貫堯卿鄧艾下蜀道由陰平魚貫而進】毎聞議論余凜凜激貪懦莫耶當自躍【援莊子曰大冶鑄金金踴躍曰我必爲莫耶大冶必以爲不祥之金】豈復煩鑪炭便應朝秣越未暮刷燕館【縯顏延年天馬賊旦刷幽燕畫秣荊越師李白詩雞鳴刷幽晡秣越】胡爲守故丘眷戀桑楡暖【次公唐明皇續薛令之詩曰任逐桑楡暖】爲君叩牛角一詠南山粲【縯寗戚齊桓公出叩牛角而歌曰南山粲粲白石爛生不逄堯與舜禪短布單衣才至骭從昏飯牛至夜半長夜漫漫何時旦】

二公再和亦再答之

寒雞知將晨饑鸖知夜半【次公鷄知將晨鶴知夜半出淮南子】亦如老病客遇節嘗感嘆光陰等敲石【任白居易詩蝸牛角上爭何事石火光中寄此身】過眼不容玩親友如摶沙放手還復散羇孤毎自笑寂寞誰肯伴元達號神君【晉循吏喬智明字元達縯元達爲隆慮共二縣愛之號爲神君】髙論森月旦【縯許劭與從兄靖俱有髙名好共覈論鄕黨人物毎月輙更品題故汝南俗有月旦評焉】紀眀本賢將【段釋之本將家縯段穎字紀明爲防羌校尉窮討西羌甚有威名在邊十餘年未嘗一日蓐寢與將士同苦故人皆樂爲死戰】汩沒事堆桉【次公嵇康書堆桉滿前】欣然肯相顧夜閣燈火亂盤空愧不飽酒薄僅堪盥雍容許著帽不怪安石緩【縯桓溫請謝安爲司馬溫詣安值其理髮安性遲緩久而方罷使取幘溫見畱之曰令司馬著帽進其見重安者如此】𨿽無窈窕人淸唱弄珠貫【縯禮記累累然端如貫珠】幸有縦橫舌說劍起慵懦【縯莊子有說劍篇】二豪沈下位暗火埋濕炭豈似艸人嘿嘿老儒館行看富貴逼【縯周武帝謂楊素曰善自勉勿憂不富貴素曰臣恐富貴來逼人臣無心於富貴】炙手借餘暖【厚唐元載爲相有用事者四人燻灼中外人爲之語曰卓李鄭薛炙手可熱次公杜詩炙手可熱勢絕倫而杜田補遺引唐史遺事安樂公主宗之季妹附防韋氏炙手可熱人咸畏之】應念苦思歸登樓賦王粲【次公王粲以西京擾亂乃避地荊州依劉表因登江陵城樓懷歸而作登樓賦】

贈王仲素寺丞【名景純】

養气如養兒【縯老子專气致柔能如嬰皃乎次公醫經云欲養兒愼風池】棄官如棄泥【厚莊子棄者如棄泥塗】人皆笑予拙事定竟難迷歸耕獨患貧問予何所賫尺宅自足芘寸田有餘畦【厚黃庭經寸田尺宅以治生兩眉間爲上丹田心爲絳宮田臍下三尺爲下丹田】眀珠照短褐陋室生虹蜺𨿽無孔方兄【縯魯褒著錢神論云親之如兄字曰孔方】顧有法喜妻【援維摩詰言法喜以爲妻】彈琴一長嘯不答阮與嵇【援孫登好讀易撫一琴住宜陽山文帝聞之使阮籍往觀旣見與語亦不應嵇康又從之遊三年間其所圖終不答縯阮籍嘗於蘇門山遇孫登與商略棲神導气之術登不應籍因長嘯而退】曹南劉夫子【次公劉夫子豈劉宜翁乎先生在惠州時有書與宜翁咨問道要自以爲杜門屏居胸中廓然實無荊棘有受道之質可以付授且曰或有外丹巳成可助梨棗者望不惜分惠其書具在毗陵後集堯卿劉安世待制字器之曹南人得養生煉丹術公嘗師之】名與子政齊家有鴻寶書【縯劉向字子政父徳治淮南王獄得枕中鴻寶苑祕書言神仙使鬼物爲金之術向防而讀誦以爲奇獻之】不鑄金防蹄【厚武帝紀太始二年三月詔曰有司議曰朕郊見上帝西登龍首獲白麟以饋宗廟渥窪水出天馬泰山見黃金宜攺故名今更黃金爲麟趾防蹄以協瑞焉】促膝問道要遂防分刀圭【縯退之詩金丹別後知傳得乞取刀圭救病身孫本艸丸散藥有云刀圭者十分方寸匕之一堆如梧桐子大】不忍獨不死尺書肯見梯【次公孟簡告韓退之曰我得祕藥不可獨不死今遺子一器】我生本彊鄙少以气自擠孤舟到江河赤手攬象犀年來稍自笑畱气下暖臍苦恨聞道晚意象颯以淒空見孫思邈區區賦病梨【縯盧照鄰得惡疾從孫邈問養生之道作病梨賦以自悲】

余去金山五年而復至次舊詩韻贈寶覺長老【曹按年譜先生熈寧七年自杭移密至元丰二年已未自徐移湖首尾凡五年】

誰能鬥酒博西涼【厚後漢孟佗以蒲萄酒一斛遺張讓卽拜佗涼州刺史】但愛齋廚法豉香舊事眞成一夢過髙談爲洗五年忙淸風偶與山阿曲明月聊隨屋角方稽首願師憐久客直將歸路指茫茫【師淮山警防云一朝臥疾在牀眾苦縈纒前路茫茫未知何往】

贈惠山僧惠表

行徧天涯意未闌【洪父成都古今記天涯石在大東門內昭覺寺相對髙六七尺】將心到處遣人安【次公傳燈錄惠可謂逹磨曰我心未寧乞師與安曰將心來與汝安曰覓心了不可得師曰我與汝安心竟】山中老宿依然在案上楞嚴已不看【次公案上惟有楞嚴經事亦見傳燈錄】欹枕落花餘防片閉門新竹自千竿客來茶罷空無有盧橘楊梅尙帶酸【次公上林賦云盧橘夏熱黃柑榛橙枇杷燃杮唐子西作李氏山園記言園中盧橘爲特盛世說孔融指楊梅戲謂楊修曰此君家果邪】

贈錢道人

書生苦信書世事仍臆度不量力所負輕出千鈞諾當時一快意事過有餘怍不知幾州鐵鑄此一大錯【縯北夢言羅紹威以魏博牙兵驕甚盡殺之遂爲梁朱溫所制乃謂親吏曰聚六州四十三縣鐵鑄一个錯不成】我生涉憂患常恐長罪惡淨觀殊可喜腳淺猶容卻而況錢夫子萬事初不作相逢更何言無病亦無藥【厚傳燈錄一鉢歌亦無藥亦無病正是眞如靈覺性】

贈黃山人

面頰照人元自赤眉毛覆眼見來烏【次公杜詩石藤梢元自落倚天枯骨見來枯】倦遊不擬談牝【縯老子谷神不死是謂牝牝之門是謂天地根】示病何妨出白須【次公維磨詰以方便示病而說法】絕學巳生眞定惠【次公老子絕學無憂佛經有戒定惠】說禪長笑老浮屠東坡若肯三年住親與先生看藥鑪

贈袁陟【堯卿字世弼豫章人自號遁翁有集十卷嘉祐間終祕書丞】

是身如虛空萬物皆我儲胡爲彊分別【次公維摩經又言仁者彊分別】百金買田廬不見袁夫子神馬載尻輿【縯莊子假使化子之尻以爲輪以神爲馬予因以乘之豈更駕哉】遊乎無何有【厚莊子遊於無何有之鄕】一飯不願余【次公栁子厚贈江華長老詩云一飯不願余跏趺便終夕】官湖爲我池學捨爲我居何以遺子孫【子仁後漢逸民傳劉表謂龎公曰先生若居畎畆而不肯官祿後世何以遺子孫乎】此身自蘧蒢【次公蘧蒢之義有二有言曰柔者又云能仰而不能俯則國語蘧蒢防繆是已有云麄竹席則詩云蘧蒢不鮮是已今義未審】薫風暗楊栁秋水靜芙蕖應觀我知子不怪子知魚【援莊子與惠子觀魚於濠梁之上莊子曰從容是魚樂也惠子曰子非魚安知魚之樂莊子曰子非我安知我不知魚之樂】

贈章黙【並序】

章黙居士字志明生公侯家才性髙爽棄家求道不蓄妻子與世無累而父母與兄之防貧不能舉以是眷眷世間不能無求於人余深哀其志旣有以少助之又取其言爲詩以贈其行庶幾有哀之者

章子親未餘生抱羸疾朝吟噎鄰里夜淚腐茵蓆前年黑花生今歲白發出【厚本朝王禹偁表云蚤年多病眼有黑花晚嵗多憂頭生白髮】身隨日月逝恨與天地畢願求不毛田【次公傳云錫之不毛是已】親築長夜室難從王孫祼【厚前漢楊王孫病且死令其子曰吾欲祼以反吾眞】未忍夏后堲【援禮記有虞氏瓦棺夏后氏塈周注塈燒土也】五陵多豪士【縯髙帝長陵惠帝安陵景帝陽陵武帝茂陵昭帝平陵五陵皆在長安北徙天下豪傑之家以實之】百萬付一擲【厚晉劉毅家無擔石之儲樗蒲一擲百萬】心知義財難甘就貧友乞不辭毛粟施行自丘山積此志茍朝遂夕死眞不戚誓求無生理不踐有爲迹棄身屍陀林【次公按唐僧應一切經音義曰屍陀林此言寒林其林幽防而寒因以名也在王捨城側死人多送其中師通明七賢女經云七賢女者並是諸大國王之女遇賞花之節百千人眾各各奔趍所遊之處以爲取樂七賢女中有一女曰諸姊妹我與汝等不可一同眾人遊賞塵寰取其世樂也卻同諸姊遊屍陀林諸姊曰彼處盡是死屍污穢有何好事女曰諸姊但去甚有好事旣到林中遂指死屍謂諸姊曰屍在這里人向什麼處去諸姊諦觀於是悟道又西域記言如來在日比丘於屍陀林又三水小牘云僧從諫卒上言送屍於建春門外屍陀林施於鳥獸爲食三日後人往視之體貎如生】烏鳶任狼籍【次公莊子上爲烏鳶食下爲螻蟻食】

贈葛葦

竹椽茆屋半摧傾肯向蜂窠寄此生【縯有學逃生死法者乃詐死寄防魄於蜂窠中鬼卒尋之了不可得次公蜂窠寄此生不過言其所居窄小而懸露耳先生又有師曰舉族長懸似細腰舊注所引與詩意不相似非是】長恐波頭捲室去欲將船尾載君行小詩試擬孟東野大艸閒臨張伯英【厚張芝字伯英善艸書其後晉人衛瓘索靖亦俱善艸書論者謂瓘得伯英筋靖得伯英肉】消遣百年須底物故應憐我不歸耕

贈王寂

與君暫別不須嗟俯仰歸來鬢未華記取江南煙裏靑山斷處是君家

贈杜介【並序】

元丰八年七月二十五日杜幾先自浙東還與余相遇於金山話天臺之異以詩贈之

我夢遊天臺橫空石橋小【縯天臺山記云石橋路不盈尺長數十丈下臨千丈深澗惟忘其身然後能濟渡得平路始見所謂天臺山者】秋風吹菵露【次公菵艸上之露也宋永初山川記曰寧州瘴菵露四時不絕菵者艸名其上露霑人之肉卽潰爛故鮑昭有苦熱行雲瘴气晝薰體菵霑夜霑衣】翠濕香嫋嫋應眞飛錫過【厚孫綽遊天臺賦云王喬控鶴以衝天應眞飛錫以躡虛倬釋氏要覧云昔髙僧隱峯遊五臺出淮西擲錫飛空而往西天比丘持錫有二十五威儀凡至室中不得著地必掛於壁牙故釋子稱遊行僧爲飛錫安住僧爲掛錫】絕澗度云鳥舉意欲從之翛然巳松杪防言粲珠玉未說意先了覺來如墮空耿耿牕戶曉羣生防迷网獨達從古少杜叟子何人長嘯萬物表妻孥空四壁【次公司馬相如家徒四壁立】振防念輕矯【厚孫綽賦云被毛褐之森森振金防之鈴鈴注曰金防錫杖也又云哂夏虫之疑冰整輕翮而思矯】遂爲赤城遊【次公支遁天臺山銘序云往天臺當遊赤城山爲道徑孔靈符會嵇記曰赤城山名色皆赤狀似雲霞故孫綽賦云赤城霞起而建標瀑布飛流以界道】飛步淩縹緲問禪不歸舍屢爲瓠壺繞【縯倦遊錄金鑾長老問歐陽景取書索米於玉泉長老景授一緘及詩一絕云金鑾來覓玉泉書金玉相逄賈倍珠到了不幹藤蔓事壺蘆自去纒壺蘆】何人識此志佛眼自照了我夢君見之卓爾非魔嬈仙葩發茗椀剪刻分葵蓼【次公此言其所防茶之詳也先生十八羅漢頌後防云佛滅度後閻浮提眾生剛狠自用莫肯信入故諸聖賢皆隱不見獨以像設遺言提引未悟而峩五臺廬山天臺獨出光景變異使人了然見之軾家藏十六羅漢像毎設茶供則化爲白乳或凝爲花木桃李芍藥僅可指名】從今更不出閉戶閒騕防時從佛頂巖馳下雙蓮沼

慶源宣義王丈人以累舉得官爲洪雅主簿雅州戶掾遇吏如家人人安樂之旣謝事居眉之靑神瑞艸橋放懷自得有書來求紅帶旣以遺之且作詩爲戲黃魯直學士秦少遊賢良各賦一首爲老人光華

靑衫半作霜葉枯遇民如兒吏如奴吏民莫作官長看我是識字耕田夫妻啼兒號刺史怒【子仁謹按蘇叔黨所作王元直墓表云初季父慶源官於雅州以論事不合取官長怒卽謝病去】時有野人來挽須拂衣自注下下考【師前漢陽城爲道州刺史觀察使謂稍譲上考防第城自署曰撫字心勞徵科政拙宜考下下】芋魁飯豆吾豈無【援翟方進傳童謡曰飯我豆食羮芋魁】歸來瑞艸橋邊路獨遊還佩平生壺【援杜牧之獨酌詩云獨佩一壺遊秋毫太山小】慈姥巖前自喚度靑衣江畔人爭扶【子仁慈姥巖靑衣江皆在淸神縣】今年蠶市數州集【蠶市見前和子由蠶市詩注】中有遺民懷袴襦邑中之黔相指似白髯紅帶老不臒【援左傳澤中之晳實興我役邑中之黔實獲我心】我欲西歸卜鄰捨隔墻撫掌容歌呼不覺王山乘駟馬回首空指黃公壚【次公曰王王戎也山山濤也】

贈王子直秀才

萬里雲山一破裘杖端閒掛百錢遊【縯晉阮修字宣子常步行百錢掛杖頭至酒店便獨酣暢而飲】五車書已畱兒讀【厚莊子惠施多方其書五車】二頃田應爲鶴謀【次公子直住鶴田山】水底笙歌蛙兩部【縯南史孔稚圭門庭之內艸菜不剪中有蛙鳴或問之曰欲爲陳蕃乎稚圭曰我以此當兩部鼔吹何必效蕃】山中奴婢橘千頭【厚盛之荊州記李衡字叔平仕吳爲丹陽太守遣客於武陵龍陽泛州種柑橘千株臨死語其子曰吾有千頭木奴不責汝衣食歲得千疋絹亦足用矣】幅巾我欲相隨去海上何人識故侯【援漢邵平故秦東陵侯也秦破爲布衣種長安城東】

贈鄭淸叟秀才

風濤戰扶胥海賊橫泥子【次公扶胥泥子皆經海之處也】胡爲犯二怖博此一笑喜問君奚所欲欲談仁義耳我才不逮人所有聊足已安得相付予過聽君誤矣霜風掃瘴毒冬日稍淸美年來萬事足所欠惟一死【縯冷齋夜話摩訶衍對梁世祖云貧道客食陛下三十年恩徳厚矣無所欠所欠者只一死耳次公宗預曰吾等年逾七十一切已過但少一死耳】澹然兩無求滑淨空棐幾【援王羲之嘗詣門生家見棐幾滑淨因書之眞艸相半後其父誤刮去之門生驚者累日】

贈嶺上老人

鶴骨霜髯心已灰靑松合抱手親栽問翁大庾嶺頭住曾見南遷幾个回

贈楊耆【並引】

西蜀楊耆二十年前見之甚貧今復見之益貧所異於昔者蒼顏白髮耳女無美惡富者妍士無賢不肖窮者鄙使耆逢時遇合豈必減當世之士哉頃宿扶風驛舍夜半逆旅有歌者其聲悲甚起問之蓋昔富今貧者余亦爲淒然因飲之以酒而作此詩今日寒雨不止忽憶其事且念楊君之棲遲與逆旅者何異故出以與之

孤村防送秋涼逆旅愁人怨夜長不寐相看惟馬悲歌互答有寒螿天寒滯穗猶橫畆歲晚空機尙倚墻勸爾一杯聊復睡人間貧富海茫茫

送筍芍藥與公擇二首

久客厭北饌枵然思南烹【子仁退之詩我來禦魑魅自宜味南烹堯卿莊子云非不枵然大也】故人知我意千里寄竹萌【次公筍曰竹萌出筍譜厚老蘓云竹萌抱淨節】駢頭玉嬰兒一一脫錦防【次公唐人食筍詩椎子脫錦防駢頭玉香滑】庖人應未識旅人眼先明我家拙廚饍彘肉芼蕪菁送與江南客燒煮配香粳

今日忽不樂折盡園中花園中亦何有芍藥裊殘葩久旱復遭紛披亂泥沙不折亦安用折去還可嗟棄擲諒未能送與謫仙家還將一枝春挿向兩防丫【次公謫仙指言公擇以其姓李故也堯卿文忠詩云小婢立我前赤腳兩髻丫】

次韻關令送魚

舉网驚呼得巨魚饞涎不易忍流酥更煩赤腳長須老【次公退之寄玉川子詩一奴長須不裹頭一婢赤腳老無齒又詩云先生有意許降臨更遣長須致雙鯉】來聽西風十幅蒲【師國史補云舟船之盛盡於西江編蒲爲帆大者或數十幅自白沙溯流而上常待東北風謂之潮信風】

丁公黙送蝤蛑【堯卿胡越風物志云蝤蛑並十足生海邊泥穴中潮退探取之四時常有雌者厴大而肥重者逾數斤去厴渾煮熟分擘薦酒切爲羮其小而黃者謂之石蝤蛑肉硬】

溪邊石蟹小如錢喜見輪囷赤玉盤半殻含黃宜防酒兩螯斫雪勸加餐【伯恭酉陽雜爼云蝤蛑大者長尺餘兩螯最彊鄮縣昔有人於水際泥宂探取之手爲左螯所夾卽以口囓目所又爲右螯所剪有頃而死至今呼此爲蝤蛑洲】蠻珍海錯聞名久怪腥風入座寒堪笑吳興饞太守一詩換得兩尖團

次韻樂著作送酒

少年多病怯杯觴老去方知此味長萬斛羈愁都似雪【次公庾子山愁賦云惟將一寸心貯此萬斛愁】一壺春酒若爲湯【次公後漢閻忠幹說皇甫嵩曰摧彊易於折枯消堅甚於湯雪】

送牛尾貍與徐使君【時大雪中】

風捲飛花自入帷一樽遙想破愁眉泥深厭聽雞頭鶻【蜀人謂泥滑滑爲雞頭鶻龜父遁齋閒覽云白蟻聞竹雞之聲化爲水今在處山林皆有之聲自呼爲泥滑滑者是也】酒淺欣嘗牛尾貍【次公先生詩有因題中三字而爲之對如以白茅姜對黃耳菌下以梅黃對舶趠風與今以雞頭鶻對牛尾貍同格其意自貫不害爲工韓酉陽雜俎云洪州有牛尾貍肉甚美】通印子魚猶帶骨【共父遁齋閒覽云莆陽通應子魚名著天下蓋其地有通應侯廟廟前有港港中之魚最佳今人必求其大可容印者謂之通印子魚堯祖酉陽雜爼云印魚長一尺三寸額上四方如印有字諸大魚應死者皆印封之】披緜黃雀謾多脂慇懃送去煩纖手爲我磨刀削玉肌

杜沂遊武昌以酴釄花菩薩泉見餉二首【子翚先生菩薩泉銘敍云陶侃送阿育王所鑄文殊師利像於武昌寒溪寺今寒溪之西數百步別爲西山寺泉出色白而甘號菩薩泉】

酴釄不爭春寂寞開最晚靑蛟走玉骨羽蓋防珠幰不妝艶已絕無風香自遠淒涼吳宮闕【武昌有孫權故宮苑】紅粉埋故苑至今防月夜笙簫來翠巘餘妍入此花千載尙淸婉【次公以武昌有孫權故宮故特用吳宮嬪嬙之防爲意耳】怪君呼不歸定爲花所挽昨宵雷惡花盡君應返

君言西山頂自古流白泉上爲千牛乳下有萬石鈆不愧惠山味但無陸子賢願君其名庶托文字傳寒泉比吉士【次公寒泉詩爰有寒泉在浚之下】淸濁在其源不食我心惻【程易井卦井渫不食使我心惻】扵泉非所患嗟我本何有虛名空自纒不見子栁子余愚污溪山【厚栁宗元謫居永州更名冉溪爲愚溪】

徐使君分新火

臨臯亭中一危坐【子仁先生初到黃寓居定惠院後自定惠徙居臨臯亭本回車院也】三月淸眀攺新火溝中枯木應笑人【縯莊子百年之木破爲犠尊靑黃而文之其斷在溝中】鑽灼不然誰似我黃州使君憐久病分我五更紅一朶從來破釡躍江魚只有淸詩嘲飯顆【援唐史李白以杜甫齷齪故有飯山之嘲其詩云飯顆山頭逢杜甫頭戴笠子日卓午試問因何太瘦生總爲從前作詩苦】起蠟炬繞空屋欲事烹煎無一可【任石鼎聮句云巧匠琢山骨刳中事煎烹】爲公分作無盡燈【縯維摩詰言無盡燈者譬如一燈然千百燈冥者皆明明終不盡】照破千方昏暗鏁

謝陳季常惠一揞巾【師揞扵感切藏也】

夫子胸中萬斛寛此巾何事小團團半升僅漉淵明酒【縯南史陶潛傳郡將潛逢其酒熟取頭上葛巾漉酒畢還復著之】二寸才容子夏冠【厚前漢杜欽字子夏茂陵杜鄴與欽同姓字俱以才能稱京師故衣冠謂欽爲盲杜子夏以相別欽惡以疾見詆乃爲小冠髙廣才二寸由是京師更謂欽爲小冠子夏云】好帶黃金雙得勝可憐白紵一生酸【堯卿謂季常有文事而又有武備黃金得勝乃戰陣得防之人所戴也吳有白紵巾按舊史白紵吳地所出白紵舞乃吳舞也敬夫宋書樂志有白紵舞樂府解題白紵曲曰質如輕雲色如銀制以爲袍余作巾袍以充體巾拂塵】臂弓腰箭何時去直上陰山取可汗

次韻周穜惠石銚

銅腥鐵澀不宜泉愛此蒼然深且寛蟹眼翻波湯已作龍頭拒火柄猶寒【厚道士轅軒彌明石鼎聮句雲龍頭縮菌蠢豕腹脤膨脝次公龍頭言拒火則指所刻之柄也舊注所引乃鼎之狀耳非是】姜新鹽少茶初熟水漬云蒸蘚永幹【厚石鼎聮句又云外苞幹蘚文中有暗浪驚】自古函牛多折足【縯淮南子函牛之鼎沸則蟻不得置一足焉又易鼎卦鼎折足覆公餗】要知無腳是輕安【次公衝波傳曰孔子使子貢於吳久而不來謂弟子占之遇鼎皆言無足不來顏回掩口而笑曰無足者乘舟而來矣子貢朝至如回言】

泗州除夜雪中黃寔送酥酒二首【元丰七年甲子作】

莫雪紛紛投碎米春流咽咽走黃沙舊遊似夢徒能說逐客如僧豈有家【次公逐客先生自謂黃州之謫也史記李斯傳秦一切逐客李斯議亦在逐中】冷硯欲書先自凍孤燈何事獨成花【縯西京雜記樊噲問陸賈曰自古人君受命於天云有瑞應豈有是乎賈曰目瞤得酒食燈花得錢財幹鵲噪而行人至蜘蛛集而百事喜小旣有徵大亦宜然】使君半夜分酥酒驚起妻孥一笑嘩

關右土酥黃似酒【次公金城土酥淨如練土酥者彼中上酥之名也】州雲液卻如酥【次公梁孝標謝啟有松子玉漿衛卿雲液】欲從元放覓拄杖【厚太平廣記左慈字元放孫討逆欲殺之使慈行於馬前欲自後刺之慈著一木履拄一竹杖徐徐而行討逆著鞭防馬終不能反】忽有麯生來坐隅【縯集異記載朝官數人詣葉法善座上思酒忽有人叩門稱麯秀才論難鋒起葉疑其妖以劍擊之化爲酒壺坐客飲之撫瓶曰麯生風味不可忘一說張燕公說詣葉善師命酒彌日無他客師曰此有麯處士者性謹而訥頗耽於酒說命召之斯須而至其形不及三尺而腰帯數圍使坐於下酒至杯防皆盡而神色不動燕公將去師忽奮劍叱麯生曰曾無髙談虛論惟耽於酒亦何用哉因斬之巨榼而已】對雪不堪令冷暖隔舩應已厭歌呼【厚曹參傳相捨後園近吏捨日飲歌呼參聞之乃反取酒張坐飲大歌呼相和】明朝積玉深三尺髙枕牀頭尙一壺

章錢二君見和復次韻答之

黃昏已作風翻絮半夜猶驚月在沙照汴玉峯明佛剎隔淮雲海暗人家來麰有信迎三白【次公來麰言麥也詩曰貽我來麰而西人之語云欲宜麥見三白謂三度見雪也】薝卜無香散六花【薝卜梔子花與雪花皆六出縯韓詩外傳凡艸木花五出而薝卜六出】欲喚阿咸來守歲林鴉櫪馬鬭喧嘩【次公老杜於杜位宅守歲詩云守歲阿咸冡椒盤已頌花盍簮喧馬列炬散林鴉杜位者公之從弟也蓋阮借謂兄子咸爲阿咸】

分無纖手裁春勝況有新詩防蜀酥【次公春勝元日所戴也蜀中人家多誇婦女以防酥詩飣坐】醉裏冰髭失瓔珞夢回布被起亷隅君應旅睫寒生暈我亦饑腸夜自呼明日南山春色動不知誰佩紫防壺【次公紫防指杜牧也牧爲紫防舍人有獨酌詩曰獨佩一壺遊秋毫泰山小】

次韻趙令鑠惠酒

神仙無石髓【次公神仙傳王烈字長休嵇叔夜嘗就學共入山采藥後烈獨之太行山中忽聞山東北如雷聲烈往視之乃見山坡石裂數百步中有靑泥流出如髓烈取泥試丸之气如粳米飯嚼之亦然烈食數丸因少許歸欲與叔夜曰吾得異物叔夜喜取視之已成靑石又按神仙經云神山五百年輙一開其中石髓出得而服之壽等天地烈前得者必是也】生世悲暫寓坐待玉膏流【縯十洲記瀛洲有玉膏如酒名曰玉酒飲數升輙醉令人長生次公山海經云密山之上川水出焉其中多玉膏其源沸湯黃帝是食玉膏之山玉色乃淸玉味乃馨堅栗精密曜而有光五色發作以和柔剛天地鬼神是食是享君子服之以禦不祥】千載眞旦暮靑州老從事鬲上非所部【厚桓溫有主簿善別酒好者謂靑州從事惡者謂平原督郵蓋靑州有齊部平原有革縣從事謂到臍下督郵言鬲上住】惠然肯見從【子仁詩云惠然肯來】知我憎市酤開缾自洗盞殽核誰與具【師毛詩殽核惟旅】門前聽剝啄烹魚得尺素

杜介送魚

新年已賜黃封酒舊友仍分赬尾魚【縯詩魴魚赬尾】陋巷關門負朝日小園除雪得春蔬病妻起斫銀絲膾【厚杜詩鮮鯽銀絲膾】稚子歡尋尺素書醉眼朦朧覓歸路松江煙雨晚疎疎次韻宋肇惠澄心紙二首【居仁詩文發源云澄心堂紙乃江南李后主所制劉貢父詩云當時百金售一幅澄心堂中千萬軸後人聞此那復得就使得之當不識】

詩老囊空一不畱【子仁杜詩囊空恐羞澀畱得一錢看詩老指梅聖兪也】百番曾作百金收【永叔以澄心百幅遺聖兪聖兪有詩】知君也要雕肝腎分我江南數斛愁【厚庾亮賦云且將一寸心能容萬斛愁澄心紙江南李后主所制也故曰江南數斛愁又退之詩不用雕琢愁肝腎】

君家家學陋相如【次公宋肇蓋子京家子京好爲險澁之語故言其家學陋相如也】宜與諸儒論石渠【師漢天祿石渠皆儒臣著述之館】古紙無多且分我自應給札奏新書【倬漢武帝詔尙書給筆札令司馬相如賦子虛云夢之賦】

次韻王晉卿惠花栽所寓張退傳第中

坐來念念失前人共向空中寓一塵若問此花誰是主天教閒客管靑春

謝關景仁送紅梅栽二首

年年芳信負紅梅江畔垂垂又欲開珍重多情關令尹直和根撥送春來

爲君栽向南堂下記取他年著子時酸釅不堪調眾口使君風味好攢眉

以屏山贈歐陽叔弼

漫郎天骨淸【縯唐元結自稱浪士及有官人呼爲漫郎】生與世俗異學道新有得爲貧聊復仕每於紅塵中常起靑霞志【次公江淹恨賦雲中散下獄神气激郁靑霞之奇意入修夜之不】屏山輟贈子莫遣污簪珥寓目紫翠間安眠本非睡夢中化爲鶴飛入長松寺

洞庭春色【並序】

安定郡王以黃柑釀酒謂之洞庭春色色香味三絕以餉其猶子徳麟徳麟以飲予爲作此詩醉中信筆頗有沓拖風气

二年洞庭秋【次公洞庭秋言柑也太湖洞庭山上出美柑所謂洞庭柑熟欲分金也】香霧長噀手今年洞庭春玉色疑非酒賢王文字飲醉筆蛟蛇走【任李白艸書歌怳怳如聞神鬼驚時時又見龍蛇走】旣醉念君醒逺餉爲我壽缾開香浮座盞凸光照牖方傾安仁醽【潘嶽笙賦云披黃包以授柑傾縹瓷以酌醽】莫遣公逺嗅【明皇食柑凡千餘�皆闕一瓣問進柑使者雲中塗嘗有道士嗅之蓋羅公逺也】要當立名字未用問升斗【援杜甫詩雲月出遮我畱仍嗔問升斗】應呼釣詩鉤亦號掃愁帚【子仁李后主中酒詩莫言滋味惡一篲掃寒愁】君知蒲萄惡【次公蒲萄言酒也前漢大宛以蒲萄爲酒富人藏酒至萬餘石又唐書破髙昌取葡萄實於苑中種之並得其酒法上自損益造酒成凡有五色】正是嫫母黝【次公楚辭西施媞媞而不得見嫫母勃屑而日侍黝黒也】須君灔海杯澆我談天口【次公史記齊人頌曰談天衍雕龍奭又田駢有天口之號故參用之】

次韻趙徳麟雪中惜梅且餉柑酒三首

千花未分出梅余遣雪摧殘計已疎臥聞防滴如秋知是東風爲掃除

閬苑千葩映玉宸人間只有此花新飛霙欲要先桃李散作千林火迫春【次公唐史云火迫鄼侯火迫者急忙之謂今言梅花飛霙又欲急作桃李之春也敬夫唐史云源休導朱泚僣號姚令言勸泚圍奉天二人爭自比蕭何休顧令言曰成秦之業無輩我者我視蕭何子當曹參可矣卽收圖籍貯府庫效何者人皆笑謂爲火迫鄼侯】

蹀嬌黃不受鞿【次公嬌黃言柑也】東風暗與色香歸偶逢白墮爭春酒【厚海東劉白墮善釀酒曝於日中經旬酒味不動飲之醉而不醒永熈中靑州刺史毛鴻賔賫酒之蕃路逢刧盜飲之卽醉皆被擒因此名擒姦酒遊俠語曰不畏張弓防刀惟畏白墮春醪】遣入王孫玉斝飛

到官病勌未嘗防客毛正仲恵茶乃以端午小集石塔戲作一詩爲謝【正仲名漸衢之江山人也】

我生亦何須一飽萬想滅胡爲設方丈養此膚寸舌邇來又衰病過午飯輙噎繆爲淮海帥每愧廚傳缺【次公淮海言揚州也漢宣帝詔曰吏或飾廚傳稱過使客注公廚謂飲食傳謂傳捨】防無欲淸人奉使免內熱【縯曰莊子葉公子髙將使齊問扵仲尼曰吾食也執粗而不臧防無淸之人今吾朝受命而夕飲水我其內熱與】空煩赤泥印【子仁劉夢得試茶歌何況防山顧渚春白泥赤印走風塵】逺致紫玉玦【曽茶錄云茶色貴白而餅茶多以珍膏油其靣故有靑黃紫黒之異】爲君伐羔豚歌舞菇黍節【次公周處風工記曰端午以菇葉裹粘米謂之角黍以象陰陽相包裹米分散也】禪牕麗午景蜀井出冰雪【次公揚州有蜀岡岡上有井水最宜茶也】坐客皆可人【援禮記孔子曰管仲遇盜取二人焉曰可人也又晉書桓溫過王惇墓曰可人可人】鼎器手自潔金釵湯眼魚蟹亦應訣【子仁茶經云凡湯有三沸如魚目防有聲爲一沸四邊如湧泉爲二沸騰波鼔浪爲三沸湯老矣】遂令香色味一日備三絕報君不虛知我非輕啜

生日劉景文以古畫松鶴爲壽且貺佳篇次韻爲謝

問子一室間寧有千里廓塵心洗長松逺意發孤鶴生朝得此壽死籍疑可落【縯抱朴子云小餌丹法服之二日司命削其死籍次公李太白詩北酆落死名南斗上生籍】防言在參同【厚魏伯陽作參同契之書次公白樂天詩云授我參同契其辭玅且防潘按神仙傳魏伯陽齊防稽上虞人也得古文龍虎上經盡獲妙防公因約其象著參同契三卷】妙契藏九龠【援鮑昭升天行雲五圖發金記九龠隱丹經注云仙家有九轉金丹液而龠所以藏書也】故人有奇趣逸想寄幽壑霜枝謝寒暑云翮無前卻何須構明堂【厚白樂天松詩殺身獲其所爲君搆明堂】未羨巢阿閣【厚帝王世紀曰黃帝時天气休通五行期化鳯凰巢於阿閣】緬懷別時語復作數日惡【縯晉書王羲之謝安嘗謂曰中年以來傷於哀樂與親友別輙作數日惡】詩腴固堪餐字瘦還可愕【次公中興間气集載髙仲武評郎士元詩曰可齊衡古人掩腴前軰】髙標忽在眼淸夢了如昨君今噲等伍【厚韓信廢爲淮陰侯嘗過樊噲噲趨拜曰大王乃肯臨臣信曰生乃與噲等爲伍耶】志與湛輩各【援晉書羊祜登峴山慨然顧謂從事鄒湛等曰自有宇宙便有此山由來賢達勝士登此逺望如我與君者多矣皆湮滅無聞使人悲傷湛曰公徳冠四海道嗣前哲令聞令望必與此山俱傳至若湛輩乃如公言耳】豈待相顧言方爲不朽托子云老執防長孺終主爵【厚汲黯字長孺爲主爵都尉列於九卿後以鯁直不容上益疎之】吾當追喬松【援赤松子神農時雨師服水玉得仙王於喬周靈王太子晉也】子亦鄙衛霍程徳孺惠海中柏石兼辱佳篇輙復和謝

嵐薫瘴染卻膚腴【次公言徳孺自廣南使還也】笑飲貪泉獨繼吳未欲連車収薏苡【援後漢馬援在交趾常餌薏苡實用能輕身省欲以勝瘴气及軍還載一車欲以爲種時人讒之以爲皆明珠文犀】肯教沈网取瑚【厚唐書西域傳大秦西南漲海中八百里到瑚洲洲底有盤石瑚生其上海人乘大舶沈鐵网水底以鐵發其根而取之】不知庾嶺三年別【厚九域志大庾嶺本屬防州大庾縣淳化三年以縣置南安軍】収得曹溪一滴無【厚傳燈錄僧問淸涼如何是曹溪一滴】但指庭前雙柏石要予臨老識方壺【次公列子渤海之東有大壑名曰歸墟其中有岱輿員嶠方壺也】

吳子野將出家贈以扇山枕屏

峩峩扇中山絕壁信天剖誰施大圓鏡【厚楞嚴經云又於自心現大圓鏡內放十種防妙寶光】衡霍入戶牖【厚爾雅疏衡山一名霍山漢武帝移嶽神於天柱又名天柱爲霍故漢以來衡霍別耳】得之老月師畫者一醉叟常疑若人胸自有云夢藪千巖在掌握用捨彈指久【次公杜詩大千在掌握而佛書所謂一彈指頃也】低昻不自知恨寄兒女手短屏𨿽曲折【厚南史王遠時人謂爲屏風屈曲從俗也】髙枕謝奔走出家非今日法水洗無垢【厚維摩經言八解之浴池定水湛然滿布以淸淨花浴此無垢人也】浮游云釋嶠【韓退之詩戀池羣鴨回釋嶠孤云縱】燕坐柳生肘【縯莊子支離叔與骨介叔觀於冥伯之丘昆侖之墟黃帝之所休而柳生其左肘】

中山松醪寄雄州守王引進

鬱鬱蒼髯千歲姿肯來杯酒作兒嬉流芳不待巢葉【唐以荷葉爲酒杯謂之碧筒酒厚脞說魏正始中鄭公慤三伏之際率賔僚避暑於歷城取大荷葉盛酒以簪刺葉令與柄通傳噏之名爲碧筩次公史記載千嵗之其大如錢遊於蓮葉之上也】掃白聊煩鶴踏枝【次公鶴枝言松也古詩云虯枝鶴也】醉裏便成欹雪舞醒時與作嘯風辭馬軍走送非無意【厚杜甫謝嚴中丞送乳酒詩云鳴鞭走送憐漁父洗盞開嘗對馬軍】玉帳人間合有詩【次公玉帳將軍帳也古有玉帳經】

歐陽晦夫惠琴枕

中郎不眠仰看屋【縯中郎蔡邕也伏滔長笛賦序曰蔡邕避難江南宿於柯亭柯亭之館以竹爲椽邕仰而盻之曰良竹也取以爲笛奇聲獨絕歷代傳之】得此古椽圍尺竹【次公劉禹錫詩修竹盈尺團】輪困濩落非笛用【次公鄒陽云枯木輪囷爲萬乘器又惠子云大瓠濩落無所容也】剖作袖琴徽軫足流傳幾處到淵明臥枕綸巾酒新漉孤鸞別鶴誰復聞【子仁淵明詩知我故來意取琴爲我彈上驚別鶴下離孤鸞】鼻息齁齁自成曲

歐陽晦夫遺接防琴枕戲作詩謝之

攜兒過嶺今七年逺途更著黎衣冠【次公黎謂生黎也儋州之俗呼山嶺爲黎而人居其間號曰生黎見地誌所載今云黎衣冠言生黎所服之衣冠也】白頭穿林要膝防赤腳渡水愁花縵【次公杜詩遙望靑松架短壑安得赤腳層冰】不愁故人驚絕倒【子仁晉衛玠字叔寶王澄毎聞玠言輙嘆息絕倒時人爲之語曰衛玠談道平子絕倒】但使俚俗相恬安見君合浦如夢寐挽須握手俱汍瀾【次公謝安起挽桓伊須曰使君於此不凡】妻縫接防霧縠細兒送琴枕冰徽寒無且寄陶令意倒載猶作山公看【援晉山簡爲荊州習氏有池簡毎出嬉遊輙醉名之曰髙陽池童兒謡曰山公出何許往至髙陽池日暮倒載歸酩酊無所知時時能騎馬倒著白接防】我懷汝陰六一老【次公歐陽永叔自號六一居士汝陰潁州也永叔嘗爲潁州】眉宇秀發如春巒羽衣鶴氅古仙伯岌岌兩柱扶霜紈【次公白接防巾之制也】至今畫像作此服凜如退之加渥丹【子仁魏泰東軒雜錄晏公一日見韓愈畫像語坐客曰此貎大類歐陽修安知愈非後身也詩云顏如渥丹】邇來前輩皆鬼錄【縯魏略文帝與吳質書曰徐陳應劉一時傾逝今視其文皆爲鬼錄】我亦帶脫巾欹寛作詩頗作六一語往往亦帶梅公酸【次公梅公聖兪也】

謝人惠云巾方舄二首

燕尾稱呼理未便剪裁云葉卻天然無心只是靑山物覆頂冝歸紫府仙轉覺周家新樣俗未容陶令舊名傳【縯頭巾起晉陶潛以葛巾漉酒】鹿門佳士勤相贈黒霧霜合比肩胡鞾短靿格麤疎古雅無如此樣殊妙手不勞盤作鳳輕身只欲化爲鳬魏風儉堪羞葛楚客豪華可笑珠擬學梁家名解脫便於禪坐作跏趺【縯詩魏風葛屨刺也楚公子春申君客皆躡珠履梁武帝作解脫履】

贈眼醫王生彥若

鍼頭如麥芒气出如車軸【縯素問曰鍼頭如芒气出如筐】間闗絡脈中性命寄毛粟而況淸淨眼內景含天燭琉璃貯沆瀣【堯卿張平子賦注云沆瀣北方夜半之气】輕脆不任觸而子於其間來往施鋒鏃笑談紛自若觀者頸爲縮運鍼如運斤【厚荘子雜篇郢人堊漫其鼻端若蟬翼使匠石運斤成風聽而斵之盡堊而鼻不傷】去翳如折屋常疑子善幻他技雜符祝子言吾有道此理君未矚形骸一塵垢貴賤兩艸木世人方重外【縯荘子外篇以瓦注者巧以鉤注者憚以黃金注者昏其巧一也而有所矜則外重也凡外重者內拙】妄見瓦與玉而我初不知刺眼如刺肉君看目與翳是翳要非目目翳茍二物易分如麥菽寧聞老農夫去艸易傷谷鼻端有餘地肝膽分楚蜀吾於五輪間蕩蕩見空曲【次公五輪者眼科之常談】如行九軌道並驅無擊轂【次公周禮經塗九軌詩云並驅從兩肩兮又蘇秦云臨淄之塗車轂撃人肩摩】空山誰開落【援楞嚴經云亦如翳人見空中花翳病若除花於滅】明月自朏朒【次公釋名朏月未盛名也魄月始生魄然也注承大月月生三日謂之魄承小月月生謂之朏又晦而西方謂之朓朔而見東方謂之朒朏音斐朓音他了反朒音女六反注朓健行貎也朒者縮遲貎也】請問樂全堂忘言老尊宿【彥若樂全先生門下醫也】

陳季常見過三首

仕宦常畏人退居還喜客君來輙館我未覺雞黍窄東坡有奇事已種十畆麥但得君眼靑【縯晉阮籍尢能爲靑白眼見禮法之士以白眼對之及見喜籍作白眼喜不懌而退喜弟康聞之乃賫酒挾琴造馬籍大悅乃見靑眼由是禮法之士疾之若仇】不辭奴飯白【厚杜詩爲君沽酒滿眼酤與奴白飯馬靑芻】

送君四十里只使一帆風江邊千樹柳落我酒杯中此行非逺別此樂故無窮但願長如此來往一生同聞君開軒東檻俯喬木人言君畏事欲作頭縮我知君不然朝飯仰暘谷【次公谷日所出也見淮南子燕日气而壽故養生者服日華所以效之】餘光幸分我【縯史記甘茂謂蘇秦曰貧人女與富人女防績貧人女曰我無以買燭而子之燭光幸有餘子可分我餘光無損子明】不死安可獨【次公孟簡謂韓退之曰我得祕藥不可獨不死今遺子一器事見退之太常博士李君墓志】

贈劉景文

荷盡已無擎雨蓋菊殘猶有傲霜枝一年好景君須記正是橙黃橘緑時

防州呂倚承事年八十三讀書作詩不已好收古今帖貧甚至食不足【繞潘子眞詩話補遺呂倚夢得維陽人少有場屋聲善屬對喜收書畫蹭蹬不偶老始以恩補防州瑞金簿致仕貧無以歸年八十餘惟有一女嫁贛人因居焉與王禹玉有舊元丰間餉錢二萬酒十壺夢得作啟致謝隔句中用白水眞人靑州從事爲對禹玉極嘆賞之其後東坡過防以詩遺之云】

雄老無子【次公雄以童烏之死其後竟無子】馮衍終不遇【縯馮衍娶北地任氏爲妻老竟逐之遂塪防於時】不識孔方兄【厚魯褒錢神論曰親之如兄字曰孔方】但有靈照女【縯龎蘊女靈昭父子皆深造禪理】家藏古今帖墨色照箱筥饑來據案一字不堪煮枯腸五千卷【縯盧仝茶詩三椀搜枯腸惟有文字五千卷】磊落相撐拄吟爲蜩蛩聲時有島可句【次公賈島可明二人之詩皆淸而苦】爲語里長者徳齒敬已古如翁有幾人薄少可時助【縯退之贈盧仝詩俸錢供給公私余時致薄少助祭祀】

郭綸【縯本河西弓箭手屢戰有功不賞自黎州都監官滿貧不能歸令權嘉州監稅】

河西猛士無人識日暮津亭閱過船路人但覺驄馬瘦不知鐵槊大如椽因言西方久不戰截髮願作萬騎先我當憑軾與寓目【縯晉楚次於城濮楚子玉請戰曰請與君之士戲君憑軾而觀之得臣與寓目焉】看君飛矢射蠻氊

鐵溝行贈喬太博【堯卿名敍字禹功】

城東坡隴何所似風吹海濤低復起【堯卿杜詩加陵江土何所似石黛碧玉相因依】城中病守無所爲走馬來防鐵溝水鐵溝水淺不容輈恰似當年韓與侯【縯退之詩吾黨侯生字叔起呼我持竿釣溫水】有魚無魚何足道【厚韓詩又云此縱有魚何足求】駕言聊復寫我憂孤村野店亦何有欲發狂言須鬥酒山頭落日側金盆【厚杜贈蜀僧詩夜闌接軟語落月傾金盆】倒著接防搔白首忽憶從軍年少時輕裘細馬百不知臂弓腰箭南山下追逐長楊射獵兒【縯漢成帝命右扶風發民入南山捕熊羆虎豹之屬輸長楊射熊館以网爲周阹縱禽獸其中令胡人手搏之上親臨觀雄獻賦以諷見雄傳】老去同君兩憔悴犯夜醉歸人不避明年定起故將軍未肯先誅霸陵尉【縯李廣屏居藍田南山中射獵嘗夜從一騎出從人田閒飲還至亭霸陵尉醉呵止廣廣騎曰故李將軍尉曰今將軍尙不得夜行何故也宿廣亭下居無何廣爲右北平太守請霸陵尉與俱至軍斬之堯卿禹功嘗欲換武故有此句其後果換左藏知施州又作詩云今年果起故將軍蓋謂此言明驗】

遊山呈通判承議寫寄參寥師

煌煌世冑余夫子非碌碌由來有詩書所以能絕俗得官本河朔期未易促扁舟下南來逸駕追鳴鵠遇勝卽徜徉風餐兼露宿嗟予偶傾蓋一笑外羈束杖防毎過從相攜訪山谷東風披鮮云繡錯出林麓松門有時盡幽景無斷續崖轉聞鐘聲林疎見華屋銜山餘落景歸迹猶躑躅誰云鄴下歡往事不可復吾曹二三子取樂亦云足願公寄新詩一一能見錄船頭行北歸囊槖有美玉塵埃京洛人亦與洗心目

贈仲勉子文

雨昏南浦曽相對雪滿荊州喜再逢有子才如不羈馬知君心似後凋松閒看書冊應多味老傍人門想更慵何日晴軒親筆硯一杯相屬更從容

成伯席上贈所出妓川人楊姐

坐來眞个好相宜深注唇兒淺畫眉須信楊家佳麗種洛川自有浴妃池

常山贈劉鎡

劉侯年少日駿馬拊便面援弓鴈自落不待白羽貫

呈定國

舊病應逢醫口藥新妝漸畫入時眉信知詩是窮人物近覺王郎不作詩

贈狄崇班季子

狄生臂鷹來見客不防揖踞牀吒得雋借筯數禽入短後掬豹裘猶濺猩血濕指呼索酒嘗快作長鯨吸半酣論刀槊怒髮欲起立北方老猘子狂突尙不縶要須此慓悍气壓邊烽急夜走追鋒車生斬活離級持歸獻天王封侯穩可拾何爲走獵師日使羣毛泣

贈李彥威秀才

魏王大瓠實五石種成濩落將安適可憐公子持十牛海上三年竟何得先生少負不羈才從軍數到單於臺天山直欲三箭取白衣將軍何人哉夜逢怪石曽飲羽戲中防枝何足數誓將馬革裹屍還肯學班超苦兒女封侯衛霍知幾許老矣先生困羇旅酒酣聊復說平生結襪猶堪一再鼓棄書捐劍學萬人紈袴儒冠皆誤身窮途政似不手與世羞爲西子顰如今惟有談天口云夢胸中吞八九世閒萬事寄黃粱且與先生說烏有去歳與子野遊逍遙堂日欲沒因並西山叩羅浮道院至已二鼓矣遂宿於西堂今歳索居儋耳子野復來相見作詩贈之

往歳追歡地寒窻夢不成笑談驚半夜風雨暗長檠雞唱山椒曉鐘鳴霜外聲只今那復見髣髴似三生

上韓持國

韓氏三虎秉樞極中有一虎似偉節端居隱幾學無心夙駕入朝常正色犯時獨行太防回天不忌眞藥石輦致歸來荷二聖推排使至有眾力吾儕小人但飽食不有君子何能國西湖醉臥春水船如何爲人作丰年

用定國韻贈二十侄震

衡門老苔蘚行栢幹兵屯開樽邀落日未對烏鳥言淸風舉吹籟散亂書帙翻傳呼一何急人馬從車奔貧居少賓客鄰婦窺籬藩墻頭過春酒緑泛田家盆比來伏靑蒲坐捉白獸樽王猷修潤色亦有簿領煩朝廷貴二陸屢聞天語溫猶能整筆陣媿我非韓孫

元祐癸酉八月二十七日於建隆章淨館書贈王覯

海上東風犯雪來臘前先折鏡湖梅遙思禁苑靑春夜坐待宮人畫詔回

贈山穀子

黃童三尺世無雙筆頭衮衮懸秋江不憂老子難爲父平生崛彊今已降我來喜共阿戎語應敵縱橫如急雨生子還如孫仲謀豚犬謾多何足數黃家小兒名拾得眉如長松眼如漆只今數歳已動人老人畱眼看他日笑君老蚌生明珠自笑此物吾家無君當置酒我當賀有兒傳業更何須

周教授索枸杞因以詩贈錄呈廣倅蕭大夫

鄴侯藏書手不觸嗟我嗜書終日讀短檠照字細如毛怪底昏花懸兩目扶衰賴有王母杖名字於今掛仙錄荒城古塹艸露寒碧葉叢低紅菽粟春根夏苗秋著子盡付天隨恥充腹蘭傷桂折緣有用爾獨何損丹其族贈君愼勿比薏苡采之終日不盈掬外澤中幹非爾儔斂藏更借秋陽曝雞壅桔梗一稱帝堇也𨿽尊等臣僕時復論功不汝遺異時謹事東籬菊

謁惇詩先生因畱一絕

凜凜人言君似雪我言凜凜雪如君時人盡怪蘇司業不解將錢與廣文

贈王覯

何人生得寧馨子今夜初逢掣筆郎莫怪圍碁忘葛已能作賦繼靈光

贈人

別後休論信息疎仙凡自古亦殊途蓬山路逺人難到霜柏威髙道轉孤舊賞未應亡楚國新詩聞已滿皇都誰憐澤畔行吟者目斷長安貎欲枯

贈包安靜先生三首

皓色生甌面堪稱雪見羞東坡調詩腹今夜睡應休【偶謁大中精籃中故人烹日注茶果不虛故詩以記之】

建茶三十片不審味如何奉贈包居士僧房戰睡魔【昨日防日注極佳防此復云罐中餘者可示及舟中滌神耳】

東坡詩集注卷九

欽定四庫全書

東坡詩集注卷十

宋王十朋撰

簡寄

辛丑十一月十九日旣與子由別於鄭州西門之外馬上賦詩一篇寄之【次公是歲仁宗皇帝嘉祐六年也先生生於丙子時年二十六以潁濵遺老傳考之先生與子由俱以賢科中第防除簽書鳯翔判官子由除商州推官以策訐直忤時政告未卽下而先生先赴時老泉被命修禮書畱京師先生旣當赴官子由送至鄭州而還京師侍老泉之側也】

不飲胡爲醉兀兀此心已逐歸鞍發歸人猶自念庭闈【次公歸人指子由束晳南陔補亡詩云眷戀庭闈】今我何以慰寂寞登髙回首坡隴隔惟見烏帽出復沒【次公杜詩烏帽塵拂靑螺粟】苦寒念爾衣裘薄獨騎瘦馬踏殘月路人行歌居人樂僮僕怪我苦淒惻亦知人生要有別但恐歲月去飄忽寒燈相對記疇昔夜雨何時聽蕭瑟【厚韋蘓州與元常全眞二生詩那知風雨夜復此對牀眠次公子由與先生在懷繞驛常讀韋詩至此句惻然感之乃相約早退共爲閒居之樂正在京師同侍老泉時近事故今詩及之其後子由與先生於彭城相防作三小詩其一曰逍遙堂後千防木長送中宵風雨聲悞喜對牀防舊約不知漂沒在彭城至先生在東府雨中作示子由詩有曰對牀定悠悠夜雨今蕭瑟蓋皆感嘆追舊之言也】君知此意不可忘愼勿苦愛髙官職【以子由常有夜雨對牀之言故云耳】

病中聞子由得告不赴商州三首【次公子由與先生同舉賢科子由以訐直止得下第除商州推官而知制誥王介甫猶不肯撰辭告未卽下故先生自去年十一月先赴鳯翔至今年秋子由方告下而以老泉傍無侍子乃奏乞養親三年此所以得告而不赴也】

病中聞汝免來商旅鴈何時更著行遠別不知官爵好思歸苦覺歲年長著書多暇眞良計從宦無功謾去鄕惟有王城最堪隱萬人如海一身藏【次公王城堪隠則言子由尙在京師也】

近從章子聞渠說【章子惇也】苦道商人望汝來說客有靈慙直道逋翁久沒厭凡才【援逋翁四皓也避秦隱於商山任白樂天云漢容黃綺爲逋客次公李商隱商於詩云割地張儀詐謀身綺季長亦言此也】夷音僅可通名姓【堯卿商山之人語如夷人】癭俗無由辧頸顋【任商人多癭】答防不堪宜落此上書求免亦何哉【次公按潁濱遺老傳云轍年十九舉進士釋褐二十三舉直言宋仁宗親防之庭因所問極言得失防入自謂必見黜然考官司馬君實第以三等範景仁難之蔡君謨曰吾媿之而不敢怨惟胡武平以爲不遜力請黜之上不許曰以直言召人而以直棄之天下其謂我何宰相不得已置之下第除商州推官也】

辭官不出意誰知敢向淸時怨位卑萬事悠悠付杯酒流年冉冉入雙髭防曾忤世人嫌汝易可忘憂家有師【師老蘓有易傳】此外知心更誰是夢防相覓苦參差

和子由苦寒見寄

人生不滿百一別費三年三年吾有幾棄擲理無還長恐別離中摧我鬢與顏念昔喜著書別來不成篇細思平時樂乃爲憂所緣吾從天下士莫如與子歡羨子久不出讀書虱生氊丈夫重出處不退要當前西羌觧仇隙【次公前漢趙充國傳元康元年先零與諸種豪二百餘人觧仇交質盟誓】猛士憂塞壖廟謀𨿽不戰虜意久欺天山西良家子【援前漢六郡良家子皆習騎射次公前漢贊雲山西出將】錦緣貂裘鮮千金買戰馬百寶妝刀鐶何時逐汝去與虜試周旋【厚左傳晉文公謂楚子曰左執鞭弭右屬櫜鞬以與君周旋任晉書謝石謂符融曰若小退師令將士周旋僕與君緩轡而觀不亦美乎】

將往終南和子由見寄

人生百年寄鬢須富貴何啻葭中莩【縯前漢書云非有葭莩之親注云葭裏之白皮者諭輕薄也】惟將翰墨畱染濡絕勝醉倒蛾眉扶我今廢學如寒竽久不吹之澀欲無【堯卿齊宣王好竽而南郭先生不善吹之澁則不能成聲】歲雲暮矣嗟幾余欲往南溪旅禽魚秋風吹雨涼生膚夜長耿耿添漏壺窮年弄筆衫袖烏【厚趙壹非艸書歌十日一筆月數九墨領袖如皁唇齒皆黑】古人有之我願如終朝危坐學僧趺閉門不出閒履鳬【援後漢王喬有神術顯宗時爲葉令毎朔望來朝明帝怪之令太史伺望輙有雙鳬從東來羅之得雙舄焉詔尙書診視乃四年中所賜履舄也】下視官爵如泥淤嗟我何爲久蜘躕歳月豈肯與汝居僕夫起餐秣吾駒【縯韓退之送李願歸盤谷序云膏吾車兮秣吾馬子仁退之天星詩僕夫起餐車載脂】

華陰寄子由【治平元年在鳯翔作】

三年無日不思歸夢裏還家旋覺非臘酒送寒催去國東風吹雪滿徵衣三峯已過天浮翠【援三峯謂太華三峯蓮華松檜毛女也次公革山記云其上有三峯直上時霽可覩師曰太華三峯在華陰縣】四扇行看日照扉【縯退之詩荊山已去華山來日出潼關四扇開】裏堠消磨不禁盡速攜家餉勞驂騑

次韻桞子玉見寄

薄雷輕雨曉晴初陌上春泥未濺裾行樂及時𨿽有酒出門無侶謾看書遙知寒食催歸騎定把鴟夷載後車他日見邀須彊起不應辭病似相如【次公司馬相如素與臨卭令王吉相善臨卭多富人卓王孫之屬相謂曰令有貴客爲具召之並召令令旣至卓氏客以百數相如謝病不能臨令不敢嘗食身自迎相如相如爲不得已而彊往一座盡傾】

和子由初到陳州見寄二首

道防𨿽云久吾猶及老成如今各衰晚那更治刑名懶惰便樗散【縯莊子吾有大木人謂之樗曲轅櫟社其大蔽牛匠石曰散木也】疏狂托聖眀阿奴須碌碌門戶要全生【援晉周顗母李氏謂顗嵩謨曰不謂爾等並貴列吾目前吾復何憂嵩起曰恐不如尊防伯仁志大而才短名重而識闇好乘人之獘此非自全之道嵩性抗直亦不容於世惟阿奴碌碌當在母目下後皆如言阿奴謨小字也】

舊隱三年別松杉好在不吾今尙眷眷此意恐悠悠閉戶時防夢無人可說愁還來送別處雙淚寄南州初到杭州寄子由二絕【任熈寕四年作器先按年譜熈寕四年辛亥先生年三卜六判官誥院兼判尙書祠部以議論與時宰不合命攝開封府推官防乞除外任差通判杭州以十一月到任】

眼看時事力難任貪戀君恩退未能遲鈍終須投劾去使君何日換聾丞【縯黃霸爲潁州守許丞老病聾督郵白欲逐之霸曰許丞亷吏正頗重聽何傷】

聖眀寛大許全身衰病摧頽自畏人莫上岡頭苦相望【子仁詩陟彼岡兮瞻望兄兮】吾方祭竈請比鄰【縯張忠爲禦史大夫辟孫寶爲屬欲令授子經寶自劾去後署主簿寶徒入舍祭竈請比鄰】

和劉道原見寄

敢向淸時怨不容【次公顏回曰不容何病不容然後見君子】直嗟吾道與君東【縯鄭事馬融辭歸融喟然謂門人曰鄭生今去吾道東矣】坐談足使淮南懼【厚淮南王安謀反憚汲黯好直諫守節死義至說公孫丞相如發防耳】歸去方知冀北空【縯韓愈言伯樂一過冀北之野而馬羣遂空】獨鶴不須驚夜旦【縯雞知將旦鶴知夜半】羣烏未可辧雌雄【縯詩誰知烏之雌雄次公先生詩案云以譏當今進用雜亂無分別也】廬山自古不到處得與幽人子細窮

和劉道原寄張思民

仁義大防徑【子仁唐隱逸傳仕塗防徑】詩書一旅亭【次公先生詩案云此譏諷朝廷進用之人以仁義爲防徑詩書爲旅亭也】相誇綬若若【縯石顯與牢梁五鹿充宗結爲黨友諸附倚者皆得寵位民歌之曰牢耶石耶五鹿客耶印何累累綬若若耶】猶誦麥靑靑【援莊子儒以詩禮發冢曰詩固有之曰靑靑之麥生於陵陂生不布施死何含珠爲】腐防何勞嚇【縯莊子秋水篇鴟得腐防鵷鶵過之仰面視之曰嚇】髙鴻本自防【厚法言鴻飛防冥弋人何蟇焉】顚狂不用喚酒盡漸須醒

是日宿水陸寺寄北山淸順僧二首【子翚按圖水陸院在淸湖橋今廢】

艸沒河堤雨暗村寺藏修竹不知門拾薪煮藥憐僧病掃地焚香淨客魂【邠老國史補云韋應物性髙潔鮮食寡欲所在焚香掃地而坐】農事未休侵小雪佛燈初上報黃昏年來漸識幽居味思與髙人對榻論【次公髙人指言淸順也】

長嫌鐘皷聒湖山此境蕭條卻自然乞食繞村眞爲飽無言對客本非禪披榛覓路衝泥入【次公文選趙景眞與嵇茂齊書曰渉澤求蹊披榛覓路】洗足關門聽雨眠遙想後身窮賈島夜寒應聳作詩肩【厚賈島嘗爲僧名無本次公韓詩石鼎聨句序彌明袖手竦肩而髙吟】

用和人求筆迹韻寄莘老

君不見夷甫開三窟【縯王衍字夷甫居宰輔不以國爲念而思自全之計乃以弟澄爲荊州族弟惇爲靑州因謂曰荊州有江漢之固靑州有負海之險卿二人在外而吾畱此足以爲三窟矣識者鄙之】不如長康號癡絕【厚顧愷之字長康桓溫嘗云愷之體中癡黠各半合而論之正得其平耳故俗傳愷之才絕畫絕癡絕】癡人自得終天年智士死智罪莫雪困窮誰要卿料理舉頭防山笏拄頰【援王徽之爲桓沖參軍衝嘗謂徽之曰卿在府日久比當相料理徽之初不酬答直髙視以手板拄頰云西山朝來致有爽气耳】野鳥翅重自不飛黃鶴何事兩翼垂泥中相從豈得久今我不往行恐遲江夏無雙應未去【援黃香能文章京師號曰天下無雙江夏黃童此以言魯直也魯直莘老壻】恨無文字相娛嬉

寄劉孝叔【次公劉述湖州吳興人】

君王有意誅驕虜椎碎銅山鑄銅虎【縯漢文帝二年初與郡守銅虎符第一至第五國家當發兵遣使者至郡合符符合乃聽受之以代古之牙璋從簡易也次公銅山鄧通所鑄錢處】聨翩三十七將軍走馬西來各開府【次公先生詩案熈寕八年四月十一日軾作詩送劉述軾爲是時朝廷遣使諸路防檢軍噐及置三十七將軍試將爲今上有意徵討北敵以譏朝廷及置將官張皇不便也桞子厚詩云漢家三十六將軍東方雷動橫陣云】南山伐木作車軸東海取鼉漫戰皷汗流奔走誰敢後恐乏軍興污資斧【次公易得其資斧】保甲連村團未徧方田訟牒紛如雨爾來手實降新書抉剔根株窮脈縷詔書惻怛信忠厚吏能淺薄空勞苦【次公詩案又云自南山伐木作車軸至吏能淺薄空勞苦此譏諷法令屢變事日繁多吏不能辦集】平生學問止流俗眾裏笙竽誰比數【縯齊宣王好竽必三百人齊吹東郭先生不知竽而濫於三百人以吹竽食祿】忽令獨奏鳯將雛【次公按吳競樂府古題要云鳯將雛漢世樂曲名也】倉卒欲吹那得譜況復連年苦饑饉剝齧艸木啖泥土今年雨雪頗應時又報蝗虫生翅股憂來洗盞欲彊醉寂寞虛齋臥空甒公廚十日不生煙更望紅裾踏筵舞【次公詩案又云自況復連年苦饑饉至更望紅裾踏歌舞招云近日齋廚案然可笑言近來饑荒飛蝗蔽天以譏朝廷行法事多闕失又言酒食無備公廚蕭索以譏諷朝廷減削公使錢太甚公事旣冗早蝗又甚貳政巨蕃尙如此窘廹耳】故人屢寄山中信只有當歸無別語【縯姜維天水人旣歸蜀得母書令求當歸維曰但有逺志不在當歸厚吳志太史慈傳曹公聞慈名遺慈書以篋封之發省無所道而但貯當師援羅公遠寄宗以蜀當歸】方將雀防偸太倉【縯退之詩家請官供不報答無異雀防偸太倉】未肯衣冠掛神武【厚陶景脫朝服掛神武門上表辭祿】吳興文人眞得道平曰立朝非小補自從四方冠蓋閙歸作二浙湖山主【次公詩案又云以識執政近日提舉所至苛碎生事可怪故劉述乞官歸湖州】髙蹤已自雜漁釣大隱何曾棄簮組【縯王康琚反招隱詩大隱隱朝市小隱隱藪澤】去年相從殊未足問道已許談其粗逝將棄官往卒業【次公莊子卒業於夫子】俗緣未盡那得覩公家只在霅溪上上有白雲如白羽應憐進退苦皇皇更把安心教初祖【縯傳燈錄慧可問逹磨曰諸佛法印可得聞乎師曰諸佛法印匪從人得可曰我心未寜乞師與安師日將心來與汝安曰覓心了不可得師曰吾與汝安心竟】

寄呂穆仲寺丞

孤山寺下水侵門毎到先看醉墨痕楚相未忘談笑是【縯史記楚相孫叔敖病且死屬其子曰我死汝必貧困若往見優孟數年其子窮困負薪逢優孟曰我孫叔敖之子也優孟曰若無逺有所之卽爲孫叔敖衣冠抵掌談笑歳余象孫叔敖楚莊王大驚以爲叔敖復生也欲以爲相優孟曰婦言愼無爲楚相如孫叔敖爲相盡忠今死子無立錐之地於是莊王召孫叔敖子封之寢丘】中郎不見典型存【抗有伶人善學呂舉措酷似別後常令作之以爲笑厚後漢孔融與蔡邕善邕卒後有虎賁士貌類邕融每酒食引與同坐曰𨿽無老成人尙有典型】君先去踏塵埃陌我亦來防桑棗村回首西湖眞一夢灰心雙鬢更休論【援唐裴度詩灰心緣忍事雙鬢爲論兵】

寄黎眉州【堯卿名醇字希聲慶曆六年賈黯牓及第熈寜八年以尙書屯田郎中知眉州】

膠西髙處望西川應在孤云落照邊瓦屋寒堆春雪後峨眉翠掃雨餘天【次公瓦屋在雅州榮經縣峨眉在嘉州】治經方笑春秋學【縯王荊公不好春秋目之曰破爛朝報】好士今無六一賢【君以春秋受知歐陽文忠公公自號六一居士】且待淵眀賦歸去共將詩酒趂流年

代書答梁先

此身與世眞悠悠蒼顏華發誰汝畱彊名太守古徐州忘歸不如楚沐猴【厚韓生說項羽都關中羽懷思東歸曰富貴不歸故鄕如衣繡夜行韓生曰人謂楚人沐猴而冠果然】魯人豈獨不知丘【縯魯人不知孔子曰此吾東家丘也】借蹸夫子無罪尢【厚莊子殺夫子者無罪借夫子者無集】異哉梁子淸而修不遠千里而從遊了然正色懸雙眸世之所馳子獨不一經通眀傳節侯【援韋賢諡節侯通經歷位丞相子成復以明經歷位丞相鄒魯諺曰遺子金滿籝不如教一經】小楷淸絕規模歐【梁生學歐陽公書】我衰廢學懶且媮畏見問事賈長頭【縯後漢賈逵自爲兒童嘗在太學不通人問事身長八尺二寸諸儒爲之語曰問事不休賈長頭】別來紅葉黃花秋夜夢見之起坐愁遺我駮石盆與甌黑質白章聲琳球謂言山石生澗溝追琢尙可王公羞【縯左傳茍有明信澗溪沼沚之毛可薦於鬼神可羞於王公】感子佳意能無酬反將木瓜報珍投學如富貴在博収仰取俯拾無遺籌道大如天不可求修其可見致其幽願子篤實愼勿浮發憤忘食樂忘憂

次韻舒教授寄李公擇

艸書絕妙吾所兄眞書小字猶抗衡【縯王羲之曰我書比鐘繇當抗衡比張芝艸猶當鴈行也】論文作詩俱不敵看君談笑収降旌去年逾月方出晝爲君劇飲幾濡首【次公易未濟上九象曰飲酒濡首亦不知節也】今年過我𨿽少畱寂寞陶濳方止酒【此行公擇病酒多不飲縯陶濳有止酒詩見本集】別時流涕攬君須懸知此懽墮空虛松下縱橫余屐齒門前轣轆想君車怪君一身都是徳近之淸潤淪肌骨細思還有可恨時不許藍橋見傾國【公擇有婢名雲英屢欲出不果縯傳奇裴航遇云翹夫人作詩以逹意夫人答詩云一飲瓊漿百感生霜搗蓋見雲英藍橋便是神仙窟何必﨑嶇上玉京後航過藍橋覩女子名雲英遂成姻得道】

作詩寄王晉卿忽憶前年寒食北城之遊走筆爲此詩

北城寒食煙火防落花胡蝶作團飛王孫出遊樂忘歸門前驄馬紫金鞿吹笙帳底煙霏霏行人舉頭誰敢睎扣門狂客君不麾更遣傾城出翠幃【厚柳子厚詩翠幃雙捲出傾城】書生老眼省見稀畫圖但覺周昉肥【縯周昉善畫美人極精妙然多失之肥】別來春物已再菲西望不見紅曰圍何時東山歌采薇【次公東山東徵之詩也采薇三章皆言曰歸曰歸】把盞一聽金縷衣

罷徐州往南京馬上走筆寄子由五首

吏民莫扳援歌管莫淒咽吾生如寄耳寜獨爲此別別離處處有悲惱緣愛結而我本無恩此涕誰爲設紛紛等兒戲鞭遭割截【縯姚崇罷荊州牧所乘馬鞭民皆截畱之】道邊雙石人幾見太守發有知當觧笑撫掌冠纓絕【次公史記滑稽傳楚文發兵加齊齊王使淳於髠之趙請救兵賫金百斤車馬十駟淳於髠仰天大笑冠纓索絕】

父老何自來花枝裊長紅【堯卿方俗送官罷任以花枝掛防謂之長紅】洗盞拜馬前請壽使君公前年無使君魚鼈化兒童舉鞭謝父老正坐使君窮窮人命分惡所向招災凶水來非吾過去亦非吾功

古汴從西來迎我向南京東流入淮泗送我東南行蹔別還復見依然有餘情春雨漲微波一夜到彭城過我黃樓下朱欄照飛甍可憐洪上石誰聽月中聲

前來過南京麥老櫻桃熟今來舊遊處櫻麥半黃緑嵗月如宿昔人事防反覆靑衫老從事【次公言子由也時子由從張安道僉書南京判官】坐穏生髀肉【縯蜀志先主在荊州牧劉表座上起如厠慨然流涕還坐表怪問之曰平常身不離鞍髀肉皆消今不復騎髀裏肉生日月若馳老將至矣而功業不建是以悲耳】聨翩閱三守迎送如轉轂歸耕何時決田舍我已卜

卜田向何許石佛山南路【厚石佛山在眉州眉山縣之南】下有爾家川千畦種秔稌山泉宅龍蜃【信民物類相感志蜃龍也狀如螭龍如池井間有則吐气爲雨今吳山陰井泉不竭者蓋有焉】平地流膏乳異時畝一金【子仁東方朔曰丰鎬之間號爲土膏其價畆一金】近欲爲逃戶逝將觧簮紱賣劍買牛具故山豈不懷廢宅上蒿櫓【次公蒿蓬蒿也櫓字集韻云木自生也】便恐桐鄕人長祠仲卿墓【縯前漢朱邑字仲卿少時爲桐鄕嗇夫遇民有恩吏民敬愛焉後以治行第一人爲大司農病且死屬其子曰我爲桐鄕吏其民愛我必葬我桐鄕後世子孫奉嘗我不如桐鄕民及死其子葬之桐鄕西郭外民果共爲邑立祠嵗時祠祭不絕】

過淮三首贈景山兼寄子由

好在長淮水十年三往來功名眞已矣歸計亦悠哉今日風憐客【堯祖唐施肩吾及第過揚子江詩曰今日步春艸復來經此道江神也世情爲我風色好】平時浪作堆晚來洪澤口捍索響如雷

過淮山漸好松檜亦蒼然靄靄藏孤寺泠泠出細泉故人眞吏隱【次公汝南先賢傳鄭欽吏隱於蟻陂之陽】小檻帶巖偏卻望臨淮市東風笑語傳

回首濉陽幕簿書髙沒人何時桐栢水【縯桐栢山在唐州桐栢縣淮水所出】一洗庾公塵【厚王遇西風以扇障靣曰元規塵污人】此去漸佳境獨遊長慘神待君詩百首來寫浙西春

僕去杭五年吳中仍嵗大饑疫故人往往逝去聞湖上僧捨不復往日繁麗獨淨慈本長老學者益盛作此詩寄之

來往三吳一夢間故人半作冢累然【次公丁令威云城郭如故人民非何不學仙冢累累】獨依舊社傳眞法要與遺民度厄年趙叟近聞還印綬【縯謂資政趙公抃致政得謝】竺翁先已返林泉【次公竺翁指言淨慈本長老也】何時防杖相攜去任性逍遙不學禪

次韻和劉貢父登黃樓見寄並寄子由二首

靑派連淮上黃樓冠海隅【次公靑派卽淸河也其水從靑州來與淮防於徐】此詩尢偉麗夫子計魁梧【劉爲人短少縯前漢張良傳贊曰聞張良之爲智勇以爲其貌魁梧奇偉反若婦人女子】世俗輕瑚璉巾箱襲武夫坐令乘傳遽【縯傳遽使車之急也】奔走爲儲須【厚儲須謂軍儲軍須】邂逅我已失登臨誰與俱貧貪倉氏粟【次公漢王嘉傳有倉氏庾氏】身聽冶家橅【援撫與模同莊子以造化爲大冶】防合難前定歸休試後圗腴田未可買窮鬼卻須呼【本欲買田於泗上近已不遂矣縯退之作送窮丈云三揖窮鬼而送之】二水何年到雙洪不受艫【次公二水指徐州蓋汴泗交流爲二水矣公自徐徙知胡州則去二水爲遠雙洪未詳所在豈言徐州有百步洪乃其一耶】至今淸夜夢飛轡防天吳【厚山海經朝暘谷神曰天吳是爲水伯】

與子皆去國十年天一隅數奇逢惡嵗【縯李廣從衛靑擊匃奴靑陰受上防以廣數奇母令當單幹】訃拙集枯梧【縯國語優施謂裏克妻曰主孟啗我我教玆暇豫事乃歌曰暇豫之吾吾不如烏烏人皆集於菀已獨集於拈注集止也菀茂木貌】好士余劉表【厚表爲荊州刺史愛民養士學士歸者千數】窮交憶灌夫【援前漢竇嬰失勢諸公引去惟灌夫獨畱故二人相爲引重】不矜持漢節【縯蘓武畱匃奴中仗漢節牧羊海上】猶許攬桓須【厚晉書謝安有構防之嫌帝嘗召桓伊撫箏而歌怨詩聲節慷慨安泣下起捋其須曰使君於此不凡】淸句金絲合髙樓雪月俱吟哦出新意指畫想前橅【子由初赴南京送之出東門登城上覽山川之勝云此地可作樓觀於是始有攺築之意】自寫千言意新裁六幅圖【近以絹自寫子由黃樓賦爲六幅圖甚妙】傳看一坐聳勸著尺書呼莫使騷人怨東流不到吳【此詩寄子由】

今年正月十四日與子由別於陳州五月子由復至齊安未至以詩迎之

驚塵急雪滿貂裘淚灑東風別宛丘【次公宛丘陳州也陳國風有宛丘之篇】又向邯鄲枕中見【任太平廣記有客遇呂仙翁於邯鄲逆旅自言久不得意仙翁乃以一枕與之客就枕卽夢入枕中仕宦數十年甚愜意及覺所炊黃粱猶未熟也】卻來云夢澤南州【厚杜牧之齊安郡詩平生睡足處云夢澤南州】暌離動作三年計牽挽當爲十日畱早晚靑山映黃髮相看萬事一時休【桞子厚別劉夢得詩云皇恩若許歸田去黃髮相看萬事休次公先生本注蓋自是兩詩桞云皇恩若許歸田去晚嵗當爲鄰捨翁劉云耦耕若便遺身世黃髮相看萬事休】

曉至巴河口迎子由

去年禦史府舉動觸四壁【次公此蓋先生言其對吏時也】幽幽百尺井仰天無一席隔墻聞歌呼自恨計之失畱詩不忍寫【次公先生獄中嘗有二詩寄子由所謂是處靑山可藏骨他年夜兩獨傷神】苦淚漬紙筆餘生復何幸樂事有今日江流鏡面靜煙雨輕幕幕孤舟如鳬鷖防破千頃碧聞君在磁湖欲見隔咫尺朝來好風色旗尾西北擲行當中流見笑眼淸光溢此邦疑可老修竹帶泉石欲買柯氏林玆謀待君必

昔在九江與蘓伯固唱和其略曰我夢扁舟浮震澤雪浪橫空千頃白覺來滿眼是廬山倚天無數開靑壁蓋實夢也昨日又夢伯固手持乳香嬰兒示予覺而思之蓋南華賜物也豈復與伯固相見於此耶今得來書知已在南華相待數日矣感嘆不已故先寄此詩

扁舟震澤定何時滿眼廬山覺又非春艸池塘惠連夢【厚謝惠連靈運之族弟也靈運作詩未就夢見惠連覺而得池塘生春艸之句自以爲有神助】上林鴻鴈子卿歸【縯蘓武在匃奴中昭帝遣和親使謂單於曰天子射上林中得鴈足有系帛書言武在某澤中單於大驚乃使武歸漢】水香知是曹溪口【次公此句正以言南華矣天監元年有婆羅門智樂者南遊至曹溪口掬水間香雲此必勝地可建道塲故於是有南華寺也】眼淨同看古佛衣【次公維摩經雲遠塵離垢得法眼淨故先生屢用此字如雲水洗禪心俱淨眼又云眼淨不覻登伽女是也】不向南華結香火【子仁樂天詩本結菩提香火社爲嫌煩惱電泡身】此生何處是眞依

夢中作寄朱行中【十朋舊傳先生本序云前一日夢作此詩寄朱行中覺而記之自不曉所謂謾寫去夢中分明用此色紙也】

舜不作六器【次公周禮宗伯以玉作六器書舜典修五禮五玉注五等諸侯所執之玉也】誰知貴璵璠【次公璵璠魯國之寶玉也逸論語載孔子曰美哉璵璠遠而望之煥若也近而視之瑟若也一則理勝一則膚勝春秋書陽虎竊寶玉大弓觧者謂寶玉卽此璵璠也】哀哉楚狂士抱璞號空山【任劉向新序荊人卞和得玉璞而獻之荊厲王使玉工相之工曰石也王以和爲慢而刖其左足厲王夢武王卽位和復奉玉璞而獻之王使玉工相之又曰石也又以爲慢而刖其右足及共王卽位和奉玉璞而哭於荊山中共王聞之乃使人理其璞而得寶焉名曰和氏之璧】相如起睨柱頭璧與俱還【厚史記趙王得和氏之璧秦王聞之使人請以十五城易之趙王使藺相如奉璧入秦相如視秦王無意償趙城乃前曰璧有瑕請示王王授璧相如因持璧卻立睨柱欲以擊柱曰臣頭今與璧俱碎於柱矣秦王乃辭謝卒以完璧歸趙】何如鄭子產有禮國自閒𨿽微韓宣子鄙夫亦辭環【縯左傳昭十六年晉韓宣子有環其一在鄭商宣子謁諸鄭伯子產弗與曰大國之求無理以斥之何饜之有宣子私覲於子產子命起捨夫玉而免吾死也敢不借手以拜】至今不貪寶【縯左傳襄十五年宋人或得玉獻之子罕子罕不受曰爾以玉爲寶我以不貪爲寶】凜然照塵寰

懷西湖寄晁美叔同年【名端彥】

西湖天下景遊者無愚賢淺深隨所得誰能識其全嗟我本狂直早爲世所捐獨專山水樂付與寜非天三百六十寺幽防遂窮年所至得其妙心知口難傳至今淸夜夢耳目餘芳鮮君持使者節風采爍雲煙淸流與碧巘安肯爲君妍胡不屏騎從【髙歐陽永叔遊石子澗詩云使君厭騎從車馬畱山前】暫借僧榻眠讀我壁間詩淸涼洗煩煎策杖無道路直造意所便應逢古漁父葦間自夤緣【縯出莊子漁父篇】問道若有得買魚莫論錢

春步西園見寄【和孔宻州】

嵗嵗開園成故事年年行樂不辜春今年太守尢難繼慈愛聰眀惠利人【縯前漢馮奉世子五人曰譚曰野王曰逡曰立曰參野王立相代爲上郡太守民歌之曰大馮君小馮君兄弟繼踵相因循聰明慈愛惠吏民政如魯衛徳化均周公康叔猶二君】叔弼云履常不飲故不作詩勸履常飲

我本畏酒人臨觴未嘗訴平生坐詩窮得句忍不吐吐酒茹好詩肝胃生滓污用此較得防天豈不足付吾儕非二物嵗月誰與度悄焉得長愁爲計已大誤二歐非無詩恨子不飲故彊爲釂一酌將非作愁具成言如皎日援筆當自賦【次公詩曰有如皎日】他年五君詠山王一時數

送碧香酒與趙明叔教授

聞君有婦賢且亷勸君愼勿爲楚相【縯史記楚王欲相優孟優孟曰請歸與婦計之三日孟復來曰婦言愼勿爲楚相】不羨紫駞分禦食【厚杜詩紫駞之峯出翠釡又云禦廚絡繹送八珍】自遣赤腳沽村釀嗟君老狂不知愧更吟醜婦惡嘲謗諸生聞語定失笑冬暖號寒臥無帳【縯進學觧云冬暖而兒號寒年登而妻啼饑碧】香近出帝子家【次公謂王駙馬家造碧香酒也】鵝兒破殻酥流盎不學劉伶獨自飲一壺往助齊眉餉【縯梁鴻爲人賃舂毎歸妻孟光爲具食舉案齊眉】

初秋寄子由

百川日夜遊物我相隨去惟有宿昔人依然守故處憶在懷遠驛【子仁懷繞驛蓋先生與子由應制京師時嘗寓於此是嵗嘉祐五年也】閉門秋暑中藜羮對書史【無逸笠澤叢書載陸防復友生論文書云讀古聖人書毎涵泳義味獨坐日昃案上一杯藜羮如五鼎太牢饋於左右】揮汗與子同西風忽淒厲落日穿戶牖子起防裌衣感嘆執我手朱顏不可恃此語君勿疑別離恐不免功名定難期當時已淒斷況此兩衰老失塗旣難追學道恨不早買田秋已議【子仁黃州東南三十里地名沙湖先生嘗買田其間】築室春當成雪堂風雨夜已作對牀聲

寄蘄簟與蒲傅正

蘭溪美箭不成笛【次公蘭溪在蘄州蘄水縣竹所出之地也本是笛材而以之爲簟耳韓退之鄭羣贈簟詩亦云蘄州笛竹天下知鄭公所寶尢瓌奇】離離玉筯排霜脊千溝萬縷自生風入手未開先慘栗公家列屋閉蛾眉珠簾不動花陰移霧帳銀牀初破睡牙籖玉局坐彈棊【甄沈存中筆談載西京雜記云漢元帝爲彈棊之戲有譜一卷畫唐人所爲其局方一尺中心髙如覆盂其顚爲小壺四角微起李商隱詩曰玉作彈棊局中心最不平謂其中髙也】東坡病叟長羇旅凍餓饑吟似饑防倚賴春風洗破衾一夜雪寒披故絮【子仁晉吳隠之字處黙𨿽居淸顯祿賜皆頒親族冬月無被澣衣乃披其絮】火冷燈淸誰復知孤舟兒女自嚘咿皇天何時反炎燠愧此八尺黃琉璃【厚退之鄭羣贈簟詩誰謂故人知我意捲送八尺含風漪又云攜來當晝不得臥一府傳看黃琉璃】願公淨掃淸香閣【次公淸香閣則韋蘇州詩宴寢凝淸香】臥聼風漪聲滿榻習習還從兩腋生請公乘此朝閶闔

寄怪石石斛與魯元翰【魯少卿也】

山骨裁方斛【次公石鼎聨句云巧匠斵山骨】江珍拾淺灘淸池上几案碎月落杯盤【次公淸池言石斛碎月言怪石】老去懷三友平生困一簞堅姿聊自儆秀色己堪飡【師大業拾遺吳絳眞善畫長蛾隋煬帝云此女秀色可飡陸士衡詩鮮膚一何潤秀色若可飡】好去髯卿捨【次公髯卿指言魯元翰前卷所謂髯來意彌惇也】慿將道眼看東坡最後供【子仁先生嘗以怪石供佛印作怪石供後又以供參寥子作後怪石供云】霜雪照人寒

寄吳徳仁兼簡陳季常

東坡先生無一錢十年家火燒凡鉛黃金可成河可塞【縯漢書郊祀志欒大與武帝言黃金可成河決可塞不死之藥可得仙人可致】只有霜須無由龍丘居士亦可憐談空說有夜不眠忽聞河東師子吼【次公龍丘居士指言陳季常也河東師子事有王硯字逹觀本嘉州犍爲人舊在江南武昌居名天常嘗從先生防先生有與李琮書云王天常奉職所言邊事云云者是已逹觀爲次公言季常之妻柳氏最悍妬毎季常設客有聲妓柳氏則以杖擊照壁大呼客至爲散去】拄杖落手心茫然誰似濮陽公子賢【次公濮陽公子言吳徳仁也】飲酒食肉自得仙平生寓物不畱物在家學得忘家禪門前罷亞十頃田【縯杜牧郡齋獨酌詩罷亞百頃稻西風吹半黃】淸溪繞屋花連天溪堂醉臥呼不醒落花如雪春風顚我遊蘭溪訪淸泉已辦布襪靑行纒稽山不是無賀老我自興盡回酒船恨君不識顏平原【援唐書顏眞卿爲平原太守安祿山反河朔盡防惟眞卿城守具備宗聞之喜曰朕不識眞卿何如人所爲得如此】恨我不識元魯山【縯元徳秀字紫芝爲魯山令蘇元明謂人曰吾不幸生衷俗所不恥者識元紫芝】銅駞陌上防相見【厚索靖知天下將亂指洛陽宮門銅駞曰會見汝在荊棘中】握手一笑三千年【縯眞卿嘗得名藥後爲李希烈所害發棺瞠目如生時隠士曹庸生曰後三千年必能破壁而去】

謝王澤州寄長松兼簡張天覺二首

莫道長松浪得名能教覆額兩眉靑便將徑寸同千尺知有奇功似茯苓【次公近世有患大風疾者自分必死入五臺山遇一異僧以長松艸令服而兩眉再生云蓋觀世音所化也】

慿君說與埋輪使【養源前張綱爲使者埋輪道中】速寄長松作解嘲【張天覺詩有理及河東慳之語】無復靑黏和漆葉枉將鐘乳敵仙茅【縯樊河從華佗求方可服食益於人者佗以漆葉靑黏散與之又本艸云千斤鐘乳不若一斤仙茅也】

寄蔡子華

故人送我東來時手栽荔子待我歸荔子已丹吾髮白猶作江南未歸客江南春盡水如天【援柳子厚詩云洞庭春盡水如天】腸斷西湖春水船想見靑衣江畔路【師蔡子華名褒乃眉之靑神人也】白魚紫筍不論錢霜髯三老如霜檜【堯卿先生曰王十六秀才將歸蜀云子華宣徳蔡文見托求詩夢中爲作四句覺而成之以寄子華仍請以示楊君素王慶源二老人乃元祐五年二月七十也所謂三老者如此其後子華之孫汝礪持此詩來時東坡猶在零陵使人拊捲太息又云余聞太師公剛介而靜少所許可觀其與蔡子華書則知子華必可人耳】舊交零落知誰輩莫從唐舉問封侯【縯史記蔡澤從唐舉相曰富貴吾所自有吾所不知者壽也願聞之】但遣麻姑更爬背【堯卿神仙王逺降蔡經家召麻姑來經見麻姑手如鳥爪意可爬背逺遣鐵鞭鞭之】

畱別釋迦院牡丹呈趙倅

春風小院初來時壁間惟見使君詩應問使君何處去慿花說與春風知年年嵗嵗何窮己花似今年人老矣去年崔護若重來【厚麗情集載崔防淸明獨遊都城南得居人莊叩門求飲有女子開門以盂水至及來嵗淸明護往防之則門已扃鎖因題詩曰去年今日此門中人面桃花相映紅人面不知何處去桃花依舊笑春風】前度劉郎在千里

召還至都門先寄子由【邦衡先生知揚州未閱嵗以兵部尙書召還兼侍讀】

老身倦馬河堤永踏盡黃楡緑槐影荒雞號月未三更客夢還家時一頃歸老江湖無嵗月未塡溝壑猶朝請黃門殿中奏事罷【子仁唐紀明皇開元元年攺門下省爲黃門省今以言子由時爲黃門侍也】詔許來迎先出省已飛靑蓋在河梁定餉黃封兼賜茗逺來無物可相贈一味丰年說淮潁

紫團參寄王定國

谽谺土門口突兀太行頂【厚本艸注人參生於路州太行山上謂之紫團參】豈惟團紫雲實自俯倒景剛風被艸木【厚抱朴子載鴟鳶展翅不動去地四十里風力猛壯所以可驗有剛風世界也】眞气入苕穎【次公陸機文賦云苕發頴竪】舊聞人銜芝【厚本艸人參一名人銜】生此羊腸嶺【次公前漢地理誌上黨壺關縣有羊腸阪】纎防虎豹鬛蹙縮龍蛇癭蠶頭試小嚼【厚俗稱人參如蠶頭者最良】龜息變方騁【厚唐書袁天綱李嶠同宿袁聽嶠息在耳中賀曰郎君貴壽此龜息也】矧予明眞子已造浮玉境淸宵月掛戶半夜珠落井【厚珠落井以言咽納也黃庭外景經抱珠懷玉和子室注雲珠玉謂津液室謂身也令人煉津液以理一身也】灰心寕復然【縯前漢韓安國爲獄吏田甲所辱曰死獨不復然乎】汗喘久已靜【厚本艸圖經人參大治喘相傳欲試上黨人參者使二人同走一與人參含之則气息自如不含者必大喘也】東坡猶故日北藥致遺秉【次公借用詩遺秉滯穗之語】欲持三椏根【次公本艸注髙麗人作人參贊曰三椏五葉背陽向陰】往侑九轉鼎爲予置齒頰豈不賢酒茗

寄餾合刷缾與子由

老人心事日摧頽宿火通紅手自培小甑短缾良具足稺兒嬌女共燔煨寄君東閣閒蒸栗知我空堂坐畫灰約束家僮好収拾故山棃棗待翁來

寄虎兒

獨倚桄榔樹【厚廣志桄榔樹大四五圍長五六丈突直旁無條榦枝可作杖其顚生葉不過數十】閒挑蓽撥根【厚本艸圖經蓽撥生波斯國今嶺南有之多生竹林內正月發苗作叢髙三四尺】謀生看拙否送老此蠻村

桄榔杖寄張文濳一首時初聞黃魯直遷黔南範淳父九疑也【九疑見吾謫海南子由謫雷被命卽行詩注】

睡起風淸酒在亡身隨殘夢兩茫茫江邊曳杖桄榔瘦林下尋苖蓽撥香獨步儻逢勾漏令【縯晉書葛洪字稚川聞交趾出丹砂求爲勾漏令後隠於羅浮山】遠來莫恨曲江張【次公唐書張九齡韶州曲江人當時號爲張曲江曲江爲相建言放臣不宜與善地故八司馬之竄皆在丑地劉禹賜有詩追恨之】遙知魯國眞男子獨憶平生盛孝章【次公會稽典錄云盛憲字孝章有天下太名孫防欲誅之孔文舉與曹公書意欲曹公致書救之書未至而已誅矣初憲爲臺郎路逄童子容貌非常憲怪而問之曰魯國孔融憲異之乃載歸結爲兄弟其云魯國男子使楊彪傳融謂曹操曰孔融魯國男子也】

聞正輔表兄將至以詩迎之

生逢堯舜仁得作嶺南防𨿽懷跫然喜【縯莊子逃空虛者聞人足音跫然而喜況昆弟親戚之謦欬其側者乎】豈免跕墮憂【厚後漢馬援曰吾在浪泊西裏間虜未防之時下潦上霧毒气薰蒸仰視飛鳶跕跕墮水中】莫雨侵重膇【援左傳韓獻子云郇瑕氏之地土薄水淺於是乎有重膇之疾】曉煙騰郁攸【厚左傳哀二年司鐸火火逾公宮桓僖災百官宮備府庫愼守官人肅給濟濡帷幕郁攸從之】朝槃見蜜喞【厚朝野僉載嶺南防人好爲蜜喞喞防子未瞬通身赤濡者飼之以蜜置之疊上囁囁而行以箸挾取啖之喞喞作聲故曰蜜喞】夜枕聞鵂鶹【次公鵂鶹荘子所謂夜撮蚤見毫末者蓋怪禽也廣南人謂之鉤鳥】幾欲烹郁屈【厚退之南食詩惟虵舊所識實口口眼獰開籠聼其去鬰屈尙不平又陸龜防苦熱詩蛇煩爭鬰屈蟹躁實郭索】固嘗饌鉤輈【厚鉤輈鷓鴣也其鳴云格磔鉤輈故退之詩云鷓鴣鉤輈猿叫歇又李羣玉詩云方穿詰曲﨑嶇路又聽鉤輈格磔聲】舌音漸防變面汗嘗騂羞【次公言作蠻音而慙也騂蓋言面赤也退之南食詩腥臊始發越吞咀面汗騂】賴我存黃庭【厚黃庭內景經脾神常存守防庭晝夜存之可長生注云防庭卽黃庭】有時仍丹丘【厚楚詞逺遊雲仍羽人於丹丘兮畱不死之舊鄕注云因就眾仙於明光也丹丘晝夜常明也】目聽不任耳【厚列子老聃之弟子有亢倉子者得聃之道能以耳視而目聼魯侯聞之使上卿厚而致之卑詞而問焉亢倉子曰傳者之妄也我能視聼不用耳目不能易耳目之用】踵息殆廢喉【次公莊子至人之息以踵眾人之息以喉】稍欣素月夜遂度黃茆秋我兄淸廟器【任唐書李玨爲殿中侍禦史宰相韋處厚曰淸廟之器豈擊博才乎除禮部員外是也】持節瘴海頭蕭然三家步【次公廣南謂江之滸凡舟可縻而上下者曰步出柳子厚鉄鑪步志三家步言其水也】橫此萬斛舟【厚九國誌王審知聞徐寅名辟爲幕下寅不樂一旦拂衣去曰丈尺之水前波後堰也能容萬斛之舟乎】人言得漢吏天遣活楚囚【次公漢吏以言正輔楚囚先生目謂也】惠然再過我樂哉十日畱但恨參語賢【次公前漢楊敞傳霍光遣田延年報敞以廢昌邑王事敞汗流浹背不知所應其夫人從東廂出與敞及延年參語許諾注云三人共言故云參語也】忽濳九原幽萬里儻同歸兩鰥當對耰【軾防婦已三年矣正輔近亦有亡嫂之戚故云】彊歌非眞逹何必師莊周【次公莊子妻死箕踞鼓盆而歌】

再和

稚川眞長生少從鄭公遊【厚晉書葛洪字稚川從祖吳時學道得仙以其煉丹祕術授弟子鄭隱洪就隠學悉得其法矣】孝章偶不死免爲文舉憂餘齡會有適獨往豈相攸【次公詩韓弈篇爲韓姞相攸莫如韓樂箋云相視攸所也】由來警露鶴【厚周處風土記白鶴性警至八月露降流於艸木上滴滴有聲則鳴】不羨撮蚤鶹【縯莊子鴟鵂夜撮蚤察毫末晝出瞑目而不見丘山疏云鴟鷦鶻也】願加視後鞭【厚莊子善養生者如牧羊然視其後者而鞭之】同駕躅空輈【厚唐逸史載東防霞夢爲蒼龍溪王寫太皇眞訣記得四句云昔乘魚車今履瑞云躅空仰塗綺絡輪囷】寧飡墮齒堇【次公唐書明皇謂髙力士曰吾聞飲堇無苦者奇士乃取以飲張果三進頽然是佳酒也乃寢頃視齒皆焦且黧乃以鉄如意擊墮之取藥傳其齒良久復生】勿憶齊眉羞何時遂縱壑歸路同首丘【縯禮記狐死正首丘言不忘本也】泉岡松柏老西嶺橘柚秋著意尋彌明長頸髙結喉【厚退之石鼎聨句序言侯喜新有能詩聲夜與劉說詩道士軒轅彌明在其側長頸而髙結喉又作楚語喜視之若無人】無心逐定逺燕頷飛虎頭君方卒功名一泛範蠡舟我亦霑霈渥漸解鐘儀囚【援左傳晉侯觀於軍府曰南冠而縶者誰也曰鄭人所獻楚囚也使脫之云元符三年庚辰先生在儋州防徽宗登極赦量移亷州安置】寧須張子房萬戶自擇畱【縯漢書髙祖自擇齊三萬戶欲以封張良良曰始臣起下邳與上會畱臣願封畱足矣】猶勝嵇叔夜孤憤甘長幽南窻可寄傲北山早歸耰此語君勿疑老彭跨商周【厚世木云彭祖在商爲守藏史在周爲柱下史年八百嵗】

十二月十七日夜坐逹曉寄子由

燈燼不挑垂暗蘂香鑪重撥尙餘燻淸風欲起鴉翻樹缺月初升犬吠云【厚退之詩缺月煩屢瞰敬夫野人聞話載杜光庭犬名曰吠云臨終命以油塗足以繒表之云可行萬里】閉眼此心新活計隨身孤影舊知聞雷州別乘應危坐【次公時子由以別駕在雷州】跨海淸光與子分過於海舶得邁寄書酒作詩逺和之皆粲然可觀子由有書相慶也因用其韻賦一篇並寄諸子侄

我似老牛鞭不動雨滑泥深四蹏重汝如黃犢卻走來【縯杜詩憶年十五心尙孩健如黃犢走復來】海闊山髙百程送庻幾門戶有八慈【次公荀淑有子八曰儉緄靖燾汪爽肅旉並有名稱時人謂之八龍而爽字慈明潁川爲之語曰荀氏八龍慈明無雙注引髙士傳曰靖字叔慈則人人皆以慈爲字可知矣故後漢贊云二方承則八慈繼塵也】不恨居鄰無二仲【厚三輔決錄蔣詡捨中竹下開三徑惟羊仲求仲與之遊二仲皆挫志逃名故陶淵明與子書云但恨鄰靡二仲】他年汝曹笏滿牀【援唐書崔琳毎嵗時宴於家設一榻以置笏】中夜起舞踏破罋【次公俗說有貧人止能辧販只罋之資夜宿罋中心計曰此罋買之若干賣之若干其息已倍矣我得倍息遂可販二罋自二罋化而爲四自四罋化而爲八轉買轉賣所得倍利無窮遂喜而舞不覺罋破此是戲論而先生用之以言其所希望者類此】防當洗眼看騰躍莫指癡腹笑空洞【縯晉書王導常指周顗腹曰此中何所有顗曰此中空洞無一物然能容卿輩數百人】譽兒𨿽是兩翁癖【厚唐書王福時嘗以諸子詫韓思彥戲曰武子有馬癖君有譽兒癖王家癖何多耶】積徳已自三世種豈惟萬一許生還尙恐九十煩珍從【次公禮記王制云九十者天子欲有所問馬則就其室以珍從】六子晨耕簞瓢出眾婦夜績燈火共春秋古史乃家法詩筆離騷亦時用但令文字還昭世糞土腐余何足夢【縯或問殷浩將蒞官而夢棺將得財而夢糞何也浩曰官本臭腐財本糞土時人以爲名言】

渝州寄王道矩

曾聞五月到渝州水拍長亭砌下流惟有夢防長繚繞共論唐史更綢繆舟經故國嵗時攺霜落寒江波浪収歸夢不成冬夜永厭聞船上報更籌

被命南遷塗中寄定武同僚

人事千頭及萬頭得時何喜失時憂只知紫綬三公貴不覺黃梁一夢遊適見恩綸臨定武忽遭分職赴英州南行若到江幹側休宿潯陽舊酒樓

寄髙令

滿地春風掃落花幾畨曾醉長官衙詩成錦繡開胸臆論極冰霜繞齒牙別後與誰同把酒客中無日不思家田園知有兒孫委蚤晚扁舟到海涯

寄子由

厭暑多應一向慵銀鉤秀句益疏通也知堆案文書滿未暇開軒硯墨中湖面新荷空照水城頭髙柳謾揺風吏曹不是尊賢事誰把前言語化工

寄歐叔弼

昔葬衣冠今在否近來消息不須疑曾聞圯上逢黃石久矣畱侯不見欺

州以土物寄少遊

鮮鯽經年祕醹醁團臍紫蟹脂塡腹後春蒓茁活如酥先社姜芽肥勝肉鳥子累累何足道防綴盤飱亦時欲淮南風俗事瓶甖方法相傳竟畱蓄且同千里寄鵝毛何用孜孜飲麋鹿

移合浦郭功甫見寄

君恩浩蕩似陽春合浦何如在海濵莫趁明珠弄明月深夜無數采珠人

憶江南寄純如五首【六言】

楚水別來十載蜀山望斷千重畢竟擬爲傖父慿君說與吳儂

湖目也堪供眼木奴自足爲生若問三吳勝事不惟千里蒓羮

人在畫屏中住客依明月邊遊未卜柴桑舊宅須乘五湖扁舟

生計曾無聚沫孤蹤謾有淸風治產猶嫌範蠡攜孥頗笑梁鴻

弱累已償俗盡老身將伴僧居未許季鷹髙潔秋風直爲鱸魚

寄周安孺茶

大哉天宇內植物知幾族靈品獨標奇回超凡艸木名從姬旦始漸播桐君籙賦詠誰最先厥傳惟杜育唐人未知好論著始於陸常李亦淸流當年慕髙躅遂使天下士嗜此偶於俗豈但中土珍兼之異邦鬻鹿門有佳士博覽無不矚邂逅天隨翁篇章互賡續開園頥山下屏迹松江曲有興卽揮毫燦然存簡牘伊予素寡愛嗜好本不篤粵自少年時低回客京轂𨿽非曵裾者庇防或華屋頗見綺紈中齒牙厭粱肉小龍得屢試糞土視珠玉團鳯與葵花碔砆雜魚目貴人自矜惜捧玩且緘櫝未數日注卑定知雙井辱於玆自研討至味識五六自爾入江湖尋僧訪幽獨髙人固多暇探究亦頗熟聞道早春時攜籯赴初旭驚雷未破蕾采采不盈掬旋洗玉泉蒸芳馨豈亭宿須防布輕縷火候謹盈縮不憚頃間勞經時廢藏蓄髹筒淨無染篛籠勻且復苦畏梅潤侵暖須人气燠有如剛耿性不受纎芥觸又若亷夫心難將防穢凟晴天敞虛府石碾破輕緑永日遇閒賔乳泉發新馥香濃奪蘭露色嫰欺秋菊閩俗競傳誇丰腴面如粥自云葉家白頗勝中山醁好是一杯深午窻春睡足淸風擊兩腋去欲淩鴻鵠嗟我樂何深水經亦屢讀子吒中冷泉次乃康王谷防培頃曾嘗瓶甖走僮僕如今老且懶細事百不欲美惡兩俱忘誰能彊追逐姜鹽拌白土稍稍從吾蜀尙欲外形體安能狥心腹由來薄滋味日飯止脫粟外慕旣已矣胡爲此羈束昨日散幽步偶上天峯麓山圃正春風防茸萬旗簇呼兒爲佳客采制聊亦復地僻誰我從包藏置廚簏何嘗較優劣但喜破睡速況此夏日長人間正炎毒

秋思寄子由

黃葉山川知晚秋小虫催女獻功裘老松閱世臥云壑挽著蒼江無萬牛

淸逺舟中寄耘老

小寒初度梅花嶺萬壑千巖背人境淸逺聊爲泛宅行一夢分明墮鄕井覺來滿眼是湖山鴨緑波搖鳯皇影海陵居士無雲梯嵗晚結廬潁水湄山腰自懸蒼玉佩野馬不受黃金羈門前車蓋獵獵走笑倚淸流數鬢絲汀州相見春風起白蘋吹花散煙水萬里飄蓬未得歸目斷滄浪淚如洗北鴈南來遺素書苦言大浸沒我廬淸齋十日不燃鼎曲突往往巢龜魚今年玉粒賤如水靑銅欲買囊已虛人生百年如寄爾七十朱顏能有幾有子休論賢與愚倪生枉卻帶經鋤天南看取東坡叟可是平生廢讀書

東坡詩集注卷十

欽定四庫全書

東坡詩集注卷十一

宋王十朋撰

酬和

防守霍大夫監郡許朝奉見和此詩復次前韻

大邦安靜治小院得間逰贛水雨已漲防泉春未流同烹貢茗雪一洗瘴茆秋秋思生蒓鱠寒衣待橘洲【任三國誌李衡每欲治家妻輒不聽後密遣人於武陵龍陽泛洲上作宅種柑橘千樹死謂兒曰汝母惡我治家故窮如是然吾州裏有千頭木奴不責汝衣食嵗上一疋絹亦可用矣】雄未有宅【縯曰雄傳云岷山之下有田一防有宅一區】王粲且登樓【援曰王粲避董卓之亂依劉表於荊州登江陵城樓上思歸作登樓賦】老境無多日歸心夢幾州敢因逃酒去【堯祖曰漢書劉章爲髙後行酒諸呂一人亡酒】端爲和詩畱舊篋藏新語淸風自滿舟七年九月自廣陵召還復館於浴室東堂八年六月乞防稽將出汶公乞詩乃復用前韻三首

乞郡三章字半斜【次公曰蓋乞越州也】廟堂傳笑眼昏花上人問我遲畱意待賜頭綱八餅茶【自注尙書學士得賜頭綱龍茶一斤八餅今年綱到最遲】

夢繞吳山卻月廊白梅盧橘覺猶香【自注杭州梵天寺有月廊數百間寺中多白楊梅盧橘】防稽且作須叟意從此歸田策最良【次公曰文選張平子有歸田賦】

南來去此幾時歸倦鳥孤云豈有期斷送一生消防物【厚曰退之詩斷送一生惟有酒】三年光景六篇詩

與葉淳老侯惇夫張秉道同相視新河秉道有詩次韻二首

君不見元帥府前羅萬防濤頭未順千弩射【無已曰吳越備史云梁開平四年武肅王錢氏始築捍海塘在潮通江門之外潮水晝夜衝激版築不就因命彊弩數百以射潮頭又致禱於晉山祠旣而潮水避錢塘東擊西陵遂成堤岸】至今鳳皇山下路【祖謙曰按舊經云鳳皇山在城中張拭曰郭璞臨安地記雲天目山前雨乳長龍盤鳯舞到錢塘山下有鳳皇門趙抃詩云老來重守鳯皇城】長借一箭開兩翼我鑿西湖還舊觀一眼已盡西南碧又將回奪浮山險【饒曰按圖經浮山在錢塘舊治東南四十里先生開河奏狀雲潮水自海東來勢若雷霆而浮山峙於江中以亂潮水】千艘夜下無南北坐陳三策本人謀【師曰漢哀帝時賈譲奏言治河有上中下三策見溝洫志】惟畱一諾待我畫【援曰後漢汝南太守範孟博南陽宗質主畫諾】老病思歸眞暫寓功名如幻終何得從來自笑畫虵足【師曰史記楚世家人有遺其舍人一巵酒者舍人相謂畫地爲蛇蛇先成者獨飲之一人舉酒而起曰吾蛇先成吾能爲之足人奪之酒而飲之曰蛇固無足今爲之足是非蛇也】此事何殊食雞肋【縯曰楊修曰雞肋食之無所得棄之如可惜】憐君嗜好更迂濶得我新詩喜折屐【厚曰晉謝安傳旣破苻堅有驛書至安過戶限心甚喜不覺屐齒之折】江湖粗了我徑歸餘事後來當潤色一庵間臥洞霄宮【堯卿曰杭州有洞霄宮】井有丹砂水長赤【縯曰抱朴子臨汜縣有廖氏世老壽後移居子孫輒殘折他人居其故宅復累世壽疑其井水赤乃掘井左右得古人埋丹砂數十斛丹汁入井是以飲水而壽】

荊溪老父愁三害下斬長蛟本無賴【師曰晉史周處陽羨人也膂力絕人縦情肆欲州曲患之自知爲人所惡乃慨然有攺勵之志謂父老曰今時和嵗丰何苦而不爲樂邪父老嘆曰三害未除何樂之有處曰何謂也答曰南山白額虎長橋下蛟並子爲三矣處曰吾能除之乃入山刺虎投水斬蛟而反鄕裏相慶】平生倔彊韓退之文字猶爲鱷魚戒【次公曰韓愈刺史潮州知鱷魚爲害乃爲文戒之鱷乃南徙】石門之役萬金耳首防不爲吾已隘江湖開塞古有數兩鵠飛來告成壞【厚曰前漢童謡曰壌陂誰翟子威飯我豆羮芋魁反乎覆陂當復誰云者兩黃鵠】勸農使者非常人一言巳破黎民駭上饒使君更超逸【堯卿曰鄱陽郡地名爲上饒】坐睨浮山如累塊髯張乃我結襪生【次公曰張釋之傳王生者處士也常召居廷中公卿盡防立王生謂釋之曰爲我結襪釋之跪而結之人或讓王生王生曰吾自度終無益於張廷尉故聊使結襪以重之耳帝聞之賢王生而重釋之】詩酒淋漓出狂怪我作水衡生作丞【次公曰水衡與丞事別是一王生乃議曹也教龔遂之謙對上笑拜遂爲水衡都尉王生爲水衡丞或曰此兩王生事而先生並用之豈誤記爲一事耶更俟明識】他日歸朝同此拜【次公曰陳叔達太宗時拜禮部尙書帝曰武徳時內難潛搆知公有言今之此拜有以相答】

過宻州次韻趙明叔喬禹功

先生依舊廣文貧【次公曰指言趙明叔也先生曩在宻州明所謂趙教授者也鄭防爲廣文館博士當時號之曰鄭廣文】老守時遭醉尉嗔【任曰李廣屏居藍田南山中射獵常夜從一騎出從人田間飲還至亭覇陵尉醉呵止廣廣騎曰故李將軍尉曰今將軍尙不得夜行何故也宿廣亭下次公曰指言喬禹功也禹功必以別處太守替罷或致仕而歸故以故將軍北之】汝輩何曽堪一笑【縯曰杜詩何當官曹淸爾輩堪一笑】吾儕相對復三人黃雞唱曉淒涼曲【厚曰白樂天醉歌示妓人商玲瓏黃雞催曉丑時鳴白日催年酉前沒】白髮驚秋見在身【援曰白樂天初見白髮感秋詩云白髮快朱顏次公曰見在身字牛僧孺詩且鬭樽前見在身】一別膠西舊朋友【次公曰膠西卽宻州也】扁舟歸釣五湖春

再過常山和昔年畱別詩

傴僂山前叟【次公曰左傳正考父一命而僂再命而傴】迎我如迎新那知夢幻軀念念非昔人江湖久放浪朝市誰相親卻尋泉源去桃花逢避秦【任曰陶潛桃源記晉武陵人捕魚忽逢桃花林林盡水源其中有人言先世避秦來此詳見風水洞詩注】

風水洞二首和李節推【髙曰按杭州圗經云洞去錢塘縣舊治五十里在楊村慈嵓院洞極大流水不竭洞頂又有一洞淸風防出故名曰風水洞白樂天長慶三年秋九月來防觀泉石竹木畱詩】

風轉鳴空穴泉幽冩石門虛心聞地籟【縯曰莊子南郭子綦謂顏成子防曰汝聞人籟而未聞地籟地籟則眾竅是也】妄意覓桃源【厚曰陶潛桃源記晉大元中武陵人捕魚爲葉緣溪而行防路之逺近忽逢桃花林林盡水源便得一山山有小口髣髴若有光便捨舟而從口入行數十步豁然開朗土地平曠其中往來種作男女衣著悉如外人自云先世避秦來此停數日辭去旣出得其船便指回路處處志之及郡下詣太守說之卽遣人隨其往遂迷不復得路十朋曰桃源事第八卷

畱題仙逰潭云秦人今在武陵溪】過客詩難好居僧語不繁歸瓶得冰雪淸冷慰文園【縯曰司馬相如爲孝文園令有消渇疾】

山前乳水隔塵凡山上仙風舞檜杉細細龍鱗生亂石【任曰郭景純遊仙詩閶闔西南來潛波渙鱗起注云兌爲閶闔風水波渙然如魚鱗之起也】團團羊角轉空巖【縯曰羊角風也莊子摶扶搖羊角而上者九萬里次公曰淮南子言扶搖袗抱羊角而上許愼注云扶攀也搖動也抱了戻也扶搖如羊角轉如曲縈行而上也抮讀如眕】馮夷窟宅非梁棟【厚曰馮夷農華陰人也服八石得水仙帝錫爲河伯宋援曰離騷紫貝闕兮魚鱗宮此馮夷窟宇也】禦防車輿謝轡銜【縯曰列子禦風而行泠然善也次公日楚辭昔往日篇無轡銜而自載】世事漸艱吾欲去永隨二子脫譏讒【厚曰列子師老商氏並伯髙子盡二子之道乘風而歸次公曰蓋言世態可厭欲従馮夷之水居禦冦之風馭爲可以脫譏讒先生詩案一項熈寧七年八月望逰風水洞文云丗事漸艱吾欲出意謂行新法之後世事日益艱難小人爭進各務讒毀試度思之不可以合又不可以容故欲棄官卜隠居之地也詩集作吾欲出詩案作欲去従詩案】

奉敇祭西太一和韓川韻四首【子翚曰東軒筆錄云太一宮舊在京城西蘇村謂之西太一熈寧初詔作宮於京城之東西隅謂之中太一】

聖主新除祕祝【縯漢文帝十三年詔曰蓋聞禍自怨起而福由徳興今祕祝之官移過於下以彰吾之不徳朕甚不取其除之】侍臣來乞丰年壽宮神君欲至半夜靈風肅然【厚漢郊祀志武帝置壽宮神君神君最貴者太一其佐曰大禁司命之屬皆従之非可得見聞其言言與人音等時去時來來則風肅然也邦衡三輔黃圖曰壽宮北宮有神仙居壽宮張羽旗設供具以禮神明若神君來則肅然風生愇帳皆動】

玉璽親題禦筆金童來侍天香【次公道家有言防花玉女侍香金童魯直唐季正封詩天香夜襲衣】禮罷祝融參乘【縯祝融西方炎帝之佐司馬相如大人賦祝融驚而蹕禦兮淸气氛而後行次公左傳有朝必參乘選有使陽子參乘】前驅巳過衡湘

解劍獨行殘月【次公祭必去服則有劍之儀矣】披衣困臥淸風夢蝶猶飛旅枕【縯荘周夢爲胡蝶栩栩然胡蝶也不知周也覺則蘧蘧然周也】粥魚已響枯桐陂水初含曉淥稻花半作秋香皂蓋卻迎朝日【次公皂蓋乃太守之制杜詩朱藩駐皂蓋又云皂蓋能防折野梅今在侍臣言之未詳】紅雲正繞宮墻【子仁退之詩欲知花島處水上覓紅雲】

次韻子由五月一日同轉對

跪奉新書笏在腰談王正欲伴漁樵【厚揚雄長楊賦子有不談王道者則樵夫笑之】晉陽豈爲一門事【唐髙祖謂溫大雅兄弟云我起義晉陽止爲卿一門耳】宣政聊同五日朝【貞元中詔曰自今後五月一日禦宣政殿與文武百僚相見】憂患半生聨出處歸休上策早招要後生可畏吾衰矣刀筆從來錯料堯【程前漢方與公謂周昌曰君之史趙堯年𨿽少然奇士君必異之是且代君之位昌笑曰尭年少刀筆吏耳何至是乎居頃之昌爲趙相旣行久之髙祖持禦史大夫印弄之曰誰可爲禦史大夫者熟視尭曰無以易堯遂拜焉】

次韻王晉卿上元侍宴端門

月上九門開星河繞露臺【師故事上元日端門築露臺髙丈餘優人妓女皆列其上】君方枕中夢【任太平廣記有客於邯鄲逆旅遇呂仙翁與之枕客就枕遂夢入枕中仕宦數十年】我亦化人來【援周穆王執化人之袪騰而上者中天乃止曁及化人之宮王實以爲淸都紫防鈞天廣樂帝之所居】光動仙毬縋香餘步輦回【師上元端門放燈至夜防防山上縋下仙毬妓天子乘步輦還內】相從穿萬馬衰病若爲陪

次韻蔣穎叔錢穆父從駕景靈宮二首

歸來病鶴記城闉【縯丁令威化鶴而歸作人言曰城郭如故人民非】舊踏松枝雨露新半白不羞垂領髮【次公潘安仁秋興賦素髮颯以垂領】軟紅猶戀屬車塵【前輩戲語有西湖風月不如東華軟紅香土次公乘輿在前又有副車八十一乘隨之不敢指斥故言屬車而已】收九陌丰登後【安國三輔舊事雲長安城中八街九陌】日麗三元下降辰粗識君王爲民意不才何以助精禋【次公爾雅精意以享曰禋十朋按年譜元祐七年壬申是歳南郊先生爲鹵簿使】

與君並直記初元白首還同入禁門玉殿齊班容小語霜廷稽首防溫【適與穆父並拜廷中地皆濕相與小語道之次公梅聖兪詩云廡深容小語槐宻漏防陽】病貪賜茗浮銅葉【次公銅葉言茶盞也】老怯香泉灔寶樽回首鵷行有人傑坐知羌虜是遊魂【次公魏文帝善哉行假气遊魂魚鳥爲伍又杜甫詩遊魂貸爾曹】

次韻蔣頴叔二首

扈從景靈宮

道人幽夢曉初還已覺笙簫下月壇風伯前驅淸宿霧祝融驂乘破朝寒【次公屈原逺遊賦風伯爲余前驅兮辟气氛而淸涼又曰祝融戒以蹕禦祝融火神故云破朝寒也】英姿連璧從多士【縯晉書夏湛與潘嶽交善每行止同輿接茵人謂之連璧】妙句鏘金和八鸞【厚退之荊潭唱和詩序鏗鏘發金石幽眇感鬼神詩云八鸞鏘鏘】已向詞臣得頗牧【時穎叔新除熈河帥次公亷頗李牧皆古之良將也唐畢諴爲翰林學士大中末黨項擾河西懿宗召對邊事諴奏破羗之狀上曰吾不意頗牧在吾禁中乃以爲邠寕節度使】路人莫作老儒看

凝祥池

似知金馬客【無巳馬援傳曰武帝時善相馬東門京鑄作銅馬法獻之有詔立馬於魯班門外更石魯班門曰金馬門】時夢碧雞坊【次公漢有金馬門待詔者在焉故學士謂之金馬客碧雞坊在成都杜甫云時出碧雞坊】冰雪銷殘臘煙波寫故鄕【次公史記秦皇每破諸侯之國命工人寫其宮室於宮中】鳴鑾自容與立馬久回翔【次公容與回翔皆徘徊之意】乞與三韓使【厚三韓髙麗國別名有辰韓弁韓馬韓也】新圖到樂浪【時髙麗使在都下每至勝境輙圖畫以歸厚前漢武帝元封二年夏朝鮮斬其王右渠降以其地爲樂浪等郡呂曰圖畫見聞志髙麗國熈寕甲寅嵗遣使金良鑑入貢訪中國圖畫鋭意購求稍精者十無一二然猶費三萬餘緡丙辰冬復遣使崔思訓入貢因將帯畫工數人乞摹寫相國寺壁畫歸國詔許之於是盡摹之持歸其畫人頗有精於筆法者】

次韻張昌言給事省宿

馮顚久已欹殘雪【縯馮顚言馮唐也唐白首爲郎故爾】戎眼何曾落暉【厚晉王戎視日不裴楷見而目之曰戎眼爛爛如巖下電】朔野按行猶雀躍【次公荘子鴻蒙方將拊髀爵躍而遊】東臺瞑坐覺烏飛【道家有鳥飛入兔宮之說次公東臺給事中書唐龍朔二年給事中攺爲東臺舍人】謾誇年少容吾在【樂天詩云猶有誇張少年處笑呼張丈喚殷兄】若闘樽前舉世稀【厚劉禹錫詩休論世外升沈事且闘樽前見在身】待向崧陽求水竹【堯卿昌言崧陽人也】一犁煙雨伴公歸

和三舍人省上【二月二十九日作明日駕幸景靈宮】

紛紛榮瘁何能久雲雨從來翻覆手【縯杜詩翻手作云覆手雨紛紛輕薄何須數】怳如一夢墮枕中卻見三賢起江右【曽子開劉貢父孔經父皆江西人】嗟君妙質皆瑚璉顧我虛名但箕斗【次公詩云維南有箕不可以簸掦惟北有斗不可以挹酒漿又古詩南箕北有斗牽牛不負軛良無磐石固虛名復何益】明朝冠蓋蔚相望共扈翠輦朝宣光【次公長安志唐之宮室名有宣光殿】武皇已老白雲鄕【縯荘子華封人祝堯曰千嵗厭世去而上仙乘彼白雲至於帝鄕次公趙飛燕外傳成帝悅趙婕妤謂爲溫柔鄕謂樊姬曰吾老是鄕矣不能效武皇帝求白雲鄕也】正與羣帝驂龍翔【次公杜詩矯如羣帝驂龍翔】獨畱杞梓扶明堂

次韻劉貢父省上

宻云今日破郊西【縯易宻雲不雨自我西郊】疎雨翛翛未作泥【邠老唐韓偓詩輕寒著背雨淒淒九陌無塵未有泥】要及淸閒同笑語行看衰病費扶攜花前白酒傾雲液【次公梁劉孝標啟雲松子玉漿衞卿雲液】戶外靑驄饗月題【次公荘子齊之以月題疏月題額上當顱形似月者也】不用臨風苦揮淚君家自與竹林齊【貢父詩中有不及與其兄原父同時之嘆然其兄子仲馮今爲起居舍人仔晉書阮籍與山濤王戎輩爲竹林之遊而借兄子咸與焉】

再和

當年曹守我膠西【次公曹守言劉貢父也膠西則先主自言其爲宻州也】共厭餔糟與汩泥【縯楚詞漁父謂屈原曰世人皆濁何不汩其泥而揚其波眾人皆醉何不餔其糟而歠其醨】自古赤丸成習俗【厚西漢朱博傳永始間長安閭裏少年羣輩殺吏相與探丸得赤丸者斫武吏得黑丸者斫文吏】因公黃犢免提攜【援龔遂令民賣劍買牛賣刀買犢曰何爲帶牛而佩犢】生還各有靑山興病起猶能小字題莫怪歌呼數相和【縯曹參聞相捨後園吏醉歌呼取酒張坐大歌呼與相和】曾將獄市寄全齊【貢父爲曹州盜賊皆奔鄰境蓋嘗有詩雲從教晉盜稍奔秦厚曹參爲齊相蕭何將薨使者召參參亦屬其後相曰以齊獄市爲寄愼勿擾也】

平山堂次王居卿祠部韻

髙會日陪山簡醉【縯山簡鎭襄陽於時四方冦亂簡優遊卒歳惟酒是耽飲於習氏之池輒醉名曰髙陽池】狂言屢發次公醒【縯蓋寛饒字次公曰母多酌我我乃酒狂魏其笑曰次公醒而狂何必酒也】酒如人靣天然白山向吾曹分外靑江上飛雲來北固檻前修竹憶南屏六朝興廢余丘壠【楊金陵六朝記云吳孫氏四主五十六年東晉司馬氏十一帝一百四年宋劉氏八主六十年齊蕭氏七主二十四年梁蕭氏四主五十六年陳陳氏五主三十四年】空使姦雄笑寕馨【次公姦雄言桓溫也孔子家語言少正卯曰此乃人之姦雄者溫過淮泗踐北境與僚屬登平山乘樓眺矚中原慨然曰遂使神州陸沈百年丘墟王夷甫諸人不得不任其責寕馨兒王夷甫也王衍字夷甫總角嘗造山濤濤嗟嘆良久旣去目而送之曰何物老嫗生此寕馨兒然誤天下蒼生者未必非此人也堯卿宋廢帝子業性凶悖其母疾篤召之帝曰病人間多鬼那可往其母怒謂侍者將刀來破我腹那得生寕馨兒】

和鮮於子駿鄆州新堂月夜二首【前次韻後不次】

去歲遊新堂春風雪銷後池中半篙水池上千尺桞佳人如桃李胡蝶入衫袖山川今何許疆界己分宿【次公此言鄆州與徐州】歲月不可思駛若船放澑繁華眞一夢寂寞兩榮朽惟有當時月依然照杯酒應憐船上人坐穏不知漏【次公杜詩坐穏興悠哉】

明月入華池反照池上堂堂上隠幾人心與水月涼風螢已無迹露艸時有光起觀河漢流步屧響長廊【次公袁粲爲丹陽尹嘗步屧白楊郊杜詩步屧尋春風又蘇州圖經有響屧廊】名都信繁會千指調絲簧先生病不飲童子爲燒香獨作五字詩淸絕如韋郎【厚樂天傅韋蘇州五言詩髙雅閒澹自成一家之體】詩成月漸側皎皎兩相望合浦愈上人以詩名嶺外將訪道南嶽畱詩壁上雲閒伴孤云自在飛東坡居士過其精舍戲和其韻

孤云出岫豈求伴【縯陶淵明歸去來云無心而出岫】錫杖淩空自要飛【次公孫綽天臺賦應眞飛錫以躡虛傳燈錄鄧隠夆擲錫空中飛身而過】爲問庭松尙西指不知老奘防時歸【次公廣異記奘將往西域於靈巖寺見松一樹以手摩其枝曰吾西去求佛教汝可西長吾歸卽東向及去枝西指約長數丈一年或東向弟子迎之果還】

次周燾韻【並敍】

周燾遊天竺觀激水作詩云拳石耆婆色兩靑竹龍驅水轉山鳴夜深不見跳珠碎疑是檐間滴雨聲東坡和之云

道眼轉丹靑常於寂處鳴早知雨是水不作兩般聲病中大雪數日未嘗起觀虢令趙薦以詩相屬戲用其韻答之

經旬臥齋閣終日親劑和不知雪已深但覺寒無飄蕭紙牕明【次公杜詩飄蕭覺素髮】堆壓檐板墮【闗中皆以板爲檐】風飈助凝冽幃幔困軒簸惟思近醇醲【次公醇醲言酒也魏都賦著馴風之醇醲注云以酒諭政】未敢窺璨瑳【次公璨瑳以玉比雪之明也】何時反炎赫【次公退之謝鄭羣贈簟詩云卻願天日常炎曦又先生蘄簟詩云皇天何時反炎赫】卻欲躬臼磨【次公後漢馮衍妻妬悍不畜媵妾兒女自操並臼以言勞則體中生熱也】誰言坐無氊【縯杜甫贈鄭防云才名三十言坐客寒無氊】尙有裘充貨【厚西京雜記司馬相如初與文君還成都居貧愁懣以所著鷫鸘裘就市人楊昌貰酒與文君爲歡】西鄰歌吹髮促席寒威挫崩騰踏成逕繚繞飛入座人歡瓦先融【次公退之云座暖銷那怪】飲雋缾屢臥【次公左傳士文伯謂投壺之中曰中雋言其中爲雋異堯卿歐陽詩不覺長缾臥墻曲】嗟予獨愁寂空室自困坷欲爲後日賞恐被遊塵涴【堯卿韓詩勿使塵泥涴】寒更報新霽皎日懸半破【次公退之云新月憐半破】有客獨苦吟淸夜黙自課詩人例窮蹇秀句出寒餓【任杜詩云詩家秀句傳寒餓】何當暴霜雪庶以躡郊賀【縯孟郊李賀也】

追和子由去嵗試舉人洛下所寄暴雨初晴樓上晚景詩五首

秋後風光雨後山滿城流水碧潺潺煙雲好處無多子【厚傳燈錄大愚禪師曰佛法無多子】及取昏鴉未到間【次公老杜對雪詩云無人竭浮蟻有待至昏鴉詩尾自注云何遜詩曰城陰度塹黑昏鴉接翅歸】

洛邑從來天地中【縯周公營洛邑以時朝諸侯取天地之中四方職貢道裏均焉厚周禮地官以土圭之法正日景以求地中又曰尺有五寸謂之地中天地之所合也】嵩髙蒼翠北邙紅【商老二十四化記北邙山在東都西在濯龍池北】風流耆舊消磨盡只有靑山對病翁【謂富翁也】

白汗翻漿午景前【次公戰國防汗明之言馬淮南子之言人皆曰白汗交流翻漿之義則世說所謂兢兢皇皇汗出如漿也子仁杜詩南方六七月出入異中原老少多渇死汗逾水漿翻】雨餘風物便蕭然應傾半熟鵝黃酒【縯杜詩鵝兒黃似酒】照見新晴水碧天

疾雷破屋雨翻河【厚荘子疾雷破山風振海而不能驚】一掃淸風未覺多應似畫師吳道子【次公吳道子畫入神品杜詩云畫手看前輩吳生逺擅塲又王維詩夙世謬詩客前生應畫師黃中唐明皇雜錄云畫師吳道者本陽翟人神淸气俊善圖佛像尢長於模寫鬼神下筆神速勢若飛動】髙堂巨壁寫降魔

客路三年不見山【次公先生詩有戲子由云宛丘先生長如丘時熈寕六年子由爲陳州學官時也此後爲齊州掌書記繼簽書南京則不見山者蓋此時乎】上樓相對夢魂間明朝卻踏紅塵去羞向淸伊照病顏

和桞子玉喜雪次韻仍呈述古

詩翁愛酒長如渴缾盡欲沽囊已竭燈靑火冷不成眠一夜撚須吟喜雪【子仁賈島詩吟安一个字撚防數莖須】詩成就我覓懽處我窮正與君髣髴曷不走投陳孟公有酒醉君仍飽徳【約詩醉酒飽徳人有士君子之行】瓊瑤欲盡天應惜更遣淸光續殘月安得佳人擢素手【厚古詩纎纎擢素手札札弄機杼】笑捧玉盌兩奇絕【子仁會合聮句云茗盌纎纎捧】艶歌一曲回陽春【縯白樂天詩艶歌一曲酒一杯子仁文選云客有歌陽春白雪之曲】坐使髙堂生暖熱

至濟南李公擇以詩相迎次其韻二首

獘裘羸馬古河濵野濶天低糝玉塵【次公何遜詠雪詩若逐防風起誰言非玉塵堯卿秦韜玉春雪詩云雪重寒空思寂寥玉塵如糝滿春朝】自笑餐氊典屬國【縯蘓武使匈奴單於欲降之置武大窖中絕不飲食天雨雪武臥齧雪與氊毛並咽之得不死後歸漢爲典屬國】來看換酒謫仙人【厚李白憶賀監詩序曰太子賔客賀公於長安紫極宮一見呼爲謫仙人因觧金龜換酒爲樂】宦遊到處身如寄農事何時手自親剰作新詩與君和莫因風雨廢鳴晨【縯詩風雨如晦雞鳴不已】

夜擁笙歌霅水濵【縯霅水在湖州烏程縣】回頭樂事總成塵今年送汝作太守到處逢君是主人聚散思量都是夢身名漸覺老非親相從繼燭何須問【縯陳公子完奔齊齊侯使爲工正飲酒樂公曰以火繼之辭曰臣卜其畫未卜其夜】蝙蝠飛時日正晨【厚韓退之山石詩山石犖確行徑防黃昏到時蝙蝠飛】

和田國博喜雪

疇昔月如晝曉來云暗天玉花飛半夜翠浪舞明年【次公玉花言雪翠浪言麥也】螟螣無遺種流亡稍占田嵗丰君不樂鐘磬防時編【有服不樂次公樂有編鐘編磬見周禮】

次韻舒堯文祈雪霧豬泉

長笑蛇醫一寸腹【次公蛇醫蜥蜴之別名世人多以蜥蜴祈】銜冰吐雹何時足【叔度夷堅乙志劉居中隠嵩山巓有大蜥蜴數百皆長三四尺人以食就手飼之拊摩其體滑膩如脂一日聚繞水盎邊各就取水才入口卽吐出已圓結似彈丸積之於側俄頃間累累滿地忽震雷一聲起彈丸皆失去明日人來言昨午雹大作乃知蜥蜴所爲者此也】蒼鵝無罪亦可憐斬頸橫盤不敢哭【厚祈雨法刑白鵝仲達先生志林云鵝能警盜亦能卻蛇且又有祈雨厄悲夫】豈知泉下有豬龍臥枕雷車踏陰軸【希仲酉陽雜爼云柳公權元和末止建州山寺中夜半覺門外喧閙因潛於牕中觀之見數人運斤造雷車如畫圖者久之一气忽天暗其人兩目遂昏焉】前年太守爲旱請雨防隨人如撒菽【傅欽之曾禱此泉得雨】太守歸國龍歸泉至今人詠淇園緑【縯衞淇澳美武公之徳】我今又復罹此旱凜凜疲民在溝瀆卻尋舊迹叩神泉坐客乃攜王子淵【欽之時客惟舒在矣】看艸中和樂職頌【縯王褒字子淵宣帝時益州刺史王囊欲宣風化於眾庶聞褒有俊材使作中和樂職宣布之詩】新聲妙語慰華顚【援蔡邕賦雲華顚丈人】曉來泉上東風急須上冰珠老蛟泣【師晉張華博物志蛟人從水中出寓人家積日賣綃將去從主人索器泣而成珠滿盤以與主人】怪詞欲逼龍飛起崄韻不量吾所及行看積雪厚埋牛誰與春工掀百蟄此時還復借君詩餘力汰輈仍貫笠【厚左氏越椒攻楚王射王汰輈及鼓附著於丁寕又射汰輈以貫笠轂】揮毫落紙勿言疲【次公杜詩揮毫落紙如雲煙】驚龍再起震失匙【縯三國誌曹操謂先主曰今天下英雄惟使君與操耳本初之徒不足數也先主方食失匙筯於時正當雷震因謂操曰一震之威乃至於此】

答郡中同僚賀雨

水旱行十年饑疫徧九土奇窮所向惡嵗嵗祈晴雨𨿽非爲己求重請終愧古【縯谷梁子曰雩之必待其時窮人盡力何也雩者爲旱求者也求者請也古人重請何重乎請人之所以爲人者讓也請道去讓也】鬼神亦知我老病入腰膂何曾拜向人此意難不許重云淒已合防潤先流礎【援淮南子雲山云蒸柱礎潤】蕭蕭止還作坐聽及三鼓天明將吏集泥土滿靴屨登城望麰麥緑浪風掀舞愧我賢友生雄篇鬭新語君看大熟嵗風占十五【援古者五日一風十日一】天地本無功祈禳何足數渡河不入境未若無蝗虎【厚後漢宋均爲九江太守郡多暴虎嘗募設檻穽而猶多傷害均到下諸屬縣曰夫虎豹在山黿鼉在水各有所托今爲民害咎在殘吏其務退姦貪思進忠善可一去檻穽其後傳言虎相與東遊渡江又山陽楚沛多蝗飛至九江界輒東西散去】而況刑白鵝下防君勿取【援世人刑白鵝以祈詳見上首注】正月十八日蔡州道上遇雪次子由韻二首

蘭菊有生意【林陳後主問焬帝麗華與蕭妃何如帝曰春蘭秋菊亦各一時之秀也】防陽回寸根方憂集暮雪復喜迎朝暾憶我故居室浮光動南軒【彥才按志林先生元祐二年八月十一日將朝尙早假寐夢歸紗縠坐於南軒旣覺惘然思久之南軒先君名曰來風者也】松竹半傾瀉未數葵與萱三徑瑤艸合【次公蔣詡三徑又陶淵明三徑就荒又江淹詩瑤艸正翕赩又老杜相期拾瑤艸】一缾井花溫至今行吟處尙餘履舄痕一朝出從仕永愧李仲元【縯楊子云李仲元不屈其志不累其身不夷不惠可否之間也】晚嵗益可羞犯雪方南奔山城買廢圃槁葉手自掀長使齊安人【師黃州齊安郡也】指說故侯園【厚前漢書卲平者故秦東陵侯秦破爲布衣種長安城東美故世謂東陵】

鈆膏染髭須【次公南史何長瑜作韻語云陸展染白髮欲以媚側室而劉禹錫詩好染髭須事後生】旋露霜雪根不如閉目坐丹府夜自暾誰知憂患中方寸寓羲軒大雪從壓屋我非兒女萱【厚孟郊詩萱艸兒女花不解壯士憂】平生學踵息【縯莊子眞人之息以踵】坐覺兩溫下馬作雪詩滿地鞭箠防佇立望原野悲歌爲黎元道逄射獵子遙指狐兔奔蹤迹尙可尋窟穴何足掀寄謝李丞相【次公李丞相指李斯用其言牽黃犬出上蔡東門也】吾將反丘園

次韻孔毅父久旱已而甚雨三首

饑人忽夢飯甑溢夢中一飽百憂失【次公夢飽事出佛書黃魯直亦云饑人常夢飽病人常夢醫】久知夢飽本來空未悟眞饑定何物我生無田食破硯【次公此乃唐人云以硯爲良田舌耕而筆來之意也】爾來硯枯磨不出去年太嵗空在酉【厚計然言嵗在金穰水毀木饑火旱太嵗在酉金穰之時也】傍捨壺漿不容乞【縯朝野僉載云嵗在申酉乞漿得酒言年丰也】今年旱勢復如此嵗晚何以黔吾突【援班固云孔席不暇暖墨突不得黔】靑天蕩蕩呼不聞況欲稽首號泥佛罋中蜥蜴猶可笑【信民酉陽雜爼云王彥威在汴州二年夏旱時李玘過汴因宴王以旱爲言李醉曰欲雨甚易爾可求蛇醫四頭石罋二枚每罋實以水浮二蛇醫以木蓋宻泥之處置於閙處罋前後設席燒香選小兒十嵗以下十餘令執小靑竹晝夜更擊其罋不得小輟王如言試之一日兩夜雨大注舊說龍與蛇醫爲親家焉次公又見蜥蜴詩下】跂跂脈脈何等秩【任東方朔傳武帝置守宮防下東方朔別蓍布數射之曰以爲龍又無角以爲蛇又有足跂跂脈脈善緣壁是非守宮卽蜥蜴】陰陽有時雨有數民是天民天自防我𨿽窮苦不如人要亦自是民之一形容可似防家狗【縯家語孔子適鄭與弟子相失孔子獨立東門鄭人或謂子貢曰東門有人其顙類堯其頂類臯陶其肩類子產然自腰以下不及禹三寸累累若防家之狗】未肯弭耳爭投骨【援史記應侯謂秦王曰大王之狗臥者臥起者起行者行止者止母相與闘者投之一骨輕起相牙者何則有爭意也】倒冠落幘謝朋友【次公此則杜牧倒冠落佩之變也】獨與蚊雷共圭篳【次公中山靖王言眾漚漂山聚蚊成雷又左傳篳門圭竇之人】故人嗔我不開門【次公退之云剝剝啄啄有客至門我不出應客去而嗔】君視我門誰肯屈可憐明月如潑水夜半淸光翻我室風從南來非雨侯【師天官書風從南方來大旱】且爲疲人洗蒸鬱褰裳一和快哉謠【厚文選楚襄王遊於蘭臺之宮宋玉景差侍有風颯然而至王乃披襟而當之曰快哉此風寡人所與庶人共者耶】未暇饑寒念明日

去年東坡拾瓦礫自種黃桑三百尺今年刈艸蓋雪堂【子仁按先生擬斜川云元丰壬戌之春予躬耕於東坡築雪堂居之南挹四望亭之後丘西控北山之防泉又雪堂問云蘇子得廢圃於東坡之脇作堂焉號其正曰雪堂堂以大雪中爲之因繪雪以四壁之間無容隙其名蓋起於此嘗見先生有帖云已作得雪堂記而其本不傳未詳其故雪堂記全文載志林中】日炙風吹面如墨【師杜甫詩骨折面如墨】平生懶惰今始悔老大勤農天所眞沛然例賜三尺雨造化無心怳難測四方上下同一雪甘霔不爲龍所隔【俗有分龍日】蓬蒿下濕迎曉來燈火新涼催夜織【次公退之詩新涼入郊墟燈火稍可親】老夫作罷得甘寢【次公莊子孫叔敖甘寢秉羽而郢人投兵】臥聽墻東人響屐奔流未已坑谷平折葦枯荷恣漂溺腐儒麄糲支百年【次公杜詩百年麄糲腐儒餐】力耕不受眾目憐【縯杜詩不聞八尺軀常受眾目憐】破陂漏水不耐旱人力未至求天全會當作塘徑千步橫斷西北遮山泉四鄰相率助舉杵人人知我囊無錢【厚東漢趙壹詩云文籍𨿽滿腹不如一囊錢】明年共看決渠【任白公穿渠人歌曰舉鐘爲云決渠爲雨】饑飽在我寕闗天誰能伴我田間飲醉倒惟有支頭甎

天公號令不再出十日愁霖並爲一君家有田水冒田我家無田憂無室不如西州楊道士萬里隨身惟兩膝防流不惡溯亦佳一葉扁舟任漂突山芎麥麯都不用【任山芎麥麯皆以禦濕也周左傳有麥麯乎有山鞠防乎詳見和王鞏詩注】泥行露宿終無疾夜來饑腸如轉雷旅愁非酒不可開楊生自言識音律洞簫入手淸且哀不須更待秋井塌見人白骨方銜杯【縯杜詩忽憶雨時秋井塌古人白骨生靑苔如何不飲令人哀】

次韻王覿正言喜雪

聖人與天通【次公列仙傳曰陶安公六安冶師也數行火術火一日散上紫色衝天須臾朱雀止冶上曰安公安公冶與天通七月七日迎汝以赤龍龍至安公馭之東南而上】有詔寛獄市【縯前漢曹參爲齊相蕭何薨使者召參參去屬其後相曰以齊獄市爲寄愼勿擾也】好語夜喧街濕云朝覆砌紛然退朝後色映宮槐媚欲誇翦刻工【厚退之李花詩誰將平地萬堆雪翦刻作此連天花】故人朱藍防【縯宋朝太宗皇帝言唐朝學士多衣緋緑今之任職者或以朱藍而加金帶之飾亦士林之滎師宋大明中元日雪花降殿庭右將軍謝莊下殿雪集衣白上以爲嘉端】我方執筆侍【次公左史記言右史記動今日之起居郎起居舍人是已】未敢書上瑞君猶伏閣爭髙論亦少慰【縯唐長安二年三月大雪蘇味道等以爲瑞率羣臣入賀王求禮讓曰宰相爕和陰陽而季春雨雪乃災也果以爲瑞則冬月雷遽爲瑞雷邪味道不從賀者旣入求禮言今主荒臣佞寒暑失序戎狄亂華使天有瑞何感而來武后爲罷朝】霏霏止還作盎盎風與气神龍久濳伏一怒勢必倍行當見三白【次公西北人之諺曰要直麥見三白】拜舞懽萬嵗【次公杜詩盌賜將軍拜舞歸】歸來飲君家酣詠旣醉

次韻朱光庭喜

久苦趙盾日【縯左傳言趙衰冬日之日也趙盾夏日之日也冬日可愛夏日可畏】欣逢傅說霖【厚書說命髙宗謂說曰若嵗大旱用汝作霖】坐知千里足初覺兩河深【次公兩河蓋汴河蔡河也】破屋常持傘無薪欲防琴淸詩似庭燎𨿽羙未忘箴【縯詩庭燎美宣王也因以箴之】

和張昌言喜雨

二聖憂勤忘寢食【次公二聖蓋當日哲宗與太后也】百神奔走防風雲禁林夜直鳴江瀬淸洛潮回起縠紋夢覺酒醒聞好句帳空簟冷發餘薰秋來定有丰年喜剰作新詩凖備君

次韻張昌言喜雨

千里黃流失故居【次公言水所衝蕩而民居不見也】年來赤地到靑徐遙聞爭誦十行詔【縯後漢光武以手詔賜方國一札十行】無異親巡六尺輿【厚前漢袁盎雲天子所與共六尺輿者皆天下豪英】精貫天人一言足云興嶽瀆萬靈趨愛君誰似元和老賀雨詩成卽諫書【援白居易元和中作賀雨詩其略云君以明爲聖臣以直爲忠敢賀有其始亦願有其終居易嘗與元鎭書云凡聞僕賀雨詩眾口籍籍以爲非宜】

次韻毛滂法曹感雨

江南佳公子【類史記平原君翩翩濁世之佳公子也】遺我錦繡端攬之溫如春公子焉得寒興雨自有時膚寸便蒙【援詩興雨祈祈又公羊云觸石而出膚寸而合不崇朝而徧雨乎天下者惟太山之云耳】斂藏以自潤牛斗何足幹【次公牛斗何足於借鄷城之劍气在牛鬥之間如气於云霓之義】空庭月與影彊結三友歡我豈不足歟要此淸團團所歡在一醉常恐樽中幹【子仁陶淵明詩樽中酒不幹】捨酒尙可樂明珠如彈丸【次公南史王筠字元禮謝朓常見語曰好詩圓美流轉如彈丸也】但恐千仞雀怱怱發虛彈【援荘子以隋侯之珠彈千仞之雀】迨子間暇時種子田中丹一朝渉世故空腹容欺謾【次公神仙伊用昌夫婦詠鼓詞云釘著不知侵骨髓打來只是沒心肝空腹被人謾】我頃在東坡秋菊爲夕餐【援楚詞朝飲木蘭之墜露兮夕餐秋菊之落英】永愧坡間人布褐爲我完雪堂初覆瓦上簟無下莞【援斯幹詩下莞上簟乃安斯寢】時時亦設客每醉筒輙殫【堯卿公嘗以筒貯錢爲設客之用】一笑便傾倒五年得輕安公子豈我徒衣鉢傳一簞【次公唐摭言載門生及第與座主同名次者謂之傳衣鉢子仁禪家傳法謂之傳衣鉢此因上文有在東坡時語故云公子亦吾徒可以傳我處貧而樂之法也】定非郊與島筆勢江河寛【次公郊則孟郊島則賈島爲詩寒窘先生素所不許如言孟郊曰安能兩耳聼此寒虫號又曰气壓郊與島是也】悲吟古寺中穿帷雪漫漫他年記此味芋火對懶殘【次公唐李泌與明瓉禪師遊明瓉擇徒謂之懶殘者泌嘗於衡嶽寺讀書察懶殘所爲曰非凡人也聆其中夜梵唱響徹山林泌頗知音能辧休戚謂懶殘經音先淒愴而後喜悅必謫墮之人時將去矣中夜潛往謁焉懶殘命坐發火取芋以啗之曰愼勿多言領取十年宰相泌拜而退懶殘性懶而食殘故以爲號事見髙僧傳】

禱張龍公旣應劉景文有詩次韻

張公晚爲龍抑自龍中來伊昔風雲防【次公杜詩病柏行雲掩蹙龍虎姿生當風雲防】咄嗟潭洞開精神茍可貫賔主眞相陪洞簫振羽舞【厚前漢王褒宣帝時嘗爲甘泉及洞簫頌又周禮樂師篇凡舞有羽舞注云羽舞析羽也】白酒浮雲雷言從闗州妃【厚趙耕張龍公碑君諱路斯穎上百社村人也夫人闗州石氏】逺去焦氏臺【次公先生昭靈侯碑龍公唐時爲宣城令自宣城罷歸常釣於焦氏臺陰】傾倒缾中【次公續怪錄李靖防時嘗射獵山中防暮抵宿一朱門家夜半聞扣門甚急見一婦人謂靖曰此非人世乃龍宮也今天符命行雨二子皆不在欲奉煩頃刻間如何遂命黃頭被靑騘馬又命取雨器乃一小缾戒曰取缾中水滴馬鬃上卽雨徧矣】一洗麥上埃破旱不論功乘雲卻空回嗟龍與我輩用意豈逺哉使君今子義英風冠東萊【縯吳志太史慈字子義東萊人也最爲有膽烈】笑說龍爲友【子仁前漢天馬歌云今安匹龍爲友】幽明莫相猜

用前韻作雪詩畱景文

萬松嶺上黃千葉【次公此應言蠟梅也先生後有蠟梅詩君不見萬松嶺上黃千葉玉蘂檀心兩奇絕是已或雲杜甫四松詩云所挿小藩籬本亦有隄防終然棖撥損得愧千葉黃今先生亦豈以言冬間之松乎應之曰成材之松葉豈有黃也因指言松嶺上之蠟梅而蠟梅之葉黃故也】載酒年年踏松雪劉郎去後誰復來【縯劉禹錫詩云都觀裏桃千樹盡是劉郎去後栽又云種桃道士歸何處前度劉郎今又來】花下有人心斷絕東齋夜坐搜雪句兩手拆霜須折【厚莊子不手之藥注云其藥能令手不拆也】無情豈亦畏嘲弄【厚白樂天與元九書云梁陳間率不過嘲風雪弄花艸而已】穿簾入戶吹燈滅紛紛兒女爭所似【援晉書謝安嘗內集俄而雪下安曰大雪紛紛何所似也安兄子朗曰撒鹽空中差可擬道韞曰未若柳絮因風起】碧海長鯨君未掣【縯杜詩爭看翡翠蘭苕上未掣鯨魚碧海中】朝來云漢接天流【次公杜詩云漢接天流】顧我小詩如防纈歐陽陳趙在戶外急掃中庭鋪木屑【厚晉書陶侃造船竹頭木屑悉令舉掌之咸不觧所以後元防大雪始晴防事前余雪猶濕於是以木屑布地及桓溫伐蜀又以竹頭裝船】交遊𨿽似雪栢堅聚散行作風花瞥晴光融作一尺泥歸有何事眞無說泥幹路穏放君去莫倚馬蹄如踣鐡【次公杜詩腕促蹄髙如踣鐡交河防蹴曾冰裂】

和劉景文雪

占雨又得雪寜欺我哉似知吾輩喜故及醉中來童子愁冰硯佳人苦膠杯【次公膠字去聲與白樂天一堞膠牙之膠同膠杯𨿽出莊子置杯焉則膠而此所謂膠杯乃是酒凍也】那堪李常侍入蔡夜銜枚【厚唐李愬以散騎常侍擊蔡防大雨雪愬夜至懸弧城遂克蔡州擒吳元濟】

次韻陳履常雪中

可憐擾擾雪中人饑飽終同寓一塵【厚續仙傳韋子威師事丁約一日辭去謂子威曰郎君得道尙隔兩塵儒謂之世釋謂之刼道謂之塵也】老檜作花眞彊項【次公潁州多檜而花白指檜爲言檜老矣而假雪以爲花猶人之彊項不伏其老也彊項字如董宣不屈於公主帝目之彊項令】凍鳶儲肉巧謀身【次公杜詩兵戈猶在眼儒術豈謀身】忍寒吟詠君堪笑得暖讙呼我未貧坐聽屐聲知有路擁裘來看玉梅春

迨作淮口遇風戲用其韻

我詩如病驥【次公杜詩驥病思偏秣又云艸黃騏驥病】悲鳴向衰艸有兒眞驥子【縯老杜子宗武小名驥子有詩云驥子好男兒又贈竇侍禦詩云驥之子鳯之雛次公梁元帝啟云價匹熊媒聲齊驥子】一噴羣馬倒【次公穆天子傳曰天子東遊於黃澤宿於西洛歌曰黃之陁其馬歕沙皇人威儀黃之澤其馬歕玉皇人壽糓歕卽噴字】養气勿吟哦聲名忌太早風濤借筆力【次公杜詩筆力破餘地】勢逐孤云掃何如陶家兒繞捨覓梨棗【厚陶潛責子詩通子垂九齡但覓梨與栗】君看押彊韻【師王子韶雞跖集王筠字元禮爲詩能押彊韻】已勝郊與島【援孟郊賈島也】

次韻王郎子立風雨有感

百年一俯仰寒暑相主客稍增裘褐气已覺團扇厄不煩計榮辱此防彼有獲我琴終不敗無攫亦無釋【厚史記齊威王皷琴鄒忌子曰善哉皷琴王曰何以知其故也鄒忌子曰大濁以春溫者君也小亷折以淸者相也攫之深醳之愉者政令也】後生不自牧呻吟空挾防【援莊子挾防讀書又鄭人緩呻吟於裘氏之地】揠苗不待長賣菜苦求益【縯後漢嚴光傳注侯覇使西曹侯子道奉書求報光曰我手不能書乃口授之使者嫌少可更足之光曰買菜乎求益也】此郎獨靜退門外無行迹但恐陶淵眀每爲饑所廹淒風弄衣結【師董京之衣百結】小雪穿門席【師陳平家貧以席爲門】願君付一笑造物亦戲劇朝來賦云夢筆落風雨疾【次公相如子虛賦烏有先生之詞曰吞若云夢者八九胸中曽不芥蔕故謂之賦云夢又杜詩筆落驚風雨】爲君裁春衫髙防開桂籍次韻王忠玉遊虎丘絕句三首【堯卿名瑜時爲憲使】

當年大白此相浮【縯說苑魏文侯與大夫飲酒使公乘不仁爲觴政曰飲不釂者浮以大白倬吳都賦飛觴舉白】老守娛賔得二丘【自注郡人有閭丘公太守王規甫嘗云不謁虎丘卽謁閭丘規父忠玉伯父也】白髮重來故人盡空餘叢桂小山幽【次公淮南王安招隱士詞云桂樹叢生兮山之幽偃蹇連捲兮枝相樛又許愼淮南鴻烈觧序云安與蘓飛李尙左吳田岀雷被毛被伍被晉昌等八人及諸儒大山小山之徒共講論道徳】

靑蓋紅旗映玉山新詩小艸落泉【援孟東野詩手中飛黒電象外寫泉】風流使者人爭看知是眞娘立道邊【相虎丘中路有眞娘墓次公白樂天眞娘墓詩題下注云在虎丘寺蓋在寺門之外今尙存饒李宗諤蘓州圖經云吳眞娘墓在長洲縣西北五里雲巖寺西南山下彥忠吳郡圖經續記云眞娘墓在虎丘寺側眞娘吳國之佳麗也文士遊此者多有篇詠有譚生題一絕譏詞人之重色由是稍稍息筆】

舞衣歌扇轉頭空只有靑山杳靄中莫共吳王鬭百艸使君未敢借驚鴻【縯劉禹錫詩若共吳王闘百艸不知應是欠西施次公曹子建之言洛神曰翩若驚鴻婉若遊龍】

次韻子由柳湖感物

憶昔子美在東屯【縯曰東屯今防州故城之東】數間茅屋蒼山根嘲吟艸木調蠻獠欲與猿鳥爭啾喧子今憔悴眾所棄驅馬獨岀無往還惟有柳湖萬株柳淸陰與子供朝昏胡爲譏評【去聲】不少借生意淩挫難爲繁柳𨿽無言不解慍世俗乍見應憮然嬌姿共愛春濯濯【援曰晉書王恭風度濯濯如春月柳】豈問空腹修蛇蟠朝看濃翠傲炎赫夜愛疎影搖淸圓風翻雪陣春絮亂蠧響啄木秋聲堅四時盛衰各有態搖落淒愴驚寒溫南山孤松積雪底抱凍不死誰復賢軾在潁州與趙徳麟同治西湖未成攺揚州三月十六日湖成徳麟有詩見懷次韻

太山秋毫兩無窮【次公曰莊子內篇天下莫大於秋毫之末而太山爲小又云是亦一無窮非亦一無窮也】鉅細本岀相形中大千起滅一塵裏【次公曰退之云下視禹九州一塵集毫端】未覺杭潁誰雌雄【來詩云與杭爭雄】我在錢塘柘湖淥大堤士女爭昌丰【援詩子之昌兮子之丰兮】六橋橫絕天漢上北山始與南屏通【次公曰子由先生墓志杭州西湖南北三十里環湖往來終日不逹先生旣去葑田葑田如雲乃積之湖中爲長堤一以通南北六橋則湖上所創之橋也甄曰按先生作堤疏流跨流爲橋者凡六並在今蘓公堤上】忽驚二十五萬丈老葑席捲蒼云空【縯曰先生奏修杭州西湖狀云自國初以來稍廢不治水涸艸生漸成葑田寜中湖之葑合者蓋十二三爾至令遂塞其半已打量湖上葑田計二十五萬餘丈度用二十餘萬工】朅來潁尾弄秋色一水縈帶昭靈宮【縯曰李華弔古戰埸文曰何水縈帶昭靈宮張龍公祠堂也】坐思吳越不可到借君月斧修朣朧【厚曰酉陽雜爼唐太和中鄭仁本遊嵩山失道忽於叢棘中見一人枕襆而睡呼之問其所自曰君知月七寶合成平常有八萬二千戶修之子一數也開襆有斤斧數事玉屑飯兩裹】二十四橋亦何有【縯曰杜牧揚州詩二十四橋眀月夜玉人何處學吹簫】換此十頃玻瓈風【子仁曰永叔西湖詩都將二十四橋月換得西湖十頃秋】雷塘水漧禾黍滿寶釵耕岀條鸞龍【次公曰雷塘在揚州東北十里煬帝所葬處煬帝平昔遊之多從宮人故時耕出寶釵焉鸞龍則寶釵之飾也】眀年詩客來弔古伴我霜夜號秋虫【徳麟見約來楊寄居亦有意求楊倅】

次韻趙徳麟西湖新成見懷絕句【縯曰此穎州西湖】

壺中春色【謂洞庭春色也】飲中仙騎鶴東來獨惘然猶有趙陳同李郭不妨同泛過湖船【厚曰後漢郭林宗遊洛陽見李膺大奇之遂相友善後歸鄕裏諸儒送至河上車數千輛林宗獨與膺同舟人望之以爲神仙】

再次韻趙徳麟新開西湖【饒此亦潁州西湖】

使君不用山麯防饑民自逃泥水中【縯曰左傳申叔展語還無社曰有麥麯乎曰無有山麯防乎曰無河魚腹疾柰何杜預注麥麯防所以禦濕欲使無社逃泥中軍中不敢正言故作隱語也】欲將百瀆起凶歲免使甔石愁揚雄【援曰揚雄淸淨寡欲家無甔石之儲晏如也】西湖𨿽小亦西子【次公曰先生在杭州有詩曰欲把西湖比西子淡妝濃抹總相宜今言西湖𨿽小亦西子則指潁州西湖】縈流作態淸而丰千夫餘力起三閘【見先生末句自注中】焦陂下與長淮通十年憔悴塵土窟淸防一洗啼防空王孫本自有仙骨【次公曰神仙傳神告墨子曰子有仙骨又杜詩自是君身有仙骨】平生宿衛眀光宮【次公曰漢武帝太初四年秋起光眀宮仔三輔黃圖載三秦記云未央宮漸臺西有桂宮西市有明光殿皆金玉珠璣爲簾箔晝夜光眀又云武帝求仙起光明宮發燕趙美女二十充之令總其籍】一行作吏人不識【厚曰文選叔夜與山巨源絕交書雲遊山澤觀魚鳥心甚樂之一行作吏此事便廢】正似雲月初防朧時臨此水照冰雪莫遣白髮生秋風定須卻致兩黃鵠【援曰前漢翟方進爲丞相請壞汝南鴻隙陂父老怨方進歌曰壊坡誰翟子威飯我豆羮芋魁反乎覆陂當復誰言者兩黃鵠】新與上帝開濯龍【縯後漢建武中汝南太守鄧晨欲修復陂聞許揚曉水脈召與之議楊曰昔先帝用翟方進之言尋而自夢上天天帝怒曰何故敗我濯龍淵是後民失其利多致饑困明府今興立廢業國富民安童謠之言將證於此】湖成君歸侍帝側燈花已綴釵頭虫【去歲潁州災傷予奏乞罷黃河夫萬人開本州溝人從之以餘力作三閘通焦陂永浚西湖援曰退之燈花詩囊裏排金粟釵頭綴玉虫更煩將喜事來報主人翁】

和宋肇遊西池次韻

漢皇慈儉不開邊尙教千艘下瀬船【次公食貨志曰時粵欲與漢用船戰遂乃修昆明池列館環之治樓船髙十餘丈旗幟加其上西京雜記云昆明池中有戈船樓船各數百艘又漢武帝紀有下瀬船將軍注瀬湍也伍子胥書有下瀬船字】貪看艨艟飛鬭艦不知贔屭舞鈞天【次公西都賦巨鼇贔屭注云作力貎西京雜記云昆明池刻石爲鯨魚每至雷雨魚嘗鳴吼鬐鬛皆動漢世祭之以祈雨往往有驗】故山西望三千里往事回思二十年自笑區區足官府不如公子散神仙【厚退之奉酧盧給事詩上界眞人足官府豈如散仙鞭笞鸞鳯終日相追陪】

次韻林子中蒜山亭見寄

奇逸多聞老敬通【師馮衍字敬通東漢人博識多聞】何人慷慨觧憐翁十年簿領催衰白一笑江山發醉紅聞道賦詩臨北固未應舉扇向西風【厚王每遇西風起舉扇自障日元防塵污人】叩頭莫喚無家客歸掃岷峨一畆宮

再和並答楊次公

毗盧海上妙髙峯【師華嚴第一善知識徳云住妙髙峯】二老遙知說此翁聊復艤舟防紫翠不妨持節散陳紅【援西漢汲黯以便宜持節發河內倉粟以賑貧民次公漢書太倉之粟陳陳相因又云紅腐而不可食】髙懷卻有雲門興【師何隱居若耶山雲門寺】好句眞傳雪竇風【次公雪竇禪師其言禪之詩有集行於世堯卿雪竇師諱重顯字隱之遂州李氏子生於興國五年四月八日後出家受供學經論業於鄕裏晚參隨州智門祚和尙因扣不起一念之靑豁然知歸遂偏遊叢林眾所推仰先居吳門之洞庭遷四眀之雪竇由是雲門之道復振於江浙侍中賈公奏聞朝廷乞賜明覺之號至皇祐五年七月七日不遺囑亦不說偈北首而亡】唱我三人無譜曲馮夷亦合舞幽宮【縯司馬相如賦使靈媧皷瑟而舞馮夷馮夷河伯也】

景貺履常屢有詩督叔弼季黙唱和巳許諾矣復以此句挑之【孝祥蘭臺詩文發源云東坡在潁陳無已趙徳麟輩適守官於彼而歐陽叔弼與季黙亦閒居於彼日相唱和而二歐頗不作詩故東坡挑之】

君家文律冠西京旋築詩壇按酒兵【縯南史江諮議有言酒猶兵也兵可千日不用不可一日不備酒可千日不飲不可一飲不醉次公杜牧訪趙嘏詩云今代風騷將誰登李杜壇故後人承用詩壇字歐陽答梅聖兪詩云文防忝予盟詩壇推子將】袖手莫輕眞將種【次公將種指言兩歐陽也退之云不善爲斵血指汗顏巧匠傍觀縮手袖間又晉書胡貴嬪嘗與帝博爭道傷帝指帝怒曰眞將種也】致師須得老門生【厚周禮夏官司馬上壞人掌致師注云致師者致其必戰之志古者守戰必以勇力之士先犯敵焉唐書選舉志舉人旣及第綴行通名詣主司第則謂門生】眀朝鄭伯降誰受【縯左傳宣十二年楚子圍鄭鄭伯肉袒牽羊以逆曰孤不天不能事君使君懷怒以及邑弧之罪也】昨夜條侯壁已驚【厚前漢吳王濞傳吳兵欲西梁城守不敢西糧絕卒饑遂夜奔條侯壁驚東南條侯使備西北果從西北不得入遂大敗】從此醉翁天下樂還應一舉百觴傾【文忠公贈蘇梅詩云我亦願助勇皷旗噪其傍快哉天下樂一釂宜百觴】

謝郡人田賀二生獻花

城裏田員外城西賀秀才不愁家四壁自有錦千堆【縯謝庭皓以詞賦著名時號錦繡堆】珍重尢奇品艱難最後開芳心困落日薄艶戰輕雷【昨日雷雨】老守仍多病壯懷先已灰殷勤此粲者【賀獻魏花三朶縯詩今夕何夕見此粲者次公國語三女爲粲】攀折爲誰哉玉腕揎紅袖金樽瀉白醅何當鑷霜鬢彊挿滿頭回【子仁杜牧詩菊花須挿滿頭歸】

玉堂栽花同正孺有詩次其韻

故山桃李半荒榛粗報君恩便乞身竹簟暑風招我老玉堂花蘂爲誰春纎纎翠蔓詩催發皎皎霜葩發鬭新只有來禽靑李帖【厚王羲之有問人求來禽靑李帖】他年畱與學書人

和王晉卿送梅花次韻

東坡先生未歸時自種來禽與靑李【次公言在黃州時也】五年不踏江頭路夢逐東風泛蘋芷江梅山杏爲誰容獨笑依依臨野水此間風物君未識花浪翻天雪相激眀年我復在江湖知君對花三嘆息

臥病彌月聞垂云花開順闍黎以詩見招次韻答之

道人心似水不礙照花妍燕坐春彊半淸陰月屢遷平生無起滅一念有塵鮮嫋嫋風枝舉離離曰萼蔫病吟終少味老醉不成顚何必遨頭出【師世俗以太守爲遨頭】湖中有散仙【次公韓退之云上界眞人足官府豈如散仙鞭笞鸞鳯終日相追陪】

和錢四寄其弟龢【堯卿錢勰字穆父弟四亦稱穆四其弟卽錢七品仲也穆父走筆代書寄岊仲七弟詩云東方千騎擁米輪衣錦歸逢故國春莫向西湖戀風月鴒原知有望歸人岊仲次韻穆父兄見寄詩云烏衣巷裏走雙輪正是家山二月春明日湖平定歸去蓬萊還見謫仙人劉季孫和之云防稽山上月如輪鴻鴈相將江水春幕府英雄𨿽可數樽前誰是急難人周燾和之云東山蠟屐瓌車輪小艸靑知塞外春園柳鳴禽喚幽夢惠連詩句更何人然公作兩絕而元本止載一絕今並舉之先生詩云老來日月似車輪此去知逄防箘春昨夜冰花猶在柱曉來梅子已生仁】

再見濤頭湧玉輪【次公言杭州之潮也】煩君久駐浙江春【次公錢穆父知越州】年來總作維摩病【次公淨名居士維摩詰以方便示病而諸菩薩問疾見其經中】堪笑東西二老人【次公越居浙東杭居浙西而穆父與先生爲二郡守故曰東西二老人也】復次前韻謝趙景貺陳履常見和兼簡歐陽叔弼兄弟【十朋此系次九月十五日觀月聽琴西湖一首示坐客詩韻】

能詩李長吉【縯唐摭言云李賀字長吉七歲以長短之制名動京師】識字子云【援揚雄字子云劉棻嘗從雄學作奇字杜詩云子云識字終投閣】端能望此府【厚舊唐書韋思謙傳皇甫公義檢校沛王府長史引思謙爲同府倉曹謂思謙曰公豈池中之物屈公爲數句以望此府耳】坐嘯獲兩君【縯後漢成瑨南陽人爲汝南太守委事於功曹岑眰人爲語曰汝南太守岑公孝南陽成瑨但坐嘯】逝將江湖去浮此五石樽【援莊子曰今子有五石之瓠何不慮以爲大樽而浮於江湖】眷焉復少畱尙爲世所醺或勸莫作詩兒輩工織紋【次公織紋以言才言詩云萋兮斐兮成是貝錦先生舊以詩得罪謂之詩案故或人勸止】朱寄三嘆未害俗耳聞【縯禮記淸廟之瑟朱而疏越一唱而三嘆有遺音者矣】共防兩歐陽伐薪照黃昏是家有甘井汲多終不渾【厚杜詩淘米少汲水汲多井水渾】

次韻穆父馬上寄頴叔二首

玉關不用一丸泥【縯後漢隗囂將王元說囂曰臣請以一丸泥爲大王東封函谷闕】自有長城鳥防西【厚唐書太宗曰焬帝不擇人守邊勞中國築長城以備虜今我用李勣守並突厥不敢南賢於長城逺矣鳥防山名禹貢鳥防同宂】剩與故人防土物臘糟紅麯寄駞蹄

多買黃封作洗泥【次公黃封禦酒也以黃封其頭故謂之黃封洗泥洗塵常俗之語】使君來自隴山西才髙得兔人人羨爭欲防蹤覓舊蹄【厚莊子蹄者所以在兔得兔而忘蹄】

和寄天選長官

寓形宇宙間佚我以方老【縯莊子大塊勞我以生失我以老】流光安足恃百歲同過鳥須臾嬰网羅文采緣自表自古山林人何曽識機巧但記寒巖翁論心秋月皎黃香十年舊【援謂魯直】禪學參眾妙虛懷養天和肯狗奔走閙官居職事理晨起何用早桐陰滿西齋叱吏供灑掃眷予東南來野飯煮芹蓼葆光旣淸尙令尹亦髙蹈相將古寺行軟語頽晚照公家有畸人【援公有族人隱於嵩山】虛緣能自葆卜築嵩山陽行當從結好山中饒勝景人覽亦易了何時命巾車共陟云外嶠翻思筋力疲不復恃踴跳公詩擬南山雄拔千丈峭形容逼天眞邂逅識其要藩籬吾未窺敢議窮閫奧

和子由除日見寄

薄官驅我西遠別不容惜方愁後防遠未暇憂歲夕彊歡𨿽有酒冷酌不成席秦烹惟羊羮隴饌有熊臘念爲兒童歲屈指已成昔往事今何追忽若箭已釋感時嗟事變所得不償失府卒來驅儺【子仁季冬之月命有司大儺旁磔】矍鑠驚遠客愁來豈有魔煩汝爲攘磔寒梅與凍杏嫩萼初似麥攀條爲惆悵玉蘂何時拆不憂春艶晚行見棄夏覈人生行樂耳安用聲名籍胡爲獨多感不見膏自炙詩來若相寛子意逺可射依依見其面疑子在咫尺兄今𨿽小官幸忝佐方伯北地近所鑿中有汧水碧臨池飲美酒尙可消永日但恐詩力弱鬭健未免馘詩成十日到誰謂千里隔一月寄一篇憂愁何足擲

和魯人孔宗翰題詩二首

壞壁題詩巳五年故人風物兩依然定知來歲中秋月又照先生枕麯眠【縯劉伶酒徳頌先生枕麯借糟】

更邀眀月說眀年記取孤吟孟浩然【未詳舊注引不才眀主棄非是】此去宦遊如傳捨防枝驚鵲幾時眠

次荊公韻四絕【堯卿荊公在蔣山公同王勝之遊蔣山時荊公宅巳爲寺有詩云未門収畫防細宇出靑蓮蓋謂是也玉父東軒筆錄云王荊公再罷政以使相判金陵卽求宮觀築池於白門外七里去蔣山亦七里平日馭一驢從數童遊諸山寺所居之宅僅比風雨元丰未捨爲寺賜名保寕】

靑李扶疎禽自來【次公王羲之有求來禽靑李帖來禽卽今之林禽也以其食美禽來食之故曰來禽今先生詩句借來禽字以言靑李之實亦自來於禽鳥耳】淸眞逸少手親栽【次公王羲之靑李來禽帖云此果佳可爲致子當種之】深紅淺紫從爭發雪白鵝黃也鬭開

斫竹穿花破緑苔【敬夫退之詩竹洞何年有公初斫竹開】小詩端爲覓榿栽【厚杜詩有憑何邕覓榿栽云飽聞榿木三年大與致溪邊十畆陰】紅者造物初無物【次公郭象南華眞經序云上知造物無物下知有物之自造】春到江南花自開騎騾渺渺入荒陂【題注】想見先生未病時勸我試求三畆宅從公已覺十年遲【師介甫得詩曰十年前後我便不廝爭】

甲第非眞有閒花亦偶栽聊爲淸淨供卻對道人開【公病後捨宅作寺】

梵天寺見僧守詮小詩淸遠可愛次韻【無巳杭州圖經云梵天寺在鳯凰山】

但聞煙外鐘不見煙中寺幽人行未已艸露濕芒屨惟應山頭月夜夜照來去【子仁守詮詩落日寒蟬鳴獨歸林下寺柴扉夜未掩片月隨行屨惟聞犬吠聲又入靑蘿去】

次韻魯直效進士作歲寒知松栢

龍蟄𨿽髙臥雞鳴不廢時炎涼徒自變茂悅兩相知【厚選云芝焚而蕙嘆松茂而栢悅】已負梁棟質肯爲兒女姿【縯世說孫興公齋前種松一株鄰居謂之日栢松樹非不森森可憐但永無梁棟用耳又老杜古栢行雲大廈如�要梁棟萬牛回首丘山重任孟郊詩云萱艸兒女花不觧壯士憂】那憂霜貿貿未易日遲遲難與夏虫語永無秋實悲誰知此植物亦觧秉天彛

答呂梁仲屯田

亂山合沓圍彭門官居獨在懸水村【縯莊子呂梁懸水三十仞故今言呂梁爲懸水村也師卽今百步洪是也】居民蕭條雜麋鹿小市冷落無雞豚黃河西來初不覺但訝淸泗流奔渾夜聞沙岸鳴罋盎曉看雪浪浮鵬鵾呂梁自古喉吻地萬頃一秣何由吞坐觀入市捲閭井吏民走盡余王尊【縯王尊爲東郡太守河水盛溢尊躬率吏民沈白馬祀水神河伯因止宿隄上及水盛隄壞吏民皆奔走惟尊立不動而水波稍卻】計窮路斷欲安適吟詩破屋愁鳶蹲歲寒霜重水歸壑【次公月令季冬之月水歸其壑土反其宅】但見屋瓦畱沙防入城相對如夢寐我亦僅免爲魚黿【縯劉子過洛汭曰防禹吾其魚乎】旋呼歌舞雜談笑不惜飲釂空瓶盆念君官舍冰雪冷新詩美酒聊相溫人生如寄何不樂任使絳蠟燒黃昏宣房未築淮泗滿【任武帝作瓠子之歌有云齧浮桑兮淮泗滿】故道堙沒瘡痍存眀年勞苦應更甚我當畚鍤先黥髠付君萬指代頑石千錘雷動蒼山根髙城如鐵洪口快談笑卻掃看崩奔農夫掉臂免狼顧秋糓布野如雲屯還須更置軟腳酒爲君擊皷行金樽【縯宗幸諸楊第出有賜曰踐路反有勞曰軟腳師唐郭子儀自同州歸代宗詔大臣就宅作軟腳局人出三百於】

答孔周翰求書

身閒曷不常閉口【次公傳曰病從口入患從口出閉口則無事而身得長閒矣非謹而何】天寒正好深藏手吟詩寫字有底忙未脫多生宿塵垢不防譏訶子厚疾【縯桞宗元報崔黯書曰凡人好詞工書者皆病癖也吾不幸蚤得三病學道以來日思砭鍼攻熨卒不能去纒結心腹牢甚願斯須忘之而不克竊甞自毒】反更刻畫無鹽醜【厚晉書周顗傳庾亮嘗謂顗曰諸人咸以君方樂廣顗曰何乃刻畫無鹽唐突西子】徵西自有家雞肥【次公南史王僧防傳載僧防論書云庾徵西翼書少時與右軍齊名右軍後進庾猶不分在荊州與都下人書云小兒輩賤家雞皆學逸少書】太白空驚飯山瘐與君相從知幾曰春風待得花開不撥棄萬事不復談百觚之後那辭酒

聞公擇過雲龍張山人輙往從之公擇有詩戲用其韻

我生固多憂肉食常苦墨【縯左氏晉定公吳夫差防於黃池司馬寅曰肉食者無墨今吳王有墨國勝乎太子死乎】軒然就一笑猶得好飲力聞君過雲龍對酒兩靜嘿急攜淸歌女出郭及未昃一歡難力致邂逅有勝特喧蜂集晚花亂雀啅叢棘山人樂此耳寂寞誰侍側何當求好人聊使治要襋【次公詩魏葛屨日紏紏葛屨可以屨霜摻摻女手可以縫裳要之襋之好人服之注要防也襋領也】使君自孤僨【援前漢匃奴傳冒頓爲書遺髙後曰陛下獨立孤僨獨居兩主不樂無以自娛】此裏誰相直不如學養生一气服千息【次公晉許邁傳常服气一气千餘息】

田國博見示石炭詩有鑄劍斬佞臣之句次韻答之

楚山鐵炭皆奇物知君欲斫姦邪窟屬鏤無眼不識人【縯伍子胥以忠諫吳王太宰嚭與子胥有隙因讒之吳王乃賜子胥屬鏤之劍以死次公無眼不識人字暗用國志云此箭無眼不識人之語】楚國何曾斬無極【厚左傳費無極讒王太子建殺伍奢父子與郤宛楚人怨甚令尹子常誅之以弭眾說】玉川狂直古遺民救月裁詩語最眞千里妖蟇一寸鐵地上空愁蟣虱臣【援盧同自號玉川子作月蝕詩云傳聞古老說月蝕蝦蟇精徑圍千尺入汝腹如此癡駘阿誰生又云地上蟣虱臣同告訴帝天皇臣有一寸鐵刳妖蟇癡腸】

次韻曹九章見贈

蘧瑗知非我所師流年已似手中蓍【縯莊子蘧伯玉行年六十而六十化曰未知今之所謂是之非五十九非也手中著謂四十九也】正平獨肯從文舉中散何曾靳孝尼【援晉嵇康將刑東市顧視日影索琴而彈之曰昔袁孝尼甞從吾學廣陵散吾每靳之廣陵散於今絕矣】賣劍買牛眞欲老得錢沽酒更無疑【厚杜詩云得錢卽相覓沾酒不復疑】雞豚異日爲同社【援韓愈詩願爲同社人雞豚燕春秋】應有千篇唱和詩

次韻秦太虛見戲耳聾

君不見詩人借車無可載【次公歐陽永叔詩話云孟郊賈島皆以詩窮至死而平生尢喜窮苦之句孟有移居詩云借車載家具家具少於車乃是都無一物耳】畱得一錢何足賴晚年更似杜陵翁右臂𨿽存耳先聵【援杜詩此身飄泊恐西東右臂偏枯耳半聾】人將蟻動作牛鬭【縯晉殷仲堪父師甞患耳聰聞牀下蟻動謂之牛鬭】我覺風雷眞一噫聞塵掃盡根性空不須更枕淸流派【援孫楚謂王濟曰所以枕流欲洗其耳】大朴初散失混沌六鑿相攘更勝敗【次公莊子心無天遊則六鑿相攘】眼花亂墜酒生風口業不停詩有債君知五蘊皆是賊【援拂書五蘊皆空謂色受想行識也】人生一病今先差但恐此心終未了不見不聞還是礙今君疑我特佯聾【次公楚詞玆歷情以陳辭兮蓀佯聾而不聞】故作嘲詩窮崄怪須防額癢出三耳【厚太平廣記載兗州張審通甞爲泰山府君所召令爲詞判錄甲天曹天曹允之府君悅與審通額安一耳旣悟覺額癢果生一耳尢更聰俊時號三耳秀才次公張君房脞說載桞愼生三耳事與上同但其人姓名別耳又牛僧孺怪錄亦載此事】莫放筆端風雨快

睡起聞米元章冒熱到東園送麥門冬飲子

一枕淸風直萬錢無人肯買北窻眠開心暖胃門冬飲知是東坡手自煎

次韻王定國馬上見寄

昨夜霜風入裌衣曉來病骨更支離【縯莊子支離疏頥隠於臍肩髙於頂】疎狂似我人誰顧坎軻憐君志未移但恨不攜挑葉女【次公桃葉王子敬妾也有詩云桃葉復桃葉渡江不用楫】尙能來趂菊花時南臺二謝無人繼只恐君詩勝義熈【二謝從宋武帝九日宴戲馬臺縯時晉義熈年中者也】

次韻答頓起二首

挽袖推腰踏破紳【次公左傳曰或挽之或推之】舊聞攜手上天門【次公漢官儀云泰山東上七十里至天門】相逢應覺聲容似欲話先驚歲月奔新學已皆從許子【次公新學以言王介甫新經之學也】諸生猶自畏何蕃【厚退之作何蕃傳云蕃入太學二十餘年歲舉進士學成行尊太學諸生推頌不敢與蕃齒】殿廬直宿眞如夢猶記憂時防萬言【頓君及第時余爲殿後編排官見其答防語頗直其後與子由試舉人西京旣罷同登嵩山絕頂甞見其唱酧詩十餘首頓詩中及之】

十二東秦比漢京【縯前漢田肯曰齊地方一千里持防百萬縣隔千里之外齊得十二焉此東西秦也】去年古寺共題名【去嵗見之於靑州堯卿唐自慈恩寺鴈塔題名之後士人多效之】早衰怪我遽如許【厚曹操欲殺左慈慈走入羊羣不可辧忽有一老羝屈膝人言曰遽如許】苦學憐君太瘦生【援李曰嘲杜甫云借問因何太瘦生總爲從前作詩苦】茅屋擬歸田二頃【縯蘓秦曰使我有負郭田二頃吾豈能佩六國相印乎】金丹終掃雪千莖【任杜詩白髮千莖雪】何人更似蘓司業【次公蘓司業源明也乃唐之詩人先生以比子由云】和徧新詩滿洛城

太虛以黃樓賦見寄作詩爲謝

我在黃樓上欲作黃樓詩忽得故人書中有黃樓詞黃樓髙十丈下建五丈旗【任始皇作阿房宮上可以坐萬人下可以建五丈旗】楚山以爲城泗水以爲池【次公左氏楚國方城以爲城漢水以爲池】我詩無傑句萬景驕莫隨夫子獨何妙雨雹散雷椎【援雷州大雷雨時人有収得雷斧雷椎皆石也】雄詞雜今古中有屈宋姿南山多磐石淸滑如流脂【子翚杜牧之秋娘詩京江水淸滑生女白如脂】朱蠟爲摹刻細妙分毫釐佳處未易識【厚範榮期讀孫綽天臺山賦每至佳句輙云應是我輩語】當有來者知

次韻答王鞏

我有方外客顏如瓊之英【次公謝欒時稱方外司馬詩尙之以瓊英乎而】十年塵土窟一寸冰雪淸朅來從我遊坦率見眞情【邠老國史補云宋濟老於文場舉止可笑嘗試賦誤失官韻乃拊膺曰宋五又坦率】顧我無足戀戀此山水淸新詩如彈丸【縯南史謝朓曰好詩圓美流轉如彈丸也】脫手不暫停昨日放魚回衣巾滿浮萍今日扁舟去白酒載烏程【厚湖州烏程有若下酒爲天下之美】山頭見月出江路聞鼉鳴莫作孺子歌滄浪濯吾纓【見孟子】吾詩自堪唱相子棹歌聲【厚李白詩滄浪吾有曲寄入棹歌聲】

張安道見示近詩

人物一衰謝防言難重防【縯太史公曰仲尼沒而微言絕】慇懃永嘉未復聞正始音【厚晉衛玠傳玠至豫章與謝琨相見言論彌日王惇謂謝琨曰不意永嘉之末復聞正始之音】淸談未足多感時意殊深少年有奇志欲和南風琴【次公退之詩騎驢到京國欲和薰風琴】荒村蜩蛩亂廢沼蛙蟈淫遂欲掩兩耳臨文但噫瘖蕭然王郎子【厚太平廣記云王仙客者劉振之甥也振有女曰無雙小仙客數歳皆防稚相狎振妻常呼仙客爲王郎子】來自緱山陰【其壻王鞏攜來】云見浮丘伯吹簫明月岑【援王子喬好吹簫作鳯鳴浮丘公接上嵩山三十年後於緱氏山頭乘白鶴舉手謝時人而去】遺聲落淮泗蛟鼉爲悲吟願公正王度祈招繼愔愔【縯左傳昭公十三年周穆王欲肆其志周行天下將必有車轍馬迹焉祭公謀父作祈招之詩以正王心曰祈招之愔愔式昭徳音思我王度式如玉式如金】

次韻王鞏顏復同泛舟

沈郎淸瘦不勝衣【縯沈昭略甞遇王約張目視之曰汝是王約邪何乃肥而癡約日汝沈昭略邪何乃瘦而狂次公沈郎或以爲指言沈約則其與徐勊書云老病百日數圍革帶甞應移孔以手握臂率計月小半分此則有不勝衣之意又檀弓言趙文子其中退然若不勝衣堯卿荀子�公子髙不勝其衣】邊老便便腹十圍【援邊韶字孝先弟子朝曰邊孝先腹便便次公東平王蒼腰帶十圍師晉載記尹緯慕容超李勢赫連勃勃皆身長八尺腰帯十圍云】躞蹀身輕山上走懽呼船重醉中歸【躞悉恊切蹀逹協切縯杜詩取樂喧呼覺船重】舞腰似雪金釵落【次公楊希道詠舞詩二八如回雪西京雜記載戚夫人善爲折腰舞縯張祐杜牧之同燕有屬意者索骰子賭酒牧之防吟曰骰子巡巡裏手拈無因得見玉纎祐應聲曰但知報道金釵落髣髴還應露指尖】談辧如雲玉麈飛【次公後漢符融幅巾奮袖髙談如雲縯王衍善談每捉玉柄麈尾與手同色】憶在錢塘正如此回頭四十二年非

東坡詩集注卷十一

欽定四庫全書

東坡詩集注卷十二

宋王十朋撰

酬答

次韻王誨夜坐

愛君東閣能延客【縯前漢公孫丞相開東閣以延賢人】顧我閒官不計員防杖頻過如未厭卜居相近豈辭遷莫將詩句驚搖落【縯九辯蕭瑟兮艸木搖落而變衰】漸喜樽罍省撲緣【援莊子適有蚊防撲緣】但約月明池上宿夜深同看水中天

次韻張安道讀杜詩【任熈寜四年辛亥五月作】

大雅初防缺流風困暴豪張爲詞客賦變作楚臣騷【次公李白古風雲大雅久不作吾衰竟誰陳又苟子有云蠶等賦其後文選所載兩都二京皆詞客之所爲也屈原作離騷經初有騷之名】展轉更崩壞紛綸閱俊髦地偏蕃怪產源失亂狂濤粉黛迷眞色魚蝦易豢牢誰知杜陵傑名與謫仙髙【縯賀知章見李白曰子謫仙人也甫與白齊名世稱李杜次公杜陵指言子美以其家在杜陵也】掃地収千軌爭標看兩艘詩人例窮苦天意遣奔逃【次公此言李杜二公以詩而窮值時之亂李公縯夜郎後歸寓潯陽而杜公由同谷來蜀日之梓之閬之夔之荊南之潭衡也】塵闇人亡鹿【縯秦失其鹿天下共逐之此言明皇天寶之亂次公列子鄭人冇薪於野者遇駭鹿禦而擊之恐人見之遽藏隍中覆之以蕉不勝其喜俄而遺其所藏之處遂以爲夢】溟翻帝斬鼇【厚女媧鏈五色石補天斷鼇足以立四極此言肅宗誅安史再造唐室】艱危思李牧【縯漢文帝聞馮唐言廉頗李牧之爲將何憂匈奴哉】述作謝王褒【厚前漢王褒作中和樂職宣布詩益州刺史奏褒有軼材上乃徴褒爲聖主得賢臣頌上令與張子僑等並待詔】失意各千里哀鳴聞九臯【次公詩曰鶴鳴於九臯聲聞於天】騎鯨遁滄海【縯杜甫送孔巢父詩雲南尋禹穴見李白道甫問訊今何如】捋虎得綈袍【厚莊子載孔子見盜跖歸見柳下季曰料虎頭編虎須幾不免虎口須賈見範雎寒取一綈袍賜之雎曰綈袍戀戀有故人之意蓋甫入蜀依嚴武武暴戾以甫爲節度參謀而屢欲殺之也】巨筆屠龍手【縯莊子朱汗漫學屠龍技成而無所用其巧】微官似馬曹【厚晉王徽之爲騎曹參軍桓沖問卿署何曹曰似是馬曹】迂疏無事業醉飽死遊遨【縯杜甫客耒陽遊衡山阻水聶令具舟迎之乃得還令饋牛炙白酒大醉而卒】簡牘儀刑在兒童篆刻勞【厚揚子雕虫篆刻壯夫不爲】今誰主文字公合抱旌旄【子仁韓退之詩文字鋭气在輝輝見旌旄】開卷遙相憶知音兩不遭般斤思郢質【次公莊子曰郢人堊漫其鼻端若蠅翼使匠石斵之匠石運斤成風聽而斵之盡堊而鼻不傷郢人立不失容宋元君聞之召匠石曰嘗試爲寡人爲之匠石曰臣則常能斵之𨿽然臣之質死久矣揚子云般之揮斤般蓋古之巧於用斤者亦匠石之謂矣】鯤化陋鯈濠【縯莊子北溟有魚其名爲鯤化而爲不知其防千里莊子與恵子逰於濠梁莊子曰鯈魚出逰從容是魚樂也】恨我無佳句時防致白醪殷勤理黃菊未遣沒蓬蒿

和栁子玉過陳絕糧次韻二首

風雨蕭蕭夜晦迷不須鳴叫彊知時【縯詩風雨蕭蕭雞鳴膠膠又雲風雨如晦雞鳴不已】多才久被天公怪【師晉史陸機傳人患才少陸機更患其多無巳退之雙鳥詩天公怪兩鳥各捉一處囚】闕食惟應爨婦知杜叟挽衣那及脛【縯杜詩云黃獨無苗山雪盛短衣數挽不掩脛】顏公食粥敢言炊【厚顏眞卿乞米帖云拙扵生事舉家食粥已數月今又罄乏實用憂】詩人情味眞甞徧試問於君底事虧

如我自觀猶可厭非君誰復肯相尋圗書跌宕悲年老【厚文選江文通恨賦脫略公卿跌宕文史】燈火靑熒語夜深【次公靑熒燈燭光也選有燿靑熒師杜詩兒女燈前語夜深】早嵗便懷齊物志防官敢有濟時心南行千里知何事一聽秋濤萬鼓音

自徑山回得呂察推詩用其韻招之宿湖上

多君貴公子愛山如愛色心隨葉舟去【次公韓退之詩共泛淸湘一葉舟】夢繞千山碧新詩到中路令我喜折屐【縯謝安傳謝等旣破苻堅驛書至安方對客圍棊了無喜色旣罷還內過戶限心喜甚不覺屐齒之折】古來軒冕徒【厚莊子繕性篇古之所謂得志者非軒冕之謂也物之倘來寄也故不爲軒冕肆志】操捨兩悲栗【援莊子操之則栗捨之則悲】數朝辭簮笏兩腳得暫赤【厚杜甫早秋苦詩安得赤腳踏層水】歸來不入府卻走湖上宅寵辱吾久忘【次公老子寵辱若驚】寜畏官長詰【縯杜詩醉則騎馬歸頗遭官長罵】飄然便欲去誰在予思側君能從我逰出郭及未黒

答任師中次韻【來詩勸以詩酒自娛】

閒裏有深趣常憂兒輩知【見越州張中捨詩注】已成歸蜀計誰借買山貲【縯符載就襄陽節度使頔求買山錢頔與百萬厚南史王秀之爲晉平太守期年便求去曰吾山貲已足豈可久畱以妨賢路】世事久已謝故人猶見思平生不飲酒對子敢論詩

沈諫議召逰湖不赴明日得雙蓮於北山下作一絕持獻沈旣見和又別作一首因用其韻【任熙寜五年壬子十二月作】

湖上棠陰手自栽【縯召公奭治陜以西巡行鄕邑有棠樹決獄其下人各得所懷棠樹不敢伐遂作甘棠之詩】問公更得防回來水仙亦恐公歸去【援湖上有水仙王廟邦衡按圖經廟在錢塘門外二里】故遣雙蓮一夜開

詔書行捧縷金牋樂府應歌相府蓮【縯王儉爲南齊相所爲皆名士世謂紅蓮映秋水今號蓮幕自儉始次公李國史補於司空以樂府有想夫憐曲名不佳欲攺之坐客有笑者曰南朝相府曾有瑞蓮號相府蓮後有此曲誤呼想夫憐】莫忘今年花發處西湖西畔北山前【明仲按杭州圖經云北髙峯在靈隠寺後又云北山之形如獅予名師子峯】

和歐陽少師防老堂次韻

一時冠蓋盡嚴終【次公嚴助終軍二子皆少年之貴】舊徳年來豈易逢聞道堂中延蓋叟【縯曺參爲齊相甞避正寢以延蓋公】定應牀下拜梁松【厚馬援有疾梁松之拜牀下援曰我乃松父友也𨿽貴何得失其序乎】蠧魚自曬閒箱篋【縯世說郝隆以七月七日曬書】科斗長収古鼎鐘【科斗詳見石鼓詩注子仁謂歐陽公收古鼎鐘銘刻最多見集古錄目】我欲棄官重問道寸筳何以答舂容【縯東方朔答客難言以筳撞鐘豈能發其音聲韓詩東野不田顧有如寸筳撞巨鐘援禮記學記待其從容然後能盡其聲】

和歐陽少師寄趙少師次韻

朱門有遺啄千里來燕雀公家冷如冰百嘑無一諾平生親友半遷逝公𨿽不怪旁人愕世事如今臘酒醲交情自古春云薄二公凜凜和非同疇昔心親豈貌從【次公韓詩心親無貌敬】白須相映松間鶴淸句更酬雪裏鴻何日揚雄一防足【縯揚雄居岷山之陽有宅一區有田一防】卻追範蠡五湖中【史記範蠡泛扁舟逰五湖】

次韻孔文仲推官見贈

我本麋鹿性諒非伏轅姿【次公戰國策言驥伏鹽車而上太行負轅不能上又漢武帝曰局促效轅下駒】君如汗血馬【縯前漢大宛傳宛別邑七十餘城多善馬汗血言其先天馬子也注以汗從肩防出如血故名汗血】作駒已權奇【援顏延年馬賦曰雄志倜儻精權奇兮任前漢禮樂志郊祀歌太乙貺天馬下霑赤汗沬流赭志俶倘精權奇�浮雲掩上馳】齊驅大道中並帯鑾鑣馳【厚詩輶車鑾鑣載檢�獢】聞聲自決驟【次公莊子麋鹿見之決驟以上云我本麋鹿性故也】那復受縶維【厚白駒詩云縶之維之】謂君朝發燕秣楚日未欹【援顏延年賦旦刷幽燕畫秣荊越】云何中道止連蹇驢騾隨【厚賈誼賦騰駕罷牛驂驢兮次公揚雄反騷云驢騾連而齊足】金鞍冒翠錦玉勒垂靑【厚梁簡文帝紫驑詩靑驄懸玉鐙】旁觀信美矣自揣良厭之均爲人所勞何必陋鹽輜【厚戰國策汗明見春申君曰夫驥之齒至矣服鹽車而上太行漉汗灑地白汗交流中阪遷延負轅而不能上伯樂遭之下車而攀哭之驥扵是俛而嘖俯而鳴見伯樂之知已也援賈誼賦驥垂兩耳伏鹽車兮】君防立仗馬不敢鳴且窺【縯李林甫以語動諫官曰君等獨不見立仗馬乎終日無聲而飫三品芻豆一鳴則黜之扵後𨿽欲不鳴得乎由是諫爭路遂絕】調習困鞭箠僅存骨與皮人生各有志此論我久持他人聞定笑聊與吾子期空階臥積雨病骨煩撐支秋艸上垣墻霜葉鳴堦墀門前自無客敢作揚雄麾【援楊子曰在夷貊則引之倚門墻則麾之】吏報君來弭節江之湄【縯離騷吾令羲和弭節兮望崦嵫而勿迫厚班彪北徵賦釋余馬於彭陽兮曰弭節而息思次公爾雅水艸交曰湄】一對髙人談稍忘俗吏卑今朝枉詩句粲如鳳來儀上山絕梯磴墮海迷津涯憐我枯槁質借潤生華滋【厚後漢郭伋傳帝勞之曰賢能太守帝城不逺河潤九里冀京師防福次公莊子河潤九里古詩緑葉發華滋】豈效世俗人洗刮求瘢痍【縯後漢趙壹賦所好則鑽皮出其毛羽所惡則洗垢求其瘢痕】賢明日登用淸廟歌緝熈【厚詩淸廟祀文王也維淸奏象舞也維淸緝熈文王之典】胡不學長卿預作封禪詞【援司馬相如未死時著書一卷言封禪事旣死武帝求得之】

和致仕張郎中春晝

投紱歸來萬事輕【厚潘安仁秋興賦且斂袵以歸來兮忽投紱以髙邁】消磨未盡秪風情舊因蒓菜求長假【援晉張翰爲齊王冏掾因秋風起思吳中菇菜蒓鱸魚鱠遂命駕而歸】新爲楊枝作短行【縯白居易妾樊素善歌小蠻善舞甞有詩櫻桃樊素口楊栁小蠻腰白旣年髙邁而小蠻方丰艶因爲楊柳枝詞以托意】不禱自安緣壽骨深藏難沒是詩名淺斟杯酒紅生頰細琢歌詞穏稱聲【次公細琢歌詞卽張善爲小詞也】蝸殻卜居心自放【縯焦先楊沛並作小廬形如蝸牛殻故曰蝸牛廬】蠅頭寫字眼能明【厚齊衡陽王鈞甞手自細書五經置於市箱以偹遺忘賀玠問曰殿下家自足墳素復何須蠅頭細書藏巾箱中】盛衰閱過君應笑寵辱年來我亦平【子仁老子寵辱若驚】跪履數從圯下老【援張良常防下邳圯上有一老父值墮其履顧謂良曰孺子下取履良下取履因跪進父以足受之曰孺子可教矣】逸書閒問濟南生【厚伏生灂南人故爲秦博士防時禁書伏生壁藏之文時求能治尙書者伏生欲召之生年九十餘不可徴乃使晁錯往受業】東風屈指無多日只恐先春鶗鴂鳴【縯離騷經恐鶗鴂之先鳴兮使百艸爲之不芳】

正月九日有美堂飲醉歸徑睡五鼓方醒不復能眠起閱文書得鮮於子駿所寄古意作雜興一首答之【駒父按杭州圖經有美堂在郡城吳山嘉祐二年梅摯出守杭州仁宗賜詩首章云地有湖山美因以名堂也】

眾人事紛擾志士獨悄悄何異琵琶常遭腰鼓閙三杯忘萬慮醒後還皎皎【縯退之詩數杯澆腸𨿽暫醉皎皎萬慮醒還新】有如轆轤索已脫重縈繞家人自約飭始慕陳婦孝可憐原巨先放蕩今誰弔【縯漢書原渉字巨先或譏渉曰子夲吏二千石之世結髮自修以行防推財禮讓爲名正復讎取仇猶不失仁義何故自放縱爲輕俠之徒乎渉應曰子獨不見家人寡婦邪始自約飭之時意欲慕宋伯姬陳婦不幸一爲盜賊所污及遂行淫佚知其非禮吾猶此矣次公按顏師古注曰陳孝婦者其夫當行戒屬孝婦曰汝善養我母婦曰諾夫死孝婦養姑愈謹其父母欲嫁之孝婦欲自殺父母懼遂使養姑淮南太守以聞朝廷髙其義號曰孝婦】平生嗜羊炙識味肯輕飽烹蛇啖蛙蛤頗訝能稍稍【援退之南食詩我來禦魑魅自宜味南烹惟蛇舊所識實憚口眼�又食蝦蟆詩彊號爲蛙蛤於實無所較余初不下喉近亦能稍稍】憂來自不寐起視天漢渺闌干玉防低【縯謝朓詩玉防低建章次公曺子建云北斗闌干】耿耿太白曉【縯退之詩東方未明大星沒獨有太白配殘月】

次韻答章傳道見贈

並生天地宇同閱古今宙【次公四方上下曰宇古往今來曰宙出尸子】視下則有髙無前孰爲後逹人千鈞弩一弛難再彀【厚南史宋髙祖軍中多萬鈞弩所至摧防次公戰國策曰千鈞之弩潰癰】下士沐猴冠【縯韓生說項羽不從曰人謂楚人沐猴而冠果然】已系猶跳驟欲將駒過隙【援莊子人生天地間如白駒之過隙】坐待石穿澑【厚枚乘雲大山之澑穿石漸靡使之然也】君防漢唐主宮殿悲麥秀【縯箕子過商宮室感其生禾黍作麥秀之詩曰麥秀漸漸兮禾黍油油彼狡童兮不與我好兮】而況彼區區何異一醉富【厚詩曰彼昏不知一醉曰富箋云無知之人飲酒一醉自謂日益富】鶢鶋非所養俯仰金奏【次公鶢鶋海鳥也左傳臧文仲不知者三其一祀鶢鶋乃此矣莊子有海鳥止於魯郊魯侯禦而觴之於廟奏九韶以爲樂具大牢以爲膳鳥乃視憂悲不敢飲食三日而死此以已養鳥也非以鳥養鳥也】髑髏有餘樂不博南靣後【縯莊子之楚見空髑髏撽以馬�因而問之髑髏見夢曰死則無君於上無臣於下亦無四時之事從然以天地爲春秋𨿽南面王樂不能過也】嗟我昔少年守道貧非疚【厚莊子原憲對子貢曰無財謂之貧學道不能行謂之病憲貧也非病也】自從出求仕役物恐見囿【次公莊子曰方且爲物役又云皆囿於物】馬融旣依梁【援馬融懲於鄧氏不敢復違忤於勢家遂爲梁冀艸奏誣李固又作大將軍西第頌亦頗爲正直所羞】班固亦仕竇【縯班固爲郎竇憲出徵匃奴以固爲中防軍與議及憲敗固死獄中】效嚬豈不欲【厚莊子西施病捧心而嚬裏之醜人見而美之亦捧心而嚬】頑質謝鐫鏤【次公先生詩案云熈寜六年正月作此詩言某不能效班馬二人苟容依附也】仄聞長者言婞直非養壽【援離騷經余曰鮌婞直以亡身兮終然夭乎羽山之野】唾靣愼勿拭【縯唐婁師徳教其弟耐事弟曰人有唾靣潔之而已師徳曰未也防之是違其怒正使自幹耳】出跨當俛就【厚前漢韓信傳淮陰少年侮信曰能死刺我不然出跨下於是信熟視俛出跨下一市皆笑信以爲怯】居然成懶廢敢復齒豪右子如照海珠网目疏見漏【次公狄仁傑滄海遺珠又漢志网漏吞舟之魚】宏材乏近用【援範曄作伏湛贊噐博者無近用也】巧舞困短袖【縯史記韓非曰長防善舞】坐令傾國容【厚前漢李延年歌曰北方有佳人絕世而謁立一顧傾人城再顧傾人國】臨老見邂逅【次公詩曰邂逅相遇適我願兮】吾衰信久矣書絕十年舊門前可羅雀【援前漢鄭當時傳先是翟公爲廷尉賔客塡門及廢門外可設雀羅】感予煩屢叩願言歌緇衣予粲還予授【縯詩緇衣之宜兮敞予又攺爲兮適予之館兮還予授予之粲兮】防客有美堂周邠長官與數僧同泛湖往北山湖中聞堂上歌笑聲以詩見寄因和二首時周有服【堯卿周邠長官所寄簮屣詩云堂上歌聲想遏云玉人休整碧紗裙妝殘粉落胭脂暈飲劇杯深琥珀紋簮屣定知髙楚客笑談應好卻秦軍英辭上馬玉山倒已是遲畱至夜分】

藹藹君詩似云【縯退之詩君詩多態度藹藹春空云】從來不許醉紅裙【厚退之詩不解文字飲惟能醉紅裙】不知野屐穿山翠惟見輕橈破浪紋頗憶呼盧袁彥道【縯晉袁耽字彥道桓溫少時遊於博徒資產俱盡尙有所負思自振之方莫知所出欲求濟於耽時耽在艱遂變服懷布防隨溫與債主戱眈素有藝名債者聞之而不相識謂之曰卿當不辧作袁彥道也遂就局十萬一擲直上百萬眈投馬絕叫探布防擲地曰竟識袁彥道否】難邀罵坐灌將軍【皆取其有服也厚田蚡娶燕王女爲夫人列侯宗室皆往賀灌夫有服竇嬰彊與俱蚡與夫有隙夫行酒蚡不能滿觴夫怒次至灌賢方與程不識耳語夫無所彂怒乃罵賢曰平生毀程不識不直一錢今日長者爲壽乃效児女曹呫囁耳語蚡謂夫曰程李俱東西宮衛尉今眾辱程將軍獨不爲李將軍地乎夫曰今日斬頭穴胸何知程李蚡怒召長史曰今日召宗室有詔劾灌夫罵坐不敬】晚風落日元無主不惜淸涼與子分

載酒無人過子云【縯揚雄傳贊云雄家貧嗜酒人希至其門時有好事者載酒肴從遊學】掩關晝臥客書裙【厚羊欣長書父不疑爲烏程令欣年十三時王獻之爲吳興太守甚知愛之欣甞夏月著新絹裙晝寢獻之入縣見之書裙數幅而去】歌喉不共聽珠貫【次公禮記之言歌曰上如抗下如墜累累然端苦貫珠倬嚴尙書與於駙馬詩莫損歌喉一串珠又樂天與於駙馬詩何郎小妓歌喉好嚴老呼爲一串珠】醉面何因作纈紋【厚李賀詩甲屏風醉眼顯】曾侶且陪香火社詩壇欲斂鸛鵝軍【縯杜牧詩今代風騷將誰登李杜壇鸛鵝陣名也左傳昭二十一年公子城以晉師至救宋與華氏戰於赭丘鄭翻爲願鸛其禦願爲鵝】慿君徧繞湖邊寺漲淥晴來已十分

病中獨遊淨慈謁本長老周長官以詩見寄仍邀遊靈隠因次韻答之【堯卿周邠長官云竊聞子瞻學士昨日飄然單乘獨出南屏旋至北山窮幽覧勝眞得物外自適之趣邠甞從歐陽公詩云使君厭騎從車馬畱山前行歌招野叟共步靑林間然明公今日之樂正得於此因成詩一章上寄云放歸騶騎獨尋山直入靑蘿翠藹間謝客藜杖方自適阮公蠟許誰攀何愁白髮能添老須信黃金不買閒應向林泉眞得趣徜徉終日未經還】

臥聞禪老入南山淨掃淸風五百間我與世疎宜獨往君緣詩好不容攀自知樂事年年減難得髙人日日閒欲問云公覓心地【次公云公梁之髙僧也以比本長老心地法門禪家之大要堯卿法雲母吳氏初生云時忽見雲气滿室光色瑩徹因名法云】要知何處是無還【楞嚴經云我今示汝無所還地】徑山道中次韻答周長官兼贈蘇寺丞

年來戰紛華漸覺夫子勝【厚謝暉詩方同戰勝者去剪北山萊注子夏肥或問之予夏曰吾戰勝曰何爲戰勝曰吾入見夫子之義則榮之出見富貴又榮之二者戰於胸臆而夫子之義勝矣】欲求五畝宅灑掃樂淸淨【補注王右丞喜防所居室日使十人給帚灑掃】學道恨日淺問禪慙聽瑩【任莊子長梧子曰是黃帝之聽瑩也】聊爲山水行遂此麋鹿性獨遊吾未果覓伴誰復聽吾宗古遺直【厚左傳仲尼謂叔向古之遺直】窮逹付前定餔糟醉方熟【縯楚辭漁父謂屈原曰世人皆濁何不淈其泥而揚其波眾人皆醉何不餔其糟而歠其醨】灑面呼不醒【縯明皇召李白作宮詞時白已醉宮人以水灑面卽令秉筆頃之成十餘章】柰何效燕蝙屢欲爭晨暝【次公小說載蝙蝠與燕爭晝夜不決往問鳳風鳳凰方睡遂投訓狐其事詳見詩案且云某意以譏王庭老如訓狐不分別是非也已】不如從我逰髙論發犀柄溪南渡橫木山寺稱小徑【太平寺俗號小徑山】尋幽自玆始歸路微月映南望功臣山云外盤飛磴三更渡錦水再宿畱石鏡【次公功臣山以錢鏐得名前卷所謂功臣寺是也錦水前所謂錦溪也石鏡前所有絕句是也】緬懷周與李【次公周與李周則周長官李剛前所謂李秀才】能作洛生詠【縯謝安本能爲洛下書生詠直鼻疾故其音濁名流愛其詠而莫能及或手掩鼻以效之】明朝三子至詩律嚴號令籃輿置紙筆得句輕千乘【厚杜牧贈張祐詩誰人得似張公子千首詩輕萬戶侯史記輕千乘之國而重一言】玲瓏苦奇秀名實巧相稱九仙更幽絕笑語千山應空巖側破罋飛澑灑浮磬【次公靈瓏九仙皆山名】山前見虎迹吏鐃鼓競【縯曹景宗詩云時児女悲歸來笳鼓競】我生夲艱奇【次公奇字讀如李廣數奇之奇居奇反】塵土滿釜甑【厚後漢範丹字史云桓帝時爲萊蕪萇有時絕粒閭裏歌之曰甑中塵生範史云釜中生魚範萊蕪】山禽與野獸知我久蹭蹬【倬潘耀老夫蹭蹬任意拙於王事】笑謂吏還遇虎吾有命徑山𨿽云逺行李稍可並頗訝王子猷忽起山陰興【援晉王徽之字子猷甞居山陰夜雪初霽月色淸朗四望皓然忽憶戴逵逵時在剡便夜乘小船詣之經宿方至及門不前而反人問之故徽之曰乘興而來興盡而反何必見安道耶】但見菊花開吾當理歸榜

汪覃秀才久畱山中以詩見寄次其韻

季子應嗔不下機【縯蘇秦字季子逰數年大困而歸嫂妹妻妾皆竊笑之次公戰國策蘇秦去秦而歸形容枯槁妻不下機嫂不爲炊子仁按史記蘇秦傳及戰國策並無不下機事惟李白詩云莫見蘇秦不下機】棄家來伴碧雲師【厚僧恵休姓湯氏詩曰日暮碧雲合佳人殊未來次公江淹雜擬眾詩凡三十篇各借著元姓名至此詩題曰僧恵休故後人誤以爲恵休詩白樂天云不似休上人空多碧雲暮更相承誤今先生云碧雲師亦防於誤矣子仁按先生詩有云雜篇直欲擬湯休則蓋未甞誤也碧雲師豈別有所引耶】中秋冷坐無因醉半月長齋未肻辭擲簡搖毫無忤色【汪善書托寫眾人詩次公退之贈崔立之云搖毫擲簡自不供阮咸善琴士無貴賤皆爲彈終日逹夜無忤色】投名入社有新詩【次公杜詩我有新詩何處吟子仁石鼎聨句序云校書郎侯喜新有能詩聲景慕九華山錄雲龍池庵僧淸宿與張扶爲詩社四方景慕趨者如歸皆宗九華扶詩社】飛騰桂籍他年事莫忘山中采藥時

景純見和復次韻贈之二首

解組歸來道益光坐防百物自炎涼捲簾堂上檀槽閙送客林間樺燭香【堯卿張籍詩黃金桿撥紫檀槽索初張調益髙紫檀出扶南堪爲琵琶白樂天早朝詩月堤槐露气風燭樺煙香】淺量已愁當酒怯非才尢覺和詩忙何人貪佩黃金印【子仁李白詩來時倘佩黃金印莫見蘓秦不下機】千柱耽耽北岡

人間膏火正爭光毎到藏春得暫涼【堯卿景純有藏春塢文忠公題詩云欲借靑春藏向此須知白首尙多情】多事始知田舍好凶年偏覺野蔬香谿山勝畫徒能說來往如梭爲底忙老去此身無處著爲翁栽挿萬松岡【堯卿藏春塢前一岡皆松林命曰萬松岡司馬溫公題詩雲藏春在何許鬱鬱萬松林永日門闌靜東風花木深主翁今素髮野服遂初心付與鄕人飲髙歌散百金】

柳子玉亦見和因以送之兼寄其兄子璋道人

不羨腰金照地光【次公鮑昭詩鞍馬光照地子仁白樂天詩君番裴相國金紫光照地】暫時假面弄西涼【援白樂天詩西涼伎西涼伎假靣胡人弄獅子】晴窓咽日肝腸暖【厚道家服日精月華气堯卿陳髙祖夢朱衣捧日而至納之帝口及覺腹內猶熱】古殿朝眞屨袖香說靜故知猶有動無閒底處更求忙先生官罷乘風去【堯卿謂子璋道人也】何用區區賦陟岡【次公詩陟彼髙岡】

子玉家宴用前韻見寄復答之

自酌金樽勸孟光更敎長笛奏伊涼【子玉家有笛妓子仁樂府有伊涼州曲】牽衣男女繞大白【援李白詩呼童烹雞酌白酒男女嬉笑牽人衣】扇枕郎君煩阿香【厚黃香事母至暑扇枕寒則以身溫席縯李商隠師令狐楚稱門生甞呼楚子綯爲郎君】詩病逢春轉深痼愁魔得酒暫奔忙醒時情味吾能說日在西南白艸岡

景純復以二篇一言其亡兄與伯父同年之契一言今者唱酬之意仍次其韻

靈壽扶來似孔光【援孔光爲漢太師賜靈壽杖】感時懷舊一悲涼蟾枝不獨同攀桂【縯卻詵對晉武帝曰臣舉賢良對策爲天下第一猶桂林一枝昆山片玉也師酉陽雜俎言月中蟾桂地影也空處水影也此語差近】雞舌還應共賜香【亦同爲郎厚漢官儀云尙書郎含雞舌香奏事】等是浮休無得喪【厚莊子其生若浮其死若休又見賈誼賦次公張鷟取之自號浮休子】粗分憂樂有閒忙【縯宋朝甞召處士種放爲司諫以論事公卿惡之賜金還華山又有紫微舍人者素不能文制詔甞令張君痞代之一日賜日本國正使詔書紫微已受詞頭而失君房所在君房時未第方與所親飲醉都市中使促之紫微不勝其窘暇日楊大年與錢若水閒忙二令楊曰世上何人最得閒司諫賜金歸華山錢曰世上何人最得忙紫微失卻張君房稱名對】年來世事如波浪鬱鬱誰知柏在岡【厚退之詩浪波沄沄去松柏在髙岡】屢把鈆刀齒步光【援賈誼賦莫邪爲鈍兮鈆刀爲銛厚史記越王使大夫種奉步光之劍以賀吳】更遭華衮照厖涼【縯範寗序谷梁春秋曰一字之褒寵逾華兗晉太子申生帥師公衣之偏衣佩之金玦狐突曰厖涼冬殺金寒玦離胡可恃也】蘇門山上莫長嘯【援阮借甞於蘇門遇孫登與商略棲神道气之術登不應籍而因長嘯而退至半嶺聞有聲若鸞鳳之音響乎巖谷乃登嘯也】薝卜林中無別香【任檐卜梔子也其花六出天下之至香維摩經言如入檐卜林中不聞他香惟聞檐卜香也】燭燼已殘終夜刻【厚齊竟陵王子良甞夜與四學士刻燭爲詩每四韻刻一寸以爲率】槐花還似昔年忙【縯唐進士每以八月投牒赴舉時爲之語曰槐花黃舉子忙】背城借一吾何敢【援左傳齊晉戰於鞌齊師敗績齊國佐如晉師曰請収合餘燼背城借一】愼莫尊前替戾岡【厚晉佛圖澄傳劉曜自攻洛陽石勒將救之佛圗澄曰相輪鈴音云秀支替戾岡僕谷劬禿當此羯語也秀支軍也替戾岡出也僕谷劉曜胡位也劬禿當促也此言軍出促得劉曜也】

刁景純席上和謝生二首

悞入仙人碧玉壺【任神仙傳費長房爲市掾有壺公來賣藥常懸一空壺於坐上日入之後輙跳入壺中長房隨公試展足則亦入壺中樓觀五色重門閣道公語長房曰我神仙人也見責暫還人間耳】一歡那復間親疎杯盤狼藉吾何敢【厚史記淳於髠傳杯盤狼藉堂上燭滅主人畱髠而送客】車騎雍容子甚都【援司馬相如車騎雍容閒雅甚都】此夜新聲聞北裏【次公梁元帝纂要云古艶曲有北裏靡靡之曲師史記紂使師酒作淫聲北裏之舞靡靡之樂】他年故事紀南徐【縯東晉置南徐州治京口今潤州也師南史徐君舊善歌好聲色載妓肆意遊行荊楚山川時防陽魚亦以豪後稱於是府中謡曰北路魚南路徐】欲窮風月三千界【子仁歐陽永叔詩翰林風月三千首吏部文章二百年】願化天人百億軀【縯柳子厚詩若爲化作身千億徧上峯頭望故鄕】

縱飲誰能問挈壺【次公周官有挈壺氏蓋言不必問漏之淺深也】不知門外曉星疏綺羅勝事齊三閣【次公陳後主於光明殿前起臨春結綺望仙三閣後主自居臨春張貴妃居結綺龔孔二貴妃居望仙並復道往來】賔主談鋒敵兩都【援班固西都賦設西都賓東都主人以相辧答】榻畔煙花甞嘆杜【縯杜牧之詩今日鬢絲禪榻畔茶煙輕颺落花風】海中童丱尙追徐【厚秦始皇令徐福與童男女三千人入海求仙福得平原廣澤一去不來】無多酌我公須聴【厚蓋寛饒曰無多酌我我乃酒狂】醉後麤狂膽滿軀【次公趙雲與曹公戰先生明旦視戰處曰子龍一身都是膽也】

次韻沈長官三首

家山何在両防歸杯酒相逢愼勿違不獨飯山嘲我瘦【縯李白詩飯顆山前逢杜甫頭戴笠子日卓午借問因何太瘦生總爲從前作詩苦】也應糠覈怪君肥【厚陳平爲人長大美色或謂平貧何食而肥其嫂疾其不事家產曰亦食糠覈耳次公晉王戎之子肥戎令食糠肥愈甚】

男婚已畢女將歸【厚東漢逸民傳向長字子平嫁娶旣畢勑斷家事遂肆意逰五嶽名山不知所終也】累盡身輕志莫違聞道山中食無肉玉池淸水自生肥【厚九星上經云靑靑之月與日同升合兩成一出彼玉池入乎金屋大如彈黃如橘中有佳味甜如蜜予能得之愼勿失黃庭內經丹田之中精气微玉池淸水上生肥】

造物知吾久念歸似憐衰病不相違風來震澤帆初飽雨入松江水漸肥【次公防飽水肥皆方言也】

劉叔防虎丘時王規父齋素祈雨不至二首【堯卿述字孝叔覿字規父】

白簡戚猶凜【縯顏延之爲禦史中丞何尙之與書曰綘騶淸路白簡深劾取之仲容或有虧邪次公傅元天性峻急不能有所容毎有奏劾或值日暮捧白簡整簮帯坐而待旦於是貴防懾服臺閣生風倬文選任昉奏彈曺景宗曰臣謹奉白簡以聞注簡略狀也】靑山興已濃鶴閒雲作氅駝臥艸埋峯【堯卿晉王恭披鶴氅裘唐曲良翰爲駝峯畱】跪履若可敎【縯張良遇一老父於下邳老父墮履圯下顧良取之良彊忍下取履因跪進父以足受之笑曰孺子可敎】卜鄰應見容【縯白居易與元稹卜鄰詩明月許同三徑夜綠楊宜作兩家春又杜詩王翰願卜鄰】因公問回老何處定相逢【次公後有回先生詩是也或言呂洞賓易姓爲回處士回字乃呂字耳見唐先生詩注同】

太常齋未解不肯對纎穠【縯東漢周澤爲太常臥疾齋宮其妻問所苦澤以妻犯齋禁収送詔獄當世疑其詭激時人爲之語曰生世不諧作太常妻一嵗三百六十日三百五十九日齋師宋玉神女賦穠不短纎不長堯卿晉劉毅嘗散齋而疾妻省之毅便奏加妻罪而請解齋】只遣三千履【縯春申君三千人其上客皆躡珠履】來遊十二峯林空答淸唱潭淨寫衰容歸去瑤防路還應月下逢【縯李白詩若非羣壬山頭見防向瑤防月下逢】

次韻陳海州書懷【陳曾令鄕邑】

鬱鬱蒼梧海上山【東海郁州山云自蒼海浮來】蓬萊方丈有無間【縯蓬萊方丈瀛洲此三神山舊傳在渤海中去人不逺諸仙人及不死之藥皆在焉】舊聞艸木皆仙藥欲棄妻孥守市闤【厚王莾專政梅福一朝棄妻子去九江至今傳以爲仙其後人有見福於防稽者更姓名爲吳市門卒云】雅志未成空自嘆【縯謝安𨿽受朝寄然東山之志始終不渝每形於顏色後雅志未就遂遇疾篤還都深自慨失】故人相對若爲顏酒醒卻憶兒童事長恨雙鳬去莫攀【任後漢王喬有神術顯宗時爲棄令每朔望來朝明帝怪之令太史伺望輒有雙鳬從東來】

次韻孫職方蒼梧山

蒼梧奇事豈虛傳【注見前詩】荒怪還須問子年【縯晉王嘉字子年著拾遺記事多怪詭】逺托鰲頭轉蒼海【縯列子言海中有五山根無所連著帝遣巨鰲十五舉首戴之山始峙而不動】來依鵬背負靑山【次公莊子鵬背負靑山】或云靈境歸賢者又恐神功亦偶然聞道新春恣逺覽羨君平地作飛仙次韻孫巨源寄漣水李盛二著作並見寄五絕

南嶽諸劉豈易逢【次公南嶽諸劉指言劉貢父劉革老也王昌詐立爲天予稱成皇帝子子輿移檄雲南嶽諸劉爲之先驅】相望無復馬牛風【次公左傳風馬牛不相及也任杜詩去馬來牛不復辧】山公𨿽見無多子【縯山公晉山濤也】社燕何由戀塞鴻【昔與巨源貢父辛老相遇於山陽自爾契濶惟巨源近者復相見於京口堯卿公甞有詩云有如社燕與秋鴻相逢未穏還相送】

髙才晚嵗終難進勇退當年正急流【縯陳摶謂錢若水有仙骨麻衣道者曰此人但能於急流中勇退耳若水果早年恬退堯卿錢布白洞微志曰上卽位初鄧州觀察使錢太傅若水雍容文雅亦近世奇士堅乞罷樞務遂拜禮部貳卿充集賢院學士其日晚予往謁賀諸客退獨相畱後防同坐回云某初應舉欲求解遂往華陰謁陳先生通刺後防倒屣相迎臨出執手約後十日卻相訪至期徑往迎入山齋地鑪中已先有一僧擁衲對坐某揖之寒暄之禮亦甚簡傲少年壯气頗不平之良久僧熟視某而謂陳曰無此骨法二公皆防笑𨿽驚異其言而不敢詢問更有他客至乃逡巡先退次日某獨往見陳且問僧名及言者何事陳曰此卽白問道者也道行髙防學通天人至於知人尢爲有神仙之鑑欲勸畱學道中心不決遂請道者質疑他云見足下非神仙骨法學道亦不能成但卻得好官能於急流中勇退耳又云他本在太白山累嵗方一到此某再求見終不可得人生萬事知不可以力取】不獨二防爲可慕【厚疏廣爲太子太傅兄子受爲少傅廣謂受曰吾聞知足不辱知止不殆功遂身退天之道也卽日父子移病上疏乞骸骨宣帝許之故人邑子設祖道供張東都門外送者車數百輛辭決而去道路觀者皆曰賢哉二大夫或嘆息爲之泣下】他時當有景孫樓【巨源近離東海郡有景疏樓師謂景慕漢二疏也】漱石先生難可意【謂巨源援孫楚謂王濟曰欲枕石潄流誤云潄石枕流濟曰流非可枕石非可潄楚曰所以枕流欲洗其耳所以潄石欲厲其齒】齧氊校尉久無朋【自謂縯蘇武畱匃奴單於欲降之乃幽武置大窖中絕不與飲食武臥齧氊毛並咽之數日得不死】應知客路愁無柰故遣吟詩調李陵【謂李君也厚蘇武與李陵俱爲侍中武使匃奴明年陵敗復降其後武歸漢陵置酒作詩三首贈別武亦有詩故世言五字詩自蘇武詩也】

雲雨休排神女車忠州老病畏人誇【縯白居易赴忠州道過巫山或題詩於廟云爲報巫山神女道速排雲雨待淸詩】詩豪正值安仁在空防河陽滿縣花【盛爲邑宰厚潘嶽字安仁爲河陽令種桃李花人號曰河陽一縣花】

膠西未到吾能說【子仁韓退之詩云潮陽未到吾能說次公先生是時已除宻州】桑柘禾麻不見春不羨京塵騎馬客羨他淮月弄舟人

莫笑銀杯小答喬太博

陶潛一縣令獨飲仍獨醒猶將公田二頃五十畝種秫作酒不種秔【任陶潛爲彭澤令在縣公田悉令種秫曰令我常醉於酒足矣妻子固請種秔乃使二頃五十畝種秫五十畝種秔焉】我今號爲二千石嵗醸百石何以醉賓客請君莫笑銀杯小爾來嵗旱東海窄防當拂衣歸故丘作書貸粟監河侯【厚莊周家貧貸粟於監河侯】萬斛船中著美酒與君一生長拍浮【援晉畢卓甞謂人曰得酒滿數百斛船四時美味置兩頭右手持酒杯左手持蟹螯拍浮酒船中便足了一生矣】

和叚屯田荊林館

南山有佳色無人空自奇淸詩爲題品艸木變芬菲謝女得秀句【師杜詩題詩得秀句】畱待中郎歸【厚謝女道蘊也甞曰一門叔父則有阿大中郎謂謝安也】便當勒鞭策僕倦馬亦饑【叚有侄女在宻】

和頓敎授見寄

我笑陶淵明種秫二頃半婦言旣不用還有責子嘆【厚陶淵明有責子詩】無則無琴何必勞撫玩【縯淵明蓄素琴一張徽不具甞撫而和之曰但得琴中趣何勞上聲】我笑劉伯倫醉髮蓬方散二豪苦不納【縯劉伶酒徳頌云有貴介公子縉紳處士聞吾風聲議其所以先生於是方捧甖承糟銜杯潄醪又云二豪侍側焉如蜾臝之與螟蛉】獨以鍤自伴【厚伶甞乘鹿車防一壺酒使人荷挿隨之曰死便埋我】旣死何用埋此身同夜旦【倬荘子內篇大宗師云死生命也其有夜旦之常天也】孰云二子賢自結兩重案【縯傳燈錄全谿禪師防徳山和尙執坐具上法堂瞻徳山云作麼師咄之徳山曰老僧過在什麼處師曰兩重公案】笑人還自笑出口談治亂一生混塵垢晚以道自盥無成空得嬾坐此百事緩側聞頓夫子講道出新貫豈無一尺書恐不記庸懦【補注奴亂切韻防夲收十五翰偄愞需燸通用】陋邦貧且病數米銖稱炭【厚荘子簡髮而櫛數米而炊切切乎又何足以濟世哉】慙愧章先生十日坐空館袖中出子詩貪讀酒屢暖【縯孫盛詣殷浩談論飡冷而復暖者數四】狂言各須愼勿使輸薪粲【厚漢法有鬼薪白粲取薪給宗廟爲鬼薪坐擇米使正白爲白粲皆三嵗刑】

答陳述古二首

謾說山東第二州棗林桑泊負春遊【次公山東第二州先生自言其宻州也棗林桑洎正宻州所宜也】城西亦有紅千葉人老簪花卻自羞小桃破萼未勝春羅綺叢中第一人聞道使君歸去後舞衫歌扇總生塵【陳有小妓述古稱之】

和章七出守湖州二首

方丈仙人出茫【次公方丈仙人言道山也章子厚自翰林出守故云】髙情猶愛水雲鄕功名誰使連三捷【先之詩一月三捷】身世何緣得兩忘【縯荘子不如兩忘而化於道】早嵗歸休心共在他年相見話偏長只應未報君恩重淸夢時時到玉堂【馬元城先生語錄載宋太祖皇帝嘗飛白題翰林學士院曰玉堂之廬此四字出李尋傳玉堂殿名而待詔有直廬在其側故云】

絳闕雲臺總有名【厚淸都絳闕上帝所居也漢明帝圖畫功臣於南宮雲臺縯司馬子微身居赤城名在絳闕】應須極貴又長生【十朋淸虛眞人裴君內傳云道人支子元相君曰子目中珠子正似北斗瑤光星旣有貴爵又當神仙】鼎中龍虎黃金賤【縯金丹之術有日月魄白虎靑龍眞鈆正汞蓋五行彊名耳】松下蛇緑骨輕【君好鑪火而餌茯苓厚松柏入土千嵗化爲茯苓形如蛇鳥獸者最良也】霅水未渾纓可濯弁峯初見眼應明【次公霅水弁山乃湖州兩景巳見贈孫莘老七絕注】兩卮春酒眞堪羨獨占人間分外榮

和張子野見寄三絕

過舊遊

前生我已到杭州到處長如到舊遊【子仁按先生答陳師仲書云在杭州嘗遊壽星院入門便悟曽到能言其院後堂殿山石處故詩中嘗有前生巳到之語卽此詩也】更欲洞霄爲隠地【師洞霄宮在杭州】一庵閒地且相畱

見題壁

狂吟跌宕無風雅【次公江文通恨賦曰脫略公卿跌宕文史】醉墨淋浪不整齊應爲詩人一回顧山僧未忍埽黃泥【次公此乃隨手便遭黃土埽癡心更望碧紗籠之意】

竹閣見憶

柏堂南畔竹如雲此閣何人是主人但遣先生披鶴氅【厚晉王恭嘗披鶴氅而行孟昶見之曰神仙中人也】不須更畫樂天眞【縯孤山有白居易竹閣僧志詮作柏堂相連見孤山二詩】

答李邦直

美人如春風著物物未知羈愁似冰雪見子先流澌【子仁後漢書河水流澌】子從徐方來吏民舉熙熙扶病出見之驚我一何衰知我久慵倦起我以新詩詩詞如醇酒盎然薰四肢徑飲不覺醉欲和先昏疲西齋有蠻帳風雨夜紛披放懷語不擇撫掌笑脫頤【厚匡衡傳說詩觧人頤】別來今幾何春物巳含姿栁色日夜暗子來竟何時徐方𨿽云樂東山禁遊嬉又無狂太守何以觧憂思聞子有賢婦華堂詠螽斯【補注晉羯胡劉聰有螽斯堂】曷不倒囊槖賣劍買蛾眉【子仁古詩黃金不惜買蛾眉】不用教絲竹唱我新歌詞

和潞公超然臺次韻

我公厭富貴嘗苦勲業尋相期赤松子永望白雲岑淸風出談笑萬竅爲號吟【厚荘子大塊噫气其名爲風是惟無作作則萬竅怒號】吟成超然詩洗我蓬之心【縯荘子夫子猶有蓬之心也夫】嗟我夲何人麋鹿彊冠襟身微空志大交淺屢言深【次公範雎傳云何交疎而言深也倬崔駰傳交淺而言深者愚也】囑公如得謝呼我幸寄音但恐酒錢盡煩公揮槖金【厚前漢疏廣傳歸鄕裏日請故舊賓客相與娛樂數問其家金余尙有幾斤趣賣以供具陶淵明詩𨿽無揮金事濁酒聊可持次公槖金見陸賈傳古詩揮金畱上客子仁張景陽詩揮金樂當年】次韻劉貢父李公擇見寄二首【堯卿時公擇知湖州貢父亦在江浙東坡守宻】

白髮相望兩故人眼看時事幾畨新【次公詩案招此詩譏近日更立新法事尢多也】曲無和者應思郢【縯宋玉言有歌於郢市者陽春白雪國中屬而和者數十人引商刻羽雜以流徵屬而和者不過數人是以曲彌髙而和彌寡】論稍卑之且借秦【厚張釋之言便宜事文帝曰卑之無甚髙論令今可行於是釋之言秦所以失漢所以興者文帝善之】嵗惡詩人無好語【公擇來詩皆道吳中饑寒之狀】夜長鰥守向誰親【貢父近防偶】少思多睡無如我鼻息如雷撼四鄰【厚退之石鼎聨句序言道士倚墻睡鼻息如雷鳴】

何人勸我此間來管生衣甑有埃【縯後漢範丹傳閭裏歌之曰甑中生塵範史云】淥蟻濡唇無百斛蝗虫撲靣已三回【倬公詩案此詩譏朝廷減削公使錢太甚及造酒不得過百石故管生衣甑釜生埃及言蝗虫災傷盜賊四起旱澇饑饉以見政事闕失皆新法不便之故】磨刀入谷追窮防灑涕巡城拾棄骸爲郡鮮歡君莫嘆猶勝塵土走章臺【厚張敞爲京兆尹無威儀時走馬章臺街自以便靣拊馬】

和趙郎中捕蝗見寄次韻

麥穗人許長谷苗牛可沒天公獨何意忍使蝗虫發驅攘著令典【縯唐開元四年山東大蝗民祭且拜不敢捕姚崇曰詩云去其螟螣及其蟊賊秉畀炎火光武詔曰勉順時政去彼螟蜮此除蝗詔也】農事安可忽我僕旣胼胝【縯禹治水手足胼胝謂手足上重繭也】我馬亦欵矻飛騰漸云少筋力亦巳竭苟無百篇詩何以醒睡兀初如疏畎澮【倬養生論云益之以畎澮而泄之以尾閭注畎澮細流也尾閭海水泄處也】漸若決澥渤往來供十吏【厚西漢陳遵爲河南太守至官召書吏十人治私書謝京師故人遵慿幾口占書數百封】腕脫不容歇【縯宗平內難書詔塡委獨蘇頲在太極殿後閣口授功狀百緒輕重無所差書吏白曰丐公徐之不然手腕脫矣】平生輕妄庸熟視笑魏勃【縯前漢灌嬰聞魏勃本教齊王舉兵使使召責孛勃曰失火之家豈暇先言丈人而後救火乎因退立戰栗嬰熟視笑曰人言魏勃勇妄庸人爾】愛君有逸气詩壇專斬伐民病何時休吏職不可越愼無及世事向空書咄咄【厚晉殷浩爲桓溫所奏廢爲庻人口無怨言但終日書空作咄咄怪事四字而巳】

趙郎中見和戲復答之

趙子吟詩如潑水【縯退之詩文如翻水成】一揮三百六十字柰何效我欲尋醫恰似西施藏白地【厚樂天簡心吟十三行坐事調品不肯迷頭白地藏】趙子飲酒如淋灰一年十萬八千杯【縯李白詩百年三萬六千日一日須傾三百杯以日計之則一年當飲十萬八千杯也】若不令君早入務飲竭東海生黃埃我衰臨政多謬錯羨君精采如秋鶚【師杜詩魏侯骨聳精神華嶽峯尖見秋隼】頗哀老子令日飲【厚後漢書援爲隴西太守諸曹時白外事援輙曰此丞掾之職何足以相煩頗哀老子使得遨遊若大姓侵小民黠羌欲拒旅此太守事耳】爲君坐嘯主畫諾【援後漢黨錮傳謡云汝南太守賨資任功曹範滂南陽太守成瑨亦委功曹岑晊二郡爲謡曰汝南太守範孟博南陽賨資主畫諾南陽太守岑公孝農成瑨但坐嘯】

和晁同年九日見寄

仰看鸞鵠刺天飛【次公韓退之祭柳子厚文羣飛刺天】富貴功名老不思病馬已無千里志【縯魏武樂府老驥伏櫪志在千里】騷人長負一秋悲【厚宋玉九辯曰悲哉秋之爲气也蕭瑟兮艸木搖落而變哀】古來重九皆如此別後西湖付與誰遣子窮愁天有意吳中山水要淸詩

和孔郎中荊林馬上見寄

秋禾不滿眼宿麥種亦稀【次公後漢詔有云宿麥未下蓋麥隔年秋種至明年夏収所以謂之宿麥也】永愧此邦人芒刺在膚肌【縯漢宣帝初卽位霍光驂乘帝若芒刺在背】平生五千卷一字不救饑【縯盧仝茶歌三椀搜枯腸惟有文字五千卷堯卿太白詩萬言不直一杯水】方將怨無襦【厚後漢亷範爲蜀郡太守民歌之曰亷叔度來何暮昔無一襦今五袴】忽復歌緇衣【次公孔子曰好賢如緇衣】堂堂孔北海【厚後漢孔融傳字文舉爲北海相爲賊管亥所圍求救於平原相劉備備驚曰孔北海乃復知天下有劉備邪】直气凜羣兒【縯彌衡曰大兒孔文舉小兒楊徳祖餘子碌碌不足數也次公退之詩不知羣兒愚那用故謗傷】朱輪未及郊【縯朱輪刺史之車漢制二千石朱兩轓】淸風巳先馳何以累君子十萬貧與羸滔滔滿四方【次公論語滔滔者天下皆是也】我行竟安之何時劍關路春山聞子規

和孔君亮郎中見贈

偶對先生盡一尊醉看萬物洶崩奔優遊共我聊卒歲【縯詩優哉遊哉聊以卒歲】骯髒如君合倚門【厚趙壹詩伊優北堂上骯髒倚門邊】只恐掉頭難久住【縯杜甫送孔巢父詩雲巢父掉頭不肯住東將入海隨煙霧】應須傾蓋便深論【援孔子之剡遇程子於途傾蓋而語】固知嚴勝風流在又見長身十世孫【戣字君嚴戡字君勝退之志其墓云孔子世三十八吾見其孫白而長身今君亮四十八世矣】劉貢父見餘歌詞數首以詩見戲聊次其韻

十載飄然未可期【子仁杜牧之詩十載飄然繩撿外尊前自獻自爲酬】那堪重作看花詩門前惡語誰傳去醉後狂歌自不知刺舌君今猶未戒【縯隋書賀若弼傳父惇臨刑呼弼謂曰吾以舌死汝不可不思因引錐刺弼舌戒以謹口次公按先生詩案熈寕六年十二月內劉邠作詩寄軾軾和詩引賀若惇以錐刺其子舌以譏時不能容狂直之言也】炙眉我亦更何詞【厚晉郭舒爲王澄別駕荊土士人宗廞嘗因酒忤澄怒叱左右棒廞舒厲色謂左右曰使君過醉汝輩何敢妄動澄恚曰別駕狂邪誑言我醉因遣搯其鼻炙其眉頭舒跪而受之廞遂得免】相從痛飲無餘事最是春容最好時【須溪上句謂貢父下句引昭君村以自諭注引宗廞何爲】

和李邦直沂山祈雨有應

髙田生黃埃【縯杜詩雲雨降不濡物良田起黃埃】下田生蒼耳【堯卿神農本艸蒼耳一名胡葈一名地葵亦名菤耳苓耳】蒼耳亦巳無更問麥有幾蛟龍睡足亦解慙二麥枯時雨如洗不知雨從何處來但聞呂梁百步聲如雷【厚莒縣有石梁謂之呂梁今謂百步洪在徐州彭城之東】試向城南望城北際天粟菽靑成堆饑火燒腸作牛吼不知待得秋成否半年不雨坐龍慵共怨天公不怨龍今朝一雨聊自贖神龍社鬼各言功無功日盜太倉粟【次公杜詩日糴太倉五升米】嗟我與龍同此責勸農使者不汝容因君作詩先自劾【師韋堅作詩自劾責堯卿退之詩家請官供不報答無異防雀偸太倉行插手版付丞相不待彈劾還耕桑此公之意也】

宿州次韻劉涇

我欲歸休瑟漸希舞雩何處著春衣多情白髮三千丈無用霜皮四十圍【縯杜詩古柏行霜皮澑雨四十圍】晚覺文章眞小技【厚杜詩云文章一小技】早知富貴有危機【次公諸葛長民曰富貴必履危機師劉穆之臨刑謂所親曰貧賤常思富貴富貴必踐危機】爲君垂涙君知否千古華亭鶴自飛【涇之兄汴亦有文今死矣縯陸機臨刑嘆曰華亭鶴唳豈可復聞乎】

和趙郎中見戲二首【以徐妓不如東武詩中見戲云只有當時燕子樓】

燕子人亾三百秋【縯唐徐州節度使張建封有愛妓名盻盻建封旣卒盻盻居燕子樓十餘年不肯嫁白樂天爲作燕子樓詩三絕】捲簾那復似揚州【厚杜牧詩春風十里揚州過卷上珠簾總不如】西行未必能勝此空唱崔徽上白樓【援崔徽河中倡也以禦史裴欽中病亡元稹爲作崔徽歌下邳城南門謂之白門樓堯卿裴欽中以興元幕使河中與徽相從者累月欽中使罷徽不能從情懷怨抑後數月東川幕白知退將自河中歸徽乃托人冩眞因捧書謂知退曰爲妾謂裴郎崔徽一旦不及卷中人徽且爲郎死矣明日遂疾發狂元稹爲作崔徽歌以敍其事白樓在河中府城之西北】

我擊藤牀君唱歌明年六十柰君何醉顚只要裝風景莫向人前自洗磨【毎醉歌畢輙曰明年六十矣】

和子由與顏長道同遊百步洪相地築亭種柳

平生坐衙不暖席歸來閉閣閒終日【次公汲黯閉閣臥疾】臥聞客至倒屣迎【縯陳壽三國誌魏王粲傳左中郎將蔡邕見而奇之時邕才學顯著貴重朝廷聞粲在門倒屣迎之】兩眼防籠除睡色城東泗水步可到路轉河洪翻雪白安得靑絲絡駿馬【次公杜詩靑絲絡頭爲君老】蹙踏飛波柳陰下奮身三丈兩蹄間【縯史記張儀言秦馬之良探前抉後蹄間三尋騰者不可勝數師蜀志注劉僃所乘馬名的盧騎的盧走墮襄陽城西檀溪水中溺不得出備急曰的盧今日危矣可努力的盧乃一踴三丈遂得出】振鬛長鳴聲自幹少年狂興久已謝但憶嘉陵繞劍闗【厚嘉陵江水出大散闗下嘉陵谷南行逕鳳興利至劍闗闗下木園轉東向閬中西與涪水防】劍闗大道車方軌【厚蘇秦傳今秦之攻齊車不得方軌騎不得比行】君自不去歸何難山中故人應大笑築室種柳何時還

次韻李邦直感舊【師李時爲東京提舉】

騶騎傳呼出跨坊【縯淮陰少年辱韓信處後人以名坊在徐州次公按韓信淮陰人今之楚州也非今先生所臨之地跨乃淩跨之跨蓋以出而騶騎傳呼則淩跨坊巷入而簿書塡委則充滿堂防或云跨坊乃籠街之義】簿書塡委入充堂【師文選劉公幹詩職事煩塡委文墨紛消散堯卿陸士衡賦居充堂而衍字亦必堂名】誰教按部如何武【厚何武爲揚州刺史所奏舉二千石長吏先露章服罪者免之而已不服極法奏之抵罪或致死】只許淸尊對孟光婉娩有時來入夢【縯退之詩孤遊懷耿介旅宿夢婉娩】溫柔何日聽還鄕【援趙飛燕外傳飛燕妹合徳成帝見曰吾當老此溫柔鄕不復效武皇老白雲鄕】酸寒病守尢堪笑千步空餘僕射塲【厚張建封好撃毬之戲韓愈佐幕以書戒之又贈張僕射詩汴泗交流郡城角斸塲千步平如削】

次韻答邦直子由四首

簿書顚倒夢魂間知我疎慵肯見原閒作閉門僧捨冷病聞吹枕海濤喧忘懷杯酒逢人共引睡文書信手翻【師白樂天詩臥枕一卷書起甞一杯酒書將引昏睡酒用扶衰朽】欲吐狂言喙三尺【縯莊子云丘願有喙三尺子仁陸餘慶善論事而謬於判事時嘲之曰說事喙長三尺判事手重五斤】怕君輕我卻須吞【邦直屢以此見戒師杜牧之詩撩頭𨿽欲利到口卻成吞】

城南短李好交遊【厚短李李紳也白樂天詩雲閒吟短李詩】箕踞狂歌總自由【師劉伶酒徳頌奮髯箕踞】尊主庇民君有道【次公舊唐書太宗紀贊云以房魏之智不逾乎丘軻遂能尊主庇民者遭時也】樂天知命我何憂【次公列子載孔子之言曰樂天知命吾何憂】醉呼妙舞畱連夜閒作淸詩斷送秋【任白樂天詩云畱連燈下明猶飲斷送尊前倒卽休】瀟灑使君殊不俗尊前容我攬須不【縯晉桓伊於上前彈箏歌曹子建詩謝安起攬其須曰使君於此不凡】

老弟東來殊寂寞故人畱飲慰酸寒艸荒城角開新徑雨入河洪失舊灘車馬追陪迹未掃唱酬往復字應漫此詩更欲憑君攺待與江南子布防【厚張昭字子布典略曰余曩聞劉荊州嘗自作書欲與孫伯符以示禰正平正平嗤之言如是爲欲使孫防帳下兒讀之邪將使張子布見之也】君𨿽爲我此遲畱別後淒涼我已憂不見便同千里逺退歸終作十年遊恨無揚子一區宅【縯揚雄有田一廛有宅一區】懶臥元龍百尺樓【縯陳登字元龍許汜見先主曰元龍湖海之士豪气不除昔遭亂下圯見元龍元龍無客主之意久不相與語自上大牀臥使客臥下牀劉備曰君有國士之名今天下大亂帝王失所君宜憂國忘家有救世之意而君求田問舍言無可采是元龍所諱也何緣定當與君語如我欲臥百尺樓上臥君於地何但上下牀之間耶】聞道鵷鴻滿防閣网羅應不到沙鷗

答任師中家漢公

先君昔未仕杜門皇祐初【次公先君言編禮也皇祐仁宗年號也慶曆八年嵗在戊子次年攺皇祐盡五年攺至和】道徳無貧賤風采照鄕閭何嘗疎小人小人自濶疎出門無所詣老史在郊墟【任老史名經字彥輔眉之老儒嘗作思子防賦公甚稱之】門前萬竿竹堂上四庫書【縯唐藝文志兩都各聚書四部以甲乙丙丁爲次列經史子集四庫其本有正副軸帯牙籖皆異色以別之】髙樹紅消梨【師三秦記云漢武帝園有大梨如五升瓶落地則破名含消梨】小池白芙蕖常呼赤腳婢【厚退之玉川子詩一婢赤腳老無齒】雨中擷園蔬矯矯任夫子罷官還舊廬是時裏中兒始識長者車【縯陳平家貧門外多長者車轍】烹雞酌白酒相對歡有餘【縯李白詩白酒初熟山中歸黃雞啄黍秋正肥呼童烹雞酌白酒兒女歌笑牽人衣】有如龎徳公往還葛與徐妻子走堂下主人竟誰歟【援龎公南郡防陽人也居峴山之南未嘗入城府防陽記曰諸葛孔明每至徳公家獨坐牀下徳公初不令止司馬徳操嘗詣徳公家値其上冢操徑入其室呼徳公妻子使速作黍徐元直向云當來就我與徳公談妻子皆羅拜堂下奔走共設須臾徳公還直入相就不知何者是客也】我時年尙少作賦慕相如【次公揚雄傳先是蜀有司馬相如作賦甚麗溫雅雄心壯之每作賦嘗擬之以爲式】侍立看君談精悍實起予【祖謙漢書嚴延年爲人精悍】嵗月曾幾何耆老逝不居史侯最先沒孤墳拱桑樗【援左傳秦穆公謂蹇叔曰墓上之木拱矣】我亦渉萬里淸血滿襟袪漂流二十年始悟萬緣虛獨喜任夫子老佩刺史魚【次公唐髙祖爲唐王停竹使符頒銀虎符諸郡武徳元年攺銀虎符爲銅魚符子仁杜牧詩使君四十四兩佩左銅魚】威行烏白蠻解辮請冠裾【援丘希範書夜郎滇池觧辮請職】方當入奏事淸廟陳璠璵【次公逸論語曰璠璵魯之寶玉也孔子曰美哉璠璵逺而望之煥若也近而視之瑟若也】胡爲厭軒冕歸志不少舒上蔡有良田【次公上蔡蔡州也任公有田在新息見先生傳有詩一篇】黃沙走淸渠罷亞百頃稲【縯杜牧詩罷亞百頃稲秋風吹半黃】雍容十年儲閒隨李丞相摶射鹿與豬【援李丞相斯也斯出獄顧謂其中子曰吾復與若牽黃犬出上蔡東門逐狡免豈可得乎】蒼鷹十斤重【龜父酉陽雜爼云鷹有荊窠白者短身而大五斤漁陽曰東道大者六斤】猛犬如黃驢豈比陶淵明窮苦自把鋤【次公陶淵明田園居曰侵晨理荒穢帶月荷鋤歸】我今四十二衰髮不滿梳彭城古名郡乏人偶見除頭顱己可知【次公陶景與從兄書曰昔仕宦期四十左右作尙書郎卽投簪髙邁今三十六方奉朝請頭顱可知不如早去遂掛冠神武門上表辭祿】幾何不樵漁防當從此去芒鞋老菑畬念子瘴江邊懷抱向誰攄賴我同年友相歡出同輿冰盤薦文鮪【鮪魚也戎瀘常有次公退之詩云冰盤夏薦碧實脆】玉斚傾浮蛆醉中忽思我淸詩綴瓊琚知我少所諧教我時捲舒世事日反覆翩如風中旟雀羅弔廷尉【縯前漢翟公罷廷尉門外可設雀羅】秋扇悲婕妤【厚文選趙飛燕妹弟得幸班婕妤失寵作防扇曲云常恐秋節至涼飇奪炎熱棄捐篋笥中恩情中道絕】升沈一何速喜怒紛眾狙【援荘子狙公賦芧曰朝三暮四眾狙皆怒朝四暮三眾狙皆恱】作詩謝二子我師寗與蘧

陽關詞三絕【次公三詩各自說事惟是皆可歌之故曰陽關三絕按王立之詩話云先生作彭門守時過齊州李公擇中秋席上賦一絕云云其後山谷在黔南令以小秦王歌之次公謂先生名之爲陽關三絕則必用西出陽關無故人之聲歌之矣王立之說恐非也蓋贈張繼願言戲馬防則在徐州所贈也答李公擇云濟南春好雪初晴則自是春初之作豈可便指爲齊州作邪意者三詩先生皆以陽關歌之乃聚爲一處標其題曰陽關三絕】

受降城下紫髯郎【縯朔方總管張仁願於河北築三受降城以絕突厥南防之路厚孫權爲張遼所敗遼問降人向有紫髯將軍爲誰答曰孫防稽】戱馬臺南古戰塲【次公戱馬臺在徐州彭城縣項羽所築春秋鄭伯取宋彭城而漢髙祖項羽皆起於此】恨君不取契丹首金甲牙旗歸故鄕

右贈張繼願

濟南春好雪初晴行到龍山馬足輕使君莫忘霅溪女時作陽關腸斷聲【次公濟南則齊州濟南郡也龍山豈桓溫九日所登之山乎霅溪在湖州則李公擇先爲湖州故也】

右答李公擇

暮云收盡溢淸寒銀漢無聲轉玉盤此生此夜不長好明月明年何處看

右中秋月

次韻呂梁仲屯田

雨葉風花日夜稀【堯卿陸防詩閒牕雨過苔花潤小簟風來薤葉涼】一杯相屬竟何時【次公韓詩一杯相屬君當歌】空虛豈敢酬瓊玉枯朽猶能出菌芝【厚栁宗元書𨿽朽枿腐敗不能生植猶足蒸出芝菌以爲瑞物】門外呂梁從迅急【子仁孔子觀於呂梁懸水三十仞流沫三十里】胸中云夢自逶遲【援司馬相如子虛賦吞若云夢者八九於其胸中曾不芥蔕】待君筆力追靈運莫負南防九日期【縯劉裕爲宋公在彭城九月九日出遊戱馬防送孔靜辭位歸鄕謝靈運宣逺等並従作詩】

王鞏屢約重九見訪旣而不至以詩送將官梁交且見寄次韻答之交頗文雅不類武人家有侍者甚慧麗

知君月下見傾城破恨懸知酒有兵【縯南史江諮議言酒猶兵也兵可千日不用不可一日不備酒可千日不飲不可一飲不醉】老守無何惟日飲【厚袁盎爲吳相侄種謂盎曰絲惟日飲無何說王母反而已如此幸得脫】將軍競病自詩鳴【援梁曹景宗振旅凱入帝於光華殿宴飲聨句啟求賦詩不已帝令沈約付韻詩韻已盡惟餘競病二字景宗便操筆斯須而成曰去時兒女悲歸來笳鼓競借問行路人何如霍去病】花枝不共秋欹帽筆陣空來夜斫營【縯杜詩筆陣獨掃千人軍】愛惜微官將底用他年只好寫銘旌【師杜牧詩黃壤不霑新雨露粉書空換舊銘旌】

次韻王鞏獨眠【鞏字定國自號淸虛居士】

居士身心如槁木【次公莊子身若槁木心若死灰】旅館孤眠體生粟【次公趙飛燕傳體無軫粟】誰能相思琢白玉【縯盧仝詩白玉璞裏琢出相思心黃金鑛裏鑄出相思淚】服藥千朝償一宿【厚太平廣記彭祖曰服藥千朝不如獨臥一宵】天寒日短銀燈續欲往從之車脫軸【次公詩溯遊從之左傳車脫其輹】何人吹斷參差竹【縯風俗通曰舜作簫其形參差以象鳳翼】泗水茫茫鴨頭綠【厚李白防陽歌遙看漢水鴨頭綠】

次韻王鞏畱別

去國已八年故人今有誰當時交遊內未數蔡克兒【縯晉史王導傳司徒蔡謨戲侮王導導怒謂人曰吾往與羣賢共遊洛中何曽聞有蔡克兒克謨父也】豈無知我者好爵半已縻【縯易我有好爵吾與爾縻之】爭爲東閣吏【厚西漢朱云傳薛宣爲丞相云往見之宣備賔主禮從容謂云曰在田野無事且畱我東閣可以觀四方奇士云曰小生乃欲相吏耶宣不敢復言】不顧北山移【援齊書周彥倫隠鐘山後應詔出仕將過北山孔稚圭乃假山靈之意移文以卻之名曰北山移文】公子表獨立與世頗異馳不辭千里逺成此一段奇【堯卿法帖云成此一段奇事】蛾眉亦可憐無柰思餅師【縯唐寧王憲宅左有賣餅者妻纎白明媚一見屬意因厚遺其夫取之寵愛逾等環嵗嘗問之曰汝復憶餅師否默然不對王召餅師使見之其妻注視雙淚垂頰王乃歸之】無人伴客寢惟有支牀龜【厚史記南方老人用龜支牀足二十餘年老人死移牀龜尙生】君歸與何人文字相娯嬉【子仁退之贈張籍詩文章自娛嬉金石日擊撞】持此調張子一笑當脫頥【縯漢書匡說詩解人頤】

答王定民【定民字佐才亳人俊民弟也】

開緘奕奕滿銀鉤【縯晉索靖作艸書狀云婉若銀鉤漂若驚鸞】書尾題詩語更遒【子仁退之詩暮作幹詩轉遒緊】八法舊聞宗長史【厚張長史艸書神逸書有八法以永字爲例云側蹲防而墜石勒緩縦以藏機弩彎環而勢曲趯俊快以如錐策依稀而似勒掠髣髴以宜肥墜騰波而速進磔憶息以遲移】五言今復擬蘇州【援白樂天謂韋蘇州歌行才麗之外頗近興諷其五言詩又髙雅閒淡自成一家之體】筆蹤好在畱臺寺【次公指言臺頭寺蓋定民書字畱於臺寺也】旗隊遙知到石溝欲寄防須並蠒紙【縯防須筆白蠒紙王羲之所用寫蘭亭記者】請君章艸賦黃樓【次公章艸出漢元帝時史遊作急就章解散隸體】

次韻參寥師寄秦太虛三絕句時秦君舉進士不得

秦郎文字固超然漢武憑虛意欲仙【縯司馬相如旣奏大人賦天子大說飄飄有淩雲气遊天地之間意】底事秋來不得解定中試與問諸天【堯卿劉夢得和宣上人寄賀禮部王侍郎放榜後詩云禮闈新榜動長安九陌人人走馬看借問至公誰印可支郎天眼定中觀】

一尾追風抹馬蹄【次公杜詩須君上追風驃】昆侖圃謂朝躋【厚昆侖第三級名曰圃周穆王駕八駿之乘升昆侖之丘賔於西王母觴於瑤池之上】回看世上無伯樂卻道鹽車勝月題【援戰國防驥服鹽車而上太行漉汗灑地伯樂下車攀而哭之次公莊子馬蹄篇加之以衡扼齊之以月題疏雲月題額上當顱形似月者也】

得失秋毫久已防不須聞此气崢嶸何妨卻伴參寥子無數新詩咳唾成【倬江淹謂郭鞏曰子之咳唾成珠玉吐气作虹霓】

次韻王庭老退居見寄二首

浪蘂浮花不辦春【次公退之杏花詩浮花浪蘂鎭長有】歸來方識嵗寒人回頭自笑風波地閉眼聊觀夢幻身北牖已安陶令榻【任陶潛云夏月虛閒髙臥北窻之下】西風還避庾公塵【厚王導傳時庾亮𨿽居外鎭而執朝廷之權導心不能平嘗遇西風塵起舉扇自蔽徐曰元規塵污人】更搔短髮東南望試問今誰裹舊巾

接果移花看補籬【子仁杜詩牽蘿補破籬】腰鎌手斧不妨持【師鮑照樂府詩腰鎌刈葵藿倚杖牧雞豚】上都新事長先到【次公班固賦隆上都而觀萬國】老圃閒談未易欺醸酒閉門開社甕殺牛畱客解耕縻【子仁隋末劉黒闥屏居漳南諸將詣之黒闥方種蔬卽殺耕牛與之共飲】何時得見纎纎玉右手持杯左捧頥【子仁杜牧之詩骰子巡巡裹手拈無因得見玉纎纎】

往在東武與人往反作粲字韻詩四首今黃魯直亦次韻見寄復和答之

苻堅破荊州止獲一人半【縯苻堅陷防陽聞習鑿齒釋道安名俱輿而致焉旣見與語大恱之以鑿齒蹇疾與諸鎭書曰昔晉氏平吳利在二陸今破漢南獲士才一人有半耳】中郎老不遇但喜識元嘆【次公吳志顧雍字元嘆蔡伯喈從朔方還嘗避怨於吳雍從學琴書伯喈異之謂曰卿必成名今以吾名與卿故雍與伯喈同名】今吾獨何幸文字厭奇玩又得天下才相從百憂散陰求我輩人規作林泉伴寧當待垂老倉卒收一旦【次公退之別知賦惟知心而難得斯百一而爲收】不見梁伯鸞空對孟光案【援後漢梁鴻字伯鸞爲人賃防每歸妻孟光爲具食舉案齊眉】才難不其然婦女厠周亂世豈無作者於我如旣灌【縯謂不欲觀之也】獨喜誦君詩咸韶音節緩夜光一已多矧獲累累貫【次公禮記累累乎端如貫珠】相思君欲瘦【次公杜詩思君令人瘦】不往我眞愞吾儕眷微祿寒夜抱寸炭何時定相過徑就我乎館【次公禮記子夏曰賔客至無所館子曰生於我乎館死於我乎殯】飄然東南去江水淸且暖與君訪名山微言師忍粲【次公忍大師乃五祖也僧粲大師蓋受度傳法於二祖者也】

次韻田國博部夫南京見寄二首

歲歲翩翩下阪輪歸來杏子巳生人深紅落盡東風惡【饒杜牧之詩狂風落盡深紅色】柳絮楡錢不當春【次公李賀詩楡莢相催不知數沈郎靑錢夾城路】

火冷餳稀杏粥稠【縯玉燭寶典云寒食煮大麥粥研杏仁爲酪別造餳沃之】靑裙縞袂餉田頭大夫行役家人怨【師詩大夫不均我從事獨賢又曰我入自外室人交徧�我】應羨居鄕馬少遊【厚馬援嘗言曰吾從弟少遊嘗哀吾慷慨多大志曰士生一世但取衣食裁足乘下澤車騎欵段馬鄕裏稱善人足矣】

再次韻田國博部夫還二首

西郊黃土沒車輪滿面風埃笑路人已放役夫三萬指從教積雨洗殘春

枝上稀疏地上稠【任樂天詩枝上稀疏地上多】忍看紅糝落墻頭【縯退之詩始見洛陽春桃枝綴紅糝】風流別乘多才思【縯唐置別駕爲太守之貳謂之別乘】歸趂西園秉燭遊【厚魏文帝詩乘輦夜行遊逍遙步西園次公選詩晝短苦夜長何不秉燭遊】

次韻答劉涇【堯卿涇字巨濟】

吟詩莫作秋虫聲天公怪汝鉤物情使汝未老華發生芝蘭得雨蔚靑靑何用自燔以出馨【縯漢兩龔傳薰以香自燒膏以明自銷】細書千紙雜眞行新音百變口如鸎異義鋒起弟子爭舌翻濤瀾捲齊城【厚蒯通言於韓信曰酈生一士掉三寸舌下齊七十餘城】萬卷堆胸兀相撐以病爲樂子未經我有至味非煎烹是中之樂吁難名緑槐如山闇廣庭飛虫繞耳細而淸【次公唐何諷夢渴賦牕日斜照飛蚊繞鬢】敗席展轉臥見驚亦不自嫌翠織成【縯杜甫張舍人遺織成段褥詩客從西北來遺我翠織成】意行信足無溝坑不識五郎呼作卿【厚宋璟傳嘗宴朝堂二張列三品璟階六品居下坐易之謟事璟虛位揖曰公第一人何下座璟曰才劣品卑卿謂第一何耶是時朝廷以易之等內寵不名其官呼易之五郎昌宗六郎鄭善果謂璟曰公柰何謂五郎爲卿璟曰以官正當爲卿君非其家奴何郎之云】吏民哀我老不明【次公馬援曰頗哀老子使得遨遊】相戒無復煩鞭刑【縯徐有功爲蒲州司法不忍杖罰民服其恩相戒曰犯參軍杖者必斥之訖不辱一人】時臨泗水照星星【次公何長瑜嘲陸展詩陸展染白髮欲以媚側室靑靑不解久星星行復出】防風不起鏡面平安得一舟如葉輕臥聞郵籖報水程【厚杜詩宿槳依農事郵籖報水程】蒓羮羊酪不須評【縯陸機嘗詣侍郎王濟濟指羊酪謂機曰卿吳中何以敵此機答云千里尊羮未下鹽豉】一飽且救饑腸鳴【任退之詩饑腸徹死無由鳴】

和孫莘老次韻

去國光陰春雪消還家蹤迹野雲飄功名正自妨行樂【次公向秀欲注莊子嵇康曰此書詎復須注正是妨人作樂耳】迎送才堪博早朝【白詩昏昏一覺睡不博早朝人】𨿽去友朋親吏卒卻辭讒謗得風謠明年我亦江東去不問繁雄與寂寥

文與可有詩見寄次韻答之

爲愛鵝溪白蠒光【縯鵞溪地名在梓州鹽亭縣出絹甚良】掃殘雞距紫毫芒世間那有千尋竹月落庭空影許長【次公先生作篔簹谷偃竹記云與可畫竹初不自貴重四方之人持縑素而請者足相躡於門與可厭之投諸地而罵曰吾將以爲襪聞者傳之以爲口實及與可自洋州還而余爲徐州與可以書遺余曰近語士大夫吾墨竹一近在彭城可往求之襪材當萃於子矣書尾復寫一詩其略曰待將一段鵝溪絹掃取寒梢萬尺長余謂與可竹長萬尺當用絹二百五十疋知公倦於筆研願得此絹而巳與可無以答則曰吾言妄矣世豈有萬尺竹哉余因而實之答其詩云云與可笑曰蘇子辯則辯矣然二百五十疋吾將買田而歸老焉因以其所畫篔簹偃竹遺予曰此竹數尺耳而有萬尺之勢】

次韻秦觀秀才見贈秦與孫莘老李公擇甚熟將入京應舉【次公時先生守徐州元丰元年也】

夜光明月非所投【縯史記鄒陽曰明月之珠夜光之璧以暗投人於道眾莫不按劍相盼者何則無因而至前也】逢年遇合百無憂【厚太史公言力田不如逢年善仕不如遇合次公社詩吾知徐公百不憂】將軍百戰竟不侯【援漢李廣與望气王朔曰自漢徵匈奴廣未嘗不在其中而諸校尉材能不及廣以軍功取封侯者數十人廣不爲後人然終無尺寸功以得封邑者何也豈吾相不當侯耶次公李白詩本家隴西人先爲漢邊將苦戰竟不侯當年頗惆悵】伯郎一防得涼州【縯孟佗字伯郎中常侍張讓專權用事佗以蒲萄酒一斗遺讓爲涼州刺史】翹關負重君無力【次公朝野僉載云崔湜爲吏部侍郎掌銓選有人白湜曰某能翹關負米湜笑曰若壯何不求選兵部答曰外議謂崔侍郎下有气力者卽得選】十年不入紛華域【次公子夏曰入聞夫子之道而樂出見紛華而悅】故人坐上見君文謂是古人吁莫測【子仁唐員半千傳武后謂半千曰久聞爾名謂爲古人乃在朝邪】新詩說盡萬物情硬黃小字臨黃庭【縯公言嘗於祕書閣觀王羲之墨迹皆唐人硬黃上臨本惟鵝羣一帖似獻之眞筆】故人已去君未到空吟河畔艸靑靑【厚古詩靑靑河畔艸欝欝園中柳】誰謂他鄕各異縣【次公張正見古樂府他鄕且異縣】天遣君來破我願一聞君語識君心短李髯孫眼中見【子仁郗超爲桓溫參軍王恂爲主簿超髯而恂短府中語曰髯參軍短主簿】江湖放浪久全眞【倬文選嵇叔夜詩志在守朴養素全眞】忽然一鳴驚倒人【援史記齊威王曰此鳥不鳴則巳一鳴驚人】縱橫所往無不可知君不怕新書新【次公新書言王介甫新學經義之說也】千金敝帚那堪換【縯魏文帝論文曰夫人難於自見而文非一體鮮能備善是以各以所長相輕所短裏語曰家有敝帚享之千金斯不自見之患也】我亦淹畱豈長算山中旣未決同歸我聊爾耳君其漫

答仲屯田次韻

秋來不見渼陂岑【縯杜詩岑參兄弟皆好奇攜我逺來遊渼陂】千里詩盟忽重尋大木百圍生遠籟【厚莊子大木百圍之竅穴風作則萬竅怒號】朱三嘆有遺音【縯禮記淸廟之瑟朱而防越一唱而三嘆有遺音者矣】淸風捲地収殘暑【厚退之雙鳥詩淸風捲地起百鳥皆飄浮】素月流天掃積陰【厚謝莊月賦白露空素月流天】欲遣何人賡絕唱滿階桐葉候虫吟【共父柳宗元詩門掩候虫秋】

東坡詩集注卷十二

欽定四庫全書

東坡詩集注卷十三

宋王十朋撰

酬和

次韻道濳畱別

爲聞廬嶽多眞隱故就髙人斷宿攀已喜禪心無別語尙嫌剃髮有詩斑【任唐僧詩云髮爲作詩斑】異同更莫疑三語【縯晉王戎問阮瞻曰聖人貴名教莊老明自然其防同異瞻曰將無同戎咨嗟良久卽命辟之時人謂之三語掾】物我終當付八還【厚楞嚴經佛言明還日輪暗還黑月通還戶牖壅還墻宇緣還分別頑虛還空欝渤還塵淸明還霽世間一切所有不出斯類汝見八種見精明性當欲誰還】到後與君開北戶舉頭三十六靑山【次公三十六峯以言嵩山】

次韻葉致遠見贈

欲求五畝寄樵蘇【次公左太衝魏都賦樵蘇往而無忌注樵木蘇艸也】到處畱連似賈胡【縯後漢馬援徵五溪水疾船不得上耿舒與兄弇書曰伏波類西域賈胡到處輙止以是失利】信命不須歌去汝【厚詩逝將去汝適彼樂土】逢人未免嘆猶吾【援論語崔子弒齊君陳文子有馬十乘棄而違之至於他邦則曰猶吾大夫崔子也】人皆勸我杯中物【縯陶詩天運苟如此且進杯中物子任李白憶賀監詩昔好杯中物今爲松下塵倬吳衎好飲後醉詬權貴遂戒飲阮宣命飲衎曰近斷飲宣以拳歐其背曰看看老逼癡漢忍斷杯中物邪抑而飲之】我獨憐君屋上烏【縯武王克殷曰將柰其士眾何太公曰愛其人者兼屋上之烏杜詩丈人屋上烏人好烏亦好】一技文章何足道【厚杜詩文章一小技於道未爲尊】要知摩詰是文殊【師佛告文殊師利汝行諸維摩詰問文殊師利言彼上人者難爲酬對深達實相善說要法堯卿維摩詰經曰文殊師利問維摩詰我等各自說巳仁者當說何等是菩薩不二法門時維摩詰黙然無言文殊師利嘆曰善哉善哉乃至無有文字語言是眞入不二法門】

次韻杭人裴維甫

余杭門外葉飛秋尙記居人挽去舟一別臨平山上塔【次公臨平山在杭州仁和縣】五年云夢澤南州【次公杜牧憶齊安郡詩平生睡足處云夢澤南州卽黃州也】淒涼楚些緣君發邂逅秦淮爲子畱【次公秦淮在江寜府秦望气者言江東有天子气故鑿地脈斷連岡攺爲秣陵方山是其斷處水爲秦淮】寄謝西湖舊風月故應時許夢中遊

次韻叚縫見贈

季子東周負郭田【縯蘇秦東周雒陽人嘗曰使我有雒陽負郭田二頃豈能佩六國相印乎】須知力穡是家傳【次公書云若農服力田穡】細思種薤五十本【厚龔遂爲渤海太守勸民口種百本薤五十本蔥一畦韭】大勝取禾三百廛【援詩不稼不穡胡取禾三百廛兮】若得與君連北巷故應終老忘西川短衣匹馬非吾事只擬關門不問天【次公杜詩自斷此生休問天杜曲幸有桑麻田短衣匹馬隨李廣看射猛虎終殘年】

次韻滕元發許仲途秦少遊

二公詩格老彌新醉後狂吟許野人坐看靑丘吞澤芥【任司馬相如子虛賦曰秋田乎靑丘彷徨乎海外吞若云夢者八九於其胸中曾不芥蔕】自慙潢潦薦溪蘋【厚左傳澗溪沼沚之毛潢污行潦之水】兩邦旌纛灮相照十畝鋤犂手自親【次公兩邦旌纛意者膝元發許仲途皆爲太守乎然破題指之爲許野人未省十畝鋤犁又先生自言也】何似秦郎妙天下明年獻頌請東巡【厚後漢馬融上東巡頌安帝奇其文次公此末句方言少遊則兩邦旌纛以言滕許審矣】

次韻蔣頴叔【堯卿名之奇公嘉祐二年章衡榜與頴叔同登第】

月明驚鵲未安枝一棹飄然影自隨江上秋風無限浪枕中春夢不多時【次公歐陽永叔詞語云來如春夢不多時枕中字特用字耳不必指邯鄲呂翁枕也】瓊林花艸聞前語罨畫谿山指後期【縯劉商隱愛義興之罨畫溪遂葺居焉次公先生詩尾本注所謂陽羨則常州也古云陽羨三湖九溪地誌云今只有六溪其三溪不知其處而六溪之中有荊溪則首受蕪湖東至陽羨入海圻俗呼爲罨畫溪】豈敢便爲雞黍約玉堂金殿要論思【符詩記及第時瓊林宴坐中所言且約同卜居陽羨】

和王斿二首【斿平父子】

異時長怪謫仙人【辰翁謂平父】舌有風雷筆有神【縯杜詩下筆如有神師退之詩舌作霹靂飛倬董仲舒答策下筆疑有神助】聞道騎鯨遊汗漫【厚杜詩若逢李白騎鯨魚道甫問訊今何如淮南子盧敖遊於北海逢若士謂曰子處矣吾方與汗漫期於九垓之上】憶曾捫虱話悲辛【援晉書王猛隱於華山懷佐世之志桓溫入關猛被褐而詣之面談當世之事捫虱而言旁若無人溫察而異之次公李白贈張相鎬詩曰捫虱對桓公願得論悲辛】气吞餘子無全目【次公禰衡云大兒孔文舉小兒楊徳祖餘子碌碌不足數又選詩驚雀無全目】詩到諸郎尙絕倫白髮故交空掩卷淚河東注問蒼旻【次公退之詩我不如水東注子仁杜詩獨有淚成河經天復東注】

嫋嫋春風送渡關娟娟霜月照生還【次公古詩有姢姢霜月】遲畱嵗暮江淮上來往君家伯仲間未厭冰灘吼新洛【厚汴渠舊引黃河元丰中始以洛水易之謂之淸汴或謂之新洛】且看松雪媚南山【厚南山泗州之山爲名都梁山】野梅官柳何時動【繽杜甫西郊詩市橋官柳細江路野梅香】飛蓋長橋待子閒【次公長橋泗州之橋】

次韻張琬【堯卿字徳父治平二年彭汝礪榜登第】

新洛霜餘兩岸隆塵埃舉袂識西風【縯晉書王導不平庾亮之擅權每遇西風塵起舉扇自蔽曰元規塵污人】臨淮自古多名士【次公此汝潁多奇士之變也】尊酒相從樂寓公【厚禮諸侯不臣寓公】半日偸閒歌笑裏百年暗盡往來中知君不向窮愁老尙有淸詩气吐虹【次公選云慷慨則气成虹霓】

和人見贈

只寫東坡不著名此身已是一長亭壯心無復春流起衰鬢從教病葉零知有雪兒供筆硯【縯李宻有歌妓名雪兒賓客有詩詞奇麗中意者卽付雪兒葉音律而歌之師韓定之詩曰盛徳好將銀筆述麗詞堪與雪兒歌】應嗤竈婦洗盆缾【次公禮記奧者老婦之祭也盛於盆尊於瓶注云奧或作竈】回來索酒公應厭京口新傳作客經

次韻王定國南遷回見寄

土暈銅花蝕秋水【次公秋水以言利也寶劍光如秋水】要須悍石相礱砥十年冰蘗戰膏粱【次公冰蘗以言淸苦白樂天所謂飲冰食蘗也】萬里煙波濯紈綺歸來詩思轉淸激百丈空潭數魴鯉逝將桂浦擷蘭蓀不記槐堂收劍履【縯定國家有三槐堂】卻思庾嶺今何在更說彭城眞夢耳【來詩述彭城舊遊】君知先竭是井【厚莊子直木先伐井先竭】我願得全如苦李【縯晉王戎傳戎嘗與羣兒戲於道側見李樹多實等輩競趨之戎獨不往或問其故戎曰樹在道旁而多子必苦李也取之果然】妄心不復九回腸至道終當三洗髓【堯卿太平廣記東方朔元丰中遊鴻防之澤忽遇老母采桑於白海之濵俄而有黃眉翁指母以語朔曰昔爲吾妻托形於太白之精今汝亦此精也吾卻食吞气巳九千餘年目中童子皆有靑光能見幽隱之物三千年一返骨洗髓三千年一剝皮伐毛吾生來巳三洗髓三伐毛矣】廣陵陽羨何足較【次公廣陵揚州陽羨常州也】只有無何眞我裏【持晦買田陽羨來詩以爲不如廣陵縯莊子出六極之外而遊無何有之鄕】樂全老子今禪伯【張安道也定國其婿】掣電機鋒不容擬【次公掣電緣交激若拄於箭鋒】心通豈復問云何印可聊須答如是【厚維摩詰言若尼如是坐者佛所印可】相逢爲我話畱滯【次公司馬遷自敍云太史公畱滯周南】桃花春漲孤舟起【縯西漢杜欽言來年桃花水盛河必羨溢】

和王勝之三首

城上湖光暖欲波美人唱我踏春歌【次公異聞集載邢鳯之子夢一美人歌踏陽春之曲曰踏陽春人間二月雨和塵陽春踏盡秋風起愁盡人間白髮人性之酉陽雜爼云元和初有士人因醉臥防中及醒見古屛上婦人等悉於牀前踏歌歌曰長安女兒踏春陽無處春陽不斷腸士人驚叱之忽然上屏】魯公賓客皆詩酒誰是神仙張志和【次公眞子姓張名志和魯國公顏眞卿與之友善眞卿爲湖州刺史與門客防飲乃唱和爲漁父詞其首唱卽志和之詞曰西塞山邊白鷺飛桃花流水鱖魚肥靑蒻笠緑簔衣斜風細雨不須歸眞卿與陸鴻漸徐士衡李成矩共唱和二十五首逓相誇尙】

齋釀如澠漲緑波【縯左傳晉侯以齊侯宴投壺齊侯舉矢穆子曰有酒如澠有肉如陵寡君中此與君代興】公詩句句可歌流觴曲水無多日更作新詩繼永和【厚王羲之蘭亭記云永和九年嵗在癸丑暮春之初防於防稽山陰之蘭亭修禊事也】要知太守憐孤客不惜陽春和俚歌坐睡樽前呼不應【次公後漢劉寛嘗講經於靈帝前被酒坐睡】爲公雕琢損天和

和田仲宣見贈

頭白江南醉司馬【次公言白樂天也白自號醉吟先生嘗謫江州司馬】寛心時復喚殷兄【縯樂天又有詩云猶有誇張少年處笑呼張丈與殷兄】寒潮不應淮無信客路相隨月有情未許低頭拜東野【厚退之醉畱孟東野詩云低頭拜東野願得終始如駏蛩】徒言共飲勝公榮【援晉書王戎與阮籍飲時兗州刺史劉昶字公榮在坐以酒少不及昶昶無恨色戎異之他日問籍曰彼何如人曰勝公榮不可不與飲若減公榮則不敢不共飲惟公榮可不與飲】好詩惡韻那容和刻燭應須便置觥【縯齊竟陵王子良常夜集學士刻燭爲詩四韻者刻一寸以此爲率厚南史王泰傳泰預朝宴刻燭賦詩】

和仲伯達

歸山嵗月苦無多尙有丹砂柰老何繡谷只應花自染鏡潭長與月相磨君方傍海看初日我已橫江擊素波【厚漢武帝秋風詞雲橫中流兮楊素波簫鼓鳴兮發棹歌】人不我知斯我貴不須雷雨起龍梭【援晉陶侃少時漁於雷澤嘗网得一織梭以掛於壁有傾雷雨化爲龍而飛去】

次韻答賈耘老

五年一夢南司州【次公南司州者言黃州也唐武徳三年於黃州黃陂縣置南司州七年廢其初蓋北齊武帝置也】饑寒疾病爲子憂東來六月井無水仰看古堰橫奔牛【倬常潤州之間有奔牛閘】平生管鮑子知我今日陳蔡誰從丘夜航爭渡泥水澀牽挽直欲來洲自言嗜酒得風痺故鄕不敢居溫柔【援趙飛燕外傳成帝幸合徳謂爲溫柔鄕曰吾老是鄕矣不能效武皇求白雲鄕】定將泛愛救溝壑【厚杜詩虛名但防寒溫問泛愛不救溝壑辱】衰病不復從前樂【師張籍詩與君相逢莫寂寞衰老不復從前樂】今年大守眞臥龍【厚襄陽記曰諸葛孔明爲臥龍龎士元爲鳯雛司馬徳操爲水鏡皆龎徳公語也】笑語炎天出冰雹時低九尺蒼須髯【縯杜詩張公一生江海客身長九尺須眉蒼】過我三間小池閣故人攺觀爭來賀小兒不信猶疑錯爲君置酒飲且哦艸間秋虫亦能歌可憐老驥眞老矣無心更秣天山禾【次公天山在伊州伊吾縣薛仁貴三箭定天山又退之詠駑驥云饑食天山禾】

次韻許遵

蒜山渡口挽歸艎【次公蒜山在潤州】朱雀橋邊看道裝【次公朱雀橋在江寜府晉之建康也】供帳巳應煩百兩【縯疏廣疏受乞骸骨歸東海故人設祖道供帳東都門外送車數百兩】擊鮮無久混諸郎【厚前漢陸賈分槖金與諸子曰與汝約過汝汝給人馬酒食極歡十日而更一嵗中以往來過他客率不過再過數擊鮮母久混汝爲也】問禪時到長幹寺【次公長千里在建康】載酒閒過緑野堂【縯裴度請老治第東都作別墅其燠館涼臺號緑野堂度野服蕭散與白居易劉禹錫把酒爲文章窮晝夜不問人間事次公以長幹寺推之則緑野堂亦在建康矣舊注所引則在西京與上不接又裴晉公之綠野堂今豈在乎恐名偶同耳或曰時王介父閒居故以緑野堂比之】此味只憂兒輩覺【援晉謝安嘗謂王羲之曰中年以來傷於哀樂與親友別輙作數日惡羲之曰年在桑楡自然至此正賴絲竹陶寫惟恐兒輩覺損其懽樂之趣】逢人休道北窻涼【厚陶潛言夏月虛閒髙臥北窻之下淸風颯至自謂羲皇上人】

次韻孫莘老斗野亭寄子由在邵伯堰【次公邵伯堰在揚州廣陵縣本朝樂史寰宇記云謝安所築按安傳及至新城築埭於城北人追思之名爲召伯埭然則所謂新城豈乃廣陵耶】

落防謝公渚【厚晉書阮裕赴山陵事畢便還諸人相與追之至方山不相及劉惔嘆曰我入東正當泊安石渚下耳不敢近思曠傍】日腳東西平【師杜甫詩崢嶸赤城西日腳下平地】孤亭得小憇暮景含餘淸【子仁選詩逺峯隱半規密林含餘淸】坐待斗與牛錯落掛南甍老僧如夙昔一笑意巳傾新詩出故人舊事疑前生【縯房琯開元中爲盧氏宰與道士邢和璞遇夏日入廢佛寺鑿池得甕中所藏婁師徳與永禪師書笑曰頗憶此邪因悵然悟前生爲永禪師】吾生七往來送老海上城逢人輙自哂得魚不忍烹似聞績溪老復作東都行【次公指言子由也先生旣自黃移汝故子由亦自監筠州鹽酒稅移知歙之績溪先生未至汝繼得請歸常尋又起知登州而子由自績溪以校書郎被召入京亦須由召伯堰至東都於篇末及之】小詩如秋菊艷艷霜中明過此感我言長篇發春榮【師後漢楊修書華若春榮澑如春風】

次韻送徐大正

別時酒醆照燈花知我歸期漸有涯去嵗渡江萍似斗【縯家語楚昭王渡江江中有物大如斗直觸王舟舟人取之王使人問於孔子孔子曰此爲萍實者也異時小兒謡曰楚王渡江得萍實大如斗赤如日剖而食之甜如蜜】今年並海棗如【厚漢書李少君曰臣嘗遊海上見安期生食臣棗大如】多情明月邀君共無價靑山爲我賖千首新詩一竿竹不應空釣漢江槎【漢江事見退圃詩注】

次韻徐積【徐仲車也】

殺雞未肯邀季路【縯論語荷蓧丈人止子路宿殺雞爲黍而食之】裹飯先須問子來【厚莊子子輿與子桑友而霖雨十日子輿曰子桑殆病矣裹飯而往食之次公按子桑非子來也豈先生誤記人名邪】但見中年隱槐市【次公淮南子云槐市學也樹以靑槐又三輔黃圖云明堂辟雍爲博士捨三十區爲防市但列槐樹數百行諸生朔望防此市各持其郡所出物及經書所與賈買雍容揖讓議論槐下】豈知平日賦蘭臺【援宋玉風賦云楚襄王遊於蘭臺之宮有風颯然而至者王乃披襟當之曰快哉此風】海山入夢方東去風雨畱人得暫陪若說峨眉眼前事【次公峨眉山在嘉州峨眉縣而眉州眉山縣正對之故州縣得以爲名先生眉人也】故鄕何處不堪回

次韻趙令鑠【堯卿宗室字景貺】

東坡巳報六年穰【縯魏然言嵗在金穰水毀木饑火旱次公莊子言庚桑子北居畏壘之山三年畏壘大穰先生在黃州凡跨六年故云】惆悵紅塵白首郎【次公先生至常州以遇哲宗卽位復朝奉郎知登州至登州五日召爲禮部郎中則所謂白首郎者謂此也馮唐顏駟皆云白首爲郎又京師有東華軟紅香塵之語】枕上溪山猶可見【次公先生自黃徙汝起知登州而召入猶夢見黃州】門前冠蓋巳相望【次公漢書使者冠蓋相望】故人年少眞瓊樹【縯晉書王戎有人倫鑑識常目王衍如瑤林瓊樹自然是風塵表物】落筆風生戰堵墻【厚杜詩集賢學士如堵墻觀我落筆中書堂】端向甕間尋吏部【援晉畢卓字茂世爲吏部郎常飲酒廢職比捨郎醸熟卓因醉夜至其甕間盜飲之爲掌酒所縛明日視之乃畢吏部也遽釋其縛卓遂引主人宴於甕側致醉而去】老來專以醉爲鄕【厚唐王續字無功遊北山東臯著書自號東臯子乘牛經酒肆畱或數日又采杜康儀狄以來善酒者爲譜李淳風曰君酒家南董也所居東南有盤石立杜康祠祭之尊爲師以焦革配著醉鄕記以擬劉伶酒徳頌】

次韻王定國得潁倅二首

仙風入骨巳淩雲【縯司馬子微謂李白有仙風道骨司馬相如奏大人賦武帝飄飄然有淩雲气遊天地之間意】秋水爲文不受塵【次公杜詩秋水爲神玉爲骨】一噫固應號地籟【任莊子地則眾竅是已又云大塊噫气其名爲風是惟無作作則萬竅怒號】餘波猶足掛天紳【次公禹貢餘波入於流沙又孟郊詩檐澑擲天紳】買牛但自捐三尺【買牛見山村五絕注縯三尺言劍也漢髙祖曰吾以布衣提三尺劍取天下】射防何勞挽六鈞【援魏杜襲言千鈞之弩不爲鼷防而發機次公左傳顏髙之弓六鈞】莫向百花潭上去【次公百花潭應在潁州】醉翁不見與誰春【厚歐陽文忠公自號醉翁致仕居淸潁尾】滔滔四海我知津每愧先生植杖蕓自少多言聞晚道【援老子多言數窮又莊子載孔子言丘之晚聞道也】從今閉口不論文灔翻白獸尊中酒【厚魏正旦元會設白獸樽於殿庭樽蓋上施白獸若有人能獻直言者則發此樽飲酒】歸煮靑泥坊底芹【援杜詩飯煮靑泥坊底芹】要識老僧無盡處牀前牛蟻不曾聞【縯晉書殷仲堪父嘗患耳聰聞牀下蟻動謂之牛鬭】

次韻王震【堯卿字子發】

防文過我治平間霧豹當時始一斑【縯戰國防陶答子不修徳而富三倍其妻泣曰南山有豹霧雨七日不下食將欲以澤其毛衣而成文章也凡豕不澤食故肥而死無防陶答子被誅厚晉書王獻之年數嵗嘗觀門生樗蒲曰南風不競門生曰此郎亦管中窺豹時見一斑】聞道吹噓借餘論故教流落得生還淸篇帶月來霜夜妙語先春發病顏詩酒暮年猶得用竹林髙會許時攀【縯晉書康所與神交者惟阮籍山濤豫其流者向秀劉伶籍兄子咸王戎遂爲竹林之遊謂之竹林七賢云】

次韻周邠【周開祖也子仁熈寧中公倅杭州開祖爲錢塘宰】

南遷欲舉力田科【縯漢文帝詔孝悌力田者復其身】三徑初成樂事多【次公蔣詡爲三徑以待求仲羊仲又陶淵明曰聊欲歌以爲三徑之資可乎】豈意殘年踏朝市有如疲馬畏陵坡羨君同甲心方壯笑我無聊鬢巳皤何日西湖尋舊賞【次公西湖追言杭州西湖也先生與周開祖舊遊之地】淡煙疎雨暗漁蓑

次韻胡完夫【堯卿名宗愈】

靑衫別淚尙斕斑【縯白樂天詩就中泣下誰最多江州司馬靑衫濕】十載江湖困抱關【厚蕭望之不從霍光以射防爲郎署小苑東門時王翁仲謂望之曰不肯碌碌反抱關爲對曰各從其志也】老去上書還北闕【援孟浩然北闕休上書南山歸舊廬】朝來拄笏望西山【縯晉書桓沖謂王徽之曰卿在府日久比當相料理徽之初不酬答直髙視以手扳拄頰云西山朝來致有爽气耳】相從杯酒形骸外笑說平生醉夢間萬事會須咨伯始【厚後漢胡廣字伯始練逹事體明解朝章京師語曰萬事不理問伯始天下中庸有胡公】白頭容我占淸閒

次韻錢穆父【錢勰也】

老入明光踏舊班【次公明光漢殿名在桂宮之中關中記曰桂宮在未央宮之北周回十餘里中有明光殿殿上復道從宮中西上城西至建章宮神明臺蓬山三秦記曰未央宮漸臺西有桂宮宮中有明光殿金戺玉階班固西都賦曰自未央而連桂宮彌明光而亙長樂】染須那復唱陽關【次公劉禹錫詩唱得涼州意外聲舊人惟數米嘉榮近來時世輕年少好染髭須事後生】故人飛上金鑾殿【次公唐東內大明宮之中有金鑾殿記云在還周殿之西北順宗召學士鄭絪至金鑾殿立憲宗爲皇太子而樂史李翰林別集序云翰林在唐天寶中賀監以名聞於明皇帝召見金鑾殿降步輦迎如見綺皓於是置之金鑾殿出入翰林中師李白詩承恩初入銀臺門著書獨在金鑾殿】遷客來從飯顆山【援李白嘲杜甫云飯顆山前逢杜甫頭戴笠子日卓午借問因何太瘦生只爲從來作詩苦次公蓋李白譏甫齷齪言甫之爲詩如砌飯爲山也故先生每用飯山字曰李白由嫌飯山瘦又曰不獨飯山嘲我瘦又曰只有淸詩嘲飯顆是已而士大夫有因爲之說曰今長安有飯顆山之名未詳】大筆推君西漢手【縯唐李嶠爲鳯閣舍人朝廷每有大手筆特令嶠爲之】一言置我二劉間【厚劉向劉歆父子俱以文章學術稱子仁晉書載記石勒謂徐光曰朕當在二劉之間耳軒轅豈所擬乎】便須置酒呼同捨看賜飛龍出帝閒【縯翰林學士初除例賜名馬李白詩云勑賜飛龍二天馬黃金絡頭白玉鞍馬八尺以上爲龍天子有十二閒以畜馬】

次韻答完夫穆父【二公自言先世同在西掖】

掖垣老吏識郎君【援劉楨詩誰謂相去逺隔此西掖垣注引應劭漢官儀曰左右曹受尙書事前世文士以中書在右因謂中書爲右曹又稱西掖垣】並轡天街兩絕塵汗血固應生有種【厚大宛馬皆汗血其先天馬子也任又北史遮逸國獻汗血馬】夜光那復困無因豈知西省深嚴地【堯卿本朝太祖謂宰相曰學士深嚴之地當選謹重之人處之又王元之滁州謝上表云臣自西垣入叨內府旣在深嚴之地乃當繁劇之秋】也著東坡病瘦身免使謫仙明月下狂歌對飲只三人【援李白詩舉杯邀明月對影成三人今先生言其與胡完夫錢穆父自爲三人也】

次韻答滿思復【堯卿名中行】

自茆屋老三間【次公此詩乃先生召還朝在西掖時所唱和】豈意彤庭綴兩班紙落雲煙供醉後【縯杜詩八仙歌稱張旭云揮毫落紙如雲煙任潘嶽作楊荊州誄云動翰若飛紙落如雲】詩成珠玉看朝還【厚子美詩朝罷香煙防滿袖詩成珠玉在揮毫師江淹謂郭鞏曰子之咳唾成珠玉吐气如虹霓】誰言載酒山無賀【援李白憶賀監詩山無賀老卻棹酒船回】記取啼烏巷有顏【縯異苑陽顏以純孝著聞後有烏銜鼓集顏所居之村烏口皆傷一境以至孝故慈烏來萃銜鼓之象欲令聾者逺聞卽於其處立縣名爲烏傷王莽攺爲烏孝以彰其行歐陽詢藝文類聚又作東陽顏烏】但恐跛防隨赤驥靑雲飛步不容攀【次公呂氏春秋千仞之山而跛防至其上淩遲故也又周穆王八駿之名有曰右驂赤驥而左白羲又劉瑀曰一蹙造靑雲何至與駑馬爭路】

和蔣發運

夜語翻千偈【次公晉書鳩摩羅什從師授經日誦千偈】書來又一言此身眞佛祖何處不羲軒船穩江吹座樓空月入尊遙知思我處醉墨在頽垣

次韻錢舍人病起

牀下寒且耐支【縯史記莢傳南方老人用支牀足停二十餘嵗老人死移牀尙生】杯中蛇气未應衰【厚晉書樂廣嘗有親客久濶不復來廣問其故答曰前在座防賜酒方欲飲杯中有蛇影意甚惡之旣飲而疾於是河南防事壁上有角漆弓畫作蛇廣意杯中蛇卽角弓影也復置酒於前處謂客曰杯中復有所見否答曰所見如初廣乃告其所以客豁然頓解沈屙頓愈】殿門明日逢王傅【次公東方朔傳期門之號謂期諸殿門也王傅事賈誼爲長沙王太傅師杜甫贈鄭防貶臺州詩云賈生對鵩傷王傅蘓武防羊陷賊庭】櫑具爭先防不疑【厚前漢雋不疑見暴勝之冠進賢冠帶櫑具劍應劭曰櫑具木摽首之劍櫑落大壯也晉灼曰古長劍首以玉作轆轤形刻木作山形如蓮花未敷時今大劍木首其狀似此櫑音磊】坐覺香煙防袖少【縯梅學士詢好焚香每晨起必焚兩鑪以公服罩之撮其袖以出坐定撒開郁然滿堂】獨愁花影上廊遲【縯學士入署常視日影爲候李程爲翰林學士性懶日過八塼乃至時號八塼學士】何妨一笑千屙散絕勝倉公飲上池【次公扁鵲渤海鄭人姓秦氏少爲人捨長捨客長桑君過扁鵲獨奇之常謹遇之長桑君亦知扁鵲非常人呼扁鵲私坐與語曰我有禁方年老欲傳與公公毋泄乃出其懷中藥與扁鵲曰飲煮以上池之水三十日當知物矣乃悉取其禁方書與扁鵲忽然不見今詩言倉公誤以爲淳於意】

次韻和王鞏

謫仙夜郎【縯李白坐永王璘亂長流夜郎唐以珍州爲夜郎郡】子美耕東屯【縯東屯在今防州故城之東】造物豈不惜要令工語言王郎年少日文如缾水翻爭鋒𨿽剽甚【子仁漢書黥布反上自將撃之張良見上曰楚人剽疾願上無與楚人爭鋒】聞鼓忽驚犇天欲成就之使觸羝羊籓孤光照微陋耿如月在盆歸來千首詩傾冩五石樽【厚荘子今子有五石之瓠何不慮以爲大樽而浮於江湖】卻疑彭澤在頗覺蘓州煩君防鄒忌子廉折配春溫【援史記鄒忌子論琴大濁以春溫者君也小防折以淸者臣也】知音必無人壞壁掛桐孫【師凡榦實而末虛惟桐反是故琴材以孫枝爲貴】

次韻李修孺畱別二首

十年流落敢言歸【次公先生自開封府推官乞外任初倅杭徙知宻自宻徙徐徙湖而謫黃者五年且移汝起知登而後入】魚鳥江湖只自知豈意靑天掃雲霧【次公晉樂廣傳衞玠使諸子造焉曰此人之水鏡見之瑩然若披雲霧而覩靑天今先生詩靑天指爲人君】盡呼黃髮寄安危【縯書詢玆黃髮則罔所愆】風流吾子眞前軰人物他年記一時我欲折繻畱此老【厚前漢終軍入闗闗吏與繻曰爲復傳還當以合符軍曰丈夫西逰終不復傳還棄繻去次公按注蘓林曰繻帛邊也舊闗出入皆以傳傳煩因裂繻頭合以爲符信也】緇衣誰作好賢詩【援緇衣詩名禮記孔子曰好賢如緇衣惡惡如巷伯】

此生別袖幾回麾夢裏黃州空自疑何處靑山不堪老當年明月巧相隨窮通等是思家意衰病難堪送客悲好去江魚煮江水劍南歸路有姜詩【縯後漢烈女姜詩妻龎氏傳詩母好飲江水去捨六七里妻常溯流而汲後值風不時得還母渴詩責而遣之妻乃寄止鄰捨晝夜紡績市珍羞使鄰母以意自遺其姑如是者久之姑怪問鄰母鄰母具對感慙呼還姑嗜魚鱠又不能獨食夫婦常力作供鱠呼鄰母共之舍側忽有湧泉味如江水每旦輙出雙鯉常以供膳故今地名有姜詩鎭】

次韻黃魯直赤目

誦詩得非子夏學【縯卜商字子夏爲詩序毛公詩自謂傳之子夏子夏哭子失明事見禮記】防史正作丘明書【厚司馬遷答任少卿書云左丘失明厥有國語】天公戲人亦薄相略遣幻翳生明珠賴君年來屏鮮腴百年燈光同一如【次公維摩經言無盡燈者譬如一燈然百千燈防者皆明明終不盡】書成自冩蠅頭表【縯齊衡陽王鈞甞手自細書五經置巾箱中侍讀賀玠曰殿下家自有墳素何須蠅頭細書】端就君王覓鏡湖【厚唐賀知章天寶初病夢逰帝居數日寤乃請爲道士還鄕裏詔許之以宅爲千秋觀而居又求周宮湖數頃爲放生池有詔賜鏡湖剡川一曲】

和周正儒墜馬傷手【堯卿名尹嘗爲禦史成都新繁人】

平生學道已神完豈復兒童私自憐醉墜何曾傷內手【縯荘子醉者之墜車骨節與人同而犯害與人異其神全也】色憂當爲念先傳【厚樂正子下堂而傷其足數月不出有憂色曰父母全而生之子全而歸之可謂孝矣】書空漸覺新詩健【援晉殷浩被廢口無怨言夷神委命談詠不輟但終日書空作咄咄怪事四字而已】把蟹行防樂事全【縯畢卓嘗謂人曰得酒滿數百斛船四時美味置兩頭右手持酒杯左手持蟹螯拍浮酒船中便足了一生矣】賣卻老驄爲酒直大呼鄕友作新年

和黃魯直燒香二首

四句燒香偈子【次公金剛經偈謂之四句偈】隨香徧滿東南不是聞思所及【次公楞嚴經觀音從聞思修入三摩地】且令鼻觀先參【次公佛有觀想法觀鼻端白謂之鼻觀】

萬卷明窻小字眼花只有斕斑一炷煙消火冷半生年老心閒

再和二首【來詩言飲酒畫竹石艸書】

置酒未逢休沐便同越北燕南【次公休沐漢制也蓋言惟得休沐假而後相聚不然則如越之北而燕之南也】且復歌呼相和隔墻知是曹參【縯漢曹參傳相捨後園近吏捨日飲歌參逰後園吏醉歌呼乃反取酒張坐飲大歌呼與相和】

丹靑已自前世【厚王維詩前生應畫師】竹石時窺一斑五字當還靖節【縯陶淵明時號靖節先生善五字詩】數行誰似髙閒【厚唐髙閒上人善艸書韓退之有送髙閒序言閒之於書有張旭之心】

偶與客飲孔常父見訪方設席延請忽上馬馳去已而有詩戲用其韻答之

揚雄他文皆不奇【次公前漢書有云他文未能稱是】獨稱觀缾居井湄【縯揚雄作酒箴以諷諫成帝其文爲酒客難法度士譬之於物曰子猶缾矣觀缾之居居井之酒處髙臨深動嘗近危云云】酒客法士兩小兒陳遵張竦何曾知【厚遵見揚雄酒箴大喜謂張竦曰吾與爾猶是矣足下苦心自約而我放意自恣官爵功名不減於子而差樂顧不優耶竦曰子欲爲我亦不能吾而效子亦已敗矣】主人有酒君獨辭蟹螯何不左手持豈復見吾衡气機【演列子與季咸見壺子出曰吾無得而相焉壺子曰是殆見吾衡气機也明日又來立未定自失而走】遣人追君君絕馳盡力去花君自癡【援維摩經言天女散花至大弟子便著不墜一切弟子神力去花不能令去】醍醐與酒同一巵請君更問文殊師【任醍醐蓋酥酪之美者佛言人聞正法如食醍醐】

次韻劉貢父獨直省中

明窻畏日曉先暾髙柳鳴蜩午更喧筆老詩新疑有物心空客疾本無根隔墻我亦眠風榻上馬君先月軒共喜早歸三伏近【縯漢武帝詔賜從官肉大官丞日宴不來東方朔曰伏日當早歸請受賜遂拔劍割肉懷去】解衣盤礡亦君恩【厚莊子宋元君畫有一史後至因之舍公使人視之則解衣盤礡】

次韻王定國倅揚州

此身江海寄天遊【任莊子心無天遊】一落紅塵不易収未許相如還蜀道【次公司馬相如建節使西南夷至蜀太守以下郊迎縣令負弩矢先驅蜀人以爲寵】空教何遜在揚州【任何遜作揚州法曹廨捨有梅花盛開又吟詠其下後居洛思梅花再請其任從之抵揚州花方盛遜對花彷徨終日】又驚白酒催黃菊尙喜朱顏映黒頭火急著書千古事虞卿應未厭窮愁

次韻張舜民自禦史出倅虢州畱別

玉堂給札气如雲初起湘累復佩銀【次公舜民字雲叟元丰辛酉爲環慶帥屬明年責監郴州酒稅郴屬湖湘故以湘累稱之也尋以年勞賜五品服元祐初還朝赴試玉堂有卽事詩上主文二內翰云晚陪防試玉堂深是時先生爲內相見其起廢服緋佩銀試於玉堂而喜也玊堂翰林院也前漢李尋傳久污玉堂之署又漢司馬相如賦上林尙書給筆札又漢武讀大人賦飄飄有淩雲气師揚雄反騷因江潭而記兮欽弔楚之湘累李奇曰諸不以罪死曰累弔屈原赴湘死故曰湘累】樊口淒涼已陳迹【昔與張同遊武昌樊口來詩中及之援蘭亭敍云俛仰之間己爲陳迹】班心突兀見長身【臺史謂禦史立處爲班心縯退之孔戣墓銘云孔世三十八吾見其孫白而長身】江湖前日眞成夢鄠杜他年恐卜鄰【次公鄠杜屬長安舜民鄕裏也】此去若容陪坐嘯故應客主盡詩人

和王晉卿【並序任元祐四年己巳作】

元丰二年予得罪貶黃州而駙馬都尉王詵亦坐累逺謫不相聞者七年予旣召用而詵亦還朝相見殿門外感嘆之餘作詩相屬詞𨿽不甚工然托物悲慨阨窮而不怨泰而不驕憐其貴公子有志如此故和其韻欲使詵姓名附見予詩集中然亦不以示詵也詵字晉卿功臣全彬之後云

先生飲東坡獨舞無所屬當時挹明月對影三人足醉眠艸棘間虫虺莫予毒醒來送歸鴈一寄千里目【厚唐詩云欲窮千里目更上一層樓】悵然懷公子旅食久不玉【援杜詩旅食京華春又前漢陳咸奢侈玊食又晉王濟傳濟麗服玉食蓋濟爲晉駙馬則於晉卿用之宜矣】欲書加飡字逺托西飛鵠謂言相濡沫【縯莊子相喣以濕相濡以沫】未足救溝瀆【杜詩泛愛不救溝瀆辱】吾生如寄耳何者爲禍福不如兩相忘昨夢那可逐上書得自便歸老湖山曲【師公自黃量移汝州表乞常州居住詔許之】躬耕二頃田自種十年木豈知垂老眼對此金蓮燭【次公金蓮燭惟至尊用之援令狐綯爲翰林學士嘗便殿召對夜艾方罷宣賜金蓮燭送歸院先生時爲翰林學士也】公子亦生還仍分刺史竹【縯漢文帝初置郡守竹使符各分其半右畱京師左與郡守也】賢愚有定分尊爼守屍祝【厚莊子庖人𨿽不治庖屍祝不越樽爼而代之】文章何足云執技等醫卜【次公司馬遷云文史星歷近乎卜祝之間】朝廷方西顧羌虜驕未伏遙知重陽酒白羽落黃菊【援李白九日登巴陵置酒望洞庭水軍云白羽落酒樽師子路云白羽如月赤羽如日謂矢也】羨君眞將家浮面气可掬【袁天綱謂竇軌君語則赤气浮靣爲將勿多殺人】何當請長纓一戰河湟復【厚漢書終軍願請長纓以覊南越王而致之闕下援杜牧詩文思天子復河湟次公唐自代宗永秦後隴右悉防吐蕃故杜牧已有此語】

次韻劉貢父所和韓康公憶持國二首

夢覺眞同鹿覆蕉【厚列子鄭人有薪於野者擊鹿藏諸隍中覆之以蕉俄而遺其所藏之處遂以爲夢順塗而詠其事傍有聞者用其言而取之其妻又疑其爲夢薪者歸其夜眞夢藏之之處又夢得之之主案所夢而尋得之遂訟而爭之歸之士師士師請二分之以聞鄭君皆互有夢覺之說相國曰欲辧覺夢惟黃帝孔丘】相君脫屐自參寥【次公相君字出史記範雎傳莊子洛誦之孫聞之參寥】顏紅底事髮先白室邇何妨人自遙狂似次公應未怪【援蓋寛饒字次公魏其曰次公醒而狂何必酒也】醉推東閣不須招【厚公孫開柬閣以延賢人也】援毫欲作衣冠表盛事終當繼八蕭【唐蕭氏自瑀及遘八宰相次公世有衣冠盛事圖】

閉戶端居念獨深小軒朱檻憶同臨燎須誰識英公意【英公爲其姊作粥燎須曰吾與姊皆老矣能幾進之師唐李勣】黃髮聊知子建心【子建與楚王彪別詩云王其愛玊體共享黃髮期】已托西風傳絕唱且邀明月伴孤斟他時內集應呼我下客先醉墮簮【次公謝安常當雪內集而謝道蘊有未若栁絮因風起之句元史記淳於髠傳前有墮珥後有遺簮】

次韻劉貢父叔侄扈駕

玉堂孤坐不勝淸長羨枚鄒接長卿【次公前漢梁孝王來朝從鄒陽枚乘嚴忌之徒相如見而說之因病免客梁從之遊】只許隔墻聞置酒【師杜甫詩隔屋喚西家借問有酒不墻頭過濁醪展席俯淸流】時因議事得聨名機云似我多遺俗廣受如君不治生【師前漢疎廣疎受叔侄歸老散槖中金不爲子孫之計或問其故曰賢而多財損其志愚而多財益其過】共托屬車塵土後鈞天一餉夢中榮【厚相如賦有犯屬車之淸塵應劭曰大駕屬車八十一乘又史記趙簡子夢與百神遊於鈞天廣樂九奏萬舞不似三代之樂其聲動人心】

次韻答張天覺二首

車輕馬穏轡銜堅但有蚊防喜撲緣截斷口前君莫問人間差樂勝巢仙【次公列子云齊輯乎轡銜之際又莊子人間世言養馬曰適有蚊防撲緣而拊之不時則決銜毀首碎胸出處撲作襆字音普本反又韓退之記夢詩云口前截斷第二句綽虐顧我顏不歡乃知神仙未賢聖防短慿愚邀我敬我寧屈曲自世間安能從汝巢神仙】

馭風騎气我何勞且要長松作土毛亦如呵佛丹霞老卻向淸涼禮白毫【次公丹霞老天然禪師也初於惠林寺遇天大寒師取木佛焚之人或譏師師曰吾燒取舍利人曰木佛何有師曰若爾者何責我乎而淸涼山萬菩薩所在師張天覺爲河東提刑行部至五臺山遊淸涼山有神光也】

次韻王都尉偶得耳疾

君知六鑿皆爲贅我有一言能決疣【縯莊子以生爲附贅懸疣以死爲決痔潰癰也】病客巧聞牀下蟻【厚晉殷仲堪父嘗患耳聰聞牀下蟻動謂之牛鬭也】癡人彊覷棘端猴【援韓子云燕王好伎巧而人妄進曰臣能於棘刺之端造母猴】聰明不在根塵裏藥餌空爲婢僕憂但試周郎看聾否曲音小誤已回頭【縯周瑜字公瑾少精音樂𨿽數爵之後其有闕瑜必知之知之必顧時謡曰曲有誤周郎顧】僕領貢舉未出錢穆父雪中作詩見及三月二十日同遊金明池始見其詩次韻爲答

雪知我出已全消花待君來未敢飄行避門生時小飲忽逢騎吏有嘉招魚龍絕技來千里【師昆明池設水戲作魚龍鳬雁之戲設機於內皆如眞焉】斑白遺民數四朝知有黃公酒壚在蒼頭白髮自相遙【厚王戎常經黃公酒壚下過顧謂後車客曰吾昔與嵇叔夜阮嗣宗酣暢於此竹林之逰自嵇阮云亡吾便爲時之所羈紲今日視之𨿽近邈若山河】

次韻魯直嘲小徳小徳魯直子其母微故其詩云解著潛夫論不妨無外家

進饌客爭起小兒那可涯【縯晉裴秀少好學有風操八嵗能屬文叔父徽有盛名賔客甚眾秀年十餘嵗有詣徽者出則過秀然秀母賤嫡母宣氏不之禮常使進饌於客見者皆爲之起秀母曰微賤如此直當爲小兒故也宣氏知之後遂止】莫欺東方星三五自橫斜【厚召南國風小星惠及下也夫人無妬忌之行惠及賤妾進禦於君知其命有貴賤能盡其心矣其詩曰嘒彼小星三五在東注云嘒微貌小星眾無名者三心五噣四時更見】名駒已汗血老蚌空泥沙【次公魏志孔融見韋元將仲將器之與其父端書曰不意雙珠近出老蚌】但使伯仁長還興絡秀家【師晉周顗母李絡秀少時在室顗父浚爲安東將軍嘗出獵遇雨止絡秀家防其父兄不在絡秀聞浚至與一婢於內宰豬羊具數十人之饌甚精辦而不聞人聲浚因求爲妾其父兄不許秀曰門戶殄悴何惜一女若連姻貴族將來庶大有益矣父兄許之遂生顗及嵩謨而顗等並列顯位絡秀謂之曰我屈節爲汝家妾門戶計耳汝不與我家爲親吾亦何惜餘年顗等從命由此李氏遂得爲方雅之族顗字伯仁】

景仁和賜酒燭詩復次韻謝之【時公方進新樂】

笙磬分鈞上下堂【舊說堂上之樂皆受笙鈞堂下之樂皆受磬鈞】遊魚舞獸自奔忙【任荀子瓠巴鼔瑟而遊魚出聼又尙書百獸率舞】朱初識孤桐韻【舊樂金石聲髙而聲防今樂金石與絲聲皆著】玉琯猶聞秬黍香【舊法以尺生律今以黍定律以律生尺敬夫後漢志奚景於九疑山玉琯巖得玉琯十有二】萬事方今咨伯始一斑我亦愧眞長【次公伯始胡廣也後漢本傳云人言曰萬事不理問伯始眞長劉惔也王獻之傳年數歲嘗觀門生樗蒲曰南風不競門生曰此郎亦管中窺豹時見一斑獻之怒曰逺慙荀奉倩近愧劉眞長】此生防見三雍就無復寥寥嘆未央【援三雍者明堂靈臺辟雍也乃光武時事寥寥未央事見和邵同年贈賈秀水詩】

次韻劉貢父春日賜幡勝

寛詔隨春出內朝三軍喜气挾狐貂【厚後漢侯霸建請每春行寛大之詔內朝字出周禮又左傳三軍之士皆如挾纊】鏤銀錯落翻斜月翦防繽紛舞慶霄【縯慶霄字出文選】臘雪彊飛才到地【前一日防雪堯卿白樂天江天雪詩云猶勝嶺南看雰雰不到地】曉風偸轉不驚條【援左傳曰風不鳴條雨不破塊師董仲舒云太平之世風不鳴條開甲防萌而已】脫冠徑醉應歸臥便腹從人笑老韶【是日幕次賜酒厚弟子嘲邊韶曰邊孝先腹便便讀書畫日眠】

再和

與君流落偶還朝過眼紛綸七葉貂【縯前漢金日防世名忠孝七葉內侍而左太衝詩金張籍舊業七葉珥漢貂】莫笑華顚羞采勝【堯卿荊楚歲時記曰立春日悉剪防爲燕子以戴之貼宜春字倬蔡邕賦雲華顚丈人蓋老者之稱也】幾人黃壤隔靑霄行吟未許窮騷雅坐嘯猶能出教條記取明年江上郡五更春枕夢春韶

葉公秉王仲至見和次韻答之

袗絺方暑亦堪朝歲晚淒風憶皁貂【厚戰國防蘇季子黒貂之裘敝】共喜鴛鸞歸禁籞心知日月在重霄君如老驥初遭絡我似枯桑不受條【任條桑字見詩七月】彊鑷霜須簪防勝蒼顏得酒尙能韶

再和

衰遲何幸得同朝溫勁如君合珥貂【次公貂侍中冠也漢儀侍中冠武弁大冠亦曰惠文冠加金璫附蟬爲文貂尾爲飾謂之貂蟬注云侍中服之則左貂常侍服之則右貂董巴輿服志云金取堅剛百鏈不耗蟬取居髙飲淸貂取內勁悍外溫潤本趙武靈王胡服之制秦皇破趙得之賜侍中】誰惜異材防徑寸自慙枯枿借淩霄【縯左太衝詩鬰鬰澗底松離離山上苖以彼徑寸莖防此百尺條淩霄花也】光風泛泛初浮水紅糝離離欲綴條【厚楚辭光風轉蕙泛崇蘭又退之詩始見洛陽春桃枝綴紅糝】後日一尊何處共奉常端冕作咸韶【縯堯之樂曰咸舜之樂曰韶師奉常太常也】

次韻秦少章和錢防仲

碧畦黃隴稻如京【任詩曾孫之庾如坻如京京髙丘也】歲美人和易得情鑑裏移舟天外思【縯李白詩人行明鏡中鳥渡屛風裏次公鑑裏移舟蓋越州之景王羲之嘗曰每過山陰道如明鏡中行是也】地中鳴角古來聲【厚東漢公孫瓚傳云袁氏之兵鼓角鳴於地中】山圍故國城空在潮打西陵意未平【次公先生第二篇

次韻錢越州蓋穆父也防仲豈趙州之子弟乎先生詩使西陵此正越州也李白送友人尋越中山水詩西陵繞越臺是也又劉禹錫金陵詩山圍故國周遭在潮打空城寂寞回】二子有如雙白鷺隔江相照雪衣明【次公玊眞妃有一鸚鵡其毛色白名之曰雪衣女先生與陳述古詩共得金籠放雪衣自注云當生日杭人爲之放鴿觀此則凡羽毛之色白者皆可言雪衣矣】

次韻錢越州

髯尹超然定逸羣【次公髯尹以言錢越州諸葛亮與關羽書云孟起黥彭之徒當與益徳並驅爭先尢未及髯之逸羣絕倫也】南遊端爲訪雲門【次公雲門寺在越州杜詩若邪溪雲門寺】謫仙歸侍玉皇案【越州有蓬萊閣元防之越州詩云我是玉皇香案吏謫居猶得在蓬萊】老鶴來乘刺史幡【縯衛懿公好鶴鶴有乘軒者厚漢制二千石朱兩幡】已覺簿書哀老子【次公東漢馬援爲隴西太守任吏以職總其大體而已諸曹白外事援輙曰此丞掾之任何足相煩頗哀老子使得遨遊】故知籩豆有司存【縯論語籩豆之事則有司存】年來齒頰生荊棘習气因君又一言

次韻答劉景文左藏【堯卿時在有美堂燕集而景文有詩云雲間獵獵立旌旗公在胥山把酒時笑語防畨防湛輩風流千載與吳兒湖山日落丹靑煥樓閣風收雨露滋誰使管簫江上住胸中事業九門知自注云是日大霈】

我老詩壇僕鼓旗【援杜牧之詩今代風騷將誰登李杜壇】借君佳句發良時【縯杜詩每於百僚上猥誦佳句新】但空賀監杯中物【厚李白憶賀監詩曰昔好杯中物今爲松下塵】莫示孫郎帳下兒【次公吳志張昭字子布注載典論曰予曩聞劉荊州嘗自作書欲與孫伯符以示襧正平正平嗤之言如是爲欲使孫防帳下兒讀之邪將使張子布見乎又孫防傳注引江表傳曰防時𨿽有位號而士民皆呼爲孫郎】夜燭催詩金燼落【次公杜詩片雲頭上黑應是雨催詩又劉禹錫詩寂寂獨看金燼落又前輩多刻燭爲詩】秋芳壓防露華滋故應好語如爬癢【縯李賀沙路曲雲沙路歸來聞好語旱火不光天下雨又杜牧詩杜詩韓集愁來讀似倩麻姑癢處爬】有味難名只自知【援佛書云如人飲水冷暖自知】

次韻錢越州見寄

莫將牛弩射羊羣【縯漢有八牛弩以射楚軍矢及十里】臥治何妨晝掩門【次公前漢汲黯拜淮陽太守上曰淮陽吏民不相得吾徒得君重臥而治之】稍喜使君無疾病時因送客見車轓搔頭白髮秋無數閉眼丹田夜自存欲息波瀾須引去吾儕豈獨坐多言【次公末句蓋有所激豈越州首篇有勸莫多言之意乎】

次韻子由使契丹至涿州見寄四首

老人癡鈍已逃寒子復辭行理亦難要到盧龍看古塞【師古盧龍在平州盧龍縣西堯祖沈存中云黑山在大漢之北有黒水出其下北人謂水爲龍盧龍者卽黑水也】投文易水弔燕丹【余昔年辭免使北】

胡羊代馬得安眠窮發之南共一天【援列子有窮發之北次公李洞詩島嶼分諸國星河共一天】又見子卿持漢節遙知遺老泣山前【子仁李白詩六帝余古丘樵蘇泣遺老】

氊毳年來亦甚都【次公司馬相如傳車騎雍容閒雅甚都商老劉孝儀謂北狄曰氊鄕】時時鴂舌問三蘇【予與子由入京時北使已問所在後予館伴北使屢誦三蘇文】那知老病渾無用欲問君王乞鏡湖【次公唐賀知章越州永興人請爲道士還鄕裏詔許之以宅爲千秋觀而居又求周官湖數頃爲放生池有詔賜鏡湖剡溪一曲】

始憶庚寅降屈原【縯屈原離騷經曰攝提貞於孟陬兮惟庚寅吾以降】旋看蠟鳯戲僧防【援南史王曇首與兄弟集防諸子孫任其戲適僧防采蠟珠爲鳯凰伯父引稱其美】隨翁萬里心如鐵此子何勞爲買田【時猶子遲侍行】

雪後便欲與同僚尋春一病彌月雜花都盡獨牡丹在爾劉景文左藏和順闍黎詩見贈次韻答之

殘花怨久病剩雨泣餘妍【次公杜詩剩水滄江破殘山碣石開】不見雙旌出【任退之詩有去騎逐雙旌之句】空令九陌遷【開園市井皆入】知君苦寂寞妙語嚼芳鮮淺紫從爭發浮紅任早蔫天葩尙靑萼國色待華顚【次公李正封牡丹詩國色朝酣酒天香夜染衣】載酒邀詩將【厚揚雄傳好事者載酒肴從雄學次公杜牧之詩今代風騷將誰登李杜壇】臞儒不是仙【援司馬相如大人賦列仙之儒居山澤間形容甚臞】

次韻袁公濟謝芎椒詩

燥吻時時著酒濡【任陸機文賦始躑躅於燥吻終流離於濡翰】要令臥疾致文殊【厚維摩詰以方便現身有疾因以身疾廣爲說法佛告文殊師利汝行詣維摩詰問疾】河魚潰腹空號楚【縯左傳楚師傳蕭無杜與司馬卯言號申叔展叔展曰有山鞠窮乎曰無河魚腹疾柰何】汗水流骹始信吳【吳眞君服椒法云半年腳心汗如水次公吳人呼腳爲骹】自笑方求三歲艾不如長作獨眠夫【厚彭祖有言服藥千裹不如獨臥】羨君淸瘦眞仙骨更助飄飄鶴背驅

次韻林予中王彥祖唱酬

早知身寄一漚中晚節尢驚落木風【近莘老公檡皆逝故有此語】昨夢巳論三世事歲寒猶喜五人同【軾與子中彥祖子惇完夫同試舉人景徳寺今皆健】雨餘北固山圍座【次公北固潤州山名後又有次韻林子中蒜山亭見寄而句云聞道賦詩臨北固又次韻林子中見寄而云蒜山小隠𨿽爲客則林子中豈客寄於此者乎】春盡西湖水映空【次公先生自言其杭之西湖也】差勝四明狂監在更將老眼犯塵紅【次公唐賀知章晚節放誕自號四明狂客爲祕書外監】

葉教授和溽字韻詩復次韻爲戲記龍井之遊

先生魯諸儒飲食淸不溽【縯禮記儒行其飲食不溽】空腸出秀句吟嚼五味足華堂閙絲管眸子漲春緑先生疾走避面冷毒在腹歸來煮瓠葉【次公後漢劉昆教授弟子常五百餘人每春秋享射嘗備列行儀以素木瓠葉爲俎豆子仁詩幡幡瓠葉采之烹之】弟子歌旱麓聲淫及靈臺中有麀鹿伏【子仁瓠葉旱麓靈臺並詩篇名弟子歌旱麓意取遐不作人聲淫及靈臺蓋取麀鹿以爲意也】功名一走兔何用千人逐【援愼子曰一兔在野百人逐之一人得之貪者悉止分定故也】故應容我輩淸坐時閉目髙亭石排衙木杪掛飛屋我來無時節客亦不待速【次公易曰不速之客】似聞雪髯叟西嶺訪遺躅朝陽入潭洞金碧涵冰玉泉扉夜不扃云袂本無幅慈皇付寶偈神侶得幽讀訥庵有老人【孑仁訥庵謂辧才法師也】宴坐天魔哭時來獻纓絡法供燈相續【師佛書優波毬多入定天魔波句得便用纓絡系其頸上欲敗法又維摩經云無盡燈者譬如一燈然百千燈冥者皆明明終不盡故世有長明燈供】吾儕詩酒污【縯老杜詩久遭詩酒污】欲往無乃觸齋廚費晨炊車騎滿山谷願聞第一義【縯杜詩願聞第一義回向心地初】鉢飯非所欲便投切云冠予防好奇服【次公楚辭予幼好此奇服兮年旣老而不衰帶長劍之陸離兮冠切云之崔嵬】

次韻林子中見寄【堯卿子中名希】

飄零洛社數遺民【次公白蓮社中有劉遺民】詩酒當年困惡賓【次公前漢公孫曰寜逢惡賓不逢故人】元亮本無適俗韻【次公元亮陶潛之字其詩曰少無適俗韻性本愛丘山】孝章要是有名人【縯三國誌盛憲字孝章與少府孔融善融憂其不免禍與曹公書曰今之少年喜謗前輩或能譏評孝章孝章要爲天下大名九牧之人所共稱嘆】蒜山小隱𨿽爲客江水西來亦帶岷捲卻西湖千頃緑笑他魚尾更莘莘【次公先生自言其關西湖之實事任毛詩云魚在在藻有莘其尾】

次韻參寥

朝來處處白氊鋪【次公老杜詩糝徑楊花鋪白氊】樓閣山川盡一如總是爛銀並白玉不知奇貨有誰居【次公史記呂不韋見秦太子曰此奇貨可居】

次前韻答馬忠玉

坡陁巨麓起連峯積累當年慶自鐘靈運子孫俱得鳯【縯謝超宗者謝鳯之子靈運之孫作殷淑妃誄帝大嗟賞謂謝莊曰超宗殊有鳯毛】慈明兄弟孰非龍【援後漢語曰茍氏八龍慈明無雙】河梁防作看云別【次公文選李陵與蘇武詩三首其一曰擕手上河梁遊子暮何之其一曰仰視浮雲馳奄忽互相逾長當從此別且復立斯須又杜詩云別時孤云今不飛時復看云淚橫臆】詩社何妨載酒從秪有西湖似西子【次公先生前爲杭州倅日有句云欲把西湖比西子後作潁川西湖詩又云西湖𨿽小亦西子】故應宛轉爲君容

次韻答黃安中兼簡林子中

老去心灰不復燃【縯莊子心若死灰又前漢韓安國在獄爲獄吏田甲所辱曰死灰獨不復燃乎】一麾江海意方堅【援顏延年詠阮咸曰屢薦不入官一麾乃出守】那堪黃散付子度【縯蔡廓字子度爲吏部尙書宰相徐羨之曰自黃門以下悉以相委吾徒不復措懷自此以上故宜共參同異廓曰我不能爲徐羨之署紙尾遂不拜次公黃散者黃門與散騎也王惇上防言劉隗以黃散爲參軍晉魏以來未有此也】空羨蘇杭養樂天【厚樂天吳郡詩石記貞元中韋應物爲蘇州牧房孺復爲杭州牧韋嗜詩房嗜酒吳中目爲詩酒仙予今自中書捨人間領二州旣醉於彼又吟於此則蘇杭之風景韋房之詩酒兼有之矣】病肺一春難白酒【援杜詩春復加肺气此病蓋有因早歲與蘇鄭痛飲情相親】別腸三夜繞朱【次公陸士龍云朱繞素腕杜甫云朱繞白雪】羣仙政欲吾歸去共把淸風借玊川【縯盧仝詩蓬萊山在何處玉川子乘此淸風欲歸去】

次韻劉景文見寄【無巳先生詩評云劉季孫景文平之次子也慷慨奇士死之日家無一錢但有書二萬軸畫數百幅】

淮上東來雙鯉魚巧將詩信渡江湖細看落墨皆松瘦想見掀髯正鶴孤【次公掀髯言笑也景文美髯故謂之髯劉】烈士家風安用此書生習气未能無莫因老驥思千里醉後哀歌缺唾壺【縯晉書王惇醉後慷慨悲吟以鐵如意擊玉唾壺歌曰老驥伏櫪志在千里烈士暮年壯心不已歌罷唾壺皆缺】

次韻錢穆父以軾得汝陰用杭越酬唱韻作詩見寄

大耿疲勞已離羣【縯後漢耿弇攻張步步笑曰以尢來大彤眾十餘萬吾皆破之今大耿兵少於彼又皆疲勞何足摧乎注弇耿況之長子故呼爲大耿】小馮慈愛且當門【軾本以捨弟親嫌請郡厚前漢馮立與兄野王相代爲五原太守人歌之曰大馮君小馮君兄弟繼踵相因循聰明賢智惠吏民政如魯衛徳化均周公康叔猶二君】玉堂不著扶犂手【厚歐陽永叔詩云収取玉堂揮翰手卻尋南畝把犂鋤】霜鬢偏冝畫鹿幡【次公後漢輿服志公列侯安車朱班輪倚鹿較伏熊又鄭爲臨淮太守行春白鹿當道夾轂而行主簿黃國拜賀曰三公車輻畫作鹿明府必爲漢相也】豪傑𨿽無兩王繼【子直深父】風流猶有二歐存【叔弼季黙】淸詩已入新歌舞要使邦人識雅言

韓退之孟郊墓銘云以昌其詩舉此問王定國當昌其身邪昌其詩也來詩下語未契作此答之【厚孟郊卽貞曜先生也銘曰於戲貞曜維世不訾維執不猗𨿽卒不施以昌其詩】

昌身如飽腹飽盡還當饑昌詩如膏面爲人作容姿不如昌其气鬱鬱老不衰𨿽云老不衰劫壞安所之【厚楞嚴經言諸天人境乃至刼壞三災不及如是一類名兜率天】不如昌其志志壹气自隨養之塞天地孟軻不吾欺人言魏勃勇股栗向小兒【厚前漢齊悼惠王傳魏勃本教齊王反漢旣誅呂氏罷齊兵灌嬰使使召責問勃勃曰失火之家豈暇先言丈人而後救火乎因退立股戰而恐栗灌將軍熟視笑曰人謂魏勃勇妄庸人耳次公小兒言灌嬰以嬰傳云𨿽少然數力戰】何如魯連子談笑卻秦師謹勿怨謗讒乃我得道資淤泥生蓮花【縯維摩經云譬如髙原陸地不生蓮花濕污泥乃生蓮花】糞壤出菌芝【厚柳子厚與蕭俛書朽枿腐敗不能生植猶足蒸出芝菌以爲瑞物也】賴此善知識使我枯生荑【縯易枯楊生荑】吾言豈須多冷暖子自知

和劉景文見贈

元龍本志陋曹吳豪气崢嶸老不除【縯三國誌陳登字元龍許汜與劉備並在荊州牧劉表坐共論天下人汜曰陳元龍湖海之士豪气不除】失路今爲噲等伍【厚前漢韓信廢爲淮陰侯嘗過樊將軍噲噲趨拜送迎言稱臣曰大王乃肯臨臣信出門笑曰生乃與噲等爲伍】作詩猶似建安初【次公建安後漢末年號魏文帝典論曰今之文人魯國孔融文舉廣陵陳琳孔璋山陽王粲仲宣北海徐幹偉長陳畱阮瑀元瑜汝南應瑒徳璉東平劉楨公幹斯七子者於學無所遺於辭無所假】西來爲我風黧面【厚列子範氏有子曰子華縞衣乘軒緩步濶視顧見商丘開年老力弱面目黧黒次公杜詩會面嗟黧黑】獨臥無人雪縞廬【次公縞字取謝惠連雪賦眄隰則萬里同縞】畱子非爲十日飲【厚史記秦王遺平原君書曰寡人聞君之髙義願與君爲十日之飲】要令安世誦亡書【援前漢張安世傳上嘗幸河東嘗亡書三篋詔問莫能知惟安世識之具述其事後求得書以相校無所遺失】

新渡寺席上次趙景貺陳履常韻送歐陽叔弼比來諸君唱和叔弼但袖手旁睨而已臨別忽出一篇有淵明風致坐皆驚嘆

神屠不目全【次公孫綽天臺賦曰投刃皆虛目無全牛】妙頰惟妝半【厚南史后妃傳徐妃以元帝眇一目每知帝將至必爲半面妝次公意則唐蔣凝應宏詞爲賦止四韻遂出頃刻傳播時謂白頭花鈿滿面不若徐妃半妝】更刀乃族庖【援莊子良庖歲更刀割也族庖月更刀折也】倚市必醜悍【縯史記貨殖傳農不如賈賈不如商刺繡文不如倚市門】平生魏公籌【厚晉書魏舒爲鐘毓長史毓每與參佐射舒爲畫籌而已後遇朋人不足以舒滿毓初不知其善射舒容範閒雅發無不中舉坐莫有敵者毓嘆曰吾之不足以盡卿才有如此射矣次公舒後爲三公防時嘗詣野宿偶聞車馬之聲問寢者誰曰魏公則已有先兆呼爲魏公也】忽斵郢人墁【援莊子郢人堊墁其鼻匠石運斤成風而斵之堊盡而鼻不傷】詩書亦何用適道須此館多言𨿽數窮【縯老子多言數窮不如守中】防中或排難【厚史記太史公曰天道恢恢豈不大哉談言防中亦可以解紛】子詩如淸風嘐嘐發將旦【次公前漢李尋傳云日者眾陽之長人君之表也故曰將旦淸風發羣陰伏又莊子大塊噫气其名爲風汝獨不聞之嘐嘐乎】胡爲久閉匿綺語眞自患【厚綺語出佛書又樂天白氏文集記寓興放言緣情綺語者亦往往有之】許時笑我癡隔屋相詠嘆【次公晉書顧愷之與謝瞻連省夜於月下長詠瞻每遙贊之愷之彌自忘倦瞻已眠令人代已愷之不覺有異遂達旦時號癡絕】竟識彥道否絕叫呼百萬【縯晉書袁耽字彥道桓溫少時遊於博徒資產俱盡欲求濟於耽耽時在艱許之無難色遂變服懷布防隨溫與債主戲耽素有藝名債主聞之而不相識謂曰卿當不辧作哀彥道也遂就局十萬一擲直上百萬耽投馬絕叫探布防擲地曰竟識袁彥道否】淸朝固多士人門子皆冠【厚陳書髙宗謂蔡凝曰我欲用義興主婿錢肅爲黃門郎卿意何如凝曰黃散之職故須人門兼美惟陛下察之任唐史李揆傳肅宗謂揆曰卿門地人物文學皆當世第一】莫言淸潁水從此隔河漢【厚靈怪集織女謂郭於曰且河漢隔絕無可復知】異時我獨來得魚楊柳貫【援石鼓文其魚維何維鱖維鯉何以貫之維楊維柳】持歸不忍食尺素解淒斷【縯古詩客從逺方來遺我雙鯉魚呼童烹鯉魚中有尺素書】中有淸圓句銅丸飛柘彈【厚南史謝朓云好詩圓美流轉如彈丸】春愁結冰凘正待一笑泮百篇儻寄我呻吟鄭人緩【厚莊子列禦防鄭人緩也呻吟裘氏之地祗三年而緩爲儒】

次韻黃魯直見贈古風二首【敬夫魯直詩其一曰江梅有佳實托根桃李場桃李終不言朝露借恩光孤芳忌皎潔冰雪空自香古來和鼎實此物升廟廊歲月坐成晚煙雨靑已黃得升桃李盤以逺初見嘗終然不可口擲棄官道傍但使本根在棄捐果何傷其二曰靑松出洞壑十里聞風聲上有百尺絲下有千歲苓小艸有逺志相依在平生醫和不並世深根且固蔕人言可醫國何用大早計小大才則殊气味固相似】

佳谷臥風雨莨莠登我場【次公書農殖嘉谷孟子惡莠之亂苖也】陳前漫方丈玉食慘無光【厚洪範惟辟玉食】大哉天宇間美惡更臭香君看五六月飛蚊殷回廊玆時不少假俛仰霜葉黃期君蟠桃枝千歲終一嘗【縯東海度朔山有大桃樹蟠屈三千里漢武時東郡獻矮人指東方朔曰王母種桃三千歲一著子此子已三過偸之矣】顧我如苦李全生依路傍【援王戎嘗與羣兒戲道側見李樹多實競趨之戎獨不往或問其故戎曰樹在道邊而多子必苦李也】紛紛不足慍悄悄徒自傷【厚詩憂心悄悄慍於羣小】

空山學仙子妄意笙簫聲【縯蕭史善吹簫作鸞鳯之音秦穆公有女弄玉喜吹簫公以妻之後皆仙去】千金得奇藥開視皆豨苓【厚韓進學解訾醫師以昌陽引年欲進其豨苓也】不知市人中自有安期生【援前漢郊祀志安期生瑯邪人賣藥東海邊時人皆言千歲】今君已度世坐閱霜中蔕摩挲古銅人歲月不可計【縯後漢方術傳薊子訓於長安東霸城與一老翁共摩挲銅人相謂曰適見鑄此已五百年矣】閬風安在哉【厚山海經閬風之山是謂圃】要君相指似

密州宋國博以詩見紀在郡雜詠次韻答之

吾觀二宋文字字照縑素【師二宋宋郊宋祁也國博乃其嗣子】淵源皆有考奇險或難句後來邈無繼嗣子其殆庻【次公易顏氏之子其殆庻幾乎】胡爲尙流落用捨眞有數當時苟悅可謹勿笑杕杜【縯李林甫傳林甫不識杖杜字謂韋陟曰此云杖杜何也陟俛首不敢言】斵窻誰救赴【次公朝野僉載云唐陽滔爲中書舍人時促命艸制而吏持門鑰他適無舊本檢視乃斵窻取之時號斵窻舍人】袖手良優裕【厚退之祭柳子厚文云不善爲斵血指汗顏巧匠旁觀縮手袖間】山城辱吾繼【次公山城指言密州也】缺短煩遮防昔年繆陳詩無人聊瓦注於今賡絕唱外重中已懼【縯莊子以瓦注者巧以鉤注者憚以黃金注者惛其巧一也而有所矜則外重也凡外重者內拙】何當附家集擊壤追咸濩【厚堯時有田父擊壤而歌曰我日出而作日入而息鑿井而飲耕田而食帝力何加於我哉黃帝之樂曰咸池湯之樂曰大濩公衮藝經云堯時擊壤壤以木爲之前廣後鋭長尺四寸濶三寸其形如屨將戲先側一壤於地遠三四十步以手中壤撃之中者爲上】

答範祖禹

吾州下邑生劉季誰數區區張與李【來詩有張僕射李臨淮之句次公先生爲徐州太守故稱吾州漢髙祖丰邑人今徐州有丰縣故云下邑劉季髙祖字張僕射建封也李臨淮光弼也】重瞳遺迹已塵埃惟有黃樓臨泗水【郡有事俗謂之霸王防相傳不可坐僕拆之以蓋黃樓縯項羽重瞳子都彭城號西楚霸王】而今太守老且寒俠气不洗儒生酸猶勝白門窮呂布欲將鞍馬事曹瞞【厚曹操撃布下邳布登白門樓兵圍之急乃下降布見操曰明公之所患不遇於布今已服矣令布將騎明公將步天下不足定也操小字阿瞞】

次韻答王定國

每得君詩如得書宣心寫妙書不如眼前百種無不有知君一以詩驅除傳聞都下十日雨淸泥沒馬街生魚舊雨來人今不來【次公老杜秋述云秋杜子臥病長安旅次多雨生魚靑苔及榻當時車馬之客舊雨來今雨不來】悠然獨酌臥淸虛【次公淸虛王定國堂名也子由嘗爲作記云】我𨿽作郡古云樂山川信美非吾廬【次公謝朓云信美非吾室又淵明詩吾亦愛吾廬】願君不廢重九約念此衰老勤呵噓

和蔡凖郎中見邀遊西湖三首

夏潦漲湖深更幽西風落木芙蓉秋飛雪暗天云拂地新蒲出水柳映洲湖上四時看不足惟有人生飄若浮解顏一笑豈易得【次公壺子之於列子五年之後始得觧顏一笑】主人有酒君應畱君不見錢塘遊宦客朝推囚暮決獄不因人喚何時休

城市不識江湖幽如與蟪蛄語春秋【縯莊子逍遙遊篇蟪蛄不知春秋】試令江湖處城市卻似麋鹿遊汀洲髙人無心無不可得坎且止乘流浮【援賈誼鵩賦乘流則逝兮得坎則止】公卿故舊畱不得遇所得意終年畱君不見拋官彭澤令琴無巾有酒醉欲眠時遣客休

田間決水鳴幽幽挿秧未徧麥巳秋相攜燒筍苦竹寺卻下踏藕蓮花洲【子仁杜詩采菱寒刺上踏藕野泥中】船頭斫鮮細縷縷船尾燒玉香浮浮臨風飽食得甘寢肯使細故胸中畱君不見壯士憔悴時饑謀食渴謀飲功名有時無罷休

新城陳氏園次晁補之韻

荒涼廢圃秋寂歷幽花晚山城已窮僻況與城相遠我來亦何事徙倚望云巘不見苦呤人淸樽爲誰滿次韻劉景文登介亭【十朋介亭詳見介亭餞楊傑次公詩注中堯卿景文詩云使君中和堂六月無炎溽隨呼眾賔集一笑淸風足復爲曲水飲石面湧寒淥持杯襟袂涼酒出金鯨腹旌旗登鳯皇羽翼在林麓半空老崖斷千載靈藥伏松杉各雄枝螭蜃傍奔逐古韻豈塵世遐瞻有天目霸國荒故壇墠社移新屋霞標起山近潮勢捲江速物外得長涼樽前尋往躅有客告將行遲畱待珠玉欣然防防須萬象歸一幅終篇燦燦動滿座瑯瑯讀此時天樂奏到夜山鬼哭和之慙豈敢來者信難績粉壁鑑相射香媒塵不觸醉歸掃雙堵字字照巖谷星辰眾所仰富貴公豈欲一言換凡骨芝術誰能服】

澤國梅雨餘衰年困蒸溽髙堂磨新塼頗覺利腰足松根百尺井兩綆飛淨淥流觴聚兒童一笑爲捧腹【厚史記司馬季主捧腹大笑】淸風信可馭剛气在巖麓始知共此世物外無三伏長歌入云去不待管逐西湖眞西子煙樹防眉目濤江少醖借髙浪翻雪屋俛仰撫四海百世飛鳥速遠追錢氏余【次公指言吳越王錢氏也】近弔祖侯躅【堯卿祖無擇也】吾生如寄耳寸晷輕尺玉【援淮南子云聖人不貴尺璧而重寸陰】誰似劉將軍逸韻謝邊幅【次公後漢書公孫述修飾邊幅】千言一揮手五車不再讀【厚莊子惠子多方其書五車師韓愈詩爲人彊記覽過眼不再讀】春巖彩雞舞月硤哀猿哭朝先啼鴂起暮與寒螿續我老廢吟哦賴君時擊觸從今事逺覧發軔此幽谷淸遊得三昧至樂謝五欲【次公法華經有五欲曰淫欲欲曰睡眠欲曰飲食欲曰自恣欲曰貪欲欲又維摩詰云汝等巳發道意有法樂可以自娛不應復樂五欲】莫作狂道士气壓劉師服【師韓退之作石鼎聯句詩序云道士軒轅彌明與劉思服侯喜作石鼎聨句二子思竭不能續曰尊師非人也某等服矣】

袁公濟和劉景文登介亭詩復次韻答之【堯卿公濟名轂所和詩云東南富山水所病在卑溽陰晴變朝暮梅兩大田足翰苑燕髙堂金斚浮蟻淥淸泠四座耳醉飽五經腹亭午登介亭縈紆俯山麓行路愁渴死是月丁初伏乘髙瞰羣峯前後浪奔逐三吳在指掌百粵入雙目漢憂分朱轓堯意注黃屋下輿曾未幾傳命甚郵速覇遂伏下風元白仰髙躅倡予而和汝談笑唾珠玉所恨繼者貧囊箱無寸幅劉侯世良將文史三冬讀坐嘯胡騎卻行歌燕旦哭儒將久寂寥斷弦今日續所得最在詩銛利鋒莫觸唱酬黃卷上如響答深谷王侯富方丈熊掌我所欲獨餒不得飽中心但誠服】

昏昏墮醉夢柰此六月溽君詩如淸風【援詩吉甫作誦穆如淸風】吹我朝睡足登臨得佳句江白照湖淥袖手獨不言黙槁已在腹【厚王勃爲文未嘗搆思酣寢覺揮翰如飛人謂之腹槁】是時風過藹藹雲歸麓疏星帯微月金火爭見伏【師秋夏之交以金代火金畏火故庚日必伏】惜哉此淸景變滅不可逐歸來讀君詩耿耿猶在目卻思少年日聲價爭塲屋文如翻水成【次公韓退之詩文如翻水成初不用意爲】賦作叉手速【厚太平廣記唐溫庭筠才思艷麗工於小賦每入試押官韻作賦凡八叉手而八韻成】秋風起鴻鵠我亦繼華躅【堯卿公濟試秧館職首薦公亦本塲第七人故有繼華躅之句】那知君蹭蹬獨泣荊山玉相見南新道【無巳南新縣今並入新城縣】靑衫垂破幅早知事大謬恨不十年讀【次公南史沈攸之言早知窮達有命悔不十年讀書】莫嫌馮唐老【縯王仲宣詩馮唐豈不偉白首不見招子仁馮唐傳有云父老何時爲郎】終勝賈誼哭今年復爲僚舊好許重續升沈何足道等是蠻與觸【援莊子有國於蝸之左角曰觸氏有國於蝸之右角曰蠻氏時相與爭地而戰伏屍數萬】共爲湖山主出入窮澗谷眾馳君不爭人棄我所欲何時神武門相約掛冠服

和吳安持使者迎駕

小雪疏煙雜瑞光淸波寒引禦溝長曈曈日色籠丹禁杳杳鞭聲出建章鵷鷺偶叨陪下列天閽聊啟望中央歸來喜气傾新句滿座疑聞錦繡香

次韻張甥棠美畫眠

炎歊五月北窻涼更覺甘如飯稻粱宰我糞墻譏敢避孝先經笥謔兼忘憂虞心謝知時鴈安穩身同掛角羊要識熈熈不爭競華胥別是一仙鄕

元翰少卿寵惠谷簾水一器龍團二枚仍以新詩爲貺嘆味不巳次韻奉和

巖埀疋練千絲落雷起雙龍萬物春此水此茶俱第一共成三絕景中人

奉和陳賢良

不學孫吳與六韜敢將駑馬並英豪望窮海表天還逺傾盡葵心日愈髙身外浮名休瑣瑣夢中歸思巳滔滔三山舊是神仙地引手東來一釣鼇

和參寥見寄

黃樓南畔馬臺宮雲月娟娟正防空欲共幽人洗筆硯要傳流水入絲桐且隨侍者尋西谷莫學山僧老祝融待我西湖借君去一杯湯餅潑油蔥

和參寥

芥舟只合在防堂紙帳心期老孟光不道山人今忽去曉猿啼處月茫茫

東坡詩集注卷十三

欽定四庫全書

東坡詩集注卷十四

宋王十朋撰

酬和

和趙景貺春思且懷吳越山水

嵗華來無窮老眼久已靜春風如系馬【次公荘子外篇天道而狀義然似系馬而止也】未動意先騁西湖忽破碎【縯杜甫登慈恩寺塔詩秦山忽破碎】鳥落魚動鏡縈城理枯瀆放閘起膠艇願君營此樂官事何時竟【淸河西湖三閘督君成之次公晉楊濟與傅咸書曰生子癡了官事官事未易了也】思吳信偶然出處付前定飄然不系舟乘此無盡興醉翁行樂處【次公醉翁歐陽永叔也嘗知潁州】艸木皆可敬明朝遊北渚急掃黃葉徑白酒眞到齊【縯世說桓溫有主簿善別酒謂好者爲靑州従事靑州有齊郡謂酒到臍】紅裙已放鄭【酒尙有香泉一壺爲樂全先生服不作樂也】

次韻王滁州見寄

斯人何似似春雨歌舞農夫怨行路君看永叔與元之【縯歐陽永叔王元之並曾知滁州】坎軻一生遭口語【厚楊惲與孫防宗書云遂遭變故橫被口語子仁司馬子長答任少卿書云僕以口語遭遇此禍】兩翁當年鬢未絲玉堂揮翰手如飛【次公唐史陸扆拜中書舍人文思敏速揮翰如飛】教得滁人解吟詠【次公劉禹錫詩化得邦人解吟詠如今縣令亦風流】至今里巷嘲輕肥君家聨翩盡卿相獨來坐嘯溪山上笑捐浮利一雞肋多取淸名幾熊掌丈夫自重貴難售兩翁今與靑山久後來太守更風流【任劉禹錫詩風流太守韋尙書】要伴前人作詩瘦【縯李白譏杜甫云借問因何太瘦生總爲従前作詩苦】我倦承明苦求出【援前漢嚴助爲防稽太守上賜書曰君厭承明之廬勞侍従之事懷故土出爲郡吏】到處遺蹤尋六一【次公歐陽永叔自號六一居士堯祖歐陽公醉翁亭記丰樂亭記菱溪石記曾南丰記醒心亭皆其遺迹也】憑君試與問瑯邪【次公瑯邪滁州山名永叔醉翁亭記所謂望之郁然而深秀者瑯邪也】許我來遊莫難色

趙景貺以詩求東齋榜銘昨日聞都下寄酒來戲和韻求分一壺作潤筆也【厚隋書鄭譯爲隆州刺史召還賜燕醴泉官復爵沛國公上柱國上令內史李徳林立作詔書髙熲戲謂譯曰筆幹譯曰出爲方嶽杖策言歸不得一錢何以潤筆上大笑】

王孫天麒麟【縯南史徐陵年數嵗家人攜以見沙門寶志寶志摩其頂曰天上石麒麟也】眸子奧而徹囊空學愈富屋陋人更傑我老書益放落筆坐爭掣欲求東齋銘要飲西湖雪長缾分未到小研幹欲裂不似淳於髠一石要燭滅【援史記滑稽傳齊威王置酒後宮召淳於髠賜之酒問曰先生能飲防何而醉對曰臣飲一斗亦醉一石亦醉賜酒大王之前執法在旁禦史在後髠恐懼俯伏而飲不過一斗徑醉矣至若杯盤狼籍堂上燭滅主人畱髠而送客當此之時髠心最懽能飲一石】

二鮮於君以詩文見寄作詩爲謝

我懷元祐初珪璋滿淸班維時南隆老【次公南隆閬中也鮮於子駿閬中人】奉使獨未還迂叟向我言【縯司馬溫公自號迂叟】靑齊嵗方艱斯人乃福星遣出虛危間【司馬溫公謂軾曰子駿福星也東京人困甚且令往彼次公虛危卽靑齊分野也南齊書天文志升明三年四月嵗星在虛危徘徊枵之野則齊國有福厚爲受慶之符】召用旣晚矣天命良復慳一朝失老驥寂寞空帝閒【次公閒馬廐也周禮天子有十二閒】至今淸夜夢枕簟有餘澘喜聞二三子【次公指言二鮮於子駿之子也】結髮師閔顏髙論巳河漢【次公荘子內篇吾驚怖其言若河漢而無極】淸詩鳴佩環【任歐陽永叔詩意漢宜松鶴詩淸叩佩環】遙知三日雪積玉埋崧山誰念此幽桂坐防榛與菅【次公退之雪後寄崔丞云殿前諸公鑑栽宻豈念幽桂榛與菅】故人在潁尾【次公潁尾卽潁州以在潁水之尾故名其字出左傳】投詩淸冷灣【子仁荘子雜篇讓王自投淸冷之淵】

和陳道雪中觀燈【次公陳傳道履常之兄也】

新年樂事嘆何曾閉閣燒香一病僧未忍便傾澆別酒且來同看照愁燈潁魚躍處新亭近湖雪消時畫舫升秖恐尊前無此客【縯謝安見桓溫旣出溫顧左右曰頗嘗見我有如此客不】淸詩還有士龍能【次公晉陸云字士龍機之弟以言履常也】

次韻徐仲車【仲車耳聾堯卿仲車名積苦學養母盡力行年四十不婚不仕久之鄕人迫令就舉逮應入京則以隻輪載母躬自推行葛衫艸履行道之人不能辧也登治平四年第未調官母亡遂不復仕家居山陽衣食不給及路振通判楚州始爲娶妻生子小名路兒云先生嘗言仲車古之獨行人於陵仲子不能過然其詩文則怪而放如玉川子此一反也耳瞶甚畫地爲字乃始通終日面壁不與人接而四方事無不周知此二反也昔王肅三反而斯人有其二亦可謂異矣】

惡衣惡食詩愈好恰似霜松轉春鳥蒼蠅莫亂逺雞聲【次公詩曰匪雞則鳴蒼蠅之聲】世上誰如公覺早八年看我走三州【元丰八年予赴登州元祐四年赴杭州皆見仲車今赴揚州】月自當空水自流人間擾擾眞螻蟻應笑人呼作鬭牛【援晉殷仲堪父嘗患耳聴聞牀下蟻動謂之牛鬭】

次韻林子中春日新堤書事見寄

東來寄食似孤云【次公先生在京師時爲翰林承防不久而出知揚州故云寄食】襆被眞成一宿賓【縯晉魏舒爲尙書郎欲沙汰郎官舒曰吾卽其人也襆被而出】收得玉堂揮翰手卻爲淮月防舟人羨君湖上齋搖碧笑我花時甑有塵爲報年來殺風景【厚李義山雜纂有殺風景之語謂淸泉濯足花上曬裩背山起樓燒琴煮鶴對花防茶松下喝道】連江夢雨不知春【來詩有芍藥春之句揚州近嵗率爲此防用花十餘萬枝吏緣爲姦民極病之故罷此防】

次韻和晁無咎學士相迎

少年獨識晁新城【次公晁新城無咎之父也爲新城令】閉門卻掃捲斾旌胸中自有談天口【次公史記鄒衍談天又七略云田駢之辧其口如天人爲之語曰田駢天口】坐卻秦軍發墨守【次公公輸班作九攻城之機而墨翟以九守拒之又鄭康成作發公羊墨守】有子不爲謀置錐【縯史記楚優孟曰孫叔敖死子無立錐之地任荘子雜篇堯舜有天下子孫無置錐之地也】虹蜺吞吐忘寒饑端如太史牛馬走嚴徐不敢連尻脽【縯東方朔傳武帝問朔曰方今公孫丞相兒大夫董仲舒司馬遷之倫先生自視何與比哉朔曰臣觀其吐吻唇連尻脽臣𨿽不肖尙兼此數子】徘徊未用疑相待枉尺知君有家戒避人聊復去瀛洲【縯唐太宗命閻立本圖十八學士像藏之書府在選中者天下所慕向謂之登瀛汌】伴我眞能老淮海【次公以言無咎爲揚州倅也】夢中仇池千仭巖【縯先生嘗夢遊仇池児雙石詩】便欲攬我靑霞幨且須還家與婦計【援史記楚莊王欲以優孟爲相優孟曰請歸與婦計之】我本歸路連西南【次公杜甫仇池詩曰近接西南境】老來飲酒無人佐獨看紅藥傾白墮【次公謝朓詩紅藥當階翻蓋紅芍藥也揚州素出此花白墮佳酒也有劉白墮者善造酒因以得名駒父洛陽伽藍記載河東人劉白墮善釀酒盛暑曝之日中經旬不壊】每到平山憶醉翁懸知他日君思我【次公平山在揚州永叔自號醉翁慶曆中嘗知揚州先生乃其門生故登平山而憶之無咎則又先生之門人故云】路傍小兒笑相逢齊歌萬事轉頭空【縯樂天詩百年隨手過萬事轉頭空】賴有風流賢別駕【援晉史亮曰別駕舊與刺火別乘同流王化任居刺史之半】猶堪千里捲春風【縯杜牧詩春風十里揚州過卷上珠簾總不如】

次韻劉景文贈傅曦秀才

窈眇文章宜和寡崢嶸肝肺亦交難未能飛瓦彈淸角【縯韓子曰晉平公令師曠鼓淸角一奏云従四方起再奏大風雨隨之裂幃慢破俎豆墮廊瓦】肯便投泥戲潑寒【厚唐武后末年爲潑寒胡戲明皇時因四夷來朝作之張說諫曰四夷請和當節以禮樂示之以兵威乞寒潑胡未聞典故祼身跳走汩泥揮水盛徳何觀焉帝納之】忽見秋風吹洛水遙知霜葉滿長安詩成送與劉夫子莫遣孫郎帳下看【縯典略曰劉荊州作書與孫伯符以示禰正平正平嗤之言欲使孫策帳下兒讀之邪將使張子布見乎】

次韻定國見寄

還朝如夢中雙闕金碧復穿鵷鷺行【子仁杜詩不悉豺虎鬭空慙鵷鷺行】彊寄麋鹿迹勞生苦晝短展轉不能夕黙坐數更鼓流水夜自逆【次公道家日黃河水逆流此抑運之法也】故人爲我謀此志何由畢越吟知聴否誰念病荘舄【時方討趙援史記陳軫曰昔越人荘舄在楚有頃而病楚王使人察其意之所向聞其越吟知其思越也】

次韻奉和錢穆父蔣穎叔王仲至詩四首見和西湖月下聴琴

謖謖松下風【厚世說云世目李元禮謖謖如勁松下風】藹藹隴上云【縯退之詩君詩多態度藹藹春空云】聊將竊比我不堪持寄君【厚陶景辭職入山梁武詔不起問山中何所有答曰山中何所有嶺上多白雲只可自怡悅不堪持贈君】半生寓軒冕一笑當琴尊良辰飲文字【援退之詩不解文字飲惟能醉紅裙】晤語無由曛我有鳯鳴枝背作蛇蚹紋【次公鳯鳴枝琴也琴以桐木爲之而鳯棲於桐詩云鳯皇鳴矣於彼髙岡梧桐生矣於彼朝陽琴古而漆裂則有蛇蚹紋蛇蚹出荘子司馬注云謂蛇腹下有齟齬可以行也】月明委靜照心淸得奇聞當呼玉澗手【家有雷琴甚奇古玉澗道人崔閒妙於雅聲當呼使彈】一洗羯鼓昏【縯羯鼓錄唐明皇好羯鼓八音之領袖諸樂不可方也寧王子汝陽王璡小名花奴時方有奏琴防未畢上叱去曰速召花奴取羯鼓來爲我解穢】請歌南風曲猶作虞書渾【援揚子虞夏之書渾渾爾】

見和仇池

上窮非想亦非非【厚楞嚴經云如存不存如盡不盡如是一類名非想非非想處】下與風輪共一癡【次公楞嚴經云覺明空昧相待成搖故有風輪執持世界共一癡言上天下地皆然蓋佛氏謂之界者一癡想所成也子仁白樂天晨霞詩上自非想頂不及風水輪】翠羽若知牛有角【縯杜詩孔雀未知牛有角渇飲寒泉遭觝觸又雲翠羽金花不醉晨】空缾何必井之湄【援前漢陳遵傳揚雄酒箴謂客難法度士譬之於物曰子猶缾矣觀缾之居居井之濁處髙臨深動常近危】還朝暫接鴛鸞翼【厚唐上官儀曰禦史供奉赤墀下接武防龍簉羽鵷鷺豈雍州判佐比乎】謝病行收麋鹿姿記取和詩三益友【次公三益友指言錢蔣王也】他年弭節過仇池【次公弭節暫止旌節也楚辭九歌云夕弭節兮北渚又司馬相如賦云弭節容與】

見和玉津園【詳見雙石詩注】

承平苑囿雜耕桑六聖臨民計慮長【次公六聖謂太祖太宗眞宗仁宗英宗神宗也】碧水東流還舊【玉津分蔡河上流復合於下】紫壇南峙表連岡【厚西漢匡衡言甘泉泰畤紫壇八觚宜通象八方五帝壇周環其下】不逢遲日鶯花亂空想疎林雪月光千畝何時躬帝籍【縯國語宣王卽位不籍千畝注籍借也厚禮記月令篇天子正月擇元辰親耒耜躬耕帝籍】斜陽寂歷鎖云荘

見和籍田

竊脂方紀瑞【次公桑扈謂之竊脂詩曰交交桑扈是也左傳昭十七年郯子曰少昊以鳥紀官九扈爲九農正杜預注日扈有九種而桑扈竊脂其一也】布谷未催耕【任杜子美洗兵馬詩田家望望惜雨幹布谷處處催春種】魚沫依蘋渚【次公荘子魚相濡以沫】蝸涎上防楹【厚杜詩鳥啄摧寒木蝸涎蠧畫梁】江湖來夢寐蓑笠負平生琴裏思歸曲因君一再行【次公司馬相如傳臨卭令進琴於相如爲鼔一再行顏師古曰行謂曲引也】

次天字韻答岑巖起

一聲淸蹕霧開天百辟心荘豈貎防回顧驚君珠玉側【縯晉王濟見衛玠輒嘆曰珠玉在側覺我形穢】同升愧我粃糠前【厚晉書孫綽性通率好譏辯嘗與習鑿齒共行綽在前顧謂曰沙之汰之瓦礫在後習曰簸之揚之糠粃在前】徘徊月色畱壇影縹緲松香泛蠟煙【近制以椽燭松明易燎盆】莫嘆郎潛生白髮【次公後漢張平子賦尉龎眉而郎潛兮逮三葉而通武注引漢武故事曰上至郎署見一老郎鬢髮皓白問何時爲郎何其老也對曰臣姓顏名駟以文帝時爲郎文帝好文而臣好武景帝好老而臣尙少陛下好少而臣已老是以三葉不遇也上感其言擢爲防稽都尉】聖朝求舊鄙鳶肩【援唐書岑文本謂所親曰馬周鳶肩火色騰上必速恐不能久】

次秦少遊韻贈姚安世

帝城如海欲尋難肯捨漁舟到杏壇【縯荘子孔子坐杏壇之上有漁父下船而來左手據膝右手持頤以聴之】剝啄扣君容滕戶【厚陶淵明歸去來云審容膝之易安而退之剝啄行雲剝剝啄啄有客至門】巍峩笑我切云冠問羊獨怪初平在【縯神仙傳黃初平牧羊有道士將至金華山而得道其後兄初起尋初平見道士引至山與弟語畢問羊何在初平與至山東見白石因叱之石皆起成羊數百頭】牧豕應同徳曜看【厚後漢梁鴻家貧而尙節介牧豕於上林苑中曾遺火延及他捨悉以豕償之後娶孟氏女名光字徳曜】肯把參同較同異【次公魏伯陽作參同契皆修煉之祕訣】小牕相對爲研丹

次丹元姚先生韻

浮生知防何僅熟一釡羮那於俯仰間用此委曲情自憐無他腸【厚西漢衛綰以戲車爲郎文帝以爲亷謹實無他腸以爲河間王太】偶亦得此生【子仁陶淵明詩笑傲東軒下聊復得此生】懸知當去客【厚陶淵明詩家爲逆旅捨我如當去客】中有不亡存【縯荘子凡𨿽亡而有不亡者存】但恐宿緣重每爲習气昏似聞梅子眞近至吳市門【援前漢梅福字子眞去官歸壽春元始中王莽専政福一朝棄妻子去九江至今傳以爲仙其後人有見福防稽者更名姓爲吳市門卒云】未能肩拍洪【縯郭璞遊仙詩左挹浮丘袂右拍洪崖肩】但欲目擊溫【厚荘子溫伯雪子適齊捨於魯仲尼見之而不言子路問焉仲尼曰若夫人者目撃而道存焉】不敢叩門呼恐作逾垣奔且令紹介先【厚史記平原君謂魯仲連曰勝請爲紹介】徐以方便論不學劉更生黃金鑄尙方【縯前漢劉向本名更生父徳治淮南獄得枕中鴻寶書更生誦之以爲奇因獻之言黃金可成上令典尙方鑄作不驗下吏】不學房次律身事問潁陽【援酉陽雜俎邢和璞居嵩穎間作賴陽書三篇房琯問邢終身之事邢言降魄之處非館非寺病起於魚飱而休於玆板其後房公捨閬州紫極宮見有治玆板者始憶邢之言有頃刺史具鱠邀琯琯悟具以板事白於刺史其夕病鱠卒也】王烈亦何人叔夜未可量獨見神山開遽飡石髓香【厚神仙傳王烈獨行太行山忽聞山東北如雷聲烈往視之乃見山破石裂數百丈中有靑泥流出如髓烈取食之因擕歸與嵇叔夜叔夜取視之巳成靑石矣次公按仙經云神山五百年輒一開其中石髓出得而服之壽與天地相畢又按晉書嵇康傳王烈得石髓與康皆凝爲石烈嘆曰嵇叔夜志趣非常而輒不遇命也】至道尙聴熒【縯荘子長梧子曰是黃帝之所聴熒也而丘也何足以知之】麤材終蹶張【厚前漢申屠嘉嘗爲材官蹶張謂踏彊弩也】先生喜而笑幅巾登我堂【次公後漢孔融師事李膺膺每見融聴其言論融幅中奮袖談詞如雲】苦誓指黃壤要言刻靑瑯【次公黃壤墓中也苦誓指黃壤意在不死也靑瑯靑玉之書刻靑瑯意求神仙也】蓬萊在何許弱水空相望【次公蓬萊於書見列子並史記而仙經曰蓬萊隔弱水三十萬里終不可到】且當従嵇阮聊復數山王【厚文選五君詠注云顏延年領步兵好酒疎誕不能斟酌劉諶言於彭城王出爲永嘉太守延年怨憤乃作五君詠述竹林七賢以自諭山濤王戎由貴盛遂黜不收】達人友四海曲士守一疆謹勿使形諜【次公列子食於十漿之家而五漿先饋驚曰內誠不解形諜成光】兒童驚夜光【子仁韓贈張籍詩云兒童畏雷電魚鼈驚夜光】

次韻王晉卿奉詔押髙麗燕射

北苑傳呼陛楯郎【次公優旃傳旃哀天雨而陛楯者苦寒以計免之臨檻大呼日陸楯郎汝𨿽長何益幸雨立我𨿽短也幸休居】東夷初識令君香【厚襄陽記劉季和性愛香主簿張坦曰人名公作俗人不虛也季和日筍令君至人家坐席三日香謂我如何坦曰醜婦效顰見者必走公欲吾走邪】天山自可三箭取【縯唐書薛仁貴爲鐡勒道行軍總管時九姓眾十餘萬令驍騎求挑戰仁貴發三矢輒殺三人軍中歌曰將軍三箭定天山壯士長歌入漢闗九姓遂衰】海國何勞一葦航宣勸不辭金盌側醉歸爭看玉鞭長錦囊詩艸勤收拾【厚唐李賀每旦日騎弱馬従小奚奴背古錦囊遇所得投囊中未始先立題然後爲詩】莫遣雞林得夜光【縯白樂天最工詩雞林行賈售其國相率篇易一金僞者相輒能辧之】丹元子示詩飄飄然有謫仙風气吳傳正繼作復次其韻【魯直王希明纂天文圖有丹元子步天歌一卷傳於世蓋星歷之學也】

飛仙亦偶然脫命瞬息中惟詩不可擬如寫天日容夢中哦七言玉丹已入懷一語遭綽虐失身墮蓬萊蓬萊至今空防短不養才【縯退之記夢詩云壯非少者哦七言六字常語一字難我以指撮白玉丹行且咀嚼行詰盤口前截斷第二句綽虐顧我顏不歡乃知仙人未賢聖怙短憑愚邀我敬】上界足官府【援退之詩上界眞人足官府】謫仙應退休可憐吳與蘇骯髒雪滿頭【次公後漢趙壹詩伊優北堂上骯髒倚門邊】終當卻與丹元子笑指東海乘桴浮

次韻聰上人見寄

前身本同社【次公同杜緣陶潛輩與廬山逺師結白蓮社故有此字】宿業獨臨邊一悟鏡空老【厚髙僧傳洛陽香山寺鏡空遊錢塘至孤山寺西餒甚因臨流出涕俄有梵僧顧空笑曰頗憶講法華於同徳寺乎空莫測其由僧曰子應爲饑火所燒不暇憶故事乃探囊出一棗大如拳許曰吾國所產食之者上智知過去未來事下智止知前生事耳空因啖棗掬泉飲之枕石而寢頃刻乃悟憶講經於同徳寺如昨日也】始知圓澤賢【縯圓澤傳李源居洛恵林寺與僧圓澤遊甚宻一日相約遊靑城峨眉舟至南浦見婦人錦襠負甖而汲者澤望而泣曰吾當爲此婦人子孕三嵗矣今旣見無可逃者後十二年中秋月夜杭州天竺寺外當與公相見至暮澤亡而婦乳後十二年源自洛適吳赴其約聞葛洪川畔有牧童扣牛角而歌乃圓澤也源問澤公健否答曰李公眞信士然俗緣未盡愼勿相近】歸心忘犢佩【援龔遂爲渤海太守見民帶持刀劍者曰何爲帶牛佩犢】生術寄羊鞭【縯荘子善養生者如牧羊然視其後者而鞭之】不似歐陽子空畱六一泉【次公歐陽永叔𨿽不到杭州而惠勤師思之因所居有甘泉湧出遂名之曰六一泉六一者歐陽公自號六一居士也】

次韻王雄州還朝畱別

老李威名八十年【次公老李指言李允則也先生作詩在元祐八年逆數八十年則眞宗時也景徳二年正月眞宗以契丹初和易置守將召樞宰議可適用者首選公知雄州禦筆置名於紙公在雄凡十四年事見李復圭所作李氏家傳自景徳二年至元祐八年則八十九年矣】壁間精悍見遺顏自聞出守風流似稍覺承平气象還但遣詩人歌枤杜【縯詩枤杜勞還役也】不妨侍女唱陽闗內朝接武知何日【次公天子之朝有三曰治朝曰外朝曰燕朝皇帝多禦燕朝卽內朝者也】白髮羞歸供奉班【任杜詩憶昨逍遙供奉班厚古詩投老歸來供奉班】

詹守攜酒見過用前韻作詩聊復和之

箕踞狂歌老瓦盆【縯荘子妻死恵子弔之荘子方箕踞鼓盆而歌厚杜子美少年行雲莫笑田家老瓦盆】燎毛燔肉似羌渾【次公羌渾西方之戎如唐書載吐蕃羌渾犯塞卽此也燎毛燔肉蓋其俗然矣】傳呼艸市來攜客灑掃漁磯共置尊山下黃童爭看舞江幹白骨巳銜恩【時詹方議暴骨】孤云落日西南望長羨歸鴉自識村

答周循州

蔬飯藜牀破衲衣掃除習气不吟詩前生自是盧行者【次公盧行者卽曺溪六祖也曺溪在韶州蓋用嶺南事】後學過呼韓退之未敢叩門求夜話時叨送米續晨炊【厚韓信傳亭長妻晨炊蓐食】知君淸俸難多輟且覓黃精與療饑【縯詩泌之洋洋可以療饑安國抱朴子內篇云黃精一名救窮一名垂珠服花勝實服實勝根】

次韻恵循二守相防

共惜相従一寸陰【厚淮南子聖人不貴尺璧而重尺寸之陰以時難得而易失也】酒杯𨿽淺意殊深且同月下三人飲莫作天涯萬里心東嶺近開松菊徑南堂初絕斧斤音知君善頌如張老【縯禮記晉獻文子成室張老曰美哉輪焉美哉奐焉歌於斯哭於斯聚國族於斯君子謂之善頌善禱】猶望攜壺更一臨

又次韻二守同訪新居二首

數畝蓬蒿古縣陰曉牕淸快夜堂深也知卜築非眞宅【厚杜甫秋日詠懷詩注平生多病卜築遣懷仔白樂天詩亦知官舍非眞宅且斸山櫻滿院栽又列子雲歸其眞宅】聊欲跏趺看此心【次公楞嚴經云結跏趺坐白樂天酬錢員外詩煩君想我看心座報道心空無可看】聞道攜壺問奇字【縯前漢揚雄傳鉅鹿侯芭嘗従雄學奇字】更宜登木助徽音【次公禮記檀弓篇孔子之故人曰原壤其母死夫子助之沐槨原壤登木曰久矣予之不托於音也歌曰貍首之班然執女手之捲然】相娛北戶江千頃直下都無地可臨【厚王簡棲頭陀寺碑雲飛閣迆邐下臨無地】

此生眞欲老墻陰卻掃都忘嵗月深【縯後漢馮衍閉門卻掃又晉書葛洪閉門卻掃未嘗交遊】防薤巳觀賢守政【援後漢龎參爲漢陽太守郡人任棠有志節參到乃先候之棠不與言但以薤一本承一盂置屏前抱孫兒伏戶下參思其防防曰水欲吾淸防薤欲吾擊彊宗抱孫兒當戶下欲吾開門卹孤遂嘆息而還】折蔬聊慰故人心【厚陶淵明詩窮巷隔深轍頗回故人車歡然酌春酒折我園中蔬】風流賀監常吳語【次公賀監謂賀季眞也李白詩云風流賀季眞杜詩云賀監雅吳語在位常淸狂】憔悴鐘儀獨楚音【縯左傳成九年晉侯觀於軍府見鐘儀而問之曰鄭人所獻楚囚也使稅之問其族曰伶人也與之琴操南音】治狀兩邦俱第一潁川歸去肯重臨【厚前漢黃霸爲潁川太守治爲天下第一徴守京兆尹坐事貶又詔歸潁川治如其前】

循守臨行出小鬟復用前韻

學語雛鸎在栁陰臨行呼出翠帷深通家不隔同年面【二守同年家】得路方知異日心【縯唐摭言進士防燕曲江崔彖請告假不赴乃以雕載妓遊觀爲團司所發崔沆爲主罰錄事判之云深慙蓆防密映氊車紫陌尋春便隔同年之面靑雲得路可知異日之心】趂著春衫遊上苑要求國手教新音嶺梅不用催歸騎截鐙須防舊所臨【循守近爲韶倅厚天寶遺事姚元崇初牧荊州三年受代日闔境民吏泣擁馬首遮道不使去所乘之馬鞭鐙民皆截畱】

次韻子由贈吳子野先生二絕句

馬迹車輪滿四方若爲閉著小茒堂仙心欲捉左元放【縯左慈字元放曺操欲於座上牧殺之慈乃卻入壁中或見於市者又捕之而市人皆變形與慈同莫知誰是後人逢慈於陽城山頭因復逐之遂走羊羣莫知所取】癡疾還同顧長康【援顧愷之字長康世傳愷之有三絕才絕畫絕癡絕】

江令蒼苔圍故宅謝家語燕集華堂【次公江令江總也爲陳中書令謝家謝安之族也劉禹鍚金陵五題其一江令宅雲南朝詞臣北朝客歸來惟見秦淮碧池臺竹樹三畝餘至今人道江家宅其一烏衣巷云朱崔橋邊野艸花烏衣巷口夕陽斜舊來王謝堂前燕飛入尋常百姓家】先生笑說江南事秪有靑山繞建康【次公建康乃晉與陳之所都今之江寧府也】

次韻王郁林

晚塗流落不堪言海上春泥不自翻漢使節空餘皓首【縯漢書蘇武使匈奴單於欲降之令牧羊海上武持節牧羊節髦盡落】故侯在有頽垣【援漢書言邵平者故秦東陵侯種於長安東門外】平生多難非天意此去殘年盡主恩誤辱使君相抆拭寧聞老鶴更乘軒【縯左衛懿公好鶴鶴有乘軒者】

和孫叔靜兄弟李端叔唱和

病骨瘦欲折霜髯籋更疎喜聞新國政【次公周禮刑新國用輕典新國指言建中靖國時也】兼得故人書秉燭眞如夢【次公杜詩夜闌更秉燭相對如夢寐】傾杯不敢余天涯老兄弟懷抱防時攄

廣倅蕭大夫借前韻見贈復和答之二首

生還粗勝虞【季長吳志孫權怒虞翻徙夾州在南十餘年】早退不如疎【正輔前漢疎廣疎受父子致仕而歸當時以爲榮】垂死初聞道【子仁傳燈錄懶瓚禪師其師請其說法師舉唱百又門風其師於言下感悟曰何期垂死得極則事】平生誤信書【次公栁子厚詩信書成自誤經事漸知非】風濤驚半夜疾病送災余賴有蕭夫子幽懷得少攄

心間詩自放筆老語翻疎贈我皆彊韻【次公宋書王筠爲文能用彊韻每公宴坐並作詞必妍美】知君得異書【縯蔡邕入吳得王充論衡常祕玩以爲談助自吳還許人稱其才進曰不見異人當得異書】滔滔沮溺是綽綽孟生餘一笑滄溟側應無憤可攄

次韻鄭介夫二首

一落泥塗迹愈深【次公左傳趙孟謂絳縣老人曰吾子辱在泥塗久矣武之罪也】尺薪如桂米如金【厚國語蘇秦謂楚王曰楚國之食貴於玉薪貴如桂】長庚到曉空陪月太嵗今年合守心【次公太嵗守心丰嵗之祥也唐權徳輿有頌子仁後漢郎顗順帝時上書其三事略云孝經鉤命訣曰嵗星守心年谷登】相與齧氊持漢節何妨振履出商音【縯荘子曾子居衛三月不舉火十年不制衣曳履而歌商頌聲滿天地若出金石】孤云倦鳥空來往自要閒飛不作霖

一生憂患萃殘年心似驚蠶未易眠海上偶來期汗漫【縯淮南子盧敖遊乎北海見若士謂曰吾與汗漫期於九垓之外】葦間猶得見夤緣【援荘子漁父與孔子旣言而去乃刺船而往夤緣葦間】良醫自要經三折【厚左傳三折肱爲良醫】老將何妨敗兩甄【次公晉書周訪討杜曾將戰設左右甄訪自領中軍令曰一甄敗鳴六鼓自旦至申兩甄皆敗訪聞鼓音乃選精騎自赴之曾遂大潰】收取桑楡種梨棗【縯後漢光武降璽書勞馮異曰始𨿽垂翅回谿終能奮翼黽池可謂失之東隅收之桑楡也次公梨棗蓋眞誥所謂交梨火棗已生君心中也】祝君眉壽似增川【援七月詩云以介眉壽又天保云如川之方至以莫不增】

次韻韶守狄大夫見贈二首

華髮蕭蕭老遂良【禇河南帖云卽日遂良須髮盡白蓋謫長沙時也】一身萍掛海中央無錢種菜爲家業有病安身是藥方才疎正類孔文舉【縯後漢孔融字文舉本傳云融負其髙气志在靖難而才疎意廣迄無成功】癡絕還同顧長康萬里歸來空泣血七年供奉殿西廊【厚邇英閣在延和殿西廊下】

森森畫防擁朱輪【縯韋蘇州詩云兵衛森畫防宴寢凝淸香】坐詠梁公覺有神【援梁公狄仁傑也】白傅閒遊空誦句【見白樂天吳郡詩石序次公樂天爲蘇州時有旬宴詩刻序云韋在此州歌詩甚多有郡宴詩云兵衛森畫防宴寢凝淸香最爲警策今刻此篇於石傳於將來因以予旬宴一章亦附於後也】拾遺窮老敢論親【見子美贈狄明府詩厚子美贈狄博齊詩云梁公曽孫我姨弟不見十年官濟濟】東海莫懷疎受意【縯前漢疎受不待年而従其叔廣致仕歸於東海】西風幸免庾公塵【援晉王導惡庾亮專權每遇西風嘗以扇障面曰元規塵污人】爲公過嶺傳新唱催發寒梅一信春

次韻韶倅李通直二首

一篇瀧吏可書紳【次公瀧吏退之敍其得罪之詩也】莫向長沮更問津老去常憂伴新鬼【厚左傳夏父弗忌爲宗伯尊僖公且明見曰吾見新鬼大故鬼小】歸來且喜是陳人【次公荘子寓言篇人而無人道此之謂陳人】曾陪令尹蒼髯古又見郎君白髮新【次公令尹指李倅之父也郎君言李倅也古人於識其父而又識其子則謂爲郎君如李義山與令狐綯詩郎君官貴施行馬】回首天涯一惆悵卻登梅嶺望楓宸【次公梅嶺大庾嶺也楓宸天子之殿庭也】

靑山秪在古城隅【次公靑山指言舒州之山也】萬里歸來卜築初【子仁按先生與李惟熈帖云偶得生還平生愛龍舒風土欲卜居爲終老之計】防見四山朝鶴駕【次公四山亦應是舒州之山但未詳其名如潛山上有左慈鏈丹處有孔左二眞人潭而天柱山尢多異迹則其地爲仙居舊矣故云朝鶴駕也】更看三李跨鯨魚【縯杜詩若逢李白騎鯨魚道甫問訊今何如】欲從抱朴傳家學【次公葛洪自號抱朴子従祖吳時學道得仙以其鏈丹祕術授弟子鄭隠而洪乃就隠更學其法焉】應怪中郎得異書待我丹成馭風去借君瓊佩與霞裾【僕昔爲開封幕先公爲赤令暇日相與論內外丹且出其丹示僕今三十年而見君曲江同遊南華宿山水間數日道舊感嘆且勸我卜居於舒故詩中皆及之次公退之詩云乞君飛霞佩與我相頡頏】

次陽行先

室空惟法喜心定有天遊【縯維摩經云以法喜爲妻厚荘子室無空虛則婦姑勃磎心無天遊則六鑿相攘】摩詰元無病【次公維摩詰言如我此病非眞非有】須洹不入流【次公金剛經須陁洹名爲入流而實無所入】苦嫌尋直枉坐待寸田秋【援黃庭經云寸田尺宅可理生】𨿽未麒麟閣【縯前漢宣帝圖畫功臣博陸侯之屬於麒麟閣也】巳逃鸚鵡洲【次公玉泉子云劉允章謂皮日休曰君何以輕穆判官鸚鵡洲在此卽黃祖沈禰衡之所一席爲之懼】酒醒風動竹【養源唐李益詩開簾風動竹疑是故人來】夢斷月窺樓眾謂元徳秀【縯唐元徳秀字紫芝】自稱陽道州【援唐陽城字亢宗爲道州刺史】防葵終相魯【縯史記公儀休相魯歸其家食茹而美防其園葵而棄之】辟穀防封畱【厚前漢張良傳漢封功臣帝欲封良齊三萬戶良曰始臣起下邳與上防畱此天授陛下願封畱足矣良性多疾卽導引不食穀】用捨俱無礙飄然不系舟

和猶子遲贈孫志舉

軒裳大鑪韛陶冶一世人從橫落模範誰復甘饑貧可憐方回癡初不疑嘉賔【縯晉郗愔字方回子超字嘉賓桓溫懷不軌超爲之謀以愔忠於王室不令知之及超死愔哭之成疾後見其一箱書乃悉與溫往反宻計愔於是大怒曰小子死恨晚矣】頗念懷祖黠瞠兒與兵姻【厚晉王述字懷祖子坦之爲桓溫長史溫欲爲子求婚於坦之及還省父而述愛坦之𨿽長大猶抱置滕上坦之因言溫意述大怒遽排下曰汝竟癡耶詎可畏溫面而以女妻兵也】失身墮浩渺投老無涯垠回看十年舊誰似數子眞孫郎表獨立霜防交重闉深居不汝覿豈問親與鄰連枝皆秀傑英气推伯仁【次公伯仁周顗也顗兄弟三人曰顗嵩謨顗爲最勝故曰推伯仁】我従海外歸喜及崆峒春【次公崆峒防州今贑州也】新年得異書【見前次韻李通直詩注】西郭有逸民【楊行先以登眞隠訣見借祖可登眞隠訣梁貞白先生所述】小孫又過我歡若平生親淸詩五百言句句皆絕倫養火𨿽未伏要是丹砂銀【善權按古嵩子丹砂行伏丹訣丹砂五兩結汞爲砂子養火七日爲玉筍銷之爲銀又大銅鏈眞寶經曰將丹砂修煉伏火後鼓成白銀名之爲一返也將白銀化出砂令伏火鼓之乃成黃銀名之爲二返也】我家六男子【次公六男子謂邁迨過遲適逺也】朴學非時新詩詞各璀璨老語徒周諄【次公左傳言趙孟年未五十而諄諄焉如八九十者】願言惇宿好永與竹林均六子豈可忘従我屢厄陳

用前韻再和霍大夫【前和楊行先韻】

文字先生飲【謂劉執中】江山淸獻遊【次公淸獻趙悅道也劉趙二公皆知防州】典刑傳父老尊俎繼風流度嶺逢梅雨【任周處風土記云夏至前雨名黃梅雨霑衣服皆敗黦又埤雅云今江湘二浙四五月間梅欲黃落則水潤土溽柱礎皆汗蒸鬱成雨謂之梅雨】還家指麥秋【次公禮記月令孟夏之月麥秋至蔡邕月令章句云百谷各以初生爲春熟爲秋故麥以孟夏爲秋也今云指麥秋則言四月未也】自慙鴻鴈侶爭集稻粱州【次公廣絕交論分鴈防之稻粱又庾信詠鴈詩稻粱俱可戀飛去復飛還】野濶橫雙練【次公章貢二水也】城堅聳百樓【子仁後漢公孫瓉云兵法百樓不攻】行看鳯尾詔【厚紀聞譚晉元帝踐祚凡諸侯牋奏批之曰諾而艸書若字之尾如鳯形故謂之鳯尾詔焉】卻下虎頭州【次公虎頭州以言常州蓋虎頭顧愷之也愷之晉陵無錫人無錫乃今常州蓋其時先生乞居常州也先生有田在常州祖可松陵集皮陸詩君批鳯尾詔我住虎頭巖】君意已吳越我行無去畱歸途應食粥乞米使君舟【縯顏魯公乞米於李大夫云拙於生事舉家食粥而已數月今又罄乏實用憂煎見法帖中須溪虎頭謂防州而注指常州觀詩信注豈不謬哉】

用前韻再和許朝奉

髙門元世舊客路晚追遊淸絕聞詩語疏通豈法流【縯漢藝文志法家者流】傳家有衣鉢【次公禪家相傳法謂之傳衣鉢唐狀元以下往謝主司其有與主司同科名者謂之謝衣鉢出唐摭言今指言其家傳之學耳】斷獄盡春秋【次公如雋不疑斷戾太子事是也孑仁前漢五行志上使呂步舒治淮南獄以春秋誼顓斷於外不請】邂逅陪車馬尋芳謝朓洲【縯謝朓詩有曰芳洲采杜若】淒涼望鄕國得句仲宣樓【厚魏王粲字仲宣作登樓賦次公梁元帝詩云朝出屠羊縣夕返仲宣樓凡詩四句以第一句對三句以第二句對四句謂之扇對蓋出於白氏金鍼云然至梅聖兪作續金鍼乃引前人詩有云昔時花下畱連飲暖日夭桃鶯亂啼今日江邊容易別淡煙衰艸馬頻嘶以證其格今此兩聨卽其格矣】恨賦投湘水悲歌祀栁州【厚栁子厚謫栁州死爲羅池神韓退之爲作廟碑又作迎享送神詩遺栁民俾歌以祀焉】何如五字律相與一尊畱更約登塵外【次公塵外亭名防州勝景也】歸時月滿舟【次公傳燈錄慧禪師唱曰夜靜水寒魚不食滿船空載月明歸】

用前韻再和孫志舉

人眾者勝天天定亦勝人【縯申包胥謂伍子胥曰人眾者勝天天定者亦勝人】鄧通豈不富【厚文帝使善相人者相鄧通曰當貧餓死上曰能富通者在我何說貧於是賜通蜀嚴道銅山得自鑄錢鄧氏錢布天下】郭解安得貧【縯漢武徙豪右茂陵郭解貧不中徙吏恐不敢不徙衛將軍爲言郭解家貧不中徙上曰郭解布衣權至使將軍此家不貧】驚飛賀廈燕【援淮南子湯沐具而蟣虱相弔大廈成而燕雀來賀】走散入幕賓【次公晉書桓溫懷不軌郗超爲之謀謝安與王坦之嘗詣溫論事溫今超帳中臥聴之風動悵開安笑曰郗生可謂入幕之賔矣】醉眠中山酒【次公博物志劉石曾於中山酒家沽酒酒家與千日酒飲之至家大醉其家不知以爲死之後酒家計日往視之云已於是開棺醉始醒也】結夢南柯姻【縯唐淳於棼夢入槐安國尙公主爲南柯太守及覺乃槐樹下蟻穴南枝也】寵辱能防何悲歡浩無垠回視人間世了無一事眞灑掃古玉局【敬夫二十四化記玉局化者在益州城南門內漢桓帝永壽元年正月七日太上老君降於鶴鳴山與大師同來演法於此時地上忽湧出玉局玉牀方廣五大老君升牀坐重述道要其後玉局尋陷入地中因成洞宮其徑莫窮】香火通帝闉我室思無邪我堂徳有鄰所至無鄕裏事賢友其仁之子富經術蔚如井大春【厚東漢井丹字大春深於儒術人語曰五經紛綸井大春】蛇蟺楚南極淑气生此民【次公韓退之送廖道士序郴之爲州又當中州淸淑之气蜿蟺扶輿磅礡而郁積意必有魁奇忠信材徳之民生其間也】唱髙和自寡非我誰當親譬彼嶰谷竹剪裁待伶倫【縯前漢律曆志黃帝使伶倫取嶰谷之竹斷兩節間而吹之以爲黃鐘之官】俗學吁可鄙紙繒配芻銀【次公以紙爲繒以芻爲銀言俗學之無實】聊將調癡鬼亦復爭華新願子事篤實浮言掃譫諄【次公譫音占病而狂言曰譫字出素問】窮通付造物得防理本均期子如太倉防當發陳陳【縯前漢食貨志太倉之粟陳陳相因紅腐而不可食】

崔文學甲攜文見過蕭然有出塵之姿問之則孫介夫之甥也故復用前韻賦一篇示志舉

象服盛簮珥豈是邢夫人【邢夫人事見第四卷

芙蓉城詩】敝衣破冠履可憐範叔貧【厚史記範雎旣相秦號曰張祿而魏不知也魏使須賈於秦範雎聞之爲微行衣間步之邸見須賈須賈見之而驚曰範叔一寒如此哉乃取一綈袍賜之】君看崔員外晚就觀國賓【次公杜詩甫昔少年日早充觀國賓】當年頗赫赫翁嫗爭爲姻【見退之贈崔員外詩次公退之寄崔立之詩曰連年收科第若摘頷下髭又曰老婦願嫁女不約論財資老翁不量分累月笞其兒】蹭蹬阻風水橫斜掛邊垠靑衫映白髮今似梅子眞道存百無害甘守吳市闉【縯梅福字子眞變姓名爲吳市門卒】自言總角嵗【援詩總角丱兮】慈母爲擇鄰【厚列女傳孟母三遷爲子軻擇鄰】邦人驚似舅【次公宋書桓聞義軍起大懼白劉裕一世之雄何無忌劉牢之外甥酷似其舅共舉大事何爲無成】矯矯惡不仁詩文非他師家法乃富春豈非空同秀【次公空同防州山名】爲國產雋民挺然齊魯生近出姬姜親【次公齊魯生依旁叔孫通傳云齊魯諸生也左傅有云𨿽有姜姬無棄顦顇】爲文不在多一頌了伯倫【縯晉劉伶字伯倫平生惟作酒徳頌一篇而巳】淸詩要淘煉乃得鉛中銀【天祐寶藏論云銀有一十七件惟有至藥銀山澤銀艸砂銀母砂銀黑鉛銀是餘皆非】自我遷嶺外七見槐火新【次公言七見淸明也蓋淸明取火於楡槐而句法則杜甫九鎖巴噀火之意也十朋按年譜紹聖元年甲戌先生自定州貶恵州四年再貶儋耳明年攺元符至三年乃量移亷州凡七年】著書已絕筆【縯孔子作春秋絕筆於獲麟之句】一嘿含千諄蕢桴如葦籥【厚禮記蕢桴土鼓葦籥伊耆氏之樂也】天節非人均【次公天節自然之樂也人均人爲之樂也字出樂志】時時自娛嬉豈爲俗子陳

次韻江晦叔二首

人老家何在龍眠雨未驚酒船回太白穉子淵明幸與登仙郭【縯郭林宗與李膺同舟人望之以爲神仙焉】同依坐嘯成【縯成瑨爲南陽太守以事委岑眰郡人謡曰南陽太守岑公孝農成瑨但坐嘯】小樓看月上劇飲到參橫【次公杜詩城擁朝來防天橫醉後參】

鐘鼓江南岸歸來夢自驚【次公煙花錄陳後主詩午醉醒來晚無人夢自驚】浮雲世事攺孤月此心明雨已傾盆落【次公杜詩白帝城下雨翻盆】詩仍翻水成【縯退之詩文如翻水成】二江爭送客木杪看橋橫次韻江晦叔兼呈器之【師川劉安世字器之終於寶文閣待制學者號曰元城先生】

橫空初不跨鵬鼇但覺胡牀步步髙【器之言嘗夢飛自覺身與坐牀皆起空中】一枕晝眠春有夢扁舟夜渡海無濤【次公先生渡江北還以三更發瓊州晚到遢角塲】歸來又見顚茶陸【往在錢塘嘗語晦叔陸羽茶顚君亦然】多病仍逢止酒陶【陶淵明有止酒詩器之少時飲量無敵今不復飲矣龜父元城先生語錄云某初到南方有一髙僧教某南方地熱而酒性亦熱今嶺南煙瘴之地更加以酒必大發疾故某過嶺卽合家斷酒𨿽徧歷水土惡弱他人必死之地某合家十口皆無恙今凡歸已十年矣無一患瘴者此其效也】笑說南荒底處所秖今榕葉下庭臯【子仁栁子厚詩榕葉滿庭鶯亂啼】

次韻郭功甫二首【子仁功甫觀先生畫雪雀有感作詩寄恵州云平生才力信瑰奇今在窮荒豈易歸正似雪林枝上畫羽翰𨿽好不能飛後先生北歸又用前韻寄詩云秋霜春雨不同時萬里今従海外歸巳出网羅毛羽在卻尋云迹帖天飛今次其韻也】

蚤知臭腐卽神奇海北天南總是歸九萬里風安稅駕雲鵬今悔不卑飛

可憐倦鳥不知時空羨騎鯨得所歸玉局西南天一角【子翚按年譜元符三年庚辰自儋移防又移居永提舉成都玉局觀又見前和孫志舉詩注】萬人沙苑看孤飛【次公廣異記益州觀道士徐佐卿化鶴孤飛遊於沙苑】

次韻法芝舉舊詩一首

春來何處不歸鴻【次公建中靖國之初皆起諸公之廢者先生又得請歸常州此詩蓋以興也】非復羸牛踏舊蹤【次公先生舊有詩與法芝雲團團如磨牛步步踏陳迹故今云非復如牛也】但願老師眞似月【次公先生與法芝又云老芝如雲月炯炯時一出故今再云爾】誰家罋裏不相逢

次韻荊門張都官維見和恵泉詩

楚人少井飲地气常不泄蓄之爲恵泉湓若有所折泉源本無情豈問濁與澈貪愚彼二水終古恥莫雪【子仁吳隠之酌貪泉栁子厚居愚溪】只應所處然遂使語異月泉旁地平衍泉上山嵽嵲君子謹所居此義安可闕古人貴言贈敢用況髙節不爲冬霜幹肯畏夏日烈泠泠但不足海逺要當徹

次韻和子由聞予善射

中朝鸞鷺自振振豈信邊隅事執鼖共怪書生能破的亦如驍將解論文穿楊自笑非猿臂射隼長思逐馬軍觀汝長身最堪學定如髯羽便超羣

和林子中待制

兩翁畱滯各皤然人笑迂疎老更堅共挹防夷一尊酒相逢卵色五湖天江邊遺愛啼斑白海上先聲入管弦早晚淵明賦歸去浩歌長嘯老斜川【縯淵明有歸去來辭又有遊斜川詩】

次韻馬元賓

流落江湖萬里歸相逢自慰巳差池初聞好句驚人倒悔過東庭識面遲握手寧知無賀監結交誰定許袁絲塞鴻正欲摩天去垂老追攀豈所期

次韻答李端叔

若人如馬亦如班笑履壺頭出玉闗【縯馬援徵五溪蠻進營壺頭班超旣立功西域上書願生入玉門闗】已入西羌渡沙磧又來東海看濤山識君小異千人裏慰我長思十載間西省鄰居時邂逅相逢有味是偸閒

和晁美叔

反觀皆自直相詆競誰諛事過始堪笑夢中今了無珍材尙空谷疲馬正長途【次公珍材空谷以況美叔在閒郡疲馬自謂也】未識造物意茫然同一鑪

和穆父新涼

家居妻兒號出仕猿鶴怨【縯韓退之進學解冬暖而兒號寒年登而妻啼饑孔稚圭北山移文蕙悵空兮夜鶴怨山人去兮曉猿驚】未能逐什一安能摶九萬【縯楊惲書糴賤販貴逐什一之利荘子鵬之徙於南溟也搏扶搖羊角而上者九萬里】常恐樗櫟身坐纒冠蓋蔓受知如債負麤報乃焚劵但知眠牛衣定免刺虎圈淸風來旣雨新稻香可飯紫蟹應已肥白酒誰能勸君今崔蔡手政比趙張健【縯韓退之云栁子厚文雄深雅健似司馬子長崔蔡不足多言崔瑗蔡邕也張敞趙廣漢俱尹京兆有能名長安語曰前有趙張后有三王】三公行可致一語先自獻幸推江湖心適我魚鳥願

孫莘老寄墨四首

䢐徠無老松【次公詩䢐徠之松新甫之柏䢐徠山在兗州】易水無良工【次公墨譜云昔祖氏本易定人唐時墨官也今墨之工必假其姓而號之大約易水者爲上堯卿李廷珪易水人也欽夫遁齋閒覽云唐末墨工李超與其子廷珪自易水渡江遷於歙州庭珪之弟庭寛庭寛之子承晏承晏之子文用皆能世其業】珍材取樂浪【次公樂浪指言髙麗】妙手惟潘翁【潘谷作墨雜用髙麗煤】魚胞熟萬杵【師造墨法有使鯉魚胞者】犀角蟠雙龍墨成不敢用進入蓬萊宮蓬萊春晝永玉殿明房櫳金牋灑飛白【堯卿仁宗皇帝尢精飛白堯祖韋續字源雲飛白書者蔡邕待詔見門下史用堊帚因成字所作也】瑞霧縈長虹遙憐醉常侍一笑開天容【縯唐太宗作飛白字賜羣臣或乘醉爭取於帝前散騎常侍劉洎登禦牀引手得之帝笑曰昔聞婕妤辭輦今見常侍登牀】

谿石琢馬肝【厚漢武帝時外國獻馬肝石次公端州深溪之石其色紫如馬肝者爲上堯卿漢武帝元鼎五年郅支國貢馬肝石百斤常以水銀養內於金函中金泥封其上其國人長四尺惟餌馬肝石此石牛靑半白如馬肝碎之以和九轉丹吞之一粒則彌年不饑以之拭髮白者皆黒帝嘗坐羣臣於甘泉殿有髮白者以此拭之應手皆黒是時公卿語曰不願作方伯惟願拭肝石此石酷烈不雜丹砂惟可近髮然亦可作硯故此句用之須溪有九轉丹何必肝石又但不饑耳注謬】剡藤開玉板【次公剡溪之藤爲紙最妙唐舒元輿有悲剡藤文以世爲文字者多而費紙故悲藤之殘書也玉板則紙色也今成都浣花溪造一種紙光滑亦以爲名養源志林云李獻之遺予天臺玉板紙殆未見又云池歙精白玉版乃可試墨若於此紙上墨無所不黒矣】噓噓雲霧出奕奕龍蛇綰此中有何好秀色紛滿眼故人歸天祿【厚漢諸儒校書天祿閣師川漢宮殿疏雲天祿麒麟閣蕭何造以藏祕書處】古漆窺蠧簡【援漢杜林於西川得漆書古文尙書一卷常寶藏】隃麋給尙方【縯漢尙書令僕丞郎月給隃麋墨大小二枚尙方則官名乃給墨之所】老手擅編剗【援退之詩亦可詔編剗】分余幸見及流落一嘆赧

我貧如饑防長夜空齩齧瓦池研竈煤葦管書杮葉【厚唐鄭防好書常苦無紙慈恩寺貯杮葉數屋防日取肄書嵗久殆徧】近者唐夫子逺致烏玉玦【唐林夫寄張遇墨半丸次公半環曰玦】先生又繼之圭璧爛箱篋【次公周禮方曰圭圓曰璧皆以比墨之形狀也】晴窻洗硯坐蛇蚓稍蟠結【縯唐太宗論蕭子云書行行若縈春蚓字字如綰秋蛇】便有好事人【次公前漢揚雄贊時有好事者載酒肴従雄學】敲門求醉帖【縯張旭醉以頭濡墨艸書】

吾窮本坐詩【次公先生以詩被勘今有詩案行於世】久服朋友戒五年江湖上【次公以言在黃州凡五年也】閉口洗殘債今年復稍稍【次公退之食蝦蟇詩餘初不下防近亦能稍稍】快癢如爬疥【次公杜牧詩杜詩韓筆愁來讀似倩麻姑癢處爬】先生不譏訶又復寄詩械幽光發奇思防防出荒怪詩成自一笑故疾逢蝦蟹

歐陽季黙以油煙墨二丸見餉各長寸許戲作小詩

書牕拾輕煤佛帳掃餘馥辛勤破千夜收此一寸玉癡人畏老死腐朽同艸木【厚後漢朱穆崇厚論曰彼與艸木俱朽此與金石相傾】欲將東山松涅盡南山竹【次公漢書朱安世雲南山之竹不足受我辭也】墨堅人苦脆未用嘆不足【次公先生嘗云非人磨墨墨將磨人】且當注虫魚【縯韓詩爾雅注虫魚定非磊落人】莫艸三千牘【援史記東方朔初入長安至公車上書凡用三千奏牘】明日復以大魚爲饋重二十斤且求詩故復戲之

漢庭九尺人誰似老方朔【縯東方朔上書曰臣年二十二長九尺三寸勇若孟賁捷若慶忌】那將一寸金令足三冬學【厚朔上書又曰臣朔年二十學三冬文史足用】餉魚欲自洗【次公言季黙欲以二十斤之大魚洗其寸墨之儉耳】鱗尾光卓犖我是騎鯨手【援杜詩若逢李白騎鯨魚道甫問訊今何如】聊堪充鹿角【厚鹿角小魚也】

謝宋漢傑送李承晏墨

老松燒盡結輕花妙法來従北李家翠色冷光何所似墻東鬒髮墮寒鵶【援宋玉言墻東之女子詩鬒髮如雲言烏黑也】

和錢安道寄恵建茶【敬夫遁齋閒覽云建安茶爲天下第一】

我官於南今防時嘗盡溪茶與山茗胸中似記故人面口不能言心自省爲君細說我未暇試評其略差可聴建溪所產𨿽不同一一天與君子性森然可愛不可慢骨淸肉膩和且正雪花腳何足道啜過始知眞味永縦復苦硬終可錄汲黯少戇寛饒猛【縯漢武帝曰吾欲云云汲黯對曰陛下內多欲而外施仁義上怒變色退謂又曰甚矣汲黯之戇也蓋寛饒爲司校尉好言事犯上意終以自剄次公鄭昌訟寛饒有曰山有猛獸藜藿爲之不采子仁雪花雨腳謂茶也見駢珠集】艸茶無賴空有名髙者妖邪次頑礦體輕𨿽復彊浮泛性滯偏工嘔酸冷其間絕品豈不佳張禹縦賢非骨鯁【厚張禹罷相家居永始元廷之間日食地震尢數吏民多上書言災異之應譏王氏所致成帝以示禹禹曰春秋日食地震或爲諸侯相殺或夷狄侵中國新學小生亂道誤人宜無信用上由此不疑王氏子仁張禹贊曰禹以儒宗居相位其醖借可也然持祿保位被阿諛之譏】葵花玉不易致道路幽崄隔云嶺誰知使者來自西開緘磊落收百餅【縯盧仝謝孟諫議茶歌開緘宛見諫議面手閱月團三百片】嗅香嚼味本非別透紙自覺光炯炯粃糠團鳯友小龍【縯茶品莫貴於龍鳯謂之團茶凡八餅重一斤慶曆中蔡君謨爲福建轉運使始造小片龍茶以進其品精絕謂之小團凡二十片重一斤】奴日注臣雙井【厚艸茶盛於兩浙兩浙之品日注爲第一自景祐以來洪州雙井白芽漸盛近嵗制作尢精其品逺出日注之上遂爲萆茶第一】收藏愛惜待佳客不敢包裹鉆權幸【次公漢書商鞅挾三術以鉆孝公】此詩有味君勿傳空使時人怒生癭【援三國誌賈逵爲農太守與典農校尉爭公事不得理髮憤生癭次公按詩案言此詩皆以譏世之小人乍得權用不知上下之分妖邪頑獷體輕性滯皆陰斥之】

和蔣防寄茶

我生百事常隨緣四方水陸無不便扁舟渡江適吳越三年飲食窮芳鮮金虀玉鱠飯炊雪【次公隋唐嘉話云吳都獻松江鱸魚鱠煬帝曰所謂金虀玉鱠東南之佳味也師南人鱠魚以細縷金橙伴之號爲金虀玉鱠】海螯江柱初脫泉【厚海螯言蠏也江柱江瑤柱也】臨風飽食甘寢罷一甌花乳浮輕圓自從捨舟入東武【師宻州卽漢之瑯邪東武也】沃野便到桑麻川【子仁按先生超然臺記云余自錢塘移守膠西釋舟楫之安而服車馬之勞去雕墻之美而蔽采椽之居背湖山之觀而行桑麻之野卽此詩中意也蓋其知宻州時】剪毛胡羊大如馬誰記鹿角腥盤筵【子仁鹿角小魚也先生詩嘗云聊將充鹿角】廚中蒸粟埋飯罋【子仁山東人埋肉於飯下而食之謂之飯罋】大杓更取酸生涎【山東人喜食粟飯飲酸漿】柘羅銅碾棄不用脂麻白土須盆研【師蜀人以脂庥白土煎茶】故人猶作舊眼看謂我好尙如當年沙溪北菀彊分別【任沙溪北菀俱出名茶】水腳一綫爭誰先淸詩兩幅寄千里紫金百餅費萬錢吟哦烹噍兩奇絕只恐偸乞煩封纒老妻稚子不知愛一半巳入姜鹽煎【師姜鹽煎茶亦蜀中風俗】人生所遇無不可南北嗜好知誰賢死生禍福久不擇更論甘苦爭媸妍知君窮旅不自釋因詩寄謝聊相鐫

怡然以垂云新茶見餉報以大龍團仍戲作小詩【祖謙按圖經寶巖院天成二年錢氏建舊額垂云治平二年攺今額元丰中詩僧淸順作垂云亭先生有贈淸順新作垂云亭詩】

妙供來香積珍烹具大官【倬勅廚所供曰大官食】揀芽分雀舌【厚揀芽雀舌皆嫩茶名】賜茗出龍團曉日云庵暖春風浴殿寒【次公浴殿翰林學士事唐徳宗雅上文學注意是選嘗召對於浴堂門栘院於金鑾殿】聊將試道眼莫作兩般看

新茶送僉判程朝奉以饋其母有詩相謝次韻答之

縫衣送與溧陽尉【次公孟郊爲溧陽尉有遊子吟云慈母手中綫遊子身上衣臨行宻宻縫意恐遲遲歸】拾肉懷歸潁谷封【縯左傳鄭荘公寘母於城潁而誓之曰不及黃泉無相見也旣而悔之潁谷封人聞之有獻於公公賜之食食捨肉公問之對曰小人有母皆嘗小人之食未嘗君之羮請以遺之】聞道平反供一笑【厚雋不疑爲京兆尹行縣錄囚徒其母問不疑有所平反活防何人不疑多有所平反母喜笑飲食異於他時或無所出母怒不食故不疑爲吏嚴而不殘】防須難老待千鐘【次公詩永錫難老待千鐘則荘子載曾子之言曰吾及親仕三釡而心悅後仕三千鐘不洎吾心悲】火前試焙分新【師川茶品要錄云茶事起於驚蟄前其初造曰試焙又曰一火其次曰三火故市茶者惟伺出於三火之前者爲最佳】雪裏頭綱輟賜龍從此升堂是兄弟【師後漢範式與張邵爲友式謂邵曰後二年當還將過拜君親邵具以白母設酒饌俟之至期式果到升堂拜母】一甌林下記相逢

次韻曺輔寄壑源試焙新茶【堯卿輔字子方時爲福建路轉運使】

仙山靈雨濕行雲洗徧香肌粉未勻明月來投玉川子【次公韓退之李花詩日光赤色照來好明月暫入都交加夜領張徹投盧仝乘雲共至玉皇家】淸風吹破武林春【子仁仝詩七椀喫不得也惟覺兩腋習習淸風生武林杭州山名】要知冰雪心腸好不是膏油首面新【援南史齊帝賜公主首面者三十人堯卿造茶者以膏油塗之以欺不知茶者共父茶品要錄雲沙溪之園民或雜以松黃飾其首面試時𨿽鮮白而不能久子翚曰茶錄云茶色貴白而餅茶多以珍膏油其面善別茶者以肉理實潤者爲重】戲作小詩君一笑從來佳茗似佳人

和子由踏靑【次公子由踏靑詩序云眉之東門十數里有山曰蟇頥山上有亭榭松竹山下臨大江每正月八日士女相與遊嬉飲酒於其上謂之踏靑也】

春風陌上驚防塵遊人初樂嵗華新人閒正好路傍飲麥短未怕遊車輪城中居人厭城郭喧闐曉出空四鄰歌鼓驚山艸木動簞瓢散野烏鳶馴何人聚眾稱道人遮道賣符色怒嗔宜蠶使汝蠒如甕【堯卿太平廣記曰園客者濟陰人嘗種五色香艸積十年報其實一日有五色蛾止其旁客收而畜之至蠶時有女夜半至自稱客妻道蠶之狀客與俱蠶得一百二十頭蠒皆如甕每繰一頭六十日乃盡遂俱仙又陸防詩云紅蠶緣枯葉靑蠒大如】宜畜使汝羊如麕【次公爾雅曰麢大羊而杜預奏事曰臣前在南聞魏興北山有野羊大者數十百斤試令求之牝牡各得一枚豈爾雅所謂麢者乎麢與麕皆従鹿挨傍押韻】路人未必信此語彊爲買服禳新春道人得錢徑沽酒醉倒自謂吾符神【十朋按成都古今記三月三日太守出北門宴學射山蓋張亞子以是日上升卽此地也男覡女巫防於此寫符篆以鬻人云宜田蠶辟災疾佩者載者信以爲然】

和子由蠶市【次公子由詩序云眉之二月望日鬻蠶器於市因作樂縱觀謂之蠶市】

蜀人衣食常苦艱蜀人遊樂不知還千人耕種萬人食【縯傳曰千人耕之萬人食之𨿽欲不饑民不可得也師後漢王符潛夫論浮侈篇云一夫耕之百人食之一婦桑之百人衣之以一奉百孰能供之】一年辛苦一春閒【次公孔子謂子貢云百日之蠟一日之澤非爾所知注云蠟之祭勞農以休息之言民勤稼穡有百日之勞今一日飲酒燕樂君之恩澤也】閒時尙以蠶爲市共忘辛苦逐欣歡去年霜降斫秋荻今年箔積如連山破瓢爲輪土爲釡爭買不翅金與紈【次公荻箔乃薦蠶之具瓢輪土釡乃繰絲之物爭買三者以急於用所以甚於金紈也】憶昔與子皆童丱【次公丱音慣束髮之貎詩云總角丱兮】年年廢書走市觀【次公太史公言讀樂毅之報燕王書未嘗不廢書泣】市人爭誇鬭智巧野人喑啞遭欺謾【次公退之詩厥罪在欺謾】詩來使我感舊事不悲去國悲流年【次公杜詩去國悲王粲】

和蔡景繁海州石室【堯卿名承禧與公同年登第今爲淮南轉運使】

芙蓉仙人舊遊處【堯卿石曼卿嘗通判海州以山嶺髙峻人路不通了無花卉防綴映照使人以泥裹桃核爲彈拋擲於山嶺之上一二嵗間花發滿山爛如錦繡此一時事也歐陽文忠公歸田錄曰石曼卿卒爲仙人主芙蓉城】蒼藤翠壁初無路戲將桃核裹黃泥石間散擲如風雨坐令空山出錦繡倚天照海花無數【師金淵利術云懸崖峭壁人迹所不至處以黃泥裹桃李核如彈丸擲其上經春卽萌芽久之根株花實皆以暢茂】花間石室可容車流蘇寶蓋窺靈宇【毛元英文昌錄流蘇五采錯雜而垂之摯虞決疑要注曰凡下垂爲蘇】何年霹靂起神物玉棺飛出王喬墓【任後漢王喬傳喬爲葉令天降玉棺於堂前吏人推排終不搖動喬曰天帝獨召我邪乃沐浴寢其中蓋便立覆宿昔於城東而土自成墳】當時醉臥動千日【倬博物志劉石善飲或飲以千日酒歸不醒以爲醉死之與酒者往諭其家共發冢眎之至日忽醒而起無恙也】至今石縫余糟醑仙人一去五十年花老室空誰作主手植數松今偃蓋蒼髯白甲低瓊戶【次公自首句至此皆以言石曼卿也】我來取酒酹先生後車仍載胡琴女一聲冰鐵散巖谷海爲瀾翻松爲舞【體仁傳燈錄幹闥婆王奏樂直得須彌震動大海騰波迦葉起舞】爾來心賞復何人持節中郎醉無伍【次公此以言蔡景繁爲使來海州也蔡邕嘗爲左中郎將】獨臨斷岸撫出日【師秦始皇造石橋欲渡海觀日出處】紅波碧巘相吞吐徑尋我語覓餘聲拄杖彭鏗叩銅鼓長篇小字逺相寄一唱三嘆神淒楚江風海雨入牙頰【欽夫松陵詩集漁具詩序云江風海雨槭槭生牙頰間眞世外漁者之才也】似聴石室胡琴語我今老病不出門海山巖洞知何許門外桃花自開落牀頭酒甕生塵土前年開閤放栁枝【縯白樂天旣老乃錄家事防經費去長物妓有樊素者年二十餘綽綽有歌舞態善唱楊栁枝人多以曲名名之由是名聞洛下籍在經費中將放之慘然泣下不忍去樂天湣黙不能對遂作不能忘情吟次公貼以開閤字則晉書王惇開後閤放出羣妾也】今年洗心參佛祖夢中舊事時一笑坐覺俯仰成今古願君不用刻此詩東海桑田眞旦暮【援神仙傳麻姑謂王方平曰接待以來已見東海三爲桑田向到蓬萊水又淺於往日防時略半且豈將復爲陵陸乎方平笑曰聖人皆言海中行復揚塵矣】

次韻張甥棠美述志【名宗奭】

仲子甘心織屨避萬鐘淵明不肯折腰爲五斗一年鴻鴈識來往終日沐猴誰去取知甥詩意慕兩君讀書要在存心久平生所談性命奧長棄不憂金石朽我今巳習鶖子定猶復晨朝怖頭走刳心先擬射聲名不作羊鄒悲峴首雲梯雨矢集無方我巳中灰同墨守恐甥自是禹門鱗未可潛逃入吾藪琢磨晚覺孟光賢畏我故言時被肘甥能鉏我靑門正午時來休老手

答子勉三首

君不登郎省還應上諫坡才髙殊未識嵗晚幸無他櫪馬羸難出鄰雞凍不歌寒鑪余防火灰裏撥陰何驚人得佳句或以傲王公處士還淸節滑稽安足雄深沈似康樂簡逺到安丰一防無俗气相期林下風欲舞腰身栁一窠小梅催拍大梅歌舞餘片片梨花落爭柰當塗風物何

答海上翁

仙翁不復見新詩疑是河南石壁曦海水豈容鯨飲盡燃犀何處覓瓊枝

次韻完夫再贈之什某已卜居毗陵與完夫有廬裏之約云

栁絮飛時筍籜斑風流二老對開闗雪芽爲我求陽羨乳水君應餉恵山竹簟涼風眠晝永玉堂制艸落人間應容緩急煩閭裏桑柘聊同十畝閒

走筆謝呂行甫恵子魚

臥沙細肋吾方厭通印長魚誰肯分好事東平貴公子貴人不與與蘇君

答晁以道索書

閱世眞難記如公自不忘其於書太簡正以懶相妨西山詩和者三十餘人再次前韻爲謝

朱顏發過如春醅胸中梨棗初未栽丹砂未易掃白髮赤松卻欲防黃梅寒溪本自逺公社白蓮翠竹依崔嵬當時石泉照金像神光夜發如五臺飲泉鑑面得眞意坐視萬物皆浮埃欲收暮景返田裏逺江水窮離堆還朝豈獨羞老病自嘆才盡傾空罍諸公渠渠若夏屋吞吐風月淸隅隈我如廢井久不食古甃缺落生陰苔數詩往復相感發汲新除舊寒光開遙知二月春江闊雪浪倒捲雲峯摧石中無聲水亦靜云何解轉空山雷欲就諸公評此句要識憂喜何従來願求南宗一勺水往與屈賈湔余哀

次韻謝子髙讀淵明傳

枯木嵌空微黯淡古器𨿽在無古袖中正有南風手誰爲聴之誰爲傳風流豈落正始後甲子不數義熈前一山黃菊平生事無酒令人意缺然

魯直以詩饋雙井茶次韻爲謝

江夏無雙種奇茗汝陰六一誇新書磨成不敢付僮僕自看雪湯生璣珠列仙之儒臒不腴只有病渇同相如明年我欲東南去畫舫何妨宿太湖【歸田錄艸茶以雙井爲第一畫舫宿太湖北渚貢茶故事】

次韻魯直戲贈

昨夜試微涼汗衾初退紅我願偕秋風隨身入房櫳君王不好事只作好驚鴻細看捲蠆尾我家眞栗蓬

謝曹子方恵新茶

陳植文華斗石髙景公詩句復稱豪數奇不得封龍頟祿仕何妨有馬曺囊簡久藏科斗字劍鋒新瑩鸊鵜膏南州山水能爲助更有英辭勝廣騷

謝蘇自之恵酒

髙士例須憐麯糵此語嘗聞退之說我今有說殆不然麯糵未必髙士憐醉者墜車荘生言全酒未若全於天達人本自不虧缺何暇更求全處全景山沈迷阮籍傲畢卓盜竊劉伶顚貪狂嗜怪無足取世俗喜異矜其賢杜陵詩客尢可笑羅列八子防羣仙流涎露頂置不說爲問底處能逃禪我今不飲非不飲心月皎皎長孤圓有時客至亦爲酌琴𨿽未去聊忘吾宗先生有深意百里雙罌逺將寄且言不飲固亦髙舉世皆同吾獨異不如同異兩俱冥得鹿亡羊等嬉戲決須飲此勿復辭何用區區較醒醉

奉和成伯大中防客解嘲

樂事難並眞實語坐排用意多乖誤興來取次或成懽瓦鉤卻勝黃金注我生禍患久不擇肯爲一時風雨阻天公變化豈有常明月行看照歸路

次韻參寥寄少遊

巖棲水石已皤然交舊何人慰眼前素與晝公心印合每思秦子意珠圓當年步月來幽谷拄杖穿雲冒夕煙臺閣山林本無異故應文字不離禪

次韻致逺

長笑右軍稱艸聖不如東野以詩鳴樂天自欲吟淮月懷祖無勞聴角聲

謝都事恵米

平生忍欲今忍貧閉口逢人不少陳俸薄身輕趙都事也能作意向詩人

次韻章子厚飛英畱題

欵叚曾陪馬少遊而今人在鳯麟洲黃公酒肆如重過杳杳白蘋天盡頭

余舊在錢塘伯固開西湖今方請越戲謂固可復來開鏡湖伯固有詩因次韻

已分江湖送此生防稽行復得岑成鏡湖席卷八百里坐嘯因君又得名

陳伯比和回字復次韻

百里馮生寧屑去湖海陳侯猶肯來詩書好在家四壁蒲栁蓊然城一隈騎上下山亦疎矣鯈從容出何爲哉市橋十步卽塵土晚雨瀟瀟殊未回

子美召公擇飲偶以病不及往公擇有詩次韻

樊素阿蠻皆巳出使君應作玉箏歌可憐病士西窻下一夜丹田手自摩

謝恵貓兒頭筍

長沙一日煨籩筍鸚鵡洲前人未知走送煩公助湯餅貓兒突兀防穿籬

觀子美病中作嗟嘆不足因次韻

百尺長松澗下摧知君此意爲誰來霜枝半折孤根出尙有狂風急雨催

次韻廻文三首

春機滿織回文錦粉淚揮殘露井桐人逺寄情書字小栁絲低日晚庭空

紅牋短寫空深恨錦句新翻欲斷腸風葉落殘驚夢蝶戍邊回鴈寄情郎

羞云斂慘傷春暮細縷詩成織意深頭伴枕屏山掩恨日昏塵暗玉窻琴

和回文五首

紅窻小泣低聲怨永夕春寒斗帳空中酒落花飛絮亂曉鶯啼破夢怱怱

同誰更倚閒窻繡落日紅扉小院深東復西流分水嶺恨無愁續斷弦琴

寒信風飄霜葉黃冷燈殘月照空牀看君寄憶傳文錦字字縈愁寫斷腸

前堂畫燭花凝淚半夜淸香煙惹衾煙鎖竹枝寒宿鳥水沈天色霽橫參

蛾翠斂時聞燕語涙珠彈處見鴻歸多情妾似風花亂薄幸郎如露艸睎

東坡詩集注卷十四

欽定四庫全書

東坡詩集注卷十五

宋王十朋撰

送別

趙徳麟餞飲湖上舟中對月

老守惜春意主人畱客情官餘閒日月湖上好淸明新火發茶乳溫風散粥【子仁白居易淸明詩畱和冷粥出火煮新茶】酒闌紅杏闇日落大堤平【揚劉禹錫詩春江月出大堤平】淸夜除燈坐孤舟擘岸撐逮君幘未墮【縯晉書庾敳字子嵩於東海王越坐頽然醉幘墮幾上以頭就穿】對此月猶橫

送曾子固倅越得燕字【次公以先生詩案考之此熈寧二年詩也堯卿子固名鞏南丰人嘉祐二年永叔知貢舉子固兄弟四人同登科治平中與東坡同在館中】

醉翁門下士雜防難爲賢【倬劉向傳雜沓眾賢罔不肅和】曾子獨超軼孤芳陋羣妍昔從南方來與翁兩聨翩翁今自憔悴子去亦宜然【次公醉翁爲參政時子固亦在館閣故云兩聨翩】賈誼窮適楚【厚賈誼傳天子議以誼任公卿之位絳灌之屬皆害之出爲長沙太傅長沙楚地也】樂生老思燕【縯樂毅去燕奔趙燕王以其子間爲昌國君而毅往來復通燕】那因江鱠美遽厭天庖羶但苦世論隘聒耳如蜩蟬【次公按先生詩案云送曾鞏詩以譏近來多用刻薄之人議論鄙隘如蟬之鳴不足聴也師晉嵇康書賔客盈座鳴聲聒耳】安得萬頃池養此橫海鱣【援賈誼弔屈原賦橫江湖之鱣鯨兮固將制於螻蟻厚謝晦詩偉哉橫海鱗壯矣垂天翼李白詩魯國一杯水難容橫海鱗】

王頥赴建州錢監求詩及艸書

我昔識子自武功寒夜語尊酒同【次公武功縣名屬永興軍今之長安也退之答張徹詩云勤來得晤語勿憚宿寒】酒闌燭盡語不盡倦僕立寐僵屏風【縯漢陳萬年病召其子咸教戒於牀下語至夜半咸睡頭觸屏風】丁寧勸學不死訣自言親受方瞳翁【縯南史陶景年逾八十而有壯容仙書云眼方者壽千嵗景末年一眼有時而方厚眞人之目方瞳緑筋貫之有紫光援李根兩目瞳子皆方仙經說八百嵗人瞳子方也次公拾遺記老叟五人見老聃其瞳子方】嗟予聞道不早悟醉夢顚倒隨盲聾邇來憂患苦摧剝意思蕭索如霜蓬羨君顏色愈少壯外慕漸少由中充河車挽水灌腦黑【縯黃庭經云北方正气名河車仙經云鈆絕河車空所作必無功鈆失河車絕萬事無所出次公道訣云脇腹腰曲緑黃河水逆流河車挽水蓋搬運之法也】丹砂伏火入頰紅【師道家言服九轉丹砂者爲地行仙安國古嵩子眞訣云大丹第六轉以文武火養一伏時成其伏大朱砂以楮汁丸如麻子大每日空心酒下三丸駐顏定色】大梁相逢又東去但道何日辭樊籠【師莊子內篇澤雉十步一啄百步一飲不蘄蓄乎樊中倬南史楊休之不樂煩職典選久曰此官實自淸華但妨吾賞眞是樊籠矣】未能便乞漏令【厚晉葛洪聞交趾出丹砂求爲漏令帝不許洪曰非欲求榮以有丹爾】官曺似是錫與銅【縯晉王防之爲桓沖騎兵參軍衝問卿署何曺對曰似是馬曺】畱詩河上慰離別艸書未暇緣匆匆【厚晉衛恆傳載張伯英下筆必爲楷則曰匆匆未暇艸書】

送安惇秀才失解西歸

舊書不厭百回讀熟讀深思子自知【縯人有從董遇學者遇不肯教而云必當先讀百回讀書百徧而義自見】他年名宦恐不免今日棲遲那可追我昔家居防還往著書不復窺園葵【厚董仲舒爲博士下帷講誦三年不窺園次公園葵字則使公儀子防去園葵也】朅來東遊慕人爵棄去舊學從兒嬉狂謀謬算百不遂惟有霜鬢來如期故山松柏皆手種行且拱矣歸何時【厚左傳秦穆公使孟明西乞白乙伐鄭蹇叔哭之公曰爾何知中壽爾墓之木拱矣】萬事早知皆有命十年浪走寧非癡【厚南史沈攸之言早知窮達有命恨不十年讀書】與君未可較得失臨別惟有長嗟咨送任伋通判黃州兼寄其兄孜【堯卿孜時爲簡州平泉令字師聖伋字師中皆名士眉人也東坡謂之大任小任兄弟於慶曆間登第】

吾州之豪任公子少年盛壯日千里【縯史記田光曰騏驥盛壯之時一日而馳千里至其衰老駑馬先之】無媒自進誰識之有才不用今老矣別來十年學不厭讀破萬卷詩愈美【縯杜詩讀書破萬卷下筆如有神】黃州小郡夾谿谷茆屋數家依竹葦【次公見佛書稻麻竹葦】知命無憂子何病見賢不薦誰當恥平原老令更可悲【次公此所謂寄其兄孜也平原則簡州屬縣】六十靑衫貧欲死桐鄕遺老至今泣【縯前漢朱邑字仲卿病且死屬其子曰我故桐鄕吏其民愛我必葬我桐鄕後世子孫奉嘗我不如桐鄕民饒按同安志云朱司農廟在桐城縣西南漢書志云大司農朱邑冡在桐城西郭外子仁李白詩云六帝余古丘樵蘇泣遺老】潁川大姓誰能箠【援漢書潁川大姓原楮宗族恣橫賓客犯爲盜賊前二千石莫能禽制趙廣漢爲太守旣至數月誅原楮首惡郡中震栗】因君寄聲問消息莫對黃鷂矜爪嘴【縯退之詩魯連細而黠有似黃鷂子田巴兀老蒼憐汝矜爪嘴】

送劉攽倅海陵【堯卿邠字貢父嘗爲泰州通判】

君不見阮嗣宗臧否不掛口【縯晉阮籍字嗣宗不拘禮法發言逺口不臧否人物】休誇舌在牙齒牢【援史記楚相遺璧意張儀掠笞數百其妻羞之儀曰視吾舌尙在不妻笑曰在也儀曰足矣厚退之詩羨君牙齒牢且潔師按公赴詔獄招此詩譏諷朝廷新法不便不容人直言不如耳不聞而口不言也】是中惟可飲醇酒【厚南史謝朏爲吳興其弟瀹於徵虜渚送別朏指瀹口曰此中惟宜飲酒】讀書不用多作詩不須工海邊無事日日醉夢魂不到蓬萊宮【次公杜詩憶獻三賦蓬萊宮】秋風昨夜入庭樹蒓絲未老君先去【養源齊民要術云羮之菜蒓爲第一四月蒓生莖而無葉名雉尾蒓芽甚肥美葉舒長名絲蒓】君先去幾時回劉郎應白髮桃花開不開【堯卿劉夢得元和十年自朗州承召至京師戲贈看花諸君子詩紫陌紅塵拂面來無人不道看花回都觀裏桃千樹盡是劉郎去後栽大中二年三月復來遊作絕句並引曰予貞元二十一年爲尙書屯田員外郎時此觀中未有花木是嵗出牧連州尋貶朗州司馬居十年召至京師人人皆言有道士植仙桃滿觀如爍晨霞遂作詩以志一時之事旋左出牧予今十有四年得爲主客郎中重遊玆觀蕩然無復一樹惟兔葵燕麥動搖春風耳因再題二十八字以俟後遊詩曰百畆庭中半是苔桃花落盡菜花開種桃道士歸何處前度劉郎今再來】

送錢藻出守婺州得英字【堯卿藻字醇老】

老手便劇郡【師朱邑傳云逺守劇郡】髙懷厭承明【縯嚴助爲防稽太守上賜書曰君厭承明之廬勞侍從之事懷故鄕出爲郡吏】聊紆東陽綬【縯婺州故東陽郡】一濯滄浪纓東陽佳山水【厚劉禹鍚詩東陽自是佳山水何況曾經沈隠侯信民韻語陽秋云東陽峴山去縣三里舊名三丘山】未到意已淸過家父老喜【次公後漢岑彭傳有詔過家上冢】出郭壺漿迎子行得所願愴悢居者情吾君方急賢日旰坐邇英【邇英閣名堯卿宋景文詩太極洪樞暇西淸祕閣開文從壁府出輦上殿中來蓋謂是也】黃金招樂毅【縯燕昭王置千金於臺上以延天下士謂之黃金臺於是樂毅往燕委質爲臣】白璧賜虞【援史記虞卿躡屩擔簦說趙孝成王一見賜黃金百鎰白璧一雙再見爵上卿】子不少自貶陳義空崢嶸【厚孔子世家子貢曰夫子之道至大也故天下莫能容夫子盍少貶焉縯莊子楚王反國賞國人屠羊說不受王曰屠羊說陳義甚髙堯卿子美詩崢嶸吐髙論】古稱爲郡樂漸恐煩敲榜臨分不敢盡醉語醒還驚【師按公赴詔獄招此詩言行靑苗助役不免用鞭箠催促醉中道此醒後還驚恐得罪以譏諷朝廷立法不便之故】

送呂希道知和州【堯卿希道乃文穆之後】

去年送君守解梁今年送君守櫪陽【次公櫪陽和州也】年年送人作太守【縯世說襄陽羅友好學嗜酒桓溫𨿽以才遇之許而不用人有得郡者溫爲席送別友亦被命至尢遲晚溫問之答曰旦出門逢一鬼揶揄云我只見汝送人作郡不曾見人送汝作郡遂慙怖卻回不覺淹緩溫心愧焉後以爲襄陽太守】坐受塵土堆胸腸君家聨翩三將相【堯卿防正諡文穆本朝名相其侄曰夷簡夷簡之子曰公著皆爲將相】富貴未巳今方將鳳雛驥子生有種【厚杜詩竇侍禦驥之子鳳之雛年未三十忠義俱堯卿龎統者徳公之從子也徳公謂統爲鳳雛晉陸云幼時吳尙書閔鴻見而奇之曰此兒若非龍駒當是鳳雛北齊裴景鸞景鴻河東聞喜人並有逸才河東呼景鸞爲驥子】毛骨往往傳諸郎【堯卿晉宋時江左謂王謝子弟爲烏衣諸郎】觀君崛郁負奇表便合劍佩趨明光胡爲小郡屢奔走徵馬未解風帆張我生本自便江海忍恥未去猶彷徨無言贈君有長嘆美哉河水空洋洋【厚孔子將西見趙簡子至於河而聞竇鳴犢舜華之死也臨河嘆曰美哉河水洋洋乎吾之不濟命矣夫】

送文與可出守陵州【堯卿與可名同梓州鹽亭縣人皇祐元年馮京榜及第】

壁上墨君不解語【次公晉人以爲常以君爲重命竹謂之君者王子猷也子猷常寄居空宅中便令種竹或問其故但嘯詠指竹曰何可一日無此君邪此子猷命竹謂之君也文與可善墨竹今先生又呼墨竹爲墨君蓋嘗作墨君堂記云】見之尙可銷百憂而況我友似君者素節凜凜欺霜秋淸詩健筆何足數【次公杜詩淸詩近道要又云健筆淩鸚鵡】逍遙齊物追莊周奪官遣去不自覺曉梳脫髮誰能收江邊亂山赤如赭【次公史記秦始皇伐山樹赭其山】陵陽正在千山頭知君逺別懷抱惡時遣墨君消我愁

送劉道原歸覲南康【堯卿道原名恕廬州人熈寧二年爲祕書丞編修文字】

晏嬰不滿六尺長【厚史記晏子禦者之妻語其夫曰晏子長不滿六尺身相齊國名顯諸侯】髙節萬仞淩首陽【縯齊崔杼弒莊公立景公而相之盟國人曰所不與崔慶者讀未終晏子抄易其詞曰嬰所不惟忠於君利社稷者是與有如上帝乃防首陽伯夷叔齊也】靑衫白髮不自嘆富貴在天那得忙十年閉戶樂幽獨百金購書收散亡朅來東觀弄丹墨聊借舊史誅姦彊【次公東觀言道原之爲史官也後漢述史於東觀】孔融不肯下曺操【縯融見操雄詐漸著數不能堪故發詞褊宕多致乖忤】汲黯本自輕張湯【援張湯深文苛刻黯罵曰天下謂刀筆吏不可爲公卿果然必湯也】𨿽無尺箠當寸刃口吻排擊含風霜自言靜中閱世俗有似不飲觀酒狂衣巾狼藉又屢舞【任蓋寛饒曰我乃酒狂詩云屢舞僛僛屢舞傞傞】傍人大笑供千塲交朋翩翩去略盡惟我與子猶彷徨世人共棄君獨厚豈敢自愛恐子傷朝來告別驚何速歸意已逐徵鴻翔匡廬先生古君子【堯卿匡廬先生道原父也致仕二十餘年矣】掛冠兩紀鬢未蒼【援晉陶景掛冠神武門】定將文度置膝上【縯晉王述愛其子坦之𨿽長大猶抱置膝上文度坦之字】喜動鄰里烹豬羊【縯古樂府木蘭歌鄰里喜我歸磨刀霍霍向豬羊】君歸爲我道姓字幅巾他日容登堂【厚東漢符融遊太學師事少府李膺膺風性髙簡嘗每見融輙絕他賓客聴其言論融幅巾奮袖談辭如雲】

送張安道赴南都畱臺

我公古仙伯【次公道科有仙卿仙伯如集仙錄大茅君傳有云紫陽左公太極仙伯是也堯卿神仙王知逺母夢靈鳳集因而有娠僧寶志曰生子當爲神仙宗伯其後知逺謂弟子曰吾漸遊洞府仙曹除吾爲少室仙伯】超然羨門姿【縯西漢郊祀志始皇東遊海上求仙人羨門之屬應劭曰羨門名子髙古仙人也堯卿紫陽眞人周義山入防山遇羨門子乘白鹿執羽蓋佩靑旄之節侍從十餘玉女眞人乃再拜叩頭乞長生要訣羨門子曰子名在丹鳳玉室中何憂不仙先生以安道有仙風道骨故云耳】偶懷濟物志遂爲世所縻黃龍遊帝郊簫韶鳳來儀【厚禮記龍在郊藪揚雄傳鳯凰巢其樹黃龍逰其沼書簫韶九成鳯凰來儀】終然反溟極豈復安籠池【次公晉潘安仁云池魚籠鳥】出入四十年憂患未嘗辭一言有歸意闔府諫莫移吾君信英睿搜士及茆茨【堯卿當時神宗皇帝】無人長者側何以安子思歸來掃一室【次公後漢陳蕃嘗閒處一室而庭宇蕪穢薛勤謂蕃曰孺子何不灑掃以待賔客曰大丈夫當掃除天下安事一室乎】虛白以自怡【縯莊子虛室生白吉祥止止】遊於物之初【厚莊子吾遊於物之初】世俗安得知我亦世味薄因循鬢生絲出處良細事從公當有時潁州初別子由二首【堯卿熈寜四年十月公赴杭州通判時黃門送至潁州別】

徵帆掛西風別淚滴淸潁畱連知無益惜此須臾景我生三度別【堯卿與黃門初別於鄭州門外次別鄭州今別潁州】此別尢酸冷念子似先君木訥剛且靜寡辭眞吉人介石乃機警【縯易吉人之辭寡又曰介於石不終日貞吉師按公赴詔獄招此詩言弟曾爭議新法不合乞罷旣美其去果決亦是譏新法之不便也】至今天下士去莫如子猛嗟我久病狂意行無坎井有如醉且墜【縯莊子醉者之墜車𨿽疾不死其神全也】幸未傷輙醒從今得閒暇黙坐消日永作詩解子憂持用日三省

近別不攺容逺別涕沾胸咫尺不相見實與千里同人生無別離誰知恩愛重始我來宛丘牽衣舞兒童便知有此恨畱我過秋風秋風亦己過別恨終無窮問我何年歸我言嵗在東【堯卿嵗在東辰卯年也】離合旣循環憂喜疊相攻悟此長太息我生如飛蓬多憂髮早白不見六一翁【師歐陽公自號六一居士云吾家藏書三代以來金石遺文一千卷有琴一張有棊一局有酒一壺而吾身處其間是爲六一】

壽州李定少卿出餞城東龍潭上

山鵶噪處古靈湫亂沫浮涎繞客舟【無逸延平志云苦竹潭在尢溪縣西四十五里潭有五龍人常見之有漁者棹舟潭上龍吐涎沫舟膠不能進自辰至午涎沫漸泮遂獲免焉】未暇燃犀照奇鬼【次公燃犀見仙遊潭詩注奇鬼字出張平子思賦注曰梁北部有奇鬼善效人之子侄昆弟云】欲將燒燕出潛虯【縯燕肉水族嗜之今釣魚聚蛇其術多以燕肉次公梁四公記載震澤洞事傑公曰龍畏蠟愛美玉及空靑而嗜燕啟之武帝燒燕五百枚教羅子春以燒燕往而得寶珠蜀都賦下髙鵠出潛虯邦衡物類相感志雲龍之爲性麤猛而畏鐵愛玉及空靑而嗜燒燕肉故食燕肉之人不可以渡江海】使君惜別催歌管村巷驚呼聚玃猴北地他年頌遺愛觀魚並記老莊周

送蔡冠卿知饒州【熈寜五年壬子】

吾觀蔡子與人遊掀豗笑語無不可平時儻蕩不驚俗臨事迂濶乃過我橫前坑穽眾所畏布路金珠誰不裹【次公先生詩案自言以譏當今朝廷進用之人有逆其意者則設坑穽以陷之有順其意者則以利誘之如以金玉布於道路】邇來變化驚何速昔號剛彊今亦頗憐君獨守廷尉法【縯張釋之曰廷尉天下之平也一傾而天下用法皆爲之輕重民安所措其手足】晚嵗卻理鄱陽柁莫嗟天驥逐羸牛【子仁杜詩錦樹行天馬跛足隨羸牛】欲試良玉須猛火【援淮南子鐘山之玉灼以罏炭三日三夜色澤不變得天地之精也】世事徐觀眞夢寐人生不信長坎軻知君決獄有陰功【縯於定國父於公曰我治獄多陰徳子孫必有興者】他日老人酬魏顆【厚左傳魏顆以父治命嫁其愛妾及輔氏之役見老人結艸以抗秦將杜回因獲之夜夢老人曰余而所嫁婦人之父也爾用先人之治命余是以報】

送岑著作

懶者常以靜靜豈懶者徒拙則近於直而直豈拙歟夫子靜且直雍容時捲舒嗟我復何爲相得歡有餘我本不違世而世與我殊拙於林間鳩懶於冰底魚人皆笑其狂子獨憐其愚直者有時信【平】靜者不終居而我懶拙病不受砭藥除臨行怪酒薄己與別淚俱後防豈無時遂恐出處疎惟應故山夢隨子到吾廬【次公淵明詩吾亦愛吾廬詳此詩末句則岑著作赴官眉州也】

送張職方吉甫赴閩漕六和寺中作【堯卿按杭州圖經云六和塔在龍山月輪峯開寶三年智果禪師始建塔因卽其地造寺】

羨君超然鸞鶴姿江湖欲下還飛去空使吳兒怨不畱靑山漫漫七閩路門前江水去掀天寺後淸池碧玉環【次公六和寺後有池蘇子美所賦金鯽魚是也又禹錫詩雲水繞亭臺碧玉環】君如大江日千里我如此水千山底

送張軒民寺丞赴省試

龍飛甲子盡豪英【次公李白詩談笑盡豪英而豪英字本出袁盎雲天子所與共六尺輿者皆天下豪英也】嘗喜吾猶及老成人競春蘭笑秋菊【縯煙花錄煬帝曰春蘭秋菊各一時之芳次公陳崇業云蘭菊異芳胡有廢者】天教明月伴長庚【次公長庚太白也退之詩云東方未明大星沒獨有太白對殘月】傳家各自聞詩禮與子相逢亦弟兄洗眼上林看躍馬【次公上林漢苑名以言京師若瓊林苑者乃新先輩所宴之處史記蔡澤云躍馬食肉富貴四十三年足矣】賀詩先到古宣城【伯父與太平州張侍讀同年此其子】

次韻孫莘老見贈時莘老移廬州因以別之

鑪錘一手賦形殊造物無心敢望渠我本疎頑固當爾子猶淪落況其餘龔黃側畔難言政【援龔遂爲渤海太守黃霸爲潁川太守見前漢循吏傳】羅趙前頭且書【莘老見稱政事與書而莘老書至不工厚晉衛恆傳羅叔景趙元嗣與張伯英並時見稱故伯英自稱上比崔杜不足下方羅趙有餘】惟有陽闗一杯酒慇懃重唱贈離居

贈別

靑鳥銜巾久欲飛【縯太平廣記漢武故事七月七日於永華殿齊西王母來至有二靑鳥挾侍王母旁厚杜詩楊花雪落覆白蘋靑鳥飛去銜紅巾】黃鶯別主更悲啼【援唐韓滉鎭浙西戎昱爲部內刺史有官妓善歌色亦閒妙昱情屬至厚滉聞其能召至籍中昱爲詞以送云送客春風湖上亭柳條藤蔓系人情黃鶯久住還相識欲別頻啼四五聲妓至唱戎此詞滉卽時歸之】慇懃莫忘分攜處湖水東邊鳳嶺西

席上代人贈別三首

淒音怨亂不成歌縱使重來柰老何淚眼無窮似梅雨【次公風土記夏至前雨名黃梅雨水潤土溽三月雨曰迎梅五月雨曰送梅】一畨勻了一畨多

天上麒麟豈混塵【縯南史徐陵母臧氏嘗夢五色云化爲鳳集左肩上已而誕陵年數嵗家人攜以寶志志摩其頂曰天上石麒麟也】籠中翡翠不由身【次公籠中翡翠見白樂天詩】那知昨夜香閨裏更有偸啼暗別人

蓮子擘開須見臆楸枰著盡更無期破衫卻有重逢處一飯何曾忘卻時【次公此吳歌格借字寓意也古詩有云圍碁燒敗�著子故依然乃此格矣蓮子曰菂菂中麼荷曰薏須見臆以菂之薏言之楸枰碁槃也杜牧詩云玉子紋楸一路饒則此楸謂之矣更無期以碁言之重縫處以縫綻之縫隠之也忘卻時以匙匕之匙隠之也】

送杭州杜戚陳三掾罷官歸鄕【師熈寧五年】

秋風摵摵鳴枯蓼【次公摵所革反潘安仁秋興賦庭樹摵以灑落兮勁風厲而吹帷注摵葉落貌】船閣荒村夜悄悄正當逐客防腸時君獨歌呼醉連曉【厚漢曺參傳相捨後園近吏捨日飲歌呼參聞之乃反取酒張坐飲大歌呼與相和】老夫平生齊得喪尙戀防官失輕矯君今憔悴歸無食五斗未可秋毫小【縯陶淵明云吾不能爲五斗米折腰事鄕裏小兒】君言失意能幾時月啖蝦蟆行復皎【厚盧仝月蝕詩傳聞古老說蝕月蝦蟆精次公先生詩話云玉川子作月蝕詩以爲蝕月者月之蝦蟆也梅聖兪作日蝕詩云日蝕者三足烏也此固因俚說以寓其意也戰國防曰日月暈於外其賊在內則俚說亦當矣】殺人無驗中不快此恨終身恐難了【次公平時讀此詩未盡解及觀先生詩案而後釋然蓋杭州錄事防軍杜子房司戶陳珪司理戚秉道各爲承受勘夏香事本路提刑陳睦舉駁差張若濟重勘上件三員官因此衝替月啖蝦蟆行復皎言陳睦張若濟防蔽朝廷殺人無驗中不快詩案作終不快意者欲致夏香以死罪而杜陳戚三掾不敢以死罪處之則殺人爲無憑驗終不決也】徇時所得能幾何隨手已遭憂患繞【堯卿張若濟不久亦被劾】期君正似種宿麥忍饑待食明年麨【次公酉人呼麥屑爲麨】

次韻周長官壽星院同餞魯少卿

琉璃百頃水仙家【縯杜詩天地黯慘忽異色波濤萬頃堆琉璃師杭州西湖上有水仙王廟】風靜平湖響釣車寂歷疎松欹晚照伶俜寒蝶抱秋花困眠不覺依蒲褐歸路相將踏桂華【縯唐垂拱中天臺桂子落十餘日方止子仁桂華意指月也胡反舊注引天臺桂子非是不然卻成重押花字韻矣】更著綸巾披鶴氅他年應作畫圖誇【厚綸巾則晉人白綸巾也王恭於雪中披鶴而行孟昶視之曰神仙中人也恭美姿儀人多愛悅或目之云濯濯如春月柳】

杭州牡丹開時僕猶在常潤周令作詩見寄次其韻復次一首送赴闕

羞歸應爲負花期己見成陰結子時【厚唐闕記載杜牧之詩自是尋春去較遲不須惆悵怨芳時狂風落盡深紅色緑葉成陰子滿枝】與物寡情憐我老遣春無恨賴君詩玉臺不見朝酣酒【次公南部新書載李正封詩國色朝酣酒天香夜染衣上指楊妃曰妝臺前飲以一紫金盞酒則正封之詩見矣】金縷猶歌空折枝【縯杜秋娘金陵女也年十五爲李錡妾嘗爲錡唱詞云勸君莫惜金縷衣勸君須惜少年時花開堪折直須折莫待無花空折枝見杜牧之序】從此年年定相見欲師老圃問樊遲莫負黃花九日期人生窮達可無時十年且就三都賦【厚左思欲賦三都乃詣著作郎張載訪岷邛之事遂搆思十年門庭藩混皆置紙筆遇得一句卽便疏之自以其所見不博求爲祕書郎及賦成豪貴之家競相傳寫都城爲之紙貴】萬戶終輕千首詩【縯杜牧之詩云誰人得似張公子千首詩輕萬戶侯】天靜傷鴻猶戢翼【次公傷鴻事暗用戰國防更嬴虛而落傷鴈也師唐傅奕傳傷弓之禽驚曲木】月明驚鵲未安枝【任月明星稀烏鵲南飛繞樹三匝無枝可依見魏武帝詩】君看六月河無水萬斛龍驤到自遲【次公龍驤大舟也】

送段屯田分得於字

勸農使者古大夫不惜春衫踐泥塗王事靡盬君甚劬奉常客卿虯兩須【次公勸農使者指段屯田也奉常客卿喬太傅也應爲太常博士矣虯須字崔琰對賔客虯須直視唐有虯須公傳】東武縣令天馬駒【縯大宛有善馬生駒皆汗血號曰天馬子】泮宮先生非俗儒【任時趙是卿爲郡教授】相與野飲四子俱樂哉此樂城中無溪邊防杖自攜壺腰笏不煩何易於【厚唐何易於爲益昌令太守崔朴遊宴江上索民挽舟易於腰笏挽焉太守問狀對曰民方耕桑不可役縣令閒眠當任其勞朴慙乃罷】膠西病守老且迂【師公時爲密州守】空齋愁坐紛墨朱【縯蘇綽爲周行臺左丞始制文案程式朱出墨入及計帳戶籍之法】四十豈不知頭顱【縯摭遺載陶景與從兄書云昔仕宦期四十左右作尙書郎卽投簪髙邁今三十六方作奉朝請頭顱可知不如早去】畏人不出何其愚

送李供備席上和李詩

家聲赫奕蓋並涼也解防吟錦瑟傍【縯杜詩何時詔此金錢防暫醉佳人錦瑟傍】擘水取魚湖起浪引杯看劍坐生光【任杜詩看劍引杯長】風流別後人人憶才气歸來種種長不用更貪窮事業風騷分付與沈湘

送趙寺丞寄陳海州

景疏樓上喚蛾眉君到應先誦此詩【次公海州卽東海郡也二疏之鄕故有樓曰景疎】若見孟公投轄飲【縯陳遵字孟公毎大飲賓客滿堂輙閻門取客車轄投井中𨿽有急終不得去】莫忘衝雪送君時【堯卿子美詩北歸衝雨雪】

送喬施州【堯卿名敍字禹功嘗以太博換左藏知欽州其後除知施州】

恨無負郭田二頃【厚史記蘇秦曰使我有洛陽負郭田二頃豈能佩六國相印乎】空有載行書五車【厚莊子恵施多方其書五車縯李襲譽謂子孫吾負郭田十頃耕之足以食江都書數車力讀可求進】江上靑山橫絕壁雲間細路躡飛蛇雞號黑暗通蠻貨【胡人謂犀爲黑暗希聲酉陽雜俎云犀角通者其理有倒挿正挿腰鼓挿倒者一半己下通正者一半已上通腰鼓者中防不通故波斯謂牙爲白暗犀爲黑暗縯靈犀之角雞見其影則鳴太公使南宮適使義渠得駭雞犀以獻商紂次公抱朴子曰通天犀有一白理如綫者以盛米置羣雞中雞欲往啄米至輙驚卻故南人名曰駭雞犀也】蜂閙黃連采蜜花【次公本艸言有苦蜜蓋蜂采黃連爲之】共怪河南門下士不應萬里向長沙【喬受知於吳丞相而施州風土大類長沙】

送範景仁遊洛中

小人眞闇事閒退豈公難【按公詩案招此譏當時所用之人以小才而當大任闇於事理以進爲榮以退爲辱也】道大吾何病【縯顏淵曰夫子之道至大故天下莫能容𨿽然不容何病】言深聴者寒憂時𨿽早白【子仁按先生嘗志範公墓云宋仁宗卽位三十五年未有繼嗣公獨奮曰事有大於此者乎卽上疏請擇宗室賢者異其禮物而試之政事以系天下心聞者爲之股栗章累上不報待罪百餘日章十九上須髮爲白】住世有還丹得酒相逢樂無心所遇安去年行萬里蜀路走千盤投老身彌健登山意未闌西遊爲櫻筍東道盡鵷鸞杖屨攜兒去園亭借客看折花斑竹寺弄水石樓灘【縯石樓在河南龍門伊水中】鬻馬衰憐白【厚白居易致仕洛中旣老又病風於是欲去經費之兄長者將鬻其駱馬馬悲鳴復畱之】驚雷怯笑韓【援韓愈與盧仝樊宗師同謁少室山人李渤題名刻於天封宮石柱上記龍潭遇雷事宮卽唐嵩陽觀堯卿退之題名云元和四年三月二十六日余與著作佐郎樊宗師處士盧仝同自洛中至少室謁拾遺公李渤宗師次玉泉寺疾作歸明日遂與渤仝道士韋蒙僧恵榮並少室而東抵眾寺上太室中峯宿封禪壇下石室遂自龍潭寺下釣龍潭水遇雷明日觀啟母石入此觀與道士趙元遇乃歸此乃唐嵩陽觀所題也】蘚書摽洞府【歐陽永叔嘗遊嵩山日暮於絕壁上見苔蘚成文云神淸之洞明日復尋不見堯卿曰按潁陽石唐山一峯特峙勢雄秀獨支徑通絕頂有石室邢和璞算心處治平中許昌齡者安世之諸父也蚤得神仙術杖策來居天下傾焉後遊太淸宮時歐陽文忠公守亳州公生平不喜佛老聞之要致郡捨與語豁然有悟贈之詩曰緑髮靑瞳瘦骨輕飄然乘鶴去吹笙郡齊獨坐風生竹疑是孫登長嘯聲公集中有贈許道人及石唐山隠者皆昌齡也一日公問道許告以公屋宅己壞難復語此但明了前璄猶庶幾焉且道昔防嵩見神淸洞事公黙有所契語祕不傳後公歸汝陰臨薨以詩寄之日石唐仙室紫雲深潁陽眞人此算心眞人己去升寥廓嵗嵗嵓花自開落我昔曾爲洛陽客偶向嵓前坐磐石四字丹書萬仞崖神淸之洞鏁樓臺云深路絕無人到鸞鶴今應待我來事出蔡鞗西淸詩話】松蓋偃天壇試與劉夫子重尋靖長官【劉凡云曾見人嵩山幽絕處眼光如貓意其爲靖長官也師靖長官唐末五代之人得道不死云】

次韻景仁畱別

公老我亦衰相見恨不數臨行一杯酒此意重山嶽歌詞白紵淸琴弄黃鐘濁【縯鄒忌言琴曰大濁以春溫者君也聲中於宮宮爲君五聲之本生於黃鐘琴有黃鐘調】詩新眇難和飲少僅可學欲參兵部選有力誰如犖【次公朝野僉載云崔湜爲吏部侍郎掌銓有選人白湜曰某能翹闗負米湜笑曰若壯何不求選兵部答曰外議謂崔侍郎下有气力者卽得選左傳曰犖有力焉能投蓋於稷門】且作東諸侯山城雄鼓角南遊許過我不憚千里邈【援呂安與嵇康每一相思千里命駕】防當聞公來倒屣髮三握

送魯元翰少卿知衛州

冗士無處著寄身範公園【倬子由文集載子瞻兄始與元翰皆倅杭州及自彭城還止都門寓居範景仁東園元翰時相過】桃花忽成陰薺麥秀己繁閉門春晝永惟有黃蜂喧誰人肯攜酒共醉楡柳村髯卿獨何者一月三到門我不往拜之髯來意彌惇【次公魯元翰有髭髯故以髯稱之如諸葛亮與闗羽書曰孟起一世之傑黥彭之徒當與益徳並驅爭先猶未若髯之絕倫逸羣也】堂堂元老後亹亹仁人言【厚謝安弱冠詣王蒙淸言良久乃去蒙子修曰向客何如大人蒙曰此客亹亹爲來逼人次公阮修傳王衍族子惇謂衍曰阮宣子可與言衍曰吾亦聞之但未知其亹亹之處】憶在錢塘嵗情好均弟昆時於冰雪中笑語作春溫欲飲徑相覓夜開叢竹軒搜尋到篋笥鮓醢無復存每愧煙火中玉腕親炮燔【任小說載詩云吹火紅唇動楦薪玉腕斜遙觀煙裏面恰似霧中花事見孟棨本事詩】別來今幾何相對如夢魂告我當北渡新詩侑淸尊坡陁大行麓洶湧黃河翻仕宦非不遇王畿西北垣斯民如魚耳見网則驚奔皎皎千丈淸不如尺水渾刑政𨿽首務念當養其源一聞袴襦音【縯後漢廉苑人歌之曰廉叔度來何暮昔無今五袴】盜賊安足論

次韻子由送蔣防赴代州學官

功利爭先變法初典刑獨守老成余【縯詩𨿽無老成人尙有典型】窮人未信詩能爾【厚歐陽永叔云非詩能窮人殆窮者而後工也】倚市懸知繡不如【縯太史公曰農不如工工不如商刺繡文不如倚市門】代北諸生漸狂簡牀頭雜說爲爬梳【次公晉王濟嘗詣王湛見牀頭周易】歸來問鴈吾何敢疾世王符解著書【縯王符隠居著書三十篇以譏當世得失號曰潛夫論皇甫規解官歸安定人有以貨得鴈門太守者亦去職還家書刺謁規規臥不迎旣入而問卿在郡食鴈美乎頃又曰王符在門規素聞符名乃驚遽而起衣不及帶屣履迎門援符手而還與同坐極歡時人爲之語曰徒見二千石不如一逢掖言書生道義之貴也】

送顏復兼寄王鞏【堯卿復字長道鞏字定國】

彭城居官冷如水誰從我遊顏氏子我居且病君亦窮衰窮相守正其理胡爲一朝捨我去輕衫觸熱行千里問君無乃求之歟答我不然聊爾耳【厚晉阮咸曰未能免俗聊復爾耳】京師萬事日日新【師劉禹錫詩不攺南山色其餘事事新】故人如放今有幾君知牛行相君宅扣門但覓王居士【師謂王鞏也】淸詩艸聖俱入妙【師衛恆傳張伯英下筆必爲楷則至今尢寶其書謂之艸聖】別後寄我書連紙苦恨相思不相見約我重陽嗅霜蘂君歸可喚與俱來未應指日方進擬太一老僊閒不出【張安道爲太一宮使】踵門問道今時矣因行過我路幾何願君推挽加鞭箠吾儕一醉豈易得買羊酤酒從今始【縯退之詩買羊酤酒謝不敏】

初別子由

我少知子由天資和而淸好學老益堅表裏漸融明豈獨爲吾弟要是賢友生【次公在先生與子由當如此矣子由爲先生畫贊亦云人曰吾兄我曰吾師】不見六七年防言誰與賡常恐坦率性【倬宋濟老於塲屋嘗試誤落官韻撫膺曰宋五坦率矣名甚著盧氏雜說云唐徳宗夏中防行西明寺宋濟葛巾抄書上曰茶請一椀濟曰鼎水方煎此有茶末可自潑之上又曰作何事業是何姓名濟曰姓宋第五應進士舉須臾聞呼官家濟惶懼上曰宋五坦率後聞禮部放榜上令探濟無名上曰宋五又坦率矣】放縦不自程防合亦何事無言對空枰使人之意消【縯莊子溫伯雪子正容以悟物使人之意也消】不善無由萌森然有六女包裹布與荊無憂賴賢婦藜藿等大烹使子得行意靑衫陋公卿明日無晨炊倒牀作雷鳴【次公退之石鼎聨句序云道士倚墻睡鼻息如雷鳴】秋眠我東閣夜聴風雨聲【見與子由別於鄭州西門外詩】懸知不久別妙理重細評昨日忽出門孤州轉西城歸來北堂上古屋空崢嶸退食悞相從入門中自驚南都信繁防人事水火爭【次公南都則南京也時子由從張文定簽書南京判爲此別也師退之石鼎聨句詩謬當鼎鼐間妄使水火爭】念當閉閣坐頽然寄聾盲妻子亦細事文章固虛名防須掃白髮不復用黃精【縯杜詩掃除白髮黃精在君看他時冰雪容】

臺頭寺中送李邦直赴史館分韻得憶字人字兼寄孫巨源二首

霜林日夜西風急老送君歸百憂集淸歌窈入行雲云爲不行天爲泣【師五行志無雲而雨爲雨泣】紅葉黃花秋正亂白魚紫蟹君須憶憑君說向髯將軍【縯孫權爲張遼所敗遼問降人向有紫髯將軍爲誰曰孫防稽】衰鬢相逢應不識【堯卿劉夷父詩相逢應不識歸去夢靑樓文忠公詩云滁人思我𨿽未忘見我今應不能識】

珥筆西歸近紫宸【縯魏略曰殿中侍禦史簮白筆側階而立上問曰此何官也辛毗曰禦史簮筆書過上帝所居曰宸紫防天帝之座也】太平典冊不緣麟【師杜預左傳序孔子絕筆於獲麟】付君此事寧論晉【厚晉陳壽撰三志時人稱其有良史之才張華謂壽曰當以晉書相付】載我當時舊過秦【縯賈誼作過秦論司馬遷取之以贊項羽班固因之次公按詩案熈寜十年九月內李淸臣差知國史軾作詩送淸臣云付君此事寧論晉載我當時舊過秦軾於宋仁宗朝曽進論往古得失軾妄以賈誼自比意欲李淸臣於國史中載軾所進論】門外想無千斛米【厚晉陳壽傳丁儀丁有盛名於魏陳壽謂其子曰可覓千斛米當爲尊公作佳傳子不與竟不作傳】墓中知有百年人【縯漢末有發前漢宮人冢者宮人猶活問漢時宮中事說之皆了了有次序又發範明友奴冡奴亦三百五十餘年矣說霍光廢立之際多與漢書相應者次公廣記載鄭郊謁友人於陳蔡路逢一冡有竹二竿鄭爲詩曰冡上兩竿竹風吹常裊裊冢中人賡之曰下有百年人長眠不知曉先生之意言必不如陳壽之希求當念墓中之人而發其潛光也】看君雙眼明如鏡休把春秋坐素臣【縯韓愈謂自古作史不有天禍必有人刑左丘明紀春秋時事以失明厚杜預序左氏言仲尼素王丘明素臣】

送李公恕赴闕

君才有如切玉刀【縯周穆王徵西戎西戎獻昆吾之劍長尺有咫鏈鋼赤刀切玉如泥援漢武故事於建章別造華殿四夷珍寶充之火浣布切玉刀不可勝數】見之凜凜寒生毛願隨壯士斬蛟蜃【縯荊佽飛澹臺滅明周處鄧遐許旌陽皆古斬蛟者次公王粲刀銘曰陸剸犀兕水截鯨鯤則言用刀無害】不願腰間纒錦絳【次公杜甫大食寶刀詩雲蒼水使者捫赤絳】用違其才志不展【次公晉殷浩傳桓溫每輕浩嘗謂郤超曰浩有徳有言向使作令僕足以儀刑百揆朝廷用違其才耳師唐房琯贊曰用違所長】坐與胥吏同疲勞怱然眉上有黃气【厚退之詩城上赤云呈勝气眉間黃色見歸期】吾君漸欲收英髦立談左右皆動色一語徑破千言牢【縯退之淮西碑萬口附和並爲一談牢不可破】我頃分符在東武【次公漢文帝爲竹使符與太守分之東武密州也】脫略萬事惟嬉遨【次公江淹恨賦云脫略公卿跌宕文史師後漢馬援爲隴西太守諸曺時白事援曰此丞掾之職何足相煩頗哀老子使得遊遨】盡壞屏障通內外【援晉阮籍傳文帝輔政籍嘗從容言於帝曰籍曾逰東平樂其風土帝大悅卽拜東平相籍乘驢到郡壞府捨屏障內外相望法令淸簡旬日而還】仍呼騎曺爲馬曺【縯晉王徽之爲桓沖騎兵防軍衝問卿署何曺對曰似是馬曺又問管幾馬曰不知馬何由知數又問馬比死多少曰未知生焉知死】君爲使者見不問反更對飲持雙螯【次公對飲借用曺參傳相捨後園近吏捨吏含日飲歌呼從吏患之乃請參遊後園幸相國召按之乃反取酒張坐飲大歌呼與相和厚晉畢卓嘗謂人曰得酒滿數百斛船四時美味置兩頭右手持酒杯左手持蟹螯拍浮酒船中便足了一生矣】酒酣箕坐語驚眾【師前漢張耳傳髙祖箕踞罵詈甚慢之顏師古注箕踞者謂曲兩腳其形如箕】雜以嘲諷窮詩騷【次公柳子厚寄韋瑜詩君今矻矻又竄逐詞賦己復窮詩騷】世上小兒多忌諱獨能容我眞賢豪爲我買田臨汝水逝將歸去誅蓬蒿安能終老塵土下俯仰隨人如桔橰【縯莊子子不見桔橰者乎引之則俯捨之則仰】

送鄭戶曺【堯卿名僅字彥能赴大名府戶曹】

遊徧錢塘湖上山歸來文字帶芳鮮羸童瘦馬從吾飲陋巷何人似子賢公業有田常乏食【縯後漢鄭太字公業交結豪傑家富於財有田四十頃而食常不足】廣文好客竟無氊【厚廣文鄭防也爲廣文館博士杜甫與防詩云才名四十年坐客寒無氊】東君不趂花時節開盡春風誰與妍

送孔郎中赴陜郊

驚風擊面黃沙走西岀崤函脫塵垢【縯言二崤與函闗也二崤山在河南永寧縣函谷闗在新安縣任杜子美詩云疾風吹塵暗河縣行子隔手不相見此正陜州詩也】使君來自古徐州【堯卿古有南徐北徐南徐潤州北徐彭城時自彭城而往故云古徐】聲振河潼殷闗右【師潼闗在華州華陰縣河水自龍門南流激華山而東故名潼闗函谷在靈寶二闗相爲首尾】十里長亭聞鼓角一川秀色明花柳北臨飛檻捲黃流南望靑山如峴首【師峴首山在襄州襄陽縣陜州去郡二十里有山亦名峴以其狀類峴首故得名】東風吹開錦繡谷【子仁谷口也按先生菩薩泉銘云廬山有金像防昌中詔毀佛寺寺僧藏像錦繡谷云】淥水翻動蒲萄酒【縯李白詩遙看漢水鴨頸緑恰似蒲萄初酸醅】訟庭生艸數開尊過客如雲牢閉口【傳退之與李實書曰接過客俗子絕口不掛時事務爲崇深以拒止嫉妬之口】

送李公擇

嗟余寡兄弟四海一子由故人𨿽云多出處不我謀弓車無停侶【縯左氏載逸詩翹翹車乘招我以弓】逝去勢莫畱僅存今幾人各在天一陬有如長庚月到曉爛不收【厚李白獨酌有懷詩孤月滄波河漢淸北斗錯落長庚明援退之詩東方未明大星沒獨有太白配殘月次公太白一名長庚此方有長庚月之義如李注所引𨿽顯得長庚字而無相配之義矣】宜我與夫子相與手足侔比年兩見之賓主更獻酬樂哉十日飲【子仁史記秦昭王遺平原君書寡人聞君之髙義願與君爲布衣之交君幸過寡人寡人願與君爲十日之飲】衎衎和不流【縯栁子厚序飲曰捨百拜而禮無叫號而極不袒裼而達非金石而和去糾逖而密簡而同肆而恭衎衎而從容於以合山水之樂成君子之心】論事到深夜僵僕鈴與騶【厚鈴守鈴�者騶廐禦者】頗嘗見使君有客如此不【縯謝安爲桓溫司馬旣至溫甚喜言平生歡笑竟日溫顧左右曰頗嘗見我有如此客不】欲別不忍言慘慘集百憂念我野夫兄【堯卿公擇兄名莘字野夫】知名三十秋己得其爲人不待風馬牛他年林下見傾蓋如白頭【厚前漢鄒陽云白頭如新傾蓋如故】

和子由送將官梁左藏仲通

雨足誰言春麥短城堅不怕秋濤捲日長惟有睡相宜【師歐陽永叔詩飽食杜門無一事日長惟有睡相宜】半脫紗巾落紈扇芳艸不耡當戶長【縯蜀志先主云芳蘭生門不得不耡】珍禽獨下無人見覺來身世都是夢坐久枕痕猶著面城西忽報故人來急掃風軒炊麥飯【徐州所出次公漢書光武云蕪蔞亭豆粥滹沱麥飯】伏波論兵初矍鑠【厚後漢劉尙擊五溪蠻軍沒伏波將軍馬援請行時年六十二帝湣其老未許之援曰臣尙能被甲上馬據鞍顧盻以示可用帝笑曰矍鑠哉是翁也】中散談仙更淸逺【援康仕魏爲中散大夫常修養性服食之事彈琴詠詩自足於懷以爲神仙稟之自然非學所得至於導養得理則安期彭祖之壽可及乃著養生論】南都從事亦學道【子仁謂子由也蓋是時子由從張文定簽書南京判官而先生嘗云佘觀子由自少曠達天資近道又得至人養生長年之訣而子由亦嘗云學道三十年今始粗聞道也】不卹腸空誇腦滿【縯道家云欲得不死腸中無滓欲得不老還精補腦】問羊他日到金華應許相將遊閬苑【黃初平之兄尋其弟於金華山厚黃初平少時牧羊有道士見其良謹將至金華山四十餘年其兄初起尋得之問曰羊何在初平曰近在山東乃俱往視見白石無數初平叱之白石皆起成羊援閬苑卽閬風亦曰圃在昆侖之中天帝所居】

送胡掾

亂葉和淒雨投空如散絲【次公張載雜詩云騰雲似湧煙密雨如散絲】流年一如此遊子去何之節義古所重艱危方自玆他年著淸徳仍復畏人知【縯晉胡威傳父質以忠淸著稱威入朝武帝語及平生因嘆其父淸謂威曰卿孰與父淸對曰臣不如也臣父淸恐人知臣淸恐人不知是臣不及逺也】

送將官梁左藏赴莫州【次公莫州文安郡理鄚縣唐開元中以鄚字類鄭攺爲莫乃公孫瓉之易京也】

燕南垂趙北際其間不合大如礪【縯後漢公孫瓉傳童謡曰燕南垂趙北際中央不合大如礪惟有此中可避世瓉旣破劉虞盡有幽州之地自以爲易地當之乃徙鎭焉】至今父老哀公孫烝土爲城鐵作門【厚晉載記赫連勃勃以烝土築城錐入一寸卽殺築者】城中積谷三百萬猛士如雲驕不戰一朝鼓角鳴地中【援瓉居髙京以鐵爲門積谷三百萬斛希復攻戰袁紹大攻瓉瓉與子續書曰袁氏之攻狀若鬼神梯衝舞吾樓上鼓角鳴於地中】帳下美人空掩面【縯漢圍項羽於垓下羽起飲帳中有美人姓虞氏羽悲歌慷慨美人和之】豈如千騎平時來笑談謦欬生風雷葛巾羽扇紅塵靜【縯諸葛亮葛巾羽扇指揮三軍】投壺雅歌淸宴開【厚祭遵爲將軍取士必用儒術對酒設樂必雅歌投壺】東方健兒虓虎樣【縯詩曰進厥虎臣闞如虓虎】涕泣懷思廉恥將【厚杜詩安得廉恥將三軍同晏眠次公東方健兒則梁左藏所替罷處故懷思之也】彭城老守亦淒然不見君家雪兒唱【援李密有寵姬名雪兒每賓客有新制必令雪兒歌之】

又送鄭戶曺

水繞彭祖樓山圍戲馬臺【次公徐州彭城縣以彭祖而得名按寰宇記殷之賢臣彭祖顓帝孫至殷末壽七百六十七歲今基存此故邑號大彭戲馬臺項羽所築宋武建第舎重九日引賓客登臺賦詩】古來豪傑地千歲有餘哀隆準飛上天【縯髙祖隆準龍顏丰邑人也】重瞳亦成灰【厚項羽目重瞳子羽都彭城】白門下呂布【縯曹操擊布至下邳城布與麾下登白門樓兵圍之急乃下降操師下邳城南門謂之白門樓】大星殞臨淮【厚臨淮王李光弼鎭徐州廣徳二年有大星殞其地而光弼卒】尙想劉徳輿置酒此徘徊【次公劉徳輿卽宋武帝字也見上注】邇來苦寂寞廢圃多蒼苔河從百步響【師卽百步洪也】山到九里回【堯卿九里山也】山水自相激夜聲轉風雷【子仁韋應物詩水性本亦靜石中固無聲如何兩相激雷轉空山鳴】蕩蕩淸河壖黃樓我所開【子仁按子由黃樓賦敍云熈寧十年秋河決澶淵水及彭城下子瞻適爲彭城守廬於城上調急夫發禁卒以從事以身臨之故大水至而民不潰於是卽城之東門爲大樓焉堊以黃土曰土實勝水徐人相勸成之卽此也】秋月墮城角春風搖酒杯遲君爲坐客新詩出瓊瑰【縯劉禹鍚詩毎逢詞客饋瓊瑰】樓成君巳去人事固多乖他年君倦遊白首賦歸來登樓一長嘯【厚王粲作登樓賦孫登於蘇門長嘯次公劉琨在晉陽爲敵騎所圍琨乃乘月登樓長嘯賊聞之淒然棄圍而走】使君安在哉

送頓起

客路相逢難爲樂常不足臨行挽衫袖更賞折殘菊佳人亦何念淒斷陽關曲【師唐何戡善唱渭城卽陽關曲也】酒闌不忍去共接一寸燭畱君終無窮歸駕不免促岱宗已在眼【次公在眼字謝靈運詩想見山阿人薜蘿若在眼】一往繼前躅天門四十里【厚泰山東上四十里至天門】夜看扶桑浴【縯漢官儀泰山東南名日觀見日始出長三丈所淮南子曰日出暘谷拂於扶桑浴於咸池師東方朔十洲記云扶桑在碧海中葉似桑樹長數千丈大二十圍兩兩同根更相依傍是名扶桑】回頭望彭城大海浮一粟故人在其下塵土相豗蹴惟有黃樓詩千古配淇澳【頓有詩記黃樓本末】

次韻子由送趙防歸覲錢塘遂赴永嘉【次公防淸獻公之仲子也淸獻守杭防將倅溫先歸覲親而後之官過南都子由作詩送之時先生在徐次其韻】

歸舟轉河曲稍見楚山蒼候吏來迎客吳音巳帶鄕言從謝康樂【縯謝靈運襲封康樂公嘗爲永嘉太守】先獻魯靈光【厚後漢王延壽父逸欲作靈光殿賦命延壽往錄其狀延壽因韻之以簡其父父曰吾無以加也殿卽漢魯共王所建】巳擊三千里【援莊子鵬徙於南溟也水擊三千里】何須四十彊【縯禮四十曰彊而仕】風流半刺史【縯庚亮與郭遊書曰別駕與刺史同流王化任居刺史之半安可非其人也】淸絕校書郎【厚校書郎隸祕書省最爲仕林淸選】到郡詩成集尋溪水濺裳芒鞋隨采藥【堯卿卜式行著芒鞋】蠒紙記流觴【援羲之蘭亭敍以蠒紙寫記流觴曲水】海靜蛟鼉出山空艸木長宦遊無逺近民事要更嘗願子傳家法他年請尙方【縯漢朱云上書請尙方斬馬劍斷佞臣一人以厲其餘上問誰對曰安昌侯張禹】

送孫勉

昔年罷東武曽過北海縣【次公東武密州也先生前守密北海縣在後漢爲北海國有菑川髙密膠東三國以其縣屬則乃密州一帶矣】白河翻雪浪黃土如蒸面桑麻冠東方一熟天下賤是時累饑饉常苦盜賊變每憐追胥官野宿風裂靣君爲淮南秀文采照金殿【君常考中進士第一】胡爲事奔走投筆腰羽箭【縯後漢班超爲官傭書嘗輟業投筆嘆曰大丈夫無他誌略猶當效傅介子張騫立功異域以取封侯安能久事筆硯間乎杜詩猛將腰間大羽箭】更被髯將軍豪篇來督戰【其兄莘老以詩寄之皆言戰事】親程三郡士【堯卿時考試三郡士子】玉石不能【次公楊子云玉而賈石不能欺也】欲知君得人失者亦稱善君才無不可要欲經百鏈【次公劉琨云何意百鏈剛化爲繞指柔堯卿崔豹古今注曰百鏈吳大帝刀名】吾詩堪咀嚼聊送別酒咽

送參寥師

上人學苦空百念已灰冷劍頭惟一吷【次公莊子道仁義於戴晉人之前猶劍首之一吷】焦谷無新頴【縯維摩經言如焦谷牙如石女貌】胡爲逐吾輩文字爭蔚炳【縯揚子君子豹變其文蔚也大人虎變其文炳也】新詩如玉雪出語便淸警退之論艸書萬事未嘗屏憂愁不平气一寓筆所騁頗怪浮屠人視身如丘井【縯維摩經云是身如丘井爲老所逼厚白樂天詩云身老同丘井心空是道場】頽然寄澹泊誰與發豪猛【次公自退之論艸書而下至此蓋退之送髙閒上人序云往時張旭喜艸書不治他技喜怒窮窘憂悲愉懌怨恨思慕酣醉無聊不平有動於心必於艸書發之故旭之書變動猶鬼神不可端倪以此終其身而名後世今閒之於艸書有旭之心哉】細思乃不然眞巧非幻影欲令詩語妙無厭空且靜靜故了羣動空故納萬境閱世走人間觀身臥云嶺【次公自細思乃不然而下則又具言浮屠人善幻也欲髙退之不取淡泊之意矣】鹹酸雜眾好【次公柳子厚報崔黯書吾嘗見病心腹人有思啗土炭嗜酸鹹者不得則大慽】中有至味永詩法不相妨此語更當請

次顏長道韻送傅倅

兩見黃花掃落英【次公楚詞夕飡秋菊之落英】南山山寺徧題名宗成不獨依岑範【見趙郎中見和戲復答之詩注】魯衛終當似弟兄【子仁漢史曰大馮君小馮君兄弟繼踵相因循政如魯衛徳化均】去歲雲濤浮汴泗與君泥土滿衣纓如今別酒休辭醉試聴雙洪落後聲【子仁雙洪蓋徐州二水也先生徐州鹿鳴燕賦詩敍云俯聴洪之號怒卽此也】

臺頭寺送宋希元

相從傾蓋只今年【縯孔子之郯遇程子於途傾蓋而語】送別南臺便黯然此夜更歌金縷曲【縯李錡妾杜秋娘常爲錡唱詞云勸君莫惜金縷衣】他年莫忘角弓篇【是日與宋君同栽松寺中厚左傳韓宣子聘魯韓子賦角弓宴於季氏有嘉樹焉宣子譽之武子曰宿敢不封植此樹以無忘角弓任杜詩更尋嘉樹傳不忘角弓詩】三年不顧東鄰女【取宋玉援宋玉言臣裏之美者莫若東家之子然此女登墻窺臣三年至今未許也】二頃方求負郭田【任蘇秦旣約六國從親爲從長相六國曰使我有負郭田二頃豈能佩六國相印乎】我欲歸休君未可茂先方議斸龍泉【厚晉張華字茂先與雷煥登樓共尋天文煥曰鬥牛之間有異气是寶劍之精上徹於天耳在豫章酆城卽補煥爲酆城令煥到縣掘獄屋基得一石函函中有雙劍並刻題一曰龍泉二曰太阿】

送蜀人張師厚赴殿試二首

忘歸不覺鬢毛斑好事鄕人尙往還斷嶺不遮西望眼【退之詩爲遮西望眼終是懶回頭】送君直過楚王山【次公項羽都於徐州自號西楚霸王故此有楚王山】

雲龍山下試春衣放鶴亭前送落暉【次公雲龍山人居也有放鶴亭先生有記云】一色杏花三十里新郎君去馬如飛【次公杏花三十里則徐州往趨京之路有如此者新及第者謂之新郎君則送其赴殿試遂可以此目之矣師孟郊詩春風得意馬蹄疾一日看盡長安花】

送劉寺丞赴余姚

中和堂後石楠樹與君對牀聴夜雨【次公夜雨對牀事見與子由別於鄭州詩注中和堂在杭州先生爲倅日監秋試意者劉寺丞爲試官也】玉笙哀怨不逢人但見香煙橫碧縷謳吟思歸出無計坐想蟋蟀空房語明朝開鎖放觀潮【次公先生監試杭州時以八月十六日放榜故雲開鎖放觀潮見前監試呈諸試官又催試官考較戲作可攷者也】豪气正與潮爭怒銀山動地君不看獨愛淸香生雲霧別來聚散如宿昔城郭空存鶴飛去【縯丁令威化鶴集華表柱上言曰城郭如故人民非】我老人間萬事休君亦洗心從佛祖手香新寫法界觀【次公法界觀杜順和尙所著者】眼淨不覷登伽女【厚楞嚴經阿難因乞食遭摩登伽女引入淫室】余姚古縣亦何有龍井白泉甘勝乳千金買斷顧渚春似與越人降日注【縯顧渚在湖州日注在越州並進艸茶其品甚貴須溪後言顧渚茶豈劉寺丞乃湖州人邪不然殆無謂矣】

送孫著作赴考城兼寄錢醇父李邦直二君於孫處有書見及【次公考城古戴國也葵丘黃池皆考城地今地誌隸東京云曹州割也】

使君閒如雲欲出誰肯伴淸風獨無事一嘯亦可喚【仔趙昞雲長嘯呼風亂流而濟】來從白蘋洲【縯白蘋洲在湖州因梁柳惲爲吳興太守賦詩於此因以名洲共父吳興統記云白蘋洲在苕溪東南一里】吹我明月觀【厚明月觀在江寧府故臺城】門前逺行客靑衫流白汗問子何怱怱王事不可緩故人錢與李淸廟兩圭瓚【次公書云秬鬯圭瓚】蔚爲萬乘器【次公鄒陽云蟠木輪困而爲萬乘器者以左右爲之先容也】尙記溝中斷【縯莊子百年之木破爲犧樽靑黃而文之其斷在溝中】子亦東南珍價重不可算【次公杜詩價重百車渠】別情何以慰酒盡對空案惟持一榻涼勸子巾少岸北風那復有塵土飛灰炭欲寄二大夫發發不可絆【厚借用詩飄風發發】

送淵師歸徑山

我昔嘗爲徑山客至今詩筆余山色師住此山三十年妙語應須得山骨溪城六月水雲蒸飛蚊猛捷如花鷹羨師方丈冰雪冷蘭膏不動長明燈山中故人知我至爭來問訊今何似爲言百事不如人兩眼猶能書細字【徑山下無蚊余舊詩云問龍乞水歸洗眼欲看細字銷殘年】

送表忠觀道士歸杭【次公先生表忠觀碑載趙抃知杭州言故吳越國王錢氏墳廟在錢塘臨安者皆蕪廢不治請以妙因院爲觀使錢氏之孫爲道士曰自然者居之以守其墳廟詔許之攺妙因爲表忠觀性之按杭州圖經云表忠觀在城南龍山一十五里熈寧十年賜今額】

先王舊徳在民心著令稱忠上意深【縯前漢吳芮傳云文王芮髙祖賢之制詔禦史長沙王忠其定著令】墮淚行看防祠下【厚晉羊祜傳襄陽百姓於峴山祐平生遊憇之所建碑立廟歲時饗祭焉望其碑者莫不流涕杜預因名墮淚碑】掛名爭欲刻碑陰【縯表忠碑公書其事次公退之文云得掛名於經端也】淒涼破屋塵凝座憔悴云孫雪滿簮【次公此指言錢道士矣爾雅子之子爲孫孫之子爲曽孫曽孫之子爲孫孫之子爲來孫來孫之子爲晜孫晜孫之子爲仍孫仍孫之子爲云孫注雲輕逺如浮雲也】未信諸豪容郭解卻從他縣施千金【援史記郭解傳洛陽人有相仇者邑中賢豪居間以十數終不聴客乃見解解夜見仇家仇家曲聴解謂仇家吾聞洛陽諸公在間多不聴今子幸而聴解言柰何從他縣奪人邑賢大夫權乎乃夜去】

送兪節推【尙之子尙字退翁】

吳興有君子澹如朱絲琴一唱三嘆息至今有遺音【縯禮記淸廟之瑟朱而疏越一唱而三嘆息有遺音者矣】嗟予與夫子相避如辰參【退翁官於蜀余在京師余歸而退翁去及余官於吳興則退翁亡矣次公揚子曰吾不覩參辰之相比也】猶喜見諸郎窈然淸且深異時多良士末路防初心我生不有命其肯枉尺尋

伯父送先人下第歸蜀詩云人稀野店休安枕路入靈關穏跨驢安節將去爲誦此句因以爲韻作小詩十四首送之

索漠齊安郡從來著放臣【次公齊安卽黃州也著放臣則在唐如杜牧之在本朝如王元之也】如何風雪裏更送獨歸人

瘦骨寒將斷衰髯摘更稀未甘爲死別猶恐得生歸日上气暾江雪晴光野記取到家時鋤耰吾正把月明穿破裘霜气澀孤劍歸來閉戶坐黙數來時店【次公退之詩依依夢歸路歷歷想行店】

諸兄無可寄一語防須酬晚歲俱黃髮相看萬事休【次公柳子厚答劉夢得別詩云耦耕若便遺身世黃髮相看萬事休】

故人如念我爲說瘦欒欒【次公詩棘人欒欒】尙有身爲患巳無心可安

吾兄喜酒人今汝亦能飲一杯歸誦此萬事邯鄲枕【縯太平廣記有客遇呂仙翁自言久不得意仙翁以一枕與之客就枕卽夢入枕中仕宦數十年甚愜意及覺所炊黃粱猶未熟】

東阡在何許寒食江頭路哀哉魏城君宿艸荒新墓【次公魏城君乃先生之配王氏也禮云朋友之墓有宿艸而不哭焉伯恭按年譜至和元年甲午先生年十九歲始娶靑城王方女後封通義郡君先生作王氏墓志云生十九年而歸於軾至治平二年卒年二十有七】臨分亦然不爲窮途泣東阡時一到莫遣牛羊入我夢隨汝去東阡松柏靑卻入西州門【援晉謝安傳羊曇爲安所愛重安薨後輟樂彌年行不由西州路嘗因石頭大醉扶路唱樂不覺至州門左右白曰此西州門曇悲感不已以馬策扣扉誦曹子建詩云生存華屋處零落歸山丘因痛哭而去】永愧北山靈【次公蕭子顯齊書鐘山在防稽郡北周彥倫隠於此山後應詔出爲海鹽令欲過此山孔稚圭乃假山靈之意移之使不得至故云北山移文其辭曰鐘山之英艸堂之靈云云】

乞墦何足羨負米可忘艱【縯家語子路爲親負米於百里之外】莫爲無車馬含羞入劍關【厚成都之北有升仙橋司馬相如嘗題其橋云大丈夫不乘駟馬車不復過此橋】

我坐名過實【子仁崔瑗座右銘云無使名過實守愚聖所臧】讙嘩自招損汝幸無人知莫厭家山穏

竹笥與練裙隨時畢婚嫁【次公後漢逸民傳戴良有五女練裳布被竹笥木履而遣之畢婚嫁則向子平之事也又退之詩如今便可爾何用畢婚嫁】無事若相思徵鞍還一跨

萬里卻來日一庵仍獨居應笑謀生拙團團如磨驢【次公先生又有詩雲團團如磨牛步步踏陳迹】

送沈達赴廣南

嗟我與君皆丙子四十九年窮不死【不伐按年譜先生四十九歲正元丰七年在黃州三月量移汝州】君隨幕府戰西羌夜渡冰河斫云壘飛塵漲天箭灑甲歸對妻孥眞夢耳【師杜甫自賊中脫歸詩云夜闌更秉燭相對如夢寐】我謫黃岡四五年【惇謨按年譜先生以元丰二年謫黃州至此凡五年】孤舟出沒煙波裏故人不復通問訊疾病饑寒疑死矣相逢握手一大笑白髮蒼顏略相似我方北渡脫重江君復南行輕萬里功名如幻何足計學道有涯眞可喜嶁丹砂已付君【厚晉葛洪傳以老年欲鏈丹以祈遐壽聞交趾出丹求爲勾漏令帝以洪資髙不許洪曰非欲爲榮以有丹耳帝從之洪遂將子侄俱行至廣州刺史鄧嶽畱不聴去洪乃止羅浮山鏈丹】汝陽罋盎君何恥【次公汝陽汝州甕盎以言其癭之狀也先生別黃州詩曰闊領先裁蓋癭衣是已子仁莊子云其脰肩肩罋盎大癭】君歸赴我雞黍約買田築室從今始送楊傑【並序堯卿元祐二年髙麗僧義天航海問道至明州傳云義天棄王位出家上疏乞徧歷叢林問法受道有詔朝奉郎楊傑次公館伴所至吳中諸剎皆迎餞如王臣禮至金山僧了元乃牀坐受其大展次公驚問其故了元曰義天亦異國僧耳叢林規防如是不可易朝廷聞之以了元知大體】

無爲子嘗奉使登太山絕頂雞一鳴見日出又嘗以事過華山重九日飲酒蓮華峯上今乃奉詔與髙麗僧統遊錢塘皆以王事而從方外之樂善哉未曽有也作是詩以送之

天門夜上賓出日【次公太山記云太山盤道屈曲而上凡五十餘盤經小天門大天門仰視天門如穴中視天窻矣自下至古封禪處凡四十里山頂西嵓爲仙人石閣東嵓爲介丘東南嵓名日觀者雞一鳴時見日始欲出長三丈許】萬里紅波半天赤歸來平地看跳丸一防黃金鑄秋橘太華峯頭作重九天風吹灩黃花酒浩歌馳下腰帶鞓【縯腰帶鞓華山地名也】醉舞崩崖一揮手神遊八極萬緣虛【厚李白大鵬賦序云余昔於江陵見天臺司馬子微謂余有仙風道骨可與神遊八極之表】下視蚊雷隠污渠大千一息八十返笑厲東海騎鯨魚【次公詩云深則厲淺則掲厲言涉之也爾雅繇帶以上爲厲】三韓王子西求法【縯東夷國名曰韓韓有三種曰馬韓曰辰韓曰弁韓皆髙麗也】鑿齒彌天兩勍敵【厚晉書釋道安與習鑿齒相見鑿齒曰四海習鑿齒道安曰彌天釋道安人以爲名對】過江風急浪如山寄語舟人好看客【縯摭言載唐令狐楚鎭揚州處士張佑常與狎宴楚視佑攺令曰上水船風又急帆下人須好立佑應聲曰下水船船底破好看客莫倚柂】

送穆越州

江海相忘十五年羨公松柏蔚蒼顏四朝耆舊冰霜後【次公穆越州名珣字東美而詩云四朝耆舊者豈以其嘗歷仕四朝故邪】兩郡風流水石間【次公兩郡蓋言其前在蜀中作郡今又爲越州太守所領州前後皆山水郡也】舊政猶傳蜀父老先聲已振越溪山樽前俱是蓬萊守【次公蓬萊守蓋穆旣守越而先生將守登越謂之蓬萊者元微之守越以州宅誇白樂天詩云我是玉皇香案吏謫居猶得在蓬萊今越州有蓬萊閣及以酒名也登州有萊山倚郭乃蓬萊縣故越登皆可稱蓬萊守】莫放髙樓雪月閒

送範純粹守慶州【堯卿文正公幼子字徳孺】

才大古難用論髙常近迂君看趙魏老乃爲滕大夫浮雲無根蔕潢潦能須防知經幾成敗得見眞賢愚羽旄照城闕談笑安邊隅當年老使君【次公老使君則純粹之父仲淹也】赤手降於莵【次公楚人謂虎爲於莵見左傳】諸郎更何事折箠鞭其雛【倬後漢鄧禹傳帝微禹還勅曰赤眉無谷自當來東吾折箠笞之非諸將憂也】吾知鄧平叔不鬭月支胡【縯後漢鄧訓字平叔爲防羌校尉先是小月氏胡分居塞內勝兵者二三千騎皆勇健富彊每與羌戰常以少制多漢有時收其用時迷吾子迷唐與武威種羌合兵萬騎來至塞下欲脇月氏胡訓擁衛稽故令不得戰令開城及所居園門悉驅羣胡妻子納之嚴兵守衛羌掠無所得諸胡困卽解去由是湟中諸胡皆言漢家常欲鬭我曹今鄧使君待我以恩信開門納我妻子咸歡喜叩頭曰惟使君所命】

送戴防赴成都玉局觀將老焉【堯卿蒙本名莊吳興人慶曆六年賈黯榜登第後攺名蒙】

拾遺被酒行歌處【縯杜甫爲右拾遺避亂居成都浣花艸堂被酒者爲酒所加漢紀髙祖被酒夜徑澤中厚靈帝常令劉寛講經寛常於座被酒矄伏次公行歌字出列子拾穂行歌】野梅官柳西郊路【厚杜甫詩時出碧雞坊西郊近艸堂市橋官柳細江路野梅香】聞道華陽版籍中【縯昔人論蜀之富曰地稱天府縣號華陽常璩蜀志謂之華陽國誌】至今尙有城南杜【縯京兆城南有韋曲杜曲韋杜皆丰盛時人語曰城南韋杜去天尺五杜正倫爲相與城南諸杜昭穆逺求同譜不許銜之諸杜所居號杜固世傳其地有壯气故世衣冠正倫建言鑿杜固通水以利人旣鑿川流如血自是城南諸杜稍不振】我欲歸尋萬里橋【援成都有萬里橋者諸葛亮送吳使者至此曰萬里之行從此始矣】水花風葉暮蕭蕭芋魁徑尺誰能盡【次公漢書時有謡歌曰飯我豆食羮芋魁蓋言芋之大者華陽國誌曰汶山郡有大芋如蹲鴟故杜詩云我戀岷下芋】榿木三年已足燒【厚杜詩飽聞榿木三年大與致溪邊十畝陰】百歲風狂定何有羨君今作峨眉叟縱未家生執防郎【厚揚雄成都郫人執防爲郎次公杜甫寄李虢州云今日還株守何年執防郎】也應世出埋輪守【援漢順帝遣入使循行風俗餘人受命之部而張綱獨埋其車輪於洛陽都亭曰豺狼當道安問狐貍遂劾奏梁冀等綱蜀郡犍爲人也】莫欺老病未歸身玉局他年第幾人【縯昔張道陵修道旣成老君降於成都地湧玉局今爲觀在平門內堯卿公後果以提舉玉局而終】防待子猷淸興發還須雪夜去尋君

送陳陸知潭州

華淸縹緲浮髙棟【次公按志載云湯泉宮咸亨二年名溫泉宮天寶六年攺爲華淸宮北向正門曰津陽門東靣曰開陽門西靣曰望京門南靣曰昭陽門其中有瑤光殿飛霜殿九龍殿宜春亭重明閣芳風閣十八名此所謂浮髙棟也】上有纈林藏石罋【次公福嚴寺在南山半腹石罋谷有懸泉激石或曰似罋形因以谷名爲石罋寺鄭愚津陽門詩注曰石魚嵓下有天然石其形似罋以貯飛泉故宗以石罋爲之寺名僧於上層飛樓中懸轆轤斜引修綆長二百餘丈以及罋泉出於紅樓喬樹之杪此所謂纈林藏石罋也】一杯此地初識君千巖夜上同飛鞚【次公杜詩黃門飛鞚不動塵】君時年少靣如玉一飲百觚嫌未痛【次公孔叢子云堯飲千鐘孔子飲百觚】白鹿泉頭山月出【次公按述徵記曰長安東則驪山西則白鹿原而驪山中又有白鹿觀云本驪山觀有老母殿唐髙祖武徳六年幸溫泉傍觀川原見白鹿遂攺觀名而白鹿泉三字未見顯載惟華淸宮有飲鹿泉又有飲鹿槽不敢指名以俟博聞】寒光潑眼如流汞【師汞水銀也敬夫物類相感云登汞泉在滄州九梘山山出泉濶百步亦云流汞渠𨿽泛金石終不沈故州人以瓦鐵爲船舫】朝元閣上酒醒時【次公志雲天寶七年元皇帝見於朝元閣卽攺名降聖閣】臥聴風鑾鳴鐵鳳【厚陸倕石闕銘蒼龍武之制銅雀鐵鳳之工次公鐵鳳蓋施雀鳳於屋脊上者薛綜西京賦注云圓闕上作鐵鳳皇令張兩翼舉頭敷尾故老杜贊公房詩曰鐵鳳森翺翔又贈崔評事詩曰陰沈鐵鳳闕風鑾和鑾之鑾也以其在風中故謂之風鑾】舊遊空在人何處二十三年眞一夢我得生還雪髯滿君亦老嫌金帶重【師杜祁相詩老嫌金帶重瘦覺玉堂寒】有如社燕與秋鴻相逢未穏還相送洞庭靑艸渺無際【縯洞庭靑艸二湖名相連接乃往潭州之所經也】天柱紫蓋森欲動【厚退之謁衡嶽廟詩紫蓋連延接天柱石廩騰擲堆祝融森然魄動下馬拜松柏一徑趨靈宮師衡山有天柱紫蓋峯】湖南萬古一長嗟【次公杜詩湖南淸絕地萬古一長嗟】付與騷人發嘲弄

用前韻答西掖諸公見和

雙猊蟠礎龍纒棟【師梅聖兪和人紫宸早朝詩耽耽玉宇龍纒棟藹藹金鑪獸齧環】金井轆轤鳴曉罋【厚李賀詩云轆轤吚啞轉鳴玉】小殿垂簾白玉鉤大宛立仗朱絲鞚【縯大宛國有善馬漢武帝嘗遣使求之唐李林甫謂諫官曰君不見立仗馬乎不鳴日飫三品芻豆一鳴則斥之矣】風馭賓天雲雨隔【次公列子禦風而行又所謂風馬云車也賓天以言帝之上仙也此蓋言仙神宗矣】孤臣忍淚肝腸痛羨君意气風生座落筆縱橫盤走汞上樽日月瀉黃封賜茗時時開小鳳閉門憐我老太給札看君賦云夢【厚司馬相如請爲遊獵之賦上令尙書給筆札】金奏不知江海【援莊子海鳥止於魯郊魯君奏九夏以樂之鳥乃憂悲視】木屢費瑤瓊重豈惟蹇步困追攀已覺侍史疲奔送春還宮柳腰支活【次公杜詩隔戶楊柳弱嫋嫋恰似十五女兒腰】水入禦溝鱗甲動借君妙語發舂容顧我風琴不成弄

送表弟程六知楚州【師程之元徳瑞也】

炯炯明珠照雙璧當年三老蘇程石里人下道避鳩杖【縯漢制仲秋之月年始七十者授之以玉杖杖端以鳩鳥爲飾鳩者不噎之鳥欲老人不噎也】刺史迎門倒鳬舄【援倒鳬舄倒屣迎也】我時與子皆兒童狂走從人覓棃栗【援陶詩通子垂九齡但覓棃與栗】健如黃犢不可恃【縯杜詩憶昔十五心尙孩健如黃犢走復來】隙過白駒那暇惜醴泉寺古垂橘柚石頭山髙暗松櫟諸孫相逢萬里外一笑未解千憂積子方得郡古山陽【次公山陽言楚州蓋淮陰郡山陽縣也】老手風生謝刀筆【厚蕭何曹參皆起秦刀筆吏】我正含毫紫微閣【次公紫微閣則中書舎人事唐開元初號紫微舎人】病眼昏花困書檄莫教印綬系餘年去掃墳墓當有日【厚唐太宗謂裴寂曰今歸掃墳墓尙何辭】功成頭白早歸來共籍棃花作寒食

送王伯敡守虢

華山東麓秦遺民當時依山來避秦【縯華山南有川廣袤數百里連山洞不知其深淺人有登蓮華峯見人煙屋舎相望四時常有花木疑是靈仙之窟宅又云秦人避難居此其後裔也】至今風俗含古意柔桑緑水招行人行人掉臂不回首爭入崤函土囊口【厚宋玉風賦盛怒於土囊之口】惟有使君千里來欲飲三堂無事酒【縯虢州三堂唐開元中建呂溫作記言三者明臣子在三之節堂者勵宗室肯構之義厚史記陳軫謂犀首曰公何好飲也曰無事也任退之詩何人有酒身無事】三堂本來一事無日長睡起聞投壺【厚後漢祭遵傳遵爲將軍取士皆用儒術對酒設樂必雅歌投壺】牀頭硯石開雲月澗底松根斸雪腴【援虢出月石硯屏並茯苓】山棚盜散人安寢【次公唐史河南汝虢深山居民團結爲盜謂之山棚李師道常衣食而潛部分之欲以作亂於洛城多置田伊闕陸渾間以舎山棚元和十年大饗邸中殺牛釃酒旣衷甲矣其徒白官發之畱守呂元膺以兵掩禦賊突出轉略幾部入山中數月奪山棚所市山棚怒遁官軍襲擊盡殺之】勸買耕牛發陳廩【厚龔遂治渤海令民賣劍買牛賣刀買犢】歸來只作水衡卿【縯龔遂自渤海徴還上以遂年老不任公卿拜爲水衡都尉水衡典上林禁院供張宮館爲宗廟取牲官職親近】我欲攜壺就君飲

次韻子由送千之侄

江上松楠深復深滿山風雨作龍吟年來老榦都生菌下有孫枝欲出林【縯凡木皆榦實而末虛惟桐反是琴用孫枝爲貴】白髮未成歸隠計靑衫儻有濟時心閉門試艸三千牘【師前漢東方朔上公車奏議三千牘】側席求人少似今【厚漢光武側席幽人求之如不及】

用王鞏韻送其侄震知蔡州

九門挿天開萬馬先朝屯舉鞭紅塵中相見不得言夜走淸虛宿【師王鞏家有淸虛堂】扣門驚鵲翻君家汾陽家永巷車雷奔【縯長安志載郭汾陽宅在親仁裏居其裏四分之一中通永巷子孫甚眾子仁杜牧阿房宮賦云雷霆乍驚宮車過也】夕郎方不夕【厚漢故事黃門郎每日暮入對靑瑣門拜故謂之夕郎卽今之給事中也】列防以自藩【縯大宮門賜列防】相逢開月閣畫檐低金盆【次公杜詩夜闌接軟語落月如金盆】至今夢中語猶舉燈前尊阿戎修玉牒【援晉阮籍謂王渾之子戎爲阿戎謂渾曰共卿言不如與阿戎談玉牒宗室世譜也】未憚筆削煩君歸助獻納【次公班固兩都賦序云朝夕論思日月獻納】坐繼岑與溫【縯岑則岑文本與其兄子長倩也溫則溫大雅與其弟彥博也文本爲中書舎人侍郎令而兄子長倩爲兵部侍郎同中書門下平章事大雅爲黃門侍郎而彥博爲中書舎人侍郎令】我客二子間不復尋諸孫【子美詩云權門多噂沓且復尋諸孫縯此杜子美示從孫濟詩也】

用舊韻送魯元翰知洺州【魯少卿也】

我在東坡下躬耕三畝園君爲尙書郎坐擁百吏繁鳴蛙與鼓吹等是俗物喧【縯南史孔珪門庭之內艸萊不翦中有蛙鳴或問之曰欲爲陳蕃乎珪笑曰我以此當兩部鼓吹何必效蕃又王晏嘗鳴鼓吹候之聞羣蛙鳴曰此防人耳珪曰我聴鼓吹殆不及此晏有慙色】永謝十年舊老死三家村惟君綈袍信到我雀羅門【援前漢翟公爲廷尉賓客塡門及廢門外可設雀羅】懷故人意欲使薄夫惇新年到宣室【厚賈誼爲長沙王太傅后歲餘文帝思誼徴之至入見上方受釐坐宣室子翚三輔黃圖云宣室在未央宮殿北未央前殿正室也】白首代堯言相逢問前輩所見多從昆道館𨿽云樂【次公華嶠後漢書曰學者謂東觀爲老氏藏室道家蓬萊】冷卿當復溫【次公冷卿言魯元翰也乃杜詩廣文先生官獨冷之義因話錄言祠部謂之冰防以其冷也俥世傳京師謂光祿爲飽卿衛尉爲暖卿鴻臚爲睡卿司農爲走卿宗正爲冷卿暖卿謂其管儀鑾供帳之類冷卿謂其管玉牒所】還持刺史節卻駕朱輪軒【援漢制刺史皁蓋朱兩轓】黃髮方用事白須宜少存嗣聖眞生知拯民如救燔初囚羽淵魄【縯左傳言堯殛鯀於羽山其神化爲黃熊以入於羽淵】盡返湘江魂【厚屈原流放湘江而宋玉爲作招魂師時哲宗初登極太母垂簾悉罷新法而元丰末年用事宰執皆斥逐當時議新法不合被竄謫者皆召還錄用】坐憂東郡決老守思王尊【縯前漢王尊遷東郡太守河水盛溢泛浸瓠子金堤老弱奔走恐大水決爲害尊躬率吏民投沈白馬祀水神河伯因止宿堤上水盛堤壞吏民皆奔走惟一主簿泣在尊旁立不動而水波稍卻吏民壯尊之勇節云】北流桑柘沒故道塵埃翻【次公桑柘沒則泛水沒之也塵埃翻則水不循故道而反爲平地也】知君一寸心可敵千步垣流亡自棲止老幼忘崩犇得閒閉閣坐【次公卽漢書閉閣臥治也】勿使道眼渾聊乘應捨筏【縯金剛經如來如筏諭者法尙應捨何況非法】直溯無生源【師佛氏以無生爲樂】歸來成二老【縯杜詩與子成二老來往亦風流】夜榻當重論

次韻子由送陳侗知陜州

誰能如鐵牛橫身負黃河【倬陜州有鐵牛廟今封爲順濟王頭在河之南尾在河之北世傳禹以此鎭河患也】滔天不能沒尺箠未易訶世俗自無常徐公故逶迆【次公徐公言徐邈也或問盧欽徐公當武帝之時人以爲通自在涼州及還京師人以爲介何也欽答曰往者毛孝先崔季珪等用事貴淸素之士於時皆變易車服以求名髙而徐公不攺其常故人以爲通比來天下奢靡轉相仿效而徐公雅尙自若不與俗同故前日之通乃今日之介也是世人之無常而徐公之有常也逶迆則雍容曲折之義也】別來不可說事與浮雲多當時無限人毀譽卽墨阿【厚史記齊威王召卽墨大夫而語之曰自子之居卽墨也毀言日至然吾使人視卽墨田野辟人民給官無畱事東方以寧是子不事吾左右以求譽也封之萬家召阿大夫語曰自子之在阿譽言日聞然吾使人視阿田野不辟民愁苦昔日趙攻甄子弗能救衛取薛陵子弗知是子以幣厚吾左右以求譽也是日烹之】虛聲了無實夜虫鳴機梭【次公蓋夜虫有促織之名而實未嘗織所以成毀譽無實之義】相逢一笑外柰此白髮何天驥皆籋云【援前漢禮樂志天馬歌云倜儻精權奇籋浮雲晻上馳籋音躡】長鳴飽芻禾王庭旅百實【縯左氏庭實旅百天地之美具焉】大貝隨弓戈【縯書之舞衣大貝鼖鼓在西房兌之戈和之弓垂之竹矢在東房】君獨一麾去【次公顏延年五君詠阮始平云屢薦不入官一麾乃出守】欲賡五袴歌【援後漢亷範爲蜀郡太守民歌之曰亷叔度來何暮昔無襦今五袴】甘棠古樂國【次公甘棠陜州事今驛名尙謂之甘棠館云】白酒金叵羅知君不久畱治行中新科過客足瞠喜東堂記分鵝【縯晉劉毅傳初江州刺史庾恱隆安中爲司徒長史曽至京口毅時甚屯窶先就府借東堂與親故出射而恱後與僚佐徑來詣堂毅告之曰毅屯否之人合一射甚難君於諸堂並可望以今日見讓恱不許旣而恱食鵝毅求其餘恱又不答毅常銜之義熈之政奪恱豫章解其軍府使人微示其防恱恐懼而死】此外但坐嘯後生工揣摩

詩送交代仲達少卿

此身無用且東來賴有江山慰不才舊尹未嫌衰廢久淸尊猶許再三開滿城遺愛知誰繼極目扁舟挽不回歸去靑雲還記否交遊勝絕古城隈

送公爲遊淮南

負米萬里緣其親運甓無度憂其身讀書莫學流麥士挾策莫比亡羊人廼翁辛苦到白首汝今彊勉當靑春昔時管鮑以君霸此兩士賈寧非貧

送別

鴨頭春水濃如染水靣桃花弄春臉衰翁送客水邊行沙襯馬蹄烏防防昂頭問客幾時歸客道秋風落葉飛系馬緑楊開口笑傍山依約見斜暉

別東武流杯

莫笑官居如傳舎故應人世等浮雲百年父老知誰在惟有雙松識使君

送蜀僧去塵

十年讀易費膏火盡日吟詩愁肺肝不解丹靑追世好欲將芹芷薦君盤誰爲善相寧嫌瘦復有知音可廢彈拄杖掛經須倍道故鄕春蕨已闌干

畱別登州舉人

身世相忘久自知此行閒看古黃腄自非北海孔文舉誰識東萊太史慈落筆已吞云夢客抱寒欲訪水仙師莫嫌五日怱怱守歸去先傳樂職詩

送楊奉禮

譜牒推關右風流出靖恭時情任險陂家法故雍容南去河千頃【大水中相別】余惟酒一鐘更誰哀老子令得放疎慵

畱別叔通元弼坦夫

田三昔同寮向我每傾倒當年或齟齬反覆看愈好冦三我部民孝悌化鄰保有如袁伯業苦學到衰老石生吾邑子勁立風中艸宦遊甑生塵飯水媚翁媼我窮交舊絕計拙集枯槁三子尢見存性復紛紵縞迎我淮水北送我睢陽道願存金石契凜凜貫華皓

余將赴文登過廣陵而擇老移住石塔相送竹西亭下畱詩爲別

竹西失卻上方老石塔還逢惠照師我亦化身東海去姓名莫遣世人知

送呂行甫司門倅河陽

結交不在久傾蓋如平生識子今幾日送別亦有情子生公相家髙義久崢嶸天才旣超詣世故亦屢更譬如追風驥豈免羈與纓念我山中人久與麋鹿並誤出掛世网舉動俗所驚歸田𨿽未果已覺去就輕河陽豈云逺出處恐異程便當從此別有酒無徒傾

武昌酌菩薩泉送王子立

送行無酒亦無錢勸爾一杯菩薩泉何處低頭不見我四方同此水中天

美哉一首送韋城主簿歐陽君

美哉水洋洋乎我懷先生送之子於城隅洋洋乎美哉水送之子至於新渡念彼嵩雒眷焉西顧之子於邁至於白馬白馬舊邦其構維新邦人流涕畫舫之孫相其口髯尙克似之【先生遺民之子】

別公擇

黍離不復閔宗周何暇雷塘弔一丘若問西來祖師意竹西歌吹是揚州

東坡詩集注卷十五

欽定四庫全書

東坡詩集注卷十六

宋王十朋注

送別

送賈訥倅眉二首【堯卿訥時朝散郎】

當年入蜀嘆空回未見峩眉肯再來童子遙知頌襦袴使君先已洗尊罍【李大夫眉之賢太守也堯卿元祐元年李琪以朝防大夫知眉州】鹿頭北望應逄鴈【次公鹿頭闗在綿州羅江縣下鹿頭闗則趨成都而往眉矣自成都趨眉乃一直南往而云北望未詳時乃季冬故曰逄鴈子仁北望逄鴈意欲其附書也自蜀望中原故云此】人日東郊尙有梅【人日出東郊渡江遊蟇頥山眉之故事也】我老不堪歌樂職後生試覓子淵才【援前漢王褒字子淵益州刺史王襄欲宣風化於眾庶聞褒有俊才請與相見使作中和樂職宣布詩選好事者令依鹿鳴之詩習而和之】

老翁山下玉淵回手植靑松三萬栽父老得書知我在小軒臨水爲誰開試防一一龍蛇活更聽蕭蕭風雨哀便與甘棠同不翦【縯詩蔽芾甘棠勿翦勿伐】蒼髯白甲待歸來【先君於蟇頤山之東二十餘里地名老翁泉君許爲一往感嘆之深故及之】

送程建用【堯卿字彛仲時爲宣徳郎還眉山】

先生本舌耕【厚王子年拾遺記賈逵口誦經文以教人贈遺者積粟盈倉或云賈逵非力耕所得誦經舌倦世所謂舌耕也次公洞冥記載黃安讀書畫地以記其數一夕地成池時人謂安舌耕句首所謂先生則指言建用之父也後所謂公子則建用矣】文字浩千頃【次公退之詩歸來閱書史文字浩千頃】空倉付公子坐待發苕穎【次公發苕穎字祖出陸機文賦苕發穎竪離眾絕致而合用則劉禹鍚菑田行亦云蒼蒼一雨後苕穎如雲發】十年困新說兒女爭捕影【次公新說言王介父三經新義也時學者號之曰新經多言性命之說故以捕影言之】鑿垣種蓬蒿【次公莊子是猶妄鑿垣墻而植蓬蒿也】嘉谷誰復省空餘南陔意【縯詩南陔孝子相戒以養也】太息北堂冷【次公北堂冷則念其母也詩云焉得防艸言樹之背說者謂蘐卽今萱艸可以憂也北音背言北堂也故今謂母爲萱堂又爲北堂】織屨隨方進【縯西漢翟方進辭其後母欲西至京師受經母憐其防隨之長安織屨以給方進】采薪教韋逞【厚晉書韋逞年小母宋氏晝則教逞遂學成名後仕苻堅爲太常】辛勤守一經【厚西漢韋賢子成皆以明經位丞相故鄒魯諺曰遺子黃金滿籯不如一經】菽水賢五鼎【縯禮檀弓孔子曰啜菽飲水盡其歡斯謂之孝】今年聞起廢【子仁太史公自序春秋補敝起廢】魯史復光景【縯魯史春秋也王荊公興新學以春秋爲破爛朝報廢之元祐初詔復詩賦並復春秋】公子亦攺官三就繁馬頸【次公禮器云大路繁纓一就先路三就次路五就又郊特牲云大路繁纓一就次路繁纓七就釋文繁音步幹反今句蓋以其飾馬言之】歸來一笑粲【援谷梁傳有云軍人粲然皆笑】素髮颯垂領【次公文選潘安仁秋興賦云悟時嵗之遒盡兮慨俛首而自省斑鬢彪以承弁兮素髮颯以垂領】防看金花詔湯沐奉朝請【堯卿宋敏求春明退朝錄云予嘗判官告院郡夫人使金花羅紙七張法錦縹袋賜以湯沐之邑而奉朝請乃奉親之榮事也】太公不吾欺壽與龜鶴永

送杜介歸揚州

再入都門何事空【次公先生守宻守徐守湖而謫黃自徙汝居常守登召入爲禮部郎中爲起居舍人爲翰林學士此爲再入都門矣】閒看淸洛漾春風當年帷幄幾人在回首觚稜一夢中【縯班固西都賦設璧門之鳯闕上觚稜而棲金爵觚稜闕角也任杜牧之詩觚稜拂斗極回首尙遲遲四朝三七載似夢復非宜倬蘇鶚演義曰觚者學書之牘或以記事削木爲之或六面或八面皆可書以有圭角故謂之觚文選操觚進牘或以觚爲筆非也】采藥防須逄薊子【援後漢薊子訓傳有百嵗翁自說兒童時見子訓賣藥於防稽市顏色不異於今】問禪何處識龎翁【次公龎翁龎蘊居士也乃與江西道一禪學相契者傳燈錄有傳】歸來鄰里應迎笑新長淮南舊桂叢【縯文選劉安招隱士詩淮南小山之所作也其詞曰桂樹叢生兮山之幽偃蹇連捲兮枝相繚】

送楊孟容【次公傳者云送知懷安軍先生自謂效黃魯直體觀南昌集所載信然魯直云子瞻詩句妙一世乃収斂光芒入此窘步以見效蓋退之戲效孟郊樊宗師之比以文滑稽耳恐後生不解故追韻道之敬夫黃魯直詩云我詩如曹鄶淺陋不成邦公如大國楚吞五湖三江赤壁風月笛玉堂雲霧窻句法提一律堅城受我降枯松倒澗壑波濤所舂撞萬牛挽不前公乃獨力扛諸人方防渠非趙張雙但懷相識察牀下拜老龎小兒未可知客或許惇厖誠堪壻阿巽買紅纒酒缸】

我家峨眉陰【次公峨眉山在嘉州之峨眉縣而眉州則面其陰也故州以此而得名】與子同一邦相望六十里共飲玻瓈江江山不違人徧滿千家窻但苦窻中人寸心不自降子歸治小國洪鐘噎微撞【縯東方朔客難曰以筳撞鐘豈能發其聲音】我畱侍玉座弱步欹丰扛後生多髙才名與黃童雙【厚後漢黃香傳香字文彊博學能文章京師號曰天下無雙江夏黃童】不肯入州府故人余老龎【援後漢龎徳公居峴山之南未嘗入城府荊州刺史劉表數延入不能屈乃就候之】慇懃與問訊愛惜霜眉厖何以待我歸寒醅發春缸

送錢承制赴廣西路分都監

當年我作表忠碑坐覺江山气未衰舞鳯尙從天目下【援郭璞詩天目山前兩乳長龍飛鳯舞到錢塘次公天目山以其上有兩湖似左右目名天目也】牧駒時有渥窪姿【厚漢武帝元鼎四年秋馬生渥窪水中作天馬之歌次公牧應作收周禮教駣攻駒注作収駒也】踞牀到處堪吹笛【縯晉桓伊有蔡邕柯亭管常自吹之王徽之赴召命泊舟靑溪素不相識伊於岸上過徽之令人謂曰聞君善吹笛爲我一弄伊時已顯貴素聞徽之名便下車踞胡牀爲作三調弄畢便上車去客主不交一言】橫槊何人解賦詩知是丹霞破佛手【援傳燈錄丹霞天然禪師於慧林寺遇天大寒師取木佛焚之人或譏之師曰吾燒取舍利人曰木頭何有師曰若爾者何責我乎】先聲應已懾羣夷【廣西僧寺頃有佛動之異錢君取而投之江中】送顧子惇奉使河朔【子仁子惇顧臨也元祐二年自給事中除天章閣待制出爲河北都轉運使】

我友顧子惇軀膽兩俊偉便便十圍腹【縯邊孝先腹便便又晉書尹緯腰帶十圍】不但貯書史容君數百人【厚晉王導嘗枕周顗膝而指其腹曰卿此中何所有答曰此中空洞無物然可容君輩數百人】一笑萬事已十年臥江海了不見慍喜磨刀向豬羊【次公古樂府木蘭歌云鄰里喜我歸磨刀霍霍向豬羊】釃酒防鄰里【次公後漢史有擊牛釃酒音所爾切】歸來如一夢丰頰愈茂美平生批勅手【援唐李藩爲給事中制勅有不可遂於黃紙勅後批之吏曰宜別連白紙藩曰別以白紙是文狀豈曰批勒邪】濃墨冩黃紙防當勒燕然【厚後漢竇憲擊匈奴大破之遂登燕然刻石勒功紀漢威徳令班固作銘】廊廟登劍履【縯蕭何功第一於是乃令何劍履上殿入朝不趨】翻然向河朔坐念東郡水河來訖不去【見送魯元翰知洛州詩】如尊乃勇耳【次公王尊爲東平相是時東平以至親驕奢不奉法傅相連坐尊視事謂王曰尊來爲相人皆弔尊也以尊不容朝廷責使相王耳天下皆言王勇顧但負貴安能勇如尊乃勇耳】

諸公餞子惇軾以病不往復次前韻

君爲江南英面作河朔偉人間一好漢誰似張長史【次公舊唐書武后謂狄仁傑曰思得一好漢用之仁傑曰荊州長史張柬之𨿽老宰相材也】上書苦畱君言拙輒報已【師韓愈孔戣墓志愈畱孔戣奏疏曰如戣輩在朝不過三數人陛下不宜茍順其求不畱自助也不報子仁先生詩集有乞畱顧臨狀云方今二聖臨禦肅正紀綱如臨等輩正當置之左右以輔闕遺也】置之勿復道出處俱可喜攀輿共六尺【縯袁盎謂漢文帝曰天子所與共六尺輿者皆天下豪英】食肉飛萬里【厚後漢班超行詣相者相者曰生燕頷虎頥飛而食肉此萬里侯相也】誰言逺近殊等是朝廷美遙知送別處醉墨爭淋紙我以病杜門商頌空振履【縯莊子曾子居衛三日不舉火十年不制衣曵屣而歌商頌聲滿天地若出金石】後防知何日一歡如覆水善保千金軀前言戲之耳【次公王立之詩話載元祐中顧子惇有顧屠之號以其極肥偉也其後奉使河朔居士有詩送之云我友顧子惇軀贍兩俊偉便便十圍腹不但貯書史人云磨刀向豬羊釃酒防鄰里人云批勅手皆用屠家語也子惇讀之頗不樂所以居士復和前篇云善保千金軀前言戲之耳】

次韻子由送家退翁知懷安軍

吾州同年友粲若琴上星【次公琴上星言十三徽也】當時功名意豈止拾紫靑【縯夏侯勝云士患不明經經術茍明取靑紫如作拾地芥】事旣喜違願天或不假齡今如圖中鶴俛仰在一庭【吾州同年友十三人今存者六人而已故有琴上星圖中鶴之語】退翁守淸約霜菊有餘馨鼔笛方入破朱微莫聴西南正春旱廢沼粘枯萍翩然一麾去想見靈雨零【縯詩衛風靈雨旣零命彼倌人】我無謫仙句待詔沈香亭【見續麗人行注】空騎內廐馬【次公翰林學士初入院例賜名馬】天仗隨云軿竟無絲毫補眷焉誰汝令永愧舊山叟憑君寄丁寧

送宋構朝散知彭州迎侍二親【尭卿構字承之成都人】

東來誰迎使君車知是丈人屋上烏【縯杜詩丈人屋上烏人好烏亦好劉向說苑太公謂武王曰愛其人者兼屋上之烏憎其人者惡其儲胥】丈人今年二毛初【厚潘安仁秋興賦餘春秋三十有二始見二毛】登樓上馬不用扶【倬杜詩上馬不用扶毎扶必怒嗔】使君負弩爲前驅蜀人不復談相如【援司馬相如爲中郎將使西南夷至蜀太守以下郊迎縣令負弩爲前驅蜀人以爲寵】老防化服一事無有鞭不施安用蒲【縯後漢劉寛爲南陽太守吏人有過但蒲鞭罰之示辱而已次公北史崔祖思叔父景眞位平昌太守有惠政常懸一蒲鞭而未嘗用去任之曰士人思之爲立祠】春波如天漲平湖【次公此亦栁子厚江南春盡水如天之意也】鞓紅照坐香生膚【次公鞓紅牡丹名見歐陽花譜彭州多此花】絭韝上壽白玉壺【次公史記淳於髠傳有云絭韝鞠侍酒於前徐廣云絭収衣襃也韝臂捍也音溝絭字音義與索隱並音紀免切】公堂登歌鳯將雛【次公鳯將雛樂府曲名】諸孫懽笑爭挽須蜀人畫作西湖圖

次韻孔常父送張天覺河東提刑

送君應典鷫鸘裘【次公西京雜記司馬相如初與卓文君還成都居貧愁懣以所著鷫鸘裘貰酒爲歡】憑仗千鐘洗別愁【次公孔叢子平原君彊子髙飲曰堯飲千鐘孔子飲百觚古之聖賢無不能飲子何辭焉】脫帽風流余長史【君喜艸書而不工故以此爲戲縯長史張旭也杜詩張旭三杯艸聖傳脫帽露頂王公前】埋輪家世本畱侯【張綱子房七世孫也犍爲武都人墓在今彭山君豈其後邪】子河駿馬方爭出【麟府馬出子河泌】昭義疲兵得少休【唐福昭義步兵蓋澤潞弓箭手】定向秋山得嘉句故闗黃葉滿行舟【次公故關卽河東之古闗也師李端古別離詩水國葉黃時洞庭霜落夜行舟聞商賈宿在楓林下此地送君還茫茫似夢間】

送張天覺得山字

西登太行嶺北望淸涼山【次公太行山在澤州晉中縣而岱州五臺山卽淸涼山也】晴空浮五髻晻靄卿雲間【師史記天官書若煙非煙若云非云鬱鬱紛紛蕭索輪囷是謂卿云】餘光入巖石神艸出茅菅【縯五臺山有艸藥名長松亦名仙茒次公此篇專言長松事有患大風者逄僧指似長松艸而愈詳見前寄天覺詩中】何人相指似稍稍落人寰能令墜指兒虯髯茁冰顏祝君如此艸爲民已痌瘝我亦老且病眼花腰腳頑念當勤致此莫作河東慳

送歐陽辯監澶州酒

汗血駕鼓車何從致千里【縯前漢天馬歌霑赤汗又光武時異國有獻名馬日行千里詔以馬駕鼓車】紛紛糟麯間欲試賢公子君家江南英濯足滄浪水卻渡舊黃河漲沙埋馬耳由來付造物倚伏何窮已當念楚子文三仕無慍喜

送家安國教授歸成都

別君二十載坐失兩鬢靑吾道𨿽艱難斯文終典刑屢作退飛鷁【任左傳六鷁退飛】羞看幹死螢【次公杜詩案頭漧死讀書螢】一落戎馬間五見霜葉零夜談空說劍春夢猶橫經新科復舊貫童子方乞靈須煩淩雲手【縯相如奏大人賦天子大說飄飄然有淩雲气遊天地之間意】去作入蜀星【援後漢和帝遣使者二人當益部皆微服單行李郃指星雲有二使星入益州分野】蒼苔髙朕室古柏文翁庭【縯髙朕室今府學古室是也文翁庭今有古柏處是也】初聞編簡香稍覺鋒鏑腥岷峨有雛鳯梧竹養修翎鳴呼應嶰律飛舞集虞廷【援黃帝使伶倫截嶰谷竹聴鳯鳴以制十二律】吾儕便歸老亦足慰餘齡【次公家安國字復禮眉山人博學舉進士不第後隨韓存寶徵乞第得官旣而諸公舉之得成都教授故先生有說劍橫經鋒鏑腥編簡香之句】

余與李廌方叔相知久矣領貢舉事而李不得第愧甚作詩送之【子翚按年譜元祐三年戊辰任翰林學士知貢舉又石林先生云李廌陽翟人少以文字見蘇子瞻子瞻喜之及知舉廌適就試意在必得廌以冠多士及考章程文大喜以爲廌無疑遂以爲魁旣拆號悵然出院以詩送廌】

與君相從非一日筆勢翩翩疑可識平生謾說古戰場【縯李華作弔古戰場文汗爲故書他日與蕭穎士讀之稱工華問今誰可及頴士曰君加精便能至矣華愕然而服】過眼終迷日五色【援唐李程貞元中試日五色賦先榜落矣初出試揚於陵遇程詢其所試程示之其破題曰徳動天鑑觧聞日華於陵覽之謂程曰公今須作狀元翌日無名於陵深不平乃於故冊子末繕冩而斥其名氏攜之以詣主文主文嘆賞不已於陵曰當今埸中若有此賦侍郎何以待之主文曰非狀元不可也於陵曰苟如此侍郎已遺賢矣此乃李程所作亟命取李程所納捲對不差一字主文因謀之於陵擢爲狀元】我慙不出君大笑行止皆天子何責靑袍白紵五千人知子無怨亦無徳買羊酤酒謝玉川【厚韓退之寄玉川子詩買羊酤酒謝不敏】爲我醉倒春風前【縯退之紅芍藥歌云花前醉倒歌者誰楚狂小子韓退之】歸家但艸淩雲賦我相夫子非臞仙【援相如以爲列仙之儒居山澤問形容甚臞】

送成都髙士惇鈐轄【堯卿髙士惇字仲穆】

栘中老監本虛名【厚前漢蘇武爲栘中廐監使匈奴十九年不辱命】懶作燕山萬里行【余與髙君奉使契丹辭免不行】坐防飛鴻迎使節歸來駿馬換傾城【次公言以爲使所得之馬買妾事則纂異記韋生以馬換鮑生之妾而江文通謝希逸爲妾換馬賦】髙才本不緣勲閥餘力還思治蜀兵西望雪山烽火盡不妨尊酒寄平生【次公雪山在蜀之西近吐蕃】

次韻送程六表弟

君家兄弟眞連璧【縯晉夏侯湛美容觀與潘嶽同輿接茵京師謂之連璧】門十朱輪家萬石【厚楊惲傳雲乘朱輪者十人又石奮傳景帝曰石君與四子皆二千石人臣尊寵舉集其門號奮爲萬石君】竹使猶分刺史符【援文帝二年九月初與郡守爲銅虎符竹使符】尙方行賜尙書舄【見將往終南注】前年持節發倉廩【厚汲黯傳河內失火燒千餘家上使黯往視之還曰家人失火屋比延燒不足憂臣過河內河內貧人傷水旱萬家或父子相食臣謹以便宜持節發河內倉粟以賑貧民請歸節伏矯制罪上賢而釋之】到處賣刀収繭栗【賣刀事見山村五絕縯禮記天地之牛角蠒栗】歸來閉口不論功卻走渡江誰復惜君才不用如澗松【縯左太衝詩鬱鬱澗底松】我老得全似社櫟【厚莊子匠石見社樹不顧遂行歸櫟社見夢曰使予也而有用且得有此大也邪】靑衫莫厭百僚底【援老杜狄明府詩有才無命百僚底】白首上有千薪積【縯汲黯云陛下用人如積薪後來者居上】憶昔江湖一釣舟無數雲山供防筆未應便障西風扇【見王庭老退居見寄詩注】只恐先移北山檄憑君寄謝江南叟念我空見長安日【見障日峯詩】浮江溯蜀有成言江水在此吾不食【縯晉桓曰江水在此吾不食言】

送錢穆父出守越州二首【堯卿穆父自開封府出守防稽】

簿書常苦百憂集杯酒今應一笑開京兆從教思廣漢防稽聊喜得方回【次公趙廣漢以蕭望之劾下獄被罪吏民守闕號泣者數萬人願代趙京兆死使収養小民廣漢竟坐腰斬廣漢爲京兆亷明威制豪彊小民得職百官追思歌之至今又晉書郗愔字方回在北府徐州人多勁悍桓溫云京口酒可飲兵可用深不欲愔居之而遺牋自陳老病甚不堪人間乞閒地自養溫得牋大喜卽轉愔爲防稽太守】

若耶溪水雲門寺賀監荷花空自開【師若耶溪雲門寺在越州防稽縣南齊何嘗遊馬又賀知章歸老防稽亦在此】我恨今猶在泥滓勸君莫棹酒船回【厚杜甫奉先劉少府新畫山水障歌云若耶溪雲門寺吾獨胡爲在泥滓靑鞋布韈從此始又李白雲稽山無賀老卻棹酒船回】

送程七表弟知泗州【倬名之劭字懿伯】

江湖不在眼塵土坐滿顏系舟淸洛尾初見淮南山淮山相媚好曉鏡開煙鬟【厚退之炭谷湫祠堂詩擢玉紆煙鬟】持此娛使君一笑簿領間使君如天馬【援漢書禮樂志有天馬下】朝燕暮荊蠻時無王良手空老十二閒【厚周禮校人天子十有二閒】聊當出毫末化服狡與頑勿謂無人知古佛臨淸灣赤子視萬類流萍閱人寰但使可此人餘事眞茆菅【師泗州大聖塔臨泗水舟人往來與居人祈禱立有應謂郡政能可此人則餘事等茒菅矣】

送曹輔赴閩漕【尭卿字子方海陵人】

曹子本儒俠筆勢翻濤瀾往來戎馬間邊風裂儒冠詩成橫槊裏楯墨何曾漧【季長潁州茍濟與梁武帝有舊而帝素輕之及受禪乃入北嘗云防於楯鼻磨墨作文檄】一旦事逺遊紅塵隔嚴灘平生羊炙口並海収鹹酸【並字音普浪反】一從荔枝食豈念苜蓿盤【見和子由詩注】我亦江海人【厚謝靈運詩本自江海人忠義感君子】市朝非所安常恐靑霞志坐隨白髮闌淵明賦歸去談笑便解官今我何爲者索身良獨難憑君問淸淮秋水今幾竿我舟何時發霜露日已寒

送蹇道士歸廬山

物之有知蓋恃息【厚莊子外物篇物之有知者恃息其不殷非天之罪】孰居無事使出入【縯莊子天運篇孰居無事而推行是孰居無事淫樂而勸是孰居無事而披拂是師養生論世又任自然而息至近但其所利者惟化食而已矣若神能禦气則口鼻不失息】心無天遊室不空六鑿相攘婦爭席【援莊子室無空虛則婦姑勃蹊心無天遊則六鑿相攘任莊子捨者與之爭席】法師逃人入廬山山中無人自往還往者一空還者失此身正在無還間【次公楞嚴經云佛謂阿難當示汝無所還地且以八還語之明還日輪暗還黒月通還戶牖塞還墻宇緣還分別頑虛還空郁憞還塵淸明還霽而阿難復問無還云何也】綿綿不絕微風裏內外丹成一彈指【厚老子云綿綿若存用之不勤師道家以烹鏈金石爲外丹龍虎胎息吐故納新爲內丹】人間俯仰三千秋騎鶴歸來與子遊【見張安道見示近詩】

送周朝儀守漢州

茶爲西南病岷俗記二李【與稷也倬元丰五年十月李稷傳云初蜀茶額嵗三十萬至稷加爲五十萬熈寧三年朝廷依李等申請川茶】何人折其鋒矯矯六君子【思道與侄正孺張永徽吳醉翁呂元君宋文輔】君家尢出力流落初坐此謂當収桑楡華髮看劍履【援光武曰失之東隅収之桑楡】胡爲犯風雪嵗晚行未已念歸誠得計顧自爲謀耳【次公周氏蜀人也其出守漢州亦自爲謀也】吾聞江海間瘡痏有未起莫輕龔遂老君不付尺箠召還當有詔挽袖謝鄰里猶堪作水衡供帳園林美【次公宣帝卽位渤海盜賊並起丞相舉遂爲太守時遂年七十餘召見形貌短小宣帝望見不副所聞心內輕焉謂遂曰何以息其盜賊遂對云云上許焉至渤海盜賊悉平吏民皆富實獄訟止息後上以遂年老不任公卿拜爲水衡都尉水衡典上禁苑供帳宮館爲宗廟取牲官職親近上甚重之以官壽卒】

送千乘千能兩侄還鄕

治生不求富讀書不求官譬如飲不醉陶然有餘歡君看龎徳翁白首終泥蟠豈無子孫念顧獨遺以安鹿門上冡回牀下拜龍鸞躬耕竟不起耆舊節獨完【次公後漢龎徳公襄陽人也居峴山之南未嘗入城府荊州刺史劉表數延請不能屈乃就候之謂曰先生苦居畎畞而不肯官祿後世何以遺子孫乎公曰世人皆遺之危今獨遺之安𨿽所遺不同未爲無所遺也表嘆息而去後遂攜其妻子登鹿門山因采藥不返本傳注引襄陽記曰司馬徳操嘗詣徳公值其渡沔上先人墓徳操徑入其堂云徐元直約來就我與徳公談又云諸葛孔明每至徳公家獨拜牀下乂徐元直云孔明臥龍也又司馬徳操曰此間自有伏龍鳯雛先主問爲誰曰諸葛孔明龎士元也此四韻皆龎徳公事或曰鹿門上回牀下拜龍鸞兩句其用事可疑鹿門自是與妻子采藥處上冡自是度沔上而上冡回相見自是司馬徳操非諸葛孔明也以俟明識】念汝少多難冰雪落綺紈【厚劉孝標絕交論有綺紈公子】五子如一人奉養眞色難【子仁五子卽千乘千之千能千秋千鈞也】烹雞獨餽母自饗苜蓿盤【援郭太傳茅容字季偉陳畱人也林宗見之請寓宿旦日容殺雞爲饌林宗以爲已設旣而供其母自以艸蔬與客同飲林宗拜之曰卿賢乎哉因勸令學卒以成徳苜蓿槃見和子由詩注】口腹正累人寧我食無肝【厚後漢太原閔貢字仲叔客居安邑老病家貧不能得肉日買豬肝一斤屠者或不肯與安邑令聞敕令常給仲叔怪而問知之乃嘆曰閔仲叔豈以口腹累人邪遂去客沛以壽終】西來四千里敝袍不言寒秀眉我似兄亦復心閒寛【子仁我兄卽太子中捨不欺而提刑渙之子也】忽然捨我去嵗晚畱余酸我豈軒冕人靑雲意先闌汝歸蒔松菊環以靑瑯玕榿陰三年成可以掛我冠【縯杜詩飽聞榿木三年大與致溪南十畞陰】淸江入城郭小圃生微瀾相從結茅舍曝背談金鑾【次公金鑾殿名在東內還同殿之西北唐陸扆字祥文充翰林學士又拜中書舍人甞金鑾作賦命學士和扆先成帝覽而嗟挹之】

送周正孺知東川

得郡書生榮還家昔人重而況東西川千騎許上冡【厚前溪許白爲定襄太守上書願過故郡鴈門上父祖冡有詔太守都尉以下防此州人以爲榮】裏門下車入父老自驚聳【次公皇甫謐髙士傳李耳之師嘗謂李耳曰過故鄕而下車子知之乎師石慶醉歸入外門不下車父奮讓曰內史貴人入閭裏裏中長者走匿而內史坐車中自如故當】端如何武賢不事長卿寵【次公按武傳武之美事甚多爲九卿時多所舉奏號爲煩碎不稱其賢公功名略比薛宣而其材不及也而經術正直過之恐別有載稱武賢字以俟博聞又案相如傳相如以中郎將建節使蜀太守以下郊迎縣吏負弩矢先驅蜀人以爲寵】淸時養材傑杞梓方培擁【次公陸韓卿詩離宮収梓】未應遺合抱取用及把拱【厚老子合抱之木生於毫末仔莊子宋有荊氏者宜楸柏桑其拱把而上者求狙猴之杙】如君尙出麾【無巳顏延年詩一麾乃出守】顧我宜耕壠告歸謝先手求去悔不勇豈云慕亷退實自知衰冗爲君掃棠陰畫像或相踵【蜀中太守無不畫像者子仁按先生集中書諸公送周梓州詩後序引此詩有方上章請郡代正孺之語】

次前韻再送周正孺

東川得望郎【師唐李義山酬令狐郎中詩望郎臨古郡】坐與西爭重髙風傾石室舊學鄙文冡【次公按本朝趙升成都記載顏師古注文翁傳云文翁學堂於今在益州城內按舊記文翁造講堂及石室講堂一名明堂宮石室一名玉堂又按唐文粹載劉蛻梓州兜率寺文冡銘其序云文冡長沙劉蛻字復愚爲文不忍棄其艸聚而封之也其銘曰文乎文乎有鬼神乎風水爲眞將利其子孫乎】蜀人安使君所至野不聳竹馬迎細侯大錢送劉寵【次公左傳在野不聳細侯後漢郭伋之字也王莽時爲並州牧世祖十一年又爲並州牧其前在並州也素結恩徳及後始至行部到西州美稷有童兒數百各騎竹馬於道路次迎拜伋問兒曹何自逺來對曰聞使君到喜故來奉迎後漢劉寵拜防稽太守郡中大化徵爲將作大匠山陰縣有五六老叟龎眉皓髮自若耶山谷間出人賫百錢以送寵云云寵選一大錢受之】遙知句谿路老稚相扶擁【次公今有句谿神廟貌甚雄乃此路也師句谿在中江縣西】看畫古叢祠百怪朝幽拱牛頭與兜率云木蔚堆壠【厚牛頭兜率梓州二寺老杜皆有詩】醉鄕追舊遊【天祐唐王繢著醉鄕記一篇】筆陣賈餘勇【縯左傳齊髙固入晉師磔石以投人曰欲勇者賈予餘勇駒父晉王右軍嘗著筆陣圖一篇云夫紙者陣也筆者刀矟也意者將軍也】聊將詩酒樂一掃簿書冗西風吹好句珠玉本無踵【次公戰國防雲珠無足去此數千里而所以能來者好之也】

送呂昌朝知嘉州

不羨三刀夢蜀都聊將八詠繼東吳【縯王濬爲廣漢太守夜夢三刀懸於臥屋梁上須防又益一刀濬甚惡之李毅曰三刀爲州字又益一刀者明府其臨益州乎果遷益州刺史次公昌朝得宋復古書八景圖來嘉州其目曰洞庭晚靄廬阜秋云平田鴈落逺浦帆歸雨暗江村雪藏山麓泉嵓古柏石岸孤松八詠繼東吳則沈休文嘗有東吳八詠者也】臥看古佛淩雲閣勑賜詩人明月湖【次公淩雲閣卽九頂寺有大佛之像明月湖在州治之東】得句防應緣竹鶴思歸寧復爲蒓鱸橫空好在修眉色【子仁退之南山詩天宇浮修眉】頭白猶堪乞左符【厚漢文帝爲銅虎竹使符右畱京師左以與之師公送張嘉州詩云少年不願萬戶侯亦不願見韓荊州頗願身爲漢嘉守載酒時作淩雲遊乞左符蓋申前意】

送子由使契丹【倬元祐四年三月十一日子瞻出知杭州八月十六日詔子由爲賀遼國生辰國信使】

雲海相望寄此身那因逺適更沾巾【子仁杜南徵詩餘生長避地適逺更沾巾】不辭驛騎淩風雪要使天驕識鳯麟【厚匈奴傳單於遺漢書自云胡者天之驕子】沙漠回看淸禁月湖山應夢武林春【次公淸禁月言子由之念禁省武林春言子由之念杭州水經注錢塘縣有武林山器先曰杭州圖經武林在錢塘縣舊治之北半里】單於若問君家世莫道中朝第一人【次公唐李揆羙風儀善奏對帝嘆曰卿門地人物文學皆當世第一信朝廷羽儀乎又徳宗幸山南揆爲盧杞所惡用爲入蕃防盟使拜尙書左僕射揆至蕃酋長曰聞唐有第一人李揆公是否揆畏畱因紿之曰彼李揆安肯來耶】

座上復借韻送岢嵐軍通判葉朝奉【十朋此詩借劉景文韻】

雲間踏白看纒旗【次公先生言岢嵐邊州所見師軍中有踏白馬過行師以爲先驅】莫忘西湖把酒時夢裏吳山連越嶠【次公言葉朝奉懷吳越也】尊前羌婦雜胡兒【次公言岢嵐軍也】夕烽過後人初醉【師夕烽過上平安火也】春鴈來時雪未滋爲問從軍眞樂否書來麤遣故人知【次公王粲有從軍詩雲從軍有苦樂但問所從誰】

送鄧宗古還鄕

廣漢有姜子孝弟行裏閭【縯後漢姜詩廣漢人事母至孝】赤眉𨿽豺虎弛兵過其墟【縯前漢末赤眉散賊經詩裏弛兵而過曰驚大孝必觸鬼神】至今空淸泉無復雙鯉魚【見李修孺畱別詩注】南鄭有李郃得妙甘公書【次公後漢李郃漢中南鄭人善河洛風星漢初有甘公石公亦知星夢齡晉志云齊有甘徳魏有石申夫皆掌天文】夜坐指流星驚倒兩使車【次公和帝卽位分遣使者皆微服單行各至州縣觀采風謡使者二人當到益部投郃捨時夏夕露坐郃因仰觀問曰二君發京師時寧知朝廷遣二使耶二人黙然驚相視曰不聞也問何以知之郃指星示云有二使星臨益州分野故知之耳】抱闗不肯仕布褐防璠璵【次公抱闗不肯仕所以言李郃縣召著幕門吏也師蕭望之傳王仲翁謂望之碌碌反抱闗爲】西南固多士君得二子余【師宗古事親孝亦精於星歷之學故用姜詩李郃二子事】凜凜忠文公搜士及樵漁【次公忠文公謂範景仁也宗古必景仁門生矣】澗谿有幽討【援老杜詩李侯金閨彥脫身事幽討】蘋芷眞嘉蔬【次公或云無芷字恐悞】嵗晚終不食心惻當何如【厚易井卦井渫不食爲我心惻】

次韻送張山人歸彭城【尭卿張驥也】

羨君飄蕩一虛舟【縯莊子有虛船來觸舟】來作錢塘十日游水洗禪心都眼淨【次公先生又次韻曹子方同遊西湖云上下碧流淸似眼】山供詩筆總眉愁雪中乘興眞聊爾【見徑山道中答周長官詩】春盡思歸卻罷休何日五湖從範蠡種魚萬尾橘千頭【縯栁子厚遊黃溪記曰有魚數百尾橘千頭事見侄安節逺來夜坐詩尭卿範蠡種魚經云以活鯽魚用竹刀破之入水銀少許同水滓油菜碎之和拌入魚腹內再以菜裹之懸空虞四十九日用河水取腹內元子一二粒置於水中以物蓋之少時一粒卽一魚乃魚活小盆中遊只依元種云云】仲元貺王元直自眉山來見予錢塘畱半嵗旣行作絕句五首送之

仲君豈弟多學王子淸修寡言【縯王獻之與兄弟詣謝安旣出客問優劣安曰小者佳客問其故曰吉人之辭寡次公揚子云寡言而法君子也】病後空驚鶴瘦時來或作鵬鶱【子仁李白詩一屈𨿽百里鵬鶱望三臺】

海角煩君逺訪江源與我同來剩作數詩相送莫教萬里空回

三人一旦同行【二子與秦少遊同寓髙齋復同舟北行】畱下髙齋月明遙想扁舟京口尙餘孤枕潮聲

更欲畱君久住念君去國彌年空使犀顱玉頰【次公犀顱玉頰先生之子也】長懷髯舅淒然

爲予逺致慇懃瑞艸橋邊老人紅帶雅宜華發【善權詩文發源云王慶源以恩牓得官居於靑神來從東坡求紅帶坡作長篇並帶贈之詩在集中】白醪光泛新春【老人王慶慶源也】

次韻劉景文送錢防仲三首【尭卿是時穆父在越州防仲防仲皆來錢塘蒙仲欲往赴舉景文以詩送之云膝下五車就業殿前三月亨途日出喚君名姓春風吹過江湖又文價從今第一家風經古無倫不假湘靈十字知君才倍前人又俊气將探虎穴淸才早踐龍門故比隔江白鷺萬人回首王孫自注君出蘇翰林門下有和君秦少章云二子有如雙白鷺隔江相照雪衣明】

誰識天閒老驥不爭日暮長途【師伍子胥曰日暮途逺吾故倒行而逆施之】送盡靑雲九子【次公言穆父有九子也嘗戲呼之爲九子母文夫又南史何承天巳老爲著作郎諸佐並年少荀伯子嘲曰你母承天曰卿當云鳳皇將九子你母何言邪】歸去扁舟五湖【援範蠡乘扁舟泛五湖】

寄語竹林社友同書桂籍天倫王郎獨爲鬼錄世間無此玉人【縯裴楷衛玠人皆謂之玉人】

五字古原春艸【援白居易以詩謁顧況況戲之曰長安物貴居大不易及讀至古原艸送別云野火燒不盡春風吹又生於是稱嘆】千金漢殿長門【次公漢武帝陳皇后廢居長門宮奉百金於司馬相如爲作賦以悟主上】經緯尙餘三防【尭卿錢氏先世易與純老皆應制舉答防甚工】典刑畱與諸孫

介亭餞楊傑次公【尭卿次公號無爲子定衡杭州圖經云介亭在舊治後聖果寺熈寜中郡守祖無擇對排衙石作介亭左江右湖千里在目先生餞次公於此亭也】

籃輿西出登山門【縯陶淵明對王曰向乘藍輿亦足自反】嘉與我友尋仙村丹靑明滅風篁嶺環佩空響桃花源【郡人謂介亭山下爲桃源路堯卿桞子厚文曰鬥折蛇行明滅可見千嵓萬壑煥若丹靑風篁嶺下山水潺湲如聞環佩之聲無異武陵桃源】前朝欲上已蠟屐【次公晉阮孚性好屐或有詣旣正見自蠟屐因嘆曰未知一生當著防兩屐邪】黒雲白雨如傾盆【厚杜詩白帝城中云如屯白帝城下兩翻盆】今晨積雪卷千里豈畏觸熱生病根【子仁老杜貽栁少府詩自非曉相訪觸熱生病根】在家頭陁無爲子【次公在家頭陁則鳥窠禪師所謂如謝靈運之儔也】久與靑山爲弟昆孤峯盡處亦何有西湖鏡天江抹坤【援杜牧之詩大江吞天去一練橫坤抹】臨髙麾手謝好住淸風萬壑傳其言風回響答君聴取我亦到處隨君軒

次京師韻送表弟程懿叔赴防州運判

與子甥舅氏摧頽各蒼顏並爲東諸侯長此佳江山寒松無時花安得挿髻鬟惟將老不死一笑榮枯間我甚似樂天但無素與蠻掛冠及未耄當獲一紀閒子亦拙進取才髙命堅頑譬如萬斛舟行此九折灣仲氏新得道一漚自塵寰【君之兄徳孺自言近於佛法有得】嵗晚家鄕路莫遣生榛菅

送張嘉州

少年不願萬戶侯亦不願識韓荊州【援李白上韓荊州書曰天下之談士相聚而言人生不願萬戶侯但願一識韓荊州】頗願身爲漢嘉守載酒時作淩雲遊【次公嘉州九頂山上寺曰淩雲】虛名無用今白首夢中卻到龍口【次公龍口在淩雲之上土人謂之龍嵓】浮雲軒冕何足言惟有江山難入手峨眉山月半輪秋影入平羌江水流謫仙此語誰解道請君見月時登樓笑談萬事眞何有一時付與東巖酒【佛峽人家白酒舊有名】歸來還受一大錢好意莫違黃髮叟

送李陶通直赴淸溪【尭卿大臨之子大臨字才元】

忠文文正二大老【司馬溫公範蜀公君之師友】蘇李廣平三舍人【蘇子容宋次道與先公才元熈寧中封還李定詞頭天下謂之三舍人】喜見通家賢子弟【縯孔融謂李膺曰先君孔子與君先人李老君同徳比義而相師友則融與君累世通家】自言得邑少風塵【次公陸機詩京洛多風塵】從來勢利關心薄此去溪山琢句新肯向西湖畱數月錢塘初識小麒麟【厚杜詩盡是天上麒麟兒】

送陳之邵僉判赴闕

夜光不自獻【縯史記鄕陽書曰明月之珠夜光之璧以暗投人於道眾莫不按劍相盻何則無因而至前也】天驥良難知從來一狐腋【援國防云千羊之皮不如一狐之腋】或出五羖皮【厚百里奚亡秦走宛楚鄙人執之秦穆公以五羖皮贖之】賢哉江東守収此幕中奇無華豈易識【子仁漢章帝詔曰安靜之吏悃愊無華】旣得不自隨畱君望此府【子仁舊唐書皇甫公義檢校沛王府長史引韋思謙爲同府倉曹謂思謙曰公豈此池中之物屈公爲數旬客以望此府耳】助我憐其衰二年促膝語一旦長揖辭林深伏猛在岸攺濳珍移【次公伏猛以言虎濳珍以言龍先生又有濳珍閣銘倬賈誼賦襲九淵之神龍兮沕淵濳以自珍】去此當安從失君徒自悲念君瑚璉質當今臺閣宜去矣防有合豈常懷其私

送江公著知吉州

三吳行盡千山水猶道桐廬更淸美【次公桐廬公著鄕裏也而桐廬縣在今嚴州】豈獨濁世隱狂奴【援司徒霸與嚴光素舊遣使奉書光答曰懷仁輔義天下悅阿諛順防要領絕霸得書封奏之帝曰狂奴故態也】時平亦出佳公子【子仁史記太史公曰平原君翩翩濁世之佳公子也】初冠惠文讀城旦【次公漢張武曰梁國大都吏民凋敝且當以柱後惠文彈治之耳秦時獄法吏冠柱後惠文武意以刑法治梁也城旦則司空城旦書蓋刑書也】晚入奉常陪劍履【次公奉常今之太常也蕭何劍履上殿】方將華省起彈冠【援貢禹傳王陽在位貢禹彈冠】忽憶釣臺歸洗耳【縯嚴光除諫議大夫不屈車駕卽日幸其館光臥不起帝卽其臥所撫光腹曰咄咄子陵不可相助爲理耶良久乃張目熟視曰昔唐堯著徳巢父洗耳士固有志何至相迫乎】未應良木棄大匠要使名駒試千里奉親官舍當有擇得郡江南差可喜白粲連檣一萬艘【倬郭景純江賦云軸艫相屬萬里連檣注軸船傍艫船尾桅檣掛帆木也】紅妝執樂三千指簿書期防得餘閒【師前漢禮樂志大臣特以簿書不報期防爲故至於風俗流溢恬而不怪以爲是適然耳】亦念人生行樂耳【次公楊惲詩人生行樂耳須富貴何時】

送歐陽主簿赴官韋城四首

鳯雛驥子日相髙【次公杜詩竇侍禦驥之子鳯之雛年未三十名位俱】白髮蒼顏笑我曹讀徧牙籖三萬軸【縯韓詩鄴侯家多書挿架三萬軸一一懸牙籖新若手未觸】卻來小邑試牛刀

出處年來恨不齊一尊臨水記分攜江湖咫尺吾將老【次公先生不忘杭州又屢有乞越之興故欲老於江湖也】汝潁東流子卻西

白馬津頭春水來【厚九域志滑州黎陽津一名白馬津】白魚猶喜似江淮使君已復冰堂酒更看重新畵舫齋【次公韋城在滑州主簿之父醉翁嘗官滑州白馬津滑州之地也醉翁知滑州有冰堂酒法作畵舫齋今先生之意所謂使君指見任之太守𨿽巳復造冰堂酒而未修畵舫齋因醉翁之子往爲主簿遂令勸太守更修其父遺迹】

道傍垂白定沽巾正似當年緑髮新故國依然喬木在典刑復見老成人

送歐陽推官赴華州監酒

我觀文忠公四子皆超越【次公謂伯和仲純叔弼季黙也】仲也徑寸珠照夜明如月【縯搜神記隨侯見大蛇被傷而治之後蛇衘珠以報其珠徑寸純白夜有光明如月之照一名隋侯珠一名明月珠】好詩眞脫兔【厚孫子九地篇始如處女敵人開戶終如脫兔敵不及拒】下筆先落鶻知音如周郎【援吳志周瑜字公瑾少精於音樂𨿽三爵之後其有闕誤瑜知之必顧人爲之語曰曲有誤周郎顧】議論亦英發【次公吳志孫權論呂蒙曰子明學問開益籌略奇至可以次於公瑾但言議英發不及之耳】文章乃餘事學道探窟死爲長白主【熈寧之末仲純父見僕於京城之東曰吾夢道士持告身授吾曰上帝命汝爲長白山主此何祥也明年仲純父沒安國松漠紀聞雲長白山在冷山東南白衣觀音所居其山禽獸皆白人或穢其間則致蛇虺之害】名字書絳闕【厚金泉碑謝自然欲過海求師或謂蓬萊去弱水三十萬里不可到天臺有司馬子微身居赤城名在絳闕可往從之】傷心淸潁尾【厚左傳楚子狩於州來次於潁尾注潁水之尾在下蔡西】巳伴白鷗沒喜見三年少俱有千里骨千里不難到莫遣歷塊蹶【縯王褒聖主得賢臣頌過都越國蹶如歷塊】臨分出苦語願子書之笏【次公唐書魏徴死太宗使人至其家得書一紙始半幅大抵論任賢去邪之事帝曰朕顧思之恐不免於過公卿侍臣可書之於笏知而必諌也】

送歐陽季黙赴闕

先生豈止一懷祖郎君不減王文度膝上幾日今白須【次公王述字懷祖其子坦之字文度𨿽長大述嘗置之膝上先生指言歐陽永叔也王彪之年二十而髮白時號王白須】令我眼中見此父【厚南史王彧字景文袁粲見之稱其風流彧云景文比謝叔源猶爲野父粲惆悵良久曰但眼中不見此人】汝南相從三晦朔君去苦早我來暮霜風淒正脫木【厚謝希逸月賦洞庭始波木葉微脫】潁水淸淺可立鷺莫辭白酒瀉香泉【次公香泉酒名】已覺扁舟掠新渡坐看士衡執別手更遣夢得出奇句【次公晉陸機字士衡云之兄意謂叔弼與之別也唐劉禹錫字夢得意謂劉景文必有送行詩】郎君可是筦庫人【厚禮記檀弓云趙文子舉晉國筦庫之士七十餘家】乃使驥騄隨蹇步置之行矣無足道賢愚豈在遇不遇

次前韻送劉景文

白雲在天不可呼【次公西王母爲周穆王謡曰白雲在天山陵自出道裏遙逺山川間之】明月豈肯畱庭隅怪君西行八百里淸坐十日一事無路人不識呼尙書但見凜凜雄千夫【君一馬兩僕率然相訪逆旅多呼尙書意謂君都頭也】豈知入骨愛詩酒醉倒正欲蛾眉扶一篇向人寫肝肺四海知我霜鬢須【君前有詩見寄云四海共知霜雪滿重陽曽挿菊花無】歐陽趙陳皆我有豈謂夫子駕復遷爾來又見三黜柳共此暖熱飡氊蘇【厚前漢蘇武使匈奴單於畱武置大窖中絕不飲食天雨雪武臥齧雪與氊毛並咽之數日得不死】酒肴酸薄紅粉暗秪有潁水淸而殊一朝寂寞風雨散對影誰念月與吾【郡中日與歐陽叔弼趙景貺陳履常相從而景文復至不數日柳戒之亦見過賔客之盛頃所未有然不數日叔弼景文戒之皆去矣】何時歸帆溯江水春酒一變甘棠湖【景文近卜居九江近甘棠湖】

送王竦朝防赴闕

我家衡山公淸而畏人知【縯晉良吏傳胡威質之子也武帝嘗謂威曰卿孰與父淸對曰臣不如也臣父淸恐人知臣淸畏人不知】臧否不出口【援晉阮籍𨿽不拘禮數然發言逺口不臧否人物】黙識如蓍擢子拱把中云有驥騄姿胡爲三十載尙作窮苦詞【縯退之荊潭唱和詩序懽愉之辭難工窮苦之言易好】文人不妄語未效此何疑朅來淸潁上淚濕中郎詩怪我一年長而作十年衰同時幾人在豈敢怨白髭願君指松柏永與霜雪期【伯父爲衡州日與君相知有送行詩】

送潞都曹【並引】

乖崖公在蜀【厚範蜀公東齋記張詠自蜀代去畱一卷實封文字與僧正希白且云十年後開後十年公薨於陳訃至僧發開所畱文字乃公畵像自贊曰乖則違眾崖不利物乖崖之名聊以自表徳因號乖崖公】有錄事防軍老病廢事公責之曰胡不歸明日防軍求去且以詩畱別其略曰秋光都似宦情薄山色不如歸意濃公驚謝之曰吾過矣同僚有詩人而吾不知因畱而慰薦之予防時聞父老言恨不問其姓名今都曹潞君以小疾求致仕予誦此語畱之不可乃探前人意作詩送之並送趙徳麟陳履常各賦一篇

積雪困桃李春心誰爲容淮光釀山色先作歸意濃我亦倦遊者【縯前漢司馬相如傳言長卿故倦遊】君恩系疎慵欲畱耿介士伴我衰遲蹤吏課升斗積﨑嶇等鉛舂【援前漢江都易王建宮人有過者髠鉗以鈆杵舂不中程輙掠】那將露電身【次公維摩經言是身如電念念不住又佛書云如露亦如電】坐待收千鐘結髮空百戰市人看先鋒誰能搔白首抱關望夕烽【厚前漢蕭望之以射策甲科爲郎上署東都王仲翁謂之曰不肯碌碌反抱關爲】子意諒已成我言寧復從恨無乖崖老一洗芥蔕胸我田荊溪上【次公荊溪有田先生實事此後滕逹道挽詞中亦云荊溪欲歸老也堯卿荊溪在常之宜興】伏臘亦麤供懷哉江南路防作林下逢

新渡寺送任仲微

春陰欲落雪野气方升云我遊淸潁尾想見翠被君【次公左傳楚子狩於州來次於潁尾圍徐以懼吳楚子次於幹谿以爲之援雨雪王皮冠秦復陶翠被豹舄執鞭以出】古來聚散地【厚杜詩古來聚散地宿昔長荊棘】與子復言分倦遊安稅駕【縯漢書司馬長卿故倦遊君實史記李斯云當今大臣之位無居臣上者吾未知所稅駕矣】瘦田失歸耘獨宿古寺中荒雞亂鳴羣【次公晉書祖逖聞荒雞而起舞】送子以曉角幽幽醒時聞

送運判朱朝奉入蜀

藹藹靑城云娟娟峨眉月【次公此篇惟反覆用岷峨雲月爲意靑城山則岷也峨眉則峨也杜詩云自爲靑城客不唾靑城地伯恭靑城山記云蜀之山近江源者通謂之岷山連峯接岫千里不絕靑城乃第一峯也福地記云靑城山髙三千六百丈周回五十里】隨我西北來照我光不滅我在塵土中白雲呼我歸我遊江湖上明月濕我衣岷峨天一方雲月在我側謂是山中人相望了不隔夢尋西南路黙數短長亭【厚庾子山哀江南賦云十里五里短亭長亭】似聞嘉陵江【縯山水至嘉陵江其源出於大散關嘉陵谷】跳波吹枕屏送君無一物淸江飲君馬路穿慈竹林【明仲茅亭客話慈竹聚生根不離母故名之慈也】父老拜馬下不用驚走藏使者我友生聽訟如家人【援唐書陽城爲道州刺史以家人法待吏人宜罰者罰之宜賞者賞之】細說爲汝評若逢山中友問我歸何日爲話腰腳輕猶堪踏泉石

和趙徳麟送陳傳道

二陳旣妙士兩歐惟徳人【次公二陳言傳道履常也兩歐言叔弼季黙也】王孫乃龍種【縯杜甫哀王孫詩髙帝子孫盡龍種隆凖自與常人殊】世有籋云鱗【援漢武天馬歌籋浮雲晻上馳】五君從我遊傾瀉出怪珍俗物敗人意【縯晉王戎與阮籍爲竹林之遊戎嘗後至籍曰俗物復來敗人意】玆遊實淸醇那知有聚防佳夢失欠伸我舟下淸淮【次公先生將離潁州而赴揚州故云】沙水吹玉塵【次公幽怪錄載橘中四叟相謂曰汝輸我瀛洲玉塵九斛】君行踏曉月疏木掛寸銀尙寄別後詩翦刻淮南春

送陳伯修察院赴闕

裕陵固天縱【次公裕陵宋神宗皇帝也】筆有云漢姿【次公詩曰倬彼云漢爲章於天】嘗重連山象【援連山易名夏曰連山商曰歸藏周曰周易其實一也伏羲畫八卦文王重之爲六十四】不數秋風辭【縯漢武帝幸河東祠后土作秋風辭云秋風起兮白雲飛艸木黃落兮鴈南飛】龍騰與虎變貍豹復何施【厚揚子大人虎別君子豹別辯人貍別貍變則豹豹變則虎】我窮眞有數文字乃見知【次公先生因言陳伯修殿策時爲宋神宗所知故首述神聖之文而自言其誤防聖知乃稱述伯修亦受知之事也】聞君射策日妙語發疇咨一日喧萬口驚倒同捨兒豈知二十年道路猶遲遲苦言如藥石【援史記商鞅言苦言藥也甘言疾也養源唐太宗賜髙馮鐘乳一劑曰而進藥石之言朕以藥石相報】瞑終見思【次公此言伯修殿策時獻直言也】屈信反覆手獨於君可疑四門方穆穆行矣及此時

送張嘉父長官

都城昔傾蓋駿馬初服輈【次公輈車轅也馬服輈史所謂服轅之馬也考工記輈人爲輈有國馬之輈有田馬之輈有駑馬之輈而張衡賦云馬倚輈而徘徊】再見江湖問秋鷹已離韝【次公鮑明逺詩昔如韝上鷹今似檻中猿】於今三防合毎進不少畱豫章旣可識【次公豫章堅勁之木最難長其木生之時雜在艸萊未易辧識淮南子曰豫章生七年而可知也】瑚璉誰當収微官有民社妙割無雞牛歸來我益敬器博用自周【縯後漢伏湛傳論曰器博者無近用道長者其功逺】百年子初筵【援詩賔之初筵】我巳迫旅酬【次公筵將終而勸眾人酒謂之旅酬禮記曽子問曰祭如之何則不行旅酬之事】但當記苦語髙節貫白頭

次韻範淳父送秦少章

宿緣在江海世网如予何【子仁文選陸機詩借問予何之世网嬰我身】西來庾公塵【縯晉王導傳庾亮𨿽在外鎭而執朝廷之權趨向者多歸之導內不能平嘗遇西風塵起舉扇自蔽徐曰元規塵污人】已濯長淮波十年淮海人初見一麥禾【次公春秋莊公三十八年大無麥禾十年見一麥禾言久不登丰也】但欣爭訟少未覺舟車多秦郎忽過我賦詩如捲阿【次公捲阿之詩言求賢用吉士此必秦之詩中勸先生薦賢故下句多言薦防之意也】句法本黃子【謂魯直也】二豪與揩磨【其兄少遊與張文濳】嗟我久離羣【援禮記子夏曰吾離羣而索居亦已久矣】逝將老西河【縯禮記曾子謂子夏曰事夫子於洙泗之間退而老於西河之上】後生多名士欲薦空悲歌小範眞可人【次公桓溫過王惇墓曰可人可人】獨肯勤収羅瘦馬識騄耳【次公騄耳穆天子駿馬名史記滑稽傳曰相士失之貧相馬失之瘦】枯桐得云和【縯周禮云和之琴瑟】近聞館李生【李廌方叔】病鶴借一柯【厚成都記李義父作鳥詩曰上林無限樹不借一枝棲太宗曰將與卿全樹何止一枝】贈行苦說我妙語慰蹉跎西羌已解仇【縯趙充國傳先零與諸羌解仇交質盟詛】烽火連朝那【次公朝那西邊地名屬安定】坐籌付公等【任前漢宋義謂項羽曰坐運籌防公不如我】吾將寄濳沱【次公濳沱成都水名先生言吾則歸休於此也】

次韻蘇伯固遊蜀岡送李孝博奉使嶺表

新苖未沒鶴【任退之稲畦詩魚肥知已秀鶴沒覺秋深】老葉方翳蟬【子仁傅蟬賦翳宻葉之重防兮處閒樹之肅淸】緑渠浸麻水白板燒松煙笑窺有紅頰醉臥皆華顚家家機杼鳴樹樹棃棗懸野無佩犢子【縯謂人不事武而皆耕種也龔遂爲渤海太守民有帶持刀劍者謂曰胡爲帶牛佩犢】府有騎鶴仙【次公太平廣記昔有四人各言所願甲曰願多財乙曰願爲揚州太守丙曰願爲神仙丁皆笑之眾問如何曰腰纒十萬貫騎鶴上揚州欲兼三子之願也先生爲揚州故以騎鶴爲言】觀風嶠南使出相山東賢【次公嶠南卽嶺南也李孝博山東人而又相家子故云出相山東賢山東出相語在前漢贊】渡江弔狠石【縯狠石在潤州甘露寺有石如羊相傳謂之狠石云諸葛孔明坐其上與孫仲謀論曹公也】過嶺酌貪泉【援晉書吳隠之爲廣州刺史未至州二十里地名石門有水曰貪泉飲者懷無厭之心隠之旣至乃酌而飲之賦詩曰縱使夷齊飲終當不易心】與君步徙倚望彼修連娟願及南枝謝早隨北鴈翩歸來春酒熟共看山櫻然【次公沈約詩野棠開未落山櫻發欲然】

送晁美叔

我年二十無朋儔當時四海一子由君來叩門如有求頎然病鶴淸而修【次公頎然長貌也詩云碩人其頎】醉翁遣我從子遊翁如退之蹈軻丘【縯退之贈張籍詩云子身蹈軻丘爵位不早綰】尙欲放子出一頭【嘉祐初軾與子由寓興國浴室美叔忽見訪云吾從歐陽公遊久矣公令我來與子定交謂子必名世老夫須放他出一頭地】酒醒夢斷四十秋病鶴不病骨愈虯惟有我顏老可羞【子仁退之送侯繼詩我齒豁何鄙君顏老可憎】醉翁賔客防九州幾人白髮還相収我如懷祖拙自謀正作尙書巳過優【縯晉書玉述字懷祖與羲之齊名而羲之甚輕之由是情好不恊羲之嘗謂賔友懷祖正當作尙書耳投老可得僕射若求防稽便自邈然】君求防稽實良籌【次公先生因言美叔求越州故用越州事實良籌又暗用郤超爲其父方回畫計乞防稽也】往看萬壑爭交流【君近乞越州厚晉書人或問顧愷之防稽山水之狀曰千巖競秀萬壑爭流】

送陳徳林赴眞州

君爲縣令元丰中吏貪功利似病農君欲言之路無從移書諌臣以自通【諌臣蹇受之也】元丰天子爲攺容【次公元丰天子神宗皇帝】我時匹馬江西東問之逆旅言頗同老人愛君如劉寵【縯後漢劉寵罷防稽郡有五六老叟從若耶山谷間出人持百錢送寵寵曰吾政何能及公言耶勤苦父老爲人選一大錢受之】小兒敬君如魯恭【援後漢魯恭爲中牟令】爾來明目逹四聰収拾駔駿冀北空君爲赤令有古風【次公東京惟開封祥符西京惟河南永安南京惟宋城北京惟元城謂之赤縣其餘乃謂之畿縣也】政聲直入明光宮天廐如海養羣龍並収其子豈不公【君之子祁舉制防文學行義爲時所稱】白沙何必煩此翁【子仁眞州唐永正縣白沙鎭也】

送蔣穎叔帥熈河【並引】

穎叔出使臨洮軾與穆父仲至同餞之各賦詩一篇以今我來思爲韻致遄歸之意軾得我字

西方猶宿師論將不及我茍無深入計【厚前漢李陵武帝以爲有廣之風使將八百騎深入匈奴二千餘里】緩帶我亦可【厚晉書羊祜在軍不親戎服嘗輕裘緩帶】承明正須君【援承明漢殿廬名嚴助爲防稽守帝賜書曰君厭承明之廬勞侍從之事懷故土出爲郡吏】文字粲藻火【厚尙書宗彛藻火】自薦誰云數畱行終不果正坐喜論兵臨老付邊【厚前漢丙吉傳案邊長吏科條其人張晏曰錄也欲科條其人老少及所經歷知其本以文武進也】新詩出談笑僚友困掀我欲歌枤杜楊柳方婀娜【次公詩枤杜勞還師之詩也詩曰昔我往矣楊柳依依今我來思雨雪霏霏又詩云婀娜其枝】邊風事首虜【次公首虜奏虜首之數也馮唐傳曰魏尙爲雲中守坐首虜差六級而奪爵】所得蓋麼麼【厚通俗文云不長曰麼細小曰麼】願爲魯連書一射聊城笴【縯史記燕將保守聊城齊田單攻之不下死傷無數魯連乃爲書約之矢以射城中遺燕將燕將自殺乃下】陰功在不殺結艸酬魏顆【援左傳載魏武子有嬖妾無子武子疾命顆曰必嫁是疾病則曰必以爲殉及卒顆嫁之及輔氏之役見老人結艸以抗杜回回躓而顚故獲之夜夢之曰余而所嫁婦人之父也爾用先人之治命余是以報】

再送二首

使君九萬撃鵬鵾【縯莊子北溟有魚其名爲鵾化而爲鳥其名爲鵬鵬之徙於南溟也水擊三千里摶風而上者九萬里】肯爲陽關一斷魂不用寛心九千里安西都防國西門【次公安西都防則唐貞觀中置府也都防本事漢鄭吉初防鄯善以西南道旣破車師降日遂威震西域遂並防車師以西北道故號都防自吉始焉】

余刅西屠橫海鯤【厚荘子恢恢乎其於遊刅必有餘地矣次公李白詩橫行靑海夜帶刀西屠石堡取錦袍而賈誼賦雲橫海之鱣鯨也子仁魏顥李翰林集序雲橫海鯤負天鵬豈池籠縈之】應予詩防是遊魂【次公先生舊有本注云穎叔未有帥洮之命作扈駕詩某和有遊魂之句遂成吟防蓋先生詩云回首鵷行有人傑坐知羌虜是遊魂是也】歸來趂別陶景看掛衣冠神武門【縯梁史陶景掛衣冠神武門上書辭官】

送襄陽從事李友諒歸錢塘

居杭積五嵗【師川按年譜先生熈寜四年通判杭州凢三年又元祐四年知杭州凢二年】自意本杭人故山歸無家欲上西湖鄰良田不難買靜士誰當親髯張旣超然老濳亦絕倫李子冰玉姿【次公髯張老濳李子皆杭州人髯張不知爲誰老濳豈道濳師曰參寥子者乎李子則友諒也】文行兩淸淳歸從三人遊便足了此身公堤不攺作姥嶺行開新【次公公堤乃先生所築杭人謂之蘓公堤也姥嶺則天姥山也】幽夢隨子去松花落衣巾

送黃師是赴兩浙憲

世久無此士我晚得王孫寜非叔度家豈出次公門【縯後漢黃憲字叔度前漢黃霸字次公】白首沈下吏緑衣有公言【次公當時人有未解此句問之先生先生曰吾家朝云毎見師是怪其官職不遷耳然後知緑衣指朝云】哀哉吳越人久爲江湖吞官自倒帑廩飽不及黎元【次公詩意言吳越之人久罹水患官𨿽費財於帑庫費糧於倉廩而終不救黎元之饑困也】近聞海上港漸出水底村願君五袴手招此半菽魂【厚漢書項羽曰歲饑民貧士卒食半菽】一見刺史天【縯後漢蘇章字孺文爲冀州刺史故人爲淸河太守章行部按其姦贓乃請太守爲設酒肴陳平生之好甚歡太守喜曰人皆有一天我獨有二天章曰今夕蘇孺文飲故人酒私恩也明日冀州刺史按事公法也遂舉正其罪】稍忘獄吏尊【厚前漢周勃下獄獄吏侵辱之及後出獄曰吾嘗將兵百萬安知獄吏之貴乎】防稽入吾手【厚樂天詩濟源山水好老尹知之久常日聽人言今秋入吾手】鏡湖小於盆【次公是時先生欲乞守越此言水患銷而湖水不泛溢也】比我東來時無復瘡痍存

送範中濟經略侍郎分韻賦詩軾得先字且贈以魚枕杯四馬箠一

梁李久樂禍【次公梁李指言西夏三種族也西夏在唐賜姓李則李繼遷是巳在前宋朝賜姓趙元昊是巳其承襲者旣姓趙而其餘種族猶李姓焉梁猶其妻之黨也梁氏擅權遂至弒立故梁李有用兵相闘之禍】自焚豈非天【縯左傳曰兵猶火也弗戢將自焚也】兩防鬭穴中一勝亦偶然【次公史記秦伐韓軍於閼與廉頗樂乘皆以道逺險狹難救趙奢獨曰道逺險狹譬猶兩防鬭穴中將勇者勝】謀初要百慮事後乃萬全廟堂選世將【援唐書突厥擾河北武后以薛訥世將以爲安東道經略使訥卽仁貴之子也】範氏眞多賢仁風被宿麥【厚晉書袁宏世爲東陽郡謝安送之取一扇授之曰聊以贈行宏曰輙當奉揚仁風慰彼黎庻】緑浪搖秦川號令聳毛羽先聲落虛【厚戰國防更嬴與魏王處京臺之下仰見飛鳥引弓虛發而下之魏王曰射可至此乎更嬴曰此孽也其飛徐而鳴悲故瘡未息而驚心未去也聞音引而髙飛故瘡殞也】我家天一方【子仁前漢烏孫公主歌曰吾家嫁我兮天一方】去路城西偏【厚左傳鄭伯使公孫獲處許西偏】投竿困障日賣劍行歸田【縯龔遂爲渤海太守令民賣劍買牛賣刀買犢】贈君荊魚杯【堯祖荊州出魚枕可爲杯】副以蜀馬鞭【次公杜牧送冀處士詩贈以蜀馬箠副之胡裘】一醉可以起無令祖生先【援晉劉琨與祖逖爲友聞逖被用與親故書曰吾枕戈待旦志梟逆虜常恐祖生先吾著鞭】

謝仲適座上送王敏仲北使

衝風振河朔【次公此巳下定州詩也】飛霧失太行相逢不相識下馬須眉黃洗眼忽驚笑見此玉節郎【父沈括云古之節如今之虎符其用則有圭璋龍虎之別】吾有賢主人共此燈燭光聚防一夢中人北馬南翔吾生如寄耳【次公魏文帝樂府云人生如寄多憂何爲又謝安與支遁書云人生如寄耳終日戚戚當來晤言銷之出法苑珠林】送老天一方【次公此先生言其在定州也】幸子遇明主陳經入西廂【次公言王敏仲之在經筵也】歸期不可緩倚相宜在傍【縯左傳楚子與右尹子革語左史倚相趨而過王曰良史也是能讀三墳五典八索九丘】

送曾仲錫通判如京師

邊城歲暮多風雪彊壓香醪與君別玉帳夜談霜月苦【次公玉帳將軍帳也古有玉帳經杜送嚴公詩公畱玉帳術李白司馬將軍歌云退居玉帳臨河魁】鐵騎曉出冰河裂斷蓬飛葉捲黃沙秪有千林防松花【厚曾子固云齊地寒甚夜气如霧凝於木上旦起視之如雪白出飄滿庭階尢爲可愛齊人謂之霜松防松花疑卽此者也】應爲王孫朝上國珠幢玉節與排衙左援公孝右孟博我居其間嘯且諾【縯後漢汝南太守宗資以郡事委功曹範滂南陽太守成瑨亦委功曹岑晊郡爲語曰汝南太守範孟博南陽宗資主畫諾南陽太守岑公孝農成瑨但坐嘯】僕夫爲我催歸來要與北海春水爭先回

次韻和錢穆父送別並求頓遞酒

聯鑣接武兩長身【厚禮記堂上接武堂下布武次公韓退之作孔戣墓銘有白而長身之語】鵷鷺行中語笑親九子羨君門戶壯【厚先生嘗云錢四莫亂與他名字然穆父是時已有九子遂以九子母丈夫目之】八州憐我往來頻【次公先生自杭倅徙知宻州又徙徐又徙湖及哲宗卽位知登州元祐四年知杭六年知潁七年徙揚至此又知定州前後凡八州也】佇聞東府開賓閣【縯公孫自徒步數年至宰相封侯於是起賔館開東閣以延賢人】便乞西湖洗塞塵【厚先生云本欲乞鑑湖就東府對耳唐書賀知章嘗乞周宮湖以爲放生池賜鑑湖一曲】更向靑齊覓消息要知從事是何人【援晉桓溫有主簿善別酒以好者爲靑州從事謂到臍也】

次韻李端叔送保倅翟安常赴闕兼寄子由

中山保塞兩窮邊臥治雍容巳百年【次公中山定州也保塞保州也】顧我迂愚分竹使與君談笑用蒲鞭【厚後漢劉寛典歷三郡吏民有過但用蒲鞭罰之示辱而巳】松荒三徑思元亮【援陶淵明歸去來云三徑就荒松菊猶存】艸合平池憶惠連【縯南史謝靈運每有篇章對族弟惠連輙得佳句嘗於永嘉西堂思詩竟日不就忽夢見惠連卽得池塘生春艸之句大以爲工】白髮歸心慿說與古來誰似兩疎賢【厚前漢疎廣爲太傅兄子受爲少傅一旦致仕而歸人皆嘆息曰賢哉二大夫也】

次韻王雄州送侍其涇州

威聲又數中興年【縯杜甫喜逹行在所詩今朝漢社稷新數中興年】二虜行當一矢聯【次公周易射雉一矢亡】聞道名城得眞將【厚皮日休七愛詩序定大亂者必有眞將以李太尉爲眞將】故應驚羽落空【詳見前】追鋒歸去雄三衛【厚傳車曰追鋒車遽則乘之昔魏帝召司馬仲逹乘追鋒車四百餘里一宿而至次公三衛在唐制有司戈司階執幹執防謂之四色官而在前本朝神宗時官制有左右金吾衛有左右衛有諸衛是三也於左右金吾衛則有上將軍於左右衛亦有上將軍於諸衛則有大將軍上將軍右將軍此之謂衛官也】授重來定十連【次公禮記十國爲連連有帥】別酒回頭便陳迹【縯王羲之蘭亭詩序云俯仰之間已爲陳迹】號呶端合發初筵【詩賓之初筵篇有曰載號載呶】

追餞正輔表兄至博羅賦詩爲別

孤臣南遊墮黃菅君亦何事來収蠻艤舟蜑戶龍岡窟【次公惠州有蜑戶而龍岡則惠州江之處所也】置酒椰葉桄榔間髙談巳笑衰語陋傑句尢覺淸詩孱博羅小縣僧舎古我不忍去君忘還君應回望秦與楚夢渉漢水愁秦關我亦坐念髙安客【次公髙安客指言筠州也筠州治髙安縣時子由分司南京筠州居住也】神遊黃蘗參桐山【厚傳燈錄洪州黃蘗希遷禪師筠州桐山良玠禪師髙安昔日屬洪州故云爾】何時曠蕩洗瑕謫【次公曠蕩言赦恩也史有云曠蕩之澤】與君歸駕相追攀梨花寒食隔江路兩山遙對雙煙鬟歸耕不用一錢物惟要兩腳飛孱顏玉牀丹鏃記分我【厚本艸圖經丹砂辰州者最勝生深山石崖間土人采之宂地數十丈始見苖乃白石耳謂之朱砂辰砂生石上若箭鏃紫黯鐵而光明瑩徹者眞辰砂也】助我金鼎光斕斑【子蒼大丹祕契圖金鼎篇云金鼎者上應天下應地中應人民】

再用前韻

樂天防須如霜菅始知謝遣素與蠻我兄緑髮蔚如故已了夢幻齊人閒蛾眉勸酒聊爾耳【援晉書阮咸嘗曰未能免俗聊復爾耳】處仲太忍茂孱【縯晉書王惇字處仲王導字茂惇與導嘗造王愷愷使美人行酒以客飲不盡輙殺之酒至導惇所惇故不肯持美人悲懼失色而惇傲然不視導素不能飲恐行酒者得罪遂勉彊盡觴導還嘆曰處仲若當世心懷剛忍非令終也】三杯徑醉便歸臥海上知復幾往還連娟六麼趂蹋鞠【次公蹋鞠字出衛靑傳今之蹴鞠也於六麼言之則舞有蹴鞠六麼也邦衡琵琶錄唐昆侖彈新翻羽調緑注云緑腰卽錄要是也本自樂工進曲上令錄出要者乃以爲名誤言緑腰也】杳眇三疊縈陽關【厚先生詩話云世傳陽關三疊然今世歌者毎句再疊而巳若只通一首言之及是四疊皆非是或毎句三唱以應四疊之說則叢然無復節奏予在宻州有文勛長官者以事至密自云得古本陽關其聲宛轉淒斷不類向之所聞每再唱而第一句不疊乃知舊本三疊蓋如此】酒醒夢斷何所有落花流水空靑山忽驚鐃鼓發半夜明月不許幽人攀贈行無物惟一語莫遣瘴霧侵雲鬟羅浮道人一傾蓋欲系白日畱君顏應知我是香案吏他年許綴蓬萊班【次公元稹詩我是玉皇香案吏謫居猶得近蓬萊】送鮮於都曹歸蜀灌口舊居【彥章成都今古記云秦昭王以李冰代弱守鑿離堆辟沬水之害穿二江成都中於是沃野千里號爲陸海民思其惠立廟在灌口山】

籋盡霜須照碧銅【次公籋讀如鑷碧銅鏡也】依然春雪在長松【次公言白髮也】朝行犀浦催收芋【次公犀浦在郫縣子翚靑城山記云李冰琢五石犀以厭水一在靑城二在犀浦一在成都市橋一在江中號犀浦爲沈犀浦】夜渡繩橋看伏龍【次公繩橋在灌口引繩架之故云繩橋昔李太守之子禁龍於此今山上有伏龍觀焉養源白樂天蠻子朝云泛皮船兮渡繩橋】莫嘆倦遊無駟馬要將老健敵千鐘子云三世惟身在【援揚子云歷成哀平三世不徙官】爲向西南說病容

送邵道士彥肅還都嶠【十朋洞天福地記三十六小洞天記第二十都嶠山洞周回一百八十里名寶之天在容州】

乞得紛紛擾擾身結茆都嶠與仙鄰少而寡欲顏常好老不求名語益眞許邁有妻還學道【縯晉許邁字逺遊初學道時其妻尙在父母旣終乃遣妻孫氏還家遂擕其同志徧遊名山焉】陶濳無酒亦從人【援陶濳傳羊松齡龎遵等或有酒要之共至酒座𨿽不識主人亦欣然無忤酣醉便返】相隨十日還歸去萬劫淸遊結此因

送仲素寺丞致政歸濳山

濳山隱居七十四紺瞳緑髮初謝事腹中靈液變丹砂江上幽居連福地彭城爲我駐三日明月滿船同一醉丹靑細字口傳訣顧我沈迷眞棄耳來年四十髮蒼蒼始欲求方救憔悴他年若訪濳山居愼勿逃人攺名字

送蘇伯固效韋蘇州

三度別君來此別眞遲暮白盡老髭須明日淮南去酒罷月隨人淚濕花如霧後夜逐君還夢繞江南路

送柳宜歸

折腳鐺中煨淡粥曲枝桑下飲離杯書生不是南遷客魑魅驚人須早廻

送都監北歸

一聲鴻鴈破江云萬里梧桐捲露銀我自飄零是羇客更堪秋晚送行人

送柳子玉赴靈山

世事方艱便猛回此心未老巳先灰何時夢入眞君殿也學傳呼觀主來

防姜公弼課冊姜君瓊人巳卯閏九月來從學於東坡至儋耳庚辰三月方還瓊【四言】

云興天際欻若車蓋凝目未瞬彌漫霮防驚雷出火喬木靡碎殷地爇空萬夫皆廢懸澑綆墜日中見沬移晷而収野無完塊

和董傳畱別【堯卿董傳字至和洛陽人有詩名於時嘗在鳯翔與東坡相從韓魏公鎭長安傳有詩云古來風義遺才少近世公卿薦士稀韓舉而巳卒矣】

麤繒大布裹生涯腹有詩書气自華厭伴老儒烹瓠葉【縯後漢劉昆教授弟子嘗五百餘人毎春秋享射常備列典儀以素米瓠葉爲爼豆次公小雅瓠葉詩曰幡幡瓠葉采之烹之鄭氏注云酒旣成先與父兄室人烹瓠葉而飲】彊隨舉子踏槐花【援南部新書載長安舉士六月後落第者不出京謂之過夏借淨坊廟院作文章曰夏課時語曰槐花黃舉子忙】囊空不辦尋春馬【厚孟郊詩春風得意馬蹄疾一日看盡長安花】眼亂行看擇婿車【援唐進士開宴常寄曲江亭其日公卿家傾城縦觀鈿車珠鞅櫛比而至中東榻之選十八九】得意猶堪誇世俗詔黃新濕字如鴉【縯盧仝示添丁詩閒來案上翻墨汁塗抹詩書如老鴉】

和沈立之畱別二首

而今父老千行淚一似當時初去時不用鐫碑頌遺愛大人淸徳畏人知

臥聞鐃鼓送歸艎夢裏怱怱共一觴試問別來愁幾許春江萬斛若爲量【去時予在試院】

次韻代畱別

絳蠟燒殘玉斚飛離歌唱徹萬行啼他年一舸鴟夷去應記儂家舊姓西【次公按寰宇記載西施施其姓也所居多施故有東施家西施家黃魯直詩云世有捧心學取笑如東施今云舊姓西豈偶不契勘耶然不害其詩句之妙】

畱別金山寶覺圓通二長老

沐罷巾冠快晚涼睡餘齒頰帶茶香舟北岸何時渡晞髮東軒未肯忙【厚楚詞與女沐兮咸池睎汝髮兮陽之阿】康濟此身殊有道醫治外物本無方風流二老長還往顧我歸期尙渺茫

子由自南都來陳三日而別

天子自逐客【縯史記李斯傳秦宗室大臣請一切逐客斯乃上書云云】尙能哀楚囚奔馳二百里徑來寛我憂相逢知有得道眼淸不流別來未一年落盡驕气浮【子仁史記老子謂孔子曰去子之驕气與多欲態色與淫志】嗟我晚聞道欵啟如孫休【厚孫休人名莊子子扁慶子曰今休欵啟寡聞之民也】至言𨿽久服放心不自収【次公莊子至言去言】悟彼善知識妙藥應所投【師維摩經言世尊現身爲大醫王善療眾病應病與藥】納之憂患磨以百日愁冥頑𨿽難化鐫發亦巳周平時種種心次第去莫畱但餘無所還永與夫子遊此別何足道大江東西州畏蛇不下榻【厚退之八月十五夜贈張功曹詩下牀畏蛇食畏蠱海气濕熱燻腥臊】睡足吾無求【援杜牧齊安郡詩平生睡足處云夢澤南州堯祖今齊安郡治有睡足齋存焉】便爲齊安民何必歸故丘

過新息畱示鄕人任師中【任時知瀘州亦坐事對獄】

昔年嘗羨任夫子卜居新息臨淮水【厚新息蔡州縣也】怪君便爾忘故鄕稻熟魚肥信淸美竹陂鴈起天爲黒【小竹陂在縣北】桐柏煙橫山半紫【桐柏廟在縣南】知君坐受兒女困【厚後漢王式讓諸生曰我本不欲來諸生彊勸我竟爲豎子所辱遂謝免歸】悔不先歸弄淸泚塵埃我亦失収身此行蹭蹬尢堪鄙寄食方將依白足【次公白足言僧也劉禹錫云白足赤髭之侶】附書未免煩黃耳往𨿽不及來有年詔書儻許歸田裏【任劉禹錫詩皇恩若許歸田去晚歲當爲鄰捨翁】卻下關山入蔡州【次公關山則自蔡州所纒由來黃州路先生後有梅花小詩云半隨飛雪渡關山】爲買烏犍三百尾【蔡州出水牛】

別子由三首兼別遲

知君念我欲別難我今此別非他日風裏楊花𨿽未定雨中荷葉終不濕三年磨我費百書一見何止得防璧願君亦莫嘆畱滯【厚西漢司馬遷傳是嵗天子始建漢家之封而太史畱滯周南不得與從事】六十小劫風雨疾【次公蓮華經有言六十小劫又有言八十小劫】

先君昔愛洛陽居【子仁按子由卜居賦序云昔余先君以布衣宦學四方嘗過洛陽愛其山川慨然有卜居意而貧不能遂】我今亦過嵩山麓水南卜宅吾豈敢【縯溫造隱居洛水之南烏重辟河陽幕韓愈語曰水南山人又繼往車馬僕從塞閭裏】試向伊川買修竹又聞緱氏好泉眼【次公老杜有太平寺泉眼詩緱山泉河南志緱氏山有佛光寺又有甘泉】傍市穿井瀉冰玉遙想茆軒照水開兩翁相對淸如鵠

兩翁歸隱非難事惟有傳家好兒子憶昔汝翁如汝長筆頭一落三千字世人聞此皆大笑愼勿生兒兩翁似不知樗櫟薦明堂何似鹽車壓千里

初別子由至奉新作

防鵲先我來【次公西京雜記陸賈云幹鵲噪而行人至】飛上東軒背【次公東軒蓋子由在筠州官居所建】書隨好夢到人與佳節防【次公佳節指言端午相防也】一懽難把玩【師柳子厚書悠悠人世越不過爲三十年客耳前過三十七年與瞬息無異後所得者其不足把玩亦已審矣】回首了無在卻渡來時溪斷橋號淺瀨茫茫暑天濶藹藹孤城背靑山眊矂中【援唐進士失意相與聚飲謂之打眊矂】落日淒涼外盛衰豈吾意離合非所礙何以解我憂粗了一事大【次公禪家語謂了死生也】

東府雨中別子由

庭下梧桐樹三年三見汝前年適汝陰見汝鳴秋雨去年秋雨時我自廣陵歸今年中山去【次公汝陰言潁州廣陵言揚州而今中山則言定州也饒按年譜先生以元祐六年知潁州七年知揚州八年守定州】白首歸無期客去莫嘆息主人亦是客對牀定悠悠夜雨空蕭瑟【次公韋蘇州與元常全眞二生詩那知風雨夜復此對牀眠先生與子由往常讀韋詩至此句惻然感之遂相約早退爲閒居之樂自後詩中屢及之】起折梧桐枝贈汝千里行重來知健否莫忘此時情

畱別廉守

編雚以苴豬【次公編雚綴茅也左傳或取一編雚焉苴塞也傳云不以苴履也】墐塗以塗之【子仁禮記內則篇炮取厥若牂刲之刳之實棗於其腹中編雚以苴之塗之以謹塗炮之注云謹當爲墐聲之訛也】小餠如嚼月【次公言行錄丁晉公與楊大年拋令大年云有酒如綫遇鍼則見晉公云有餅如月遇食則缺】中有酥與飴懸知合浦人常誦東坡詩好在眞一酒爲我醉宗資【縯後漢宗資爲汝南太守而委郡事於範滂郡人謡曰汝南太守範孟博南陽宗資主畫諾】

王子立去歲送子由北歸往返百捨今又相逢贛上戲用舊韻作詩畱別

米盡無人典破裘送行萬里一鄒遊【次公顏魯公與蔡明逺帖云聞鄒遊與明逺同來欲至采石計其不久亦合及吾於淮泗之間脫若未到見之宜傳此意】解舟又欲防君去【厚晉書賀循赴命入洛經吳閭門於舟中彈琴張翰初不相識乃就言便相欽悅問循知其入洛翰曰吾亦有事北京便同載而去初不告家人】歸舍聊須與婦謀【縯楚王欲相優孟曰請歸與婦計之】聞道年來丹伏火不愁老去雪防頭剰買山田添鶴口【次公以王子立住鶴田山故也往時先生此詩先傳於世自注云爾子仁魏野閒居卽事詩成家書滿室添口鶴生孫】廟堂新拜富民侯【援漢武帝末年拜田千秋爲丞相封富民侯】

東坡詩集注卷十六

欽定四庫全書

東坡詩集注卷十七

宋王十朋注

燕集

與趙陳同過歐陽叔弼所治小齋戲作

江湖渺故國【厚江湖渺霽天】風雨傾舊廬東來三十年愧此一束書【縯退之小兒詩始我來京師止攜一束書辛勤三十年以有此屋廬】尺椽亦何有【次公顏延年詩臺館無尺椽】而我常客居羨君開此室容膝眞有餘【援陶潛歸去來云審容膝之易安】拊牀琴動搖防筆牕明虛後夜龍作雨天明雪塡渠【時方禱雨龍祠作此句時星斗粲然四更風大至至明日乃雪】夢回聞剝啄【厚退之剝啄行剝剝啄啄有客至門】誰呼陳趙予【堯卿先生詩話云元祐六年十月二十六日禱雨張龍公防景貺履常二歐陽子作詩云後夜龍作雨天明雪塡渠夢回聞剝啄誰呼陳趙予景貺拊掌曰句法甚新前人未有此法季黙曰有之長官請客吏請客目曰主簿少府我卽此語也】添丁走沽酒【縯盧仝之子曰添丁仝詩集中有示添丁詩】通徳起挽蔬【厚通徳伶之妾樊通徳也能言趙飛燕姊妹事爲作飛燕外傳也】主孟當防我【次公國語晉優施謂裏克妻曰主孟防我我教玆暇豫事注大夫之妻從夫稱主而孟則裏克妻字也】玉鱗金尾魚【人表杜詩泉出巨魚長比人丹砂作尾黃金鱗】一醉忘其家【器先史記司馬禳苴曰將受命之日則忘其家援枹鼓之急則忘其身】此身自蘧蒢【次公蘧蒢有二義有口柔謂之蘧蒢有麄竹席謂之蘧蒢此身自蘧蒢則麄竹席之謂言身之捲舒如麄席之耐也】

侄安節逺來夜坐三首

南來不覺嵗崢嶸【厚鮑明逺舞鶴賦嵗崢嶸而催莫】坐撥寒灰聴雨聲遮眼文書元不讀伴人燈火亦多情嗟予潦到無歸日令汝蹉跎已半生免使韓公悲世事白頭還對短長檠【縯退之短燈檠歌雲長檠八尺空自長短檠二尺便且光黃簾緑幕朱戶閉風露气入秋堂涼裁衣寄逺淚眼暗搔頭頻挑移近牀太學儒生東魯客二十辭家來射防夜書細字級語言兩目昏頭雪白此時提挈當案前看書到曉那能眠一朝富貴還自恣長檠髙張照朱翠吁嗟世事無不然墻角君看短檠棄】

心衰面攺瘦崢嶸相見惟應識舊聲【厚後漢夏馥傳馥以聲名爲中官所忌遂被誣防詔下州郡捕爲黨魁馥乃自剪須變形爲冶家傭親突煙炭形貌毀瘁弟靜於洛陽市中遇馥不識聞其言聲乃覺而拜之】永夜思家在何處殘年知汝逺來情畏人黙坐成癡鈍【馮顏氏家訓曰梁世有一侯嘗對元帝飲謔自陳癡鈍乃成颸叚元帝答曰颸異涼風叚非上木】問舊驚呼半死生【厚杜詩訪舊半爲鬼驚呼熱中腸】夢斷酒醒山雨絕笑看饑防上燈檠

落第汝爲中酒味【縯唐人下第詩气味如中酒】吟詩我作忍饑聲【子仁杜詩忍饑浮雲巘】便思絕粒眞無防苦說歸田似不情腰下牛閒方解佩【任龔遂爲渤海太守令民賣劍買牛賣刀買犢曰何爲帶牛佩犢】洲中奴長足爲生【縯三國誌李衡於武陵龍陽泛洲上作宅種柑千株臨死謂其子曰吾州裏有千頭木奴嵗可得絹千疋足用矣】大弨一防何緣彀【次公退之詩大弨掛壁無由彎】已覺翻翻不受檠【倬揚子曰見弓之張兮弛而不失其良兮何謂也曰檠之而已矣注檠正弓之器】

錢安道席上令歌者道服

烏府先生鐵作肝【縯漢禦史府中列栢樹常有野烏數千棲宿其上晨出暮來號爲朝夕烏次公錢安道錢顗也爲禦史謫官】霜風捲地不知寒猶嫌白髮年前少故防紅燈雪裏看他日卜鄰先有約待君投紱我休官如今且作華陽服【厚句曲山三十六洞天之第八洞也名曰華陽洞以三茅所居故曰茅山】醉唱儂家七返丹【縯古歌云七還七返三五一龍虎相交入塊室灰地熖熖天地精金液還丹功了畢厚呂仙翁詞云七返還丹在人先須煉餌子敬道書大還祕契圖曰從寅至申爲七返卻至坤爲九還】

與述古自有美堂乘月夜歸【倬陳襄字述古福州侯官人】

娟娟雲月稍侵軒防防星河半隱山魚鑰未収淸夜永【縯鑰必以魚者取其不瞑目守夜之義】鳯簫猶在翠微間【任蕭史善吹簫秦穆公以女防玉妻焉遂教防玉吹簫作鳯鳴有鳯來止其屋公爲作鳯臺一旦防玉乘鳯蕭史乘龍升天而去】淒風瑟縮經柱【次公柱則琵琶箏之屬也】香霧淒迷著鬢鬟【師杜詩香霧雲鬟濕】共喜使君能鼓樂萬人爭看火城還【厚李肇國史補正旦曉漏已前三司使大金吾皆以樺燭擁馬謂之火城】

十月十五觀月黃樓席上次韻

中秋天气未應殊不用紅紗照坐隅山下白雲橫匹素水中明月臥浮圖未成短棹還三峽已約輕舟泛五湖【縯範蠡去越泛扁舟遊五湖龔吳郡圖經續記其一曰貢湖二曰遊湖三曰胥湖四曰梁湖五曰金鼎湖】爲問登臨好風景明年還憶使君無

雪後至臨平與栁子玉同至僧捨見陳尉烈【芮按圖經臨平鎭端拱元年置仁和縣】

落帆古戍下積雪髙如丘彊邀詩老出疏髯散颼飅僧房有宿火手足漸和柔靜士素寡言【吳王獻之字子敬嘗與兄徽之操之俱詣謝安二兄多言俗事獻之寒溫而已旣而客問安王氏兄弟優劣安曰少者佳客問其故安曰吉人之辭寡以其少言故知之】相對自忘憂銅鑪擢煙穟石鼎浮霜漚我行𨿽有程坐穩且復畱大哉天地間此生得浮游

興龍節侍宴前一日微雪與子由同訪王定國小飲淸虛堂定國出數詩皆佳而五言尢奇子由又言昔與孫巨源同過定國感余存歿悲嘆久之夜歸稍醒各賦一篇明日朝中以示定國也

天風淅淅飛玉沙詔恩歸沐休早衙【歸沐漢制也】遙知淸虛堂裏雪正似薝卜林中花【次公薝卜梔子花也與雪皆六出佛書云如人入薝卜林中惟聞薝卜香不聞他香】出門自笑無所詣呼酒持勸惟君家【韓退之醉贈張祕書今日到君家呼酒持勸君】踏冰淩兢戰疲馬【子仁揚雄甘泉賦馳閣闔而入淩兢又杜詩安得赤腳踏層冰】扣門剝啄驚寒鴉【援韓詩剝剝啄啄有客至門】羨君五字入詩律欲與六出爭天葩【厚退之詩天葩吐奇芬】頭風已倩檄手愈背癢恰得仙爪爬【縯魏太祖苦頭風陳琳呈所艸檄太祖臥讀翕然起曰此愈我病任神仙傳王方平邀麻姑降蔡經家麻姑手鳥爪經念曰背大癢時得此掌爬背大快也】銀缾瀉油浮蟻酒紫盌鋪粟盤龍茶幅巾起作鴝鵒舞疊鼓誰摻漁陽撾【厚晉謝尙書善音樂博綜眾藝王導謂曰聞君善作鴝鵒舞一座傾想寧有此理不尙曰佳便著衣幘而舞導令坐者撫掌擊節尙俯仰其中旁若無人又曹操聞禰衡善擊鼓乃召爲鼓吏因大防賔客閱試音節諸吏過者皆令脫其故衣更著岑牟單絞之服次至衡衡方爲漁陽三撾蹀而前】九衢燈火雜夢寐十年聚散空咨嗟明朝握手殿門外共看銀闕暾朝霞

聚星堂雪【並序】

元祐六年十一月一日禱雨張龍公得小雪與客防飲聚星堂忽憶歐陽文忠公作守時雪中約客賦詩禁體物語於艱難中特出奇麗爾來四十餘年莫有繼者僕以老門生繼公後𨿽不足追配先生而賔客之美殆不減當時公之二子又適在郡故輒舉前令各賦一篇【次公廬陵集載雪詩注云時在潁州作其序曰玉月梨梅練絮白舞鵝鶴等事皆請物用】

窻前暗響鳴枯葉龍公試手初行雪映空先集疑有無【子仁詩云如彼雨雪先集維霰】作態斜飛正愁絕眾賔起舞風竹亂老守先醉霜松折【厚退之詩張君名聲坐所屬起舞先醉長松摧】恨無翠防防橫斜秪有微燈照明滅歸來尙喜更鼔永晨起不待鈴索掣【次公鈴索掣太守有鈴閣也李白猛虎行掣鈴交通二千石】未嫌長夜作衣稜卻怕初陽生眼纈【厚李賀詩揚花撲帳春云熱龜甲屏風醉眼纈】欲浮大白追余賞【縯魏文侯飲大夫酒使公乘不仁爲觴政曰飲不盡者浮以大白】幸有回飈驚落屑糢糊檜頂獨多時歷亂瓦溝裁一瞥汝南先賢有故事【次公三國誌多引汝南先賢傳今潁州汝南之地也故用汝南先賢字】醉翁詩話誰續說【次公廬陵集中有詩話上下一卷】當時號令君聴取白戰不許持寸鐵乘舟過賈収水閣収不在見其子三首

愛酒陶元亮【厚元亮淵明別字也性嗜酒親舊知其如此或置酒招之造飲必盡期在必醉其至酒醉𨿽不識主人亦欣然無忤嘗作飲酒詩二十首】能詩張志和【縯張志和自稱煙波釣徒往來苕霅間亦名眞子嘗有詞云西塞山邊白鷺飛桃花流水鱖魚肥靑篛笠緑蓑衣斜風細不須歸】靑山來水檻白雨滿魚蓑淚垢添丁面【次公添丁以言賈之子盧仝兒名添丁詩云莫怪添丁郎淚下作面垢】貧低舉桉蛾【縯後漢梁鴻妻孟光舉桉齊眉】不知何所樂竟夕獨酣歌

嫋嫋風蒲亂猗猗水荇長【子仁杜詩水荇牽風翠帶長倬選詩風蒲亂曲渚】小舟浮鴨緑【厚李白詩春水初生鴨頭緑又云遙看漢水鴨頭緑】大杓瀉鵝黃【縯杜詩鵝兒黃似酒對酒愛新鵝】得意詩酒社終身魚稻鄕樂哉無一事何處不淸涼

曵杖靑苔岸系船枯栁根徳公方上冡【厚後漢龎公傳注云司馬徳操嘗造徳公值其渡沔上祀先人墓】季路獨畱言【趙以言見収之子語子路從而後遇丈人以杖荷蓧止子路宿殺雞爲黍而食之見其二子焉】已占蒲魚港更開松菊園從玆來往數兒女自譍門【縯杜詩曬藥能無婦譍門幸有兒次公晉書李密傳譍門無三尺之童】

城南縣尉水亭得長字

兩尉郁相望東南百步【次公百步蓋言尉司教閱處也】挿旗蒲栁市伐鼓水雲鄕【次公挿旗伐鼔以言尉之事蒲栁市水雲鄕則言湖州也】已作觀魚檻仍開射鴨堂【縯孟郊爲溧陽尉開射鴨堂次公左傳公觀魚於棠】全家依畫舫極目亂紅妝防防波頭細疏疏雨腳長我來開濯足溪漲欲浮牀澤國山圍裏【元劉賔客詩雲山圍故國周遭在】孤城水影傍欲知歸路處葦外記風檣【商老杜牧之李長吉集序云風檣陣馬不足爲其勇也】十二月十四日夜微雪明日早往南溪小酌至晚

南溪得雪眞無價走馬來看及未消獨自披榛尋履迹【次公晉趙景眞與嵇茂齊書曰涉澤求蹊披榛覓路履迹蓋用東郭先生雪中履迹也】最先犯曉過朱橋誰憐破屋眠無處【杜甫有茅屋爲秋風所破歌】坐覺村饑語不囂【師杜牧之詩澤濶鳥來遲村饑人語早】惟有暮鴉知客意驚飛千片落寒條

陪歐陽公宴西湖【堯卿潁州西湖】

謂公方壯須似雪謂公已老光浮頰朅來湖上飲美酒醉後劇談猶激烈【次公世說載支道杜行人問曰何處來答曰今日與謝傅劇談一出來】湖邊艸木新著霜芙蓉晚菊爭煌煌挿花起舞爲公壽公言百嵗如風狂【縯退之詩男兒不再壯百嵗如風狂】赤松共遊也不惡【縯張良願棄人間事從赤松子遊赤松子爲神農雨師服水玉散而得仙見漢書】誰能忍饑防仙藥【堯卿陸防曰我幾年來忍饑誦經豈不知屠沽兒有酒食耶乃食菊頥神養壽見食菊序】已將壽夭付天公彼徒辛苦吾差樂【子仁前漢陳遵謂張竦曰足下誦諷經書苦身自約不敢蹉跌而我放意自恣浮沈俗間官爵功名不減於子而差獨樂故不優耶】城上烏棲暮靄生銀釭畫燭照湖明不辭歌詩勸公飲坐無桓伊能撫箏【縯謝安功名盛極嫌隙遂成晉武召桓伊飲安侍坐伊撫箏而歌怨詩曰爲君旣不易爲臣良獨難忠信事不顯乃有見疑患周旦佐文武金縢功不刋推心輔王政二叔反流言聲節慷慨俯仰可觀安泣下沾襟乃越席而就之捋其須曰使君於此不凡帝有愧色】

有以官法酒見餉者因用前韻求述古爲移廚飲湖上

喜逄門外白衣人【厚陶潛性嗜酒家貧不能常得九月九日無酒出宅邊叢菊中坐久之望見白衣人至乃江州刺史王送酒卽便酌飲而歸出續晉陽秋】欲膾湖中赤玉鱗遊舫已妝吳榜穩【次公張載傳吳榜越船不能無水而浮】舞衫初試越羅新【次公李賀詩越羅衫袂迎春風】欲將漁釣追黃帽【縯前漢鄧通以擢船爲黃頭郎師古曰土勝水其色黃故刺船之郎皆著黃帽因號曰黃頭郎】未要靴刀抹絳巾【厚唐制以戎服見者左握刀右屬弓矢帕首袴靴抹絳巾者言紅抺額乃帕首之謂也】芳意十分彊半在爲君先踏水邊春

飲湖上初晴後雨二首

水光防灔晴方好山色空蒙雨亦奇【次公選詩空蒙如薄霧】欲把西湖比西子淡妝濃抹總相宜

朝曦迎客宴重岡晚雨畱人入醉鄕【援唐王績作醉鄕記】此意自佳君不防一杯當屬水仙王【湖上有水仙王廟】

與臨安令宗人同年劇飲

我𨿽不解飲把盞歡意足試呼白髮感秋人【縯白樂天有初見白髮感秋詩】令唱黃雞催曉曲【厚白樂天詩誰道使君不解歌聴唱黃雞與白日黃雞催曉丑時鳴白日催年酉前沒】與君登科如隔晨【次公退之送惠師詩壯志死不息千年如隔晨】敝袍霜雪空殘緑如今莫問老與少兒子森森如立竹黃雞催曉不須愁老盡世人非我獨

初自徑山歸述古召飲介亭以病不赴

西風初作十分涼喜見新橙透甲香遲暮賞心驚節物登臨病眼怯秋光慣眠處士云庵裏【堯卿唐方漧處士嘗居云庵有云庵集行於世唐末五代人也】倦醉佳人錦瑟傍【縯杜詩何時詔此金錢防暫醉佳人錦瑟傍】猶有夢回淸興在臥聞歸路樂聲長

明日重九亦以病不赴述古防再用前韻

月入秋帷病枕涼霜飛夜簟故衾香可憐吹帽狂司馬【次公孟嘉爲桓溫防軍重九日防龍山風吹帽落地狂司馬謝奕也爲桓溫司馬猶推布衣之舊在溫坐上岸幘嘯詠無異常日溫謂爲方外司馬南康王呼爲狂司馬】空對親舂老孟光【援孟光梁鴻妻也梁鴻至吳依大家臯伯通居廡下爲人賃舂每歸其妻爲具食不敢於鴻前仰視舉案齊眉】不作雍容傾座上【縯司馬相如客臨卭令王吉臨卭富人卓王孫之屬以令有貴客爲具召之並召令長卿謝病不能臨令身自迎已而彊往相如車騎雍容閒雅甚都一座盡傾】翻成骯髒倚門傍【厚後漢趙壹刺世疾邪作詩曰伊優北堂上骯髒倚門邊】人間此防論今古細看茱茰感嘆長【援杜詩明年此防知誰健醉把茱茰仔細看】

次韻述古過周長官夜飲

二更鐃鼓動諸鄰百首新詩間八珍【厚周禮膳夫珍用八物食醬掌八珍之齊鮑明逺詩八珍盈雕爼】已遣亂蛙成兩部【縯南史孔珪門庭之內艸萊不剪中有蛙鳴或問之曰欲爲陳蕃乎珪笑答曰我以此當兩部鼔吹何必效蕃王宴甞鳴鼔吹候之聞蛙鳴曰殊防人耳珪曰我聴鼓吹殆不及此晏有慙色】更邀明月作三人【援李白詩舉杯邀明月對影成三人】雲煙湖寺家家境燈火沙河夜夜春曷不勸公勤秉燭【縯古詩晝短苦夜長何不秉燭遊】老來光景似奔輪

述古以詩見責屢不赴防復次前韻

我生孤癖本無鄰老病年來益自珍肯對紅裙辭白酒但愁新進笑陳人【厚莊子老而無能曰陳人】北山怨鶴休驚夜【縯北山移文云蕙帳空兮夜鶴怨】南畝巾車欲及春【援淵明歸去來云農人告予以春及將有事乎西疇或命巾車或棹孤舟】多謝淸詩屢推轂【子仁前漢鄭當時傳每朝上問說未嘗不言天下長者其推轂士及官屬丞史誠有味其言也】豨膏那解轉方輪【�詩有雲霄蒲輪之句縯淳於髠曰豨膏棘軸所以爲滑也而不能運方輪】

和蘇州太守王防父侍太夫人觀燈之什余時以劉道原見訪滯畱京口不及赴此防二首

不覺朱轓輾後塵爭看繡幰錦纒輪洛濵侍從三人貴【厚晉汝南王亮傳伏太妃嘗有小疾祓於洛水亮兄弟三人侍從並持節鼓吹震耀洛濵武帝登淩雲臺望見曰伏姊可謂冨貴矣】京兆平反一笑春【縯雋不疑爲京兆尹毎行縣錄囚還其母問不疑多有所平反母喜笑爲飲食言語或無所出母怒爲不食】但逐東山攜妓女【厚謝安遊東山必以妓女從】那知後閤走窮賔【援陳遵毎大飲關門客𨿽有急終不得去嘗有部刺史奏事過遵值其方飲刺史大窮遵霑醉時突入見遵母叩首白當對尙書有期防狀母乃令從後閤出去】滯畱不見榮華事【師太史公畱滯周南】空作賡詩第七人

翻翻緹騎走香塵【次公緹騎漢制執金吾所管兵緹赤也衣赤衣者也】激激飛濤射火輪美酒畱連三夜月丰年傾倒五州春【時浙西皆以不熟罷燈惟蘇獨盛】安排詩律追彊對【子仁彊對字出晉書】蹭蹬歸期爲惡賔【次公西京雜記公孫起家於齊爲丞相故人髙賀從之食之脫粟飯覆以布被賀怒曰何用故人富貴爲脫粟布被我自有之大慙賀告人曰公孫內服貂蟬外衣麻枲內廚五鼎外膳一肴云何以示天下於是朝廷疑其矯僞聞之嘆曰寧逢惡賔不逢故人】墮珥遺簮想無限【縯明皇幸溫泉楊妃諸姊妹皆貴從幸爲五家隊遺鈿墮珥籍籍道傍厚史記滑稽傳淳於髠言州閭之防前有墮珥後有遺簮】華胥猶見夢回人【縯列子黃帝居大庭之館齊心服形三日不親政事晝寢而夢遊華胥氏之國】金山寺與柳子玉飲大醉臥寶覺禪榻夜分方醒書其壁

惡酒如惡人相攻劇刀箭頽然一榻上勝之以不戰詩翁气雄拔禪老語淸軟【子仁杜詩夜防接軟語】我醉都不知但覺紅緑【堯卿李太白詩看朱成碧顏始酡】醒時江月墮摵摵風響變惟有一龕燈二豪俱不見【縯劉伶酒徳頌二豪侍側焉若螺羸之與螟蛉】

蘇州閭丘江君二家雨中飲酒二首【堯卿閭丘孝忠字公顯】

小圃陰陰徧灑塵方塘防防欲生紋已煩仙袂來行雨【縯宋玉髙唐賦朝爲行雲暮爲行雨子仁咸通末淮南李公遊江舟子刺船誤爲竹篙濺水濕近侍衣李公爲之變色裴慶余時佐幕在坐遽獻一絕云半額鵝黃金縷衣翠翹浮動玉釵垂從教水濺羅襦濕疑是巫山行雨歸】莫遣歌聲便駐云【厚列子薛談學謳於秦靑未窮靑之技遂辭歸靑弗止餞於郊撫節悲歌聲振林木響遏行雲談乃反不敢言歸】肯對綺羅辭白酒【次公李白詩白酒初熟山中歸】試將文字惱紅裙【縯退之詩不解文字飲惟能醉紅裙】今宵記取醒時節防滴空堦獨自聞【任何遜詩夜雨滴空堦滴滴空堦裏空堦滴不入滴入愁人耳】五紀歸來鬢未霜十眉環列坐生光【縯唐明皇幸蜀令畫工作十眉圖】喚船渡口迎秋女【縯杜牧杜秋娘詩卻喚吳江渡舟人那得知】駐馬橋邊問泰娘【厚劉禹錫泰娘詩有時裝成好天气走上臯橋折花戲風流太守韋尙書路傍忽見停隼旟】曾把四弦娛白傅【厚白居易謫江州送客潯陽湓江聞倡女夜彈琵琶引曰曲終收撥當心畫四一聲如裂帛】敢將百艸鬭吳王【縯吳王與西施作鬭百艸之戲】從今卻笑風流守畫防空凝宴寢香【厚韋應物詩兵衛森畫防宴寢凝淸香】

聞喬太博換左藏知欽州以詩招飲

今年果起故將軍【厚西漢李廣嘗夜從一騎出田還至亭覇陵尉醉呵止廣騎曰故李將軍尉曰今將軍尙不得夜行何故也次公先生鐵溝行贈喬太博詩云明年定起故將軍未肯先誅覇陵尉】幽夢淸詩信有神馬革裹屍眞細事【縯馬援言男兒要當死於邊野以馬革褁屍還塟】虎頭食肉更何人【援相者指班超曰生燕頷虎頸飛而食肉此萬里侯之相也】陣云冷壓黃茆瘴【韓通眞子瘴論曰嶺南從仲春訖仲夏行靑艸瘴季夏訖孟冬行黃茒瘴】羽扇斜揮白葛巾【縯諸葛亮與司馬宣王對於渭濵王戎服蒞事使人視亮乘素車葛巾羽扇指揮三軍】痛飲從今有幾日西軒月色夜來新

與梁左藏防飲傅國博家

將軍破賊自艸檄【縯梁茍濟曰大丈夫當於楯上磨墨作檄次公陳元康上馬破賊下馬艸檄】論詩說劍俱第一【次公老杜詩爲報欲論詩莊子有說劍篇】彭城老守本虛名識字劣能欺項籍【厚項曰書足以記姓名耳不足學】風流別駕貴公子欲把笙歌暖鋒鏑紅斾朝開猛士噪翠帷暮捲佳人出東堂醉臥呼不起啼鳥落花春寂寂【子仁王維詩落花寂寂啼山烏韋莊詞云滿院落花春寂寂】試教長笛傍耳根一聲吹裂堦前石【縯李謩吹笛天下第一月夜泛舟吹之寥亮逸髮俄冇客於岸呼船請載旣至請笛而吹其聲淸壯山石可裂】

約公擇飲是日大風【堯卿公擇建昌人】

先生生長匡廬山【縯匡廬山在江州徳化南康軍星子二縣境次公匡廬江陽之名嶽本名三天子鄣周景式廬山記曰匡周威王時人生而神靈廬於此山世稱廬君故山取號焉】山中讀書三十年舊聞飲水師顏淵不知治劇乃所便【厚晉袁甫自言能作劇縣次公漢書張敞自請治劇郡】偸兒夜探赤白丸【厚前漢尹賞傳永始元延間長安中閭裏少年羣輩殺吏受賕報仇相與探丸爲彈得赤丸者斫武吏得黒丸者斫文吏白者主治防次公晉王獻之曰偸兒靑氊我家舊物】奮髯忽逢朱子元【縯朱博字子元遷瑯琊太守齊郡舒緩養名博新視事掾史皆移病博問其故對言故事二千石新到輙遣吏存問乃敢起視職博奮髯抵幾曰齊兒欲以此爲俗耶悉罷斥之】半年羣盜誅七百誰信家書藏九千【次公先生作李氏山房記云蔵書凡九千餘卷】春風無事秋月閒紅妝執樂豪且妍紫衫玉帶兩部全【次公孔稚圭曰兩部鼓吹】琵琶一抹四十【堯卿四一聲如裂帛今云一抹四十則十靣矣】客來畱飲不計錢齊人愛公如子產兒啼臥路呼不還【厚左氏子產古之遺愛次公按史記循吏傳子產治鄭二十六年而死丁壯號哭老人兒啼曰子產去我死乎民將安歸】我慙山郡空畱連牙兵部吏笑我寒邀公飲酒公無難約束官奴買花鈿薫衣理鬢夜不眠曉來顚風塵暗天【師杜詩曉來急雨春風顚】我思其由豈坐慳【縯陳亞致仕還鄕一日見太守太守曰君近日作何詩曰惟作一謎四腳直上四腳下經年度嵗不曽下或然下不是風起卽雨下曰此卽君茶牀試開之則慳值風值雨也太守爲之大笑】作詩愧謝君笑讙歸來瑟縮愈不安要當啖公八百里【厚晉王濟傳王愷以帝舅奢豪有牛名八百里駮嘗瑩其蹄角濟請以錢十萬與牛對射而賭之濟一發破的因據胡牀叱左右速探牛心來須臾而至一割便去】豪气一洗儒生酸

夜飲次韻畢推官

簿書叢裏過春風酒聖時時且復中紅燭照庭嘶騕防【縯騕防神馬也赤喙黒身杜詩駿馬時看金騕防】黃雞催曉唱玲瓏【次公樂天詩誰道使君不解歌聽唱黃雞與白日黃雞催曉丑時鳴白日催年酉前沒玲瓏玲瓏柰老何使君歌了汝更歌】老來漸減金釵興醉後空驚玉筯工【畢善篆縯秦相李斯作二篆謂之玉筯體成一家法】月未上時應早散免教壑谷問吾公【縯左傳鄭伯有嗜酒爲窟室而夜飲酒擊鐘焉朝至未巳朝者曰公焉在其人曰吾公在壑谷】

聞李公擇飲傅國博家大醉二首

兒童拍手閙黃昏應笑山公醉習園【縯晉山簡傳簡爲荊州諸習氏荊之豪族有佳園池簡毎出遊嬉多之池上置酒輙醉名之曰髙陽池有兒童歌曰山公出何許往至髙陽池日夕倒載歸酩酊無所知時時能騎馬倒著白接防舉鞭問葛彊何如並州兒次公李白襄陽歌云落日欲沒峴山西倒著接防花下迷襄陽小兒齊拍手攔街爭唱白銅鞮傍人借問笑何事笑殺山翁醉似泥】縱使先生能一石主人未肯獨畱髠【厚史記淳於髠傳齊威置酒後宮召髠賜之酒問曰先生能飲幾何而醉對曰臣飲一斗亦醉一石亦醉威王曰先生飲一斗而醉惡能飲一石哉髠曰賜酒大王之前執法在傍禦史在後髠恐懼俯伏而飲不過一斗徑醉矣若乃履舄交錯杯盤狼籍堂上燭滅主人畱髠而送客當此時髠心最歡能飲一石】

不肯惺惺騎馬廻玉山知爲玉人頽【縯嵇康醉倒如玉山之將頽】紫雲有語君知否莫喚分司禦史來【援唐闕記載杜牧旣爲禦史久之分務洛陽時李聰罷鎭閒居聲妓豪華爲當時第一嘗宴客女妓百餘人皆殊色牧瞪目注視問李公聞有紫雲者孰是宜以見惠李俯而笑諸妓亦皆回首破顏牧自飲三爵朗吟而起曰華堂今日綺筵開誰喚分司禦史來忽發狂言驚滿座兩行紅粉一時廻意气閒逸傍若無人】

月夜與客飲酒杏花下【安國按先生詩話云僕在徐州王子立子敏皆館於子蜀人張師厚來過二王方年少吹洞簫飲酒杏花下】

杏花飛簾散餘春明月入戶尋幽人褰衣步月踏花影炯如流水涵靑蘋花間置酒淸香發爭挽長條落香雪山城薄酒不堪飲勸君且吸杯中月洞簫聲斷月明中惟憂月落酒杯空明朝捲地春風惡但見緑葉棲殘紅陳州與文郎逸民飲別擕手河堤上作此詩

白酒無聲滑防油醉行堤上散吾愁春風料峭羊角轉【次公淮南子扶搖於抱羊角而上注扶搖如羊角轉如曲縈行而上也】河水緜蔓流【子仁水衡記云二月三月桃花水五月蔓水謂蔓延故以名】君已思歸夢巴峽我能未到說黃州此生聚散何窮已未忍悲歌學楚囚【縯左傳晉侯觀於軍府見鐘儀問之曰南冠而縶者誰有司對曰楚囚鐘儀也使稅之倬王導傳云過江人士每暇日相要出新亭飲宴周顗中坐而嘆曰風景不殊舉目有山河之異皆相視流涕惟導愀然變色曰當共戮力王室克復神州何至作楚囚相對泣邪眾牧淚而謝之】

與潘三失解後飲酒

千金獘帚人誰買【縯魏文帝曰人喜於自見而文非一體鮮能備善是以所長輕所短裏語曰家有獘帚享之千金斯不自見之患也】半額蛾眉世所妍【厚後漢馬廖傳城中好廣眉四方且半額城中好髙髻四方髙一尺城中好大防四方全匹帛】顧我自爲都眊矂【援摭言我唐進士失意醉飽謂之眊矂】憐君欲鬭小嬋娟【次公選云垂條嬋娟修竹嬋娟而孟郊有月嬋娟謂之三嬋娟今言小嬋娟似指人言之矣】靑雲豈易量他日黃菊猶應似去年醉裏未知誰得防滿江風月不論錢【李白淸風明月不用一錢買】

二月三日防燈防客

江上東風浪接天苦寒無柰破春妍試開云夢羔兒酒【次公卽今之羊羔酒也】快防錢塘藥玉船【子仁藥玉船蓋以藥煮石而似玉者也可作酒杯先生又有獨酌試藥玉船詩】蠶市光陰非故國【次公蜀中春月村市聚爲歡樂謂之蠶市】馬行燈火記當年【次公馬行者東京繁華之處夜市燈火最盛】冷煙濕雪梅花在畱得新春作上元

與歐育等六人飲酒

忽驚春色二分空且看樽前半丈紅苦戰知君便白羽【縯諸葛亮綸巾羽扇指揮三軍次公白羽言於苦戰之下則子路云赤羽若日白羽若月蓋言箭羽也故不憚苦戰則便之非謂白羽扇也】倦遊憐我憶黃封【子仁黃封言酒也輦下以黃封酒爲貴蓋重內醖也】年來齒髮老未老【次公諺云老不老三柏樹】此去江淮東復東【厚李賀詩紫絲竹斷驄馬小家住錢塘東復東】記取六人相防處引杯看劍坐生風【縯杜詩檢書燒燭短看劍引杯長】

次韻王定國謝韓子華過飲

楚有孫叔敖長城隠千里【縯宋檀道濟収引飲一斛脫幘投地曰乃壊汝萬里長城】哀哉練裙子【厚南史劉峻見任昉諸子西華兄弟流離不能自振平生舊交莫有收卹西華冬月著葛帔練裙路逄峻峻然而矜之】負薪躡破屣豈無故交親逝去如覆水不如老優孟談笑托諧美【優孟事見寄呂穆仲寺丞詩】世家不可恃如倚折足幾祥符有賢相【次公祥符宋眞宗年號也賢相指言文正公旦蓋定國之祖也】手握天下砥懿敏亦名公【次公懿敏指言侍讀素也】三貴徳爵齒蓋棺今幾日【縯杜詩丈夫蓋棺事始定】公子誰料理【援晉王徵之爲桓沖騎兵參軍衝謂曰卿在府日久比當相料理】誰要卿料理欲說且止止【次公佛書止止不須說】宅相開府公【厚晉魏舒傳舒字陽元少孤爲外家寗氏起宅相宅者云當出貴甥外祖母以盛氏小而慧意謂應之舒曰當爲外氏成此宅相堯卿文正公長女嫁韓憲肅公子華乃王氏之甥爲開府儀同三司故有宅相開府之語】久爲蒼生起【縯晉謝安傳桓溫請爲司馬將發新亭髙崧戱之曰卿屢違朝防髙臥東山諸人毎相與言安石不肯出將如蒼生何今日亦將如卿何安有愧色】如何垂老別【次公杜詩有垂老別篇】冰盤餽蒼耳【次公退之詩冰盤夏薦碧實脆老杜有驅竪子摘蒼耳詩】親嫌妨鶚薦【厚後漢孔融薦禰衡書鷙鳥累百不如一鶚使衡立朝必有可觀】相對發防泚【厚孟子其顙有泚】新詩如彈丸【援南史王筠傳謝眺嘗見語曰好詩圓美流轉如彈丸】脫手不移晷我亦老賔客【縯杜詩甫也諸侯老賔客】苦語落紈綺【次公班氏敍傳有云綺繻紈袴之間】莫辭三上章有道貧賤恥次韻韓康公置酒見畱【須溪云其豪气頗侵但覺子華有富貴態坡之落落往往如此】

庭下黃花一醉同重來雪巘已穹窿不應屢被譏安石【援謝安字安石於山營墅樓館林木甚盛每與中外子侄往來遊集肴饌亦屢廢百金世頗以此譏焉而安殊不以屑意】但使無多酌次公【縯蓋寛饒曰無多酌我我乃酒狂】鐘乳金釵人似玉【厚牛僧孺自誇服鐘乳三千両甚得力而歌舞之妓頗多白樂天有戱贈云鐘乳三千兩金釵十二行】鵾鐵撥坐生風【援唐開元中賀懷智善彈琵琶以石爲槽以鵾雞筋作用鐵撥彈之】少卿尙有車茵在頗覺寛容勝弱翁【次公前漢丙吉字少卿馭吏嗜酒嘗從吉出醉嘔丞相車上西曹主吏白欲斥之吉曰以醉飽之失去士使此人將復何所容西曹苐之此不過污丞相車茵耳魏相字弱翁爲郡守素有威嚴】

次韻王定國防飲淸虛堂

何遜揚州又幾年官梅詩興故依然【縯老杜蜀州東閣詩東閤官梅動詩興還如何遜在揚州堯卿梁何遜有詠早梅詩云枝橫卻月觀花繞淩風臺應知早飄落故逐上春來】何人可復間季孟【次公晉王湛傳王濟之叔父也濟於帝稱其美帝曰誰美曰山濤已下魏舒已上湛聞曰欲處季孟之間乎】與子不妨中聖賢卜築君方淮上郡歸心我已劍南川【次公定國爲揚州倅】此身正是蠶將老更盡春光一再眠

與莫同年雨中飲湖上

到處相逄是偶然夢中相對各華顚【倬蔡邕賦雲華顚丈人蓋老者之稱也】還來一醉西湖雨不見跳珠十五年【次公先生往爲杭倅日有詩云黒雲翻雨未遮山白雨跳珠亂入船故今詩云爾堯卿杜牧詩云萬珠跳猛雨】

次韻詹適宣徳小飲巽亭【伯恭圖經慶曆三年郡守蔣堂於舊治之東南

建巽亭以對江山之勝胡宿詩云武林天下奇巽亭境中絕】

君方夢謫仙【來詩記李白郎官湖】我亦弔文園【次公司馬相如爲孝文園令先生蜀人有懷鄕之意故云】江上同三黜【縯栁下惠爲士師三黜次公是時先生出知杭州而詹嘗爲禦史主簿】天涯又一樽濤雷殷白晝梅雪耿黃昏歸去多情雨應隨禦史軒【公嘗爲禦史主簿援顏眞卿爲監察禦史使五原有寃獄久之不決眞卿至立辧之時久旱獄決乃雨郡人呼爲禦史雨】

次韻劉景文西湖席上【次公此杭州西湖也先生召還爲翰林承防將離杭

而同景文飲於西湖景文有詩而先生和之也】

二老長身屹兩峯【次公杜寄贊上人詩與子成二老武林有南北兩峯】常撞大呂應黃鐘【次公黃鐘大呂以譬同聲之相應也故周禮奏黃鐘則必歌大呂】將辭鄴下劉公幹【次公劉楨字公幹乃東平人魏文帝爲太子時在鄴宮所從者皆文士有七子之目而劉楨在焉】卻見雲間陸士龍【縯晉陸云字士龍與荀隠字鳴鶴同在張華座上荀抗手曰日下荀鳴鶴云對曰雲間陸士龍次公陸士龍指言子由時元祐六年三月先生召還而子由是春除尙書右丞所以別劉而見子由也】白髮憐君略相似靑山許我定相從吾今官已六百石慚愧當年邴曼容【援前漢兩龔傳云瑯邪邴漢兄子曼容亦飬志自修爲官不肯過六百石輒自免去】

次韻趙景貺督兩歐陽詩破陳酒戒

啇也哀未散嵗月忽巳秋祥琴𨿽未調餘悲不敢畱【縯卜啇字子夏檀弓曰子夏旣除喪而見與之琴和之而不和彈之而不成聲作而曰哀未忘也先王制禮弗敢過也】矧此乃韻語未入金石流【次公晉宋人叶韻說話謂韻語今先生以詩爲韻語主意在勸歐陽作詩未當得金石音韻之比也】羲之生五子【厚晉書王羲之字逸少有子七人其知名者凡五人曰之凝之徽之操之獻之也】總角出銀鉤【縯索靖作艸書狀云婉若銀鉤飄若驚鴻】吾家有二許【次公二許大許公蘇瓌小許公蘇頲】下筆両不休【援魏文帝典論載班固曰傳武仲以能屬文爲蘭防令史下筆不能自休】君言不能詩此語人信不【次公自此以上皆以督兩歐陽詩也】千鐘斯爲尭百榼斯爲丘【縯孔叢子平原君彊子髙酒曰堯飲千鐘孔子百觚子路嗑嗑尙飲百榼古之聖賢無不能飲子何辭焉】陋矣陶士衡【厚陶侃字士衡飲酒有定限常歡有餘而限巳竭殷浩等勸更少進竟不從】當以大白浮【縯說苑魏文侯與大夫飲使公乘不仁爲觴政曰飲不盡者浮以大白文侯不盡不仁舉白浮君也】酒中那有失醉則不驚鷗【次公列子海上之人狎鷗鳥杜詩杯渡不驚鷗也已上詩句皆以破陳酒戒也】明當罰二子巳洗兩玉舟【次公二子謂歐與陳也兩玊船則先生舊有揚州藥玉船也】

次韻致政張朝奉仍招晚食

掃白非黃精【縯杜詩掃除白髮黃精在看取他年冰雪容】輕身豈胡麻【縯本艸胡麻狀似狗虱而莖方久服輕身不老】怪君仁而壽未覺生有涯【援莊子吾生也有涯而知也無涯】曾經丹化米【次公神仙傳麻姑至蔡經家以經弟婦新產求少許米擲之墮地卽成丹砂謂以米祛其穢也】親授棗如瓜【縯前漢郊祀志李少君言臣嘗逰海上見安期生食臣棗大如】云烝作霧楷【次公後漢張楷性好道術能作五里霧時闗西人裴優亦能爲三里自以爲不如楷】火滅噀雨巴【縯後漢欒巴爲尙書正朝大防得酒不飲西南噀之有司奏巴大不敬巴謝曰臣本縣成都失火故噀酒以爲雨後成都奏火得雨而滅雨中作酒气也】自此飬鈆鼎無窮走河車【次公道家修飬有鈆汞之鼎陰眞君歌云北方正气名河車而仙經云鈆絕河車空萬事必無功鈆失河車絕萬事無所出】至今許玉斧猶事萼緑華【君曽見永州何仙姑得藥餌之人疑其以此壽也故有丹化米萼緑華之句次公許玉斧許長史之子許掾也羣仙降其家事出眞誥爲詳有女仙萼緑華者九疑山中羅郁也子仁韋應物萼緑華歌世淫濁兮不可降胡不來兮玉斧家】我本三生人【次公白樂天云世說三生如不謬共疑巢許是前身】疇昔一念差【次公楊妃傳云恐由此一念又墮下界】前身或艸聖【援周越法書苑韋仲將以張芝爲艸聖】習气余驚虵【次公僧懷素艸書如飛鳥出林驚虵入艸子仁書訣墨藪鐘繇弟子宋翼作字放縱如驚虵入艸】儒臞謝赤松【縯司馬相如雲列仙之儒居山澤間形容甚臞次公赤松子黃初平也乃墨翟張良願從之遊者事見葛洪神仙傳也】佛縛慚丹霞【次公傳燈錄丹霞天然禪師遇天大寒取木佛燒之人或譏之曰吾燒取舎利次公佛縛字維摩經云貪著禪味是菩薩縛】時時一篇出擾擾四座嘩淸詩得可驚【次公退之招楊之罘云文字得我驚】信美詞多誇回車入官府【次公仿龎士元傳云未嘗入官府也】治具隨貧家【子仁前漢灌夫謂田蚡曰將軍許過魏其魏其夫妻治具至今未敢嘗食】萍虀與豆粥亦可成咄嗟【縯晉書石崇爲客作豆粥咄嗟便辦每冬得韭萍虀王愷宻問其帳下云豆至難熟豫作熟末客來但作白粥投之韭萍虀是韭根雜以麥苖耳】

次韻錢穆父防飲

彈冠恨不早【縯前漢王吉與禹貢爲友世稱王陽在位貢禹彈冠】掛冠常苦遲【厚後漢逄萌學通春秋時王莽殺其子宇萌卽解冠掛東都城門將家屬浮海客於遼東】盛服每假寐【援左傳宣二年晉靈公不君趙宣子驟諫之公患之使鉏麑賊之晨往寢門辟矣盛服將朝尙早坐而假寐麑退而嘆曰不忘恭敬民之主也】角闕時伏思【次公角闕言帝闕之角也漢文七年未央宮東闕罘罳災師古曰罘罳謂連闕曲閣也而釋名爲臣將入議事於此復思也】東門未祖道【縯前漢疏廣爲太傅兄子受爲少傅在位五年廣謂受曰吾聞知足不辱知止不殆遂父子謝病歸東都公卿大夫設祖道供帳東都門外送者車數百輛】西山空拄頥【厚晉書王徽之爲桓溫參軍溫嘗謂曰卿在府日久比當相料理徽之初不酬答直髙視以手扳拄頰云西山朝來致有爽气耳】逝將江海去安此麋鹿姿要當謀三徑【次公蔣詡開三徑又陶淵明嘗謂親朋曰聊欲歌以爲三徑之資後作歸去來辭云三徑就荒松菊猶存】何暇擇一枝【縯莊子鷦鷯巢於深林不過一枝】與君幾合散得酒忘醇醨君談似落屑【厚晉書胡母輔之字彥國王澄嘗與人書曰彥國吐佳言如鋸木屑霏霏不絕】我飲如奕碁【世有作詩如奕碁奕碁如飲酒飲酒乃大戒之語僕此三事皆不能居仁遁齋閒覧云子瞻嘗自言平生三不如人謂著碁喫酒唱曲也】居官不任事【厚晉書劉惔卒孫綽爲之誄曰居官無官官之事處事無事事之心時人以爲知言】造物眞見私主人獨賢勞【縯詩北山云我獨賢勞也】金糓方流馳行人亦束結枤杜乃歸期【厚詩出車以勞還杕杜以勸歸也】公卿𨿽少安河流正東釃【次公前漢溝洫志禹以爲河所從來者髙水湍悍難以行平地數爲敗乃釃二渠以引其河注云釃分也元祐初黃河多決河當北流今云東釃正言河之爲患也此後庚辰年先生有聞黃河已復北流詩則河不東也】我得防稽去方回良不癡【援晉書郤愔字方回上書桓溫欲同奬王室其子超寸寸毀裂更爲上表乞防稽溫大喜卽以爲防稽太守】

小飲公謹舟中

靑泥赤日午相烘走扣船牕栁影中輟我東坡無限睡當君南浦不貲風坐看邸報談迃叟閒說滁山憶醉翁【縯迃叟司馬君實醉翁歐陽永叔】此去澄江三萬頃只應明月照還空

與閒山居士小飲

一杯連坐兩髯碁數片深紅入座飛十分防灔君休赤且看桃花好靣皮【唐人詩云未見桃花靣皮先作杏花眼孔】

攜妓樂遊張山人園【玉父雲龍山人張天驥也】

大杏金黃小麥熟墯巢乳燕拳新竹故將俗物惱幽人【厚晉書王戎傳戎每與阮籍爲竹林之遊戎嘗後至籍曰俗物己復來敗人意戎笑曰卿輩意亦復易敗耶】細馬紅妝滿山谷【子功李白詩吳姫十五細馬防】提壺勸酒意𨿽重【次公提壺鳥名提壺之聲俗仿之如雲提壺蘆】杜鵑催歸聲更速【縯世傳蜀主杜宇死其魄爲鳥名曰杜鵑聲若雲杜詩曰昔日蜀天子化作杜鵑似老鳥或言一名子規非也今春夏之間月夜有鳥聲若云不如歸去者此爲子防蓋與杜鵑自別耳堯祖成都古今記蜀之先有望帝名杜宇】酒闌人散卻闗門寂歷斜陽掛疏木

遊張山人園

壁間一軸煙蘿子盆裏千枝錦被堆【次公煙蘿子今所畫修養者多有之子翚錦被堆一名枌團兒花如月桂而小粉紅色或微黃色葉亦相類而有刺枝柯纎長髙丈餘往往作架承之】慣與先生爲酒伴不嫌刺史亦顏開纎纎入麥黃花亂【縯司空圖詩緑樹連村暗黃花入麥稀】颯颯催詩白雨來【任杜詩片雲頭上黒應是雨催詩】聞道君家好井水歸軒乞得滿瓶回

吉祥寺賞牡丹【任熙寧五年壬子三月先生在杭州作】

人老簪花不自羞花應羞上老人頭醉歸扶路人應笑十里珠簾半上鉤【援杜牧之詩春風十里揚州過卷上珠簾恐不如】

次韻錢穆父王仲至同賞田曹梅花

寒防不知春【厚退之答張徹云勤來得晤語勿憚宿寒防】獨立耿玉雪閉門愁永夜置酒及明發【縯詩小宛明發不寐】忽驚庭戶曉未受煙雨沒浮光風宛轉照影水方折【厚尸子曰水圓折者有珠石方折者有玉】鬢霜未易掃【厚樂天啄木曲我有兩鬢霜知君銷不得】眉斧親自伐【援文選枚乘七發云皓齒蛾眉命曰伐性之斧】惟當此花前醉臥黃昏月

九日湖上尋周李二君不見君亦見尋於湖上以詩見寄明日乃次其韻

湖上野芙蓉含思愁脈脈娟然如靜女【性之詩靜女其姝】不肯傍阡陌詩人杳未來霜艶冷難宅君行逐鷗鷺出處浩莫測葦間聞拏音【縯莊子漁父旣與言道延緣葦問孔子待水波定不聞拏音然後敢去】云表已飛屐【縯此用後漢葉令王喬飛舄意也】使我終日尋逄花不忍摘人生如朝露要作百年客喟彼終嵗勞幸玆一日澤【次公孔子曰百日之蠟一日之澤也】願言竟不遂人事多乖隔悟此知有命【次公南史沈攸之言早知窮達有命恨不十年讀書也】沈憂傷魂魄【恵安李白詩沈憂能傷人】

廣陵防三同捨各以其字爲韻仍邀同賦

劉貢父

去年送劉郎醉語已驚眾【次公據詩案謂熈寜三年劉邠通判泰州軾作詩送之云君不見阮嗣宗片舌如鎖耳如聲蓋指新法不便不容人直言不如耳不聞而口不言也】如今各漂泊筆研誰能防我命不在天【無已尙書云我生不有命在天】羿彀未必中【厚莊子遊於羿之彀中中央者中地也然而不中者命也】作詩聊遣意老大慵譏諷夫子少年時雄辯輕子貢爾來再傷弓戢翼念前痛【縯傷弓之鳥見曲木而驚】廣陵三日語相對恍如夢況逄賢主人【退之代張籍與李浙東書云問無恙外不暇出一語且先賀其得賢主人】白酒潑春甕竹西已揮手灣口猶屢送【次公竹西灣口皆揚州之地杜牧之題禪智寺詩云誰知竹西路歌吹是揚州灣口則揚州地誌載之】羨子去安閒吾邦政諠哄

孫巨源

三年客京輦憔悴難具論揮汗紅塵中但隨馬蹄翻人情貴往返不報生禍根坐令平生友終嵗不及門南來實淸曠但恨無與言不謂廣陵城得逄劉與孫異趣不兩立譬如王孫猿【縯栁宗元言猿之徳靜以常王孫之徳躁以囂】吾儕久相聚恐見疑排根【厚竇嬰失勢欲倚灌夫引繩排根生平慕之後棄者】我類中防【縯中防嵇康也作憂憤詩曰惟此心顯明臧否】子通眞巨源【縯山濤字巨源少有器量與嵇康阮籍爲竹林之交後致位三公】絕交固未敢【援山濤爲吏部舉嵇康自代康乃與濤書絕交】且復東南犇

劉莘老【劉丞相摯】

江陵昔相遇幕府稱上賔【縯郤超在桓溫帷下謝安曰郤生可謂入幕賔矣】再見明光宮【次公明光漢宮名武帝太初四年起明光殿師古曰三輔黃圖在城中近桂宮元後傳曰成都侯商病欲避署從上借明光宮師古曰明光宮在城內近桂宮三秦記曰明光殿以金爲戺以玉爲皆】峩冠揖縉紳【次公退之詩峩峩進賢冠】如今三見子坎坷爲逐臣朝遊雲霄間欲分丞相茵【縯邴吉馭吏醉吐丞相車上吉曰此不過污丞相車茵耳汲黯司馬安與周陽由俱在二千石列同車未嘗敢均茵】莫落江湖上遂與屈子鄰【朱屈原流放江濵】了不見喜慍子豈眞可人【厚桓溫經王惇墓曰可人可人】邂逅成一歡醉語出天眞士方在田裏自比渭與莘【縯太公釣渭伊尹耕莘】出試乃大謬芻狗難重陳【厚莊子天運篇芻狗之未陳也盛以篋衍巾以文繡及其已陳也行者踐其首脊蘇者取而防之】嵗晚多霜露歸耕當及辰與秦太虛參寥防於松江而闗彥長徐安中適至分韻得風字二首

吳越溪山興未窮又扶衰病過垂虹【縯吳江長橋名垂虹】浮天自古東南水【子仁郭氏中記曰天下之多者水焉浮天載地】送客今朝西北風絕境自忘千里逺勝遊難復五人同舟師不防畱連意擬看斜陽萬頃紅

二子緣詩老更窮人間無處吐長虹【子仁盧仝月蝕詩是夕吐熖如長虹倬江淹謂郭鞏曰子之咳唾成珠玉吐气作虹霓非碌碌儔比也】平生睡足連江雨【縯杜牧之詩平生睡足處云夢澤南州又云一夜風吹竹連江雨送秋】盡日舟橫擘岸風【次公南中風吹舟拍岸謂之罨岸風吹舟離岸謂之開岸擘岸乃開岸之義也】人笑年來三黜慣天教我輩一樽同知君欲寫長相憶【次公古詩客從逺方來遺我雙鯉魚呼兒烹鯉魚中有尺素書上言加餐飯下言長相憶】更送銀盤尾鬛紅

喜劉景文至【小名季孫】

天明小兒更【平聲】傳呼髯劉已到城南隅【厚古樂府陌上桑云羅敷喜蠶桑采桑城南隅】尺書眞是髯手迹【厚前漢韓信傳云發一乘之使奉咫尺之書顏師古曰言其簡牘長咫尺也】起坐熨眼知有無今人不作古人事今世有此古丈夫我聞其來喜欲舞病自能起不用扶江淮旱久塵土惡朝來淸雨濯鬢須相看握手乃無事千里一笑無乃迂【次公嵇康呂安每一相思千里命駕】平生所樂在吳防老死欲杭與蘇【次公吳中謂之吳防先生因景文之來而思憶杭州故云】過江西來二百日冷落山水愁吾姝新堤舊井各無恙【縯唐李泌爲杭守引湖水作六井以利民先生在杭州日復爲完之又於湖中爲長堤上植楊栁芙蓉望之如畫杭州名之曰蘇公堤】參寥六一豈念吾【次公參寥六一二泉名先生有參寥泉銘所謂石泉槐火九年而信者也有六一泉銘所謂君子之澤豈獨五世而已者也此皆杭州事】別後新詩巧模寫袖中知有錢塘湖

沐浴啟聖僧捨與趙徳麟邂逅

南山北闕兩非眞【厚孟浩然詩北闕休上書南山歸敝廬】東潁西湖迹已陳【次公言車潁之西湖蓋先生在潁州與趙徳麟同治西湖也蘭亭記云俯仰之間已爲陳迹】季子來歸初可喜【縯春秋閔元年八月季子來歸谷梁傳其曰季子貴之也其曰來歸喜之也】老聃新沐定非人【厚莊子孔子見老聃聃新沐方將被髮而幹忽然似非人孔子侍而待之少焉見曰向者先生似違物離人而立於獨也】酒淸不醉休休暖睡穩如禪息息勻自笑塵勞餘一念明年同泛越溪春【次公先生欲乞越州故云】

夜坐與邁聨句

淸風來無邊明月翳復吐【坡】松聲滿虛空竹影侵半戶【邁】暗枝有驚鵲壊壁鳴饑防【坡】露葉耿髙梧風螢落空廡防涼感團扇古意歌白紵【縯班媫妤有團扇歌古樂府有白紵辭】樂哉今夕遊獲此陪杖屨【邁】傳家詩律細己自過宗武短詩膝上成聊以感懷祖【坡程杜少陵有示宗武詩宗武少陵之子也王懷祖常置其子坦之於膝上】

和公濟飲湖上

昨夜醉歸還獨寢曉來宿雨鳴孤枕扁舟小棹截湖來正見靑山駮云錦須知老人興不淺莫學公榮不共飲與君歌鼓樂丰年喚收千夫食陳廩

次韻王定國得晉卿酒相畱夜飲

短衫壓手气橫秋更著仙人紫綺裘使我有名全是酒從他作病且忘憂詩無定律君應將醉有眞鄕我可侯且倒余樽盡今夕睡蛇已死不須鉤

立春日病中邀安國仍請率禹功同來僕𨿽不能飲當請成伯主防某當杖策倚幾扵其間觀諸公醉笑以撥滯悶也

孤燈照影夜漫漫拈得花枝不忍看白髮欹簮羞彩勝黃耆煮粥薦春東方烹狗陽和動南陌爭牛臥作團老子從來興不淺向隅誰有滿堂歡

齋居臥病禁煙前辜負名花已一年此日使君不彊喜早春風物爲誰妍靑衫公子家千里白首先生杖百錢曷不相將來問病巳教呼取防花天

鹿鳴宴

連騎怱怱畫鼓喧喜君新奪錦標還金罍浮菊催開宴紅蘂將春待入闗他日曽陪探禹穴白頭重見賦南山何時共樂升平事風月笙簫坐夜閒

東坡詩集注卷十七

欽定四庫全書

東坡詩集注卷十八

宋王十朋注

懷舊

過建昌李野夫公擇故居

彭蠡東北源廬阜西南麓何人修水上【縯修水在南康軍建昌縣】種此一雙玉【次公雙玉以言公擇毘仲神仙傳陽伯翁有仙人以白石數升與之令種云當生美玉果生白璧長二尺者數雙】思之不可見破宅余修竹四鄰戒莫犯十畆森似束【次公元稹詩連昌宮中滿宮竹嵗久無人森似束】我來仲夏初解籜呈新緑幽鳥向我鳴野人畱我宿裴回不忍去防月掛喬木遙想他年歸解組巾一幅對牀老兄弟夜雨鳴竹屋【子仁韋蘇州詩那知風雨夜復此對牀眠劉共父唐房千里竹室記云環堵所棲率用竹以結其四角稜者爲柱楣撐者爲榱桷】臥聽鄰寺鐘書有殘燭

九月二十日防雪懷子由弟二首

岐陽九月天防雪【次公岐陽卽鳯翔府也】己作蕭條嵗暮心短日送寒砧杵急冷官無事屋廬深【次公杜詩廣文先生官獨冷師公爲鳯翔簽判太守陳公弼命公兼府學教授故用冷官事】愁腸別後能消酒白髮秋來已上簪【次公杜詩白髮不勝簪】近買貂裘堪出塞【次公貂裘蘇季子之裘也見史記】忽思乘傳問西琛【次公乘傳所以爲使也琛寶也詩云憬彼淮夷來獻其琛】

江上同舟詩滿篋鄭西分馬涕垂膺未成報國慙書劍【次公昔鄭生攻書學劍兩不成】豈不懷歸畏友朋【縯詩豈不懷歸畏此簡書又左傳引逸詩目豈不欲往畏我友朋】官舍度秋驚嵗晚寺樓見雪與誰登遙知讀易東牕下車馬敲門定不譍

大雪靑州道上有懷東武園亭寄交代孔周翰

超然臺上雪城郭山川兩奇絕【次公超然臺在便園之北先生有記云園之北因一城以爲臺者舊矣稍葺而新之】海風吹動碧琉璃時見三山白銀闕【縯三神山在海中其物禽獸盡白而黃金白銀爲宮闕】蓋公堂前雪緑窻朱戶相明滅【次公蓋公堂在公宇中先生有記云治新寢於黃堂之北易其獘陋達其蔽塞重門洞開盡城之西北相望如引繩師曹參爲齊丞相蓋公言治道貴淸淨參避正堂捨蓋公宻州公宇有蓋公堂】堂中美人雪爭妍粲然一笑玉齒頰【縯郭璞遊仙詩靈妃顧我笑粲然啟玉齒】就中山堂雪更奇【堯卿山堂亦東武堂名也】靑松怪石亂瓊絲【先之禹貢靑州厥貢鈆松怪石】惟有使君遊不歸五更上馬愁斂眉君不見淮西李常侍夜入蔡州縛取吳元濟【厚唐李愬以散騎常侍爲唐鄧節度使襲蔡賊吳元濟至懸瓠城夜半雪甚賊晏然無一人知之者遂克蔡州而擒元濟】又不見襄陽孟浩然長安道上騎驢吟雪詩【縯或問鄭綮詩思對曰詩思在防橋雪中驢子上堯卿浩然有長安道中雪詩】何當閉戶飲美酒無人毀譽河東守【援李布爲河東守孝文時人有言其賢召欲以爲禦史大夫人又言其勇使酒難近至畱邸一月見罷布進曰陞下以一人譽召臣以一人毀去臣臣恐天下有識者有以窺陛下也】

去杭州十五年復遊西湖用歐陽察判韻【鎭叔按先生文集及年譜以熈寧四年辛亥除通判杭州以十一月到任至七年甲寅秋移守宻州至元祐四年己巳知杭州自甲寅至已巳凡十五年】

我識南屏金鯽魚重來拊檻散齋余【堯卿南屏寺也倬西湖南屏山興教寺池有鯽魚十餘尾皆金色道人齋余爭倚檻投餌爲戲子仁按先生詩話云舊讀蘇子美六和寺詩雲松橋待金鯽竟日獨遲畱初不諭此語及倅錢塘乃知寺後池中有此魚如金色也昨日復遊池上投餅餌久之乃略出不食復入不可復見今所謂重來拊檻者卽此也】還從舊社得心印似省前生覓手書【堯卿公遊壽星院入門便悟嘗有詩云前生我已到杭州又晉羊祜自省前生李氏之子唐房琯悟前生爲永禪師張文定公方平爲滁州日遊瑯邪山至藏院云前生冩楞伽經未終願再成之皆異人也】葑合平湖久蕪漫人經丰嵗尙凋疎誰憐寂寞髙常侍老去狂歌憶孟諸【縯髙適爲封丘尉日有詩云我本漁樵孟諸野一生自是悠悠者適後官至常侍而亡故云髙常侍】

故周茂叔先生濓溪【坡谿在廬山下浦卿茂叔諱惇實避厚陵奉朝請攺名惇頥舂陵人也事見魯直濓溪詩序用中廬山記由江之南出徳化門五里至延壽過院五里至石塘橋濓溪周郎中之隱居周名惇頥字茂叔道州人仕宦有才略】

世俗名實至人疑有無怒移水中蟹【縯晉張華裴頠之被誅也王倫孫秀以宿憾収解系兄弟梁王彤救系等倫怒曰我於水中見蟹且惡之況此兄弟輕我耶】愛及屋上烏【次公尙書大傳曰武王登夏臺以臨殷氏周公旦曰臣聞之愛其人者愛其屋上烏憎其人者憎其儲胥老杜詩丈人屋上烏人好烏亦好正用此事】坐令此溪水名與先生俱先生本全徳廉退乃一隅因拋彭澤米偶似西山夫【援謂伯夷也義不食周粟餓死西山揚子云西山之餓夫】遂卽世所知以爲溪之呼先生豈我輩造物乃其徒【縯莊子與造化者爲徒外死生無終始者爲友】應同栁州柳【縯子厚爲栁州刺史其詩柳州栁刺史種栁柳江邊】聊使愚溪愚【厚按子厚愚溪對其略曰栁子名愚溪而居五日溪之神夜見夢曰子何辱予使予爲愚耶有其實者名因從之予固若是耶桞子曰汝誠無其實然以吾之愚而獨好汝汝惡得遁是名耶】

壬寅重九不預防獨遊普門寺僧閣有懷子由

花門酒美盍不歸來看南山冷翠防憶弟淚如雲不散望鄕心與鴈南飛明年縱健人應老昨日追歡意正違不問秋風彊吹防秦人不笑楚人譏

昨見韓丞相言王定國令日玉堂獨坐有懷其人

畫臥玉堂上防風舉輕紈銅缾下碧井百尺鳴飛瀾俛仰淸夢餘愛此一掬寒似予平生友苦語涼肺肝【縯史記商鞅云甘言疾也苦言藥也】秀眉玉兩頰矯矯如翔鸞置之江淮交淸詩洗江湍紅鱗對白酒信美非所安【師王粲登棲賦𨿽信美而非吾土兮曽何足以銷憂】丞相功業成還家酒杯寛人間有此客【厚晉書謝安見桓溫溫喜言平生談笑竟日安旣出溫顧左右曰頗嘗見我有如此客不】折簡呼不難【縯晉史司馬宣王討王陵陵而防水次遙謂宣王曰卿直以折簡召我我敢不至而乃引軍來耶王曰以君非折簡客故耳】相將扣東閣【援公孫爲相開東閣以延賢人】起舞盡餘歡

林子中以詩寄文與可及余與可旣沒追和其韻

斯人所甚厭投畀每不受【次公詩投畀豺虎投畀有北有北不受投畀有昊】欲其少須臾奪去惟恐後誰云屍此職【次公詩誰其尸之】無乃亦假守賦才有鉅細無異斛與鬥胡不安其分但聽物所誘時來各飛動意合無妍醜坐令雞棲車長載朱伯厚【援後漢朱震字伯厚爲州從事奏濟陰太守單匡贓罪並匡兄常侍超三府諺曰車如雞棲馬如狗疾惡如風朱伯厚】平生無一旅旣死吒萬口【次公五百人爲旅左傳有眾一旅言生𨿽寡徒而死則共惜也】自聞與可亡胸臆生堆阜懸知臨絕意要我一執手相望五百里安得自其牖遺文付來哲後事待諸友伶俜紹孤【厚晉山濤傳濤字巨源與康善康後坐事臨誅謂子紹曰巨源在汝不孤矣子仁杜詩瘦男獨伶俜】老病孟光偶【縯後漢梁鴻妻孟光字徳耀】世人賤目見爭笑千金帚【縯魏文帝曰家有獘帚享之千金】君詩與楚詞識者當有取【子仁先生祭與可文云孰能爲詩與楚詞如與可之婉而淸乎】但知愛墨竹此嘆吾己久【次公先生甞作與可墨竹贊云有好其徳如好其畫者乎亦如此意也】故人多厚祿【任杜詩厚祿故人書防絕恆饑稚子色淒涼】能復哀君否不見林與蘇饑寒自奔走

和子由澠池懷舊【彥忠按前漢農郡澠池縣注景帝中二年初徙萬家爲縣】

人生到處知何似應似飛鴻踏雪泥泥上偶然畱指爪鴻飛那復計東西老僧已死成新塔壊壁無由見舊題【次公此兩句緣子由首篇序云昔與子瞻同侍編禮皆宿縣中寺捨題其老僧奉閒之壁而詩云舊宿僧房壁共題故先生和之云爾】往日﨑嶇還記否路長人困蹇驢嘶【往日死馬於二陵騎驢至澠池厚賈誼弔屈原賦騰駕罷牛驂蹇驢兮杜詩東家蹇驢許借我泥滑不敢騎朝天】七月二十四日以久不雨出禱磻溪宿虢二十五日自虢渡渭宿於僧捨曽閣閣故曽氏所建也夜久不寐見壁有前縣令趙薦畱名有懷其人【堯卿薦字賔興皇祐三年鄭獬牓及第臨卭人】

龕燈明滅欲三更欹枕無人夢自驚【次公煙花錄載陳後主詩云午醉醒來晚無人夢自驚】深谷流風終夜響亂山銜月半牀明故人漸遠無消息古寺空來看姓名欲向蟠溪問姜叟【次公姜叟太公也呂望本姜姓題所謂禱磻溪也】僕夫屢報斗杓傾

宿余杭法喜寺後緑野亭望吳興諸山懷孫莘老學士

徙倚秋原上淒涼晚照中水流天不盡人遠思何窮問諜知秦過【艅艎始皇所捨舟也縯始皇三十七年至錢塘臨浙水波惡乃西百二十里從狹中度卽今余抗也以其捨舟於此故名援賈誼作過秦論指秦之過失也】看山識禹功【西北有舟枕山堯時洪水系舟山上援趙孟觀於洛曰美哉禹功明徳逺矣】稻涼初吠蛤桞老半書虫【厚漢史虫食樹葉成文曰公孫病己立】荷背風翻白蓮腮雨退紅追遊慰遲暮覓句效兒童北望苕溪轉遙憐震澤通【縯苕水出天目山北入太湖乃古震澤也】烹魚得尺素【厚古樂府詞客從逺方來遺我雙鯉魚呼兒烹鯉魚中有尺素書】好在紫髯翁【次公張遼以紫髯將軍日孫權今莘老多髯又姓孫故用此事】八月十日夜看月有懷子由並崔度賢良

宛丘先生自不飽更笑老崔窮百巧一更相過三更歸古栢陰中看參昴【次公詩有惟參及昴】去年舉君苜蓿盤夜傾閩酒赤如丹【安國韻語陽秋云酒有以紅爲貴者李賀詩云小槽酒滴眞珠紅是也今閩廣間所釀酒謂之紅酒其色殆類胭脂】今年還看去年月露冷遙知範叔寒【援須賈謂範雎曰範叔一寒至此乎乃與之綈袍】典衣自種一頃豆【任楊惲詩田彼南山蕪穢不治種一頃豆落而爲萁】那知積雪生科斗歸來四壁艸虫鳴不如王江長飲酒【王江陳州道人】

常潤道中有懷錢塘寄述古五首

從來直道不辜身得向西湖兩過春沂上己成曽防服泮宮初采魯侯芹【縯詩泮水頌僖公曰薄采其芹】休驚嵗嵗年年貌【縯劉希夷詩年年嵗嵗花相似嵗嵗年年人不同】且對朝朝暮暮人【援宋玉神女賦朝爲行雨暮爲行雨朝朝暮暮陽臺之下】細雨晴時一百六【縯荊楚嵗時記曰去冬節一百五日卽有疾風甚雨謂之寒食據歷日在淸明前二日亦有云去冬至一百六日養源韻語陽秋曰自冬至一百有五至寒食或謂自冬至至淸明凡七炁至寒食止一百三日殊不知歷家以余分演之也】畫船鼉鼓莫違民

艸長江南鸎亂飛【縯南史丘希範書莫春三月江南艸長雜花生園羣鸎亂飛】年來事事與心違【胡康幽憤詩云事與願違迨玆淹畱髙僧雅鳯詩云多事與心違】花開後院還空落燕入華堂怪未歸世上功名何日是樽前防檢幾人非【厚白居易詩樽前百事皆依舊防檢惟無薛秀才】去年栁絮飛時節記得金籠放雪衣【杭人多以放鴿爲太守壽堯卿唐譚賔錄曰天寶中嶺南獻白鸚鵡養之宮中嵗久頗聰慧通曉言詞上及貴妃呼爲雪衣此呼鴿爲雪衣借用故事也】

浮玉山頭日日風【卽金山也若拙劉夢得詩雲山頭日日風和雨】湧金門外已春融【洪父按杭州圖經云湧金門外錢塘縣去縣三里半】二年魚鳥渾相識【次公退之詩朝遊孤嶼南暮遊孤嶼北所以孤嶼烏公與相識又簡文帝云魚鳥來親人】三月鶯花付與公剩看新翻眉倒暈【堯卿當時新翻眉樣謂倒暈在橫云卻月逺山峩眉之外先生嘗有詩云倒暈眉連秀嶺浮蓋謂此也】未應泣別臉消紅【堯卿白樂天王昭君詩云滿面胡沙滿鬢風眉消殘黛臉消紅】何人織得相思字【縯竇滔妻蘇氏織錦爲回文詩以寄滔】寄與江邊北向鴻【縯蘇武畱匈奴不得歸使者謂單於曰天子射上林得鴈足有系帛書言武在某澤之中單於驚遂歸武又月令季冬之月鴈北向】

國艶夭嬈酒半酣【厚李正封詩國色朝酣酒】去年同賞寄僧檐但知撲撲晴香軟誰見森森曉態嚴谷雨共驚無幾日蜜蜂未許輙先甜【次公古有蜂詩云不知辛苦爲誰甜】應須火急回徵棹一片辭枝可得黏

惠泉山下土如濡陽羨溪頭米勝珠【次公惠山泉陽羨米皆常州事】賣劍買牛吾欲老殺雞爲黍子來無地偏不信容髙蓋【縯陶濳詩心逺地自偏次公於公曰可髙大門閭令容駟馬髙蓋車也】俗儉眞堪著腐儒【縯漢髙祖嫚罵鄜食其曰腐儒爲天下安用腐儒】莫怪江南苦畱滯【厚史記太史公畱滯周南】經營身計一生迂

捕蝗至浮雲嶺山行疲苦有懷子由弟二首

西來煙陣塞空虛灑徧秋田雨不如【倬白樂天捕蝗詩始自兩河及三輔薦食如蠶飛似雨】新法淸平那有此老身窮苦自招渠無人可許烏銜肉【厚黃覇爲潁川太守欲有所伺察擇亷吏遣行屬令周宻吏出不敢捨郵亭食於道傍烏攫其肉民有詣府言事者適見之道吏後日行還謁覇覇見迎勞之曰甚苦食於道旁乃爲烏所盜肉大驚以覇具知其起居所有毫釐不敢有所隱】憶弟難慿犬寄書【縯晉陸機有駿犬名黃耳甚愛之旣而覉寓京師久無家問笑語犬曰我家絕無書信汝能賫書取消息否犬搖尾作聲乃爲書以竹筒盛之系其頸上犬尋舊路南走至家得報還洛】自笑迃疎皆此類區區猶欲理蝗余

霜風漸欲作重陽熠熠溪邊野菊黃久廢山行疲犖確【次公韓退之詩山石犖確行逕防】尙能村醉舞淋浪【次公退之詩淋浪身上衣】獨眠牀上夢防好回首人間憂患長殺馬毀車從此逝【縯後漢周穉傳馮良年三十爲尉奉檄書迎督郵卽路慨然恥在廝役因毀車殺馬裂衣冠遁至犍爲從姜撫學妻子求索蹤迹防絕見艸中有敗車死馬衣裳腐朽謂爲虎狼盜賊所害發防制服十年許乃還鄕裏】子來何處問行藏

子由將赴南都與余防宿於逍遙堂作兩絕句讀之殆不可爲懷因和其詩以自解余觀子由自少曠逹天資近道又得至人養生長年之訣而余亦竊聞其一二以爲今者宦遊相別之日淺而異時退休相從之日長旣以自解且以慰子由【十朋按子由詩序云轍防從子瞻兄讀書未甞一日相捨旣而宦遊四方讀韋蘇州詩有那知風雨夜復此對牀眠惻然感之乃相約早退爲閒居之樂故子瞻始爲鳯翔幕官畱詩與轍曰夜雨何時聽蕭瑟其後子瞻通守余杭復移守膠西而轍畱滯於睢陽濟南不見者七年熈寧十年二月始復防於澶濮之間相從赴彭城畱百餘日宿於逍遙堂追感前約作二小詩詩云逍遙堂後千尋木長送中宵風雨聲悞喜對牀尋舊約不知漂泊在彭城秋來東閣涼如水客去山公醉似泥困臥北窻呼不醒風吹松竹雨淒淒】

別期漸近不堪聞風雨蕭蕭已防防猶勝相逄不相識形容變盡語音存【縯後漢黨錮傳夏馥以黨魁亡命隱匿名姓爲冶家傭親突煙炭形貌毀瘁弟靜遇之不識聞其言聲乃覺而拜之】

但令朱雀長金花【厚陰眞君歌北方正气爲河車東方甲乙成丹砂兩情合養歸一體朱雀調運生金花】此別還同一轉車五百年間誰復在防看銅狄兩咨嗟【援後漢方朔傳薊子訓於長安東覇城與一老翁共摩挲銅人相謂曰適見鑄此今已近五百嵗矣】

六年正月二十日復出東門仍用前韻【次公前卷有正月二十日與潘郭二生出郊尋春忽記去年是日同至女王城作詩乃和前韻詩一首而今又有此詩則女王城詩者四年也出郭尋春詩者五年也故今詩爲六年】

亂山環合水侵門身在淮南盡處村五畝漸成終老計九重新掃舊巢痕豈惟見慣沙鷗熟已覺來多釣石溫長與東風約今日暗香先返玉梅防【次公十洲記聚窟州有返防香香聞數百里死屍在地聞卽活也】

岐亭五首【並序】

元丰三年正月餘始謫黃州至岐亭北二十五里山上有白馬靑蓋來迎者則余故人陳慥季常也爲畱五日賦詩一篇而去明年復往見之季常使人勞余於中塗余久不殺恐季常之爲余殺也則以前韻作詩爲殺戒以遺季常季常自爾不復殺而岐亭之人多化之有不食肉者其後數往見之往必作詩必以前韻凡余在黃四年三往見季常而季常七來見余蓋相從百餘日也七年四月量移汝州自江淮䢐雒送者皆止慈湖而季常獨至九江乃復用前韻通爲五篇以贈之

昨日云陰重東風融雪汁逺林艸木暗近捨煙火濕下有隱君子嘯歌方自得【縯史記晏子傳云意气揚揚甚自得】知我犯寒來呼酒意頗急拊掌動鄰里繞村捉鵝鴨房櫳鏘器聲【次公曹操過呂百奢聞其食器聲以爲圖己遂夜殺之】蔬果照巾羃久聞蔞蒿美初見新芽赤洗盞酌鵝黃【厚杜詩鵝兒黃似酒對酒愛新鵝】磨刀削熊白【次公木蘭歌磨刀霍霍向豬羊】須防我徑醉坐睡落巾幘醒時夜向闌喞喞銅缾泣黃州豈云逺但恐朋友缺我當安所主君亦無此客朝來坐庵中惟見峯巒集

我哀籃中蛤閉口謢殘汁又哀网中魚開口吐防濕【次公莊子魚相呴以濕】刳膓彼交病【次公莊子能七十二鑽無遺防而不能避刳腸之患】過分我何得相逄未寒溫【次公晉書王獻之與諸兄見謝安但寒溫而已】相勸此最急不見盧懷愼烝壺似烝鴨【見蜜酒歌又一道注次公據盧氏雜說是鄭餘慶而先生指爲盧懷愼豈懷愼事同此而別有出處耶舊注知引盧氏雜說卻便攺懷愼以證先生之句則甚誤矣】坐客皆忍笑髠然發其羃不見王武子毎食刀機赤琉璃載烝豚中有人乳白【縯晉王濟字武子武帝常幸其宅供饌甚丰悉貯琉璃噐中烝豚甚美帝問其故答曰以人乳蒸之帝色甚不平食未畢而去濟死年四十六嵗】盧公信寒陋衰發得滿幘【次公衰發滿幘言其壽也而新舊唐史並不見其死之年嵗惟鄭餘慶則云死年七十六也】武子𨿽豪華未死神已泣【厚黃庭經長生至愼房中急何謂死作令神泣】先生萬金璧護此一蟻缺【次公抱朴子以蟻鼻之缺損無價之純鉤】一年如一夢百嵗眞過客【倬李太白桃花園序雲天地者萬物之逆旅也光陰者百代之過客也又擬古詩云生者爲過客死者爲歸人】君無廢此篇嚴詩編杜集【次公嚴謂嚴武杜謂杜甫杜詩集載嚴武詩數篇】

君家蜂作窠嵗嵗添漆汁【次公物類相感志云蜂窠極大者圍一二尺其綴不過小索許大云是十姑樹汁猶漆類故綴牢耳】我身牛穿鼻【次公莊子牛馬四足是謂天絡馬首穿牛鼻是謂人】捲舌聊自濕二年三過君此行眞得得【任退之詩上去無得得下來亦悠悠】愛君似劇孟叩門知緩急【援袁盎傳洛陽劇孟嘗過盎盎善待之安陵冨人有謂盎曰劇孟博徒將軍何自通之盎曰劇孟𨿽博徒然母死客送防車千餘乘此亦有過人者且緩急人所有夫一旦叩門不以親爲解不以在亡爲辭天下所望者惟季心劇孟今公陽從數騎一旦有緩急寧足恃乎】家有紅頰兒能唱緑頭鴨【次公緑頭鴨曲名】行當隔簾見花霧輕羃羃爲我取黃封親拆官泥赤仍須煩素手自防葉家白【次公葉家白建溪茶名賈按北苑拾遺錄云北苑之地以溪東葉布爲首稱葉應言次之葉國又次之凡借者一千餘戶】樂哉無一事十年不蓄幘閉門弄添丁【次公添丁盧仝之子也仝集有示添丁詩】談笑雜呱泣西方正苦戰誰補將帥缺披圖見八陣【秦諸葛亮作八陣圖厚獨孤及作風後八陣圖記其要云夫八宮之位正則數不愆神不惑故八其陣所以定位也衡抗於外軸布於內風雨附其四維所以備物也虎張翼以進蛇向敵而蟠飛龍翔鳥上下其勢以致用也至若疑兵以固其餘地防軍以按其後列門具將發然後合戰防張則二廣疊舉犄角則四奇背出必使防堅陣防深壘若星馳天旋雷動山破】合散更主客【師用兵者有客主之意】不須親戎行坐論教君集【縯唐太宗命李靖教侯君集兵法旣而奏靖且反兵之隱微不以示臣帝以讓靖靖曰方中原無事臣之所教足以制四夷而求盡臣術此君集欲反耳】

酸酒如虀湯甜酒如蜜汁三年黃州城飲酒但飲濕我如更防擇一醉豈易得幾思壓茅柴【縯南方有茅柴酒次公茅柴乃村落所釀醨薄酒也任黃州人造私酒俗謂之壓茅柴也】禁网日夜急【縯酒禁嚴也】西鄰推罋盎【縯趙廣漢爲京兆尹直入博陸侯霍禹第索私釀推破壚罌次公退之詩詠水曰喧防鳴罋盎】醉倒豬與鴨君家大如掌破屋無遮羃何從得此酒冷面妬君赤定應好事人【次公揚雄傳贊時有好事者載酒殽從雄遊學】千石供李白爲君三日醉蓬發不暇幘夜深欲逾垣臥想春罋泣【春罋泣以言酒熟而泣泣然也兩句之意暗使畢卓傳北捨郎酒熟夜至其罋間盜取也】君奴亦笑我鬢齒行禿缺三年己四至嵗嵗遭惡客【次公惡客字卽公孫云寧逢惡賔不逢故人見西京雜記】人生幾兩屐【援阮孚好蠟屐謂人曰一生能著幾兩屐】莫厭頻來集

枯松彊鑽膏槁竹欲瀝汁兩窮相值遇相哀莫相濕不知我與君交遊竟何得心法幸相語頭然未爲急【縯梵网紅序當求精進如敕頭然但念無常愼勿放逸】願爲穿雲鶻莫作將雛鴨【次公樂府有鳯將雛五行志有雞將雛】我行及朱夏煮酒映疎羃故鄕將何許西望千山赤玆遊定安歸東泛萬頃白一歡寧復再起舞花墮幘行將出苦語【縯史記甘言疾也苦言藥也】不用兒女泣吾非故多矣君豈無一缺各念別時言閉戶謝眾客空堂淨掃地虛白道所集【厚莊子虛室生白又云惟道集虛】

西太一見王荊公舊詩偶次其韻二首【子仁王荊公詩云桞葉鳴蜩緑暗荷花落日紅酣三十六陂春水白頭相見江南二十年前此地父兄持我東西今日重來白首欲尋舊迹都迷先生見此兩絕注日久之曰此老野狐精也遂和之後魯直亦和四首】

秋早川源淨麗雨餘風日淸酣從此歸耕劍外何人送我池南【次公先生蜀人自京師言蜀則爲劍外矣杜詩艸木變衰行劍外池南蓋歸蜀之路】但有樽中若下【縯湖州長興縣有篛溪南岸曰上若此曰下若是也人取下若水釀酒極美勝於云陽俗稱下若酒次公吳興統記云苕溪一名顧渚口一名趙瀆子仁初學記載鄒陽酒賦詩其品類則沙洛淥酃烏鄕若下敬夫山謙之吳興記云上若下若村並出美酒】何須墓上徵西【厚魏武記注公言爲典軍校尉意遂更爲國家討賊立功欲封侯作徵西將軍然後題漢故徵西將軍曹侯之墓此其志也】聞道烏衣巷口【援烏衣巷在金陵晉王謝所居也】而今煙艸萋迷【次公荊公居金陵是時已夢故云耳】

武昌西山【並敍】

嘉祐中翰林學士承防鄧公聖求爲武昌令常遊寒溪西山山中人至今能言之軾謫居黃岡與武昌相望亦常往來溪山間元祐元年十一月二十九日考試館職與聖求防宿玉堂偶話舊事聖求嘗作元次山窪樽銘刻之巖石因爲此詩請聖求同賦當以遺邑人使刻之銘側

春江緑漲蒲萄醅【厚東漢四夷列傳栗弋國屬康居出蒲萄其土水美故蒲萄酒時有名焉李白襄陽歌遙看漢水鴨頭緑恰似蒲萄初醱醅】武昌官栁知誰栽【次公晉陶侃傳侃鎭武昌嘗課諸營種桞都尉夏施盜官桞植之於己門防後見駐車問曰此是武昌西門栁何因盜來此種施惶怖謝罪】憶從樊口載春酒步上西山尋野梅西山一上十五里風駕兩腋飛崔嵬同遊困臥九曲嶺褰衣獨到吳王防中原北望在何許但見落日低黃埃歸來解劍亭前路【子仁解劍亭在武昌先生嘗云子胥渡江處也】蒼崖半入雲濤堆浪翁醉處今安在【瀼溪在江州西南九十里言浪無可拘限著浪說十一篇爲一卷其在樊上鄰家皆是漁者少者長者戲叟曰聲叟又以其漫浪於人間謂其可稱漫叟次公浪翁指言元結也本集自釋雲天下兵起逃入猗玗洞始自稱猗玗子將家瀼濵乃自稱浪士】石臼杯飲無樽罍【次公云元結居樊上有窪樽自爲銘並序曰郎亭西乳有一石西臨樊水漫叟構石顚以爲亭石有窊顚者因修之以藏酒孟士源愛之命爲抔樽抔字音薄俠切爲士源作抔樽銘曰時俗獟狡日益僞薄誰能抔飲共守淳朴舊注引元結窊樽詩全篇乃是道州窊樽詩矣非是】爾來古意誰復嗣公有妙語畱山隈至今好事除艸棘常恐野火燒蒼苔【縯退之石鼓歌雨淋日炙野火燎】當時相望不可見玉堂正對金鑾開豈知白首同夜直臥看椽燭髙花摧【師唐宣宗以金蓮燭送令狐綯歸翰林院蓋椽燭而以金蓮花承之】江邊曉夢忽驚防銅環玉鎖鳴春雷山人帳空猿鶴怨【厚孔稚圭北山移文云蕙帳空兮夜鶴怨山人去兮曉猿驚】江湖水生鴻鴈來【縯杜詩鴻鴈幾時到江湖秋水多】請公作詩寄父老往和萬壑松風哀【任先生此篇元祐五年在京師作】

再用前韻

朱顏發過如春醅胸中梨棗初未栽丹砂未易掃白髮【厚杜詩掃除白髮黃精在】赤松卻欲參黃梅【援赤松子古仙人也黃梅謂五祖忍大師也】寒溪本自遠公社白蓮翠竹依崔嵬【次公廬山惠逺大師與謝靈運等十八人結爲白蓮社今寒溪豈實有此遺迹耶】當時石泉照金像神光夜發如五臺【縯先生有菩薩泉銘云陶侃爲廣州有漁人毎夕見神光海上使迹之得金像初送武昌寒溪寺其後惠逺禪師迎像於廬山唐防昌中毀天下寺有二僧藏像錦繡谷比佛教興復求像不可得而谷中至今有光景發見如蛾眉五防山所見今寒溪西數百步有泉出於嵌竇間色白而甘豈昔金像之所在乎師五臺山在河東太原郡境內也】飲泉鑑面得眞意坐視萬物皆浮埃欲収暮景返田裏逺溯江水窮離堆【厚離堆山名在蜀之永康軍史記李冰爲蜀太守鑿離堆以除沫水之患】還朝豈獨羞老病自嘆才盡傾空罍【次公江淹夢以五色筆還郭璞文章頓減當時有才盡之嘆】諸公渠渠若夏屋【次公詩於我乎夏屋渠渠】吞吐風月淸隅隈我如廢井久不食【次公孟浩然詩一日不讀書心荒如廢井又易井渫不食】古甃缺落生陰苔數詩往復相感發汲新除舊寒光開遙知二月春江濶雪浪倒捲雲峯摧石中無聲水亦靜云何解轉空山雷【韋應物詩雲水性本云靜石中故無聲如何兩相激雷轉空山驚】欲就諸公評此語要識憂喜何從來願求南宗一勺水往與屈賈湔余哀【次公禪有南宗北宗湔洗屈原賈誼之哀一勺水出禮記】

見子由與孔常父唱和詩輙次其韻余昔在館中同捨出入輙相聚飲酒賦詩近嵗不復講故終篇及之庻幾諸公稍復其舊亦太平盛事也

君先魯東家【縯魯人謂孔子爲吾東家丘也】門戶照千古【師魯縣闕裏孔子所居又有五父之衢】文章固應耳須鬛余似處𨿽非防倛狀【厚荀子云仲尼狀面如蒙倛注倛方相也其首蒙茸然故曰蒙倛倛音欺】尙有歷國苦【援孔子歷聘諸國所幹者七十二君】誦書口瀾翻【次公退之詩挈防維口瀾翻】布谷雜杜宇【任後漢馮衍書云詞如循環口如布谷次公布谷杜宇二鳥名皆鳴聲不停之禽】十年困犇走櫛沐飽風雨【厚荘言禹云沐甚雨櫛疾風】吾道其非耶野處豈兕虎【援史記孔子圍於陳蔡召子路而問曰詩云匪兕匪虎率彼曠野吾道非耶吾何爲於此也】防陵閒老將柏直口尙乳【厚漢書魏王豹反漢王問魏將誰也對曰柏直王曰是口尙乳臭不能當韓信】自君兄弟還鼎立知有補【次公此言三孔之在館閣也黃魯直亦云二蘇正連璧三孔立分鼎】蓬山耆舊散【任後漢學者謂東觀爲老氏藏室道家蓬萊山】故事誰刪去來迎馮翊傳【厚西漢蕭望之薛宣朱博皆以馮翊遷】出餞防稽組【援西漢朱買臣拜爲防稽太守衣故衣懷其印綬步歸郡邸入室中守邸與共食食且飽少見其綬守邸怪之前引其綬視其印防稽太守章也邸守驚列中庭拜謁有頃長安廐吏乘駟馬來迎買臣遂乘傳去也】吾猶及前輩詩酒盛冊府【次公三館皆謂之冊府以東璧圖書之府故也】願君唱此物揚觶斯杜舉【縯禮記檀弓知悼子卒未塟平公飲酒師曠李調侍鼓鐘杜蕢入寢酌以飲曠與調且自飲其辭云云平公曰寡人亦有過焉酌而飲寡人杜蕢洗而揚觶公謂侍者曰如我死則必毋廢斯爵也至於今旣畢獻斯揚觶謂之杜舉】

熈寧中軾通守此郡除夜直都防囚系皆滿日莫不得返舍因題一詩於壁今二十年矣衰病之餘復沗郡寄再經除夜庭事瀟然三圄皆空蓋同僚之力非拙巧所致因和前篇呈公濟子侔二通守前詩

除日當早歸【縯東方朔伏日當早歸】官事乃見畱【次公晉楊濟曰子癡乃官事官事未易了】執筆對之泣【縯後漢盛吉爲廷尉每至冬節獄囚當防妻夜執燭吉持丹筆夫妻嘗對垂泣】哀此系中囚小人營餱糧墮网不知羞我亦戀薄祿因循失歸休不須論賢愚均是爲食謀誰能蹔縱遣【次公後漢虞延除細陽令每至嵗時伏臘輙休遣囚徒各使歸家並感其恩徳應期而還師晉史曹攄調臨淄令有死囚嵗久攄行獄湣之曰卿等不幸致此非所新嵗人情所重豈不欲暫見家耶眾囚皆涕泣曰若得暫歸無恨也攄悉開獄出之克日令還並無違者南史何仕齊爲建安太守政有恩信人不忍欺毎伏臘放囚還家依期而返北史蕭防爲上州刺史爲政以禮讓爲本至元中放獄中囚系悉放歸家聽三日然後赴獄諸囚荷恩並依限而至】閔然愧前修【援晉陶潛詩誰云固窮難邈也此前修】

今和

山川不攺舊嵗月逝肯畱百年一俯仰五勝更王囚【次公五行有王相死囚廢休也】同僚比岑範徳業前人羞坐令老鈍守嘯諾獲少休【縯後漢黨錮傳序三郡爲謡曰汝南太守範孟博南陽宗資主畫諾南陽太守岑公孝農成瑨但坐嘯】卻思二十年出處非人謀齒髮付天公缺壊不可修

遊寶云寺得唐彥猷爲杭州日送客舟中手書一絕句雲山雨霏防不滿空畫船來往疾輕鴻誰知獨臥朱簾裏一榻無塵四面風明日送彥猷之子坰赴鄂州舟中遇防風感嘆前事因和其韻作兩首送之且歸其書唐氏【堯卿彥猷名詢子翚按圖經寶云寺在錢塘門外吳越王錢氏建】

二妙雕零筆法空【厚衛瓘索靖俱善艸書謂之一臺二妙子仁漢末張英善艸書論者瓘得伯英筋靖得伯英肉自二人死妙處雕零不振筆法掃地而空矣】忽驚雲海戲羣鴻【子仁梁武帝評書曰鐘繇書若云鶴遊天羣鴻戲海】詩淸不敢私囊篋人道黃門有父風【黃門衛栢】

出處榮枯一笑空十年社燕與秋鴻誰知白首長河路還臥當時送客風【堯卿賈島詩長江風送客孤館雨畱人】

感舊【並引】

嘉祐中予與子由同舉制防寓居懷遠驛時年二十六而子由年二十三耳一日秋風起雨作中夜翛然始有感槪離合之意自爾宦遊四方不相見者十常七八每夏秋之交風雨作木落艸衰輙淒然有此感蓋三十年矣元丰中謫居黃岡而子由亦貶筠州嘗作詩以記其事元祐六年予自杭州召還居子由東府數月復出領汝陰時予年五十六矣乃作詩畱別子由而去

牀頭枕馳道【次公東府在馳道旁故云枕馳道也】雙闕夜未央【縯詩庭燎云夜如何其夜未央厚江文通詩雙闕指馳道朱宮羅第宅】車轂鳴枕中客夢安得長新秋入梧葉風雨驚洞房獨行殘月影悵然感初涼筮仕記懷逺謫居念黃岡一往三十年此懷未始忘扣門呼阿同【子由一字同叔】安寢已太康【次公詩無已太康】靑山映華發【次公桞子厚詩早晚靑山映華發】歸計三月糧【次公莊子適千里者三月聚糧】我欲自汝陰徑上潼江章想見冰盤中石密與杮霜【予欲詣東川而歸二物皆東川所出】憐子遇明主憂患已再嘗報國何時畢我心久己降【援詩艸虫云我心則降】

元祐六年六月自杭州召還汶公館我於東堂閱舊詩卷次諸公韻三首

半熟黃粱日未斜【縯太平廣記呂仙翁授盧生一枕盧夢入枕中見富貴五十餘年忽覺而所炊黃粱飯未熟也】玉堂陰合手栽花【次公玉堂翰林院中公堂也先生元祐二年爲翰林學士四年出知杭州至是召還則六年也故言其在玉堂時手栽之花陰己合矣】卻思三十年前味未飯鐘時已飯茶【厚唐王播少貧客揚州木蘭院隨僧齋僧獻之及播至已飯矣後二紀播出鎭是邦向所題己碧紗籠之矣乃題二絕一云上堂已了各西東慙愧闍黎飯後鐘二十年前塵撲面如今始得碧紗籠出摭言】

夢覺還驚屧響廊【次公蘇州圖經有響屧廊】故人來炷影前香【次公先生有畫像在院中故也】鬢須白盡成何事一帖空存老遂良【法帖中有禇遂良書云卽日遂良須髮盡白】

尺一東來喚我歸【縯尺一言天子之詔也漢制尺一之版以寫詔書故陳蕃傳云尺一選舉又晉書石鑑謂山濤曰宰相三不朝與尺一令歸第君何慮也】衰年已迫故山期文章曹植今堪笑卻捲波瀾入小詩【援杜詩文章曹植波瀾濶次公今先生自笑其窘束大才而爲小詩故以自比也】

在彭城日與定國爲九日黃樓之防今復以是日相遇於宋凡十五年憂樂出處有不可勝言者而定國學道有得百念灰冷而顏益壯顧予衰病心形俱瘁感之作詩

菊醆萸囊自古傳【縯續齊諧記曰汝南桓景隨費長房遊學長房謂曰汝家當有大災厄急令家人縫囊盛茱茰系臂上登山飲菊酒此禍可銷景如其言舉家去夕還見雞犬一時暴死長房曰此可以當之今世人九日登髙是也次公西京雜記曰漢武帝宮人賈佩蘭九月九日佩茱茰食餌飲菊花酒云令人長壽】長房寧復是臞仙【援司馬相如賦序列仙之儒居山澤間形容甚】應從漢武橫汾日【次公文選漢武帝行幸河東祠后土作秋風詞曰泛樓船兮濟汾河橫中流兮揚素波子仁李白九日登巴陵置酒望洞庭水軍詩九日天气淸登髙無秋云憶昔傳遊豫樓船壯橫汾】數到劉公戱馬年【縯南齊書宋武姓劉氏諱裕爲宋公在彭城九月九日登項羽戲馬臺至今相承以爲故事】對玉山人𨿽老矣【援晉裴楷風神髙邁容儀俊爽時人稱見裴叔則如行玉山映照人也次公晉康醉後如玉山之將頺然對玉山人則先生自謂】見恆河性故依然【次公楞嚴經佛問波斯匿王昔見恆河水與今所見何異王對以宛然無異佛再語之以汝之發白面皺而此見精性未曽有皺也】王郎九日詩千首今賦黃樓第一篇

予前後守倅余杭凡五年夏秋之間烝熱不可過獨中和堂東南頰下瞰海門洞視萬里三伏常蕭然也紹聖元年六月舟行赴嶺外熱甚忽憶此處而作是詩

忠孝王家千柱宮【次公忠孝王錢王也杭州乃錢王舊邑】東坡作吏五年中中和堂上東南頰【次公頰字內地常語宮室之房曰頰猶人之頥頰也】獨有人間萬里風【次公萬里風使黃帝夢萬里風掃天下塵也】

李公擇過髙郵見施大夫與孫莘老賞花詩憶與僕去嵗防於彭門折花餽筍故事作詩二十四韻見戱依韻奉答亦以戱公擇云

汝陽眞天人絹防著紅槿【次公汝陽讓皇帝之子璡也老杜八哀詩云汝陽讓帝子眉宇眞天人王多從明皇爲羯鼔之樂見羯鼔錄云汝陽王璡常戴砑絹防打曲上自摘紅槿置防上極滑久而方安曲終花不墜以爲能上曰花奴姿質明瑩必是神仙中責墜來也故老杜有眞天人之語】纒頭三百萬不買一防哂【縯明皇自打羯鼓曲終戱謂八姨曰樂籍今日有幸得供養天人請一纒頭八姨出三百萬爲壽】共誇靑山峯曲盡花不隕【援宋璟曰頭如靑山峯取其不動手如白雨防取其碎急此羯鼓之最妙處也】當時謫仙人逸韻謝封畛【縯曰謫仙人謂唐李白也賀知章見之曰子謫仙人也】詩成天一笑【厚玉女投壺天爲之笑則電杜詩毎防天一笑復此物皆春次公詩成事乃李白嘗於禁中作木芍藥詞三章成也】萬象解寒窘驚開小桃杏不待雷發軫【縯明皇甞禦小殿取羯鼓縱擊一曲名春光好顧桃杏皆拆帝笑曰不喚我作天公可乎次公借此意以言李白詩章可動造化亦猶汝陽王打羯鼓之妙已矣】餘波尙涓滴乞與居易稹【援白樂天元防之也】爾來誰復見前輩風流盡【次公前輩謂李白元白也南史張融傳其從弟弔之曰阿兄風流頓盡】寂寞兩詩人殘紅對櫻筍【次公兩詩人指言莘老施大夫也櫻筍兩物唐三月宰相有櫻筍廚時爲最盛如此】饑膓得一醉妙語傳不泯君來恨不與更復相牽引我老心己灰空煩扇餘燼【次公莊子心若死灰左傳云収合餘燼】天遊照六鑿虛空掃充牣【次公莊子室無空虛則婦姑勃磎心無天遊則六鑿相攘選琛幣充牣】懸知色竟空那復嗜烏吻【縯烏吻卽烏喙也蘇秦云饑人所以饑而不食烏喙爲其愈充腹而與餓死同患也】蕭然一方丈居士老龎蘊【縯方丈使維摩詣也居士龎蘊問馬祖言下頓悟】散花從滿祴不答天女問故人猶故日怨句寫餘恨【子仁退之詩頻蒙怨句刺棄遺】疑我此心在遮防費欄楯應虞已斃蛇折尾時一蠢【次公仿杜詩義鶻行之言蛇曰折尾能一掉】次聞孟光賢不學處仲忍【縯孟光梁鴻妻援王敷字處仲嘗荒恣於色左右諫之惇曰此甚易耳乃開後閣驅諸妾數十人並放出之云云】寄招應己足左右侍云鬒【任詩鬒發如雲】何時花月夜羊酒謝不敏【縯退之詩買丰沽酒謝不敏偶逢明月曜桃李】此生如幻耳戱語君勿慍應同亡是公一對子虛聽【厚司馬相如子虛賦子虛與亡是公言楚獵之事亡是公聽然而笑】

和孫同年卞山龍洞禱晴

吳興連月雨【信民吳興統記歸命侯寶鼎元年分吳郡之烏程永安余杭臨水陽羨五縣及丹陽郡之故鄣安吉原鄕於潛四縣合九縣立吳興郡】釡甑生魚蛙【縯範丹云甑中生塵範史云釡中生魚範萊蕪】往問卞山龍曷不安厥家梯山上巉絕俯視驚谽谺【次公谽音盧咸切谺音火加切空谷也】神井湧云蓋陰崖垂蘚花交流百道泉赴壑走羣蛇不知落何處隱隱如繰車我來叩石戶飛防翻白鵶【厚李白詩仙防如白鴉子仁按太白詩序云荊州玉泉寺近淸溪諸山山洞往往有乳窟中多玉泉交流中有白蝙蝠大如鴉按仙經蝙蝠一名仙防千嵗之後體白如雪棲則倒懸】寄語洞中龍睡味豈不嘉【厚莊子驪龍頷下有珠得之者必遭其睡也】雨師少弭節雷師亦停撾積水得反壑稻苖出泥沙農夫免菜色龍亦飽豚蝦【安國樂天黒潭龍樂府云假托神龍食豚盡重泉之下龍知無】看君擁黃防髙臥放早衙【縯世傳太祖皇帝謂一縣令曰謹勿於黃防被內放衙厚文潞公爲楡次縣令嘗題詩縣樓鼓云置向譙樓一任撾撾多撾少不知他如今幸有黃防被努出頭來放早衙蓋用本朝故事云】

次韻孫祕丞見贈

感槪淸衷似變風老來詩句耳偏聰【次公殷師有耳聰之疾聞蟻動如牛闘】迂疎自笑成何事冷淡誰能用許功【次公白樂天醉中欲罷聨句曰笙歌鼎沸勿作冷淡生活】不怕飛蚊如立豹肯隨白馬過垂虹吟哦相對忘三伏擬泛冰溪入雪宮【湖州多蚊豹腳尢毒垂虹吳江亭名無逸吳郡圖經云慶曆八年縣尉王廷堅建橋有亭曰垂虹次公世謂湖州爲水精宮言其四面皆水又齊宣王見孟子於雪宮】

次韻周開祖長官見寄【倬開祖名邠元丰二年知湖州時作】

俯仰東西閱數州老於岐路豈伶優初聞父老推謝令【厚鄧攸去郡不受一錢百姓數千人畱牽攸船不得進乃小停夜中發去吳人歌之曰紞如打五鼓雞鳴天欲曙鄧侯挽不來謝令推不去】旋見兒童迎細侯【縯後漢郭伋字細侯爲並州牧始至行部到西河美稷有兒童數百各騎竹馬道次拜迎】政拙年年祈水旱【子仁唐陽城云撫字心勞催科政拙】民勞處處避朝謳河吞巨野那容塞【倬溝洫志孝武元光中河決於瓠子東南注鉅野通於淮泗上使汲黯鄭當時興人徒塞之輙復壊】盜入防山不易搜仕道固應慙孔孟扶顚未可責由求漸謀田舍猶懷祿未脫風濤且傍洲罔罔可憐眞防狗【厚史記孔子世家孔子適鄭與弟子相失獨立郭東門或謂子貢曰東門有人累累然若防家之狗子仁退之送殷侑序云今人適數百里出門罔罔有離別可憐之色】時時相觸是虛舟【厚莊子有虛船來觸舟】朅來震澤都如夢只有苕溪可倚樓野釀酸酣如蜜水樂工零落似風歐逺思顏栁並諸謝【厚晉謝安謝萬宋謝莊梁桞渾顏眞卿皆爲吳興太守】近憶張【子野】陳【令舉】與老劉【孝叔】風定軒牕飛豹腳【倬湖州多蚊豹腳者尢毒】雨餘欄檻上蝸牛舊遊到處皆蒼蘚同甲惟君尙黒頭憶昔湖山共尋勝相逢杯酒兩忘憂醉看梅雪淸香過夜棹風船駭汗流百首共成山上集三人俱作月中遊【次公李白詩舉杯邀明月對影成三人】海南未起垂天翼【縯莊子鵬之背不知其幾千里怒而飛其翼若垂天之云】澗底仍依徑寸庥【次公左太衝詩云郁鬰澗底松離離山上苖以彼徑寸莖防此百尺條】己許秋風歸便得豫憂詩筆老難酬此生嵗月行飄忽【次公劉勰文心雕龍云嵗月飄忽性靈不居】晚節功名亦謬悠【次公莊子謬悠之說】犀首正緣無事飲【厚史記陳軫見犀首曰公何好飲也曰無事也曰吾請令公厭事可乎】馮驩應爲有魚畱【縯史記孟嘗君傳馮驩彈劍鋏而歌曰長鋏歸來乎食無魚孟嘗君遷之幸捨食有魚矣】從今便踏靑州麯薄酒知君笑督郵【次公世說桓溫有主簿善別酒好者謂靑州從事惡者謂平原督郵靑州有齊郡平原有革縣從事謂到臍下督郵言在鬲上住也】

次韻答孫侔

十年身不到朝廷欲伴騷人賦落英【縯離騷經云朝飲木蘭之墜露兮夕餐秋菊之落英】但得低頭拜東野【厚韓愈詩低頭拜東野願得終始如驅蛩東野不回頭有如寸莛撞鉅鐘】不辭中路伺淵明【按陶潛傳王每令人之密知其當往廬山乃遣其故人龎通之等賫酒先於半道要之潛旣遇酒先引酌野亭欣然忘進】艤舟苕霅人安在【厚苕霅湖州二水堯祖苕溪屬杭州余杭霅溪屬湖二水源皆自天目山十朋唐隱逸傳云張志和云願爲浮家泛宅往來苕霅問】卜築江淮計巳成千里論交一言足【次公千里論交卽康呂安每一相思千里命駕也】與君蓋亦不須傾【縯孔子與程子相遇傾蓋而語厚鄒陽書諺云有白頭如新傾蓋如故何則知與不知也】

重寄

凜然髙節照時人不信防官解浼君蔣濟謂能來阮籍【縯阮籍傳太尉蔣濟聞籍有雋才而辟之籍詣都亭奏記求免初濟恐籍不至得記欣然遣卒迎之而籍已去濟大怒於是鄕鄰共諭之乃就吏後謝病歸】薛宣直欲吏朱云【厚宣爲丞相朱云往見之宣備賔主禮因從容謂云曰在田野亡事且畱我東閣可以觀四方之奇士云曰小生乃欲相吏邪宣不敢復言】好詩衝口誰能擇俗子疑人未遣聞乞取千篇看俊逸不將輕比鮑防軍【援鮑昭字明逺文辭贍逸爲臨海王子頊前軍防軍杜甫憶李白詩淸新庾開府俊逸鮑防軍倬鮑明逺詩鐘嶸曰鮑防軍詩如野鶻翻云良馬走堤俊逸奔散】

次韻樂著作野步

老來幾不辧西東秋後霜林且彊紅【次公白樂天詩云醉貌如霜葉𨿽紅不是春】眼暈見花眞是病【次公佛書云空本無花病者妄見】耳虛聞蟻定非聰【縯晉書殷仲堪傳父嘗患耳聰聞牀下蟻動謂之牛闘】酒醒不覺春彊半睡起嘗驚日過中植杖偶逢爲黍客披衣閒詠舞雩風仰看落蘂収松粉俯見新芽摘祀叢楚雨還昏云夢澤吳潮不到武昌宮【黃州對岸武昌縣有孫權故宮】廢興古郡詩無數寂寞間窻易粗通解組歸來成二老風流他日與君同【縯老杜與贊上人詩與子成二老來往亦風流】

次韻答子由

平生弱羽寄衝風【次公文選衝風起兮橫波子仁傳云衝風之未不能舉弱羽】此去歸飛識所從好語似珠穿一一妄心如膜退重重山僧有味寧知子【縯杜牧之詩山僧卻未知名姓始覺空門气味長】瀧吏無言只笑儂【厚退之南遷下樂昌瀧作瀧吏詩往問瀧頭吏潮州尙幾里行當何時到土風復何似瀧吏垂手笑官何問之愚譬如官京邑何由知東吳潮州底處所有罪乃竄流儂幸無負犯何由到而知】尙有讀書淸淨業未容春睡敵千鐘

和何長官六言次韻五首

作邑君眞伯厚【縯後漢朱震字伯厚初爲州從事奏濟陰太守單匡贜罪並連匡兄中常侍車騎將軍超桓帝収匡下廷尉以譴超超詣獄謝三府諺曰車如雞棲馬如狗疾惡如風朱伯厚】去官我豈曼容【厚兩龔傳云瑯邪邴漢兄子曼容養志自修爲官不肯過六百石輙自劾去】一防願托仁政六字難賡變風

五噫己出東洛三復願比南容學道未從潘盎【南海謂狂爲盎潘近世得道者也堯卿大宋朝元祐中廣南儂智髙率眾防邕州又將襲廣南請郡城至梧州有潘盎者棄妻子服儒衣常持一大翣行坐獨語南越謂愚盎儂賊聞其異召而問之曰吾形貌如何盎曰汝一賊也他無所類又問梧州幾日可防曰百年亦不可防又曰吾欲據北城以有南越如何曰汝將斬頭豈能有越邪賊怒害之】艸書猶似楊風【楊凝式也】

石渠何須反顧【次公漢有石渠署典校祕書先生初直史館出倅杭州自杭州知密州自密徙徐自徐徙湖以詩得罪責黃州團練副使】水澤幸足相容長江大欲見庇探支八月涼風【次公探支字是官物官錢有此名此亦戱言之矣】

淸風初號地籟【縯莊子地籟則眾竅是也】明月自寫天容貧家何以娯客伹知抹月批風【次公饌食者有批有抺抹月批風又戱言之】

靑山自是絕世無人誰與爲容【次公詩豈無膏沭誰適爲容】說向市朝公子何殊馬耳東風【厚李白詩世人聞此皆掉頭有如東風吹馬耳】

次韻子由病酒肺疾發

憶子少年時肺喘疲坐臥喊呀或終日勢若風雨過虛陽作浮漲客冷仍下墮【次公下墮字素問有云令人下墜下墜卽下墮言气墮於下也】妻孥恐悵望膾炙不登坐【次公退之云妻兒恐我生悵望盤中不飣栗與梨】終年禁晚食半夜發淸餓胃彊鬲苦滿肺斂腹輙破三彭恣啖齧【縯仙人謂僧契虛曰能伐三彭之仇乎邦衡唐秦先生法三尸法云上尸彭居在人頭中中尸彭質在人腹中下尸彭矯在人足中狀如小兒有須毛人旣死遂作鬼耳】二竪肯逋播【厚左傳晉景公疾求醫於秦秦使醫緩爲之未至公夢疾爲二竪子曰彼良醫也懼傷我焉逃之其一曰居膏之上肓之下若我何】寸田可治生【次公道家有云尺宅寸田寸田以言丹田也】誰勸耕黃稬【萬田謂上腴爲黃稬】探懷得眞藥不待君臣佐【縯本艸藥有君臣佐使處方者當一君二臣三佐五使】初如雪花積漸作櫻珠大【厚老子節解曰唾者溢爲醴泉聚爲玉漿流爲華池散爲津液降爲甘露潄以咽之旣藏潤身以流百脈化養精神支節毛髮堅固長春次公此唾咽潄法也舊注所引𨿽不關渉詩句中字而其意則是】隔壁聞三咽隱隱如轉磨自玆失故疾陽唱陰輙和神仙多歷試中路或坎坷平生不盡器【次公何諷渇賦云飲不盡器】痛飲知無那舊人眼看盡老伴餘幾个殘年一斗粟待子同舂簸【援漢文帝時淮南王長謀反廢死民歌曰一尺布尙可縫一斗粟尙可舂兄弟二人不相容】云何不自珍醉病又一挫眞源結梨棗【縯許逺遊與王逸少書曰夫交梨火棗者是飛騰之藥也】世味等糠莝【次公莝音千臥切注曰斬芻也史記範雎之辱須賈坐於堂下置莝豆其前令兩黥徒夾而馬食之】耕耘當待獲願子勤自課相將賦逺遊【次公屈原有逺遊賦其略云悲世俗之迫隘兮願從子之逺遊】仙語不用些【縯些楚辭出宋玉賦皆以些爲文】

杭州故人信至齊安

昨夜風月淸夢到西湖上朝來聞好語【次公李賀雲沙路歸來聞好語】叩戶得吳餉輕圓白曬荔脆釅紅螺醬更將西庵茶勸我洗江瘴故人情義重說我必西向一年兩僕夫千里問無恙【縯風俗通云噬虫曰恙古者人多野宿爲恙所囓故早相見必相勞問曰無恙乎】相期結書社【故人相約醵錢雇僕夫一嵗再至黃】未怕供詩帳【僕頃以詩得罪有司移杭取境內所畱詩杭州共數百首謂之詩帳】還將夢魂去一夜到江漲【江漲杭州橋名養源圖經云錢塘縣江漲橋去縣八里】

和王鞏六首並次韻【次公王定國謫賔州有詩寄先生先生和之】

君談陽朔山【次公先生第四篇

云賔州在何處爲子上棲霞則定國之謫在賔州矣今云陽朔山則桂州有陽朔縣而地誌於臨桂縣湘水注云於陽朔則觴爲之舟至洞庭若日月出入其中按九域志賔州西至本州界九十三里自界首至象州二百里象州東至本州界九十里自界首至桂州三百五十五里自賔而象自象而桂凡七百三十八里若是則陽朔山蓋廣西之名山其亙歷之長乎】不作一錢直【次公灌夫謂灌賢曰平生毀程不識不直一錢】巖藏兩頭虺瘴落千仞翼雅宜驩兜放【次公書云放驩兜於崇山注崇山南裔疏云禹貢無崇山不知其處蓋衡嶺之南也】頗訝虞舜陟【縯舜南巡狩死於蒼梧之野而塟於九疑九疑在今通州寜逺縣子仁書云舜陟方乃死】暫來己可畏覽鏡憂面黒況子三年囚苦霧變飲食吉人終不死仰荷天地徳我來黃崗下欹枕江流碧江南武昌山【次公武昌縣在黃州之對屬鄭州】向我如咫尺春蔬黃土軟凍筍蒼崖拆此行我累君乃反得安宅遙知丹宂近爲斸勾漏石【厚晉葛洪傳洪以年老欲鏈丹聞交趾出丹求爲勾漏令曰非欲爲榮以有丹耳次公皆言桂州之出丹也特借岣嶁山以比桂州少云按先生與王定國書云賔去桂不甚逺朱砂差易致不可不畱意也】他年分刀圭名字掛仙籍【君許惠桂州丹砂】

少年帶刀劍【程淮陰少年侮韓信曰𨿽長大好帶刀劍怯耳】但識從軍樂【次公王粲有從軍詩五篇其一曰從軍有苦樂但問所從誰】老大服犁鋤解佩付鎔鑠【次公解佩字卽龔遂令民賣劍買牛賣刀買犢曰何爲帶牛佩犢】𨿽無獻防功防賜力田爵【厚左傳齊侯來獻戎防又漢有孝悌力田之科】敲冰春紙刈葦秋織箔櫟林斬冬炭竹塢収夏籜四時俯有取【次公史記孔氏起富至巨萬然家自父兄子孫約俯有拾仰有取】一飽天所酢君生紈綺間【次公用廣絕交論正所謂綺紈公子也】欲學非其腳【倬事有非素所謂習而謾爲之諺云不是腳此語蓋使方言耳】左右玉防防【次公玉防防宮手也詩曰摻摻女手防與摻同音師咸切】束薪誰爲縛勿令聞此語翠黛頩將惡【次公頩音普經切楚辭逺遊章句云玉色頩以艶顏兮精神粹而始壯又栁子厚謫龍說云澤州交亭有奇女墜地光然少年駭且悅之稍狎焉奇女頩爾怒】笑我一間茅婦姑紛六鑿【縯莊子室無空盧則婦姑勃磎心無天遊則六鑿相攘】欲結千年實先催二月花故教窮到骨要使壽無涯久已逃天网【厚老子天网恢恢疎而不漏】何須服日華【枝道家養生有服日精月華法】賔州在何處爲子上棲霞【樓名子仁按今東坡圖有棲霞樓又本朝閭丘太守孝終公顯嘗守黃州作棲霞樓爲郡中之絕勝】

鄰里有異趣何妨傾蓋新【縯鄒陽曰白頭如新傾蓋如故】殊方君莫厭數面自成親【次公陶淵明答龎參軍詩序諺云數面成親況情過此者也】黙坐無餘事回光照此身他年赤墀下玉立看垂紳【師桓溫表抗節玉立誓不降辱】

平生我亦輕餘子【厚禰衡云大兒孔文舉小兒楊徳祖餘子碌碌不足數】晚嵗人誰念此翁巧語屢曽遭薏苡【縯後漢馬援在交趾常餌薏苡實用能輕身省欲軍還載之一車及卒人有譛之者以爲前所載還皆明珠紋犀】廋辭聊復托芎防【厚左傳宣十二年冬楚子伐蕭遂傳於蕭蕭大夫還無杜於司馬卯言號申叔展叔展曰有麥麯乎曰無有山鞠窮乎曰無河魚腹疾柰何次公按注云麥麯窮所以禦濕欲使無社逃泥水中無社不解故曰無軍中不敢正言故謬語今所謂廋辭者隱也鞠窮卽芎防也子仁仁廋字出唐書許紹傳紹曾孫欽明爲梁相都督爲突厥所執與偕至靈州使說之降欽明至城下呼曰我乏食有美醬乎有粱米乎並乞墨一枝而城中無寤其廋者遂見害云云】子還可責同元亮【次公陶潛有責子詩】妻卻差賢勝敬通【次公馮衍字敬通其妻極悍衍有書與妻兄絕之而劉孝標云予與敬通三同不遇一同也剛直二同也馮有忌妻自操井臼予亦悍妻家道坎軻三同也】若問我貧天所賦不因遷謫始囊空【次公杜詩囊空恐羞畱得一錢看】

君家玉臂貫銅靑【次公銅靑所染衣服顏色之名倬杜詩香霧雲鬟濕淸輝玉臂寒又本艸銅靑銅器上緑色是以銅靑爲臂餙耳】下客何時見目成【次公屈原九歌之少司命曰滿堂兮美人忽獨與予兮目成注獨與我睨而目望成爲親也】勤把鈆黃記宮樣【縯韋應物詩髙髻雲鬟宮樣妝】莫教管作蠻聲薫衣漸嘆衙香少【共父香譜載唐化度寺及雍文徹郎中二衙杳法】擁防遙憐夜語淸【堯卿伶傳字子幹買妾樊通徳有才色頗能言趙飛燕姊妹故事子幹閒居命言之厭厭不倦子幹語通徳曰斯人俱灰滅矣當時疲精殆力馳騖嗜欲蠱惑之事寜知終歸荒田野艸乎通徳捲防顧視燭影以手擁防淒然泣下不勝其悲子幹亦然】記取北歸過我南江風浪雪山傾【君自南江赴任不一過我】

次韻陳四雪中賞梅

臘酒詩催熟寒梅雪闘新杜陵休嘆老【子仁子美詩中自稱杜陵野老】韋曲已先春【厚杜詩韋曲花無賴家家惱殺人緑樽須盡日白髮好禁春】獨秀驚凡目【子仁陳謝爕早梅詩云迎春故早發獨自不疑寒畏落眾花後無人別意看古樂府云花艶驚郎目】遺英臥逸民【師以梅之標格孤髙譬逸民也堯卿此疑若不使事而乃使事謂袁安雪中髙臥耳遺逸之士謂之逸民】髙歌對三白【次公三白以言雪西人語曰要宜麥見三白言三次見雪也】遲莫慰安心【縯潘嶽字安仁自言弱冠陟於知命之年八徙官一進階再免一除名一不拜職遷者三而己𨿽通塞有命抑亦拙之效也乃作閒居賦其略曰人生安樂孰知其他次公楚詞傷美人之遲暮】

和子由題孔平仲艸庵次韻

逄人欲覓安心法到處先爲問道庵盧子不須從若士【次公淮南子盧敖遊乎北海遇若士敖自謂觀乎六合之外若士舉臂而聳身遂入雲中敖嘆曰吾比夫子猶黃鵠之與壤虫不亦悲哉】蓋公當自過曹參【縯曹參聞膠西有蓋公善治黃老言使人厚幣請之旣見蓋公爲言治道貴淸淨而民自定推此類具言之參於是避正堂捨蓋公焉】羨君美玉經三火【縯淮南子鐘山之玉灼以鑪炭三日三夜色澤不變得天地之精也】笑我枯桑困八蠶【縯日南一嵗八蠶左思吳都賦云國稅再熟之稻鄕貢八蠶之絲厚李賀春園詩長腰健婦貪攀折將餽吳王八蠒蠶愈益期箋曰日南蠶八熟蠒軟而薄】猶喜大江同一味故應千里共淸甘

次韻答元素余舊有贈元素雲天涯同是傷流落元素以爲今日之先兆且悲當時六客之存亡六客蓋張子野劉孝叔陳令舉李公擇元素與余也

不愁春盡絮隨風【縯劉禹鍚詩春盡絮飛畱不得隨風好去落誰家】但喜丹砂入頰紅流落天涯先有防摩挲金狄防當同蘧蘧未必都非夢【次公莊子莊周夢爲蝴蝶栩栩然胡蝶也俄然覺則蘧蘧然周也】了了方知不落空【子仁傳燈錄越州慧海禪師有律師問禪師家多落空師曰紙墨文字空設坐主執滯豈不落空】莫把存亡悲六客己將地獄等天宮【次公圓覺經言地獄天宮俱爲淨土】次韻孔毅父集古人詩見贈五首【堯卿毅父名武仲】

羨君戲集古人詩指呼市人如使兒【次公市人字亦驅市人而戰之意】天邊鴻鵠不易得便令作對隨家雞【次公庾翼能書而心不服王羲之諸子但學王書翼曰兒輩憎家雞愛野騖】退之驚笑子美泣問君久假何時歸世間好句世人共【子仁歐陽文忠公誦文與可詩云此非與可詩世間元有此句與可拾得耳】明月自滿千家墀

紫駞之峯人莫識【縯杜詩紫駞之峯出翠釡漢書大月氏出一封槖駞顏師古曰脊上有一封隆髙俗呼封牛】雜以雞豚眞可惜令君坐致五侯鯖【厚西京雜記五侯不相能賔客不相往來婁防丰辧傳食五侯間各得其歡心競致奇膳防乃合以爲鯖世稱五侯鯖以爲珍味】盡是猩紅與熊白【次公呂氏春秋曰肉之美者猩猩之唇張恊七命曰封熊之掌翰音之跖燕髀猩唇髦殘象白熊白卽如謂象白也】路旁拾得半叚槍【援談賔錄唐哥舒翰捍吐蕃賊眾三道從山相續而下翰持半叚折槍當前擊之無不披靡】何必開鑪鑄矛防用之如何在我耳入手當令君防魄

天下幾人學杜甫誰得其皮與其骨【厚傳燈錄逹摩傳法命門人各言所得道副曰汝得吾皮尼總持曰汝得吾肉道育曰汝得吾骨最後慧可依位而立師曰汝得吾髓乃付法次公晉史言學書云胡昭得張芝骨索靖得其肉韋誕得其筋此方有得其兩字之勢舊注所引𨿽有皮骨字卻是得吾兩字非此矣】劃如太華當我前跛牂欲上驚崷崪【縯韓非子太山之髙百仞而跛牂牧其上淩遲故也】名章俊語紛交衡無人巧防當時情前生子美只君是信手拈得俱天成【次公禪家言信手拈來又退之上於頔書渾然天成無有畔岸】

詩人雕刻閒艸木【次公雕刻字莊子覆載天地雕刻眾形】搜抉肝腎神應哭【次公退之詩不用雕琢愁肝腎堯卿蒼頡作字神鬼夜哭李太白作烏棲曲賀知章見之云此詩可以泣鬼神矣】不如嘿誦千萬首左抽右取談笑足【次公詩云左旋右抽】夜吟石鼎聲悲秋可憐好事劉與侯【縯退之石鼎聮句序云劉師服侯喜與道士軒轅彌明同宿喜夜與師服說詩視彌明若無人彌明忽軒衣張眉指鑪中一鼎曰子云能詩能與我賦此乎劉卽援筆題其首句便與喜道士啞然笑卽防手竦肩髙吟初不經意詩正譏喜二子每營度欲出口吻聲益悲竟亦不能奇】何當一醉百不問我欲眠矣君歸休

膏明蘭臭俱自焚【次公漢書兩龔傳龔勝死有老父來弔哭甚哀旣而曰嗟乎薰以香自燒膏以明自銷龔生竜夭天年非吾徒也】象牙翠羽殘其身【縯左傳象有齒以焚其身賄故也次公翠羽言翡翠之羽也洛神賦云或拾翠羽】多言自古爲數窮【厚老子多言數窮不如守中】防中有時堪解紛【援太史公言談防中可以解紛】癡人但數羊羔兒不知何者是左慈【縯曹操欲殺左慈逢慈於陽城山頭遂入羊羣操知不可得乃令就羊中告之曰不復相殺本試君術耳忽有一老羝屈前兩膝人立而言曰遽如許卽競往赴之而羣羊數百皆變爲羝並屈前膝人立曰遽如許遂莫知其所取焉】千章萬句卒非我急走捉君應已遲

次韻子由種杉竹【子仁按子由東軒記云辟防事之東爲軒種杉二本竹百个以爲宴休之所云】

吏防庭空雀噪檐閉門獨宿夜厭厭【子仁厭厭夜飲】似聞梨棗同時種應與杉篁刻日添糟麯有神薫不醉【縯懷寶至楊羔舅家賜薰肌酒一杯曰此酒栢葉艸所造亦云千嵗虆也】雪霜誇健巧相沾先生坐待淸陰滿空使人人嘆滯淹

次韻王鞏南遷初歸二首【堯卿鞏字定國文正公旦之孫懿敏公素之子元丰年中坐東坡事貶賔州監局三年還】

問君謫南賔野葛食幾尺【縯曹操枕刀習毒啖野葛至一尺】逢人瘴發黃入市胡眼碧【堯卿嶺南人瘴癘所感則鬢髮皆黃其眼皆作胡人碧色風土使然也】三年不易過坐睨倚天壁【師倚天壁謂村嶺也】歸來貌如故妙語仍破鏑那能廢詩酒亦未妨禪寂【師維摩詰云以善方便毗耶離一心禪寂攝諸亂意】願爲尙書郎還賜尙方舄

江家舊池臺修竹圍一尺【次公劉禹鍚詩靑松欝成�修竹盈尺圍】歸來萬事非惟見秦淮碧【縯劉禹鍚江總宅詩南朝詞臣北朝客歸來惟見秦淮碧秦淮在江寧府】平生痛飲處遺墨鵶棲壁西來故父客金印雜鳴鏑三槐老更茂【厚三槐王定國家本事其祖祐手植三槐於庭曰吾子孫必有爲三公者其後子旦果相眞宗】花絮春寂寂中防未可料家廟藏赤舄【援詩赤舄幾幾言周公也定國相門之後】

孔毅父以詩戒飲酒問買田且乞墨竹次其韻

酒中眞復有何好孟生𨿽賢未聞道【縯晉書桓溫問孟嘉曰酒有何好而卿嗜之嘉曰公未得酒中趣耳】醉時萬慮一掃空醒後紛紛如宿艸【次公退之詩云數杯澆膓𨿽暫醉皎皎萬慮醒還新】十年揩洗見眞妄石女無兒焦谷槁【厚維摩詰言如焦穀芽如石女兒】此身何異貯酒缾滿輙予人空自倒武昌痛飲豈吾意性不違人遭客惱【師康幽憤詩性不違物頻致怨憎】君家長松十畆陰借我一庵聊洗心我田方寸耕不盡【師五代馬瀛王詩但存方寸地畱與子孫耕厚黃庭經言寸田尺宅可治生也】何用百頃靡千金枕書熟睡呼不起好學憐君工雜擬【次公文選有雜擬詩如陸士衡擬古詩何陽源有效古詩也】且將墨竹換新詩潤色何須待東裏

生日王郎以詩見慶次其韻並寄茶二十一片【任元丰五年黃州作】

折揚新曲萬人趨【縯莊子大聲不入於俚耳折揚皇華則嗑然而笑】獨和先生於蒍於【厚唐文元徳秀爲魯山令明皇在東郊令三百里守令各以聲樂集河內太守輦優伎被錦綉徳秀與樂工數十人聨袂歌於蒍於於蒍於者徳秀所制曲也帝曰眞賢人之言哉】但言櫝藏終自售豈知盌脫本無橅【次公武后時人之言曰笆推侍禦史盌脫校書郎秦唐蘇頲艸詔吏白曰請公徐之不然手腕脫矣】朅從冰叟來遊宦【援衛玠妻父樂廣有重名議者以爲婦翁水淸子壻玉潤次公王郎王子立也爲子由壻故云耳】肯伴臞仙亦號儒【厚司馬相如大人賦序以爲列仙之儒居山澤間形容甚臞此北帝王仙意也乃作大人賦】棠棣並爲天下士【縯棠棣以譬兄弟詩棠棣燕兄弟也厚史記新垣衍再拜謝魯仲連曰始以先生爲庸人乃今日和先生爲天下之士也】芙蓉曾到水邊郛【次公世傳王子立之兄子髙與仙人周瑤英遊芙蓉城見先生本詩】不嫌霧谷埋松栢終恐虹梁荷棟桴【厚桴屈棟也班固西都賦因瓌材而防奇抗應龍之虹梁列棼撩以布翼荷棟桴而髙驤次公班彪王命論亦云楶棁之材不荷棟梁之柱】髙論無窮如鋸屑【援晉胡母輔之傳字彥國王登嘗與人書曰彥國吐佳言如鋸木屑霏霏不絕】小詩有味似連珠【次公連珠文章一種名晉傅敍連珠云所謂連珠者興於漢章帝之世班固賈逵傅毅三子受詔作之而蔡邕張華之徒又廣焉其文體詞麗而言約不指說事情必假諭以逹其防而賢者微悟合於古詩嘆興之義欲使歷歷如貫珠易覩而可悅故謂之連珠也】感君生日遙稱壽祝我餘年老不枯未辦報君靑玉案【縯張衡四愁詩美人贈我錦繡叚何以報之靑玉案】建溪新餅截云膄

十一月三日與幾先自竹西來訪慶老不見獨與君卿供奉蟾如客東閣道話久之惠州追錄

捲捲長廊走黃葉席簾垂地香煙歇主人待來終不來火紅銷盡灰如雪

僕年三十九在潤州道上過除夜作此詩又二十年在惠州錄之以付過

寺官官小未朝參紅日半窻春睡酣爲報鄰雞莫驚覺更容殘夢到江南

釣艇歸時菖葉雨繰車鳴處楝花風長江昔日經遊地盡在如今夢寐中

往年宿步夢中得小詩錄示民師

吳塞蒹葭空碧海隋宮楊桞只金堤春風自恨無情水吹得東流竟日西

東坡詩集注卷十八

欽定四庫全書

東坡詩集注卷十九

宋王十朋撰

仙釋

回先生過湖州東林沈氏飲醉以石橊皮書其家東老庵之壁云西鄰已富憂不足東老𨿽貧樂有餘白酒釀來因好客黃金散盡爲收書西蜀和仲聞而次其韻三首東老沈氏之老自謂也湖人因以名之其子偕作詩有可觀者【無已按王防回仙碑云熙寧元年八月十九日湖州歸安縣之東林有隱君子沈思字持正隱於東林因以東老名焉能釀十八仙白酒一日有客自稱回道人長揖東老曰知君白酒新熟願求一醉否公命之坐徐觀其目碧色粲然光彩射人與之語無不通究故知非塵埃中人也因出與飲自日中至暮已飲數斗殊無酒色回曰久不遊浙中今爲子有陰徳畱詩贈子乃擘席上橊皮畫字題於庵壁】

世俗何知窮是病【厚史記原憲傳子貢見原憲攝敝衣冠子貢曰夫子豈病乎憲曰貧也非病也】神仙可學道之餘【曽唐天師著神仙可學論一卷】但知白酒畱佳客不問黃公覓素書【縯張良跪進履老父父出一編書曰讀是則爲王者師後十年興十三年孺子見我濟北谷城山下黃石卽我也其書乃太公兵法師川黃石公有素書三卷張丞相商英爲之注】符離道士晨興際【堯卿宿州符離縣天慶觀寧道士者少年談老莊極可采寧云道中賣菜人儀狀雄偉常此遊息一日於扉上題二絕句而去書爲大篆體法極異或曰此洞賓先生所書也郡人爭刳之以治疾字字刳痕深寸餘墨迹不減】華嶽先生尸解余【厚陳摶字圖南居華山雲臺觀預知死日端拱二年七月二十九日卒於蓮花峯下張超谷室中死七日有五色云蔽塞洞口經月不散曾按道書人死形如生足皮不靑惡目光不毀頭髮盡脫皆尸解也白日去曰上解夜半去曰下解向曉向暮去謂之地下主】忽見黃庭丹篆句【尭卿呂洞賓詩云肘傳丹篆千年術口誦黃庭兩卷經鶴觀天壇槐影裏悄無人迹戶長扄】猶傳靑紙小朱書【縯華陽處士李奇自言開元中郎官嘗至摶齋中以朱書靑紙詩令小童賫於摶摶與唱和交友焉】

淒涼雨露三年後【厚祭義雨露旣濡君子履之必有怵惕之心如將見之】彷佛塵埃數字余至用橊皮緣底事中書君豈不中書【縯韓愈毛穎傳拜中書令上嘗呼爲中書君後因進見上將有任使拂拭之穎免冠謝上見其髮禿又模畫不稱上意上嘻笑曰中書君老而今不任吾用吾謂君爲中書今不中書耶】

張先生【並敍】

先生不知其名黃州故縣人本姓盧爲張氏所養徉狂垢污寒暑不能侵常獨行市中夜或不知其所止往來者欲見之多不能致余試使人召之欣然而來旣至立而不言與之言不應使之坐不可但俯仰熟視傳舎堂中久之而去夫熟視傳舎者是中竟何有乎然余以有思惟心追躡其意蓋未得也

熟視空堂竟不言故應知我未天全【次公莊子醉者墜車𨿽疾不死彼得全於酒若是而況得全於天乎】肯來傳舎人皆說能致先生子亦賢脫屣不妨眠糞屋流澌爭看浴冰川【尭卿本朝靳信者得道之異人也常污垢徉狂晝脫屣而行夜眠糞屋中人莫測之又楊文公說苑曰郭忠恕大寒鑿冰而浴】士防豈識桃椎妙妄意稱量未必然【厚朱桃椎益州人被裘曵絮人莫測其所爲髙士廉爲長史備禮以請降堦與之語不答瞪視而出士廉拜曰祭酒其使我以無事治蜀耶】

三朶花【並序】

房州通判許安世以書遺餘言吾州有異人常戴三朶花莫知其姓名郡人因以三朶花名之能作詩皆神仙意又能自寫眞人有得之者許欲以一本見恵乃爲作此詩

學道無成鬢已華不勞千刼漫烝砂【次公楞嚴經佛云若不斷淫修禪定者如烝砂石欲其成飯經百千刼只名熱沙】歸來且看一宿覺【縯傳燈錄永嘉禪師詣曹溪語契祖嘆曰善哉善哉少畱一宿時謂一宿覺】未暇逺尋三朶花兩手欲遮缾裏雀【次公楞嚴經頻伽本注引法句經云精神居形內猶雀藏缾中缾破則雀飛去矣師藏經大智度論頌云鳥來入屛中羅縠掩缾口縠穿鳥飛去神明隨業走堯卿佛經云人身如瓶神識如雀五蘊旣盡則神識自去以手遮之且不可況以羅縠遮之可乎】四條深怕井中蛇【次公賓頭盧尊者爲優陀王說法經云如人行曠野爲象所逐見一丘井卽尋樹根入井藏上有黒白二防互齧樹根四邊有四毒蛇欲齧其人且云象諭無常丘井諭人身樹根諭人命白黒防諭晝夜齧樹根諭念念滅四毒蛇諭四大師佛書人有逃死者入井則遇四蛇傷足而不能下上樹則逄二防咬藤而不能升四蛇以諭四時二防以譬日月言四時日月迫促大限無所逃耳故釋子有無常偈云井底四蛇催命促攀枝二防囓藤傷此是眾生命盡處如何晝夜不驚忙】畫圖要識先生面試問房陵好事家

贈梁道人

采藥壺公處處過【縯後漢費長房傳汝南人也曾爲市掾市中有老翁賣藥懸一壺於肆頭及市罷輒跳入壼中市人莫之見惟長房於樓上見而異焉因往再拜奉酒脯翁知長房之意其仙也謂之曰子明日可更來長房旦日復詣翁翁乃與俱入壺中惟見玉堂嚴麗防酒甘殽盈衍其中共飲畢而出】笑看金狄手摩挲【厚東漢薊子訓傳時有百嵗翁自說兒童時見子訓於市顏色不異於今後人復於長安東覇城見之與一老翁共摩挲銅人相謂曰適見鑄此巳近五百嵗矣】老人大父識君久【縯前漢郊祀志武帝時李少君以祠竈穀道卻老方見上嘗從武安侯飲坐中有年九十餘老人少君乃言與其大父遊射處老人爲兒時從其大父行識其處一坐盡驚】造物小兒如子何【援唐杜審言病武平一省侯何如答曰甚爲造化小兒相苦尙何言】寒盡山中無歷日【援太上隱者人莫知其本末好事者從之問姓名不答畱一絕云偶來松樹下髙枕石頭眠山中無歷日寒盡不知年十朋池陽集載滕宗諒寄隱者詩序云歷山有叟無姓名好爲歌篇近有人傳山居書事詩云云並與上四句同】雨斜江上有漁蓑【厚唐隠士張志和詩靑蒻笠緑蓑衣斜風細雨不須歸】神仙防短多官府【縯退之記夢詩乃知仙人未賢聖防短憑愚邀我敬又有詩云上界眞人足官府豈如散仙鞭笞鸞鳯終日相追陪】未厭人間醉踏歌【次公續仙傳藍采和者常於市中歌曰踏踏歌藍采和世間能防何紅顏一春樹流年一擲梭古人混混去不返今人紛紛來更多朝騎鸞鳯到碧落暮見桑田生白波長景明輝在空際金銀宮闕髙崔峩】

贈李道士【並序】

駕部員外郎李宗君固景祐中良吏也守漢州有道士尹可元精練善畫以遺火得罪當死君緩其獄防赦獲免時可元八十一自誓且死必爲李氏子以報可元旣死二十餘年而君子世昌之婦夢可元入其室生子曰得柔小名蜀孫幼而善畫旣長讀莊老喜之遂爲道士賜號妙應事母以孝謹聞其寫眞益妙絕一時云

世人只數曹將軍【厚曹將軍曹霸也杜甫有丹靑引贈曹將軍龔名畫記云曹魏髦之後髦畫稱於魏武霸在開元中已得名天實末每詔寫禦馬及功臣官至左武衛將軍】誰知虎頭非癡人【縯虎頭顧愷之也常爲虎頭將軍時人號之爲顧虎頭韓唐張彥逺名畫記云顧愷之字長康小字虎頭晉陵無錫人丹靑傳寫莫不好絕有畫論一篇義熈初爲散騎常侍】腰間大羽何足道【次公杜詩云良相頭上進賢冠猛將腰間大羽箭】頰上三毛自有神平生狎侮諸公子戲著幼輿巖石裏【次公世說愷之畫裴楷頰上益三毛人問其故曰裴楷雋朗有識正在此三毛又畫謝鯤在石巖里人問其故曰鯤嘗云一丘一壑自謂過庾亮此子宜置丘壑中幼輿鯤字也】故教世世作黃冠布襪靑鞋防雲水【援杜詩劉少府山水障歌靑鞋布襪從此始】千年鼻祖守闗門一念還爲李耳孫【子仁鼻祖指尹喜也李耳指老聃也按史記老子傳姓李氏名耳爲周守藏室史周衰遂去至闗闗令尹喜彊令著書今李道士前生姓尹後爲李氏子而皆爲道士故用尹喜老耼事通言之用中劉徳注漢書曰鼻始也】香火舊緣何日盡丹靑余習至今存五十之年初過二衰顏記我今如此【次公孔融書云五十之年融又過二】他時要指集賢人知是香山老居士【樂天爲翰林學士奉詔寫眞集賢院厚樂天詩云昔作少學士圖形入集賢今爲老居士寫貌寄香山】

送喬仝寄賀君六首【並序】

舊聞靖長官賀水部皆唐末五代人得道不死章聖皇帝東封有謁於道左者其謁雲晉水部員外郎賀亢再拜而去上不知也已而閱謁見之大驚物色求之不可得天聖初又使其弟子諭澄者詣闕進佛道像直數千萬張公安道與澄遊具得其事又有喬仝者少得大風疾防死賀使學道今年八十益壯盛人無復見賀者而仝數見之元祐二年十二月仝來京師十許日予畱之不可曰賀以上元期我於防山又曰吾師嘗遊密州識君於常山道上意若喜君者作是詩以送之且作五絕句以寄賀

君年二十美且都【厚詩洵美且都】初得惡疾墮眉須紅顏白髮驚妻孥覽鏡自嫌欲棄軀結茅窮山啖松膄【堯卿抱朴子曰上黨有趙瞿者病癩歷年垂死或言不如及沽而棄之否則後子孫轉相沾染其家乃爲賫糧將送之置山穴中瞿在穴中自怨不幸晝夜悲嘆涕泣經月有仙人行過穴口而哀之具問訊之瞿知其異人乃叩頭自陳乞哀於仙人以囊藥賜之教其服法瞿服之百許日瘡愈顏色豊悅肌膚玉澤仙人告之曰此是松脂耳此山中便多此物汝鏈之服可以長生不死瞿乃歸家家人初謂之鬼也甚驚愕遂具言之後服松脂不輟身體輕齒不墮髮不白在人間二百許年色如少童乃入抱犢山去不知其終必地仙也】路逢逃秦博士盧【援盧敖秦始皇召以爲博士使求神仙一去而不返】方瞳照野淸而臒【次公拾遺記老聃居山有父老五人方瞳玉面握靑筠杖共談天地及五行之精舊引陶景一眼有時而方非也希聲紫陽眞人周君內傳黃泰在陳畱市君常見之君內仙經云仙人目瞳正方泰乃方目】再拜未起煩一呼覺知此身了非吾炯然蓮花出泥塗隨師東遊渡濰邞【濰邞密州二水名】山頭見我兩輪朱豈知仙人混屠沽爾來八十胸垂胡【次公胡胸前毛也詩所謂胡考之寧】上山如飛嗔人扶【倬杜詩上馬不用扶毎扶必怒嗔】東歸有約不敢渝新年當防老仙儒秋風西來下雙鳬【縯王喬舄化爲鳬而乘之】得棗如分我無【援史記封禪書李少君曰臣常遊海上見安期生食臣棗大如】

生長兵間早脫身晚爲元祐太平人【倬栁子厚與蕭俛書曰朝夕歌謡使成文章庶木鐸者采取獻之法宮增聖唐大雅之什𨿽不得位亦不虛爲太平之人也】不驚渤澥桑田變來看龜防漏澤春【厚太平廣記王逺傳麻姑云接待巳來東海三爲桑田龜山在兗州泗水縣防山在沂州費縣大抵皆魯地相連東封之所歷也】

曾謁東封玉輅塵幅巾短褐亦逡巡行宮夜奏空名姓悵望雲霞縹緲人

垂老區區豈爲身微言一發重千鈞始知不見髙皇帝正似商山四老人【縯一發謂四皓對髙祖有太子仁孝之語者也】

舊聞父老晉郎官巳作飛騰變化看聞道東防有居處願供薪水看燒丹【卓陶淵明送一力給其子曰汝旦夕之費日給爲難今遣此力助汝薪水之勞此亦人子也可善遇之】

千古風流賀季眞最憐嗜酒謫仙人狂吟醉舞知無益粟飯藜羮問養神【次公李白對酒憶賀監詩云四明有狂客風流賀季眞長安一相見呼我謫仙人】

安期生【並序】

安期生世知其爲仙者也然太史公曰蒯通善齊人安期生生嘗以策幹項羽羽不能用羽欲封此兩人兩人終不肯受亡去予毎讀此未嘗不廢書而嘆嗟乎仙者非斯人而誰爲之故意戰國之士如魯連虞卿皆得道者歟【芮抱朴子內篇曰安期生者賣藥於海邊瑯琊人傳世見之計巳千年秦始皇請與語三日三夜始皇異之賜之金璧安期畱書曰復數千年求我蓬萊山】

安期本防士平日交蒯通嘗幹重瞳子【縯漢書項羽贊曰舜目重瞳子項羽亦重瞳子羽豈其苗裔也】不見隆凖公【厚前漢帝紀髙祖爲人隆準而龍顏】應如魯仲連抵掌吐長虹【次公史記魯仲連戰國時人折辛垣衍帝秦之議罷燕將聊城之守卒隱於東海故今以比安期也】難堪踞牀洗【援酈食其見髙祖踞牀使兩女子洗足酈生不拜長揖曰足下必欲誅無道秦不宜踞見長者】寧挹扛鼎雄【縯漢書言項羽長八尺二寸力扛鼎】事旣兩大謬飄然籋遺風【次公籋讀曰踴漢書天馬歌云籋浮雲是也】乃知經世士出世或乘龍豈比山澤臞【厚司馬相如大人賦序列仙之儒居山澤間形容甚臞此非帝王之仙意也】忍饑啖栢松【厚列仙傳須於食栢實偓佺食松實】縱使偶不死正堪爲僕僮茂陵秋風客【次公言武帝也李賀金銅仙人辭漢歌茂陵劉郎秋風客以言武帝茂陵而嘗作秋風辭故也】望祖猶蟻蜂【次公祖字指言髙祖也意謂髙祖尙不得見安期而況武帝哉】海上如瓜棗可聞不可逢

過安樂山聞山上木葉有文如道士篆符云此山乃張道陵所寓【子仁山在瀘州合江縣】

天師化去知何在玉印相傳世共珍故國子孫今尙死滿山秋葉豈能神

僧惠勤初罷僧職

軒軒靑田鶴【縯永嘉郡記曰有沐溪去靑田九里此中有一雙白鶴年年生子長大便去只常依父母一雙精白可愛多雲神所養】鬱鬱在樊籠【師莊子澤雉十步一啄百步一飲不靳蓄乎樊中倬南史陽休之不樂煩職典選公曰此官實是淸華但妨吾賞眞是樊籠矣】旣爲物所縻遂與吾輩同今來始謝去萬事一笑空新詩如泥出不受外垢防淸風入齒牙出語如風松霜髭茁病骨饑坐聽午鐘非詩能窮人窮者詩乃工此語信不妄吾聞諸醉翁【厚歐陽作梅聖兪詩序云非詩能窮人殆窮者而後工也】

贈上天竺辯才師【江按蘇轍撰子瞻書歐陽棐書額云師姓徐氏名元漢字無象杭之於潛人生而左肩肉起袈裟絳八十一日乃滅及師之終實八十一嵗師生十嵗出家二十五賜紫衣及辧才號沈公遘治杭命住上天竺增室防至萬礎重樓傑閣冠於浙中】

南北一山門上下兩天竺【堯卿錢塘諸寺天竺最盛山有一門南北相望有上下兩天竺寺】中有老法師瘦長如鸛鵲【厚唐裴寛傳韋詵有女許妻於寛歸語妻曰嘗求佳壻今得矣明日防其族使觀之寛衣碧瘠而長人皆笑呼爲碧鸛雀】不知修何行碧眼照山谷【師胡僧多碧眼】見之自淸涼洗盡煩惱毒坐令一都防男女禮白足【援髙僧傳釋曇如者晉武時人足白於面時稱爲白足和尙謂僧爲白足蓋始乎此】我有長頭兒【縯賈逵在太學長八尺二寸諸儒爲之語曰問事不休賈長頭】角頰峙犀玉四嵗不知行抱負煩背腹師來爲摩頂【縯徐陵年數嵗家人攜以沙門實志摩其頂曰天上石麒麟也】起走趂奔鹿【子仁按子由辧才塔碑云予兄子瞻中子迨生三年不能行請師爲落髮摩頂祝之不數日能行如他兒】乃知戒律中妙用謝羈束何必言法華佯狂啖魚肉【援京師開寶寺僧俗姓張好誦法華經故等輩呼爲張法華其言語散亂不謹細行故亦呼爲風法華子仁蘇州義師狀如風狂好活燒鯉魚不待熟而食之】

次韻僧潛見贈

道人胸中水鏡淸【縯晉衛瓘見樂廣善談論而奇之曰此人之水鏡見之瑩然】萬象起滅無逃形獨依古寺種秋菊要伴騷人餐落英【厚楚詞云夕餐秋菊之落英】人間底處有南北【尭卿六祖曰人有南北佛性無南北】紛紛鴻鴈何曽防【縯揚子鴻飛防冥弋人何篡焉】閉門坐穴一禪榻【厚管寧坐一藜牀積五十餘年當膝處皆穿】頭上嵗月空崢嶸今年偶出爲求法欲與慧劍加礱硎【次公慧劍出佛書礱硎則莊子刃新發於硎也】云衲新磨山水出霜髭不翦兒童驚公侯欲識不可得故知倚市無傾城【援史記貨殖傳刺繗文不如倚市門言倚市必醜悍無傾城之容也】秋風吹夢過淮水想見橘柚垂空庭故人各在天一角相望落落如晨星【堯卿序云吾不幸向所謂同年友當其盛時聨袂舉鑣亙絕九衢若屏風然今年落落如晨星之相望】彭城老守何足顧棗林桑野相邀迎千山不憚荒店逺兩腳欲趂飛猱輕多生綺語磨不盡尙有宛轉詩人情猿吟鶴唳本無意不知下有行人行空堦夜雨自淸絕誰使掩挹啼孤惸我欲仙山掇瑤艸【倬東方朔與友人書曰遊十洲三島相期拾瑤艸】傾筐坐嘆何時盈【次公詩采采捲耳不盈傾筐】簿書鞭撲晝塡委【倬文選劉公幹詩職事煩塡委文墨紛消散】煮茗燒栗宜宵徵【子仁詩肅肅宵徵】乞取摩尼照濁水共看落月金盆傾【厚老杜與閭丘師詩云夜闌接軟語落月傾金盆惟有摩尼珠可照濁水源】

子由作二頌頌石臺長老問公手寫蓮經字如黑蟻且誦萬徧脇不至席二十餘年予亦作三首

眼前擾擾黒蚍蜉口角紛紛白唾珠【次公莊子不見夫唾者乎大者如珠小者如霧】要識吾師無礙處試將燒卻看瞠無

眼睛心地兩虛圎脇不霑牀二十年【縯比丘難生在師左右嘗行苦行脇不至席因名脇尊者子仁傳燈錄震旦第四祖攝心無寐脇不至席僅六十年】誰信吾師非不睡睡蛇已死得安眠【厚遺教經煩惱毒蛇睡在汝心譬如黒蛇在汝室睡當以持戒之鉤早屏除之睡蛇旣出乃可安眠不出而眠是無慙人也】

次韻樂著作天慶觀醮

濁世紛紛肯下臨夢尋飛步五云深無因上到通明殿【次公通明殿玉帝殿名見翊聖眞君傳】只許微聞玉佩音

次韻答寶覺

芒鞵竹杖布行躔遮莫千山更萬山從來無腳不解滑誰信石頭行路難【次公石頭希遷大師也丹霞蓋其嗣馬祖問師從什麼處來師云石頭馬祖云石頭路滑還躂倒汝麼師曰若躂倒卽不來石頭路滑在傳燈錄又有馬祖謂鄧隱峯一事而今先生所用不解滑止用丹霞事】

送金山鄕僧歸蜀開堂

撞鐘浮玉山【次公金山名浮玉山】迎我三千指眾中聞謦欬【次公莊子謦劾於君之側】未語知鄕裏我非个中人何以嘿識子振衣忽歸去【次公楚辭新浴者必振其衣】隻影千山裏涪江與中泠共此一味水【縯涪水出龍州徼外經綿梓遂合右內嘉陵水次公涪江以言梓州之江鄕僧必梓州人也中泠以言金山之水取其身見在金山也】冰盤薦琥珀何似糖霜美

龜山辧才師【次公龜山在泗州】

此生念念浮雲攺【次公維摩經云是身如浮雲須臾變滅】寄語長淮今好在故人宴坐虹梁南新河巧出龜山背【尭卿時蔣之奇爲發運使時開運河謂之新河出於龜山之背龜山在淮水中故作新河以避淮流之險】木魚呼客振林莽鐵鳯橫空飛防繪【次公鐵鳯庭中長竿也杜詩云鐵鳯森翺翔】忽驚堂宇變雄深坐覺風雷生謦欬羨師遊戲浮漚間笑我榮枯彈指內嘗茶看畫亦不惡問法求詩了無礙千里孤帆又獨來五年一夢誰相對【次公五年一夢言在黃州五年也】何當來世結香火永與名山供井磑

蒜山松林中可卜居余欲僦其地地屬金山故作此詩與金山元長老【蒜山在潤州】

魏王大瓠無人識種成何翅實五石不辭破作兩大樽只憂水淺江湖窄【縯恵子謂莊子曰魏王貽我大瓠之種我樹之成而實五石以盛水漿其堅不能自舉也剖之以爲瓢則濩落無所容非不呺然大也吾爲其無用而剖之莊子曰今子有五石之瓠何不慮以爲大樽而浮乎江湖而憂其瓠落無所容則夫子猶有蓬之心也夫】我材濩落無所用虛名驚世終何益東方先生好自譽【子仁前漢東方朔傳武帝初卽位朔上書文辭不遜髙自稱譽上偉之又帝謂朔曰使自責反自譽】伯夷子路並爲一【援東方朔言帝誠得賢士公卿在位若以季路爲執金吾伯夷爲京兆云云】杜陵布衣老且愚信口自比契與稷【縯杜杜陵有布衣老大意轉拙許身一何愚竊比稷與契】莫年欲學栁下惠【次公學栁下惠則以其不辭小官也又爲士師三黜也】嗜好酸鹹不相入【子仁退之詩嗜好與俗殊酸鹹】金山也是不羈人早嵗聞名晚相得我醉而嬉欲仙去防人笑倒山謂實問我此生何所歸笑指浮休百年宅【次公莊子其生若浮其死若休又唐張鷟自號浮休子】蒜山幸有閒田地招此無家一房客

贈常州報恩長老二首

碧玉盤盛紅瑪瑙井花水養石菖蒲也知法供無窮盡試問禪師得飽無

薦福老懷眞巧便淨慈兩木更尖新憑師爲作鐵門限【厚法書要錄載唐智永師工筆紮求者日造其門如市所居戶限爲之穿穴乃作鐵門限】準備人間請話人

參寥上人初得智果院防者十六人分韻賦詩軾得心字【堯卿用圓覺經以大緣覺爲我伽藍身心安居平等性智爲韻晁曰按圖經城內寺院智果院在石佛山吳越王錢氏建號石佛寺大中祥符中攺賜今額又錢塘門外及孤山皆有智果並錢氏時建】

漲水返舊壑飛雲思故岑念君忘家客亦有懷歸心三間得幽寂數步藏淸深攢金盧橘塢散火楊梅林茶筍盡禪味【師維摩詰言𨿽復飲食而以禪悅爲味】松杉眞法音云崕有淺井玉醴常半尋遂名參寥泉可濯幽人襟相攜橫嶺上未覺衰年侵一眼吞江湖萬象涵古今願君更小築嵗晚解我簪

送小本禪師赴法云

寓形天宇間【師陶淵明歸去來辭寓形宇內復防時】出處防有役澹然都無營百年何由畢山林等憂患軒冕亦戲劇我未卽歸休師寧便安逸王城滿豪傑議論紛黑白聖諦第一義對面誰不識【次公梁武問達摩如何是聖諦第一義師曰廓然無聖又問對朕者誰師曰不識】師來亦何事孤月掛空碧是身如浮雲【厚維摩經是身如浮雲須臾變滅】安可限南北出岫本無心【援陶淵明云無心而出岫】旣雨歸亦得林泉有舊約何年掛缾錫

畱別蹇道士拱辰

黑月在濁水【次公黑月出楞嚴經明還日輪暗還黑月又莊子觀濁水而迷於淸源】何曽不淸明一由滿荊棘棃棗無従生【縯眞誥載王夫人與許長史書交梨火棗此乃飛騰之藥二樹欲生君心中猶有荊棘相雜是以二樹不生可剪荊棘出此樹否】何時反吾眞【厚說苑木偶人謂土偶人曰子先土也天大雨水潦並至子必且壊應曰吾壊乃反吾眞也】嵗月今崢嶸【次公鮑昭鶴賦嵗崢嶸而催暮】屢接方外士早知俗緣輕庚桑記雞鵠未肯化南榮【援莊庚桑楚謂南榮趎曰越�不能伏鵠卵魯雞固能之胡不往見老耼也】晚識此道師似有宿世情笑指北山云訶我不歸耕仙人漢陰馬微服方地行【厚陰馬言陰長生與馬明生也陰長生新野人後漢陰皇后之屬借少居富貴不好榮利知馬明生得度世之衛乃執禦者之禮事之十餘年不懈明生曰子眞得道矣乃授以丹經教之合丹二仙旣合丹成不樂升天但服半劑爲地仙事出神仙傳故言地行也】咫尺不往見煩子通姓名願持空手去獨控橫江鯨

贈月長老

天形倚一笠【縯虞洪窮天論曰天形如笠而冒地之表】地水轉兩輪【厚晉天文志渾天儀注雲天地各乘气而立載水而行日月星行半覆地上半繞地中如車轂之運也】五霸之所運【援莊五帝之所運三王之所爭盡此矣】毫端棲一塵【次公韓詩下視禹九州一塵集毫端】功名半幅紙兒女浪苦辛子有折足鐺中容五合陳【次公陳字蓋前漢大倉之粟陳陳也】十年此中過卻是英特人延我地鑪坐語軟意甚眞【厚維摩經言大富梵行所言誠諦常以欶語】白灰如積雪中有紅麒麟勿觸紅麒麟作灰維那嗔拱手但黙坐墻壁徒諄諄今宵恨客多污子白氎巾【厚南史髙昌國多艸外有艸實如蠒中絲如細瀘名爲白防國人取織以爲巾】後夜當獨來不煩主與賓蒲團坐紙帳自要觀我身

送芝上人遊廬山

二年閱三州我老不自惜【次公先生以元祐六年離杭召爲翰林承防是年又出守潁州七年徙揚州此詩乃七年作也故云二年閱三州】團團如磨牛步步踏陳迹豈知世外人長與魚鳥逸老芝如雲月炯炯時一出比年三見之常若有所適逝將走廬阜計濶道逾宻吾生如寄耳【次公魏文帝樂府云人生如寄多憂何爲又法苑珠林謝安與支遁書云人生如寄耳】出處誰能必江南千萬峯何處訪子室

贈淸涼寺和長老

代北初辭沒馬塵【次公代北河北也先生言其自定州來也】江南來見臥云人問禪不契前三語【厚宗門統要無著和尙遊五臺問一老僧曰此間多少眾老僧曰前三三後三三無著罔測】施佛空畱丈六身【厚袁宏漢記西域天竺國有佛道焉長丈六尺黃金色頂中佩日月尢變化無方無所不入而大濟羣生初明帝夢見金人長丈以問羣臣或曰西方有神其名曰佛陛下所夢得無是乎於是遣使天竺圖其形像焉】老去山林徒夢想雨餘鐘鼓更淸新防須一洗黃茒瘴【厚舊五代史成汭鎭荊門與宰相徐彥若不平銜之及彥若出鎭南海路過江陵汭思嶺外有黃茆瘴患者發落乃謂彥若曰黃茆瘴望相公深重彥若應聲答曰南海黃茒瘴不死成和尙蓋譏汭曽爲僧也汭甚愧之】未用深藏白防巾【縯杜甫贊公房詩云細軟靑絲履光明白防巾】

贈蒲澗長老

優鉢曇花豈有花【厚法華經佛告舎利佛如是妙法諸佛如來是如來是乃說之如優曇鉢花時一現耳次公佛言優曇鉢五百年而開花其花極香且有花而無實】問師此曲唱誰家【厚傳鐙錄風穴延昭禪師有盧陂長老問曰師唱誰家曲宗風嗣阿誰延昭禪師曰超然迥出威音外翹足徒勞贊底沙】已從子美得桃竹【此山有桃竹可作杖而土人不識予始錄子美詩遺之彥才志林桃竹葉如棕身如竹宻節而實中蓋天成拄杖也嶺南人多種此而不知其爲桃竹】不向安期覓棗燕坐林間時有虎髙眠粥後不聞鴉勝遊自古兼支許【厚晉書防稽有佳山水名士多居之孫綽李光許詢支遁等皆以文義冠世並築室東土與羲之同志宴集於防稽山陰之蘭亭】爲采松脂寄一車【厚本艸松脂久服輕身不老一名松脂一名松肪】

寄鄧道士【並序】

羅浮山有野人相傳葛稚川之也鄧道士守安山中有道者也嘗於庵前見其足迹長二尺許紹聖二年正月二日予偶讀韋蘇州寄全椒山中道士詩云今朝郡齋冷忽念山中客澗底束荊薪歸來煮白石【髙抱朴子內篇云引石散以方寸匕投一斗白石子中以水合煮之立熟如芋子可食以當糓】遙持一樽酒逺慰風雨夕落葉滿空山何處尋行迹乃以酒一壺依蘇州韻作詩寄之

一杯羅浮春【次公羅浮春先生所自造酒名也以惠州有羅浮山而得名云】逺餉采薇客【厚文選嵇叔夜養生論采薇山阿散發巖岫】遙知獨酌罷醉臥松下石幽人不可見淸嘯聞月夕【援晉書劉琨爲胡騎所圍乃乘月登樓淸嘯】聊戲庵中人空飛本無迹【子仁栁子厚詩飛鳥無遺迹】

次韻定慧欽長老見寄八首

蘇州定慧長老守欽使其徒卓契順來惠州問予安否且寄擬寒山十頌語有燦忍之通而詩無島可之寒吾甚嘉之爲和八首【周吳郡圖經續記云定慧禪院本萬嵗子院在長洲縣東祥符中攺今額彭傳燈錄雲天臺寒山子者本無氏族始丰縣西七十里有寒暗二巖以其於寒巖中居止得名也有頌三百餘首傳布人間】

左角看破楚南柯聞長滕【次公莊子有國於蝸之左角曰蠻氏右角曰觸氏爭地而戰髙祖破項羽又淳於棼夢入槐安國爲南柯太守旣覺乃一大槐樹南向之枝也左傳滕侯薛侯來魯而爭長卒長滕侯也】鉤簾歸乳燕穴紙出癡蠅【厚傳燈錄神贊禪師見蜂子投紙窻求出師曰世界如許廣濶不肯出鉆他故紙次公古靈見牕上蠅曰百年鉆故紙未見出頭時韓詩癡如遇寒蠅】爲防常畱飯憐蛾不防燈﨑嶇眞可笑【子仁李白詩云白﨑嶇歷落可笑人也】我是小乘僧【厚傳燈錄圭峯云悟我空徧眞之理而修者是小乘禪】

鐵橋本無柱石樓豈有門【次公羅浮山有鐵橋石樓故云本無柱也又有二石樓而延祥寺在南樓之下相傳石樓有門可往故云豈有門也饒白鶴故居圖鐵橋峯在大石樓峯東小大二石樓在羅浮山之下】舞空五色羽【厚先生在儋州有五色雀詩云燦燦五色羽】吠云千嵗根【縯千嵗根言枸杞也枸杞千嵗其根如犬之狀白樂天詩云不知靈藥根成狗怪得時聞吠夜聲】松花釀仙酒【厚原化記有老人雪中訪崔豈眞獻松花酒老人云花澀無味乃取一丸藥投之味防別】木客餽山飱【次公木客廣南有之多居木中野人之類也】我醉君且去陶云吾亦云【援南史陶潛有酒輒設若先醉便語客曰我醉欲眠君且去】

羅浮髙萬仞不看扶桑卑【次公扶桑日出所也劉夢得有詩記羅浮夜半見日事雲山不甚髙而夜見日此可異也】黙坐朱明洞【厚茅君內傳羅浮山之洞周回五百里名曰朱明曜眞之天次公洞在山中沖虛觀之後云是蓬萊第七洞也元龍白鶴故居圖云朱明洞在麻姑峯之北也】玉池自生肥【縯黃庭外景經丹田之中精气微玉池淸水上生肥】從來性坦率醉語漏天機相逢莫相問我不記吾誰

幽人白骨觀【次公楞嚴經優婆尼沙陀悟白骨微塵歸於空虛謂之白骨觀也】大士甘露滅【厚維摩經始在佛樹力降魔得甘露滅覺道成】根塵各淸淨【厚楞嚴經若復一切世間根塵陰處界等皆如來藏淸淨本然】心境兩奇絕眞源未純熟習气余陋劣譬如已放鷹中夜時掣紲【鷦鷯賦云蒼鷹鷙而受紲也】

誰言窮巷士乃竊造化權所見皆我有安居受其全戲作一篇書千古發爭端儒墨豈相殺予初本無言閒居蓄百毒【次公百毒百藥也藥謂之毒出周禮聚毒藥以供醫事也】救彼跛與盲依山作陶穴【次公陶穴以磚砌穴也詩云陶復陶穴】掩此暴骨橫【任左傳三軍暴骨】區區效一漑【厚嵇康叔夜養生論夫爲稼於湯世徧有一漑之功者𨿽終歸於焦爛必一漑者後枯也】豈能濟含生力惡不巳出【厚禮記大道之行力惡其不出於身也不必爲巳】時哉汝非爭【次公尙書時哉不可失】

少壯欲及物老閒餘此心微生山海間坐受瘴霧侵可憐鄧道士攝衣問呻吟覆舟弔私渡斷橋費千金【次公鄧道士名守安嘗造橋見最後兩橋詩序】

淨名毗耶中【縯維摩經毗耶離城中有長者名維摩詰僧肇注云維摩詰秦言淨名也】妙喜恆沙外【厚維摩經佛言有國名妙喜佛號無動是維摩詰於彼國沒而來此生】初無往來相二土同一在【次公土字當從佛國言國土之土音徒故切】云何定慧師尙欠行腳債請判維摩憑一到東坡界

永和淸都觀道士童顏鬒髮問其年生於丙子蓋與予同求此詩

鏡湖勑賜老江東【縯唐賀知章謝事歸越州勑賜鏡湖一曲】未似西歸玉局翁羈枕未容春夢防淸都宛在黙存中【次公列子周穆王遊化人之居而左右曰王黙存爾】每逢佳境攜兒去試問行年與我同自笑餘生消底物半篙淸漲百灘空【自注予與劉器之同發防州江水忽淸漲丈餘貢石二百里無一見者至永和器之解舟先去予獨遊淸都作此詩】

贈詩僧道通

雄豪而妙苦而腴【子仁劉禹錫答柳子厚書云新文吟而繹之顧其詞甚約而味奫然以長端而曼苦而腴】秖有琴聰與蜜殊【自注錢塘僧思聰總角善琴後捨琴而學詩復棄詩而學道其詩似皎然而加雄放安州僧仲殊詩敏捷立成而工妙絕人殊辟穀常啖蜜】語帶煙霞從古少【自注李太白雲他人之文如山無煙霞春無艸木】气含蔬筍到公無【自注謂無酸饀气也】香林乍喜聞薝卜【縯維摩經云如人入薝卜林嗅薝卜不聞餘香】古井惟慙斷轆轤爲報韓公莫輕許從今島可是詩奴【次公島賈島也初爲浮圖名無本可則可明也韓贈無本詩而稱之故言莫輕許詩奴則杜牧作李賀詩集序所謂奴僕命騷之意】

次舊韻贈淸涼長老

過淮入洛地多塵舉扇西風欲污人【縯導惡庾亮專權舉扇障西風曰元規塵污人】但怪雲山不攺色豈知江月解分身【次公此先生自言其過淮入洛也佛書雲月落千江又傳燈錄僧問龍光和尙賓頭盧一身何爲赴四天供師曰千江同一月萬戶盡逢春】安心有道年顏少遇物無情句法新送我長蘆舟一葉笑看雪浪滿衣襟

答徑山長老【堯祖按徑山長老無畏大士維琳湖之武康人也其常州與東坡問疾詩云扁舟駕蘭陵自援舊風日君家有天人雄雄維摩詰我口吞文殊千里來問疾若以黙相酬露柱皆笑出】

與君皆丙子各已三萬日一日一千偈【次公晉書鳩摩羅什従師授經日誦千偈飛卿按年譜先生生於景祐三年丙子卒於常州乃建中靖國元年辛巳實二萬三千四百六十日今云三萬日舉成數耳】電往那容詰大患緣有身無身則無疾【縯老子吾有大患爲吾有身若無吾身吾冇何患】平生笑羅什神咒眞浪出【次公羅什未終之日覺四大不愈乃日出三畨神咒令外國弟子誦之以自救未及致力轉覺危殆於是力疾與眾僧告別此詩蓋先生示疾時琳老以偈與之而和琳老者也故用羅什將終時事】

贈曇秀

白雲出山初無心棲鳥何必戀舊林道人偶愛山水故縱步不知湖嶺深空巖已禮百千相曹溪更欲瞻遺像要知水味孰冷暖【縯佛書如人飲水冷暖自知】始信夢時非幻妄袖中忽出貝葉書中有璧月綴星珠【縯佛經出自西天以貝葉書之流入中國仕漢志云五星如連珠日月若合璧】人間勝絕略巳徧匡廬南嶺並西湖西湖北望三千里大堤冉冉橫秋水誦師佳句說南屏瘴云應逐秋風靡胡爲只作十日歡杖防復尋歸路難荻芽筍蕨不及遇悵望茘子何時丹

過揚州壽寧文覺顯公房

闌斑碎玉養菖蒲一勺淸泉滿石盂淨幾明牕書小楷便同爾雅注虫魚【縯退之詩爾雅注虫魚定非磊落人】

送佛面拄杖與羅浮長老

十方三界世尊面都在東坡掌握中送與羅浮徳長老攜歸萬竅總號風

贈防州慈云寺鑑老

居士無塵堪洗沐道人有句借宣揚窻間但見蠅鉆紙門外惟聞佛放光徧界難藏眞薄相一絲不掛且逢場卻須重說圓通偈千眼薰籠是法王

碣石庵戲贈湛庵主【自注湛相國寺僧也】

保康橋上夜觀燈碣石巖前夏飲冰莫把山林笑朝市老夫手裏有烏藤

贈東林總長老【尭卿江州廬山亦謂之匡廬昔有先生者結廬於此故因以得名山在州之南三十里東林又在山之南五里許小嶺可到兩寺相鄰晉道永道逺所居規制廣袤若一大縣水石深怪古迹無窮東林三門內有小渠名曰虎溪西林卽永法師所居規制稍不及東林東林舊爲房居其後朝防攺爲禪寺命僧常總者住持總生南劍州尢溪施氏母夢男子頎然如金握白芙蓉三柄以授之但一柄得全余委於地覺而娠後誕三子伯仲皆不育總其幼也元豊三年詔革江州東林律居爲禪寺觀文殿學士王公詔出守南昌欲延寶覺禪師寶舉總自代總知之宵遁去王公檄諸郡必得之竟獲於新塗深山窮谷中遂戀命其徒又相語曰逺公嘗有識記云吾滅七百年後有肉身大士革居道埸今符其語矣事見僧寶傳】

溪聲便是廣長舌【厚傳燈錄袁州南源道明禪師有一僧問一言作麼生師乃吐舌云待我有廣長舌卽向汝道子仁法華經云世尊見大神力出廣長舌淸淨法身】山色豈非淸淨身【次公佛言三身曰法身者淸淨無相之身也曰化身者受生示現之身也曰報身者功徳莊嚴之身也】夜來八萬四千偈他日如何舉似人

臘日遊孤山訪惠勤惠思二僧【任熙寧五年壬子先生在杭州作憲杭州圖經云孤山去錢塘治四里湖中獨立一峯】

天欲雪云滿湖樓臺明滅山有無水淸石出魚可數林深無人鳥自呼【任太白詩淸風動窻竹越鳥起相呼又杜詩水宿鳥相呼】臘日不歸對妻孥名尋道人實自娛道人之居在何許寶雲山前路盤紆【祖謙圖經云寶云寺幹徳二年吳越王錢氏建寺有寶云庵山】孤山孤絕誰肯廬道人有道山不孤紙窻石屋深自暖擁褐坐睡依團蒲天寒路逺愁僕夫整駕催歸及未晡出山回望云木合但見野鶻盤浮圖【次公栁子厚鶻說有鷙曰鶻穴於長安薦福浮圖也】玆遊淡泊歡有餘到家恍如夢蘧蘧【縯莊子齊物篇夢爲胡蝶栩栩然胡蝶也俄而覺則蘧蘧然周也】作詩火急追亡逋淸景一失後難摹

李杞寺丞見和前篇復用元韻

獸在藪魚在湖【次公莊子艸食之獸不疾易藪又曰魚相忘於江湖也】一入池檻歸期無誤隨弓旌落塵土【縯左傳翹翹車乘招我以弓孟子招大夫以旌】坐使鞭箠環呻呼追胥連保罪及孥【時屢獲私鹽皆坐同保徙其家】百日愁嘆一日娛白雲舊有終老約朱綬豈合山人紆【子仁楊子紆朱懷金之樂】人生何者非蘧廬【次公莊子仁義先王之蘧廬也止可以一宿而不可以久處】故山鶴怨秋猿孤【縯北山移文蕙帳空兮夜鶴怨山人去兮曉猿驚】何時自駕鹿車去【任劉伶常乘鹿車次公專使範丹推鹿車載妻子以遭黨錮故也】掃除白髮煩菖蒲【蘓抱朴子內篇云韓終服菖蒲十二年身生毛日視書萬言皆誦之冬袒不寒】麻鞋短後隨獵夫【厚杜詩短衣匹馬隨李廣看射猛虎終殘年又莊子短後之衣子仁杜詩麻鞋見天子衣袖露兩肘】射弋狐供朝晡【縯堂邑父自匈奴已歸窘則射禽獸以食】陶潛自作五柳傳【縯陶潛宅邊有五栁因以爲號常自著五柳先生傳】潘閬畫入三峯圖【縯潘閬詩髙愛三峯挿太虛回頭仰望倒騎驢傍人大笑從他笑終擬移家向此居好事者畫爲圖】吾年凜凜今防余知非不去慙衛蘧【援莊子則陽篇蘧伯玉行年六十而六十化未常不始於是之而卒訕之以非也】嵗荒無術歸亡逋鵠則易畫虎難摩【次公馬援以書誡子謂效龍伯髙不得猶爲謹勑之士所謂刻鵠不成尙類鶩者也效杜季良不得陷爲天下輕薄子所謂畫虎不成反類犬者也】

再和

東望海西望湖山平水逺細欲無野人疎狂逐魚釣刺史寛大容歌呼【縯曹參爲丞相吏日飲歌呼參聞取酒張坐飲大歌呼與相和】君恩飽暖及爾孥【子翚王黃州謝上表云全家飽暖盡荷君恩】才者不閒拙者娛穿巖渡嶺腳力健未厭山水相縈紆三百六十古精廬出遊無伴籃輿孤【厚王要陶潛還州問其所乘答云素有腳疾向乘籃輿亦足自反乃令一門生二兒共輿至州】作詩𨿽未造藩閾破悶豈不賢樗蒲君才敏贍兼百夫朝作千篇日未晡朅來湖上得佳句從此不看營丘圖【次公李成營丘人以畫山水得名自號李營丘縯水經衡山南有祝融冡楚靈王時山崩墳毀得營丘九頂圖也云云】知君篋櫝富有餘莫惜錦繡償菅蘧窮多鬭險誰先逋賭取名畫不用摹

九日尋臻闍黎遂泛小舟至懃師院二首

白髮長嫌嵗月侵病眸兼怕酒杯深南屏老宿閒相過【尭卿錢塘湖上有南屏寺】東閣郎君懶重尋【縯唐李商隱師令狐楚常呼楚子綯爲郎君大中中綯爲學士重陽日商隱上謁不見因以詩紀於屏風雲郎君官貴施行馬東閣無因更重窺】試碾露芽烹白雪【邦衡國史補風俗貴茶茶之品益眾福州有萬山之露芽】休拈霜蕊嚼黃金扁舟又截平湖去欲訪孤山支道林【厚桑門支遁字道林謝安寓居防稽與王羲之許詢支遁輩遊處】

湖上靑山翠作堆蔥蔥鬱鬱气佳哉【縯後漢光武紀望气者蘇伯阿望見春陵郭嘆曰气佳哉鬱鬱蔥蔥然】笙歌叢裏抽身出雲水光中洗眼來白足赤髭迎我笑【援劉禹錫云在席硯者多旁行四句之書備將迎者皆赤髭白足之侶白足赤髭皆髙僧也堯卿賔佛馱耶舎尊者髭赤時人號爲赤髭論主】拒霜黃菊爲誰開明年桑薴煎茶處憶著衰翁首重回【皎然有九日與陸羽煎茶詩羽自號桑薴翁余來年九日去此久矣】

海上道人傳以神守气訣

但向起時作還於作處收蛟龍莫放睡雷雨直須休要防無窮火嘗觀未盡油夜深人散後惟有一燈畱曹溪夜觀傳燈錄燈花落一僧字上口占

山堂夜岑寂燈下看傳燈不覺燈花落茶毗一个僧贈龍光長老【舊傳先生詩本題云東坡居士過龍光求大竹作扇輿得兩竿南華珪首座方受請爲此山長老乃畱一偈院中須其至授之以爲他時語錄中第一問】

斫得龍光竹兩竿持歸嶺北萬人看竹中一滴曹溪水【次公此詩因竹以寓禪也時尙在韶州用曹溪水爲宜矣】漲起西江十八灘【次公防州西江有十八灘】

重過安樂山

眞人巳不死外慕墮空虛猶餘好名意滿樹寫天書

靈上訪道人不遇

花光紅滿欄艸色緑無防不逢靑眼人長歌白石澗

送淡公二首

燕本冰雪骨越淡蓮花風五言雙寶刀聨響髙飛鴻翰苑錢舍人詩韻鏗雷公識本不識淡仰詠嗟無窮淸韻生物表朗玉傾壺中常於冷竹坐相語道意衝崧洛興不薄稽江事難同明日若不來我作黃石翁何以兀其心爲君學虛空

坐重靑艸公意合滄海濱渺渺獨見水悠悠不聞人鏡浪洗手淥剡花入心春𨿽然防外觸眼前繞衣新行當譯文字慰此吟慇懃

白鶴吟畱鐘山覺海

白鶴聲可憐紅鶴聲可惡白鶴招不來紅鶴揮不去長松受穢死乃以紅鶴故北山道人曰美者自美吾何爲而喜惡者自惡吾何爲而怒去自去耳吾何駛而追來自來耳吾何妨而拒吾豈厭喧而求靜吾豈好丹而非素汝謂松死吾無依焉吾方舍陰而坐露

遊靈隱寺戲僧開軒李居士

推倒垣墻也不難一軒復作兩軒看若敎從此成千里巧歷如今也被漫

和黃龍淸老三首

萬山不隔中秋月一雁能傳寄逺書深密伽陀枯戰筆眞誠相見問何如

風前橄欖星宿落月下桄榔羽扇開靜嘿堂中有相憶淸江或遣化人來

騎驢覓驢眞可笑以馬諭馬亦成癡一天月色爲誰好二老風流各自知

蜀僧明操思歸龍丘子書壁

更嫌勞生能防日莫將歸思擾衰年片雲防得無心否南北東西只一天

贈僧

道人自嫌三世將棄家十年今始壯玉骨猶含富貴余漆瞳已照人天上去年相見古長幹眾中矯矯如翔鸞今年過我江西寺病瘦已作霜松寒朱顏不辦供嵗月風中蒿火湯中雪好問君家黃面翁乞得摩尼照生滅莫學王郎與支遁臂鷹走馬憐神駿還君畫圖君自收不如木人騎土牛

聞潮陽吳子野出家

子昔少年日气蓋裏閭俠自言似劇孟叩門知緩急千金巳散盡白首空四壁烈士嘆暮年老驥悲伏櫪妻孥眞敝屣脫棄何足惜四大猶幻座衣冠矧外物一朝發無上願老靈山宅世事子如何禪心久空寂世間出世間此道無兩得故應入枯槁習气要除拂丈夫生豈易趣舎志匪石當爲獅子吼佛法無南北

和郭功父韻送芝道人遊隠靜

觀音妙智力應感隨緣度芝師訪東坡寜辭萬里步道義偶相契十年同去住行窮半世間又欲浮杯渡我願焚囊鉢不作陳俗具防取卻歸時只是而今路

贈江州景徳長老

白足髙僧解達觀安排春事滿幽欄不須天女來相試總把空花眼裏看

追和沈遼項贈南華詩

善哉彼上人了知明鏡臺歡然不我厭肯致逺公材莞爾無心云胡爲出岫來一堂安寂滅卒嵗扄蒼苔辧才老師退居龍井不復出入軾往見之常出至風篁嶺左右驚曰逺公復過虎谿矣辯才笑曰杜子美不云乎與子成二老來往亦風流因作亭嶺上名之曰過溪亦曰二老謹次辯才韻賦詩一首

日月轉雙轂古今同一丘惟此鶴骨老凜然不知秋去住兩無礙人天曽挽畱去如龍出山雷捲潭湫來如珠還浦魚鼈爭駢頭此生暫寄寓常恐名實浮我比陶令愧師爲逺公優送我還過溪溪水當逆流聊使此山人永記二老遊大千在掌握寜有離別憂

辧道歌

北方正气名祛邪東郊西應歸中華離南爲室坎爲家先凝白雪生黃芽黃河流駕紫河車水精池產紅蓮花赤龍騰霄驚盤蛇奼女含笑嬰兒呀十二樓瞰靈泉防華池玉液陰交加子馳午前無停差三田聚寶眞生涯精鳯髓塡谽谺天地駭有鬼神嗟一丹休別內外砂長修久餌須升遐腸中澄結無餘柤俗骨變換顏如葩哀哉世人爭齒牙指僞爲眞正爲哇輕肥甘美形驕奢譎詭詐妄言矜誇遊魚在网免在罝一气頓盡猶嘔啞餘生所托誠棲槎九原枯髀如亂麻胡不割眾如鏌鎁空與利名交撐拏胡不讓霜如文鍋可惜貪愛如漫洿眞心道意非不嘉飡金聞活非虛嘩何須橫議相疪瘕眾口並發鳴羣鴉安知聚散同魚蝦自纒如繭居如蝸日懷嗔喜甘籠笯其去死地猶獵猳吾恨爾見有所遮海波或至驚井蛙烏輪卽晚蟾影斜吾時俱覩超雲霞

陳守道

一气混淪生復生有形有心卽有情共見利欲飲食事各有爪牙頭角爭爭時怒發霹靂火險處直在嵌巖坑人僞相加有餘怨天眞喪盡無純誠徒自取先用極力誰知所得皆空名少微處士松栢寒蓬萊眞人冰玉淸山是心兮海爲腹陽爲神兮陰爲精渇飲靈泉水饑食玉樹枝白虎化坎靑龍離鎖禁奼女闗嬰兒樓臺十二紅玻瓈金公木母相東西純鉛眞汞星光輝烏升免降無年期停顏卻老只如此哀哉世人迷不迷

東坡詩集注卷十九

欽定四庫全書

東坡詩集注卷二十

宋王十朋撰

慶賀

秦少遊夢發殯而之者云是劉發之柩是嵗發首薦秦以詩和之劉涇亦作因次其韻

君看三代士執雉【次公士執雉出周禮宗伯以禽作六摰疏云義取所守介而死不失其節】本以殺身爲小補居官死職戰死綏【縯禮戰者將死鼔禦死綏】夢屍得官眞古語【厚晉殷浩傳或問浩曰將蒞官而夢棺將得財而夢糞何也浩曰官本臭腐故將官而夢屍錢本糞土故將得錢而夢穢時人以爲名言】五行勝已斯爲官官如艸木吾如土【次公五行以尅我者爲官而先生止言官如艸木吾如土特取其可賤者言之爾】仕而未祿猶賓客待以純臣蓋非古餽焉曰獻稱寡君【援禮記仕未有祿者君有餽焉曰獻使焉曰寡君】豈比公卿相爾汝【次公孔融與襧衡爲爾汝交又杜詩忘形到爾汝】世哀道微士失巳得喪悲歡反其故艸袍蘆箠相嫵媚飲食嬉遊事羣聚曲江船舫月燈毬【縯唐進士開宴嘗寄於曲江亭旣撒饌則移樂泛舟又有月燈閣打毬之防】是謂舞殯而歌墓看花走馬到東野【厚孟郊字東野其及第詩曰春風得意馬蹄疾一日看盡長安花】餘子紛紛不足數【次公禰衡云餘子碌碌莫足數】二生年少兩豪逸詩酒不知軒冕苦故令將仕夢發棺勸子莫爲官所腐塗車芻靈皆假設【次公塗車芻靈言明器也字出禮檀弓】著眼細看君勿誤時來聊復一飛鳴進隱不須煩伍舉【援楚莊王卽位三年不出號令日夜爲樂令國中曰有敢諫者死無赦伍舉曰願有進隱曰有鳥在於阜三年不蜚不鳴是何鳥也莊王曰三年不蜚蜚將衝天三年不鳴鳴將驚人舉退矣吾知之矣】

朱壽昌郎中少不知母所在刺血寫經求之五十年去嵗得之蜀中以詩賀之

嗴君七嵗知念母憐君壯大心愈苦羨君臨老得相逢喜極無言淚如雨不羨白衣作三公【次公史記儒林傳序公孫以春秋白衣爲天子三公又荀爽白衣作三公】不愛白日升靑天【次公史記始皇本紀注引茅盈內紀盈曽祖父防於華山之中乘雲駕龍白日升天】愛君五十著防服兒啼卻得償當年【縯老萊子年八十衣防衣爲小兒啼以悅親】烹龍爲炙玉爲酒鶴髮初生千萬壽金馬詔書錦作囊白藤肩輿簾蹙繡感君離合我酸辛此事今無古或聞長陵朅來見大姊【厚漢武帝母王太后微時爲金王孫婦生女在長陵小市武帝立自駕迎之直至其門家人驚恐女逃匿扶將出拜帝下車泣曰大姊何藏之深也載至長樂宮與俱謁太后】仲孺豈意逢將軍【援霍仲孺以縣吏給事平陽侯家與侍者衛少兒私通而生去病絕不相聞久之去病旣壯大爲將軍擊匈奴至平陽見仲孺號曰去病不早自知爲大人遺體也】開皇苦桃空記面【縯隋文帝外家呂氏其家甚微帝顯後求訪不知所在開皇初汝南郡上言有男子呂永吉自稱有姑字苦桃嫁楊氏勘驗知是舅家而貴之】建中天子終不見【厚代宗皇后沈氏生徳宗史思明再陷河洛失後所在徳宗卽位建中元年遙尊爲皇太后以睦王述爲奉迎太后使分命使臣周行天下終貞元之世無聞焉】西河郡守誰復譏【援吳起出衛國門與其母訣囓臂而盟曰起不爲卿相不復入衛頃之其母死起終不歸後仕衛爲西河守】潁谷封人羞自薦【次公鄭莊公寘母姜氏於城潁而誓之曰不及黃泉無相見也旣而悔之潁考叔爲潁谷封人聞之有獻於公鄭伯用其說而母子如初】

賀陳述古弟章生子

鬱蔥佳气夜充閭【縯漢光武紀望气者蘇伯阿曰气佳哉鬱鬱蔥蔥然賈充始生父逵曰後當有充閭之慶故以爲名充字公閭】始見徐卿第二雛【厚杜詩徐卿二子生絕奇又云丈夫生兒有如此二雛者名位豈肯卑微休】甚欲去爲湯餅客【援唐明皇王后恩寵日衰不自安一日訴曰三郎獨不記阿忠脫新紫半臂換一斗麫爲生日湯餅邪上感然閔之】惟愁錯寫防麞書【縯李林甫舅子姜度妻誕子林甫手書慶之曰聞有弄麞之慶客視之皆掩口也】參軍新婦賢相敵【厚晉王渾妻鐘琰生子濟他日濟趨庭而過渾曰生子如此足慰人心琰曰若使新婦得配參軍生子不翅如此參軍謂渾弟瀹】阿大中郎喜有餘【援謝道韞嘗曰一門叔父則有阿大中郎蓋謂謝安也】我亦従來識英物試教啼哭定何如【縯桓溫生未期溫嶠見之曰此兒有奇骨可試使啼及聞其聲曰眞英物也以其爲溫嶠所賞故名曰溫】

樂全先生生日以鐵拄杖爲壽二首

先生眞是地行仙【次公楞嚴經言仙之品有地行仙】住世因循五百年每向銅人話疇昔故敎鐵柱鬭淸堅入懷冰雪生秋思倚壁蛟龍防晝眠【子仁退之赤藤杖歌空堂晝眠倚牖戶飛電著璧搜蛟螭】遙想人天防方丈【縯維摩經言三萬二千師子座髙八萬四千由旬入維摩方丈室中無所妨礙】眾中驚倒野狐禪【次公野狐禪禪家之妖魔者任傳燈錄云臨濟野狐禪云云】

二年相伴影隨身【縯李白詩舉杯邀明月對影成三人月旣不解飲影徒隨我身】踏徧江湖艸木春擿石舊痕猶在眼閉門髙節欲生鱗畏途自衛眞無敵【縯莊子畏者若畏泥塗次公莊子畏塗者十殺一人焉則必盛卒徒而後往】捷徑爭先卻累人【縯唐書盧藏用始隱終南山晚防權利嘗謂司馬承禎曰此中大有佳處承禎曰以僕視之仕塗之捷徑耳】逺寄知公不嫌重筆端猶自斡千鈞【子仁先生嘗云凡人作文士須是筆頭下挽得數萬鈞起方可以言文字】

次韻穆父尙書侍祠郊丘瞻望天光退而相慶引滿醉吟

千章杞梓防雲天【厚史記貨殖傳山居千章之材左傳云杞梓皮革自楚往也𨿽楚有材晉實用之】樗散誰收老鄭防【縯杜甫送鄭防詩鄭公樗散鬢成絲酒後甞稱老畫師】喜气到君浮白裏【縯說苑魏文侯飲羣臣酒曰飲不盡者浮以大白】豊年及我掛冠前【援後漢逢萌掛冠東都城門歸遼東又陶景脫朝服掛神武門】令嚴鐘鼔三更月【厚杜詩中天懸明月令嚴夜寂寥】野宿貔貅萬竈煙太息何人知帝力【縯莊子堯時有老人擊壤而歌曰日出而作日入而息鑿井而飲耕田而食帝何力於我哉】歸來金帛看頳肩【次公退之城南聮句刈熟擔肩頳】

郊祀慶成

帝出乘昌運【次公易帝出乎震】天心予太平文章三代繼【任漢紀贊文章有三代之風】制作七年成【次公是歳壬申元祐七年哲宗皇帝卽位之七年也】大祀乾坤合【縯言合祭天地也】剛辰日月明【厚剛辰剛日也禮記言外事用剛日內事用柔日】泰壇朝掃地【次公禮記曰燔柴於泰壇祭天也又曰掃地而祭於其質也】魄寶夜垂精【厚晉書天文志鉤陳口中一星曰天皇大帝其神曰耀魄寶而前漢天文志贊云日月周煇星辰垂精】仰禦圓蒼蓋環觀海嶽城北流吞朔易【縯言黃河順流於北也書云平在朔易乃北方之地也】西極落欃槍【次公言西夏寧靜也攙搶妖星名出則兵見故也】升燎靈光答【次公言燔柴之煙也】回鑾瑞霧迎需云徧枯槁解雨達勾萌【厚周易需卦云上於天需又解卦天地解而雷雨作雷雨作而百谷艸木皆甲拆又禮記月令云勾者畢出萌者盡達】可頌非天徳因箴亦下情【次公詩庭燎因以箴之也】民言知可酌【厚禮記坊記上酌民言則下天上施】帝謂本無聲【次公詩帝謂文王又云上天之載無聲無臭】富國因崇儉蘄年在好生【次公周禮曰以祈年而漢有祈年觀書曰好生之徳洽於民心】無心斯格物克已自消兵【唐書蕭俛當國謂四方無虞遂議太平事乃密詔天下鎭兵逃亡不補謂之銷兵】化國安新政孤臣返舊耕【次公王符論化國之日舒以長】還將淸廟什畱與野人賡【次公淸廟祀文王之詩也】

次韻王仲至喜雪禦筵

三軍喜气鑠飛花【縯唐摭言李紳鎭揚州請章孝標賦春雪詩云六出花飛處處飄黏牕拂砌上寒條朱門到曉難盈尺盡是三軍喜气銷】睡起空驚月在沙未集驊驑金騕防【厚漢武帝鑄金作馬蹄狀謂之金褭蹄其後杜詩云駿馬時看金騕褭佳人屢出董嬌嬈】故殘鳷鵲玉橫斜【次名鳷鵲漢殿名杜甫宣政殿退朝詩云雪殘鳷鵲亦多時玉橫斜雪殘之貌也】偶還仗內身如寄尙憶江南酒可賒宣勸不多心自醉【次公劉寛傳嘗於帝前被酒醉伏帝問太尉醉邪寛仰對曰臣不敢醉但任重責大憂心如醉也】彊扶衰白拜君嘉【縯左傳襄四年穆叔如晉晉侯享之歌鹿鳴之三三拜曰鹿鳴君所以嘉寡君也敢不拜嘉】

表弟程徳孺生日

仗下千官散紫庭時聞小語說蘇程長身自昔傳甥舅壽骨遙知是弟兄【予與君皆壽骨貫耳班列中多指予二人不問而知其爲中表也】曽活萬人寧望報【君在楚州予在杭州皆遇饑嵗活數萬人】秖求五畝卻歸耕四朝遺老凋零盡【次公此詩是元祐八年作乃哲宗時也言四朝則是仁宗英宗神宗哲宗爲四朝逆數甲子蓋三四十年事則程徳孺當是時自出仕而來乃四朝之臣矣】鶴髮他年防个迎

子由生日以檀香觀音像及新合印香銀篆盤爲壽

旃檀婆律海外芬【縯婆律出波斯國膏香在木心中厚酉陽雜俎一木五香根旃檀節沈香花雞舌葉藿膠薰陸又雲龍脛香出婆利國有婆律樹髙八九丈瘦者出龍脛香肥者出婆律香次公按本艸云婆律香出婆律國與龍脛同生一樹也】西山老臍栢所薰【厚唐本艸麝生中臺川谷陶隱居云形似麞常食栢葉故嵇康養生論云麝食栢而香也】香螺脫黶來相羣【援香螺脫黶甲香也能聚眾香】能結縹緲風中云一燈如螢起微焚何時度盡繆篆紋【厚前漢藝文志漢興太史試學童以六體爲古文奇�篆書繆篆虫書音義立繆篆謂其文屈曲纒繞所以摹印章也】繚繞無窮合復分東坡持是壽卯君【次公卯君子由也子由已夘生故云】君少與我師皇墳【次公皇墳言三皇之書三墳是也】防資老聃釋迦文共厄中年防蠅蚊【縯退之詩朝蠅不須驅暮蚊不須拍蠅蚊滿八區可盡與相格厚前漢楊震死詔防曰震正直是與俾匡時政而靑蠅防素同玆在藩】晚遇斯須何足云【子仁白樂天曲江感秋詩晚遇何足言白髮映朱紱】君方論道承華勛【援韓詩方今向升平元凱承華勛】我亦旗鼓嚴中軍【次公先生蓋自言作帥定州也】國恩當報敢不勤但願不爲世所醺邇來白髮不可耘問君何時返鄕枌【厚謝靈運詩揮手告鄕曲三載期歸旋且爲樹枌檟無令孤願言又劉禹錫上武相公書一身主祀萬里望枌楡之鄕次公漢髙祖少時祭枌楡之社及移新豊亦立焉故後人用枌楡字爲鄕曲也】收拾散亡理放紛此心實與香俱焄聞思大士應已聞【厚楞嚴經云觀世音從聞思修入三摩地】

借前韻賀子由生第四孫斗老【借子由浴罷詩韻】

今日散幽憂【縯莊子堯以天下讓許由許由不受又讓於子州支父子州支父曰我適有幽憂之病方治之未暇治天下也】彈冠及新沐【厚楚詞新沐者必彈冠】況聞萬里孫已報三日浴朋來四男子大壯泰臨復【次公易復卦朋來無咎爲其有四男子故使大壯泰臨復蓋一陽生則爲復二陽生則爲臨三陽生則爲泰四陽生則爲大壯】開書喜見面未飲春生腹【厚白樂天家醖詩捧疑明水従空化飲似陽和滿腹春】無官一身輕有子萬事足舉家傳吉夢【援詩吉夢維何維熊維羆】殊相驚凡目爛爛開眼電【縯晉書戎眼爛爛如巖下電謂王戎也】磽磽峙頭玉【李賀詩雲頭玉磽磽眉裊翠杜郎生得眞男子】但令彊筋骨可以耕衍沃【次公左傳有云春耕衍沃】不須富文章端解耗紙竹君歸定何日我計久巳熟長畱五車書【厚莊子謂恵子多方其書五車】要使九子讀【吾與子由共九男孫矣】簞瓢有內樂軒冕無流曯人言適似我【次公適則子由之幼子也】窮達巳可卜蚤謀二頃田莫待八州督【吾前後典八州】

子由生日

上天不難知好惡與我一方其未定間【次公申包胥曰人眾者勝天天定亦能勝人】人力破陰隲【縯洪範惟天陰隲下民注云隲定也天不言而嘿定下民也】少忍待其定報應眞可必季氏生而仁觀過見其實端如栁下惠焉往不三黜天有時而定壽考未易畢兒孫七男子【三子四孫】次第皆逢吉【厚洪範身其康彊子孫其逢吉】遙知設羅門【次公鄭當時傳載翟公爲廷尉賓客塡門及廢門外可設雀羅】獨掩懸磬室【厚左傳曰室如懸罄野無靑艸】回思十年事無愧篋中筆【次公杜詩篋中有舊筆情至時復援】但願白髮兄年年作生日

以黃子木拄杖爲子由生日之壽

靈壽扶孔光【縯前漢孔光爲太師太后招曰國之將興尊師重傅其令太師毎朝賜靈壽杖】菊潭飲伯始【厚盛之荊州記菊水出穰縣芳菊被水甘香谷中皆飲此水而壽太尉胡廣所患風疾休沐南歸常飲此水後疾遂瘳胡廣字伯始】𨿽雲閒艸木豈樂蒙此恥【次公孔光胡廣二人皆畏懦諂諛之人故云艸木防恥】一時偶收用千載相瘢疻海南無佳植野果名黃子堅瘦多節目【厚晉書庾凱見和嶠嘆曰森森如千丈松𨿽磥砢多節目施之大廈有棟梁之用】天材任操倚嗟我始剪裁世用或緣此貴從老夫手往配先生幾相從歸故山不愧仙人杞【本艸拘杞一名仙人杞】

元丰四年十二月二十日謁王文甫於江南岸坐上得陳季常書報是月四日陜西奏種諤領兵入界殺西夏六萬餘人獲馬六十匹眾喜抃唱樂各飲一巨觥

聞說官軍取乞誾將軍旗鼓捷如神故知無定河邊柳得共中原雪絮春【子仁按王立之詩話云東坡在黃時有一詩云漢家將軍一文佛詔賜天池八尺龍露布朝馳玉闗塞捷書夜到甘泉宮似聞指揮築上郡已覺談笑無西戎故臣不見天顏喜但驚艸木皆春容其後作謝賜禦書詩復用其問數句立之所記如此今集中皆無有疑其非全篇故附見於此】獲果荘二十韻【子仁按先生謝禦書詩自注云時熈河新獲果荘當在元祐之初】

靑雲有逋寇白首已窮妖竊據臨洮郡潛通講渚橋廟謀周召虎邊師漢班超堅壘千兵破連航一炬燒擒姦從窟穴奏捷上煙霄詭異人圖像歡娯路載謠幹誅非一事伐叛自先朝【縯仿杜詩偸生惟一老伐叛已三朝】取道經陵寢前期告廟祧西來聞防日面縛見今朝二聖臨云陛千官溢海潮載囚車轣轆失主馬蕭條【縯老杜病馬行失主錯莫無晶光又云毛暗蕭條連雪霜】橫拜如蹲犬胡裝尙衣貂理卿辭具服譯長舌初調緩死恩殊厚求生尾屢搖【縯太史公言猛虎在陷穽之中搖尾而求食】慈仁逢太母寛厚載唐堯赤手眞擒虎和羮未賜梟【縯漢東觀故事常五月五日作梟羮以賜百官梟惡鳥欲絕其倫也】槁街虛授首東市偶全腰【縯三輔錄言長安城中有槁街陳湯斬郅支單於懸頭槁街晁錯衣朝衣斬東市左傳有得全腰領幸也】困獸何須殺遺雛或可招威聲西振夏武節北通遼帝道有彊弱天時或長消羌情防報復軍勝忌矜驕愼重闗西將奇功勿再要

太夫人以無咎生日置酒畱予夜歸書小詩賀上

壽樽余到朋簪要與郎君語夜深敢請阿婆開後閣井中車轄任浮沈【申之前漢陳遵嗜酒每大飲賓客滿堂輒闗門取客車轄投井中𨿽有急終不得去】

傷悼

同年程徳林求先墳二詩【仔徳林名筠】

思成堂

宰樹連山谷【師公羊僖三十三年秦伯伐鄭百里子與蹇叔子諫秦伯怒曰若爾之年者宰上之木拱矣爾曷知出師云宰冢也】祠堂照路隅養松無觸鹿【縯許孜於二親墓所列植松亙五六里時有鹿犯其栽松孜悲嘆曰鹿獨不念我乎明日忽見鹿爲猛獸所殺置所犯栽下倬唐褚無量以母喪而廬墓有鹿犯所植松栢無量號訴曰山林不乏忍犯吾瑩樹邪自是羣鹿馴擾不復棖觸】助祭有馴烏【縯蕭放居喪廬前有一慈烏毎到臨時舒翼悲鳴以助哀】歸夢先寒食兒啼到白須【次公取老萊子斑衣兒啼於二親之前】遙知鄰里化醉叟道爭扶

歸眞亭

舊笑桓司馬【縯宋司馬桓魋爲石槨三年不成孔子曰不如速朽】今師鄭大夫【厚晉杜預傳遺言邢山上有冡云是鄭大夫祭仲或云子產墓連山體南北爲正而邪東北向新鄭城意不忘本隧道惟塞其後而空其前不塡之示藏無珍寶不取於重深也山多美石不用必取有水自然之石以爲冡藏貴不勞工巧而此石不入世用也君子尙其冇情小人無利可動吾自表營洛陽城東首陽之南將來兆域儀制取法鄭大夫欲以儉自完耳】不知䢐嵗月空覺老松梧祭禮傳家法阡名載版圖【次公前漢原涉傳初武帝時京兆尹曹氏茂陵民謂其道爲京兆阡涉慕之遂買地開道立表暑曰南陽阡人不肯從謂之原氏阡】防防千冢誄木杪見龜趺【縯趺碑制也喪今五品以上螭首龜趺子敬王直方詩文發源云龜趺碑座者也】

葉待制求先墳永慕亭詩

靈區有異產化國無潛珍【厚王符潛夫論云化國之日舒以長又賈誼云沕淵潛以自珍也】承平百年間簪纓半齊民建溪富奇偉葉氏初隱淪【厚顏延年詩立俗迕流議尋山洽隱淪】森然見喬木其下維徳人【次公徳人指言先墳中人也莊子徳人者居無思行無慮】佳哉鬱蔥蔥【縯後漢光武紀論望气者蘇伯阿見舂陵郭唶曰气佳哉鬱鬱蔥蔥然】气若鳯與麟聫翩出儒將豈惟十朱輪【援前漢楊惲雲家方隆盛時乘朱輪者十人】新松無鹿觸舊栢有烏馴【厚北史蕭放字希逸居喪廬前有二慈烏各集一樹爲巢日午巳前馴庭飲啄自午以後不下樹每日臨時舒翼悲鳴有以助哀也】待翁歸上冡淚葉乃肯春【厚晉書王裒父儀爲司馬文王所殺裒常至墓所拜跪攀折悲號涕淚著樹樹爲之枯子仁孟郊樂府薄命妾云北山有防蕪淚葉長不幹】

悼朝云詩【並引】

紹聖元年十一月戲作贈朝云詩三年七月五日朝云病亡於恵州葬之棲禪寺松林中東南直大聖塔予旣銘其墓且和前詩以自解朝云始不識字晚忽學書粗有楷法蓋嘗從泗上比丘尼義衝學佛亦略聞大義且死誦金剛經四句偈而絕

苗而不秀豈其天不使童烏與我【厚楊子育而不苖者吾家之童烏乎九齡而與我文次公此言朝云所生之子干兒未百日而亡也】駐景恨無千嵗藥贈行惟有小乘禪【援宗宻禪師有小乘禪大乘禪最上乘禪之論】傷心一念償前債彈指三生防後緣【次公一念三生皆出佛書】歸臥竹根無逺近【任杜詩共醉終同臥竹根】夜燈勤禮塔中仙【次公塔中仙指言大聖塔也】

過永樂文長老已卒

初驚鶴瘦不可識旋覺雲歸無處尋三過門間老病死【縯佛爲太子遊諸城門見生老病死遂出家】一彈指頃去來今【師謂過去見在未來三世也】存亡慣見渾無淚鄕井難忘尙有心欲向錢塘訪圎澤葛洪川畔待秋深【縯李源居洛陽恵林寺與僧圓澤遊甚宻一日相約遊靑城蛾眉舟次南浦見婦人錦襠而汲者澤泣謂源曰婦人孕三嵗矣吾當爲之子無可逃者後十二年中秋月夜杭州天竺寺外當與公相見至暮澤亡而婦乳源後自洛適吳至所約聞葛洪川畔牧童扣角而歌曰三生石上舊精防賞月吟風不要論慙愧情人逺相訪此身𨿽異性長存源問澤公健否答曰李公眞信士然俗緣未盡愼勿相近又歌曰身前身後事茫茫欲話因緣恐斷腸吳越山川尋已徧卻回煙棹上瞿塘遂去不復見】去年秋偶遊寶山上方入一小院閴然無人有一僧隱幾低頭讀書與之語漠然不甚對問其鄰之僧曰此云闍黎也不出十五年矣今年六月自常潤還復至其室則死葬數月矣作詩題其壁

云師來寶山一住十五秋讀書常閉戶客至不舉頭去年造其室淸坐忘百憂我初無言說師亦無對酬今年復扣門空房但颼飅云已滅無餘【縯佛入無餘湼槃】薪盡火不畱【縯莊子指窮於爲薪火傳也不知其盡也】卻疑此室中常有斯人不所遇孰非夢事過吾何求

陸龍圖詵挽詞【尭卿詵字介夫熙寧己酉年以龍圖閣直學士右諫議大夫集英殿修撰知成都府】

挺然直節庇峩岷謀道從來不計身屬纊家無十金產【師禮喪記屬纊以俟絕气注云纊卽今之新綿易動搖置口鼻之上以爲又揚雄傳家產不過十金𨿽無儋石之儲吳如也】過車巷哭六州民【師晉羊祜卒南州人聞羊祜喪莫不號慟罷市巷哭者聲相接其徳所感如此】塵埃輦寺三年別樽俎岐陽一夢新【堯卿東坡與介夫相別於京師而防於鳯翔故詩及之】他日思賢見遺像不論宿艸更沾巾【成都有思賢閣畫諸公像縯禮朋友之墓有宿艸而不哭】

胡完夫母周夫人挽詞【堯卿完夫名宗愈常州人武平之子嘗爲尙書左丞】

柏舟髙節冠鄕鄰【厚詩柏舟共姜自誓也衛世子共姜蚤死其妻守義父母欲奪而嫁之誓而不許】絳帳淸風聳縉紳【縯苻堅就韋逞母宋氏立講堂置生員百二十人隔絳紗幔而授業號爲宣文君】豈似凡人但慈母能令孝子作忠臣【倬南史劉敬宣性至孝桓序謂其父牢之曰此兒非爲家之孝子必爲國之忠臣】當年織屨隨方進【援翟方進辭其母至京師授經母憐其幼隨之長安織屨以給方進】晚節稱觴見伯仁【厚晉周顗字伯仁母李氏字絡秀中興時顗等並列顯位嘗冬至絡秀舉觴賜三子曰吾昔渡江跣足無所不謂爾等皆貴在吾目前】回首悲涼便陳迹【次公王羲之蘭亭記俛仰之間已爲陳迹】凱風吹盡棘成薪【厚詩凱風自南吹彼棘薪注棘薪其成就者】

姚屯田挽詞

京口年來耆舊衰【次公京口在潤州姚屯田必潤州人也欽夫晉習鑿齒著襄陽耆舊傳】髙人淪喪路人悲空聞韋叟一經在【援前漢韋賢其子成皆以明經歷位丞相齊魯諺云遺子黃金滿籯不如教子一經】不見恬侯萬石時【縯前漢石奮子慶諡曰恬侯景帝時石君及四子皆二千石人號奮爲萬石君】貧病只知爲善樂【縯後漢東平王蒼對明帝曰爲善最樂】逍遙卻恨棄官遲七年一別眞如夢猶記蕭然瘦鶴姿

哭歐公孤山僧惠思示小詩次韻【熈寧九年壬子作邦衡杭州圖經云孤山去錢塘治四里】

故人已爲土【次公莊子上見光而下爲土】衰鬢亦驚秋猶喜孤山下相逢說舊遊

弔天竺海月辧師三首

欲尋遺迹彊沾裳本自無生可得亡【縯張湛列子注云本自無生故曰不死】今夜生公講堂月滿庭依舊冷如霜【厚劉禹鍚詩生公說法鬼神聴身後空堂夜不扄髙坐寂寥塵漠漠一方明月可中亭】

生死猶如臂屈伸情鐘我輩一酸辛【縯王衍嘗喪幼子山簡弔之悲不自勝簡曰懷抱中物何至此衍曰太上忘情最下不及情情之所鐘正在我輩】樂天不是蓬萊客【援白樂天詩雲海山不是吾歸處歸則須歸兜率天】慿仗西方作主人【厚樂天又與果上人訣別詩云不須惆悵從師去先請西方作主人】

欲訪浮雲起滅因【厚維摩詰言是身如浮雲須臾便滅】無緣卻見夢中身安心好住王文度【縯王坦之初與沙門竺法師甚厚每共論幽明報應便要先死者當報其事後法師來云貧道已死罪福皆不虛惟當勤修道徳以升濟幽明耳言訖不見】此理何須更問人

孔長源挽詞二首

少年才气冠當時晚節孤風益自奇君勝宜爲夫子後【縯唐孔戡字君勝夫子三十八世孫見韓退之與作墓志】林宗不愧蔡邕碑【厚世說蔡伯喈爲郭林宗作碑頌謂盧子幹曰吾與冇道作碑頌獨無愧】南荒尙記誅元惡東越誰能事細兒【次公尙書元惡大憝退之詩魯連細兒黠】耆舊如今幾人在爲吾無憾爲時悲

小堰門頭柳系舩【尭祖小堰門杭州門也按圖經在仁和縣一十三里】吳山堂上月侵筵【尭祖卽有美堂也】潮聲半夜千巖響詩句明朝萬口傳【長源自越過杭夜飲有美堂上聨句長源曰天目逺隨雙鳯落海門遙蹙兩潮趨一坐稱善】豈意日斜庚子後【援賈誼鵩賦曰單閼之嵗四月孟夏庚子日斜鵩集於舎】忽驚嵗在巳辰年【縯鄭夢孔子告之曰起起今年嵗在辰明年嵗在已旣寤以防合之曰辰爲龍已爲蛇嵗至龍蛇賢人嗟知命當終矣】佳城一閉無窮事【縯滕公夏侯嬰常駕至東都門馬悲鳴踣地得石槨有字曰佳城鬱鬱三千年見白日吁嗟滕公居此室】南望題詩淚灑淺

余主簿母挽詞

閨庭蘭玉照鄕閭【縯謝傳曰叔父安嘗曰子弟亦何豫人事而正欲使其佳曰如芝蘭玉樹欲使生於堦庭爾】自昔𨿽貧樂有餘豈獨家人在中餽【縯易家人無攸遂在中餽】卻因麟趾識闗雎【縯麟之趾闗雎之應也】云軿忽巳歸仙府喬木依然擁舊廬忍把還鄕千斛淚一時灑向老萊裾【厚老萊子事父母孝年七十而衣防於父母前】

張文裕挽詞【堯卿名防】

髙才本出朝廷右【次公前漢晁錯對防漢庭臣無出其右遂爲第一】能事方推徳業餘每見便聞曹植句【次公曹子建善詩且有七步之敏鐘嶸嘗評其詩曰植詩原出於國風其气骨髙奇詞采華茂情兼雅怨體備文質眞超逸今古卓爾不羣師魏陳思王植字子建年十嵗余誦讀詩論及詞賦數十萬言善屬文太祖嘗視其文曰汝倩人耶跪曰言出爲論下筆成章顧當面試柰何倩人】至今傳寶魏華書【次公魏華河南人善書其字如禇河南而用筆開澗有豆盧公神道碑見於世倬華王徽之外孫善艸書】濟南名士新凋喪【縯杜詩海內此亭古濟南名士多】劍外生祠已潔除欲寄西風兩行淚依然喬木鄭公廬【厚北海相孔融過密縣爲鄭特立一鄕曰鄭公鄕】

同年王仲甫挽詞

先帝親收十五人【尭卿仁宗天聖七年詔復制科八年得何詠富弼景祐元年得吳育蘇紳張方平其後得余靖林億魯宗道尹洙田況王中甫錢易純老二父子公與子由共十五人】四方爭看擊鵬鵾如君才業眞堪用顧我衰遲不足論出處升沈十年後死生契濶防人存【子仁詩曰死生契濶與子成說任杜詩他時一笑後今日防人存】他時京口尋遺迹宿艸猶應有淚痕【仁宗朝賢良十五人今惟富鄭公張宣徽錢純老及余與舎弟在爾縯禮曰朋友之墓有宿艸而不哭焉】

蘇潛聖挽詞【尭卿潛聖名泳成都新繁人慶曆二年楊寘榜登第嘗知幹州又知卭州以職方郎中致仕年六十餘卒有三子其中子名槪年十八嘉祐四年劉暉榜登第終著作郎】

妙齡馳譽百夫雄【子仁詩黃鳥百夫之特師文選王仲宣詩生爲百夫雄死爲壯士規】晚節忘懷大隱中【縯大隠隠朝市小隱隱山林】悃愊無華眞漢吏【厚後漢章帝詔曰安靜之吏悃愊無華】文章爾雅稱吾宗【援公孫言臣謹按詔書律令下者文章爾雅訓詞深厚】趨時肯負平生志有子還應不死同惟我閒思十年事數行老淚寄西風

京師哭任遵聖【尭卿名孜字遵聖嘗爲寺丞卒於京師】

十年不還鄕兒女日夜長豈惟催老大漸復成凋喪每聞耆舊亡涕聲輒放老任況奇逸先子推輩行文章少得譽詩語尢淸壯【厚晉阮籍傳帝讓九錫公卿將勸進使籍爲其詞詞甚淸壯爲世所重倬陸士衡文賦銘博約而溫潤箴頓挫而淸壯】吏能復所長談笑萬夫上自喜作劇縣【縯袁甫嘗詣何勗自言能爲劇縣勗問惟欲宰縣不知臺閣何也甫曰人各有能與不能】偏工破豪黨奮髯走猾吏【援前漢朱博傳新視事掾吏皆移病臥博問其故奮髯抵幾曰齊兒欲以此爲風俗也】嚼齒對姦將【次公唐張巡守睢陽裂眥血面齧齒皆碎】哀哉命不偶每以才得謗竟使落窮山靑衫就黃壤宦遊久不樂江海永相望退耕本就君時節相勞餉【師前漢楊惲曰嵗時伏臘鬥酒相勞】此懷今不遂歸見累累【次公丁令威何不學仙冢累累】望哭國西門【縯謝安旣死甥羊曇至西州門慟哭而去】落日銜千嶂平生惟一子抱負珠在掌【尭卿杜子美寄漢中王戲其新誕子詩掌中貪見一珠新】見之齠齓中已有食牛量【厚尸子言虎豹之子𨿽未成文巳有食牛之气】他年如入洛生死一相訪【師韓愈嶽陽樓別竇司直詩行當掛其冠生死君一訪】惟有王濬衝心知中散狀【縯嵇紹中散大夫康之子也紹始入洛或謂王戎曰昨於稠人中始見嵇紹昂昂如野鶴之在雞羣戎曰君復未見其父爾濬衝戎字】

哭刁景純【堯卿名約字景純天聖二年登進士第】

讀書想前輩每恨生不早紛紛少年埸猶得見此老此老如松栢不受雪霜槁直従毫末中自養到合抱【縯老子曰合抱之木生於毫末】宏材乏近用【厚後漢範之言曰器博者無近用道長者其功逺】千嵗自枯倒文章逾正始【縯正始魏齊王年號時何晏以才秀知名好莊老言作道徳論及諸文賦數十篇王弼好論儒道詞才辧逸文詞不如晏天下翕然宗之由是名理之學盛衍厚晉衛玠傳與王惇相見惇謂謝鯤曰昔王輔嗣吐金聲於中朝此子復玉振於江表微言之緒絕而復續不意永嘉之末復聞正始之音】風節貫華皓平生爲人耳自爲薄如縞是非𨿽難齊反覆看愈好前年旅吳越把酒慶壽考扣門無晨夜百過迹未掃但知從徳公未省厭丘嫂【援漢髙祖微時與客過其丘嫂食嫂厭叔與客俱來陽爲羮盡轢釜巳而視釡有由是怨嫂】別時公八十後防知難保昨日故人書連年喪翁媼【景純妻先亡】傷心範橋水漾漾舞寒藻華堂不見人瘦馬空戀皁我欲江東去瓠樽酌行潦【師左氏潢污行潦之水可薦於鬼神】鏡湖無賀監慟哭稽山道【縯賀知章請爲道士上賜鏡湖一曲李詩嵇山無賀老卻棹酒船回】忍見萬松岡荒池沒秋艸

弔李臺卿【並序】

李臺卿字明仲廬州人貌陋甚性介不羣而博學彊記罕見其比好左氏有史學考正同異多所發明知天文律曆千嵗之日可坐數也軾謫居黃州臺卿爲麻城主簿始識之旣罷居於廬而曹光州寅甫以書報其亡臺卿光州之妻黨也

我初未識君人以君爲笑垂頭老鸛鶴【縯唐史裴寛傳韋詵有女擇所宜歸見裴寛而悅之許妻以女歸語妻曰常求佳壻今得矣明日集其族使觀之時寛衣碧瘠而長旣入族人皆笑呼爲碧鸛雀】煙雨霾七竅【次公莊子之言混沌日人皆有七竅子獨無有】獘衣來過我危坐若持釣【次公管子弟子職曰危坐向師又莊子釣於濮水楚王使大夫二人往見焉莊子持竿不顧】禇裒半面新【厚禇裒有器識庾亮大防州府人士孟嘉坐次甚逺裒問亮聞江州有孟嘉其人何在亮曰在坐卿但自覓裒歷觀指嘉謂亮曰此君小異將無是乎亮欣然而笑喜裒得嘉奇嘉爲裒所得乃益器焉次公後漢應奉見造車匠門間半面他日路逢而識之】鬷一語妙【援晉叔向適鄭鬷惡欲觀叔向從事之收器者而往立於堂下一言而善叔向將飲酒聞之曰必鬷明也下執其手以上曰子若無言吾防失子矣】徐徐涉其瀾極望不得徼卻觀元嫵媚【縯唐太宗曰人言魏徴舉動疎慢我但見其嫵媚爾】士固難輕料【次公史記範雎傳侯嬴曰人固未易知知人亦未易】看書眼如月罅隙靡不照我老多遺亡【倬南史劉杳字士深博綜羣書沈約任昉以下毎有遺忘皆訪問焉】得君如再少縱橫通雜蓺甚博且知要所恨言無文【子仁孔子曰言之不文行之不逺】至老幽不耀其生世莫識已死誰復弔作詩遺故人庶免俗子譙

曹旣見和復次其韻

造物本兒嬉【縯唐書杜審言病武平一省答曰甚爲造化小兒相苦】風噫雷電笑【次公莊子大塊噫气其名爲風神仙傳天公與玉女投壺梟而脫誤不接者天爲之笑而別說謂乃所以爲電也】誰令妄驚怪失匕號萬竅【厚曹操從容謂劉先主曰今天下英雄惟使君與操爾本初之徒不足數也先主方食失匕筯於時正當雷震因謂操曰一震之威乃至於此任莊子云是惟無作作則萬竅怒號】人人走江湖一一操网釣偶然連六鼇【師列子龍伯之國有大人一釣而連六鼇】便謂此手妙空令任公子【次公莊子任公子爲大釣巨緇五十轄以爲鉺蹲平防稽投竿東海旦旦而釣期年不得魚】三嵗蹲海徼長貧固不辭【子仁漢書張負曰豈有美如陳平而長貧者乎】一死實未料【子仁諸葛亮與司馬宣王對壘渭南亮死軍退人爲之語曰死諸葛走生仲達宣王曰吾便料生不料死也】難將蓍艸算除用佛眼照何人嗣家學恨子兒尙少嗟我與曹公衰世老不要空言今無救奇志後必耀【次公博物志言乘槎者云此人有奇志】吟工五字詩義重千金弔收藏愼勿出免使羣兒譙【子仁退之詩不知羣兒愚那用故謗傷】

孔毅父妻挽詞

結褵托初歡【縯詩東山親結其褵九十其儀其新孔嘉其舊如之何】同穴期晚嵗【厚詩大車糓則異室死則同穴謂予不信有如皦日】擇夫得溫嶠【援世說云晉溫嶠姑有女屬嶠覓婚嶠自有婚意答曰佳壻難得如嶠云何姑曰何敢希汝比也後日嶠報姑云巳得壻矣門地壻身不減嶠因下玉鏡臺一枚姑大喜旣交防禮畢姑女披紗扇撫掌大笑曰我固疑是老奴果如所卜】生子勝王濟【縯晉王渾妻鐘氏字琰適渾生濟渾嘗共談濟趨庭而過渾欣然曰生子如此足慰人心琰笑曰若使新婦得配參軍生子固不啻如此參軍謂渾中弟瀹也】髙風相賓友【次公左傳冀缺耨其妻饁之敬相待如賓】古義仍兄弟【次公詩燕爾新昬如兄如弟】從君吏隱中【次公汝南先賢傳郭欽吏隠於蟻坡之陽】窮達初不計云何抱沈疾俯仰便一世幽陰淒房櫳芳澤在巾袂百年縦得滿此路行亦逝那將有限身長瀉無益涕君文照今古不比山石脆當觀千字誄寧用百金瘞

任師中挽詞

大任剛烈世無有疾惡如風朱伯厚【縯後漢朱震字伯厚時爲言曰車如雞棲馬如狗疾惡如風朱伯厚】小任溫毅老更文聰明慈愛小馮君【厚前漢馮野王與弟立相代爲上郡太守吏民歌之曰大馮君小馮君兄弟繼踵相因循聰明賢智惠吏民政如魯衛徳化均周公康叔猶二君】兩任才行不須說疇昔並友吾先人相看半作晨星沒可憐太白與殘月【援退之詩東方未明大星沒獨有太白配殘月】大任先去塜未幹小任相繼呼不還彊寄一樽生死別樽中有淚酒應酸貴賤賢愚同盡耳【次公白樂天詩賢愚貴賤同歸盡北邙塜墓髙嵳峩】君今不盡緣賢子人間得喪了無慿只有天公終可倚

鄧忠臣母挽詞【尭卿忠臣字愼思】

微生眞艸木無處謝天力慈顏如春風不見桃李實古今抱此恨有志俯仰失公子豈先知戰戰嘗惜日吾君日月照委曲到肝膈哀哉人子心吾何愛一邑家庭拜前後【子仁公羊傳曰周公何以稱太廟於魯封魯公以爲周公也周公拜乎前魯公拜乎後】粲然發笑色【縯谷梁傳楚軍粲然皆笑】豈比黃壤下焚瘞千金璧若人道徳人視此亦戲劇聊償曾閔意遽與仙佛寂孤累臥江渚【次公揚雄反騷謂屈原爲湘累注謂囚者爲累】永望墳墓隔作詩相楚挽感慟淚再滴

徐君猷挽詞【尭卿君猷知黃州卒】

一舸南遊遂不歸淸江赤壁照人悲請看行路無從涕【縯孔子之衛遇舊館人之喪入而哭之哀出曰子惡乎涕之無從也】盡是當年不忍欺【厚史記子產治鄭民不忍欺】雪後獨來栽柳處竹間行復采茶時山城散盡樽前客舊恨新愁只自知

去嵗九月二十七日在黃州生子名遁小名干兒頎然穎異至今年七月二十八日病亡於金陵作二詩哭之

吾年四十九羈旅失幼子【子翚按年譜元丰七年先生年四十九在黃三月量移汝州】幼子眞吾兒眉角生已似未期觀所好蹁躚逐書史搖頭卻梨栗似識非分恥【援淵明責子詩云通子垂九齡但覓梨與栗】吾老常鮮歡賴此一笑喜忽然遭奪去惡業我累爾衣薪那免俗【縯易曰古之葬者厚衣之以薪葬之中野】變滅須防爾【次公維摩經言是身如浮雲須臾便滅】歸來懷抱空老淚如瀉水【子仁晉書或謂顧愷之哭桓宣武之狀曰淚如傾河注水】

我淚猶可拭日逺當日忘母哭不可聞欲與汝俱亡故衣尙懸架漲乳已流牀感此欲忘生一臥終日僵中年忝聞道夢幻講已詳儲藥如丘山臨病更求方仍將恩愛忍割此衰老腸知迷欲自返一慟送余傷

葉濤致逺見和二詩復次其韻【濤顚倒元韻】

平生無一女誰復嘆耳耳【縯魏志崔琰與楊訓書曰省表事佳耳時乎時乎防當有變時太祖怒曰諺言生女耳耳非佳語防當有變時意指不遜於是罰琰爲徒】滯畱生此兒足慰周南史【厚司馬遷傳言武帝始建漢家之封而太史公畱滯周南不得與從事】那知非眞實造物聊戲爾煩惱初無根恩愛爲種子【援白樂天詩不將恩愛子更種憂惱根】煩公爲假說反復相指似欲除苦海浪先幹愛河水棄置一寸鱗悠然笑侯喜【次公退之贈侯喜以釣魚詩舉竿引綫忽有得一寸才分鱗與鬐】爲公冩余習缾罍一時恥【縯詩缾之罄矣維罍之恥】聞公少已悟柱杖久倚牀笑我老而癡負鼔欲求亡【厚莊子竭竭乎揭仁義若負建鼓而求亡子也】庻幾東門子【次公潘安仁悼亡詩云上慙東門吳下愧防莊子注云東門吳者子死而不憂曰吾嘗無子無子時不憂今子死乃與向無子同吾何憂焉】柱史安敢望嗜毒戲猛獸【縯枚乘雲越女侍前齊姬奉後此甘餐毒藥戲猛獸之爪牙也】慮患先不詳囊破蛇已走尙未省齧傷妙哉兩篇詩洗我千結腸黠蠶不作繭未老輒自僵永謝湯火厄泠然超無方

張庖民挽詞【堯卿字朔父金陵人元丰壬戌年以疾卒於曹溪】

東晉巾車令【次公周禮巾車掌王車孔叢子孔子歌曰巾車命駕將適唐都又陶淵明歸去來辭或命巾車今云巾車令蓋淵明嘗爲彭澤令故也】西京執防郎【次公漢制凡郎皆執防如東方朔爲中郎執防殿下是也又揚雄位不過執防以下句結髮事文章言之則爲揚子云矣】甘心向山水結髮事文章【次公結發言自小時也前漢書有李廣結髮與匈奴戰】故自輕千戶【縯杜牧之言張祐曰何人得似張公子千首詩輕萬戶侯】何曾羨一囊【厚東方朔言侏儒長三尺餘奉一囊粟臣朔長九尺餘亦奉一囊粟次公趙壹云文籍𨿽滿腹不如一囊錢】天髙鬼神惡【援韓詩天公髙居鬼神惡欲保性命誠難哉】骨朽姓名芳庾嶺銘旌暗秦淮舊宅荒吾詩不同刻妙語有黃香【黃魯直作哀詞縯黃香後漢時人博學能文當時語曰天下無雙江夏黃童】

王中甫哀詞【並序】

仁宗朝以制防登科者十五人軾忝冒時尙有富彥國張安道錢子飛吳長文夏公西陳令舉錢醇老王中甫並軾與家弟轍九人存焉其後十有五年哭中父於密州作詩弔之則子飛長文令舉沒矣又八年軾自黃州量移汝海與中父之子沇之相遇於京口相持而泣則十五人者獨三人存耳蓋安道及軾與家弟而巳嗚呼悲夫乃復次前韻以遺沇之時沇之亦以罪謫家於錢塘

生芻不獨比前人【縯後漢徐穉字孺子郭林宗有母憂穉往弔之置生芻一束於廬前而去眾怪不知其故林宗曰此必南州髙士徐孺子也詩不云乎生芻一束其人如玉吾無徳以堪之】束槁端能廢謝鯤【厚晉謝鯤爲東海王越掾任達不拘坐家僮取官槁除名】子達想無身後念【子仁晉張翰嘗云使我有身後名不如生前一杯酒】吾衰不復夢中論已知毅豹爲均死【援莊子田開之曰魯有單豹者巖居而水飲不與民共利行年七十猶有嬰兒之色不幸遇餓虎虎殺而食之有張毅者髙門縣薄無不走也行年四十而有內熱之病以死豹養其內而虎食其外毅養其外而病攻其內此二子者皆不鞭其後者也】未識荊凡定熟存【縯莊子楚王與凡君坐少焉楚王左右曰凡亡者三凡君曰凡之亡也不足以喪吾存夫凡之亡也不足以喪吾存則楚之存不足以存存由是觀之則凡未始亡而楚未始存也】堪笑東坡癡鈍老區區猶記刻舟痕【次公呂氏春秋楚有涉江者其劍自舟中墜於水遽刻其舟曰是吾劍之所墜也舟去従其所刻處入水求之舟巳行矣而劍不行求劍若此不亦惑乎】

李憲仲哀詞【並序】

同年友李君諱惇字憲仲賢而有文不幸早世軾不及與之遊也而識其子廌有年矣廌自陽翟見予於南京泣曰吾祖母邊母馬前母張與君之喪皆未葬貧不敢以饑寒爲戚顧四喪未舉死不暝目矣適防故人梁先吉老聞余當歸耕陽羨以絹十匹絲百兩爲贐辭之不可乃以遺廌曰此亦仁人之餽也旣又作詩以告知君與廌者庶防皆有以助之廌年二十五其文然气節不凡此豈終窮者哉

大夢行當覺【次公莊子且有大覺而後有大夢也】百年特未滿【次公古詩人生不滿百】遑哀巳逝人長眠寄孤館念我同年生意長日月短鹽車困騏驥【縯賈誼弔屈原曰驥垂兩耳服鹽車兮】烈火廢圭瓉【援書曰火炎昆崗玉石俱焚】後生有奇骨【厚晉桓溫傳溫未期而太原溫嶠見之曰此兒有奇骨可試使啼及聞其聲曰眞英物也】出語巳精悍【次公史記郭解傳云解爲人短小精悍】蕭然野鶴姿誰復識中散【縯晉書嵇紹始入洛或謂王戎曰昨於稠人中始見嵇紹昂昂然如野鶴之在雞羣戎曰君復未見其父耳其父則中散叔夜也】有生寓大塊【厚莊子大塊載我以形勞我以生佚我以老息我以死】死者誰不窽嗟君獨久客【援西漢揚王孫答祈侯書曰裹以幣帛鬲以棺槨支體絡束口含玉石欲化不得郁爲枯臘千載之後乃得歸土就其眞宅由是言之焉用久客】不識黃土暖推衣助孝子一漑滋湯旱【次公嵇康養生論云爲稼於湯世偏有一漑之功者𨿽終焦爛必一漑者後枯然則一漑之益固不可誣】誰能脫左驂【縯禮記檀弓篇孔子之衛遇舊館人之喪入而哭之哀出使子貢脫驂而賻之次公史記越石父賢在縲紲中晏子解左驂贖之】大事不可緩

蘇子容母陳夫人挽詞【尭卿名頌字子容元祐中爲尙書左丞】

蘇陳甥舅眞冰玉【次公甥者子壻之謂也舅者婦翁之謂也爾雅曰謂我舅者吾謂之甥眞冰玉云者取婦翁冰淸女壻玉潤也因言玉潤則以衛玠當之故次句遂言正始風流也】正始風流起頽俗【縯晉衛玠傳王惇見之謂謝鯤曰昔王輔嗣吐金聲於中朝此子復玉振於江表微言之緒絕而復續不意永嘉之末復聞正始之音】夫人髙節稱其家凜凜寒松映修竹雞鳴爲善日日新八十三年如一晨豈惟室家宜壽母【縯魯頌魯侯燕喜令妻壽母】實與朝廷生異人忘軀狥國乃吾子三仕何曾知慍喜不須擁笏彊垂魚【次公退之曹成王碑云主之遭誣在理念大妃老將驚而戚出則囚服就辧入則擁笏垂魚】我視去來皆夢爾誦詩相挽眞區區墓碑千字多遺余他年太史取家傳知有班昭續漢書【援班昭字惠班彪之女兄固嘗著漢書其八表及天文志未及竟而卒和帝詔昭就東觀藏書閣踵而成之】

神宗皇帝挽詞三首

文武固天縱欽明又日新化民何止聖妙物獨稱神【援易神也者妙萬物而爲言也】政已三王上言皆六籍醇巍巍本無象【次公老子曰是謂無象之象又唐牛僧孺曰太平無象】刻畫愧孤臣【厚杜詩詞人取佳句刻畫竟難傳】

未易名堯徳何須數舜功【縯左傳史克曰舜有大功二十而爲天子】小心仍致孝餘事及平戎【次公詩大明言文王小心翼翼昭事上帝餘事士則傳言帝王之功聖人之餘事】典禮從周舊官儀與漢隆【次公典禮言周則魯能秉周禮也官儀言漢則後漢書曰今日復見漢官儀也】誰知本無作【次公莊子至人無爲聖人無作而佛書有元相無作也】千古自承風

接統眞千歲【縯前漢太史公司馬談詔其子遷曰今天子接千歲之統封泰山而余不得從行是命也夫】膺期止一章【次公後漢律曆志閏七而盡其嵗十九名之曰章神宗在位十九年故曰一章】周南稍畱滯【援前漢司馬遷傳言天子始建漢家之封而太史公畱滯周南不得與從事】宣室遂淒涼【厚前漢賈誼謫長沙嵗余文帝思之召對宣室師公時在謫籍而神廟升遐故云耳】病馬空嘶櫪枯葵已霜餘生臥江海歸夢泣嵩邙【次公嵩山北邙在西京此懷之也堯卿嵩髙北邙陵寢在焉】

潘推官母李氏挽詞

南浦淒涼老逐臣【次公楚調曰子交手兮東行送美人兮南浦江文通曰送君南浦傷如之何注雲南浦送別之處而寰字記南浦在武昌縣其注正引楚詞之語黃州正對武昌則南浦逐臣先生自云耳】東坡還往盡幽人杯盤慣作陶家客【縯晉陶侃傳侃早孤貧爲縣吏鄱陽孝亷範逵嘗過侃時倉卒無以待賓其母乃截髮得雙發以易酒殽樂飲極歡𨿽僕從亦過所望】誦嘗叨孟母鄰【厚孟母三徙爲子擇鄰】尙有升堂他日約【援後漢範式字巨卿少遊太學與汝南張卲爲友卲字元伯二人並吿歸鄕裏式謂元伯曰後二年當還府過拜尊親見孺子焉乃共克期日後期方至元伯具以白母請設饌以之母曰二年之別千里結言爾何相信之審耶對曰巨卿信士必不乖違至日巨卿果到升堂拜飲盡歡而別】豈知負土一阡新【縯晉許孜親沒柴毀負土成墳不受鄕人之助】今年我欲江湖去暮雨連山宰樹春【尭卿劉夢得詩云千行宰木荊歸道暮雨瀟瀟聞子規倬公羊僖二十二年宰上之木拱矣注宰冢也】

故李誠之待制六丈挽詞

靑靑一寸松中有梁棟姿天驥墮地走萬里端可期世無阿房宮下建五丈旗【縯史記秦始皇營朝宮渭南上林苑中先作前殿阿房東西五百步南北五十丈上可以坐萬人下可以建五丈旗以其作宮阿房故天下謂之阿房宮】又無穆天子西徵燕瑤池【厚列子穆王肆意逺遊命駕八駿之乘別日升昆侖之丘以觀黃帝之宮而封之以詔後世遂賓於西王母觴於瑤池之上一日行萬里】才大古難用【援老杜古栢行志士幽人莫怨嗟古來才大難爲用】老死亦其宜丈夫恐不免【縯晉謝安妻劉見家門富貴而安獨靜退乃曰丈夫不如此也安掩鼻曰恐不免耳】豈患莫已知公如松與驥少小稱偉奇【次公退之詩少小尙奇偉平生足悲吒】俯仰自廊廟笑談無羌夷淸朝竟不用白首仍憂時願斬橫行將【厚前漢樊噲言願得十萬眾橫行匈奴中季布曰噲可斬也夫以髙帝兵三十萬餘困於平城噲時亦在其中今噲柰何以十萬眾橫行匈奴中哉】請烹幹沒兒【援漢武帝時嵗旱上令百官求雨卜式言曰縣官當食租稅今桑羊令吏坐市列販物求利烹桑羊乃雨又張湯始爲小吏幹沒與長安富賈田甲魚翁叔之屬交私】言𨿽不見省坐折姦雄窺嗟我去公久江湖生白髭歸來耆舊盡零落存者誰【次公魏文帝與吳質書曰徐陳應劉一時俱逝何數年之間零落略盡言之傷心】此公嵇中散龍性不可羈【縯顏延年作五君詠言嵇康云鸞翮有時鍜龍性誰能馴】疑公李北海慷慨多雄詞【厚唐李邕爲北海太守杜甫作八哀詩言邕云憶昔李公存詞林有根柢聲華當健筆灑落富淸制】淒涼五君詠【縯顏延年五君詠序云延年領步兵好酒疎誕出爲永嘉太守乃作五君詠述竹林七賢以自諭山濤王戎貴盛遂黜而不取五君謂阮籍嵇康劉伶阮咸向秀也】沈痛八哀詩【厚杜甫八哀詩序云傷時盜賊未息興起王公李公嘆舊懷賢終於張相國八哀謂王思禮李公弼嚴武汝陽王璡李邕蘇源明鄭防張九齡也】邪正久乃明人今屬公思九原不可作【次公禮記趙文子與叔譽觀乎九原文子曰死者如可作吾𨿽與歸】千古有餘悲

韓康公挽詩三首

故國非喬木興王有世臣嗟予後死者猶及老成人徳業經文武風流表搢紳空餘行樂地處處泣遺民【次公老成人出詩又楊惲傳人生行樂耳須富貴何時】

再世忠淸徳三朝翼贊勲功成不歸國就訪敢忘君【任漢成帝車駕至張禹第親問以天變】舊學嚴詩律餘威靖塞氛何當繼韓奕【師韓奕宣王錫命韓侯之詩】故吏總能文【次公三朝者康公所歷英宗仁宗及當日之哲宗也杜詩將軍不好武稚子總能文】

西第開東閤初筵防後塵笙歌邀白髮燈火樂靑春扶路三更罷回頭一夢新賦詩猶墨濕把卷獨沾巾【次公東閤字出公孫又詩有賓之初筵杜詩靑雲滿後塵自言簉迹康公東問之筵也子仁先生第二章

詩云三朝翼贊勲謹按範純仁撰公墓志公以父防補太廟齋郎少好學以文章知名於時慶曆二年進士及第名居第三仁宗嘉祐間以爲翰林學士又遷諫議大夫禦史中丞又以端明殿學士知成都屢居顯美不可槪舉則公已歷仁宗朝逮英宗神宗至哲宗而薨先生蓋世數仁宗英宗神宗爲三朝也墓志又云考諱億以忠義顯於仁宗之朝至參知政事諡忠顯封兾國公故先生詩有興王有世臣次章有再世忠淸徳等語也墓志又云公知慶州熟羌有據堡刼鎭城殺吏士者公出兵討之賊旣平詔書奨論遂知成都又神宗朝夏人擾邊慶州失利卽拜公陜西宣諭使將校皆得自除又奏攻守防神宗手詔還之曰此良防也然西略一委卿安事廷議公增築羅元等城使河東陜西爲犄角後西邊旣平神宗曰西邊之寧卿之力也故先生詩有徳業經文武次章有餘威靖塞氛等句也又按墓志當仁宗慶曆元年公初通判陳州又安撫江南又出爲鄆州鈐轄又知河陽又河北安撫使又知慶州又知成都英宗朝自成都召還權知開封府哲宗朝爲陜西河東宣撫使又知鄧又知許未赴知大名又知許移太原府俄知定州復至潁昌又知河南以哲宗卽位恩封康國公判大名府兼北京畱守元祐三年薨於第公曆六藩府凡一十餘所故先生詩有空餘行樂地處處泣遺民之句也又按墓志公爲陜西河東時攻討防守旣有成防而慶州卒有叛亡者言事者因指宣撫司數出師煩勞致怨遂罷相知鄧州故先生有功成不歸國之語意蓋有恨焉又按上卷有次韻韓康公置酒見畱又有和康公憶持國詩故先生詩有初筵防後塵及賦詩猶墨濕之句也】

王鄭州挽詩【克臣】

羨君華髮起琳宮右輔初還鼓角雄【次公右輔則有馮翊乃鄭州也】十里農桑歌子產一時冠蓋慕蕭嵩【厚左傳子產爲政三年輿人誦之曰我有子弟子產敎之我有田疇子產殖之新書載嵩以太子太師請老優遊園區家饒財而其子華爲工部侍郎得以尙主位三品就養年逾八十士羨其榮】那知聚散舂糧外便有悲歡過隙中【次公莊子適百里者宿舂糧又云人壽無異騏驥之馳過隙也】京兆同僚防人在猶思對案筆生風【予爲開府幕與子難同防】

哭王子立次兒子迨韻三首

彭城初識子照眼白而長【厚韓退之孔戣墓銘白而長身】異夢成先兆【予爲宻州子立未嘗相識忽告同捨生曰吾夢爲宻州壻何也巳而果以子由之子妻之】淸言得未嘗豈惟知禮意遂欲補詩亡【子立能詩而有禮學】咄咄眞相逼【次公王羲之學衛夫人書衛曰有一弟子王逸少咄咄逼人】諸生敢鴈行【援禮記兄之齒鴈行師王羲之自稱我書比鐘繇當抗衡比張芝艸尢當鴈行也】

非無伯鸞志【次公後漢伯鸞梁鴻也鴻謂其妻曰吾欲衣褐之人可與俱隱深山乃共隱入霸陵山中非無伯鸞志以言王子立有與妻共隱之意】獨有子云悲【次公子云揚雄也子云嘗曰育而不苗者吾家之童烏乎卒以無子獨有子云悲似言王子立有無子之悲】恨子非天合猶能使我思兒曹莫淒切老眼欲枯萎防哭皆豪傑誰爲感舊詩【子立與黃魯直張文潛晁無咎秦少遊陳無已皆友善】

龍困嘗魚服【次公說苑白魚龍服見困於豫且之网】羊儇或虎防【援楊子羊質而虎皮見艸而悅見豺而戰】怱怱成鬼錄【縯魏文帝書昔年疫疾親故多罹其災徐陳應劉一時俱逝觀其姓名已爲鬼錄師陶潛詩昨暮同爲人今旦在鬼錄】憒憒到天公【次公晉天文志載庾翼與兄冰書曰嵗星犯天闗占云闗梁當分比來江東無他故江道亦不艱難而石季龍頻年再閉闗不通信使此復是天公憒憒無皂白之徵也而庾信詩亦云憒憒天公曉精神殊乏少】偶落藩墻上同遊羿彀中【縯莊子遊於羿之彀中中也者中央也其不中者命也】回看十年事黃葉捲秋風

滕達道挽詩二首【父按先生作滕公墓志云公九嵗能賦詩敏捷過人舉進士第第三授大理評事通判湖州孫元規守錢塘一見公曰名臣也後當爲賢將授以治劇守邊之要】

先帝知公早虛懷第一人至今詩禮將【縯左傳晉作三軍謀元帥趙衰曰郤縠可臣亟聞其言矣說禮樂而惇詩書】獨數武宣城【次公武帝宣帝也武宣字則如兩都賦序有云武宣之世左雄傳論有云武宣之軌是時最有名將武之名將則衛霍之屬宣之名將則趙充國之屬】材大𨿽難用時來亦少信髙平風烈在威敏典刑新【次公公少受知於範希文孫元規】空試乘邊防寧畱相漢身淒涼舊部曲【子仁杜甫送郭英文詩云淒涼餘部曲】淚濕塜前麟【次公冢前石麟也杜詩苑邊髙塜臥麒麟】

云夢連江雨樊山落木秋【次公云夢澤在湖州常州之地樊山在鶚州武昌縣皆楚地也】公方占賈鵩【縯賈誼謫居長沙有鵩飛入舎鵩不祥鳥也誼自傷悼以爲占書云野鳥入室主人將去憂之而作賦也】我正買龔牛【援龔遂爲渤海太守使民賣劍買牛賣刀買犢】共有江湖樂【子仁退之與孟郊書云今年秋聊復辭去江湖余樂也與足下終幸矣】空懷畆憂荊溪欲歸老浮玉偶同遊【次公荊溪歸老蓋當時約居之實前詩亦嘗及之浮玉乃潤州金山也】骯髒儀刑在【縯後漢趙壹詩云伊優北堂上骯髒倚門邊】驚呼嵗月遒【厚宋玉楚詞九辧嵗忽忽而遒盡矣恐余壽之弗將任文選潘嶽秋興賦悟時嵗之遒盡兮慨俛首以自省】回頭雜歌哭挽語不成謳

王文玉挽詞

才名誰似廣文寒【縯廣文鄭防也爲廣文館博士杜甫與之詩曰才名三十年坐客寒無氈】月斧云斤琢肺肝晏一生都臥病【援晉書皇甫謐自號晏先生終身稱疾辭位】子云三世不遷官【厚前漢揚雄字子云與王莽劉歆並哀帝之初又與董賢同官當成哀平間莽賢皆爲三公權傾人主所薦莫不拔擢而雄三世不徙官也】幽蘭空覺香風在【子仁孟郊贈崔純亮詩云鏡破不攺光蘭死不攺香】宿艸何曽淚葉幹【次公禮記曽子曰朋友之墓有宿艸而不哭焉說者謂艸經一年則陳根言爲師心喪三年朋友則期可矣今翻用之以言過期而猶哭也】猶喜諸郎有曹志【縯曹志蓋魏陳思王植之孽子亦好學有才者也】文章還復富波瀾【援杜詩文章曹植波瀾濶】

呂與叔學士挽詞【無已按程氏遺書呂大臨字與叔藍田人學於橫渠張先生之門】

言中謀猷行中經闗西人物數淸英欲過叔度畱終日【縯世說郭林宗至汝南造袁奉髙車不停軌鑿不輟軛詣黃叔度乃彌日信宿】未識魯山空此生【厚唐書蘇源明嘗語人曰吾不幸生衰世所不恥者識元紫芝也蓋元徳秀字紫芝嘗爲魯山令】議論雕零三益友功名分付二難兄【縯世說陳元方子長文卽陳羣也與季方子孝先各論其父功徳爭之不決訴於祖太丘曰元方難爲兄季方難爲弟次公其後晉王瑉小名僧彌少有才蓺名出珣右時人語曰法防非不佳僧彌難爲兄亦用此也】老來尙有憂時嘆此涕無從何處傾【厚禮記檀弓孔子之衛遇舊館人之喪入而哭之哀出曰予惡夫涕之無從而出也】

大行太皇太后挽詩二首

至矣吾三後【次公三後以言章憲明肅皇后保祐仁宗慈聖光憲皇后保祐英宗及今大行宣仁聖烈皇后保祐元祐天子哲宗】功髙漢已還復推元祐冠蓋得永昭全【坡嘗於經筵論奏仁宗皇帝諡曰明孝若明而不仁則民畏而不愛仁而不明則民愛而不畏今大行太皇太后亦兼此二徳故天下思慕之庶防於仁宗也】有作猶非聖【縯莊子大聖不作觀於天地之謂也】無私乃是天【厚禮記所謂天無私覆也】侍臣談要道家法信家傳【宰相已下嘗於經筵論奏祖宗以來家法十餘事書於記注】

卻狄安諸夏先王社稷臣【次公先王則楚王髙瓊也卻狄事景徳契丹之役羣臣皆欲避狄獨萊公不可武臣中惟楚王與萊公意同公旣爭之力上曰卿文臣豈獨盡用兵之利害公曰請召髙某旣至乃言避狄爲便公大驚以王爲悔也巳而徐言避狄固爲安全但恐扈駕之士中路逃亡無與俱西南者耳上大驚始決北徵之防此眞所謂社稷臣矣】固應祠百世【縯左傳史趙對晉侯曰臣聞盛徳必百世祀】何止活千人【厚後漢后妃傳鄧後嘗夢捫天后叔父陔言嘗聞活幹人者子孫有封兄訓爲謁者使修石臼河嵗活千人天道可信家必蒙福】定防天知我【次公言宋英宗與太后定議立元祐天子哲宗也】忘家常念親萬方何以報得疾爲勤民三月二十三日恭聞皇太后升遐【慈聖後也】以軾罪人不許承服欲哭則不敢欲泣則不可故作挽詞二章

巍然開濟兩朝勲信矣才難十亂臣原廟故應祠百世先王何止活千人和熹未聖猶貪位明徳𨿽賢不及民【任漢恵帝作原廟王翁孺曰活千人者封子孫吾所活者萬餘人後世其興乎故有元後後漢和熹鄧後在安帝時臨朝稱制權歸鄧氏明徳馬后在章帝時以儉徳稱然功不加於民故云】月落風悲天雨泣誰將椽筆寫光塵【縯世說王東亭嘗夢人以大筆與之管如椽子後作烈宗哀冊文子仁王立之云此詩蓋未嘗進其後作宣仁挽詞取其兩句云固應祠百世何止活千人】

未報山陵國士知繞林松柏巳猗猗一聲慟哭猶無所萬死酬恩更有時夢裏天衢隘云仗人間雨淚變彤帷闗雎捲耳平生事白首累臣正坐詩

弔徐徳占【並序】

余初不識徳占但聞其爲呂恵卿所薦以處士用元丰五年二月偶以事至蘄水徳占聞余在傳舎惠然見訪與之語有過人者是嵗十月聞其遇害作詩弔之

美人種松栢欲使低映門栽培𨿽易長源惡病其根哀哉嵗寒姿骯髒誰與言竟爲明所誤【縯郭子厚枯松詩不以險自防遂爲明所誤】不免刀斧痕一遭兒女污始覺山林尊從來覓棟梁未省籬籓南山隔秦嶺千嵗龍蛇奔大廈若果傾萬牛何足論【縯杜古柏行雲大廈如傾要梁楝萬牛回首丘山重】不然老巖谷合抱依山樊死者不可悔吾將遺後昆

東坡詩集注卷二十

欽定四庫全書

東坡詩集注卷二十一

宋王十朋撰

禪悟

十一月九日夜夢與人論神仙道術因作一詩八句旣覺頗記其語錄呈子由第後四句不甚明了今足成之耳

析塵妙質本來空【夢中於此句若了然有所得者厚楞嚴經云又鄰虛析塵入空者用防色相合成虛空】更積微陽一綫功【厚嵗時記宮中以紅綫量日至日日影添一綫】照夜一燈長耿耿閉門千息自蒙蒙【次公晉書許邁服气一气千餘息】養成丹竈無煙火防盡人間有暈銅寄語山神停伎倆不聞不見我何窮【次公傳燈錄道壽禪師在壽州三峯山有一野人常化作佛形及羅漢菩薩天仙等形師告眾曰野人作多色伎倆昡惑於人只消老人不見不聞伊伎倆有盡吾不見不聞無盡】

以玉帶施元長老元以衲裙相報次韻【師佛印禪師法名了元饒州人公久與之遊時住持潤州金山寺公赴杭過潤爲畱數日一日值師掛牌與弟子入室公便服入方丈見之師云內翰何來此間無坐處公戲云暫借和尙四大用作禪牀師曰山僧有一轉語內翰言下卽答當從所請如稍涉擬議則所系玉帶願畱以鎭山門公許之便解帶置幾上師雲山僧四大本空五蘊非有內翰欲於何處坐公擬議未卽答師急呼侍者云収此玉帶永鎭山門公笑而與之師遂取衲裙相報因有二絕公次韻答之餘嘗觀廣漢天寧泰長老話其事泰云是時在金山掛塔目擊公與元老問答如此】

病骨難堪玉帶圍鈍根仍落箭鋒機【次公傳燈錄序云機緣交激若拄於箭鋒義維摩經云能分別諸利鈍根】欲教乞食歌姬院【縯北夢言裴休嘗披毳衲於歌姬院持鉢乞食自以爲不爲俗情所得可以說法爲人】故與雲山舊衲衣【毛冷齋夜話云先生悟其前生爲戒禪師常衣衲衣】

此帶閱人如傳舎【厚前漢蓋寛饒傳寛饒曰美哉富貴無常忽則易人如此傳舎】傳畱到我亦悠哉錦袍錯落亦相稱乞與佯狂老萬回【援唐武后賜萬回和尙錦袍玉帶師八九嵗能言其兄戍安西師持信朝往夕返自農抵安西萬餘里故號萬回揚傳燈錄萬回法云公者虢州人也姓張唐貞觀六年五月五日生始在弱齡嘯傲如狂】

僕所至未嘗出遊過長蘆聞夫禪師病甚不可不一問旣見則有間矣明日阻風復畱見之作三絕句呈聞復並請轉呈參寥子各賦數首

亦知壺子不死【次公莊子載鄭之神巫曰季咸見壺子而壺子示之以地文季咸則以之爲死又示之以天壤季咸則以之爲生】敢問老耼所遊【程莊子孔子見老耼老方新沐曰吾遊於物之初孔子曰請問遊是老聃曰云云】瑟瑟寒松露骨耽耽老虎垂頭【厚易頤卦虎視耽耽】

莫言西蜀萬里且到南華一遊【次公南華寺在韶州乃曹溪道塲也】扶病江邊送客杖挐浦口回頭【厚莊子漁父方杖挐而引其船】

老去此生一訣興來明日重遊臥聞三老白事【次公三老引船之人也】半夜南風打頭

二月八日與黃燾僧曇穎過逍遙堂何道士宗一問疾

安心守牝【次公老子牝之門是謂天地根蓋道家謂牝鼻兩竅也】閉眼覓黃庭【厚黃庭外景經上有黃庭下闗元注云黃庭者脾爲中主橫在太倉上】問疾來三士【縯維摩詰示病而佛遣文殊問疾也】澆愁有半缾風松時落蕊病鶴不梳翎樽空我歸去山月照君醒

乞數珠贈南禪湜老

從君覓數珠老境仗消遣未能轉千佛且從千佛轉【次公傳燈錄法達禪師誦法華經及三千部六祖禪師謂之曰心迷法華轉心悟轉法華】儒生推變化幹防數大衍【縯易大衍之數五十其用四十有九又曰凡天地之數五十有五此所以成變化而行鬼神也】道士守牝龍虎看舒捲【次公金晶論夫龍虎者金木也金爲虎木爲龍虎之異名眞鉛金水也龍之異名眞汞木火也】我老安能爲萬刼付一喘嘿坐閱塵界往來八十返【次公釋氏書有大刼中刼小刼如饑饉疾疫刀兵增減此皆小刼之異名統二十增減爲一住刼此名中刼又有成壊空刼皆中劫也時量各經二十增減與住劫等統此成住壞空計短長之量經八十增減名一大劫】區區我所寄蹙縮蠶在繭適從海上回蓬萊又淸淺【縯神仙傳麻姑謂王方平曰自接待以來見東海三爲桑田近到蓬萊水又淺於往日豈復爲陵陸乎】

再用數珠韻贈湜老

嗣宗𨿽不言【縯晉阮籍字嗣宗口未嘗臧否人物】叔寶猶理遣【厚晉衛玠字叔寶嘗云非意相千可以理遣】東坡但熟睡一夕一展轉南遷昔虞翻【縯虞翻吳人以忤孫權放之交州】卻掃今馮衍【次公後漢馮衍旣放廢乃閉闗不出而江淹恨賦云敬通閉闗卻掃也】古佛旣手提【縯傳燈錄手提諸佛苴見本來面目諸方尊宿無能出其右】諸方皆席捲當年淸隠老鶴瘦龜不喘【子仁樂天贈王山人詩夜後不聞龜喘息秋來惟長鶴精神】和我彈丸詩【次公謝朓云好詩圓美淸熟如彈丸也】百發亦百反耆年日雕喪但有犢角繭【縯禮記天地之牛角繭栗】時來窺方丈共笑虎毛淺【厚爾雅釋獸篇虎竊毛謂之虦貓注云竊淺也疏云淺毛者別名虦貓又管子幼宦篇注云保獸謂淺毛之獸虎豹之屬也】

明日南禪和詩不到故重賦數珠篇以督之二首

未來不可招已過那容遣中間見在心【次公金剛經過去心不可得見在心不可得未來心不可得】一一風輪輾【次公維摩經云是身無作風力所轉】自従一生二巧歷莫能衍【縯莊子一與言爲二二與一爲三自此以往巧歷不能得而況其凡乎】不如袖手坐六用都懷捲【次公楞嚴經云塵旣不緣根無所偶反流全一六用不行】風雷生謦欬萬竅自號喘【厚莊子大塊噫气其名爲風是惟無作作則萬竅怒號】詩人思無邪孟子內自反大珠分一月細綆合兩繭累然掛禪牀妙用夫豈淺

朝來取飯化乃是維摩遣【縯維摩遣化菩薩往眾香國中化世尊所食之餘於娑婆世界往作佛事】全鋒𨿽未露【次公羅山示眾云全鋒敵勝罕遇知音同死同生萬中無一子仁傳燈錄僧問大茅和尙如何是大茅境界師云不露鋒僧云何爲不露鋒師云無當者】半嵗巳曾轉【次公有一媼詣趙州求轉藏經趙州起繞禪牀媼曰何故只轉半藏於是復繞一匝】說有陋裴頠【縯裴頠深患王衍之徒聲譽太盛位髙勢重不以物務自嬰遂相仿效風教陵遲乃著崇有論以譏之】談無笑王衍【厚王衍傳魏正始中何晏王弼等祖述老莊立論以爲天地萬物皆以無爲爲本無也者開物成務無往而不存者也衍甚重之惟裴頠以爲非著論以譏之而衍處之自若】看經聊爾耳遮眼初不捲【次公傳燈錄藥山看經曰且圖遮眼】三吒故自醒【次公尙書顧命三宿三祭三吒注云至齒而不飲曰吒】一吷何由喘【次公莊子道堯舜於戴晉人之前猶劍首之一吷也吷吹也言一吹之間未至於喘也】請歸視故櫝靜夜珠當反【援後漢孟嘗爲合浦太守去珠復返】安居三十年古衲磨山繭持珠尙嘿坐豈是功用淺

書普慈長老壁

普慈寺後千竿竹醉裏曽防碧玉椽倦客再遊行老矣【厚司馬相如傳長卿故倦遊然其人材足依也】髙僧一笑故依然久參白足知禪味【縯釋曇如晉武時人天下稱爲白足和尙厚維摩詰𨿽復飲食而以禪說爲味】苦厭黃公聒晝眠【師黃公黃鸝也】惟有兩株紅百葉【堯卿江浙聞有花謂之百葉紅】晚來猶得向人妍

書焦山綸長老壁

法師住焦山而實未嘗在【縯金剛經若心有住則爲非住】我來輒問法法師了無語法師非無語不知所答故【任維摩經言文殊師利問維摩詰何等是菩薩不二法門時維摩詰黙然無言文殊師利嘆曰善哉善哉乃至無有文字語言是眞入不二法門也】君看頭與足本自安冠屨【縯轅固與黃生爭論景帝前生曰冠𨿽敝必加之於首屨𨿽新必貫之於足】譬如長鬛人【子仁左傳昭七年雲長鬛者相十七年又曰長鬛者三人伏舟側】不以長爲苦一旦或人問每睡安所措歸來被上下一夜著無處展轉遂達晨意欲盡鑷去此言𨿽鄙淺故自有深趣持此問法師法師一笑許

記夢【並序】

樂全先生夢人以詩三篇示之字皆防行而不可識旁有人道衣古貌爲讀其中一篇云人事且常在畱質悟圎間凡四句覺而忘其二以告其客蘇軾軾以私意廣之云

圓間有物物間空豈有圓空入井中【子仁楞嚴經鑿井求水出土一尺於中則有一尺虛空此空若因土出則出時應見空入若土先出無空入者云何虛空因土而出】不信天形眞个樣【次公昔言天者有渾天有宣夜有蓋天其論天形之說各異】故應眼力自無窮連環已解如神手【縯惠施好辯謂連環可解】萬竅猶號未濟風【厚莊子大塊噫气其名爲風是惟無作作則萬竅怒號】稽首問公公大笑本來誰礙更求通

夜夢【並引】

七月十三日至儋州十餘日矣澹然無一事學道未至靜極生愁夜夢如此不免以書自怡

夜夢嬉遊童子如父師檢責驚走書【次公走字當如前漢書音奏蓋趨之之義也】計功當畢春秋餘今乃始及桓莊初怛然悸寤心不舒起坐有如掛鉤魚【厚退之詩歸舎不能食有如魚掛鉤】我生紛紛嬰百緣气固多習獨此偏棄書事君四十年【汪按年譜先生以嘉祐二年丁酉中第至紹聖四年丁丑貶儋耳適四十年】仕不願畱書繞纒自視汝與丘孰賢易韋三絕丘猶然【厚史記孔子晚而喜易讀易韋編三絕次公又北堂書抄載孔子讀易韋編三絕鐵摘三折】如我當以犀革編

上元過祥符僧可久房蕭然無燈火

門前歌舞鬭分明一室淸風冷欲冰不把璢璃閒照佛始知無盡本無燈

劉器之好譚禪不喜遊山山中筍出戲語器之可同參玉版長老【駒父冷齋夜話云先生邀器之食筍味勝問此何名東坡曰卽玉版也此老師善說法器之乃悟其爲戲坡公大笑作偈云云】

叢林眞百丈【次公禪闗謂之叢林傳燈錄洪州百丈山懷海禪師所岀以居處巖巒峻極故號曰百丈也】法祠有橫枝【玉版橫枝竹笱也次公禪宇謂之法祠而禪家旁出謂之橫枝傳燈錄黃梅謂道信師曰和尙他後橫出一枝佛法是也】不怕石頭路【厚鄧隱峯參石頭和尙馬祖止之曰石頭路滑旣往果爲石頭所困無一語而還】來參玉版師聊慿栢樹子【縯傳燈錄僧問趙州如何是祖師西來意趙州云庭前栢樹子】與問籜龍兒【子仁盧仝詩竹林吾最惜新筍好看守萬籜抱龍兒奔迸溢林藪】瓦礫猶能說【次公莊子道在瓦礫又傳燈錄有僧問如何是佛文殊答曰墻壁瓦礫而猶能說之】此君那不知【援王子猷愛竹嘗曰何可一日無此君】子由在筠作東軒記或戲之爲東軒長老其壻曹煥往筠余作一絕句送曹以戲子由曹過廬山山出以示圓通愼長老愼欣然亦作一絕送客出門歸入室趺坐化去子由聞之乃作二絕一以答予一以答愼明年予過圎通始得其詳乃追次其韻

君到髙安防日回【次公髙安則筠州也是時子由謫監筠州酒稅】一時抖防舊塵埃贈君一籠牢收取盛取東軒長老來【余送曹詩】

大士何曾有生死【次公指言愼長老】小儒底處覓窮通偶畱一訣千山上散作人間萬竅風【余次愼韻】

東軒長老未相逢巳見黃州一信通何必揚眉資目擊須知千里事同風【愼老和餘詩】

東軒只是虛空樣何處人家籠解盛縱使盛來無處著雪堂自有老師兄【子由答餘詩】

擔頭挑得黃州籠行到圓通一笑開卻到山前人巳寂亦無一物可擔回【子由答愼詩】

聞辯才法師復歸上天竺以詩戲問

道人出山去山色如死灰【次公莊子云心若死灰盧仝月蝕詩靑山死灰色】白雲不解笑靑松有餘哀忽聞道人歸鳥語山容開【子仁按子由辧才塔碑云沈公遘治杭以師住天竺靈感觀音院有僧文捷者利其富倚權貴人奪而有之遷師於下天竺又逐師於潛逾年而捷敗復以上天竺與師捷之在天竺也巖石艸木爲之索然及師之復山中百物皆若有喜色趙公抃親見而贊之曰師去天竺山空鬼哭天竺師歸道塲光輝卽先生今詩意也】神光出寶髻法洗浮埃想見南北山花發前後臺【次公白樂天天竺詩西澗水流東澗水南山雲起北山云前臺花發後臺見上界鐘淸下界聞】寄聲聞道人借禪以爲詼何所聞而去何所見而回【縯嵇康居貧與向秀共鍛於大樹之下以自瞻給鐘防造焉不爲之禮而鍛不輟良久防去康問曰何所聞而來何所見而去防曰聞所聞而來見所見而去】道人笑不答此意安在哉昔年本不住今者亦無來【縯金剛經若心有住則爲非住又云如來者無所從來亦無所從去】此語竟非是且食白楊梅【曽按杭州圖經云楊梅塢在南山近瑞峯楊梅尢盛有紅白二種今杭人呼白者爲聖僧梅】錢道人有詩云直須認取主人翁作兩絕戲之

首斷故應無防者【縯圃覺經云菩薩常覺不住照與照者同時寂滅譬如有人自防其首已斷故無能斷者則以礙心自滅者礙礙已斷滅無滅礙者】冰消那復有冰知【尭卿圓覺經云善男子若心照一切覺者皆爲塵垢覺所覺者不離塵故如湯銷冰無別有冰知冰銷者存我覺我亦復如是次公傳燈錄譬如寒月水結爲冰及至暖時冰釋爲水】主人若苦今儂認認主人人竟是誰

有主須還更有賓不如無鏡自無塵【援六祖詩云菩提本無樹明鏡亦無臺何勞勤拂拭自不染塵埃】只從半夜安心後【厚慧可謂達摩曰我心未寧乞師與安師曰將心來與汝安】失卻當年覺痛人【次公楞嚴經畢陵伽婆蹉言毒刺傷足云云覺淸淨心無痛覺尭卿慧可大師卽所謂神光者於寂黙中倐見一神人謂曰將欲受果何滯此耶大道匪遙汝其南矣光知神功因攺名神光翼日覺頭痛如刺其師欲爲治之空中有聲云此乃換骨非常痛也光遂以所見神事白於師師視其頂骨如五峯秀出乃曰汝相吉祥當有所證神令汝南者其以少林逹摩大師教可師歟光受教造於少室參達摩果傳衣得法焉】

嘲謔

朝云詩【並引】

世謂樂天有粥駱馬放楊柳枝詞嘉其主老病不忍去也然夢得有詩云春盡絮飛畱不得隨風好去落誰家樂天亦云病與樂天相伴住春隨樊子一時歸則是樊素竟去也予家有數妾四五年相繼辭去獨朝云者隨予南遷因讀樂天集戲作此詩朝雲姓王氏錢塘人嘗有子曰干兒未期而夭云

不似楊枝別樂天【縯樂天不能忘情吟引妓有樊素者善唱楊栁枝人多以曲名之樂天旣老又病風將放之素慘然立且拜婉戀有辭辭畢涕下予聞素言亦湣嘿不能對且命反袂遂作不能忘情吟】恰如通徳伴伶【厚後漢伶與班固同時有文章得妾姓樊曰通徳頗能言趙飛燕姊妹事因作外傳】阿奴絡秀不同老【援晉書周伯仁母李氏字絡秀少時伯仁父浚求爲妾生伯仁及嵩謨嘗冬至置酒絡秀舉觴賜三子曰吾本渡江托足無所不謂爾等並貴列吾目前嵩起曰伯仁志大而才短名重而識闇好乘人之此非自全之道也嵩性抗直亦不容於世惟阿奴碌碌當在母目下】天女維摩總解禪【次公維摩經天女居維摩室與舎利佛發明禪理維摩曰此天女巳能遊戲菩薩之神通也】經卷藥罏新活計舞衫歌扇舊因緣丹成逐我三山去【縯三山則海中三神山蓬萊方文瀛洲也】不作巫陽雲雨仙【厚宋玉髙堂賦云昔者先王嘗遊髙唐怠而晝寢夢一婦曰妾婦山之神女也旦爲行雲暮爲行兩朝朝暮暮陽臺之下】趙成伯家有麗人僕忝鄕人不肯開樽徒吟春雪美句次韻一笑

繡簾朱戶未曽開誰見梅花落鏡臺試問髙吟三十韻何如低唱兩三杯【世言檢死秀才衣帶上有雪詩三十韻又云陶谷學士買得黨太尉家妓遇雪陶收雪水烹團茶謂妓曰黨家應不識此妓曰彼麄人安得此但能於紅綃暖帳中淺斟低唱喫羊羔兒酒陶嘿然慙其言】莫言衰鬢聊相映須得纎腰與共回知道文君隔靑瑣梁園賦客肯言才【縯文君司馬相如妻靑瑣窻名謝惠連雪賦梁王不樂遊於兔園命鄒生召枚叟相如末至居客之右先生自注云聊答來句義取婦人而已罪過罪過】

戲贈田辯之琴姬

流水隨弦滑淸風入指寒坐中有狂客莫近繡簾彈【子仁此暗用司馬相如琴心挑卓文君事】

吳子野絕粒不睡過作詩戲之芝上人陸道士皆和予亦次韻

聊爲不死五通仙【次公佛具六通而神仙眾特五通而已五通則不死而佛無死無生】終了無生一大緣【厚傳燈錄慧能大師對內侍薛簡云我說不生不滅者本自無生今亦無滅】獨鶴有聲知半夜【縯淮南子曰雞知將旦鶴知夜半】老蠶不食已三眠【次公退之云蠶起且眠矣不得老以簇也蓋惟三眠而老焉】憐君解比人間夢【芝有夢齋子由作銘】許我來逃醉後禪【厚杜甫酒中八仙歌蘇晉長齋繡佛前醉中往往愛逃禪】防與江山成故事不妨詩酒樂新年【厚陶詩屢闋淸酤至何以樂當年】

戲子由

宛丘先生長如丘宛丘學舎小如舟【次公宛丘陳州也時子由爲學官】常時低頭誦經史忽然欠伸屋打頭【次公唐進士張彖志气髙大未嘗低折於人嘗曰大丈夫有蓋世之志而拘於下位若立身於矮屋中使人擡頭不得遂拂衣遁於嵩山】斜風吹帷雨注面先生不愧傍人羞任從飽死笑方朔【厚東方朔言侏儒飽欲死臣朔饑欲死】肯爲雨立求秦優【援秦始皇置酒而天雨優旃謂陛楯郎曰汝𨿽長雨中立我𨿽短幸休居始皇乃賜陛楯者得半相代】眼前勃磎何足道處置六鑿須天遊【縯莊子室無空虛則婦姑勃磎心無天遊則六鑿相攘】讀書萬卷不讀律【次公梁元帝之敗盡焚圖書曰讀書萬卷猶有今日又唐沈全交作嘲誚之詞曰評事不讀律博士不尋章】致君堯舜知無術【次公杜詩致君堯舜上又韓詩致君豈無術】勸農冠蓋閙如雲【次公班固賦冠蓋如雲七相五公】送老虀鹽甘似蜜【縯退之送窮文太學四年朝虀暮鹽】門前萬事不掛眼【次公韓退之詩吾老嗜讀書餘事不掛眼】頭𨿽長低气不屈余杭別駕無功勞【次公杭州別駕先生自言也】畫堂五丈容旗旄【厚秦作阿房宮上可以坐萬人下可以建五丈旗】重樓跨空雨聲逺屋多人少風騷騷平生所慙今不恥坐對疲氓更鞭箠【次公按先生詩案云是時多流配犯鹽之人例皆饑貧言鞭箠貧民也某平生所慙今不復恥矣以譏諷鹽法太急也】道逢陽虎呼與言心知其非口諾惟【次公按先生詩案云是時張靚兪希旦作監司某不喜其人然不敢與之爭議故比之以爲陽虎也】居髙志下眞何益气節消縮今無幾文章小技安足程【厚杜詩文章眞小技於道未爲尊】先生別駕舊齊名如今衰老俱無用付與時人分重輕鹽官部役戲呈同事兼寄述古【子翚按鹽官縣圖經云縣管六鄕隋開皇九年置杭州鹽官縣縣屬之有鹽塲十所】

新月照水水欲冰夜霜穿屋衣生稜野廬半與牛羊共曉鼔卻隨鴉鵲興夜來履破裘穿縫紅頰曲眉應入夢千夫在野口如林豈不懷歸畏嘲防我州賢將知人勞巳釀白酒買豚羔耐寒努力歸不逺兩腳凍硬公須軟【縯明皇嵗幸溫湯諸楊館在宮東帝臨幸賞賚不貲計出有賜曰餞路返有勞曰軟腳援大唐稽疑子儀自同州歸代宗詔大臣就宅作軟腳局人出錢三百千】

將之湖州戲贈莘老

余杭自是山水窟側聞吳興更淸絕湖中橘林新著霜溪上苕花正浮雪顧渚茶芽白於齒梅溪木紅勝頰【次公杜詩色好棃勝頰敬夫吳興統地云梅溪一名東海堰在烏程縣西南六十里又曰顧渚泉上有木堂其庭除列植木引泉】吳兒膾縷薄欲飛【次公晉賈充謂夏統曰此吳兒眞是木人石心也杜詩刀嗚膾縷飛】未去先說饞涎垂亦知謝公到郡久【縯謝安嘗爲吳興太守】應怪杜牧尋春遲【厚杜牧佐宣城幕聞湖州多奇麗往遊之刺史崔君張水嬉使州人畢觀令杜牧閱之因見一女姝期之曰吾不十年來守此郡不來従所適洎牧守湖州女巳從人三年矣牧因賦詩曰自是尋春去較遲不須惆悵怨芳時】鬢絲只好對禪榻【援杜牧詩今日鬢絲禪榻畔茶煙輕颺落花風】湖亭不用張水嬉

戲贈

惆悵沙河十里春一畨花老一畨新小橋依舊斜陽裏不見樓巾垂手人【次公舞有大垂手小垂手】

和邵同年戲贈賈牧秀才三首

傾蓋相歡一笑中【任孔子之郯遭程子於塗傾蓋而語終日甚相親援前漢鄒陽上梁孝王書曰白頭如新傾蓋如故】從來未省馬牛風【次公左傳僖四年齊侯伐楚楚子使與師言曰君處北海寡人處南海惟是風馬牛不相及也疏云馬逐上風而去牛逐下風而來故云不相及也又書曰馬牛其風】卜鄰尙可容三徑【縯蔣詡歸杜陵舎中竹下開三徑惟羊仲求仲從與之遊次公杜詩王翰願卜鄰左傳非宅是卜惟鄰是卜】投社終當作兩翁古意巳將蘭緝佩【縯離騷紉秋蘭以爲佩】招詞閒詠桂生叢【援劉安招隱士章句云桂叢生兮山之幽】此身自斷天休問【厚杜詩自防此生休問天】白髮年來漸不公朝見新荑出舊槎【次公先生本注云時賈欲再娶則詩意皆涉夫婦事也新荑出舊槎使枯楊生荑之義】騷人孤憤苦思家【次公韓非有孤憤篇言孤獨而憤悶也惟孤憤故思家爾】五噫處士太窮約【厚後漢梁鴻傳鴻過京師作五噫之歌曰陟彼北邙兮噫顧覽帝京兮噫宮室崔嵬兮噫人之劬勞兮噫遼遼未央兮噫肅宗聞而惡之求鴻不得】三賦先生多誕誇【援相如奏子虛上林大人三賦】帳外鶴鳴奩有鏡【援孔徳璋北山移文云蕙帳空兮夜鶴怨】筒中錢盡案無鮭【國安先生答秦太虛書曰初到黃痛自節儉日用不得過百五十仍放大竹筒貯用不盡者以待賓客厚南史庾杲之淸平自樂食惟有韭葅瀹韭生韭雜菜任昉常戲之曰誰謂庾郎貧食鮭嘗有二十七種菜謂三韭也】玉川何日朝金闕白晝闗門守夜義【時賈欲再娶縯盧仝詩夜義當晝不肯唘夜半醮祭夜半開】

生涯到處似檣烏【次公杜詩檣烏相背發又曰檣烏宿處非又曰檣烏終嵗飛此特檣竿上刻爲烏彤以占風爾晉令車駕出入相風在前相風正是刻烏於竿上名之曰相風晉傅相風賦雲棲神烏於竿首俟祥風之來徵是已】科第無心摘頷須【縯韓詩連年收科第如摘頷底髭】黃帽刺船忘嵗月【厚前漢鄧通以櫂船爲黃頭郎注云土勝水其色黃故刺船之郎皆著黃帽】白衣擔酒慰鰥孤【厚晉陽秋云陶潛九月九日無酒出宅邊菊叢中坐摘菊花盈把久之望見白衣人至乃江州刺史王送酒卽便獨酌醉而後歸】狙公欺病來分栗【援莊子狙公賦芧曰朝三而暮四眾狙皆怒然則朝四而暮三眾狙皆悅疏云芧橡子也似栗而小】水伯知饞爲出鱸【厚山海經朝日之谷神曰天吳是爲水伯】莫向洞庭歌楚曲煙波渺渺正愁予【縯九歌帝子降兮北渚目渺渺兮愁予嫋嫋兮秋風洞庭波兮木葉下】

九日舟中望見有美堂上魯少卿飲處以詩戲之二首

指防雲間數防紅笙歌正擁紫髯翁【次公吳張昭以孫權爲紫髯將軍】誰知愛酒龍山客【縯孟嘉爲桓溫防軍九日溫燕龍山寮佐畢集】卻在漁舟一葉中

西閣珠簾捲落暉【十朋用王勃滕王闍詩珠簾暮捲西山雨】水沈煙斷佩聲微遙知通徳淒涼甚擁髻無言怨未歸【厚後漢伶妾樊通徳能言趙飛燕姊妹事旣爲著傳語通徳曰斯人俱灰滅矣盛時疲精神馳騖嗜欲寧知終歸荒田野艸乎通徳掩袖視燭影以手擁髻淒然泣下】

張子野年八十五尙聞買妾述古令作詩

錦裏先生自笑狂【次公成都謂之錦官故亦謂之錦裏杭州臨安縣昔日錢王時賜名衣錦坡而先生臨安三絕又有題名錦溪今句特取錦裏先生四字以言子野時陳述古守杭令作此詩可以推見】莫欺九尺鬢眉蒼【縯杜詩張公一生江海客身長九尺鬢眉蒼】詩人老去鸎鸎在【厚麗情集事貞元初有張君者遇崔氏女於蒲崔小名鸎鸎元稹爲作防眞三十韻嘗與李紳語其事紳又作鸎鸎歌】公子歸來鷰鷰忙【援漢成帝嘗微行出過陽阿主作樂上見趙飛鷰而悅之先是有童謠曰鷰鷰尾涏涏張公子時相見蓋帝每防行嘗與張放俱而稱富平侯家故有張公子任或說張祐妾名鷰鷰】柱下相君猶有齒【縯張蒼自秦時爲主柱下方書漢文帝四年爲丞相口中無齒食乳女子爲乳母妻妾以百歲】江南刺史已無腸【厚劉禹錫罷蘇州過揚州帥杜鴻漸飲大醉而歸見二妓曰郎中席上與司空詩云司空見慣眞閒事斷盡蘇州刺史腸師白樂天山遊示卜妓詩莫唱楊栁枝無腸與君斷】平生謬作安昌客略遣彭宣到後堂【援前漢張禹弟子尢著者彭宣戴崇崇毎禹責師宜置酒設樂與弟子相娯禹將崇入後堂飲食婦女相對優人管鏗鏘極樂昏夜乃罷而宣之來也禹見之於便坐講論經義未嘗得至後堂】

贈張刁二老【尭卿張子野湖州烏程人刁景純潤州丹陽人】

兩邦山水未淒涼二老風流總健彊共成一百七十歲【縯白居易九老詩九人五百八十四拖紫紆朱白鬢須】各飲三萬六千觴【縯李白詩百年三萬六千日一日須傾三百杯】藏春塢裏鶯花鬧【藏春刁公塢名】仁壽橋邊日月長惟有詩人被磨折金釵零落不成行【次公仁壽橋張子野所居詩人指言子野子野多寵姬以戲之也】

梅聖兪詩中有毛長官者今於潛令國華也聖兪沒十五年而君猶爲令捕蝗至其邑作詩戲之

詩翁憔悴老一官厭見苜蓿堆靑盤【任開州長溪人薛令之登第開元中爲東宮侍讀官僚閒談以詩自悼云朝日上團團照見先生盤盤中何所有苜蓿長闌干】歸來羞澁對妻子自比鮎魚緣竹竿【縯梅聖兪以詩知名仕宦三十年終不得一館職及受一勅修書語其妻刁氏曰吾之修書可謂胡孫入布袋矣妻對曰君之仕宦亦何異鮎魚緣竹竿乎聞者以爲名對】今君滯畱生二毛【縯太史公畱滯周南又潘嶽秋興賦餘春秋三十二始見二毛】飽聽衙鼓眠黃防【任世傳太祖戒勅縣令勿於黃防被底放衙】更將嘲笑調朋友人道獼猴騎土牛【縯周泰擢新城太守司馬宣王使鐘繇調之曰君釋褐登宰府三十六日而擁麾蓋守兵馬郡乞兒乘小車一何駛乎泰曰君明公之子有文采守吏職獼猴騎土牛又何遲也子仁李白詩身騎土牛滯東魯】願君恰似髙常侍暫爲小邑仍刺史【援髙適爲封丘縣尉有詩云乍可狂歌艸澤中寧堪作吏風塵下只言小邑無所爲公門百事皆有期後鎭成都官至散騎常侍】不願君爲孟浩然卻遭明主放還山【縯孟浩然爲王維所知因得召見命吟詩浩然念詩曰不才明主棄多病故人疎上曰朕未曽棄人自是卿不求進命放歸南山】宦遊逢此嵗年惡飛蝗來時半天黒羨君封境稻如雲蝗自識人人不識【援魯恭爲中牟令螟傷稼不入境又宋均爲九江太守蝗飛至郡界輒東西散去倬卓茂爲宻縣令蝗虫不入縣界又東漢戴封爲西華令時汝潁有蝗虫獨不入西華界時督郵行縣蝗忽大至督郵其日卽去蝗亦頓除一境奇之】

喬將行烹鵝鹿出刀劍以飲客以詩戲之

破匣哀鳴出素虯倦看鶂鶂聴呦呦【次公素虯以言刀劍也】明朝只恐兼烹鶴【厚小說言不好事者爨琴煮鶴其詩曰自從烹鶴燒琴好獨坐靑山看月明】此去還須卻佩牛【任龔遂治渤海令民賣劍買牛賣刀買犢曰何爲帶牛佩犢】便可先呼報恩子【縯退之送石處士詩長把種樹書人云避世士忽騎將軍馬自號報恩子】不妨仍帶醉鄕侯【厚皮日休詩他年謁帝言何事請贖劉伶作醉侯次公其醉鄕字則王績嘗作醉鄕記尭卿唐人詩若使劉伶爲酒帝亦須封我醉鄕侯】他年萬騎歸應好柰有移文在故丘【援周彥倫隠鐘山後應詔出仕欲過北山孔稚圭乃假山神之意作北山移文以卻之】

戲周正儒二絕

折臂三公未可知【縯晉羊祜傳有善相墓者言祜祖墓所有帝王气若鑿之則無後祜遂鑿之相者曰猶出折臂三公而無嗣祜竟墜馬折臂位至公而無子】防當千鎰訪權奇【厚前漢禮樂志天馬詩志俶儻精權奇】勸君鬻駱猶閒事腸斷閨中楊柳枝【次公白居易旣老錄家事防經費去長物妓有樊素者善唱楊栁人多以曲名之將放之馬有駱者駔壯駿穩乘之亦有年將鬻之圉人牽馬出馬驤首反顧一鳴似知去而旋戀者素聞馬嘶慘然泣且拜婉戀有辭竟鬻駱而畱素】

天廏新頒玉鼻騂故人共獘亦常情相如𨿽老猶能賦【縯揚子云曰辭莫麗於相如作四賦又曰如孔氏之門用賦則相如入室】換馬還應繼二生

戲用晁補之韻

昔我嘗陪醉翁醉今君但吟詩老詩【次公醉翁歐陽永叔也詩老梅聖兪也】淸詩咀嚼那得飽瘦竹瀟灑令人饑試問鳯凰饑食竹【縯莊子鵷鶵非梧桐不止非練實不食練實竹實也】何如駑馬肥苜蓿【次公苜蓿艸名本出西域史記大宛馬嗜苜蓿蓋艸之美者張騫得其種來中原亦可以爲葅薛令之所謂苜蓿槃者是巳】知君忍饑空誦詩口頰瀾翻如布谷【厚後漢馮衍書云詞如循環口如布谷次公退之詩挈攜陬維口瀾翻】

東川淸絲寄魯冀州戲贈

鵝溪淸絲淸如冰【次公鵞溪東州溪名】上有千嵗交枝藤藤生谷底飽風雪嵗晚忽作龍蛇升嗟我𨿽爲老侍從骨寒只受布與繒牀頭錦衾未還客【縯杜甫有贈太子張舎人遺織成縟段詩客從西北來遺我翠織成開緘風濤湧中有掉尾鯨又云錦鯨捲還客始覺心和平】坐覺芒刺在背膺【任漢書霍光乘宣帝常若芒刺在背】豈如髯卿晚乃貴福祿正似川方增【厚詩如山如阜如岡如陵如川之方至以莫不增】醉中倒著紫綺裘【次公李白詩倒披紫綺裘】下有半臂出縹綾【縯唐鄭愚以錦爲半臂崔鉉覽其捲曰眞銷得錦文半臂也次公竇參爲中丞夢徳宗解錦半臂賜之子仁縹普沼切錦靑白也】封題不敢妄裁剪刀尺自有佳人能遙知千騎出淸曉積雪未放遊塵興白須紅帶栁絲下老弱空巷人相登但放奇紋出領袖吾髯𨿽老無人憎【厚韓愈詩我齒豁可鄙君顏老可憎】

章質夫送酒六壺書至而酒不達戲作小詩問之

白衣送酒侮淵明【縯續晉陽春秋陶潛重陽日無酒坐菊花中見白衣人擔酒至乃太守王送酒也】急掃風軒送破觥豈意靑州六從事【厚桓溫有主簿善別酒味以好者爲靑州從事謂靑州有齊郡言到臍也】化爲烏有一先生【援司馬相如子虛賦設爲烏有先生言烏有此事也】空煩左手持新蟹【援晉書畢卓云左手持酒杯右手持蟹螯拍浮酒船中便足了此生矣】漫繞東籬嗅落英【次公陶淵明在東籬下得王酒便開酒對菊徑醉而歸也離騷云夕餐秋菊之落英】南海使君今北海【厚章時爲廣帥後漢孔融爲北海相嘗嘆曰座上客常滿尊中酒不空吾無憂矣】知分百榼餉春耕【次公孔叢子載平原君彊子髙酒曰諺云子路嗑嗑尙飲百榼】

南禪長老和詩不巳故作六虫篇答之

鳯皇覽徳輝【縯賈誼弔屈原云鳯皇翔於千仞兮覽徳輝而下之】逺引不待遣鷾鴯戀庭宇【次公莊子鳥莫知於鷾鴯疏云鷾鴯燕也】倐忽來千轉那將坐井蛙【厚莊子埳井之蛙擅一壑之水而跨跱埳井之樂又後漢馬援謂公孫述爲井底蛙】而比談天衍【縯史記鄒衍有談天之辧】虫魚著文字【援退之詩何殊養蠧魚生死文字間】槁死猶遭捲老牛疲耕作見月亦妄喘【次公風俗通吳牛望月而先喘使之苦於日見月而喘焉又世說滿奮畏風在晉武帝坐北牕作琉璃屏實宻似疎奮有寒色帝笑奮曰臣猶吳牛見月而喘劉孝標注雲南方多暑而吳牛畏熱見月疑於日所以喘也】東坡方三問南禪巳五反老人但目擊【縯孔子見溫伯雪子目擊而道存】侍者應足繭【子仁淮南子楚欲攻宋墨子聞之自魯趨而十日十夜足重繭而不休息至於郢見楚王又杜詩足繭荒山轉愁疾】最後六虫篇深寄恨語淺

戲孫公素

披扇當年笑溫嶠【縯溫嶠娶姑女旣婚交禮女以手披紗扇撫掌笑曰我料是老奴果如所疑】握刀晚嵗戰劉郎【縯孫權以妹妻先主妹才健剛猛有諸兄之風侍婢百餘人皆親執刀侍立先主毎入衷心常凜凜】不須戚戚如馮衍【縯馮衍妻北地任氏妬悍衍作書與其兄遂逐之】便與時時說李陽

和趙成伯兼戲禹功

金錢石竹道傍秋翠黛紅裙馬上謳無限小兒齊拍手山公又作習池遊

答王鞏鞏將見過有詩自謂惡客戲之

汴泗繞吾城城堅如削鐵【次公杜詩大城鐵不如】中有李臨淮號令肝膽裂【縯李光弼禦軍嚴肅代郭子儀於河陽士卒旗幟皆舊也光弼號令之乃益精明子仁唐書郝廷玉傳魚朝恩聞其善布陣請觀之廷玉申號令鳴鼔角部伍坐作進退乃曰此卽臨淮王遺法也王善禦軍賞當功罰當罪每校旗不如令者輒斬由是人皆自效而赴蹈馳突心破膽裂蓋臨淮嘗鎭徐州】古來彭城守未省怕惡客【縯公孫曰寧逢惡賓不逢故人子仁元結謂不飲者爲惡客後人以痛飲爲惡客】惡客云是誰祥符相公孫是家豪逸生有種千金一擲頗黎盆連車載酒來不飲外酒嫌其村子有千瓶酒我有萬株菊任子滿頭插【厚杜牧之詩塵世難逢開口笑菊花須插滿頭歸】團圓見花不見目醉中挿花歸花重壓折軸【次公史記云羣輕折軸】問客何所須客言我愛山靑山自繞郭不要買山錢【縯戴符乞買山錢於頔與百萬】此外有黃樓樓下一河水美哉洋洋乎可以療饑並洗耳【厚史記孔子曰美哉河水洋洋乎丘之不濟此命也詩衡門泌之洋洋可以樂饑洗耳許由事也師晉孫楚云所以枕流欲洗我耳】彭城之遊樂復樂客惡何如主人惡

夜過舒堯文戲作【堯卿名煥字堯文時爲教授】

先生堂前霜月苦弟子讀書喧兩廡推門入室書縱橫蠟紙燈籠幌雲母先生骨淸少眠臥長夜黙坐數更鼓耐寒石硯欲生冰得火銅鉼如過雨郎君欲出先自贊【次公漢書東方朔自贊曰臣嘗受易請射之注云贊進也郎君指言堯文之子尭卿應休璉與滿公琰書曰外嘉郎君謙下之徳故後來遂以郎君稱人之子弟】坐客斂袵誰敢侮【尭卿此言堯文非嫡也南史崔道固爲宋諸王參軍被遣靑州募人長史以下並詣道固道固諸兄等逼其所生母致酒炙於客前道固驚起謂客曰家無人與老親自執劬勞諸客皆知其兄所作咸拜其母母謂固曰我賤不足以報貴賓汝宜答拜諸客皆嘆美固母子而賤其諸兄晉裴秀母賤嫡母宣氏不之禮秀叔父徽有盛名賓客甚眾秀年十餘嵗有詣徽者出則過秀宣氏使其母進饌於客見者皆起秀母曰微賤如此應爲小兒故也宣氏知之乃止此二句皆微辭以戲之故但使其意而不使其字也】明朝阮籍過阿戎【縯阮籍素與王渾爲友渾子戎年十五少籍二十嵗而籍與之交籍每過渾俄項輒去過視戎良久然後出謂渾曰濬衝淸賞非卿倫也共卿言不如共阿戎談】應作羲之羨懷祖【厚王羲之傳王述防顯授羲之恥爲之下謂諸子曰吾不減懷祖而位遇懸邈當由汝等不及坦之故耶】

陳季常自歧亭見訪郡中及舊州諸豪爭欲邀致之戲作陳孟公詩一首

孟公好飲寧論斗【次公此篇全用陳遵事比陳季常別取他事足成之遵字孟公論斗如汝陽三斗焦遂五斗劉伶五斗李白一斗合自然是矣】醉後闗門防客走【縯前漢陳遵嗜酒毎大飲賓客滿堂輒關門取客車轄投井中𨿽有急終不得去】不妨閒過左阿君【厚遵爲河南太守弟綬爲荊州牧當之官俱過長安富人故淮陽王外家左氏飲酒作樂司直陳崇劾奏遵過寡婦左阿君置酒歌謳免歸】百適終爲賢太守【援哀帝未遵入公府日出醉歸曹事數廢西曹以故事適之侍曹輒詣府白遵曰陳卿今日以某事適遵曰滿百乃相聞故事有百適者斥滿百西曹請斥大司徒馬宮重遵謂西曹此人大度壬柰何以小文責之】老居閭裏自浮沈笑問伯松何苦心【縯遵少與張竦伯松相親友嘗謂竦曰足下諷誦經書苦身自約不敢蹉跌而我放意自恣浮沈俗間官爵功名不減於子而差獨樂顧不優耶竦曰人各有性長短自裁子欲爲我亦不能吾而效子亦敗矣𨿽然學我者易得效子者難將吾常道也】忽然載酒從陋巷爲愛揚雄作酒箴【次公揚雄家貧嗜酒好事者載酒肴從遊學雄作酒箴以諷諫成帝具在遵傳其中云酒何過乎遵大喜謂張竦曰吾與爾猶是矣】長安富兒求一過【次公退之詩長安眾富兒盤饌羅羶葷】千金壽君君笑唾【次公選詩主稱千金壽劉義詩云玉石共笑唾子仁史記平原君以千金爲魯仲連壽仲連笑卻之遂辭而去】汝家安得客孟公從來只識陳驚坐【厚遵所到衣冠懷之惟恐在後時列侯有與遵同姓字者每至人門曰陳孟公坐中莫不震動旣至而非因號其人陳驚坐】

太守徐君猷通守孟亨之皆不飲以戲之

孟嘉嗜酒桓溫笑【縯晉書孟嘉好酣飲愈多不亂桓溫問嘉曰酒有何好而卿嗜之嘉曰公未得酒中趣爾】徐邈狂言孟徳疑公獨未知其趣爾臣今時復一中之風流自有髙人識【縯褚裒有器識正旦朝褚裒問亮聞江南有孟嘉其人何在亮曰在座卿但自覓裒歷觀指嘉謂亮曰此君小異將無是乎】通介寧隨薄俗移【次公盧欽言往者毛孝先崔季珪用事貴淸素之士於時皆變易車服以求其髙而徐公不攺其常故人以爲通比來天下奢靡轉相仿效而徐公雅尙自若不與俗同故前日之通乃今日之介也是世人之無常而徐公之有常子仁杜詩勿問通與介徐公自有常】二子有靈應撫掌【次公二子指孟嘉與邈】吾孫還有獨醒時【厚屈原漁父詞曰眾人皆醉而我獨醒】

戲足栁公權聨句【並引】

宋玉對楚王此獨大王之雄風也庻人安得而共之譏楚王知已而不知人也柳公權小子與文宗聫句有美而無箴故爲足成其篇

人皆苦炎熱我愛夏日長薰風自南來殿閣生微涼一爲居所移苦樂永相忘願言均此施淸陰分四方

泗州過倉中劉景文老兄戲贈一絕

旣聚伏波米還數魏舒籌應笑蘇夫子僥幸得湖州

戲題巫山縣用杜子美韻

巴俗深畱客吳儂但憶歸直知難共語不是故相違東縣聞銅臭江陵換裌衣丁寧巫峽雨愼莫暗朝暉數日前夢人示餘一卷文字大略若諭馬者用喫蹶兩字夢中甚賞之覺而忘其餘戲作數語足之

天驥𨿽老舉鞭脫逸交馳蟻封步中衡石防睨駑駘丰肉滅節徐行方軌動輒喫蹶天資相絕未易致詰劉監倉家煎米粉作餅子余云爲甚酥潘邠老家造逡巡酒餘飲之莫作醋錯著水來否後數日余攜家飲郊外因作小詩戲劉公求之

野飲花間百物無杖頭惟掛一葫蘆巳傾潘子錯著水更覓君家爲甚酥

嘲子由

堆幾盡埃簡攻之如蠧虫誰知聖人意不在古書中萬州太守髙公宿約遊岑公洞而夜雨連明戲贈二小詩

肩輿欲到岑公洞正怯衝泥旁險行定是岑公閟淸境春江一夜雨連明

蓬窻髙枕雨如澠恰似糟牀壓酒聲令日岑公不能飲吾儕猶健可頻頻

西山戲題武昌王居士【並引】

予往在武昌西山九曲亭上有題一句鴻橫號黃槲峴九曲亭卽吳王峴山一山皆槲葉其防卽元結陂湖也荷花極盛因爲對云皓鶴下浴紅荷湖坐客皆笑同請賦此詩

江幹髙居堅闗扄犍耕躬稼角掛經篙竿系舸菇茭隔笳鼔過軍雞狗驚解襟顧景各箕踞擊劍賡歌防舉觥荊笄供膾愧擾聒幹鍋更戛甘羮

戲和正甫一字韻

故居劍閣隔錦官柑果姜蕨交荊菅奇孤甘掛汲古綆僥覬敢揭鉤金竿已歸耕稼供槁桔公貴幹蠱髙巾冠攺更句格各蹇喫姑因狡獪加間闗【王方平謂麻姑云姑固少年吾老矣不復作此狡獪變化也】

成伯家宴造坐無由輒欲效顰而酒已盡入夜不欲煩擾戲作小詩求數酌而巳

道士令嚴難繼和僧伽帽小卻空回隔籬不喚鄰翁飲抱甕須防吏部來【道士令悅神樂中所謂離而復合者杜詩云肯與鄰翁相對飲隔籬呼取盡餘杯】

和子由次王鞏韻如囊之句可爲一噱

平生未省爲人忙貧賤安閒气味長粗免趨時頭似葆稍能忍事腹如囊簡書見迫身今老尊酒聞呼口一昻欲挹天河聊自洗塵埃滿面鬢眉黃

東坡詩集注卷二十一

欽定四庫全書

東坡詩集注卷二十二

宋王十朋撰

時序

新年五首【巖老紹聖三年先生年六十一在惠州卽古白鶴基始營新居故有結茆來此住之句】

曉雨暗人日【厚荊楚嵗時記正月七日謂之人日以陰晴卜丰耗】春愁連上元水生挑菜渚【次公世說範宣後園桃菓傷指】煙濕落梅村小市人歸盡孤舟鶴踏翻猶堪慰寂寞漁火亂黃昏

北渚集羣鷺新年何所之盡歸喬木寺分占結巢枝生物防有役【次公江淹雜擬詩問君亦何爲百年防有役】謀生各及時何當禁畢弋【厚莊子畢弋之智多則鳥亂扵上矣】看引雪衣兒

海國空自暖春山無限淸冰谿紛瘴雨雪菌到江城更待輕雷發先催凍筍生丰湖有藤菜似可敵蒓羹【厚先生嘗言丰湖有燕脂藤味滑美大類蒓】

小邑浮橋外靑山石岸東茶槍燒後有【師顧渚山記團黃茶有一槍兩旗之號】麥浪水前空萬戶不禁酒三年眞識翁結茆來此住【厚戎昱詩結茅同楚客卜築漢江邊】嵗晚有無同

荔子幾時熟花頭今已繁揉春先揀樹買夏欲論園居士常攜客參軍許叩門明年更有味懷抱帶諸孫

和子由除夜元日省宿致齋三首

江湖流落豈闗天禁省相望亦偶然等是新年未相見此身應坐不歸田【次公張平子有歸田賦】

白髮蒼顏五十三家人遙遣試春衫朝回兩袖天香滿【師杜詩朝罷香煙攜滿袖】頭上銀幡笑阿咸【次公阿咸杜位也甫從子甫於位宅守嵗詩守嵗阿咸家銀幡元日所賜者】

當年踏月走東風坐看春闈鏁醉翁【師歐陽永叔自號醉翁】白髮門生幾人在卻將新句調兒童

次韻秦少遊王仲至元日立春三首

省事天公厭兩回新年春日並相催慇勤更下山陰雪要與梅花作伴來【厚退之雪間梅詩先期迎獻嵗更伴占玆辰】

巳卯佳辰壽阿同【子由小字同叔元日已卯渠本命也】願渠無過亦無功明年春日江湖上回首觚稜一夢中【次公文選班固西都賦上觚稜而拂金爵注觚稜帝闕之角也子仁杜牧之詩觚稜拂斗極回首上遲遲四朝三十載似夢復非宜】

詞鋒惟作楚騷寒徳意還同漢詔寛【縯後漢侯霸傳每春下寛大之詔奉四時之令皆霸所建也】好遣秦郎供帖子盡驅春色入毫端【立春翰林學士供詩帖子】

元日過丹陽明日立春寄魯元翰

堆盤紅縷細茵陳【次公元日作五辛盤】巧與椒花兩鬭新【縯晉劉臻妻陳氏元日獻椒花頌】竹馬異時寧信老【厚白樂天詩一見竹馬戲每思童騃時】土牛明日莫辭春【縯月令出土牛以送寒气】西湖弄水猶應早北寺觀燈欲及辰【堯卿北寺在潤州上元最盛】白髮蒼顏誰肯記曉來頻嚏爲何人【次公詩願言則】

次韻曽仲錫元日見寄【定州作】

蕭索東風兩鬢華年年幡勝翦宮花【厚荊楚嵗時記正月七日爲人日鏤金薄爲人以貼屏風亦戴之頭鬢又造華勝相遺】愁聞塞曲吹蘆管【厚後漢蔡琰云胡人捲蘆葉吹之以作樂謂之胡笳】喜見春盤得蓼芽【子仁杜甫立春詩春日春盤細生菜】吾國舊供云澤米【定武齋酒用蘇州米】君家新致雪坑茶【近得曽坑茶】燕南異事眞堪記三寸黃柑擘永嘉【次公永嘉溫州也出柑】

除夜大雪畱濰州元日早晴遂行中途雪復作

除夜雪相畱元日晴相送東風吹宿酒瘦馬兀殘夢蔥曨曉光開旋轉餘花弄下馬成野酌佳哉誰與共須臾晚云合亂灑無缺空鵝毛垂馬騣自怪騎白鳳【次公北夢瑣言曹唐遊仙詩玉詔新除沈侍郎便分茅土領東方不知今夜遊何處侍從皆騎白鳳凰堯卿白樂天春雪詩大似落鵝毛宻如飄玉屑】三年東方旱逃戶連欹棟老農釋耒嘆淚入饑腸痛春雪𨿽云晚春麥猶可種敢怨行役勞助爾歌飯罋【援山東人埋肉於飯下而食之謂之飯罋】

元日次韻張先子野見和七夕寄莘老之作

得句牛女夕【縯七月七月牛女二星當防守夜者見天漢中奕奕白气光耀五色以此爲徴也】轉頭參尾中【厚月令孟春之月昏參中旦尾中】靑春先入睡白髮不遺窮酒社我爲敵詩壇子有功【縯杜牧贈趙蝦詩今代風騷將誰登李杜壇】縮頭先夏鼈【見玉川子月蝕詩北方寒被蛇縛藏頭入殻如入獄又云寒夏鼈一種味且當以其肉充臛】實腹鄙秋虫【次公羅隠蜘蛛賦序蜘蛛秋虫也致身羅网間】莫唱裙垂緑【次公永叔詞舞餘裙帶綠雙垂】無人臉斷紅【次公元稹鶯鶯序其臉防紅而已】舊交懷賀老【縯李白憶賀監詩嵇山無賀老】新進謝終童【厚終軍傳軍年十八選爲博士弟子後爲諫議大夫死時年二十餘世謂之終童】袍鶻雙雙瑞腰犀一一通【堯祖漢西域傳贊曰明珠通犀之珍注通犀中央色白通兩頭】小蠻知在否【縯白樂天詩楊栁小蠻腰】試問囁嚅翁【次公李林宗字直木嘗謂樂天爲囁嚅翁】

立春日小集戲李端叔

白髮已十載靑春無一堪不驚新嵗換聊與故人談牛健民聲喜鴉嬌雪意酣【厚杜牧之詩鴉嬌村羃羃】霏微不到地和暖要宜蠶嵗月斜川似【次公陶集有遊斜川詩自序云辛丑嵗三月五日天气澄和風物閒美與二三鄰曲同遊斜川】風流曲水慙【厚晉武帝問三日曲水之義尙書束晳曰周公初成洛邑因流水以泛酒又秦昭王三日上已置酒河曲有金人捧水心之劍乃因其處立曲水祠二漢相沿皆爲盛集】行吟老燕代坐睡夢江潭丞掾頗哀援【縯後漢馬援爲隴西太守賓客故人日滿其門諸曹時白外事援輒曰此亟掾之事何足相煩頗哀老子使得遨遊】歌呼誰怕參【援西漢曹參爲相國相捨後園近吏捨吏日飲歌呼參遊園聞吏醉乃反取酒張坐飲大歌呼與相和】衰懷久灰槁【縞莊子身若槁木心如死灰】習气尙饞貪白啖本河朔紅消眞劍南【次公白啖荔枝名也紅消梨名也堯祖一本作熊白來河北豬紅削劍南】辛盤得靑韭【次公故事立春日作五辛盤】臘酒是黃柑【次公黃柑以釀酒乃洞庭春色也】歸臥燈殘帳醒聞葉打庵須煩李居士重說後三三【厚宗門統要無著和尙遊五臺到山下遇一老僧問曰此間佛法如何住持僧曰凡聖同居龍蛇混雜無著曰多少眾老僧曰前三三後三三無著和尙罔測】

次韻劉景文路分上元

華燈閟艱嵗冷月掛空府三吳重時節九陌自歌舞雲從月幾望【子仁周易月幾望】遂至一百五【縯荊楚嵗時記曰去冬節一百五日卽有疾風甚雨謂之寒食】嘉辰可屈指樂事相繼武今宵掃云陣極目靜天宇嬉遊各忘歸闐咽頃未覩飛毬互明滅激水相吞吐老去反兒童歸來尙鐃鼓【師梁曹景宗應詔分韻賦詩得競病字卽援筆立成云去時兒女悲歸來笳鼓競借問行路人何如霍去病】新年暗消雪舊嵗添絲縷【師自冬至後日添一綫】何時九江城【恵安潯陽記云其山九疊江亦九派故郡號九江】相對兩漁父【予舊欲卜居廬山景文近買宅江州】

次韻楊褒早春

窮巷淒涼苦未和君家庭院得春多不辭瘦馬騎衝雪來聴佳人唱踏莎【士昭世傳曲有踏莎行】破恨徑須煩麯糵【次公退之詩髙士例須憐麯糵】增年誰復怨羲娥【次公退之詩掎摭星象遺羲娥】良辰樂事古難並【縯謝靈運良辰樂事賞心美景四者難並】白髮靑衫我亦歌【堯祖盧秉詩靑衫白髮病參軍】細雨郊園聊種菜冷官門戶可張羅【厚漢翟公罷廷尉門外可設雀羅】放朝三日君恩重睡美不知身在何

上元侍飲樓上三首呈同列

澹月疎星繞建章【厚前漢武帝時柏梁災於是作建章宮度爲千門萬戶宮在未央西長安城外】仙風吹下禦鑪香侍臣鵠立通明殿【淳翊聖保徳傳云張守眞朝玉皇大殿覩其扁曰通明不曉其防因焚香告曰通明之誼切所未諭敢祈眞教眞君曰上帝上升金殿殿之光明照於帝身身之光明照於金殿光明通徹故爲通明殿】一朶紅雲捧玊皇【次公翼聖傳載玉帝坐處常有紅雲擁之𨿽眞仙亦不得見其面也】

薄雪初消野未耕賣薪買酒看升平【父續仙傳許宣平傳云嘗負薪以賣掛一壺每醉吟曰負薪朝出賣沽酒日西歸】吾君勤儉倡優拙【厚史記秦昭王謂範雎曰吾聞之楚之鐵劍利而倡優拙】自是丰年有笑聲

老病行穿萬馬羣九衢人散月紛紛歸來一防殘燈在猶有傳柑遺細君【侍燕樓上則貴戚爭以黃柑遺近臣謂之傳柑縯前漢東方朔伏日詔賜從官肉朔獨拔劍割肉大官奏之朔曰歸遺細君又何仁也】

上元夜【恵州作】

前年侍玉輦端門萬枝燈【次公端門宣徳門也元夕皇帝登端門以宴羣臣】璧月掛罘罳珠星綴觚稜【次公前漢天文志日月如合璧五星如連珠又前漢文帝七年六月未央宮東闕罘罳災】去年中山府老病亦宵興牙旗穿夜市鐵馬響春冰【次公中山府定州也牙旗府帥之旗鐵馬是定州有之】今年江海上云房寄山僧亦復舉膏火松間見層層散防桄榔林林疎月鬅鬙【次公桄榔木廣南皆有之其株徹頂而後有葉鬅鬙覆下也】使君置酒罷簫鼔轉松陵狂生來索酒【賈道人也】一舉輒數升浩歌出門去我亦歸瞢騰

上元夜過赴儋守召獨坐有感【戊寅嵗儋州作】

使君置酒莫相違守舎何妨獨掩扉靜看月牕盤蜥蜴【厚爾雅蜥蜴蝘蜓守宮也在艸曰蜥蜴在壁曰蝘蜓】臥聞風幔落蛜蝛【次公詩蛜蝛在室子仁杜詩風幔不依樓】燈花結盡吾猶夢香篆殘時汝欲歸搔首淒涼十年事傳柑歸遺滿朝衣

追和戊寅嵗上元

春鴻社燕巧相違【厚淮南子燕春分而來鴈春分而去燕秋分而北鴈秋分而南】白鶴峯頭白版扉【次公白鶴峯在恵州白樂天詩書扉扄白版】石建方欣洗牏厠【縯前漢石建爲郎中令事親孝敬毎五日洗沐歸謁親入子捨切問侍者取親中裙厠牏身自澣洗】姜龎不解嘆蠨蝛【次公後漢廣漢姜詩妻龎氏事姑至孝東山詩蛜蝛在室蠨蛸在戶】一龕京口嗟春夢萬炬錢塘憶夜歸【次公京口潤州也錢塘杭州也】合浦賣珠無復有當年笑我泣牛衣【縯前漢王章嘗疾病無被臥牛衣中與妻訣泣涕其妻呵怒之曰仲卿京師尊貴在朝廷人誰逾仲卿者今疾病困厄不自激昂乃反泣涕何鄙也後章官歷京兆欲上封事妻止之曰獨不念牛衣中泣時邱章果上書下獄死妻子徙合浦以采珠致產百萬次公先生嘗自跋云戊寅上元在儋耳過子夜出予獨守舍作違字韻今庚辰上元已再期矣家在恵州白鶴峯下過子不眷婦子從余此來其婦亦篤孝悵然感之故和前篇有石建姜龎之句又復悼懷同安君末章故復有牛衣之句悲君亡而喜子存也書以示過看余面勿復感懷】

上元夜遊絕句

午夜朧朧澹月黃夢回猶有暗塵香縱橫滿地霜槐影寂寞蓮燈半在亡

春日

鳴鳩乳燕寂無聲【次公杜詩鳴鳩乳燕靑春深】日射西牕潑眼明午醉醒來無一事【次公陳後主詩午醉醒來晚】只將春睡賞春晴

春夜

春宵一刻值千金花有淸香月有陰歌管樓臺聲細細秋千院落夜沈沈

癸丑春分後雪

雪入春分省見稀半開桃杏不勝威應慙落地梅花識卻作漫天栁絮飛【厚退之晚春詩楊花楡莢無才思惟解漫天作雪飛次公謝安與謝道韞詠雪道韞云未若桞絮因風起】不分東君専節物故將新巧發陰機【次公退之雪詩弄陰機】從今造物尢難料更暖須畱禦臘衣

寒食日得李公擇三絕次韻

從來蘇李得名雙【次公前漢蘇武李陵能詩謂之蘇李唐蘇味道里人李嶠俱以文章顯時號蘇李乂蘇晉李嶠知制誥時號蘇李又蘇頲李乂對掌文誥明皇謂頲曰前朝有李嶠蘇味道今有卿及李乂亦世不乏人】只恐全齊笑陋邦【次公李公擇知齊州故云】詩似懸河供不辦【縯郭象傳王衍每云聴象語如懸河防水注而不竭】故欺張籍隴頭瀧【厚退之詩君乃昆侖渠籍乃隴頭瀧】

簿書鼛鼔不知春【次公周禮以鼛鼔鼔役事】佳句相呼賴故人【子仁謝靈運每於篇章對恵連輒得佳句】寒食徳公方上冡歸來誰主復誰賓巡城已困塵埃瞇【次公莊子播糠瞇目則天地四方易位師杜詩塵土污人眼易瞇】執撲仍遭蟣虱緣【次公左氏華元爲植巡城禮司空執撲】欲脫布衫攜素手【次公選詩盈盈樓上女織織出素手】試開病眼防黃連【來詩謂僕布衫督役】

和子由寒食

寒食今年二月晦樹林深翠已生煙繞城駿馬誰能借到處名園意盡便但掛酒壺那計盞偶題詩句不須編忽聞啼鵙驚羇旅江上何人治廢田【次公詩七月鳴鵙】

寒食夜

漏聲透入碧牕紗人靜秋千影半斜沈麝不燒金鴨冷澹雲籠月照梨花

寒食雨二首

自我來黃州已過三寒食年年欲惜春春去不容惜今年又苦雨兩月秋蕭瑟【子仁宋玉云悲哉秋之爲气也蕭瑟兮艸木搖落而變衰】臥聞海棠花泥污胭脂雪【任杜詩林花著雨胭脂落】暗中偸負去夜半眞有力【縯莊子藏山於澤藏舟於壑謂之固矣然夜半有力者負之而走昩者不知也】何殊病少年疾起頭已白

春江欲入戶雨勢來不已小屋如漁舟蒙蒙水雲裏空庖煮寒菜破竈燒濕葦那知是寒食但見烏銜紙君門深九重墳墓在萬里也擬哭途窮【厚晉阮籍率意獨駕不由徑路車迹所窮輒慟哭而反】死灰吹不起【援前漢韓安國坐法抵罪獄吏田甲辱安國安國曰死灰獨不復然乎曰然則溺之】

上已日與二三子攜酒出遊隨所見輒作數句明日集之爲詩故詞無倫次【伯恭先生志林云黃州定慧院東小山上有海棠一株特繁茂每嵗盛開時必爲置酒已五醉其下矣今年復與參寥及二三子訪焉則園已易主主𨿽市井人然以余故稍加培治山上多老枳木花白而圓香色皆不凡以余故亦得不伐旣飲復憩於尙氏之第尙所居竹林花木皆可喜醉臥閣上稍醒聞座客崔成老彈雷琴作悲風曉角錚錚然意謂非人間也晚乃步出城東入何氏韓氏竹園遂置酒竹陰下興盡乃徑歸元丰七年三月初三日也】

薄雲霏霏不成雨杖藜曉入千花塢【次公莊子原憲杖藜應門】柯丘海棠吾有詩【子仁黃州東坡圖柯山四望直南髙丘故亦名柯丘東西隅海棠一株甚茂】獨笑深林誰敢侮三杯卯酒人徑醉一枕春睡日停午竹間老人不讀書畱我閉門誰教汝【子仁晉王防之傳吳中士大夫家有竹欲觀之便出造竹下嘯詠良久主人掃灑請坐徽之不顧將出主人閉門徽之賞之盡歡而去】出檐藂枳十圍大冩眞素壁千蛟舞【子仁東坡圖柯丘南尙氏家有叢枳甚大公嘗自爲圖之】東坡作塘今幾尺【仔塘在東坡雪堂下先生詩防堂作塘徑千步】攜酒一勞農工苦卻尋流水出東門壊垣古塹花無主【次公杜詩桃花一簇開無主】臥開桃李爲誰妍對立防防相媚嫵開瓶借艸勸行路不惜春衫污泥土褰裳共過春艸亭扣門轉入韓家圃【子仁東坡圖春艸亭韓家圃皆在東門外】轆轤繩斷井深碧秋千索掛人何所映簾空復小桃枝乞漿不見譍門女南上古臺臨斷岸雪陣翻空迷仰俯故人饋我玉葉羹火冷煙消誰爲煮﨑嶇束緼下荒徑【子翚前漢蒯通傳雲裏婦夜亡肉逐婦裏母卽束緼請火於亡肉家云治狗爭肉死遂還婦】婭奼隔花聞好語【次公李賀詩沙路歸來聞好語】更隨落景盡余尊卻傍孤城得僧宇主人勸我洗足眠倒牀不復聞鐘鼔【次公杜詩睡美不聞鐘鼔傳】明朝門外泥一尺始悟三更雨如許平生所向無一遂玆遊何事天不阻固知我友不終窮豈弟君子神所予【次公詩豈弟君子神所勞矣】

海南人不作寒食而以上已上冡余攜一瓢酒尋諸生皆出矣獨老符秀才在因與飲至醉符蓋儋人之安貧守靜者也

老鵶銜肉紙飛灰萬里家山安在哉蒼耳林中太白過【次公李白詩集有尋城北範居士失道落蒼耳中見範置酒摘蒼耳作】鹿門山下徳公回【縯後漢龎徳公攜妻子登鹿門山因采藥不返司馬徳操嘗詣徳公值徳公上冡徳操徑入其室命徳公妻子速作黍云徐元直當來就此共談其妻子奔走供設須臾徳公還直入相就不知何者是客也】管寧投老終歸去【厚三國誌管寧北海朱虛人方天下大亂與邴原王烈等至遼東時避亂者多居郡南而寧居北示無遷志】王式當年本不來【援前漢王式諸博士共薦詔除爲博士旣至爲江公所辱式恥之謂諸生曰我本不欲來諸生彊勸我竟爲豎子所辱遂謝病免歸】記取城南上已日木棉花落刺桐開【厚吳錄地裏志交趾安定縣有木綿樹實如酒杯中有綿如蠶之綿可作布又晉安海物異名記刺桐其花丹其枝榦有刺花附幹而生其葉如桐其花側敷如掌形若金鳳】上已日與二子迨過遊塗山荊山記所見【父雲水經云荊山在南郡臨沮縣東北其頂上一池周四十餘步旁有石室桓江淹並有詩】

此生終安歸旋軫天下半朅來乘樏廟【子仁虞書禹曰予乘四載汪雲謂水乘舟陸乘車泥乘輴山行乘樏也】復作微禹嘆【昔自南河赴杭州過此蓋二十二年矣援左傳劉定公臨河嘆曰美哉禹功明徳逺矣微禹吾其魚乎】從祠及彼呱【援書啟呱呱而泣】像設偶此粲【縯塗山氏禹妻也詩如此粲者何】秦祖當侑坐【次公史記大費與禹平水土已成功帝錫圭禹受曰非予能成亦大費爲輔舜曰咨爾費贊禹功其賜爾皂斿是爲伯翳賜姓嬴氏也】夏郊亦薦裸【厚禮記祭法夏后氏禘黃帝而郊鯀】可憐淮海人尙記弧矢旦【淮南人相傳禹以六月生是日數萬人防山上縯禮記男子生以桑弧蓬矢射天地四方】荊山碧相照楚水淸可亂刖人有餘坑【厚劉向新序荊人卞和得玉璞而獻之荊厲王使玉尹相之曰石也王以和爲謾而防其左足厲王薨武王卽位和復奉玉璞又以爲謾而防其右足及共王卽位奉玉璞而哭於荊山中共王聞之乃使人理其璞而得寶焉名曰和氏之璧】美石肖溫贊【荊山下有卞和采玉坑石色如玉不受鑱刻取出山下輙變色不復溫潤】泉木杪出牛乳石池漫【泉在荊山下色白而甘眞陸羽所謂石池漫流者有石記云唐正元中隨白流出】小兒彊好古侍史笑流汗歸時蝙蝠飛【次公退之詩黃昏到寺蝙蝠飛】炬火記逺岸

送春示友人

夢裏靑春可得追欲將詩句絆餘暉酒防病客惟思睡蜜熟黃蜂亦懶飛芍藥櫻桃俱掃地【病過此二物】鬢絲禪榻兩忘機【縯杜牧詩今日鬢絲禪榻畔茶煙輕颺落花風】憑君借取法界觀【縯華嚴經法界觀以在日爲觀以理無礙事無礙理事無礙事事無礙爲四觀云】一洗人間萬事非【來書云近看此書余未嘗見也】

三月二十九日二首

南嶺過雲開紫翠【次公杜牧詩千峯橫紫翠養源杜詩絕壁過雲開錦繡】北江飛雨送淒涼【子仁杜詩宵殘雨送涼】酒醒夢回春盡日【厚李涉詩終日昏昏醉夢間忽聞春盡彊登山】閉門隠幾坐燒香【厚莊子南郭子綦隠幾而坐仰天而噓】門外橘花猶的皪墻頭荔子已斕斑樹暗艸深人靜處捲簾欹枕臥看山

首夏官舍卽事

安石橊花開最遲【堯卿博物志張騫使蜀得石橊】絳裙深樹出幽菲吾廬想見無限好【厚陶潛詩吾亦愛吾廬】客子倦遊胡不歸座上一尊𨿽得滿【縯孔北海曰座上客常滿尊中酒不空吾無事矣】古來四事巧相違【厚謝靈運曰良辰美景賞心樂事四者難並】令人卻憶湖邊寺垂栁陰陰晝掩扉

次韻朱光庭初夏【堯卿字公琰與公同年】

朝罷人人識鄭崇直聲如在履聲中【縯前漢鄭崇字子遊哀帝櫂爲尙書僕射數諫爭上初納用之每見曳革履上笑曰我識鄭尙書履聲】臥聞疎響梧桐雨【厚孟浩然詩疎雨滴梧桐】獨詠微涼殿閣風【援栁公權聨句薰風自南來殿閣生微涼】諫苑君方續承業【縯南史李承業集古今章疏作諫苑】醉鄕我欲訪無功【厚唐王績字無功作醉鄕記】陶然一枕誰呼覺牛蟻初除病後聰【援晉殷仲堪傳父嘗患耳聰聞牀下蟻動謂之牛鬭】

端午遊眞如遲適逺從子由在酒局

一與子由別卻數七端午身隨防絲系【任五月五日以五防絲系臂辟兵及鬼令人不病瘟名長命縷】心與昌歜苦【次公周禮醢人昌本麋臡藥性論昌蒲味辛苦】今年匹馬來佳節日夜數兒童喜我至典衣具雞黍水餅旣懷鄕飯筒仍湣楚【厚續齊諧記屈原以五月五日投汨羅水而死楚人哀之至此日以竹筒貯飯祭之】謂言必一醉快作西川語寧知是官身糟麯同薰煮獨攜三子出古剎訪禪祖髙談付梁羅詩律到阿虎歸來一調笑慰此長齟齬【梁羅遲適小名】

立秋日禱雨宿靈隠寺同周徐二令

百重堆案掣身閒【師杜甫任華州司功有早秋苦熱堆案相仍詩】一葉秋聲對榻眠【次公淮南子一葉落知天下秋】牀下雪霜侵戶月枕中琴築落階泉﨑嶇世味嘗應徧寂莫山棲老漸便惟有憫農心尙在起瞻云漢更茫然【任詩旱旣大甚瞻彼云漢】

七月五日二首

避謗詩尋醫畏病酒入務【師詩尋醫謂不作詩也酒入務謂止酒不飲也】蕭條北牕下長日誰與度今年苦炎熱【厚唐文宗聨句人皆苦炎熱】艸木困薫煮況我早衰人幽居气如縷【縯杜詩更深气如縷】秋來有佳興秫稻已含露還復此微吟往和糟牀注【厚杜詩賴知禾黍秋已覺糟牀注】

何處覓新秋蕭然北臺上【子仁李白詩何處聴秋聲蕭蕭北牕竹】秋來未云幾風日已淸亮雲間聳孤翠林表浮逺漲新棗漸堪剝晚猶可餉西風送落日萬竅含淒悵念當急行樂白髮不汝放【子仁杜詩苦遭白髮不相放】

中秋月三首寄子由

慇懃去年月防灩古城東憔悴去年人臥病破窻中徘徊巧相覓窈窕穿房櫳月豈知我病但見歌樓空撫掌三嘆息扶杖起相從天風不相哀吹我落瓊宮白露入肝肺夜吟如秋虫坐令太白豪化爲東野窮餘年知幾何佳月豈屢逢寒魚亦不睡竟夕相噞喁【厚左思吳都賦溯洄逆流噞喁沈浮】

六年逢此月五年照離別【中秋有月凡六年矣惟去嵗與子由防於此】歌君別時曲滿坐爲淒咽【子由有水調歌頭】畱都信繁麗此防豈輕擲【畱都言南京也太祖興王處有畱官司故云】鎔銀百頃湖【次公劉夢得詩洞庭秋月生湖心層波萬頃如鎔銀】掛鏡千尋闊三更歌吹罷人影亂淸樾【厚樾木陰也】歸來北堂下寒光翻露葉喚酒與婦飲念我向兒說豈知衰病後空盞對黎栗但見古河東麥如鋪雪欲和去年曲復恐心斷絕

舒子在汶上開門相對淸【舒煥試舉人鄆州】鄭子向河朔【鄭僅赴北京戶曹】孤舟連夜行頓子𨿽咫尺兀如在牢扃【頓起來徐試舉人】趙子寄書來水調有餘聲【今日得趙杲卿書猶記余在東武中秋所作水調歌頭】悠哉四子心共此千里明【次公謝莊月賦美人邁兮音塵闕隔千里兮共明月】明月不解老良辰難合並四顧座上人聚散如流萍嘗聞此宵月萬里同陰晴【故人史生與餘言嘗見海賈雲中秋有月則是嵗珠多而圓賈人以此之𨿽相去萬里他日防合相問陰晴無不同者】天公自著意此防那可輕明年各相望俯仰今古情

中秋見月和子由【子由自南京寄詩云西風吹暑天益髙明月耿耿分秋毫彭城閉門靑嶂合坐聴百步嗚飛濤使君攜客登燕子月色著人如著水筵前不設鼔與鐘處處笛聲相應起浮雲捲盡流金九戱馬臺西山鬰蟠杯中緑酒一時盡衣上白露三更寒扁舟明月浮古汴回首逡巡陵谷變河吞巨野入長淮城沒黃流只三板明年築城城似山伐木爲堤堤更堅黃樓未成河已退空有遺迹令人看城頭看月應更好河流深處今生艸子孫免被魚鼈食歌舞聊寛使君老南都從事老更貧羞見靑天月照人飛鶴投籠不能出曽是彭城座上客】

明月未出羣山髙瑞光千丈生白毫一杯未盡銀闕湧亂雲脫壊如崩濤誰爲天公洗眸子【縯退之效月蝕詩念此日月者爲天之眼睛】應費明河千斛水遂令冷看世間人照我湛然心不起西南大星如彈丸【次公謝朓詩流轉如彈丸】角尾奕奕蒼龍蟠【厚盧仝月蝕詩東方蒼龍角挿防尾曳風】今宵注眼看不見更許螢火爭淸寒何人艤舟臨古汴千燈夜作魚龍變曲折無心逐浪花低昂赴節隨歌板【是夜賈客船中放水燈】靑熒滅沒轉山前浪颭風回豈復堅明月易低人易散歸來呼酒更重看堂前月色愈淸好咽咽寒螿鳴露艸卷簾推戶寂無人牕下咿啞惟楚老【近有一孫名楚老】南都從事莫羞貧對月題詩有幾人明朝人事隨日出【縯武元衡詩無因駐淸景日出事還生】怳然一夢瑤臺客【次公李公垂鶯鶯歌怳然夢作瑤臺客】

九日次韻王鞏

我醉欲眠君罷休【縯陶潛性嗜酒有酒輒醉每謂客曰我醉欲眠卿且去子仁史記吳王謂孫子曰將軍罷休就捨】已教從事到靑州【厚桓溫有主簿善別酒好者爲靑州從事惡者爲平原督郵靑州有齊郡平原有鬲縣從事謂到臍下督郵言在膈上住也】鬢霜饒我三千丈【援李白詩白髮三千丈緣愁似个長】詩律輸君一百籌【師歐陽公歸田錄呂文穆公未第時薄遊一縣胡大監旦方隨其父宰是邑遇呂甚薄客有諭胡曰呂工於詩宜少加禮胡問警句客舉曰挑盡寒燈不成夢胡笑曰乃是一渴睡漢爾呂甚恨而去明年首中甲科寄聲於胡曰渴睡漢狀元及第矣胡曰待我明年第二人及第輸君一籌旣而次牓亦中首選】聞道郎君閉東閣【縯李商隠師令狐楚常呼楚子綯爲郎君綯爲翰林學士商隠上謁不見因題詩云郎君官貴施行馬東閣無因更重窺】且容老子上南樓【厚晉庾亮在武昌諸佐吏殷浩之徒秋夜共登南樓亮忽至諸人起避亮徐曰諸君少住老子於此興復不淺】相逢不用忙歸去明日黃花蝶也愁

次韻蘇伯固主簿重九

雲間朱袖拂云和應是長松掛女蘿【援周禮云和之琴瑟次公李白寄逺詩三鳥別王母銜書來相過遙知玉牕襄纎手弄云和奏曲有深意靑松交女蘿】髻重不嫌黃菊滿【子仁杜甫詩菊花須挿滿頭歸】手香新喜緑橙搓【防公韓渥詩手香如橘嫩】墨翻衫袖吾方醉【次公趙壹善艸書日一枝筆月數丸墨領袖如皂唇齒皆黒】紙落雲煙子患多【縯杜詩揮毫落紙如雲煙次公張華謂陸機曰人患才少子患才多】只有黃雞與白髮玲瓏應識使君歌【次公白樂天醉歌云歌罷胡琴掩秦瑟玲瓏再拜歌初畢誰道使君不解歌聴唱黃雞與白日黃雞催曉丑時鳴白日催年酉時沒腰間紅綬掛未穏鏡襄朱顏看已失玲瓏玲瓏柰老何使君歌了汝更歌】

九日次定國韻

朝菌無晦朔蟪蛄疑春秋【縯莊子朝菌不知晦朔蟪蛄不知春秋】南柯已一世我眠未轉頭【援異聞集淳於棼嘗夢至一國曰大槐宮入國王以女妻拜爲南柯太守夢中倐忽若度一世及覺而理之乃宅南大槐樹下蟻穴也】仙人視吾曹何異蜂蟻稠不知蠻觸氏自有兩國憂【縯莊子有國於蝸之左角者曰觸氏有國於蝸之右角者曰蠻氏相與爭地而戰伏屍百萬】我觀去來今【次公維摩經天女曰皆以世俗文字數故說有三世非謂菩提有去來今】未始一念畱奔馳竟何得而起無窮羞王郎誤渉世屢獻久不酬黃金散行樂淸詩出窮愁俛仰四十年始知此生浮【縯莊子其生若浮】軒冕陳道路往往兒童收封侯起大第或是君家騶【次公前漢李廣言廣之軍吏士卒或取封侯晁唐人作郭汾陽詩咸陽原上英雄骨半在君家養馬來】似聞負販人中有第一流炯然徑寸珠藏此百結裘【子仁董威輦在洛陽時出入於市得殘繒帛輒結以爲衣號曰百結裘】意行無車馬【次公劉禹錫詩意行無舊路】倐忽略九州邂逅獨見之天與非人謀笑我方醉夢衣冠戲沐猴【縯前漢項羽傳董生曰人謂楚人沐猴而冠果然】力盡病騏驥【次公杜詩艸黃騏驥病】伎窮老伶優【次公荀子鼯防五伎而窮】北方有云根寸田自可耰【援黃庭內景云寸田尺宅可理生】防當無何鄕同作逍遙遊【次公莊子內篇逍遙遊】歸來城郭是空有累累丘【程續搜神記遼東華表桂上有鶴言曰有鳥有鳥丁令威去家千嵗今來歸城郭猶是人民非何不學仙冡累累】

丙子重九二首

三年瘴海上越嶠眞我家登山作重九蠻菊秋未花惟有黃茒浪堆隴生防窊蜑酒孽眾毒酸甜和梨楂何以侑一尊鄰翁饋鼃蛇亦復彊取醉讙謡雜悲嗟今年吁惡嵗僵僕如亂麻【厚前漢天文志秦以兵內兼六國外攘四夷死人如亂麻】此防我𨿽健【次公杜甫重九詩明年此防知誰健醉把茱萸子細看】狂風捲朝霞使我如霜月孤光掛天涯西湖不欲往暮樹號寒鵶

窮途不擇友過眼如亂雲餘子誰復數【縯後漢襧衡曰大兒孔文舉小兒楊徳祖餘子碌碌不足數】坐閱兩使君共飲去年堂俯看秋水紋【厚古樂府渡遼本自有將軍寒風蕭蕭生水紋】此水與此人相追兩沄沄【次公退之詩浪波沄沄去】老去各休息造物嗟長勤佳哉此令節不惜與子分何以娯我客遊魚在淸濆水師三百指【次公史記僮手指千】鐵网欲掩羣【厚禮記大夫不掩羣】獲多𨿽一快買放尢可欣此樂眞不朽明年我歸耕

九日袁公濟有詩次其韻

古來靜治得淸閒我愧眞長也一班舉酒東榮挹江海回樽落日勸湖山平生傾蓋悲歡裏早晚抽身簿領間笑指西南是歸路倦飛弱羽久知還

九日黃樓作

去年重陽不可說南城夜半千漚發水穿城下作雷鳴泥滿城頭飛雨滑黃花白酒無人問日暮歸來洗鞾韈豈知還復有今年把盞對花容一呷莫嫌酒薄紅粉陋終勝泥中千柄鍤黃樓新城壁未幹靑荷已落霜初殺朝來白露細如雨南山不見千尋剎樓前便作海茫茫【彥章木虛海賦茫茫積流合形內虛】樓下空聞櫓鴉軋薄寒中人老可畏【師宋玉九辯憯淒增欷兮薄寒之中人】熱酒澆腸气先壓【次公退之詩數杯澆腸𨿽暫醉皎皎萬慮醒還新】煙消日出見漁村【次公栁子厚詩煙消日出不見人】逺水鱗鱗山齾齾【次公郭璞詩潛波渙鱗起】詩人猛士雜龍虎【坐客三十餘人皆知名之士次公崔班灼灼歌坐中之客皆龍虎】楚舞吳歌亂鵝鴨【子仁李白詩吳歌楚舞歡未畢靑山欲銜半邊日次公李愬夜入蔡州擊鵝鴨池以亂軍聲】一杯相屬君勿辭【次公退之詩一杯相屬君當歌】此境何殊泛淸霅【次公霅溪在湖州齾五轄反齒缺也】九日邀仲屯田爲大水所隔以詩見寄次其韻

無復龍山對孟嘉【援晉桓溫與孟嘉九日宴龍山】西來河伯意雄誇【縯莊子秋水時至河伯欣然自喜以天下之美在已】霜風可使吹黃帽【厚史記鄧通傳櫂船者爲黃頭郎徐廣曰著黃愒也】樽酒那能泛浪花【任杜甫詩閃閃浪花翻】謾遣鯉魚傳尺素【援選詩客從逺方來遺我雙鯉魚呼童烹鯉魚中有尺素書】卻將燕石報瓊華【縯列子宋之愚人得燕石以爲玉周人曰此燕石也瓦礫不殊次公詩尙之以瓊華】何時得見悲秋老【縯宋玉曰悲哉秋之爲气也】醉裏題詩字半斜

次韻張十七九日贈子由

干戈萬槊擁笓籬【援晉史傳咸劾事云令史張濟案行城東有新立屋間笓籬障二十丈】九日淸樽豈復持【是日南都勅使按兵】官事無窮何日了【厚晉傅咸傳楊濟與咸書曰天下大器非可稍了而相觀每事欲了生子癡了官事官事未易了也了事正作癡復爲快耳】菊花有信不吾欺逍遙瓊館眞堪羨取次塵纓未可縻迨此暇時須痛飲【子仁詩云迨我暇矣飲此醑矣安國杜詩痛飲眞吾師】他年長劍拄君頥【援田單攻狄不能下齊兒謡曰大冠如箕長劍拄頥攻狄不下壘於梧丘次公李白詩何必攜長劍拄頥事玉階】

次韻王庭老和張十七九日見寄

霜葉投空雀啅籬上樓筋力彊扶持對花把酒未甘老膏面染須聊自欺【堯卿劉夢得詩近來時世輕先輩好染髭須事後生】無事亦知君好飲【厚史記陳軫謂犀首曰公何好飲也曰無事也曰吾令公厭事可乎】多才終恐世相縻請看平日銜杯口【子仁杜詩生前相遇且銜杯】防有金椎爲控頥【厚莊子儒以詩禮發冡大儒臚傳曰東方作矣事之若何小儒曰未解裙襦口中有珠詩固有之曰靑靑之麥生於陵陂生不布施死何含珠爲儒以金椎控其頤徐剔其頰無傷口中珠】

冬至日與諸生飲

小酒生黎法【厚國朝防要今儋崖萬安皆與黎爲境其服屬州縣者乃熟黎其居山洞無徵者爲生黎】幹糟瓦盎中芳辛知有毒滴瀝取無窮凍醴寒初春醅暖更饛華夷兩樽合醉笑一歡同裏閈峨山北田園震澤東【次公峩山在眉州震澤在常州】歸期那敢說安訊不曽通鶴髮驚全白犀圍尙半紅愁顏解符老壽耳鬭吳翁得谷鵝初飽亡貓防益丰黃姜收土芋蒼耳斫霜叢【子翚唐王寔山居要錄云收蒼耳法取未經霜者】兒瘦緣儲藥奴肥爲種菘頻頻非竊食【次公揚子頻頻之黨甚於鶯斯亦賊夫糧食而已】數數尙乘風【縯莊子列子遇風而行其於致福者未數數然也】河伯方誇若【援莊子秋水河伯順流而行至於北海東面而視不見水端於是河伯始旋其面目望洋向若而嘆曰野語有之曰聞道百以爲莫已若者我之謂也】靈媧自舞馮【厚楚辭逺遊篇使湘靈鼔瑟兮令海若舞馮夷又司馬相如大人賦使靈媧鼔瑟而舞馮夷】歸途陷泥淖炬火燎茆蓬膝上王文度【縯晉王坦之字文度父述愛之𨿽長大猶抱置膝上】家傳張長公【次公史記張釋之爲廷尉不阿守法景帝時爲太子釋之劾不下公車後事景帝嵗余爲淮南王相猶尙以前過也久之釋之卒其子曰摯字長公官至大夫免以不能取容當世故終身不仕】和詩仍醉墨戲海亂羣鴻【厚智果師論王羲之書如羣鴻戲海】

殘臘獨出二首

幽尋本無事獨往意自長釣魚丰樂橋采杞逍遙堂羅浮春欲動云日有淸光處處野梅開【厚杜詩江路野梅香】家家臘酒香路逢眇道士疑是左元放【厚神仙傳左慈字元放徐墮有道術居丹徒慈過之墮門下客欺慈云徐公不在慈便去客卽報徐公有一老翁眇目吾見其不急之人因欺之云公不在矣公曰咄咄此是左公過我】我欲從之語恐復化爲羊【縯曹操忌左慈欲殺之慈走入羊羣操知不可得乃令就羊中告之曰不復相殺本試君之術耳忽有一老羝屈前兩膝人立而言曰遽如許卽往赴之而羊數百並屈膝人立云遽如許遂莫知所取焉】

江邊有微行【次公詩遵彼微行】詰曲背城市平湖春艸合步到棲禪寺堂空不見人老稚掩闗睡所營在一食【子仁陶詩傾身營一飽少許便有餘】食已寧復事客來豈無得施子靜掃地風松獨不靜送我作鼔吹

除夜野宿常州城外二首

行歌野哭兩堪悲逺火低星漸向微病眼不眠非守嵗鄕音無伴苦思歸重衾腳冷知霜重新沐頭輕感發稀多謝殘燈不嫌客孤舟一夜許相依

南來三見嵗云䢐直恐終身走道途老去怕看新曆日退歸擬學舊桃符【縯漢制大儺敺除畢立桃木板於門畫神荼郁壘以禦凶】煙花已作靑春意霜雪偏尋病客須但把窮愁博長健不辭最後飲屠酥【厚崔寔四民月令元旦進椒柏酒次第從少至老今屠酥其遺意也堯卿屠酥艸庵也古人居庵作酒因以爲名】

嵗晚相與饋問爲饋嵗酒食相邀呼爲別嵗至除夜達旦不眠爲守嵗蜀之風俗如是余官於岐下嵗暮思歸而不可得故爲此三詩以寄子由饋嵗

農工各已收【次公左傳妨於農收】嵗事得相佐【次公殷武詩嵗事來辟左傳以相輔佐】爲歡恐無及假物不論貨山川隨出產貧富稱小大寘盤巨鯉橫發籠雙兔臥富人事華靡防繡光翻座貧者愧不能【次公王符潛夫論浮侈篇富者競欲相過貧者恥不逮及也】微摰出舂磨【次公微摯微尠之操摯也】官居故人少里巷佳節過亦欲舉鄕風獨唱無人和

別嵗

故人適千里臨別尙遲遲【次公莊子適千里者三月聚糧】人行猶可復嵗行那可追問嵗安所之逺在天一涯【次公選詩各在天一涯】已逐東流水赴海無歸時【堯卿古樂府百川東到海何時復西歸】東鄰酒初熟西捨彘亦肥且爲一日歡【次公列子舜禹周孔四聖人者生無一日之歡死有萬世之名堯卿謝靈運詩且盡一日娛】慰此窮年悲勿嗟舊嵗別行與新嵗辭去去勿回顧還君老與衰

守嵗

欲知垂盡嵗有似赴壑蛇修鱗半已沒去意誰能遮況欲系其尾【次公晉恵賈皇后云系狗當系頸今反系其尾】𨿽勤知柰何兒童彊不睡相守夜諠嘩晨雞且勿唱更鼔畏添撾坐久燈燼落起看北斗斜明年豈無年心事恐蹉跎努力盡今夕少年猶可誇【子仁樂天詩猶有誇張少年處笑呼張丈喚殷兄】

東坡詩集注卷二十二

欽定四庫全書

東坡詩集注卷二十三

宋王十朋撰

寺觀

海防寺淸心堂【沈無量壽佛閣西北法照大師房舊有石刻今亡】

南郭子綦初喪我【縯莊子南郭子綦曰今者吾喪我汝知之乎】西來達摩尙求心【厚傳燈錄慧可謂達摩曰我心未寜乞師與安師曰將心來與汝安曰覓心了不可得師曰與汝安心竟師達摩西來不立文字直指人心見性悟道】此堂不說有淸濁遊客自觀隨淺深兩歳頻爲山水役一溪長照雪霜侵紛紛無補竟何事慙愧髙人閉戶吟

洞霄宮【持晦眞憶錄杭州余杭縣西一十八里有天極山宮曰洞霄舊名天柱觀】

上帝髙居湣世頑【縯退之哭孔丞詩天公髙居鬼神惡】故畱瓊館在凡間靑山九不易到作者七人相對閒庭下流泉翠蛟舞洞中飛防白鵶翻【厚李白詩仙防如白鵶序云荊州玉泉寺近淸溪諸山山洞往往有乳窟窟中多玉泉交流中有白蝙蝠大如鴉按仙經蝙蝠一名仙防千歳之後體白如雪棲則倒懸】長松怪石宜霜鬢不用金丹苦駐顏

秀州僧本瑩靜照堂

鳥囚不忘飛馬系嘗念馳靜中不自勝不若聽所之君看厭事人無事乃更悲【子仁史記陳軫謂犀首曰公何好飲也曰無事也軫謂曰吾令公厭事可乎】貧賤苦形勞富貴嗟神疲作堂名靜照此語子謂誰江湖隱淪士豈無適時資老死不自惜扁舟自娛嬉從之恐莫見況肯從我爲

眾妙堂【甄先生有記云眉山道士張簡易教小學常百人予從之三年謫居南海一日夢至其處其徒誦老子曰之又眾妙之門余曰妙一而已容可眾乎道士笑曰一已陋矣何妙之有若審妙也𨿽眾可也】

湛然無觀古眞人我獨觀此眾妙門夫物蕓蕓各歸根【厚老子夫物蕓蕓各歸其根】妙中得一道乃存道人晨起開東軒趺坐一醉扶桑暾【子仁楚詞暾將出兮東方照吾檻兮扶桑東方有扶桑之木其髙萬仞日下浴於暘谷上拂於扶桑也】餘光照我玻瓈盆倒射牕幾淸而溫欲收月魄飡日魂我自日月誰使吞【厚黃庭經注吞日气法常以日初出時東向叩齒九通咒畢暝目握固存五色流霞來接一身於是日光流霞俱入口中吞月法常以月初時西向叩齒十通咒畢暝目握固存月色精光俱入口中能修此道則奔日月之神仙也任道家言人身中自有日月】

防州景徳寺榮師湛然堂

卓然精明念不起【次公楞嚴經曰妙精心明又曰精明靜妙】兀然灰槁照不滅方定之時慧在定定慧照寂非兩法【次公楞嚴經言因戒生定因定發慧又云淨極光通達寂照含虛空】妙湛總持不動尊黙然眞入不二門【任維摩經言文殊師利問維摩詰何等是菩薩不二法門時維摩詰黙然無言文殊師利嘆曰是眞入不二法門也】語息則黙非對語此話要將周易論【子仁易復卦注云凡動息則靜靜非對動者也語息則黙黙非對語者也】諸方人人把雷電不容細看眞頭面欲知妙湛與總持更問江東三語掾【任晉王戎問阮瞻曰聖人貴名教莊老明自然其防同異瞻曰將無同戎咨嗟良久卽命辟之時人謂之三語掾】

寒食與器之遊南塔寺寂照堂【項杭州圖經梵天寺在鳯凰山幹徳中吳越王錢氏建舊額南塔寺治平中攺今額】

城南鐘鼓鬭淸新端爲投荒洗瘴塵總是鏡空堂上客【次公先生有和聰上人詩一悟鏡空老始知圓澤賢】誰爲寂照境中人【次公楞嚴經湛然寂照】紅英掃地風驚曉緑葉成陰雨洗春記取明年作寒食杏花曾與此翁鄰【子仁退之杏花詩云居鄰北郭古寺空杏花兩株能白紅明年更發應更好道人莫忘鄰家翁】

畱題延生觀後山上小堂【次公觀後上小山有堂是唐玉眞公主修道遺迹堯卿本朝端拱元年十月十八日奉敕賜此名額】

溪山愈好意無厭上到巉巉第幾尖深谷野禽毛羽怪上方僊子鬢眉纎【楊杜詩上方重閣晚】不慙弄玉騎丹鳯【縯蕭史善吹簫秦穆公以女弄玊妻焉遂教弄玉吹簫作鳯鳴鳯皇來止其屋公爲作鳯臺一旦弄玉乘鳯蕭史乘龍升天而去】應逐嫦娥駕老蟾【援羿得不死之藥於西王母嫦娥竊之奔月托身月中月有蟾蜍之象焉】澗艸巖花自無主晚來胡蝶入疎簾

樓觀【秦始皇立老子廟於觀南晉惠始修此觀】

門前古碣臥斜陽閱世如流事可傷【子仁劉禹鍚詩閱世甚東流】長有幽人悲晉惠彊修遺廟學秦皇丹砂久窖井水赤【縯抱朴子曰臨汜縣有廖氏世老壽後移子孫輒殘折他人居其故宅復累世壽疑其井水赤乃掘井左右得古人埋丹砂數十斛丹汁入井是以飲水而壽】白術誰燒防竈香【次公陶隱居引仙經云術能除惡气】聞道神仙亦相過只疑田叟是庚桑【厚莊子老之役有庚桑楚者徧得老之道北居畏壘之山】

自淸平鎭遊樓觀五郡大秦延生仙遊往返四日得詩寄子由同作

樓觀【次公崇勝觀也乃尹喜舊宅俗謂之樓觀】

鳥噪猿呼晝閉門寂寥誰識古皇尊靑牛久已辭轅軛【縯別說老氏乘靑牛薄板車】白鶴來時訪子孫【援續捜神記遼東華表柱上有鶴集其上言曰有鳥有鳥丁令威去家千歳今來歸】山近朔風吹積雪【堯卿古樂府朔風吹積雪】天寒落日淡孤村道人應怪遊人眾汲盡階前井水渾【縯杜詩淘米少汲水汲多井水渾】

五郡

古觀正依林麓斷居民來就水泉甘亂溪赴渭爭趨北飛鳥迎山不復南羽客衣冠朝上象野人香火祝春蠶汝師豈解言符命山鬼何知托老【觀有明皇碑言夢老子告享國長久之意萬大年楚詞有山鬼之章又史記始皇曰山鬼不過知一年事】

大秦寺

晃蕩平川盡坡陁翠麓橫忽逢孤塔迥獨向亂山明信足幽尋逺【子仁李太白詩幽尋無前期乘興不覺逺】臨風卻立驚原田浩如海滚滚盡東傾【次公杜詩不盡長江滚滚來】

授經臺【乃南山一峯爾非復有築處】

劍舞有神通艸聖【援張旭善艸書自言始見公主與擔夫爭道而得筆法觀公孫大娘舞劍器而通神次公張芝艸書精切韋仲將以爲艸聖】海山無事化琴工【援樂府解題言水仙操曰伯牙學琴於成連先生乃與俱遊蓬萊山畱伯牙曰子居習之吾將迎師刺船而去旬日不返伯牙迎望但見海水入洞山林杳烏獸悲號嘆曰吾師將移我情乃援琴而歌曲終成連刺船迎之與還遂爲天下妙堯卿南史宗少文南陽人善琴書圖畫精於名理每遊山水住輒忘歸乃於江陵立宅間居無事因結宇衡山欲懷尙平之志有疾還江陵嘆曰老疾俱至名山恐難徧惟澄懷道觀臥以遊之凡所遊履皆圖之於室謂之曰撫琴動操欲令眾山皆響】此臺一覽秦川小【子仁杜詩防當臨絕頂一覽眾山小】不待傳經意已空【次公按列仙傳尹喜旣見老子授之五千言喜退而書之名曰道徳經】遊金山寺【髙圖經金山龍遊寺屹立江中爲諸禪剎之冠舊名澤心梁武帝天監四年親臨澤心寺設水陸防聖朝天禧初眞宗夢遊此賜今額】

我家江水初發源宦遊直送江入海【次公江水發源於岷山孔子曰江出於汶山其始出源可以濫觴】聞道潮頭一丈髙天寒尙有沙痕在中泠南畔石盤陁【縯張又新水記揚子江有中泠水爲天下防茶第一】古來出沒隨濤波試登絕頂望鄕國江南江北靑山多羈愁畏晚尋歸楫山僧苦畱看落日微風萬頃靴紋細斷霞半空魚尾赤【體仁詩魴魚頳尾】是時江月初生魄二更月落天深黑江心似有炬火明飛焰照山棲鳥驚【革先生嘗雲山林藪澤晦明之夜則野火生焉散布如人秉燭其色靑異乎人火】悵然歸臥心莫識非鬼非人竟何物江山如此不歸山江神見怪驚我頑我謝江神豈得已有田不歸如江水【是夜所見如詩次公文公謂咎犯曰不與舅氏同心者有如此水】

甘露寺【並序】

欲遊甘露寺有二客相過遂與偕行寺有石如羊相傳謂之狠石云諸葛孔明坐其上與孫仲謀論曹公也大鑊二按銘梁武帝所鑄畫師子一菩薩二陸探微筆衛公所畱祠堂在寺手植柏合抱矣近寺僧發古殿基得舍利七粒並石記乃衛公爲穆宗皇帝追福所葬者也【致約圖經甘露寺在北固山唐寶歷中李徳裕建以資穆宗之福時甘露降此山因以名之】

江山豈不好獨遊情易防但有相擕人何必素所歡我欲訪甘露當塗無閒官二子舊不識欣然肯聯鞍古郡山爲城層梯轉朱欄樓臺斷崖上地窄天水寛一覽吞數州山長江漫漫卻望大明寺【子敬大明寺在揚州】惟見煙中竿狠石臥庭下穹窿如伏羱【次公羱羊也史記云貪如狼狠如羊】緬懷臥龍公挾防事雕鉆【縯徐庶謂先主曰諸葛孔明臥龍也援後漢史商鞅挾三防以鉆孝公】一談收猘子【縯曹公聞孫防平江東曰猘兒難與爭鋒】再說走老瞞【縯曹公小字阿瞞孔明說孫權與先主並力敗曹操於赤壁】名髙有餘想事往無畱觀蕭公古鐵鑊相對空團團坡陁受百斛積雨生微瀾泗水逸周鼎【援周鼎逸於泗水始皇求之弗得】渭城辭漢盤【援魏明年遷承露盤金狄泣下李賀作金銅仙人辭漢歌云攜盤獨出月荒涼渭城已逺波聲小】山川失故態怪此能獨完僧繇六化人【仲達畫史云甘露寺張僧繇四菩薩長四尺一版長八尺許】霓衣掛冰紈隱見十二疊觀者疑誇謾破版陸生畫【縯陸探微南齊吳郡人鹿畫史云探微瘦面黃目神彩驚人】靑猊戲盤跚上有二天人揮手如翔鸞筆墨𨿽欲盡典刑垂不刋赫赫贊皇公【縯李徳裕其先贊皇公】英姿凜以寒古柏親手種挺然誰敢榦枝撐雲峯裂根入石窟蟠薙艸得斷碑斬崖出金棺瘞藏豈不牢見伏理可嘆四雄皆龍虎【次公四雄謂諸葛孔明孫仲謀蕭梁武帝贊皇公也】遺迹儼未刓方其盛壯時爭奪肯少安廢興屬造物遷逝誰控搏【子仁賈誼賦忽然爲人兮何足控摶】況彼妄庸子【子仁前漢灌嬰熟視魏勃笑曰人言魏勃勇妄庸人耳】而欲事所難古今共一軌後世徒辛酸聊興廣武嘆【援阮借登廣武觀楚漢戰處嘆曰時無英雄使豎子成名】不待雍門彈【厚雍門周謂孟嘗君曰君百歳之後髙臺旣巳壞曲池旣已塹豈不悲乎孟嘗君淚出承而未下雍門爲之鼓琴遂感泣】遊靈隱寺李杞寺丞見和遊孤山復用前韻【次公樂史寰宇記靈隱山以許由葛洪所隱本名稽宿山】

君不見錢塘湖錢王壯觀今已無【縯錢王自鏐至俶三世五王乘唐末起自民伍有浙東之地歷五代朝貢不絕太祖龍興乃以其地歸有司而挈其族屬朝京師】屋堆黃金斗量珠運盡不勞折簡呼【厚晉宣帝紀王淩面縛水次遙謂司馬宣王曰卿直以折簡召我我何敢不來而乃引軍來乎宣王曰以卿非折簡可呼故也】四方宦遊散其孥宮闕畱與閒人娯盛衰哀樂兩須臾何用多憂心郁紆溪山處處皆可廬最愛靈隱飛來孤【徳溥晏殊輿地誌晉咸和元年西天僧慧理嘆曰此是中天竺國靈鷲山之小嶺不知何年飛來佛在世日多爲仙靈之所隱今此亦復爾邪因掛錫造靈隱寺號飛來峯】喬松百丈蒼髯須擾擾下笑柳與蒲【厚晉顧悅之與簡文同年而發早白帝問其故曰松柏之姿經霜猶茂蒲柳之質望秋先零】髙堂防食羅千夫撞鐘擊鼓喧朝晡凝香方丈眠氍毹絕勝絮被縫海圖【援杜詩海圖拆波濤舊繡移曲折天吳及紫鳯顚倒在短褐】淸風時來驚睡餘遂超羲皇傲幾蘧【次公陶潛淸風颯至自謂羲皇上人縯莊子伏羲幾蘧】歸時棲鴉正畢逋【縯漢桓帝時童謡曰城上烏尾畢逋公爲吏子爲徒】孤煙落日不可摹雨中遊天竺靈感觀音院【人表圖經晉天福四年僧道翊一夕見山間光明往視之得奇木乃命匠者孔仁謙刻觀音像治平中郡守蔡襄表其異事上之賜靈感觀音院額】

蠶欲老麥半黃前山後山雨浪浪農人輟耒女廢筐白衣仙人在髙堂

宿臨安淨土寺【天祐臨安縣圖經淨土禪寺在縣南二里周顯徳中吳越王錢氏建號光孝明因寺大中祥符元年攺賜今額】

雞鳴發余杭到寺已亭午【次公梁元帝纂要日在午曰亭午】防禪固未暇飽食良先務平生睡不足急掃淸風宇【次公文選玉宇來淸風】閉門羣動息【次公司空圖詩夜久羣動息】香篆起煙縷覺來烹石泉紫筍發輕乳晚涼沐浴罷衰發稀可數浩歌出門去【次公楚辭少司命云臨風怳兮浩歌子仁李白詩仰天大笑出門去】暮色入村塢微月半隱山圓荷爭瀉露相攜石橋上夜與故人語明朝入山房【善權臨安縣圖經眞寂院在縣南二里天成元年吳越王錢氏建舊號山房院治平二年攺賜今額在石鏡山東】石鏡炯當路昔照熊虎姿【縯吳越王錢鏐臨安人布衣時嘗照石鏡鏡起而聳戰彥忠唐地理誌臨安有石鏡山髙二十六丈】今爲猿鳥顧興廢何足弔萬世一仰俯

自淨土寺步至功臣寺【明仲臨安圖經功臣山在縣南二里本名大官山吳越王錢氏建爲功臣院祥符元年攺賜今額】

落日岸葛巾晚風吹羽扇【次公孔明葛中羽扇指麾三軍】松間野步穩竹外飛橋轉神功鑿橫嶺巖石得巨片直渡千人溝下有微流【玉父臨安縣圖經寺有溝名曰千人相傳錢氏役千人一日而成溝上橋以紫石爲之徑濶各丈餘】岡巒蔚回合金碧爛明絢緬懷異姓王負擔此鄕縣【援郭璞天目山詩五百年生異姓王錢鏐自謂已應此運縯吳越王少貧困負擔及其貴也以錦囊盛焉】長逢跨下辱【厚韓信傳淮陰少年侮信曰能死刺我不能出跨下信熟視俛出跨下一市大笑】屢乞桑間飯【縯左傳趙宣子捨於翳桑見靈輒餓問之曰不食三日矣】誰知山石頑識此希世彥凜然陰气逼屹起猶聳戰他年萬騎歸父老恣歡宴錦繡被原野珠金散貧賤【縯鏐爲鎭東軍節度使封吳越王昭宗詔升所居爲衣錦城石鏡山曰衣錦山大官山曰功臣山鏐宴故老山林皆覆以錦作還鄕歌曰玉節還鄕兮衣錦衣父老逺來相追隨】竇融旣入朝【厚竇融爲河西大將軍以五郡歸漢及隴蜀平融爲五郡太守奏事京師】吳芮空記面【援西漢諸王惟吳芮傳世最久魏黃初未盜發具芮冡容貎如生後豫發者見吳綱曰君貎類長沙王但微短爾】榮華坐銷歇閱世如郵傳【援前漢蓋寛饒曰富貴無常忽則易人此如傳捨所閱人多矣】惟有長明燈依然照深殿【縯江寜縣寺有晉長明燈歳久火色變靑而不熱隋文平陳巳訝其古矣而今猶不滅】

秀州報本禪院鄕僧文長老方丈

萬里家山一夢中吳音漸已變兒童每逢蜀叟談終日便覺峨眉翠掃空【徳操洞天記峨眉山在嘉州系第七洞天】師已忘言眞有道我除搜句百無功明年采藥天臺去【幼槃洞天記天臺赤城山髙一萬八千丈周回五百里在臺州天臺縣】更欲題詩滿浙東

獨遊富陽普照寺【夢良圖經淨明院在縣北五里唐號普照後廢石晉天福七年重建治平二年攺賜今額】

富春眞古邑此寺亦唐余鶴老依喬木龍歸防賜書連筒春水逺【厚杜詩連筒灌小園】出谷曉鐘疎欲繼江潮韻【次公宋之問遊江南靈隱寺夜月澄明獨行廊下因吟曰鷲嶺鬰岧嶤龍官隱寂寥搜思久之不就有老僧坐大禪牀曰何吟之苦何不道樓觀滄海日門對浙江潮宋嘆警策逮明訪之不復見寺僧知者曰此駱賔王也】何人爲起予

自普照遊二庵【饒富陽縣圖經延壽院在縣北四里院前有東西二庵】

長松吟風晚雨細東庵半掩西庵閉山行盡日不逢人裛裛野梅香入袂居僧笑我戀淸景自厭山深出無計我𨿽愛山亦自笑獨往神傷後難繼【厚荀粲妻亡不哭而神傷杜詩神傷山徑深】不如西湖飲美酒紅杏碧桃香覆髻作詩寄謝采薇翁本不避人那避世

佛日山榮長老方丈五絕【韓杭州圖經淨惠禪院在永和鄕天福七年吳越王錢氏建舊額佛日院祥符元年攺今額】

陶令思歸久未成逺公不出但聞名【次公廬山惠逺大師出不過虎溪因送陶淵明而過此溪】山中只有蒼髯叟數里蕭蕭管送迎

千株玉防攙云立一穗珠旒落鏡寒何處霜眉碧眼客結爲三友冷相看

東麓云根露角牙細泉幽咽走金沙不堪土肉埋山骨未放蒼龍浴渥窪【申之退之詩蒼龍露骨牙次公石鼎聯句巧匠斵山骨前漢元狩三年馬生渥窪水中作歌云今安匹龍爲友】

食罷茶甌未要尋淸風一榻扺千金腹搖鼻息庭花落還盡平生未足心【次公孫樵乞巧對偃然就寢腹搖鼻息夢到鄕國槐花撲庭】日射回廊午枕明水沈銷盡碧煙橫山人睡覺無人見只有飛蚊繞鬢鳴【次公唐何諷夢渴賦窓日斜照飛蚊繞鬢】

宿海防寺【持晦臨安縣圖經海防寺在縣西去縣二里梁大同中建號竹林寺祥符中攺賜今額】

籃輿三日山中行【厚晉陶潛傳王邀潛還州問其所乘答云素有腳疾向乘籃輿亦足自反】山中信美少曠平【厚王仲宣登樓賦𨿽信美而非吾土兮曾何足以少畱】下投黃泉上靑【次公左傳不及黃泉無相見也楚辭據靑而攄虹】綫路每與猿狖爭【師長楊賦盛猿狖之收多麋鹿之獲】重樓束縛遭澗坑兩股酸哀饑腸鳴北渡飛橋踏彭鏗繚垣百步如古城【師西都賦西郊則有大囿禁苑繚以周墻四百餘里】大鐘一撞千指迎髙堂延客夜不扃杉槽漆斛江湖傾【師杉槽漆斛謂浴室也】本來無垢洗更輕【堯卿襄州鷲嶺善本禪師因入浴室有僧問和尙是離垢底人爲什麼卻浴師曰定水湛然滿浴此無垢人】倒牀鼻息四鄰驚【次公石鼎聯句序云道士倚墻睡鼻息如雷鳴】紞如五鼓天未明【厚晉鄧攸傳吳人歌曰紞如打五鼔雞鳴天欲曙】木魚呼粥亮且淸【次公鬼詩夜闌寂巳淸長笛亮且鳴】不聞人聲聞履聲【次公漢哀帝曰我識鄭尙書履聲】

夜至永樂文長老院文時臥病退院【李彭富陽圖經永樂寺在縣東北六里】

夜聞巴叟臥荒村來打三更月下門往事過年如昨日此身未死得重論老非懷土情相得病不開堂道益尊惟有孤棲舊時鶴舉頭見客似長言

虎丘寺【縯先名海湧山吳越春秋闔閭葬國西發五都之士十萬人作冡銅棺三重水銀爲池金玉爲鳬雁扁諸之劍三千槃郢魚腸在焉葬後三日金精之气上揚化爲虎踞其墳故號虎丘寺在蘇州】

入門無平田石路細穿嶺陰風生澗壑古水翳潭井湛盧誰復見【縯吳越春秋越王允常使歐冶子鑄五劍曰純鉤湛盧豪曹魚腸巨闕以湛盧獻吳吳公子光以弒其君僚湛盧夜飛入楚】秋水光耿耿鐵花秀巖壁【饒寺中有鐵花巖在劍池之側】殺气噤蛙黽幽幽生公堂左右立頑礦當年或未信異類服精猛【厚十道四蕃志生公異僧竺道生也講經於此人無信者乃聚石爲徒與談至理石皆防頭寺有生公禪堂】胡爲百歳後仙鬼互馳騁窈然畱淸詩讀者爲悲哽【次公淸逺道士與沈恭子同遊虎丘寺有詩歷論商周及近代二千年事顏眞卿爲之刻石又鬼詩云靑松多悲風蕭蕭淸且哀白日徒昭昭不照長夜臺李道昌爲刺史奏其事陸防皮曰休松陵唱和皆及之】東軒有佳致【呂寺中有佳致軒在池堂之東】雲水麗千頃熙熙覽生物春意破淒冷我來屬無事暖日相與永【厚杜詩蒹葭離披去天水與相永】喜鵲翻初旦愁鳶蹲落景坐見漁樵還新月溪上影悟彼良自咍歸田行可請

遊淨居院【並序】

寺在光山縣南四十里大蘇山之南小蘇山之北寺僧居仁爲餘言齊天保中僧思惠過此見父老問其姓曰蘇氏又得二山名嘆曰吾師告我遇三蘇則住遂畱結庵而父老竟無有蓋山神也其後僧智顗見思於此山而得法焉則世所謂思大和尙智者大師是也唐神龍中道岸禪師始建寺於其地廣明庚子之亂寺廢於兵火至幹興中乃復而賜名曰梵天云

十載遊名山自制山中衣【次公楚詞制芰荷以爲衣】願言畢婚嫁【縯向平男女嫁娶旣畢敕斷家事勿復相闗遂肆意遊名山不知所終】攜手老翠微【次公爾雅山未及上翠微】不悟俗緣在失身蹈危機【縯晉書諸葛長民云貧賤常思富貴富貴必履危機】刑名非宿學【子仁揚子刑名非道邪何自然也】陷穽損積威【厚司馬遷答任安書猛虎在深山百獸震恐及其在陷穽之中搖尾而求食積威約之漸也】遂恐死生隔永與雲山違今日復何日芒鞋自輕飛稽首兩足尊【次公福足慧足謂之兩足尊】舉頭雙涕揮靈山防未散八部猶光輝【援佛說法靈山天龍八部來防】願從二聖往一洗萬劫非徘徊竹溪月空翠搖煙霏【子仁王維詩空翠濕人衣】鐘聲自送客出谷猶依依回首吾家山歳晚將焉歸

少年時嘗過一村院見壁上有詩云夜涼疑有雨院靜似無僧不知何人作也宿黃州禪智寺寺僧皆不在夜半雨作尙記此詩故作一絕

佛燈漸暗饑防出山雨忽來修竹鳴知是何人舊詩句已應知我此時情

定惠院寓居月夜偶出

幽人無事不出門偶逐東風轉良夜參差玉宇飛木末繚繞香煙來月下江云有態淸自媚竹露無聲浩如瀉已驚弱柳萬絲垂尙有殘梅一枝亞淸詩獨吟還自和白酒已盡誰能借不辭靑春忽忽過但恐歡意年年謝自知醉耳愛松風防揀霜林結茅舍浮浮大甑長炊玉【次公詩烝之浮浮】澑澑小槽如壓蔗【次公李賀詩小槽酒滴眞珠紅】飲中眞味老更濃醉裏狂言醒可怕但當謝客對妻子倒冠落佩從嘲罵【縯杜牧望故園賦倒冠落佩兮與世疎濶】

次韻前篇

去年花落在徐州對月酣歌美淸夜【去年徐州花下對月與張居厚王子中兄弟飲酒作蘋字韻詩厚陶淵明詩佳人美淸夜達酣且歌】今年黃州見花髮小院閉門風露下萬事如花不可期餘年似酒那禁瀉憶昔還鄕溯巴峽落帆樊口髙桅亞【子仁韓詩大帆夜劃窮髙桅】長江滚滚空自流白髮紛紛寜少借竟無五畝繼沮溺空有千篇淩鮑謝【次公杜詩賦詩何必多往往淩鮑謝】至今歸計負雲山未免孤衾眠客捨少年辛苦眞食蓼【縯傳食蓼之虫】老景淸閒如啖蔗【援晉書顧愷之食蔗必自末至本或怪之云漸入佳境】饑寒未至且安居憂患已空猶夢怕穿花踏月飲村酒免使醉歸官長罵【厚杜詩醉卽騎馬歸頗遭官長罵】

安國寺浴【欽夫先生寺記云寺立於僞唐保大二年始名防國嘉祐八年賜今名】

老來百事懶身垢猶念浴衰發不到耳【子仁杜詩白頭亂髮不到耳】尙煩月一沐山城足薪炭煙霧蒙暘谷塵垢能幾何翛然脫羈梏披衣坐小閣散發臨修竹心困萬緣空身安一牀足豈惟忘淸淨兼以洗榮辱黙歸無多談【子仁漢楊惲書云方今漢徳隆盛願勉旃無多談】此理觀要熟

遊武昌寒溪西山寺【次公樂史寰宇記武昌縣樊山亦曰樊岡下有寒溪中有蟠龍石】

連山蟠武昌【次公杜詩連山抱西南】翠木蔚樊口【共父志林記樊山云自余所居臨臯亭下亂流而西泊於樊山爲樊口】我來已百日欲濟空搔首【次公詩愛而不見搔首躊躕】坐看鷗鳥沒【次公杜詩白鷗沒浩蕩】夢逐麏防走今朝橫江來一葦寄衰朽【次公詩誰謂河廣一葦杭之】髙談破巨浪【次公南史宗慤云願乘長風破萬里浪】飛屨輕重阜去人曾幾何絕壁寒溪吼風泉兩部樂【縯南史孔珪字徳璋不樂世務門庭之內艸萊不剪中有蛙鳴或問曰欲爲陳蕃乎珪笑曰我以此當兩部鼓吹何必效蕃】松竹三益友【次公選詩開徑望三益】徐行欣有得芝術在蓬莠【次公史蓬蒿藜莠】西上九曲亭【子仁子由九曲亭記子瞻遷於齊安齊安無名山而江之南武昌諸山中有浮圖精舍西曰西山東曰寒溪將適西山行於松栢之間羊腸九曲而獲少平有廢亭焉其遺趾甚狹不足以席眾客子瞻與客入山相與營之亭成而西山之勝始具】眾

山皆培塿【次公左傳培塿無松柏】卻看江北路雲水何有離離見吳宮莽莽眞楚藪空傳孫郎石【次公袁術言孫防曰使術有子如孫郎死復何恨其後士民皆呼防爲孫郎又孫楚欲枕流潄石】無復陶公柳【厚陶侃性纎宻好問頗類趙廣漢嘗課諸營種柳都尉夏施盜官柳植之於巳門侃後見駐車問曰此是武昌西門前柳何因盜來此種施惶怖謝罪無逸陶潛號五柳先生】邇來風流人惟有漫浪叟【縯元結作自釋一篇言將家瀼濵乃自稱浪士及有官人以爲浪者亦漫爲官乎呼爲漫郎旣客樊上漫遂顯焉又其文云漫浪於人間結嘗遊寒溪有窪樽抔飲之處】買田吾已決乳水況宜酒【次公乳水卽次山杯湖銘序所言卽亭西乳也堯祖乳水卽先生所紀泉水白而甘者也】所須修竹林深處安井臼【厚後漢馮衍妻悍妬兒女自操井臼】相將踏勝絕更裹三日糗

定惠院顒師爲余竹下開嘯軒

啼鴂催天明喧喧相詆譙【任楚詞鵜鴂先鳴兮使夫百艸之不芳】暗蛩泣夜永喞喞自相弔【子仁韓詩虫弔寒夜永】飲風蟬至潔長吟不攺調【次公月令云仲夏之月蟬始鳴季夏之月寒蟬鳴】食土蚓無腸亦自終夕叫【次公荀子云蚓上食埃土下飲黃泉用心一也龜父崔豹古今注蚓曰歌女】鳶貪聲最鄙鵲喜意可料【次公陸賈云幹鵲噪而行人至】皆緣不平鳴【縯退之送孟郊序大凡物不得其平則鳴】慟哭等嬉笑【子仁晉阮籍傳籍嘗於蘇門山遇孫登與商略終古及棲神導气之術登皆不應因長嘯而退至半嶺聞有聲若鸞鳯之音乃登嘯也】阮生已疎狂孫子亦未

妙道人開此軒淸坐黙自照衝風振河海不能號無竅【厚莊子大塊噫气其名爲風是惟無作作則萬竅怒號】累盡吾何言風來竹自嘯【師說文竹得風其體夭屈如人之笑】

石塔寺

世傳王播飯後鐘詩蓋揚州石塔寺事也相傳如此戲作此詩

饑眼西東詩腸忘蚤晏𨿽知燈是火不悟鐘非飯【次公小說唐王播少孤貧客木蘭院隨僧齋粥僧厭苦之飯後擊鐘其後播鎭揚州訪舊處題詩曰上堂巳了各西東慙愧闍黎飯後鐘諺云早知燈是火飯熟巳多時】山僧異漂母【縯前漢韓信微時往城下釣有一漂母哀之飯信竟漂數十日信謂漂母曰吾必重報母母怒曰大丈夫不能自食吾哀王孫而進食豈望報乎】但可供一莞胡爲三十年記憶作此訕齋防養若人無益秖遺患【厚前漢陳平諌髙祖曰今楚兵罷食盡此天亡之時不因而取之此養虎自遺患也縯播相穆宗時權幸競進播賴其力至宰相専務將迎居位無所禆益復失河北眾望不厭】乃知飯後鐘闍黎蓋具眼【厚傳燈錄鄧州丹霞禪師有僧於山下見師師問僧什麼處宿雲山下宿師曰什麼處飯曰山下喫飯師曰將飯與闍黎喫底人還具眼者也】

月華寺【寺鄰岑水場施者皆坑戶也百年間蓋三焚矣】

天公胡爲不自憐結土融石爲銅山萬人采斵富媼泣秖有金帛資豪姦脫身獻佛意可料一瓦坐待千金還月華三火豈天意至今茇捨依榛菅【厚周禮大司馬仲夏教茇捨】僧言此地本龍象【次公龍象佛書謂有力可以負荷者也】廢興反掌曾何艱髙嵓夜吐金碧气【曹杜詩潤聚金碧气淸無砂土防】曉得異石靑斕斑坑流窟發錢湧地莫施百鎰朝千鍰【厚孟子饋兼金百鎰而不受書呂刑其罰千鍰】此山出寶以自賊地脈已斷天應慳【縯史記防恬臨死曰起臨洮屬之遼東城塹萬餘里此其中不能無絕地脈】我願銅山化南畝爛熳黍麥蘇惸鰥道人修道要底物破鐺煮飯茆三間【厚傳燈錄無業國師曰看他古徳道人得意之後茆茨石室向折腳鐺子裏煮飯喫過三十二十年又杭州廣嚴院咸澤禪師僧問如何是廣嚴家風師曰一防白雲三間茅屋】

南華寺

云何見祖師要識本來面【厚傳燈錄道明禪師聞五祖宻付衣鉢與盧行者卽躡迹追逐至庾嶺曰我來求法願行者開示於我祖曰不思善不思惡正恁麼時那个是明上座本來面目師當下大悟】亭亭塔中人問我何所見可憐明上座萬法了一電【縯佛書一切有爲法如夢幻泡影如露亦如電】飲水旣自知【援傳燈錄如人飲水冷暖自知】指月無復【厚楞嚴經如人以手指月示人彼人因指當應看月若復觀指以月爲體此人豈惟亡失月輪亦亡其指】我本修行人三世積精鏈中間一念失受此百年譴摳衣禮眞相【厚禮記摳衣趨隅必愼惟諾】感動淚雨霰借師鍚端泉【厚傳燈錄六祖初住曹溪卓錫泉湧淸涼甘滑贍足大眾】洗我綺語硯

峽山寺【傳奇所記孫恪袁氏事卽此寺至今有人見白猿者】

天開淸逺峽【次公郭璞江賦豁若天開】地轉凝碧灣我行無遲速攝衣步孱顏山僧本幽獨乞食況未還雲碓水自舂【厚白樂天詩藥鑪有火丹應伏云碓無人水自舂注云廬山多雲母故以水碓煉俗呼爲云碓】松門風爲闗【厚王羲之遊四郡記永寜縣界海中有松門】石泉解娯客琴築鳴空山【邠老白樂天廬山艸堂記堂東有瀑布水夜中如環佩琴築聲】佳人劍翁孫【厚吳越春秋越王問劍於處女處女將見王道逢袁公公曰聞子善劍術女子曰願試也公卽挽以刺女女舉杖擊之公卽上樹化而爲白猿】遊戲暫人間忽憶嘯云侶賦詩畱玉環【次公傳奇廣徳中有孫恪者遊洛中遇袁氏女遂納爲室後十餘年同至峽山寺袁氏欣然攺服理鬢詣老僧乃持一碧玉環獻僧曰此是院舊物僧初不曉及齋罷有野猿數十悲嘯捫蘿而躍袁氏惻然俄命筆題詩云無端變化幾湮沈剛被剛情役此心不如逐伴歸山去長嘯一聲煙霧深詩畢遂裂衣化爲老猿追嘯者躍樹而去老僧方悟曰乃貧道爲沙彌時所養者碧玉環則胡人所施系於其頸者】林深不可見霧雨埋髻鬟廣州蒲澗寺【地產菖蒲十二節相傳安期生之故居始皇訪之於此】

不用山僧導我前自尋云外出山泉【厚杜詩在山泉水淸出山泉水濁】千章古木臨無地【次公大材曰章前漢百官表有主章之官又貨殖傳雲山居千章之楸也王簡頭陁寺碑雲飛閣迆邐下臨無地】百尺飛濤瀉漏天【次公漏天是地名在黎州以其多故曰漏天】昔日菖蒲方士宅後來薝卜祖師禪【縯維摩經云如人入薝卜林中惟嗅薝卜不嗅餘香雲卿香譜曰梔子香出大食國卽佛書所謂薝卜也厚傳燈錄仰山謂香嵓禪師曰汝只得如來禪未得祖師禪】而今只有花含笑笑道秦皇欲學仙【山中多含笑花器先遁齋間覽雲南方花木北地所無者大含笑小含笑其花常若菡萏之未敷者故有含笑之名】

遊博羅香積寺【並引駒父白鶴故居圖香積寺在惠州南博羅縣西山下】

寺去縣七里三山犬牙夾道皆美田麥禾甚茂寺下谿水可作碓磨若築塘百步閘而落之可轉兩輪舉四杵也以屬縣令林抃使督成之【抃字天和】

二年流落鼃魚鄕【厚國語範蠡謂王孫雄曰昔吾先君固周室之不成子也故濵於東海之陂魚鼈之與處而鼃黽之與鄰】朝來喜見麥吐芒東風搖波舞淨緑【次公柳子厚詩麥芒際天搖碧波】初日露酣嬌黃【次公謝靈運詩花上露猶】汪汪春泥已沒膝剡剡秋谷初分秧誰言萬里出無友見此二美喜欲狂三山屏擁僧捨小一谿雷轉松陰涼【駒父白鶴故居圖三山者大北山象頭山白水山皆在水南一谿者卽東江也在山之北】要令水力供臼磨與相地脈增隄防霏霏落雪看收麪隱隱疊鼓聞舂糠散流一啜云子白【次公漢武帝外傳太上之藥則有風實云子金精玉液】炊裂十字瓊肌香【厚晉何曾性豪侈每燕見不食太官所設帝輒命取其食蒸餅上不拆作十字則不食也】豈惟牢九薦古味【束晳餅賦饅頭薄持起搜牢九】要使眞一流天漿詩成捧腹便絕倒【次公史記日者傳司馬季主捧腹大笑晉書衛玠談道平子絕倒】書生說食眞膏肓【次公左傳晉侯病在膏之上肓之下】

與正輔遊香積寺

越山少松竹常苦野火厄此峯獨蒼然感荷佛祖力茯苓無人采千歳化琥珀【厚本艸注松脂入地千年爲茯苓又千年爲琥珀】幽光發中夜見者惟木客【次公木客廣南山中有之蓋野人與鬼之類也】我豈無長鑱【縯杜詩長鑱長鑱白木柄我生托子以爲命】眞贗苦難識【次公退之詩前計頓乖張居然見眞贗】靈苖與毒艸疑似在毫髮把玩竟不食棄置長太息山僧類有道辛苦嘗谷汲【厚前漢地理誌虢檜之地土陿而險山居谷汲】我慙作機舂【次公傳曰杵臼之智不及機舂】鑿破混沌宂【縯莊子儵與忽相遇於混沌之地謀報混沌之徳曰人皆有七竅此獨無有嘗試鑿之日鑿一竅七日而混沌死】幽尋恐不繼書板記歳月

次韻髙要令劉湜峽山寺見寄【次公古謂之髙要郡有髙要峽焉】

新聞妙無多舊學閒可束猶當隱季主【縯司馬季主卜於長安市】未遽逃梅福【厚梅福字子眞爲九江尉後逃入海上人見其爲吳市門卒】空腸吐餘思靜似蠶綴蔟寸田結初果【次公寸田道家所謂丹田也】秀若銅生緑【厚本艸生銅皆有靑蓋銅之精華也】荊棘掃誠盡梨棗憂不熟【縯眞誥王夫人謂許長史曰交梨火棗是飛騰之藥要使生於胸中今君胸中荊棘掃除未盡是以梨棗不生也】髙人寜鑄金【次公劉向得鴻寶書言能鑄金而不成也】下士乃服玉【厚抱朴子服玉當得於闐白玉赤松子服水玉得仙也】君看嶺嶠隘我欲巾笥蓄曾攀羅浮頂亦到朱明谷旋觀眞歷塊【次公王褒云駿馬之蹙猶歷塊也】歸臥甘破屋故人老猶仕世味薄如縠【子仁退之詩吾老世味薄】偶從越女笑【厚退之詩洪濤舂天禹穴幽越女一笑三年畱】不怕蠻江浴驚聞尺書到喜有新詩辱應憐五管客【援莊子願隱於齊肩髙於頂句贅指天上有五管也厚退之詩五管徧歷無賢侯】曾作八州督【厚晉書陶侃字士衡嘗如厠見一人朱衣介幘斂袂曰君後當爲公位至八州都督】骨銷讒口鑠【縯史記鄒陽書眾口鑠金】膽破獄吏酷【厚南史王融矯詔立竟陵王子良太學生魏凖證成其事及融誅凖懼而死舉體皆靑時以爲膽破】隴云不易寄【援陶景詩山中何所有隴上多白雲只可自怡悅不堪持寄君】江月乃可掬【厚唐於良史春山夜月詩掬水月在手】遙知淸逺寺不稱空洞腹【縯晉王導嘗指周顗腹曰此中何有答曰空洞無物然可容卿軰數百人】蹇驢步武碎短瑟弦柱促仰看泉落佩俯聽石響轂千峯瀉淸駛一往無回躅狂雷失晤語過電不容目要知僧長饑正坐山少肉【次公傳燈錄司馬頭陁自湖南來百丈謂之曰老僧欲住潙山可乎對曰潙山奇絕可聚千五百眾然非和尙所住百丈云何謂也對云和尙是骨人彼是肉山設居之徒不盈千百矣】人間無南北蝸角空出縮仇池九十九【仇池有九十九泉余嘗夢至有詩】嵩少三十六【子由近買田陽翟北望嵩少甚近】天人同一夢仙凡無兩錄陋邦眞可老生理亦粗足便回天熖長作照海燭【黃魯直寄詩云蓮花合裏一寸燭牝馬海中燒百川魯直蓋近有得也次公退之詩居然妄推讓見謂天焰】

入寺

曳杖入寺門輯杖揖世尊【次公禮記孔子曳杖而歌】我是玉堂仙謫來海南村多生宿業盡一气中夜存【厚楚詞一气孔神兮於中夜存】旦隨老鵶起饑食扶桑暾光圓摩尼珠照曜玻瓈盆來從佛印可【厚維摩經言若能如是坐者佛所印可】稍覺魔忙奔閒看樹轉午坐到鐘鳴昏收斂平生心耿耿聊自溫

畱題顯聖寺

渺疎林集晚鴉孤村煙火梵王家幽人自種千頭橘【縯李衡種橘於龍陽洲謂其子曰吾洲中有千頭木奴】逺客來尋百結花【厚首楞嚴經阿難白佛言世尊比寶疊華緝續成中𨿽本一體如我思惟如來一綰得一結名若百結成終名百結若拙江南人謂丁香爲百結】浮石已幹霜後水焦坑閒試前茶秖疑歸夢西南去翠竹江村繞白沙【次公杜詩白沙翠竹江村路相對柴門月色新】

畱題仙都觀

山前江水流浩浩山上蒼蒼松柏老舟中行客去紛紛古今換易如秋艸空山樓觀何崢嶸眞人王逺陰長生【子仁王方平陰長生皆在此山學道得仙者】飛符禦气朝百靈悟道不復誦黃庭龍車虎駕來下迎去如旋風摶紫淸眞人厭世不回顧世間生死如朝暮學仙度世豈無人飡霞絕粒長辛苦安得獨從逍遙君泠然乘風駕浮雲超世無有我獨行

過木櫪觀【子仁老泉詩序云許旌陽得道之所舟人不以相告旣過至武寜縣乃得其事縣人云許旌陽棺槨猶在山上旌陽許邁也嘗爲旌陽縣令】

石壁髙千尺微蹤逺欲無飛檐如劍寺【出劍門東望上寺宇髣髴可見】古柏似仙都許子嘗髙遁行舟悔不迂斬蛟聞猛烈提劍想﨑嶇【任許旌陽斬蛟於洪州卽西江所經也】寂寞棺猶在修崇世已愚隱居人不識化去俗爭吁洞府煙霞逺人間爪發枯飄飄乘倒景誰復顧遺軀

畱題峽州甘泉寺【姜詩故居】

輕舟橫江來弔古悲純孝逶迆尋逺迹婉孌見遺貎淸泉不可挹涸盡空石窖古人飄何之惟有風竹閙行行玩村落戶戶懸网罩民風坦和平開戶夜無鈔叢林富筍茹平野絕虎豹嗟哉此樂鄕無乃姜子教【任姜詩妻龎氏事母至孝妻奉順尢謹後汲江水值風不時得還母渴詩責而遣之妻乃寄止鄰捨晝夜紡績市珍羞使鄰母以意自遺姑久之姑怪問鄰母鄰母具對姑感慚呼歸】

寄題淸溪寺

口舌安足恃韓非死說難【縯太史公曰韓非作說難而卒死於說難】自知不可用鬼谷乃眞姦遺書今未亡小數不足觀【縯劉向七略有鬼穀子書】儀秦固新學【縯蘇秦張儀皆學於鬼穀子】見利不知患嗟時無桓文使彼二子顚死敗無足怪夫子固使然君看巧更窮不若愚自安遺宮若有神頷首然吾言

雙鳬觀【在葉縣】

王喬古仙子時出觀人寰常爲漢郎吏厭世去無還雙鳬偶爲戲聊以驚世頑不然神仙迹羅网安能攀【任後漢王喬有神術爲葉令每朔望來朝明帝怪之令太史伺望輒有雙鳬從東來羅之得雙舄焉詔尙方審視乃前所賜履舄也】紛紛塵埃中銅印紆靑綸【綬也】安知無隱者竊笑彼愚姦

題惠州靈惠院

直視無前气吐虹五湖三島在胸中相逢莫怪不相揖只見山僧不見公

泗州僧伽塔

我昔南行舟系汴逆風三日沙吹面【次公杜詩步壑風吹面】舟人共勸禱靈塔香火未收旗腳轉回頭頃刻失長橋卻到山未朝飯至人無心何厚薄我自懷私欣所便耕田欲雨刈欲晴去得順風來者怨若使人人禱輒遂造物應須日千變我今身世兩悠悠去無所逐來無戀得行固願畱不惡毎到有求神亦倦退之舊云三百尺澄觀所營今已換【縯退之澄觀詩火燒水轉掃地空突兀便髙三百尺又云借問經營本何人道人澄觀名籍人】不嫌俗士污丹梯一看雲山繞淮甸【次公北山移文云請回俗士駕杜詩著處覓丹梯】

北寺悟空禪師塔【名齊安宣宗微時師知其非凡人無逸鹽官圖經安國寺在縣西北六百五十步祥符元年攺今額寺中有悟空塔塔前有古檜存焉】

已將世界等微塵空裏浮花夢裏身【援華嚴經如日翳人見空中花子仁圓覺經譬彼病目見空中花】豈爲龍顏更分別【次公前漢髙祖爲人隆準而龍顏】只應天眼識天人【次公邯鄲淳見曹植曰眞天人也】

遊靈隱髙峯塔【肅之武林山記北髙峯在靈隠寺後山山有塔記云唐天寶中邑人建髙七級】

言遊髙峯塔蓐食治野裝【援韓信甞寄食南昌亭亭長妻厭之乃晨炊蓐食】火雲秋未衰【師杜詩火雲洗月露】及此初旦涼霧霏巖谷暗日出艸木香嘉我同來人久便雲水鄕相勸小舉足前路髙且長古松攀龍蛇怪石坐牛羊漸聞鐘磬音飛鳥皆下翔入門空有無雲海浩茫茫惟見聾道人老病時絕糧問年笑不答但指穴藜牀【厚管寜自越海歸家貧常晏坐一藜牀積五十餘年爲學不倦牀上當膝處皆穿】心知不復來欲歸更徬徨贈別畱疋布今嵗天早霜

題西林壁【子仁廬山記舊名西林興國中賜今額】

橫看成嶺側成峯逺近髙低無一【一作總不】同不識廬山眞面目只緣身在此山中

六和寺衝師閘山溪爲水軒

欲放淸溪自在流【子仁杜詩江流大自在】忍教冰雪落沙洲出山定被江潮涴能爲山僧更少畱

道者院池上作

下馬逢佳客擕壺傍小池淸風亂荷葉細雨出魚兒【厚杜詩細雨魚兒出微風燕子斜】井好能冰齒茶甘不上眉歸塗更蕭瑟眞个解催詩【厚杜詩片雲頭上黒應是雨催詩】

吉祥寺僧求閣名

過眼榮枯電與風久長那得似花紅上人宴坐觀空閣觀色觀空色卽空

南寺千佛閣

古邑居民半海濤師來構築便能髙千金用盡身無事【次公李白詩千金防盡還復來】坐看香煙繞白亳

法惠寺橫翠閣【子仁杭州圖經法惠寺在天井巷吳越王錢氏建舊額興慶寺治平二年攺賜今額】

朝見吳山橫暮見吳山從吳山故多態轉側爲君容幽人起朱閣空洞更無物惟有千步岡東西作亷額春來故國歸無期人言秋悲春更悲已泛平湖思濯錦更看橫翠憶峨眉【次公濯錦成都濯錦江也峨眉嘉州峩眉山也】雕欄能得幾時好不獨憑欄人易老百年興廢更堪哀懸知艸莽化池臺遊人尋我舊遊處但覓吳山橫處來

壽星院寒碧軒【敬夫圖經錢塘靈隠天竺寺內壽星院晉天福八年建其亭館有寒碧軒】

淸風肅肅搖牕扉牕前修竹一尺圍紛紛蒼雪落夏簟冉冉緑霧沾人衣【援杜詩無使霜露沾人衣】日髙山蟬抱葉響人靜翠羽穿林飛道人絕粒對寒碧爲問鶴骨何緣肥

西湖壽星院此君軒

臥聽謖謖碎龍鱗俯看蒼蒼立玉身一舸鴟夷江海去【縯範蠡旣破吳乃浮扁舟遊江湖變姓名至齊號防夷子皮】尙餘君子六千人【厚吳越相攻越王句踐以其私君子六千人爲中軍】

常州太平寺法華院薝卜亭醉題

六花薝卜林間佛九節菖蒲石上仙【縯維摩經言如入薝卜林中惟嗅薝卜不嗅餘香薝卜梔子花也其花六出韓眾服菖蒲得仙須生石上一寸九節者】何似東坡鐵拄杖一時驚散野狐禪

扶風天和寺

逺望若可愛朱欄碧瓦溝聊爲一駐足且慰百回頭水落見山石塵髙昏市樓臨風莫長嘯遺涕浩難收

山光寺回次芝上人韻

閙裏淸遊借隙光醉時眞境發天藏夢回拾得吹來句十里南風艸木香

元祐五年十二月十二日同景文義伯聖途次元伯固仲防遊七寶寺題竹上

結根豈殐眾修柯獨出林孤髙不可恃嵗晚霜風侵

題淨因壁

暝倚蒲團臥鉢囊半牕疎箔度防涼蕉心不展待時雨葵葉爲誰傾夕陽

眞興寺閣禱雨

太守親從千騎禱神翁逺借一杯淸云陰黯黯將噓徧雨意昏昏欲醖成已覺微風吹袂冷不堪殘日傍山明今年秋熟君知否應向江南飽食稉

陸蓮庵

何妨紅粉唱迎仙來伴山僧到處禪陸地生花安足怪而今更有火中蓮

大老寺竹間閣子

殘花帯葉暗新筍出林香但見竹陰緑不知汧水黃樹髙傾隴鳥池浚落河魴栽種良辛苦孤僧瘦欲尫

東坡詩集注卷二十三

欽定四庫全書

東坡詩集注卷二十四

宋王十朋撰

居室

和子由聞子瞻將如終南太平宮谿堂讀書【萬申之翊聖保徳眞君傳昔太宗皇帝遣起居舍人王從就終南山下築宮眞君忽降言曰此地乃建上帝宮闕之地不可易也於是乃定凡三年宮成題曰上淸太平宮】

役名則巳勤徇身則巳媮我誠愚且拙身名兩無謀始者學書判【師唐有書判防萃科】近亦知問囚但知今當爲敢問向所由士方其未得惟以不得憂旣得又憂失此心浩難收譬如倦行客中路逄淸流塵埃𨿽未脫暫憇得一潄我欲走南澗春禽始嚶呦鞅掌久不決爾來巳䢐秋橋山日月廹府縣煩差抽【次公史記黃帝塟橋山】王事誰敢愬民勞吏宜羞中間罹旱暵欲學喚雨鳩千夫挽一木十步八九休渭水涸無泥菑堰旋挿修【次公前漢溝洫志武帝歌曰隤林竹兮揵石菑堯卿岐下歲以南山木栰自渭入河經砥柱之險多致淪沒衙前以是破產者相繼也先生徧問諸老校校曰木栰之害本不至此若渭河未漲操栰者一時進止可無重費蓋波患其乘渭河之漲多方害之耳先生卽修衙防使衙前自擇水工栰竹行無虞乃言於府事得系籍自是衙前之害減半】對之食不飽【次公詩今也毎食不飽】餘事更遑求近日秋雨足公餘試新篘劬勞幸已過朽鈍不任鎪秋風欲吹防【厚晉書九月九日桓溫防於龍山風吹孟嘉防落】西阜可縱遊聊爲一日樂慰此百日愁

遷居一首【並引】

吾紹聖元年十月二日至惠州寓合江樓是月十八日遷於嘉祐寺二年三月十九日復遷於合江樓三年四月十六日復歸於嘉祐寺時方卜築白鶴峯之上新居成庶幾其少安乎

前年家水東回首夕陽麗去年家水西濕面春雨細東西兩無擇緣盡我輙逝今年復東徙舊館聊一憇已買白鶴峯防作終老計長江在北戶【厚杜詩七星在北戶河漢聲西流】雪浪舞吾砌【次公杜牧詩弄水庭前溪風艶翠綃舞】靑山滿墻頭鬌幾云髻【次公古陌上桑頭上俀墮髻韋蘇州詩鬌髙鬟宮樣妝】𨿽慙抱朴子金鼎陋蟬蛻【厚抱朴子按仙經云上士舉形升虛謂之天仙中士遊於名山謂之地仙下士先死後蛻謂之尸解仙】猶賢柳柳州廟爼薦丹荔【縯柳子厚爲柳州刺史有廟在羅池韓退之爲廟碑曰荔子丹兮蕉葉黃雜殽疏兮進侯堂】吾生本無待俯仰了此世念念自成刼塵塵各有際【次公佛以世爲刼念念成刼言光景之速也道以世界爲塵塵塵有際言物各有世界也】下觀生物息相吹等蚊蚋【援莊子野馬也塵埃也生物之以息相吹也】白鶴峯新居欲成夜過西鄰翟秀才二首【明仲先生白鶴故居圖翟氏林行婆居皆在新居之西】

林行婆家初閉戶【厚傳燈錄浮杯和尙有林行婆來禮拜問師云盡力道不得底句還分付阿誰】翟夫子舎尙畱關連娟缺月黃昏後【厚退之秋懷詩寒雞空在棲缺月煩屢瞰】縹緲新居紫翠間【任杜詩築居仙縹緲】系悶豈無羅帶水【韓退之詩水作靑羅帶山爲碧玉簪】割愁還有劍芒山【柳子厚詩海上尖峯若劍芒秋來處處割愁膓】中原北望無歸日鄰火村舂自往還【次公杜詩村舂雨外急鄰火夜深明】

甕間畢卓防偸酒【縯晉書畢卓爲吏部郎比捨郎釀酒熟卓因夜至其甕間盜飲之爲掌酒者所防旦視之乃畢吏部也】壁後匡衡不防燈【厚西京雜記匡衡好讀書家貧無油燭乃鑿鄰壁映光讀書】待鑿平江百尺井【厚盧仝詩轆轤無繩井百尺渴心歸去生塵埃】要分淸暑一壺冰【厚鮑明逺詩淸如玉壺冰邁先生白鶴山新居鑿井四十尺邁盤石石盡乃得泉】佐卿恐是歸來鶴【援廣徳神異錄天寶中宗獵於沙苑有孤鶴帝射之鶴中箭西南而逝益州有道觀靑城道士徐佐卿一歲常三四至一日自外至謂弟子曰吾行山中爲飛矢所中以箭掛於壁且曰後箭主到此付之後明皇幸蜀遊於觀中識其箭曰此吾沙苑所射鶴箭乃知是佐卿焉】次律寧非過去僧【縯明皇雜錄開元中房琯宰盧氏與道士邢和璞出遊過夏口村入佛寺坐古松下和璞使人鑿地得甕中所藏婁師徳與永禪師書笑謂琯曰頗憶此邪琯因悵然悟前生之爲永禪師也】他日莫尋王粲宅夢中來往本何曾【次公杜詩應同王粲宅畱井峴山前】

遷居之夕聞鄰捨兒誦書欣然而作

幽居亂蛙黽生理半人禽跫然已可喜【縯莊子逃空虛者聞人足音跫然而喜】況聞弦誦音兒聲自圓美誰家兩靑衿【厚詩靑靑子衿】且欣習齊咻未敢笑越吟【縯史記莊舄越人仕楚病楚王曰舄越之鄙人也今日入楚富貴矣必思於楚使人往聽之則且爲越聲也】九齡起韶石【次公唐張九齡韶州曲江縣人韶州有奏韶之石】姜子家日南【次公姜公輔有髙才敷奏詳亮徳宗器之愛州日南人】吾道無南北【髙傳燈錄第二十三祖問盧居士曰嶺南無佛性若何爲得佛曰人卽有南北佛性豈然】安知不生今海濶尙掛斗天髙欲橫參荊棘短墻缺燈火破屋深引書與相和置酒仍獨斟可以侑我醉瑯然如玊琴【次公李白詩長作玉琴聲】

新居

朝陽入北林【厚古樂府朝日照北林】竹樹散疎影【子仁杜詩月林散淸影】短籬尋丈間寄我無窮境舊居才一席逐客猶遭屏結茒得玆地翳翳村巷永【厚陶淵明歸去來云景翳翳以將入】數朝風雨涼畦菊發新穎【次公劉禹錫詩苕穎如雲發】俯仰可卒歲何必謀二頃【援史記蘇秦使我有負郭田二頃豈能佩六國相印乎】

西齋

西齋深且明中有六尺牀【次公晉武賜賀循以六尺牀又賀革有六尺方牀思義未逹則橫臥其上】病夫朝睡足【彥夫杜牧之詩平生睡足處云夢澤南州】危坐覺日長昏昏旣非醉踽踽亦非狂褰衣竹風下穆然中防涼【次公宋玉風賦其風中人】起行西園中艸木含幽香橊花開一枝桑棗沃以光【彥忠詩桑之未落其葉沃若】鳴鳩得美防【次公莊子有一蟬方得美防以忘其身】困立忘飛翔黃鳥亦自喜新音變圓吭【次公謝靈運詩園栁變鳴禽】杖藜觀物化亦以觀我生【厚劉禹錫賦觀物之餘遂觀我生】萬物各得時我生日皇皇【任淵明辭善萬物之得時感吾生之行休】

南堂五首

江上西山半隠堤此邦臺館一時西南堂獨有西南向臥看千帆落淺溪

暮年眼力嗟猶在多病顚毛卻未華【倬蔡邕賦華顚丈人】故作明牕書小字更開幽室養丹砂【魯直先生與王定國書近有人惠丹砂少許光彩甚奇固不敢服然其教以養火觀其變化聊以悅神度日】

他時雨後困移牀【子仁韋蘇州詩那知風雨夜復此對牀眠】坐厭愁聲防客腸【次公詩吳霜防歸鬢】一聽南堂新瓦響似聞東塢小荷香山家爲割千房蜜稚子新畦五畝蔬更有南堂堪著處不憂門外故人車

掃地燒香閉閣眠【曹國史補韋應物性髙潔鮮食寡欲所在焚香掃地而坐】簟紋似水帳如煙【厚李白詩碧紗如煙隔語】客來夢覺知何處掛起西窻浪接天

溪陰堂

白水滿時雙鷺下緑槐髙處一蟬吟酒醒門外三竿日【次公南齊書永明五年十一月丁亥日出三竿失色劉禹鍚竹枝詞日出三竿春霧消】臥看溪南十畝陰【縯杜詩飽聞榿木三年大與致溪邊十畝陰】

谷林堂

深谷下窈窕髙林合扶疎美哉新堂成及此秋風初我來適過雨物至如娯予穉竹眞可人霜節巳專車【縯家語孔子曰昔禹致羣神於會稽之山防風氏後至禹殺而戮之其骨專車】老槐苦無賴【邠杜詩韋曲花無賴】風花欲塡渠山鴉爭呼號谿蟬獨淸虛寄懷勞生外得句幽夢餘古今正自同歲月何必書

寓居合江樓

海山蔥曨气佳哉【縯後漢光武論蘇伯阿望舂陵郭曰气佳哉鬰鬱蔥蔥然】二江合處朱樓開蓬萊方丈應不逺【厚史記秦始皇時齊徐市等上書言海中有三神山名蓬萊方丈瀛洲仙人居之請得齋戒與童男女求之】肯爲蘇子浮江來江風初涼睡正美樓上啼鴉呼我起我今身世兩相違【厚樂天詩可憐身與世從此兩相忘】西流白日東流水樓中老人日淸新天上豈有癡仙人【曽續仙傳侯道華好子史手不釋卷眾或問之要此何爲答曰天上無愚瞢仙人】三山咫尺不歸去一杯付與羅浮春【予家釀酒名羅浮春】

遷居臨臯亭【次公先生始至黃寓居定惠院後自定惠遷臨臯本回車院故有全家占江驛之句】

我生天地間一蟻寄大磨區區欲右行不救風輪左【縯晉天文志周髀家雲天旁轉如推磨而左行日月右行隨天左轉故日月實東行而天牽之以西沒譬之於蟻行磨石之上磨左旋而蟻右去磨疾而蟻遲故不得不隨磨以左廻焉】𨿽雲走仁義未免遲寒餓劍米有危炊【厚晉書桓在殷仲堪坐上共作危語曰矛頭淅米劍頭炊仲堪曰百歲老翁攀枯枝有一參軍云盲人騎瞎馬半夜臨深池仲堪曰此太逼人蓋仲堪眇一目也】鍼氊無穩坐【援晉書湣懷太子傳舍人杜錫毎以忠防勸太子修徳進善逺於讒謗太子怒使人以鍼著錫常所坐氊中而刺之】豈無佳山水借眼風雨過歸田不待老勇決凡幾个幸玆廢棄余疲馬解鞍馱全家占江驛絕境天爲破【次公退之詩有云破天慳】饑貧相乘除【次公退之詩無善名以聞無惡聲以揚名聲相乘除得少失有餘】未見可弔賀【縯董仲舒曰弔者在門賀者在閭言憂則恐懼恐懼則福至賀者在門弔者在閭言受福則驕奢驕奢則禍至次公蘇秦見齊王仰而慶俯而弔劉表云受弔不受賀師左傳可弔而又賀之】淡然無憂樂苦語不成些【次公宋玉招魂每句有些字蓋楚人之聲也】

東坡八首【並序】

余至黃二年日以困匱故人馬正卿哀余乏食爲於郡中請故營地數十畆使得躬耕其中地旣久荒爲茨棘瓦礫之塲而歲又大旱墾辟之勞筋力殆盡釋耒而嘆乃作是詩自湣其勤庶幾來歲之入以忘其勞焉

廢壘無人顧頽垣滿蓬蒿【次公莊子妄鑿垣墻而殖蓬蒿】誰能損筋力歲晚不償勞獨有孤旅人天窮無所逃端來拾瓦礫歲旱土不膏【次公國語云土膏其動】﨑嶇艸棘中欲刮一寸毛【子敬博物志地以艸爲毛】喟焉釋耒嘆我廩何時髙【縯詩亦有髙廩任唐文粹釋耒而嘆】荒田𨿽浪莽【白陶淵明詩浪莽林野娯】髙庳各有適下濕種秔稌東原蒔棗栗江南有蜀士【堯卿先生答秦太虛書云所居對岸武昌山水佳絕有蜀人王生在邑中往往爲風濤所隔不能卽歸則王生能爲殺雞炊黍至數日不厭】桑果已許乞好竹不難栽但恐鞭橫逸【仲達談助竹根曰鞭】仍須卜佳處防以安我室【次公東方朔諫起上林書鄷鎬之間號爲土膏今防以爲苑】家童燒枯艸走報暗井出一飽未敢期瓢飲已可必

自昔有防泉來從逺嶺背穿城過聚落流惡壯蓬艾【次公左傳有汾澮以流其惡】去爲柯氏陂十畆魚鰕會歲旱泉亦竭枯萍粘破塊【次公風不鳴條雨不破塊】昨夜南山雲雨到一犁外然尋故瀆知我理荒薈泥芹有宿根【子仁杜詩飯煮靑泥坊底芹】一寸嗟獨在雪芽何時動春鳩行可膾【蜀人貴芹芽膾雜鳩肉作之】種稻淸明前樂事我能數毛空暗春澤鍼水聞好語【蜀人以細雨爲雨毛稻初生時農夫相語稻鍼水矣】分秧及初夏漸喜風葉舉月明看露上一一珠垂縷秋來霜穗重顚倒相撐拄但聞畦壠間蚱蜢如風雨【蜀中稻熟時蚱蜢羣飛田間如小蝗狀而不害稻】

新舂便入甑玉粒照筐筥【子仁左傳筐筥錡釜之器】我久食官倉紅腐等泥土【次公漢書太倉之粟紅腐而不可食】行當知此味口腹已吾許良農惜地力幸此十年荒桑柘未及成一麥庶可望投種未逾月覆塊巳蒼蒼農父告我言勿使苗葉昌君欲富餅餌要須縱牛羊再拜謝苦言得飽不敢忘

種棗期可剝【次公詩八月剝棗】種松期可斵【次公詩松栢丸丸方斵是防】事在十年外吾計亦巳慤【次公史記十年之計樹之以木】十年何足道千載如風雹舊聞李衡奴【任三國誌李衡每欲治家妻輙不聼後密遣人於武陵龍陽泛洲上作宅種柑橘千樹死謂兒曰汝母惡我治家故窮如是然吾州裏有千頭木奴不責汝衣食歲得千疋絹亦可用矣】此防疑可學我有同捨郎官居在灊嶽【李公擇也】遺我三寸柑【次公杜詩三寸黃柑猶自靑】照坐光卓犖百栽儻可致當及春冰渥想見竹籬間靑黃垂屋角

潘子久不調沽酒江南村【子仁先生答秦太虛書云有潘生者作酒店樊口棹小舟徑至店下村酒亦醇釅】郭生本將種【縯漢書朱虛侯劉章侍髙後宴爲酒吏請曰臣將種也請以軍法行酒】賣藥市西垣古生亦好事恐是押牙孫【厚古押牙富平縣俠客也盜取奉陵宮女無雙以與王仙客爲妻寃死者數人押牙亦自刎】家有十畆竹無時容叩門我窮交舊絕三子獨見存從我於東坡勞餉同一飱可憐杜拾遺事與朱阮論【杜詩梅熟許同朱老喫松髙擬對阮生論】吾師卜子夏四海皆弟昆

馬生本窮士【思文志林云杞人馬正卿字夢得作太學正淸苦有气節學生旣不喜博士亦忌之餘偶至其齋書杜子羙秋風嘆一篇壁上初無意也正卿卽日辭歸至今白首窮餓守節如故又曰馬夢得與僕同歲月生少僕八日是歲生者無富貴人而僕與夢得爲窮之冠卽吾二人而觀之當推夢得爲首】從我二十年日夜望我貴求分買山錢【縯戴符山人問襄陽節度使於頔求買山錢頔與百萬又南史王秀之云吾山資巳足豈可久畱妨賢路】我今反累生借耕輟玆田刮毛背上何時得成氊【次公背上刮氊毛諺語也】可憐馬生癡至今誇我賢眾笑終不悔施一當獲千

次韻子由所居六詠

堂前種山丹【厚丘璿詩十年蹤迹滯南荒只見山丹與佛桑】錯落碼碯盤【次公唐書裴行儉平都支遮匐獲碼腦盤廣二尺文采粲然軍吏持之趍跌盤碎行儉色不少吝杜詩內府殷紅碼腦盤】堂後種秋菊碎金收辟寒【厚酉陽雜爼魏明帝時昆明國貢辟寒鳥常吐金屑如粟鑄之可以爲器宮人爭以鳥所吐金爲釵釧謂之辟寒金宮人相嘲弄曰不服辟寒金那得帝王心】艸木如有情慰此芳歲闌幽人正獨樂不知行路難

詩人固多感花發憶兩京【子仁杜詩春日春盤細生菜忽憶兩京梅發時】石橊有正色【厚莊子四者孰知天下之正色哉】玉樹眞虛名【次公揚雄甘泉賦玉樹靑蔥】粲粲秋菊花卓爲霜中英茰盤照重幾纈蘂兩鮮明幽居有古意義井分西墻誰云三伏熱止須一杯涼先生坐忍渴羣囂自披猖【次公北史王晞傳帝欲以晞爲侍中晞曰人主恩私何由可保萬一披猖求退無地】眾散徐酌飲逡巡味尢長【厚晉阮籍常羣行冒熱渇甚逆旅有井眾人競趍之籍獨逡巡在後須飲者畢乃進】

先生飯土㙧【縯韓子堯舜飯土㙧啜土型】無物與劉義【援唐詩劉義持韓愈金數斤去曰此防墓中人得爾不若與劉君爲壽】何以娯醉客時嗅砌下花井水分西鄰竹陰借東家蕭然行腳僧一身寄天涯【致約先生在惠州與廣西憲曹司勲帖云某惟少子隨侍全是一行腳僧但喫些酒肉耳】

東齋手種栢今復幾尺長知有桓司馬榛茒爲遮藏【子仁史記孔子世家孔子適宋與弟子習禮大樹下宋司馬桓魋欲殺孔子伐其樹孔子遂去】近聞南臺松新枝出余僵年來此懷抱豈敢驚凡亡【厚韓子楚王與凡君坐少焉楚王左右曰凡亡者三凡君曰凡之亡也不足以喪吾存夫凡之亡不足喪吾存則楚之存不足以存存由是觀之凡未始亡楚未始存】

新居已覆瓦無復風憂【仲達揚子曰震風淩雨然後知廈屋之爲帡幪也】榿栽與籠竹小詩亦可求【次公杜甫覓榿栽絕句飽聞榿木三年大與致溪邊十畆陰覓綿竹詩華軒靄靄他年到綿竹亭亭出縣髙堂成詩榿林礙日吟風葉籠竹和煙滴露梢】尙欲煩貳師刺山出飛流【縯漢書貳師將軍李廣利師行無水防佩刀刺山飛泉湧出】應須鑿百井兩綆載一牛

過黎君郊居

半園荒艸沒佳蔬煮得占禾半是藷萬事思量都是錯不如還叩仲尼居

東坡詩集注卷二十四

欽定四庫全書

東坡詩集注卷二十五

宋王十朋撰

花木

和子由記園中艸木十一首

煌煌帝王都【次公古樂府有煌煌京洛篇】赫赫走羣彥嗟汝獨何爲閉門觀物變微物豈足觀汝獨觀不倦牽牛與葵蓼【駒父本艸牽牛生花如鼔子花稍大作碧色子有黃殻作小房實稍黑類蕎麥陶隠居云此藥始出田野人牽牛易藥故以名之共父本艸云冬葵子味甘寒無毒陶隠居曰蓼有三種一紫蓼一香蓼一靑蓼】采摘入詩卷【次公杜甫詩詩卷長畱天地間】吾聞東山傅置酒攜嬿婉富貴未能忘聲色聊自遣【縯晉謝安棲遲東山放情丘壑好音樂每遊賞必以妓從安妻劉見家門富貴而安獨退靜曰丈夫不如此耶安掩鼻曰恐不免耳】汝今又不然時節看蔓【援齊侯使連稱管至父戍葵丘曰時而往及而代】懷寶自足珍萟蘭那計畹【厚離騷云旣滋蘭之九畹兮又樹蕙之百畝魯直王逸注十二畝曰畹】吾歸於汝處愼勿嗟嵗晚

荒園無數畝艸木動成林春陽一已敷妍醜各自矜蒲萄𨿽滿架困倒不能任可憐病石橊花如破紅襟葵花𨿽燦燦蔕淺不勝簮叢蓼晚可喜輕紅隨秋深物生感時節此理等廢興飄零不自由盛亦非汝能

種柏待其成柏成人已老不如種叢篲春種秋可倒【次公篲帚竹也莊子所謂操拔篲者是已】陰陽不擇物美惡隨意造柏生何苦艱似亦費天巧【次公韓退之詩柏生兩石間萬嵗終不入又曰柏移就平地千丈不難至則退之以柏於石間難長而平地易成矣至先生作柏石圖詩則曰柏生兩石間天命本如此𨿽云生之艱與石相終始韓子俯仰人但愛平地美此先生之意則又以石間之柏𨿽難成而久長平地之柏𨿽易成而易壊】天工巧有幾肯盡爲汝耗君看藜與藿【子功前漢蓋寛饒傳雲山有猛獸藜藿爲之不采】生意常艸艸

萱艸𨿽微花孤秀能自拔亭亭亂葉中一一芳心挿牽牛獨何畏詰曲自牙蘗走尋荊與榛如有夙昔約南齋讀書處亂翠曉如潑偏工貯秋雨嵗嵗壊籬落【次公本艸萱艸一名鹿蔥嵇康養生論云萱艸忘憂】

蘆筍初似竹稍開葉如蒲方春節抱甲漸老根生須不愛當夏綠愛此及秋枯黃葉倒風雨白花搖江湖江湖不可到移植苦勤劬安得雙野鴨飛來成畫圖

行樂惜芳晨秋風常苦早誰知念離別喜見秋老秋感霜霰莖葉颯已槁宦遊歸無時身若馬系皁悲鳴念千里耿耿志空抱【次公顏延年赭白馬賦飛黃服皁魏武帝樂府老驥伏櫪志在千里】多憂竟何爲使汝發縞

官有叢竹結根問囚防下爲人所徑土宻不容釘慇懃戒吏卒挿棘防中庭繞砌忽墳裂走鞭瘦竛竮我常攜枕簟來此防寒靑日暮不能去臥聴牕風泠

芎防生蜀道白芷來江南漂流到闗輔【饒闗輔闗中三輔也】猶不失芳甘濯濯翠莖滿愔愔淸露涵及其未花實可以資筐籃秋節忽已老苦寒非所堪劚根取其實對此微物慙【次公本艸芎防生武功川谷陶隠居注云蜀中亦有而細白芷生河東川谷下澤如掌劉禹錫注按範計然云白芷出齊郡今先生詩云云豈亦據所得之種芎防移自於蜀乃陶所謂蜀中亦有者乎白芷移自江南乃古所謂楚澤多芳艸者乎方敷葉之時芎葉名蘼蕪可以爲菜芷葉名蒿麻可作浴湯此所謂資筐籃者也】自我來闗輔南山得再遊山中亦何有艸木媚深幽菖蒲人不識生此亂石溝山髙雪霜苦苗葉不得抽下有千嵗根蹙縮如蟠虯長爲鬼神守徳薄安敢偸【次公寰宇記咸平中姚咸南采菖蒲有一丈夫謂之曰此菖蒲安期生所餌可以忘老倐而失之師神仙傳茅君丹砂二千嵗乃結成上帝常使鬼神毒蛇守焉徳權物類相感志云菖蒲若紅蒲芳气酷烈世言有花無人見見者必大富貴趙隠之母傅氏曽於山澗中見花大如車輪傍有神人守防誡之勿泄年至九十四向子孫說說訖得疾終】我歸自南山山翠猶在目心隨白雲去夢繞山之麓汝從何方來笑齒粲如玉【次公郭璞遊仙詩靈妃顧我笑粲然啟玉齒】探懷出新詩秀語奪山緑覺來已茫昩但記說秋菊有如采樵子入洞聴琴築歸來冩遺聲猶勝人間曲【八月十二日夜宿府學方和此詩夢與弟遊南山出詩數十篇夢中甚愛之及覺惟記一句云蟋蟀悲秋菊】

野菊生秋澗芳心空自知【堯卿呂溫山櫻詩幽處竟誰見芳心空自知】無人驚嵗晚惟有暗蛩悲花開澗水上花落澗水湄菊衰蛩亦蟄與汝嵗相期楚客方多感秋風詠江蘺【厚李商隠詩莫學漢臣栽苜蓿還同楚客詠江蘺】落英不滿掬何以慰朝饑【厚楚辭夕飡秋菊之落英】

和孔宻州二首

東欄梨花

梨花淡白栁深靑栁絮飛時花滿城惆悵東欄一株雪【子仁退之詩走馬城西惆悵歸不忍千株雪相映】人生看得幾淸明

堂後白牡丹

城西千葉豈不好笑舞春風醉臉丹何似後堂冰玉潔遊蜂非意不相干【孔頗有聲妓而客無見者次公衛玠曰非意相干可以理遣師退之戲題牡丹詩雙燕無稽還拂掠遊蜂多意正經營】

小圃五詠

人參

上黨天下脊【次公杜牧詩上黨爭爲天下脊邯鄲四十萬秦坑】遼東眞井底【次公本艸人參在上黨及遼東唐李徳裕云自雪山北望成都如井底】泉傾海腴白露灑天醴靈苗此孕毓肩股或具體【厚隋書五行志髙祖時上黨有人宅後每夜有人呼聲求之不得去宅一里所但見人參一本枝葉峻茂因掘去之其根五尺餘其體人狀】移根到羅浮越水濯淸泚地殊風雨隔臭味終祖禰【次公宗之所自出曰祖次祖曰禰】靑椏綴紫萼圓實墮紅米【厚本艸圖經人參初生小者一椏兩葉年深者生四椏各五葉中心一莖有花細小如粟蘂如絲紫白色秋後結子如大豆生靑熟紅白落】窮年生意足黃土手自啟上藥無炮炙齕齧盡根柢開心定魂魄【厚人參主安精神定魂魄開心益智】憂恚何足洗糜身輔吾軀旣食首重稽

地黃

地黃飼老馬可使光鑑人吾聞樂天語諭馬施之身【厚白樂天采地黃者詩淩晨荷鍤去薄暮不盈筐攜來朱家門賣與白面郎與君啖肥馬可使照地光願易馬殘粟救此苦饑腸】我衰正伏櫪【縯魏武帝樂府老驥伏櫪志在千里次公孝景帝詔曰馬不伏櫪不可以趨道】垂耳气不振【援賈誼弔屈原賦云驥垂兩耳伏鹽車兮】移栽附沃壤【厚本艸古稱地黃宜黃土今不然大宜肥壤虛地則根大而多汁】蕃茂爭新春沈水得穉根【次公言以水沈而試之也本艸注日華子云浮者名天黃半浮半沈者名人黃沈者名地黃其沈者佳也】重湯養陳薪【次公於鼎釡水中更以器盛水而煮謂之重湯】投以東阿淸【厚本艸陶隠居云阿膠出東阿其用皮有老少則膠有淸濁】和以北海醇【次公孔融爲北海太守嘗云座上客常滿尊中酒不空故以北海酒爲醇】崖蜜助甘冷【次公崖蜜蜂於崖石上作之成州出老杜成州詩云崖蜜亦易求】山姜發芳辛【次公山姜木名】融爲寒食【縯玉燭寶典今人寒食日研杏仁爲酪以煮麥粥以湯沃之】咽作瑞露珍【厚纂異記田璆鄧韶逢二書生謂曰我有瑞露之酒釀於百花之中與飲其味甘香也】丹田自宿火渇肺還生津願餉內熱子【次公莊子諸梁曰今吾朝受命而夕飲冰我其內熱歟】一洗胸中塵

枸杞

神藥不自閟羅生滿山澤日有牛羊憂嵗有野火厄越俗不好事過眼等茨棘靑荑春自長絳珠爛莫摘短籬護新植紫筍生臥節根莖與花實收拾無棄物【次公本艸枸杞冬采根春夏采葉秋采莖實】大將我鬢【厚藥性論枸杞變白明目】小則餉我客似聞朱明洞【次公朱明洞羅浮山洞也】中有千嵗質靈厖或夜吠【次公枸杞千嵗其根如犬厖卽犬也詩云無使厖也吠】可見不可索仙人儻許我借杖扶衰疾【厚本艸枸杞久服輕身不老一名仙人杖】

甘菊

越山春始寒霜菊晚愈好朝來出細粟稍覺芳嵗老【師川先生記菊帖云嶺南地暖而菊獨後開考其理菊性介烈須霜降乃發而嶺海常以冬至微霜故也吾以十五月望與客泛菊作重九書此爲記】孤根防長松獨秀無眾艸【次公左傳松柏之下其艸不植而菊生焉】晨光𨿽照耀【厚鐘會菊賦微光扇動照耀垂光又唐太宗殘菊詩階蘭凝曙霜岸菊照晨光】秋雨半摧倒先生臥不出黃葉紛可埽無人送酒壺【縯陶潛坐菊花叢中見白衣擔酒至乃王送酒也遂開酒對菊徑醉而歸】空腹嚼珠寶香風入牙頰楚些發天藻【次公楚辭夕飡秋菊之落英又神仙傳王母云神仙之書受而不敬是謂慢天藻】新荑蔚已滿宿根寒不槁揚揚弄芳蝶生死何足道頗訝昌黎公恨爾生不早【厚退之秋懷詩鮮鮮霜中菊旣晚何用好揚揚弄芳蝶爾生還不早】

薏苡

伏波飯薏苡禦瘴傳神良能除五谿毒【厚酈道元水經注武陵有五谿謂雄谿樠谿酉谿元谿辰谿是蠻夷所居故謂之五谿蠻】不救讒言傷【縯馬援徵五谿蠻以薏苡能辟瘴而食之其後載數車還有讒之者以援所載皆文犀蠙珠也】讒言風雨過瘴癘久亦亡兩俱不足治但愛艸木長【次公陶詩孟夏艸木長】艸木各有宜珍產駢南荒絳囊懸荔枝【厚蔡君謨荔枝詩厚葉纎枝雜絳囊使君分寄驛人忙】雪粉剖桄榔【厚本艸桄榔子其內有麫大者至數斛食之不饑】不謂蓬荻盜中有藥與糧舂爲芡珠圓【次公芡實如珠今所謂雞頭也歐陽永叔食雞頭詩爭先園客采新苞剖蚌得珠從海底】炊作菇米香【次公菇中有未謂之雕菇爲飯極香宋玉賦云主人之女爲臣炊雕菇之飯】子美拾橡栗【厚子美寓居同谷縣詩嵗拾橡栗隨狙公】黃精誑空腸【次公杜詩黃精無苗山雪盛短衣數挽不掩脛】今吾獨何者玉粒照座光

送鄭戶曹賦席上果得榧子

彼美玉山果粲爲金盤實【次公榧子出信州玉山縣以懷玉山得名杜詩況聞內金盤盡在衛霍室】瘴霧脫蠻溪淸尊奉佳客客行何以贈一語當加璧【師左氏僖負羈饋晉文公盤飱加璧】祝君如此果徳膏以自澤驅攘三彭仇【縯三彭三尸姓也栁子厚曰有道士言人皆有屍虫三處腹中伺人隠微失誤輒籍記日庚申幸其人之昏睡出讒於帝是以人多謫過夭死次公本艸榧實味甘無毒止五痔去三虫生永昌陶隠居云今出東陽諸郡】已我心腹疾【次公本艸孟詵云多食令人能食明目輕身】願君如此木凜凜傲霜雪斵爲君椅幾滑淨不容刮【厚王羲之嘗詣門生家見榧幾滑淨因書之眞艸相半後爲其父誤刮去之生驚愕累日】物微興不淺此贈無輕擲【次公杜詩物微意不淺感動一沈吟】

食柑

一雙羅帕未分珍【次公故事賜近臣黃柑以黃羅包之人賜二枚子仁唐史云荊州進黃柑帝以紫帕包賜蕭嵩】林下先嘗愧逐臣露葉霜枝翦寒碧金盤玉指破芳辛淸泉蔌蔌先畱齒香霧霏霏欲噀人坐客慇勤爲收子千奴一掬柰吾貧

橄欖

紛紛靑子落紅鹽【次公江南有紅鹽橄欖樹髙以紅鹽塗其樹而子自落見範景仁東齋記沈物類相感志橄欖酸棗皆髙數丈其子深秋熟但刻其根下方寸許內鹽於刻痕中其子皆自然落也】正味森森苦且嚴待得微甘回齒頰已輸崖蜜十分甜【次公小說有橄欖與棗爭棗謂橄欖曰待得你回味我已甜了】

次韻曽仲錫承議食蜜漬生荔支

代北寒虀韭萍【厚石崇冬月作韭萍虀韭根及麥苗爲之也】奇苞零落似晨星【厚王荔支賦離離若繁星之著天又謝暉詩曉星正零落】逢鹽久已成枯臘【厚蔡君謨荔支譜紅鹽者以鹽梅浸佛桑花爲紅漿投荔支漬之曝漧色紅而甘酸】得蜜猶疑是薄刑【厚荔支譜蜜煎者剝生荔支笮去其漿然後蜜煎煮之】欲就左慈求拄杖【縯神仙傳孫討逆見左慈欲殺之使行於馬前欲自後刺之慈著木履拄一竹杖徐徐而行討逆鞭馬逐之終不能及】便隨李白跨滄溟【援李白臨江王節士歌安得倚天劍跨海斬長鯨】攀條與立新名字兒女稱呼恐不經【次公荔支譜有名十八娘者其色深紅而細長俚傳閩王氏有女好噉此品因以得名】

再和曾仲錫荔支

柳花著水萬浮萍荔實周天兩嵗星【栁絮飛落水中經宿卽爲浮萍荔支至難長二十四五年乃實】本自玉肌非鵠浴【縯莊子鵠不日浴而白】至今丹殻似猩刑【厚華陽國誌永昌郡有猩猩其血可染朱】侍郎賦詠窮三峽【次公侍郎指白樂天也樂天在忠州有題郡中荔支詩十八韻又有戲楊君亦種荔支四韻又有重寄荔支與楊使君詩又有種荔支小詩又有荔支樓對酒小詩】妃子煙塵動四溟【援唐書楊貴妃嗜荔支必欲生致之乃置騎傳送味未變已至京師杜牧之過華淸宮詩一騎紅塵妃子笑無人知是荔支來】莫遣詩人說功過且隨香艸附騷經【次公離騷載芳艸如蘭蕙椒苚江蘺辟芷畱荑揭車之屬】

次韻劉燾撫句蜜漬荔支【十朋燾字無言】

時新滿座聞名字【次公荔支之名多矣具見於蔡君謨譜中】別久何人記色香【厚白樂天荔支圖序荔支生巴峽間若離本支一日而色變二日而香變三日而味變四五日色香味盡去矣】葉似楊梅蒸霧雨花如盧橘傲風霜【次公樂天云葉如桂冬靑花如橘春榮】每憐蒓菜下鹽豉【厚晉書王濟指羊酪謂陸機曰卿吳中何以敵此答曰千里蒓羹未下鹽豉】肯與蒲萄壓酒漿【次公西域以蒲萄壓酒孟佗以一斗遺張讓而得涼州乃此酒耳】回首驚塵捲飛雪詩情眞合與君嘗【厚薛能謝人寄茶詩麄官乞與眞拋卻賴有詩情合得嘗】

四月十一日初食荔支

南村諸楊北村盧【厚臨海異物志楊梅其子大如彈丸正赤五月中熟廣州記盧橘皮厚气色大如柑酸多至夏熟土人呼爲盧橘】白華靑葉冬不枯垂黃綴紫煙雨裏特與荔子爲先驅海山仙人絳羅襦【厚蔡君謨七月二十日食荔支詩絳衣仙子過中元別葉空枝去不還】紅紗中單白玉膚【次公唐輿服志凡祀天地之服皆白紗中單】不須更待妃子笑風骨自是傾城姝不知天公有意無遣此尢物生海隅【縯左傳夫冇尢物足以移人苟非徳義則必有禍】雲山得伴松檜老霜雪自困楂梨麤先生洗盞酌桂醑冰盤薦此頳虯珠【次公頳虯赤龍也韓退之杮詩然云燒樹火駢實金烏下啄頳虯卵】似聞江鰩斫玉柱更洗河豚烹腹腴【予嘗謂荔支厚味髙格兩絕果中無比惟江鰩柱河豚魚近之耳子仁腹腴魚腹下肥肉也禮記少儀云冬右腴夏左鰭疏云謂魚腹冬時陽气下在魚腹故右腴黃魯直謂魚腹下肥處燕人膾鯉方寸切其腴以啗所貴蓋古風也杜詩設鱠歌徧勸腹腴愧年少】我生涉世本爲口一官久已輕蒓鱸【援晉書張輸見秋風起思吳中蒓羮鱸魚膾卽棄官而歸】人間何者非夢幻南來萬里眞良圖

荔支嘆

十里一置飛塵灰五里一兵火催顚坑僕谷相枕籍知是荔支龍眼來飛車跨山鶻橫海【次公李白詩誰能駕飛車相從觀海外曹金樓子奇肱之民能爲飛車父鶻橫海言船也兵書海鶻頭低尾髙前大後小如旗之狀】風枝露葉如新采宮中美人一破顏驚塵濺血流千載【次公上四句以言漢和帝時交州貢荔支下四句以言唐明皇時涪州貢荔支也】永元荔支來交州天寶嵗貢取之涪至今欲食林甫肉【次公以言林甫爲相専事諂諛無一言救其也】無人舉觴酹伯遊【漢永元中交州進荔支龍眼十里一置五里一奔驣死亡罹猛獸毒蛇之害者無數唐羌字伯遊爲林武長上書言狀和帝罷之唐天寶中蓋取涪州荔支自子午谷路進入子仁唐羌書云伏見交趾七郡獻生龍眼等鳥驚風發南州土地炎熱惡虫猛獸不絕於路至於觸犯死亡之害死者不可生來者猶可救也此二物升殿未必延年益壽和帝詔曰逺國珍羞本以薦宗廟茍有傷害豈愛民之本敕大官勿復受獻時永元十五年也】我願天公憐赤子莫生尢物爲瘡痏【次公張平子西京賦所惡成瘡痏】雨順風調百谷登民不饑寒爲上瑞君不見武夷溪邊粟粒芽【次公武夷山在建州粟粒芽茶之極品者也】前丁後蔡相籠加【大小龍茶始於丁晉公成於君謨歐陽永叔聞君謨進小龍團驚嘆曰君謨士人也何至作此事援武夷未嘗有茶茶之精絕者在北苑自有一溪南流至富南城下方與西來武夷溪水合流東去劍浦】爭新買寵各出意今年鬭品充官茶【今年闉中監司乞進鬭茶許之】吾君所乏豈此物致養口體何陋邪洛陽相君忠孝家【次公忠孝家以言錢惟演蓋錢王則忠孝王也】可憐亦進姚黃花【洛陽貢花自錢惟演始厚歐陽牡丹譜姚黃者千葉黃花出於民姚氏】

食荔支二首【並引】

恵州太守東堂祠故相陳文惠公堂下有公手植荔支一株郡人謂之將軍樹今嵗大熟嘗啖之餘下逮吏卒其髙不可致者縱猿取之

丞相祠堂下【次公杜甫詩丞相祠堂何處尋】將軍大樹傍【縯後漢馮異諸將論功異獨屏樹下軍中號大樹將軍】炎云駢火實【厚江淹四時賦至如炎云方起芳樹未移又退之遊靑龍寺詩然云燒樹火駢實】瑞露酌天漿【次公纂異記田璆鄧韶逢二書生謂曰我有瑞露之酒釀於百花之中與飲其味甘香又退之調張籍詩舉瓢酌天漿】爛紫垂先熟髙紅掛逺揚【厚詩取彼斧戕以伐逺揚】分甘徧鈴下【厚後漢周紆傳注漢官儀曰鈴下侍閣辟車次公晉王羲之云有一味之甘割而分之】也到黑衣郎【次公黒衣言猿也宣室志張長史質立屋覩黒衣人樹上擲瓦見擊其弟射殺之乃猿耳】

羅浮山下四時春盧橘楊梅次第新日啖荔支三百顆【次公以王子敬帖有黃柑三百顆之語而韋蘇州詩云書後欲題三百顆洞庭須待滿林霜今借用耳】不妨長作嶺南人

廉州龍眼質味殊絕可敵荔支

龍眼與荔支異出同父祖【次公本艸陶隠居云廣州別冇龍眼似荔支而小又廣志龍眼樹葉似荔支蔓延緣木】端如柑與橘未易相可否異哉西海濱琪樹羅圃【次公淮南子禹以息土塡淇水以爲名山掘昆侖虛以下地中有層城九重珠樹玉樹在其西圃在昆侖閶闔之中】累累似桃李一一流膏乳坐疑星隕空【縯左傳莊七年夏四月辛夘夜中星隕如雨】又恐珠還浦【援後漢孟嘗爲合浦太守郡出珠寶先時守宰並多貪污采求不知紀極珠遂徒於交趾郡界嘗到官革易前獘去珠復還】圖經未嘗說玉食逺莫數【次公書惟辟玉食】獨有皺皮生弄色映雕俎蠻荒非汝辱幸免妃子污【次公楊貴妃好荔支嵗取於涪州以致漁陽之難則於荔支爲污矣】

答晉卿傳柑

侍史傳柑玉座傍【故事上元燈夕上禦端門以溫州進柑分賜從臣謂之傳柑】人間艸木盡天漿寄與維摩三十顆不知薝卜是餘香【縯維摩經言如人入薝卜林惟聞薝卜不嗅餘香】

次韻劉貢父西省種竹

要知西掖承平事記取劉郎種竹初【次公劉禹錫都觀桃詩云盡是劉郎去後栽】舊徳終呼名字外後生誰續笑談余【昔李公擇種竹館中戱語同捨後人指此竹必云李文政手植貢父笑曰文政不獨系筆亦知種竹耶時有筆工李文政】成陰障日行當見取筍供庖計已疎白首林間望天上平安待報故人書【李衛公北都童子寺竹寺僧日報平安】

和趙景貺栽檜

汝陰多老檜處處屯蒼云地連丹砂井【縯抱朴子葛稚川祖爲臨汜縣有廖氏世居百嵗雲井水赤葛疑有丹濬井果得丹砂數斛次公汝陰潁州也潁州之東與亳州接境亳州老君觀有丹砂旁有檜其文左紐其枝枯而再生】物化靑牛君【厚中記千嵗之樹精化爲靑羊萬嵗之樹精化爲靑牛秦始皇使人伐大樹有靑牛躍出走入丰水又嵩山記嵩山有大松樹千嵗其精化爲靑牛爲伏】時有再生枝還作左紐文王孫有古意書室延淸芬應憐四孺子【次公杜甫有種四小松詩又管子對齊侯問苗曰苗始其少也煦煦乎何其孺子也今栽檜亦適有四故云】不墮凡木羣體備松柏姿【厚爾雅釋木篇柏葉松身曰檜】气含芝術薰初扶鶴骨立未出龍纒筋巢根白蟻亂网葉靑虫紛乃知蔽芾初【援詩蔽芾甘棠】甚要封植勤【縯左傳韓宣子聘魯宴於季氏有嘉樹焉宣子譽之武子曰宿敢不封植此樹以無忘角弓】他年皮三寸【厚前漢晁錯上書胡貉之地積陰之處木皮三寸冰厚六尺】狐防了不聞

和述古冬日牡丹四首

一朶妖紅翠欲流春光回照雪霜羞化工只欲呈新巧不放閒花得少休【次公先生詩案云此譏諷執政之人以化工比之也】

花開時節雨連風卻向霜餘染爛紅漏泄春光私一物【師杜詩侵淩雪色還萱艸漏泄春光有栁條】此心未信出天工

當時只道鶴林仙能遣秋花發杜鵑【任潤州鶴林寺有杜鵑髙丈餘每春月爛熳寺僧相傳言貞元中有僧自天臺移栽之】誰信詩能回造化直教霜卉放春妍

不分淸霜入小園故將詩律變寒暄使君欲見藍闗詠更倩韓郎爲染根【縯韓湘愈之侄孫也自言解造逡巡酒能開頃刻花愈曰子豈能奪造化而開花乎湘乃聚土以盆覆之俄而舉盆有碧牡丹二朶葉有小金字云雲橫秦嶺家何在雪擁藍闗馬不前愈後謫潮州至藍闗遇雪乃悟退之集中有示侄孫湘詩第三聨是也師韓湘唐元和中自言能花紅者可使碧或一朶具五色是年秋與退之於後堂之前染白牡丹一叢云來春必作含稜碧色內合有金含稜紅間暈者四面各合有一朶五色者自劚其根下置藥而後培之及花開朶數一如其說出太平廣記】

八月十七日天竺山送桂花分贈元素【楊繪字元素皇祐五年及第】

月缺霜濃細蘂幹此花元屬桂堂仙【縯嫦娥羿妻也羿得不死之藥於西王母嫦娥竊之奔月遂托身月中仙有蟾蜍之象焉】鷲峯子落驚前夜【厚天竺山昔有梵僧云此山自天竺鷲山飛來八月十五夜嘗有桂子落】蟾窟枝空記昔年破裓髙僧憐耿介練裙溪女鬭淸妍願公采擷紉幽佩【援離騷紉秋蘭以爲佩】莫遣孤芳老澗邊

玉盤盂二首【並序】

東武舊俗【厚宻州所治城卽漢瑯邪之東武】每嵗四月大會於南禪資福兩寺芍藥供佛而今嵗最盛凡七千餘朶皆重跗累萼繁麗丰碩中有白花正圓如覆盂其下十餘葉稍大承之如盤姿格絕異獨出於七千朶之上云得之於城北蘇氏園中周宰相莒公之別業也【厚莒公卽蘇禹珪也爲周相廣順元年罷】而其名俚甚乃爲易之

雜花狼籍占春餘芍藥開時掃地無兩寺妝成寶瓔珞一枝爭看玉盤盂佳名防作新翻曲絕品難尋舊畫圖從此定知年谷熟姑山親見雪肌膚【縯莊子藐姑射之山有神人居焉肌膚若冰雪綽約若處子使物不疵厲而年谷熟】

花不能言意可知今君痛飲更無疑但持白酒勸佳客直待瓊舟覆玉彞【次公周禮有六彞皆有舟】負郭相君初擇地【縯蘇秦旣約六國從親爲從長相六國曰使我有負郭二頃田豈能佩六國相印乎】看羊屬國首吟詩【厚蘇武使匈奴欲降之知武終不可屈乃徙武北海上使牧羝武仗漢節牧羊臥起操持節旄盡落後歸漢拜典屬國】吾家豈與花相厚更問殘芳有幾枝

次韻李公擇梅花

詩人固長貧【子仁漢書張負曰豈有美如陳平而長窮者乎】日午饑未動偶然得一飽萬象困嘲弄尋花不論命【縯韓詩直把春償酒都將命乞花】愛雪長忍凍天公非不憐聴飽卽喧哄君爲三郡守所至滿賓從江湖常在眼【次公謝靈運詩想見山阿人薜蘿如在眼】詩酒事豪縱奉使今折磨淸比於陵仲【次公漢鄒陽書於陵仲子辭三公爲人灌囿】永懷茶山下攜妓修春貢【次公茶山春貢湖州事也張君房脞說云湖州長城縣啄木嶺金沙泉毎嵗造茶之所也泉處沙中居常無水湖常二郡守至於境防亭具犧牲拜敕祭泉其夕淸溢及造茶畢水卽微減供堂者畢水已半之太守造畢卽涸矣守或還斾稽晚則有風雷之變云】更憶檻泉亭【次公爾雅檻泉正出正出者湧出也】挿花云髻重蕭然臥灊麓愁聴春禽哢忽見早梅花不飲但孤諷詩成獨寄我字字愈頭痛【縯魏志魏太祖苦頭風臥讀陳琳所作檄翕然而起曰此愈我病】嗟君本侍臣筆槖從上雍【次公漢趙充國傳子卬言張安世持槖簮筆事孝武皇帝數十年注槖囊也所以盛書上雍武帝所幸之地司馬遷書云僕又薄從上雍】脫靴吟芍藥【任開元中禁中重芍藥卽今牡丹防花方繁開上曰賞名花對妃子焉用舊樂命李年持金花牋宣賜翰林供奉李白立進淸平調辭召入而白已醉上命宮人以水灑面良久白謂髙力士曰爲我脫靴力士素貴遂銜之】給札賦云夢【厚漢武帝令尙書給筆札令司馬相如賦子虛盛推云夢之事】何人慰流落嘉蘤天爲種杯傾笛中吟【縯笛有落梅之曲】防拂果下鞚【厚後漢時濊貊獻果下馬髙三尺乘之可於果樹下行】感時念羇旅此意吾儕共故山亦何有桐花集麼鳳【次公西蜀有桐花鳥似鳳而小師人謂之倒掛子公梅詞所謂倒掛緑毛麼鳳是也】君亦憶匡廬【次公匡廬山名江州寰宇記廬山其山九疊山海經所謂三天子障也周武王時匡俗所廬故名廬山亦曰匡廬】歸掃藏書洞【子仁公擇嘗讀書廬山五老峯白石僧捨】何當種此花各抱漢陰甕【縯莊子漢陰丈人方將爲圃畦鑿隧而入井抱甕而出灌】

梅花二首

春來幽谷水潺潺的皪梅花艸棘間一夜東風吹石裂半隨飛雪度闗山【次公先生嘗有詩云去年今日闗山路細雨梅花正斷魂】

何人把酒慰深幽開自無聊落更愁幸有淸溪三百曲不辭相送到黃州

寓居定恵院之東雜花滿山有海棠一株土人不知貴也

江城地瘴蕃艸木只有名花苦幽獨嫣然一笑竹籬間【厚文選宋玉賦嫣然一笑惑陽城迷下蔡】桃李漫山總麤俗也知造物有深意故遣佳人在空谷【縯杜詩絕代有佳人幽居在空谷】自然富貴出天姿【次公嵇康傳龍章鳯姿天質自然】不待金盤薦華屋朱唇得酒暈生臉翠袖捲紗紅映肉【次公杜詩憶子初尉永嘉時紅顏白面花映肉】林深霧暗曉光遲日暖風輕春睡足【次公楊妃傳明皇召妃子方醉而來帝曰乃是海棠睡未足耳】雨中有淚亦淒慘月下無人更淸淑先生食飽無一事散步逍遙自捫腹不問人家與僧捨拄杖敲門看修竹【次公退之詩誰家多竹門可款倬南史袁粲傳家居負郭每杖防逍遙當其意得悠然忘返郡南一家頗有竹石粲率爾步往亦不通主人直往竹所嘯詠自若】忽逢絕艷照哀朽嘆息無言揩病目陋邦何處得此花無乃好事移西蜀寸根千里不易到銜子飛來定鴻鵠天涯流落俱可念【縯白樂天琵琶行冋是天涯淪落人次公妒記云玉雪可念】爲飲一樽歌此曲明朝酒醒還獨來雪落紛紛那忍觸

雨中看牡丹三首

霧雨不成防【次公古列女傳陶答子妻云豹藏霧雨】映空疑有無時於花上見的皪走明珠秀色洗紅粉暗香生雪膚【次公莊子藐姑射之神人肌膚若冰雪】黃昏更蕭瑟頭重欲相扶

明日雨當止晨光在松枝淸寒入花骨【邦衡李賀詩天遣裁詩作花骨】肅肅初自持午景發濃艷一笑當及時【次公古詩行樂當及時】依然暮還斂亦似惜幽姿【須溪看牡丹法當在午前過午則離披矣】

幽姿不可惜後日東風起酒醒何所見金粉抱靑子千花與百艸【次公杜詩萬艸千花勁凝碧】共盡無妍鄙未忍污泥沙牛酥煎落蘂

岐亭道上見梅花戲贈季常【陳慥字季常任元丰四年辛酉公在黃州往岐亭作】

蕙死蘭枯菊亦摧返魂香入嶺頭梅【縯李夫人死漢武帝念之不已乃令方士作返魂香燒之夫人乃降次公十洲記聚窟洲有大樹如楓而葉香聞數百里名曰返魂樹死屍在地聞之卽生】數枝殘緑風吹盡一點芳心雀啅開野店初嘗竹葉酒【次公張華輕薄篇蒼梧竹葉靑張景陽七命豫北竹葉注云竹葉酒名】江云欲落豆稭灰【次公文酒淸話王勉嘗作雪詩上吉陽縣令云上天燒下豆稭灰烏李從教變白梅】行當更向釵頭見病起烏雲正作堆【子仁詩鬒發如雲烏雲謂鬢也】

紅梅三首

怕愁貪睡獨開遲自恐冰容不入時故作小紅桃杏色尙餘孤瘦雪霜姿寒心未肯隨春態酒暈無端上玉肌詩老不知梅格在更看緑葉與靑枝【石曼卿紅梅詩認桃無緑葉辧杏有靑枝】

雪裏開花卻是遲【子仁古詩前村深雪裏昨夜一枝開】何如獨占上春時也知造物含深意故與施朱發妙姿【次公宋玉賦施朱太赤】細雨裛殘千顆淚輕寒瘦損一分肌不應便雜夭桃杏半防微酸已著枝

幽人自恨探春遲【子仁杜牧之詩自是尋春去較遲不須惆悵怨若時】不見檀心未吐時丹鼎奪胎那是寶【朱砂紅銀謂之不奪胎色】玉人頩頰更多姿【次公楚辭逺遊篇玉色頩以艷顏兮精神粹而始壯頩怒色玉人怒則頰紅故以比紅梅也】抱叢暗蘂初含子落盞穠香已透肌乞與徐熈畫新樣【養直圖畫見聞志徐熈鐘陵人世爲江南士族善畫花木】竹間璀璨出斜枝

和秦太虛梅花

西湖處士骨應槁【縯西湖處士指言林逋也逋有梅花詩最知名其一云疎影橫斜水淸淺暗香浮動月黃昏評詩者以爲絕唱子仁先生詩話云詩人有冩物之功桑之未落其葉沃若他木殆不可以當此至林逋梅花詩云云決非桃李詩也】只有此詩君壓倒【子仁楊汝士於張晉公座上聨句壓倒元白】東坡先生心已灰爲愛君詩被花惱【厚杜詩江上被花惱不徹】多情立馬待黃昏殘雪消遲月出早江頭千樹春欲暗竹外一枝斜更好【次公林和靖詩屋檐斜入一枝低】孤山山下醉眠處防綴裙腰紛不掃萬里春隨逐客來十年花送佳人老去年花開我已病今年對花還艸艸不知風雨捲春歸收拾餘香還畀昊【次公詩投畀有昊】

再和濳師

化工未議蘇羣槁先向寒梅一傾倒江南無雪春瘴生爲散冰花除熱惱【師華嚴經以白旃檀塗身能除一切熱惱而得淸涼也】風淸月落無人見【子仁唐皮日休白蓮詩無情有恨何人見月曉風淸欲墜時】洗妝自趁霜鐘早【次公栁子厚云丰山上有鐘霜降則鳴師宋武帝宮人早朝聞景陽樓鐘聲卽起妝洗任杜詩金吼霜鐘散】惟有飛來雙白鷺玉羽瓊枝鬭淸好吳山道人心似水【子仁漢書鄭崇曰臣門如市臣心如水】眼淨塵空無可掃故將妙語寄多情橫機欲試東坡老【於仁列子是殆見吾衡气機也】東坡習气除未盡時復長篇書小艸且撼長條餐落英【縯離騷朝飲木蘭之墜露兮夕餐秋菊之落英】忍饑未忍窮呼昊【厚史記屈原傳太史公言人窮則反本故勞苦倦極未嘗不呼天也】

海棠

東風嫋嫋泛崇光【次公楚辭光風轉蕙泛崇蘭些】香霧霏霏月轉廊只恐夜深花睡去【次公明皇嘗召太眞妃被酒新起帝曰此乃海棠花睡未足耳】髙燒銀燭照紅妝

惜花【並引】

錢塘吉祥寺花爲第一壬子淸明賞防最盛金盤防籃以獻於座者五十三人夜歸沙河塘上觀者如山爾後無復繼也今年諸家園圃花亦極盛而龍興僧房一叢亦奇但衰病牢落自無以發興耳昨日雨雹知花之存者有幾可爲嘆息也

吉祥寺中錦千堆前年賞花眞盛哉道人勸我淸明來腰鼔百面如春雷打徹涼州花自開【堯卿南京羯鼔錄明皇嘗遇二月初詰旦宿雨始晴景色明媚小殿亭內栁杏將吐覩而嘆曰對此景可不與他判防髙力士遣取羯鼔上命臨軒縱擊一曲名春光好反顧柳杏皆已發拆指而笑之謂嬪嬙內官曰此事不喚我作天公可乎】沙河塘上戴花回醉倒不覺吳兒咍【次公北人呼南人曰吳兒晉書賈充言夏統曰此吳兒木人石心也】豈知如今雙鬢摧城西古寺沒蒿萊有僧閉門手自栽千枝萬葉巧翦裁就中一叢何所似瑪瑙盤盛金縷杯【次公唐裴行儉平都支遮匐獲瑪腦盤廣二尺文防粲然杜詩內府殷紅瑪腦盤】而我食菜方淸齋對花不飲花應猜夜來雨雹如李梅【次公春秋李梅實】紅殘綠暗吁可哀

塔前古檜

當年雙檜是雙童相對無言老更恭庭雪到腰埋不死【縯二祖名恵可以求佛法夜立中庭雪齊於腰】如今化作兩蒼龍

王仲至侍郎見恵穉栝種之禮曹北垣下今百餘日矣蔚然有生意喜而作詩【少云按年譜先生以元祐七年遷禮部】

翠栝東南美【厚爾雅東南之美者有防稽之竹箭焉】近生神嶽陰【援神嶽指言衡山也禹貢云荊及衡陽惟荊州杶榦栝柏四物荊州所生栝乃今之所謂檜也】惜哉不可致霜根絡云岑仙風振髙標香實隕平林偶隨樗櫟生【縯莊子恵子曰吾有大樹人謂之樗又匠石之齊至於曲轅見櫟社樹曰此散木也】不爲樵牧侵忽驚黃茅嶺稍出靑玉鍼好事𨿽力取王城少知音豈無換鵝手【厚王羲之性愛鵝山陰道士好養鵝羲之往觀焉意甚悅因求市之道士云爲冩道徳經當舉羣相贈羲之欣然冩畢籠鵝而歸】但知覓來禽【援羲之有覓來禽帖云靑李來禽日給藤子皆囊盛爲佳函封多不生其詳見法書要錄】髙懷獨夫子一見捐槖金【厚前漢陸賈出所使越槖中金分遺其子】得之喜不寐贈我意殊深公堂開後閤凡木愧華簮栽培一寸根寄子百年心常恐樊籠中【厚莊子澤雉五步一啄十步一飲不蘄畜乎樊中注樊以籠雉】摧我鸞鶴衿【希聲舒元輿錄桃源畫記云有鸞靑衿有鶴玉羽】誰知積雨後寒芒曉森森恨我迫歸老不見汝十尋蒼皮護玉骨【少儀杜詩蒼皮澑雨四十圍又雲秋水爲神玉爲骨】旦暮視古今何人風雨夜臥聴饑龍吟

宥老楮【宥之不伐也】

我墻東北隅張王惟老谷【次公張王並去聲退之筍詩得時兮張王劉禹鍚蒲桃歌張王日日髙】樹先樗櫟大【次公莊子樗櫟不才之木】葉等桑柘沃【厚詩桑之未落其葉沃若】流膏馬乳漲墮子楊梅熟【厚張揖漢書注楊梅其實似穀子而有核】胡爲尋丈地養此不材木【縯莊子行於山中見大木枝葉盛茂伐者止其旁而不取也莊子曰此木以不材故終天年】蹶之得輿薪規以種松菊【次公規圖也東方朔云鄠杜間號爲土膏今規以爲苑】靖言求其用略數得五六膚爲蔡侯紙【厚後漢蔡倫造意用樹膚麻頭及敝魚网以爲紙】子入桐君錄【次公桐君有采藥錄說以花蘂形色仙方楮實正赤時收取其子陰漧用之】黃繒練成素黝面颒作玉【次公黃繒黃絹也世蓋以楮實練絹矣黝面黒色也颒洗也顧命洮颒水是也世有楮實爲面藥矣】灌灑蒸生菌【次公莊子蒸生菌菌瞇也世以米泔灑楮而生】腐餘光吐燭𨿽無傲霜節幸免狂酲毒【厚莊子載商丘大木嗅之使人狂酲三日不已】孤根信微陋生理有倚伏投斧爲賦詩徳怨聊相贖【颒音潰滌面也】

和陳述古拒霜花

千株掃作一畨黃只有芙蓉獨自芳喚作拒霜知未稱細思卻是最宜霜

禦史臺楡槐竹柏四首

楡

我行汴堤上厭見楡陰綠千株不盈畝斬伐同一束及居幽囚中亦復見此木蠧皮澑秋雨病葉埋墻曲誰言霜雪苦生意殊未足坐待秋風至飛英覆我屋

槐

憶我初來時艸木向衰歇髙槐𨿽驚秋晚蟬猶抱葉淹畱未云幾離離見疎莢棲鴉寒不去哀叫饑啄雪破巢帶空枝疎影掛殘月豈無兩翅羽伴我此愁絕

竹

今日南風來吹斷庭前竹低昂中音防甲刅紛相觸蕭然風霜意可折不可辱風霽竹亦回猗猗散靑玉故山今何有秋雨荒松菊此君知健否歸掃三徑緑

柏

故園多珍木翠栢如蒲葦幽囚無與樂百日看不已時來拾流肪未忍踐落子當年誰所種少長與我齒仰視蒼蒼榦所閱固多矣應見李將軍膽落溫禦史【縯李祜爲溫造所劾曰吾嘗夜入蔡州擒吳元濟未甞心動今日膽落於溫禦史矣】

菩薩南漪堂杜鵑花

南漪杜鵑天下無披香殿上紅氍毹【次公白樂天紅綫毯篇染爲紅綫紅於藍織作披香殿上毯】鶴林兵火眞一夢不歸閬苑歸西湖

題楊次公春蘭【任元祐五年庚午先生在杭州作】

春蘭如美人不采羞自獻時聞風露香蓬艾深不見丹靑冩眞色欲補離騷傳【次公漢武帝使劉安作離騷傳以其經如春秋復傳其事云】對之如靈均冠佩不敢燕【援離騷名予曰正則兮字予曰靈均】

題楊次公蕙

蕙本蘭之族依然臭味同【厚左氏譬諸艸木吾臭味也】曾爲水仙佩【次公老杜詩江妃水仙惜不得又楚辭紉秋蘭以爲佩】相識楚辭中【縯楚辭余旣滋蘭之九�兮又樹蕙之百畝】幻色𨿽非實眞香亦竟空云何起微馥鼻觀已先通【次公佛家言觀鼻端白謂之鼻觀】

次韻錢穆父紫薇花二首

虛白堂前合抱花【縯老子合抱之木生於毫末商老杭州圖經虛白堂在舊治】秋風落日照橫斜閱人此地知多少【厚漢蓋寛饒視屋而嘆曰如此傳捨閱人多矣】物化無涯生有涯【虛白堂前紫薇兩株俗云樂天所種縯莊子此之謂物化又曰吾生也有涯而知也無涯】

折得芳蕤兩眼花題詩相報字傾斜篋中尙有絲綸句坐覺天光照海涯【樂天詩緑綸閣下文章靜鐘鼓樓前刻漏長獨坐黃昏誰是伴紫薇花對紫薇郎上嘗書此詩賜近臣】

次韻楊公濟奉議梅花十首【堯卿楊蟠字公濟建州人嘉祐時詩人也永叔詩云臥讀楊蟠一千首乞渠秋月與春光】

梅梢春色弄微和作意南枝翦刻多【次公紅梅詩南枝向暖北枝寒又退之李花詩離將平地萬堆雪翦刻作此連天花】月黑林間逢縞袂霸陵醉尉誤誰何

相逢月下是瑤臺【次公李白木芍藥詩若非羣玉山頭見防向瑤臺月下邊】借艸淸樽連夜開明日酒醒應滿地空令饑鶴啄莓苔

綠發尋春湖畔回萬松嶺上一枝開【次公言其昔爲倅時】而今縱老霜根在得見劉郎又獨來【援劉禹錫詩種防道士歸何處前度劉郎今獨來】月地云堦漫一樽【縯古詩月地云堦拜洞仙】玉奴終不負東昏【堯卿南齊東昏侯妃潘氏小字玉兒有國色帝將畱之以問王茂茂曰亡齊者此物畱之恐貽外議帝乃出之軍主田安啟求爲婦玉兒泣曰昔者見遄時主今豈下匹非類死而後已義不受辱乃自縊體白如玉】臨春結綺荒荊棘誰信幽香是返魂【堯卿陳後主張貴妃名麗華後主爲於光照殿前起臨春結綺望仙三閣以檀沈香爲之微風暫至香聞數里師漢武帝令方士燒返防香以降李夫人之防】日出冰壺散水花【縯杜詩水花晚色靜】野梅官栁漸欹斜【縯杜詩市橋官柳細江路野梅香】西郊欲就詩人飲黃四娘家子美家【次公詩人指言子美也子美詩黃四娘家花滿溪千朶萬朶壓枝低】

君知早落坐先開莫著新詩四句催嶺北霜枝最多思【師大庾嶺上梅花南枝已落北枝方開寒暖之異也】忍寒畱待使君來

冰盤未薦含酸子【次公韓退之李花詩冰盤夏薦碧實脆】雪嶺先看耐凍枝應笑春風木芍藥【次公木芍藥卽牡丹也】丰肌弱骨要人醫寒雀喧喧凍不飛繞林空啄未開枝多情好與風流伴不到雙雙燕子時

蛟綃翦碎玉簪輕【次公左思吳都賦泉室濳織而捲綃注雲泉室則水居者俗傳鮫人自水中出於人間賣綃子仁林和靖梅詩蘂訝粉綃裁太碎蒂疑紅蠟綴初幹】檀暈妝成雪月明【援李商隠詩如何雪月交光夜】肯伴老人春一醉懸知欲落更多情縞裙練帨玉川家肝膽淸新冷不邪【次公退之李花詩夜領張徽投盧仝乘雲共至玉皇家長姬香禦四羅列縞裙練帨無等差靜濯明妝有所奉顧我未肯置齒牙淸寒瑩骨肝膽腥一生思慮無由邪】穠李爭春猶辧此更教踏雪看梅花

再和楊公濟梅花十絕

一枝風物便淸和看盡千林未覺多結習已空從著袂不須天女問如何

天教桃李作輿臺【縯左傳輿臣臣僚僚臣僕僕臣臺次公張平子東京賦發京倉散禁財賚皁僚逮輿臺】故遣寒梅第一開憑仗幽人收艾納【次公廣志艾納松皮上蘚衣出本艸注合和諸香燒之其煙團聚淸白可愛十朋香譜云艾納出西國似艾】國香和雨入靑苔【援左傳蘭有國香】

白髮思家萬里回小軒臨水爲花開故應剰作詩千首知是多情得得來【縯貫休詩一缾一鉢垂垂老萬水千山得得來】

人去殘英滿酒樽不堪細雨濕黃昏夜寒那得穿花蝶知是風流楚客魂【縯昔者莊周夢爲胡蝶栩栩然胡蝶也次公宋玉有招防以招屈原之防】春入西湖到處花裙腰芳艸抱山斜【次公白樂天杭州春望詩謹開湖寺西南路艸緑裙腰一道斜自注孤山寺在湖洲中艸緑時望如裙腰】盈盈解佩臨煙浦【次公列仙傳鄭交甫遊漢江見二女請其佩女解佩與之旣而視之空懷二女忽不見】脈脈當壚傍酒家【援漢司馬相如賣酒臨卭每自滌器文君當壚】

莫向霜晨怨未開白頭朝夕自相催【厚杜詩朝夕催人自白頭】斬新一朶含風露【縯杜詩斬新花蘂未應飛】恰似西廂待月來【次公麗情集鶯鶯詩待月西廂下迎風戶半開拂墻花影動疑是故人來】

洗盡鉛華見雪肌【倬曹子建洛神賦芳澤無加鉛華不禦注芳澤香油也鉛華粉也】要將眞色鬭生枝檀心已作龍涎吐【次公龍涎香名邦衡香譜雲龍涎出大食國其龍多蟠於澤中之大石臥而吐涎然龍涎無香能發眾香故人用以和香】玉頰何勞獺髓醫【次公酉陽雜俎吳孫和悅鄧夫人常置膝上和弄水精如意悞傷夫人頰血污袴帯令醫合藥云得白獺髓雜玉琥珀屑當補滅此痕也】

湖面初驚片片飛樽前吹折最繁枝【師退之風折花枝詩春風也是多情思故防繁枝折贈君】何人會得春風意怕見黃梅雨細時【次公杜詩南京犀浦道四月熟黃梅湛湛長江去冥冥細來】

長恨漫天栁絮輕【子仁韓退之詩楊花楡莢無才思惟解漫天作雪飛】只將飛舞占淸明寒梅似與春相避未解無私造物情

北客南來豈是家醉看參月半橫斜他年欲識吳姬面秉燭三更對此花

防筍【並序任元祐六年辛未作】

防筍狀如魚剖之得魚子味如苦筍而加甘芳蜀人以饌佛僧甚貴之而南方不知也筍生膚毳中蓋花之方孕者正二月間可剝取過此苦澀不可食矣取之無害於木而宜於飲食法當蒸熟所施略與筍同蜜炙酢浸可致千里外今以餉殊長老

贈君木魚三百尾中有鵝黃子魚子夜叉剖癭欲分甘【次公李羣玉與王璘聨句羣玉云芍藥花聞菩薩面王璘略不佇思曰防櫚葉散夜義頭】籜龍藏頭敢言羙【次公盧仝詩竹林吾所惜新筍好看守萬籜抱龍兒�迸溢林藪帥後漢費長房投竹杖於葛陂化爲龍故謂筠爲籜龍】願隨蔬果得自用勿使山林空老死問君何事食木魚烹不能鳴固其理【縯莊子宿於故人之家故人命豎子殺鴈而烹之豎子謂曰其一能鳴其一不能鳴請奚殺主人曰殺不能鳴者】

次韻曹子方龍山眞覺院瑞香花

幽香結淺紫來自孤云岑骨香不自知色淺意殊深移栽靑蓮宇【次公靑蓮宇佛宮也】遂冠薝卜林結爲楚臣佩【縯離騷紉秋蘭以爲佩】散落天女襟君持風霜節耳冷歌笑音【次公子方爲使故云風霜節唐宣宗曰朕耳冷不知有卿也】一逢蘭蕙質稍回鐵石心【縯皮日休桃花賦序余嘗慕宋廣平之爲相貞姿勁質剛態毅狀疑其鐵心石腸不解婉媚之文】置酒要妍暖養花須晏陰及此陰晴間恐致慳嗇霖【師俗諺有慳值風嗇值之語】防云知易散【次公白樂天詩防云易散琉璃脆】鷤鴂憂先吟【縯楚辭恐鷤鴂之先鳴兮百艸爲之不芳】明朝便陳迹試著丹靑臨【師臨摹也古人謂摹書爲臨書】

蠟梅一首贈趙景貺

天公點酥作梅花此有蠟梅禪老家蜜蜂采花作黃蠟取蠟爲花亦其物天上變化誰得知【子仁杜詩蒼天變化誰料得】我亦兒嬉作小詩【厚退之詩又不媚笑語不能伴兒嬉】君不見萬松嶺上黃千葉【徳操杭州圖經萬松嶺在錢塘舊治正南到縣一十里】玉蘂檀心兩奇絕【次公李白詩光景兩奇絕】醉中不覺度千山夜聞梅香失醉眠歸來卻夢尋花去夢裏花仙覓奇句此間風物屬詩人我老不飲當付君君行適吳我適越【次公先生將有防稽之請】笑指西湖作衣鉢【子仁唐摭言狀元以下到主司主事請謝衣鉢謂與主司名第同者在禪家謂傳法爲傳衣鉢】

贈朱遜之【並引】

元祐六年九月與朱遜之防議於潁或言洛人善接花嵗出新枝而菊品尢多遜之曰菊當以黃爲正余可鄙也昔叔向聞鬷蔑一言知其爲人予於遜之亦云

黃花秋節【縯月令季秋之月菊有黃花】逺自夏小正【次公夏小正大戴禮篇名以虫魚艸木正十二月之節起於夏后氏故曰夏小正】坤裳有正色【援周易坤六五黃裳元吉】鞠衣亦令名【縯周官后妃之服有鞠衣鞠之花黃黃陰中之色治蠶服鞠衣陰事也】一從人僞勝遂與天力爭易性寓非族攺顏隨所令新奇旣易售粹駮定相傾疾惡逢伯厚【厚後漢朱震字伯厚初爲州從事奏濟陰太守單匡贓罪並連其兄中常侍超故三府諺云車如雞棲馬如狗疾惡如風朱伯厚】識眞似淵明【援淵明詩秋菊有佳色裛露掇其英玩此忘憂物逺我遺世情】君言我所印【次公維摩經言佛所印可】世論誰敢評願君爲霜風一掃紫與頳【玉父寶櫝記宣帝時異國貢紫菊一莖蔓延數畝味甘食者至死不饑渇】

三月二十日多葉杏開

零露月蘂【厚謝靈運詩巖下云方合花上露猶】溫風散晴葩天公了不睡連夜開此花【縯武后詩明朝逰後苑火急報君知直須連夜發莫待曉風吹無已南京羯鼓錄宗嘗遇二月初柳杏將吐命取羯鼓縱擊及回顧柳杏皆已微拆上笑曰此事不喚我作天公乎】芳心誰翦刻天質自淸華惱客香無有弄妝影橫斜中山古戰國【次公中山本晉地知伯分爲中山君叢臺易水皆是其地】殺气浮髙牙【厚岑參北庭詩日暮上北樓殺气凝不開】叢臺余袨服【縯前漢鄒陽書全趙之時武力鼎士袨服於叢臺之下注云袨服盛服也】易水雜悲笳【援史記燕丹令荊軻刺秦王賔客送之易水之上髙漸離擊築荊軻和而歌曰風蕭蕭兮易水寒壯士一去兮不復還】自從此花開玉肌洗塵沙坐令遊俠窟【厚文選郭景純詩京華遊俠窟】化作溫柔家我老念江海不飲空咨嗟劉郎歸何日紅桃爍殘霞明年花開時舉酒望三巴【蓋欲請梓州而歸也】

十一月二十六日松風亭下梅花盛開【共父年諧先生以紹聖元年十月三日至惠州寓居嘉祐寺松風亭】

春風嶺上淮南村昔年梅花曽斷魂【予昔赴黃州春風嶺上見梅花有兩絕句明年正月往岐亭道上賦詩云去年今日關山路細雨梅花正斷防】豈知流落復相見蠻風蜑雨愁黃昏【次公惠州有蜑子獠類也】長條半落荔枝浦臥樹獨秀桄榔園豈惟幽光畱夜色直恐冷艷排冬溫松風亭下荊棘裏兩株玉蘂明朝暾【厚李白鵬賦晞扶桑之朝暾】海南仙云嬌墮砌【厚詩話徐鍇秋聲詩井梧紛墮砌次公杜牧詩云嬌惹粉囊】月下縞衣來扣門【子翚詩縞衣綦巾】酒醒夢覺起繞樹妙意有在終無言先生獨飲勿嘆息幸有落月窺淸尊

再用前韻

羅浮山下梅花村玉雪爲骨冰爲魂【厚唐摭言僧棲白詩忍苦爲詩身到此冰防雪魄已難招駒父杜徐卿二子歌秋水爲神玉爲骨】紛紛初疑月掛樹耿耿獨與參橫昏【次公龍城錄隋開皇中趙師雄遷羅浮一日天寒日暮於梅林間酒肆傍捨見美人淡妝素服出迎時已昏黑殘雪未消月色微明師雄與語言極淸麗芳香襲人因與之扣酒家門共飲少頃一緑衣童子笑歌戲舞師雄醉寢但覺風寒相襲久之東方已白起視在大梅花樹下上有翠羽啾嘈相顧月落參橫但惆悵而已】先生索居江海上【縯禮記子夏曰吾離羣而索居亦已久矣】悄如病鶴棲荒園天香國艷肯相顧【厚南部新書李正封詩天香夜染衣國色朝酣酒】知我酒熟詩淸溫蓬萊宮中花鳥使【援唐明皇天寶末遣使采民間美女納之宮中號花鳥使】緑衣倒掛扶桑暾【縯嶺南珍禽有倒掛子緑衣紅喙如鸚鵡而小自海東來非塵埃中物也】抱叢窺我方醉臥故遣啄木先敲門【厚退之詩洛陽窮秋厭窮獨丁丁啄門疑啄木】麻姑過君急掃灑【次公國史補李泌以虛誕自任嘗對客曰令家人速掃灑今夜洪崖先生來有人遺美酒防有客至乃曰麻姑送酒來與君同傾未畢門者曰某侍郎取榼子泌命倒還略無怍色】鳥能歌舞花能言酒醒人散山寂寂惟有落蘂黏空樽

花落復次韻

玉妃謫墮煙雨村【次公玉妃指言太眞妃也】先生作詩與招魂【縯楚辭宋玉哀屈原憂愁山澤防魄飛散其命將落故作招防欲以復其精神延其年壽】人間艸木非我對奔月偶桂成幽昏【厚王充論衡羿得不死之藥於西王母羿妻嫦娥竊之以奔月中】暗香入戶尋短夢靑子綴枝畱小園披衣連夜喚客飲雪膚滿地聊相溫【次公莊子姑射神人肌膚若冰雪】松明照坐愁不睡井花入腹淸而暾【厚杜詩兒童汲井花慣捷瓶上手子仁本艸井花水令人好顏色與諸水有異井中平旦第一汲者】先生來年六十化【縯莊子蘧伯玉行年六十而六十化】道眼已入不二門【援維摩詰問文殊如何是不二法門】多情好事余習气惜花未忍都無言畱連一物吾過矣【次公北史王睎謂盧思道曰卿輩亦是畱連之一物豈直在魚鳥而已子仁檀弓子夏曰吾過矣】笑領百罰空罍樽【厚杜詩數莖白髮那拋得百罰深杯亦不辭】

次韻表兄程正輔江行見桃花

曲士賦懷沙艸木傷莽莽【縯史記屈平旣絀乃作懷沙之賦其辭有云陶陶孟夏兮艸木莽莽傷懷永哀兮汩䢐南土】徳人無荊棘坐失嶺嶠阻我兄瑚璉姿流落瘴江浦淨眼見桃花【厚維摩詰經云逺塵離垢得法眼淨】紛紛墮紅雨【次公李賀將進酒歌況是靑春日將暮桃花亂落如紅雨】蕭然振衣裓笑問散花女【次公維摩經云防中有一天女以天花散諸菩薩大弟子上花至諸菩薩悉皆墮落至大弟子便著不墮於是一切弟子皆以神力去花終不能去】我觀解語花【援天寶遺事太液池千葉白蓮開帝與貴妃宴賞指妃謂左右曰何如此解語花也】粉色如黃土【厚長恨歌傳宗駕幸華淸宮內外命婦熠燿景從上心泊然若有顧遇左右前後粉色如土詔髙力士濳搜外宮得楊琰女壽邸次公杜詩美人爲黃土況乃粉黛假】一言破千偈況爾初不語【次公謂一言尙可以破千偈況如維摩之黙乎】可憐一轉話他日如何舉【次公襌家謂一段話爲一轉語】故復此微吟【次公漢中山靖王云雍門子一防吟而孟嘗於邑】聊和鷗鴉櫓江邊閒艸木閒客當爲主邇來子美瘦正坐作詩苦【縯李白與杜甫詩試問因何太瘦生總爲從前作詩苦】袖手焚筆研【厚退之祭柳子厚文巧匠傍觀束手袖間又陸云與兄機書云君苗能文每見兄文輙欲楚其筆研】淸篇眞漫與【次公杜甫集中詩有漫與九篇大率言對花柳之興也】願君理北轅【厚左傳楚令尹攺乘轅而北之】六轡去如組【援詩執轡如組】上林桃花開水暖鴻北翥

和子由盆中石菖蒲忽生九花

春荑秋莢兩須臾神藥人間果有無無鼻何由識薝卜有花今始信菖蒲【次公菖蒲最難得花南史梁武帝母張皇后見之曰見菖蒲花者當富貴因取吞之生武帝眾人不見也】芳心未飽兩蛺蝶寒意知鳴幾蟪蛄【次公山輝也孔子曰逺山十里蟪蛄之聲猶在於耳又�子蟪蛄不知春秋】記取明年十二節【厚本艸圖經菖蒲亦有一寸十二節者】小兒休便籋霜須【次公以菖蒲能烏髭須故也】

次韻子由月季花再生

幽芳本長春暫瘁如蝕月且將付造物未易料枯枿也知宿根深便作紫筍茁乘時出婉娩爲我暖栗冽先生早貴重廟論推英拔而今城東【縯漢書秦故東陵侯邵平種長安城東門外】不記召南茇【援詩甘棠美召伯也召伯之教行於南國其辭云蔽芾甘棠勿翦勿伐召伯所茇】陋居有逺寄小圃無闊躡還爲久處計坐待行年匝【子由明年六十】臘果綴梅枝春杯浮竹葉【任庾信詩三春竹葉酒一曲雞】誰言一萌動已覺萬木活聊將玉蘂新【世謂此玫瑰花】挿向綸巾折【次公晉人有白綸巾】

贈嶺上梅

梅花開盡百花開過盡行人君不來【次公盧仝詩鸎花爛熳君不來及至君來花已老】不趁靑梅嘗煮酒要看細雨熟黃梅【次公杜詩南京犀浦道四月熟黃梅】

遊太平寺淨土院觀牡丹中有澹黃一朶特奇爲作一小詩

醉中眼纈自斕斑天雨曼陀照玉槃【縯法華經佛說法已入於無量礙三昧是時天雨曼陀羅花】一朶官黃微拂掠鞓紅魏紫不須看【子仁鞓紅魏紫牡丹別名見花譜】

三萼牡丹

風雨何年別畱眞向此邦至今遺恨在巧過不成雙

雨中賞牡丹

霏霏雨露作淸妍爍爍明珠照欲燃明日春陰花未老故應未忍著酥煎

山茶

山茶相對本誰栽細雨無人我獨來說似與君君不見爛紅如火雪中開

次韻吳傳正枯木歌

天公水墨自奇絕瘦竹枯松冩殘月夢回疎影在東窻驚怪霜枝連夜發【厚卓異記唐則天天授二年甞遊上苑遣使宣詔曰明朝遊上苑火急報春知花須連夜發莫待曉風吹於是淩晨名花瑞艸布苑而開羣臣咸服其異】生成變壊一彈指【厚楞嚴經言我觀世間六塵變壊惟以空寂修於滅盡身心乃能度百千劫猶如彈指頃】乃知造物初無物古來畫師非俗士妙想實與詩同出龍眠居士本詩人【次公龍眠居士李伯時也伯恭同安志龍眠山在桐城縣西北二十里有東西二龍井祈雨有應】能使龍池飛霹靂【厚杜詩曽貌先帝照夜白龍池十日飛霹靂】君𨿽不作丹靑手【縯杜詩洛陽無限丹靑手】詩眼亦自工識拔龍眠胸中有千駟不獨畫肉兼畫骨【援杜甫丹靑引幹惟畫肉不畫骨忍使驊驑气凋防】但當與作少陵詩或自與君拈禿筆【次公韋偃畫馬詩試拈禿筆挿驊驑歘見麒麟出東壁】東南山水相招呼萬象入我摩尼珠【厚圓覺經譬如淸淨摩尼寶珠映於五色隨方各見】盡將書畫散朋友獨與長鋏歸來乎【次公史記馮驩彈鋏而歌曰長鋏歸來乎】

東坡詩集注卷二十五

欽定四庫全書

東坡詩集注卷二十六

宋王十朋撰

泉石

虎跑泉【師川杭州圖經性定禪師嘗居大慈無水或有神人之曰明日當有水矣是夜二虎跑地作穴泉水湧出因號虎跑泉又云廣福院有虎跑泉丰杭有兩處】

亭亭石塔東峯上此老初來百神仰虎移泉眼趂行腳龍作浪花供撫掌至今遊人灌濯罷臥聽空堦環玦響故知此老如此泉莫作人間去來想【次公地誌潤州丹徒縣招隠山亦有虎跑泉】

愛玉女洞中水旣致兩缾恐後復取而爲使者見紿因破竹爲契使寺僧藏其一以爲往來之信戲謂之調水符【若拙先生畱題仙遊潭中興寺自注雲中興寺有玉女洞洞中有飛泉焉甚甘】

欺謾久成俗闗市有契繻【次公闗防有繻所以爲符漢書注曰繻帛邊也闗出入皆有傳傳煩因裂繻頭以爲符終軍棄繻是巳】誰知南山下取水亦置符古人辧淄澠【縯列子孔子曰淄澠之合易牙能辧之師易牙齊桓公大夫淄澠二水爲食牙能知二水之味桓公不信試之果驗也】皎若鶴與鳬【縯莊子鳬脛𨿽短續之則憂鶴脛𨿽長斷之則悲】吾今旣謝此但視符有無常恐汲水人智出符之餘多防竟無及棄置爲長吁

和子由木山引水二首

蜀江久不見滄浪【次公孺子歌曰滄浪之水凊兮可以濯我纓楚地冇滄浪水】江上枯槎逺可將去國尙能三犢載汲泉何愛一夫忙﨑嶇好事人應笑冷淡爲歡意自長遙想納涼淸夜永窻前微月照汪汪

千年古木臥無梢浪捲沙翻去似瓢幾度過秋生蘚暈至今流潤應江潮【堯卿江有潮來枯木先潤若相應也】然疑有蛟龍吐斷處人言霹靂焦【人表唐栁宗元霹靂琴贊序始枯生於石上蛟龍伏其窽一夕暴震爲火焚至旦乃巳超道人取以爲三琴云】材大古來無適用【維杜詩志士幽人莫怨嗟古來材大難爲用】不須鬱鬱慕山苗【次公左太衝詠史詩郁鬰澗底松離離山上苗以彼徑寸莖防此百尺條】

焦千之求惠山泉詩【敬夫陸鴻漸煎茶水品常州無錫縣惠山寺泉第一】

玆山定空中乳水滿其腹遇隙則發見臭味實一族淺深各有值方圓隨所蓄或爲云洶湧或作綫斷續或鳴空洞中雜佩間琴築【善權白居易廬山艸堂記堂東有瀑布如環佩琴築聲】或流蒼石縫宛轉龍鸞蹙【賈酉陽雜俎允街縣有泉泉眼中水走旋如盤龍驢馬飲之皆驚走】缾罌走千里眞僞半相瀆貴人髙宴罷醉眼亂紅綠赤泥開方印【厚盧仝詩白絹斜封三道印】紫餅截圓玉【崔茶錄茶色貴白而餅茶多以珍膏油其面故有靑黃紫黒之異】傾甌共嘆賞竊語笑僮僕豈如泉上僧盥灑自挹掬故人憐我病蒻籠寄新馥【饒茶錄茶宜蒻葉收藏之家以蒻葉封裹焙中】欠伸北窻下晝睡美方熟精品厭凡泉願子致一斛

韓子華石淙莊

絳侯百萬兵尙畏書牘背【縯絳侯周勃免相就國毎河東守尉行縣至絳勃嘗畏誎令家人持兵以見人有上書告勃欲反下廷尉勃恐不知置辭吏稍侵辱之勃以千金與獄吏獄吏乃書牘背示之曰以公主爲證公主文帝女也勃子勝之尙之故獄吏教引爲證勃旣出曰吾嘗將百萬兵安知獄吏之貴也倬趙飛燕傳云手書對牘背注曰牘木簡也時以爲詔馳問之故令於背上書對辭】功名意不巳數與危機會【縯晉諸葛長民傳劉裕誅劉毅長民謂所親曰昔年醢彭越前年殺韓信禍其至矣謀欲爲亂猶豫未決旣而嘆曰貧賤常思富貴富貴必履危機今日欲爲丹徒布衣豈可得也】我公抱絕識凜凜鎭橫潰欲收伊呂迹逺與巢由對誓言𨿽未從久巳斷諸內區區爲懷祖頗覺羲之隘【厚晉王羲之傳驃騎將軍王述有美譽與羲之齊名而羲之甚輕之由是情好不葉述先爲防稽以母喪居郡境羲之代述止一弔遂不重詣述深以爲恨及述爲揚州刺史將就防周行郡界而不遇羲之臨發一別而去先是羲之恥爲之下謂其諸子曰吾不減懷祖而位遇懸邈當由汝等不及坦之故耶述後檢察會稽郡辧其刑政主者疲於簡對羲之深恥之遂稱疾去郡於父母之墓前自誓去官】此身隨造物一葉舞澎湃【次公退之詩共泛淸湘一葉舟】田園不早定歸宿終安在彼美石淙莊每到百事廢流泉知人意屈折作濤瀨寒光洗肝鬲淸響跨竽籟我舊門前客放言不自外園中亦何有薈蔚可勝計【次公詩薈兮蔚兮南山朝隮】請公試回首歳晚余蒼檜

畱別雩泉【薛先生雩泉詩序云廟門之西南十餘步有泉汪洋折旋如車輪淸涼滑甘冬夏若一乃琢石爲井作亭於其上名之曰雩泉】

舉酒屬雩泉白髮日夜新何時泉中天復照泉上人二年飲泉水魚鳥亦相親【次公梁簡文在華林園謂左右曰會心處不在逺修然林水便有濠濮間趣覺鳥獸禽魚自來親人】還將弄泉手遮日向西秦【援杜牧詩惆悵江湖釣竿手卻遮西日向長安】

浚井【吳憲先生東坡八詩雲家童燒枯艸走報暗井出一飽未敢期瓢飲巳可必浚井一篇次第於黃州詩中必是井也】

古井沒荒萊不食誰爲惻【縯易井渫不食爲我心惻】缾罌下兩綆蛙蚓飛百尺腥風被泥滓空響聞防滴上除靑靑芹下洗鑿鑿石【厚詩楊之水白石鑿鑿】沾濡愧僮僕杯酒暖寒栗白水漸渟靑天落寒碧雲何失舊穢底處來新潔井在有無中無來亦無失【縯易無喪無得往來井井】

余過溫泉壁上有詩云直待眾生總無垢我方淸冷混常流問人雲長老可遵作遵巳退居圓通亦作一絕

石龍有口口無根自在流泉誰吐吞若信眾生本無垢此泉何處覓寒溫【子仁先生詩話載遵師全篇云禪庭誰作石龍頭龍口湯泉沸不休其下句卽序中所載元丰七年五月十三日也】

世傳徐凝瀑布詩云一條界破靑山色至爲塵陋又僞作樂天詩稱美此句有賽不得之語樂天𨿽涉淺易然豈至是哉乃戲作一絕

帝遣銀河一派垂古來惟有謫仙詞【縯李白詩日照香鑪生紫煙遙看瀑布掛長川飛流直下三千尺疑是銀河落九天】飛流濺沬知多少不與徐凝洗惡詩【厚白居易刺杭州張祐自負詩以解頭爲巳任徐凝後至誦所作瀑布詩祐愕然居易遂以凝爲首薦師李肇國史補徳宗晚年詩尢工臣下莫及太保淮南進崔叔淸詩百篇帝謂使者曰此惡詩何用進子仁先生詩話云僕初入廬山有以陳令舉廬山記見寄者且行且讀見其中有徐凝李白之詩不覺失笑開元寺主求詩爲作此一絕云】

楊康功有石狀如醉道士爲賦此詩

楚山固多猿靑者黠而壽化爲狂道士山谷恣騰蹂誤入華陽洞竊飲茅君酒【縯仙經載句曲山卽三十六洞天之第八洞名曰華陽洞大茅君之所治也師神仙傳大茅君名盈次弟名固小弟名衷太上老君拜盈爲司命眞君固爲定籙君衷爲保命君故號三茅君茅山在江寕府句容縣】君命囚巖間巖石爲械杻松根絡其足藤蔓縛其肘蒼苔瞇其目叢棘哽其口三年化爲石【次公國語殺萇其血藏之三年化爲石】堅瘦敵瓊玖無復號云聲空餘舞杯手樵夫見之笑抱賣易升斗楊公海中仙世俗那得友海邊逢姑射【縯莊子藐姑射之山有神人居焉肌膚若冰雪綽約若處子】一笑微俛首胡不載之歸用此頑且醜求詩紀其異本末得細剖吾言豈妄云得之亡是叟【厚司馬相如作子虛賦以子虛虛言也爲楚稱烏有先生者烏有此事也爲齊難又繼以上林賦稱亡是公者亡是人也欲明天子之義故虛設此三人爲辭次公先生自言以其石乃猿化道士竊仙酒而又化石止設虛辭爲稱耳】

文登蓬萊閣下石壁千丈爲海浪所戰時有碎裂陶灑歳久皆圓熟可愛土人謂此彈子渦也取數百枚以養石菖蒲且作詩遺垂慈堂老人

蓬萊海上峯玉立色不攺孤根捍滔天【厚書洪水滔天】云骨有破碎陽侯殺亷角【次公陽侯波神也楊雄賦淩陽侯之素波】陰火發光采【次公虛賦云陽冰不冶陰火潛光師劉禹錫望賦送飛鴻之滅沒附陰火之光采】累累彈丸間瑣細成珠琲閻浮一漚爾【次公佛書閻浮提言中國也】眞妄果安在我持此石歸袖中有東海垂慈老人眼俯仰了大塊置之盆盎中日與山海對明年菖蒲根連絡不可解儻有蟠桃生旦暮猶可待【次公神仙傳王母言蟠桃三千年一生實】

軾始於文登海上得白石數升如芡實可作枕聞梅丈嗜石故以遺其子子明學士子明有詩次韻

海隅荒怪有誰珍零落瑚泣季倫【次公晉書石崇傳武帝毎助王愷富以瑚樹賜之髙二尺許枝柯扶疎世所罕比愷以示崇崇便以鐵如意擊之應手而碎乃命左右悉取瑚有髙三四尺者六七株條幹絕俗光彩耀目如愷比者甚眾愷怳然自失】法供坐令微物重【丁先生怪石供云齊安江上往往得美石似玉無辧多紅黃白色其文如人指上螺光明可愛齊安小兒浴於江時有得之者戲以餅餌易之旣久得二百九十二枚佛印禪師適有使至遂以爲供自今以往山僧野人欲供禪師而力不能辧衣服飲食臥具者皆得以淨水注石爲供蓋自蘇始】色難歸致孝心純【績左傳穎考叔純孝也】只疑薏苡來交趾【任後漢馬援初在交趾常餌薏苡實用能輕身省欲以勝瘴气及軍還載之一車欲以爲種後人有譛之者以爲前所載還皆明珠文犀】未信蠙珠出泗濵【次公書禹貢泗濵浮磬準夷蠙珠曁魚】願子聚爲江夏枕【厚東觀漢記黃香字文彊江夏安陸人事母至孝暑月扇枕寒則身溫枕席】不勞揮扇自寧親次韻和楊次公惠徑山龍井水【水洗病眼有效】

漏盡雞號厭夜行【次公田豫乞遜位曰年過七十而猶居位譬猶鐘鳴漏盡而夜行不休罪人也】年來小器溢缾罌棄官縱未歸東海【縯前漢疎廣東海蘭陵人廣爲太子太傅兄子受爲少傅上書乞骸骨上以其年老皆許之加賜黃金二十斤公卿大夫送者車數百兩】罷郡猶堪作水衡【縯前漢龔遂傳上遣使徵遂以年老不任公卿拜爲水衡都尉】幻色將空眼先暗勝遊無礙腳殊輕空煩逺致龍淵水寧復臨池似伯英【援農張伯英艸書精甚凡家之衣帛必書而後練之臨池學書池水盡黒】

雙石【並引】

至揚州獲二石其一綠色岡巒迆邐有穴達於背其一正白可鑑漬以盆水置几案間忽憶在潁州日夢人請住一官府牓曰仇池覺而誦杜子美詩曰萬古仇池穴潛通小有天乃戲作小詩爲僚友一笑【祖可道藏益州洞庭中記昆侖山者上通九天下通九州萬靈所都欲知其道從仇池百頃西南出三十二里見山一名天竺一名仇池其山四絕懸崖上方仙宮八十頃有石鹽池北有九子白魚之池又云仇池天竺宮者十二福地之頭太白杜陽宮者十二福地之心王屋山者十二福地之足葉唐志成州同谷縣有仇池與秦地接攘】

夢時良是覺時非汲水埋盆固自癡【縯退之詩老翁眞个似童兒汲水埋盆作小池】但見玉峯橫太白便從鳥道絕峩嵋【援李白蜀道難云西當太白有鳥道可以橫絕峩嵋巓】秋風與作煙雲意曉日令涵艸木姿一防空明是何處老人眞欲住仇池

僕所藏仇池石希代之寶也王晉卿以小詩借觀意在於奪僕不敢不借以此詩先之

海石來珠宮【厚楚詞屈原賦魚鱗屋兮龍堂紫貝闕兮珠宮】秀色如蛾綠【次公南部新書靑黛螺光明鮮翠每一螺直千金當時名之曰蛾綠也】坡陀尺寸間宛轉陵巒足連娟二華頂【次公二華太華少華也古人謂造化削成故於二華言頂】空洞三茅腹【次公三茅一名勾曲山其腹中空虛別有天地日月載在眞誥故於三茅則言腹也】初疑仇池化【縯秦州記仇池山本名維山形似覆囊上廣百頃壁立千仞自然樓櫓】又恐瀛洲蹙【縯列子東有大海其中有山曰岱輿曰圓嶠曰方壺曰瀛洲曰蓬萊】慇懃嶠南使【厚後漢馬援傳云嶠南嶺南也】餽餉揚州牧【自注僕在揚州程徳孺自嶺南解還以此石見遺】得之喜無寐與汝交不瀆【縯易下交不瀆】盛以髙麗盆借以文登玉【自注僕以髙麗所餉大銅盆貯之以登州海石如碎玉者附其足】幽光先五夜【次公五夜漢史謂分甲乙丙丁戊今之五更是也】冷气壓三伏老人生如寄【厚魏文帝樂府人生如寄】茅舍久未卜一夫幸可致千里常相逐風流貴公子竄謫武當谷【次公武當山望之秀絕極晴見之輕霄蓋於上白雲帶其前旦必西行夕而東返率以爲常謂之朝山言眾山所朝也子仁襄沔記武當山一名防山一曰太和山又曰仙室山】見山應巳厭何事奪所欲欲畱嗟趙弱寧許負秦曲傳觀愼勿許間道歸更速【縯史記秦欲以十五城求趙和氏璧趙王問藺相如曰秦以城易璧可許否秦彊而趙弱不可不許且秦以城求璧而趙不許曲在趙趙與璧而秦不與城曲在秦均之二策寧許以負秦曲相如奉璧之秦秦王得璧禮節甚倨傳觀美人相如度秦負約乃使從者衣褐懷璧從間道亡歸】

王晉卿示詩欲奪海石錢穆父王仲至蔣穎叔皆次韻穆至二公以爲不可許獨穎叔不然今日穎叔見訪親覩此石之妙遂悔前語軾以謂晉卿豈可終閉不予者若能以韓幹二散馬易之者蓋可許也復次前韻

相如有家山縹緲在眉綠【縯西京雜記云卓文君妖冶好眉色如望逺山】誰云千里逺寄此一顰足平生錦繡腸【厚李白送仲弟序常醉目吾曰兄心肝五臟皆錦繡耶不然何開口成文揮翰霧散也】早嵗藜莧腹【厚退之詩三年國子師腸肚集藜莧】從教四壁空【縯前漢卓文君奔相如相如與馳歸成都家徒四壁立】未遣兩峯蹙吾今況衰病義不忘樵牧逝將仇池石歸溯岷山瀆【厚水經岷山在蜀郡氐道縣大江所出東南過其縣北注岷山卽瀆山也水曰瀆水矣子仁瀆猶江也江河淮濟謂之四瀆舊注引水經岷山卽瀆山誤矣】守子不貪寶【援左傳襄十五年宋人得玉以獻子罕子罕不受獻玉者曰玉人以爲寶故敢獻之子罕曰爾以玉爲寶我以不貪爲寶】完我無瑕玉故人詩相戒妙語予所伏一篇獨異論三占從兩卜【次公故人詩相戒指穆父王仲至之不欲予也一篇獨異論指蔣穎叔之欲予也書曰三人占則從二人之言故以錢王可從而蔣可違也】君家畫可數天驥紛相逐風騣掠原野電尾捎澗谷君如許相易是亦我所欲今朝安西守【厚唐書地理誌洮州臨洮郡有府一名安西】來聽陽闗曲【援漢於燉煌郡龍勒縣作陽闗玉門闗後因以名曲次公卽王維陽闗曲云渭城朝雨浥輕塵客捨靑靑栁色新勸君更盡一杯酒西出陽闗無故人穎叔將別而行故云耳】勸我畱此峯他日來不速【次公易不速之客三人來】

軾欲以石易畫晉卿難之穆父欲兼取二物穎叔欲焚畫碎石乃復次前韻並解三詩之意

春冰無眞堅露葉失故綠鷃疑鵬萬里【縯莊子有溟海者天池也有魚焉其名爲鯤化爲鵬翼若垂天之云摶扶搖羊角而上者九萬里斥鷃笑之曰彼且奚適也我騰躍而上不過數仞而下翶翔蓬蒿之間此亦飛之至也】蚿笑防一足【厚莊子防謂蚿曰吾以一足踸踔而行子無如矣今子之使萬足獨柰何】二豪爭攘袂【援晉書劉伶酒徳頌自稱爲大人先生惟酒是務有貴介公子搢紳處士聞吾風聲議其所以乃奮袂攘襟怒目切齒又云二豪侍側焉如蜾嬴之與螟蛉也】先生一捧腹【次公史記日者傳司馬季主捧腹大笑】明鏡旣無臺【縯傳燈錄神秀於五祖堂前南廊壁上書偈曰身是菩提樹心如明鏡臺時時勤拂拭莫遣有塵埃時六祖惠能在碓坊聞之題其旁云菩提本無樹明鏡本無臺本來無一物何處有塵埃】淨缾何用蹙【厚傳燈錄百丈召潙山云潙山勝景汝當居之嗣續吾宗華林曰某甲忝居上首祜公何得住持百丈曰若能下得一句出格當與住持卽指淨缾問云不得喚做淨缾華林曰不可喚作本橛百丈又問祐師師踢倒淨缾百丈笑云輸卻山子也】盆山不可隠畫馬無由牧聊將置庭宇何必棄溝瀆焚寶眞愛寶碎玉未忘玉久知公子賢出語耆年伏欲觀轉物妙【次公楞嚴經言眾生皆轉於物若能轉物卽同如來】故以求馬卜維摩旣復捨天女還相逐授之無盡燈【縯維摩經言魔波旬云居士可捨此女以一切所有於彼者是爲菩薩維摩言我巳捨矣汝便將去於是諸女問維摩我等云何止於魔宮居士乃言諸姊有法門名無盡燈無盡燈者譬如一燈燃百千燈冥自皆明明終不盡】照此久幽谷定心無一物法樂勝五欲【厚維摩詰旣得天女旣隨所應而爲說法令發道意因復謂曰汝等巳發道意有法樂可以自娯不應復樂五欲樂也】三峩吾鄕裏萬馬君部曲臥云行歸休破賊見神速【自注晉卿將種常有北志次公三峩吾卿裏言眞山萬馬君部曲眞馬我有眞山則將臥云王有眞馬則用破賊如此則假山不必愛畫馬不必取也】

次韻滕大夫三首

雪浪石【邦衡志林雪浪石銘云余在中山得石黑質白章如蜀孫位字知微所畫水有跳波濺沫之狀因名之曰雪浪石】

太行西來萬馬屯勢與岱嶽爭雄尊飛狐上黨天下脊【次公杜牧賀平澤潞啟曰上黨之地肘京洛而履蒲津倚太原而跨河朔戰國時張儀以爲天下之脊】半掩落日先黃昏削成山東二百郡【次公山經太華之山削成而四方也古所謂山東乃今之河北晉地是也今所謂山東乃古之齊地靑齊是也杜牧雲山東王不得不王霸不得不霸指今之河北也謂之山東蓋之行山之東也山東二百郡正謂太行以東冀州之域也】气壓代北三家村【次公代北則燕趙以往之地也傳燈錄僧問竟脫和尙如何佛法曰三家村裏】千峯石捲矗牙帳崩崖鑿斷開土門朅來城下作飛石一礮驚落天驕防【次公今之炮石也漢書單於自稱天之驕子】承平百年烽燧冷此物僵臥枯楡根畫師爭摹雪浪勢天工不見雷斧痕【養源陳藏器本艸云霹靂鉞伺候震處屈地三尺得之其形非一亦有似斧刃者注曰出雷州並河東山澤間因雷震後得多似斧形】離堆四面繞江水坐無蜀士誰與論【縯史記蜀守李水鑿龍堆以避沫水之害在今永康軍灌口江水中】老蓊兒戲作飛【援退之詩老翁眞个似童兒汲水埋盆作小池】把酒坐看珠跳盆此身自幻孰非夢故園山水聊心存

我頃三章乞越州欲尋萬壑看交流【縯晉書有問顧愷之防稽山水何如日千山競秀萬壑交流】且憑造物開山骨【厚退之石鼎聨句巧匠琢山骨】巳見天吳出浪頭【自注石中有似海獸形狀次公山海經朝陽之谷神曰天吳是爲水伯其爲獸也虎身人面手足皆八】履道鑿池𨿽可致【援白居易東都所居曰履道裏疏沼種樹起石樓香山鑿八節灘以爲遊觀之所】玉川捲地若爲收【縯盧仝自號玉川子作客謝並詩云我縱有神力爭敢持君歸揚州惡百姓疑我捲地皮】洛陽泉石今誰主莫學癡人李與牛【次公牛僧孺嗜大湖石有小大其數四等以甲乙丙丁品之每品有上中下各刻於石陰曰牛氏石又李徳裕平泉莊在洛陽之南周曰十里多奇花異石人題詩曰隴右諸侯供瑞石日南太守送名花】

沈香石

壁立孤峯倚硯長【厚唐書張說論近世文章曰富嘉謨如孤峯絕岸壁立萬仞】共疑沈水得頑蒼欲隨楚客紉蘭佩【縯楚詞云紉秋蘭以爲佩】誰信吳兒是木腸【援晉書賈充見夏統令妓繞其船三匝統若無閒充曰此吳兒是木腸石心也】山下曽逢化松石【厚陸蒙二遺詩序東陽多名山就中金華爲最其間饒古松往往化爲石枕牀薦皆其石也次公舊唐書僕骨東境其地東北一千里有康幹河松木入水一千年乃化爲石其色靑謂之康幹石上有松文】玉中還有辟邪香【縯唐肅宗賜李輔國玉辟邪二各髙尺五寸奇巧殆非人間所有其玉之香可聞數百步厚杜陽雜編唐公主降乘七寶步輦四面綴玉香囊囊中貯辟邪香辟邪香異國所獻也】早知百和俱灰燼【厚古詩博山鑪中百和香次公百和香名以眾香末合和爲之也】未信人言弱勝剛【援老子柔之勝剛弱之勝彊】

石芝【並引】

予昔夢食石芝作詩記之今乃眞得石芝於海上子由和前詩見寄予頃在京師有鑿井得如小兒手以獻者臂指皆具膚理若生予聞之隠者此肉芝也與子由烹而食之追記其事復次前韻【韓抱朴子內篇云肉芝者謂萬嵗蟾蜍千嵗蝙蝠千嵗靈千嵗燕凡此百三十種皆肉芝也事見太一玉防及昌宇內記】

土中一掌嬰兒新【縯感遇傳蕭靜之掘地得肉芝類人手肥潤而紅食之壽同鶴後不知所終】爪指良具肌骨勻見之怖走誰敢食天賜我爾不及賔【厚周易夬卦包有魚義不及賔也】旌陽逺遊同一許【縯總仙傳許眞君名遜汝南人世慕道爲旌陽縣尹棄官入道成於晉元康二年八月十五日又許肇六代孫副副第三子邁得道蓋竹山爲地行仙邁字遊逺】長史玉斧皆門戶【馮眞誥許尙有八男第四邁第五穆卽長史也長史生三男小男名翽字道翔小字玉斧又邁字叔小名映淸虛懷道遁棲世外故自攺名逺遊】我家韋布三百年只有陰功不知數跪陳八簋加六瑚【援禮記有虞氏之兩惇夏后氏之四璉殷之六瑚周之八簋】化人視之眞塊蘇【次公列子周穆王執化人之祛騰而上者中天乃止曁及化人之宮王實以爲淸都紫微釣天廣樂帝之所居王俯而視之其宮榭若累塊積蘇也】肉芝烹熟石芝老笑唾熊掌嚬雕胡【次公雕胡菇米爲飯極美宋玉云主人之女爲臣炊雕胡之飯幼盤西京雜記云大液池邊皆雕胡乃菇之有米者長安人謂爲雕胡】老蠶作繭何時脫【厚無常經亦如作繭吐絲以自纒】夢想至人空激烈古來大藥不可求【玉夫正一天師內傳天師煉九華大藥】眞契當如礠石鐵【縯淮南子燧之取火礠石之引鍼蟹之敗漆葵之向日𨿽有明智不能然也厚前漢藝文志如礠石取鐵以物相使也】

壺中九華【無逸九華山錄云靑陽縣坤隅一捨有山奇秀其數有九古號九子山李白更其號曰九華山】

湖口人李正臣蓄異石九峯玲瓏宛轉若牕櫺然予欲以百金買之與仇池石爲偶方南遷未暇也名之曰壺中九華且以詩記之

淸溪電轉失雲峯【次公謝靈運詩云平明登雲峯又云滅迹入雲峯】夢裏猶驚翠掃空五嶺莫愁千嶂外【厚裴氏廣州記大庾始安臨賀桂陽揭陽是謂五嶺】九華今在一壺中【次公劉禹錫有詩以九華爲造化一尢物今先生以石有九峯遂以名之其在一壺中則神仙壺公之壺也中別有天地山川故云耳】天池水落層層見【縯莊子窮髮之北有溟海者天池也思文靑城山記天池在中峯頂上積旱不竭久雨不加人穢之立涸燒香告謝尋復舊孝祥廬山記天池院池在頂上大旱不爲之竭父同安志皖山有天池峯其上有一池一方一圓旱暵不涸】玉女窻明處處通【次公王文考魯靈光殿賦神仙嶽嶽於棟間女玉闚窻而下視】念我仇池太孤絕百金歸買碧玲瓏

予昔作壺中九華詩其後八年復過湖口則石巳爲好事者取去乃和前韻以自解云

江邊陣馬走千峯問訊方知冀北空【縯退之送溫造序伯樂一過冀北之野而馬羣遂空】尢物巳隨淸夢斷眞形猶在畫圖中【自注道藏有五嶽眞形圖】歸來晚嵗同元亮卻掃何人伴敬通【次公馮衍字敬通罪廢之後閉門不出故江淹恨賦云敬通閉關卻掃也】賴有銅盆修石供仇池玉色自瓏

詠湯泉【在白水山】

積水焚大槐【縯莊子雜篇水中有火乃焚大槐】蓄油災武庫【厚博物志積油萬石則自然生火昔晉泰武中武庫火積油所致】驚然丞相井【援異說臨卭縣有火井漢室之盛則赫熾桓靈之際火勢漸防諸葛孔明一窺而更盛至景曜元年人以家燭投之卽滅其年蜀並於魏】疑浣將軍布【次公梁冀衣布有垢則浣之於火一日對客坐或誤污其衣佯怒投於火中及火滅而色愈鮮明】自憐耳目隘未測陰陽故郁攸火山烈【厚左傳哀三年司鐸火子服景伯命濟帷幕郁攸從之山海經注火山國𨿽經霖雨火常烈】觱沸湯泉注【縯詩觱沸檻泉】豈惟渴獸駭坐使癡兒怖安能長魚鼈僅可燖狐兔山中惟木客【厚吳越春秋越有木客村勾踐使工人伐木欲以獻吳久不得歸工人憂思作木客吟後人因以名其地】戶外時芒屨【援禮記戶外有二屨】𨿽無傾城浴幸免亡國污【次公驪山華淸宮有溫泉卽貴妃沐浴之處亡國則言唐明皇也】

白鶴山新居鑿井四十尺遇盤石石盡乃得泉【曾井在徳有鄰堂前】

海國困烝溽新居利髙寒以彼陟降勞【厚栁子厚井銘始州之人各以罌缾負江水莫克井飲崖岸遼逺旱則水益逺人陟降大艱】易此寢處幹【厚左傳子雅子尾怒盧蒲嫳曰譬之禽獸吾寢處之矣】但苦江路峻常慙汲腰酸矻矻煩四夫【厚樂天詩披沙復鑿石矻矻無冬春】磽磽斵層巒【次公李賀詩頭角磽磽眉刷翠】彌旬得尋丈下有靑石盤終日但迸火何時見飛瀾丰我粲與醪利汝椎與鉆山石有時盡我意殊未闌今朝僮僕喜黃土復可搏晨缾得雪乳暮罋停冰湍我生類如此何適不艱難一勺亦天賜【次公禮記一勺水之多】曲肱有餘歡

泂酌亭【並序】

瓊山郡東眾泉觱發然皆冽而不食丁丑嵗六月予南遷過瓊得雙泉之甘於城之東北隅以告其人自是汲者常滿泉相去咫尺而異味庚辰嵗六月十七日遷於合浦復過之太守承議郎陸公求泉上之亭名與詩名之曰泂酌其詩曰【駒父年譜元符三年庚辰防徽宗皇帝登極赦量移亷州安置】

泂酌彼兩泉挹彼注玆【縯詩泂酌彼行潦挹彼注玆】一缾之中有澠有淄【次公列子孔子曰淄澠之合易牙能辧之】以瀹以烹眾喊莫齊【次公喊音胡感切楊子易牙能喊不能齊不齊之口喊者甞其味】自江䢐海浩然無私豈弟君子【援詩豈弟君子民之父母】江海是儀旣味我泉亦嚌我詩【次公嚌音霽儀禮疏嚌謂至齒嘗之】

蝦蟆培

蟆背似覆盂蟆頤如偃月謂是月中蟆開口吐月液根源來甚逺百尺蒼崖裂當時龍破山此水隨龍出入江江水濁猶作深碧色稟受苦淸潔獨與凡水隔豈惟煮茶好釀酒應無敵

荊門惠泉

泉源從髙來走下隨石脈紛紛白沫亂隠隠蒼崖坼灣回成曲沼淸徹見肝鬲潨瀉爲長溪奔駛蕩蛙蟈初開不容椀漸去巳如帛傳聞此山中神物頗遭謫不能致雷灔灩吐寒碧遂令山前人千古灌稻麥

次韻劉京兆石林亭之作石本唐苑中物散流民間劉購得之【次公京兆府卽長安也劉京兆乃劉敞字原父堯卿嘉祐中原父以翰林學士出守永興好古博雅凡古器珍玩之物收蓄殆盡】

都城日荒廢【次公左傳都城過百雉國之害也】往事不可還惟餘故苑石漂散尙人間公來始購蓄不憚道裏艱忽從塵埃中來對冰雪顏瘦骨拔凜凜【堯卿河圖括地象地以石爲骨】蒼根漱潺潺唐人惟奇章好石古莫攀盡令屬牛氏刻鑿紛班班【師奇章公牛僧孺也白樂天太湖石記云丞相奇章公嗜石於此物獨不謙讓東第南墅列而置之以甲乙丙丁品之各刻於石陰曰牛氏石甲之上丙之中乙之下】人失亦人得要不出區寰【厚家語楚共王出遊失其烏號之弓左右請求之王曰止也楚人失弓楚人得之又何求焉孔子聞之曰愔乎其不廣也宜曰人遺弓人得之而巳何必楚也】君看劉李末不能保河闗【次公劉指漢也李指唐也史記云魏王豹至國卽絕河闗】況此百株石鴻毛於太山【縯司馬遷與任安書云死有重於太山或輕於鴻毛】但當對石飲萬事付等閒

老翁井

井中老翁悞年華白沙翠石公之家公來無蹤去無迹井麵團圓水生花翁今與世兩何與無事紛紛驚牧豎攺顏易服與世同無使世人知有翁

池上二首

小池新鑿防天一部鼓吹從何來有蟾正碧亂艸色時泅出沒東南隈井幹跳梁亦足樂洞庭魚龍何有哉能歌徳聲莫入月淸池與爾俱忘回

不作太白夢日邊還同樂天賦池上池上新年有荷葉細魚兒噞輕浪男兒學易不應舉幽人一友吾得尙此池便可當長江欲榜茅齋來蕩漾

與王郎夜飲井水

吳興六月水泉溫千頃荷花聚暗蚊此井獨能深一丈源龍如故亦如君

東坡詩集注卷二十六

欽定四庫全書

東坡詩集注卷二十七

宋王十朋撰

書畫

和子由論書【次公子由首詩本爲謝先生寄碑在東軒集其序云答子瞻兄寄示十五碑】

吾𨿽不善書曉書莫如我茍能通其意常謂不學可【堯卿魯直常謂東坡心通得於翰墨之外子由詩云吾兄自善書無可無不可】貌妍容有嚬【次公荘子內篇西施病捧心而嚬】璧美何妨橢【次公爾雅小而橢注云具狹而長曰橢】端莊雜流麗剛健含婀娜好之每自譏不謂子亦頗書成輒棄去繆被旁人裹皆云本濶落結束入細麼子詩亦見推【堯卿子由詩願從兄發之洗硯處兄左】語重未敢荷邇來又學射力薄愁官笴【官箭十二把吾能下一把箭耳】多好竟無成不精安用夥【厚前漢書陳涉傳客曰夥涉之爲王沈沈者楚人謂多爲夥】何當盡屏去萬事付懶惰吾聞古書法守駿莫如跛世俗筆苦驕眾中彊嵬騀【堯卿嵬騀不安帖貌說文謂馬搖頭曰騀】鐘張忽巳逺【縯鐘繇張芝也】此語與時左

和人求筆迹

麥光鋪幾淨無瑕【次公麥光紙名蓋南中竹紙之流今成都以麻屑競爲之】入夜靑燈照眼花從此剡藤眞可弔【縯唐舒元輿作弔剡溪藤文言今之錯爲文者皆夭閼剡藤者也剡藤可作紙】半紆春蚓綰秋蛇【援唐太宗論蕭子云書行行若縈春蚓字字如綰秋蛇識無骨力也】

過廣愛寺見三學演師觀楊惠之塑寶山朱瑤畫文殊普賢三首

寓世身如夢安閒日似年敗蒲翻覆臥破祴再三連勸客眠風竹【師杜詩嗜酒愛風竹】長齋飲石泉回頭萬事錯自笑覺師賢

妙迹苦難尋玆山見幾層亂峯螺髻出絕磵陣云崩【次公天官書陣云如立垣】措意元同畫觀空欲問僧莫教林下意終老嘆何曽【任僧靈徹詩相逢盡道休官去林下何曽見一人】

朱瑤唐晚輩【縯瑤唐末人善畫世傳吳道子畫多瑤筆】得法尙雄深滿寺空遺迹何人識苦心【師杜詩識子用心苦】長廊欹腳破壁撼鐘音成敗無窮事他年復弔今【次公蘭亭記後之視今亦猶今之視昔】

李頎秀才善畫山以兩軸見寄仍有詩次韻答之

平生自是个中人欲向漁舟便寫眞詩句對君難出手雲泉勸我早抽身年來白髮驚秋速長恐靑山與世新【縯劉禹錫詩不攺南山色其餘事事新】從此北歸休悵望囊中收得武陵春

栁氏二外甥求筆迹二首

退筆如山未足珍【厚太平廣記僧智永學書敗筆如丘山次公懷素自得艸書三昧棄筆埋積於山下號筆冢】讀書萬卷始通神【厚杜詩讀書破萬卷下筆如有神子仁杜詩書貴瘦硬方通神】君家自有元和腳【縯栁公權在唐元和間書有名劉禹錫酬栁宗元詩栁家新樣元和腳且盡姜芽斂手徒】莫厭家雞更問人【援庾徵西翼書少與王右軍齊名右軍後進翼猶不分在荊州與都下人書云小兒輩賤家雞愛野雉皆學右軍書】

一紙行書兩絕詩遂良須鬢巳成絲【縯褚遂良有一帖云卽日遂良須髮盡白】何當火急傳家法欲見誠懸筆諫時【厚栁公權字誠懸唐穆宗問公權用筆法對曰心正則筆正筆正乃可法矣時帝荒縱攺容悟其筆諫也】

贈寫眞何充秀才

君不見潞州別駕眼如電【次公潞州別駕唐明皇也縯王戎神彩秀徹視日不裴楷曰戎眼爛爛如巖下電】左手掛弓橫撚箭【堯卿唐明皇英武善射初封臨淄王爲潞州別駕尙書譚錄云潞州啟聖宮有明皇欹枕斜書壁處腰鼓馬槽並在明皇有一目防斜故作橫撚箭之狀】又不見雪中騎驢孟浩然皺眉吟詩肩聳山饑寒富貴兩安在空有遺像畱人間此身常擬同外物浮雲變化無蹤迹問君何苦寫我眞君言好之聊自適黃冠野服山家容【縯郊特牲野夫黃冠艸服】意欲置我山巖中【次公顧愷之爲謝鯤像在石巖裏云此子宜置丘壑中鯤自謂一丘一壑過於庾亮】勲名將相今何限往寫褒公與鄂公【縯杜甫丹靑引淩煙功臣少顏色將軍下筆聞生面良相頭上進賢冠猛將腰間大羽箭褒公鄂公毛發動英資颯爽來酣戰褒公段志鄂公尉遲敬徳也】

次韻周邠寄鴈蕩山圖二首【縯鴈蕩山在溫州樂淸縣天下奇秀然自古圖牒未甞有言者祥符中方有人見之此時尙未有名按西域書阿羅漢諾詎羅居震旦東南大海際鴈蕩山芙容峯龍湫唐貫休爲諾詎羅贊有鴈蕩經行雲漢漠龍湫宴坐蒙蒙之句此山南有芙容峯下有芙容驛前臨大海然未知鴈蕩龍湫所在後因伐木始見此山山頂有大池相傳以爲鴈蕩下有二潭水以爲龍湫有經行峽宴坐峯皆後人以貫休詩名之】

指防先憑采藥翁丹靑化出大槐宮【縯唐廣陵淳於棼嘗夢見人引入大城有金書題曰大槐安國其王以女妻棼拜爲南柯太守及覺尋其所經由乃宅南大槐下一蟻穴耳】眼明小閣浮煙翠齒冷新詩嚼雪風二華行觀雄陜右【厚太華在華州華陰縣南少華居其西佐命之山也】九仙今巳壓京東【將赴河中宻邇泰華九仙在東武奇秀不減鴈蕩也】此生的有尋山分巳覺溫臺落手中【厚鴈蕩山在溫州而臺州有天臺山也杜甫詩不意靑艸湖扁舟落吾手】

西湖三載與君同【堯卿公通守杭州時開祖知錢塘縣】馬入塵埃鶴入籠東海獨來看出日【縯漢官儀泰山東南名曰日觀雞一鳴時見日始出子仁秦始皇作石塘欲過海看日出處】石橋先去踏長虹【次公石橋在天臺山路不盈尺長數十丈下臨絕澗惟忘其身然後能濟渡得平路始見天臺山蔚然有瓊樓玉闕天堂碧林】遙知別後添華髮時向樽前說病翁所恨蜀山君未見他年攜手醉郫筒【厚華陽風俗錄郫人刳竹之大者傾捲釀於筒閉以五絲包以蕉葉信宿馨香逹於林外然後斷之以獻俗工郫筒酒杜詩酒憶郫筒不用沽倬山濤治蜀之郫城田筠管釀酴醿作酒浹旬方開香聞百步故蜀人傳其法說之】

書韓幹牧馬圖【饒韓幹大梁人王右丞維見其畫遂推奬之官至太府寺丞善寫貌人物尢工鞍馬】

南山之下汧渭之間【縯汧水出隴州汧源縣東南至鳯翔虢縣入於渭非子居太丘好馬及畜善養息之周孝王召使主馬於汧渭之間馬大蕃息】想見開元天寶年八坊分屯隘秦川四十萬疋如雲煙【厚唐初得突厥馬二千疋又得隋馬三千於赤岸澤徙之隴右以太僕少卿張萬嵗領羣牧自貞觀自麟徳四十年間馬七十萬六千置八坊八坊之馬爲四十八監置八坊使領監跨蘭渭秦源四州猶以爲地狹更析八監布列河西後以戎狄外侵牧馬乖散開元初馬二十四萬十三年加至四十五萬監牧使王毛仲扈從東封以馬數萬疋從每色爲一隊望之如雲錦焉次公唐志八坊一曰保樂二曰甘露三曰南普潤四曰北普潤五曰歧陽六曰太平七曰宜禒八曰安定八坊之田千二百三十頃募民耕之以給芻秣開元中馬至四十三萬杜天育驃騎歌當時四十萬疋馬】騅駓駰駱驪驑騵【厚蒼白雜毛曰騅黃白雜毛曰駓陰白雜毛曰駰白馬黑鬛曰駱黑曰驪赤身赤鬛曰驑以上見防頌注驑馬白腹曰騵見爾雅】白魚赤兔騂皇防【縯爾雅一目白瞷二目白魚注似魚目也詩有騂有魚赤兔呂布馬名當時歌曰人中有呂布馬中有赤免赤黃曰騂黃曰皇凡防頌注防防馬名也】龍顱鳯頸獰且妍【次公劉琬馬賦龍頑鳥目麟腹虎胸杜胡馬行鳯�麟鬐未易識】奇姿逸徳隠駑頑碧眼胡兒手足鮮嵗時翦刷供帝閒【厚尙乘掌天子之禦左右六閒總十二閒爲二廏一曰祥驎二曰鳯苑】柘袍臨池侍三千紅妝照日光流淵【次公李白詩日照紅妝水底明】樓下玉螭吐淸寒往來蹙踏生飛湍眾工舐筆和朱鈆【縯莊子宋元君將畫眾史皆至舐筆和墨】先生曹霸弟子韓廏馬多肉凥脽圓肉中畫骨誇尢難【援杜甫丹�引弟子韓幹�入室亦能畫馬窮殊相干惟畫肉不畫骨忍使騏驑气凋喪】金羈玉勒繡羅鞍鞭箠刻烙傷天全【縯莊子伯樂曰我善治馬燒之剔之烙之編之以羈靮連之以皁棧而馬之死者十二三矣】不如此圖近自然平沙細艸荒芊綿驚鴻脫兔爭後先【厚曹植賦翩若驚鴻宛若遊龍孫武言終如脫兔敵不及拒】王良挾防飛上天【援王良趙簡子時馭者天文志漢中四星曰天駟旁一星曰王良王良防馬車騎滿野】何必俯首服短轅【子仁晉蔡謨戲王導短轅犢車】

章質夫寄惠崔徽眞【援崔徽河中娼婦也裴敬中以興元幕使河中與徽相從者累月敬中使罷還徽不能從情懷怨抑後數月東川幕白知退將自河中歸徽乃托人寫眞因捧書謂知退曰爲妾謂敬中崔徽一旦不及卷中人徽且爲卿死矣元稹爲作崔徽歌】

玉釵半脫云垂耳【次公華嶽雲煙傳云髮垂耳堯卿郭子橫洞冥記元鼎元年起招靈閣有一神女畱一玉釵以與帝帝以賜趙婕妤至昭帝元鳯中宮人猶見此釵共謀欲碎之明日視釵匣惟見白燕直飛升天后宮人作玉釵因名玉燕釵】亭亭芙蓉在秋水【倬文選嵗暮寒飇及秋水落芙蕖】當時薄命一酸辛千古華堂奉君子水邊何處無麗人近前試看丞相嗔【厚杜甫麗人行三月三日天气新長安水邊多麗人又云灸手可熱勢絕倫愼莫近前丞相嗔】不如丹靑不解語【縯太液池千葉白蓮盛開明皇與妃子宴賞帝指妃曰何如此花解語】世間言語元非眞知君被惱更愁絕捲贈老夫驚老拙爲君援筆賦梅花未害廣平心似鐵【援皮日休作桃花賦其序云余嘗慕宋廣平璟之爲相貞資勁質剛態毅狀疑其鐵腸石心不解吐婉媚詞然其文有梅花賦淸便富艷得南朝徐庾體殊不類其爲人也】

韓幹十四馬

二馬並驅攢八蹄【次公李賀許公子鄭姬歌兩馬八蹄踏蘭苑貼以並駈】二馬宛頸騣尾齊一馬任前雙舉後【次公韓非子伯樂教相踶馬者二人其一云踶馬者舉後而任前】一馬卻避長鳴嘶老髯奚官騎且顧前身作馬通馬語【縯奚官養馬之役者劉三復能說三生事自云作馬馬渴則望驛而嘶傷蹄則連心痛】後有八疋飲且行微流赴吻若有聲前者旣濟出林鶴後者欲涉鶴俛啄【厚東方朔隠語凥益髙者一俛啄也】最後一疋馬中龍【縯周禮馬八尺以上爲龍】不嘶不動尾搖風韓生畫馬眞是馬蘇子作詩如見畫世無伯樂亦無韓此詩此畫誰當看

贈寫禦容妙善師

憶昔射防幹先皇珠簾翠幄分兩廂紫衣中使下傳詔跪捧冉冉聞天香仰觀晃四生暈但見曉色開扶桑【縯淮南子日出晹谷登於扶桑入於虞淵】迎陽晚出步就坐【厚迎陽禁中門名】絳紗玉斧光照廊野人不識日月角【信民鄭尙書中候注日角謂庭中骨起狀如角】彷佛尙記重瞳光【援後漢光武日角又帝王世紀舜目重瞳堯卿唐李逺贈寫禦容李長史詩乍分隆準山河秀初防重瞳日月明】三年歸來眞一夢橋山松檜淒風霜【縯黃帝塟橋山】天容玉色誰敢畫老師古寺晝閒房夢中神授心有得覺來信手筆巳忘幅巾常服儼不動孤臣入門涕自滂元老侑坐須眉古虎臣侍立冠劍長平生慣寫龍鳯質【縯唐太宗方四嵗有書生相之曰龍鳯之姿天日之表必能濟世安民厚唐書李揆傳龍章鳯姿尙不見其用麞頭防目子乃求官耶次公晉書嵇康傳身長七尺八寸人以爲龍章鳯姿天質自然】肯顧艸間猿與麞都人踏破鐵門限【縯唐智永禪師工筆札有盛名人多求書者如市戶限穿穴乃作鐵門限以拒之出尙書故實】黃金白璧空堆牀【次公虞卿傳一見賜黃金百鎰白璧一雙】爾來摹寫亦到我爲是先帝白髮郎【厚前漢馮唐傳文帝輦過問唐曰父老何自爲郎家何左具以實對左太衝詠史詩馮唐豈不偉白首不見招】不須覽鏡坐自了明年乞身歸故鄕【子仁杜詩上疏乞骸骨黃冠歸故鄕】僕曩於長安陳漢卿家見吳道子畫佛碎爛可惜其後十餘年復見之於鮮於子駿家則巳妝背完好子駿見遺作詩謝之

貴人金多身復閒【縯蘇秦謂其嫂曰何前倨而後恭也曰見季子位髙金多耳】爭買書畫不計錢巳將鐵石充逸少【殷鐵石梁武帝時人今法帖大王書中有鐵石字】更補朱繇爲道【師朱繇唐末人善畫世所收吳畫多朱繇筆也】煙薫屋漏裝玉軸【敬夫書苑顏魯公與懷素同學艸書於郭兵曹或問張長史見公孫大娘舞劍器始得低昻回翔之狀兵曹亦有之乎懷素以古釵腳對魯公曰何如屋漏痕】鹿皮蒼璧知誰賢【厚漢武帝造白鹿皮幣公王侯朝覲必以薦璧顏異曰今王侯朝賀以蒼璧直數千而皮薦反四十萬本末不稱】吳生畫佛本神授夢中化作飛空仙覺來落筆不經意神妙獨到秋毫顚【師畫斷有神品妙品】我昔長安見此畫嘆息至寶空澘然素絲斷續不忍看已作蝴蝶飛聨翩【次公中說載一道人爲戲術碎翦絹作蝴蝶而飛少選後如故或有藏其一蝶而絹亦虧如蝶之大】君能收拾爲補綴體質散落嗟神全志公彷佛見刀尺【少云傳燈錄寶志禪師宋太始初忽徒跣執錫杖頭擐剪刀尺士庶皆共事之】修羅天女猶雄妍如觀老杜飛鳥句脫字欲補知無緣【縯歐陽公詩話陳從易舍人初得杜甫詩集文多脫誤至送蔡都尉詩云身輕一鳥其下脫一字公與數客各以一字補之或雲集或云落或雲起或云下其後得善本乃是身輕一鳥過】問君乞得良有意欲將俗眼爲洗湔貴人一見定羞怍錦囊千紙何足捐【惠安畫史世人或有貲置錦囊玉軸以爲珍祕聞之或笑倒】不須更用轉麻縷付與一炬隨飛煙【劉轉麻縷似祖語麻三斤之類以朱畫尋超出故然與作意逺矣自謂其詩不足貴也】

李思訓畫長江絕島圖【饒唐張彥逺名畫記李思訓林父之伯父也善丹靑官至武衛大將軍】

山蒼蒼江茫茫小孤大孤江中央【希聲同安志小孤山在宿松縣東南一百二十里與江州彭澤縣接界】崖崩路絕猿鳥去惟有喬木攙天長客舟何處來棹歌中流時抑揚【子仁漢武秋風詞雲橫中流兮揚素波簫鼓鳴兮發棹歌】沙平風軟望不到孤山久與船低昻峩峩兩煙鬟曉鏡開新妝【堯卿阿房賦明星熒熒開妝鏡也綠云擾擾梳曉鬟也】舟中賈客莫漫狂小孤前年嫁彭郎【厚歐陽永叔歸田錄江南有小孤山在水中嶷然獨立而世轉孤爲姑江側有一石磯謂之澎浪磯遂轉爲彭郎磯云彭郎小姑壻也余嘗過小孤山廟下見廟像乃一婦人俚俗之訛至此】

陳季常所畜朱陳村嫁娶圖【堯卿朱陳村在徐州丰縣去縣逺而官事少處深山中民俗淳質一村惟朱陳兩姓世爲婚姻民安其土無羇旅行役之勤故多壽者白樂天朱陳村詩云徐州古丰縣有村曰朱陳去縣百餘里桑麻靑氛氳機梭聲軋軋牛驢走紛紛女泛澗中水男采山上薪縣逺官事少山深人俗淳有財不行商有丁不入軍家家守村業頭白不出門生爲陳村民死爲陳村塵田中老與幼相見何欣欣一村惟兩姓世世爲婚姻親疎居有族少長遊有羣黃鷯與白酒歡防不隔旬者不逺別嫁娶先近鄰死者不逺塟墳墓多繞村旣安生與死不苦形與神所以多壽考往往見孫】

何年顧陸丹靑手【次公杜逸詩洛陽無限丹靑手還有工夫畫我無堯祖名畫記顧愷之字長康小字虎頭晉陵無錫人陸探防吳人也謝赫論江左畫顧長康陸探防皆爲上品】畫作朱陳嫁娶圖聞道一村惟兩姓不將門戶買崔盧【援唐初流俗以崔盧李鄭爲名族太宗曰我與東山崔盧李鄭舊旣無嫌顧其世代衰防巳無冠蓋猶自云士大夫婚姻之間則多索錢幣才識凡下偃仰自髙阪鬻松檟依托富貴不解人間何爲重之命髙士亷等刋正其姓氏云】我是朱陳舊使君【次公先生自宻移徐自徐移湖自湖謫來黃故云】勸農曽入杏花村而今風物那堪畫縣吏催錢夜打門【縯退之董生行門外惟有吏日來徴租更索錢】

郭祥正家醉畫竹石壁上郭作詩爲謝且遺古銅劍二

枯腸得酒芒角出肝肺槎牙生竹石森然欲作不可回寫向君家雪色壁平生好詩仍好畫書墻涴壁長遭罵【次公劉禹錫詩小兒弄筆不能嗔涴壁書窻且賞勤杜詩頗遭官長罵】不瞠不罵喜有餘世間誰復如君者一雙銅劍秋水光兩首新詩爭劍鋩劍在牀頭詩在手不知誰作蛟龍吼【次公杜詩把筆開樽飲我酒酒酣擊劍蛟龍吼】

髙郵陳直躬處士畫雁二首【任元丰八年乙丑作】

野雁見人時未起意先攺君從何處看得此無人態無乃槁木形【次公莊子形若槁木心若死灰】人禽兩自在北風振枯葦【莊子風振海而不能驚也】微雪落璀璀慘澹雲水昏【次公世說一道人善爲辭嘗途中逢雪人問其狀曰先集甚慘澹】晶熒沙礫碎弋人悵何慕【縯楊子鴻飛冥冥弋人何慕焉】一舉眇江海

眾禽事紛爭野雁獨閒潔徐行意自得俯仰若有節我衰寄江湖老伴雜鵝鴨作書問陳子曉景畫苕霅【次公苕霅湖州二溪名地誌霅者四水激射之聲蓋四水合爲一溪曰苕溪曰前溪曰余不溪與霅溪也】依依聚圓沙【次公杜詩野船明細火宿雁聚圓沙】稍稍動斜月先鳴勤鼔翅【次公左傳先數子鳴】吹亂蘆花雪

雍秀才畫艸虫七物

促織【無已遁齋閒覽蟋蟀類多凡數十種聲織織然者爲促織】

月叢號耿耿露葉泣漙漙【次公選詩秋河曙耿耿李白古風秋露如白玉漙漙下庭際】夜長不自暖【子仁退之詩露螢不自暖】那憂公子寒

蝦蟇

睅目知誰瞠皤腹空自脹【縯左傳宋城華元爲植巡功城者謳曰睅其目皤其腹於思於思棄甲復來銜艾子昔有龍逢蛙海濵龍問蛙曰汝之喜怒何如曰吾怒則先之以努眼次之以腹漲】愼勿困蜈蚣饑蛇不汝放【次公世言蝦蟇蜈蚣蛇三物相值皆不動彼此畏食也】

蜣蜋

洪鐘起暗室飄瓦落中庭誰言轉丸手【師莊子蜣蜋之智在於轉丸堯卿崔豹古今注曰蜣蜋一名轉丸】能作殷雷聲【次公詩有殷其雷】

天水牛【十朋遁齋閒覽皂角木五六月多大黑甲虫俗吁爲天牛】

兩角徒自長空飛不服箱【縯詩曉彼牽牛不以服箱】爲牛竟何事利吻穴枯桑

蠍虎

跂跂有足蛇脈脈無角龍【任東方朔傳武帝置守宮盂下方朔別著布算射之曰以爲龍又無角以爲蛇又有足跂跂脈脈善緣壁是非守宮卽蜥蜴】爲虎君勿笑食盡蠆尾虫【次公左傳巳爲蠆尾】

蝸牛

腥涎不滿殻聊足以自濡【次公王立之詩話先生作蝸牛詩雲中弱不勝觸外堅聊自郛後攺云腥涎不滿殻聊足以自濡余以攺者爲勝】升髙不知回竟作粘壁枯

鬼蝶【共父酉陽雜俎鬼蝶一足著木如榦木葉】

雙眉捲鐵絲兩翅暈金碧初來花爭妍忽去鬼無迹王伯敭所藏趙昌花四首【厚歐陽歸田錄近世名畫趙昌花寫生逼眞而筆法較俗殊無古人格致然時亦未有其比蘇圖畫見聞志云趙昌字昌之廣漢人工畫花果】梅花

南行渡闗山沙水淸練練行人巳愁絕日暮集微霰【縯詩如彼雪先集惟霰】慇懃小梅花彷佛吳姬面暗香隨我去【師林逋梅花詩暗香浮動月黃昏】回首驚千片至今開畫圖老眼淒欲幽懷不可寫歸夢君家倩【師退之詩幽懷不可寫行此秋江潯】

黃葵

弱質困夏永奇姿蘇晚涼低昻黃金杯照曜初日光檀心自成暈【次公韓渥黃蜀葵賦蝶翅堪憎蜂鬢可妬幾多之金粉遭竊一防之檀心被污】翠葉森有芒古來寫生人妙絕誰似昌晨妝與午醉眞態含陰陽君看此花枝中有風露香

芙容

淸飇已拂林積水漸收潦溪邊野芙容花水相媚好坐看池蓮盡獨伴霜菊槁幽姿獨一笑莫景迫摧倒淒涼似貧女嫁晚驚衰早誰寫少年容樵人劍南老【次公趙昌自題其畫云劍南樵叟】

山茶

蕭蕭南山松黃葉隕勁風誰憐兒女花散火冰雪中【次公兒女花以言山茶比南山松則爲兒女也孟東野詩萱艸兒女花不解壯士憂】能傳嵗寒姿古來惟丘翁【安國圖畫見聞志丘文播漢州人畫品降髙趙�後名潛】趙叟得其妙一洗膠粉空【次公杜詩一洗萬古凡馬空】掌中調丹砂染此鶴頂紅何須誇落墨獨賞江南工【堯卿徐熙鐘陵人世爲江南仕族熙識度間放以髙雅自任善畫花木禽鳥自作翠微堂記云落筆之際未嘗以傅色暈淡細碎爲工李后主特愛重其畫開寶末歸朝悉貢上朝廷藏之祕府】

墨花【並序】

世多以墨畫山水竹石人物者未有以畫花者也汴人尹白能之爲賦一首

造物本無物【次公郭象注莊子序曰上知造物之無物下知有物之將造也】忽然非所難花心起墨暈春色散毫端縹緲形才具扶疎態自完蓮風起顚倒杏雨半摧殘獨有狂居士求爲黒牡丹【縯唐末劉訓者京師富人梁氏開國嘗假貸以給軍京師春遊以觀牡丹爲勝賞訓邀客賞花乃系水牛數百在前指曰劉氏黑牡丹也】兼書平子賦【厚張衡字平子作歸田賦】歸向雪堂看【次公雪堂黃州東坡之堂也】

書文與可墨竹【並序】

亡友文與可有四絕詩一楚詞二艸書三畫四與可嘗云世無知我者惟子瞻一見識吾妙處旣沒七年覩其遺迹而作是詩【性文同字與可蜀人進士髙第以文學名】

筆與子皆逝詩今誰爲新空遺運斤質【縯莊子過恵子墓曰郢人堊漫其鼻端若蠅翼使匠石斵之盡堊而鼻不傷郢人立不失容宋元君聞之召匠石試爲寡人斵之匠石曰臣之質死久矣自夫子之死也吾無以爲質矣】卻弔斷人【厚伯牙善琴鐘子期善聽鐘子期死伯牙絕弦終身不復鼓琴】

虢國夫人夜遊圖

佳人自鞚玉花驄【縯唐宗有名馬曰玉花驄虢國出入皆乘驄馬小黃門爲禦杜詩先帝天馬玉花驄】翩如驚燕踏飛龍【次公後漢馬皇后云車如流水馬如遊龍】金鞭爭道寶釵落【縯唐史正月望夜楊家五宅夜遊與廣平公主爭西市門楊氏怒鞭及公主衣公主墮馬】何人先入明光宮【次公漢武帝太初四年起明光宮】宮中羯鼓催花栁【縯太平廣記明皇嘗遇二月初宿雨始晴殿亭花栁將吐睹而嘆曰如此景物豈得不爲�斷之卽命取羯鼓臨軒擊一曲名春光好反顧栁杏皆巳折矣】玉奴索花奴手【援楊妃小名玉環玉奴謂楊妃也妃善琵琶請王貴主洎虢國巳下並爲弟子每授曲畢皆廣有進獻汝陽王名璡小名花奴尢善羯鼓帝嘗謂侍官曰召花奴將羯鼓來爲我解穢】坐中八姨眞貴人【厚楊妃外傳貴妃有姨三人大姨封韓國夫人三姨封秦國夫人八姨封虢國夫人皆丰項修整工於謔浪巧防防趣又云虢國不施妝自有美麗常素面朝天】走馬來看不動塵【次公退之詩走馬來看立不正杜甫麗人行黃門飛輕不動塵】明眸皓齒誰復見【縯杜詩明眸皓齒今何在血汗遊防歸不得】只有丹靑余淚痕人間俯仰成今古吳公臺下雷塘路【次公地誌揚州吳公臺以陳將吳明徹得名在江都縣西雷塘在縣東北十里煬帝初塟吳公臺下唐平江南攺塟雷塘按大業拾遺載帝昏湎滋深嘗行吳公臺下恍愡與陳後主遇後主云每憶張麗華方憑臨春閣作壁月詞未終見韓擒虎躍領萬騎直來衝人便至今日始謂殿下政冶在堯舜之上今日還此逸遊時何見罪之深也帝叱之不復冇所睹】當時亦笑張麗華不知門外韓擒虎【厚杜牧詩門外韓擒虎樓頭張麗華】

題文與可墨竹【並序】

故人文與可爲道師王執中作墨竹且謂執中勿使他人書字待蘇子瞻來令作詩其側與可旣沒八年而軾始還朝見之乃賦一首

斯人定何人遊戲得自在【次公佛書言遊戲三昧解者三昧言自在也】詩鳴艸聖余【縯韓退之詩孟東野以詩鳴張芝善艸書人謂之艸聖】兼入竹三昧【厚僧懷素好艸書自言得其三昧】時時出木石荒怪軼象外舉世知珍之賞會獨余最知音古難合奄忽不少待誰云死生隔相見如龔隗【縯晉書隗炤善易臨終書版授其妻曰吾亡後五年當有一使來頓此亭姓龔此人負吾金至期有龔使止亭中妻遂賫版責之使者沈吟良久而悟乃命取筮之曰賢夫自有金在耳知吾善易故書版以寄意妻還掘金皆如卜焉】

趙令晏崔白大圖幅徑三丈【堯卿崔白字子西濠梁人】

扶桑大蠒如罋盎天女織綃云漢上【厚天官書言織女天帝之孫也次公吳都賦泉室潛織而捲綃】往來不遣鳯銜梭誰能鼓臂投三丈人間刀尺不敢裁丹靑付與濠梁崔風蒲半折寒雁起竹間的皪橫江梅畫堂粉壁翻云幕【次公云幕漢武帝所造宮名杜詩就中云幕椒房親】十里江天無處著好臥元龍百尺樓【縯魏志陳登字元龍在廣陵有威名卒後許巳與劉備並在荊州牧劉表坐共論天下人物曰陳元龍湖海之士豪气不除昔遭亂過下邳見元龍無客主之禮自上大牀臥使客臥下牀備曰今天下大亂君須憂國忘家乃求田問舍言無可采是元龍所諱也如我自臥百尺樓上臥君於地下何但上下牀之間哉】笑看江水拍天流【子仁退之詩海气昏昏水拍天】

次韻子由詩李伯時所藏韓幹馬【堯卿伯時名公麟舒州人號龍眠居士】

潭潭古屋云幕垂【商老歸藏啟筮云昔者女媧坐張云幕】省中文書如亂絲忽見伯時畫天馬朔風胡沙生落錐【縯錐謂筆鋒也史肇云大丈夫取富貴當用長槍大劍安用毛錐子】天馬西來從西極【厚前漢禮樂志天馬歌雲天馬來從西極】勢與落日爭分馳龍膺豹股頭八尺奮迅不受人間羈元狩虎脊聊可友【縯漢元狩三年馬生遲窪中天馬歌虎脊兩化若鬼】開元玉花何足奇【厚唐明皇有馬曰玉花驄杜詩先帝天馬玉花驄畫工如山貌不同】伯時有道眞吏隠【次公汝南先賢傳郭欽吏隠於蟻陂之陽】飲啄不羨山梁雌【次公莊子澤雉十步一啄百步一飲】丹靑弄筆聊爾耳【援晉書阮咸曰未能免俗聊復爾耳】意在萬里誰知之【次公範傳正李太白墓碑序云騏驥筋力成意在萬里外也】幹惟畫肉不畫骨【縯杜甫丹靑引弟子韓幹早入室亦能畫馬窮殊相干惟畫肉不畫骨忍使驊驑气雕喪】而況失實空餘皮煩君巧說腹中事【次公黃祖謂禰衡曰處士能道人腹中事】妙語欲遣黃泉知君不見韓生自言無所學廐馬萬匹皆吾師【援畫斷上令韓幹師陳閔幹曰臣自有師陛下廐馬萬匹皆臣師也】

郭熙畫秋山平逺【潞公爲跋防】

玉堂晝掩春日閒中有郭熙畫春山鳴鳩乳燕初睡起【次公杜詩鳴鳩乳燕靑春深】白波靑嶂非人間【次公杜詩白波吹粉壁靑嶂挿雕梁】離離短幅開平逺漠漠疎林寄秋晚卻似江南送客時中流回頭望云巘伊川佚老鬢如霜【次公伊川佚老指言文潞公也】臥看秋山思洛陽爲君紙尾作行艸炯如嵩洛浮秋光【次公嵩洛嵩山洛水也】我從公遊如一日不覺靑山映黃髮爲畫龍門八節灘【援龍門八節灘在伊川縣白樂天致仕香山石樓鑿龍門八節灘爲遊賞之樂】待向伊川買泉石【次公先生蓋欲卜居伊川以從潞公也】

書晁補之所藏與可畫竹三首

與可畫竹時見竹不見人豈獨不見人嗒然遺其身【援莊子南郭子綦隠幾而坐嗒焉似喪其偶】其身與竹化無窮出淸新莊周世無有誰知此凝神【厚莊子用智不分乃凝於神】

若人今巳無此竹寧復有那將春蚓筆【援唐太宗論蕭子云之書行行若榮春蚓字字如綰秋蛇】畫作風中栁君看斷崖上瘦節蛟蛇走何時此霜竿復入江湖手

晁子拙生事舉家聞食粥【厚顏魯公帖乞米於李大夫云拙於生事舉家食粥來巳數日今又罄乏實用憂煎】朝來又絕倒【次公晉書衛玠談道平子絕倒】諛墓得霜竹【次公劉義攫韓愈金數斤去曰此諛墓中人所得耳不若與劉君爲壽】可憐先生槃朝日照苜蓿吾詩固云爾可使食無肉【吾舊詩云可使食無肉不可使居無竹】

書李世南所畫秋景二首

野水參差落漲痕疎林欹倒出霜根扁舟一棹歸何處家在江南黃葉村

人間斤斧日創夷誰見龍蛇百尺姿不是溪山曽獨往何人解作掛猿枝【縯李白詩山光搖積雪猿影掛寒枝】

書鄢陵王主簿所畫折枝二首

論畫以形似【次公劉勰文心雕龍言文章有云形似之語者】見與兒童鄰賦詩必此詩定非知詩人詩畫本一律天工與淸新【子仁杜詩淸新庾開府】邊鸞雀寫生趙昌花傳神【次公邊鸞長於毛翎趙昌長於花竹】如何此兩幅疎澹含精勻誰言一防紅解寄無邊春

瘦竹如幽人幽花如處女低昻枝上雀揺蕩花間雙翎決將起【次公莊子言蜩鷽鳩云我決起而飛也】眾葉紛自舉可憐采花蜂淸蜜寄兩股若人富天巧春色入毫楮懸知君能詩寄聲求妙語

次韻米黻二王書跋尾二首

三館曝書防蠧毀【厚三館謂昭文集賢史館總名崇文院也】得見來禽與靑李【援王義之有來禽靑李帖】秋蛇春蚓久相雜野鶩家雞定誰美【次公庾徵西翼自少能書而子弟更學義之之字翼曰兒輩憎家雞愛野雉】玉函金籥上天來紫衣敇使親臨啟紛綸過眼未易識磊落掛壁空云委【堯卿謝靈運傳比響聯辭波屬云委又唐杜遜能判度支黃巢犯京師奔赴行在拜禮部郎中史館修撰尋召充集賢學士六飛在蜀闗東用兵召發招懷書詔云委遜詞才敏速筆無防竄動中事機僖宗嘉之】歸來妙意獨追求坐想蓬山二十秋怪君何處得此本上有桓寒具油【厚桓好蓄法書名畫客至嘗出而觀客食寒具油污其畫後遂不設寒具集韻云寒具鐶餅也】巧偸豪奪古來有一笑誰似癡虎頭【援顧愷之甞以一廚畫糊題其前寄桓發其廚自後竊之愷之見封題如初而畫失直云玅畫通靈變化而去亦猶人之登仙了無色】

君不見長安永寧裏王家破垣誰復修【次公唐王涯居永寧裏名書畫以金王爲奩軸鑿垣貯之重復固祕及被誅爲人破垣剔取奩軸金玉而棄其書畫於道】元章作書日千紙【子仁元章米黻字】平生自苦誰與美畫地爲餅未必似【縯魏文帝謂盧毓曰選舉莫取有名如畫地作餅不可防也】要令癡兒出饞水錦囊玉軸來無趾【次公文選孔文舉論盛孝章書曰珠王無趾而自至人好之也】粲然奪眞疑聖智忍饑看書淚如洗至今魯公餘乞米【次公顏眞卿爲刑部尙書時乞米於李大夫云拙於生事舉家食粥來巳數日今又罄乏實用憂煎】

郭熙秋山平逺二首

目盡孤鴻落照邊遙知風雨不同川此間有句無人識送與襄陽孟浩然【厚杜詩昔憶襄陽孟浩然新詩句句盡堪傳】

木落騷人巳怨秋【師李白詩昨夜秋聲閶闔來洞庭木落騷人哀】不堪平逺發詩愁要看萬壑爭流處他日終煩顧虎頭【援人問顧愷之以防稽山水狀愷之云千巖競秀萬壑爭流】

九月十五日邇英講論語終篇賜執政講讀史官燕於東宮又遣中使就賜禦書詩各一首臣軾得紫薇花絕句其詞云絲綸閣下文書靜鐘鼓樓中刻漏長獨坐黃昏誰是伴紫薇花對紫微郎翌日各以表謝又進詩一篇臣軾詩云【子仁先生以元祐元年自中書舍人爲翰林學士知制誥二年兼侍讀四年除龍圖學士知杭州又前集有謝賜禦書詩表在知杭州表之前此必元祐二年或三年也次公紫薇花花小而叢其色紫今所謂木槿花也唐制中書舍人六人其內一人知制誥姚崇爲紫薇令奏大事舍人爲商量狀與本狀皆下紫薇令判其狀之是否然後乃奏故有紫薇之號】

繡裳畫衮云垂地不作成王剪桐戲【厚成王與唐叔虞戲削桐爲圭與之曰以此封若周公曰天子無戲言遂封虞於唐】日髙黃繖下西淸【師楊雄賦攬擢流於髙光兮溶方皇於西淸】風動槐龍舞交翠【邇英閣前有雙槐樛然屬地如龍形】壁中蠧簡今千年【厚魯共王壤孔子宅於壁中得古文論語】漆書科斗光射天【援杜林於西州得漆書古文尙書一卷科斗卽壞宅所得也】諸儒不復憂吻燥【縯陸機文賦始躑躅於燥吻】東宮賜酒如流泉【子仁歷代寶牘記酒泉郡其地有泉味如酒】酒酣復拜千金賜一紙驚鸞回鳯字【厚索靖艸書狀婉若銀鉤飃如驚鸞】蒼顏白髮便生光袖有驪珠三十四【臣所賜書並題目及臣姓名凡三十四字次公退之詩遺我明珠九十六寒光照骨映驪日】歸來車馬巳喧闐爭看銀鉤墨色鮮人間一日傳萬口喜見云章第一篇

【上前此未嘗以禦書賜羣臣】玉堂書掩文書靜【師翰林院仁廟時賜禦篆名王堂】鈴索不搖鐘漏永【次公鈴索翰林文院中所設制之以告事師唐長慶中河西用兵翰林院鈴索自鳴與軍中緩急相應韓渥玉堂夜坐詩亦云夜久忽聞鈴索動玉堂西畔響丁東】莫言弄筆數行書須信時平由主聖犬羊散盡沙漠空捷烽夜到甘泉宮【縯杜詩捷書夜報淸晝同次公武帝時匈奴入代郡烽火通於甘泉宮無巳三輔黃圖甘泉宮在池陽縣西去長安二百里】似聞指揮築上郡【援防恬北逐夷狄收河南築長城至上郡】巳覺談笑無西戎【時熙河新獲鬼章是日涇原復奏夏賊數十萬人遁去】文思天子師文母【厚杜牧之詩文思天子復河湟子仁文母見周頌指言太皇太后也】終閉玉闗辭馬武【次公後漢光武閉玉闗謝西域之質又範曄雲山西旣定威臨天下臧宮馬光之徒橅鳴劍而指掌志馳於伊吾之北矣】小臣願對紫薇花試艸尺書招贊普【按唐制翰林學士帶知制誥許綴中書舍人班今臣以知制誥待罪禁林故得以紫防爲故事次公贊普吐蕃君號魏收詩尺書防建鄴杜詩勑書憐贊普】書艾宣畫四首【子仁艾宣鐘陵人駒父圖畫見聞志艾宣工畫花竹翎毛孤標雅致別是風格】

竹鶴

此君何處不相宜況有能言老令威誰識長身古君子猶將緇布緣深衣【縯劉禹錫詩依依似君子無地不相宜厚神仙傳遼東城華表上有白鶴歌曰有鳥有鳥丁令威去家千歳今始歸杜詩薛公十一鶴磊落如長人次公深衣之制具父母大父母衣純以績具父母衣純以靑如孤子衣純以素純袂純邊度各寸半注純緣之也今云緇布則以鶴之狀其身白而黑緣於外也故有緇布緣深衣之比】

黃精鹿

大華西南第幾峯落花流水自重重幽人只采黃精去不見靑山鹿養茸【厚本艸黃精一名鹿竹華山爲多】

杏花白鷴

天公剪刻爲誰妍【子仁退之李花詩誰將平地萬堆雪剪刻作此連天花】抱蘂遊蜂自作團把酒惜春都是夢不如閒客此閒看【次公李昉以國相致仕所居蓄五禽皆以客爲名白鷴曰聞客鷺絲曰雪客鶴曰仙客孔雀曰南客鸚鵡曰隴客昉畫五客圖各爲詩五章又杜牧詩聞客此閒行】

蓮

半脫蓮房露壓欹綠荷深處有遊【師史記龜防傳千嵗巢荷葉之上】只應翡翠蘭苕上獨見夫曝日時【子仁杜詩露冷蓮房墜粉紅援郭璞遊仙詩翡翠戲蘭苕退之詩再拜謝夫收悲以歡欣師莊子神夢宋元君一丈夫延頸而長頭衣繡之衣】

次韻黃魯直畫馬試院中作

少年鞍馬勤逺行臥聞齕艸風聲【伯恭石林先生云黃魯直嘗得句云馬齕枯萁喧午枕誤驚風雨浪翻冮自以爲工以語舅氏無咎舅氏不解風雨翻江之意一日憩於逆旅聞有聲如風浪之擊船者起視乃馬食於槽水與艸齟齬而爲此聲乃悟】見此忽思短防橫十年髀肉磨欲透那更陪君作詩瘦【厚九州春秋劉備嘗於劉表坐起至厠見髀裏肉生慨然流涕表怪問備備曰平常身不離鞍髀肉皆消今不復騎髀裏肉生杜詩知君苦思緣詩瘦倬崔浩愛吟詠一日病起友人戱之曰非子病如此乃子苦吟詩瘦也後遂爲口實】不如芋魁歸飯豆【縯前漢翟方進傳童謡曰壤陂誰翟子威飯我豆食羮芋魁】門前欲嘶禦史驄【次公後漢桓典拜侍禦史是時宦官秉權典執政無所回避常乘驄馬京師畏憚之爲之語曰行行且止避驄馬禦史】詔恩三日休老翁【倬故事省試官出院給假三日】羨君懷中雙橘紅【黃有老母援後漢陸績見袁術出橘績懷三枚去拜辭墮地術謂曰陸郎作賓客懷橘乎答曰欲歸適母】

柏石圖【並序】

陳公弼家藏柏石圖其子慥季常傳寶之東坡居士作詩以爲之銘【子功陳希亮字公弼眉之靑神人天聖八年及第年六十四仕至太常少卿贈工部侍郎四子忱恪恂慥】

柏生兩石間【援韓退之詩柏生兩石間萬嵗終不大】天命本如此𨿽云生之艱與石相終始韓子俯仰人但愛平地美【援退之又云柏移就平地柏有傷根容傷根柏不死千丈不難至】土膏雜糞壤成壞幾何耳【厚國語虢文公諫不籍千畆有曰陽气俱蒸土膏其動】君看此槎牙豈有可移理蒼龍轉玉骨黒虎抱金柅【次公易姤卦初六系於金柅】畫師亦可人使我毛髮起當年落筆意正欲譏韓子

和王晉卿題李伯時畫馬

督郵有良馬不爲君所奇顧收紙上影駿骨何由歸【師取燕昭王以百金市駿骨故駿馬不逺千里而至】一朝見縈防蟻封驚肉飛豈惟馬不遇人巳半生癡【次公晉王湛字處衝王濟之叔初有隠徳人莫能知兄弟宗族皆以爲癡濟輕之濟有從馬難乘問湛曰叔頗好騎否曰亦好之因騎姿容旣玅回防如縈善騎無以過之又濟所乘馬甚愛之湛曰此馬𨿽快然力薄不堪苦行近見督郵馬當勝但芻秣不至耳濟試之而與巳馬等湛又曰此馬任重方知之平路無以別也於是試之蟻封濟馬果躓而督郵馬如常濟益嘆異還白其父曰濟始得一叔武帝亦以湛爲癡每見濟輒調之曰卿家癡叔死未及是帝又問濟曰叔殊不癡因稱其美】

戲書伯時畫禦馬好頭赤

山西戰馬饑無肉夜嚼長稭如嚼竹蹄間三丈是徐行【厚張儀曰秦馬之良戎兵之眾探前趹後蹄間三尋騰者不可勝數】不信天山有坑谷【援天山在匈奴卽漢書祁連山也】豈如廏馬好頭赤立仗歸來臥斜日【師唐李林甫居相位凡十九年固寵市權諫官無敢言者謂補闕杜暹曰君等獨不見立仗馬乎終日無聲而飫三品芻豆一鳴則去之矣】莫教優孟卜塟地厚衣薪槱入銅歷【縯楚莊王有愛馬病肥死欲以大夫禮塟之優孟聞之入哭於殿門請以君禮塟之王曰如何對曰云云王曰寡人之過一至此乎優孟曰請爲大王六畜塟之壠竈爲槨銅歷爲棺齋以姜棗薦以木蘭祭以粳稻衣以夜光而塟之於人服】

書林次中所得李伯時歸去來陽闗二圖後二首【夢齡林氏家譜大師嘉國公槪第三子名旦字次仲章衡榜登第終朝請郎直祕閣河東運使】

不見何戡唱渭城舊人空數米嘉榮龍眠獨識慇懃處【師伯時自號龍眠居士】畫出陽闗意外聲【次公渭城朝裛輕塵客捨靑靑栁色新勸君更盡一杯酒西出陽闗無故人此王維詩也二十餘年別帝京重聞天樂不勝情舊人惟有何戡在更與殷勤唱渭城又唱得涼州意外聲舊人惟數米嘉榮近來時世輕前輩好染髭須事後生此皆劉禹錫詩也】兩本新圖墨寶香樽前獨唱小秦王爲君翻作歸來引不學陽闗空斷腸【次公小秦王曲卽陽關遺聲世傳先生哨徧卽此歸去來引也】題李伯時畫趙景仁琴鶴圖二首【子功石林先生云趙淸獻公以淸徳服一世平生蓄雷氏琴一張鶴與白龜各一所向與之俱始除帥成都公單車就道以琴鶴自隨元丰間再移蜀以投淮中故其詩曰馬尋舊路如歸去放長淮不復來】

淸獻先生無一錢故應琴鶴是家傳誰知黙鼓無曲時向珠宮作幻仙【次公淸獻先生趙閱道也黃庭內景太上大道玉宸君閒居藥珠宮作七言琴心相疊舞胎仙變胎爲幻未詳】

丑石寒松未易親聊將短曲調長人乘軒故自非明眼【師禪家以見識不昧爲明眼人】終日僛僛舞爨薪【次公杜薛少保鶴詩低昻各有態磊落如長人左傳衛懿公好鶴鶴有乘軒者詩屢舞僛僛吳人有燒桐以爨者蔡邕聞火烈之聲因請而裁爲琴果有美音名焦尾琴】

書王定國所藏煙江疊嶂圖王晉卿畫

江上愁心千疊山浮空積翠如雲煙【宋仁張說有江上愁心賦孫倬延年應詔詩攢素旣森藹積翠亦蔥】山耶云耶逺莫知煙空雲散山依然但見兩崖蒼蒼暗絕谷中有百道飛來泉縈林絡石隠復見下赴谷口爲奔川川平山開林麓斷小橋野店依山前行人稍度喬木外漁舟一葉江吞天使君何從得此本防綴毫末分淸妍【次公謝景重對天月明淨意不如微云防綴】不知人間何處有此境徑欲往置二頃田君不見武昌樊口幽絕處東坡先生畱五年【縯武昌樊口與黃州相對】春風搖江天漠漠【袒謙杜詩江天漠漠鳥雙去】暮雲捲雨山娟娟丹楓翻鴉伴水宿【倬禽經云凡禽林曰棲水曰宿】長松落雪驚醉眠【任杜詩晴雪落長松】桃花流水在人世武陵豈必皆神仙【次公李白詩桃花流水窅然去別有天地非人間】江山淸空我塵土𨿽有去路尋無緣還君此畫三嘆息山中故人應有招我歸來篇【師陶潛冇歸去來詞左太衝有招隠詩】

王晉卿所藏著色山二首

縹緲營丘水墨仙浮空出沒有無間爾來一變風流盡誰見將軍著色山【次公李成營丘人以畫山水有名號李營丘南史張緒傳從弟融齋酒於緒前酌飲慟哭曰阿兄風流頓盡堯祖名畫記李思訓畫稱一時之妙官至左武衛大將軍子昭道變父之勢玅又過之世言山水者稱大李將軍小李將軍】

犖確何人似退之意行無路欲從誰宿云解駮晨光漏獨見山紅澗碧時【次公退之詩山石犖確行徑微劉禹錫徭子歌腰斧上髙山意行無舊路又南海神廟碑云陰解駮日光穿漏又山石詩山紅澗碧紛爛熳時見松皆十圍】

王晉卿作煙波疊嶂圖僕賦詩十四韻晉卿和之詩特奇麗因復次韻不獨紀其詩畫之美亦爲道其出處契濶之故而終之以不忘在莒之戒亦朋友忠愛之義也

山中舉頭望日邊長安不見空雲煙【縯李白登鳯凰臺詩總爲浮雲能蔽日長安不見使人愁】歸來長安望山上時移事攺應潸然管去盡賔客散惟有馬埓編金錢【次公晉王濟買地爲馬埒編錢滿之時人謂之金溝】渥窪固自千里足【沈漢志元狩三年馬生渥窪水中作天馬歌雲天馬徠歷無皁徑千里循東道】要飽風雪輕山川屈居華屋啖棗脯十年俯仰龍旂前【李厚楚莊王有愛馬置之華屋啖以棗脯】卻因病瘦出奇骨鹽車之厄寧非天【次公戰國防汗明見春申君曰夫驥之齒至矣服鹽車而上太行白汗交流中圾遷延負轅不能上】風流文采磨不盡水墨自與詩爭妍【縯杜詩文采風流今尙存】畫山何必山中人田歌自古非知田【厚呂后謂章曰顧乃父知田耳】鄭防三絕君有二筆勢挽回三百年【援鄭防自書其詩並畫以獻帝大署其尾曰鄭防三絕】欲將巖谷亂窈窕眉峯修嫮誇連娟【次公卓文君眉如逺山楚詞修眉連娟荷漢武帝李夫人賦美連娟以修嫮注嫮美也連娟輕弱也】人間何有春一夢此身將老蠶三眠【次公李白詩吳地桑樹綠吳蠶已三眠】山中幽絕不可久要作平地家居仙能令水石長在眼非君好我當誰緣願君終不忘在莒樂時更賦囚山篇【桞子厚有囚山篇援管仲戒齊桓公曰願君無忘在莒時】

書王定國所藏王晉卿畫著色山二首

白髮四老人何曽在商顏【次公商山亦名商顏李白詩白髮四老人昻藏南山側】煩君紙上影照我胸中山山中亦何有木老土石頑正賴天日光澗谷紛斕斑我心空無物斯文何足闗【縯周顗言其腹曰此中空洞無物】君看古井水萬象自往還【援白樂天詩無波古井水有節靑瑯玕】

君歸嶺北初逢雪我亦江南五見春寄語風流王武子三人俱是識山人【厚王濟字武子尙常山公主堯卿公謫黃州五年定國賔州三年晉卿均州三年】

書劉景文所藏王子敬帖絕句【子仁先生嘗云世傳王子敬帖有黃柑三百顆之語此帖乃在劉景文處景文死不知今在誰家矣韋蘇州有詩云書後欲題三百顆洞庭須待滿林霜蓋蘇州亦見此帖也余亦嘗有詩云君家子敬十一字气壓鄴侯三萬籖見王立之詩話以今集考之差三字】

家雞野鶩同登俎【援庾翼不伏王右軍書曰兒輩厭家雞愛野鶩】春蚓秋蛇總入奩君家兩行十二字气壓鄴侯三萬籖【縯韓退之鄴侯家多書揷架三萬軸一一懸牙籖新若手未觸】

書劉景文所藏宗少文一筆畫【共父名畫記宗炳字少文南陽溫縣人善書畫防衝圖畫見聞志張愛賓稱惟王獻之能爲一筆書陸探微能爲一筆畫】

宛轉回紋錦縈盈連理花何須郭忠恕匹素畫繅車【次公郭忠恕善畫歧有富人子喜畫致匹素忠恕爲畫小童持綫車放紙鳶引綫數丈滿之】

書渾令公宴魚朝恩圖

咸寧英气似汾陽【次公渾令公名瑊封咸寧王汾陽王卽郭子儀也】夜飲軍容出紅妝不須纒頭萬疋錦【次公纒頭錦所以賞舞者杜詩舞罷錦纒頭】知卿未辦作呂彊【次公呂彊字漢盛後漢人乃宦官最賢者有諫疏具本傳】

次韻子由書王晉卿畫山水二首

老去君空見畫【子仁杜詩老去人間空見畫】夢中我亦曽遊桃花縱落誰見水到人間伏流【次公水有伏流者如黃河之源是也】

山人昔與云俱出俗駕今隨水不回【次公北山移文雲山人去兮曉猿驚又云請廻俗士駕爲君謝逋客】賴我胸中有佳處一樽時對畫圖開

又書王晉卿畫四首

山陰陳迹【次公越州山陰縣有蘭渚渚有亭焉王羲之與羣賢於此祓禊作蘭亭記序中有俯仰之間巳爲陳迹之語故雲山陰陳迹】

當年不識此淸眞【縯李白詩右軍本淸眞一灑出風塵】彊把先生擬季倫【援王羲之傳或以石崇金穀詩序此蘭亭記羲之聞而甚喜】等是人間一陳迹聚蚊金穀本何人【縯金穀園石崇別業也退之云𨿽得一餉樂有如聚飛蚊】

雪溪乘興

谿山雪月兩佳哉賔主談鋒夜轉雷猶言不見戴安道爲問適從何處來【縯王子猷甞居山陰夜色初霽月色淸朗四望浩然獨酌酒詠左思招隠詩忽憶戴逵達時在剡便乘小船詣之經宿至造門不前而反人問其故徽之曰乘興而行興盡而反何必見安道邪次公元稹傳或儒衘扇上蠅曰適從何來遽集於此】

四明狂客【次公明州有四明山賀知章自號狂客欽夫洞天福地記三十六洞天記第九四明山二百八十峯洞周回一百八十里名丹山赤水之天山有四門通日月星辰之光故名曰四明之山】

毫端偶集一微塵【縯退之詩下視禹九州一塵集毫端】何處谿山非此身狂客思歸便歸去更求勑賜枉天眞【援賀知章仕明皇時爲祕書監當病夢遊帝居遂請爲道士以宅爲千秋觀又求周宮湖數頃爲放生池有詔賜鐃湖一曲李白詩云勑賜鏡湖水爲君臺沼榮】

西塞風雨【次公西塞乃湖州礠湖鎭道士磯也】

斜風細雨到來時我本無家何處歸仰看雲天眞蒻笠旋收江海入蓑衣【縯張志和自號眞子防稽山陰人唐顏魯公爲湖州刺史大防賔客倡和爲漁父詞志和首唱曰西塞山邊白鷺飛桃花流水鱖魚肥靑蒻笠綠蓑衣斜風細不須歸】

題王晉卿畫後

醜石半蹲山下虎【魯直前李廣傳廣出獵見艸中石以爲虎而射之中石沒矢】長松倒臥水中龍【次公王濬造戰船伐吳時有謡曰不畏岸上虎但畏水中龍】試君眼力看多少數到雲峯第幾重

次韻子由書王晉卿畫山水一首而晉卿和二首

誤防故教同子敬【縯王獻之字子敬桓溫嘗使其書扇筆誤落因畫作鳥犉駮牛甚妙】雜篇眞欲擬湯休【厚江淹作雜擬三十首有擬湯休上人詩云西北秋風至楚客思悠哉日暮碧雲合佳人殊未來】壠云寄我山中信【縯陶景答問山中何所有詩山中何所有嶺上多白雲只可自怡悅不堪持贈君】雪月追君溪上舟【援王子猷居山陰雪霽月朗忽憶戴逵在剡便夜乘小船詣之造門不前而反】防看飛仙虎頭篋【縯顧愷之嘗爲虎頭將軍善畫以一廚畫糊題其前寄桓皆其深所珍惜者乃發其廚竊取畫而纖閉如舊以還之紿云未聞愷之以爲妙畫通靈變化而去亦猶人之登仙了無怪色】卻來顚倒拾遺裘【子美詩天吳與紫鳯顚倒在短褐】王孫辦作眞子細雨斜風不濕鷗【援張志和號眞子】此景眼前聊妄想幾人林下是眞休【縯靈徹詩相逢盡道休官去林下何曽見一人】我今心似一潭月【厚寒山子詩吾心似秋月碧潭淸皎潔】君巳身如萬斛舟【子來兵法曰戰船闊狹長短隨用大小皆以米爲率一人重米二石則人數率可知矣】看畫題詩雙鶴鬢歸田送老一羊裘【子仁嚴光披一羊裘三十年不易】明年兼與士龍去萬頃滄波沒兩鷗【次公杜詩白鷗沒浩蕩萬里誰能馴】六觀堂老人艸書詩一首【堯卿圖經千頃廣化院在杭州城中自注杭橋北院冇六觀堂其名取金剛經夢幻等六物也老人僧了性精於醫善艸書共父慈化大師塔銘師名了性余杭人俗姓朱氏】

物生有象象乃滋【縯左傳物生而後有象象而後有滋滋而後有數】夢幻無根成斯須方其夢時了非無泡影一失俯仰殊淸露未晞電已䢐【次公佛書如來四句偈云一切有爲法如夢幻泡影如露亦如電應作如是觀此所謂六觀也今詩自首句至此以講六觀詩白露未晞】此滅滅盡乃眞吾【次公佛書生防滅巳寂滅爲樂】云如死灰實不枯【縯莊子身若槁木心如死灰】逢作戲三昧俱【縯傳燈錄鄧隠峯曰竿木隨身逢場作戲次公三昧出佛書云三昧此云正受也】化身爲醫忘其軀艸書非學聊自娯落筆巳喚周越奴【次公周越善艸書而不逮懷素子仁先生不喜周越艸書謂其崄劣嘗跋懷素帖云此書不佳乃似周越】蒼鼠奮髯飲松腴剡藤玉板開雪膚【次公蒼鼠奮髯言鼠須筆也王羲之寫亭記以鼠筆松腴墨也剡藤玉板言紙用剡溪之藤作紙其佳者名玉板也雪膚言紙之白】遊龍天飛萬人呼【縯隨智果論書云王羲之書如龍跳天門虎臥鳯閣】莫作羞羊氏姝【厚梁武帝評書云羊欣書似婢作夫人不堪位置而舉止羞終不似眞】

閻立本職貢圖【厚譚賔錄貞觀三年東蠻謝元深入朝中書侍郎顏師古奏言昔周武王治致太平逺國歸款乃集其事爲王防篇可圖寫貽後以彰服逺之徳從之乃命尙書閻立本圖之】

貞觀之徳來萬邦浩如滄海吞河江【子仁孫綽海賦抱河合濟吞準納泗】音容獊獰服奇尨【子仁劉禹錫竹枝詞激訐如吳聲獊獰不可分次公左閔二年晉獻公衣申生以偏衣狐突謂之尨服罕夷曰尨奇無常】橫絕嶺海逾濤瀧珍禽瑰產爭牽扛名王解辮卻蓋幢【縯唐書貞觀間蠻夷君長襲衣冠帶刀宿衛束薄海南逾嶺皆解辧請職】粉本遺墨開明窻【次公畫斷唐明皇令吳道子往貌嘉陵山水回奏云臣無粉本並記在心圖之一日而成養源韻語陽秋云世傳職貢圖乃閻立本所畫按朱景元畫斷乃謂其弟立徳所作立本所畫諸國王粉本爾】我喟而作心未降魏徵封倫恨不雙【援唐魏徵勸太宗行仁義封徳以爲不然及貞觀間天下大治徳彛巳死太宗曰比徴勸我行仁義旣效矣惜不令封倫見之】

和叔盎畫馬次韻

天驥徳力備馬外龍麟中【厚南春錄呂光討西域平上疏曰惟玆據三十六國之中入其國城天驥龍麟騕褭丹髦萬計盈廏】皇天不遣言兀與畫圖同駑駘飽官粟未受一洗空【次公杜甫丹靑引斯須九重眞龍出一洗萬古凡馬空】十駕均一至【縯荀子騏驥一日千里駑馬十駕則亦及之】何事籋云風【援漢書天馬歌籋浮雲掩上馳】

書說之考牧圖後

我昔在田間但知羊與牛川平牛背穏如駕百斛舟舟行無人岸自移【縯圖覺經云云駛月運舟行岸移】我臥讀書牛不知【厚唐書李密乘牛掛漢書一帙角上行且讀之】前有百尾羊聽我鞭聲如鼓鼙我鞭不妄發【次公神仙傳方平過蔡經家繼呼麻姑至經見麻姑指爪長心自念得以爬背爲佳方平巳知之怒其凡也遂呼鞭空中擊之曰吾鞭不妄施意令悔過也】視其後者而鞭之【援莊子善養生者若牧羊然視其後者而鞭之】澤中艸木長艸長病牛羊【次公先生嘗言有人見牧童驅羊於瘠地牧之人謂曰彼澤地艸美何不就牧童曰美艸則見食羊何自而肥瘠地之艸羊細咀其味乃得肥也】尋山跨坑谷騰趠筋骨彊煙蓑笠長林下老去而今空見畫世間馬耳射東風【縯李白詩世人聞此皆掉頭有如東風射馬耳】悔不長作多牛翁

書丹元子所示李太白眞

天人幾何同一漚【厚楞嚴經空生大覺中如海中一漚發】謫仙非謫乃其遊麾斥八極隘九州【厚莊子伯昏無人曰夫至人者上窺靑天下潛黃淵麾斥八極神气不變曹子建七啟曰似若狹六合而隘九州】化爲兩鳥鳴相酬一鳴一止三千秋【縯退之詩雙島海外來飛飛到中州一鳥落城市一鳥巢嵓幽不得相伴鳴爾來三千秋還當三千秋更起鳴相酬】開元有道爲少畱縻之不可矧肯求西望太白橫峨岷【次公太白鳯翔山也峨岷蜀山也李白蜀道難云西當太白有鳥道可以橫絕峨眉巓】眼髙四海空無人大兒汾陽中令君【縯樂天李翰林集序甞客汾州識汾陽王郭子儀於行伍間爲脫其刑責而奬重之及白坐永王之事汾陽王疏請以官爵贖白上許之】小兒天臺賀季眞【厚司馬子微著坐忘論李白大鵬賦序予昔於江陵見天臺司馬子微謂余有仙風道骨可與神通八極之表因著大鵬遇希有鳥賦以自廣次公禰衡云大兒孔文舉小兒楊徳祖餘子碌碌不足數也縯賀知章字季眞呼李白爲謫仙人】生平不識髙將軍手污吾足乃敢嗔【援太白嘗被召入內作宮詞於上前張兩足令髙力士脫靴力士素貴恥之摘其詩以激貴妃後帝欲官白輒爲宮中所沮】作詩一笑君應聞

題毛女眞【厚列仙傳毛女字玉姜在華陰山中山客獵師世世見之形體生毛自言始皇宮人秦亡入山食松葉遂不饑寒】

霧鬢風鬟木葉衣【厚翼聞集載唐儀鳯中有栁毅客於涇陽見婦人牧羊於野風鬟兩鬢自言妾洞庭龍女也】山川良是昔人非【縯丁令威歌有鳥有鳥丁令威去家千嵗今始歸城郭如故人民非】秖應閒過商顏老獨自吹簫月下歸【援列仙傳蕭史善吹簫秦穆公以其女弄玉妻焉遂教弄玉吹簫作鳳鳴一旦鳯來止其室遂乘之而去】

次韻子由書淸汶老所傳秦湘二女圖【次公韓退之詩秦地吹簫女湘波鼓瑟妃所謂二女豈畫此者乎】

春風消冰失瑤玉我本無身安有觸【厚楞嚴經物不觸知身知有觸知身卽觸知觸卽身】羊生得婦如得風握手一笑未爲辱【次公羊生晉羊權也眞誥女仙萼綠華詩云羊生摽美秀又眞誥載金臺李夫人之少子曰九華眞妃降權云冥運之防有絲蘿之纒而權多爲謙辭其意不肯南嶽夫人曰冥期數感蓋亦有偶對之名不必茍循世中之穢而行淫濁之下迹也言畢乃笑又常取權手執之曰妾豈以愆累浮華少時之滯而虧辱於當眞之定質邪】先生室中無天遊【縯莊子室無空虛則婦姑勃磎心無天遊則六鑿相攘】環佩何處鳴風甌隨魔未必皆魔女但與分燈遣歸去【援維摩經魔波旬從萬二千天女維摩詰謂曰諸姊有法門名無盡燈無盡燈者譬如一燈然百千燈冥者皆明明終不盡天女聞言巳禮維摩詰足隨魔而去】胡爲寫眞傳世人更要維魔一轉語【厚傳燈錄洞山雲遮裏合下得一轉語有一上座下語九十六轉不愜師意】丹元茅茨秖三間太極老人時往還防檢凡心早除拂方平袖鞭常使物【次公物鬼物也使物字見費長房傳】

次韻李端叔謝送牛戩鴛鴦竹石圖【子功圖畫見聞志道士牛戩河內人工畫翎毛多寫班鳩野鵲但枳棘不甚精髙】

聞君談西戎廢食忘早晚王師本不陣【縯谷梁傅善師者不陣】賊壘何足剗守邊在得士此語要而簡知君論將口【厚前漢贊馮唐之論將】似我識畫眼笑指塵壁間此是老牛戩平生師衛玠非意常理遣【援晉書衛玠常曰人有不及可以情恕非意相干可以理遣】訴君定何人未用朝市顯置之勿復道【厚古詩棄捐勿復道】世俗固多舛歸去亦何須單車度殽【厚劉向新序洛陽西有殽又陸士衡弔魏武文詠歸途以反斾登殽而朅來】如虫得羽化已脫安用蠒家書空萬軸涼曝困舒捲【厚李寔四時月令五月濕熱蠧虫生書經夏不舒展者必生虫五月以後七月巳前內須三度舒而捲之法要須天晴時於大屋下風涼處不見日曝令幹乘熱气捲生虫彌速】念當掃長物【縯晉書王忱訪王恭見恭所坐六尺簟忱謂其有餘因求之輒以送焉遂坐薦上忱聞而驚恭曰吾平生無長物】閉息黙自暖此畫聊付君幽處得小展新詩勿縱筆羣吠驚邑犬【援楚詞九章邑犬羣吠兮吠所怪也】時來未可知妙斵待輪扁【縯莊子輪扁之言曰斵輪徐則甘而不固疾則苦而不入不徐不疾得之手而應之心臣不能言有數存焉於其間臣不能諭臣之子臣之子亦不能受之於臣】

子由新修汝州龍興寺吳畫壁【汪韻語陽秋云汝州龍興寺吳道子畫兩壁一壁作維摩示疾文殊來問天女散花一壁作太子遊四門釋迦降魔筆法奇絕子由曽施百練】

丹靑久衰工不藝人物尢難到今世每摹市井作公卿畫手懸知是徒吳生巳與不傳死【厚杜詩畫手看前輩吳生逺擅次公莊子輪扁對齊桓公曰古之人與其不可傳者死矣然則君之所讀者古人之糟粕而巳夫】那復典刑畱近嵗【縯詩𨿽無老成人尙有典刑】人間幾處變西方【次公言畫西方變相也】畫作波濤翻海勢細觀手面分轉側妙算毫釐得天契始知眞放本精微不比狂花生客慧【次公花不以時開如桃李冬花者謂之狂花又金石上生花亦謂之狂花】似聞遺墨畱汝海古壁蝸涎可垂涕力捐金帛扶棟宇錯落浮雲捲新霽使君坐嘯淸夢餘【厚後漢史農成瑨但坐嘯�】幾疊衣紋數衿袂他年弔古知有人姓名聊寄東坡弟

題過所畫枯木竹石三首

老可能爲竹寫眞小坡今與竹傳神【次公老可言文與可也小坡言過也過字叔黨先生之子時謂小東坡杜詩此鷹寫眞在左綿又云薛公十一鶴盡寫靑田眞顧愷之云傳神寫照正在阿睹中】山僧自覺菩提長心境都將付臥輪【厚傳燈錄有僧舉臥輪禪師偈云臥輪有伎倆能斷百思想對境心不起菩提日日長六祖聞之曰未也乃云慧能無伎倆不斷百思想對境心數起菩提作麼長】

散木支離得自全【縯莊子匠石見曲轅櫟樹曰此散木也又云支離其形者猶足以養其身終其天年泛支離其徳者乎】交柯蚴蟉欲相纒【次公司馬相如賦靑龍蚴蟉於東廂】不須更說能鳴雁【援莊子捨於故人之家故人喜命竪子殺雁而烹之豎子請曰其一能鳴其一不能鳴請奚殺曰殺不能鳴者】要以空中得盡年【厚莊子可以全生可以盡年】倦看勒暗蠻村【厚勒嶺南竹名嶺表翼錄箣竹枝上有箣南人呼爲箣竹】亂棘孤藤束瘴根惟有長身六君子依依猶得似淇園【次公淇園出竹前漢溝洫志武帝時河決下淇圍之竹以爲楗】

梅聖兪之客歐陽晦夫使工畫茅庵居其中一琴橫牀而已曹子方作詩四韻僕和之云

寂寞王子猷回船剡溪路超遙戴安道雪夕誰與度倒披王恭【援晉王恭字孝伯甞披鶴毛裘步雪而行孟昶窺見之嘆曰此眞神仙中人也】半掩袁安戶【縯錄異記大雪丈餘洛陽令身出按行見民家皆除雪出至袁安門無有行路謂安巳死令人除雪入戶見安僵臥問何不出安曰大雪人皆餓死不宜幹人】應調折琴【援賈島詩坐聞西牀琴凍折兩三】自和撚須句【次公談苑盧延讓詩吟安一个字撚斷幾莖須】

書韓幹二馬

赤髯碧眼老鮮卑回防如縈獨善騎【縯晉書王濟有馬絕難乘問王湛曰叔頗好騎不湛曰亦好之因騎此馬姿容旣妙回防如縈善騎者無以過之】赭白紫驑俱絕世馬中嶽湛有妍姿【援晉潘嶽夏侯湛皆美姿容人謂之連璧】

王進叔所藏畫跋尾五首

徐熙杏花

江左風流王謝家【子仁南齊書王儉嘗謂人曰江左風流宰相惟有謝安杜詩王謝風流逺闔閭丘墓荒】盡攜書畫到天涯卻因梅丹靑暗【次公廣南有黃梅最損書畫】洗出徐熙落墨花【邦衡圖畫見聞志徐熙鐘陵人善畫花木落筆爲格雜彩副之迹與色不相隠映李后主最愛重其迹開寶末歸朝悉貢上宸廷藏之祕府】

趙昌四季【堯祖圖畫見聞志趙昌字昌之廣漢人工畫花果名推獨秀伎亦難偕】芍藥

倚竹佳人翠袖長【縯杜詩絕代有佳人幽居在空谷天寒翠袖薄日暮倚修竹】天寒猶著薄羅裳揚州近日紅千葉自是風流時世妝【次公因話錄崔樞夫人治家整肅容儀端麗不許羣妾作時世妝而時世妝之狀則斜紅不暈也白樂天有詩云時世妝時世妝自出城中傳四方】

躑躅

楓林翠壁楚江邊【次公宋玉九辧江水湛湛兮上有楓阮借詠懷詩湛湛長江水上有楓樹林】躑躅千層不忍看【次公躑躅山石橊也其花深紅蜀人號映山紅荊楚山壁間最多退之詩躑躅紅千層】開卷便知歸客路劍南樵叟爲施丹【次公趙昌自號劍南樵客】

寒菊

輕肌弱骨散幽葩眞是靑裙兩髻丫便有佳名配黃菊應緣霜後苦無花

山茶

遊蜂掠盡粉絲黃落蘂猶收蜜露香待得春風幾枝在年來殺菽有飛霜【次公定元年冬十月隕霜殺菽】

韋偃牧馬圖【子功張彥逺名畫記韋偃工畫山僧奇士老松異石筆力勁健風格髙舉】

神工妙技帝所收江都曹韓逝莫畱【次公江都王曹霸韓幹也三人皆畫馬之妙具見於杜詩繼則有韋偃焉】人間畫馬惟韋侯當年爲誰掃驊驑【厚杜詩韋侯別我有所適知我憐君畫無敵試拈禿筆掃驊驑倐見麒麟出東壁】至今霜迹踏長楸【次公曹子建詩走馬長揪間子仁杜詩畫馬圖引霜蹄蹴踏長楸間】圉人困臥沙隴頭【縯周禮圉師掌教圉人養馬】沙苑茫茫蒺藜秋風騣霧鬛寒颼颼龍種尙與駑駘遊長稭短豆豈我羞【厚晉書宣帝曰駑馬戀棧豆必不能用也】八鑾六轡非馬謀【次公詩八鑾瑲瑲又小戎六轡在手】古來西山與東丘【縯西山伯夷也東丘盜跖也伯夷死名於西山之上盜跖死利於東陵之下】

李伯時畫其弟亮功舊隠宅圖

樂天蚤退今安有摩詰長閒古亦無五畆自栽池上竹【次公樂天池上篇十畆之宅五畆之園有水一池有竹千竿】十年空看輞川圖【厚王維字摩詰隠居輞川自畫爲圖有華子岡欹湖竹裏館栁浪茱萸沜辛夷塢】近聞陶令開三徑【縯蔣詡開三徑與其友羊仲求仲遊又陶淵明歸去來云三徑就荒】應許楊雄寄一區【援前漢楊雄處岷山之陽曰郫有田一防有宅一區】晚嵗與君同活計如雲鵝鴨散平湖【子仁杜詩房相西亭鵝一羣眠沙泛浦白於云】

畫車二首

何人畫此隻輪車【次公公羊傳晉人敗秦師於殽匹馬隻輪無反者】便是當年欹器圖【縯家語孔子觀於魯桓公之廟有欹器焉問守廟者此何器對曰此蓋宥坐之器孔子曰吾聞宥坐之器虛則欹中則正滿則覆明君以爲至誡】上易下難須審細左提右挈免疎虞【厚西漢張耳傳廝養卒之說燕曰以一趙尙易燕況以兩賢王左提右挈滅燕易矣】九衢歌舞頌王明誰惻寒泉獨自淸【次公易井卦九三井渫不食爲我心惻可用汲王明並受其福】賴有千車能散福化爲膏雨滿重城

宋復古畫瀟湘晚景圖三首

西徵憶南國堂上畫瀟湘照眼雲山出浮空野水長舊遊心自省信手筆都忘會有衡陽客來看意渺茫落落君懷抱山川自屈蟠經營初有適揮灑不應難江市人家少煙村古木攢知君有幽意細細爲尋看咫尺殊非少陰晴自不齊徑蟠趨後崦水會赴前溪自說非人意曽經入馬蹄他年遊宦處應話劍山西

題黃筌畫翎毛花蝶二首

短翎長喙苦喧卑曳練雙翔亦自奇賴有黃鸝鬭嬛好獨依蘚石立多時

綠陰靑子巳愁人忍見東風燕麥新惆悵劉郎今白首時來看捲覓餘春【縯劉禹錫自連州召入重遊都觀無復桃花惟免葵燕麥動搖春風耳】

申王畫馬圖

天寶諸王愛名馬千金爭致華軒下當時不獨玉花驄飛電流云絕瀟灑【縯杜甫丹靑引先帝天馬玉花驄畫工如山貌不同唐貞觀中骨榦貢良馬一名發電赤一名飛霞驃一名流云駟一名奔虹赤】兩坊歧薛寧與申【縯歧薛寧申四王皆明皇諸弟】馮淩內廏多淸新肉鬉汗血盡龍種【縯杜詩肉鬉碨礧連錢動大宛天馬汗如血其先天馬也】紫袍玉帶眞天人驪山射獵包原隰禦前急詔穿圍入揚鞭一蹙破霜蹄萬騎如風不能及雁飛兔走驚弦開翠華按轡從天回五家錦繡徧山谷百里舄珥遺纎埃【縯宗每年幸驪山華淸宮楊貴妃姊妹五家扈從家爲一隊著一色衣五家合隊照映如百花爛發遺鈿墜舄瑟瑟珠翠粲爛芳馥於路】靑騾蜀棧兩超忽【縯元稹望云騅歌明皇當時無此馬不免騎騾來入蜀】髙準濃蛾散荊棘苜蓿連天鳥自飛五陵佳气春蕭瑟【縯宛馬嗜苜蓿漢武使永龍種於離宮館杜詩王孫善保千金軀五陵佳气無時無】

次韻魯直書伯時所畫王摩詰

前身陶彭澤後身韋蘇州欲覓王右丞還向五字求【縯陶淵明韋應物王維皆善五字詩】詩人與畫手蘭菊方春秋又恐兩皆是分身來入流【縯古語春蘭秋菊各一時之秀金剛經須陀洹名爲入流而寔無所入】予作破琴詩求得宋復古畫邢和璞於栁仲逺仲逺以此本托王晉卿臨寫爲巨軸名爲邢房悟前生圖作小詩題其上

此身何物不堪爲逆旅浮雲自不知【縯莊子吾生特逆旅耳維摩詰言是身如浮雲須臾變滅】偶見一張閒故紙便疑身是永禪師

記所見開元寺吳道子畫佛滅度以答子由【僧祖可名畫記吳道陽翟人工畫初名道子宗攺名道下筆有神官至寧王友】

西方眞人誰所見衣被七寶從雙狻【厚狻猊獅子也】當時修道頗辛苦栢生兩肘烏巢肩【厚傳燈錄佛於雪山入定有野鵲於佛頂置巢時去時來】初如蒙蒙隠山玉漸如濯濯出水蓮道成一旦就空滅奔會四海悲人天翔禽哀響動林谷獸鬼躑躅淚迸泉【次公杜詩涙下如迸泉】龎眉深目彼誰子繞林彈指性自圓隠如寒月墮淸晝空有孤光畱故躔【次公月墮淸晝以譬佛之防度光畱故躔以譬佛之𨿽寂防而猶在蓋月之晝隠非亡故也】春遊古寺拂塵壁遺像久此霾香煙畫師不復寫名姓皆云道子口所傳從橫固巳蔑孫鄧【縯孫知防鄧隠也元肅圖畫見聞志孫知防字太古通義彭山人毎畫聖像必先齋戒疏瀹方始援筆】有如巨鱷吞小鮮【玉父物類相感志南海有鱷魚其狀若鼉有四足見人影則飛躍上人長六七尺有齒如劍吳老子曰冶大國若烹小鮮】來詩所誇孰與此安得攜掛其旁觀【堯卿子由詩云吾兄子瞻苦好異敗繒破紙收明鮮自從西行上得此試與記錄一代觀】

和流杯石上艸書小詩

蜂腰鶴膝嘲希逸【厚南史齊陸厥傳永明時盛爲文章吳興沈約陳羣謝朓瑯邪王融以气類相推轂汝南周顒善識聲韻約等文皆用四聲制韻有平頭上尾蜂腰鶴膝五字之中音韻悉異兩句之內角徵不同世呼爲永明體縯謝莊字希逸王謨問何者爲雙聲疊韻答曰瓠爲雙聲磝碻爲疊韻】春蚓秋蛇病子云醉裏自書醒自笑如今二絕更逢君

畫魚歌【湖州道中作】

天寒水落魚在泥短鉤畫水如耕犂渚蒲拔折藻荇亂【次公杜詩渚蒲芽白水荇靑】此意豈復遺鰍鯢【次公鯢有二有鯨鯢之鯢有魚子之鯢今此言魚子也】偶然信手皆虛擊本不辭勞幾萬一一魚中刃百魚驚蝦蟹奔忙誤跳擲漁人養魚如養雛揷竿貫笠驚鵜鶘豈知白挺閙如攪水覓魚嗟巳疎

題王逸少帖

顚張醉素兩禿翁【次公顚張張旭也當時號爲張顚醉素僧懷素也頗好飲酒兩禿翁一言其首無髮一言其爲僧而祝髮故並以禿翁言之前漢竇嬰與田蚡有隙石建爲上分別兩人蚡巳罷朝出止車門召禦史大夫韓安國載怒曰與長孺共一禿翁何爲首鼠兩端】追逐世好稱書工何曽夢見王與鐘【縯王義之鐘繇也】妄自粉飾欺盲聾有如市倡抺靑紅妖歌嫚舞兒童【子仁退之詩妖歌嫚舞爛不收】謝家夫人淡丰容蕭然自有林下風【縯謝家夫人謝道韞也爲王凝之妻有濟尼者曰王夫人神淸散朗故有林下風气】天門蕩蕩驚跳龍【縯梁武帝評書謂王右軍書字勢雄彊如龍跳天門虎臥鳯閣次公前漢禮樂志天門開佚蕩蕩】出林飛鳥一掃空【次公張旭艸書如驚蛇入艸飛鳥出林】爲君艸書續其終待我他日不怱怱【援衛恆傳農張伯英善艸書每下筆必爲楷則云怱怱未�艸書】

書林逋詩後【子仁逋字君復杭州錢塘人仁宗賜謚和靖先生】

吳儂生長湖山曲【次公吳儂吳語也自稱及彼皆曰儂】呼吸湖光飲山綠不論世外隠君子傭奴販婦皆冰玉先生可是絕俗人神淸骨冷無由俗我不識君曽夢見瞳子了然光可燭遺篇妙字處處有步繞西湖看不足詩如東野不言寒【縯孟郊字東野先生祭栁子玉文甞云郊寒島瘦】書似西臺差少肉【厚宋朝西臺禦史李建中善眞行字】平生髙節巳難繼將死微言猶可錄自言不作封禪書更肯悲吟白頭曲【逋臨終詩茂陵異日求遺章猶喜初無封禪書縯漢書司馬相如旣病免家居茂陵天子曰相如病甚可往悉取其書所忠往而相如巳死問妻妻對曰長卿未死時爲一卷書曰有使者來求書奏之其言封禪又相如將聘茂陵女爲妾卓文君作白頭吟以自絕相如乃止】我笑吳人不好事好作祠堂傍修竹不然配食水仙王【援杭州西湖有水仙王祠】一盞寒泉薦秋菊

戲詠子舟畫兩鸜鵒

風晴日暖搖雙竹竹間對語雙鸜鵒鸜鵒之肉不可食人生不才果爲福子舟之筆利如錐千變萬化皆天機未知筆下鸜鵒語何似夢中蝴蝶飛

憩寂圖

東坡𨿽是湖州派竹石風流各一時前世畫師今姓李不妨還作輞川詩

觀子玉郎中艸聖

栁侯運筆如電閃子云寒悴羊欣儉百斛明珠便可扛此書非我誰能雙

題李元景畫

聞說神仙郭恕先醉中狂筆勢瀾翻百年寥落何人在只有華亭李景元

題盧鴻學士堂圖

昔爲太室花盧巖在東麓直上登封壇一夜蠒生足徑歸不復往巒壑空在目安知有千老舒捲不盈掬一處一盧生裘褐防喬木方爲世外人行止何煩錄百年入篋笥犬馬同一束嗟予縛世累歸來有茅屋江幹百畆田淸泉映修竹尙欲逃世名豈須上圖軸

惠崇蘆鴈

惠崇煙蘆鴈坐我瀟湘洞庭欲買扁舟歸去故人云是丹靑

余歸自道何山遇大風因憩耘老溪亭命官奴秉燭捧硯寫風竹一枝題詩云

更將掀舞勢把燭畫風篠美人爲破顏憐此腰肢裊昭陵六馬唐文皇戰馬也琢石象之立昭陵前客有持此石本示予爲賦之

天將剗隋亂帝遣六龍來森然風雲姿颯爽毛骨開飈馳不及視山川儼莫回長鳴視八表擾擾萬駑駘秦王龍鳯姿魯鳥不足摧腰間大白羽中物如風雷區區數豎子摶取若提孩手持掃天帚六合如塵埃艱難濟大業一一非常才維時六驥足績與英衛陪功成鏘八鸞玉輅行天街荒涼昭陵闕古石埋蒼苔

次韻水官詩

淨因大覺璉師以閻立本畫水官遺編禮公公旣報之以詩謂某汝亦作某頓首再拜次韻仍錄二詩爲一卷以獻之【水官騎蒼龍龍行欲上天手攀時且狂浩若乘風船不知幾何長足尾猶在淵下有二從臣左右乘魚黿矍鑠相頸視風舉衣袂翻女子侍君側白頰垂雙鬟手執雉尾扇容如未開蓮從者八九人非鬼非戎蠻出水未成列先登揚旗旜長刀擁旁牌白羽注彊拳𨿽服甲與裳狀貌猶鯨鱣水獸不得從仰面以手扳空虛走雷霆雨雹晦九川風師黒虎囊面目昏塵煙翼從三神人萬里朝天闗我從大覺師得此詭怪編畫者古閻子於今三百年見者誰不愛予者誠已難在我猶在子此理寧非禪報之以好詞何必畫在前】

髙人豈學畫用筆乃其天譬如善遊人一一能操船閻子本縫掖疇昔慕云淵丹靑偶爲戲染指初嘗黿愛之不自巳筆勢如風翻傳聞貞觀中左衽解椎鬟南夷羞白雉佛國貢靑蓮詔令擬王會別殿寫戎蠻熊冠金絡額豹袖擁旛旜傳入應門內俯伏脫劍拳天姿儼龍鳯雜沓朝鵬鱣神功與絕迹後世兩莫扳自從李氏亡羣盜竊山川長安三日火至寶隨飛煙尙有脫身者漂流出東闗三官豈容獨得此今巳編吁嗟至神物會合當有年京城諸權貴欲取百計難贈以玉如意豈能動髙禪信應一篇詩皎若畫在前

題李伯時淵明東籬圖

彼哉嵇阮曹終以明自膏靖節固昭曠歸來侶蓬蒿新霜著疎栁大風起江濤東籬理黃華意不在芳醪白衣挈壺至徑醉還遊遨悠然見南山意與秋气髙

題懷素艸帖

人人送酒不須沽終日松間掛一壺艸聖無成狂飲發眞堪畫作醉僧圖

東坡詩集注卷二十七

欽定四庫全書

東坡詩集注卷二十八

宋王十朋撰

題詠

中隠堂詩

岐山宰王君紳其祖故蜀人也避亂來長安而遂家焉其居第園圃有名長安城中號中隠堂者是也予之長安王君以書戒其子弟邀予遊且乞詩甚勤因爲作此五篇【商老前地理誌京兆尹縣十二其一曰長安髙帝五年置惠帝初城六年成】

去蜀初逃難遊秦遂不歸園荒喬木老堂在昔人非【子仁丁令威云城郭𨿽故人民非古詩雲山川長是昔人非】鑿石淸泉激開門野鶴飛退居吾久念長恐此心違【次公此篇以言王君之祖自蜀而來長安也】徑轉如修蟒坡垂似伏鼇樹從何代有人與此堂髙好古嗟生晚【縯韓石皷詩嗟予好古生苦晚】偸閒厭久勞王孫早歸隠塵土污君袍【次公此篇以招王公之歸也劉安招隠士云王孫遊兮不歸又陸機詩京洛多風塵素衣化爲�】

二月驚梅晚幽香此地無【堯卿此一句敍堂前景也蓋長安梅花最少而開又晚故有是句韓退之詩二月初驚見艸芽蓋气候梢晚故凡開者皆晚不獨梅耳杜詩丹橘黃柑此地無】依依慰逺客皎皎似吳姝不恨故園隔空嗟芳嵗䢐春深桃杏亂笑汝益羈孤【次公此篇専詠梅花也落句汝者梅花也杜甫決明花云涼風蕭蕭吹汝急堯卿此托興也此地絕少而又開晚堂前乃有一株正當桃杏亂時則梅之羈孤可知矣蓋以桃杏諭小人梅諭君子顏延之見其子峻立宅謂曰善爲之母令笑汝拙謝希逸賦云羈孤近進羈孤者淸防孤介不羣之貎】

翠石如鸚鵡何年別海壖【次公此篇専詠石也】來隨南使逺載壓渭舟偏巳伴喬松老那知故國遷【次公意者此石乃漢唐故苑中物所以云且】金人解辭漢汝獨不澘然【縯李賀有金銅仙人辭漢歌其序雲宮官旣坼盤仙人臨載乃澘然泣下蓋漢武二金銅仙人棒盤承露魏明八年取歸洛也】

都城更幾姓【次公西都賦曰三成帝畿注曰周秦漢也周之姓姬秦之姓嬴前漢都之姓劉前秦據之姓符後秦又據之姓姚唐都之姓李是爲更防姓矣】到處有殘碑古隧埋蝌蚪崩崖露伏【信民夏英公竦古文四聲韻序曰科斗書古文也所謂蒼頡本一形多頭麄尾細膓壯團圓似水虫之蝌蚪也次公此篇專賦碑也科斗古篆字之一種退之有科斗書記伏所以載啤也堯卿隋志五品以上立碑螭首之趺】安排壯亭榭收拾費金貲岣嶁何須到韓公浪自悲【縯退之詩岣嶁山尖神禹碑字靑石赤形摹奇科斗拳身塟�披鸞飄鳳泊挐虎螭事嚴迹祕古莫窺道人獨上偶見之我來咨嗟涕漣而千搜萬索何處有森森綠樹猿猱悲】

南溪之南竹林中新構一茆堂予以其所處最爲深防故名之避世堂

猶恨溪堂淺更穿修竹林髙人不畏虎避世已無心【師晉史郭文少愛山水遊名山歷華陰之崖大辟山中窮谷無人之地倚木於柱苫覆於其上而居焉無辟鄣時猛獸爲暴入屋害人而文獨宿十餘年卒無患害】隠幾頽如病忘言兀自瘖【次公莊子南郭子綦隠幾而坐嗒焉似防其耦又仲尼見溫伯雪子而不言】茆茨追上古【夏笠澤叢書苔賦云茅茨上古杌於南朝祖可史記李斯言堯舜茅茨不剪】冠蓋謝當今曉夢猿呼覺秋懷鳥伴吟暫來聊解帶屢去欲防衾湖上行人絕堦前暮雪深應逢緑毛叟扣戶夜抽簪【援皮日休詩劉根昔成道玆塢四百年被其體號爲緑毛仙次公唐太中年有禪師居南嶽忽見一物緑毛覆體人行而前師曰爾何時至此其物曰爾知晉宋乎爾知姚乎我前也】

石蒼舒醉墨堂【子仁蒼舒京兆人字才美善行艸人謂得艸聖三昧官爲承事郎通判保安庫嘗爲丞相汲郡呂公防仲所薦不逹而卒】

人生識字憂患始【次公杜詩子云識字終投閣】姓名粗記可以休【縯項籍學書不成其季父梁怒之借曰書足以記姓名而已不足學請學萬人敵】何用艸書誇神速【厚杜詩醉歌行總角艸書又神速世上兒子徒紛紛】開卷戃怳令人愁【次公張衡賦神戃怳以疑愁】我嘗好之每自笑君有此病何能瘳自言其中有至樂適意無異逍遙遊近者作堂名醉墨如飲美酒銷百憂乃知栁子語不妄病嗜土炭如珍羞【縯栁子厚答崔黯書云凡人好辭工書皆病癖也吾嘗見病心腹人有防土炭嗜酸鹹者不得則大戚觀吾子之意亦戚矣】君於此藝亦云至堆墻敗筆如山丘【厚唐長沙僧懷素好艸書棄筆堆積埋於山下號曰筆冢】興來一揮百紙盡駿馬倐忽踏九州我書意造本無法【師曹景宗爲人自恃髙勝書字不解不以問人皆以意造】防畫信手煩推求胡爲議論獨見假隻字片紙皆藏收不減鐘張君自足【縯王右軍云吾眞書過鐘而艸故不減張僕以爲眞不如鐘艸不及張見法帖懷素書鐘繇張芝也】下方羅趙我亦優【援羅叔景趙元嗣與張伯英並時見稱於西州而矜巧自與眾頗惑之故伯英自稱上比崔杜不足下方羅趙有餘】不須臨池更苦學完取絹素克衾裯【援張伯英臨池學書池水盡黒家之衣帛必書而後練之】

次韻子由緑筠堂【任熈寧元年戊申作】

愛竹能延客求詩剰掛墻風梢千纛亂【堯卿宋子京詩槪竹森煙纛】月影萬夫長【縯杜牧晚晴賦竹林外裹兮十萬丈夫甲刃樅樅宻陣而環侍】谷鳥驚棊響山蜂識酒香只應陶靖節會聽北牕涼

傅堯兪濟源艸堂【堯卿堯兪字欽之孟州濟源縣有別業】

微官共有田園興【縯陶淵明歸去來田園將蕪胡不歸】老罷方尋隠退廬栽種成陰十年事【縯史記十年之計樹之以木】倉皇求買萬金無先生卜築臨淸濟【邦衝按洞天福地記濟瀆源出王屋山名沈水系淸源王所理】喬木如今似畫圖鄰里亦知偏愛竹春來相與防龍雛【縯後漢方技傳費長房以靑竹杖投葛陂中化爲龍厚盧仝詩萬籜抱龍兒孝祥襄沔記辛仲宣多植竹截竹爲甖人問其故仲宣曰我性愛竹好酒欲令此二物相並耳】

越州張中捨壽樂堂

靑山偃蹇如髙人常時不肯入官府【子仁後漢逸民傳龎公居峴山之南未嘗入城府】髙人自與山有素不待招邀滿庭戶臥龍蟠屈半東州萬室鱗鱗枕其股背之不見與無同狐裘反衣無乃魯【縯揚子薦匡衡於史髙曰富貴在身而列士不譽是有狐白之裘而反衣之也】張君眼力覷天奧【次公退之詩文字覷天巧】能遣荊榛化堂宇持頤宴坐不出門【次公莊子漁父左手據膝右手持頤】收攬奇秀得十五【子仁唐史拔十得五】才多事少厭閒寂臥看雲煙變風雨筍如玉筯椹如簪彊飲且爲山作主不憂兒輩知此樂【縯謝安嘗謂王羲之曰中年以來傷於哀樂與親友別輒作數日惡羲之曰年在桑楡自然至此正賴竹陶寫常恐兒輩覺損其歡樂之】但恐造物怪多取春濃睡足午牕眀想見新茶如潑乳

刁同年艸堂

不用長竿矯繡衣【縯阮咸與叔父籍居道南諸阮居道北北阮富而南阮貧七月七日北阮盛曬衣服皆錦繡燦目咸以竿掛大犢鼻於庭人或怪之答曰未能免俗聊復爾耳】南園北第兩參差靑山有約長當戶流水無情自入池嵗久酴醿渾欲合春來楊栁不勝垂【次公杜詩白頭搔更短渾欲不勝簪】主人不用怱怱去正是紅梅著子時

蘇州姚氏三瑞堂【姚氏世以孝稱任熙寧六年癸丑先生在杭州作】

君不見董邵南隠居行義孝且慈天公亦恐無人知故令雞狗相哺兒又令韓老爲作詩【縯董召南壽州安丰人家有乳狗出而求食雞爲拾虫蟻以哺其兒兒不食焉則以翼覆之韓愈嗟哉董生行雲壽州屬縣有安丰唐貞元年時縣人董生召南隠居行義於其中又曰嗟哉董生孝且慈人不識惟有天翁知生祥下瑞無時期家有乳狗出求食雞來哺其兒咮啄庭中拾虫蟻哺之不食鳴聲悲今事見退之文集】爾來三百年名與淮水東南馳此人世不乏此事亦時有楓橋三瑞皆目見【安國吳郡圖經云楓橋在吳縣西九里】天意宛在虞鰥後【厚有鰥在下曰虞舜蓋姚氏所自出】惟有此詩非昔人君更往求無價手

張安道樂全堂【次公莊子樂全之謂得志】

列子馭風殊不惡猶被莊生譏數數【縯莊子逍遙篇曰列子馭風而行泠然善也旬有五日而後返彼於致福者未數數然也】步兵飲酒中散琴【厚晉阮籍傳籍本有濟世之心屬魏晉之際天下多故名士少有全者由是不與世事遂酣飲爲常聞步兵廚人善釀有貯酒三百斛乃求爲步兵校尉援嵇康傳康爲中散大夫彈琴詠詩自足於懷著琴賦見於文選】於此得全非至樂樂全居士全於天【次公莊子聖人全於天】維摩丈室空翛然【縯維摩經言舍利佛來見其室中無有牀坐維摩見神通力須彌燈王遣三萬二千師子座來入維摩丈室】平生痛飲今不飲無琴不獨琴無【厚陶潛蓄素琴一張徽不具每撫而和之曰但識琴中趣何勞上聲】我公天與英雄表龍章鳳姿照魚鳥【援康土木形骸不自藻飾龍章鳳姿天質自然】但令端委坐廟堂【次公晉謝鯤曰端委廟堂使百寮任職則臣不如庾亮一丘一壑自謂過之】北狄西戎談笑了如今老去苦思歸小字親書寄我詩試問樂全全底事無全何處更求虧

張寺丞益齋

張子作齋舎而以益爲名吾聞之夫子求益非速成【縯子曰非求益者也欲速成者也】譬如逺遊客日夜事徵行今年適燕薊明年走蠻荊東觀盡滄海西渉渭與涇歸來閉戶坐八方在軒庭又如學醫人識病由飽更風雨晦明淫【厚左傳天有六气淫生六疾陰淫寒疾陽淫熱疾風淫肺疾雨淫腹疾晦淫惑疾明淫心疾】跛蹩瘖聾肓虛實在其脈靜躁在其情榮枯在其色壽夭在其形茍能閱千人望見知死生爲學務日益此言當自程爲道貴日損此理在旣盈【次公老子爲學日益爲道日損】願君書此詩以爲益齋銘

杜介熈熈堂【堯卿介字幾先】

﨑嶇世路最先回窈窕華堂手自開咄咄何曾書怪事【縯殷浩𨿽被放黜口無怨言但終日書空作咄咄怪事四字而已】熈熈長覺似春臺【厚老子眾人熈熈如享太牢如登春臺】白砂碧玉味方永【援韓湘詩琴彈碧玉調鑪養白硃砂師神仙殷七七詩琴彈碧玉調藥煉白硃砂】黃紙紅旗心巳灰【縯樂天詩紅旗破賊非吾事黃紙除書無我名】遙想閉門投轄飲【厚前漢陳遵嗜酒毎大飲賔客滿堂閉門取客車轄投井中𨿽有急終不得去】鵾鐵撥響如雷【援唐賀懷智以鵾雞筋作琵琶用鐵撥彈乂唐僧善本下撥一聲如雷】

雪齋【杭僧法言作雪山於齋中】

君不見峩山西雪千里【次公宋玉招魂雲層冰峩峩飛雪千里】北望成都如井底【縯唐史李徳裕曰維州南界江陽岷山連嶺而西不知其極北望隴山積雪如玉東望成都若在井底】春風百日吹不消五月行人如凍蟻紛紛市人爭奪中誰信言公似贊公【次公唐大云寺主謫在秦州老杜爲之往還所謂與子成二老來往亦風流者此也又云贊公釋老學佛以治性】人間熱惱無處洗【倬華嚴經云以白旃檀塗身能除一切熱惱又樂天詩旣無白旃檀何以除熱惱】故向西齋作雪峯我夢扁舟適吳越長廊靜院燈如月開門不見人與牛【次公此卽禪頌所謂倐忽人牛俱不見者也】惟見空庭滿山雪【言師有詩見寄雲林下閒看水牯牛】

王鞏淸虛堂【次公晉阮膽字千里淸虛寡欲自得於懷定國名堂蓋取於此非止言景物之淸虛也】

淸虛堂裏王居士閉眼觀心如止水【厚莊子莫鑑於流水師傳燈錄法般禪師居牛頭山唐貞觀中四祖入山見師端坐自若祖問曰在此作什麼師曰觀心】水中照見萬象空敢問堂前誰隠幾【縯莊子南郭子綦隠幾而坐顏成子遊侍於前曰何居乎形固可使如槁木心固可使如死灰乎子綦曰今之隠幾者非昔之隠幾者也】吳興太守老且病堆案滿前長渴睡【次公杜詩簿書堆案來相仍】願君勿笑反自觀夢幻去來殊未巳長疑安石恐不免【縯謝安妻劉惔妹見家門富貴而安獨靜退乃謂曰丈夫不如此耶安掩鼻曰恐不免耳】未信犀首終無事【厚史記陳軫謂犀首曰公何好飲也曰無事也曰吾令公厭事可乎】勿將一念住淸虛居士與我蓋同耳

趙閱道髙齋【縯冷齋夜話云趙閱道休官歸老三衢作髙齋而居之與鐘山佛慧禪師爲方外交】

見公奔走謂公勞聞公引退云公髙【堯卿趙湷獻公年未七十告老於朝不許請之不巳元丰二年二月加太子少保致仕年七十二矣退居於衢有溪石松竹之勝東南髙士多從之後朝廷有事郊廟起公侍祠不至其子防通判溫州從公遊天臺鴈蕩吳越間榮之防代還朝見上顧問公甚厚以防提舉浙東西常平以便其養防復侍公遊杭始公自杭致仕杭人畱公不得行公曰六年當復來至是乃六嵗矣杭人得公如見父母以疾終衢】公心底處有髙下夢幻去來隨所遭不知髙齋竟何義此名之設緣吾曹公年四十巳得道俗緣未盡余伊臯【次公伊則伊尹臯則臯陶言尙餘經濟之具耳倬圓澤謂李生曰俗緣未盡愼勿相近】功名富貴俱逆旅黃金知系何人袍超然巳了一大事【次公一大事卽禪家所謂了生死之說】掛冠而去眞秋毫【厚南史陶景永明十年脫冠服掛神武門上表辭祿】坐看猿猱落罟网兩手未肯置所操乃知賢逹與愚陋豈直相去九牛毛【縯或問華譚曰諺言人之相去如九牛毛寧有此理乎譚對曰昔者許由巢父讓天子之貴市道小人爭半錢之利此之相去何啻九牛毛耳】長松百尺不自覺企而羨者蓬與蒿【次公韓詩自慙靑蒿倚長松】我欲贏糧往問道【次公莊子南榮趎之見老聃贏糧七日】未應舉臂辭盧敖【厚淮南子盧敖逰乎北海遇一若士敖自謂觀乎六合之外若士舉臂而竦身遂入雲中敖嘆曰猶黃鵠之與壤虫不亦悲哉】

陶子駿佚老堂二首

文舉與元禮尙得稱舊世【縯後漢孔融字文舉年十嵗隨父詣京師時河南尹李以簡重自居不妄接士賔勑外自非當世名人及與通家皆不得白融欲觀其人故造膺門語門者曰我是李君通家子弟門者言之膺請融問曰髙明祖父嘗與僕有舊乎曰然先君孔子與君先人李老君同徳比義而相師友則融與君累世通家眾座莫不嘆息】淵明吾所師夫子乃其後掛冠不待年亦豈爲五斗【任陶潛爲彭澤令郡遣督郵至吏白應束帶見之潛嘆曰柰何吾不能爲五斗米折腰事鄕裏小兒卽日解印賦歸去】我歌歸來引【余增損淵明歸去來以就聲律謂之歸來引】千載信尙友相逄黃卷中【援狄仁傑曰黃卷中方與聖賢相對無巳顏氏家訓曰黃卷五經赤軸三史鎭叔遁齋閒覽曰古人寫書皆用黃紙以藥染之所以辟蠧也故謂之黃卷】何似一杯酒【師晉張翰曰使我有身後名不如生前一杯酒】君醉我且歸眀朝許來否【縯陶淵明語客云我醉欲眠卿且去矣】

我從廬山來目送孤飛雲路逄陸道士知是千嵗人試問當時友虎溪巳埃塵【任陸道士名修靜與僧慧逺陶淵明友善慧逺送客不過虎溪而送修靜常過焉】似聞佚老堂知是幾世孫能爲五字詩仍戴漉酒巾【厚陶潛郡將之值其酒熟取頭上葛巾漉酒還復戴之】人呼小靖節自號葛天民【援淵明五栁先生傳葛天氏之民歟無懷氏之民歟師杜甫詩上古葛天氏不貽黃屋憂】

登州孫氏松堂

萬松誰種巳摐摐半嶺蒼髯映此邦露重珠纓防翠蓋風來石齒碎寒江【堯卿孟郊聯句云檐防碎江喧】浮空兩竹橫南閣倒景扶桑射北牕【次公倒景扶桑言曰也梁元帝纂要云景在上曰反景在下曰倒景又司馬相如大人賦貫列缺之倒景兮渉丰隆之滂濞張宴注曰倒景气去地四千里其景皆倒在下也淮南子曰出於腸谷入於湯池拂於扶桑是謂晨明】坐待夕烽傳海嶠【次公夕烽邊郡有之平安火也登州𨿽傍海而扼髙麗】重城歸去踏逄逄【次公逢音龎鼓聲也劉禹錫詩雞人一唱鼓蓬蓬亦其類也堯卿退之詩雲中虛得暴下避冷臥北牕不踏曉皷朝安眠聽逢逢】

張競辰永康所居萬卷堂【張熈明也】

君家四壁如相如【縯司馬相如家貧徒四壁立】捲藏天祿吞石渠【次公天祿石渠皆漢閣名乃藏書處也】豈惟鄴侯三萬軸【厚韓詩鄴侯家多書挿架三萬軸】家有世南行祕書【援國朝雜事唐太宗出幸有司請載書以從帝曰不須虞世南在此行祕書也】兒童拍手笑何事【次公李白詩襄陽小兒齊拍手攔街爭唱白銅鞮路人借問笑何事笑殺山翁醉似泥】笑人空腹談經義未許中郎得異書【縯蔡邕入吳得王充論衡以爲談助及還許人稱其才進曰不見異人當得異書】且與揚雄說奇字【援揚雄傳劉棻常從問奇字】淸江縈出碧玉環【次公劉禹錫詩竹含天籟淸商藥水繞亭臺碧玉環】下有老龍千古閒知君好事家有酒化爲老人夜叩闗畱侯之孫書滿腹玉圅寶方何用讀【次公酉陽雜爼開元六年祈西域僧請爲壇於昆明池側凢七日水縮數尺其龍化老人求救於孫思邈思邈謂曰我知昆明龍宮有仙方三千首若能示予予將救汝老人曰此方上帝不許妄傳今急矣固無所恡有頃捧方至思邈曰爾但還無慮自是池水數日溢岸或曰張氏實有逢龍化老人之事亦借此用之】濠梁空復五車多【次公惠子多方其書五車又惠子嘗遊於濠梁之上】圯上從來一編足【縯西漢張良傳良嘗遊圯上見一老父出一編書授之曰讀是則爲王者師】

劉壯輿長官是是堂

閒燕言仁義【任班固云士相與言仁義於間燕】是非安可無非非義之屬是是仁之徒非非近乎訕是是近乎諛【次公是是近乎謟非非近乎訕不幸而過寧訕無謟此歐陽永叔非非堂記也先生用其說起意以爲此詩】當爲感麟翁善惡分錙銖抑爲阮嗣宗臧否兩含糊劉君有家學三世道益孤陳古以刺今防史行天誅【次公防音去聲前漢司馬遷爲太史令防史記石室金匱之書】皎皎大明鏡百陋逄一姝鶚立時四顧何由擾羣狐作堂名是是自說行坦途孜孜善稱人不善自逺䢐【任左傳羊舌職曰禹稱善人不善人逺】願君置座右【援後漢崔瑗有座右銘】此語禹所謨

夷陵縣歐陽永叔至喜堂

西陵有小邑自古控荊吳形勢今無用英防久巳無誰知有文伯逺謫自王都人去年年攺堂傾嵗嵗扶追思猶咎呂感嘆亦憐朱【時朱太守爲公築此堂】舊種孤楠老新霜一橘枯淸篇畱峽洞醉墨寫邦圖【三遊洞有許夷陵圖經後有公題處】故老問行客長官今白須著書多念慮許國減歡娛寄語公知否還須數倒壼

寄題刁景純藏春塢

白首歸來種萬松待看千尺舞霜風年拋造物陶甄外春在先生杖屨中楊栁長齊低戶暗櫻桃爛熟滴堦紅何時卻與徐元直共訪襄陽龎徳公【任龎公南郡襄陽人也居峴山之南未嘗入城府襄陽記曰諸葛孔明毎至徳公家獨拜牀下徳公初不令止司馬徳操嘗詣徳公值其上冢徳操徑入其室呼徳公妻子使速作黍徐元直向云當求就我與徳公談其妻子皆羅拜堂下奔走共設須防徳公還直入相就不知何者是客也】

書望洪亭壁

河漲平來出舊洪山城都任水光中忽然歸壑無尋處千里禾麻一半空

醉題信老方丈

鶴作精神松作筋堦庭蘭玉一時春願君且住三千嵗長與東坡作主人

題永叔防老堂

三朝出處共雍容嵗晚交情見二公乘興不辭千里逺放懷還喜一樽同嘉謀定國垂靑史盛事傳家有素風自顧纓塵猶未濯九霄終日羨冥鴻

題潭州徐氏春暉亭

曈曈曉日上三竿客向東風競倚欄穿竹鳥聲驚步武入檐花影落杯盤勿嫌步月臨圃泠笑乘槎向海灘勝槪直應吟不盡慿君寄與畫圖看

韓康公坐上侍兒求書扇上二首

窓搖細浪魚吹日手弄黃花蝶繞衣不覺春風吹酒醒空教明月照人歸

一一窓扉面水開更於何處覓蓬萊天香滿袂人知否曾到旃檀小殿來

書黁公詩後【並序】

過加祿鎭南二十五里大許店休馬於逆旅祈宗祥家見壁上有幅紙題云滿院秋光濃欲滴老僧倚杖靑松側只怪髙聲問不譍瞠余踏破蒼苔色其後題雲滏水僧寶黁宗祥謂余此光黃間狂僧也年百三十死於熈寧十年旣死人有見之者宗祥言其異事甚多作是詩以識之黁公本名淸戒俗謂之戒和尙云

黁公昔未化來往淮山曲壽餘兩甲子气壓諸尊宿但嗟濁惡世【子仁佛書云五濁惡世】不受龍象蹴【次公維摩經如龍象蹴踏非驢所堪】我來不及見恨望空遺躅霜顱隠白毫【縯佛於眉間放太白毫光相】鎖骨埋靑玉【縯觀音大士昔於陜府化爲倡女以救滛迷旣死埋之骨如金鎖不斷】皆云似逹磨只履還天竹【厚逹磨旣入湼槃塟熊耳山吳城三年後有魏使宋云自使西域回見達摩於蔥嶺手攜只履翩翩獨遊言吾歸西天云至言之孝莊帝使人發塔開棺惟只履在耳】壁間餘淸詩字勢頗拔俗爲吟五字偈一洗凡眼肉

畱題石經院三首

蔥倩門前路行穿翠宻中卻來堂上看巖谷意無窮夭矯亭中檜枯枝鵲踏銷瘦皮纒鶴骨髙頂轉龍腰窈窕山頭井潛通伏澗淸欲知深幾許聽放轆轤聲

雪後書北堂壁二首

黃昏猶作雨纎纎夜靜無風勢轉嚴但覺衾禂如潑水不知庭院巳堆鹽五更曉色來書幌半夜寒聲落畫檐試掃北臺看馬耳【次公馬耳山名也與臺相對】未隨埋沒有雙尖城頭初日始翻鴉陌上晴泥巳沒車凍合玉樓寒起粟【縯煙蘿子仙人玉樓十二環】光搖銀海生花【厚道經以項肩骨爲玉樓眼爲銀海起粟謂凍起肉上爲生粟次公世傳王荊公嘗誦先生此詩嘆云蘇子瞻乃能使事至此時其壻蔡卞曰此句不過詠雪之狀妝樓臺如玉樓彌漫萬象若銀海耳荊公哂焉謂曰此出道書也蔡卞曽不理防於玉樓何以謂之凍合而下三字云寒起粟於銀海何以謂之光搖而下三字云生花乎起粟字蓋使趙飛燕𨿽寒體無軫粟也】遺蝗入地應千尺【堯卿老農語曰蝗之生子遺而入地若經大雪則入地愈深】宿麥連云有防家【援雪宜麥而辟蝗故爲丰年之祥兆仔蝗遺子於地若雪深一尺則入地一丈麥得雪則滋茂而成稔嵗此老農之語也】老病自嗟詩力退空吟冰柱憶劉義【縯劉義韓愈門人作雪車冰柱二詩出盧仝孟郊之右夏韻語陽秋載劉義冰柱詩云不爲四時雨徒爲道路成泥租不爲九江浪徒能汩沒天之涯】

謝人見和前篇二首

巳分酒杯欺淺懦敢將詩力鬭深嚴【堯卿退之聯句再入更深嚴】漁蓑句好眞堪畫【堯卿鄭谷雪詩江上晚來堪畫處漁人披得一防歸而叚贊善小筆精防摹爲畫圖故谷以詩謝之曰愛余風雪句幽絕寫漁防則是眞曽入畫也先生嘗評此詩以爲村捨學中語然以其有實事故引用之】栁絮才髙不道鹽【縯謝安嘗內集俄而雪驟下安曰白雪紛紛何所似子朗曰撒鹽空中差可擬道韞曰未若栁絮因風起次公張融作海賦以示顧愷之愷之曰公此賦實超虛但不道鹽耳】敗履尙存東郭足【援東郭先生久待詔公車貧困衣獘履不完行雪中履有上無下足盡踐地人皆笑之】飛花又舞謫仙檐【仔李白詩飛花送酒舞前檐】書生事業眞堪笑忍凍孤吟筆退尖【堯卿退之詩云免尖斜莫並苦寒則筆退尖矣】九陌淒風戰齒牙銀杯逐馬帶隨車【縯退之雪詩隨車翻縞帶逐馬散銀杯】也知不作堅牢玉【縯謝惠連雪賦白玉𨿽白空守貞兮未若玆雪與時興滅次公白樂天詩大都好物不堅牢又前漢息夫躬傳器用鹽惡鄧展曰盬不堅牢也】無柰能開頃刻花【縯韓湘詩解造逡巡酒能開頃刻花】得酒彊歡愁底事閉門髙臥定誰家【援洛陽大雪令出見袁安門無行迹入見安偃臥問何以不出曰大雪人皆乏食不冝幹人令賢之】臺前日暖君須愛冰下寒魚漸可義【堯卿退之有義魚詩東坡旣作此詩以示黃門黃門曰冰下有魚恐未易義耳東風解凍冰始解莫若攺爲冰觧如何公以爲知言】

畱題仙遊潭中興寺東有玉女洞洞南有馬融讀書石室過潭而南山石益奇潭上有橋畏其崄不敢渡【堯卿終南圖經云讀書臺在縣城西一百步】

淸潭百尺皎無泥山木陰陰谷鳥啼蜀客曾遊明月峽【縯明月峽在古巴郡枳縣今在忠涪二州之境峽首南峯石壁有圓孔形如滿月次公蜀客則先生自謂其曾遊明月峽在古巴子由舟行趨京師時所經遊也】秦人今在武陵溪【見風水洞詩注】獨攀書室窺巖竇【次公按漢書馬融扶風人宜有石室於此師寺東有玉女洞洞南有馬融讀書石室摯恂以儒術教授隠於南山之陰馬融時從其學】還訪仙姝欵石閨【次公仙姝指言玉女也堯卿吳人謂美女爲姝詩曰靜女其姝故仙女謂之仙姝石閨乃玉女洞門】猶有愛山心未至不將雙腳踏飛梯【坡見仙逰潭詩注】

寄題興州晁太守新開古池

百畆新池傍郭斜居人行樂路人誇自言官長如靈運能使江山似永嘉【縯宋謝靈運爲永嘉太守郡有名山水素所愛好所至輙爲詩以致其意永嘉今溫州是也縯貫休詩永嘉爲郡後山水添鮮碧共父永嘉志云永嘉縣本漢東歐縣晉太康二年明帝立永嘉郡】縱飲座中遺白帢【次公帢音蛤帢帽也魏初有白帢之制猶白接防白綸巾與夫管寧白帽也】幽尋盡處見桃花不堪山鳥號歸去長遣王孫苦憶家

單同年求徳興兪氏聚逺樓詩三首

雲山煙水苦難親野艸幽花各自春賴有髙樓能聚逺一時收拾與閒人

無恨靑山散不收云奔浪捲入簾鉤直將眼力爲疆界何啻人間萬戶侯

聞說樓居似地仙【縯漢志公孫卿言仙人多好樓居於是漢武帝作飛亷桂館益壽延壽館使卿持節設具而迎神人作通天臺置祠其下將招來神仙之屬】不知門外有塵寰幽人隠幾寂無語心在飛鴻滅沒間

蔡景繁官舎小閣【堯卿景繁名承禧撫州臨川人宗晏之孫元導之子元導字濬仲與承禧同登嘉祐二年第於公亦同年友也】

使君不獨東南美【次公爾雅東南之美者有防稽之竹箭焉而虞翻與孔融書並示以所著易注融答書曰聞延陵之禮樂覩吾子之治易乃知東南之羙者非徒防稽之竹箭也】典刑長記先君子【縯後漢孔融與蔡邕善邕死後有虎賁貎類邕融引與同坐曰𨿽無老成人尙有典刑】戲嘲王叟短轅車【厚晉王導字茂妻曹氏性妬導甚憚之乃宻營別館以處眾妾曹氏知將往焉導恐妾被辱遽令命駕猶恐遲之以所執麈尾驅牛而進司徒蔡謨聞之戲導曰朝廷欲加公九錫導弗之覺但謙退而巳謨曰不聞餘物惟有短轅犢車長柄麈尾導大怒謂人曰吾往與羣賢共遊洛中何曾聞有蔡克兒也】肯爲徐郎書紙尾【援南史蔡廓字子度徵爲吏部尙書因北地傳隆問傅亮選事若悉以見付不論不然不能拜也亮以語錄尙書徐羨之羨之曰黃門郎以下悉以委蔡吾徒不復厝懷自此以上故宜共參同異廓曰我不能爲徐幹木書紙尾遂不拜幹木羨之小字也】三年弭節江湖上【次公子虛賦於是楚王乃弭節徘徊翺翔容與李善注曰弭案也】千首放懷風月裏手開東閣坐虛明目淨東溪照淸泚素琴濁酒容一榻【縯江淹恨賦中散下獄神气激揚濁酒夕引素琴晨張厚晉書嵇康云今但欲守陋巷教養子孫時時與親舊敍離濶陳說平生濁酒一杯彈琴一曲志意畢矣】落霞孤鶩供千里【縯王勃滕王閣記落霞與孤鶩齊飛秋水共長天一色】大舫何時系門栁小詩屢欲書牕紙文昌新構滿鵷鸞【次公唐則天嗣聖元年攺尙書省爲文昌臺古詩厠迹鵷鷺行】都邑正喧收杞梓【次公杜詩驄馬行雲近聞下詔喧都邑肯使麒麟地上行選有云近收梓】相逢一醉豈有命南來寂寞君歸矣

和黃秀才鑑空閣【邦衡按杭州圖經云顯明院廣順二年吳越王錢氏臣孟謙建院有鑑空閣】

明月本自明無心孰爲境掛空如水鑑寫此山河影【次公酉陽雜俎載佛氏言月中所有乃大地山河影也】我觀大瀛海巨浸與天永九州居其間無異虵盤鏡【次公前定錄袁安叔遇異人得書云每受一命卽開一幅累仕皆驗一日晨起巾櫛一物墮鏡中如虵而有四足驚僕而疾數日卒畱書尙多其妻開視之皆空紙也最後一幅畫虵盤鏡中而巳】空水兩無質相照但耿耿妄云桂兔蟇俗說皆可屏【厚酉陽雜俎舊傳月中有桂又五經通義日月中有兔與蟾蜍向月陰也蟾蜍陽也而與兔並明陰系於陽也】我遊鑑空閣缺月正淒冷黃子寒無衣對月句愈警借君方諸涙【縯方諸方鑑也古者以陽遂取明火於日以方諸取明水於月】一沐管城頴誰言小叢林淸絕冠五嶺

予初謫嶺南過田氏水閣東南一峯丰下鋭上俚人謂雞籠山予更名獨秀峯今復過之戲畱一絕

倚天巉絕玉浮屠【次公李白詩靑冥皖公山巉絕可人意浮屠佛之名而浮圖佛氏言塔也今先生之詩以山比塔當是浮圖字】肯與彭郎作小姑【縯摭遺江南有兩山孤迥出於江中古傳爲二孤之名後人訛之卽以大者爲大姑小者爲小姑立祠卽以婦人之名配之洞庭之下有洲風濤激之則隠隠有聲古傳爲猛浪磯後人訛音則曰彭郎磯又以爲小姑之壻也潘同安志小孤山在宿松縣東南一百二十里又江州有彭浪磯語轉爲彭郎磯遂有小姑嫁彭郎之語】獨秀江南知有意要令人別四方壺【厚左傳云自小別至大別注云禹貢漢水至大別南入江然則此二別在江夏界也海中神山謂之方壺以其形如壺之方也】

犍爲王氏書樓

樹林幽翠滿山谷樓觀突兀起江濵云是昔人藏書處磊落萬卷今生塵江邊曰出紅霧散綺窓畫閣靑氛氳山猿悲嘯谷泉響野鳥嘐戞巖花春借問主人今何在被甲逺戍長苦辛先登搏戰事斬級區區何者爲三墳書生古亦有戰陣葛巾羽扇揮三軍【縯諸葛亮葛巾羽扇指揮三軍】古人不見悲世俗回首蒼山空白雲

南溪有防景亭處眾亭之間無所見甚不稱其名予欲遷之少西臨斷岸西向可以逺望而力未暇特爲制名曰招隠仍爲詩以告來者庶幾遷之

飛檐臨古道髙榜勸遊人未卽令公隠聊須濯路塵茆茨分聚落煙火傍城闉林缺湖光漏牕明野意新居民惟白帽【次公白帽隠者之服杜詩云嘗念著白防采薇靑雲端師南史和帝紀百姓皆著髙屋白紗帽堯卿管寧不應州縣之辟常著白防】過客謾朱輪【次公楊惲傳雲乘未輪者十人】山好畱歸屐【厚謝靈運登山著木屐上山則去其前齒下山則去其後齒】風回落醉巾【縯桓溫宴龍山風至吹孟嘉防落而嘉不知】他年誰攺築舊制不須因到吾𨿽老猶堪作坐賔

淩虛臺【師今在鳳翔廨之後園堯卿乃陳希亮知鳳翔時建也饒先生集載淩虛臺記云四方之山莫髙於終南而太守之居未嘗知有山焉此淩虛之所爲築也】

才髙多感激道眞無往還不知此臺上舉酒邀靑山靑山𨿽云逺似亦識公顏崩騰赴幽賞披豁露天慳落日衘翠壁暮云防煙鬟【次公太白詩靑山猶銜半邊日退之詩擢玉紆煙鬟】浩歌淸興發放意末禮刪是時嵗雲暮防雪灑袍班吏退迹如掃【厚杜詩山迹如掃】賔來勇躋攀臺前飛鴈過臺上雕弓彎聯翩向空墜一笑驚塵寰【次公此乃退之雉帶箭云衝人決起百餘尺紅翎白簇隨傾斜將軍仰笑軍吏賀五色離披馬前墮取其意變其句者也】

孫莘老求墨妙亭詩【子翚先生墨妙亭記云熈寧四年十二月髙郵縣孫莘老自廣徳移守吳興其明年二月作墨妙亭於府第之北取自漢以來古文遺刻以實之】

蘭亭蠒紙入昭陵【縯王右軍爲蘭亭宴集序眞本以蠒紙書之唐太宗尢寶其書遺塟入昭陵】世間遺迹猶龍騰【厚見末句注中信民梁武帝評右軍書云字勢雄踞如龍躍天門虎臥鳳閣】顏公變法出新意【縯眞卿書雄秀獨出一變古法】細筋入骨如秋鷹徐家父子亦秀絕【厚徐浩父子工艸人壯其書爲怒蜺抉石渴驥奔泉】字外出力中藏稜嶧山傳刻典刑在千載筆法畱陽冰【縯嶧山碑李斯書也所謂小篆者唐李陽冰得其筆法號玉筯體杜詩嶧山之碑野火焚棗木傳刻肥失眞】杜陵評書貴瘦硬【厚杜甫八方小篆歌苦縣光和尙骨立書貴瘦硬方通神次公亭中有顏徐李斯等石刻故甫敍言之】此論未公吾不慿短長肥瘦各有態玉環飛燕誰敢憎【縯楊妃外傳云妃小字玉環明皇覽漢成內傳見飛燕身輕不勝風制七寶避風臺因謂妃子曰爾則任吹多少妃曰霓裳一曲足掩前古】吳興太守眞好古購買防缺揮縑繒趺入坐螭隠壁空齋晝靜聞登登【次公登登打碑聲也詩云築之登登】奇蹤散出走吳越勝事傳說誇友朋書來乞詩要自寫爲把栗尾書溪藤【次公栗尾筆也溪藤剡溪紙也安國唐國史補云紙則有越之刻藤】後來視今猶視昔【縯蘭亭記後之視今猶今之視昔】過眼百世如風燈【次公韓詩百嵗如風燈】他年劉郎憶賀監還道同時須服膺【厚劉禹錫髙樓賀監昔曾登壁上筆蹤龍虎騰又云偶因獨見空驚目恨不同時便伏膺】

莘老葺天慶觀小園有亭北向道士山宗說乞名與詩

春風欲動北風防歸鴈亭邊送鴈歸蜀客南遊家最逺吳山寒盡雪先晞扁舟去後花絮亂【次公先生自杭倅以開運鹽河故至湖州若去乃三月矣故曰去後花絮亂】五馬來時賔從非【援南齊栁元伯之子五人皆領郡號五馬殷文圭云栁氏亭邊參差五馬吳洪慶善韓文辧證云謝靈運爲永嘉太守常以五馬自隨立五馬坊五馬亭】惟有道人應不忘抱琴無語立斜暉

於潛令刁同年野翁亭【邦衡按圖經岝防山在縣西二里野翁亭在山之北】

山翁不出山溪翁長在溪【前二令作二翁亭】不如野翁來往溪山間上友麋鹿下鳬鷖問翁何所樂三年不去煩推躋【援吳人歌曰鄧侯挽不畱謝令推不去】翁言此間亦有樂非絲非竹非蛾眉【次公非絲非竹𨿽語意當如此亦出左太衝詩何必絲與竹山水有淸音】山人醉後鐵冠落溪女笑時銀櫛低我來觀政問風謡皆云吠大足生犛【縯岑熈爲魏郡太守人歌之曰我有枳棘岑君伐之我有蟊賊岑君遏之吠大不驚足下生犛】但恐此翁一旦捨此去長使山人索寞溪女啼【天長山唐道士常冠鐵冠於潛婦女皆挿大銀櫛長尺許謂之蓬沓須溪今人必以爲於潛病矣賴此注有理】

僧淸順新作垂云亭【希聲按杭州圖經云寶嚴院天成二年錢氏建其亭館有借竹軒垂云亭亭乃元丰中詩僧淸順作】

江山𨿽有餘亭榭著難穏登臨不得要萬象各偃蹇【次公左傳云彼皆偃蹇蓋傲慢不隨之貎先生詩又曰淸山偃蹇如髙人又云靑山若無數偃蹇不相親皆此意也】惜哉垂云軒此地得何晚天功爭向背詩眼巧增損路窮朱欄出山破石壁很海門浸坤軸【縯杜詩安知有蒼池萬頃浸坤軸】湖尾抱雲巘蔥蔥城郭麗【縯蘓伯阿望舂陵郭嘆曰气佳哉欝欝蔥蔥然】淡淡煙村逺紛紛烏鵲去一一漁樵返雄觀快新獲防景收昔遁道人眞古人嘯詠慕嵇阮【厚晉周顗於王導坐傲然嘯詠導曰卿欲逺希嵇阮邪顗曰安敢近捨明公逺希嵇阮】空齋臥蒲褐芒屨每自捆【厚唐隠士朱桃椎織芒屨置道上見者以美茗易之曰此居士屨也】天憐詩人窮乞與供詩本我詩久不作荒澀旋鋤墾從君覓佳句咀嚼廢朝飯東陽水樂亭【爲東陽令王都官槪作秦志林錢塘東陽皆有水樂洞泉流空谷中皆自然宮商】

君不學白公引涇東注渭五斗黃泥一鐘水【縯漢書溝洫志白公奏穿渠引涇水首起谷口尾入櫟陽注渭中袤三百里漑田四千五百餘頃民歌之曰舉鍤爲云決渠爲雨涇水一石其泥數斗】又不學哥舒橫行西海頭歸來羯皷打涼州【縯哥舒其先蓋突騎施哥舒部之酋長世居安西翰貴封涼國公羯皷打涼州事未詳涼州曲名也唐以州名曲如伊梁甘涼之類又云入破其地皆防於吐蕃羯皷外夷樂以戎羯名之如漆桶下以牙牀承之擊用兩梭厚哥舒翰築神威軍靑海上吐蕃攻破之更築於龍駒島三千人戍之由是吐蕃不敢近靑海】但向空山石壁下愛此有聲無用之淸流流泉無石無竅彊名水樂人人笑慣見山僧巳厭聽多情海月空畱照洞庭不復來軒轅【縯莊子黃帝張咸池九韶之樂於洞庭之野軒轅言黃帝也】至今魚龍舞鈞天【厚趙簡子疾語大夫曰我之帝所甚樂與百神遊於鈞天廣樂九奏萬舞不類三代之樂其聲動人】聞道磬襄東入海【援論語撃磬襄入於海】遺聲恐在山海間鏘然澗谷含宮徴節奏未成君獨喜不須寫入薫風【縯舜作五之琴以歌南風其詩曰南風之薰兮可以解吾民之慍兮】縱有此聲無此耳

李行中醉眠亭三首

巳向閒中作地仙【縯孫思邈著千金方以防虫水蛭爲藥以害物命不獲上升爲地仙】更於酒裏得天全【縯莊子言醉者墜車𨿽疾不死骨節與人同而犯害與人異其神全也】從教世路風波惡賀監偏工水底眠【厚杜詩飲中八仙歌知章騎馬似乘船眼花落井水防眠】

君且歸休我欲眠人言此語出天然醉中對客眠何害須信陶潛未若賢【縯陶潛有酒輙設不問賔主醉則語客曰我醉欲眠君且去厚李白詩我欲醉眠君且去明朝無事抱琴來】

孝先風味也堪憐肯爲周公晝曰眠【縯邊韶字孝先嘗晝日假寐弟子私嘲之曰邊孝先腹便便懶讀書畫日眠孝先聞之答曰邊爲姓孝爲字腹便便五經笥但欲眠思經事寐與周公同夢靜與孔子同意師而可嘲出何典記】枕麯先生猶笑汝【援劉伶酒徳頌先生於是方捧罋承糟衘杯嗽醪奮髯箕踞枕麯借糟】枉將空腹貯遺編

次韻陳海州乘槎亭【縯因話銀云漢書載張騫窮河源言其奉使之遠實無天河之說惟張華博物志云近世有人居海上每年八月見乘槎來不違時貴一年糧乘之到天河見婦人織丈夫飲牛遣問嚴君平日某年月日客星犯牛斗卽此人也後世相傳云得織女支機石持以問君平都是慿虛無之說今成都嚴眞觀有一石呼爲支機石云當時君平畱之寶歷中予下第還家於京都途中逢官差夫逓舁張騫槎先在東都禁中今準詔索有司取進不知是何物也前輩詩往往有張騫槎者相襲訛謬矣縱出雜書亦不足據也】

人事無涯生有涯【縯荘子吾生也有涯而知也無涯】逝將歸釣漢江槎乘桴我欲從安石【縯謝安與孫綽等泛海風起浪湧安吟嘯自若】遁世誰能識子嗟【次公丘中有麻詩云彼畱子嗟言其將逝矣】曰上紅波浮翠巘潮來白浪捲靑沙淸談羙景雙奇絕不覺歸鞍帶月華

種徳亭【並序】

處士王復家於錢塘爲人多技能而醫尢精期於活人而已不志於利築室候潮門外治園囿作亭榭以與賢士大夫遊惟恐不及然終無所求人徒知其接花蓺果之勤而不知其所種者徳也乃以名其亭而作詩以遺之

小圃傍城郭閉門芝術香【堯卿仙經本行傳言焚芝術辭葷羶淸籟飄飅於艸木天香氛氳於崖谷此道家之所貴也】名隨市人隠【縯王康琚反招隠詩曰大隠隠朝市小隠隠藪澤】徳與佳木長元化善養性【援後漢方術傳華陀字元化其傳云曉養生之術年巳百嵗而猶有壯容時人以爲仙】倉公多禁方【縯倉公淳於意其傳云少而喜醫方術更受師同郡元裏公乘陽慶使意盡去其故方更悉以禁方予之蓋常爲齊太倉長】所活不可數相逄旋相忘但喜賔客來置酒花滿堂【子仁李白詩羙人在時花滿堂】我欲東南去觀雙檜蒼山茶想出屋湖橘應過墻木老徳亦熟吾言豈荒唐

徐大正閒軒

冰蠶不知寒【縯王子年拾遺錄東海圓嶠山有冰蠶長七寸有鱗角以霜雪覆之則爲蠒五色絲織爲衣入水不濡】火鼠不知暑【厚東方朔神異經曰南荒之外有火山其中皆生不燼之木晝夜火燒得暴風猛雨不滅火中有防重百斤毛長二尺餘細如絲可以作布倬王貞白寄鄭谷詩云火防重燒布冰蠶獨繭絲直須天下手裁作領巾披】知閒見閒地已覺非閒侶君看東坡翁懶散誰比數形骸墯醉夢生事委塵土早眠不見燈晚食或欹午臥看氊取盜【援晉書王獻之夜臥齋中有偸兒入其室盜物都盡獻之徐曰偸兒靑氊我家舊物可特置之】坐視麥漂雨【縯後漠髙鳯少爲書生家以農畆爲業專精讀書晝夜不息妻嘗之田曝麥於庭令鳳持竿護雞時天暴雨而鳯持竿誦經不覺潦水漂麥】語希舌頰彊【厚晉殷仲堪云三日不讀道徳經覺舌本間彊】行少腰腳僂五年黃州城不踏黃州皷人言我間客置此閒處所問閒作何味如眼不自睹【縯莊子目能視百步之外而不見其睫】頗訝徐孝亷得閒能幾許介子願奉使【次公前漢傅介子謂霍光曰樓蘭玆數反覆而不誅無所懲艾介子過玆時其王近就人易得也願往刺之以威示諸國】翁歸備文武【援前漢田延年爲河東太守行縣至平陽召故吏五六十人延年親臨見令有文者東有武者西閱數十人次到尹翁歸獨伏不肯起曰翁歸文武兼備惟所設施】應緣不耐閒名字掛庭宇我詩爲閒作更得不閒語君如汗血駒【縯大宛國馬汗血其先天馬子也】轉眄略燕楚【縯李白天馬歌升昆侖歷西極四足無一蹶雞鳴發燕晡秣越】莫嫌鑾輅重終勝鹽車苦【厚戰國防汗明之言曰驥服鹽車上太行伯樂遇之下車攀而哭之】

泗州南山監倉蕭淵東軒二首

偶隨樵父采都梁【南山名都梁山山出都梁香故也次公樂府歌詩曰防防五水香迷疊艾納及都梁又本艸蘭艸條下注引荊州記云都梁縣有山山下有水淸淺其中生蘭艸因名爲都梁】竹屋松扉試乞漿【厚太平廣記裴航經藍橋驛求漿於老媼家媼咄曰雲英擎一杯水來郎君要飲次公朝野僉載云太嵗在酉乞漿得酒】但見東軒堪隠幾不知公子是監倉溪中亂石墻垣古山下寒蔬匕箸香我是江南舊遊客掛冠知有老蕭郎【次公東觀漢記曰王莽居攝子宇諫莽而莽殺之逄萌謂友人曰三綱絕不去禍將及人卽解冠掛東門而去】

北望飛塵若晝霾【次公爾雅風而土曰霾又詩云終風且霾】洗心聊復記東齋珍禽聲好猶思越【縯古詩胡馬嘶北風越鳥巢南枝次公莊舄在楚爲執珪有頃而病楚王曰舄故越之鄙細人也今在楚爲執珪富貴矣亦思越否】野橘香淸未過淮【厚周禮考工記橘逌淮而北爲枳】有信防泉來逺嶺無心眀月轉空堦一官倉庾眞堪老【援漢有倉氏庾氏以其爲倉庾之官而長子孫焉】坐防松根絡斷崖

劉乙新作射亭【乙父甞知眉州】

蘭玉當年刺史家【縯晉謝安嘗戒約子侄曰子弟亦何豫人事而正欲使其佳侄答日譬如芝蘭玉樹欲使其生於堦庭爾】雙鞬馳射笑穿花【厚後漢董卓膂力過人雙帶兩鞬左右馳射注云言所以藏箭謂之服藏弓謂之鞬左傳左執鞭弭右屬櫜鞬】而今白首閒驄馬【援後漢桓典拜侍禦史常乘驄馬京師畏憚爲之語曰行行且止避驄馬禦史】只有淸樽照畫蛇【縯晉書樂廣有親賔久濶不復來廣問其故答曰前在座防賜酒方欲飲杯中有蛇影意甚惡之旣飲而疾於時河南防事壁上有角弓畫作蛇廣意杯中蛇卽角影也復置酒於前處謂客曰酒中復有所見否答曰所見如初廣乃告其所以客豁然意解沈病頓愈】寂寂小窓珠网徧陰陰垂栁鴈行斜手柔弓燥春風暖【厚魏文帝言嵗時之春勾芒司節和風扇物弓燥手柔艸淺獸肥與族子獵於鄴西】置酒防君中防牙【次公呂布傳袁術遣將紀靈等攻劉備布謂靈曰徳布弟也爲諸君所圍故來救之布性不喜合闘但喜解闘耳乃令軍中設防於營門布彎弓顧曰諸君觀布射防小支中者各解兵不中可畱決闘布卽一發正中防支靈等皆言將軍天威也罷去】

畱題蘭臯亭

雪後東風未肯和扣門遷客夜經過不知舊竹生新筍但見淸伊換濁河【次公卽前所謂新洛也】無復往來乘下澤【縯後漢馬援嘗謂官屬曰吾從弟少遊常哀吾慷慨多大志曰士生一世但取衣食裁足乘下澤車禦欵叚馬爲郡掾吏守墳墓鄕裏稱善人斯可矣】聊同笑語說東坡【堯卿白樂天謫忠州州有東坡屢作詩以言之故公在黃州亦作東坡乃樂天之遺意也】眀年我亦開三徑【次公晉陶潛傳求爲彭澤令謂親朋曰聊欲歌以爲三徑之資蓋蔣詡開三徑以延其友求仲羊仲也】寂寂兼無雀可羅【厚前漢鄭當時傳云先是下邳翟公爲廷尉賔客滿門及廢門外可設雀羅堯卿樂天詩雲門冷兼無雀可羅】

南部妙峯亭

千尋掛云闕十頃含風灣開門弄淸泚照見雙銅鐶池臺半禾黍【縯詩周大夫行役至於宗周過故宗廟宮室盡爲禾黍】桃李余榛菅【次公退之詩豈念幽桂遺榛菅】無人肯回首日暮車斑斑【厚後漢五行志京都童謡曰車斑斑入河間河間婦女工數錢】史君非世人心與古佛閒時要聲利客來洗塵埃顏新亭在東阜飛宇臨通闤古甃磨翠壁霜林散煙鬟【次公退之詩擢玉紆煙鬟先生今句蓋言山之露頂如煙鬟耳又有詩曰孤云落日在馬耳照耀金碧開煙鬟又曰落日銜翠壁暮云防煙鬟又曰兩山遙樹雙煙鬟又曰淮山相媚好曉鏡開雲鬟是已】孤云抱商丘芳艸連杏山俯仰盡法界逍遙寄人寰亭亭妙髙峯【次公妙髙峯則取海上徳云所居之山爲名也】了了蓬艾門【縯莊子夫三子者猶存蓬艾之間】五老壓彭蠡【援廬山有五老峯廬山背岷流靣彭蠡故云】三峯照潼關【厚華山有三峯曰蓮華毛女松檜潼闗在華州華陰縣】均爲拳石小配此一掬慳【縯退之炭谷湫詩巨靈髙其捧保此一掬慳】煩公爲摽指免使勤躋攀

遺直坊【並序】

富鄭公客李常登人也故太守李師中榜其閭曰遺直其子大方求詩於軾爲賦一首

使君不浪出羔鴈親扣門【縯禮記下大夫相見以鴈上大夫相見以羔次公禮記云飾羔鴈者以繢】先生但淸坐薤水已多言【縯後漢龎參爲漢陽太守郡人任棠者有奇節隠居教授參到先之棠不與言但以薤一大本水一盂置戶屏下自抱孫兒伏於戶下參思其微意曰水者欲吾淸也防大本薤者欲吾擊彊宗也抱兒當戶欲吾開門卹孤也於是嘆息而還】當時邦人化市無朝飲豚【援家語仲尼爲司防沈猶氏不敢朝飲其羊】嵗月曾幾何客主皆九原【縯禮記擅弓趙文子與叔譽觀於九原文子曰死者如可作吾誰與歸注九原者晉卿大夫所塟之地】魯經有餘嘆【次公春秋左傳稱叔向古之遺直厚禮記仲尼之嘆蓋嘆魯也】楚些無歸魂我作遺直詩過者式其藩

同景文詠蓮塘

塘上鉤簾對晚香不知斜日已侵牀江妃自惜淩波韈長在髙荷扇影涼

藏春塢三首

退之身外無窮事子美生前有盡花更有多情君未識不隨栁絮落人家

莫尋羣玉峯頭路莫防都觀裏花但解閉門畱我住主人休問是誰家

朱閣前頭露井多碧桃枝下美人過寒泉未必能如此柰有銀牀素綆何

書辧才白雲堂壁

不辭淸曉叩松扉卻值支公久不歸山鳥不鳴天欲雪捲簾惟見白雲飛

散郎亭

法花下有散郎亭老樹蒼崖如有情歡戚巳隨時事去壁間只有古人名

書堂嶼

蒼山古木書堂嶼北出湘水百餘誰爲往來虧世界至今人指安禪處豈無驚蛇與飛鳥後來那復知其趣不知我身今是否空記名稱作常住

題淨因院

門外黃塵不見山个中艸木亦常閒履聲如渡薄冰過催粥華鯨吼夜闌

講武臺南有感

山城九月冒朝寒講武臺南路屈盤騶子雨中乘馬去村童煙外倚墻防鵶啼冢木秋風急鷺立漁船夜水漧花似去年堪折贈挿花人去涙闌干

題寶雞縣斯飛閣

西南歸路逺蕭條倚檻魂飛不可招野濶牛羊同鴈鶩天長艸樹接雲霄昏昏水气浮山麓泛泛春風弄麥苖誰使愛官輕去國此身無計老漁樵

顏樂亭詩【並敍】

顏子之故居所謂陋巷者有井存焉而不在顏氏久矣膠西太守孔君宗翰始得其地浚治其井作亭於其上命之曰顏樂昔夫子以簞食瓢飲賢顏子而韓子乃以爲哲人之細事何哉蘇子曰古之觀人也必於小者觀之其大者容有僞焉人能碎千金之璧不能無失聲於破釡能搏猛虎不能無變色於蠭蠆孰知簞食瓢飲之爲哲人之大事乎乃作顏樂亭詩以遺孔君正韓子之說且以自警云

天生烝民爲之鼻口美者可嚼芬者可臭美必有惡芬必有臭我無天遊六鑿交鬭騖而不反跬步商受偉哉先師安此防陋孟賁股栗虎豹卻走眇然其身中亦何有我求至樂千載無偶執瓢從之忽焉在後

東坡詩集注卷二十八

欽定四庫全書

東坡詩集注卷二十九

宋王十朋撰

題詠

和文與可洋州園池三十首【堯卿熈寜八年出守洋天祐石林先生云文同字與可蜀人與子瞻厚子瞻出爲杭州通判同送詩云北客若來休問事西湖𨿽好莫吟詩公黃州謫坐杭州詩語人以爲知言】

湖橋

朱防畫柱照湖明白葛烏紗曵履行橋下魚晚無數【次公退之新亭詩瓦影蔭魚】知君拄杖過橋聲

橫湖

貪看翠蓋擁紅妝不覺湖邊一夜霜捲卻天機云錦段【次公退之云撐舟昆明度云錦】從教疋練寫秋光【厚謝暉詩澄江靜如練】

書軒

雨昬石硯寒云色風動牙籖亂葉聲【縯退之詩鄴侯家多書挿架三萬軸一一懸牙籖新若手未觸】庭下已生書帶艸使君疑是鄭康成【厚三齊記鄭司農常居不其城南山教授所居山下艸如薤葉長尺餘堅紉異常時人名康成書帶】

冰池

不嫌冰雪繞池看誰似詩人巧耐寒【次公杜詩勝裏金花巧耐寒】記取羲之洗硯處碧琉璃下黒蛟蟠【厚羲之嘗與人書曰張芝臨池學書池水盡黒使人耽之若是未必後之子功承天歸宗寺禪院晉咸康六年王羲之置有右軍墨池】

竹塢

晚節先生道轉孤歳寒惟有竹相娯麤才杜牧眞堪笑【子仁先生談錄云唐之盛時內重外輕任方面者目爲麤才張燕公云愧無通材供國麤使】喚作軍中十萬夫【援杜牧晚晴賦竹林外裏兮十萬丈夫甲刃摐摐宻陣而環侍】

荻蒲

雨折霜幹不柰秋白花黃葉使人愁月明小艇湖邊宿便是江南鸚鵡洲【次公鸚鵡洲在鄂州岸下大江中】

蓼嶼

秋歸南浦蟪蛄鳴【次公家語孔子謂宰予曰違山十里蟪蛄之聲猶在於耳】霜落橫湖沙水淸臥雨幽花無限思抱叢寒蝶不勝情

望雲樓

陰晴朝暮幾回新已向虛空付此身出本無心歸亦好白雲還似望云人

天漢臺

漢水東流舊見經【縯經指言書也禹貢云嶓冡導漾東流爲漢】銀潢左界上通靈【厚銀漢一名銀潢謝莊月賦斜漢左界北陸南躔次公詩句之意以言地上之漢與天上之漢相通耳】此臺試向天文覓閣道中間第幾星【援天文志中宮後十七星絕漢抵營室曰閣道倬漢天文志閣道天漢中四星曰天駟次公前首詩意以臺在洋州之公宇洋州之水則漢江以比天漢其臺以比閣道中星耳】

待月臺

月與髙人本有期掛檐低戶映蛾眉只從昨夜十分滿漸覺冰輪出海遲

二樂榭

此間眞趣豈容談二樂並君已是三仁智更煩訶妄見坐令魯叟作瞿曇【來詩云二見因妄生】

灙泉亭

聞道池亭勝兩川應須爛醉答雲煙勸君多揀長腰米【次公漢上諺雲長腰粳米縮項鯿魚皆言其好也師長腰糈米釀酒極佳】消破亭中萬斛泉

吏隠亭

縦橫憂患滿人間頗怪先生日日閒昨夜淸風眠北牖朝來爽气在西山【援王徽之爲桓沖參軍衝嘗謂曰卿在府日久比當相料理徽之不答直以手板拄頰曰西山朝來致有爽气耳】

霜筠亭

解籜新篁不自持嬋娟巳有嵗寒姿【次公楚辭云修竹之嬋娟】要看凜凜霜前意須待秋風粉落時

無言亭

慇懃稽首維摩詰敢問如何是法門彈指未終千偈了向人還道本無言【事詳見維摩像詩注】

露香亭

亭下佳人錦繡衣【善權廬山記云由天池直下山十五里洞名錦繡谷谷中奇花異卉不可殫述三四月間紅紫匝地如被錦繡】滿身瓔珞綴明璣晚香消歇無防處花巳飄零露巳晞

涵虛亭

水軒花榭兩爭妍秋月春風各自偏惟有此亭無一物坐觀萬景得天全【次公軒在水之傍榭在花之上所見者水之景花之景而巳故在秋月春風各爲偏也若涵虛則不著一物非天全之景而何】

溪光亭

決去湖波尙有情卻隨初日動檐楹溪光自古無人畫憑仗新詩與寫成【次公詩意謂巳決此溪之水爲橫湖而其波隨日以動在檐楹間戀戀不去此爲有情】

披錦亭

煙紅露緑曉風香燕舞鸎啼春日長誰道使君貧且老繡屏錦帳咽笙簧

過溪亭

身輕步穏去忘歸四柱亭前野彴微忽悟過溪還一笑【堯祖廬山記太平興國寺流泉匝寺下入虎溪昔逺師過此虎則號嗚時陶元亮居栗裏山南陸修靜亦有道之士逺師嘗送此二人與語道合不覺過之因相與大笑今世傳三笑圖蓋起於此】水禽驚落翠毛衣【次公彴橫木渡水也名略彴陸防詩頭經略彴冠微亞腰持笭箵帶頻矗】

褉亭

曲池流水細鱗鱗髙防傳觴似洛濱【縯晉武帝問三日曲水之義束晢對曰昔周公城洛邑因流水以泛酒故逸詩云羽觴隨波二漢相承皆爲盛集次公竹林七賢論曰王濟嘗解褉洛水又夏綂傳綂到洛三月三日洛中王公以下莫不方軌連軫並至南浮橋邊褉】紅粉翠蛾應不要畫船來往勝於人

菡萏亭

日日移牀趂下風淸香不盡思何窮若爲化作千歲巢向田田萬葉中【縯史記禇先生言余至江南長老云千歲乃逰蓮葉之上】

荼蘼洞

長憶故山寒食夜野荼蘼發暗香來分無素手簮羅髻且折霜蕤浸玉醅【次公此追言在鄕國時事以形容文洋州所對之荼蘼爲有佳人以素手簪髻上非止泛酒中而巳】

篔簹谷

漢川修竹賤如蓬斤斧何曾赦籜龍【縯盧仝詩萬籜抱龍兒鉆迸益林藪又云籜龍正稱寃莫殺入汝口】料得淸貧饞太守渭濵千畝在胸中【厚史記渭川千畝竹其人與千戶侯等次公先生嘗爲文洋州作篔簹谷偃竹記尾云篔簹竹在洋州與可嘗令作洋州三十詠矣篔簹谷其一也予詩曰料得淸貧饞太守渭濱千畝在胸中是日與可與妻遊谷中燒筍晚食發函得詩大笑噴飯滿案】

寒蘆港

溶溶晴港漾春輝蘆筍生時柳絮飛還有江南風物否桃花流水鮆魚肥【厚張志和詩西塞山前白鷺飛桃花流水鱖魚肥次公鮆才禮反玉篇注云刀魚也昌齡永衡記黃河二月三月水名桃花水】

野人廬

少年辛苦事犁鋤剛厭靑山繞故居老覺華堂無意味卻須時到野人廬【次公方在田畝所見者靑山以爲可厭乃爲官則思野樂】

此君亭

寄語庵前抱節君與君到處合相親寫眞𨿽是文夫子【倬公詩老可能爲竹寫眞】我亦眞堂作記人【次公名竹爲抱節君先生之所新語也與可畫竹名之曰墨君有堂焉而先生作墨君堂記】

金橙徑

金橙縱復里人知不見鱸魚價自低須是松江煙雨裏小船燒薤香虀【次公鱸魚所以爲鱠金橙所以爲虀江之鱸江南所稱也此之謂金虀玉鱠】

南園【王介甫有云含風鴨緑鱗鱗起弄日鵞黃嫋嫋垂上暗言水下暗言柳亦此格也】

不種夭桃與緑楊使君應欲作農桑春疇【一作畦】雨過羅紈膩夏隴風來餅餌香【次公此格謂之言山不言山言水不言水之格最爲巧妙次公舊眉山集一本云桑疇麥隴今云春疇夏隴言春則知其爲桑況下又有羅紈膩字言夏則知其爲麥況下又有餅餌香字乎此必先生後來手自定詩集時易之耳】

北園

漢水巴山樂有餘一麾從此首歸塗北園艸木憑君問許我他年作主無

見邸家園畱題【和孔密州】

大斾傳聞載酒過【次公沈傅師詩大斾璀錯輝松門揚雄傳好事者載酒殽従學】小詩未忍看塼磨陽闗三疊君須祕除卻膠西不解歌【來詩有渭城之句縯漢於燉煌龍勒縣置陽闗後人因以陽闗名曲次公按先生詩話舊傳陽關三疊然今世歌者每句再疊而已若通一首言之又是四疊皆非是或毎句三唱以應三疊之說則叢然無復節奏余在宻州有文勛長官者以事至宻自云得古本陽關其聲宛轉淒防不類向之所聞毎句皆再唱而第一句不疊乃知古本三疊蓋如此及在黃州偶讀樂天對酒詩云相逢且莫推辭醉聽唱陽關第四聲注云第四聲勸君更盡一杯酒以此驗之若第一句再疊則此句爲第五聲今爲第四聲則第一句不疊審矣詩話𨿽是黃州後來所作而文勛長官以事至宻所傳契勘先生先知宻州與孔郎中交代自宻徙徐今在徐州和孔詩所謂除卻膠西不解歌豈正是文長官所傳之詩耶】

望湖亭

八月渡長湖蕭條景物疏西風片帆急暮藹一山孤許國心猶在時術巳虛岷峨家萬里投老得歸無

次韻半山亭

登嶺勢巍巍蓮峯太華齊憑欄紅日早回首白雲低松栢月中老猿猴物外啼禪師吟絕後千古指人迷

和廬山芝上人竹軒

洞外復空中千千萬萬同勞師向竹頌淸是阿誰風

觀臺

三界無所住一臺聊自寜塵勞付白骨寂照起黃庭殘磬風中嫋孤燈雪後靑須防戲童子投礫犯淸泠【見病臂謁告注】

懷口令陳徳任新作占山亭三絕

尙父提封海岱間南徵惟到穆陵關【縯左傳齊侯曰先王賜我先公履曰南至於穆陵北至於無棣五侯九伯汝得徵之】誰知海上詩狂客占得膠西一半山

我是膠西舊使君【曾守宻州】此山仍合與君分故應竊比山中相時作新詩寄白雲

寄傲軒

先生英妙年一掃千兔禿仕進固有餘不肯踐屋通闤何所傲傲名非傲俗定知軒冕中享榮不償辱豈無自安計得失猶轉轂先生獨揚揚憂患莫能瀆得如虎挾乙失若藏六【縯虎威狀如乙字人佩之可以辟除不祥首尾及四足凡六】茅檐聊寄寓俯仰亦自足東坡無邊春方寸盡藏蓄醉哦傍若無獨侑一樽緑牀頭車馬道殘月掛疎木朝客紛擾時先生睡方熟

浴日亭

劍气崢嶸夜挿天【縯晉書初吳之未滅也斗牛之間常有紫气張華聞雷煥妙達緯象問曰此何祥也曰寶劍之精上徹於天耳】瑞光明滅到黃灣【次公黃灣海口也】坐看谷浮金暈【厚淮南子日出於惕谷登於扶桑】遙想錢塘湧雪山已覺滄涼蘇病骨【援列子孔子東遊見兩小兒辯鬭其一曰日出之初滄滄涼涼及其日中熱如探湯】更煩沆瀣洗衰顏【厚列仙傳陵陽子言春食朝霞夏食沆瀣沆瀣者夜中之气也司馬相如大人賦云呼吸沆瀣餐朝霞】忽驚鳥動行人起飛上千峯紫翠間

次韻子由三首

東亭

仙山佛國本同歸【次公白樂天雲海山不是吾歸處歸則須歸兜率天】世路關兩背馳【厚文選曹顏遠詩今我誰所記羣士皆背馳】到處不妨閒卜築【厚杜甫詠懷詩注平生多病卜築遣懷】流年自可數期頥【縯記曲禮云百年曰期頥】遙知小檻臨廛市定有新松長棘茨誰道茆檐劣容膝【援淵明歸去來云審容膝之易安】海天風雨有紛披【次公杜詩是節東籬菊紛披爲誰秀】

東樓

白髮蒼顏自照盆董生端合是前身【次公董生董仲舒也】獨棲髙閣多辭客【厚晉書杜乂殷浩並才名冠世而庾翼弗之重也毎語人曰此輩宜束之東閣俟天下太平然後議其任耳】爲著新書未絕麟【次公此非是孔子春秋事乃司馬遷作史記述陶唐至漢武太和年得白麟而止亦猶春秋止於獲麟也子仁此一聯意指董仲舒下惟講誦目不窺園及著玉杯繁露書特不泥本事耳故首言董生是前身以引之所謂髙閣者直指東樓也舊注引庾翼所謂此輩宜束之東閣失詩意矣】小醉未醒風力軟安眠無夢雨聲新長歌自謂眞堪笑底處人間是所欣【柳子厚詩長歌返故室自誷非所欣】

椰子冠

天教日飲欲全絲【縯前漢袁盎字絲徙爲吳相辭行兄子種謂曰吳王驕日久國多姦今絲欲刻治彼不上書告君則利劍刺君矣東方卑濕絲能日飲無何說王無反而巳如此幸得脫】美酒生林不待儀【次公儀狄大禹時人善造酒椰子樹似防榔而髙大葉長一房生三十餘子如肉似熊白味似胡桃內有漿一升淸如水甜如蜜今言美酒生林指言椰子中有自然之酒故不待儀狄也】自漉疎巾邀客醉【援陶潛好酒酒熟取頭上葛巾漉酒畢還復著之】更將空殻付冠師【前漢髙祖紀注薛有作冠師】防模簡古人爭看簪導輕安發不知【厚隋書簪導按釋名云簪建也所以建冠於發也導所以導防鬢髮使入巾櫛之裏也】更著短檐髙屋帽【厚隋書宋齊之間帽或有白紗髙屋】東坡何事不違時

司馬君實獨樂園【致約元城先生語錄云司馬溫公旣居洛於國子監之側得故營地創獨樂園】

靑山在屋上流水在屋下【次公石季倫思歸引序古木幾於萬株流水周於舍下子仁柳子厚盩厔縣食堂記髙山在前流水在下可以俯仰可以宴樂】中有五畝園花竹秀而野花香襲杖屨竹色侵盞斚樽酒樂餘春棊局消殘夏洛陽古多士風俗猶爾雅先生臥不出冠蓋傾洛社𨿽云與眾樂中有獨樂者才全徳不形所貴知我寡【次公才全徳不形莊子全語老子云知我者希則我貴矣】先生獨何事四海望陶冶兒童誦君實走卒知司馬持此欲安歸【子仁西漢蒯通說韓信曰足下歸楚楚人不信歸漢漢人震恐足下欲持此安歸乎】造物不我捨名聲逐吾輩此病天所赭【堯卿後漢袁紹傳曰坐作聲價名聲常屬我輩人也然此乃人之一病若秦始皇赭其山上者耳】撫掌笑先生年來效喑啞【師按公詩案招此詩言四海蒼生望司馬光執政陶冶天下以譏見任執政不得其人又譏新法處處不便也須溪古刑衣赭衣若莊子天刑之耳用始皇赭山非是】

滕縣時同年西園

人皆種楡栁坐待十畝陰【子仁杜詩與致溪邊十畝陰】我獨種松栢守此一片心【次公禮記松栢之有心】君看閭裏間盛衰日駸駸種木不種徳聚散如飛禽老時吾不識用意一何深知人得數士重義忘千金西園守所開珍木來千岑養此霜雪根遲彼鸞鳳吟【次公指言種松栢也】池塘得流水魚自浮沈幽桂日夜長白花亂靑衿【次公本艸菌桂花白蕊黃牡桂亦曰白花葉冬夏常靑】豈獨蕃艸木子孫已成林【次公易天地變化艸木蕃】拱把不知數防當出千尋【次公文子十圍之大始於拱把】樊侯種梓漆壽張富華簪【縯後漢樊宏父重嘗欲作器物先種梓漆時人嗤之積以歳月皆得其用向之笑者皆求假焉貲至鉅萬追爵謚爲壽張敬侯次公退之作孟先生詩云朅來逰公卿莫肯低華簪】我作西園詩以爲里人箴

寄題梅宣義園亭

仙人子眞後還隠吳市門【次公前漢梅福字子眞元始中王莽専政福一朝棄妻子去九江人傳以爲仙其後有見福於防稽者變姓名爲吳市門卒云】不惜十年力治此五畝園初期橘爲奴【厚李衡種橘千株於龍陽洲臨死敕兒曰吾州有千頭木奴】漸見桐有孫【次公斵琴者多以桐之孫枝云】淸池壓丘虎【飛卿吳都圖經續記虎丘山在吳縣西北七里舊傳秦皇求劍地裂爲池】異石來湖黿敲門無貴賤遂性各琴尊我本放浪人家寄西南坤敝廬𨿽尙在小圃誰當樊【縯詩曰折栁樊圃】羨君欲歸去柰此未報恩愛子幸僚友久要疑弟昆明年過君西飲我空瓶盆

於潛僧緑筠軒

可使食無肉不可使居無竹【縯王子猷嘗寄居空宅中便令種竹曰何可一日無此君耶】無肉令人瘦無竹令人俗人瘦尙可肥俗士不可醫傍人笑此言似髙還似癡若對此君仍大嚼世間那有揚州鶴【厚有客相從各言所志或願爲揚州刺史或願多貨財或願騎鶴上升其一人曰腰纒十萬貫騎鶴上揚州蓋欲兼三人者之所欲也】

此君軒

云幢煙節七州人犀甲檀槍百萬軍蘙薈叢生何足數此君眞是此君君

王復秀才所居雙檜二首

吳王池館徧重城奇艸幽花不記名靑蓋一歸無覓處只畱雙檜待升平【縯晉書孫皓時錢塘湖開或言天下當太平靑蓋入洛時皓以問陳訓訓曰臣止能望气不能達湖之開塞退而告其友曰靑蓋入洛將有輿櫬銜璧之事防而吳國亡】

凜然相對敢相欺直榦臨空未要奇根到九泉無曲處世間惟有蟄龍知

萬松亭【並序】

麻城縣令張毅植萬松於道周以庇行者且以名其亭去未十年而松之存者十不及三四傷來者之不嗣其意也故作是詩

十年栽種百年規好徳無人助我儀【次公詩云我儀圖之愛莫助之】縣令若同倉庾氏【縯前漢書孝文時國家無事爲吏者長子孫居官者爲姓號倉氏庾氏也】亭松應長子孫枝天公不救斧斤厄野火解憐冰雪姿爲問幾株能合抱殷勤記取角弓詩【援左傳昭二年晉侯使韓宣子來聘公享之韓子賦角弓旣享宴於季氏有嘉樹焉宣子譽之武子曰宿敢不封植此樹以無防角弓之詩遂賦甘棠次公老杜冬日有懷李白詩更防嘉樹傳不忘角弓詩】

和人假山【叔度賈氏談錄雲華嶽掌其石丹素正如人肉色適類掌耳髙盈丈濶四五尺】

上黨攙天碧玉環【次公上黨潞府也此言太行山劉禹錫詩外繞亭臺碧玉環】絕河千里抱商顏【師商顏商山也亦曰商於山】試觀煙雨三峯外【縯三峯言華山三峯也曰蓮花毛女松檜】都在靈仙一掌間【厚華山首陽山黃河流於一山間古語云此本一山當河河水過而曲行河神巨靈以手擘開其上以足蹈離其下以通流今華山有手迹仙掌峯是也】造物何如童子戲【次公佛書童子聚沙爲戲】寫眞聊發使君閒何當挈取西徵去畫作圍牀六曲山

李鈐轄坐上分題戴花

二八佳人細馬馱【縯李白詩蒲萄酒金叵羅吳姫十五細馬馱】十千美酒渭城歌【厚曹植詩名都篇雲歸來宴平樂美酒斗十千】簾前栁絮驚春晚頭上花枝柰老何露濕醉巾香掩冉月明歸路影婆娑緑珠吹笛何時見【縯緑珠石崇家妓也善吹笛】欲把斜紅挿皂羅

九月中曾題二小詩於南溪竹上旣而忘之昨日再遊見而錄之

湖上蕭蕭疏雨過山頭靄靄暮雲橫陂塘水落荷將盡城市人歸虎欲行

誰謂江湖居而爲虎豹宅焚山豈不能愛此千竿竹出都來陳所乘船上有題小詩八首不知何人有感於余心聊爲和之

蛙鳴靑艸泊蟬噪垂楊浦吾行亦偶然及此新過雨鳥樂忘罝罦魚樂志鉤餌【次公莊子鉤餌罔罟罾笱之知多則魚亂於水矣削格羅落罝罦之知多則獸亂於澤矣】何必擇所安滔滔天下是

煙火動村落晨光尙熹防田園處處好淵明胡不歸【縯陶淵明歸去來詞雲歸去來兮田園將蕪胡不歸又云問徵夫以前路悵晨光之熹防】

我行無疾徐輕楫信溶漾船畱村市閙閘發寒波漲【堯卿說文謂開閉門曰閘江淮之間作堰閘以制水而時放決之】

舟人苦炎熱【次公唐元宗與栁公權聯句云人皆苦炎熱我愛夏日長】宿此喬木灣淸月未及上黒云如頺山【敬夫後漢光武紀王防營中晝有云如壞山當營而隕】萬竅號地籟衝風散天池【厚莊子地竅則眾籟是巳又云大塊噫气其名爲風是惟無作作則萬竅怒號又曰南溟天池也子仁文選衝風起兮橫波】喧豗瞬息間【次公李白蜀道難曰飛湍瀑流爭喧豗】還掛斗與箕

潁水非漢水亦作蒲萄緑【縯李白詩遙看漢水鴨頭緑恰似蒲萄初發醅】恨無襄陽兒令唱銅鞮曲【厚晉山簡鎭襄陽有兒童歌曰山公出何許往至髙陽池伯恭古樂府云襄陽白銅鞮歌云梁武帝在雍鎭有童謠云襄陽白銅鞮反縛揚州兒識者言銅謂金鞮謂馬也及義師之起實以鐵騎揚州之士皆面縛】

我詩𨿽云拙心平聲韻和年來煩惱盡古井無由波【縯孟郊詩妾心古井水波瀾誓不起縯白樂天詩無波古井水有節秋竹竿】

孤山二詠【並序】

孤山有陳時栢二株其一爲人所薪山下老人自爲兒時巳見其枯矣然堅悍如金石愈於未枯者僧志詮作堂於其側名之曰栢堂堂與白居易竹閣相連屬余作二詩以記之

栢堂

道人手植幾生前鶴骨龍姿尙宛然雙榦一先神物化九朝三見太平年【縯九朝謂陳隋唐梁后唐晉漢周及宋朝也次公所謂三見太平豈止隋唐與宋朝耶】忽驚華構依巖出乞與佳名到處傳此栢未枯君記取【無已傳燈錄僧問西來意趙州答曰庭前栢樹子】灰心聊伴小乘禪

竹閣

海山兜率兩茫然【縯白樂天詩海山不是吾歸處歸則須歸兜率天】古寺無人竹滿軒白鶴不畱歸後語【厚神仙傳遼東華表柱有白鶴集其上言曰有鳥有鳥丁令威去家千嵗今來歸】蒼龍猶是種時孫【援蒼龍謂竹也費長房以靑竹投葛陂中化爲龍】兩叢恰似蕭郎筆【縯樂天畫竹詩蕭郎下筆獨通眞又云森森兩叢十五里】千畝空懷渭上村【厚史記殖貨傳渭川千畝竹其人與千戶侯等】欲把新詩問遺像病維摩詰更無言

金門寺中見李畱臺與二錢【惟演易】唱和四絕句戲用其韻防之

帝城春日帽檐斜【縯隋獨孤信獵歸馳馬入城風吹帽檐側及旦人皆效之】二陸初來尙憶家【次公二陸陸機陸云也自吳入洛張華曰伐吳之役利獲二俊二錢吳人也故以二陸比之】未肯將鹽下蒓菜【厚陸機嘗詣王濟濟指羊酪謂機曰卿吳中何以敵此答曰千里蒓羮未下鹽豉時以爲名對】已應知雪似楊花【縯世傳錢昭度詩南人如問雪向道似楊花昭度二錢之族也】

生平賀老慣乘舟【縯杜詩知章騎馬似乘船師阮咸醉騎馬欹傾人皆指而笑曰个老子騎馬如乘船行波浪中】騎馬風前怕打頭【厚吳越王初入朝上賜以寶馬馬出禁門驕行卻退王謂左右曰豈遇打頭風耶】欲問君王乞符竹但憂無蠏有監州【皆世所傳錢氏故事縯國朝始置諸州通判旣非官屬故嘗與知州爭權每云我是監郡朝廷使我來監汝舉動爲所制有錢昆少卿家世余杭人也嗜蠏嘗求補外郡人問所欲何郡昆曰但得有螃蠏無通判處可矣】西臺妙迹繼楊風【縯西臺妙迹李畱臺建中也楊凝式善艸書自顏栁沒書法衰絕獨凝式筆迹雄傑二王顏柳之餘以心疾致仕人謂之楊風雲】無限龍蛇洛寺中一紙淸詩弔興廢塵埃零落梵王宮

五季文章墮刼灰【厚漢武帝鑿昆明池極深悉是灰墨無復土舉朝不解以問東方朔朔曰臣愚不足以知之可試問西域胡帝以朔不知難以核問至明帝時外國道人入洛陽時有憶東方朔言者乃試以問之胡人雲天地大刼將盡則刼灰此刼灰之餘乃知朔言有防也】升平格力未全回故知前輩宗徐庾數首風流似玉臺【次公徐庾徐陵庾信也徐有玉臺新詠十卷蓋言錢李文辭綺艶學江左之體也】

書雙竹湛師房二首

我本西湖一釣舟意嫌髙屋冷颼颼羨師此室才方丈【縯維摩經言三萬二千師子座入維摩方丈室中無所妨礙】一炷淸香盡日畱暮鼓朝鐘自擊撞【次公退之詩文章自娛嬉金石日擊撞】閉門孤枕對殘缸白灰旋撥通紅火臥聽蕭蕭雨打牕

寶山新開徑

藤梢橘刺元無路【子仁杜詩竹寒沙碧浣花溪橘刺藤梢咫尺迷】竹杖芒鞋不用扶風自遠來聞笑語水分流處見江湖回觀佛骨靑螺髻【縯梁武帝攺造阿育王寺塔塔下得佛發靑紺色以手伸之隨手長短放之則右旋屈爲螺形也】踏徧仙人碧玉壺野客歸時山月上棠棃葉戰暝禽呼【厚白樂天詩天寒路曠何處宿棠棃葉戰風颼颼】

監洞霄宮兪康直郎中所居四詠

退圃

百丈休牽上瀨船【縯杜詩一聲何處送書鴈百丈誰家上瀨船次公漢書下瀬將軍注引伍子胥書有下瀨船故得翻使上瀨船言難進也】一鉤歸釣縮頭鯿【子仁漢中鯿魚肥美襄陽禁捕遂以槎防水因謂之槎頭縮項鯿張敬兒爲刺史齊髙帝取此魚敬兒作六槽船置魚而進作書曰奉槎頭縮項鯿一千八百頭孟浩然峴潭詩云試垂竹竿釣果得槎頭鯿杜詩解悶云復憶襄陽孟浩然淸詩句句盡堪傳卽今耆舊無新語謾釣槎頭縮項鯿】園中艸木春無數只有黃楊厄閏年【俗說黃楊一歳長一寸遇閏退三寸】

逸堂

新第誰來作並鄰舊官寜復憶星辰【縯劉禹錫詩朝傳旌斾行時令夜看星辰憶舊官】請君置酒吾當賀知向江湖拜散人【次公散人陸防也防詩云官家未議活蒼生詔賜江湖散人號】

遁軒

冠蓋相望起隠淪先生那得老江村古來眞遁何曾遁笑殺逾垣與閉門

遠樓

西山煙雨捲疎簾北戶星河落短檐【厚杜甫登慈恩寺塔詩七星在北戶河漢聲西流】不獨江天解空濶地偏心遠似陶潛

戲書吳江三賢畫像三首

誰將射禦教吳兒長笑申公爲夏姫【援左傳楚莊王欲納夏姬申公巫臣曰不可遂以夏姬奔晉楚殺巫臣之族巫臣乃通吳於晉教其射禦戰陣吳始伐楚】卻遣姑蘇有麋鹿【厚伍子胥諫吳王夫差不聽子胥曰臣今見麋鹿遊於姑蘇之臺宮中生荊棘露沾衣也】更憐夫子得西施

右範蠡

浮世功勞食與眠季鷹眞得水中仙不須更說知機早直爲鱸魚也自賢【厚張翰傳翰字季鷹齊王冏辟爲司馬東曹掾冏時執權翰因見秋風乃思吳中菇菜蒓羮鱸魚鱠曰人生貴得適志何能羈宦數千里以要名爵乎遂命駕而歸俄而冏敗人謂之見機也】

右張翰

千首文章一頃田【次公杜牧之詩張祜曰千首詩輕萬戶侯縯蘇秦有負郭田二頃豈能佩六國相印乎子翚新唐書陸防傳云有田數百畝田苦雨潦則與江通故嘗苦饑也】囊中未有一錢看【縯杜詩囊空恐羞畱得一錢看】卻因養得能言鴨驚破王孫金彈丸【縯陸防有鬭鴨一欄頗極馴養一旦驛使過焉挾彈斃其尢者防曰此鴨善人言見欲附蘇州上進使者柰何斃之使人懼盡與槖中金以窒其口徐使問人語之狀防曰能自呼名耳師西京雜記韓嫣好彈以金爲丸所失者日常十分長安爲之語曰苦饑寒逐金丸京師兒童毎聞嫣出輒隨之望彈之所落而拾焉】

右陸防

靑牛嶺髙絕處有小寺人迹罕到

暮歸走馬沙河塘鑪煙裊裊十里香朝行曳杖靑牛嶺崖泉咽咽千山靜君勿笑老僧耳聾喚不聞百年俱是可憐人【次公盧仝詩有錢無錢俱可憐百年驟過如流川】明朝且復城中去白雲卻在題詩處【堯卿王維山中詩云城郭遙相望惟應見白雲】

董儲郎中嘗知眉州與先人遊過安丘訪其故居見其子希甫畱詩屋壁【堯卿董儲宻州安丘人寶元二年以都官員外郎知眉州】

白髮郎潛舊使君【縯漢武帝至郎署見一老郎眉須皓白問何時爲郎何其老也對曰臣姓顏名駟以文帝時爲郎文帝好文而臣好武景帝好老而臣尙少陛下好老而臣已老是以三葉不遇上感其言擢爲防稽都尉張衡賦龎眉而郎濳兮逮三葉而遘武】至今人道最能文只雞敢忘橋公語【厚曹操感太尉橋知已及後經過墓自爲祭文曰承從容誓約之言䢐歿之後路有經由不以鬥酒只雞過相沃酹車過三步腹痛勿怨𨿽臨時戲笑之言非至親之篤好胡肯爲此詞哉】下馬來尋董相墳【縯西京記膠西相董仲舒墳在長安人爲致敬過者必下馬名下馬陵後人語訛爲蝦蟇陵非是】冬月負薪那得免【厚史記優孟傳楚相孫叔敖知其賢人也善待之病且死屬其子曰我死汝必貧困若往見優孟言我孫叔敖之子也居數年其子貧困負薪逢優孟道其父之語優孟言之楚王云雲莊王封之寢丘四百戶以奉其祀次公劉峻見任昉諸子西華等兄弟流離不能自振平生交舊莫有収防西華冬月著葛巾披練裙路逢峻峻然矜之此乃廣朱公叔絕交論兩事相類故用冬月負薪也】鄰人吹笛不堪聞【援向子期思舊賦序云余少與嵇康呂安居正接近其人並有不羇之才其後各以事見法經其舊廬於時日薄虞淵寒冰淒然鄰人有吹笛者發聲寥亮追思曩昔遊宴之好感音而嘆故作賦云】死生契闊君休問灑淚西南向白雲【縯狄仁傑赴並州其親在河陽過太行山反顧見白雲孤飛謂左右曰吾親所居在此云下】

和孔周二絕

再觀邸園畱題

小園香霧曉防籠醉守狂詞未必工魯叟錄詩應有取曲収彤管邶風【縯詩邶國風靜女云靜女其孌貽我彤管箋云彤管筆赤筆也後夫人必有女史事無大小記以成法堯卿嘗聞髙宻老儒之言曰邸氐有賢婦孀居不嫁其節甚髙故公此詩用靜女彤管有煒栢舟共姜自誓邶二風之事也云云】

觀靜觀堂效韋蘇州

弱羽巢林在一枝【次公柳子厚詩毎憐纎鱗遊尺澤翻然弱羽上丹霄莊子鷦鷯巢於深林不過一枝堯卿李義府始召見太宗令詠鳥其末句云上林多少樹不借一枝棲帝曰吾將全林借汝豈惟一枝】幽人蝸捨兩相宜【縯蝸牛螺虫之有角者俗或呼爲黃犢焦先楊沛並作圓捨止其中故謂之蝸牛廬】樂天長短三千首卻愛韋郎五字詩【縯白居易吳郡詩有記言韋應物爲蘇州牧歌詩甚多有郡宴詩云兵衛森畫防宴寢凝淸香最爲警防厚舊唐書白居易傳云韋蘇州歌行淸麗之外頗近興調其五言又髙雅間澹自成一家之體今之秉筆者誰能及之然當蘇州在時人亦未甚愛重必待身死後則愛之】

與舒教授張山人參寥師同遊戲馬臺書西軒壁兼簡顏長道二首

古寺長廊院院行【堯卿唐王建詩院院燒燈如白日】此軒偏慰旅人情楚山西防如迎客汴水南來故繞城路失玉鉤芳艸合【次公按桂苑叢談李蔚咸通中自大梁移鎭淮海見郡寡勝遊之地命於戲馬臺亭西連玉鉤斜道葺亭名曰賞心今雲路失玉鉤誤用此揚州戲馬亭事也】林亡白鶴古泉淸【次公白鶴則山中故事也】淡遊何以虞庠老坐聽郊原琢磬聲【次公禮記周人養庶老於虞庠也泗濵多磬石故云琢磬聲】

竹杖芒鞋取次行下臨官道見人情【堯卿劉夢得詩云安知從復道然後見人情】天寒菽粟猶棲畝【厚南史宋武帝曰餘糧棲畆軍無匱乏之憂】日暮牛羊半入城【次公詩日之夕矣牛羊下來】沽酒獨教陶令醉【縯廬山僧惠遠與陶濳遊常沽酒飲之】題詩誰似皎公淸【厚吳興僧淸畫字皎然唐時有詩名於世仔皎然九日詩云重陽荊楚尙髙防此難陪遇見登龍客同遊戲馬臺風文將水疊云態擁歌回持菊還相問含情愧不才】更尋陋巷顏夫子【次公名長道爲顏夫子故得使陋巷字】乞取防言繼此聲

書泗州孫景山西軒

落日明孤塔【次公僧伽塔也】靑山繞病身知君向西望不愧塔中人

題織錦圖上回文三首【次公回文詩起於竇滔妻蘇氏於錦上織成之蓋順讀與倒讀皆成詩句也第二篇

千字錦第三篇

回文錦皆用此事蓋晉書列女傳竇滔苻堅時爲秦州刺史被徙流沙蘇氏思之織錦爲回文旋圖詩以贈滔宛轉循環以讀之詞甚淒惋凡八百四十字文多不錄也】

春晚落花餘碧艸夜涼低月半枯桐人隨遠鴈邊城暮雨映疎簾繡閣空

紅手素絲千字錦故人新曲九回腸風吹絮雪愁縈骨淚灑縑書恨見郎

羞看一首回文錦錦似文君別恨深頭白自吟悲賦客【厚西京雜記曰司馬相如將聘茂陵女子爲妾卓文君作白頭吟以自絕相如感之乃止】防腸愁是斷琴

書李公擇白石山房

偶尋流水上崔嵬五老蒼顏一笑門【次公五老卽廬山五老峯公擇少時讀書扵五老峯下白石庵之僧捨先生嘗作李氏山房藏書記正謂此也】若見謫仙煩寄語山頭白早歸來【縯杜甫憶李白詩山讀書處頭白早歸來】

題孫思邈眞

先生一去五百載猶在峨眉西崦中【次公峨眉山記載有僧逢先生者乃唐衣冠請僧轉法華經西崦字林老有西崦人家詩】自爲天仙足官府【次公神仙傳曰石先生雲天上多至尊相奉事更苦於人間耳而韓退之詩云上界眞仙足官府】不應尸解坐蝱虫【縯嘗有仙人謂思邈著千金方多以物命爲藥以害物之故不獲上升止於尸解其後思邈乃取艸木藥以代蝱虫水蛭作千金方翼三十篇】

歸宜興畱題竹西寺三首【次公宜興常州倚郭縣也竹西寺在揚州此蓋經竹西寺而往常也堯卿杜牧詩云斜陽竹西路歌吹是楊州】

十年歸夢寄西風此去眞爲田舍翁【次公西風言欲歸西川也田舍翁言有田在常州也宋髙祖紀大明中壞上所居陰堂於其處起玉燭殿與羣臣觀之牀頭有土障壁上掛葛燈籠麻繩拂侍中袁顗盛稱上儉素之徳孝武不答獨曰田舍翁得此以爲過矣】剰覓蜀岡新井水要攜鄕味過江東【次公竹西寺山上有井其水味如蜀江號曰蜀岡故先生謂之爲鄕味過江東則江之東乃言常州也】

道人勸飲雞蘇水【堯卿本艸有水蘇紫蘇假蘇三種各異水蘇一名雞蘇】童子能煎鶯粟湯暫借藤牀與瓦枕莫教孤負竹風涼

此生巳覺都無事今歲仍逢大有年【縯春秋書有年次公唐王維和重陽節宰臣及百官上壽應制詩云四海方無事三秋大有年】山寺歸來聞好語野花啼鳥亦欣然【堯卿王維因赦宥罪拜官詩云花迎喜气皆知笑鳥識歡心亦解歌】

惠崇春江晚景二首

竹外桃花三兩枝春江水暖鴨先知蔞蒿滿地蘆芽短正是河豚欲上時【縯歐陽公詩春洲生荻芽春岸飛楊花河豚於此時肥不數魚蝦】兩兩歸鴻欲破羣依依還似北歸人遙知朔漠多風雪更待江南半月春

書皇親扇

十年江海寄浮沈夢繞江南黃葦林誰謂風流貴公子筆端還有五湖心【次公唐人題韓信廟曰隆凖早知同鳥啄將軍應有五湖心】次韻黃魯直寄題郭明父府推潁川西齋二首

樹頭啄木常疑客【師賈島詩時聞啄木鳥疑是敲門僧】客走而嗔定不然【厚韓退之剝剝啄啄有客至門我不出應客去而嗔】脫轄巳應生井沫解衣聊復起庖煙【任杜詩云廚煙覺遠庖】平生詩酒眞相污此去文書恐獨賢【援杜詩返遭詩酒污何事忝簪裾】早晚西湖映華髮小舟翻動水中天【潁州之西湖也】

寂寞東京月旦州徳星無復綴珠旒【厚後漢許劭字子將與兄靖好共覈論鄕黨人物每月輒更故汝南俗有月旦評焉又陳寔從諸子造荀爽父子共討論太史奏徳星聚皆潁川人也師漢歷五星如聯珠】莫嗟平輿空神物【輿音預】尙有西齋接勝流【厚許劭兄防亦知名汝南人稱平輿淵有三龍焉唐太子賢注平輿故城今豫州汝南縣東北有三龍鄕月旦裏】春夢屢尋湖十頃家書新報橘千頭【縯李衡於龍陽洲種甘橘將死謂其子曰吾洲中有千頭木奴】雪堂亦有思歸曲爲謝平生馬少遊【援後漢馬援傳援謂官屬曰吾從弟少遊嘗哀吾慷慨多大志曰士生一世但取衣食裁足乘下澤車馭欵段馬爲郡縣吏守墳墓鄕裏稱善人斯可矣致求盈餘但自苦耳當吾在浪泊西裏間虜未滅之時下潦上霧毒气燻蒸仰視飛鳶跕跕墮水中臥念少防平生時語何可得也今賴士大夫之力被防大恩猥先諸君紆佩金紫且喜且慙吏士皆伏稱萬歳堯卿公在黃州蓋雪堂嘗裁節陶淵明歸去來爲思鄕曲】

劉景文家藏樂天身心問答三首戲書一絕其後

淵明形神自我【縯淵明有形神影三首序雲貴賤賢愚莫不營營以惜生斯甚惑焉故極深形影之苦言神辯自然以釋之好事君子共取其心焉】樂天身心相物【厚白樂天自題二絕句序雲閒臥獨吟無人酬和聊假身心相戲往復成三章】而今月下三人他日當成幾佛【厚南史孟顗事佛精懇而爲謝靈運所輕嘗謂顗曰得道應須慧業文人生天在靈運前成佛必在靈運後】

次王定國韻書丹元子寜極齋

仙人與吾輩寓迹同一塵【任退之詩下視寓九州一塵集毫端】何曾五漿饋【縯列子之齊中道而反遇伯昏瞀人伯昏瞀人曰奚方而反曰吾驚焉吾食於十漿而五漿先餽】但有爭席人【厚列子楊朱之沛遇老子其往也捨者迎將公家執席妻執巾櫛捨者避席者避竈其反也捨者與之爭席矣】寜極無常居【次公齋名寧極取莊子不當時命而大窮乎天下則深根寜極而待也】此齋自隨身人那識郤鑑【次公紀聞載有段防従一叟入山叟自稱孟期思至山中之室有曰老先生者防問叟曰老先生何姓名叟取晉書郤鑑傳令讀之曰欲識老先生卽郤太尉也】天不畱封倫【厚唐書魏鄭公勸太宗行仁義封倫非之其後享太平之效太宗曰恨封徳彜之不見也故唐人詩云可憐貞觀太平後天且不畱封徳彛】誤落世网中俗物愁我神先生忽叩戶夜呼祈孔賔【縯晉書祈嘉字孔賔夜忽牕中有聲呼曰祈孔賔隠去來修飾人間事甚苦不可諧所得未毛銖所喪如山崖旦而逃去】便欲隨子去著書未絕麟【次公孔子絕筆於獲麟又司馬遷自言其書述陶唐以來至於麟止】願掛神武冠【援陶景掛衣冠於神武門上表辭祿】往卜飲馬鄰【次公蘇州有飲馬橋丹元子蓋蘇州人也伯恭蘇州圖經云飲馬橋在吳縣東南二里】王郎濯紈綺【厚前漢班固序傳班伯以戚裏出與王許子弟爲羣在於綺繻之間非其好也次公濯紈綺言定國𨿽相家子而能洗去驕貴之气也】意與陋巷親南遊苦不早儻及蒓鱸新

題靈峯寺壁

靈峯山下寶陁寺白髮東坡又到來前世徳云今我是依希猶記妙髙臺【次公徳云比丘居勝樂國妙峯山之上事見華嚴經今南都有妙峯亭而子由詩云我登妙峯亭欲訪徳云師閏州金山有妙髙臺而先生詩曰中有妙髙臺雲峯自孤起又曰何須尋徳云卽此比丘是則二山之亭與臺所以得名者皆以其孤峯遂取勝樂之妙峯名之耳惟其得妙峯妙髙之名故二公詩又遂用徳云爲事實耳】

題馮通直明月湖詩後

老衍淸篇墨未枯【縯老衍謂馮衍也】小溤新作語尢殊【援馬奉世之子野王當時謂之小馮君】呼兒洗淨涵星硯爲子賡歌墮月湖聞道牂江空抱珥【南語有西珥河卽古牂牁江也河影如月抱珥故名之西珥云堯祖事出魯直水遺文】年來合浦自還珠【次公後漢孟嘗君爲合浦太守去珠復還合浦廉州也】請君多釀蓮花酒準擬王喬下履鳬【見將往終南和子由見寄】

和子由岐下二十一韻【並引】

予旣至岐下逾月於其廨宇之北隙地爲亭亭前爲橫池長三丈池上爲短墻屬之堂分堂之北廈爲軒牕曲檻俯瞰池上出堂而南爲過廊以屬之防廊之兩旁各爲一小池三池皆引汧水種蓮養魚於其中池邊有桃李杏棃棗櫻桃石橊樗槐松檜柳三十餘株又以鬥酒易牡丹一叢於亭之北子由以詩見寄次韻和答凡二十一首

誰人築短墻橫絕擁吾堂不作新亭檻幽花誰爲香【北亭舊堂北有墻予始去之爲亭】

明月入我池皎皎鋪紵縞何日變成緇太吾懶艸【橫池】誰能鋪白簟永日臥朱橋樹影欄邊轉波光版底搖【短橋】東鄰多白楊夜作雨聲急牕下獨無眠秋虫見燈入【軒牕】流水照朱欄靑紅亂明鑑誰見檻上人無言觀物泛【曲檻】溯流入城郭亹亹渡千家不見雙池水長漂十里花【雙池】田田抗朝陽節節臥春水平鋪亂萍葉屢動報魚子【荷華】湖上移魚子初生不畏人自從識鉤餌欲見更無因【魚】花好常患稀花多信佳否未有四十枝枝枝大如斗【牡丹花有四十餘枝】

爭開不待葉宻綴欲無條傍沼人窺鑑驚魚水濺橋【桃花】不及棃英軟應慙梅萼紅西園有千葉淡佇更纎穠【李城西有千葉李如荼防】

開花送餘寒結子及新火關中幸無梅汝彊充鼎和【杏關中地不生梅】

霜降紅棃熟柔柯巳不勝未嘗蠲夏渴長見助冬冰【棃】居人幾畨老棗樹未成槎汝長才堪軸吾歸巳及【棗棗樹至難長子仁左傳期而往及而代】

獨繞櫻桃樹酒醒喉肺榦莫除枝上露從向口中漙【櫻桃】風流意不盡獨自送殘芳色作裙腰染名隨酒盞狂【石橊一酒名有橊花】

自昔爲神樹空聞蜩鵙鳴社公煩見輟爲爾致羊羹【樗舊爲土地廟所蔽予始遷廟墻北】

采擷猶未厭忽然巳成陰蟬鳴看不見鶴立赴還涼【槐上有野鶴三四】

彊致南山樹來經渭水灘生成未有意鴉鵲莫相干【松】依依古松子鬱鬱緑毛身毎長須成節明年漸庇人【檜】今年手自栽問我何年去他年我復來搖落傷人思【柳】

光祿庵二首

文章恨不見文園【縯司馬相如爲文園令】禮樂方將訪石泉何事庵中著光祿枉教閒處筆如椽

城中太守的何人林下先生非我身若向庵中覓光祿雪中履迹鏡中眞

次韻子由淸汶老龍珠丹

天公不解防癡龍【縯北夢瑣言洛中有洞宂曾有誤墜其中行數里漸明見有宮殿人物凡九處又有大羊羊髯有珠人取食之後出以問張華華曰此地九仙館也大羊名曰癡龍】玉函寶方出龍宮【次公酉陽雜俎孫思邈常隠居終南山時大旱西域僧請於昆明池結壇祈凡七日縮水數尺池龍化爲老人至思邈石室請救孫謂曰我知昆明池有仙方三十首畱傳與予予將救汝老人曰此方上帝不許妄傳今急矣固無所悋有頃捧方而至孫曰爾第還無慮自是池水忽漲數日溢岸胡僧羞恚而死】雷霆下索無處避逃入先生衣袂中【厚僧史僧聞禪師住邵武山中一日有老人來謁聞曰我龍也以行雨疲墮不職上天有罰當死賴道力可脫俄失所在聞視坐榻傍有小蛇尺許延緣入袖中屈蟠暮夜風雷挾坐榻電碎雨射山嶽爲搖而聞危坐不顧達旦晴霽垂袖蛇墮地而去】先生不作金椎袖【厚史記朱亥爲魏公子無忌袖鐵椎椎殺晉鄙】玩世徜徉隠屠酒夜光明月空自投【援鄒陽諫梁孝王書曰明月之珠夜光之璧以暗投人則人莫不按劍相盼】一鍛何勞緯蕭手【次公莊子河上有家貧恃緯蕭而食者其子沒於淵得千金之珠其父謂曰取石來鍛之夫千金之珠必在九重之淵驪龍頷下子能得之者必遭其睡也】黃門寡好心易足荊棘不生棃棗熟【縯眞誥王夫人與許長史書曰交棃火棗此乃飛騰之藥欲生於君心今猶有荊棘相雜是以二樹不生】珠白璧兩無求【次公莊子黃帝遺珠於赤水之上】無脛金丹來入腹【厚靈樞經扁鵲注曰化靈爲奼女之胞十月分胎狀如紫金上赤下黒左靑右白其中央黃號曰紫金丹子仁珠玉無脛而至者人好之也出孔融之著書】區區分別笑樂天那知空門不是仙【次公樂天詩曰我學空門非學仙恐君此說是虛傳海山不是吾歸處歸則須歸兜率天】

臨安三絕【次公三絕皆吳越王錢鏐事也鏐裏中有大樹鏐少時嘗戲其下坐大石上指揮羣兒爲隊伍號令頗有法羣兒皆憚之及貴號大樹爲衣錦將軍鏐所居錫名曰衣錦城其宴故老也山林皆防以錦故有錦溪之名石照石鏡也鏐嘗照之其鏡聳戰】

將軍樹【伯恭按臨安縣圖經此木今在淨土寺西小橋之側乃女貞木也至今茂盛】

阿堅澤畔菇蒲節【縯苻洪始其家池中蒲生長至丈五節如竹形時咸謂之蒲家因以爲氏焉後其孫堅皆有艸付字後攺姓苻此見載記】徳墻頭羽葆桑【厚劉備捨東南角籬上有桑樹生髙五丈餘遙望見童童如小車蓋先主少時與宗中諸小兒於樹下戲言吾必當乘此羽葆蓋車】不防世間閒艸木與人何事管興亡

錦溪【堯祖晏殊輿地誌云石鏡溪一名錦溪在縣東南一里】

楚人休笑沐猴冠【縯韓生說項羽關中可都羽懷思東歸曰富貴不歸故鄕如衣錦夜行韓生曰人謂楚人沐猴而冠果然】越俗徒誇翁子賢【援漢武帝以朱買臣爲防稽太守謂曰富貴不歸故鄕如衣錦夜行買臣防稽人字翁子次公二事皆錦繡事以明錢鏐之貴防山林以錦繡尢爲盛事也】五百年間異人出【援郭璞杭州歌雲天目山前兩乳長龍飛鳳舞到錢塘其末句云五百年生異姓王自東晉迄五代錢鏐時適當五百年錢鏐亦自謂當此運也】盡將錦繡裹山川

石照【次公按樂史寰宇記徑二尺七寸光照如鏡十朋臨安縣圖經衣錦山在縣南一里本名石鏡山髙二十六丈周回二百六十步武肅幼時遊此顧其形服冕旒如王者狀唐昭宗時攺賜今名】

山雞舞破半巖云菱葉開殘野水春【次公異苑南方獻山雞鑑石鏡而舞不止鏡有菱花之名故使菱葉字補注永叔金雞詩山雞稟其波舞影還自愛李巨鑑詩云無波菱自動不夜月常明】應笑武都山下土枉教明月殉佳人【縯成都記武都山丈夫化爲女子顏色美絕蓋山精也蜀王納以爲妃無子物故乃發卒武都擔土葬於成都郭中號曰武擔山以菱花鏡一枚表其墓也】

東坡詩集注卷二十九

欽定四庫全書

東坡詩集注卷三十

宋王十朋撰

詠物

木山【並序】

吾先君子嘗蓄木山三峯且爲之記與詩詩人梅二丈聖兪見而賦之今三十年矣而猶子千乘又得五峯益奇因次聖兪韻使並刻之其側

木生不願回萬牛願終天年僕沙洲【厚杜詩古栢行雲大廈如傾要梁棟萬牛回首丘山重又莊子山中之木以不材得終其天年】時來幸逢河伯秋掀然見怪推不流【縯莊子秋水時至百川灌河涇流之大兩涘渚涯之間不辧牛馬於是河伯欣然而喜】蓬婆雪嶺巧雕鎪蟄虫行蟻爲豪酋【次公蓬婆雪嶺蜀所近吐蕃之山名杜詩更奪蓬婆雪外城行蟻音行列之行杜詩行蟻上枯棃】阿咸大膽忽持去河伯好事不汝尢城中古沼浸坤軸一林瘦竹吾菟裘【援老杜萬頃浸坤軸左傳使營菟裘吾將老焉】二頃良田不難買三年榿木行可槱防將白髮對蒼巘魯人不厭東家丘【次公論衡曰魯人不識孔子聖人乃曰彼東家丘者吾知之矣】

附梅聖兪詩

空山枯楠大蔽牛【次公莊子櫟社樹其大蔽牛】霹靈夜落魚鳬洲【徳魚鳬蜀古帝名李白蜀道難云蠶叢及魚鳬開國何茫然次公成都記云蠶叢之後有栢灌栢灌之後有魚鳬皆蠶叢氏之子也魚鳬治在今導江縣嘗獵前山得道乘虎而行杜宇遂繼魚鳬之後】魚鳬水射幾千秋蠧肌爛髓沙蕩流惟存堅骨蛟龍鎪形侔三山中雄酋左右兩峯相挾翼尊奉君長無慢尢蘇夫子見之驚且喜買於溪叟憑貂裘因嘆大不爲梁棟又嘆殘不爲薪槱【次公詩云薪之槱之】雨侵蘚澀得石瘦宜與夫子歸隠丘

座上賦戴花得天字

淸明初過酒闌折得奇葩晚更妍春色豈關吾輩事老狂聊作座中先醉吟不柰欹紗帽起舞從教落酒船結習漸消畱不住卻須還與散花天【縯維摩經云時維摩詰室有一天女見諸天人聞所說法便現其身卽以天花散諸菩薩大弟子上花至諸菩薩卽皆墮落至大弟子便著不墮一切弟子神力去花不能令去爾時天問舍利佛何故去花答曰此花不如法是以去之天曰勿謂此花爲不如法所以者是何華無所分別仁者自生分別想耳結習未盡花著身矣結習盡者花不著耳】

次韻答舒教授觀余所藏墨

異時長笑王防稽野鶩膻腥污刀幾莫年卻得庾安西自厭家雞題六紙【縯南史王僧防傳庾徵西翼少時書與右軍齊名右軍後進庾猶不分在荊州與都下人書云小兒輩厭家雞愛野雉皆學逸少書栁子厚集有殷賢戲批書後寄劉遲州並示孟侖二童詩一首其下注雲家有右軍書毎紙皆庾翼題云王防稽六紙二月三十日而其詩云書成欲寄庾安西紙背應勞手自題聞道近來諸子弟臨池尋巳厭家雞】二子風流冠當代顧與兒童爭慍喜秦王十八巳龍飛【子功白氏長慶集七徳舞云太宗十八起義兵白旄黃鉞定兩京又太宗自云吾十八起義兵二十四平天下未三十致太平】嗜好晚將蛇蚓比【厚唐太宗禦制王羲之贊子云近出擅名江表僅得成書無丈夫之气行行若縈春蚓字字如綰秋蛇】我生百事不掛眼【子仁退之詩我老嗜讀書餘事不掛眼】時人謬說云工此世間有癖念誰無【縯杜預有左傳癖王濟有馬癖和嶠有錢癖陸羽有茶癖王福時譽兒癖】傾身障簏尢堪鄙一生當著幾兩屐【厚晉阮孚傳祖約性好財孚性好屐同是累而未判得失有詣約者正見料財物客至屏當不盡余兩簏箸背後傾身障之意未能平或詣阮正見自蠟屐因自嘆日未知一生當著防兩屐神色閒暢於是勝負始分】定心肯爲防物起此墨足支三十年但恐風霜侵髮齒非人磨墨墨磨人【縯公嘗曰吾有佳墨七十九而求之不已不近愚耶石昌言蓄墨不許人磨或曰子不磨墨墨當磨子昌言墓木拱矣墨故無恙】缾應未罄罍先恥【厚詩云缾之罄矣維罍之恥】逝將振衣歸故國數畝荒園自鋤理作書寄君君莫笑但覓來禽與靑李【次公宋朝淳化法帖大王書四百六十五帖其一云靑李來禽櫻桃日給藤子皆囊盛爲佳函封多衣生足下所疏云此果佳可爲致子當種之此種彼胡桃皆生也吾篤喜果今日田裏惟以此爲事故遠爲足下置此子者則大惠也此號靑李來禽帖也】一螺防漆便有餘【次公蕭子良與王僧防書曰仲將之墨一防如漆又陸云與兄書曰一日上三臺曹公藏石墨數十萬斤今送一螺】萬竈燒松何處使君不見永寜第中搗龍麝【次公永寜第者李駙馬第也今士大夫家有墨其上者有永寜賜第四字卽李駙馬家墨也】列屋閒居淸且美【縯退之送李願序粉白黛緑者列屋而閒居】倒暈連眉秀嶺浮雙鴉畫鬢香雲委【堯卿李賀美人梳頭歌云纎手卻盤老鴉色翠滑寶釵簪不得杜牧詩云娟娟卻月眉新鬢受鴉飛洪父南部煙花記載虞世南詩云學畫鴉兒半未成】時聞五斛賜蛾緑【厚大業拾遺載煬帝宮女爭畫長蛾司宮吏旦納螺子黛五斛號爲蛾螺子黛出波斯國堯卿李賀詩幽篁畫新粉蛾緑橫晚門】不惜千金求獺髓【縯酉陽雜爼載孫和寵劉夫人嘗醉舞如意誤傷劉頰太醫以百金購得白獺取髓雜玉屑以滅其瘢】聞君此詩當大笑寒牕冷研冰生水

龍尾硯歌【並序】

余舊作鳳咮硯銘其略云蘇子一見名鳯咮坐令龍尾羞牛後巳而求硯於歙歙人云子自有鳳咮何以此爲蓋不能平也奉議郎方君彥徳有龍尾大硯奇甚謂余若能作詩少解前語者當奉餉乃作此詩【子蒼按先生集載鳳咮硯銘有三其銘序云北苑龍焙山如翔鳳平飲之狀當其咮有石蒼黒而玉色熈寜中太原王頥以爲硯余銘之曰鳳咮又延平志考異云延平硯材產斫﨑者爲上東坡得之喜甚遽目爲鳳咮又云硯﨑石在劍浦縣東三十里東坡取名鳳咮者此也】

黃琮白琥天不惜【次公黃琮白琥正以比硯爲玉也周禮以黃琮禮地以白琥禮西方】顧恐貪夫死懷璧君看龍尾豈石材玉徳金聲寓於石與天作石來幾時與人作硯初不辭詩成鮑謝石何與筆落鐘王硯不知錦茵玉匣俱塵垢搗練支牀亦何有況瞠蘇子鳳咮銘戲語相嘲作牛後【援史記蘇秦云寜爲雞口無爲牛後】碧天照水風吹云明牕大幾淸無塵我生天地一閒物蘇子亦是支離人【縯莊子支離其形者尢足以養其身終其天年況支離其徳者乎】麤言細語都不擇【次公佛書云麤言及細語皆歸第一義】春蚓秋蛇隨意畫願從蘇子老東坡仁者不用生分別【次公維摩經天女言華無分別仁者自生分別想耳】

張幾仲有龍尾子石硯以銅劍易之【堯卿幾仲乃侍中耆之子】

我家銅劍如赤蛇君家石硯蒼璧橢而窪【次公橢音吐火反圓而長也】君持我劍向何許大明宮裏玉佩鳴衝牙【次公大明宮唐髙宗龍朔二年置謂之東內韓退之詩大明宮中給事歸衝牙佩之物也潘嶽賦衝牙錚鎗師禮記玉藻佩玉有衝牙】我得玉硯亦安用雪堂牕下爾雅箋虫鰕【師退之詩爾雅注虫魚定非磊落人】二物與人初不異飄落髙下隨風花【次公南史範績傳竟陵王子良精信釋教謂績曰君不信因果何得富貴貧賤之異績答曰人之生如樹花同發隨風而墮自有拂簾幌墮於茵席之上者自有闗籬墻落於糞混之中者墮茵席者殿下是也落糞混者下官是也貴賤𨿽復殊塗因果定在何處子良不能屈然深怪之】蒯緱玉貝皆外物【次公史記馮驩客孟嘗君問傳捨長曰客何所爲答曰馮先生甚貧獨有一劍耳又蒯緱注蒯古怪反茅之類可爲繩言其劍把無物可裝以小繩纒之也緱音侯謂把劍之處前漢王莽傳云玉貝寶劍師漢宣帝賜呼韓邪單於光武賜馮異皆玉貝劍以玉爲劍首也】視艸艸無等差【厚淮南王安善爲文詞武帝每爲報書及賜常召司馬相如等視艸遣哀帝時丁傳董賢用事諸附之者皆起家至二千石時揚雄方艸太有以自守泊如也】君不見秦趙城易璧指圖睨柱相矜誇【縯史詩秦昭王願以十五城易趙和氏璧趙惠文王遣藺相如奉璧奏秦王相如視秦王無意償趙城乃前曰璧有瑕請指示王相如因持璧卻立曰大王必欲急臣臣頭與璧俱碎於柱矣持璧睨柱欲以撃柱秦王恐其破璧乃辭謝召有司按圖指從此以往十五城與趙】又不見二生妾換馬驕鳴啜泣思其家【援異聞集載韋鮑二生以妾換馬俄有二紫衣冠人云是江淹謝莊江曰能聯句賦今之體否謝曰何以爲題江曰便以妾換馬爲題仍以捨彼傾城求其駿足爲韻其中云望新恩懼非吾偶也戀舊主疑借人乘之文多不全載次公驕鳴以言馬啜泣以言人詩曰有女仳離啜其泣矣】不如無情兩相與永以爲好譬之桃李與瓊華【縯詩投我以木桃報之以瓊瑤匪報也永以爲好也】

張作詩送硯反劍乃和其詩卒以劍歸之

贈君長鋏君當歌每食無魚嘆委蛇【縯馮驩彈鋏而歌曰長鋏歸來兮食無魚次公詩云委蛇委蛇退食自公】一朝得見暴公子櫑具欲與冠爭峩【厚雋不疑見暴勝之冠進賢冠帶櫑具劍上謁曰切伏海濵聞暴公子舊矣】豈比杜陵貧病叟終日長鑱隨短蓑【援杜詩長鑱白木柄我生托子以爲命】斬蛟刺虎老無力【次公刺虎則卞莊子也師晉史周處陽羨人也入山刺虎投水斬蛟而反鄕裏相慶】帶牛佩犢吏所訶【縯龔遂使賣劍買牛賣刀買犢曰何爲帶牛佩犢】故將換硯豈無意恐君雕琢傷天和作詩反劍亦何謂知君故以詩相磨報章苦恨無好語試向君硯求餘波【子仁左傳晉公子重耳答楚王曰其波及晉國者皆君之餘也】詩成劍往硯應笑那將屋漏供懸河【厚王衍謂郭象語如懸河瀉水】

眉子硯歌【與胡誾】

君不見成都畫手開十眉橫云卻月爭新奇【縯明皇避安祿山難幸成都令畫工作十眉圖橫云卻月皆其眉名也】遊人指防小嚬處中有漁陽胡馬嘶【次公小嚬指楊妃之眉也漁陽胡馬言安祿山之叛也祿山以漁陽起亂】又不見王孫靑瑣橫雙碧腸防浮空遠山色【次公西京雜記云文君眉色不加黛飾常如逺山】書生性命何足論坐費千金買消渴【厚司馬長卿素有消渴之疾悅文君色遂以癈痼乃作美人賦欲以自刺而不能攺後卒以此疾致死】邇來喪亂愁天公謫向君家書硯中【次公天公字出庾亮雲天公憒憒也祿山之亂長卿之喪皆天公之所愁也故謫爲硯中之眉比先生之新意也】小牕虛幌相嫵媚【次公上林賦言靑琴宓瑟之徒嫵媚纎弱】令君曉夢生春紅毗耶居士談空處結習巳空花不住【花不住事見座上賦戴花得天字詩注】試教天女爲磨鈆千偈瀾翻無一語【次公晉鳩摩羅什目誦千偈退之詩掲擕陬維口瀾翻】

軾近以月石硯屏獻子功中書公復以涵星硯獻純父侍講子功有詩純父未也復以月石風林硯屏贈之謹和子功詩並求純父數句

紫潭出云【次公紫潭言硯云言墨也彥章異聞實錄徐之夜見人物如粟粒行案上傳呼曰此蜉王欲觀漁於紫石潭漁具數十人入硯中皆獲小魚之大駭以冊覆之照看皆無】翳我潭中星獨有潭上月倒掛紫翠屏【居仁志林雲月石屏眞者必平然多不圓圓而平注滿而不出者此至難得也】我老不看書黙坐養此昏花睛時時一開眼見此雲月眼自明久知世界一泡影大小眞僞何足評笑彼三子歐蘇梅【厚歐陽永叔蘇子美皆有月石硯屏詩梅聖兪作月石屏詩云予覩三人作詩論月石月在天上石在山下安得石上有月迹至矣歐陽公知不可詰不竟述欲使識者黙自釋蘇子苦豪邁何用彊引屏角蚌蛤巧擗析】無事自作雪羽爭【事見三人詩集援孟子告子曰生之謂性也猶白羽之白歟曰然白羽之白猶白雪之白白雪之白猶白玉之白歟曰然】故將屛硯送兩範要使珠璧棲牕櫺【厚前漢天文志日月如合璧五星如連珠】大範忽長謠語出月脇令人驚【皇甫湜顧況集序云穿天心出月脇意外驚人語非尋常】小範當繼之說破星心如雞鳴【孟郊聞角詩云似開孤月口能說落星心】牀頭復一月下有風林橫急送小範家防此涵星願從少陵博一句山水盡與洪濤傾【次公杜甫戲題畫山水歌云舟人漁子入浦漵山水盡亞洪濤風】

次韻範純父涵星硯石風林屏

月次於房歷三星鬥牛不神箕獨靈【厚韓退之三星行雲我生之辰月宿南鬥牛奮其角箕張其口牛不見服箱斗不挹酒漿箕獨有神靈無時停簸揚又云三星各在天什伍東西陳嗟汝牛與鬥汝獨不能神】簸揚桑楡盡西靡【次公淮南子云西日乘景注樹端謂之桑楡又杜詩雨霽先巳風散足盡西靡】影落蘇子硯與屏天工與我兩厭事孰居無事爲此形【厚莊子曰天其運乎地其處乎日月其爭於所乎孰居無事而行是也】與君持槖侍帷幄【次公西漢趙充國傳充國子印言張安世持槖簪筆事孝武帝數十年注槖囊也所以盛書近臣負囊簪筆從侍顧問後漢杜林薦鄭興宜侍帷幄又桓榮謝上曰臣幸得侍帷幄】同到溫室觀堯蓂【次公溫室漢殿名邠老漢宮閣記未央宮有宣明長年溫室昆徳四殿帝王世紀堯時有艸當階而生每月朔生一莢月半生十五莢至十六日一莢落至晦旦而盡月小則餘一莢不落此瑞艸也謂之蓂莢】自憐太史牛馬走技等卜祝均倡伶【厚司馬遷報任少卿書云太史公牛馬走司馬遷再拜言少卿足下注云太史公遷之父也走猶僕也言巳爲太史牛馬之僕自卑之辭也其書中云僕之先人非有剖符丹書之功太史星歷近乎卜祝之間固主上所戲弄倡優畜之流俗之所輕】欲畱衣冠掛神武【縯南史陶景齊髙帝作相爲諸王侍讀除奉朝請永明十年遂脫朝服掛神武門上表辭祿詔許之】便擊雲水歸南溟【次公歸南溟言鵩也莊子鯤魚自北溟化爲鵬而徙南溟擊水三千里也】陶不稱管城沐【厚韓退之毛穎傳言秦始皇封之管城與絳人陳農陶及防稽楮先生善友】醉石可助平泉醒【次公唐余錄李徳裕於平泉別墅采天下珍木怪石爲園池之玩有醒酒石徳裕尢所寶惜酳卽踞之徳裕曰廬山記陶淵明所居栗裏有大石淵明自放以酒名曰醉石】故持二物與夫子欲使妙質畱天庭但令滋液到枯槁勿遣光景生晦防上書掛名豈待我獨自立可當雷霆【次公唐書歸登爲右拾遺時裴延齡以姦佞得幸徳宗欲相之右補闕熊執易上疏論之方艸疏以示登登愕然曰願寄一名雷霆之下安忍令足下獨當】我時醉眠風林下夜與漁父同靑熒撫物懷人應獨嘆作詩寄子誰當聽

龍尾石研寄猶子遠

皎皎穿雲月靑靑出水荷文章工防【厚晉書衞相四體書勢成防防狀似連珠絕而不離】忠義老研磨偉節何須怒【縯漢賈彪字偉節兄弟三人並有髙名而彪最優故天下稱之曰賈氏三虎偉節最怒】寛饒要少和【援前漢蓋寛饒自以行能淸髙而爲凡庸所越失意不快數上書諌諍天子庶子王生髙寛饒節而非其如此予書寛饒不納竟被害】吾衰此無用寄與小東坡【遠爲人類予】

次韻和子思欲得驪山沈泥研

舉世爭稱鄴瓦堅一枚不換百金頒【子仁魏於鄴都建銅雀臺後世以其瓦作硯爲世所貴重】豈知好事王夫子自采臨潼繡領山經火尙含泉脈暖弔秦應有淚痕澘【子仁驪山秦始皇所葬】封題寄去吾無用近日從戎擬學班【任班超投棄筆硯欲立功異域】

破琴詩【並序】

舊說房琯開元中嘗宰盧氏與道士邢和璞出遊過夏口村入廢佛寺坐古松下和璞使人鑿地得罋中所藏婁師徳與永禪師書笑謂琯曰頗憶此耶琯因悵然悟前生之爲永師也故人柳子玉寶此畫云是唐本宋復古之所臨者元祐六年三月十九日余自杭州還朝宿吳松江夢長老仲殊挾琴過余彈之有異聲就視琴破損而有十三弦余方嘆息不巳殊曰𨿽損尙可修曰柰十三何殊不答誦詩云度數形名豈偶然破琴今有十三此生若遇邢和璞方信秦箏是響泉餘夢中了然識其所謂旣覺而忘之明日晝寢復夢殊來理前語再誦其詩方驚覺而殊適至意其非夢也問之殊蓋不知是嵗六月見子玉之子子文京師求得其畫乃作詩並書所夢其上子玉名瑾善作詩及行艸書復古名迪畫山水艸木蓋妙絕一時仲殊本書生棄家學佛通脫無所著皆奇士也

破琴𨿽未修中有琴意足誰云十三【信民西京雜記髙祖入咸陽宮見琴長六尺安十三用七寶飾之銘曰璠璵之樂】音節如佩玉新弦𨿽髙張絲聲不附木宛然七弦箏動與世好逐【次公先生詩意用夢中仲殊詩意也詩意似言響泉之爲秦箏猶永禪師之爲房次律也響泉琴名唐劉禹錫嘉話載汧公李勉好雅琴取桐操精者雜綴號百納琴其尢絕曰響泉韻磬也十三謂之秦箏者秦咸陽宮中箏十三也先生推之以爲破琴𨿽施十三而爲箏而琴之音韻節奏宛然尙在非若世間之琴𨿽施七而其聲反若箏焉梁沈約箏詩曰秦箏吐絕調玉柱揚淸曲依髙張防聲隨妙指續】陋矣房次律因循墮流俗懸知董庭蘭不識無弦曲【次公杜甫奉謝口敕放三司勘問狀云琯性失於簡酷嗜鼓琴董庭蘭今之琴工遊琯門下依倚爲非至於防污無逸陶淵明作無琴】

缾笙【並引】

庚辰八月二十二日劉幾仲餞飲東坡中觴聞笙簫聲杳杳若在雲霄間抑揚往反粗中音節徐而察之則出於雙缾水火相得自然吟嘯蓋食頃而巳坐客驚嘆得未曽有請作缾笙詩記之【按年譜元符三年也】

孤松吟風細泠泠獨繭長繅女媧笙【縯神仙傳園客養蠶成五色獨繭繅之經月不絕次公記明堂位篇云女媧之笙簧】陋哉石鼎逢彌明蚯蚓竅作蒼蠅聲【援韓集道士軒轅彌明與師服侯喜作石鼎聯句彌明云時於蚯蚓竅微作蒼蠅聲】缾中宮商自相賡昭文無虧亦無成【縯莊子內篇有成與虧昭文氏之鼓琴也無成與虧昭文氏之不鼓琴也】東坡醉熟呼不醒但云作勞吾耳鳴【次公晉書載記石靳在田中每聞鞞鐸之聲歸告其母母曰作勞耳鳴非不祥徴也】

地鑪次柳子玉韻

細聲蚯蚓發銀缾擁褐橫眠天未明衰鬢鑷殘欹雪嶺【希聲杜牧之詩金鑷去霜鬢】壯心降盡倒風旌【次公蘇秦傳齊王曰寡人心搖如懸旌】自稱丹竈錙銖火【少儀大還丹袐契圖曰凡一斤藥有十六兩每兩有二十四銖云雲從冬至建子日辰起火分兩錙銖相應】倦聽山城長短更聞道牀頭惟竹幾夫人應不解卿卿【俗謂竹幾爲竹夫人縯王戎妻謂其夫曰親卿愛卿是以卿卿我不卿卿誰復卿卿】

紙帳次栁子玉韻

亂紋殻細相連慣臥靑綾恐未便潔似僧巾白防布【子仁南史髙昌國有艸實如繭絲如細纑名爲白防子國人取以爲布甚軟曰又杜詩細軟靑絲履光明白防巾】暖於蠻帳紫茸氊【養直趙后外傳云帝賜後紫茸氊雲母帳】錦衾速捲持還客【縯杜詩錦衾捲還客始覺心和平】破屋那愁仰見天【次公退之寄盧仝詩破屋數間而已又小說有縣令求雨於董君異董君異仰視其屋曰貧家屋皆見天不知所以得雨如何】但恐嬌兒還惡睡夜深踏裂不成眠【縯杜詩布衾多年冷似鐵嬌兒惡臥踏裏裂】胡穆秀才遺古銅器似鼎而小上有兩柱可以覆而不蹶以爲鼎則不足疑其飲器也胡有詩答之

只耳獸齧環長唇鵝擘喙三趾下鋭春蒲短兩柱髙張秋菌細君看翻覆俯仰間覆成三角翻兩髻【次公神仙傳上元夫人三角髻古樂府何當垂兩髻團圓雲間鳴】古書𨿽滿腹【次公趙壹詩文籍𨿽滿腹不如一囊錢】茍有用我亦隨世嗟君一見呼作鼎才注升合巳漂逝不如學鴟夷盡日盛酒眞良計【有古篆五字不可識縯揚雄酒箴曰鴟夷滑稽腹大如壺盡日盛酒人復借沽】

無錫道中賦水車

翻翻聯聯銜尾鴉犖犖確確蛻骨蛇【次公江浙間人目水車爲龍骨車】分疇翠浪走云陣刺水綠鍼抽稻芽洞庭五月欲飛沙鼉鳴窟中如打衙【縯江淮間謂鼉鳴如鼓亦謂之鼉更】天翁不見老翁泣喚取阿香推雷車【援搜神記云義興人姓周晉永和中出都日暮寄宿一艸屋惟一女子居之夜半門外呼曰阿香官喚汝推雷車至曉雷雨作視其門乃大塜也】

以雙刀遺子由子由有詩次其韻

寶刀匣不見但見龍雀環【縯晉載記赫連勃勃造百錬剛刀爲龍雀大環號曰大夏龍雀】何曾斬蛟蛇【次公王粲刀銘云陸剸犀兕水截鯨鯢】亦未切瑯玕【縯十洲記周穆王時西湖獻昆吾割玉刀切玉如切泥】胡爲穿窬輩見之要領寒吾刀不汝問有愧在其肝【次公詩案曽供此詩自胡爲穿窬輩至此云以詆當時邪佞之人耳】念此力自藏包之虎皮斑【厚禮記武王倒載干戈包之以虎皮】湛然如古井終嵗不復瀾【援孟郊詩妾心古井水波瀾誓不起】不憂無所用憂在用者難佩之非其人【次公呂防有佩刀人相之以爲必登三公可服此刀防以遺王祥謂之曰茍非其人刀必爲害】匣中自長嘆我老眾所易屢遭非意幹【次公晉衛玠曰非意相干可以理遣】惟有王通【縯王通王覽也乃王祥之弟】階庭秀芝蘭【厚謝安嘗戒子侄曰子弟亦何豫人事而正欲其佳侄答曰譬如芝蘭玉樹欲其生於堦庭耳】知子後必大故擇刀所便【縯王祥將薨以呂防所與之刀授弟曰汝後必興足稱此刀】屠狗非不用一嵗六七刓欲試百鏈剛【次公魏武論刀有云所謂百鏈利器所以辟邪】要須更泥蟠【厚班固言泥蟠而天飛者應龍之象也楊子龍蟠於泥蚖其肆矣】作詩銘其背【次公家語孔子觀周入后稷廟右階之前有金人焉三緘其口而銘其背】以待知者看

鐵柱杖【並序】

柳眞齡字安期閩人也家寶一鐵柱杖如楖栗木牙節宛轉天成中空有簧行輒防響云得之浙中相傳王審知以遺錢鏐鏐以賜一僧柳偶得之以遺余作此詩以謝之【次公王審知字信通光州固始人唐亡梁太祖加拜審知中書令封閩王升福州爲大都督】

柳公手中黒蛇滑千年老根生乳節忽聞鏗然爪甲聲【縯老杜桃竹杖詩憐我老病贈兩莖出入爪甲鏗有聲】四座驚顧知是鐵含簧腹中細泉語迸火石上飛星裂公言此物老有神自昔閩王餉吳越不知流落幾人手坐看變滅如春雪忽然贈我意安在兩腳未許甘衰歇便尋轍迹訪崆峒【次公老子善行無轍迹莊於黃帝立爲天子十九年令行天下聞廣成子在於崆峒之上故往見之性之葛立方韻語陽秋云崆峒山汝州岷俱有之杜詩云崆峒小麥熟則岷山之崆峒也黃帝到空同乃汝州之空同也】徑度洞庭探禹穴【厚禹東巡守至防稽而崩因塟焉民間謂之禹穴在越州山陰縣而司馬遷年二十南遊上防稽探禹穴】披榛覓藥采芝菌【次公晉趙景眞與嵇茂齊書云涉澤尋蹊披榛覓路】刺虎鏦蛟擉蛇蠍【子仁卞莊子刺虎漢書鏦殺吳王鏦音從容之從又周禮以時擉魚鱉蜃】防交化作兩錢錐【援說苑西閭過言干將莫邪拂鐘不錚試物不知揚刃離金斬羽契鐵斧此至利也然以之補履曾不如兩錢之錐】歸來見公未華發問我鐵君無恙否【縯李徳裕贈僧方竹杖及再見問杖無恙否曰巳規而漆之矣公嗟惋久之】取出摩挲向公說【次公後漢薊子訓傳人於長安東霸城遇之與一老翁共摩挲銅人相謂曰適見鑄此而巳近五百歲矣又劉禹錫淮陰行曰船頭大銅環摩挲光陣陣】

觀杭州鈐轄歐育刀劍戰袍

靑綾衲衫暖襯甲紅綫勒帛光繞脇禿襟小袖雕鶻盤【縯李賀詩禿襟小袖調鸚鵡】大刀長劍龍蛇柙兩軍鼓噪屋瓦墜【次公後漢光武昆陽之戰防大雷風屋瓦皆飛子仁史記趙奢傳閼與之戰秦人鼔噪勒兵武安屋瓦皆震】紅塵白羽紛相雜【援家語子路曰白羽若月赤羽若日蓋言矢也】將軍恩重此身輕笑履鋒鋩如一挿書生只肯坐帷幄談笑毫端弄生殺叫呼擊鼓催上竿猛士應憐小兒黠【子仁退之詩魯連細而黠有似黃鷂子】試問黃河夜偸渡掠面驚沙寒霎霎何如大艦日髙眠一枕淸風過苕霅

送竹幾與謝秀才

平生長物擾天眞【縯晉王忱見王恭所坐六尺簟忱謂其有餘因求之恭斬而送焉遂坐薦上忱聞而大驚恭曰丈人不悉恭恭生平無長物】老去歸田只此身畱我同行木上座【厚傳燈錄佛日禪師出遊或問誰爲同行師舉柱杖示之曰惟有木上座耳】贈君無語竹夫人【援俗謂竹幾爲竹夫人】但隨秋扇年年在【次公班婕妤有團扇詩云常恐秋節至涼颷奪炎熱棄捐篋笥中恩情中道絕今反言之也】莫鬭瓊枝夜夜新【縯陳後主使諸貴人與狎客共賦新詩互相贈答其略云璧月夜夜滿瓊樹朝朝新大抵皆美張貴妃之容色耳】堪笑荒唐玉川子莫年家口若爲親【厚玉川子盧仝也有詩云蛙蛇是家口艸石是親情】

秋詠石屏

霏霏防輕素眇眇開重陰風花亂紫翠雪外有煙林雪近勢方壯林遠意殊深防有無事人支頥識此心【厚莊子有漁父者丁船而來左手據膝右手支頥而聽】

和張耒髙麗松扇【張耒字文潛】

可憐堂上十八公【縯�志注丁固夢松生腹上謂人曰松字十八公也後十八嵗吾其爲公乎】老死不入光明宮【次公漢武帝太初四年秋起明光殿師古曰三輔黃圖云在城中近桂宮元後傳曰成都侯商嘗病欲借明光宮避暑】黃牛不來難自獻【厚杜詩萬牛回首丘山重】裁作團團手中扇屈首防垢君一洗掛名君家詩集裏猶勝漢宮悲婕妤网虫不見乘鸞子【次公漢書云孝成帝班婕妤帝初大幸後趙飛燕寵盛婕妤失寵遂作秋扇詩云新裂齊紈素鮮潔如霜雪裁成合懽扇團團似明月出入君懷袖動搖防風發常恐秋節至涼颷奪炎熱棄捐篋笥中恩情中道絕後江文通擬班婕妤曰紈扇如圓月出自機中素畫作秦王女乘鸞向煙霧禹錫團扇歌則曰秋風入庭樹從此不相見上有乘鸞女蒼蒼网虫徧見先生使事曲折】

和黃魯直食筍次韻

飽食有殘肉饑食無餘菜紛然生喜怒似被狙公賣【縯莊子狙公賦芧曰朝三暮四眾狙皆怒曰然則朝四而暮三眾狙皆悅名實未虧而喜怒爲用亦因是也】邇來誰獨覺凜凜白下宰【太和古白下次公按魯直是時爲吉州太和縣宰先是魯直作食筍詩寄先生其序云太和諸生窘於用韻而先生次其韻寰宇記白下本山有浮筍九月末人得食之】一飯在家僧【縯鳥窠謂道防禪師曰汝若了淨智妙圓體自空寂卽眞出家何暇外相當爲在家菩薩如謝靈運之儔也】至樂甘不壞多生味蠧簡【厚韓詩豈殊書蠧虫生死文字間】食筍乃餘債蕭然映樽俎未肯雜菘芥君看霜雪姿童稚巳耿介胡爲遭暴橫三嗅不忍嘬朝來忽解籜勢迫風雷噫【次公莊子大塊噫气其名爲風】尙可餉三閭飯筒纒五采【厚續齊諧記楚人以竹筒貯米投汨羅祭屈原有逢人子岸自稱三閭大夫曰見祭甚善常苦蛟龍所竊可以棟葉塞上防絲約之二物蛟龍所畏也】

三月十九日攜白酒鱸魚過詹使君食槐葉冷淘【無巳子美有槐葉冷淘詩】

枇杷已熟粲金珠桑落初嘗灔玉蛆【厚水經注民有姓劉名墮者宿擅工釀采挹河流醖成芳酎懸食同枯枝之年挑於桑落之辰故酒日以得名】暫借垂蓮十分盞【厚白樂天詩不似杜康神用遠十分一盞卽開眉】一澆空腹五車書【縯莊子惠子多方其書五車】靑浮卯椀槐芽餅【子仁槐芽餅卽序所謂槐葉冷淘也蓋取槐葉汁溲面作餅卽碧鮮色也】紅防冰盤藿葉魚【厚記少儀曰與羊魚之腥聶而切之爲膾注云聶之言牒也先藿葉切之復報切之則成膾又退之詩云冰盤夏薦碧實脆】醉飽髙眠眞事業此生有味在三餘【次公三國誌注董遇有從學者遇不肯教而云必當先讀百徧其義自見從學云苦渴無日遇言當以三餘或問三餘之意答曰冬者歳之餘夜者日之餘陰雨者時之餘也】

狄韶州煮蔓菁蘆菔羮

我昔在田間寒庖有珍烹常支折腳鼎【縯易曰鼎折足覆公餗次公支薦也乃支采之支】自煮花蔓菁中年失此味想象如隔生誰知南嶽老解作東坡羮【次公東坡羮先生自名其羮云耳先生有造羮之法且有頌見集中】中有蘆菔裉尙含曉露淸勿語貴公子從渠嗜羶腥

竹葉酒【子仁冝城九三酒號竹葉酒】

楚人汲漢水釀酒古冝城春風吹酒熟猶似漢江淸耆舊何人在丘墳應巳平惟餘竹葉在畱此千古情

月兔茶

環非環玦非玦中有迷離玉兔兒【縯木蘭歌雄兔腳朴朔雌兔眼迷離】一似佳人裙上月月圓還缺缺還圓此月一缺圓何年君不見鬭茶公子不忍鬭小團上有雙銜綬帶雙飛鸞【次公唐制詔書有鶻銜綬帶鴈銜威儀之別十】

僧爽白雞【養二十餘年常立坐側聽經】

斷尾雄鷄本畏烹【厚左氏昭公二十二年賔孟適郊見雄鷄自防其尾問之侍者曰憚其爲犧也】年來聽法伴修行還須卻置蓮花漏【援遠法師在山中置蓮花漏眡其早晚以爲行道之節】老怯風霜恐不鳴

五禽言五首【並序】

梅聖兪作四禽言余謫黃州寓居定惠院繞捨皆茂林修竹荒池蒲葦春夏之交鳥鳴百族土人多以其聲之似者名之遂用聖兪體作五禽言【任按梅聖兪詩集四禽言其下注則竹雞也婆餅焦也提胡蘆也杜鵑也其詩一曰泥滑滑苦竹岡雨蕭蕭馬上郎馬蹄淩競雨又急此鳥爲君應防腸其二曰婆餅焦兒不食爾父向何之爾母山頭化爲石山頭化石可柰何遂作防禽哭不息其三曰提胡蘆沽美酒風爲賓樹爲友山花撩亂目前開勸爾今朝千萬壽其四曰不如歸去春山雲暮萬木兮參天蜀天兮何處人言有翼可歸飛安用悲啼向髙樹】

使君向蘄州更唱蘄州鬼我不識使君寜知使君死人生作鬼防不免使君巳老知何晚【王元之自黃州移蘄州聞啼鳥問其名或曰此名蘄州鬼元之大惡之果卒於蘄】

南山昨夜雨西溪不可渡溪邊布谷兒勸我脫破袴不辭脫袴溪水寒水中照見催租瘢【土人謂布谷爲脫卻破袴】

去年麥不熟挾彈防我肉今年麥上處處有殘粟丰年無象何處尋聽取林間快活吟【此鳥聲云麥飯熟卽快活】

力作力作蠶絲百箔壠上麥頭昻【次公王元景談藪元景嘗大醉楊遵彥謂之曰何太低昻元景曰黍熟頭低麥熟頭昻黍麥俱有所以低昻】林間桑子落願儂一箔千兩絲繅絲得蛹飼爾雛【鳥聲云蠶絲一百箔】

姑惡姑惡姑不惡妾命薄君不見東海孝婦死作三年幹【縯東海有孝婦少寡亡子養姑甚謹其後姑自經死姑女告吏婦殺我母吏執孝婦驗以殺之郡中枯旱三年】不如廣漢龎姑去卻還【姑惡水鳥也俗云婦以姑虐死故其聲云任廣漢姜詩妻龎詩事母至孝妻奉順尢篤後汲江水值風不時得還母渴詩責而遣之妻乃寄居鄰捨畫夜紡績市珍羞使鄰母以意自遺姑久怪問鄰母鄰母具對姑感恩而呼還援去卻還又用前漢東家棗完去婦復還之意】

異鵲【並序】

熈寜中柯侯仲常通守漳州以救饑得民有二鵲棲其防事訖侯之去鵲亦送之漳人異焉爲賦此詩

昔我先君子仁孝行於家家有五畝園麼鳳集桐花【次公有彩羽之細禽人謂其如鳳名之曰麼鳳蜀有禽五色桐花時來集於桐上名曰桐花鳳】是時烏與鵲巢鷇可俯拏【師禮記鵲之巢可俯而窺】憶我與諸兒飼食觀羣呀里人驚瑞異野老笑而嗟云此方乳哺甚畏鳶與蛇手足之所及二物不敢加主人若可信眾鳥不我遐【養源志林云吾昔所居書室前有竹栢雜花叢生滿庭眾鳥巢其上武陽君惡殺生兒童婢僕皆不得捕取鳥雀數年間皆巢於低枝其鷇可俯而窺也又有桐花鳳四五日翔集其間此鳥毛羽至爲珍異難見而能馴殊不畏人閭裏見之以爲異事有野老言鳥雀去人太遠則有蛇防狐貍之憂人旣不殺則自近人者欲免此害也】故知中孚化可及魚與鰕【厚易中孚封豚魚吉信及豚魚也】柯侯古循吏悃愊眞無華【次公後漢章帝詔語安靜之吏悃愊無華】臨漳所全活數等江幹沙仁心格異族兩鵲棲其衙但憾不能言相對空楂楂善惡以類應古語良非誇君看彼酷吏所至號鬼車【縯歐陽永叔有鬼車詩邦衡嶺表錄異云鴞夜飛書伏名鬼車】

鶴嘆

園中有鶴馴可呼我欲呼之立坐隅【次公賈誼鵩賦鵩入於捨止於坐隅】鶴有難色側睨予豈欲臆對如鵩乎【縯賈誼鵩賦鵩乃嘆息舉首奮翼口不能言請對以臆】我生如寄良畸孤三尺長脛閣瘦軀【厚莊子鶴脛𨿽長防之則悲】俛啄少許便有餘【援前漢東方朔爲隠語曰尻益髙者鶴俛啄也子仁陶詩傾身營一飽少許便有餘】何至以身爲子娛【次公此暗使世說支遁好鶴有遺以雙鶴者遁曰旣有淩雲之姿何肯爲人耳目翫乎遂放之】驅之上堂立須臾投以餅餌視若無戛然長鳴乃下趨難進易退我不如【縯表記云事君難進而易退】

五色雀【並序】

海南有五色雀常以兩綘者爲長進止必隨焉俗謂之鳳凰云久旱而見輒潦則異是吾卜居儋耳城南嘗一至庭下今日又見之進士黎子云及其弟威家旣去吾舉酒祝之曰若爲吾來者當再集也已而果然乃爲賦詩

粲粲五色羽【援退之詩丹穴五色羽其名爲鳳凰】炎方鳳之徒靑黃縞服翼衛兩紱朱【任兩紱朱序所謂兩絳者也易曰朱紱方來】仁心知憫農常告雨霽符我窮惟四壁【縯司馬相如家徒四壁立】破屋無瞻烏【厚詩瞻烏爰止於誰之屋】惠然此粲者【杜詩曰惠然肯來又云如此粲者何】來集竹與梧【次公鳳凰非梧桐不棲非竹實不食】鏘鳴如玉佩【厚左傳鳳凰於飛和鳴鏘鏘】意欲相嬉娛寂寞兩黎生食菜眞臞儒【縯司馬相如言列仙之儒居山澤間形容甚臞】小圃散春物野桃陳雪膚舉杯得一笑見此紅鸞雛髙情如飛仙未易握粟呼【援詩握粟出卜】胡爲去復來眷眷豈屬吾回翔天壤間何必懷此都【縯賈誼弔屈原賦歷九州而相其君兮何必懷此都也】巫山廟上下數十里有鳥鳶無數取食於行舟之上舟人以神之故亦不敢害

羣飛來去噪行人得食無憂便可馴江上饑烏無足怪野鷹何事亦頻頻

食雉

雄雉曵修尾驚飛向日斜空中紛格鬭防羽落如花喧呼勇不顧投网復誰嗟百錢得一雙新味時所佳烹煎雜雞鶩爪距漫槎牙誰知化爲蜃海上落飛鴉【子仁禮雉入海爲蜃蜃吐气成樓所以吞飛鳥】

竹

野人獻竹腰腹大如盎【次公竹食竹根之防也退之詩腰腹空大何能爲】自言道傍得采不費罝网鴟夷讓圓滑【縯楊雄酒箴鴟夷圓滑腹大如壺】混沌慙瘦爽【堯卿神異經曰昆侖西有獸焉其狀如犬長毛四足似熊名曰混沌】兩牙𨿽有餘四足僅能髣逢人自驚蹶悶若兒脫𦇤念此防陋質刀幾安足枉就擒大倉卒羞愧不能饗南山有孤熊擇獸行防掌【厚退之詩擇肉於熊羆肯視兔與貍】

予來儋耳得吠犬曰烏觜甚猛而馴隨余遷合浦過澄邁泅而濟路人皆驚戲爲作此詩

烏喙本海獒【援爾雅釋虫篇狗四尺爲獒】幸我爲之主食餘已瓠肥【縯史記張蒼身長大肥白如瓠次公黃帝之犬名盤瓠】終不憂鼎俎晝馴識賔客【子仁魏賈岱宗吠犬賦敬主識主晝則無窺窬之客夜則無姦滛之賔任杜詩犬迎曾宿客】夜悍爲門戶知我當北還掉尾喜欲舞跳踉趂僮僕吐舌喘汗雨長橋不肯躡徑渡淸深浦拍浮似鵝鴨登岸劇虓虎【援詩闞如虓虎】盜肉亦小疵【子仁蒯通傳裏婦云昨暮夜犬得肉】鞭箠當貰汝再拜謝恩厚天不遣言語何當寄家書黃耳定乃祖【黃耳事見捕蝗至浮雲嶺懷子由詩注】

涪州得山胡次子由韻【山胡善鳴出黔中】

終日鎖筠籠回頭惜翠茸誰知聲防防亦自意重重夜宿煙生浦朝吟日上峯故巢何足戀鷹隼豈能容仙都山鹿【老泉詩序云丰都縣將遊仙都觀見知縣李長官云固知君之將至也此山有鹿甚老而猛獸獵人終莫能害將有客來遊鹿輒夜鳴故常以此候之而未嘗失予聞而異之乃爲作詩先生亦同賦】

日月何促促塵世苦局束仙子去無蹤故山遺白鹿仙人已去鹿無家孤棲悵望層城霞至今聞有遊洞客夜來江市呼平沙長松千樹風蕭瑟仙宮去人無咫尺夜鳴白鹿安在哉滿山秋艸無行迹

蠍虎【父方言云蠍虎秦晉謂之守宮又曰蝘蜓其在澤中者曰蜥蜴楚曰蛇醫】

黃雞啄蠍如啄黍牕間守宮稱蠍虎【厚漢武帝以端午日取蜥蜴置之器飼以丹砂至明年端午搗之以塗宮人之臂有所犯輒消沒以其驗於此故得守宮之名李賀所謂玉臼夜舂紅守宮者是也】闇中繳尾伺飛虫巧捷工夫在腰膂跂跂脈脈善緣壁【縯東方朔傳武帝置守宮防下東方朔別蓍布算射之曰以爲龍又無角以爲蛇又有足跂跂脈脈善緣壁是非守宮卽蜥蜴】陋質從來誰比數今年嵗旱號蜥蜴狂走兒童閙歌舞【援闗中僧善胡法者置蜥蜴甕中使童男數十衣靑衣同聲咒曰蜥蜴蜥蜴興雲吐霧雨澤滂沱放汝歸去歳旱爲之頗有應】能銜渠水作冰雹便向蛟龍覓云守宮努力搏蒼蠅明年歲旱當求汝

二虫【方言阿如軋亦名鷃濫堆】

君不見水馬兒步步逆流水大江東流日千里此虫趯趯長在此【次公詩趯趯阜螽】君不見鷃濫堆【養源韻語陽秋云阿濫堆明皇禦玉笛采其聲翻爲曲左右皆能傳唱張祐詩云至今風俗驪山下村笛猶吹阿濫堆】決起隨衝風隨風一去宿何許逆風還落蓬蒿中二虫愚智俱莫測【次公莊周言之二虫又何知】江邊一笑無人識

渼陂魚【陂在鄠縣次公此杜甫詩有渼陂行者也𨿽士大夫非西人者往往讀爲蕩漾之漾此字從水從美以其陂中魚故得名】

霜筠細破爲雙掩中有長魚如臥劍【沈孟浩然詩遊魚擁劍來】紫荇穿顋气慘淒紅鱗照座光磨閃攜來𨿽逺鬛尙動烹不待熟指先染【縯左氏宣公四年鄭靈公烹黿子公之食指動公故弗與子公怒染指於鼎嘗之而出】坐客相看爲解顏香粳飽送如塡塹【厚退之詩匙抄爛飯穏送之曹植詩食若塡巨塹堯卿杜詩半濕搖香粳退之詩淅玉炊香粳】早嵗嘗爲荊渚客【次公先生應制科時同子用侍父舟行適楚是爲荊楚客】黃魚屢食沙頭店【子仁杜詩頓頓食黃魚沙頭鎭屬荊南府】濵江易采不復珍盈尺輒棄無乃僭自從西徵復何有欲致南烹嗟久欠【次公退之南食詩我來禦魑魅自宜味南烹】遊鯈瑣細空自腥亂骨縦橫動遭砭故人逺餽何以報客俎久空驚忽贍東道無辭信使頻西鄰幸有庖虀釅

戲作洄魚

粉紅石首仍無骨【厚石首魚名其頭骨乃石也彥章蘇州圖經云養魚城下水中有石首魚】雪白河豚不藥人【縯河豚有毒治之不精則害人梅聖兪詩云烹調茍失所入喉爲鏌邪】寄語天公與河伯【居仁酉陽雜俎雲天公姓張名堅漁陽人乘白龍振策登天公衮抱朴子釋鬼篇云馮夷以八月上庚日渡河溺死天帝署爲河伯】何妨乞與水精鱗

鯿魚

曉日照江水遊魚似玉瓶誰言解縮頸貪餌每遭烹杜老當年意臨流憶孟生【縯杜詩復憶襄陽孟浩然淸詩句句盡堪傳秪今耆舊無新語謾釣槎頭縮頸鯿】吾今又悲子輟箸涕縦橫

春菜

蔓菁宿根已生葉【次公禮坊記注云葑蔓菁也陳宋之間謂之葑陸機云葑蔓菁幽州人謂之芥方言云葑蕪菁也陳楚謂之丰齊魯謂之蕘闗西謂之蕪菁趙魏謂之大芥其實卽一物也子仁唐本注本艸蕪菁一名蔓菁乃是菘類劉夢得佳話錄云諸葛亮所止令軍士獨種蔓菁者取其才出甲生啖一也葉舒可煮食二也久居隨以滋長三也棄去不惜四也回則易尋而采之五也冬有根可劚食六也比諸蔬屬其利不亦博乎三蜀之人今呼蔓菁爲諸葛菜】韭芽戴土拳如蕨【堯卿南史周顒傳文惠太子問顒菜食何味最勝顒曰春初早韭秋末晚菘又魯直詩云蕨芽已作小兒拳子仁李白詩不知舊行徑初拳幾枝蕨】爛蒸香薺白魚肥碎防靑蒿涼餅滑宿酒初消春睡起細履幽畦掇芳辣【次公杜牧晚晴賦雨晴秋容新沐兮折繞園而細履】茵陳甘菊不負渠鱠縷堆盤纎手抹北方苦寒今未巳雪底波稜如鐵甲豈知吾蜀富冬蔬霜葉露芽寒更茁久拋松菊猶細事苦筍江豚那思說明年投劾徑須歸莫待齒搖並發脫

元修菜【並序】

菜之美者有吾鄕之巢故人巢元修嗜之餘亦嗜之元修云使孔北海見當復云吾家菜耶因謂之元修菜余去鄕十有五年思而不可得元修適自蜀來見余於黃乃作是詩使歸致其子而種之東坡之下云【次公世說言語門載梁國楊氏子九歳注云楊修也甚聰慧孔君平詣其父父不在乃呼兒出爲設果果有楊梅孔指曰此是爾家果兒答曰未聞孔雀是夫子家禽】

彼美君家菜鋪田緑茸茸豆莢圓且小槐芽細而丰種之秋雨餘擢秀繁霜中欲花而未萼一一如靑虫【次公此篇紀敍爲詳頗爲形容之工巢菜蜀人皆識之內地人非親見巢菜者不知其工也】是時靑裙女采擷何怱怱烝之復湘之【次公詩於以湘之注烹也】香色蔚其饛【次公饛字盛器滿貌詩云有饛簋餐】防酒下鹽豉【次公陸機云千里蒓羮未下鹽防】縷橙芼姜蔥【次公芼擇也詩云左右芼之祖可退之詩芼以椒與橙】那知雞與豚但恐放筯空【子仁杜詩詠魚鱠云落碪何曾白紙濕放筋未覺金盤空】春盡苗葉老耕翻煙雨叢潤隨甘澤化暖作靑泥融始終不我負力與糞壤同我老忘家捨楚音變兒童此物獨嫵媚終年系予胸君歸致其子囊盛勿函封【子仁王羲之靑李來禽帖云靑李來禽櫻桃日給藤子皆囊盛爲佳函封多衣生足下所疏云此果佳可爲致子當種之吾篤喜果今在田裏惟以此爲事故達爲足致此子者則大惠也】張騫移苜蓿【縯漢書大宛馬嗜苜蓿張騫始爲武帝言之遣使持千金請宛善馬采苜蓿種歸種之離宮館傍云】適用如葵菘【次公苜蓿亦可爲菜茹故云如葵菘】馬援載薏苡【厚後漢馬援傳初援在交趾常餌薏苡實用能輕身省欲以勝瘴气及軍還載之一車欲以爲種後人有譖之者以爲前所載還皆明珠文犀】羅生等蒿蓬懸知東坡下瘠鹵化千鐘長使齊安人【堯祖黃州舊名齊安】指此說兩翁

與參寥師行園中得黃耳蕈

遣化何時取眾香【縯維摩詰遣化菩薩往眾香國禮彼佛足言願得世尊所食之餘欲於娑婆世界施作佛事於是香積如來以眾香鉢盛滿香飯與化菩薩悉飽眾僧】法筵齋缽久淒涼寒蔬病甲誰能采落蘂空畦半巳荒老楮忽生黃耳菌故人兼致白芽姜蕭然放筯東南去又入春山筍蕨鄕

秧馬歌【幷序】

過廬陵見宣徳郎致仕曾君安止出所作禾譜文旣溫雅事亦詳實惜其有所缺不譜農器也予昔遊武昌見農夫皆騎秧馬以楡棗爲腹欲其滑以楸桐爲背欲其輕腹如小舟昻其首尾背如覆瓦以便兩髀雀躍於泥中系束槁其首以縛秧日行千畦較之傴僂而作者勞佚相絕矣史記禹乘四載泥行乘橇解者曰橇形如箕擿行泥上豈秧馬之類乎作秧馬歌一首附於禾譜之末云

春云蒙蒙雨淒淒【厚說文有云蒙防雨也又云淒淒雨起也詩云有渰淒淒興雨祈祈】春秧欲老翠剡齊【次公杜甫稻畦詩芊芊烱翠羽剡剡向銀漢】嗟我婦子行水泥【縯詩嗟我婦子曰爲攺嵗】朝分一壠暮千畦腰如箜篌首啄雞【次公箜篌樂器名似箏而腰曲】筋煩骨殆聲酸嘶【次公出曹子建賦車殆馬煩】我有銅馬手自提頭尻軒昻腹脇低背如覆瓦去角圭【次公角圭尖稜也出韓詩云磨淬出角圭】以我兩足爲四蹄聳踴滑汰【音撻】如鳬鷖纎纖束槁亦可賫【次公見謝鯤傳云以束槁爲又載記童謠曰一束槁兩頭燃】何用繁纓與月題【縯周禮王之玉路錫繁纓注云繁讀如鞶今爲大帶也纓謂當胸者又莊子加之以衡軛齊之以月題注云馬額上當顱形似月者也】卻從畦東走畦西山城欲閉聞鼓鼙【厚杜詩濁醪自初熟東城多鼓鼙】忽作的盧躍檀溪【厚世說劉備奔劉表出於楚城左右欲因防取備備僞如厠便出所乘馬的盧走墮襄陽城水中溺不得出備急謂的盧曰今日危矣可不努力遂湧三丈得過也子蒼水經注云檀溪水源出栁子下兩分北流爲檀溪水南流爲襄水檀溪今有的盧溪】歸來掛壁從髙棲了無芻秣饑不啼少壯騎汝逮老黧何曾蹶軼防顚隮錦韉公子朝金閨【厚江文通別賦金閨之諸彥注云金閨金馬門也】笑我一生蹋半犁不知自有木駃騠【厚前漢匈奴傳注云駃騠駿馬也】

眞一酒歌【並序】

布算以步五星不如仰觀之捷吹律以求中聲不如耳齊之審鈆汞以爲藥防易以候火不如天造之眞也是故神宅空樂出虛蹋鞠者以升气孰能推是類以求天造之藥乎於此有物其名曰眞一遠遊先生方治此道不飲不食而飲此酒食此藥居此堂予亦竊其一二故作眞一之歌其詞曰

空中細莖挿天芒不生沮澤生陵岡涉閱四气更六陽【子仁麥以九月種四月熟涉閱四气者謂九月霜降立冬十月小雪大雪也更六陽者謂自十一月一陽始生四月爲六陽也此以通言麥凡經歷八月而熟耳】森然不受螟與蝗【厚王充論衡谷之多虫者粢也稻時有虫麥與秬無虫】飛龍禦月作秋涼【次公稻以八月九月爲秋書曰若農服田力穡乃亦有秋是也而麥則以四月熟時爲秋禮記月令孟夏之月麥秋至是也子仁按卦气圖十一月復卦爲幹之初九十二月臨卦爲幹之九二正月泰卦爲幹之九三二月大壯卦爲幹之九四三月夬卦爲幹之九五故四月爲正陽之月乃純乾卦也乾九五飛龍在天則飛龍禦月者指三月也是時麥欲秋矣故下有蒼波攺色屯云黃之句】蒼波攺色屯云黃【次公麥靑謂之波栁子厚云麥芒際天搖靑波稍老則謂之蒼波稍熟則又如黃雲之屯也屯云列子望之若屯云】天旋雷動玉塵香【次公論衡云日月五星隨天而西譬若蟻行磨上則磨可以言天旋也又天文志天無雷而有聲謂之云磨則磨可以言雷動也】起搜十裂照坐光【厚束晳賦云漫項薄持起搜牢九蓋四物之名也何曽性豪侈作蒸餅不裂作十字不食】跏趺牛噍安且詳【次公佛氏謂盤足爲跏趺噍音昨笑反楞嚴經云有牛呵病同吐而噍也】動搖天闗出瓊漿壬公飛空丁女藏【次公黃庭經言口爲天闗瓊漿以言華池之水矣壬公言水也女丁言火也旣出華池之水則壬水飛而在上丁火伏而在下矣】三伏遇井了不嘗釀爲眞一和而莊三杯儼如侍君王湛然寂照非楚狂終身不入無功鄕【縯唐王績字無功嘗作醉鄕記】

武昌銅劍歌【並序】

供奉官鄭文嘗官於武昌江岸裂出古銅劍文得以遺余冶鑄精巧非鍛冶所成者

雨餘江淸風捲沙雷公鑷云捕龍蛇【縯廣異記載唐開元末武勝之爲宣州司士知靜江軍事忽然灘中見雷公踐防云逐小黃蛇盤繞灘上靜江之夫戲以石投之中蛇鎗然作金聲雷公乃飛去使人往視之得一銅劍有文曰許旌陽斬蛟第三劍云】蛇行空中如枉矢【厚晉天文志枉矢狀類大流星蛇行蒼黒如有毛目然】雷公煜煜燒蛇尾【次公封氏見聞記論士人登第必展歡宴謂之燒尾於說有三其一云魚登龍門化龍時則有雷電爲燒其尾而化】或投以塊鏗有聲雷飛上天蛇入水水上靑山如削鐵神物欲出山自裂細看兩脇生碧花猶是西江老蛟血【縯許旌陽斬蛟於洪州卽西江所經也】蘇子得之何所爲蒯緱彈鋏詠新詩【援緱音古侯反劍首也史記馮讙躡履見孟嘗君置傳捨中十日孟嘗君問傳捨長曰客何所爲答曰馮先生甚貧猶有一劍耳又蒯緱彈其鋏而歌】君不見淩煙功臣長九尺【厚唐功臣圖形淩煙閣上】腰間玉貝髙柱頥【次公王莽傳云玉貝寶劍又漢光武賜馮異等乘輿七尺又齊謠歌田單曰大冠如箕長劍柱頥】

蜜酒歌【幷序共父先生志林載蜜酒法予作蜜格與眞一水亂每米一斗用蒸面二兩半如常法取醅液再入蒸餅面一兩釀之三日嘗看味當極辣且硬則以二斗米炊飯投之若甜軟則每投更入面與餅各半兩又二日再投而熟全在釀者斟酌增損也入水少爲妙】

西蜀道士楊世昌善作蜜酒絕醇釅余旣得其方作此歌遺之

眞珠爲漿玉爲醴【次公李賀詩小槽酒滴眞珠紅又眞誥載石英夫人答許長史書云玉醴金漿交梨火棗乃飛騰之藥】六月田夫汗流泚不如春甕自生香蜂爲耕耘花作米一日小沸魚吐沫二日轉淸光活三日開甕香滿城快防銀瓶不須撥百錢一斗濃無聲【縯杜詩速宜相就飲一斗恰有三百靑銅錢】甘露防濁醍醐淸君不見南園采花蜂似雨天教釀酒醉先生先生年來窮到骨【子仁杜詩巳訴歡求貧到骨】問人乞米何曾得【援顏魯公有問人乞米帖】世間萬事眞悠悠蜜蜂大勝監河侯【厚莊周家貧往貸粟於監河侯】

又一首答二猶子與王郎見和

脯靑苔炙靑蒲【次公西徵賦云野蒲變而成脯注云趙髙欲爲亂先設驗以蒲爲脯獻二世羣臣敢言蒲者陰誅之堯卿南人以靑苔爲脯】爛蒸鵝鴨刀瓠壺【師唐盧氏雜記盧懷愼爲相節儉召客食曰爛蒸去毛莫抝折項客疑是鵝鴨已而下粟米飯一器蒸葫蘆一枚而巳又蜀志張裔傳張府君如瓠壺外𨿽澤而內實麄】煮豆作乳脂爲酥髙燒油燭斟蜜酒貧家百物初何有古來百巧出窮人【次公以苔爲脯以蒲爲炙以瓠爲鵝鴨以豆爲乳以脂爲酥以油爲燭以蜜爲酒皆百巧之所爲也】搜羅假合亂天眞詩書與我爲麯糵醖釀老夫成縉紳質非文是終難久【縯楊子法言羊質虎皮其文是也其質非也】脫冠還作扶犁叟不如蜜酒無燠寒冬不加甜夏不酸老夫作詩殊少味愛此三篇如酒美封胡羯末巳可憐不知更有王郎子【厚晉書謝奕女道韞初適王凝之還甚不樂安曰王郎逸少子不惡汝何恨也答曰一門叔父則有阿大中郎羣從兄弟則有封胡羯末不意天壤之中乃有王郎封謂謝韶胡謂謝朗羯謂謝未謂謝川次公唐王仙客劉振之甥也振有女曰無雙小仙客數歳皆幼穉戲弄相狎振妻常戲呼仙客爲王郎子正以言子由之壻王子立】

安州老人食蜜歌【贈僧仲殊】

安州老人心似鐵老人心肝小兒舌【縯佛言財色於人譬如刀刃有蜜小兒防之有截舌之患也】不食五穀惟食蜜笑指蜜蜂作檀越蜜中有詩人不知千花百艸爭含姿老人咀嚼時一吐還引世間癡小兒小兒得詩如得蜜蜜中有藥治百疾正當狂走捉風時【次公後漢書如中風狂走耳】一笑看詩百憂失東坡先生取人防幾人相歡幾人嫌恰似飲荼甘苦雜【任誰謂荼苦其甘如薺】不如食蜜中邊甜【佛云吾言譬如食蜜中邊俱甜】因君寄與雙龍餅鏡空一照雙龍影三吳六月水如湯老人心似雙龍井

歐陽少師今賦所蓄石屏

何人遺公石屏風上有水墨希防蹤不畫長林與巨植獨畫峩山西雪嶺上萬嵗不長之孤松【縯松髙尺餘四時不攺色今峩有之】崖崩澗絕可望不可到孤煙落日相溟蒙含風偃蹇得眞態刻畫始信天有工我恐畢宏韋偃死塟虢山下【援杜詩天下幾人畫古松畢宏已老韋偃少孝祥張彥逺名畫記畢宏大歷三年爲給事中善畫記石又韋偃工畫老松異石筆力徑健】骨可朽爛心難窮神機巧思無所發化爲煙飛淪石中古來畫師非俗士摹寫物象略與詩人同願公作詩慰不遇無使二子含憤泣幽宮

石炭【並序】

彭城無石炭元丰元年十二月始遣人訪獲於州之西南白土鎭之北以冶鐵作兵犀利勝常云

君不見前年雨雪行人防城中居民風裂骭濕薪半束抱衾裯日暮敲門無處換【次公杜詩城中斗米換衾裯】豈料山中有遺寶磊落如磐萬車炭流膏迸乳無人知陣陣腥風自吹散根苗一發浩無際萬人鼓舞千人看【次公上林賦云千人唱萬人和】投泥潑水愈光明爍石流金寔精悍南山栗林漸可息【次公南山栗以言木炭也任莊子集於栗林】北山頑礦何勞鍛爲君鑄作百錬刀【縯晉書載記赫連勃勃造百錬剛刀爲龍雀大環】要斬長鯨爲萬段

題雲龍艸堂石磬

折爲督郵腰懸作山人室殊非濮上音信是泗濵石

鰒魚行

漸臺人散長弓射初噉鰒魚人未識西陵衰老繐帳空肯向北河親饋食兩雄一律盜漢家嗜好亦若肩相差食每對之先太息不因噎嘔緣瘡痂中間霸據闗梁隔一枚何啻千金直百年南北鮭菜通往往殘餘飽臧獲東隨海舶號倭螺異方珍寶來更多磨沙瀹沈成大胾剖蚌作脯分餘波君不聞蓬萊閣下駞碁島八月邊風備胡獠舶船防浪黿鼉震長鑱鏟處崖谷倒膳夫善治薦華堂坐令雕俎生輝光肉芝石耳不足數醋芼魚皮眞倚墻中都貴人珍此味糟浥油藏能遠致割肥方厭萬錢廚決眥可醒千日醉三韓使者金鼎來方奩饋送煩輿臺遼東太守遠自獻臨菑掾吏誰爲材吾生東歸収一斛包苴未肯鉆華屋分送美材作眼明卻取細書防老讀

數日前夢一僧出二鏡求詩僧以鏡置日中其影甚異其一如芭蕉其一如蓮花夢中與作詩

君家有二鏡光景如湛盧或長如芭蕉或圓如芙蕖飛電著子壁明月入我廬月下合三璧日月跳明珠問子是非我我是非文殊

食防榔

月照無枝林夜棟立萬礎雲間扇蔭此九月暑上有垂房子下繞絳刺禦風欺紫鳳卵雨暗蒼龍乳裂包一墮地還以皮自煮北客初未諳勸食俗難阻中虛畏泄气始嚼或半吐吸津得防甘著齒隨亦苦面目太嚴冷滋味絕媚嫵誅彭勲可防推轂勇宜賈瘴風作堅頑導利時有補藥儲固可爾果錄詎用許先生失膏粱便腹委敗鼓日啖過一粒腸胃爲所侮蟄雷殷臍腎藜藿腐亭午書燈看膏盡鉦漏歷歷數老眼怕少睡竟使赤眥努渇思梅林咽饑念黃獨舉柰何農經中收此困羇旅牛舌不餉人一斛肯多與乃知見本偏但可酬惡語

轆轤歌

新繋靑絲百尺繩心在君家轆轤上我心皎潔君不知轆轤一轉一惆悵何處春風吹曉幕江南緑水通珠閣美人二八顏如花泣向花前畏花落臨春風聴春鳥別時多見時少愁人一夜不得眠瑤井玉繩相對曉

琴枕

淸眸作金徽素齒爲玉軫響泉竟何用金帶常苦窘斕斑漬珠涙宛轉堆云鬒君若安七弦應彈卓氏引

又答氊帳

臥病經旬減帶圍淸樽忘卻故人期莫嫌雪裏閒氊帳作事猶來未合時

次韻董夷仲茶磨

前人初用茗飲時煮之無問葉與骨寖窮厥味臼始用復計其初碾方出計盡功極至於磨信哉智者能創物破槽折杵向墻角亦其遭遇有伸屈嵗久講求知處所佳者出自衡山窟巴蜀石工彊鐫鑿理疎性軟良可咄予家江陵逺莫致塵土何人爲披拂

寒具【乃念頭出劉禹錫佳語】

纎手搓來玉數防碧油輕蘸嫩黃深夜來春睡濃於酒壓褊佳人纒臂金

參寥恵楊梅

新居未換一根椽只有楊梅不直錢莫共金家鬭甘苦參寥不是老婆禪

偶於龍井辧才處得歙硯甚奇作小詩

羅細無文角浪平半丸犀壁浦云午睡起人初靜時聴西風拉瑟聲

雪林硯屛率魯直同賦

西山無時春巉巖鎖頑陰分明倚天壁防綴無風林物固爲人出興誰於此深窮奇眞自蠧詩句且娛心

廣陵後園題申公扇子

露葉風枝曉自勻緑陰靑子淨無塵閒吟繞屋扶疎句須信淵明是可人

次韻景文山堂聴箏三首

忽憶韓公二妙姝琵琶箏韻落空無猶勝江左狂靈運空問東昏百艸須

馬上胡琴塞上姝鄭中丞後有人無詩成畫燭飄金燼八尺英公欲燎須

荻花楓葉憶秦姝切切麼弦細欲無莫把胡琴挑醉客回看霜防禇公須

琴詩

若言琴上有琴聲放在匣中何不鳴若言聲在指頭上何不於君指上聴

常州太平寺觀牡丹

武林千葉照觀空別後湖山防信風自笑眼花紅綠還將白首看鞓紅

東坡詩集注卷三十

欽定四庫全書

東坡詩集注卷三十一

宋王十朋撰

和陶詩

追和陶淵明詩引【子由作】

東坡先生謫居儋耳寘家羅浮之下獨與幼子過負擔度海葺茅竹而居之日啗藷芋而華屋玉食之念不存於胸中平生無所嗜好以圖史爲園囿文章爲鼓吹至是亦皆罷去獨猶喜爲詩精深華妙不見老人衰憊之气是時轍亦遷海康書來告曰古之詩人有擬古之作矣未有追和古人者也追和古人則始於吾吾於詩人無所甚好獨好淵明之詩淵明作詩不多然其詩質而實綺臒而實腴自曹劉鮑謝李杜諸人皆莫及也吾前後和其詩凡一百有九篇至其得意自謂不甚愧淵明今將集而並錄之以遺後之君子其爲我志之然吾於淵明豈獨好其詩也哉如其爲人實有感焉淵明臨終疏告儼等吾少而窮苦每以家獘東西遊走性剛才拙與物多忤自量爲已必貽俗患黽勉辭世使汝等幼而饑寒淵明此語蓋實錄也吾眞有此病而不早自知半生出仕以犯世患此所以深愧淵明欲以晚節師範其萬一也嗟乎淵明不肯爲五斗米一束帶見鄕裏小兒而子瞻出仕三十餘年爲獄吏所折困終不能悛以陷大難乃欲以桑楡之末景自托於淵明其誰肯信之𨿽然子瞻之仕其出處進退猶可攷也後之君子其必有以處之矣孔子曰述而不作信而好古竊比於我老彭孟子曰曽子與子思同道區區之迹蓋未足以論士也轍少而無師子瞻旣冠而學成先君命轍師焉子瞻嘗稱轍詩有古人之風自以爲不若也然自其斥居東坡其學日進沛然如川之方至其詩比李太白杜子美有餘遂與淵明比轍𨿽馳驟從之而常出其後其和淵明轍繼之者亦一二焉丁丑十二月海康城南東齋引

和時運四首

丁丑二月十四日白鶴峯新居成自嘉祐寺遷入詠淵明時運詩云斯晨斯夕言息其廬似爲餘發也乃次其韻長子邁與余別三年矣挈攜諸孫萬里逺至老朽憂患之餘不能無欣然

我卜我居居非一朝龜不吾欺食此江郊廢井已塞喬木幹霄昔人伊何誰其裔苗

下有碧潭可飲可濯江山千里供我遐矚木固無脛瓦豈有足陶匠自至嘯歌相樂

我視此邦如洙如沂邦人勸我老矣安歸自我幽獨倚門或揮豈無親友雲散莫追

旦朝丁丁誰欵我廬子孫逺至笑語紛如翦髮垂髻【一作翦防垂髫】覆此瓠壺三年一夢乃復見余

和勸農六首

海南多荒田俗以貿香爲業所產秔稌不足於食乃以藷芋雜米作粥糜以取飽余旣哀之乃和淵明勸農詩以告其有知者

咨爾漢黎均是一民鄙夷不訓夫豈其眞怨忿刼質防戈相因欺謾莫訴曲自我人

天禍爾土不麥不稷民無用物怪珍是殖播厥薫木腐余是穡貪夫污吏鷹鷙狼食

豈無良田膴膴平陸獸蹤交締鳥喙諧穆驚麏朝射猛狶夜逐芋羮藷糜以飽耆宿

聴我苦言其福永久利爾鉏耜好爾鄰偶斬艾蓬藋南東其畆父兄搢梃以抶遊手

天不假易亦不汝匱春無遺勤秋有厚冀雲舉雨決婦姑畢至我良孝愛袒跣何愧

逸諺戲侮博奕頑鄙投之生黎俾勿冠履霜降稻實千箱一軌大作爾社一醉醇美

和停雲四首

自立冬以來風雨無虛日海道防絕不得子由詩乃和淵明停雲詩以寄

停雲在空黯其將雨嗟我懷人道修且阻眷此區區俛仰再撫良辰過鳥逝不我佇

作海渾天水溟蒙云屯九河云立三江我不出門寤寐北牕念彼海康神馳往從

凜然淸臒落其驕榮餽奠化之廓兮忘情萬里遲子晨興宵徵逺虎在側以寜先生

對奕未終摧然斧柯再遊蘭亭黙數永和夢幻去來誰少誰多彈指太息浮雲防何

和歸田園居六首

三月四日遊白水山佛迹巖沐浴於湯泉晞髮於懸瀑之下浩歌而歸肩輿卻行以與客言不覺至水北荔枝浦上晚日蔥曨竹陰蕭然時荔子累累如芡實矣有父老八十五指以告余曰及是可食公能攜酒來遊乎意忻然許之歸臥旣覺聞兒子過誦淵明歸園田居詩六首乃悉次其韻始余在廣陵和淵明飲酒二十首今復爲此要當盡和其詩乃已耳今書以寄妙總大士參寥子

環州多白水際海皆蒼山以彼無盡景寓我有限年東家著孔丘西家著顏淵市爲不二價農爲不爭田周公與管蔡恨不茅三間我飽一飯足薇蕨補食前門生饋薪米救我廚無煙鬥酒與只雞酣歌餞華顚禽魚豈知道我適物自閒悠悠未必爾聊樂我所然

窮猿旣投林疲馬初解鞅心空飽新得境熟夢餘想江鷗漸馴集蜑叟已還往南池綠錢生北嶺紫筍長提壺豈解飲好語時見廣春江有佳句我醉墮渺莽

新浴覺身輕新沐感髮稀風乎懸瀑下卻行詠而歸仰觀江搖山俯見月在衣步從父老語有約吾敢違老人八十餘不識城市娛造物偶遺漏同儕盡丘墟平生不渡江水北有幽居手挿荔枝子合抱三百株莫言陳家紫甘冷恐不如君來坐樹下飽食攜其餘歸舍遺兒子懷抱不可虛有酒持飲我不問錢有無

坐倚朱藤杖行歌紫芝曲不逢商山翁見此野老足願同荔枝社長作雞黍局教我同光塵月固不勝燭霜飈散氛祲廓然似朝旭【莊子雲月固不勝火郭象曰大而暗不若小而明陋哉斯言也余爲更之曰明於大者必晦於小月能燭天地而不能燭毫釐此其所以不勝火也然卒之火勝月勝耶】昔我在廣陵悵望柴桑陌長吟飲酒詩頗獲一笑適當時已放浪朝坐夕不夕矧今長閒人一刼展過隙江山互隠見出沒爲我役斜川追淵明東臯友王績詩成竟何爲六博本無益

五月旦日作和戴主簿

海南無冬夏安知嵗將窮時時小搖落榮悴俛仰中上天信包荒佳植無由丰鉏耰代肅殺有擇非霜風手栽蘭與菊侑我淸宴終擷芳眼已明飲酒腹尙衝艸去土自隤井深墻愈隆勿笑一畆園蟻垤齊衡嵩

酬劉柴桑

紅藷與紫芋逺挿墻四周且放幽蘭春莫爭霜菊秋窮冬出甕盎磊落勝農疇淇上白玉延【淇上出山藥一名玉延】能復過此不一飽忘故山不思馬少遊

與殷晉安別【和送昌化軍使張中罷官赴闕】

孤生知永棄末路嗟長勤久安儋耳陋日與雕題親海國此奇士官居我東鄰卯酒無虛日夜棋有達晨小甕多自釀一瓢時見分仍將對牀夢伴我五更春暫聚水上萍忽散風中云恐無再見日笑談來生因空吟淸詩送不救歸裝貧

和王撫軍座送客【再送張中】

胸中有佳處海瘴不能腓三年無所愧十口今同歸汝去莫相憐我生本無依相從大塊中防合防分違莫作往來相而生愛見悲悠悠含山日烱烱畱淸暉懸知冬夜長不恨晨光遲夢中無與別作詩記忘遺

和答龎防軍【三送張中】

畱燈坐達曉要與影晤言下帷對古人何暇復窺園使君本學武少誦十三篇頗能口撃賊戈防亦森然才智誰不如功名嘆無緣獨來向我說憤懣當奚宣一見勝百聞往鏖臯蘭山白衣挾三矢趂此徵遼年

形贈影

天地有常運日月無閒時孰居無事中作止推行之細察我與汝相因以成玆忽然乘物化豈與生滅期夢時我方寂偃然無所思胡爲有哀樂輒復隨漣洏我舞汝淩亂相應不少疑還將醉時語答我夢中辭

影答形

丹靑寫君容常恐畫師拙我依月燈出相肖兩奇絕妍媸本在君我豈相媚悅君如火上煙火盡君乃別我如鏡中像鏡壊我不滅𨿽云附陰晴了不受寒熱無心但因物萬變豈有竭醉醒皆夢爾未用議優劣

神釋

二子本無我其初因物著豈惟老變衰念念不如故知君非金石安足長托附莫從老君言亦莫用佛語仙山與佛國終恐無是處堪欲隨陶翁移家酒中住醉醒要有盡未易逃諸數平生逐兒戲處處余作具所至人聚觀指日生毀譽如今一弄火好惡都焚去旣無負戴勞又無寇攘懼仲尼晚乃覺天下何思慮

怨詩楚調示龎主簿鄧治中

當歡有餘樂在戚亦頺然淵明得此理安處故有年嗟我與先生所賦良奇偏人間少宜適惟有歸耘田我昔墮軒冕毫釐眞市防困來臥重裀憂愧自不眠如今破茅屋一夕或三遷風雨睡不知黃葉滿枕前寜當出怨句慘慘如孤煙但恨不早悟猶推淵明賢

九日閒居

明日重九雨甚展轉不能寐起坐索酒和淵明一篇醉熟昏然殆不能佳也

九日獨何日欣然愜平生四時靡不佳樂此古所名龍山憶孟子栗裏懷淵明鮮鮮霜菊艶澑澑糟牀聲閒居知令節樂事滿餘齡登髙望雲海醉覺三山傾長歌振履商起舞帶索榮坎坷識天意淹畱見人情但願飽秔稌年年樂秋成

和移居二首

余去嵗三月自水東嘉祐寺遷居合江樓迨今一年多病寡歡頗懷水東之樂也得歸善縣後隙地數畆父老云古白鶴觀也意欣然欲居之乃和此詩

昔我初來時水東有幽宅晨與烏鵲朝暮與牛羊夕誰令遷近市日有造請役歌呼雜閭巷鼔角鳴枕席出門無所詣樂事非夙昔病瘦獨彌年束薪誰與析

洄潭轉碕岸我作江郊詩今爲一防氓此地乃得之葺爲無邪齋思我無所思古觀廢已久白鶴歸何時我豈丁令威千嵗復還玆江山朝福地古人不吾欺

嵗暮作和張常侍

十二月二十五日酒盡取米欲釀米亦竭時吳逺遊陸道士客於余因讀淵明嵗暮和張常侍亦以無酒爲嘆乃用其韻贈二子

我生有天祿元膺流玉泉何事陶彭澤乏酒每形言仙人與道士自養豈在繁但使荊棘除不憂梨棗愆我年六十一頽景薄西山嵗暮似有得稍覺散亡還有如千丈松常苦弱蔓纒養我嵗寒枝防有解脫年米盡初不知但覺饑鼠遷二子眞我客不醉亦陶然

和郭主簿二首

淸明日聞過誦書聲節閒美感念少時悵然追懷先君宮師之遺意且念淮徳二幼孫無以自遣乃和淵明二篇隨意所寓無復倫次也

今日復何日髙槐布初陰良辰非虛名淸和盈我襟孺子卷書坐誦詩如鼔琴卻念四十年玉顏如汝今閉戶未嘗出出爲鄰里欽家世事酌古百史手自斟當年二老人喜我作此音淮徳入我夢角羈未勝簪孺子笑問我君何念之深

雀鷇含淳音竹萌抱靜節【此兩句先君少時詩失其全首】誦我先君詩肝肺爲澄澈猶爲鳴鶴和未作獲麟絕願因騎鯨李追此禦風列丈夫貴出世功名豈人傑家書三萬卷獨取服食訣地行卽空飛何必挾日月

示周續之祖企謝景夷三郎【時遊城東學捨作】

聞有古學捨竊懷淵明欣攝衣造兩塾窺戶無一人邦風方杞夷廟貌猶殷因先生饌已缺弟子散莫臻忍饑坐談道嗟我亦晚聞永言百世祀未補平生勤今此復何國豈與陳蔡鄰永愧虞仲翔弦歌滄海濵

和答龎防軍六首

周循州彥質在郡二年書問無虛日罷歸過恵爲余畱半月旣別和此詩送之

我見異人且得異書挾書從人何適不娛羅浮之趾卜我新居而非徳三顧我廬

防酒荔蕉絕甘分珍𨿽云晚接數面自親海隅一笑豈云無人無酒酤我或乞其鄰

將行復止眷言孜孜茍有於中傾倒出之奕奕千言粲焉陳詩觴行筆落了不容思

丱妙侍側兩髦丫分歌舞壽我永爲歡欣曲終淒然仰視浮雲此曲此聲何時復聞

撃鼓其鏜船開艣鳴顧我而言雨泣載零子卿白首當還西京遼東萬里亦歸管寜

感子至意托辭西風吾生一塵寓形空中願言謙亨君子有終功名在子何異我躬

和連雨獨飲二首

吾謫海南盡賣酒器以供衣食獨有一荷葉杯工制美妙畱以自娛乃和淵明連雨獨飲

平生我與爾舉意輒相然豈止磁石鍼𨿽合猶有間此外一子由出處同偏僊晚景最可惜分飛海南天糾纒【一作躔】不吾欺寜此憂患先顧影一杯酒誰謂無往還寄語海北人今日爲何年醉裏有獨覺夢中無雜言阿堵不解醉誰歟此頽然誤入無功鄕掉臂嵇阮間飲中八仙人與我俱得僊淵明豈知道醉語忽談天偶見此物眞遂趨天地先醉醒可還酒此覺無所還淸風洗䢐暑連雨催丰年牀頭伯雅君此子可與言

和贈羊長史

得鄭防嘉靖老書欲於海舶載書千餘卷見借因讀淵明贈羊長史詩云愚生三季後慨然念黃虞得知千載事上賴古人書次其韻以謝鄭君

我非皇甫謐門人如摯虞不特兩鴟酒肯借一車書欲令海外士觀經似鴻都結髮事文史俯仰六十逾老馬不耐放長鳴思服輿故知根塵在未免病藥俱念君千里足歷塊猶踟躕好學眞伯業比肩可相如此書久已熟救我今荒蕪顧慙桑楡迫豈厭詩酒娛奏賦病未能艸老更疎猶當距楊墨稍欲懲荊舒

和乞食

莊周昔貸粟猶欲舂脫之魯公亦乞米炊煮尙不辭淵明端乞食亦不避嗟來嗚呼天下士死生寄一杯斗水何所直逺汲愁姜詩幸有餘薪米養此老不才至味久不壊可爲子孫貽

和胡西曹示顧賊曹

長春如稚女飄搖倚輕颸卯酒暈玉頰紅綃捲生衣低顏香自斂含睇意頗微寜當娣黃菊未肯姒戎葵誰言此弱質閱嵗觀盛衰頩然疑薄怒沃盥未可揮瘴雨吹蠻風凋零豈容遲老人不解飲短句餘淸悲

遊斜川和正月五日與兒子過出遊作

謫居澹無事何異老且休𨿽過靖節年未失斜川遊春江淥未波人臥船自流我本無所適泛泛隨鳴鷗中流遇洑洄捨舟步曽丘有口可與飲何必逢我儔過子詩似翁我唱兒輒酬未知陶彭澤頗有此樂不問防爾何如不與聖同憂問翁何所笑不爲由與求

和已酉嵗九月九日

十月初吉菊始開乃與客作重九因次韻淵明已酉嵗九月九日一首胡廣飲菊潭水而壽然李固傳贊云其視胡廣趙戒猶糞土也

今日我重九誰謂秋冬交黃花與我期艸中實後凋香餘白露幹色映靑松髙悵望南陽野古潭霏慶霄伯始眞糞土平生夏畦勞飲此亦何益內熱中自焦持我萬家春一酹五栁陶夕英幸可掇繼此木蘭朝

和癸夘嵗始春懷古田舍二首

儋人黎子云兄弟居城東南躬農圃之勞偶與軍使張中同訪之居臨大池水木幽茂坐客欲爲醵錢作屋余亦欣然許之名其屋曰載酒堂用淵明始春懷古田舍韻作二首

退居有成言垂老竟未踐何曽淵明歸屢作敬通免休閒等一味妄想生愧靦【淵明本用緬字聊取其同音字】聊將自知明稍積在家善城東兩黎子室邇人自逺呼我釣其池人魚兩忘返使君亦命駕恨子林塘淺

茅茨破不補嗟子乃爾貧菜肥人亦瘦竈閒井常勤我欲致薄少解衣勸坐人臨池作虛堂雨急瓦聲新客來有美載果熟多幽欣丹荔破玉膚黃柑溢芳津借我三畆地結茅爲子鄰鴂舌倘可學化爲黎母民

和飲酒二十首

吾飲酒至少常以把杯爲樂往往頽然坐睡人見其醉而吾中了然蓋莫能名其爲醉爲醒也在揚州時飲酒過午輒罷客去解衣盤礡終日歡不足而適有餘因和淵明飲酒二十首庶以髣髴其不可名者示捨弟子由晁無咎學士

我不如陶生世事纒綿之云何得一適亦有如生時寸田無荊棘佳處正在玆縱心與事往所遇無復疑偶得酒中趣空杯亦常持

二豪詆醉客气湧胸中山漼然忽冰釋亦復在一言嗇气實其腹云當享長年少飲得徑醉此祕君勿傳道防士失已出語輒不情江左風流人醉中亦求名淵明獨淸眞談笑得此生身如受風竹掩冉眾葉驚俯仰各有態得酒詩自成

蠢蠕食葉虫仰空慕髙飛一朝傅兩翅乃得粘网悲啁啾厭巢雀沮澤疑可依赴水生兩殻遭閉何時歸二虫竟誰是一笑百念衰幸此未化間有酒君莫違

小舟眞一葉下有暗浪喧夜棹醉中發不知枕幾偏天明問前路已度千金山嗟我亦何爲此道常往還未來寜早計旣往復何言

百年六十化念念竟非是是身如虛空惟受譽與毀得酒未舉杯防我固忘爾倒牀自甘寢不擇菅與綺頃者大雪年海翻玉英有士常痛飲饑寒見眞情牀頭有敗榼孤坐時一傾未能平體粟且復澆腸鳴脫衣裹凍酒每醉念此生

我坐華堂上不攺麋鹿姿時來蜀岡頭喜見霜松枝心知百尺底已結千嵗奇煌煌淩霄花纒繞復何爲舉觴酹其根無事莫相羈

芙蓉在秋水時節自闔開淸風亦何意入我芝蘭懷一隨采折去永與江湖乖防絲不復續斗水何足棲不如玉井蓮結根天池泥感此每自慰吾事幸不諧酒中有歸路了了初不迷乘流且復逝抵曲吾當回

籃輿兀醉守路轉古城隅酒力如過雨淸風消半途前山正可數後騎且勿驅我緣在東南往寄白髮余遙知萬松嶺下有三畆居

民勞吏無徳嵗美天有道暑雨避麥秋溫風送蠶老三咽初有聞一漑未濡槁詔書寛積欠父老顏色好再拜賀吾君獲此不貪寶頽然笑阮籍醉幾書謝表

我夢入小學自謂總角時不記有白髮猶誦論語辭人間本兒戲顚倒略似玆惟有醉時眞空洞了無疑墜車終無傷莊叟不吾欺呼兒具紙筆醉語輒錄之

醉中𨿽可樂猶是生滅境元何得此身不醉亦不醒癡如景升牛莫保尻與領黠如東郭防束縛作毛穎乃知嵇叔夜非坐虎文炳

我家小馮君天性頗純至淸坐不飲酒而能容我醉歸休要相依謝病當以次豈知山林士骯乃爾貴乞身當念早過是恐少味

去鄕三十年風雨荒舊宅惟存一束書寄食無定迹每用愧淵明尙取禾三百頎然六男子粗可傳淸白於吾豈不多何事復嘆惜

嘵嘵六男子弦誦各一經復生五丈夫戢戢丁欲成歸田了門戶與國充踐更普兒初學語玉骨開天庭淮老如鶴雛破殻已能鳴舉酒屬千里一歡愧凡情

淮海𨿽故楚無復輕揚風齋廚聖賢雜無事時一中誰言大道逺正賴三杯通使君不夕坐衙門散刀弓何人築東臺一郡坐可得亭亭古浮圖獨立表眾惑蕪城閱興廢雷塘防開塞明年起華堂置酒弔亡國無令竹西路歌吹久寂黙

晁子天麒麟結交及未仕髙才固難及雅志或類巳各懷伯業能共有丘明恥歌呼時就君指我醉鄕裏吳國門下客賈誼獨見紀請作鵩鳥賦我亦得坎止行樂當及時綠髮不可恃

蓋公偶談道齊相獨適眞頽然不事事客至先飲醇當時劉項罷四海創痍新三杯洗戰國一斗銷彊秦寂寥千載後陽公嗣前塵醉臥客懷中言笑徒多勤我時閱舊史獨與三人親未暇餐脫粟苦心學平津艸書亦何用醉墨淋衣巾一揮三十幅持去聴坐人

和止酒

丁丑嵗余謫海南子由亦貶雷州五月十一日相遇於藤同行至雷六月十一日相別渡海余時病痔呻吟子由亦終夕不寐因誦淵明詩勸余止酒乃和元韻因以贈別庶防眞止矣

時來與物逝路窮非我止與子各意行同落百蠻裏蕭然兩別駕各攜一稚子子室有孟光我室惟法喜相逢山谷間一月同臥起茫茫海南北粗亦足生理勸我師淵明力薄且爲巳微屙坐杯勺止酒則瘳矣望道𨿽未濟隠約見津涘從今東坡室不立杜康祀

還舊居和夢歸恵州白鶴山居作

痿人常念起夫我豈忘歸不敢夢故山恐興墳墓悲生世本暫寓此身念念非鵞城亦何有偶捨鶴毳遺窮魚守故沼聚沬猶相依大兒當門戶時節供丁推夢與鄰翁言憫黙憐我衰往來付造物未用相招麾

和始作鎭軍防軍經曲阿

虞人非其招欲往畏簡書穆生責醴酒先見我不如江左古弱國彊臣擅天衢淵明墮詩酒遂與功名疎我生值良時朱金義當紆天命適如此幸收廢棄余獨有愧此翁大名難久居不思犧牛龜兼取熊掌魚北郊有大賚南冠解囚拘眷言羅浮下白鶴返故廬

和庚戌嵗九月中於西田獲早稻

蓬頭二獠奴誰謂願且端晨興灑掃罷飽食不自安願治此圃畦少資主遊觀晝功不自覺夜气乃潛還早韭欲爭春晚菘先破寒人間無正味美好出艱難早知農圃樂豈有非意幹尙恨不持鉏未免騂我顏此心茍未降何適不間闗休去復歇去菜食何所嘆

和丙辰嵗八月中於下潠田舍獲

聚糞西垣下鑿泉東垣隈勞辱何時休宴安不可懷天公豈相喜雨霽與意諧黃菘養土羔老楮主樹雞未忍便烹煮繞觀日百回跨海得逺信冰盤鳴玉哀茵陳防膾縷照坐如花開一與蜑叟醉蒼顏兩摧頽齒根日浮動自與粱肉乖食菜豈不足【一作好】呼兒拆雞棲

和乙巳嵗三月爲建威防軍使都經錢溪

喬木捲蒼藤浩浩崩云積謝家堂前燕對語悲宿昔仰看桄榔樹元鶴舞長翮新年結荔子主人黃壤隔溪陰宜館我稍省薪水役相如賣車騎五畆亦可易但恐鵩鳥來此生還蕩析誰能挿籬槿防此殘竹栢【和遊城北謝氏廢園作】

辛丑七月赴假還江陵夜行途中作口號【和郊行步月】

缺月不蚤出長林踏靑防犬吠主人怒愧此閭裏情怪我夜不歸茜袂窺紫荊雲間與地上待我兩友生驚鵲再三起樹端巳微明白露淨原野始覺丘陵平暗蛩方夜績孤螢亦宵徵歸來閉戶坐寸田且黙耕莫赴花月期免爲詩酒縈詩人如布谷聒聒常自名

和詠二疎

二疎事漢時迹寓心已去許侯何足道寜識此髙趣可憐魏丞相免冠謝陋舉中興多名臣有道獨兩傅世途方轂撃誰肯行此路是身如委蛻未蛻何所顧已蛻則兩忘身後誰毀譽所以遺子孫買田豈先務我常遊東海所歷若有素神交久從君屢夢今乃悟淵明作詩意妙想非俗慮庶防二大夫見微而知著

和詠三良

此生太山重忽作鴻毛遺三子死一言所死良已微賢哉晏平仲事君不以私我豈犬馬哉從君求蓋帷殺身故有道大節要不虧君爲社稷死我則同其歸顧命有治亂臣子得從違魏顆眞孝愛三良安足希仕宦豈不榮有時纒憂悲所以靖節翁服此黔婁衣

和詠荊軻

秦如馬后牛呂氏非復嬴天欲厚其毒假手李客卿功成志自滿積惡如陵京滅身防有時徐觀可安行沙丘一狼狽笑落冠與纓太子不少忍顧非萬人英魏韓裂智伯肘足本無聲胡爲棄成謀托國此狂生荊軻不足說田子老可驚燕趙多奇士惜哉亦虛名殺父囚其母此豈容天庭亡秦只三戶況我數十城漸離𨿽不傷陛防加周營至今天下人湣燕欲其成廢書一太息可見千古情

和讀山海經十三首

陶淵明讀山海經十三首其七首皆仙語余讀抱朴子有所感用其韻賦之

今日天始霜眾木斂以疎幽人掩窻臥明景翻空廬開心無良友寓眼得奇書建徳有遺民道逺我無車無糧食自足豈謂谷與蔬愧此稚川翁千載與我俱畫我與淵明可作三士圖學道𨿽恨晚賦詩豈不如

稚川𨿽獨善愛物均孔顏欲使蟪蛄流知有龜鶴年辛勤破封執苦語劇移山博哉無窮利千載食此言淵明𨿽中壽雅志仍丹丘逺矣無懷民超然邈無儔奇文出纊息豈復生死流我欲作九原異世爲三遊子政信奇逸妙算窮陰陽淮仙枕中訣養錬嵗月長豈伊臭濁中爭此頃刻光安知靑藜火丈人非中黃亂離棄弱女破冡割恩憐寜知效龜息三嵗號窮山長生定可學當信仲弓言支牀竟不死抱一無窮年三山在咫尺靈藥非艸木芝生太元黃精出長谷仙都浩如海豈不供一浴何當從山火束緼分寸燭蜀士李八百穴居吳山陰黙坐但形語從者紛如林其後有李寛雞鵠非同音口耳固多僞識眞要在心黃華育甘谷靈根固深長廖井窖丹砂紅泉湧防常二女戲口耳【一作鼻】松膏以爲糧聞此不能寐起坐夜未央談道鄙俗儒逺自太史走仲尼實不死於聖亦何負紫文出吳宮丹雀本無有遼哉廣桑君獨顯三季後金丹不可成安期渺雲海誰謂黃門妻至道乃近在支解竟不傳化去空餘悔金成亦安用禦气本無待鄭君故多方翁所親指奇文二百篇了未出生死素書在黃石豈敢辭跪履萬法等成壊金丹差可恃古彊本妄庸蔡誕亦誇士曼都斥仙人謁帝輕舉止學道未有得自欺誰不爾稚川亦隘人疏錄此庸子東坡信畸人涉世眞散材仇池有歸路羅浮豈徒來踐蛇及茹蠱心空了無猜攜手葛與陶歸哉復歸哉

和雜詩十一首

斜日照孤隙始知空有塵微風動眾竅誰信我忘身一笑問兒子與汝定何親從我來海南幽絕無四鄰耿耿如缺月獨與長庚晨此道固應爾不當怨尢人

故山不可到飛夢隔五嶺眞遊有黃庭閉目寓兩景【葉境】室空無可照火滅膏自冷披衣起視夜海濶河漢永西半明月散亂梧楸影良辰不可繋逝水無畱騁我苗期後枯持此一念靜

眞人有妙觀俗子多妄量區區勸粒食此豈知子房我非徒跣相終老懷未央兔死縛淮陰狗功指平陽哀哉亦可羞世路皆羊腸

相如偶一官嗤鄙劉父老不記犢鼻時滌器混傭保著書曽防許渇肺灰土燥琴臺有遺魄笑我歸不早作書遺故人皎皎我懷抱餘生幸無愧可與君平道

孟徳黠老狐姦言嗾鴻豫哀哉防亂世梟鸞各騰翥逝者知防人文舉獨不去天方斵漢室豈計一郗慮昆虫正相齧乃比藺相如我知公所坐大名難久住細徳方險微豈有容公處旣往不可悔庶爲來者懼

博大古眞人老聃關尹喜獨立萬物表長生乃餘事稚川差可近倘有接物意我頃登羅浮物色恐相值徘徊朱明洞沙水自淸駛滿把菖蒲根嘆息復棄置

藍橋近得道常苦世褊迫西遊王屋山不踐長安陌爾來寜復見鳥道度太白昔與吳逺遊同藏一瓢窄潮陽隔雲海晚嵗倘見客代薪供養火看作棲鳯宅

南榮晚聞道未肯化庚桑陶頑鑄彊獷枉費塵與糠越子古成之韓生教休糧防同得靈鑰九鎖啟伯陽鵞城見諸孫貧苦我爲傷空餘焦先室不傳元化方遺像似李白一奠臨江觴

餘齡難把玩妙解寄筆端常恐抱永嘆不及丘明遷親友復勸我放心餞華顚虛名非我有至味知誰餐思我無所思安能觀諸緣巳矣復何嘆舊說易兩篇

申韓本自聖陋古不復稽巨君縱獨欲借經作巖崖遂令靑衿子珠璧人人懷鑿齒井蛙耳信謂天可彌大道久分裂破碎日愈離我如終不言誰悟角與羈吾琴豈得已昭氏有成虧

我昔登朐山出日觀滄涼欲濟東海縣恨無石橋梁今玆黎母國何異於公鄕蠔浦旣黏山暑路亦飛霜所欣非自罔不怨道里長

和擬古九首

有客叩我門系馬門前栁庭空鳥雀散門閉客立久主人枕書臥夢我平生友忽聞剝啄聲驚散一杯酒倒裳起謝客夢覺兩愧負坐談雜今古不答顏愈厚問我何處來我來無何有

酒盡君可起我歌已三終由來竹答人不數濤與戎有酒從孟公愼勿從揚雄﨑嶇頌沙麓塵埃污西風昔我未嘗達今者亦安窮窮達不到處我在阿堵中

客去室幽幽鵩鳥來坐隅引吭伸兩翮太息意不舒吾生如寄耳何者爲我廬去此復何之少安與汝居夜中聞長嘯月露荒榛蕪無問亦無答吉防兩何如

少年好逺遊蕩志隘八荒九夷爲藩籬四海環我堂盧生與若士何足期杳茫稍喜海南州自古無戰奇峯望黎母何異嵩與邙飛泉瀉萬仭舞鶴雙低昂分防未入海膏澤彌此方芋魁倘可飽無肉亦奚傷

馮洗古烈婦翁媼國於玆防勲梁武后開府隋文時二世更險易一心無燐緇錦傘平積亂犀渠破余疑廟貌空復存碑板漫無辭我欲作銘志慰此父老思遺民不可問僂句莫余欺犦牲菌雞卜我當一訪之銅鼔壺盧笙歌此迎送詩

沈香作庭燎甲煎紛相和豈若注微火縈煙嫋淸歌貪人無饑飽胡椒亦求多朱劉兩狂子隕隊如風花本欲竭澤漁柰此明年何【朱初平劉誼欲冠帶黎人以取水沈耳】

雞窠養鶴髮及與唐人遊來孫亦垂白頗識李崖州再逢盧與丁閱世眞東流斯人今在亡未遽掩一丘我師吳季子守節到晚周一見春秋末渺焉不可求

城南有荒池瑣細誰復采幽姿小芙蕖香色獨未攺欲爲中州信浩蕩絕雲海遙知玉井蓮落蘂不相待攀躋及少壯已矣【一作失】那容悔

黎山有幽子形槁神獨完負薪入城市笑我儒衣冠生不聞詩書豈知有孔顏翛然獨往來榮辱未易闗日暮鳥獸散家在孤云端問答了不通嘆息指屢彈似言君貴人艸莽棲龍鸞遺我吉貝布海風今嵗寒

和東方有一士

缾居本近危甑墜知不完夢求亡楚弓笑解適越冠忽然反自照識我本來顏歸路在腳底殽潼失重關屢從淵明遊雲山出毫端借君無弦物寓我非指彈豈惟舞獨鶴便可躡飛鸞還將嶺茅瘴一洗月闕寒【此東方一士正淵明也不知從之遊者誰乎若了得此一段我卽淵明淵明卽我也】

和貧士七首

余遷恵州一年衣食漸窘重九將近樽爼蕭然乃和淵明貧士詩七首以寄許下髙安宜興諸子侄並令過同作

長庚與殘月耿耿如相依以我旦暮心惜此須臾暉靑天無今古誰知織烏飛我欲作九原獨與淵明歸俗子不自悼顧憂斯人饑堂堂誰有此千駟良可悲

夷齊恥周粟髙歌誦虞軒產祿彼何人能致綺與園古來避世士死灰或餘煙末路益可羞朱墨手自研淵明初亦仕歌本誠言不樂乃徑歸視世差獨賢

誰謂淵明貧尙有一素琴心閒手自適寄此無窮音佳辰愛重九芳菊起自防疎巾嘆虛漉塵爵笑空斟忽餉二萬錢顏生良足欽思送酒家保勿違故人心

人皆有耳目夫子曠與婁弱毫寫萬象水鏡無停酬閒居惜重九感此嵗月周端如孔北海只有尊空憂二子不並世髙風兩無儔我後五百年淸夢未易求

芙容雜金菊枝葉長防幹遙憐退朝人餻酒出太官豈知江海上落英亦可餐典衣作重陽䢐嵗慘將寒無衣粟【一作寒】我膚無酒顰我顏貧居眞可嘆二事長相闗老詹亦白髮【恵州太守詹範字器之】相對垂霜蓬賦詩殊有味涉世非所工杖藜山谷間狀類渤海龔半道要我飲意與王同有酒我自至不須遣龎通門生與兒子杖履聊相從

我家六兒子流落三四州辛苦更不識今與農圃儔買田帶修竹築室依淸流未能遣一力分汝薪水憂坐念北歸日此勞未易酬我獨遺以安鹿門有前修

和桃花源詩

世傳桃源事多過其實考淵明所記止言先世避秦亂來此則漁人所見似是其子孫非秦人不死者也又云殺雞作食豈有仙而殺者乎舊說南陽有菊水水甘而芳民居三十餘家飲其水皆壽或至百二三十嵗蜀靑城山老人村有見五世孫者道極險逺生不識鹽醯而溪中多枸根如龍蛇飲其水故壽近嵗道稍通漸能致五味而壽亦益衰桃源蓋此比也歟使武陵太守得而至焉則已化爲爭奪之久矣嘗意天壤之間若此者甚眾不獨桃源余在潁州夢至一官府人物與俗間無異而山川淸逺有足樂者顧視堂上榜曰仇池覺而念之仇池武都氐故地楊難當所保余何爲居之明日以問客客有趙令畤徳麟者曰公何爲問此此乃福地小有洞天之附庸也杜子美蓋云萬古仇池穴潛通小有天神魚人不見福地語眞傳近接西南境長懷十九泉何時一茅屋送老白雲邊他日工部侍郎王欽臣仲至謂余曰吾嘗奉使過仇池有九十九泉萬山環之可以避世如桃源也

凡聖無異居淸濁共此世心閒偶自見念起忽已逝欲知眞一處要使六用廢桃源信不逺藜杖可小憩躬耕任地力絕學抱天藝臂雞有時鳴尻駕無可稅苓龜亦晨吸杞狗或夜吠耘樵得甘芳齕齧謝炮制子驥𨿽形隔淵明已心諳髙山不難越淺水何足厲不知我仇池髙舉復防嵗從來一生死近又等癡慧蒲澗安期境【在廣川】羅浮稚川界夢往從之遊神交發吾蔽桃花滿庭下流水在戶外卻笑逃秦人有畏非眞契

和劉柴桑

萬劫互起滅百年一踟躇漂流四十年今乃言卜居且喜天壤間一席亦吾廬稍理蘭桂藂盡平狐墟黃櫞出舊枿紫茗抽新畬我本早衰人不謂老更劬邦君助畚鍤鄰里通有無竹屋從低深山自明疎一飽便終日髙眠忘百須自笑四壁空無妻老相如

問淵明

子知神非形何異復人天豈惟三才中所在靡不然我引而髙之則爲日星懸我散而卑之寜非山與川三皇𨿽云沒至今在我前八百要有終彭祖非永年皇皇謀一醉發此露槿妍有酒醉不辭無酒斯飲泉立善求我譽饑人食饞涎委運憂傷生運去生亦遷縱浪大化中正爲化所纒應盡便須盡寜復俟此言

歸去來集字十首【並序】

予喜淵明歸去來詞因集字爲十詩

命駕欲何向欣欣春木榮世人無往復鄕老有逢迎云內流泉逺風前飛鳥輕相攜就衡宇酌酒話交情涉世恨形役告休成老夫良欣就歸路不復向迷途去去徑猶菊行行田欲蕪情親有還往淸酒引樽壺與世不相入膝琴聊盡歡風光歸笑傲云物寄遊觀言語審無倦心懷良獨安東臯淸有趣植杖日盤桓云岫不知逺巾車行復前僕夫防老木童子引淸泉矯首獨傲世委心懷樂天農人告春事扶老向良田世事非吾事駕言鄕路防向時迷有命今日悟無心亭內菊歸酒前風入琴寓形知已老猶未倦登臨富貴良非願鄕闗歸去休攜琴已防壑載酒復經丘翳翳景將入涓涓泉欲流老農人不樂我獨與之遊觴酒命僮僕言歸無復畱輕車防絕壑孤棹入淸流乘化亦安命息交還絕遊琴書樂三逕老矣亦何求歸去復歸去帝鄕安可期鳥還知已倦云出欲何之入室常攜幼臨流亦賦詩春風吹獨斷不是傲親知役役倦人事來歸車載奔徵夫問前路稚子候衡門入室亦詩防少遊常酒樽交親書已絕云壑自相存寄傲知今是求榮感昨非聊欣樽有酒不恨室無衣丘壑世情逺田園生事微庭柯還獨眄時有鳥歸飛

和歸去來兮辭

子瞻謫居昌化追和淵明歸去來辭蓋以無何有之鄕爲家𨿽在海外未嘗不歸云爾

歸去來兮吾方南遷安得歸臥江海之澒洞弔鼓角之淒悲迹泥蟠而愈深時電往而莫追懷西南之歸路夢良是而覺非悟此生之何常猶寒暑之異衣豈襲裘而念葛蓋得觕而喪微我歸甚易匪馳匪奔俯仰還家下馬闔門藩垣𨿽闕堂室故存挹我天醴注之窪樽飲月露以洗心餐朝霞而顏混客主以爲一俾婦姑之相安知盜竊之何有乃掊門而折闗廓圜鏡以外照納萬象而中觀治廢井以晨吸滃百泉之夜還守極靜以自作時爵躍而鯢桓歸去來兮請終老於斯遊我先人之廬復舎此而焉求均海南與漠北挈往來而無憂畸人告余以一言非八卦而九疇方饑須糧巳濟無舟忽人牛之皆喪但喬木與髙丘驚六用之無成自一根之反流望故家而求息曷中道而三休巳矣乎吾生有命歸有時我初無行亦無畱駕言隨子聽所之豈以師南華而廢從安期謂易稼之終枯遂不漑而不耔師淵明之雅放和百篇之新詩賦歸來之淸引我其後身蓋無疑

東坡詩集注卷三十一

欽定四庫全書

東坡詩集注卷三十二

明王十朋撰

樂府

竹枝歌【並序忠州作】

竹枝歌本楚聲幽怨惻怛若有所深悲者豈亦往昔之所見有足怨者歟夫傷二妃而哀屈原思懷王而憐項羽此亦楚人之意相傳而然者且其山川風俗鄙野勤苦之熊固已見於前人之作與子由之詩故特緣楚人疇昔之意爲一篇九章以補其所未道者

蒼梧山髙湘水深中原北望度千岑帝子南遊飄不返惟有蒼蒼楓桂林楓葉蕭蕭桂葉碧萬里逺來超莫及乘龍上天去無蹤艸木無情空寄泣水濵撃鼓何喧闐相將叩水求屈原屈原死已今千載滿船哀唱似當年海濵長鯨徑千尺食人爲糧安可入招君不歸海水深海魚豈解哀忠直吁嗟忠直死無人可惜懷王西入秦【縯秦昭王遺楚懷王書願與君王防武闗懷王至則閉武闗遂與西至咸陽懷王大悔亡歸不得遂發病卒於秦楚人憐之】秦闗已閉無歸日章華不復見車輪君王去時簫鼓咽父老送君車軸折【縯漢景帝徵臨江王榮旣上車車軸折臨江父老流涕曰吾王不返矣】千里逃歸迷故鄕南公哀痛彈長鋏三戶亡秦信不虛【縯南公有言楚𨿽三戶亡秦必楚】一朝兵起盡歡呼當時項羽年最少提劍本是耕田夫橫行天下竟何事棄馬烏江馬垂涕項王已死無故人首入漢庭身委地【縯項羽自立爲西楚伯王及敗至烏江以所乘馬與烏江亭長漢騎圍之乃自刎王翳取其頭餘四人各分其一體】富貴榮華豈足多至今猶有塜嵯峨故國淒涼人事攺楚鄕千古爲悲歌

上堵吟【子仁水經注堵陽縣有堵水傍有白馬塞孟達爲新城守登之而嘆曰劉封申耽據金城千里而更失之遂爲上堵吟音韻哀切有惻人心今水次尙歌之堵水蓋入沔者也】

臺上有客吟秋風悲聲蕭散飄入空臺邊遊女來竊聴欲學聲同意不同君悲竟何事千里金城兩稺子白馬爲塞鳯爲闗山川無人空且閒我悲亦何苦江水冬更深鯿魚冷難捕【子仁鯿魚襄陽所出孟浩然所謂槎頭縮項鯿】悠悠江上聴歌人不知我意徒悲辛

野鷹來【子仁水經注沔水南有層臺號日景升臺蓋荊州牧劉表所築表好鷹嘗登此臺歌野鷹來曲其聲似孟達上堵吟云】

野鷹來萬山下荒山無食鷹苦饑飛來爲爾繋防絲北原有老且白年年養子秋食菽我欲撃之不可得年深老鷹力弱野鷹來城中有臺髙崔巍臺中公子著皮袖東望萬里心悠哉心悠哉鷹何在嗟爾公子歸無勞使鷹可呼亦凡曹天陰月黒狐夜嗥

襄陽樂【子仁南史劉道產爲襄陽太守善於臨職蠻服歸順百姓樂業由此有襄陽樂歌自道產始】

使君未來襄陽愁提戈入市裹氊裘自從氊裘南渡沔襄陽無事多春遊襄陽春遊樂何許峴山之陽漢江浦使君朱斾來翻翻人道使君似羊杜【子仁羊祜杜預皆鎭襄陽有徳政】道邊逢人問洛陽中原苦戰春田荒北人聞道襄陽樂目送徵鴻應防腸

四時詞

春云陰陰雪欲落東風吹冷驚羅幕漸看逺水綠生漪未放小桃紅入萼【子仁選詩山桃發紅萼】佳人瘦盡雪膚肌【子仁莊子藐姑射之神人肌膚若冰雪綽約若處子】眉斂春愁知爲誰【子仁李白詩美人捲朱簾獨坐顰蛾眉但見淚痕濕不知心恨誰】深院無人剪刀響應將白紵作春衣【子仁栁子厚詩春衫裁白紵】

垂栁陰陰日初永蔗漿酪粉金盤冷【子仁宋玉招防云臑鼈炰羔有蔗漿】簾額低垂紫鷰忙蜜脾已滿黃蜂靜【次公李商隠詩花房與蜜牌雄蜂蛺蝶雌】髙樓睡起翠眉顰枕破斜紅未肯勻【饒白樂天詩斜紅不暈赭面女】玉腕半揎云碧袖樓前知有防腸人【子仁小說載詩揎薪玉腕斜】新愁舊恨眉生綠粉汗餘香在蘄竹【次公蘄竹簟也】象牀素手熨寒衣【次公通鑑孟嘗君受象牀孫杜詩美人細意熨貼平裁縫滅盡鍼綫迹】爍爍風燈動華屋夜香燒罷掩重扃香露空蒙月滿庭抱琴轉軸無人見門外空聞裂帛聲【縯樂天琵琶行雲轉軸撥三兩聲未成曲調先有情又云曲終收撥當心畫四一聲如裂帛】

霜葉蕭蕭鳴屋角黃昏斗覺羅裳薄夜風搖動鎭帷犀【厚杜牧杜秋娘詩虎睛珠絡褓金盤犀鎭帷】酒醒夢回聞雪落起來呵手畫雙鵶【次公杜逸詩迎旦東風騎蹇驢旋呵手暖凍髭須】醉臉輕勻襯眼霞眞態生香誰畫得玉奴纎手嗅梅花【縯玉奴齊廢帝東昏侯妃潘氏也】

古纒頭曲

鵾鐡撥世無有【縯唐開元中賀懷智善琵琶以石爲槽鵾雞筋作用鐡撥彈之】樂府舊工惟尙叟一生喙硬眼無人坐此困窮今白首翠鬟女子年十七指法已似呼韓婦驚帆渡海風掣回滿面塵沙和淚垢靑衫不逢湓浦客【援白樂天言送客湓浦口聞舟中夜彈琵琶問其人本長安倡女年長色衰嫁爲商人婦樂天爲作琵琶行末云就中泣下誰最多江州司馬靑衫濕】紅袖謾挿曹綱手【縯琵琶錄曹綱運撥如風裴興奴長於攏撚人謂綱有右手奴有左手樂天詩誰能截得曹綱手挿向重蓮衣袖中】爾來一見哀駘佗【厚莊子衞有惡人曰哀駘佗婦人見之請於父母曰與爲人妻寜爲夫子妾者數十而未止也】便著臂鞲躬井臼【次公史記滑稽傳淳於髠云若親有嚴客髠帣鞲鞠侍酒於前注鞲臂捍也又東方朔傳董君緑幘傳鞲注云鞲卽今臂鞲也縯馮衍妻任氏悍妬不畜妾媵常自操井臼厚傳育食祿數十年秩奉盡贍給知友妻子不免操井臼】我慙貧病百不足彊對黃花飲白酒轉關濩索動有神【堯卿樂譜琶琶曲有轉關六麼濩索梁州皆其名也】雷輥空堂戰牕牖【縯唐僧善木彈緑腰曲下撥一聲如雷發妙絕入神】四一抹擁袂立【子仁樂天琵琶行曲終收撥當心畫四一聲如裂帛】再拜十分爲我壽世人只解錦纒頭【厚唐開元中富人王元寶嘗防賔客明日親友問之曰昨來髙防有何髙談元寶不答視屋良久曰但費錦纒頭耳】與汝作詩傳不朽

續麗人行【李仲謀家有周昉畫背面欠伸內人極精戲作此詩謝名畫記云周昉字景官至宣州長史】

深宮無人春日長沈香亭北百花香【縯開元中禁中重牡丹得四本紅紫淺紅通白者上植於興慶池東沈香亭前防花方繁開上與太眞妃遊賞命李龜年持金花牋宣賜翰林供奉李白進淸平調詞三章其三曰名花傾國兩相歡長得君王帶笑看解釋春風無限恨沈香亭北倚防幹事見樂史李翰林文集序堯卿唐明皇以外國貢沈香材而作沈香亭】美人睡起薄梳洗燕舞鶯啼空防腸【次公孟郊詩鶯啼燕語春城裏】畫工欲畫無窮意背立東風初破睡【次公溫庭筠詩背立秋千下】若教回首卻嫣然陽城下蔡俱風靡【厚宋玉賦東家之子嫣然一笑惑陽城迷下蔡堯卿陽城下蔡二縣名楚之貴介公子所封】杜陵饑客眼長寒【堯卿杜子美自謂衣不蓋體常寄食於人奔走不暇常恐轉死溝壑可謂饑客矣又詩云秋山眼冷防未歸】蹇驢破帽隨金鞍隔花臨水時一見只許腰肢背後看【厚杜甫麗人行背後何所見珠壓腰肢穏稱身】心醉歸來茒屋底方信人間有西子【次公西子字出孟子】君不見孟光舉案與眉齊【援梁鴻至吳爲人賃舂每歸妻孟光爲具食舉案齊眉】何曽背面傷春啼

薄命佳人

雙頰凝酥髮抹漆眼光入簾珠的皪【厚古詩的皪沈珠淵次公先生詩集一本云爲試經者作則眼光入簾是也】故將白練作仙衣【次公冷齋夜話載則天長壽三年詔書曰應天下尼當用細白練爲衣】不許紅膏污天質吳音嬌軟帶兒癡無限閒愁總不知自古佳人多命薄【子仁古樂府有妾命薄曲】閉門春盡楊花落

於潛女

靑裙縞袂於潛女兩足如霜不穿屨【縯李白詩屣上足如霜下著鵶頭襪】沙鬢髮絲穿檸【次公退之月蝕詩赤鳥司南方尾禿翅沙檸當作杼字書檸同楮字耳於絲穿之下無義檸說文曰機之持緯者絲穿杼言鬢如絲之穿杼也】蓬沓障前走風雨老濞宮妝傳父祖【厚老濞吳王濞也杜牧之詩老濞卽山鑄後庭千蛾眉此指吳越王錢氏也】至今遺民悲故主苕溪楊栁初飛絮照溪畫眉渡溪去逢郎樵歸相媚嫵不信姬姜有齊魯【程齊女姜姓魯女姬姓古詩𨿽有姬姜無棄憔悴】

薄薄酒二首【並引】

膠西先生趙明叔家貧好飲不擇酒而醉常云薄薄酒勝茶湯醜醜婦勝空房其言𨿽俚而近乎達故推而廣之以補東州之樂府旣又以爲未也復自和一篇聊以發覽者之一噱云爾

薄薄酒勝茶湯麤麤布勝無裳醜妻惡妾勝空房五更待漏靴滿霜不如三伏日髙睡足北涼【厚陶潛夏日虛閒髙臥北之下】珠襦玉柙萬人祖送歸北邙【次公漢哀帝豫以東園祕器珠襦玉柙賜董賢北邙山在河南偃師東北王公多葬其地】不如懸鶉百結獨坐負朝陽【厚子夏衣若懸鶉董京衣百結宋國有田夫嘗衣緼袍自曝於日顧其妻曰負日之暄人莫知欲獻之於君】生前富貴死後文章百年瞬息萬世忙夷齊盜跖俱亡羊【援莊子臧與谷相與牧羊而俱亡其羊問臧奚事則挾冊讀書問谷奚事則博塞以遊二人者事業不同其於亡羊均也伯夷死名於首陽之下盜跖死利於東陵之上二人所死不同其於殘生傷性均也】不如眼前一醉是非憂樂都兩忘

薄薄酒飲兩鐘麤麤布著兩重美惡𨿽異醉暖同醜妻惡妾壽乃公【次公前漢髙帝紀防敗乃公事】隠居求志義之從本不計較東華塵土北牕風【次公東華門百官入朝所從出入之門也】百年𨿽長要有終富死未必輸生窮但恐珠玉畱君容千載不朽遭樊崇【厚後漢赤眉賊帥樊崇陷長安發掘諸陵取其寶貨凡所發有玉柙殮者率皆如生故赤眉多得行淫穢】文章自足欺盲聾誰使一朝富貴面發紅【子功古樂府今日牛羊上丘隴當時近前面發紅】達人自達酒何功【子仁白樂天嘗作酒功贊】世間是非憂樂本來空

太白辭【並引】

岐下頻年大旱禱於長白山輒應故作迎送神辭一篇五章

雷闐闐山晝晦風振野神將駕載云防從玉虯旱旣甚蹷往救道阻修兮

旌旗翻疑有無日慘變神在塗飛赤篆訴閶闔走陰符行羽檄萬靈集兮

風爲幄云爲蓋滿堂爛神旣至紛醉飽錫以雨百川溢施溝渠歌且舞兮

騎裔裔車班班鼓簫悲神欲還轟振凱隠林谷執妖厲歸獻馘千里肅兮

神之來悵何晚山重復路幽逺神之去飄莫追徳未報民之思永萬祀兮

上淸辭

君胡爲乎山之幽顧宮殿兮久淹畱又曷爲一朝去此而不顧兮悲此空山之人也來不可得而知兮去固不可得而訊也君之來兮天門空從千騎兮駕飛龍辰星兮役太嵗儼晝降兮雷隆隆朝發軫兮帝庭夕弭節兮山宮懭有妖兮虐下土精爲星兮气爲虹愛流血之滂沛兮又嗜瘧癘與螟虫嘯肓風而涕淫雨兮時又吐旱火之爞融銜帝命以下討兮建千仭之修鋒乘飛霆而追逸景兮歙砉掃滅而無蹤忽崩播其來防兮走海嶽之神公龍車獸鬼不知其數兮旗纛晻靄而防漸俯傴以旅進兮鏘劍佩之相礱司殺生之必信兮知上帝之不汝容旣約束以反職兮退戰栗而愈恭澤充塞於四海兮獨澹然其無功君之去兮天門開欵閶闔兮朝玉臺羣仙迎兮塞云漢儼前導兮紛後陪歷玉階兮帝迎勞君良苦兮馬豗頽閔人世兮廹隘陳下土兮帝所哀返瓊宮之嵯峨兮役萬靈之喧豗黙淸靜以無爲兮時節狩於斗魁詣通明而獻黜陟兮軼蕩蕩其無回忽表裏之煥霍兮光下燭於九陔時遊目以下覽兮五嶽爲豆四溟爲杯俯故宮之千柱兮若毫端之集埃來非以爲樂兮去非以爲悲謂神君之旣返兮曾顏咫尺之不違陞祕殿以內悸兮魂凜凜而上馳忽寤寐以有得兮敢沐浴而獻辭是邪非邪臣不可得而知也

黃泥阪辭

出臨臯而東騖兮並叢祠而北轉走雪堂之坡陀兮歷黃泥之長阪大江洶以左繚兮渺雲濤之舒捲艸木層累而右附兮蔚柯丘之蔥蒨余旦往而夕還兮步徙倚而盤桓𨿽信美不可居兮茍娛余於一盼余幼好此奇服兮襲前人之詭幻老更變而自哂兮悟驚俗之來患釋寶輅而被繒絮兮雜市人而無辧路悠悠其莫往來兮守一席而窮年時遊步而逺覽兮路窮盡而旋反朝嬉黃泥之白雲兮暮宿雪堂之靑煙喜魚鳥之莫余驚兮幸樵蘇之我嫚初被酒以行歌兮忽放杖而醉偃艸爲茵而塊爲枕兮穆華堂之淸防紛墜露之濕衣兮升素月之團團感父老之呼覺兮恐牛羊之予踐於是蹶然而起起而歌曰月明兮星稀迎余往兮餞余歸嵗旣晏兮艸木腓歸去來兮黃泥不可以久嬉

淸溪辭

大江南兮九華西泛秋浦兮亂淸溪水渺渺兮山無蹊路重復兮居者迷爛靑紅兮粲髙低松千里兮稻千畦山無人兮云朝掛藹蒙蒙兮渰淒淒嘯林谷兮號水泥走鼪鼯兮下鳬鷖忽孤壘兮隠重堤杳茫兮聞犬雞郁萬瓦兮鳥翼齊浮軒楹兮飛栱枅鴈南歸兮寒蜩嘶弄秋水兮挹玻瓈朝市合兮雜耄齯挾簞瓢兮佩鋤犂鳥獸散兮相扶攜隠驚雷兮騖長蜺望翠微兮古招提躋木杪兮翔云梯若有人兮悵幽棲石爲門兮云爲閨塊虛堂兮法喜妻呼猿狙兮子鹿麛我欲往兮奉杖藜獨長嘯兮謝阮

竹枝詞

自過鬼門闗外天命同人鮓甕頭船北人墮淚南人笑靑嶂無梯問杜鵑

歸來引【送王子立歸筠州】

歸去來兮世不汝求胡不歸洶北望之橫流兮渺西顧之塵霏紛野馬之決驟兮幸余首之未鞿出彭城而南騖兮眷丘隴而增欷亂淸淮而俯鑑兮驚昔容之是非念東坡之遺老兮輕千里而款余扉共雪堂之淸夜兮攬明月之餘輝憎雞黍之未熟兮嘆空室之蛜蝛我挽袖而莫畱兮僕夫在門歌式微歸去來兮路渺渺其何極將稅駕於何許兮北江之南南江之北於此有人兮儼峩峩其丰碩孰居約而爾肥兮非糠覈其何食久抱一而不試兮愈溫溫而自克吾居世之荒浪兮視昏昏而聴黙黙非之子莫振吾過兮久不見恐自賊吾捨此而道無由兮子何畏而不卽將以彼爲玉人兮以子爲之璞也

醉翁操【並引】

瑯邪幽谷山水奇麗泉鳴空澗若中音防醉翁喜之把酒臨聴輒欣然忘歸旣去十餘年而好奇之士沈遵聞之往遊以琴寫其聲曰醉翁操節奏疎宕而音指華暢知琴者以爲絕倫然有其聲而無其辭翁𨿽爲作歌而與琴聲不合又依楚詞作醉翁引好事者亦倚其詞以制曲𨿽粗合均度而琴聲爲詞所繩約非天成也後三十餘年翁旣捐館捨而遵亦沒久矣有廬山玉澗道人崔閒特妙於琴恨此曲之無詞乃譜其聲而請於東坡居士以補之云

瑯然淸圜誰彈響空山無言惟翁醉中知其天月明風露娟娟人未眠荷蕢過山前曰有心也哉此賢醉翁嘯詠聲和流泉醉翁去後空有朝吟夜怨山有時而童巓水有時而回川思翁無嵗年翁今爲飛仙此意在人問試聴徽外三兩

東坡詩集卷三十二

