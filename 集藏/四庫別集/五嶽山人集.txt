五嶽山人集卷第一賦九首悲士不遇賦一首射病賦一首禮貧賦一首咎云賦一首錢賦一首蚊賦一首玉巵賦一首弔朱買臣賦一首閨哀賦一首

五嶽山人集卷第一吳郡黃省曾著

賦九首悲士不遇賦一首嗟嗟叔運吁乎嘅矣搏剽豪奪淪千載矣風安習成莫之攺矣庶望平理其誰采矣委而捨旃民凋壞矣遽遽皇皇泣沾灑矣河淸鳳歸老不待矣末如之何蹈溟海矣彼陶化之絪密兮惟登物而阜生仁旣有所不逮兮乃﹠﹟60960﹔授於上英何旣練之以才美兮又碑躓頓而瘁沈遊淒落之宮圃兮詠先王之徳音蘊贊國之宏器兮無聞譽之著升徒營營而中熱兮日民疚之系心傷元眾之顚喪兮無艸木之潤榮畏掊克而逃邦兮賊饕悍而殞身嗟州海其皆然兮鮮一隅之泰寧豈有皇之滔蕩兮故翼姦而紛紜無闒葺之不陟兮無污墨之不伸危址本而搖蹶兮尙恬處而不懲思排凶而施膏兮時與命其不將相彼麼儈之速顯兮窮巨彥而彷徨閔在位之虐毀兮播水火於萬方欲阿逢以揣合兮非賢人之素腸秉玄默而淡守兮蔑旌蒲之召揚執斂寶而絕志兮撫生民而涕傷冀堯舜之何時兮鑑綠發之早霜匪擯匱之足卹兮痛天命之不祥曰希時而從祿兮亦委蛇於帝宮苟徳穢而躬華兮背孔尼之令風順時辟而揮走兮𨿽圭紱以何庸寧困捲以逍遙兮抱聖道而長終射病賦一首晉昭公憯然弗樂憒然有疾四境不理紆體絫息偃之則煩振舉寡力乃問簡子簡子不識董安於進曰臣聞扁鵲者洞覽中藏以生枯起死名天下何不召諸乃奉黃金萬鎰重錦百綺安車抗旍之渤海聘焉扁鵲至晉引之紫宮延於玉房搴幃締察徐雅善詳首診脈候次審厥色逡逡循循愕然而告昭公曰君王之病臣固知之然其成也非一癥積也非一日矣臣請爲君王歷言之可乎昭公曰唯唯扁鵲再卻再進而言曰今君王之病乃有目目﹠﹟63140﹔荒不覩耳閉不聞潰乎若壞汨乎罔停其名曰煎厥得之燻蕕邪正淆渾黑白嘉言讜謨孔貶以黜小大近喪內﹠﹟63144﹔﹠﹟62690﹔﹠﹟63139﹔大中國復有蟯虫﹠﹟63140﹔厷赤弱其族云九盤貫滋大亡殞非久其名曰虫蝕得之掊克在位蒸庶濡首土田錢刀彊梁者阜民靡有黎誰與爲守復有火逆消金郁其胸路上下關格食飲反吐其名曰痞膈得之瘝困煢苦無以宣述仁賢擯野莫展忠臆多我覯痻不雨天澤復有掉臂則掣興股則攣左引右控拘疹不安其名曰筋瘛得之政如束濕科以箕斂深刑刻罰稅及雞犬思彼樂郊水火庶遠復有血气揮耗精神倦凋皮衍肉脫不能終朝其名曰風消得之居無蓬牖耕無莽田民鮮鄕著鴻鴈播遷土崩勢成厥禍昭然復有鰓鰓洞下嬽嬽善利一有所饗十有所去其名曰餐泄得之宮殿侈廣營役不休九府殫竭餼廩若流土木大淫繇子作讎復有灑然被風軀半不遂肢弱掌戰艱苦興憩其名曰痿痺得之外重內輕五大在邊栽養獷悍姑息自先一旦除之厥變孔延復有慌慌罔罔冉冉侵侵眤之私之逐捨不能其名曰鬼疰得之大佞若忠君倚股肱孚灌骨髓執樞掌衡萬幾由之鮮有不傾復有憤盈王滿水气陵侮區區之腹捫焉若鼓其名曰瞋脹得之貪臣播虐豪門煽毒空夫包怒孑婦吞哭極而潰泄天地反復凡臣所言果中君王之病否乎昭公曰寡人所苦一如先生之言天苟不棄寡人得從先生以治南面有日矣扁鵲出謂董安於曰君王之病非湯液醲灑之所及鑱石案熨之可施必也徵五臣於虞庭借九人於周室寄以調燮委之融和庶幾其可瘥也若在扁鵲則陌巷之醫爾誠不能達曉君王之事禮貧賦一首予讀揚雄逐貧賦末𨿽揭露反正而憎戚厭苦厥心當無釋然竊希仲尼不去而樂之義作禮貧賦黃子閉戶與貧胥處歷年四十肅貌敬禮顏無忤色口無訾語麾之則從凡命皆喜賓於茅齋弗敢怠侮左右盤從形影爲比仲夏吉日攬貧登堂拜而致言曰玄哉爾貧虛妙曷測善蔽弗成是爲天徳宰而不有施而不積蕩乎難名熙相萬物昔毗堯舜投金抵璧藿羹糲粢仁覆蒼億勵說操版臾望秉罭舉弼作師皆汝之力大任將與勞震觔骨逅我仲尼要久肝膈曲肱奉枕蔬水奏食偊旅陳蔡琴歌共懌兼友淵參原憲歡密簞瓢在陋饑餓屏迹龍行逾髙鴻揚靡忒主亭者何織葦者勃寄餐牧豕耕艸釣澤翕爾顯庸侯王竹帛由是觀之得汝者成名失汝者穢慝上建神哲下起勛績處以修躬蓬蒿潔白出以佐采貞素表職生而恬康樂天自得沒而無疚奕代軌式遺安孫子錫慶綿蟄僕自爾來爲道增益气淩靑雲心對皓日聖途常羊王徑祓飾卑細蠅蟻嗤眇貨殖山藻誚愚千駟鄙沒糟糠令妻考盤淑息萊子見遊裘公樂集卻謝車馬孤抗泉石國無妬人鄕靡怨客門可雀羅消搖坦適修夜常寧安衷鮮惕出無畱顧入靡紛迫偃仰探經肆精奧極溢吐文章條貫矩尺端言蝡動庶幾爲則名播九方甘守沈寂與汝蟬嫣豈敢疏逖樂只君子頌汝朝夕於是貧聞而喜乃告予曰吾與子居曠久習便吾有胸臆未與子言我貧與富皆命自天天有二役授與不愆富﹠﹟60960﹔小人貧歸大賢貧者福之富者禍焉滔淫貪墨乃與周旋盜跖吟口惡戾彰宣狼咋虎冠徳義委捐烏嬴畜牧猗頓盬鹽灑削胃脯鼎食騎連好之則聚慕之乃前不趨寇鈔則在市廛凡百溺之鮮不覆顚髙明鬼瞰醲肥瘵纏妖艷瞽心桑濮奪延智者使昏方者俾圓愛斷懿戚虐起貴權弒父與君競此致然仇由賂滅榮夷利攣郿塢取戮金穀自殲多藏厚亡散如塵煙宦𨿽巧捷隕之重泉斬宗殄祀墟宮莽田他人入室其道好還帝王張奢祿且不傳況彼蠢庶乃握貨權天阜資具均濟普全匪伊私獨可以掩專分踰必折徒取瘁煎富豈嘉徳迷夫固憐情傾志向癖嗜罔痊凡今之人惟金與錢子旣知我我敢捨旃願與終始垂休萬年咎云賦一首嗟炕煬之太甚兮艸木熯而槁枯瘁農人之恐惕兮慘焦稼而爢禾望屏翳之運精兮沛靈雨以槪敷何浮雲之偃寋兮胥淫驤而蕩披挾九霄以怙崇兮勢張王而展苛又氛氳而眾翔兮曰儔類之孔多渙遊漂而罔合兮互驅排以跨踰層煙莽之蓊勃兮匪盤嶽之潤滋神龍騰翥而無和兮愆澤物之往規徒霒掩以蔽日兮障光照而不舒攬琱霞以布周兮湣滂霈之無期吾聞遭迫難而控號兮目﹠﹟63140﹔宰驕拱之自如當捲讓以卑傾兮竟固竊而不移陽赫處而飂陰罔從兮譬特雄而無雌前跮踱而回穴兮近睮睮之媚夫羌影同而心乖兮終畔岸而撓挐傷背譎之變見兮靡莎蘋之載途旣蚴蟉而上徵兮何屯膏之若玆也𨿽鴻驚而鶚駭兮亦虛無而莫之貴也遏天道之下濟兮敗神明之化輿江與海其卑郁兮孰矯引而登之廓山川之憤盈兮又沈淪而抑之維巃嵸以迫薄兮翩交錯而緁差紛亂紀而替能兮𨿽居髙而必危相疇畝之赤濯兮怨謷謷其詈誰蝗螟乘之以放噱兮慨下民之靡遺吾欲啟閶闔而陳詞兮命飛廉以職麾逐艷輕之﹠﹟62672﹔﹠﹟63140﹔﹠﹟61212﹔質兮俾臺穹之復夷舉有渰於東岱兮徵蒼梧之密輝使沾漉於崇朝兮庶羣生之可回鮮膂力以率呼兮困瞻仰而痛吁錢賦一首有物於此生於太昊取諸流泉非規非矩裏方外圓非帛非粟日用首先不足而行匪翼而騫什伍以居背腹相聯虛中善受長於紀年好逐貪鄙恆遠聖賢芳者使穢朴者使姦興災召戾昏智隕廉劇營務殖天下趨焉舟波騎險鷙取孔艱巧聚必散廣溢易顚臣愚不識敢請大賢乃謂之曰此夫肉幕周美而躬被文章者歟鑪冶陶範而鎔煉肖質者歟逆求悖出身斃名破求之不息老而益篤者歟充羨者仇讎爲戚單虛者密親且攜目曰銅臭淆以錫鉛作僞欺世而盛顯者歟千文成貫五銖爲體凡今之人皆與終始是之謂錢理蚊賦一首孅眇者蚊雜午受育旉與溝塗滋滿郁燠假太陽之末光乃施翼而化足本陰污之穢肖故昏揚而晝伏佪佪涊涊千纚萬屬挾豺鼠之饕情螫生民之血肉倏胂乎幬帳喧營乎屏燭從容玉堂彌擾金屋鼓類求聲上下反復有間斯入逢肌則撲噆得意而罔休吮長夜以飽欲使彼憂臣失寐思婦輾枕煙之不稀扇之不屏音若遠而巧叢手將掉而善警思寧夕而不能擬貨殖而胥等維皎日之在東潛鬼蜮之微影願涼霧以早驅置天下於安寢玉巵賦一首歲之甲午六月己未吾母誕辰七十髙齡二子不貴車馬鮮賓五云流堂暖旭皎庭盥漱寅早有客欵門將結綠之卮載雕龍之盤覓予求售厥制孔完麗光盈把仰口深函予式見之心悰吐歡購之弗吝捧上母觀乃曰靈嶽方流產此瑩質下有藍田上有稷翼聖應出甕徳況握璧王門帝家斲造飲物尙之服之祿祉交集山膏石髓仙之器食色協蒼震長生曷極今辰何辰突如而得天實貺之奏母壽域表厥遐年貞永千百於是羅子列孫筐繡奉履太湖之箐羞膳羔鯉注卮蘭漿獻拜成禮耀於壺罍彩致珵美英髦有峩母氏燕喜弔朱買臣賦一首歲在旃蒙協洽兮顇炎郁而閔憂遵西郊以暢曠兮歷窈窕之山丘戾穹窿之俊英兮寓買臣之古臺曩困此而棲讀兮瞻蒼黃之莽萊憶伊人之鮮窮兮飽一餐而不能悲佻佻而契契兮寄朝夕於艾薪蘊章美而人不知兮目荒榛以自嘆傷暮晚而寢逝兮鳳菀翼其不翻日行歌以逍遙兮忼何慚於道嘔𨿽妻偶之惠密兮怨辭去乎好逑豈君子之匪恆兮寔蛾眉之二三彼由房之何人兮乃揮謝而不還心蠢匪而謬悖兮安能察夫俊豪俾百年之燕婉兮忍乖背於一朝鞫孤惶以負勤兮處墓間而涕洟顧煢影而相唁兮何命祿之坎巇覽聖賢之躓抑兮皆賤鄙於國人時遭逢而翕奏兮𨿽鼓刀而必伸職將役於長安兮會風雲而起之展髙謨於明君兮接公卿以比差富貴來歸故鄕兮衣黼繡而駟翺值去妻於卑途兮惻傷心而郁陶觸伉儷之往情兮載後車而施恩蹙佳人其赧悔兮卒懷羞而殞生嗟君子之旣得兮哂婦愚之罔知昩神龍之變化兮乃溝中以誚期指前言以反訟兮恨榮華之不同昔已絕而今不可畱兮庶黃泉之倘從彼羣小之肆侮兮每與玆而胥然撫時晦以需養兮貴逶迆而善全閨哀賦一首室婦蘇氏二八歸予星言警徳有雞鳴之賢挽車汲甕齊少君之潔相予下帷之業者十年矣方崇樂羊之寄而忽遘莊生之戚淸閨曠處惻傷我心雪涕濡毫抒哀成賦其言曰傷乎淒哉美我靈姝毓吳趨之淑裏兮結瓊瑛以爲姿嫮婳靜而嫻雅兮匪瓌逸之偶希當陽暉之桃月兮理幃車而我歸予方修鴻霸之皎業兮孎婉順而樂愉抱恭悊以周旋兮秀溫嘉之妙儀動委容其何選兮服裵衯而端徐揚馬倫之才義兮惠呂榮之髙規疲羞饋而安之兮調候蠶而獻衣撫憂愁而慍苦兮致芳言以解娛愛愊悃而繆至兮肖雙比之鰈魚逢命駕以遊徵兮摽戀泣而送之言未半而先咽兮忍難前而攬祛苞離悰而繾綣兮日焦皇以閉閨故旅魂飄搖其泆蕩兮迢憧憒而念歸每遐曠而邂逅兮若璇爢以慰饑奉俳隨以晏笑兮形與影其不離矢琴瑟以齊老兮謂終歡之可期何佳媛之不辰兮竟汨淢而抱痾凜淒冬以迨春兮奏液餌其孔多方殗殜而望瘥兮俄篤侵而憤吁命凋短而蹇折兮悲冉冉以告䢐知紅顏之必盡兮睇顰看而柰何怙君子之未酬兮恇判隕於夜途𨿽遄往其何足憐兮撫良人而踟躕手纖纖其握把兮情萬菀而莫敷指溟海以爲恩兮何怟懷之有枯憯呻恫而殷依﹠﹟63139﹔心兮惙忡忡其困予態瀕逝而逾妍兮訴當訣而懣嗚執我呼我百以千矣矚我念我重輾復矣稿矣尫矣不可活矣淚濡零矣委我去矣洞浚房而頓捐兮棄絢麗之錦裳棲遊塵於朗鏡兮罷峨峨之靚莊俎丰肴而不舉兮瞹輝輝其粲釭解魂轜於山宮兮樹蕭蕭之扶楊駭翺同之無幾兮忽泉臺其委藏啟金戶以求之兮愁紆眇而難量憑虛無而結想兮色昭了而在傍的韻像之葳蕤兮頃消搖而纚揚若蘭言之有聆兮襲平生之瑩芳成玉容而可餐兮駃尋睞而杳茫暫恍儼於目參兮劇追遇而無方寂中階以循躅兮戚流顧而獨傷攬明月而不能兮系流颷其彷徨情煩糾而繆繞兮欲排迷而不忘諗幽思於眾侍兮感低垂而涕滂燕差池以銷魂兮花旖旎而斷腸搴流蘇而若偕兮抱孤衾以愴涼夢藻翹之姍姍兮皎鉛華而來翔陳膈本以要言兮仰矢正於有蒼𨿽攣攣而斐斐兮寤煢單而偃牀志敞罔而郁霿兮心苦惡而內搶倦馳衍之佳情兮無靈妃之艷當豈徽容之弗再兮念閫徳之靡雙每虛徐而沈吟兮猶䢐旅乎異鄕疑美人之千里兮庶覯止而我臧覽羣匯之鮮新兮奚所歡之不長濊朝云而暮雨兮冀裾佩之景光默凝﹠﹟62725﹔﹠﹟63140﹔寧而窅悄兮越瑤臺之帝傍左狎樂乎王母兮右委蛇於鳳凰返福庭而夷猶兮每顧我於下茫思灝溔而孰信兮莫探求於昩荒諒有生之同畢兮乃壚造之大常迅違我而溘先兮曼愁湣而無疆

卷第二周魯齊晉楚諸賢贊頌三十二首召穆公虎芮良夫樊穆仲富辰單襄公朝太子晉伶州鳩密康公母禦孫慶夏父展展禽裏革季文子鮑叔牙趙衰絳人祁奚張老醫龢羊舌肹閻沒叔寬尹鐸壯馳玆竇犨士茁伍舉倚相白公子張鬭且藍尹亹王孫圍

五嶽山人集卷第二吳郡黃省曾著

周魯齊晉楚諸賢贊頌三十二首召穆公虎六合萬區大矣非明目達聰而盡羅天下之言不能獨智而理也故唐虞帝王惟日孜孜以求言爲首要斯術也得之者長盛有餘失之者覆亡不暇必然之勢也是言者誠治平之財用衣食也厲王自聖恃一二小夫惟巧令之言是庸而民之有戚蘊壅防遏不得以宣俾日趣於崩散而不知也積而憤潰莫之救藥𨿽有善者亦無如之何矣宰治寰宇良在咨詢嘉言罔伏厥祚乃興召虎之獻曾莫是聽天祿永終若響赴聲芮良夫百官專利則天下壞胥史專利則百官壞何也百官所操者天子之功也胥史所奉者百官之政也惟顚覆其功迷亂其政而後貨賂崇焉功隳政傾非壞而何𨿽然百官視天子者也胥史視百官者也苟天子者采英秀親骨鯁放逋蕩黜饕詖則百官砥節胥史肅矣芮良夫以榮公專利而十王之敗何其洞明治亂之源也天之出利徧養兆民爲君爲牧豈曰自營聚之則殆散之則尊聖有明訓胡寧不懲樊穆仲仲尼述孝於曾參自天子迨於庶人一切以爲至徳要道故穆仲之進魯侯也以孝且舉其事神敬老諮諏舊章者徵焉而宣王之用之也以是其有文武周公之遺風乎後世儋析之夫不以此道故臨政者至有瑣材薄能驕蹇自聖悖率由而以其肺腸爲之程焉欲求民之安也難矣哉爲治有道訓典粲如惟彼恭考罔敢或渝惟彼不順則背而馳秉鈞之子可以鑑諸富辰傳稱平王以來臣皆從君於惽靡能爲有無獨辰爲有立焉信哉觀襄王初以狄師伐鄭惟辰以爲不可至登叔隗爲後又惟辰以爲不可卒之竟遇狄禍而播越焉君子以其諫爲忠矣至於吁嗟慷慨率其屬而死國之難豈非卓然烈丈夫也哉襄王玩禍緘口盈庭矯哉富公早誡霜冰狄師蠢來出汜蒙塵大夫死難气貫二明單襄公朝雅有之抑抑威儀維徳之隅信斯言也隅有弗度而克永令終者鮮矣故仲尼占季路子貢料執玉孟軻聽言觀眸皆是道也單襄公一會之頃而以威儀卜晉齊君臣者五人曁其驗也不爽毫髮非志气淸明登履聖學者能如是乎執此觀鏡有位其無遁情矣乎人有厥心如龜之文彪顯辭貌淑慝以形有斐卿士襟度則神覽之決之百里可徵太子晉嗟乎太子晉賢聖俾不獲大寶以振耀萬方姬祚之滅由晉之夭也天之弗支也是故太子晉賢聖者文武成康之澤也其無年者厲宣幽平之烈也又觀太子晉嘗語師曠曰自太皞至於堯禹未有一姓而再有天下者蓋知周衰久矣嗚呼後世墮山防川常矣其亦未之覽晉之策耶姬徳遐蔓乃生聖子天命去之卒折而死壅川之諫光於左史語髙泰山千春仰止伶州鳩景王匱財罷力以逞淫心神怒民離奚龢之有聲者器之標也器者民之象也鐘弗和而告和蓋受諫生直扞諫來諛王之招也夫直之臻也必昌諛之積也必亡甚哉諫之不可扞也諛夫足以亡人之國故州鳩不敢諛也天弗佑周世有昧君爰作大器狎禍離民伶官者鳩誡述典刑弗嬰弗耄曾是莫聽密康公母天子一娶九女所以重國廣繼嗣也九女者法地有九州島承天之施無所不生也一娶者娶而無再恐其棄徳嗜色防淫泆也天子且然況其下乎密康公室家久矣又濫取奔女以小醜備物而弗受厥母之誡則其覆宗宜然也古之娶度惟重宗祧匪曰妙艷酣溺逍遙密公得粲滅禍是招賢母之訓可鏡厥曹禦孫慶丹楹刻桷宜若細愆然而禦孫以爲惡仲尼筆之書者謹厥微也蓋天下國家莫不以儉共而興淫侈而亡秦隋之迹可徵矣則莊公玆舉而宗枋系之禦孫安得不以爲誡乎莊公童心華飾淸宇歡悅小君悖決典禮禦孫懷憂嘉謨乃矢昭哉靑策以儆荒靡夏父展凡爲君者莫不曰自我作故世之諛臣惟令之從巳爾若然則炮烙焚坑者獨非君乎而皆可故耶於是知展之賢矣相彼明王善以建極寧有不令可作軌式愎哉魯君迷亂章物良語弗庸爲爾嗟息展禽文仲祀爰居可謂裸裎者矣而卒能陳說曲訓以止誣越孟軻所云不易介者其殆是類邪其所敍祭法章矣有千之者固可徵案以黜也柳惠懷民止非得巳由由若和肅肅自紀瀆祀感之張述聖禮誦言彌欽聞風興起裏革昔者帝舜咨官曰疇若於上下艸木鳥獸以益作虞夫曰予者以品物爲躬體愛之也曰若者興阜咸若生之也在周山澤之守猶有厲禁厥後虞衡變爲榷利惟恐罝罘网罟之不廣而務侈其徵矣寧有賢如裏革者以矢其音乎噫彼帝王民物之主仁之遂之乃登喜起管榷旣開誕竭其取孰有君子心及鮮羽季文子行父爲政以國人匱薄之故至抑損躬饗故嘗稱先君述禮言曰則以觀徳徳以處事事以度功功以食民斯術也方之典謨何讓焉有國家者得若人而寄之夙夜甚鮮無告矣乎世有篋金如艸房艷如雲而民之溝壑呻怨瞶若無聞未嘗感興於心也此非屍祿素官而召其天殃者耶文子執政宜其上卿觀民而處樂戚胥均魯國之光旦徳遐承寶玉排莒千載遺芬鮑叔牙女無妍惡同宮則妬士無忠佞並朝相擊恆情然也孰有如鮑叔牙者貶巳崇人忘躬慮國以薦達管仲若此者乎此仲尼所以稱賢也且世多愚庸𨿽日與聖哲周旋弗能窺覩其涯也卽使知之亦視其困落淪餓陸沈老死漠無關焉或有階門且陰擠讒擯之不暇人之云亡邦國殄瘁此娟嫉之臣明王所以放流也管仲相齊之功亦代常事獨叔牙之風何寥寥也管子釋縳九合一匡治於髙傒鮑叔所揚嗟彼不試豈任周行舉賢道熄覽捲惻傷趙衰古之君子事人也惟以鞏奠宗社仁阜下民夙夜登起良俊乃心王室而已躬不私焉故唐虞之臣以明揚爲大務蓋以身致君曷若以賢之廣也彼曠瞶容悅者逞其不肖之身阿逢卑節操權固鈞其貪饕鄙心若欲畢老而不變其位然者凡經國之哲一切排擯空死使無風雲焉故往往覆人家邦也若趙成子三讓爲卿而稱薦才美自簡策以來鮮矣相彼臣道職在舉賢求以定國榮華匪先恪哉成子股肱克虔三讓之芳垂耀匱編絳人予讀糓梁氏魯成公五年亦載絳人事又紀其言曰天有山天崩之天有河天壅之則凡山崩川塞天爲之也又曰君親素縞帥羣臣而哭之旣而祠焉斯流矣伯宗庸以告君河果流夫絳人達禮經知天道而困爲輦者伯宗不能推轂於廷以光晉治狹哉其心矣故孔子聞之曰伯宗其無績乎攘善也山川之鎭災必自天哲者修警傲夫忽焉絳人禮答卓爾俊賢大夫弗揚何其鄙旃祁奚良臣之委質於朝也惟一志焦思期以光展君化康若民物而巳不必其才賢之出於其身與人也故有長必讓有善必登佞者爲之則𨿽路邁友生亦諱忌不采矣豈有直舉其子若祁奚者乎及蔭敍之興而公卿者皆求富貴其子使不肖紈綺得組玉於金馬至有衰而不老兢兢然曲固厥位以庶盈其請授之限嗚呼古之薦其子也經國後之祿其子也富家亦異乎祁奚之心矣明揚有位道則至公內親外讎厥視普同祁奚慮國世濟有榮膏豢屍祿赧顏令蹤張老古者堯白屋而禹卑宮僅取臨拱而已至周始有天子礱密之制然且傷於文矣況官臣華備過於金鋪田舍廣辟侈於法宮者乎滔滔乎天下是矣夫奢欲者人之情也而又寡禁此雕峻掊奪之風所以益煽也張老一言而能使晉之上卿反奢以儉革僭而法可謂賢矣棟宇之利蓋取蔽躬茅茨采椽緬矣古風彼創者何日麗歲崇司馬良廸文也克從醫龢甚哉女謁之足以覆傾人也大而天下小而國家古今內荒而敗者詎可紀哉蓋志者萬幾之幹羣化之本也志而惑矣又何理焉予觀醫龢胗察而能言人之國且料鏡君臣死亡效如桴響何其明也嗟彼嬪艷近之必替聖王作誡昭在金匱晉君蠱惑國殃身瘁秦龢之言凡百可佩羊舌肹甚哉人之所積臧否禍福必遺於後而莫有遁焉者乎蓋黃河之枝委萬里且濁而泰山之迆邐千麓猶峻所遺之勢然也仲尼曰積善之家必有餘慶積不善之家必有餘殃此殆目覩當時大夫慶殃遺之子孫如欒武與桓之類故設此論也叔向因韓宣子憂貧而賀之知宣子所積者徳也其必遺慶矣後世覽見仕人燻天之惡而俾躬處休者以爲聖人之言無驗殊不知凶人之先當必有嘉培也然而子孫微矣以是而觀人代世之興衰𨿽宇宙指掌也瞻彼家積波潤必餘懷難由武武免本書叔向知徳侃侃獻規忘貧賤貨聖賢攸歸閻沒叔寬古之人視夫賄也猶虎虺之必噬咥塗圊之必污穢洪水之必浸溺不惟知畏於其躬至於人之惑而蹈之亦爲之惶局不寧拳拳獻替若欲其捨惡而新焉若晉二大夫之於其卿可見矣其猶有先王之風乎厥後賄者昌否者殃舉天下相忘於金錢之化始且暮夜繼而暗室甚則輦衢持之堂位陳之其無避恥矣乎惟彼賄者必覆典刑貪人蠱志飽恣而行二賢規主輟哺戒聽千秋之下咸垂令名尹鐸傳有之與其有聚斂之臣寧有盜臣蓋恐殖利以驅民畔離也尹鐸爲晉陽而曰保障詩云豈弟君子邦家之基鐸之謂歟後世小人當要郡國則孜孜以繭絲爲事恣睢陰慓僞增虐取日毀殄其民以自爲崇貨起爵之地且倚鼎鉉庇覆之焉嗚呼人則巳矣彼蒼者苟不降殃於若躬與其子孫謂之無天可也帝王設官曰卹曰周何彼憸者暴慘徵求忝厥父母乃以作讎禍報反而必有後憂壯馳玆代之庸夫其得志柄人之國也靡不驕揚矜詫以爲天下之才莫巳若矣孰更曰智有缺猷邦有缺是以孜孜求圖於賢才乎是以每每隳人之社稷春秋之時吐握風遠矣而有趙簡子用懷東方此馳玆之所以希絕而嘆賀也嗚呼天下之大𨿽使一世之才盡舉而用之彼聖王者常以爲未足而況多遺賢者乎嗚呼賢俊邦家之基興者不足亡者有餘大夫達經感嘆咨愈立談之下蘊軌乃舒竇犨簡子之嘆蓋嘆生年有涯也而竇犨納之正焉曰不哀年而哀名信斯言乎苟無令徳誦於生民而徒擁彭喬之齡不過虫龜羽鶴等爾故曰君子疾沒世而名不稱焉及舉中行範氏祭主化爲畎畝以明人亦有化且以著誡其意遠矣人之不朽以三而名區區六尺安得久生竇犨矚嘆惠此嘉箴作鏡千祀日邁月徵士茁古之天子公卿大夫士姓享各有分莫不以功徳廣狹而祿報如之先王爵制之度由是也踰者殃忝者敗厥應如響矣知襄子匱薄其徳而張侈之室其能當乎且家有賢俊如士茁者其幽明政故何所不知也不能咨藉其輔以保其祧宗不其愚乎物無兩美天道則然土木亢麗居必不延晏安素暇弗省度言滅戮之禍灼巳在先伍舉君有過言而爲臣者將順之者稔君惡也弼違之者納君善也觀楚靈王三與子革言則諛奉如響而一與伍舉言則陳古法而納之正當是時也王固善革而疾舉矣曁其亡也眾潰親離彷徨山野茅蓬莫敢捨銷人莫敢饟卒之餓迫而死欲求章華之樂其可得乎吾知靈王者於斯必當追嘆舉之言爲忠也嗚呼晚矣凡君之職美在安民豈以臺觀可緣而文賢哉椒舉嘉謨懇陳雷同小子胡瞶弗聞倚相古之君子爲政也無怠朝荒夕惟日不足而求民之瘼惄然望賢者告之謨而惠膏之焉申公老而不興弛然晏寢將以君爵爲豢饗之器故倚相盡規而作其衰耄卒之懼而引過宜王孫圉以爲楚國之寶也大昕而朝君子之常彼娛安者息偃在牀左史進誡庶以靖邦不遠有復厥亦有光白公子張聖君來忠驕君召諛國之常也楚靈王旣會諸侯於申乃大築章華以明得意藪逋亡構兵革滅陳剪蔡而求鼎於周厥志以爲方行天下無難也而不知國人病役嗷嗷思亂矣當是時佞臣子革輩惟卑卑承謟之不暇豈有忠如白公子張者舉賢王之典令君之迹以爲諫乎楚圍不道虐此下民瑣瑣庸小逢阿其淫賢哉白公驟以盡箴閉關無幾國禍遂興鬭且夫聞有國有家者以阜民爲富未聞以貨也苟不惟康保之圖而一以刀泉爲心𨿽巧持曲守鮮不敗禍者焉如囊瓦執楚之政而孜孜蓄貨至於欲蔡侯之佩唐公之驌馬﹠﹟63140﹔夾而畱其君者三年其貪窳之惡太甚若此也鬭且一接其言而逆知其禍賢矣哉若後世覩見丰財之官則甘之慕之窮策羅之而或化與之同歸矣安得鬭且子文者而與之從政哉嗟人之軀饗亦有限彼貪而瀆心則誠眩不有巨鹿多藏厚散敢告有位戒爾盈貫藍尹亹小人之事君也國家閒暇則狐媚取容富貴坐視厥君之顚迷而不之顧至於亂亡則必噓口﹠﹟63140﹔欷流涕殷勤繾綣如婦如寺又何益焉藍尹亹痛其君之不道失國故𨿽假載車而弗與自庸情觀之以爲不忠莫甚焉而不知因以作戒蓋亦伊尹桐宮之謀也不然則反國而何請於司敗焉大抵忠臣之行皆以違戾匪特諍之言也楚之逢難君臣播遷大夫病王以忠爲權爲儆爲鑑自獻厥言匪子載見胡測其然王孫圍嘗聞之孟軻氏云諸侯之寶三土地人民政事蓋人民之爲國本尙矣而土地者百物之資阜賢才者庶績之由出而皆以保乎民也捨是無足寶焉者矣若夫玩好之珍是賈人島夷之寶也而在位者嘗千金片玉萬鏹一珠以爲奇誇嗟乎任斯人以國家也鮮不殆哉國有大寶惟地與賢民之攸賴祚亦用綿戔戔佩玉何足貴焉大夫嘉告光於竹編

卷第三頌贊一百二首髙士頌九十一首二陶贊二首自述贊六首遊檇李城贊一首遊泰伯古墟贊一首大石佛贊一首髙士頌九十一首被衣王倪嚙垂﹠﹟63140﹔夬巢父許由善卷子州支父壤父石戶之農蒲衣子披裘公江上丈人小臣稷弦髙商容老子李耳庚桑楚老萊子林類榮啟期荷蕢長沮桀溺石門守荷筱丈人陸通曾參顏回原憲漢陰丈人壺丘子林老商氏列禦寇莊周段幹木東郭順子公儀潛王斗顏斶黔婁先生陳仲子漁父安期生河上丈人�臣公蓋公四皓黃石公魯二徵士田何王生摯峻韓福成公�丘望之宋勝之張仲蔚嚴遵彭城老父韓順鄭朴李弘向長閔貢�霸嚴光牛牢東海隱者梁鴻髙恢臺佟韓康丘欣矯愼�棠摯恂法眞漢濱老父徐穉夏馥郭太申屠蟠袁閎姜肱�寧鄭玄任安龐公姜岐荀靖胡昭焦先

五嶽山人集卷第三吳郡黃省曾著

頌贊一百二首髙士頌九十一首被衣大道不鑿至人秀世被衣冠出超然釋智嚙公聆教無言相契暢懌長歌冥筌排去王倪王倪天士缺也問道育艾爾神一綿虛抱寒暑何侵風雷弗眊大準玄黃權輿上教嚙垂﹠﹟63140﹔夬嚙垂﹠﹟63140﹔夬由師蘊含上智至道相延宗王祖被遐言未卒呬然睡寐滅影山隅弗求天配巢父巢父鳥棲弗營棟宇由進塵言嚴揮不與乃臨其淸乃洗其耳箕穎髙風千齡無巳許由武仲潔修毫邪不處黃屋將歸紫芳髙舉潁汲箕田羞頹汗鄙俎豆公神綿綿無巳善捲逷矣善捲君堯北面鹿衣牧世自臻從勸虞欽玄徳讓之赤縣貴適心神永淒荒巘子州支父休休支父道重八埏陰寢陽覺神寂而恬巍巍二帝大器告傳不遑長謝繕性自全壤父老父皤發愉愉壤戲吐厥鳴歌朝興夕憩虛渴咸充帝焉何利醇和未斲陶哉寓世石戶之農虞皇禦世虛諮禪者石戶之農至人在野天位以干棄如屣捨滅迹滄溟淸蹤莫寫蒲衣子蒲衣妙紀徳與天侔大舜虛襟模範是求發評虞泰致一馬牛擾勞民宰胡可纓畱披裘公負薪炎暑吳有一翁粗絺弗禦冒彼蒙茸季札相逅遺拾不從姓名終閟空仰髙風江上丈人丈人遺俗鼓枻江隈楚胥求濟夜亂蘆漪笑辭星劍意進鮑魚匆匆誡別何用名爲小臣稷小臣之稷微爾齊氓巍崖獨拔苦節自貞君軿數過聊得瞻迎區區管鮑何足班倫弦髙弦公鄭寶托迹遷賈秦穆揚兵於周邂迕矯命犒師陰抒國禍辭賞居夷飄焉弗顧商容商容大道聃也之師形將蛻化教庶瓊遺三言甚寡萬務何余喜編後授屢發其規老子李耳伯陽聖老人貌天行壽經億代道冠羣生龍穪禮得牛候書成西關度迹玄化冥冥庚桑楚庚桑耳役畫去挈遠息意三年風尊翠巘俎豆不樂形生自晏賢知明揚世心何淺老萊子楚萊避紛蒙陽寄耜艸宮木榻水菽怡志駕屈楚君經綸將貽內贊遐謀相攜遠逝林類林類鰥遊取資滯禾﹠﹟63140﹔秉踽踽行歌蕭蕭孑影素王載覯令賜乞請果得髙言不虛停軫榮啟期榮公何族弗美身隅揚歌郕野撫弦而嬉淸言自寬披吐宣尼契天符命孤引東墟荷蕢荷蕢者何逃名衛地宣尼鳴樂聞音知意翩然出諷比之厲揭斯行斯言果於忘世長沮桀溺悠悠沮溺並耜荒墟敬詢渡濟暫駐浮車飄然無答齊口致譏物情不足隱徳有餘石門守石門門者闔辟是屍仲路宵投乃詢其師魯尼入耳彊仕致譏閟光韜彩百世所希荷筱丈人丈人絕軌倨接洙賢天涯日暮雞黍是延載陳夫子尋返客轅先幾掃迹虛室依然陸通接輿厭濁放隱佯狂徵羅上士徙適遐方歌衰鳳徳車下道傍洞天周涉妙藥爲糧曾參孝哉子輿領道泗濱浩浩之气常驕大人爲都不樂好爵難嬰單居祕論傳耀千春顏回顏氏之子不怍簟瓢心齋白日誌迥靑霄圃衣田食大聖遊交鼓琴蓬蓽可以逍遙原憲原生匱盝室侵風雨薄炊經旬雕裘歷紀友賜榮華驂騑萃止聞剖病貧終身含恥漢陰丈人丈人治圃搰搰其勞賜焉逢覯進說爲橰前陳后詰反復見嘲風波全徳私語其曹壺丘子林至哉壺子列老下趨龍藏鄭圃眞與道俱側聞玄語宣發希微載陳生化繼述黃書老商氏老商樹教列寇下趨居門七載席始相攜眼耳都融葉幹忘機乘風枯槁得道而歸列禦寇禦寇隱鄭四十餘年臺衡大饋頓首拒焉麾使悟妻保體消愆軿風駐世表籙蓬仙莊周莊周傲世洸洋寓言文窮萬妙學守一玄戲遊自快國聘難延浩然就盡弗避烏鳶段幹木幹木自晉萍寓西河羣賢分組樹介巖阿千乘登門跳躍逃䢐騰光韋素耿照弗磨東郭順子灝灝東郭動展如天淸虛應物獨抱自然迷窺髙弟欲述難言文侯失志爵國可捐公儀潛魯慕公儀崇階以釣授意孔思乃非誠到面返君言髙陳友操考盤弗諼畢景怡道王斗卓犖王斗抗節齊門衮衣奔走至訓希聞方聆口﹠﹟63140﹔欬規省過以承聊揚五彥境庶咸寧顏斶特哉齊斶劇折廟堂上陳二帝下舉三王賓師靡諾形神恐妨終身不辱野籙有光黔婁先生黔婁物表著撰存志卻相魯公辭卿齊使捐世蕭條斂衾弗備賢矣配人以康爲謚陳仲子陳仲遐情於陵�玩輖饑覓李螬食過半楚相惇求山妻了算遂嫁雲蹤鋤丁自竄漁父楚老垂竿漁於煙水族氏無彰鱗鬐自舉偶覿三閭開敷數語擊棹揚歌冥潛何許安期生安期髙蹈療俗千祀綠海孤遊朱顏常駐揮璧阜亭酬舄始帝去矣銀臺永遺塵世河上丈人伯陽倡教嗣流河上句疏章鉤宣機�象戰世紛紜玄心坦蕩鶴髮葆眞仙民景向�臣公臣公貴閥或擁旄旌獨窮玄牜﹠﹟63140﹔﹠﹟62868﹔不滑神精兵墟故國蓬轉揚聲教承瑕翕振鐸千齡蓋公嬴末龍爭奮圖封拜偉矣蓋公遲棲東海無爲教參齊方底泰衍輔漢庭玄風猶在四皓皇皇四老同襟齊志遠虞藍田芝糧蘿被弗鑿天眞重歸地肺隆準膺圖空勞聘幣黃石公何者老翁托名黃石蚤鑑畱侯脫履令拾玉弢金版授之不惜定帝謀王谷城畱迹魯二徵士姬魯兩生孔庭遺學叔孫佐命儀聲乃作謂方荊棘難興禮樂弗納玄纁翺飛寥廓田何商瞿授易橋馯周孫子莊嫡繼孔脈繩繩一移客土四嗣俱興親勞萬乘造拜軌經王生碩以王生道研軒李斐爾張公素交一臂襪解虛庭趨風敬系凡百華裾悉髙廷尉摯峻京兆伯陵﹠﹟62685﹔﹠﹟63140﹔開峯屏躅太史騰書興言報復知足無虞守玄袪辱居士靈祠春秋自續韓福北郡韓福潔白修躬博陸調鼎乃下旌弓疾稽中驛帛獎幽蹤荷衣鳩杖陶陶令終成公成公全朴稱謂不傳途遭玉輦峻峙幅邊�歸方外克免帝愆書郎乃遣茅戶乞言�丘望之安丘丈人中林自命龍位來師豹潛逾勁岐業周流老編刪定振教玄玄道家衡鏡宋勝之勝之惇孝聚居風動力施衰白食損姻眾附姊饔飧拒兄錄用獨綜弦歌羲光是弄張仲蔚仲蔚遐輪景卿並轍洞探乾曜兼長槧業闔戶棲神荊楱掩絕塵鑑何知馨光不滅嚴遵君平賣卜子云所師目﹠﹟63140﹔冉文是闡乃作指歸牧不可屈錢常有餘眞人淡泊亶哉匪虛彭城老父彭城老父陸沈皓首炎鼎將移麟搉鳳蹂弔哭低回曾非儕友燻膏之規哲士宜守韓順世道交喪子良隱息寧極靑山恥歌白石求於井蛙責之負笈兔戮狐收泰然林澤鄭朴谷口子眞甘恬秉默非服弗服非食弗食不答徵車爲農艸澤吁嗟法言撰其玄徳李弘仲元所居俗用拭新授之百里非其素情中途遁絕卒老髙深先英評許未悉玄眞向長子平上哲賦徳淵衝玩辭觀象損退自崇伉男儷女家務不綜周攀五嶽禽老是同閔貢仲叔髙棲藏寶迷國一介弗取卓然貞白�牒司徒寄形安邑枯槁當年風流九域�霸儒仲處英放獨新世光武中興守禮不試艸覆野耕甘於沈翳賢室髙明濟成遁事嚴光吁嗟子陵少與龍潛飛騰天位書玉連連北軍親就內榻同眠富春之濱客星皎懸牛牢君直峻守恥交萬乘淸夜片言終身爲信卯金復興幣玉不應葆蓋煌煌遵廬慰問東海隱者隱者閒曠避世滄瀛其友樹節乃餌華纓進輕退促舉動不經交攜長絕時議所欽梁鴻伯鸞者何修遠之子介恥攀龍貧資畜豕仰頌逸民庶追芳趾貞配孟光骨埋吳土髙恢髙恢總發道徳是求伯鸞齊志泉石胥遊東飛西駐歌以寫憂形容萬里遠蹈同流臺佟孝威特邁稅趾武安獸居土室不願彈冠郡公溫勞有語足寬終齡超遂大璞得完韓康伯休謝俗劚藥靑冥通都樹價細女舉名飄然攺業遐蔽霸陵佯隨國聘俄蹈虛眞丘欣季春傲俗自矜無伍國守逢迎翩翩鳳止寵祿塵如淸言爛吐鄙爾扶風誰攀冠屨矯愼仲彥鸞揚孤翔不娶友牘殷勤淡無應﹠﹟60960﹔�島尋仙還家告逝復見他邦的然靈異�棠季卿懿資弘通卜藝超峙區表棄榮絕利龐守來瞻默形三諭鳳色鴻姿圖傳鄕地摯恂摯氏之恂光於祖徳博貫無倫幽潛不惑聲薄九霄經傳四國樂矢弗諼空勞物色法眞髙卿宿學門眾紛如功曹面卻孤峻所希再薦知巳四下鸞書杳然長絕徳撰穹碑漢濱老父漢濱老父操鉏沔上翠華雷動不屑瞻仰臺臣屈問理辯如響俯首含羞匆匆塵鞅徐穉孺子淸妙超絕代俗屢辟鴻臣不瑕皎玉萬里赴喪炙雞茅束以力粥饘安安自足夏馥八顧夏馥不通紈綺抱影煙霞灰情辟舉秦网載張天形遂毀客作將終固迎歸止郭太介休林宗行師伯彥廬膳常虛躬衣不掩察觀乾象懷珍髙捲有道之碑揚光竹簡申屠蟠子龍尙節抗論生枯博經舉贄殯友浮河榜標初熾獨嘆坑虞巢依梁碭得以安歌袁閎汝南夏甫杜門深處日朝母氏揮絕賓侶科頭自放不閒俗禮長歌白駒逍遙桑梓姜肱伯淮英朗經通緯治四海摳衣多齊孔氏�使圖形幽房韜被碧海浮桴靑州逃世�寧寧也何自管仲之孫片金弗顧割席遠歆龍徳旣顯豹隱是徵甘心玄寞郡閣圖形鄭玄康成蚤穎博極羣典得五馬門大道是勉幾授尊髙杯崇溫儼八尺之軀終焉閉斂任安定祖儒流世有贊言披求遷傳感激仲連性情咸得出去憂纏淸虛無染珪組永捐龐公龐公眞隱志淩冰雪弗慕榮華自寧巢穴遺與人殊身於世絕茹秀鹿門欣怡雲月姜岐子平幼孤兪兪守道功曹爰致托疾以報守計劫迫尹郵宣救牧豕調蜂天涯嘯傲荀靖八龍矯首裏署髙陽叔慈撫化物外遊翔終身肥遁至寶含章玄昭二謚永世遺芳胡昭胡昭髙尙不事袁曹陸渾之下耕誦逍遙樂亭相誓由免奔騷羣賢遞薦巳入冥寥焦先孝然奇士少避白波食艸啜水露寓於河色妹翳體伐國謬歌饑寒待盡風節髙峩二陶贊二首陶潛淵明潯陽柴桑宅有五柳偃息北牕親老家貧自解祭酒州辟主簿躬耕不就刺史檀君道濟�候梁肉之饋麾而不受弦歌彭澤恥彼折腰歸�來兮我歌且謠故人延之過必停車畱錢二萬悉送酒家琴無素弦菊有黃華義熙爲文年書晉氏永初以來惟云甲子至於元嘉噫先生逝弘景通明丹陽秣陵讀葛洪書志於養生終身不娶朗目秀形齊髙汲引朝請朱門掛服神武詔給松芩立館句曲隱居代名讀書萬卷尢明五行人歌醜木表至新林梁武資給朱砂黃金吉凶徵討靡不咨詢山中宰相參候公卿集注者何論語孝經告逝而逝香气氛氳其謚維何貞白先生自述贊六首並序】正徳丁丑之冬黃子閒居悵然回憶齡稺之年至於今日二十八歲矣中間頗有非常之事各述短贊以示子虞五齡之時啼索三足蟾蜍乳母揭瓶而得綠身三足實所希覯母爲羈縛拂弄踰日一宵失去臔臔蟾蜍與兔雙居托身夜光爾壽無期顧予何徳遙遙致之系我洞房爲我娛嬉何瑞何靈俄還桂墟十四時夜讀寐去艸香一枝誤置架上延綿焚書將炎於屋梁矣夢中一老惶遽再三呼警曰子尙臥不起耶覺視室中煙盤火飛急沃以水始熄焚香不戒火炎典籍浮光肆虐將展威赫夢中老人警我太急倒衣下牀霏焰騰室奄然弗寤灰矣形骨正徳庚午春三月誤吞金屑魂揚气亂將欲悶絕急檢本艸云鷓鴣可解遂囑鑑奴討買才出金昌一老者籠此鳥而至矣易歸作羹大毒滌去次日輾轉求問獵者皆云此時必不可得意老者其神人乎吞金爛沐岱遊反掌爰覽圖經鷓鴣劇仰籠鳥者何皓發攜杖易歸爲羹心寧神朗傾市不得皇天所相一夕夢遊入大宅榜曰四賢堂升堂之頃四人冉冉下迎各通姓字乃知漢司馬遷賈誼揚雄枚乘也見予噓嚱流涕若述其寓世倏忽之意踔絕馬揚佚蕩前古史憑孔軾玄躡羲武賈豪枚雋宏文爛吐千載遐邈一宵逅覩相對吁嗟握手如故昔遊茅山間道趨句容肩輿入林去我丈許一虎蹲踞不動予神色不變安安過之厥後追憶乃覺危矣旣眺仙都將遵帝鄕靑林是入文虎在傍僕夫孔悴余膽頗張幸哉不咥劍刃弗將豈非神力免此巨殃己巳冬十月廿有六日虞兒誕舉時夜未旦人方寢息俄而一室戄起驚走以爲火也及寤聲在空中隱隱如雷自午至子日如之彌月乃息古昔哲人之生多著靈異意者他日吾兒其有聞乎吾宗其將昌乎冬仲之吉甲寅其辰蘅香夙授男子載生爰發其祥彌月室鳴太人占之曰時令聞我宗將大庶乎有徵遊檇李城贊一首並序】檇李者春秋時吳越分境故曰由拳吳之備候塞也古名長水今猶目其都鄕城址在郡治西南三十里本覺寺漢趙燁載二十年句踐伐夫差戰於檇李吳師大敗卽寺地也而越絕則云越師伐吳未戰值闔閭卒故敗而去也語兒鄕故越界名曰就李吳疆越地以爲戰所至柴辟�句踐入官吳時夫人從道產女於此養之李鄕及後勝吳更名女陽亭又更就李爲語兒鄕今崇徳縣東南語溪一名語兒中涇者乃其遺迹也縣館亦以爲稱按此又有就李之目矣寺壤平阜宣和中攺爲神霄玉淸萬壽宮故今標幹門曰萬壽山建炎復舊有檇李亭碑載左右古栢夾道今巳傾伐僅存鏤像小石塔二座址凡三百餘畝咸藝桑李而宋代額田三十餘頃多折閱之右族矣南距濮堰北倚新城新城者卽四城之一也東邇嶽廟西接徙門有蘇軾三過堂堂之左有古甃石井戊戌正月一日艤棹覽焉禹枝稷裔密爲鄰奠王澤替夷師革乃擅宗隳七七霸成一戰往業俱銷遺墟慨見遊泰伯古墟贊一首並序】泰伯古墟者在無錫縣東南四十里卽其始都所謂句吳也殷衰侯王用兵乃創備爲城周三里二百步外郭三百餘里人民耕田其中三十三傳至王僚皆都焉厥墓皇覽云在吳縣北梅裏而劉昭云無錫縣東皇山有泰伯冢去冢十里許有舊宅卽都城也今在梅村其地隆崇夷衍背環百瀆遙倚荼山前左隅爲秦餘杭山右隅爲南陽山後左隅爲嵩山鴻山右隅爲膠山斗山拱帶齊適面爲平壤卓然奧區也廟爲正徳間邑令姜文魁攺建前有池梁及錭鏤龍鳳石坊闕門左右藝栢九行中門左右三十六行庭位左右十八行中殿三楹泰伯冕旒像一軀東西廊廡各十四楹壁間錯繪忠孝圖供有玄金壚一座卽姜令銘也內列大學士王鏊戶部郎中錢榮二碑後有寢殿以羽士主之嘉靖十六年十二月二十四日道經祠下乃入謁焉遐哉泰伯夙景髙風遺玆徳壤煥表聖蹤蕭森祝宇千秋所崇於焉稽首徘徊像容大石佛贊一首如來具三二智者半莊嚴巍造金色容妙感瑤光躔誰謂應隅方寔乃接大千霄普濟天有沈極憫重泉上表不滅眞下顯無生詮煥若泛慈航宛爾托靑蓮字發儼可辧珊舌展有宣迷海方玆浩濡裳故是褰山其況常寂石以昭湛堅標此不壞軀��翊萬年

卷第四銘家訓七首五鳳樓藏鎧銘一首復舊錢銘一首

五嶽山人集卷第四吳郡黃省曾著

銘家訓七首五鳳樓藏鎧銘一首正徳十三年春正月天子歸自宣府詔南京喬司馬等徧視髙皇帝大內﹠﹟63150﹔禾火頁﹠﹟63151﹔木朽察瓦裂以聞時吳郡黃省曾客於司馬司馬出語省曾蛩﹠﹟62699﹔﹠﹟63140﹔共而嘆曰大哉髙皇帝之遠慮也五鳳樓諸鎧西架有四鎖子桑繭玄甲爲多最東架有五兜鍪皮甲��最揣有萬具斷焊分錏髤晦革腐者半何藏��也何處之要也大哉髙皇帝之遠慮也省曾曰不然昔髙皇帝虎夫鷹旅韜臣大將戰戰討討霜披炎被以至兵洗馬刷不欲付之鎧曹委之武庫以架之玆樓者使得朝瞻夕睇君警於宮臣警於位耳非慮變也髙皇帝醲仁郁恩康兆和世藏甲於人心鍜甲於四海者至矣豈恃此架上非﹠﹟63139﹔土塵之物乎苟足恃則太宗靖難之時甲不在邪言旣又復銘曰闕鞏之良不如臣心之良臣心不良甲噫乎徒藏暘夷之堅不如民心之堅民心不堅甲噫乎徒完髙皇帝有甲非犀非兕非鮫非金苟能圖之天下其永寧復舊錢銘一首自有錢幣以來其形範之折中輕下肉好之大同淆雜鮮不與國祚相短長治气同晦光賢傑胥棄揚若符節然燦乎往籍可鏡哉我髙皇龍飛二十二載乃酌古度觀民情鎔小錢萬軀定銅爲斤六十六有餘標有元號隆有周郭以契於五銖又與折當計則五品不過等而上之蓋預造先積以�天下輕重盈歉之機其鼓鑄也在京師則專柄��源列天下則鑪座三百二十而民咸不得以�新鈔古錢兼流八區是以過百祀而無壞行九代而不變萬國同風百物輸轉兆用以康人文赫顯粵自正徳羣凶匯藹鸞麟遐伏狼梟亮采橫目滋姦布泉崩敗至我吳郡益甚可慨𨿽曰民俗本上而成事妖有召而來然亦由豪賈巨俠虎據市衝富埒邦國勢壓上公朱紱者養其鷙當途者導其雄欲髙而髙欲卑而卑交交易易惟其指揮淵收海聚羣利俱歸遂使貨日貴翔錢日輕賤四而折一意尢不厭驕驕數豪黃金土羨而郡之蒼生皆罄懸矣故𨿽新天子布明堂之仁令沛極垓之至惠獘無不捐利無不沾而蠢哉數豪猶秉貨權默絕民命莫控九天乃得福閩郭君尹長洲聞而嘆之曰聖王出矣百度貞矣耆舊登矣小人熄矣而姑蘇者乃畿赤地也何猶不復古錢而惟淆雜之爲況古錢者君子之象也淆雜者小人之象也豈茂苑之下尙有莘蘊渭略而陸沈於釣耕者乎尙有帝師王佐而困餓於駒谷者乎尙有鵬翻鯤運而方見笑於螻蟻者乎其有下才庸器而�乘風雲者乎其有淺夫細士而叨臨珪組者乎��何棄淑興慝韜嘉顯惡之象昭昭如斯也乃��午之玄月下令以禁一���聲徹千里八�之獘俄頃消去家出古鏹��舊藏而唐宋之法錢便利之文幕乃剪剪然��於世矣返弘治之熙俗開君子之進兆五嶽山人黃子乃喜而爲之銘以告爲政者其文曰九府浹世周步以長五銖策勛漢紀以張鵝眼綫環厥解王綱靈爾圓方實預興亡聖代五品赤幣乃昌海宇通流遡宋曁唐粵此勾吳珍藪貝儲正徳中祚錢運倏移靑文繡漫棄竄無餘鉛刀錫莢川繁卉滋淪逮淸世大猾罔悛折用如塵元黎愈艱郭君來玆乃洞厥

卷第五四言詩四首五言古詩三十首四言詩四首白鳩篇一首白鳩篇一首步出夏門行一首離合作郡姓名字詩一首五嶽山人集卷第五吳郡黃省曾著

四言詩四首白鳩篇一首白鳩翩翩飛集君前匪樂君土實懷君賢振我素羽撫我霜毫爲爾呈瑞麟儔鳳曹白鳩一歸百鳥皆隨孔翠爭翔鴻鵠羣飛周旋不去臺榭生輝回弄靈沼遊繞昆池白鳩致詞主人聽之君恩不終我當別離捨爾彤墀返我蓬壺自有靑鳥均舞同歌君無白鳩形單影孤波翻海揚天云自䢐獨漉篇一首獨漉獨漉靈沼昆明靈沼尙可昆明悲我戈船浮南樓船在北鳳蓋繽紛華旗照燭石鯨峨峨揚鬣奮首雷雨滿盈常自鳴吼云畱不歸風來自香牽牛織女白日相望淸涼之殿中夏含霜氍毹矢﹠﹟63140﹔見室沈吟孔光千門萬戶皆巳禾黍玉樹靑蔥獨在黃土步出夏門行一首步出夏門登山望海峨峨玄圃茫茫安在一解】頹陽懸車夜光在天安得人生常保少年二解】金城之上十二玉樓寧有羽翼以往遨遊三解】仙人寧封曾餌飛魚我非常伯空思石蕖四解】靑鸐不鳴黃河未淸太平何時白髮巳生五解】舜崩蒼梧丘殂東魯古來聖賢皆入黃土六解】秋風鳴條春花盈樹時如駟馬超騰不住七解】何不鼓瑟嗟哉此言戚戚多悲彊歌無歡八解】離合作郡姓名字詩一首嬋娟王母謝此下土離一字】因息昆墟口飲甘露離大字一大合字成天】云我三島二龍乘去離﹠﹟62680﹔字】長嘯碧虛肅肅閒住離口字﹠﹟62680﹔口合成臺】紫芝初芳瑤艸又歇離方字】生者可哀日景易沒徒見桃李若木隔絕離﹠﹟62700﹔離子合孝】古聖賢儒人久澌滅離需字】扙釨揮旌金銷刃垂﹠﹟63140﹔夬離子字需字合孺】晞視百年目光終竭以種以植禾爲蝗嚙離目成希離木成直不須合】

五言古詩三十首白頭吟一首艷歌行一首泛舟橫大江一首折楊柳行一首秋胡行一首來日大難一首結襪子一首吳趨行一首夏歌一首獨處愁一首太公逢一首相逢何匆匆行一首妾薄命行一首扶桑篇一首越裳一首華叢一首有女篇一首銅雀臺一首銅雀妓一首置酒髙堂上一首麗媚曲一首詠魯連一首賈生嘆一首詠伯夷叔齊一首詠周井二君一首詠東方朔一首詠四皓一首東方朔歌一首越來溪歌一首李夫人歌一首五言古詩三十首白頭吟一首鴛鴦本匹鳥雙雙忽離阻一泳西河一泛東浦西河水自西東浦水自東安得合二流俱赴滄海中水合亦有時鴛鴦會有期面皺齒當墮白頭忽來玆白頭𨿽可悲壯士心未巳老馬知窮途棘叟佐周理明星何歷歷寶劍何繡澀展燭陳華觴聊以永今夕艷歌行一首南山有喬松髙以淩紫虛東枝蔽朝景西幹匿流暉大中明堂材巧匠不可圍萬歲未裁用棄置此岑隈梁棟質虛在公輸骨已灰鳳鳥巢其巓騶麟亦追隨窮谷固荒寂車馬倘來歸一朝就繩削宮闕增光輝泛舟橫大江一首上江多﹠﹟62681﹔﹠﹟63139﹔縻榮下江多蘭蕙吾願浮下江采之以爲佩帆自我揚柁自我鼓鷗鷺雙雙同集其所江日巳墮江水方深志士馨潔誰知苦心折楊柳行一首靑楊帶芳堤歲歲成枯凋黃枝被嚴霜忽復攀春條艸木有再榮素髮無還毛相送入玄夜白骨捐山郊平生華堂燭不復然明膏委形非吾有百年乃徒勞安得駕遊鸞碧漢追王喬軫念良巳久口燥朱唇焦發邁求神仙裝辦何蕭蕭芙蓉蔽行渚秋鴈鳴巳飄時哉不停軌黃鶴詎可招秋胡行一首我思鶴上游蓬萊餐桂英我思鶴上游蓬萊餐桂英逍遙銀臺大笑不還嗟爾龍樓子金闕寧可攀淸心坐聽弱水流潺潺歌以言志我思鶴上游一解】捲衣登仙山對鼓王舌簧捲衣登仙山對鼓玉舌簧遺爾濁世壽與天並霓旌繽紛導我遊赤城簫史弄玉鳳鳴來迎歌以言志捲衣登仙山二解】願言學丹砂令人思鄭君願言學丹砂令人思鄭君三虎駞藥玉衣朱紱不如三山樂越海乘虛步空分形變貌入於無窮歌以言志願言學丹砂三解】歲謝東流川富貴何時來歲謝東流川富貴何時來誰見發攺玄又復爲朱顏自古至今皆入黃泉安得刀圭以永壽年歌以言志歲謝東流川四解】來日大難一首來日大難喪爾榮華盡若落日殞如秋花一解】阿房成灰靑門種瓜壯士失風雲爲奴魯朱家二解】金玉滿堂時去消歇盍攜壺觴常醉明月三解】朝登崆峒暮宿滄海劉安八公控鶴相待四解】乘龍太淸弄云五彩歸看故鄕故人何在五解】麟肴鳳羞邅回瀛洲俯觀世人不殊蜉蝣六解】結襪子一首公子少英豪魚中藏寶刀擊築愁猛士萬乘等兒曹恩比泰山重名齊秋月髙巍巍軀七尺一擲類鴻毛吳趨行一首吳都千載國茫茫竟何陳泰伯遺至徳季札揚淸塵芳心皓霜雪髙節淩蒼旻子遊用牛刀禮樂何彬彬仲尼笑弦歌武城停車輪錦帆明綠水蟠桃掛城闉吳王館娃宮女樂娛靑春西施秀蛾眉揚輝五湖濱印綬懷會稽故妻慚買臣揮攉綺羅客墓間曾負薪臯君識齊眉梁源爲上賓援琴彈五噫懷藏席間珍淸宵蔡經宅忽遇蓬萊人麻姑長爪甲行觴劈麒麟飄飄張東曹秋風憶鱸蒓皎皎醴陵侯孫王拜其親英雄竟何在繁華亦沈淪冥冥黃土掩山冢連嶙峋因使慷慨士見之空沾巾人命苦弗將幹喉且焦唇焉得王子喬相攜向玄津夏歌一首西子荷花發揚蛾銷夏灣洞庭歌舞處遙憶薴羅山一日乘舟去千春竟不還獨處愁一首美女嗟有行髙族而奉嬪光承慶雲覆惠沾君子春葛藟托樛木蔓延寄微身重施懼薄徳履冰若無垠女史川流訓義方憲其身蒸嘗奉秋冬灑掃執昏晨運命值奇薄天不悔災迍蕙閣忽捐背榮華喪良人素幬釋玄帳苫席易錦茵行哭口嗚咽況覽箑與巾慘悴含蛾眉提抱孤孩親引忍停弱子低回竟誰陳神宇凝殘煙靈衣棲遊塵曖曖空閨暮杳杳日西湮斂翼雞登棲散飛雀歸楹彷佛目疇昔傾耳追平生安厝飛旐往星駕龍輀徵逶迆輪按軌局顧馬悲鳴形影晞幾筵魂爽馳丘塋長夜何悠悠夢思通精誠寒宵目炯炯流枕涕交橫儡儡紅顏顇素鏡見之驚屢懷黃泉遊暫存空牀形肅淸奉虛坐獨言聽孤聲逝者日以遠四時不言行桃李初辭芳菡萏忽浮英秋風蕭蕭至振條松桂林共姜蹈明誓栢舟詠淸吟茫然滄海波爾愁不足深太公逢一首太公逢幹將因息沛山陽火徳適爾昌遂解腰間霜紫焰騰靑天白日無輝光劍成漢髙佩蛇母哭道傍陸可斬犀兕水可斷蛟龍關中促秦鹿垓下亡重瞳復悲扶蘇死三猾皆成空白雲定四海藏之靈金中相逢何匆匆行一首相逢何匆匆相別何艸艸鴛鴦何口﹠﹟63140﹔雝口﹠﹟63140﹔雝分飛懊愁惱一解】酌酒敍別言言別不能住兩情方綢繆何當捨我去二解】牽衣向君言君心何太忍晨雞且勿鳴斯須共禂枕三解】北斗光闌干車馬已在門送子一二步庶展千萬心四解】玉淚不敢揮含淒向郎語中途愼加餐愼勿洮神慮五解】今日送君去明日願君來願來君不來賤妾當何依六解】維天不有鴈維川不有魚慰妾長相憶望子尺素書七解】妾薄命行一首車行古城下綿綿道何遠妾心如車輪一日千萬轉一解】金剪不裁綺銀鍼不施綫雲山何悠悠日夕隔郎面二解】鳳在昆侖丘凰在扶桑國歌舞安能偕三年不成匹三解】南山雀飛飛飛飛復息息有羅不可張悵望愁何極四解】灼灼桃李花狂飆吹落之花落有重芳顏去無回時五解】髙山有時頹滄海有時淺安得方寸心恆久而不變六解】香艸可爲蘭佳橘可爲枳妾心矢無他思思念君子七解】扶桑篇一首亭亭扶桑枝東掛滄海日揚條拂閶闔流輝轉天術神鸞戲芳柯玉女采瓊實仙人結飛觀丹霞盤石室輕舉襲霓裳潛棲撫朱瑟陽溪攜桂酒碧牕理金帙王喬遊並軀洪崖談接膝靈風引騰蹻朗月照髙逸煉此龜鶴齡悲爾蟪蛄質千秋控景光壽與天地畢越裳一首越裳泛碧海白雉充皇家四賓果何來禮樂在中華帝迹貴齊貫凋殘那可誇華叢一首華叢甫春解陽烏忽秋來四序不停轍乾坤應幾開茫茫周原上不復畱靈臺赫然赤精子亦巳歸黃埃大寶聖人位臣工須念哉有女篇一首有女淸揚婉佩服麗且妍獨夢錦衾牀嘆息寶鏡前玉指弄秦箏皓齒啟朱顏仰遏紫雲飛幽思竟何宣念彼暌攜子攬涕何漣漣鴻髙鯉沈遊芳訊不可傳銅雀臺一首鳳蓋巳云謝蛾眉空自過川䢐終莫返陵望欲如何紫嶠違看舞黃壚不聽歌君恩如可憶雙玉灑漳波銅雀妓一首金駕閟松門靑臺秀色存鳳弦流曠幕蘭酒上虛尊怨涕揮陵气芳情逐帝魂總學巫山女終絕九原恩置酒髙堂上一首釂鼓及蘭辰鳴儔欵契賓縟云生意藻芳醴動顏春燭華遲晝短聲妙奪歌新莫令靑歲歇庭內詠他人麗媚曲一首佳人年十四吹气勝蘭香一曲庭花落餘音繞杏梁龍綃纏紫袂錦帳掩明妝若非琥珀佩焉得動君王詠魯連一首十二魯連子飛揚千里駒田巴甘閉口燕將泣裁軀取與商賈異名將天壤俱對珪逃海上貧賤小人區賈生嘆一首賈生熊耳秀洛陽誦詩書一客吳門下博士徵金除慷慨論過秦諸生咸不如因遭虎臣毀遂使龍顏疏懷愁渡湘水投言弔三閭長沙見楚鵩飬空聊自舒暫爾前席恩終遠天子居徒然痛哭疏聽納何趦趄吳王死墜馬太傅傷有餘竟歲亦淪沒海內皆欷歔當時恭儉主好賢名亦虛詠伯夷叔齊一首髙風生首陽幽姿發孤竹姬周羞采薇神農憶深谷叩馬驚太公揚﹠﹟62377﹔遠黃屋膠鬲巳就官微子亦侯服於嗟命之衰餓死西山陸至今日月下千載沈芳馥詠周井二君一首廣武周伯況扶風井大春千金旣揮盡五經何紛綸天子能愛士諸侯亦好賓不謁夷齊傲偃蹇博士嗔北宮萬錢出信陽麥飯陳帛觀漢嘉賢車笑桀駕人二子知損益視富不若貧隱閉樂吾志著書以終身髙節澠池上淸風郿水濱詠東方朔一首西南春生魚東北地曰艸服之得長生天地同不老方朔曾墮井十年愁黃泉一履泛紅水采食成天仙邀入云煓幕醉臥玄瑉枕相對水藻屏流連度光景漢武聆此言飄然想輕舉明月窺未央蓬萊在何許詠四皓一首黃公偶園公綺裏並﹠﹟62798﹔﹠﹟63141﹔土裏一出秦庭中共入商山裏白雲臥丘壑紫芝歌川汜漢氏求羽翼冥鴻復來止前壽皓發翁轉移赤帝子東方朔歌一首虞淵濯紫泥丹丘飲黃露枯樹化飛龍路傍跨蒼虎海上逢靑瞳桑間謁王母神馬來芝田騏驎攀漢武碧艸獻一枝夫人寢中覩同登含煙舟木蘭爲棹櫓因說九景花根移吉云土復陳聲聞木一汗經千古綺牕論五云白間撤燈火玉人出玉壺靑雀飛靑瑣他年辭帝闕獨泛蓬萊舸越來溪歌一首薴羅山下女時來揮鬻薪揚蛾吳宮裏羞殺館娃人子胥沒金匱笑與龍逢鄰哀哉懷九子螳螂感其親昏冥黃雀言飲馬長江濱五湖浮越兵綠水旌旗明英雄軾鼃主壯气吞鯢鯨君子被兕甲白日圍孤城靑山動鼙皷玉殿欻然驚鹿洲與豨巷臺榭爲之傾吳王耀素甲叱吒黃池盟歸棲秦餘杭始憶公孫情伏劍五勝衣千古爲悲辛迢遙長洲苑忽與會稽並範蠡鳥喙去仲尼雅琴行嗟此雞狗輩功徳非崢嶸句踐亦巳矣海內畱空名至今二君冢春風野人耕李夫人歌一首漢家武皇帝愛殺李夫人蛾眉向黃泉龍顏動悲辛偶泛翔禽舟赤日方西傾云慘昆明池風激牽牛津妙曲搖帝筆哀蟬勝陽春羅袂悄無聲玉墀生素塵虛房空寂寞落葉依霜扃淸歌發皓齒左右皆沾巾命點龍膏燈因進洪梁酒滿斟文螺卮紅顏出纖手飲罷臥延涼夫人來其傍脈脈無一語但授蘅蕪香寢回對明月淒然痛欲絕如何琥珀枕奇香猶不歇欲覩如花容此願那能滅乃告李少君歷歷肺肝陳樓船浮暗海靑石懷潛英千人升紫雲四五歸皇庭十年得一石刻似夫人形置諸紗幙中顧盼宛如生遂祀靈夢臺朝夕通精誠

卷第六五言古詩五十三首句曲歌一首遊句曲山最幽處一首至黃山一首金陵四首登堯峯山寺一首泰伯廟一首晚眺靈巖山一首錢塘江西興買舟至鏡湖宿一首與姑弟戴嵩戴嶽秦安王教授子馬景秀遊會稽山禹廟一首會稽六首晨江一首酬少傅太原公見贈一首瓦屋山歌贈髙公次一首答祝京兆希哲見懷二首贈祝京兆希哲一首昆侖篇贈張子言一首病中答徐繗一首與孝廉乞祕藥一首虎丘寄王少傅一首寄孫太初一首寄處州太守張叔載一首贈三際上人一首送閩中謝僉憲庭桂赴湖廣一首送孫山人歸苕溪艸堂一首遣興一首送表弟王曰兪之武岡州岷王府一首送楚瑛上人吳門百花庵閱藏畢歸錢塘一首贈別艸陵山人一首采菊一首登何山采藥一首夢循澗觀泉以陟翠微一首除夕一首樓上對月一首冬日夙興舟行至婁門田廬一首閒居多暇因集漢魏以來英哲髙唱命曰詩言龍鳳刪述旣成喜而有作一首題謝安攜妓東山圖一首虞兒池上藝竹一首觀江淮平亂碑文歌贈王少傅一首答程子一首登李白酒樓一首箏詠一首送仲兄會試北上二首芙蓉篇一首遠遊篇一首

五嶽山人集卷第六吳郡黃省曾著

五言古詩五十三首句曲歌一首句曲西漢日三茅初來賓欻忽及東晉二許復懷眞同爲吞玉客俱作瀛臺賓我來探靈迹桃李華陽春云軿不由地焉得逢其人靑靑九陽松虯枝浮金菌亭亭左紐栢蒼然依玉晨攀崕久徘徊覽古白日頹顧此空山房陶君畱夜臺因思麗樵客兼懷校書才感激無所歡仙山明月來遊句曲山最幽處一首松栢入靈地飄飄思玉容登山日气滿花云知幾重道人抱靈鼓仙謠巖上逢願言采瑤艸此處求髙蹤至黃山一首舟行逸興起日出羣動分欻焉黃山至蒼翠郁氤氳翩彼髙枝鳥斗嘯巖上云野叟指予言西有公侯墳荊棘無時已狐兔何紛紛耕者侵爲田泉下無所聞徒然金匱裏紀載平生勛嘆息不成歡惻惻歸江濆金陵四首出門望鐘山龍蟠雲霄裏始皇笑空遊濠上起眞主昔日天子气厥徵乃如此鳳至築鳳臺臺存鳳不來落日眺臺上忽生素王哀紛紛行路人寧有知吾衰昭明娛羣籍折節下通儒昔日種蓮處但生蘋與蒲被褐偶來此傷心太子湖李白觀落星紫裘換鬥酒千載覽遺迹烏啼墩前柳沈吟懷謫仙風流世何有登堯峯山寺一首拂霄陟堯峯緣崖興何逸輝輝翠微上猶懸堯時日湖上七十峯朝與云相出逍遙古松下遊行趣非一原中陰色殊潭間鳥飛疾天籟流梵空香气曖僧室忽生稅駕心頓使殷憂失泰伯廟一首古廟臨河口凋落無丹靑泰伯遺四海蕭條居此庭淸風何時息日月共千齡拜揖冕旒下壚上煙冥冥晚眺靈巖山一首吳王有綺閣昔日館蛾眉一旦繁華歇千春使我悲不見采香徑已無翫花池落日洗綠苔靑山拂殘碑錢塘江西興買舟至鏡湖宿一首橫江初沿洄海色遂盈目浮天吐靈潮連山動虛陸古來流無際此中含萬族雲霧合騰傾陵巒互巍伏瀲灎波相踰噓噏勢何速翔陽舒千里未久起扶木颯然天風至吹我暮春服抵崖見飛鳥眾羽皆肅肅乘暮發西興明月鏡湖宿與姑弟戴嵩戴嶽秦安王教授子馬景秀遊會稽山禹廟一首戴逵不易面同舟五雲門了然明湖色流水桃花渾榜人棹淸溪紆回停會稽孤翻天際鶴獨囀雲中雞千巖隔白日眾壑升朝隮掇蘭步崒嶪撫松坐崎嶇神禹封爵處超然使我迷白玉著山經洞天標道書攀登有肴酒壯觀生嘻吁旒冕瞻禹像峩殿紛穹碑紫極命告祀雄文比璚蕤仰讀嗟聖典千載垂光輝會稽六首曹娥畱殘碑風吹舊江水中郎題黃絹昔美邯鄲子魏武才不及乃覺三十里客星沒已久我來思嚴光羊裘釣艸澤龍顏縈心腸富春靑山在日落天茫茫上虞達士生竹林光陰短嵇君謝人間誰傳廣陵散惟見白塔傍飛飛蒼云滿逍遙蘭亭上悵然懷昔賢風燭豈吾欺人壽幾何年當日籠鵝興空令千載傳少愛養性書今遊王充鄕檀燕靑山古夏蓋碧湖長公交車不肯就髙懷焉可忘曩時軒轅帝鑄鏡澄湖邊鏡隨飛龍去湖中開紫蓮把酒覽遺迹坐嘯山陰船晨江一首晨江鶩蘭檝駱驛淩眾山流攬澄明色芳華彌遡間旨酒命嘉肴靈丘一以攀新睇蕩髙悰奧集娛幽般抗志靑雲表翔遊方未闌酬少傅太原公見贈一首帝師臨光誦條忝鳳凰棲寧念珍黃屋聊可營丹溪璆琳充文囿沙礫誰當齊弱植陶墳典遵彼建安蹊在歡吐淸越撫傷宣苦淒奇調公獨鑑知命庶所迷瑤華佩淑貺鄙情固恓恓瓦屋山歌贈髙公次一首通平辭會稽遠棲峨嵋月攀踐謁天皇授之五符訣丹成餌龍虎玉霄度年劫道陵鶴鳴中服气冠芙蓉精誠感孝子皓發來相逢祕錄煉光景欻起雲臺峯自古飡霞人寄迹在云島仙令左綿彥窺探紫書早蜉蝣視塵世軒珪一何小少登五鳳樓雙鳧下長洲橫琴嘯白日把酒思丹丘抗懷無心云對客如虛舟灑然厭囂諠選勝求瓦屋萬里靑天西淸虛隔人俗珠樹浮層阿瑤芝藹深谷於此構金房命侶營河車蘿牕桃李枝春風易成花它時遵三山談笑隨洪崖伊余隱吳門素心本同調待遊五嶽余卽泛瞿塘棹願結蓬海盟攜手瀛洲道答祝京兆希哲見懷二首玉體養微痾蘭日忽當暮行藥陟淸園桃李芳巳度羲曜仰西馳浮雲邈難駐玄運駛以催安不念朝露曠虛存友生咫尺憶情素遐思遡唐虞髙悰結尼父美人沒西方渭水孰能顧瑤言把幽懷五嶽愧遲赴努力在金匱靑冥願蠅附弱歲愛靈仙朱館攀茅君果然值霞客授訣異所聞此言不尋常謂是瑤池文當時返廬山欲希上士勤懷寶十餘年足下無靑雲向長畢婚嫁隱居揮典墳緬追洪崖步獨覓王喬羣此志倘終遂千秋遺世氛贈祝京兆希哲一首卿云結華氛川嶽降靈才總歲翔文圃玉版靡不開綿絡研羣典稡拾多所裁懷此遊夏珍龍息於丘萊鳳凰有奇音時乎不我來日月迅西流苞羽安無摧竹花食東海岑寂豈爾懷扶搖從南飛斂彩丹丘隈沈耀同歸盡尼跖皆已灰所羨在刪述駕與往哲陪敷辭振揚馬萬代長昭回昆侖篇贈張子言一首赤縣豈足宅適彼昆侖隅仙山峙九重層各萬里餘玉樓十二所粲麗悉無殊峩峩金墉城中有王母居下俯二曜景振佩四風俱元霞布九光甘露灑丹珠言龜巢玉樹牛渚蛻瑤螭芝田耨寶粟蕙圃種瓊蔬碧柰時一餐輕骨聳髙虛列眞會承淵天路浩翔驅師皇控紫虯寇先駕神魚要我玄圃堂鼓瑟吹淸竽紀算無終極千劫恣歡娛東濯扶桑津息轡蓬萊墟明星以捫弄靑鳥在前趨紅波注河流珍林夾道扶手把三洞章瑯闕暢靈符妙體好容顏萬載永不枯顧覺世間人芻狗誠足�笑此大夢榮樂與汗漫期病中答徐繗一首總角嗜雕虫經藻粲敷研攬筆以爲常無時不興篇遐衷在不朽達士豈其然天地有終極斯文寧永傳意气苟足寄枝詞徒糾纏華英損根底羽美骨無堅寥寥酒徳頌亦亮平生賢無言景仲尼攬意遊太玄與孝廉乞祕藥一首朱仲有仙骨心希五云車身披赤虎符笑窺驪龍珠深藏煉金室小隱飡霞居靑鳥丹山來授子以寶書我悲在紅塵昔剖齊涓魚皓發颯然生鏡裏秋霜如聞君有靈藥服之容顏舒刀圭願相假衰年將永除虎丘寄王少傅一首髙臥貞適園時去如飄輪商風泛秋軒大火流蒼旻玩鶴洞天裏羨魚五湖濱玉典寶帝室山經傳世人雞犬祕靈境麋鹿棲幽榛小子隔煙波空念索居貧寄孫太初一首孫博銀臺賢五行弄林慮幾時藏王壼今日見瓊樹示我仙人篇飄飄玄洲趣采鉛笑攀龍餐芝訪赤松桃花如魯女流電悲茅蒙雲從叔卿遊跨鹿遙相待振衣嘯南山濯足向東海謂我似曹李雅調陵開元山水遇知音向君鳴素弦君遊武陵時西湖臥靜慈長揖傲方伯髙談偶名緇宿昔懷靑氛欻然幸來玆邂逅各傾倒相見恨不早終期同君遊華山拾瑤艸寄處州太守張叔載一首阮籍百步嘯謝公一兩屣素無廊廟情漁戈好山水春發來武林西湖忽桃李所共遊把人但愛孫與許我友張季鷹剖竹縉雲郡旗驂此地逢流連吐髙詠乃於樽俎間楊搉五馬政循良世所希謂言臥淸靜去駕南明軿廉仁張化弦雨露灑炎日桑麻歌晏然遂使十縣民一朝釲苛煙往代方治平召杜不足前我欲觀美俗兼之天臺約秋風吹愁生貧病在園壑每於綠琴中飛鴻嘆離索相期鶯花時訪子少微閣贈三際上人一首蓬萊牟子國釋者有髙秀早入不二門禪枝蔭海岫常懷古金人思與靈境遘秉錫爲方遊始駕秦淮舟寶志謁靈谷華林竟何求遙探補陀迹孤蹤赴明州潮音巉巖洞乘濤忽而至持爾慧鍔心恍惚逢大士天臺五雲長歸途指仙鄕把月坐瓊樓飡霞畱石梁臨安訪天目﹠﹟62673﹔﹠﹟63140﹔邕溶兩湖綠空明蕩煩囂淸猿伴孤宿朅來止吳門百花寓幽剎趺觀表法幢貞宗開頓筏春風三月時緬憶淸涼處萬里探五臺往接文殊記淸舸沂芳川日弄桃花樹送閩中謝僉憲庭桂赴湖廣一首西北生浮雲爾臥三山陽捧檄鎭雄藩云捲蒼天張彩鷁浮新河蘇臺翫蓮芳黃生江海士斐然孔門狂髙車一以過白衣忽相忘揮手自玆去錦袍耀三湘持衡平江夏皞然黎元康蒼梧見鴻沒黃陵聽歌傷金鋮秀竹月赤壁松蘿霜安陸九井深衡山五峯長夙昔慕此地何時理行裝來尋桃花嵓醉倚桃花傍幽索鳳眼繡笑持虎盤囊倘遇鶴上人玉臺以徜徉送孫山人歸苕溪艸堂一首山人遺榮者長嘯遊三吳海上冠服野客中琴劍孤陽春武林去飛鶴思林逋桃李本無言忽然生西湖秋鴻度霜野茫茫動輕艫棹入霅川裏水寒汀艸枯緬想玄眞子昔代煙霞徒結廬追髙塵白雲炊雕菇蘿日理璚篇江風開玉壺故人亦豹隱骯髒在吳趨幸枉瑤音來慰予長嘆吁遣興一首黃鶴不得意來棲珠樹中仙嶠隱光輝萬里空天風威鳳相追隨弄影扶桑紅謝爾塵囂子髙飛安可同送表弟王曰兪之武岡州岷王府一首吾聞桃花源渺在都梁州子行往探之啼猿引仙舟吳門一片月巳掛瀟湘秋英王得賢幕揚裾鳳凰樓訪古金城山銜杯紫芳洲若有王喬興丹砂應可求送楚瑛上人吳門百花庵閱藏畢歸錢塘一首我聞洛陽記首闡四二經遂使鹿苑言登此漢氏庭世髙鼓淸波支婁繼芳馨建初珊瑚舌長安鳳凰旌自此三藏書燦然若繁星楚瑛僧家寶松蘿閟幽扃兀然理金篇廓爾昭心靈宛如一粟許無涯攝滄溟春風鷲山吹忍艸忽巳靑思弄武林水桃花駕歸舲人生一世間去住皆浮萍折楊固分手臨岐已忘形往說無生法天花何處零贈別艸陵山人一首南方一黃鵠抗志在蓬昆舉翮靑冥上哂彼雞鶩樊矌覽翺四海擇對鸞鸑言秋飆吹盤遊落我桃花源宣歌肺肝粲展調風雅騫聽之再三羨可與泗夏論不羞阮家貧芝薇薦壺樽尋渡越水深還鄕翳文園聊鼓髙山音天際送孤翻采菊一首金穹動涼颷白露巳秋滴眾花悉潛翳中林正岑寂仙城九光霞散爲籬間色鍾子賦有遺陶翁未兼覿堪爲王母弄嘗給羨門食吾欲餐落英攜壺一攀摘登何山采藥一首漾舟淸川西江气巳寒栗四時不遲徐碧漢掛短日煙嶺盤玉空霞文祕紫室手掇薜荔葩筐貯枸杞實隨云轉髙虛攀蘿折叢密幼希初平蹤早得羨門術卻鄙人間榮轉覺方外逸夢循澗觀泉以陟翠微一首玄珠豈弗貴曠度坦寥廓萬有皆浮雲寸心自恬漠扶搖者何爲不易搶楡樂玉澑垂泠泠夢寐亦云壑飲之龐公鹿集矣王喬鶴精神以淸瑩灑然釋縈縛除夕一首珠璧窮暮天賦詩吾自憐孤獨淒在眼歲除無一錢顏色凋靑鏡賤貧心宴然室人莫交謫聽我鳴淸弦樓上對月一首圓靈澄水鏡白露曖秋城影動關河迥光含竹樹淸弦桐陽阿曲彈處不成聲對此素娥色其如紆軫情冬日夙興舟行至婁門田廬一首整冠宵燈微雞聲聲鄰樹出門霜盈瓦理棹月在路蒼茫露巍城泱漭翻羣羽日出縱顧覽靑松誰家墓寒空蕩明豁澄江早回溯冉冉稅田廬蕭條艸間步閒居多暇因集漢魏以來英哲髙唱命曰詩言龍鳳刪述旣成喜而有作一首華鐙炳往籍千載玩斯須因得披先詠云日互光奇嘉餐沆露英潔把瓊瑤枝芙蓉映松篁種緒各有宜遐思宛可得苦抱吾其知刪述羣龍才無忝萬代垂借問言何似皓月明秋池寄語揮毫子騁駕毋多岐題謝安攜妓東山圖一首晉運旣中否林間起髙賢會稽謝安石秀徹聞當年瞻彼棟鉉人鎖小不足肩捲懷放丘壑慨想唐虞前鏡水呂尙釣東山伯牙弦王許風並遠支公論俱玄援翰寫鴻抱持杯挹蘭川妙妓倚紅妝玉饌揮金錢匪曰縱翺遊求以庖丁全蒼生竟不釋鳳凰終飛騫一朝濟時去肖貌登淩煙虞兒池上藝竹一首東園有淸池開鏡涼秋裏時乘五柳風臨流倒香蟻右軍玉鵝浮陶朱紫鱗起日詠衡門詩人稱衛賢水吾兒愛嵇林繞池種蒼竹一朝鳳凰枝瀟灑照心目不減江寧芳遙分會稽綠招彼髙陽徒攀遊謝流俗觀江淮平亂碑文歌贈王少傅一首郡縣屬閹尹天下遘猛虎正徳五年來不得蒙覆露誰非金遷位滔滔仕易賈喜哉粉骨誅不然有簿鹵貪虐政難攺徵稅亦復屢從此使蒼生劍戟動中土血刅及徐沛肝腦塗齊魯天子上林中韎韐宜右武楊齊固瓦合卯金爲之主七萃半白骨赤眉重跋扈彩鷁侍郎死春江美人墮吾郡陸司馬受命秉鉞斧偏將不尋常黃雲走北虜壯哉郤與許冠軍挽彊弩一戰阜城全再戰宋門固三戰穆陵關斬獲億萬數登萊如窮猿狙猴幾不聚奔湖侵洞庭浮洲犯鸚鵡側聞棲狼山海濱集檣櫓王師雷霆來遊擊各整伍颶風忽大起賊憤不得渡箠扼翠微上矢石下如雨暉璽遂捐軀永無櫘車顧鼠狗就屠戮蕩洗此髙岵奏凱吾聖君報以千萬戶是時蘭臺賢請造碑文紀有懷樂揮灑基禍顯其故上陳將一心下言皇天怒黃絹被片石琳瑯照千古答程子一首於陵托園宇謝客漱墳典陽春杳希和中林自髙偃吾子川嶽秀翩翩戾吳苑澄江理炎棹昌亭訪淸館示我瓊珠吟抒軸追藝彥萬物籠寸毫羣節會華撰嘉調振金石孤鸞淩鳳鶠觀大興以奇遊遐詞故緬總發事登涉飛遁申僶俛平生愛探歷翫志久棲衍閩區駐仙壤炎洲遵海壖覽古及中原攀靈復東兗十載湖島帆千里霞月展如練泛觴鷁若鷺動歌艑野屐畱翠屏花策舉云巘插衽曳蘿服彈冠傲塵冕眷予山潛者邂逅遂繾綣異代亦可契對晤詎云淺枉贈瑯玕唱慚報無琰琬願言系離旌欵日﹠﹟63140﹔弟慰煩輾登李白酒樓一首浮雲引客思爲我西南流酒樓春風生逝者中泉遊今朝綠蟻杯不到黃狐丘當年若弗飲白髮徒生愁我攜鸚鵡來笑無髙陽儔鳳鳥不銜圖皇皇棲孔丘且吟王喬篇寄與瀛臺洲箏詠一首趙女弄秦箏霞紈爛結束丹弦淒且淸玉柱一何促芳意托宮徵陽春宣妙曲嬌鳳跱金堂鮮云駐華屋紅顏況可餐窈窕若瓊玉歌轉蘭气流聲斷有巧續纖指亂悲音蛾眉向我蹙深情𨿽未言逸響展衷腹千金不足酬碧蘿懸喬木送仲兄會試北上二首自昔稱三鳳瑯玕兄早餐今飛帝城去長路雪霜寒弟失風雲便蕭蕭摧羽翰遂令歌舞隔丹穴憶長安岐路始千里懸帆早欲分弟如南峙嶽兄似北流云投翰將臨﹠﹟62678﹔﹠﹟63140﹔旦彈冠想策勛寒江夜孤鴈可以比殷懃芙蓉篇一首綠幹耀朱葩白日映鮮芳妙色超羣品而得種金塘玉蕊初揚彩未歷九秋霜上集靑翡翠下回紫鴛鴦灼灼倚中州采摘遙褰裳何當感江妃佩帶共翺翔遠遊篇一首遊必之沃野陟必遵丹山聽鳥挾文鳳息木依瑯玕毋嘯有靈覯轅臺任好攀遠玆猛虎迹髙風那可班

卷第七五言古詩三十五首餐露一首齋中養痾一首橘詠一首嘉禾除日泛鴛鴦湖一首由南湖發尋景徳精舍經檇李下一首晚泊麻溪望臯亭臨平徳淸諸山周覽吳王廟宮一首南邁武林訪叔禾踐湖上之約初至一首寓大石佛院綠竹北軒一首叔禾枉輿湖上便同理棹尋南山下淨慈寺一首遵玉岑山髙麗慧因寺由六橋步歸一首登巨石山絕巘緣葛嶺小憩山居蘭若一首由段家堤步至孤山上一首月夕挈酒湖畔寓日一首謁鄂國武穆王廟宮一首登南山最髙處一首度棲霞嶺戾止烏石峯禪居一首循宗鏡閣左登南屏山頂披險西討一首入大慈山飯虎跑泉精舍一首眺初陽臺從妙智院北探紫雲洞一首自石屋洞至法相寺一首並南峯後攀風篁嶺酌龍井泉覽神運片雲二石一首發潮音樓峻崖西越永淸塢獅子峯上一首出谷口循澗歷三竺寺經神尼舍利塔觀飛來峯諸洞一首上北髙峯頂四覽從靈隱山下憩韜光庵深處一首東昌途詠一首七級河舟阻一首贈叔禾憲使田子一首金昌亭宵集贈別張維靜田汝成二方伯一首贈杭郡太守李端甫一首道山亭宴集答贈郭郡博一首賦得白鹿洞送職方盧師陳江西校文還朝一首送張吏部北上一首送王與齡郡推部擢北上一首開元寺禮二佛一首贈慈舟禪師覽藏一首

五嶽山人集卷第七吳郡黃省曾著

五言古詩三十五首餐露一首炎禦收朱光虛旻盛金气兌仲皎月吐坎瀛萬華霽蜩鳴蒼液泫鶴戒沆滋涗黃餐甕昔盈堯班事久翳衡徙減時淳朔銘妙眞契雲笈遡往訣福洞采靈劑方諸錯崖表仙掌擎河際理感無緬空情曠有幽詣甘成灑靑林潤結零紅砌淸泠澄玉水芬馥凝寶桂春杯吸陽霞旭席掩芳薜沾飲化髓薄灌沃固年脆鸞鳳希驂浮蓬壺可瞻睇分贈同衿者相與陶嘉世齋中養痾一首華時再巳逾熙春詎云久旣阻南山陟徒淹北村守搴芳遏早宣朱顏移素首龍螢匪偕耀蕭蘭豈均畝棘蠅慮貽穢折榮誡胥朽不材亮遣伐無累庶崇耉獨耿負鼎心聊軫操築手麗日違佳歡空齋臥新疚斐囊集妄藥金觴正需酒苔艸彌階基巒霞粲疏牖庶展雕琴緒拂纓佇悰友橘詠一首華植倚靈墟碧顆垂芳甸霜滋釀瓊液澤气發眞瓣豈倫楚柚英不似南柑變奇堪束菁貢美入雕盤薦圓隨金日成化本璇星散云章有新列玉醴供秋抃嘉禾除日泛鴛鴦湖一首孔違稅遼駕蘧捲肆長往蜀雄艸逾積洛誼誦彌廣時遒歇英妙神超發慨慷迢嶤淩晼歲蒙羲曯升昶澄湖蕩襟目芳臯挹情想遊遊泛虛穆遲遲止幽敞除辰新故判嘉國越吳兩靈剎非曩觀金樽有初賞窈林初奇邁遐嶺一淸仰締思馳海隅傒晨理探榜由南湖發尋景徳精舍經檇李下一首朗覿始湖介任覽迨靈宇解嬰極玄討緩策謝塵伍新景旣皜接初云亦幽取照物均遣縳臨芳盡增撫去國感人與遵林愜教父代情歡若揮理抱戚如吐霞篁迹吳舊煙莽諮越古往圖昡今陟空文寓前譜涓名俗所矜䢐運疇詎數嗤彼髙騁徒危累何自苦晚泊麻溪望臯亭臨平徳淸諸山周覽吳王廟宮一首落日澹川暉凝霏迥霄色列山秀遐邇重巒恍空逖目寓一以佳情來詎能抑瑰奇志棲詞茫渺想攀適輟枻戾麻渚躋野踐桑域土風悅新覽鄕廟佇昏歷𨿽冺三鼎業猶餘千載迹慨昔成此章明鐙詠芳夕南邁武林訪叔禾踐湖上之約初至一首寢痾揮北轅樂志綜南枻天倪寡有迫空谷靡所制寸心勞上賢千里訪密契瀏若訊已夙明如掇何滯需川陟元朝旅次乖佳序巳至懷尙忡未遘歡猶翳昔寐愁曀夕興視愉星曙匪感气候變所覬山水霽肅冠舫艫間抽想曠淸處呂駕旣在玆賀琴庶當遇寓大石佛院綠竹北軒一首矯仲偃崖室禽慶謁名嶽勑事澹無役行泥何不樂暖春振霄褐岧境躡雲屩性衝駕奧林神夷選淸壑於此綠篁陰乃有金園閣南湖晃縈﹠﹟62673﹔﹠﹟63140﹔裔北嶺迆綿絡霽懷對禪解玄心弄鳥雀萬物覽參土﹠﹟63140﹔比一得觀並作息宴頓遊轡琴書聊爾托叔禾枉輿湖上便同理棹尋南山下淨慈寺一首隱才抗貞步達屨存同調琴瑟心旣開登捫興玆掉浼浼北湖厲窈窈南山眺雙情交遠襟晟論皆淸詔蘭陽佐騰羽翠阜延興嘯靈紀倏攀仰表剎在瞻造金軀儼峨容寶宇廓層嶠五藥懸采掇八正期精邵虛林瑯法皷苕木鳴芳翲遨衷未云巳盤徊盡西照遵玉岑山髙麗慧因寺由六橋步歸一首插衽方巍上挈舟仍奧鶩語語豈憚酬觴觴忽申暮遇物皆陶悅睇佳溘淹駐瑤英攬南岑金書展東麗五衍排冥筌三危攝淨住夕漢無遲晷昏林溢飛霧騰波拒前檝響飆攺還路遊舠集渚斂浴鸛泳濤溯帶麓循反蹤縈芳引蹀步倘匪躑躅遊安能表髙愫登巨石山絕巘緣葛嶺小憩山居蘭若一首裹糧適湖奧蘭春際初月良友林中欵珠談物外愜神遇咸滿志遊情詎云歇交臂非塵把觀境有妙躡踐崒蘿易援躋岑階屢絕巑岏瞻上岝嵚山﹠﹟63139﹔戲顧下山﹠﹟63140﹔﹠﹟63004﹔南俯城郭攢東覽江嶼豁虛飆發靈響髙云增秀結謝賞共巖阿孫眺窮嶺折況遘驂羽蹤可以步芳哲由段家堤步至孤山上一首少有巖壑性翹旌不可移心駭雲臺宅願逸霞林居晨興詠薖軸春賞下招提淩湖散幽趾屬島登靑梯今栽非昔萼新宮仍往基峙瀾出中浩列嶂環眾奇蕭榛惻墟隴髙尙企襟期玄陰錯澄流朱緯雜芳吹龍盤天海愜鳳謝罻羅宜景爾徵士蹤寫唱感踟躕月夕挈酒湖畔寓日一首逸體貴行和閒趾悅佳就澄舒光始半華條滋兆茂乘睴謝燭秉頌徳引杯奏寂謐輟空籟微冥羃朝秀際嶼霧浩屯彌湖星朗覆靈臯寫長堞淡水影羣岫妙志不遑寧玄覽從玆究理等古豈遐神遐今非後懷玉聊以娛委舄詎云謬載詠前哲言身聖超宇宙謁鄂國武穆王廟宮一首嶕城托湖澳丹宇綴山陽戾止巳切愴停挹忽沾裳百六遘傾朝四七擁惟良武烈誠希代國士展無雙師尹蕩友紀榮夷糾皇綱遂使汗馬雄反蹈屬鏤殃紫垣蔽滔詭熛闕恣遊荒妖湎駑穢甘介狄黭淺忘嬰伏迨忠賢囂怨恫多方一胥曾顯吳匹尹亦興商孰云宋籙燼不在嶽氏亡筌宰旣先撥宗稷安可長聖世欽往才歲奠炳今章哂彼俄頃榮孰與萬祀光登南山最髙處一首春首窮登頓湖上積昏曉扶夙已淸盥月暮猶邃討搜遠鋪覽獨選新鶩蹤少披張川島雜約束都聚小天中飆撼闊舄下云踐繞眾喧瞥遺世孤響惟納鳥伯陽文昔把王喬禦玆矯亮欲圖堅永庶當究灰槁度棲霞嶺戾止烏石峯禪居一首靈扉瞻五覆紆嶺邁三沓旣矚遠川繞亦盼近山合泄靄盡幽泛度鳥舉淸答聞此絕世岑棲有息心衲卽聳構彌樓於奧締香榻惠日淸照臨慈云﹠﹟62673﹔﹠﹟63140﹔蓊吐納巑巑玉林映巖巖翠屏匝煩想靜流滌朗詠自摛發循宗鏡閣左登南屏山頂披險西討一首回山肖郛郭佳秀蕩遊心北棲懣不足南峭引遐尋摛云生新彩響鳥變蘭音涾﹠﹟62673﹔﹠﹟63140﹔陁出霄瞰表裏盡髙臨情來暢無際奇輳領不任攀崇復希峻在窈重懷深前探後麗掩左越右瑋沈湖狀攺遵嶺煙華異觀林樵人時諗蹊仙陬屢憩陰但可寄衝想聊復弄丘琴入大慈山飯虎跑泉精舍一首崖行多優遊穹曜但亭午掎摭心不厭跕躧意增愈疏甸分花應層阜別云吐疲足休給林澄心投象宇﹠﹟62673﹔﹠﹟63140﹔藂瀉淙瑤瀨隈隅麗丹廡七覺啟幽扃一道界盤塢不謂此山椒乃有彼岸侶芬縕瞻戒香絡繹會宗語法供豈世調靈餐異塵脯往牒稽聽龍昔泉酌跑虎一謳傲自足萬細何足數眺初陽臺從妙智院北探紫雲洞一首登登俛陽臺曖曖覯羲燭停爾絕仞巓娛我芳春目蓬溪覓宛轉皎鏡眺回復抗策淩煙虹披薆扣扃屋巖梅皜冬素山篁團故綠敞牕迎遠心緬閣寄孤躅玲瓏投廓洞峭崿下空曲法館展虛綴逖覽皆妙屬討顏佇玆開賞心於此足山﹠﹟63140﹔孝豁宜考盤期當寓淸築自石屋洞至法相寺一首性分各有極修意江海上采藥仍景臺顓老乃希向披情樂林艸夙駕遨云嶂陽岫方緬觀陰崖載虧望壁闕時悚怖洞闥恣登降覺路馳訪蹤開士禮趺相形忘躬有蛻理止神非喪承泉代綆汲托基排壘剏安道志豈渝興公懷自亮沈冥常內足髙寄無所讓並南峯後攀風篁嶺酌龍井泉覽神運片雲二石一首旭輿繚金灘晨塢罙綠闕寥閴靈異鄕荒目﹠﹟63140﹔勿遁淪轍穹林隱天崇紆澗灑流折中屨都澹淸耳目亦瑩澈嶕升攬英顥崒止軼埃壒風篁佇新郁龍泉飲古渫蕭樓始一躋妙石得雙閱霄中仙掌抗霞裏片雲揭迹閟丹鯉藏事往銀簡滅恨不總羲轡處此玩恬悅發潮音樓峻崖西越永淸塢獅子峯上一首晞阻謂有窮訊髙云可達翦削何當上冥昧且玆發天表旣排度山野遂侈闊新禪宅窈窱古隘際閶闔松莽非人寧芝秀有眞掇聳崖愕四矯潮江眙兩匝緯帶萬畛殊煙雲千里合歸乘中谷風蕭條感林颯出谷口循澗歷三竺寺經神尼舍利塔觀飛來峯諸洞一首嶈嶈降山口回回厲澗潯連絡五峯奧綴抱三竺林閒淸履化國脫落諷寶音都泯塵惑相拭寫纏倒心頭陀遘玄侶孑苦寓丹岑巖扉瞬爾隔洞府倏在臨外擁壘拆裂中虛啟委深王﹠﹟63140﹔孝牕非斲設窅奧豈端尋卽睠宛光怪歷佇駭森陰信矣仙靈治故非世所任上北髙峯頂四覽從靈隱山下憩韜光庵深處一首半陟神巳栗極振目逾眩分野照可指山云詎能辧藩周縣界絡江末海光見松表鼯叫淸崖間羽棲宴東月巳吐暉西驪將隕絢創觀世可遺薄返情猶眷翠微構翳隱初春沃蔥蒨飡霞哂他晚遁谷矜我先物軌諒有齊意適無所羨逍遙嗣永言抒心布朋彥東昌途詠一首程云歷綿邈傳河溯盤折歸思日搖蕩芳樹轉層疊繡羽異園聞鮮荑豈欄擷所翫非故鄕馳心詎可歇來方季裘寒旋巳齊紈熱車龍促前晷鏡鳳長新雪理藥無端倪循膚有瘁竭𨿽禦金樽酒不解回膓結七級河舟阻一首坎役遘頹塞流回多阨緩河伯斷騰湧雨師罷零泫積晷次蘭舸淹晨滯雕艑紅日坐東暮丹霞屢鋪斂旅月漸以移鄕云彌覺遠歡樽不成醉勞歌徒自遣尺波豈龍旋鰍沫但鯤淺水徳失靈長川濟歸遲蹇將同井鮒涸何異呂梁險輕鳥慕飛翩芳鷗羨遊衍狹道入幹沒畏途在軒冕逍遙白駒谷還哉矢髙偃贈叔禾憲使田子一首懷風道曠熄詠性和恆寡遐鳳擊霄萬細鶡玩蓬下作軌方沓迷天府吐玆假之子振摛藻揚籟排眾冶紱冕效貞矢山水有淸寫儀吉光漸鴻衿遠銷害馬懸遲迨頑薄旌履戾衡野伯琴感初揮嵇林悅新把眇眇言鶩玄彬彬意淩雅永好在報章援翰此欣灑金昌亭宵集贈別張維靜田汝成二方伯一首經時賁虛館河上理章素外身謝有營洞物寡所慕惟飆洌巳寒林曦曖當暮車馬欻雲集蓬蒿睇情故出郭展報悰遵艫投訪步舊儔叔夜看新交巨源顧蕭衿暢同披珠談歡競赴舉觴戀覯懷鳴琴念徵路明發當云分中宵慨星聚芳意諒有諧存此慰離愫贈杭郡太守李端甫一首孔學紛以湮吏道鮮淸朗羣生冀休和符守待仁長李子建南麾魯風振遐響廉躬若置水愷徳展葦杖爲邦曰伊始沾露巳云廣黃鳳當集多張麥行岐兩鄙予臥中林善治夙希想逢此芟艸末意屬欽明上締交卽衿悅抒論每心賞蘊協欬若蘭中孚道胥獎聖理誠坦階王政故反掌願言崇久要鴻化在瞻仰道山亭宴集答贈郭郡博一首朱夏紀蕤候山潭競暉朗陽林颯華滋景飆泛和響緣情引髙集卽睇寓遐賞醧燕𨿽舉新欵眷良在往以予浹晨駕慰子三秋想衷契衿有悅言同意彌廣介豫貞並吉撝謙道胥獎明徳展光覿蘭樽故淹饗方堪秀云攬忽迨初月上醉歸何能賦畢日禦遊鞅賦得白鹿洞送職方盧師陳江西校文還朝一首詠眞古靈區山﹠﹟63139﹔君嶙奠彭壤洞辟涵幽虛岡崇聯嵣山﹠﹟63140﹔莽七匡托霞蹤二李稅云鞅調鹿有神泉瞻凰在珍幌國庠肇唐建學院由宋昉聚彥理金匱爲宮耀銀牓朱賦遐澤流呂記髙山仰昭代崇曩轍名紳振前響盧君茂苑英騫騰鳳樓上衡才抱綸命淸秋肅南艕珪璧登水鏡驊驑盡賢网事竣戒旋復心勞愜盤賞星子浮華輿五峯駐䢐兩重巒入回合揚瀾眺滉瀁循澗玉膏溢探嶺瑤花長貫道蘿門淸禮聖孤殿敞纓梁釋煩襟杯池動玄想旣悅討仙嶠況喜裁吾黨羣賢拱師哲玆樂寧外獎送張吏部北上一首薄遊山水都遘子玄朗器𨿽止攜把間矯接鳳鸞意髙衿挹彌衝淵談暢曷匱蘭蕙存素交緗藻緬淸寄振翼漸光朝握鑑佐衡治茂綸協要舉叔則肇芳譽始秋理瑤鷁中吳展華覬當岐發眷想興詩抒離思送王與齡郡推部擢北上一首梁噫托髙廡臺鑿棲巍巘方秉任卿節遂枉龐參輦嚴能有彊擊仁猷覿芳闡中正絕鞶褫耿礪謝金湎神標抗威明善濟協思遠四佐良守澤一理赤藩典蒼兆慰喜蔭天衡擢奇選南別春羽交北遵夏云展求蘭狹辰秀從鳳密英雋絲繩效忠答哲門履淸踐徵翼不可攀穆如贈江餞開元寺禮二佛一首雙林感傳士七池景劉賢超最闡王銘彌穆抒扣篇前英昭厲拔後業警縛綿沈掉排兩情光朗徹萬邊迷雲慧衿開世网耀目捐赤晷無遲鏡綠楊有新煙言投遠公侶湛意坦址前髙緇集寶樹靈會啟上詮稽匝殊妙尊懺謝劫累愆賁園抗淸步咸舌吐勝宣羣相不靡懷金津亮此褰贈慈舟禪師覽藏一首臺宗久岑落糠粃渺金口賢釋欽緬風展貝宴林藪義外靡魚兔璞間卽瑤玖揀駁徒迷方庶幾澤灰朽

卷第八五言古詩六十三首春日田園言懷三首秋夜醉起言志七首桃花詞一首除日言懷一首遣興一首往冬母氏奄棄大司馬原明湛公釐守南都遣書弔慰感激成篇一首少宗伯崔公子鍾致書幣香儀弔慰志感一首讀陶淵明詩述懷七首臨病詠懷九首病體畏寒仲夏之月纊衣未捨一雨初霽欣然就曝檐下時逢饑歲百憂入懷俯仰侯物率爾詠言四首讀唐沈旣濟黃梁夢記感述一首去年夏四月母氏安恬髙拱仲冬一日奄然永逝號踴侵尋遂成羸疾肌膚槁削衰杖不禁四月十九日聊以拈筆抒抱澘然不知成詠一首悼婦篇一首效陶淵明讀山海經二十四首至錢塘江懷嚴光一首

五嶽山人集卷第八吳郡黃省曾著

五言古詩六十三首春日田園言懷三首田廬動春色墟裏連雞聲啟戶見旭日銜杯解朝酲桃花倚牕開戴勝桑間鳴素煙泛新柳靑山列虛楹蘭蕙難久芳皓月不常盈百年若流電胡爲而屏營艸木相凋謝春秋促年齡飛纓與白衣同一銷其形四皓乃天士紫芝輕漢庭王孫儋人爵終焉服靑萍予觀幹祿者後今俱未停誰能江海上浩然獨揚舲玉衡指春暮鶬鶊鳴以時此鳥自何來棲我綠楊枝蕙蘭華滋發愴惻朱顏移海內誰不逝予衰亦何悲秋夜醉起言志七首秋月如有心林間忽招尋淸輝不忍去徘徊松桂深我當角宿藏對之彈素琴洋洋五弦動髙樹翻寒禽曲散碧空杳千巖流水音開軒延碧山勸爾一杯酒嗟我前楹人焉能對之久白雲飛古今日日蒼空有蒼空云茫茫碧山�未忘借問孤鳴鳥胡爲集春桑天逝滄海日鏡畱綠鬂霜白髮不肯去羞看桃李芳陶令抱寸心浩然醉中過形影𨿽杳滅心在余能歌情系好爵薄志懷黃虞多秋菊適盈把南山忽嵯峨白衣爾何人送酒至云蘿委身於宇宙日月其柰何門前桃李樹誰使三春花白日動鳥雀時雨髙桑麻幽牕晚來坐忽滿靑山霞一朝齒髮暮冉冉歸泥沙寄語華堂客富貴何足誇海云泛五色燦燦錦綺張托輝於髙天流影結中堂我醉對之醒忽然懷羲皇世遠不可覩昊空猶蒼蒼蒼蒼何時歇靈曜逓懸光今日松桂枝後人玩其芳我意過宇宙形影任短長乾坤𨿽無窮皆非我歲月寓形疾流電欻然雲中滅園綺沒商山至今空芝蕨誰能畱朱顏不隨秋蘭歇素筆生悲歌歌罷綠酒歇桃花解春開鴈亦識秋鳴不知三五時兔魄胡爲盈江海結黃土何代無人耕人生果何來沒也又何徵欻忽自可哀誰能戀空名桃花詞一首不謂桃花繁不言桃葉深所願桃結實不負春皇心蘭云亦易晚白日何駸駸天事那可期倏忽逢沈霖坐令花前叟嘆息彈瑤琴除日言懷一首大地已春轉今朝歲爲除綠酒樽屢空淸霜鏡何余自隱吳宮前十載芳蘿居節抱齊魯連辭探楚三閭千金賦不買當壚困相如囊無一文錢徒誦萬卷書蕭條揚雄宅頗有問字車昨解學士鴈今剖英王魚四海雄豪人投札問艸蘆鳳覽不可縛鴻情詎能羈九州島一何隘丈夫气安舒嘆息成煙虹浩蕩橫髙虛時著白綸巾遠駕藍田輿明月來靑山流輝特歡予手持七鬥劍身披紫霞裾人生不得意去去渭川漁遣興一首黃鶴不得意來棲珠樹中仙嶠隱光輝萬里空天風威鳳相追隨弄影扶桑糽謝爾塵囂子髙飛安可同往冬母氏奄棄大司馬原明湛公釐守南都遣書弔慰感激成篇一首何平白首慕張景在孺惇母子本天愛哀毀何足論自從往冬來抱疚閉文園綠酒不能禦彊勉進麋餐膚末向柴稿僅爾載營魂誰能問窮巷風木自晨昏司馬靑雲上千里使相存灑涕扣靈席詔我泉下萱華燈炳淸幕旨醴上虛尊少宗伯崔公子鍾致書幣香儀弔慰志感一首崔公邈鄴臺黃生寄吳壤未瞻瓊瑤色嘗接鴻鴈響丈夫意气合四海卽吾黨豈曰形面交共以心期賞歲闌擢南服煌煌宗伯長聞之怡我衿謂當驅車訪人事懊不齊母氏去慈飬哀廬無酬答畵扇有啼愴公良悼此戚儀物賁堂愰弔言何殷勤長跪啟靈爽葬有千里會此誼古賢上永抱刻骨情耿以佩誠饗讀陶淵明詩述懷七首弱齡誦其詩如詠國風歌緣情去雕飾崢嶸障頹波每展襟情悅宛爾挹藤蘿神契猶旦夕千載何足多今玆遡言旨道在顏閔科欲諗知音人抒藻寫巖阿陶公臥柴桑人謂隱者流尙友予品之乃是夔龍儔生也逢不辰版築謝形求紫鳳𨿽銜書豈與燕雀遊出處鏡宣尼聖矩自昭由潔身遠氛世匪曰鬥酒謀長抱無風雲梁甫寫悲謳𨿽云死饑餓孔樂亦已酬治亂天宰之君臣晤良難皇皇宣尼叟車席迄無安徒然夢周公淒惻鼓猗蘭士生而不遇賢聖靡不嘆永言有今古結調俱辛酸予也偶玆懷又復揚其瀾悲來曷可已神至固無端已附靑雲翼何必愧龍盤牛刀試小邑匆匆賦歸來風波競違已何惜饑凍懷運命逢奇坎攸往諒必乖一稔且難獲安能際鹽梅文王久不作後車願已灰甘心以空瞑千金捐艸萊天道謂之何無聊良可哀拭袂沾麒麟虛爾王佐才憂來不能禦虛罍竭所斟臨軒把遺篇陶陶暢遠襟有吐悉髙度何謠非素心茅齋一再詠淸風生我林但恨無綠酒遂以寫雕琴茫茫大宇內幽懷罕所同求之竹帛間賴有潯陽翁翳宅惟蓬蒿掛壁僅絲桐舉火𨿽常乏君子固其窮丈夫苟不遇蓬累播貞風豈以六尺軀貧賤顧憂衝龍徳但無瑕朝聞夕可終陋巷絕投贈朱門多饋遺軒冕世所隆聖賢久相嗤淵明受饑迫出門無所之嗟彼惡木陰寧足蔭其軀漂母者何人殷勤在瑤詞黃金等山嶽臨沒誰當持豈若玆主人炳有千秋垂臨病詠懷九首相彼同生人時芳共俄傾榮枯𨿽不齊均此素秋殞貴賤何必殊執之無畱影所以達觀流彭殤歸一軫驕人何好好風波冒揮騁金玉靡有厭冥酣溺無醒大期一朝來何炎不銷燼禍生自爲胎頹名誰與拯所貴素心者逍遙寄肱枕旦夕無怔營安安臥林境古人負髙蘊舉世無知已抒愫托微吟千載待其侶我今洞諒之黃泉不可起神情旣潛會嘆息曷容止蒼天指爲正何必同堂語相彼萬喙息其生各自謀人也有百需安得謝營求數畝負郭田躬耕力鋤耰妻孥免餔糠我願亦已酬嗟此蒲柳軀安勝千歲憂聊隨艸木榮欣欣樂中丘短長俱一盡勞勞徒控畱古稱鶴上人誰當覩遨遊鼓瑟不爲歡令人哂蜉蝣太鈞無停運羲車有急節衡門四時流六馬駕輕轍方矚春園云忽把夏林月觀水靡故瀾理鏡但新雪昨盛今不同暫滿尋爾缺試問墦冢間孰非豪華歇去年車馬人半已狐兔穴有酒斟酌之何能待勛烈窮達皆偶然智巧非所期世人經營之謂可取而攜蠭圖蠶構爾﹠﹟63139﹔﹠﹟63143﹔虫迨死竟沈迷舉國皆若狂安分抑何稀君子履其常恆以天命持所遇卽成歡晏然在閒居銖毫豈能益蹈之不復疑飛蓬與流萍隨飆順所棲朱博踰臺鼎郗生有愧辭翰音實不從妖孽自來欺所貴從吾好此訓心耿如常覽肥遁蹤思與古賢對其骨夕已塵忉忉念蘿薜竹帛有遺言昭玆托衷肺超超詣玄表混混皆雅致誦言若耳聆儼成金蘭會日久酣此中庶幾永神契緬彼林中賢曠達自髙伍荷鍤命追隨云死便埋我聽言若狂矯此道足旁午世間紅顏子誰謝岱遵苦珠玉錮重泉均之化黃土累累北邙坵發掘不可數秦漢酷侈營民勞竟何補王孫貴躶葬庶幾返隆古生年本無根修短不可期骸幹豈恆執自有冥宰樞大椿何勞艷蜉蝣亦奚悲委順元化中蕩蕩不懷疑天地爲一朝萬載果須臾去日倘終盡來者奚爲余卽事便成歡母迷願外岐日出茅宇紅披衣而抖擻今晨又成朝昨夕已陳朽眾鳥淩旭飛黃鸝鳴其友好音散幽空交交歷芳柳時蔬亦紫敷薄采薦嘉酒且盡康酌娛此形聊吾有餔糜戒山妻握粟出空缶爲我烹設之相呼待鄰叟病體畏寒仲夏之月纊衣未捨一雨初霽欣然就曝檐下時逢饑歲百憂入懷俯仰候物率爾詠言四首時雨曖初霽中園交飛鳥蝴蝶相參差翩翩滿芳艸萬物各有適予無好懷抱哀疚纏綿之膚顏成瘠稿炎天尙挾纊就日若冬燠同齡多綠發殷憂獨先老枕榻違歡悰時一弄文藻前路非我縈蔬糜聊自保人生皆有化在昔固皆然此形本所無安得冀常堅覽彼架上書陳久古聖賢不復覩其人千載把遺編內有膏梁子聲迹俱寥然嗟我苦節士饑劬想當年有道不獲申無由扣蒼天賴此不朽名可以慰黃泉鵬鷦𨿽殊分所饗各有涯天道無涼厚人事自盈虛盜跖宜滿堂曾顏寧得餘匪彼金錢子是乃聖賢儒結髮羅緗典詠覽孔氏書豈惟玩英華寔以詠其腴富貴如浮雲雅抱在宣尼饑寒豈不畏所志良有殊居貧展不易絕糧誠苦辛陶生困潯陽孔子饑在陳丰年恆無歲況復遘災迍生民茹靑艸予猶涸水鱗茫茫行路者誰可托交親舉口欲告之誦言竟回逡君子有周急此義久不申藜藿猶可采且以給昏晨讀唐沈旣濟黃梁夢記感述一首昔聞呂巖者玉書授靈寶谷神遂不死驂鸞紫霞島天風吹周遊醉酒邯鄲道邂逅逢盧生涸魚嘆枯槁臥之通中枕一夢卽榮好娶得如花人龍樓致身早簪彤鼎實和推轂攙搶掃歷位宗衮尊俄頃至衰老紅日薄桑楡藏舟九泉杳黃梁炊不熟倏忽百年了覺來竟虛無覓之無可討依然跨靑駒春田踏芳艸浮生咸若玆騰轉似過鳥富貴相傾奪腐鼠爭自保但爲鬼錄人長夜不復曉不如委元化寸心勿縈擾虧盈皆自然進退非拙巧鵬鷃同逍遙萬物一何小寄語華堂子安足浪歡惱去年夏四月母氏安恬髙拱仲冬一日奄然永逝號踴侵尋遂成羸疾肌膚槁削衰杖不禁四月十九日聊以拈筆抒抱澘然不知成詠一首往歲夏淸和母氏在我堂山妻奉肴黍兒女繞成行怡然啟慈顏歡樂殊未央風木遽來催人命展朝霜音容竟長訣寫影掛帷房虛無瞻仰之哀至自悲傷時物次第生我母不復嘗旨酒𨿽盈薦安得舉此觴生存垂﹠﹟63140﹔夬鼎養死慕徒沾裳悼婦篇一首憶昔稺齡時婉孌在母傍嬉戲太無賴日讀書百行我祖長安歸新謝尙書郎愛我弄提攜常侍樓中央蒼頡承緒言口口應答將祖歡謂我父成則不可量何不選髙門窈窕與頡頏父答吾祖言婚姻久較商東家有女子金玉紛縱橫家無讀書士四徳恐不臧西家有女子貴列八座行勢焰可燻天他日傲姑嫜獨有兪家女世族故所詳司寇乃厥祖紫極效勤王耽耽衛帝居名在竹帛揚內修淸且潔其母蔡氏娘年與孫齊埒楣閥況相當不敢自擅主請問大人行吾祖答父言汝謀良已長便可納鐶釵嬿婉定其祥由此附絲蘿十八登我堂是時正月五戶戶懸燈光黼帳粲流蘇芳褥累華牀四斜球文格疊勝睒霝牕雕彩流杯渠垂帖何輝煌廚箱綺幕帶皆繡雙鴛鴦錦衾二十四面裏色俱陽鷓鴣琥珀枕氤氳郁金香玉佩鳴珊珊合巹宴蘭房上服翡翠衣下曳孔雀裳髻戴鳳翹冠耳耀明珠璫佳時締偕老琴瑟翕而張三朝謁祖廟姑舅奉茶湯儀止何安徐淑性且柔良父母喜相謂新婦不尋常由今占後來吾門當吉昌十九生一女二十得男兒乳媼失料理婦自懷裹之嬰少多病患癇瘍兼瘡瘰吾婦多辛苦憂煎無間時蓬首垢形容𦇤褓不得離曉腹至明燈晚抱迨晨雞兒啼婦不寧兒妥乃歡愉寸寸手中長宛至諷典書吾年日以邁吾家日以衰父母令分爨別各舉煙炊婦乃司中饋種種各有規膳給尊卑饗方敢食其餘惜米白玉粒視薪珊瑚枝躬理蠶與麻粗帛當﹠﹟62730﹔﹠﹟63140﹔詹﹠﹟62730﹔﹠﹟63140﹔兪吾志樂交遊終日集冠裾俎豆出紛紜烹治適其宜傳觴或淹久未嘗有告疲吾友歸萬里途窮無費貲吾與婦謀言遂解絳羅襦吾言友構疾求藥嘆囊虛婦脫金戒指一雙俾我遺吾婦常致詞勞瘁不敢辭倘子在靑雲願勿相捐違吾與吾婦言貧有古人師梁鴻及孟光閉戶同餔糜達則又望子令徳助僖羈譬彼比翼鳥無地不雙棲寧知遭阨運蹉跎爲老儒日把魯叟經淪落坐茅茨有時對鸞鏡慨昔朱顏移吾婦來慰言君子何不思人生如驚電揣控有幾時當樂不爲樂日月不我遲自我入子門見子但勤劬笥無五銖錢架有萬卷書晨暮不昂首寒暖未揚眉冬壚不得爇暑扇不暇揮握筆撰文章秩秩動聲譽公卿並來顧車馬問繩樞英俊相尋遊騏驑同所歸子名非不揚柰何命祿奇何不順蒼天髙隱蘇臺隅予時答婦語子言誠令圖豈固樂塵埃父母恐不怡屈意承親志低首事蹌趨抗念猿鶴問他人安得知有時謝污辱灑然淸冷居有子同襟者何殊老萊妻攜手向靑山終乘白鹿車此願良未遂光陰迅奔駒女有婉娩徳年紀又當笄吾婦向我言可以應於歸昔日嫁時裝髹飾悉與之桃夭忽以及母女泣相持膝下娛提挈愛如掌中珠一朝遠父母不得畱中閨𨿽云咫尺間勿道非生離女歸固以時家禍忽來玆丙載喪我父艸艸迫桑楡五內痛崩裂哀恨何時舒妾子名玄齡聰慧實所希一月在婦懷婦愛如親兒鞠育至三歲短促夭而䢐臨逝遺我婦雙雙橘荔枝婦痛幼兒亡飲食但悲思纏綿生痾疚藥餌僅支持膚革轉銷亡肌貌漸黃萎經歲牀榻間惟有悲嘆吁吾兒心皇急匍匐治方醫時工無扁鵲療劑謬差迷一日婦向我哀哀吐悲言自昔嫁郎君望子第髙官妾得被榮華白髮共愉歡誰期辰安在與子守困寒禪褠聊蔽掩糟糠亦不厭富貴不能待今當逝黃泉言訖淚如霰相對涕漣漣又謂有男兒子教爲諸生今年已弱冠曩聘顧氏婚早速完室耦迨我尙生存旬月如可延庶伴一寒暄無令不得面抱恨向幽冥予因舉其儀新婦娶在門扶羸起往來慈撫殷復惇踰冬及春暮疾勢劇愈增含淒向予言謂命不可度我死歸重淵誰當理家務子不素閒習安知斗筲數內事無統紀異日當念我瑤閨不可虛願子早他娶獨有兒與婦前晚恐不顧子其愼看待慰我在丘土吾答吾婦言汝且勿作苦若果朝露先吾必不相負皇天照鑑之言罷淚如雨侵尋至仲夏佳辰過端午初十婦之誕彊起梳髮縷壻女及男婦兩兩獻鞵履吾與並受之酌言祝黃耈吾婦酒不勝勸飲一半口荏苒又旬餘神懆諒不久上與吾母訣言言愧箕箒自到我姑門不能事甘滫娶婦本防老至老不得有嗚咽作哀啼尋復呼外母生女冀送死凋零隨蒲柳女道不得終死恨心不朽下與吾兒訣未言淚珠澑養汝受萬辛期見掛組綬鬼錄來催迫不復爲汝母吾言弗能再腸斷如割剖六月朔之夕進粥猶小缶漏皷及二更炎天移北斗婦稱心痛急起坐雙墜肘呼我倚牀簀死別執予手目瞪不得言兒女泣環守予泣謂婦言母苦戀纏糾兒女予愛憐子勿顧身後婦猶耳聽之向我再點首奄然竟長寢遷次置前牖骨肉哭喧喧卽木時在酉吾兒慟欲盡擗踴厥倒僕吾謂吾兒言尙當念汝父吾母把靈衣皓發哭旋走平生言笑堂張帷奠題柩兒女焚紙錢再哭再復抖一七悲柰何七七轉眼過秋風吹素幬莽莽云崔峩遊塵棲筵幾冒汝舊綺羅我自他鄕歸空牀悄垂綏有語向誰陳玉顏不可呼豈獨象簟單形影何太孤有肴不在盤有酒不在壺臨禦不能餐宛對又虛無夢寐𨿽見之寤言不得俱黯慘日銷魂淚盡血已枯援毫寫悲衷聲聲達泉途哀長故難宣不得竟此歌效陶淵明讀山海經二十四首越客對罽駭胡人見布疑鸞鳳豈常鳥若木非凡枝緬彼八方外國人安謂奇拘拘海內客井鼃局所知瑰儒雅莫信郭生寧不悲民人徧巢穴洪水溢唐虞大禹是隨山四嶽與之俱周流於八極昔罕到舟輿奇物固明紀神迹紛紛書是爲山海經流傳在中都閬閬軒轅國窮山北逶迆所欲當自從甘露民飲之鸞歌發嘉韻鳳舞振芳儀蛇丘何繚繞射者畏西窺觀彼相柳氏九首食九山一有所抵厥溪澤流潺潺貪暴欲難饜禹誅惡其姦世有同調客前聖不復還湯谷水淫鬻扶桑何陸離九日居其下一日懸上枝控弦鳥落羽緬想唐堯時疊運燭九陰次第浴咸池結匈虫爲蛇蛇復號爲魚一物互反復彼此稱名殊何況微與箕商紂不爲愚崇侯乃聖賢天士嗟以吁亭亭三珠樹赤水何芳菲翩翩比翼鳥南山相與飛靑天矯修羽綠栢掛明璣羽民與厭火始得瞻光輝渴飲赤泉水饑采員丘樹不死爾何民白髮非所懼控揣移千春視之若朝暮胡獨神州中人命比晞露岪郁流波山流波浮東海黃帝得蒼夔爲鼓幾千載振橛威四方煥然生風采帝去鼓聲息沈吟世移攺國邑有大繇康莊行猾褢海內揚戈兵鳧徯下鹿臺宛彼鴸鳥鳴賢豪逐艸萊鼎沸固有自放士眞堪哀湯湯復沸沸是謂玉膏源黃帝食﹠﹟63150﹔山大山﹠﹟63151﹔山登龍巳孤騫周遊丹木上道成笑不言焉得餐黃華使我淸心魂欽丕﹠﹟63140﹔鳥變山﹠﹟63140﹔﹠﹟62619﹔崕虎爪爲大鶚鼓死與之俱化鵕音如鵠鵕矣爾莫暴鶚哉爾莫酷若有昆侖心帝無�山戮嶜崟羣玉山是爲王母居蓬發而豹尾長嘯山之隅白雲在遙天昔旋穆王車鼓簧復吹笙髙歌悲去予槐江已西上平囿復南望魂魂昆崘气熊熊下都光英招奮羽翰四海周翺翔倏忽至峚土寧有道路長彌節淸淫流戲玩若水芳銘迹紀功徳恨不及周王國邑多狡客白日行峳峳狙詐復饕詖君子胡可畱予欲捨之去夫椒誠故丘所食無儵魚何以巳吾憂百神觴帝臺忽然鼓鍾來飄風使先驅涷雨淸塵埃旌蓋何纚屬天門爲之開稅駕仙山上歡然醉玉杯洞庭有二女綽約戲中洲朝爲沅澧行暮作瀟湘遊亭亭素月夕裊裊金風秋愴然江臯望佩聲何處求葳蕤三靑鳥取食饗王母山﹠﹟63140﹔集山﹠﹟63140﹔業三危山何復棲其首鴟鳥不足羣傲彳﹠﹟63140﹔因非所友眷從戴勝人千春在前後豈知東海流水石不可堙徘徊西山側來往空傷神瘏口功不就塡之巳千春寄言精衛鳥柰何此洪津少昊息甘山於此棄琴瑟羲和浮甘淵朝朝弄紅日將升明星上運轉送之出始自八極張神化安可述珥蛇乘兩龍名曰夏后開而以三嬪上竊得九歌來淸吟動天穆妙舞獨徘徊遙望大荒內須搖眞可哀帝俊仙丘外靑靑開竹林阿那三桑好灝溔封淵深鸞凰河水舞靑鳥衛山吟焉得贏糧往宿畱一披襟耕父爾何神常遊淸泠淵窮宙亦如此丰山無歲年九鍾知霜鳴感應出自然玆理詎可測何有於聖賢靑要更南望禹父化墠渚而彼羽淵濱黃熊何處所吳刀𨿽可傷致之實由汝息壤塡波濤胡不待帝旨至錢塘江懷嚴光一首物色訪客星羊裘下玄纁齊國一男子牀褥進北軍鼎足怒王霸狂奴哂漢君金根至其館龍旐何繽紛寸心學巢父洗耳謝放勛咄咄呼子陵道舊至宵分故人加腹去富春自耕耘一時棄軒冕千載畱淸氛我到錢塘上徘徊釣澤云

卷第九七言古詩四十九首東門行一首西門行一首盤舞歌一首塘上行一首公無渡河一首當予渝新福歌一首當弩渝新福歌一首當安臺新福歌一首當行辭新福歌一首惜日歌一首效陸士衡百年歌十首江南弄一首龍笛曲一首采蓮曲一首鳳笙曲一首采菱曲一首鞠歌行一首吁嗟篇一首秋歌一首城中謠一首雞鳴髙樹顚一首六齡行效髙適一首少歲行一首醉後歌一首歲暮述志二首南軒燕會答周解元光宙一首贈魏公子徐京一首贈阮將軍本常一首西小湖在林屋洞天之巖石池畝許冬春不竭蔡山人居其傍詩以贈之一首朱來鳥歌一首上皇北狩歌一首郊外醉題嘲徐子一首石上菖蒲一首祝京兆艸書歌一首蘇臺篇送郡倅周仲仁之京一首友人宅聽琴一首江行早眺言懷一首白公堤送別一首鐵瓶篇一首

五嶽山人集卷第九吳郡黃省曾著

七言古詩四十九首東門行一首出東門旭日皎皎秋陽在髙天不復照芳艸人生無根蒂安得免衰老一解】紅顏不回壯心未巳濟海無洪梁登天無髙羽安能隨腐英無言而滅死二解】欲歷五嶽舒煩紆平明秣馬妻子牽裾胡爲遠行遊饑渴誰與知不如與君閉戶同棲遲三解】太公居渭濱皓首無遷移巢由相牧犢終身穎與箕聖賢貴適意黃屋何足希願子畱故鄕何庸遠行爲四解】西門行一首出西門望頹陽飄景漸墮辭髙蒼生年那復得久長一解】陳美酒樂以康彈絲理曲坐髙堂富貴何爲旦夕煎心腸二解】人言蜉蝣莫不愴以悲人言朝菌莫不愴以悲倏然人生倏然人死與死同歸嬉戲爲童兒玉貌忽以摧何用營營自苦早衰三解】明日下黃泉今夕不可知殞絕俄頃間長往誰與期妻子𨿽至親欲並不得隨當樂且爲樂不樂誠可嗤四解】東家有髙爵金玉淩髙山伏辜於蠻方遐竄不得還西家有豪俠美女羅千�放意窮娛樂王侯气相干寧知昊天道惡盈而好謙怡然守蓬素沒齒心無慚五解】盜跖多黃金伯夷餓靑薇烈士貴垂名何惜死與饑千秋百歲後誰能蔽光輝寄謝垂衣子操行宜勿虧六解】盤舞歌一首揮瑤杯弄玉盤反復在手胡自安龍爲章鳳爲軒傍人視之心慱慱心慱慱考鐘皷曈曈白日臨下土陽春一歸不復駐春不駐時難來枝凋葉落眞可哀眞可哀嗟以吁臨觴懊恨嘆前除閶闔不開難登玉臺欲訴上帝魂先摧騎白馬揚朱麾沐猴而冠何所爲何所爲逐東波杯飛盤墮當柰何塘上行一首朝慕陽臺雲暮羨巫山雨朝雲猶得薦枕席錦衾鳳禂嗟獨處玉顏如花鑑明月長門綠苔不可滅夢中彷佛羊車來寤起心肝摧斷絕瓌姿瑋態耀綺牕繡衣袿服盛文章婉若遊龍乘雲翔嗚呼不得侍君傍魯日返舍秦云不飛妾腸巳斷君心未回朱戶幾攜鸞鏡泣春風長繞玉階啼玉階翩翩逐雙燕蘭時同宿昭陽殿不似龍顏從未攀年年歲歲能相見公無渡河一首公無渡河河流湯湯萬里揚波蛟龍吼風穹龜駕雨碧浪吹嵳峩何不停橈輟席與汀鷗以回息茫然披髮竟觸湍而攜壺萍翻漚沒在頃刻蛾眉畢力悲長呼長呼向天公不歸那思桃李爭光輝投身赴公心敢違萬古羞殺湘江妃室家一朝作飄瓦世途險巇骨橫野如何翩翩紈綺兒雲霄騎虎不得下鐘殘漏盡運旣䢐黃金不守淚空灑當予渝新福歌一首髙皇奮淮濆掃胡氛昊天眷命气色皆龍文中原逐鹿憂哉勤樹鴻勛昭明三光和气氤氳黃圖何壯麗綠海皆來賓鳳凰至止麒麟咸臻當弩渝新福歌一首光華舜日爛熳堯云照帝紫極覆帝彤庭左之禮造右之樂興神武龍飛海內康寧當安臺新福歌一首誅胡滅漢雪恥除凶作樂兮赫赫揚奇功左秉戚右執龍發以揚在宮中黃金束气何雄萬載常雍雍當行辭新福歌一首東夷西戎蠻與狄金環耀耳紅羅抹額俯伏瑤階整整栗栗我祖按寶劍爰定八極皇帝壽萬年海宇常淸謐惜日歌一首今日日巳去明日日復來誰將長繩系六龍使我紅顏常不摧芳花寂寂委綠苔吾人難免爲黃埃殂落不問帝王貴撤瑟豈管聖賢才軒轅幾杖今安在漢家陵墓昔巳開仲尼往時慟顏回後來亦悲泰山頹嗟餘生長姑蘇臺不惜靑錢釀酒杯攜琴把釣五湖上醉來與日同徘徊效陸士衡百年歌十首一十時兩髦丱兮垂玉顏嬉戲歌舞常蹁蹮仰視日月不知憐繡﹠﹟62730﹔﹠﹟63140﹔需紈袴無憂煎折花鬭艸陽春天髙堂朱戶柰樂何髙堂朱戶柰樂何二十時爵弁峩峩乃三加童心巳化道不賒車服燦麗志矜誇娶女盛飾如春華紅顏含笑似朝霞髙堂朱戶柰樂何髙堂朱戶柰樂何三十時閒居家食情不安蓬室寤寐思彈冠一登玉殿在云端綴文摛藻炳龍鸞紆靑拕紫心所歡髙堂朱戶柰樂何髙堂朱戶柰樂何四十時履方砥節名譽揚二府九列共翺翔龍樓佳宴飛玉觴歸來意气何洋洋艷妻愛子牽錦裳髙堂朱戶柰樂何髙堂朱戶柰樂何五十時典章通習稱老成分符伏軾寄專城祗奉社稷司職勤不得丘壑怡性情所求竹帛垂令名髙堂朱戶柰樂何髙堂朱戶柰樂何六十時玄眉綠鬢成秋霜時時覽鏡情自傷話言記憶頗易忘子孫紛紛儼成行六龍西飛不停光髙堂朱戶柰樂何髙堂朱戶柰樂何七十時容顏憔悴體肉銷日夕雙耳鳴嘈嘈延年無術心煩勞焉得再復爲兒曹摧頹豈可握旌旄髙堂朱戶柰樂何髙堂朱戶柰樂何八十時喉幹唇焦筋力微戶庭玉趾難舉移轉輾無寐迫桑楡戚戚常恐泰山頹骸骨不久黃泉歸髙堂朱戶柰樂何髙堂朱戶柰樂何九十時呻吟呼吸臥重茵百痛並集苦難禁電光石火暫爾明撫牀囑付涕泗零泉下不可將黃金髙堂朱戶柰樂何髙堂朱戶柰樂何百載時壽盈數極形神離棄捐華屋遺財資斷絕人路遵鬼溪奄然長逝永不回平生富貴空爾爲髙堂朱戶柰樂何髙堂朱戶柰樂何江南弄一首時人不識窺玉淵安知驪龍之所蟠風雲未來螻蟻且歡螻蟻苦之徒自勞忽翻飛嗤爾曹龍笛曲一首吳趨吳趨誰不聞造自泰伯迨延陵脫躧萬乘淸風生淸風生動寰宇黃鵠之心喜髙舉采蓮曲一首滮滮納漢吞九江蒸雲敲霧出大荒澄哉蘭沼蓮花塘蓮花塘漾輕舟采蓮女揚淸謳鳳笙曲一首王喬吹笙緱山頭靑厓白日聲悠悠鳳凰之鳴感浮丘感浮丘上嵩髙駐紅顏永無凋采菱曲一首霜來露至按輕艫水靈暫假江無波女兒爭唱采菱歌采菱歌響洲渚如花人兩相語鞠歌行一首北風來冰峨峨瑤臺玉馬顯麼魔唐虞不再歲易䢐采薇采薇首陽歌良人何許臥云蘿聖賢虛生古來多紅顏倏忽將柰何設兔罝張鳥羅麒麟紫鸞在山阿吁嗟篇一首南不談虎步客西不語虯髯人虯髯虎步笑紫宸手移日月垂千春曩時涼州日轡淩空行長驅遠馭來金城金城有客懷故里那堪閶闔喧鐘聲蟋蟀吟當秋熠耀待宵遊時來苾蒭輩蟬籠亦得封公侯滄海轉眼爲桑田渤澥顧得會九川始皇悞畱指鹿子秦庭皆爲沐猴冠扶蘇伏劍豈足惜白駒過隙且盡歡哀哀刳腹臣胡不爲宋普東裏不羞傅東廡姬郎雉經寸心苦黑馬靑龍喪厥家令人斷腸雪涕歌吁嗟秋歌一首金風鴻鴈鳴洞房漙漙玉露凝爲霜羅幃秋月揚輝光傒歡不來摧心腸滅燭解衣蕙蘭香翠被欲捲雙鴛鴦焉得握腕同肴觴城中謠一首城中好燕雀四海嗤鸞凰城中好魚目明月無輝光城中好蓬蒿誰翫幽蘭芳君不見春秋之人棄魯叟鳳兮鳳兮笑楚狂蜚鴈去靈公在陳歌絕糧又不見眾女嫉蛾眉三閭泣三湘聖賢委丘壑雨雪摧肝腸陽春待不至綠發凋秋霜自古巳皆然豈獨餘悲傷雞鳴髙樹顚一首雞鳴髙樹顚聲繞羅幃前起視夜何其素月蒼穹圓人生少小輕歲年芳鬢一縞不復玄逝如東流川盡若秋空煙捲衣出門歷海嶽願餐靈藥爲神仙黃山並數百白日齊三千竦身綠雲中控鶴升九天揮手謝鄕國攬涕心茫然六齡行效髙適一首六齡讀書近燈火垂髫開口談今古一畝鶯花不敢窺四時筆硯常辛苦早望靑雲轉首生狂期金印揚眉取誰知坎壈三十年碌碌布衣猶拜俯後生坐見登紫庭耆舊紛看下黃土遠志從人笑鴻鵠髙才悔殺誇鸚鵡世間富貴豈足論眼中齷齪何須數荀卿邑邑不逢齊尼叟皇皇仍在魯身賤難辭官長輕數奇慣受庸人侮五湖煙水托妻子海上淸名榮父母意气吾淩霄漢髙文章人比虹霓吐謝公曩昔起靑山郭相當時發行伍只恐蛟龍學未成不愁他日無雲雨少歲行一首少歲英豪情跌宕閉迹狂歌隱靑嶂兩屨常隨巢許傍寸心直到羲皇上每攀涼月夜峯登屢泛桃花春水漾一室惟懸短木牀四時只掛麻絺帳買釣無心稺子垂種田有酒山妻釀瑤艸時時近玉簫白雲往往吹龍杖自愛盧遨八極遊世人莫識逍遙狀醉後歌一首西輝之日東復來扶桑芳枝幾時摧靑丘一射九景頹魯陽揮戈六龍回當年羲禦今尙存不聞黃泉有人回後來萬古仍前積眼中四運何相催君看艸木榮忽衰秋誰使之落春誰使之開世人茫茫究無始鴻蒙溟涬空妄猜不如委身順元化一日倘在還銜杯歲暮述志二首山人俶儻胡爲爾白髮雄心未云巳杖頭不掛五銖錢琴上惟懷一千里綠酒愁邀好月開長歌傲對髙雲起明歲當尋五嶽遊安能鬱鬱常居此揚雄艸玄死循環堵夜夜靑藜徒自苦荒徑三條翳艸萊仙經一帙披龍虎彩綬浮雲昔巳看黃金北斗何須數世務紛紛不可幹寸心獨抱羲黃古南軒燕會答周解元光宙一首我從洪厓遊放浪逐雲海揚舲戾虞川蘭芳正堪采故交半零落靑山不曾攺周子國中秀文章邁流輩昔遵紫薇城髙攀帝京桂軒冕如飆塵衡門抱年歲與余素同襟府奧早傾寫言惇竹林好仙丘托觴斝雙湖爲我吐澄鏡五云似解披秋野王喬泛霄鳧挈酒度香陌彈琴化理閒亦欵天上客招邀及潛夫頗增薜蘿色余也聞淸歌頻煩稱柰何皓月爾何心忽然生金波長空無片翳眾星羅髙河酩酊七樹下函關想逾多生年若夢宛轉失展與蜉蝣競朝夕榮華富貴撇眼盡莫把淸樽待來日贈魏公子徐京一首中山王孫居云子浮雲同駐吳趨裏翩翩逸气千紫雲榮華不直東流水五陵之豪豈足交折節來尋江海士赤松笑閉穹窿山方平正隱幹將市齊雲樓前傾蓋逢終日言談洗心耳別來幾時愁綠蘿靑鳥銜書下彤幾髙歌燦爛五色霞鸞龍回薄蘇臺紙再三展讀知爾心昂藏常在蒼冥裏贈阮將軍本常一首憶昔攀逢龍鳳會帶礪河山誓金匱放馬長洲垌艸碧洗兵震澤湖雲翠幾臨淸瀨弄鵾弦每傍花林引鸞吹莫訝將軍有嘯歌春空海上無煙燧西小湖在林屋洞天之巖石池畝許冬春不竭蔡山人居其傍詩以贈之一首翠壁髙萬仞芙蓉搖太淸絕頂開瑤池玉波常自盈咫尺日月華銀河與之並錦鯉漢間遊荷花天上生春風石髓流仙島紅顏服之不凋老我欲揚舲訪蔡經紫冥同拾金光艸朱來鳥歌一首南方朱來鳥紺羽何翩翩蛾眉纖手啖玉屑春風銜花靈沼邊金華紙上心經傳萬回泣笑詩百篇此水雙珠血滿川靑牛赤虎太平年仙機莫識玄中玄倉卒鸞輿幸奉天君王玉殿斬狻猊寶劍白日生蒼煙數尺光明黃屋前琥珀匣碎君恩全蛇不爲龍鼠非虎田父之語非徒然漢髙墮穽在彭原酇侯火迫眞堪憐上皇北狩歌一首正統己巳北出師居庸關外駐龍車萬里淸霜嚴警蹕千山紅日照旌旗驚雷奔電動天地土木狼山胡馬嘶猶如漢髙白登圍誰似陳平復出奇倒戈敗將泣紫陌盡說天子無歸期百官出涕灑雙闕六宮日夜愁蛾眉王竑意气淩秀實馬順碎首污丹墀郕王晏然登大寶英宗凜凜胡風吹伯顏稽首盡臣節也先獨識龍鳳姿胡笳吹渡百海子天涯渺渺將何之紫塞驚瞻蘇武廟黃雲愁拂李陵碑君王忽憶宮中樂玉筯雙流路遼邈夜夜袁斌抱足眠君臣魚水恩相托他年刻木南來書此功堪表麒麟閣匈奴萬騎屯長陵宮墻之中肆焚掠武淸鼓舞三軍气司馬用兵如李郭紫荊關口鸞輿還三度景皇猶不諾侍郎懷獻繡龍枕拜舞胡沙怨乖錯翰林檢討批逆鱗趙楊二子迎沙漠也先起舞彈琵琶戀戀餞行良不薄秋來天子歸南宮萬國蒼生皆踴躍郊外醉題嘲徐子一首蘭塘翠苑春遊賖笑指平康賣酒家我把蘇臺一片月樽前照爾顏如花吳宮西子枉傾國彩雲已�歸塵沙紅妝對汝不銜酒徒看寶鏡生嗟嗟石上菖蒲一首金庭昔開夏禹冊聞道仙蒲有靈液移取蒼梧九節英種向靑山一拳石嵩髙眞人掇紫花黃精丹桂不足誇吾將采服駐顏色去駕靑龍羽蓋車祝京兆艸書歌一首枝山艸書天下無妙灑豈特雄三吳羣萌萬象出毫下運肘便覺風雲俱﹠﹟62678﹔﹠﹟63140﹔系持浪轉信神動荕回墨縱皆春敷分明造化宰君手左攢右剪形形殊天愁鬼哭不寧歲鸞驚龍駭誰爭驅邇來南海作仙今觀濤歷險筆逾聖奇文豪詠兼稱之處處江山好揮日﹠﹟63140﹔英余也飄飄紫臺客向長五嶽將浮屐多君惠我遠遊篇得展蘿窓喜魂魄嗚呼羲之眼前人不識笑殺千金買遺績蘇臺篇送郡倅周仲仁之京一首姑蘇山上髙臺古翠壁金楣映歌舞西施化作彩雲飛空餘碧艸生江滸江山不攺吳苑開使君搴帷紫馬來錦席遙浮五湖棹仙輿屢上姑蘇臺黃堂撫字歡謠起荀羨買臣差足擬下榻平交有布衣盈門徒走看珠履平生讀書巳萬卷少年作賦稱千里銷夏灣頭蓮欲芳金昌柳色婀娜長翩翩彩鷁向何處聞道雙幡趨未央朝天一日展騏驥應報三年集鳳凰友人宅聽琴一首當時自聽龍子琴鸞聲鶴調思不禁江風泠泠山雨霽我來橊花然竹林飲酒何嫌落紅日結交不論無黃金酒酣拂拭七弦動奏我淒淸梁甫吟江行早眺言懷一首春去夏來常水宿蒼茫萬里看朱旭山色遙開茂艸碧江流半是浮萍綠誰辭龍臥傍塵埃自笑鰲連釣溟曲焉知足下無靑雲不見雙雙舉黃鵠白公堤送別一首白公堤邊綠楊樹北上行舟攀此去拂送徵人每不還搖斜紅日畱難駐千古悲歌散紫雲片時帆影迷江霧莫向河梁愴別離人生總是浮萍聚鐵瓶篇一首仙人飄颻自何至紺髮方瞳紫霞气金瓶貯酒醉枕之玉山頹臥幹將市時人不識謂凡流轉眼飛空那可求鼓琴知坐白羊石吹笛應還黃鶴樓此瓶昔把玄丘去至今猶記仙人處吳王宮西碧艸春千年空自想飆輪

卷第十七言古詩三十六首送蔡子師古楚遊一首齊女門訪張叟畱宴竹下一首鳳凰臺歌送顧布政華玉之武林一首送施宗錫歸福州一首送王子卿之金陵一首送王兵部汝中之中都兼柬蘇禦史允吉一首元旦郊宴一首觀郡國迎春一首人日杜感園一首五日追憶往歲客途一首春江曲一首讀史記詠屈平一首過江總廢宅一首石湖歌一首遊蘭亭覓王右軍輩四十君流觴處一首茅山贈董山人景胤一首暘谷行一首廬山吟一首葵之軒贈四明張儀部乃翁一首金昌亭逢程誥有贈一首華泉歌贈邊尙書一首五湖上寄廖冢宰一首紫芝行寄孫一元一首秋日懷武林朋舊一首七姬行一首山姬行一首廉石吟一首聞談偏髯老仙者一首閒適一首豹犢行一首石湖歌一首悼張氏二孝廉歌一首新楊柳四首

五嶽山人集卷第十吳郡黃省曾著

七言古詩三十六首送蔡子師古楚遊一首蔡經蘇臺秀幽情愛山水家近毛公壇身居洞天裏時時春風棹一舟吳王勝迹皆探求孤懷忽爾憶江漢飄然特作襄陽遊襄陽峴山靑無攺輕裘緩帶人何在古碑讀之不流淚空云功徳髙四海巍巍自有宇宙在登賢眺聖俱塵埃君畱翠微襟抱開飛觴搖筆何徘徊淸心復爲淸潭賞桃花不言映君舫明月沿求弄珠女錦波粼粼人巳往鹿門古城東昔居龐徳公亦有孟夫子采藥欽髙風乘興回艫金澗處朗吟白雲何時去考盤石牀棲隱間飛光獨照靑巖樹今爾尋遺蹤攀踐心無窮不見浩然子徒看丹桂叢卻笑紛紛長安下朝朝風﹠﹟63141﹔立踏動車馬從來寧老軒冕中選丘遵壑情何寡予也憐君負逸調襄陽名山復吟眺歸來覽爾大堤作蘇臺把袂一長笑齊女門訪張叟畱宴竹下一首東吳張季鷹髙懷寄林下種竹成翠云蘿牕色堪把平生好酩酊何曾廢杯斝借問醉何處習家池上頭𨿽云五湖濱宛對瀟湘流不覺人間有黃屋未嘗一日無淸秋我來脫巾坐終夕開琴欲去還淹畱鳳凰臺歌送顧布政華玉之武林一首鳯凰臺前動春艸春風吹拂金陵道白鷺亭邊掛短楊淸溪閣上啼芳鳥吳中顧榮如謝公東山抗步紅霞表花開綺岸延舉觴云落淸牕照揮灑去年予作秦淮客新秋梧桐漢樓碧秦淮浮我鸚鵡杯明月六龍齊下食江流東西別幾時帝爲蒼生起安石仙舟過泊姑胥臺相逢談笑明星夕臨川悠悠送公去祖餞傾城垂柳處伐皷揚旌適武林天涯悵望桃花樹飄飄揖謝鳳凰臺鳳凰靑山湖上開鳳凰南飛五雲遠十一海郡皆春回行看振羽鳳樓上禦苑應歌鳳鳥來送施宗錫歸福州一首花移北牕日竹灑南榮風雙燕語度水一蟬吟流空晉安施宜生別我吳城中因談三山秀問爾長春宮但云艸木繁巳無臺觀隆功名不值一杯水忽然使我懷莊公君平昔日於此地延年祕訣畱山翁飄飄今日拂衣去亦可巖壑求遺蹤他年我作石門﹠﹟62377﹔爾其待之降虎峯送王子卿之金陵一首憶遊武林時君家綠杯舉白雲如楊花拂灑縈空起髙堂淒淸彈錦弦我吟鮑照瑤臺篇逢君意气卽傾倒別時幾載心茫然閉門偃臥吳宮邊花溪忽遘王猷船故人相對還相憐金陵去訪鳳臺迹三山眺落長江煙霜飛九月不堪客歸來願及春風前送王兵部汝中之中都兼柬蘇禦史允吉一首秋霞宛送金陵棹暮雪重過赤門道已解停車問綠苔還憐采藥棲靑嶠芳艸王程別柰何徵帆流鴈引長河淮南爲寄乘驄客念爾勞勞積夢多元旦郊宴一首春風一日吹郊柳平明走馬章臺口壚姬巳有弄芳心遊子初開艷陽酒蛟龍何必霄漢圖黃金買醉且當歌人生莫把紅顏色空擲江頭東去波觀郡國迎春一首靑陽淑气迎靑野彩仗朱軒鬭驕冶紅粉先垂燕子簾俠兒早泛桃花馬去年春望闔閭宮今歲相看人不同總道芳樽邀綺日難將衰鬂染春風人日杜感園一首春風昨度長洲苑撰酒邀歌踄蘭畹綠竹初尋此日林靑山宛對當時巘張﹠﹟62678﹔﹠﹟63140﹔系進酒揚妙歌千金舉壽賓朋多樂胥髙會各言醉參差芳榭生銀河五日追憶往歲客途一首去年端午長淮道今年端午家鄕好異國誰開角黍杯香樓競折菖蒲艸五色﹠﹟62678﹔﹠﹟63140﹔系盤續命文千金寶飾女如雲追思作客胡爲爾綠樹黃鸝不忍聞春江曲一首碧月明霞是襟抱遠壑深溪縱幽討孤舟搖拽白日懸淸江忽已生春艸千里應同放柳新一時獨聽啼鶯早東西南北徒自勤世上何人識懷寶讀史記詠屈平一首上官奪憲令懷王麾左徒離騷光日月其詞郁芳敷西秦虎狼國寧肯捐商於赤子斬八萬血流丹陽波大困藍田戰薄言漢中和張儀挽鄭袖柰爾蛾眉何楚秦𨿽婚姻屈平雪涕不可行鸞旗斾斾武關去至死空含歸郢心令尹遷令人江南吟江濱芳艸對愁顏漁父見枯形溘然甘心葬魚腹不以熅蠖搖其貞因與汨羅水同垂千載名廢書嘆孤潔誦言忽沾衿古來雞雉翔且舞獨彼鳳鳥生無晨蒼蠅邑犬何營營霜秋感激懷沙臣過江總廢宅一首江令有遺宅段侯種花柳豈知越歲年此地復非此君有人事多變遷榮華詎能久君不見狂秦昔築子午臺沛公來登酌金斗神龍赤烏他姓居梅梁重云亦不守虎士揮戈走鳳輿六代興亡如反手春風淒然傷我懷落星樓前一沽酒石湖歌一首涼日有佳興花江攜小舟邈然越來溪遠映靑山流吳天盡染紫霞色五湖浩弄蒼煙秋西施一日彩雲散芙蓉千載余荒丘繁華轉眼何足言人生適意須當年金樽攬取洞庭月綠琴靜鼓髙山弦從來一兩謝公屐常在幽林大壑前遊蘭亭覓王右軍輩四十君流觴處一首晉家上巳修禊筵髙會蘭亭曲水邊流觴取醉惜紅日四十一公情快然長湖髙嶺各遊目寄傲林丘成好篇當時俯仰巳陳迹一日瀟灑今千年鏡湖五月開紫蓮尋幽獨扣淸風舷泠泠萬籟吹遠天靑山碧水爭蜿蜒雲中飛蓋弄芳靄柳下攜壺坐綠煙行行披艸拂殘碣寂寂看花懷昔賢石橋東跨古流水酌之聊以怡心顏歸來明月待蘭渚照我知章酣醉眠茅山贈董山人景胤一首不謂吾子住中館三年詢爾江海人茅山翠微遇道士始知正臥華陽春暮日不落照我至黃冠紫衣晤語親麻姑未來有白髮何時對席吞麒麟暘谷行一首我聞大荒之東開暘谷千古芳菲耀扶木六龍騰禦不暫停朝朝掛向枝頭浴靈氛霞气飛淸曉流波常泛三靑島甘華不種還自生食之能使朱顏好茫茫仙家幾萬里包山之谷頗相擬虛明別有日月光幽深似隔桃源水金城王屋皆可通龍威丈人居此中赤書讀罷紫冥去蒼苔滿谷生春風接輿落魄歌鳳凰東天日望蓬丘長麻姑若得云車下攜入玄洲不老鄕廬山吟一首我聞匡廬山西峙宮亭湖少讀神禹經昔爲天子都背岷南來幾千里巍峯秀出名香壚石鏡孤圓照閶闔屏風九疊開蓬壺盤霞錯日气熣燦天雞紫鳳鳴相呼匡君騰遊太淸境空畱碧漢靑山影冬春不斷霜雪光晝夜常看二輪景天池猶餘慧遠芳蓮花宛種仙人杏長風自昔吹二龍明月當時照三隱予也縈懷十餘載披圖蕭爽心泠然行當騎鹿芙蓉頂長嘯支磯玉女前葵之軒贈四明張儀部乃翁一首葵之軒葵之軒葵生一何芬華翹翹鳳幹燁燁丹葩涵精降宿抗如疏麻薄言致之昆明之遐羅生碧階燦若披霞載辟廣軒君子是嘉葵之軒在四明三奧之山鄞江東海之濱抱以日月湖妙觀寡倫大枝昂紫虛小枝千靑冥萼萼傾太陽龍光燭無垠翡翠來翔鳳凰以臻邁華林之麗植冠銅爵之繁英葵之軒綺井网珠淸宇含霜雕楹出霓眞人佩金璫遊遨而相於饋之珍肴進以瓊壺髙妍八素文玉顏永無移靑骨曜方瞳一舉昆侖隅采爾灼爍芳萬載以歡愉金昌亭逢程誥有贈一首故人曩昔春前別武陵桃花溯遊楫萬里遙尋歌鳳臺三年不出啼猿峽吳王宮邊今復春重來此地訪情親還將舊日相思意對汝壚頭邂逅人華泉歌贈邊尙書一首君不見峩峩名山華不注芙蓉秀出靑冥間霓旌雷轂竟何在石道空餘芝艸斑綠云萬古畱不散赤松嘯父來登攀蓬壺方丈去幾許仙人明月吹簫還銀河宛轉落此山素琴日夕鳴潺湲鳴潺湲流不巳千年若待邊夫子幽懷不減鹿皮翁潄酌瓊瑤紫霞裏玉醴頻餐體骨輕紅泉一咽容顏美曉嶂常銜鸚鵡杯春風獨泛桃花水憶自翻飛入帝城薜蘿恍惚千巖淸翠澗勞思照野服靈波屢夢沾塵纓迢遙回首山中樂解道王喬事堪學笑騎神鯉問滄海坐聽天雞倚東嶽鳳苑猶歌李謫仙金門尙隱東方朔五湖上寄廖冢宰一首憶昔秋風吹綠艸髙談落日長安道司馬渾忘席屢前山人不惜心傾倒說詩謂似匡鼎來論文頗愛桓譚好髙牙霜戟羅紫纏神謨廟算淸南天長江碧海無烽煙飛揚叱吒公侯前紛紜車馬如流川忽念黃香臥窮巷停騶駐蓋相盤旋頻揮玉塵情不足每讀金聲才愈憐我歌白日閒艸玄公亦還山請暮年龍顏眷擢司衡銓徵書侯騎何聯翩白雲那可系行色黃鶴安能招錦韉三臺之上寶鏡懸千官不得逃媸妍遙聞桃李絕蹊徑操比冰壺風凜然山濤密啟九流悅左雄一疏羣芳傳攀思嘆息雲霄隔空抱髙山流水弦君不見南陽昔有臥龍客莫道丘林無大賢紫芝行寄孫一元一首孫子具淸觴邀我坐秋日幽庭靑蔥桐樹枝翠華涼風轉蕭瑟酒酣浩歌情益歡紫芝煌煌攜我觀樽前空餘再三把霞色云枝屢欲餐岧岧五嶽龍莖長飄飄不久蘿衣往鹿皮之子諧我心靜掇靈柯發孤想朱顏俯仰玄鬢消坐憶丹丘驂鳳鑣瓊篇昔謝茅君授他日相思弱水遙秋日懷武林朋舊一首我觀西湖日春水桃花流傾城羅綺踏芳艸冶子笙歌喧畵舟靑山一兩謝公屐雲霞日弄香林丘歡娛轉眼亦無幾吳門忽已逢新秋蘿牕臥疾理丹餌閉門兩月無遨遊良朋翹首苦相憶金杯不散胸中愁七姬行一首七姬容華若桃李秀色明眸世無比洛陽潘嶽買千金翠閣蘭房共花語艷舞嬌歌經幾春姑蘇臺上起烽塵夫君報國提龍劍秋風啼殺如花人辭君別君猶戀君鳳鏡鸞裯那忍分匆匆紅粉玉顏盡一朝化作陽臺云綠珠墮樓情可憐湘江二女心巳然香魂杳杳去何處空使芳名千載傳君不見古往今來若朝暮美人多少凋霜露淸風誰可攀七姬今日猶悲春艸墓山姬行一首山姬二八來我家鬂有靑雲臉有霞身上曾無片羅綺空令顏色嬌如花竹間蓬戶未嘗厭寶鏡蛾眉時自誇向平若覓仙丘去載爾靑山黃鹿車廉石吟一首驄馬臺前一片石千載猶含郁林色當時玉度凜歸舟此日髙風播南國世人作官多好金靑鳧白撰無厭心君不見子孫轉眼卽銷盡能如此石畱於今聞談偏髯老仙者一首太白峽裏偏髯翁靈蹤難覓棲眞處髙壇黃石爲故人古嶽靑松是年歲綠鬂能經滄海枯紅顏常使靑春駐我亦飡霞牧羊者何時挈向云途去閒適一首吳王宮南一畝居中林日與髙賢俱相逢不惜解貂飲春風共倒花前壺鶴客頻嫌紫霞晚山妻卻笑靑錢無仲尼有玉且不售何必營營求爾沽豹犢行一首君家豹犢出何許紫片霜毫自成綺龍種堪乘天子車兔飛可奪將軍壘幾飾雕鞍超萬羣一餐綠粟馳千里乍爾驤纓掣電生常時舉足風雲起臨流解惜錦障泥看霞欲誇仙人履逸气騰淩碧空外長鳴蹀躞花林裏春風放齕三山艸秋日遨遊五湖水伏櫪藏輝滄海湄伯樂如逢價無比石湖歌一首五湖蒼波南際天紅沾紫嶠相聯綿秋風八月動浮棹欲向銀河求爾騫吳姬三兩踏香路國色名花奪人顧芳艸空畱西子心啼螿忽響文君墓人生百歲俄頃間休臨綠水矜朱顏君不見去年此地如雲女一逐東流去不還悼張氏二孝廉歌一首謝庭雙玉樹呼爲連城寶家授匡衡詩靑春弄緗縞結志成云虹抽毫盡芳藻世上齷齪儒立談皆挫倒我夢吐鳳凰著書臥蓬葆閉關寡交遊藜藿未嘗飽丈夫攬轡天下淸區區一室安足掃兩賢通家獨相念綠竹蕭齋過論討伯氏昂藏千丈松仲也溫如明月皎初覽章華駭邊讓每讀靈光羨文考何意淸廟材忽然隨秋艸吁嗟人年本蜉蜉楚楚衣裳空自保古來彭聃久灰土眼前富貴行枯槁惟傷二壁一時碎爲歌哭我平生好新楊柳四首新楊柳新楊柳絲絲盡掛文園口芳鳥空啼碧玉枝靑樓不見紅顏婦柳新人故愁柰何忍對楊花歷亂多去年此日垂楊下憶汝春宵共踏歌香階艸香階艸蕙葉蘭花綠閨好怪爾春風作艷陽吹噓不管人枯稿昔年陳艸今復靑昔年佳人歸杳冥獨憐畱取羅裾色暗結愁思亂廣庭綃牕月綃牕月三五匆匆易圓缺往歲常懸兩地心今春忽照千年別窈窕歡同月下杯翠翰紈扇幾徘徊淸光不復佳人對永夜孤飛度綠苔雕梁燕雕梁燕年年歲歲常相見檐下猶垂芳艸簾鏡中巳歇桃花面平生雙處似雙飛訣沒離魂不再歸是處逢春添綺麗偏予閨合減芳菲

卷第十一五言律詩六十首步赤門舊溪閒詠一首榻上一首壬午對鏡一首南星別業樹藝覽汜勝之書一首鵲橋別業一首乙酉初見白髮一首遣興一首內人治蠶一首枕上聽雨一首聞早鐘一首夏日山居一首聽琴一首夜由吳宮遺址步歸精舍一首山居一首南星艸堂雜興一首周子雨夕談對一首采藥山溪歸泛江滸一首歸自京口舟中讀靑華祕文一首山妻以老子拔白日去予皓發一首癸巳三月十六日終南道士李君過論仙旨甲午此日範山人以服食書至一首白髮一首泗州精舍與明慧上人談禪一首四月八日報恩講寺齋會一首訪東丘上人不遇一首洗公方丈一首夏日登吳王宮東道院一首寶光寺同門生輩一首張儀部觴予朝天宮西山道院一首皇戚邵子招飲西山二首至香山新寧伯譚公邀宴山堂一首七夕宴顧大夫園亭二首顧華玉徐世禮觴予武寧王宅東園一首陸生望時邀玩牡丹予口期二十三日乃前則陰晦至獨晴霽爰愜賞懷次旦風雨復作問訊牡丹一首宴萬都閫宅二首宴張戶部髙士軒遲月分韻二首宴客園聞樂二首暮春宴白禮部舟中一首許少卿伯誠席上遇馬司業仲房一首同馮明府全邑博諸君宴虞山南軒一首宴兪光祿宅饗自斃象脯聞侍朝儀五十餘載矣二首同孟中丞集邊司徒官舍一首同謝少南徐霖宴魏國東園四首宴友人園一首大司馬喬公觴餘淸涼寺一首超果寺訪張進士承憲宴集一首同鍾貳守趙別駕樊郡推宴何別駕官衙得陽字一首陳園三月之宴二首山陰郡守南子大吉招飲大觀堂一首瓜州鄕思一首登金剛寶座一首

五嶽山人集卷第十一吳郡黃省曾著

五言律詩六十首步赤門舊溪閒詠一首溪水偶隨步來看城外山靑靑五楊柳宛似柴桑間白日不肯駐世人無有閒淸鷗正飛下且莫抱琴還榻上一首短榻吟還可幽居眺得兼燕回花淡淡蝶泛艸纖纖遲日難過屋輕雲不滿簾所歡能到此明月共須淹壬午對鏡一首寶鏡照顏色不回桃李春因思少年日如作夢中人此去化無巳後來看豈眞飄飄出塵气難與映麒麟南星別業樹藝覽汜勝之書一首少小愛桑麻農書凡幾家圃栽常抱露池步屢逢霞靑粉衣沾竹紅煙醆媚花山圖還種藥不遣鬢生華鵲橋別業一首花苑開茅屋相如四壁空囊懷季子劍門倚吳王宮竹色迎云白槐陰弄日紅時愁詠梁甫抱膝擬隆中乙酉初見白髮一首山姬初鑷白明鏡忽看霜玉酒情翻切靑精意不忘接羅渾欲映花鳥自堪傷安得除衰老仙臺想作郎遣興一首吳苑一丘臥黔生恆宴然浮雲不寄覽芳艸自爲年鏡發空銷綠文心秪抱玄時攀古人迹淒愴眺山川內人治蠶一首靈雨灑芳澍柔桑低綠枝暖閨看蟻候曉合把筐時吳俗新開業邠風舊詠詩敝裘慚季子賴吐玉蠶絲枕上聽雨一首檐頭滴九月枕上聽孤燈木葉沈多少霜鐘鳴未曾故茅初識漏新谷忽愁升嘶馬門前過令人感夙興聞早鐘一首帶月飄晨寺和雞動曉城衣冠催共起車馬警孤徵忽破林巒靜殊添枕簟淸他鄕有愁客應自淚殘聲夏日山居一首孤亭橫曲沼髙樹掛輕蘿鳥下如窺戶魚遊不避荷獨畱蒼竹醉閒與碧山歌寂寞北牕夜時時明月過聽琴一首敞閣蘿風入泠泠吹素弦雲中回紫鳳露外泣寒蟬宛亮澄林气淒淸下羽仙開衿納行月玉樹自堪憐夜由吳宮遺址步歸精舍一首曠入吳宮步逶迆野術過返家遊思剩行國代情多樹色連星靄池文接斗河綺羅芳艸換今古恨如何山居一首幾月山中住淸幽意不嘩衣裳成艸木談語半煙霞屋壁生雲气牕虛墮竹花漁源倘探入將謂避秦家南星艸堂雜興一首花寫最澄溪霞橫不斷陴日含山气落雲抱水容移遊蓋自玆遠歸琴何太遲修楊彌望夾隨步領風吹周子雨夕談對一首子興在雲海招遊惟竹林燃燈淹夕語滴雨動秋心白雪憐淸調明珠悅好衿來朝山水霽同作孟嘉尋采藥山溪歸泛江滸一首采藥花源入天風拂荔袍步含溪日迥歌逼島云髙海上吹芳鬢山中貰玉醪坐看山月起長笑倚江舠歸自京口舟中讀靑華祕文一首江覽意仍余舟行向碧虛四空連物色孤影入樵漁流水送歸興白雲看道書平生紫霞想去矣欲飄如山妻以老子拔白日去予皓發一首非關畏遲暮非欲鬭芳年秪恨春風日翻無碧艸妍玉絲金鑷斷仙訣美人傳且待還丹後當回寶鏡玄癸巳三月十六日終南道士李君過論仙旨甲午此日範山人以服食書至一首去辰逢羽客今日剖丹書兩歲皆祥及三春有慶余意芳尋玉艸心轡總霞車攬此松喬思仙謠一步虛白髮一首鬢以從衰白年華荏苒過舊知愁畔長今信客中多靑鏡翻銷綠芳春不上和惟餘壯心在看劍意如何泗州精舍與明慧上人談禪一首妙境踐幽嘉紆襟共演車潤心奚假露拈義不須花眼破人天相宗承教別家林間挹髙秀談暮石門霞四月八日報恩講寺齋會一首剎討三禪勝心含萬有輕法云神轡逸空日戒珠明設樹餐天食零花詠唄聲共知玄想地兜率仰慈生訪東丘上人不遇一首言訪彌天秀秋過兜率宮泄云畱片白西日抱斜紅香室虛猊座林檐戞翠風白頭江榻影何處倚支公洗公方丈一首雙樹開香域諸空湧梵霞上賢談有麈髙衲演成車法裏無人我門中絕悟遮道安欣與對羲日近河沙夏日登吳王宮東道院一首吳國余臺古千年迹未磨煙華增柳潤云物助峯多貰酒登臨舉邀琴嘯傲過王墟芳艸徧長息覽山河寶光寺同門生輩一首艸暗芳階色風回綺樹光五霞燻席暑一雨薦杯涼酒意添山老云心切向長吾徒有朱鳳竹下任畱將張儀部觴予朝天宮西山道院一首綠殿枕丹丘珠臺啟宴遊雨飛仙觀午云入冶城秋靑鳥臨杯語長江抱席流國華偕上彥西日任淹畱皇戚邵子招飲西山二首皇宇戒金方崇云眺路長名花看客艷芳艸度車香縹酒王孫送靑琴遊子將諸天開晃朗畱與奏春觴藻景鳳城隈迢遙引翠臺朱輪隨徑歇芳宴逐林開天酒椒宮下文魚禁籞來戚侯多意气一霽野人懷至香山新寧伯譚公邀宴山堂一首松嶠驂鸞地靑山集翠堂饌從霞戶出樂以月林張下客龍裾貴娛春鳳燭長興幽談午夕星榻臥花芳七夕宴顧大夫園亭二首月墅淹秋宴風臺引暮弦誰知歌舞地正值女牛天翠竹低畱客銀河迥度仙昔年池館在重到興悠然奏曲流云駐張筵片月明一秋歡令節七夕共浮生靑鳥虛髙會丹砂自遠情輝輝瞻灝闕早巳鵲波盈顧華玉徐世禮觴予武寧王宅東園一首帝國名園集王家物候新如何麟閣第能醉竹林人艸碧如經雨林紅宛入春不慚公子宴飛蓋拂花塵陸生望時邀玩牡丹予口期二十三日乃前則陰晦至獨晴霽爰愜賞懷次旦風雨復作問訊牡丹一首雷送春檐雨風愁檻畔花昨開猶爛熳今委恐泥沙繁盛皆如此蕭條底用嗟向來一日賞天與借晴華宴萬都閫宅二首玉苑蘭泉集金陵縟館招露斯娛酌醴霞際賞吹簫紫旦傾文話黃圖謐遠韜酩余看意气麟閣待天宵曠別歡求友張樽武烈家翠沈芳樂李紅剖雉亭瓜鳳嶺浮炎藹龍城吐夕霞枕經兼妙算鮮爾握髙﹠﹟62132﹔宴張戶部髙士軒遲月分韻二首爽澹郎官宅銀河瀉不堤同遲一片月各就五言題露竹搖秋緯風堂響曙雞主人眞愛客不覺酩如泥令節逢秋半華筵啟夕初栢風淸艸閣蛩露暖花除杯白無歸酒盤靑有繼蔬妬雲遮不可早巳爛東虛宴客園聞樂二首訪客淹芳地張筵愜賞心聽簫疑有鳳看石似棲林風轉生涼吹云流度薄陰主人畱片月延我夕杯深勝集張名樂華軒有艷聞別成單赴節五合總流文柳折全披怨梅飄半落芬始知揚妙曲一奏可停雲暮春宴白禮部舟中一首長安有徵客蘇臺觴故人同持芳艸興並宴綠楊津花間歌易艷別地酒宜頻復憐三月暮將曲駐陽春許少卿伯誠席上遇馬司業仲房一首天路花初雨皇居燕始翰俄於一席上得有二龍看故對承筐戀新交伐木歡淸言相映發不厭吐如蘭同馮明府全邑博諸君宴虞山南軒一首冠嶺崇嘉勝南軒始共過駕輿淩紫漢張酒挹明河地卽神仙境人逢文學科似憐歌舞夕澄月借金波宴兪光祿宅饗自斃象脯聞侍朝儀五十餘載矣二首南越當時獻充庭五十年天房叨上豢龍陛雜多賢徒斃空瑤象爲珍秪禦筵如何髦約美傳向艸茅邊作獻殊雲貴居朝似所安﹠﹟62132﹔藏那可得丘徙任相看致遠能千里殘生當一餐偶分南海味爲爾寄淸嘆同孟中丞集邊司徒官舍一首九列華堂集蘿衣媿簡招霞將仙液瀉風借玉河飄分奪南金重歡移北斗杓誰云鵬鶡異今日共逍遙同謝少南徐霖宴魏國東園四首竹把瑤樽愜山登紫屐宜玉漿催鳳俎紅燭繼龍曦月是金堂照風爲錦幕吹勝情猶未巳移席向芳池九日王園燕金風錦席飄竹新三疊翠花映百重嬌絲柳牽遊興鸞弦動賞謠澄空生片月爲我作芳宵飛蓋成幽曯駢筵作曠尋薜蘿堪解帶泉石合開琴林曲花如隱池淸鳥似臨宛辭陵子貴髙有灌園心星沼天爲澤仙陬帝與開云皆怡客吐鴈乃侑樽來山擬蓬壺築花如洛下栽不須妝綺繡春色自常催宴友人園一首涼月始臨仲園亭啟宴杯客逢皆故好花對卽新開江鯉爲林饌朱霞趁客懷秋風雕柳色何得管中催大司馬喬公觴餘淸涼寺一首虎士行芳饌虛亭倒玉壺殷勤司馬意登覽縱潛夫二月淸云落三山白日孤遙看春艸色醉殺莫愁湖超果寺訪張進士承憲宴集一首謂子髙衿者經時棲鷲林舊能談徳觀玆復撰文心眺處靑山郭閒來綠水琴何期芳醑載江國共遊臨同鍾貳守趙別駕樊郡推宴何別駕官衙得陽字一首淑候啟黃堂嘉筵命綠觴人瞻五馬貴河潤四星光玉樹攀才妙蘭風挹政芳幸同吳國艸於此沐春陽陳園三月之宴二首翠苑韶華麗綃衣物候和春花催夏放夕鳥換朝歌杯綠承芳艸筵紅接絳河平生掩窮巷情爲辟疆多翻燕紅簾幕流霞玉酒壺坐鶯垂密柳傒鳳列髙梧弱艸如輕帶名花學子都當杯寧惜醉龍劍爾須扶山陰郡守南子大吉招飲大觀堂一首巖半標公署冰心掩閣寒爲歌靑嶂裏聽訟白雲端仙吏眞成隱山城易集鸞邀賓化行日淸把玊琴彈瓜州鄕思一首平生未遠別遠別倍言愁北路同春入南心並水�寓書瓜步馬積夢廣陵舟願借東飛翼歸傳少婦棲登金剛寶座一首金座參差表言開中印圖五區空界出千刼帝輪扶籟入層鈴度云含眾象敷鳳城歸路晚偏系客心孤

卷第十二五言律詩八十九首山陰與陳太守季昭同泛鏡湖覽秦望少微諸山月上歸一首朱陽館步至陶隱居墓傍二首登茅山同仲兄作一首謝公墩一首初泛五湖二首黃山一首大石山寺一首八月八日泛石湖一首禪興寺一首禪興寺梁公主墓一首過吉艸庵一首春泛鏡湖一首予遊牛首山大司馬喬公饋以法酒兼命武士導之夜宿僧捨二首報恩寺一首金壇令任佃約遊顧龍山雪阻不果一首楊相國送酒金山寺泛舟大江登妙髙臺五云朝陽二閣吞海亭飲中冷泉二首蘭亭一首丹徒畱侯廟一首泊舟支硎經靈巖遊赤山夜珠塢二首水宿溪上一首探桂嶺一首六月廿四日荷花蕩一首理棹虞川一首登達觀亭一首淸明日望西苑一首登淸涼山一首瓊花觀一首過沛一首畱城懷古一首登來靑軒一首與邵莫二子遊七眞諸洞一首遊駙馬山莊一首境山寺一首宿堯峯山寺一首靈巖山寺一首西施洞一首采香徑一首姑蘇臺一首玉泉寺一首瑪瑙山居一首北髙峯一首韜光寺一首靈隱寺一首飛來峯一首天竺寺一首登天池山一首登見海亭一首謁老君廟一首同王胡二總戎登淮安新城一首客中聞歌一首望虎丘一首北固一首秦淮客思一首入京一首九日客路一首金陵夕詠一首金陵七夕一首秦淮舟次對月一首毘陵午雪一首張灣發舟一首有懷一首入齊地阿城聞蟬一首新閘曉行一首黃家集夜思一首黃家集夜思一首春初元旦在淮歸又值五日一首界首乘夕進帆髙郵一首夜述一首寓大佛寺一首越江春泛一首溧水步至觀堂假宿一首溧陽舊縣橋轉至深溪一首虎丘雨集一首拂水巖一首重至拂水巖一首渡淮二首金陵客館行藥至烏衣巷轉至秦淮靑溪上一首渡江聞笛一首平涼歌一首宴虞山招眞治來云閣答鄧子文度一首盛子攜酒城中爲宴一首中秋日集顧子桐陰館一首種竹一首

五嶽山人集卷第十二吳郡黃省曾著

五言律詩八十九首山陰與陳太守季昭同泛鏡湖覽秦望少微諸山月上歸一首海日生秦望山云湧少微南湖浮畵舫初著暮春衣艸色天際合桃花鏡裏飛澄波三百里新月共沿洄朱陽館步至陶隱居墓傍二首昔日朱陽館陶公悅白雲結廬追選客標捨近茅君久向玄津去空餘告逝文客來春欲暮瑤艸閟仙墳福地長謠罷陽春窈窕遊花深朱陽館栢古玉晨樓石頌今猶在龍芝何處求白雲持不可嶺上自悠悠登茅山同仲兄作一首山椒麗飛殿遙望際天涯不見龍鑣客空看洞口花衰顏憐日月大劫小河沙日暮徵車歇銜杯羽士家謝公墩一首往時王與謝命駕冶城遊千載聞遐想二公今古丘同心有李白異代仰風流感激生靑艸予來空復愁初泛五湖二首大闕帆輕掛東山日浩臨蛟龍蟠地穩波浪際天深少作楊泉賦遐生範蠡心相風無不可寒色對孤吟得性眞良計宣城有故謠選來多勝迹行處有靈潮觸霧偏含席穿雲漸隱舠霜前秋塞鴈駢翼向南飄黃山一首洞壑容丘宅靈源曹阮家辟巖皆玉府流水亦丹砂五色云方吐千年樹乃花仙蹤何處覓徒挹紫城霞大石山寺一首學鳳飛巒峻如龍偃岫長午崖猶未日秋洞不凋芳芝磴霞沾屐林樓翠惹觴曠寥僧坐久摘果供焚香八月八日泛石湖一首山气帶煙浮湖波納雨流樹梭鶯織曉天字鴈書秋禮石參靈象停磯並女牛彌空縈柳色隨處接芳遊禪興寺一首寺有梁妙嚴公主墓】妙域千年構金堂七代華香雲流化國慈雨灑禪家翠擁天孫樹紅開帝女花寶琴淸覺思寥寂語河沙禪興寺梁公主墓一首梁日乘龍第當時舞鶴歸沁園開施果明月掩容輝玉匣藏金苑秋云護夕扉吹簫人不見猶憶鳳凰飛過吉艸庵一首池剎居偏野雲霞日異開松聲淸座梵竹气灑林苔白鶴佺期覓靑梯靈運來偶看香閣詠因愛皎然才春泛鏡湖一首佳麗搖新望云空鳥不稀樹春花欲語山暮日知歸小棹浮羣象澄波日﹠﹟63140﹔英客衣暝余還鏡裏天月借淸輝予遊牛首山大司馬喬公饋以法酒兼命武士導之夜宿僧捨二首雨徑探雙洞云房酌兩泉牛頭吟古寺兜率醉髙天夜榻流僧梵春巖受客眠應知西省客懷我紫霞邊憶昔髙皇帝春山轉翠旗龍顏開遠眺天筆賞新詩八代無停晷羈人有獨思不眠牛首夜偏動鼎湖悲報恩寺一首帝祉開金剎皇郊啟象林鳳云邀客駐龍日想天臨寶樹交加絡華廊窈窕深浮圖輝寶炬夜夜耿河心金壇令任佃約遊顧龍山雪阻不果一首顧龍山寺古崒嵂倚春塘翠輦經遊遠扶車照燭長松云畱法曲蘿薜掛仙牀悵望金壇雪攀登意不忘楊相國送酒金山寺泛舟大江登妙髙臺五云朝陽二閣吞海亭飲中冷泉二首絕島浮蓮宇明江湧化城龍回銀浪轉鰲戴碧山行南北舟檣帶東西日月縈中泠流玉髓宛似汲蓬瀛一片回波石何年梵剎開江流萬古去濤帶六州來釋子呼黿起山人指鴈回洪瀾須不作荀羨在髙臺蘭亭一首人世有生滅江山無古今千巖猶秀色五月始登臨自到流觴處因生風燭心吾遊亦陳迹回首動悲吟丹徒畱侯廟一首畱侯有遺廟幽枕碧江潯偶此白雲謁猶欽黃石心椒漿秋一奠松子我將尋明月下孤棹蒼蒼楊柳陰泊舟支硎經靈巖遊赤山夜珠塢二首林麓轉秋淸花村間嶺成遙尋赤山奧言就白雲生霞塔畱吳殿煙墟辧越城人間不貴寶何用夜珠名室以支公建山猶皇妹名紅雲升白馬綠艸掩珠纓奏酒開今眺遊軺動古情石門棲玉館彌使客懷縈水宿溪上一首移舸含山宿推篷向月停茞蘭杯夕气蟋蟀枕秋聲野詠神襟王蘿衾夢寐淸忽聞歌子夜江上蕩遊情探桂嶺一首言與尋芳者來攀桂嶺陽九山歸曯麗萬樹並杯香遠襲乘風細髙零挾露涼鮮葩臨吐月如競摘姬妝六月廿四日荷花蕩一首競楫都人集喧遊國事傳探芳憐勝日攜客討湖天玉笛催新柳紅妝奪始蓮開襟歡未極沽酒不論錢理棹虞川一首林候轉秋光云陰喜乍涼遙持故人意還覓舊遊鄕秀野彌山綠流川接海長預歡遵躅勝不覺酩淸觴登達觀亭一首絕嶂危亭構言登四曯開村疇千拱帶邑水七盤回雲气將山至秋光挈海來況看壺嶠邇應可問銀臺淸明日望西苑一首紫殿含云列黃居吐日攢人間楊柳色天上得先看藻鯉騰文浪華鶯度玉欄萬年瞻郁翠春象映遊觀登淸涼山一首古剎石城裏逶迆丹磴攀殿懸秋靄樹江吐夕陽山法食供遊饌林杯悅旅顏無勞支遁馬碧艸步人還瓊花觀一首宛轉云郊步探芳問福庭鳳臺非舊樹龍篋閟殘經安得丹如日虛慚鬂巳星紫煙乘鶴者爲我接霞軿過沛一首偪陽千古國泗上起飛龍帝業黃沙在山城紫气空舊亭迷艸綠新縣接霞紅余迹猶堪訪歌臺標大風畱城懷古一首帝師懷寶劍此地遇髙皇綠艸封侯土華芝辟穀方算成秦楚滅謀罷鬼神藏尙有畱城月千年屬子房登來靑軒一首峻閣標靈嶂盤回翠岫連佛香雲和裊天燭斗齊然萬色𨿽看界諸空悉露禪道林調白馬於此業靑蓮與邵莫二子遊七眞諸洞一首駐馬翠微中山蘿漾夕風言探七子躅因躡五城宮洞艸徒看綠丹鑪巳罷紅飆輪不可見吾欲母禽通遊駙馬山莊一首貴主辟靈扉黃村倚翠微星楡當子牖天柳拂孫磯仙犬迎花吠金樽欵客揮碧臺明月裏常度鳳笙飛境山寺一首石磴層懸剎花梯客駐攀云侵蕭子國天入楚王山馬法藏金殿龍靈護綠關林臺銷赤日旅眺一怡顏宿堯峯山寺一首華年來寶地中歲扣香關聽鳥惟常集棲雲不待還松宵風灑榻湖曉气彌山況有林間侶霞鑣喜共攀靈巖山寺一首古嶠空煙暮前宮蔓艸秋山看吳國盡湖睇楚門周金沙銷佛劫玉殿罷王遊詎識登臨裏猶深麋鹿愁西施洞一首西子芳遊處山椒尙有名花畱看鏡色云斷舞衣情河在無星度臺空罷雨行總言誇絕代終是愴傾城采香徑一首繚繞湖山上君王昔藝香年年二三月女伴掇芬芳茞佩含風遠蘭心逐水長千秋餘綺徑寥閴帶川陽姑蘇臺一首白壁妝遊嶺黃金飾舞臺春宮千妓歇秋澤五湖開云猶詰屈構花學綺羅隈覽古情何極煙橈悵暝回玉泉寺一首散趾遵蘿徑張筵俯玉津來憑仙石瀨暫洗客車塵靈鳥如聽法文魚不避人吾儕行褉所奚減洛川濱瑪瑙山居一首崖半標精舍春中止佛扉樓交靈靄气竹灑夕陽輝丹井今言綠仙鳧昔道飛遊衿隨挈榼於此澹忘歸北髙峯一首冉冉投靈剎盤盤陟峻云春山攢地象朝日觀天文金策排人境玄懷滌世氛抱城江海气登頓挹氤氳韜光寺一首昔有韜光者巖棲向此中法流還挹潤禪秀尙翹風院樹經冬綠林曦薄午紅淪蔬供奏酒區外樂嘉同靈隱寺一首一殿臨飛島諸禪麗擁山層層琴咽水處處碧成關昃景遲春眺屯云待客攀美人余歲月信宿不知還飛來峯一首洞室曲仍曲峯椒奇復奇賦華形不似遊習勝還迷西鷲應宜詫東壺諒可齊至今盤郁境猶似眾靈棲天竺寺一首窈窕招提境何年阿育開泉泉皆八繞樹樹作雙栽鴈剎靑鴛出珠函白馬來碧題看竺國何異化城回登天池山一首芳序攜觴榼名山洽勝遊鸛巢加翠岫龍象隱金樓眺得塵勞解來思坐臥畱平生采芝意媿我未能酬登見海亭一首孤亭標紫漢髙眺俯蒼茫綠雨殘空色黃塵闊海光山微疑矚島樹遠恍看桑掛席須明發波臣酹一觴謁老君廟一首伯陽懷大道肖貌此山中七色瞻靈气三元仰聖風庭松疑指樹殿像恍猶龍安得如關尹仙文一討窮同王胡二總戎登淮安新城一首淮海登飛觀歡言解客勞湖含千舸闊風引二城髙歲酒殊鄕對春鴻霽雪飄故人情倍昔天末慰淒寥客中聞歌一首芳艸王孫路驚逢蟋蟀秋聽歌人下淚把酒月臨舟云鳥隨歸翼煙潮趁夕流鄕閨有思婦此際想登樓望虎丘一首故苑返長洲輕舠過虎丘塔懸無隱樹云映不藏秋香徑紅蓮浦金亭紫霧樓自憐爲客久翻覺似初遊北固一首北固轉南川丹徒挹紫蓮柳風含畵鷁芳艸接長天客盡黃金橐魂消宋玉篇故鄕回首憶明月送淸弦秦淮客思一首客館傍朱橋蕭辰柰寂寥柳隨鄕思掛鴈逐旅魂飄祕宇崇云復瑤城寶月銷江帆行色動明發待歸潮入京一首四十抱山齡三千入紫京綠帷希董子玄筆效揚生自嘆麒麟志人傳鸚鵡名沈珠倘收取願爾作周禎九日客路一首秋帆豈不疾白雲行處長山川過幾日猶未到吾鄕閨裏憶來鴈客中悲下霜遙知舊林菊寂寂自孤芳金陵夕詠一首亮月殊鄕滿疏螢旅閣輝並懸心獨耿同寄影難飛千里芙蓉枕三山薜荔衣故園虛引望終夕夢魂歸金陵七夕一首淅瀝江樓雨冥熒旅榻燈鄕心生白髮秋气逼靑綾楚酒淹浮蟻吳歌憶采菱搗砧聞帝國佳夕寢還興秦淮舟次對月一首秋舸秦淮系長楊夾靄淸忽看天上桂來向客杯生引劍參星色聞歌雜鴈聲陸臺龍躍遠芳若對含情毘陵午雪一首北上逢窮歲凝雲九漢同送舟冰是浪吹面雪爲風玉樹延成路瓊花墜作空寄言羲禦者願借一輪紅張灣發舟一首驅馬謝長安言遵路水漧初於駕帆日卽起迨家歡吳日懸歸思燕云送旅餐王孫芳艸綠隨路得行看有懷一首羈客思悠悠臨觴難解憂江淹悲是別宋玉恨非秋時頻明月換春在桃花流始知封侯貴不換別家愁入齊地阿城聞蟬一首朱夏玄蟬響微風翠柳斜稟應神府露餐以帝孫霞果蔭陳王宅桐疏虞子家應爲齊女唳此地自淸嗟新閘曉行一首徵子戒晨雞津人皷閘鼙綠流沿翠鷁紅日起楊堤汶上山相接師莊水漸低長天芳艸岸猶使客心迷黃家集夜思一首窈窕大河陰宵舟轉曲潯星驂如客影波箭學歸心夢積俱緣想愁來若解尋鄕園明月滿應待緯瑤琴四明觀魚舶出海一首日落不避海舟行皆向空駢帆春浪綠分席島霞紅采藥鸞丘上候魚龍窟中江橋觀去舶不覺笑歌雄春初元旦在淮歸又值五日一首休矣泛黃河懷哉動楚歌一年予作客二節此中過椒葉空言頌龍舟不弄波他鄕催物候芳艸積程多界首乘夕進帆髙郵一首西月墜長波宵風利涉多川光涵暝樹帆影直明河牛斗初同野勞歡不異歌旅燈眠復起時問路如何夜述一首暑解蘼蕪帶風欹薜荔冠夕山紅日迥秋水白雲寬客影侵吳野遊心掇楚蘭今宵明月色猶作異鄕看寓大佛寺一首煙裝恣冥覽浪迹擬云孤地迥棲金寺天春弄玉壺閉門常臥島伏檻日臨湖時訝朱輪客花林問隱夫越江春泛一首越中浮畵鷁芳候得嘉遊江碧雲光定林紅春色流客情兼燕影琴興更花洲落日山陰道悠然思故丘溧水步至觀堂假宿一首秋水理歸棹徒行向溧陽林愁紅日盡山苦白雲長客影隨他騎鄕心過野芳喜看村館近聊得舉孤觴溧陽舊縣橋轉至深溪一首舊縣久淪沒孤橋仍倚波林坰罷城郭洲島接藤蘿靜下仙人鶴閒浮道士鵝淸溪深百尺浩渺一舟過虎丘雨集一首暮雨過前溪春云四野低望開山更合看出樹重迷池外花交吐巖間鳥半棲煙蕪千里色彌使客心淒拂水巖一首水碧回空沸泉香出壑微雲中含作雨日裏映成珠遠潤龍芝艸輕沾杜若衣本從銀漢落故作戀河飛重至拂水巖一首窈窕仙山壑泠風馭再過此來新眺攺翻使昔情多歲月宜琴駐煙雲任酒酡更憐牛女夕磯露委秋河渡淮二首落日渡淮口孤帆掛杳然舟前卽滄海樹外但長天櫓聲隨棹曲濁水間明川漸看燈火近夜泊酒壚邊幾日轉回瀾黃波千里看過淮風土別入口意悰歡貰酒芳樽繼明燈寶炬殘今宵五行枕秪覺夢魂安金陵客館行藥至烏衣巷轉至秦淮靑溪上一首秋艸延回陌寒波流古溪往時歌舞地竹樹使人迷漠漠新煙泛關關幽鳥啼鐘山遙望裏佳气滿金閨渡江聞笛一首曉日度春潮晴江媚柳條掛帆滄海近聞笛旅心搖望處但無盡濟時何寂寥彩霞天末起疑是赤城標平涼歌一首予聞秦隴地山水秀中華北落人煙近羌夷笑語嘩仙人迷寶砦邊士戍蓮花誰在崆峒裏幽棲餐紫霞宴虞山招眞治來云閣答鄧子文度一首鄧子儒林秀婆娑六藝場定居文學傳奚忝子遊鄕古樹藏雲暗空壇抱月涼逢君十年外樽酒意偏長盛子攜酒城中爲宴一首中丘無俗鞅多爾問荒塗海嶽人孤蹈蓬蒿宅半蕪詩惟百一就酒乃十千沽月代東城客西飛送夕艫中秋日集顧子桐陰館一首綠竹舊爲林髙梧新作陰海棠旣揚態芭蕉復展心況有云日弄宛然巖壑臨蘿軒遲澄月天外暮霞沈種竹一首綠竹何年植蕭森翳碧林琴邊嵇宅滿酒畔習池深月與澄秋影云來助夕陰長歌吾一倚忽起鳳凰心

卷第十三五言律詩七十三首秋日送程自邑汴遊一首送人之徐州一首和栗應宏送張子言遊北嶽一首送顧伯剛令余姚一首送丘道人之曹縣訪師一首送蕭解元子雝北上一首送蔡羽歸西山一首送蔡師古客武陵一首送惠生之太和一首送郡守戴公督學山東一首送陳侍禦逅謫合浦一首太白山人卜築苕溪艸堂詩以送之一首送楊進士令貴溪一首送黃山人歸休寧一首七夕送程子一首送田兵部歸閩一首送人之汴一首送謝海州純奔喪還建寧一首送中書舍人王子永入京一首再賦楊花送別子永一首送道流入九華山訪眞士一首送顧中捨汝嘉之京一首送蔡行人子木使楚藩四首蔡子木再過艸堂言別一首送方士入西山一首送邢君賜還彰徳一首送皇甫子循黃州推府一首送鄒禮部謙之入楚一首送羅綸還長安一首送石太守簡之髙州一首送吳人席生歸烏鎭旅寓一首送陸子玄遊東魯一首送客還新安一首惜別一首送皇甫禮部子安使中都省親還京一首戴公江鷁巳發買舟追送二首送李侍禦北上一首小歲日大云禪房聽琴作梅花弄一首曉思一首春暮江泛一首春日長安客思一首庚辰迎春日金果晚翠樓小集一首首夏集陸芝新齋一首秋日蔣子攜樽過艸堂宴集一首七夕一首九日和皇甫子安一首七夕池上一首九日五更起坐不寐一首八月十五夜月有五色華暈二首雪詠和皇甫子俊二首雪後對月和皇甫子循二首臘月十五立春和皇甫子約二首五日宴中南家兄園一首除夕一首七夕有思一首閨二月金昌亭眺集一首新飾齋中作一首甲申春正月嫁女感述一首懷五嶽五首附憲副李公獻吉贈遊五嶽詩二首

五嶽山人集卷第十三吳郡黃省曾著

五言律詩七十三首秋日送程自邑汴遊一首宋都浮玉殿黃帝具茨山羨爾尋遊地長歌躡屩攀鴈來羅綺歇龍去白雲閒感激梁園裏秋風動旅顏送人之徐州一首五月宜江棹淸樽送遠遊客衣輕白葛去路引芳洲艸碧枌楡社鶯啼燕子樓碭山雲气歇愴矣寄新謳和栗應宏送張子言遊北嶽一首我客長安日君攀紫嶽雲餞琴揮鶴緒離劍把星文傲掇金膏藥狂呼赤鯉羣桃花明月館千里憶髙芬送顧伯剛令余姚一首新擢侍含香還除花縣郎近霄分帝澤成宿接天光北出薇垣外南移牛女傍他時想鳧舄遙矚海霞長送丘道人之曹縣訪師一首旅鷁辭胥浦探車入景山岱云搖緬意齊鹿對髙顏玄水珠將覓黃轝金再還此行逢紫气應在尹公關送蕭解元子雝北上一首門停剡溪棹蕭史特相過攬轡有黃鹿藏籠無白鵝秋云來禹穴寒月向淸河軒冕歸相訪西山看薜蘿送蔡羽歸西山一首山聞如日觀君宅與云齊西子澄湖在毛公仙處迷霜飛春艸歇月出夜猿啼何日攀登遂揚帆震澤西送蔡師古客武陵一首日照峴山古雲歸襄水春靑靑洞庭艸千里引遊人崔井酒初熟桃源花又新羨君人代裏江漢得垂綸送惠生之太和一首春色饒江舸仙山覓太和翠臺孤日動金殿五云多漢水桃花泛襄城燕子過習家池尙在爲我寄淸歌送郡守戴公督學山東一首靑兗名州古仙旌此地行紬書周玉版著錄魯諸生岱嶽雲霞闊堯祠日月淸經過逢勝迹題詠有餘情送陳侍禦逅謫合浦一首白筆簪來好金門諫所希鳳凰𨿽鎩翼驄馬有光輝歲晏銜離酒燈前戀別衣暫爲千里別雞赦擬言歸太白山人卜築苕溪艸堂詩以送之一首西塞玄貞子淸風世所希艸堂君卜築千載影相依烏蜀靑山繞桃花白鷺飛時時有佳興明月嘯云扉送楊進士令貴溪一首靈山龍虎地單父有榮除靑瑣初登闥朱鸞遂擁車荊南推遠器田界撰新書會見芳聲達乘驄耀裏閭送黃山人歸休寧一首戚家希素徳文族隱髙搴紫芳金洞掇升訣羽人傳吸景移塵骨餐砂引世年昌亭聊貰酒分鷁餞長川七夕送程子一首自得黃山客追隨靑眼稀如何人北去翻值鴈南飛遠道開秋色長河混日輝夷門歌嘯好那可廢思歸送田兵部歸閩一首嘉月停蘭舸金亭狎鳳羣江回茂苑日天吐鹿臺云暫喜流萍聚先愁折柳分何時攜紫鏡同揖武夷君送人之汴一首別思臨宵雨離樽傍早春苑舟江外濕河柳客中新列炬催行色題書間酒巡梁園三月裏憶汝對花辰送謝海州純奔喪還建寧一首霜月巳臨寒憐君覓故山孝思方爾劇旅況若爲閒歲去圖仍壯愁來鬂益殘著書還憶子應在墓廬間送中書舍人王子永入京一首祕掖文臺舊趨墀屬少年旭承雞樹月花直鳳池煙八鑾陪翊聖五字艸稱賢此去金門裏何殊玉苑仙再賦楊花送別子永一首綠縟昌亭柳飛花引望淒入歌參白雪飄路學金堤墜逐離琴亂紛添別思迷春風吹客意同繞洞庭西送道流入九華山訪眞士一首念爾云裝客尋仙石照門虯鸞思欲禦日月厭爲樊聖院參神侶眞峯訪道言桃花沿棹處毋得更迷源送顧中捨汝嘉之京一首靑歲入金閨皇家直報雞錦從天上賜銜是聖人題舊國離琴奏春城別馬嘶行行何所贈但有劍如霓送蔡行人子木使楚藩四首置酒此胥臺徵鐃曉吹催山川離處瑟形影別中杯遠樹參愁掛流潮雜緒洄遙持綠水曲去入楚門開曠歲一諧逢蘭弦並詠風還將千里別勞我寸心中艸積王程綠花飄客思紅雲驂黃鶴地玆有鳳蹌同天節下金門皇情眷玉藩彩旒恭國典珠匣慘王園孔樹山朝色鷖輿泉夜恩渚宮將楚挽孝理佐彌惇藻局承賫板盤城進禮珂三湘迎賦艸七澤潤文波寵露龍巾﹠﹟63140﹔荒浹恩風玉座多松門弦吹舉當有便房歌蔡子木再過艸堂言別一首徵幰數言過髙情狎薜蘿好鷗從不厭臨鳳羨宜多門占五云聚人在七林科獨嘆今玆別其如千里何送方士入西山一首大澤浮三翼探源不謂遐綠空縈柳葉紅水弄桃花掌上仙人露牕中玉女霞饌麟將酒處誰是蔡經家送邢君賜還彰徳一首珠玳王門客南徵自鄴臺購圖千里至將鴈九秋來未解脂車倦尋開餞祖杯殷勤報雙鯉附取溯河回送皇甫子循黃州推府一首迢遙邾子國此地擁朱輪言攜吳苑藻去賦楚江春赤壁雲霞古香壚气色新倘過湘水上應憶弔原人送鄒禮部謙之入楚一首五月吳門客相逢不可畱客堤芳艸換行樹暖鶯流江遠搖歸思山長寄別愁楚天迷送眼云處憶攜舟送羅綸還長安一首送子長安去南山歸考盤原間日欲落江上春猶寒溯河將紆軫入關應始歡吳云何縹緲將分猶共看送石太守簡之髙州一首相晤卽相別春樽餞客歸岸無垂柳折席有斷雲飛道在行皆得名芳遠亦輝片帆催五馬翹竚思依依送吳人席生歸烏鎭旅寓一首念汝昔爲客誰知客處家一違吳苑月十落異鄕花暫理蘇臺酒尋催霅上槎五湖桑梓綠瞻否洞庭霞送陸子玄遊東魯一首南國巳春暮君行向北云星江浮客影日觀討仙羣忽愴玆晨別翻疑前歲分歸來竹牕下欣把紀遊文送客還新安一首艸綠新安郡天春問政山吳門三月裏桃李送舟還老動鄕關思新開江海顏程潭髙隱地應共白鷗閒惜別一首欲別更淹畱搖搖江上舟片時杯共把千里影孤投行子若蓬轉居人惟夢求宜看戀國水不作背鄕流送皇甫禮部子安使中都省親還京一首眷闕肅輶軒辭家悵祖筵雲霄搏九萬禮樂職三千奉使勞方展寧親孝復全予懷重情舊馳送學流川戴公江鷁巳發買舟追送二首聞道東旌發離情浩不收水知隨去鷁山亦戀行舟想象經鷗渚微茫過虎丘別顏須一接乘暮進江流煙柳依依綠徵舠不可扳傾城多祖席把酒有江山朱日懸行斾靑雲照旅顏徒令懷徳者愁思不能閒送李侍禦北上一首驄馬餞朝天還臺動彩旃入京心象闕別國思山川芳艸迷舟外楊花亂席前斷雲如可把贈取佐離弦小歲日大云禪房聽琴作梅花弄一首歲紀巳言邁空持白雪名誰知祗樹裏忽有梅花生一撫客心霽再彈山月淸何當坐幽閣爲寫幽蘭情曉思一首夢罷明燈在雞頻曉月殘名慚髙士久病惜往齡寬朋好偏教隔妻孥不庇寒伐檀詩重把寧使古風闌春暮江泛一首晚棹回江色云空桃李稀春山愁裏過不得翫芳菲興以沙鷗逸杯看堤柳揮莫教紅日落畱照謝公歸春日長安客思一首白馬長安客黃金帝國臺鄕心片月掛旅閣五雲開亂亂楊花思深深芳艸杯如何北回鴈不帶錦詩來庚辰迎春日金果晚翠樓小集一首靑苑迎東气朱樓銜午杯竹筵逢早集山日屬春開入歲翻年惜憐時作世哀吳宮楊柳色行見碧條回首夏集陸芝新齋一首小築春初構芳樽夏始開榻隨蒼竹下客與白雲來歲月無畱迹林花有舊栽一堂棲短髮於此且塵埃秋日蔣子攜樽過艸堂宴集一首蔣翊攜樽至招尋覺爾賢暑殘蒼竹徑秋入白雲天小飲過涼鳥髙吟及暮蟬杯深𨿽酩酊愛客敢求眠七夕一首獨帳成雙室云河作雨川鏡宮逢夕啟梭宇會宵懸燈九歡相照鍼多巧競憐淒鏘天漢曲偕鳳入雕弦九日和皇甫子安一首登陟隨鄕俗浮舠出古城鬂催餐菊興腸斷插萸情壑午云姿麗湖涼日气淸物華皆灑淚空復愛佳名七夕池上一首季月逢占火佳辰迨曝經竹間還七客河際復雙星接露歡銜酒看云懶乞靈苑虫秋韻切催候警予聽九日五更起坐不寐一首檐雨午宵歇室燈涼焰明寢興將百念蟋蟀聽殘聲老態閨人識新歌候物成雞鳴催九日一感佩萸情八月十五夜月有五色華暈二首圓魄度秋旻金輝皎夕闉不將三藉壁若禦五成輪扇舉裁紈麗波含濯錦新慶雲如得把堪贈北堂人滿月漾昭回澄輝穆气催望宮華綴幕飛鏡彩妝臺作暈龍文雜爲圖鳳色開涼風寒殿早天錦定應裁雪詠和皇甫子俊二首晼晚歲其暮飄颻雪態回花從九天落春向一林催拂戶疑慚絮臨園若妬梅陽春歌妙曲宛入郢門來白雪無栽植彌空自吐葩縈盈金戶皎繚繞綺牕斜墜來增別緒銷處感容華更復攀瑤艸還如衛叔家雪後對月和皇甫子循二首彌野雪初集云端皎月開不知天上桂何戀隴頭梅塵積輪言度紈披扇取裁春城此時眺誰不謂瑤臺繽紛飛雪暮天月閬風過映臺懸玉鏡融沼溢金波謝翰才抽賦徐弦更入歌若教乘訪棹奚啻上銀河臘月十五立春和皇甫子約二首玄轡猶遵陸靑陽巳動灰如何一片月並作兩時開淑景乘寒禦芳飆借臘回韶光原自速何用來年催在鍾方應呂觀斗忽隨寅何意凋零日番逢麗藻辰未開調栢酒先作對芳人似天勤萬物早與布陽春五日宴中南家兄園一首中夏家星聚淸園選樂方雨華增宴沃天景並恩長照檻嵇林綠生池謝艸芳庭階芝秀滿終暮玉琴張除夕一首獨酌未成醉初宵壺巳干坐臨風漏遠吟倚雪幃寒貧賤人情見江湖歲月寬明朝淸鏡裏猶作臥龍看七夕有思一首紅樓隔鸞幙綠牕孤鳳弦河星一不度閨月兩虛圓千里夢相積數書心未傳芳宵新玉箸知掛鏡臺前閨二月金昌亭眺集一首九十半芳辰江山淑靄新文舟交謔女寶馬競遊人綠滿﹠﹟62681﹔﹠﹟63139﹔縻蕪甸香浮杜若津欲畱桃李色特與兩重春新飾齋中作一首小構吳宮畔鮮云綠野披藥苗巳彌蔓楊柳盡成絲鳳凰集玄上鴛鴦加屋垂於此就賢業蓬蒿何足悲甲申春正月嫁女感述一首弱息待良耦及笄歸丈夫早能閒內則今已習劉圖祗益春愁闊將令老眼孤婚期漸來逼難割鳳凰雛懷五嶽五首嵩嶽太室登封地言攜寶鏡求云笙過子晉星鶴下浮丘石髓春杯服仙牀夜枕畱箕山知不遠兼得訪巢由泰嶽東岱摽秦觀遙空靑未休雞鳴看日出策祕想函求霧闕中天峻黃河足下流稷丘君若在吾與擁琴遊華嶽翠壁五千仞山經昔所論不愁攀鐵鎖深欲倚雲門日月雙崖照星辰萬壑翻修羊懸石榻時嘯洗頭盆衡嶽紫帶瀟湘水靑髙翼軫天五峯搖素月九井散靈煙玉髓春山好金芝福地偏南巡無舜轍花路想依然恆嶽玄嶽畱靑塞迢遙未得攀虎風吹桂綠龍月照芝斑棊石春臺靜琴空暮嶺閒毋禽煩報語行覓鴈門關附憲副李公獻吉贈遊五嶽詩二首昨報三吳客將尋五嶽遊薜蘿應制服春水正宜舟二室雲中峻三花煙外浮住居吾幸邇先肯到嵩丘天柱峯頭雪蓮花嶺畔云朗吟惟李白獨往更黃君婚嫁今應畢藜鞋有幸分共躋恆嶽徧歸著五遊文

卷第十四五言律詩一百十六首贈答學仙一首贈尹生一首酬孫太初過訪艸堂一首贈閭錦衣珍一首重逢方太古有贈一首贈髙山人瀫談海遊一首長安答左舜齋一首長安贈蘇允吉一首北極廟逢汾州禪師徳舟談玄一首山陰陳鶴有七載之別抱痾旣瘥來顧艸堂惠我綺箑古篇賦此以答一首客有好鶴者貽之以詩一首贈隆璽禪師一首贈馮隱君一首贈王敬止侍禦一首答王將軍惠松二首贈方士一首贈無愛上人自南海來求山棲一首處州太守張叔載訪予西湖山中走筆答此一首金昌送劉司寇節一首聞黃宗伯談平定大同事立贈此篇一首寄萬民望總戎一首答顧元慶一首鄭啟範禦史過訪艸堂一首讀吳子文短贈一首贈茅順甫進士歸吳興一首與周子以言一首贈武進士萬民望轉漕北上一首予慕遊五嶽久矣程子乃先我登嵩華髙篇寄及感而賦之一首文徵仲王繩武袁永之過訪艸堂不值一首贈卻將軍永一首贈陳撫軍習一首贈僧顯一首答友人以黃甲魚見饋一首寄茅山董煉師一首憶華玉顧公一首逢張憲副憶萬都閫一首寄汪給事子宿一首顧生婦靈子頗好仙事詩以嘲之一首顧二參議抗志物外復不忘宦遊寄詩嘲之一首懷方元儞一首謁仲雍墓一首與戴嶽戴嵩泛舟遊會稽山一首宿鏡湖懷賀知章一首題中允孫公艸堂二首詠鴈二首詠藤簟一首月詠十五首庚辰冬日讀太平禦覽屢得蝴蝶幹翅座生云古人常采辟蠹因搖筆紀興三首七月六日江燕一首題周郡倅午谷艸堂一首賦得石上菖蒲一首讀泰山王質云韜堂紹陶錄其間以艸木物爲山水之友且慕貞白淵明之風愛而詠焉一首賦得紅瑪瑙芝杯一首燭詠一首題士女圖一首沙岸燕窩一首寒蘆落鴈漁舟圖一首玄武門觀市一首賦得楊花一首賦得輕燕逐風斜一首賦得陽臺一片雲一首賦得空牀難獨守一首賦得仙山采藥一首祭酒陳公遺井一首題初溪艸堂爲僉憲朱子和一首芝田一首題樊駙馬山池一首讀襄陽耆舊傳一首金陵詠一首吳詠一首夕佳軒一首賦得釋子臥云房一首題禮部楊公循吉支硎山房一首賦得行舟逼遠樹一首賦得長命縷一首桃詠一首賦得菊散一叢金一首賦得黃山泉一首東臯艸堂爲倪令賦一首題會稽山房一首悼孫翁艾一首哭嶽處士一首哭邊尙書貢一首謁孫翁墓一首悼孫子一元一首表弟王曰兪以母舅生時畱孫山人夜酌詩乞和淒其成篇一首哭李公獻吉四首哭友生呂孝廉一首悼室人蘇氏五首石湖傷王履吉一首

五嶽山人集卷第十四吳郡黃省曾著

五言律詩一百十六首贈答學仙一首鴻術居吳市云裝想翠津欲看樓是玉須厭宅爲塵艸異人間藥花非世上春赤松曾授訣過我問玄眞贈尹生一首尹喜有仙骨蓬丘生好懷白雲看欲舉紫气望將來上艸杯霞覓眞圖洞日開五千須早誦浮鶴謝紅埃酬孫太初過訪艸堂一首別業回溪上孫登野服過山泉交戶牖花鳥帶江波白日中園靜淸云客席多鳴琴送歸棹閒月在髙蘿贈閭錦衣珍一首興禦淸筵發心當綠酒豪始逢知驥步一語見龍韜念國調飛馬看云拭寶刀半酣多戰气失喜掛麟袍重逢方太古有贈一首曠隔金華彥勞思茂苑春此逢靑眼客重見白頭人徳隱丹丘鳳名華赤水麟中林淸日月長與孔郎親贈髙山人瀫談海遊一首以爾神情好龍波泛舸前一檣標赤日萬里閣靑天目急滄溟岸心搖紫嶠仙近山占白鷺凡海泛將近山二百里許方有鷺飛】欣把玉杯傳長安答左舜齋一首我浮長淮棹君駕太行車紅日不辭遠金門來獻書綠樽邀叔夜明月報相如芳艸燕臺路歡求意有餘長安贈蘇允吉一首吳帆掛緬緬齊馬驅悠悠皆抱鸞鶴思同遵鳳凰樓開子一樽酒破我三年愁欲寫玄暉賦行將雅徳酬北極廟逢汾州禪師徳舟談玄一首芳殿髙桐入靑郊秀麥過彌天逢釋子大地語山河花氏王城悟鵬耆法辧多一燈明石室金界自爲歌山陰陳鶴有七載之別抱痾旣瘥來顧艸堂惠我綺箑古篇賦此以答一首越柳昔悲折吳樽今喜開扇遺靈月至詩惠鳳珠來黃鵠將心換丹砂奪鬢回相逢七年外文酒各頻催客有好鶴者貽之以詩一首客有洲居者飄然鶴與羣曉唼侵丹藻秋飛亂白雲杖余苔徑候琴半月牀聞作書𨿽不解猶恐是蘇君贈隆璽禪師一首自解無爲法常調鹿苑琴定中酬萬用塵裏湛孤心萬里無依錫虛囊不取金須知四眞果應得證於今贈馮隱君一首歷苦遘眞詮求山養大年未成棲福地常自挈壺天迹市心惟白齡衰鬢且玄塵囂吾所厭對爾意超然贈王敬止侍禦一首上國中林老先朝法從臣道𨿽藏側翅名已播批鱗閉戶文章貴開園花鳥新惟邀賁丘者芳酒共嘉辰答王將軍惠松二首靈木幽居少攜來四影淸蒼顏添露徑翠麈落云楹淩島葉如剪懸蘿條遂輕不須雙闕面新益許由情宛似少陵宅四松三尺彊影才低萬木神巳壓羣芳今日堪摩撫他時自棟梁淸霜任繁集翠蓋擬森張贈方士一首采藥常遊國還丹不計春寶書傳海客黃散濟時人玄俗畱紅市涪翁寓綠濱三千何日就揮手拂飆輪贈無愛上人自南海來求山棲一首師也叢林秀嘉年截愛河無生成般若不染出娑婆珠性明浮海雲山照宅阿談玄排二語髙坐未能過處州太守張叔載訪予西湖山中走筆答此一首經始中丘隱三春在竹林云朝供桂酒風夕助蘭吟佩服搴湖上餱糧采澗陰殷勤逢五馬宛是昔年心金昌送劉司寇節一首淮海同杯酒吳門此再逢虞卿忘相貴賀監有仙蹤江艸看前遠煙山別後重還期訪嶽日招爾祝融峯聞黃宗伯談平定大同事立贈此篇一首單馬赴邊岑來旬答聖心赤臣勞按節靑塞慰沾霖鎭日開恩色胡云掃陣陰古言麟閣者應可嗣芳音寄萬民望總戎一首管密髙牙建參圖燧皷淸看花鳷鵲觀散馬鳳凰城肘後探符祕天涯念友生金陵有美酒百斛佇同傾答顧元慶一首隱尙貪成癖幽尋愛歷奇石門惟嶺帶蘿室有花披歌好遊仙賦杯淸問竹期子眞君不愧谷口慰相於鄭啟範禦史過訪艸堂一首佩繡新停蓋藏輪舊仰驄子麟輝薜巷公雅挹芳風就簡飛霜白隨軒吐日紅春催天上客翹首憶臺中讀吳子文短贈一首季重淩雲气爲文史漢儔態以千言變工於一字求欵關多學子擁篲有公侯每爾靈珠握遊揚羨不休贈茅順甫進士歸吳興一首羨爾吳興彥登庸入紫闉妙才驚國老靑歲冠時人浮玉門閭大苕溪气象新還攜帝城色歸作故鄕春與周子以言一首世路巳如此勸君長隱休一簞堪自足三徑復何求奏酒永紅日著書銷百憂玄衿淡無慕眞可傲王侯贈武進士萬民望轉漕北上一首虎帳臨滄海龍韜入大科禁云畱拂麈天月引鳴珂報國孤心急封侯逸气多班生今老矣見爾愧如何予慕遊五嶽久矣程子乃先我登嵩華髙篇寄及感而賦之一首結髮思尋嶽君先嵩華遊鳳笙曾幾聽蓮壁向何畱日得髙天照云看萬里流霞篇一披誦恍倚二峯頭文徵仲王繩武袁永之過訪艸堂不值一首上客乘花候城南問隱淪一遵芳艸徑三過玉堂人倒屣逢迎垂﹠﹟63140﹔夬題門薻翰新無由陪逸駕金寺共尋春贈卻將軍永一首卻縠將軍冠初還紫塞遙用兵神出入圖閣气雄驍九掛黃金印重超玉燭朝公卿推廟略爭道霍嫖姚贈陳撫軍習一首子也侯門種雄奇自妙年綠沈如月滿金僕似星躔气有穿楊逸名猶飲羽賢教臺先中的一日萬人傳贈僧顯一首開士棲幽剎蘿扉常自扃結蓮求妙法采貝寫殘經露電驅形縳雲霞養性靈道風淸扇所羨爾理無生答友人以黃甲魚見饋一首茂苑逢除夕故人音忽傳山廚虛歲饌海錯遺嘉鮮一佐林間酒初珍雪後筵丹書𨿽可擲不羨葛家玄寄茅山董煉師一首師住華陽洞別來音寂寥飡霞還妙質將見大椿雕鶴舉丹成日雞飛壚變朝王喬倘攜侶舉手爲相招憶華玉顧公一首憶昔遊京國秋風逢顧琛試言靑瑣客誰似白雲心對面松桂气聽歌山水音不知千里駕何日訪嵇林逢張憲副憶萬都閫一首楚棹徑吳日當杯憶往遊每逢皆葉聚一別似萍流秋與尋山水宵同賦女牛總教千里隔南北思悠悠寄汪給事子宿一首念爾黃門客悠然紫嶠人一歸雙鬢綠五別百花新毛傳開多士曾田養老親吾持一片鯉遙寄若耶津顧生婦靈子頗好仙事詩以嘲之一首賢媛古難遘春閨窈窕來牀頭朱瑟掛鏡裏玉顏開亦好飡霞事能忘行雨懷吹簫如不負還與共秦臺顧二參議抗志物外復不忘宦遊寄詩嘲之一首早識宦爲夢巳窺生是虛吾談白馬論爾愛絕交書王子疏堪笑嵇生懶自如若何秋日暮猶事大夫車懷方元儞一首憶昔論交密經時覯面稀恨隨吳艸積心繞越臺飛歲月愁銜酒蓬蒿病掩扉遙傳郯山客精舍欲相依謁仲雍墓一首荒原尋古墓松檜翳祠幽借問臨諸夏何如此一丘衣冠開國俗俎豆繼春秋千載懷淸徳彷徨過客畱與戴嶽戴嵩泛舟遊會稽山一首越鄕窮佳麗搖棹動川岑溪口湛桃色谷中生鳥音人行翠崖小松引空云深宛疑花源裏陽春迷客心宿鏡湖懷賀知章一首鏡湖沒狂客剡曲艸徒芳明月思當日風流不可忘仙人天寶上夜臺會稽傍秪今千載裏誰是賀知章題中允孫公艸堂二首翠蘚芳成路朱桃艷作波蘭煙迷曲洞花日引髙蘿向宅靑山滿江園錦翼多春風三月裏吹綠鳳池莎海畔淸華地髙賢卜勝居林爲野王舊山乃士衡余神奧探劉略情瀾發魯書昆明天上客時擬賦靈魚詠鴈二首靜夜聲流枕涼秋影在云一時同北盡萬里向南分雨急風沈字江深月斷羣余心自有淚孤館況紛紛不識邊州雪何知瘴海花三秋兼楚笛五月伴胡笳一一隨粱稻雙雙宿渚沙生來自飄泊形影老天涯詠藤簟一首珍簟來江夏纖纖緯縠紋鋪流剡溪水捲結壠山云不扇銷珠汗非秋解郁氛何須栽綠竹宛似臥湘濆月詠十五首滿魄流蓂砌淸輝逼薴袍𨿽看萬里外應此一河髙且復吟圓壁知誰泣大刀片輪千緒起今古客滔滔北塞爲愁色西宮作怨明卻來南斗下幽動野夫情蛟海思吹笛鸞丘欲放耕望舒煩一駕宜並客懷淸泉冷光含石煙消影掛松似知隨野杖疑特赴山鍾愁恨三千丈樓臺一萬重不分江海闊處處影虛容東嶺俄看出西林忽見歸卻同河並濕如與鴈俱飛海影能棲鬢天光愛惹衣庾公誰欲寐終夜啟江扉囊盡思畱璧池空願借波紅顏那可駐飛鏡欲如何香霧花間重寒光竹裏多可憐風露色一一到云蘿乍上蘿軒月淸尊祗獨看旅鴻千里白棲鳥一枝安露外桂應濕風前兔自寒忍孤淸影落歌入漏聲闌爽气秋江霽微陰暮嶺收玉輝升靄靄冰質動悠悠一桂流千代淸娥共十洲乾坤悲暫寓滄海一浮漚陸史北堂夜曹王西苑宵漸教新魄繼益使古人髙寂寞悲千載淒涼困一袍鬂絲渾欲謝慚爾照蓬蒿鏡小經河破蟾殘入漢消稍侵云作觀還傍鵲爲橋檐色松畱細琴輝竹倚嬌對之邀綠酒顧影共蕭蕭啟戶方深樹浮觴忽綘河規時眞一暫髙駐乃無多每惜淸輝減還悲芳歲過纖阿攀不及生世恨如何一歲天邊桂茅齋十二生照余眞過駟憐爾亦浮萍今古移塵世東西厭海聲遲遲如戀客不肯墮寒城風滿眞能動雲輕幸不遮攜光開萬里飄影駐千家星路思飛軫河磯欲上槎飄飄若遺世獨立思無涯昨喜風兼月今看霧擁星江天繁落落花竹隱冥冥初信明偏海俄驚白到亭枕孤吟再起歌好待誰聽午夜逢分鏡遲遲近野袍幸能淸海霧猶可見林毛江影寧依杜園光豈對曹半生愁浩發看入曙河髙聊作星俱映甘爲日後馳敢辭昏夜過一任細禽窺海海光無極山山影不私世人方急進未可示盈虧庚辰冬日讀太平禦覽屢得蝴蝶幹翅座生云古人常采辟蠹因搖筆紀興三首色訝桃花片香知蝶翅幹但求倉簡固誰惜鳳車殘細艸飛難脫輕枝集未安如予任銷蠹畱取點幽欄何處求春蝶芬芳著簡編竹枝無个个花蕊少翩翩畢命全文字緣人久歲年恐收莊子夢淸把意淒然片片春風小飄飄百艸低多疑朱网得香莫美人攜春滿遊無柰花繁意共迷故令輕薄影一一伴封題七月六日江燕一首春燕今猶見江千語並飛不知秋未半何事影全稀故主辭偏早新雛引欲歸浮生看去住自有淚沾衣題周郡倅午谷艸堂一首午谷寂無嘩春天散物華鳧鷖秦地鳥桃李漢京花丹水流紅日黃山動赤霞時聞鸞吹髮宛似叔卿家賦得石上菖蒲一首盆水綠盈盈中涵碧島淸玉衡抽葉細金韭吐花輕嵩嶽仙人記浮生上藥名韓終希鳳步餐餌可長生讀泰山王質云韜堂紹陶錄其間以艸木羽物爲山水之友且慕貞白淵明之風愛而詠焉一首泰山王處士霞月自幽情宇宙無知巳花禽當友生華陽風並遠栗裏意同淸髙士吾將紀還須寫令名賦得紅瑪瑙芝杯一首上玉丹文縷珍杯赤理華購自月氏國投之處士家夜揮侵寶燭春舉奪桃花仙人將桂闕攜去飲流霞燭詠一首藻景斂空暉雕擎然九微枝駢當夕寢花麗合歡幃光以夜珠並照將宵月希若教離席秉淸淚亦沾衣題士女圖一首秦女翠華裾花間駐彩車玉顏行月滿香襪步蓮徐意結同心艸恩多比目魚文君嬌不柰琴意赴相如沙岸燕窩一首初謂雕梁貴何知綠岸多獸如希兔穴虫似學蠭窩托殿趨繁麗依筵愛綺羅莫因金屋處忘爾拂沙河寒蘆落鴈漁舟圖一首吳榜暮乘鳧寒流漾碧湖靑山聲入鴈綠水影含蘆月下看聯集雲中聞斷呼故人天末在寓有尺書無玄武門觀市一首顯敞遵彤陛氤氳度紫房懋遷荊璧麗孳貨彩文光玉貌紅章使金錢綺服郎爲求人世寶因向九天張賦得楊花一首點點玉樓盈飛飛金戶縈何心亦作亂不態自流輕下葉疑隨蝶藏花若趁鶯一將夫壻擬千里倍馳情賦得輕燕逐風斜一首三月雕梁燕飛飛弄景韶采乘花雨度斜趁柳風飄語幕侵歌麗回簾逐絮嬌趙家魂不散金屋尙逍遙賦得陽臺一片雲一首靄靄更縈縈天邊斷復並雨含輝覺重風度影逾輕曉駐歌梁色宵行夢楚情若看流不返遊子惜䢐徵賦得空牀難獨守一首望望切君望懷懷秪壻懷一身將化石萬念豈成灰夢偶衾終獨書拋鴈不來鏡中蛾黛色翠鎖若爲開賦得仙山采藥一首閟經圖上品五穴討三花洞乳將兼露巒芝采雜霞紫丸隨寶鏡黃散挾鸞車更得逢西母銀臺路不遐祭酒陳公遺井一首鑿井百年餘今爲葛稚居庭花虛碧甃欄石斷銀書飲玉浮雲志求藏並受譽仍希丈人拙抱甕灌園蔬題初溪艸堂爲僉憲朱子和一首瓊巘盤雄國靑山出上州未覩巴成字初逢錦作流注峽將云下回峯抱月畱使君棲宅興芳藻接毛劉芝田一首桂父服芝房山圖事隴鄕種來三作秀掇取五成芳鳳吐充人餌霞披繕月糧玉禾𨿽不藝自可歲年長題樊駙馬山池一首昔日吹簫地波分太液池星如臨女度月似影娥移魚在依王藻鶯來拂帝枝平生懷上善觀俯葉衿期讀襄陽耆舊傳一首宋玉陽春富龐公隱徳深猶存楚國調尙見白雲心躡迹人何處遺安我所欽昔賢成片紙嘆息倚花林金陵詠一首舊辟天爲府新看錦作州艸芳非晉苑淮曲是秦流國有千秋壯云皆五色浮六龍銜曉日常吐鳳凰樓吳詠一首山擁西郊秀江趨北郭斜苑荒猶紀茂洲寂尙名花風土夫差俗文章枚叔家朱樓相夾起鸞鏡鬭鉛華夕佳軒一首倚杖啟江扉西山暮日微虹梁含返照芳樹藹餘暉水气成霞漾林光似旭回眾村陰漸起猶帶集禽飛賦得釋子臥云房一首釋子云俱住無心兩自依禪香和暮合卿靄染春衣擁錫孤浮影談經五色輝解空何處所貞際本亡機題禮部楊公循吉支硎山房一首稚川烏石嶺逸少蕺山陽夫子新標捨支公舊隱鄕牕含羣木秀堂接五雲長自作名賢宅林泉亦有光賦得行舟逼遠樹一首一葦泛遙空桃花度綺風五湖孤楫裏千里片帆中萍酒銜春綠霞竿垂暮紅秦源何處所搖思玉林宮賦得長命縷一首五色靈仙綴千絲少女攀縷交禳綠發臂系益紅顏並虎分龍內同鸞出鳳間永年從此得何須假九還桃詠一首上苑一桃新穠華耀綺晨五城霞借色雙嶠玉爲神但吐文園艷常嬌寶鏡春問言誰得覯應是武陵人賦得菊散一叢金一首瑤霜降靑女金風流菊除菲莖如翠總懸蕊學星舒杵薦劉生飲挼充王母虛藉爾九陽英頤我百齡余賦得黃山泉一首仙嶺媚春華浮泉雜綺霞雲中回碧艸天上泛桃花流蔽金堂宅源從玉女家容成如可揖綠酒酌丹砂東臯艸堂爲倪令賦一首駘蕩溢蘭澤流芳轉碧林野含雲气曖江引日華深紫洞蘇門嘯桃花五柳琴春風吹玉宇一賞艷陽心題會稽山房一首安道會稽隱栽花傍嶺棲蘿交禹簡壁桃湛蠡城溪俗遠孤云似藏深蔚豹齊囊中看綠字一卷洞天題悼孫翁艾一首孫登長嘯者泉石托遊盤廣訣窺能受莊書借得看養年霞作餌遺世鶡爲冠今日星河上淒瞻處士寒哭嶽處士一首昔日秦山客今秋魯嶽行臥云過白首栽竹是平生名托林巒貴家余艸木淸壚頭曾共酒淒斷不勝情哭邊尙書貢一首薇垣初棄組花徑遂捐琴白首三階夢黃泉萬卷心文華昭向苑酒徳在嵇林昔日遊歌興鳳臺不復尋謁孫翁墓一首肅趾松門寂悲衿石嶠寒竹余當日臥云剩昔時餐澤澗流應遠賢風吹未闌山陽懷舊徳張酒不成歡悼孫子一元一首迹喜苕溪僻棲方西塞深客能怡酒徳妻與樂山心徵士碑看紀萊波夢忽侵至今超曠意猶得想孤琴表弟王曰兪以母舅生時畱孫山人夜酌詩乞和淒其成篇一首舅也林間客髙流綠酒同琴歌成故事笙鶴巳遙空適意靑山解催人白髮工鹿門明月在何處覓龐公哭李公獻吉四首歲子初傳鴈江秋始狎龍把書心並喜攜手气俱雄爾有陽冰托吾希季子風終然將寶劍脫取掛幽宮絕代詞林哲新傳鬼錄人琴捐當歲夕川逝逼元春日月音容古江山涕淚新天涯有知巳沾袂惜麒麟往歲楊園餞涼風七月樓不言躬再拜爲別淚雙流鴈引鄕河遠霜催旅鬢秋黃泉何底急令我泣藏舟臥病梁園日尋醫吳苑天子成烏鳥養兄有鶺鴒賢骨肉恩俱切神樓散不傳竟歸淹伏枕吾斷玉琴弦哭友生呂孝廉一首可嘆蓬廬士衰遲尙一經徳貧心自守窮逝气難平短日啼慈母秋云泣友生當時激昂意抱取岱山徵悼室人蘇氏五首一日罷容輝香靈何處歸月塵梁匣鏡云棄楚臺衣笑合成啼室雕房攺素幃桃花零艷色疑和爾魂飛訣淚寫長河思心耿柰何囑音珠比愜閨美玉方多芳艸愁香黛春風怨綺羅十年桃李態回首作東波巢幕燕初新流蘇帳巳塵淚懷心易落身入夢難親婀娜花前女淒其艸下人今年閨幕裏蕭楚不成春嗟爾在芳年如花不解憐﹠﹟62463﹔成王仲節機進樂羊詮緝獘縫徵服餔麋饋讀筵如逢光祿者女史必書賢一夢一悲涼千思千愴傷期言百年好翻逐九春長樓寂珠沈綠臺空玉謝香卿卿溝水意今日更難忘石湖傷王履吉一首歡境淒懷動新林逝客栽嵇庭仍茂竹張宅半荒苔湖憶臨杯綠花疑作賦開酒船今寂寞不復子云來

卷第十五五言排律三十二首金山一首淮陰謁漂母祠一首歲暮蕭齋琴興一首太宗伯霍公渭先邸署見古樓宴集縱談古今治國要理紀述一首宴王繩武玉峯艸堂一首康徳函書至一首寄鄭啟範禦史一首寄朱參議子純一首蔡子木過訪兼惠贈言賦答一首贈友生一首送郡守李公調建昌一首送陵浚明給事還朝一首送祝遙緒參政廣西一首送王推府與齡賀聖誕之京一首送黃山人遊武林一首送白禮部貞夫入秦祭告韓王一首送唐編修北上一首隆璽禪師慕遠公之金界探廬山之紫峯過我言別賦送此篇一首正徳乙亥官舫載籠錦錢雞倒掛鳥孔雀通臂黑猴諸禽獸上獻記事一首奉題趙王思訓樓一首題白石精舍爲蔡子木一首顧中捨壬辰之冬直文華殿書顯靈宮碑而邸館有鴈集之未幾承禦筆題銜之寵若先徵焉索賦此詠一首來鵲樓爲張令文宿賦一首題毛中丞華山隱居一首和劉孝綽落月望水一首明妃詠一首詠貪人一首詠舞一首武庫員外薛僑持其侄左給事中薛宗愷柩歸廣州過吳門詩以哭之一首哭張子言一首挽杜隱君敬心一首悼無塵禪師一首

五嶽山人集卷第十五吳郡黃省曾著

五言排律三十二首金山一首圓嶠長江裏攀遊拂斗槎潮吹香殿艸泉閟寶林霞四集帆檣色中盤日月華龍宮開法藏鰲界出蓮花曯海紅樓復沿濤紫蹬斜不須三島問宛爾入仙家淮陰謁漂母祠一首曩昔淮濱母王孫一飯將鑑如君子哲義有大賢方溪壑哀龍淺風雲感鳳驤千金終以贈寸念本難忘艸澤憐誰解英雄困乃常漂亭餘落日楚劍失秋霜墓與黃塵古祠同綠水長憫窮人口播報徳簡書光慷慨參遺像淸酤薦紫芳歲暮蕭齋琴興一首白雪緯雕琴陽春候適臨詠蘭遊聖操弄綺挹文心水解流花沼山疑傍竹林五云方聚宅孤月正窺襟穆以揚歌玉哀其奪賦金性閒彈復理曲妙引重尋和暢迎時惠淒淸戀歲陰嵇生解優徳鼓取報知音太宗伯霍公渭先邸署見古樓宴集縱談古今治國要理紀述一首帝左開華第天中標峻樓雀湖鄰月曉鍾阜近云秋北衮方調燭南宮少借籌黃圖寧坐鎭蒼庶奠淸修緗祕蓬山聚篇多冊府求傳詩窮正變約史象春秋小子惟卑器名公接大遊談王儒有則折聖世無儔詞組衡知宋裁言掌見劉一生君是報雙鬂國爲憂狎坐杯常繼淸言燭每畱自慚珠不足明璧竟何酬宴王繩武玉峯艸堂一首愛爾金門彥爲家倚玉峯曠區眞特湧百里此維宗在昔傳名岫於今擅美封气靈園羽異山秀苑華穠作沼通崖液開堂寫嶂容旭春卿靄積霞晚紫輝重梵塔標池影仙樓表宅蹤臺疑登鳳鳥城似入芙蓉臥榻成遊具閒居足眺供平生泉石興於以策云笻康徳函書至一首鳳署揚裾客司文炳孝朝甲科三第首十妙十中翹舊史輝彤述前林播藻謠直絲揮斥早荒徑灌棲饒位薄名逾大齡芳鬂巳雕誦言時挹抱傳徳每欽標忽惠秦河鴈思乘滸業軺二金叨式利千里不云遙會晤知何日孤琴待爾調寄鄭啟範禦史一首久郁陽翹望歸舠惜已過一方同未得四蹙感如何豸斧番棲釣金華且狎蘿仕淹心不競道捲節難磨九折違官險重溟出宦波竹書橊洞把鸞酌鳳山酡至徳知無擇全身本自多南鴻飛九月聊以寓離歌寄朱參議子純一首金版深鉤討珠爻遠贊尋早齡龍籍掛仁牧虎符臨喬徳棲春雉祥風鼓旦琴憲章昭法管戎秩體官箴九品銓爲掌三年鏡作心礪身稱國器履道映儒林嶽分聊作屏臺望佇爲霖藉爾南鴻羽因風慰好音蔡子木過訪兼惠贈言賦答一首經始巖棲日中郎接儁賢英姿家玉比文藻國華先朗思俱名理淸言各妙銓意同開水鏡情契寫山弦抒軸推芳品津梁擬上騫人將明月覯詩以穆風傳霞彩參談席春容入欵筵使軺回魯岱仙鷁駐吳天鴈遠離琴外川長別酒前旗亭楊柳色早已掛徵煙贈友生一首念爾三吳客髙遊遡六川壯懷探玉略雄抱歷金邊國劍看星佩家弧映月懸五侯心不下萬里气能前捨筆齊班業懷符學李賢紫城時未偶靑鏡歲常憐豹躅依山壑鴻情寄隴田業因交友薄名爲守躬全春日逢杯酒殷勤贈此篇送郡守李公調建昌一首錫壤觀南教宣風動古聲旭星臨國政明電秉王成拔﹠﹟63150﹔﹠﹟61222﹔貝又韭﹠﹟63151﹔懲彊族持葦煦赤嬰鄧攸惟飲水汲黯不求名緝擾歡謠起蠲苛美化淸瑞凰輝見集惠露湛其零近下陳公榻常攀謝子瓊好賢安罄折咨理樂揮盈吳苑方漸澤旴江遽攺徵徳花離郡早廉石在舟輕治以循良貴勞宜秩爵旌蘭蓀畱不可長息送專城送陵浚明給事還朝一首八族吳宗貴諸嬀漢裔揚太中垂宴喜頴守炳趨蹡附翼爲龍翠搴輿集鳯凰紹枝繁領袖繼體並幹將吾子金閨彥髙名紫旦鄕妙齡懷耿節韋布巳孤翔鶚舉兼巍薦鴻飛列要行翰門供暮直瑣地寄朝陽直气鸞闈上忠謨象闕傍定儀如慣習論事有敷詳急務延英視宏圖玉塞防用人陳四策弼帝補多方臺駁情惟允樞封夜未央崢嶸奇管鑰慨慷動天皇遂典衡才任遙司藻墨場赤霞南省闊碧艸會稽芳水鏡逢懸昭儒衿共激昂罄忠羅竹箭拭眼得驪黃春日王程遠靑雲宦路長禁臣勤斧鉞明主夙衣裳懷中有新艸行見奏明光送祝遙緒參政廣西一首載英標濟美摛藻掇科芳帝獻金爲籍仙遵玉作堂事殿分曹祕言車佐省香讜陳停漢輦嘉告補堯裳鳳翼投閩徼鵬心擢楚邦南河茅戟秉西雍憲旌驤日觀熙雄土星泉撫巨方羊碑應讀峴賈賦合浮湘六服登殊績緒藩詠太康建麾風自遠蔭嶽道逾光八桂稱遐鎭三明愜大揚龍城歸澤露象粵待謨匡定知畱惠愛塗巷詠甘棠送王推府與齡賀聖誕之京一首翠水流華瑞丹陵啟聖光河靈天誕永龍敍帝圖昌燕湑傳三爵移珍走萬方士英歸許善郡妙簡王祥縟夏浮靑舸金秋入紫閶霞裾瞻虎陛星履次鵷行祕殿聞仙樂槐宸接壽觴向輿稱有慶望極頌無疆薦禮衣冠盛咨風獻替長名儒畱侍從東掖握蘭香送黃山人遊武林一首言命嵇生駕錢塘訪物華香街接垂柳繡戶雜銜花剎映湖中寺帆停海上槎帝鄕今異古姬館客猶家山自城心起江於國背斜奏杯應瀉月振策卽淩霞嶺樹時妨蓋園鶯不避葭桃源倘沿棹歸定武陵誇送白禮部貞夫入秦祭告韓王一首半嶽摧金峽中河竭武川帝枝凋貴葉晨纛逝宵軿八代分封久千程錫賵專﹠﹟62788﹔﹠﹟63141﹔圶瓊頒內玉簡使出臺賢當扆將宸愴維藩設祖筵鳥看朱有翼鑪挹廣成煙問異觀殊化懷符發藻篇蕭關旌欲動一奏雍門弦送唐編修北上一首聖主建元良天衿屬萬方選材營震廟儲宿捧離光鄧禹惟賢簡山濤以徳揚妙登充四友淸擇象三王𦇤褓開周誦詩書迪漢莊宣猷趨桂苑求福侍蘭坊玉質華監撫金聲起就將佇看仁孝徳永系寶圖長隆璽禪師慕遠公之金界探廬山之紫峯過我言別賦送此篇一首上座聞僧鳳髙文景誓蓮體宗由得性超果任窮年鸚鵡三千眾芙蕖十八賢髙懷皆離日妙觀總彌天石鏡畱玄照香壚續聖煙趾淸庭選福心秀剎求偏一缽遊王捨孤云度法筵東林堪宿樹北澗趁調弦鳥弄全標梵花開悉露禪入溪劉並徳陟頂惠同肩別將衣作念去以道爲憐借取春堂月馳光建業船正徳乙亥官舫載籠錦錢雞倒掛鳥孔雀通臂黑猴諸禽獸上獻記事一首奇獸炎洲遠珍禽天府收他時露囿樂今日畵船畱攜籠煩上將給食走諸侯鸞鳳徒髙舉麒麟不可儔入朝宜狎象放苑只親鷗萬歲應棲翼三松恐掛猴文華須寂寞太液轉夷猶寵極心何似恩殊身莫酬周王有臺沼愧爾鹿呦呦奉題趙王思訓樓一首上國巍樓建淩雲在鄴陽寶山通霧滿金水接源長八綺龍文煥層飛鳳彩張訓言恭列聖思繹羨英王孝屐臻烏瑞仁衿洽葦芳處宮爲善樂藩室服儒光作弁瞻虞鏡於修入孔堂竹書千里至藻譔九隅揚湛宴西園邁耽經北觀行設筵畱卜夏擁篲得田方陟覽河山謐登居艸木康維城眞足倚永翼帝圖昌題白石精舍爲蔡子木一首昔有仙靈者呼之白石生爲年籛務上餐液夏周更世往山猶在糧余洞得名中郎稱國彥精館倚巖成桃夾宜探水芝幽可掇英雲華隨藻筆巒響答金聲滵液膏流滿瓊瑤艸樹縈作臺邀少女標宅待方平麟脯行將饌鸞漿會此傾曹疑秋署皎人並玉堂淸知守存聃奧緇璘遡孔情正登紅藥選先有赤松營意緬蘭爲宇詞芳桂結楹何時攜寶鏡來討五霞城顧中捨壬辰之冬直文華殿書顯靈宮碑而邸館有鴈集之未幾承禦筆題銜之寵若先徵焉索賦此詠一首何許長安鴈翩其下紫氛一歸金殿客永斷玉關羣徳羽霜階戢祥音月邸聞隨陽承日彩爲字寫天文卿翼常投嶽賓行每在云美休徵淑鳥殊錫兆華雯合候惟龍近池恩與鳳分帝歌瞻舜爛神藻挹堯芬寶燭皇輝被仙杯法酒醺長攜五色管供奉聖明君來鵲樓爲張令文宿賦一首言從山水會淸構聳瑤虛遂有王風鵲來巢君子居銜條經始並占歲肇祥初棲月飛華棟鳴風向綺疏荀家凰集後魯令雉馴余昆圃遊翩爾雕陵感晏如還疑王喬舄於此泛金除題毛中丞華山隱居一首福地華山隩蘿門繚繞通石攢圓島秀云吐玉臺紅鶴治標塵外靈書閟枕中鼎余丹藥罷蓮墜寶地空洞曲飛松雨堂幽度列風碧壇明月滿今復昭毛公和劉孝綽落月望水一首扇墜霧初縈眉低水乍明珠隨湘佩出薴趁越歌成悠悠帶星逝晃晃並河盈照心耿殘對流年䢐駃徵蓮舟濳女色瓜舸蕩人情綺鴛含藻宿文鯉抱荷行頹光不可攬芳夕自怔營明妃詠一首淒訣翠華宮言歸異域戎選圖才易與驚貌美無同絕代畱長恨黃金失至公影遲隨北馬聲咽羨南鴻魄玉銷胡月顏花殞塞風恩違春不到愁亂雪偏蒙夢國多逾切懷鄕久益濃蛾殘香減黛桃落粉凋紅毳幕魂孤寓琵琶拍自通淚懸靑海上啼盡不流東詠貪人一首綰牒事錢刀登津萃篚苞竊緡如盜鏹肥篋乃民膏宦鷁成適舸皇車卽市軺銅陵圖食鼎金穴買簪貂出宰爭華縣分司奪勢曹訟臨陶白勝薦舉鄭羅超郿鄔榮心慕邪淵奮首翹輦珠投暗室輿賄伺昏宵噬虎無全窟搏鷹有破巢懷靑驕麗滿嬰赤慘淪漂人也貪何極天乎道本昭悖來終暴出潛取必明消攘積𨿽終世傾頹在一朝善余門自慶惡樹戶當凋不見先王器爲文警墨饕詠舞一首殊伎擢傾城名娼列綺楹候歌嬌鳳止移扇彩雲生裊袖增新態回腰出艷情盻顏花裏笑折體柳前輕疾轉含遲頓歡低雜怨迎風臺纖欲舉雪幄曳多縈趙女春偕麗巴姬月並盈楚襄稱嘆數梁簡賦言成珠翠參差罷髙堂未解纓武庫員外薛僑持其侄左給事中薛宗愷柩歸廣州過吳門詩以哭之一首靑瑣振朝芳星樞耀夕郎道思明主用言以聖時昌指佞安知罪圖忠顧得殃軀捐心詎杇齡短頌何長徳殞家門秀才沈廟社光士林齊灑淚與爾泣圭璋哭張子言一首髫歲陟文園懷鉛早峻翻棲身蓬作宅抒詠藻成言國彥要芳締朝紳愛綺論醉鄕虛綠酒窮巷傲華軒作客賢人聚平生處士村賦金憐自擲徳鳳惜無騫山壑常飛舄王侯不輟轅四愁隨白髮三徑接靑門去害能調馬遊冥巳化鯤在吳欣把臂客冀狎同樽艸覓黃香巷花求平子垣道親披對屢心賞和酬繁露也朝何速蓀乎夜莫援往秋猶寓鴈今日忽傷鵷桃剩沿源思云畱訪嶽魂禦溝琴水咽河表劍霓昏遙展生芻奠哀衿爲爾煩挽杜隱君敬心一首念爾玄遊者平生傲散衿巖棲遵隱躅帷下宅書林八索鉤觀妙三餘撰討深閉關芳艸色遺世紫霞心石髓思餐古源桃欲覽今迹孤山處屐情至竹�琴煉藥年何晚歸泉候易侵積家憐有徳貽子羨無金此後蕭條徑籃輿不復尋悼無塵禪師一首紅界起閻提洲輪夢影齊七城開祕軌三艸茂神荑有釋持幢鼓無修絕徑蹊緒禪惟室閉蘭誦止山棲世出延香教眞歸入妙倪院生功可內方去業堪西樹鳥流音戚堂云障色淒踴空軀已變住湛性何迷逝水傷金澗遺風景綠梯欲知超化迹詠取向終題

卷第十六七言律詩五十五首除夕讀眞誥一首山中夜集一首晚步吳宮原上一首池上室左小兒栽有新竹社中諸君數數過之一首對竹軒下一首七日之雨魚沼遂盈一首山亭下鷗鷺一首五月葡萄結顆二首雪後遣興二首竹下晚歸恍有月色一首舟中覽金陵攜歸古鏡一首與陳郡推乞丹砂牀子一首集陸郡伯園一首唐氏園觀荷一首堯峯山寺一首虎丘四首憶縹緲峯下二澗一首郡守李公珣下訪言別一首吳令蘇允吉過訪艸堂有贈一首奉答趙王殿下惠帖一首答田汝耔一首贈大司馬王公廷相一首贈朱太宰懋中一首懷徐學士兼訂林屋之遊一首寄髙公次副使二首懷皇甫子安蔡子木一首壽文徵仲待詔一首杭中丞惠歷一首答劉中丞惠文刻歲書一首胥江同王僉憲送黃宗伯歸天臺舟中命酒劇談至尹山寺爲別一首送錢驗封赴部兼柬鄭文選一首白禮部方駐吳門建平宗君適至相攜泛眺各貽我詩賦答一首婁江舟中逢李侍禦談齊魯舊事許借李唐封禪碑往此以速一首贈任伯古居士一首訪明慧禪師一首和吳令蘇允吉九日一首讀朱子純方伯太夫人哀述一首題汪給事子宿山居一首題田進士敬叔太素艸堂一首賦苕溪艸堂和孫太初韻一首擬內苑春風一首春陰一首虎丘詠一首孟中丞望之觴予於顧華玉息園一首新購亡室墓域名鳳凰山在五湖之濱一首慰徐山人暮歲喪子一首哭祝京兆希哲二首中山王孫挽歌一首懷母氏一首

五嶽山人集卷第十六吳郡黃省曾著

七言律詩五十五首除夕讀眞誥一首淩霞孤興當除夕縹緲靈蕪壚上焚懶倒山樽浮栢酒靜開眞誥誦苔文靑天鳳駕他年事翠島龍芝何處分佩鏡懸符遊句曲淸宵獨坐想茅君山中夜集一首紅燭山樓泛玉杯淸衿特爲髙人開白雲似傍紫巖駐明月解入靑林來此夕歡畱琥珀枕平生愛覓金銀臺酒酣拂塵不能巳玄談各吐雲霞懷晚步吳宮原上一首當年鳳吹歡遊地晚歲長林眺眼中落日紫城曾霸業荒云玉榭幾歌風誰能蹤迹非蓬似豈有豪華不夢同西嶺歸烏眞擇木紛紛翻影匝髙楓池上室左小兒栽有新竹社中諸君數數過之一首池上栽成竹一區涼云不斷蔭相俱人逢子敬停花屐客勝公榮弄酒壺自喜平生嘉迹似共跨終日鄙言無揮毫拂素休辭酩近有南鄰足典沽對竹軒下一首山人種竹當淸軒攀弄修篁心灑然春搖紅日醉芳醑夜掃明河橫素弦泠風蕭颯聽來好翠影嬋娟對可憐平生制得玄洲曲借爾吹簫秦女邊七日之雨魚沼遂盈一首天澤汪洋何太盈霞林轉眼芳池平細沼終難蓄靈物炎流任爾飄浮萍眾鳥羣爭紫園麗孤云獨倚髙天淸巳甘白首渭川釣相攜髙士垂修名山亭下鷗鷺一首玉鷺霜鷗湛羽儀云波日影泛參差淸湍啄蔓尋常見碧渚羣遊何所思霧擊風搏那可得江妃素女自相隨乾坤秋色孤亭暮對汝悠悠動遠悲五月葡萄結顆二首縈空髙架紫藤敷馬乳累累綴碧須大宛靈根天外得華林仙種世間無將攜稚子嘗千顆更擬山妻釀百壺卻怪直方曾著錄品名何不首龍珠美實垂垂紫末齊長枝宛宛翠交低酒分王母知仙品種逐將軍自遠攜莫遣候禽窺竹戶不教珍果落花泥相如萊爾除消渴少婦時能捧綠閨雪後遣興二首玄冬素雪灑江天誰識袁生一室眠農谷已憂成歉歲林花空復兆丰年靑雲抗志誰堪傍白首爲歌秪自妍凍餒妻孥顏色好典衣慚汝缺金錢暮雪霏霏被寒阪朝來風色艸堂淒饑烏合向空庭集老驥從教舊櫪嘶病態提攜頻綠酒頹年夢想切丹梯武陵春水相將滿欲溯桃花任一迷竹下晚歸恍有月色一首臨池坐檻弄霏微著屐扶笻竹下歸雪路杳生風撲面煙空忽漏月沾衣淸狂戀友宵行國傲散耽遊晚叩扉鳥雀何緣棲亦暮投林尙有一羣飛舟中覽金陵攜歸古鏡一首金陵古鏡新所將孤舟覽之情內傷靑年欲付逝波去黃髮漸隨春艸長玉顏一代照多少菱花千古常輝光篋中畱取伴明月它時訪嶽載云裝與陳郡推乞丹砂牀子一首桃花空望列仙家芳艸難回兩鬂華雲裏未逢靑鳥使山中長想白牛車居林膳薄惟餐蕨買藥囊空只餌霞不老近看劉向錄從君寫詠乞丹砂集陸郡伯園一首招攜來訪平原宅作圃爲梁總覺賢芳艸無心迷客徑桃花著意帶流川持杯卽舉靑絲菜作賦湏開白雪弦泉石自便麋鹿性相過宜數問林煙唐氏園觀荷一首虛閣中天攜酒攀芙蓉爛熳芳溪灣綠竹髙浮翡翠羽白雲四結璚瑤山風蟬雕檻近人響霞鷺靑樽傍汝閒欲折秋風惜遲暮花前徙倚不知還堯峯山寺一首堯峯天上表杳臺寂歷松山選勝來三嶺將云迎客度五湖披島待樽開靈池習坐依芳艸覺殿談禪閉綠苔爲語洞庭仙嶠日遲回莫以賞心催虎丘四首山人放棹金昌郊虎寺銜杯蒲筍肴眾嶺盤回赤日動千林駘蕩靑霞交接罒﹠﹟63139﹔離倒著紫巖下如意淸揮翠壑坳遠公蓮社我將入煙堂石室新誅茅春山秀色流氤氳芙蓉獨倚無人羣髙竹明含紫空日瑤花淨染靑天云駐席仙杯翡翠亂回橈玉笛魚龍聞西林新月出何事澄江爲照黃山君吳天斗折攀花丘問壑尋池可自由秀島珠林曉齊出鮮云石壁春爭流彈琴竹徑過靑鳥洗斝桃波回白鷗山公騎馬醉歸去煙霞爛熳誰當收擊汰春江吳榜齊髙人笑拂靑雲梯紅日眞成紫臺照珍禽亦作丹丘啼坐來碧石自爲侶登行明月猶堪攜玉壺流連不能寢閴寥半夜聞天雞憶縹緲峯下二澗一首秀崿靈泉白綺浮雲中玉酒如瀛洲山澄碧气與人汲天借銀河當戶流紫澗桃花飲麋鹿春風瑤艸煎琳球王喬思汝解焦渴閩海將乘蘭梓舟郡守李公珣下訪言別一首林間懶慢閒人臥花外傳呼太守來談對不離經國語席前俱是慕賢懷龍將曲巷題荀裏鳳引髙車耀陸臺良牧無由淹坐嘯春江巳近餞芳杯吳令蘇允吉過訪艸堂有贈一首仙令彈冠東魯賢五湖云日鳴花弦玄珪玉操蒼黎慕明遠淸文海嶠傳卻扇風生翠庭轉停車雨色朱空懸山廚聊出茅容饌拂塵髙談及暮天奉答趙王殿下惠帖一首崢嶸寶歷堯年轉縹緲星槎漢使回幸捧慶雲瞻睿藻願看明月仰髙懷儒家巳誦河間易賦客思沾鄴下杯莫道天家人世隔仙源流處錦魚來答田汝耔一首梁苑夷門接吹臺鴻盤龍遁隱蒿萊荀生早抗棲巖志阮子眞憐濟世才帝雪流園成藻賦仙霞飛嶠引髙杯玉琴此日空遙憶山水終期共汝開贈大司馬王公廷相一首禰生一剌懷中滅何事龍門卻喜攀藝苑才名應獨步紫庭風節更誰班嵩云河色瞻露气海日江春慰旅顏客子今朝歡不及得將魚目換珠還贈朱太宰懋中一首太宰仙臺早掛纓栽花漉酒寄髙情門廬不攺齊嬰卜塗巷皆知司馬名大雅合稱金殿首髙標爭羨玉壺淸自慚獨步非王粲降徳忘年倒屣迎懷徐學士兼訂林屋之遊一首見說焚魚徐學士靑山黃卷臥煙蘿蓬臺日月論裏久花徑雲霞染翰多興在五湖時放棹家無十里不鳴珂金庭仙宇吾將覓鹿駕邀君一共過寄髙公次副使二首吳臺花鳥數驚新遙憶朱輪金馬春懷綬張喬黔俗變校書劉向棘﹠﹟63139﹔火夷馴十年劇恨無書鴈萬里寧忘有故人不謂到今難覿面向來眞易別江律有弟雙飛入鳳池芬芳華蕚照連枝茅山訪道今何似瓦屋棲雲舊有期作賦相如猶自懶還丹葛稚笑何遲仙鳬一去無由見惟有栽花似昔時懷皇甫子安蔡子木一首去年春日君看我今歲逢春我憶君可柰長安瞻近日徒令三徑賦停雲鳳凰北覽迢迢隔鴻鴈南來一一聞曠遠同心嘆如此天涯應傍惜離羣壽文徵仲待詔一首藝林早擅文章譽百日辭官臥一丘中禁編摩天上載右丞詞翰世間流生年七十誇今得禮樂三千羨獨收近日繡衣增表建髙陽名裏耀邦州杭中丞惠歷一首臺使忽從三徑歲步書遙自五云來江湖又覩靑陽始梅柳難禁白髮催紙上流年悲往夢隴頭耕候喜新開山中甲子無勞問且向桃源醉客杯答劉中丞惠文刻歲書一首秉耒山陽媿隱淪邇傳芳訊篋中珍淸江不盡雙魚意茂苑遺添一歲春自昔鳥鳴俱急友敢雲龍性不能馴九天使節攀何及岑寂題詩寄別津胥江同王僉憲送黃宗伯歸天臺舟中命酒劇談至尹山寺爲別一首胥江餞別生霞早尹寺催程落景微談向故人珠盡吐杯臨寒緒玉頻揮風煙岐路難分手魚水君臣可拂衣南下總隨鴻鴈影寸心應繞鳳樓飛送錢驗封赴部兼柬鄭文選一首曾聞宣廟多循吏喜覯今皇起潔臣不使李桃開別徑故將衡藻付髙倫雲臺毛玠題書密春館山濤啟事新冰玉鄭君方牧馬澄淸攬轡定相親白禮部方駐吳門建平宗君適至相攜泛眺各貽我詩賦答一首仙郎新下建章宮楚客俄來吳苑中堤柳似牽徵舸綠江桃若喜會樽紅朋情不以靑雲變吟眺能於綺日同難見易分浮世迹令人歡裏惜飛蓬婁江舟中逢李侍禦談齊魯舊事許借李唐封禪碑往此以速一首吟澤棲巖亦苦辛敢將微抱向時人疏狂豈謂池中物落魄虛推席上珍汲氏淮南驚汝業諸生歷下許誰論金泥紫嶽文章古借我無教望眼頻贈任伯古居士一首覺海遙乘般若艫褐衣常挈智光珠不於塵界求三島別有乾坤具一壺河上丈人章句妙華嚴居士性情孤雲蹤去住元無定肯共遺民結社無訪明慧禪師一首幽人巳趁桂蘿裳古剎還求鴛馬鄕物外靈花偏謂好山中紅日倍疑長仙鶯巧和禪琴媚帝艸鮮承客履香超秀不嫌無世侶支公開徑足遊翔和吳令蘇允吉九日一首江暖林暄尙葛衣誰聞子政五行機當秋花鳥皆新色采菊冠裳擬舊非一棹湖濱還自系片雲天外定何依鳴葭皷瑟淸巖畔不駐金空白日飛讀朱子純方伯太夫人哀述一首鵲橋龍巷元同裏咫尺能傳母子芳冰蘗舊嗟慈行苦翟翚今羨孝思光情追在褓堪銷骨語記殘燈合斷腸漢氏一經吾欲著願操彤管爲遊揚題汪給事子宿山居一首淸廬僻構絕紅塵桂月松云作比鄰四序盡爲棲嶠日一年長是看花辰家畱黃鴈同虞國門對靑山似許詢何事瑣臺金馬客蕭條翻學臥龍人題田進士敬叔太素艸堂一首田子髙懷淩太霞梅山宅倚參差花金臺掛日轉玉樹碧洞流云盤素華校書但握紫麟管登丘每駕靑龍車靈才發秀綜圖典艸玄人羨文章家賦苕溪艸堂和孫太初韻一首翠竹嬋娟傍野潭秋山日映艸堂寒云枝桂樹臨虛榻翡翠山雞照碧湍漫學赤須求茂苑久攜靑劍隔長安時時野服乘髙興采藥吞芝歌遠巒擬內苑春風一首飄飄起自太平東頃忽來吹萬歲宮甲觀影搖千柳色上林香散百花叢常傳帝樂流人世慣領仙云滿禁中願借天聲歸頌詠揮毫不數大王雄春陰一首朝霞不帶綠煙堤紫殿輕雲壓苑低芳柳嬌鶯藏宿霧碧蘭初燕拂新泥宮花未見仙階影獵騎虛聞錦路嘶開幌山河佳气滿氤氳彩翠望中迷虎丘詠一首芙蓉近倚闔閭城眺閣觴樓逐勢成珠寺翻爲歌舞地靑山盡是綺羅情巖花吐學紅妝麗谷鳥啼兼鳳管聲十里垂楊芳艸岸四時常映彩舟行孟中丞望之觴予於顧華玉息園一首金罍命酒息園同玉塵髙談意气雄倚宅靑山藏帝郭抱檐珠斗掛靈空眞慚野鶴能依鳳解使林駒不避驄仲舉禮先徐孺子登車羨汝古人風新購亡室墓域名鳳凰山在五湖之濱一首山妻十載無黃土始得金錢買嶠壚拔俗不愁松檟僻飛﹠﹟62675﹔﹠﹟63139﹔具宜托鳳凰孤平生抗意惟三島長夜歸骸合五湖艸郭尙傳梁處士鄭鄕何必念荒蕪慰徐山人暮歲喪子一首故人使我憐徐穉垂白那堪失驥兒藥裹提攜心尙在燈幃把訣淚空滋愁中不得看孤影門內誰知有路岐離合死生俱一夢靑山餐飯且支持哭祝京兆希哲二首絕代才華海上居白頭才得謁公交車爲文可作千金賣倚馬眞誇七紙書但使有懷同阮籍不妨無路薦相如柴桑人去空開徑愁見新楊繞故廬嵇康懶性老還疏孫綽才峯秀有餘世上不知司馬賦人間今寶右軍書從來燕雀爭嘲鳳可惜蛟龍只混魚尙憶去年春二月碧桃花下駐髙車中山王孫挽歌一首聖代王孫羨隱君天球翠釡擬華文平生實厭金張侶白髮終歸角綺羣冠著芙蓉憑嶽日賦成鸚鵡灑江云吳門空把延陵劍何處淒涼掛爾墳懷母氏一首荀顗承歡宛北堂何平號慕忽靈觴百年母徳初辭眼一訣慈言轉斷腸幹祿未能娛晚暮虛名豈得慰荒涼古來風木無窮淚荼苦那堪到我傍

卷第十七五言絕句八十六首襄陽曲六首江南曲三十首子夜歌七首鳳

金鏡毛車西海膠何以問遺君二首古意四首遣興一首句曲立春一首茅山一首春泛一首雨花臺一首二泉一首辛卯冬別友北上一首長安春思一首宿遷蝗一首喜得林吏部志道乃弟遠將折簡一首詠鴈一首詠合歡黃散一首詠梅一首詠蘆花一首題文徳承山居圖二首石林一首詠垂絲柳二首題仕女圖一首詠扇二首詠彩巾一首閨情二首制藥一首徐河雨一首

五嶽山人集卷第十七吳郡黃省曾著

五言絕句八十六首襄陽曲六首漬粉蕭夫人換卻房山水不信此流淸試看漢江裏且買槎頭鯿去醉漢江酒笑殺杜南徵沈碑管身後剌史登髙臺但歌野鷹來不顧隆中客千年爲爾哀陸子襄陽來十馬金陵去如何滇池人對之輒流涕虎士委桃核陽春作錦林襄陽二三月歌舞入花陰莫著白接罒﹠﹟63139﹔離且歌白銅鞮虎頭沽酒飲紫蓋聽猿啼江南曲三十首荷葉何田田綠房披甫甫的的不成雙心心各含苦汀有菖蒲葉渚有菡蓞芳采葉爲儂帶搴芳作儂裳�抽池上芳燕含陌上泥銜泥有時歇銜苦無時離百鏹買冰紈千緡易綃素繡成雙鴛鴦無由寄遠路落英不雙墜浮雲作兩飛儂在百尺樓郎在千里車綺袂二尺長珠瓔半垂額寶馬雜香車東城復南陌鳥有戢比翼木有紹繚枝誰令儂所歡差池有別離調丹爲唇脂采蘭作香澤玉鏡鬭新妝染作芙蓉色釵安葳蕤爵耳施明月珠試向小姑看小姑道相宜轉蓬本無依儂願作轉蓬飛飛千里道或與君子逢蕩漾木蘭舟江萍綠如織兩兩采蓮人相逢不相識吳姬理芳蠶家家扃綠扉繰成玉絲縷不得作儂衣儂造五兩舟般般與人別柟檣榮桂舷紈颿翠桐楫�旎綠楊樓儂傍秦淮住朝朝見潮生暮暮見潮去儂有白玉心向人難道語儂有絕代姿對鏡淚如雨明�何團團不得作儂鏡雙鯉何莘莘不得寄儂信朝萍隨�東夕萍隨風西儂自懷一心結髮無攺移夜遙蘭缸滅明月贈我光不願照儂閨願照君子方種瓜綺陌田瓜成歡不把綠蔓宛宛長不得系歡馬相逢狹斜道匆匆陌頭駐歡言看花回儂方看花去竹長長有枝帨長長有須與君結連錢纏綿當似之扶桑不見芳白兔不見搗君子不見歸紅顏空自老黃金買吳兒明珠換楚女七歲作鸞歌八歲能鳳舞莫道田舍翁豪奢不相下家家鳳翼船人人金絡馬靑靑西子湖花芳媚鴛渚十里錦舟蓮琵琶拂江水誰道江南樂儂道江南苦疄疄阡陌多儂家無寸土九逵擔雜英朱門競相買國花委靑郊零落無人采江流無斷絕日釣橫塘水不見千里人願得一雙鯉新裁明月扇粟金光泚泚上圖江南山下圖江南水峨峨南陌樓盈盈集娼女紛紛野鴛鴦喧喧帝城裏子夜歌七首出門復出門致辭問老翁郡縣如猛虎可與疇昔同雞鳴望東方冥冥曙未開何意催租吏咆哮入門來去年種蓮人蓮開人巳沒今我更不樂鏡裏攺顏色釣魚魚上鉤聊與我婦烹哺糜過今夕且莫愁天明喚郎郎不應郎自城中回縣官加糧稅面色如土灰十朝不一飽郎從東西去績麻妾換粟牽衣勸郎住槁鳳漢帝貴神雀楚人重山雞瑯玕不能食梧桐非所棲金鏡金鏡四尺廣紫河萬里長還愁魑魅見復愛霜荷香毛車毛車乘弱水燕卵獻麒麟奇香聞百里驚動八街人西海膠葡萄行狡兔扶荔走熊麃不是弓弦絕誰知海西膠何以問遺君二首何以問遺君絓絓白玉紬綢繆千萬絲自妾心中抽何以問遺君四乳龍文鏡紅顏不可將無由看妾影古意四首桃花花則紅杏花花則白豈郎有兩心花有兩般色燕雛不可飛柳短不可折轉眼謝蘭春日暮花如雪珀枕芙蓉獨芳帷翡翠空聊將雙黃鵠飛我綠琴中君夢妾不知妾夢君不識安得兩夢偕相逢皆此夕遣興一首日暮山如隱春來鳥似狂逍遙北牕下寤寐卽羲皇句曲立春一首寂寞畱山縣天回大地春東風生旅館吹共故鄕人茅山一首瑤艸攀春空衣舄生輕霞以我塵中目瞻此天上花春泛一首春舸遡晴川遊衿忽悵然落花催落景流水送流年雨花臺一首僧來落天花我至看芳艸日暮思雲光幽懷不可道二泉一首借問金沙地何年玉髓開水尋滄海去云抱碧山來辛卯冬別友北上一首平生愁作別今我適長安忍使鄕園客都成夢裏看長安春思一首片舸移黃渚遊車入紫京那堪異鄕思坐見桃花生宿遷蝗一首不見鳳臨國惟看蝗蔽天休盡艸田麥畱炊茅屋煙喜得林吏部志道乃弟遠將折簡一首憶爾胥江別春風桃幾開人逢鶺鴒下音得鴈鴻來詠鴈一首秋落衡陽月春鳴塞上霜往來年歲攺南北海天長詠合歡黃葵一首接葉深爲翠雙葩淺作黃因憐合歡意紗幕覆鴛鴦詠梅一首金閣度微風玉牕拂孤月常疑雪似花愁見花如雪詠蘆花一首綴宅俯芳洲蒹葭帶艷流學蘋宜吐月爲絮卻飄秋題文徳承山居圖二首山气幙中合林光榻上開淸誦紫苔篇紅雲時一來林步深轉佳川島互澄秀不到車馬塵紅日自成晝石林一首古石碧槎枒仙壇隱士家洞春云是葉歲暮雪爲花詠垂絲柳二首翠柳拂金堤絲絲綰霧低掛來鄕望遠垂處客心迷弱柳鏡臺前靑靑太可憐絮飄梁苑雪絲掛楚江煙題仕女圖一首玉照非緣月蘭流不待風延竚春階畔芳心知爾同詠扇二首開緘發團扇射得所歡意動搖芳花前遙傳若蘭气貽歡卻暄暑顥歡常展轉一懷香題澤二憶新妝掩詠彩巾一首窈繚千萬絲織成一尺素染作芳蘭色迢迢寄情故閨情二首一片行雲女紅妝太可憐不如閨裏月猶得向人圓駢羽燕流閨同心花滿溪借問靑琴上何時雙鳳棲制藥一首綺囊探舊術雕畹掇新蘭气弱先神艸憂多輔合歡徐河雨一首炎谷風爲馭陽臺雨更來但滋愁淚落不吹鄕夢回

卷第十八七言絕句八十八首擬洪武官詞十二首擬古宮詞二十首塞上曲四首楊柳詞四首采蓮曲三首遣悶一首山僧以枸杞椒芽初筍爲肴飯我一首望西塞山小步一首湖上二首九日同郁大夫白子泛舟石湖登髙四首同屠比部張儀部集萬都閫公署四首月夜偕髙令公次登惠山飲第二泉一首送蔡子歸西山一首送張子言適越二首別友一首華二宅作一首臥病艸堂送客之金陵二首裒次何仲默集有感一首呂城逢皇木二首夜發秣陵一首金陵樓上一首至天津一首天津魚一首水燕一首途中詠蔬一首阻風二首吳歌七首聞呂生琵琶一首詠扇上花一首詠梅一首水仙花一首六月二日客途逢亡內期日二首

五嶽山人集卷第十八吳郡黃省曾著

七言絕句八十八首擬洪武官詞十二首君王新拱虎龍都萬戶千門天上圖不似六朝繁粉黛內宮聊選備承呼六院沈沈六觀傍西宮紫殿起中央夫人別與蘭閨貯盡飾金籠彩璧箱雞鳴天子下牀梯內直紅妝兩墜齊閶闔虎頭門大啟春星猶帶紫宮低金鋪玉戶月流輝寶座瑤堂映紫衣聖主觀書居大善三更龍輦未言歸內花園裏動春遊四面參差五石頭玉砌琳階儲碧水龍葭吹向小亭畱君王蚤起視千官金竈爭催具鳳餐紅粉珠盤排欲進再三擎向手中看云檐排比玉妃房戶戶俱鋪紫木牀聖後從來勤內治不教偸懶雜沈香鑿教金井受天光小小銀瓶掛玉牀此是聖人新制度諸宮各院盡相當淸萱到處碧鬖鬖興慶宮前色倍含借問皇家何種此太平天子要宜男九五飛龍寶殿髙朝回常倚赭黃袍星祥一過天王目長夜經綸不厭勞長春門裏淸明日上苑蘭風花鳥繁焚卻紙錢啼泣罷又隨龍輦向西園金鋪日月門將啟諸院爭先畵翠娥髙髻紗籠向何處六龍牀上看皇哥擬古宮詞二十首帝子春遊玉輦移六宮爭插好花枝親將粉蝶教低放棲著紅芳是幸時禦苑初開千葉桃紫霞紅露綴芳條一枝親插仙妃髻要助娉婷百樣嬌碧桐蕭瑟玉階秋蟋蟀宵鳴約伴求爭把金籠牢閉卻夜眠畱向枕函頭曉來妝罷鳳臺前五五三三伴結聯春晝底長難度遣戲將纖手擲金錢龍顏天霽下珠樓張宴尋芳鎭日畱卻道桃花能釋恨不惟芳艸解忘憂華淸七夕望銀河瓜菓求恩鬧彩娥爭取蜘蛛金盒閉明朝開較巧絲多日暮君王舉鳳觴醉來忽地倚紅妝雕欄芍藥親教折傳逓佳人嗅艷香興慶池頭水殿涼龍綃被底擁鴛鴦宮嬪不敢擡頭望倚檻低看鸂鶒忙寒食今朝楊柳邊彩繩排縛豎秋千纖腰兩兩雲中聳嬴得君王呼半仙雪霽深宮凍半消金檐尺許掛冰條官家視政歸還未翠竹輕輕仰面敲二星今夜度靈橋結錦爲樓百尺髙穿罷銀鍼五色綫沈香亭畔聽吹簫不辭君寵玉杯傾肺熱還思解宿酲口吸盈盈花上露淩晨先傍內園行捲開簾幙任風吹紅艷難將酷熱支珍簞涼臺猶肺渴口中含卻玉魚兒貴妃花汗暖津津侍女交來鼓扇頻日午臨牕常拂拭紅香染透白羅巾湯泉蓮下湧爲池繡鴈紈鳬片刻嬉浴罷金溝看退水珠纓拾卻不教知中秋月鏡五雲開妃子憑闌太液來猶恨淸光看不盡敕教明歲築髙臺拘弭火雀貢雙雙環聽淸音實異常玉女任從燒蠟炬玄毛墨羽不曾傷牡丹前殿始芳菲香气騰騰襲鳳幃蛺蝶夜棲黃白翅平明張网撲羅衣飛鸞輕鳳鬭纖濃妙舞嬌歌冠六宮天子怕令風月損重重寶帳護芙蓉君王驀地蹙龍顏左右仙姝鎖翠山舞罷阿翹河滿子傳宣賜與紫金環塞上曲四首八月秋深邊馬肥塞魂空逐鴈�飛蒼茫落日黃沙外猶自提兵鬭合圍大將新懸銅虎符迢迢靑海走�於雕鞍坐踞渾無事天闊秋鷹正可呼放獵胡沙控紫弦艸深狐兔走祁連秋空昨夜旄頭落爲捲旌旗破左賢塞雪皚皚春未消將軍千里破天驕羽書昨夜飛金闕應得君王賜紫貂楊柳詞四首去歲今時別淚飄夫君畱向玉關遙春風似爲相思妾吹動天涯萬柳條千載姑蘇送客時金昌亭畔柳如絲於今一樹無人種怕與春風管別離白馬金羈人未回翠條仍自掛妝臺黃鸝莫作藏身處一入絲中遣不開巫峽巫山錦樹春垂楊垂柳著行新東風不是貪飛絮爲覓天涯未見人采蓮曲三首懷人朝把紫箋裁暫向荷花鎖黛開正是妾心愁劇處鴛鴦兩兩莫教來團扇遙將明月裁蓮舟掩映一花開風前羞殺芙蓉色莫是陽云感夢來緗裙新借彩雲裁正值芙蓉玉沼開不爲名花同妾色畵船寧泛月明來遣悶一首南池北苑柳皆﹠﹟62678﹔﹠﹟63140﹔系未見花前把酒卮倩汝長條挽春住還人酩酊艷陽時山僧以枸杞椒芽初筍爲肴飯我一首芳椒采自靑巖細神杞求之紫洞新謂道郤超齋一五競將山蔌供山人望西塞山小步一首西塞山前秋暮時行行歌把碧松枝鱖魚白鷺玄眞興流水桃花空爾思湖上二首髙人開宅白雲中錦浪桃花有棹通好月爲畱淸夜色直將春水擬明空艷柳芳湖裊綠煙春流長映白雲天鴛鴦鸂鶒催淸泛宛似乘槎北斗邊九日同郁大夫白子泛舟石湖登髙四首水淨霞明玉鏡開方平叨駕藻舟來脫冠太守逢髙彥愛殺淸歌戲馬臺重九蘇臺登暮秋毗陵公子神仙流黃英一束無人送楚客偏多冉冉愁芳艸靑靑西子湖南天鴻鴈未髙呼吳人弦管喧佳節一道花江帶舳艫轉岸回溪近五湖煙霞驅向碧流鋪彩雲未化淹歌舞爭道髙陽舊酒徒同屠比部張儀部集萬都閫公署四首芙蓉北闕倚鐘山細柳連營紫霧間日月常懸江海靜飛龍馬放綠郊閒大將靑廬直禁宮髙賢駐馬玉杯同柳垂閶闔千章綠云湧蓬萊萬片紅白鷺洲邊踏馬來靑龍山下綺筵開南云結取爲張幕北斗攜將作獻杯五云紅日晝蟬鳴宛宛髙楊翠染成鸚鵡杯銜銀月上仙人縹緲想吹笙月夜偕髙令公次登惠山飲第二泉一首落日惠山生紫煙參差龍剎俯江天淸觴碧艸金巖上瀟灑春空揮五弦送蔡子歸西山一首子胥江上君逢我泰伯祠前我送君君臥西山那得見令人長望洞庭云送張子言適越二首陸劍巴琴動遠遊隋珠和璧映滄洲觀吳無復鴛鴦殿泛越空尋翡翠樓平子才髙三輔希客星南逐五雲飛愁歌玄賦名何早紫嶽丹丘興不違別友一首綠柳堤邊別馬嘶離云慘淡結秋虛願將芳艸相看淚化作江雙錦魚華二宅作一首殘燈銀燭共淸筵午月催人尙不眠綠酒莫辭今夕醉桃花重到是明年臥病艸堂送客之金陵二首我謝金陵八月秋歸來行藥艸堂幽憐君迥泛秦淮舸攬取紅霞寄碧流震澤遙連白鷺洲白雲千里映髙遊它鄕不忍看鴻鴈柰爾哀音玉枕流裒次何仲默集有感一首薇省鸞臺何舍人揚芬振藻鳳池新秪緣把釣依黃鵠不及彈冠狎紫麟呂城逢皇木二首雪隴涓涓添水漲風旗斾斾謹王共眼看碧岸千牌木未覺深巖萬仞松滄江碧海常輸筏東岱南衡不吝材誰把張華圖獻取千門萬戶一時開夜發秣陵一首秋垂江柳綠煙齊客路芳花踏馬蹄早擬歸心似明月今宵先度虎丘西金陵樓上一首我在金陵百尺樓秋河髙映玉杯流若教明月家山度爲寄長安此夜愁至天津一首天津渡口海潮生遠樹微茫片月明帆影初收芳艸岸金錢買酒直沽城天津魚一首紅堞東連綠海濱方城突麗是天津南浮北泛停鳬棹不費銀錢得紫鱗水燕一首江上王孫彩鷁歸翩翾芳鳥弄烏衣長林修竹誰嫌汝不畏狂飆掠浪飛途中詠蔬一首四女樹邊分碧韭裴家園裏折靑薇身同洛上神龍臥心似商山避鵠飛阻風二首長安旅夕隔芳幃千里思教一日歸柰爾天風不相念南舟爭似北帆飛愁邊綠水疑添遠客裏靑山似倍長日日飛心總歸去不如身到郁金房吳歌七首金鋪玉戶散煙沙露徑風墟吹遠霞尙憶吳宮全盛日錦帆西子擁如花紫麋黃鹿上蘇臺玉洞仙姝去不來一片當時金殿月露花煙艸照秋杯綺門紅日八風開天象文移江海隈一泛五湖君子甲館娃花閣掩云苔五山六合采金英花殞莫耶寶劍成龍雨久隨神物去千將千古有雄名崢嶸四座折椒丘轉見要離烈士流慘日愁雲酬一死金華公子伏吳鉤孫子談兵天下無並驅黃石與陰符鸞姬鳳女殘星劍水火堪教紅粉趨滕玉蘭宮化彩雲珠﹠﹟62730﹔﹠﹟63140﹔需金鼎國西墳靑山機發黃泉閉白鶴蒼生不忍聞聞呂生琵琶一首琵琶蕭瑟動華軒春艸遙悲靑冢魂當日明君心裏事千歌百調豈能言詠扇上花一首名芳新染赤城霞月下燈前盡可誇莫怪飛飛來粉蝶春風今日正吹花詠梅一首芳枝臨向玉臺春月蕊雲華與歲新總道金樽開繡戶風前不見詠花人水仙花一首玉蕊冰花不可齊光云瑤艸伴萋萋渾疑粉蝶風前泛宛似江妃月下迷六月二日客途逢亡內期日二首汝向泉臺已匝年月遺明鏡翠遺鈿人間萬里音堪寄獨有黃壚鴈不傳去年愁裏客京華今日逢期不在家桂醴蘭肴�裏奠遙懸淚眼灑天涯

卷第十九連珠擬連珠五十首

五嶽山人集卷第十九吳郡黃省曾著

連珠擬連珠五十首臣聞蒼靈煦匯多損質於夜零妙有融方恆瘁英於林掃是以一壬作棟足僕玉燭之休匹佞持臺遂夷金鏡之治臣聞甘醲習禦罔億腐腸之憂商羽便聞靡較蕩心之毒是以紂貫左彊而殞殷懷親上官而喪楚臣聞膚寸爲翳則龍照不能普其暉捲撮以防則玄海不能納其會是以然首苓者廢四方之聰目蔽樊蠅者排九州島之獻替臣聞齊女發號赤電爲之擊臺魯戈撝戰靑驪以之反舍何則精至則昊曠通衷確則神明鑑是以干刳自靖而玄宰孟津之北胥抉匪躬而帝降姑蘇之棲臣聞慕勛堯者宜則其光格之徳懷敬文者在儀其緝熙之性是以飾糟粕而爲聖有類系風矜粃糠而爲禮僅資作僞臣聞二行相軋水必滅火兩色交揉緇果奪素是以入朝之妬莫勝小人在公之爭終陵吉士臣聞師曠格幽於神物而靡感不聰之士雍門泄涕於孟嘗而莫動無悲之子是以祭謨有碩豈挽徵戎虢諫其良奚成藉畝臣聞擘肌英辧非黯淺者所窮入云髙唱非頑鹵者所識何則軒鏡不可以貽盲章冠不可以賞越是以裏奚韜頰於虞階伯牙絕琴於齊室臣聞井淵九仞非尺綆之可汲風扶萬里非微亡﹠﹟63139﹔虫之可翔是以徳薄者抱覆餗之悔能小者召反駒之羞臣聞礦璞之金不以未鑄淪其寶璇源之珠不以未剖失其英是以負壤者版築之含賢屠牛者朝歌之濳聖臣聞白璧成而礛諸委鏤劍割而砥厲投是以運䢐者謝功成者藏淮陰殊體於楚收陶朱引躬於吳絕臣聞片能適中逐臭穢若蘭芳小技投符毗憸悾爲鼎輔是以覩芻狗之立責之展足見杯水之積望其長流臣聞性賦攸局﹠﹟60960﹔中鉉而多迷討學所限踐宗衮而益蹶是以邇敖倉者弗能多餐臨江河者不可兼飲臣聞笙鏞磬皷充聆俱暢橘棃棗栗入口咸調是以羅士貴於無方建賢務於廣路臣聞猵獺不屏則嘉鱗弗泳於池豺狼不驅則珍禽弗繁於囿是以饕餮去而黎蒸康凶貪誅而億兆育臣聞炎燀方溽殺節巳端其機華英甫芳萎辰巳潛其頴是以寧輯之朝宜殷憂於瓦土奠定之國當軫慮於鴻鴈臣聞懸書呂市募千金而罔應陳鹿趙廷歷百官而莫判是以權赫者杜仁賢之口勢重者懾庶眾之膽臣聞偸肥甂甌者狗彘之所以充割髙舉丘穴者鳳凰之所以遠氛是以種營不逮於蠡全越蹈豈方乎良保臣聞渟溟茫溔假巨艦而截濟坱圠方廓資遊車而通歷是以商霖心求夫築說周雍﹠﹟63139﹔鳥當興乎釣望臣聞淑陽善煦不艷傾萎之英靈水職滋難潤枯拔之木是以尼聖無寧於魯亂箕仁莫藥於周亡臣聞惡曲影者貴正其形恥醜迹者務矩其步是以令聞赴頌於仁君剌詩叢譏於虐主臣聞基裁或裂云構必傾水體載弱鴻羽斯沒是以下心膠而洪圖永民志定而大寶凝臣聞搏鵬漢迫楚鷹挺其擊制騰蛇霧遊唐蛆效其吮服是以範睢致惜於神叢朱云願借乎馬劍臣聞咥虎負崇而烏獲避嬰詹諸食景而後羿斂射是以王竊終成於君所曹禪竟獲於太垣臣聞水異方圓稟隨酌器絲殊朱綠受仿湛液是以政淳則化朴法蕩則風淫臣聞治鼠穴者壞侵於堂廈潰微皰者疽及於顏膚是以明王不察夫細過良工罔擇乎毛瑕臣聞朱輪白屋均蜉蝣之控玩翠緌黃褐同土壤之陳朽是以孤竹揭芳譽於餐薇老萊垂鴻名於緯畚臣聞周魴掉赤庶婦望恩於孔邇譚屨踐霜大夫興怨於其空是以仲尼慮長府之爲尹鐸釋邯鄲之役臣聞宵人探發以吠狗爲丑崇鬼侵擊以神巫爲憎是以國戮揚庭之臣鄕絕作誨之友臣聞情堤蟻漏馴將泛澤欲熖星炎終及焚岡是以三公測奢於箸杯五子推亡於雕峻臣聞攺制以新必艸昧之運通變而宜在神化之朝是以解門而薪者獘塞井爲臼者勞紀綱亂而夏顚以兆典則淸而周禎以成臣聞惠養跖黏飴殊其用今韀古駕馬別其驅是以仁義爲竊奪之資詩書乃榮華之徑臣聞靈穀持虛故羣聲悉應澄川渟朗故萬象畢鑑是以洗心納敷言之廣曠襟察效策之富臣聞廬坼壤者伏堙隧之災蔭惡木者蘊霆撲之患是以炎門非貞士之結轍權宮非智夫之寓趾臣聞玄穹貞斡生物之機不息藻景翔照烜萌之徳無涘是以紫宮屬念於蒼生九位周情於萬國臣聞一弦縈瑟何以諧五音之節獨輻正車何以造千里之途是以孤任則棟傾偏倚則邦殆臣聞玉彤奢度遊曲陽而移騎劍豪風入長安而化是以揚悲南北之岐墨泣蒼黃之染臣聞滄瀛𨿽巨流胔出赴泰嶽𨿽髙小人拒登是以玉堂妙白華之庸靑闕謹朱弦之選臣聞抱壺涉險蒙火則焦貫甲障兵褰波斯溺是以器必程其所能才不彊其所短臣聞禦翠裘而襲涼不如握翣懷�艸而求芳不如佩蘭是以職掊克者難望甘雨之宰位彊梁者豈獲陽春之牧臣聞碎卵之林朱鳳不遊焚穴之山仁虞不處是以竇生沒而孔轍回箕子奴而微器徙臣聞大鈞極陶不如撮粟之彰惠時雨普潤不如浸水之著功是以帝力亡於堯歌卿仁思於鄭哭臣聞外於末者斯善其徳悖於貨者必鬭其民是以榮夷專利而王室卑魯隱漁濟而庶人盜臣聞姜附奏能無參苓之延益鷹鸇奮距鮮鵷鸞之和粹是以樂羊被賞終疑其心西巴抱愆竟爵其徳臣聞蠭蠆包螫防疏則毒生江河潛濤風揚則舸覆是以戒惕六馬之馭怨謹三人之失臣聞晏愛篤而瑯瑘之畜獻單忠罄而無射之規吐是以水和則不味樂一則非調臣聞百壺之盈注獨斝而必溢千鈞之重懸特枝而必折是以天下非一才之可勝畝井非孑農之足播臣聞釣鰲則魚吞而弗舉逐鹿則兔逸而罔顧是以圖大者略於細得希遠者擯夫近功臣聞痼痾瀕盡兪扁無箴療之巧蠹植巳蹶后稷無栽培之方是以輯安必於未危謐亂在於可治臣聞人情忌滿禍適如歸天道好謙慶赴若應是以孫叔繼封於肥壤之辭晉公覆宗於嘉陵之合

卷第二十語苑客問四十首

五嶽山人集卷第二十吳郡黃省曾著

語苑客問四十章嘉靖十二年夏五月吳郡多雨而寒客有舉董生之說以爲問者董生曰冬气多寒陽气自上躋故人得其暖而上蒸成雨矣夏气多暖陰气自下升故人得其涼而上蒸成雨矣其言信乎予曰陽气上躋陽在天矣安得雨而暖陰气下升日皆陰矣何必雨而涼蓋仲冬五陰覆上一陽萌下陰多陽少故恆寒雨而反暖者雨气墜壓遏抑其上蒸之陽故氤氳而暖也仲夏五陽覆上一陰萌下陽多陰少故恆暖雨而反涼者雨气墜壓遏抑其上蒸之陰故淸凝而寒也客曰子以上覆之气爲寒暖其有徵乎予曰星露之下厚禦慘凜太陽之中釋裸揮汗其覆殊也玄冬之候殞柯落葉而根荄滋者覆气寒也朱夏之時焦禾烈土而井泉涼者覆气暖也覆气之有寒暖由日晷之有長短也短則煦淺而寒長則煦久而暖自然之度也仲尼曰日月運行一寒一暑此之謂也客曰世謂弱水無力不勝鴻毛者何也予曰鴻毛至輕也置水則浮安有不勝者乎予聞大海之際有尾閭沃焦者是消海水水於是也旋環而墜下水下而物隨之爾鴻毛之沒蓋以此也非水性有彊弱之殊也客曰鳥生則羽魚生則鱗何也予曰得木水之气也木生而枝葉離披焉鳥得其气而羽毛扶疏者象木狀也水漾而波紋淪漪焉魚得其气而鱗次參差者象水形也故鳥棲必木魚濡必水各戀其生本也客曰世儒謂陰陽之气恆密合而太和者何也予曰密合而太和者言乎陰陽之交而生物者也陰陽之气本有兩也水恆潤下火恆炎上天恆輕淸地恆重濁陰陽分判之徵也故曰天地定位位各奠也水火不相射性殊途也然而二气常交焉陰气下降陽气上躋二气互交而成泰陽气下降陰气上躋二气互交而成否是故仲冬一陽升焉季冬成二陽孟春成三陽以地升三陽之气合天降三陰之气二气平等始密合而太和故正月之候萬物承其候而咸章幹知大始生本於陽也前乎是也物𨿽有生未之齊也後乎是也物之所生皆稟玆也仲夏一陰升焉季夏成二陰孟秋成三陰以地升三陰之气合天降三陽之气二气平等又密合而太和故八月之候萬物承其候而堅實坤作成物成本於陰也易曰天地氤氳萬物化生此之謂也必氤氳而後化生蓋以兩而合非合一而不兩者也故曰一陰一陽之謂道言陰陽之气本有兩也物有雌雄牡牝人有男女天有日月其徵昭然矣客曰艸木之華其有五色而始之抽萌咸爲蒼綠者何也予曰天之色玄地之色黃天地交而生物則玄黃合而成質蒼綠者玄黃交合之色也其蒼綠不變者木之華也紅赤者火之華也黃者土之華也白者金之華也紫黑者水之華也各得其華而吐其色也其心粉俱黃者顯皆得土气而生也客曰天象昭明者何也予曰在天者得火气而生火質光燦故厥象昭明也在地者得水气而生水質黯淡故不昭明也人之媾精鳥獸孳尾水也艸木之仁亦水也客曰龜以視鶴以聲亦皆水乎予曰視交而水凝聲交而水滋未有地生者外水而得兆其形者也客曰醫家者流以六气爲外因七情爲內因病各有因信乎予曰皆因內也茂暑鑠匯質薄者焦而芙荷發色嚴霜隕物柯殘者凋而松栢揚秀內藏者厚則客气不能移也故長夏之候悲慘則肌涼隆冬之時盛怒則面赤殷憂白髮多思耗神膚密拒風精完柰勞未有內气和暢而外邪干之者也邪之所輳必於其虛苟能安和恬淡情調志適皞皞嬉嬉𨿽有瘴戾弗之犯矣故曰精神內守病安從生也客曰鳥之伏卵一也有髙飛有弗振者何也予曰鳥之伏卵雌雄咸伏者得淸揚之气故髙飛鸞鶴之類是也獨雌伏者不得淸揚之气故弗振雉鶩之類是也客曰蚊蠅之屬其亦雌雄並伏者乎予曰蚊生於蒸水蠅生於暖灰皆感淸揚之气化而生者非暖候不成也故蚊遭霧而死蠅置冰而絕其受淸揚之气而能飛者萬類莫之能違矣客曰世俗以蚊多占丰蠅多卜歉者殆有奇數乎曰蚊生於蒸水多雨則多蚊雨歲必丰蠅生於暖灰多旱則多蠅旱歲必歉蓋以蚊蠅測雨旱雨旱射丰歉也客曰鵲能報慶烏可詔憂信有之乎予曰國家之興亡災福气必先焉鵲者和气之所生也故其所集多於和气氤氳之地焉烏者戾气之所生也故其所集多於戾气糾結之地焉和气之下其人有慶戾气之下其人有憂但以趨气而因辧憂慶非眞鵲能報慶烏能詔憂也麟鳳之出必於太平之世者趨和也客曰物之壽夭不齊者何也予曰成之遲者必壽成之速者必夭蜉蝣朝菌俄頃而成安得不俄頃而化乎成者形气之極無復加焉之謂也極則必反而以漸殞焉故松栢千年而其長未巳龜千年而其大未巳皆未至於成者也未至於成但有生生而巳安得不壽乎客曰人與畜獸之懷胎而有久近者何也予曰古人有云鼠以一月貓以二月鹿以三月豕以四月猿以五月牛馬以十二月俱得生數也人以十月得成數也客曰海水熬鹽必火以成常也而解州之池則風以結之何也予曰熬鹽者火也而解池在終南之陽必南風乃結南者火方風者火气風亦火也風自火出風與火一也風結之者猶火成之也故鹵赤者火質也北有巫咸之水入則不結者水克火也客曰人貌之竅鼻與耳目則二口與二陰則一者何也予曰嘗聞之杜生云此天地交泰之象也泰之六畫上三皆偶下三皆奇人之鼻也耳也目也三竅亦皆偶口也前陰也後孔也三竅亦皆奇陰陽交而爲人也泰之象也然上竅𨿽偶而其位則陽故常輕淸鼻以納气者輕淸也耳以納聲目以納色位愈上而愈淸也下竅𨿽奇而其位則陰故常重濁口以納飲食者重濁也前陰出溲後孔出糞位愈下而愈濁也五臟地也其位在上六腑天也其位在下亦天地交泰之驗也客曰木性宜浮而肝位則沈金性宜沈而肺位則浮或曰肝實肺虛何也予曰肝浮肺沈之性固在也然而肝之沈者水以生木受腎母之水气故沈也肺之浮者土以生金受心子之火气故浮也是以爚之沸湯則肝之水气盡木气獨專而浮肺之火气盡金气獨專而沈矣五行之性安可變也客曰目以司見耳以司聞者何也予曰目者心之竅也系於火火主外燭故別色且其本萃光者也故色合而見焉耳者腎之竅也系於水水主內藏故納聲且其本含韻者也故聲合而聞焉又金之揚聲以水而納木之發色以火而別子母各從其類也客曰雲气風角何預人而占之乎曰雲气風角生於人之聚也人之聚也其气必盛橫出而成風上泄而爲云皆人聚气爲之也故聽音望色知吉凶也師曠吹律而謂南風不競此以音占風也常曰五云之下必有賢人聚賢人者備具五行之和徳故聚而見爲五云也兵事以五色射勝負者下有是形上有是影毫髮弗爽也客曰龍見而多雨何也曰龍所以興雲者也龍之盤翔於天也云隨之而匝合矣云盛斯雨多也客曰龍之感云何也曰云上於天其性上升气之陽也龍之爲物陽而神者也龍而上升則山川之气交騰互輳感其類也且神者气之帥也以龍之神率云之气致應自然不相離焉者也客曰風多則雨少雨多則風少何也曰天地之气不兩盛橫運則風上蒸則雨上者勝斯橫者少橫者勝斯上者少故風雨不能兼盛也其或風雨兼盛者則上蒸橫運二气爭衡者也客曰月星借日爲光之說信乎曰此說虛也天之有日月猶人之有兩目也目不相假以爲光月其假日之光乎客曰日月相射故望而盈參差而缺合而晦宜有假也曰子未仰之天耶日之西沈也東極之星不與日射日之東上也西極之星不與日射而皆有光焉知星不因射而自有光則知月不因射而亦自有光也日月與星皆陰陽之精各有光也仲尼云在天成像象各自成也在地成形形各自成也象有相假而成則形亦相假而成乎客曰然則月之虧盈也何居曰此气之消息也聖人謂之生明死魄自生自死非有所假也禮曰地秉陰竅於山川播五行於四時和而後月生也是以三五而盈三五而闕此虧盈之義也和而後生非曰射日而生也不觀女子之月事乎經血之生也三十日而一瀉猶月之明也三十日而一晦月生而有假於日則經生而有假於男乎謂之月事者言其一生一瀉猶一盈一虧與月同事也客曰盈天地者惟萬物其首初也全生之耶抑有漸乎曰全生之也陰陽五行錯綜相生而萬物無窮焉分劑交配盡矣極矣故自凝奠以來凡所生者不盈乎一物也不殺乎一物也盈之殺之則非陶化之全矣惟其全也故不可盈亦不可殺客曰飲食男女果性之欲歟曰性之欲也初生之嬰卽知乳矣方化之蛾卽求耦矣飲食男女豈非性歟情者生也飲食自生男女所以生生也皆天性也𨿽曰性也而有節焉節非外彊也性節之也小人窮其欲矣君子復性以禮制之也聖人盡性欲不踰矩也所謂性節之也是故溫涼寒暑有過矣而天地節之以日月飲食男女有愆矣而聖人節之以性易曰成性存存道義之門性存而道義行其於飲食男女也何咎之有客曰蓍稿莖也龜枯介也何聖人神之以定天下之吉凶蓍龜寧有知乎曰非然也應天下之動惟聖而無心者善之故曰易無思也無爲也寂然不動感而遂通天下之故聖人者慮人之﹠﹟62699﹔﹠﹟63140﹔重﹠﹟62699﹔﹠﹟63140﹔重爾思弗能無心而應者也故其從者必吉其弗從者必凶人之信乎蓍龜而動亦如聖人之無心而應矣苟人之心能無心而應也則良心之從者必吉其弗從者必凶又何假於蓍龜聖人神夫蓍龜而定之者不得巳也定之而不言所以神之之故者民可使由之不可使知之也客曰春嗜臥而多夢何也此念之變態也人之晝也物交念續則有思寐也神交念續則有夢春而陰陽之交又木魂之盛助生心神念斯蕃矣故多夢也客曰人之淺躁寡謀而深沈多智何也曰淺躁屬火火性外明而內暗故寡謀深沈屬水水性外暗而內明故多智也客曰人心之關於治亂者何也予曰歡娛者春生之气天下人心歡娛積並則春生之气應焉故太平而禮樂興怨憤者秋殺之气天下人心怨憤積並則秋殺之气應焉故沸亂而戎戈起實理之驗非矯說也故聖帝明王煦育蒼生富壽康寧各滿願欲常使其歡娛悅樂者所以杜爭鬭之源也客曰祥異之生其必召諸人乎曰然天人之气日相通達而無間者也和以興瑞戾以致災人感天也寒涼淒凜霽朗暢豁天感人也人有此情天有此應人者形聲也天者影響也動之而隨不可離焉者也世人言咎徵自生於天而無關於人者乃曲學阿世謟媚斗筲之人何足算也客曰弗靖之國嘉謀不行於賢者何也曰此天定也眷顧猶存𨿽中資而善誡申培旣去在哲聖而多迷譬之凜烈巳成纖陽不展炎熛播煽勺水何庸謀之不臧則具是依謀之克臧則具是違天奪其�莫之救矣客曰國之興衰可占人情而知乎曰猜貳離怨侵戕虐奪寒殺之气也以戾致災家有之則家薄國有之則國凋天下咸是則亂成矣慈愛和仁周保顧卹春生之气也以和召平家有之則家隆國有之則國盛天下咸是則治成矣客曰小人之情常荊棘於君子者何也曰男子樹蘭美而不芳繼子得食肥而不澤情不相與往來也故小人之接君子也意扞而不入言僞酬而不光情參慝而不諧無他小人之情不與君子之腹契也客曰今之世競專利以爲俗矣其流柰何曰夫利百物之所生也天地之所載世百物天地乃天下之人皆攜取而公焉者也非可得而專之專之則禍害臻而不救矣是故周厲以榮夷流仇由以大鍾亡虞君以垂璧擒客曰今之養於校舉於鄕進於廷者其足以寄之天下國家歟曰予觀之矣今之人也操觚以試於臺者競先以取莫不羣然思富其家者也賓興以試於院者競先以取莫不羣然思富其家者也大比而試於禮部者競先以取莫不羣然思富其家者也以若人也而寄之天下國家理之民猶招虎而授之肉也不其殆歟國之初用人也惟其才實而巳不限於方也有澤乎民者𨿽艸萊公卿矣有病乎民者𨿽科選斧鉞矣百官也者所以爲民而建之者也故當以民之好惡用捨之可也非曰科進者始可用也客曰人有恆言曰人歸者天與也其人歸之者果皆天與之乎曰有自然之符而後謂之與也其威而脇者其歸也內離利而餌者其歸也色順詐而致者其歸也假合急而聚者其歸也暫集必也非威非利非詐非急而樂趨於有道者乃人心之誠歸乃可曰天與也斯之謂自然之符也客曰君子之一窮達者何也曰犧尊之木溝中之斷其爲木分一也摩天之羽尋丈之飛其爲鳥分一也冕黻之榮韋褐之賤其爲人分一也故鴻賢哲士居富顯而不驕在貧約而不懾知人分之一也分者何也性也性者天也命也古之聖賢所謂樂天知命者樂吾所性而知至至之耳曰天命之謂性言性卽天命也孔子五十而知天命知是性耳故曰知其性則知天矣天也者無不包焉無不貫焉重髙之上極淵之下皆天也天何擇哉是故君子𨿽有貴賤窮達安苦之殊其天一也故不憂客曰古者賢聖之君相遇合而有爲也其相感於一時否乎曰神之相感也素矣湯思治於毫伊尹思治於莘髙宗思治於諒陰傅說思治於巖下文王思治於岐宮太公思治於滋泉其積心之篤默會而冥符矣是以遇合而有爲也故君相之遇合其在思治積心之時乎客曰今之天下奚其尙曰富貴淫樂焉爾觀天下之所尙也必也市乎今之市也玩寶盈篋珠翠盈囊繡綺盈軸色艷盈室絲竹盈架珍錯盈列皆富貴淫樂之具也所以趨天下之尙者也觀天下之尙而可以知天下矣客曰衰末之世而聖賢出焉何也曰聖人者天地之紀也所以守生生之大徳以待王者之興者也故頻殆之世必有聖人焉覆亡之朝而有箕子弒僭之國而有仲尼戰奪之代而有孟軻不然則生生之機其息矣乎客曰禮之不忘修君父之讎何也曰修之者禮也彼小人者僅知修巳之小怨也而不知修君父之大讎也君父者死矣蘊憤乎重泉不得而吐言也結恨乎壤臺不得而躬報也其臣子者追之念之愴之傷之哭之泣之體其心而修其怨焉伺瑕而動乘間而舉忠孝之術也苟不能矣則志之心以終身焉又書之策記以詔其後焉𨿽歷年之久必有起而修之者矣客曰古之治天下者皆尙損益更化以善治也今如之何曰今之爲天下者如博奕而局勢壞焉者也不更其局不變其勢而終其奕焉卒之敗焉爾矣𨿽有奕秋者不能反壞而勝也今之歲遷月繼而仕者猶之頓理殘奕者也若聖賢者則非理殘奕者也必更其局變其勢而仕焉者也故夏商之殘奕伊呂不爲也東周之殘奕尼軻不爲也非不欲爲也不可爲也

卷第二十一語苑擬詩外傳六十一章

五嶽山人集卷第二十一吳郡黃省曾著

語苑擬詩外傳六十一章黃子閒居慘然抱憂世之懷寐而思焉寤而嘆焉筐牀袵席而不安也弦歌觴禦而不樂也或解之曰昔者有言自身以上至於荒芒爾遠矣自死而天地無窮爾滔矣以斯須之壽而憂天下之大猶憂河水之少泣而益之也龜千歲蜉蝣不過三日以蜉蝣而爲龜憂養生之具人必笑之矣故不憂天下之亂而樂其身之治者可��道矣黃子曰噫此養已生者之說也非濟萬生者之說也天無憂不生聖人聖人者所以憂萬生而終身焉以副天之寄者也周公不憂不坐旦孔子不憂不周轍孟軻不憂不歷說憂天下者聖賢之職也使聖賢而無憂也又誰憂焉詩曰知我者謂我心憂不知我者謂我何求此之謂也古之人以賢不肖爲輕重今之人以貴賤爲輕重今有朝爲公孤暮而喪位者𨿽賢也人皆玩侮之矣朝爲庶賤暮而陟庸者𨿽不肖也人皆拱禮之矣蔽矣哉今之人之心也詩曰我思古人實獲我心古人之所以爲輕重者道也危邦不入誡蹈其危也亂邦不居慮涉其亂也譬之剝牛鞹以爲皷三軍聽之尊矣然而爲牛計者不若服軛安也合狐白以爲裘天子禦之榮矣然而爲狐計者不若走澤生也詩曰稼穡維寶代食維好少之年誦夫詩也陶然樂也及踰數年而誦夫詩也淒然嘆也又踰數年而誦夫詩也澘然泣也詩曰我生之初尙無爲我生之後逢此百罹傳曰天地宇宙一人之身也六合之內一人之制也天地合和陰陽陶化皆乘人气者也故其儲與呼吸包褁風俗斟酌萬殊旁薄眾宜以相嘔附醞釀而成育羣生者也是故春肅秋榮冬雷夏霜皆賊气之所生賊气者生民乖逆之气也是故上下離心气乃上蒸君臣不和五穀不成王事失則神祗怨姦邪亂正則陰陽謬諎此天所以譴告王者欲令失道之君曠然覺悟懷邪之臣懼然自刻也詩曰日月吉凶不用其行四國無政不用其良此之謂也或曰國家將亡聖賢之生於其辰也可援之與曰其在勢乎亡之勢未成也可援而濟也亡之勢旣成𨿽聖賢羣興亦末如之何矣昔殷之亡勢旣成也𨿽有微子比干箕子商容皆聖賢也弗能援矣詩曰啜其泣矣何嗟及矣天地之大徳曰生萬物者天地生之而普愛焉者也故生之權﹠﹟60960﹔之聖而顯者古之顯人也生物後之顯人也自生自生者萬物之蠹也知生之義者爲皇爲聖昧生之義者爲寇爲僇詩曰監觀四方求民之莫此之謂也古之天子皆有師師之者師其生天下之道也故得師而天下理後世自師其心𨿽有三公亦走役而巳矣然三公之足師者亦鮮矣詩曰不明爾徳時無背無側爾徳不明以無陪無卿王者奄九州島而君之也非墟土之能合人合也人之合者心也心聚而萬國賓心離而四方裂故曰天下者神器也詩曰邦畿千里維民所止此之謂也治可亂乎曰如鼎載水厝之薪焉斯沸矣亂可治乎曰如釡載湯參之水焉斯平矣民之心也平斯治沸斯亂致之在人不曰致之在人而委諸天者非也詩曰君子如屇俾民心闋貴平其心也魚以水活王者以民活魚失水而恃濡沬以求活也何異夫君失民而守卿相以求活也不可得矣卿相者君之濡沫也民者君之水也故王者有擇卿無擇民有易相無易民詩曰宜民宜人受祿於天聽樂知徳人謂琴瑟鐘皷爾矣而不知人聲之要也野則嗟嘆謳謠國則謀猷賦詠興亡盛衰弗之掩矣衢壤之歌堯之眞樂也夔蓋播此於器耳詩曰家父作誦以究王訩此之謂也萑蒲先稿其和去也椿栢後凋其質永也秦之短藝萑蒲者也周之長藝椿栢者也卉木之本在神液國之本在民心故曰民惟邦本本固邦寧詩曰枝葉未有害本實先撥言民散也竭江而罟魚龍徙焉空山而刋鳥獸散焉匱下以奉萬姓去焉故曰順天者昌逆天者亡天其蒼蒼者耶其增增者耶王者知之而王聖者知之而聖詩曰小東大東杼柚其空所以告病也龍之尊也以庶魚鳳之尊也以庶鳥麟之尊也以庶獸龜之尊也以庶介王者之尊也以庶民是故龍無殄魚鳳無擊鳥麟無噬獸龜無戕介王者無虐民詩曰豈弟君子民之父母此之謂也古昔以來一土已爾堯曰唐矣舜曰虞矣禹曰夏矣湯曰商矣武曰周矣故曰皇王無恆土土者傳館也皇王者旅客也故聖人有天下而不與長育其民而已矣詩曰天難忱斯不易惟王此之謂也相天下者古之人以天下爲家後之人各以其家爲家以天下爲家者富藏於天下者也以其家爲家者富藏於一家者也嗚呼天下固一家亦固天下傾一家亦傾愚者私之智者公之詩曰維此良人作爲式谷維彼不順徵以中垢燈之明周乎一室爾矣燎之明周乎一庭爾矣日月之明斯周乎天下也智周其身者燈之明也智周其家者燎之明也智周天下而濟萬方者日月之明也詩曰維此聖人瞻言百里言睇燭之遠也蛟龍之不聚食也非惡之也恐奪夫羣細之食也聖王之不聚財也非惡之也恐奪夫萬民之財也至於蚼蟻營營焉而封垤蔓蔓焉而逐臭厥欲弗厭也世之聚財者蚼蟻之智爾可卑也已詩曰有扁斯石履之卑兮具而金玉也𨿽賤其用命也具而碔砆也𨿽貴其用恥也君子求其具而已矣至於用之貴與賤也吾何與焉詩曰薈兮蔚兮南山朝隮婉兮孌兮季女斯饑此之謂也墨臣罊民之財矣豪右罄民之土矣暴稅罄民之谷矣財罄則盜土罄則流谷罄則死故生民命者莫急於刑貪限田輕賦詩曰蒼天蒼天曷其有所傳曰說經者傳先師之言非從已出不得相讓也相讓則道不明若規矩權衡之不可枉也難者必明其據說者務立其義使浮華無用之言不陳於前也則精思不勞而道術章矣詩曰斯言之玷不可爲也說經而非先師之義也玷何甚焉古盛之世言在都兪其次言在旌木其次言在庭升其次言在疏記其次言在歌謠其次言在林藪其次言在腹腸夫言而在於腹腸也亂亡可知矣詩曰匪言不能胡斯畏忌言在腹腸之謂也王新之世有玄勛束帛請爲國師而不受嘔血托病杜門自絕者孔休子泉也有安車駟馬秩以上卿而不顧輟食以死者龔勝君賓也有逃變名姓抱挾經策而隱遁林藪者劉宣子髙也有危行遜言以謝迎聘者薛方卓茂也有投黻鄕梓髙臥不出者郭欽蔣詡也有儒生去官不事篡君者栗融禽慶蘇章曹竟也詩曰人涉印否卬須我友諸君子之謂也魯恭曰萬民者天之所生天之愛其所生猶父母之愛其子也一物不得其所則天气爲之舛錯況於人乎故愛人者必獲夫天之佑報也詩曰上帝耆之憎其式廓言佑夫愛民之君也人亦有言堂上遠於百里堂下遠於千里門庭遠於萬里嘆密邇之地而君壅不聞也則是狐鼠盤於畿輦匪特堂上也虎虺殘於郡國匪特堂下也饕餮食於荒圉匪特門庭也人君烏得而聞之然則聞之有道乎曰有啟四目而以天下之見爲見也廣四聰而以天下之聞爲聞也則四海之事矚之掌上矣詩曰維此聖人瞻言百里擇木於林而巨者先伐執豕於牢而肥者先烹是以君子戒滿也古之人也惟恐其滿今之人也惟恐其不滿釡鼓滿則人槪之人滿則天槪之滿而招損天之道也詩曰彼人之心於何其臻曷予靖之居以凶矜言好滿之必凶也鬻器於市獘者弗售駕舟於川朽者弗乘選婦於室嫁者弗取市酺於肆餘者弗食故新造之國用人於朝者山林爲親儒生次之其故代之所庸者猶之獘器朽舟嫁婦餘食然也人烏得而弗疑故古之君子無道則隱恐爲獘器朽舟嫁婦餘食也詩曰衡門之下可以棲遲人皆樂仕而惡隱君子之仕而顯也猶春夏之章見隱而藏也猶秋冬之閉斂其所以顯而藏者有道也至於小人出也如繪花處也如土核詩曰左之左之君子宜之右之右之君子有之聖人之心日皇皇然思康理乎天下位者康理之具也故曰大寶無厥心有厥具竊也有厥心無厥具時也故君子莫窮乎龍徳而隱詩曰遹求厥寧遹觀厥成聖人之謂也徳冒十室者十室之長徳冒百里者百里之長徳冒千里者千里之長徳冒率土者率土之長使徳小而長大也靡有不蹶詩曰老馬反爲駒不顧其後言終僨也民之所君仁君也民之所吏良吏也今之吏民而民以爲吏者寡矣今之吏吏而以民撰吏者亦寡矣不以民也吏何庸爲詩曰豈弟君子民之攸塈今之夷齊形也不以心今之盜跖心也不以形小人形而夷齊不知其心之盜跖也故鑑人愈昏論人愈錯詩曰彼何人斯其心孔艱小人之謂也蒙而正者天下鮮矣少思華宮矣長懷黃金矣及其仕也華宮黃金而巳履民如塵艸然今之世父以此爲淑子兄以此爲良弟教之歆歆惟恐其不篤也噫其終弗回矣夫詩曰其何能淑載胥及溺玉杯象箸古之憂於天子者今在白屋矣寇賊姦宄古之憂於莾澤者今在公卿矣詩曰維昔之富不如時維今之疚不如玆撫今而懷古也觀人之臣也可以占國矣大臣諛者國將亡小臣富者國將竭諫臣默者國將亂甲冑之臣淫者國將弱詩曰赫赫師尹民具爾瞻國旣卒斬何用不監此之謂也衣獘而徳新不必繡黻爲之華也發亂而言有紀不必冠冕爲之飾也詩曰彼其之子邦之彥兮百官皆君子而仕者出焉猶雪之遘日不融者鮮矣百官皆小人而仕者出焉猶素之投緇不汗者鮮矣詩曰螟蛉有子蜾羸負之教誨爾子式谷似之此之謂也人主一身拱於深宮而左右覘之者日千百焉故幾微不可彰也苟近幸窺焉小人取焉以爲階門以其幾微先而逢之潛而合之投而中之是故人主悅而暴貴得矣其如妨於國是乎詩曰君子無易由言耳屬於垣言人主不可不愼也騶虞之遊不必其良踐人見之而皆悅者以其仁素定也鷹鸇之翔不必其搏擊人見之而皆惡者以其貪素定也小人之在位𨿽曰象仁色義不必其播虐人見之而皆怨者以其佞素定也詩曰他人有心予忖度之君惴惴然臣惴惴然各保其榮華而已吾觀於天浩浩耳而榮華不失其尊也莫抗其位也恆居其覆也忘其澤其多藏也不有惴惴焉者其自小也亦甚矣故王者法天詩曰昭假遲遲上帝是祗法天之謂也世之衰也以徵誅僞湯武矣及其甚也以禪授僞堯舜矣今之人又以講學僞仲尼嗚呼古之聖人竊假盡矣詩曰蓼蓼者莪匪莪伊蒿此之謂也爲治於平世也易易耳非若治亂之難也治亂者除其殘而已矣苟欲民生之足刑罰之措禮樂之興也難矣勢不暇也有漸焉譬之療頻死之疾者蘇其生而已矣至於精神之王膚革之盈必有漸焉譬之支將傾之室者扶其顚而巳矣至於垣墉之備髹漆之華必有漸焉是故以武王之聖治夫亂也不過除其殘而巳矣至於民生之足刑罰之措禮樂之興必待於成王周公焉非武王之智不如成王周公也成王周公治平世也今之世苟能法成王周公以爲治也何有詩曰迨天之未陰雨徹彼桑土綢繆牖戶周公之文章見於事業此西周之所以盛也仲尼之事業見於文章此東周之所以衰也詩曰彼美人兮西方之人兮懷西周之能用才也堯舜窮已裕民而任天下之責於身有憂無樂故聖賢辭讓生焉後世窮民裕已而委天下之責於人有樂無憂故姦雄竊奪生焉其爲百官也亦然詩曰佌佌彼有屋蓛蓛方有谷民今之無祿夭夭是椓此窮民裕已之謂也淸修玄澹治天下之器也故舜在畎畝說在版築窮而聖修皆泊乎無心於富貴者也故舉之而仁覆天下驕揚饕詖天下之賊也自科目之求人也人操尺管以競進皆狂然有心於富貴者也故舉之而禍貽天下嗟夫科目之賊民也非一日矣𨿽有特立之賢亦末如之何巳詩曰曾是彊禦曾是掊克曾是在位曾是在服此之謂也蠭棲蟻藏鳥實魚藻享各有分也而墨臣豪右之家皆綺鼎畵室以僭擬於王者必有神覆而鬼奪之者乎詩曰旣克有定靡人弗勝巨室兼並勢門橫暴盜竊綺繡市販車馬凡此皆下民覩之則憤者也積憤成亂經世者憂之詩曰心之憂矣寧自今矣王者司天下之土者也而分土於天下斯天下聯屬維系之矣司天下之土而尺寸不逮於民而曰吾能聯屬維系乎天下吾不信也詩曰人有土田女反有之聖人之文也如懸象賢人之文也如春敷眾人之文也如色畫天不得已而觀象聖人不得已而觀文詩曰吁謨定命遠猶辰告此聖人之言也徳之微者其矜大徳之進者其矜小徳之極者其矜亡是故天地有功而不宰詩曰公孫碩膚赤舄幾幾堯舜愛民不能救夏商之季虐周公下士不能禮春秋之擯賢聖人之澤止其身而已矣惟仲尼作經流於無窮後世有聞而興者其仲尼之功邪詩曰秩秩大猷聖人莫之世之百官黠者舉佞悍者貴凶躁者尙狂險者保賤污者庇貪鄙者引陋閉者援默圓者簡通縱者揚蕩以相與比周臨民而虐之嗚呼蒼生之禍其誰瘳乎詩曰天降慆徳女興是力此之謂也太平之世士在公孤苟治之世士在僚屬傾危之世士在遊寄亂亡之世士在山谷詩曰人之云亡邦國殄瘁小欲必大貪小僞必大欺小盜必大竊今之兼並田宅者小欲也則欲國者其漸也飾貌公卿者小僞也則僞王者其漸也劫鈔江海者小盜也則盜土地者其漸也小者弗禁大其及矣故曰履霜堅冰至金錢之神莫甚於今之時矣苟其行也則市猾之子遴爲秀孝豪右之庸登之薦書污掊之令舉之淸途亂紀之官布之近右滔天之罪轉爲良吉不其神乎不其神乎金錢愈神則貪夫愈昌貪夫愈昌則民生愈蹙民生愈蹙則天心必變而國禍斯成矣詩曰大風有隧貪人敗類明主之采言也不於其順於其逆則善無不聞矣聖王之求士也不於其朝於其野則賢無不登矣詩曰先民有言詢於芻堯世之仕者苟患其身之不貴也則所以傾人而貴其身者靡不竭矣苟患其家之不富也則所以奪人而富其家者靡不至矣小人之位不能傾也其傾諸賢人乎豪右之貲不能奪也其奪諸寡民乎仕者求貴則天子喪賢矣仕者求富則天子削民矣詩曰善人載屍民之方殿屎人臣之於君上也以禮弼之以義犯之則位而崇之若莧嘻可也今也擯而日遠矣善持其意善養其惡則罷而遣之若申侯伯可也今也爵而日親矣詩曰維此良人弗求弗迪維彼忍心是顧是復今之治天下者而謂天下爲治其猶晉工之論鍾乎昔者晉文公爲鍾而不調使工聽之皆曰調矣惟師曠聽之而後知其不調也然則今之天下眾人觀之皆曰治矣惟賢者觀之而後知其不治也詩曰維彼聖人瞻言百里朝市之人爭僞同巧相安於利而不見其非矣而天下之人相慕於利亦不見其非矣𨿽有崇鹿臺之財者天下羨之而已弗惡也有聚郿塢之賄者天下頌之而已弗議也安者創之慕者效之生民之利其不盡歸於斯人而空窮矣乎詩曰池之竭矣不云自頻泉之竭矣不云自中此之謂也

卷第二十二語苑擬詩外傳七十章

五嶽山人集卷第二十二吳郡黃省曾著

語苑擬詩外傳七十章傳曰君人者之爲國也莫大於崇本崇本則君化若神不崇本則無以兼人𨿽峻刑重誅而民不從所謂天生之地養之人成之天生之以孝悌地養之以衣食人成之以禮樂三者相爲手足合以成體不可一無也無孝悌則亡其所以生也無衣食則亡其所以養也無禮樂則亡其所以成也三者皆亡則民如麋鹿然戶從其欲家爲之俗父不得而子也君不得而臣也𨿽有城郭名之虛邑矣詩曰勉勉我王綱紀四方言崇本以綱紀之也或曰仲尼皇皇六籍勤矣空言爾矣誰則行之何必金口而木舌黃子曰聖人作經匪觀凡庶待王者也匪傳須頃待萬世也萬世之下有王者興式而行之仲尼之言不爲徒矣是故聖人之經不必人之盡庸也𨿽一言之行亦洙泗之澤也若彼江海不必人之盡汲也𨿽一勺之挹亦江海之澤也若彼艸木不必人之盡餌也𨿽一品之方亦農岐之澤也詩曰立我烝民莫匪爾極左之右之皆聖人之徳也夫形體者固朽獘消亡之物也壽興不壽其相去不過數十歲爾是亦死也若夫徳義之立與不立則相去數千萬歲蜉蝣穹壤非可同日言也顏淵之時天下多百年之人矣寧復知其姓名耶詩云萬有千歲眉壽無有害人豈有萬壽千歲者乎皆令徳之謂也百姓安富則和而空窮則亂有和心斯感和气有和气斯生和人和人之生則又以和召和而天下之和愈和矣三王五帝之世是也五帝之聖賢滿朝者三皇之和召之也有亂心斯感亂气有亂气斯生亂人亂人之生則又以亂召亂而天下之亂愈亂矣戰國春秋之世是也五霸之宄賊盈代者必幽厲之亂召之也詩曰維此良人作爲式谷維彼不順徵以中垢此之謂也富人丰殖奄並其力足以爲亂而窘慽元元使之流亡其虐又以致亂常以一人而生二亂也小人奢淫貪女﹠﹟63140﹔冒其風足以導亂而茹拔姻婭布列有位其獘又以養亂亦以一人而生二亂也詩曰不弔昊天亂靡有定式月斯生俾民不寧此之謂也民心形也天象影也人之言天變者皆曰天警之也然而凡天之變皆因民之心而發焉宣焉形而影之者也詩曰日月告凶不用其行四國無政不用其良告凶言影無政言形也自公卿至於銅墨尊尊卑卑所握之法皆天子之權也故官職者殺人之具不可輕假之小人也進舉之科經術之士也而殺人者多矣而況於俊秀紈絝之子乎而況於例蔭庸白之人乎詩曰式夷式巳無小殆瑣瑣姻婭則無膴仕幸弄便褻非親也股肱爲親謟諛逢悅非輔也賢俊爲輔故曰秦孤立無親危弱無輔詩曰無棄爾輔員於爾輻傅曰天之生民非爲王也而天之立王以爲民也故其徳足以安樂民者天予之其惡足以殘害民者天奪之詩云殷士膚敏祼將於京侯服於周天命靡常言天之無常奪也虹霓霧雹百姓之气也風雷羣籟下民之聲也山川土地蒼生之體也日月星辰人事之鏡也詩曰日月告凶不用其行四國無政不用其良人皆曰吾愛民也然有二端焉有虛愛之端有實愛之端優人之態飾哭死也其涕洟咨嗟無不戚然痛儼然肖也然而中心無痛也此虛愛者也閭閻匹夫匹婦之哭其死也質直鮮文然而一慟則酸楚號抃傷心刻骨其中心誠痛也此實愛者也惟君子之愴念民國也如閭閻之下眞哭死者也詩曰念我獨兮憂心京京魯人身善織屨妻善織縞而徙於越或謂之曰子必窮矣魯人曰何也曰屨爲履之也而越人跣行縞爲冠之也而越人被髮以子之所長而遊於不用之國欲使無窮其可得乎詩曰鞙鞙佩璲不以其長道不同不相爲謀仲尼所以歷聘而不合也古之人有短者莫不取長於物也目短於自見則以鏡觀智短於自知則以道正冶人者鏡之由鑄也賢人者道之由出也故冶人無見疵之罪賢人無明過之怨疵冶人者是疵鏡也怨賢人者是怨道也西門豹之情急故佩韋以緩巳董安於之心緩故佩弦以急巳皆欲取物之長以續巳短也此治一身者之取長也而況於治天下乎書曰明四目達四聰取天下聰目之長也詩曰匪手攜之言示之事匪面命之言提其耳所以求鑑其短也人之爲言愈邇君也愈謟而諛愈遠君也愈公而諒此聖王所以求蒭蕘也詩曰先民有言詢於蒭蕘國家之去小人也猶農夫之去艸也其必豫乎秋杪之艸則根株張王叢然易生而芟蕩費矣亂成之小人則黨與盤互匯然騰引而驅除艱矣詩曰曾是疆禦曾是掊克曾是在位曾是在服言小人之盛不能去也谷藝而獲才養而登者也谷未藝而求實於隴畝者穰莠而已矣才未養而采秀於庠序者庸鄙而已矣擇鳯於雞之羣者必不得鳳也選麟於鹿之類者必不得麟也何也未嘗養之也詩曰芃芃棫朴薪之梄﹠﹟63139﹔心之言文王之能預賢才備官人也夫求賢授官者貴其身之能賢而率化也苟授之屍素則泥飾一守木刻一令可歟授之貪暴則南山之虎東海之盜可歟授之淫污則勾欄之伶國門之優可歟授之暗儒術昧經濟匪博古而通今者則市井之丁學究之庸可歟詩曰彼其之子三百赤芾傳曰齊桓公立稷下之官設大夫之號招賢人而尊寵之延佇孟軻曳裾遊齊矣楚春申君之好賓客也豪傑並集食客盈館翹車荀卿置諸蘭陵矣然齊不益彊而黃歇遇難者不用故也且賢者之爲物非若美嬪麗妾之可觀於目也非若端冕帶裳之可加於身也非若嘉肴庶羞之可實於口也將以言策爾策之不用𨿽多亦奚以爲苟徒備百僚之名而不諮道徳之實則莫若鑄金爲人而列之朝也詩云彼求我則如不我得執我仇仇亦不我力此之謂也衛人有嫁其子者教之曰必私積聚爲人婦而出常也其成居者幸也其子往而積聚其姑以爲多私也而出之其子歸而富其父其父者不自罪其教者非婦之術也而矜饗其富夫人臣之處官者皆是類也以爲罷放常也其久任者幸也於是仕而冕笏不澄狥財而積聚焉其君以爲賄成也而放之其臣歸而富其家不自罪其非臣之道也而矜饗其富詩曰擇三有事亶侯多藏擇有車馬以居䢐向言皇父私聚非臣道也凡人之性莫不善義然而不能者利敗之也故君子終日言不及利將以勿言愧之以塞其源也夫處位動風化而鏤靈山者徒言利之名爾且將惡之況躬而求利以黷朝經者乎詩云蛇蛇碩言出自口矣愼言利也君子相語如揚淸微之風拂之長養感之和舒者也如流漣漪之川辟之斯行堤之斯止者也其小人務辧而取勝者則不然如暴頹之風所撼必靡奔騰之濤所湧必越故君子聽之而巳不與較也較則必敗詩曰如彼遡風亦孔之僾與小人之較辧之謂也大哉集乎天子集眾民以成王巨壑集眾川以成海陽曜集眾精以爲光六籍集眾訓以成經君子集眾善以成聖大哉集乎詩曰日就月將學有緝熙於光明言集也嗟乎不朽之業其君子之所自樹矣乎一夫之餐不爲眾飽一畝之丰不爲井獲桃李之花不資杏而英也昆侖之泉不借岷而源也詩曰爾日斯邁我月斯徵言自勉也世之治也善者獲福惡者得禍常道也及其亂也善者不福惡者不禍變量也君子不以變量疑常道故福之自來勉而循焉禍之由至惕而防焉遇不遇非我也時也是故施吉報凶謂之命施凶報吉謂之幸守其志而已矣詩曰民今方殆視天夢夢旣克有定靡人弗勝治天下國家者如負檐然力莫之勝而弗傾僕者鮮矣然而小人之爲人臣者無有自察其短者也夫爲人臣也而自察其短則不苟屍竊不苟屍竊則不效忌嫉不效忌嫉則推讓賢俊推讓賢俊則國采不曠而王工興矣惜乎鄙夫哉無有自察其短者也譬之牝晨之妻孰不曰吾善紝饋也不肖之子孰不曰吾克肯蠱也試以三公之爵而授之途之人焉則途之人未有不以其才爲能者也何則三公之祿重姑冒昧屍而爲之苟人不詰我之非才也斯巳矣今之任者不自能其三公之位者亦鮮矣若以匹雛之力而冒萬鈞然易曰鼎折足覆公餗詩曰老馬反爲駒不顧其後此之謂也傳曰帝王之作樂也必反天下之所始樂於巳以爲本舜之時民樂其昭堯之業也故韶韶者昭也禹之時民樂其三聖相繼也故夏夏者大也湯之時民樂其救之於患害也故頀頀者救也文王之時民樂其興師徵伐也故武武者伐也各順其民之始樂於巳也是故四者天下同樂之一也其所同樂之端不可一也所同樂之事異樂安得而不世異也是故舜韻而禹夏湯頀而姬周武四樂殊名也詩云文王受命有此武功旣伐於崇作邑於丰樂之風也人主之以好惡喜怒變習俗也猶天之以暖凊寒暑化艸木也時而當則歲美矣不時而妄則歲惡矣天之與人主一也故曰人主之好惡喜怒乃天之暖凊寒暑也不可不審而出也當暑而寒當寒而暑者艸木之災也當喜而怒當怒而喜者習俗之亂也是故人主之大守在於謹藏而深禁使好惡喜怒必當義而乃出若暖凊寒暑之必當其時乃發也如春秋冬夏之未嘗過也可謂參天矣詩云君子如怒亂庶遄沮君子如祉亂庶遄巳言人君喜怒當義可以定亂也秦康公築臺三年荊人起兵聲曰攻齊也任子謂康公曰臣聞之也饑召兵疾召兵勞召兵亂召兵君也築臺三年民饑而疾勞而思亂矣兵之召也今荊人之將攻齊也臣恐其聲於齊而襲秦爲實也不如備之乃戌東邊而荊人輟行詩曰修爾車馬弓矢戎兵用戒戎作用逷蠻方貴豫也或曰惟徳不朽者何也曰徳者人之心也﹠﹟62674﹔﹠﹟63141﹔聿四海通萬世者也故曰不朽軨軒之日月非可恆攬也臺榭之風雲非可久玩也聲色之耳目非可永控也途衢之車馬非可常擁也不撫時樹之徳而揚其聲名也愚亦甚矣詩曰蜉蝣之羽衣裳楚楚心之憂矣於此歸處言貴及時修善也夫經綸之道本聖象古而巳苗新而種舊水今而川昔匯近而土遠故仲尼祖述憲章上律下襲未嘗躬作聰明也詩曰自古在昔先民有作文非名教𨿽有華采瑟籟之音也詩非頌刺𨿽有爾雅度曲之節也言非激揚𨿽有丹艧俳倡之嘆也詩曰好言自口莠言自口此之謂也或曰人之生也咸有天命其去畱也何以占之曰存乎其人人而夙夜競競然飭徳履道也則天命在焉人而夙夜臯臯然敗度放欲也則天命去矣詩曰各敬爾儀天命不又言天命之去不再與也仁義之門無金玉金玉之門無仁義仁義者儒之徳也金玉者富之物也儒則不富富則不儒古今不易之勢也是故貧者士之常也旣曰儒矣無不終窶且貧者也孔子儒之宗矩也而飯水曲肱樂在其中者樂仁義也後之口詩書而心賄幣談仁義而履商賈儒云乎哉詩曰蓼蓼者莪匪莪伊蒿世儒之謂也天地聖賢皆以革化捄害爲職是故寒極矣而調之溫煦暑極矣而調之淸涼日月以晦冥而觀照雷霆以藏蟄而鼓動雨露以熯槁而沾潤故舜禹以洪水后稷以阻饑湯武以桀紂孔子以亂臣賊子孟軻以楊墨炎漢以暴秦而皇祖以豪右貪人詩曰念玆皇祖陟降庭止言繼序者貴思而不忘也傳曰見人而不自見者謂之蒙聞人而不自聞者謂之聵慮人而不自慮者謂之瞀故明莫大乎自見聰莫大乎自聞睿莫大乎自慮此三者舉之甚輕行之甚邇而莫之知也詩曰相在爾室尙不愧於屋漏纖瑕微咎悉鏡而察也故其向道止若隅坐行若驂駕上懸乎冠緌下系乎帶佩晝與之遊夜與之息而須斯弗之離焉者矣詩日昊天曰明及爾出王言君子恆與道俱也紹績昧醉寐而亡其裘宋君曰醉足以亡裘乎對曰何止於裘桀以醉亡天下矣康誥曰母彜酒彜酒者常酒也常酒者天子失天下匹夫失其身詩曰彼昏不知壹醉日富各敬爾儀天命不又此之謂也明王之理天下也必得臣之死志而後可將無死志覯敵而解相無死志臨節而渝諫臣無死志逢事而默守令無死志履貨而黷詩曰之死矢靡他言專心匪躬以事君也傳曰大富則驕大貧則憂憂則爲盜驕則爲暴此眾人之情也故聖王者測眾人之情見亂之所由生也差其制度使富者足以示貴而不至於驕貧者足以養生而不至於憂等之節之調之均之是以財不匱而上下相安故易治也今世棄其制度而各從其欲欲無窮也而俗得自恣其勢無極是以大人淫奢於上而小民羸瘠於下富者愈貪利而不恥貧者日犯禁而不畏是世之所以難治也詩云四方有羨我獨居憂民之怨風也夫爵祿所以貴也非賤也其賤之者由處之者不宜也賤其人斯賤其位矣其貴之者由處之者不宜也貴其人斯貴其位矣詩云緇衣之宜兮敝予又攺爲兮言徳稱其服也君子之善導人也猶大禹之善治水也導人者必因其性治水者必因其勢是以功無敗而言無棄也荀卿氏曰禮恭然後可與言道之方辭順然後可與言道之理色從然後可與言道之致有爭气者勿與辯也不可與辯而與之辯者是不貴其言者也孔子曰惟君子然後能貴其言貴其色夫導人者欲其信而履也苟有爭气𨿽有嘉言而飄風聽之矣君子不忍其言爲飄風是以貴之也詩云誨爾諄諄聽我藐藐天下之民之貧富壽夭貴賤也其系於時代國法吏治矣乎堯舜之時聖賢貴桀紂之時佞人貴時代也周之法民富而壽秦之法民貧而折國法也漢吏廉而民優裕元吏貪而民匱竭吏治也詩曰民莫不谷我獨何害言所遭也人之爲言知索盜矣而不知所以致盜者官方之虐毀驅之也知窮民小盜以國法公罪之矣而不知貪污之大盜當有天刑以默治之也可不畏乎詩曰昊天曰明及爾出王守令而招禮賢俊者賢俊守令也守令而股肱豪右者豪右守令也守令而爪牙胥皂者胥皂守令也玆有守令也其去也賢俊惡之豪右涕之胥皂懷之尙得謂之循良也乎詩曰有扁斯石履之卑兮君子之道邁乎一國則一國如空矣邁乎天下則天下如空矣故伊尹無夏人呂望無商人仲尼無周人非無人也無其匹也詩曰巷無居人豈無居人不如叔也洵美且仁凡衣裳之生也爲蓋形暖身也然而染五采飾文章者非以爲益肌膚血气之情也將以貴貴尊賢而明別上下之倫使教亟行而化易成也若去其度制使人人縱節而快意是犯等威而靡財用貪亂之道也上下之倫不別則其勢不能以相治故苦亂也嗜欲之物無限則其勢不能以相足故苦貪也苟欲以亂爲治以貪爲儉非反之制度不可也詩云西人之子粲粲衣服舟人之子熊羆是裘此之謂也君子之名著而光者其躬信也夫水之寒也火之熱也金石之堅也此數物者未嘗有言而人莫不知其然者信著乎其體也使信吾所行若彼數物其誰疑我今不信吾之所行而怨人之不信也猶執鬼縛魅而怨人之不得也惑亦甚矣孔子曰欲人之信巳也則微言而篤行之篤行之則用日久用日久則事著明事著明則有目者見也有耳者聞也莫不信矣故根深而枝葉自茂行久而名譽自遠詩曰鶴鳴於九臯聲聞於野信於此而聞於彼不可誣也人之交也與有道者處浥之淵如仰之天如若與造化者遊也安得而弗敬乎與無道者居厥小形器厥甘嗜欲如與虫豸者處也安得而弗輕乎詩曰靖共爾位好是正直蚍蟻之居自以爲天下之樂不若此寸穴矣嬴虫﹠﹟63140﹔亟之聚自以爲天下之樂不若此尺水矣不知鵬凰之寥曠也爵祿之饗自以天下之樂不若此軒繡矣田室之積自以爲天下之樂不若此籯廩矣不知道徳之安曠也詩曰維此聖人瞻言百里曾子曰人而好善福𨿽未至禍其遠矣人而不好善禍𨿽未至福其遠矣故詩曰習習谷風惟山崔巍何木不死何艸不萎言盛陽布徳之月艸木猶有枯落而與時謬者況人事之應報乎傳曰良農不以歲之凶穰而荒其稼穡良賈不以利之盈縮而棄其資貨良士不以躬之禍福而攺其善道詩云顒顒卬卬如珪如璋令聞令望舉珪璋以諭其徳貴不變也君子之爲徳也其猶虛器歟夫器虛則容而注滿則拒而止矣故常虛其心志恭其容貌而聲色才藝不加乎人視人恆賢自視恆不足也則以虛受人人樂告之而不倦矣詩曰彼姝者子何以告之夫酒食者人之所愛也而賓之交際莫不進焉以爵以簋而不吝所愛者以賓之嗜之也使嗜言者甚於酒食人豈愛之故忠言之不至者以未嘗嗜之也詩云匪言不能胡斯畏忌昔有與悍爲鄰者欲賣宅而避之客告之曰是其貫將滿也子勿之已爾其敗可立而待也答曰吾恐其以我滿貫也惡可以弗避遂去之君子聞之曰愼之哉凡富貴而貫滿者皆不可向邇也詩曰其虛其邪旣亟只且言辧之貴早也董子曰聖者法天賢者法聖此其大數也得大數而治失大數而亂此治亂之分也是故春秋之於世事也善復古譏易常欲其法先王也法先王所以法聖法聖所以法天也詩曰秩秩大猷聖人莫之魯哀公問於孔子曰鄙諺曰莫眾而迷諮於眾而未有昡焉者也今寡人之舉事也與羣臣慮之而魯國愈亂其故何也孔子對曰明主之諮於眾也一人曰可一人曰不可可者不詭隨於曰不可者也不可者不詭隨於曰可者也盡其忠臆揚其直辭明主者酌而施焉故聽眾而治也今羣臣無不一辭同軌乎季孫者舉魯之國盡化爲一矣君𨿽舉境之人而問之猶不免於亂矣何也以舉境之人皆化而季孫也詩曰廢爲殘賊莫知其尢言在位者與殘賊化而爲一也晉中行文子出亡過於縣邑其從者曰此嗇夫者公之故人也公奚而不捨以待後車乎文子曰不可吾嘗好音矣此人遺我以鳴琴吾嘗好佩矣此人遺我以玉環是嘗順我過矣求容於我者也今恐其以我復求容於人也奚而可捨乃去之嗇夫果收文子後車二乘而獻之其君詩曰我行其野蔽芾其樗愼所歸也善用師者勝在先而後從之者也非出師而後覬勝也出師覬勝而獲之者幸也非必勝之道也昔勾踐問於大夫種曰吾欲伐吳可乎對曰可必也賞厚而信罰嚴而必乎君欲知之其試焚之宮室於是遂焚宮室而國之人莫之救也乃下令曰人之救火而死者比死敵之賞救火而不死者比勝敵之賞人之不救火者比降北之誅於是又焚宮室國之中塗體濡衣而赴火者左右三千人此必勝之勢也是故越先勝而伐吳者也詩曰王於興師修我戈矛與子同仇言國人與上同患斯可以戰也昭矣哉天之不重與也故有角者不齒有大者不得有小天之數也夫已有大而又兼之小天且不能足之而況於人乎故明王者象天而爲之制度使臣工之有大祿者不得兼之小而與民爭利也詩云蟊賊蟊疾靡有夷屇剌有大不厭而爭小利於民者也魯穆公使眾公子宦交於荊晉犂鉏曰疏矣哉君之謀也假人於越而救溺子越人𨿽善遊子必不生矣失火於宮而取水於海海水𨿽多火必不滅矣蓋水之遠而無救於近火也今齊之患近矣而取救於荊晉豈有濟乎詩曰無思遠人勞心忉忉國者君之輿也民者君之馬也馬恬則輿安民散則國傾故曰凜乎若朽索之禦六馬人之有善不期人之好也而天下之人皆好之人之有惡不期人之惡也而天下之人皆惡之非人之好惡也乃神好惡之也神好惡之者乃天好惡之也可不愼乎詩曰胡不相畏不畏於天天下之情莫不貴皎白而賤污穢珠玉之晶瑩人則愛之矣糞土之污穢人則惡之矣故廉潔者珠玉之士也貪婪者糞土之人也詩曰維此良人作爲式谷惟彼不順徵以中垢天地自全其生徳也而用以生物之生聖人自全其生徳也而思以生民之生故知生生者天地聖人之柄也世之仕者不能生民之生而奪人之生以爲生也其悖天也甚矣詩曰人有土田女反有之今夫園廛之相接也甽畝之相次也其爲鄰之物𨿽折一艸木焉斃一雞犬焉人必責償之矣況下民者天之物也而貪人豪右日驅民於死者天其不責償之耶詩曰悠悠昊天曰父母且無罪無辜亂如此憮衛靈公之時彌子瑕專寵於衛國而蔽公之明凡衛國之疾苦顚喪百姓日號於下障之彌子瑕而公弗之見也侏儒有謁公者曰臣之夢賤矣夢見竈爲見公也公怒曰吾聞見人主者則夢見日奚爲見寡人而夢見竈也對曰夫日者兼燭天下一物不能當也人主者兼燭一國一人不能擁也故將見人主者則夢見日夫竈也一人煬焉則後之人無從見矣今也衛國之疾苦顚喪百姓日號於下而公弗之見母乃一人有煬君者乎則臣之夢見竈也不亦可乎詩曰揚園之道猗於畝丘衛侏儒之謂也孔子謂冉求曰治民者先富之而後教之語樊遲曰治身者先難而後獲此治身之與治民所先後不同也詩云飲之食之教之誨之先飲食而後教誨治人之謂也又云坎坎伐輻兮彼君子兮不素飧兮先其事而後其食治身之謂也凡敵國之來有聲而有實得之聲者謹察其實可也昔智伯將伐仇由而道難不通乃鑄大鐘遺仇由之君仇由之君大說除道將內之其伐者實也而遺之鐘者聲也仇由之臣赤章曼枝者以爲不可曰此小之所以事大也而今以大來卒必隨之不可內也仇由之君不聽赤章曼枝避而去之齊七月而仇由亡蓋眩於敵國之聲而不察者也詩曰謀之其臧則具是違仇由之君也君子孑身無徒非害也仲尼伯夷與世非戚也而萬世之下慕其風者皆骨肉肺腑也頌其道者皆葭莩支屬也詩曰民之秉彛好是懿徳其孔壬之交朋從爾思巳矣死之日民無得而稱焉顏子陋巷而優於三家者陽春之徳蘊於淵泉也三家𨿽崇位也而虹霓不澤霜霰殺物其如物何詩曰彼其之子邦之彥兮顏子之謂也天之於民也必饗禦淫溢僭禮犯分奢之極矣國法可誅也而後絕之必虎虺噬聚腥穢彰聞貪之極矣自殄於天也而後厭之故古之聖王禮禮樂樂而移風易俗者欲民之格天而久安之也詩曰燕及皇天必民安而天安之也

卷第二十三黃氏家語南宮生問樂第一夏侯孺問禘第二周怡問易第三陳曉問性第四

五嶽山人集卷第二十三吳郡黃省曾著

黃氏家語南宮生問樂第一黃子閒居南宮生問樂之本黃子曰樂者聲也聲者气也盈天地之間凡气皆聲之達也凡聲皆樂之播也生曰聖帝明王之作樂者何也曰樂其功而暢之和聲也帝王徳和則民和民和則物和物和則气和气和則聲和黃鍾者气至之初和聲之始也故制以本律此伏羲氏之治音也生曰自起律以來黃鍾之勻代因之矣而衰亂自若者何也曰樂也者功敍而歌象而成之不容僞也後人無羲之功其气隨代而殘壞淩亂矣然猶拱羲之器而曰吾能黃鍾樂云樂云律呂云乎哉气情而應之樂非樂數而可調乎气也生曰然則律之無益於治也弗庸可歟曰惡可以弗庸此帝王所以在治忽之器也和則治否則忽而從是占焉者也乃庸布其生徳篤其民敍以咸若其气可也弗修之功而徒爲之樂則歆定於新室杜造於魏廷者何弗救於亡也生曰律之古矣而聲恆不和者何也曰气宰之也雅之樂而奏於鄭之朝雅亦鄭矣鄭之樂而奏於雅之世鄭亦雅矣喜起之歌而優伶之誦豈有善詠乎气淫矣聲安得而不淫气若矣聲安得而不若宰天下者其治亂之徳萬殊也則兩間之气亦隨萬殊而變而應之聲者如之不容銖毫掩焉者也萬寶常聆大樂淫厲而哀知天下之相殺王令言聽宮往而不返傷天子無回軫皆是物也南宮生聞而惘然未達鴻儒君子咸曰元聲得而位育成矣而夫子云然者殆其虛說矣乎曰此鴻儒君子授受之訛也以驗爲實以器爲情也黃鍾者本之太平之气而寫爲太平之聲者也如靈鳳慶雲自和气而產玆和象也災沴變怪自乖气而產玆乖象也鳳鳥不至者嘉气不臻也黃鍾不和者治气不協也不求諸功而求諸律也末矣生曰書云簫韶九成鳳凰來儀擊石拊石百獸率舞樂和而格靈瑞也信然乎曰羽毛含气鹹有聲也气比則求聲均則應弗之違也生曰律生而止十二者何也曰辰之紀也天地之間陰陽而巳陰陽之象莫大乎日月故太陽爲日其數九太陰爲月其數六律首黃鍾用九也呂次林鍾用六也九六相須而變律日月會合而起歷也陽生陰者魂損而益魄陰生陽者魄損而益魂凡一月之爲甲者三也三分之則進而生魄者一甲是謂三分損一退而生魂者一甲是謂三分益一九之日至十九之日魄受魂气而制之性也其行十二度余而遲二十四之日至四之日魄去魂气而返其故也其行十四度余而疾故律之上下相生天之度也聖神者凖範而巳气以歷象聲以律樂其機一也生曰律起於黃鍾之朔者何也曰善者性之朔之生徳之仁也故冬至者朔气黃鍾者朔聲奏其聲動其气使人聞之善仁之心油然而生矣故黃鍾者人性之所固有也生曰師曠歌南風而知楚無功者其術有諸曰有之凡勝敗之數無形也而先見諸气故占之聲者以察气也大師有之執同律聽軍聲而詔吉凶太公以律管五音知三軍之消息勝負之決故武王伐商吹律以聽聲焉七音於是乎出古之術也生曰气變而聲隨也有徵乎曰仲尼鼓瑟見貍之搏鼠欲其得之也而聲從以變閔子聞之而怪吳客彈琴見螳螂之向蟬恐其失之也而聲從以變蔡邕聞之而去伯牙意在髙山流水而子期嘆其巍巍湯湯君子之禦琴瑟斯須之頃而聲隨气變不容僞焉如此況於天下之气淫暴矣而樂寧有太和者邪故曰天地之風气正而十二律之五聲於是乎生八音於是乎出气形而聲影聲本而音末也生曰五聲之气何屬乎曰宮者君气也亂則驕商者臣气也錯則壞角者民气也繆則怨徵者事气也洪則難羽者物气也差則亂生曰中聲惟冬至乎曰月有之辰者日月之會而建之所指是爲中气歲凡十二中中凡十二時時凡十二刻黃鍾冬至之中聲也大呂大寒之中聲也太簇雨水之中聲也夾鍾春分之中聲也姑洗谷雨之中聲也中呂小滿之中聲之蕤賓夏至之中聲也林鍾大暑之中聲也夷則處暑之中聲也南呂秋分之中聲也無射霜降之中聲也應鍾小雪之中聲也皆黃鍾之所生也生曰然則十二辰皆中也何獨始於冬至曰夫辰與建交聲之陰陽𨿽各有合然而冬至日月合璧律呂之互運也五星連珠五聲之交出也惡得而不始生曰劉歆律書雲宮者中也商者章也角者觸也徵者祉也羽者宇也其義然乎曰此義也非音也宮之音宮宮然商之音商商然角之音角角然徵之音徵徵然羽之音羽羽然自濁而淸洪而細始喉而唇音之別也何獨義南宮生避席而起曰而今而後弟子始知樂之情矣夏侯孺問禘第二夏侯孺問禘曰孺誦鄭玄之傳祭法也曰禘郊祖宗謂祭祀以配食也此禘謂祭昊天於圜丘也祭上帝於南郊曰郊祭五帝五神於明堂曰祖宗祖宗者通言也杜佑氏曰禘者虞氏冬至大祭天於圜丘以黃帝配生夏正之月祭感生帝於南郊以嚳配蓋根本於玄說也敢問禘爲圜丘之祭者何也黃子曰此鄭玄之誣經而佑誤聽之也夫禘也者宗廟之祭名也非圜丘也吾聞之也眾言淆亂折諸聖仲尼不云乎郊社之禮所以事上帝也宗廟之禮所以祀乎其先也繼之曰明乎郊社之禮禘嘗之義捨曰宗廟而言禘嘗者由禘嘗卽宗廟也禘也嘗也皆宗廟之祭名也故仲尼相屬而云義也明堂位曰季夏六月以禘禮祀周公於太廟則禘禮之所行也廟乎圜丘乎大傳云禮不王不禘王者禘其祖之所自出以其祖配之諸侯及其大祖大夫有大事省於其君幹祫及其髙祖夫大祖髙祖之云者惟廟而後禰祖此皆廟事也及也省也幹祫也以次承禘而言故曰禘廟事也非圜丘也夫佑之聽玄也則禘巳屬之圜丘黃帝矣何又云感生帝也者大傳日禮不王不禘王者禘其祖之所自出以其祖配之凡大祭日禘自由也大祭其先祖所由生謂郊祭天也王者先祖皆感太微五帝之精以生故曰所自出則又以禘屬之靈威仰而配之後稷一典之中自相矛盾矣王肅云孔子言兆圜丘於南郊南郊者圜丘也圜丘者南郊也猶王城京師異名同實者也旣曰郊也圜丘在其中矣安得復以禘爲圜丘也夏侯孺曰然則祭法之文何以先禘於郊也先禘於郊者明禘大於郊也祭惟天也而後爲大敢問郊祀天矣而禘之非圜丘者何也黃子曰禘先於郊其義固有在也鄭玄者不得於義而彊爲之說以爲郊之上而復有禘也是故附之會之以爲南郊之上復有圜丘也以爲圜丘所祭者昊天上帝而南郊所祭者感生帝靈威仰也惜乎玄者儒也何說之妖誕如此也靈威者何文也讖緯之言也其始於漢之哀平者乎蓋有覬而僞焉者也漢之儒桓譚賈逵蔡邕王肅之徒嘗疾之讎如也惜乎玄者儒也乃通之於五經其爲誣蠹甚矣且禘先於郊者以禘之祖先於郊之祖如黃帝者先於嚳也故敍者先禘而後郊也蓋郊之祀也不過有功之祖而禘之推也則又追夫祖之自出以饗之於廟此禘先於郊之義也夫固各有當也夏侯孺曰王者禘其祖之所自出玄謂大祭其先祖所由生王者先祖皆感太微五帝之精以生蒼以靈威仰赤以赤熛怒黃以含樞紐白以白招拒黑以葉光紀皆用正歲之正月郊祭之蓋特尊焉孝經曰郊祀后稷以配天配靈威仰也宗祀文王於明堂以配上帝泛配五帝也由是觀之則大傳所謂自出者太微五帝云爾今天子以祖之祖爲自出者何徵也黃子曰予徵之祭法者也按祭法曰有虞氏禘黃帝而郊嚳祖顓頊而宗堯夏后氏亦禘黃帝而郊鯀祖顓頊而宗禹殷人禘嚳而郊冥祖契而宗湯周人禘嚳而郊稷祖文王而宗武王由是覯之則有虞以嚳爲始祖矣嚳自出於黃帝夏以鯀爲始祖矣鯀亦自出於黃帝殷以冥爲始祖矣冥自出於帝嚳周以後稷爲始祖矣后稷亦自出於帝嚳則黃帝者乃虞夏之所自出帝嚳者乃殷周之所自出禘其自出者禘夫黃帝與嚳也感生不經之說何足以爲據乎夏侯孺曰孺聞之詩曰實惟太王實始翦商敢問大王之不祖何也黃子曰太王安得而祖周也吾聞之也祖有功而宗有徳凡得祭於禘郊祖宗者皆百世不遷者也趙子曰禘郊祖宗並敍永世追祀而不廢絕者是也昔者黃帝正名百物以明民共財顓頊能修之契爲司徒而民成文王以文治此顓頊契與文王之所以爲廟之祖也惟宗也亦然堯能賞均刑法以義終禹能修鯀之功湯以寬治民而除其虐武王以武功此堯禹湯武之所以爲廟之宗也惟郊也亦然帝嚳能序星辰以著象鯀鄣鴻水而殛死冥勤其官而水死后稷殖百谷此嚳鯀冥稷之所以爲郊之祖也皆以去民之菑而有功烈者故大王不得而祖也夏侯孺曰禘之祭也於祖廟尙矣亦如祫兼羣廟之主否乎黃子曰不兼也不兼也者爲其疏遠不敢褻而狎之故也是以祭之祖廟惟祖配之也孺曰夫子何以知其惟祖配之也黃子曰以大傳之文知之也傳云以其祖配之而已未嘗及於羣廟也苟有之記禮者言之矣夏侯孺曰孺之讀史也後魏文帝之詔曰天子祭圜丘曰禘祭宗廟大祭亦曰禘禘則增及百官配食夫百官且配而況羣廟乎唐賈曾云禘郊則地祗羣望俱合於圜丘以始祖配享禘廟則祖宗之主俱合於太祖之廟則禘之有合者此非其明徵也乎黃子曰此後魏賈會擇考之誣也後魏之詔其言禘則增及百官配食者審諦而察之則以審禘之文由增及百官而生也其可乎盤庚云玆予大享於先生爾祖其從與享之周制夏官司勛掌六卿賞地之法以等其功凡有功者銘書於王之太常祭於大蒸司勛詔之則殷之所謂從享於先王者冬蒸之祭之非謂禘也賈曾云王者受命方行禘禮則是夏受命而禘於禹矣至湯之受命而乃禘湯之禘也終殷之世至武王受命而乃禘也何其禘之闊也五年一禘之說其何解乎且禘之施於祖者蓋推祖之自出以祖配之也若禘之施於天也則以何天爲所自出而復以何天配之乎自古無禘天之說而後魏賈曾敢創之者何也且締祭所主特重夫自出之帝者也𨿽受命始祖亦降居於配位矣而又何暇於羣廟乎夏侯孺曰羣廟無預也則春秋所書八月丁卯大事於太廟躋僖公者何也太廟非祖僖公非羣廟乎黃子曰春秋所謂大事者祫也非禘也公羊子曰大事祫毀廟之主皆陳於太祖未毀廟之主皆升合食於太祖曾子問篇云祫祭於太廟祝迎四廟之主此僖公所以預也又云非祫祭則七廟五廟無虛主由是觀之惟祫乃升非祫則不升故無虛主也夫祫祭之外也安得復有升主之禘乎夏侯孺曰諸侯不禘而魯禘何也黃子曰此成王之過賜而魯之僭也祭統云成王追念周公賜之重祭郊社禘嘗是其義也故孔子曰魯之郊禘非禮也周公其衰矣夫孔子衰周公者言成王𨿽追寵乎周公而反病之故曰衰也魯祖周公其禘也必於周公之廟自出之祖則文王也迨於魯閔遂僭禘於莊公之廟矣且無追配也故春秋書之曰夏五月乙酉吉禘於莊公言吉者不當吉不宮者不當禘於莊也不配文王徒庸禮物而巳是以春秋譏之也夏侯孺曰魯禘莊公非矣而左氏有云蒸嘗於廟又云禘於武宮僖宮襄宮者何也黃子曰此左氏之誤也其淺之而測經者乎其覩夫經之前後之記祭也惟玆三者而已故禘與時祭而並列焉又覩夫經之有禘於莊公之文也遂例之諸廟以爲盡合行之故妄云禘於武宮僖宮襄宮也夏侯孺曰禘非時祭之名也則郊特牲祭義何曰春禘而秋嘗祭統王制何曰春礿而夏禘明堂位何曰季夏六月以禘禮祀周公於太廟王制何又曰礿則不禘禘則不嘗嘗則不烝烝則不礿雜時祭而言之乎黃子曰今之禮記皆孔門之末流也其多興於漢乎在漢之初以金而購遺書也其有私撰而不倫者乎是故漢之儒也因春秋有禘於莊公之文也遂以爲時祭之名因兩書禘莊公之在春太廟之在夏也故或謂之春祭或謂之夏祭人自著書不相符會也是可徵矣鄭玄者不達其意其解郊特牲祭義也則云禘當爲礿曰禘卽礿也然礿則不禘之文何解乎其解祭統王制則曰此夏殷之禮也然成王賜祭郊社禘嘗則夏殷之禮而周之賜也又何解乎因禘於莊公之文遂云禘小於祫則爾雅云禘大祭也又何解乎甚哉玄之弗明也在春而禘故曰禘礿猶云禘於礿時也在秋而禘故曰禘嘗猶云禘於嘗時也所謂礿則不禘禘則不嘗也者蓋舉大祭而時祭自廢不得而兼也其曰嘗則不蒸蒸則不礿者則行禘於嘗嘗廢於本時矣是以移嘗於蒸故不復蒸移蒸於礿故不復礿皆由禘祭一舉而四時之祭權宜以廢也夏侯孺曰經生有通鄭之義者皆云三年喪畢小禘於彌廟五年則大祫於祖廟若禘非三年喪畢之殷祭則晉人云以寡君之未禘祭何也黃子曰此左氏之妄也彼覩夫吉禘莊公之文以爲凡國君者喪畢而當禘不知此禮也者本魯禮也不當施之於晉也故左氏亦嘗有云矣魯有禘樂賓祭用之明諸侯之無禘也乃今以晉爲有禘此左氏之自相矛楯者也夏侯孺曰禘而非祫也孔安國論語解曰禘祫之禮爲序昭穆故毀廟之主及羣廟之主也皆合食於太祖灌者酌郁鬯灌於太祖以降神也旣灌之後列尊卑序昭穆而魯之逆祀躋僖公亂昭穆也故仲尼不欲觀之矣此說其亦無徵乎匪升羣廟何爲其昭穆也黃子曰夫所謂序昭穆也者乃先陳設夫座位者也位定也而後灌以降神矣旣灌也而後迎牲尋以獻矣何得先灌而後設之位乎夏侯孺曰邢昺疏云言旣灌地降神之後始列木主以尊卑陳列於太祖之前太祖東鄕昭南鄕穆北鄕魯躋僖公則昭穆之位亂矣故孔子不欲灌後觀之也黃子曰吾將卽邢疏而諭子其疏不云乎三年一祫五年一禘禘所以異於祫者毀廟之主陳於太祖者得與祫同未毀廟之主則各就其廟而祭也如其說也則魯之躋僖公也在文公之二年秋八月丁卯大事於太廟躋僖公也則新主方入所謂未毀之主也自當祭諸僖公之廟巳爾安有始列木主也而陳於太祖之事乎大抵疏之獘也以暢折注說爲務而罔顧於經文者也且孔子之不欲觀果在昭穆之亂也則在灌之先亦可惡矣何必待灌而方厭之也夫仲尼之嘆蓋嘆魯之僭也然而曰旣灌而不欲觀者蓋灌也者所以降太祖之神也魯以周公爲太祖則所降者周公而已矣周公𨿽有勛勞其頌也惇商之旅克咸厥功而巳非受命而王者也夫禘者必繼世之天子禘於受命而王者之廟則所灌而降者王者之神也魯以諸侯幹禘而灌以降者僅僅夫臣子之神已爾非不王不禘之義也故仲尼自灌以往不欲觀之也非禘而禘故嘆也聖人之微詞也嘆禘灌於周公之廟猶之夫嘆雍徹於三家之堂之禮運曰魯之郊禘非禮也周公其衰矣仲尼不欲觀焉非一日矣夏侯孺曰孺知之矣昔者門人有請禘之說者其聞嘆而疑焉者乎是欲因禘之說而得其嘆之心也然而仲尼答之不知者何也黃子曰難言也王者禘其祖之所自出以其祖配之祭於祖廟者親親也位至於祖極矣而又推其自出卑祖主於配位尊尊也親親仁也所以教天下之孝也尊尊義也所以教天下之弟也孝弟達乎天下而不治平者未之有也必王者而後行之也故曰不王不禘甚哉成王之不知此義也而賜之伯禽之不知此義也而受之其魯之子孫又不知此義也而嗣爲之孔子安得無雲不知也夏侯孺曰祫禘之說賈逵劉歆則云一祭二名禮無差降也王肅則云禘祫殷祭也羣主皆合舉祫而禘可知也禘祫謂之殷者祖宗並陳昭穆皆列故也使禘也毀廟祭於太祖而六廟在前不合非禮也由是觀之則祫之與禘其果一祭而二名者乎黃子曰祫自爲祫也不可混之禘禘自爲禘也不可混之祫名殊祭異安得而一之也祫何自而生乎生於三年之喪也何生乎三年之喪也春秋傳曰凡君卒哭而祔祔而作主曲禮曰揩之廟立之主曰帝蓋新主方入與先君以相接也毀主當祧辭羣廟而將遠也則一主若來一主若去夫人情之遇此也不能恝然矣先王因推聚會之情而制爲合食之饗故古者天子諸侯三年喪畢皆合先祖之神而享之孝子之情也如杜佑所謂虞夏先王崩新王元年二年喪畢而祫殷先王崩新王二年喪畢而祫周制天子諸侯三年喪畢禘祭之後乃祫於太祖來年春用禘於廟者是也旣以祫禘爲同則今年旣祫之矣而來年又禘不幾於煩且瀆乎先王禮意必不然也其今祫而明禘者何禘又生乎祫者也何生乎祫也夫祫者合也毀廟之主守祧出而待合未毀之主大宗伯升而待合皆入太祖廟室之奧於是布位太祖東面太祖之子在席前之北南面爲昭次昭之子在席前之南北面爲穆以次而東孫與王父並列至於檷而後巳此祫祭之位也祭而至於祫也先王事先之意可謂盡矣然猶未也其心以爲祫而合食於太祖是吾之饗先至太祖而止矣然而太祖之先豈無自出者乎太祖之心於其所自出也獨不思以饗之乎吾能盡吾心於太祖而不能盡太祖之心於其先是非制禮之全也故祫之後而復有禘也夏侯孺曰太祖之所自出何不並於祫而祀之乎黃子曰不得而並也祫之祭也太祖東面使以自出之祖並而祭之則自出之祖又當東面太祖降而爲配失其尊矣眾主方合其廟以爲食而本廟之主反降而爲配則與眾主之合者何以異乎此自出之祖所以不得行於祫也此祫之外而禘之所以興也故曰禘生於祫也逵歆之說於是乎不通矣若肅之見則袁準辧之矣準之言曰禮不王不禘諸侯不禘者降於天子也若禘祫同貫則諸侯亦不得祫非徒不禘也此辧彰矣蓋著禘獨行於天子祫可達於諸侯祫也禘也異也非同也不可誣而一也肅又推詳事理以爲舉禘之時毀主旣並六廟獨遺之爲非也又駁鄭義禘者各於其廟禘若各廟則無以異於四時常祀不得謂之殷祭故必欲同貫於祫也要而論之則鄭義王駁皆非也按杜佑云虞夏祫後三年夏特禘四年夏祫禘殷三年春特禘四年春特禘則禘之爲言亦有虞夏殷四時之祭名也但特之與祫其義不同特者獨也凡言特者獨於各廟祭之也祫者合也凡言祫者合於祖廟祭之也則春秋左傳所書禘於各廟者多踵古祭四時之名非三年喪畢祫後大祭之禘也玄覩春秋之文也遂附會之以爲大祭之禘禘於各廟肅覩此義有乖於殷祭也故又附會之以爲羣廟之主必盡合如祫而後成禘爲殷也何以知二說之皆非也觀之詩曰雝禘太祖也則知鄭玄云禘於各廟之說非也觀曾子問曰非祫祭則七廟五廟皆虛主則知王肅各廟並升之說非也蓋玄以附經而誤肅以駁玄而誤者也夏侯孺曰夫子之論禘也載籍所未有也百家羣儒日﹠﹟63140﹔堂乎後矣使先王之所以制仲尼之所以經者昭昭乎揭日月於天衢也孺請退而記之以詔夫後之議禮者周怡問易第三周怡問易之名義何也答曰案周易以岐周國名標目蓋取諸有天下之號以別異於夏商之易者也時緣三易並用故須別異觀周禮大卜所掌三易一曰連山二曰歸藏三曰周易及左傳襄公九年穆姜始往筮之遇艮之八晉語公子親筮之曰尙有晉國得貞屯悔豫皆八也筮史占之皆八不吉閉而不通爻無爲也司空季子曰吉是在周易皆利建侯不有晉國以輔王室安能建侯又董因曰臣筮之得泰之八夫夏商二易皆以七八不變者爲占故曰八此三易並用之證而文王之易春秋以來通名周易也則此書上下二篇宜名周易上經下經漢初易家皆如此後世濫繁遂以撰傳之目而加之周易上經之前是以臣僕而先之君王也且以孔翼附經猶謂之僭而況今書之名越聖作之首其可乎至於吳澄氏則又首行單揭易名而二行乃卑列周易上經亦非孔氏之舊也怡曰上下二篇之有傳注何也答曰太史公孔子世家曰孔子晚而喜易序彖系象說卦文言讀易韋編三絕曰假我數年若是我於易則彬彬矣今案十翼孔子之傳易也至矣大矣不可以復加矣而世之戔戔者顧復多言何哉且孔子之傳易也又非泛論略舉至於彖彖而闡之爻爻而贊之象象而伸之何所缺久而猶俟於後人乎設云易道無窮而衍說可廣亦當於十翼下綴詞發蘊不可復於卦爻下妄解昌疏以與仲尼爭衡也且詩書不曾經聖人者通釋故諸儒得以臆說相持若彖爻之詞有聖人釋之矣而諸儒有言多見其不知量也故費直之學易也以仲尼所傳別附於卦爻辭後亦有見乎聖經不當再有傳注而杜後學之狂僭者深矣而說者病其爲以翼混經之始嗚呼直之以翼附經此乃自爲學易之事耳而非曰家變戶攺皆從費本也且古經森列千前未之或亂也至於鄭康成王弼之學易也乃各師其意而復爲之詮次遂並文王舊文而去之則學易者之過而混經自此始矣且復於彖爻辭下濫爲傳注而遂開後學之狂僭無怪乎歷世之咎之也故呂微仲至於朱熹諸定本皆還十翼於後其意美矣但朱熹復依傍孔子彖傳象傳之文而衍之卦爻之下謂之本義亦未見其可也仲尼之傳則以其混經而退之於後矣朱氏之傳獨非混經而可列之於前乎是疑於掩聖人之長而耀已長竊聖人之有而爲巳有者矣是故仲尼之後凡傳彖爻者外仲尼之旨而爲之說者謂之誣竊仲尼之旨而爲之說者謂之綴誣與綴而釋經曷若已之可也嚼火與太陽而爭光後之人其無言哉其無言哉怡曰六十四卦起於何也答曰古人重卦之說王輔嗣虞翔仲陸徳明孔頴達陸希聲以爲伏羲京房鄭玄淳於俊司馬貞以爲神農孫盛以爲夏禹司馬遷揚雄以爲文王案周禮太卜氏掌夏商周三易其經卦皆八其別皆六十四則知以爲文王重者非也案虞書龜筮協從筮之云者必六十四卦然後可以營揲也仲尼蓍龜並稱正合虞旨則以爲夏禹重者非也案神農氏作嘗取諸益與噬嗑矣其益與噬嗑之名𨿽後代所命而益與噬嗑之卦其象可尙而制器者安可誣也況仲尼決非懸虛空撰之說則以爲禮農重者非也然則孰重之曰伏羲重之幹鑿度云垂皇策者羲而說卦亦云昔者聖人之作易也幽贊於神明而生蓍則蓍自羲肇而卦自羲備也明矣曰伏羲重之則仲尼何以曰始作八卦又曰八卦定吉凶八卦以象告乎曰此義具在仲尼之言特世儒茫昧其旨故自漢以來易家無決定之說𨿽以穆生先天圖爲據者亦歸窈冥之見何也羲時有畫無文今先天圖名卦俱具安得謂伏羲圖也仲尼不云乎八卦成列象在其中矣因而重之爻在其中矣此數言者正論羲卦也凡言在其中者皆未有而包函之義也其曰八卦成列者指伏羲始作八卦也其曰象者指文王六十四卦擬諸形容名卦之象也其曰因而重之者指伏羲因八卦而蓍以揲之兩兩相重爲六十四卦之用蓋伏羲之時𨿽作止八卦未嘗定蓍爲六十四卦而當其揲蓍乃有因重六十四卦之用也其曰爻者指文王三百八十四爻觀其會通系詞之爻也蓋言伏羲通神明類萬物𨿽止八卦未有名卦之象而名卦之象在八卦之中矣正所謂八卦以象告也興蓍以前民用𨿽止因重六十四卦未有系詞之爻而系詞之爻在因重之中矣正所謂八卦定吉凶也眾言淆亂折諸聖予思而玩之者數年乃始洞明乎仲尼之言可以決千古易家之疑矣及讀淮南子云伏羲爲之六十四變周室增以六爻正與予說相合言六十四變止是蓍策之用未嘗定蓍六十四卦之名周室增以六爻見伏羲時尙未有爻也昭昭明矣怡曰幹上干下並初九初六至上九上六等文乃孔子所贊及費直本遺脫卦名何也答曰案費氏古易於六畫總卦下系以元亨利貞彖辭又分折六畫各爻下系以潛龍勿用等爻辭正合仲尼系辭之旨系之云者如冠之有系綴於其下者也卦而系彖爻而系變蓋宜然也若如鄭王本去分析之爻而反取孔子象傳初九等文冠於各爻之上則是文王而繼孔子之文矣且又移大傳幹上干下二體置於六畫之下則是文王而繼孔子之文矣獨緣二家欲以象傳綴附卦爻旣有一爻不當又設九六之文故去文王之爻畫而移九六以冠之於萬國咸寧之下難著幹上干下四字遂移置羲卦之下耳後儒不知二家合聚經翼故紊亂如此若是十翼之舊則幹上干下二體宜歸諸天行健之上則此言始有歸宿初九之文歸諸潛龍勿用下也之上則六爻不至無別乃爲復古觀於比之初六大有初九初六履霜六二之動等文略可證矣但六畫之下無干之卦名恐吳仁傑氏考載之訛而遺脫之耳殆非費氏之舊乎乃案孔子彖傳先舉卦外後及繇語故當從鄭本以正費氏之失也怡曰六十四卦何無有文言乎答曰案孔子傳易彖自大哉乾元以下爻自潛龍勿用下也以下象自天行健以下六十四卦俱全不應文言乃止於乾坤二卦也至讀系詞傳而見亢龍有悔一條雜於謙之九三節之初九之中其文體不殊乃斷然以爲六十四卦俱有文言而亡簡多矣所謂易以上筮之書而得不亡者蓋謂上下二篇耳非孔氏之翼也若曰不亡則說卦何爲秦漢之際亦有不存必待河上女子發老屋而後出乎故系詞中所存與乾坤文言相類者當錄次其後庶使聖人之言各有所統陳曉問性第四陳曉問曰性可以善惡名乎曰不可性猶命也道也謂之命也命卽其名矣不可以善惡言命也謂之性也性卽其名矣不可以善惡言性也謂之道也道卽其名矣不可以善惡言道也道也者不可須臾離也可離非道也孔子但以不可離言道而未嘗以善惡也是故君子戒愼乎其所不覩恐懼乎其所不聞明目傾耳不可得而覩聞者也而可名言之乎上天之載無聲無臭是誠非覩聞可及也故曰夫子之言性與天道不可得而聞也言其所言至精至微仰髙鉆堅瞻前忽後𨿽欲從之末由也矣其不可得而聞者如此非若文章然威儀可瞻文詞可聆可得而聞者也孔子之言性與天道且不可得而聞而儒家者流兢兢然以善惡本原气質種種諸名而擬議也然而道心惟微𨿽欲聞之不可得而聞也是以人心擬議之也曰然則性無善惡乎曰有善惡者性之用也豈特善惡而已矣善之用有萬殊焉惡之用有萬殊焉皆性之用也而不可以名性也猶之陰陽之用萬殊焉皆天道之用也剛柔之用萬殊焉皆地道之用也而陰陽不可以名天剛柔不可以名地也仁義之用萬殊焉皆人道之用也而仁義不可以名人也善惡者非用而不可得見者也如天道寒暑雨暘之愆地道山崩水溢之患也皆用之而見焉者何以有是也順則善逆則惡生則善克則惡不外二端而巳皆出乎所遭不可以前定也如二人之相語也其語之相契也頃刻而徳之其或語之相戾也又頃刻而讎之民之爲道有恆產者有恆心無恆產者無恆心不可得而定者故君子貴習至於死而後巳者也習與性成功在習不在性也若徒恃性所成也何孔子曰性相近也習相遠也聖人競競焉其重習也言習善則善習否則否也世儒終身談性之善而未嘗一措足於善終身談性之無惡而未嘗不一時有離於惡是性越南而習冀北也天下之昧是久矣予不得不申乎仲尼之說

卷第二十四序一十五首唐太宗文皇帝禦譔帝範序一首刻水經序一首老子道徳經玉略序一首晉中散大夫嵇康文集序一首晉玄晏先生皇甫謐髙士傳序一首魏司空軍謀祭酒掾文學徐幹中論序一首晉葛洪西京雜記序一首唐弘文館學士虞世南北堂書鈔序一首支道林文集序一首釋迦如來成道記序一首六祖壇經序一首西湖遊覽序一首息園燕集詩序一首東園燕集詩序一首虎丘修褉序一首

五嶽山人集卷第二十四吳郡黃省曾著

序一十五首唐太宗文皇帝禦譔帝範序一首惟天作辟綏謐萬方鴻始以來羣龍繼統咸以生阜兆民爲道父母九州島爲心徳本大公親同一體神明不昩其出自然粵夫犧魁黃序造契解繩或立象以盡意或刻幾以弼違三墳肇興皇訓丕顯至於堯虞膺籙傳禪體元乃彰執中精一之旨聖學帝勛乾參坤贊玆皆貫而該之矣由是禹銘簴筍湯瑑盤盂武尊洪範所以密篤恭之心矩以成玉燭之太和也三代旣逾大法斯泯霸彊出而位育消商老行而尼軻隱小康時遘熙皞未登有唐太宗文皇帝以龍鳳之姿抱英雄之略起自募人卒踐大寶武光治烈播在竹書嘗於貞觀暮年禦撰帝範一十二篇以賜太子且曰飭躬闡政悉備其中今也由文論世則若懲暗疚察君體建矣剖珪開屏天宗固矣翼房爲杜髦俊明矣陟洎措緯階品愼矣金甕玄纁以旌謇直朝霜市露以杜利佞隋奢齊侈以戒華丰止殿罷閣以崇約儉鮮赦欽刑以嚴賞罰吞目﹠﹟63140﹔皇攺冠以重農依三奇五等以備軍國館儒疏經以昭聖術嗚呼美哉範言匪徒稱述亦允蹈之矣但惜夫執中精一之旨置而不宣則是君人之大本經緯之要圖太宗其尙未聞也所以粉飾𨿽周彜倫竟斁昌浮圖之誕教務夷貊之遠功淑政有初而無終嘉謨將舉而復墜悔過之言丁寧簡末後之君子莫不嘆息於斯焉宋寶歷天聖間著作郎韋公肅學士宋綬皆常錄進特爲金匱之珍耳未覩鏤傳於世暇披緗帙乃爲校刋以行𨿽聖帝明王不資於是亦紫極之一編也刻水經序一首敍曰水之爲徳大矣哉道生天一職統材五發始西極產母隅也折赴東墟趨子方也瀸湧昭化妙之初質流瀾符於穆之神用厚气肇之升盛露雨由之感澤象曜資之光朗玄黃本之浮載穹灝倚之配密雲漢會之紀戒圖書托之興瑞祗軸寄之融絡是以寓目者嘆其渾逝臨淵者頌其靈長且兆類非此無以肧阜萬里非此無以準平醴饔非此無以烹繕而育年壤壚非此無以灌漑而興谷法其形勢而樹都廟因其隔限而分州域軸轤興而窮遐互通堤鑿成而埆瘠咸利鍾匯之區則珠玉以登枯絕之野則林壑不毛函夏泰和則皇波達貫坦乎國紀封原割畫則百川斷裂洋然險防況其精通天步體轄人事海安而知內寧河淸而期聖出徙焉卜廢竭以表亡則代運之隆衰而姓庶之災吉亦可觀也但卑赴其常決疏爲順平成之績粲在夏書其倡導也必探夫源首其排入也必極夫歸納以尊以敷號名俱炳厥後九丘不傳四嶽埋縕周官存藪浸之略爾雅開昆侖之端若司馬遷之載河渠庾仲雍之筆江記偏系一方匪兼八表況王澤寢消地象俱廢樂廣辟者湮其溝洫便私謀者壅其湍泉公家釃激巨右攺張是以啟塞靡恆陵谷皆變洪巨者失其包帶微纖者亂其縈緯紜紜訰訰莫之質竟也巳故漢之桑欽特創此作追法貢體錄爲新經羅並四際總勒一典凡所引天下之水百三十有七苟非經流不在記注之限錯陳舊繤以備參鉤派盡條科以罄脈衍務討異奇同蔚宗之旨趣嚴標郡縣肖班固之鋪設是乃曠絕之觚翰也然規綱則舉解節未彰迨於後魏酈道元因景純之濫觴足君長之簡逸以博洽之弘襟擅圖輿之顓學隨經抒述掇籍弘鋪剖說十倍於前文揮述半陟其躬履或眾援以明訛或極辧而較是或裒逖以昭邇或廓無而續有故凡過歷之臯維夾並之坻岸環間之亭郵跨俯之城陸鎭被之巖嶺回注之溪谷瀕枕之鄕聚聳日﹠﹟63140﹔英之臺館建樹之碑碣沈淪之基落靡不旁萃曲收左摭右采豈曰桑欽之詁釋實所以粉飾漏闕銓次疆隅乃相濟而爲編者也省曾又覽古山海經十八卷亦宇中之通撰也一則主於敍山而水歸詳綴一則專於紀水而山頗寓列蓋山者水之根底水者山之委枝故談伊洛者必連熊外語漆沮者遂及荊岐亦自然之偶屬而不可判離者也故並合以傅庶好古之賢無稡輯之煩勤爾客謂二經所紀於今矛盾矣其將捨旃可乎予解之曰子何楡枋之安而蟪蛄之拘也其伯益之覽疏猶之炎農之辧味也桑酈之括纂猶之姒禹之告成也今卉藥非簠簋之稽案咸賦豈驕華之志掌亦將擯本艸以詭誕斥禹貢之遠闊可乎況山殊稱目而盤峙之形不眩焉水異分合而就下之情不惑焉粵遡往牒則遠方圖物夏鼎之鑄象也聶耳雕題湯令之備獻也白民黑齒成王之作會也出受八千管仲之搜揚也殘遺秦柱蕭何之顯布也獵廣窮長王充之嗜信也以至孔疏據之以釋經漢志錄之而麗史齊澄演之而聚書唐典系之而建部守節屢登於正義應麟富戢於地鈔江淹補之而不能吉甫刪之而頓躓古人崇好文獻足徵苟欲指核希怪狀寫物靈暢探荒極理驗遷圯裁量利害差剖離翕鑑度率畛宅定中外作起民緒咨諏帝采則二經者亦寰內不刋之珍典也老子道徳經玉略序一首老子二篇蓋其撫衰姬之末而思三皇之治覿繁紜之政而仰玄默之拱處貪窳之代而懷不欲之運立荒奢之朝而景龐澹之化者也或曰人君無爲而理天下也則何以貴生曰不貴生也則耳目之騖廣而鬭攘之風煽性情之瀾蕩而淫侈之竇辟極其饗禦而山川之財不盈泰共服度而億庶之供鮮給肆其華善而刑殺之�大啟是故非貴生則不能以佐無爲非無爲則��以�貴生貴生無爲殆形影表內相須之道也曰然則其言可以施諸後王否邪曰不可國世澆徙展如江河時之訽辱而鎭以無名人之污冒而守以自然物之多故而執以古極誓盟胥譎而返以結繩隆衝相攻而庸以掊斗是猶決防築而欲安流洪水脫銜橜而欲恬駕悍馬者也寧可得哉是以聖人質文並捄通變宜民因隨俗勢之上下而曲成民物之綏保斯則南面經綸之大方也所以柱龍𨿽嘆關牛遂䢐在聃之躬已自齟齬窒礙弗徵其言乃果蓬累而行獨用其治生之說以長引齡歲遁棲澤島而已迨於漢魏之際逢罹黨禍此學激興匪徒淸論兼以爲邦但名托希夷心駢盜跖觀夫何晏祕窮始毋矣而湯沐之產崇王衍矜髙浮誕矣而房閨之貨黷樂廣奇標水鏡矣而絲蘿皇冑庾敳藻稱雅韻矣而幹沒家囊所以殃慘誅夷災生排堵殞於殷憂而斃於曠達理分宜然也卒使道徳招愆逍遙履罪斯則諸君不明學術不洞時務之過爾嗟彼後臣良足前鑑古今釋疏無啻百家惜哉鄰傅徐劉慕憶難覯羊王陶陸銷燼不聞今世所行獨專河上泳研膚鄙寔出凡流若蘇轍媲旨於西方吳澄擬教於東魯崔疏剪羣臆而紛岐張解萃眾辭而混駁是皆妄以巳腹懸斷古人殊非李氏之本旨也僕也閒居多暇諷展有年每以象帝返其始妙竅體其宗天地識其常莊列要其趣文辛衍其用君平暢其歸自此目覽心通渙兮無逆乃於戊戌之春遵彼靑山撰玆玉略閉關匝月測義五千譬之顯白雪中馳光日下誠難措翰但素襟所好不覺宣摛爾鴻奧詎尋玄波僅涉匪求炫物寔取養年畢業之餘殺靑錄寫將來資哲人之糧徑導上士之牖階飡霞者容與乎神宅詠琴者翺遊於道園庶或有百一之助也其音辯則侍郎尢焴垂有成編此不敍錄云爾晉中散大夫嵇康文集序一首嵇子叔夜生焉無辰挺倪缺之天逸而遊於穢氛之季抱捲州之誇節而遘夫酷网之朝龍章孔姿意气薄日月之表琱言瑋撰思靈邁區合之涯形寓寰間神棲皇古以塗匱寡歡故澤和於琴綺以都井喧鄙故綴宅於山陽以產務不足綜故尋煉乎九鼎以俗子不足侶故開襟於七賢恥爵組之競馳故表傳乎髙士卑天位之竊履故托箴乎太師揆厥玉度蓋欲獵華纓於伏軒之署而調管鑰乘綠車於堯虞之庭而覽鳳凰者也觀其緒辭若曰聖人不得巳而臨天下以萬物爲心穆然以無事爲業坦爾以天下爲公饗萬國如素士服繡衮若布衣故君臣相忘於上蒸民家足於下豈勸百姓之尊巳割天下以自私以富貴爲崇髙心欲之而不巳哉可謂曲盡南面宰宥之方矣嗚呼鳥圖之感昔緬想於宣尼矸爛之歌嘗綿哀於寧戚淳源莫返良匪一朝叔夜志旣髙獨而復遭魏晉姦雄彌宇豺虺盈途無怪其潔躬於紫壑而遠害於靑冥也惜哉非薄湯武中馬昭之禍心散發倨鍜致鍾會之貝譖由是無罪無辜殲此哲士𨿽請師救贖三千子矜痛惜士紳接於海內而廣陵妙響終絕於東市矣忍哉相國垂惡無窮嗚呼此蓬蒿之間固非神鵬之可集污常之瀆夫豈大鯤之所旋徙必重霄避宜瀛嶠戶農所以席海而不返老萊所以投畚而不顧也無道則隱洙訓未圖危行言遜時機罔覺性烈才雋登戒弗思意遠防疏秀規莫省學炳名光賁迹不遠叔夜不能免其尢矣余也抱遺文於駒谷珍覽靡厭結遐悲於異代嘆息彌深故每三復其糟粕詩長托諭播興超峻文擅理辧緯體綿密片言小屬無非素衷玄致奧膈之所存也苟欲考竹林之秀矩攀柳阿之淸蹈者不有斯述何以披遡故乃校次瑤篇匯爲十卷刻之齋中俾髙士芳規得流耀於來嗣耳晉玄晏先生皇甫謐髙士傳序一首夫休麟彩鳥見以瑞和而非驪騄之可禦丹芝玉艸服以長年而非葭蒿之易生逸民遁獻出以淳世而非尋常之可靡蓋其繕性玄漠廣徳如天抱度弘虛上善若水設俾尊以黃屋以後身而濟羣元寄之赤縣將釋智而登萬物無爲之治乃其所優但甘淵之光不雜輝於螢爝峚山之膏豈污馨於濁湧時謬心違翩然遠舉此黃帝所以勤禮於具茨也較其賁園之故若彼堯舜乘龍不越樽俎乙辛握鏡有畏郊犧屈軼指庭而仁賢宜捲朱烏流屋而髙尙斯閉載譎風揚則亶篤者藏兵車途啟則揖讓者斂饕餮道長則廉白者退此哲聖避韜之大略也加之主威日隆臣迹難善宰旦之忠且倉皇於狼跋相何之謹亦局踳於犴居他可鑑矣其若範子逃誅於泛澤畱侯拒禍於訪松是亦沸羮完指而虎口全生也有晉玄晏先生弱步淸蹈燭圭紱之浮險旌招固卻悟林曠之處安養神末疾巾﹠﹟63140﹔昜志緗素遂乃上際陶唐下羅漢魏搜萃名流目之髙士歷歲二千錄人九十但經緇染卽爾捐遺猥予淺抱緬與同襟每於傳末附以贊頌庶幾激貪夫於異代助美化於聖時也魏司空軍謀祭酒掾文學徐幹中論序一首嘗讀魏文帝與朝歌令吳質書云偉長懷文抱質居淡寡欲有箕山之志謂之好賢爲可知巳則未也蓋偉長所修者賓揆之業所詠者帝王之經所祗者三六之徳所艷者寧和之治蓋尼淵之宗孽非﹠﹟62894﹔闔之必遁也洙魯之遺儒非輿筱之長往也登庸之門軌非巖海之迹蹈也而謂其畢念陸沈忘情好爵豈理也哉苟寘周行可媲元愷特恨其虛挺夔龍之器而不遭時亮之朝空懷旦﹠﹟61783﹔之寶而莫際惟淸之運生玆叔漢皇步巳䢐鼃紫稱孤州埏沸鼎萬乘轉蓬於戒馬之林天子寄命於姦雄之掌我相此邦無不潰止故賢才丁逢其時者欲以眷魏歸周則無捲阿之可媚將以瞻隆庇竊則豈溝瀆之堪污所以蹙蹙謷謷進退皆谷信惟照日愫莫語人是故名彥無樂生之心秀哲尙韜全之圖卽如偉長苕華巳久弓旌彊召非其本懷先賢行狀志其輕官忽祿不耽世榮誠哉言也其在魏廷身曳章裾止如榛棘軍謀諮而靡獻上艾剖而弗臨髙襟遐蘊僅乃托之芳翰撰爲中論以俟萬年玩其旨藻濟世不忘激剌之情忼慨而見有如表伊尹之積素惡逼纂也貴周公之備物譏冒錫也疵秦始之倚髙危獨任也病燕噲之飾讓痛潛移也以至恃戰要王者民之不歸施凶報吉者天之靡忒稷下空招莾朝徒系所以綴靑立素寫其胸臆而披其郁懣者不覺臨文而屢發其厭穢孟徳深矣豈屑效宣英美以股肱於逆節之臣哉不然則悟敏如修帷幄如彧何足並也以是晦處五官之幕浮游七子之苑文昌雙闕嬈猶獄犴也輿輪參從束猶株途也箏絲碁博系猶桎梏也甘瓜朱李嘗如荼苦也觀之金璽朱綬王爵甫成而徐陳應劉明年盡逝賢人憤死之志良可憫矣彼魏文者徒挹其鴻冥之隅而不覽其龍變之裏而目曰區外之儔厥鑑淺矣此論童年所習每一敷把寤寐興嘆朗知爾心苟復捨而不云則黃初以來未有品者此僕所以噓其潛光告之後賢也晉葛洪西京雜記序一首漢之西京惟固書爲該練非固之能爾亦其所資者繕也仲尼約之寶書馬遷鳩諸國史因本而成在古皆然爾予得葛洪氏西京雜記讀之云爲劉子駿所撰以甲乙第次百卷考比固作殆是全取劉書有小異同耳洪又抄集固所不錄者二萬許言命曰西京雜記予於是始知固之漢書蓋根起於子駿也乃遡憶其不錄之故大約有四則猥瑣可略閒漫無歸與夫杳味而難憑觸忌而須諱者也猥瑣者霍妻遺衍之類是也閒漫者上林異植之類是也杳昧者宣獄佩鏡秦庫玉燈之類是也而其觸忌者則慶郎趙后之類是也凡若此者披金置沙法所刪棄矣至於乘輿大駕儀在典章鮑董問對言關理奧亦皆擯落無采宜書而不書者何也豈不幸存於雜記歟後讀陳氏樂書言秦咸陽宮有銅人十二云列在一筵琴築竽笙各有所執組綬華彩儼若生人矣下有銅管俾二工吹而紐繩則諸樂並作節調和美與人奏者無辧亦云西京雜記詳著之今考無焉乃知所傳者缺巳太半又非洪之故簡矣嗚呼後之代儒安得如子駿者遐收匯集以待班固氏者出歟誠爲史家之一嘅也唐弘文館學士虞世南北堂書鈔序一首蓋聞類合之書興自六朝或以文羅眾妙或以事囊千載富兼匱略各擅編摩故皇覽殿書華林悅性搖山寶海藻繪驚心何徐以下無慮百家粵追往昔作者仲尼言車路則敍鸞鉤之殊論尊爵亦表泰罍之異養老建官列乎四等薦牲治醴昭乎三尙所以參伍古今之變權別是非之歸折衷前軌而資起政治者也鉤探纂會詎可缺如但集者初心趨途匪爾披量遺譔不過織彩雕新以射弘博之科飾錦彪章以媚流時之好糅金儷玉以矜闊麗之學志牒𨿽多吾無有取未覩剪裁聖範刋述王謨鎔貫於蓬戶而發揮於天家河潤於平生而彰酢於終老者也此北堂書鈔者唐弘文館學士虞世南所編爲卷百有六十締閱其書特重經史詳繕故實捐削繁文意覯則登弗拘代次迹同斯筆罔擇雅俗良亦有志於經世者也但珠目並存例成瑣細不遂其長爾當時以隋氏祕書太宗引爲記室尋封貴爵置之近從以藉開沃觀其隴崩淮溢徵晉漢以勵修蛇見彗興據靈景以作誡獻陵厚送陳書制以取鏡哀文耀冊濡毫若宿女傳書屏暗疏不謬自非蘊浸閒居標區暇素安能有感斯露而從容吐白如此也所以生稱五絕卒嘆石渠貧約不移於兄化赤藎克揚乎臣守凖的人倫佐張興理則典學之功寔不可誣也予也下帷稽古酌采有年四教勉持七林猶臥適得此集愴然惕心道之將行於何之日綠發行皓紅曦莫畱𨿽世南之遭將亦不易也典寫旣成興文爲序支道林文集序一首昔者晉氏運輪玄軌﹑文家履莊老爲奧庭﹑竺學陟迦尼爲極嶺﹑遐飆廣泛﹑上士交馳﹑或以眉瞬鏡乎天淵﹑謦吐品其雅鄭筌無契密世外寰中是亦一時之盛際也﹑沙門支遁道林者﹑兜降陳畱﹑麟祥都輦﹑神情儁澈﹑造覩者隳其智端﹑瞻表淸巍﹑對把者喪其冕貴﹑談每暢而雄辧杜前﹑色方揚而秀流渙悟﹑以是握宇髙賢競求伐木佐邦偉輔﹑咸樂扣鐘﹑如右軍諮聽夫逍遙﹑披襟標揭﹑安石賞欽其宗會﹑略相玄黃﹑嵇努力而裁半﹑殷企思而有慚﹑許詢屢難而新理都窮﹑劉系唱宣而舊儒駢伏﹑蓋道深象外﹑幾精識表﹑宜非墨染卜戰之輩﹑所能當酢也﹑故覽輝之彥﹑有洞其才任濟時﹑而惜嗟潔處者﹑良亦能鑑﹑何則﹑奇曠之器﹑擯丘墟而自回﹑庸市之質﹑濫鹽梅而亦污﹑正猶珠璣水涘而呈光﹑云靄巒間而發彩﹑位無定遇﹑徳有恆章﹑寧嫌芯忍之流﹑不曰廟廊之望也﹑但日月非臣畜之气﹑鯤鵬豈籠豢之物﹑僅察其一﹑不知其它﹑謂之朗灼龍隱﹑深窺豹致﹑未之得也﹑載追應迹﹑繽多爵友﹑繾戀塵交者﹑良由道勝金門﹑气超珠履﹑故致探車若響﹑造趾如雨﹑且將堂室初頓﹑陶壚白黑﹑自然疲於津梁爾﹑借使郿塢攉矜﹑鍾聞抑絕﹑則將孤韜扶運﹑枯沈畢世而巳﹑何能屑屑依依同人於俗也哉吳門西野﹑湖蕩嶽盤﹑靈山宜羅漢之居﹑林屋號仙遊之宅﹑支公還剡以前﹑憩玆卓寺﹑寒禪石室﹑夏坐別峯﹑浪志無生﹑芝餐水飲﹑鬱鬱祗松﹑曾調神駿之馬﹑泠泠寶澗﹑嘗騰明迥之鶴﹑故國歷川䢐﹑眞蹤金住﹑越善逝𨿽千齡﹑頌支硎如一日也﹑但風流旣遠﹑心藻誰希﹑罕覺難涯﹑俗無景止之客﹑曠修絕繼﹑緇鮮發揮之英﹑稽古興懷﹑式多淒仰﹑僕是流觀內典﹑輯萃髙文﹑托慕切而詞組皆珍﹑抱味諧而誦言若晤﹑譬之囊看少玉﹑疑臨昆圃之華﹑勺挹蹄涔﹑宛得全溟之勢﹑則安般四注﹑漆旨千言﹑皆可該妙於此集矣﹑序而藏之以傳好者﹑釋迦如來成道記序一首蓋聞釋迦成道者﹑圓躋正覺﹑迹𨿽霍悟於啟星之期﹑修熟菩提﹑智已妙湛於生蓮之日﹑預標賢劫﹑肇錫定光﹑位依一補﹑運迨五觀﹑相此剡浮﹑獨崇金座﹑降於忍土﹑乃托白王﹑爰以三千日月之區﹑咸歸慈鏡﹑四十芥城之有﹑總導神旌﹑憫長夜之沈波﹑駕娑婆之濟筏﹑其出生也﹑緣感而應﹑將以竭海而建幢﹑其滅度也﹑現患而寂﹑俾可循因而踐果﹑故來則諸天受道以垂軀﹑後則三界分靈以峙塔﹑事超宇世之表﹑軌妙形封之外所以瑋化莫議大攝難窮也稽首成道之迹﹑梵充內院﹑葉隱龍宮﹑播竺境𨿽彰繁﹑流旦東而逖略﹑故齊佑搜經而萃譜﹑唐攬地而志方﹑聖流之英﹑可以遊溯矣﹑此記乃虢州參軍王勃所撰﹑文僅二千﹑義探三藏﹑首敍天繒﹑次昭幼藝﹑出家控犍陟以騰虛﹑倚樹處尼連而靜慮﹑遂彪證果﹑乃列轉輪﹑旣鋪寶會之園林﹑兼陳金口之行布﹑涅盤究竟﹑結集紛紜﹑法條茂衍於西昆﹑釋水潤流於震土﹑紀如珠貫﹑詞若錦敷﹑頓吉初終﹑展披可仰此亦瞻皈之要文也慧悟大師﹑道誠精核﹑爲注祕言淵旨﹑疏寫渙然﹑表裏相資﹑古今合美﹑錢唐大佛沙門眞琦﹑博履臺庭﹑玄棲精戶﹑數年禁趾﹑長曰閉關﹑篋攜此本﹑思以普人﹑乃托吳中諸徳定山輩券施梓成﹑講師仁濟﹑竹林半室﹑靑山孤影抱瑯函而沾雨吐瑤談而粲霞皆釋中之回秀也予與締塵外之交﹑蕭迹恆偕﹑晤襟深契﹑於玆請序﹑遂答命觚云爾﹑六祖壇經序一首夫靈明圓覺者﹑執之絕相﹑徧萬相以俱顯﹑立斯有法﹑無一法之可得﹑淸淨慧眼﹑本不假於證修﹑涅盤妙心﹑亦何階於漸次﹑蓋照寂和螎﹑出入皆泯﹑而湛然無住者也﹑自靈山暮歲﹑以鹿苑轉輪﹑𨿽窮四諦﹑而獅林揭要﹑惟在總持﹑是故﹑獨付迦葉﹑金縷示徵﹑由此剎利吐偈於常河﹑商那囑音於南象﹑度籌滿室﹑遘香眾爲契徒﹑學聖八千﹑目彌遮之嫡嗣﹑印符展轉﹑乃至達摩﹑寶珠南耀﹑徳水東流﹑全彰武帝之庭﹑迅機難感﹑默面少林之壁﹑祕觀莫知﹑幸爾神光參討﹑斷臂安心﹑自是如來奧脈﹑大衍於震旦之方矣﹑五傳弘忍﹑闡教黃梅﹑厥有盧氏慧能者﹑服窶海隅﹑鬻薪門市﹑𨿽蒼篇之未識﹑聞金言而悚孚﹑性無南北﹑靈根已定於初參﹑迹靡髙污﹑法器竟堅於杵臼﹑菩提樹折﹑結上果於最乘﹑明鏡臺空﹑破羣迷於億劫﹑遂領正法﹑匿混塵間年臨儀鳳緣切聽龍寓遊鸑鷲之場調暢風幡之旨名徳瞻皈﹑登跋陀之古壇﹑玄音演度﹑驗三藏之往記﹑惟時剌史韋璩﹑慕其髙風﹑迎居天梵﹑大轉法輪﹑緇白千餘﹑常盈繞匝﹑門人紀錄﹑目爲壇經﹑此則羅秀禪師惠昕﹑刪丰就約以便後俊者也﹑嗚呼﹑衣止以來﹑道周沙界﹑明多行少﹑宛協囑言﹑剎像儼而的矩迷﹑報律揚而眞宗廢﹑規儀繁而正法墜﹑空有泥而靈詮縛﹑所以披剃之家﹑或談花翻貝以資兜率之因﹑或誦號持言以導西歸之路﹑或華宮樹塔以修人天之功﹑或枮念灰心以絕見聞之緒﹑是皆得末遺本﹑捨實圖虛﹑忘其頓超而自蹈荊棘者也﹑祖風旣微﹑釋態俱變﹑易齋素而膳醪﹑黷淸尙於貨欲﹑貌但沙門﹑心非白業﹑以致縉紳弗禮彥傑加疑至有攘五王之精舍﹑安爲火宅﹑棄諸祖之寶地﹑紛作俗居﹑白馬悲鳴﹑金沙蕩析皆由玆輩覺岸罔求而淪頹至是也間有一二禪師﹑名山挺錫﹑韜含自得﹑弗輕播宣﹑其在學人﹑又且能所無咨承之量﹑易慢寡精勵之行﹑恍忽靡信專之心﹑遷流失固忍之力﹑所以臨濟心宗﹑於斯寥缺﹑用是流布壇經﹑啟悟自性﹑並附王右丞﹑柳剌史﹑劉賓客三碑﹑以彰大鑑之美所謂一念回機便同本得不能無望於今之開士也西湖遊覽序一首夫山島者峻削太冥非國聚之坌服崇奠隅幕非閰市之喧境言日月則環朗甲子之外寧車馬之塵途語麟鳳則覽集矰弋之表豈榛蘿之近止況乎靈盤秀拔可以培持介之操澤閎紀帶可以相弘覆之業云煥霞敷可以映文章之藻出釀玄漠之蘊處固韜虛之徳乃知丘園之寸陰信邁濁淟之畢歲矣省曾恭遭明聖之朝頗希濟經之效然蘿壑多懷志常沈菀蕭齋積疚悰深絓結犬馬之齒日消丹藥之營靡息編披安策誦興獻補之思鏡理槁形嘆非廊廟之器是故袁安困臥門寡啟雪之賓徐穉淪窮心無下榻之望亦鑑濫交無益瀆與恆羞所以三徑陸沈一瓢偃蹇委躬芝術甘分蓬蒿嘉靖丁酉之冬豫陽田子佩符方伯返鷁長安爰舟﹠﹟63140﹔羲昌亭眷焉瞻逅頃談小答遂洽如蘭由是渙爾遺形樂然確幾相與究道徳之淵極述鉛槧之歸肯標恬損之獲祉陳金玉之招患莫不拊掌怡襟愛爲詮石自是穆音胥贈久要不忘況我田子粹徳無雙淸識難尙少探四部耀相二京白署展雷電之能禮曹表直淸之采拱士宗則冰鑑有融握憲旌則王章載炳厲躬廉約宛擬範宣出矩雍容卓如周顗事親竭孝鄕欽長豫抒文蔚麗士頌平原體詞綜實肆武建安出響陶和追蹤大雅所以遂成君子之交永締林中之分推誠有﹠﹟63112﹔前接李荀談對遺筌上偕彪敏乃於杪歲期我西湖是地也界吳越之要區總江海之轄會宋都雄輦昭代名藩岫嶂疏開屏巖邇疊象宇錯麗於洞陬靈仙恍惚於奧府峙流映發水木淸華浮浮蘭槳眾勝俱歸策策金笻羣奇莫掩三芝可掇六龍宜觀況乎不煩裏躡之勞而可究攀躋之事不疲登振之力而可展矚眺之情於是春冠有來珠林乃寓並攜彤管駿討靑山襟慮俱忘軀骸盡釋意之適暢則復棧皆淩衷之嘉嗜則詰屈咸度嶽靈百勢川後千殊鼯音鳥唱遺我以玄解之弄桃華李瑩照我以妍菲之色淙飛澗折滌我以徳善之流樵嬰漁老無機械之飾灰禪槁羽靡羅陷之腸所遇皆玄都歸敍寫無觀不妙罄述毫端由是綴在娛心詠非媚物調惟神發無片詞之杜鑿言以核領何一文之妄屬如花芳足吐靈靄滿泄理王則連翩而摛意疲則靜泊以俟是以追佪匝月鋪撰盈緗若玄造以蕩廣而宰生籌算以無情而運數經緯地徳錯綜淵圖陸金屢奏潘錦叨媲𨿽似雕模未嘗點定攬集倡和共得古詩三十八首加以國彥彬彬家希周漢鄕英藹藹族重風騷聞玆勝集皆有賞言田子乃付刋流以代傳寫於時此邦臺司建平章之化郡牧布愷悌之政畯農康謐艸木光熙所以蘿薜之人非承夏屋之饗亦遂逍遙之樂矣不然則勞擾之俗煢蹙之氓非所樂覯矣豈能淹遲三月賁緝羣章以陶羈旅之況哉展哉隆皞之士乃求志者之所安棲也梓事旣登聊綴爲序息園燕集詩序一首嗟夫鳳舉之士養潔於寰中蟬蛻之流全髙於方外眷言握臂與答皆眞適爾攀旋彼此俱暢是故內觀取足鄭列怡志於壺丘形相致譏吳季俯心於裘老後先一轍知巳良艱慕之前代黃土不興俟彼來英素髮難待此所以締交納分不過一時同天並國之士而巳然人心岐棘張純動淳酪之嗟玄蘊鮮窺羊叔致雀臺之諭如蘭寡協殆匪一朝粵我金陵顧公格度淸玄才鋒秀逸入八音爲琴瑟在五色爲龍章發藻風騷緯文芳潤陟六藝之堂奧振四始之丹靑浮雲富貴捐軒紫之外榮圭玉本衷惇色養之純孝嗜賢若已好徳如饑故能近合登階之彥咸人倫之領袖遠臻命駕之哲皆物表之瑤瓊千里一堂匪期而集況夫辟霞而園林照綺彩藝竹而徑筵開綠陰幽花燦於欄除候鳥激於檐宇翠風灑而羽爵飛白雲浮而髙言發空無纖翳月有皓輝辧理談名神情自得披襟解帶趣會悉佳人擬上皇戲過洛水且於觴俎之間慨動逝川之嘆以爲江山傳館也人生旅寓也聚散萍梗也往不可畱來不可預則是一日之獻酬足系終身之緬思矣昔者謝傅之語右軍每別友親輒作惡數日斯乃自然之悲抱豈云絲竹之可陶寫乎今古不殊共斯惜感遂各染觚命札搖吐性靈匪曰披錦以爲誇寔愴勝遊之難繼聊綴斯文於篇首將爲來玆之追憶云爾東園燕集詩序一首夫園苑者顯家之靈辟閥室之華棲巨臣之別標吉士之精業也且耽迢曠者以幽朗爲適弘緒幹者以登觀爲節洞鉆學者以謐靜爲得接化衡者以卉萬爲悅欵妙賓者以鱗羽爲娛思河山者以泉嶂爲警蓋峯峙以述祖而成嘉章以抗宗而茂館亭以寓衷而構者也豈若田農之賤氏幹沒之金夫羅復榭於廣墟壘靑山之百畝盤睇𨿽嘉僭踰多咎暫挾蜉蝣遂成荊木﹠﹟63140﹔巳者哉粵我東園王孫衍名王之上冑爲紫宮之密親言勛烈則何彬之元冠品甲第則鄭郭之耽敝談族氏則王謝之雅都躬佩印組勢赫公侯有園一區都城震方昔在髙皇錫之武寧者也命曰太傅傳及王孫麗修淸飾祕引紆裁文梓分於上林瑤石來之福島岫隨意結堂以景開邁桃花於靑溪陋會心之濠濮幽禽翠翼鳴侶相歸鏡月芳云攜光並納況王孫者忘棟軸之貴門秉罄折之謙柄怡探緗典窅契古徳惇懿砥行希東平之爲善命觴浮蓋步陳思之樂遊凡朱絲之介老秋蘭之秀徳嶽降之載英金玉之彥聖莫不鳳儀鴻集解榻停輿皆與王孫締文話之雅歡淹良辰之綺宴𨿽以省曾之鄙亦得重招屢命效趾肆瞻振柔翰於霞庭吐珠篇於燭夕往今賦詩總得八首各申頌言庶垂將來揚華盛於不朽耳虎丘修褉序一首粵觀昔古上士名俊躬無定遘心有恆適舉之靑雲不加抗委之白屋不能卑故陟趾金華則發展鴻蘊斂裾紫壑則髙尙淸表賈生祕闥以康懋熙情安石東山以琴壺暢志蓋無往不得而所樂皆天者也友生陸子傳早振文園邇同桂籍長安俱返茂苑偕棲槪星聚之曠希惜駒流之遄迅九春將暮矚鳥爲芳三月初臨看花猶麗乃邀國彥並集川嬉秀覓虎丘縹陳鸞酌俯王池而祓禊臨仙島以觀娛栢挺遊臺蘭披遵徑林方霽雨抽翡翠之新葩山在深霞弄綺羅之爛色觴行各酩賦就皆華遂得畢日歡言盡奇探討匪徒展簪盍之懷兼復諦久要之義念倏言之成古胥眷爾而忘歸借月揮毫將珠嗣詠先成四韻叨倡五賢謹序

卷第二十五序二十首論語洙泗萬一本旨序一首古文孝經序一首孔子春秋序一首齊管子序一首齊晏子春秋八篇序一首漢校書郎中王逸楚辭章句序一首重校漢梁王大傅賈誼新書序一首漢中大夫陸賈新語序一首漢光祿大夫劉向說苑序一首注申鑑序一首黃氏懷賢傳序一首詩言龍鳳集序一首晉康樂公謝靈運詩集序一首西洋朝貢典錄序一首朱氏寄翁遺文序一首監察禦史翰林院修撰答祿與權集序一首弘文館學士誠意伯劉公郁離子序一首張氏別錄序一首黃帝內經注辯序一首篷軒吳記序一首使陜錄序一首

五嶽山人集卷第二十五吳郡黃省曾著

序二十首論語洙泗萬一本旨序一首論語之書乃素王日覺羣英之昭訓也神規妙割量器敷範循循進人如天輿之育肖萬物色殊質別而各暢其自然者也故曰仲尼沒天下無全師矣後代儒家不究厥奧不覩斯域輒以偏長局識羅限後生是以小器隅才世開世授而通方大智鮮矣其豹變矣𨿽居士宗實忝先覺壚鎔化雨玆殆不復爾夫卽以答叩精言亦遭繁釋穢詁之害二千餘年本旨晦遏未顯說者每欲獨誦經文盡削批注良有感也愚則以爲前聖後聖其心一也天知性見萬古旦夕洙泗七十子之傳逮於孟軻願學往往鋪彰大意但會稡無人罔知合附耳由漢以來訖於聖明之嘉靖中間鴻儒代出固有洞窺宮墻朗別官廟者矣然探一珠於龍渤剖片玉於荊山烏能盡玄溟巨島之精華也哉省曾少涵魯訓侵尋三十聞道師門存泳之餘頗有微緒乃敢搜﹠﹟62677﹔﹠﹟63140﹔剪古今兼闡鄙蘊庶幾求獲仲尼之心然聖道如海學者如川安能必達於歸墟也故命曰萬一本旨若曰得本旨萬分之一耳用傳子孫以爲家訓非敢通之於四方之哲彥也古文孝經序一首夫孝經者彌括天地樞領道徳六藝之貫歸而百王之鴻範也仲尼生逢衰末上觀悖弒之廷下踐饕詖之俗思後仁之靡由感大同之不作乃爾宣彰祖述表發經緯遡風象於唐虞而吐精蘊於曾參者也生民之理不越於玆慨夫秦人叛聖方典焚銷漢解挾書殘文稍顯故顏貞出家承之簡長孫興居侍之學迨於古帙開於宅壁全義徵乎閨門幸遘孔氏之英丕闡先人之旨所謂語其詳正無俟商確者也由是安國子政兩授俱隆厥後蕭梁播蕩亡逸隋儒王氏購之市人流及開元羣卿訟議劉子玄嘉孔傳而存古司馬貞鄙炫釋而尙今是乃信流濁而疑源棄形端而執影重經酌本二子蔑如遂使玄宗矜攉宸威定篇十八且以百官連狀題析章名開宗作目瀆紊惟多聖治云標紛煩匪式斁倫之主何足深尢有宋侍講上騎都尉範祖禹繼溫國之髙襟復魯壇之眞本暢爲義說刋削品分揮屬精淳非蘇林之小得綴鋪洞白豈皇侃之偏長歲之元佑札進於朝五百距今斯文猶燦𨿽未立之學官久巳珍於儒苑僕乃序寫殺靑以俟來哲庶幾占畢之生不迷素王之舊爾孔子春秋序一首自有三傳以來學者各爲顓家演暢師旨以求雄髙紛排曲抵而交短長之靡有決定則又會輯三家之言舉其優者著之竹帛然以後千餘年之人而斟量古語非聖者不能徒以淺僻細見何足洞照之也故淆亂爲書不可極紀其彊桀者則欲盡廢三傳而獨伸其私衷之說嗚呼謬矣今夫欲聞京都之事者遠而四裔孰若中州中州猶遠也孰若畿輔之人詳乎畿輔近矣又孰若出事左右之人目覩者乎今之人四裔類也漢氏名家中州類也戰國齊魯諸生畿輔類也左氏公谷左右類也然則三傳之旨今之人也安可超駕企並之耶𨿽然三傳左右者爾其出事者之心則亦不得悉而聞也故曰遊夏不能贊一辭一辭且不能贊而謂其盡識仲尼之心以口授後賢豈可哉夫親炙仲尼文學如遊夏者尙不能以盡識仲尼之心而今之人乃施施然曰吾知春秋吾知春秋何其自誣不量也且古今學者多資借名哲以附合之如董生有聞則依據董生啖趙有聞則依據啖趙今也程胡有聞則又依據程胡目爲表幟若以爲聖人復起有不能易然者嗚呼董生啖趙程胡諸子其果仲尼親授之邪義例益繁而筆削之義愈淆矣或曰然則何以學春秋曰誦夫經而已矣聖心裁酌𨿽曰圓神變通若化冶之盈發而辭明義燦昭白簡易未嘗不可披而得也其作春秋者正以布顯耳目大觀於人而顧乃苦之以難耶故誦之經玩涵而有得也且無成心又當思之思之不得神將通之於是焉而比屬於經証之三傅則是非沛然矣中林多暇乃別錄仲尼經文誦覽序而勗之倘閉幃之業庶幾有成也齊管子序一首予讀管子自牧民至於輕重八十五篇乃廢書而嘆曰管仲之言象天則地昭君略矣而曰資鄰五正三選述周度矣而曰隱令疲賈重農知本務矣而流利筴四維七法揭領要矣而鮮躬蹈其術廣誦覽而寡約多量數而屢駁順勢成業而罔固察變作功而無貞所以相齊之烈若救邢謀鄭攘夷尊王尙矣其它襲蔡而責茅徵戎而會柯決泉而陳盟皆所謂因禍而福轉敗而功者惜乎仲之經國才哲無窮而桓公不能盡用之也豈特桓公不盡用之觀其富擬公室三歸反坫與其身服以先取民無度必危之說何如耶由是而知𨿽仲亦不能自用之矣故曰小器也然自尼孟而下經國者必曰仲矣故賈誼晁錯諸葛孔明杜佑四臣者代之俊也其學皆根出於仲擇善而取以顯其名則仲亦不可少矣然其善者固足興感來傑而其禦財求羨遂開萬世生民之禍門故天子用之以充帑百官資之以肥室豪右擅之以跨土商賈得之以筦貨而天下嗷嗷然日向奔於金幣矣此則仲之罪也𨿽然孟軻不可得而見矣得見晏嬰者斯可矣晏嬰不可得而見矣得見管仲者斯可矣今也執仲之書而求其人於天下能仲者亦鮮矣故曰仲亦不可少也齊晏子春秋八篇序一首古之人求諫之誠出於上故設鞀懸旌皇皇然招補察而不倦後之人��之忠出於下故批鱗折顏憤憤然捐軀生而不顧求出於上未有不欣而受瀆出於下未有不怒而拒者豈惟受之又將榮之豈惟拒之又或戮之且夫受諌者隆髙拒諌者微替戮諫者翦滅取攜影響鏡考萬世莫之遁焉者也夫諌爲社廟之寶生民之慶而國家之利也若此如之何其不聽也仲尼論諫之義其凡有五因其善容也而可以直因其泰威也而可以降因其鮮悟也而可以譎因其難弼也而可以懇因其曲遇也而可以諷五者相君而爲獻替者也古之人有行之者其惟晏嬰矣乎夫嬰者周之遺賢而聖皇之佐也不遇生齊而僅事景公然且動稱先王而述引禮義今也誦其八篇之載大抵不越於此若熒惑牛山直之類也霖雨致樂降之類也不起先飲譎之類也一日三過懇之類也靈山河伯諷之類也究厥所陳無非相君而進者然皆啟之霽心沃之聳領皆得以行於其君者夫亦景公虛懷之故也故卒將順救補而顯其名於天下至今頌景公而稱嬰之徳不衰自是以後諫之善於晏子者有矣而或不聽聽者有矣而或靡恆不若晏子終身言之而景公終身聽之也求夫得行於君而庶幾之者其惟唐之魏徵矣乎然而嬰之伏屍成禮節儉力行尙矣美矣此馬遷之所以願爲執鞭也漢校書郎中王逸楚辭章句序一首予讀班固藝文志詩賦家首敍屈原賦二十五篇則劉向所定離騷九歌天問九章遠遊卜居漁父蓋舊次也其宋玉九辧招魂景差大招賈誼惜誓淮南小山招隱東方朔七諌莊忌哀時命王褒九懷皆傷原而作故向悉類從什伍之而又麗附九嘆及玉逸則疏其旨蘊而抒九思以終焉傳歷詞林莫之疵少至宋晁補之乃短長向錄移置簡列朱氏後出大病晁書續變二集僅有擇取亦薪芻見陵之證也其論七諫九懷九嘆九思則曰𨿽爲騷體然詞气平緩意不深切如無所疾痛而彊爲呻吟者嗚呼四賢去原代遠安能如躬遭者之疾痛邪玉之於原已迥乎間矣況其後者乎特尙其懷忠慕良緬思其人而矩武其譔斯亦靈修之徒之仲尼次詩風雅與頌惟以體萃而詞意差錯不預焉苟以詞意則關睢鹿鳴文王淸廟之音靡有倫繼者矣四賢所譔旣曰騷體則體同而類以從之又何疑乎且離騷者屈子一篇之名也朱氏輒以槪冠眾目之上此則語之童嬰學究當皆以爲未安者由是觀之則其所排削銷燼之文豈足以服藝苑之心乎猥予翹景往哲寶誦向書久矣暇與長洲邑君髙公次品藻羣作談及此編尋頃假去讀之洋洋窺異堂戶乃歸予釐校授工梓之柱國王公欣然爲序予則悲其泯廢幸其復傳豈特通賢之快覽𨿽質之屈子必以舊錄爲嘉也重校漢梁王大傅賈誼新書序一首漢文帝時知治體者無如賈生夫所謂知治體者非曰治而知治亂而知亂也蓋未治而知治未亂而知亂察之於無形迎之於將來若扁鵲之射疾者然其步動舉徙康和無恙也而槁離死夭之候皆早審而預彰之及其終也不爽毫介所謂知治體者也昔者周公太公相與論治周公親親太公曰魯自此削矣太公尊賢周公曰有齊者亦必非呂氏也厥後魯公以削至於僅存三十四世而亡齊日以大至於霸二十四世而田成子奪之國卒如太公周公之言所謂知治體者蓋若此夫親親尊賢爲國之大務也而末流之獘尙不能捄況乎漢廷本末舛逆首尾衡決國制搶攘者賈生安得不憂之也生所論列從否皆驗終漢之世不出乎諸疏之見生眞所謂通達國體者也夫國家所貴於用賢者謂其無形者可救將然者可化柰之何漢之人不知生也其絳灌東陽侯馮敬之屬乃毀生年少初學擅權紛亂天子由是疏之譬之人抱必危之疾方遘扁鵲以施治而庸工者爭排去之其如疾之人何彼絳灌東陽侯馮敬之屬造釀國禍不足道矣獨惜賈生稽本天地驗古案今日夜焦焦然以慮治人之國而人不之用也𨿽然絳灌東陽侯馮敬尊官大爵固顯於當日至今學士大夫羞談之賈生困落無聊以死而束髮以上稍知賢善者卽慕生焉然則聲名於萬世者固非湏臾之榮可同而語也昔在金陵侍郎何公子元觴予而論治也讀予所定荀氏五篇乃揚杯而嘆曰嗟乎賈生之書傳之者章闕而文謬矣謂予宜正之也又踰八年而得宋之建寧本及故所藏皆五十八篇與班固言合乃互定之俾完善可讀惜哉何公巳沒不覩厥成何公憂國終老不衰故於賈生數數然也或疑新書文繁若後人附之予曰不然此誼之艸創定於平生者也及其上書約略陳之爾未言者不能盡之於王庭也漢中大夫陸賈新語序一首嘗讀趙宋書謂漢氏聖道滅替鮮寡儒者予不然之漢去仲尼不遠七十子之徒化教未泯𨿽海內裂戰不息而齊魯之地且弦歌彬彬然趙宋時有之乎易詩書禮春秋皆當時萌芽授承之不有儒者曷傳之乎予常謂仲尼之道明切允實在漢初尙可表見不似後儒談玄指妙慌忽奧杳使新學無可踐據去洙泗太益背遠者也夫子之言性與天道不可得聞而後儒乳口卽言性與天道囂囂洋洋皆以爲聖人可旦夕驟企夷考其心行則往往與盜跖等由不得其門而沈陷異端倀狂肆求之也卽如中大夫陸賈所撰新語其曰天生萬物以地養之聖人成之功徳參合而道術生焉則與天地設位聖人成能之言何異其曰綱紀不立後世衰廢於是聖人乃定五經明六藝承天統地卽詩亡而後春秋作之義也其曰守國者以仁堅固佐君者以義不傾仁者道之紀義者聖之學卽亦有仁義之旨也其曰法令非所以勸善故曾閔之孝夷齊之廉豈畏死而爲之哉教化所致者卽君子徳風之說也其十二篇中仲尼治平之道數數彪顯苟非當時多賢風興而濡染之安能語之若此也然則謂漢無儒者此固促衷淺目而不可與言大方通人之�者哉漢氏經術至於立官顓門令仲尼之道絕而復傳於後賢者皆陸賈創啟之功也乃序而藏之以告論世者焉漢光祿大夫劉向說苑序一首劉向者漢氏宗室也以明經有行顯事宣元成前後三十餘年其說苑則成帝時所上采古傳記行事以陳法戒者內多王者之要聖人之言存亡安危之幾粲平備矣且目覽當時獘患故徵引往迹事據慷慨激切庶望乘輿覩鑑補救至今讀之令人悚澟開發卓然良謨也厥後漢祚中移卒如向言豈非哲明天人曉達治體者哉我髙皇龍興乃獨賞契其言故舉之而效稽察玄表崇聘儒舊別觀人情納諌如海受出政如衡準應變如電駃羅賢如寶聚靡不於斯得之故憑倚攬聽若輔弼蓍龜然𨿽曰聖圖神運以平定天下然而此書不有萬一之助乎哉及讀解學士縉大庖西上封事乃云劉向說苑所取不經且多戰國縱橫之論壞人心術爲甚而欲髙皇斥罷遠之不其輕噪誣人也哉嗚呼仲尼曰君子不以人廢言芻蕘猶可而況劉向長於經術者乎觀其建白諸疏貫合經典會切國事忠讜賢正昌言漢庭未可以僻學疵之也彼縱橫者揣摩而短長之阿意從旨而無忤逆之言者也今說苑播流人間豈有此哉爲政者試而用之卽張理治道可觀矣𨿽質諸仲尼當亦不廢也獨惜其說之阻於當時而今乃得行於聖主嗚呼向亦遇矣注申鑑序一首荀卿五十遊齊﹐在襄王時爲老師﹐被讒適楚。處濁世亡國亂君之間﹐著書數萬言﹐而竟無所施究﹐悲哉。逮十三世而有悅﹐其所遭之時如卿然﹐故托疾隱居﹐然不能髙深丘壑。至建安初辟於操府﹐遷黃門侍郎﹐時從弟彧適守尙書令﹐而孔融自山東徵來﹐以是得同侍講中禁﹐濟經之務頗相討論。但政移曹氏﹐天子尸居﹐𨿽有嘉猷﹐將安用之。悅恐意蘊終不得披露﹐遂拾漢故新事及所欲獻替者﹐爲申鑑五篇以上。嗚呼﹐亦徒空言也矣。厥後簒業日開﹐蘭凋玉玷﹐麟囚鳳戮﹐而悅獨晏然保首領以沒者﹐良以融頻寓書規操﹐而操軍國之事必籌於彧﹐由此戾忤而不免也。悅於見幾君子誠若有愧。然立漢庭十二年。淸虛沈靜。未嘗效一言。於操不其賢歟。不其賢歟。予嘗悲其所遭而讀其書﹐間窺其領要﹐遂爲之注﹐浹旬而成﹐共得萬四千餘言﹐以笥藏之。𨿽不能無揭竿求海之病﹐而事可證引者亦略具矣。若其深詞奧義訛文脫簡﹐則俟大方君子覽而正焉。黃氏懷賢傳序一首古者策書簡牘所以存王軌闡嘉猷鏡將來也使南面者有所興畏陳列者有所效藎而天下恆治此聖人作史慮萬世至深遠也自秦漢以來文籍銷滅而公旦春秋典法僅於左氏之紀見焉學者玩狎罔知侮巨寶以爲瓦礫上者不過獵漁其辭下者則譏彈以爲衰周之迹曷足以觀嗚呼何習俗之昏鄙桀敖一至此也春日有和蕭齋多暇乃披覽國語每覯其閎言大謨則掩卷太息反復而誦繹之欽慕之不巳則又申之贊頌而緇衣之心油然其未罄也詩云髙山仰止景行行止仲尼曰見賢思齊見不賢而內省感桑間而重姬姜翳叢灌而瞻松桂嫉鴟鴞而仰鳳皇戚憸人而懷君子此人之至情也逾月卒業乃擇素襟之所尢好者自周至楚得三十二人表以錄之而羮墻焉庶幾讀而興者達爲良臣處爲潔士生爲仁人死爲芳鬼而古者操觚之心殆不負乎嗚呼予觀諸賢遭遇者寡亦多沈淪坎坷其與當時榮華佞小同一塵燼久矣然獨諸賢之名至今艷人齒頰系人腹腸將與天壤俱永此賢者之所以可貴也詩言龍鳳集序一首詩者神解也天動之性玄也本於情流弗由人造故虞書顯爲言志泗夏標之嗟嘆蓋重詞復語不出初源疊韻盈篇悉形一慮觀之三百自可了如古人構唱直寫厥衷如春蕙秋蓉生色堪把意態各暢無事雕模若末世風頹橫添私刻矜虫鬭鶴逓相述師如圖繒翦錦飾畵𨿽妍割彊先露故實𨿽富根荄愈衰千葩萬蕊不如一榮之眞也是以小夫或誇達士弗尙載觀詩品撰類頗精而羅才亦冗定名𨿽在列詠未鋪世遠道湮玆傳久絕匪難作者亦鮮賞音豈識鴈唳秋空哀哀會節鸝鳴春苑響響成章凡厥有聲無非舞蹈之數也但世人莫省自然咸遵剽竊正徳以來古途𨿽踐而此理未逮藝英𨿽徧而正軌未開秀句𨿽多而眞機罕悟予乃撫此淪衰特啟作戶略刪漢魏以訖唐初作者凡六十三人得詩四百七十四首皆抽思入妙風格無淪來哲紛紛難臻斯奧矣鍾子有云陳思之於文章譬如麟羽之有龍鳳則此集便以詩言龍鳳爲名用傳知巳非敢示於俗人也晉康樂公謝靈運詩集序一首往時閒居常錄定漢魏以來古詩每列一家輒爲之品敍至於謝靈運乃言曰康樂雅好山水故登涉之言締構妙絕窮情極態如川月嶺雲玩之有餘把之不得可謂神於詠賦者矣且其肆覽莊易博綜百家駢球儷金往往不期而有𨿽骨气稍劣而寓目輒書萬象羅會詩家能事至是備矣故使後代擅場之士內無乏思外無遺物皆斯人爲之創導也譬之花萼在建安時開耀其半尙多渾含至於康樂色彩敷發殆盡靈機天化無餘蘊矣千年以來未有其匹也常竊論之如此云其在當時每首至都下貴賤莫不競寫惜乎學士大夫誦傳者止於昭明所集耳未嘗不爲之嗟慨後予南遊會稽偶於山人家見舊寫本取展讀之又得登遊之詩自永嘉綠嶂山以下十三首皆世所未覩精駁固存而格體象興詞致咸與所集無別美哉麗矣三復遺篇如獲罕寶竊念不與廣流必爾亡逸乃合其舊新並入樂府錄爲二卷詩凡六十九首揚之藝林俾傳布不朽焉西洋朝貢典錄序一首西洋之迹著自鄭和鄭和永樂初爲內侍是時太宗皇帝入纘丕緒將長馭遠駕通道於乖蠻隔夷乃大賚西洋貿采琛異命和爲使貳以侯顯妙擇譯人馬歡輩從之行總率巨舟﹠﹟63140﹔宗百艘發自福州五虎門維綃掛席際天而行自是雷波嶽濤奔橦踔楫掣掣泄泄浮歷數萬里往復幾三十年而身所至者僅二十餘國云自占城西南通國以十數蘇門最遠自蘇門而往通國以六七數柯枝最遠自柯枝而往通國以六七數天方最遠蓋去中國數萬餘里矣故惟天方至宣徳中始通焉由是明月之珠鴉鶻之石沈南龍速之香麟獅孔翠之奇梅腦薇露之珍珊瑚瑤琨之美皆充舶而歸凡窮島日或紛如來賓而天堂印度之國亦得附於職方𨿽曰天子威靈致然而二三中臣捧數行之詔蹈邈絕之境百尺所至靡不柔懾東向而稽首其殆不辱君命而善於懷誘者亦賢矣哉愚嘗讀秦漢以來冊記諸國見者頗鮮至胡元號爲廣拓而占城瓜哇亦稱密邇乃堅不一屈內欵至勤兵越鬭者數年竟不得其要領至今遺笑於海上入我聖代聯數十國翕然而歸拱可謂盛矣不有紀述恐其事湮墜後來無聞焉余乃摭拾譯人之言若星槎瀛涯鍼位諸編一約之典要文之法言徵之父老稽之寶訓始自占城而終於天方得朝貢之國甚著者凡二十有三別爲三卷命曰西洋朝貢典錄云朱氏寄翁遺文序一首昔元之季吳中耆舊曰朱生應辰氏徳閎而家單履淸而時濁耕靡負郭之壠爨有飛塵之甑當時姑胥之俗以奢翊相雄生也髙蹇伐輪骯髒灌園恥與金錢爲友分及張氏開土旌弓廣羅賓丘帛壑庶宜從祿矣生也瞻言百里恐爲苕華固成踰鑿之遁入於國初薦庸可飽然麋鹿便曠鯤鵬樂遠乃竟甘心皓殞於無遇故自沸羮之年曁於放馬十有七載西僑東僦山依澗止歲無寧棲嘗三復人生如寄之詠又嘅其身之畢老於寄也自命寄翁興文志懷使人讀之愴然以傷如臨淒風而坐蕭林也𨿽然生寄死歸聖賢莫度苟知寓形之皆旅也則凡所逢富貧適也貴賤分也聃殤齊也悲歡夢也舉不足以撓乎天扃無所往而非得其貪人虺孺鷦鼠勞勞晨攘夕攫刃圖噬奪損物盈巳迨泉壤而方息殊不知人各有涯卒亦不踰其枝腹之量亦謂深愚也矣自今觀之吳之都宇峨宮甲觀金鋪云構自夫差至於近代殘攘舊幹煙銷影絕不能寄片迹於故墟之上而朱生一卷之撰乃得粲傳於儒翰之苑是知榮華之果如蜉蝣而道徳之常爲帡幪也然則昏冥芻豢之子臭腐之軀何庸拱之以雕堂而蠅狗之才安得享之以王侯乎徒爲狼籍造化而瀆逆鬼神積釁取亡其災弗逭是故哲人君子履冰於當年尙志於終身寓心腑於天日托聲名於寰宇垂文章於萬年處簞陋而無憂也予故拾其遺文而並寄之於後賢爾監察禦史翰林院修撰答祿與權集序一首我聞之皇典洪武七年秋八月監察禦史答祿與權上書請行禘禮乃知與權者亦慕古而願舉君於三代者也又得其集於鬻市讀之喜始知其出處之賢間以諮之博藏之家與夫洛之人罔有識其名姓者況其文乎覽昔聲之不朽嘗獲傳於知巳則永寧之鄕儒而館者王伯宗廉秀而交者李孝思也可謂與權知已矣豈無一編以遺於若之子孫乎何洛之人宜傳而不傳也且夫昭金匱而信將來者莫如國史士之彈冠於朝殫精劬思以效尺寸之見者庶幾竹帛之光也今觀輿權諸疏若定治體廟三皇備坊官教國子以至修北平三關之屯田皆章章乎矢謨之大者而不少見錄於史則是左右之書亦不能必其公而采也嗚呼士之職苦當年而欲垂空名於人代也亦難矣輿權之逝且百有六十餘年僅此綫發之餘爾𨿽然一卷之編數翻之紙其亡與泯亦甚易也使復浥爛而灰燼則穹壤之間不覩斯人經國之衷矣乃爲繕寫帙次凡若干首以傳於洛之人不惟其文惟其志其有好而存之同予心而閔之者乎別有雅談一卷掇菁指奧可爲作述之鏡其希尙之心此可表見惜其多艱而未遑也文畫多謬方玆正之將俾從集而行也弘文館學士誠意伯劉公郁離子序一首天生賢才所以寄之生天下之職者也其功配夫化冶其徳通乎雨露故世治而賢才登也猶之夫晝曜而春熙世亂而賢才擯也猶之夫夕翳而冬慘是故賢才之進退所以徵治亂者也甚矣哉賢才之不可一日擯也賢才擯則小人長小人長則苛法行苛法行則生民殆生民殆則天心離而國祚斬矣甚矣哉賢才之不可一日擯也誠意伯劉公基者元之賢才也以進士起家朴樕於髙安之丞而以幕議投騫汗於府省之末而以詔獄廢憒毦於經略之卑而以執政捨卒之嘔血慟天捲道長遁使絕代之英雄竟委之林艸之下而瑤圖玉璽徒付之二三庸姦之手於是滅意靑山閉趾黃石吐其憤激窮愁著書思乎盛理命曰郁離章總十八條累二百莫非觸傾僨之勢而爲之吁嘆感沸擾之俗而爲之流涕傷殘毀之政而爲之撫膺者也或托古以盡其詞或假諭以抒其蘊或危陳以測禍或微述以顯幾灼如龜言洞若神告且挽旋救藥之方經緯康平之策往往紀敷而粲出遡其撰著之心殆將窮則抱重泉達則佐王明者也未幾聖主勃興雲龍相際有獻必受靡籌不嘉所以戡定羣雄淸廓宇海創酌訓度盤奠封建犬牙文武粉飾禮樂斧鑕貪人誅剪豪右凡所以生天下而永社稷者大抵皆公之謨猷也自今觀之輝赫於雲臺之上超冠於勛蟬之表昭耀於竹策之遠所以盟河山而垂萬世者乃當時擯棄之匹夫也嗚呼伊尹夏之才也擯於畊畝遺之成湯而啟商呂望商之才也擯於鼓刀遺之武王以興周三傑秦之才也擯於困餓遺之沛公以立漢劉公元之才也擯於莾藪遺之髙皇以造明而天命人心皆於賢才之去決故曰有國家者賢才不可擯也張氏別錄序一首嗚呼天下神器也可易據之哉可易據之哉苟非其人譬之刻木而鵬縛芻而龍其能升騰變化之耶故𨿽張氏帶甲百萬拓國千里稱王攺元可謂成矣而卒竟一朝冰燼以滅蓋非其人也方元鹿失時英雄並興志在子女玉帛晏樂榮華信倚姦回揚揚騁心者此陷林無虞者也志在康救蒼生殷憂長慮网羅名賢競競奉天者此髙材疾足者也張氏之興日與騷夫文客作賦觴酒抱姬倚艷取目前之歡娛初無王者經略出師無紀守地無法不啻嬰弄兒戲安能無亡也蓋天何心哉順之則微寒亦興悖之則尊髙亦亡三代以來莫之能違者要之天心眷我髙皇矣故士來如期人來如趨英者智因雄者力疲混一之勢已在舉義之初矣士誠柰之何哉今夫貴長一邑財擅一里者苟不愛民善施履徳行義而惟奉養充贍其躬則天且奪之遺殃降災矣況天子之位哉故作張氏別錄蓋著其宜亡也黃帝內經注辯序一首嘗謂醫之道也原詳經髓陰陽表裏以起百病也嘗味艸木水火致劑以救夭傷也非聖人者神而明之其誰與此故曰醫者生生之具聖人所以壽萬民而登之天年者也農黃以來其法已久考其嗣流則周之矯之兪之盧秦之和之緩之竘宋之文摯鄭之扁鵲漢之樓護陽慶倉公皆以黃帝之書相爲述祖其倉公診切之驗獨幸詳於太史而候名脈理往往契符於素問以是知素問之書其文不必盡古而其法則出於古也信然矣其言情狀也有馮其處剌療也有響得之者爲上工爲國手失之者爲毒師爲庸姓歷百世而莫之或違者也在姬之代尙有歲終之稽十而失一卽次其食故其法得以不墮今之醫也茫然於天地之紀憲無所畏師無所傳一惟肆炮縱合以規偶中之利故愈也劇之生也死之者殆相望也予素多病不得乎醫而思精其法未暇也山人蔡師勤氏有道而復志於醫乃塊處於毛公之壇者二十年先治其法翻閱之久遂不滿於啟玄之注時有所得因系之辯若師勤者可謂卓然斯流之上者矣𨿽然啟玄亦非妄而作者其師元珠先生異人也洞明素問之奧乃密授祕旨故啟玄奉其師說太過不爲無疵觀其詢謀得失之云則斯辯也亦啟玄之所以望於後人者也篷軒吳記序一首古之家國莫不有史事興而簡述言出而策登本必紀末終則著始其書也有教其筆也有例其錄也有實故嘉善剌惡百世可鏡精神態度千載若生也自左語史漢之外了不成史匪獨操觚者之不善亦以注記道缺宜其鄙褻弛頹而不振耳國史亡於廟廷而後小說顯於閭野𨿽其爲言謾成雜記羅一漏十鮮通方闡化之智而一人片事模寫而得眞者每每然也苟無是也則將煙銷燼滅身名沈殞往者可悲生者無鑑而生民之行無以昭光於天下矣然則小說之紀在古也得不爲輕在今也得不爲重耶但以聞之詳記之公者斯可貴耳吾祖刑部郎中府君少好稗官之學故常手抄類說百家以資談玩久之型範其作乃有吳記二卷別記一卷於史事若少資涉而猥道曲迹形容肖似則亦無忝於史才也懼其淪遺使府君弄翰之志以泯不得爲孝也故請諸少傳王公題而傳焉蓬軒云者志居也使陜錄序一首錄曰使陜者先大父府君昔事孝廟以刑部郎中出使延綏勘鞠邊機而作也凡列驛王程之去旋河山關漠之遵歷名臣時宦之瞻接土風古迹之遊聞與夫驅涉皇華咨諏紫塞靡不馬上持毫倥傯畢紀然而星朝露夕有肅兼行大嶽靈區無遑眺駐所以情專干國力殫仁邊𨿽樞鼎之權多愆必達鰥殤之隱有憫卽聞天憲加於庸將聖澤布於窮民事復龍樓名光虎署但忤多炎貴尋致掛冠直道難行嗟匪一日矣府君撤瑟弘治末年於今又將三紀憶在京師邂逅名哲興言邊事皆抱隱憂擬之曩時更成圯壞矣威寧肅敏不可復生林壑英賢徒焉嘆息暇理書篋再寫此錄將圖梓傳庶黃氏子孫知府君銖寸之勞亦嘗效於熙明之代也

卷第二十六序十一首】李先生文集序一首大司馬王公家藏集序一首國子祭酒崔公文苑春秋序一首大宗伯霍公疏要序一首學士席公三仲圖序一首吏部尙書湛公古易經傳訓測序一首大中丞盛公治河本末序一首王子世廉竹下寤言序一首華山遊詩序一首贈宗師章先生序一首送田子提學湖廣序一首

五嶽山人集卷第二十六吳郡黃省曾著

序十一首李先生文集序一首夫文者所以發闡性靈敍詔倫則形寫人紀彰泄天化物感而言生聲諧而節會乃玄黃之英華而神理之自然之譬彼霞輝星彩匪繪而煥龍章鳳色不繡而奇豈出造爲精機妙吐而已況夫深居幾榻可達志於八方暫控形骸得寓心於萬代一言耀帙黃壤如生片撰升堂藻園不廢所以達賢古聖莫不尙之解繩以來六籍底績體各殊科道由一致故裁訓者必依其本贊事者必準其實此命觚之骨髓而執簡之要規也經熄時遷玆教燼喪飾虛者繁眞核者寡炎漢禦宇載煽王風西京之文號爲爾雅但渾質旣淪儒流瀾縱得之者虎蔚於藝林失之者螢息於晨艸校披千載入室幾何蓋詞非僞借之可傳語必肺本而攸永來世方遠焉可眩欺鬼燦神昭若握柄宰如執簧之韻耕田之唱短調無芊眠之富直音無潤色之美亦且緝陟孔經采居匱史者良由出之惻怛嗟嘆之眞自當流誦於無極也粵我空同先生獻吉名曰夢陽嶽降於熙雍之運鵬騫於平章之朝夙稱八斗之才遂擅九州島之秀非姬公宣父之書不涉於目非左馬班揚之策不發於笥非騷選李杜之篇不歷於思由是代方享獘樹獨幟於旌墟士舉安凡振孤轅於廣陌物忌勢危終於擯落然先生風節凝持卓立不懼卒能浣學囿之污沿新彤管之瑣習起末家之頹散復周漢之雅麗彬彬乎天下學士大夫莫不趨風而宗之自是埏宇之內倡和鎔鈞文章經緯與三代同驅矣載論先生之撰蔚雄閎衍無體格之弗統酌稟圓融何髙深之弗臻矩之音气何密弗研獲其神精何奧弗範如玄造該包乎物器海渤匯納夫波流五色錯以彪章八音和而協奏郁憂愉喜婉附委陳性靈著矣五道四徳諄敷重締倫則表矣將迎酬酢稡擷鋪綴人紀備矣兩間萬貌綿絡籠挫天化宣矣由是品擬先民則銓情播義釀浸於洙淟星離緡貫幅尺於丘明約暢淵綺橐鑰於宋筍騁蝢激昂陶壚於遷固緣方形佀合步於相如體新揮述齊能於杜甫祖轍求源法同於康樂抉衰續古功並於拾遺誠遊藝之巨工而摛翰之鴻工也客有惜先生懸車之早以爲未究厥施者予曰不然天生英哲或用之顯績或用之述經先生興起學士挽回古文爲天下作者之首冠則天之用先生者不小矣省曾樂志衡門修辭海曲山川間之音通道契故先生於戊子之冬以手編全集寄我姑蘇殷勤紮書屢貽疊受旣而先生問醫南下邀予京口千里不遐命僕爲序辭謝再三屬委逾至乃得論襟幹綠云之亭品文於大峴之山並館逾旬雪涕成別長江悠悠雲帆遂遠歲之除夕先生告䢐嗚呼緬惟邂逅已然季子之許自顧淺膚莫稱陽冰之托勉撰斯文恐孤泉下云爾大司馬王公家藏集序一首蓋聞羲暉普燭而晷曜儀合之表扶搖積籟而飆舉鯤鵬之運渟瀛括納而匯育瓖瑋之珍故上古聖作肇圖創契煥開人文仲尼誕興神明洞睿以觀研乎眾象道徳隆峻以仔任乎三才蓄覽鴻廣以陶鈞乎品教玉振金聲闡範六籍文章性道弘設四科洙泗之英彬彬如也由是砥躬炳業者式之爲矩矱體物賁藻者崇之爲鼎呂蓋質文𨿽殊名而本末乃同條者也孔鐸旣湮後士寡哲儒林文苑岐爲兩途顓承師說者以含味竊多目握槧爲藝生曰華丹之亂窈窕也優柔縟綺者以著造自侈鄙抱經爲學究曰瓦缶之奪鍾萬也二家之訟迨今猶然殊不知性道者文章之本幹也文章者性道之葩萼也使質而匪文則衷志何以言永彛憲何以彌綸廟國何以經緯而風化之術熄矣文而匪質則理命何以窮至精一何以執守心履何以昭潔而禮義之門塞矣史野之嘆良由玆也若我大中丞儀封浚川王公質粹河嵩之靈學兼博約之大早嬰朱茀辭妙於建麾之年綜探竹素道成於司衡之日質之立之文以修之自此政與徳光撰隨宦紀每於官次輒有盈帙崢嶸發彩捲舒風雲之色慷慨宣毫鼓動江山之气由公神解朗於金鏡皎識湛於秋陽故締思密理毅挺掊其遐襟軌裁舒其浩气故綴言雄髙羅搜六代之奇繪織九流之要故衍材宏麗吐之裕足沛其有餘出之澈瑩燦乎澄析根之膺悃確而眞核因之觸感富而新化驅觚逐貌虛以象古故無擬模之勞興懷切事敏以定格故無刪潤之筆雅以爲的不惑蹊轍故掃纖弱之音聖以爲宗不標門戶故秉中正之說凡玄黃之隱祕性命之淵微帝王之宰策臣子之龜準皆有決論信乎功成而鬼神自孚文至而聲芳自歸者也總其述作首冠風雅末陳愼言深旨奧義浥瀾於魯經法言雄辯騁駕於羣子其間古歌辭賦以下眾體是皆因沿時代縷絡眾秀玉其有雕蔚而不靡一機旣玄萬軸皆協自先秦至於李唐莫不形似擅翰家之所長兼名流之未備譬之物類之應龍九州島之咸雒美哉盛矣其集總凡五十四卷命曰家藏僕於庚寅之歲客於建業公時釐守南輦黃圖奠寧一日於有涯孟中丞邸座覽僕鄙篇遂加賞采屈上卿之幹旌存竹林之賤士自此候對論文欣然契會知言藻目嘗惠徳音未幾我公入司憲柄贊翊聖君理關國紀恆翹故事之臺義涉朝章遙羨名臣之奏樞鈞歷載貞肅百寮乘驄者解苛吏之虐毀持斧者翦豪右之盈貫此生民之痛戚當今之至務而我公綱維之首化乎戊戌季春僕也臥疾靑山養眞茅下友生處州郡守張子叔載捧檄來南眷焉臨顧出示巨編欣覿球琳之府傳公寓謦俯收雕刻之能遂乃誦詠累日敬綴此交敢曰延陵之品樂寔效詩人之仰止云爾國子祭酒崔公文苑春秋序一首司成少石崔公以所撰文苑春秋四卷自鄴中寓至其裒萃凡百篇法尙書記厥綱要其篇冠之序法詩以表見作者之志省曾讀而卒業乃廢書而嘆曰美哉玆撰乎昔者仲尼思古咨嗟才難蓋謂王佐者希也夫王者之興皆酌天準時洞幾達勢調斡化理以務阜康蒼民者也其佐之者雲龍風虎亦以是道故曰難美哉玆撰乎非王佐之才不能與此且夫南面之政凡動皆幾也凡幾之出非以培興則以肇亡而後勢因成焉譬之瀸泉星火者幾也滔襄燎原者勢也故曰興有源亡有門治幾易治勢難所以聖帝明王競業儆戒者以治幾也忠之獘野捄以敬敬之獘鬼捄以文文之獘僿捄以忠者以治勢也不愼其幾不反其勢而遂其窮者謂之喪亂詩曰其何能淑載胥及溺此之謂也嗚呼履霜堅冰靡有幾而不成於勢者早之不辯必難禁於末流也故善捄勢者以幾善出幾者以勢而王道備矣載覽公之所集蓋操刪述之鴻蘊泳研乎書林優遊乎典場以觀代變以定國經去其蹐駁拔其綱統標舉綸告剪裁謨策觸來感往而昭布至言激心撫迹而彪撮精要如玄灝獨運而懷鉛之子無以贊其辭璇衡妙秉而通經之儒難以測其奧其道匪成敗而議非幾勢者則捨而不錄且愴慨懷治之情可以使人誦繹而無窮誠理國之金鏡療世之靈方也殷鑑曩古而設教於將來庶幾王者可以法象英宰可以樹勛豈若摯虞流別徒掇菁華義慶集林僅娛耳目而巳哉彼博家以羅冗爲多藻人以淫麗爲誇者猶孔翠之玩樂不如龍馬之騰越也艸卉之敷芳不如禾谷之資利也奚足道哉是不必盡討蓬山都究石室而上下千年興亡之迹修短之故燦如指掌矣其間知幾察勢之賢若賈生處平而涕國魏徵躬盛而規主修病和戎軾憂變法之類在當時固嘗排爲空言目之迂談矣曁其驗也不啻影響使昔人早察而庸之則厥祚有不光乎此予之所以三復掩卷而太息者也其編首漢至元而以髙皇帝中原檄終焉者以見否極而泰聖朝萬世之業幾始此也命曰文苑春秋者其文咸出於史以獲麟之志名之爾大宗伯霍公疏要序一首粵觀隆古聖帝明王之出政也咸資於臣鄰鉉輔之諧弼而密勿經濟則以時務爲大猶之凜寒之羲陽枯旱之霖渥禦單之狐裘對療之良藥蓋天下方以爲害蒼生方以爲戚而施之必興舉之必治者也故舜以去凶禹以導水伊尹以訓戒以發金賑幣周公以東徵以立政設官與時宜之其揆一也由漢而下凡驂衡鴻漸之英莫不斟酌於時而爲之佐爕其最冠者有若賈誼之先憂陸敬輿之精理田表聖之藎直啟沃之言至今龜凖於奏納也苟無忱恂體國之心乃徒掇殘餘之見抒泛濫之說襲尋常纖屑之務飾曼漶可否之辭鼓營惑撓亂之口或仇憾而排擊或朋賄而營護承風旨也則肺腑之受人希讒莠也則趨競以干進若是乎其爲疏也末矣此國是所以多岐而泰階所以難和也太宗伯渭厓霍公伏遇今上皇帝建倫盡制廓紘恢綱聖作在位明良相逢公也正色立朝毅然以天下國家負荷厥躬夙興夜寐紬繹金匱雲臺之典修舟楫鹽梅之業且秀哲之性降之靈嶽剛大之度稟之列星貞方之節通乎神明直謇之气塞乎寰宇骨鯁之槪並於汲黯廉潔之操邁於公儀四海之廣瞻如跬尺六卿之掌灼如朗鏡由是早辯於幾兆而披瀝於章疏者必關乎朝廟之大播之館閣而傳之天下莫不展誦咨嗟而翹望乎太平也省曾丁酉之秋謁公於南輦聚談逾旬莫非經綸斡贊之要八座之尊僅如布韋之饗視部以歸卽卻屏酬酢晏居左室以肆覽乎策書皇皇孜孜惟君惟國博古而有美也卽著錄而思獻諮今而有獘也卽坐旦而思革蓋欲堯舜其君靈長其祚所謂社稷之臣也疏要二卷乃江都葛子東氏所次時務至言畢於此矣大抵先憂如誼精理如敬輿藎直如表聖眞可伊說爭衡而典謨接軫也今得行之固未驟覩其福而寢盛寢昌無疆之休當自此而培也然紳縫之士頗以激卬切指爲憚者僕告之曰不觀人之家事乎路人商之而疏略懿親謀之而惻懇忠良之敷言固非屍祿者所可同也公也曩嘗命僕爲序今樂覩其成固得操翰而書也學士席公三仲圖序一首夫道位垓埏者則圓壤昭其禎緒功阜庶匯者則吹萬吐其戩符蓋肧冶一气寸心貫澈於羣方古新渾致倏頃遊通於遐歲卿云啟舜治之先丹鳥熲周平之豫依臻於人瑞詔於物此感應之奧機而化鈞之響迹也況乎筦簟所得寢寐所形本在我之精靈會陰陽之气爽有不妙成巧驗者哉故詩詠熊羆之祥禮存獻贈之儀傳志百九之解若秦繆聽鈞天於九霄魯尼覿周公於千載茂浚契剌秩於刀禾琬固符三公於牛松誠皆神以知來魂交罔間所以有兆必指而無感非玄也粵我遂寧文襄席公家食之年靡出羨思獲有異夢落涪江之新漲出沙瀨之古碑三仲連芳四文綴炳夙興繹旨意捷已躬鄰翁占之則曰仲顯昆弟之列連寓並榮之義其將與二弟而偕升甲科耶厥後文襄公曁我師學士虛山先生及給捨君相繼以進士顯於天朝厥夢驗矣先生因繪三仲之圖而公卿大夫聞而奇之莫不賦彬蔚之麗篇攄瑤華之藻什以遊揚其美爰命序之省曾乃發鄰翁未闡之旨盡穹造錫嘉之意敢曰碑者耀遠之器垂偉勛於金石芳者流馨之稱播鴻聲於奕世殆謂不朽之業伯仲所同也豈但金籍俱通而已哉由今觀之文襄公才巍徳邁靡職弗宜及於柄蘭臺揚貞度之節陟宗伯諧直淸之職卒至刪定邦禮協於上下贊毗帝紘滂流茂澤我師虛山先生道儀往聖學貫墳典拜驄馬展補衮之忠履玉堂著華國之美今乃踐座握臺經綸密勿調濟黃圖棟幹金鏡以咸登爲志的以熙康爲功準其給捨君質凝山川行模父兄列靑瑣奮擊隼之謨紆朱茀抱集麟之願斯皆名光竹帛烈彌常鼎孝友齊乎肱海文章映乎載協蜀龍復躍河鳳相輝連芳之告其在玆歟敬緝蕪言附之圖末吏部尙書湛公古易經傳訓測序一首古易者何甘泉先生復古以正乎今之易也今之易也何以非古非周易仲尼之古也何以爲周易仲尼之古周易者二篇仲尼者十翼也二篇經也十翼傳也經者作者也傳者述者也仲尼之傳別爲簡牒未嘗混諸經也此之謂古易訓測者何先生訓說仲尼之翼言而彰測其蘊不敢以訓測夫經之經之彖象亦言也先生何以不敢訓說而彰測曰仲尼之於周易也彖也則旣彖彖傳之矣象也則旣爻爻傳之矣鴻廓之蘊未究也則旣翼之迨於十矣韋編之絕三矣學而老矣熙而闡之至矣盡矣後之儒復於經而有傳是與仲尼爭衡也且後儒之傳外仲尼之旨爲之說者謂之誣竊仲尼之旨爲之說者謂之綴故先生不敢以訓測夫經也然則聖人何以作易也蓋易者聖人所以顯示夫天地人之道符渾貫合俾人學而補過焉參焉以開物而成務若是焉而巳者也聖人者知天地人之道廣矣大矣不可歷算而盡也乃設畫系辭焉而盡之故畫也者聖人所以摹天地人之道而形焉者也一以括乎萬所謂立象以盡意也辭也者聖人所以舉天地人之道而例焉者也寡以統乎眾所謂系辭焉以盡其言也惟盡也如巨海焉天下之水會而歸者無弗受矣而以一水測海者蔽也如朗鏡焉天下之貌握而對者無弗鑑矣而以一貌語鏡者惑也故曰廣大悉備象辭焉盡之矣然象也者所以象夫辭也不辭之辭也辭也者所以辭夫象也不象之象也夫象與辭皆所以顯示夫天地人之道而非有二也異哉後世之學易也固焉局焉離象辭而岐焉故淆之八索滯於辭小之三卜倚於象仲尼者興病其離也黜而正之神而明之矣商瞿以下六傳而復岐創之丁寬衍章舉義以至費鄭王韓之家則以談理勝亦惟辭焉者也創之孟喜以至翟範焦京之家察伏洞異則以測筮勝亦惟象焉者也是皆懵乎天地人之道符渾貫合與夫學而補過焉參焉以開物而成務者在乎心也故外心談理則𨿽統希夷籠象帝恍玄惚妙是之謂說易而所以參贊者無誠功外心測筮則𨿽驗響應射毫髮預吉先凶是之謂占易而所以補過者無實履而聖人作易之意泯乎亡矣聖人之作易也將以用之非說而占焉巳也用之者先明乎天地人之道符渾貫合於是乎學而補過焉參焉以開物而成務此之謂用也然則天地人之道何以徵其符渾而貫合仲尼之傳彖也言人之道必及乎天地言天地之道必及乎人是以知其一也何以徵夫俾人學而補過焉參焉以開物而成務仲尼之傳象也言天地必法之於君子言君子必法乎天地是以知其參也參之者無他參以心之易也心之易也無他仁義焉巳也故曰立天之道曰陰與陽立地之道曰柔與剛立人之道曰仁與義是知陰陽者天之易也柔剛者地之易也仁義者人之易也立人之道所以補過焉參焉以開物而成務者也此之謂用易是道也西漢而降名家立學訰訰紜紜閾牖繁矣而章覽厥蘊者鮮矣趙宋之代以心談理而顯厥象者莫越於程正叔氏以心測筮而昭厥辭者莫越於朱元晦氏且嘗釐輯古編矣然二篇之下猶繁疏而博釋則亦未免乎與仲尼而爭衡也是故易不得而盡古也況今之爲易次附汨紊又非朱氏之舊矣先生恐古易之軌躅終泯也乃因門人葛澗氏之請起而正之不敢訓測夫經全觀玩之質以復周易之古還十翼於後且畢裁錯位以復仲尼之古平生學易心用之妙悉在翼下暢而發之又爲大測二十三贊以畢揮乎天地人之道若是乎其大而後易之爲書瑩矣大中丞盛公治河本末序一首國朝攺都北平以來凡紫宮郊廟之奉百官六師之給與夫邊防庶建賚予之出皆倚於會通之漕司計者歲競競然酌其盈縮而爲之劑度會通之水則自壽張以南睢寧以北凡六引於河汴疏分乃利合並斯溢正統間決於滎陽而東潰張秋也治者三易而卒成於都禦史徐公有貞弘治間決於荊隆而亦東潰張秋也治者二易而卒成於平江伯陳公銳嘉靖間決於丰沛而東潰金溝也治者二易而卒成於今都禦史盛公應期初公在告居吳南北淤阻主渠者以壅塞歸之定數浚源惑於浮沙條議者復禹迹也弗慮夫天畿規東導也不暇乎漕泄尋海輸也捨安坦而就漂沈溯沁衛也捐徑捿而圖紆遠謀紛作捨而莫執盈庭當事者將無善謨矣於是僉推持召俾公省隸之權荷命以往夙夜馳驅咨諏於羣策合耆彥之見歷閱乎經絡度卑髙之勢乘赴乎天時趨隙暇之會節宣民力以安奠乎國本損縮金金﹠﹟63140﹔𨿽以愼惜乎支費竭忠吐赤遠猷辰告分程課章殺上流而趙寨符離之支通築東堤而胥廟雞臺之障固辟舊河以回旣絕之流鑿新渠以創永逸之績旬月之間四功咸敍獨新渠以害能之口而廢於垂成良可嘅也或以舊河旣浚無假新渠黃子曰新渠之鑿也成運道久安之利又有三焉引滕嶧諸泉之水何異於汶上之資拒昭陽東趨之勢可擬乎金堤之禦分飛雲湍悍之波可消乎泛涸之虞盈落皆宜舟舸弗滯如之何其可廢也丰沛未寧行將必有竟公之緒者方知厥功之卓偉也王子世廉竹下寤言序一首王子世廉處垣畝之宮而仰稽乎天微伏隅海之濱而周覽乎國務生千載之下而折衷乎古情當居求之日而大箴乎時獘此寤言之所以作也夫知微者明洞務者達索情者智憫獘者仁明足以辯機達足以干事智足以瞻遠仁足以澤凋若世廉者其國士之英乎世廉懷我十年訪予五柳陶酒相命牙琴遂開於是珠隨語流云以賢聚陳君解榻荀氏下食同心之言其臭如蘭也披子所撰詞無往蹈見至而彩彰意不前假蘊盈而綺發張皇乎聖奧修躬者之龜鏡也拓展乎王軌建業者之典程之足使貪人汗悚貴子善下俗士銷鄙矜儒失誇凡有君子鮮不樂誦者矣方擬昔賢若賈生之涕俗虞卿之憤時桓譚之述徳仲統之切理王子有焉序而傳之以播儒苑目曰竹下者志中林之所得也華山遊詩序一首夫鈞素蒸吹而後气播其英精穹儀斡蕩而靈嶽凝其倬詭奠參漢之崇墟萃圖祗之醇美槪宣淸濁別限方俗蘊興煙熅納吐日月王﹠﹟63140﹔虛琈藻碧並產盤岡威鳳祥鸞咸藏朗穴流以丹膏皓髓發以琪樹芝毛通閶闔於厜廠﹠﹟63141﹔義控江河於陬陸是故窮幹壤之奧區莫有尙超乎名山者也所以玄蹈之倫寓眺於焦峣之表拔塵之士攀趾於層屹之崖委世之賢抗館於洞虛之府握毫之彥綴章於巃嵸之岫觀乎武仲遁耕於箕陽桑楚尸居於畏壘接輿采桂於峨眉伯陵茹貧於﹠﹟62685﹔﹠﹟63140﹔開嶺蔡邕奮管於九疑靈運揚華於廬嶠孫綽振瑋於天臺庾闡暢言於石皷斯並前轍之一徵也若華山者冠五嶽之首處三條之中稽之禹版昭削成四方之形考之詩緯顯明星玉女之迹龍禎著於劉傳璧異炳於張碑誠寰州之祕境棲陟之勝都也友人程誥抱性貞遐娛情泉島蔚麗則之資勤鉆討之學厭翹車之外辱慕鴻冥之介標於是八極放遊萬里命駕插袵捫葛歷歲如斯至於嘉靖戊子之秋乃登太華躡霞霄崿引鏁蒼髙盡峻窮幽駭炫耳目由是峭秀瑩其心神雄奇發其气骨靄翠滌其衷本故摛之篇詠著咀華掇灑之觚翰艧粲珠輝詩凡四十一首皆詞羅邈曠而思入風雲者也慨予少希向平之蹤淹羈數載風禦未行覽把之餘赧然愧熱他日振策太淸緣梯峻極當攜此編爲之旌鏡也贈宗師章先生序一首我聞之國家銓敍百官惟廉所以成天下之萬治而貪則所以釁天下之眾禍者也洪永之時特重夫賄私之法而纖寸之取無所於貸故能安奠億庶而培植宗社無疆之基也沿變於今則市道行於縉紳而弗愧其焦然誦習而希進者大抵金刀之心矣故蒼生參息日殆顚蹙而又無所控吁以宣其郁困之憤民之瘼矣不墜如發省曾竊以苟不更化則狼牧虎餌履冰待日天下之危不可言也故於當代廉臣巨老若魏公驥之冡宰而布袍劉公大夏之八座而茅屋耿公九疇致童孺之孚何公喬新卻舊故之饋皆所景之慕之願執鞭而範儀之也我宗師江右介庵章公衮督學南畿以淸節峻守省曾嘗以貢試候謁於會同之院適有司業先生者來訪乃命隸從挈數錢出市白酒靑蔬而爲欵遂嘆息以爲難矣及寧國周生怡之從遊僕門也昔來於蘇言先生之居臺也日糲飯一盂常肴一具而已今來於蘇言先生之佐郡也亦日糲飯一盂常肴一具而已又言先生業產薄田單畝無所於增省曾謂怡而嘆曰若先生者其眞可景之慕之執鞭而範儀之者歟且人之廉也生於儉儉也生於安貧安貧也生於有樂先生樂天知命故處貧晏如而廉儉之徳所以貞永而不變也遡古以論未有才俊而瀆貨忠良而漁獵聖賢而廣田華宅者今之人也口道徳而心苞苴貲藏愈多嗜欲愈衍夙夜遑遑然求之而若狂也是人者𨿽自誇詡以爲上符尼軻下邁伊洛空飾之言曷足以掩污實之行乎色象之勞鬼蜮有靦不過供人之一笑而巳此先生之學所以合幽昭通壯老貫神明而可貴也噫使國家誕申乎貪人之禁而廉如先生者一切布之周行之上則所以釋凋瘵而登太平者可建瓴而期矣天其有意於斯民乎則先生之道必行也予日望之送田子提學湖廣序一首櫃山田子頊象性淵夷徳度明雅與人交不敢先言若不能出諸口然嫉惡排貪𨿽於今之人也亦嘗筆之書而無諱庶幾乎古之寬而栗者以詞賦擅於閩中佐司馬宗伯之治者數年矣玆以禮部郎中提學湖廣乙未六月道吳門過其友黃生之廬畢景蕭林饗銜蔬醴乃示予京師贈言且曰子何以贈我予曰熊大夫之論學事備矣予何以言田子曰大夫大夫言子子言也願無多讓予乃作而嘆曰嗟乎田子之任斯何任也爲天子育材備官人也思其終也斯知愼矣子之往也其無易進矣乎育而材惟吾子頌育而不材亦惟吾子咎今夫樹梧梓於道者長而扶蘇焉休者頌曰是何君子之所植也乃今以蔭我若彼蓬棘剌途履而傷者必歸咎於藝之人矣古之士不有射策升階而覆人邦家者乎毋曰童心乳口可忽而玩也虎傳之翼蝮蛇風雲其誰制之故曰思其終也斯知愼矣田子曰材不材養而後覩者也其進之始何以辯諸予曰僕聞之也材也養而渝淪不材者有矣未有不材者可冀養而材用也雈蓷之立而楩柟之求不其難耶僕吳人也請質以吳之事往者臺臣之將巡視也每先檄於郡縣俾羅國中之秀以待昔守若令初亦惓惓欣欣然思拔其異茂者柰之何邇之年則不然也幸門大啟權家富人作姦其中以黃金爲紹介鄕上之縣則請托之言交伍於縣庭矣縣上之郡則請托之言又交伍於郡庭矣其守若令聽之也卽當擯枉夫能者不聽又多尊官顯人﹠﹟62699﹔﹠﹟63140﹔木其懷怨而中也且請托者或皆曩素趨旋而諦歡者卒不可謝故猗蝢常什伯而蓬茨無一二也至於臺臣其請托者則又往往遠造異國途邀密謁以先爲之所遂使以菁莪爲魚鹽之利以泮宮爲西園之賣腹客駢坒爲之媒媾鷁轡絡繹爲之﹠﹟62678﹔﹠﹟63140﹔集賄而按歷之場公喧肆醜儼如賈易耆年父老莫不嘆詫咨嗟云國初以來未聞此事而士吻民頰至今談笑而捓揄也自是江之南北不冠而采曳白而錄者朝捐赤仄而暮獲靑衿矣大抵今之穰莠夫倫黌而魚目乎國冑者皆是物也此其育者謂之材也可乎卽使鬻貲而仕亦不過懋遷漁噬操其質劑責償於民而巳豈有微長片采效之官方者乎僕聞之也永宣正成間每進諸生尙多聘之中谷今若此蓋由仕而多金邪贏者以歆起之也嗚呼士之處也猶貞女然爾則凡章皇求進其所汲汲者利多金而邪贏也是之謂不材育材者將以備官人而治邦家者仲尼之言至矣非利其人也子之往也其無易進矣乎又申告之曰今之春秋而獲第者謂之中式式者何也國之大程也謂夫辭不叛道言不舛經爾矣今之藝業操鉛之子率多化爲疏詭薆昧迫捷瞞瀾之愷而遠違乎臺閣之舊且文者由中出也其文爾則其心必爾生心發政其害寧有旣乎今若此是亦謂之不材子之往也庶其抑廢之黜罷之以錄其安恬而和正者則官人備矣而淸風貞度楚之頌揚當溢於子之臺中也

卷第二十七小序六十三首古詩蘇武李陵曹植張衡劉禎王粲阮籍嵇康班固卓文君左思張協陸機潘嶽秦嘉諸葛亮陶潛張華劉琨陳琳成公綏趙壹謝靈運郭泰機孫楚張翰謝安王羲之杜摯張載潘尼陸云石崇酈炎孔融阮瑀徐幹應瑒繁欽曹攄應璩孫綽盧諶何劭郭璞司馬彪傅玄棗據謝瞻顏延年繆襲謝惠連鮑照謝眺陶弘景釋支遁沈約江淹範云何遜陳子昂

五嶽山人集卷第二十七吳郡黃省曾著

小序六十三首古詩屈平放澤而離騷興枚乘客梁而古詠發要之髙英彥士懷寶見擯故抑鬱無賴極情致慮而吐爲恨辭往往撫生嘆息觀夫人生天地間忽如遠行客又萬歲更相送賢聖莫能度又生年不滿百常懷千歲憂等十餘首皆足感天動地痛耳切骨所謂可與日月爭光者也蘇武武性惇天懿遭辰不淑故於乖分之際霰淚結音綢繆恩戀不可解也是以上通神明下燭萬世矣李陵李陵國士也窮會苟生圖奮國報柰何漢氏寡恩閉鍵塞路使之絕意膻鄕抱憤異域沒影黃沙非其心也非其心也觀其送別子卿哀聲楚調恨恨無涯可謂一字酸心片言下淚者矣予每詠諷必廢書爲之零涕曹植子建朗質天授靈才性得髫齡自露卽謂言出爲論下筆成章矣銅雀一賦賞父驚兄是以霞篇珠什皆達肺隱未嘗少假往彩以潤已撰也八斗之品周孔之諭誠哉不誣但抱器不施使玉沈驥躓故撫時玩世常多憤怨之辭綜其神妙可謂詩中之聖矣展捲誦之翩翩然愛其淩雲之气斑姬婕妤抱鳩睢雞鳴之賢而遘會弗淑不冠宮儀側充嬪捨故睿才閨學蘊菀幽沈及飛燕擅寵潛鸞自保宣之賦歌怨音淸結頗得托諷之軌團扇數言足耀萬古矣張衡平子才髙一世智通二儀方且安夷淡漠閉交庸瑣何其潔尙也及綰章太史卽遇讒言出相河間遷逡非志四愁寫舒曲婉寄抱無忝原騷矣同聲雅調依依繾綣之懷溢於言外劉禎公幹逸气幹斗遐思邁物故身系圭璋飄飄然神在圓嶠也至如鳳凰集南嶽徘徊孤竹根於心有不厭奮翅淩紫氛古錄敍其淸玄體道不耽世榮亦略驗之聲歌矣不有陳思當爲魏代之宗王粲仲宣資記敏照長於辭賦詠歌凡所興屬舉筆便就無所更搉奇如夙構觀七哀從軍等篇如胡馬嘶羣悲振萬里展音發口卓爾異才不然則蔡邕者一代文章之雄也何故於寢弱小兒屈俯爲之倒屣阮籍嗣宗才遠志放操孤情潔𨿽從仕牒頗厭俗紛是故縱於銜杯刋落世務俯視冠流如虱如蟻蓋知國運潛移力不能捄而思遐舉於靑冥者也其思憂故其詞奧詠懷之作再覆托意而無窮焉比興神歸風雅節會天髙海冥方可諭其調致也嵇康叔夜龍章風姿好言莊老尙奇任俠樂道山陽爲竹林七賢之冠他日絕交山濤寓詞貞削卒爲司馬昭所害鴻飛不髙鵬徙不遠乃致斯災也其詩昭明所采止於四言覽其完集索有遺珠述志何減於阮宗遊僊大過於郭璞因知統之刪選捐漏多矣鍾嶸論其頗似魏文過爲峻切訐直露才傷淵雅之致能托諭淸遠未失髙流矣玆評頗盡其情狀班固孟堅九齡綴藻天授異才旣而覽綜弘該希抗遷左秉翰蘭臺專意史業故聲詩播發有所不暇矣然幽通兩都玉繪金冶移之五言必有妙吐詠史數篇質木渾含亦可覩其遐步卓文君文君琴心挑悅失趾相如𨿽愧桃夭獲托佳耦厥志適矣柰何君子二三新歡將聘愴心割腑宣此悲唫至今誦之哀衷淒惻猶可掬也左思太衝訥於口談頴於內悟修詞壯麗康樂頌其難比詠史諸篇借往諷今傷聖賢之陸沈悲麟鳳之摧棄碩鼠在髙君子羞托覽其遺調良可嗟惻然巢許之思何代不有匪獨祕書之遭也張協景陽賦性玄簡潔躬舉行避亂林棲觀其仰二疏之抽簪希黔婁之知足感尼甫之川嘆圭玉其風有足慕愛者矣至於人生瀛海內忽如鳥過目借問此何時蝴蝶飛南園等句意度天然無勞斧刻所傳詠史雜詩皆鏘金叩球令人味繹不已陸機士衡少有異才閉關積學翩翩入洛卽悚嘆羣彥矣其詩耽華萃奇格气稍弱而秀言淸思淵浩不竭安仁景陽所不逮也故鍾嶸品爲太康之英信矣又謂所擬古詩十二首溫麗悲遠驚心動魄幾乎一字千金予誦至照之有餘輝攬之不盈手神會意靈𨿽士衡亦不知其何緣得此潘嶽安仁初齡秀頴舉試雞邑能以綜學潤之吏事繼而入補遭誣濡於白刃惜夫悼士之詠重衍悲歌疊宣哀唱可以切骨傷魂河懷諸作爛焉舒錦故當時有言陸才如海潘才如江亦善評列者矣秦嘉士會抱有雋才復獲靈偶鳳閨酬唱今古所希可謂白璧駢輝明珠並耀者徐淑固團扇之亞而上計之作亦善言悲愴矣諸葛亮孔明抱膝龍廬中原虎擾初無意於撥濟自抗托於莘渭之流耳故蕭條放步觸古成唫梁甫一詠格气蒼然尢可驅驟陵武也陶潛淵明髙標絕趣其胸腑如海月皎空浮雲映嶽光粹無染故發之詩撰潔而無疵貞而不厲達而不蕩哀而不怨質而不俚曲而不煩古今奮翰之匠極其稱揚不足至有以爲楚騷之亞者亦爲知音矣以予評之自是風雅之調張華茂先博洽無倫詩多妍麗有云佳人不在玆﹑取此欲誰與巢居知風寒穴處識陰雨不曾遠別離安知慕儔侶此詞此興亦何可多得也劉琨越石少稱傑士後爲胡騎所困乃慷慨登樓對月淸嘯敵人雪涕棄圍其意气雄豪足能動物也矣有才無運故多愴恨之音扶風之歌气調孤拔所最喜者功業未及建夕陽忽西流時哉不我與去乎若云浮再三詠之尙有餘痛陳琳孔璋避難冀方典文袁氏西歸魏武列之記室所艸檄書至於愈疾七子之中驥步同騁亦可謂一時之儶也其詩如建功不及時鍾鼎何所銘收念還房寢忼慨詠墳經其情悲其言壯翩翩然奮懷霄雲者矣成公綏子安气靈才俊慕景僊途長嘯瑋賦丹桂瓊言曲暢髙情矣至若珠玉猶戴土何惜千金寶意致慷慨讀之使人泠泠然有禦風之想趙壹元叔神軀玉挺玄抱珠握而采掇無人夜光匿耀俯仰桑梓不足與遊故意气飄遠有涉敖倨耳仲尼見毀於東家大聖且然不足爲病其詩如文籍𨿽滿腹不如一囊錢又云勢家多所宜嗽唾自成珠皆憤切俗風顯斥薄態於今誦之尢覺其秀詞之有徵也謝靈運康樂雅好山水故其登涉之言妙絕今古窮情極態如嶺雲川月玩之有餘把之不得可謂神於賦詠者矣但其肆覽莊易博綜百家故駢玉儷金往往不期而有𨿽骨气稍劣建安而寓目輒書萬象羅會詩家能事至是備矣故使後代擅場之士內無乏思外無遺物皆斯人爲之創導也譬之花萼在建安時開耀其半尙多渾含至於康樂精彩敷發殆盡妙機天化無餘蘊矣千年以來未有其匹也郭泰機處士娛志龍盤蕨晨瓢暮塗泥抑沮無徑騫飛視其響答長虞況托寒女怨恨之意委疊無盡矣孫楚子荊負气簡傲長揖參主零雨之作乃緯周幅誼而成髙韻閒衷何必繁多始得驚世耶張翰季膺淸才造次成篇率多新麗出返自任曠達知機常曰使有身後名不如實時一杯酒其玄情遠致若此黃華髙唱稍系素風耳謝安安石才鋒秀逸意气凝遠座通漁父便爾難敍萬語初寓會稽與王許輩漁弋山水言詠屬文了無世情髙懷常在萬物之表終受國寄而東山之志每形談色惜乎鉛迹泯然蘭亭一首結思髙妙矣王羲之逸少文義冠時不樂圭冕故嘗抗疾去郡訣誓墓前頗修養性服食采藥名山不遠千里厥情遐矣至如羣籟𨿽參差適我無非親非達視者不能作此語杜摯徳魯踟躕魏朝以笳賦獲署僅補校書治略濟才挫抑無展至乃吐諭仲恭纏綿況古冀其攜之靑雲志可悲矣但母丘躬以盈敗何足毗贍知人之鑑杜生其弗愧乎張載孟陽劍閣一銘驚耀當世見幾而作綽有素風所傳七哀詩辭淸悲愴亦仲宣之遺也潘尼正叔少揚文譽仕遘多艱故引海樂山之心往往寓之謠唱綠蘩之篇亦略見矣評者謂得虯龍片甲鳳凰一毛殆亦有七子之遺風乎陸云士龍六歲屬文與兄機齊軌方步時人稱爲二陸觀其時暮復何言華落理必賤又修路無窮迹井邑自相循等語亦何忝於平原石崇季倫綜發以往拜守封侯校領南蠻黃金北斗奢穢不足言矣有妓綠珠歌舞妙麗因制明妃曲教之詞情悲楚使騷流展詠可以沾臆惜其英篇澌滅獨此一章足以驚耀千嗣其它大雅楚妃之作無庸矣酈炎文勝奇才英气弗樂圭組故徵檄交來玉節自固且閒於賦頌虎視一代大道之篇冀垂竹帛托詠靈芝蓋以衰世庸夫屍竊髙位抑遏彥聖故攀想仲尼遙憶知巳於千載之上也孔融文舉以揚班之才與曹操同處獻朝洞識堅冰寓書切讓大謨未展蹈禍嬰戮嗚呼臨終之詩悔亦晚矣所云生存多所慮長寢萬事畢又人生有何常但患年歲暮又生時不識父死後知我誰體气髙妙尙存東京之逸軌也阮瑀元瑜少學於蔡邕建安中逃名丘壑魏武羅致軍謀翩翩書記含志蚤沒髙歌雄唱泯爾不傳觀其北郭一行發音豪俊吐節悲越至於三星守故次明月未收光雞唱當何時朝晨尙未央其思平慕泰之興了在言外徐幹偉長天懷恬漠結志箕巢典論目其文賦時有逸气玄猿漏卮等作張蔡不過也觀其雜興雅有蘇李之遺意別娶之篇益更纏綿恨惜其與劉禎𨿽非並範然以莛扣鍾之諭不其過耶應瑒徳璉家世博學多才至於庶子斐然抱述作之志欲繼奉邵風流時值兵興遽匆弗暇其詩托物繾綣頗寓激剌深有三百之遺思朝鴈之篇可悉遐抱矣繁欽休伯文才機辯少名汝頴及爲書記喉轉意率皆成珠玉蕙艸之詠以比賢人遭非其世太平有期年歲不待反復歌玩可痛可悲定情篇𨿽云衍繞亦自有倫發情止悔頗得國風之體曹攄顏遠結句淸美構意綿密而气骨不勁至云富貴他人合貧賤親戚離萬世俗情不能逃越今玆讀之愈激感嘆應璩休璉博學善文仕遭曹爽縱戾故爲詩以諷詞𨿽諧合實切時要當世傳之百一二章托意深遠其它如細微可不愼堤潰自蟻穴腠裏早從事安復勞鍼石又曲突不見賓燋爛爲上客思願獻良規江海倘不逆等語是皆譎諫之言孫綽興公頗好評列善談玄理天臺一賦作金石聲矣至其爲詩意多恬漠如時珍豈不甘忘味在聞韶又澹然懷古心濠上豈伊遙意興常在霞漢之表盧諶子諒躬遭厄會蒼生炭塗思欲濟之康席逢辰弗休鳯羽終鎩悲夫覽其藺生之作慷慨激烈頗有國士之風大尉稱其苦言遠旨反復不能釋手良亦知音矣何劭敬祖言在人間興在霞表觀之揚志玄雲際抗迹遺萬里槪可見矣至如暮春忽復來和風與節俱又秋風乘夕起明月照髙樹構思閒遠誠非淸河季倫之可及也郭璞景純文章冠於一時爲王導取引詞英炳麗故稱中興之首古人有病其遊仙之作有云柰何虎豹姿戢翼棲榛梗乃坎壈詠懷非列仙之趣誠爲確論今亦不著於八首中矣意爲先哲刪去存者𨿽有寸疵自是遠格司馬彪紹統閉關研討玄解南華尢長遷固之學蓋異俊也其贈巨源謂負良才未見采錄故深致望於山公有國家者致令英賢陸沈林莾而皇皇自薦亦可羞矣使彪生今之世則誰如濤之可與言傅玄休奕士性剛明藻思霞絢猶長於樂府有司馬相如之才故晉武鼓吹二十二曲皆其所制潤之金竹翰士莫及其詩有云志士惜日短愁人知夜長又懸景無停居忽如馳駟馬生存無會期要君黃泉下又玉顏隨年變丈夫多好新皆善播人情足爲悲感之語棗據道彥弱冠登途頗有四方之志詩皆平典朴有古風予所愛如玄林結陰气不風自寒涼又芳林挺修幹一歲再三花何以濟不朽噓吸嗽朝霞何事駢構情格自是超別謝瞻宣遠與客兒俱有盛名而才力緩弱故媚趣頗優風骨斯歉然遐情淵致每發篇藻蓋明哲保身之士語自宜然顏延年延年植性疏誕不護細行而文章妙麗然祖述平原頗傷妍致好用實故遂乖流逸湯惠休曰謝如芙蓉出水顏如錯彩鏤金故延年終身病之也至如前登洛陽路日夕望山川陰風振涼野飛雲瞀窮天又云淒矣自遠風傷哉千里目亦足爲跨代之詞繆襲熙伯東海琨英翰撰充富尢長於樂府修詞淸愴气骨壯雅其云造化𨿽神明安能復存我語在目前今古人不易道也謝惠連小謝才如湧泉然流中宮商奔應節數是亦人間罕才也秋懷搗衣之篇亦何讓於客兒想其幽丰遠論必善感人不然則康樂何於夢中瞻對亦得池塘生春艸耶誦其珠玉千載可見其風流矣鮑照明遠詞質而文意秀而逸頗構曹劉之體所謂總四家而擅美跨兩代而孤出者也何哉淺子目爲羲皇上人予所愛者如雲爭先萬里途各自百年身又云客行惜日月崩波不可畱又云日中市朝滿車馬若川流又云一息不相知何況異鄕別又云胡風吹朔雪千里度胡山又云盛年日月盡一去萬恨長又云途隨前峯遠意逐後云結又云不見長河水淸濁俱不息又云君其且調弦桂酒妾行酌並皆吐發神靈宣泄祕思矣謝眺玄暉感激頓挫善於扼腕論文鸞章龍句足齊混照矣至如雲去蒼梧野水還江漢流又云魚戲新荷動鳥散餘花落又云日出眾鳥散山暝孤猿唫已有池上酌復此風中琴又云大江流日夜客心悲未央又云天際識歸舟雲中辧江樹又云餘霞散成綺澄江淨如練喧鳥覆春洲雜英滿芳甸又云朔風吹飛雨蕭條江上來又云寒城一以眺平楚正蒼然又云春顏遽幾日秋壠終茫茫𨿽陳思覯覽亦必賞爲奇士陶弘景隱居世家靡爵旬歲屬文披誦萬軸以述作振異劉蕭之代但朝請拂心山轅決駕𨿽摽館華陽遺眇黃屋而娛探竹牒七略俱研綜其皓首所成撰集殺靑者三百餘卷可謂藝而勤矣臨將驂鶴暢吐別言非妙窮玄牝者不能也著錄片詠聊以揚其髙風耳釋支遁道林神牖儁澈暢鏡莊老揭會摽宗謝安望其晤言﹑一日千載﹑逍遙吐論﹑篇藻理新﹑右軍爲之披襟解帶﹑畱連不已﹑卓捨東山﹑明拔玄超﹑爲一時緇錫之冠﹑淸修有適﹑每炳翰間﹑凡所綴歌﹑奧精遠逸﹑蓋悟襟覺思﹑自不涉吐凡污也﹑沈約休文結體淸怨構詞淸密至如勿言一樽酒明月難再持夢中不識路何以慰相思𨿽蘇李敍別何以加焉其它𨿽不能稱是自可梁室獨步江淹文通兼通博抱大綜羣體故摹擬成章依稀肖似觀其蛾眉芳艸之論自謂通方好遠志亦迥矣載覽素格如思君出漢北鞍馬登楚臺歲采合雲光平原秋色來又百年積流水千歲生靑苔亦未嘗不驚魄傷魂也範云云詩淸便宛轉如流風回雪昔人著品蓋傷其艷薄也至贈張徐州之作古意藹然似又出於評外何遜仲言八歲能詩秀頴鮮敵質合淸濁詞挾今古故範云忘年沈約三復元帝擬之隱侯良有鑑矣其詩如天暮遠山靑潮去遙沙出又故鄕千餘利玆夕寒無衣又日夕棲鳥遠浮雲起新色又思君意不窮長如流水注又去帆若不見試望白雲中皆爲警策陳子昂伯玉生於徐庾之後此時風雅不作剝喪無餘矣否亢泰臻雲開日皎故得斯人崛起巴蜀憲章姬周祖述炎漢頹波頓注眞調悉回可謂獨立千古逸足髙飛極於天人之際矣觀其感遇鴛鴦修竹等篇骨气淩雲興寄淸遠金石薦響日月揚華列之建安可爲異代一轍

卷第二十八論三首難柳宗元封建論一首難四賢封建論一首難子胥鞭平王論一首

五嶽山人集卷第二十八吳郡黃省曾著

論三首難柳宗元封建論一首王天下者計乎生民而已非可僅曰子孫利也計在子孫未有能利其生民者也不能生民利而能終庇其子孫者鮮也故堯舜爲生民不卹其子所以熙雍各得其所後世爲子孫不卹其民此唐虞之治所以不再也宗元封建論大抵爲子孫也卑乎淺矣故其指謂天下之權必攬於我以秦人之法可畫一於萬世嗚呼天下豈有不亡之郡縣哉使郡縣永永安奠徒郡縣之可也然而封建亡郡縣亦亡何獨乎封建利民者疑也譬之服餌郡縣之害硝黃也封建之益精術也硝黃破削孰如精術沃補者之爲得乎天下天子有也天下之亡系於天子不仁非封建亡之也使其不仁郡縣亦亡始皇是也故三代之興也以仁其亡也以不仁果非封建亡之也仁者何也利乎生民之謂也不仁者何也不利乎生民之謂也封建之制術之仁者也何以爲仁也盡天下生民而田宅耕蠶之國之君以養之訓之諸侯弗能者黜而移之民有能賢興而庸之若是焉而巳非若郡縣之紛紛也封建各保其土子其民而富康之郡縣者視其所治若傳捨過客然極其掊取而去之貪滿者方謝羨渴者繼來歲羅天下之餒虎而臨乎其上又有土之豪右以銷戕之求生民之不盡徙而斃不可得也故曰郡縣者術之不仁者也宗元曰封建者更古聖王堯舜禹湯文武而莫能去之蓋非不欲去之也勢不可也其言非也若以封建之制二帝三王皆欲去之而不能也夫欲去之者必制之不善者也不善之制帝王不能一朝居何至含容勉忍沿非襲誤傳諸二千餘年之久哉夫莫大乎以天下與人堯直徒手而授之舜又莫大乎取人之天下湯武皆以臣子而有之其奮發神武而無難者如此所謂大有爲之君也豈有封建之制知其不善而不能去之耶果其可去則帝王去之不啻於一毛且二帝三王不能去而秦始何人則又一朝遂能去之是二帝三王之有爲反出秦始下矣以二帝三王欲去而不能是其說之太謬而誕肆者也宗元又曰周有天下裂土田而瓜分之降於夷王下堂迎覲陵夷東徙爲諸侯盛彊末大不掉之咎其言亦非也封建之典前古莫究大略見於唐虞旣巳分之萬國則又五載一巡四朝以敷奏明試其功然後車服庸焉又考績而黜陟幽明之量厥徳而有乎家邦其壬人憝惡如防風四凶者則誅放而奪之國非若後代公侯世襲𨿽有愆過亦不之變也孟軻氏不云乎天子適諸侯曰巡狩諸侯朝於天子曰述職入其疆土地辟田野治養老尊賢俊傑在位則有慶土地荒蕪遺老失賢掊克在位則有讓有不朝則貶爵削地而六師移之天子討而不伐諸侯伐而不討由是觀之封建諸侯其權未嘗一日去天子也詩曰時邁其邦莫不震疊載見辟王曰求厥章此之謂也周之衰也不狩不朝敵國相徵而有以失乎封建之初故淪於亡爾蓋不狩不朝則休戚不聞於天子國有荒虐之君無從而去之摟諸侯以交伐則是周之亡也在於封建之壞非以封建亡也天子不狩則號令不行於天下諸侯不朝則不復知天子之爲尊故鄭伯射肩楚子問鼎勢宜然也況以桓定之微不率祖考無以君乎天下時有湯武則南巢鹿臺之禍遇矣豈特射肩問鼎之侮哉宗元又曰秦有天下裂都而爲之郡邑廢侯衛而爲之守宰據天下之圖都六合之上游攝制四海運於掌握之內此其所以爲得也不數世而天下大壞有由矣亟役萬人暴於威刑竭其貨賄咎在人怨也卽其言而論之則郡縣亦無救於不仁而亡昭昭矣使郡縣之𨿽有不仁之天子亦可救而不至於亡斯郡縣之得也無救於亡而且以爲得何宗元貴郡縣而賤封建劣帝王之盛典而優秦人一切之政於其上也漢之封建病於太溢而無檢不廣之於帝王之後及大徳之賢又無周家田宅狩朝司馬之制班固所謂漢興懲戒亡秦孤立大啟九國跨州兼郡連城數十宮室百官同制京師矯枉過其正矣此其紛紜多故非封建之罪也宗元謂漢有叛國而無叛郡則獻帝之日袁紹守勃海曹操守東郡而孫策守會稽皆以其郡而叛安得謂之無叛郡邪欺誣甚矣宗元又曰失在於制不在於政周事然也失在於政不在於制秦事然也予則以爲周之衰也王者迹熄而詩亡詩亡然後春秋作春秋之作大抵傷周室之無政也政不失春秋不作安得尙謂周之有政也予則以爲得在於制失在於政周事然也旣失於制又失於政秦事然也宗元又慮孟舒魏尙之術黃霸汲黯之化非郡縣則莫之施行夫封建之行亦必賢有徳者乃君之爾非曰不肖淫頑槪可南面也所謂孟舒魏尙黃霸汲黯之治在其中矣𨿽然使郡縣之行吏治皆若孟舒魏尙黃霸汲黯者惡乎不可惟其郡縣也而使彼豺狼不厭之人以漁獵乎其上致斯民無聊生之日此予所以爲郡縣病也宗元又曰諸侯歸商者三千資以黜夏湯不得而廢歸周者八百資以勝商武王不得而易徇之爲安仍之爲俗湯武之所不得巳也私其力於巳也私其衛於子孫也其言非也若然則湯武所爲一切出於私意乃若後世竊國姦雄者流爾非聖人光白之謨矣卽如其說湯武資於三千八百不能廢易之矣舜禹之興出於揖讓初無三千八百助也何所不得巳而亦不廢易之邪知舜禹無所私而存乎封建則知湯武亦無所私而存乎封建也宗元又曰公天下之端自秦始嗚呼何其識之苟而言之易也先王之法至秦盡廢訕笑三代自號皇帝而子弟爲匹夫焚典坑賢何所不極三正且棄而以冬十月爲歲首郡縣之制亦猶是也行郡縣而並萬國以爲一人之饗天下之私莫大於是而宗元以爲公者毋乃非人之見乎且慮聖賢生於其時無以立於天下宗元之意蓋以必貴而爲聖賢之立也夫聖賢之生樂行憂違其窮與達無往不立也豈必區區爵位之縻乃謂之立邪此乃後世兒童之見火﹠﹟63140﹔旬組綬而揮霍者之心何宗元之鄙一至是乎且封建之世野無遺賢共惟帝臣矣而又歲進其士升之天府至於郡縣以來守不禮才令不薦士使天下俊傑鴻朗之輩懷珠含章老死巖穴者不算數矣何得謂郡縣之而聖賢盡立於天下也察究宗元之論無一而可者何世儒惑其彊詞而不悟也難四賢封建論一首古之論封建者若宋王開祖胡氏似矣然其說迂遠膠固務繩之三代井田車賦之法先阻人以難行徒令目爲學究老生一切置之莫省殊不知封建之制若食粟衣帛斷乎其必可行而其間潤色變通之道則百王各隨其時也若井田不能矣獨不可以分授乎車賦無用矣獨不可以口調乎今三賢者捨分授而必曰井田舍口調而必曰車賦此人之所以不信而並封建疑之也馬周則慮堯舜之父猶有朱均之子儻有孩童嗣職萬一驕愚兆庶被其殃而國家受其敗予解之曰天子諸侯之嗣古皆有學傳曰學世子及學士必時干戈羽鑰皆於東序春誦夏弦秋學禮冬讀書凡三王教世子必以禮樂樂所以修內也禮所以修外也禮樂交錯於中發形於外是故其成也懌恭敬而溫文立太傅少傅以養之欲其知父子君臣之道也太傅在前少傅在後入則有保出則有師是以教諭而徳成也教諭徳成安有驕愚之患乎卽使污下不化繼請之日試之不可則又教之於其國終不可也乃擇其族屬之賢者當其位而已矣魏徵則慮封建諸侯大夫卿士咸資祿俸薄賦則官府困窮厚斂則人不堪命予解之曰班祿之典王制有之天子三公九卿二十七大夫八十一元士大國三卿皆命於天子下大夫五人上士二十七人次國三卿二卿命於天子一卿命於其君下大夫五人上士二十七人小國二卿皆命於其君下大夫五人上士二十七人其職敍之省若是也諸侯之下士祿以百畝之入中士倍下士上士倍中士下大夫倍上士卿四大夫祿君十卿祿次國之卿三大夫祿君十卿祿小國之卿倍大夫祿君十卿祿其制祿之節又若是也所以三代九一爲賦而有餘後世官職萬冗於前食祿者浩穰無數所以百倍取民而不足厚斂之患正在郡縣而不可誣之封建也李百藥則慮勛戚子孫有民有社易世之後攻戰相殘害民尢深不若守令之疊居也予解之曰九伐之法掌於司馬其權一出於天子而諸侯者弗得僭也仲尼曰天下有道則禮樂徵伐出於天子天下無道則禮樂徵伐出於諸侯周之無道正以禮樂徵伐之權移於下也若在後世又宜嚴此使爲封建者君但主乎其民羣吏降於天子而世易之列國之兵又皆天子命帥而臨掌若今之督衛者然惟天子之符乃得麾而舉之則亦何患乎攻戰之相殘也蘇軾之論則又直美始皇謂之聖人不失時者其曰三代之興諸侯無罪不可奪削因而君之𨿽欲罷侯置守可得乎則亦宗元欲去不能之說也又以子房諫立六國而爲證嗚呼漢髙欲立六國之時天下未一秦鹿未定身且諸侯列也方﹠﹟62447﹔﹠﹟63140﹔攵攬天下之英以圖王而遽散之六國此之謂敗事子房非曰天下旣定而封建不可行也子房旣以封建爲不可則剖符之日何無一言以止之蘇子之論至是乎窮矣求之不得而又歸之勢焉毋乃遁詞矣乎又曰封建者爭之端而亂之首也則以堯舜禹湯文武皆啟爭造亂之君可乎又曰自書契以來臣弒其君子弒其父父子兄弟相賊殺有不出於襲封而爭位者乎則胡氏辧之以爲襲封之大莫過於帝王劉邵楊廣皆襲封者也設欲救此必如唐虞官天下而後可則王莾董卓曹操劉裕之徒又將何以止之其言確矣然臣弒其君子弒其父此乃綱常之惡人性之變其來有自其事適見於封建之日耳非封建啟之也舜在有鰥無邦國之襲而象弟者欲殺之其亦封建啟之否乎仲尼曰積善之家必有餘慶積不善之家必有餘殃臣弒其君子弒其父非一朝一夕之故其所由來者漸矣由辧之不早辧也聖人所論弒奪之原如此而巳矣未嘗咎之封建也豈仲尼之智猶有闇昧漏失而待於後人之發明者乎由來也漸一言蔽之矣武王伐紂懸其首於太白之旗事𨿽應天順人而其分終臣子也彼周之列國習知其先君父如紂一旦不道則武王臣子得以弒之則吾之君父不道皆可以效象武王之事及有弒君與父者天子又不正之以九伐之法彼濡此仿歲染月淪遂以弒逆爲常爾予嘗謂周之弒父與君終八百之祚而弗已者蓋亦武王爲之濫觴也不然何夫子拳拳於泰伯文王之至徳而以未善少武王也春秋謹其書大易言其故仲尼之志微矣今之公侯至於戶撫皆世襲也行之百六十餘年而卒無有一人弒奪者由王法行而其風不倡也然封建之行亦有諸賢慮所未及者矣或慮天下之土有肥瘠險易而其稅之所出有多有寡使萬乘之土適在其瘠而寡者如之何予解之曰每國之封自君卿大夫三士公祿之外一切歸之於王室若今歲運者然斯天子之用不患於不足也或慮封建畫一邊防之表區區大夫諸士之力不足爲夷狄捍此則至要極大之慮周制之所未備而諸儒少及之也三代之弱失在邊防與中原畫一其制故多戎憂若在邊防者則多爲之國君大夫諸士之外又必立夫督衛之官以典戍守且又監之以大臣若漢唐與今邊制然者斯無四夷之釁矣或慮賢才各用其國而京室乏少則如之何予解之曰天下之國必如唐虞立牧以爲監歲拔其士之賢能者貢之於天子養之太學外而萬方皆天子之所命內而京室惟其所用而不乏矣大抵封建行則兼並絕冗官去貪夫禠豪彊罷釋老廢術家息優妓銷驛傳省徵求薄民生足邦本固而國祚昌矣譬之爲家者以子弟家人分之金產而殖理非若顧倩者之我心異也封建則子弟家人之類也郡縣則顧倩之類也自有之室常輯而不壞僦人之居𨿽頹傾而無預也仲淹千畝之田亦以公之九族至今子孫猶享其入而多藏之家獨攬其利者皆旦夕滅矣若南廣土夷之民各安其主歷千餘年而不攺猶父母之不可以俄頃離一加流官之設則蹙苦之而相起煽叛蓋亦以常主之能覆活其下畏流官之掊克也封建之利彰乎見矣況今諸王公侯王於衛所之祿以歲計之亦不下於封建之費也有封建之費而不獲封建之利反多郡縣流官以掊克之歲更一番之守令則歲有一番封建之費此貴富者之所以日厚而小民日至於澌滅也且封建之制大國君田不過三萬六千畝次國則殺之小國又殺之今之江南庶姓之家三萬六千畝者恆是也此不猶享大國之祿者乎一姓有此則奪三千六百姓小民之食大抵江南土田皆豪右物也此則庶姓自爲之封建封建出於下矣今之王國但得享其祿而庶姓有其田所謂倒置也愚常謂封建出於上而土田均封建出於下而土田並土田不均百姓無養而曰天下治平者未之有也難子胥鞭平王論一首客曰﹕今有非子胥入郢而鞭平王之屍者﹐曰平王𨿽無道君也﹐子胥之父兄𨿽賢﹐平王之臣也﹐君以有罪殺其臣﹐則臣之罪也﹔君以無罪殺其臣﹐則臣之命也。故臣之於君也﹐有懼而無怨﹐有受而無報﹐斯言何也﹖予曰﹕此戲言也。此鄕而鄰之之言﹐非屬毛離裏之言也。譬之飽人而談饑子之事﹐必無中矣﹐何也﹖子胥之荷讎而必報﹐猶饑子之瀕死而必需於食也﹐今之語瀕死之人曰﹐子其安於命而無需於食﹐此必病狂喪心者斯語之﹐亦必病狂喪心者斯聽之也。吾且卽其言而擬之﹕父猶君也﹐則瞽瞍𨿽無道﹐父也﹔舜𨿽聖﹐子也。父以有罪殺其子﹐則舜之罪也﹔父以無罪殺其子﹐則舜之命也。夫然舜則受之而已﹐何至焚也浚也不受之而逃也﹐何至小杖受大杖走也﹖且君國者則一國之民皆臣也君天下者則天下之民皆臣也苟君可無罪而殺其臣臣可無罪安於命而受君之殺則殺一人與殺一國之人天下之人同也且使諸侯者欲無罪而盡殺一國之民天子者欲無罪而盡殺天下之民有人焉勸而詔之民曰爾無逃爾其安於命而受諸侯天子之殺則一國天下之民有不反兵而羣戮者鮮矣且使君人者聞之莫不曰天下皆臣也臣無仇也吾可以艸薙之而罔敢吾復者也於是起而日肆虐於天下故秦人用之而失鹿此乃長君惡而亡人社稷之言也禹有之予視天下愚夫愚婦一能勝予一人三失怨豈有明是禹以一人爲有怨而彼以天下爲無讎也且非者謂平王者胥之君也予則以平王者胥之讎也非君也客曰非者有云由子胥言之則平王父兄之讎也而不知平王之不可爲讎也以君殺之非罪則命焉是不幸也非讎也故於父兄也有痛而已矣於其君也有懼而已矣苟若子之言也則臣顧可以讎其君乎予曰君之於民也無常臣民之於君也無常君泰誓曰撫我則後虐我則讎撫者君之道也故民亦君之虐者讎之道也故民亦讎之五子之歌曰萬姓仇予予將疇依微子曰小民方興相爲敵讎臣烏乎不可讎其君也湯者桀之臣也起而讎夏以放武者紂之臣也起而讎商以殺借曰君無仇焉則一姓受命直與天壤俱終可也臣烏乎不可讎其君也且讎之者非讎君也讎讎也蓋民之歸之也則以爲君而畔之也則以爲讎時其爲臣則臣也非讎也時其爲讎則讎也非臣也子胥之讎平王讎時也非臣時也且平王娶子之婦以讒而欲殺其子因無罪而誅胥之父兄在國君爲不道在王法所必討在司寇所不赦非獨胥之讎也盡楚國之民之仇也𨿽微殺胥之父兄而胥可爲讎者也然則胥之讎之也何不可也方平王之召也伍尙之語胥曰聞父免而莫奔不孝也父戮而莫報無謀也子其行矣我其歸死是以歸死自任而報讎付之胥也是讎楚者非特胥之心亦尙之心也胥之將奔吳也辭其友申包曰楚王殺吾父兄爲之柰何申包曰吾欲教子報楚則爲不忠教子不報則爲無親是讎楚者在申包不當言而子胥宜自盡者也子胥者覆楚者申包者存楚者矛盾者也申包未嘗以不報止胥是申包亦知胥之當讎楚也是讎楚者非特親者之心亦疏者之心也客曰讎楚可矣而鞭屍不已甚乎予曰旣曰讎矣則無施而不可放之殺之湯武且爲之矣而況鞭之乎生則殺之死則鞭之殺之可也則鞭之亦可也鞭其讎也非鞭其君也客曰非者有云吳楚怨國也胥逃之吳是其心專報楚也於吳也似忠而詐於楚也似孝而逆吳無功而楚有罪者其子胥乎非者又云子胥之於伍奢則孝也於夫差則忠矣豈可謂非賢也予曰何其言之乖而駁也予故所謂戲言者也胥之逃也專心於報也不專心於報也而何逃之有特非擇逃於吳爾方子胥之逃也得國而委之得間而行之得時而報之其心也無所擇於怨國不怨國也故初亡之宋宋有華氏之亂乃又奔鄭鄭無端也則又適晉鄭殺太子建也乃始與勝而奔吳非初亡卽奔吳也彼非者此尙不考而何以議胥之大也且報楚者胥之心也仕吳者假以報之之地也胥以報楚而來吳以報楚而受非詐也於楚無罪而有功無功於吳不足論也何也胥以報楚事吳而非以行道也且非者旣以其忠爲詐矣又賢其於夫差之忠旣以其孝爲逆矣又賢其於伍奢之孝夫詐逆則非賢賢則非詐非逆旣以爲詐爲逆又以爲賢何論人之乖駁若此也𨿽然胥也始之盡謀於闔閭者欲感動其君以爲之報也終之盡諫於夫差者思先君報楚之恩而欲忠於其子亦以報楚故也自其彎弓之辰至於伏劍惟一報楚酬親之心巳爾胥之報楚不可咎也吾獨咎其報之之不光也平王者非獨胥之讎楚國盡讎之者也吾又咎其獨爲父兄報而不能爲楚國之民報也周室𨿽衰有王在焉胡不告天子陳方伯圖以聲平王之罪而討焉正以九伐之度則是湯武之師也乃徒賴區區之吳以求逞於一戰一鞭之間予尙恨其報之之不盡也客曰此子之言也洙泗之言謂之何予曰公羊子曰事君猶事父也此其爲可以復讎柰何曰父不受誅子復讎可也不受誅者言無受誅之罪不當誅也不當誅而誅之是則讎也故可復也則聖人之門亦以復讎之義許胥矣

卷第二十九論三首難墓有吉凶論一首難術家以八字射決論一首夢覺論一首

五嶽山人集卷第二十九吳郡黃省曾著

論三首難墓有吉凶論一首按周禮冢人掌公墓之地辧其兆域而爲之圖先王之葬居中以昭穆爲左右凡諸侯居左右以前卿大夫士居後各以其族凡死於兵者不入兆域凡有功者居前以爵等爲丘封之度與其樹數墓大夫掌凡邦墓之地域爲之圖令國民族葬而掌其禁令正其位掌其度數使皆有私地域先王之世君臣宗族葬同一墓生相愛親死相依眷仁之至義之盡也其爲葬道若是而巳後世饕剽富貴之人眾而奇邪之流乃興故爲堪輿風水之說以簧皷於萬世以爲天下之人貴賤由墓地之興衰貧富本葬辰之凶吉與凡一切顯晦替隆之事皆關系於三尺之黃土上自鼎鉉下至閻閈莫不俛心帖耳而信之迎術師若綺皓尊靑囊如六經登髙相脈捏怪指空陟險求龍談虛恣僞日侵月盛至於家無不相之墓墓無不扞之穴穴無不選之葬天下之人皆憒昏望異於爵冕金玉之榮聾眊於其小術之中而不悟亦可悲矣今其言曰葬者所以乘生气也五气行於地中人受體於父母本骸得气遺體受蔭予以其說爲虛也信以爲然則本骸宜常得气遺體宜常受蔭帝王之後常爲帝王公侯之嗣常爲公侯朱頓之胤常爲朱頓然後其說爲可信也然葬埋之術莫尙於唐宋亦莫愼於唐宋自當時而觀之唐則有若三原髙祖之獻陵敬宗之莊陵武宗之端陵九嵕太宗之昭陵梁山髙宗之幹陵龍泉中宗之定陵丰山睿宗之橋陵金粟玄宗之泰陵武將肅宗之建陵檀山代宗之元陵嵯峨徳宗之崇陵金甕順宗之丰陵金幟憲宗之景陵堯山穆宗之光陵天乳文宗之章陵仲山宣宗之貞陵紫金懿宗之簡陵宋則有若鞏縣昭武太祖太宗眞仁英神哲之八陵會稽寶山徽髙孝光寧理度之七陵皆師極天下之妙工土極天下之貴穴日極天下之良辰可謂卜之嚴審之極矣生气可謂乘矣本骸可謂得气矣何唐之祚卒移於五代宋之祚卒移於胡元陵寢之地今爲蔓艸牧羊之所而帝王之後或流而爲氓伍化而爲僕隸而遺體不爲之受蔭乎帝王不能蔭子孫以帝王則知公侯不能蔭子孫以公侯朱頓不能蔭子孫以朱頓也亦明矣又曰气乘風則散界水則止古人聚之使不散止之使不行故謂之風水風水之法得水爲上藏風次之予以其說爲虛也夫地气流行何所不貫毫髮之塊膏潤咸達者也若無風之地艸木榮麗多風之地艸木凋落斯乃可謂乘風則散也今觀無風之地艸木榮麗多風之地艸木未嘗不榮麗也若水之此方艸木盛長水之彼方艸木不生斯乃可謂界水則止也今觀水之此方艸木盛長水之彼方艸木未嘗不盛長也大地之气充霄塞漢非風之所能散貫金通石非水之所能止況風亦气也以風乘气是謂以气入气以气入气可謂之聚不可謂之散也水者气之液也气行土中獨不行於液中乎陸有艸木水有萍藻生气未嘗爲之間隔也山譬人之骨也土譬人之肉也水譬人之血脈也气行乎骨肉之中獨不行乎血脈之中乎人气無骨肉血脈之間知地气無水土之間也水𨿽界也气安得而止乎又曰骨者人之生气死而獨存故葬者返气納骨以蔭所生之法予以其說爲虛也人以气聚而生气散則死骨旣朽枯气安可返若可納气人應再生人不再生是气不返骨骨不納气之徵也又曰千尺爲勢百尺爲形勢來形止是謂全气以止爲气之全則以行爲气之不全矣蜿蜒曼衍之地皆虧缺消虛之所萬物宜不育產可也今蜿蜒曼衍勢行之地未嘗不產乎物則气未嘗不全也又曰地有吉气隨土所起以起爲吉則以伏爲凶矣天下之地隆起者少平伏者多是吉气少而凶气多也气一而巳吉則俱吉凶則俱凶一起一伏千伏千起是一吉而間一凶千凶而亂千吉也紛紜錯糅坤元之气豈其然乎旣以平伏爲凶則今城郭人民之居何多居於平伏至凶之地乎城郭人民居於平伏之地者未嘗皆凶居於隆起之地者未必皆吉山鄕之民未必皆富且貴平鄕之民未必皆貧且賤是以起伏爲吉凶者虛也又曰左爲靑龍右爲白虎前爲朱雀後爲玄武玄武垂頭朱雀翔舞靑龍蜿蜒白虎蹲踞勢形反此法當破死予以其說爲非也靑龍白虎朱雀玄武之說本起於天文之家天文家以角亢氐房心尾箕東方七宿爲蒼龍鬥牛女虛危室壁北方七宿爲玄武奎婁胃昴畢觜參西方七宿爲白虎井鬼柳星張翼軫南方七宿爲朱雀卽史所謂東宮蒼龍房心南宮朱雀權衡西宮參爲白虎北宮玄武虛危者也凡天星之名皆天文家以人物形器名之而實無其形況二十八宿隨天而運初無定方今借以爲東西南北之定象固巳非矣至以東方爲靑龍實求其蜿蜒之狀西方爲白虎實求其蹲踞之狀南方爲朱雀實求其翔舞之狀北方爲玄武實求其垂頭之狀則誣謬之甚也仰觀天文東方七宿果有靑龍之蜿蜒乎南方七宿果有朱雀之翔舞乎西方七宿果有白虎之蹲踞乎北方七宿果有玄武之垂頭乎天象無靑龍白虎朱雀玄武之實則地勢不當求蜿蜒蹲踞翔舞垂頭之形也況天之東方七宿常名爲靑龍西方七宿常名爲白虎未或之攺也今一山也北墓目之爲朱雀南墓目之爲玄武東墓目之爲白虎西墓目之爲靑龍是於一山之間而可爲四象之目無是理也旣欲其蜿蜒又欲其蹲踞旣欲其垂頭又欲其翔舞是則山𨿽人可造爲朝營夕設亦難爲眾墓形勢之各給也況靑龍吉也何又嫌其嫉主白虎凶也何又樂其蹲踞是皆詰之而可窮者也又曰土以紅黃紫爲生气以靑黑爲死气予以其說爲虛也按禹貢兗州厥土黑徐州厥土赤埴墳梁州厥土靑黎雍州厥土惟黃壤則天下之土惟徐雍爲黃赤則惟徐雍爲生气吉善可葬之地惟兗梁爲靑黑則惟兗梁爲死气災惡不可葬之地若然則天下之人死者皆當求徐雍而葬之可乎然未聞徐雍多墓而兗梁無墓也兗梁之人死者所葬者皆靑黑之土矣未聞兗梁之人皆罹災受禍履貧蹈賤覆家絕宗如堪輿人之說也今兗梁之人仍多富貴吉慶之族則靑黑土爲死气之說爲無驗也又觀宣聖之墓在兗州曲阜之孔林顏子之墓在兗州之防山孟子之墓在兗州之四基山皆葬於黑墳死气之地也今孔子之後世爲上公萬祀不替顏孟之後皆有常官天下之善祥吉慶莫大於是是靑黑土爲死气之說爲無驗也又其法以山形之圓者爲金方者爲土曲者爲水頂圓身聳者爲木尖峭者爲火支脈之行以相生爲吉以相克爲不吉予以其說爲虛也設使後山爲金前山爲木是爲金之克木金旣克木則後山產物前山不能產物斯爲驗矣未聞前後兩山相依圓者產物頂圓身聳者不能產物也五形之山皆能產物各擅生气則相生相克之說爲無驗也況世有貧而無墓之家往往出艸茅而公卿由布素而臺閣此其遺體果受何蔭而然也且同一祖墓也或父貧而子富或子賤而孫顯或孟夭而季壽或兄華而弟枯以爲父子子孫孟季兄弟同一遺體也以爲本骸得气耶則父不宜貧子不宜賤孟不宜夭弟不宜枯而有不受其蔭者也以父子子孫孟季兄弟有貧富賤顯壽夭華枯之不同則以遺體受蔭之說爲無徵也世人欲信其說試先觀於堪輿之人乎堪輿之人爲其祖先父母相度墳兆安厝棺槨必竭目力之巧盡心思之營過於爲人相度當百倍矣而卒無一人之富一姓之顯者不過朝遊暮陟餬口四方鼓舌揚唇資生巨室而巳堪輿之人旣不能相善墓而福利其身與其子孫則必不能與人相善墓利人之身與其子孫也此其術之誕假明著大驗也推原其始不過因人情之澆壞世皆希慕富貴之人學究之徒覬爲卿相倚桑之女庶爲后妃搴旗之輩思爲建牙不軌之徒仰爲王侯故術者造爲不經之說迎其情中其欲預爲之兆遠爲之期故得行其術而竊其貲爾長掊奪之風作叛亂之气起非分之望騰無將之心甚非國家之福也今一世之人方且羅网於其內如夢不寤如醉不醒𨿽圭璋特達之士亦且甘其誣僞之說而亦何罪於庸庸瑣瑣貪污細下之人乎難術家以八字射決論一首今之術家爲珞琭三命之說者以人肇生年月日時支幹次列四柱謂之八字其法務取諸五行之平建日幹爲身主年爲根幹月爲提綱時爲翼佐以三者支幹加臨於日因其旺弱用忌而消詳之其克乎日幹者爲官星爲子其生乎日幹者爲印綬爲父母日幹之所克者爲才爲妻然是三等又以陽見陽爲偏陽見陰爲正也日幹之所生者偏爲食神正爲傷官與日乾雷同者偏爲比肩正爲劫財爲兄弟又以十干爲天元十二支爲地元支下所藏如子中壬癸水丑中癸水辛金巳土之類爲人元以逐歲干支加臨爲流年以十年干支加臨爲大運專以五行生克爲論者謂之子平家其爲耶律之說者以二十八宿爲天經四餘爲地緯日月五星爲七政於肇生之日分宮配垣以所躔生克而論剖吉凶者謂之五星家治其術者上自京師大藩每方不啻千萬𨿽鄕邑之小亦有百輩盤集以蠶食於其間大抵多楚越之人也蓋由盡一世之人承迷襲暗舉皆崇信而樂尙之自公卿至於民庶一切沒溺其必驗引薦者爲之先容延欵者爲之倒屣凡誕舉一子經營片事罹構末疾角鬭天水之官服賈幹利求名莫不取決於斯流是以工學而餬食者紛紛也究而言之是乃誑惑詼妄之術爾君子不道也人之生也富貴貧賤生死壽夭皆已冥宰而默定特非人之所能預識爾蕭條亭長歘起帝王憔悴織夫俄登將相莫爲而爲時至自成所謂造化之神茫杳不測也今星命之家則以人之貴富貧賤生死壽夭皆可終身了了前決而先定操方寸之紙斷百年之數則是造化之神反司於庸夫之手聖人難明而順受者皆可左契而取也有皇上帝乃失玄運之權矣寧有是乎其術八字雷同者則貴富貧賤生死壽夭同其決射可也今夫天子之生其爲年月日時將盡遏天下之生者而獨生之耶抑亦有同之者耶四海九州島之寥廓窮隅遐壤之眾黟其爲八字上與天子雷同者不知幾何矣使凡與天子雷同者皆得貴爲天子其術斯驗也苟爲不然此其術之不可信也予嘗執此以詰術人沈生沈生曰天子不言命超乎五行之外者也其言似矣予又詰之曰天子而下不有世襲爲王爲公爲侯爲伯爲揮戶者乎今之天下若人也不啻數萬輩矣皆生而享成爵食定祿者也其生之年月日時也亦將盡遏天下之人使之不生而獨生之乎抑亦有同之者乎若人也數萬輩則同其年月日時者不啻百萬輩矣則百萬之民何不盡得爲王爲公爲侯爲伯爲揮戶也不能盡得爲王爲公爲侯爲伯爲揮戶斯八字之說無驗也沈生曰先生且休矣僕誠無以應先生矣則又詰之曰爾治子平之學者必自信其術之必然而後可以望人之信之也爾今不先自信其術矣而何以望人之信之也沈生曰何謂也予曰汝苟自信其術也必當自審其八字於某年月日爲財者相旺而宜於金錢也於某年月日爲財者衰虛而不利於金錢也則當止擇其饗利之年月與日而爲之列肆行遊以求之其不利之年月與日爲之閉關息趾可也今爾歲無不求之月月無不求之日勞勞皇皇奔走於塵埃伺候於臺府浮翺於國都蓋無曠時矣豈將爾之年月與日盡宜於金錢者乎不盡宜於金錢而爾輩求之不置蓋緣自本不信其術何時必利何時必不利故一切冒昩而求之則是巳先不信其術矣安能望人之信之也沈生曰先生且休矣僕誠無以應先生矣或曰然則日者之言往往昭驗者何也予曰其驗者乃其操術之巧耳非有決然之數可憑而驗也天下之惑溺於是久且深矣何謂操術之巧夫人之生斯世也其身之所遭不過貧也富也賤也貴也生也死也壽也夭也大要八端而巳天下之人不貧則富也不貴則賤也不死則生也不壽則夭也術者操此八言而曰爾貧爾富爾貴爾賤爾生爾死爾壽爾夭曰爾貧爾富也其不貧不富者已矣其貧者富者則輳合其言而驗矣曰爾賤爾貴也其不賤不貴者巳矣其賤者貴者則輳合其言而驗矣其於死生壽夭也亦然蓋其所執者八端而盡古今合天下之人咸槪於此矣凡扣其術者不輳驗其言貧則輳驗其言富不輳驗其言賤則輳驗其言貴不輳驗其言生則輳驗其言死不輳驗其言壽則輳驗其言夭非術者之能言貧賤富貴生死壽夭也人自以其貧賤富貴生死壽夭輳合而驗之也何必日者卽使不辧菽麥不識奇觚之人使之列日者之肆有咨命祿者皆告之亨吉則千萬人之中必有亨吉者矣其亨吉者則以厥人爲昭驗也皆告之窒困則千萬人之中必有窒困者矣其窒困者則以厥人爲昭驗也有咨商賈者皆告之倍利則千萬人之中必有倍利者矣其倍利者則以厥人爲昭驗也皆告之貲喪則千萬人之中必有貲喪者矣其貲喪者則以厥人爲昭驗也有咨疾疚者皆告之眉耉則千萬人之中必有眉耉者矣其眉耉者則以厥人爲昭驗也皆告之凋殞則千萬人之中必有凋殞者矣其凋殞者則以厥人爲昭驗也殊不知列肆之人乃不辧菽麥不識奇觚者也人自以其亨吉窒困倍利貲喪眉耉凋殞而輳合驗之爾由是觀之則斯術也可以不挾籌策不談五行不陳眾曜而可以論人者也可見斯術之誑惑而詼妄也且天之生人無異於生物人之生也旣有年月日時則物之生也亦有年月日時也人之年月日時可據以爲凶吉則物之年月日時亦可據爲凶吉者也則魚之育子一生累萬累萬之子累萬之魚也萬魚之生同時而散於江湖也其果一魚中罟而萬魚俱中罟耶豚豕之孕雞雛之出同時而生常有十餘其割而烹之果有先後耶抑亦同時而割烹之耶其中罟割烹不同則其生年月日與時無據也知生物之年月日時無據則知生人之年月日時亦無據也且天之生人陰陽之交五行之會無所不具者也今日者於八字之中無甲乙寅卯者則曰無木無丙丁巳午者則曰無火無戊巳辰戌丑未者則曰無土無庚辛申酉者則曰無金無壬癸亥子者則曰無水若云無木必其人之內焉無肝外焉無目者也內不無肝外不無目則無木之言虛也若云無火必其人之內焉無心外焉無舌者也內不無心外不無舌則無火之言虛也若云無土必其人之內焉無脾外焉無肉者也內不無脾外不無肉則無土之言虛也若云無金必其人之內焉無肺外焉無聲者也內不無肺外不無聲則無金之言虛也若雲無水必其人之內焉無腎外焉無耳者也內不無腎外不無耳則無水之言虛也今觀八字之有缺者其形體未嘗缺也則是五行之生未嘗少也且日者常云金多善義木多善仁水多善智火多善禮土多善信則是以無金者必無義無木者必無仁無水者必無智無火者必無禮無土者必無信無義是無羞惡之心矣無仁是無惻隱之心矣無智是無是非之心矣無禮是無辭讓之心矣無信是無誠實之心矣必非人而後可豈有名之人也而於斯五者乃有多少有無之分乎其論六親亦以四柱爲之準驗以印綬爲父母則無印綬者將謂人非屬毛離裏者乎以比肩爲兄弟則無比肩者將謂舉無﹠﹟63150﹔﹠﹟62323﹔目鳥﹠﹟63151﹔鴒急難者乎以財爲妻則釋老之家未必甲乙俱無戊己丙丁俱無庚辛戊己俱無壬癸庚辛俱無甲乙壬癸俱無巳午者乎以官爲子則貂閹之輩未必甲乙俱無庚辛丙丁俱無壬癸戊己俱無甲乙庚辛俱無丙丁壬癸俱無戊己者乎君子之可幹祿果皆庚辛臨於甲乙甲乙臨於戊己戊己臨於壬癸壬癸臨於丙丁丙丁臨於庚辛者乎一財一妻也則天子一後二妃九嬪二十七世婦八十一禦妻者八字之中何所見乎一官一子也則嗣胤之繁至於累十者八字之中何所藏乎樂妓之命亦有正官則若夫果正否乎其爲淫濫果皆涉犯咸桃者乎世臣武弁果皆年挾官印者乎鴻鴈亂離果皆丑北卯東而柱多隔角者乎四殺庫墓辰戌丑未之運果皆蹭蹬者乎筋拘目瞽果皆木被金傷而火遭水克者乎田疇萬頃於井授之日當何驗乎納粟買爵於鄕選之代當何取乎於父幹而衝擊子可曰吾命然也而當悖其父乎於子幹而乖背父可曰吾命然也而當虐其子乎於兄弟之幹而矛盾兄弟可曰吾命然也而當胥戕其兄弟乎於妻之幹而有配合之多也夫可曰吾命然也而當不修帷薄可乎雙舉之子一吉一凶一貴一賤何以異乎命而富也可曰吾命然也吾徳無修不妨其富而不義之貫鏹皆可以取乎命而貴也可曰吾命然也吾徳無修不妨其貴而不義之軒冕皆可以居乎且其五星之說系風捕景益爲誕謬略爲指斥如日月皆一也則曰太陽僅一太陰有五五星皆一也則曰木土與水皆六火金皆二其理何在乎又以十二地支布之爲宮命宮爲一財帛爲二兄弟爲三田宅爲四男女爲五奴僕爲六妻妾爲七疾厄爲八遷移爲九官祿爲十福徳爲十一相貌爲十二其次第相生命名取義何所本乎命宮何榮於二曜財帛何耗於土兄弟何局三人於金田宅何失祖業於火男女何定五二於日奴僕何丰於羅妻妾何蔭於木水疾厄何瘢痕於金計遷移何客旅於炁土官祿何卑薄於計孛福徳何減破於火土相貌何陷弱於日月是皆尋繹其說而不可通解者也其宮十二人皆有之矣廉潔之臣財帛何儲列仙之儔疾厄何論驅走之賤奴僕何徵閨房之姬妻妾何應不耦之輩男女何徵不毛之鄕田宅何準舟楫之子豈盡遷移誅戮之徒豈無福徳戚施籧篨而得相貌齊氓編庶而宜官祿是皆尋繹其說而不可通解者也且其援古爲證又曰河上之懼七殺也宣父之畏元辰也峨眉之闡三生也鬼谷之播九命也魏武首風以爲水火相克也夷齊餓死以爲貴值耗空也劉阮棲隱以爲印逢水木也項籍自裁以爲四大空亡也淮陰見縛以爲天地轉殺也凡此古人之迹何策書之而伊誰傳之也書之無策傳之無人則爲是言也誠誕語也且術者之家以貧夭歸之愚人富豪屬之賢士蓋以富而貴者目爲嘉命以貧而賤者目爲醜命則是劫鈔饕餮之富莽操懿溫之貴乃財旺生官是其羨賞者也尼軻之坎躓回憲之貧窶乃身衰遇鬼是其嗤鄙者也而不知人之爲命自天子至於庶人一也無二命也何也民受天地之中以生中卽命也能者養之以福不能者敗以取禍養是中而善者斯爲嘉命也敗是中而不善者斯爲醜命也命之嘉醜人之福禍在於善否之分而非以富貴貧賤論也使其善也富貴亦福貧賤亦福無往不得富貴貧賤皆嘉命也使其不善也富貴亦禍貧賤亦禍無往而利富貴貧賤皆醜命也或曰不善而富貴之禍善而貧賤之福何以見其然也予曰子見富貴者揮攉盈侈洋洋赫赫之盛以爲無禍之形乎富貴而不善則百姓怨之詛之鬼神害之天地損之其心惴惴然荏荏然焦憂以保之所履者危機所趨者殺阱所遺於子孫者皆覆宗亡家之胚胎也斯非其禍者乎子見貧賤者式微涼寡卑卑瑣瑣之陋以爲無福之徵乎貧賤而善則百姓頌之美之鬼神護之天地益之其心優優然坦坦然熙樂而安之所踐者吉門所升者亨階所遺於子孫者皆昌族顯家之基幹也斯非其福者乎故人之爲命當以善否爲嘉醜而毋徒以富貴貧賤爲也故曰人之命一也一者善也無往而非福也無若是之紛紛也故仲尼曰齊景公有馬千駟死之日民無得而稱焉伯夷叔齊餓死首陽之下民到於今稱之其無得而稱者非其不善而爲命之醜者乎其稱之不巳者非其善而爲命之嘉者乎是知景公富貴保僅一躬而夷齊之榮華萬世饗之也斯言也日者不足與語也所以語夫儒家者流熒惑沒溺而信之者也今也猾黠之流則又羅集一郡一縣之八字戶聯家次其貧賤富貴生死壽夭之巳然者皆默鈐而私記之謂之春法凡踵肆而扣者靡有不驗殊不知巳往則神將來並昩也其作姦騁僞若此而世之信之者果哉其不智也夢覺論一首南郭子閒居客有操列禦寇之說者謁叩曰昔者鄭薪人蕉鹿之事自薪人傍人室人之不能明也以及士師鄭君國相之不能辧也凡二千年盈於玆矣敢決諸子予曰僕也呼之心吸有不識吸之心呼有不符時矣呼吸之邇且迷方也而何以決諸二千年盈之迢杳乎客曰昔之有夢有覺也與夫今之有夢有覺也均也謂夫異者則呼吸誠吳越矣以均者言之𨿽萬世瞬頃爾而區區姬周之年何足遐也子其靳捨我乎拒扞我乎而何其托之不亶也予曰若然則僕試夢而言之而子試夢而聽之且夫子以人之夢也將以躬夢之耶抑亦有所代夢之耶客曰子何紛予之甚也三尺之嬰咸識夢之由夫躬也曷有夢也而可代之云也予曰無代之者必有恆主也子以人之恆主也將奚在乎客曰是無難言也今之湛湛靈靈能覺能知能視能聽能食能飲能堅能白能喜能怒能哀能樂能好能惡能是能非者乃人之恆主也予曰所謂恆主者一者主乎萬者主乎常者主乎不常者主乎處者主乎寓者主乎客曰故聞之聖者一爲主常爲主處爲主予曰子以一爲主也則子之所謂覺知視聽食飲堅白喜怒哀樂好惡是非有萬其眾矣是無恆一也以常爲主也則甲覺移之乙知乙知移之甲覺視者移聽聽者移視食者移飲飲者移食堅者移白白者移堅而喜怒哀樂好惡是非之相移斯須之際幻變疊更新新紜紜不知其幾矣是無恆常也以處爲主也覺者去知者來視者去聽者來食者去飲者來堅者去白者來喜者去怒者來哀者去樂者來好者去惡者來是者去非者來而虛明之舍交入互據物競寓之是往來者皆客心也𨿽郵傳之應不若是勞矣是無恆處也一者掩眾常者傾變處者化寓而子之恆主何在哉一者掩是眾者夢也常者傾是變者夢也處者化是寓者夢也安得謂之非代夢也乎是故語夢覺者必揭指夫主也客也之所以爲夢爲覺而後可以語夢覺也且夫世之人也以寤而接者爲覺寐而覯者爲夢凡百歲之間寤寐者等則覺夢半也將以覺者爲主乎則覺一覺常覺處而無夢客夢者爲主乎則夢一夢常夢處而無覺客將以覺者爲覺乎爲夢乎以夢者爲夢乎爲覺乎吾復諏子以覺爲主也則覺者之物可挈入夢而不爲夢格以夢爲主也則夢者之物可挈入覺而不爲覺阻今也覺物不可夢而執也夢物不可覺而有也莊周之蝶未聞泛於漆園黃帝之弓劍未聞佩於華胥覺其爲主乎夢其爲主乎是覺夢者皆無恆主也而覺者誰覺夢者誰夢乎且夫凡庶之見以按而可有者爲覺實覩而不可端尋者爲夢虛今天下之人選嬙旦艷絕之色享夫目也奏五八要妙之音享夫耳也膳水陸羽毛之珍享夫口也矜冕玉黼黻之章享夫躬也以爲恆按而有也莫不畢巧盡僞而求營之然而倏忽以死則目爲腐耳爲槁口爲魄躬爲塊是時也色不映腐音不達槁味不薦魄章不被塊平生之可耀炫而揮攉者不可銖將而往也其與夢者之物不可挈而覺者夫何異則是凡覺之所擅者皆夢虛也彼方夢而誇之人方夢而羨之者惑之甚也客曰覺者爲夢乃今幸始聞之矣然則夢亦有覺乎曰有子觀夢者之覺知視聽之狀也非外夫覺者之覺知視聽之狀而覺知視聽之也安得謂之無覺客曰覺又爲夢夢又爲覺覺夢之區淆矣然則覺夢之地孰是乎孰非乎孰公乎孰私乎予曰子其何言客曰吾從世俗之見當以覺爲是且公而夢爲非且私也予曰果覺是而夢非則今世俗之人有隴金如丘匯珠成淵以官方爲鈔劫以位爵爲网罦以氓庶爲魚肉上空國家下竭編閭掊饕不厭若虎若豺者而夢爲廉約有面和內螫心包九疑腹危羊腸中森戈矛掩人若機墜人若阱者而夢坦夷有在朝作姦諂媚不忠嫉聖爲仇擯賢爲辜擊仁爲敵者而夢禮士有行路父母譬懟昆弟塵屣友儕參商妻子者而夢蹈倫此非覺非而夢是者乎豈非天眞者汨沈於覺而露發於夢者乎果覺公而夢私則今世俗之人有淑修良吉之民陷於苛虐而夢綏保宦旅亡歸之子背棄桑梓而夢故鄕王侯卿相之器寥落艸澤而夢旌牙道徳玄虛之叟和混污濁而夢臺島此非覺私而夢公者乎豈非天道者紊繆於覺而昭明於夢者乎客曰覺非者夢是則覺是者或夢非也覺私者夢公則覺公者或夢私也然則覺也夢也孰眞乎孰憑乎予曰覺之名何始乎自夫夢而得之也夢之名何始乎自夫覺而得之也惟有夢也而後有覺惟其覺也而後有夢夢苟不立何所顯覺覺苟不彰何所別夢何實何虛何眞何憑何是何非何公何私夫覺者夢者皆掩者傾者寓者覺夢之也而一者常者處者未嘗有覺未嘗有夢也且吾將語子以覺乎則子方今與天下之人共寢而駢夢也𨿽語之覺不知爲覺也吾將語子以夢乎則子方今與天下之人的然以爲覺也𨿽語之夢不知爲夢也不可語此而彊爲之語者夢語也是欲寤子而反重子之夢也𨿽然彊而語子言固夢也閉而不語子默亦夢也吾之有知於夢不夢之判者亦夢也吾之有知於夢不夢之判爲夢者亦夢也子方夢諮矣吾安得而無夢對吾方夢析矣又安能以解子之夢惑然則禦寇之策載安知夫鄭之薪人得鹿而蕉覆之者與夫傍人之得室人之議也非果夢乎又安知夫士師之非夢決鄭君之非夢嘻而國相之非夢詢乎吾也覺而不知其有夢也夢不得而詳也夢而不知其有覺也覺不得而詳也安得無夢無覺一夢覺者以弘子夢覺之心乎客曰吾乃今知覺之非覺而夢之非夢也吾乃今知覺之亦夢而夢之亦覺也吾乃今知有無覺無夢者主於覺夢之外者也吾覺矣吾覺矣微子之言其殆與天下之人終夢而無寤矣

卷第三十書七首寄北郡憲副李公夢陽書一首附北郡憲副李公夢陽答書一首答吳郡太守戴公冠一首附吳郡太守戴公冠書一首答武林方九敍童漢臣書一首附武林方九敍童漢臣書一首答蔡羽書一首

五嶽山人集卷第三十吳郡黃省曾著

書七首寄北郡憲副李公夢陽書一首省曾伏迹南海企懷髙風久矣念自總發以來好窺覽古墳竊希心於述作之途緣此道喪絕遐闊學士大夫皆安習庸近迷沿瞽襲上者深餖詭結下者縱發放吐此騄驥所以空羣而和玉所以希貴也悲夫悲夫不復古文安復古道哉聖代鴻澤流沛人文大彰故河精嶽秀鳳彩星華乃鍾萃於先生由是巴曲塞宇而白雪孤揚鄙音彌國而黃鍾特奏至勇不搖大智不惑靈珠早握天池獨運主張風雅深詣堂室凡正徳以後天下操觚之士咸聞風翕然而新變寔乃先生倡興之力回瀾障傾何其雄也卽如吳下徐昌谷少綜鉛槧作賦海濱旣而釋褐紫庭與先生締金馬之交每聞品論輒終夜不寢以思攺舊矩可謂奮厲焦苦矣方得彬彬然髙翔藝林惜乎命壽不將未見其止先生鑄陶感鼓而倡興之力昭昭乎布諸耳目者不可紀矣省曾河南汝寧人也國初以武弁家於吳今爲吳人少從諸生困躓奇薄無風雲之便阻遏攀造然蘊心積慮非一朝矣曩時常謂丈夫生世進不得振耀王庭揚搉治體恢展經濟發揮聖謨卽當裹糧躡蹻周遊五嶽窮覽六合舒豁襟抱選長林廬大壑撰造一家之言以垂托不朽告之交識或笑或賞白巖先生遂呼爲五嶽山人賦詩寵行將追向平之髙蹤矣計惟發軔時卽遡黃河薄戾宋都登龍門伏下塵以咨叩大君子洪蘊究討文章指歸庶幾不虛皓首但上戀老親下顧弱子蹉跎停撓年逐東流夙懷不遂心悰郁惱惟仰天唏噓而巳玆復不言齡算曷常恐一旦燼滅則二十年景懷之私徒抱恨玄臺爾矣公烏知哉公烏知哉敬因程自邑僭布區區且有請質焉陋昧愚瑣嘗妄謂詩歌之道天動神解本於情流弗由人造故虞書顯爲言志泗夏標之嗟嘆古人構唱直寫厥衷如春蕙秋蓉生色堪把意態各暢無事雕模末世風頹矜虫鬭鶴﹠﹟63150﹔﹠﹟62674﹔﹠﹟62764﹔帀﹠﹟63151﹔相述師如圖繒剪錦飾畵𨿽妍割彊先露故實𨿽富根荄愈衰千葩萬蕊不如一榮之眞也是以小夫或誇達士弗尙匪難作者亦鮮賞音豈識鴈唳哀哀而會節鸝鳴響響以成章凡厥有聲無非律呂之數也但世人莫察自然咸遵剽假古途𨿽踐而此理未逮藝英𨿽徧而正軌未開秀句𨿽多而眞機罕悟獨見我公天授靈哲大詠小作擬情賦事一切合轍江西以後逾妙而化如玄造範物鴻鈞播气種種殊別新新無巳而脈理骨力罔不底極豈世之徒尙風容色澤流連光景之作者可得而測公之藩垣哉布賤索處無由多得珍撰每於士紳家借錄諷詠洋洋乎古賦騷選樂府古詩漢魏而覽眺諸篇逼類康樂近體歌行少陵太白古文奇气俊度跌蕩激昂不異司馬子長又間似秦漢名流嗚呼盛矣盛矣昔李杜詩聖而文格未光韓柳文藪而詩道不粹豈惟聰識之難兼哉日月幾何力固有不遑矣何我公凝稟之全而述作之備也往匠可淩後哲難繼明興以來一人而巳公之華名飛照四裔豈待江湖耕釣者之稱頌哉亦以見雲山煙澤有此好慕鄙生耳不知公果以爲然乎今有號稱海內名流而乃爲論曰文靡於隋其法亡於退之詩溺於陶其法亡於靈運嗟夫嗟夫是何言哉隋不足論至於退之陶謝亦可少寬宥矣獨謝集稍不易評愚則以爲登涉之言締構密致妙絕窮情極態如川月嶺雲玩之有餘卽之不得𨿽骨气稍劣建安而寓目輒書萬象羅會使後代擅場之士內無乏思外無遺物皆斯人爲之啟導也前薪見淩勢固宜然文彥無窮不可欺也徒以體語俱俳病之則三百之中往往而是所系於詩者當辯其眞不眞耳俳不俳又烏足較哉執是而言是貴形膚而略神髓者也豈不有遺論乎省曾亦焉知是非但於心有所不安憫惻髙賢受誣恐紛亂來者視聽聊一請質耳我公其詳教之南鴻之便勿吝報音鄙言數首僭求削示幸甚幸甚倘不卽上命駕有日北望云空無任惘然附北郡憲副李公夢陽答書一首夢陽再拜啟五嶽先生古道自邑來辱致華牘奇帙兼之髙篇展之爛然誦之鏘然目之蒼然淵然蓋所謂希世之珍也僕潛伏空谷久矣跫然之音胡爲乎來哉夫志士死道貪夫死財故攬仁收義汲汲若不及者君子之所以樹名慢藏深積孜孜若不足者小人之所以穢身故曰有若無實若虛公私之用別而務得之心一也僕西方之鄙人也少鮮師承白首多岐獨往𨿽力夾持則寡甘心丘壑弗求知聞者垂二十年矣吾子乃忘巳羨人注神馳想發爲英章掞其密義過推踰獎布誠剖疑取諸同聲之末定交千里之外豈非仁義之懷切汲汲若不及者邪夫水一也灘聲而淵寂者淺與深殊也吾子何奧弗探何明弗則機觸而天動才運而飆發思出而泉湧固所謂萬人之敵也橫照今古燁如懸鏡尺牘千言鑿鑿中的乃顧欿然自視定同聲之交於千里之外非有若無實若虛者能如是邪婚嫁果畢五嶽必遊僕老矣尙能撰杖屨以從聆玄論覿睟顏竊至人之靈气或能破慳祛鄙吞精蛻凡長嘯溘埃之表昔李白遇司馬子微謂可與神遊八極遂賦大鵬以見志吾子固希有之鳥也所慚僕非圖南翼耳何日坐云崖濯洪流髙議大觀與君共之秪增惓戀耳嘉靖戊子小滿寓大梁夢陽再拜答吳郡太守戴公冠一首省曾謹再拜奉書邃谷郡公閣下承不棄蕪瑣殷勤遣札目以國士諭令詳定何舍人集編次之紀蓋欲出吐涓細以益河海省曾非其人也𨿽然僕於文藝不敢謂能素於緒端頗識一二安敢以無言報也諦觀舍人諸集所謂使集者南宣敬皇帝哀詔時所作也所謂家集者劉瑾柄國謝病還鄕時所作也所謂京集者薦直內閣制勑時所作也所謂辭賦集者總前後之辭賦近於楚漢之體者也所謂內外篇者亦總前後之雜文以談理撰事不同而兩之者也其命名之義各有歸向且道之屈伸世之屯泰情之憂樂造之近遠悉是乎寓然亦有所未盡安者如詞賦旣有別編則渡瀘進舟畵鶴三賦便當入此不可復系之各集矣雜文旣分內外則使自嗤盜文以下家自送孫處州序以下便當入此不可復系之各集矣若曰渡瀘諸賦嗤盜諸文是使時家時京時所作則所謂詞賦集內外篇者亦不出使時家時京時所作也何不遂系之各集乎旣巳別出則三賦諸文亦宜從類而處矣此所未安者一也周道衰而聘問風雅不行於列國至於屈原乃著離騷以申諷諫原楚人也謂之楚辭此風雅之變也漢興枚乘馬揚而下競爲麗衍之賦淫溢恢放此又離騷之變也自孝武立樂府以采歌謠以觀風俗以薦郊廟而古詩之道蔚然復興繼而五言之目一開舊述新創淪及近變詩之流變至是極矣由此觀之四言一類也辭賦一類也樂府一類也五言至於近體骨調不同亦一類也及覽劉歆七略詩賦自爲一略而此略之中又分五種則從來古哲咸忌混淆先生詞賦別爲一集當矣但四言樂府亦宜各爲一編不當尙系各集此其未安者二也所當更定者惟此而巳若如太卿所論欲更辭賦爲擬騷則又不可旣曰辭則騷在其中矣曰辭又曰賦則騷與賦又自分別矣不必更加擬騷於九詠七述之上也況七述是祖學七發七啟七命之體蓋賦類也非方朔七諫之比又安得謂之騷乎是見其墻而不覩其裏者也其謂滕王閣歌非騷之名欲攺爲辭亦不可夫作之似騷不似在體不在名也體苟似焉則名之殊也何計體苟不似則𨿽名爲騷亦安得而彊同之哉昔李白鳴臯歌歌也以其體不背騷晁朱輩編入楚詞後語矣未聞攺其歌曰辭也又欲簡其詩之題也亦不可題者詩之根形也詩者題之枝影也若枝不附根形不對影恐涉於後世所謂無題之類矣三百篇之序亦不厭繁而漢魏以下命題了了可法不必貪約務省以失詩人之本旨也其謂古人文集無稱篇者乃欲內外篇不可以稱篇亦不可許愼氏曰篇者書也班固藝文志所載六藝諸子以下皆稱篇焉則篇者亦古人聚文之常稱也梁阮孝緒七錄經典記傳子兵文集術伎五錄謂之內篇佛法仙道二錄謂之外篇則文集在古亦有稱篇者矣何所忌諱無稽而不可用乎但內外之分起於先秦而衍於後世今之莊葛可考也言有精粗而別爲內外亦何有疵若曰不逮莊旨此固同矣亦何減於抱朴阮孝緒之錄灼有明證乎且集之爲名創於漢之東京蓋因屬文之士旣眾後之作者欲觀其體勢而辯其風流故總聚焉而謂之集如文章流別集集苑集林集鈔集略之類是也乃輳合眾家而爲之名耳後世之人總聚一家之文亦因借集之名以歸焉沿效至今不攺然則篇之稱名於集尢古未見其不當也其謂賦之發序不宜太冗刪用數言者亦不可宋玉髙唐餘二百言揚雄羽獵幾三百言其長楊亦不下百言班固兩都幾四百言今設與之刪爲數言尙何以爲序乎凡賦之序本無不可有本有不可無本繁不可簡本簡不可繁若欲刪本繁而爲簡是欲截鶴之長而同鳬之短也今省曾酌審編次之法宜稱何氏集捲第幾爲之綱先以四言詞賦次之樂府次之古新分爲上下古今詩使集次之家集次之京集次之內篇次之外篇次之爲之目如史記一百三十卷爲之綱帝紀年表八書世家列傳爲之目然後統會有紀而布分不亂倫類不謬而前後不越散逸不憂而增入可繼亦庶乎其可矣倘有缺漏無吝教言如可采納當先具目錄呈上童子將札恭承教旨非敢憚勞也無任悚息五月初一日省曾再拜附吳郡太守戴公冠書一首五月三日冠頓首五嶽先生國士足下冠不肖中州之鄙人也少從大復何先生遊始知舉習外有古文之學時懵焉不明大復𨿽諄繁詔之不能領契明珠之示而飄風之棄迄今思之未嘗不顏赧中懊也然而區區韻語稍或步趨模像得先生之纖末爾大復教廸後生傾吐情實溫誘和燻使人漸陶不覺其入純精玄默如圭如玉其成我也蓋於冠有大造之恩焉故昔者處先生之門𨿽執爨服役冠且不辭而況叨濫微官可以爲報之地乎嗚呼先生逝矣惟玆遺文數卷乃先生不朽所系先生𨿽嘗手自編纂然亦屢更續入卒無定集僅僅搜此或整或亂僕欲彊爲詮次然猥淺失學不堪任此仰惟五嶽國士足下鳳翔吳中以文章發名四海僕家食時卽聞我河豫人家稱戶頌知有五嶽山人也及至京師如白巖喬太宰開口論天下文學卽首舉足下曰古有天下無雙黃童者今也重見其人矣尋官於閩閩之去吳益邇而閩之人道足下者益詳咸目足下江左第一流才子也由是觀之則天下文衡非子其誰執而僕此耿耿未畢之忱非子又將誰托耶入郡以來百務交委未遑經理邇者承示諸作詩與少陵太白爭雄其妙不容贊矣若詩古文蒼然瑯然秦漢格也冠𨿽不明不敢冒譽竊觀今之諸家恐皆不先於子矣羨服羨服大復集詩文錄稿凡幾十幾卷通此馳上煩足下卽爲編次不日郡中雕梓行之也其在秦中者尙有所遺巳往大復家訊去寄至亦便送覽近見貴鄕都南濠太卿嘗一出此集示之但其論似欲悉變大復自定之舊冠聞之悚然心疑如欲更詞賦爲擬騷又謂滕王閣歌宜攺爲辭又謂詩之題目繁者盡欲刪略就短又謂文集不當稱篇及分內外又謂賦序太冗但宜節畱數言太卿之論大抵若此今敢重煩足下幸賜酌之裁之畢竟應否如何先示之報使冠渙然發蒙然後從事乃安心爾庶不孤大復泉臺之望也此後凡有商搉不勞玉趾到郡蓋足下大賢國士使冠晏然以南面臨之相語祗增愧戾爾惟望遣一小蒼頭待堂事畢暇竟至敝衙擊板以入爾幸勿以俗吏爲意凡集中有未妥者均乞注神使早得流行大復逝矣𨿽不能酬冠之圖報尙有日也惟足下念之不悉冠再拜答武林方九敍童漢臣書一首六月二十四日省曾頓首禹績南衡二君足下往歲屈趾蓬廬攜把若故肆談名理妙析玄暢遂西旭日臨流竟分莫可稽駐每憶同襟地緬情屬勞心有切忽寓綺紮剖鯉讀之若覩容範乃承評鑑超獎過標撫形惶息況今之騷夫文子靡不自崇偏持寡蘊尺寸之學卑視四海此古人所以有獘帚千金之嘆也故或促對晤語佞相難拒務伸巳長或洞別迷昧面彊褒譽背則排誚此通方之智天下鮮遘也二君靈授天與早陟堂奧皆摩霄騖極揮珠吐云何近賢疲模悴矩多無成於皓首而二君超翔峻詣乃悟解於英年也川嶽所培實曰奇寶顧復虛衷斂鍔諄懇下詢鄙人少服此藝交締寡髙唱之賢無以資發至於迂行惑步屢陷旁蹊而後精惟亟反措之康衢耳然陽白和寡恆慮獨立玆得二君挺興又聞國彥張子文東輩齊鑣並策翩翩度前此實七子三俊天作其羣也吾無徳孤之憂矣僕嘗愛陸生有云詩緣情而綺靡一言盡之緣情者質也綺靡者文也故衷裏弗根者靡孚格之感斧藻不備者缺揚耀之色然包文挾質誰不談之但良玉醜碔𨿽姿彩相似而眞僞迥殊此當契辧耳故讀之枯凋輳合者皆僞也使人意動情應者皆眞也故志者質也言者文也鳳凰所以絕音於羣鳥者以所托者遠耳此豈庸細所易語哉二君明哲聊一質之嗚呼行卓者必駭調髙者多嫉此自然之勢也百年之後彼訕口者安能爲不杇之累哉小兒疾巳向瘥深佩縈懷武林之遊以涼秋圖之當先報音也陳君遄歸無以布悉省曾再拜附武林方九敍童漢臣書一首方九敍童漢臣頓首再拜五嶽先生臺侍別自玄月再歷靑陽合璧不停四序紛薄晬顏玄論邈不可親違喬入谷如何如何僕泥沈腐域瞽習塵趨𨿽駑心望遠而鷃翼難髙豈直無前終丁困斃揣而論之寔山川之不肖者也曩者旣辱淸教兼惠佳篇攺容誦之不能釋手古意四章十九首之最艷歌諸篇齊驅鮑謝七言絕云卿必簡律詩王駱燕許吁哉作乎自古風雅之盛未有若此者也近獲觀空同帝範二序靈珠在握歡喜無量上追炎魏下薄晉梁粹並珪璋富踰綺縠唐始以還一人而巳近時李獻吉何大復𨿽世稱名流揆之先生酌理匠辭總轡古術𨿽長轅大轂馳聲千里豈若先生躡景摛風無可把玩者乎斧藻一時躍入堂奧先生尸之不得自謝樗材濁稟秪郁景懷古人有曰旣見聖亦不克由聖僕之謂矣媚景不畱煙湖索冥拭目朝昏凝瞻屈駕來卜何如想令嗣卽得康慰鄙懷陳鳴埜來敬裁片素聊展蕪衷敢俯希朗鑑用剖渴思春季二十六日方九敍童漢臣再拜答蔡羽書一首省曾頓首九逵蔡君足下省曾八歲而能文十歲而通經弱冠而知道君父之理講之昔矣所以欲遊五嶽者非貪蘿薜而惡珪紳癖泉丘而卑軒廟耽寂寞而少經綸也蓋以皇天建辟纁英聘傑獵聖羅賢而立之於位者凡以爲民也今之仕者爲民乎爲身乎其事可得而見也童習乎章句壯騖於鄙文曰吾以是靑紫也吾以是田宅也吾以是金府也玉聚也蕩乎海內其風如一而爲民者﹠﹟62074﹔﹠﹟63139﹔代之鮮矣苟有一二者出於其間則必皎皎諤諤而大拂乎上下縣官有雷霆之誅宰相有魑魅之謫僚貫有萋菲之謗而豈能朝暮容乎小子𨿽有命祿而顯也亦安能同於波流之士必將巍揭而孤立也巍揭則災被孤立則禍來蒼生未濟而身已危矣危身則敗孝而傷親保位則頹忠而慢主傷親者無仁慢王者無義此之謂廢民小子所以長思緬慮而必之乎五嶽也五嶽之地僕豈徒之蓋將撰造一家之言登諸竹簡藏諸名山以付於來哲耳不亦俊偉光世也哉不亦俊偉光世也哉下視此輩不啻大鵬之於蠛蠓矣足下又曰事親以榮人子苐一義不意足下髙朗之士而有此鄙昧之談也若然則孔孟之卒老不可以爲子而凡鷙賊而軒冕者皆升於純孝之堂矣況今靑雲之客往往驕悖其所生而二人者以其貴也反低首下气而不吝遂有終身仕穽而不得一日周旋於菽水者孝惡在乎夫孝者出於性分而何榮卑之間昔舜之未有天下也躬服歷山之耕以養瞽叟而烝烝之名不在被袗衣而始加之也噫爲人子者修身潔行不污踐而苟蹈希於上哲不辱其親以所養而養斯亦巳矣榮者能之則孝歸於榮者卑者能之則孝歸於卑者𨿽屠販芻蕘之人亦可以肩曾而跨閔也而況學古以明道者乎且學古明道者其名嘗日月於天壤而父母之名因亦隨之而無朽如叔梁之稱耀於世家鄒母之賢光於列圖者良由孔孟爲之子也使尼氏非聖軻氏非賢則其親艸木也久矣由此觀之孝莫大乎是子略而不言乃規規於一爵一官之奉以爲孝此誠習俗之陋而非所望於足下者也又以空言無施見誚則是訾六經於三家之下排七篇於王讙之後尢非通人之論也夫五嶽小子必遊遊且必以聖賢之道發之於文以成一家之言歸於故鄕仍親農作於南海以竊附乎向長梁鴻之末則僕之志願畢矣足下審之其有取乎是也幸無靳言省曾再拜

卷第三十一書六首寄參贊喬公宇書一首再寄冢宰喬公宇書一首與文恪王公論撰述書一首答新建伯大司馬王公書一首與司空何公孟春論易書一首與陸芝秀才書一首答山陰戴嶽書一首與聶蔡二郡公黃朱二令止奪寺觀書一首

五嶽山人集卷第三十一吳郡黃省曾著

書六首寄參贊喬公宇書一首省曾再拜參贊白巖先生閣下自往歲盛冬處公門下供鉛槧之事者兩月抽篇摛句皆當公之懷以爲少知作文之樞括是以安焉臥秦淮之雪而守金陵之歲公又能溫之以罄咳賜之以顏色暖之以薪炭飽之以玉粒醉之以法醴宴之乎石頭給之乎騎從而假之乎山川之遊奇艸茅於沈陸辧薄器於布韋是以感下賢之徳銘處賤之恩佩目驥之鑑依依戀戀於參贊之庭也不然則早已束裝而南矣及仲春中吉拜別於堂下臨月揮毫贈言欵欵再三難別歸吳之後夢想容輝以至於今𨿽太原公常下天下之才賢者亦贊公之盛而期省曾之必有遇於來後也因語之曰方今爵孤而位峻者莫不揚揚然以爲海內惟萬乘出吾之右而何有於龍蛇泥蟠之人乎是以太原公贊公之盛又曰世之儒生抱藝懷珍而不見知於一人者有矣今子濡足於揚馬之波憑軾乎枚賈之途曾不見乎少效而虛聲駃飛東﹠﹟63150﹔﹠﹟62710﹔﹠﹟62683﹔﹠﹟62922﹔﹠﹟63151﹔西馳彼大司馬者乃今之廊社廟石以支維而持傾者海內之望於此乎屬而知子是以太原公期省曾之必有遇於來後𨿽然遇不遇達不達在天於省曾乎何與但日坐環堵之內與孤琴素幾相對肅然與聖賢語效艸玄之薄技有時酒酣長思仰觀俯察日月逓經於上艸木變動於下時乎不畱形容漸暮且縣官之事駭耳振心放逸之吏橫奔縱轡執業之民愁行蹙居未免胸經臆綸潛起碨石﹠﹟63140﹔壘之見默興流涕之悲欲與扼腕而談四顧無人頹然就寢以是爲春爲秋爲朝爲暮不亦哀乎不亦哀乎此隱曲之談肝膈之私以公知巳故爲之一鳴使公終知省曾非章尋句摘之士而已外漫興詩八章吐郁宣懷不計鈍麗錄上教覽余別具不悉省曾再拜再寄冢宰喬公宇書一首省曾頓首冡宰白巖先生閣下省曾自少綴屬但知述發文章庶求一第以華榮其身而已至於上之所以求乎士士之所以歲應其求之意則茫然而不識蓋四海九州島之內爲師者皆不以之而教爲弟子者亦不以之而學無怪其朝遑遑急而舉一世以夢寐於圭組間也曁二十之餘而影響見道於唐虞以來爲仕之意乃靜得於衡茅之下遂憣然攺了然悟日探月究其所以爲仕者酒酣耳熱每動賈誼王通之懷是以冠衣與人同而心與人別文成名播而忌者益以眾妻擘麻縫履以爲食而不憂惟日坐環堵之中以經綸夫古今安民之理如望之釣尹之耕時也蓋天生斯人君亦民也民而無綱則不能安其生而亂是以天必立之君君之一身難以安民於天下故又建之臣故奉天以安民者爲仕之意如此而巳矣今之學而仕者則不然爲夫圯宮敗垣無以棲也而仕以華之爲夫飯糠茹毛無以適也而仕以珍之爲夫產無一畝廛無寸桑也而仕以辟之爲夫五銖不昌五金不實也而仕以盈之一旦攺服則必張機設穽刑羅威獵以求滿其所欲𨿽卽罷黜而亦誇於鄕閈曰吾之學而仕者巳畢矣其風巳成卒無有非笑之者而反羨歆奮效之不暇愚常發憤於文而爲之言曰古之仕也以民今之仕也以身古之仕也以國以天下今之仕也以身家誠不妄矣故凡於交輩於弟子不問其心之顏跖不擇其志之髙污必彊以仕意而日﹠﹟63140﹔舌焉庶乎其將來臨官之不繆也今歲攺元庶乎皇天鑑微人之區區而階於文章以進庶少展乎賈誼王通之蘊而命祿乖坎卿奇軻壈復沈落於司衡者之手乃復自咎五嶽之遊不果於去而又嘆父母之心必欲拾靑紫於其子而且惜稍知聖賢之仕意者乃不得一試以恢張我皇度承亮我天心我襟郁逆歸臥艸堂開鏡照窺鬂枯顏凋靑齡不回白日虛邁抱道江漢漸逼桑楡嗚呼其卒老而終窮矣乎不知皇天之意果如何哉然亦不敢以卑棄惟學荀卿孟軻著書自娛而已仕意二首繕書呈覽我公采而行之僕𨿽老死巖穴無恨也言不盡意省曾再拜與文恪王公論撰述書一首十月二十三日省曾頓首相國守溪先生門下月來不奉提誨近謁階下得侍淸燕之談而夫子者慨然有志於著書門下末子何勝踴躍省曾於三數年之前巳窺見今之爲文者頹然崩峯逝然倒瀾鄙淺惡陋狂悖一世𨿽號稱名家者亦不過借聾瞽之見乘習熟之譽聲訛耳謬略傳之耳若加之以百年俟之於聖賢則存而誦之者幾希矣濂韋東裏之輩可鏡而知也其故何歟蓋徒摭夫文之華而道之精實誠有不在也昔者仲尼爲書未嘗不文而其所主者道也故其言道至而文隨之如雲如日如龍如天又未嘗不耀照於天下至於秦漢以來操觚之士則一務於文疊怪詞以爲勝餖華章以爲髙而道之至與不至少不爲顧𨿽卿雄通愈三四大儒其病亦未免也然而千餘年來四儒之名光於四海而爲孔子者不一而稱之其餘則燼露而滅者不可億計良以四儒之言能主於道猶足羽翼洙泗爾若今之爲文者匪道不存乃並其爲文之法而亡之省曾病而竊笑者非一日矣玆者一旦以是爲任蓋天未喪乎斯文也況夫子已值從心之年此而不言誠非往哲之所以望於來後者矣韓愈氏曰古人得其時行其道則無所爲書夫子固嘗相天朝聲頌大流時固未謂不得而道亦未謂不行也但不知擬之於臯夔之時周公之道果何如哉苟其不然則不行於今而行於後世者豈可不爲之汲汲乎哉愚陋人也結髮而往遂有志於此不敢自棄於虫昆艸木尙思躋於遊夏之列況夫子天授賢智身有系於斯道者復何所諉乎噫使今之世稍有堯舜三代之遺也則夫子與愚之言亦何所用惟其駸駸而爲夷也則昌言於書而明吾堯舜三代之道如之何而不可省曾再拜答新建伯大司馬王公書一首省曾頓首再拜陽明夫子合下辛巳之歲承惠修道說石本披而讀之若排雲霧而覩靑天始知聖賢之意若是其簡且易也自是誦而思思而誦亦若銖有所進寸有所得遂不揣下陋而妄爲之注將躬贄於夫子之門而正誘是求也不意夫子繼遭大故志道還閩欲相攜而來一致椒醑之奠以執喪禮之末役柰迫於試事遂致遷墮泮業累人至於如此誠哉乎塵生浪死之地也入未之春南浮已決而宗主復有校書之命至今尙未了訖程緒稍登必頓首於會稽之下矣伏讀來諭省曾嘆舉世之沈迷而悲聖賢之道難信於天下也蓋淺者昩刻者忌而疑間之言作焉然君子之學求其是而已矣吾之說苟是則獨立不懼眾非不顧信於已不必信於人知以天不必知以人嗟乎嬰之訕子西之疑叔孫之毀仲尼且不免況今日哉堯舜禹湯文武周公孔子之道韓愈謂軻之死不得其傳吾夫子良知之說直接孟軻氏方將脫數千年之聾聵與日月並曜於穹宇𨿽有言焉亦何損於一毫省曾憤不自平狂不能禁而又証之以大學之文以爲格物之說夫子進而教之省曾再拜與司空何公孟春論易書一首省曾再拜司空燕泉何先生閣下省曾自丱齡之時稍憶先祖府君品示海內髙英始聞先生童歲穎絕江河爲文凡古冊典一閱卽記識不忘及省曾之長也𨿽處蘿壑竊知康治之務頗厭乎天下墨貪穢瑣之流其所謂鴻儒巨卿玉節淸懷雅爾博達如先生者𨿽不登其門而風神顏貌宛想在目也乙酉之冬省曾客於金陵先生方掌司空事乃得肅謁館下忘其布茅極論夫不朽之事每發一言先生舉手贊許曰奇才奇才因請先生所撰伏承緘下易疑蒙約且曰當必有以教我噫先生之學神思妙慮山會海儲特立雄視於今代者久矣且今之世抱羲象業孔翼者春秋貢進之士不少矣左商右訂何所不備顧乃下詢於東西南北涼落躓困之徒哉𨿽竭腑罄腹不足以副先生之所需也竊謂易道未始不明諸儒眾師自亂淆之耳蓋易之爲書有仲尼夫聖人者詳爲之傳矣司馬遷世家曰孔子晚而喜易序彖系象說卦文言讀易韋編三絕曰假我數年若是我於易則彬彬矣此之謂也今觀十翼其傳易也至矣大矣不可加矣而世之戔戔者顧復多言謂之何哉且孔子傳易又非泛論略舉至於彖彖而闡之爻爻而贊之象象而伸之奚缺奚虧而猶俟於後人設云易道無窮而衍說可廣惟當於十翼下附詞發蘊不可復於彖爻妄解冒疏以與仲尼爭衡也若詩書者未經聖人通釋故後儒得以臆說相持易旣聖人通釋之矣而顓家有言多見其不知量也故有漢費直之學易也以仲尼所傳別附於卦爻詞後亦有見乎聖經不當再有傳注杜後學之狂僭者深矣說者乃病其爲以翼混經之始嗚呼直之以翼附經此乃自爲學易之事耳非曰家變戶攺皆從費本也況古經森列於前未之侵越至於康成輔嗣乃各師其意而爲之銓次遂並文王舊文而去之則鄭王之過而混經自此始矣且復於彖爻下濫爲傳注遂開後學之狂僭無怪乎歷世之咎之也是以呂微仲至於晦翁諸定本皆還十翼於後厥意美矣但晦翁復依傍孔子彖傳象傳之文而衍之卦爻之下謂之本義亦未見其盡善也仲尼之傳則以其混經而還之於後矣朱氏之傳獨非混經而可列之於前乎是疑於掩聖人之長而耀巳長竊聖人之有而爲已有者矣是故仲尼之後凡傳彖爻者外仲尼之旨而爲之說者謂之誣竊仲尼之旨而爲之說者謂之綴誣與綴而釋經曷若巳之可也爝火與太陽而爭光後之人其無言哉其無言哉逮我先生精思卓識病諸儒之誣綴也而蒙約由作其書惟搜詁訓釋句讀暢字義備聲韻自子夏以至陸晁呂朱之文咸稡會而無遺有功於易大矣然猶有一二可得而請質者焉卦名朱書以費本之無也幹上干下二體初九初六六爻朱書以鄭王本之有也以愚言之無者有可據有者不足憑何也觀孔子彖傳先舉卦名後及繇語則古易之有卦名爲必然矣今當直載其名可也二體之文宜還諸天行之上則此言始有歸宿初九之文宜歸諸潛龍勿用下也之上則六爻不至無別鄭王移置於前則是以文王而繼孔子之文誤莫甚矣今當直削其文可也若復朱書則世之嗜古者少謬庸者多鄭王之疏轍未必不再蹈於天下矣倘可采納幸甚省曾再拜與陸芝秀才書一首省曾白紫芝秀才足下近承枉趾間金生用出吾子贈頌王君仲回之歌推其文章直曰奇於天下夫友朋相酬固亦貴於吹榜然不宜如此之太甚也夫文之欲奇於天下也亦難矣前哲姑置弗論國初宋王誠意伯諸公博洽聰穎倫絕一世然又倥傯兵馬煎熬籌濟卒皆不能大暢以並於古人逮於東裏徒持渾厚閒淡之體以主張後進而委靡不振之風亦由此而開矣至弘治間有羅公玘者好爲奇古而率多怪險俎飣之辭居金陵時每有所造必棲踞於喬樹之巓霞思天想以構脈意或時閉坐一室客有於隙間窺者見其容色灰槁有死人气皆緩屨以出吾蘇都公少卿與伊乞厥考墓銘銘成告少卿曰吾爲此銘暝去四五度矣今其所傳圭峯槁者大抵皆樹巓死去之所得也宜其超曠今古而中契昌黎柳州者亦甚鮮矣至有不可讀句而誦者是乃好奇之膏肓也夫羅公好奇終其身而且不得以擅奇名於天下仲回者年始三十其爲文僅有數首亦不過談笑觴俎率意爲之而巳予嘗見之生澀偏苦間似釋氏之言然去俗趨幽是其長也奇且未得而安能遂擅乎天下之奇哉此吾子不思之過也又嘗見人稱頌之作稷契加於污吏李杜獻於兒曹肺肝沈昏不可救藥吾子非其流也幸勿效之幸勿效之子若欲知當世能文之士愚𨿽不能了而所遘接者亦不下數十家各有門戶各有短長待吾暇日悉當抵掌而論省曾再拜答山陰戴嶽書一首吾姑壻定遠公之卒也數年矣吾子不以省曾爲陋而銘書之曠於數年者一旦而諉之於僕僕固非其人也敢不執筆以報吾子之盛心然竊觀今之世自王公而下其淫惡滔天孱細屠販之輩不爲少矣其死莫不有銘其銘莫不稱述其善蓋淫惡滔天孱細屠販之家其藏篋嘗牣而不匱不過少爲金帛之捐而稱爲達官通儒者乃甘心俯气贊贊揚揚而不巳此無他天下人心同趨於利而善惡不明故也子試觀於今之人家孰無銘銘孰無善是何堯舜之世尙有凶人而玆時何時仍比屋而可封也大人習之而不以爲非君子安之而不以爲陋朝廷縱之而不以爲禁所以齷齪之臣逆悖之子無良之婦皆不妨乎令名而死而春秋不可復作矣愚嘗痛以爲恥誓不爲此文以陷於譽墓之譏今子乃欲予以銘子之先人葭莩親誼固不可辭但當實錄吾子先人之行瑕瑜具存勿誇虛欺誕明白而告予也然後爲子書之精神面貌庶幾不失其故而吾子先人之心亦得無愧於泉下矣子其圖之子其圖之�國勛伐並行略詳來其無忽省曾白與聶蔡二郡公黃朱二令止奪寺觀書一首伏聞各縣承奉臺札毀拆淫祠夫淫祠者案之祀典則不經考之圖志則無據私爲建創巧自誣額者耳非曰曾經聖祖所畱二氏之寺觀也我髙皇龍興之初以其傳自昔朝流將千載神運天衷每彰禦撰以曉天下容存釋老之故資世之訓則曰天道使然三教之論則曰王綱有補蓋欲默銷彊獷陰裨治化物鹹得所心各無他誠爲慮遠思長事有切於寰中術何嫌於方外在渾一之時難輕掃滅則太平之日豈易驅除況甲裏久次徵役無逃教𨿽屬於異端民實同於赤子五臺者方拜官以調蕃少林者每出師而根寇兩京象宇之俱新萬國叢林之如故豈宜吳郡獨有更張若此方必力於撤廢則天下當槪於捐消卽今存否之間便非公普之略究其本始則三國六朝之經營考之乘牒則宰臣良牧之編列或王气所在而鎭以禪林或福地所歸而施爲祗苑且夫伐木者止於鵲巢灌地者避於蟻穴彼已棲托於百世玆乃抽奪於一朝使之寓居沙門則不可返之家族則不能將毀者巳劇憤心姑停者皆包異態川太蹙而波生人過迫而狂作於城郭猶憑約束在海濱或致跳梁萬一蜂毒之興誰任激變之咎且命言一下求者紛如鈔沒非擅行之舉宮殿非可據之場歷年瘞埋之骨塔發掘何堪萬歲祝釐之聖牌毀壞安忍以縉紳之盛麗𨿽百地之贈不以爲恩在披剃之荒涼得寸土之依亦堪活命割無辜覆冒之區資富貴嬉遊之所佃價輕微無益於府藏流民播蕩有損於邦基況古剎俱亡淫祠皆在伏望愼之又愼思而更思審除私剙實答公移若釋老必欲遣之歸宗則棟宇亦當聽其自鬻則人心有輯隱禍無階僕非有愛於宗風但實深憂於國事釁皆起於紛擾道莫貴乎安綏須乞采納芻言俯察木﹠﹟63140﹔巳抱上瀆臺嚴無任悚栗省曾謹白

卷第三十二記八首建業大內記一首謁漂母祠記一首吳郡請雨記一首見古樓記一首虹月齋記一首吳郡定慧禪寺蘇文忠公嘯軒碑記一首吳郡崇慶禪院淨因堂碑記一首重修東嶽行宮記一首

五嶽山人集卷第三十二吳郡黃省曾著

記八首建業大內記一首攝提格之歲如月八日大司馬喬公奉天子明詔道承天右門左入太廟門門左右皆樊松竹雜灌門內唐左右位咸有井井覆以亭入左角門過石梁明庭上須彌座座凡三重皆可路廟間九檐際皆有网絲中設靈座面南一位面東三位面西三位皆設靈衣由右入觀寢室室各有靈牀牀左右懸懸燈牀前素壁壁前各設方木椅椅上籍黃褥褥上各設裳衣椅麓設履由舊闈出入端門又入午門左角門進轉西道臺麓上五鳳城樓是爲兩觀中之左右洪武之鐘皷在焉鐘下承塞以磚垔前之左右皆架瑣子革紙鎧甲樓編編繚絲爲牕日映其上明麗炫目循城之東經八寶庫古今經籍庫東華門內觀太孫宮東宮宮前多梅官各有寶座龍牀牀皆五彩雕鏤前階三梁以上凡宮隔以衖壼入文華門殿制頗小西觀奉先殿殿亦有靈牀座如太廟寢室以歲時薦享不在是多塵又觀興慶宮宮前除積水幾尺宮內藏衣扇等項箱千餘各系標牌有彩金龍鳳紅箱七八座列於中又觀大善殿殿在小城之上由左門入北轉上至南殿殿有网絲門凡六云聖祖覽讀之所其後有石假山下通石梁石山鉤闌下山循左而入爲望江樓髙際霄漢已不可梯樓後爲九五飛龍殿間凡九除多萱艸底宮有天宮壁藏佛龕轉至內花園中有亭亭四面各有五色琉璃石臺一座可以登遊臺峙玲瓏古石各五中峻次卑臺之兩涯各函石缸二缸水淸濁須眉園內多梅竹松栢百卉俱足晶瑩特異塵世又觀西宮戶柣以黑金爲之往往用焉宮後有禦用廚竈爲銅磚所疊宮間五中設沈香寶座兩間門相對門疊虎頭於楔上各有龍牀牀各含小牀可以周回布席牀面朱華格眼或剔地起突雲龍盤鳳宮之前牕皆四斜球文格眼或龜背羅文疊勝門紐皆絡膝紅金爲之左右廂宮凡十四又左右翼十二院院各宮三間左右爲房房有壁廂八朱金龍鳳爲飾皆左啟傍屋三間爲廚咸銅竈廚北有小屋三間廚前石�宮除前又殿五間中有沈香寶座座端有金椅左右有龍牀出宮是爲鬃殿鴟吻檐脊皆鬃所成四周爲格凡四十壁粘黃綾又經武英殿至大庖庖之祭器皆木色咸朱凡祭列於紅幾幾上咸刊定薦物品位祭則攜幾以往由西華門西上門以出大司馬授簡謹記所述謁漂母祠記一首嘉靖壬辰五月六日予自北歸舟﹠﹟63140﹔羲停淮陰乃登觀散趾謁漂母於舊城之隅因嘆韓信之在當時三老無所舉縣次不以擇胸涵冠代之略才蘊帝師之算不能博一餐於鄕人蓐炊絕往川釣無獲綠艸曷茹淸波難飽使無漂母之飯則楚溝之莩信恐不免矣宜其一旦致侯王聲天下而奉千金以爲報也且夫常人之情響輳於權顯之門𨿽萬鎰之輸不以爲吝昭華夜光之珍每百方求進以一受而爲榮至於茅素埃塵之士神龍不云黃鵠未羽所須者斗釜之粟耳孰能誤有毫毛之捐以濟其旦夕之命哉此母之髙義所以爲難而千金之報予猶以爲薄也或曰廟貌之享不其過歟予曰天將降大任於是人也必先投之窮辛迫郁之地無所往而有適以堅閎其所具則是信之貧窶乃天之所養以爲英雄者也母於天之所養哀而食之數十日則天心寧有不悅而使之俎豆於百世靑冥之表必有宰之者矣信而饑死則暴項不滅而蒼生糜爛於無已則是凡信之功皆母成之也信旣有祠而母獨可少哉當母之時所謂黃金北斗者徒皆卉蟻而死惟母之聲名齊日月於穹壤施義之報宜其然也嗚呼今之淮陰猶夫昔也莽澤困悴豈無英雄如信者乎未聞有若漂母以飯之者於是益知母之髙義爲難也因奠之椒醑再拜勒文於祠上吳郡請雨記一首嘉靖甲午六月不雨者幾四旬矣炎熯灼士禾本枯絕三農皇迫將委秋有於是中丞侯公監察李公郡守王公貳倅蔡公皆下燭民隱焦然軫憂乃諷云漢之章咸秩之祀靡不奔叩且曰道家者流不有召雨之師乎民其窘矣夫何而弗舉乃推羽人石明玉者爲之請師予適避暑於其觀也問之石生曰爾也若何爲之請石生曰其始也符諸五雷其究也擊夫流虎而已予曰雷霆者天地之大令也非徳通神明者何以感之且擊之云者怒而請也予聞之董仲舒曰大旱雩祭而請雨大水鳴皷而攻社攻者怒之也旱則不然者大旱陽滅陰也尊之厭卑固其義也𨿽有太甚請之而巳敢有加焉爾以怒而爲請吾懸知雨之不得降也爾之往也髙臺四眺夫亦候雨而已矣石生曰然則儒家何以爲請予曰儒家之請也索諸陰陽之端通其類設其象而致之者也周禮曰以槱燎祀雨師槱者積薪也雨師者畢也蓋以雨者山川出云上極而降者也故開啟山淵積薪燔之而祀焉且助升盛之气也司巫曰若國大旱則帥巫而舞雩公羊氏曰大雩旱祭也故何休以爲君親之郊陳六事而謝過使男女之童者舞而呼雩呼嗟求雨故謂之雩也於國門之外爲四通之壇就郊義也漢儀曰閉諸陽衣皂興土龍蓋旱者陽之亢故國門閉南而開北皂者北方之色也龍者云之從也龍出而云云行而雨故爲五色之土龍各於其方山海經有之旱而爲應龍之狀乃得大雨郭璞曰气應自然非人所能爲也桓譚曰龍見者輒有風雨興起以迎送之故緣其象類而爲之土龍也然此特象龍爾也陽山之墟不有白龍之神乎產於隆安顯於天成而靈於紹興見於湘中潛於瀏陽而遊於率湖蓋無禱而弗應者若洪武之中郡守張公冠往禱於白龍之神一時山椒云興而雨澍其髙道玄初者亦嘗投札而求之矣今也墠樹於斬伐地蹙而廟圯倘有事於玆也庶幾其雨乎石生曰吾自有事無暇於龍也乃於辛丑結壇越丁未而不雨於是臺郡諸公益用嗟悼又且案祀典考輿乘而十二之夕郡公躬率諸僚遠觸炎道星駕齋沐以爲白龍之禱由是冥感誠契旭朝興雲咸覩蜿蜒騰矯之狀五馬未歸而靈雨普降矣然非臺郡諸公興廉剔污民志暢躍又且捨車遵告肅虔昭格則白龍之應未必若是之速也自是戊申旣雨甲寅乙卯皆雨殷其方震而奠瘞之宗猶未巳也省曾覩百庶之欣悅敬書爲記以見玆雨之降神貺臺郡諸公之徳而非請師也見古樓記一首嘗讀漢書秩二千石得受第室而宋敏求長安志敍唐諸曹俱有別宅則尙書之有居署遠矣嘉靖某年少宗伯久庵黃公來南貳邦禮乃以輿金購龍窩之地創建五十楹自堂至館咸有標目位布粲理規隅雅朴而其地又鍾阜之麓並燕雀湖之濱故淸幽邃窈宛出塵表丙申十月今大宗伯渭厓霍公來掌邦禮居焉憩其亭曰見古者久庵公碑云以其瞰於古檜古池古黃楊間也渭厓公嘆曰檜楊植爾池水爾奚所不有而玆曰見古者有由矣檜楊淩冬弗凋池虛受弗盈而見古者匪剛無欲明無疑者弗能植言剛水言明也蓋欲契古心惇古道斡世道復古也乃又於佳山之園築士而臺架臺而樓藏貯緗素命玙璞瑕瑉玞瓔璒六子日研誦於其上攜精指奧公且訓之曰學所以行也今之俗有軒肆彊慓自張戶牖者汝戒有韋柔諧附掎竊寵靈者汝惕有貪饕漁獵董虐元庶者汝嫉以無忘乎學古之訓其樓仍命之見古曰吾不敢有替昔賢之心丁酉八月省曾以國子生得從公遊飫聞經國之教於樓且命之記乃稽首拜乎而言曰古之佐理天下者皆述古格君安民而已是故傳說之述古於髙宗曰學於古訓乃有獲事不師古以克永世匪說攸聞周公述古於成王曰古之人猶胥訓告胥保惠胥教誨民無或胥譸張爲幻此厥不聽人乃訓之乃變亂先王之正刑今我久庵公見古於天臺渭厓公見古於西樵並際雲龍之會依日月之光夙夜述古以格君安民若古之傳周然且恭遇聖上憲古出治邁漢唐而殷周也二公可謂昌而行矣後之宗伯公居焉其無替二公之心則斯樓也世有伯夷夔龍矣敬記嘉靖十六年九月朔虹月齋記一首虹月齋者潢州別駕王子舟名也舟曰齋者類也穹隆廓﹠﹟63150﹔﹠﹟62698﹔倠夂﹠﹟63151﹔陽廠陰奧儼若精舍室陳廈饗靡不繕舉故謂舟齋焉其制創自王子襟度舟長五丈三尺艗艏七尺五寸下歬舟﹠﹟63140﹔侖一尺五寸是曰履枰以準首倉構以合閭若塾其進八尺廣八尺六寸前闔扉四兩舷有闌有舟﹠﹟63140﹔靈牕各四麗廔門﹠﹟63141﹔豈口﹠﹟63141﹔﹠﹟62837﹔後有颿壇是張幔而泛風上設板障六又入爲中倉若堂其進八尺廣八尺六寸鄰前三尺特崇二尺許若級以下左右闔扉二懸以簾髙際冒以板閣進廣矩方爲庰爲庋圖典器具於是乎寓倉之央界以板格右啟戶以入是爲內倉若寢其進一丈廣八尺六寸左施小榻斗帳旁各橫﹠﹟62675﹔﹠﹟63139﹔康一是藏衣物可以辟潤其上各飾綠井十五若齋余飾咸素亦右啟戶以入爲虛艒是壚竈而烹飪厥底有火可以汲水不繪靑雀前日後月以志目﹠﹟63140﹔羲旦而發朣朧而艤象也自舟﹠﹟63140﹔非及尾皆有飛廬是可架樂而容奏編蓬織竹以爲庇凡賓朋之集也其欵茗行饌自寢房而出若家居然且無側踐之虞王子雅好登涉其家烏鎭南之武林北之吳門西之湖澤東之嘉檇道裏均一故名山秀嶽長川浩海皆可朝駕而夕極𨿽剌循緝棹展忽殊境而幽棲晏憩宛在鄕宇浮家泛宅其有苕霅之遺風歟凡子有行奇緗名畵充載供覽每所停寓臻履恆滿故目之虹月慕彼米氏也嘉靖庚子孟春王子寄舟金昌訪之西滸予始覽而品之曰今之國俗輕舠舟﹠﹟63140﹔兀蕩華舸侈濫江之南也玆舟其最矣遂爲之記嘉靖庚子二月初六日吳郡定慧禪寺蘇文忠公嘯軒碑記一首吳宮之東有禪寺一區曰定慧者與壽寧萬歲院爲鄰宇稽古範志及朱氏圖經咸曰在唐總同鴛馬至宋祥符中眞宗皇帝別賜今額天章禦帙玉臺而藏歲得緇度一人褒爲叢林唱道之所於時沙門顒師白履戒香重於儒苑文忠蘇公之遊吳也交締雅密師乃疏觀剔幽臨渠攬竹構爲淸軒命之曰嘯蓋特欵公舒灝气而暢髙襟也公每蕭寓環堵詠言灑翰厥後公謫惠州江嶺隔絕其子邁愴違音塵孝思寤寐卓契順者寺僧守欽之徒也罙瘴萬里爲達問書艸聖報章灑贈行色迨今儼遺爲祗園之華入我聖代曰淨因者永樂中修校藏典以名緇見徵歸則杜影精堵銀書方�莊耀寺寶傳至妙玹益弘淸矩正統中告圯於郡守況公捨祿爲望佛宮煥新工部侍郎文襄周公巡撫南國命玹摹勒蘇書墨本永之瑤瑉志言在紀總是以觀則此剎越歷𨿽緬而淨業如一也歲之庚子秀釋仁濟輩展經於玆予嘗戾止流連解帶遐寫芳抱虛窈閴寂宛如山曠關扣扉而方啟苔薦屨而恆綠采薇禦茗娛話終日凡蘇公曩昔之所饗明霞我餐泠飆我披鳥窺行藥月引歸步信乎珍妙之境非鴻道之士莫能宴而居也一日寺持守成及其徒文慧嘅捧公編出而請記且曰頹齋陋錫恐不足以煩彤管也予欣諾而語之曰由宋而來世運鼎革吳之華堂戟府化爲茅繩紈兒珠貴流於奴隸紛而屢矣𨿽辟彊任晦之勝亦皆泯無處所獨此軒者幸托於荒涼岑落之界乃巍歷而猶在可俾後賢緣此仰追超迥之躅則釋氏之有徳於公者遠矣況復楹棟之卑敝唐位之束淺樊築之瑣隘屯煙蔓艸非彼隆崇廣麗爲巨家顯勢之所欲而方咫之境可以垂千秋而不磨也乃令守成文慧繪圖文忠之像奉之軒中上嗣顒師綴辟之懷予也作記標闡以補蘇公之闕炳示將來庶周況二公崇慕前哲殷勤緝緒之澤或有嘉逢也嘉靖庚子春三月望吳郡崇慶禪院淨因堂碑記一首常樂我淨者際覺之彊名也漸頓悟修者緣身之幻履也因以對生順果隨而權地淨無體性卽垢境而起詮圓湛全融洲部本靑蓮之藏靈如貫攝塗天皆皓晷之區蓋一道淸淨窮太始竟末來入無畔絕思議而不動者也我吳郡齊女門之西厥有崇慶禪院秀植華敷莊嚴祕境漪泉燭帶洗挹幽襟大學士文定吳公昔焉遵賞賦標佳勝目以百花舉國播稱習沿爲號遡其建始則緬於淳佑開此叢山皇運已三道輪則一弘治間寺持法鏡星集上緇日輝宗學慧香罔息聖炬恆光遂使飛鷲新林土通鹿苑搖珠蘭剎界接金園帝釋遊徊以詠經天有向欽而應會悟通晚臘端化委終玆有法嗣如祥聳然僧秀正依住摠揚闡妙風爰於嘉靖九年飾菩提之寶樹結宴坐之瑤堂後樞西極前俯東明中儼象尊列分禪榻采采招提朴從茅質卑卑寮捨陿僅居容層鴈旣登名芻悉致選張席坐翹印手之創儀安處沙門準普眼之請範趺參花觀雕琢燈傳迅越慈程契無修而無證當躋祖位排有執而有捐精勤泛截愛之舟聖度騁騰虛之轡智雨丕施盡阿祗而被潤法云弘覆彌情想而軿陰病愴眾生願混成於象帝迷悲曠劫力荷奮於師王自此盛哲言臻怡衷悅味淸賢拭輳陟趾福田翰林待詔衡山文公嘉其髙賁題曰淨因楣色有榮道聞逾顯如祥以予素有匡廬之慕托紀穹瑉表詮眞體竊憶如來旨肯若非因者何云大事因緣殆萬行之虛設若爲因者何雲從因生法不名爲常豈能造之定有故知非因所作非無因作非有淨相非不淨相了此神解𨿽業淨談因莫非捲縱之超機而廓照之最諦者矣乃綴斯文授鏡來祀嘉靖十五年丙申十二月望比丘如祥立石重修東嶽行宮記一首東嶽之廟國典在泰安爲專祠拱城傑殿煥甲埏海蓋自封禪告成以來宗崇久矣然而道家者流以玆嶽天孫也萬物肇始知生算之修短而陶隱居眞誥著曰東卿司命統括萬神折衝羣靈者張說頌云泰山者受天官之名總人靈之府皆斯旨也以是洞眞之教錯布郡縣嶽廟與之俱流𨿽濟南且別有行宮矣在吳郡者則建玄妙觀左觀晉之眞慶道院也歷世因之正統中郡守況公詳神長民旱而作禱曰山川出云莫大於羣嶽乃吁行宮嘉澍其應遂致祿貲率歆僚武造五嶽樓於宮後而宮之熙飾則成化中監察禦史鄭公郡守劉公感嶽夢而成之者也是時宮之羽士韓執中實啟厥緒二傳至張日新幼占宮籍近歲玄悟之師不作張莫之風斯泯闕頹墉隕日新閔然淒惻淸修齋誦以祈先拓嘉靖己丑裏舊葛柟懷謙白之徳慕松喬之勝戾止丹居載興科諷感其凋廢誓言樂相創施金錢兼募眾善羅積三載甫克首工或攺或仍斟營夙夕凡宮閍前殿內寢樓廡皆材良貌儼及附祀於宮一切神宇亦奠座飾像若更始然冶鐘一懸爲晨旦祝釐之節玄鑪若干求永厥奉始於壬辰四月十六日訖於甲午十月十五日諸工計三萬二千有奇皆日新與柟之勞績也宮成乃請記於山人省曾告之曰今宮之成也惟爾能矣若知所以綿引之術乎亦惟精三一探象先以道徳爲父以太和爲友母借仙事爲貨階母移方門爲火宅則穢腸可綠沸髓行素紫旄之秉華旛之從翫寶之談將降於爾之庭矣豈但莊嚴之而已耶日新曰敬聞戒矣不敢爲嶽神瀆遂書貞瑉用耀來祀俾可仰遡髙軌而景承之焉

卷第三十三雜文四首春秋解一首郊社解一首聲依永辯一首李文利黃鍾律長三寸九分辧一首

五嶽山人集卷第三十三吳郡黃省曾著

雜文四首春秋解一首黃子遊於姑胥之臺執春秋之策而誦焉嘅然掩卷而嘆曰世無知春秋者乎弟子問曰春秋自漢以來名家教授擅而長角而峙者云如也其傳疏之簡盈棟矣而夫子云無知春秋者何也黃子曰自孟氏以來仲尼春秋之旨不傳久矣𨿽欲言之孰從而徵之𨿽欲明之孰從而聽之弟子請問作經之旨黃子曰春秋者無褒詞者也此其旨也不觀之首書春王正月者乎知其說也則孔子作春秋之義彰彰矣孔子何言乎春王正月也蓋曰春乃王之春也正乃王之正也稟而承之以爲侯度者則凡諸侯之事皆王之事也所謂天子之事也王者無外則諸侯之事何莫而非王之事禮樂王也徵伐王也統於王出於王者也春秋之變乃僭之而出於諸侯又僭之而出於大夫出於諸侯則諸侯天子矣出於大夫則大夫天子矣而天子者寢頹寢替日削而就亡也弗能綱乎諸侯大夫矣周之禮也幾乎熄矣孔子者周公之才也思得明王而佐焉者也不得其位而恐亂臣賊子之猖熾人道之滅也乃舉魯史而正之筆削諸侯大夫之迹而加之貶焉貶諸侯者以見此天子之事也大夫不得而僭也是故孟軻之意謂夫仲尼作經以二百四十二年之事奪之亂賊而歸之天子故曰天子之事也執天子之事而罪乎諸侯大夫者也故曰貶也作春秋者本以懼乎亂臣賊子也而何善之有是故孟軻氏曰春秋無善戰也其謂夫無善戰者春秋之戰皆不善仲尼未嘗善之也以其徵伐皆不出於天子皆可罪也故曰無有善之者也所謂彼善於此者蓋謂亂賊負罪之中有甚者有小者有大者有末者此之不同焉爾然而爲罪則一也故仲尼悉貶之也仲尼不云乎天下有道則禮樂徵伐自天子出矣天下無道則禮樂徵伐自諸侯出矣自諸侯出蓋十世希不失矣自大夫出五世希不失矣陪臣執國命三世希不失矣天下有道則政不在大夫而庶人不議矣又不云乎祿之去公室五世矣政逮於大夫四世矣故夫三桓之子孫微矣此正孔子讀魯春秋而見天子之禮樂徵伐盡在諸侯大夫而嘆之者也此誅亂賊之緣起而作春秋之心也欲觀仲尼之心所以作春秋以正天子之事者其觀於斯也昭昭矣作春秋者以禮樂徵伐出於諸侯大夫其無君之罪可罪而貶焉者也旣以爲罪而又有褒以善之者孔子春秋不若是駁也弟子問曰春秋之無褒詞也則旣聞命矣然儒家者流有謂孔子之筆者述史之文削者去史之文而夫子無所損益於其間者此言何也黃子曰信其然也則徒謂之其文則史可矣而必曰其義則竊取之者何也蓋竊取之云者正筆之削之之謂而遊夏不能贊一辭者也若孔子不用其辭也而何稱遊夏贊焉之有使國史之文皆得其義也則孔子又何作經之有蓋由夫列國之史有賢者焉則知爲天子之事周公之書法尙有謹書而存者至於淪溺之久其史之不賢者則天子之事習爲諸侯大夫之常而所紀書法尊王之義蕩然沒矣故曰史之不得其義者也是有不及書之者焉則仲尼從而筆之有過書之者焉則仲尼從而削之春秋者所以正史之書法而竊取其義者也若曰仲尼無損益於魯史之文則是仲尼不能贊一辭於魯史者矣無筆也無削也而又何作經之有弟子問曰仲尼獲麟而泣與夫懷鳳其心同乎否也黃子曰一也麟鳳者皆王者之瑞也世有王者則有其瑞故鳳鳥不至占王者之不作而嘆曰吾其已矣弟子曰然則麟之至也可以兆王者之作道庶乎其可行矣仲尼覯而喜之可也又何其反袂而涕沾焉者也黃子曰爲夫麟之出猶無出也麟之出矣而謂之猶無出者何也出非其時也非其地也哀公之十四年也仲尼之齡七十有一矣衰之甚矣𨿽有王者之作也不能待矣故曰非其時也非其時者非夫子之盛時也夫麟爲王者之瑞則遊於王者之庭可也不於周而於魯不於洛邑而於巨野不爲率舞而死於鉏商之手不以爲瑞而以爲不祥不蓄之郊囿而棄之五父之衢故曰非其地也以王者之瑞而至於諸侯之門可以占王者之政下淪而不返矣故曰出猶無出也仲尼者傷其道之終窮也所以反袂而涕沾焉者也其首則春王正月云者思王道之行也絕之西狩獲麟云者嘆王道之窮也此春秋之始終也弟子問曰王通氏曰三傳作而春秋散其果然乎黃子曰三傳安得而散春秋也特學之者趨三傳而棄春秋以春秋附三傳也不以三傳會春秋也故春秋之本旨也因之以晦爾夫三傳者川也春秋者海也川所以通乎海者也其學之者反束海之大而滯川之小是以謂之散春秋也然春秋者三傳安得而散之也夫不得而散之者何也由夫春秋之本旨其昭然者自存也猶海之大其茫然者不損也三傳固不得而散之也弟子問曰有謂春秋者仲尼徒是非之而已非賞罰之也此言何也黃子曰信徒是非之也而仲尼何云乎罪我也凡有所不當爲而爲之者謂之罪也仲尼者執周之禮秉天子之法而議乎諸侯大夫問其位則仲尼匹夫也考其書則所執者宗伯之禮所秉者大司寇之法所筆削者太史之職所仗義而執言者方伯連帥之權也使周王者取此以討乎諸侯大夫之罪則此書者可以爲誓爲辭者也安得謂之徒是非云而已也徒是非云而已者蓋徒曰某善人也某惡人也無其事而徒是非之者也今論夫一人也則有夫一事也如刑典之議罪者然有板也有案也安得謂之徒是非云而巳也故孔子曰知我罪我也知我者必謂其不得巳而竊取之也所謂庶人議之也罪我者則曰此宗伯司寇太史與夫方伯連帥之所司也爾仲尼者匹夫也不得而爲也則仲尼受以爲罪而不辭者也仲尼躬自受以爲罪而學者務欲文而飾之以立仲尼於無罪之地此春秋之義所以不明也弟子問曰夫子談春秋而言周禮者何也黃子曰魯史之書法其起於周公也乎故韓宣子見之曰周禮當時魯之史不能如周公之舊矣故孔子因而筆之削之所以復周公之舊也𨿽周公之時無是事也書法未之先有者孔子特創而書之者亦周公之心也弟子曰其文則史則書之義乃史之職也何俟於孔子黃子曰史氏能書盛周之常也不能書衰周之變也能經書不能權書能顯書不能諱書如趙盾弒其君此史之得其義者也仲尼不得而攺也如晉文公召天子於河陽史之不得其義者也孔子不得而從也爲史者不皆董狐也故仲尼竊取之也弟子曰孟軻氏所謂王者之迹息而詩亡者何謂也黃子曰王者之迹謂王政也詩亡者雅亡也大者受命而興王也故曰大雅小者宴饗而勞遣也故曰小雅周之衰也命其去矣諸侯背而叛矣無此政則無此詩大雅小雅不復作矣是故仲尼作春秋者所以傷大小雅之亡而繼也故曰春王正月者言天命猶在也王政猶在也所以懼乎亂臣賊子者庶幾其有悚乎不得幹王法也亦返而東周之心也弟子避席而起曰微夫子之言春秋也而鄣於眾說𨿽曰誦其策終身瞽聵而巳矣郊社解一首或曰古今郊社之說紛如矣在子以何爲從也曰吾從仲尼曰從仲尼也則郊乎社乎何以名乎南乎北乎何以屬乎分乎合乎孰爲是乎曰祭天爲郊地不得而於其名也祭地爲社天不得而混其儀也仲尼曰郊社之禮郊者祭天之名也社者祭地之名也郊屬天社屬地也曰議禮之家謂祭天於南郊祭地於北郊則天亦郊也地亦郊也凡二郊也子乃屬郊於天而屬社於地則郊之祭也有南而無北乎曰祭天而云郊者郊特牲曰於郊故謂之郊則郊以祭所而名也祭天於郊故祭名謂之郊也祭地不於郊也其祭名安得亦謂之郊耶又曰兆於南郊就陽位也南郊之名禮文載之矣所謂北郊者未之聞也苟祭地亦謂之郊則社之名將何歸耶按曲禮曰天子祭天地祭四方祭山川祭五祀歲偏苟南郊祭天北郊祭地別復有社也則此下合著祭社之名然而不著者知祭天地之地卽社明也按詩序曰生民尊祖也后稷生於姜嫄文武之功起於后稷故推以配天焉又序曰思文后稷配天也周頌詩曰思文后稷克配彼天觀序與詩皆言配天未嘗言配地也若有北郊之祭誰當配之以爲亦后稷配之耶則詩無後稷配地之證也以爲祭地別有他祖爲之配邪則祭法但云郊稷蓋郊祭惟稷得爲配無他祖也惟稷爲配則稷但配天而巳其配地之說虛也配地之說虛則北郊之文謬也按明堂位曰成王以周公爲有勛勞於天下是以封周公於曲阜地方七百里革車千乘故詩云大啟爾宇爲周室輔又云公交車千乘是也命魯公世世祀周公以天子之禮樂是以魯君孟春乘大輅載弧韣旗十有二旒日月之章祀帝於郊配以後稷天子之禮也故詩雲龍祈承祀六轡耳耳皇皇后帝皇祖后稷享以騂犧是饗是宜是也夫成王以天子禮樂賜於魯公者全錫之也若有北郊之祭此何不與但賜祭天不賜祭地乎觀成王之賜魯無夏至祭地之文則知成王之典原無北郊之制社卽祭地明矣所以不言賜社者社乃諸侯本有不必賜也或曰春秋匪懈春言南郊秋非北郊乎曰秋而載嘗夏而楅衡白牡騂剛此乃楴周公也非北郊也季夏六月以楴禮祀周公於太廟牲用白牡此之謂也或曰說者有謂若以爲祀不可分郊不宜貳祭統何以故天子躬耕於南郊王后親蠶於北郊也曰此證非也若以王后親蠶北郊以爲北郊方澤之證則祭統下文云夫人蠶於北郊則將諸侯亦有北郊方澤之禮乎夫郊之有東南西北者凡國都邑俱有之也通名也不因四郊之祭而後謂之郊也爾雅邑外謂之郊郊外謂之牧謂之郊者近邑之四方也聲依永辯一首或問舜命夔曰詩言志歌永言聲依永律和聲八音克諧無相奪倫今之儒林有以聲爲樂器之聲其信然乎曰所貴於通經者平心諦考經之疑則以經解聖之訓則以典徵而臆決務勝不與焉斯無憾矣按詩序曰詩者志之所之也在心爲志發言爲詩情動於中而形於言此卽詩言志之謂也言之不足故嗟嘆之嗟嘆之不足故永歌之此卽歌永言之謂也情發於聲聲成文謂之音樂記曰凡音之起由人心生也人心之動物使之然也感於物而動故形於聲聲相應故生變變成方謂之音其曰發於聲者由情而發其曰形於聲者由心而形苟曰樂器則情與心者人也樂器者物也又何預也是故聲之噍殺嘽緩發散粗厲直廉和柔者人之聲也乃哀樂喜怒敬愛之心所形也下文禮樂政刑四者皆治具也志謂人志聲謂人聲行謂人行姦謂人姦也苟以聲爲樂器則所謂樂以和其聲者以樂器和樂器可乎所謂聲依永者其永歌之聲淸濁髙下自然有宮商角徵羽之節抑揚相應變而成方者皆依此永歌而出矣於是比音而樂及干戚羽旄謂之樂蓋以六律六呂比合其音而播之樂器此所謂律和聲八音克諧也李文利黃鍾律長三寸九分辧一首粵考黃鍾律長九寸非先王之能以智臆定爲九寸也以黃泉之陽以萌動者當冬至時上距地面愜去九寸故候气之法必以九寸之管候之也長之則淩先至而至短之則泄至而不至而律原不定矣惟以九寸之律則下管之底正輳陽气之首故不淩不泄及時納气而灰飛也至十二月大寒則陽气在律尢彊故上升五分一釐三毫距地面八寸三分七釐六毫故大呂候律長與之等至正月雨水則陽气在呂少弱故上升三分七釐六毫距地面八寸故太簇候律長與之等至二月春分則陽气在律尢彊故上升四分五釐一毫六絲距地面七寸四分三釐七毫三絲故夾鍾候律長與之等至三月谷雨則陽气在呂少弱故上升三分三釐七毫三絲距地面七寸一分故姑洗候律長與之等至四月小滿則陽气在律尢彊故上升四分五毫四絲三忽距地面六寸五分八釐三毫四絲六忽故仲呂候律長與之等至五月夏至則陽气在呂差彊故上升三分三毫四絲六忽距地面六寸二分八釐故蕤賓候律長與之等至六月大暑則陽气在律尢弱故上升二分八釐距地面六寸故林鍾侯律長與之等至七月處暑則陽气在呂差彊故上升三分三釐八毫距地面五寸五分五釐一毫故夷則候律長與之等至八月秋分則陽气在律尢弱故上升二分五釐一毫距地面五寸三分故南呂候律長與之等至九月霜降則陽气在呂差彊故上升三分四毫一絲距地面四寸八分八釐四毫八絲故無射候律長與之等至十月小雪則陽气在律尢弱故上升二分二釐四毫八絲距地面四寸六分六釐故應鍾候律長與之等至此則陽气一歲所升之數窮盡矣故又返下伏藏地中爲冬至始升循環之本此乃因陽气上升之淺深而爲律呂下測之長短聖人密準天度自然而成者蓋非人巧私智可得纖毫而增損者今李文利氏妄引不根之語遂肆臆決斷擬黃鍾之管爲三寸九分設用候於冬至則陽气尙距地面九寸而管止三寸九分實短五寸一分何以候之李氏自知其阻礙不通又妄生候法云管𨿽三寸九分而埋須入地九寸以附會其說可謂拙且勞矣且言十一律管亦俱埋深九寸苟信其說則冬至之日十二律管皆納陽气其葭灰當一時飛矣何以爲四時次第之測哉又曰子月气升才滿黃鍾之管推衍其意必爲丑月气升之力才滿大呂之管寅月气升之力才滿太簇之管也殊不知葭灰之質甚輕以眇而气升之力最剛以大金石山嶽且無不貫者何況輕眇之灰必待气滿力足然後鼓之而出哉且十二律管並以九寸之法而埋則迨於冬至必皆飛矣豈有黃鍾獨應而他管偃然之理哉且夫气之不及於管則旁泄而不納气之旣輳於管則直達而無遺𨿽樹九尺之律苟埋九寸而接於气其灰亦無不飛者何況律管錙銖之限同接於升气而有或飛或否之殊哉且又曲解漢志內庳外髙之文以爲十一律並埋九寸隨長短卑其內爲內庳律口爲仰凹之狀爲外髙謹按漢書云候气之法爲室三重戶閉塗釁必周密布緹縵室中以木爲案每律各一內庳外髙從其方位加律其上則是所謂內卑外髙者謂木案之制如此而所以承乎律管者故曰加律其上也非謂律管之制內庳而外髙也李也不知而作其於內庳外髙之文漢書灼有明據可易而知者尙且昏眩如此而何以議於黃鍾之大哉黃鍾九寸此乃窮天地歷百王俟後聖而莫能易其法者妄議之人何其不知量也

卷第三十四雜文六首史說上一首史說下一首仕意篇上一首仕意篇下一首詰才篇一首校文篇一首景藏章一首

五嶽山人集卷第三十四吳郡黃省曾著

雜文六首史說上一首武宗皇帝晏駕之明年大興史事內則開十館以作述外則盡郡縣以修纂嘗聞之師少傅太原公曰班固死天下不復有史矣此誠不滿於今之史也古之史也掌載有專官言動有注記故所撰皆實錄今之史也於一世之終而追筆乎數十年之事在位者或去而老老者亦復物故焉得盡精神面貌而詳書之也所以成者惟前後奏疏與墓銘二端奏疏之言亦多淆亂眞實嘗觀宋之人如伊川考亭咸大儒也一則目以爲姦人一則比以爲正卯惟其所恨而致訟焉若此等疏亦可遂信而書之乎至於今之言官紕繆尢甚則奏疏不可盡據矣古之墓銘惟述生死歲月以爲陵谷之防至於後來爲子孫者於其先之沒莫不盛揚其善指空捏怪無有窮極試觀於今之世家孰無銘銘孰無善則是凡有銘者皆可書而傳也何堯舜之代尙有凶人而今皆比屋可封之君子乎是大有不然者也以罪而黜者志得掩其罪以墨而去者志得蓋其墨愚嘗曰墓志立天下無惡人矣十文九誣何足爲信然則爲史之道柰何曰亦惟以天下之公是公非者爲之而巳矣有是心而位館閣者豈少哉獨襲沿之不善則其流未可卒攺耳愚嘗有志於此而無風雲之便徒抱恨於林壑設使馬遷不世太史班固不預蘭臺則抱恨亦若省曾而巳烏能成一家之言光照日月乎嗚呼有其事不得其人不可語史也有其人不專其事亦不可語史也必有其人矣而又專其事則遷固之業何難爲哉何難爲哉史說下一首聞之長老髙廟實錄一百八十餘卷學士解公輩掌之文廟實錄一百三十卷大學士三楊諸公掌之修髙廟時列傳有洪武之記注有金匱之勛券以是一時鷹揚之佐制作之臣咸得軒軒磊磊與神功俊徳並耀而無鈌沒至於修文廟時列傳不知當柄之臣何故抹殺其事每載一人不過述其姓名科甲轉歷歸老如由狀然中間略見其爲人若何而已𨿽有殊功顯謨竭力社稷抗法萬世一切不錄皆隨飄風春榮以澌滅焉耳噫造俑之人亦不仁矣哉自是歷朝以來遵習爲法善者無大褒惡者無深貶而勸懲之意亡矣夫蹇蹇匪躬之士所以捐生命棄墳墓焦心慮以建尺寸之功者徒恃靑簡之名可垂耳今又不然則人亦何所勸而忠藎生哉爲史若此大非國家之福也昔遷固之史每傳一人則不特功徳言語了了無遺模寫如畵又且並其形態之狀以鋪張之今專官巳罷固不可以望此矣然亦當稍祖其意縱橫求之寧繁母略盡錄其長務令不朽若於今可詳之時遂忍致其落落則年移世攺文獻凋零固將盡一世英雄之善而掃蕩之矣𨿽有良史之才又烏得鑿空影響而書之哉或曰造俑之人以善惡難知而性情無定不若平平書之爲無愆也殊不知善惡難知者天下亦鮮設有是人何不遂書其難知之狀其它如有善七而有不善三則書其七而不掩其三何爲不可有不善七而有善三則書其七而不廢其三亦何爲不可善善惡惡隨其劑量多寡而信書之如寫眞然凡面目口鼻肥瘦長短一一與之差別則亦何爲而不善哉特由作俑之人無其智又無其才且或挾妬嫉之私存禍殃之懼故縮避含糊艸艸應制求塞史官之名而巳矣以是訛承謬踵至於今日而猶未巳也廟堂之上賢俊羅盈必有能變之者仕意篇上一首今之張科罝設舉网而羅乎天下之士者果何爲哉今之天下之士乳口而聲習丱而操觚長而依泮以求懸一名於越席之內者又何爲哉予觀乎今之天下求士者不明夫所以求之者而示之士也應夫求者亦不知所以求之者而爲之應也是以士日卑污而道日湮求門愈辟而賢聖者不出圭組軒符日授於人而天下益趨於不治也所以然者凡以仕意不明而巳矣古之仕也以民今之仕也以身古之仕也以國以天下今之仕也以其家仕與古均而意與古繆揮攉溢耀作驕發狂益甚於古人而貪襟墨抱虎臨而狼寢者何其紛紛也是以今之天下茅甕而居者其父之詈言於其子師之正規於其徒妻之蹙額於其夫曰何不仕以華其宮也糠籺而食者其父之詈言於其子師之正規於其徒妻之蹙額於其夫曰何不仕而膏粱其口也空匱而歷日者其父之詈言於其子師之正規於其徒妻之蹙額於其夫曰何不仕而積夫千金以侈老而利夫子孫爲也是故五尺童子方辧蒼頡而卽皆以此爲之心所以分官以往各以其官而漁獵於億兆環九州島布四海去來乎守令萬千乎南面各求飽其溪壑之欲而巳輕之者爲貿賈加之者爲屠沽極之者乃盜賊而巳矣夫天之立君君之建臣惟以安民也而俾貿賈屠沽盜賊之人以鷙擊乎其上豈天心哉豈天心哉此所以民日窮困莩死而寒暑不昌輪風沴雨時奔作於宇宙而禮樂無期而興也𨿽拱乎天子之位者仁孝如堯舜制作如軒黃亦且如之何哉夫天子爲安民而求士士以貴身富家而求用何其求之應之之不相值也故其釋褐之初以至於請骸之日無非爲一富一貴之計而夙興夜寐於簿牒之繁亦不過假此以爲圖利之階耳至於民情之樂苦歲事之成歉獄訟之淑慝生齒之流集一切置之心外而無問矣縣以委之於府府以委之於司司又委之於六治如寓於逆旅然棟梁𨿽頹簟陳𨿽獘垣墻𨿽穴惟曰自有主人而已也夫今之士所以逆旅夫國與天下者如此則同一民也標枝野鹿何爲不可而顧乃異其章服殊其號名以民而病民也哉仕意篇下一首仕意不明則進者驕而退者愧至無以立存於閈裏而有道之士亦無以自表於天下夫今城衢之內有門將將堂觀煌煌而窮極土木之麗者必進士之家也郊遂之間靑疇萬井柳埼百里而肆其畎畝之辟者必進士之家也役奴下走文衣麂履泛鷁浮馬賤妾愚婦翠髻瓊冠一珠千金拱如后妃出則象輿者必進士之家也夫天之立君與夫君之所以建臣者意豈如是而已哉今且天下而成風矣幼之所以誦習者以此長之所以服儒者以此通於帝籍而所以宦貴於四方者以此族屬之所以相髙肺腑戚骨之所以相欺友儕之所以相誇者以此父師之所以爲教子弟之所以爲學者以此夫此宮室之巍煥田疇之連辟妻孥之華盛得之者爲成器爲罕才爲天人失之者爲不肖爲下愚爲無賴則三者皆利欲之常情也而且有成器天人罕才之名人亦曷不力騖而爭馳之哉故庶民儒士之家殘瓦斷甓漏日見雨田無尺寸衣無復再而爲之妻孥者蓬發垢顏以當井臼凡爲裏中之富貴者莫不撫掌而笑之滿气以淩之而士之見道不明者含其笑淩於胸中一旦富貴亦必求與之相敵而爲仕之意皆冥然不少聞識嗚呼此太和之治所以不復見於天下而亂臣賊子乃地有之也殊不知天之生斯民也而無主以綱之則必亂是以立之君君之欲安乎斯民也非臣則無以徧乎天下而繼其耳目蹈履之所不及故古之諭者以爲元首股肱是以建之臣君邪臣邪俱奉天安民而巳故茅茨土階鹿裘素馬堯不以爲薄卑宮容膝惡衣被體禹不以爲陋但爲天生民而巳初無一毫病民之爲何古之天子且儉約如此而今之進士乃珍奉尊處其身如彼也使上天立君建臣之意雲飄海沈而不著是以彼長於此土此長於彼土互相吞噬互相割剝互相摽奪而斬關發篋之盜緒視爲縉紳之常法遊宦之公事而不之怪忌矣夫人而徒欲富貴也則何所爲而不至哉玆者宸濠之變名爲元老而右輔者僞爲儒而諮謀者宦其地而倒從之者與夫潛不軌之心而鼠伺於髙位者欲乘便而起環待於下僚者亦不可以數矣凡此者皆仕意不明而徒以富貴爲心故耳嗚呼仕意不明亂臣賊子其興也乎其能免乎接迹於人間也乎詰才篇一首異哉今之所謂才也今之所謂才者以語對流捷興起事新案牘疾剖曲趨風旨撰述文詠善應干囑者謂之才苟於斯而有得則𨿽猛如乳虎急如束濕污如溪壑刻如鉤巨皆弗之短矣苟於斯而無得則𨿽仁如文董寬如何參廉如遵震明如吉武亦弗之優矣銓衡者最殿斯監司者抑揚斯而天下之人知今之所謂才者如斯也於是百方悉處前希後效少開老習以求合乎今之所謂才者是故無良恆髙位貪人嬰好爵師尹在南山皇父據要津也嗚呼天之生才非是之謂也異哉今之所謂才也使但以語對流捷爲才也則巧言如簧謀猷回遹穀子揣摩嗇夫便利禍及覆邦家者可以謂之才乎使但以興起事新爲才也則顚棄典刑革壞成憲初始苛政熙寧新法獘至困蒼生者可以謂之才乎使以案牘疾剖爲才則今之命簾卜肆揮指凶吉一日而酬酢千人者案牘疾剖之類也可以謂之才乎使以曲趨風旨爲才則今之走隸僕妾伺顏候色一躬而奔走百役者曲趨風旨之類也可以爲之才乎使以撰述文詠爲才則今之優伶下賤妙制歌曲狡童淫士麗寫吟賦者皆撰述文詠之類也可以謂之才乎使以善應干囑爲才則今之巫祝釋老禳請無方市井牙儈營幹周竭刀筆吏宿出入在掌者皆善應干囑之類也可以謂之才乎以不才而爲才則必以才爲不才不才者獲朝隮之盛才者抱季女之饑此玉燭之治所以曠世而難覩也然則何以謂之才其心良其徳善其志以天下爲一家舉而用之足以康濟民生者斯謂之才何以知之昔髙陽氏有才子八人天下謂之八愷髙辛氏有才子八人天下謂之八元愷者和也元者善也所謂其心良其徳善其志以天下爲一家者此之謂也舜知其才舉而用之足以康濟民生者也故舉八愷使主后土舉八元使布五教而卒以輔成其恭已無爲之治使以今之所好者謂之才則元愷未舉之初所謂語對流捷興起事新案牘疾剖曲趨風旨撰述文詠善應干囑者果何所見乎仲尼之論回鯉以回爲才蕭居陋巷所謂語對流捷興起事新案牘疾剖曲趨風旨撰述文詠善應干囑者又何所見乎仲尼才回不過三月居仁良其心善其徳無伐無施嘉其天下一家之志而巳非今之所謂才也知以今之才而爲才則十室之邑比屋而稱四海之廣車斗而數矣何故才難之嘆僅及九人而已乎吾是以知古之所謂才者其心良其徳善其志以天下爲一家舉而用之可以康濟民生之謂也吾是以知才者徳之能也才徳非二也故孟軻氏曰若夫爲不善非才之罪也未嘗離才於徳而言也後世離才於徳而爲言則是才其所才而非聖人之所謂才也淸平李公以壬辰之春來守吳郡有端靜恭讓愷悌廉靖之徳所謂其心良其徳善其志以天下爲一家者也其治以康濟民生爲務且曰民之所以不安者權右彊梁輿臺胥史者戕之也於是諸貴之請閉扞弗庸六曹之姦防按弗漏綏如保赤理如剖鮮況一時僚貳皆廉明仁厚以爲治而熙熙陶陶吳民將有廖矣古之所謂才者公庶乎近之而監司者以今之所謂才者而論公乃曰公才不長於吳也予則謂公之心在安民矣則𨿽天下可也而何有於一吳昔者神禹拜昌曰帝其難仲尼伸教以聖猶病蓋才以安民爲至也而可少乎近與禦史鄭子論政而曰公之爲政安民之心樂只之政也鄭子曰然與教授錢子論學而曰公之爲學安民之徳愷悌之學也錢子曰然公嘗下設艸堂而論治予曰爲政而安民父母也𨿽卑而一命無歉也爲政而弗安民屍曠也𨿽尊極三槐無羨也公曰然政在安民而巳不必遷轉求也人求遷轉之速者皆無安民之志者也嗚呼人方多公之徳頌公之才慶公之畱而旴江之檄下矣𨿽然人病公才不能爲公才病也獨惜夫人才上下乃風俗隆替之機而國家治亂之端不可以弗察也公其行矣詩曰樂只君子邦家之基愷悌君子民之父母旴江其有寧矣天如有意於斯民則康濟之澤必將沛流於天下也校文篇一首文者必之精也人之象也心之所以爲心與夫人之所以爲人噫於文乎著矣心不神乎其爲心人不矩乎其爲人則文亦不成乎其爲文謂之曰文不可以觀人未之信也可以觀矣而校之者又羅不得乎其人則是校之者之辟昧而非爲文之罪也且夫觚操之際文之發於人也有尹旦經綸之心者則必發爲尹旦之文有尼軻計道之心者則必發爲尼軻之文有荀楊宏深之心者則必發爲荀楊之文有賈董康濟之心者則必發爲賈董之文以至於有庸夫淺子之心者則必發爲庸淺之文有短謀困學之心者則必發爲短困之文千殊萬級不可以毫狀苟校之者不明珠耶目耶璚耶璞耶朱耶紫耶雅音連謱邪雜然並陳乎其前柰𨿽聖人之芻狗亦天地之委余望爾靈神乃活乃蘇緩以匝旬俾稻升居存亡散聚關此一時變雨﹠﹟63139﹔函而霽開霃而朗借皎皎以出日慰憂人之瞻仰景藏章一首景之藏虛其一英宗積以日月盈焉憲宗嗣帝好釋老之道內監梁方韋興誘飾梵宇仙宅藏罄帝悔讓二豎曰內藏自永皇以來累世之珍萬邦之物百夷之貢六代之積爲汝空焉興無對方跪而陳曰爲皇家造齊天之福耳豈爲奴愆帝曰朕之後自有計之者方懼引居於野方之戚姻彭華時爲太師而相方貝﹠﹟63140﹔鬼焉太師問其使曰憂而居太師訪之曰奚憂方語之故太師曰何有昭徳範宮皇之上寵也汝圖焉樹興國斯無患矣方喜乃入而告諸範曰靡盈不虧靡盛不衰後老而晏駕其誰崇之惟畱意於興則無位者有位無嗣者有嗣矣範日請於帝帝惑焉召司禮懷恩語曰朕有議汝其必從太子陋而仲賢朕必易之恩泣曰寧俾帝殺奴無寧俾天下殺奴帝以硯擊其首恩承之以出命不敍秦芁代焉或有告芁者曰何不曰易必以詔內閣事也芁以告帝之何不尹旦尼軻者棄而庸淺者收也柰之何不荀揚賈董者捐而短困者珍也所以校之者貴得乎其人也或曰人也心也於文乎著矣而校之者復昧辟於觀者何哉曰子不聞乎性相近也習相遠也習有不同故心有不同心有不同故人有不同人有不同故學有不同學有不同則好有不同好有不同則惡有不同好人之所惡惡人之所好而羅才之眩繆鏡文之顚錯薦賢之失職彼亦不知自墮於繆妄之歸矣夫其所以然者亦未嘗審乎文質之間而巳

卷第三十五雜文五首瞻謁皇陵文一首拜五經文一首弔陸機文一首詛雨文一首

五嶽山人集卷第三十五吳郡黃省曾著

雜文五首瞻謁皇陵文一首臣省曾客長安之一月喬司馬謂省曾曰髙皇帝之陵在鐘山之麓盍往謁諸省曾戚然曰豈敢哉豈敢哉省曾艸莽臣也布衣臣也彼謁者皆金貂軒冕人也司馬曰顧髙皇帝願見不願見耳何擇何別如金貂軒冕中上虛王委下虛民望徒知春觴夏歌朝蓋夕騎於京師且污墨瘝曠掩賂掊貨倀倀以旦昏昏以暮虧國元气弱國精神如此臣者往謁陵下髙皇帝之靈必憚然而怒曰胡不遄歸黜邪如艸莽布衣中經國如賈誼者如子翦佛若昌黎者如子著書若遷雄者如子𨿽曰艸莽布衣往謁陵下髙皇帝之靈必霽然而喜曰胡不生於吾開國時臣庸之邪子無戚盍往謁諸省曾因浩然而嘆曰公之所譽烏稱省曾之情耶𨿽然髙皇帝之陵省曾所願謁者有三焉漢唐以來冠裳盡毀亂於元漢唐以來土地盡州路於元我髙皇帝一起而禮樂乎天下冠裳漢唐土地漢唐使省曾得袵無左發無被誰之功乎此願謁者一也洪武時𨿽嘗設科取士而科外選舉弘搜廣收一材不捐一藝不塞臺鼎之貴頃刻而拜祕近之任超特而與今日佃漁明日組圭容之如海覆之如天若省曾者亦洪武中之牛溲馬勃也謁之必不罪此願謁者二也且前代聖帝明王如堯舜禹湯文武世邈時隔尙且思懷眷慕入廟俯仰經墓恭禮況戴大明天履大明地遊大明日月居大明棟宇服大明蠶桑享大明太平之福揆始推原乃髙皇帝之惠烏得寓長安不一謁乎此願謁者三也況省曾年幾三十濡毫詠盛張目覩治於泮下者久矣大不得贊皇猷小不得割民憂一旦溘先則是終不得一謁𨿽生畿近何啻夷貊人敢不惟公之命於是司馬遣羽林士二人引往稽首於陵門之外泫然而涕下因爲之歌歌曰皇之聖胡不萬年以鞠此百姓堯亦有陵阿皇柰何皇之仁胡不萬年以康此兆民舜亦有陵阿皇柰何拜五經文一首正徳十一年秋黃子閉戶經翔史遊於是時日悠悠風風﹠﹟63140﹔虎風﹠﹟63140﹔虎黃菊自挺白雲無憂乃觀李延壽書有臧榮緒者其眞聖賢之流歟以宣尼庚子日生以庚子日陳五經臧公再拜如神如靈使我徒憶爾序論淪沒不得見之嗚呼自秦漢至今覿爾一人何者溺西方者禮華嚴貪蓬萊者拜黃庭何嘗見有整冠肅衣而低頭於夫子之書者哉予以歲不過六庚子日拜何闊疏且五經者羣聖之精神在不可蜀﹠﹟63140﹔犬屍夫子於是奉之髙架朔拜之望拜之拜之者何禮我先師省曾用覽世之靑衿子彼執一編此執一篇易春秋禮在案詩書在前誦讀連連日對聖賢弗敬弗虔惟各記傳注綴腐文以梯祿媒官匪童蒙者不知而老耄亦然方受一命卽視之爲寄捨不省矣況欲求其接易如接三聖接春秋禮如接素王接詩書如接三代聖賢逢言遇心富貴浮雲不亦難哉遂鳴經之鼓樹經之幟而爲文曰噫易何初熙辟於河伏羲遘圖陳卦布畫徯文演徳徯孔作翼八索是黜成命赫赫盈虛消息天人不忒嬴火炎炎獨爾不厄臺少樂玩祕奧稍測遁肥尙髙符我胸臆云車爲航擬議戰慓噫書何初勛華光宅渾渾噩噩星敷史冊夫子芟夷坦然明白秦散學士騰閟屋壁漢之伏生年巳九十授錯殘篇魯恭偶獲噫詩何初歌以俗形謠以政出太師陳風淫雅胥輯夫子患之刪千爲百天尊地下雷動云密聖王法象禮樂起翁民志以定人心和一夫子欲爲周公不得爰定周禮垂世無極夫子有心欲顯無術乃作春秋罪我勿卹廣求寶書百二十國遊夏殷勤莫贊削筆臺行經飭臺學經積臺聲經飛寔經之徳地焉古地載我握筆日焉古日照我虛室撫捲默識羣聖已骨羣典無斁載陳載拜如面如覿唐虞之庭洙泗之側足履耳聆異世不隔弔陸機文一首正徳十年省曾釋泰伯之遺土﹠﹟63140﹔虛遊髙皇之京都涼風戾林玉露零艸舍靑溪之上目秦淮之波嘆水哉之不息悲人兮之難久彼士衡故臺昔翺翔乎東城而讀書於其上者也時遷世杳陳址在焉唐王處士開亭立館而今則茫乎其處所矣客曰赤烏榛莽太極陸沈玉燭廢其崔巍芳樂歇其華美而重云樟柱灰燼無餘何況於區區內史之居而足以煩子之口﹠﹟63140﹔虛唏乎省曾答之曰尼嶽招靈峴山墮淚者乃孔羊之興想致岨岵之感物耳餘悲士衡在人之蚤沒不在居之久廢也方其積學修詞英姿絕質挺七尺之奇軀吐冠世之文章不能選丘遵壑蹈白駒之素節捲而懷之而乃遭凶遘極命委下辜悲哉悲哉蓋淪嗜乎軒冕饕貪於貂紫無終日之明見故棲翮火樹揚鱗湯池以遇莫解之誅不測之禍歟當永熙之末造建聞蟇之暗主秋蘭凋於金墉而艷妻之方處馬驢謠於裏閈竹血妖於巴呂於時士衡仰遜抗之洪勛慨孫皓之禠位述武烈之慷慨贊長沙之瑰瑋美江東之多士誇皇輿之旋定究捨參之亡源明恃險之喪本黍離麥秀淒淒凜凜旣而偕云入洛造華如故侍中敏蒓羮之對盧志受毓珽之侮錙銖亦較狹隘匪弘趙王輔理引任參軍羨關中之甫侯悲文詔之疑與喜穎晏之援救遂減死而爲戍系書黃耳竹筩至家中國之鼙鼓方殷顧戴之哲論爲迂𨿽志在於匡難何匪人而比之冒道家之忌而身犯不知解寵招福去勢求安達哉言也而卒不能踐名編凶頑身厭荼毒竟歸之於君焉嗚呼足止昧昧辱殆自來都督之位揮攉炫耀首鼠之談拒諫飾心夫粹秀怨忌於外長史中傷於內始爾臨戎牙旗自折禍兆昔亡萌端巳作矣鹿苑之戰奔北七里之澗積屍自玆納印掛冠庶幾保爾首領顧乃錄猛超之主者招鐵騎之馳奪貉奴之詈駭耳直入之孟破膽不能縳豕收狼縱使誣宣將反旣而黑﹠﹟62699﹔﹠﹟63140﹔憲繞車厥夢匪吉白帢著體神色自如𨿽秀有命也之語箋穎極淒愴之詞烏能逭哉華亭鶴唳之嘆可爲之深悼也巳拯云同錄蔚夏並收上天爲之昏霧大風因而折木蒼蒼之表實鑑斯冤然好遊權門專於進趣自取者亦不少矣使予讀夜光之瑩詞誦五河之髙論往往見懷霜之心昂昂識淩雲之志賦騁駕於揚馬詩方舟於曹王精悍激昂之韻倜儻踔絕之气覽玆遺編恍然如生糟粕之中情性彪炳茂先蜀﹠﹟63140﹔犬懼其才多君苗欲焚其筆硯葛玄稱獎其妍贍豈欺我哉倘克回分珪之念而雅意林泉變擔爵之情而甘心玄漠捨鼎食之榮而飲水曲肱捐甲第之華而棲遲衡門知四時之序而蚤請骸骨於是遨遊墳典翔戲藝苑則甲冑之勞得釋而簡冊之功日進著述之妙結文之髙立言之富將使遊夏汗顏而桓王失譽矣豈止於三百篇之寥寥乎胸臆之蘊百獲一顯英奇之論海獨溝在興言至此寧不痛嗟世之抱璠玙之器儲濟川之材者必當審時以出而冒亂以進者吾不知之矣詛雨文一首黃子撫肅候禦秋辰慘慘勞勞單處蘿楹掩樞閉戶悲嘅綿屬寒霜巳飄萋艸猶綠淫雨﹠﹟63139﹔兼歷月大霖小霂河川漲盈資資涔涔海不受歸江不疏盈懷涯包畎成谷不登億姓號嗟悲气上騰應龍夭矯靡康靡令云油油而混虛霧霏霏而蔽岑黃子乃呼雨師而詛之曰爾佐農皇灑甘澤潤枯涸之庶萌滋幹孚之萬實功霽兆眾芳播竹藉何濫施而橫行一惟任其胸臆降滂沲而不禁魚鱉泛遊於衢側噫嗟斯民遭經年之劉括被淹紀之漁取豪家碩姓吞剝無巳子嬰稺而辭親妻艷艾而去夫田鬻轉而靡寸室購易而無桴以貸以任爲糧爲租覬秉把之鮮刈具饘糜之薄餔玆忍使之秀者濕拆栗者瀾浥薪將焚而在浸粟將揉而不食也耶粵彼富人囷積如雲羅良淑爲僮奴攘貞窈爲姬妾𨿽旱潦之百年亦饔殄之不缺逢歉遘饑谷價貴湧肄兼入而倍贏儲黃金之接棟爾何弗慮弗圖將助彼貨跖之流而重爲元元之虐耶亦有畝間耕尹江濱釣望時乎未來龍盤鳳放襜蓋體而不周粒充餒而無遺蹈洙魯之修竹誦墳索之古書韜經緯之宏略乃窮悴於艸廬爾乃不使之揚華吐英扶危持傾布禮舉樂輝煌紫庭而顧欲大命近止於須臾邪爾代圓宰以膏濡生物爲柄者也何獨昩昩昏昏漠視萬民之澌滅而不之憫惻邪豈以圭璧不將牲馨不陳祈請無儀駿奔無人乃爲之鼓怒縱威而然耶噫嗟斯民何罪何辜賂師萬安傳劉詡保劉吉芁以告安安默而可之詡三問安安不答詡奮曰曩巳廢後今易太子盛徳欲全耶芁以告詡謝政繼而泰山動焉帝問主者臺臣對曰泰山震嶽太子象也山靜而動東宮不安爾帝曰東宮亦有關於天耶遂寢

卷第三十六哀頌誄傳墓碑八首眞丘郡主哀頌一首明故資善大夫都察院右都禦史盛公誄一首白貞夫亡室鄒氏誄一首封河南道禦史李公誄一首慈淑孺人王母陸氏傳一首明吳郡有竹陸先生碑一首云崖張隱君墓碑一首沈母吳孺人葬碑一首

五嶽山人集卷第三十六吳郡黃省曾著

哀頌誄傳墓碑八首眞丘郡主哀頌一首郡主者伊簡王之孫安惠王女也歸中奉大夫蔡升升沒主乃伏地號慟三絕而蘇旣乃輟哭顧左右曰妾聞君子偕老婦人從一吾將斃以偕焉乃首觸正寢之東闥立槁而死郡縣聞之孝廟哀錫嘉眞之名於是其孫進士復元俾國子張生爲圖李枝爲誄左國譏爲詠而黃省曾作頌云惟伊樹屏錫社髙帝窈淑首風仁孝炳制鄭昭一志曹詠終義毓慧椒宮研覽經藝其一】蔡宗閥舊出本姬周簡王之孫郡責眞丘選配君子天作好逑金根釐降鳳凰於遊其二】何穠載嬪肅雝以將膳問惟勤饋旨必嘗孝邁常山賢比金鄕夙興鳴佩天津有光其三】戚裏榮華勢府崇髙湖陽鑑侈蘭陵景標範彼羣禦飭之內條朱門晏謐國頌以謠其四】躬蠶率效皇妣有言春日載熙桑緒以虔祀章孔備祈祈藻筵鳳樓之女曷並厥賢其五】古稱歸妹以祉元吉一十爲賓九姻朋益聖酒均沾天衣普錫倡此雍和明彰內徳其六】穆矣中奉抱疚弗瘳捐翚卻澤主也懷憂吁彼昊天躬代禱求祈焉不遂厥義孔綢其七】皇天弗淑君子棄瑟觸彼蘭房鳳凰俱沒越姬心許趙女不慝輝映列圖芳流四國其八】秦臺旣寂楚云不飛主兮自盡泉殿同歸郡守陳風禮卿獻書孝皇澘惻後禦淒其其九】皇命宗伯議彼謚名迹其芳烈錫以嘉貞有峩楣表以樹以旌死義崇朝垂耀千春其十】明故資善大夫都察院右都禦史盛公誄一首維嘉靖十四年秋九月十三日明資善大夫都察院右都禦史值庵盛公卒嗚呼哀哉弘治六年公第進士拜工部都水司主事典濟閘座以幾詰左貂版收祕獄謫揮安寧厥後銓宰嘉其頲鯁揚隲淹遐授祿丰令佐郡蜀楚開旌外臺累陟雄藩布政山東陜西擢都察院右副都禦史巡撫四川江西尋陟兵部侍郎總督兩廣軍務繼攺司空提督易州山廠﹠﹟63141﹔敝請告於家復以薦起提督河道奉旨罷役乃歸賢紳瞻注蒼生延拭佇公驂衡抒展宏施露冒八埏乃竟沒世春秋六十有二嗚呼哀哉公自綰綬以來歷祗軺役所臨之國以晉廉汰墨爲先首以培弱殄彊爲本要以篤忠報君爲志膈以騁績興平爲的趨洞晳經國之務故舉建卓瑋嚴抗潔躬之防故營發孚響峻植紀憲之表故風望懾警惜哉毗衮未諧十未罄一懷含王佐之蘊永逝幽壤嗚呼哀哉厥嗣之材揆準代制奔告闕陛天子錫祭與葬有司恭事可謂華厥令終矣省曾追憶平生承公躧履國士之鑑遇待超厚復與之材雅締文囿之友殷焉久要玆歲載陰素車將駕澘惻我心緬則古人旒旗之典乃撰斯誄其辭曰休矣公緒國炳穆周丕藐盤宗枝光九州島秦橋漢吉帝宇登遊纓茀旁午奕代並悠遡厥宅奠虞城廣陵唐運訖杪余杭始經宋籙二茂曰度甲登尉簿曹寺省館判屯皇華秦隴詵詵諏節天府要域繪上險折𨿽表勢形祕贊除雪請辟四科箌网潛傑終筦樞宰六九秉業錫名文肅儀象均揭申甫以降五葉冠圭金鏡䢐翳扈蹕南依儒林之裏衡泌樂棲抗髒園藪孫胤弗隳覯我皇祖濯掃夷氛日月融朗蒲帛匯徵逮應翹車釋蹻紫庭參預�謨鴻舉柄臣寅纘聲範托迹醫苑國守搜目﹠﹟63140﹔甹薦之陛輦祗事三聖躬勤節謇作義無方篤祥則遠培迨我公嬰小慧達集映鉆綴帙覽兼括弱齡奮庸列曹郎闥練諳若素神啟妙闔乃司水衡鈐禁謁者側翼於南天寔甄冶爰剖一鮮載貳五馬藹藹陽敷穰穰澤寫有峩指繡復忤大閹圄災則履皎聞益賢中土鏡察東魯風宣汲黯政淸苑康矩虔旬掌西陜府匱國貧荒迢玉塞瑤軫�臨長圖猝算星奉上尊堵謐兆齒饋悅鉤陳帝將北輅抗止翠旌蠢彼蠻莋鯨縱弗來公䢐省之以威以懷沈猷深畫面襯槁街巢傾落舉平戡燧埃文武是憲仰止廟才楚宗跋逆荊棘離凋嗷呼吁饑千里弗聊今皇禦歷授以鉞旄發廩出金大賚繹騷吁矣江服爰賴不搖開府二廣誕新戎理虎夫薄伐鬼方款靡摧彼箐隘馘爾劉李仁綏義扜思規計水部簡屯萃永輯和壘湯湯沛河東決而涸治者弗成﹠﹟60960﹔公咨度胥源曁枝萬役俱作舊道爰辟新川乃鑿泉功垂濟讒口玆霍仕處知幾公也林壑𨿽寓巖丘中懸濟經𨿽酢羣侶心屬帝明憂國忘家篤禮澹情冰壺介操終保令名魯編迪子賤彼滿籯邦之基棟代之典刑箕騰昴沒奪我老成嗚呼哀哉鄙生逍遙味道丘海興言撰文公則賞采奇我戔器要我末彩琴觴容與遐襟不攺音容倏䢐猶儼淒慨嗚呼哀哉俗方陵弛吏道污饕四國日泯於淵曷逃昔曩談搉搤掔閔憀曷起重幽蘇此萊蒿嗚呼哀哉貽以典策子孫式谷合以譜表宗人化睦購有義田蒸嘗繕足望聳百僚位踐三獨生也徳榮沒爲令復嗚呼哀哉橫山之陽松嶠郁然築臺樹孔顯命自天秀嶺帶左重湖匯前龜謀卜日枌檟宿煙魂輿歸奠長夜九原撰徳揚辭告爾萬年嗚呼哀哉白貞夫亡室鄒氏誄一首惟正徳十四年冬十月甲申白子配鄒氏卒蘭凋翠畹鸞吪丹穴貞魂雲散華顏玉銷白子慵六龍之不借念泉途之無返撫珀枕而憶芳言臨蕙房而追瓊徳攜訣崇宵音容載聰玄目窈恍若平生靑鑑縣塵彤幃虛月顧皓發令母含淒蠖室周齡善女失恃鴛閨𨿽槁性枯情難捐遐痛況白子恩綢琴瑟道和伉儷者乎江夏黃子覽擊哀悰爰爲短誄其辭曰髟﹠﹟63139﹔差兮皇媛扶靈誕會玉姜降室江妃棲世性均冰素徳齊蒥﹠﹟62391﹔﹠﹟63139﹔揭衣﹠﹟62678﹔﹠﹟63140﹔毛鳬孔帔鳴瓊珶笄寅女範師門求締有懿吉子桃敷結媲和遵姆篇恪供漿齊馬姬殊邈桓姜婉嫕綽約紅顏倉皇永逝嗚呼哀哉旣遠兄弟承事尊嫜夕勤雕幌晨肅洞房豆籩無怠居起有將動合圖言蹈契金相儉比絺綌雅蒞繭桑徽心潛抱嘉聲邇張春秋幾何日月且長嬰災集害履夭逢殤煢焉君子摧肝裂腸嗚呼哀哉蕣華之容緬爲過客孟光之賢冥宮長隔弱女𦇤抱靡可素幗大期載臨塵年太迫邁魄焚煙招神舉帛侍姬室妾代身願百曰露零空爰開下宅旌搖搖兮西郊龍馳馳兮荒陌淚淵淵兮流雪恨茫茫兮踴擗嗚呼哀哉珠被虛陳鳳奩猶在扇辭柔腕鏡沈鮮黛遐背淸軒飄遊東岱蟾宇孤登髙唐遠邁拂螭帳而悲歌無玉人之相對慘華燭其無輝寂瑤琴之靜掛怳是非之難明疑香車而來邂顧煩劇而致然實幽明之有界自淪絕於移頃遂乖暌而異代嗚呼哀哉北風斯凜寒景照戶仰庭蛛繞窺楹鳥墮申殷憂之爛熳悲蒼穹其隕婺彼重漠之悠悠亦安知乎情愫欲往就兮無津梁庶夢寐兮逢嘉嫭猿淒哀兮嘯壠松蕭條兮號墓命之比兮蜉蝣柩爲鄰兮狐兔靈嬋娟兮何之恨煩冤而無度請溯觀乎戚園倘淸懷之庶悟嗚呼哀哉封河南道禦史李公誄一首維嘉靖十一年十二月某甲明故封文林郎南京河南道禦史李公卒嗚呼哀哉公諱洪字宗廣厥嗣侍禦君松鳳騫天籍以單宓星勤牟恭化異陟庸憲臺舊章閒洽仰繼孫綝髙隼擊彈式光桓典日﹠﹟63139﹔王京竦裁寰海企風非公膝訓作基序範乃懿有是揚於紫廷忠棐嘉懋可以道頌者乎公之痾寢也侍禦君方蒞中都俄聞寓音白疏歸省倉遽返戶周醫罄藥莫駐捐䢐公也安恬告終春秋七十有一省曾以侍禦君友分末誼追昔邇公幾杖黃華數共綠醴每同是以傷國老之永逝惜名徳之不再爰作斯誄彰述髙行以鏡來祀其文曰維公肇始寔本嬴臯支苞屬駿乃茂貴條煌光厥宗世挺雋豪興唐烈宋紀於旗旄迨玆昭運賁括夷陵回山而宅采榮以耕由華曁進弗攺介貞在實萌芽徙辟郭濱躬義不沫比壤間賢孔腴斯潤埒選國躔蒼昊施祜駢嬰誕先公生闡異天植以綿𦇤幼器秀少諷籍墳金函玉匱靡不探論奇觚妙習章步貫神裏駒孝水播宣同襟產儲中凋鴈旅割粱聊理殖務顓悴弗遑緝隆棲約貲蘊稍張履謙善下福裕而康壽母拱室右左旋桓匪直珍美俾志樂歡拮據新構宇棟甫完推弟爰處邦人永嘆家羨役興作彼賦長代逋編蓬請賑蕪壤經之紀之戒肅參兩積此洪普後胤鍾享乃生哲肖淵源鴻儒誘以模碩沃以典書如門之龍如溟之魚秋科春第煥耀淸閭公其逸止樂庵自目靑山遠心竹林遐躅紅霞杯引鮮花蓋簇黃髮良朋陶暢知足九陌蒲車五湖鷁舸尋源興滋獨往厥所情捐害馬道探象古量豈有際性幾無我孟子華顯白筆簪朝弼補一人糾震百僚榮封有誥降自重霄豸服被之純至濯昭子聲日芳親年不待朱驪載駃逝波無再岱趾其登泉衢斯邁﹠﹟63150﹔﹠﹟62699﹔﹠﹟62698﹔甬﹠﹟63151﹔我耆老山坼梁壞鳴呼哀哉有疚在堂子歸逖方咨彼黃素啟彼祕襄吁天有淚返魂無漿眷言訣語剖腑裂腸嗚呼哀哉子也藎臣公瞑何憂淒感風木玉筋靡休煢煢曷恃皇皇若求素衣縞冠躬築玄丘嗚呼哀哉仙城旣巍題輿欲徵愁楊紛殞浮驂不鳴千秋永隔在此啟晨凡我祖挽莫不涕零嗚呼哀哉紼歌載道行雲駐飛撫此嚴暮厝於柔秪龜謀孔吉撰徳貞碑億萬斯年安此夜居嗚呼哀哉慈淑孺人王母陸氏傳一首慈淑孺人者國士王文祿之母也姓陸氏陸自漢以來在吳世有茅土圭爵爲著族散居江左諸郡孺人父源則支由華亭嘉禾再徙海鹽家故貧落傭書給養與妻劉氏伉儷勤生旣舉孺人則始奄跨阡畝累貲萬餘乃呼孺人曰賽金孺人生而婉慧儼靜六歲教以觚書漸授女誡劉傳鄭氏孝經皆通旨義每解析徽言貞行壹皆領慕自是居常誦述指詔閨輩少目一婢動靜輕脫占其無良旣而果然凡女紅剌彩摹繡文象纖麗可掇自幼恭孝茹淡三年報乳故父毋特異愛之裏中右姓爭來請聘輒辭曰吾其求館壻者久之乃贅昭勇王侯軒之仲子王君佐王本前元貴族始祖忠以從文皇帝靖難功賜姓王氏佐幼惇偉峻拔爰締絲蘿孺人𨿽非禦輪而廟見婦功給事安膳儀則如在舅姑左右姑張氏繼黎氏咸安宜之孺人生武卿女鳳文祿文祿懷時疑有祟病源禱兆曰是誕貴子源仿古昔胎教召瞽蒙氏朝夕張理弦絲陳說忠孝徳義故事以養聽孺氏且教令興居必端毋禦辛忌毋仰氛祲毋聞嘩謔及免身不蓄保媼或曰產余不重煩乎孺人謝曰弗忍夭他兒以活我子哺腹鞠視不離茵褥文祿差長𦇤抱多嬰疾乃障蔽帷內且玩以玉器以開養徳性文祿嬉把卽安恬終日嘗暑月有百足之虫在帷倉皇不呼婢侍手秉忍螫出投其謹惜若此武卿早殤孺人悲痛欲殞或有子胤衰薄之譏者孺人撫文祿誓曰若不覩此兒聘婦不踰內閾矣乃棄膏沐羸容蓬綰禁趾房闥者十餘年果迨文祿聘婦包氏乃出王君善弋孺人憫加鸛荷矢而飛因誡曰羽族獨非生物邪暴而殄之恐貽短折於子孫乃閟藏其弓弩而君遂終身不弋君遊吳楚則孺人勤綜內鑰不遺旅憂至拓生業則盡出金搖珠簪以資營殖漏寢雞作相其勞勩竟得攺新築室文祿始就外塾志度卽秀徹聰警日誦記多多無難稍長喜聚典策孺人爲脫首飾以購或假借藏書家鈔摹繒綺請贄無吝文祿同志有來手治醴膳俾得盤徊諮討嘗有遠賓言歸倍贈贐饋或云過厚孺人曰山川間之覯止難再也每誡文祿曰吾以糹﹠﹟63140﹔乇箴測日駃景若飛古人所以惜分陰也但節宣解休不當太銳爾文祿因有張弛王君則又過迫之孺人進曰優柔饜飫教之術也何必苦督王君曰諺不有之慈毋多敗子乎孺人曰爲龍登天爲蚓下泉不有命耶以是文祿發憤閉關搜逖學苑洞研經術鉛造日廣聲譽稍起而性素倜儻幸直凡羣論古今政學客有瑕疵輒彈駁不遜孺人戒文祿曰國武之難弗聞與𨿽廣坐賓筵毋多語恐隙生杯酒間爾文祿爲諸生朔吉廟謁孺人蘊火竟夕炯焉不寐聽譙鼓四下卽戒婢治饔食乃呼文祿夙興趨去以是學宮先生稱文祿爲謹士嘉靖辛卯文祿往應省試遘疾孺人旣請王君入藩下保視又日謁祠堂禱福時將啟榜秉燭以待聞捷喜曰乃今驗吾父之佳占矣浙中故事凡諸生新舉者或就縣延言事以助勸駕王之姻有規隱重徭者懷金來請孺人敬謝曰吾兒初幸此進豈敢卽污苞賄以基他日官方乎孺人族亦有求爲丞史者孺人又謝曰胥無善習脫有僨敗是爲毋者遺之咎也故文祿竟不至縣中言事士志先定者孺人之教也孺人懿性純孝相王君終葬祖母沈氏及父軒繼母黎氏壙役庖爨必躬親焉父源耄疾瀕殆焚香左臂吁天請代瘍血流離染袂中壼傷之源卒或言有瘞金孺人曰有兄姊焉竟弗問恐母孀寡作悲乃迎侍終身斂葬丰備凡時饗必淒其綆縻畢日又推母恩迎養寡姊劉氏以終且資嫁其女文祿婦嘗以愆尢笞婢孺人佯忿助婦數斥潛則呼婢誡曰新婦欲汝善爾汝母衘憾又私諭婦曰蠢婢安能事事當懷卽笞母夜施毋譴記蓋宵昏狡者便逸愚者易死由是婢攺服而婦以寬攝矣孺人平生不禦錦縠珍味宗姓有召宴者孺人曰女嬪無外饗竟謝不應𨿽房鍵亦躬視扃啟凡地微塵必祛拭之乃安或談貴盛事答曰人以徳義爲難若富貴倘來春榮開落俄頃時爾何必羨也及聞見顚沛貧賤則又惻然閔卹文祿嘗跪問曰吾母何以能賢孺人曰吾何長特以競競膽小故鮮過爾女誡不云乎忍辱含垢常若畏懼女之則也孺人以文祿尙未誕子每攜孫女應桂循步後園嘆曰樓榭水竹苟完足貽後矣安得嗣者饘斯誦斯乎文祿壬辰以疾恐遺王君孺人憂不赴禮部會試乙未下第孺人慰之曰有時戊戌再下第王君頗以爲歉孺人再三解曰吾聞生子者惟願其賢爾吾兒幸少咎過父毋之責逭矣遑卹其它夏六月孺人患滯下文祿素善醫技至則心神憒眊一意委諸醫氏醫氏多集交診互投疾益殆又延名醫自嘉禾來法曰不治文祿環繞惶慟孺人曰兒來聽我人生歲齡如織紝然經緯長短爰定厥初弗能益也且生死如夢何足控揣兒毋悲願終立身揚名以顯父毋卽死目瞑矣言詞暢達至近絕纊但揮手告訣而已秋九月十九日卒享年七十文祿執友襄陽太守徐君咸吏部考功司主事鄭君曉相與弔卹且欽慕孺人之賢也乃私謚孺人曰慈淑而汝南黃省曾爲之傳論曰甚哉毋徳之重也故易貴女貞詩詠窈窕徽音蓋鍾肖胎本端邪和戾若型範然且祥秀之地必產金玉泰山之阿是有桂樹豈曰蹄涔蟻壤而有嘉生哉古之人處則抱經學聖出則佐時康民者未嘗不由賢毋也予與文祿交始見卽知其國士往來數密乃稍稍得聞毋髙行詎意毋之不及文祿之顯也悲夫文祿修躬閎學巳與古之名賢等埒他日致身靑雲施之功名竹帛則學士大夫推美歸徳而稱頌母者豈有窮哉文祿毀容衰冕﹠﹟62463﹔抵予捨請文拜哭盡哀援述行謦無言不泣其友聞華卿又言文祿於毋劇時吁請司命減算以代及刓割臂肉和藥以進予視其瘢痕使人隕涕不禁嘗觀世之人子但多榮華敖樂其身已爾爵愈顯則父毋愈疏鮮以二人生死爲意則純孝若文祿者亦鮮矣揆厥教本於是益嘆毋之賢也明吳郡有竹陸先生碑一首先生諱銘字汝新其先開封人也曾祖父定一鴻髙福遁眷來吳門遂乃廬松茹芝宅於包山祖父顯以湖泛勞危百工鮮資竟遷邑裏父瑄毋朱氏舉生四子先生在季幼而靈秀淳儼不涉嬉弄被衣揚趾皆中繩則從瑄池上履墮而濡終日肅侍不敢請易瑄心嘆異知有敬徳初牖藝數恥焉弗習及陳授詩書響然上口遂理洙泗之業受易於淶水文先生羲堂周室渙解而登譙國婁公拔簡髦俊縣校臺考俱錄守冠爲郡諸生翺翔乎墳版紬探乎雅故專嗜簽幐卑細生產是以家篋單虛蕭居陋巷啜菽飲水芳風泛竹明霞納幾先生左右琴典熙悠鼓誦不攺其樂由是專衷稡擷騖情雋永究成鴻儒朋徒雲歸先生之教匪驟匪迫莊拱溫潛豫濯心本驕競悉去然後醉以六經潤以百家廣蘊崇植吐宣英華凡出鑪冶琢肖懿器若進士劉君文韜朱君子純舉士陳君直夫王君世堅毛君百朋及鯫生省曾皆燻飫四教前後登薦而端修厚矩宛然師模先生十有三試命祿坎軻竟違秋書乃以計偕振徳遂昌憤悻之風翕變而銷弦歌七載乃興頌聲倦遊懷鄕浩然投組回旌甫駐部檄遙下攺擢樂淸郡守勸駕先生確謝不行杜門髙棲灌於陵之圃耕泰山之田舊林逾茂新築其嶭於是晨觀暮策俯仰時化山杯或酩池琴偶開神襟虛朗無籌營之隱憂園除孤靖無車馬之塵迹知止不殆樂天有餘卓哉考盤君子時太守廬陵聶公文蔚表建風軌景其白賁惇禮上賓尋卽辭去先生純孝皓首克慕朔廟時享思成致哀尢善交締淡曠貞坦可久有親嘗以匱罄假金友人友死券亡匆倉弔哭返厥所貸其家弗知但駭而嘆先生庭訓恩篤義周煦怛引撫未嘗厲語忤色故厥嗣曰治竟漸太丘之徳美成元方之賢奇卓詳謹綜博工文今爲吳國名士嘉靖壬辰六月某甲先生淹疾以卒年七十有七明年五月某甲厝諸黃壚墓在吳山之原配邢氏生治吳郡諸生二女於歸吳南王傳側室丘氏生沼聘陳氏四女孫男四楚楙夢麓蘭芽鳯毛振於謝庭門人黃省曾景表淸範屬文緯石播於遐世其辭曰於穆先生醇徳淵衝瑰琦體道斧藻中庸白華錫類罄折柄崇鉤研翼演八索仰通進退虛盈轍鑑厥躬顏瓢菲約董席暢融學道彜獻遭遘奇窮皓首靑氈典彼泮宮沛迪人文秩如三雍羔羊鎭俗桃李革風翩歸桑裏盤屏桂叢翅車有召鶴書永從誅茅辟墅逍遙與容振策紫巘緬比徳公千石欽延五更侶同巍齡旣享全生令終遺安孫子綿佑胤宗髙山痛遠追布杳蹤彤管斯握宣我愴衷樹勒金瑉千秋有榮云崖張隱君墓碑一首隱君諱某字尙和武林錢塘人也其先少昊揮之駿胤宋氏子厚先生之遐裔也世宅大梁碩枝其南茅榱濱澨賁蹈海寧奕代修隱投畚遠祿披裘不金逮於祖某攺廬錢塘之西壁迹就都盛風研道園若考淑繼丕篤蠱緒與配談氏寔生隱君會性休克牖心穎朗授之觚文覽歷衷解時有方伯李公目爲珍璞將獻廟府隱君承父甘節匍匐求家旦靡遑饔夕肆披典色養純至名揚朱萼二親長逝哀擗幾殞喪無見齒國人咨嘉由是夙寐儀慕樹躬弗忝若外父陳府君亡而匱後篋聚我歸隱君揮讓不受且與經理窀掩罄效厥力踄義飾名恆多類此閨無姬貳翕如瑟琴平居蓬室玩誦爲娛趁月緯弦臨芳命酒林賢輳逸山侶赴髙徳之不孤繽其盟結嘯出金石詩燦珠玫皆足贍羨哲子曰淶幼總奇秀隱君教之取漠於鄭玄遴友於卜夏陳萃五車蒸陶三益以是未冠成才先英入彀嘉靖辛卯浙藩乃賓方期封鼎之華遽遘歸神之戚歲之甲午七月二十二日奄忽告䢐隱君素嗜音樂屬纊之時猶召伶工在庭揚絲鳴葭欣聞按節神將委形吟諷不巳可謂達人樂天灑然超舉者也享年四十有五配陳氏子男三人伯淶仲洵季渡淶與僕有文苑之契千里來訃友好方禹績爲之狀述藹乎信辭五嶽山人閱言酸惻考行追景乃敍之玄石而爲銘曰於懿隱居盤遁屏居陔蘭錫類孝事亡劬知玄守極體道味腴厥用宜國乃樂泉饑貞全鳳徳榮輕鶴書三徑孌保七林暢棲翰場斐若陋巷晏如譽以困光躬以潔舒家靡糧貫教有典書誕子英遠器絕眾夷綜文緝藻可以永期隙波何促捐此孤遺爰布旋吉宣毫列辭流告來祀黃城有稽沈母吳孺人葬碑一首沈之先以封爲氏祝融裔後芊姓也趙宋南轍扈遷姑蘇曰思孟者壻贅吳江奠宅仙裏四傳諱經字惟彰仰髙先生少研典府覽遊夏之祕兼窺醫緯陟岐鵲之奧顯聞邑令遴爲訓科郭玉五診播妙帷中葛洪三撰擅奇肘後赤丸黃散起踣無算考藝精洞天彜砥修宗屬孤厄援措幹嘉衢儔朋艱急赴濟十安土紱宰尙其忠信纓流景其器度髙英羅會良賓樂交𨿽沈下位卓爾上賢矣初配方氏不出早殞乃繼孺人吳氏泰伯之家芳未泯周姬之內教克昭勤孝媚姑若婉奉嬪躬蠶務績繕禦章組理珍總饋丰綺肴餌以相以規協休君子宜其九六如鼓瑟琴謝南梁之敝廬辟北關之宏業宇宅維新疇畝拓廣拮據匍匐黽勉夙夜良人昔罹雀鼠之咎旅瑣千里奔遑三載資餉惟多富有如故殷抱沈疾嘗藥獻旨鳳分鏡剖未亡爲懷義迪子啟曁厥孫察閉關綴學受礪狥業皆克文標儒苑徳表士林映耀登科梓橋振藻皆孺人之賢徵也先生卒於正徳庚午十月七日年五十有七﹠﹟62923﹔﹠﹟63139﹔山以甲戌正月二十一日葬於橫山之陽孺人後先生二十四年卒於嘉靖甲午十一月六日年七十有一﹠﹟62923﹔﹠﹟63139﹔山又龜謀夜臺於玄墓山之右拱帶羣嶺環回震澤崇聚窈秀郁哉佳城爰啟先生之柩將合斯壤以舊築錮緘垔土盤互體魄巳寧𨿽隕涕泉嶠弗敢鑑舉獨以前毋方氏配葬而孺人卜於丙申十一月九日別葬於玄墓之新域西去橫山五十里﹠﹟62923﹔﹠﹟63139﹔山也白華錫類莫可涯際展惟父毋殊穴云仍莫稽乃命友生黃省曾紀之道碑以告來祀其銘曰於惟君子賁道縟躬儷爾尹吉胥穆而雝誕毓麟彥光禰抗宗聲淑平生榮令厥終黃壚𨿽異靈途則通嶕峣枌檟兩望九封貞瑉並峙千載有穹

卷第三十七墓志行狀八首明故大理寺左評事舊山先生墓志銘一首明故九江府推官蔡公墓志銘一首明故懷遠將軍戴府君墓志銘一首外舅母氏沈碩人墓志銘一首朱采之妻髙平範氏墓志銘一首金碩人陳氏墓志銘一首中書舍人王君貳室徐孺人墓志銘一首誥封太宜人李母康氏行狀一首

五嶽山人集卷第三十七吳郡黃省曾著

墓志行狀八首明故大理寺左評事舊山先生墓志銘一首先生方姓諱坤字萬成號稱舊山浙江余杭人也其命氏出自周大夫方叔枝衍於南世家嚴州宋寶慶中厥先叔恭判於臨安子榮攺籍今邑曾祖禮祖讓父祥傳承肥遁眞尙隱業先生岐少慧異修誦申旦精憤懸發厥親愛閔特爲勑罷其學博揆掌記輟膳篇家不局解故之細抒文川至云泄率爾操觚未嘗更潤每試必有奇目時中峯少宰董公經術超冠亦亟藻賞遄遭父喪繐踴幾絕郁忽不展哀體遺戒乃補貲國冑俊吉陶麗遂舉正徳庚午北畿鄕試辛未進士今例表樹坊金萃斂裏庶聞有鬻子趨應先生惻愴拒之縣尉不可僅取厥半士皆嗟咨初觀通政司事一日持奏記以謁周給事給事私衣傲色弗卽迎對先生讓之曰此王言爾安得不敬若此給事知將抗論也乃力卑謝得解出拜任丘令地號衝緊復多中閹彊右懲擊芟剪邦用平輯操如孔奮仁媲魯恭禦史行縣先生爲民事諍直臺中擰衣而出且屏損供具禦史銜而劾之坐調永寧其土蒙崗牛嶺漿山拐湖之寇猿棲鳥駭株蔓蠭軼舊令媠謾往往投組先生密猶築壘繕戎息耗渠首畏懷先歸後夫弗來誕肆鹵鈔臨危壯毅訣家倡眾命力托授嬰息舅氏酌圖家憂始乃部署枹皷一戰而定孔熾銷萌農嬉有年弦歌暇余躬迪衿髦創開登庸逮於考績蒼元攀戀章皇扼駕厥母郎氏尋卒星言就道邦人瞻泣途裏送屬縣長輿金當受吉水以奔遽移檄棄之故歸家闕索奠厝勉給號慕如昔服闋補令博野歲丁大歉罄國流潰乃漉恩蠲逋鴻鴈安宅甫蒞三月擢大理寺左評事奏讞疑薆平亭克公矜緩深故若黃昆之淸愼批摘姦巨如盛吉之嚴理在廷三載民咸不冤總其筮仕夙夜采服凡保建家務經治生產一切付之冢嗣折節溫羨故靡鹽王事積勞成疾會厥兄寓書以招且遘羽流鴻寶之訣抗志霞表乃遂寧告脫釋羣緒回抱蕤鑰誓文閉房密煉內景以希靈圉玉體盤和玄發有耀累功十年內火炎作召委庸師錯謬方治於某年月日竟卒享年六十有四先生性賦忠孝悃恪孚缶罔欺幽漏昔居武宗皇帝大喪捐華屏腥獨寢終禮聽考遺令射淚衾榻守素玄澹不規覆薦若同榜進士來知武康會先生艱居殷歡契密及有同官大理者朝經風政胥與咨諏篤接分誼尋皆貴顯曾無寓牘假借平生閒居杜趾公府及安溪火獄奮然解洗流聲罔巳處鄕睦讓編蓬攝酒折召必往締交惇欵久要不忘意气許人揮脫以贈難吝不形汪濊昆行友於綿結配儷雝諧壼無侍人初娶沈氏先卒贈孺人生子男二曰某娶某繼某曰某學某生繼室沈氏封孺人生男一曰元偁杭州府學生娶屠先生家訓愼於顏氏鑑子朗於陶朱嘗喣申先哲告誡以爲龜鏡冀聯跗萼不暌資斧至於告䢐慮有塵宗點家斂而不瞑未幾鶺鴒天水捐遏先範讒間澤吻百浚機藪閥用弗康鄕人仰頌先生早識元偁溫恭繾綣懿親不逾每以岡原慨嘆且綜貫緗典翔紬文囿雋才瑋度卓有父風嗣綴章綬方來不遐與予有中林之好乃按工部員外郎方君云鶴狀實述爲碑言其厝葬營費咸偁奩𦇤孝奉母命卜吉嘉靖十七年月日墓在鳳山之陽銘曰穆矣先生逖世孔昭嬋嫣姬周苗序哲豪少植學仞樂而忘勞𨿽有蠖屈竟爾鵬翺出宰百里宓琴載謠入掌三尺仰止虞臯華才則優授位未展婆娑帝庭容蹌文苑有痾在躬斯道乃捲杜趾紅塵餐和綠巘衷含明粹躬踐倫典胡壽僅玆考志斯遠彼蒼弗忒恆佑胤良神之聽之和履慶祥伯兮烝淑季也蟜驤慰悅下泉世緒且昌佳臺谷旦載駕以藏緯文瑉石永播厥芳明故九江府推官蔡公墓志銘一首世之論人才者率後貢生往往登蒞無嘉補卽有鏤靈殊化監院亦忽少不以聞而銓宰必抑敍下品夫窮經皓首气態衰槁惟緯圖服養弗克夙夜者固滔滔是矣至於俊卓異才伏櫪老驥思以其道澄濟一世者𨿽耈耄猶將盛也苟不惟其才而曰貢生厥枉多矣予讀蔡公之家錄而深有所感也蔡公十五通經爲郡諸生復長何蒼甲令之學凡邦較必優拔羣彥七試京兆不偶以成化壬寅升南廱國子爲劉大卿獎目歷政理寺乙巳適盜發牛首山麓宋太師秦檜墓收紲將抵以畫一公矢議於宋卿曰姦檜制刼君父戮剪忠吉據相登王卒殄屋宋社惡穢燻彌至今談檜者尙頳顏扼肘天殆假宵人示之罰耳請釋盜爲萬奕鏡勸宋卿大奇之良是公議卒末比不盡治寺中僚官爭俯締交於公由是赫然聲流又累三試乃甘委曰命矣夫命矣夫弘治丙辰以明法授江西九江府推官吳縣司寇劉公時爲北禦史告冢宰屠公曰始開衡選若蔡某者眞推官矣敢爲得人賀公到郡卽署篆誡六史各撰槁冊勘防陳獘頓刷三日詣圜室閱囚得運士誤爲盜者一人徳化縣誣服彊盜者三人皆減擬縱之吳人洪廷顯商九江眤擅一妓樂者笞辱之妓忿溺當司致廷顯以絞糾墨十六年矣公曰妓買合耳奚逼之有遂白臺史王宗錫釋廷顯彭澤令李爲義酬政略艸械送成盜四人其一人生死榜下公鞠之惟共竊姊壻家谷一石耳因饔活三人駁令令懼因師生免冠頓首謝曰爲甲裏劉通所誤耳公逮通往則通方震死舉國咸頌公神明嗚呼公之治獄虛詢若此使得居廷尉秋屬以寄天下之訟系其拭辜平反惠洽函﹠﹟62675﹔﹠﹟63139﹔禹矣乃止淪郁郡佐且不得罄厥施卽懸組惜哉公諱昂字惟中其先寔顧姓髙祖澤之早世周氏攜孤達卿適蔡襲因至公祖考徳謙庶季戎安東遂不得復云考孟庸撤瑟後公與母王窶拱敝廬𨿽嬰孌卽峻穎而孤落空貧至粲炊不續長娶沈宜人宜人兄朝用馴行篤義與之揮分濟周均會緡鏹共偫乃得樹羨門業及任九江思涉廉吏髙軌笥囊不私營一金故家貲終老竭單歸卽宅西隙畦育蔬毛取給自稱西圃老翁圃前夾室羅架雜典陶焉詠誦把玩忘疲以吳郡學址乃文正範公捐宅安定胡公首主教事文獻遠久光發海內闊希作郡學志四卷大學士文恪王公序其書以傳以姑蘇志頗有抵漏作補遺以舉世崇嗜星命乃類時日月年同而貴窮區殊者作八字徵謬錄異聞作西圃叢言善道七音書旨年𨿽桑楡烝烝然猶握管綴著也洞知醫藥養生之道而悵念嗣胤不能閉房又與妾金氏生椿齡尋夭然至八十五竟得子曰云鳳妾陸氏出公昔與沈宜人生岐鳳茂勔克家矣娶而卒生長女贅太子太保司寇兪公孫元丞以養母中歸與妾王氏生官寶公求余氏之子淳敏者曰文鳳爲子以輔羽之官寶夭文鳳告公曰卽生子卒難丱弁公其求諸蔡宗公悟乃遴擇仲兄惟學仲孫廉後岐鳳於是廉文鳳勠力經幹丰曲就養公歡宜之𨿽生云鳳公悉以居產授廉文鳳兩析之曰卹孤在汝文鳳感而泣曰居產當傳云風願翼厥婚成乃返歸焉廉感而泣曰室家文鳳構也願償厥值皆本公之內侄子衡子礪定議公喜曰善哉子衡子礪可謂善興人心者吾生也讓死必能卹其孤吾無憾矣省曾於公爲外孫壻公疾困時呼勉之來省曾往公音息奄微矣尙曰勉之飯否因目﹠﹟63140﹔帝目舉手曰子文學�親分銘在子省曾哀諾之至嘉靖乙酉十月二十�日公卒生正統二年十二月一日享年八十有�云鳳聘葛氏廉文鳳護視云鳯於公存之日益�愛懇厚於是驗公知人仲女壻張坦廉文鳳卜七年十月八日治葬於吳山範隅鄕合沈宜人之穴攜狀申速乃爲之銘曰於嘻蔡公何數之窒白髮從牒潔然廉徳露沾焦黎濡煦灑澤科令休光可以竹帛曾未擢褒嗚呼解職厥蘊則否齡紀髙盈暮耋生珠白華有承皇矣錫類種徳是徵厝宅玄壤千秋永寧明故懷遠將軍戴府君墓志銘一首府君戴姓諱升字光大髙祖察罕帖木兒遼陽豬兒山人也爲元樞密院判兼遼陽蒙古軍萬戶府萬戶洪武二十年以歸附功除僉事指揮濟寧二十一年六月髙皇帝拜穎國公傅友徳徵南將軍統番漢大師以討曲靖普安等蠻皈叛不常者所調東昌諸地達軍至常徳屬皆渙嘯跳逆而察罕獨安意張都督部下屢有首功明年春屬宣寧侯時諸蠻結險而寨牢薶不可拔察罕虎奮左右乃正月破單都山二月破阿朝山三月破孟丁山凡斬獻劇夷首級二十有五生縛者六十有九牛羊駝馬無算夏屬雄武侯五月破木魚山穴戡殆空歸攺金鄕二十四年三月隨穎國北徵哈者舍利王追故元遼王用奇兩聾黑嶺雅寒諸山遵翼韜旨預功有最二十七年戰勝倭寇於海上五月來京師升除浙江紹興衛同知指揮世襲明年髙皇帝特降半印勘合賜華姓曰戴府君今姓與開家會稽寔始於此察罕帖木兒卒子庸襲永樂中從徵安南交趾迆北庸卒子廸襲正統中從徵福建卒於師中子瑄襲瑄卒弟璛襲璛卒弟璘襲府君之考也璘卒府君襲弘治八年蒞事無何遂遴拴視籙𨿽居武紈而精解令律動自禁圉而僚下卒以是戒畏雅有憲吏之風與人語恂恂無縱口應公私事長謀遠機咸中括會弓馬調﹠﹟63150﹔丰力各﹠﹟63151﹔外復稍及耕獲居家習勞務細井井尢愛整潔拚掃淸拭之事奴僕一不稱意時親爲之衛有經歷知事而缺宇廨來者僦居民間不便移訃升散府君卽出財建創至今職者如歸而統體不弛其綏卹軍下靡不周翦𨿽糧支小端以府庾人巧善傾槪斛舉卽陷半斛許乃視其受粟之數而特造八斗等斛自後支者利無多耗府君稟素薄弱而執事崇擾以是遘疾二載而卒於弘治乙丑時年三十有七母董氏封太宜人初娶王氏都司華之女生女一適同衛指揮長子何信良後娶先祖刑部郎中第五女生男二嵩襲指揮同知在位可觀侃侃無所屈折一如府君娶周氏嶽讀書爲儒者娶曹氏女一適同衛千戶長子張元葬於山陰黃崩嶺之原而未有銘正徳乙亥予浮江遊會稽山探禹穴奉謁五姑乃曰爾省曾以古文名家盍不爲我亡人一銘遂授誥言以歸又越七年辛巳嶽特來吳館於艸堂以促敬爲之銘曰嗚呼厥先元貴於邊躬裘口膻胡鹿不延皇聖龍騫威徳誕煽圖聚伍聯歸獻自全公侯控鍵討徵南滇山登有嬛鋒交克揙黃沙發弦碧海泛舷功烝廟懸爵授江偏金鈔盈箯錫姓自天五云之廛蓋動旌翩虎幄百年武榜四傳府君繼銓門祚益堅旦究燈研國憲一編矩法周旋羆熊悉虔口不露宣而謀則淵騎習矢便余逮桑田武政太平卒士保憐神短身﹠﹟62788﹔﹠﹟63141﹔扁遐病不痊紅顏九泉有嗣位綿修辭左鐫弗盡爾賢外舅母氏沈碩人墓志銘一首惟嘉靖十年倉龍辛卯外舅兪元丞將圖奉厥母碩人殯柩祔葬武丘鄕欽賜壙域命壻省曾登懿瑤瑉以昭播貞履外舅於閏六月某日以疾卒不及葬母嗚呼傷哉外舅仲兄元弼以光祿寺典簿拜孟縣令茂服國采請告歸乃治碩人行略謹稽按論撰之曰碩人沈姓諱某早幼通慧紉剌鮮華淸揚玉麗𨿽產閭廛而授性潔雅不趾門序儼閟隅奧時外舅考贈光祿典簿欽玉府君爲太子太保刑部尙書兪公士悅元嗣譜衍單孑無再族旁昆日以宗傳懼栗而外舅嫡母丘孺人和明窈窕婉淋溫惠有樛木江沱之風歷選名媛巳舉三子孟元輔仲元弼又相危惟遠思適尙書公薨府君之京師上疏丘孺人訪圖嘉艾爰得碩人預納房壼府君歸命侍巾帷肅善執奉解歌唐音調節安妙試掌圖典器玩謹藏閒取府君宜之旣而府君再上京師尋沒邸寓訃柩之來碩人偕並丘孺人慟哭欲就顚殞時外舅甫生去府君卒期僅旬又一日丘孺人恐碩人年少與商他歸碩人卽抱持孤嬰泄涕不禁誓以死從丘孺人賢之乃竟愛撫碩人輩如女碩人事孺人如母長宵永日霜簾月牖嫠悲寡嘆內聚箴績以助歲費及外舅出贅蔡郡推昻氏碩人獨居於家尋丘孺人卒厥兄分業異爨碩人劬勞百艱時外舅從蔡公仕宦九江郡思懷碩人緬攜外姑還就碩人外舅以橐金經營緒業碩人宰理米鹽漿豆不懈中饋而終身無金翠華綺之飾玉操一室者五十餘年蓋碩人賦鍾昭良中閨潔白桂林蘭藪燻芳染徳予妻爲碩人長孫女出外姑蔡氏少從碩人興寢故來嬪我家其純塞勤儉繩步貞行宛蹈碩人範矩省曾每造碩人輒欣言慈被愛若所生烹雞炊黍躬自揮指不疲嘗以外舅後繼爲憂今生孫男一日卿方一歲而碩人不及見矣孫男侍人沈氏出卒某年月日享年七十有二孫壻黃省曾爲之銘曰凡厥姜媛遭逢偕老鳳瑟鸞琴載協載好脂黛是矜紈綺是寶安存燼亡雲散花槁曷若碩人茹苦含辛幼喪君子遺孤未振日月曠邈抱影食貧練繡不禦玉鏡常塵凜志皎心貫邁冬春歷彼棘園迨此遐齡完行黃泉女道獲申芳頌藻翰祉流子孫古代罕艱冠美於今爰述銘言垂耀弗湮武丘之鄕玄臺永寧朱采之妻髙平範氏墓志銘一首範之遐緒寔出漢博士滂至有宋文正魏國公仲淹益顯迄今爲吳中禮徳著族而鍾粹淑女亦多禕修貞嘉蓋系類然也有諱汝輿者文正十四世孫字良載登正徳庚午南薦與毛氏生女範氏名某中丞貞甫毛公是爲外大父範氏生甫三歲陶白競聘良載愼簡閥舊而葑濱朱氏門素三世孝節太學君昌符又良載文苑密契其子葑字采之乃前工部尙書周公時懋女所出往諧範氏良載欣諾受鴈禰廟歲之庚辰良載南廱疾歸太學君趨諗之則拭目縷授其平生痛泣殄訣尋卒毛氏以喪余寡孑乃﹠﹟62677﹔﹠﹟63140﹔絜女依其昆弟貢士百朋君以居年十六太學君祖母節婦華氏髙齡抱痾悲思曾孫婦之及見也太學君倉皇娶範氏歸則頃已瞑逝矣方請期時毛氏擬在弟所授綏範氏蹙而啟曰自家而出謂之嫁舅氏鞠長之恩大矣女範姓也可繇外宅登車乎其識度超穎若此及門卽縞飾服喪宜其家人裏謂尹吉肅事祖姑舅氏繼姑皆委婉致其霽悅茂有訓範怡領弗難退入幙奧莊端閉趾不少迹燕所每當葑明鐙宵誦嘗求釋詁聞詠葛覃之篇則曰古之後妃尙志在女功躬儉節用我終郤謝鉛翠箴績蠶紝以佐君子弦歌矣葑治禮又誦內則雞鳴盥漱之義則泛瀾漣涕不禁曰嗟哉此我之不辰而獨歉者也葑慰之曰卽爾祖文正不二歲喪考書記公耶命矣柰何範氏𨿽飲淚反哀而內感中卹竟成奇瘵羣醫弗瘳範氏一日語葑曰上人娶我乃漿饋蘋奠先嗣計耳而天乎孽我一不可酬且更日遺之垂憂君子晝而操觚夜則抱經業且劬瘁矣而又念我萬有弗康我愆如何宗祧屬爾願子珍惜愼保毋墮靑雲之志以怡歡舅姑我卽死無憾矣𨿽頻篤又舉以言聞者莫不酸楚奄絕時彊呼祖姑與姑若有所囑而音息澌盡弗克吐矣凡爲嬪九月而病又伏枕九月而卒乃嘉靖癸巳正月八日也生於正徳丙子某月日年僅一十有八生一女不育葑承太學君之命以是年某月日厝於陳公卿兒字圩祖塋之原以予與太學君友好也乃爲狀而乞予以銘銘曰懿彼淑人本牒則長毋楣則光伉合惟良幼何孤涼育自舅堂氶﹠﹟63139﹔巴夕逢喪巾櫛浚房穠姱並揚早分鳳凰孝賢已詳玉志乃彰鏡判琴傷珠掩靈鄕餘霞在梁君子就將行且騫翔答爾徽芳金碩人陳氏墓志銘一首碩人諸生金果之妻也姓陳氏名徳良陳之遠祖良炳仕元翰林學士同知太醫院事自本道以來始以顱顖醫顓續至祖公賢業尢著光鄕閈扣題召肅者如市由此選直禁垣十有四年進太醫院院判以歸培徳樹範爲吳令人父宥篤纘厥緒不替母王氏多內矩禦諸子姓惠義密整故碩人小幼卽有禮法性气明慧凡鍼﹠﹟62678﹔﹠﹟63140﹔毛暇閒從其父兄教誦古女誡傳善領其義乃益愼壻蕳是時諸生金君嶽之於果穉孌奇俊十餘歲通經屬文抱攜入院臺試肄郡學遂許媾焉年十八歸於果事姑宜家有孝有徳果方思挈靑紫以酬厥先人之志大肆時學旭吟暮綴不休碩人勸發警相居多果又樂從名賢有道者遊每延邀堂館討問墻奧碩人必夙戒丰齊饌品椑榼桿案閜杯悉蠲拭潔好客坐竟日中廚將傳弗疲或果咨飫悟契有得入房閫必欣悅異常碩人敬勞之曰君子之業乃更新陟矣得無少勤悴乎果竟以過思神耗綿逮嘉靖癸未季冬乃卒碩人慟毀踴擗求盡內屬指孤嬰諭止碩人曰此果之肉骨也汝亡孰長汝孤孤存庶幾延果之嗣碩人乃忍隱不死時年二十三矣由是芬燻揃搣脂澤之飾一切捐屏日惟慘眉瘠容懷依二孤揮涕悄處未嘗移降步庭三年喪訖猶服麤縞其素約蟬帛不出笥一禦𨿽毋家宴娶內賓亦不踐筵座六載皇皇如一日常曰早得從君子遊地下足矣李太姑沈君姑皆嘆愛其賢嘉靖丁亥正月送撫果柩葬於陳公鄕之新阡痛呼極哭尋抱疾枕榻窮劑弗驗乃泣與太姑君姑訣曰死婦願衰老柰何且以二孤相累柰何又泣與父母訣曰死女願罔極柰何且以二孤相累柰何父毋當女罪幸毋女悲至五月二十八日恍惚中呼果俱去遂陶然以卒享年二十有七子辰彭碩人自授蒙求今就外傳女淑賢嘉靖丁亥八日將合葬果穴其弟淸敍撰碩人之行造予請銘淸吾壻也吾女歸寧又嘗問碩人之賢皆章章道也乃爲之銘銘曰有懿令女逑合士儒娩淑媚順宮事燮持瑟琴雍協蘭閨諧志靈鳳先吪哀凰隨逝呱呱之孺教秉蕳編馳魂君子樂赴玄泉從一專貞遄殞愈光東郭靑郊珍璧並藏世齡則夭禮心玉節志以堅瑉遐寄日月中書舍人王君貳室徐孺人墓志銘一首孺人梅姓名瑞中字某父林爲吳縣舊族世務農播母陸氏孺人孩質凝窈笄而容華幼善斂謹好閟閫室於是家族咸貴異之嘉靖十一年太傅文恪公季子中書舍人王君延陵以蔭宦當之京輦嫡配朱內君恭孝厥姑太宜人弗忍辭往太宜人教君曰爾延陵千里遐適出乃事君耳夙朝夕修無閨人曷以衣膳其畜貳王君乃遴取孺人歲甫十六來歸左右太宜人肅愛詳至又克柔損以下朱內君故中庭藹和遂侍王君之官時王君方纘太傅公文緒焦心營衷日掘鉛槧故饋務一任孺人孺人性素慧秀凡剪制縫浣調幕出納金刀掌志籍典皆有條紀於王君動履每效規勸又善楷寫大愜王君故王君旌舸浮歷靑徐燕趙河洛江襄孺人必偕焉經波跋險而鮮悴顏是以王君恆無旅嘆至十六年歸吳奉候太宜人朱內君咸勞其劬勤未幾寢疾沈困王君謁醫不瘥卒於嘉靖丁酉七月初九日年僅二十有一子男一復祖聘鄕貢進士袁君補之女王君卜以是年十二月初九日奠葬石龍岡之新阡王君旣賦悼亡之篇傷之而告其友人五嶽山人爲之銘曰吁嗟孺人兮生令顏厥徳溫嘉兮疇與先前綏君子兮淑而娟一朝中分兮還下泉殊花易零兮無久鮮遺珠委翠兮玩可憐有嬰球琳兮家祚延良人懷之兮淒五弦徽容不再兮如䢐川五湖之區兮掩重玄鑿玉爲銘兮敍芳賢孺人之聲兮永以傳誥封太宜人李母康氏行狀一首嗚呼敬姜躬教而魯文之職政以登湛氏苦節而晉侃之功華以顯古之君子系成母徳昭玆有徵太宜人李母者今杭州郡太守李君端甫冕之母也省曾嘉靖十七年春理疾西湖之濱友生處州郡太守張君叔載乘軺之官訪僕旅次乃贊播李君之賢而又謬稱僕於李君李君攬轡登車屢過山館於是相與咨嗟盤桓遡陳先王之風諗嘆下民之瘼而慨息循良者闊希也而李君惓惓緝熙恂恉虛懷以杜召爲期同心之言其臭如蘭遂與君定交祖酒言別其往復詳在省曾所撰二守論政記中自是李君不求聲芳不張技才陳蕃建麾綏之以淸淨之化孟嘗還珠凜之以冰鏡之操視若剖鮮而變撓之鋒靡試煦如保赤而贍養之露日零由是憔悴者蘇紛膠者紀侵漁者惕壹郁者舒九邑風行百姓樂只武林大治十八年正月李君奔太宜人之喪素旌經吳省曾展弔舟位李君慟號擗踴汍瀾屑涕語省曾曰冕也不幸遭罹大艱生違承歡疾違嘗藥沒違面訣抱罪天壤五內崩決莫知所云惟此窀穸之文將圖諸名卿巨徳太史氏而母氏平生荒迷罔能次敍敢請於子省曾忝君友生之末因口授簡述作太宜人行狀狀曰太宜人姓康氏其先周武王母弟衛康叔之後代爲著宗有自棗彊徙家濟南之章丘者版居縣郊南之明水鎭世務農隱父林悃質純至鄕閈孚服母孟氏慈柔敬愼太宜人仲女也以婉則徽閒克佩壼誠孟氏特眷愛焉及笄乃歸冕考贈奉訓大夫南京戶部員外郎李公秀時冕大父梅祖妣胡氏皆卒太宜人以不逮舅姑惋恨每當歲時忌旦恪修蘋藻潔奉醴饋思成佐饗大夫少爲章丘縣諸生家緒淸苦夫婦雞鳴昩旦綢繆勤生懋勉徳義嘗夜誦齋中雨頹鄰垣有華艶女子來奔大夫大夫儼容麾拒女子進曰深夜岑寂何復慮人大夫曰鬼神昭昭獨無知乎女子慚斂而去後以他敗女子語人云云嘆曰李秀才眞佛也故同輩呼大夫爲貞白君大夫家爲馬戶徭長羣戶有負津助者一切代其算弗之較又嘗挾冕赴試歷下時有部糧役路遺十金大夫拾之卽標記候諸遺金所竟得歸部糧役部糧役請中分以謝大夫不受一毫大夫好賓遊凡饌具柶木﹠﹟63140﹔蓋太宜人必躬必丰𨿽桑蓬食貧至覯姻族單鮮衣爨者必勸大夫卹周之大夫亡弟穩遺孤二人鼎鼐稚嬰無依亦相大夫撫之成冠且完室家大夫於正徳己卯春先沒太宜人發胸擊心稱未亡人乃蔬麻﹠﹟63139﹔食不禦酒肉者終其身於是君子謂太宜人爲淑婦太宜人閒居服被縞練餐餌麤薄躬領小姑諸婦職專紡績枲縕僅供苞約而已以糹﹠﹟63140﹔毛繡纖妙爲戒曰徒妨女紅無益也以是率創門內恬朴如冕毀齒時大夫爲攺造深靑繒衣冕慚不敢衣及爲諸生猶衣故獘衣則心安衣鮮新衣則顏頳太宜人之化也太宜人閨範淸穆凡諸子女毛髮愆辜輒楚撻之不少寬假且曰男以亢宗女以事人脫有驕替非怙者之咎耶至僕婢小過則又勿問曰愚劣當自遷也太宜人嘗訓冕曰汝父蹇躓不逢吾嘗憤懣無歡悰汝其夙夜篇典庶幾早揚以光李族乎冕頓首受教下帷鉆厲乃竟文修學成舉正徳丙子山東鄕薦太宜人喜而嘆曰是足以旌嗣父志矣北試不偶歸與弟坦誦習莊園精舍戊寅章邑潦水暴至墻廬漂傾禾稼滔浸一室蕭然太宜人安無憂色冕以封君撤瑟不迨祿養且未策名禮臺乃日夜歔欷掩泣太宜人解諭之曰汝父長往矣哀攀柰何吾幸無恙萬一愴感致疚祗益吾憂爾盍若淬志靑雲以慰泉下乎冕乃抆淚結攜同志往棲長白山醴泉僧居藏理故業癸未再不偶時資斧愈落家僅水磨一座矜矜生活太宜人竟捐鬻之以資國監裝費且以必振爲誡冕益奮發稽古乃登嘉靖丙戌進士太宜人又喜而嘆曰吾之母事終矣可以見君子於地下矣丁亥冕補魏令九月板輿迎太宜人就養官合次年春太宜人懷念少子歸章丘秋後冕再迎焉太宜人見冕洞謹廉白乃慰之曰守官若是庶不忝爾所生家𨿽橐虛亦有餘光矣詩曰靡不有初鮮克有終爾其愼之冕頓首受教辛卯轉內臺癸巳春左遷倅鈞州甲午轉倅永平咸著美績冬十一月冕歸省且壽太宜人七旬誕辰奉獻諸僚賀章捧觴北堂展拜嘉慶鄕人頌以爲華乙未擢南京戶部員外郎南北道便皆特歸省且迎養金陵太宜人語冕曰諸孤不可遠挈吾其家居汝爲擯臣見錄天休浩廓必虔恭乃位以圖對揚毋以我懷冕乃畱封宜人鄭氏侍養獨將二僮之官丙申閨十二月恭遇皇太子生聖上覃恩萬方太宜人始得錫封冕乃敬治命服翠冠霞袍奉獻太宜人太宜人嘔諭陶樂嘆曰此教子之榮也丁酉冬擢杭州府知府冕之內弟來南致太宜人命曰去語吾兒吾幸無恙母以我故迂途還省郡守剖符專城重寄也汝其皇華遄行以慰民望君子謂太宜人爲令母冕初擬迎太宜人偕之江浙聞太宜人命不敢重違乃先之郡蒞事尋遣史皂往迎又恐太宜人以諸孤辭也亦復並取諸孤太宜人堅不就迎呼語鄭宜人曰守勞旬宣中饋詎可虛邪新婦第往宜人頓首受教乃偕幼子曁坦之二孤來郡畱長孫黃中曁一孤侍焉冕見宜人至太宜人不就養益愀戚不寧乃冬十月得太宜人患滯下良瘥家音卽遣二孤歸省時太宜人於家亦恐冕之遐思也又遣黃中之郡言起居食飲平安狀庶以慰冕冕以黃中口述符往言𨿽稍開悅然烏鳥縈懷時時襟抱作惡鄭宜人進曰姑氏年衰湖山之田足贍甘�何以五馬之祿爲耶冕大然之方候解凍疏請終養黃中甫在郡邸十二日而太宜人哀訃至矣卒嘉靖十七年十一月二十七日也冕所遣問安二孤亦不及生面太宜人抵家已瞑目二日嗚呼哀哉冕徒跣悲號毀瘠殞絕而郡民惜父母之仁惠期月而去千里切怛若奪哺乳然冕之功名未涯而太宜人永逝矣太宜人生成化元年某月日享年七十有四子男四人長卽冕次晟坦哻女二人孫男八人冕卜某年月日奉太宜人之柩合葬於某山先大夫之玄兆龜筮葉吉日月有期省曾不文弗敢誣錄敬爲次第徽行以備鴻筆大君子采焉謹狀

卷第三十八墓碑記志行略告先文自祭文自傳九首先昭信府君墓碑一首先武略府君墓碑一首先昭信馬衕墓記一首從弟武略將軍蘇州衛右所副千戶黃寵之墓志銘五嶽山人妻兪氏行略一首不成殤子聖齡壙志一首五袠告先文一首臨終自祭文一首臨終自傳一首

五嶽山人集卷第三十八吳郡黃省曾著墓碑記志行略告先文自祭文自傳九首先昭信府君墓碑一首嗟乎先世之事安可以無紀哉人生抱英雄之略蘊能負气思揚功聞垂竹帛而顧使泯澌無傳與枯虫瘁艸等豈不悲哉卽欲後人述而顯之然無遭逢嗣者孤嬰在褓安能紀乎卽壯長不知詩書則又柰何后有儒彥或妨爲生求祿亦不暇矣嗚呼代之先世弗傳者豈獨一人哉故自洪武訖於嘉靖癸巳歷一百六十餘年而作黃斌墓碑黃斌者其先河南汝寧人也枝衍固始斌父髙安公在宋元兵興間避之袁州娶滇南周氏爲胡氏五朝奉卒葬於均山髙安公生斌斌長以天下用武乃習孫吳書學擊劍騎射則稱爲超奇且察觀英雄歸焉至正十一年羅田人徐壽輝與倪文俊鄒普勝起兵以紅巾爲稱攻陷蘄水黃州國號天完攺元治平十三年三月壽輝屬將歐祥黃彬破袁州羅選英毅以斌爲萬戶乃同守禦袁州十五年倪文俊破沔陽沔陽人陳友諒者家世以漁爲業常爲縣吏不樂至是從文俊典簿書稍稍才著領兵爲元帥旣而文俊畔奔黃州友諒襲殺之並其軍自稱平章二十年五月友諒挾壽輝攻陷太平佯遣壯士至前白事以鐵撾擊中壽輝碎其首乃稱帝於采石國號漢攺元大義仍以鄒普勝爲太師歐祥黃彬在袁聞之因大會其部士密計去畱斌進而言曰鳥棲擇林魚遊赴深蓋求所庇托也有元不道失鹿無定今友諒暴險滔惡逆弒其主如扼雞雛夫兵者義事也王者之舉也順天則昌悖天則亡今若此恐友諒自不知其死所矣安可倚之攀龍附鳳圖功名於百世耶且普勝諸瑣屑庸輩將軍能與之比肩哉諺云當斷不斷自取憂亂將軍宜熟思之矣祥彬相顧仰天而嘆曰萬戶勿言予知之矣至二十一年八月會太祖髙皇帝帥師伐漢拔江州歐祥卒用斌計乃遣使以地納欵上幸南昌歐祥黃彬率部士斌等伏謁於道上拜祥袁國公彬江西行中書省參知政事握兵從徵斌得從克新淦泰和贑州洪武三年大封功臣進宜春侯次論校部功五年正月授斌百戶誥曰國家以威武定天下𨿽我勛舊大臣之功亦由汝眾士同心齊力而成也以爾黃斌鷙勇有謀驍雄善戰自從徵討多著勤勞今特擢爾以百夫之長爾其申嚴紀律以撫眾士自玆以往果能開拓疆宇守禦有方行止端謹然後使爾子孫世襲其職爾其懋哉可昭信校尉管軍百戶宜令黃斌準此除興武衛尋調守蘇州賜銀符六年從靖海侯吳禎泛海轉運定遼糧儲先是元平章劉益來歸遼東之地乃建遼東衛於得利嬴城以益長之爲元平章洪保保馬彥翚共起誅益右丞張良佐擒殺彥翚而保保則走納哈出營良佐上書以聞卽命署衛時則平章髙家奴固守遼陽寨知院哈喇則屯駐沈陽古城丞相也先在開元太尉納哈出在金山四面敵境遼東未平也故海運歲七十萬濟給軍餉營圖之斌則折衝風濤竟以勞險至八年病卒娶周氏生子二忠信墓在金昌西五里大道南馬衕口云黃忠字思忠洪武九年襲蘇州衛流官百戶十一年二月始授世襲勑命督運定遼糧儲從舳艫侯朱壽航海侯張赫轉輸東海其海道遮洋船出劉家港由滿谷沙崇明黃連沙北指沒印島黑水大洋延津島之罘成山西繞夫人山東出劉島雞鳴山登州沙門島以達於遼陽晝則主鍼夜則視斗避礁托水觀云相風勞苦萬狀而後至凡歷涉鯨濤者一十三年妻卓氏久以王事客外故竟絕嗣洪武二十四年八月二十八日卒葬在斌墓之南別爲一丘先武略府君墓碑一首府君諱昱字景暉父信字思信兄忠卒無嗣國法當繼乃於洪武二十五年請襲百戶二十六年至三十年皆督定遼糧儲或告信曰海運艱役也父以悴死兄以弗子何不少辭以圖延綿計耶信曰生死命也繼絕天也從役分也吾安能辭卽欲殞死絕嗣牖下其能免乎卒不辭建文中捕寇鈔於毗陵永樂元年出海督運遼東金州糧儲二年命總兵官一人副總兵一人統海運至直沽以三版劃船轉至通州時方營北京且用師沙漠也信則二年至七年皆督此役且監造海舶於金陵至八年正月二十五日卒於監邸妻陳氏生子昱葬吳縣太平鄕梅灣山之原浚儀張肯是撰墓碑信卒時昱方五歲典衛者述其先勞乃優與全祿至永樂十八年往襲百戶宣徳三年以事連逮用外王父張侯計收捕黠盜請贖會赦遂以功升武略將軍副千戶八年攺鎭撫昱寡須眉而姿相英武韜算常在人上時況守鍾治吳極稱循良見昱武流且卑官不爲貌禮一日況守召賓侑以劇戲劇戲者必飾妝古君臣舊事亦王章所禁昱乃甲冑率兵千餘人圍其治況守聞之倉皇命戲者解散乃同至察院相訟禦史讓昱昱曰鎭撫守土官也太守𨿽宴客不當以優伶集聚大眾昱之往也實備非常耳禦史不能難命嶽指揮兩調之嶽乃置酒邀守與昱二人競恥先往各遣使以覘昱則佯呵儀從先入嶽所覘者歸報守曰黃鎭撫先在矣守卽急馳赴會不知昱乃更從嶽氏後戶潛出以歸復覘太守先入然後再從前戶踵至其來竟出太守後守亦畏其英抗乃相交歡而罷自此數數報謁況守常以元旦顧昱登堂犬吠太守嚙損其紅袍昱卽欵畱太守解衣陳設杯俎酢燕已潛命家從購取紅叚召縫衣者數人頃刻更造新袍矣太守飲畢服袍則非嚙損者詢知其故乃大器昱才略爲之遊揚云時掌衛者非其人事無大小昱必裁決以行由是忌嫉者眾況平生豪俠大度每日辦治肴饌斛錢一升充費卽不較詳其數乘有良馬愛其逸駿至治白粲飼之疏闊慷慨無精微檢括竟爲人中傷客死北京云蓋正統九年九月十二日也妻張氏生三子曜明暐卒時暐年七歲後爲刑部郎中居京師至昱忌日則具牲醴奠祭招魂大慟予後從範翁昌辰問黃氏先世事則範翁歷歷道也云昱罪將解會謝氏作讎遂不解死曁曜明暐三人長且皆深沈多略謝氏適有陰罪畏三人者舉露仇報乃抱數百金奉饋三人乞免曜明卒受之乃剖分授暐母張氏以衣裹金至暐室中云云暐乃長跪而哭曰嗟乎此金其可受哉毋不能彊返於曜明曜明曰吾知復讎者必在暐矣暐又痛哭曰嗚呼讎之不能復者天也耿耿激激思所以復者心也暐卽不能復而復讎之心未嘗死也設受其金則此心死矣其如先人何聞者悲而壯之範翁又云昱死曜襲盤石衛百戶畏不往乃以二女弟適鎭守廣東印綬監左監丞阮能從子得其娉金及明珠二壺乃治戎騎附寧陽侯南徵遂以功仍授千戶於蘇州衛云先昭信馬衕墓記一首黃氏之先世家汝寧宋之南徙於楚之髙安元之季曰斌者萬戶於袁州知陳氏之不長也來歸我明爵之百戶厥衛興武洪武五年世襲於玆始家吳趨之裏有巷而名樞密者其居也爰處三年而卒孱子二人長忠歲僅十七次信方髫而嬉況寓蹤之未暖也不能山原其墓而薄葬於金昌之西郊衕曰馬鋪向離而冢蓋衢路之旁也忠之襲也從舳艫吳侯而運之海者十餘年死而不嗣亦葬於冢之南偏信繼海役督舶金陵而死昱也五齡而孤歷顚坎而戴纓服馬倜儻雄心庶幾乎興者辰之不淑又四十而旅死三子食貧曜躬緝剌而朝夕明寄方流暐也七齡而孤則省曾之祖考刑部郎中府君也府君冠而業儒辛勞遲暮而登進士是時也墓之不奠而掃者一百十有五年矣荒煙蔓艸二丘累如鋤者嚙而爲圃耕者圮而爲田而冢之爲土無幾矣此天之不競於黃氏也府君倦遊而歸履之悲踖訟其侵者於有司乃得禁之牒而治之辜麗牲陳俎常涕洟一告以格思乎荒涼之魂也予年十齡爰挈以隨而馬鬣之封有望於將來矣是時也嗣其爵者以至諸黃之屬咸給而富所謂加疇辟阡樹之松檟輔之堂隍築之版堵皆可爲也府君之沒先考遂遭鬩墻之家難羣擠並擊艱支悴撼凡見毀於宗姻者三十餘年卒抱迫驅而死𨿽有孝思於玆墓亦何睱而營之也予之兄弟日奔父難下帷之業弗固弗專天之不遺叨首一經而舉矣然白髮賤貧困於簞藿不能炫赫於鄕之人其嗣之爵及給而富者則又夙夜自爲芻豢玉帛田宮之饗而罔有寄心於尺寸之土者優遊睱裕儼如流離之日蓋去墓𨿽邇而路人視之也此則黃之子孫不愛其先而自爲不競也彼子孫之賢聖而愛其先者且有逢時不祥墓或歸於燼沒孔子少孤不知其墓苟非卿曼之毋則五父之殯不得而防矣而況不肖罔愛其先者乎又況嗣之爵而罔源之遡者乎予固知馬衕之墓可期而淪也嗚呼已矣予無望於黃之子孫矣敢告哀於途之人其鄰我而圃者母嚙之其界我而田者毋圯之樵而遵者毋翦之行而趨者毋徑之來之世也宮而宅者毋夷之庶玆丘之白骨不暴露於榛墟也黃氏其有興乎其將徳汝報汝而世以頌汝黃氏其終衰乎則二丘之靈不必其無知也其將徳汝報汝而陰以庇汝使二丘之靈其果無知乎則皇天昭昭常鑑於仁其將徳汝報汝而福祿之降若取而攜也嗚呼人孰無死死孰無墓墓孰不願其葬且久死之人又孰不願恆保於子孫而子孫者今若此吾聞之也宣勞國家者必有其後二丘之靈則旣欵之都死之役而效有錙銖之庸矣何不食報於子孫而弗愛其先之若玆也嗚呼後之君子覽斯文也其有憫而存之者乎庶幾食報於天者存乎斯也時距府君建碑又越四十年而其孫省曾爲之記嘉靖己亥季冬十八日從弟武略將軍蘇州衛右所副千戶黃寵之墓志銘從弟名金字寵之與省曾同曾祖爲伯考諱田汝耘之長子襲蘇州衛右所副千戶黃氏之先綿風樹華耀於汝南而世爵則始於六世祖昭信府君諱斌元季崩沸英雄鼓興徐帥歐祥建牙於袁以昭信府君爲萬戶禦守陳氏翦徐故虓虎之士不樂爲之幹城適髙皇帝輦鉞天臨江州其蘇乃依黃公彬披赤歸欵黃公彬得授江西行省參知政事握兵從徵進封宜春侯趨朝論校部功以昭信府君預有新淦泰和贑州永新之捷始除京師興武衛百戶尋攺蘇州二傳至曾祖諱昱英風毅驤以捕戮寇鈔升鎭撫生伯祖諱曜智猷沈遠洞明韜篇正統問寧陽侯武淸陳公徵閩師道於吳乃裹糧束騎詣開府請往至則銳身先登脫壘和於陷地廓芟叛魁遂以尢功進世襲副千戶無嗣傳於伯祖諱明綜文典幹永終頌譽旣老當傳伯考汝耘以事罷襲時金且未生法不可虛由是伯考諱界汝經用襲汝耘卒先考曁諸父僉曰不可以紊宗乃力共返職於金金以正徳甲戌請襲歸則初掌訓閱善勤作教履蠲屯災營聚底康旣而臺院選稽戎職符金北運風浮險泛督轄惟謹及署印本所分訟綏伍下咸輯戴他司所缺位嘗舉推兼統處應有餘凡所抺顆亦必籍數以防肅漏僞其膂力若不勝彎縱及較試輒受儁賞性質敏通和抑事諸父兄有禮少總嚴莊寡嬉誦諷經詁頗窺緒端故綰服以後溫溫若儒者見諸兄步陟騷雅亦喜求歌詠之道近代武舉大張至與科進均榮金又慕希常請省曾句司馬法諸簡因詳告以聖王崇用陣戰本要且戒之曰苟但羅記故語組飾幸偶吾弗取也金乃髙厲精探討諮靡倦構築小樓納帶云靄錯蓺花竹縣列琴圖時時速招儒俊虛襟惟受漸可基進矣嗚呼竟以瘵屙至嘉靖乙酉三月六日抱志而卒悲哉悲哉生弘治丙辰正月十九日年三十適毋艾氏生母張氏配湯氏是爲祖妣宜人之侄景暘女子二長曰道統巳食優給聘右所正千戶王汝章女次曰道心今夭將以嘉靖戊子三月十三日葬於吳縣鳳皇池之新原其弟鑰率道統來告省曾乞文玄石乃銘曰惟黃祿享巳七傳枝長胤繁祖澤延華齡蒞武愛汝賢匆匆終畢志何宣汝兄紀著永幽玄五嶽山人妻兪氏行略一首亡婦兪氏太子太保刑部尙書兪公士悅曾孫女英廟北狩公與駙馬焦敬樞守皇內九門掌集天下勤王兵爲於少保策應卒以平謐士悅生璋璋生元丞元丞生兪氏兪氏幼少端默懿淑儼居密閨箴縷外復從其外祖蔡公口授曹氏女誡了知綱旨祖考刑部郎中府君頗愛異省曾得兪氏乃聘之十八來歸省曾冬春永夜讀誦兪氏輒縫績以從𨿽出紳宦而性宜素朴因語以翡翠珠金乃后妃之飾僭服非制乃悉解謝鬻賣爲山人田桑之需終歲布衣縞裳未嘗一禦綺縠𨿽與族屬嬪婦富華者偕浩然無愧焉嘗有友人關中羅生綸客於吳罄無歸貲予謀諸兪氏乃出尙書配黃夫人像服授省曾贈之得以返國又能篤厚父母宗分正徳間詔錄遺功元丞仲兄元弼來問譜事於省曾兪氏曰吾祖曁伯氏二世請乞於朝矣而不蔭必有遺歉耳君子其殫心圖之省曾乃就元弼發故牘果得居守勤王之冊皆璋與元弼所遺於是爲作司寇譜元弼之京師疏二事遂得蔭國子生拜光祿寺典簿出爲孟縣令故元弼尢重愛兪氏省曾性好山水每一登涉必旬月乃返故薪米中饋咸資兪氏皆贍式度春蠶秋麻躬不告疲右左舅姑孝養以禮疾必親調饘餌焉省曾多林中之交常羅坐列庭時適匱空𨿽典貸必爲供具而躬理糠籺以丰賓俎且抱弄庶嬰過於所生至其天也雪涕湧泣哀根肺腑姬流傳以爲難鄰氏火迫於居予謂兪氏曰曷先徙兪氏曰典籍哉乃君子之所以垂休揚名者於是舉家爭移書隙地而後及衣笥災𨿽寢人服厥識先考有麗壯之居省曾讓諸伯仲兪氏贊之曰子之艸堂茅牖尙欲捨捐棄人間遊五嶽何以居爲每謀棲隱之計必欣然勸成曰人生在適志爾吾子終日聖賢簡編歌聲振金石其樂只且矣故省曾雅好盤尙乃兪氏有菜妻之風耳男一姬水吳郡生娶顧氏女一歸吳邑生陳淸獨悲夫鹿門之攜未遂而莊周之戚我貽乃賦悼婦篇曁此行述敢乞瑤譔庶托不朽矣不成殤子聖齡壙志一首聖齡者五嶽山人黃子九日子也以嘉靖甲申秋九月二十日之戍始生嗚呼汝哉懷也值饑凶之年其母艸茹糠飲憂餐戚衣旣不能以胎育汝其生也甚艱幾不能出汝分也母脫不暇急汝吾讀孫師金方保嬰之法錄將半而屢阻不得以調汝越辛壬癸甲乙丙在母榻而病皆不覺汝越丁而劇吾又值父召而出不能以救汝及申而歸遷於吾榻延汝姊翁夜來藥汝剌汝貧而罄恨無以致多醫而察汝夜半膏涸括燃燭淚以守汝越戊又劇母哭於伏枕祖母哭於懷抱吾與汝兄哭於房之東西汝亦哀哀而啼喫喫而臥微能目我嗚呼汝哉哀哉越巳之旦母夢汝嬉戲指弄於其懷卽之俄然蛻衣而去此汝之靈魂猶依依於其母也然目開後下舌轉而乳含又謀以生汝揭帷而俾汝始一見日屑金石而飲之也巳窮其劑矣一飲卽一目我如戀如愛嗚呼午日而聲嗄申而气促寅而絕終不得以系汝嗚呼哀哉汝胡爲而來吾在武林又胡爲而有道勤之夢今又胡爲而速返於眞其容相圓正秀好瞑之後猶可圖也死之明日吾友洞庭徐子方以書來賀其生且曰麟角鳳毛乃卽其言而銘之曰麟兮鳳兮胡不久兮肉吾肉兮骨吾骨兮掩於星郊俾我哀兮五袠告先文一首嘉靖十八年歲次著雍大淵獻三月十六日甲申不肖省曾謹以蔬羞簋醴告於曾王考王考考三府君之靈曰子孫所寶綿瓞顯先太次有三修之則艱黃出南汝升載史編香華漢國憲匹魯賢枝條古遠性气宛傳念予不肖經術童年迨此素毛樂困蓬廛世有好爵輕之塵煙俗舉饕餮如梟如鳶我嫉且誡弗與同圜仰思鴻代逝如䢐川不可攀而空懷執鞭超玆遐衷疇向吐宣煌煌我祖微宦小騫或殞或罷不弔昊天父勤髙貲黽勉累旃蕭墻仇難毀室覆軿攻之迫之匆卒黃泉曩恥未雪薪膽其漣靜言度之災亦有源以盈以亢罹此墜顚不肖競栗履薄臨淵旣眇圭祿亦穢金錢靡營靡求庶幾玉金𨿽處衡陋襟次廣便𨿽有饑瘁志象孔堅𨿽見百侮領忍周旋宗姻棄遺鄕子不憐嚴朱所遭倍百啻千惟彼覽撰聊以自妍巨公英儒交者八埏經濟之衷可徹蒼玄日奔月馳芳時�遷他人不知譏我賁戔侵尋五十羲和巳偏情事未伸憂懊內煎東山且居北闕倘然坤章泰茅我自有占鳳凰車馬或藹阿捲時乎將來發展糾纏敢告靈徳鑑此抱言臨終自祭文一首維嘉靖十九年歲次庚子七月庚寅朔越二十六日癸丑以淸酌庶羞之奠呼將䢐之神而言曰嗚呼汝神像帝之先庚戌以往貌在虛玄寓形黃氏嬰孺超然終身海嶽畢發版編爰嗣莊生同車晚年疢痗如何哀痛無萱神情越渫將駕臺泉𨿽有盧跗安得痟蠲烏情而䢐死何愧焉嗚呼汝神汝返大圓人亦非後汝亦非先蜉蝣楚楚誰能控搴妻孥拱侍酸惻涕漣汝神澹如委若雲煙哀者迷有豈知夢埏返汝眞宅曠落無邊禦此玄酒聲容泯捐婁江之廓郁築夜阡棺初有骸衣衾斂旃百黃之後聚塵一戔嗚呼哀哉尙饗臨終自傳一首五嶽山人生於華盛𨿽擁樹籯金之門巳迥彪懸黎之志六齡履塾遂好緗素古文解通爾雅今編古賦千首爲誦數歲詠言便如老成凡有摛興藻則盈心風騷矢口展若天授經緯自能祖考賓宴袁包二驄馬錢狀元試以文對如響僅八齡爾冠遊諸生嘗效王勃體撰序贈別吳郡太守林公庭木﹠﹟63140﹔昻時大學士王公鏊餞守江上守出百卷公咸揮貶獨賞山人之文規儼六代未幾公遣門士陳怡招致綠堂命賦眞適園詩十六首山人矩步循沼抗管立就公覽之大喜曰千載輞川才子駢秀矣自是日寢愛密南峯楊公循吉亦忘年締友二公者吳中文苑之標鏡也旣已噓揚傳徧國俗山人像古匪適一家初學李太白曹子建次及杜甫謝靈運有所摹祖宛出厥口蓋神精皈我菁麗自趨玆乃玄契非可言表山人平生爲文軸妙在此虛極旣開萬言立吐此道乃內盈綺泄非中槁苦汲者也太白孫太初在吳自誇新化無敵獨低屈於山人曰吾讓陳思靑蓮爾一日過訪山人請予揮寫數紙山人曰主人寧可虛席邪太初曰吾自獨酌爾山人染翰踰時太初流連酩酊忘形蛻迹逍遙如此迨於林夕嗚琴送歸太白與吳人交惟愛山人嘗曰每見五嶽有國士之風令人翩翩不已大司馬喬公宇邀之金陵乞纂遊山記一日著作一日登觀南輦之勝遂窮研覽艸成公曰俾宇自爲之十年難此南徵公祖山人於淸涼寺先遣韜將騎驂山人以往山人入寺羣僧叱之曰今日守備宴賓並在禁輯豈容龐雜山人曰經始瞻敖容予駐息公來僕去必不相累少頃騶呵已及於麓卽詢山人在何精舍羣僧茫然無對相與匍匐造前羅拜請愆山人慰之曰此苾蒭之愼守也竟亦不言遂與喬公布席山�左睇宮闕右俯江山今懷古迹風雲簇前淒激嘻噓大夢不妄乃共淹濡杯詠繼燭於歸己卯楚變寓書山人籌其機筦新建伯陽明王公在越四方鴻俊千里負笈漢氏以來未有此盛山人以有姑氏戴夫人嫁在紹興館於其家執贄道席晨參講堂暮斂精室神澄筆紀作會稽問道錄十卷公之蘊奧山人默識舉契之矣蓋門人咸隆頌陟聖而不知公方厪理過恆視坎途擬滯度迹而不知公隨新酬應了無定景公之啟授展矣誠血片言未悟千語猶釋人之不明若巳聾瞶每晨班坐次第請疑公問至卽答無不圓中山人一日徹領汗洽重襟山人𨿽寶獲王氏之玄珠未嘗少有露耀與人辯詆懷珍衡門聊以永日故一時同遊之士不知山人有此飽得或僅目爲文人知我者其惟鄒子守益歐陽子徳王子艮王子畿乎爲道不在求知嘗允天則足娛其心而巳後值甘泉湛公振鐸成均桃李響應謦口﹠﹟63140﹔欬之下恍增穎智山人嘗私嘆曰模範猶胚渾四時之序洙泗如春伊洛如夏越廣如秋皆蒼蒼柄授俾燭昏衢匪曰無故也放人淫徳笑而攻之桓魋沈祖何代無之山人匪假頌師欲彰驥附闡其肺腑以待知音耳二公談道本爲大同因有小細往來其間述飾萋錦幾墮參商蓋王公如握日中天湛公如流光億士王公如瀵本昆侖湛公如達派萬川日必有光派何離本故二門尙王者曰吾師以有事爲簡何假忘助之擾崇湛者曰吾師以忘助爲實不似有事之虛二門所爭譬之蕉鹿因其敖勝各有超首私臆有﹠﹟63112﹔以致如斯山人卽疏前語其道自顯有事正爲勿忘勿助勿忘勿助正爲有事一體渾同安得離判二公之學實各神明非世所擬二公皆不求知於人而樂知於天者也王公嘗賞山人筆雄見朗約同山中著爲王氏論語慨焉䢐謝湛公不輕許目久乃雅知山人故命山人作易傳序往年見山人不試養母公曰此事吾亦嘗爲之但出處不由人也恐子毋耄何不策麾南宮以畢此事山人竟兩科賁趾公亦髙之山人於嘉靖己亥十月朔日先妣王氏䢐喪神情哀慟遂至羸疾至六月維夏疾猶未瘥乃自爲之傳傳其大略而巳山人著僎黃集百卷以十干爲部甲乙丙丁各自一二至十而未訖也山人聞道以來惟玩經體道洗心蕭齋門人來諮旣多作黃氏家語有經說有易系奧旨有懷賢錄此禮部侍郎崔公銑序之有詩言龍鳳集有老子玉略有輿地經有西洋朝貢典錄此祝京兆允明爲山人所序也山人思樹勛常而瞻言百里必有搖敗故不樂組綬亦愛賓屨而俗化蕩靡惟嗜淫逸故杜門交遊知饗禦有枝腹之分故不營貲產知情態成狐蜮之化故不蓄懷較積書萬卷皆山人折貲損產不惜重購讀用未周山人嘅恨者也凡造山人論文者必虛來實去各滿厥願山人每談抽其詞緒若輾轉無際故人之聽之易融而變也海內名彥千里投分若北郡李公夢陽關中康公海相臺王公廷相輩則以翰札見知若京口楊公一淸嶺南霍公韜天臺黃公綰輩則以經濟加器顯隱致書詠山人蘿門請交者約略二千餘人恨山病夫不能答酬之也子孫考其簡迹而巳

