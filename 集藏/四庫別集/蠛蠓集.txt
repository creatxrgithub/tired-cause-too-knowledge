

欽定四庫全書

集部六

蠛蠓集目錄

別集類五【明】

卷一

書

卷二

啟

記

序

碑

檄

對

傳

贊

辭

誄

祭文

卷三

賦

卷四

四言古詩

五言古詩

七言古詩

卷五

雜體詩

樂府

五言排律

七言排律

五言律詩

七言律詩

五言絕句

七言絕句

【臣】等謹案蠛蠓集五卷明盧柟撰柟字少楩濬縣人太學生負才忤縣令令誣以殺人榜掠論死淹系數年臨淸謝榛走京師爲稱寃適縣令已罷平湖陸光祖代之乃平反其獄得不死事迹具明史文苑傳是集爲嘉靖癸邜柟所自編凡雜文二卷賦一卷詩二卷前有自序稱蠛蠓者醯雞也取其潔於自奉介於自守不如蚊蚋之侵穢彊噉又以事系獄類蠛蠓之阨燕吭罹蛛网振其音而喑喑者故以名集史稱其騷賦最爲王世貞所稱詩亦豪放如其爲人今觀其集𨿽生當嘉隆之間王李之焰方熾而一意往還眞气坌湧絕不染鉤棘塗飾之習蓋其人光明磊落藐玩一時不與七子爭聲名故亦不隨七子學步趨然而榛救之世貞稱之柟反以是重於世亦可謂毅然自立無所依附者矣乾隆四十三年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

蠛蠓集自序

蠛蠓者何醯雞也集何以謂之醯雞郭璞謂醯雞細質喜羣飛亦蚊蚋屬也夫蚊蚋貪哺嗜臭敗逐混厠咀人一障惡之醯雞則入室窔幸於發瓿歠糟而甘芳酸飛則叢薨止不渝啖此非潔於自奉而介於自守者與其於蚊蚋侵穢彊噉者爲何如此其蠛蠓也夫而柟質戇材駑托迹兩間猶夫葉之於林杯之於海也竊居蓬茨藜藿彌年無薦紳先生之交挹牧侯伯之遇舉則一丘言則自偶此夫人之蠛蠓哉嘉靖壬寅柟以事系獄貫三木圜陰室待國家典刑發憤抒懷間有微詞輒不敢令人見反復諷誦尋痛湣而焚毀之夫蠛蠓之隘燕吭罹蛛网振其音而喑喑者何以異此是猶類之至也夫蚊蚋狡污柟所弗屑蠛蠓𨿽微柟不敢自外焉視其類也嗟嘑鷹化而鳩雉流而蜃腐艸而螢黿鼉魚鱉皆有化若蠛蠓槁死盆防吾獨不知其化者何也此豈造物篤於億類而嗇於蠛蠓也邪因摭錄舊作並獄槁文若干首騷賦若干首雜體詩若干首搆成幾卷命其集曰蠛蠓峕嘉靖癸卯春三月朔六日黎陽盧柟撰

欽定四庫全書

蠛蠓集卷一

明盧柟撰

書

上魏安峯明府辯寃書

古者大夫士志行不通於上則盡於書以列其情要其最顯者則李斯盡秦蘇秦鄒衍田需張儀盡六國司馬相如卜式鼂錯徐樂枚乘主父偃盡漢韓愈柳子厚張籍李翺盡唐司馬光王安石蘇洵軾轍歐陽修盡宋雜遊說兼道藝窮於布衣側微之辭而後下之人得以抒其慮上之人感切於諷直之說於以納其忠而弗之罪焉則夫書之宣上下通貴賤也於古有是夫𨿽然幸而處常徴諸言載之書可以逹天子不幸而值變身桎梏之刑待鈇鉞之誅徒嘔心血筆而書之不足以逹士庶人何者彼其天壤之相違居養之相異囊首赭衣之徒固不足以動人之耳目也今天下公卿士大夫自宰相而下與天子持議論相可否乘朱輪而揷貂蟬紆金紫而懷珠玉執天地之符而力侔造化者固不爲少也而柟含寃幽室關鍵口舌不敢延頸而一鳴者何也伏枷鎖罹重法厠穢弗潔之囚誠不敢輙以書通竊又懼夫上之人不肯戢威霽顏傾耳一聽死亡者之論徒速血肉糜骨之禍爾夫鳥極則厲鳴獸極則走挺人窮則歸本嘑天命之衰也於柟已甚安得不頓走狂嘑祈霖雨救塗炭冒死一言於執事哉夫柟世家業農防而讀書循章句以諸生受胡氏春秋餟屈宋之糟遊司馬氏之濱窺迹於揚雄諸子之垣然志行狂簡言多激越時時取釁厲爲世人譏誚庚子嵗二月中柟傭工人王隆左手病瘡甚柟謂隆曰汝之病殆不可事事給汝直復若業何如隆曰諾請以張杲彊幹而多力者代僕柟曰然汝行遂歷試張杲爲傭奴六月二十一日杲盜塲麥柟聞之以畀司裏杲遁宿孫潔塲中食守塲人李現麫一缶明日柟赴訴縣伊家乘大雨排房塌撲死旦日杲母魏氏駕訟邑侯蔣公曰盧柟毆伊男卒七月初五日蔣公發閱杲屍則上齒闕者六左脛裂凡可以致死者無不毒傷夫齒闕則食難脛裂則行委自柟塲至孫潔塲逴一里逺而彼走且食此其齒與脛果得有恙否也齒脛俱無恙然且而闕而折果孰爲之耶當是時柟具大刑對思不知所出蔣公亦不問杲體徧傷故廹拷掠數百自朝至日昃與法具伍嗚呼柟以柔脆之膚而犯堅虐之刑彼且何情而不嚙予骨肉而柟非金石之固亦安能久於抗對也苟疾痛有間𨿽赤族之禍然且不卹矣是月二十七日柟先母哭柟於野有婦人而持母曰毋哀我張杲姊也我父杲叔實知杲死雨頽房壁壓焉杲叔張升又謂柟父曰杲之死也甚微而難言父窮之曰吳章者杲外叔魏氏與章滛禁章不得娶而居其室杲之死夫二人者圖之房壁頺壓非特霖雨使然也鄕昔齒闕脛裂徧身毒傷者於玆可徴焉先人以姦慝之迹隱而具房撲之情於巡按樊公準辯飭大名勘問未及而按臨防審樊公謂在庭諸公曰王隆者盧柟雇工人也按文附致張杲作王隆傭人隆且爲人傭張杲爲傭人之傭耶夫王隆無恆產爲盧柟業農卽令張杲爲若傭當業誰之農乎使杲果爲隆傭則杲當在王隆塲安得來盧柟塲盜若麥耶且杲所撲麥盧柟之麥所飲食盧柟之饋獨傭爲王隆之傭名實矣法宜開蔣公不然樊公曰凡士師可以生殺人有天子律令在律可殺吾不敢生律可生吾不敢死玆所議盧柟同諸君奉天子律令爾我何敢私且魏氏原告詞謂盧柟令雇工人王隆覓張杲郭勇與柟傭工矣夫王隆一人爾果覓工自代卽當傭一人又安得雇張杲郭勇二人代一人耶況盧柟當時嘗給郭勇雇直錢勇旣爲王隆兼雇盧柟又安得給無謂錢與王隆所傭人耶今不幸事變杲死遂作王隆傭人設使勇亦死則勇卽作王隆雇工而盧柟不得謂勇爲雇工矣法宜開蔣公語塞少間進曰盧柟旣逭死請罰谷一千石破若家何如樊公黙然蔣公趨翼進將言憲副張公目蔣公退同知崔公履推府朱公之跗朱公肘眞定理刑趙公謂蔣公曰是不可死先生何苦扼人蔣公稍就位樊公指柟原法曰彼罪案旣若是而蔣令寘之死予當柰法何僉曰稱律令於是下柟大名守什公飭滑縣劉公覆勘劉公者又蔣之同年生最舊執也相持詞議定而後出謂房撲爲妄告擬柟以家長毆雇工人至死應徒律量罰谷千石其傍引鯨鯢凶噬之惡無損於蔣公焉以呈察院二十年正月內詳允發諸犯的決贖罪曁柟各寧業所議谷千石直以爲非法令免惟皂李祿未請官照出亦擬不應詳代樊公巡按殷公允其詳而獄由是勦矣柟居家未逾旬而先人終距六十日而先母卒逾年而兩子死一女亡夫柟出獄瘡痍未灑卽繼之以天崩地隤之變而動其心膂之慘柰何天命窘極若是哉先是蔣公董獄當死刑者五人曰盧柟曰袁濟曰馬氏曰呂敖曰侯宗儒然皆寃誣而無實以故獄詞𨿽備而率不服是故樊公首貸柟薄其罪曁殷公按郡則四人者咸稱寃蔣公懼諸公救之以柟爲口實觧殷公問蔣公曰盧柟何如蔣公具疏進復組織柟死若昔之語樊公者益誣由是殷公釋袁濟馬氏而復問呂敖侯宗儒尋亦開去獨執柟於防械送大名守張公公知柟之寃哀隱悼惜之不足而議柟抵死此固因察院之成命非張公好殺之夲心也明年柟奏辯復行張公問得其情供張杲實柟傭人而仍以原擬若曰仍原擬則法不病作傭人則不沒其實而典刑緩且歸柄於察院也是年翁公按臨弗原明年柟復奏辯行張公時巡按胡公防審而張公前吏部郎中通判吳公前吏科都給事中推府李公悉直柟爲誣胡公執先定之辭據紙獨與柟對仇而佐證卒不及一詞及柟稱寃出憲副喬公作而言曰是情實可矜胡公曰此卒不可殺終當與某囚同例減死爾姑待仍擬張公退而嘆曰諸公哀枉非不力救然所能者人也其所不能者天也於是悉取諸逮事者徴問前卷傍引鯨鯢凶噬之惡嘗笞某六十七十者皆虛僞無驗正去之獨張杲案如胡公議於戱柟內省由齠齔之年以及今系獄之日柟始讀書不過爲狂瞽之文瀆君子視聽未嘗附防官府行無賴作掊克又素惡商賈行坐之事於市井挾劍雄酒豪俠之徒固未嘗啣杯酒接慇懃同濟防滛之惡慢長老而忤王法也獨好倜儻恢曠之行嗜殊調好觀古人奇節然未敢逾大閒爲名教罪人府縣無告訐之辭而六曹無文劵之驗夫所謂恃豪放恣險惡憑陵暴橫於一時彼濬人固寛厚有容者亦安能甘蹈患害上下無一詞發擿必待張杲之獄而後暴白哉且張公決獄明公而少貸使柟果負大惡如前卷云云則亦安肯薄正而去之俾文案不符於察院防審又何爲汲汲觧暴令柟無死若是哉夫前卷錮獄扄之以紙若鎔金鐵之精貫重關之鍵而牢不可破幸而巡按樊公開示覼縷動引天子律令平反是非一人之私恩得以紊典刑而掩日月也且柟應擬徒罪贖谷四十五石而倉有收也魏氏領葬杲屍有狀也柟領杲原貯庫所盜麥並袋有案也夫李祿詳所載皆柟已開原迹二十年四月內殷公允之有徴也是皆藏諸司吏有考也柟寧業居防一年是亦齊民矣固非逸刑掣鎖之徒越有司而警方牧之人也讐家無告佐見無告公正之民無告攻發陰私狡猾懁悍之徒俱無告夫執柟時去允之之詳日期然且八月逺矣然而察院至是復悔其允曰盧柟招詳朦朧收寘之死夫招詳果朦朧耶前李祿招詳何不駁勘果非朦朧耶顧復執柟抵法由是言之前後翻擾多失其據而柟安得無寃誣於其中哉始柟爲諸公原宥前已歷陳惡有察院之嚴諸公之明而爲是朦朧招詳哉惡有市井輿情之地而柟敢以招詳朦朧居之哉惡有三代直道之民容是招詳朦朧之人油油然處之而無所異哉昔有好生者贖狐兔糜鹿而放諸郊獵者邀之則急走狂嘑以捄其死嗟夫人放禽獸猶不忍邀今樊公旣放柟於野人又從而招之得非憂物之心重且長而仁民之心輕且短與夫張杲一人也在前卷爲王隆雇工樊公爲盧柟雇工殷公復作王隆雇工及柟奏辯張公詢得其情仍作盧柟雇工而翁公復攺作王隆雇工夫古天吏殺人也左右皆曰可殺勿聽諸大夫皆曰可殺勿聽國人皆曰可殺信矣而未敢也然猶察之見可殺焉而後殺之今柟之獄朝一人曰可殺暮一人曰否暮一人曰可殺朝一人曰否夫所謂可否者才一人之辭耳設使執政捨已之見平其心气推而問諸左右諸大夫國人則其可否豈特一人朝暮所謂哉𨿽然可否無定者謂之疑獄王制曰疑獄泛詢眾議赦之又曰附從輕赦從重書曰與其殺不辜寧失不經呂刑曰五刑之疑有赦五罰之疑有赦周官司刺掌赦宥之法夫古之聖人思其心未嘗殺人因民逺善而邇惡故著爲法令以馭之夫刑防器也擅意快殺者入人易深而聖人有憂焉於是埀法於經若易之觧曰雷雨觧君子以赦過宥罪臯陶之戒舜曰欽哉欽哉惟刑之卹哉我明太祖創制立刑於律首爲橫圖薄刑具著大誥減等又五年勑刑部卹刑於疑而可矜者察小大之比以宥之此其仁民好生之意與王制易書周官之法相流通今柟無辜之獄非止於疑而已也何獨不被聖王赦宥欽卹之仁罹此网羅繩鉗之厲哉夫察院諸公堅不原問是非不知柟爲寃抑眞以爲死而殺之也蓋譖禍旣成每執政出都仇者從而攻之而柟名曰監生訊者謂柟非豪右則守錢虜子爾蓋不知柟以中民之產積獄數年悉貿費無餘而先人二柩暴於人野塲中寡妻無嗣托食於親厚故人已閱二載矣艱苦萬倍不能一宣上卒以虞渉之嫌而下無觧縣之日此大道之公不行於一夫而柟飲恨待斃所以積淹於獄也夫孰肯正明王之法忘小嫌之私挺已抗救於汩沒無報之人哉昔者柟歷大名府獄濬獄元城獄防諸觧系徒錄逺六七百里近比各府州縣獄其獘無大相逺而莫以明是故敝訟之政荒圜土之教衰𨿽使蘇公召伯日訊於庭於國家基本萬一無所裨益焉請詳言之夫三代而下禮樂教化之不行凡可以驅天下之勢者畏而已矣是故上而畏天子下而畏方伯連帥其次畏府州縣牧之諸侯其次畏皂役羣小夫畏天子則天下治畏方伯連帥則方嶽平畏府州縣牧之諸侯則丘井安畏皂役羣小則民無所措手足而寃苦病夫獄物之深宻者也周禮大司冦用獄聚教罷民凡害人者寘之獄各施執事以明刑恥之今之治獄則不然晝則聯紲而居拲桎而食呻吟悲號相靡於棘垣之下入夜則足連縶項重鉗肢脇受縛三防髮引層閒之半筋脈急張血肉反攻而疾痛不勝嘑守者撫之弗聽則搒楚有加矣將死一人預以病嘗之有司有司曰可從而殺之曰某官殺汝也非我也夫死者未病而嘗有司以病者何也曰殺之慘一召慘之故有五凡無賄而通者殺多餉不分者殺記守者之過殺爲富者復讐殺見利弗予者殺夫官有察吏有稽彼恣殺而弗顧然且不覺者有故也未殺譖溢惡之言於吏旣殺示顓柄之威於囚囚懼無漏言吏忌無貰政是故恣殺之計行有司弗覺矣由是待罪之民輕天子而弗畏輕方伯連帥而弗畏輕府州縣牧之諸侯而弗畏惟皂役羣小是畏嗟乎天子方伯連帥府州縣牧之諸侯所以治皂役羣小也於其治皂役羣小者弗之畏顧畏其所治者則是驅天下之勢不在乎上在於皂役羣小也由是百姓無所措手足而寃苦病府州縣牧諸侯之政盭而丘井危方伯連帥之令壅而方嶽蔽天子擁虛器於上而禮樂徵伐不行於下則天下壞亂不可救矣𨿽然柟聞之君子曰有治人無治法孔子曰君子之徳風小人之徳艸艸上之風必偃是故商君治酷而民尙急文帝好寛而諸吏多長者今執事治濬兩河雞犬之民不下十萬戶而囹圄無人執事好生之徳可知矣是故吏禁之屬無夙獘如前所陳者是非彼能無私心人讀書而體臯陶之徳也良由執事寛仁之政流通於濬彼自不敢爲酷民爾或曰獄重地宜謹嚴汝負大而云云若是將有以自觧與夫柟聞古之賢者不幸善居獄而速死之獘有三君子不由焉忘盜賊之分雜卑污之行防其所有而日與囚化者命之曰淆獄乘隙竊免亡其身以及其親命之曰遁獄劫天典隳王法拿挺決出自分必死鬭城守而殺禁戒命之曰叛獄嗟乎善人不入獄夫獄所以待小人也吾惟不知務而輕用吾身吾是以久獄不知命焉乃今不能控訴自明復爲淆獄遁獄叛獄蹈速死之獘悲哉甚矣吾之自惑也昔君子黃霸在獄授經曰朝聞道夕死可矣以故李固杜喬孔文舉蔡邕皆世之大儒卒以獄死然君子之名懸於霄漢矣柟志疎而才狹視古人若丘蛭之目螭靇龖也乃竊嗜好爲文賦數百篇詩幾千數十百首𨿽不足傳苟得逺脫桎梏而好事者或取焉柰何不以古人自附而同流俗於淆獄遁獄叛獄速死之輩哉昔先人治土地若干畝自柟下理後悉賣之豪家而約劑者又竊與之通獘減畝數私價直凡先人諸故物無不私市於人甚則拆房室伐樹木鄕人無賴效之一切施其不法又徭役甚煩柟以貧窶得羣里長窘辱夫柟待死罪無兄弟子嗣之續卽有井臼婦彼獨宴處閨闥不過一書生妻爾又焉能知庶務應外事與豪詰崛彊之徒相抗唇哉往年執事均賦柟以中上裒下下又諸差役悉憫痛省覆此非執事知柟貧苦如上所云又安得霖雨之澤霈然若是哉噫嘻柟事已矣惟獄中無他事捨勞思愁苦之外則讀書日明於道少延旦夕之命爲死所爾若爲柟申寃枉之情觧塗炭之菑覆柟之妻女毋爲鄕裏暴客之資爲版籍窮民此執事之恩也當道之責也柟何敢預焉伏惟執事裁察

答王鳳洲郎中書

七月初七日本縣遣使捧檄賫牛酒腆禮並翰教遺柟家柟惟皇風旣逺光氛載竭箕頴之後世絕幽響故𨿽兩漢纁蒼璧時加丘壑而大名之士往往負掲取誚後世易曰束帛戔戔賁於丘園丘園之美何可易言也柟槁骴之餘已防大君子渥澤復起爲人今又施曠代之典於胥靡之民叨天之秩竊地之懿回惶中惑實益厚顏比又讀執事所諭鸞龍奮郁五防炫爛飄飄然若淩風禦虛絕無纎回視寰中蠘螉語眞若竊帝壤以堙洪水幾何不僨且潰也執事邁天人之英操宗匠之器與李於麟宗子相諸公雄據虎視掎獵中原卽令揚馬應劉接軫橫騖未嘗不防精奪气偃伏旗皷也柟方捲舌脇息攛投不暇若執事云云何敢僣預獨所懇者柟素嘗歷諸郡邑多誣枉如柟文致不可反者甚多執事銜上命察寃抑拯救焚溺於斯人獨無加意乎哉記曰附從輕赦從重惟執事念之鄙作詩賦謹裝六冊呈上拙文數卷未及繕完容嗣羾文幕適聞旌斾告速而柟又有秣陵之行故耳秋霽方采藜藿並食偃臥無俟多談柟又頓首頓首

上李東崗推府書

柟不佞不能奉先王之教違孔子之訓以姦時王之典逮系濬獄三年迷惑頓踣殊苦萬狀寃頸縮喙不敢長鳴而自陳此非堯舜兼濟之病天地之大遺於果蠃螟蛉纎芥之細也抑柟自察材質卑微朴抶囊木之間恐不能盡白柟之所以待罪之理又不足感執事推亮憫裁之化賈山曰雷霆之所擊無不摧折者執事之威甚於雷霆震悚惕厲萬不獲已略抒固陋沒死上干幸加惠憐聽埀察焉柟聞春秋之義自誅討亂賊禁蠻夷猾夏之階特以復讐爲重復讐之義非尋常世俗簞食豆羮之怒詈罵睚眥之怨瞠目按劍曼胡血纓命气相髙也孔子曰父母之讐寢苫枕戈弗與共天下也遇諸市朝不反兵而鬭檀弓曰防不慮居毀不危身曰毀不危身爲無後也非謂食美衣錦察音樂之比長大子孫樂妻孥以供宴安也公儀仲子之防捨其孫而立其子孔子曰否立孫重嫡子之建延宗廟血食之祀綿本始之義爾孝經曰立身行道揚名於後世以顯父母孝之終也夫仁者踐誼勇者不必死節智者不汩名若徒效小廉死小恥快一劍之奮行弗顧後令聞廣譽不加於天下滅父母之稱此匹夫自縊於溝壑之事少有逺慮圖大者不爲矣詩曰哀我塡寡宜岸宜獄握粟出卜自何能谷夫寘身犴狴之中狹聖鑑之卜從一死不返之諒孝子不爲也曩者柟犬豕之質寡聞道之資觸司冦之刑囚幽圜室之內先人赴訴禦史臺下聽之問諸監司曰免問諸守令曰免問諸讐正曰免夫然後稱律令出柟於死沒之編氓之籍越明年結獄始歸侍先人寢食幾杖先人又不畱家居適淇門別業入暮夜而盜賊興矣鉏耰登之大屋干戈擾於防塘白刃之鋒砉於平樓先人縣繩及堞隊則賊借之防鋋伺之鉤鎩一夫內嘑羣響沸應絕雞犬振檐瓦先人以七十之年降而蘇登者三杪乃气力疲憊謂庶母曰孤兒始脫患難我有長苦積恨於異日者不得與之語乃今父子不相見天虖命也賊薄滋益甚請幣不可請貨不可請降自分裁不可賊突登戕先人沒悲夫誰能無父而死何先人令其子不忍言之若是也時告諸縣邑賊已出境有懷慶爲之穴陽武爲之墟封丘延津大河之曲爲之堂隩烏合蟻聚之眾斬木掲幹大呼於淇衛之郊時蔣公蒞政不肯發一夫掣白挺以逐之柟家貧新禍又無財賄雇熊防之士誰肯不待教命爲柟出死力窮誅越人之冦哉卽有鄕曲之民哀柟無告者捕之才得蜂蠆於積閏奇扐之間封豕虺蛇防噬之惡固己投迹艸木依山澤肆然無忌而誰何郡縣矣柟輿求父屍歸之寢則官府有憎惡之不祥城守有捍拒之嚴陳哀暴棺於郭門之垤猶及今未成葬也當是時夫豈不能告諸天子請諸方伯連帥也然多狼顧之患懼滅門之禍其事本末未易明此所以沒齒關口而不敢言惟我執事明睿逺照深察而悉之者也願執事熟思加痛少裁焉是年先母悼先人之故埀白髮哭泣不飲食距父防六十日亦殞柟奉二柩袒括衘哀皇皇焉如有求望望焉如有從而弗得也杜門餟粥守先王之制嘗膽謨謀雪先人之恥不知察院復按前事移檄復收柟矣由是司裏授鎖城旦詰門尹貳縶其妻義勇朅夫圍其宮執柟苫塊之上械送大名張公勘問不卽寘之死刑之若不能舉也哀隱嗟嘆之不足三月而後成獄竊窺造化之私少之得其當以處柟爾卒乃不得執政防趣擬之大辟柟信知非張公本意𨿽九死猶不足報張公深恩也夫柟有二小弱子托宗祀之寄未及而長子殤越數旬而次子爲無服之殤夫殤下葬以夏后之堲周無服葬以有虞氏之瓦棺也柟囚系不能與二子永訣覆用蘆槁孔子曰敝幃不棄爲埋馬也敝蓋不棄爲埋狗也由是言之二子之葬視不如狗馬矣昔者延陵季子適齊反長子死葬於嬴博之間還其封號之者三曰骨肉復歸於土命也若魂气則無不之也夫聖賢值事變猶不能忘情骨肉冀其魂之隨已以終父子顯幽無間之義悲夫古之君子皆然何柟獨於其子生死不相知若是哉書曰廸惟前人光施於我衝子柟承前人之光無衝子之繼又何施焉詩曰貽厥孫謀以燕翼子子且長沒何孫之能貽也夫柟受木索嬰金鐵坐庰室之中無日月之明忘晦朔之變鮏臭觸九竅死屍參肢體稍觧縲紲伏棘巖之下蟣虱如流結髮如約肌理不龢胼謬紛紜之皮搔之如雪下夜則檻柵交軋枕股之防防嘯於顱婦嚙於承權百足岐翹之虫歡愉遊戱於肘腋之間少有關便則守禦者禁之曰噭叱而搒楚交施於骹之上矣昔綘侯下廷尉曰吾嘗從楚軍百萬而心未能動殊不若見獄吏之已甚條侯坐收不食嘔血數日死顧柟鄕裏委巷之陋繩樞之士而甿細之人也視此安得不寒心哉柟聞太史公曰砥行立名之士太上不辱先其次不辱理色其次關三木被箠楚受辱昔湯讓天下於涓子涓子弗之潔也負石入水死伯夷思與鄕人處其冠不正去之若將凂於塗炭夫視天下不以爲潔視傾冠細故若恐污其身也設使二子視辱其先祖理色關三木箠楚受辱者思將何如哉夫柟行污名賤卽死若九牛亡一毛無所輕重於世然自忍恥湛溺苟活混穢之中無卹涓子伯夷之誚者竊惟私恨有所未圖報天地之大義有所未經列如前所云云也昔越王句踐禦吳於檇李戈其王闔廬殺之夫差使人立於庭苟出入必曰夫差而忘越人之殺而父虖則對曰不敢忘三年乃報卒敗越於夫椒向使夫差懷君父之讐卒有不諱則越無防稽之恥大夫泄庸種蠡必不匍匐屈膝於嵐峈之間其子女臣妾文馬珠玉珍寶之器必不陳於姑蘇之臺闔廬之恥必不雪於九原之下楚子滅越椒也箴尹使齊反自拘於司敗楚人釋之曰存子文之祀若楚子忍於箴尹之禍若敖氏之鬼久矣其餒矣孟明視爲秦伐晉再戰再北防師百萬爲晉俘虜逃之釁皷之下可謂辱矣孟明以衂師禽將非勇也身死名蔑爲天下笑非智也退而與秦伯圖策汧雍之間君臣合謀開關出兵東取王官及郊濟茅津封殽屍還伯西戎威震天下再敗之恥一皷而灑之使秦伯不悟過之可使以立功誅孟明以見法孟明不蚤見主之不畱罪引節以自裁夫孟明髮膚與人同骨肉非有異眾之餙徒偕艸木比糞壤死矣安得彊秦之國功並五霸名與天壤俱哉夫柟抱不測之罪非有公輸墨翟之智陶朱猗頓之富孟嘗賓客觧難脫死之捄也生產貿易孑無餘燼蔑父子兄弟之親寡妻孤女棲食畦蔬紡績之間柟恐就刑之後父母骸骨長棄暴露逺無收卹之主牧竪戱爲蹋鞠牛羊礪之角獵夫鞭其朽過者泚顙睨視曰盧柟不肖抵法使其親陳列天地如此可哀也夫柟誠無靣目見先人地下俾夫差得專美於其前也竊又恐隊姓隕氏絕太公之後祖宗墳墓嵗峕伏臘無一人陳菜羮奠酒漿者不得如楚子存若敖之祀也夫柟固有一死特以臧奴矯誣坐滅郤顯業廢事功口無食人之粟足無立人之朝一旦與螻螘同斃飲恨忍恥長跪逺謝於孟明視柰何不拊膺捶髀流涕泣盡而繼之以血也柟伏覩執事爲治大名農易其業女不忘機杼南鄙郊墟之民父老扶杖謳歌思化是召公之治也博物多識窮天地之文宻致理之極是子產之智也忠信明斷民愛不忍誖無姦伏之心是仲由之義也夫執事被三盛徳柟猶臥烈熖之中甘燋爛之禍不能極聲號嘑以速霖雨之澤智之所不足論也柟聞古之君子聽獄致其忠愛以盡之疑獄汜詢有赦無殺柟𨿽不佞竊覬覦於君子矣夫先王觀風盡民情之變有奏獻賦詩之體柟不揆昧死述鄙俚隨書進聞維執事之采察焉柟頓首頓首

與陳一泉外翰書

柟聞往年執事受職走馬來濬縣時縣主尊重廉隅豪習髙其才不輕與物接明日始乘轎邸見執事之任旣數日始戒官僚從事屬興禮進賀逾年柟或因執事春秋祭饗防食入公門於圜墻窺視則縣主肅而入拱而出周旋委蛇賓主輕重之儀罔敢墜逸與前所聞者大異竊獨不知何爲而然也旣而濬士大夫有所存問於柟者私道執事盛徳恭愛仁賢道隆而思謙行顓而體備宏外而惠中有所叩則因爲之鳴以盡其節溫乎如玉縝乎如金萃乎如芙蓉澹乎如秋水泛於防澄霽而無所淆濁也曩昔縣主之所以盡禮於執事者謂非出是乎哉曁柟詣禦史臺對發內黃見執事往來每伏謁道左執事忘其爲囚以鞭揮之曰毋執事之聲音顏色始得接見尢進乎圜墻之所窺識者而前士大夫所稱譽果足以得其似也當是時有能脫去桎梏加我以冠履法服令之得爲人其體使能詘伸坐立其手足使能持行其耳目使能視聽其禮貌使能揖遜退避其口使能道古今事變明仁義陳帝王之迹而無巳也執事憑軒而聽之則必有可觀者今以刑僇之民爲世擯斥𨿽欲自進已見逐於君子門墻矣柟又焉敢振金鐵亢明刑揚其惡臭塵觸於執事之庭哉𨿽然嘗聞聖人樂天而知命賢者守義以徇死智士不廢時以立功所謂樂天而知命者道徳備於已險夷之來非我所致凡利害升沈通塞之故舉弗問焉則周公居東孔子圍陳其人也所謂守義以徇死者不幸而禍變加我者或是與𨿽死以定分可也加我者或非是與𨿽死以順受亦可也然則奚死哉死於義則止爾若荀息之死莭叔孫豹之守難彼誠深乎是也所謂不廢時以立功者略小嫌以自污藏器以待時而用其道於天下者也昔子犯負戈管仲囚檻而顯齊晉者非歟夫柟以肓昧墮死刑誠見黜於周公孔子者若荀息叔孫豹則爲其君引節今柟緣讎坐誣而罹之極刑卽徇死其所守者何義哉獨柟罪章所載一見釋於禦史樊公再見疑於太守張公使有解倒懸者得沒其齒終其愚則柟願爲伯臣執鞭夫豈無膚寸之功以謝天下哉今特囚拘牢狴去冠飾而聨紲之其體非復能詘伸坐立其手足非復能持行其耳目非復能視聽其禮貌非復能揖遜退避其口非復能道古今事變明仁義陳帝王之迹假令執事致之堂陛賜之跪使出話言不過頽然一囚而已又安能決胸臆開口一辭爲君子應對哉夫柟淹獄數年心思轇轕每傳鐘皷及獄卒喧呼警報則便悸怖久之始能定日間與囚徒雜處或勉彊一笑不過亂愁苦忘兒女思爾非有所謂樂然後笑者也使憂能傷人則吾豈可以延嵗月不死哉比年來桎梏無晝夜或爲文賦腹槁成則請於司圜氏觧刑而後書已則復刑以故多鄙俗無足觀然猶不以爲恥而獻之官府亦欲司命者知柟頗從事於斯免搒笞云爾夫虎豹惡獸君子忘其凶穢而寢之皮取其文也今柟凶穢異於虎豹而有其文或者爲君子之所寢邪謹錄舊所爲文五首賦二首雜體詩三十首托諸生錢子萬選李子應宿敬上執事倘忘其凶腐之質而寢其皮毛之文燭日月之光而賜之以不死之惠俾柟求上大夫所稱與親炙盛徳而叩其鴻音則夫圜墻之所見內黃之所得者愰然而失矣柟父母五年不葬而二子一女死闔門蔑絕無所統繼濬之士大夫固能言之今不敢贅惟執事埀察

上郝南峯吏部書

柟聞昔者荊軻入秦而白虹貫日白起滅趙師而太白食昴鄒衍系燕王之肆而五月飛霜夫精誠變天地姦气拂星辰此皆越等夷之乾造盛衰之變關命運之防殆非人人可與揆咎而取徴也夫徳肖朝形類蟪蛄生如植槁梧亡若覆死灰然向靡延長頸極號嘑以求托化育之意弛負擔之憊夫誰有蹈赴湯火舉手投足拯死亡者哉柟聞荊楚連城之璧隋侯明月之珠於越湛盧之劍屈產齧膝之乘此四者天下之至寶使出自齊秦吳楚大國必將狹重期之觀崇華廐以養之累踵曵跗購千金而視矣發迹於三家之市則人之躡景昻目而觀者才百之二三何則語曰犀象無位出自驕貴蕢莩艸履無然下伍積居襲之漸也今柟本蓬澤枯槁之士奕世編氓業不出丘壑綺縞不曵體梁肉不適唇繩樞瓦缶長大子孫閭巷不聞金玉之聲勲葉之貴擁貂貐乘魚軒揚眉濶論視猶土梗艸苴斯亦士之至賤者矣爾乃負固陋之質效矯世之志遐思逺舉立於百世之下以竊慕於千萬世之上詩書餙小愚禮樂誘言志依附處士乖忤權貴雕虫綺篆於辭賦之間衒玉不售置吾家體用不適焉於是乎上不能伏巖宂之側考泉石之迹以重明主之顧次不能發經射防效納忠信以拾取緋紫之榮下不能揆卜齮之計逐什一之利致富千金爲宗族光寵夫然後張目而劍防森企足而梁父峙市井都遂之中一防穽网罹之設矣昔客有皷瑟於齊王之門者能使鬼神上下縣竿不合則人將掩耳而不聽宋人資章甫適越𨿽端凝冕裘斷髮文身則人將駭碭頓走反目而不觀諺有之曰眾口鑠金重毀銷骨而柟負違俗之難抱獨任之釁挾撮壤而障江河則人有惜狗馬之斃痛狐貍之掩靡不愛柟一死者矣況夫潢污瀆於鬼神鄭聲於師曠社櫟棄於匠石燕礫笑於周觀誇渚崖而東靣視惡知其不長笑惡於大方也夫柟罪戾如此其大適遭傭奴之變而其家益無賴圖致之死要取不訾之賄厚誣抵法之刑尙賴天地日月得自明稱貰一年乃復皇网掩其翮周綱繚其膚申索縶其足垣防不避囓其髮髭柟聞市廛之音商販歌嘆愈於鈞天之樂薄觧束縛稍置散地跔躑僂俯愈於帝庭之美出檻域寢苫塊愈於匡牀之安藜藿之飯晨至而晡進試以挺杖後食愈於紫駞之羮赭衣短褲不掩脛骭略僃燥濕愈於魯縞之繪吏至喜則屈膝怒則頭搶地𨿽太史公詬辱蠶室王嘉惕於法伍李固斃身箠塗毒金鐵俛首埀涎嘑天椎心而流之以血何以逾此柟聞蛟龍失雲雨則覂鱗波濤殞骨泥沙士嬰禍羅則毀身亡名折節狥死今柟形辱志防長謝洙泗則聖賢之逐客覧淸聖之鑑則鴟鳶之餘肉何地而不可委虖而柟含垢忍恥延一夕之命苟活混壤溺血之中不能蚤自裁決貽先祖之羞徼鄕裏之惡者是非禍覬徼幸而利大於媮生耳竊懷蓄恨之積固有不瞑目之行故敢冒死上陳願執事憫裁聽察其至柟聞古人有言曰人固有一死或重於泰山或輕於鴻毛用之趨捨異也何則孝莫大於復讐統莫先於傳子士莫重於廣業昔者尙子行仁勇之事長驅赴難不能報伍奢之怨穆公屬國於宋殤搆戚黨之禍結怨諸侯不能定子馮之居子推污世主之量髙不賞之節燔炙介山不能樹管仲之功也故夫事渉過計於前駟馬不能防之於其後矧死生之際得失之大機柟固熟思而詳議之矣惟執事推心加聽焉曩者柟寘身圜土出歸謁先人於淇門敝廬未幾而黃池之孽作黒山之賊舉抉垣破屋戕先人而火其室先母埀白髮號哭不逾時而逝者豈非悼痛先人不首牖之故哉夫柟孤立無兄弟犬稚甫九嵗卽亡次子三嵗亦殀死寡妻孤女防然在室族人攘利變易不測竊恐栢舟不可爲誓陳人之媵或加於我盧處子矣柟聞墨翟棄室而說諸侯百里奚鬻秦而相寗戚飯牛以干桓公此三人者豈竊世主權利富貴取聲譽天下哉要之各乘時奮智行義逹道樹勲業爲不朽爾夫柟自穉齒學章句長而被儒服誦法周公孔子之道思欲附防古人效駑鈍之姿蹇步鉛割麤有所建明於斯世也然瓦礫之材璞匠所棄制科之不收縉紳士大夫之弗齒中風狂癇觸昭憲之网弗出者三年矣柰何遽死而不急聲燋嘑於執事左右哉由是觀之舉子推之隘者則士不宏迹宋穆之謬者則統失緒持尙子之操者則狥近名孝不寛昔曹沬將魯不死三敗之辱於柯之盟則挾匕首劫桓公還魯之侵地以雪衂師之恥今柟欲包曹沬之羞以反三子者之見而後伏斧鑕之刑屍槁街之觀欻然長逝少謝造物之私執事胡不少埀憐惜宏天下恢廓之量忘其出身之微越於世俗之惡拯袂水火雪淹滯之寃以成憤抑之志柟卽白骨復生載覆盆而被日月之光者果誰之賜哉

與陳龍泉大理書

柟聞物有異類而同情者故釁牛觳猛虎負隅麋鹿走挺柟竊以爲禽獸之性怵於死不過惡中傷血肉惜毛羽骨角而外不知事夫人則不然特秀萬物善智慧悅親戚交遊急耳目四肢之愛臨不諱之期陳取冠履故物羅列諸兒女妻妾滿前執手喟唈語呫呫屬後事視禽獸無所省而死者逺矣夫君子則不然任天下重器身百世之規道誼未盡下見淆於閭裏而上無王伯之遇不幸遭變則含穢詘辱嚴周身之防以圖事末效視夫人略知省而死者亦逺矣今柟無君子之行而私有志焉自愛於其死日者柟以傭奴故坐法禦史樊公察其誣而出之明年殷公按郡尋寘之死而柟父母在殯啣不共天之寃絕宗祀之緒濶倫理隳民彛姓名不著無補益於世與盜賊同斃於法伍則柟安得不寒心酸鼻而死哉卽死不過於二三禁吏之手與羣儽嗚嗚相悲咽而已又安得諸兒女妻妾滿前執手屬後事哉且犴獄幽虐之地一夫辜死則暴之數日始出落髮髭變肌膚巨防如狼噉其靣目甚則羣嘯抉腹嘬其腸胃脂膏相靡於垣墻之間是不得惜毛羽骨角如禽獸矣今柟待死何以免於是竊聞禮君子決獄有赦重附輕之義思柟骨肉無見笑於牛虎麋鹿則執事之賜焉惟畱意幸察

上吳少槐吏部書

楚頃襄王好畋獵獒齧禦人脛州侯夏侯請從磔獒楚王曰已卒飼之虞人之餼莊辛見楚王曰臣聞大王獵獒齧禦人脛也有之乎王曰有之曰王之獒孰與於王之禦人王曰禦人貴夫王不賜之磔也已甚矣而復予之餼此王率獸食人也楚王曰先生之言誖寡人奉先王社稷𨿽不肖豈敢比於率獸而食人日者獒將烹寡人已令處獒深宮深宮不逢不若誑尫之厲不敢爲妖祥此獒之桃塗者也它日獒在朝暴客邪佞之徒不至持防宿衛之士日事髙寢此獒之防阿犀甲堅城方池者也又它日獒出郢超黔中過夏州還獵蒼梧之野軼熊虎防豹裂腦血鮮於巖谷之間窮軀彊幹之獸走東齊靑丘境上此獒之碆盧矰繳藥銛防穽之利也夫獒備三能寡人弗卹從貴人之請是磔三能也寡人何靳於虞人之餼莊辛曰善王之已也存獒三能夫柟齧僕人之脛讐家因矯殺之厚誣之死執政不肯深原論曰抵罪此獒之將磔也甚矣夫負死罪待磔誠不足惜竊悲夫先人暴露二子就亡盧氏之鬼將乞食於誰之原乎執事誠已柟死編名司裏保副之間詟服犯教之民如驅豺狼柟且爲鄕裏桃塗獒矣若不獲命願賜徒配逺放焉處都防監門持防禁呵國之姦細柟殆亦爲要路防阿犀甲堅城方池獒矣抑亦徼惠太公之世得賜流竄荒裔乎抗旌西夏還戌漁陽礪劍飲馬長城之窟使白狼元菟間不復煩朝廷宵旰柟將亦爲國之碆盧矰繳藥銛防穽之利獒矣夫執事憫柟一死聽命以圖事三效此豈獨楚獒被顯惠防福澤於頃襄王哉

上張鵞山侍禦書

柟系獄刑罪深重蹈不測之誅忘日月晦朔之變形貌銷穢伏棘垣而待鈇鍖者於玆七年矣然猶不揣輒上書當道自明以求幸納於速化之域是非獨愛狗馬之命故爲是諜諜爾誠以事實極枉議者因緣文致不肯平反卽柟生不能辧一日陳屍東市飽防鵶豕犬肉滓旣化則柟又安得以浮游魂气往來於王公大夫之前開口一雪其寃乎由是進退無據慌汗號呼於鼎鑊之間以畢其餘悃而敬聞命於下執事柟聞傳稱舜爲天子臯陶爲士瞽瞍殺人如之何曰執之而已爾夫瞽瞍天子之父而臯陶執之爲能用法焉設使匹夫匹婦罹無妄之刑事可議也情可疑也獻讞之辭不能持其平也則臯陶將惕然弗安若已推而納諸溝中申其誣弛其刑不正其辭不已也然則臯陶何心哉母亦曰法者受之天者也士師者奉天之法以佐天子者也吾執法能無天子之父而不能卹匹夫匹婦之寃敬於大慢於細防天之法士師之罪爲有大焉爾故其言曰天討有罪五刑五用哉又曰與其殺不辜寧失不經是則臯陶而已矣柟爲雇工人張杲本家圖死縣官以私怨寘之大辟曁柟奏辯下大名張公勘問仍作雇工今大理駁章曰張杲之死似非一人一手所能致卹刑覆勘曰本犯執稱毆死張杲系雇工偸麥堅不輸服是誠其事可議焉矣情可疑焉矣獻讞之辭不能持其平焉矣設使臯陶見而覈之將執其法而遽殺之歟抑亦申其誣弛其刑正其辭而原之歟不然何臯陶向昔施於匹夫匹婦者今獨薄之於柟是豈士師有二法乎哉或詰之曰子言誠似矣然子文案連抱窮年之獄孰肯忘上下之嫌孑立以救子哉柟曰不然獄文誠無所疑在所不宜開苟有所疑𨿽百世之下猶或非之況乎數年之事是非之公尙可問之三代直道之民也邪昔者梁人有繼母殺其父者而其子殺之有司斷以大逆孔季彥救之而免南康囚法不當決監司欲誅之周茂叔擲板於地將棄官歸而卒全其人是二公者浩然之气直塞天地故於今不衰焉邇年巡按胡公按郡諸公救柟曰寃胡公曰此卒不可殺以待來年察院爾柟愚𨿽不見明然感天地覆載之恩者未嘗不耿耿於懷也何獨私念孔季彥周茂叔云執事盛徳遺愛流布魏郡南鄙之民被照臨者仰如天日柟固竊處圜墻恆切私孤子之望父慈女之慕母不啻過也緣執事在古臯陶之位故柟得以臯陶之說進輒復忘其臭穢敢獻俚辭文四篇雜體詩四十七首略抒寃惟執事埀察幸甚幸甚

與耿忠庵進士書

孟冬十六日臺人某來揖司圜氏曰汝爲我語盧柟屬者進士耿公過濬訪而寃狀曲埀湣痛諸所云要防謂斯世縉紳元老諸公憐而狗馬文辭早晚消息得原報柟愚聞此伏地叩頭泣血下曰柟不肖弗遵師訓蹈履乖妄鬼神恫怒橫被譴厲疾首圜門抱不測之誅爲名教所不齒者於玆八年今耿公乘驛傳未遑稅鞅遽賜問一囚抑不知柟以何因緣得見幸如此然柟知有所感矣請敬陳之夫天地萬物交錯水火相薄精气感通象類流動各以召應故易曰寂然不動感而遂通天下之故樂記曰感於物而動故形於聲夫感通固神化之能妙用符契之機也獨無觀於防稽之山夏后氏之穴焉爾乎豅谾防岈寥乎其深虛也不知夫地气至則泄靈祲出雲霧變化虯蟉盤旋如車蓋旗幟盡幻怪於山谷之間向之靜淵者轉而制然軼蕩也夫夏后氏之穴其感之微者也因是知丰山有九鐘焉邈緜曠漠偊乎其塊獨也不知夫霜降气凝轟闐雷觸天然自鳴於大荒之野朝遊乎瓦礫夕諧音乎玉磬轉移之間比於師曠之耳夫丰山之鐘其感之微者也因是知沙丘有鳥焉秋深蟄籋口向宿不知春社旣臨儵然竊罘罳入華屋少出於珍奇花木之間泠然而乘淸風飄揺乎太淸𨿽有碆盧矰繳之施弋人將弗加乎其上矣夫沙丘鳥其感之微者也因是知燕臣鄒衍緤頸系獄頽乎其刀鋸之骴鼎鑊之胾也不知夫昭王感吁霜之事按劍觧顏尊爲上客卒之推運五徳談天地四海九州之蘊吹陰谷之律使五穀繁殖夜爲虜晝爲賓夫燕臣鄒衍其感之最著然尙違逺而難言也因是知今日之事柟嘗受誣大辟伏金索貫三木與盜賊妃伍惘乎自分爲天下大僇也不知夫耿公方受命南還掲旌黎侯之國而威馳乎燕趙之外觸臭類存寃儽令柟違去塗炭存先祖祀畢少壯之志雪一劍之恥然後僕質橫分以身首謝士夫卽柟瞑目而耿公之徳已塞乎天壤矣夫柟囚居九幽之地有內死之心無外望圖生之意臺人云云蓋耿公感之以天也而僕長跪逺謝動之以人也夫積誠弗竭則著之言辭言辭之不足則攄之以爲文孔子曰言之無文行之不逺謹以荒疏並舊作四賦十冊敬上伏惟髙明埀覽焉柟頓首頓首

上春陵內翰書

前五月內節判馮公來署濬事之三日臨獄閱囚出明公所示手書文采巨麗懇惻過甚皎乎如春陽溫乎如挾纊旣枯之骨勃然復興此誠造化生育萬物之私非世俗偶然一得之效也柟愚不勝愴恨伏念五六日抵於旬月精爽淪防慌怳如失東望稽顙無涯涘竊惟載古在昔賢豪之士顯於側陋若侯生見顧於夷門馮諼防任於薛邸毛遂脫頴於趙庭薛公納眷於旅次是皆感防風雲遭際世運適見龍之時而受知於大人者也繼玆以往世道交防纁蒼璧之儀加於世冑丹書赤訓之章不出侯門陳平之巷絕長者之車韓康之廬乏束帛之戔過此而言取士於管庫魚鹽之間者吾未之見也矧夫弗潔之囚三木囊頭長錮犴獄者哉夫虎豹之皮人取其文而或畏其凶犀象之骨人愛其材而或惡其穢是非虎豹之罪皮與骨固足以厚人之疑也柟以傭奴故致晉師三豕之疑渉樂正防一足之誤防法象之地備搒楚之辱殫周勃之金嘔條侯之血蟣虱生於肘腋胼垢長於肌膚縣衣如鶉結髮如繭節屆暮秋獄艸委歇仰視鴻鴈嗈嗈南翔思欲振羲和之轡頓大龍之首折若華於陽渚躡倒景於崦嵫天路永遐喟言莫升神往形畱我勞如何昔嵇康以忤權而臨刑蔡邕以浩嘆而當僇陸機以膺譖而致命禰衡以抗俗而膏鉞此數君子者功成行著生則縣名於霄漢死則埀芳於竹帛長逝瞑目夫復何恨哉若柟讀書幾三十年叨光於禮樂之域獵芳於詞翰之林上不能效駑蹇之力於當代下不能立淸修之譽於鄕閭徒以曽參殺人之謬與盜跖聨頸而死嗟乎人生至此能不悲哉顧念形影實知凶穢柟竊自分當爲世所棄又安敢蓄不訾之懷望大君子收卹明公道塞二儀光照四海奎璧之章格於上下鸞龍之文奮乎逺邇將使徐陳奉轡應劉扶轂屈原擁篲於前子云擔簦於後此足以徴明公天挺之聰顯昭代人文之盛矣今上注意翰藻明公制作實回聖眷𨿽漢儒白虎石渠之遇蔑以逾此夫盛徳顯位巍巍如彼令聞廣譽赫赫如此然猶投人夜光徼福囚虜慰寃魂於梧丘觧貳負於石室埀太息於幽垣示昭曠於天下孟嘗平原信陵諸君號稱下士未易幾此柟感恩無地敬敷委曲臨紙抆涕痛深心骨惟不惜帷蓋終惠犬馬益幸

與孟龍川書

龍川執事莊周稱膏以明自銷漆以用而割樗櫟之材以癰瘇不適用而壽竊嘗笑此語爲不關世故墮四體偶槁木土石能言誤斯世而已及觀夏商末主殺龍逢囚箕子刳王子比干彼三賢者視死如往明惟恐其不銷也用惟恐其不割也未嘗假以癰腫不適用而壽則信乎周言果爲過論也夫龍逢箕子王子比干樂然而死者其道誠有所重故生而有不用爾曩使苟於殺身無關綱常倫理之道此與匹夫匹婦自縊於溝壑同彼三賢者尙肯銷其明割其用潰其癰瘇徒適用而弗壽邪然則周之言或有可取歟今有人薦髙第職在司諫或監察禦史給事中官犯顏直諫膏身鈇鉞與龍逢箕子王子比干遊則亦何恨於死也若乃讀書行道身未荷人之祿手無析人之圭徒以讐者文致矯誣啣寃抑負明刑與一切盜賊姦宄無賴之徒同斃抑安得不有感於莊周云僕系獄事本末執事悉僃而我盧氏在濬世世業農無公卿朝士大夫顯貴故僕得罪後無一人肯援手者而僕亦不敢出私怨言分定故也假若趙盾受械狐偃當僇柳下惠城旦子臧季札充匠作子產季良叔孫豹石碏擬流竄有力者坐笑而觀之彼數君子者能無怨乎哉夫其怨者戚之也不怨者疏之也戚之故民無所不致其愛也疏之故怨而有所不屑也奚若是分定故而已矣今世大人君子有能興哀於不報之地僕得末減遠徙邊塞污沙漠血刃死爲國殤𨿽未能從龍逢箕子王子比干遊比之徒死圜墻無分毫效力當代者不亦逺乎哉私念至是前莊周所謂愛其明惜其用守癰瘇無用而竊壽者僕誠無取焉執事以爲何如屬者聞執事於王四府耿進士前極稱僕見誣狀又出所作四賦塵上此造化生物之妙也銘刻銘刻持奉滕王閣圖乃正徳間山東馬生手所摹者尢工致其畫額記中語率僕防言執事一一詳之始見不知其肯爲僕一雪涕否也令器朔平華平俱才識髙邁恨不能相見語惟執事善教不枉其材幸甚

與王鳳洲郎中書

柟負質犬馬不能操執有所自立中風狂走傾跌谿險釁沴所積卒與禍防往年謝逸人四溟狀柟寃誣明公哀其侗愚爲柟白請上官蠲出埀死之齒旣又爲之詩以志喜音節愷亮寄情淒惋眞可以借金石感鬼神令人讀之嘔心腎流涕埀血無已也柟承此北向叩頭不勝怳恨竊謂柟刑僇小人未嘗接侍大君子顏範而荷眷如此獨以往時犴狴森宻無由裁報中心愴熱忽忽彌年今始脫刑网伏迹茅茨將餙固陋之愚欵則辭蹇而瀆聽鉗口是尙甚非仰答鴻鈞播物之義故敢略陳微悃惟髙明采察柟家世農畝無王侯卿相之貴尠气熖薫灼之勢繩樞瓦缶長大子孫獨柟顓防厠諸生講席防不能以此時對揚三防上輔明主又不能資借夙儒鑑視已之毫髮恣睢傲物獲罪上下斯已自分投迹豺虎矣庚子嵗傭奴狗盜本家排塌巖墻撲死時賢不察寘柟極刑囊首鉗足囚鞠幽室惡吏好貨搒楚毒至吞聲飲血苟活於溺混之中者十二年焉夫柟始之以嫚之罪繼之以殞軀之禍濬之父兄信𨿽仁賢見柟如是固己視爲螻螘之肉而柟豈望全其首領復拜祖宗之墳墓乎明府小峯陸公蒞政之初篤察寃抑爲柟平反窮辭極力於臺憲之際然後氛霧再廓天日疊見嗟乎時旣逝矣魄旣澌矣忽焉來復此何世矣所恨二親並暴二子同防終天永訣弗克臨葬出獄之日托迹閭閻偃仰穴豂傍徨四壁臨日顧影悄然傷魂焭熒之思勞積曷已昔楊子防旣貶斥謂小人全軀悅以忘罪彼特以荒滛自娯良未極夫此爾嵗防濬邑猶甚柟妻女八口親舂糠糢拾鳬茈艸根以供煮炊夫數理所不能過者𨿽大聖亦不克免仲尼天縱至其變也厄於陳蔡矧柟胔骴之末夫復何所云竊又恬於利勢每讀烏倮猗頓傳見其賤市貴販逐倍萬之利輒汗流被靣貴人之門恥爲曵裾蓬箔煙囪舉目言笑非惟世之防柟柟以防世矣縉紳先生見柟如是哀其窮時時存卹而柟亦逡巡惶惑不敢出見諺曰焚其齒曵其尾伊誰之恥斯柟之謂也抑予又將何所怨懟柟鄙穢誼不敢以此言進者仰惟明公嘗出柟水火負戴之私切於夣寐其處已行事恆若懍越惟恐不能奉承徳意以傷公知人之明惓惓之冒死上聞外錄所作文賦詩共三卷隨楮呈覽乞叱入裁教幸甚幸甚

與申洹野書

伯樂適燕燕王請見曰燕𨿽小固冀北天下之馬藪也寡人有馬願先生相之伯樂曰喏燕王召圉人撁上乘以見馬肥而茁潤黃金白璧之光流於月題伯樂曰奴馬餙之爾明日撁中乘以見靡鞭防絕兩銜介睨騰躍而趫齧左右也伯樂曰骭馬不可禦爾又明日撁下乘以見�溺膠其腹菽汁液其髮骨象崚進之如有疑也退之如有思也俛而噴仰而鳴若有所言而不能也伯樂攺容變色一舉而三失走見王曰臣相馬三日一不中法今見王之下乘夫下乘固天下馬也而王斥之外廐母乃枯之皮毛而不能索馬於牝牡黃之外乎燕王曰謹謝客寡人弗識也夫今天下之士華言善服者居上乘奔利據要者居中乘言行成上微君相之遇下見困於艸苴泥塗見惡於鄕裏者居下乘足下於貧賤之士則延之於閣賓爲上客賜之坐及之話言足下胡不枯之皮毛獨能索士於下乘哉子相士之伯樂矣

再上李東崗書

柟聞魯使人於宋逾梁父之險捫纎葛陟鴻崖俄而力屈絕投墜大壑中三年饑茹松栢之葉而渇飲霜露吸夜气風雨之所激射蛇之所吮齧山精魑魅之所揉捽艱苦殊狀其濵於死者數四矣然其人極聲號嘑求捄於途旅往來者然皆聞之去而弗顧也間有顧者不過攀危木踐滑苔側身俯首矉視嘿然駭栗輒引去不捄然卒未知其人死與否也明年魯人伐宋攻其城公輸子載修具轒輼器械往過之而其人猶存活力疾嘑之不已公輸子埀長綆千仞下飛櫓云梯以致之其不及崖畔而康居者尋常尺寸之間爾然徽纆中絕愈益墮其人幾死夫然後知命之窮極理數之未至終自恚憤至死而無所仰矣柟向昔不遵師訓陋寡聞道瞑行徑趨傾跌殞僕沈居圜墻之中食惡糗糒飲蜇毒之水金鐵鉗其脛虫蚤蠧其膚寃厲號嘑之鬼振於夢寐震嘷哭而望救於世者於玆五年矣然亦有聞之弗顧者有顧之嘿然駭栗引去者竟未見其能披髮纓冠而往捄之者也往年執事自諫垣臨治大名柟竊私心喜之曰李公位隆徳盛道光而化普行獨而思淵浩然之气塞虖天地執造化之契而施再育之恩者此其人矣於是仰首長鳴極其聲而號嘑之時禦史胡公行執事慨然與張公吳公明其寃而抗捄之益力𨿽公輸之救魯使不過若是恩也向使胡公少有察篤天隱之意出柟幽谷隮之崖畔以抒執事一夫不獲之憂抑亦何損於政而乃隳柟淵壑踣躓彌年𨿽興哀望至竊恐公輸厭聞而長往弗顧令柟陳屍坑谷餵野防鴟鵶宗祀滅絕妻妾攺醮則先人之柩誰能泚顙睨視覆以一杯之土哉夫柟罪文始末執事已悉今不敢贅但張杲實柟傭人彼家排墻撲死徧體傷痕夫豈柟一人一手所致佐見俱悉苟訊及之其情立見矣今刑部駁章覆勘坐此齟齬乃張公復令濬縣勘問夫積獄旣久若使下官奉承刑部風防羅織成獄是猶重關金墉而固之以鍵又安知死所哉伏惟執事闡公輸之仁哀墜壑之難接之長綆飛櫓云梯以慰柟極聲嘷嘑之望庶使墜者不死葬二親之柩全妻妾之節長育嗣以成我執事興滅繼絕之惠柟少長一日畢盡志願執事所賜豈有涯涘哉

蠛蠓集卷一

欽定四庫全書

蠛蠓集卷二

明盧柟撰

啟

爲濬諸生畱賢令陸侯啟

濬學生某等齋沐企悚謹奉啟大臺輔侍禦楊公臺下某等頓首頓首死罪死罪某聞有虞膺歷而咨命羣牧夏后宅揆而式敍九功哲懋官方業閎天緒聖神罔極玆焉托始嗣是載往云湧川䢐若公旦報政緜魯惠於優渥尙父奏功揵齊聲於標亮漸摩淺深之術祚興衰之運世固可得言之矣昔子產蒞政訛言屢騰滋世殆久詠歌始暢卒使楚師望塵於溱洧晉人捲甲於曲冀由斯論之履任久蹔之效不可誣已且夫卓茂遷宻境飛蝗牟融宰丰治存異迹史云萊蕪釜魚蜚唱孔奮姑臧盤蔬育馨蔡肜偃師詔書增秩劉陶順陽童謡發嘆之數公者權僅百里之用秩非萬石之貴囿時奪物職豈無由夫泰山之坻詎一朝之霤城門之非兩馬之力聖人久適其道王者期世後仁稽古載昔風猷弗舛爰惟有濬實衛故墟河山相薄雨暘互患夏燔槁燼秋旅魚鼈杼柚爇燬倉庾糞穢國賦報徵官師淆亂男女劕劑馬牛逋沒困頓狼狽流離貿遷櫩宇之餘鞠爲禾黍婦坐嘯野哭晨興村塢蕭條痛心在目𨿽賢俊繼踵頗加損益然宣尼不著世防道矣介石獨往皆懇於守經者也人皆守經則天下幾於無權矣是以結繩之政治秦則紊干羽之舞敵愾則靡何者勢窮於不可用則用者退事適於不可禦則禦者來若廼昧淮南墮髮之論孫卿百仞之防執閔損仍舊之談陋董子更張之諭行類刻舟智侔膠柱相時之器殆其不然竊惟濬縣知縣平湖進士陸侯肇自下車識量洪邁治俶烹鮮法由社防凝思風艸流潤脂澤功緒宏綍名紀父老故其建學興師首先風化恢啟金墉綢繆廨宇浚流距川駢歸閭族讐校驛傳蠲除裏需借賑備荒貸稑通畆流競賄靜一姦宄罷斥山石裁抑傳置捐俸養老分祿賻士甄表忠貞灑雪寃獄是皆命世成務反經合權行昭日域思曠天波銘表太常之旌功綴羽陵之簡豈徒郭子賞識許公亮鑑而已哉是歲十月陸以三載考績如京咸曰上當見畱上當見畱則濬人鮮終矣濬自孝武皇帝以來靡敝不振尹是邑者若上饒工部侍郎楊公鎭以亷介太原監察禦史魏公持以公方然卽政非人鴻澤未防輒見擢去陸之前事稍集方期大效殫之歲月乃可底績若使政訖小康功虧一簣長未洗之瘡痍亟轉加之塗炭民命弗堪亂離斯瘼我心悠悠謂之何哉夫超絕窮壤非尺蠖之力馳騁千里必騄耳之駟終陸之政希陸之人時或攺轍僨功立見屬者公車告啟攀轅若在驪駒戒路截鐙如存闔境髦倪傾方士庻人蓄怨慕家懷訴書惶走交頓翼陳魏闕昔宼恂河內願借一年焦延小黃乞還舊職以今方之何有乎爾或乃制錦方純遂斷機長往割雞未竟卽觧刃弗顧甘棠虛召伯之思緇衣勞武公之詠甚不然矣夫萬物之所不通聖王因而不奪長譽以顯朝著之用何如好民以樹藩籬之固夫賢哲善世民所弗能忘也黜易漸危民所弗肯遂也奪其弗忘與之弗遂是謂政盭是故朱弦洞瑟希世之音師曠之雅好天球琰琬祕異之珍宗廟之至寶也賢人君子民之愛也亦然某等素荷徳教樂育菁莪偎榮桃李簡勞至公愛而無厭輙敢進聞儻以秕謬之言枉垂聽覽矜某所懇進呈聖裁特停選擢俾以原任衙門從事則彛章無毀治化有終遽爾不效治某以誑誖之罪不勝丹悃屏營之情謹具陸知縣十八政隨啟奉白某等死罪死罪

記

滕王閣圖記

柟少聞南昌當吳楚雄鎭而滕王閣則俯瞰西江延引甌越瑰琦絕偉爲東南樓觀第一及讀王韓所爲賦諸所稱引益奇常自語以爲當及壯遊往視造物之妙於所謂滕王閣者庚子歲柟坐傭奴事擊獄秋九月巡按監察禦史樊公白其寃平反明年殷公追寘之大辟由是愈益錮其身不得之南昌觀滕王閣矣戊申山東石公以明進士治濬加恩囚儽柟法少寛因市諸所蓄故物得畵一卷曰滕王閣圖自閣道始傍達連房阿觀旋室防軒離檐倚楶戢孴翔翥於霄漢之上怪石幽篠危松蒼然防映屏障俱防綴人物山水圖書象態呈露咸極巧麗獨恨僮僕數輩不可役使黃衣客兀然吹笛無聲焉爾閣陰穹山嶄嵓橫碧黛緑騰赴環抱流泉瀐沃防爲洲潏石衣萍藻委靡悠然而可賞者是誠天作地藏以助玆閣爲天下偉觀者也於是撫捲慌忽若失縲紲栩栩乎若馭雲軿而超越江漢飄飄乎若遺浮埃之表摶扶揺而遊覽於閶闔也廼知向昔王韓所爲文賦不誣而柟亦得覩所謂滕王閣者竊償其私願焉失滕王閣柟未之見所傳圖畵又未知眞得肖其形與否今遽喜躍爲慶幸如是設使柟誠得一憑覽盡江南臨觀之美卽當乘元气遊六合灝乎長往與世相棄豈直今日苟活爲僇囚依圜墻溲厠而已邪柟幽拘多感毎戍卒更番至則道故舊事或曰某遊宦業美田蠶園宅今丘墟矣或曰某見某服輿刀鼎奇器在若州縣蓋售之也或曰噫某死矣其子孫不能享有富貴窮且丐也嗟乎柟待罪七載視猶瞬息斯世已有陵谷變遷之意而滕王閣獨淹蔑吾廬無聞於縉紳士夫是不幾昧於天道往來消息盈縮之理歟假令斯畵爲匪人有不過資覆瓿之具抑安知是圖淸淑之靈於柟無啣而吾燭物之智不見晦於滕王閣也龍川孟君思才儁豪爽尢深畵理於柟齠齔友善因持軸語之曰是宜與君卽柟不幸死君可日哦其下以慰吾滕王閣之思幸而見原則吾與君觀天下形勝登防稽渉彭蠡溯洞庭越衡陽臨漢水以望方城獵云夣窺荊門下岷江還行淮海之間防防所鄰蛇龍所居歷幽顯﨑岨之觀以求所謂滕王閣者周章而徧覽之柟𨿽駑蹇尙能爲君歌詠其事舊所藏圖畵烏足爲之羨嘆云因戒之曰去汝好適孟君家待吾考訂姑作記與汝別

世義堂記

秦皇帝令烏倮比封君以時與列臣朝請而巴蜀寡婦淸亦以資見客爲築女懷淸臺夫倮畜牧長耳間以奇繒物獻遺戎王淸窮鄕之婦賄財免侵犯俱未嘗顯徳澤物益當代而乃禮抗人主名敷四海者何哉周人都河北走汴宋汴宋天下一都防也屬杞東賈齊魯西賈上黨南梁楚北趙中山饒材木器用魚鹽筋角漆絲巵丹沙銅鐵連犀齒革珠璣瑇瑁農工商賈率歲巨萬息故其民豪傑富者糓千斞釀千石帛續紈防千鈞錦千純薪槁千輛千引馬千蹄耳防牛羊驢千齮臧獲指千鮯防石首千防夏屋千楹耚墾膏腴千萬畆則負气任俠巧悍爲一切不法丈夫相遊戱悲喜無常怒卽相超距椎擊或居訕誚善罵行姦蠱是蓋不如倮淸之適用財守其業自衛也獨杞巨族張公欽廷恩氏防岐防好學濶達寛緩足智好議論嘗以忠孝大節自許可語其人曰吾治生猶伊尹呂尙之謀孫吳白起用兵不足效也乃取之以權斷之以勇守之以仁義久之家遂不訾治中軍儲告乏廷恩以八伯金往助邊天子嘉之授昭勇將軍宣武衛指揮使是後歲屢歉前後輸粟六千石金千餘兩巡撫李公俱以事聞詔下附國史又出遠田六千餘畆給無力夫家畱邑田三分之一供饘粥由是夫家子孫能免饑寒者無不感廷恩徳云廷恩旣卒二子長希仁次希義希仁嘗爲國家捐金五伯兩粟一千二伯石助賑巡撫潘公奏績詔旌其閭授指揮使卒而希義承父兄懿徳尢克自隑能振施成名家閥閱以故長女爲周康王妃康王府屬有以罪逮系者或求救遂絕之曰惡去吾以禮輔王是豈可受干謁者里人鬻女償逋責希義問之曰所負幾何對曰五千緍卽與錢五千贖其女人有稱貸久不償則焚其劵約三千餘兩而士大夫假借者無算焉戊戌秋黃河決縣官卒不知所爲希義出錢五萬募夫塞其灉嗣是軍國不給則接撚輸粟三千八伯石而巡撫河南都禦史徐公魏公俱以防上自兵馬進階指揮使賜三品服色嘉靖丁未秋七月希義以疾終於家子三人長曰衍祚美儀度尢精藻鑑處事咸中肯綮談仁義樂道詩書傳載通籍諸侯擁蓋拉轊束帛之幣屬望於陶雎陳鄭間四方文學之士爭與交遊無不欲望見風采蓋翩翩然佳公子也次景祚祚其所著與兄伯仲孫一人曰樞雋逸愷爽篤志力行無異於諸叔語曰君子富好行其徳又曰侯之門仁義存迹張氏所傳累世善祥今親見其後如是彼烏寡之行何爲哉夫富者人之气勢所關匹夫得之可以雄斷鄕曲權奪卿相力抗萬乘者也今夫百金之家一當意則汔所有以誇閭巷餙冠劍連翩車騎爲富貴容市駿馬走狗弋射漁獵與少年相馳逐由是天下學士大夫聞之回面褁足不肯與之言其視張公子孫世義不亦甚可羞哉詩曰貽厥孫謀以燕翼子易曰有子考無咎蓋張氏之謂矣

序

贈郭增序

乙已歲濬醫學乏承羣醫白之令令曰人無恆心不可以作巫醫夫天能生民不能時其飲食節欲於是乎授之父母父母能養民不能察其寒暑六滛宣泄之宜於是乎授之醫夫醫固所以寄民命驅慝癘而安吉祥也孰克膺玆命羣醫曰郭增氏可令召增問之曰卽令若掌醫其何以供事增曰藂輿藥之材取必菁華達必性情盧扁之所推也可以供事與令曰麤迹𨿽足以衛民未可與善政增曰表裏六脈洞察虛實聲色喘息不敢怠逸黃帝岐伯之所問對也可以供事與令曰敬通而思惠可與善政未可與無力增曰淵黙潛通守一弗易行乎神明達之庻績宓羲氏之所以善世也可以供事與令蹵然曰此聖神之化也狹士之所以褊心若焉得有是夫命掌醫政於是增乃教膏醫和癰醫眡標耆醫養老穉醫慈防嫗醫釐婦瘖醫資獸鳩以空靑硫黃犀象茵參勃溲之殊以辯盧扁之用焉質以脈肥脊五內升沈吟思癇夷之寓以極黃帝岐伯之防焉顓以鴻潛淵嘿旁通裁運之機以知宓羲氏之化焉靖虖癬疥潰虖縣疣仰虖戚施馳虖防趾邑用康福國無昏夭札瘥之民繇是對養於父母以合生虖天命之曰天醫以復於令令曰善遂世掌醫學事

贈劉丞赴興州經歷序

明有天下尢謹於東北西三陲四方歲時職貢京師馬類千萬數而太僕遴選中式者則嚴符劵飭司養以備三陲庸調或夷狄猖獗將士得馬長技則能轥轢成大功國初濬編甿馬幾千伍百匹春秋例上太僕者十之一有司以是爲重請設丞一人主之訖嘉靖丁亥大臣議縣官經用大空宜捐冗貟節用奏罷可由是濬微部馬丞者十三年歲已亥復建官守而吏部推朔州劉侯適今任侯被命之明日冠帶入見今工部左侍郎上饒楊公拜且辭公曰濬某舊治邑東瀕大河故墟西連崇岡浮壤礓礫之原值暵則赤郊無艸木潦則淇衛湓溢長澧諸陂澤汜濫渟滀湮禾黍壊民舍人將爲魚鼈奚問馬今君臨玆土驅罷民以供軍國之需其必有術矣侯曰諾適治先陞任廣東道禦史太原魏公今山東益都進士石公尹於濬皆嚴明不輕可與曁侯語悉合因奇其器而委之以政侯於是竭慮殫材勵精博施爬壅觧紛搤撮關要防排而曲暢之搯擢而延引之間見疊略令民貧富貸貰期約取盈惟其褒大於時故歲或甚絀而馬無漏一之患有以嚴刑說侯者侯愀然曰某儲貳有罪無罪惟長令在予無所用刑爲遂不易其政而民愛敬之一出於忠悃用是見楊魏石三公爲知人而侯亦不負人期望云歲丙午月日奏報侯陞興州衛后屯經歷先是侯著聞上下俱次第薦揚褒異極優禮及是濬士大夫聞之皆扼腕曰屈侯於其行無歌詩以道之是非納民大公考賢昭徳之義也因著詩以餞之曰帝奠民基在黎之陽河水三東厥猖以狂訖今千祀浡潏而圮禹迹旣湮金堤沙裏右連積灉左介浮沙螭盤狨啼孰蓻蔬麻林有饑鳶壄有枯骴孰克乃來蘇我怨懟帝曰冡宰選侯視良俾侯來屍佐此大邫侯之來屍不遑寧食擢剔腎胃以蘇民防拊之姁之飲食慰之節之罧之砭而劑之凡我濬人謂侯予父侯有嚴程孰敢侯侮艸之油油載彼郊坰騋牝三千齕之有聲泐溝如鳬積蹄如鐵碨礧連顧影驕齧浟浟河流雲霧晦簸蕩黿窟蛟龍降精行天匪龍行地匪馬羾此王國以藩函夏侯之爲濬載籍有徴豈曰無糓乃有斯行驪駒在門攻車在路誰爲長綆系此日暮日暮柰何送侯河幹願侯壽考億萬千年

贈楊生序

孟軻氏稱孟施捨之守气以爲視不勝猶勝也豈惟兵爲然𨿽士亦用之夫士抱經藝適有司或不得其當𨿽屈抑頓踣而不能奪其操力愈攻業愈顓神凝而守固不動其心以挫其气而卒全其技此老師大儒之所失守者是豈防衝學子所能練要耶是故幅巾而方抱操而摛思進有榘退有度翦防組繢鱗綸煥耀而遊軔乎文苑者肩相摩轊相掛也求所謂遇屈抑頓踣力攻業顓神气不爽而卒其技者孰足以當之是非孟施捨之徒吾獨不得其人楊氏子某年未冠丁未歲文戰於銓衡失利歸而求之師覃研摭割馳精於翰蓺之林獵英於綺藻之囿愈益憤勵淬湛盧之劍求犀象而剸之挾軒轅氏之瑟合律呂歆鬼神以試乎淸廟也是年復戰於開以大捷歸此夫孟施捨守气之驗信非防衝學子所能練要者與夫孟明視濟河焚舟拜晉之賜曹子手劍而盟刷魯之恥古之克復舊物光顯社稷者皆敗衂之餘也今楊氏子若是非兵之豪傑則文之良將爾比其選余爲之辭旣以髙其材又以壯其節且令懦者聞之有立志也

贈常翁就舉鄕飲禮序

三代養老之制惟周最備國老由冑子著通籍濡染之化深故其老昜尊尊亦不枉所舉獨庻老發迹鄕塾寡問學之道故其老難尊尊不得其人則隳憲典蠧風化官司有冒公之讓是故州縣有所尊則辯於士考於社諏於閭閻非上壽不如防非資於故實可辯理而博物者不如防非夫黜凡鄙崇嚴雅以極乎溫恭盛徳者不如防防惟庻老之賢者始就舉焉嘉靖庚戌十月朔有司遵王制行鄕飲禮於邑庠諸生其偕鄕長老若干人舉北岡常翁如防以狀聞濬侯陸公是其議屆期賔介正犠罇陳升歌淸唱琴瑟和鳴翁乃峩冠裒衣淵淳嚴翼誾誾循循陟阼階磬折之容無爽於度數夫是爲盛徳之徴考軒羲之迹紀時王之典錯綜乎人文之變篤尙論以鎭雅俗夫是爲博物之驗鮐其背齯其齒礥植筋骨熊經鳥視以隮乎期頥之域夫是爲上壽之表夫上壽博物盛徳庻老蓋無幾也翁兼有之於是乎遂如防浮丘盧子曰爲政之道尊賢爲上養老爲要陸公治濬期年得常翁其人豈非賢令尹哉周廸以裏閈之材與翁孫茂才遊能防其行丐余文亦世之賢也嗚呼尙矣辛亥歲孟春吉日盧柟序

贈李伾巖遊太學序

伾巖子將遊太學濬之縉紳夙友執腆幣入賀者幾數百人其內兄浮丘盧子獨病以最後至就坐伾巖子以巨觥觥盧子且懇之曰某不佞得侍兄通籍三十年猷順友悌無遽聲無苛色兄之待某何如也今某有筮國之行兄復惓惓然亦將何以教某盧子避席蹙然曰僕刑僇餘民也奚足與有言𨿽然抑聞之曽子有曰狎甚則簡莊甚則不親故君子狎以勸交而莊以成其禮吾少也於子甚狎今長且老請濟之以莊何如夫聖人之道廓之則體誇散之則用細誇盡而細遺𨿽大不行命之曰曲士其說有似於奚仲之爲車正也誇與細偕乘之以慢心焉則備行之業荒命之曰墮士豢龍氏法之故其術衰行成業修由是君有所弗砥於治也民有所弗潤於澤也命之曰棄士公孫僑恥之故獨著夫夏后氏以奚仲爲車正也輈輪輫之屬備獨亡鍵駕之使行則覆焉不進尸子曰文軒六駃無四寸之鍵而車膠者小亡則大者不成也豢龍氏好龍求其嗜欲以飲食之未幾志怠龍亡去鄭公孫僑者博物之君子也與子皮俱事簡公定章服比井廬備火政應對辭命雍雍揖遜於大國之間西平晉南禦彊楚卒保鄭國孔子曰子產古之遺愛也伾巖子能以奚仲周於事豢龍氏儆其廢公孫僑懋其業於戱太學吾無足與遊已

贈陸侯擢官畱都祠部序

癸丑夏南都祠部王政闕貟大臣議以爲是部典秩所出宜簡授材俊以稱禮讓爲國之義於是冢宰治齊萬公列侯名以聞上可其奏卽日馳驛馬賫符促侯履任其少尹徐君夣龍叚君瑭幕史初君學禮設祖帳於黎水之陽遣使丐余文謹按侯治濬其邑西鄙馬湖長丰諸陂澤田歳爲水所沒者三萬餘畆侯至則命賢佐鑿渠防其水於河民始耕獲逾年計得利數十萬斛歲饑倉廩不繼侯請貸於郡守不可侯曰縣之民非郡之民耶守語塞予之粟千石是年秋乏種侯又權宜處麥七千石助民播殖之民以垂亡余得自立飽食思有所致效莫不流涕感激相率力以奉侯命由是𨿽大防歉而溝壑無轉徙之民焉濬靡敝傳置無所供上官取便道往來侯輙不應以是皆觖望去三年蠲費數千萬緡民不覺利而侯亦無所訾哫若侯者爲民任怨是豈當世循吏所易及者耶虜窺京師侯謀於士大夫察便形勢髙深城池樓櫓觀望制勝於千里之外有諫之者侯曰賢者制之不肖者守之後蓋有知我者吾何卹其臨治首先倫彛修葺學捨殿廡時時課諸生講習然皆自振奮丕變斐然有可觀蓋侯寛明亷仁不事苛鍜處大節尢擊斷無所顧避故有此治效爾向時鄕耆馬質魯輩不忍侯遽去率其子弟數百人詣闕上狀畱侯如漢人借宼恂事天子下其議至是復以侯屢被薦剡義不可久淹擢今官吾以爲禮官人必先之以論辯任爵之道然後進之有漸別等威貴賤上下假於人神以享乎淸廟爾使治政未協遽淩之大位則其人必喘息頓踣防負乘覆餗之誚今侯所措立赫赫如是而其績又已升聞於上行若所職其功名事業又何止於治濬也且防龍在位必將與侯同寅偕力以光輔主上三代之英翹足可及也侯復何所疑南都去侯鄕甚近而封君胥山方切倚閭之思侯歸而以此獻下以恱其親享億萬年無疆之休而柟誠有所望哉

送髙少尹致政西歸序

嘉靖甲寅歲關右髙子以濬少尹亟致政於有司有司謂髙子能賢絕弗去逾時髙子益自陳懇懇乞罷禦史馬公以聞得制可歸焉其同寅大同叚君福山髙君張祖帳南門外奉辭於令長右坡董子曰少尹在願大夫行事大夫颺觶前髙子曰嗟乎夫子奚若是之行也吾請爲君擇言髙子曰唯唯大夫曰竊聞之濬衛舊邦左大岯右河黎南走梁宋北距燕趙形峻勢固河朔之雄君佐治三年民無怨嘆之音而士夫重儒雅之望是故行李告戒則閭閻閧然脫服要旌竿戴目仰首願畱斯須而卒不能遏屬騎之淸塵意者君有不殫之懷與是何果於行邁而莫之卹也髙子曰然大夫曰燕云之闕京室鬰起三事五侯貂珥之家人摩肩車掛轊紛紛紜紜霧麗云綺日夕沓雜笙鐘鼎沸時序代謝不知其逝夫聞長安之樂者西向而笑過屠人之門者嚼吻而往君之意旣有所歉故其去者或在是乎髙子曰否某𨿽陋豈敢望外事大夫曰鵬摶九萬非南溟不足以戢翼驥馳千里非荒阪不足以捷騁故太阿之劍必斷犀象明月之珠不照蔀屋何則治大者恥侵細窮逺者惡施邇也君負髙世之姿被下僚之慙張敞自謂無奇東方生故設客難以今揆之殆不出此乎髙子曰否吾不是爲也大夫曰岱馬嘶北越鳥巢南橘柚不逾淮鸚鵒不過濟故夫莊舄寫東甌之唫鐘儀服南楚之冠君𨿽通籍王臣鄕土之思能無少攖乎髙子曰否男子以弧矢射四方吾不爲此也大夫曰琨璐之寶豈池隍之毓瑯玕之樹非園林之株臂鷹垂思於觧韝豢龍逸神於頓轡是以莊周曵尾塗中不爲廟堂之子眞遊心物外躬秉巖石之耒君久膺纒冠冕脫屣之意廼今爲之兆乎髙子曰否鄙人奚足語此也然相其貌宇气溢廣顙恍乎投刃大窽矣大夫竊視髙子之志已得六七遂恢曠其說以進之曰大道無迹其虛太空君子察理微之有形日中則昃至月盈則晦來膏之見銷明爲禍胎蘭之被爇實香爲災知機以運神執左契以馭物恬身以退蕩放予志以自往朴吾樵漁文吾詩書盱盱於於瞿瞿喣喣孰謂之宗以天爲墟故夫庚桑順化不釋於老之言王倪坐亡無見乎齧缺之問君誠往寧復有他說乎於是髙子躍然而喜曰蓋大知識夫大賢要妙之辭足以破我矣因酌酒與大夫別

折衝捲後序

銅梁張公守滑之三載未奏績輙陞北京戶部主政期行王子大伾侍禦孟子思汝再劉子炤文昭咸詩賦以頌之而其事則擒盜繕之則折衝捲或誚之曰張公蒞政特折衝也邪張公雄儁惠裕足智量觧紛無梗縻境雜軍屯田而其長又皆武夫儳僈獧乃張公則仁覆威約之有弗敢背畔去者故其經務剸蔽蘊利乘時推化與民偃息天下稱最焉未幾河南賊師五亂修西城樓保障廼感嘉禾明年饑大賑民生活者萬計禦史馬公亷其能疏上天子嘉之詔賜銀十兩纁一襲所在有利往勞夫張公𨿽不由銓考此其譽已籍籍升聞奚以之奏績而後擢也由是又惡用夫折衝捲所云張大乎哉柟曰不然夫萬物對茂無可稱名廹冬則松栢獨也其色靑靑是尢擇夫異者邪今之大夫從政規廟略樹奇功者無不被召命夫張公政𨿽美猶夫大夫也張公折衝不猶夫大夫也初張公視事忽二人稱錦衣馳入挾之以匕首要萬金丞簿未入義農未見防鍤荷畚之夫未進公乃孑立與伍於存亡噓噏之間啜杯茗溢言笑坦坦訑訑神色無變而卒以計防二盜設使諸大夫處此吾未遽見其得如公否也嗟乎聞震雷者失箸突麋鹿者目瞬駭投璧者按劍志不足以禦气易防焉耳矣昔曹沬手刃於柯齊侯色懼毛遂頸血未濺楚王與之盟彼二君者豈非張公罪人哉傳曰三軍可奪帥也若張公所謂不可奪者矣柟受知張公旣久乃因玆捲槪序其折衝之義於諸君子後然而未悉乎公爾則亦不忘乎公爾

爲孫兩生贈張防山擢曹郎序

太史公曰韓子稱儒以文亂法而俠以武犯禁二者皆譏悲夫儒者顯易見俠士之不偶可勝道哉設有慷慨奮世少有取於俠士者去之日又不得杯酒彈劍以慰其悲歌別離之思是蓋有數焉不可逃非苟而已也劇孟任俠吳楚反條侯乘傳車將至河南得劇孟喜曰吳楚舉大事而不求孟固無能爲矣夫劇孟布衣耳見知於亞夫豈易言哉今年夏濬兩生孫紹芳傳芳詣予指其從子采曰是父吾先兄承芳以俠聞遊燕趙間嘗一應募塞下捕虜首功還射於衛沙中滑侯張公過望見承芳召問力鈞石兄卽以許之未幾疾病屬後事目壁上鞬曰必以是贈甚勿令我食張公卒僕奉其弓往張公曰噫俠客哉翼日臨奠爲之哀乃返今張公擢北部主政屆行乞爲我辭何如盧子曰遊俠之徒投分歷肝重取予然諾徑往不顧千里稱義挾聲名雄郡縣者非承芳之謂哉昔孟嘗春申原陵之徒皆以王者親屬借卿相之富招天下傑儁顯名諸侯張公以郎官之貴爲匹夫下弔方之史所稱忠信賢豪者是耶非耶諺曰蒼蠅千里卽附驥尾夫承芳所謂附驥尾者非耶然其行必跈其誠必遂存亡死生不易其要而所望張公者奚若今車已發軔曽不得爲鉤鍵天之厭毀斯人不已甚哉張公見徴廊寢澡易思慮僶俛以自立陳匡勲庸施之鐘鼎其榮著可量哉是猶扼腕嗚唈引領不斁者也昔昭代之士唾手取功名歷臺省鳴珂鏘玉乘欵叚馬朝夕從容出與張公遊或有人避地而處之上下不交冠履頓絕拾艸菹節粒與雀鶩爭食卒不得追希髙蹤如承芳類者何可勝算也竊甚悲之然猶以爲性也有命焉又何怨詩曰緇衣之宜兮敝予又攺爲兮又曰蔽芾甘棠勿翦勿伐召伯所茇鄭武公爲政人愛之及其衣召伯循行南國人思之不忍戕其樹君子樹厚徳重愛與人人未嘗不以徳報之孔子曰以徳報徳於戲鄕曲武斷之士修俠砥行其所攀附不如張公者惡能垂譽天壤哉予素知張公者於是因兩生之請而寓之以言

善政實錄序

傳曰鸞鳯諱枳棘而百里非亨衢此言易諭而學士多稱於世云殆夫以儒術起家立卿相翊贊其主上垂勲竹帛與三代賢者顯名此非偶而已也古今事何可勝道哉至若朱邑召信臣蓋閭巷人爾其爲嗇夫上蔡長襃大如長者亷平不苛以愛利先物所居見稱述故其去之日謳歌見思而二子卒以大司農少府九卿著若是百里信易籍枳棘何負於鸞鳯哉今人翫習耳目卽有良二千石若長令不合於時久而弗調者遂指爲口實此卽虎豹在圈應龍盤泥沙昧者謂其絕文威終不能登天澤雲霧而雨四海者是不可大哀也邪嗟乎難言哉難言哉君子於賢者之不遇亦可諒已愚觀董大夫蒞政行事未嘗不扼腕而嘆也初大夫銜上命尹濬而其俗好气任俠射機利一切猲獢不均則誶嘯而訟之丈夫相聚不得則瞠視怒詈相豗系休卽六博樗蒲作機巧行娼優女子則彈鳴弦跕屣其謡俗猶有衛之風也大夫曰百姓之行淆在上者汩其源爾於是先學宮建靑雲樓勤博士弟子員職業日省更定殿最覈名實邑中婦人賢而有節者不時問遺米鹽衾襡徵戍丁壯分翻武呵於鄕裏者趣寘之法不敢復誰何民間先是徭法倚重民多逋負大夫料民產率平易使自占占亦無所隱而復增益數千口白寺長豊諸陂多積潦沒民田大夫循行澤間眡地泄水勢築金隄防之歲饑粟石千餘錢吏懼不敢白則大夫卽上還報開倉賑給以紓其敝田中官馬臝多水艸不任乃下令禁馳負畜益貢內必得賢屬吏往計上之其敝獄必悉情稱法必及典章民自不寃以報大夫大夫亦樂民之弗寃也時時益自勸所部鐘寺野多蝗隧師未及捕有異鳥羣萬自天下食之殱顧以後沃其禾弗災衣冠之士重亷恥黜奔競持重而矜節閭閻之間休息安堵相忘於耕鑿洿貫之習一變殆盡向非大夫徳化深至又曷能歆動上下若是也今年冬大夫將報政於天子夫以大夫治行宜擢之以不次然猶竢夫三載考庸者其防甚未易明也大夫宜自信而已卽入天子問君何以治濬大夫對如王生告龔遂者曰皆聖主之徳非小臣之力也則天子數其績恱其讓尊顯大夫必有如渤海者矣舍人促裝行將祖道北門外大夫誼不得自序其績乃縣官弟子某等若干人傷大夫之賢不早大用於世也遂撰其迹爲善政實錄以自附於太史氏若爲大夫立祠歲時祀享則問之父老或亦有取於斯錄也大夫姓董名某字某癸丑進士河南鈞州人

碑

濬邑石侯碑

皇帝卽位乙巳冬十月山東益都石侯茂華字君采以進士來尹濬禦史按是邑者考侯政異迹屢薦章報越三歲已酉吏部尙書萬公疏侯治能以聞天子嘉之授侯戶部貴州司主事比去父老咸扶杖流涕爭取擢軿幃牽裾凝視侯靣目遮道請曰侯何往我等得侯如父母育字腹防是賴柰何忘我怛痛遽捨去侯何往侯何往是時上方嚴命促侯不可畱遂去後人益謳歌思侯壬子歲邑耆老某偕鄕民若干輩議爲侯立碑以永厥思乃盧橋氏從徴予文竊惟濬地北沙東鹵西簿長丰泊白寺諸岡緜絡塪崄熯卽焚如或時滛潦洳漸濘濕艱於蓻樹賦煩政擾訛謡繼煽民將轉徙維侯下車省視方略磢制汰度�夷阽險日融春煦薰蒸旣至眾廼大固先是太原魏侯鈞賦已久媮僞滋甚侯將事預請監司受牒之日出宿佗館飭部吏諸不得有所關白羸精魝思推誠萬夫鄕胥史保罔肯誑悖丁口息養輸不下萬計明制十年覆籍民緣爲姦貨賂交至侯多方裁革老吏咸咽白手無一錢禦河水漲自淇門東下汩汩走百里沒民田舍侯曰防以制水猶墉以禦盜墉可乘奚盜之禦於是築堤距丈廣如之命監者曰明年堤潰罰若役以償由是堤完固無漏處河南賊王經率徒幾千人刼掠於延鄆曹濮之間渉侯境侯宻出奇畫掩捕禽殺之侯爲治務大體不拘小節人有過卽不問再則決責之無少貸外峻內仁在邑三年無苛忒之行是以民有恆業公鮮逋負閭閻之間生長孳息日益蕃殖今濬或載有稱舉輙曰某事侯所建明某事侯所罷斥其治行類爲人所愛慕如是嗟夫中世縉紳以官爲已私挾聲勢蠧民往往見惡於世人惟恐其不速去故尹子心治長安惡少年爾史氏已不少假籍其復何有可愛者卽令他吏能善又皆見愛於臨去時獨不知其後果愛與否今石侯去濬已四歲而邑人思之爲刻碑是豈兩漢循吏所多見者哉因爲之贊鑱諸石以紀其事辭曰

維康侯建國於衛徳愛弗匱享祀永久嗚呼邈哉詩稱蔽芾甘棠勿事翦伐召公之徳懋著於南土石侯以山東名族割雞玆邑翼畏黨敏寅亮天工斯民懷賢勒石頌徳其歿世不忘之意乎使侯後時乘風厲響享髙官巍爵致身臺鼎輔聖主流治化垂聲名於千萬世者顧不在是哉顧不在是哉

滑令張侯碑

蜀之先黃帝之裔其孫揮好矢主祀弧星因以張氏故張𨿽子孫徧天下獨銅梁之張爲近始云侯繼其冑名佳字肖甫以嘉靖庚戌進士來尹於滑先是靈寶彭公蒞政治效循良侯紹前烈克勤克愼飾化竟務天明地徳光照四鄙甲寅歲乃感嘉禾數十伯本侯爲起樓濬人盧柟作賦以紀其事臺史持節察其才能逯繠薦剡乙邜夏四月召拜戶部福建司主事於是老弱隨號創悼崩痛攀轅持轂橫當車軔遂彊諭間去次於黎水之陽百姓欝邑思侯其父老秦綸等將表生祠如桐鄕故事列狀先請勒碑傳置予好其欵爲辭以慰之曰防伊岷嶓徹滛開陽鯀湮禹大陸昌傳山嶽降靈精气旁魄拂欝瀜擾鐘之於侯膺碩敏之姿懋天人之萃以躍迹於魚鳬之裏北遊京師灑然釋褐帝心簡在授以是邑稅鞅弗遑折節皇術撫循耆舊問民所虐痛水火貿算衡石輕重抉剔薆壅惇防龎固靡不防極但邑故洪河之軌西塹白馬東侵瓠子沙灉墳薄萑蘆橫翳髙下鉅湮民用蛟鼃大歉未竭癘疫踵至夭殤札瘥之厄家累巷哭逺邇交望侯閉閣深自刻引奉職無狀傷爲流涕廼延庻富裒列差等以相助籍然又命岐黃家寄以生死選開方藥灑濯燋爛憂思勞瘁逹諸靣目由是民生活者蓋不下數伯千計巡撫艾公特章以聞上異其績賜之纁一襲白金十兩邑境軍民淆處閧嚚詐牒云擁山峙兩詞俱造龍蛇隱形聽之人無不扼腕者侯不事鉤鉅片言析理應機立斷訟者恱服侯爲國家均徭恐攖夙獘乃內設方略外示防逺舉事之日霆發鷙擊裏書錯愕不易晷而占丁口幾巨萬明年睅虐甚侯徒步禱雨出二十里外比返甘雨隨澍歲卽大穰侯恥邑乘湮滅治政不著則綜核史載章具典明成一家言以淩轢遷固先是燕人有任敬髙章者詐宻防挾匕首以千金刼侯侯形志晏如神生智長不渝刻蹶二盜於罇爼之間逺近聞之靡不頷首濬尹平湖陸公平政愛民嘗城濬民戴之如父母侯謂陸公曰滑與君邑實爲聲援而其城睥睨壊不幸有變若臨以衝車誰吾與守於是易之以甎基殻廙致與濬城等時邊人猖獗河北諸鎭大城小邑爲之惴栗獨滑屹屹恃以無恐若侯者將不謂爲今之長城哉侯白靣少髯溫恭懿塞遇大事則云蒸雷奮果敢不避譬之靑萍幹將隨用轉利無施不可翠黃汗血之馬翹陸歷塊不崇朝而致千里矣侯之休光令聞垂之竹帛夫豈有旣詩曰蔽芾甘棠勿翦勿拜召伯所說邦人思侯何以異是哉因爲之刋石稱伐以盡銘贊之義其辭曰

梁益之墟粵惟坤維金精麗天哲人與期豹變龍升千載來遊於皇景運寔命於斯作帝股肱慰民云霓興伏頗峨發殊肬智攄神殫紛自化裁人安物阜厥惟侯哉悠悠白雲似侯之斾我欲從旃閩海增波海波不增侯舟沛嘉靑翰赤羽載遊載遵我滑土以紓我思福祿自天維侯克配

滑縣東城門見山樓碑

滑古顓頊之墟隆安中範陽王徳防之名爲南燕天造鴻紛雄圖割有或登或叛仳離反復世代不絕故漢酈食其說沛公守白馬之津以示諸侯形勝之勢曹操亦遣關公刺顏良於邑北魚池裏河朔有事爭城以戰議者必以滑爲首乙邜歲上海孫侯以新淦令起服來蒞玆土明年丙辰島夷入防瀕海諸郡汀漳延邵乘勢偸攘腥風虐焰煽動江淮土著之賊潛發肘腋揭竿斬艸誰何於延衛之郊侯行邑至東門城闉傾軋飛堞危觀寢廢弗治廼喟嘆曰易稱王公設險以守其國周官掌固修城郭溝池樹渠之阻今滑如是卒有兵變其誰爲幹城耶特部行事官師人卒鳩工建謀隱略基址舀授財用斪斸板幹材縚堊瓴甋之屬靡不纎備乃肇窮臺爰始磐石連絡磚甃闔扉落時櫽以金銕旂牙劍壁虎豹雄踞防防崯崯矗如山嶽上建樓四楹輪廣髙下法制應圖浮柱連櫨云徵鳥逝雜遝復疊若元气搆天方地承輿乘墉敵愾萬夫奪气丁已三月旦落成侯曁僚佐酒酣登覽前引鄒嶧後擁太行左大伾右石丘四山環繞雲霞映眥侯顧諸從事曰美哉玆樓之觀名曰見山何如眾謁之曰諾凡此役不幹時而績已懋著帑藏不啟民享遐福帝心克厭嘉社攸傳風雨時至品物滋潤士女商賈載歌載詠鼓舞忭笑充滿路衢非侯盛徳何以極是縣丞王錡王文輝主簿黃甲典史謝鎭等遂劖隆石銘勒功伐垂號永久以風來哲其辭曰鬰伊殷墟奧區薀隆白馬作鎭黃汗瀆停四隩匪宅三民告愴戈矛橫騖若騫若烹哲侯來臨溫恭爾雅緇衣逶蛇有斐君子行城循隍東門告圮啟閉之菑孰不覬我侯曰噫嘻斯誰之尢匵篋見毀玉以偸爰召耆艾爰諏爰謀敬爾挿畚郛爾有家京臺旣起飛甍旣防積石鏘鏘威儀隆嵑撾此羯皷建彼云斾百城之特萬里無外康衢井井乘夫嘽嘽飲酒謔笑樂此喬關孰能爲是介帝雄藩孫公泰宇億萬斯年

檄

大名太守移州郡讓農檄

歲壬寅月日大名太守某檄州郡諸父老曰某不佞膺天子寵命來守玆土作爾邦長牧爾惟雍熈實守之休爾之弗克若化若育惟守之憂天命民隱上下寅畏予豈惟夙夜遑遑哉先是予逾河䢐蒲抵陳畱界道遇流餓控訴屢極俾予心有戚戚焉夫爲民父母行政令其子弟老弱轉徙溝壑而莫之省惡在其爲民父母也曩者渉冬燠溫陰陽姦忤使其民大無麥禾後玆雨雪有濡澤渥后土陽癉湓溢黃膏流懋然而農事未講也方是仲春檄爾諸父老其悉心聽之曰繄惟古昔聖王踐大寶垂鴻猷馭天立極匪惟矢戈矛取威定逺足以示武也匪惟城郭溝池飛堞楄柵足以固險也匪惟法象圖數足以應天也匪惟典章足以約民也匪惟黼扆圭冕兕虎鮫韅彌龍豼貅足以章制也易稱耒耜書載璿璣玉衡用齊七政詩詠豳風春秋書六月雨周官太史順旹土贊王耕墢庻人終畆凡此靡不以農事爲首務爾諸父老附山澤依阡陌負暄曝背顧弗躬率子弟深耕力耨遂令腴腯封壤墝埆弗易榛蕪延蔓使水火之化不行夫然後上違徴科之令下凍餒其妻子貰貸不足則棄鄕裏背墳墓散而之四方使其廬狐貍爲穴鼷防跳梁蓬藋橫翳過者指爲丘墟不亦悲乎且夫恆產所以養恆心也以故子弟多孝弟使無恆產爾欲使子事父弟事兄天懿無犯者得乎哉夫天不祕其寶地不藏其利盡天地之能而利用厚生者存乎人爾父老惰其四體五糓不分極之流離困苦而後憤怨天地咀咒民物是惑也夫麒麟鳯凰苞彩翩不足以充餔球琳瑟瑟碧珠瑯玕不足以供炊沙棠桂防揭車之菁江茝之英芳香酷烈不足以給防爾父老滛習奇異急於耳目之所難繼顧不近取諸舉手投足之至易者何耶夫考索隱探性命之賾談天人之蘊者士正行也靣方眡勢制器尙象極工之能者工致考也積貯市防行居貿販以供徵榷者商通經也而農薉其疆裏捨其鏄耒徜徉出境何所事乎且予聞庖羲樹蓻五糓肇始也唐堯平秩東作重務也有虞敬授民時勤政也夏后成賦中邦則壤也夫聖王崇髙富貴方且畜之樹之翼之播之不卹胼胝湣湣仡仡如是爾父老悾恫顓防頑而居約企視聖王萬萬不逮而顧求所以過聖王者是邪非邪予又聞周制九年耕餘三年之食一糓不熟曰饑二糓不熟曰饉三糓不熟則國非其國書有之曰民非後罔戴夫民以衛國也國而非國誰之咎與曩昔吉囊窺夏大入薄侵太原之墟積粟殷陳卒老其師以挫其鋒仍致大俘向使投鞭河山以東之國農務旣弛杼柚其空爾之子弟化爲羶爾之妻孥披髮左衽豈惟餓死溝壑委骨函夏而已哉方今春气融龢爾父老其親率子弟躬耕畆者故諭

對

對衛大夫問

衛大夫問於盧柟曰聞滑令張君肖甫以才量僨二虜先生越境逺唁謂非馳辯以詭世與何偃蹇誻刺之已甚也盧柟莞爾而笑曰然誠有之大夫固以此誚僕僕亦誚大夫之未盡善也請復以所聞楚王好康瓠委積如山三年不收而化爲鯘好黃支車渠帑之以防縞好周之彛商之鼎夏后氏之纁十襲藏之祕府朔旦有事必齋戒沐浴而後敢見其物益珍愛之益貴非獨人爲然鬼神亦自有之也是故黃帝張樂洞庭之野享山川洽羣神臯揺乎層霄之外夫瓦缶之音奚足與之感天地哉歐冶子鑄幹將之器泰乙鑑壇飛亷鼓槖雲霧晦防升降乎上下夫鉛錐之末豈能與之動造化哉非獨鬼神爲然士亦有之也夫君子鐘山嶽神秀崛起佐世將銘功山石𨿽少膺險難而神明已禠其賊夫艸苴之智抑安知天之所爲哉大夫退曰先生行予小人也誠不能知若事

傳

申氏傳

周道微而棠棣之詠興晉室衰而揚水之賦作先王立教始之義詳著於飲食愼宻於閫臬非苟而已也將謂親親之道足以昭逺逖而聯疎梗也惇天誼齊民情比之以裏閭同之以鄕塾締之以姻好交之以社臘連之以溝洫防之以井牧視患難疾病而差相弔慰鄰有防舂不相里有殯不巷歌先王之教民淳風懿俗亦甚厚矣哉及其旣衰離父而居背母而炊違宗黨而贅富室竊娣姒之資而充婦屋蹀血裂眥於鉏耰井臼之間官長歲敝於庭裏胥日鉗於市由是亷恥之道防禮樂刑政之典闕矣濬鄕鄙民申銳弟遂嘉靖初俱析防以處役力阡陌給食耒耜備養各適其力以撙節恭儉教子弟畜雞犬黍釀待賔客儲粟帛以供繇賦渾朴同塵偃仰村捨𨿽泰古之民日與艸木禽獸媞媞相處者何以過是哉銳卒戊申歲距前異業時約二十餘載銳子文選遂子文進各以材給爲府縣掾屬言動法於宗族行能飭於鄕裏聲譽昭於士夫不謀於私室不議於朋友二子各奉其母還合前業廐無異馬用無定器衣無常體奴婢無卒主歲時雜拜堂除飲酒稱壽愉呴懽欯以娯其母鄕人貶刺則笑甚則拱而退故當時聞者始則斥中則疑終則賢之樂與處民間子孫負貪嗜財產者率直之以鐘寺申氏而先王設裏閭鄕塾姻好社臘溝洫井牧之教其義於是著焉浮丘子曰孔子有言禮失而求之野先王典禮艸茅所未習若鄭莊魯桓諸侯之貴獨於兄弟不少假焉者何哉有能繼聖統紹易傳法春秋遊志詩書禮樂之際而旣得其意者予何敢誣焉申氏先人循民俗異土托處亦古人裂封之義至其子孫能忘町畦合室廬絕無忿悖乖爭之意其視尋常不亦倍萬也哉詩曰刑於寡妻至於兄弟以禦於家邦申氏殆庻幾矣

贊

張公贊

夫聖人明時而變化賢者承運以立義故象緯之數物理之化造性命之微極情文之蘊有非洞源發眞閫者不足與議也惟至人者約天地於毛髮摠天地於肢體通之爲川塞之爲淵升之致雲雨下之澤膏土是故傅說版築卒相髙宗尙父漁澤濟顯牧野此蓋乘風以振響與期而流福澤所以神變化也子胥浮於江大夫種滅於伯屈原沈於汨羅賈誼沮於長沙馮都尉老於郎署此蓋明世偕否各適其適不亂行以溢志不徼欲以叛道所以樂命運立義制也安陵張公爲濬三年治政亷平百姓讙誦未幾以病三致政於有司得歸嗟夫此非微於變化篤於立義者與吾聞張公有言曰榮行不如適性兼任不如守約夫進則仕職得聖人變化之權也退則樂行得賢者立義之眞也易曰君子見幾而作不俟終日張公以之矣苟曰上下易方臺衡有司易遜張公陸沈宜若不相及然蓋不知黃鵠一舉千里斥鷃翺翔蓬蒿松菌同斃彭殤齊年此皆逹天地之化忘物我之觀者也且夫李斯嘆黃犬邵平匿東門張湯載以牛車長孺沒於淮陽董賢赫於成室楊雄隱於太何得於彼何失於此哉張公非臺衡之任則有古傑士之行其陟泰山逾梁父跨溟渤尋務光揖防子禦六气之辧而遊造化之外也余何言

辭

故濬尉靜庵蔣公哀辭

公諱某字朝用世爲登州棲霞人自公以上至曽祖大王父皆以端慤直方見重閭裏然亦不大顯公生年十六以明經補邑諸生遂籍籍有聲公年少負盛气逴躒魁絕探賾經史諸子百家之學浸貫濡潤深入閫隩人有測之者渺涵渟渺然無津涘可窺至其爲文則洪放愽衍紏防搯擢描寫古今人物治亂日月列星水火雷電山嶽河海鳥獸龍魚菑祥事誼變態無不纎備一時朋輩咸貼然推公稱首嘉靖初有司以公名貢京師天子庭試中式例卽教公然太息曰某讀書當拾取甲乙科第益自奮防樹功名見用於世卽不遇則已又安得逺名流齪齪與壁魚蠧簡冊中乎因拂衣去遂病風癇家居十餘年丁未歲或勸之仕辭以疾旣而曰官無崇卑以盡職爲能孔子不羞乘田委吏急爲行道爾始發軔詣吏部補濬縣簿時山東毅庵石公以進士宰邑事政精明吏無私交上下斬斬端僚詟服公與之言咸中委以政公廼觸微洞姦椎堅疏壅治具張弛民咸懌恱未幾公疾發大寢濬自縉紳大夫下至圉臺司養之士偕走交致醫藥朝夕唁弔無懈明年春三月癸邜公卒年五十二嗚呼登州距海數里海中多山穹奇黛碧而貽貝玉珧珠蜃之屬往往依附興吐雲霧變化城郭樓障船車旄纛旂幟其靈異之所窮盛之不逾則鐘而爲人必有忠正文彩琦瓌之士生其間若公者殆非所謂其人耶或者疑公之事業不集早見厭棄謂其靈異所感神怪虛幻以爲華而不實之驗若伯夷魯仲連晏嬰田橫雋不疑薛宣匡衡公孫逢萌皆海濵賢豪是何淸淑之气特盛於昔所謂神怪虛幻華且不實者獨嗇於公耶識者必爲公辯云因作辭以哀之曰夫何東方之大人兮矯煙霏而翺翔軼遊鑣於扶桑兮防若華之朝光被云霓之錦裾兮倚閶闔而延佇顧余心之侘傺兮歸弭節於海渚玆幽蘭之芬蕤兮悵愲鬰其誰語永修姱而匪遁兮曰予竢時而輕舉擬南昌之仙尉兮躅衛上之淸塵視康侯之先軌兮霈洪澤於蒸民翼岡陵之弗墜兮願徼福於鮐耉何造物之膠戾兮俾梁木之先朽歲涒灘之吉辰兮揚翩翩之素旄騑馬哀鳴以四顧兮悲風起而長號指靑兗之修阪兮君於此乎逍遙送予懷之悢悢兮擬江南之大招

誄

滑尹張防山祖妣哀誄

嘉靖三十三年三月十七日滑明府張公祖妣大封人訃報至濬盧柟素衣縞馬聯詞越境就其主再拜哭且爲之奠禮也羲月罷彩哀云結觴庭瘁纎柯池凋素芳痛泉室之永隔悼蕙帳之如存想殯位而軫念撫靈衣而霑巾國蘊閨彥之思家墮母儀之泣輙興辭於下陳翼旌徳於罔極其辭曰

渾胚旣魝象緯殫形式維綸紹肖以儷營緬彼岷梁閥閱締礽蘭光啟度金魄降精鐘玆美媛於蠶之裏奇馨苾馞丰靄迆彌防而嚴凝長則斐亹棲景昭華應圖女史待年旣至比迹乘龍玉防載珈瑇揥有容如山如河象服是崇懿此昌軌惠我王風鵲巢旣居泉水斯賦孝先蘋蘩敬惟保傅陳詩挹藻彠禮思裕展如之媺緝其永祚兆運冢嗣發祥元孫岐豳蔚鳯防海飛鯤影礡方輿聲蔽昆侖芳猷殫著義訓聿惇閫闑風淸簮襦霜屑春融宗婣秋照臧獲弋綈在禦紛華匪恱壼政淵宣陰英之特造化沕穆斡流變遷氛翳畫晦防散宵捐玿質旣毀瑤魂無還隳音虛漠佇防空煙嗚呼哀哉閨扉晨啟素帷夙開防醖微陳槃飱將頽銷殷沃裷組防防遑遑有求莫之能陔嗚呼哀哉鵜鴂鳴兮黛艸殘秋風起兮變羅紈音容靄兮長夜暮金膏滅兮華簟寒云仍擗其號咷私倩痛而泛瀾顧視天之夣夣𨿽蹈地其何攀嗚呼哀哉大漸斯臨四顧彷徨執手唹唈神色沮防願遺言於白馬沓萬里之莫將卒飲恨而長逝寄永愛於琳瑯防山之岊巴水之鄕壘馬鬛兮啟臺綏靈寢兮壽黃腸諒佳城之不可渝兮享千萬世之休光嗚呼哀哉

祭文

祭李復齋郎中文

維嘉靖三十二年歲次癸丑十二月癸酉朔越二十日同邑布衣盧柟謹以少牢庻品之儀敬奠於故河東督轉運鹽使司副使前工部營繕司郎中李公之墓再拜哭且告之曰嗚呼士有慷慨悲歌杯酒彈劍意气相傾者少罹患卽爲之決胸臆刳心膂痛哭流涕無已者則其心爲何如邪若廼掊鎖裂垣澤及枯骴權奪造化之私惠洽茂育之徳公其視慷慨悲歌杯酒彈劍意气相傾者有間矣一旦天隕玉棺世防遊龍逝川莫返大夜長扄琴軫雍門之調歌傷蒿裏之音其罹禍患顧謂之少邪卽令僕不爲之決胸臆刳心膂痛哭流涕無已者是不可得也已昔公首宰咸陽繼佐大郡河治民何若風采官曹擅兩部之英王命獲三錫之顯古稱良吏若趙中大夫白公魏西門豹公豈遽出其下哉旣而權姦扇仵詔獄逮加公獨處之晏如謫判寧國人固以此髙公矣讐者銜公誣以他事去公官公之來歸一無慍色教子課農容心澹漠此豈愁慽嬰心汲汲於功利要勢者所易及邪始僕被罔在獄公於當路曲爲觧原當是時僕貫三木負明刑蓋不知公果能出僕公亦不知僕之有今日也今僕旣出乃公之墓木已拱把思爲公陳視形魄伸展衷曲極平生寃頸頓踣之苦者而今不可得矣且公之蓋棺幾時也長掩泉壙幾日也未亡者尙不知公之亡矧公之旣亡又安知己亡者今復不亡邪公邪我邪乃大變邪抑亦恍惚不可爲辯邪或謂禮防者之墓有夙艸則不哭公之塟已久而子哭之或失之緩審如是僕前所云云又何爲邪夫哭之及時者物理之精不可哭而哭之者吾道之窮公之靈憑日月騎星辰禦六气之辯以浮游於兩間者其必有鑑於斯他復何論哉

祭晁次山翰林文

維嘉靖三十四年歲次乙卯三月丙申朔越十有二日丁未濬布衣盧柟謹以牲果致奠於故翰林庻吉士次山晁君之靈再拜哭且告之曰嗚呼次山君少年起甲科登翰苑聲名籍籍於京師方二載未幾棄世長往天之奪君亦何速邪次山鐘毓奇秀風思俊朗讀書渉瀥瀚無所不至肆之詞翰僪佹瑰琦若周之鼎商之彛陳列左右沨沨乎如朱弦洞瑟升歌於淸廟也識次山者謂其材鴻气固爲福壽之徴乃一病洽歲體孱孱而憊心而疢脈理不治卒骨立以死者謂之何哉昔次山以事如州治余時在論貫三木金鐵匍匐道左君睨之曰去余竊望次山額角骨隆然髮丰頥奇步逺視夫人貌六法象俴薄者弗壽倠而橫蹙者弗壽殙回闡謾神不櫽括者弗壽次山形宇超曠宜躋遐齡而顧不永年者吾蓋不得而知之矣說者謂麒麟鳯凰不久畜於家卿云不崇朝而散希世之寶造物者所愛夫次山固天之至寶也旣生之而復取之則亦何怪耶夫不可怪而怪之者吾又深痛惜乎次山矣嗟乎次山余刑僇囚傫也以君父子再覩日月是死者復生生者反死將謂天道爲不爽耶就令余侍下風聞續論又安可得耶往歲次山訃至卽欲拊棺一哭而阨於貧賤覊於官府萬萬有不可道者毎輒東望慌汗交作余固知次山將原之弗疑而又幸亮其不果於負徳也次山乘元气上下宇宙其必有歆吾之享者矣

蠛蠓集卷二

欽定四庫全書

蠛蠓集卷三

明盧柟撰

賦

幽鞫賦【並序】

盧柟旣用事逮系濬獄與幽囚伍瞀憒迷惑目無日月不知晦朔仰天大息曰嗟乎聖人修身善道立命不貳賢者推運循理以定所天顧柟微離玆憲网問諸造物而已因作賦以自廣其辭曰

帝顓頊之嬋媛兮皇波乎姬姜儃海岱蜿蜒於北陬兮靈宗嘉牒於範陽�云雷之霮防兮踥蹀攺此南服淑浚上作甘美兮躡康侯之芳躅皇傑梧董道以迪恵兮母氏靜約而告育曰餘夢文杏靃骫於霄漢兮芙蓉曄而尙粹溘焱熖儵而進兮應龍觺觺而下防偵蚴虯以舑舕兮頷仡攫而速端億錯措以羣號兮明駓駓而決眥倐恍怳以隕虛兮覺懷妊而因惎【余母夜夢此有娠】謇余降於衛滸兮防好姱而岐嶷岌靑雲之偉冠兮挾長劍之陸離朝晞餘發於昆侖兮暮濯足於咸池擥招搖以爲袪兮履彗星以爲綦余長喟其歷之未瑰兮勔修余之菲芳裁薜荔以爲衣兮衷芙蓉之翠裳集若以爲借兮糅杜蘅以爲粻揭旌於蘭臯兮稅駕乎芳之塘余迅淢靸以髙舉兮汩鎩翮而顚隕謂曾參之殺人兮談市虎而成愪蒼蠅習習其貝錦兮魚目敓明月之璀璨嫫母憗以姱嫚兮擯西施之頩娩而自眴蝮虺侁侁於幾筵兮戈鋋森森以剚余目旣阨余之瘁廲兮又囏之以拲低曼睩彼狴犴兮桀血齗而封矚窅闐怒以蹲踞兮視將躨跜而矯鵠檻樛以黝軋兮棟倔蠖而黶翳縲纚纚於伏棧以苦余兮仍反接而窘臂耳嘈嘈若有聞兮何迍回而怫防目烱烱以或見兮佇鏗勿而復瞶神軼氛曶曶以瀁兮精憧憧而往來覺塊然滯此一方兮心而增哀鼷鼠淫喔以嚙餘發兮魑魅含睇而毰毸傫防防相喃以對泣兮禦糾糾而呵護般逮余兮紛豗繄鵬鳥之巢蚊睫兮焉能戢此軀也枕雕虎以燕憩兮又誰知不我虞也悲時晷之遄邁兮曜靈忽其西藏微霜淪而下降兮恐瑤艸之不芳髙馳志乎雲中兮乘精气而相佯王喬衙衙而弗顧兮赤松告余又荒唐行偊偊獨日暮兮安放乎不死之鄕橫衝波而微舟楫兮天吳搖首而振怒歷泰山之坎軻兮魍魎絞盼以當路猨狄蹇以在柙兮𨿽輕捷其焉去鳯凰之罹罻羅兮防茇茇之華羽抱郁軫以顝處兮呼蒼天以爲直戒五嶽與向服兮禆河海使聽殛咎繇逺以不聞兮武違而莫惻何羣神之丰丰兮靈炳燿而罔卹夫余旣不能蟬蛻於玆蕪穢兮乘風而長鶩心結思於大荒兮魂焭焭而上度澂靑雲之霏霏兮飄風回而霽霧載玉女於後乘兮飭丰霳以先路羲和儼以驂乘兮望舒翥而儆禦徵輕輬之闐闐兮八鸞鏘鏘以迥步承云霓之氛靄兮靈旂繽紛蟉虯乎翠羽挹朝霞以爲飡兮吸沆瀣之精英漱華池之飛泉兮聆鈞天於帝庭素女涕泣以淋浪兮間縆瑟而咿嚶虙妃欷歔以結軫兮潛咨語而沈情余淩軯虛而佚蕩兮將擥結乎三光撰余轡而馳騁兮問元化於勾芒采三秀兮眺瀛洲之微茫弭余節兮聊解佩乎扶桑睇南州以淩厲兮嘉桂樹之叢叢召風伯以驅燠兮謁炎帝於淸宮何蒼梧之蘙靄兮重華穆以揚靈湘密鱗而防瀼兮二妃胡爲而弗從決白門以西望兮覿蓐收於金樞气澔澔以莽矌兮薄晻而誰須觴王母之仙姝兮挾瑤池之芳都指玉勝以爲約兮歌白雲以相愉荃旣媂余以好艾兮絕弱水而進輅齊玉轂之磤磤兮指寒門而並騖軼鐘山之幽黦兮令照之以燭龍召武爲備禦兮勾辰翼乎紫宮托鷖鳥爲之先後兮問太乙之繚垣靈剡剡以黝約兮鳯凰承旂而飛軒雷師碨轟以震蕩兮烈缺傓爍而施鞭護屭屓以揕余兮闐吒惡而俾還卒攬涕反此舊都兮潔筵篿從卜乎巫咸曰天地無隘兮物無終始變化互渝兮斡流遷徙形气轉薄兮或浮而沈造化沕穆兮禍福無門聿性命之難言兮誰知其極萬物糾以雰蕩兮又安所止息惟大人齊物我兮以天地爲廬舎總山川於毛髮兮騎日月以爲馬夫有虞之潛歷阪兮當歷數之在躬夏后胼胝而陟大寶兮季有光於黃熊震龍漦而夏櫝兮顧駕禍於周庭白魚躍以膺大命兮劉氏顯而有功奚五羊以自鬻兮由余振於西戎尙鼓刀於海濱兮仲父射鉤而桓榮仲連談笑以卻嬴兮胥重繭而存楚條相後而餓死兮贊搖筆以光輔墨不黔以衛道兮孔轍旋而微伍光狷介以自湛兮夷顑頷而振古夫道固無涯涘兮行焉知其所如惟恬澹與寂寞兮斯貞人之攸居從委命而乘流兮遊寥廓之鄕忽喪我而無是兮觀泰初之茫茫余托蜉蝣與遊兮曾日月之徜徉忽歸魄於壤兮又何足傷勉修余之俶服兮佩芳澤之幽蘭紉揭車之落英兮襞江籬與射幹飾翡翠而綴珠被兮爛的皪而芊眠組綺縞而飄颺兮下結之以雙璠余嫓美而自鑑兮何媒妁之可攀夫君而弗禦兮亦余心之防嬛系曰天地緼綸何時明我欲見之心徬徨輾轉懷憂秪自傷超軼絕世窮大荒帝極洪洞不可量緘悲歸來卜巫陽勵志肥遁含大章獲我所思樂無疆

放招賦

盧柟系獄三年形容枯槁智慮殙惄若就死亡太卜巫彭往見之曰聖人慮事逺而識見明夫子懷志防憊魂魄滑異實之弗招迨就之替恐不能渡諸技焉盧柟曰楨榦彊固則魂凝精气専一則神澄余無所用招爲巫彭曰夫子孰與屈原踖踖斤斤懕懕揚揚而懷沙湘流窮招弗返【音徒】殫思於師陽夫生不用招奄者旣遐而後偁衣長嘷宜乎長逝逺瞑與終古而寂寥焉遂大招曰魂兮歸來歸來何爲乎舎君之修幹散而之四方且捐君之先故獨無所徬徨且歸來歸來陽气雜糅恐君之罹傷且魂兮無東東有巨壑且天吳八首壺鬣血齗且封狐九尾誒笑昻瞠且羿弧狼矢羽日緜淪且魂兮歸來不可爲鄰且魂兮無南南有桑氓鑿齒袒操拔釨射蜮是食且俊妻甘淵十日嶤嶷且虦貓交踵儵千里齧人防防以舕其防且魂兮歸來離此不可測且魂兮無西西方之气白澔莽曠不可識且吳姖晻昧日月所翳且黑水淵潫茫淠潏且女醜之屍蒙面奇怪且開明人面瞪視屭屓且蝮蛇侁侁蜼豹是植且蜪犬狺狺從首得噬且招拒是司往恐見癘且魂兮歸來無爲逺邁且魂兮無北北方不可言且燭龍長瞑豹蹲且貳負反防石室圜且窫窳龍首甘人吞且建木九欘棄繽繙且五穀弗育斵冰飱且魂兮歸來何逡巡且魂兮歸來歸來君無上此穹窿且帝神威昄馳使丰霳且豺身鳥喙被髮且巨靈淵目其音若鐘且操啖靑蛇蚴蟉絜躬且防逐人不輟明蒙且魂兮歸來愼無往從且魂兮歸來歸來君無下此黃壚且羵羊顤顟貪婪若餔且卬鼻血吻九頭殊軀且颿颿猗逐甘防顚顱且八柱森挺齧若槁梧且魂兮歸來君何取悇且魂兮歸來憩華夏且羲和儆禦望舒防且四時軌運交受謝且玉燭均調昭大夜且昌光茀郁八風華且象緯諧度道光化且魂兮歸來樂無射且山嶽盤礡五丘延且隩樞窵窅汍流泉且巉翠漣漪兢秀先且偓佺隠淪往來間且瓊英玉津碧藍田且遐探掄采茹延年且琦環呈露俟嬉惓且魂兮歸來都便閒且神州華域彌宇宙且伏后姒姓歷帝冑且朝市勔面宮殿湊且冕旒黼扆綦防秀且紘紞藻繂文數有且杠髙九仞羽翏且熊虎翚畫擁先後且三圭�侯威神搆且獻法惟寛流澤懋且天徳離照多善宥且魂兮歸來美休遘且豕韋東壁康侯神且浚宮有嚴次龍鱗且戶牖閒靜媰嶙峋且魂兮歸來防親臣且夏屋阿閣抗虹梁且旋室防娟飾璧璫且三階平墄黝堊章且方連罘罳繚金綱且玉女牽牛闚緅窻且偃仰儼雅交佩纕且蘭風靡離浥蕙光且曲屏雕疏被芬香且朱繰防潔畫長廊且圗繪譎佹嬌飄揚且礱燻珠箔鴧翠翹且碧瓐緡縣熠琳璙且金缸銜壁幪絳綃且象俎玉樓蒻組繡且綺縞繽紛羅幬髙且珠被的皪綴瓊瑤且隋侯夜光蘭燭華且炯開洞房徴女娃且分曹代禦靚婉娥且周鄭艷女粲芬葩且長若落英艾鬖髿且纎紈綺縠嫮以姱且調中易心都其可嘉且肌理膩靡柔恵婉且靨輔具齒宜笑嫣且蛾眉聨婘目光爛且長袖善翳恵音嘆且曼睞微波流視盼且精彩神授志彌孌且琦姿艷逸殊瑰變且揚詩約禮靖不亂且離宮別館侍君之宴且桂區蘭畹密彤闈且繚檐鬭楶盤云螭且穹臺倚榭鑿方池且碕礒小山扈溶涯且芳若射乾施葳防且毗衃芙蓉緣波湄且文鯊赤鯉從塘陂且瓊簪珠級連姝麗且乘茵步輦極遊嬉且魂兮歸來無久違且庖廩肆事殽饌盈且黍稷防麥剉香稉且秦薤蜀葵吳鹽蒸且越橘甘酸孴榛蔆且苦醢鹹酸八物丰且胾脯靡鑿膾彌精且駞峯熊蹻姜芷馨且胹獖炮麛桂椒行且鰋鮪鱧膽爚鵠鶊且鮮鸐臑鼈膳鉶羮且五齊三臡羞豆腥且酪澤蘇膩歠脂瑩且罍樽刻鏤雲气縈且玉酒防灩九醖淸且靈和希液夏凝冰且瑤酌芳潔娛協情且歸來故塾媮樂有寧且西淸東序列巨虡且應摶拊考鏞鼓且倕鐘句聲塤箎敔且雲門五莖蹈大武且大雅旣希鄭衛陳且女樂駢進簇巾綸且新聲絕妙窮徴音且激楚結風陽阿繁且美人半醉色靡徴且明眸皓齒揚朱唇且目略微眄遺精神且奇服交璫望之若云且二八鴈次舉趙舞且颯防鵠驚鶣下且淩厲赴節動媚嫵且竽瑟闐奏枹鳴鼓且羽綸鱗回絙雙廡且吳歈宋音遞綿縷且危筵離徹借氍毹且促觴交膝墮簮襦且沈湎繼夜勞珍廚且醁酩解酲戱侏儒且防鷸眈詭覬覦且鞮鞻韋靺儀林胡且躡銛蹋防緣都盧且娛酒旣終步櫩衢且周覽岐視聊踟躇且攄翰撰思文璠璵且同抒賦歌畢歡娛且魂兮歸來恣所圖且瓊轂翠衡駟六防且旌斿承云建格澤且貔貅擁趨桓輝赫且弧旌枉矢載鷹猲且罘罝遒被防逺獵且八陵十藪虞羽骼且麒麟驨虪伏圜柵且鋋連騊駼蹂防貘且鳯凰鷟鵠鷆鴻且鷫鸘鵾鳴幪媁婳且夐搜摭逐彌平陌且血輪割鮮多躪躒且遊戱倦言旋宮且較施創刃招友朋且重觥錯幾張華燈且伐鼓闛鞳鏗石鐘且絕夜連曙嘯歌且樗蒲角巧有瑤枰且象杯犀齒五木行且一呼十盧射先名且剝柏踔踸白日窮且懷思長鑠壽岡陵且魂兮歸來永安貞且淫佚縱度賢聖嫌且周穆八駿康遊畋且有窮不軌譊隕顚且肉林酒池商辛殱且惛鑑不逺魂匪湛且三後五帝憲章防且盛徳昭屇四海圜且馨香至道徹九天且丘索墳典載籍馣且禮樂苑囿文治淵且魂兮歸來端視瞻且亂曰靑陽攬轡兮萬物發生桃李灼華兮芳杜蘅懷君之故兮超慌惚遊覽髙舉兮窮淹沬蒼螭駟駕兮杠虹旗飄風往迎兮君不來魍魎睢嘯兮從後先被服薜荔兮飲石泉松篁叢靄兮杳不見天背行誘驟兮駞堂隍周遊上下兮歸故鄕若木敷華兮翳陽靈白露瀼浩兮臯蘭辭榮時不可再兮日蹉跎鴻鴈嗈嗈兮水揚波崇期恢曠兮芳艸茵方軌結騖兮車轔轔衛之滸兮伾之南云溶溶兮發澄潭睎靈駕兮步晴嵐魂兮歸來胥盤桓

惜毀賦

太陰爲室兮叢棧昏云黮防兮殺气淪防魍盱笑兮鬼啾啾鼯防呻吟兮虺蛇蟉蟣虱鱗鱗兮被髮鬤精淫恍惚兮軼上蒼聖澤霈兮澧澧周道砥兮有枰狡童兮輕佻駞陂陁兮逍遙倀兮趫志驕蹇越荒唐兮華淟涊恫兮顓頑兮棄鵷鸞奇鵩鶬兮從嬉攀网罝繞被兮矰機綸捆徽纆窘觸兮殷憂結軫禍延考妣兮童穉離隕室家丘墟兮茀靃茷隠寘身圜墻兮夜長虹霓爲孽兮日無光痛哭旻昊兮結愲招帝閽兮沬般自列兮莫聞痛際天兮我柏往者逝兮匪追淑將來兮安宅檻虎豹兮熊羆文威絕兮孰所爲憲皇网兮寃頸反舊鄕兮何期山巃嵸兮緑桂枝禽獸號兮猿猨啼羈縻兮離憂長苦兮物類我思

秋賦

楚襄王與宋玉遊於云夢之臺捨蘭臺之館浮漢沔略江潭射楊林眺蒙山遊旌蜿蟺法象緯婳輝防三湘气彌七澤猗蘭幽以承佩芳桂逺而延軛輦瑤華之繽紛翔翠羽之鶣於時涼月懸珪白露凝輝寒風鳴條微霜霑衣宵霧靄兮逺山崟暮煙橫兮長河湄王乃抽牘揄翰以命宋玉曰疇昔云夢之遊子大夫爲寡人賦髙唐未及蘭臺之駕子大夫爲寡人賦雄風方今日馳虞淵鶗鴂先鳴汘漫淒漺無以攄情子大夫未有說乎願爲寡人賦之宋玉於是逡巡攺容釋位離次跪而稱賦曰臣聞天地無閡乾坤斥衍剛柔沓分時序交禪春華發榮秋實振晏其爲體也博確鴻固専翕防凝收斂象類參伍元英幹健不息弼成罔極上備天道下全王徳秋之時義大矣哉夫其朱明旣退招拒斯昻蓐收弭蓋少臯弛裝辟白門肅金方韜炎飇激淸商焦溪涸而不流沸潭潛而弗揚爾其爲气也氤氳膠戾濞頽隤蓊翳綸掣蹠礡霈噏噏忽忽撞搪磥若乃觸土囊污污之口噭大水圈枅之竅熛厲叱嗃回戱突嘯耾勃碭駭踾踧攢號倐拂攺節和喁稍嘈崪兮若促弦柱而摛箏迆兮若逸擠攃而鳴塤囂絪緼窳圔橫酸郁陶爾其爲容也澹淡晻曀皓暠曭防斥坱漫廓落鴻敞荒裔淩厲上下防防黤靄轉薄遊氛軼蕩紛態橫出薀�掁惘蕭瑟寂寥恫恨防淒孤臣孽子遷客棄婦莫不感心傷气流涕增欷爾其童濯崯巘分披嵓防離案衍宣回防壑泐岸崢嶸羣山肅索劉厲彌平寂寥空防於是淸海落長江抑舄澤熒扶桑潛渫浡潏密鱗漰瀼霜凝龍窟霰落鼉房鮫人泣珠海童滅光陽侯馮夷天吳像魂銷魄揚率悉愴怳若乃芟縻渺蔚泬寥林防隳葩榙伐萌沙橖系精於松檜之林獵芳於桂椒之圃被杜若委庭蘭蒙江蘺夷射於翠葉紫莖朱萼秀華隨風振綺應日傾葩於是鴈遊江浦雀流海濱燕歸穴蟬寂窮林蟋蟀宵徵鵾雞夜吟陰凝气�萬物凋瘁倘有後敜後時削迹未逮披零雹衝凍拆跂裂吻而死者不可稱計若夫志士坎防中人薄寒蹇產淹畱感時增嘆惻擴迮節忿瞀混慁憭慓於邑絓結弗變此夫閉藏萬有撙節造化忌盛憂滿惟秋之謝王乃乘戎輅載素旂服白玉駟云螭居明堂命將帥誅暴慢明好惡嚴斷刑修法制繕囹圄決訟獄感气順化應時承治所以張弛乎仁義之道彌縫乎禮樂之文於是東漸西被恩殫無垠修臂鑿齒之邦結胸驩頭之民幪鳯凰箱麒麟縶猛獸籠文禽薦上國充珍肆於昭聿皇萬萬嵗

天目山賦【爲孝丰封君南山吳公作】

吳王夫差畋於具區之野王孫彌庸驂乘大夫申叔儀禦王望見天目之觀嶻防嵭嵣會淩雲橈茀郁輪囷薄乎中霄王命彌庸眡之對曰玆所謂靈祲也王曰靈祲何如彌庸曰昔禹封九山含精畜云觸石吐气湠漫龍鱗蜿兮獨上剡兮阤崺紛紛紜紜莫知所以爾乃滋艸木旅禽獸防僪怪塡珍媾駢田隠爚萬物弸薈疇昔之見無乃近是於時申叔儀進曰大王察彌庸所稱纎懱參離巨體戾可謂防造化之渣滓而瞢於盛徳之符契者矣且夫維揚之澳碩人焱起翩兮若威鳯苞彩翔秋旻矯兮若遊龍淩倒景升河津皢兮如日渥兮如雲變化無方孰者爲鄰伯啟毓於奇石傅說騎乎箕尾玆山所以發精於哲耄作鎭於江汜若夫摭艸菹之見�頰舌之談臣𨿽仳陋荒�所不敢聞也王曰願爲寡人賦之叔儀曰唯唯

惟吳后嚳玆夐壤兮嬃女其岑隈竦挑陗之嶽兮遼萖乎卭崍陟翠微以媻姍兮徑造天之崛岉踞虎豹而兮紽眾山之蔚防礹嶠之跟蹡兮峘矍矍而掩襲馺沇沇以轥轢兮巨石嶄嶄之獝南嶼屼嶁橫山峣峣靈巖玉華郁律崒岪防嵳波撣援獠碞洞嶰澮穵豁豂谺沕霩劫牾佹傾﨑崯�防燐礨脽礐防譠隤靡橫遌蹠盭彳亍拉拕睢洟蹲鴟噦霍山下還眺層巒防何煙煙雲霞蒙澒崝嵤天霄防防宗霼靉澹乘風瀟捎如嘼擾冋若禽翺目不轉睞艷彩四暢滲淫離褷莫能形狀瀑防傍湧離潭瀐�龍湫荻浦靈溪磢踖淈乎混流汜濫蹻蹶﨑石觸唐防潏乎湓怒洶浻澎�防防防犺齧騰漺澇解防橫流紛霈潼沫髙厲皤如白馬偃絀羽蓋防僤咈喟汩汩去瀨憑陵磒壑碓投靁防硞潾隠砅轟訇湱滮滮泧泧潗防灊鏏枝洔蹇產漂駛渺茫逺輸紆余東逝永辭天墟漭沆潒瀁安節長浮渨�濥瀹瀦爲後湖於是水虫怪錯暴於洲渚黿鼉蟾蜍鱖鰻鯉鮫人淵客呀呷齟齬魂魂鱗鱗踏遝傍仵珍水敷榮璘豳叢生瑯玕翠蒨瑚赩呈偃仰岐眄中搖目精灌林蔥薉葩華掩防糾枝龓房防防砢儡仳離骫風流防藹隨波潭沲婀娜芔芾浥彩翠霞吸精沆瀣纎柯嚶吟颼瀏慷嘅緸寃隕抑或象笙籟尋變馳險八風肺沛馮虛聴響使人心憒麛貜父狖蜼猓然防獌魋谷獑胡防蝯獜齗坐嘯裂眥互瞮驚透護略冪歷半防超巉巗騰陭岸捷防茸懸絕澗羣獪狡健燦兮若浮雲曾不可稱算周覽堂密隒隩彌陁芳艸靡施秋蘭蘼蕪唐蒙畱夷鳶尾胡繩楚蘅江蘺谸谸絢絢茻茻萋萋肸蠁闇薆芬馥棃披鷦羣遊蹷揚躽翼瞵視嘲咋毰毸藻臆鷸子鵹黃鸕諸鶗鴂戴鵀石鳥鸒斯蒼鴰翚防陸離戱遊山岊若夫琛希之賂金鑛涵朴云精爥光瓊支昭華璇英白珩藍田縹碧赤霞流黃防磈山谷衍溢陂防碕岸不枯林藪輝潤滋液防光彩防熅於是乎嶽靈擁畤川後聮蜷百神焱雧儇儇燀燀泰乙薦鴻祗禦蜚防翔蚩尢騖靡蜺旌駞翠輅飈旋電掣陽噓陰沍煜奕偨俿萃於丰處瞗秀奇亶徹顯老瓌琦偉長雙顴日表方瞳星爛鮐姿云裊宏懿儼雅俶儻要藐佪翔於道徳之林獵弋乎神明之囿覽觀九族之有亡與閭閻之變態錫羨余卹不逮繕橋梁虞婚配裕後昆揚昭代金紫璧耀冠蓋云屯擬迹萬石越彩入閩然後肆志乎遊覽履巍巍涉漫漫坐穹石揮五弦舞白鶴泣猿曳緑卭之杖踐赤玉之舄浩浩乎葛天氏之唱偓佺負局羨門安期或命石髓或翳紫芝相徉於洪崖之涯洪河淸昌光郁麒麟遊鳯凰至蓂莢生黃龍戱泰華砥崿衡霍增靧風雲交通皷舞忭防信壯乎天目之大享靈長於億萬嵗

酬徳賦【並序】

昔謝宣城作酬徳賦以報沈侯彼特腴風雅之賞嚭國士之眷爾柟自庚子嵗被誣系獄十年餘自分朽髊永絕人世趙王殿下憫然鋟柟四賦灑以睿藻用雪梧臺之寃壬子冬柟旣以上命平反乃如趙朝謝王哀其窮錫之珍饌肉藥寵龍渙瀚天日疊耀方之宣城所感爲徳何如然神以理超情以文遣匪辭之麗斯焉取酬於是因謝名篇聊著鄙賦其辭曰

惟岯岑之培塿兮黎水淆而停秋淑气殫以渧兮諒非之多尢羾蠛蠓之微姿兮顧厲響而長浮爾乃嵗旣暮時將竭寒螿鳴流芳歇搖落洲渚泬丘樊千里直視黯然銷防情感鵾雞愁淒斷猿悵氛濁之褊狹馳淸想於天慨誇父之鄧林弔燭龍於昆侖緤余馬兮扶桑枝涉余轊兮桂水湍拾江妃之明璫跨湘靈之翠鑾於是嵓巘互起江河橫變封豕臥啼雄虺坐眄夙露傷足晨風瘁骭汩海濟以傾檝歘淩風而鍜翰豈蒼蠅之防玉實萋菲之交煽囚圜土兮曵長纓俛寃頸兮泣吞聲仰飛鳥兮不可攀思日月兮何時明嘉虞卿之撰籍希黃覇之授經簡一閱而三嘆防竟夕以九升志沈緬以郁陶气於邑而塡膺揮思彤管裂衷竹素秋澁就章風謠托賦信陰陽之疊運韙虧盈之無愆將長號於帝閽賴造始於英藩偉神聖之授彩播天人之名篇涆瀝液以淫漓紛藻潤而芳姸振金碧之琳瑯炤丹雘之防斕羌云湧以霞駁倐龍變而鳥騫皎若淩天河窺織女云漢之章鏘若升淸廟聆師防洞瑟之弦隮末伎於何李借隆譽於謝田翼二京之可紹埒三都之並翾警司命之炯防欵士師之酸言爾乃聲流臣工華照八表市虎解防亭姬雪慘返景崦嵫合劍龍沼起灰骴兮發夜臺披雲霧兮天門開攬衣帶兮非疇昔聊躑躅兮心防哀於是緩貳負之虐械啟華表之靈思𨿽城廓其如故已人民之半非陟北堂以傍偟痛考妣之先違二稚逝以如往一女殞而方歸彼蓬婦之苟活亦老醜而堪悲涉園亭以凝眺見蒹葭之蒼蒼橋偃蹇以斷石壁陊阤而橫窓云幽咽於翠岫葉蕭瑟於銀牀瑤艸委兮菸壑桂枝凋兮垂墻望佳人兮不還嵗將杪兮怨長於是季冬嚴寒北風騷屑江云結凍海煙飛雪蒼隼淩颷代馬警節邁世懷賢銜恩赴國仰攀防岏俯涉淸洌揭閶闔以延佇遵玉階而屏營壁連錢以銜缸牖疏鏤而瑣靑爛昭華於東序裊翠葆於西淸擬承明之彤廬或鈞天之帝庭冋虯顏之萃渥冠日表之奇熒侍螭頭以陳辭撫龍翼而若驚爾乃玉音綸發神衷璨亮天風四敷春陽疊暢八珍馨流三臡芬颺駞羮已霑鳯炙再貺醴酒陳兮泛翠瀾醉起舞兮嬌朱顏願君王兮恵一見壽千秋兮歌瑤壇精髣髴其如思情邑郁而弗安步徙倚以陛涕淋浪而流泉將振翮以遐舉忽掩臆而長嘆云郁以凝盼悲風防而無端昔圜門之多險嬰金鐵之拘攣效魑魅之微軀望豺虎之一餐敢謬想於煙闕覽淸輝於鳯鸞徳裕命而匪測恩潤身於無埏幸濡翰於蓺圃銜一羽而塞乎巨川乃爲之謠曰若有人兮滄海湄吸光景兮馭雲螭時蹇產兮隳淵涯宛將逝兮長離思大人造兮參南離恢寃网兮超塗泥恵芳腆兮恩不訾誠旣感兮我心悲揄丹悃兮歷賦詩彌億萬兮英聲垂

壽成臯王賦

梁孝王防賓兔園相如在位王授簡於相如曰寡人壽願爲我賦之相如避席再拜曰唯唯夫壽天地之希齡大王知壽然未聞王之壽大庶人之壽小也王曰庶人之壽何如對曰庶人凡夥品類各異若夫奇商巨賈徵戍之客工浮游田父局蹐黃冠袘緇衣閒適每遇誕期佳思聿興殽酒矜設招致友生縟藻匪施淫碧無傾帷幔起兮露色寒琴調急兮霜華凝曾爲歡之防何旋紛擾而咿嚶若大王之壽元辰未屇百司豫啟瓊珠之宮金華之裏象棲屏鸞茵犀幾窮奇怪獸含香上馨雲气四散化爲僊靈綺麗慌忽奪人目精於是石渠金馬之士遝坐駢至充乎後庭炮翠麟胹霜鯨宴素日張金燈攘皓腕之鴛袖映繡柱之鴻箏調采菱之艷譜發遏云之新聲歌曰帝子降兮金井寒集瑤池兮驂白鸞隮遐齡兮千萬嵗與佳人兮長盤桓爾乃分曹投博飛觥舉白促席交膝簮珥狼籍玉衡斜漢金虯水澁然後斂儀肅容悄然言別揚旍離館回鑾東闕此所謂大王之壽非夫凡氓所得擬也王乃釋位就相如坐以酒觴相如曰寡人之壽若是其大微子之言寡人弗知也是後益親幸以相如爲上大夫

懷隠賦【並序】

懷隠賦者明處士盧柟之所作也紫泉山人周子棲隠東山巖亭亭峙森邃巉石離樹望之蒼然蟬蛻之士嘗托心於此焉柟久嬰苛防沈思泉石於是因山人推尙防爲斯賦是足貽笑向平云爾辭曰

大岯輪兮冪東郭嵼岥岮兮深林薄山勢峬峭兮石爭豗谿谷谽砑兮水瀠回霱云霏防兮觸河陰茫橫被兮張夕岑怊悵無侶兮發嘯音杳然絕響兮肅心魂搆元气兮爲壇葺朝霞兮繚垣旬始兮結綺疏揉列缺兮縈櫩瑤艸兮堂下若華繽紛兮照予天潢兮搖波鸞鳥習進兮日歌以舞山中人兮搴桂枝狎文豹兮旅熊羆踐石梁兮貽所思縣藤千仞兮邈不可期憭兮瑟山圠岉洞嘈嘈兮魂髣髴兮廓倀兮壑禽嘼軋防林兮超汗作嶒峵嵺嶋兮磈礧碖碅齗獝佹兮芔翕粼隠樹沓雜蚴兮防防軫蔦蘿施�兮艸蘊鷐風鶬兮怒啼血瞫貜父猿兮驚透健隕贔沸猋猋兮飍飍兮敃敃麋鹿兮豺狼睠顧兮以行嵗暮洋洋兮嗟無聊霜霰下兮北風飅蛟龍逝兮螣蛇遊山中人兮柰何羌長兮攀桂樹以淹畱

泰宇賦【爲孫滑縣作】

爰有東海大人先生北遊於空同之野返駕於廣陽之丘憩豢龍之館戱靈昌之洲馭輕飈以尙羊兮曳卿云之煙翽將髙舉以獧騖兮遊放志乎天外致明神之澄爽兮乃精一是僾鏡吾之無纎翳兮�【音穴】霛【音靈】窙【音囂】【音咬】咸萬寂之涸會日月暾昈列宿逶行垂景岑夤荒勿無疆【音瑤】歕礡之混阬沕以坱圠緬積淸之邵亢廓峭【音峭】防【音島】以旁魄倅翃鱗以防【音戱】浡【音撥】蹄髯以逪奭奄靈怪之昆防【音防】旅防煬以泡燡爾乃前引壽華後蟠燭陰左防肝楡右傶鄧林邈釗曠以防離襲馺以闗【音分】揭閶闔而�曜靈閜【蝦上聲】營室而僤【音突】夜光慧�譎而防【苦訝切】飛防銛列缺而薉丰隆沛詡詡以封倐煙【音公追切】煙以芒闕昆侖而韏【古萬切】符禺蹶泰戱而掌空桑跪誇父而摍卭崍頸帝囷而俘大逢訝育遺而洗幼海罅【虎嫁切】鯷壑而【音匣】流黃碎五嶽以兌崟瀺波乎九阬珥明月以爲縣赤霄以爲裾沓纁翹而曳虹暈帶貝葉而攝云霓冠嶄巍而防【音它】虛蹻徑不周以少畱浮气車而逸神馬表乘黃而服駏驉使鉤辰按轡嬃女爲之禦靑龍銜光以燭衛白虎擁鉞而先趨熒惑司法以警道太白斬關而建旟蚩尢之倫璘防煥耀以吐煙捷雄防而荷垂云枹雷皷而震天陬檻環拘而踐圍斮天愚而轢泰鴻齒欽防而【音昆】略玃防山皷而折計蒙劈巷溏而防據比挫陸吾而阤驕虫抶英招而列蛸防耗而殊奇潎【匹妙切】六合之鴻梫瀉九域之紛洿聆金鐸之磅銀防【口計切】赤舄之委蛇黨姬文而鑑哲髯偕髙密而閒重華祖伊祁而援靑陽將棲迹乎黃帝之途優哉遊哉嗟吾泰宇歷萬世而誰何

水亭賦

太原王公好水亭客有美而賦之者曰伊彼翼野參井攸分旁�瀀疆防峊嶒囷槪泰淸浮三淵氛緼郁律霞駮綺紛防曃蔽靄含陰吐陽若鬼若神乃毓岑靈挺休哲擢方英考隠澗石摭幽泉野爰搆水亭汾堤之下傍引濴瀾上防菀栁渟汳澀緑幄密偶石戶壤父此焉托處若乃春陽告謝朱夏騁途炎飈歘烈爄熛霞翳羽蓋鳴翠騶祥鸞鸑鷟翔乃先驅爾其珍怪琇美沓其阿瑤艸翕赩蒙其巓麟角馴擾遊其後龍鯉出沒湧其前於是召鴻生延鮯叟陳樂方命罇酒籛鏗辟穀以蟬蛻羨門服气以蚴虯鶴二八降乃天隅延頸長鳴飛翻疊擾雲光殊覆赮防四興紛紛輪輪合遝杳於是爲鳴鶴之歌曰曳僊衣兮何翩來廣漠兮集層軒壽天老兮歷萬年又歌曰涉沆漭兮緝荷亭覽日月兮東西生鳴鶴且舞兮希泰齡嘉至徳之昭曠應皇運以來臻奠珍璧於淸壇薦馨香以攄誠介玆景福緜如岡陵

昆崘山人賦

粵惟昆崘之墟跨幹樞兮斡不周崪厲萬仞爲帝下都羣神旅遊爾其磅唐顤�巉岏陗郁紆繆泡槪泰淸摩赤霄昒昧靄鼆或黯或寥鬼神髣髴莫之能要赤淵繞其南黒水流其西汩滵豗潰觸於窮石放乎海湄乃有星宿之野濫泉之渚渾防爛煥雷呴云擁一防萬里蹶防嶺縣龍門防底柱寖名藩波汰膠�回洑滮榮光四塞鬱鬱紛紛靈胥走水虫喝龍伯翔鮫人竄於是穆王之子感而生焉俶儻綽懿崛奇云峩目如電光气若虹霓靜則淵停行卽風披孤立長嘯天門洞開乃竦岋云之冠佩飛景之劍禦翠黃之乘詣英之館命武以開關兮剉大行伯使當兵轢巷塘之倔獢兮碾礕礰而撲攙搶踐娸婄奮獵獵之云旗兮燻池訶防雷皷而撞鴻鐘梁弱水之溺溺兮檻離朱之榮攀玉檻以窺九井兮下無垉而崝嵤涉迹僊圃遊目靈岑封巒詭赴離石斜蹲塌疊天頺傺防云崩獸則開明人面殊形九首狡音厖吠豹文純擾鳥則白鶽鳴鸞鳯凰翚鶱蒙防戴雝雝嫺嫺瑤碧之艸玕琪之樹呈葩露色燦岡阜淩倒景飡赤霞濯華池戱洲吾順風以逺馭謇將遊乎汜林誘畢方使先驅兮走蜪犬之狺狺略窮奇以逶迆兮問據比之屍爾胡爲乎作神奸夫然後背帝囿緬離侖歷沙棠登玉山於是西王母出而見之觴於瑤池之上獻錦組百純黃玉二防毳光散亂奪人心目乃爲之謠曰君王八駿馳翠幄白雲在天岡陵出今子千秋尙復來何以贈之黃竹曲穆王之子畣曰嗟予悠逺在東夏山川間之石磊砢吹笙皷簧心苦悲何以報之復而野王母再拜謝穆王之子遂驅升崦嵫山乃紀迹於其石

防昆山賦【並序】

防昆山卽古巴嶽也爲梁蜀雄鎭俯臨巴江而其上多名觀產僊茅長慶中有服之者輒仙去銅梁張公愛其嵓岫崿遂自稱爲防山云夫山川淑气蜿蟺薈郁窮極弗勝則鐘之而爲人詩曰維嶽降神生甫及申大雅所著於是乎足徴矣公瑰偉魁梧職任簿書才兼藝翰神理淸暢妙絕羣倫意者防山之秀篤授之公天或動之朕非黙令公取以自謂哉僕不肖偎侍公顏範偃仰締思聊著斯賦下裏之音諒見誚於郢匠焉爾其辭曰粵惟防山之不可隠彠兮旅億類之鴻紛軼岷漢夐其無儀兮窣浮歊而粼峋道紆回之郁防兮踐危石之嵑岉防蟬咺而下闞兮三江分流渱�而並入巴流涴灗以回薄兮竟纚山之縞帶汨溭淢其防鱗兮興聲之瀨瀨防而長兮��而橫厲沬防防以曾沸兮轟靐之勢觸隩而互逾兮欻防漩而引防防噭呴而澎濞兮防抗激於天外礜防防之灘兮波防防而淪瀾谺曾渾之盤渦兮洪濤倐起而排山气滃渤以磅礡兮象雰靄之搆天藏靈異之有無兮何變化之可詮傍睞逺視肆於無際下自山崥上干絕巘防防岥岮峭嶃嵼盤石錯牾還防巖巒遝崉嶷厓隤防離隳迆邐相追狀若禽翺或象嘼舞拉蹠僂偨池磒泐增防絡繹崆峒蹲猊昆嶁石逡巡蒼野出乎其下防崯巖鬱鬱芊芊截如雄虹舕壑飲川俯瞰澗底窅防防沕長風中號蕭瑟虧岸瀺瀺鳥翐屏營超忽慓魄爽魂令人煩憋不可具論膚寸之間雲气歘起變態橫生輈張徙倚紛紛輪輪若降於天若麗於人視爲旌旃舛卽麒麟幻怪百出伊孰與鄰爰有昆侖靈室谽屈洞天勿密防滴成響燥熱生凓蒼玉磥砢僊茅蔥蒨駢闐翳靄委乎厓畔爾其山陽漫羨廣衍芳艸碧滋秋蘭杜蘅郁金江蘺鳥蓮艾防香離翍酷烈四暢馝馞芬沛風流云蒸黤藹轉防若乃陰崕瓌木羅生爩燚爛�燦若天星久視不去盲人目精楓香冪歷滋液洤釃盧橘垂房連捲磈雜華紛糅隨風靡亹矮會惘散撢澹淡紆隃婀娜殊態異觀杈枒嚶吟聲似笙竽蹶赴詭變愴神銷精蛩防失衎逐臣銜玦放子被訕勞積曷已抆血增嘆於是春气瀜泄羣鳥飛還便翾刷羽噰噰��雄鳴求雌往來其間鳴鳩負雀鶉子桑飛巂周竊脂天雞聨翩翚彩絇遨遊乎山顚至若宛隆中絕昆侖斜赴樵采不通猛獸騰騖防防豺兕防舑�顧猿狖輕矯兢遊逺枝千尋獨往邈莫與期傍偟孤嘯使人心悲僊遊之輩廣成赤松羨門若士吞石休粻禦風淩云斿翳翠蓋乘倒景上下霈慌忽汗漫周遊無滯於是嶽感川回天門洞開期應五百精徹上臺降大人於遐陬兮倐飇起而神駭泰乙禺嵷灴煙以仿佯兮靑龍蠖漓縰而防防霱熒熒以蓊兮焚郁律而渾胚沓爾陰歙豁然陽炯霄停雲聳鸞翥麟披岐防俶儻淵璇鞾偲厖皇溇瀚崛略彌飭太陰與搖光兮揉旬始以爲旌赤熛怒之防屭兮防熒惑而轢欃槍蚩尢矔以警禦兮伯僑之倫脇防喙而迅徵遵不周涉防排閶闔遊廣庭威鳯於東廂防翠虯於西淸於是天子乃命太卜擇日請見太輅法象建太常綏鳥羽鏗石鐘枹靈皷紹介之士一日之間蠭屯魚麗陟金馬登石渠虞淸問待公車紓國瘁察廢滯規憲章資輔世防龍揖讓圭璋交輝以臻乎至治向非玆山之靈發毓奇秀惡得有是哉

嵩陽賦【爲汝南劉嵩陽作】

楚王北遊登崇嵩之觀嵩陽大夫侍王乃涉蒙茸履嵬巋長禦逺睞汜濫無際顧謂大夫曰壯哉山矣寡人於玆殆將脫屣邪嵩陽大夫曰大王之言誤若臣者始足與憩焉爾王曰夫山畜泄雲气萬物所祖無貴賤逺邇皆好焉子大夫私之已有是何厚於自待薄於寡人邪嵩陽大夫曰臣聞之傳記鷦鵬搏云鵯鶋悅羣物各有適故其所托者殊焉王曰夫寡人捨此將復有說乎嵩陽大夫曰唯唯夫嵩維巨嶽極於圓祗之中橫帶汝頴崪陗於氛霄之上緣蒨靄之薄盛乎翠虹之嶂爾其三十六峯二室嶕峣靈巖浮歊嶐防樷轢互分嶇陭傍迕籧篨偃蹠行者中亍久之息汗脇增愳若夫阬谹谾虧澗無底防窅長風颵飉紮軋吚流離轉防髣髴松聲天雨新霽萬壑灌瀨漰濤湢汃硸頽云噦疊響歔鬼怪於是鵻鳩掩羽豺虎驚蹙慌忽謾臺悚息川谷此誠山精魑魅之所穴處竊恐大王不遑托迹於此也王曰敬聞命夫大夫惡得獨憩乎哉嵩陽大夫曰臣少遊上都親侍諫垣陪列公孤尊三王貶五霸揖讓於魏闕之下爾乃南箕揚舌靑蠅防白卽墨膺防時人灑血解圭組脫鳴璫辭金�淩風翔飄然遐逝乃升乎嵩髙之陽故其怡神育靈則攀緣嵚崟傍眺瑤城陟乎泰淸盡足力而後返於靑炎之圃徘徊於松桂之林激嘯於汧水之滸將折若華之英江蘺襞幽蘭帶楚蘅猿猨媟於左麋鹿擾於右逍遙容與精神益壽然後檢搜巖穴探飲玉漿璧壇鳯笙銅銚石服希瑞呈露娛樂無方若乃王喬控鶴於林間密公失路於霧外少君捧節乎雲中劉根抗絕於人世莫不偃仰羣笑馮虛軒輊臣𨿽庸駑與通紹介故夫龍門三臺緱氏之嶺皆臣往來遨遊者也夫大王擁千乘之器妃嬪珍玩之禦不輟於前焉能避世長往哉王避席曰寡人不能也子誠爲嵩陽大夫

梁苑僊人賦【有序】

趙王客李九河同王昆泉飲周孔問園亭時余在坐酒酣談兔園事感慨悲恨有加焉於是思泉湧藻筆云綴興之所至遂成短賦辭曰

仲秋之朔顥气旣夕激風頽波微霜淨石淩九河揚昆泉周子乘葉浮丘垂竿於是梁苑僊人感焉被炎洲之翠羽兮綴丹浦之明璫翳靑霞之茀靄兮乍有無而離光褰裳鳬汀濯足鴈浦若升霄翩如振羽風流云停放乎泰宇爾乃步虛蹻於壑阽壁立之翠屏歌靑防之玉樹參差之鳯笙赮輕矯以傍駮泉寃氻而小聲於是螺璋盤舞龍嶠斜帶百仞嵯峨殊赩異繪采珠濱之紫鏡具水之朱華冠夭蟜之雄虹蹴合沓之黿鼉戱赤岸騰洪波弄反景揚淸歌乘僊颷以如往澹孤嘯而卻在騁逸思於天墟寄心於人海𨿽炎光之已絕乃江山之未攺帝子逝兮驚風遊簫皷寂兮埋中洲鴻鴈飛兮自來去城角起兮增暮愁感滄桑之浸變痛園林之慍休心一唉而如防魂九折而夷猶嘅人代之欻防若靈雨之墜天卒長騖而不返何華表之千年予旣不能蟬蛻於玆混濁聊將泛駕乎海上之僊山亂曰已矣哉江河日下兮勢不可與爲防非夫憑虛禦風以獨暢於九陔兮又安訪乎吾於泰鴻之堂

滄溟賦【有序】

嘉靖時歷下李公以進士補秋部郎中自號滄溟蓋緣公家近東海云博物志言海中有三神山濤波險壯俶儻幻怪不可紀極是非王喬飛僊之倫惡能排氛乘虛往憩之是非女偊朝徹之客惡能忘形坐馳存想之公抱魄守寂超然神遊於物象之表遂擅乎是世之人知礙於適名絕於靈紀方且囚拘形有溘然與艸木同逝不亦悲哉僕受知於公旣久使無瓌美申之賦頌人將謂予爲不知言於是作滄溟賦其辭曰

惟帝嚳之臣若傅說兮精徹絳漢上騎列星的具闕以炤彰兮邅危墟而效靈�天云俾翼蓋兮防枉矢而防犂逝兮非還擢兮非倚鯈神變化莫究終始光氛翳固天人崛起聳鳯質之苞彩兮撫龍翼而騰驤吾綴函山使衝牙兮華不住以爲璫旣濯足於明湖兮又晞發於鵲陽爾其挾蒼虯窺海日歌雲謠薦泰乙遊覽乎昊天之臺徜徉乎招拒之館建素商之旃書靑女之簡上秋之末塊然自失恍惚漭漠神气四暢乃觀乎滄溟之壑左東極右靑丘帶以鞠陵之阻浸以禺之洲東南一陂西北一涮缶甊九河湉�江漢百川�赴澒洞灅濊長浮乎天畔爾其始至也澀焉濞焉洚��焉矯若素輈縞馬羽蓋之涴翷兮又如白鵠之將翔沬滇滇之髙揭兮互逾追而躟壁壘重軋不可撐兮忽乎遝沓似軍行渾渾沌沌淘淘泡泡拉拉跈跈靁磤云呴砰哊懣徒觀其淪濥之所齧淈飛澇之所激射魚不得遊鳥不得下漰濤灑雪萬里防夫然後淩波谷捎潏山偃轡丘弭節甘淵便旋豎亥之浦浰晏龍之川爾乃靈胥包戈水夷澄鏡風不颺五兩不競霾煙淸郭�虛四映碧山嶦防兮象海水浮碣石霞爛云綺苔錦雜駮勢嬛蟬以相襲兮壓層冥而送潮汐於是尾閭岐分汀淤傍處洊防濙浤瀖沮齲潭澹濥防峾�漵嶼斜菼薍之瀯渨兮綸組瑍而捲紛海蘿以被離兮石髮防撚而縈瀾何蓱實之遼廓兮偎磊砢焜曅乎窮埏菟奚江蘺葭水松云蔓陽厓風披陰叢彩理艷燦擢華敷茸若乃蠃蜯揚焆蜌蠯翕赩觜含光防蝓偃息紫魧曝沙以如渠泛防乘流而覆笠武羅屏首以蝹身帝江防足而斂翼奇蝄沈屍於曽潛伆吻以削侐海童捐袂於枉渚鮫人織杼乎泉室於是橫海之鱗偃云防薄天津翕鬐甲戱浟深叔鮪鱦鮀鱖鯞魵叢貫龍次璨錯璘防喁沬噴藻噓噏漣淪防鬛掉尾隨波泅沈或躍脊而濺珠或鰓而哈云畔漶漫於天光托亡是而爲鄰而其羽族則有鷦鵬鶢鶋鸂虞鷸防縿纚鷩翚綪煥曳飛延鳴浮天溢岸搏風揮霍防如裂漢轟剨成響恢詭殊觀若乃厓隩之隈窮怪異嘼貔防驢麢獵獵獙獙狪狪麙子力負麝父捷稱山投人以顧笑諸犍銜尾而遐徵迅蜼躡巧於逺枝狂豦摘石乎山陘爾乃背空桑維風帆擢飛雲涉廣淵跨渚毗弄少海汰波澄川後待天吳馮遲防躧譴喘沐揚靈渤澥閶闔輕舉��隆頽淩混縱枻趠溟絕碕防洄潢洋溋彌惘慌防豁略無端倪鴻鴈不及翔蜚黃不及駭翛眒電邁不崇朝而逝者億萬餘里於是防煙幘被羽裘觀乎猗天之闕踐乎相繇之區行乎泱漭之壄陟乎招搖之丘瀛海爲池碧津爲洲防橫澣之槮竟垂云之�裊欃槍之偉竿緡明月之鴻鉤靡雄虹之巨餌連六鼇於天陬窺景溫源嚙霞員嶠拂衣石林振彩雲峭優遊漫羨乘風獨往以臻夫蓬萊方丈瀛洲之奧焉爾其逺望離處崚嶒岌嵑紫淸近登山趾反在水底屾巖螺黛煒繪鬱鬱煙煙金闕璇室紫府洞門瓊畹不死之芝玿巖返魂之樹駢田羅列錯落乎其間若夫偓佺羽父之倫翳鳯凰驂麒麟戱奢比遊無垠乃邀余於泰皇之阪以觀乎窮奇之民略股兼離耳延雕題覽黑齒登巫咸歷無防飲帝臺之漿擥蚩尢之旗玩弄乎夏后啟之儛是𨿽山川隔限於絕域靡不玉帛朝宗於天府然後乃知主上威徳之所畱誠有得於滄溟之偉觀也

余未作此賦時夢至東海上逺望山出海隅相去百里或五六十里皆霄綺離駁金根云牙照燿上下海水振蕩若三韓朝鮮日本穿胸等國逺近環繞魚鳥云物不能盡述以故余作賦時卽以夢中所見聨絡篇什𨿽外加鏤刻然大約十得七八也豈余畱心此賦而有是夢耶抑亦形解神遊眞入斯境耶八月十七日作此賦至紫魧云云倦睡夢一人靑衣長身以刀剖余腹抽腸出尺五許然其半未盡尙連絡脊膂而所出腸彼以手握之盤結如盂瑩防肥肪中微有紅黃肋膜然其人稍挽之覺痛余以手摸腹曰汝手幹澁當渥之以水若油使滑澤可入腹而其人曰喏卽以水洗濯之置腹中遂醒夫是二夢前後𨿽不得其朕然亦大奇矣姑記之

嘉禾樓賦【有序】

嘉禾樓者明府銅梁張公之所作也樓在滑之西門上瓌僪巨麗爲邑偉觀落成時有獻嘉禾同莖而殊穎防數十伯本云是樓西畆所產異者夫符瑞應徳斯至故昔之治化隆者芝生庭木連理黃龍翔於沼鳯凰巢於閣麒麟遊於囿張公宰邑三稔政和民裕道路以歌樓成而嘉禾至亦何怪與三國時吳會稽嘉禾生攺年嘉禾夫是樓以嘉禾名蓋亦古人造物托始之義云爾乃援筆鏤思作嘉禾樓賦其辭曰

粵若稽古維明蜀有大人先生崛起命世撫厖鴻而淩厲兮紹曠迋之奇芬擥淸颷以逺遊兮嗞滄滸而搏昆侖借劍闕揖崆峒絕轘轅指燕京振羽天衢馳聲中夏儃旌濮陽遊刃白馬乃�廟略規九野履垝隍雷駁而風行緬天險之莫階兮悼西門之墜營觀櫓叨惏之涅圽兮萬夫仂關曽何足以當兵吾恐公輸之捷巧兮豈防帶之易勍於是羣僚闡議小史獻謀髦倪逯繠朂玆喣噱以相與成虖神明之樓據厚坤以特峙兮象雲气之搆天揉參旗以繚垣兮緡東壁而軼三淵埒帝神之奧區兮泡燏焲而璘防偈夫首帶幹將而趿四維兮闐�哱而俯防岏馮驛驛以魂魂其相奮被兮歘淩雰以駢田離樓岪郁紛沓遝兮豸夭蟜鳯而龍翩旁唐堀岉嶷防磼兮畔漶炤瀾奐而便蠉狀若碣石之嶈嶈兮又似虖巨鼇載員嶠回川於是屬輿乃齊夫墄兮而臼華榱帥爾層觀兮漓蝹防瀖濩皛赽星流以電烻兮觸嘼瑣而排金扉憺窱以陰處兮洞豂豁之離奇砰其靁殷兮飋淩兢而增颸魄脇防以暗兮防北南之軋坱徒之忞忞兮精憧憧而漾憑軨軒以流覽兮紛譎佹而殊狀爾乃萬楹攢淈磥砢連扔飛杗虹繞浮柱云徵芝栭磊穹櫨傺傂拉盭傴僂枝掌糾防窺天窓而結綺疏兮翠玉樹之千尋垂藻井之芙蕖兮涵緑房而曳漣淪鏤太華之嶽嶽兮巒郁防峆崉而嶙嶟流水滹防於其下兮汨防防乎龍鱗虎豹以陸梁兮熊羆舑舕而血齗螭龍躨跜於碞欒兮螣蛇蚪於柍桭爰有王喬飛舄赤松餌玉若士鳶肩羨門乘鹿據重桴以危處兮倚蜚栁而曼睩淩虛險以相徉兮若鬼神之髣髴錯粲珍怪品類奇英千變萬化窮極海宇隨色賦形爾乃表以通天之觀突以淩雲之臺建以靈防之皷杠以熊虎之旗賁育之倫仗鉞幪楯陳視乎左右騰躡乎上下者不可殫計蓋王公設險以守國足以藩主上於億兆載也於是天地煙煙熅熅紛紛渾渾儲精泄靈肆乎無垠戒羲和以警禦兮飭靑龍而走太陰澂夜气之灝灝兮焱朝霞之燉燉流靑雲之靄靄兮瀼玉露之沄沄焚輪轇轕於豕韋之壄兮沕泱滲纚於河之漘岠乎鮒鰅之畞離乎天臺之樊被沃衍之溝塍兮挺嘉禾之秀穰茂一莖而兩穂兮蔥蒨之奇芳苞金粟以岐翹兮勮偏反其光半散粼瀾蹶伆邈以長騖兮卻偃起而回翔婉若神女之照灼兮施艷彩之章又如緑雪之靡漫兮薄翠岫裊陂防若乃霖雨新霽原阪始漑承以朱明滋以沆瀣瑯玕靑熒翡翠翳樻翚雉朝鴝以往來兮摛錦翼之陪鰓蛗螽負蠜詵詵殷殷其振羽兮歰冷響而煩哀田畯皷儛於桑中兮遊女采蘩忽乎鳥舉而云回穌墳薄之累邐兮粲囷防之防嵬曽城瑤柯何慌惚兮杳玉榮之莫見碧珠貝葉不足與炊兮瑚仳離吾又奚取之而爲防歸禾詠赤舄之姬公兮濟陽開禎非夫萬乘孰應期而紹漢夐千祀之誇美兮緣玆樓使再臶繄君子之孔良兮輔陰陽而摫判巨靈紛總總以僔僔其來翔兮相栁倔贔屭而承闉挾斯之麗譙兮摱白雀而釗羽林揆夏后山川之崄兮崪二崤隘孟門二崤徒西阻於鶉首兮孟門曽不得扞乎靈津曷若神宇之掲崿兮拱魏闕而嶙峋爾乃嫳天槍殪旄頭挫蜚防折蚩尢廟貌之所歆動威稜之所昭畱東漸滄海西被太蒙南麗丹穴北馺空峒披髮左衽之民�白雉縻騶虞羂卭卭絝駏驉縣車裹馬出於遼逖之域享獻乎明光之廬天子乃乘鸞路驂云螭綴明月橋虹霓柴園丘燎泰虛招帝閽兮天門開跨不周兮騎轟雷風防防兮神靈致禦馪芬兮酳觶福穰穰兮橫岱巁天人歡兮眾聲嘅祥風吹兮云霮防垂鴻聲兮彌萬世

云濱賦【並序】

鬻熊之墟云濱父居焉棲身嚴戶放志滄浪超曠之度方之瞿硎子眞之流莫能尙已近時諸大夫各有篇什僕辱在艸莽承風操翰聊爲古賦以紹公孫嘉遁之制云

楚山碧巖倚嵰崄兮象圓海浮蜃闕朝暾夕瀣兮滋翠蝀蚒窮石北坱澒洞兮邈不可越嶙峣嶆翁危蔽日而幹霄降逮山岅磟硣鹿角傾碕贛浦縯撚於其垠兮彭蠡東注而云佻防鱗長逝瀴涬渺曼淠泙防濊防吐吸逾岸互防斜沙潬之澨徑莎灉之隩如此者防伯千處焉爾乃翠幄搆蘿壁風褰芝宦椒塗錯落煙雲碧津離樹靑輝玉葉丹蕋承霞素房垂月�隳輪碅隨風歙鬛九臯之曲虞蓼都良芳若蔓荊蘼蕪不艸薈蔚羅生苔錢離駮綴若華星郁茀苾烈隰滿平外則岥沱漫羨蓤蒲續斷蒼翠浥云杳無圻畔至若白沙如龍碧磯如馬黠屈蜿蜒在波之下水鳥鴐鵞防鸏防防搏流飛灑弄景涔陽延鳴鉅野蓋將指瀚海以爲池望廣原而解羽也殆夫暮秋泬寥霜泂溪淸槎江晚兮云葉淨螺湖夜兮月華明坐磐石調紫笙吸鳯曲舞潛鯨猿啼北華鶴唳西平鳬客流思鮫人吞聲少焉蕭瑟風駛水湧灂磅濩泋轔觸萬籟俱動仿佯慌壑令人心恐是誠龍盤於陬蟬蛻乎煙隴爰有東郭谿壑之倫貌沛天虛靈含素眞扶笻被羽嬉遊綘津垂竿魴鱮加弋鴻鴈鼈瀹胂臑鷤胾膳斟雉芳羮雕胡碧粲蔗漿縹淸玉醴紺淡集防於昭霞之宮披酣於苑風之圃浩唱乎猗天之臺張樂於洞庭之滸乃左覽淸極右睨範林泐石封翕葉藏珍超然神往永此抽簮將遺珠於丹水遂埋劍於昆侖豈徒逐二女於湘浦抑將窺禹化乎海濱於是江妃感焉見於碧渚淩波嫣笑逍遙容與非煙非霞若雲若雨奇色麗質瑰偉曠世順微風以翺翔向江臯而解佩爲之謠曰白玉鏤盌瓊爲漿飲啄沅水雙鴛鴦夷賡歌曰蓬萊欲渡海水深麻姑千載絕華音云濱父報歌曰協僊靈兮遊汗漫日將杪兮倚增嘆駕予舸兮淩赤岸胥鳯徳兮垂素翰

遂虛賦

姜次渠鄴之良郡貳爲要路所忌徴入部士民傷之因有斯賦詞曰

丙辰暮春壯遊鄴都超反隩履平蕪羊腸走險鹿角通衢蕩陰開其南邯鄲掎其北左引衡漳之浦右據太行之塞誠京邑之藩屏霸王之區域於是鴻風昌慶雲蔚大人起神龍防決閶闔兮敍長云彌四海兮歷河濆翺韓陵兮俯洹野戢亶甲兮紹前芬若乃承流三輔翊戴王室目牛無全害馬迸迹春秋郊行生物蕃息士女謳歌鳥嘼翔舞式乎四國爾其優遊暇豫退食在公瓦雀行案山鳥下防靑苔繞戶緑樹垂榮窺明月兮虛堂仰浮雲兮太空佐臥治於淮陽資芳猷乎廣平誠希世之哲匠乃邁古之化工爾乃梁父郁興三塗並起靜無寧波動卽覆軌蒼蠅鳴白黑混市虎張眞僞巾徵車之闐闐兮去東陽之舊疆歷鸕鷀之荒陂兮趠爛石之峗岡虎澗罷嘯龍山蔑光瑤艸就歇玉畹橫傷風淒其而啟塗云蓊郁而飄揚猿緑犺睢洟靸踏排林蹶石羣呼狂驤於是賓北門張祖宴諸侯來方嶽餞徵馬鳴云旗亂笳皷競起金石交作絲簧疊奏絪緼憭悷圉軋防濩發言爲酸振衣爲喟左右淚落莫敢仰視豺狼嘷兮路垂鴟梟鳴兮林間欲往從兮不可將獨處兮懷愆爾乃君門萬里一視無際天閽攫人闐惡贔屭虎豹環繞明月嶼兮瑚洲防朝霞兮不可見窮四海兮焉求翼神龍兮來過鳴鳯凰兮庭柯桂樹兮又何爲兮淹畱聊出隠兮與堯舜而賡歌

龍池賦【並序】

魏郡少方伯太原王公雅好龍池竊考括地誌圖稱龍池山四方隆表漥中多水有龍出入食五花樹公以此自況其徳獨尙良可知己然負玿琰之器者必厲遏云之響柟叨居南鄙濡公徳化苟非闡之以辭後將何玩焉於是聊著斯賦以暢公美其辭曰

黃帝莽漠之野龍池之山彌襟帶而杳盭兮左禺右昆侖北繞三桑赤澤南馳九疑緡源�紛未歇防渟沸灪津在焉若夫論其爲狀也究其幻怪也爾其區域也則雄嶽磅礡方七百里嶒崉嶂岮防岋翹踛蔽�連峯負闕韜日隠輝藏精畜泄熠虹飲云木嘯月鬼神慌惚若存若沒乃有碧樹抽煙錦艸結綬五花爛熳九芝並秀瀑灥以放乎川藪鳯鳥之所嘯歌神嘼之所遊遨於玆托處者什殊八九焉於是泰洪擘其厓康回絕其紘天吳貢其波江胥湧其靈神濤淧浡翠浪連濴疊如紋羅澹若空靑防浟湙淵防澂挾輕颸以長逝折碧而返觸矯駭天之羣龍翛決云之雙鵠少焉安翔寂寥徐回如解軍裝淧淧渒渒防灩乎碄防若乃水�披紛於陰漄石發捎鬖於陽渚緑蘋承流以委猗紫蔆隨月而容與莫不呈華露色或浮或沈髣髴江浦至有紫蚶珠蚌頳蟞文魮鱑鱨魦鯉噞喁水湄優遊澄深儵往忽來逮夫朱羲旣明精淫上漢防爲朝霞靡離爛煥圖靈學僊翔麟狀鴈變化嶇﨑測之無畔故其神映逺田潤木之東葉影扶桑之西枝飲誇父於後澨浴昆吾於前涯嗟太液兮黃鴿防驚華林兮連蕋稀愁積艸兮瑚晚弔疏圃兮明月低爾其層渾之淵洞溟之府有蜿若龍栩栩俁俁赤帶翠鱗鏤髯丰輔摛藻繪文章采瓓絢雕琢璘防舄亦外朗靑熒內分蟺蝹輝瓊連蜎蚪蟉不可盡論若夫騰池表溘淸埃馮太虛驅轟靁霖四墅徧九垓貫影河津掣電海嶠煙熅灼爍沌混卻照逺而視之似神女遊朝陽迫而察之如若華流景光蔚兮銜燭耀鐘山之野隳兮啡漦湧夏后之堂於是丰隆警轡虹蜺衛趨飛防淸驆列缺塗雨師舉水族戾神蜦掛虎蛟嘅王珧沈鉤虵械雷兕殞蠱雕鎩授軒轅之符搆女媧之精效有虞之璽負神禹之豈徒躍劍於延平委杖乎葛陂𨿽飛聲於僊館終見誚於龍池也乃感穆天子之事起而賦樂池之歌歌曰軼八駿兮黃竹西奏廣樂兮臨池水粼粼兮失龍螭誠荒淫兮何所爲又續而爲飛龍之謠謠曰濯滄海兮欻翠翰錯金碧兮赩紅蘭遊淥池兮戱層巖乘九五之嘉運吐赤文於瑤壇佐哲防以典樂爲聖後之納言君寧批徑尺之逆鱗願燦耀於瓊編

夢洲賦

趙王遣使幣聘盧柟往就見之王命坐諸客上曰蕞爾小國屈先生以言竊聞先生遊遨大薦紳之士往往搆先生賦有之乎對曰然有之王曰奚賦耶柟曰鄙人朴質蒙侍君子於羅太公爲云濱賦王別駕龍池賦董封君邃養賦李郡伯滄溟賦張戶部防山賦陸大人作夢洲賦旣成大夫亟有所稱賞而王未見焉王曰可得聞乎曰嵗重光赤奮若之夕中州大夫睎嵩髙俯河陰坐述之堂感牛女之故精神慌惚如將飄舉靑揚微婉黃气四湊乍若有喜不可究攄少焉就寢夢見二客造焉褒衣偉冠粲目貝齒進退尺度貌甚閒雅翦刈籍艸坐棗樹下擢素手弄瑤芳饒碧飲寒漿極妙思樂無方爾乃乘鳴鶴之舟遊赤岸之浦超淩虛之樓憩飛雲之櫓髣髴杳瞑若出神怪修容長髯見一道士延予升堂體貌備至言笑甚驩殆昧平生詢之氏姓疆曰伯靈捨舟而途槪三伯步石壁巨閽輝搖光爥扁稱瀛洲寔多僊駕爾其爲勢也擬其爲大也磅磄轇轕磓千仞峛防脇施邐倚緼隆丰柴防虧負逺而視之渾渾焉胚胚焉氳氳焉巖巖焉崇嶽嶽焉煙熅蒙澒浮乎漢表迫而察之防離纚反在水底蓬萊峙其左方丈其右員嶠陁乎水涯方壺覂而不收其陽則朱羲淸華盛夏凱焉其陰則靈溫風隆冬燠焉是以山峪魑魍之所水府龍之磧夏后方貢之未專大章神度之尙洙爰有瓊璑赤瑕藍田江珠琪珣瑯玕之寶祿碧璀瑍防乎濤艸則石蘭木芝荃茝江蘺蒲荇菱藻虉綬緑莎木則木若華榙櫖豫樟枌梓柙靑椶櫚沙棠扶疎櫹槮被乎西東於是珍異之禽神怪之嘼則有鳯凰鸑鷟鷦明鷫鷞鴰筩鵕防飛鳴翺翔戶豹咆黃能騖羣蜼玃顧其水濱則有防獺水豹蛟蛇石鯿黿鼉蜆蠯防防鯖鰱莫不噞喁淫溶咂菱藕閎汜幼靡或左或右於是徑掛之巖涉通靈之滸跨文石之橋謁玉虛之府長髯舉方師會命童子設饌具乃有苦醢之羮勺藥之醬滌菽肥腯九醖郁鬯炮鼈寒蠵爚雞酸山麕豼豹之胎水蟄鱅鱸之腴腥菜錯異丰融苾蠁千態萬殊凡所以滋神魄養血防者充乎四隅乃使師涓鄒子之徒截孤竹制鳯尾控素頸流纎指吸朱唇離皓齒玉叫發龍吟起激淸商靡流徴泣婦慕放子開九陰除積匯大音未希列弦奮蝟拍逸響小大互比武毅揚北音滯蜚防馳泰一嘅聲盤姍以隠約埶迅突而爭鎩嘆壯士之不返信猛厲之可喝招屈原於江潭起隋武於湮隧𨿽忼慨而莫覿其人徒心神爲之搖斾忽東方之旣白覺精魄之未沬一嘆而寤筆之載記趙王曰善賜之絹百疋玉二防文馬一乘盧柟攜之歸衛上

九騷【並序】

九騷者濬人盧柟之所作也柟被誣抵法逮系詔獄十年餘上官考驗率避嫌弗肯原庚戌平湖陸公宰邑治政防明爲法不苛察其寃平反之今年秋以不事權乃遷南京祠部主事柟痛失所天不勝其悲哭別離之思於是作九騷以攄其志云

嗟夫山川之郁塊也秀兮掲日月而載光矯節兮若出浮雲淩厲橫處兮超未央發軔兮聊將與行決轡兮徑度乎紫宮防翝容與兮圜視之無垠踜攘袂兮抉蔑而輔新釀化兮士女要藐而流誦聲欻逝兮物愛之不可懲惘愴兮而私自淪雉漸漸以飛雊兮蟬嚖嚖而搖鳴鷰翩翩以窺巢兮蟋蟀哀響於戶庭悼犬馬之餘齒兮荷君子之明馨仰防涘之無報兮徒嘔裂乎血衷獨竭思而忘寢兮若羈旅之無雔鄰望南云以慨嘆兮心搖搖於斾旌

右一

痛世之崄以詭襲兮偭徽纆而枉度謂騕褭之奇驟兮鞿羈之使遵此陿路夫騕褭諒不有於羊腸兮靸驫飂以夐騖嘅造父之不若是兮或今之人善禦黃鵠一息千里兮夫豈爭食於鷁鷺聊濯羽於枉渚兮終防防以逺去顧豢龍之防巧兮視神物如犬羊儵奮雷失所處兮悵孑立而催躟苟大人非可乘兮胡爲是之淟涊臨池水以凝睞兮又何防此軒冕吾奉堯舜以爲君兮忽不知其嵼表獨行之耿介兮歷九折而不返伊防負防以康後兮寧戚飯牛而商歌儻斯民之翼兮聊折節以委蛇騕褭逝兮闉黃鵠翔兮紫氛觀者浩嘆兮如煙局馬睠顧兮河瀕夫神龍蚪以行天兮非�防之匹倫固將視之澤此後土兮終迅往符吾所云思江海以爲竭兮涕淋浪而橫集願附君之車塵兮身窘束其未得俟結艸以抒忠兮何枯骴之足惜恐年嵗之超防兮旅糞壤而無益

右二

吳艎發汱兮櫂翠翰秋風嫋嫋兮吹河幹鴻鴈嘹唳兮絕羣難徘徊翔視兮血汍瀾涉蘅臯兮辭逺客防煢煢兮將焉薄捐佩兮洹滸結長想兮江之嶼願畱斯須兮恵我語君不顧我兮苦復苦旞羽逝兮沒長云望不見兮涕橫紛攬浮颷兮不可襲立沆漭兮長太息超旣邈兮中莫侐精淫淫兮增慌惑落日恐兮絕響歸來兮申且昧之未極

右三

竊獨感此鳯凰苞彩之九章兮揭重冥而離翍覽冀州之有無兮舞徳輝而下之顧斥鷃之盱笑兮彼亦奚知夫鳯凰之所訾將無量於蔽詬兮猋振羽而髙翔心隠憐之惋兮固無俟於君子之見明特滑郁而緘處兮中�惘而無傍余陟岵以望君兮君之行已云邁眺白雲之髣髴兮儵幻擾於江介山防岏以橫厲兮水渁渺而縈帶羌神而形畱兮極勞心於天外諒覆盆之曠蕩兮系日月之大明垂照之無已兮永篤恩於夏虫

右四

辟白門以周覽兮邈秋气之汪洋悲梧楸之委約兮葉菸邑而有霜撤朱夏之恢蕩兮然怊悵而不平六龍杳不可頓兮王喬逺又奚足與存日防以下舂兮月載魄而上營嵗崢嵤以不處兮老冉冉而相循奉不肖之賤軀兮歷四十而有七恥功名之不建兮防墮身於鬼魊枉浮生於斯世兮終佯狂以自適繹大命之所由兮托深衷於罔極擥淸以寄悃兮飛防誑而莫將因贈言於黃鵠兮喟余又不能髙翔羌媒絕而路逺兮志緸郁而弗彰立蒼莽以竚望兮徒結想於微茫願假迹於楓葉兮流洞庭之煙渚常宛轉於舟檝兮得見君之容與蹇儃佪而弗進兮悵疚心而齟齬

右五

繄余幼感嘅而好嘆兮矧仳離之多故歀賓從之動容兮懷徵人之往路日淹暮兮風颼飅吾登長隒以騁望兮君始沛乎方舟貽貝璐兮捐明月吾與君期遊兮江之汐思溟涬兮旅璘珺吾欲自遂而趫往兮徑絕欲寃頸而愁處兮無鄰然中道而瞀瞶兮忽不知其所從羌疾心而反視兮歷肝腋而抽誦顧愚欵之難變兮信常揣乎丰顒竊仰北郭騷之抗行兮盡一飯之奇報媿駑蹇之弗違兮恐斯名之未紹夫梁父之非所乘兮東海余莫能蹈馮郁邑其害己兮乃抇衷而自劭食艸菹以爲飽兮禦毛褐以爲溫朝臨靧於淸流兮夜托宿於孟門遵市南之先軌兮揖伯夷之淸芬將要之以沒齒兮奉君子之玉音愁亹亹而無端兮思嬋媛而不解防髣髴於江漢兮願朝宗而赴海

右六

慨美一人兮跾逺遊翺翔淩厲兮臨河洲回橈防睞兮心夷猶鞅罡無聊兮若失好仇沙棠舟兮靑雲幔朝黎陽兮暮淮漢決層冥兮送蜚鴈蹇誰慕兮淚如霰彉余眥兮山之左雲英英兮而來下了千眠兮塞原野挑飄防兮君奚舎采芳杜兮防石林霜兮雪紛紛惋憯憛兮倚莫贈君懷我兮思不任滄波之臣兮煙檝滕魚龍兮食海月我思君兮阻天闕虎豹咬兮熊羆咆鶬鵩鵵兮夜怒號風颵颵兮山木寒思公子兮增離嘆

右七

偉終南之松檜兮挺直幹乎千尋托奇根於嶽兮掩枝葉於津蕙華之競敷兮望風雨而先零君獨服此勁質兮諒非眾芳之所羣薦喏於榘彠兮願當君之夏屋顧枘鑿之橫施兮乃終罹此怨讟心閔閔之隠軫兮哀斯世之蹇齪指南土以翩翻兮汨滋邁乎芳躅托鳯鳥之先容兮借鷦明爲後乘謁重華之離宮兮奏雲門舞六防鄭聲曼靡離逺去兮麤穢除而虛淸懕衷儀以沕宓兮防龍軒翥而並迎夫賢臣作忠固無逺近兮量自信其所長堅白支離吾弗與辯兮𨿽頷顑其何傷竊余離慜以永思兮俟一見之何時痛江河之愈下兮恐靑雲之後期登宛丘以望君兮君之門萬里沂江潭以直上兮謇余又畏乎龍鯉仰浮雲之互逾兮杳鴻鴈之難攀心低佪以怛兮積遙夜而永嘆

右八

皇天之不逞於一物兮禠余魄使有行乘崄以集憩兮被倨傲之頑名苟視履之無度兮身焉取此純纆惟神理之降罰兮假豎奴兮用殛銜惌郁於夏臺兮欲一鳴之匪得惜旣往之莫咎兮愳將來吾不可測迍馮馮而無終兮怊而罔極竚慌沕以孔防兮精煙煙而逺襲揆堯禹以爲像兮揖仲熊與爲伍余孜孜日夜以呻誦兮尙欲奮聲於天下然傍偟而絕術兮眾噂而予嵗困惇之罹网兮至今十四年而始原微大人之鯁介兮余又焉能使常存犬馬之無恙兮歡旣至而霑巾慟唴哴之曷已兮信感泣乎路人昔越石之當乖兮晏子聞而解之苟鮑叔之少忍兮仲孰與乎宥之感國士之奇遇兮彌千載而仰之思郁悠之尠暢兮判淹離而晟之送佳人之娗娗兮擁千騎之嘽嘽載云旗之��兮疊鉦皷之左靑龍之蜿蜿兮右白虎之奰奰屬雷師之轟轟兮禦丰霳之翽翽飭帝江使混混兮戒陽侯之貅貅叱黿鼉以爲梁兮靜蛟涎之泅泅二女翲翲而來翼兮馮夷偠防於滄洲令江水無波兮檄九河使安流長浮之防澹兮還期君之舊鄕嘆處者之莫從兮徒憊心之遑遑夐不忘玆厚徳兮將坐見於羮墻忽乎君之髙蹈兮顯光烈於虞唐

右九

蠛蠓集卷三

欽定四庫全書

蠛蠓集卷四

眀盧柟撰

四言古詩

懲咎詩並啟一首上大名張太守鄮西吳吏部少槐李翰林東崗

柟頓首啟拘幽五載二靈未塟兩稚繼死宗祧有絕食之憂日夜悲號煩懣湮郁播爲不仁啟偏枯之漸蓋志塞則神瞀气祕則形緩可以宣龢神气滌蕩邪穢遭遁世而無悶者取要虖音聲焉是故言之不足則發之以詠嘆詠嘆之不足則殫之以詩賦然楚恭寤言隆以美諡子服補過隮爲上大夫古之君子過如日月之食更也人皆仰之詩賦之作宜莫近於自訟也己向昔柟引見禦史臺時諸公神眀察柟寃誣力挽之不出夫並物茂育者天地之化也燭微垂光者日月之明也矜愚兼養者慈父之仁也潤物無迹者元老之器也聖澤汪濊時雨灌沃枯槁之民蒙被滋潤勵結艸之思懷刻骨之銘晝夜寢食一夕匪懈第以天网難於頓解人心可以道固沈緬垢顏追思罪戾蹺足崄巇遊志坦夷文之禮樂以從事虖春秋大攺過之義望風承顏馳精羽麾傾聽鐘皷刀鋸之警歘若遺失作懲咎詩一首走獻下裏滛哇無足采擇秪攄下情云爾柟不勝悚懼頓首頓首其詩曰

於皇眀祖歷數在躬龍翔淮甸鳯時金陵哲後繼啟寔爲太宗滌宇沙漢定鼎北平鳥肇迹篤生我皇文思欽明武烈威揚九壌流化八葉載光越商軼周方軌於唐赫赫眀聖鑑臨下土閱玆藩魏在漳之滸政狎民逸不克時敍咨汝宰臣孰寧予處天官曰張公臣鄰懿思淵塞邁徳種勲三揖緇衣五馬白唇錫汝淮陽以優王賔曰若李公維帝喉舌逆鱗補衮持稷紏契執憲匪回萬夫之特投章出郊藩此南國曰維吳公環拱紫微縣衡泰垣曳履龍墀三臺中拆駭栗天維懷玦之屏絕景超輝象服有韡式防嘉防劍履云行徽章霧麗丹霞扶軒流飈承佩相協天人調和鼎鼐振舉頽綱綜釐羣紀肅肅公徒峩峩俊士有懷克綏無頗不圮神人胥悅黃耉稱美繄余小子髫齔載年圜彼橋門執經陳防虡磬玉鬯琴瑟洞弦官師儆惎我弼我愆嗟余小子般樂肆射禽色交荒曽匪日夜日居月諸忽焉代謝長老有言固而弗化履霜堅冰積雪維霰福始禍基致毀匪嫚臧獲跋扈竪牛之漸駕言鉏挺搆玆奇怨誰其爲梗職此厲階行人牽牛邑人之菑匪曰狡狂孰爲斯媒沈思窳圉遐不愴懷蹇蹇王臣侯來於京云馳四表靁動八紘霜飛天鉞秋冠烈纓如追放豚寘余典刑羣公窮燭察我寃隱灑以甘露潤此槁軫爍燹燎原撲滅可近三宥弗張六極疊犴狴勿密纒牽永殛臥無曲肱行有顚踣日星安施違此昏墨維紲之儽與余偃息大夜何長佇視虛照魑魅僛偲旣嚬亦笑招之不來迆入廟非予作孽斯焉取造瞻彼衛澳有蘋有蘩祁祁士女大佩瓊璠以嬉以遊俯仰如神豈不爾懷畏此棘垣麋鹿榛榛虎豹伾伾號走曠野囓肉茹爢夫我無食不如爾怡欲往同羣騶虞在逵伊禽之介黃鵠其羽千里一息不遑寧處蕩蕩霄儔克與伍有泚厚顏莫不能舉嗈嗈鴻鴈唼喋江湘弋人何簒實汝瑤觴汝之匪覯亦自云亡罪豈碆盧俾我悲傷何我人斯不如獄艸晨光朝晞零露夜灝艸之油油孤秀斯寶嗟予小子胡不自好嚴父辭堂慈母去闈二靈並暴風雨中摧圜幽五稔誰掩葛藟心膂慘傷髮膚當乖兩稚失怙咨命不永厥緒斬防誰繼余統馬牛風埏牧竪登隴萬嵗千秋涕下如綆妻孥牽裙將柰若何我有嚴刑遑卹其它生當來歸死當長嗟玆其餘辜怨豈在遐諤諤三公奕世防龍投分紹運駢翊帝力侔造化志與神通何惜覆盆照此微躬蠢爾黠虜窺我華闕願投有畀親冒矢石搴旗瀚海奮劍沙磧靁轂鴈門電掃張掖捐軀國難解頥龍鱗血化爲碧膏塗鉄斤薄劣旣弛少謝陶鈞死𨿽一轍肝膽殊分天未悔禍憂心煩勞懷賢如渴徳音式昭夢寐赤舄仰止嵩髙王澤弗竭鑑我時髦

雜興五首

輕車載脂良馬且閒於盤於遊遊覽山川緑蘿髙林鳥鳴闗闗神逸志悅踞石飲泉劃然長嘯鳴谷振煙靑雲何意翺翔我前欲擥以登倐然上天整巾頓纓薄暮言還

巍巍蒼山湯湯洪河鳥集於林魚遊於波飛潛攸揚物謂爾何遵彼修陵顧景髙歌手弄暘熈神渝天和日月迅邁胡爲蹉跎

采采石華薄言江沚婉美者誰中洲之士目余有成惠若桃李遺我九垓倐忽千里澹然遐思俱玆流駛揭旌蘅阪弭蓋昆丘礪齒石林洗耳滄洲仰矚歸云俯鑑川流從彼物化操我虛舟心大壑超然神遊是謂維何列子好仇

月生蘭圃云流華軒微風扇閨曲池有瀾防酒旣淸嘉殽且贍爰禦琴瑟一皷再彈申此徽音懷我所歡永言莫晤云何吁嘆

五言古詩

敍隱五首

仙槎隔溟渤天漢嗟無梁桂樹含丹葩瑤艸限年芳我生無羽翰翻飛不能翔攬衣步宵月撫劍臨秋霜欲問嚴君平此事何渺茫

伯陽柱下史曼倩金馬門大隱在朝市何勞避世喧和璧與隋珠慢藏盜斯存投售一失所按劍足已捐徒爲惻丹心悲來胡能言

鳯鳴千仞崗苞緑麗天云髙士有奇姿光華揚紫氛蘭蕙樹百畹瑯玕植千尋托迹在巖阿悲嘯有餘音歌終忽不見杖防爲鄧林

逸翮奮霄漢髙步躡天闗褰衣在椒塗長風吹海瀾瓊樹系遊鑣瑤華代朝飡恣情戱靈景靜嘯諧鳴鸞浮世信淆濁焉能濡余翰

幽人何髣髴乘化遊丹谿云裾佩瓊璠焱轂駟蒼螭揉弄緑蘿煙蹀跇紫霞輝薄言佇山椒璨齒修羽儀髙舉謝塵寰長揖答夷齊

雜詩七首

回陰翳朝日薄寒履微霜緑池潛防鱗飛鳥歸林翔北風吹蕙帷馨香發我堂攬衣下堦除屣履獨徬徨豈無芳艸思欲寄愁春陽憂來人莫知悲憤結腸山韞玉含輝川沈珠媚光所願崇明徳別離何足傷

皎皎明月光照見東大樓天風吹綺疏櫺軒一何幽上有憂思婦頺顏懷良儔中夜郁長嘆悲嘯含淸秋借問怨阿誰不語彈箜篌淸商激中曲音響何淒湫大弦回陽春小弦咽泉流精誠逾金石烈思揚淸謳蟋蟀鳴金閨霜霰披梧楸日月迅推轂鉛華安久畱願爲梁問塵隨風入君幬

丘中有隱士枯槁不可識渴飲潁川流饑餐首陽栢薜荔爲衣裳蘭湯沐芳幘鹿麋戱左右猨狖相牽媟朝引洪崖公暮延浮丘伯揚袂渉中洲落英蕩桂檝我願從之遊飄忽無迹佇望立澧浦飈風起我側攬轡回故鄕白日忽西匿感彼空冥鴻翻飛振六翮

谿谷饒冰霜幽澤多芳艸朝煙滋緑輝夕露發靑藻芬香披原塗弱葉亦俊好佳人殊未來繁華易枯槁悲哉君子心綿綿在逺道嵗寒見松柏可以諭終老

髙樓有佳婦窈窕靑雲端左防緑桂枝右紉芳澤蘭臨流戱珠浦拾翠遊芝田蛾眉眾所妬時俗尙無鹽捐棄蓬蒿中誰來希令顏徘徊嵗雲暮拂衣聊長嘆

驅車泰山阿梁父何崔嵬狹路阻且難車輪不能回磊落百丈巖空冥千仞谿悲風從中來樹木郁森奇鴟鴞號我前熊羆防路垂四顧絕人煙零露霑裳衣逺行多轗軻傷哉心獨違回思駕方舟川廣防檣危徘徊在中途執靷思沈迷僕夫疲以痡我馬復虺隤日暮隴阪長行行將安歸始知阮步兵痛哭各有爲

徵夫嚴夙駕負羽卽長衢天山白霧滿瀚海愁雲紆日暮向何處彊藩爲我虞前年雲中擾主帥涕漣洏敵騎從北來鳴笳間旍旂今年遼陽騖幹城失邊隅桀驁我皇使髠奴緤長組險阻掣重闗气蓋連東夷欲揮天馬撾指顧定邊陲惜無晨風翼阻此風雲期奮身臨飛觀遐覘還四區長城袤萬里上與浮敲齊耳虛聽刁鬥目竭回旌旗安得楚雄劍揚鍔震天威塞門背捲甲沙郡面渠魁緝安兩鄙民扶持四海危掃淸黃池塵放馬華山歸防元在溝壑馬革裹屍回

贈盧潭城二首

六龍推飈輪四運無停軌日暮薄虞淵月朓升玉壘飛螢流雕甍微禽變海寒露被陵苕繁霜瘁江缺隙馳白駒人命易頺攺赤松旣渺茫安期亦誕晦苟非靑雲身焉能施後代鳯嗚振綺輝龍飛薄霧靄步趾須芳林揚聲欲珍彩豈維工雕虫立心貴鼎鼐君懷璠璵姿輝光茂眞宰朂哉勤令圖云衢防相待

涼風越秋海吹我東階樹柔條歇芳輝密葉垂丰露玉殿鑑凝霜金閨疊紈素念子居無衣薄寒隱天霧芰荷淩晨宵雨雪恨遲暮嚴黍沐晚澤靑松挺陰沍尙父釣河濵寗戚飯牛寤天造時康屯雄發霈霖雨貞觀詩書塲毋爲悲世迕我希吳延陵寶劍非所顧惇義篤情親千里共奇步

奉和王大伾侍禦賦雞冠花有命輒和一首

東方有神鳥髙棲紫霞山赤云生羽儀列缺飛雙翰據身蟠桃枝長鳴開天闗靑都閃玉樞白日照幽帝怒振威譴摧落頭上冠墮地余仙姿化爲百花觀繁曲何逶迆茂彩亦蟺蜒峭葉滋碧輝墨粟含珠丹軒發若揚音蹷撲迅衝欄窈窕信幽遐翩翻誠足讙歳暮歷凜秋霜華浣其顏愧與卉艸伍豈惟松柏堅金穀乞嘉靈梅庭薦髙賢左右娛樂意圖書生淸姸無爲長毛質飛去終難攀

贈道士

云靜玉虛敞霞明金闕深郁羅棲祥煙中有長生人饑餐瓊玉英渇飲華池津不笑亦不言綽約含天眞爲問此阿誰渾沌卽與鄰元始覿幽光鴻蒙揖淸氛暝坐合運防揚眉倐千春寄言下世士尋玆入無垠

太子洗馬童公內方扈蹕謁陵有命輒作

春日曜陽景榮華何鬱鬱崢嶸繁卉菲葳蕤紫薇簇禁光信淸遐蘭寮親直宿我君感雨露禋薦信非凟龍章翔玉璽鳯儀戒黃屋流云滿靈旂焱風夾飛轂鳴鑾發春渚回旌陟山麓白日麗蘭臯晨光淸隩極目眺神京祥煙紛四矗皇心亦陽澤七陵發秀毓人神愜歡情海嶽拱淸穆聖孝重光薫蒸浹九服豈云藐姑射盤遊餌羞恧微臣諒薄劣揄揚慙尺牘願陳駑馬姿淸飈侍坤軸

孟龍川許送蕓香不至走索兼以詩寄

管鮑古名士聲譽何輝爚夙期貴相親感激良有托我亦慷慨人卜居恥離索岹峣望龍川颯沓煙霧廓之子住翠微影響見汋約作賦淩淸霄愛飲臨大壑翕張龍鳯姿偃仰猿猱矍東園吟嘯臺幌如靑天落憑覽望八極寰宇眞空擴仰飱眀玉霞俯拾金光藥調嘯宛孫登淸風振山閣攬懷腐艸質潛身在菉藿深夜撫長劍江海環其鍔安得說楚王一揮萬人爍功成長揖去與君尋溟漠暝坐焚蕓香髙名辭衛霍回看九闗門湫隘如大槖朂哉重然喏毋與世相攫

王大伾艸堂五首【幷序】

嘉靖己亥歳王大伾侍禦築城南艸堂成朱明旣麗時雨方歇兩山擁翠雙岸回繞髙臺騰吹以承云木客唱舞而赴節賔客撙坐羅衣從列非有琦瓌之詞曷申厥美因著詩五首

三五已淪替覇王气不全末流信頺奔至道中復難賢哲參時中奮志摩羽翰棲身柱下史托興擬周道違身卽殉棄世復來旋

來旋自廣庭希世濯塵纓艸合太始茗飲通神靈物化在握紀周章遊無窮漢儀委蒭艸魏闕寄鴻心閒理自得志澹物俱輕

物輕亦徜徉塵廓非我鄕誅茅逺城市結廬近山陽前沼含云澤後臺淩寄蒼萋萋磵谿艸春秋生輝光日暮防佳賔嘉樂陳中堂

中堂嘉樂陳紛華羅錦茵巴僮激淸徵越女流商音一奏驚回飈再奏生陽春中人莫云悟歌者徒勞心所以重考槃永懷嘉樹林

嘉樹淸且圓防彼城南田層枝棲孤鳯奕葉鳴寒蟬幽人懷澹泊日夕獨磐桓桃李𨿽容艶早落春風前何如主人樹茂育長千年

系獄敬呈王大伾侍禦李復齋工部丈六十韻

乾坤日慘淡蚩尢薄雲際哲後振淮海應期拯頺世金陵王气鐘石頭云影麗風牧效威靈防龍掃氛翳奕葉三百年皇風紹帝系天子坐眀堂南面稱王制冕旒垂天光玉劍通霄霽太微廓纎塵萬里見毛毳元黙籍儒術恢宏資聖叡宣室訪鬼神茂陵求俊藝大岯起伏龍南溟恣渀防行空作霖雨少答聖明惠晨趨紫微垣暮拽靑雲履抗劾無中閹紏彈懾戚第上方斬馬劍入目決雙眥淸戎大梁郊按轡於越汭聳身一鷙鳥霄漢獨淩厲回登黃鶴樓笑謁蒼梧帝赫赫江湖間髙風捷虹霓東家李北海倜儻執英袂仙宦浮江湘芳聲播燕薊詔爲滄水使寛此漕防計疏鑿九河空導流百川細三吳十萬艘朝宗轉迢逓雍絳各一時泛舟同康濟至尊假顏色徴入承明砌禦屏疏姓名金馬晚畱憇紫宸揚淸氛飄防偕蘭蕙讒疑動明主懷玦各長逝悵念平子詩頻流賈生涕懷沙一傷心采蕨聊卒嵗僕本澹蕩人林壑憐松桂嘯棲巖岫問疾與煙霞誓仰窺云漢章自覺眾星暳不羞鄰女顰竊效西施嫓招隱小山椒聞經泗水澨侯巴顧何人太得深詣揚眉覩靑天白日忽西閉山海東南傾風波無停勢曽參卻殺人蒼蠅防錦幣攺服南冠囚越吟從逮系淳於當嚴別緹縈杳難繼痛哭父母柩那憐兒女斃一門如枯蓬超忽無根蔕謇予何迍邅遭此鯨鯢噬鸞鳯掩云羅騏驥苦淹殢豈不思天衢誰能徹蒙蔽發矢石飲羽揮戈日反熭精神苟不滅天网終見貰用玆曠逹心優防在塗泥閱書窮九闗灑墨橫岱巁衡嶽疲夢想瀟湘見濆濞有時仙人來攜我防荒裔倒景不可攀倐然墜煙翳復爾淆濁中詎能聞鶴唳慨彼魯連子調笑寡儔儷能解聊城紛永鼓滄浪枻何辭渉中洲褰衣救淪替輾轉不得親徒爲眺睥睨憂來復何言書向南山筀

贈胡公入覲

天王大一統四海皆朝宗胡公躡仙飈籍政聞九重鏘鏘靑瑣墀翥翥雲從龍才力當代見儒雅深彌縫螭頭玉皇案落花何蒙溶近時三輔賢奨擢此登庸願君勤明徳早晚薦璧琮

贈故大同府節判魏張公祝入祠七十韻

魏博富才藪儲英斷幽顯金璞無畱精虎豹澄視眄文章兩漢際墨迹蒼頡篆多賢信足徵特秀殊異譔張公眞天人弱冠負婉孌鳯毛何翩孤嘯絕防嵃矯然云空翮似共扶揺摶逺器詎可識棲棲䢐蒼畎腹存五經笥身與六藝捲叔孫禮猶尊毛公詩放衍桃李垂映春蕪穢屢摧揃庭艸有餘姿園葵復開展李膺縣龍門侯巴激防勉有母老且貧負米不憚緬北堂或寢憂視食臉必泫夜坐寧解衣晨興忘孱愞仲由晚升堂曽參力親勔豈不懷曠逸所媿斯道舛操觚赴風檐論議浮雲捲天地豈毫末萬物皆防黽揮霍斷鵠劍絡繹如甕繭九河一奔決筆力與深淺賈誼魁大庭郤生逼眾選春雨濕荷衣秋風醉華宴領敎卽同州文斾辭禦輦淒其燕坐氊寂寞公堂鱓盤中長苜蓿衣上生苔蘚整飭文字宗手足成宿胼乙科連佳士芳聲防銀匾銓曹籍哲行聖意親眷繾制可決宸啣命理東兗淮南多賔客河間討墳典枕中鴻寶書禮經得細闡其王似太宗英睿天潢演虯須多瀟灑虎步遺芳防設醴延穆生駢羅出禁臠謹介控豪俠揮金防筐王賜金字牌旌忠古所鮮爲擢云州判饋運百里轉甬道逹交河軍聲赫桓狝落日單於營秋風北馬垷漠漠黃沙磧蕭蕭大旗搴頗似瀟湘賢闗中息余喘武宗踐祚初逆瑾恣驕蹇泰阿失金柄寶鼎竊玉鉉閹奴事私謁日請太倉廯公气時益振那避禍橫罥按劍雄四視意欲鏟疊巘姦回沮顏色諒直非顧遣董卓卒燃臍李斯嘆黃犬乾坤掃氛翳社稷淸沈湎解綬賦歸田衡門適防偃王公枉駕過俛視若蝘蜒驊驑宜垂耳鸞鶴易摧殄汨沒漳水涯沈絕廟堂璉鳯雛翔長云玉樹落蕭佳婿李光祿乘龍篤嬿婉後代乃賢豪森森盡碧瑌道盛人難忘有司累交薦縣室列神靈雕楹虛壇墠窈窕映丹靑煒煌雜黝墡春秋恪駿奔陟降立有覸玉貌𨿽匪殊徳音誰能戩門墻歉分席飽聞弟子善夙期儻相親何必同笑哀贈起悲風逺懷淚若洗長吟薤露篇少謝蒿裏餞久稽潯陽囚號泣思徒跣伏枕纒捆拳挺身畏戈戭江海苟不竭筆削太史編

酬謝逸人四溟三首【並序】

山東謝榛茂秦嘉靖中以能詩爲趙王客居鄴邸嘗遊迹燕趙梁宋問與余相知辛丑嵗余坐誣系濬獄則杳然莫知出處近有人自宋中來傳四溟詩集讀之乃茂秦所爲者中二絕句矜予極寃擬之禰衡李白之倫夫禰李詩賦縣日月彼𨿽死斯文猶存於世若予發迹旣隱又罹重法有說如山誰肯爲予傳哉因作詩三首用答其意若茂秦之得見與否無容心焉

曹思弄文翰歌詠鄴中詩招遊七才子俱好相如詞君隨鳬鴈圃應敎鳯凰池聊拂淸霞賞慰玆瓊樹枝胡爲泛滄海令我長相思

謝客恣霞想揮手絕人羣朝辭北燕裏暮宿大梁雲海月照舞席澄江瀉淸濆逺防憇靈境奇節冠秋雯黃鵠思煙佀長鳴向夕曛

李白謫仙才禰衡賦鸚鵡緘愁投夜郎掩淚赴黃祖殺身揚綺芬髙名播千古天摧白龍鱗云斷黃鶴羽感此逺謝君沈吟望梁父

讀謝眀濵眀水寺詩慨然有契奉寄二首

謝公躡石壁捫蘿入紫氛逸興滿吳防健筆淩千軍英風邈誰儔明濱千載羣憇遊明水作臭比芝蘭芬海樹建霞標鷖鷺浮江濆恍然瀟湘思掛此鄒魯云我夢忽見之重襲若纁長路阻防靣作詩識前門媿無雲錦字持此慰慇懃

吳門發白馬皎如一匹練賢無萬里眀焉能坐相見君懷鸞鳯姿羽毛何翩絢朝遊丹水涯夕赴昆侖宴黃鵠遭云羅弋人待珍膳三年不蜚鳴寃頸羞縧鏇忽聞云空音仰首曯流電翻飛無長風結思緬州縣悠悠復何言長歌淚如霰

重贈李子理

麒麟出魯郊商鉏爲不祥向非孔仲尼何異犬與羊所以路傍人按劍嘿夜光近時靑雲士豈無魯連子气節苟不申甘蹈東海死世人聞此言棄之如敝屣投君勿復道北風吹易水

送華從化省謁還章丘兼呈東魯諸公二首

華大如小阮開罇衛水束金鞭揮夜月玉袖並春風偃仰靑天笑歌吟芳桂叢持余湘水賦畱寄與羣公南山緑桂樹春來發幾枝葳防持滿袖千里寄相思月落淸泉浦風吹沙麓支朂爾加餐飯徘徊別路岐

奉懷謝少谿侍禦遷浙江憲副

橫海無凢鯉尺璧價連城孤騫少谿子謁帝登承明長劍倚防貐步履蹋欃槍至今霄漢上浮雲掛髙名何年辭魏闕翩翩獨南徵五峯雄夭壁三江接滄瀛日夕競秀防紛輝迓霜旌海嶠擬新作石門尋舊盟戱弄浙江濤壯觀天地情𨿽紆金紫貴常濯滄海纓逺宦兼隱逸而不塵垢嬰聖代無遺豪防龍皆公卿東山起安石宣室延賈生爲玆江漢客彈冠及時淸我身在羅网想見升天行懷賢一嘯歌眀月落前楹

贈友人歸別墅

緑楊漫垂舞擺動春風情吏役甘作苦期思田榮尋溪觀遊鱗出谷聽流鶯別有漆園客長歌懷友生

奉寄河東苟侍禦小川三首

金陵驄馬發旌麾繞石頭霜風摧鯨鯤明月漾中流軼蕩六朝賢揚崔李舟佳興滿吳云輝光耿千秋我昔聞此時交際增百憂欲往一見之天路窮阻修瞻望邈不及涕泗長河流

孤鳯棲椅桐應龍遊重淵神物固有托變化胡能詮爲是討幽客解組歸山田石徑掃行迹蘿衣拂紫煙目送羅浮雲手揮龍門弦道腴物固小閒居心悠然茫茫下世士大笑奚足賢

屈原傳宋玉子云鑄侯巴哲人多啟迪講道臨河涯至今江漢輝炯炯淩朝霞風期托深恩千載著名家媿非桃李姿焉能敷靑華俄然栁生肘物化終欹斜何由重升堂大造裁滛哇

秋日寄上晁春陵內翰五首

扈聖陟祕閣整轡遊文林揚輝比密玉許身偕兼金神風駭八維靈雨潤四民濟濟登龍客闐衢耀朱輪承顏接談浩气如浮雲回視阡陌中涸轍多凢鱗揚鬐皷泥滓而與螻蟻鄰不惜及雲霧提攜入無垠

白門涼气發蟠蟀鳴庭闈念此感物化中心愴已摧掩淚歸幽房含情當訴誰微風扇羅幄明月耀云崖良辰亮在玆容華難久持佳人隔城闉永嘆徒爾爲

嘉樹何鬱鬱南山桐與梓柯葉苟不彊樵爨從玆始天道良苦艱甲第遺空壘棄置勿復道鉛淚徒彌彌一身當轗軻誰能慕鄕裏毒痛結我腹願君察識此

瞻望太行嶺還視長河陰峻節何局促變化孰能尋大火流坤維繁霜霑衣襟澤薠沈水湄松蘿罷長林號獸走曠野鶗鴂噭哀吟志士悲凜秋惋嘆傷明神矧玆鞠幽客淒惻固難任

夙昔遊帝京雅志好弦歌師曠調淸徴湘靈皷云和一唱再三嘆遊魚躍雙波調髙和彌寡返駕渉滹沱還顧望五原殺气橫嵳峩誓欲掃龍庭長驅出交河壯心忽不偕白日空蹉跎歸來觸羅网傷哉可柰何

孟龍川自京師旋爲餘言秋部李滄溟聞寃慨然有脫囚之志因作詩四首寄上

滄海何渺茫廓然含太淸餘波浸九壤萬象已崢嶸化機詎可測聊觀天地情乘風徒空言安得越蓬瀛太華長松樹顦顇伐爲薪東風恨來過枝葉暗知春女蘿拽碧帶鶴窺丹津危顏倚窮石猶恐剝蒼鱗緑驥驕龍媒嘶云嚙蒼昊誰令服鹽箱西上太行道伯樂一見之脫鞅恐不早回頭語紫燕報恩期瑤艸晨起坐嘯嘆永懷在簮纓托風將情素吹落鳯凰城聞鶴感陸機顧影憐嵇生願垂淸鑑姿持照萬古情聞張鵝山侍禦巡按甘肅比嵗當還敬以此寄上

漢葉奕千載中興气益振離照撫萬方天狼避紫宸泰階無纎埃靑雲翊縉紳昊穹挺神秀應期誕絕倫翩如鳯峙嶽矯若龍翔津鐵冠指嚴威白豸行嶙嶟投章失衛霍抗劾無齊秦犯顏一折檻奮世獨埋輪有時趨螭頭雙履躡星辰風采動萬乘何言折大臣持斧出王郊揮防向西巡將帥謁馬首武士騎鯨鱗亭邀茐嶺騎幕遮輪臺賔羽檄夜交馳旌麾晝紛綸龍庭間白日天塞生陽春萬古斥鹵地能令風俗淳命駕旋直廬行瞻帝城闉黃華反使節東山傷我神衣繡簪白筆再覩漢儀新竊從文翰塲气節淩秋旻許身報眀主圖畫驚麒麟此志邈難嗣傷哉難重陳市虎遂搆患曽參乃殺人寃頸在囹圄日與囚儽親風雲凋壯志衰謝誰當掄眀公立天衢卓然持大鈞宴桓遇苖公脫難誠有因鮑叔救夷吾曠世孰爲鄰天地妙化育寜辭芻狗仁傾誠望舟楫千載收沈淪

獄夜書愁敬呈吳少槐吏部

天帝一震怒貳負縛暝間石室梏兩足仰無日月攀我稽潯陽囚迢迢如玉闗妻女阻防面何時復生還衛水東北流日夜恣漰濞如何來枕上化作萬行淚申包哭秦庭七夜救楚地掩面今三年猶爲蒿裏質天命安可知長吟慰顦顇

書栁川弟壁二首

春風昨夜來吹此庭樹緑好鳥皆芳鳴紛飛繞茅屋乘興坐花傍一飲傾萬斛日暮倒玉山歸來臥幽獨如何東鄰兒冶遊矜華轂

衛川狹春防翩翩佳公子衣劍何照耀馳逐矜鄕裏我非揚子云艸常晏起坐觀桃李花秋風亦云已

送張防山明府轉戶部五首

銅梁張仲子割雞河水濆一朝荷聖眷白璧照纁鸞鳯起孤嘯翻飛北天云昭王親灑掃遲爾勒功勲慷慨國士遇投分知己恩一語已肝膽刎頸卽夷門何云明月珠吐之隋侯軒顧玆千里去輾轉悲心魂鬱鬱太行雲離離衛川樹啾啾猿啼防防驚鴻顧五月搏長飈將之千里路努力黃金臺相期共天步張公有神劍飛入延平津雄去雌空畱灑血漰龍鱗天路旣云濶變化胡可親所以道傍子哽咽雙飈輪詔出彤龍樓官辭白馬縣落花飄雲遊英風緬京甸欲射聊城書解此閩海戰去去復何言悲歌振林霰

書懷投李篁臺外愽

背余江海思淩風恣天遊回覧鳯凰臺薄行鸚鵡洲玩弄頴水月吟嘯箕山秋緬想古人風飄然不可求挾劍適燕云裂繻遊皇州昭王去不還金臺長秋艸樂毅徒空談劇辛亦枯槁痛哭九陌中回飈起蒼昊六噫辭漢京三山事幽討結廬大伾麓蒔花黎水陽饑飱赤城霞渇飲華池漿舉杯酬阮籍彈琴招嵇康放浪期九垓枋楡安足翔天造誠寥廓一夕生欃槍光芒動圎象浩蕩亂天常南箕乃長舌牽牛遂服箱寘身在昭憲夙夜守圜土剝膚鹹豗蛇剚心皆劍櫓陰臥魂毰毸澂視鬼傴僂日月將焉施胡不照聾瞽父母荒殯階兒女死秋堵嘔血徒傷心斬衣事終古悠悠九原思歷亂攢肺腑篁臺百世士瀟灑落風塵談經施絳帳講道開河濵有時瀉璣珠萬斛光璘豳鎔鑄能幾時席上羅佳珍貶道理凢材褰衣訊幽谷煙雲忽一開婉如熈春屋靧面行嘆息力疾對芳牘覧聽殊未巳猶獲玉雙瑴彊成啟口笑無復論羞恧感此忘形骸片言通鈞軸願爾垂神光乘時慰防蹜龍荒如有待萬里騎騼防

秋日奉別王元美比部詳刑還京四首

送君沙麓野延望漳水濆爾登黃金臺我棲靑桂林雙鴈起前浦雄飛雌復沈相背一何速顧念隔長云逺眺碭石宮巍巍紫霄岑千里益相思郁悠傷我魂願言防髙步圖畫終麒麟

爍爍天上星皎皎巖際月蟠蟀感夜吟涼飈遲晨發山木旣云蒼江楓亦已脫遙望百里間茫茫但寥濶鴟鴞鳴園陬虎豹步庭闕臨路別所親悵然增華髮思心獨徬徨誰能爲解結安得瓊芳枝慰我常饑渇

淸夜張宴防桃李沓眾芳微辭吐椒蘭穆如淸風揚東序理瑤瑟西淸弄雕簧長歌遏流云四座無髙倡離思動顏色杯酒空激昻悵望登髙臺痛毒我肝腸

泛泛白飛鳬刷羽長河防有如客防子辭家逺畱滯衣裳灑秋風飄揺靑雲仰視霄漢間景星何麗瑤光忽若遺棄我卽逺逝低頭空復憐白髮玆衰替遲君報明主偃蹇臥松桂

奉贈李於鱗憲副之陜西三首

曠莾龍首野防峍九岑應龍駕祥飈上下乘隃陰靈威施鞶榮五采絢相尋駘蕩誠足樂悵念詎能任願希晨風羽招揺出平林淩厲赤霄間防翃待嘯音神物固超忽棄我長河潯

昆崘萬里髙海水萬里流感此慷慨士飄防順風防明珠多按劍久玩知自孚蕭艾豈不芳蘭良見羞得志信湏臾展斾西石樓念彼席上珍硌磥行當收還節汾晉間冠蓋前云浮

鴻儒富華實履道固其常顏笑破秋日罄折如春陽有時發幽微珠璣盡輝光室中列爼豆堂上羅圭璋鳴琴一再彈淸風惠時芳沈亮髙節變化信無方瞻望濶璇儀悲嘯愁我腸

贈子靑三首

燕客懷白璧別余長河洲杳若蒼梧雲飄落南天陬三楚彌芳旬九江接春流喟言防此地孤嘯誰能儔贈別無淒顏臨風發長思劍解雙芙蓉上刻延平字然喏輕一言縱橫托深意勿作羊腸悲且馳千里轡衛川發白馬散下緑楊堤醉別闗山月歌傷白薴詞樅江猿掛影皖嶺桂橫枝定有登臨興題詩慰我思

送顧聖之遊楚時余將往金陵三首

春山送行子春艸惜離觴不盡孤云意徘徊古道傍望望荊門曉悠悠郢樹蒼此中滿髙詠遲爾寄江鄕迢遙巫山陽曽佇神女節君今過此地坐見防云滅葳防瑤艸芳窈窕翠華結爲我一致之沈念紫煙別君作楚鄕客我爲吳防吟別離在造次杯酒更相斟鳥逝淸泥浦猿啼白石林感玆無限意引領各霑巾宿蘇門山夜懷王龍池別駕有詩未就因追之以此

昔登蘇門山獨發孫生嘯悵念靑霞人披襟可同調落月照林薄回風吹海嶠相思轉陳迹俛仰憶悲眺適金陵登魏武讀書臺奉別李覺齋丈

魏武建雄圖虎視何壯哉秪今霸气盡空餘讀書臺登臺覧四野蕭瑟悲風來饑鳶獵平楚寒狐鳴城隈林木郁蒼然煙霜日空摧咄嗟此山川千載埋云雷我亦慷慨人與君逺追陪酒酣拂寶劍肝膽歷然開遙望南溟間鯨鯢滄波頺相顧起叱嘯坐使風雲回楊僕擁樓船聲名冠崔嵬富貴吾自取他人徒驚猜投鞭自玆去千里騎河魁

寓譙邵宿魏武臺下贈羅汝龍

漢帝滅金鏡靈氛黯中原山川忽破碎海水日飛翻蚩尢拓大旗時拂紫微垣姦雄竊神器霸王气並吞平臺起崷崪西北眺陵園千載乃丘墟秋風散雞豚爾來值嵗暮感此摧心魂托宿茅屋下偃仰徒自論中逢豫章客夜半延靑樽酒酣起視笑飄然虯須掀開口復縱橫歷歷陳萬言宛若黃河流渀漰決昆侖然喏在一時逸气驚鴻鵷逺望江路塞蠻烽照天門誓欲指雄劍直斬南溟鵾而我豈不能與君同騰騫風雲苟未合且復侶猱猿陰符掩玉匣寶劍藏寒墦拂衣一長嘯髙風振丘樊水流還大壑日昃仍朝暾待予乘景運一灑淸海渾

別李希賢

譙城冬日白渦水陰雲霏與爾經別地相看淚濕衣旅思隨鴈盡鄕夢逆潮歸芳艸他時滿令人寧久違

贈紹易殿下二首

鳯凰巢玉樹翡翠集炎洲自非鐘靈匹孰能從玆防副君懋明徳端凝無前儔動揺瑤華章光映西龍樓登髙賦蘅薄愛士開瀛洲桃李散芬芳圭璋咨皇猷佳遇良在玆淸風安可侔翩翩魏公子千載誠足羞

撫劍發孤嘯振羽翔林薄西防古鄴城僶俛興著作日夕侍彤廬淩晨登綺閣虯顏希再覿虎變驚一愕謬承瓊珠音恍若煙氛廓感此國士心屏營淚雙落駕言旋故鄕因風逹魚鑰

冬夜汪北津郎中過濬索詩因以此贈

霜霰驚嚴夕初月照林杪皷吹入寒城雙旌來還道淸飈何悠揚拂此幽垣艸艸色淒以腓澹蕩望春輝早晚矜余顏永承瓊樹枝聊此奉徽音庶以昭寒微

過內黃宿圎上人講堂兼呈張沅洲太守

寶樹開五葉輪風發光綺圎公棲碧巖戒得淸蓮蕋延我諸天竺說法雙樹底談莾浩曠恆河沙彌彌十年始鏡徹澄心見秋水靜臥薜蘿寒彷徨夜中起仰視天漢端涼月掛玉壘魂淸境亦寂萬慮俱頽靡顧彼下世士紛華競鄕裏何如虎溪客妙悟參禪理

冬日獵射畢同艾瑞泉從子擢挈酒借艸坐飲醉後作此

寒風吹林薄白日愴以黃呼鷹登髙臺走馬硊石岡狡兔起艸間裂腦厲秋霜割鮮靑山隅借艸傳羽觴落葉入我杯細細波悠揚平楚正蕭瑟感此情彌長雲中恣夭驕邊塵暗邊疆殺將屠我城主辱臣未僵徒令哂千秋何以慰遐荒合當捐微軀雪恥左賢王

讀史

孔明昔未遇防然守幽獨蓬蒿深沒人髙風滿山谷時來乘雲龍天人播芳馥三分割梁益伯王气始肅斯人已云亡千秋仰光躅感此傷我懷臨風一痛哭

秋晚赴井汲水采野蔬供飯

衛霍富華屋原憲隱蓬蒿物理各有適而我甘鴻毛靄靄秋欲夕疎葉鳴林臯開門忘所事瓶行自挑素綆汲深寒何用扔桔橰欖衣采藜藿灑濯西城濠豈曰薦玉盤慰此饑者勞並日偶復爾欣防忘紆陶歸還讀我書杳然靑天髙俯察寒螿吟仰視云鴈嗸萬化紛倚薄吾生安足騷如何綺紈子失路增悲號

雙唐賈客詞

雙唐復雙唐白石何齒齒笑殺新安江水深淸見底君家住新安松蘿帶翠巒年年隨海舶歳嵗客長幹長幹風色苦何如向陽武袖隱博浪錘權輕萬乘主胡商自古雄多在塵埃中使君儻未信請看陶朱公

贈董明府迎侍四首

皇阪多麟趾天池必龍翔明宰乘兩鳬列宿動精光閉閣鳴弦琴沈思逺髙堂嗷嗷林鳥悲悠悠風木蒼撫枕夜五起慕愛結腸詎言何從事白首飡黃糧

昊天列光景淸輝緬赤縣少微垂髙云婺彩明河甸眇寰宇間習習祥風煽玆匪巨孝蒸孰能撥靈變回頭語中州大養非珍饌持此金石開防膺紫泥眷

鬱鬱山上云油油磵中薇嘅彼寸艸莖宛映三春暉仕漢信亮節遊楚傷方徽物理尙可鑑逺邇相因依陟岵揚哀音白華播芳輝借以凖時哲千載將同歸

昔聞荀太尉白髮能孝養英風邈海隅至今復淸響鳯嘯必椅梧麟防非艸莾托迹豈不然寄心且逺仿合符一術間總轡萬事長所以不匱姿垂聲得淑儻

喜艾子紹二子作此

天馬來何處本自濯龍媒蹀躞闗山道黃雲萬里開嵗晚將名駒矯矯非凢材長鳴噴緑雪嚙膝眠紫苔神駿一何爾倐忽遺纎埃異時獨不見飛上昭王臺

題王龍池彭籛圖兼壽其嶽東谷

安期畱玉舄王喬禦飛鴻壽命偕元始精神茂華嵩展玩瀟湘幅愛玆方瞳翁焚香紫苔石揮手白雲空六龍且按轡乘汝防無窮君家泰華老意气與此同身騎綺鳯凰飛出秦王宮三月初度時簫皷回層穹環佩出洞房淸切鳴玲瓏旣稱瑤池飲亦薦嶓冢熊佳哉良宴防千嵗成始終持此丈人意逺謝石樓東

寓目水石藤樹人物

靑天出片石古木垂寒藤下有太古士姓字不可稱暝坐防九垓元气隨所乘恐是無懷民縣車避朝徴人生苦勞役視此將無懲方爲槍楡鷃何羨天池鵬

陪成臯王太虛觀齋居感鶴至

夏后騎兩龍上下扶桑津靑陽登帝臺俛仰觴百神張樂豈洞庭感召卽精禋鶴西南來盤舞紫霞宸淸響落雲間指顧環河濵重華未云邈大孝方此倫

鄴下贈吳山人聞官軍與倭戰不利

慷慨燕市歌蕭蕭易水風至今多感激常摧壯士鄴中逢吾子正值風塵裏劍歌爲爾開一語肝膽是西北戎馬喧東南海水翻爾我俱艸莾誰能期報恩白馬河上馳翩翩欲何爲三軍气已死主將無復知君有魯連箭赤羽不肯見請爲約矢書一解聊城戰

送吳東原還蘇門

少年負意气客防長千里八月秋風髙揚防下江水江水復悠悠送君臨淸州臨淸花月好錦障帶珠樓誰家妖冶女彈箏日歌舞忘卻湖南商無復相思苦相思能防時還家定有期庭前芳桂樹攀取最長枝鄰兒問野叟椎牛勸美酒夜深起相視君須近長否輾轉東原防思君不可求魂夢一見之多在石湖頭

重寄內二首

靑山橫東郭白水流城西欲濟微舟楫緬眺少丹梯惟當見眀月相思俱沈迷此時遙相望知汝流玉啼浮塵暗芳鑑蛛网生蘭閨一身在罿罻八翼垂沙泥汝非蔡琰人長跪解覊棲好爲小兒女傾心聽天題白日有返光出云還舊谿防面秋風前勿作頻酸嘶

天運無停機陰陽多反復起家借儒術願汝佇金室詎云罹羅网鸞鳯各離羣鹿門邈難嗣舉案徒空聞羅帳歇春風玉砌生芳艸覩此傷朱顏誰云未成老重闗不相見無柰別離心精神非間隔何啻結重衾作書謝美人淚濕瑤華字靑鳥一致之爲予問顦顇

七言古詩

奉答楊六坡推府隱居見贈【幷序】

余讀書浮丘山性癖山水負煙霞之疾嘗披覽匡廬圖迹巘崿之盛侈有飛志遐思飄然如在五老峯下云蘿翠壁掩翳錯疊左右外視形骸不知我爲何如人蘧蘧然也因慨然太息天下髙眀之士何限物相覊鞿其誰相與放浪天地之外萬物俯八極瞬息古今包含宇宙也哉嘉靖乙未固原楊六坡以大名推府謝政卜居浮丘之樊治亭榭花竹水石與壄人相還餘毎過之便有髙興佳作自謂匡廬之志𨿽未卽遂而談弔隱亦足以渝泄一二蓋吾人胸中自有山水何必攀蒙茸躡巉巖而後爲髙致哉辱六坡艸堂詩見贈遂援筆奉答聊著雅尙若木瓊瑤之報正不必論爾

我昔住靑都玉樓揚紫氛靈妃散天花把弄坐層雲肌膚瑩瑩婉冰雪孤嘯常隨鸞鳯羣閶闔長辭九萬里帝樂仙音那可聞失意山中尋瑤艸白雲引入天臺道桃花流水非人間碧椀雕胡待終老遙望匡廬歊九天屏風九疊石磴旋香鑪返照赤霞晚雙劍回空白日縣云霾四塞龍虎睡嵯峨一逕猿猱前陶公鏈液呵赤電李重還車躡紫煙長揖謝世恣同往緑髮方瞳列上仙靑谿臥聽松風歇起向山中弄明月獨立蒼茫望九州漠漠黃塵毀金骨聞君獻賦長楊宮飛章絡繹四海雄光輝燦爛動眀主天書降問恩隆崇風塵侘傺解圭組歸去滄浪作釣翁結廬小傍浮丘麓幽洞巉巖蒼翠簇淸風臺倚金露寒白石橋連水淸洑當堦竹引鳯凰毛背戶靑松走麋鹿婉如匡廬落我前便欲因之借休沐夫子值此格气豪秋來興與南山髙寄我五花云錦字讀之飄然若云翺自慚才非盧照鄰敢與楊炯爲伍曹楊盧千載各一時異代風流如有期爲君倒囊彈素琴淸商繚繞陽春辭歌罷拂衣五陵去眀月靑山湘水湄

秋夜望云旅懷

秋來五色云在眼浮花蔓艸相鮮新天空似是巫山繞日暮更與銀河臨憑欄久望待不至倐忽變化蒼麒麟衛川在何許我意乘此尋歸津終然翻飛不可去棄我還從銅馬塵

贈別李性庵還任丘

燕郊十月飛繁霜臨岐送子各盡觴腰間笑解延陵劍雪花墮地蛟龍翔都門佳期那可顧相思開徧三花樹歸時倘遇浮丘公爲予接引嵩髙去

送崔秀才南還

孟冬送客臨沙浦蕭蕭風動薊門樹驊驑銜轡不肯行一鶚南飛過天柱燕臺擊築且髙歌淸罇酒盡紅顏酡五更皷角星野平看汝騎駟淩天河

長歌送王翰林旴山還保定

國門識君與君遇夢防十度攀花樹朝搴李慿彈琵琶暮宿倡樓聞曲度燕臺艸色送春袍小苑花枝轉葡萄栁色偏濃金殿露鸎聲醉殺後宮桃白馬翩翩過戚裏笑指落花雙燕起遨遊不數新丰兒調笑寧知太宰噽別去開罇重酒籌春詞樂府倍堪愁白雲自散蒼梧影眀月常懸彩鳯樓

贈別南田楊子還晉石【並序】

十五年餘防京師馳翰苑獵文囿延師士之肆防軔冀野窮覽燕墟曰壯哉帝王之居也乃攬轡西市遇晉石楊子景新與之論皇帝王霸之要雄姿風發皷劍悲歌慨慷泣數行下於戱士之負傑烈不覊之性曠世相感一至於此哉今年秋楊子還晉石因作詩識別

我本衛川豪君作燕城客意气各千里相逢在燕陌燕城燕陌跨京華靑煙作帳銀爲沙五侯龍馬耀金鞭蒼螭寶帶屈盤拏層城日出歌鐘起繡戶珠箔幌羅綺遙憶防龍集鳯池亦知衛霍矜戚裏笑倚靑萍劍恥上黃金臺昭王非帝冑樂毅自凢材燕丹空有心荊卿徒悲哀白虹沒長雲易水不能回瑤華翠葆浮雲沒錦石雕甍秋後伐古人已見覆蒼苔今人空對西山月西山月出宮殿寒坐愁白髮驚飛湍風雲萬里不相待白羲垂耳蛟龍蟠雞鳴開九闗天狼若可攀勢欲請長纓遙系燕然山長纓系就心不朽君去靑山但揮手落日天風吹海波月眀來勸一杯酒酒中慷慨樂事無據地酣歌玉唾壺晉石山川爲君迓千巖萬壑來長途往日春光懷我處奇花不盡相思樹葡萄露下余空醅終日待君那能顧滄洲今已暮瑤艸不知路欲乘黃鶴一問之爲予淨掃南田霧

畱別馮少洲進士

春風吹緑雪湖水生微波與君上河梁攜手哀情多此時客意難舉觴道傍楊栁郁金黃欲折一枝畱郢客柔絲冉冉斷君腸斷君腸勞君顧離思靑山暮靑山暮兮傷我心我車南還執子衿贈爾媿無英瓊瑤倚馬聊爲梁父吟

送友人南還

鳯凰樓外雲气長靑袍白馬生輝光送君千里促羽觴鳴箏淸歌如故鄕相思眀日忽分手誰把靑驄系緑楊

送人之塞上

北風瑟瑟宛馬鳴君今棄我何逺行陰山雪花大如掌黃雲出沒單於營萬里龍沙那可見將軍大小七十戰捷書奏入建章宮寄我雲中一隻箭

贈孟龍川二首

李希竟何罪緝捕搆千金介身胡越間南北任淪沈托迹魯朱家髠鉗奴僕心英風豈不特所懼禍患侵主人誠多賢脫難靑萍鐔權門一命輕鴻毛三士殺之費二桃虎略詎能讐國難龍泉一日成鉛刀人心如風波淩徑難度適此血黃雲雷何防迕思君若饑渇引領望瓊樹瓊樹瓊花別有天回風吹雪繞龍川相思遙寄藤蘿月洗濯輝光待我還

又

白龍魚服防滄海豫且鳴弦不相待洪濤一悞失精靈耐可乘空訴眞宰海水東流渤澥深風雲漠漠杳難尋慿誰借與升鬥水飛上靑天作帝霖

五哀詩五首【有序】

學士抱藝博綜典訓效業而弗鳩建辭而弗賔父殯母隕未就窀穸之事室饑而病二子交防而不獲永訣待死圜室哀孰加焉遂作五哀詩其辭曰

有父有父濯塵纓棲棲逺在滄浪溟樵蘇不避蕓且耕春泥秋雨淇門中泰山巉嶄忽頽墮怒豕舕熊立向我蓬蒿一望盡烽煙髙樓蹀血宵滂沱嗚乎一哀兮歌始發靑天黮黮沈眀月

又

有母有母思晨軒蕙帷縞帳泣且漣蒼梧在白雲間臨江哀竹心淒然慈闈一夕歸眀月怨恨千秋那可歇何言寸艸報春輝號涕苫廬毀筋骨嗚乎再哀兮歌已烈皇天爲我開金石

又

有室有室在衛塢蓬髮連蜷守空堵浹晨不爨井泉苦布衿如鐵冷秋雨髙堂灑掃心魂摧金華翠鈿空塵埃良人欲委長城窟此身早晚隨寒灰嗚乎三哀兮歌彌長寒風四起激淸商

又

有子有子驕且衝兩兒如玉垂瓊英花翻蛺蝶紈綺叢意態婉娩雙冥鴻阿爺銜寃在网柵汝心長望成永隔桑樹那忘白玉環夢魂哭汝東山陌嗚乎四哀兮歌正苦回飈蕭颯吹庭樹

又

有客有客號秋旻十年不得逢陽春柴門反鎖黎水濵前朝屈宋寔所親皂棧連翩淹驥足出門十步九覊束燕郊六月飛胡霜漢史終然恐失續嗚乎五哀兮歌聲衰長江東逝流酸斯

保定兒畱別

沙麓風塵暗河縣漳水東流疾於箭落花別圃誰可憐南去北來一秋燕汝曹自是中山兒垂首天雄識君面意气相期何有無分手一言淚如綫亦山巉岏秋气髙似與君情同繾眷眀發騎馬渉滹河長歌逺贈北門餞

春日後贈王任庵五湖昆季

春日澹靄西日微浮雲流水爭光輝一雙白璧動燕趙光揺海宇靑煙霏早聞妙譽今見之酒酣大叫心思飛幾時攜汝尋滄海明月秋風一釣磯

七夕

銀闕含秋星欲爛天孫脈脈渡河漢仙鬟玉佩那可聞佳人夜半開簾看階前月色疑有霜獨坐穿鍼向畫廊東方日出烏鵲曉天上人間枉斷腸

送醫還山

洛陽買畚逐世貧金華藏名四十春歸來浮雲變城郭矯首落花輕拂巾堂中防飲遝賔友低戶雲光散罇酒蹔乘白鶴謝時人防向山頭一揮手

九日寄孟龍川

憶昔登嘯臺蕭瑟湖海秋酒酣回舞袖拂落桑柘洲靑雲動蟹螯白雪霏金甌兩邊坐笑如花妓吳趍白紵飛淸謳戢翮入牢籠忘卻山陽道菊花爲誰開沈憂日衰老此日長吟獨憶君巉巖欹壑掩浮雲何處龍山堪落防風流醉殺孟參軍欲托雙鯉魚錦字寄滄溟願君細嚼茱萸蕋壽比南山千萬齡

寄謝逸人四溟二首

漢京詞賦多風雅前擁鄒生後枚馬四溟旅人興最豪馮軒落筆長河防醉中一別十經秋落葉翩翩嘆白頭思君恨無黃鵠羽涕泗遙瞻滄海樓

又

海水飛動淩三山巨鼇出沒流其間人生風波有如此颯颯秋風凋玉顏魯連自是紫煙客倜儻長揖二千石一朝談笑解聊城東入海溟無迹

寄汪員外南華

海若東遊沒海濵白魚況非白龍鱗豫且鳴弦偶相值臥看鬐鬛飛黃塵謝君防與天河水乘之免作涸轍鯉他時雲霧或晦冥海底防珠報知已

襄國飲鴛水野亭奉懷張防山明府

秋盡野亭鴛水陰平沙落日靑楓林寒花爛熳不自愛霜風一墮柴門深我來對此沈吟久況是防山別離後何處浮雲晚未還散愁且醉襄城酒

贈李山人

朝登昆侖丘遙望煙雲海三山徒渺茫六鼇今安在昔時中山衛叔卿身騎白鹿防紫淸仙人一去不復返霄漢空縣千載名白日無回輪紅顏易頽老何如恣天防山川事幽討萬里擔簦尋冥髮煙水漫漫幾超忽乘時小憇蒼梧云因風復弄蛾眉月蛾眉月出照海湄夢裏猶聞猿鶴悲傍人不識君所爲白馬靑袍一笑之君胡不解淸溪囊示以瑲鏘五嶽辭

贈張長公鳬墩五句四韻【長公割股愈父疾】

蜀山萬里靑雲回鳬墩縹緲超浮埃霜刀一拂金石開淸風獵獵不可見慿髙西望心魂摧

再贈張雲谷

僕素聞雲谷自旅次與之靡談遂神醉婉若登羅浮渉洞庭泛彭蠡尋孟門雲霞靄映風思飄然蓋奇遇也已同謝四溟田莘野約爲小律今不暇待先作此見情云爾

昔聞金陵地乃是帝王州冠蓋六朝賢名與靑雲浮往事千年不可道別苑離離長秋艸酒中慨此復霑襟落日翩翻送飛鳥今時再見金陵豪白疊小側薜荔袍淩風起舞鄴城月長呼興比南山髙四溟情同五嶽雲莘野調流三峽濤雲谷此時發意新開卷調笑如有神萬里煙霞起胸臆驚翻白鵠翔麒麟飲我催詩酒倒卻頭上巾君身孰與儔似是洪厓鄰早晚笑攜盧敖去坐看滄海成埃塵

登西城嘉禾樓重送張防山赴部

髙樓西望縈空煙南風渺渺次河船碧沙細艸逺相送一夜飛過黎陽川驚魂如縷隨君還恨無雙翼淩靑天魏闕霾陰雷隱怒灞水橫波不可渡此時揮手重堪悲千里相逢未有期燕臺倘值悲歌飲擊築先尋髙漸離

送李滄溟太守入覲

襄城太守濟南客夜發雙旌揺海月城頭箕尾超天河城外徵人吹曙笛父老扶杖前致辭太守此去人皆知內史親傳大官饌野人共拜甘棠祠黃霸功名何足數公車詔入鳯凰池

送陸明府夢洲入覲

爾時登眺黎陽山松門蘿徑窮追攀昨夢巖花散幽色髣髴百里開心顏覺來欲往無時閒思君玩弄雙瓊環天寒日暮愁蹇產漳水橫波龍轉眼浮雲北向䢐髙旌海嶽驚看在此行異日層霄不可望好將書寄鳯凰城

雪霽後過周紫泉山堂

紫泉山堂在何許衛溪東岸蒼山麓靑松偃蹇雪意寒孤光晚映瑯玕竹紫泉調笑宛在目亂雲奇壑相縈觸我欲於此傾醁開襟醉臥靑山屋絕境幽林不可畱野狐夜叫猿嘯秋別去長懷紫泉客滿林楓葉吟颼颼詔獄結後書情敬呈王龍池二府兼致謝意

蓬萊出海底金銀樓闕浮空煙蓬萊仙人與我語授之赤明玉字瑤華篇長跪讀玉字五內發金蓮欲持紫腦訣常從上淸仙上淸一去無窮已回飈吹落長河汜晚將辭賦上燕京遂使明時笑巴裏北闕風雲不可期歸來小臥靑山垂奇峯秀壑常相隨千巖度盡松風吹馮髙把酒叫明月桂魄蟾影皆參差醉尋劉伶頌醒詠阮公詩泰山雷霆何足有淥水洪波可戱之烈烈雲間鶻翛翛蓬下鷃何意見相猜罹此血吻患羽毛灑平蕪骨肉不敢盼圜墻一去幾時回桃花坐見十三開靑春憶月秦人洞白日呼霜夏后臺我欲乘風震天皷前摛修蛇後猰防九江濤湧未是哀太行輸摧不言苦東海陸公眞神明決垣掊鎖防長纓古泉楊馬連章八制可始放南山耕生來感此國士遇何限千秋萬古情入門一笑復何有女防縫裳妻白首竈下尺薪貴於玉盤中粒粟皆瓊玖惟有牀頭劍鋒在夜夜精光射牛斗射牛斗待張華神物詎肯終泥沙不然飛入延平津今者蛟龍昔鏌鋣鏌鋣蛟龍孰可判眀公義气通霄漢爾時我爲入幕賔贈之豈惟靑玉案霞杯綺食飽我心至今側身倚增嘆東風嫋嫋沙艸春衛河緑水波龍鱗欲將輕棹尋仙館其柰楊花滿河瀕楊花不可亂河瀕不可極待余攝衣起舞龍門前坐客滿堂驚太息

嬴女鳯圖

秦臺明月下照見乘鸞女玉簫聲不聞緘情空復許相思何處憶離羣欲報佳期隔防云懷中知有瓊華字復夜淸光獨映君

送郭侍禦劍泉謫永安松栢圖

蒼巖鬱鬱長松樹石甲龍鱗挺天霧雨澁霜洗幾百秋似與君心同歳暮君今謫宦永安城閩海愁雲日夜生防待明時宣室詔定從江浦望雙旌

春夜與吳山人飲穆前江宅招妓彈琵琶不至

我昔弄月沅湘浦靈妃飄風鬼灑雨遙看江上數峯靑寶瑟如聞心更苦春風小落前江家髙開玉燭燒殘花靑蛾何處不相待北堂一曲空琵琶琵琶聲已歇空餘胡地月黃雲塞前水北流霜風夜嘯猿沈秋古來蟬鬢已寂寞何令此夕獨生愁不如與君飲美酒披襟一笑輕王侯

贈陸夢洲古琴兼以詩寄

朝讀夢洲書暮望夢洲樹思君不見君徒向夢中遇遺之緑綺琴不語可知心早晚弄金徽爲宣白雲音白雪陽春古所稀自憐素髮老柴扉乘風寄語丰城劍看爾輝光徹太微

蠛蠓集卷四

欽定四庫全書

蠛蠓集卷五

明盧柟撰

雜體詩

伏雨嘆二首

陰陽薄蕩雷雨急江峽岀雲溪夜喧煙霏似與秋色逺黃鵠垂翅愁飛翻九壥混穢不可住晞發陽阿阻煙霧東走豈應還問津回頭變化空桑樹

山雨下澍白紛紛憑髙莫辧牛馬羣江寒自駭碣石浪日暮猶合蒼梧云破廚濫釜煙水黒玉盤金鯉無消息直欲上天叫帝閽閶闔九重恐顚踣

史平臺夜宴詞

漢史以宣帝大母家封爲侯於外家親居多得賞賜簮貂弭世寵溢內外明浮丘山人作史平臺夜宴詞

髙堂膩燭嬌紅春麝鑪掣鎖銀麒麟掌中舞袖回金縷背後落花覆錦茵夜半歌鐘起洞房繡羅香暖對鴛鴦旋徴玉雁排箏譜復弄梅花近笛牀繡額紅衿眞媚嫵隔簾髣髴調鸚鵡喚回滿座郁金香鮮鯽銀絲出翠釜雞人夜唱銅龍瀉內監忽傳進挐馬絳綃雙引貂襜褕長秋門前馬不下北風吹山海水移世人見此復淚垂寶玦香車俱莫嘆金掌仙人已辭漢

苦寒吟

北風怒號河水折鑿冰慘淡鮫人窟琉璃應手忽破碎天吳回首蛟龍血錦鱗撥剌入豪門鑾刀玉釜飛紅雪馮讙夜坐食無魚彈鋏髙歌气未舒方袍著凍冷如鐡嘯嘑霜霰攢兩眉星火不燃寒欲死皮肉裂老無齒誰能醉解驌驦裘別有權家防戚裏苦寒吟苦寒之吟不可聞古來傑士多餓死何必垂首涕交紛

杜防行

杜防西飛隴水西羽毛搖落隨山雞云空萬里不得去藤蘿掩靄靑煙梯當行鵾鵬向我笑鳯凰不與同羈棲舊日同林鳶與鶡怒目烱視秋水畦東海汗漫稀有鳥尋我三年窮路迷知是杜防向我拜血涙不覺滿面啼口不能言臆相向似欲逺引淩昆谿四郊罦罝多隠壘獵火燒天喧皷寄語燕山胡雁婦愼勿往恐穿金鎞

快鶻行贈盧潭城宗弟

快鶻快鶻南山擊鳥北山灑血朝發秦隴暮宿荊越淩厲橫視遊翔恍忽蜩鳩搶飛楡枋間仰靣而視無好顏人生得意且快鶻何用悠悠長閉關翟公昔在蓬蒿下萬里淸風減髙價君今慷慨躡長云借借芳聲四海聞揚雄欲獻河東賦司馬先傳諭蜀文醉吟快鶻行醒啣快鶻羽願君化作天池鵬莫學快鶻棲巖樹

黃利黃謡

黃利黃黃利黃黃河岸上洗衣裳黃河流水鳴湯湯幾時流到我家鄕

次童謠

山東綺雲雞刷羽來山西到處潛飲啄河梁借羈棲江防野防欺予客怒目血鵀動相扼紫翎蹉跌金距愁碧葉輕翻香稻秋不如折翅歸故鄕五更明月啼山丘

防昆謠呈張防山明府

朝乘五嶽鶴暮望十洲云尋山不厭防昆逺笑謁防昆入紫氛防昆名嶽天下聞巴江前繞接氤氳翠屏巉巖斜軋防萬丈猿夜嘯臨江濆馮夷水仙何超忽淩風起舞防昆月蒼藤翳靄看不見欲上防昆苔徑滑昔聞天臺山岹峣摩天關赤城起霜色王喬時來還洞天已與防昆別爲說防昆生汗顏防昆謠謠且逺仙茅千載畱靈根玉葉金葩待君飯君意詎可論恍若岷山源漰湱赴溟海聊可比君恩生來未識防昆路此身防日登防昆防昆謠謠未巳早晚化爲防昆原上之靑松常倚防昆望江水

芒履謠

蒲葉靑蒲花黃爲君采纈結成雙隨君步履入屧廊薴羅山下君不返恨殺吳王輦路長

修武行贈李主簿

君不見修武城邊日欲暮西望岹峣漢京路驛樓閣道迥連云花巘葉潭車馬駐車馬駐聴修武歌裊裊秋風度黃河客懷衣上灞陵雨鄕思夣繞新丰蘿乘時小作修武尉披襟靄靄流仙气自言節操淩南山直使風聲排趙魏使君稅駕是何年日飲醇醪髙枕眠山鳥隔簾下防事對客髣髴鳴寒弦城頭角聲星滿野城門落花隨去馬谿澗荒涼畱使君天風系馬棠陰下父老垂涕前致詞使君到來人不知今年詔書蠲租稅須臾還見承平時憶昔少年爲君舞共憐修武西山樹卽今望樹還憶君悵嘆雲山歌修武

信陵亭行贈張幕史

昔聞貴公子乃是信陵君劍气連秋水英風邁長云堂中愛養三千士玉袍珠履何繽紛信陵一去防千載堂中今無一人在空餘城裏信陵亭日見黃河走東海信陵亭右送飛鴻豪士者誰張長公虯髯瀟灑眼如電論吐何啻垂天虹身騎宛馬鐡花驄霜蹄決裂耳生風四顧已無南海尉一心要滅黑山戎朝發夷梁津暮宿黎陽渚軒蓋狹廣路翩翩皆龍舉春風澹蕩吹羅帷宛如淥水蓮花池異代風流今有此若問信陵那可知

樂府

出自薊北門行

翩翩羽林兒少學龍虎韜膂力過賁育英風擁行旄展藝萬人讙上馬盤弓弢怒揮魯陽戈倒刺寒潭蛟腰縣繁弱弓仰射太行猱北出雁門塞從軍樹奇勞占轡李輕車應募霍嫖姚羽檄動邊序烽火無昏朝分兵救廣武轉戰龍城郊投鞭瀚海渾結陣陰山髙朝擒左賢王暮搗單於巢拓塞亙萬里奪旗列千遭邊霜飛玉關漢月照銀袍疾風彯云斿黃沙驚馬鑣天寒角筋勁墮指如翦蒿豈不懷金閨畏此簡書遙仗義報明主殺身誠足要

前有鐏酒行

春風吹水搖淥波春日輝輝上翠峩悠悠簾幕捲芳艸細細落花嬌綺羅胡姬嬿婉顰靑蛾促弦急柱爲君歌海水東流逝不返君今不飲可柰何

子夜吳歌

燕花敷錦繡楚舞醉羅裠明月空悲妾向云常似君不知遼海上書信防時聞

古別離

鏡臺倚新妝羞復畫蛾黃羅衣蕩赩色落花空故香登髙望帝子蒼梧云正長願托雙鯉魚錦字寄沅湘

懷仙歌五首

昆侖山勢倚天嵬弱水千年四下回花開王母三桃樹云擁周王八駿來

蓬海城髙十二樓金銀花發近仙洲玉童贈與靑藜杖天女邀乘白鹿遊

緑發雙鬟白羽裳無人識自騎羊宜時背癢尋仙侶願借麻姑指爪長

丹崖石壁防防凰嘯鸞歌狎廣庭王子吹笙應有待相思遙寄赤松苓

玉樹長攀有所思仙人遙在海之湄木公醉飲千鐘酒瑤姬齊唱萬年詞

碣石篇

蓬萊東望橫海水白波如山防萬里巖前琪樹發蔥靑遙見仙人防雲裏麻姑欲過來何遲手把靑都緑玉枝願將此物寄南嶽相逢重獻萬年詞

隴水曲

隴山當靣起隴水向西流中含妾墮涙防月到涼州

涼州樂

月氐穹廬夜秋風起暮笳河星沒雁塞漢月湧龍沙露滴葡萄酒天寒苜蓿花從軍莫浪謔轉戰屬輕車

怨歌行

長安二三月紫陌競朱輪秀色金閨婦鉛華珠箔春綺紈繽雜遝鞍馬自逡巡靑鳥防瓊書飛入赤城闉日暮荷寵歸文犀銀麒麟借問此阿誰大國虢與秦憶昔嬌小佇蘭房刺繡五紋雙鴛鴦星河織錦度明月天孫剪防分云章願將賤軀開天笑夜逐三星宿未央未央樂事多莫謂宜春好宮女妬蛾眉容顏日衰老君恩從此弛棄妾靑樓道靑樓大道繞秦川鳯管鸞絲徹九天太液紅蓮初映頰瀛洲緑艸已縈煙妾情恍忽如昨日那知恩斷韶華年夣入彤樓夜金壺防春水髣髴接君歡晤言竟非是閶闔浮雲萬里遙云従翠葆徒相邀詎聞阿嬌貯金屋枉殺秦嬴吹玉簫寄語漢宮娃莫倚顏如花君心難自保棄擲終泥沙妾容已自落倡家妾心耿耿淩朝霞羊車竹枝待君禦髙唐雲雨空滛哇君王欲較妾長短請看前朝張麗華

枯魚篇

枯魚枯魚爾身自白龍誰使爾爲魚一朝落泥沙鱗甲生長蛆嗟嗟鯨鯢振鬐滄海吹噓三山揚嵬防爾罪維斯死亦何悔誰能借風濤作書上天帝雪此防堂寃飛騰吸云霓枯魚枯魚従此遐逝

折揚柳

春思結楊柳搖曵金煙東風澹蕩時吹落玉臺前深閨別離婦感此心淒然沈唫毀靑黛抆淚謝珠鈿攀條寄逺人引恨碧雲天微物豈足惜長懷芳樹妍

怨詩行

秦戍樓荒君未還楚鄕秋早妾摧顏日寄情心與明月相思何謝望夫山

丁督防歌

朝吟都防行暮唫都防歌都防逝不返妾當可柰何妾年十五嫁夫君銀轂珠簾慶彩雲還從嘉賔遝四座刺繡鴛鴦羨五文髙堂拜姑嫜淸廚調菽水日旭供華饌香風動紈綺二十長子孫霅滿髙門頗偕伯鸞志敍此向平婚詎意良人從逮獄幽垣無分回天矚闔門骨肉盡艸莽放室雞豚那能促桂帳蘭薰知防時鴉鬢蜩鬟爲誰緑妾身死去無處所忍向何人說衷曲去年天使至籍錄發良人中途不得語況復能相親今年一防靣若墮煙霧身執手無別言但訴寒與貧淹忽歳雲暮已非夣寐眞東家女兒嫁商賈春去秋來不言苦何似妾懷常相思萬恨千愁忍饑窶落葉反本根歸云常在山君身防羅网經歳不復還豈惟君坎軻所恨妾命慳妾非蔡文姬長跪解君死有女非緹縈誰能見天子一唱都防歌再唱情轉深愁多不爲牛山哀淚下豈有雍門琴君心若知妾腸斷願化東南塡海禽

少年行二首

長安俠客多少年醉歌擊築南山邊相逢不避魯勾踐一夜擲盧得萬錢

又

長安俠客矜年少靑驪緩步章臺道相逢欲取胡姬憐笑挾金丸墜飛鳥

東嵣行

暮秋搖落金井煙瑤牕月出愁無眠請君四座且勿嘆聴我試歌東嵣篇東嵣春風樂遊冶寶劍螭盤驕白馬朝從狡兔上闌東暮鬭金雞長幹下儂家繡被金錯牀逢迎七十紫鴛鴦生來孱小無人見艷著荷花嬌上妝錦瑟春生鳯凰柱翠袖香凝蛺蝶縷浮雲小駐緩聲歌花葉驚翻垂手舞眄睞流波媚笑顏此時恩愛比南山那知輕薄易年少一別迢遙隔玉關儂心歷落如秋艸西風吹折江南道江云斷盡君不來防使蛾眉待君老東家買得錦鱗魚中有傳情尺素書君身亦是臨江客何惜相思一字予機中罷卻流黃織爲恨東嵣淚霑臆寄語舂陵遊俠兒莫學東嵣負傾國

鳬墩【有序】

鳬墩者銅梁張防山明府兄長公也長公父疾且篤醫莫能愈長公引刀割左股和藥進父病立已有司聞之表薦明浮丘盧柟作鳬墩篇

東觀岱嶽西引鳬墩偃仰怙恃有如子孫【一解】鳬墩之容溫懿無弛軫父之屙讙揄鳬裏【二解】白楊鏘鏘矯若龍翔仰天一呼烈石飛霜【三解】實毒我父寧知我股防血濺濺以瀹以釜【四解】父曰予瞢啜此肴殆其有廖欻如已酲【五解】稚筍之薦江魚之膳昔聞太史今玆匪謴【六解】荊蜀之鄕爰有銅梁篤是異人刑我有邦【七解】

黃鵠篇贈羅封君就養還萬安

君不見黃鵠飄遙下太淸天風接引銅臺城仙雛啣羽逺相慰嘯舞不覺煙雲輕玉佩瑲鏘何所致熒熒上刻瑤華字歸時持贈與盧敖萬里螺川恣遊戱

相逢行

黎陽臨大道城北逹城南相逢問令君不盡使君驂雪霽椿枝緑春融萱艸酣荀何千載後獨此一淸瞻

胡鷹渡海來篇

郁律山上雲飄遙雲間葉葉落尙有返云去杳難涉胡鷹渡海來將雛還飛去我欲因之執此鳥徘徊流涕不忍顧長跪折矢一語可方客子周遊情同此傷天老介嘏父母在幃雜佩繒錦玳瑁珠璣杖屨陟防窺秦桃源仙姿玉度竢何能言陰符晝設鬼神呵守至道不勝苔滋蝌蚪虞皇歷阪文後岐陬永錫爾類揚名中州

閶闔篇

春日照城隅佳气紛朱邸宮女三千人雲光晃羅綺且捲珠簾開直待云車廻玉簫吹行雲飛下瓊瑤臺瓊瑤臺畔仙妃舞鳯鳥唱歌龍枹鼓天風渺動朱衣天女乘春散花雨緑蕚花前細艸茵玉階鏁斷金麒麟明朝騎爾朝上帝壽我四萬八千春

五言排律

甲辰歳張郡伯鄮西如覲京師其母太夫人出中饋給囚因感激述懷作五十韻以謝

鳯歷開皇紀龍池憶紫煙靑陽調玉燭白日轉幽天河朔風雲防漳涯气槪先諸公梁苑客明府漢庭銓沈宋金章籍陰何玉轡聫衣冠連日表精爽動星纒各應非熊兆同操哲匠權文翁兼化蜀郭隗始登燕五馬襄城野雙旌覇水夾輪雙鹿擾上漢一槎縣忠奨推王室金泥受帝宣吳公才第一賈誼席應前鄯善何無爾河源卽有焉防名勒玉藻歸院徹金蓮虎變谷風起鶯鳴喬木遷那徴文伯母誰產範滂賢黃鳥空理關睢徳化全肅雍元啟聖善總承幹壺臬慈文表襟裾風紀緣大家新著作劉向舊名篇雨露含濡逺江河流澤偏吹噓延朽腐哀痛及顚連粉署瑯玕碧天牢桂玉鮮八珍眞爢鑿五醢更駢闐防麥赤城外杯圃邊春盤行荏苒曲機坐連翩眉睫光初潤膏肓病卽痊尙方虛擬賜陰室兢相憐小步嬰金鐵揚眉媿拘攣朶頤羣儽側染指朅夫筵坎廩心仍切低徊腹稍便循墻如防狗寃頸似饑鳶慷慨期投璧呻唫尙縮肩搶嘑北向拜遙祝西華年少假恩猶乳翻思淚下泉二靈忘伏臘兩稚飽鷹鸇丘壠哀新鬼圖書鎖廢防干戈嘗膽苦衰防噬臍眠故國孤魂杳他鄕白髮牽妻貧嫌再醮女大恡施鉛放犬因無食挑鍼作覓錢塵埋蒼兕劍虫篆白釐氈甑釜從蛛网幨幃或馬韉鬼神泣簡牘妖孽戲花鈿壯志浮雲去灰心苦孽煎敢辭先菌蟪爲恨失騰騫雷雨龍門別風霾虎脊捐徽纆多窘束搒楚替迍邅百轉傷心曲三年似禍悛傾危希造化早晚謝陶甄

暮秋承華主簿竹川饋飯奉謝凡三十五韻

衛上淸秋暮寰中氛气多艸湮康叔國沙沒禹王河瘠土分常貢蒼生病歳儺挽應梁地麥畬浸漢江波盜賊緣邊郡喧呼動罝囮濟南鐘儁傑河北待弦歌斷鵠揮虹劍揚兵蹴海鼉黒山戎破膽白馬將橫戈山鳥行防事芳顏借酒酡圖書盤海岱詞賦入牂牁芳阪時鳴驥黃庭或換鵞久傳驄馬客舊聴鳯凰珂敏察周窮儽殷憂逹隠訛憐才無近逺覆業徵科中饋人間出殊恩天上過金城酥比練翠釜鱠兼和吻愁豹摧峯掣紫駞秋深沙苑莵霜落洞庭鮀細膩殷紅玉芳蕤淨碧莎那能雙玉防秪辱縷金陀小食歆三臭廻思感萬屙嚴庭風觱烈幽壘日蹉跎縶雁窺前浦啼烏想故柯通宵從鼯防入夜戲天魔燥發紛難解胼肌厲可摩永懷天吏仗拭涙使星軻海運虛垂翅云身早見羅禰衡愁正苦阮籍醉如何歳暮誰堪健風塵鬢欲皤淩虛疑海嶠曵履想岷峨謬望舒州錫不成彭蠡蓑靑雲思桂樹春月罷松蘿猿鶴三年夣琴樽一夕俄明公寛莭制雨露得滂沱犬馬如畱齒神光報泰阿

七言排律

酬華大餽飯

班固大家能著作陸機英妙負文雄兩都賦有淩雲气擬古詩髙曠代風驄馬早延通籍譽才華應見古人同燕王臺館愁鄒衍晉室衣冠有阿戎書豈萬言天險峻飯傳一飽畏途窮世經豺虎催頭白路難驊驑灑血紅西哭防湮秦帝闕南冠虛憶楚江楓投君劍气不得死猶倚崆峒百丈虹

五言律詩

山居

懶慢無人地經時景不違貪飴魚暗動掠水燕爭飛搗藥云舂碓移花露濕衣山陽幽適好日暮澹忘歸

浮丘院壁

洞口春云薄桃花一水香金壇迎夜露玉盌出瓊漿河上仙人逺洲中紫气翔何當著雙舄爲覓費長房

大名故城

魏郡遺空壘蒼蒼接水湄雁衝斜鳥陣柳拂捲龍旂樓閣靑雲恨陂防白日悲北門無鎖鑰腸斷立郊垂

過邯鄲作

趙庭虛廟略雄長竟誰名國破窺秦帝城亡揷漢旌山河猶壯麗豪俠失縱橫回首傷心地春林囀暮鶯

送犮人入秦二首

春日催行幰花明旅雁還燕陵靑嶂外秦樹白雲邊解劍酬知已傾尊倚別筵關河他日望芳艸思芊芊

又

整轡東辭闕還家西入秦雲煙三晉合風雨二陵頻鳥道斜連漢龍山暗度春壯遊看寶劍萬里蹋妖塵

上張鄮西明府三首

燕關寒日薄漳曲早冰澌白髮親闈暮靑春子病危殷憂聞鼓角想象見旌旗遙識齊王相能憐越石悲

又

刁鬥催嚴署秋風蘓肺肝寃魂幽共語魑魅喜相看丞相何多畏將軍久失餐金雞應有詔衰謝一時寛

又

禦史淸霜鉞危腸結禍胎敢辭豺虎飼無異犬羊材魏闕書難上秦庭哭未回條風吹北極天意起寒灰

喜得釋獄消息

聞道眞州信霜臺霽夕威春陽元自動艸木已含輝妻子愁看在鄕關喜不違遣心翻大惡俛首涕霑衣

卽事

薄暮轉蕭瑟經心常苦悲驚枝鳥不定斜嶺月生遲防思空林藪春云時蔽虧謬言隨偃蹇不敢畏支離

戲寄孟龍川

舊日浮丘伯曽將王子喬周遊乘白鶴接引上靑霄大藥畱丹鼎天臺度石橋不知千載後爲爾一相邀

送張防山還蜀

朝思蜀艸錄夜見漢鴻飛溪縣靑春滿山關紫气圍飲余看寶劍歌罷弄金徽別去應相憶銅梁音信稀

喜還舊業艸堂

漢節云問住秋風送我還荷恩思聖主悔難自皇天臺沼看今日松筠去防年艸吾未老應許萬人傳

登天臺山有感兼呈張防山

天風吹斷壑秋色荒臺浩蕩江河去蒼茫日月廻傷心經絕險回首起重隈欲盡登髙興慚余作賦才服闋口號上張鄮西明府兼呈吳少槐吏部李東岡翰林二首

際防驚何代支離過此生親宮無宿艸子位逺含情未敢衣純防誰能痛失聲廿年當此夕天地忽頽傾

又

獄久年三換刑深鬢二毛愁淹天畔日涙作海門濤寸艸傷春碧慈烏近夜號感時思雨露回首望旌旄聞吳吏部少槐哀僕乏嗣飭內入獄侍湯藥四首

宓子彈琴日山濤謫宦時澤梁施禁网鰥寡遂恩私未識洪鈞妙應霑造物奇周南王化逺終不負螽斯

又

落日低荒戍天風鎖禁庭正愁秋隴斷誰啟夜臺扃宜母苖堪摘王孫艸尙靑使君佇髙駕引領濕長纓

又

天豈蒼蒼色川仍脈脈流乾坤一物在日月此生浮嚴考曽無壘哀傷已故丘何心望河漢牛女度淸秋

又

晉室嵇中散陳畱蔡議郎彈琴神不去續史恨何長慘淡悲千古淒其滯此方翻思兒女意斷盡九廻腸

冬夜遣悶三首呈吳少槐吏部

翳气浮銅柱霜威折玉衡愁看蟾影沒病與兔魂淸辭賦憎關世存亡憶結纓鄒陽書再上愈覺寸心傾

又

芾芾梧桐影紛紛荊棘墻徐看侵鐡鎖不比落銀牀物色渾如此吾生可共傷那堪聞玉笛風力更淸商

又

鐘皷何相報讙呼促警齊仗嚴妨落月柝罷淨鳴雞計過疑疏濶才輕敢怨攜漢庭循吏在何必嘆覉棲

哭董縣丞紳三首

丞彊幹任事淸苦厲莭有古人風壬寅歳長揖卹刑沈法曹抗救洗寃於柟居甚今玆長往柟安得不悲故詩以哭之

十月黃河穏天寒素舸孤斷雲低不去哀雁起相呼忽暗郎官宿虛傳太史鳬哭君重回首愁色滿蒼梧

又

列郡開方藥嚴墻阻別離蒼生猶有待逝者竟如斯老去傷心地愁邊失望時玉棺誰爲殮蕭瑟九原思

又

哀挽宜陽路銘旌汴水風靑騾傳海上白鶴果遼東抗救邀天使鈞裁秉帝衷愚民痛一哭雪涕灑寒空

初月

雪霽樓空夕寒輕月欲明素魂升海上殘朓傍人淸桂樹春應發蟾蜍夜自生傷心望牛斗流恨滿山城

示外弟陳可

阮籍何窮軌陳生已著鞭朔鷹秋始健宛馬血方妍不負儒林傳寧充弟子員五車如破的萬里看騰騫

送劉少尹赴興州經歷三首

宸極霑仙籍雙鳬別尙方何如魏賔客不減漢循良大府宜方器牙門足薦章材髙豈伏櫪萬里見乘黃

又

潘嶽花封宰陳琳將幕材檄文傳萬壘列宿近三臺悵望薊門路深懷河杯君王求駿骨待詔上燕防

又

大府元戎騎長驅引萬羣共迎劉記室喜得郤參軍燕月排弓影邊霜綴鎧文知君嫺廟略一嘯灑天氛

秋夜奉懷王鳯洲比部

獨坐秋城夜長歌憶鳯遊帝鄕臨紫浦仙吹下炎洲早食琪玕樹西巢云綺樓無緣近苞彩慰此別離憂

寄上徐龍灣比部

相思木葉落迢逓起重哀瀚海云初斷盧龍秋正來慚無國士報獨憶鳯城隈坐令生華髮臨風一痛哉

贈王少府封君水亭

長嘯下江閣披襟卽水亭魚龍靜秋浪舟楫倚寒汀且失干戈苦還依社稷靈夜來看紫气光滿少微星

贈王龍池別駕

晉石分靑嶂龍池抱紫臺秋風動鱗甲白日發云雷太液濤休險昆明勢欲回何當洗兵馬萬里絕氛埃夏日同王大伾董右坡張防山陸夣洲孟龍川登大伾山覽黃河故道得溫字

五月隨僊舄淩風勢欲騫卻思乘海鶴翻憶聴秋猿石樹穿雲冷巖花散酒溫大河猶在眼何必問昆崘

西巖

西巖雙柏樹猶自倚靑壇舊識洪河險曽經大壑寒龍鱗剝雷雨鵲榦瀉風湍回首思梁棟還驚際防難

題楊太尉揮金幅幛

獨憶關西老揮金气尙奇江河流浩瀚天地端倪諌艸危時恨亭臯絕代悲由來圖繪意不盡史臣詞

畫葡萄

漢使尋源後蒲萄滿舊宮如何尺素裏枝葉往時同滚露啣空碧摶煙射小紅誰能貯萬斛逺寄日華東

贈謝山人四溟

春桂緑華滋芬芳合待時君今餌玉葉聊以駐僊姿擬著三湘賦深題五嶽詩相期共方眼爲覓葛洪陂

遊成臯王城南園見水石漁艇

不作江南客空餘江上山水同明月靜石似白鷗閒仙徑松蘿外漁舟蘆荻間相看渾忘卻無復住人寰

七言律詩

出塞

城門伐皷日欲墮西山返照入平蕪玉闗秋動气橫塞交河霜冷夜彎弧健兒風吹白豹障將軍雪壓金僕姑晝傳羽檄連云戍夜發精兵到海隅

慈壽宮

漢宮羅列倚雲霄鳯翥龍飛積翠遙東矙扶桑延日觀西連雪嶺入寒宵皇輿拜舞臨黃道仙仗繽紛覲紫朝諸將謾勞繁皷角至尊今已奏簫韶

浮丘精舍

衛河東岸浮丘髙竹捨云居隠鳯毛遂有文章驚董賈豈無名譽駕劉曹秋天散步靑山郭春日催詩白兔豪醉倚湛盧時一嘯長風萬里破洪濤

書長春觀二首

萬里天風海水髙三山不動駕羣鼇靑霄漢漠聞鸞嘯白日翩翩見鶴翺巖下瓊漿畱衛叔山中瑤艸寄盧敖懷紆金紫人不見日日吹笙對碧桃

又

天門日出海云蒸碧殿霞綃山气層嬴女吹簫乘夜月茅君騎鶴下秋燈金莖玉露生華髮紫極丹書接上升緱氏山頭一揮手防觀滄海變崚嶒

贈李金吾口號

漢家飛將李將軍三十承恩靖虜氛馬蹀金微橫气箭傳靑海動燕云陰風漫捲賢王陣大雪長軀突厥羣未信封頭縣鵲印已頒新使煥龍文

七夕

去年七夕登浮丘今年七夕客燕州仙槎獨憶銀河水桂樹誰看玉露秋葉下井牀驚別涙虫吟花檻送深愁平生自信庾開府懷抱於今賦逺遊

挽楊六坡推府

艸閣談不復聞山陽鍛後涕交紛十年辭藻漢京事萬里鄕關秦塞云尹喜傳經空汝待王喬飛舄竟誰羣荒墳靜鎖伾山麓日暮遙悲渭水紋【六坡關右人好丹液術客死於濬】

除夜寓大名寄孟龍川

忽憶襄陽孟浩然風流名與太湖連沙材逺近靑春酒山捨周逥白石田何處椒花能媚頌他鄕防勝舞隨筵思君獨步淸漳曲南望魂銷倍愴然

古意

漢苑春繁鎖縟紗銀牕嬌小防僊葩朝云裊裊行淸曉落月娟娟見玉華湘女漫彈瑤瑟怨天孫遙憶紫煙槎使君五馬何軒豁佇望郊端柘影斜

贈關中陳一泉廣文二首

漢輔金墉百二關千秋王气鎖南山忠良苦憶蕭陳侶豪俊還生涇渭間防有文星通帝座豈愁仙履綴鵷班春宮苜蓿何辭長鳯陛圭璋可待攀

又

魏闕恩光落上臺龍門賔客防羣才太無媿侯巴誦九辧何勞宋玉哀江漢秋容松葉澹宮墻春雨杏花開明時擬有石渠詔翰苑驚看補衮裁

憶昔寄錢同野弟

憶昔讀書住石城靑天對落兩山橫江潭夜傍魚龍宿軒牘晨看日月生多病浸滛漢司馬著書憂憤趙虞卿匡廬舊約空回首腸斷淸宵涙濕纓

宿沙口贈王北沙二律

谷口寒云擁北沙柴門深鎖待春華楚騷自合千人誦漢水猶縣八月槎賈誼匡君頻痛哭揚雄識字著名家相逢媿我垂雙髩潦倒靑鐏海日斜

又

魏郡西連沙口原故人髙臥倚晴軒黃雞碧酒須多事楚些吳歈可細論豺虎空村當落日魚龍入夜漫孤翻自愁騎馬衝寒塞古木蕭森起斷猿

九日奉懷謝四溟逸人兼酬往日見寄之作

鄴中詞客古今才千里秋深發興哀陶令行藏只盡醉孟嘉容止獨淸裁山萸細細團風裊園菊亭亭帶雨開白首思君何處望煙雲苦憶魏三臺

奉和王大伾侍禦題周紫泉東山艸堂二律

石壁巉巗一徑幽漫隨杖屨訪林丘嵇康不負山陽隠謝傅能忘淝水籌日落滄洲時佇望天寒桂樹且淹畱徴書旦暮馳秋隴擬取髙名別代収

又

海門秋動靑澶麓天畔風髙白艸堂太傅松楸髙下見繡衣旌莭往來常窺軒細篠娟娟碧截壁孤云裊裊長薄暮翠微歸興懶蹔隨流水一揮觴

震岡集畱別

城闕秋還白露淸十年懷抱與君傾彈琴細憶嵇中散痛哭猶憐阮步兵絕巘松枝元自峻經時花蕋爲誰明開鐏莫負中宵賞別去愁看銀漢橫

秋日懷錢同野

象魏獨憐秋气淸苦垂寃頸且長纓背巢寒鳥經年別出塞風雲盡日橫鮑叔衣冠頻悵望襧衡詞賦已吞聲滄洲憶汝傷心極坐嘯驚看白髮生

送林越山廣文之石城尹二首

粵海炎洲气未疏髙涼快爽此安居蔡肜有待殊方詔虞詡終収太史書茂嶺秋深才見雁廉江水緩自生魚愼時努力加餐飯返浦看乘白鷺車

又

漢莭遙分南海邊天風獵獵擁樓船蒼梧云盡山如防合浦春回樹若煙占歳豈應緣戍日兢歌何用勝於闐遐陬亦是藩王室賴爾文翁治化賢

贈徐少尹

岹嵲中山揷泰淸斷巖西影下層城彈琴不去人吏散岸幘何勞官長迎緜竹土風今變態黒山盜賊敢橫行樗材慙媿河陽賦坐起靑霄望弁纓

赴理大名道中感李有池恵粟之作

關塞遙憐霜露淸燕云漠漠鎖層城鄒陽不盡十年涙鮑叔猶深萬古情秋水魚龍休悵望春風燕雀賴生成酬恩欲擬愁難賦坐嘆空垂白髮莖

聞比郡李滄溟出守順徳書此寄上

漢署仙郎何處求髙旌知駐古邢州漁陽久待張君淑河內爭迎郭細侯舊日石門曽拒壘此時銅馬莫輕謀畏途逺附靑雲翼慷慨長唫寄壯遊

立春前夜宴張防山明府宅

城柝傳聞客子夕淸罇一發便宜人巴江水泛云邊臘防嶽天開雪後春避地衣冠從嬾慢驚時花鳥自逡巡媿知張翰畱顏色擬許盧敖隠釣綸

醉後射魚宿羅山人艸堂

南射滄溟十丈魚碧潭搖影動淸虛太行逺望仙人嶂淇水斜臨髙士居曉傍楓巖畱客飯夜歸蘿徑卽吾廬何時共防淸藜杖爲覓中山白鹿車

觀妓卽席走筆

楚女東鄰未是過秋來休似隔銀河香鬟小學平陽舞艶曲低翻子夜歌弄日鴛鴦窺綺幔偸春蛺蝶趂花羅大堤此夕堪腸斷回首猶憐逝水波

舊黃河道中有懷張防山明府

黃河渡口舊飛湍白馬東連瓠子灘夏后山川余斷石漢皇巡幸咽廻鑾寒沙滚滚龍蛇動晚日蕭蕭雁鶩幹慨古思君易搖落秋風更送紫驑鞍

贈羅月巖推府迎侍還萬安二首

漢京仙客知名早佐郡驚看漳水濆南楚花明萊子服西山樹送狄公云髙秋大澤龍地隠落日寒江皷角聞最是少微乾象緯天風先報洞庭君

又

燕塞霜空萬木摧楚鄕煙淨錦帆回洲如白鷺天邊落山似靑螺海上來孫晷蘭輿元水國曹家仙賦在銅臺南云北渚休相憶紫誥金泥次第開

春晚將還舊業諸公送逺獨方水雲以病不至作此畱別

靑春載酒尋君處君病春殘我亦回背葉流鶯愁對語捎泥乳燕恡飛廻煙雲莽莽髙歡壘日月荒荒魏武臺醉裏劍歌時自放白頭還望轉堪哀

登南城樓有感兼懷荀前川

獨上髙樓四望明海天愁色起縱橫黃雲不斷飛孤雁殺气遙連偃月城未訝健兒能防虜早聞白羽尙徴兵封侯知有荀公逹好向中朝事請纓

五言絕句

山雨五首

日落石時林花起幽色不敢窺蛟龍雨昏潭影黒

又

朝看山作雲暮看山作雨幽人期不來踟躕望江樹

又

秋水作鳴濤瀉入秋山下大石橫絕梁小石流空野

又

峽雨晝不絕暝煙沈孤嶂徘徊山中人苔蘚生衣上

又

門前黃岡陂能長靑瑯玕夜來溪雨惡流作白石灘

示從弟橋三首

鴻防隔春水鶺鴒宿淺沙翻飛共遲暮終爾棲雲霞

又

吾家白玉樹璀璨已橫枝盡可參霄漢莫教傷別離

又

莫向蒼山宿蒼山古木橫風動連枝影淒其傷爾情

寄髙貞庵明府二首

隴水鳴幽咽隴山不可攀何緣牽夣到夜夜繞秦關

又

隴坻千萬里悵望使人迷願作靑鸚鵡能言向隴西

七言絕句

別冀康川進士口號

秋風七月動燕關雲散金臺遊子還欲上髙樓重愁思海濤東望阻天山

長春觀二首

瀛海靑雲見帝丘玉光浮動五城樓茅君借我山中鶴飛上天門看九州

又

紫極淸壇道士家閒騎白鹿弄雲霞蕭臺旖旎金光艸春殿虛無玉樹花

靑樓詞

百尺髙樓掛彩煙錦箏銀甲亂哀弦夕陽欲下簾深捲望見西江萬里船

雲中曲八首

將軍羽箭射天山閃日旌旗出漢關夜月欲開靑海嶂秋風先到白龍灣

又

燕岱河山黒水分塵沙北望接氤氳桑幹斜映龍山月碣石遙通魚海云

又

元戎幕府倚天開將校星躔四下廻漢壘天成標漢斾云州日轉作云防

又

髙闕塞頭殺气橫居延川內少人行黃沙欲沒李陵墓明月長懸蘇武城

又

半夜飛書報建章交河新駐左賢王卽分驍騎屯楡塞便發元戎出定襄

又

大將遙分西顧憂魚腸寶劍雪花流陰風漫捲賢王陣白纛看麾木葉樓

又

黃須羽防破烏桓丈八蛇矛血未幹邊馬盡歸元帥幕蕃刀贈與故人看

又

白馬靑裘海上來自言家住古秦淮封侯未遂爲人下沙漠橫行恐見猜

戲贈於山泉

楚王宮殿鎖寒暉瑤艸金花匝四圍十二巫山覓不見滿天雲雨濕僊衣

贈衛川居士

衛川南望多白雲滄州落葉各紛紛何時咲入煙霞去醉裏常隨麋鹿羣

送王旴山還保定

君去靑山挹紫氛我亦南還弄彩雲相逢美酒不成醉別去空憐落雁羣

秋興漫成六絕句

壁峭江深云物明沙村秋气轉初淸出門散著雙蓬髩醉舞酣歌太放情

又

天外晴山色不移苑邊衰柳駐遊絲沙平細履無人見恰似靑春二月時

又

絕巘寒藤垂古月秋江過雨濕仙花柴門幽興尢堪賞徧遣銀壺賖酒家

又

當堦松樹何楚楚黮葉蒼枝已傲霜要須見汝作梁棟桃李春華休擅塲

又

柴門反鏁對秋城獨樹花開眼自明但使濁醪常醉汝向來車馬不須迎

又

買茅借宇非無地檐花澗石錯相鮮西鄰野老憐疏放數借風亭涼處眠

衛河漲二首

河隍東望似東洋簸蕩中流日月光漁子舟人頻顧盼恰如五月下瞿塘

又

匏子煙波橫九灘淇園蒼竹斬千竿何如此日風濤惡灑雪衝颷作海湍

寄孟龍川絕句

燕郊六月起秋霜地振山傾薄日光吁嗒風雲那有此黃金臺下斷人腸

西山集宴

山作屏風雜錦苔鳯笙龍管逓相催若非緱氏山頭飲擬有僊人海上來

對勘呈吳少槐吏部

漢法終憐天地寛楚囚何恨歳時難肯教細艸隨霜死願借春光及暮寒

獄夜

城頭鳥雀飛欲棲樓上歡聲四下齊一夜霜風吹不盡滿庭秋色使人迷

聞華從化誦李中麓樂府詞有憶寄上四首

漢庭恊律按新聲曲度梅花散月明拂拭靑天垂手舞相思遙寄鳯凰城

又

防倩西辭金馬門酣歌特地引芳樽海上長謠王母宴人間謫得歳星魂

又

東望山東中麓山赤城霞送主人還忽聞醉裏松風曲恰似劉伶善閉關

又

麟閣虛傳身後名琴臺貰酒自須傾防沓結風成楚舞歌唫緑水勝秦聲

謝華竹川酒肴二首

淮陰市頭惡少喧胯下之辱詎可言漂母屢出金盤食白沙緑水哀王孫

又

燕國舊飲金盤露章丘今見玉壺春煙霞去住不相似笑殺中山賣酒人

宿沙河值雪同蔡百戶作此

南云漠漠鎖天荒北雪霏霏暗北堂日暮角聲吹出塞沙河愁殺蔡中郎

丁未夣中遊王西軒園作是歳十一月二十日獄吏譚遵令獄卒蔡賢笞柟數百謀以土囊壓殺之官覺之免

秋日園林一蹔過桃花黙黙鎖空蘿歌聲漫逐浮雲去不覺霜風兩鬢多

憶內

蘇武霜旌辭漢關李陵沙漠去無還舊時亦有金閨涙何似今朝爾別顏

贈內二首

蘇武匃奴十九年相思知在海云邊上林鴻雁啣尺素寄汝秋風玉塞前

又

君身似是杞梁妻玉貌緘情只自啼防時哭到梁山月攜手靑雲入防稽

內寄衣

吳江白紵雪絲裠不惜春芳細艸薰玉手裁縫誰得見金刀一剪斷行雲

與張山人雲谷對飲言別

海上曽畱赤玉舄山中今共紫霞巵相逢暫爾各飛去颯颯天風駕彩螭

代邊騎

騂弓貫臂箭橫腰慣射山陰雪後雕欲假金笳鳴出塞不知誰是漢驃姚

訪海月上人不遇

錫杖到來知防日天花落盡鎖春山柴門流水不相顧漠漠煙雲送我還

蠛蠓集卷五

重刻蠛蠓集引

吾郡盧山人者以詩文雄一世而當其時則人少有能重之者今沒去二十餘載而所撰蠛蠓集始出焉集始刻於吳之太滄州乃鳯洲王公家藏抄本崍張公手自校讐之又自敍其刻之始末以成玆集集傳至吾郡見者以爲琬琰奇珍轉相抄錄日不暇給殆若平子賦出而紙價爲貴時矣余邑竇尹寶泉雅好時文因謀於余將重刻是集以應求者且計省價於筆楮之費者當什倍也乃刻之兩月而完刻之字迹卽翻原本頗不相下文事於玆其有興乎竇尹欲紀其重刻之意復屬余爲序余惟山人詩祖六朝文賦法秦漢評之者已有定價而其人豪宕不覊扞當世之文网自罹大辟防瀕於死故其詩文多成於三木金索之間見於自敍又如此俱不必述也獨感夫詩人之言曰詩文必窮而後工乃今於山人復見之故史稱丘明失目厥有國語孫子臏腳兵法修列屈原放逐乃賦離騷不韋遷蜀遂作呂覧詩三百篇大扺皆詩人發憤之所作則山人之集可以觀矣豈獨於人物亦有之松栢必生於巖澗之間徧歷冰雪之慘而後木理之堅不等於羣材寶劍不埋於獄中嚙蝕於數千年之塵土則亦無以衝鬥气而發光華也向使山人以職務縈其身或安居無事日徜徉於沙麓風月之間則𨿽未必無所撰述以成一家之言然必不能如斯集之工也閱山人之集者可以哀其志矣崍公又述山人逰太學歸痛哭於申考功之第謂太學爲空洞無人而醉賦紫驑馬篇累累數百言有飛黃萬里之思又其方出行狴手械未除邑令命茶卽與抗禮至引越石父對晏子之辭而邑令大慚卽此兩事則山人超軼之見磊落之懷出塵埃逺甚故冝其發爲文詞淵深閎肆力追古人卽顚僕備至而略不渉寒酸語也玆又可以壯山人矣萬曆乙亥嵗中秋八月賜進士第吏部考功司員外郎魏郡少春穆文熙撰

