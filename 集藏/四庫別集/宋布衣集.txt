宋布衣集明宋登春

●目錄

鵝池生傳

宋登春傳

文集

詩集

雙鵝集

淸平閣倡和

●鵝池生傳

鵝池生者。姓宋氏。名登春。字應元。趙部新河人。生壯歲顱發卽衰白。因自號海翁。人業以海翁稱之。晚居江陵之天鵝池。更號鵝池。生宋氏。故新河農家。其先嘗累髙貲。生少失父母。以亡訾省家益貧。然性嗜酒。家貧不能長得酒。則時時發憤讀古人書。見前世結纓射書。擊築棄印諸賢豪。急難奇節。未嘗不慷慨悲歌泣數行下也。生始慕俠能挽彊馳騎。間出其餘智爲小詩。輒自喜。不欲以示人又稱稍通繪事。師江夏果偉鄰之父有頎而�者生戲爲之貌。絕肖。父因勸生益習此。可作生業何乃日沈酣落魄裏中也。生不應。以是裏中盡目爲狂生﹑亡所知名。年三十﹑會。一歲間。妻子女五人。俱相繼死。生仰天嘆曰。咄嗟。天乎。將驅我於埃壒之外乎。遂屏家於其兄。而自囊書遠遊。遊至博陵。博陵有故。所善客﹑憐之。餼之塾捨二年。生默默不自得。竟謝去。去之京師。日跨一蹇驢。行長安道中。往來覓詩。方是時。臨淄布衣謝榛。以詩遊公卿間。聲籍甚。生間得其詩唾之曰。作詩何爲者。而今七尺軀。津津諛貴人丐活耶。居京師月餘。亡所遇。又去之渤海。入兗州。登嶧山。觀秦皇帝遺碑。還居長白山一蕭寺。出囊中故所貯漢魏盛唐名家詩。閉關揣摩。如是者三年。頗窺作者之戶。遂大放厥詞。而於五言尢工。眼駸駸白亡今人矣。又去而浮淮海。渡楊子江。登北固山。以望金陵。鐘山紫气。過云陽。匍伏延陵季子祠。下涉吳會。訪錢塘天竺靈隱諸降。巳復走徐靑。歸新河。數日又去。出居庸。循太行山。而西窮闕陜澤潞諸邊塞。其在井陘。嘗居龍窩寺。瓶粟罄矣。寺僧厭苦之。生曰。僧毋窘我。我試繪一小圖。持至市中。當得粟。巳而果鬻粟五升。伺粟不盡不更繪。而市人爭欲得生繪。則日擔粟詣寺門相聒。生不能堪。乃避至城外一山樓。樓依岨﹖﹖歨絕。樵蘇所不至。山鬼晝出侮人。生坐臥其中。第翻華嚴經數卷。足不履戶外者累月。山中人疑爲逋客。將逐之。而生遂遊太原。太原之逆旅人。以生衣垢敝。待之不爲禮。會旁捨賈。欲覓詩爲其長者壽。逆旅人以試生。生卽與之詩。復問生能書乎。又與之書。逆旅人始恨知生之晚也。而賈更制鮮好衣數襲遺生。生佯受之。而轉投其逆旅人。逆旅人愈慚感。生復自衣其垢敝者。長揖逆旅人去也。巳由棧道入西川。遊峨眉山。遡巫巴。下荊鄂。將達於潯陽。返於黃。迂云夢。而北走大梁。偶憩鈞州酒肆。而鈞州有黨中丞者。得其所題酒肆中絕句詩。彊致之家。畱數月。復自宛涉襄。過京山。生所跨驢。蹶於唐氏之淖。傾其囊中書。曝之衢。唐氏異生所爲。要與之飲食。歡相得也。遂主唐氏一歲而行。唐氏爲刻其詩。傳荊郢間。更贈生二童子。卽生所呼爲丹砂白石者。生挾二童子。轉江陵。登王粲樓。讀其賦。感昔賢流寓地。有終焉之志。始生數年前。嘗至江陵。居城西開元觀。故遼王奇其詩。召謁便殿。語不合。一夕遁去。去數年復來。生老矣。乃依其兄子宋鯨。耕天鵝池之石田。歲獲菽十斛。生以其半易米。雜菽炊。日度一餐。稍羨。則盡以給酒費。晝夜哦詩不絕口。是時吳人徐學謨。爲荊州守。聞生髙。自往物色之。生始匿不欲見守。至再始見。明日生戴紫籜冠。衣皁繪衫。報謁。據守上座。守侍人竊竊私語曰。客顓妄亡知。守柰何輕威也。久之。往來廨中。而守之寮吏。奉守意。皆浮慕生﹑爲。謬恭延致之。生揣其無實。終不肻一往。守爲生授室城中。從天鵝池徙之居。約以他日見訪。是日守偶先何有所往。經其門而遲及之。生恚曰。守胡紿我也。比臨其室。生巳鍵扉臥。不欲內守。守令人穴其垣入見。生方科跣﹑席一槁。僵偃壁下。守笑曰。若欲爲龐萌耶。瑯琊人將捕汝矣。生起謝曰。室無凡榻。難淹尊官耳。因索酒飲之。薄暮而罷。其從數年。守坐廢家居。生在江陵。念守憔悴。業欲從之遊。而貧不能促裝賫。乃詭�羽人裝。手持一缽。裹敗衲而行。乞於途。自江陵繭步千里。來海上。海上人以爲守客遠來。爭勞苦之。而日持河豚酒享生。生一嚼而盡。明目見持河豚酒者不爲謝。亦不知爲誰。其後持河豚酒者遂不復至。而海上主帥迎公者。亦以守客。故遣人遺之金爲生壽。生揮之曰。將軍以貧士爲金遊耶。東海若笑我矣。幸使者謝將軍。時守欲買田舍生於海上。而廉其性骯髒。不能諧時俗人。不復彊也。居三月。別歸江陵。生歸。守囑之曰。江陵難將作矣。盍定計審處之。生頷之而去。其後二年。遼王果廢爲庶人。比奏當成。而庶人之客亡得脫者。生嘗爲庶人上客。而又爲人倨。眾將甘心焉。始守所授生室。故宗人產﹑貨之。值四斗金。守以生羈旅。恐後或攘之。爲密署數語於契尾。鈐識而歸生。至是宗人乘庶人之隙。誣其奪﹑而與生。訟之官。官覆契尾鈐迹驗白。乃以室還給生。生久在庶人所絕。不與用事者。比﹑庶人常召生遊別宮。聲妓滿前。他客或故爲調笑。以悅庶人。生第端坐竟日夜。卽飲至大醉。日不流睨。庶人益敬憚生。每見生輒爲斂容。生之不及於難以此。自庶人廢。生不樂居江陵。乃轉鬻其室。以分漑宋鯨。而自攜少貲。逍遙七澤間。最後遊石首。石首士人。喜生來﹑與之結社爲詩。少年張氏某者。豪有力。而佯以詩爲名髙。生不少與可。少年銜之亡所泄。會他處召客。少年故與生爭席。伏奴箠擊之幾死。尋賂縣官賈某。械而出諸境。石首士人。避少年亡賴。而又懾懾令威。莫敢開言救生。心山境。而陰行賄。疏其械。縱之逸。生又還江陵。徧謝其故所往來人。而斥二童子姑去。乃自童發爲頭陀。不知其所之。萬曆初。守復起爲楚行省右丞﹑行部江陵。宋鯨方爲人傭作於野。識故守。跽而陳石首事云。徐子曰。昔孟襄陽以詩窮。顧藉與荊州張長史。藍田王右丞遊。二人嘗薦之玄宗朝。卽不用。而襄陽之名。以附靑雲益髙。生五言詩。有逼類孟襄陽者。如閒居云。平生欵叚馬。不識孟嘗門。淸明目海上云。一盂寒食酒。東海弔田橫。其淸婉悲激。非近歲布衣詩可儷也。乃考其遊迹幾徧天下。囊中亡一錢自隨。以是所至數窮餓。卽窮餓。不肻輕見一貴人。卽貴人自見之。意稍咈。竟掉頭去不復顧。世方指爲異物。誰復傳其詩。至石首之事。戹彌甚矣。然非其所自取。徒以羈旅。故爲少年所乘。此韓淮陰他日召而賞之者也。何遂憤懣逃世。太史公稱獨行之士。空室蓬戶。咀藜裋褐。不厭死而巳者。豈斯人之謂歟。

吳郡徐學謨撰

●宋登春傳

見舊志

宋登春字應元。號鵝池山人。山人性敏識卓。貌昳气豪。少不事家人業。好俠嗜酒。慷慨悲謌。有睥睨一世之志。非六經秦漢不文。非左國班馬不讀。詩祖少陵。畫宗吳偉。年三十餘。闔室盡喪。因涉易水。踰太行。至晉魏寓居山中。閉關讀書者十年。巳而出函谷。經巴蜀。過閩粵。遊建康。遡三江。道九疑。駐楚郢。下江陵。順流而東也。登太山。觀渤海。至鄒嶧。又潛修者數年。其文愈髙。其詩愈豪。前無古人。眼空今代矣。萬曆五年。自嶧山還鄕裏。拜丘壠。邑侯結廬以處之。然而非其志也。嘗謂族人曰。我死卽效古人贏葬我。不然。吾有蹈東海而死耳。初以爲枉語。踰年。辭族人親友。復之雲間。客於徐宗伯家居無何。一日謂宗伯曰。君爲我具小船一隻。載酒果送我蹈海。宗伯如其言。果蹈海而去。不知所終云。山人所著。有燕石文集。布衣詩集。淸平唱和。詩禪瑣評。數卷行於世。徐宗伯爲作鵝池傳。邢少參爲作蹈海文。並挽詩數首。俱見藝文志。

●宋布衣文集卷之一

趙郡宋登春鵝池著中州王培益仲閱刊

韓孝子傳

遼小紀

兗州四大景詩序

送遊公兵備井陘序﹝代作﹞

與兗州乙中橋秀才書

答樂陵王鳯岡書

何蹻小傳

與濮陽李理卿連山書

籧廬生傳

書侯生活役夫捲後

附樂陵王書

辭樂陵王書

泗上公傳

海岱耕夫傳

泗上送呂琴士還開州序

與桐岡謝明府書

再答髙生書

辭魯宗室龍山書

謝樂陵王攜酒見訪山中

與髙生書

遊嶧山記

約李伯承少卿遊嶧由書

附李北由答宋鵝池約遊嶧山書

新河縣守令題名記﹝代作﹞

重築寧晉縣大陸澤堤祭后土文﹝代作﹞

與澧州劉洞衡先生書

上邢子願使君書

上余杭周君書

答子願書

正節侯列傳序﹝代作﹞

再上子願書

答遼王書

○韓孝子傳

昔者吳延陵季子聘於魯。入其國而說其人。察其俗而知其政。聞其樂而辯其徳。先王之道於是乎見矣。苟以心觀之。何今昔之有哉。予自楚過衛適騶。聞有韓孝子者。淸修苦節之士也。以明經中嘉靖乙酉鄕舉。因母老不可離於膝下。以此故不仕。孝子曰。朝廷明制﹑都鄙養士。所以待用也。吾不爲之用。坐受其賜。於此心不安。遂以某年月日食廩若干。鬻田宅服物。依數輸於官。時人笑之以爲癡。母死廬於墓側。朝夕負土成丘。髙數仞。讀書明道。不喜浮文。跏趺坐﹑常數月不語。有子僅能膺門戶。年七十卒於家。鳴呼。哀哉。韓孝子天性之善如此。若幸而生於昭定之世。得聖人而裁之。其造就豈止此哉。繄曾閔之亞也。其行實姑爲之錄。以俟觀風者采焉。自有太史公書之。傳之天下。流於後世。可以厲貪夫。激薄子。有裨於世教多矣。孝子名元仕。號海鶴。兗州府滋陽縣人。

○遼小紀

遼王植。太祖髙皇帝第十四子。洪武十年生。母韓妃。生二年。初封衛王。攺封遼王。國於遼東廣寧城。王好武力。得巡邊出塞。練簡士馬。巳而坐罪奪祿。衛靖難兵起。渡海歸。攺封荊州。倍加祿。得支二千石。尉校三百人。旗軍三百人。文皇卽位來朝。卒謚簡王。子貴烚立。荒淫無道。廢爲庶人。簡王第四子。貴燰立。卒謚肅王。子豪墭立。世子恩鏋卒。以世子妻妾殉葬。憲宗不許。肅王次子恩金鑙立。卒謚惠王。子寵涭立。卒謚王。子致格立。嘉靖三年封。卒謚莊王。子憲■﹝火節﹞立。初封句容王。嘉靖十八年。�隆慶三年坐罪。廢爲庶人。發送髙墻。國除子幼。其母娼也。今寄養楚王府。無行。論曰。膏梁之性難正。有以也夫。傳曰。驕奢淫泆。所自邪也。四者之來。寵祿過也。遼自首封。相繼七王。無大顯徳。今庶人■﹝火節﹞。性鄙寡施。瀆貨無厭。蔑宗親。秩優豎。自恃察憲小才。謂人莫巳若者。輕積細過。以致侮慢賢豪。自陷機穽。而莫之知也。悲夫。七世宗祧。蕩覆燼烕。何辜哉。何辜哉。萬曆三年。九月初一日。

○兗州四大景詩序

兗州山東重鎭也。魯周公所封之域。左據海邦。𦇤負岱宗。腸胃洙泗。懷挈鳧繹。爲荊吳孔道。乃天子藩屏之地。古昔睿帝喆王所自出也。迨今聖裔帝冑。濟濟振振。而多才賢。其薦紳學士。猶惇尙古禮。往往有良刺史來守是郡。名列古志多矣。由此觀之。非喬嶽之精。滄溟之靈。焉能致之哉。因繪四大景詩以紀之。見一州之壯觀。百代之雄圖也。

○送遊公兵備井陘序﹝代作﹞

遊公守兗三載無秕政。朝廷擢爲山西兵憲。分巡畿內。防守要害。統理戎務。獲鹿爲駐節之所。乃戰國趙之石邑。今我腹心之地也。其西則有上黨雲中九原。爲之右臂。其東則有漁陽密雲遼海。爲之左腋。太行鴈門。紫荊井陘之口。此爲天下之脊也。若乃易水鹿泉。常山滹沱之險。正當京南巨衝之鎭。出入吐握之門。五方雜處。多不軌之民。自古陸梁之鄕。用武之地。至今引弓控弦之士。氈裘狗馬之俗。猶夫昔也。乘釁之雄。狗偸之盜。或時竊發。而民用不寧。非明喆君子。兼智仁勇之徳。不能以鎭之。經國者以此爲隱憂焉。竊以公命世之才。秉文武之資。智足以知民物之極。仁足以使三軍樂死。勇足以斷疑發大計。卽公交車所蒞。撫面治之有餘矣。自今我皇上。顧無腹心之憂。乃有股肱之慶。天下元元之民。厥有望哉。卽今首夏。聞公戒日餙駕。旌麾北指。父老垂涕。相誦盛徳。𨿽牛童馬走之口。亦載諸道途。燍生敬裁蕪辭。聊代一錢之贈。

○與兗州乙中橋秀才書

鄙人少無檢操。性惼狹。實不能容物。嘗因觸冒權貴。脫虎之口屢矣。亦不能自攺。多爲人嗤笑。以故亡匿山谷間。惟與道流日親。孤陋寡聞。不復比爲人數矣。曩者以文章辱知於足下。𨿽有過情之譽。鄙人不敢自信。亦不敢不加勉焉。恐先犬馬之年。不附足下所望也。鄙人近來方知足下之義甚髙。事無過舉。皆自衷出。何橫爲流言所加。謗讟日興。鄙人甚惑之。至夜不寐旣而思之。若有所見也。請試言之可乎。吾昔聞之君子。去泰去甚。所以防患也。鄙人常以此自警。固不敢爲荷禮小節。以形諸人也。所以者何。夫太白者易汗。甚廉者易毀。過潔者易辱。是以申生遭驪姬之難也。屈原罹懷王之放也。二子皆由此道以致之耳。由是觀之。非同明不能相照。非同類不能相求。非同聲不能相應。人情然也。物理亦然也。何以見之。夫南威之容。天下孰不以爲美。而嫫母嫉之。妍媸之不同也。泥蟠之翼。天下孰不以爲神。而鱣鰍侮之。類之不同也。髙世之才。獨知之行。天下孰不以爲賢。而庸人議之。不肖者非之。道之不同也。且夫善人夜行。自保其不爲盜竊。不能使狗無吠巳也。君子謀事。自保其不失忠信。不能使人無疑巳也。此其勢之必然者也。又何刺�於其心哉。人有爭年以長。以不辯者爲勝也。是故君子見其大而忘其細也。操其常而任其變也。嚴其巳而略其人也。是柳下季遇三黜而不去。管夷吾就囚虜而不辭。是必有故也。如使南威與嫫母坐而爭憐。失其所以爲美矣。蛟龍與鱣鰍起而相牙。失其所以爲神矣。喜士與臧獲數而較長。失其所以爲賢矣。譬若隋旁之珠。使之彈雀。與瓦礫何異。幹將之劍。操之割肉。與庖刃何殊。如是者。孰不謂賤其本而貴其末哉。大雅整之於身。與農父揖讓登降可乎。如是者。孰不謂重其所輕而輕其所重哉。是故君子卽物而議。比徳而交。權時而作。見可而進。知難而退。周旋不失。其所守之節也。若夫死生榮辱。得失毀譽。如浮雲過目。瞬息而烕。烏有定哉。此可與足下盡言。豈敢爲迷俗者論也。鄙人今尙良食。𨿽不能據鞍上馬。亦可以有爲也。足下毋以窮老而棄我。請間以教之。鄙人深有望於足下也。敬裁書出中。遙寄城府。儻賜回音。揮云以待。

○答樂陵王鳯岡書

鄙人適值窮老之年。逃遁山中。巖居谷飲。於世何望。朝夕袚除其心。𨿽以文章自娛。不意足下辱惠玉聲。道及往事。鄙人感激充臆。爲之大息。昔者令先王待鄙人不薄。列之於賓客之中。揖之於廣庭之上。言聽計用。自幸有國士之知。當足下爲子時。踐石以上者。卽有孝聞。著於藩國。至於今齒疏髮落。遇鄙人無異先王之日。蓋聞仁不忘親。誼不遺遠。徳之至也。去仁無親。廢義不立。審足下旣不遺疏遠之人。是必不忘親矣。不忘親。不遺遠。人孰忘遺足下哉。鄙人獨宿長夜。夢想容輝。俛仰山中。恨無晨風之翼。荒具短札。遙寄左。歲杪隆寒。足下當爲宗祧自愛。

○何蹻小傳

何蹻者。東郡人也。幼習尙書。舉孝廉。隱居不仕。以才雄自髙。性抗直。不詭於俗。家貧。好著書。喜黃老。一時宗室貴人。皆慕愛之。多相迎致不就。昔曾雅予。凡有論辯。至今尙記憶之。大抵論爲文章詩賦。以養气存神爲主。去俗澹泊爲要。非聖人之言不存。非三代兩漢之書不觀。𨿽飲食起居。亦與諸人異。目之曰蹻。以故多嗤之。與予別二十年。後聞竟以餒死。論曰。非俊疑傑。固庸人常態。不足怪也。至於嘉言善行。沒沒無聞。嗚呼。大璞不毀。無以爲圭璋。椅梓不殘。無以爲琴瑟。斯言季世也。庸詎知夫所謂淳厖之上也乎。此可與淵心志道者言。不可與淺學迷俗者道也。何子其有也夫。

○與濮陽李理卿連山書

鄙人無行。逃死山中。巖棲雲臥。朝夕與樵牧爲伍。掬泉煮茗。趺坐焚香。此山中活計耳。昔者一遇足下於濮水之上。談笑大噱。引滿舉白。披心寫意。實無纖介不合。當是之時。自恨相見之晚也。不意別長遠矣。至於今。緬然引領西望。煙雲飛鳥。無不系情。前歲楊生附書通問。眇無音耗。殊爲惘然。意足下棄我如遺迹焉。又肯念山中人山中人。

○籧廬生傳

泗上公有冢嗣曰頤埴其名。籧廬其號。魯賢公子也。自穉齒誦六經四子書。及其抱子時。道旣通。南遊荊吳。東表海岱。還歷稷下。尋古聖賢遺迹。訪問巖穴髙士。年三十。畊牧嶧泗之陽。冥仁義。薄曾史。探聖域。�玅門。芻狥萬物。蜉蝣天地。不知富貴之爲榮。貧賤之爲辱。死生壽夭之爲變。此其所以遁世無悶。而與造物同遊者也。予讀古周易。至井渫不食。災嘗不掩卷三致嘆。古之君子。沒世而名不稱者多矣。豈斯人之徒歟。嗟夫。嗟夫。書其事以遺後人之慕善者。鄙人何敢與於斯文。

○書侯生活役夫捲後

初世宗皇帝四十五祀。春正月。卽有淮徐河渠之役。大起南北於夫。除餉代四十萬。頒白者與焉。適歲之不易。民𨿽藜羹藿鬻。曾不滿腹。被襏襫。戴簦笠。偫畚挶。沾體塗足。自春至夏。�憊勞極。噓气成云。揮汗成雨。蒸而爲疫。毒流千里。呻吟之聲。徧於郊野。傷而不起者甚眾。河渠之功幾廢。司事者憂之。以書幣徵侯生等六十人。給以僕馬官食。各分部晝夜巡其病者。往來百里之內。診視凡數越月。董役者記之。所痊活一萬四千餘人。生之功居多。論曰。醫之爲道也大矣。是以聖人不居朝廷。而隱於醫卜。故曰醫乃仁術也。民之司命也。自黃帝臣兪附之後。邈乎無聞。至春秋之世。秦越人活虢太子決。趙簡子七日而寤。漢文時淳於意。奉詔問之。此見於太史公之所記載也。考之上下。數千年﹑惟稱此兩人。不亦難乎。醫龢所謂上醫醫國。其次疾人。較之侯生。𨿽不放之於古。亦非俚俗醫師所可比擬哉。

○附樂陵王書

不肖孤某。再拜稽首。奉書先生有道。孤不徳。獲罪於天。遭此閔凶﹑苫塊之餘僻陋無聞。恐不能承守宗祧。有負先王付托之意。日夜寒心。寢食不忘。思得賢者以輔之。此孤之至願也。孤行年四十。閱人多矣。孤乃今而後知先王爲天下士也。竊嘗聞先生髙臥一丘。而信義重於諸侯。禮讓施及萌�。非道義之與。𨿽饋之千金。卻而弗愛。先生其賢乎哉。孤之所謂天下士也。今先生自楚不遠數千里而至敝邑。此天之所以不棄先王。而有意於孤也。先生獨不念昔日一面之識。而忘孤之涼徳乎。意先生必不如此恝然也。孤糞除先人之敝廬。擁彗以待先生。先生肯舉玉趾以臨。北面請益。幸而教焉。密邇舉大事於先王。得講於長者。使無失喪紀。不亦幸乎。孤猶當致力以奉左右而不辭也。敬賫錦繡四純。寶璧二雙。先於文馬二駟。請致於先生。幸勿談笑而揮之。卽後遣使奉迎。靑山之館。翠芷之幄。辭猨鳥。謝松筠。出煙霞。渡洙泗。孤東向跂足而望先生如嶽降也。禮儀深媿不腆。另具一通。不肖孤某。再拜稽首。奉書先生有道。

○辭樂陵王書

布衣旅人某。再拜稽首。奉書大王足下。春也窶人之子。遠道饑寒。沈洿鄙俗之日久矣。末路無以目拔。遂至衰老。築室山中。足下不知僕之不肖。欲置之側席。以備顧問。飾賓館。爲諸冑子矜式。僕髙足下之義。嘗因以自裁之。旣無尋足之祿。又乏一蓺之長。乃以區區窮僻之人。而求立乎髙軒華冕之上。應對乎多方仁義之府。取容乎左右便辟之側。是持方枘而加圓鑿。其勢不能相合也。亦明矣。人孰不云足下宮中。鴈鷔餘食。可以飽僕也。況多殘杯余濿。足以飫之。出人藜藿之腸。豈不欲哉。但懼失於朵頤。受者固爲不祥。而與者亦幾乎吝矣。此僕寧負罪。而不敢奉足下嚴命也。至於足下惠愛之意。豈敢忘之。僕又因足下以思之。方今白頭遊遨之士徧天下。抱一蓺而終身不得售者多矣。足下若肯擇其可者而收之。僕將南遊。爲足下致之。又何難之有哉。惟恐足下之不好耳。吾友人張順齋先生。此海內布衣髙士。亦窮而無家者。今寄食於陽翟之裏。其才藝文行。過僕百倍。他日儻以姓名求見。足下不惜階前盈尺之地。召而進之。請面試之。乃知僕不妄也。某再拜稽首。奉書致謝以辭。

○泗上公傳

泗上公者。魯靖王之後。樂陵宣懿王裔子。太祖髙皇帝七葉孫也。幼英發。壯而長鬟廣顙。望之若玉立。說詩書。重然諾。好射擊劍。有古豪俠風。人皆壯之。日與貴遊公子。奇材劍客。椎牛擊鱻。日費數金。圍碁賭酒。終宴不罷。平原信陵之流亞也。年四十。攜妻孥。廬於泗本之涯。因號泗上公。家無遺金。泊如也。九子一甥。登進士。公自擬向平婚嫁畢。無兒女之憂。遂杜門謝客。去華就實。不入城市二十餘年。其發種種矣。公嘗語人曰。人壽幾何。𨿽勛庸當世。乘軒服冕。轉瞬百年。一秋葉耳。宿有良田百畝。可以供饘鬻。薄田六十畝。可以供綫麻。歲時伏臘分甘哺孫。彈琴擊缶。詠謌先生之風。以樂其心。亦足矣。勛庸服冕。於我何有哉。人皆以公爲達生。又以爲得異人授導引之術云。僕自束髮時。講業於魯。得侍燕居。執杖屨。而從之遊久矣。因知泗上公。故爲泗上公傳。

○海岱耕夫傳

海岱耕夫者。諱頤墊。泗上公叔子也。祿薄不足以給妻孥。退畊於野。因自謂海岱耕夫。性木訥。厭囂嚚。被艸衣褐。蔬食水飲。晏如也。日誦古文數篇。及髙士列傳。獨喜陶徵君爲人。辟隙地。植蘜數十本。花時摘園蔬。沽時醪。招友於。折故舊。淸言永夕。祝太平天子萬年。賓主慶膺祉福。居常牧雞豚。供父母養。暑則拖杖策。蔭茂樹。抱子弄孫。寒則擁敗絮髙臥。或數月不出戶庭。人莫窺其蘊。時飯牛商謌若出金石。噫古。隱君子之流也。其志行不能悉舉。此記其大略也。

○泗上送呂琴士還開州序

開州古趙郡。與敝邑相去三百里。其地多棗栗之利。而民殷眾富厚。慷慨之士。悲謌之子。接踵而出。以吹竽鼓瑟。擊築彈琴爲樂。鬭雞走犬。六博蹋鞠爲戲。其俗今昔無異也。山人少學縱橫家術。行遊諸傍眾矣。竟無遇之者。中年以操縵之技爲業。往來江湖間。薦紳學士。咸器重之。適鄭王自南還。從而學焉。以此海內之名大著矣。與予遇於洙四之間。言及音律之學。甚悉且詳。杯酒爲驩。旬日別去。賦詩以送之。泗水秋風。寧無悲乎。寧無悲乎。

○與桐岡謝明府書

僕自結髮時。遊學騶魯之間。數奉教於諸君子。大有所獲。惟足下爲多。至於今顚毛盡脫。豈敢忘之哉。足下結駟連騎。旋軫西陲。不知幾何年矣。自前歲方乃一見。嗟夫。人生嘉會。豈易得哉。蓋有天數耳。非人力可能勝耶。僕屢聞足下斥及賤名。不知僕近來困憊。不能出門戶。自信塡溝壑之日不遠矣。敢辱長者置之齒牙間哉。今歲新春。恭審玉體無恙。僕甚喜慰。旣而復有所懷。僕嘗謂人躋耄耋之年。𨿽持梁齕肥。服食參術。亦無多補矣。惟省思慮一精神斯乃養壽命之原。佚老之術也。足下業巳察之。僕徒作梗偶語耳。又何足較量也。𨿽然。狂夫之言。聖人擇焉。足下擇之乎。

○再答髙生書

僕鄙野人。何敢比於人數。公何念之深也。豈其气味之相似耶。又何愚智之異乎。僕以足下鴻漸之翼。白璧明珠。豈終掩於塵埃哉。必有識者俟其後也。僕豈敢私知於足下。足下當爲國家天下自珍愛之。使旋附啟。

○辭魯宗室龍山書

登春白吾子足下。僕本逋亡介特也。淹卹在外。三十餘年。險阻艱難。備嘗之矣。惟治古學。貴文章。朝夕不倦。至於今發敝齒腐。竟無遇之者。窮老以至此矣。又誰咎哉。嘗試論之。懷荊山之璞。握靈蛇之珠。孰不以天下重寶惜之。然而投之必見怒。獻之必見刖。此自信之不篤。蓋非他人之罪也。若夫翳桑之殍。被表之子。恥夫尺寸之功。藐視無妄之金。此非矯情幹譽。要皆篤於自信者也。去年五月。棄江南之業。自楚而歸。至於城濮。得數君子矣。皆山東之雋也。今年春三月。過泗上。來騶嶧。吾子見訪山中。班荊道舊。觴酒豆肉。往復甚勤。又爲之築特室。治從者衣屨。且使之無呼庚癸。倏忽星紀屢遷歲雲暮矣。僕懼懷寵之戾。日夜不知所裁。僕嘗私曰。吾子之於予也。譬如艸木。若非气味之似也。焉能以及此哉。某再拜奉書以辭。並謝吾子龍山足下。

○謝樂陵王攜酒見訪山中

恭承大王足下。不惜玉趾。見訪山中。開醇酎。出丰膳。言笑盡日。復領緒論。徧及國語。與先秦策士之書。析精剖微。深中肯綮。僕瞿然而悟。忽焉而覺。飛動之意。漸化之機油然矣。神知心諭。口不能自道也。麗澤之雅。一至斯乎。家僮持簡走謝。勿罪不恭幸甚。右啟大王足下。

○與髙生書

僕聞諸魯人。言蕙軒子義甚髙。有古列士之風焉。過聽謬者之語。饋以醇酒一罌。肥牛一肩。以壯夫遇。我﹑意必將以有爲也。不知吾耄而且憊也。苟見其貌而悅之。聞其言而惡之。是故君子不使人見而沮之也。若夫眩人之目。亂人之耳。吾弗能爲巳矣。藉使蕙軒子。誠知吾耄而且憊。見而不沮。吾將與之面結以爲驩矣。𨿽一日特牛之享。吾弗敢辭。惟吾子爲知巳。故道之以醳蕙軒子。

○遊嶧山記

鄒嶧東方名山也。成祖南徵時。特賜玲巖侯爵。載在祭典。萬世不窮。非秦皇漢武荒淫之祀也。考之詩書傳記。見於魯頌保有鳧繹。在春秋時爲邾子國。於爾雅純石相積。連屬而成山。側疊傾亞。竅穴逶邃。大槪似累爪之勢。其餘巖洞怪石。類物之形眾矣。萬曆元年癸酉。三月。予與蘧廬生。自兗適鄒。謁孟子廟。遵西南山麓而入。歷小岡。沿曲磵。循無城。迆東轉北。有讀書洞。出泉淸冽。盈坎而不流。於此更衣膳饔。復東行。披荊蓁。步艸莾。縈回紆曲而上。有石。橫枕崖畔。狀如覆屋。前軒後殺。卽燕子巖。巖下有小洞。刻石繪孔子像。有記。時喆薛君中離爲之也。巖之右。孤桐在焉。根盤石隙。髙五尋余。圍數尺許。不知生於上古何代。自禹分九州島。迨今三千餘年。相傳以爲舊物。意大椿之類乎。與蘧廬生。引觴滿酌。撫摩盤桓其下。良久。由此而之東北。升於山腹之間。至片石梁。約有半射。塊峗突怒。若頹若圯。睥睨絕澗。其深不測。目眩股栗。欲退而不能。及下踰百步石。羣峯相環。原隰沃衍。艸木郁茂。若有廬舍人境。泉流石上。可以漱濯。北望石壁立。似無路可通。至則側身而入。陟嶺砠。據石磴。由淸宮至仙人洞。洞深數十丈。下有一穴。通山後而出。洞上盤石。可容數千人。道士屋宇。居洞之左。蒼藤古木。佳卉秀石。曲有幽趣。可以遊息。於是采山蔬。烹云茗。掃石焚香。考鐘擊磬。謌碩人在澗之章。日暮山紫。淸暉娛人。霞巘煙巒。燦列畫幛。景與神會。心與物冥。山水淸音。比於絲竹。蘧廬生欲結茅讀書。矢予有終老之志焉。其次淩晨。遊至廢宮。基址俱存。可宜卜居於此。向西北以漸而髙。躋嵚崟。履碕礒。魚貫猨引。乃能行至。此𨿽獵夫樵牧。地擔釋負。攀緣肋息。猶懼不免。其前道狹。益險阻絕。轉自山口而上。兩石相抱如門。過此。則見白雲宮。坐石上。掬泉而飲。有古松七株。斷碑殘碣數處。訪尋勒銘舊畤。四望蒼然。汶濟洙泗經其右。龜蒙䢐徠峙其左。滕薛徐荒面其前。岱宗梁甫聳其後。四方形勝數千里。如在尺寸之間。夫子小魯。愈亦信然。又北上五華頂。此最髙處也。中有石竇。僅如甕盎。匍伏蛇行。方出竇外。周若一畝之宮。兩面峭壁。下臨無地。前視盈尺之路。超距而過。有石枰可奕。在朝天泉之傍。傳者曰。廣成子修道處也。又指紀侯墓在嶄巖之上。此處𨿽猨狖巧捷。亦不能到。何得而穴之墓之。有無不可考。此詢方人之言也。如此異迹甚眾。自不暇信。其梵宇琳宮。書房丹室。最盛於金元。興替無常。弗可紀錄。至於幽泉祕洞。亦不勝數。山之去地至巓。上下四十餘里。縱橫倍之。好奇之士。𨿽窮年遊之而不能徧。繄予遊天下名山多矣。未有若是奇而異者。內虛外通。鐘靈毓秀。實聖賢發迹之所。藏蛟龍。生雲雨。利民人。奠社稷。鄒嶧之功大矣。丰其祿。崇其秩。不亦宜乎。予與蘧廬生。每遊必問。於是因識其處。歸來常隱起於胸中。今年二月上祀日記成。蘧廬生伐石。命工刻於嶧陽書院。

○約李伯承少卿遊嶧由書

鄙人因讀管子書。所記天下名山。五千二百七十。邾嶧列其一焉。髙𨿽不及龜蒙。至於靈徹峗磈。其勢難以名狀。況乃神艸靈藥。又多產於此。鄒魯勝槪。在此一山。此去大邑。車馳人走。不至三日而達矣。昔聞明侯常欲尋眞五嶽。采秀名山。爲引年佚老之計。不然則巳。欲復其志。捨此甚邇。何遠圖哉。卽今獻歲載陽。蟄蘇魚陟。賫糧挈榼。僕夫整賀。飄輕裾。帶長劍。涉汶陽而渡洙泗。卽鄒魯之鄕矣。鄙人掃石山中以待。大與明侯爲十日之飲。此天下一快事也。若乃垂華藻於鳧崖。遺芳躅於嶧巖。後世慕其人而稱述焉。載之於野史。列之於篇章。昔人李白之樓。杜甫之臺。於明侯又爲三矣。鄙人驥尾之附。名亦不朽乎。山中之靈。得人而愈勝矣。明侯當以此爲念。

○附李北由答宋鵝池約遊嶧山書

僕自結談藝。四十餘年。所遘海內布衣。能詩者不少。大抵挾寸長以干人。不則眥睨傲岸。若無所容。此常態也。惟足下則不然。方其至自荊州。才奉咳唾。卽如石投水。不覺入之深也。故畱之閱歲。覩其自奉澹然。自視欿然。自負回然。澹則寡嗜欲。欿則虛受。回則不適俗韻。百凡山人常態悉無之。夫亦難得哉。一日辭我曰。我以布衣與縉紳頡頏。非詩之故乎。詩非學不足以廓之。非文不足以達之。與其役役塵埃以競章句。孰若養晦深巖。徹墳典之爲益乎。余嘉其志。不虞足下竟有嶧陽之行。後楊生至。具道足下隱居髙蹈。及見招遊山書。不俟卒業。輒嘆曰。有志哉山人也。書記翩翩。進乎藝矣。初僕與足下所談者詩耳。旣文矣。姑與之論文可乎。六經之下。莊騷太史所錄。足下之常業也。非古人之糟粕乎。撮其篇。采其句。步其矩矱。學邯鄲者也。操刃而得其肯綮。視爲止。行爲遲。學庖下者也。君奚取焉。取之得。𨿽在里巷。愈資見聞。取之不得。𨿽遁世沒齒。彌增丰蔀耳。往見人之學史漢者。竊其隱語。欺人以所不知。是又不善學魯男子矣。若夫遊山之約。深愜予衷。初以五嶽未徧。捃摭方輿諸志。作五嶽圖考。少紓臥遊之想。玆奉來教云云。所謂望屠門而大嚼。浸浸乎垂頤涎出也。今走門人徐子升。往訊芳躅。逝將撫嶧陽之孤桐。弔邾子之故國。讀秦碑於疊嶂。俯龜蒙而盤桓。聲弦歌以續鄒魯之風。陟絕巘以占海嶽之气。興盡一揖而返。使孫登鸞嘯之音。復振空谷。僕得爲迷途之嗣宗足矣。

○新河縣守令題名記﹝代作﹞

士芳不佞。承乏治新河三年。因閱誌書內守令。在國朝凡三十二員名。除隋元六人。恐歲久湮沒。臧否無聞。考之方冊。循諸耆舊。題其名而記之。勒之於石。樹於廳之左。常接於目。省於心。警諸後爲令者。芳也敢不自勉乎。記曰。若某也寬。若某也察。若某也仁。若某也信。若某也剛。若某也懦。若某也諛。若某也廉。若某也詭。若某也賄。此十者方冊所載。耆舊所言也。士芳曰。寬則其政也緩。其民也弛。察則其政也賊。其民也觖。仁則其政也均。其民也和信則其政也孚。其民也篤。剛則其政也厲。其民也殘。懦則其政也紊。其民也迷。諛則其政也枉。其民也誕。廉則其政也威。其民也誡。詭則其政也駁。其民也愎。賄則其政也瀆。其民也驕。譬若形之於影。聲之於響。何所頃而離之哉。若乃寬而不緩。察而不苛。仁而不柔。信而不固。剛而不猛。廉而不矜。此六者政之經也。徳之符也。若乃懦而紊。諛而枉。詭而駁。賄而瀆。此四者徳之賊也。政之蠹也。芳也北鄙人。兢兢然爲此懼。後爲令者。視之以爲何如哉。

○重築寧晉縣大陸澤堤祭后土文﹝代作﹞

萬曆五年丁丑。三月甲辰。知寧晉縣事胡某。備以犧牲禱於大陸澤后土之神曰。今也農隙之候。有事於堤防。某端諸龜筴。謀諸髦士。詢諸耆艾。必也神民洽和。乃後集事。因諭民以辭。夫堤防之設。其來尙矣。易曰。王公設險以守其國。爲之城郭。以禦寇盜。爲之堤防。以蔽漲溢。爲之津梁。以通商旅。爲之關塞。以禦暴客。此四者。自昔聖王明君之首務百執事所當經理者也。稽古神禹。畫九州島。平水土。鑿砥柱。導江漢。疏九河。爲彭蠡之障。墊溺原隰。百姓又康。齊桓公塞九河。爲巨堤長防。以廣田居。民富國霸。成數世之利。漢武帝伐淇園之竹。塞瓠子之口。以禦河決。氓賴以安。迨我太祖髙皇帝。開國之初。南修荊襄之要。東壅淮汴之衝。民到於今無患。此又萬世之利。非齊桓漢武所可比擬也。由是觀之。堤防之務。豈細政也哉。夫大陸一澤。居治之東偏。乃九河所匯之處。一枝自南逶迆而北。八枝從西蜿蜒而東。適或秋霖淫雨。平地水深數尺。浩渺澎湃。一瀉千里。駛如馬兔。迅如錐矢。水羊不及走。雞豚不及收。朝爲禾黍之疇。暮化爲魚鱉之鄕。鵠鶩之宅矣。𨿽半米一菽無所獲。寸艸尺木無所采。百姓闔門無所奔也。奄耳室頹。忽耳垣毀。敝撤暴露。人畜俱困於水中央矣。洶洶嗷嗷。四顧無告。當此時人人過之。目睹心動。況予獨無憂卹者乎。明目之四月。麥秋將屆矣。農務將急矣。斯功不可以巳矣。因循舊防。苟預爲計。斷者續之。卑者增之。薄者復之。缺者補之。詩云。捄之陾陾。築之登登。龜曰。厥上吉哉。士曰。厥功序哉。耆曰。厥役均哉。予曰可矣。神民洽矣。遂乃墾土行事。再敕爾眾庶。勿荒忽怠。以於上之誅。故諭以辭。神其聽之。

○與澧州劉洞衡先生書

鄙人遊天下將徧矣。皇皇棲棲。無所止泊。𨿽然。蓬舟所逐。意不出大地之上。身外之計。又何足較云。自澧上別後。鄙人潛伏山中。空谷虛壑。正宜麋鹿之性。𨿽不能飲水茹芝。坐石看云。亦可以樂饑矣。去歲還鄕裏。拜墳墓。會宗族。問故舊。悅親戚。縱酒無厭。靡知底極。就木之後。乃有定論。因與足下道之。無憶蕭寺風雪之夜。與足下撥火地鑪。設及風雅。眞前無古人矣。當是時適有衡嶽之遊。足下以兩言教之。至今刻骨不忘。世路無期。不知何以爲報也。小徒邢子云。有都下參省之役。爲書附往。敬候南宮之選。想足下聞道益深。所著之書。今不知幾種。何由以見之。和唐詩選。必有挾策。儻不惜珠玉。頒賜數卷。傳布下邑。北鄙之音。爲之小變。自足下倡之也。

○上邢子願使君書

僕新河鄙人也。自束髮時。講業於齊魯之間。旣而西走秦晉。南歷吳越楚蜀。踰漢渡洛。絕河閱嶧。循濮水而歸。至於今三十餘年矣。所過都邑。聞有賢豪長者。騷人墨卿。大雅君子。未嘗不得見也。敝邑𨿽小。界在大國之間。雞聞畛接。煙火相鄰。民俗歌謠相同。經此地者。望郭門而笑。聞巷言而喜者。人之情也。豈矯然哉。僕抱未伎。進謁明侯。願賜遊觀之暇。望見顏色而足矣。況聞咳唾之音哉。諺語曰。匪媒而嫁者。士女之醜行也。無因而至於前者。人莫不賤也。投珠按劍之誚。僕將不免矣。何喋喋爲之哉。

○上余杭周君書

予甞客遊五湖之南。三江之間。徧觀風俗。知其好尙。男勤稼穡。女勞織紝。是其恆業也。四民之內。而少偸安冗食之人。𨿽桑樞壅牗之子。負販之兒。皆有魚鱉精糈之食。時或稻蟹不遺種。民就海濱而漁。亦無凍餒之患。自漢以來。稱爲東南財賦。甲於天下。兩都相隔。三千餘里。一水之便。萬艘銜尾而至於城下。天子玉食。百官餼廩。戎馬需餉。賴之如咽喉。而無枵腹之憂。天下之大本得矣。自大河而北。土厚水深。君子尙義而有節。小人朴鄙而無賴。力田者寡。而遊食者眾。四民之外。吾不知其幾也。稍遇歉歲。鬻妻賣子。老弱斸艸根而食。刳木白而炊。流亡海內。爲臣妾者。不可勝紀。餓殍相枕集於道。爲豺狼鳥鳶懨飫之富。若此時也。𨿽有稷契之政。曾史之仁。蔑能振之矣。此好尙不同。南北之辯者也。若我新河。居堂水之東。沙咸之地。凋敝之鄕。爲腹裏中下之邑。棗粟麥荳黍稷。是其宜也。糞少而且力不勤。況兼水旱相仍。所產尙不足以償田賦。而況給其妻孥乎。今年稱稔。而有乏食之家。冬暖無雪。而有號寒之民。是何故哉。請思之而必得矣。管子所謂食廩實而後知禮節。衣食足而後知榮辱。民之無良也久矣。鼠竊狗偸之徒。所以接踵而出也。此孰咎哉。此孰咎哉。嗟夫。泣囚之心。驅网之意。吾何望也乎。君侯有禦寇之功。期必爲朝廷倚任。故告之以經濟之迹。此布衣之私也。非敢陳之。君侯其裁之。

○答子願書

昨足下過敝邑。訪尋側陋。明揚幽隱。鄙人不足以當之。若乃數言相投。一夕千古。或有之矣。試甞論之。作者非難。而識者爲難。識者非難。而合者尢爲難也。物有似是而非。似非而是者。所以爲難也。魚目混珠。非海客不能識之。燕石似玉。非良工不能辯之。海客難遭。良工稀遇。鄙人所以老於天下而不復見也。今幸而見知於足下。豈不爲難哉。因錄雜文三十首。詩十四首。亦魚目燕石之類也。足下其裁之。

○正節侯列傳序﹝代作﹞

東川劉子曰。天地剛大之气。流行而無間。變化而不息。上運而爲日月。下峙而爲山嶽。中萃而爲忠臣烈士。動異而機同。理一而質殊。於戲。於正節侯見之矣。侯遇敵人之難。視死如飴。其義膽忠心。如太山屹立而不移也。況白刃豈能屈之。當蘄黃城陷之日。全軀保妻子之臣。不可勝數。以頭搶地。甘爲囚俘而不辭。𨿽苟免一時之害。曷不思異日俱爲糞土矣。豈如取令名於後世哉。竊甞不見侯嗣於大江之上。獲享血食數百禩。雄視乎千古。神攝乎百蠻。自宋而元。自元而迨我大明。盛伐無疆。與天地悠久。若非剛大之气。不息之機。何能以臻此也乎。回視偸生苟活之輩。譬若九泉之與昊天也。豈不萬萬哉。哲也冀北一土耳。曷敢議侯之烈。度侯之心。𨿽然。若气味相似。千載必相感也。伏讀褒忠一錄。未及終篇。五內爲之崩裂。萬發爲之指冠。此身恨不生在當時。提一劍而臨城下。親驅三軍之眾。破十萬之敵。食姦臣肉。飲賊人血。方乃爲�快心。臨文大息。不寤。潸然淚下也夫。

○再上子願書

子願足下。鄙人年三十。合室盡喪。棄鄕裏。別墳墓糊口四方。擔囊履屩。行五萬里。發敝齒腐。蹤迹徧海內矣。惟江左徐夫子辯之。山東李少卿能諒之。嗟夫。天下作者𨿽多。無分難遇。自二子之後。方見足下一人。後不知其誰耶。牙弦曠律。千古絕響。矧此末藝哉。古詩曰。不惜歌者苦。但傷知音稀。斯言信乎。若足下爲一代騷主。下禮泥途之子。鄙人生色矣。況猥辱題品﹑名。施後世者乎。以此論之。蓋靑雲之士。烏可不附哉。

○答遼王書

羇旅孤臣某。再拜稽首。謹對大王足下。辱賜臣書。前奉答不悉。反復推尋。終日弗醳。其意蓋指淮南諭大王。八公擬臣也。果如是乎。臣爲大王羞之而不取也。劉安叛人也。信任讒邪。疏遠忠良。蕩�社稷。竄死於窮荒。爲天下笑。臣以大王之賢。居明天子之世。豈可同日而語哉。八公小儒也。阿意取容。懷惠苟偸。不能直言正諫。陷君於不義。人皆鄙之。臣𨿽不佞。幸爲盛世之民。亦恥爲之列也。足下以爲首稱。無乃不可乎。臣有狂疾。數伸喙而不敢鳴。儻少寬斧鉞。乃敢布於下執事。臣將登箕山。涉頃水。折許由。攜巢父。前驅下隨。後役務光。紉九畹之蘭。掔三江之芷。采首陽之薇。茹商山之芝。歸而振衣於闤風之巓。濯足於滄溟之波。晞發於虞淵之野。左挾飛僊。右抱明月。遙蕩乎自得之場。恣睢乎無窮之門。轉徙乎不死之鄕。千年萬祀。大王待我於緱氏之山。下視人世。虫臭鼠腥。不可久處也。然則以气爲車。以神爲馬。以尻爲轡。遊乎六合之外。托乎其無始。反乎其無終。藏乎其無間。應乎其無方。不以語顯。不以默隱。不以有爲有。不以無爲無。譽之而不可。毀之而不及。稱之而無名。卽之而無不見也。堯舜之徳。湯武之功。周孔之業。在此而巳矣。臣之於大王又何如也。淮南八公。特鼠��疏耳。何足適哉。臣之狂言。不以爲戮。亦幸矣。敢望大王聽而說之乎。𨿽然。請試繹之。涇渭自分。不待崇朝而見矣。臣又何呶呶於其間哉。某再拜稽首。謹對大王足下。

●宋布衣詩集卷之二

趙郡未登春鵝池著中州王培益中閱刊

感遇五首

白馬客

白鼻騧

紫驑馬

遊桃源洞二首

公子行

古思邊

戰城南

雷家奴

贈襄陽劉近化山人

古意二首

焦仲卿妻

春遊曲

俠客

白鵠篇送顧五

擬古送顧季狂遊襄陽二首

將之吳越別秦中知巳

孤鶴篇贈李山人

秋夜鵝池侍宴應教

久雨小晴遣悶

春日野眺簡徐荊州

紀南樂應教

十二月還江陵艸堂

村居秋夜卽事二首

新春堂成寄懷所知

秋日江村寄懷顧五

鵝池畱客

瑤瑟怨

江樓對月懷鄭汝推

過夷齊祠寄別襄垣殿下

長平道中早發言懷

遠別離

畱別楡關知巳

寓忠教眞人山房

送嘉禾張山大徵伯遊大梁

宋中送客歸襄陽

伊闕

春日登鈞州西臺思登洲兄

戊午杪秋示義兒鯨

少年行

遠遊

秋日上黨衜中懷故鄕知舊

再示鯨

越溪女

贈會稽劉世儒

贈東巖主人

巳未臘月寄李逸人

再送張逸人

貽上黨程戶侯

贈賣藥焦老善奕

再贈顧逸人

上元夜走筆戲簡呈忠教主人

沙津樂

送周文美還海上

送兪山人還漢陽

贈吳門顧季狂

書西園水亭

早起

荊南懷鄭汝推

送句吳豪士重遊大梁

白石歌送吳九升

九日送張周二子

雪夜期顧山人不至

逸題

鈞州除夕

贈李棗彊

秋夜獨坐詠懷

荊州雜詩六首

山樓秋夜有懷

晚歸山寺二首

感懷呈劉五

長安僧捨

南遊別山東知巳

遠遊

春日尋李�師

晉陽山中元日

春日遊太原黃巖寺

秋日登李仲培山樓二首

春日發上黨遊洛別劉五

五云洞

醉中偶興

擬宮中行樂詞四首

自君之出矣二首

竹枝詞三首

贈栢谷山人

野菊

老僧

春郊卽事

宮詞

俠客

嬿婉誰家女

南遊畱別劉元和

別劉五髙秀才遊洛陽

蕩子婦

聞警

江亭對雨有所懷

飲王太史山莊

書王侍禦山房

韓山

遠遊二首

芙蓉篇贈西安黃孝廉

遊王氏郭北山樓

九日寄懷劉經府

早春登鈞州西臺簡黨中丞

秋日登黃鶴樓懷劉四臯

贈五嶽山人

寄懷唐子瑞

寓北固山謾興

春夜園亭小集

江上尋張煉師

山中夜月送客

春日同四勿王孫遊兗東蘭若

僊堂山

燒藥

遊長慶觀

宿鄭氏園亭懷白石山人

贈東隅逸人

登文星臺

醉中書長安酒樓

冬夜宿三淸閣三首

別友歸山中

贈方士

出門行

太暉觀晚眺

小築

荊州公饋酒

八月十三夜郡樓宴集

沙津送林孝廉還白下

雨中烹雞有作

十五夜郡齋小集

宿郡齋

妓館送人還金陵

江閣晚望呈荊州公

九日集楚雄樓懷書

集郡樓感賦

久雨

秋日過羅道士山房

九月七日龍山感賦簡蘇郡丞

郡東廳晏坐

山中懷龍山諸兄弟

池中雁

冬夜宿郡齋

人日寄所知

洞庭送徐使君投劾東歸

自沙津江行舟次嶽陽送徐使君

同句吳周秀才登嶽陽樓雨中望君山作

巴陵別徐使君歸荊州邸捨

石首阻風寄懷徐刺史

石首江阻風雨舟中夜坐懷荊州公

自公安縣夜歸鵝池莊風雨驟至有作

九月三日方別駕攜酒殽見過因懷徐使君

再送兪山人遊黃岡兼訊袁郡丞

聞徐使君畱滯漢陽寄贈

春日尋楊山人因過賀將軍園二首

曹中丞以新詩見遺雪中書此簡答

江村寒食

寒食西郊望八嶺山作

春日陪暫中丞飲城北莊晚至東湖艸神堂埜望感賦

春日閒居

秋晚江上書懷

秋日登唫覽樓

秋日聞曹中丞東湖莊堂樓初築以詩奉贈

寄嘉定徐刺史

八月十四夜憶徐刺史

秋夜

秋日鵝池莊與故人王惟材閒酌

江陵遇同鄕王惟材

雨中呈王郎

夏日攜王惟材陪曹公飲城東湖亭

俠客

與王惟材夜坐話舊

閉門

秋日待家書不至感賦此詩

八月十四夜遊太暉觀呈忠教眞人

同郡蓋子材寄示文稿作此簡答

登嶽陽樓

芳樹

寄嘉定徐二刺史

贈廬嶽僧

秋日鵝池晝臥

八月十三夜

江夏舟中值元日

經彭澤縣舟次小孤山阻雨

蕪湖沙洲阻淺

春日寓徐公西園

海上寒食

蘇臺覽古

夜泊長橋

春日飲唐山人竹園

雪後

賞雪侍燕應牧

楚中送僧還嵋山隱居

送洪都道士

送王生西遊

春辭二首

春陰

戊辰夏六月江陵大水

江陵艸堂漫賦因憶楊少通

連日風雨驟生薄寒分甘哺孫賦詩自娛園

秋日小園雨後遣懷

九日卽事

敝園夏日遣懷

同楊少通宿荊南驛館

江陵爲仙居兒賦﹝並短引﹞

江上逢羅煉師因簡霞西道者

家兄曾學醫於鄭邦輔別十年鄭逝矣兄至江陵因感同泣下作是時

重九前一日同王楊二山人飲胡將軍東郭艸堂

江陵送僧還蜀

少年行

楚童

遼府艸亭贈朱孔昭

春還海上因贈嘉定王山人

春日登荊州少津觀音閣塔

中秋夜月

江陵送李梓老還蘇州

破悶

承天寺再贈王秉之山人

樂圃園芙蓉鴛鴦蘜並開再呈呂尹二山人

蘇州汪秀才見訪江陵艸堂以詩貽之

飲酒

秋興二首

江陵送王秉之

江陵送王惟材還趙郡

踏靑楊柳洲

遼府贈楊山人

贈薛郎

夏日陪葛刺史胡少府呂尹汪三山人飲曹公東湖水亭

中秋雨晴小園夕坐

遣懷

連日淹雨閉門伏枕新晴後適有諸貴過子茅茨沽酒以慰岑寂

雨後移竹小園漫賦

贈焦秀才

沙津妓館送楊少通渡江南徵

秋夜訪承天寺二蜀僧論禪學

抱孫之食市中

叢竹洞

對酒﹝樂府﹞

秋日埜望﹝是年戊辰大水﹞

雨中遣悶

九日同仙居兄飲江陵艸堂因憶故園諸弟

山中曉起

山中寄龍山兄弟

龍山見訪山中詩以貽之

登太和山天柱峯

飲酒四首

秋日寓唐子承祕書西園

大堤曲

襄陽懷古

將遊衡嶽畱別李九中

贈荊門州盧晉山刺史

贈楊生惟徳

宿紫霄宮月下望蠟燭諸澗

感興四首

程仁卿從軍自蜀還荊州詩以貽之

襄陽送劉近化山人北遊

三月八日賤辰印別駕李方伯觴予命梨園弟子爲壽詩以謝

書李右承郭北山房

訪華容孫兆孺山人

宿玄石山月下望洞庭湖

送兆孺赴嶽州府謁李刺史

北歸畱別兆孺

公安別孫習孺秀才還荊州

秋日同印別駕遊桃川宮尋秦人洞

江邊旅捨

同襄陽阮舉人遊楚山田家遇雨

江陵艸堂典賃思尋投老之地

贈浙東王山人

寓天門山中思歸江陵艸堂

秋日同京山郝秀才飲唐子承西園

登仲宣樓值雨

書南嵓宮後巖

下山小憩南嵓宮作

尋玉虛宮周煉師

魯中挽何鳴岐

泗上贈呂俠士

春寒睡起口號

久雨小晴卽事

寄孫兆孺

髙陽池劉楊二山人招飲

贈楊斗笠

秋日晚出荊州南門壕上作

八月十三日東永嘉王秉之山人

泊吳淞海岸覌邵將軍水軍以所獲倭奴行酒

○感遇五首

燧後教火食﹑沿代利欲生。佃魚爭朵頣﹑弧矢遂爲兵﹑鴻運乃如此﹑海波詎能平﹑伊畬抱宿性﹑聊以澹自營﹑眇軀混羣有﹑乘花歸無名﹑

周道昔淪喪﹑鳯徳遽云衰﹑所賴二三子﹑微言諒靡隳﹑聖代握元化﹑人文粲葳蕤﹑蒼麟在郊藪﹑朱爲翔崇榱﹑我後貴淸眞﹑垂衣詢無爲﹑廣成久己去﹑至道當咨誰。

涼風從北來。騷屑�南林。流云掩䢐暉。廖廓結重陰。感時長息。矯�發孤吟。河冰知路寒。思遠知憂深。亹亹行采芝。悠悠念所欽。

神龍謝鞭策。猛虎辭羈鞅。智哉韓公子。功成不受賞。滅迹遊人間。抱神而孤往。千載獨不見。令人生遐想。

翩翩瑤臺容。穆穆孤鳯姿。口誦紫霞篇。手弄白蟾蜍。贈我昆侖圖。兼之靑都書。去去不可畱。滅影淩紫虛。

○白馬客

白馬鐵連錢。婀娜珊瑚鞭。垂冠明月珠。橫劍照秋蓮。笑買燕姬酒。醉歌易水篇。咄哉楊子云。白頭守太玄。

○白鼻騧

■﹝馬上衣下﹞騕白鼻騧。婀娜玉鞭斜。錦韉明春陌。銀鞍拂柳花。經過劇孟飲。畱醉阿奴家。日暮旋鳴轡。長安有狹邪。

○紫驑馬

驑馬黃金羈。行行赭電馳。三春白日晚。六郡良家兒。厲劍龍庭北。解鞍鐵嶺陲。歸來朝玉殿。猶把漢旌旗。

○遊桃源洞二首

一曲漁歌何處聽。夕陽欲盡萬峯靑。雲間采藥扶鳩杖。松下調丹注鶴經。

漁郎何處問迷津。流水桃花小洞春。當日避秦人不見。靑山曾見避秦人。

○公子行

茱萸錦帶繡芙蓉。千金匕首雙蛟龍。旋喚燕姬招酒伴。城南蹀躞五花驄。

○古思邊

井上梧桐春作花。園中苜蓿初藏鴉。少婦流黃挑棉字。將軍提劍戰龍沙。

○戰城南

都護輕車出上谷。健兒飲馬長城窟。將軍昨日戰城南。風雨蕭蕭鬼夜哭。

○雷家奴

不識何人美丈夫。赤須碧眼霍家奴。公府長揖三千石。歸來調笑酒家胡。

○贈襄陽劉近化山人

劉生還著舊綸由。漢上相逢又幾春。髙堂尙有雙親在。且莫談兵西入秦。

○古意二首

妾意如幽蘭。日遠自馨香。郎心如明月。夜夜滅淸光。

妾心如朱絲。久在箱篋底。願爲錦瑟弦。無人解調理。

○焦仲卿妻

城南寒食女還家。燕麥靑靑艸作花。使君莫漫來相問。自是長安有狹斜。

○春遊曲

江南春艸芳。江北柳條長。玉面城中女。金鞍塞上裝。長兄遊狹子。夫壻孝廉郎。夾轂休相問。持乎愼所防。

○俠客

南山北山射封狐。白馬如飛呼韓盧。日暮解鞍招酒伴。腰間脫下金�姑。

○白鵠篇送顧五

翩翩雙白鵠。乃從何方來。千里一返顧。萬里一徘徊。不見王子喬。飛鳴有餘哀。棲托瀟湘渚。毛羽何摧頺。饑乏瑯玗食。凡鳥長相猜。願得同心侶。聯翮舞瑤臺。徙倚瓊樹間。回首謝塵埃。

○擬古送顧季狂遊襄陽二首

靑春駕言邁。江蘺冒靑英。吳會有狂且。遠托髙陽生。丈夫抱奇志。豈同兒女行。近情恐不任。遠懷爲物嬰。南國無伯桃。東海少田橫。結交古道喪。感激何時平。

白日照郊墟。晨風淒中懷。爲子具尊酒。中懷良不開。翩翩孤飛鴻。長鳴向我哀。執手漢水上。念子何時歸。生尙崇令徳。死卽欣泉臺。

○將之吳越別秦中知巳

寒亭裊裊紫蘭枝。曲池兩兩鴛鴦羽。鴛鴦飛去蘭池空。靑山一別隔千里。秦娥抱瑟歌陽春。���酒照離人。酒淸弦�苦。腸斷不堪聞。我有相思曲。歌竟恐憂君。明朝又向東吳去。含情結思滿秦云。

○孤鶴篇贈李山人

瑤臺有孤鶴。遠下玉山岑。厭玆惡木枝。結巢珠�林。饑食靑瑯玕。刷羽揚孤音。仙人王子喬。邂逅論素心。攜手白雲間。相知一何深。解攜在斯須。相憶秖鳴琴。

○秋夜鵝池侍宴應教

車馬荒村夜。流螢水面多。野雲停幾席。江月引笙歌。樽湛淮南酒。池添道士鵝。白頭慚愛簡。休問賦如何。

○久雨小晴遣悶

向壁梳頭白。開門落葉黃。巫山朝雨歇。楚岫莫雲長。竹嶼詩成後。茅檐酒熟香。杖藜看菊圃。隨挈小壺觴。

○春日野眺簡徐荊州

春問沙棠楫。寒生杜若洲。山云巴子國。江雨仲宣樓。歲月餘華發。飄零隨白鷗。誰憐能賦客。劉表在荊州。

○紀南樂應教

沙市多新館。章華餘舊臺。細云燻岸柳。殘雪照江梅。楚舞花鈿麗。吳歈寶瑟催。淸尊宜落日。作賦子云才。

○十二月還江陵艸堂

昔別艸堂在。重來白髮新。曉窓檠自短。夜雨榻猶陳。猿鶴識吟客。琴尊宜故人。梅花還其笑。不厭野夫貧。

○村居秋夜卽事二首

丰艸隨鳩杖。長林自鶡冠。竹風輕裊裊。花露白團團。秋晚雕胡飯。夜涼芋栗盤。兒溫笑語。來去問加飧。

樹密多棲鳥。池深足躍魚。江雲輕葛冷。山月小堂虛。寒竹依闌砌。秋花映石渠。流螢何意思。故故遶琴書。

○新春堂成寄懷所知

老去還杯酒。春來自艸堂。揮金曾有志。煮石��左。岸水浮鸂■﹝氵鶒﹞。林花宿麝香。故人江漢少。念子意何長。

○秋日江村寄懷顧五

水白魚蝦市。天靑鸛鶴林。露華浥細艸。秋气靜遙岑。子夜吳門調。幽蘭楚客心。相思眇何許。日暮大江深。

○鵝池畱客

園果風還落。艸虫鳴不休。竹深髙閣冷。花密小亭幽。白幘畱云鶴。靑藜狎水鷗。一尊同客醉。不用典吳鉤。

○瑤瑟怨

秋風裊裊石蘭長。楚姬拭淚紅巾芳。蒼梧帝子去不返。空畱瑤瑟泛瀟湘。

○江樓對月懷鄭汝推

霜楓搖落早猨啼。愁對澄江送夕暉。明月樓寒人不見。相思千里楚雲飛。

○過夷齊祠寄別襄垣殿下

春蕨生兮依依。春薇秀兮菲菲。悵遠人兮���公子兮忘歸。

云楊兮南山。河流兮潺湲。懷王孫兮不見。采薜荔兮烹蘭。

云裊裊兮行春。望帝子兮憂殷殷。擥杜蘅兮河渚。結荷衣兮江濆。

○長平道中早發言懷

流目古戰場。白日驚飆馳。蠨蛸掛虛牗。寒瓜蔓枯籬。玄蟬傷白露。靑莎被修池。佳人理紈素。行子心傷悲。童僕嚴晨駕。駕言涉丹湄。羈旅寡良儔。麗澤當依誰。誰爲黃雀吟。還歌猛虎詞。利劍恆在腕。壯心安所期。流景不可駐。沈嘆將何爲。欲學騰化術。松子久吾欺。人生貴適志。知命復何疑。

○遠別離

我出雪溪來。梅花落湘楚。湘娥忽而笑。畱宿鴛鴦浦。鴛鴦浦寒月照沙。兩情歡極生悲嗟。泠泠逝水送月落。夜長起坐歌蘭花。

○畱別楡關知巳

促駕遠行邁。迢迢事東遊。紉蘭思楚澤。結荷憶吳洲。嶇嵚遵怕麓。迆邐淩燕陬。所歷無停迹。居然隘九州島。投志在道義。脫劍爲誰酬。念子宿昔交。欲去復淹畱。

○寓忠教眞人山房

窈窕白雲谷。春芝秀幾華。醉吟滄海月。笑弄淥江霞。丹竈開仙館。瑤城輔帝家。何年騎白鶴。萬里覓云槎。

○送嘉禾張山大徵伯遊大梁

芳艸年年綠。浮雲日日徵。兵戈遊子意。桑柘故園情。賣賦金何有。著書名未成。時無魏公子。誰復重侯嬴。

○宋中送客歸襄陽

相送峓門道。重過古驛亭。南行春艸綠。一望晚山靑。鄕夢梁臺雨。羊裘漢客星。鹿門今可問。花月正冥冥。

○伊闕

岸坼臨無地。崖縣欲墮空。松門雙鳥下。蘿徑野泉通。禹廟荒垣裏。河流砥柱中。樵歌起林末。似覓飲牛翁。

○春日登鈞州西臺思登洲兄

晴沙初度鴈。春樹早聞猿。野店人煙少。孤村霜露繁。年華餘白髮。棣蕚遠靑尊。故園河山北。幽懷難具論。

○戊午杪秋示義兒鯨

天地羈愁客。江山去住人。悲涼十載事。漂泊一綸巾。此日知吾老。他鄕獨爾親。圖南未可料。空負故侯。舉鞭辭府長。揮手謝時流。願斬敵人首。爲君雪國讎。

○少年行

誰家年少羽林郎。寶馬金鞭從武皇。新賜腰間白羽箭。彎弓直欲射天狼。

○遠遊

紅顏辭舊國。華發尙羈人。軒冕非吾願。風塵老此身。梁鴻五噫發。子建七哀頻。玄閣年年閉。花林�舊春。

○秋日上黨衜中懷故鄕知舊

白髮生靑鏡。黃花吐素秋。家書無鴈足。客路一羊裘。海鷲辭鄕社。山猿傍酒樓。誰堪回首處。千里暮云稠。

○再示鯨

客夢苦難成。鳴雞又及晨。燕鴻驚歲晚。越鳥對愁新。九月催寒葉。孤琴伴旅人。相看正牢落。非爾復誰親。

○越溪女

越溪素足女。婉笑靑眉揚。泛水采芙蓉。歸來衣更香。

○贈會稽劉世儒

劉生多气岸。負劍遠行遊。落日三湘酒。煙花七貴樓。右軍白羽扇。季子黑貂裘。我亦淮南客。因逢桂樹畱。

○贈東巖主人

東巖主人東巖棲。巖花開徧巖東西。有時自抱一斗酒。醉約山翁弄玉溪。

○巳未臘月寄李逸人

天涯流落客。歲暮欲何之。風雪主人少。山村童僕饑。巳惇寶劍諾。誰賦白駒詩。季子裘𨿽敝。終看佩印時。

○再送張逸人

燒藥頻畱人。讀書只閉關。半生爲北客。萬里一南冠。潁水春來別。吳山夢裏看。明年又秋艸。張翰幾時還。

○貽上黨程戶侯

擊築醉燕市。躍馬佩吳鉤。白玉酬歌笑。黃金散故金。畱滯防人面。淒其損客心。春來每起早。蘭澤一長吟。

○贈賣藥焦老善奕

鬢眉七十彊。髙臥水雲鄕。還賣修琴藥。常余養鶴糧。橘中無俗著。肘後有僊方。我亦飡霞客。金華訪牧羊。

○再贈顧逸人

吳門豪客美且都。十年負劍遊嵩廬。黃金百鎰俱散盡。方衫皁行長途。江陵帝子愛敬客。旋遺裘馬驅狂奴。花前醉艸三都賦。肘後常懸五嶽圖。轉眼看天爾何有。回頭大笑滄洲孤。而今恐有聊城急。還畱一隻金僕姑。

○上元夜走筆戲簡呈忠教主人

蒲萄釀。馬瑙鍾。小姬裙學石橊紅。任教刻漏咽銅龍。江陵帝子醉春風。醉春風樂復樂月。月下行來花下酌。一時枚馬俱升堂。君平簾下何寂寞。

○沙津樂

二月沙津江水平。吳船楚榜棹歌行。髙樓夾岸饒商估。小妓街頭鬻唱聲。

○送周文美還海上

與君非宿昔。同病卽相憐。淒惻登樓賦。悲涼說劍篇。客懷江路永。鄕夢海云邊。遲暮身何有。還畱貰酒錢。

○送兪山人還漢陽

落日下平原。秋林白露繁。獨憐長路客。棲托向誰門。賣賦金何有。還家舌尙存。劍歌空自苦。江漢有芳蓀。

○贈吳門顧季狂

水落荊門晚。風涼歲欲䢐。且隨梁苑客。好著羽陵書。天地終懷玉。江山未卜居。何時結蘿薜。同釣漢川魚。

○書西園水亭

夜合含香發。春蒲出水齊。年華隨短鬢。客計逐幽棲。山鶻窺人落。江云拂戶低。桃花迷處所。錯認武陵溪。

○早起

臨水慚魚樂。瞻云憶所欽。匣中惟寶劍。世上羨黃金。畱滯防人面。淒其損客心。春來毎起早。蘭澤一長吟。

○荊南懷鄭汝推

吾憶鄭交甫。淸狂世其癡。畱金爲結客。買劍贈相知。慷慨吳公子。悲歌髙漸離。風塵淹此日。頭白欲何爲。

○送句吳豪士重遊大梁

魏王臺上艸紛紛。落日中原低暮云。匹馬浪遊孤劍在。酬恩誰說信陵君。

汴水東流接大河。曾經帝裏問銅駝。春風三月旗亭酒。落日峓門一放歌。

沙塵風起晝冥冥。二月黃河尙帶冰。桑柘夕陽村店路。同誰走馬弔韓陵。

○白石歌送吳九升

渚宮楊柳春依依。麥城宿雨朝雉飛。南山白石何累累。遠道之人胡不歸。我欲念之心苦悲。

○九日送張周二子

江漢逢詩侶。雲霞送酒杯。鳥飛巴子國。水落起王臺。寶劍知吳客。瑤琴識越才。昭丘誰更賦。裊裊暮猿哀。

○雪夜期顧山人不至

涷合漁樵路。扁舟夜不來。江頭寒鴈滅。城上饑烏哀。寥落尋仙客。飄零作賦才。明朝風日好。花下且深杯。

○逸題

﹝逸文﹞山春。

○鈞州除夕

栢酒消寒色。燈花坐夜分。醉題招隱賦。懶艸送窮文。春夢周南客。鄕心冀北云。緱山有仙子。吹篴靜中聞。

○贈李棗彊

泉石元同調。辭官幾歲華。鋤雲開藥圃。看月到僧家。詩敵雙峯回。門從五柳遮。秋蘭自可佩。何必問丹砂。

○秋夜獨坐詠懷

露灑靑梧濕。天寒鴻鴈鳴。星雲搖海戌。砧杵動山城。久客三秋夢。懷人獨夜情。故鄕渺何許。華發歲殘生。

○荊州雜詩六首

選勝樓居好。憑髙發興奇。江云春自裊。山月夜相宜。頭白還詞賦。身閒且歲時。滄洲吾道在。花鳥莫深期。

寒渚依鳬鴈。春城自薜蘿。登髙初擬賦。望極欲悲歌。落日燕京�。浮雲楚徼多。一尊���。何處弔湘娥。

流落燕州日。疏狂楚國身。無金難作客。多病況逢春。白髮猶公道。淸尊不負人。相逢無狗監。投策莫於秦。

惆悵荊州牧。新詩此見招。渚花無落日。岸水平潮。寒雨沽琴嶽。春風試洞簫。盤云雙白鶴。似欲待王喬。

問藥過城府。兒童晚未回。云深朱玉宅。雪暗楚王臺。花發春猶淺。樓髙賦轉哀。家家湘酒綠。誰爲一尊開。

水呈滄海賦。山送白雲篇。洪渺鵬腰客。虛無鶴背仙。淸樽隨世計。芳樹自流年。閉閣吾將老。何人問艸玄。

○山樓秋夜有懷

旅宿燕關暮。天寒霜葉稀。涼風生夜榻。客淚下秋衣。路遠鄕云斷。山深邊艸肥。堪淒珠樹鶴。何日故林飛。

○晚歸山寺二首

月靜花林僻。琴淸竹院閒。幽蘭芳短砌。獨鶴下空山。鳥道排云人。松門映雪關。兒童夜歸去。采得紫芝還。

鶴懶眠白石。云深護紫芝。僧閒翻貝葉。月冷浸蓮池。鷲嶺秋尋徧。虎溪夜度遲。梅花伴成夢。霜色澹孤帷。

○感懷呈劉五

劍騎任飄零。天涯作客星。年華雙白鬢。秋夢一浮萍。返老尋丹訣。怡情誦鶴經。故人劉季子。相對眼能靑。

○長安僧捨

種竹靑門外。分花杜曲邊。關云一以臥。隴月幾回圓。曉夢悲鄕樹。秋風滿嶽蓮。囊空金錯冷。時誦馬蹄篇。

○南遊別山東知巳

池浸芙蓉月。堂含松葉煙。搴衣坐白石。隔竹弄幽泉。客子玄洲夢。佳人窈窕篇。相思隔雲海。秋滿木蘭船。

○遠遊

寥落悲歌客。含蘭遲美人。湘云迷五嶺。關月度三秦。駕鶴行吳市。停車賦洛神。倦遊思臥海。垂老釣玄津。

○春日尋李�師

野田榮卉木。春木抱僊家。樹暖遊蜂狎。風輕舞燕斜。閒門通小徑。髙柳映明霞。日宴山中客。開關掃落花。

○晉陽山中元日

野老憐時序。壺槳慰客情。春盤鄰女送。曉樹隴禽鳴。寒塢驚花色。窮邊聽角聲。他鄕逢一笑。更覺旅魂驚。

○春日遊太原黃巖寺

拂衣坐盤石。度木聽疏鐘。古殿依巖碧。山花拂砌紅。晴峯輝旭日。春燕浴條風。欲共巢松客。安禪老化宮。

○秋日登李仲培山樓二首

地僻云侵榻。簾疏風滿樓。霜寒籬菊晚。鴈度渚蓮秋。滿篋新詩艸。橫磯舊釣舟。淸尊隨處醉。萬事付江鷗。

零落十年客。迢遙百尺樓。霜寒龍塞晚。風急鴈門秋。獨戌三家市。長河一夜舟。村活還可醉。相對有雙鷗。

○春日發上黨遊洛別劉五

晨發上黨路。行行漳水湄。計程梁路遠。回首晉云遲。抱玉豈求識。含蘭欲待誰。髙樓倘引望。花月兩相思。

○五云洞

洞裏仙人去不歸。洞口碧桃秋自肥。石壇露滴松花冷。夜深山鬼薜蘿衣。

○醉中偶興

春酒壺中爛似霞。靑童學煉白朱砂。醉來起舞松庭月。三�臨風玉樹花。

○擬宮中行樂詞四首

小紅亭子白闌干。入道宮娥玉作冠。袖出靑梅彈鸂■﹝氵鶒﹞。銀瓶滿注蔗漿寒。

碧殿春深瑤艸肥。美人對月舞羅衣。夜來不作靑燕夢。化作彩雲何處飛。

玉輦春遊夜未央。紫衣侍史謾焚香。黃金鎖合鴛鴦殿。無限春風到海棠。

琉璃硯水黃金瓶。十樣鸞箋寫道經。太乙紫壇朝帝罷。蕊珠深殿彩花馨。

○自君之出矣二首

自君之出矣。棄妾漁陽西。不及野田雀。雙飛還雙棲。

自君之出矣。腸中車輪轉。欲向夢中尋。路長春夢短。

○竹枝詞三首

行行長千里。采采春田花。郎君相問訊。大樹是儂家。

小姑茜紅衫。大姑郁金裙。把手促儂去。兩兩拜湘君。

妾居楊子津。郎在淸江浦。一自與郎別。十日五風雨。

○贈栢谷山人

窈窕栢谷原。中有食栢客。不笑亦不語。往來無行迹。

○野菊

野菊多幽姿。含香待誰發。落英我欲飡。芳心無遽歇。

○老僧

手中撚著白菩提。拄杖過頭眉下垂。石上曬經茶未熟。花間童子進雙梨。

○春郊卽事

春風裊裊夕陽西。芳艸菲菲楊柳堤。行盡溪山有茆屋。靑林深處一鳩啼。

○宮詞

自從十五畫雙眉。記得新裁白薴詞。袖裏靑梅大如豆。石橊枝上打黃鸝。

○俠客

躍馬靑門道。酣歌擊玉壺。腰間藏匕首。談笑入秦部。

○嬿婉誰家女

嬿婉誰家女。搴荷戲芳渚。薄笑三春暉。揚眉千仞羽。懷中連城珠。皎皎爲誰許。可人期不來。日暮徒延佇。

○南遊畱別劉元和

東風習習芳艸柔。欲去不去情悠悠。贈劍何年刻玉字。對君一笑說滄洲。宜教白髮悲春晚。乍可黃金買笑愁。此目別離那可道。相思長遶晉山頭。

○別劉五髙秀才遊洛陽

春風裊裊桃花開。客館飛飛燕子來。遊子一朝辭此去。故人千里夢頻回。上黨小姬白薴舞。襄陽美酒黃金罍。與君共把拔�倒。風流不數洛陽才。

○蕩子婦

妾家髙樓艷陽春。花枝柳條兩鮮新。花笑柳條空裊裊。不能綰系蕩心人。花容隨貌攺。柳葉上眉顰。惟憂葉落花飛盡。敲碎冰壺歌彩雲。

○聞警

暮雨催秋館。長風冷菊枝。坐中蛩窣窣。燈下鬂絲絲。四海尋戈日。百年爲客時。燕山新戰後。鄕信到應遲。

○江亭對雨有所懷

輕煙一帶起蘋洲。日暮澄江送客愁。細雨黃花何限淚。思君一夜楚云秋。

○飲王太史山莊

郢上文章伯。山中太史家。養年常種藥。閒日但修花。竹澗明秋水。松林落晚霞。兒童憐醉客。瀹鼎夜烹茶。

○書王侍禦山房

云白山靑柱史居。茅堂滿貯玉函書。鹿車暇日攜閒客。半畝淸塘自网魚。

○韓山

采秀來韓山。韓山石崔巍。不見韓眾鹿。滿山秋雲飛。

○遠遊二首

浩浩中天立。如何是丈夫。乘槎須遠去。不買水精奴。

廓落孤云合。英雄一劍知。欲尋龍伯國。濯理舊竿絲。

○芙蓉篇贈西安黃孝廉

曄曄芙蓉花。盈盈濯綠水。素影漾淸漪。佳人乃相似。肯學中園柳。漫逐春風起。願爲並蒂花。托根碧池裏。我本燕狂人。而來偶君子。匣中有寶書。礌礌心相許。日暮望髙樓。含情不得語。笑弄黃金璫。願言酬知巳。弩力揚髙翮。名成訪綠沚。

○遊王氏郭北山樓

徑艸連村合。山樓帶郭橫。開尊招野客。倚樹聽流鶯。露自花間滴。雲從石上生。幾回漁篴響。素月嶺頭明。

○九日寄懷劉經府

江海十年夢。關山萬里情。悲歌憐宋玉。談笑憶公榮。目逐秦云斷。愁隨越鳥生。北園松菊好。今夕共誰行。

○早春登鈞州西臺簡黨中丞

汝陽春色望中來。詞客長吟重自哀。身世百年宜對酒。家山千里且登臺。寒云細艸鴈初至。斜日孤城花自開。白髮中氶能好事。仲宣流落幾時回。

○秋日登黃鶴樓懷劉四臯

黃鶴樓前江水流。故人何處木蘭舟。雙雙燕子南飛去。瑟瑟蘆花鐵邃秋。

○贈五嶽山人

上國有一土。披褐日來往。口誦南華篇。心存出霞想。提攜赤松徒。五嶽姿奇賞。調弄農皇琴。和彼流泉響。赤水覓玄珠。窮神寄象罔。

○寄懷唐子瑞

蕭寺秋深冷石門。山人寥落臥松云。黃花芳砌臨風看。玄鶴鳴臯傍曉聞。楚醴醉來空作客。商��罷正思君。何時彩筆開緗帙。花下鳴琴共夕曛。

○寓北固山謾興

自翦朱霞補白袍。倚天還誦碧雲謠。山前流水萬里去。石上長松百尺髙。淸磬時鳴玄圃玉。洞簫新斸拂天稍。采蘭踏破春江月。笑弄銀鉤戲紫鰲。

○春夜園亭小集

春夜弄琴拂落花。滿壺春酒煮春霞。醉倚瓊奴�其夜。笑指花稍月未斜。

○江上尋張煉師

隔松聞桂杵。玉粒搗玄霜。水月明笙鶴。江云冷石堂。

○山中夜月送客

松裏夜禽聲關關。松上女蘿垂石闌。天風吹衣月皎皎。紫芝歌罷僊翁還。

○春日同四勿王孫遊兗東蘭若

四勿主人王之孫。春寒喚客倒淸尊。梅花照眼歡意發。酒未到日詩脾溫。野鶩無心還可意。山鬼多伎何足論。髙歌一曲明月上。醉後不聞僧敲門。

○僊堂山

赤足僊人跨白鹿。道逢授我東華籙。山下緋桃三百顆。食了還向瑤臺宿。

○燒藥

笑歌山鳥外。飄思海云孤。袖出金鵝蕊。燒藥許松奴。

○遊長慶觀

古殿依巖立。平橋策馬登。抱琴尋郢客。得句寄山僧。杖外雲霞度。坐中芳艸艿。荊門秋水靜。旅鴈下江陵。

○宿鄭氏園亭懷白石山人

雲泉滿谷碧桃肥。白石山人去未歸。春至不知芳艸綠。月明松下鶴雙飛。

○贈東隅逸人

東隅老人能養拙。春來釀酒摘松葉。有時半醉臨風前。獨抱瑤琴嘯海月。

○登文星臺

春酒百壺春日開。東風扶我上文臺。乾坤無處著雙眼。秖對雲山舒壯懷。

○醉中書長安酒樓

黃鶴還來舞醉鄕。調歌不用紫雲娘。一瓢連月揮春甕。大醉長安幾百場。

○冬夜宿三淸閣三首

紅雲長遶玉皇家。鑪裏丹成結紫霞。琴冷月明孤鶴怨。冰壺昨夜浸梅花。

道人不解塵機事。愛訪吹笙騎鶴僊。歌�素芝云外落。一鉤梅月曬冰弦。

遙看玉雪灑長天。隔匣飛光寶劍寒。江月山云頻有約。先生歸去著黃冠。

○別友歸山中

杖挑一束靑囊書。走向山中覓云蕨。何處幽人深憶君。白猿霞外嘯蘿月。

○贈方士

無何老人懸玉壺。揮云笑月出蒼梧。梧袖裏丹砂三百顆。時化黃金入酒壚。

○出門行

山有雲。水有瀾。壯士出門彈危冠。抱劍羞歌易水寒。一朝笑解盤龍帶。十年零落黃金鐶。惟遺雙寶珠。憂來不忍看。願采金光艸。令人駐朱顏。

○太暉觀晚眺

霞月生西嶺。秋云澹暮山。鳥啼僊閣近。花落羽人閒。白髮非生事。黃金豈駐顏。孤懷猶未愜。長嘯下松關。

○小築

杖屨秋來健。山林老去偏。野花疏短砌。水葉滿平田。雞犬多陽盡。人家橘柚連。江深寒小築。棲泊自年年。

○荊州公饋酒

菱葉靑靑水荇齊。遶籬黃蝶菜苗肥。夕陽誰送山人醉。坐看兒童跨犢歸。

秋風裊裊熟黃梁。池上鵝肥酒更香。醉裏不妨學楚語。竹枝歌好和漁郎。

○八月十三夜郡樓宴集

髙樓落日秋冥冥。西風吹送燕鴻聲。半江杳藹月初上。萬壑虛無雲自生。拊檻欲窺白兔藥。持杯空復紫芝情。誰家今夜橫長笛。楊柳拆殘怨未平。

○沙津送林孝廉還白下

爲送王孫去。踟躕芳艸邊。鶯啼娃妓館。花拂孝廉船。易醉金陵酒。長歌寶劍篇。相思重回首。郢樹隔風煙。

○雨中烹雞有作

避地豈眞隱。謀生未有方。晨煙熟雞黍。墟裏澹柴桑。雨過豆花赤。風髙杮葉黃。鄰家不相識。何處覓壺觴。

○十五夜郡齋小集

校書罷蕓閣。移尊趁晚衙。莓苔宜小簟。蠟燭隱輕紗。稚子能馴鴿。翻階啄落花。微風坐醒酒。明月共分瓜。

○宿郡齋

燭盡憐紅影。詩成掉白頭。吳歌小榻夜。楚雨虛堂秋。殘夢醒餘瀝。輕寒仗敝裘。鮒魚甘涸轍。吾亦笑莊周。

○妓館送人還金陵

楚水湘云桂樹秋。黃金未盡大刀頭。西風謾薄班姬扇。南浦愁看燕子樓。雞塞夢回憐玉佩。龍關月泠憶貂裘。明年郢上還芳艸。夾岸桃花好泛舟。

○江閣晚望呈荊州公

幾處蒹葭連岸白。數村煙火隔江明。無家自合依劉表。有賦誰能薦長卿。巫峽去帆江樹隱。衡陽歸鴈暮云平。黃金巳盡還爲客。湘漢長歌萬古情。

○九日集楚雄樓懷書

沱水燕關憶壯遊。短衣孤劍老荊州。天涯縱酒逢靑眼。馬上看楓掉白頭。日暮饑烏還遶樹。煙寒古堞自深秋。江空鴻鴈無消息。千里相思月滿樓。

○集郡樓感賦

客計蕭條白髮生。江山去住一鷗輕。山云漠漠長含雨。江艸萋萋空復情。楚老巳忘白雪調。巴童還解踏歌聲。猶憐顦贑飡英者。落日登樓賦未成。

○久雨

秋作田家苦。黃梁夜自春。衡茅難久雨。桑柘易淒風。懶織從新婦。荒鋤教小童。詩成還獨笑。天地一衰翁。

○秋日過羅道士山房

自煮胡麻飯。看松閉石關。綠芝眉宇古。白鳥道身閒。劍祕屠龍術。囊探伏虎丹。不須擇地隱。隨處是靑山。

○九月七日龍山感賦簡蘇郡丞

殘日凋山葉。涼云脆渚芹。空憐黃菊酒。不醉白頭人。秋水還堪賦。髙臺易愴神。去來隨老馬。疏散任吾眞。

○郡東廳晏坐

晝刻分香短。風簾簇影移。天淸聞墮羽。院靜見遊絲。往事閒堪憶。長貧老不疑。黃金未可就。瀛海竟難期。

○山中懷龍山諸兄弟

魯多君子儒。趙有慷慨士。結纓蹈仁義。提劍死知巳。雕龍豈足珍。刻鵠終見鄙。緬懷子悵而。靜言吾老矣。棲愜素心。谷汲勞孺子。僶俛慕前修。耳順方知恥。

○池中雁

林臥寡儔侶。振褐臨淸池。露彩集蕙艸。霜華變靑滋。翩彼隨陽鳥。唼藻戲漣漪。返顧患人指。回翔稻糧羈。冥冥呈長羽。繪繳何由施。伊子惇孤性。帶索終棲遲。藜藿豈滿腹。百年厭饑劬。物嬰因住念。達生焉悵而。

○冬夜宿郡齋

空齋少物役。獨夜有餘淸。栢子階前落。梅花笛裏生。豈須山櫟壽。徒結畹蘭情。明日鵝池上。看云還濯纓。

○人日寄所知

落莫江村裏。偏憐物候新。百年長作客。此日愧爲人。薄俗存身計。殘生隨世因。楚蘭漸堪把。采采寄情親。

○洞庭送徐使君投劾東歸

秋來爲客易沾中。又向瀟湘送逐臣。煙艸斷雲橫楚塞。夕陽落雁度江津。天涯白髮無知巳。湖上靑山有故人。回首吳關空悵望。何年滄海共垂綸。

○自沙津江行舟次嶽陽送徐使君

漠漠晴沙江木流。搴衣同上木蘭舟。白蘋風起洞庭暮。碧樹雲橫楚塞秋。羈客懷鄕何恨淚。孤臣去國不堪愁。夕陽帆影臨空盡。誰念天涯獨倚樓。

○同句吳周秀才登嶽陽樓雨中望君山作

久客知吳語。髙樓自楚歌。靑山浮木面。白鳥沒煙蘿。仙去蒼梧遠。云生天嶽多。鄕關眇何許。日暮洞庭波。

○巴陵別徐使君歸荊州邸捨

日暮尋江陵。涼風滿白蘋。歸來應寂寞。臨別更情親。孤劍三秋夢。扁舟萬里身。著書滄海上。還著舊綸巾。

○石首阻風寄懷徐刺史

別後相思夢屢眞。秋來誰寄短書頻。孤舟風雨偏愁客。萬里江湘對逐臣。莊舄苦吟終適越。仲宣欲賦未歸秦。十年零落黃金盡。一夜長歌獨愴神。

○石首江阻風雨舟中夜坐懷荊州公

八月悲風生。翛翛鴻雁鳴。白頭多病日。黃葉此山城。細雨孤帆落。長江獨夜情。遙傳一掬淚。灑向楚臣纓。

○自公安縣夜歸鵝池莊風雨驟至有作

候雁迷寒渚。昏鴉集驛亭。故人江上別。風雨返柴荊。楚些秋能賦。巴歈夜懶聽。蓬窓小兒女。相待一燈靑。

○九月三日方別駕攜酒殽見過因懷徐使君

客淚秋能下。人情老自知。塞寒鴻雁早。江暖鞠華遲。對酒憐吳語。聞歌憶楚辭。明年誰更健。重�紫萸枝。

○再送兪山人遊黃岡兼訊袁郡丞

昔別在何處。今看白髮新。無錢愁滯客。多術恥謀身。錦瑟悲燕士。幽蘭憶楚臣。相思有書紮。時寄艸堂人。

○聞徐使君畱滯漢陽寄贈

道直謫官蚤。扁舟何去遲。秋深縱酒後。家遠寄書時。淒斷秦云色。悲涼越鳥枝。漢陽江樹瞻。搖落對相思。

○春日尋楊山人因過賀將軍園二首

空谷春將賦。幽人獨可尋。風香紅藥近。鳥語綠蘿深。一笑緣巴調。三年學楚唫。童扶還杖策。隨意步華林。

茅屋斜臨水。石闌曲拂衣。松深鶴子冷。花近藥苗肥。老去詩猶健。春來酒不違。欲尋江路去。竹下有柴扉。

○曹中丞以新詩見遺雪中書此簡答

凍雀飛還去。空房秪欲眠。髙云斷楚塞。大雪滿江天。竹葉春仍綠。梅花寒可憐。歸來曹執灋。峕寄短長篇。

○江村寒食

白鳥忘機久。靑山吾道存。興來從杖屨。老去愛雞豚。楊柳橋邊市。桃華江上村。童兒沽酒至。風雨閉柴門。

○寒食西郊望八嶺山作

寒食孤村飰。春山遠寺鐘。登臨風候異。祭埽歲峕同。芳樹諸王墓。浮雲舊楚宮。天涯對衰鬢。寂寞意無窮。

○春日陪暫中丞飲城北莊晚至東湖艸神堂埜望感賦

芳艸春初折。遊絲晚正繁。漁樵楊椏岸。雞犬埜棠村。悵望荊門路。淒述楚客魂。酬思畱寶劍。還愛趙平原。

○春日閒居

靑山歌伐木。白首賦閒居。鴻雁春能至。梅花寒更疏。繭絲從婦織。菜甲教兒鋤。日莫北窓下。尊中幸不虛。

○秋晚江上書懷

一望家園一惘然。湘雲易水共長天。山中薜荔日蕭索。江上芙蓉秋可憐。楚些獨唫長下淚。燕鴻又過記殘年。黃金臺上無名字。醉後還謌寶劍篇。

○秋日登唫覽樓

遠客不宜秋。況登江上樓。心隨陽雁滅。身爲楚云畱。漢廣饒菇米。湘淸聚白鷗。寒砧何處發。落日動鄕愁。

○秋日聞曹中丞東湖莊堂樓初築以詩奉贈

雲霞江色晚。楚客意何如。金散身無累。才髙世其疏。開門聞鳥雀。落日見樵漁。玄閣還應閉。白頭長著書。

○寄嘉定徐刺史

柴荊烏鵲定。風葉正蕭蕭。落日淸江上。懷人滄海遙。年華隨杖屨。生事寄漁樵。楚客銷魂處。秋來誰爲招。

○八月十四夜憶徐刺史

桂華初髮小堂東。綠芷紅蘭別一藂。翡翠屏前秋寂寞。芙蓉塘外月朦朧。寶書玉笈爲誰隱。云錦霞箋還自封。鴻雁不來秋又晚。故人聞巳到江東。

○秋夜

天秋鴻雁來。夜寒桂華落。空館復相思。淸飆振藂薄。

○秋日鵝池莊與故人王惟材閒酌

秋水浮田葉。涼風吹稻花。白衣燕客醉。紅樹楚人家。翡翠鳴魚筍。鴛鴦立釣車。鵝池堪避地。與爾種胡麻。

○江陵遇同鄕王惟材

未路誰相問。無家我獨親。他鄕今接袂。童稚昔爲鄰。江海飄零客。風塵淪落人。十季俱白首。笑此夢遊身。

○雨中呈王郎

黃金臺下見君顏。今日蕭條入楚關。一顧那知添白髮。十季何事老靑山。鄕愁多在煙雲外。客思偏生風雨間。我巳無家問消息。開畦種藥不須還。

○夏日攜王惟材陪曹公飲城東湖亭

漠漠林塘五月寒。王人長日竹皮冠。酒鑪茶竈從兒理。菜圃爪田引客看。老去坐忘靑鎖夢。歸來囊貯紫金丹。鵝池道者頻相訪。笑索村醪苜宿盤。

○俠客

賭擲賽劉琨。家奴過孟賁。千金不肯顧。一劍爲酬恩。趙瑟停凰柱。燕姬促象尊。平生款叚馬。羞入孟嘗門。

○與王惟材夜坐話舊

醉謌燕市笑顏紅。十載離家似夢中。聞說存亡重淒惻。對君何必嘆飄蓬。

○閉門

庭梅橫似畫。籬蘜綴如錢。閉戶琴書客。翻悲艸木年。黃金無藥物。白髮滿顱顚。花徑從兒埽。誰來問尙玄。

○秋日待家書不至感賦此詩

澤國寒風木葉稀。悲謌昨夜賦無衣。自添白髮年華異。用盡黃金生事微。易水似憐湘月遠。燕鴻還共楚雲飛。魚書錦字無消息。秋艸閒門又夕暉。

○八月十四夜遊太暉觀呈忠教眞人

碧天髙處是三淸。金作樓臺作城。白鹿僊人秋弄笛。靑牛道士夜吹笙。驚殘鶴夢江云冷。幻出松陰海月明。欲寫陰符寄幽事。山中老子有書迎。

○同郡蓋子材寄示文稿作此簡答

萬金散盡一身輕。白首爲儒掉臂行。郢裏誰傳春雪調。楚山應系薜蘿情。自知未上於秦策。肯信歸來感婦迎。卻笑文章憎命達。十年猶在魯諸生。

○登嶽陽樓

吳楚江山闊。巴陵水國遙。江流分九派。山勢控三苗。卉服通州裏。蠻方翊�聖朝。每希常道泰。飲啄老漁樵。

○芳樹

金井梧桐樹。碧枝華葉芳。月明移翠影。風細吐淸香。共惜三春色。誰憐九月霜。閨中有少婦。歲歲憶遼陽。

○寄嘉定徐二刺史

豪華猶六代。勝事在吳門。綠樹湖邊寺。紅雲海上村。桑麻常夜緝。橘柚向秋繁。拂袖還鄕日。應憐松蘜存。

○贈廬嶽僧

何日別東林。浮杯夢澤深。雲山隨去住。水月卽禪心。缽潤龍將見。衣殘珠未沈。行蹤徧五嶽。畱偈待知音。

○秋日鵝池晝臥

卑棲佚老日。髙枕物華年。橘柚垂茅屋。菇蒲間渚田。意中人不見。事外客孤眠。習靜眇身世。長唫秋水篇。

○八月十三夜

江月滿江城。客愁何處生。殘蛩依砌響。新雁與云平。露重楸梧白。天寒松桂淸。弟兄在萬里。此夕各含情。

○江夏舟中值元日

乘舲下吳會。寒日水增波。江路魚蝦美。山城橘柚多。維舟燕客醉。倚棹楚童謌。明發漢陽去。相思柰若何。

○經彭澤縣舟次小孤山阻雨

山塞分吳楚。山城辯土風。人煙澤國異。春色故鄕同。曉飯孤山下。孤帆細雨中。檣烏飛自去。詩罷意無窮。

○蕪湖沙洲阻淺

艸樹山頭驛。雲霞江日村。葦人驚虎迹。舟子記潮痕。欲買吳姬酒。能招楚客魂。長波浩無際。目極更何言。

○春日寓徐公西園

筍出過闌見。棷香度水聞。樹深連海色。洞午散江云。石上拋書卷。花間數鶴羣。春愁如碧艸。隨處亂紛紛。

○海上寒食

風雨臨寒食。偏驚流浪情。梅花鄕信遠。芳艸客愁生。靑眼故人少。白頭世事輕。還餘一尊酒。東海弔田橫。

○蘇臺覽古

吳王昔目好吳鉤。義士三千盡列侯。霸業巳隨云北散。雄圖空復水東流。荒臺寂寂漁樵路。故壘蕭蕭艸樹秋。惟有館娃宮裏曲。至今謌向采菱舟。

○夜泊長橋

落日長橋外。維舟竹嶼孤。春潮不滿岸。江鳥下平蕪。負笈終歸楚。尋山且在吳。自傷漂泊意。深夜醉嘑盧。

○春日飲唐山人竹園

蝴蝶滿園春日晴。桃花梨花飛素馨。千竿萬竿何菁菁。時時風雨聞秋聲。淇園闊節不足數。渭川綠玉難爲稱。爾莫斸爲化龍杖。虛勞萬里升天行。爾莫截作學鳯笙。拘牽眾樂相和鳴。餙金綴玉非本性。不如抱籜全爾精。髙陽徒。籜冠生。引觴大嚼無俗情。其如晉代竹林彥。枕曲眠糟損性靈。卻怪王猷多傲世。入門先問主人名。

○雪後

石徑畱冰雪。松門鎖薜蘿。地幽身自得。機息鳥常過。芳艸春愁少。梅花客醉多。竹枝辭更好。還愛楚人謌。

○賞雪侍燕應牧

狐白暖蒙茸。當謌集上公。春藏金屋裏。僊隱玉壺中。送酒靑樓妓。焚香白玉童。錦屏寒不入。只許隔簾籠。

○楚中送僧還嵋山隱居

半偈曾聞法。虛空無住心。楚雲飛錫去。巴水渡杯深。一室寄何處。千峯獨可尋。有身緣未子。此別且長唫。

○送洪都道士

霞外尋眞侶。山中問赤松。僊壇花雨靜。石鼎綠苔封。坐煉金光艸。行持九節築。聞師還舊隱。何日得相從。

○送王生西遊

雪裏荊門道。愁中漢水春。三湘曾滯客。萬里欲歸身。獻賦還過楚。談兵莫入秦。自傷流浪久。偏惜遠遊人。

○春辭二首

南浦誰家薦綠蘋。埜棠又發楚山春。滿城芳艸煙和雨。江燕飛來似識人。

廣陌靑樓楊椏新。鶯花時節可憐人。至今漢上多遊女。笑折疏麻贈所親。

○春陰

竹裏松間石徑斜。春雲長遶埜人家。幽窻睡覺鳥聲響。童子開關埽落花。

○戊辰夏六月江陵大水

水气迷津樹。江聲駭市居。川原那辧馬。黎庶幾爲魚。荊楚年頻異。沅湘老計疏。近饒浮海興。東下定何如。

○江陵艸堂漫賦因憶楊少通

疏闊平生事。支離遲莫年。鄕關朔雁外。客捨楚江邊。酒伴曾誰訪。詩狂還自憐。經過楊執戟。許寄買山錢。

○連日風雨驟生薄寒分甘哺孫賦詩自娛園

蔬時醪亦足養老江城風雨夕。茅屋短長唫。歷歷秋花發。翛翛落葉深。老憑孫暖眼。客用酒寬心。欲買羅捨宅。曾無作賦金。

○秋日小園雨後遣懷

性直難干謁。峕淸媿賤貧。江山雙艸屨。歲月一綸巾。秋色梧桐老。晴光橘柚新。寥寥宋玉宅。千古閉荊榛。

○九日卽事

少年恃意气。長醉酒家樓。不倚金吾勢。曾隨劇孟遊。臥山學劍術。歷國揖諸侯。白首無人識。空悲易水秋。

○敝園夏日遣懷

壓架葡萄熟。巡檐竹木淸。搖翻葵扇小。欹側籜冠輕。楚俗原非怨。燕謌空復情。雲霞仙不就。書劍老何成。

○同楊少通宿荊南驛館

孤亭明月冷。疏館碧梧秋。雁宿新沙岸。螢飛古驛樓。短謌多楚調。永夜看吳鉤。皎皎江關夢相懸萬里愁。

○江陵爲仙居兒賦﹝並短引﹞

吾兄負气沈鬱形骸土木家無儋石之儲動以自得爲之主不爲人所羈縻𨿽啜蔬飲水而弦謌晏如也

性疏非傲物。懶慢竟何求。身老兼多病。他鄕況值秋。衣冠隨楚俗。飲啄且荊州。好似張平子。曾無兒女憂。

○江上逢羅煉師因簡霞西道者

老去滄洲計。春來湘水深。白雲松子夢。芳艸楚臣心。搖蕩江邊興。蕭條澤畔吟。明霞如可掬。不惜報知音。

○家兄曾學醫於鄭邦輔別十年鄭逝矣兄至江陵因感同泣下作是時

兄弟悲遲暮。燕關憶壯遊。壺中仙客去。肘後祕方畱。谷日花仍發。山陽笛更愁。平生多感激。淚灑白雲丘。

○重九前一日同王楊二山人飲胡將軍東郭艸堂

椏下尋陶令。籬邊問葛疆。南山足芋栗。東郭此茅堂。萸酒年年事。菊花歲歲芳。白頭還醉舞。休笑埜人狂。

○江陵送僧還蜀

煙樹寒雲楚水西。殘瓢破衲獨行遲。心無一事卽相見。千里何須嘆別離。

○少年行

明月芙蓉發。秋風薜荔生。謌從山鬼嘯。劍任奚奴擎。斸地畱殘藥。休糧檢落英。南枝有羈鳥。同結越鄕情。

○楚童

白晳楚童淸。雙鬟挈酒瓶。灌花晨汲井。學字夜囊螢。竹院晴時掃。柴門客去扃。弱軀偏惜汝。饑渴屢曾經。

○遼府艸亭贈朱孔昭

平原門下似君稀。猶著前春舊布衣。況我不如君數倍。食魚何敢望輕肥。

○春還海上因贈嘉定王山人

云度蒼江冷。花飛碧海春。誰家無斗水。涸轍有窮鱗。自笑投珠客。猶憐泣玉人。肯邀笙鶴侶。共爾覓玄津。

○春日登荊州少津觀音閣塔

墖院収花雨。樓臺散佛香。山靑巴國近。鳥白楚天長。樹色分衡嶽。江流入漢陽。古來爭戰地。誰是水雲鄕。

卻敵萬金輕。憑堞哀王粲。臨湘弔屈平。還家畱舌在。少婦下機迎。

○中秋夜月

蕭蕭風露寒。耿耿客衣單。螢火流花砌。桐陰上井闌。楚云常獨臥。巴月共誰看。身世何須計。生涯此籜冠。

○江陵送李梓老還蘇州

十載江陵共白頭。楓橋橘酒憶蘇州。此生見面應稀少。客淚因君灑素秋。

○破悶

暖老憑湘酒。爲園仗楚童。風殘靑荳架。露滿菊花叢。流水十年事。浮雲一病翁。達生還自古。陶令不羞窮。

○承天寺再贈王秉之山人

貧賤論交日。淒淒多苦顏。井寒晨炊少。室靜共僧閒。囊裏常畱藥。人前笑買山。飄零王逸少。海上幾時還。

○樂圃園芙蓉鴛鴦蘜並開再呈呂尹二山人

﹝疑有錯簡﹞何如。

○蘇州汪秀才見訪江陵艸堂以詩貽之

漂泊江鄕老此身。柴門長閉任家貧。雲霄放鶴渾閒事。風雨看花又一春。抱玉幾年終獻楚。懷書垂老莫於秦。昨朝憶共接輿醉。竹下狂謌見性眞。

○飲酒

城上秋風見薜蘿。十年江客意如何。酒腸方大黃金盡。世事才知白髮多。月冷卻憐孤鶴怨。天寒誰聽飯牛謌。平生還愛於陵子。用拙爲園老一蓑。

○秋興二首

蕉葉臨窻捲。幽花向砌分。楚童秋洗竹。江鶴夜鳴云。地僻應增懶。身潛不用文。近來饒酒券。秋思更紛紛。

江上形容老。山中薜荔秋。鶴鳴竹院靜。狙嘯蓽門幽。愛樹収黃葉。憐生洗白頭。室無萊子婦。誰共臥云丘。

○江陵送王秉之

不恃金貂貴。【山人乃武弁之家】常縣韋布情。當筵一諾重。

○江陵送王惟材還趙郡

湘臯煙艸洞庭云。此地逢君又送君。瑟悲涼那可問。楚謌淒斷不堪聞。遙山對酒春將暮。臨水扳花日未曛。顦顇形容獨歸去。江樓細雨嘆離羣。

○踏靑楊柳洲

驊驑蹀躞上芳洲。楊柳靑靑楚水流。日莫東風搖百艸。不知何處是昭丘。

○遼府贈楊山人

故鄕因別久。逆旅有新知。弔古過燕市。哀謌問漸離。楚筵分醴後。蜀肆下簾時。欲就百錢卜。長貧老不疑。

○贈薛郎

畫史風流數薛郎。竹間茅屋對瀟湘。牀頭金盡還沽酒。愛學吳歈和楚狂。

○夏日陪葛刺史胡少府呂尹汪三山人飲曹公東湖水亭

竹裏逢僊尉。花間隱使車。圍棋臨水檻。把酒看遊魚。黃鳥鳴深椏。靑荷覆小渠。物情忻自遂。而我樂支枕茅檐下。秋風正到時。菊花開較晚。鴻雁故來遲。棲托終何事。行謌且杖藜。百年非有道。心迹豈無疑。

○中秋雨晴小園夕坐

老去𨿽耽酒。秋來不廢詩。畦蔬新雨後。茅屋晚晴時。謔浪還齊語。蠻謌愛楚兒。明朝多釀黍。好待菊花期。

○遣懷

鶴髮還齊瑟。鶉衣向楚人。年丰兒女瘦。家遠弟兄親。懶拙能堪事。逢迎豈性眞。惟將詩送老。更愛酒長貧。

○連日淹雨閉門伏枕新晴後適有諸貴過子茅茨沽酒以慰岑寂

久雨秪宜睡。朝來還閉門。薄雲籠屋角。旭日照籬根。倚杖行猶懶。堆書坐欲翻。不知秋艸碧。綿藐待王孫。

○雨後移竹小園漫賦

童僕饑時懶。家貧願一金。暄寒惟裋褐。風雨屢長唫。江闊秋生蚤。城髙霧隱深。從來愛幽意。移竹間花林。

○贈焦秀才

富貴宜年少。何爲長苦辛。魯生原好禮。郢客豈終貧。琢玉功須就。淩雲气益伸。明年書再上。應有下機人。

○沙津妓館送楊少通渡江南徵

憐君能騎馬。江漢未經過。宦薄蠻方遠。家貧童僕多。朝云憐楚子。桃扇贈韓娥。萬里相思字。秪應候薜蘿。

○秋夜訪承天寺二蜀僧論禪學

籜冠隨所適。竹杖復行唫。夜月靑蓮宇。秋風珠樹林。根塵迷至性。詩酒涴禪心。不學無生法。其如老病侵。

○抱孫之食市中

何室炊紅粟。誰家具綠尊。頻遊雙屨獘。生計一瓢存。任爾呼牛馬。隨子愛大豚。絕交書未上。爲客老荊門。

○叢竹洞

連竹分淸影。接籬捲洞圓。叢疏風淅淅。葉密露涓涓。搗藥宜晨坐。拋書向午眠。誰知幽僻地。自有埜人天。

○對酒﹝樂府﹞

自古推名飲。而今不復疑。少年當適意。況我白頭時。劍說非良計。酒謌多玅辭。丹砂不可食。畢竟爾何爲。

○秋日埜望【是年戊辰大水】

聽鳥中林往。看云故國心。地卑湘漢闊。天遠洞庭深。老馬空知道。窮猨豈擇林。十年書劍客。寂寞到如今。

○雨中遣悶

澤國秋云重。江城暮雨寒。短衣爲客慣。長鋏向誰看。密竹藏幽徑。深松著小冠。渚芹亦可薦。何惜老荊蠻。

○九日同仙居兄飲江陵艸堂因憶故園諸弟

客淚十年落。鄕心九日縣。登髙巴水外。望遠楚云邊。各醉黃花酒。同悲鴻鴈天。浮骸能幾日。而汝且相憐。

○山中曉起

習靜來山中。長日臥松關。川光媚幾席。山气淸襟顏。翩翩雙鳥沒。裊裊孤云還。萬物各有適。無營意自閒。

○山中寄龍山兄弟

山人多幽姿。棲息宜云壑。生平沮溺流。矢與求羊約。索居賴琴書。戰勝甘藜藿。心迹兩無疑。百年任苦樂。

○龍山見訪山中詩以貽之

公子多道气。躋險賞林泉。髙酣坐石上。眇若乘雲煙。俛仰成千古。縱觀周八埏。諒無松子術。敢冀王喬年。安順委大化。恬愉復自然。

○登太和山天柱峯

策杖陟峯頂。羽人啟金扃。冥心觀元化。彷佛見嶽靈。歷歷指九區。蒼蒼辯四溟。陵谷若波濤。微茫詎可形。羣動爭飛奔。大運無畱停。仰視浮雲徵。空虛安可升。眇焉此浮骸。何堪爲列星。願畱不死鄕。煉骨引熊經。

○飲酒四首

淸流眾累集。性悟苦不早。身後名有無。生前亦枯稿。不賴忘憂物。何以寫懷抱。芻狗視浮骸。萬事皆艸艸。壽命由化遷。金石亦難保。斂襟獨閒謠。江月上松杪。

福端君不爲。盛名豈敢居。列子老鄭圃。何異凡民愚。六用俱可廢。一眞良自如。百年此形容。泡影現斯須。有生胡不樂。安有再來軀。箕踞竹林中。酌酒焚枯魚。

睫常在目前。如何目不見。死常隨我身。如何我不患。好髙窮遠深。至近反忽慢。誰知袵席間。而乃卽天漢。萬古亦非遙。一息長無算。老彭與殤子。壽夭相等看。靜觀蜉蝣羽。可同白石爛。

怒則乖天和。喜亦傷大雅。喜怒同使臣。胸臆若傳捨。來去本無端。不乘車與馬。一气自起滅。萬形非眞假。十年會此理。欲辯言愈寡。中心久藏之。當告知音者。

○秋日寓唐子承祕書西園

杖策步西園。被褐坐東軒。孤觴面菊圃。惟聞野鳥喧。昨朝秋雨足。菜甲生何繁。園丁荷鋤去。荒艸沒籬根。南山當面立。晨暮洗心言。

○大堤曲

白面襄陽兒。素腕大堤女。何必芍藥贈。日動心相許。驑馬靑絲韁。樓髙獨延竚。女蘿附松枝。嬿婉東風裏。願爲雙鴛鴦。泛泛碧池水。

○襄陽懷古

襄陽白面兒。慣唱銅踶歌。漢水東流去。英雄可柰何。羊公石尙在。峴山髙嵯峩。不見孟夫子。誰傳妙句多。習池淸且淺。雙鯉躍春波。山風吹幅巾。照影何婆娑。登臨前後事。水鑑色象過。吾將尋鹿門。披雲巢松蘿。下掬石上泉。茹芝消沈痾。丹砂多悞人。素心望匪他。

○將遊衡嶽畱別李九中

洞庭南望艸萋萋。江靑楓�楚客悲。何處思君心最切。鴈回峯下寄書時。

○贈荊門州盧晉山刺史

百戰曾收海上功。歸來十載半成翁。笑攜南國如花妾。不覺衣冠有晉風。

○贈楊生惟徳

我在瀟湘君在吳。十年蹤迹各江湖。蓑衣細雨王侯宅。曾憶荊州舊酒徒。

○宿紫霄宮月下望蠟燭諸澗

千尺峯頭明月輝。松盤石磴紫煙飛。步虛聲落不知處。采藥山中道士歸。

○感興四首

肝臂列爲人。自知亦巳幸。循性卽坦途。求名自貽病。

商賈重財雄。巢許矜志節。朴朴同一心。欲辯何由說。

試取百金劍。補履不如錐。洪纖各適用。彼此胡相疑。

方諸能召水。磁石不引金。因知天下事。所貴在同心。

○程仁卿從軍自蜀還荊州詩以貽之

長揖辭開府。悲歌下劍門。心長髮自短。金盡舌猶存。負笈新詩艸。披衣舊酒痕。錦城貴公子。誰是趙平原。

○襄陽送劉近化山人北遊

意气重劉生。悲歌萬里行。寶刀橫白刃。驑馬絡朱纓。江漢分南楚。雲沙靖北平。經過易水上。爲我弔荊卿。

○三月八日賤辰印別駕李方伯觴予命梨園弟子爲壽詩以謝

昔別信陵門。常思國士恩。激商知楚客。流羽辯梨園。竹裏敕中饌。花間促上尊。千金酬一飯。吾亦媿王孫。

○書李右承郭北山房

棲托難髙臥。行藏且歲時。從來燕客放。不怪楚人疑。時有靑霞想。慚無玄豹姿。名山堪蛻骨。不遣報家知。

○訪華容孫兆孺山人

江上逢孫楚。山中問鶡冠。秋云玄閣冷。夜雨敝貂寒。壯發何時變。衰顏此日看。歲華搖落盡。何處有江蘭。

○宿玄石山月下望洞庭湖

五粒松枝酒。三花道士居。山空月愈白。湖闊水同虛。騰化術難就。縱橫計巳疏。欲知投老地。惟有學樵漁。

○送兆孺赴嶽州府謁李刺史

木落章華晚。帆飛夢澤云。莫揮長別淚。不是久離羣。鸚鵡休先賦。蘭膏恐自焚。諸蘋幸可薦。爲我弔湘君。

○北歸畱別兆孺

澤國寒仍早。江城木葉稀。何人歌枤杜。有客賦無衣。沅芷宜修佩。商芝可療饑。相思付朔鴈。還共楚雲飛。

○公安別孫習孺秀才還荊州

惆悵孱陵道。江湖鴈正飛。萬山風雪裏。匹馬郢城歸。此日哀王粲。何年薦陸機。梁園零落盡。垂老欲誰依。

○秋日同印別駕遊桃川宮尋秦人洞

殿閣夕陽外。花源楚水西。秦人不可見。洞艸尙萋萋。九畹心空結。三湘望欲迷。探奇猶未極。還下武陵溪。

○江邊旅捨

小榻微風入。開簾愛地偏。因知童僕好。更覺主人賢。客夢江聲亂。鄕愁夜雨懸。明朝秋巳半。又近菊花天。

○同襄陽阮舉人遊楚山田家遇雨

攜酒依場圃。班�共老農。樓臺一水外。風雨萬山中。田葉浮逾綠。溪花濕更紅。百年耕鑿計。吾媿鹿門公。

○江陵艸堂典賃思尋投老之地

裘馬荊兒態。茳蘺楚客心。縱橫術未就。佚老計相尋。玉佩遺湘浦。桔橰思漢陰。買山須近水。結屋白雲深。

○贈浙東王山人

白酒時時醉。靑山處處緣。滿囊詩是畫。盡室筆爲田。自道貧非病。人嘲白尙玄。明朝到郢上。誰贈杖頭錢。

○寓天門山中思歸江陵艸堂

短墻畱鶴澤。衡宇俯龍橋。松粒酒應熟。梅花客可招。老思芳艸臥。閒愛白雲謠。楚笈行將負。全生事繡蕭。

○秋日同京山郝秀才飲唐子承西園

茅屋松間好。柴門花下開。芙蓉臨水檻。黃菊照尊罍。看劍招燕客。論文識楚材。溪邊雙白鳥。相對不相猜。

○登仲宣樓值雨

南國春畱客。東風雨揚絲。江云迷楚望。野水接松滋。紅濕桃花片。靑回楊柳枝。空餘懷古意。日暮倚樓時。

○書南嵓宮後巖

危石臨松澗。懸巖啟竹房。尋仙探玉洞。覓艸得金光。杯狖隱還見。山精嘯復藏。慚無辟穀術。丘壑興何長。

○下山小憩南嵓宮作

鐵鎖下松關。琳宮俯石闌。采芝臨絕巘。投館記前山。林外靑牛臥。雲中白鹿還。重來煉金骨。不復憶人間。

○尋玉虛宮周煉師

水聲懸木杪。犬吠隔花源。飲澗騰猨墜。爭巢健�翻。開山逢石�。斸藥到云根。靜愛宜棲士。因窺不死門。

○魯中挽何鳴岐

之子魯男子。爲交老更新。猶存懸磬室。不見掛瓢人。泗上尋漁父。山中問隱淪。鳯兮今巳逝。此意向誰陳。

○泗上贈呂俠士

南遊不得意。來問魯朱家。生澀靑樓妓。凋零白鼻騧。防秋過鴈塞。校獵度龍沙。剩有縵纓帶。時時拂劍花。

○春寒睡起口號

白髮白如絲。春眠起較遲。卽看芳艸變。又過杏花時。裋褐寒先覺。長吟趣自知。誰云魯灑薄。猶免越人思。

○久雨小晴卽事

海色常含雨。山云薄帶寒。曦微占暮鵲。芳意結春蘭。對酒看長劍。低頭試小冠。孟嘗空好士。白髮老馮驩。

○寄孫兆孺

七澤秋生早。三江鴈亦稀。無人識鬷蔑。有客憶孫揮。對酒狂謌發。看山逸興飛。白頭見何日。同結薜蘿衣。

○髙陽池劉楊二山人招飲

石徑寡林到野亭。中開一檻小池淸。雲山對酒渾無俗。花鳥供詩別有情。撫檻觀魚如惠子。當杯說劍讓劉生。幅巾我亦髙陽侶。漫向江頭歌楚聲。

○贈楊斗笠

江漢何年斗笠翁。丹砂未熟酒瓢空。金華不見牧羊子﹑郢上還邀襄野童﹑寶劍歌殘徒自媚﹑瑤琴淒斷與誰同﹑相逢且莫滄州去﹑爲報淮南有桂叢

○秋日晚出荊州南門壕上作

蒲稗藏鴨楚水秋﹑碧雲搖海結新愁﹑晚風忽動芙蓉渚﹑斜日還尋杜若洲﹑白髮蕭疏歌寶鋏﹑黃金零落恕貂裘﹑梧桐露下自消歇﹑千里相思明月棲﹑

○八月十三日東永嘉王秉之山人

寒竹叢巳橘柚縣﹑短籬茅屋向城偏﹑桂花釀酒秋將半﹑桐葉題詩月未圖﹑越客還思靑海嶠﹑楚鴻又度白雲天﹑好山欲買多招隱﹑袖裏曾無子母錢﹑

○泊吳淞海岸覌邵將軍水軍以所獲倭奴行酒

海戍江城動遠旌﹑棲船載酒楚云平﹑三山我欲尋仙去﹑萬里誰能破浪行﹑碧眼倭奴通漢語﹑黃須劍卒縵胡纓﹑向予東指嵎峓穴﹑先�洪濤斷巨鯨

●雙鵝集

碑文

雙鵝記﹝淸苑陳僖﹞

雙鵝集敍

雙鵝集﹝和﹞

雙鵝集﹝贈﹞

◆碑文

康熙甲子。二月庚申。知新河縣事後學王培。謹以牲醴香楮之儀。致祭於明布衣宋鵝池先生。及碑神之靈而告之曰。於戲。世之所謂隱士者。多以放狂目之。而不知其大有功於名教也。夫八世之天下。神明治之。三後之天下。仁聖賢人治之。秦漢以來之天下。才子治之。才子者。與神明同道。與仁聖賢人同心。而用不同也。顧有以有用爲用者。貪富貴而無忌。治而不治者也。有以無用爲用者。安貧賤而有恥。不治而治者也。用則爲經濟。不用則爲文章。文章與經濟合。世之幸也。文章與經濟分。世之大不幸也。先生生燕趙之鄕。當明之盛時。而見夫世之貪利無巳。心焉疾之。天又迫之。故其爲詩文。直原夫受病之由。而極夫感慨激昂之意。學道之久。則又藹然和平也。而且足迹徧天下。有龍門之風。文頗似之。之博陵而羨美才。上燕都而訪人士。登鄒嶧而見上蔡丞相之迹。浮江淮而負元龍湖海之量。望鐘山之王气。心竊往之。拜延陵之世祠。執鞭慕之。渡錢塘而弔子胥之忠。過靑徐而景太公之懿。出居庸。循太行。窮關陜澤潞諸邊塞。而瞻秦皇帝之長城。周文武之都邑。晉公子之山河。曠然意遠也。居井陘而思王孫之烈。赴太原而慕林宗之行。棧道千里。通於蜀漢。陟彼峨嵋。儗夫武功。太白去天三百。則又楊雄王褒所心折。而文翁相如。所謂異世而同揆也。遡巫巴。下荊鄂。返江黃。迂云夢。而北走大梁。墮淚羊公之碑。傷心屈子之立懦歟嘻令君誠賢矣哉。玆因而更有感也。人亦成其爲人而巳。成其爲人。必不至於艸木同腐。一時之顯晦窮通無論焉。卽如布衣。當時抵牾無所容。而死又不知其所。乃於百餘年之後。猶有讀書學道之令君。出而表彰之。則人之可傳所重。在立身行巳。不大略可睹也哉。𨿽鵝之集也近幻。而誠之冥通。气之感召。夫亦可以共信矣。因爲記以貽令君。用勵行巳有恥者。兼爲今之爲令者告焉。裨立於康熙二十三年。二月二十四日。令君姓王氏。頑立懦。而爲百世之師矣。使先生而用於世。必能爲廉吏以拯斯民。先生而旣不用於世。世有學先生者。人人存夫恥心。皆甘淡薄。則爭鬭不起。兵刑可息。太平可望巳。此所謂以無用爲用。以不治爲治。與仁聖賢人同心。與神明同道。而志可躋世於羲皇者也。顧不見之於經濟。而徒見之於文章。先生以文章而爲經濟。世人以經濟而爲文章。且以先生之作非文章也。以斯人而流於野。此則明之所以亡也。夫士不難於文才。而難於品行。不難於艸。武昌之柳不存。彭澤之菊安在。泛沅湘而歌�子。入蒼梧而叫虞舜。仲宣髙樓。信陵夷山。又彽徊不忍去矣。復輾轉三吳。遨遊七澤。揮華腴而甘窮餓。菽米一餐。人所難堪矣。且辭其二童。冺迹大千。歸於無何有之鄕。其西山之薇蕨耶。其東魯之疏水簞瓢耶。其靈均之遠遊耶。其南華之逍遙耶。其列子禦風而行耶。其采石之明月。函關之紫气耶。其仲連之辭千金而蹈東海耶。嗟夫。世皆慕富貴。而先生獨甘貧賤。蟬蛻塵埃。自神髙標。洵足以廉自有神。神存而形存。形存而先生存。碑其常存乎。亂曰。烈風起兮黃沙上。先生何在歸瀣沆。白石丹砂今焉養。宋鯨徒厪達官想。江之永矣漢之廣。海海茫茫世曠漭。神兮何來又何往。於戲休哉。尙饗。

◆雙鵝記﹝淸苑陳僖﹞

淸苑陳僖藹公

明嘉隆時。趙郡新河。有宋布衣登春者。字應元。博洽以詩名。晚居江陵。耕天鵝池之石田。更號鵝池。生後自童發爲頭陀。不知所之。越百有餘年。有柘城王令君宰新河。念其髙風。勒石表厥宅裏。曰宋修巳。而難於知巳。讀東海徐公之爲先生傳。善肖其奇。筆鄰史記。且忘其貴而交先生。容其亢爽。亦才子之極致巳。此皆人中麟鳯。展其毛羽。均可以作瑞皇家。儀刑多士。曠世而不一見也。至於書摹右軍。繪比虎頭摩詰。又其遊藝之餘者巳。愚待罪堂陽。幾三年矣。年荒民貧。憂心不釋。常廢讀書。偶見布衣集。偉其才。潔其志。髙其行。行其故里。而愴然有感也。爰爲立碑曰明布衣宋鵝池先生故里。以彰才子。碑乎神乎。先生之神不在碑。先生之碑州。與布衣遊善。徐爲梓其詩以傳。時。紙貴。凡�指使按部。必多購其集。備饋贈儀。騷人墨客。藏爲家珍。大約其人之髙曠似孟郊。其僻類賈島。無所關於天下後世者也。令君何所取。而於流風旣衰之後。表揚之而不忍沒哉。蓋綱常名教之事。有大行於上者。不可無堅守於下者。令君祭有衣文有曰。用世之道。貪富貴而無忌。則治而不治。安貧賤而有恥。斯不治而治。用則爲經濟。不用則爲文章。令君可謂知言矣。今之表其裏也。豈非用以廉頑布衣故里。亦鄭公鄕。杜甫裏義也。令君誠賢矣哉。立石之夕。有天鵝雙集碑旁。徘徊不肯去。村人取之以獻。令君畜於官署之西園。神王色澤。若得其所者嘻異哉。或令君彰善表微。其降木之鸞。巢庭之烏耶。抑布衣才鬼。勝於頑仙。卽華表之鶴。望帝之鵑也。皆不可知。獨是布衣一落魄老狂生耳。負性骯髒。眼白亡富貴。人欲得而甘心者甚眾。遊蹤幾徧天下。所至輒窮。卽有物色者。非其人不受。迫之卽亡走。惟齊人邢侗宰南宮。吳人徐學謨守荊名培。字益仲。河南柘城人。戊子科孝廉。以循良著稱。收鵝人司大徳。並記之而書於碑陰。

◆雙鵝集敍

宋鵝池先生。河布衣也。以詩文名於明嘉隆間。徐宗伯。李理卿。所以傳之者詳矣。髙曠貞潔。回出塵俗。其殆古之隱居子與。余欽其品行。爰爲建故里之碑。適有天鵝雙至。海內諸名公先生。奇其事而詠之。因成玆集。所以發潛徳之函光者至矣。而鄕民及宋氏之族。登堂請曰。本村居民百餘家。厥名六戶。蕭條殊甚。敢藉布衣之靈。更嘉名焉。爰從眾論。攺六戶村爲天鵝聚雲。

康熙乙丑孟秋之杪中州王培益仲甫識

◆雙鵝集﹝和﹞

碑成之夕適有天鵝雙至碑旁不去村人司大徳者收之以獻因率成一律一絕﹝柘城王培﹞

雙鵝詩次韻﹝南昌丁弘誨﹞

雙鵝詩次韻﹝南州宗之璠﹞

雙鵝詩次韻﹝膚施姚祖顓﹞

雙鵝詩次韻﹝會稽羅企襄﹞

雙鵝詩次韻﹝新河楊光世﹞

雙鵝詩次韻﹝新河楊瑄﹞

雙鵝詩次韻﹝柘城李子金﹞

雙鵝詩次韻﹝趙州張光昌﹞

雙鵝詩次韻﹝揚州王永亨﹞

雙鵝詩次韻﹝獲鹿魏雙鳯﹞

雙鵝詩次韻﹝長垣李振世﹞

雙鵝詩次韻﹝仁和吳震方﹞

雙鵝詩次韻﹝祥符孟發祥﹞

雙鵝詩次韻﹝柘城杜知穟﹞

○碑成之夕適有天鵝雙至碑旁不去村人司大徳者收之以獻因率成一律一絕

柘城王培益仲

逸士原來自有靈。天鵝雙下值碑成。人曾裝羽今何在。物竟呈奇稱此名。洞潔冰姿胥矯矯。淩摩浩志且嚶嚶。丰翎暫息誰能滯。任爾雲霄萬里行。不向洪波蕩碧灣。卻來碑畔到人間。先生或慫靈神至。千里江陵一日還。

○雙鵝詩次韻

南昌丁弘誨循庵

特地雙鵝故弄靈。碑文絕妙又詩成。鹿泉近接藏書裏。荊布狂聞使酒名。先輩互傳多骯髒。小兒空復學咿嚶。錢塘木石眞同調。捉月乘潮共此行。先人薄宦楚沙灣。記說鵝池寓此間。■﹝田翏﹞海情深終一別。倦飛今爲使君還。

○前提

南州宗之璠意園

聖朝寬大容遺隱。三百年來重老成。圭竇豪吟艱獻賦。鵝池遁迹豈鉤名。幾無姓字能垂竹。安得文章有和嚶。不遇右軍揮翰墨。布衣存沒總冥行。久傳大隱落星灣。上比隨光伯仲閒。片石垂成鵝影墜。遼東仙鶴似生還。

○前題

膚施姚祖顓髙陽

羽化𨿽然尙具靈。亦因誠格值碑成。雙鵝有異人何處。片石無慚著此名。天地文章傳不朽。古今知巳慕偏嚶。髙標自是千年表。羽翮雲霄不禁行。淸志悠然碧水灣。或酬知巳到人間。當年丁令應爲侶。白下新從此日還。

○前題

會稽羅企襄桐臯

髙士秋秋性自靈。知君憑弔有文成。云端故落扶搖翮。碑畔能畱皎潔名。復嘆雙鵝眞異慧。誰憐孤掌和鳴嚶。漁人敢附通聲教。一气長歌壯此行。皎皎天鵝妒碧灣。故來人境伴碑間。精靈有意開文獻。垂教芳聲未易還。

○前題

新河楊光世徳延

可信天鵝最有靈。聞風千里看碑成。空中云鶴堪爲侶。村落鄕人未識名。色比陽春雪皎皎。聲同喬木鳥嚶嚶。新河暫憩衝霄翼。共待扶搖九萬行。聞道天鵝池一灣。布衣長此艸亭間。碑成故里神來格。驚看雙雙白羽還。

○前題

新河楊瑄六瑞

士尙悲歌應地靈。先生忼慨自天成。身輕海若千秋事。品重碑題百世名。太守當年識磊落。邑侯隔代志鳴嚶。雙鵝遙帶春風下。想見江陵池畔行。皓皓霜姿離碧灣。翩翩常在白雲間。春來翔止堂陽地。疑是先生東海還。

○前題

柘城李子金子金

才子多才性自靈。生平著作盡天成。當年共目爲狂士。易代誰知顯令名。片石磨碑方矗矗。雙鵝墜地且嚶嚶。遼東白鶴關西鳥。聖哲從來有茂行。楚郢鵝池水一灣。先生曾佃石田閒。百年浩气渾如在。爲報神君二月還。

○前題

趙州張光昌元裕

路隔幽明尙有靈。雙鵝幻出■﹝虫去﹞初成。布衣魂化云衢曜。茂宰文畱寰海名。鶴舞華亭爭皚皚。鳥鳴喬木愧嚶嚶。孤騫寧得甘跧伏。奞羽淩飆天際行。舊池占斷碧波灣。駢羽蹁躚故里間。渾侶令威當日鶴。千年華表一時還。

○前題

揚州王永亨榕庵

哲人髙遁性多靈。幻出雙鵝碑適成。落落雄心常寄迹。悠悠世路豈知名。神姿劈漢難絳絡。異代同聲志鳥嚶。茂宰髙標眞絕調。■﹝示互﹞因誠格禦風行。占斷天鵝池一灣。怕傳姓氏落人間。茫鞋踏徧天涯路。乘月歸來潔羽還。

○前題

獲鹿魏雙鳯雝伯

華表新題舊地靈。先生學道豈無成。神龍變化難畱豢。海鶴蹁躚早避名。雙羽何依春月夜。長鳴如和暮禽嚶。禦風容易頻來往。不羨當年晝錦行。別號鵝池隱石灣。神遊天地有無間。巋然片石存知巳。羽化依稀鶴影還。

○前題

長垣李振世臥衡

人傑由來並地靈。堂陽二玅似蓮城。使君能續中郎筆。髙士無慚有道名。華表半空來大鳥。碑文遙見應長庚。懸知立徳立言後。不羨鵬摶萬里行。先生古墓大河灣。姓字炳燐宇宙間。況是至誠能感物。神鵝飛去又飛還。

○前題

仁和吳震方靑壇

髙節千秋晃曜靈。丰碑況是琢初成。不逢光武占星象。嬴得希文記姓名。惠我後人畱逸響。更誰尙友托求嚶。感君知巳風塵外。化鶴重來故里行。爲愛天鵝水一灣。芳名畱得到人間。白雲黃鶴空惆悵。仙翁今因仙令還。

○前題

祥符孟發祥浚生

天禽雙集儼通靈。不是碑成是化成。詩本王維崇大雅。文同宋玉著芳名。鳴琴三輔歌馴雉。伐木初章詠聽嚶。預道桓驄誰不避。獨將封事月中行。

○前題

柘城杜知穟萟客

莫道鵝池性有靈。奇生奇死自天成。荒苔空奠一杯酒。片石能全兩代名。海月孤身發皓皓。煙林雙羽聲嚶嚶。願來池畔隨知巳。不逐風波上下行。遊盡山川入海灣。不畱詩骨在人間。只因遙答神君意。化作雙雙素羽還。

◆雙鵝集﹝贈﹞

雙鵝篇賦贈﹝栢鄕魏裔介﹞

雙鵝篇賦贈﹝有引西泠楊周憲﹞

雙鵝篇賦贈﹝文安紀愈﹞

雙鵝篇賦贈﹝大梁都甫﹞

雙鵝篇賦贈﹝有引四明周斯盛﹞

雙鵝篇賦贈﹝有序瑯琊李澄中﹞

雙鵝篇賦贈﹝北海曹貞吉﹞

雙鵝篇賦贈﹝海鹽彭孫遹﹞

雙鵝篇賦贈﹝任丘龐塏﹞

雙鵝篇賦贈﹝山陽丘象隨﹞

雙鵝篇賦贈﹝山陽李鎧﹞

雙鵝篇賦贈﹝曲江張鴻烈﹞

雙鵝篇賦贈﹝趙州張光昌﹞

雙鵝篇賦贈﹝鹿邑李之缽﹞

雙鵝篇賦贈﹝祥符王廷璧﹞

雙鵝篇賦贈﹝良鄕楊在庭﹞

雙鵝篇賦贈﹝良鄕楊學嗣﹞

過鵝池故里碑下感詠﹝南昌丁弘誨﹞

王益仲明府重刻宋鵝池先生集並立碑感白鵝之異率成四絕時將之濠梁束裝匆匆同雲晨霧中呵凍書甲子十一月之十日也

詠宋鵝池故里碑雙鵝﹝祥符吳彤﹞

詠宋鵝池故里碑雙鵝﹝柘城魏玳﹞

詠宋鵝池故里碑雙鵝﹝柘城魏珗﹞

雙鵝歌﹝有引柘城竇克勤﹞

詠宋鵝池先生碑﹝新河趙達﹞

詠宋鵝池先生碑﹝金容李龍光﹞

重刻宋布衣集六首﹝新河楊瑄﹞

讀鵝池傳二首

雙鵝篇﹝有引南宮賈穆﹞

雙鵝篇﹝南宮楊含素﹞

雙鵝篇﹝南亭李錎﹞

鵝池行﹝玉淵曹廣端﹞

鵝池行﹝南宮鄭惟孜﹞

鵝池行﹝玉淵曹廣憲﹞

鵝池行﹝耶溪任光復﹞

鵝池行﹝古越陳可立﹞

鵝池行﹝武進羊翹﹞

鵝池行﹝武進周淸源﹞

鵝池行﹝武進趙燝﹞

鵝池行﹝海塩兪云來﹞

鵝池行﹝休寧黃可達﹞

鵝池行﹝晉江黃虞稷﹞

鵝池行﹝南岡曹宜漙﹞

鵝池行﹝丰潤曹鈖﹞

鵝池行﹝柘城杜知穟﹞

鵝池行﹝寧陵張政濂﹞

○雙鵝篇賦贈

栢鄕魏裔介貞庵

先生方外一奇人。白石丹砂回出塵。奔走江湖三萬里。凋零妻子百年身。吟詩獨許陶彭澤。遁世甘同鄭子眞。何處雙鵝來獻異。令威有鳥迹如神。

○前題﹝有引﹞

西泠楊周憲覺山

新河宋氏海翁。入楚居鵝池。徐開府立鵝池生傳。刻其詩行於世。玉明府來尹其鄕。爲文表其故里。鐫之石曰。鵝池趙人也。士大夫髙爵厚祿。歿於其鄕。而社祀無聞。況其如鵝池者。招魂而來之也哉。王明府可謂善勸者矣。予故賦一詩。以髙鵝池之風。並呈王明府云。

隆萬之間艸茅臣。依稀騷些姓宋人。白首爲儒尋常事。濩落嵚山﹖廁太傷神。翻身一出趙州裏。滔滔中原路不止。禹會分明在兩間。天上星辰地下水。齊魯秦晉去復來。東吳西越越空徘徊。滄浪何處扶桑近。世界終須洗塵埃。江陵忽漫懸中央。曩聞接輿稱楚狂。便欲爲巢棲衰鳯。不用車輪更轉腸。若爲楚歌若楚舞。吾將老此無今古。池有佳名鵝池驚。沐浴飛鳴悲府主。謝安末路整羽裝。王恭鶴氅中道翔。逝將去汝不復住。至今一往杳何鄕。我常思君欲問君。有明中葉士如雲。旣不置身於虎觀。披裘寧遂鹿爲羣。迨後神廟一升遐。衣冠文物盡繁華。東林西林相繼起。紛紛門第是誰家。君倘前知數十載。惟恐將身混寮寀。不如髙蹈得气先。鵾鵬入云魚乘海。剩有襄陽一卷詩。兩朝宰相總不知。生前但揭中丞帳。身後惟傳長吏碑。

○前題

文安紀愈孟起

布衣名字未易許。宋玉方稱詞賦侶。勝國趙郡有鵝池。特善五言紛機杼。不肯津津諛貴卿。徐渭謝榛那足語。荊州太守目色生。籜冠皂繒入坐驚。鍵扉科跣索酒飲。若輩將欲爲龐萌。有時酣醉藩王席。聲妓盈前詎瞬晴。持繪得粟寺僧飽。右軍書扇山陰媼。感慨畱連王粲樓。埃壒驅我尋蓬島。頭陀一去不復還。詩卷傳滿長安道。

又

茂宰淸風播帝鄕。表章山隱自流芳。靈均弟子原推宋。葉縣神君亦姓王。不但遊人同峴首。定知才藻類河陽。碑成卻有雙鵝至。黃絹題詞古道傍。

○前題

大梁都甫平倩

欲問先生何所之。芒鞋去去巳多時。雲山不盡風前淚。天地常畱身後詩。龍戰當年看穴蟻。鵝飛今日下碑螭。王喬自是神仙客。爲我重澆酒一卮。

○前題﹝有引﹞

四明周斯盛屺公

新河宋布衣登春。奇怪人也。以詩名嘉隆間。爲荊州太守徐公學謨所重。因寓荊之天鵝池。自號鵝池生。徐公常刻其集。後不知所終。柘城王君益仲。令新河。立碑其裏。爲文以祭。是夕有二天鵝。集碑上。不去。村人異之。獻諸令。余過其署齋。見之。爲賦此篇。

翩翩雙飛鵝。皎素如霜雪。振翮貼天飛。雲霞共髙潔。西瞻河華雄。南望湘漢闊。橫絕徧四海。獨往自孤孑。蟻視世間人。腐鼠豈能悅。何況罔與羅。冥冥徒空設。一朝逢知巳。意气邈相結。翻然蕩淸景。飄忽下漻泬。飲茹庭除前。亦若遊溟渤。有時引吭鳴。淸響振云霓。應同丁鶴歸。爲伴王喬出。保玆君子心。幽貞諒不別。

○前題﹝有序﹞

瑯琊李澄中漁村

新河詩人宋登春。別號鵝池生。死後百餘年。柘城王益仲來作令。訪其遺址。署碑曰明詩人鵝池生。宋登春故里。酒三奠。拜於碑下。是夕有二天鵝止碑上。居人迫之不去。因持以獻。益仲則大喜。鑿池署內畜之。吾友周屺公。親見此鵝。爲賦一詩。常語余曰。天鵝壯偉異常鵝。當益仲鑿井灌池時。不二尺得故井。益喜。自負顧鵝。不唼喋池水中。獨依依益仲左右。尢事之可感者。余聆其說而異之。夫登春佯狂蹈江以死久矣。滹沱恆山之側。曲榭髙臺。蕩爲荒煙者何限。行人牧豎。鮮有過而問之者。登春以老布衣。滅沒於寒江魚腹之中。乃有好事如益仲者。徘徊感嘆。得其一椽之故地。不啻艸玄之亭。亟爲表而出之。鵝池生有知。當必移其刺促牢落之悲。感泣於九原者。安知雙鵝之來。非卽登春之靈之所變幻而然乎。且玉喬之鳧。令威之鶴。關西夫子之大鳥。古之人情有所寄。往往於形移物換之後。托之以自見於世。豈積習之未除歟。抑亦騎鯨美月。故爲仙人之狡獪歟。余與諸君子歌詠其事。蓋亦緇衣之好雲爾。

新河客。宋登春。平生歷落嵚崎人。嘉定宗伯歿巳人。抔土難覓空酸辛。百餘年來王益仲。憐才好事心常動。勒碑故里表風流。海翁舊迹眞如夢。雄心浩志原不磨。靑燐白骨棲山阿。寒士一死痛失職。感恩冥路將柰何。窺人窈窕披薜蘿。精靈幻作雙天鵝。雙鵝立在穹碑上。不飛不鳴自惆悵。里人籠之獻王君。鑿池官�今無恙。鮫人曾灑報恩珠。何況壯士能捐軀。君不見遼東之鶴靑鳥使鬼語仙才竟誰是鵝池生爾何苦。銜君之衣爲君舞。耿耿精魂向千古。

○前題

北海曹貞吉實庵

鵝池生。爾乃萬古不冺之精靈。當年蹈海有髙致拏舟半夜漁潮腥文章自能發光怪亂頭粗服誰敢憎。何不化爲長虹百尺亙天外。舒寫抑塞磊落之奇情。又何不化爲蒼麟。爲朱鳯。爲慶雲。爲景星。羽儀盛世煥文采。醞釀元气流和平。不然。只將抔土埋傲骨。輪輪囷囷。枯槁寂滅。安取百年千秋名。縣伯伐石良好事。山靈削鑿山鬼驚。縱�丰碑十丈矗。云表。螭纏龜負形模精。與爾本來面目何加損。重泉失笑輸其誠。化爲雙鵝甚鎖細。閹然自媚慚平生。官閣鑿池有底急。稻梁飲啄空營營。鵝兮鵝兮速飛去。世上樊籠總堪懼。會看雙足亂浮雲。影入靑冥不知處。

○前題

海鹽彭孫遹羨門

燕趙之間多奇士。曩者乃有鵝池生。狂吟往往吐秀句。五言籍甚稱長城。挾書入楚作僑士。忍餓時出金石聲。荊州太守造廬下。堅臥不肯開柴荊。籜冠皂衫往報謁。直踞上坐人皆驚。晚遊吳越蹈江水。一死埒與鴻毛輕。吟魂逝後百餘歲。誰歌楚些陳吳羹。柘城王廊新河宰。讀其遺句心爲傾。可憐宅裏久蕪沒。刻以片石靑瑤英。雙鵝瞥然下池沼迫之不去飛且鳴。口不能言告以臆。願娛耳目酬深情。我聞此事疑又駴。還復以理相推評。古來冥感儻類此。不在用物多取精。衛姬化雉出隧道。潼亭鳥淚沾枯塋。悠悠物變費揆測。耿耿節義畱精。誠生𨿽匹夫是或有。欵啟未可窮幽明。百年同盡骨速朽。人生飄忽如飛■﹝亡上虫下﹞。神耶怪耶姑不語。愼勿磨滅身後名。

○前題

任丘龐塏崕

在昔新河有奇士。登春其名氏宋氏。苦吟未老頭先白。落拓辭家走千里。辭家南去江陵城。城中有鵝池中淸。卻愛湖湘歸不得。狎鵝自號鵝池生。一生失落悲無與。朝看鵝來暮鵝去。衡霍蜂多煙霧深。靑山誰識埋骨處。刼火滄桑幾百春。忽逢王宰有心人。痛哭憐才求故迹。艸玄亭沒惟荊榛。酹酒招魂向原隰。陰風颯颯筵前入。刻石記裏表姓名。突有雙鵝石上立。鵝來相依不蹔離。署中還鑿天鵝池。無情有情誰得知。君不見天上無頑仙。人間有才子。文章精气綿神理。不隨气數爲生死。海翁故意逗精靈。特遣雙鵝報知巳。

○前題

山陽丘象隨季貞

有客有客宋登春。晚來鵝池稱山人。性癖苦吟發早白。一生使气無能馴。長揖遼王掉頭去。太守踰垣求相親。作狂飲酒醉不死。無端歌哭皆天眞。咨爾生當明盛時。何爲結气江之濱。淸流自其志。遠舉自其神。代換時移見知巳。澄波佳句相鮮新。前有百歲後千年精魂未肯成煙塵。君不見西蜀子遼東鶴。舊血啼殘認城郭﹑今日感恩知不知。天上雙鵝夜飛落。

○前題

山陽李鎧公凱

趙郡有詩人。傑出嘉隆代。嗜酒任俠稱狂生。睥睨王侯小時輩。登臨足迹半天下。晚家鵝池自韜晦。一朝決計汨江潮。俯仰眞覺乾坤隘。錢塘海口疑至今。招魂何處詩篇在。百餘年來新河令。仰止風流發長嘅。丰碑卓立海翁傳。雙鵝飛落層霄外。鳴舞往往觧向人。是�非耶良亦怪。鳴呼。丈夫失路嘆知希。自古文章殊憎愛。宗伯死後有王郎。報君那復傷形穢。

○前題

曲江張鴻烈毅文

爾鵝胡不學阿閣之巢鳯。中天。一鳴四表動。又胡不煉形化質。學胎仙。九臯。一聲能徹天。不爾。且學避繒銜蘆。隨陽鴈志在稻梁無憂患。胡爲乎爰飛爰止集於碑。借問此碑今爲誰。詩人宋生久寂寞。新河賢宰相追維。從來奇士定不死。或爲鸞鶴爲蛟螭。精魂在天�在水。暫向人間遊戲耳。此鵝卽是丁令威。百歲歸來謝知巳。鵝兮徘徊不肯去。微物皆能感遭遇。願借池塘置此身。時復長鳴報主人。

○前題

趙州張光昌元裕

鵝池生。褐衣士。生耽曲蘗不知貧。胸中丘壑突兀起。居擁數椽行一瓢。何有塵埃可漏子。讀書嶧山岑。乞食湘江涘。趼足半天下。靑眼稀知巳。鵝池水。掬尙漣。鵝池魂。招不還。莾蒼墟裏冷炊煙。丰碑重將姓名傳。雙鵝長鳴降自天。若語於秋茂宰賢。

○前題

鹿邑李之缽子傅

先生本自气昂藏。徧歷名區任徜徉。東海至交爲傳記。北山同調和詩章。無端擊汰辭塵世。有意淩空下大荒。故里裨成鵝忽集。焚香羅拜見幽光。堂陽饒閒气。獨鍾布衣身。品行過今古。文章逼漢秦。周流三萬里。冺沒百餘春。不遇淸髙令。誰知爲勒瑉。

又

自古隱逸多奇行。我來新河聞宋生。富貴功名非所願。飲酒吟詩聊適情。崖岸巍然舉趾髙。不可一世守淸操。呼牛呼馬玆多口。貧賤是甘樂陶陶。旻天降凶合室亡。長嘯一聲去故鄕。遨遊足迹徧天下。嘻笑怒罵皆文章。相逄北山畱濮州。數載知交意气投。李公昆弟推結好。淸平倡和心日休。晚年信步到江陵。倀倀靡騁日儋簦。莫道楚地詞人少。且寄鵝池訪寺僧。太守徐公諱學謨。憐生亢爽落窮途。躬親物色忘旅邸。閉門不內任敲呼。太守何嫌復何疑。授室中城似故知。往來廨署無他事。茶熟酒香只論詩。太守有故嘆離羣。先生猶在楚水濆。客懷鬱結其誰語。路曼曼兮謁徐君。淹畱三月卽便回。迆邐郤向江陵來。徧謝故人斥童僕。飄然遠引出塵埃。先生生長嘉隆中。賚志以沒恨無窮。隔代自分歸烏有。今日表章賴王公。王公碑裏闡遺賢。感召雙鵝下碧天。詩文從此傳不朽。布衣姓字可千年。

○前題

祥符王廷璧蒼嵐

春風白眼臥幽燕。隔代詞人世罕傳。酒酣話起荊髙事。至今魂夢相紏纏。何意鵝池宋處士。光怪蒼茫降瑤篇。處士墓艸春云罩。惜哉未覩先生貌。鶴氅風流𨿽巳矣。賴有遺篇藏石窖。遺篇脫盡宋元轍。冷艷淩空峨嵋雪。海嶽墨迹到處畱。想見孤肝片片鐵。冀野千官逞玉轡。曉堂擊鼓午堂睡。獨有新河種花宰。千秋同調絕相類。鑱石立碑摉遺艸。雲中翅響雙鵝墜。新河才名五湖久。刻燭分韻筆似帚。孤墳掃罷晚回衙。此夜文星大如斗。吁嗟前朝全盛時。王侯熱焰巳如斯。始信落落乾坤內。不朽才消一句詩。

○前題

良鄕楊在庭公甫

鵝池生。趙奇士。一生只向酒底眠。五嶽方寸隱然起。不臣天子友諸侯。何況碌碌彼餘子。朝遊泰華間。暮宿鵝池涘。慷慨自悲歌。千秋誰知巳。鵝池水。淸且漣。鵝池生。去不還。故里杳冥如雲煙。何人立碑爲流傳。雙鵝飛飛飛貼天。翩然下謝使君賢。

○前題

良鄕楊學嗣又東

何處雙飛忽見過。疑從楚澤拂滄波。仙姿應是遼東鶴。逸韻渾殊內史鵝。風雨一庭流淡漠。文章千古未銷磨。月中霜裏聞雙唳。想見幽人臥薜蘿。

○過鵝池故里碑下感詠

南昌丁弘誨循庵

求舊畱心特闡幽。穹碑道左一凝眸。嶙峋傲骨牢騷死。任俠奇蹤污漫遊。才子到今傳姓字。使君於此見風流。當年華表曾歸鶴。化作雙鵝返故丘。

○王益仲明府。重刻宋鵝池先生集。並立碑感白鵝之異。率成四絕。時將之濠梁。束裝匆匆。同雲晨霧中呵凍書。甲子十一月之十日也。

柘城李芳廣蓼墅

朔風薄雪正飛花起舞遺詩感更賖。不用白鵝來石畔。狂生四海久無家。

人中大隱詩中仙。塵世茫茫誰與緣。湘水靈均如可問。還尋彭澤共靑蓮。

浮世惟餘身尙存。一身蟬蛻更成髠。先生不是逃名姓。蓬島遊仙叩九閽。

朔風烈烈雪霃霃。云外一聲唳古今。爲有新題石上字。遼海歸來拜此心。

○詠宋鵝池故里碑雙鵝

祥符吳彤綏南

堂陽昔異士。海嶽事淸遊。落筆驚三絕。掞書辯九丘。千金能謝客。五月自披裘。何處天鵝至。丰碑百代畱。

我羨宋鵝池。翩翩世外姿。澧蘭幽自馥。郢雪調難追。湖海喜遊壯。文章甘數奇。髙風不可見。此道更誰期。

○前題

柘城魏玳徳�

莫道蓬蒿老布衣。詩成萬卷盡珠璣。令君片石來雙鳥。千古何人嘆知希。

○前題

柘城魏珗徳暲

勝地鍾靈降島仙。詩名異代至今傳。篆碑有字曾爭識。野鳥何心竟自聯。鳴徹五云聲矯矯。飛翔一院影翩翩。韓陵片石同不朽。須知令君起逸賢。

○雙鵝歌﹝有引﹞

柘城竇克勤敏修

新河布衣宋鵝池先生。以詩名世。晚寓江陵。不返。著作太半沈淪。吾邑王令君來尹其鄕。爲之立碑。表厥裏居。是日有天鵝雙集。𨿽其事近幻。然而宰是邑者。其表微砥俗之苦心。或亦有感必通與。爲作歌以志之。

堂陽髙士傳海翁。慷慨悲歌燕趙風。負性骯髒喜奇節。狂呼鬥酒遇輒窮。詩更磊落無與比。讀去不復知子美。一日長安學跨驢。踏徧吳山與楚水。詩名到處畱鴻聲。天鵝池畔紫雲生。降下仙人來種樹。巖穴終老絕逢迎。黃金難買貧土骨。華筵歌妓視若忽。所遇豪貴皆斂容。座上驚汗羞白髮。太守吁嗟嘆其賢。造廬不見髙自眠。龐公濁世回獨立。泄椏絕憶當年。今君一代著作手。廉頑立懦表逸叟。片石芳躅畱人間。布衣百年結良友。異哉雙鵝集碑旁。儼若江陵時相望。不遇知巳竟已矣。誰復海外來飛翔。里人爭獻華表鶴。豈知文章今猶昨。武城學道流弦歌。曩哲舊裏大雅作。噫嘻千載無眞修。湮沒人世於誰尢。天地浩蕩丘墟古。靑雲得附抑何求。

○詠宋鵝池先生碑

新河趙達養寰

蹈海髙蹤不可尋。披圖隔代如朋簪。徧遊名嶽支笻杖。歷訪仙洲倚素琴。白石丹砂風雨迹。酒瓢詩卷阮嵇心。中丞傳後新河碣。喚起鵝池滹水潯。

○前題

金容李龍光介蕃

江陵盛迹尙依稀。鵝去池空事巳非。揮手滄溟終不返。梄眞岱嶽久忘機。穹碑矗矗霞來擁。皚羽雙雙月送歸。信道先生仍未死。朵雲還傍太行飛。

○重刻宋布衣集六首

新河楊瑄六瑞

聞道江陵有艸堂。池邊濡墨字痕香。一時吟弄足千古。紅葉翻新呈夜光。

江上山村路久迷。後人誰復見鵝池。郢歌再校成文錦。玉笈從今更陸離。

籜冠江客自風流。佳句吟成誰和酬。新水官閒翻舊篋。百年又見一荊州。

漂泊江湖雙屨輕。吟風弄月了平生。當年鄕里人不識。陶令偏殷尙友情。

寤嘆先生頗有年。閒來把酒誦瑤篇。而今舊句成新語。好作牙琴指上弦。

陽春歌罷籕髙文。殘簡色生飛彩雲。莫道故園無好友。聞風余願結同羣。

○讀鵝池傳二首

悲歌燕趙士。屈指首鵝池。目藐千金貴。足收五嶽奇。家貧饒酒券。客久老詩思。憑弔江陵子。遙遙不可追。

落落成眞隱。何知軒冕尊。文遊憎俗士。習靜愛山村。性僻禮文略。身窮傲骨存。卓哉徐太守。不敢擊柴門。

○雙鵝篇﹝有引﹞

南宮賈穆蘊衝

余少時嘗見邢南宮贈布衣詩。有年來縱酒眼常白。老去耽詩鬢欲秋之句。因穆然想見其爲人。旣又見布衣畫像。坦腹獨坐。嵚奇歷落可笑。饒有名士气。後得布衣集讀之。淡雅春容以眞率少許勝多多許。與其人絕相類。乃知布衣詩。實實自道其性情。非如近世詩人。口帶煙霞。身工脂韋。爲鄕裏自好者所羞稱也。巳而默然深念。甕牗繩樞之士。裏歌巷詠。或應風雅。然而湮沒無傳者。不可勝數也。何怪近世詩人。隨俗俯迎。遊大人以成名乎。而布衣獨以孤情介气。見重賢者。有邢南宮。徐開府。贈答於前。又得王新河表章於後。身不出巖穴。而獲附靑雲以自顯。然則布衣不可謂不遇也。余因雙鵝之異。感知巳之不偶。信詩品之有眞。慨然有懷。援筆賦此。不自知其詞之拙也。

皂衲靑鞋紫籜巾。胸涵五嶽不言貧。生來燕趙悲歌地。老作瀟湘騷雅人。寂寞當年沈璞玉。風流異代賞陽春。鵝歸故里丰碑在。茂宰相知感慨新。海翁雙鬢早皤然。壯歲淸狂老更顚。閒寫王維詩裏畫。愛逃蘇晉酒中禪。五言錯落藝文傳。千古崢嶸獨行篇。痛飲一杯名亦足。也。應得季鷹憐。

○前題

南宮楊含素繪先

先生豈是尋常流。踏破芒鞋到處遊。勝迹當年隨去住。芳名隔代任沈浮。疏狂有意詩千卷。潦倒無心酒一甌。忽爾雙鵝歸故里。神君片石孰能儔。奇哉逸士有鴻篇。藉藉而今世共傳。白石攜琴貧愈傲。丹砂負杖老彌顚。髙蹤久去雲山外。精气仍畱天地間。莫謂鵝池今巳矣。令威也有鶴歸年。飄零去國百年身。何幸今朝感慨新。貧賤情深如鮑叔。詩文稱許似王筠。丰碑矗矗原無意。皚羽翩翩實有因。此叚奇聞好入聽。循良自古在儒臣。

○前題

南亭李錎心淵

千秋詞賦數誰工。才子風流在眼中。驚代人文何處覓。鵝池著作古今空。

當年淑气鍾新河。寄傲江陵夜嘯歌。珍重世間彭澤宰。相羊千仞走雙鵝。

先生�雅至今傳。抱膝長吟白雪篇。莫說布衣詩骨冷。囊中錦繡自翩翩。

離奇傲骨尠同羣。知巳無多姓字芬。巳傍白雲天上去。還來飛鶴依神君。

○鵝池行

玉淵曹廣端正子

天地逼仄誰與語。拔劍斫地安足數。雌飛雄伏昔所同。惟有曠達足千古。新河詞客宋登春。胸中奇气薄髙旻。抑欝磊落不可道。筆搖五嶽淩千軍。遠涉瀟湘采蘭芷。極目煙波空萬里。自分於今少異人。髙揖比玉爲知巳。南州髙士守荊州。相逢義气爲君投。鵝池堪下孺子榻。往來風月五湖秋。五湖風月供嘯傲。女蘿山鬼恣憑弔。賞心自號鵝池生。閒對汨羅爲寫照。人間彈指指星霜。東西南北亦何嘗。屈原之居須臾卜。擔簦又復還江鄕。旋駕扁舟過薜澱。故人明燭重相見。縱酒髙歌幾百場。一夜寒潮逐驚電。神明邑宰能闡微。松楸俎豆生光輝。剪紙招魂吟楚些。華表依希想令威。

○前題

南宮鄭惟孜韋庵

幽明信道可相通。此日通幽迥不同。才向荒村畱片石。俄驚素羽落春風。名禽暫入琴堂下。佳話應垂史冊中。會見宋鵝傅海內。定如丁鶴語遼東。偶因流寓號鵝池。曾否鵝存先生時。先生巳歿百年久。雙鵝忽見千載奇。籜冠客路悲漂梗。健翮淩風下素碑。今古形暌神不隔。令君曠代一相知。

○前題

玉淵曹廣憲子間

髙風抱道隱斯人。覽盡山川結比鄰。化鶴靑霄輝後史。乘鯨玉府屬前身。臨池欲下殷遙淚。覩碣應憐屈子濱。更是使君多異政。曲歌千古誦登春。

○前題

耶溪任光復雪樵

布衣聲價髙千古。世事浮雲視等閒。洗耳溪頭畱固癖。棄瓢巖畔剩遺顏。詩脾吞吐千江水。屐齒消磨萬里山。裨寫右軍三絕具。天鵝雙降待籠還。

○前題

古越陳可立道生

傲骨崚嶒回出羣。表揚千載賴雄文。狂生異代逢知巳。化作雙鵝報右軍。

○前題

武進羊翹隨庵

新河茂宰文絕奇。闡幽特表宋鵝池。平陽曹子持此帙。夜半扣關索和詩。此時此境眞難得。雪影燈光互明滅。狂呼大叫聲瑯瑯。驚起凍烏棲不得。君才磊落逼韓歐。君心尢似元道州。推此慕義及蔀屋。痌瘝民隱僉蒙庥。天中有道指難屈。先有羣玉後嵋雪。何幸復得堂陽公。千里神交愛鴻筆。我生坎壈雪盈頭。百年委�歸山丘。建牙儻過羊曇裏。貞瑉亦屬先生不

○前題

武進周淸源雅楫

爲仰芳蹤羨隱名。天禽喳嚦向空鳴。可知碧澗靑山侶。猶見蒼松白雪情。池上垂綸相望久。碑前駕羽舞來輕。會傳鶴語畱華表。自此千秋並著聲。

○前題

武進趙燝旦公

闡幽微顯新河志。立懦廉頑處士心。碑立雙鵝翔漢下。文成一鶴叫花深。濤飛滹水蒼巖峙。雪滿堂陽浩气臨。便擬經過重憑弔。摩娑摹讀玩靈禽。

○前題

海塩兪云來漢乘

淸風入戶一牀書。蘿薜幽深帶月鋤。棠水頻移若復艇。凝山怕結子眞廬。雙飛仙羽徵髙節。三絕碑詞顯徳輿。令譽百年今更振。淵明吏隱自相於。

○前題

休寧黃可達聞侯

千古鵝湖仰昔賢。遺編憑弔更愴然。不因仙令闡潛徳。野艸斜陽臥冷煙。

誰識當年一逸民。捨弘抱璞樂天眞。碑成夕有雙鵝下。始信髙風不冺淪。

○前題

晉江黃虞稷兪邰

狂來坡發蹈東流。問訊當年故里畱。一片斜陽荒艸裏。蕭蕭短褐映千秋。

半枝笻竹遶天涯。卻愛江陵自結茨。從此詩魂來故國。新河亦自有鵝池。

○前題

南岡曹宜漙鳯岡

逸詩每誦宋新河。月夕花辰慨慷多。異代精靈依片石。九天神物起雙鵝。人生識字饒憂患。天意憐才任网羅。後世子云賢令在。不須憑弔動悲歌。

○前題

丰潤曹鈖賓及

淸風百世起遐思。景仰先生野鶴姿。東海曾編髙士傳。堂陽新勒布衣碑。疏狂似我銷閒晝。孤潔如公挽未時。明府詩文垂宇宙。無人不慕宋鵝池。

○前題

柘城杜知穟萟客

白眼乾坤靜。愁深酒一尊。海波翻傲骨。雲气繞精魂。奇句驚髙士。新名顯舊門。令君一片石。神羽舞荒村。

○前題

寧陵張政濂介人

宰治堂陽客。循良尙昔賢。野翔雙白鶴。民戴一靑天。惠愛威中布。弦歌境外傳。君才非百里。聊以誠烹鮮。

●淸平閣倡和

小引

詩

◆淸平閣倡和小引

余旣歸田。構淸平閣於宅之東偏。貯書數千卷。綜覽老莊之學。吟賞淵明之句。陶然相忘於無何有之鄕矣。歲癸酉。山人宋鵝池至。自荊州見訊。頗有士气。能詩畫。甚重之。館谷西堂。性嗜酒。作狂。髙貴之族。非造門不見。嘗著僧帽。食犬肉。讀楞伽經。翫世不恭。余亦不嫌其放也。暇則召飲閣上。倡和積數十首。比今別四載矣。聞隱嶧山間寄山中之作。念玆不釋。遂梓前什以招來者。山人名登春。新河人。詩宗少陵。亦燕趙之佳人也。觀者自得焉。萬曆丙子。夏日。濮陽北山達生道人。李先芳。伯承甫識。

◆淸平閣倡和詩

李北山

宋鵝池三先生著

李連山

中州王培益仲閱刊

自楚歸訪李少卿於濮上﹝鵝池﹞

和﹝北山﹞

九日夜集北山園亭賞菊觀妓﹝鵝池﹞

和﹝北山﹞

贈小妓﹝鵝池﹞

和﹝北山﹞

會臺觀賽﹝鵝池﹞

和﹝北山﹞

同宋山人飲會臺莊

和﹝鵝池﹞

讀金剛經呈李公印正

和﹝北山﹞

自制竹皮冠作﹝鵝池﹞

謝贈﹝北山﹞

遣興呈宋山人

和贈﹝鵝池﹞

冬日飲李公西園

和﹝北山﹞

贈宋鵝池

答贈﹝鵝池﹞

淸平閣飲宋山人二首﹝北山﹞

同賦二首﹝鵝池﹞

附嶧山晚眺

山中書事寄懷濮陽李北山符卿

寄答二首﹝北山﹞

附自嶧山來訪李北山﹝鵝池﹞

喜宋鵝池至自嶧山見訪﹝時六月十五日北山﹞

題仙人白鹿圖爲北山公壽﹝鵝池﹞

和答宋鵝池山人見贈壽詞﹝北山﹞

送宋鵝池還趙

將還趙郡畱別李北翁﹝鵝池﹞

再送宋山人四首﹝北山﹞

畱別再賦四首﹝鵝池﹞

附再遊濮上飲李理卿第感今懷昔因而有贈﹝鵝池﹞

答別宋鵝池山人還趙﹝連山﹞

畱別李連山三首﹝鵝池﹞

答別三首﹝連山﹞

中秋五益亭聯句

鵝池在山有客相訪

山人宋鵝池蹈海序﹝邢侗﹞

○自楚歸訪李少卿於濮上﹝鵝池﹞

鵝池

十載南冠學楚吟。半生蹤迹任浮沈。秋風客路馮驩鋏。暮雨山堂叔夜琴。濮上故人聞獨釣。山中叢桂得相尋。歸來不惜黃金盡。易水歌殘壯士心。

○和﹝北山﹞

北山

君如王粲客荊州。作賦登樓豈薄遊。橘性巳隨淮水變。鴈聲常帶楚云愁。論交四海希靑眼。采藥三山轉白頭。不向汀蒲尋釣伴。更於何地覓丹丘。

○九日夜集北山園亭賞菊觀妓﹝鵝池﹞

鵝池

白酒暎尊空。黃花裛露濃。徵歌來衛女。扶醉有巴童。香霧沈蘭圃。晴煙駐桂叢。海風吹月上。移席小闌東。

白露何漙漙。黃華淒以寒。北堂聞蟋蟀。南斗正闌干。楚客心如玉。燕姬气若蘭。過降君子宴。磬折盡交驩。

○和﹝北山﹞

北山

開筵逄九日。選妓出臨印。醉折籬花贈。逾增國色穠。髻偏學墜馬。腰細欲爭蜂。何似金錢會。瑤臺月下逢。

後亭秋更好。移榻復邀賓。月上回銀燭。風來倒葛巾。暗香花浥露。重碧酒拈春。卻笑龍山會。當時少麗人。

○贈小妓﹝鵝池﹞

鵝池

玉樓花發夜如何。銀燭金尊小妓歌。白璧恨無酬地主。蘭情楚思醉中多。

○和﹝北山﹞

北山

燕姬生小任嬌癡。好似鑯花颭嫩枝。問道破瓜何日是。春愁一帶鎖雙眉。

○會臺觀賽﹝鵝池﹞

鵝池

霸業古臺荒。天寒野日黃。雞豚秋社酒。籬落水雲鄕。對舞靑溪女。齊歌白石郎。家家扶醉去。海月照枯桑。

○和﹝北山﹞

北山

齊桓無處所。霸業有荒臺。九月明農畢。千秋觀賽來。竹枝歌野調。桑落出村醅。今古一相笑。雄圖安在哉。

○同宋山人飲會臺莊

於建臺空秋艸長。北風獵獵振枯桑。曾開霸業冠裳會。更結騷人翰墨場。當日才名超七步。至今花樹挺千章。鄄侯一去靑山老。畱取煙霞醉楚狂。【春秋齊桓公盟於鄄卽此地又爲子建讀書臺】

○和﹝鵝池﹞

鵝池

雄圖霸業自消沈。舊井荒臺蔓艸深。遠樹霏微連嶽色。髙原蜒蜿帶河陰。野塘秋水莊生賦。沙苑幽蘭楚客吟。當日牛山空下淚。誰知淒斷雍門琴。

○讀金剛經呈李公印正

籍艸坐環堵。暫誦金仙辭。香雲流戶牗。蔬水靜齋廚。冥心契玄奧。晨暮忘饑劬。有爲非妙法。無往卽眞如。河沙諭天地。緣業開羣愚。我本素心人。擔囊來海隅。靑蓮李居士。而有維摩姿。隨處給孤園。印正滅狐疑。白首惜歸晚。曹溪路匪迷。

○和﹝北山﹞

北山

荊楚有髙士。久離世网嬰。巴童時作禮。口誦般若經。一誦暫脫觧。再誦彌淒淸。頓令六根洗。三藐窺上乘。恍若見伽足。彼岸或可登。況值落暮侯。商飆起林坰。冷然無所住。心與秋水澄。願言稅塵鞅。永矢授無生。

○自制竹皮冠作﹝鵝池﹞

鵝池

睡起筠窓盡日閒。兒童拾籜自裁冠。楚因不是山中相。且伴煙霞老歲寒。

○謝贈﹝北山﹞

北山

一從觧組出金鑾。白石山中煉大丹。散發不知搔更短。山人卻贈竹皮冠。

○遣興呈宋山人

落魄金門老歲星。歸來調笑雙眼靑。奚囊不貯雕虫技。曲幾常參龍虎經。鏡裏任教添白雪。牀頭那復問靑萍。髙樓坐擁如花妾。月下彈箏倚醉聽。

○和贈﹝鵝池﹞

鵝池

桂樹冬榮覆院幽。護寒鸚鵡傍靑油。小姬對月偸教舞。少婦鳴箏不下樓。白雪常吟招楚客。黃金那惜買吳鉤。不知婚嫁何時畢。五嶽奇蹤入臥遊。

○冬日飲李公西園

言訪髙人廬。聿在古城濮。落日銜遠山。歸禽集喬木。楚童叩深扉。猧兒吠叢竹。梅花凍愈馨。瑤艸寒仍綠。前廚辦旨蓄。後庭徵絲肉。談詠古交編。緒論南華錄。達生貴自我。君子知止足。

○和﹝北山﹞

北山

至後气稍暖。言訪山中屋。柴扉晝常掩。小犬聲喔喔。黃葉覆苔階。蒼煙散花塢。速我好酒伴。�此慰幽獨。臘梅吐新蕚。暝雀啅深竹。徙倚不知寒。天風在林木。

○贈宋鵝池

楚人不識玉。掉臂下江陵。湖海無名氏。乾坤有發僧。一瓢隨乞食。千里獨擔簦。余亦逃禪客。相將諦大乘。

○答贈﹝鵝池﹞

鵝池

白首無家別。靑鞋掉臂行。屠龍空有技。歌鳯竟何成。濮上尋眞隱。山中問達生。天涯歲欲暮。徒結紫蘭情。

○淸平閣飲宋山人二首﹝北山﹞

北山

東閣崢嶸煙霧開。洞中日月隱蓬萊。龍蛇載筆供詩艸。鸚鵡呼童勸酒杯。時有名姬能度曲。相從野老共登臺。不知黃髮催遲暮。自許憑髙作賦才。

小酌西堂意不盡。期君更上夕陽樓。斜飛宿鳥窺書幌。半落晴霞蕩酒甌。來爲小山攀桂樹。轉看明月掛簾鉤。庾公不淺登臨興。況是盧家有莫愁。

○同賦二首﹝鵝池﹞

鵝池

寒日下江蒲。池山列畫圖。憑闌來野色。極目入虛無。蘭茁春方淺。梅花歲欲䢐。當壚歌正好。畱醉酒家胡。

霧樹河源裏。寒城濮水間。星雲低綺席。燈燭媚朱顏。美酒淹長夜。纖腰姤小蠻。他鄕有遊子。畱滯小重山。

○附嶧山晚眺

側疊石梁傾。髙原邾子城。幽泉花覆響。祕洞藥長生。秋艸秦碑沒。白雲漢畤平。鳥還山欲冥。無限旅人情。

○山中書事寄懷濮陽李北山符卿

秦漢殘書亂不收。笑看雙劍倚牀頭。嶽雲南渡鳧山曉。海气西連汶水秋。去楚誰憐和玉泣。臥巖無復貫珠求。憑髙不盡哀歌斷。何處逢人問帝丘。

○寄答二首﹝北山﹞

北山

魯甸開仙窟。秦碑表鎭山。弄瓦成大塊。累石結重關。世遠�機息。云深鶴夢閒。囊中有靈藥。寄我駐頹顏。

我憶荊州宋海翁。讀書嶧陽古洞中。傲岸君平還。棄世。顚狂阮籍自髙風。眼底閱人爾不少。天下論詩誰最工。聞道山房多麗句。何如疏雨滴梧桐。

○附自嶧山來訪李北山﹝鵝池﹞

鵝池

山居亦自好。忽動美人思。秋水將同賦。停雲敢滯期。方云心匪石。復念發成絲。蹙膝華軒下。一尊共我特。

○喜宋鵝池至自嶧山見訪﹝時六月十五日北山﹞

北山

山中憐獨臥。濮上喜相尋。咳唾煙霞气。團圞明月心。別來兒女長。老至鬢毛侵。握手炎蒸候。淸風滿竹林。

○題仙人白鹿圖爲北山公壽﹝鵝池﹞

鵝池

東華仙人誇白鹿。手持節旄握寶籙。羽扇霞衣風搖搖。須臾萬里何神速。韓眾翩翩前致辭。靑蓮居士六旬六。五娥鱗次進蟠桃。瑤函丹簡紀五福。壽筵髙張濮水濱。華軒樂奏南燻曲。常棣園中慶連枝。兒孫膝下走羣玉。籜冠道士捧瓊觴。金粟謫仙撫玄鵠。醉中同詠五嶽歌。爲君舞情如何。千秋萬歲意不盡。門下報恩誰最多。座中更有齊貌辯。三言爲主生榮那。意气從來我不少。披圖賦詩何艸艸。待君千歲煉精魄。相隨還訪東華道。

○和答宋鵝池山人見贈壽詞﹝北山﹞

北山

老大今年六十六。日日搔頭臥空谷。看花常與春作伴。居家但願平爲福。籜冠道士忽相訪。腰系詩瓢騎白鹿。酌我北平白玉漿。贈我南山紫芝曲。嗟嗟歲月苦無多。童顏不駐如我何。握手別君忽四載。向來憂喜何紛那。別日常多見日少。一回相見一回老。白雲回首似君稀。中懷當爲知者道。有子寧論紙筆知。無官最愛淸貧好。飲君酒。欲傾倒。銀燭煌煌徹昏曉。君家何在靑山杳。丁令一去人民非。澗畔長松獨矯矯。我有東皇太乙圖。借君彩筆任揮掃。詩成夜半風雨來。庭前處處生芳艸。

○送宋鵝池還趙

燕趙產名士。壯遊荊楚西。依劉成阻絕。禦李費攀躋。掉臂尋東道。看山過別蹊。抱璆心自媚。完璧手長攜。久客身將老。思歸路轉迷。劍臨南斗合。馬爲北風嘶。來自靈巖下。因逢珠樹棲。到關占紫气。開卷拂虹霓。豈少綈袍贈。相畱翰墨題。停雲懷故國。落日渡淸溪。人似丁令往。秋多蟪蟈啼。家貧憐壁立。囊被問詩奚。有安難成業。無妻更守閨。鄕園惟鳥雀。城郭半蒿藜。待了莊周夢。還應入會稽。

○將還趙郡畱別李北翁﹝鵝池﹞

鵝池

挾書出魯關。髙揖謝名山。湖海尋同調。煙霞尙在顏。才名元度外。辭賦且人閒。客人囊頻澀。秋深鬢益斑。白鷗依水宿。鴻鵠何云攀。自笑身如矢。誰知刀有環。居將傷歲暮。去不爲途艱。舊業花三徑。新河水一灣。首丘狐自戀。遶樹鳥空還。璧在心猶壯。珠投淚欲潸。平原不可作。肝膽向誰扳。

○再送宋山人四首﹝北山﹞

北山

君乘濠濮興。北遊燕趙間。燕趙多佳人。能不重躋攀。

西風吹角巾。飄飄望桑梓。舉頭見靑山。莫道無知巳。

與君如落葉。偶被秋風聚。聚散隨秋風。寸心金石固。

曰歸復曰歸。十年歸未得。人不生空桑。誰不念鄕國。

○畱別再賦四首﹝鵝池﹞

鵝池

長揖辭所知。去去濮水上。執手兩無言。秋風爲惆悵。

自識浮生理。羞歌行路難。飲君一斗酒。醑此百年歡。

天地蘧�廬。何人不是客。浮雲本無心。遊子念將夕。

不佩千金劍。不乘五花馬。出祖皆名流。結交多長者。

○附再遊濮上飲李理卿第感今懷昔因而有贈﹝鵝池﹞

鵝池

昔別是何日。重來情更親。春遊尊尙在。夜醉榻猶陳。有子能傳業。無金不是貧。十年漂泊意。老去向誰論。

○答別宋鵝池山人還趙﹝連山﹞

連山

鴻鵠奮髙舉。寧隨燕雀遊。狂來雙眼闊。老去壯心畱。落日淹行騎。秋風憶故丘。靑山看憩迹。何處結搜裘。

○畱別李連山三首﹝鵝池﹞

鵝池

乞食走他鄕。感君重交結。欲還故里閭。戀戀難爲別。

蕭蕭古帝丘。別君從此去。形往心獨畱。長遶汀蒲樹。

因讀古交篇。乃知郈成子。心踰兩無言。今日誰能此。

○答別三首﹝連山﹞

連山

平生一片心。耿耿不輕許。不是爲窮交。相逢無一語。

爲客靑陽暮。還家白薴秋。君心似秋水。無處不悠悠。

君巳無家別。行雲有時返。新酒映黃花。重來未應晚。

○中秋五益亭聯句

醉月連霄未觧醒。﹝北山﹞問奇還過子云亭。長松瑟瑟寒逾翠。﹝鵝池﹞細艸菲菲晚更靑。有客劇談東海若。﹝連山﹞與君同勒北山銘。相逢況屬中秋節。﹝北山﹞莫問天涯兩鬢星。﹝鵝池﹞

○鵝池在山有客相訪

停車座看臨風晚。霜葉紅於二月花。遠上寒山石徑斜。白雲深處有人家。

○山人宋鵝池蹈海序﹝邢侗﹞

邢侗

古堂陽地隸今眞定。宋布衣鵝池登春邑人也。往落魄遊江陵。荊州故守。徐太室先生。延之上客。數與談詩語合。吳門詞客如雲。不如一山中布衣矣。比徐公以封守事忤當塗。解綬家居。而山人衣道士衣。徒步三千里過訪。坐徐公竹林中。目持蟄飲酒。意良適。未久別去且二十年。而徐公遘會風雲。超拜大宗伯。山人乃走上都。逭敍故驩。宗伯不厭也。又三年。宗伯歸。山人�新河過餘言且將訪宗伯山中。索醉訣別。尋走錢塘。弄江濤。脫履江頭。乘潮上下。樂哉。卽南面百城。不與易矣。巳復謂子願子願君視宋登春。豈松栢四周間人。余時大���燕趙士。自昔死魚腸龍雀不聞死潮比乃甲申寒食時也。居數年。絕無音塵。而是歲十日。新安余叟。適從江南來。才系馬。卽嘖嘖道宋山人�。謂山人某歲過宗伯。宗伯館之。禮敬有加。���瞻顧異常也。時大風���撻家僮。謂僮慢我甚。宗伯卽鞭撻家僮百。山人佹謂杖才從靑衣上拂。柰何惜一平頭奴。今�海內名士乎。一旦懊惱辭且去。問舟於宗伯。宗伯爲�艇子。與載米數斛。筍脯酒漿。稱是仍移飲餞之城門外。山人爲彊一舉白造次趣傍人勿悞我潮信。意殊不屑。宗伯亦掉臂去。山人乃趣舟。抵四十里許。海頭不知昏曉。徑跳白波逝矣。傍人初意宗伯客。攬舟觀潮。不謂咄嗟自葬魚腹中也。嗟乎。淚羅采石。登一咸三。亦���慷慨悲歌之�作使然矣。余乃爲詩弔之。復爲序致前�。東南好事之家��餘言豎石。正自新奇可喜。何必重問要離之�乃俠骨香也。

附錄﹕

宋布衣集三卷﹝直隸總督采進本﹞

明宋登春撰登春字應元新河人少能詩善畫年三十餘卽棄家遠遊足迹幾徧天下晚乃依其兄子居江陵之天鵝池因自號鵝池生徐學謨爲荊州守深敬禮之後學謨以尙書致政歸登春訪之吳中買舟浮錢塘徑躍入江水以死邢侗來禽館集有弔宋叟詩序稱登春嘗語侗君視宋登春豈杉柏四周中人其生平立志如此蓋亦狂誕之士也其詩本名鵝池集文名燕石集學謨嘗刻之荊州此編爲康熙乙丑王培益所刋始並詩文爲一集登春文章簡質可匹盧柟蠛蠓集而奇古之趣勝之其論詩先性情而後文詞故所作平易自然而頗乏深意然五言頗淡遠可誦朱彜尊靜志居詩話以賈島李洞爲比亦庶幾擬於其倫矣﹝四庫全書總目﹟集部﹟別集類﹞

鵝池生

﹝明﹞徐■﹝火勃﹞撰

﹝四庫全書﹟子部﹟雜家類﹟雜考之屬﹟徐氏筆精卷四﹞

趙郡宋登春自號鵝池生壯歲須眉皓白任俠遊燕趙間後薙髮爲僧不知所之吳郡徐大宗伯學謨爲之傳而梓其詩詩悲惋豪逸嘗賦俠客行雲賭擲賽劉毅家奴過孟賁千金不肯顧一劍爲酬恩趙瑟停凰柱燕姬促象尊平生款段馬羞入孟嘗門又抱玉幾年終獻楚懷書垂老莫幹秦又酒腸方大黃金盡世事才知白髮多皆自冩其胸臆者也

宋布衣集明宋登春

●目錄

鵝池生傳

宋登春傳

文集

詩集

雙鵝集

淸平閣倡和

●鵝池生傳

鵝池生者。姓宋氏。名登春。字應元。趙部新河人。生壯歲顱發卽衰白。因自號海翁。人業以海翁稱之。晚居江陵之天鵝池。更號鵝池。生宋氏。故新河農家。其先嘗累髙貲。生少失父母。以亡訾省家益貧。然性嗜酒。家貧不能長得酒。則時時發憤讀古人書。見前世結纓射書。擊築棄印諸賢豪。急難奇節。未嘗不慷慨悲歌泣數行下也。生始慕俠能挽彊馳騎。間出其餘智爲小詩。輒自喜。不欲以示人又稱稍通繪事。師江夏果偉鄰之父有頎而�者生戲爲之貌。絕肖。父因勸生益習此。可作生業何乃日沈酣落魄裏中也。生不應。以是裏中盡目爲狂生﹑亡所知名。年三十﹑會。一歲間。妻子女五人。俱相繼死。生仰天嘆曰。咄嗟。天乎。將驅我於埃壒之外乎。遂屏家於其兄。而自囊書遠遊。遊至博陵。博陵有故。所善客﹑憐之。餼之塾捨二年。生默默不自得。竟謝去。去之京師。日跨一蹇驢。行長安道中。往來覓詩。方是時。臨淄布衣謝榛。以詩遊公卿間。聲籍甚。生間得其詩唾之曰。作詩何爲者。而今七尺軀。津津諛貴人丐活耶。居京師月餘。亡所遇。又去之渤海。入兗州。登嶧山。觀秦皇帝遺碑。還居長白山一蕭寺。出囊中故所貯漢魏盛唐名家詩。閉關揣摩。如是者三年。頗窺作者之戶。遂大放厥詞。而於五言尢工。眼駸駸白亡今人矣。又去而浮淮海。渡楊子江。登北固山。以望金陵。鐘山紫气。過云陽。匍伏延陵季子祠。下涉吳會。訪錢塘天竺靈隱諸降。巳復走徐靑。歸新河。數日又去。出居庸。循太行山。而西窮闕陜澤潞諸邊塞。其在井陘。嘗居龍窩寺。瓶粟罄矣。寺僧厭苦之。生曰。僧毋窘我。我試繪一小圖。持至市中。當得粟。巳而果鬻粟五升。伺粟不盡不更繪。而市人爭欲得生繪。則日擔粟詣寺門相聒。生不能堪。乃避至城外一山樓。樓依岨﹖﹖歨絕。樵蘇所不至。山鬼晝出侮人。生坐臥其中。第翻華嚴經數卷。足不履戶外者累月。山中人疑爲逋客。將逐之。而生遂遊太原。太原之逆旅人。以生衣垢敝。待之不爲禮。會旁捨賈。欲覓詩爲其長者壽。逆旅人以試生。生卽與之詩。復問生能書乎。又與之書。逆旅人始恨知生之晚也。而賈更制鮮好衣數襲遺生。生佯受之。而轉投其逆旅人。逆旅人愈慚感。生復自衣其垢敝者。長揖逆旅人去也。巳由棧道入西川。遊峨眉山。遡巫巴。下荊鄂。將達於潯陽。返於黃。迂云夢。而北走大梁。偶憩鈞州酒肆。而鈞州有黨中丞者。得其所題酒肆中絕句詩。彊致之家。畱數月。復自宛涉襄。過京山。生所跨驢。蹶於唐氏之淖。傾其囊中書。曝之衢。唐氏異生所爲。要與之飲食。歡相得也。遂主唐氏一歲而行。唐氏爲刻其詩。傳荊郢間。更贈生二童子。卽生所呼爲丹砂白石者。生挾二童子。轉江陵。登王粲樓。讀其賦。感昔賢流寓地。有終焉之志。始生數年前。嘗至江陵。居城西開元觀。故遼王奇其詩。召謁便殿。語不合。一夕遁去。去數年復來。生老矣。乃依其兄子宋鯨。耕天鵝池之石田。歲獲菽十斛。生以其半易米。雜菽炊。日度一餐。稍羨。則盡以給酒費。晝夜哦詩不絕口。是時吳人徐學謨。爲荊州守。聞生髙。自往物色之。生始匿不欲見守。至再始見。明日生戴紫籜冠。衣皁繪衫。報謁。據守上座。守侍人竊竊私語曰。客顓妄亡知。守柰何輕威也。久之。往來廨中。而守之寮吏。奉守意。皆浮慕生﹑爲。謬恭延致之。生揣其無實。終不肻一往。守爲生授室城中。從天鵝池徙之居。約以他日見訪。是日守偶先何有所往。經其門而遲及之。生恚曰。守胡紿我也。比臨其室。生巳鍵扉臥。不欲內守。守令人穴其垣入見。生方科跣﹑席一槁。僵偃壁下。守笑曰。若欲爲龐萌耶。瑯琊人將捕汝矣。生起謝曰。室無凡榻。難淹尊官耳。因索酒飲之。薄暮而罷。其從數年。守坐廢家居。生在江陵。念守憔悴。業欲從之遊。而貧不能促裝賫。乃詭�羽人裝。手持一缽。裹敗衲而行。乞於途。自江陵繭步千里。來海上。海上人以爲守客遠來。爭勞苦之。而日持河豚酒享生。生一嚼而盡。明目見持河豚酒者不爲謝。亦不知爲誰。其後持河豚酒者遂不復至。而海上主帥迎公者。亦以守客。故遣人遺之金爲生壽。生揮之曰。將軍以貧士爲金遊耶。東海若笑我矣。幸使者謝將軍。時守欲買田舍生於海上。而廉其性骯髒。不能諧時俗人。不復彊也。居三月。別歸江陵。生歸。守囑之曰。江陵難將作矣。盍定計審處之。生頷之而去。其後二年。遼王果廢爲庶人。比奏當成。而庶人之客亡得脫者。生嘗爲庶人上客。而又爲人倨。眾將甘心焉。始守所授生室。故宗人產﹑貨之。值四斗金。守以生羈旅。恐後或攘之。爲密署數語於契尾。鈐識而歸生。至是宗人乘庶人之隙。誣其奪﹑而與生。訟之官。官覆契尾鈐迹驗白。乃以室還給生。生久在庶人所絕。不與用事者。比﹑庶人常召生遊別宮。聲妓滿前。他客或故爲調笑。以悅庶人。生第端坐竟日夜。卽飲至大醉。日不流睨。庶人益敬憚生。每見生輒爲斂容。生之不及於難以此。自庶人廢。生不樂居江陵。乃轉鬻其室。以分漑宋鯨。而自攜少貲。逍遙七澤間。最後遊石首。石首士人。喜生來﹑與之結社爲詩。少年張氏某者。豪有力。而佯以詩爲名髙。生不少與可。少年銜之亡所泄。會他處召客。少年故與生爭席。伏奴箠擊之幾死。尋賂縣官賈某。械而出諸境。石首士人。避少年亡賴。而又懾懾令威。莫敢開言救生。心山境。而陰行賄。疏其械。縱之逸。生又還江陵。徧謝其故所往來人。而斥二童子姑去。乃自童發爲頭陀。不知其所之。萬曆初。守復起爲楚行省右丞﹑行部江陵。宋鯨方爲人傭作於野。識故守。跽而陳石首事云。徐子曰。昔孟襄陽以詩窮。顧藉與荊州張長史。藍田王右丞遊。二人嘗薦之玄宗朝。卽不用。而襄陽之名。以附靑雲益髙。生五言詩。有逼類孟襄陽者。如閒居云。平生欵叚馬。不識孟嘗門。淸明目海上云。一盂寒食酒。東海弔田橫。其淸婉悲激。非近歲布衣詩可儷也。乃考其遊迹幾徧天下。囊中亡一錢自隨。以是所至數窮餓。卽窮餓。不肻輕見一貴人。卽貴人自見之。意稍咈。竟掉頭去不復顧。世方指爲異物。誰復傳其詩。至石首之事。戹彌甚矣。然非其所自取。徒以羈旅。故爲少年所乘。此韓淮陰他日召而賞之者也。何遂憤懣逃世。太史公稱獨行之士。空室蓬戶。咀藜裋褐。不厭死而巳者。豈斯人之謂歟。

吳郡徐學謨撰

●宋登春傳

見舊志

宋登春字應元。號鵝池山人。山人性敏識卓。貌昳气豪。少不事家人業。好俠嗜酒。慷慨悲謌。有睥睨一世之志。非六經秦漢不文。非左國班馬不讀。詩祖少陵。畫宗吳偉。年三十餘。闔室盡喪。因涉易水。踰太行。至晉魏寓居山中。閉關讀書者十年。巳而出函谷。經巴蜀。過閩粵。遊建康。遡三江。道九疑。駐楚郢。下江陵。順流而東也。登太山。觀渤海。至鄒嶧。又潛修者數年。其文愈髙。其詩愈豪。前無古人。眼空今代矣。萬曆五年。自嶧山還鄕裏。拜丘壠。邑侯結廬以處之。然而非其志也。嘗謂族人曰。我死卽效古人贏葬我。不然。吾有蹈東海而死耳。初以爲枉語。踰年。辭族人親友。復之雲間。客於徐宗伯家居無何。一日謂宗伯曰。君爲我具小船一隻。載酒果送我蹈海。宗伯如其言。果蹈海而去。不知所終云。山人所著。有燕石文集。布衣詩集。淸平唱和。詩禪瑣評。數卷行於世。徐宗伯爲作鵝池傳。邢少參爲作蹈海文。並挽詩數首。俱見藝文志。

●宋布衣文集卷之一

趙郡宋登春鵝池著中州王培益仲閱刊

韓孝子傳

遼小紀

兗州四大景詩序

送遊公兵備井陘序﹝代作﹞

與兗州乙中橋秀才書

答樂陵王鳯岡書

何蹻小傳

與濮陽李理卿連山書

籧廬生傳

書侯生活役夫捲後

附樂陵王書

辭樂陵王書

泗上公傳

海岱耕夫傳

泗上送呂琴士還開州序

與桐岡謝明府書

再答髙生書

辭魯宗室龍山書

謝樂陵王攜酒見訪山中

與髙生書

遊嶧山記

約李伯承少卿遊嶧由書

附李北由答宋鵝池約遊嶧山書

新河縣守令題名記﹝代作﹞

重築寧晉縣大陸澤堤祭后土文﹝代作﹞

與澧州劉洞衡先生書

上邢子願使君書

上余杭周君書

答子願書

正節侯列傳序﹝代作﹞

再上子願書

答遼王書

○韓孝子傳

昔者吳延陵季子聘於魯。入其國而說其人。察其俗而知其政。聞其樂而辯其徳。先王之道於是乎見矣。苟以心觀之。何今昔之有哉。予自楚過衛適騶。聞有韓孝子者。淸修苦節之士也。以明經中嘉靖乙酉鄕舉。因母老不可離於膝下。以此故不仕。孝子曰。朝廷明制﹑都鄙養士。所以待用也。吾不爲之用。坐受其賜。於此心不安。遂以某年月日食廩若干。鬻田宅服物。依數輸於官。時人笑之以爲癡。母死廬於墓側。朝夕負土成丘。髙數仞。讀書明道。不喜浮文。跏趺坐﹑常數月不語。有子僅能膺門戶。年七十卒於家。鳴呼。哀哉。韓孝子天性之善如此。若幸而生於昭定之世。得聖人而裁之。其造就豈止此哉。繄曾閔之亞也。其行實姑爲之錄。以俟觀風者采焉。自有太史公書之。傳之天下。流於後世。可以厲貪夫。激薄子。有裨於世教多矣。孝子名元仕。號海鶴。兗州府滋陽縣人。

○遼小紀

遼王植。太祖髙皇帝第十四子。洪武十年生。母韓妃。生二年。初封衛王。攺封遼王。國於遼東廣寧城。王好武力。得巡邊出塞。練簡士馬。巳而坐罪奪祿。衛靖難兵起。渡海歸。攺封荊州。倍加祿。得支二千石。尉校三百人。旗軍三百人。文皇卽位來朝。卒謚簡王。子貴烚立。荒淫無道。廢爲庶人。簡王第四子。貴燰立。卒謚肅王。子豪墭立。世子恩鏋卒。以世子妻妾殉葬。憲宗不許。肅王次子恩金鑙立。卒謚惠王。子寵涭立。卒謚王。子致格立。嘉靖三年封。卒謚莊王。子憲■﹝火節﹞立。初封句容王。嘉靖十八年。�隆慶三年坐罪。廢爲庶人。發送髙墻。國除子幼。其母娼也。今寄養楚王府。無行。論曰。膏梁之性難正。有以也夫。傳曰。驕奢淫泆。所自邪也。四者之來。寵祿過也。遼自首封。相繼七王。無大顯徳。今庶人■﹝火節﹞。性鄙寡施。瀆貨無厭。蔑宗親。秩優豎。自恃察憲小才。謂人莫巳若者。輕積細過。以致侮慢賢豪。自陷機穽。而莫之知也。悲夫。七世宗祧。蕩覆燼烕。何辜哉。何辜哉。萬曆三年。九月初一日。

○兗州四大景詩序

兗州山東重鎭也。魯周公所封之域。左據海邦。𦇤負岱宗。腸胃洙泗。懷挈鳧繹。爲荊吳孔道。乃天子藩屏之地。古昔睿帝喆王所自出也。迨今聖裔帝冑。濟濟振振。而多才賢。其薦紳學士。猶惇尙古禮。往往有良刺史來守是郡。名列古志多矣。由此觀之。非喬嶽之精。滄溟之靈。焉能致之哉。因繪四大景詩以紀之。見一州之壯觀。百代之雄圖也。

○送遊公兵備井陘序﹝代作﹞

遊公守兗三載無秕政。朝廷擢爲山西兵憲。分巡畿內。防守要害。統理戎務。獲鹿爲駐節之所。乃戰國趙之石邑。今我腹心之地也。其西則有上黨雲中九原。爲之右臂。其東則有漁陽密雲遼海。爲之左腋。太行鴈門。紫荊井陘之口。此爲天下之脊也。若乃易水鹿泉。常山滹沱之險。正當京南巨衝之鎭。出入吐握之門。五方雜處。多不軌之民。自古陸梁之鄕。用武之地。至今引弓控弦之士。氈裘狗馬之俗。猶夫昔也。乘釁之雄。狗偸之盜。或時竊發。而民用不寧。非明喆君子。兼智仁勇之徳。不能以鎭之。經國者以此爲隱憂焉。竊以公命世之才。秉文武之資。智足以知民物之極。仁足以使三軍樂死。勇足以斷疑發大計。卽公車所蒞。撫面治之有餘矣。自今我皇上。顧無腹心之憂。乃有股肱之慶。天下元元之民。厥有望哉。卽今首夏。聞公戒日餙駕。旌麾北指。父老垂涕。相誦盛徳。𨿽牛童馬走之口。亦載諸道途。燍生敬裁蕪辭。聊代一錢之贈。

○與兗州乙中橋秀才書

鄙人少無檢操。性惼狹。實不能容物。嘗因觸冒權貴。脫虎之口屢矣。亦不能自攺。多爲人嗤笑。以故亡匿山谷間。惟與道流日親。孤陋寡聞。不復比爲人數矣。曩者以文章辱知於足下。𨿽有過情之譽。鄙人不敢自信。亦不敢不加勉焉。恐先犬馬之年。不附足下所望也。鄙人近來方知足下之義甚髙。事無過舉。皆自衷出。何橫爲流言所加。謗讟日興。鄙人甚惑之。至夜不寐旣而思之。若有所見也。請試言之可乎。吾昔聞之君子。去泰去甚。所以防患也。鄙人常以此自警。固不敢爲荷禮小節。以形諸人也。所以者何。夫太白者易汗。甚廉者易毀。過潔者易辱。是以申生遭驪姬之難也。屈原罹懷王之放也。二子皆由此道以致之耳。由是觀之。非同明不能相照。非同類不能相求。非同聲不能相應。人情然也。物理亦然也。何以見之。夫南威之容。天下孰不以爲美。而嫫母嫉之。妍媸之不同也。泥蟠之翼。天下孰不以爲神。而鱣鰍侮之。類之不同也。髙世之才。獨知之行。天下孰不以爲賢。而庸人議之。不肖者非之。道之不同也。且夫善人夜行。自保其不爲盜竊。不能使狗無吠巳也。君子謀事。自保其不失忠信。不能使人無疑巳也。此其勢之必然者也。又何刺�於其心哉。人有爭年以長。以不辯者爲勝也。是故君子見其大而忘其細也。操其常而任其變也。嚴其巳而略其人也。是柳下季遇三黜而不去。管夷吾就囚虜而不辭。是必有故也。如使南威與嫫母坐而爭憐。失其所以爲美矣。蛟龍與鱣鰍起而相牙。失其所以爲神矣。喜士與臧獲數而較長。失其所以爲賢矣。譬若隋旁之珠。使之彈雀。與瓦礫何異。幹將之劍。操之割肉。與庖刃何殊。如是者。孰不謂賤其本而貴其末哉。大雅整之於身。與農父揖讓登降可乎。如是者。孰不謂重其所輕而輕其所重哉。是故君子卽物而議。比徳而交。權時而作。見可而進。知難而退。周旋不失。其所守之節也。若夫死生榮辱。得失毀譽。如浮雲過目。瞬息而烕。烏有定哉。此可與足下盡言。豈敢爲迷俗者論也。鄙人今尙良食。𨿽不能據鞍上馬。亦可以有爲也。足下毋以窮老而棄我。請間以教之。鄙人深有望於足下也。敬裁書出中。遙寄城府。儻賜回音。揮云以待。

○答樂陵王鳯岡書

鄙人適值窮老之年。逃遁山中。巖居谷飲。於世何望。朝夕袚除其心。𨿽以文章自娛。不意足下辱惠玉聲。道及往事。鄙人感激充臆。爲之大息。昔者令先王待鄙人不薄。列之於賓客之中。揖之於廣庭之上。言聽計用。自幸有國士之知。當足下爲子時。踐石以上者。卽有孝聞。著於藩國。至於今齒疏髮落。遇鄙人無異先王之日。蓋聞仁不忘親。誼不遺遠。徳之至也。去仁無親。廢義不立。審足下旣不遺疏遠之人。是必不忘親矣。不忘親。不遺遠。人孰忘遺足下哉。鄙人獨宿長夜。夢想容輝。俛仰山中。恨無晨風之翼。荒具短札。遙寄左。歲杪隆寒。足下當爲宗祧自愛。

○何蹻小傳

何蹻者。東郡人也。幼習尙書。舉孝廉。隱居不仕。以才雄自髙。性抗直。不詭於俗。家貧。好著書。喜黃老。一時宗室貴人。皆慕愛之。多相迎致不就。昔曾雅予。凡有論辯。至今尙記憶之。大抵論爲文章詩賦。以養气存神爲主。去俗澹泊爲要。非聖人之言不存。非三代兩漢之書不觀。𨿽飲食起居。亦與諸人異。目之曰蹻。以故多嗤之。與予別二十年。後聞竟以餒死。論曰。非俊疑傑。固庸人常態。不足怪也。至於嘉言善行。沒沒無聞。嗚呼。大璞不毀。無以爲圭璋。椅梓不殘。無以爲琴瑟。斯言季世也。庸詎知夫所謂淳厖之上也乎。此可與淵心志道者言。不可與淺學迷俗者道也。何子其有也夫。

○與濮陽李理卿連山書

鄙人無行。逃死山中。巖棲雲臥。朝夕與樵牧爲伍。掬泉煮茗。趺坐焚香。此山中活計耳。昔者一遇足下於濮水之上。談笑大噱。引滿舉白。披心寫意。實無纖介不合。當是之時。自恨相見之晚也。不意別長遠矣。至於今。緬然引領西望。煙雲飛鳥。無不系情。前歲楊生附書通問。眇無音耗。殊爲惘然。意足下棄我如遺迹焉。又肯念山中人山中人。

○籧廬生傳

泗上公有冢嗣曰頤埴其名。籧廬其號。魯賢公子也。自穉齒誦六經四子書。及其抱子時。道旣通。南遊荊吳。東表海岱。還歷稷下。尋古聖賢遺迹。訪問巖穴髙士。年三十。畊牧嶧泗之陽。冥仁義。薄曾史。探聖域。�玅門。芻狥萬物。蜉蝣天地。不知富貴之爲榮。貧賤之爲辱。死生壽夭之爲變。此其所以遁世無悶。而與造物同遊者也。予讀古周易。至井渫不食。災嘗不掩卷三致嘆。古之君子。沒世而名不稱者多矣。豈斯人之徒歟。嗟夫。嗟夫。書其事以遺後人之慕善者。鄙人何敢與於斯文。

○書侯生活役夫捲後

初世宗皇帝四十五祀。春正月。卽有淮徐河渠之役。大起南北於夫。除餉代四十萬。頒白者與焉。適歲之不易。民𨿽藜羹藿鬻。曾不滿腹。被襏襫。戴簦笠。偫畚挶。沾體塗足。自春至夏。�憊勞極。噓气成云。揮汗成雨。蒸而爲疫。毒流千里。呻吟之聲。徧於郊野。傷而不起者甚眾。河渠之功幾廢。司事者憂之。以書幣徵侯生等六十人。給以僕馬官食。各分部晝夜巡其病者。往來百里之內。診視凡數越月。董役者記之。所痊活一萬四千餘人。生之功居多。論曰。醫之爲道也大矣。是以聖人不居朝廷。而隱於醫卜。故曰醫乃仁術也。民之司命也。自黃帝臣兪附之後。邈乎無聞。至春秋之世。秦越人活虢太子決。趙簡子七日而寤。漢文時淳於意。奉詔問之。此見於太史公之所記載也。考之上下。數千年﹑惟稱此兩人。不亦難乎。醫龢所謂上醫醫國。其次疾人。較之侯生。𨿽不放之於古。亦非俚俗醫師所可比擬哉。

○附樂陵王書

不肖孤某。再拜稽首。奉書先生有道。孤不徳。獲罪於天。遭此閔凶﹑苫塊之餘僻陋無聞。恐不能承守宗祧。有負先王付托之意。日夜寒心。寢食不忘。思得賢者以輔之。此孤之至願也。孤行年四十。閱人多矣。孤乃今而後知先王爲天下士也。竊嘗聞先生髙臥一丘。而信義重於諸侯。禮讓施及萌�。非道義之與。𨿽饋之千金。卻而弗愛。先生其賢乎哉。孤之所謂天下士也。今先生自楚不遠數千里而至敝邑。此天之所以不棄先王。而有意於孤也。先生獨不念昔日一面之識。而忘孤之涼徳乎。意先生必不如此恝然也。孤糞除先人之敝廬。擁彗以待先生。先生肯舉玉趾以臨。北面請益。幸而教焉。密邇舉大事於先王。得講於長者。使無失喪紀。不亦幸乎。孤猶當致力以奉左右而不辭也。敬賫錦繡四純。寶璧二雙。先於文馬二駟。請致於先生。幸勿談笑而揮之。卽後遣使奉迎。靑山之館。翠芷之幄。辭猨鳥。謝松筠。出煙霞。渡洙泗。孤東向跂足而望先生如嶽降也。禮儀深媿不腆。另具一通。不肖孤某。再拜稽首。奉書先生有道。

○辭樂陵王書

布衣旅人某。再拜稽首。奉書大王足下。春也窶人之子。遠道饑寒。沈洿鄙俗之日久矣。末路無以目拔。遂至衰老。築室山中。足下不知僕之不肖。欲置之側席。以備顧問。飾賓館。爲諸冑子矜式。僕髙足下之義。嘗因以自裁之。旣無尋足之祿。又乏一蓺之長。乃以區區窮僻之人。而求立乎髙軒華冕之上。應對乎多方仁義之府。取容乎左右便辟之側。是持方枘而加圓鑿。其勢不能相合也。亦明矣。人孰不云足下宮中。鴈鷔餘食。可以飽僕也。況多殘杯余濿。足以飫之。出人藜藿之腸。豈不欲哉。但懼失於朵頤。受者固爲不祥。而與者亦幾乎吝矣。此僕寧負罪。而不敢奉足下嚴命也。至於足下惠愛之意。豈敢忘之。僕又因足下以思之。方今白頭遊遨之士徧天下。抱一蓺而終身不得售者多矣。足下若肯擇其可者而收之。僕將南遊。爲足下致之。又何難之有哉。惟恐足下之不好耳。吾友人張順齋先生。此海內布衣髙士。亦窮而無家者。今寄食於陽翟之裏。其才藝文行。過僕百倍。他日儻以姓名求見。足下不惜階前盈尺之地。召而進之。請面試之。乃知僕不妄也。某再拜稽首。奉書致謝以辭。

○泗上公傳

泗上公者。魯靖王之後。樂陵宣懿王裔子。太祖髙皇帝七葉孫也。幼英發。壯而長鬟廣顙。望之若玉立。說詩書。重然諾。好射擊劍。有古豪俠風。人皆壯之。日與貴遊公子。奇材劍客。椎牛擊鱻。日費數金。圍碁賭酒。終宴不罷。平原信陵之流亞也。年四十。攜妻孥。廬於泗本之涯。因號泗上公。家無遺金。泊如也。九子一甥。登進士。公自擬向平婚嫁畢。無兒女之憂。遂杜門謝客。去華就實。不入城市二十餘年。其發種種矣。公嘗語人曰。人壽幾何。𨿽勛庸當世。乘軒服冕。轉瞬百年。一秋葉耳。宿有良田百畝。可以供饘鬻。薄田六十畝。可以供綫麻。歲時伏臘分甘哺孫。彈琴擊缶。詠謌先生之風。以樂其心。亦足矣。勛庸服冕。於我何有哉。人皆以公爲達生。又以爲得異人授導引之術云。僕自束髮時。講業於魯。得侍燕居。執杖屨。而從之遊久矣。因知泗上公。故爲泗上公傳。

○海岱耕夫傳

海岱耕夫者。諱頤墊。泗上公叔子也。祿薄不足以給妻孥。退畊於野。因自謂海岱耕夫。性木訥。厭囂嚚。被艸衣褐。蔬食水飲。晏如也。日誦古文數篇。及髙士列傳。獨喜陶徵君爲人。辟隙地。植蘜數十本。花時摘園蔬。沽時醪。招友於。折故舊。淸言永夕。祝太平天子萬年。賓主慶膺祉福。居常牧雞豚。供父母養。暑則拖杖策。蔭茂樹。抱子弄孫。寒則擁敗絮髙臥。或數月不出戶庭。人莫窺其蘊。時飯牛商謌若出金石。噫古。隱君子之流也。其志行不能悉舉。此記其大略也。

○泗上送呂琴士還開州序

開州古趙郡。與敝邑相去三百里。其地多棗栗之利。而民殷眾富厚。慷慨之士。悲謌之子。接踵而出。以吹竽鼓瑟。擊築彈琴爲樂。鬭雞走犬。六博蹋鞠爲戲。其俗今昔無異也。山人少學縱橫家術。行遊諸傍眾矣。竟無遇之者。中年以操縵之技爲業。往來江湖間。薦紳學士。咸器重之。適鄭王自南還。從而學焉。以此海內之名大著矣。與予遇於洙四之間。言及音律之學。甚悉且詳。杯酒爲驩。旬日別去。賦詩以送之。泗水秋風。寧無悲乎。寧無悲乎。

○與桐岡謝明府書

僕自結髮時。遊學騶魯之間。數奉教於諸君子。大有所獲。惟足下爲多。至於今顚毛盡脫。豈敢忘之哉。足下結駟連騎。旋軫西陲。不知幾何年矣。自前歲方乃一見。嗟夫。人生嘉會。豈易得哉。蓋有天數耳。非人力可能勝耶。僕屢聞足下斥及賤名。不知僕近來困憊。不能出門戶。自信塡溝壑之日不遠矣。敢辱長者置之齒牙間哉。今歲新春。恭審玉體無恙。僕甚喜慰。旣而復有所懷。僕嘗謂人躋耄耋之年。𨿽持梁齕肥。服食參術。亦無多補矣。惟省思慮一精神斯乃養壽命之原。佚老之術也。足下業巳察之。僕徒作梗偶語耳。又何足較量也。𨿽然。狂夫之言。聖人擇焉。足下擇之乎。

○再答髙生書

僕鄙野人。何敢比於人數。公何念之深也。豈其气味之相似耶。又何愚智之異乎。僕以足下鴻漸之翼。白璧明珠。豈終掩於塵埃哉。必有識者俟其後也。僕豈敢私知於足下。足下當爲國家天下自珍愛之。使旋附啟。

○辭魯宗室龍山書

登春白吾子足下。僕本逋亡介特也。淹卹在外。三十餘年。險阻艱難。備嘗之矣。惟治古學。貴文章。朝夕不倦。至於今發敝齒腐。竟無遇之者。窮老以至此矣。又誰咎哉。嘗試論之。懷荊山之璞。握靈蛇之珠。孰不以天下重寶惜之。然而投之必見怒。獻之必見刖。此自信之不篤。蓋非他人之罪也。若夫翳桑之殍。被表之子。恥夫尺寸之功。藐視無妄之金。此非矯情幹譽。要皆篤於自信者也。去年五月。棄江南之業。自楚而歸。至於城濮。得數君子矣。皆山東之雋也。今年春三月。過泗上。來騶嶧。吾子見訪山中。班荊道舊。觴酒豆肉。往復甚勤。又爲之築特室。治從者衣屨。且使之無呼庚癸。倏忽星紀屢遷歲雲暮矣。僕懼懷寵之戾。日夜不知所裁。僕嘗私曰。吾子之於予也。譬如艸木。若非气味之似也。焉能以及此哉。某再拜奉書以辭。並謝吾子龍山足下。

○謝樂陵王攜酒見訪山中

恭承大王足下。不惜玉趾。見訪山中。開醇酎。出丰膳。言笑盡日。復領緒論。徧及國語。與先秦策士之書。析精剖微。深中肯綮。僕瞿然而悟。忽焉而覺。飛動之意。漸化之機油然矣。神知心諭。口不能自道也。麗澤之雅。一至斯乎。家僮持簡走謝。勿罪不恭幸甚。右啟大王足下。

○與髙生書

僕聞諸魯人。言蕙軒子義甚髙。有古列士之風焉。過聽謬者之語。饋以醇酒一罌。肥牛一肩。以壯夫遇。我﹑意必將以有爲也。不知吾耄而且憊也。苟見其貌而悅之。聞其言而惡之。是故君子不使人見而沮之也。若夫眩人之目。亂人之耳。吾弗能爲巳矣。藉使蕙軒子。誠知吾耄而且憊。見而不沮。吾將與之面結以爲驩矣。𨿽一日特牛之享。吾弗敢辭。惟吾子爲知巳。故道之以醳蕙軒子。

○遊嶧山記

鄒嶧東方名山也。成祖南徵時。特賜玲巖侯爵。載在祭典。萬世不窮。非秦皇漢武荒淫之祀也。考之詩書傳記。見於魯頌保有鳧繹。在春秋時爲邾子國。於爾雅純石相積。連屬而成山。側疊傾亞。竅穴逶邃。大槪似累爪之勢。其餘巖洞怪石。類物之形眾矣。萬曆元年癸酉。三月。予與蘧廬生。自兗適鄒。謁孟子廟。遵西南山麓而入。歷小岡。沿曲磵。循無城。迆東轉北。有讀書洞。出泉淸冽。盈坎而不流。於此更衣膳饔。復東行。披荊蓁。步艸莾。縈回紆曲而上。有石。橫枕崖畔。狀如覆屋。前軒後殺。卽燕子巖。巖下有小洞。刻石繪孔子像。有記。時喆薛君中離爲之也。巖之右。孤桐在焉。根盤石隙。髙五尋余。圍數尺許。不知生於上古何代。自禹分九州島島。迨今三千餘年。相傳以爲舊物。意大椿之類乎。與蘧廬生。引觴滿酌。撫摩盤桓其下。良久。由此而之東北。升於山腹之間。至片石梁。約有半射。塊峗突怒。若頹若圯。睥睨絕澗。其深不測。目眩股栗。欲退而不能。及下踰百步石。羣峯相環。原隰沃衍。艸木郁茂。若有廬舍人境。泉流石上。可以漱濯。北望石壁立。似無路可通。至則側身而入。陟嶺砠。據石磴。由淸宮至仙人洞。洞深數十丈。下有一穴。通山後而出。洞上盤石。可容數千人。道士屋宇。居洞之左。蒼藤古木。佳卉秀石。曲有幽趣。可以遊息。於是采山蔬。烹云茗。掃石焚香。考鐘擊磬。謌碩人在澗之章。日暮山紫。淸暉娛人。霞巘煙巒。燦列畫幛。景與神會。心與物冥。山水淸音。比於絲竹。蘧廬生欲結茅讀書。矢予有終老之志焉。其次淩晨。遊至廢宮。基址俱存。可宜卜居於此。向西北以漸而髙。躋嵚崟。履碕礒。魚貫猨引。乃能行至。此𨿽獵夫樵牧。地擔釋負。攀緣肋息。猶懼不免。其前道狹。益險阻絕。轉自山口而上。兩石相抱如門。過此。則見白雲宮。坐石上。掬泉而飲。有古松七株。斷碑殘碣數處。訪尋勒銘舊畤。四望蒼然。汶濟洙泗經其右。龜蒙䢐徠峙其左。滕薛徐荒面其前。岱宗梁甫聳其後。四方形勝數千里。如在尺寸之間。夫子小魯。愈亦信然。又北上五華頂。此最髙處也。中有石竇。僅如甕盎。匍伏蛇行。方出竇外。周若一畝之宮。兩面峭壁。下臨無地。前視盈尺之路。超距而過。有石枰可奕。在朝天泉之傍。傳者曰。廣成子修道處也。又指紀侯墓在嶄巖之上。此處𨿽猨狖巧捷。亦不能到。何得而穴之墓之。有無不可考。此詢方人之言也。如此異迹甚眾。自不暇信。其梵宇琳宮。書房丹室。最盛於金元。興替無常。弗可紀錄。至於幽泉祕洞。亦不勝數。山之去地至巓。上下四十餘里。縱橫倍之。好奇之士。𨿽窮年遊之而不能徧。繄予遊天下名山多矣。未有若是奇而異者。內虛外通。鐘靈毓秀。實聖賢發迹之所。藏蛟龍。生雲雨。利民人。奠社稷。鄒嶧之功大矣。丰其祿。崇其秩。不亦宜乎。予與蘧廬生。每遊必問。於是因識其處。歸來常隱起於胸中。今年二月上祀日記成。蘧廬生伐石。命工刻於嶧陽書院。

○約李伯承少卿遊嶧由書

鄙人因讀管子書。所記天下名山。五千二百七十。邾嶧列其一焉。髙𨿽不及龜蒙。至於靈徹峗磈。其勢難以名狀。況乃神艸靈藥。又多產於此。鄒魯勝槪。在此一山。此去大邑。車馳人走。不至三日而達矣。昔聞明侯常欲尋眞五嶽。采秀名山。爲引年佚老之計。不然則巳。欲復其志。捨此甚邇。何遠圖哉。卽今獻歲載陽。蟄蘇魚陟。賫糧挈榼。僕夫整賀。飄輕裾。帶長劍。涉汶陽而渡洙泗。卽鄒魯之鄕矣。鄙人掃石山中以待。大與明侯爲十日之飲。此天下一快事也。若乃垂華藻於鳧崖。遺芳躅於嶧巖。後世慕其人而稱述焉。載之於野史。列之於篇章。昔人李白之樓。杜甫之臺。於明侯又爲三矣。鄙人驥尾之附。名亦不朽乎。山中之靈。得人而愈勝矣。明侯當以此爲念。

○附李北由答宋鵝池約遊嶧山書

僕自結談藝。四十餘年。所遘海內布衣。能詩者不少。大抵挾寸長以干人。不則眥睨傲岸。若無所容。此常態也。惟足下則不然。方其至自荊州。才奉咳唾。卽如石投水。不覺入之深也。故畱之閱歲。覩其自奉澹然。自視欿然。自負回然。澹則寡嗜欲。欿則虛受。回則不適俗韻。百凡山人常態悉無之。夫亦難得哉。一日辭我曰。我以布衣與縉紳頡頏。非詩之故乎。詩非學不足以廓之。非文不足以達之。與其役役塵埃以競章句。孰若養晦深巖。徹墳典之爲益乎。余嘉其志。不虞足下竟有嶧陽之行。後楊生至。具道足下隱居髙蹈。及見招遊山書。不俟卒業。輒嘆曰。有志哉山人也。書記翩翩。進乎藝矣。初僕與足下所談者詩耳。旣文矣。姑與之論文可乎。六經之下。莊騷太史所錄。足下之常業也。非古人之糟粕乎。撮其篇。采其句。步其矩矱。學邯鄲者也。操刃而得其肯綮。視爲止。行爲遲。學庖下者也。君奚取焉。取之得。𨿽在里巷。愈資見聞。取之不得。𨿽遁世沒齒。彌增丰蔀耳。往見人之學史漢者。竊其隱語。欺人以所不知。是又不善學魯男子矣。若夫遊山之約。深愜予衷。初以五嶽未徧。捃摭方輿諸志。作五嶽圖考。少紓臥遊之想。玆奉來教云云。所謂望屠門而大嚼。浸浸乎垂頤涎出也。今走門人徐子升。往訊芳躅。逝將撫嶧陽之孤桐。弔邾子之故國。讀秦碑於疊嶂。俯龜蒙而盤桓。聲弦歌以續鄒魯之風。陟絕巘以占海嶽之气。興盡一揖而返。使孫登鸞嘯之音。復振空谷。僕得爲迷途之嗣宗足矣。

○新河縣守令題名記﹝代作﹞

士芳不佞。承乏治新河三年。因閱誌書內守令。在國朝凡三十二員名。除隋元六人。恐歲久湮沒。臧否無聞。考之方冊。循諸耆舊。題其名而記之。勒之於石。樹於廳之左。常接於目。省於心。警諸後爲令者。芳也敢不自勉乎。記曰。若某也寬。若某也察。若某也仁。若某也信。若某也剛。若某也懦。若某也諛。若某也廉。若某也詭。若某也賄。此十者方冊所載。耆舊所言也。士芳曰。寬則其政也緩。其民也弛。察則其政也賊。其民也觖。仁則其政也均。其民也和信則其政也孚。其民也篤。剛則其政也厲。其民也殘。懦則其政也紊。其民也迷。諛則其政也枉。其民也誕。廉則其政也威。其民也誡。詭則其政也駁。其民也愎。賄則其政也瀆。其民也驕。譬若形之於影。聲之於響。何所頃而離之哉。若乃寬而不緩。察而不苛。仁而不柔。信而不固。剛而不猛。廉而不矜。此六者政之經也。徳之符也。若乃懦而紊。諛而枉。詭而駁。賄而瀆。此四者徳之賊也。政之蠹也。芳也北鄙人。兢兢然爲此懼。後爲令者。視之以爲何如哉。

○重築寧晉縣大陸澤堤祭后土文﹝代作﹞

萬曆五年丁丑。三月甲辰。知寧晉縣事胡某。備以犧牲禱於大陸澤后土之神曰。今也農隙之候。有事於堤防。某端諸龜筴。謀諸髦士。詢諸耆艾。必也神民洽和。乃後集事。因諭民以辭。夫堤防之設。其來尙矣。易曰。王公設險以守其國。爲之城郭。以禦寇盜。爲之堤防。以蔽漲溢。爲之津梁。以通商旅。爲之關塞。以禦暴客。此四者。自昔聖王明君之首務百執事所當經理者也。稽古神禹。畫九州島島。平水土。鑿砥柱。導江漢。疏九河。爲彭蠡之障。墊溺原隰。百姓又康。齊桓公塞九河。爲巨堤長防。以廣田居。民富國霸。成數世之利。漢武帝伐淇園之竹。塞瓠子之口。以禦河決。氓賴以安。迨我太祖髙皇帝。開國之初。南修荊襄之要。東壅淮汴之衝。民到於今無患。此又萬世之利。非齊桓漢武所可比擬也。由是觀之。堤防之務。豈細政也哉。夫大陸一澤。居治之東偏。乃九河所匯之處。一枝自南逶迆而北。八枝從西蜿蜒而東。適或秋霖淫雨。平地水深數尺。浩渺澎湃。一瀉千里。駛如馬兔。迅如錐矢。水羊不及走。雞豚不及收。朝爲禾黍之疇。暮化爲魚鱉之鄕。鵠鶩之宅矣。𨿽半米一菽無所獲。寸艸尺木無所采。百姓闔門無所奔也。奄耳室頹。忽耳垣毀。敝撤暴露。人畜俱困於水中央矣。洶洶嗷嗷。四顧無告。當此時人人過之。目睹心動。況予獨無憂卹者乎。明目之四月。麥秋將屆矣。農務將急矣。斯功不可以巳矣。因循舊防。苟預爲計。斷者續之。卑者增之。薄者復之。缺者補之。詩云。捄之陾陾。築之登登。龜曰。厥上吉哉。士曰。厥功序哉。耆曰。厥役均哉。予曰可矣。神民洽矣。遂乃墾土行事。再敕爾眾庶。勿荒忽怠。以於上之誅。故諭以辭。神其聽之。

○與澧州劉洞衡先生書

鄙人遊天下將徧矣。皇皇棲棲。無所止泊。𨿽然。蓬舟所逐。意不出大地之上。身外之計。又何足較云。自澧上別後。鄙人潛伏山中。空谷虛壑。正宜麋鹿之性。𨿽不能飲水茹芝。坐石看云。亦可以樂饑矣。去歲還鄕裏。拜墳墓。會宗族。問故舊。悅親戚。縱酒無厭。靡知底極。就木之後。乃有定論。因與足下道之。無憶蕭寺風雪之夜。與足下撥火地鑪。設及風雅。眞前無古人矣。當是時適有衡嶽之遊。足下以兩言教之。至今刻骨不忘。世路無期。不知何以爲報也。小徒邢子云。有都下參省之役。爲書附往。敬候南宮之選。想足下聞道益深。所著之書。今不知幾種。何由以見之。和唐詩選。必有挾策。儻不惜珠玉。頒賜數卷。傳布下邑。北鄙之音。爲之小變。自足下倡之也。

○上邢子願使君書

僕新河鄙人也。自束髮時。講業於齊魯之間。旣而西走秦晉。南歷吳越楚蜀。踰漢渡洛。絕河閱嶧。循濮水而歸。至於今三十餘年矣。所過都邑。聞有賢豪長者。騷人墨卿。大雅君子。未嘗不得見也。敝邑𨿽小。界在大國之間。雞聞畛接。煙火相鄰。民俗歌謠相同。經此地者。望郭門而笑。聞巷言而喜者。人之情也。豈矯然哉。僕抱未伎。進謁明侯。願賜遊觀之暇。望見顏色而足矣。況聞咳唾之音哉。諺語曰。匪媒而嫁者。士女之醜行也。無因而至於前者。人莫不賤也。投珠按劍之誚。僕將不免矣。何喋喋爲之哉。

○上余杭周君書

予甞客遊五湖之南。三江之間。徧觀風俗。知其好尙。男勤稼穡。女勞織紝。是其恆業也。四民之內。而少偸安冗食之人。𨿽桑樞壅牗之子。負販之兒。皆有魚鱉精糈之食。時或稻蟹不遺種。民就海濱而漁。亦無凍餒之患。自漢以來。稱爲東南財賦。甲於天下。兩都相隔。三千餘里。一水之便。萬艘銜尾而至於城下。天子玉食。百官餼廩。戎馬需餉。賴之如咽喉。而無枵腹之憂。天下之大本得矣。自大河而北。土厚水深。君子尙義而有節。小人朴鄙而無賴。力田者寡。而遊食者眾。四民之外。吾不知其幾也。稍遇歉歲。鬻妻賣子。老弱斸艸根而食。刳木白而炊。流亡海內。爲臣妾者。不可勝紀。餓殍相枕集於道。爲豺狼鳥鳶懨飫之富。若此時也。𨿽有稷契之政。曾史之仁。蔑能振之矣。此好尙不同。南北之辯者也。若我新河。居堂水之東。沙咸之地。凋敝之鄕。爲腹裏中下之邑。棗粟麥荳黍稷。是其宜也。糞少而且力不勤。況兼水旱相仍。所產尙不足以償田賦。而況給其妻孥乎。今年稱稔。而有乏食之家。冬暖無雪。而有號寒之民。是何故哉。請思之而必得矣。管子所謂食廩實而後知禮節。衣食足而後知榮辱。民之無良也久矣。鼠竊狗偸之徒。所以接踵而出也。此孰咎哉。此孰咎哉。嗟夫。泣囚之心。驅网之意。吾何望也乎。君侯有禦寇之功。期必爲朝廷倚任。故告之以經濟之迹。此布衣之私也。非敢陳之。君侯其裁之。

○答子願書

昨足下過敝邑。訪尋側陋。明揚幽隱。鄙人不足以當之。若乃數言相投。一夕千古。或有之矣。試甞論之。作者非難。而識者爲難。識者非難。而合者尢爲難也。物有似是而非。似非而是者。所以爲難也。魚目混珠。非海客不能識之。燕石似玉。非良工不能辯之。海客難遭。良工稀遇。鄙人所以老於天下而不復見也。今幸而見知於足下。豈不爲難哉。因錄雜文三十首。詩十四首。亦魚目燕石之類也。足下其裁之。

○正節侯列傳序﹝代作﹞

東川劉子曰。天地剛大之气。流行而無間。變化而不息。上運而爲日月。下峙而爲山嶽。中萃而爲忠臣烈士。動異而機同。理一而質殊。於戲。於正節侯見之矣。侯遇敵人之難。視死如飴。其義膽忠心。如太山屹立而不移也。況白刃豈能屈之。當蘄黃城陷之日。全軀保妻子之臣。不可勝數。以頭搶地。甘爲囚俘而不辭。𨿽苟免一時之害。曷不思異日俱爲糞土矣。豈如取令名於後世哉。竊甞不見侯嗣於大江之上。獲享血食數百禩。雄視乎千古。神攝乎百蠻。自宋而元。自元而迨我大明。盛伐無疆。與天地悠久。若非剛大之气。不息之機。何能以臻此也乎。回視偸生苟活之輩。譬若九泉之與昊天也。豈不萬萬哉。哲也冀北一土耳。曷敢議侯之烈。度侯之心。𨿽然。若气味相似。千載必相感也。伏讀褒忠一錄。未及終篇。五內爲之崩裂。萬發爲之指冠。此身恨不生在當時。提一劍而臨城下。親驅三軍之眾。破十萬之敵。食姦臣肉。飲賊人血。方乃爲�快心。臨文大息。不寤。潸然淚下也夫。

○再上子願書

子願足下。鄙人年三十。合室盡喪。棄鄕裏。別墳墓糊口四方。擔囊履屩。行五萬里。發敝齒腐。蹤迹徧海內矣。惟江左徐夫子辯之。山東李少卿能諒之。嗟夫。天下作者𨿽多。無分難遇。自二子之後。方見足下一人。後不知其誰耶。牙弦曠律。千古絕響。矧此末藝哉。古詩曰。不惜歌者苦。但傷知音稀。斯言信乎。若足下爲一代騷主。下禮泥途之子。鄙人生色矣。況猥辱題品﹑名。施後世者乎。以此論之。蓋靑雲之士。烏可不附哉。

○答遼王書

羇旅孤臣某。再拜稽首。謹對大王足下。辱賜臣書。前奉答不悉。反復推尋。終日弗醳。其意蓋指淮南諭大王。八公擬臣也。果如是乎。臣爲大王羞之而不取也。劉安叛人也。信任讒邪。疏遠忠良。蕩�社稷。竄死於窮荒。爲天下笑。臣以大王之賢。居明天子之世。豈可同日而語哉。八公小儒也。阿意取容。懷惠苟偸。不能直言正諫。陷君於不義。人皆鄙之。臣𨿽不佞。幸爲盛世之民。亦恥爲之列也。足下以爲首稱。無乃不可乎。臣有狂疾。數伸喙而不敢鳴。儻少寬斧鉞。乃敢布於下執事。臣將登箕山。涉頃水。折許由。攜巢父。前驅下隨。後役務光。紉九畹之蘭。掔三江之芷。采首陽之薇。茹商山之芝。歸而振衣於闤風之巓。濯足於滄溟之波。晞發於虞淵之野。左挾飛僊。右抱明月。遙蕩乎自得之場。恣睢乎無窮之門。轉徙乎不死之鄕。千年萬祀。大王待我於緱氏之山。下視人世。虫臭鼠腥。不可久處也。然則以气爲車。以神爲馬。以尻爲轡。遊乎六合之外。托乎其無始。反乎其無終。藏乎其無間。應乎其無方。不以語顯。不以默隱。不以有爲有。不以無爲無。譽之而不可。毀之而不及。稱之而無名。卽之而無不見也。堯舜之徳。湯武之功。周孔之業。在此而巳矣。臣之於大王又何如也。淮南八公。特鼠��疏耳。何足適哉。臣之狂言。不以爲戮。亦幸矣。敢望大王聽而說之乎。𨿽然。請試繹之。涇渭自分。不待崇朝而見矣。臣又何呶呶於其間哉。某再拜稽首。謹對大王足下。

●宋布衣詩集卷之二

趙郡未登春鵝池著中州王培益中閱刊

感遇五首

白馬客

白鼻騧

紫驑馬

遊桃源洞二首

公子行

古思邊

戰城南

雷家奴

贈襄陽劉近化山人

古意二首

焦仲卿妻

春遊曲

俠客

白鵠篇送顧五

擬古送顧季狂遊襄陽二首

將之吳越別秦中知巳

孤鶴篇贈李山人

秋夜鵝池侍宴應教

久雨小晴遣悶

春日野眺簡徐荊州

紀南樂應教

十二月還江陵艸堂

村居秋夜卽事二首

新春堂成寄懷所知

秋日江村寄懷顧五

鵝池畱客

瑤瑟怨

江樓對月懷鄭汝推

過夷齊祠寄別襄垣殿下

長平道中早發言懷

遠別離

畱別楡關知巳

寓忠教眞人山房

送嘉禾張山大徵伯遊大梁

宋中送客歸襄陽

伊闕

春日登鈞州西臺思登洲兄

戊午杪秋示義兒鯨

少年行

遠遊

秋日上黨衜中懷故鄕知舊

再示鯨

越溪女

贈會稽劉世儒

贈東巖主人

巳未臘月寄李逸人

再送張逸人

貽上黨程戶侯

贈賣藥焦老善奕

再贈顧逸人

上元夜走筆戲簡呈忠教主人

沙津樂

送周文美還海上

送兪山人還漢陽

贈吳門顧季狂

書西園水亭

早起

荊南懷鄭汝推

送句吳豪士重遊大梁

白石歌送吳九升

九日送張周二子

雪夜期顧山人不至

逸題

鈞州除夕

贈李棗彊

秋夜獨坐詠懷

荊州雜詩六首

山樓秋夜有懷

晚歸山寺二首

感懷呈劉五

長安僧捨

南遊別山東知巳

遠遊

春日尋李�師

晉陽山中元日

春日遊太原黃巖寺

秋日登李仲培山樓二首

春日發上黨遊洛別劉五

五云洞

醉中偶興

擬宮中行樂詞四首

自君之出矣二首

竹枝詞三首

贈栢谷山人

野菊

老僧

春郊卽事

宮詞

俠客

嬿婉誰家女

南遊畱別劉元和

別劉五髙秀才遊洛陽

蕩子婦

聞警

江亭對雨有所懷

飲王太史山莊

書王侍禦山房

韓山

遠遊二首

芙蓉篇贈西安黃孝廉

遊王氏郭北山樓

九日寄懷劉經府

早春登鈞州西臺簡黨中丞

秋日登黃鶴樓懷劉四臯

贈五嶽山人

寄懷唐子瑞

寓北固山謾興

春夜園亭小集

江上尋張煉師

山中夜月送客

春日同四勿王孫遊兗東蘭若

僊堂山

燒藥

遊長慶觀

宿鄭氏園亭懷白石山人

贈東隅逸人

登文星臺

醉中書長安酒樓

冬夜宿三淸閣三首

別友歸山中

贈方士

出門行

太暉觀晚眺

小築

荊州公饋酒

八月十三夜郡樓宴集

沙津送林孝廉還白下

雨中烹雞有作

十五夜郡齋小集

宿郡齋

妓館送人還金陵

江閣晚望呈荊州公

九日集楚雄樓懷書

集郡樓感賦

久雨

秋日過羅道士山房

九月七日龍山感賦簡蘇郡丞

郡東廳晏坐

山中懷龍山諸兄弟

池中雁

冬夜宿郡齋

人日寄所知

洞庭送徐使君投劾東歸

自沙津江行舟次嶽陽送徐使君

同句吳周秀才登嶽陽樓雨中望君山作

巴陵別徐使君歸荊州邸捨

石首阻風寄懷徐刺史

石首江阻風雨舟中夜坐懷荊州公

自公安縣夜歸鵝池莊風雨驟至有作

九月三日方別駕攜酒殽見過因懷徐使君

再送兪山人遊黃岡兼訊袁郡丞

聞徐使君畱滯漢陽寄贈

春日尋楊山人因過賀將軍園二首

曹中丞以新詩見遺雪中書此簡答

江村寒食

寒食西郊望八嶺山作

春日陪暫中丞飲城北莊晚至東湖艸神堂埜望感賦

春日閒居

秋晚江上書懷

秋日登唫覽樓

秋日聞曹中丞東湖莊堂樓初築以詩奉贈

寄嘉定徐刺史

八月十四夜憶徐刺史

秋夜

秋日鵝池莊與故人王惟材閒酌

江陵遇同鄕王惟材

雨中呈王郎

夏日攜王惟材陪曹公飲城東湖亭

俠客

與王惟材夜坐話舊

閉門

秋日待家書不至感賦此詩

八月十四夜遊太暉觀呈忠教眞人

同郡蓋子材寄示文稿作此簡答

登嶽陽樓

芳樹

寄嘉定徐二刺史

贈廬嶽僧

秋日鵝池晝臥

八月十三夜

江夏舟中值元日

經彭澤縣舟次小孤山阻雨

蕪湖沙洲阻淺

春日寓徐公西園

海上寒食

蘇臺覽古

夜泊長橋

春日飲唐山人竹園

雪後

賞雪侍燕應牧

楚中送僧還嵋山隱居

送洪都道士

送王生西遊

春辭二首

春陰

戊辰夏六月江陵大水

江陵艸堂漫賦因憶楊少通

連日風雨驟生薄寒分甘哺孫賦詩自娛園

秋日小園雨後遣懷

九日卽事

敝園夏日遣懷

同楊少通宿荊南驛館

江陵爲仙居兒賦﹝並短引﹞

江上逢羅煉師因簡霞西道者

家兄曾學醫於鄭邦輔別十年鄭逝矣兄至江陵因感同泣下作是時

重九前一日同王楊二山人飲胡將軍東郭艸堂

江陵送僧還蜀

少年行

楚童

遼府艸亭贈朱孔昭

春還海上因贈嘉定王山人

春日登荊州少津觀音閣塔

中秋夜月

江陵送李梓老還蘇州

破悶

承天寺再贈王秉之山人

樂圃園芙蓉鴛鴦蘜並開再呈呂尹二山人

蘇州汪秀才見訪江陵艸堂以詩貽之

飲酒

秋興二首

江陵送王秉之

江陵送王惟材還趙郡

踏靑楊柳洲

遼府贈楊山人

贈薛郎

夏日陪葛刺史胡少府呂尹汪三山人飲曹公東湖水亭

中秋雨晴小園夕坐

遣懷

連日淹雨閉門伏枕新晴後適有諸貴過子茅茨沽酒以慰岑寂

雨後移竹小園漫賦

贈焦秀才

沙津妓館送楊少通渡江南徵

秋夜訪承天寺二蜀僧論禪學

抱孫之食市中

叢竹洞

對酒﹝樂府﹞

秋日埜望﹝是年戊辰大水﹞

雨中遣悶

九日同仙居兄飲江陵艸堂因憶故園諸弟

山中曉起

山中寄龍山兄弟

龍山見訪山中詩以貽之

登太和山天柱峯

飲酒四首

秋日寓唐子承祕書西園

大堤曲

襄陽懷古

將遊衡嶽畱別李九中

贈荊門州盧晉山刺史

贈楊生惟徳

宿紫霄宮月下望蠟燭諸澗

感興四首

程仁卿從軍自蜀還荊州詩以貽之

襄陽送劉近化山人北遊

三月八日賤辰印別駕李方伯觴予命梨園弟子爲壽詩以謝

書李右承郭北山房

訪華容孫兆孺山人

宿玄石山月下望洞庭湖

送兆孺赴嶽州府謁李刺史

北歸畱別兆孺

公安別孫習孺秀才還荊州

秋日同印別駕遊桃川宮尋秦人洞

江邊旅捨

同襄陽阮舉人遊楚山田家遇雨

江陵艸堂典賃思尋投老之地

贈浙東王山人

寓天門山中思歸江陵艸堂

秋日同京山郝秀才飲唐子承西園

登仲宣樓值雨

書南嵓宮後巖

下山小憩南嵓宮作

尋玉虛宮周煉師

魯中挽何鳴岐

泗上贈呂俠士

春寒睡起口號

久雨小晴卽事

寄孫兆孺

髙陽池劉楊二山人招飲

贈楊斗笠

秋日晚出荊州南門壕上作

八月十三日東永嘉王秉之山人

泊吳淞海岸覌邵將軍水軍以所獲倭奴行酒

○感遇五首

燧後教火食﹑沿代利欲生。佃魚爭朵頣﹑弧矢遂爲兵﹑鴻運乃如此﹑海波詎能平﹑伊畬抱宿性﹑聊以澹自營﹑眇軀混羣有﹑乘花歸無名﹑

周道昔淪喪﹑鳯徳遽云衰﹑所賴二三子﹑微言諒靡隳﹑聖代握元化﹑人文粲葳蕤﹑蒼麟在郊藪﹑朱爲翔崇榱﹑我後貴淸眞﹑垂衣詢無爲﹑廣成久己去﹑至道當咨誰。

涼風從北來。騷屑�南林。流云掩䢐暉。廖廓結重陰。感時長息。矯�發孤吟。河冰知路寒。思遠知憂深。亹亹行采芝。悠悠念所欽。

神龍謝鞭策。猛虎辭羈鞅。智哉韓公子。功成不受賞。滅迹遊人間。抱神而孤往。千載獨不見。令人生遐想。

翩翩瑤臺容。穆穆孤鳯姿。口誦紫霞篇。手弄白蟾蜍。贈我昆侖圖。兼之靑都書。去去不可畱。滅影淩紫虛。

○白馬客

白馬鐵連錢。婀娜珊瑚鞭。垂冠明月珠。橫劍照秋蓮。笑買燕姬酒。醉歌易水篇。咄哉楊子云。白頭守太玄。

○白鼻騧

■﹝馬上衣下﹞騕白鼻騧。婀娜玉鞭斜。錦韉明春陌。銀鞍拂柳花。經過劇孟飲。畱醉阿奴家。日暮旋鳴轡。長安有狹邪。

○紫驑馬

驑馬黃金羈。行行赭電馳。三春白日晚。六郡良家兒。厲劍龍庭北。解鞍鐵嶺陲。歸來朝玉殿。猶把漢旌旗。

○遊桃源洞二首

一曲漁歌何處聽。夕陽欲盡萬峯靑。雲間采藥扶鳩杖。松下調丹注鶴經。

漁郎何處問迷津。流水桃花小洞春。當日避秦人不見。靑山曾見避秦人。

○公子行

茱萸錦帶繡芙蓉。千金匕首雙蛟龍。旋喚燕姬招酒伴。城南蹀躞五花驄。

○古思邊

井上梧桐春作花。園中苜蓿初藏鴉。少婦流黃挑棉字。將軍提劍戰龍沙。

○戰城南

都護輕車出上谷。健兒飲馬長城窟。將軍昨日戰城南。風雨蕭蕭鬼夜哭。

○雷家奴

不識何人美丈夫。赤須碧眼霍家奴。公府長揖三千石。歸來調笑酒家胡。

○贈襄陽劉近化山人

劉生還著舊綸由。漢上相逢又幾春。髙堂尙有雙親在。且莫談兵西入秦。

○古意二首

妾意如幽蘭。日遠自馨香。郎心如明月。夜夜滅淸光。

妾心如朱絲。久在箱篋底。願爲錦瑟弦。無人解調理。

○焦仲卿妻

城南寒食女還家。燕麥靑靑艸作花。使君莫漫來相問。自是長安有狹斜。

○春遊曲

江南春艸芳。江北柳條長。玉面城中女。金鞍塞上裝。長兄遊狹子。夫壻孝廉郎。夾轂休相問。持乎愼所防。

○俠客

南山北山射封狐。白馬如飛呼韓盧。日暮解鞍招酒伴。腰間脫下金�姑。

○白鵠篇送顧五

翩翩雙白鵠。乃從何方來。千里一返顧。萬里一徘徊。不見王子喬。飛鳴有餘哀。棲托瀟湘渚。毛羽何摧頺。饑乏瑯玗食。凡鳥長相猜。願得同心侶。聯翮舞瑤臺。徙倚瓊樹間。回首謝塵埃。

○擬古送顧季狂遊襄陽二首

靑春駕言邁。江蘺冒靑英。吳會有狂且。遠托髙陽生。丈夫抱奇志。豈同兒女行。近情恐不任。遠懷爲物嬰。南國無伯桃。東海少田橫。結交古道喪。感激何時平。

白日照郊墟。晨風淒中懷。爲子具尊酒。中懷良不開。翩翩孤飛鴻。長鳴向我哀。執手漢水上。念子何時歸。生尙崇令徳。死卽欣泉臺。

○將之吳越別秦中知巳

寒亭裊裊紫蘭枝。曲池兩兩鴛鴦羽。鴛鴦飛去蘭池空。靑山一別隔千里。秦娥抱瑟歌陽春。���酒照離人。酒淸弦�苦。腸斷不堪聞。我有相思曲。歌竟恐憂君。明朝又向東吳去。含情結思滿秦云。

○孤鶴篇贈李山人

瑤臺有孤鶴。遠下玉山岑。厭玆惡木枝。結巢珠�林。饑食靑瑯玕。刷羽揚孤音。仙人王子喬。邂逅論素心。攜手白雲間。相知一何深。解攜在斯須。相憶秖鳴琴。

○秋夜鵝池侍宴應教

車馬荒村夜。流螢水面多。野雲停幾席。江月引笙歌。樽湛淮南酒。池添道士鵝。白頭慚愛簡。休問賦如何。

○久雨小晴遣悶

向壁梳頭白。開門落葉黃。巫山朝雨歇。楚岫莫雲長。竹嶼詩成後。茅檐酒熟香。杖藜看菊圃。隨挈小壺觴。

○春日野眺簡徐荊州

春問沙棠楫。寒生杜若洲。山云巴子國。江雨仲宣樓。歲月餘華發。飄零隨白鷗。誰憐能賦客。劉表在荊州。

○紀南樂應教

沙市多新館。章華餘舊臺。細云燻岸柳。殘雪照江梅。楚舞花鈿麗。吳歈寶瑟催。淸尊宜落日。作賦子云才。

○十二月還江陵艸堂

昔別艸堂在。重來白髮新。曉窓檠自短。夜雨榻猶陳。猿鶴識吟客。琴尊宜故人。梅花還其笑。不厭野夫貧。

○村居秋夜卽事二首

丰艸隨鳩杖。長林自鶡冠。竹風輕裊裊。花露白團團。秋晚雕胡飯。夜涼芋栗盤。兒溫笑語。來去問加飧。

樹密多棲鳥。池深足躍魚。江雲輕葛冷。山月小堂虛。寒竹依闌砌。秋花映石渠。流螢何意思。故故遶琴書。

○新春堂成寄懷所知

老去還杯酒。春來自艸堂。揮金曾有志。煮石��左。岸水浮鸂■﹝氵鶒﹞。林花宿麝香。故人江漢少。念子意何長。

○秋日江村寄懷顧五

水白魚蝦市。天靑鸛鶴林。露華浥細艸。秋气靜遙岑。子夜吳門調。幽蘭楚客心。相思眇何許。日暮大江深。

○鵝池畱客

園果風還落。艸虫鳴不休。竹深髙閣冷。花密小亭幽。白幘畱云鶴。靑藜狎水鷗。一尊同客醉。不用典吳鉤。

○瑤瑟怨

秋風裊裊石蘭長。楚姬拭淚紅巾芳。蒼梧帝子去不返。空畱瑤瑟泛瀟湘。

○江樓對月懷鄭汝推

霜楓搖落早猨啼。愁對澄江送夕暉。明月樓寒人不見。相思千里楚雲飛。

○過夷齊祠寄別襄垣殿下

春蕨生兮依依。春薇秀兮菲菲。悵遠人兮���公子兮忘歸。

云楊兮南山。河流兮潺湲。懷王孫兮不見。采薜荔兮烹蘭。

云裊裊兮行春。望帝子兮憂殷殷。擥杜蘅兮河渚。結荷衣兮江濆。

○長平道中早發言懷

流目古戰場。白日驚飆馳。蠨蛸掛虛牗。寒瓜蔓枯籬。玄蟬傷白露。靑莎被修池。佳人理紈素。行子心傷悲。童僕嚴晨駕。駕言涉丹湄。羈旅寡良儔。麗澤當依誰。誰爲黃雀吟。還歌猛虎詞。利劍恆在腕。壯心安所期。流景不可駐。沈嘆將何爲。欲學騰化術。松子久吾欺。人生貴適志。知命復何疑。

○遠別離

我出雪溪來。梅花落湘楚。湘娥忽而笑。畱宿鴛鴦浦。鴛鴦浦寒月照沙。兩情歡極生悲嗟。泠泠逝水送月落。夜長起坐歌蘭花。

○畱別楡關知巳

促駕遠行邁。迢迢事東遊。紉蘭思楚澤。結荷憶吳洲。嶇嵚遵怕麓。迆邐淩燕陬。所歷無停迹。居然隘九州島島。投志在道義。脫劍爲誰酬。念子宿昔交。欲去復淹畱。

○寓忠教眞人山房

窈窕白雲谷。春芝秀幾華。醉吟滄海月。笑弄淥江霞。丹竈開仙館。瑤城輔帝家。何年騎白鶴。萬里覓云槎。

○送嘉禾張山大徵伯遊大梁

芳艸年年綠。浮雲日日徵。兵戈遊子意。桑柘故園情。賣賦金何有。著書名未成。時無魏公子。誰復重侯嬴。

○宋中送客歸襄陽

相送峓門道。重過古驛亭。南行春艸綠。一望晚山靑。鄕夢梁臺雨。羊裘漢客星。鹿門今可問。花月正冥冥。

○伊闕

岸坼臨無地。崖縣欲墮空。松門雙鳥下。蘿徑野泉通。禹廟荒垣裏。河流砥柱中。樵歌起林末。似覓飲牛翁。

○春日登鈞州西臺思登洲兄

晴沙初度鴈。春樹早聞猿。野店人煙少。孤村霜露繁。年華餘白髮。棣蕚遠靑尊。故園河山北。幽懷難具論。

○戊午杪秋示義兒鯨

天地羈愁客。江山去住人。悲涼十載事。漂泊一綸巾。此日知吾老。他鄕獨爾親。圖南未可料。空負故侯。舉鞭辭府長。揮手謝時流。願斬敵人首。爲君雪國讎。

○少年行

誰家年少羽林郎。寶馬金鞭從武皇。新賜腰間白羽箭。彎弓直欲射天狼。

○遠遊

紅顏辭舊國。華發尙羈人。軒冕非吾願。風塵老此身。梁鴻五噫發。子建七哀頻。玄閣年年閉。花林�舊春。

○秋日上黨衜中懷故鄕知舊

白髮生靑鏡。黃花吐素秋。家書無鴈足。客路一羊裘。海鷲辭鄕社。山猿傍酒樓。誰堪回首處。千里暮云稠。

○再示鯨

客夢苦難成。鳴雞又及晨。燕鴻驚歲晚。越鳥對愁新。九月催寒葉。孤琴伴旅人。相看正牢落。非爾復誰親。

○越溪女

越溪素足女。婉笑靑眉揚。泛水采芙蓉。歸來衣更香。

○贈會稽劉世儒

劉生多气岸。負劍遠行遊。落日三湘酒。煙花七貴樓。右軍白羽扇。季子黑貂裘。我亦淮南客。因逢桂樹畱。

○贈東巖主人

東巖主人東巖棲。巖花開徧巖東西。有時自抱一斗酒。醉約山翁弄玉溪。

○巳未臘月寄李逸人

天涯流落客。歲暮欲何之。風雪主人少。山村童僕饑。巳惇寶劍諾。誰賦白駒詩。季子裘𨿽敝。終看佩印時。

○再送張逸人

燒藥頻畱人。讀書只閉關。半生爲北客。萬里一南冠。潁水春來別。吳山夢裏看。明年又秋艸。張翰幾時還。

○貽上黨程戶侯

擊築醉燕市。躍馬佩吳鉤。白玉酬歌笑。黃金散故金。畱滯防人面。淒其損客心。春來每起早。蘭澤一長吟。

○贈賣藥焦老善奕

鬢眉七十彊。髙臥水雲鄕。還賣修琴藥。常余養鶴糧。橘中無俗著。肘後有僊方。我亦飡霞客。金華訪牧羊。

○再贈顧逸人

吳門豪客美且都。十年負劍遊嵩廬。黃金百鎰俱散盡。方衫皁行長途。江陵帝子愛敬客。旋遺裘馬驅狂奴。花前醉艸三都賦。肘後常懸五嶽圖。轉眼看天爾何有。回頭大笑滄洲孤。而今恐有聊城急。還畱一隻金僕姑。

○上元夜走筆戲簡呈忠教主人

蒲萄釀。馬瑙鐘。小姬裙學石橊紅。任教刻漏咽銅龍。江陵帝子醉春風。醉春風樂復樂月。月下行來花下酌。一時枚馬俱升堂。君平簾下何寂寞。

○沙津樂

二月沙津江水平。吳船楚榜棹歌行。髙樓夾岸饒商估。小妓街頭鬻唱聲。

○送周文美還海上

與君非宿昔。同病卽相憐。淒惻登樓賦。悲涼說劍篇。客懷江路永。鄕夢海云邊。遲暮身何有。還畱貰酒錢。

○送兪山人還漢陽

落日下平原。秋林白露繁。獨憐長路客。棲托向誰門。賣賦金何有。還家舌尙存。劍歌空自苦。江漢有芳蓀。

○贈吳門顧季狂

水落荊門晚。風涼歲欲䢐。且隨梁苑客。好著羽陵書。天地終懷玉。江山未卜居。何時結蘿薜。同釣漢川魚。

○書西園水亭

夜合含香發。春蒲出水齊。年華隨短鬢。客計逐幽棲。山鶻窺人落。江云拂戶低。桃花迷處所。錯認武陵溪。

○早起

臨水慚魚樂。瞻云憶所欽。匣中惟寶劍。世上羨黃金。畱滯防人面。淒其損客心。春來毎起早。蘭澤一長吟。

○荊南懷鄭汝推

吾憶鄭交甫。淸狂世其癡。畱金爲結客。買劍贈相知。慷慨吳公子。悲歌髙漸離。風塵淹此日。頭白欲何爲。

○送句吳豪士重遊大梁

魏王臺上艸紛紛。落日中原低暮云。匹馬浪遊孤劍在。酬恩誰說信陵君。

汴水東流接大河。曾經帝裏問銅駝。春風三月旗亭酒。落日峓門一放歌。

沙塵風起晝冥冥。二月黃河尙帶冰。桑柘夕陽村店路。同誰走馬弔韓陵。

○白石歌送吳九升

渚宮楊柳春依依。麥城宿雨朝雉飛。南山白石何累累。遠道之人胡不歸。我欲念之心苦悲。

○九日送張周二子

江漢逢詩侶。雲霞送酒杯。鳥飛巴子國。水落起王臺。寶劍知吳客。瑤琴識越才。昭丘誰更賦。裊裊暮猿哀。

○雪夜期顧山人不至

涷合漁樵路。扁舟夜不來。江頭寒鴈滅。城上饑烏哀。寥落尋仙客。飄零作賦才。明朝風日好。花下且深杯。

○逸題

﹝逸文﹞山春。

○鈞州除夕

栢酒消寒色。燈花坐夜分。醉題招隱賦。懶艸送窮文。春夢周南客。鄕心冀北云。緱山有仙子。吹篴靜中聞。

○贈李棗彊

泉石元同調。辭官幾歲華。鋤雲開藥圃。看月到僧家。詩敵雙峯回。門從五柳遮。秋蘭自可佩。何必問丹砂。

○秋夜獨坐詠懷

露灑靑梧濕。天寒鴻鴈鳴。星雲搖海戌。砧杵動山城。久客三秋夢。懷人獨夜情。故鄕渺何許。華發歲殘生。

○荊州雜詩六首

選勝樓居好。憑髙發興奇。江云春自裊。山月夜相宜。頭白還詞賦。身閒且歲時。滄洲吾道在。花鳥莫深期。

寒渚依鳬鴈。春城自薜蘿。登髙初擬賦。望極欲悲歌。落日燕京�。浮雲楚徼多。一尊���。何處弔湘娥。

流落燕州日。疏狂楚國身。無金難作客。多病況逢春。白髮猶公道。淸尊不負人。相逢無狗監。投策莫於秦。

惆悵荊州牧。新詩此見招。渚花無落日。岸水平潮。寒雨沽琴嶽。春風試洞簫。盤云雙白鶴。似欲待王喬。

問藥過城府。兒童晚未回。云深朱玉宅。雪暗楚王臺。花發春猶淺。樓髙賦轉哀。家家湘酒綠。誰爲一尊開。

水呈滄海賦。山送白雲篇。洪渺鵬腰客。虛無鶴背仙。淸樽隨世計。芳樹自流年。閉閣吾將老。何人問艸玄。

○山樓秋夜有懷

旅宿燕關暮。天寒霜葉稀。涼風生夜榻。客淚下秋衣。路遠鄕云斷。山深邊艸肥。堪淒珠樹鶴。何日故林飛。

○晚歸山寺二首

月靜花林僻。琴淸竹院閒。幽蘭芳短砌。獨鶴下空山。鳥道排云人。松門映雪關。兒童夜歸去。采得紫芝還。

鶴懶眠白石。云深護紫芝。僧閒翻貝葉。月冷浸蓮池。鷲嶺秋尋徧。虎溪夜度遲。梅花伴成夢。霜色澹孤帷。

○感懷呈劉五

劍騎任飄零。天涯作客星。年華雙白鬢。秋夢一浮萍。返老尋丹訣。怡情誦鶴經。故人劉季子。相對眼能靑。

○長安僧捨

種竹靑門外。分花杜曲邊。關云一以臥。隴月幾回圓。曉夢悲鄕樹。秋風滿嶽蓮。囊空金錯冷。時誦馬蹄篇。

○南遊別山東知巳

池浸芙蓉月。堂含松葉煙。搴衣坐白石。隔竹弄幽泉。客子玄洲夢。佳人窈窕篇。相思隔雲海。秋滿木蘭船。

○遠遊

寥落悲歌客。含蘭遲美人。湘云迷五嶺。關月度三秦。駕鶴行吳市。停車賦洛神。倦遊思臥海。垂老釣玄津。

○春日尋李�師

野田榮卉木。春木抱僊家。樹暖遊蜂狎。風輕舞燕斜。閒門通小徑。髙柳映明霞。日宴山中客。開關掃落花。

○晉陽山中元日

野老憐時序。壺槳慰客情。春盤鄰女送。曉樹隴禽鳴。寒塢驚花色。窮邊聽角聲。他鄕逢一笑。更覺旅魂驚。

○春日遊太原黃巖寺

拂衣坐盤石。度木聽疏鐘。古殿依巖碧。山花拂砌紅。晴峯輝旭日。春燕浴條風。欲共巢松客。安禪老化宮。

○秋日登李仲培山樓二首

地僻云侵榻。簾疏風滿樓。霜寒籬菊晚。鴈度渚蓮秋。滿篋新詩艸。橫磯舊釣舟。淸尊隨處醉。萬事付江鷗。

零落十年客。迢遙百尺樓。霜寒龍塞晚。風急鴈門秋。獨戌三家市。長河一夜舟。村活還可醉。相對有雙鷗。

○春日發上黨遊洛別劉五

晨發上黨路。行行漳水湄。計程梁路遠。回首晉云遲。抱玉豈求識。含蘭欲待誰。髙樓倘引望。花月兩相思。

○五云洞

洞裏仙人去不歸。洞口碧桃秋自肥。石壇露滴松花冷。夜深山鬼薜蘿衣。

○醉中偶興

春酒壺中爛似霞。靑童學煉白朱砂。醉來起舞松庭月。三�臨風玉樹花。

○擬宮中行樂詞四首

小紅亭子白闌干。入道宮娥玉作冠。袖出靑梅彈鸂■﹝氵鶒﹞。銀瓶滿注蔗漿寒。

碧殿春深瑤艸肥。美人對月舞羅衣。夜來不作靑燕夢。化作彩雲何處飛。

玉輦春遊夜未央。紫衣侍史謾焚香。黃金鎖合鴛鴦殿。無限春風到海棠。

琉璃硯水黃金瓶。十樣鸞箋寫道經。太乙紫壇朝帝罷。蕊珠深殿彩花馨。

○自君之出矣二首

自君之出矣。棄妾漁陽西。不及野田雀。雙飛還雙棲。

自君之出矣。腸中車輪轉。欲向夢中尋。路長春夢短。

○竹枝詞三首

行行長千里。采采春田花。郎君相問訊。大樹是儂家。

小姑茜紅衫。大姑郁金裙。把手促儂去。兩兩拜湘君。

妾居楊子津。郎在淸江浦。一自與郎別。十日五風雨。

○贈栢谷山人

窈窕栢谷原。中有食栢客。不笑亦不語。往來無行迹。

○野菊

野菊多幽姿。含香待誰發。落英我欲飡。芳心無遽歇。

○老僧

手中撚著白菩提。拄杖過頭眉下垂。石上曬經茶未熟。花間童子進雙梨。

○春郊卽事

春風裊裊夕陽西。芳艸菲菲楊柳堤。行盡溪山有茆屋。靑林深處一鳩啼。

○宮詞

自從十五畫雙眉。記得新裁白薴詞。袖裏靑梅大如豆。石橊枝上打黃鸝。

○俠客

躍馬靑門道。酣歌擊玉壺。腰間藏匕首。談笑入秦部。

○嬿婉誰家女

嬿婉誰家女。搴荷戲芳渚。薄笑三春暉。揚眉千仞羽。懷中連城珠。皎皎爲誰許。可人期不來。日暮徒延佇。

○南遊畱別劉元和

東風習習芳艸柔。欲去不去情悠悠。贈劍何年刻玉字。對君一笑說滄洲。宜教白髮悲春晚。乍可黃金買笑愁。此目別離那可道。相思長遶晉山頭。

○別劉五髙秀才遊洛陽

春風裊裊桃花開。客館飛飛燕子來。遊子一朝辭此去。故人千里夢頻回。上黨小姬白薴舞。襄陽美酒黃金罍。與君共把拔�倒。風流不數洛陽才。

○蕩子婦

妾家髙樓艷陽春。花枝柳條兩鮮新。花笑柳條空裊裊。不能綰系蕩心人。花容隨貌攺。柳葉上眉顰。惟憂葉落花飛盡。敲碎冰壺歌彩雲。

○聞警

暮雨催秋館。長風冷菊枝。坐中蛩窣窣。燈下鬂絲絲。四海尋戈日。百年爲客時。燕山新戰後。鄕信到應遲。

○江亭對雨有所懷

輕煙一帶起蘋洲。日暮澄江送客愁。細雨黃花何限淚。思君一夜楚云秋。

○飲王太史山莊

郢上文章伯。山中太史家。養年常種藥。閒日但修花。竹澗明秋水。松林落晚霞。兒童憐醉客。瀹鼎夜烹茶。

○書王侍禦山房

云白山靑柱史居。茅堂滿貯玉函書。鹿車暇日攜閒客。半畝淸塘自网魚。

○韓山

采秀來韓山。韓山石崔巍。不見韓眾鹿。滿山秋雲飛。

○遠遊二首

浩浩中天立。如何是丈夫。乘槎須遠去。不買水精奴。

廓落孤云合。英雄一劍知。欲尋龍伯國。濯理舊竿絲。

○芙蓉篇贈西安黃孝廉

曄曄芙蓉花。盈盈濯綠水。素影漾淸漪。佳人乃相似。肯學中園柳。漫逐春風起。願爲並蒂花。托根碧池裏。我本燕狂人。而來偶君子。匣中有寶書。礌礌心相許。日暮望髙樓。含情不得語。笑弄黃金璫。願言酬知巳。弩力揚髙翮。名成訪綠沚。

○遊王氏郭北山樓

徑艸連村合。山樓帶郭橫。開尊招野客。倚樹聽流鶯。露自花間滴。雲從石上生。幾回漁篴響。素月嶺頭明。

○九日寄懷劉經府

江海十年夢。關山萬里情。悲歌憐宋玉。談笑憶公榮。目逐秦云斷。愁隨越鳥生。北園松菊好。今夕共誰行。

○早春登鈞州西臺簡黨中丞

汝陽春色望中來。詞客長吟重自哀。身世百年宜對酒。家山千里且登臺。寒云細艸鴈初至。斜日孤城花自開。白髮中氶能好事。仲宣流落幾時回。

○秋日登黃鶴樓懷劉四臯

黃鶴樓前江水流。故人何處木蘭舟。雙雙燕子南飛去。瑟瑟蘆花鐵邃秋。

○贈五嶽山人

上國有一土。披褐日來往。口誦南華篇。心存出霞想。提攜赤松徒。五嶽姿奇賞。調弄農皇琴。和彼流泉響。赤水覓玄珠。窮神寄象罔。

○寄懷唐子瑞

蕭寺秋深冷石門。山人寥落臥松云。黃花芳砌臨風看。玄鶴鳴臯傍曉聞。楚醴醉來空作客。商��罷正思君。何時彩筆開緗帙。花下鳴琴共夕曛。

○寓北固山謾興

自翦朱霞補白袍。倚天還誦碧雲謠。山前流水萬里去。石上長松百尺髙。淸磬時鳴玄圃玉。洞簫新斸拂天稍。采蘭踏破春江月。笑弄銀鉤戲紫鰲。

○春夜園亭小集

春夜弄琴拂落花。滿壺春酒煮春霞。醉倚瓊奴�其夜。笑指花稍月未斜。

○江上尋張煉師

隔松聞桂杵。玉粒搗玄霜。水月明笙鶴。江云冷石堂。

○山中夜月送客

松裏夜禽聲關關。松上女蘿垂石闌。天風吹衣月皎皎。紫芝歌罷僊翁還。

○春日同四勿王孫遊兗東蘭若

四勿主人王之孫。春寒喚客倒淸尊。梅花照眼歡意發。酒未到日詩脾溫。野鶩無心還可意。山鬼多伎何足論。髙歌一曲明月上。醉後不聞僧敲門。

○僊堂山

赤足僊人跨白鹿。道逢授我東華籙。山下緋桃三百顆。食了還向瑤臺宿。

○燒藥

笑歌山鳥外。飄思海云孤。袖出金鵝蕊。燒藥許松奴。

○遊長慶觀

古殿依巖立。平橋策馬登。抱琴尋郢客。得句寄山僧。杖外雲霞度。坐中芳艸艿。荊門秋水靜。旅鴈下江陵。

○宿鄭氏園亭懷白石山人

雲泉滿谷碧桃肥。白石山人去未歸。春至不知芳艸綠。月明松下鶴雙飛。

○贈東隅逸人

東隅老人能養拙。春來釀酒摘松葉。有時半醉臨風前。獨抱瑤琴嘯海月。

○登文星臺

春酒百壺春日開。東風扶我上文臺。乾坤無處著雙眼。秖對雲山舒壯懷。

○醉中書長安酒樓

黃鶴還來舞醉鄕。調歌不用紫雲娘。一瓢連月揮春甕。大醉長安幾百場。

○冬夜宿三淸閣三首

紅雲長遶玉皇家。鑪裏丹成結紫霞。琴冷月明孤鶴怨。冰壺昨夜浸梅花。

道人不解塵機事。愛訪吹笙騎鶴僊。歌�素芝云外落。一鉤梅月曬冰弦。

遙看玉雪灑長天。隔匣飛光寶劍寒。江月山云頻有約。先生歸去著黃冠。

○別友歸山中

杖挑一束靑囊書。走向山中覓云蕨。何處幽人深憶君。白猿霞外嘯蘿月。

○贈方士

無何老人懸玉壺。揮云笑月出蒼梧。梧袖裏丹砂三百顆。時化黃金入酒壚。

○出門行

山有雲。水有瀾。壯士出門彈危冠。抱劍羞歌易水寒。一朝笑解盤龍帶。十年零落黃金鐶。惟遺雙寶珠。憂來不忍看。願采金光艸。令人駐朱顏。

○太暉觀晚眺

霞月生西嶺。秋云澹暮山。鳥啼僊閣近。花落羽人閒。白髮非生事。黃金豈駐顏。孤懷猶未愜。長嘯下松關。

○小築

杖屨秋來健。山林老去偏。野花疏短砌。水葉滿平田。雞犬多陽盡。人家橘柚連。江深寒小築。棲泊自年年。

○荊州公饋酒

菱葉靑靑水荇齊。遶籬黃蝶菜苗肥。夕陽誰送山人醉。坐看兒童跨犢歸。

秋風裊裊熟黃梁。池上鵝肥酒更香。醉裏不妨學楚語。竹枝歌好和漁郎。

○八月十三夜郡樓宴集

髙樓落日秋冥冥。西風吹送燕鴻聲。半江杳藹月初上。萬壑虛無雲自生。拊檻欲窺白兔藥。持杯空復紫芝情。誰家今夜橫長笛。楊柳拆殘怨未平。

○沙津送林孝廉還白下

爲送王孫去。踟躕芳艸邊。鶯啼娃妓館。花拂孝廉船。易醉金陵酒。長歌寶劍篇。相思重回首。郢樹隔風煙。

○雨中烹雞有作

避地豈眞隱。謀生未有方。晨煙熟雞黍。墟裏澹柴桑。雨過豆花赤。風髙杮葉黃。鄰家不相識。何處覓壺觴。

○十五夜郡齋小集

校書罷蕓閣。移尊趁晚衙。莓苔宜小簟。蠟燭隱輕紗。稚子能馴鴿。翻階啄落花。微風坐醒酒。明月共分瓜。

○宿郡齋

燭盡憐紅影。詩成掉白頭。吳歌小榻夜。楚雨虛堂秋。殘夢醒餘瀝。輕寒仗敝裘。鮒魚甘涸轍。吾亦笑莊周。

○妓館送人還金陵

楚水湘云桂樹秋。黃金未盡大刀頭。西風謾薄班姬扇。南浦愁看燕子樓。雞塞夢回憐玉佩。龍關月泠憶貂裘。明年郢上還芳艸。夾岸桃花好泛舟。

○江閣晚望呈荊州公

幾處蒹葭連岸白。數村煙火隔江明。無家自合依劉表。有賦誰能薦長卿。巫峽去帆江樹隱。衡陽歸鴈暮云平。黃金巳盡還爲客。湘漢長歌萬古情。

○九日集楚雄樓懷書

沱水燕關憶壯遊。短衣孤劍老荊州。天涯縱酒逢靑眼。馬上看楓掉白頭。日暮饑烏還遶樹。煙寒古堞自深秋。江空鴻鴈無消息。千里相思月滿樓。

○集郡樓感賦

客計蕭條白髮生。江山去住一鷗輕。山云漠漠長含雨。江艸萋萋空復情。楚老巳忘白雪調。巴童還解踏歌聲。猶憐顦贑飡英者。落日登樓賦未成。

○久雨

秋作田家苦。黃梁夜自春。衡茅難久雨。桑柘易淒風。懶織從新婦。荒鋤教小童。詩成還獨笑。天地一衰翁。

○秋日過羅道士山房

自煮胡麻飯。看松閉石關。綠芝眉宇古。白鳥道身閒。劍祕屠龍術。囊探伏虎丹。不須擇地隱。隨處是靑山。

○九月七日龍山感賦簡蘇郡丞

殘日凋山葉。涼云脆渚芹。空憐黃菊酒。不醉白頭人。秋水還堪賦。髙臺易愴神。去來隨老馬。疏散任吾眞。

○郡東廳晏坐

晝刻分香短。風簾簇影移。天淸聞墮羽。院靜見遊絲。往事閒堪憶。長貧老不疑。黃金未可就。瀛海竟難期。

○山中懷龍山諸兄弟

魯多君子儒。趙有慷慨士。結纓蹈仁義。提劍死知巳。雕龍豈足珍。刻鵠終見鄙。緬懷子悵而。靜言吾老矣。棲愜素心。谷汲勞孺子。僶俛慕前修。耳順方知恥。

○池中雁

林臥寡儔侶。振褐臨淸池。露彩集蕙艸。霜華變靑滋。翩彼隨陽鳥。唼藻戲漣漪。返顧患人指。回翔稻糧羈。冥冥呈長羽。繪繳何由施。伊子惇孤性。帶索終棲遲。藜藿豈滿腹。百年厭饑劬。物嬰因住念。達生焉悵而。

○冬夜宿郡齋

空齋少物役。獨夜有餘淸。栢子階前落。梅花笛裏生。豈須山櫟壽。徒結畹蘭情。明日鵝池上。看云還濯纓。

○人日寄所知

落莫江村裏。偏憐物候新。百年長作客。此日愧爲人。薄俗存身計。殘生隨世因。楚蘭漸堪把。采采寄情親。

○洞庭送徐使君投劾東歸

秋來爲客易沾中。又向瀟湘送逐臣。煙艸斷雲橫楚塞。夕陽落雁度江津。天涯白髮無知巳。湖上靑山有故人。回首吳關空悵望。何年滄海共垂綸。

○自沙津江行舟次嶽陽送徐使君

漠漠晴沙江木流。搴衣同上木蘭舟。白蘋風起洞庭暮。碧樹雲橫楚塞秋。羈客懷鄕何恨淚。孤臣去國不堪愁。夕陽帆影臨空盡。誰念天涯獨倚樓。

○同句吳周秀才登嶽陽樓雨中望君山作

久客知吳語。髙樓自楚歌。靑山浮木面。白鳥沒煙蘿。仙去蒼梧遠。云生天嶽多。鄕關眇何許。日暮洞庭波。

○巴陵別徐使君歸荊州邸捨

日暮尋江陵。涼風滿白蘋。歸來應寂寞。臨別更情親。孤劍三秋夢。扁舟萬里身。著書滄海上。還著舊綸巾。

○石首阻風寄懷徐刺史

別後相思夢屢眞。秋來誰寄短書頻。孤舟風雨偏愁客。萬里江湘對逐臣。莊舄苦吟終適越。仲宣欲賦未歸秦。十年零落黃金盡。一夜長歌獨愴神。

○石首江阻風雨舟中夜坐懷荊州公

八月悲風生。翛翛鴻雁鳴。白頭多病日。黃葉此山城。細雨孤帆落。長江獨夜情。遙傳一掬淚。灑向楚臣纓。

○自公安縣夜歸鵝池莊風雨驟至有作

候雁迷寒渚。昏鴉集驛亭。故人江上別。風雨返柴荊。楚些秋能賦。巴歈夜懶聽。蓬窓小兒女。相待一燈靑。

○九月三日方別駕攜酒殽見過因懷徐使君

客淚秋能下。人情老自知。塞寒鴻雁早。江暖鞠華遲。對酒憐吳語。聞歌憶楚辭。明年誰更健。重�紫萸枝。

○再送兪山人遊黃岡兼訊袁郡丞

昔別在何處。今看白髮新。無錢愁滯客。多術恥謀身。錦瑟悲燕士。幽蘭憶楚臣。相思有書紮。時寄艸堂人。

○聞徐使君畱滯漢陽寄贈

道直謫官蚤。扁舟何去遲。秋深縱酒後。家遠寄書時。淒斷秦云色。悲涼越鳥枝。漢陽江樹瞻。搖落對相思。

○春日尋楊山人因過賀將軍園二首

空谷春將賦。幽人獨可尋。風香紅藥近。鳥語綠蘿深。一笑緣巴調。三年學楚唫。童扶還杖策。隨意步華林。

茅屋斜臨水。石闌曲拂衣。松深鶴子冷。花近藥苗肥。老去詩猶健。春來酒不違。欲尋江路去。竹下有柴扉。

○曹中丞以新詩見遺雪中書此簡答

凍雀飛還去。空房秪欲眠。髙云斷楚塞。大雪滿江天。竹葉春仍綠。梅花寒可憐。歸來曹執灋。峕寄短長篇。

○江村寒食

白鳥忘機久。靑山吾道存。興來從杖屨。老去愛雞豚。楊柳橋邊市。桃華江上村。童兒沽酒至。風雨閉柴門。

○寒食西郊望八嶺山作

寒食孤村飰。春山遠寺鐘。登臨風候異。祭埽歲峕同。芳樹諸王墓。浮雲舊楚宮。天涯對衰鬢。寂寞意無窮。

○春日陪暫中丞飲城北莊晚至東湖艸神堂埜望感賦

芳艸春初折。遊絲晚正繁。漁樵楊椏岸。雞犬埜棠村。悵望荊門路。淒述楚客魂。酬思畱寶劍。還愛趙平原。

○春日閒居

靑山歌伐木。白首賦閒居。鴻雁春能至。梅花寒更疏。繭絲從婦織。菜甲教兒鋤。日莫北窓下。尊中幸不虛。

○秋晚江上書懷

一望家園一惘然。湘雲易水共長天。山中薜荔日蕭索。江上芙蓉秋可憐。楚些獨唫長下淚。燕鴻又過記殘年。黃金臺上無名字。醉後還謌寶劍篇。

○秋日登唫覽樓

遠客不宜秋。況登江上樓。心隨陽雁滅。身爲楚云畱。漢廣饒菇米。湘淸聚白鷗。寒砧何處發。落日動鄕愁。

○秋日聞曹中丞東湖莊堂樓初築以詩奉贈

雲霞江色晚。楚客意何如。金散身無累。才髙世其疏。開門聞鳥雀。落日見樵漁。玄閣還應閉。白頭長著書。

○寄嘉定徐刺史

柴荊烏鵲定。風葉正蕭蕭。落日淸江上。懷人滄海遙。年華隨杖屨。生事寄漁樵。楚客銷魂處。秋來誰爲招。

○八月十四夜憶徐刺史

桂華初髮小堂東。綠芷紅蘭別一藂。翡翠屏前秋寂寞。芙蓉塘外月朦朧。寶書玉笈爲誰隱。云錦霞箋還自封。鴻雁不來秋又晚。故人聞巳到江東。

○秋夜

天秋鴻雁來。夜寒桂華落。空館復相思。淸飆振藂薄。

○秋日鵝池莊與故人王惟材閒酌

秋水浮田葉。涼風吹稻花。白衣燕客醉。紅樹楚人家。翡翠鳴魚筍。鴛鴦立釣車。鵝池堪避地。與爾種胡麻。

○江陵遇同鄕王惟材

未路誰相問。無家我獨親。他鄕今接袂。童稚昔爲鄰。江海飄零客。風塵淪落人。十季俱白首。笑此夢遊身。

○雨中呈王郎

黃金臺下見君顏。今日蕭條入楚關。一顧那知添白髮。十季何事老靑山。鄕愁多在煙雲外。客思偏生風雨間。我巳無家問消息。開畦種藥不須還。

○夏日攜王惟材陪曹公飲城東湖亭

漠漠林塘五月寒。王人長日竹皮冠。酒鑪茶竈從兒理。菜圃爪田引客看。老去坐忘靑鎖夢。歸來囊貯紫金丹。鵝池道者頻相訪。笑索村醪苜宿盤。

○俠客

賭擲賽劉琨。家奴過孟賁。千金不肯顧。一劍爲酬恩。趙瑟停凰柱。燕姬促象尊。平生款叚馬。羞入孟嘗門。

○與王惟材夜坐話舊

醉謌燕市笑顏紅。十載離家似夢中。聞說存亡重淒惻。對君何必嘆飄蓬。

○閉門

庭梅橫似畫。籬蘜綴如錢。閉戶琴書客。翻悲艸木年。黃金無藥物。白髮滿顱顚。花徑從兒埽。誰來問尙玄。

○秋日待家書不至感賦此詩

澤國寒風木葉稀。悲謌昨夜賦無衣。自添白髮年華異。用盡黃金生事微。易水似憐湘月遠。燕鴻還共楚雲飛。魚書錦字無消息。秋艸閒門又夕暉。

○八月十四夜遊太暉觀呈忠教眞人

碧天髙處是三淸。金作樓臺作城。白鹿僊人秋弄笛。靑牛道士夜吹笙。驚殘鶴夢江云冷。幻出松陰海月明。欲寫陰符寄幽事。山中老子有書迎。

○同郡蓋子材寄示文稿作此簡答

萬金散盡一身輕。白首爲儒掉臂行。郢裏誰傳春雪調。楚山應系薜蘿情。自知未上於秦策。肯信歸來感婦迎。卻笑文章憎命達。十年猶在魯諸生。

○登嶽陽樓

吳楚江山闊。巴陵水國遙。江流分九派。山勢控三苗。卉服通州裏。蠻方翊�聖朝。每希常道泰。飲啄老漁樵。

○芳樹

金井梧桐樹。碧枝華葉芳。月明移翠影。風細吐淸香。共惜三春色。誰憐九月霜。閨中有少婦。歲歲憶遼陽。

○寄嘉定徐二刺史

豪華猶六代。勝事在吳門。綠樹湖邊寺。紅雲海上村。桑麻常夜緝。橘柚向秋繁。拂袖還鄕日。應憐松蘜存。

○贈廬嶽僧

何日別東林。浮杯夢澤深。雲山隨去住。水月卽禪心。缽潤龍將見。衣殘珠未沈。行蹤徧五嶽。畱偈待知音。

○秋日鵝池晝臥

卑棲佚老日。髙枕物華年。橘柚垂茅屋。菇蒲間渚田。意中人不見。事外客孤眠。習靜眇身世。長唫秋水篇。

○八月十三夜

江月滿江城。客愁何處生。殘蛩依砌響。新雁與云平。露重楸梧白。天寒松桂淸。弟兄在萬里。此夕各含情。

○江夏舟中值元日

乘舲下吳會。寒日水增波。江路魚蝦美。山城橘柚多。維舟燕客醉。倚棹楚童謌。明發漢陽去。相思柰若何。

○經彭澤縣舟次小孤山阻雨

山塞分吳楚。山城辯土風。人煙澤國異。春色故鄕同。曉飯孤山下。孤帆細雨中。檣烏飛自去。詩罷意無窮。

○蕪湖沙洲阻淺

艸樹山頭驛。雲霞江日村。葦人驚虎迹。舟子記潮痕。欲買吳姬酒。能招楚客魂。長波浩無際。目極更何言。

○春日寓徐公西園

筍出過闌見。棷香度水聞。樹深連海色。洞午散江云。石上拋書卷。花間數鶴羣。春愁如碧艸。隨處亂紛紛。

○海上寒食

風雨臨寒食。偏驚流浪情。梅花鄕信遠。芳艸客愁生。靑眼故人少。白頭世事輕。還餘一尊酒。東海弔田橫。

○蘇臺覽古

吳王昔目好吳鉤。義士三千盡列侯。霸業巳隨云北散。雄圖空復水東流。荒臺寂寂漁樵路。故壘蕭蕭艸樹秋。惟有館娃宮裏曲。至今謌向采菱舟。

○夜泊長橋

落日長橋外。維舟竹嶼孤。春潮不滿岸。江鳥下平蕪。負笈終歸楚。尋山且在吳。自傷漂泊意。深夜醉嘑盧。

○春日飲唐山人竹園

蝴蝶滿園春日晴。桃花梨花飛素馨。千竿萬竿何菁菁。時時風雨聞秋聲。淇園闊節不足數。渭川綠玉難爲稱。爾莫斸爲化龍杖。虛勞萬里升天行。爾莫截作學鳯笙。拘牽眾樂相和鳴。餙金綴玉非本性。不如抱籜全爾精。髙陽徒。籜冠生。引觴大嚼無俗情。其如晉代竹林彥。枕曲眠糟損性靈。卻怪王猷多傲世。入門先問主人名。

○雪後

石徑畱冰雪。松門鎖薜蘿。地幽身自得。機息鳥常過。芳艸春愁少。梅花客醉多。竹枝辭更好。還愛楚人謌。

○賞雪侍燕應牧

狐白暖蒙茸。當謌集上公。春藏金屋裏。僊隱玉壺中。送酒靑樓妓。焚香白玉童。錦屏寒不入。只許隔簾籠。

○楚中送僧還嵋山隱居

半偈曾聞法。虛空無住心。楚雲飛錫去。巴水渡杯深。一室寄何處。千峯獨可尋。有身緣未子。此別且長唫。

○送洪都道士

霞外尋眞侶。山中問赤松。僊壇花雨靜。石鼎綠苔封。坐煉金光艸。行持九節築。聞師還舊隱。何日得相從。

○送王生西遊

雪裏荊門道。愁中漢水春。三湘曾滯客。萬里欲歸身。獻賦還過楚。談兵莫入秦。自傷流浪久。偏惜遠遊人。

○春辭二首

南浦誰家薦綠蘋。埜棠又發楚山春。滿城芳艸煙和雨。江燕飛來似識人。

廣陌靑樓楊椏新。鶯花時節可憐人。至今漢上多遊女。笑折疏麻贈所親。

○春陰

竹裏松間石徑斜。春雲長遶埜人家。幽窻睡覺鳥聲響。童子開關埽落花。

○戊辰夏六月江陵大水

水气迷津樹。江聲駭市居。川原那辧馬。黎庶幾爲魚。荊楚年頻異。沅湘老計疏。近饒浮海興。東下定何如。

○江陵艸堂漫賦因憶楊少通

疏闊平生事。支離遲莫年。鄕關朔雁外。客捨楚江邊。酒伴曾誰訪。詩狂還自憐。經過楊執戟。許寄買山錢。

○連日風雨驟生薄寒分甘哺孫賦詩自娛園

蔬時醪亦足養老江城風雨夕。茅屋短長唫。歷歷秋花發。翛翛落葉深。老憑孫暖眼。客用酒寬心。欲買羅捨宅。曾無作賦金。

○秋日小園雨後遣懷

性直難干謁。峕淸媿賤貧。江山雙艸屨。歲月一綸巾。秋色梧桐老。晴光橘柚新。寥寥宋玉宅。千古閉荊榛。

○九日卽事

少年恃意气。長醉酒家樓。不倚金吾勢。曾隨劇孟遊。臥山學劍術。歷國揖諸侯。白首無人識。空悲易水秋。

○敝園夏日遣懷

壓架葡萄熟。巡檐竹木淸。搖翻葵扇小。欹側籜冠輕。楚俗原非怨。燕謌空復情。雲霞仙不就。書劍老何成。

○同楊少通宿荊南驛館

孤亭明月冷。疏館碧梧秋。雁宿新沙岸。螢飛古驛樓。短謌多楚調。永夜看吳鉤。皎皎江關夢相懸萬里愁。

○江陵爲仙居兒賦﹝並短引﹞

吾兄負气沈鬱形骸土木家無儋石之儲動以自得爲之主不爲人所羈縻𨿽啜蔬飲水而弦謌晏如也

性疏非傲物。懶慢竟何求。身老兼多病。他鄕況值秋。衣冠隨楚俗。飲啄且荊州。好似張平子。曾無兒女憂。

○江上逢羅煉師因簡霞西道者

老去滄洲計。春來湘水深。白雲松子夢。芳艸楚臣心。搖蕩江邊興。蕭條澤畔吟。明霞如可掬。不惜報知音。

○家兄曾學醫於鄭邦輔別十年鄭逝矣兄至江陵因感同泣下作是時

兄弟悲遲暮。燕關憶壯遊。壺中仙客去。肘後祕方畱。谷日花仍發。山陽笛更愁。平生多感激。淚灑白雲丘。

○重九前一日同王楊二山人飲胡將軍東郭艸堂

椏下尋陶令。籬邊問葛疆。南山足芋栗。東郭此茅堂。萸酒年年事。菊花歲歲芳。白頭還醉舞。休笑埜人狂。

○江陵送僧還蜀

煙樹寒雲楚水西。殘瓢破衲獨行遲。心無一事卽相見。千里何須嘆別離。

○少年行

明月芙蓉發。秋風薜荔生。謌從山鬼嘯。劍任奚奴擎。斸地畱殘藥。休糧檢落英。南枝有羈鳥。同結越鄕情。

○楚童

白晳楚童淸。雙鬟挈酒瓶。灌花晨汲井。學字夜囊螢。竹院晴時掃。柴門客去扃。弱軀偏惜汝。饑渴屢曾經。

○遼府艸亭贈朱孔昭

平原門下似君稀。猶著前春舊布衣。況我不如君數倍。食魚何敢望輕肥。

○春還海上因贈嘉定王山人

云度蒼江冷。花飛碧海春。誰家無斗水。涸轍有窮鱗。自笑投珠客。猶憐泣玉人。肯邀笙鶴侶。共爾覓玄津。

○春日登荊州少津觀音閣塔

墖院収花雨。樓臺散佛香。山靑巴國近。鳥白楚天長。樹色分衡嶽。江流入漢陽。古來爭戰地。誰是水雲鄕。

卻敵萬金輕。憑堞哀王粲。臨湘弔屈平。還家畱舌在。少婦下機迎。

○中秋夜月

蕭蕭風露寒。耿耿客衣單。螢火流花砌。桐陰上井闌。楚云常獨臥。巴月共誰看。身世何須計。生涯此籜冠。

○江陵送李梓老還蘇州

十載江陵共白頭。楓橋橘酒憶蘇州。此生見面應稀少。客淚因君灑素秋。

○破悶

暖老憑湘酒。爲園仗楚童。風殘靑荳架。露滿菊花叢。流水十年事。浮雲一病翁。達生還自古。陶令不羞窮。

○承天寺再贈王秉之山人

貧賤論交日。淒淒多苦顏。井寒晨炊少。室靜共僧閒。囊裏常畱藥。人前笑買山。飄零王逸少。海上幾時還。

○樂圃園芙蓉鴛鴦蘜並開再呈呂尹二山人

﹝疑有錯簡﹞何如。

○蘇州汪秀才見訪江陵艸堂以詩貽之

漂泊江鄕老此身。柴門長閉任家貧。雲霄放鶴渾閒事。風雨看花又一春。抱玉幾年終獻楚。懷書垂老莫於秦。昨朝憶共接輿醉。竹下狂謌見性眞。

○飲酒

城上秋風見薜蘿。十年江客意如何。酒腸方大黃金盡。世事才知白髮多。月冷卻憐孤鶴怨。天寒誰聽飯牛謌。平生還愛於陵子。用拙爲園老一蓑。

○秋興二首

蕉葉臨窻捲。幽花向砌分。楚童秋洗竹。江鶴夜鳴云。地僻應增懶。身潛不用文。近來饒酒券。秋思更紛紛。

江上形容老。山中薜荔秋。鶴鳴竹院靜。狙嘯蓽門幽。愛樹収黃葉。憐生洗白頭。室無萊子婦。誰共臥云丘。

○江陵送王秉之

不恃金貂貴。【山人乃武弁之家】常縣韋布情。當筵一諾重。

○江陵送王惟材還趙郡

湘臯煙艸洞庭云。此地逢君又送君。瑟悲涼那可問。楚謌淒斷不堪聞。遙山對酒春將暮。臨水扳花日未曛。顦顇形容獨歸去。江樓細雨嘆離羣。

○踏靑楊柳洲

驊驑蹀躞上芳洲。楊柳靑靑楚水流。日莫東風搖百艸。不知何處是昭丘。

○遼府贈楊山人

故鄕因別久。逆旅有新知。弔古過燕市。哀謌問漸離。楚筵分醴後。蜀肆下簾時。欲就百錢卜。長貧老不疑。

○贈薛郎

畫史風流數薛郎。竹間茅屋對瀟湘。牀頭金盡還沽酒。愛學吳歈和楚狂。

○夏日陪葛刺史胡少府呂尹汪三山人飲曹公東湖水亭

竹裏逢僊尉。花間隱使車。圍棋臨水檻。把酒看遊魚。黃鳥鳴深椏。靑荷覆小渠。物情忻自遂。而我樂支枕茅檐下。秋風正到時。菊花開較晚。鴻雁故來遲。棲托終何事。行謌且杖藜。百年非有道。心迹豈無疑。

○中秋雨晴小園夕坐

老去𨿽耽酒。秋來不廢詩。畦蔬新雨後。茅屋晚晴時。謔浪還齊語。蠻謌愛楚兒。明朝多釀黍。好待菊花期。

○遣懷

鶴髮還齊瑟。鶉衣向楚人。年丰兒女瘦。家遠弟兄親。懶拙能堪事。逢迎豈性眞。惟將詩送老。更愛酒長貧。

○連日淹雨閉門伏枕新晴後適有諸貴過子茅茨沽酒以慰岑寂

久雨秪宜睡。朝來還閉門。薄雲籠屋角。旭日照籬根。倚杖行猶懶。堆書坐欲翻。不知秋艸碧。綿藐待王孫。

○雨後移竹小園漫賦

童僕饑時懶。家貧願一金。暄寒惟裋褐。風雨屢長唫。江闊秋生蚤。城髙霧隱深。從來愛幽意。移竹間花林。

○贈焦秀才

富貴宜年少。何爲長苦辛。魯生原好禮。郢客豈終貧。琢玉功須就。淩雲气益伸。明年書再上。應有下機人。

○沙津妓館送楊少通渡江南徵

憐君能騎馬。江漢未經過。宦薄蠻方遠。家貧童僕多。朝云憐楚子。桃扇贈韓娥。萬里相思字。秪應候薜蘿。

○秋夜訪承天寺二蜀僧論禪學

籜冠隨所適。竹杖復行唫。夜月靑蓮宇。秋風珠樹林。根塵迷至性。詩酒涴禪心。不學無生法。其如老病侵。

○抱孫之食市中

何室炊紅粟。誰家具綠尊。頻遊雙屨獘。生計一瓢存。任爾呼牛馬。隨子愛大豚。絕交書未上。爲客老荊門。

○叢竹洞

連竹分淸影。接籬捲洞圓。叢疏風淅淅。葉密露涓涓。搗藥宜晨坐。拋書向午眠。誰知幽僻地。自有埜人天。

○對酒﹝樂府﹞

自古推名飲。而今不復疑。少年當適意。況我白頭時。劍說非良計。酒謌多玅辭。丹砂不可食。畢竟爾何爲。

○秋日埜望【是年戊辰大水】

聽鳥中林往。看云故國心。地卑湘漢闊。天遠洞庭深。老馬空知道。窮猨豈擇林。十年書劍客。寂寞到如今。

○雨中遣悶

澤國秋云重。江城暮雨寒。短衣爲客慣。長鋏向誰看。密竹藏幽徑。深松著小冠。渚芹亦可薦。何惜老荊蠻。

○九日同仙居兄飲江陵艸堂因憶故園諸弟

客淚十年落。鄕心九日縣。登髙巴水外。望遠楚云邊。各醉黃花酒。同悲鴻鴈天。浮骸能幾日。而汝且相憐。

○山中曉起

習靜來山中。長日臥松關。川光媚幾席。山气淸襟顏。翩翩雙鳥沒。裊裊孤云還。萬物各有適。無營意自閒。

○山中寄龍山兄弟

山人多幽姿。棲息宜云壑。生平沮溺流。矢與求羊約。索居賴琴書。戰勝甘藜藿。心迹兩無疑。百年任苦樂。

○龍山見訪山中詩以貽之

公子多道气。躋險賞林泉。髙酣坐石上。眇若乘雲煙。俛仰成千古。縱觀周八埏。諒無松子術。敢冀王喬年。安順委大化。恬愉復自然。

○登太和山天柱峯

策杖陟峯頂。羽人啟金扃。冥心觀元化。彷佛見嶽靈。歷歷指九區。蒼蒼辯四溟。陵谷若波濤。微茫詎可形。羣動爭飛奔。大運無畱停。仰視浮雲徵。空虛安可升。眇焉此浮骸。何堪爲列星。願畱不死鄕。煉骨引熊經。

○飲酒四首

淸流眾累集。性悟苦不早。身後名有無。生前亦枯稿。不賴忘憂物。何以寫懷抱。芻狗視浮骸。萬事皆艸艸。壽命由化遷。金石亦難保。斂襟獨閒謠。江月上松杪。

福端君不爲。盛名豈敢居。列子老鄭圃。何異凡民愚。六用俱可廢。一眞良自如。百年此形容。泡影現斯須。有生胡不樂。安有再來軀。箕踞竹林中。酌酒焚枯魚。

睫常在目前。如何目不見。死常隨我身。如何我不患。好髙窮遠深。至近反忽慢。誰知袵席間。而乃卽天漢。萬古亦非遙。一息長無算。老彭與殤子。壽夭相等看。靜觀蜉蝣羽。可同白石爛。

怒則乖天和。喜亦傷大雅。喜怒同使臣。胸臆若傳捨。來去本無端。不乘車與馬。一气自起滅。萬形非眞假。十年會此理。欲辯言愈寡。中心久藏之。當告知音者。

○秋日寓唐子承祕書西園

杖策步西園。被褐坐東軒。孤觴面菊圃。惟聞野鳥喧。昨朝秋雨足。菜甲生何繁。園丁荷鋤去。荒艸沒籬根。南山當面立。晨暮洗心言。

○大堤曲

白面襄陽兒。素腕大堤女。何必芍藥贈。日動心相許。驑馬靑絲韁。樓髙獨延竚。女蘿附松枝。嬿婉東風裏。願爲雙鴛鴦。泛泛碧池水。

○襄陽懷古

襄陽白面兒。慣唱銅踶歌。漢水東流去。英雄可柰何。羊公石尙在。峴山髙嵯峩。不見孟夫子。誰傳妙句多。習池淸且淺。雙鯉躍春波。山風吹幅巾。照影何婆娑。登臨前後事。水鑑色象過。吾將尋鹿門。披雲巢松蘿。下掬石上泉。茹芝消沈痾。丹砂多悞人。素心望匪他。

○將遊衡嶽畱別李九中

洞庭南望艸萋萋。江靑楓�楚客悲。何處思君心最切。鴈回峯下寄書時。

○贈荊門州盧晉山刺史

百戰曾收海上功。歸來十載半成翁。笑攜南國如花妾。不覺衣冠有晉風。

○贈楊生惟徳

我在瀟湘君在吳。十年蹤迹各江湖。蓑衣細雨王侯宅。曾憶荊州舊酒徒。

○宿紫霄宮月下望蠟燭諸澗

千尺峯頭明月輝。松盤石磴紫煙飛。步虛聲落不知處。采藥山中道士歸。

○感興四首

肝臂列爲人。自知亦巳幸。循性卽坦途。求名自貽病。

商賈重財雄。巢許矜志節。朴朴同一心。欲辯何由說。

試取百金劍。補履不如錐。洪纖各適用。彼此胡相疑。

方諸能召水。磁石不引金。因知天下事。所貴在同心。

○程仁卿從軍自蜀還荊州詩以貽之

長揖辭開府。悲歌下劍門。心長髮自短。金盡舌猶存。負笈新詩艸。披衣舊酒痕。錦城貴公子。誰是趙平原。

○襄陽送劉近化山人北遊

意气重劉生。悲歌萬里行。寶刀橫白刃。驑馬絡朱纓。江漢分南楚。雲沙靖北平。經過易水上。爲我弔荊卿。

○三月八日賤辰印別駕李方伯觴予命梨園弟子爲壽詩以謝

昔別信陵門。常思國士恩。激商知楚客。流羽辯梨園。竹裏敕中饌。花間促上尊。千金酬一飯。吾亦媿王孫。

○書李右承郭北山房

棲托難髙臥。行藏且歲時。從來燕客放。不怪楚人疑。時有靑霞想。慚無玄豹姿。名山堪蛻骨。不遣報家知。

○訪華容孫兆孺山人

江上逢孫楚。山中問鶡冠。秋云玄閣冷。夜雨敝貂寒。壯發何時變。衰顏此日看。歲華搖落盡。何處有江蘭。

○宿玄石山月下望洞庭湖

五粒松枝酒。三花道士居。山空月愈白。湖闊水同虛。騰化術難就。縱橫計巳疏。欲知投老地。惟有學樵漁。

○送兆孺赴嶽州府謁李刺史

木落章華晚。帆飛夢澤云。莫揮長別淚。不是久離羣。鸚鵡休先賦。蘭膏恐自焚。諸蘋幸可薦。爲我弔湘君。

○北歸畱別兆孺

澤國寒仍早。江城木葉稀。何人歌枤杜。有客賦無衣。沅芷宜修佩。商芝可療饑。相思付朔鴈。還共楚雲飛。

○公安別孫習孺秀才還荊州

惆悵孱陵道。江湖鴈正飛。萬山風雪裏。匹馬郢城歸。此日哀王粲。何年薦陸機。梁園零落盡。垂老欲誰依。

○秋日同印別駕遊桃川宮尋秦人洞

殿閣夕陽外。花源楚水西。秦人不可見。洞艸尙萋萋。九畹心空結。三湘望欲迷。探奇猶未極。還下武陵溪。

○江邊旅捨

小榻微風入。開簾愛地偏。因知童僕好。更覺主人賢。客夢江聲亂。鄕愁夜雨懸。明朝秋巳半。又近菊花天。

○同襄陽阮舉人遊楚山田家遇雨

攜酒依場圃。班�共老農。樓臺一水外。風雨萬山中。田葉浮逾綠。溪花濕更紅。百年耕鑿計。吾媿鹿門公。

○江陵艸堂典賃思尋投老之地

裘馬荊兒態。茳蘺楚客心。縱橫術未就。佚老計相尋。玉佩遺湘浦。桔橰思漢陰。買山須近水。結屋白雲深。

○贈浙東王山人

白酒時時醉。靑山處處緣。滿囊詩是畫。盡室筆爲田。自道貧非病。人嘲白尙玄。明朝到郢上。誰贈杖頭錢。

○寓天門山中思歸江陵艸堂

短墻畱鶴澤。衡宇俯龍橋。松粒酒應熟。梅花客可招。老思芳艸臥。閒愛白雲謠。楚笈行將負。全生事繡蕭。

○秋日同京山郝秀才飲唐子承西園

茅屋松間好。柴門花下開。芙蓉臨水檻。黃菊照尊罍。看劍招燕客。論文識楚材。溪邊雙白鳥。相對不相猜。

○登仲宣樓值雨

南國春畱客。東風雨揚絲。江云迷楚望。野水接松滋。紅濕桃花片。靑回楊柳枝。空餘懷古意。日暮倚樓時。

○書南嵓宮後巖

危石臨松澗。懸巖啟竹房。尋仙探玉洞。覓艸得金光。杯狖隱還見。山精嘯復藏。慚無辟穀術。丘壑興何長。

○下山小憩南嵓宮作

鐵鎖下松關。琳宮俯石闌。采芝臨絕巘。投館記前山。林外靑牛臥。雲中白鹿還。重來煉金骨。不復憶人間。

○尋玉虛宮周煉師

水聲懸木杪。犬吠隔花源。飲澗騰猨墜。爭巢健�翻。開山逢石�。斸藥到云根。靜愛宜棲士。因窺不死門。

○魯中挽何鳴岐

之子魯男子。爲交老更新。猶存懸磬室。不見掛瓢人。泗上尋漁父。山中問隱淪。鳯兮今巳逝。此意向誰陳。

○泗上贈呂俠士

南遊不得意。來問魯朱家。生澀靑樓妓。凋零白鼻騧。防秋過鴈塞。校獵度龍沙。剩有縵纓帶。時時拂劍花。

○春寒睡起口號

白髮白如絲。春眠起較遲。卽看芳艸變。又過杏花時。裋褐寒先覺。長吟趣自知。誰云魯灑薄。猶免越人思。

○久雨小晴卽事

海色常含雨。山云薄帶寒。曦微占暮鵲。芳意結春蘭。對酒看長劍。低頭試小冠。孟嘗空好士。白髮老馮驩。

○寄孫兆孺

七澤秋生早。三江鴈亦稀。無人識鬷蔑。有客憶孫揮。對酒狂謌發。看山逸興飛。白頭見何日。同結薜蘿衣。

○髙陽池劉楊二山人招飲

石徑寡林到野亭。中開一檻小池淸。雲山對酒渾無俗。花鳥供詩別有情。撫檻觀魚如惠子。當杯說劍讓劉生。幅巾我亦髙陽侶。漫向江頭歌楚聲。

○贈楊斗笠

江漢何年斗笠翁。丹砂未熟酒瓢空。金華不見牧羊子﹑郢上還邀襄野童﹑寶劍歌殘徒自媚﹑瑤琴淒斷與誰同﹑相逢且莫滄州去﹑爲報淮南有桂叢

○秋日晚出荊州南門壕上作

蒲稗藏鴨楚水秋﹑碧雲搖海結新愁﹑晚風忽動芙蓉渚﹑斜日還尋杜若洲﹑白髮蕭疏歌寶鋏﹑黃金零落恕貂裘﹑梧桐露下自消歇﹑千里相思明月棲﹑

○八月十三日東永嘉王秉之山人

寒竹叢巳橘柚縣﹑短籬茅屋向城偏﹑桂花釀酒秋將半﹑桐葉題詩月未圖﹑越客還思靑海嶠﹑楚鴻又度白雲天﹑好山欲買多招隱﹑袖裏曾無子母錢﹑

○泊吳淞海岸覌邵將軍水軍以所獲倭奴行酒

海戍江城動遠旌﹑棲船載酒楚云平﹑三山我欲尋仙去﹑萬里誰能破浪行﹑碧眼倭奴通漢語﹑黃須劍卒縵胡纓﹑向予東指嵎峓穴﹑先�洪濤斷巨鯨

●雙鵝集

碑文

雙鵝記﹝淸苑陳僖﹞

雙鵝集敍

雙鵝集﹝和﹞

雙鵝集﹝贈﹞

◆碑文

康熙甲子。二月庚申。知新河縣事後學王培。謹以牲醴香楮之儀。致祭於明布衣宋鵝池先生。及碑神之靈而告之曰。於戲。世之所謂隱士者。多以放狂目之。而不知其大有功於名教也。夫八世之天下。神明治之。三後之天下。仁聖賢人治之。秦漢以來之天下。才子治之。才子者。與神明同道。與仁聖賢人同心。而用不同也。顧有以有用爲用者。貪富貴而無忌。治而不治者也。有以無用爲用者。安貧賤而有恥。不治而治者也。用則爲經濟。不用則爲文章。文章與經濟合。世之幸也。文章與經濟分。世之大不幸也。先生生燕趙之鄕。當明之盛時。而見夫世之貪利無巳。心焉疾之。天又迫之。故其爲詩文。直原夫受病之由。而極夫感慨激昂之意。學道之久。則又藹然和平也。而且足迹徧天下。有龍門之風。文頗似之。之博陵而羨美才。上燕都而訪人士。登鄒嶧而見上蔡丞相之迹。浮江淮而負元龍湖海之量。望鐘山之王气。心竊往之。拜延陵之世祠。執鞭慕之。渡錢塘而弔子胥之忠。過靑徐而景太公之懿。出居庸。循太行。窮關陜澤潞諸邊塞。而瞻秦皇帝之長城。周文武之都邑。晉公子之山河。曠然意遠也。居井陘而思王孫之烈。赴太原而慕林宗之行。棧道千里。通於蜀漢。陟彼峨嵋。儗夫武功。太白去天三百。則又楊雄王褒所心折。而文翁相如。所謂異世而同揆也。遡巫巴。下荊鄂。返江黃。迂云夢。而北走大梁。墮淚羊公之碑。傷心屈子之立懦歟嘻令君誠賢矣哉。玆因而更有感也。人亦成其爲人而巳。成其爲人。必不至於艸木同腐。一時之顯晦窮通無論焉。卽如布衣。當時抵牾無所容。而死又不知其所。乃於百餘年之後。猶有讀書學道之令君。出而表彰之。則人之可傳所重。在立身行巳。不大略可睹也哉。𨿽鵝之集也近幻。而誠之冥通。气之感召。夫亦可以共信矣。因爲記以貽令君。用勵行巳有恥者。兼爲今之爲令者告焉。裨立於康熙二十三年。二月二十四日。令君姓王氏。頑立懦。而爲百世之師矣。使先生而用於世。必能爲廉吏以拯斯民。先生而旣不用於世。世有學先生者。人人存夫恥心。皆甘淡薄。則爭鬭不起。兵刑可息。太平可望巳。此所謂以無用爲用。以不治爲治。與仁聖賢人同心。與神明同道。而志可躋世於羲皇者也。顧不見之於經濟。而徒見之於文章。先生以文章而爲經濟。世人以經濟而爲文章。且以先生之作非文章也。以斯人而流於野。此則明之所以亡也。夫士不難於文才。而難於品行。不難於艸。武昌之柳不存。彭澤之菊安在。泛沅湘而歌�子。入蒼梧而叫虞舜。仲宣髙樓。信陵夷山。又彽徊不忍去矣。復輾轉三吳。遨遊七澤。揮華腴而甘窮餓。菽米一餐。人所難堪矣。且辭其二童。冺迹大千。歸於無何有之鄕。其西山之薇蕨耶。其東魯之疏水簞瓢耶。其靈均之遠遊耶。其南華之逍遙耶。其列子禦風而行耶。其采石之明月。函關之紫气耶。其仲連之辭千金而蹈東海耶。嗟夫。世皆慕富貴。而先生獨甘貧賤。蟬蛻塵埃。自神髙標。洵足以廉自有神。神存而形存。形存而先生存。碑其常存乎。亂曰。烈風起兮黃沙上。先生何在歸瀣沆。白石丹砂今焉養。宋鯨徒厪達官想。江之永矣漢之廣。海海茫茫世曠漭。神兮何來又何往。於戲休哉。尙饗。

◆雙鵝記﹝淸苑陳僖﹞

淸苑陳僖藹公

明嘉隆時。趙郡新河。有宋布衣登春者。字應元。博洽以詩名。晚居江陵。耕天鵝池之石田。更號鵝池。生後自童發爲頭陀。不知所之。越百有餘年。有柘城王令君宰新河。念其髙風。勒石表厥宅裏。曰宋修巳。而難於知巳。讀東海徐公之爲先生傳。善肖其奇。筆鄰史記。且忘其貴而交先生。容其亢爽。亦才子之極致巳。此皆人中麟鳯。展其毛羽。均可以作瑞皇家。儀刑多士。曠世而不一見也。至於書摹右軍。繪比虎頭摩詰。又其遊藝之餘者巳。愚待罪堂陽。幾三年矣。年荒民貧。憂心不釋。常廢讀書。偶見布衣集。偉其才。潔其志。髙其行。行其故里。而愴然有感也。爰爲立碑曰明布衣宋鵝池先生故里。以彰才子。碑乎神乎。先生之神不在碑。先生之碑州。與布衣遊善。徐爲梓其詩以傳。時。紙貴。凡�指使按部。必多購其集。備饋贈儀。騷人墨客。藏爲家珍。大約其人之髙曠似孟郊。其僻類賈島。無所關於天下後世者也。令君何所取。而於流風旣衰之後。表揚之而不忍沒哉。蓋綱常名教之事。有大行於上者。不可無堅守於下者。令君祭有衣文有曰。用世之道。貪富貴而無忌。則治而不治。安貧賤而有恥。斯不治而治。用則爲經濟。不用則爲文章。令君可謂知言矣。今之表其裏也。豈非用以廉頑布衣故里。亦鄭公鄕。杜甫裏義也。令君誠賢矣哉。立石之夕。有天鵝雙集碑旁。徘徊不肯去。村人取之以獻。令君畜於官署之西園。神王色澤。若得其所者嘻異哉。或令君彰善表微。其降木之鸞。巢庭之烏耶。抑布衣才鬼。勝於頑仙。卽華表之鶴。望帝之鵑也。皆不可知。獨是布衣一落魄老狂生耳。負性骯髒。眼白亡富貴。人欲得而甘心者甚眾。遊蹤幾徧天下。所至輒窮。卽有物色者。非其人不受。迫之卽亡走。惟齊人邢侗宰南宮。吳人徐學謨守荊名培。字益仲。河南柘城人。戊子科孝廉。以循良著稱。收鵝人司大徳。並記之而書於碑陰。

◆雙鵝集敍

宋鵝池先生。河布衣也。以詩文名於明嘉隆間。徐宗伯。李理卿。所以傳之者詳矣。髙曠貞潔。回出塵俗。其殆古之隱居子與。余欽其品行。爰爲建故里之碑。適有天鵝雙至。海內諸名公先生。奇其事而詠之。因成玆集。所以發潛徳之函光者至矣。而鄕民及宋氏之族。登堂請曰。本村居民百餘家。厥名六戶。蕭條殊甚。敢藉布衣之靈。更嘉名焉。爰從眾論。攺六戶村爲天鵝聚雲。

康熙乙丑孟秋之杪中州王培益仲甫識

◆雙鵝集﹝和﹞

碑成之夕適有天鵝雙至碑旁不去村人司大徳者收之以獻因率成一律一絕﹝柘城王培﹞

雙鵝詩次韻﹝南昌丁弘誨﹞

雙鵝詩次韻﹝南州宗之璠﹞

雙鵝詩次韻﹝膚施姚祖顓﹞

雙鵝詩次韻﹝會稽羅企襄﹞

雙鵝詩次韻﹝新河楊光世﹞

雙鵝詩次韻﹝新河楊瑄﹞

雙鵝詩次韻﹝柘城李子金﹞

雙鵝詩次韻﹝趙州張光昌﹞

雙鵝詩次韻﹝揚州王永亨﹞

雙鵝詩次韻﹝獲鹿魏雙鳯﹞

雙鵝詩次韻﹝長垣李振世﹞

雙鵝詩次韻﹝仁和吳震方﹞

雙鵝詩次韻﹝祥符孟發祥﹞

雙鵝詩次韻﹝柘城杜知穟﹞

○碑成之夕適有天鵝雙至碑旁不去村人司大徳者收之以獻因率成一律一絕

柘城王培益仲

逸士原來自有靈。天鵝雙下值碑成。人曾裝羽今何在。物竟呈奇稱此名。洞潔冰姿胥矯矯。淩摩浩志且嚶嚶。丰翎暫息誰能滯。任爾雲霄萬里行。不向洪波蕩碧灣。卻來碑畔到人間。先生或慫靈神至。千里江陵一日還。

○雙鵝詩次韻

南昌丁弘誨循庵

特地雙鵝故弄靈。碑文絕妙又詩成。鹿泉近接藏書裏。荊布狂聞使酒名。先輩互傳多骯髒。小兒空復學咿嚶。錢塘木石眞同調。捉月乘潮共此行。先人薄宦楚沙灣。記說鵝池寓此間。■﹝田翏﹞海情深終一別。倦飛今爲使君還。

○前提

南州宗之璠意園

聖朝寬大容遺隱。三百年來重老成。圭竇豪吟艱獻賦。鵝池遁迹豈鉤名。幾無姓字能垂竹。安得文章有和嚶。不遇右軍揮翰墨。布衣存沒總冥行。久傳大隱落星灣。上比隨光伯仲閒。片石垂成鵝影墜。遼東仙鶴似生還。

○前題

膚施姚祖顓髙陽

羽化𨿽然尙具靈。亦因誠格值碑成。雙鵝有異人何處。片石無慚著此名。天地文章傳不朽。古今知巳慕偏嚶。髙標自是千年表。羽翮雲霄不禁行。淸志悠然碧水灣。或酬知巳到人間。當年丁令應爲侶。白下新從此日還。

○前題

會稽羅企襄桐臯

髙士秋秋性自靈。知君憑弔有文成。云端故落扶搖翮。碑畔能畱皎潔名。復嘆雙鵝眞異慧。誰憐孤掌和鳴嚶。漁人敢附通聲教。一气長歌壯此行。皎皎天鵝妒碧灣。故來人境伴碑間。精靈有意開文獻。垂教芳聲未易還。

○前題

新河楊光世徳延

可信天鵝最有靈。聞風千里看碑成。空中云鶴堪爲侶。村落鄕人未識名。色比陽春雪皎皎。聲同喬木鳥嚶嚶。新河暫憩衝霄翼。共待扶搖九萬行。聞道天鵝池一灣。布衣長此艸亭間。碑成故里神來格。驚看雙雙白羽還。

○前題

新河楊瑄六瑞

士尙悲歌應地靈。先生忼慨自天成。身輕海若千秋事。品重碑題百世名。太守當年識磊落。邑侯隔代志鳴嚶。雙鵝遙帶春風下。想見江陵池畔行。皓皓霜姿離碧灣。翩翩常在白雲間。春來翔止堂陽地。疑是先生東海還。

○前題

柘城李子金子金

才子多才性自靈。生平著作盡天成。當年共目爲狂士。易代誰知顯令名。片石磨碑方矗矗。雙鵝墜地且嚶嚶。遼東白鶴關西鳥。聖哲從來有茂行。楚郢鵝池水一灣。先生曾佃石田閒。百年浩气渾如在。爲報神君二月還。

○前題

趙州張光昌元裕

路隔幽明尙有靈。雙鵝幻出■﹝虫去﹞初成。布衣魂化云衢曜。茂宰文畱寰海名。鶴舞華亭爭皚皚。鳥鳴喬木愧嚶嚶。孤騫寧得甘跧伏。奞羽淩飆天際行。舊池占斷碧波灣。駢羽蹁躚故里間。渾侶令威當日鶴。千年華表一時還。

○前題

揚州王永亨榕庵

哲人髙遁性多靈。幻出雙鵝碑適成。落落雄心常寄迹。悠悠世路豈知名。神姿劈漢難絳絡。異代同聲志鳥嚶。茂宰髙標眞絕調。■﹝示互﹞因誠格禦風行。占斷天鵝池一灣。怕傳姓氏落人間。茫鞋踏徧天涯路。乘月歸來潔羽還。

○前題

獲鹿魏雙鳯雝伯

華表新題舊地靈。先生學道豈無成。神龍變化難畱豢。海鶴蹁躚早避名。雙羽何依春月夜。長鳴如和暮禽嚶。禦風容易頻來往。不羨當年晝錦行。別號鵝池隱石灣。神遊天地有無間。巋然片石存知巳。羽化依稀鶴影還。

○前題

長垣李振世臥衡

人傑由來並地靈。堂陽二玅似蓮城。使君能續中郎筆。髙士無慚有道名。華表半空來大鳥。碑文遙見應長庚。懸知立徳立言後。不羨鵬摶萬里行。先生古墓大河灣。姓字炳燐宇宙間。況是至誠能感物。神鵝飛去又飛還。

○前題

仁和吳震方靑壇

髙節千秋晃曜靈。丰碑況是琢初成。不逢光武占星象。嬴得希文記姓名。惠我後人畱逸響。更誰尙友托求嚶。感君知巳風塵外。化鶴重來故里行。爲愛天鵝水一灣。芳名畱得到人間。白雲黃鶴空惆悵。仙翁今因仙令還。

○前題

祥符孟發祥浚生

天禽雙集儼通靈。不是碑成是化成。詩本王維崇大雅。文同宋玉著芳名。鳴琴三輔歌馴雉。伐木初章詠聽嚶。預道桓驄誰不避。獨將封事月中行。

○前題

柘城杜知穟萟客

莫道鵝池性有靈。奇生奇死自天成。荒苔空奠一杯酒。片石能全兩代名。海月孤身發皓皓。煙林雙羽聲嚶嚶。願來池畔隨知巳。不逐風波上下行。遊盡山川入海灣。不畱詩骨在人間。只因遙答神君意。化作雙雙素羽還。

◆雙鵝集﹝贈﹞

雙鵝篇賦贈﹝栢鄕魏裔介﹞

雙鵝篇賦贈﹝有引西泠楊周憲﹞

雙鵝篇賦贈﹝文安紀愈﹞

雙鵝篇賦贈﹝大梁都甫﹞

雙鵝篇賦贈﹝有引四明周斯盛﹞

雙鵝篇賦贈﹝有序瑯琊李澄中﹞

雙鵝篇賦贈﹝北海曹貞吉﹞

雙鵝篇賦贈﹝海鹽彭孫遹﹞

雙鵝篇賦贈﹝任丘龐塏﹞

雙鵝篇賦贈﹝山陽丘象隨﹞

雙鵝篇賦贈﹝山陽李鎧﹞

雙鵝篇賦贈﹝曲江張鴻烈﹞

雙鵝篇賦贈﹝趙州張光昌﹞

雙鵝篇賦贈﹝鹿邑李之缽﹞

雙鵝篇賦贈﹝祥符王廷璧﹞

雙鵝篇賦贈﹝良鄕楊在庭﹞

雙鵝篇賦贈﹝良鄕楊學嗣﹞

過鵝池故里碑下感詠﹝南昌丁弘誨﹞

王益仲明府重刻宋鵝池先生集並立碑感白鵝之異率成四絕時將之濠梁束裝匆匆同雲晨霧中呵凍書甲子十一月之十日也

詠宋鵝池故里碑雙鵝﹝祥符吳彤﹞

詠宋鵝池故里碑雙鵝﹝柘城魏玳﹞

詠宋鵝池故里碑雙鵝﹝柘城魏珗﹞

雙鵝歌﹝有引柘城竇克勤﹞

詠宋鵝池先生碑﹝新河趙達﹞

詠宋鵝池先生碑﹝金容李龍光﹞

重刻宋布衣集六首﹝新河楊瑄﹞

讀鵝池傳二首

雙鵝篇﹝有引南宮賈穆﹞

雙鵝篇﹝南宮楊含素﹞

雙鵝篇﹝南亭李錎﹞

鵝池行﹝玉淵曹廣端﹞

鵝池行﹝南宮鄭惟孜﹞

鵝池行﹝玉淵曹廣憲﹞

鵝池行﹝耶溪任光復﹞

鵝池行﹝古越陳可立﹞

鵝池行﹝武進羊翹﹞

鵝池行﹝武進周淸源﹞

鵝池行﹝武進趙燝﹞

鵝池行﹝海塩兪云來﹞

鵝池行﹝休寧黃可達﹞

鵝池行﹝晉江黃虞稷﹞

鵝池行﹝南岡曹宜漙﹞

鵝池行﹝丰潤曹鈖﹞

鵝池行﹝柘城杜知穟﹞

鵝池行﹝寧陵張政濂﹞

○雙鵝篇賦贈

栢鄕魏裔介貞庵

先生方外一奇人。白石丹砂回出塵。奔走江湖三萬里。凋零妻子百年身。吟詩獨許陶彭澤。遁世甘同鄭子眞。何處雙鵝來獻異。令威有鳥迹如神。

○前題﹝有引﹞

西泠楊周憲覺山

新河宋氏海翁。入楚居鵝池。徐開府立鵝池生傳。刻其詩行於世。玉明府來尹其鄕。爲文表其故里。鐫之石曰。鵝池趙人也。士大夫髙爵厚祿。歿於其鄕。而社祀無聞。況其如鵝池者。招魂而來之也哉。王明府可謂善勸者矣。予故賦一詩。以髙鵝池之風。並呈王明府云。

隆萬之間艸茅臣。依稀騷些姓宋人。白首爲儒尋常事。濩落嵚山﹖廁太傷神。翻身一出趙州裏。滔滔中原路不止。禹會分明在兩間。天上星辰地下水。齊魯秦晉去復來。東吳西越越空徘徊。滄浪何處扶桑近。世界終須洗塵埃。江陵忽漫懸中央。曩聞接輿稱楚狂。便欲爲巢棲衰鳯。不用車輪更轉腸。若爲楚歌若楚舞。吾將老此無今古。池有佳名鵝池驚。沐浴飛鳴悲府主。謝安末路整羽裝。王恭鶴氅中道翔。逝將去汝不復住。至今一往杳何鄕。我常思君欲問君。有明中葉士如雲。旣不置身於虎觀。披裘寧遂鹿爲羣。迨後神廟一升遐。衣冠文物盡繁華。東林西林相繼起。紛紛門第是誰家。君倘前知數十載。惟恐將身混寮寀。不如髙蹈得气先。鵾鵬入云魚乘海。剩有襄陽一卷詩。兩朝宰相總不知。生前但揭中丞帳。身後惟傳長吏碑。

○前題

文安紀愈孟起

布衣名字未易許。宋玉方稱詞賦侶。勝國趙郡有鵝池。特善五言紛機杼。不肯津津諛貴卿。徐渭謝榛那足語。荊州太守目色生。籜冠皂繒入坐驚。鍵扉科跣索酒飲。若輩將欲爲龐萌。有時酣醉藩王席。聲妓盈前詎瞬晴。持繪得粟寺僧飽。右軍書扇山陰媼。感慨畱連王粲樓。埃壒驅我尋蓬島。頭陀一去不復還。詩卷傳滿長安道。

又

茂宰淸風播帝鄕。表章山隱自流芳。靈均弟子原推宋。葉縣神君亦姓王。不但遊人同峴首。定知才藻類河陽。碑成卻有雙鵝至。黃絹題詞古道傍。

○前題

大梁都甫平倩

欲問先生何所之。芒鞋去去巳多時。雲山不盡風前淚。天地常畱身後詩。龍戰當年看穴蟻。鵝飛今日下碑螭。王喬自是神仙客。爲我重澆酒一卮。

○前題﹝有引﹞

四明周斯盛屺公

新河宋布衣登春。奇怪人也。以詩名嘉隆間。爲荊州太守徐公學謨所重。因寓荊之天鵝池。自號鵝池生。徐公常刻其集。後不知所終。柘城王君益仲。令新河。立碑其裏。爲文以祭。是夕有二天鵝。集碑上。不去。村人異之。獻諸令。余過其署齋。見之。爲賦此篇。

翩翩雙飛鵝。皎素如霜雪。振翮貼天飛。雲霞共髙潔。西瞻河華雄。南望湘漢闊。橫絕徧四海。獨往自孤孑。蟻視世間人。腐鼠豈能悅。何況罔與羅。冥冥徒空設。一朝逢知巳。意气邈相結。翻然蕩淸景。飄忽下漻泬。飲茹庭除前。亦若遊溟渤。有時引吭鳴。淸響振云霓。應同丁鶴歸。爲伴王喬出。保玆君子心。幽貞諒不別。

○前題﹝有序﹞

瑯琊李澄中漁村

新河詩人宋登春。別號鵝池生。死後百餘年。柘城王益仲來作令。訪其遺址。署碑曰明詩人鵝池生。宋登春故里。酒三奠。拜於碑下。是夕有二天鵝止碑上。居人迫之不去。因持以獻。益仲則大喜。鑿池署內畜之。吾友周屺公。親見此鵝。爲賦一詩。常語余曰。天鵝壯偉異常鵝。當益仲鑿井灌池時。不二尺得故井。益喜。自負顧鵝。不唼喋池水中。獨依依益仲左右。尢事之可感者。余聆其說而異之。夫登春佯狂蹈江以死久矣。滹沱恆山之側。曲榭髙臺。蕩爲荒煙者何限。行人牧豎。鮮有過而問之者。登春以老布衣。滅沒於寒江魚腹之中。乃有好事如益仲者。徘徊感嘆。得其一椽之故地。不啻艸玄之亭。亟爲表而出之。鵝池生有知。當必移其刺促牢落之悲。感泣於九原者。安知雙鵝之來。非卽登春之靈之所變幻而然乎。且玉喬之鳧。令威之鶴。關西夫子之大鳥。古之人情有所寄。往往於形移物換之後。托之以自見於世。豈積習之未除歟。抑亦騎鯨美月。故爲仙人之狡獪歟。余與諸君子歌詠其事。蓋亦緇衣之好雲爾。

新河客。宋登春。平生歷落嵚崎人。嘉定宗伯歿巳人。抔土難覓空酸辛。百餘年來王益仲。憐才好事心常動。勒碑故里表風流。海翁舊迹眞如夢。雄心浩志原不磨。靑燐白骨棲山阿。寒士一死痛失職。感恩冥路將柰何。窺人窈窕披薜蘿。精靈幻作雙天鵝。雙鵝立在穹碑上。不飛不鳴自惆悵。里人籠之獻王君。鑿池官�今無恙。鮫人曾灑報恩珠。何況壯士能捐軀。君不見遼東之鶴靑鳥使鬼語仙才竟誰是鵝池生爾何苦。銜君之衣爲君舞。耿耿精魂向千古。

○前題

北海曹貞吉實庵

鵝池生。爾乃萬古不冺之精靈。當年蹈海有髙致拏舟半夜漁潮腥文章自能發光怪亂頭粗服誰敢憎。何不化爲長虹百尺亙天外。舒寫抑塞磊落之奇情。又何不化爲蒼麟。爲朱鳯。爲慶雲。爲景星。羽儀盛世煥文采。醞釀元气流和平。不然。只將抔土埋傲骨。輪輪囷囷。枯槁寂滅。安取百年千秋名。縣伯伐石良好事。山靈削鑿山鬼驚。縱�丰碑十丈矗。云表。螭纏龜負形模精。與爾本來面目何加損。重泉失笑輸其誠。化爲雙鵝甚鎖細。閹然自媚慚平生。官閣鑿池有底急。稻梁飲啄空營營。鵝兮鵝兮速飛去。世上樊籠總堪懼。會看雙足亂浮雲。影入靑冥不知處。

○前題

海鹽彭孫遹羨門

燕趙之間多奇士。曩者乃有鵝池生。狂吟往往吐秀句。五言籍甚稱長城。挾書入楚作僑士。忍餓時出金石聲。荊州太守造廬下。堅臥不肯開柴荊。籜冠皂衫往報謁。直踞上坐人皆驚。晚遊吳越蹈江水。一死埒與鴻毛輕。吟魂逝後百餘歲。誰歌楚些陳吳羹。柘城王廊新河宰。讀其遺句心爲傾。可憐宅裏久蕪沒。刻以片石靑瑤英。雙鵝瞥然下池沼迫之不去飛且鳴。口不能言告以臆。願娛耳目酬深情。我聞此事疑又駴。還復以理相推評。古來冥感儻類此。不在用物多取精。衛姬化雉出隧道。潼亭鳥淚沾枯塋。悠悠物變費揆測。耿耿節義畱精。誠生𨿽匹夫是或有。欵啟未可窮幽明。百年同盡骨速朽。人生飄忽如飛■﹝亡上虫下﹞。神耶怪耶姑不語。愼勿磨滅身後名。

○前題

任丘龐塏崕

在昔新河有奇士。登春其名氏宋氏。苦吟未老頭先白。落拓辭家走千里。辭家南去江陵城。城中有鵝池中淸。卻愛湖湘歸不得。狎鵝自號鵝池生。一生失落悲無與。朝看鵝來暮鵝去。衡霍蜂多煙霧深。靑山誰識埋骨處。刼火滄桑幾百春。忽逢王宰有心人。痛哭憐才求故迹。艸玄亭沒惟荊榛。酹酒招魂向原隰。陰風颯颯筵前入。刻石記裏表姓名。突有雙鵝石上立。鵝來相依不蹔離。署中還鑿天鵝池。無情有情誰得知。君不見天上無頑仙。人間有才子。文章精气綿神理。不隨气數爲生死。海翁故意逗精靈。特遣雙鵝報知巳。

○前題

山陽丘象隨季貞

有客有客宋登春。晚來鵝池稱山人。性癖苦吟發早白。一生使气無能馴。長揖遼王掉頭去。太守踰垣求相親。作狂飲酒醉不死。無端歌哭皆天眞。咨爾生當明盛時。何爲結气江之濱。淸流自其志。遠舉自其神。代換時移見知巳。澄波佳句相鮮新。前有百歲後千年精魂未肯成煙塵。君不見西蜀子遼東鶴。舊血啼殘認城郭﹑今日感恩知不知。天上雙鵝夜飛落。

○前題

山陽李鎧公凱

趙郡有詩人。傑出嘉隆代。嗜酒任俠稱狂生。睥睨王侯小時輩。登臨足迹半天下。晚家鵝池自韜晦。一朝決計汨江潮。俯仰眞覺乾坤隘。錢塘海口疑至今。招魂何處詩篇在。百餘年來新河令。仰止風流發長嘅。丰碑卓立海翁傳。雙鵝飛落層霄外。鳴舞往往觧向人。是�非耶良亦怪。鳴呼。丈夫失路嘆知希。自古文章殊憎愛。宗伯死後有王郎。報君那復傷形穢。

○前題

曲江張鴻烈毅文

爾鵝胡不學阿閣之巢鳯。中天。一鳴四表動。又胡不煉形化質。學胎仙。九臯。一聲能徹天。不爾。且學避繒銜蘆。隨陽鴈志在稻梁無憂患。胡爲乎爰飛爰止集於碑。借問此碑今爲誰。詩人宋生久寂寞。新河賢宰相追維。從來奇士定不死。或爲鸞鶴爲蛟螭。精魂在天�在水。暫向人間遊戲耳。此鵝卽是丁令威。百歲歸來謝知巳。鵝兮徘徊不肯去。微物皆能感遭遇。願借池塘置此身。時復長鳴報主人。

○前題

趙州張光昌元裕

鵝池生。褐衣士。生耽曲蘗不知貧。胸中丘壑突兀起。居擁數椽行一瓢。何有塵埃可漏子。讀書嶧山岑。乞食湘江涘。趼足半天下。靑眼稀知巳。鵝池水。掬尙漣。鵝池魂。招不還。莾蒼墟裏冷炊煙。丰碑重將姓名傳。雙鵝長鳴降自天。若語於秋茂宰賢。

○前題

鹿邑李之缽子傅

先生本自气昂藏。徧歷名區任徜徉。東海至交爲傳記。北山同調和詩章。無端擊汰辭塵世。有意淩空下大荒。故里裨成鵝忽集。焚香羅拜見幽光。堂陽饒閒气。獨鐘布衣身。品行過今古。文章逼漢秦。周流三萬里。冺沒百餘春。不遇淸髙令。誰知爲勒瑉。

又

自古隱逸多奇行。我來新河聞宋生。富貴功名非所願。飲酒吟詩聊適情。崖岸巍然舉趾髙。不可一世守淸操。呼牛呼馬玆多口。貧賤是甘樂陶陶。旻天降凶合室亡。長嘯一聲去故鄕。遨遊足迹徧天下。嘻笑怒罵皆文章。相逄北山畱濮州。數載知交意气投。李公昆弟推結好。淸平倡和心日休。晚年信步到江陵。倀倀靡騁日儋簦。莫道楚地詞人少。且寄鵝池訪寺僧。太守徐公諱學謨。憐生亢爽落窮途。躬親物色忘旅邸。閉門不內任敲呼。太守何嫌復何疑。授室中城似故知。往來廨署無他事。茶熟酒香只論詩。太守有故嘆離羣。先生猶在楚水濆。客懷鬱結其誰語。路曼曼兮謁徐君。淹畱三月卽便回。迆邐郤向江陵來。徧謝故人斥童僕。飄然遠引出塵埃。先生生長嘉隆中。賚志以沒恨無窮。隔代自分歸烏有。今日表章賴王公。王公碑裏闡遺賢。感召雙鵝下碧天。詩文從此傳不朽。布衣姓字可千年。

○前題

祥符王廷璧蒼嵐

春風白眼臥幽燕。隔代詞人世罕傳。酒酣話起荊髙事。至今魂夢相紏纏。何意鵝池宋處士。光怪蒼茫降瑤篇。處士墓艸春云罩。惜哉未覩先生貌。鶴氅風流𨿽巳矣。賴有遺篇藏石窖。遺篇脫盡宋元轍。冷艷淩空峨嵋雪。海嶽墨迹到處畱。想見孤肝片片鐵。冀野千官逞玉轡。曉堂擊鼓午堂睡。獨有新河種花宰。千秋同調絕相類。鑱石立碑摉遺艸。雲中翅響雙鵝墜。新河才名五湖久。刻燭分韻筆似帚。孤墳掃罷晚回衙。此夜文星大如斗。吁嗟前朝全盛時。王侯熱焰巳如斯。始信落落乾坤內。不朽才消一句詩。

○前題

良鄕楊在庭公甫

鵝池生。趙奇士。一生只向酒底眠。五嶽方寸隱然起。不臣天子友諸侯。何況碌碌彼餘子。朝遊泰華間。暮宿鵝池涘。慷慨自悲歌。千秋誰知巳。鵝池水。淸且漣。鵝池生。去不還。故里杳冥如雲煙。何人立碑爲流傳。雙鵝飛飛飛貼天。翩然下謝使君賢。

○前題

良鄕楊學嗣又東

何處雙飛忽見過。疑從楚澤拂滄波。仙姿應是遼東鶴。逸韻渾殊內史鵝。風雨一庭流淡漠。文章千古未銷磨。月中霜裏聞雙唳。想見幽人臥薜蘿。

○過鵝池故里碑下感詠

南昌丁弘誨循庵

求舊畱心特闡幽。穹碑道左一凝眸。嶙峋傲骨牢騷死。任俠奇蹤污漫遊。才子到今傳姓字。使君於此見風流。當年華表曾歸鶴。化作雙鵝返故丘。

○王益仲明府。重刻宋鵝池先生集。並立碑感白鵝之異。率成四絕。時將之濠梁。束裝匆匆。同雲晨霧中呵凍書。甲子十一月之十日也。

柘城李芳廣蓼墅

朔風薄雪正飛花起舞遺詩感更賖。不用白鵝來石畔。狂生四海久無家。

人中大隱詩中仙。塵世茫茫誰與緣。湘水靈均如可問。還尋彭澤共靑蓮。

浮世惟餘身尙存。一身蟬蛻更成髠。先生不是逃名姓。蓬島遊仙叩九閽。

朔風烈烈雪霃霃。云外一聲唳古今。爲有新題石上字。遼海歸來拜此心。

○詠宋鵝池故里碑雙鵝

祥符吳彤綏南

堂陽昔異士。海嶽事淸遊。落筆驚三絕。掞書辯九丘。千金能謝客。五月自披裘。何處天鵝至。丰碑百代畱。

我羨宋鵝池。翩翩世外姿。澧蘭幽自馥。郢雪調難追。湖海喜遊壯。文章甘數奇。髙風不可見。此道更誰期。

○前題

柘城魏玳徳�

莫道蓬蒿老布衣。詩成萬卷盡珠璣。令君片石來雙鳥。千古何人嘆知希。

○前題

柘城魏珗徳暲

勝地鐘靈降島仙。詩名異代至今傳。篆碑有字曾爭識。野鳥何心竟自聯。鳴徹五云聲矯矯。飛翔一院影翩翩。韓陵片石同不朽。須知令君起逸賢。

○雙鵝歌﹝有引﹞

柘城竇克勤敏修

新河布衣宋鵝池先生。以詩名世。晚寓江陵。不返。著作太半沈淪。吾邑王令君來尹其鄕。爲之立碑。表厥裏居。是日有天鵝雙集。𨿽其事近幻。然而宰是邑者。其表微砥俗之苦心。或亦有感必通與。爲作歌以志之。

堂陽髙士傳海翁。慷慨悲歌燕趙風。負性骯髒喜奇節。狂呼鬥酒遇輒窮。詩更磊落無與比。讀去不復知子美。一日長安學跨驢。踏徧吳山與楚水。詩名到處畱鴻聲。天鵝池畔紫雲生。降下仙人來種樹。巖穴終老絕逢迎。黃金難買貧土骨。華筵歌妓視若忽。所遇豪貴皆斂容。座上驚汗羞白髮。太守吁嗟嘆其賢。造廬不見髙自眠。龐公濁世回獨立。泄椏絕憶當年。今君一代著作手。廉頑立懦表逸叟。片石芳躅畱人間。布衣百年結良友。異哉雙鵝集碑旁。儼若江陵時相望。不遇知巳竟已矣。誰復海外來飛翔。里人爭獻華表鶴。豈知文章今猶昨。武城學道流弦歌。曩哲舊裏大雅作。噫嘻千載無眞修。湮沒人世於誰尢。天地浩蕩丘墟古。靑雲得附抑何求。

○詠宋鵝池先生碑

新河趙達養寰

蹈海髙蹤不可尋。披圖隔代如朋簪。徧遊名嶽支笻杖。歷訪仙洲倚素琴。白石丹砂風雨迹。酒瓢詩卷阮嵇心。中丞傳後新河碣。喚起鵝池滹水潯。

○前題

金容李龍光介蕃

江陵盛迹尙依稀。鵝去池空事巳非。揮手滄溟終不返。梄眞岱嶽久忘機。穹碑矗矗霞來擁。皚羽雙雙月送歸。信道先生仍未死。朵雲還傍太行飛。

○重刻宋布衣集六首

新河楊瑄六瑞

聞道江陵有艸堂。池邊濡墨字痕香。一時吟弄足千古。紅葉翻新呈夜光。

江上山村路久迷。後人誰復見鵝池。郢歌再校成文錦。玉笈從今更陸離。

籜冠江客自風流。佳句吟成誰和酬。新水官閒翻舊篋。百年又見一荊州。

漂泊江湖雙屨輕。吟風弄月了平生。當年鄕里人不識。陶令偏殷尙友情。

寤嘆先生頗有年。閒來把酒誦瑤篇。而今舊句成新語。好作牙琴指上弦。

陽春歌罷籕髙文。殘簡色生飛彩雲。莫道故園無好友。聞風余願結同羣。

○讀鵝池傳二首

悲歌燕趙士。屈指首鵝池。目藐千金貴。足收五嶽奇。家貧饒酒券。客久老詩思。憑弔江陵子。遙遙不可追。

落落成眞隱。何知軒冕尊。文遊憎俗士。習靜愛山村。性僻禮文略。身窮傲骨存。卓哉徐太守。不敢擊柴門。

○雙鵝篇﹝有引﹞

南宮賈穆蘊衝

余少時嘗見邢南宮贈布衣詩。有年來縱酒眼常白。老去耽詩鬢欲秋之句。因穆然想見其爲人。旣又見布衣畫像。坦腹獨坐。嵚奇歷落可笑。饒有名士气。後得布衣集讀之。淡雅春容以眞率少許勝多多許。與其人絕相類。乃知布衣詩。實實自道其性情。非如近世詩人。口帶煙霞。身工脂韋。爲鄕裏自好者所羞稱也。巳而默然深念。甕牗繩樞之士。裏歌巷詠。或應風雅。然而湮沒無傳者。不可勝數也。何怪近世詩人。隨俗俯迎。遊大人以成名乎。而布衣獨以孤情介气。見重賢者。有邢南宮。徐開府。贈答於前。又得王新河表章於後。身不出巖穴。而獲附靑雲以自顯。然則布衣不可謂不遇也。余因雙鵝之異。感知巳之不偶。信詩品之有眞。慨然有懷。援筆賦此。不自知其詞之拙也。

皂衲靑鞋紫籜巾。胸涵五嶽不言貧。生來燕趙悲歌地。老作瀟湘騷雅人。寂寞當年沈璞玉。風流異代賞陽春。鵝歸故里丰碑在。茂宰相知感慨新。海翁雙鬢早皤然。壯歲淸狂老更顚。閒寫王維詩裏畫。愛逃蘇晉酒中禪。五言錯落藝文傳。千古崢嶸獨行篇。痛飲一杯名亦足。也。應得季鷹憐。

○前題

南宮楊含素繪先

先生豈是尋常流。踏破芒鞋到處遊。勝迹當年隨去住。芳名隔代任沈浮。疏狂有意詩千卷。潦倒無心酒一甌。忽爾雙鵝歸故里。神君片石孰能儔。奇哉逸士有鴻篇。藉藉而今世共傳。白石攜琴貧愈傲。丹砂負杖老彌顚。髙蹤久去雲山外。精气仍畱天地間。莫謂鵝池今巳矣。令威也有鶴歸年。飄零去國百年身。何幸今朝感慨新。貧賤情深如鮑叔。詩文稱許似王筠。丰碑矗矗原無意。皚羽翩翩實有因。此叚奇聞好入聽。循良自古在儒臣。

○前題

南亭李錎心淵

千秋詞賦數誰工。才子風流在眼中。驚代人文何處覓。鵝池著作古今空。

當年淑气鐘新河。寄傲江陵夜嘯歌。珍重世間彭澤宰。相羊千仞走雙鵝。

先生�雅至今傳。抱膝長吟白雪篇。莫說布衣詩骨冷。囊中錦繡自翩翩。

離奇傲骨尠同羣。知巳無多姓字芬。巳傍白雲天上去。還來飛鶴依神君。

○鵝池行

玉淵曹廣端正子

天地逼仄誰與語。拔劍斫地安足數。雌飛雄伏昔所同。惟有曠達足千古。新河詞客宋登春。胸中奇气薄髙旻。抑欝磊落不可道。筆搖五嶽淩千軍。遠涉瀟湘采蘭芷。極目煙波空萬里。自分於今少異人。髙揖比玉爲知巳。南州髙士守荊州。相逢義气爲君投。鵝池堪下孺子榻。往來風月五湖秋。五湖風月供嘯傲。女蘿山鬼恣憑弔。賞心自號鵝池生。閒對汨羅爲寫照。人間彈指指星霜。東西南北亦何嘗。屈原之居須臾卜。擔簦又復還江鄕。旋駕扁舟過薜澱。故人明燭重相見。縱酒髙歌幾百場。一夜寒潮逐驚電。神明邑宰能闡微。松楸俎豆生光輝。剪紙招魂吟楚些。華表依希想令威。

○前題

南宮鄭惟孜韋庵

幽明信道可相通。此日通幽迥不同。才向荒村畱片石。俄驚素羽落春風。名禽暫入琴堂下。佳話應垂史冊中。會見宋鵝傅海內。定如丁鶴語遼東。偶因流寓號鵝池。曾否鵝存先生時。先生巳歿百年久。雙鵝忽見千載奇。籜冠客路悲漂梗。健翮淩風下素碑。今古形暌神不隔。令君曠代一相知。

○前題

玉淵曹廣憲子間

髙風抱道隱斯人。覽盡山川結比鄰。化鶴靑霄輝後史。乘鯨玉府屬前身。臨池欲下殷遙淚。覩碣應憐屈子濱。更是使君多異政。曲歌千古誦登春。

○前題

耶溪任光復雪樵

布衣聲價髙千古。世事浮雲視等閒。洗耳溪頭畱固癖。棄瓢巖畔剩遺顏。詩脾吞吐千江水。屐齒消磨萬里山。裨寫右軍三絕具。天鵝雙降待籠還。

○前題

古越陳可立道生

傲骨崚嶒回出羣。表揚千載賴雄文。狂生異代逢知巳。化作雙鵝報右軍。

○前題

武進羊翹隨庵

新河茂宰文絕奇。闡幽特表宋鵝池。平陽曹子持此帙。夜半扣關索和詩。此時此境眞難得。雪影燈光互明滅。狂呼大叫聲瑯瑯。驚起凍烏棲不得。君才磊落逼韓歐。君心尢似元道州。推此慕義及蔀屋。痌瘝民隱僉蒙庥。天中有道指難屈。先有羣玉後嵋雪。何幸復得堂陽公。千里神交愛鴻筆。我生坎壈雪盈頭。百年委�歸山丘。建牙儻過羊曇裏。貞瑉亦屬先生不

○前題

武進周淸源雅楫

爲仰芳蹤羨隱名。天禽喳嚦向空鳴。可知碧澗靑山侶。猶見蒼松白雪情。池上垂綸相望久。碑前駕羽舞來輕。會傳鶴語畱華表。自此千秋並著聲。

○前題

武進趙燝旦公

闡幽微顯新河志。立懦廉頑處士心。碑立雙鵝翔漢下。文成一鶴叫花深。濤飛滹水蒼巖峙。雪滿堂陽浩气臨。便擬經過重憑弔。摩娑摹讀玩靈禽。

○前題

海塩兪云來漢乘

淸風入戶一牀書。蘿薜幽深帶月鋤。棠水頻移若復艇。凝山怕結子眞廬。雙飛仙羽徵髙節。三絕碑詞顯徳輿。令譽百年今更振。淵明吏隱自相於。

○前題

休寧黃可達聞侯

千古鵝湖仰昔賢。遺編憑弔更愴然。不因仙令闡潛徳。野艸斜陽臥冷煙。

誰識當年一逸民。捨弘抱璞樂天眞。碑成夕有雙鵝下。始信髙風不冺淪。

○前題

晉江黃虞稷兪邰

狂來坡發蹈東流。問訊當年故里畱。一片斜陽荒艸裏。蕭蕭短褐映千秋。

半枝笻竹遶天涯。卻愛江陵自結茨。從此詩魂來故國。新河亦自有鵝池。

○前題

南岡曹宜漙鳯岡

逸詩每誦宋新河。月夕花辰慨慷多。異代精靈依片石。九天神物起雙鵝。人生識字饒憂患。天意憐才任网羅。後世子云賢令在。不須憑弔動悲歌。

○前題

丰潤曹鈖賓及

淸風百世起遐思。景仰先生野鶴姿。東海曾編髙士傳。堂陽新勒布衣碑。疏狂似我銷閒晝。孤潔如公挽未時。明府詩文垂宇宙。無人不慕宋鵝池。

○前題

柘城杜知穟萟客

白眼乾坤靜。愁深酒一尊。海波翻傲骨。雲气繞精魂。奇句驚髙士。新名顯舊門。令君一片石。神羽舞荒村。

○前題

寧陵張政濂介人

宰治堂陽客。循良尙昔賢。野翔雙白鶴。民戴一靑天。惠愛威中布。弦歌境外傳。君才非百里。聊以誠烹鮮。

●淸平閣倡和

小引

詩

◆淸平閣倡和小引

余旣歸田。構淸平閣於宅之東偏。貯書數千卷。綜覽老莊之學。吟賞淵明之句。陶然相忘於無何有之鄕矣。歲癸酉。山人宋鵝池至。自荊州見訊。頗有士气。能詩畫。甚重之。館谷西堂。性嗜酒。作狂。髙貴之族。非造門不見。嘗著僧帽。食犬肉。讀楞伽經。翫世不恭。余亦不嫌其放也。暇則召飲閣上。倡和積數十首。比今別四載矣。聞隱嶧山間寄山中之作。念玆不釋。遂梓前什以招來者。山人名登春。新河人。詩宗少陵。亦燕趙之佳人也。觀者自得焉。萬曆丙子。夏日。濮陽北山達生道人。李先芳。伯承甫識。

◆淸平閣倡和詩

李北山

宋鵝池三先生著

李連山

中州王培益仲閱刊

自楚歸訪李少卿於濮上﹝鵝池﹞

和﹝北山﹞

九日夜集北山園亭賞菊觀妓﹝鵝池﹞

和﹝北山﹞

贈小妓﹝鵝池﹞

和﹝北山﹞

會臺觀賽﹝鵝池﹞

和﹝北山﹞

同宋山人飲會臺莊

和﹝鵝池﹞

讀金剛經呈李公印正

和﹝北山﹞

自制竹皮冠作﹝鵝池﹞

謝贈﹝北山﹞

遣興呈宋山人

和贈﹝鵝池﹞

冬日飲李公西園

和﹝北山﹞

贈宋鵝池

答贈﹝鵝池﹞

淸平閣飲宋山人二首﹝北山﹞

同賦二首﹝鵝池﹞

附嶧山晚眺

山中書事寄懷濮陽李北山符卿

寄答二首﹝北山﹞

附自嶧山來訪李北山﹝鵝池﹞

喜宋鵝池至自嶧山見訪﹝時六月十五日北山﹞

題仙人白鹿圖爲北山公壽﹝鵝池﹞

和答宋鵝池山人見贈壽詞﹝北山﹞

送宋鵝池還趙

將還趙郡畱別李北翁﹝鵝池﹞

再送宋山人四首﹝北山﹞

畱別再賦四首﹝鵝池﹞

附再遊濮上飲李理卿第感今懷昔因而有贈﹝鵝池﹞

答別宋鵝池山人還趙﹝連山﹞

畱別李連山三首﹝鵝池﹞

答別三首﹝連山﹞

中秋五益亭聯句

鵝池在山有客相訪

山人宋鵝池蹈海序﹝邢侗﹞

○自楚歸訪李少卿於濮上﹝鵝池﹞

鵝池

十載南冠學楚吟。半生蹤迹任浮沈。秋風客路馮驩鋏。暮雨山堂叔夜琴。濮上故人聞獨釣。山中叢桂得相尋。歸來不惜黃金盡。易水歌殘壯士心。

○和﹝北山﹞

北山

君如王粲客荊州。作賦登樓豈薄遊。橘性巳隨淮水變。鴈聲常帶楚云愁。論交四海希靑眼。采藥三山轉白頭。不向汀蒲尋釣伴。更於何地覓丹丘。

○九日夜集北山園亭賞菊觀妓﹝鵝池﹞

鵝池

白酒暎尊空。黃花裛露濃。徵歌來衛女。扶醉有巴童。香霧沈蘭圃。晴煙駐桂叢。海風吹月上。移席小闌東。

白露何漙漙。黃華淒以寒。北堂聞蟋蟀。南斗正闌干。楚客心如玉。燕姬气若蘭。過降君子宴。磬折盡交驩。

○和﹝北山﹞

北山

開筵逄九日。選妓出臨印。醉折籬花贈。逾增國色穠。髻偏學墜馬。腰細欲爭蜂。何似金錢會。瑤臺月下逢。

後亭秋更好。移榻復邀賓。月上回銀燭。風來倒葛巾。暗香花浥露。重碧酒拈春。卻笑龍山會。當時少麗人。

○贈小妓﹝鵝池﹞

鵝池

玉樓花發夜如何。銀燭金尊小妓歌。白璧恨無酬地主。蘭情楚思醉中多。

○和﹝北山﹞

北山

燕姬生小任嬌癡。好似鑯花颭嫩枝。問道破瓜何日是。春愁一帶鎖雙眉。

○會臺觀賽﹝鵝池﹞

鵝池

霸業古臺荒。天寒野日黃。雞豚秋社酒。籬落水雲鄕。對舞靑溪女。齊歌白石郎。家家扶醉去。海月照枯桑。

○和﹝北山﹞

北山

齊桓無處所。霸業有荒臺。九月明農畢。千秋觀賽來。竹枝歌野調。桑落出村醅。今古一相笑。雄圖安在哉。

○同宋山人飲會臺莊

於建臺空秋艸長。北風獵獵振枯桑。曾開霸業冠裳會。更結騷人翰墨場。當日才名超七步。至今花樹挺千章。鄄侯一去靑山老。畱取煙霞醉楚狂。【春秋齊桓公盟於鄄卽此地又爲子建讀書臺】

○和﹝鵝池﹞

鵝池

雄圖霸業自消沈。舊井荒臺蔓艸深。遠樹霏微連嶽色。髙原蜒蜿帶河陰。野塘秋水莊生賦。沙苑幽蘭楚客吟。當日牛山空下淚。誰知淒斷雍門琴。

○讀金剛經呈李公印正

籍艸坐環堵。暫誦金仙辭。香雲流戶牗。蔬水靜齋廚。冥心契玄奧。晨暮忘饑劬。有爲非妙法。無往卽眞如。河沙諭天地。緣業開羣愚。我本素心人。擔囊來海隅。靑蓮李居士。而有維摩姿。隨處給孤園。印正滅狐疑。白首惜歸晚。曹溪路匪迷。

○和﹝北山﹞

北山

荊楚有髙士。久離世网嬰。巴童時作禮。口誦般若經。一誦暫脫觧。再誦彌淒淸。頓令六根洗。三藐窺上乘。恍若見伽足。彼岸或可登。況值落暮侯。商飆起林坰。冷然無所住。心與秋水澄。願言稅塵鞅。永矢授無生。

○自制竹皮冠作﹝鵝池﹞

鵝池

睡起筠窓盡日閒。兒童拾籜自裁冠。楚因不是山中相。且伴煙霞老歲寒。

○謝贈﹝北山﹞

北山

一從觧組出金鑾。白石山中煉大丹。散發不知搔更短。山人卻贈竹皮冠。

○遣興呈宋山人

落魄金門老歲星。歸來調笑雙眼靑。奚囊不貯雕虫技。曲幾常參龍虎經。鏡裏任教添白雪。牀頭那復問靑萍。髙樓坐擁如花妾。月下彈箏倚醉聽。

○和贈﹝鵝池﹞

鵝池

桂樹冬榮覆院幽。護寒鸚鵡傍靑油。小姬對月偸教舞。少婦鳴箏不下樓。白雪常吟招楚客。黃金那惜買吳鉤。不知婚嫁何時畢。五嶽奇蹤入臥遊。

○冬日飲李公西園

言訪髙人廬。聿在古城濮。落日銜遠山。歸禽集喬木。楚童叩深扉。猧兒吠叢竹。梅花凍愈馨。瑤艸寒仍綠。前廚辦旨蓄。後庭徵絲肉。談詠古交編。緒論南華錄。達生貴自我。君子知止足。

○和﹝北山﹞

北山

至後气稍暖。言訪山中屋。柴扉晝常掩。小犬聲喔喔。黃葉覆苔階。蒼煙散花塢。速我好酒伴。�此慰幽獨。臘梅吐新蕚。暝雀啅深竹。徙倚不知寒。天風在林木。

○贈宋鵝池

楚人不識玉。掉臂下江陵。湖海無名氏。乾坤有發僧。一瓢隨乞食。千里獨擔簦。余亦逃禪客。相將諦大乘。

○答贈﹝鵝池﹞

鵝池

白首無家別。靑鞋掉臂行。屠龍空有技。歌鳯竟何成。濮上尋眞隱。山中問達生。天涯歲欲暮。徒結紫蘭情。

○淸平閣飲宋山人二首﹝北山﹞

北山

東閣崢嶸煙霧開。洞中日月隱蓬萊。龍蛇載筆供詩艸。鸚鵡呼童勸酒杯。時有名姬能度曲。相從野老共登臺。不知黃髮催遲暮。自許憑髙作賦才。

小酌西堂意不盡。期君更上夕陽樓。斜飛宿鳥窺書幌。半落晴霞蕩酒甌。來爲小山攀桂樹。轉看明月掛簾鉤。庾公不淺登臨興。況是盧家有莫愁。

○同賦二首﹝鵝池﹞

鵝池

寒日下江蒲。池山列畫圖。憑闌來野色。極目入虛無。蘭茁春方淺。梅花歲欲䢐。當壚歌正好。畱醉酒家胡。

霧樹河源裏。寒城濮水間。星雲低綺席。燈燭媚朱顏。美酒淹長夜。纖腰姤小蠻。他鄕有遊子。畱滯小重山。

○附嶧山晚眺

側疊石梁傾。髙原邾子城。幽泉花覆響。祕洞藥長生。秋艸秦碑沒。白雲漢畤平。鳥還山欲冥。無限旅人情。

○山中書事寄懷濮陽李北山符卿

秦漢殘書亂不收。笑看雙劍倚牀頭。嶽雲南渡鳧山曉。海气西連汶水秋。去楚誰憐和玉泣。臥巖無復貫珠求。憑髙不盡哀歌斷。何處逢人問帝丘。

○寄答二首﹝北山﹞

北山

魯甸開仙窟。秦碑表鎭山。弄瓦成大塊。累石結重關。世遠�機息。云深鶴夢閒。囊中有靈藥。寄我駐頹顏。

我憶荊州宋海翁。讀書嶧陽古洞中。傲岸君平還。棄世。顚狂阮籍自髙風。眼底閱人爾不少。天下論詩誰最工。聞道山房多麗句。何如疏雨滴梧桐。

○附自嶧山來訪李北山﹝鵝池﹞

鵝池

山居亦自好。忽動美人思。秋水將同賦。停雲敢滯期。方云心匪石。復念發成絲。蹙膝華軒下。一尊共我特。

○喜宋鵝池至自嶧山見訪﹝時六月十五日北山﹞

北山

山中憐獨臥。濮上喜相尋。咳唾煙霞气。團圞明月心。別來兒女長。老至鬢毛侵。握手炎蒸候。淸風滿竹林。

○題仙人白鹿圖爲北山公壽﹝鵝池﹞

鵝池

東華仙人誇白鹿。手持節旄握寶籙。羽扇霞衣風搖搖。須臾萬里何神速。韓眾翩翩前致辭。靑蓮居士六旬六。五娥鱗次進蟠桃。瑤函丹簡紀五福。壽筵髙張濮水濱。華軒樂奏南燻曲。常棣園中慶連枝。兒孫膝下走羣玉。籜冠道士捧瓊觴。金粟謫仙撫玄鵠。醉中同詠五嶽歌。爲君舞情如何。千秋萬歲意不盡。門下報恩誰最多。座中更有齊貌辯。三言爲主生榮那。意气從來我不少。披圖賦詩何艸艸。待君千歲煉精魄。相隨還訪東華道。

○和答宋鵝池山人見贈壽詞﹝北山﹞

北山

老大今年六十六。日日搔頭臥空谷。看花常與春作伴。居家但願平爲福。籜冠道士忽相訪。腰系詩瓢騎白鹿。酌我北平白玉漿。贈我南山紫芝曲。嗟嗟歲月苦無多。童顏不駐如我何。握手別君忽四載。向來憂喜何紛那。別日常多見日少。一回相見一回老。白雲回首似君稀。中懷當爲知者道。有子寧論紙筆知。無官最愛淸貧好。飲君酒。欲傾倒。銀燭煌煌徹昏曉。君家何在靑山杳。丁令一去人民非。澗畔長松獨矯矯。我有東皇太乙圖。借君彩筆任揮掃。詩成夜半風雨來。庭前處處生芳艸。

○送宋鵝池還趙

燕趙產名士。壯遊荊楚西。依劉成阻絕。禦李費攀躋。掉臂尋東道。看山過別蹊。抱璆心自媚。完璧手長攜。久客身將老。思歸路轉迷。劍臨南斗合。馬爲北風嘶。來自靈巖下。因逢珠樹棲。到關占紫气。開卷拂虹霓。豈少綈袍贈。相畱翰墨題。停雲懷故國。落日渡淸溪。人似丁令往。秋多蟪蟈啼。家貧憐壁立。囊被問詩奚。有安難成業。無妻更守閨。鄕園惟鳥雀。城郭半蒿藜。待了莊周夢。還應入會稽。

○將還趙郡畱別李北翁﹝鵝池﹞

鵝池

挾書出魯關。髙揖謝名山。湖海尋同調。煙霞尙在顏。才名元度外。辭賦且人閒。客人囊頻澀。秋深鬢益斑。白鷗依水宿。鴻鵠何云攀。自笑身如矢。誰知刀有環。居將傷歲暮。去不爲途艱。舊業花三徑。新河水一灣。首丘狐自戀。遶樹鳥空還。璧在心猶壯。珠投淚欲潸。平原不可作。肝膽向誰扳。

○再送宋山人四首﹝北山﹞

北山

君乘濠濮興。北遊燕趙間。燕趙多佳人。能不重躋攀。

西風吹角巾。飄飄望桑梓。舉頭見靑山。莫道無知巳。

與君如落葉。偶被秋風聚。聚散隨秋風。寸心金石固。

曰歸復曰歸。十年歸未得。人不生空桑。誰不念鄕國。

○畱別再賦四首﹝鵝池﹞

鵝池

長揖辭所知。去去濮水上。執手兩無言。秋風爲惆悵。

自識浮生理。羞歌行路難。飲君一斗酒。醑此百年歡。

天地蘧�廬。何人不是客。浮雲本無心。遊子念將夕。

不佩千金劍。不乘五花馬。出祖皆名流。結交多長者。

○附再遊濮上飲李理卿第感今懷昔因而有贈﹝鵝池﹞

鵝池

昔別是何日。重來情更親。春遊尊尙在。夜醉榻猶陳。有子能傳業。無金不是貧。十年漂泊意。老去向誰論。

○答別宋鵝池山人還趙﹝連山﹞

連山

鴻鵠奮髙舉。寧隨燕雀遊。狂來雙眼闊。老去壯心畱。落日淹行騎。秋風憶故丘。靑山看憩迹。何處結搜裘。

○畱別李連山三首﹝鵝池﹞

鵝池

乞食走他鄕。感君重交結。欲還故里閭。戀戀難爲別。

蕭蕭古帝丘。別君從此去。形往心獨畱。長遶汀蒲樹。

因讀古交篇。乃知郈成子。心踰兩無言。今日誰能此。

○答別三首﹝連山﹞

連山

平生一片心。耿耿不輕許。不是爲窮交。相逢無一語。

爲客靑陽暮。還家白薴秋。君心似秋水。無處不悠悠。

君巳無家別。行雲有時返。新酒映黃花。重來未應晚。

○中秋五益亭聯句

醉月連霄未觧醒。﹝北山﹞問奇還過子云亭。長松瑟瑟寒逾翠。﹝鵝池﹞細艸菲菲晚更靑。有客劇談東海若。﹝連山﹞與君同勒北山銘。相逢況屬中秋節。﹝北山﹞莫問天涯兩鬢星。﹝鵝池﹞

○鵝池在山有客相訪

停車座看臨風晚。霜葉紅於二月花。遠上寒山石徑斜。白雲深處有人家。

○山人宋鵝池蹈海序﹝邢侗﹞

邢侗

古堂陽地隸今眞定。宋布衣鵝池登春邑人也。往落魄遊江陵。荊州故守。徐太室先生。延之上客。數與談詩語合。吳門詞客如雲。不如一山中布衣矣。比徐公以封守事忤當塗。解綬家居。而山人衣道士衣。徒步三千里過訪。坐徐公竹林中。目持蟄飲酒。意良適。未久別去且二十年。而徐公遘會風雲。超拜大宗伯。山人乃走上都。逭敍故驩。宗伯不厭也。又三年。宗伯歸。山人�新河過餘言且將訪宗伯山中。索醉訣別。尋走錢塘。弄江濤。脫履江頭。乘潮上下。樂哉。卽南面百城。不與易矣。巳復謂子願子願君視宋登春。豈松栢四周間人。余時大���燕趙士。自昔死魚腸龍雀不聞死潮比乃甲申寒食時也。居數年。絕無音塵。而是歲十日。新安余叟。適從江南來。才系馬。卽嘖嘖道宋山人�。謂山人某歲過宗伯。宗伯館之。禮敬有加。���瞻顧異常也。時大風���撻家僮。謂僮慢我甚。宗伯卽鞭撻家僮百。山人佹謂杖才從靑衣上拂。柰何惜一平頭奴。今�海內名士乎。一旦懊惱辭且去。問舟於宗伯。宗伯爲�艇子。與載米數斛。筍脯酒漿。稱是仍移飲餞之城門外。山人爲彊一舉白造次趣傍人勿悞我潮信。意殊不屑。宗伯亦掉臂去。山人乃趣舟。抵四十里許。海頭不知昏曉。徑跳白波逝矣。傍人初意宗伯客。攬舟觀潮。不謂咄嗟自葬魚腹中也。嗟乎。淚羅采石。登一咸三。亦���慷慨悲歌之�作使然矣。余乃爲詩弔之。復爲序致前�。東南好事之家��餘言豎石。正自新奇可喜。何必重問要離之�乃俠骨香也。

