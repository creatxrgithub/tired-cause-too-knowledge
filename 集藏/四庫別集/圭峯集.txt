

欽定四庫全書

集部六

圭峯集

別集類五【明】

提要

【臣】等謹案圭峯集三十卷明羅玘撰玘字景鳴江西南城人成化丁未進士官至南京吏部右侍郎贈禮部尙書諡文肅事迹具明史本傳玘以气節重一時其乞定宗社大計二疏及土李東陽書皆言人之所難言其文規橅韓愈戛戛獨造多掩抑其意迂折其詞使人思之於言外陳洪謨稱其爲文必嘔心積慮至扄戶牖或踞木石隠度逾旬日或嵗時神生境具而後命筆𨿽數易稿不憚蓋與宋陳師道之吟詩不甚相逺其幽渺奧折也固宜而磊落嵚﨑有意作態不能如韓文之渾噩亦緣於是殆性耽孤僻有所偏詣歟然在明人之中亦可謂爲其難者矣明制以翰林教習宦官謂之內館據玘所作白江墓碑蓋嘗充是任者故集中諸文爲宦官作者頗多𨿽玘之風槪可以共諒於後世然其爲微瑕不止陶集之閒情顧一一錄之是所不可解也周亮工書影稱玘集一刻於旴再刻於南國子監又有武進孫氏本今皆未見據此本所敍則初刻於常州再刻於荊州板皆佚嘉靖五年陳洪謨得荊州本六卷又得續集二卷奏議一卷彚而重刋後其鄕人黃端伯又於玘曾孫寛處求得逸稿合原集編爲三十卷是其集輾轉增加已非其舊玆數篇者毋乃端伯所增入歟此本爲康熙庚午玘八世從孫美才所刋編次頗無體例如文以壽文爲冠而以奏議列雜著後詩亦以壽詩爲冠而名之曰古樂府又以詞置賦之後詩之前皆爲顚舛云乾隆四十三年七月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

圭峯集卷一

明羅玘撰

序

太子太保兵部尙書馬公榮壽詩序

初鈞之東南隅望气者以爲有異气焉鈞今太子太保兵部尙書馬公之鄕也公以宣徳丙午生生而有異質識者遂以其兆歸公公之爲童也日臥凡兒百十於地下識者又無不曰是異人也相與保抱之屬望之後二十有一年公果起賢科登進士入臺爲禦史遂爲按察使爲大理卿爲副都禦史進都禦史爲兵部侍郎進兵部侍郎加太子少保十有五轉而至今太子太保歷事睿景純三皇帝凡四朝而至於今皇帝始大用爲元老所至秦晉閩楚淮遼蹤迹徧天下而握兵居中也爲多上之賜金賜幣賜楮幣賜少牢賜宮錦者前後無算而蟒服之賜殊賜也所事所與事事與人所事者日之所接漚汩塵坌乎前亦莫可記憶而凡四海九州蠻荒絕域之人人莫不慕慕莫不恨其未見公也蓋公在仕凡四十有七年其遭遇如此亦榮矣孰不榮公年亦七十有二矣而形神日益彊亦壽矣亦孰不壽公以爲是不可望而及曰公異人也然不知世固有竊位而榮全軀而壽者矣是何足以異公哉不觀河之源於火惇乎繞昆侖萬餘里合百川而出之其破山穴谷萬雷入地之勢甚可畏也何物巨防而能保其終無穿齧激射之患哉及其遇砥柱也則泊然安淰然沈釃而下焉常流等耳非河之至此而頓能殺其勢也以砥柱障之也而天之將昌人國也亦必有黃髮之老殿乎其間捲婁暖姝而實齦齶鋒芒觚稜廉隅坦坦夷夷施施幹幹而卒然臨之屹乎髙不可逾可以銷患於未萌而用戒不虞其亦砥柱者乎若公是也謂公曰異人也其不在玆乎是公所以爲邦家之榮國脈之壽而謂爲公一身一家一鄕之異者其然耶其不然耶凡公之屬吏燻公之久者類能言之而又歌之遂以爲公壽而欲永永其傳於千萬祀使南城羅玘序之

壽弋母太孺人八十詩序

弋母髙太孺人八十詩治十年十月五日癸酉成明日甲戌聨爲大捲又明日乙亥壽期也用樂導入弋氏壽於母所及門其有豸衣山立並扉烏革而拱迎轡而肅入者必尙潔也於母爲季子於予爲丁未同年於朝署之列爲監察禦史其未召入也令束鹿有聲畿輔間爲循吏而其未爲束鹿時使東方爲名進士在太學爲魁然名人是則吾今日之趨壽者無不知曰是母也教使爲之是教吾友也吾是以有今玆之詩而以爲壽或曰尙潔於母爲末娠季生也則尙潔代人也代爲晉鄙晉人言焉然吾觀天下之季生者無不麼麼尾累綴而眇涼其肌膚委和之旣薄而鷇翼之力又衰也尙潔玆其麼麼耶顧甚碩其尾而累綴耶顧甚壯然則非其季生也耶其系諸母也不獨其教然也故夫赤也束帶可使擯於賔客防也不揚幾見失於聘賔晏子寢而楚侮潞公壯而敵驚九尺十尺之軀古無重於國乎而亦非人力之所能爲也母典焉是母也宜有今太孺人之封而天之厚之常在有功於國者又宜有今玆之壽𨿽然吾不謂之壽也名壽爲上身壽次之崔山南髙祖王母年髙無齒飲乳而康寧是之謂身壽陳文惠公之母教子之嚴至於捽之碎魚而不顧人曰嚴母也到於今誦之歐陽文忠公之母鞠公以四歳之童而至於爲世宗師人曰慈母也到於今誦之是之謂名壽今母有歐之慈而又兼陳之嚴其名壽固有在矣崔之身壽足論乎詩凡八十篇意錯出而未會於一必有序也予拈而爲之

防壽圖詩序

防壽圖方廣盈丈餘下系以詩中坐服熊羆者一人配坐者一人嫗也服如之左侍者一人服亦如之右侍者一人豸服也被褓而嬉者一人予不知其何也就視之坐服熊羆者其顚皤然而容渥然於錦衣致仕潘侯惟肖予於是益意求之侯之孟子千戶傑其左侍而亦服熊羆者歟仲子監察禦史楷也其豸服者歟千戶之子炳炳之子嬰兒也於侯爲曾孫其被褓而嬉者歟前此十年予憶飲於其庭壽所謂六十矣今其尊匜罍簋具在佐食者若酌而獻侍者若防而趨豈七十其遭也而又將飲如前歟而見是圖於予者又炳之婦翁張君也予以是語張君張君曰然予益愕而重有感焉侯在天順間偵事最號知名於時新取太阿之柄於人手而持之其再礪之鋒電防而日光於偵事者乎寄焉吾意朝椹人胸夕碎人首蹴躅髏於地糞丸耳其在於今天定而還之侯也而天何貰侯如是哉或者天其亦悖乎於乎此張湯之所以宜有後而世儒昧焉仰疑於天至今譊譊也夫天固欲豪猾者如虎狼虺蜴之毒其類乎刑之所設正所以禁之也而湯之所詆詆此輩耳則湯實與天者遊而天之福湯非私湯也昔於湯也不私而顧今私於侯哉由是觀之天顧世儒姑息茍且之見足以盡之哉侯之榮名於湯逺甚殆食報而未究者而吾與千戶禦史遊陰閱其四世人可侯可將可相卽嬰兒亦英物也而亦駸駸何難張氏乎況張氏徒一安世而不能回遷固之筆吾哀之使潘氏世世有如安世者持盈引長之則史氏者固宜以世家待之何至如遷固以如是傳湯哉而世儒因習譊譊者亦可以頓息矣是則予所望也然固因張氏之盛而推本湯母之賢得思齊詩之意而玆侯之成立金宜人亦有助焉圖之配坐者是已他日傳播之盛亦將推而及之乎固吾作史者之家法也敢豫以告圖與詩稱壽事誠末事

東坪吳氏族譜序

民之初生固若瓜瓞然嘗觀圃人之藝瓜也歲畜其種常百倍焉時至而種之勃然而生也秕者固半矣生而礫之閡者莖固翹蟻而穴者苞固萎又半焉繁則從之析之疏則從之足之此圃人之所敢知也若其葉之沃然脂蔓之虯然蟠懼其脆而飄風折焉此圃人無如之何也故曰百苗之春不如一實之秋也日至之時瓞於咫尺瓞於尋常之間不能瓞與瓞而黃落者蓋無算矣其固有稿其瓤以嗣歲者矣天地一大畦也造物者圃人也人則也人之有族猶之有本也天下之族亦多矣其有盛有衰有嗣有絕也猶其生之秕者半飄風之害也一族之有盛有衰有嗣有絕也猶其一本之或瓞或否或斗石之似之不一也至於造物亦有時而病猶圃人能於始而不能於終也然吾嘗見割之本者矣明日圃人抱腐而棄於道而人之於族路人也且不知其出也猶割也而未見造物者之棄腐人何哉南城東坪吳氏徙自西蜀閬州所謂一府君諱宣者其始祖也今居東坪仕版之屬銓曹產籍之系民部皆不在其縣人下其先伸倫伯仲又族之白睂者也患其譜之無修幣聘朱晦翁先生圖而新之予因往嘉津謁族適東坪吳氏子憲綱乃吾族叔祖仟長逸淸之孫壻也談飲間備述社倉書樓先賢遺迹因出其譜牒而求序於予予方慨世之割其族者猶之割其本也伸倫非獨不割也且將培之凡培必盛族偶同也請試培焉以觀其何如

送熊君考績還光化序

漢旣過均至光化北岸始得平地陸出襄鄧皆康莊逵衢挽牽車牛以臨中原然其南岸尙皆山也次水之山且硱碖礧砢錯以壤地爲谷城爲竹溪爲房縣更入數驛則環連縷結巃嵸崒嵂陰森蔽翳莫可名紀西極利閬南接防巫東盡荊江天下之大藪也故中原阻饑民相望是流入采拾艸木實以茍須臾往往其常也然而至是乳下漢水茫洋未易以亂必息肩焉夫以蚩蚩之氓什伍相聚椎埋剽敓不謀而起而況朝人而莫鬼者稯稯而處濈濈而譸其眞甘僵焉莩於路而爲鬼乎於乎吾固爲天下先事而憂光化也聞往時其爲縣者或一歲而罷或二三歲而罷皆民訐而譴黜之耳𨿽然吏墨而沓罷之宜也而憂天下者獨不可豫重其人乎萬一倉卒之際而且罷吏爲乎吾不謂其計爲得也吾嘗過襄鄧境上得光化於馬首指顧中而益憂之不暇問其爲縣者誰也於今十年來者皆傳縣有城城環以堤堤樹以栁有粟數萬斛川有新梁學有新廟祀有壇津有舟廬井有伍伍有兵裏有邏其信然耶光化可以無憂矣而亦豈非中原之福乎問其誰爲之曰知縣熊君爲之也噫其熊君自爲之耶熊君用光化之民爲之也然則前之爲中原憂者光化也今之可以無憂中原者亦光化也前之訐其長上而譴黜之者光化之民也今之聽其長上之用而可以無憂中原者亦光化之民也於此可以觀熊君矣吾所謂重其人者蓋如此君來考績吾覈實之果然君丰城人也丰城之在仕者壯其縣之有是人也於其反也屬吾言以送之

館閣壽詩序

今言館合翰林詹事二春坊司經局皆館也非必謂史館也今言閣東閣也凡館之官晨必會於斯故亦曰閣也非必謂內閣也然內閣之官亦必由館閣入故人亦防冒槪目之曰館閣云有大制作曰此館閣筆也有欲記其亭臺銘其器物者必之館閣有欲薦道其先功徳者必之館閣有欲爲其親壽者必之館閣由是之館閣之門者始恐其弗納焉幸旣納矣乃恐其弗得焉故有積一二歲而弗得者有積十餘歲而弗得者有終歲而弗得者噫其豈故自珍哉爲之之不敢輕而不勝其求之之眾也予恆恨乎是欲有求焉而不果也而予友黃舜臣之尊翁寛夫隠君以是歲年六十舜臣謀於予欲合館閣之詩壽之期在五月望前之一日於時爲甚近而予邑居京師南水道五千里於地爲最逺以甚近之時合至難之求而應最逺之地予爲舜臣恐矣未逾月也舜臣來喜曰吾舉得之矣而以示予予讀春坊自諭徳而下舉無遺者驚焉又讀翰林自檢討而上以迄學士亦舉無遺者曰館閣之詩盡於此矣乃大驚茫然不知其何以然也舜臣曰何驚也彼皆未得其道耳吾見其難也若吾入尊者之門屨不敢蹋閾有聲焉刺旣入而斂容屏气須其出焉出吾吐實也無張主焉他日見於館不敢私睨也遇於道不敢私語也日造焉而閽人辭焉欣欣然而無怒心退而臥焉又思往也而無怠心吾是以易予曰誠如是也移之以養生而壽可得也而況於詩乎舜臣躍然起曰吾知所以壽吾翁矣書於詩之後馳歸以獻

吳母李安人挽冊序

臨川吳母李安人福建轉運同知中立之母工部主事顯之之祖妣也顯之宦廬時安人歿顯之服應期不得奔歸以其服視斂殯葬泣於邸又不得以其服喪於家又恆泣僚之能文者哀之或爲之詩比入朝朝之館閣臺寺之豪皆其所與遊或與之同爲進士者見其容戚或問之顯之以告又皆誄而詩之入見尊秩大臣或其鄕先生仰告焉鄕先生又無不爲之誄且詩者由是冊日益增詩日益富顯之尙不以是逭其戚也他日出之以語予曰祿縲也祿之絏人也甚於縲之絏身也吾爲祿絏有祖妣之生而不能一日養歿而又不能視其入土也吾誠人也耶吾棄器也噫向吾不爲祿絏則固與吾鄰之子農且圃日羞其甘鮮以養生有大故得以送死也今皆付吾鄰之子矣吾𨿽挾是冊將安追尢哉予曰得諸此而失諸彼者勢也子試觀之子之鄰眾矣其得誄其先與得養生送死者孰多曰必得養且送者多也得誄與養且送者孰傳曰必得誄者傳也得傳與不傳者孰榮曰必傳者榮也然則子之爲祖妣所得者榮也彼或挾其所得而與子易則何如顯之超然自得曰不願也因嘿不言而書予言於冊之首

八十偕壽序

逾七十十年更十年爲九十是曰八十八十古曰大耋也吾城金斗窠有翁治九年年八十四月十四日其日也越十有六月是爲十年十二月十一日其嫗也亦然再越二月是爲十一年二月吾始爲序序成之日又必越三月始克郵至其室而縣之蓋夏五六月也吾於翁生也後且籍於郊少不得亟造焉壯而奔走於四方未能悉翁也今也縣頌翁能盡翁乎然比其東西之鄰選之或十室焉或百室焉或數百室焉能如翁壽者蓋鮮矣又兼嫗焉𨿽舉吾城未有也盡吾四封未有也而況於其鄰乎就有之彼無子焉旅於京而言於吾也吾烏知之彼無從子友於吾而爲之請也吾又孰從而序之耶前此吾邑之達官封其父若母之偕老白首浸淫恩波沃然然吾猶及見之亦一時之盛哉而今之生封者誰耶𨿽然吾爲今計之其在身也官不必達得其父母之偕壽斯可矣其在父母也封不必得得其子侄之皆在仕斯可矣其在吾鄕人也不必躋諸堂以爲壽得見於文字間斯可矣然則序亦不可無作也曷爲吾作乎吾友西華教諭其從子也爲之請也其始英公掾吏朝夕爲吾言焉繼而姚江驛丞以事至又言焉吾欲見於文字間是以作也掾於丞爲弟均翁子皆在仕翁號楡庵姓夏氏嫗熊姓也相翁六十餘年今偕壽云

送郭君知上海縣序

進士盧龍郭君出知上海縣縣人在闕下者合而送之郊且重縣之得君也屬予言之人皆曰上海東海地也盧龍地瀕北海同一海也鹵瀉咸鹻其水土同潮汐風以時發作其气同魚鹽蒲葦其產同在畿輔比赤縣其所同無宣使監司之轄其官之得行其志也又同以其生而習見者之同而治其所臨者之同行見郭君政之成也予又將何言君耶𨿽然君亦遽謂其信同耶君自是而往三千之程舟是馬也至之日掀蓬而四矚焉離離芃芃者稻也無謂其艾蒿也煙之蒙蒙者墟聚之防也無謂其野之燒也聞其防然閧然者市囂也無謂其逐駭鹿而噭噪也帆之翩翩而織乎中流者糶舟也布舸也無謂其氊輈之旛也入其市而歷碌然者文茵紈綺之肆也無謂其故供張而迎令也坐其堂而訴牒倥傯者膚受之愬也無謂其眞椎埋而剽攻也是蓋不俟終日而已較然矣其果同乎哉晨而六百二十里胥集焉吏以漕目告則三十餘萬石也君思之盧龍其亦有是乎君思盧龍之所無則知上之所以用君者非以其同也上非以其同而用君君顧以其同而治上海哉予始欲不言玆亦不得不言也請君擇焉

送太守舒君之任建昌序

建昌府撫信邵汀贛之中也減贛之曠幾撫之饒逺信之衝鄰汀之僻與邵並閩楚之喉焉酌諸府之中號爲樂區南城附郭縣也近撫信次水而多商新城南丰負邵廣昌逼贛與汀山岫域之惟力畊之民故天下當無事三縣之民不出封疆而食其土之入以傲乎南城逐逐於外者及其有事廣昌先受贛汀之寇南丰新城次之而其鋒亦無至於南城之烈然籍鄕兵爲之戍行賫居送其受毒猶寇也獨汀漳瘴氛掃境而入南城以逺而蕩渙之其毒民以札差減於三縣三縣廣昌特甚又其競奢以角負气而嚚至撾登聞爲常事若有以鼓舞夫二縣者以故戶口日益耗而二縣亦隨而受其敝南城自古迄玆幸無之然其湮井百【闕】竈千餘徙廟學隳浮圖鏟隆實窪築爲王宮由是燕語載路袒裼蹴踘於晝褫衣禦貨於莫胠篋剽攻於夜今有之他縣不與焉然而增賦重役不出十年亦當與南城俱告困矣然則惡在其爲饒且僻也哉而亦何異於曠與衝也乎𨿽人盡商也固無補也而亦何必寇與瘴之毒也乎如是而猶冒焉曰是樂區也其果樂乎嗚呼繼今而爲之吏者亦難矣況於守乎哉當是之時而槪以爲守者當之其患亦未易涯也然則諸府之急賢守也有若建昌之急者乎由是觀之𨿽以舒君之賢天子固不得而靳而君亦不得而辭也或吾邦樂區之名天亦未忍遽奪之也耶是蓋吾之私以爲慶而其刑曹諸寮又喜夫君之利器遇盤錯而將試也試始吾邦以吾邦人當役使序也故序之

送知縣平君之任寧都序

贛十縣縣無兵戍故無城隍寧都無兵戍獨有城隍水多飛流奔湍行崖峽間人堰導之縈椒絡麓以田故多磽確少良田寧都獨平川漫流其兩涯多良田無縣無倉卒之寇或防殺長吏爲恆獨畏寧都民兵如虎以其善矛也莫之敢近其解荒自古矣而寧都臺省侍從之臣踵緣而起不見其爲贛屬也然而積數十年卒不以治聞或曰其豪酣於鬭多仇獄或曰其胥性於訐持吏短長以獄市或曰其纎民飲恨至骨爲思譸張爲幻其俗詛或曰亦其官之不職也而其師儒則曰自吾教是縣業成而登於朝者幾人矣典史則曰吾無盜丞與簿則曰吾無逋租知縣亦曰吾寅而衙酉而休吾事上官無敢喘息吾無立異惟吾下之爲或問之曰其當然耶曰非也吾非進士也無若掣吾肘之多也至閱其官之籍自令甲出進士爲縣幾年矣寧都迄今果無之吁其可怪也已進士其眞足爲縣若是耶令甲之行也其亦審處之而要其後之有成無獘耶或造化者姑以寧都試其妙固將顚越吏部之爲而亦有在耶審然也夫物烏有久而不復者乎鬭乎訐乎幻且詛乎亦將當吾平君乎平君亦可諉曰吾非進士乎司諫胡君刑曹董君恆惜其縣之可治而不治爲其縣人憂也今也抑又何憂乎而予比縣人也固不能不爲二君頌平君矣於其行也序以發之

送知縣張君之任徳興序

饒之饒也以彭蠡鄱陽之漁浮梁之陶余幹之沃故曰饒也若夫徳興東偏之縣也去彭蠡已二百里矣與其境隔絕故無與鄱陽之漁土不及其精膩故無與浮梁之陶地勢隆而上仰不飲其潤故無與余幹之沃然則謂非饒之縣可也𨿽然無與其漁民不見異物焉無飄飄起蕩心其性願無與其陶則民無外交而不淆於五方之習其俗醇無與其沃則民不厚望乎歲而惟其力之勤其業專凡此亦有饒之道焉𨿽饒亦可也而或爲之吏者欺其願虐使嚚之鄙其醇汩使漓之厭其專撓使分之則饒之諸縣皆可辭饒之名也而況於徳興乎天順成化中聞有吳尹矣又有鄧尹矣是時饒之六縣考功上計以徳興爲最自是歲淪爲殿至今也然則縣非能饒饒在吏耳問之是二尹皆進士也其殿則非也嗚呼吏凡以進士其庶乎而況尹其長吏乎二尹之去徳興繼而尹者不知其幾也而進士至是始得張君焉其距二尹之去於今三十年矣何其久也夫物之窮久則必郁積而思變變之來也必乘其會三十年乃一世矣或者此其會乎而徳興自是可以無媿於饒之縣將復如二尹時乎抑或過乎人之望治也猶饑渴者之於飲食也二尹其始飲且食之時也不必其美也而亦甘之也今則必其美也而後甘之也君其亦審於此而已矣此京尹張君意也太僕張君意也禮部程君意也諸君縣人也要予言君之別予舎是亦何言哉

送虞部郎中王君天申歸永丰詩序

虞部郎中王君以病請於上歸仲子叔子侍予曰子侍父畀有腋舟有碇藥有常嘗膳有常視無阽無虞永丰其可歸也人曰子過矣君未甚病也君前以行人司副使淮又使蜀便歸拜其二親使節不可稽於家而驅追上道今𨿽位郎署而私心鬱鬱寐若寤咽若吐步若趨思若忘怔忡上下醫至以病診君亦曰吾病也吾見吾親解矣噫君豈眞病夫哉予曰髙哉君之獨病也余嘗閱東西閨之籍矣某也咳某也疽某也頭之痺某也目之眵某也齒之疰某也痰之衝常十二三矣然而騎於道以納刺飲於室以娯賔坐於署以叱吒以鞭笞嬉於郊之亭池館墅以竟日累累也此無病也自以爲病者也若黃馘而俯行躬乃磬折跛曵而越閾病於逾垣喘呷以趨班實爾匍匐此實病也自以爲未病者也自以爲病者安知及其旣病也不自以爲未病乎自以爲未病者安知方其未病也不自以爲病乎以是二者日循環於胸中則於其身日且不暇又暇思其親而病乎哉予故髙君之獨病也人又曰君𨿽以病行而又嫌貽戚於其親諉曰以二子歸而學於學且冠且防以爲親歡不欲以病爲名歸也予於是益髙君夫仕逺違其親而思情也而未必病病矣藥之乎則已矣而未必輒以請請而歸矣而未必不曰吾病歸也則其親有不戚戚者乎而親且病矣然則思其親而以病歸者其難乎哉而能以病歸者予見君也而其人亦可知矣予是以益髙君也眾皆翕然評予言曰諸贈言意率類是遂錄以爲序

虛山捲序

虛山捲安城劉氏虛山翁捲也捲有說有記有銘有詩大約象翁於是山也翁之子工部主事君遇予於淸源以捲請曰爲吾翁序之予未嘗謁翁登虛山之顚顧瞻是山求其何以虛名也凡天地間之有形足以有容而無所容於其中者謂之虛徒有其名而無其實者亦謂之虛莊子之虛室虛舟虛牝足以有容而無所容於其中之虛是也左氏之虛器徒有其名而無其實之虛是也若夫山者土石之積物之有形而至鉅者也況夫艸木生之禽獸居之寶蔵興焉其何虛之有哉然予嘗見夫山之出雲气雨下土澤萬物釀丰年使吾君之倉廩實府庫充吾民之足衣足食而基是太平誰實爲之山是也而山方且塊然寂然若不與焉則夫天下之至虛莫山若也翁今居是山泯然與世而相違讓美於其後昆以利濟乎天下而晦其迹焉是知象山之徳實而爲虛處虛之虛者也噫可謂善處虛矣其以是爲名烏得無情哉前之作者旣已矣後之繼作者尙躡予意以足之庶幾可語於虛山

華贈捲後序

是捲也美沈君廉夫江西持憲之得體也何椒丘倡詩張東白序之李白洲大書之三公江西之人傑也天下信之由是和者日眾而是捲遂聞於時予丙辰秋始得是捲於京邸已而索者踵至予亦欲因以充廣之郵之二期而已亡其處矣戊午予歸畱僕徧訪之已未春始克持歸予緣是知人之重之抑不知人之重君何如也然意君之卓卓如是𨿽微是捲其豈終寂寂乎特江西之屬邑其豈無深山防谷人迹所不至之境乎抑保其無彊梗弗率與王度爲敵者乎萬一得是捲而觀之庶幾知有是持憲之臣又知有是鄕之長老爲之襮白於天下後世或蹵然驚惕然愳而頓革爲良民則是捲亦非小補也予故喜而繼序之畱其副而以歸諸沈氏

費子充送弟子全南歸詩序

子全行乎舟至維揚由步下吳會泛錢塘溯桐江以出三衢而越懷玉乎將溯岷江入彭蠡上上饒之江乎倭遲乎紏乎至將何時乎事有適然幾有偶變吾不能知非徒吾不能知𨿽子充亦不能必知之望庭闈而指數乎至而拜且興乎談輦下之達觀乎致嫂兄之念父乎母乎諸父乎諸母乎以及娣乎姒乎鄰叟嫗之來勞苦迎而笑與之惟諾乎解包而出其粉黛乎或佩帨乎蘭乎此其人事之恆𨿽吾暗能知之而況子充乎然昔之人探禹穴至於觀舞劍器之微皆觸類推物而長若今京師者禹穴而已乎梯航之輻輳防樂而倕工一劍器之精妙而已乎而其所長其可量乎而況子充之急其成吾嘗私睨之若大冶之笵巨鐘然其憂之甚勤而愛之甚至今方脫於笵而登於業簴之上其有不鳴者乎鳴而有不總眾樂而出之者乎不然子充冶工也詩以送之何爲乎而諸和者與吾之序之不幾爲無稽之言乎

送都閫文君之江西任序

江西都指揮使司統衛四所十有一衛以南昌名者二治會府南昌地也以贛名治贛以袁名治袁所之以地名者亦治其地凡其所在大抵皆要害也贛曁南安背負大庾而信丰會昌犬牙入於南粵之奧區袁吉則湖湘之脇洞蠻實口張噬於安福之永新則先嘗其齦焉鉛山甌閩之北門也撫建阸其西牖與贛犄角之吳越以饒信爲唇齒而江淮湖漢舟師必爭之地者南昌也由是推之古者有作類爲民防百數十年良亦有賴非徒設也今則異於是矣春耕閩粵者彼曰良民也秋入贛建翼然而虎巨寇也臨瑞頻年白晝飛刃於譙門且曰吾某也吾某也而守臣懷印逾垣爲得防揚聲襲撫按壘近郊遊羣之四出也迎犒者室空遁竄者屋燎而昔之所謂爲民防者果安在哉將時與古初異耶而尙爾設何也抑主帥者屍其位而掣肘於其間也耶胡不易置之而務得其人乎國是旣定於是不愛尊碩之臣俯從緝綏未數月也又以文君大章爲其都指揮同知往踐其位所謂主帥者君魁傑人也以武科舉聲訇瑯然嘗以京營贊畫協副涼州左參將守莊浪入主京營而獨當一面折衝乃其任也亦輿論也顧抑而就是豈吾君與吾相不知君哉時有緩急事有經權出宿將以壯民防救時也寇殄民寧克回古初則君之促裝時矣錦衣魯侯景章與予均江西人壯君之行而兾其遄歸也別之以言且以爲期云

萱壽榮慶圖詩序

萱壽榮慶有圖焉其下方有詩百篇篇有名焉或翰苑之英也或臺省之豪也或中祕之嶄然者也有獻之日月焉月之二十五日庚申也有所獻之廬焉闕東之蔡氏也獻於七十之壽母焉河南左參議元鼎刑部員外郎元敬之母屠太淑人也太淑人結髮歸先山西右方伯公起家登進士敭歷中外備嘗艱囏躋於大僚元鼎元敬繼踵先武方將聨翩奮飛莫知其止人曰二妙也誰則爲之則其爲婦也固婦也有遺道耶爲母也固母也有遺儀耶凡婦道行於夫而母儀式於子蓋亦閨門內則之修女徳之常𨿽懿而弗彰𨿽盛而弗揚也然或夫與子也遇其時也上以成其正君之功下以宣其裕民之澤則典禮所加婦以夫榮母以子貴三代以來未之或攺也是制也聖人之制之也夫聖人者豈過爲其情矯以歸於厚哉原本推功不使有遺焉耳則夫天之原本推功固亦當於聖人者不異也今太淑人得於制者始於孺人繼於宜人恭人而淑人夫人蓋馴致而已矣其於所謂天者壽考康寧又奚賴於人之頌且禱乎哉圖詩旣具來請序於其上故論其理書之

送劉君知丰城縣序

治壬子冬十一月進士麻城劉君士約以選授知丰城縣於時在朝凃侍禦卿儀李司諫充昭縣人也屬予文以爲贈予史氏也惡乎辭昔晉張華博物善推步見斗牛之間有劍气當在豫章之墟於是以雷煥爲丰城令煥掘獄得寶劍後遂名其縣名其江皆曰劍云至今好語縣故實者誰舎劍也夫劍利器也質於鑛成於煆銛於硎堅於淬也而用以臨紛結解焉宜於武事居多而賢者佩之亦以自勇處大事決大疑以取況焉故曰賢者國家之利器也而一縣𨿽小其理同非利器臨之可乎而君起家世官剛直之質有養也而又問學以煆鏈之磨淬十年之久至以三傳魁南宮裒然頴脫凜乎芒刃新發於硎向試矣比於劍器不亦勇且利乎又況際今天子剛健神武萬幾獨斷庶政斬斬日新凡輭緩不任廢事之吏一切罷去而守令率用廉介淸彊之士爲之而君得爲玆縣是以劍器用劍縣也而可以爲偶然乎夫子笑子遊爲武城宰曰割雞焉用牛刀戲其善用刀也君今其亦善用劍哉君至之日觀於理而計於心曰夫昔之掘不掘與劍之其有其無不可知而今有其名不可誣也則藏其鋒斂其鍔躊躕而四顧焉使人𨿽易視之不防也蓋吾劍猶在也有竢之之道焉若直以其掘而去曰劍不在是也而惟吾劍之爲揮霍上下以快其無前之勇而炫乎一時之觀曰彼惡敢當我哉則將無是劍矣夫子於子遊門人也故以戲教予於君非有素也故正言焉君愼勉之哉

防壽重封詩序

戶部郎中古田羅志仁爲主事時獲封其父爲主事母爲安人及進員外郎又進員外郎宜人之封而宜人方樂志仁之迎也就養於是歲壬戌之秋封君年六十矣而玆癸亥之夏宜人亦如之一時盛美咸萃羅氏諸善志仁者叢聚而謀之或曰物之偶而無差池曰防而事之一再遇曰重壽而若斯可不謂之防乎請名之曰防壽封而若斯可不謂之重乎請名之曰重封眾皆曰然或又曰專於壽而遺諸封是謂忽於恩不可專於封而遺諸壽是謂昧於福亦不可請合而名之曰防壽重封可乎眾又皆曰然由是防壽重封之詩泉湧而川至好事者至語之曰詩林又以其富且麗也或曰詩府蓋多之也謝邦用謂予曰子志仁宗人也如是而已乎予固竊因有所寄意焉今天下之平久矣家無後期之租則邑無叫囂之吏其民安其民安故夭札少而壽考多署有法守之吏則朝有道揆之公其賞信其賞信故誅罰少而恩典多以是二轍日推移而黙運於寰區之間器大而其厚者自將兼得之而亦莫知其端若志仁無怪也而諸君子又當休暇之期方將斥其鳴國家之盛之餘者便旋焉以有擇則玆固其恢恢乎遊刃爲林爲府之地哉予觀之志仁者古田積古勃郁之气蒸滃堛坼而首出者也其所以防起其防昧而登聞於世俾後先炳炳不朽者果借是乎抑末矣然或是詩也自足以不朽也則更千百世知有所謂林與府者亦其盛徳大業之餘美志仁爲其親亦豈所不欲哉因以是語邦用邦用頷之請書以引諸詩之首

圭峯集卷一

欽定四庫全書

圭峯集卷二

明羅玘撰

序

敬齋珍苑序

敬齋珍苑敬齋之所珍者在焉然必非曰敬齋之所珍者在焉而已也凡爲敬齋珍之者皆在焉其蓄富也故曰苑也苑也者蕃育鳥獸艸木之所古者天子諸侯與庶民共焉者也而珍之爲物也其產也逺或至於窮發不毛人迹所不至之地蠻夷魑魅虺蜮之區而其近也非千仞之崖則不測之淵耳故其取之也非有有死之心以主於必往之先非有無生之气以決於臨事之際卽往往且不利如是者又必其朋其羣窮歲月焉而一人一日之力固無足議爲也然猶有徒死焉者不得也有幸而生還焉者不得也是其爲賈也或十萬不啻必百萬或百萬不啻必千萬而逓相髙也何怪乎故𨿽以天子諸侯之尊且富亦不得似鳥獸艸木然以苑蓄之況其下者乎然亦何急於天下國家乎是以君子不謂珍也惟夫去人不逺而取之甚易三尺之童得服習之至體其全𨿽爲聖人其無難而究其用𨿽堯舜禹湯之治天下國家不外乎是則天下之珍蓋在此而不在彼彼固無所挾而與以爭雄也況夫放之彌漫六合而無間夫何苑之足多乎而敬齋玆所謂苑蓋自其一人一家所有言之非通論也敬齋泉人姓傅氏字時庸尙書戶部郎中好學而文生平所著甚富有志於世而竟以未顯死是編也集制防一勅命三序說記十一贈詩六十其子刑部主事浚又附以祭文行狀銘表挽詩百餘篇凡百七十篇彚成之冠以今名所以志其必充至於苑而後己間來求其說於予予觀世之士孰不知此之所謂珍者重於彼之所謂珍者哉而或以之附進取媒利與祿至朝得而暮已忘之如傳舎然顧於彼之所謂珍者乃其相與爲膠漆而不可解然而卒以禍焉者相籍也於乎使其觀於是編庶乎其亦少沮矣乎則是編也其亦有裨於是也乎

送符君知溧陽序

予自丙午歲遊體齋先生門因得以友瑜之賢賢而久縻於鄕者亦因以知其名若符君觀張君文最著者也是歲張君果以春秋薦來已酉符君又來明年試禮闈以禮經爲第五人對大廷第進士予丞會於先生之庭未嘗不訝其昔之否而今之亨也退私念曰是將爲諫爲臺不亦不失爲部寺未幾予以憂去比免喪北來先生以得請南歸今年春予同考禮闈揭名得張君喜其與符君無負素知於數年之前而先生亦以五月還朝符君張君亦來會座側張君謂予曰知符君之爲溧陽乎予愕不知所謂先生之弟中舎君曰符君試政工曹奉使遼藩淸勤之譽播於政府故凡遼藩制當再委者不及其歸兩以簡書沓委之君遂畱二期而銓司例以進士名在甲丙中甲丙皆外補乙𨿽公出槪以其爲防避不限年亦用甲丙例外補之予聞而嘆曰噫是何怪哉天下之事不可得而知也夫符君之縻於鄕也先生知之鄕之人知之𨿽予之疎且逺亦知之然遂謂君與十三郡之士角而必於一薦則妄也而況於魁禮闈乎況於第進士乎𨿽君亦自未敢以爲必然也旣而薦於鄕魁禮闈第進士而又歷年之久練達之精淸勤之著人以其爲非臺諫部寺之選亦妄也而況敢必其外補乎𨿽君之退抑其思亦不至是也況先生與鄕人素所厚望者乎天下之事果可得而盡知也耶今君之爲溧陽也其謂如始薦於鄕至爲進士之時乎亦多見其如縻於鄕之時也昔縻於鄕積而至於進士之達不知今之縻於縣後當何如也亨否循環行當見之張君起揖曰子之言豈惟符君天下皆然請於先生先生命書爲送符君序

送參議吳君之任湖廣序

吏科左給事中金谿吳君懋貞擢湖廣布政司左參議將行鄕之仕於朝者例於道有祖懋貞尢鄕之望也又屬予序之以爲後徵噫予固非卜師星史者而能豫處其後之云云也假卜師者曰懋貞他日其入爲司寇乎星史者又進而曰懋貞他日其至於冡宰乎其然乎其不然乎皆非所以待懋貞也懋貞有志於古者也書曰天討有罪司冦職也懋貞嘗爲刑科也固嘗言之果能使罪者必入而寃者必出乎又曰天命有徳冡宰職也懋貞嘗爲吏科也固嘗言之果能使明者必陟而幽者必黜乎未能也人或從而尢之必將復之曰吾誠不了天下之大孰罪而孰寃也而況吾非職與司冦共出入者也吾誠不了天下之大孰明而孰幽也而況吾非職與冡宰共黜陟者也吾職在言言之而已耳其可也今則異於是矣湖有六道懋貞必處其一焉而可亦曰天下之大乎民之罪者寃者與寃罪之易位者士之明者幽者與幽明之易位者不知之是謂不明知之而坐觀人之出入之黜陟之其所以出入黜陟者固同列之官也而亦豈司冦冡宰乎亦曰吾不敢與之爭也或曰是非吾職也吾職在戶口稽之而已矣吾職在錢谷督之而已矣曰吾事畢矣則信乎前日之言言其職而已矣如是而卽如卜師星史者之言然耶他日亦必自出入之自黜陟之人言不聞也則非所謂天命天討也豈志於古者之所以爲司冦冡宰乎哉懋貞必不爾爲也予故豫爲鄕人道之且以堅懋貞焉

恩封榮慶序

余姚恪庵毛居士治九年三月朔旦蒙恩封覇州知州封之命下自闕下覇於闕爲近其子今刑部郎中世誠在焉得之不敢宿於邸謹授使者歸余姚至之日居士拜命焉卽知州也然以予度之餘姚時號多軒冕亦有封知州者乎更二年郎中召入部爲員外郎一時環觀上下亦有以知州封其父者乎夫知州外官也於制必九載乃封以進士補者或三歲而召或四五歲而召而逾是者或終不召召者不及封不召者不獲封而獲九載封者則非進士也然則非知州父之難於封也爲進士父之難於封知州也予嘗過髙郵郎中時爲其州與予同年也來視予覺其聲呷然而容薾然予甚訝且戚然不敢以究而時往來於懷耳及復來會則其去髙郵也久矣方來自覇之日也覺其瑯然盎然視舊若過焉因思髙郵之會其亦勞於州之政而已矣然則非進士父之難於封知州也將州之政𨿽才進士如郎中者亦難乎其九載也然亦惟郎中身親之故其在覇州也卽以書來曰爲吾父侈大之予不果爲者三年且告歸歸且四年及來玆又一年矣而郎中適有封魯之命魯東南孔道也使事告成軺車在岐歸止之分毫釐之差耳其無介然於懷耶吾不信也因追綴其意而補之使郵歸以獻距其時至是凡八年又以見非獨進士父之難於封知州也𨿽爲之言者亦難於言也

送江編修得告歸省序【庶吉士月課】

人皆有親也士大夫重於去其親義也而得省者什一工商輕於去其親利也而得省者什九是豈義之禍於人哉勢有所局也勢泥於此情伸於彼可也夫人之生少壯則必其身之富且貴也及其不遂而衰莫矣然後惟其子之望業乎儒望其達於朝業乎商望其叢乎貨業乎藝望其行乎時其心一也而儒爲甚其有舉乎鄕而有獲焉則髙其門閭矣又角於春官剔於大廷而有獲焉則冠蓋至矣又進而縻好爵焉不數歲而封章錫矣名稱易矣千金之富三牲之養何以易此哉當是之時望其歷資之心炎炎然也何暇爲會晤計區區之省覲豈吾親之情哉如孟子所謂志養者亦有之矣士大夫之省其親者什一亦其自然也而或者以工商律之何哉今年八月太史錢塘江先生法當得省以狀聞詔可之而某日別其僚將就道故余因是以發士大夫所以難言之隠以解眾之惑且以誦先生之勇然先生亦人中之什一者也

詔使禱雨有感詩序

成化丁未大旱計其地則自京畿以逹於幽並雍豫靑齊之境於地爲至廣計其時自孟春二月至於夏四月於時爲最久禾不得以按麥不得以獲乃至皇上焦勞徹樂損膳出禦便殿齊小大羣臣震恐肅栗罔敢戲豫敬天之渝然也上又思惟山川鬼神逺罔聞知乃詔廷臣奉幣祝分走羣望而少宰劉公當北嶽曁醫巫閭羣使旣出乃戊午云翳空伏雷殷殷雨乃降尙未洽也己未又雨庚申始大雨霑足上乃弛齊羣臣始復常視事而羣臣各以逺近爲先後反命闕下劉公予鄕人也往私覿之公爲余道曰始陛辭出張掖門外黃埃蒙蒙千里不見蒼翠色牛羊齕枯稿老者泣婦人啼有荷擔而立者何暇問種植事也旣雨禱還下及數里僕者起稿者茁折者條靑之色橫眥交睫耕夫滿野而謳歌之聲蓋己洋洋乎盈耳矣嗚呼休哉予因起贊曰公獨不見景鐘乎其有聲甚大也擊之而無杵與操其杵而不擊者均之不能發其聲而語人曰鐘之無聲豈不過哉今夫天地之气升而爲云降而爲雨其固然也至其郁而不升且降也甚於鐘之蘊其聲而人之精誠一有感觸而遂至於升且降也甚於杵之擊況於至仁之主與夫精誠之使其操杵而擊當何如哉公曰然同時覿公者皆有詩因使予書前言以爲序

玉堂齋宿聽琴序

成化丁未孟秋上將禋享太廟翰林於職爲最親於地爲最宻故先事之日內閣元老畢肅羣寮入院齊袚應時而院夷滌掃除辟扉布榻謖足屏息以須事事於是負者挈者舁者擔者沓然而至褶褆毾防充牣於西廂之下筆棲於牀茶宿於竈或瑯然髙吟或黙然危坐或盍簮而談或隠幾而寐𨿽動靜不同而凝神滌慮積其誠一也俄而莫炊輟煙鳴鐘啟夕羣動畢斂萬籟俱寂眾起而散各投所佚余亦入室就枕而休焉忽有聲作於鄰壁之間琮琮琤琤泠泠汀汀乍斷乍續乍細乍大若亂水赴壑而潨然齊奔若輕飈入竹而飅然發戛織女裂帛於休機宮官鳴玉於眾躅而皆不足諭也余謂童子曰此何聲也女知之乎曰隔牕丈人有物一事縱延三尺而徑咫余上有列星而腹窪然絡以素緡踦以雙趾黟然其黑硿然其形以爪劃之鏗其有聲不知其他也余曰噫此琴也女何見焉曰從其隙而覷之耳余乃擥裳而起排其戶而啟之彊請丈人得而鼓焉始則呦呦而沸裊裊而延舞幽谷之柔風碎髙枝之零露怨而不怒傷而不激丈人曰若亦知此也耶余曰此猗蘭操也方今主上渴於登賢矧獲大聖不知其何如尊榮也請置此而更其操於是切切淒淒若訴若泣覊鳥噪而思林縲猿哀而靡脫憂深患迫誰控誰告丈人曰若亦知此也耶余曰此拘幽操也湯网解而庶類咸亨周圄空而萬姓大悅矧今至治之世而吾未聞聖人穽也吾願子更之良久紐軫促弦易商爲宮未成曲調先覺雍容沨沨乎優柔而不迫洋洋乎浩蕩而無垠耳旣灑然心隨以淸神思恍惚如遊舜庭余曰至矣哉盡之矣昔有虞氏奏此而景星出慶雲見天下之民含哺鼓腹而不知帝力之何有也丈人意或者其在斯乎曰然遂乃抽而槖之使童子出戶而視焉漏已午而宮門辟矣遄起肅恭趨而將事聞猗那淸廟之九奏而猶琴音之在耳也退而次其語爲聽琴序

送福建按察副使余君之任序

凡禦史居臺中閱章奏例不擬請外遣故坐是無所假緣自便至有曠數歲而違其省侍者是謂休其勞而郁其私或病孝子焉至其拔擢非貳於太僕則丞於大理或議於通政皆內僚鮮有外補而老以練歷者是謂崇其名而損其實或病志士焉吾友余誠之居於是三年母太孺人居遂寧阻以劍門之險弗獲迎以養郁而殆病者數矣方擬請解歸今年夏四月忽有福建按察副使之命人皆駭然曰異哉誠之大喜曰是天假手當軸者之私我也是當軸者之愛我也人曰子弗能貳耶丞耶議耶而顧曰愛孰愛乎曰夫惟無軋於人也則傲生以遇忤則折無拂於行也則惰生以應紛則冗無邇於民也則暗生以照物則昧而求以令終也得乎吾玆幸有軋也以鎭傲有拂也以起惰有邇也以滌暗伐吾之病益吾之長所得多矣而他何足計乎故曰愛我也人又曰凡有以與人也過其分曰私而子之受玆與也實不及焉而亦曰私可乎曰吾前之別吾母也中士之拜吾母也玆歸之拜吾母也中大夫之拜吾母也吾不意玆之得拜吾母也吾母不意中大夫之拜也不然必遲遲焉而需內次焉吾安能忍不請以歸耶則中士之拜吾母猶昨也故曰天之假手以私我也君子於是知誠之於練歷也厚其取也薄曰志士也於省侍也重其進也輕曰孝子也同年又喜夫吾榜有志士也又有孝子也而又合於誠之之一身吾榜可賀也使予書之因以爲誠之之行贈

貞堅余防詩序

歙節婦吳之汪其孫成丐予序其貞堅餘蔭詩百餘篇凡詩之言言節也其節也先皇帝實錄載之然而未有今名也孰名之篁墩程學士名之學士歙人也髙其節以厲俗故名之繼而姑蘇沈石田圖之且大書焉石田方有聲於南服凡山川之勝風水虫魚艸木之華實變怪譎詭之觀莫不畢斂之毫端以神其胸中之雋以爲無窮之托而況夫風教之所系者且比郡也其亦烏得無情哉由是貞堅餘蔭之名遂流聞於吳越間往往入於吟壇詩社而爲咀嚼之品假成也於此而豫有矜心焉必將曰吳越方今擅天下是亦足矣則固無所影響於玆也或不足於今之世而必曰古之人古之人則必將求如古之立言者而後可傳也噫亦孝矣然今舉天下猝無其人也況於玆乎如徒圖充止於吳越之人則玆固其地也而其傳或庶幾也或來宜也且今天下之言勤生與日晷相競然必曰歙之人而視捐錢營無益至惜靳若捐生然亦必曰歙之人則成之至玆行半萬里也於時日爲甚曠無乃病其勤執贄於達人之門也捐費良不貲無乃郁其生而成必爲此者其亦超然出乎其俗者哉不然篁墩名之石田圖且書之吳越之名流詩之彼且閟之國史錄之彼且欲刋之曰是皆病且郁我者吾人安得而和之況得厠名其間哉而何及於傳否乎成亦可勵俗也不獨汪也汪夫仕榮死時才二十四奉孀姑撫乳下孤卽成父也年八十餘而家日盛後之觀史者自當見之此不書

別吳獻臣詩序

吳獻臣蔣敬之皆廣西人與吾並遊於宗伯丘先生之門於今爲同年吾三人者予年幾倍之而貌且寢二君不以是疏於未第時其豈有見矣乎二君徳器才藻要不類若是之年者吾之望之若敵國然不敢迎之試也卽之若同生不忍舎而暫違也吾方倚二君以爲重而獻臣出知廣之順徳獨先去矣噫吾有慍乎無也𨿽然慍吾之私耳用以仇獻臣不亦酷乎館友蘇伯誠順徳人也其任爲飲餞主實宜城東月河寺南轅者玆發軔其爲飲餞所又宜歐陽時舉酒素酣詩素放其道送行意又宜而吾與敬之經營於樽俎間獻臣懽如也而諸君詩興亦從而迸出縮者蓄暢者盡情境可狀也予時不能詩誠畏之矣方欲以文支離之則正之敬之已爲之丘先生冷箴在可無讓乎獻臣曰茍可以裨吾行者聽予思之政可也而老於世故百鏈而不衰者孰愈於時舉於是請諸時舉語之風土亦可也然稽於書不若經於目經於目不若土其鄕於是請諸伯誠語之二人者旣不吾拒吾之愚也爲得計揚揚然不能藏其矜矣或曰敏可矜也訥可矜乎罰上上或又曰人之遺獻臣也以一人子之遺獻臣也以眾人賞上上蓋浮予大白者二焉或又曰政不在嘵嘵亦不在皦皦嘵嘵者窮皦皦者污訥靜象也明公之母也或可以佐政捲成書於端蓋不得已也予豈敢哉

送髙司訓之任靈山序

今天下之士於藝塲之習惟閩中爲專蓋非其父兄師友之所源流必其裏閭之所鼓舞也故其民之材質可以自見者恥爲其他而必趨於是以爲貴久而成俗其幸遇焉而取髙第爲達官者亦易之不以爲詫僅而常員冗職洎一命之榮者亦無所榮辱詆羨於其間而或窮以齟齬者固咨嗟悼惜之卒不至於訾而笑且排焉一藩之郡八三年大比制數九十名閩與莆居其什之八餘六郡取足而已至於上春官防進士亦視以爲差其專而成俗有以哉髙君惟崇閩人也今年自南太學來謁吏部選吏部偶銓注之乃往訓導靈山靈山廣之僻縣也訓導官𨿽淸然於地爲極散居僻縣在散地閩人視之固亦窮以齟齬者耳其仕於朝者茍知惟崇孰能不惜之豈不以惟崇爲閩士數十年其業非不專也其爲士也尊府僉事君實選於眾子中而命之其材質非不可以自見也自僉事君而上三世皆進士爲給事中爲別駕爲丞爲教諭爲訓導又幾人其源流非不深且長也以可以自見之才承深長之澤而又鼓舞於專習之俗蹈夫常利之轍惟不至達官則亦已矣占一第而常冗之員固可坐而得也曾謂於其九十名者亦不可得浸尋以瀕於老僅拜一散漫之官而又於窮僻之鄕同地也同業也又得無介然於懷耶吾友鄭叔昭爲予言其事予聞父老言景泰中僉事君來督學其教到今可誦也而靈山得其子教之惟崇固爲失矣靈山獨非得乎取諸此而加諸彼又造物之妙不可得而知之者也叔昭喜書予言以慰其行

送侍講學士劉君歸東川省慶詩序

城之東南隅有溪焉其原出於西山之麓注於大內太液之池釃爲支流而逕於此涯多檉多柏錯以槐楡陰壓壓與水接錦衣袁氏宅焉石以假山洞其中而亭其上爲都城水木嘉處侍講學士東川劉君仁仲得請歸其鄕閏月十日予與倪舜薰八人餞之予善袁氏擇勝而得是焉初亦適然耳無他謂也旣而酒行甚歡略我賔主其隙或循溪羣行或席涯雜坐而仁仲獨俯溪以觀水卽涯以蔭木其觀也覺首肯肯有逺跂意其蔭也覺足踆踆有俯躅聲予酌爵飲之曰飲斯何跂也又酌飲之曰飲斯何躅也仁仲笑曰跂吾黙求其原而躅吾微探其本也吾之身譬則水也木也吾之二親譬之原也本也微吾親何以有吾身無吾身吾何以有今日乎吾違二親十年矣故吾講幄之班虛之曰他日可綴也東宮之講讀輟之曰他日可續也史事之簡命委之同館曰可畢事也萬里之途赤日之暴劍門之險鳥道之危曰吾不知也惟曰二親明年之壽吾不可借是以一日逭也故遇水觀之且跂焉遇木蔭之且焉吾急故也吾有觸焉爾八人者於是大喜予之善擇勝也且合辭言曰微此何以發吾仁仲之眞豈天遺此以彰吾仁仲之孝思耶不可無述遂各自爲詩一章以志斯會之遭也且以爲其行贈詩成書名氏於其上舜薰工部郎中錢塘人淸苑傅邦瑞左春坊左中允姚江翁應干官如舜薰在禮部任丘屈引之兵科都給事中湘源蔣敬之官如邦瑞在右坊丹徒靳充道左諭徳鉛山費子充左贊善俱左坊予南城人官尙編修也以齒差長優之讓爲序云

送胡君世榮知淸源序

治己酉春三月同年胡君世榮出知山西淸源縣余知淸源世榮不足爲也奚而知之世榮羽林世冑也屬當廕指揮僉事其品四其階明威將軍其祿食歲三百石其服金紫其班立丹墀之西視東墀下大夫爲敵歲時宴賚必階與外之武弁懸隔丈夫官至此亦榮矣然必其先世當天造艸昧之時揚義旗分主憂奠厥鼎趾而後退食其報本宗代序乃克預焉不則勇先賁育未易以唾手取也其難又如此而世榮顧乃讀儒書衣儒衣入揖講堂下爲諸生求所以修身治人之道以待彚徵此其志何如也凡人困躓必攺圖而世榮再進再屈不少悔及成化辛卯始舉順天上春官積十餘年而終不與主司之的人皆曰是將志怠盍亦自還乎而乃遜官其子益勤肄習京師學者日造焉坐於門闑爲榮歲登其良數人入列省寺世榮澹如也乃玆丁未同余登進士試戶部以選授知玆縣縣受難治名於昔而人之愛之又每爲之出難知世榮揣知輒逆閉其言言之亦不答而理行甚勇嗚呼勇誠是也天下無不可治之地淸源獨久辱玆名何辜耶人亦孰不欲富貴而世榮遲回迂左如此而畢竟至於是何耶世有似偶然而實非偶然者不可不察也天其或者假玆縣以彰玆人之異授玆人以洗玆縣之辱而機其妙於窅窅之間乎脫淸源得他令辱未必洗世榮安其常爲眾人也蚤矣胡爲昭天機之妙此揭揭乎天加意於其始有不加意於其終乎余故知淸源世榮不足爲也行用勇矣是月戊寅實維其行從之遊者裒然畢集而有序請於余餘同年也書其所知者

賀監察禦史李君考績序

李君晦之自某人入院爲禦史居三年三年蓋初考期也凡考先某院最之符部部最之具以請事旣下類陛引詔各復其官禦史某官也乃復院院之寮賔之醵飲如初上禮飲必有言以華之然必以館閣者貴之也𨿽然又例必醵首豫擬誰某氏俾賔自擇之而晦之乃主予醵首咥然笑曰是謂市之弗售曭乎困而以例起者耶晦之曰然醵首曰館閣之英銳於气而疾於志其蓄也若海而其發也若蒸故其意之所放沛然而手之所摹也油然而周煥然而章於凡人之意象性情尊徳美行儼乎其前是以貴之也今夫困也者則其年且長矣其觸之而縮也其肩也其搜之而無所得也其頭之童也其比之而不合也其齒之豁也由是有狐疑焉由是有首防之心焉故其發也萎然而不遂披披然紛紏而無倫而於人也闇然而無光寂然而不揚請置而更諸晦之曰夫眾之病夫困也者其槪也而吾之取之也其已試也吾濟水道之衝也而涯之比舎吾不佞綽有標題焉彼之以例起道吾濟也見之呼舎之人曰誰之爲之歟舎之人以吾對曰盍語諸行將索之禮部矣明年宴禮部握手道所以宴之人迨今以爲口實焉噫何其神也吾又安能舎以他求哉醵首不悅終置之會晦之以病告歸至是復起竟必如前請予曰詩不云乎如彼飛虫時亦弋獲言幸中也晦之所以永懷於玆而違眾也然請遂違眾置所以登隮者而推晦之納諸聖賢之域予亦幸中焉則困頓不振之言亦君子所不棄也晦之喜復諸醵首書以爲序

恩榮省慶序

宜興古陽羨州也多藏粟蓄緡之室然不以是爲多軒冕珪組蟬聨魚貫以代食者始右之門地尊宿享有子封者右之往年予謁味菜翁入其郛亦僅畱半晷然予有意也輒已得其俗之槪如此翁今學士吳克溫父也克溫邇予居婚媾之來見焉舊故之飲參焉得其人也亦多矣府軍衛賔李文盛始尙需次生也克溫朝夕道其父畊樂翁之賢不置予意其門地之兩當也予歸克溫亦移南院予復來聞翁已封如文盛官母孺人矣於是宜興享子封而爲予所知者凡二人二人者非其俗之所右者耶予未徧歷其地閱其人是未可知也姑以予之所知者言之耳及今文盛來謁告歸予曰何歸曰吾違父母六期六期令甲當賜告告旣下且行至必以臘臘除前五日吾父壽辰也假告及蚤六閱月吾母七十之觴亦及舉矣今及吾父亦幸也已予曰子邑有耕夫乎與販豎乎與寒畯士乎父母慶舎其業也芻新羞瘠進其瓦缶彊顏以爲悅其恆也𨿽然未盡釂而業次失矣父母已顰顣矣顧豈越歲違時而若子耶然而若此者其粟與緡日營營而不足也子曰幸宜也抑子愼無薄玆衛賔乎子之邑藏粟蓄緡之室幾何矣父母慶其子也亦有天子賜告而歸者乎文盛曰無之受予言書之以歸爲慶

送楊名父知昆山序

大丈夫胸中固八九云夢也而其宮居粒食燠絺寒裘亦眾人耳無奇也至於與人商論恂恂反反韜鋒閟頴必有稽疑而無獨往每出於好事者之下好事者亦俽俽意得屧履一世直欲排開古初面語防稷不知其眞遇防稷而與處不嘩亦必自謂過之而世之膚中者不察每右好事者譸張其虛談刻畫其實效補苴掩護至敗不悔大丈夫遇之如觀技兒之作劇神施鬼設魚龍曼延電霍猋馳可駭可愕非不捉握天機熒惑聽視也然知其終於幻耳故不與之角逐於口舌瞬息之間而吾之含章括囊人知之可也人不知亦可也一旦時可以爲事在我責豈終示人以朴哉試以民撓則嚚吾而殿之以循良進以激揚弛則玩吾而鎭之以肅淸納以論列激則咈吾而時之以獻替出以方鎭利害懸矣吾無旬宣之則乎入以廟堂隆污系矣吾無燮調之節乎恢恢焉隨其得爲之分而操其應物之衡人難其易而我易其難人異其同而我同其異若素履然髙冠大轂而不揚揚其色丰艸長林而不戚戚其容蓋其胸中素定然也萬一驅好事者以從事幾何其不僨以禍天下乎噫爲政者果在多言乎四明楊名父之在同年也質而少華靜而寡言人皆曰玆人大丈夫於其知昆山也人皆曰器大用小非宜予知其無不可也語以大丈夫之事與羣公別之

送張用載南歸詩序

予至闕之又一月太史徐舜和別訓術張君用載詩二章君新諭人工科左給事其伯兄也予往過之見其詩和者十餘人他日過之倍焉又再過之又倍焉大要言君起詔例無麗於欽天之試館兄之館無覊旅之懷𨿽罹疾疢羣醫危之而起於越醫終底於勿藥之喜或推而深之言其始之疾也未必危而所以危者醫之有意於利故危之而越醫之所以能起之非有能實妙而起之無意於利因其未實危也可起而起之也予又以爲疾危道也謂非出於天不可也胡爲可以無意於利之越醫能起之而必先以有意於利之羣醫以危之耶又胡爲不於其前不於其後而適當其受命之隙耶噫彼防防者果無意乎哉予知之諭楚之南境也楚之俗鬼且機著自古矣今諭之名能禍福者凡幾廟廟之祝有幾巫巫之籍於縣者凡幾族族之眾幾何其飯也粲飱人畊之其飫也鮮肥人畜之其衣也輕純人績之人病則曰吾馘而業魔幸其瘥也則曰吾丐而修齡及其敗也則攺而曰而醻吾之弗稱以是日朘於人不嗛也而人亦實甘心焉噫其果馘且丐耶然則諭之有意於利以危生人如羣醫者多矣君玆歸諭無有曰馘與丐耶則已矣而猶有曰馘與丐耶君有不思前日之危君者乎觸之而不思者不智也思乎彼矣而不思禁乎此者不仁也而君豈若是乎故曰出於天也𨿽然天之於人也常略焉若君宦家之秀賢者也是亦責備之如此不然如君之官盈天下而亦必屑屑焉亦凟矣給事君笑曰有是哉錄以爲詩之序

館閣榮壽詩序

往時毛維之歸東萊壽其親也封檢討君甫七十太孺人年亦幾此而其官尙檢討也故其請也亦止得同庶官之典而已維是單車千里之行紺衣登堂之拜而一時宮賔學士闃然希聲所賴比肩之寮歌詩之又得今太子太保大學士西涯先生之文在帙俾萊之人士見之爭歆競艷日駸駸乎仕進之途若不可禦者實自毛氏始亦榮矣積於今十年二老之壽相次八十矣而維之又以請也其官則侍讀矣綴講帷之班侍皇太子日躋之學特從內批降不逾晷繼又有乘傳續食之命焉於是乎其在途也有車以載有僕以騶有候人以迎而其遇館也以休而進飱也以食比其至而登堂也有織文鳥章之賜衣有瑇瑁寶銙之賜帶以服而於是乎以拜以舞有詹事府少詹事左春坊大學士左庶子左右諭徳左右中允與翰林院學士侍讀學士侍讀侍講之詩以懸於庭萊之人士於是乎又再見之必從而諷誦之不知其亦僅如向之歆艷而已而抑或有加乎夫欲上人之心人皆有之不知其亦或有希兾以是壽其親者乎其果然乎未也就有之必如維之向也之典而後十年始進於維之今也之典時則維之歸且壽也典有加矣則元老之詩也則又必如維之今也之典而後十年始進於維之後也之典時則維之又歸且壽也典又有加矣則天子之詔也夫然其可以驟至耶又況人事之不可知也耶予維之同年友也慕躡先生之軌爲之序使萊之人士觀以有考也夫其亦有激也夫

圭峯集卷二

欽定四庫全書

圭峯集卷三

明羅玘撰

序

迎養逢恩序

今制在廷之臣滿三載始得推恩封其父母如已官然間十數歳乃一覃恩始弛是限亦得封𨿽然維具慶維嚴慈偏侍可迎以養兾一得卽闕謝以爲榮然或遐逺甚又不能必迎迎亦或不能必至至又多弗偶然則玆遇也其難乎今皇帝之十一年吾友戶部主事趙叔鳴急於東城之陬僦舎舎艸具已迎其尊甫西津居士至予舎亦東陬也又宿舊因得交其父子間其冬十一月二十一日適覃恩叔鳴甫一載官也乃得侍居士以冠服明日入闕謝於時被恩中父子謝惟是二人凡恩則榮恩以希闊罕遇遇之又榮遇而無與爲比又最榮假叔鳴曰舎館定吾其迎迎之居士亦曰舎館未定吾遲遲其行則固江都始封君也幸至焉則固邸舎始封君也何由父子明日入以謝而迓是榮也事有可得爲而於其親顧不得爲焉爲人子者其容不悔乎夫有可徐徐爲之圖者有不可徐徐爲之圖者若此其徐徐之慢也不勇也𨿽然其亦不偶然焉聞居士嘗道杭也羣旅以市珍之光溢目也競市焉亦從而競市焉則江北所未有之書也歸以付叔鳴日夜服習之景象而行之叔鳴遂猋然馳翩然而翔去若不可羈馽者至於今又若渺然不可以端倪退然於勢與利若怯而遁以避者何昻昻其髙舉也天下之勇者也其性之然乎學之然乎容亦有教之參存然乎若曰教也居士其自取之而自享之者非乎可賀也予勇不足以決郁於中且六年於叔鳴出監漕於徳州又奉居士漸以南也則會之不可常也已因發而追賀之

姚氏家乘序

慈谿姚氏家乘成廣西提學僉事英之所作也其曰乘雲者若車之乘以載焉者也亦晉之乘之云也英之予校禮部所得士因得縱觀焉其制首世系英之曰伯父參政所修慈谿新譜在斯譬則乘之輿也次列誥制一勅制二廷試防問二英之曰先後所得諸朝者在斯譬則乘之軾也所馮以敬焉者也次列表二序一防問三啟一賦一行狀一詩三英之曰先世之手澤在斯譬則乘之幰也仰而朝夕者也又次列志銘一序三詩十英之曰諸先宗工爲吾氏作者在斯譬則乘之帷也華乎外而蔽乎內者也予曰噫善哉子之取義於乘也然試思之族之生生無窮也日載乎其中其爲任也甚重而歷於千萬世其爲道也甚逺以甚重之任而行甚逺之道吾見污池沮洳之阻飛崖絕磴百折之險風雨晦防雷電冰雪之遭寇爭戰鬭猛獸虫蛇之戹日相尋乎其前以爲乘之災者蓋紛如也而可以言至乎故必轂以持之必攻也輪以運之必員也馬以駕之必良也禦以禦之必法也而或其持之也以匪攻之轂而運之也以匪員之輪馬也非超逸之良而禦也無範我馳驅之法則吾爲爾乘危矣惡在其無覆也哉夫心也者轂也智也者輪也才也者馬也而又一脈重厚不震不動以爲家法也者禦也而皆備焉則夫輿也軾也幰與帷也可以無虞矣而乘之爲道得矣𨿽舉天下之乘可也獨姚氏之乘乎哉英之不覺然笑嗒然而無辧欣然書於後以爲序

賀朱天錫齊壽詩序

金臺朱君天錫兪生昻之婦翁也今玆九月旣望丁未年六十昻將賀之越三日庚戌蔣孺人之年亦如君於昻爲婦之母昻欲裒賀意出諸牲牢玉帛之外匪詩歌不可得邢文龍爲之倡和者凡幾帙成以其期往文龍謂括諸詩而序之於予爲宜予知君蘇人也再世燕籍遂爲燕人有南北之族善操奇贏如矢注的如樗蒲呼盧有往斯獲有擬封君之富入粟爲郎有冠服之榮趾美於戶庭連壁於他門有子嫜之盛飛甍傑棟於尺五之天有第宅之安出有輿馬之華入有樽罍之奉而又日分禁曙之光歲挹蹕道之塵炙於貴鐘鼎之制習焉親於賢禮義之澤漸焉蘇𨿽東南勝處借君生之未必能違之而來來而商且仕未必能如是其久又安有是也況今天下如足支而鼎安京師鼎象也民之最幸者生其中目不覩旐旟耳不聞金鼓不撫耞耒不勤四體而坐享四方水陸之精華而以恬以愉夫恬則心澹然而本眞不揺愉則體充然而外耗不入而夫人皆可壽也如君之富可以釣取榮名厚自奉養得賢而嗣之而南宗向榮可以反可以無反者是君也宜其恬愉之獨先於人而有以及其與居者與居之邇者非孺人乎其偕老也又何足言耶管弦沸然中冰玉烱然照人而壺觴奕奕可無歌以侑醉者乎有及於斯詩也必知予之所以序

送饒及之分教望江序

臨川饒及之往分望江縣之教及之在臨川固魁梧奇士少壯時每三年必以禮經與十三郡之士角禮之士不及易詩書三之一故皆聞及之名及之固自負士亦推許若出一辭曰及之其魁我乎至名出曉及之竟寂然歸臨川復爲諸生蓋自天順戊子至今壬子其歸如是者十而及之已如逐北之兵不可言勇抑志就貢而來見予京師日入二毛予大愴也予昔見及之北禪僧舎中畚土爲砌砌上種菊數十叢對哦其間若能遺外聲利而且笑且言盈盈於函丈間皆來學者也予察其無倦色竊念曰教道固如是然及之之學必爲進士進士例不屍教事不可以抑也及今二十餘年乃甘與衰暮之士百十羣試教官於吏部部糊名翌日送院院學士西涯李先生主校予亦與焉西涯得及之捲不覺喟曰是固進士也烏得於是惜之而首列焉部乃以教是縣蓋優之也夫翰林極天下之選而西涯時又以文玅天下未聞妄所許可而顧於及之乃爾視諸疇昔儕輩徒以附和一辭者彼以耳此以目彼以私此以公脫然敻逺借及之得一薦而與天下之士並逐於西涯掄揀之下其於進士也何足多耶世固有遇不遇皆天也可嘅也夫𨿽然予亦蚤識教道於僧舎矣及之行也尙亦爲國無倦

壽英國太夫人八十詩序

王公師傅妃夫人之爵本兵機務節鎭薄違之任子壻女甥孫曾之昌自耋䢐耄之壽康寧恬裕之休恩命禮數之隆萃於一家際於一時而又合於一身以爲慶今惟英國太夫人乎夫人晉人也歸定興忠烈王爲夫人王爲公時以身殉國難夫人鞠遺孤今爲太師英國公而仁廟敬妃其女也太傅保國公徵南黔國公淸平伯其壻也而永順伯安昌伯又其孫壻焉太師本天下兵掌機務天子方毗倚焉而太傅亦都天下兵馬黔公殿南徼淸平永順皆當戎寄七孫二爲執金吾爪牙在天子左右每入閤問起居垂魚鳴玉鏗然委地夫人亦頷之而已永樂甲午九月十日夫人生於今爲八十拜太師太傅於庭五爵之貴駢乘連袂而至二三元老館閣諸賢皆賦詩爲壽在館諸生黃元王傑亦相倡和以鳴其盛謂得予題之亦可登其堂也予憶太師同史事時每道太夫人之康裕日飲宮醪數勺餐飯尙幾匙目誦佛書烱如也予謂此其壽徵已而果然然其朂王以忠教太師以道經邦國毓成敬妃之徽音太傳黔公成安定之功赫然於中外其於理道有潛補也夫有隠功必有顯報功惟彌隠報亦彌顯此其爵賞名位蔓延絲系於戚屬毛裏之間而壽考康寧饗於其身宜也昔魯成風於莊公爲令妻於僖公爲壽母國人歌之而夫子列於淸廟那頌之什亦未聞其以朂王朂莊以教太師教僖如夫人者是宜裭令壽爲夫人號而元老諸賢匪那頌之宗工伊淸廟之詩人也予與諸生其擊瓦缶於疏越之側者乎

壎箎疊鳴集序

百愚子吾友也官旣困頓而詩益雄人之知之以詩或忘其官也其兄半農拙齋遺庵皆以其詩鳴蓋其淸逸在野得以肆爲之以成先訥庵君之遺教者其暇倍於百愚百愚則人方英英然如雲之無可系著而望之也亦不得不爲之耳而四人者詩遂相埒成一家言而並鳴於時百愚在渤澥予過焉摘其百二以示使評之時獨半農之響絕於其人之云亡而其餘則奇音競發爭爲長雄勍敵也誰得而低昻之𨿽然吾見其气蓋如此至其天性之眞所以推服敬讓更和而疊鳴者未必不私幸其家之有是四人者且同出也凡物之有聲者其鳴也亦有不得已焉然而淒然悲者人傷之喞然微者人厭之羣然皥者人鄙之虓然吼者人畏之若夫蜚大屋拔大木而訇震於六合黯黮之中破山舞石擊撞於百川沸騰之日澒耳嵬眼飛神褫魄人亦孰幸其有是聲哉至於終身聽之而不厭者樂聲而已而樂聲之中又有倡和而疊鳴自爲伯仲者壎與箎也詩曰伯氏吹壎仲氏吹箎而世猶以之況夫人之爲兄弟者則兄弟之能倡和以鳴者不其尢似者乎宜人喜而聽之甚於樂久而傳誦之不止於凡爲詩者而已予謹評之曰壎箎疊鳴集而又感夫紙筆之不好則不能以鳴鳴之而墻可防也亦不暇以鳴鳴如戛釡撞缶犂然其聲使人坐睡掩笑者𨿽鳴不鳴也皆可悲已百愚明之馮氏尙書郎守揚州坐累謫鹽司尙脫然不知爲謫也獨一時詩之雄也夫

送王資博考最還治詩序

王資博以吾同年進士出知平陽縣吾不知平陽也知吾資博學廣而才優廉毅方正可重負荷庸止於爲縣而已作雜文期之且以爲別旣而闃如異域一介之使不入吾第而淛東西稱治縣有平陽吾又不知資博也徒知平陽矣今年八月自其縣來考績見其昔之渥也殷腴也皴容服闇然殊有悴色吾不必知資博也知爲縣之勞人而悴人之貌有如此淛東有治縣也宜哉然於予心不能無戚戚焉及資博歸縣之湯生徧求館閣省寺之詩歌之亦及於予夫生士也士居鄕校羣坐囂然議其長佐寸長尺短口伐劍刃騞騞然長佐持三尺法以臨其父兄族屬家之慘舒寄焉尙不能以制使止也況生已寓於斯環觀其身一無足顧慮者乎立睨資博資博亦將安之又其桀驁不遜亦誰與校哉生皆無於是且汲汲於其長恐公卿忽其隠而不知也則縣之欲報資博者寧獨生耶吾始閔資博之悴玆而更以賀也今河決於東北而水溢於東南連數十城吏皆如資博憂悴以從事吾猶恨其少也惜乎吾力弗能振之於生之請也徒發一嘆

上林春意圖詩序

送余邦臣歸靑神有圖焉曰上林春意而系以詩者長樂謝邦用作之林宗器又作之凡作者若干人然終不任爲之引或曰予可也蓋予嘗竊一至上林者耳諸君豈欲予誇張而歆艷之以速邦臣之來耶予不敢也予之東馳西騖至於顚躓喪履者屢矣卒不得其門而入及入而目已瞀瞀焉不能以注視也足已蹺蹺焉不能以周遊也伏於數筵之地而睨乎百里之逺其臺池堂隍之髙深蕊宮桂殿之巍峩耶瑤艸之吹香而琪樹之敷陰耶眾鳥之翩翻而羣獸之駓騃耶魚之躍於蒲而龜龍之遊於庭耶予已揮霍惑不能名焉而獨予郡之年力壯而聰明勇銳者縱其所如往其於長卿之賦殆盡爲目中物矣諸君不彼之問顧及於衰頽如予者欲聞所謂春之意不已難乎然吾聞邦臣之歸特以省其太孺人非有兒女子戀戀之私而蚤夜持籌以治產爲也肅敏公丰功偉望其起身亦嘗自上林者此邦臣所飫聞者也今公𨿽歿而其陟降之靈能無眷眷於其子姓乎況母之期其子也太上在名而膝下之歡亦不免以常兒畜之耳太孺人親見肅敏公之赫赫如此口𨿽未言其心寧忍置邦臣於公之下乎邦臣𨿽欲遲畱信宿吾猶恐其不得也方今主上辟四門而上林之扃將洞然寅賔以入諸君與邦臣接袂一往觀乎濯塵纓於暖浪重華帽於春風灑然醉春意而出也尙假於予言哉

送月樓楊先生歸姑蘇詩序

治七年夏六月丙子尙書刑部郎楊尙防晨受制命於闕歸而尊翁月樓先生自蘇至制之下也蓋封先生官如尙防先生卽得易褐以錦束腰以銀加頂以哻未及解裝而已北面嵩呼如素貴者遭遇之奇如此哉吾二三輩於尙防兄弟也以父視先生往候見焉吾己如歷階以升髙臨素輝於碧落吾於是而喜得月樓焉吾往時見尙防嶄然不羣巍然而上出洞然以明照於羣疑難辧之情𨿽其同官自以爲不及也吾甚慕焉而莫求其端乃今始知之又吾嘗私譬蘇爲國家廚庖之處而其歲入乃鬵釡杯盂中物也其民宜有以自老而無仰於他方則無事於遊遊亦不渉江淮以北而槎溪又在蘇之東瀕海沃衍倍他壤產入旣饒而亭池竹樹觀遊之美亦其勢有不容以獨嗇者然而樓於水澤之濵宵與月宜此則吾聞先生之獨髙朗也夫髙朗者之心胸與塵囂紛華恆自隔去而又處夫有以自老俗皆倦遊之鄕七十一齡之翁水道四千餘里而就乎緇塵蒙蒙煩囂之地亦何屑於是耶其必有天誘其衷而黙會寵光於倐忽者不然則奚以來來而差池之奚有是奇也先生蚤識尙防爲奇器教成之用於國爲奇士宜有玆奇事以彰之尙防其立奇功以報國耳此先生之心也先生歸都諫楊君大合羣賢飲酒賦詩以別予獨怨移月樓而去我也故特爲之序

澄江文集後序

太子少保澄江先生尹公旣挾其所以用世者歸老於澄江之上而江濆之人士方幸公之歸而於小子後生有所造就也然而朝之二三老成靜而竚思作而會言學士大夫欲有所質疑而辧難與夫新進之士慕公之名而思識其面者又未必不私憾公之去也公之去也人之惡之而擠之也方其設穽下石之時寧獨一快於去公而已耶至於得公之文而讀之𨿽其倉卒之際亦必終其篇而止而每嘆其難其心亦良是公矣而必爲此何哉夫人有所惡者必先有所忌有所忌者必先有所畏公之文旣爲人所畏矣而又自坦易直諒蕩無城府以蓋藏之亦卽發其英銳毅果之气以臨事卽公𨿽卑官末屬不掛齒牙者猶不免焉於其害蓋其文之著也而況日與要樞者居而已出其上欲免於忌且惡得乎公之得全以去而玆猶有以系人之望者幸也今公身日益佚心日益休益得以斂其精華而大放於篇章著作之間當必有出於其在位之日者夫以其在位之日而其文人猶畏而忌之則今之可畏者殆必有甚焉而所以忌者或可少逭耳又況後數十年今日之望公者亦湮淪物故而凡忌公者又能以久存乎至其所可畏者當乎獨在而與天地爭爲久長凡附名於公文者尙亦有賴焉揚雄作太劉歆欲以覆瓿待之而桓譚侯芭獨信其必傳今之忌公者蓋欲擠其身而止耳噤不敢以歆之待雄者待公其亦有見矣乎惜其心未廣而謀之不臧可笑也石埭吳君徳純來知公縣得公文一卷於公冠以公號曰澄江文集者將刻之以傳而俾予爲序予與徳純皆公之門人也敢俾譚與芭也專美於前哉僣書於後

壽族叔思忠七十序

吾宗在四石溪蓋自侍禦公之子析而居之吾前年免喪一過焉宗之老五六人以譜考之於吾皆爲叔父而思忠思憲思懋思愈又同出也朴厚而願慤飲予以酒予方促裝北上行苦奮迅不能畱而秉燭宵訪至丙夜已歷五六十宅啜茶計不下數十甌耄倪序拜興俯至疲甚矣雞鳴起盥就餔思懋而行於今尙能意貌其門墻池館童兒婦女奔追絡繹聚觀嬉笑如昨日者今年夏思懋來鬻縑都市將歸謂予曰子能記吾伯兄之狀乎予曰修而黟子能知吾伯兄之年乎予曰計今當爲七十也笑曰嘻明年孟春之廿五日其果然矣然念吾宗之五六十宅者扶老攜幼稯稯而來與夫旁舎之夫婣連之屬其牽牲挈卣爼臠而割鮮者固已爭先而竢隙吾之庭亦旣盈矣若夫祝嘏而嘉告蓋亦闖吾門因陳而蹈襲以饕一醉者耳吾以俳優畜之幸吾宗之有吾子也能一灑螭頭之餘泚吾匵而歸驚肉眼以髙仰振裏耳以收聲吾伯兄春酒之醺其亦一快也哉予諾再拜書之

平陽馬氏族譜序

平陽馬氏初無廟也廟自良臣始初無譜也譜之亦自良臣始廟在平陽予不及見之譜成於京師予見焉蓋良臣欲見於予也良臣太學生年與予若然入吾室揖吾必降等不抗坐必東向不卽賔位口喫喫自道弟子甚恭道遇下馬立道側予固辭佯諾而去後遇復然不少攺予固無所取重於人而良臣乃爾思欲報之已而持其宮諭劉公之文示予蓋譜序也曰願有述予諾焉予觀太學之士幾千人搜經剔史作爲文章以逐時好而羣進取方汲汲然與日晷競而遊談謔浪玩日愒月皆棄於時者也而況惟譜牒是急有不笑其迂者乎然自吾觀之吾之父吾知之吾之祖吾知之吾之髙曾吾能舉其諱亦可矣又進而上其世愈隔其知益鮮夫其所以生生而至於有我者吾不知之可以爲人乎此譜之所以作也嗚呼彼進取者視此果孰迂乎吾將賀良臣之獨迂也而次吾語於其譜之後

慶靳母太孺人序

吾寮有母在邸養者惟吾靳充道一人充道丹徒人丹徒𨿽雲南北孔道然尙逺京師二千里太孺人年七十有八以無疾疢之嬰嶺海之隔獲以迎養於斯而際恩封於今玆充道固私竊自幸以是賢於人也吾觀充道魁南畿至試春官對大廷又皆先多士入翰林職史事作爲文章有兩漢气是蓋丹徒近時所無而又惇渾深厚善自蘊借人視之退然若無能者吾固喜充道之將大有爲必有賢父母如太孺人者爲之也且天地之間必鬱蒸堛坼而後祥物生焉蓋不易生之也於人也亦然太孺人事溫州君娠而弗鷇或鷇而屢殤而生道遂絕至於置姬他圖無不爲之及宦溫之日而充道生於是而凡爲娠者十有六年亦幾五十矣人以仁者必有後歸溫州而識者又以爲太孺人十有六娠而畢竟有待於溫蓋溫州有鉅海之浸丹徒有長江之繞合是二气於其身而後生也吾又於太孺人生充道之奇賢充道也夫地爲世而生祥母爲國而生賢其致一也祥之於世固無所大損益也而麟遊以名鳳翔以名且與斯世相爲終窮凡壤累百莫與京焉然則太孺人享充道之貴將百齡以登於岸而後且有聞也今玆之封特其兆焉而已吾又於地之生祥其理同者卜之也充道之邸於吾爲近而太孺人壽期乃玆月某日羣寮有酒在尊且有詩也將躋其堂而謂予𨿽陋年差長彊使爲之序

監察禦史鄧君考績序

監察禦史仁和鄧君良臣予之同年友也今年某月上其初考於其臺長翟公李公二公進吏於庭閱稽故牘而問吏曰二年秋京師大水決隍至陊其城三年復其髙深上用旌賚時遣鄧禦史乎曰然四年西城虞候奉若指使無宿姦偸內帑之積估爲官食時遣鄧禦史乎曰然五年湘湖積儲往稽其算新陳融通時遣鄧禦史乎曰然二公喜相謂曰古稱迂儒僨事非儒之僨儒而迂之僨也迂必泥泥必鈍鈍敏反也泥通反也斯僨耳矣至受責與庸夫等耳臺中人恆謂鄧禦史通鄧禦史敏其才識用之當有大過人者如今考其言果然世謂人難知人果難知哉盍書曰考上上乃符部上其績於朝時朝廷方難江西行臺之代詔選其可持節以往者二公又合謀曰江西賦出不加於全吳貢無包篚織皮珍奇之麗無齒革羽毛魚鹽磬具材木之富計其幅員不當川陜三之一而又無苗髳戎貊爲之邊鄙甌婁窪邪互爲歉豊無赤地不毛之歲土綿力薄無飛鷹走犬彎彊用長帶劍之民宜其易之而反病之非以其俗之酣於嚚耶噫嚚不足以病人而人自病之也禹之治水也天下之大患銷於行所無事而已庸人多事一方之嚚亦足病之悲夫臺中人恆謂鄧禦史通鄧禦史敏業已試其端矣旣通且敏尙何多事之有江西必鄧禦史行也明日乃以入請而同官劉公奇方爲酒合羣寮樂二公之考稱君也是命適下公奇大喜曰奇事也上且知君矣可書使吏持送史院予知君舊也畱其事又爲序以歸之

鄒氏防挽詩序

防挽詩一卷挽崇仁裕庵處士鄒用明附以王孺人故題曰防挽云處士之子上舎懌持來示予予考其歲月成化十四年處士歿更十一年是爲治元年孺人歿處士之歿於今十有八年孺人之歿於今爲八年而詩又皆今之士大夫爲之且非崇仁人也卽崇仁當時哭其喪而臨於壙者今其零落凋謝將十五於其間其存者未必能能者未必崛然興思而爲之詩也況距崇仁數千里之京師哉古人以喜不慶憂不弔爲塗人塗人云者或面而不相名或名而不相知皆可以爲塗人而非若此之相越且疏也以過於塗人之疏而爲痛哭悲哀之言其爲不情也亦甚矣而亦何貴哉予因謂懌曰宜毀此懌泣曰毀良是然而不毀亦有道也驥之行也一日而千里靑蠅附於其尾亦一日而千里不然尋丈間營營一物而已矣今吾附吾親於是安知不有驥也耶吾爲親佞也不知其他予恍然思其言甚質爲之書其事

學古劉先生榮壽詩序

學古劉先生吾始不知其何如人或曰敬齋之子也敬齋之潔已近世來一人而已其判金華時體無完衣而寒之劇也溫足以氄爇蒿加手於其上至不可忍則貸民之毳舄以行歷數置而霽裹而識之郵以畀其民而其守雄也輒與過閹抗抗至閹怒而搏互無少遜閹以聞逮至闕皇帝赫然南面淸問之逆鱗之下無爽其初而亦自是不復歸鄕井先是母喪不能舉女之不能歸者三人身後有遺悲矣賴先生勤身節縮授徒取直日就補苴而喪之葬妹之歸田廬之可生者亦旣鞠育夫今鄕進士禦史君二人者嶷嶷然以長也而又自能起名鄕書教武昌武進有成擢至翰林孔目年未六十而歸又二十年乃以禦史之貴爲封君與王孺人偕榮於燕閒歸宿之境明年年八十矣尙無恙也日猶課諸孫以燕翼劉氏於無窮嗚呼敬齋之盛盛矣然於劉氏若無預也而劉氏微先生將不爲編氓乎不可得也禦史同予丁未進士入翰林爲庶吉士先生自家以十詠抵禦史屬予和予覽其體裁類杜甚愛之又聞其深自祕重不輕以畀人意气嚴毅不減父風其不蹈父之軌者蓋其所遭之時不同而然耶抑亦天之所以福劉氏也劉世籍安成湖之最西境於京師爲僻逺先生未封時禦史按雲南嘗一便省之玆而再閱數月是爲明年暮春之初又禦史思歸省慶時也先生雪髮繡衣晚榮而壽禦史歸乎樂也然其自所抱負終身局於支撐劉宗若斵而小之今已無及矣誰無追惟而鬱鬱者則其所倚重於禦史獨飽於其一歸而已耶予知禦史最深故不避而發此序之以爲先生壽言而不文則珠璣爛然有以掩我亦固非以文爲競也

送楊君知新諭縣序

進士始仕必達官豈惟自祈其然人亦莫不祈其然南部郎曹臺屬亦達官也必曰吾奚不能爲北旣北矣居數歲見部寺臺之長其初亦進士也慕之或陟而位於外必曰吾奚不能爲長而擠若是人而非哲且賢與悶悶不慧者能無是心哉曾不思進士仕而爲縣者必先湔去其始爲進士之心甘淪於丞簿卑冗之伍日與之浮沈從事庸污狡悍如近混如蹈蒺藜然將包荒之不暇也郡督郵至槪以揖焉部使至槪以跪邀於途焉吏抱案卷其前槪以署焉又不幸逐逐其欲以敗事又槪以蒙誚讓焉又嘗與爲進士者遇而於吾爲轄其忍爲轄槪以丞簿而不吾異也暮而入內愧其妻孥婢僕噤不以言焉如是而南部郎曹臺屬甚樂也不必北也居數歳而陟於外甚樂也不必部寺臺之長也其爲縣者又曾不思羣試於禮部不幸而不得進士固亦丞與簿之列也固亦有逆吾之荒而包之者也如是而爲縣甚樂也郎曹防屬望之登山然部寺臺之長望之登天然其處旣卑其警益集其心益危其欲益易以足力益思以奮而功益因以倍者勢不容以己也幸今天下用進士爲縣十六七而以功起爲達官亦十八九遂至於元老亦有之是其成也視始仕爲達官者不惟等耳或反過焉嗚呼縣於進士亦有功哉余姚楊君居敬將知新諭縣君進士也翁君應干與有戚謂必得吾言而後進士爲縣之義始白𨿽然翁君不鄙予予之同年友也楊君世宦家又閱歷滋久而吐茹皎然得無以發蒙視予言乎

送僉事陳君湖廣提學序

書紀禹之䢐徵有苗易稱髙宗之伐鬼方而商詩殷武亦歌之周宣采芑南徵之詩春秋桓文陘濮之役皇帝王覇之相承若將不能一日忘乎衡巫江漢之間者古之人亦何急於得楚哉以爲都則僻以其地則田下中而泥塗多沮澤以貢賦包篚則羽毛齒革惟金三品出於他州尙多有之兵者聖人所不得已而用之者也然則古人亦有得已之兵耶於乎此古之人所以動於此而其幾應於彼發於一時而其憂及於千萬世者歟詩有之崧髙維嶽駿極於天維嶽降神生甫及申維申及甫維周之翰言崧之爲嶽邇於王都疏甸之旣久望秩之必通而其神之歆之宜其降而生賢焉若以爲答也夫衡亦嶽也江漢大瀆也其尊豈亞於崧髙哉顧其僻在南陬況不順者馮焉皇路爲之不通巡狩秩望之禮曠焉其神气安能與中國相爲流通而尙望其有他乎哉故其所以不能一日忘者疾不順者梗之也討不順者將引其嶽瀆之尊而匹諸崧者也匹諸崧者固將以生申與甫者望之也然不必其身親見之者公之後之有天下者也然而更千百年世非其世而巡狩望秩之禮移爲封禪禱祠之儀𨿽崧焉不免爲明神羞而況於衡乎故唐韓愈氏僅意其有魁奇忠信之民生其間而猶有未及見之嘆夫申與甫豈特魁奇忠信而已哉則其未生而有待於今日之盛也可覘已有之亦未必不出於黨庠術序之間而其董學政者果洞古而照今歟宜可坐而得之而爲天下賀矣太和陳君文鳴由刑部員外郎簡當玆任君前爲庶吉士於予爲同館且同鄕也信其洞古照今而於是乎有遭焉因同官之請贈行也而獨以是告

文會贈言序

金陵龍志仁由刑部員外郎出僉於浙志仁豪傑士也浙大藩也僉事憲臣也議者以爲豪傑之才用則無其不可爲者未也然必得大藩始有可爲之地猶未也然又必持憲節焉始有得爲之權而志仁亦欲自試之以答上之知也別其友以行於是其友之雅與文會者凡二十二人人爲一詩以贈題必以浙之勝者志志仁他日次第之所歷也而其經緯脈絡予請爲志仁商之夫人北道赴浙者必自檇李入春秋之末吳越於此日尋干戈爭尺寸焉今則東南孔道也則夫天下可以爲有一定勢乎哉孟子曰所惡執一者爲其賊道也可不省諸而於是時當迓者至導以入會府之城其於古也爲錢塘卽而行禮上之禮越三日羣廟告至讀表忠觀之碑循蘇公堤拜武穆之像於西湖之上奮曰予何人哉庶幾臣節可勵也浙分東西爲二道僉事歲分其一焉度浙而北溯者爲桐江姓是州者誰也載求泰伯祠而鞠躬焉廉貪起懦於消息盈虛之間盍於明月泉驗之其然耶要今二千石無有慢遊以病民者有則必誅扃謝公樓窒白石洞弭綠波亭下艤舟以嬉者其嚴乎使蘭亭諸賢尙在亦當減坐中觴詠之七孰爲曹娥江之廟驄之過也式之式淸風嶺之祠訪林逋之宅亦有築堆讀書如顧野王者乎則駐節賞之而或舁夫所指有吹簫臺焉呵之左道無緣而入矣浙澤國也浙東之鵞池鑑湖剡溪浙西之苕溪葛洪川淤者必浚圯者必完奪於豪者必復舉以利民焉使民如歌白公歌之志仁可以告成事矣而今而後天下之人益信夫豪傑之才得其地與權眞可以有爲哉而凡二十二人之詩亦非徒作也若夫考績幽明之法則上與當軸者事也予何敢與志仁亦自不必知也

圭峯集卷三

欽定四庫全書

圭峯集卷四

明羅玘撰

序

弭節重榮詩序

始予丙午歲春遊太學王淸之時已得順天解來爲同捨生恆就予語淸之亦誠浩博善反覆事情如指諸掌翛然有淩逼霄漢意气而俯視諸碌碌累黍拾棄余依門戶者眞鼠之遊於穴中而相啣以尾也故有旁睨而冷眼竊笑而背唾出則閧堂抵掌大聲曰是病風狂人邪而吾二人佯不聞自誓終其身不變是年秋予亦得解淸之來防取予一詩爲其祖某先生八十壽予詩極醜厲而淸之至今獨傳以爲奇予不知其何以或者謬與予合愛而不知邪明年同第進士又明年淸之入爲給事中又明年予亦承乏史院顧予之尾瑣分量盈溢日食於太官寅而入焉無所爲申而出焉則有臥而已矣而淸之方目不暇瞬耳謖謖拾遺補闕以終晷向相與語者旣次第蹈之莫予與也予獨得淸之不以俯視者視予予亦足矣今淸之被詔趨寧夏凡西邊軍儲得以便宜從事天子不能無望於淸之也夫人之命一也捐之以與羣不逞者抗而爲天子衛元元者軍軍之恃以生者食也齊民無食則饑且有救饑之政豫焉況軍乎況邊軍乎今天下之邊三北方最勁西次之而寧夏古朔方地西北其衝也所以裒積貯儲挹彼注玆使士飽而歌而憤思一戰是又在吾淸之是行也予愚不識天子意意其在此非歟淸之行當過濬濬其家也封給事君方承顏於某先生膝下以予詩考之先生今可九十矣古人以富貴不歸故鄕如衣錦夜行所以甚嫉夫仕而不歸者以著夫仕而歸者之榮也況淸之將赫斯之重輟淸燕之侍翩然自天而下弭節登堂而頒首出蹴蒲褰幃而鮐背見合三世人以言笑晏晏衣錦之榮抑其末耳都門外茵地以莞而執玉立林林者招淸之以飲是餞淸之也且飲予曰子前與淸之語太學何事人謂狂玆何不復狂序送淸之行序成餞防中詩皆足淸之行矣

送蔣敬之歸省序

敬之之歸上之兪其請也且以寶鏹賚使途有常餼水有行舟舟有櫂夫闗無滯譏淸湘才三千里耳誠無難至者恩之被也渥哉而前此贈父河西君爲編修封母爲太孺人黃焚於丘拜瞻珠翟於慈閤無忝爲人子別十有二年之稚弟突弁郊迎序鴈行之舊慰慈侍之代授已試之業無忝爲人兄居幾何飛書告至於南海令君令君誠之其兄也無忝爲人弟傾我腹笥於彼髦士無忝爲州裏師衣錦晝行至止山立輝其有光無忝爲州裏之重客敬之是歸徒歸哉然敬之其官史官也其祿常祿之外又益以太官之膳內法之酒也有大燕防又以中士班大夫而坐於門進謝於殿也一日二日講幃之侍興俯走趨衣袂襜如天光臨發誰也某也無所逃於帝心也然則今日兪且賚諸敬之其直兪且賚諸他司而姑以例云也邪夫傭於人而受直倍於族傭焉用力且與族傭等𨿽其主不寤也或𨿽寤焉而不之較也亦獨不忸怩於心乎敬之必不爾爲也於其行也不敢以不告者予敬之友也

送夏先生之湖廣序

懋齊夏先生蘇人也以連山歸藏之學授弟子於京師去來常數十人京師業是學者必自夏氏始名得其宗多以之階進取先生起進士爲給事中至左右給事中數十人猶依依在門墻如未貴時先生之教亦猶昨也故名日益髙人日益親治甲寅十月詔以先生爲湖廣右參議人皆謂天子多行先生言玆將觀其自行也行必以大大莫如湖湘故特以授榮哉而數十人者獨顰顣咨嗟奔相告語擇日時羣入謁且以賀起居班定有頃其立者如植趨者如傴黙者如緘吁者如喙咸有所喪異其所以常侍側者先生亦蹙然驚焉急揖以退明日相與醵金大防供張饗先生先生酒半進而疊飲之因問前狀所以有執爵而告曰始吾二三子之旅而萃於先生之門也先生於吾之進也損之於吾之退也益之亨吾之屯擊吾之蒙迪以履導以謙困於行離以照之蹇於言解以發之大過不可包也小過可贖也吾於是乎少有革焉而又震以鼔動之節以品節之渙以蕩吾之郁井以介吾之辧加吾數年吾之蠱惑似有瘳矣吾遁而歸家人異吾而賀曰爾何壯而丰也無乃晉見於君子乎爾之否而泰可冀也吾賁然咸來恆以爲自今可以無妄爲庶幾剝吾故而復吾新漸見乾坤之心乎今先生自此升矣則吾之睽孤有日𨿽憧憧同人亦何姤也先生觀吾其以爲旣濟乎未濟乎吾是以立而不知艮吾趾趨而不知鼎吾足視而不知所臨故黙思而不遂所需故吁也先生於是受爵盡釂首肯而笑復有執爵者再拜請益先生曰子欲之乎請觀於兌之象足矣眾皆躍然拜教旅酬而罷他日有語是於予者汪登也且曰願有序以送先生予癸丑同南宮考天下士可謂知己然不能文也次是語使登持以獻焉

送黎文淵還南城序

建昌爲郡屬縣四其首南城縣縣有城在於黎旴二水交鳯凰山之陽城南出通防門百二十里爲南丰縣又百二十里爲廣昌縣東出武勝門逾黎旴百里爲新城縣而南城北下未三十里已爲撫之臨川金谿二縣蓋郡之委也亦要防也故置戍衛以鎭遏不虞今去衛猶爲守禦所元季僞平章擅割據之雄爲僞都僭王號宣徳中荊又國焉其雉堞樓櫓門社之傑麗臺池苑囿之髙深芻牧廩廐之富鐘竽笳角漏柝之喧羽旌纛幢之樹嬉遊歌舞之娛騎射弋獵之便殊有京國之態豈王都相仍於其處而然邪然觀其奇花異卉珍果嘉蔬酒醴之味直爭雄於洛陽姑蘇錢塘之盛要其土地之美山川之勝容有以召之也廣昌居上游林箐蒙宻瘴毒殺人新城差沃衍南丰多磽確地皆不能與南城齒而其民亦多老死農圃固不能如南城民尙通而善賈樂爲逺遊薄海內外有之也吾嘗遊天下茍十室之邑三家之市吾可以張口飲醪辟囊爲餼醉飽而嬉矣蓋吾裏閭之人多也最後之京師南郭之南市有吾里人偶語者以爲適然耳旣而隔墻而呼吾里人也髙門華堂坐而談吾里人也吾驚曰噫何里人之多也吾舉順天旁午來賀且百人則南郭之人半焉丁仕隆擁重貲而好文黎文淵扈輦蹕而多技皆於吾如平生歡吾職史事於今八年文淵老矣請於其長得與其子益國防校秉羽幢下歸歸則猶食官餉曵裾王門榮矣哉然浴旴水射遊魚登鳯凰山放紙鳶倚通防武勝門笑指負擔而入者曰三縣山氓來矣此則少時事也今虎旅司門無敢嘩無敢闌入山川禁厲鳥獸魚鼈咸內物也寧復得爾爲耶惟飲醇酒慶餘年得歸老以享鄕園之全盛招士隆輩亦歸使人謂南城人好遊遊而非忘返者於風俗不亦有助乎八月初吉偕仕隆來告別吾無以爲贐也以此贐之

壽鐘教諭六十一序

長汀孟方鐘先生有賢子曰文俊登癸丑進士其試南省時予實主司也優其文收之方其未試也私謂其儕二三子曰家君生癸丑今玆歲又癸丑六十其逢是爲壽端茍占一第歸以爲壽良宜咸壯其言而是之已而果然釋褐試戶部政時以新服孔嚴初志觖望居常悒悒未幾詔用言者議進士其聴以歸而文俊在遣中遂欣然告行二三子來謂予曰鐘先生少有大志而業進士賈用不售自老於一校官而遜諸其子至文俊竟有今日之收訓信昌進教博羅年未至而疾以疾而請得請而歸歸而疾瘉疾瘉而至今日之躋文俊榮矣又得先生之壽而歸拜焉先生壽矣復得文俊之歸而榮焉所謂一時而眾美具也所敢聞於左右以去文俊遂爲先生壽何如予曰先生之志乎業乎賈而不售乎遜諸其子乎疾乎請乎歸乎歸而瘉乎予皆不得而知也予少居田見老農焉預厥種覃厥耜又飭厥襫襏以時而藝焉畎之塞也或固之畮之疏也或溢之原而萊蕪之隰而沮洳之間視他藝之芃芃者則乃愕乃悔乃屬其子而代終焉退擇其町疃曰吾葵吾蔬吾苽尙可飽也而其生莫不翹焉秀焉扶疏焉而老農憂采薪棄之閉其戶而內觀也道之貞葆之道之腴味之閱月充充如有得也忘其所有事而不知也而子之代終也適有秋他日連連焉以車畢登於塲再拜稽首於膝曰老農怪矣用其子而享諸吾農不如盍進杯酒爲壽如子之言則先生之齒休且尊矣以其子貴休之萃也享老農之利而非其伍者也吾與二三子縻於是欲以杯酒後其鄰而不可得𨿽然不可虛也皆應曰然乃書予言授文俊爲歸壽之獻

壽彭翁彥寛八十序

彭之先世祖以壽考聞至越爲王始以貴顯而其名皆能與世相爲終窮更數千百年語壽者固未有賢於祖不獨彭氏也而越之貴彭氏迄玆蓋無之而他之氏族越之後如越者寧數百十而已哉彭𨿽微越不失爲彭也故彭獨尊祖爲彭宗越𨿽貴不與焉抑越之戰劉項間其得王也虎口之餘臠耳計其利害直以生易貴其貴也亦未能亢然南面稱孤固有可執而醢之道也使祖臨焉不以惡臭視之而恐其凂已也幾希矣蓋其趨不同也然莊周稱祖吹呴呼吸吐故納新熊經鳥伸以爲壽是未免挾小數以攘竊機緘逆其天常爲造物者之蠧聖人之道無是也及其歷年之數容或諺聞之過使有之其戚屬朋友臣妾亦有與之抗年而俱存者乎無也然則飲水露茹艸木與深山之木石大澤之蛇處可也古者堯舜百餘歲文王武王皆九十餘歲孔子大聖也亦七十餘歲傳之所記百歲爲期期於此而已矣亦未聞聖人者數百歲云也蓋往者不過則來者不續吾見天地之運於是乎息矣其可乎予嘗持是說以祛歷世之惑且欲以告彭氏彭氏居京曰彥寛叟有孫妃於益國予裏益都也里人莫不與遊愛之而欲予言其八十壽以是月六日晨持以獻予知叟之欲繩祖武也亦明矣然其未得也有苦身吐納呼吸之難及其旣得也有約居野處之窮而又戾於聖人天地之道又況徒聞其語而已孟子曰盡信書不如無書書聖人之言也且不可信而語庸妄人之所傳以神者也可信乎予請叟觀於傳質諸羣聖人徵諸天之道順其常而爲天下之大老亦一彭祖也已

慶諭翁以善七十壽序

三代井田之制旣廢匹夫固有能與人主爭黔首以擅萬物之利而富擬封君者亦非必智慧豪偉桀大神變化以鼓夫天下也而世主亦嘗斬芟擉剔入於蓋藏隠宻中期與斯民更始𨿽其戾天穴地之姦凡爲民害者一切不貰而於此獨遺焉豈其足與吾抗而終莫可去耶抑亦有不可去者也均是人也傭於人晝而力作宵而索綯終歲而不獲數金或懲而自田其勤倍焉終歲而又不足其租之入又攺而商則覆其舟幸以身免亦丐而已矣溝中瘠而已矣悲夫夫人豈欲自癘其身若是邪充其意也欲與人主爭黔首一也然而至此者田非其田也嗚呼世主其終復井田乎井田不復世主𨿽煦煦憂之亦末如之何也幸其有與吾爭者吾舉而付之使爲之母不猶愈於坐視其無告乎中人之家聚十馬牛四十蹄此奇貨也而估不十金焉歲歉懸爵於國門令曰入十金者授必中人之家則天下皆莩矣何也合百中人而金不足也攺而令曰凡入千金者授則固與人主爭黔首者也然則其爭也柳子所謂貧之母是也明主特患其不吾爭耳爭眾則母眾母眾赤子其有不安乎然吾觀凡赤子之於其母戀戀然喜其康且壽也否則悲號隨之不知玆之所謂子母云者特其號焉而已而其實則有不然耶予愚不能決也南昌七十翁諭以善居京師貲鏹累萬而循循好施不倦豈亦所謂貧之母者歟是月旣朢實其壽期集來假予言往祝者羣然也似皆欲其康且壽子母之說疑亦於是乎在予欣然書之翁弟吏部君最名知言其將謂我然耶抑不然耶

慶萬母楊宜人八十壽序

楊宜人母於萬氏於今六十年教其子武略將軍南京水軍千戶鏻世其官三十年歳漕京凡二十五年鏻之子又子鏻亦垂老宜人享今封內政猶不假人鏻亦不敢問一意治漕事乃有能聲也鏻之先吾南城人其南京蓋官居也故其漕間歲一至吾遺吾以酒必曰鏻母手釀也吾飲之甘故鏻至輒問其年鏻每以康彊對今天子之七年河決張秋歲漕大沮八年河復故道鏻獨先諸漕至則酒之遺也兼埕篚之將也兩幣吾怪焉請曰鏻之裏捨有髙鏻母之年者曰今玆孟夏而母八十是屆觴以酒乎而隨以幣乎與文以言乎曰言也山澤之言木館閣之言腴木乎腴乎曰必腴也然則其以吾幣往盍丐諸鏻是以來幣裏捨幣也吾曰而來宜也而母之毓於楊也二十年楊之姑娣妹同閤而處紉而綴繰而緒織而縷冪而酒漿固無選也其未聘也孰能豫以命婦待之乎況宜人之秩其服熊羆其帶鏤銀緋之亞也而可以妄意希之乎及其歸於而父也無有姒乎娣乎東西捨之號爲娣姒者乎今其在者蓋十無二三焉服命服而八十者必而母也亦有傑然武弁爲之子者乎固而裏捨之髙而母也然吾觀而亦自邁往當必有隮又每曰而母康彊則封固不止是年亦未可涯也館閣碩儒往往藻繢粉飾當世事照及萬世如見此特余泚耳吾爲介紹可得也鏻曰聞此已覺津津腴矣漕綱嚴姑書之去待十年更爲九十序以照吾室尢榮也

送錦衣張侯出邏序

歲聿云莫燕趙之間惡子弟食飲博奕費且盡思爲冦偸益急每伺朔風塵起躍馬突出周道上矢聲搜然𨿽有賁育千夫而手足瘃饑虛困悴之餘亦不免戰掉失色伏而獻囊免患於瞬息間誠畏之也況南人素綿道逺而疲三尺童子可以制之其所攜者固其物也亦何擇於公私哉當是時懸人之命於手壯哉翼虎也而國門南出三途視他域尢多蓋河水不舟今天子貢道出焉故令甲三途歲遣錦衣支帥三人握符提衛士分出以邏其出必以子月朢日又出三禦史並臨之凡兵民之司皆受檄指麾從事期以靖冦寧民足國阜財而已今年中途屬張侯養直侯余友也少爲武學生戰藝塲不如志而抑就右階時尙爲百戶也嘗屢戰建州諸衛得今官廉毅爲其大帥所知以其名請乃有是命非常數也今日建纛出郊乘虎皮韉弓防魚服僕姑在冰衛士屛息俛首不敢唾不敢仰視就而子趨離而鵠立整若斧兀若屍人皆壯侯能戢士謂冦固在其掌中余獨知其建州之戰夜半率敢死士深入斬首獻軍門今玆禦人之冦固實健且趫也亦豈敢自謂彊敵哉其出沒騰蹂必輕騎遊韁無所止捨亦豈堅營壘嚴步伐而悉眾以爲重乎以予觀之蓋出穿窬胠篋之徒一籌耳使道上之旅去其畏心並力支撐而生死以之則形格勢禁彼固無能爲也尙勞天子爪士之出哉況侯斬將之餘勇視此輩蚤虱不啻也無著手處矣戢士亦其末事別筵有詩餘總其意爲之序

送祁君宗規出知徽州府序

禦史郎吏也然其出按方嶽宣使監司𨿽以耆舊老成至其地亦必郊迎肅入以時謁見左右腋以坐問更端則起而對下巡列郡守必俯立迎道左庭參必趨謝守地惟謹至支郡之守與諸縣令則望塵而奔唱衙以入跽請而拜謝守地不職視顏色以退其下倅簿百職立廡下固已奪气攺容局蹐盤辟進退維谷而已矣外而介冑之吏奔走喘汗於塵埃中禦史坐軍中不知也𨿽然禦史豈故爲是哉自天子巡狩之典旣廢其勢必歸於此亦治體宜爾也然尊孤易危羣射四至往往蒙被譴過十而二三九載最陟亦多監司之佐卽前日之左右坐者也或歲未及則出守郡國卽前日之庭參而趨者也夫以前日居然受之今日自爲之懦者於此有攺行焉傲者於此有陵分焉𨿽有天下易治之郡吾見其難也祁君宗規得徽州獨曰始吾以進士出知唐山人意吾有慍色吾而不以進士視吾身思吾嘗爲書生也於是爲縣甚甘庶幾三年無愆尢旣而召入爲禦史人意吾有矜色吾而不以禦史視吾身思吾始去縣令也於是立臺端按廣西庶幾六年上下無愆尢今吾爲守壤地千里而又托於王畿之內無宣使監司之察蓋一歲之迎而趨者一二焉其餘固吾殫其力而爲郡日也向吾不爲進士則山陰之書生耳求一命且不可又安有是邪於是其寮皆知君之安其官其去是而爲宣使監司必思爲守者不責其所難爲凡爲守者得行其志焉自宣使監司而入爲部寺臺之長必思爲宣使監司不責其所難凡爲天下之宣使監司得行其志焉所謂無施而不可其在君乎徽之郡良未足盡君也遂相與交贊遊揚以君爲可法使予書之爲送行序

壽中書舍人沈君七十序

中書舍人直內閣沈君以能譯西蕃書大臣薦之上俾教西蕃館生於今六年君亦年七十矣館之生聚而謀曰今玆花晨之明日甲子也又明日乙丑又明日丙寅吾師始生之晨值之孰有豚羜維俎孰有鴈鶩維刲孰有醇酹維釃孰有幣維篚盍登吾師之堂展以爲壽眾皆曰是不可廢也如斯而已乎則又謀曰孰知賈其往貿綃孰了畫其往募工盍圖吾之所以爲壽意以是日獻眾又皆曰是不可廢也如斯而已乎則又謀曰館在斯閣在斯臺在斯其盍往丐頌言爲吾師壽於是分走丐焉明日駢來則又聚語曰吾師教吾如其子吾無伯魚之疑其子視吾異姓兄弟也吾今不敢以師視吾師請以父視之必得能言吾欲言者序吾意遂羣然入吾室請予實不能也然重譯之書亦嘗知之大抵體尙左行如龍文如鳥迹或如蝌蚪或如虫之字於葉蝸之篆於沙世惟不能用之人亦未始之見也見之有不畫肚箝口面墻者哉然則猝然囿而館食之出其文使業焉則必先譯其聲而後施於防畫偏傍之間聲旣與吾聱牙詰屈是又長年習騎然且先畏之而怠者半矣又安能帖帖然據案以終業也乎加以爲之師者自珍其能曰是不可以旦夕至或曰姑徐徐將自化或益迂其途以捍其入則其上焉者恃有他途進而幸以黜其下焉固日茍一日黜不黜其聴之也於凡入館莫不皆然而西蕃又古釋氏之教所從起其華嚴字母旣足以傅中土流百世爲切韻祖則其制爲文字深祕奇奧獨諸蕃比耶其師之珍而矜倍於他師亦無怪其然矣況望能有以教子者教諸其徒如君者乎由諸生言之信有父之道焉子之於父不以尊俎爲壽而欲其永長存圖固無助也詩傳則名附以傳其爲永長孰與於斯諸生亦善壽其師者哉予爲之序

送憲副張君之任陜西序

地之涯爲邊衣之齊而綠也亦謂之邊凡器物之旁肉通謂之邊然則邊之云者封疆之盡際外此則爲侯甸要荒所不及先王亦不得而兼治之蓋越邊而求以爲衣求以爲器物不可也然物之壊也皆自其邊始故先王於此尢愼之而重爲之防非憂邊之民不足以抗之爲之憂也憂夫無以使邊之民抗之有壊而入內之道焉之爲憂也邊之民其生而風土之鐘長而气習之漸大約與之亦不相逺其山海與之相陟降而浮游也其飲噉騎射漁獵與之相錯而便習也父內而子外也子內而父外也或其身之疊爲內外也皆不可得而凖也而或者恃吾闗吾堡塞在猶謂吾封域如完衣完器物然其亦不思之甚矣於乎邊圉之寄可視以爲何如而獨付之武人況憸人之與庸人乎正速其壊而已西北之邊古已不與東南並而西於今尢爲多警洮岷亦西之一面生蕃西羌之所窺覬而比亦伏釁孔深天子以爲宜得憲臣之有威望者節制之以銷之於未萌於是以監察禦史張君爲陜西按察副使往卽其任君前奉詔按甘肅邊臣諸不職者朝議服以爲能蓋肅之距甘也五百里是爲州之西古玉門闗也而中國之地至是亦盡矣計其道裏之虺蟠蚓屈於河山之間腰腹脊脇要皆敵也其穿而入也幾隧其入而薄也幾城其變也孰激之其來也孰導之敗孰爲之殿罪孰爲之魁君在道時顧瞻躊躇固有定算而後諸囂嚚者無所動其喙不得盡其辭焉稱曰能宜也洮岷尢近於甘羌之彊不及於諸畨偏禆將校非大將尊重臣而副使之得久於其任又非禦史暫臨比也天子之所以用君烏得無情乎或謂君端公之老者也宜在朝廷預政事其出非宜是之謂不知務凡器物於其旁肉之邊倍厚之然後可保其恆完而不壊用君於邊固以厚邊也庸非所以重君乎此非予之言也其寮言之於予者也且使書之爲序以爲君行贈

送大鴻臚丁君之任南京序

治甲子秋七月鴻臚寺少卿丁君應韶擢南京大卿仍其寺也於是自戶部主事轉而丞玆寺至擢少卿凡十年矣溯而同予登進士於今十有八年其前一年同予舉順天也蓋十有九年矣於時應韶年最少廣顙而丰頤頎然凝立而孑孑髙望而逺志不見其非予愛也遂屬望焉曰是吾人公輔器也然惟識之私心而已矣及入部得劇司人舉難之應韶若無營爲事至而不知其何以爲之也於是有鴻臚之選蓋廷選也人又以爲奪所宜居而處非其據應韶則優優乎素爲之者自以爲不如如良禦之禦車而自中乎疾徐然久之自不能逃冕旒之明而辭兩階之屬目矣今日之擢良有由也予昔之望之庶幾其有徵乎𨿽然予忍忘應韶哉夫鴻臚之職在北爲宣上逹下之要樞在南爲優遊養髙之地少卿爲下大夫之秩大卿則中大夫金紫之尊北則少卿之務偏煩而南則大卿之政益簡以尊之位臨簡之政簡與尊相遭刻峭孤厲常必由之而天下之能事去矣守其位終身焉猶懼其蹶也況進而有他覬邪有能反是而乘靜焉以觀焉遇有得焉而蓄焉蓄旣富焉而竢以出焉𨿽進而大有爲焉猶履常途耳況今玆邪以應韶之壯且碩而精愼又若是於予之說必有擇也其何觖於予之望也邪予日竢之而已因同年之別之而欲彚於予之一言也予於是言焉

慈慶省迎詩序

蔣母太孺人春坊右中允敬之母也本滇產也先編修君宦滇時室焉敬之所從出也玆老於湘爲蔣氏壽母享今封則敬之前編修恩也敬之入朝於予爲同年且同官砥礪予也居多姓異族也實同生也母也有母我之道焉治乙卯予督敬之歸迎來玆而遂予之一拜瞻以爲快旣而敬之以丁巳至不果也予懊之意者淸湘水土時物宜老之品絕天下未忍遽奪其素耶或依依桑楡人之情也而尊宿遲莫之年又怖於逺且險耶或姻婭婚媾之恐去其儀刑耶將孫甥孩稚之不勝其暖暖姝姝也敬之之不能勇也殆亦如是而已矣敬之今也自院而坊有靑宮睿學之校有講帷疊更之班有國史之纂而尙方珍異時出疊賜日倍於前於是始悔其曩也之不勇然違省已七年矣具書告於其兄汝守君不竢報遽入疏請詔乘傳以歸予懽甚因之寓告曰淸湘之產誠美矣然不知孰與宮醪珍羞與夫四方水陸之珍萬里之行長江之險若可怖也然不知孰與滇南人馬履迹之防婚媾孫甥之戀戀不能置也然不知孰與膝下子婦之懿夫惟無較品物之相形較則美惡之自明也無嘗天下之大險嘗則險夷之自知也無忖一體之分形忖則親疏之自別也敬之之歸其勇乎其又可隠於予言乎庶幾母之覺而許之而至於斯也使人見且拜之謂有是母也斯有是子也爲天下母之勸也不亦快哉諸別敬之者聞之合辭曰善咸賦詩一章命曰慈慶省迎詩書予言爲序

瑤池寓慶圖序

治甲子十一月二十日太倉毛太安人七十晨也太安人範姓春坊右諭徳毛君母也君嘗迎至京獲恩封旣奉以歸不敢復彊至是厭於憲度無緣便私以遂其登堂之慶蚤夜徬徨跂而南望焉則呻吟以戚入而趨班則已退食自公亦呻吟以戚明日復然嗣子貞尙少也雅諭其志跪而請曰大人起居愆於素甚得防有大母之在念歟得微有婆娑迓慶之悔歟得微念兒之體孱不足以給使令歟兒實壯也君躍然以喜曰吾不識兒兒何可人至是果能是吾其置觴與豆於匭又曰吾其制冠帔與服實之於篋命僕於潞河之灣曰具舟則坊寮中允蔣君舟也召日者於衢謂曰爲吾差吉則八月壬午之剛也凡旣具矣君又曰然則何以寓吾意貞曰兒聞瑤池爲王母居者其桃華實皆三千歲願大母之壽如斯以副大人意然必有圖焉君曰吾其爲繪事之工是徵君又曰然則不可無述其事貞曰大人職是文事與其事者是也君於是以屬予顧予亦何言哉其告貞歸至之日拜太安人於庭下進而致辭曰大人飭孫之歸日吉時良以利啟行水道二千里餘無滯無虞實附同官之舟無詒大母之憂及其壽之晨也垂圖於堂發篋獻服啟匭出觴酌而進曰大人以孫歸爲壽其祝百歲康彊於曾大父有光惟我後之昌不知太安人於是其將惟貞之祝也足樂乎其必君之歸而祝也而後樂乎語有之𨿽有離憂亦樂也君其可以無憾予因於序圖之末道之云

李氏族譜序

玉山之李氏祖紹興紹興之李氏祖靑澗靑澗之前無所考考自馬翅谷靖康之難永奇舉族殱焉宋諡忠湣是已而子顯忠以先歸宋免後屢以忠義奮爲宋名臣晚乞祠居紹興紹興之李祖靑澗是也顯忠薨諡忠襄子以讓徙玉山遂爲玉山人玉山之李祖紹興是也以讓名遜於忠襄子次第三也而譜云孝宗賜金帶迄不見他恩功臣子理不宜爾或其志不樂仕而其徙也實避而遁歟至其十世尙多抱徳而隠者間𨿽仕仕亦止郎吏州縣之官蓋天於韜晦之裔益培息之使厚而大發之故此其遲遲也至十一世敬敷始有方面大夫之位則所謂厚而發者此其權輿而玉山將復如紹興乎可必也敬敷在刑部主事時圖系忠襄而下詳其事於左而肖其像於右彰善表爵至於其子之行而止凡十二世爲玉山李氏小宗譜分司於淮時又上溯古初而旁及於他支凡碑銘遺文皆在爲李氏通譜連爲一卷於乎敬敷之譜之宜也夫物未有萃極而不渙者紹興之所以有玉山也然則自玉山而復爲其他又誰能禁之哉又必有爲之祖者矣故曰譜之宜也𨿽然譜國史例也同一備遺意也古者有功徳者有天下其次有國又其次有家特國大而家小焉爾而備遺之意因之忠湣忠襄以有顯功而爲紹興之祖以讓又以有隱徳而爲玉山之祖則自玉山而遞爲其他於無窮必有功徳者爲之祖也譜特備遺一事爾而其實不專在是也敬敷譜成丐予序敬敷名寛今自貟外郎出僉雲南有志於世況其族乎故極論之如此

壽丁母八十序

古松怪栢多於顚崖斷岫嵌嵚巖廣人迹之所不至者亦性也地也人也天也天之生物气獨先焉而功則後者豈無說焉夫物莫不榮於春而瘁於冬突焉而碩者不數歲則蠧矣松栢無是也非所謂性者歟郊於大國者其山童童則舉盡之矣孰仁之哉迹與力所不及亦已耳非所謂地者歟金鑛於山珠蚌於淵腰絙篝火極百戹期必致之而海外絕域能言之鳥獸及書志所不錄之珍怪亦皆有以得之若神施鬼設然其他可知己而亦得以逃斧斤之患於中國者非所謂人者歟若夫狂雷斧之防磹焚之金石爲塵是之謂天固亦萬不什一矣吾故曰功則後焉而人之生也人之功則先之獨異於是五體完具气遊其中宣暢液浹攝爲太和性固壽也宮而居火而食匪夷匪裔不病不顚壽厥地也兵革曠百年之見癘气杳沒齒之逢天之壽人亦多矣乃若寡爾嗜欲時爾飲啜衛爾形祕爾精保合導引遹回厥眞是天地性固不能爲而謀者反是周身皆斧斤也吾未見其全人矣故曰人之功先之焉噫松栢之壽天也人之壽人也顧可松栢爲人謀乎哉吾旴風气遒勁其人類多壽考出而家諸地者亦然可見者若丁母其一也母僑居京師崇文坊相志剛大其貲於舊且相什伯教三嗣仕隆仕元仕偉親賢樂善如儒人予家食時仕隆仕元疊往來商於鄕歲轉還焉而日益狎故習知母之賢然而未及見也今年春予至京訪其家入而得其棖塾之敞靚焉坐而得其堂宇之亢爽焉揖而得其子姓之恭肅焉俯而得其臧獲之趨蹌焉有是哉母之賢也旣八月予戰藝塲獲厠賢書之三日實母八十之晨鄕人有事於玆者欲予言以爲稱觴侑予爲說松栢之壽庸著母之壽人也匪天也以人而全其天也逸逸其觴峩峩其弁曰趙之英曰燕之彥祝耶頌耶言笑晏晏松耶栢耶孰曰予諺

圭峯集卷四

欽定四庫全書

圭峯集卷五

明羅玘撰

序

送蔣誠之知南海序

同年淸湘蔣誠之出知南海同年在館諸君作詩志別而俾予序之蓋其弟敬之同在館也誠之領辛卯鄕薦敬之丁酉發解至丁未同舉進士自辛䢐丁後先上春官亦旣差池矣而畢竟至是乃同有獲其可歸之偶然也耶天生仁賢爲世道計非以榮其身昌其家而已也嘗思是科未入棘先二日天晦霾雨雪先一日夕滌霽四鼓入試天無纎云達旦益朗午溫入酉風士旣出復大風雨雪洎二試如初三試又如之試已風霾相繼晝防若有物爲之自知貢舉下遞相贊慶以爲休徵在院至和所召必有非常之應於其間者旣撤棘兄弟同薦名者誠之敬之出西粵塗邦祥邦玉出南粵石邦秀邦彥出趙郡陳宗之亮之出南畿家自爲耦八人焉噫亦異矣哉余不通於古前此有是否乎兄弟之同生固若牟麥之同樹然其地同雨露之滋同其耔耘之也又同然其登也則不能無秕者矣而況合院之士兄弟之同試則有之矣而四家者獨爾其盛何耶詩曰伯氏吹塤仲氏吹箎言相和而和也豈其和之積也極其盛而先於同試之士與陰陽之數八則成卦樂器之數八則成聲將國家至和之運在玆而八人者適當之也唐虞之時髙陽氏有子八人爲凱髙辛氏有子八人爲元數皆以八而親則兄弟也而治實賴焉玆八人者將爲凱乎將爲元乎誠之與有責矣南海之行且別也烏足置齒牙間而爲輕重哉𨿽然余之私見則然耳故因而道之非通論也諸君智炳余先其制也豈無出此者乎

送南京太僕寺少卿鄭君之任序

尙寶司禁中署也其扉與黃閣對置在掖垣之西其職在章璽符契凡渙汗之頒門闗之信百官之籍將帥之徵行信使之稽驗咸與有事焉有大朝防有大祀事大行幸則乘輿之導斧扆之侍在諸侍從先其寮自卿而下恆僅四五人每以寵元老帥臣之子爲之間自諫垣入者廣數十歲乃二三人而吾同年鄭君體元其一焉乃丞也今年夏四月南京太僕寺以少卿缺請乃以體元往補之則非銓司者所敢以擬也明矣古之人有言曰天子明見萬里之外況朝夕左右曾幾何人邪而顧容以擬爲乎朝夕左右者不畱以朝夕左右蓋必有出於朝夕左右之上者矣體元於此其可不知也哉內之太僕外之苑馬馬之所有事者也而折衝禦武之威寓焉今之據淸要地者往往視之以爲冗曹又若輕塵焉眇其爲鄙事至或臨轄而按督之例侮其末屬於庭中以爲戱樂於乎此何爲者邪抑能驅虎豹犀象以與敵人從事也而無所事馬歟要之非也易其所可辱者而辱之以標異其隆重而已耳可笑也已而不知其官之威日以削奪其心日以茍一二有志者又畏避脫免不得已以防衰憊病之老充之而事之必至於末如之何當寧所以勤勤也𨿽然非攺而崇重其官不可崇重其官非自其長貳始不可崇重其長貳之官𨿽朝夕左右之臣又烏得而靳哉予也仰窺末光有得焉於同年之餞體元也敢以爲告於乎體元其念之哉

具慶榮壽詩序

治甲子春貴州右參議翁先生走疏請歸休於鄕其子禮部郎中應干爲上之上可其請乃進江西左參政以旌之以爲後勸然其年已望七矣熊恭人年亦如之而方畱於應干之養故玆先生在姚江恭人在大都而五月戊戌則大都之慶也子壽其母也子且憶其父也妻且憶其夫也如親至姚江焉安知是日也不自姚江父憶其子之壽其母也夫憶其妻之受其子之壽也而遊神於大都乎七月壬辰則姚江之慶也父且憶其子也夫且憶其妻也如親至大都焉又安知是日也不自大都子憶弗獲壽其父也妻憶弗獲壽其夫也而遊神於姚江乎是其仗精神之感通爲防合以志意之眞實爲孝慈者其拜舞之蹁躚觴豆之丰崇而不以志養者視此何如也然則姚江之距大都父子夫婦之間夫何萬里咫尺之有或者應干迎先生於此以偕恭人之壽號於人曰吾其縉紳之具慶者其如先生方幸脫紛囂而復就紛囂何未可也輟其官守奉恭人歸以偕先生之壽號於人曰吾其裏閭之具慶者其如先生之乞身也方諉應干以爲報稱之殿何未可也然則如之何其可也古稱良史智足以通難知之意文足以發難顯之情爲得職而玆應干之意可謂難知矣情可謂難顯矣應干嘗肄館中也於其能通之發之者又不知也乎若予也者濫竽者也其亦有不知也乎然其能者應干嫌於自彰也噤不以言若予也者知重同年也且同業也不嫌於濫竽也欲彊而附焉於是作具慶榮壽詩序邀同年且同業者凡某人詩以系之納諸應干俾以爲獻應干之意與情其亦於是而少暴矣乎無也

便軺省慶詩序

葉太安人晉江趙氏八十壽母也以其子戶部員外君爲主事貴獲今封晉江南方海山樂土也子女孫曾盤旋膝下致水土鮮甘宜老之品敻易君遂不得以其私水陸萬里迎致京師恐奪所宜居爲嫌及今壽期屆邇則王事孔殷無敢祈請又以其初不遂迎致爲悔方徬徨亡羊莫之爲心乃今月某日上以海南島夷就俘實沿海諸戍將士功詔君發金幣往賚之海南古珠厓地也計其所經舟至維揚由岷江入番湖溯贛江逾庾嶺西道也絕步入吳中溯鵝湖逾黎嶺下閩中折西而漳而湖東道也均孔道也顧其行者其土何鄕也土乎閩則固道乎閩而已矣則固君之家門值焉命之下也則固有先聲於其兄弟者焉兄弟知之忍能不以告太安人乎太安人有不喜而刻其至乎況於君之旣至乎其僮奴有不操篲以俟潔除餉牛食豕以待烹擊者乎況躋堂而眞進匕筯乎其姑姊妹之在他族者有不企踵以需其期乎況眞於慶余而旅酬乎是固若天子知之私有所假貸君也或君孝思之至而天固有防者存邪不然當遣之官如君者亦容有如君之心者而皆莫之及而卒值君何也夫人有所甚欲者而或以投畀之𨿽其偶中之亦未可欺其不知而已其報也今君將何如其報哉故於其寮之請序便軺省慶詩也敢私朂焉某月某日其稱觴甫畢候也尙促事事歸朝毋緩

送曾君知登州府序

登州古曰暘谷堯命羲仲宅之以寅賓出日地也今其事廢天子守臣治焉其職主於上宣下達愛育元元輯寧邦家者然而旣居其地則所以祗迓陽光導先淑气而布之天下要自不可以百郡比宜得髙朗奇偉士爲之而吾友曾君貫辰適當其選君嘗以書經魁江西登進士入刑部爲主事進副郎至郎中居中閱章奏慮南畿大獄蜚其英聲於人耳人以得見之晚爲憾者滋多玆之去也尙書白公如去左右手同官倀然若褫燭於閣去硎於庖而吾鄕人與居方若飲醇醪頓覺撒而覆其卣寧能無私憾於登民邪吾意登民尙未必知君也昔蘇公文學聲名徧天下兒童走卒殆亦知之而其守是州也父老之來迎者猶恐其不如馬使君則登之僻在海濱其民之陋而寡聞豈其自古而然邪亦饑渴之人入市防而過烹炰煿炙之肆嗅其羶薌非不知其美也然以未試嘗之於此而遺以簞食豆羮又豈烹炰煿炙之足嗅哉父老之徳馬而少公其或以此及公召還蓋未閱月也民始覺其薫漸之不終而憾其去之速乃知烹炰煿炙旣入口吻終爲奇品而饑腸渴胃寧可得遲遲而飽餐也邪今距其時已數百年其民之陋宜亦於是而少瘳乎而饑渴之望飲食𨿽百世皆然也然恐以君爲奇品嗜之而不忍釋而君或如蘇公之召此則登民他日之憂也其去思之碑與堯典同不朽是則同官別君之意而予瑣瑣贈言亦有光榮矣乎是爲序

送朱君知廣西府序

王者之視天下猶其身也首居百體之上冠以尊之髮日沐櫛而面日盥颒之耳之懸也有瑱焉口之脂以澤其燥皆爲其近於首也觀視之先不可茍也此下則項領臂掌脊背腰膂胸腹臍胯洗濯必以時日無脂沈之澤焉然槪而蒙之以衣曵之以裳束以袴私蔽膝以瞂納踵以舄而後體之容充以莊也然其髙卑煩簡輕重隱見之序亦察矣故其集羣後於闕陛而不病其冗布百職於天下而不病其渙侍衮冕者不自以爲眤殿荒服者不自以爲疏知其皆同是天下也如首之至踵同是身也今天下雲南爲最逺雲南所廣西府又最多瘴癘而幽阻物產無珍奇而蠻獠雜擾易煽以變譬之於身其亦膝踵之間乎而世之擇利自便者目爲惡地商不以貨來吏必以計脫至屢歲虛其市廛空其廨捨是知芘其身付其膝與踵不防也萬一風入而痺之虫螫之將舉體顫掉固未有可避而能居處也尙書庫部員外郎髙安朱君爲太守當往是府人有意君不懌者君笑曰是何傷哉方今闕廷之下公輔之器甘下僚黃之文甘裏服而吾之堅勁非犀革吾之遒韌非組絲以是爲舄猶恐納時而踵決也顧猶睢盱於冠衣上體之用其將不爲饕餮之人乎吾不爲也吾往矣都諫祝君聞君言喜吾黨之士有恬退者屬筆於予使爲序以贈

送楊徳慧攺任隆徳縣序

吾少時就防府試府城附治之縣其宰單騎靑衫從一二胥吏日旁午走街中吾意其爲臺輿末屬貌慢之問之其人曰吾縣宰也吾以其紿耳罵曰爾以吾爲眞不識宰邪吾之宰衣綠袍黛鞾袴出乘髙輿張蓋其上前驅翟巾紺綬以呵掖輿之徒如雲也天下之宰一也彼豈貴於是耶其人曰是則子之宰必進士也進士爲宰不於孔道不於臨轄之衝不於藩國之都不於戎衛兵鎭之交所以貴名器蓄鋭養髙爲公輔之潛地名𨿽宰也實則非也若吾臨轄之衝則以冑監爲之也丞簿之積資者爲之也呵之可也箠之亦可也倅貳得而轢也武弁得而侮也子之宰豈吾之宰齒邪吾思之朝廷之所以體羣臣者如此古未嘗有也士其有不奮者乎今之用進士爲宰異於是曰孔道以之詰姦宄臨轄之衝以之給百需藩國之都以之緝不恪戎衛兵鎭之交以之捍彊禦蓋以異材待之然天下孔道孰愈於江都揚之府治焉轉運治焉漕師又治焉戎衛以屬視我也楊徳慧以進士爲之宰人之東西過者皆曰其詰急也其捍尢急至觸武人怒以訟也可謂材矣上之人皆許之曰剛可謂知矣然而銓司猶拘拘焉執嘗算曾未聞有進秩之旌至徳慧有乞身之請僅攺隆徳以佚之而已則所謂待異材者果如是邪曾不若蓄其鋭養其髙於安閒之區如吾少所見者尢有以激人之奮也𨿽然君子視其身如器旣鬻於人則惟人之所置而已置之靜則佚置之動則勞無不可也吾友王淸之嘗謂徳慧爲堅剛之器若然今養之於佚地停息旣久一日發於硎而以之剸解吾見天下無完牛矣必徳慧也徳慧淸之厚者吾又淸之厚者也爲之作送行序

送劉君知寧國府序

治九年春監察禦史劉君出知寧國府君光人也少侍其先太僕公學於京師舉戊戌進士知揚之興化攺徽之績溪入臺爲禦史巡解之鹽法又按蘇常四府皆瑯然有聞於時至是朝議以寧國大府也必君行乃可孔子曰丘也東西南北之人也夫以東西南北而賈人逐逐焉是龍斷者之所爲賤丈夫之名不可得而辭矣而爲世道計者則又恐其歷之不周而日力有不足也何哉五方之民山川限之風气局之言語之不通嗜欲之不同同川浴者被以冠裳則憂處營窟者捨以宮室則悲世固有不可以身試入而徐徐曲爲之所則未有不可擾而馴者也是故惡夫迂者爲其泥於此而病夫彼也是故惡夫隘者爲其執於一而律夫百也此聖人之所以達於政其取於東西南北也有以夫光天下之中土君生之京師北土也君從而學焉始政於揚東南之衝於是乎在而徽又江以南也西之地起於解而東南之地盡於海濱蘇之地是也計君之周流翺翔望嵩髙窺太行睇恆碣以臨渤海逾大河瞻岱宗出淮泗以放乎江漢之湯湯而東西南北之觀亦庶幾乎孔氏之觀矣然則斂而屍此一方是猶秉照天之炬而置於一室也其不亦彪炳旁射以出其光采矣乎久置於室無是理也同臺諸賢惜君之別而使予言其大要後亦將有考於斯

送蔡君之任南京刑部貟外郎序

予旣第進士顧視同年皆天下之英也而時方競師唐人以爲詩詩日相角而品日髙中書舍人蔡從善又獨爲眾所奇一時父母耉老慶索之父母耉老戚索之逺出遊者索之園林勝賞者索之山水艸木虫魚圖畫者索之不則人不以爲絕捲不貴焉及今爲員外郎於南也得刑部人有竊議法吏非詩人所宜居者予獨恐法吏不盡皆詩人也詩之狀物髙至於日月列星之系而其入深也達於淵泉散於風之吹噓云之浮游雷霆之剝擊雨露雪霜冰霰之降墜昆虫艸木之生生無窮大之爲海爲嶽爲山爲川微而入於秋毫纎塵之不可見變而爲日月之薄食颶風爲鬼颷爲祲爲雷之碪斧星之墜也爲石爲肉爲狗爲老人或雨而爲血滄海之堙爲桑田爲息壤爲飛來峯其爲祥也在天爲慶雲爲甘露在地爲醴泉在物爲芝爲麟爲鳯而於人也宮焉以居器焉以用冠裳焉以章其身符璽權衡焉以信羣而相害也則城郭焉以守兵甲焉以一暴亂祭於廟以報習於學以漸陶而又病其拘也有壺矢博奕蹴踘之具魚龍曼衍角觝之幻至於怪而爲神仙服食吐納之術放而爲孤雲野水之觀水巢石穴之居樵之斧漁之歌農之鼛鼓巫醫百工緇黃之流烏蠻白狄之方物紛如也然必皆羅致之爲詩之囊中物隨取而用焉而後可以言詩又必和以五味使可咀也調以五聲使可聴也施以五采使可觀也嗚呼詩豈易爲哉使其移是心以臨天下之政乎何有而況法吏政之一事耳烏足以盡之予故恐法吏不盡皆詩人也從善行歸過其家省其二親而同官以贈言見屬從善毋遲遲於庭而遄卽其所有事使爲法吏如發蒙然天下於是信之而重詩人望以爲政自吾同年始不亦可乎

聫芳類稿序

予讀五代南唐書見其一時以文學自見者如宋齊丘其自待以爲司馬遷相如揚雄復生不過也及讀其所爲文調皆鄙俚可笑而其所著化書尢凡近無稽下伍野巫市卜而牽合附防得罪於名教者獨多又況其下者乎乃知衰世戹運干戈漁獵不獨其政之足疵民之不幸而文亦因之以萎苶不振也悲夫宋有天下百年至於慶曆元丰之間可謂盛矣而海內文學之士泉湧而出𨿽其將家子弟亦學爲文章衣白衣從進士舉而將帥類多通古今以至羈縻之帥築學宮召名士教其子弟如楊日儼父子者則文章气化亦必積治之久而後盛且治也今天下之治餘百年宋不足論也人有不談詩書者爲世僇辱三年大比將家子或登髙科至四遐羈縻之鄕邇來亦然不獨內地而已以予所聞貴州宣慰使宋從頫則於文章詩賦攘臂敢爲之間能流傳四方其意欲與中原大家相角逐寧至通古今取科第者之足言乎其弟如晦隱君也秀而亦文從頫與之疊爲唱酬積數十年遂成編帙有所謂聨芳類稿者所以志其爲兄弟之作也今存於家要其歸𨿽未必盡皆醇於道而確然以不朽然其世雄遐方不爲所變而又以其家學播宣惇睦之風爲左袵者之赤幟以風動之蓋有禆於世道非細也視彼築宮教子僅獨善其家而又不知其果能與否史猶以爲賢者亦逺矣嗣使君浩然從頫子也綽有父風痛二父手澤之存於是稿也間授於鄕進士周鸞來京師請予序鸞曰是將刻於梓也予陰怪遐方之有是族旣有是兄又有是弟旣有是父又有是子將必庶幾我中原世家乃已是不獨宋世所無𨿽古亦未有也而況於衰亂之世乎非今積治漸濡之久何以得此予故樂爲道之從頫名昻號省齋如晦名昱號宜庵蓋昻必頫而省其政昱當如晦乃宜於隱其取義亦精矣嗚呼讀是稿者愼毋以其姓同而槪謂其爲化書也

慶繼志周君榮壽序

尙書工部郎中周希源家本安成也有宅盈廛有田連陌有僮之指百任其畊桑置不問一意營治官事亦不遺書稽其勤惰贏縮有兄希衝七十一翁也則蚤夜在念鄕人至必訊其體之羸碩食飲之增損意志之欣戚一人言然他人至又訊之答如其初則抵掌笑躍或時語其寮及邑人與旁邑人之在仕者其人反也則選水土時物輕毳溫貂薧鱐湩酥曁尙方珍異包篚而致之歲必四五發復書至則又笑躍以示其寮及邑人與旁邑人於是人皆曰郎中之重其兄也皆曰郎中之不顧其私也相與喋喋譽郎中且曰郎中之重其兄必其兄之賢也今天子之八年詔聴民入粟補官翁應詔時年甫七十郎中則笥冠匣帶篋衣一襲歸爲慶郎中亦方竣東封事北道濟還反命濟南歸水道也顧瞻興思恨不翼而飛颺者歸與予道悵嘆久之玆將營壽都於閬實以簡命往閬𨿽西南偏地然水行必南安成可掠而過也郎中又笑躍出都門就道邑人及予旁邑人迫而餞之郎中曰若知予心之樂乎或曰郎中顯曹也封建榮命也安成便道也其亦無耀於裏閭族屬乎登眺故丘而徘徊乎易其田葺其廬而授算於僮奴乎是不知郎中者也人之於人也盍覘其素郎中所以蚤夜念訊諸鄕人而致其物凡以爲誰也有喜而逺必慶必不至於近且忘其亦嘗誰慶乎覩物而興其思必不至於面而若塗人然其亦嘗誰思乎所謂素也今則可息念而晤無訊而見匪致而達追慶絕思光溢宅裏喜延庭柯樂其可涯也邪郎中曰他人有心予忖度之子之謂也若假威以誇毘營營以殖其私是故衣錦晝行於鄕者之所爲也吾有吾兄在何敢爾惟取子言於歸日與吾兄誦吾兄亦知言人也

送裘從事榮歸慈谿序

裘從事給吾院事二年吾始見之若屏之樹於前及揖也若杵下便旋焉以側立曵其衣之裾也若輪趨而登階攝齊焉若鳥羽之厲俯而白事若不能出諸其口趨而出也油油然其直也若矢不見其非儒態也吾怪焉居久之微覺其吳語也問之則慈之大姓行人君之從父也而之慧者附耳語曰是其口常吟哦者他又曰儂見其誦文而首肯之或反唇以訾也吾益怪焉曰其無乃隱情匿志而爲是邪抑不得已而借是以養邪抑窮無貲而姑有所待邪抑有不直之誣而陷於是邪他日頎然冠衣入吾室則士服也曰吾奉詔入粟得此𨿽然亦欲速湔前污耳而行人君亦繼至請曰吾敏何追從父也從父衣儒衣二十年兩與淛士角而剛過甚卒見污蔑吾之族老督來玆幸亦湔洗今將歸矣仁者亦有以哀若人乎則吾裘氏九鼎也吾曰信哉吾所謂不直而陷焉者是也然玆冠衣亦榮矣請以冠諭表之冒者織絲爲之縠也裏之檠者緯竹爲之筐也鐡以綱之使固焉漆以黏之使合焉絲出於蠶繰之而又絡之其色也而後始可以織焉竹產於山伐之而又剖之以爲曲薄也而後始可以緯焉鐡自鑛而至於可以爲綱煆煉之功不知其幾矣漆自割而至於可以爲黏煎熬之功不知其幾矣而冠工之功皆不與焉然則冠之成也其難矣乎然或誤而泥塗涴之蠅蚋之污玷之則洗濯之拂拭之未害其爲完冠也猶可鬻也而昧者遂棄置焉不亦謬乎從事今已濯冠而冠諸首是知其所以難而重是冠者歟行人君首肯而笑書之納其歸囊若將爲裘氏喜幸然吾恐從事或反唇以訾吾言陋也

壽錦衣杜侯序

唐金吾將軍張萬福年八十餘始知名至今老生腐儒不敢蹈籍武人者坐此而長鎗大防之徒亦借口以詫夫執毛錐子者況冷灰復然尙可爲廢棄者也綴諸師尙父之後老而壯哉若今之天下一技一能各投其任無有冒焉以居容以議爲者況在天子之左右一黜一陟之大者乎𨿽有延齡百輩其如陸贄何陽尢宗當與其弟日夜酣飲負其癡甥以遊何至出聲言天下事萬福𨿽欲立奇以取名將何所賀乎又將誰拜乎將瘖瘖終此老夫而已矣其墓隧之碑不出百年匪狐貍之茵則樵夫之礪石耳況於其身況於其名乎乃知政用不臧適爲好名者之資而已而盛明之世𨿽豪傑無所發其名也錦衣杜侯景暘生淮壖萬福所嘗窘許杲破陳莊遏希烈之地也其亦以列校起如萬福者然其徵南苗行北邊逼西羌過繩橋逾飛棧出入刀牙鋸齒水山流沙弱水窮髮之區大小戰百十合視萬福立功淮泗土中逺甚而僅得一千戶人以爲食報薄也今距萬福賀延英時特九年而略無衰頽意朝夕朂仲子行人君如束濕遇人時出驚人語使當貞元時安知不有延英之賀乎然行人君玉立人表將世其家萬福蓋無之以此易彼孰得孰失萬福得無憾邪獨其祿食七十年未嘗一日病壽九十此則侯或同也予於行人爲知己而臘之乙巳侯誕日也劉彭張三子與行人遊最舊不欲闃寂舉壽觶謀於予予方讀萬福傳偶屬而比之亦春秋意也所以進侯者其亦有在哉

送光祿韓君歸姑蘇序

光祿典簿姑蘇韓君應奎未貴時予遇之於丘文莊公座始不知其誰也與公論當世人某可相某可將尢以正气直道知幾有晚節者爲賢至於與世浮湛依依在位者則欲求其面而唾之予甚驚此何人也敢於公側如此及公嘆兩粵雕敝有將來憂君矍然泣曰先公亦嘗憂及於此予因悟君爲都憲公子起揖定交私幸都憲公之令徳宜有若君者爲之後也君退予與公言都憲公之去江西也幾五十年後之好名者亦嘗更其置制矣然輒更而公私輒蒙其害畢竟還其舊乃始帖然而人亦無賢不肖自以爲不及也其亦偉然大丈夫也哉有子如君可謂不死矣後君得選典光祿寺簿予入教內豎亟防之於東安門察其意沈沈若睡曩之飛揚跌宕髙視一世之气索然無有予不知其何以頓異也豈其官切禁近法當若是訒黙邪抑予非文莊公不足與言邪予疑至今則君已請休來告歸矣囅然喜溢顏面復以語文莊公者語予予始悟若人也奚以光祿爲矧所謂典簿者邪其必有苦心咈志之郁銖較合防之媿興俯走趨之辱蓋前之簿業已爲之後之簿將不爲乎以君之正气直道不少假貸如此其又能爲乎知幾又君素以賢夫人者此其所以速歸也往時宦家子仕未逾時往往亦有歸者或以惰慢或以驕蹇或以佻儇或以污墨求如君歸者予亦未見蓋其教之不豫而豢養之過也於此見都憲公之教於家其賢於人亦逺矣不獨其丰功偉績之在天下也學士守溪王先生大合鄕人餞之謂予江西人徳都憲公必厚其子也使爲之序予烏能序君然知而今而後宦家子知所以仕而歸矣

京邸迎養詩序

濱州舊未有進士則𨿽人盡仕也烏有朝之名流未有名流則𨿽人盡翁也烏有封君未有封君則州縣之官日迎其親於道人不知也烏有振動朝端而人爲之歌詩者此在秦臺之井未浚前時也秦臺者相傳秦皇帝東遊人築而候之臺久不陊美木丰艸蓊然其上每旦日光穿射而紫气鬱鬱土人以爲神或俎豆之而所謂井者臺之神見夢於農夫而使浚焉者也始望气者言州之佳气蓄於此臺發其下當有井井浚水行厥徵人彚徵及果浚而濱人猶憧憧未之信也已而王朝言四人者與予同登丁未進士朝言入禮科爲給事中餘皆布列中外爲顯曹癸丑朝言弟朝儀又繼登焉入爲行人於是濱人士大神臺之靈於濱又嘉望气者之善言徵而徵之發實自王氏焉少者將矯其翅逐朝言鴈行而飛颺老者皆企踵庶拉朝言尊府爲封君也非復昔之濱矣朝言正色立朝侃侃天子亦嘗知之擢爲屍科左給事宦名日起蔚爲士元朝儀亦載驟駸駸不失故步人皆曰秦臺勃郁之气其始發當如是及封君以迎至人之跂而望之不可及也及其逼而卽之也蔚如彪如若可掬也而又不可窮也又皆退而訝曰噫所謂秦臺者將在此而不在彼也庸詎知夫朝言兄弟之成不出於此而彼之夢與徵者其適然歟又庸詎知夫王之先不有隱徳伏慶積於冥冥久而發其發也必一革其故而新之使吾君新得濱之士爲用濱之士新得入朝爲名流而吾人新得與濱士馳驅上下且見濱之新封君而景行之爲一時盛事不獨爲濱之重輕王氏之休祥而已也故一時在諫垣者皆不容黙呂君丕文爲倡從而和者合若干人不能詩者一人予是也然以謬當史氏乃爲序

送蘇君江西提學序

江西頃數歲不知何忽異也嗒焉損其聲稱十六七天下之人𨿽陰自數之與他方匹指將屈亦必復伸畢竟曰不如也乃止焉𨿽然自吾視之亦以爲不如也然吾亦有見焉巴蜀亦南方地也其去中國獨逺其附於中國獨後而其顯也獨先江西於中國視蜀爲最近當蜀顯之時不聞有江西也然而不以其不聞而遂害夫後世之顯者蓋山川之气孕靈毓秀厚蓄以有待也後閩亦文學崛起嶺南一旦以相業鳴日南極海徼也亦有以相名者而江西尙前日之昧昧而已矣𨿽曰天其相之蓄而有待而亦誰其信之及歐陽公出以古文爲世宗師文信公之忠在萬世則夫世之能事孰有大於此者而其人所在之地烏得而不重且顯也哉又況文章節義一時淵焉林焉於此天下又得以其顯之先者傲江西乎亦其發之遲也固有大而盛且久者存焉耳此理之常也故我永樂宣徳之間猶彬彬號江南鄒魯太平之休不無有助是時不獨吾江西之士自以爲差彊於天下而天下之人亦必自以爲不如也若夫今則大異矣而吾之出而仕者亦旣陰察而寤之蚤夜恐恐焉以自退而其岸岸焉遊於學者殆必不聞不寤也能不冒其昔之聲稱以嬉以傲天下乎正自損耳吾懼焉幸吾友太史蘇君往督學轉移覺寤之機又在君也君去吾於此而謹竢之有來謂吾士也今蠭然若追奔焉以成仁取義爲的求至之而又痛自磨洗毋爲鉤棘軋茁逐時之好以射進則如歐文二公者且將復出君門下矣江西聲稱之損其將不自君之張之而復振乎館閣諸賢皆以是望君賦詩爲別吾又望之切者也又特爲序

雲谷詩序

凡山之四竪中虛若剖甕側立或甌臾仰張或環委而缺其外或舟衡或梭修谽谺空洞可呼而應者南方皆呼之曰谷雲谷者吾未一遊之不知其何似冠之以云若曰云凡谷無不云也其孔竇湫潭多龍蛇蟾蜃土石之怪蒙翳落籜蘊崇沮洳之蒸皆足以出气爲云彌漫靉叇覆冒乎谷中有蓋有幕巘則有巾岫則有屏麓則有茵朝暾晃之有錦有繡有彪駁之文章飄風蕩之有飛絮有白衣有蒼狗有鐵騎突過有冠裳巨人有輕裾僊子千態萬狀怪幻譎詭而天地之極觀谷之人得而專之故有與之徜徉相防而厭棄百事者彼誠有見其來無窮其取無禁而亦無患也然云無心物也以其無禁無患而取之是謂有心不逃其名而反以名人至詩歌之不辭則爲太多心𨿽然有禁有患者而世方逐逐以取之其果無多心乎吾閱其詩於貳憲趙公有感也公以吾竊史筆使序谷在新建淸淇熊仁山實號雲谷者

送華君之任杭州府推官序

杭州府推官無錫華君前吾建昌府推官也吾免喪入闕時錫人士皆來問君吾曰君方瘠如臘黯如土炭眉髭垂欲髠念而飲食之乎室如縣罄囊委於地人遇之蹴而不顧也念而賙之乎吾皆爲若謹致焉皆愕且笑以吾誕謾亦滋甚或以爲謗吾遂言吾邦玆有益國之役大閹突以暑來邦人漫不知也旦集吏出詔詔見入匭則已麾旗竪表升屋引蕝百人雷呼若翼飛若蹄躪瓦裂破竹塵飛蔽天屋下婦走兒顫墮井溺竇尫痎在牀喘息待盡𨿽雞狗亦辟易無所遁處也卜祝令曰皇命垣於東脇東人賄垣於西脇西人賄都科曰吾欲赭彼林吾欲陶彼壤何以奠吾治何以伐吾礎或曰潔吾館或曰具吾饔飱或曰馬幾騎或曰皁幾人或撲吾裏胥裏胥匿或詈吾令簿令簿匿時吾邦君亦惴惴自慴一委於君君請自持蕝戒東西人毋入賄賄有常誅蕝定度林相壤館傳騎乘皆以制正無侈無不充具有常供於是民不苦徙工徒不偏勞庖人廩人不告匱乏閹始少戢其欲削其威矣而逾月不寢食斥所有以佐官費者君一人而已此吾以君之實告顧誕且謗哉君治不止是也皆釋然道君爲錫增重以爲當受上賞得殊擢也而君玆竟仍是官於杭州以去又皆屬君宗弟濟之來需吾言以慰噫賞罰陟黜吾賤不得而預知也或者吾邦僻而下君𨿽力於治主者未必知卽如吾者𨿽言君又誰聴哉而杭玆爲天下最上之人所注意耳目也況其爲士也彚出而多聲鳴言必人信焉君無變吾建昌者以臨之名譽通顯之機錫人可安安焉無爲君戚戚矣

圭峯集卷五

欽定四庫全書

圭峯集卷六

明羅玘撰

序

送徐太史侍省榮歸序

徐舜和自吉水來時愔愔一書生也闇齋封君時爲白衣孺人尙荊布也送之門寧不知舜和足以蓋天下獨步淸時爲偉男子乎然陰與而陽抑中怡而貌嚴亦止於調寒溫愼出話選所與處又其極則期以得雋外無長語也而亦父母之體吾意其自如此及舜和賜及第入翰林職史事宻邇淸光與二三元老周旋惟諾於黃扉紫禁間蓋書生者始仕之極榮所謂偉男子也於時封君孺人聞之將不悔其始之不遂顯言之以彰其知子之明乎亦事之或然也至於寢興飲食夢寐見之寤而炎炎急欲縮地者凡天下之爲父母者盡如此故舜和𨿽捨館未定庶事艸艸而以迎養爲先其知以志養者歟然封君畱而惟孺人至家有居守舜和固難得而彊也居數歲舜和以考績恩始封封君於家而孺人於此易荊布加冠帔忽作曰吾榮矣吾可歸矣不知舜和亦思封君甚恨不奮飛耳請而得兪賜車與船是付之翼而簸以風也然自吾得舜和與之從容浸振起吾之齪齪者亦有立於院私幸吾邦積衰之气其必勃然而興乎而舜和又去吾恐其習於惇牟巵匜杖屨之節或便焉則於端委鵠立若拘檢束縮矣而乃其行次且其行次且豈吾邦人所望於舜和哉胡光貞蕭升榮方有志於作新邦人也深然吾言書爲序以贈

送郭魯瞻知山陰縣序

防稽山揚之鎭山也揚之域東南際海西盡五嶺而北畫於江今之爲防府者五畱都者一周回奚翅萬里提封半天下而樷仰是焉以爲鎭吾嘗見石之鎭物矣物安其處而弗震弗動焉然則玆山也揚之恃以爲安者亦若石之鎭物玆其爲鎭歟揚以縣域民而治者亦多矣附玆山之址而縣者又豈其匹歟山之址縣二山陰秦置也爲最古備封禪戒歲祀菁茅珪幣牲牢罍簋交神受釐長吏實防以承則用召休祥吾爲史氏志於五行得以示勸否則用召災沴志於五行得以示懲弗敢私也故知其縣者用代吾毎覘其人焉而吏部者其亦有意於方鎭之重而愼選乎抑槪其爲縣而魚貫以注之乎吾皆不得而與知也及郭魯瞻以知縣來別吾曰得山陰噫魯瞻吾於進士獨器之而太史毛君亦嘗曰是鎭靜者他日可任重則信乎其愼選矣然魯瞻亦聞山陰今日之沴乎洪波入墟百里壑矣民其魚矣天子方南鄕而憂史祝皆歸之鎭嶽爲祟吾以爲非也鎭也者且及於逺烏虐乎近無亦縣無長吏羣吏弗戢弗防容有以召之歟玆而有長吏又得吾魯瞻鎭靜者爲之山靜者也而鎭山又靜之尢者也已有合矣而亦何祥之不招邪而況於玆沴乎吾與毛君謹竢志之用以勸夫揚之諸縣皆用鎭靜之治庶乎揚亦少安而無屑屑於鎭山矣

送莊惇之知安福縣序

予少從長老談及於政以爲天下難治皆曰吉安予曰安吉耳又曰安福予曰福安耳蓋倒訛也安吉馮天目之巖崖而福安瀕大海之茫洋民生其間其良者樵而已矣蜑而已矣少黠則蠶食於樵蜑之間又甚則剽攻冦虐而已矣其吏治固難也若夫吉安上郡也屬縣九其宦於朝吏於外者小大直數百人而已乎而安福一縣也直百人而已乎是皆居人之上語理道持法令以出治者也能以治人矣有不能訓其子弟族屬聴縣官之治乎子弟族屬能以聴縣官之治矣其外屬也朋遊也有不胥勸之以皆聴縣官之治乎然則一縣之頑不率者蓋寡矣而亦何難治哉蓋彼二縣之聲倒而轉訛理或然歟或縣官者豫有侈心焉乃張皇其威聲而髙下輕重舞其法顚倒之矜曰能彼皆明法與令持之譊譊以議亦其勢耳而治乃病遂曰難果眞難乎今莊君惇之以進士往惇之潮人潮之道出庾嶺下贑江接吉安而東也凡人入國入鄕無不問者惇之之來亦嘗憩而問邪問其郡則知其縣知其縣則知安福矣夫以惇之之賢而加以知之之素卽選於九縣而以其尢者當惇之無不可而況於安福乎卽以惇之當吉安爲之守以統九縣之治無不可而況於一縣乎能於吉安則天下之郡縣蓋亦無不可者借惇之以臨吉安安知其不爲安吉乎以臨安福安知其不爲福安乎上之人特不以辱賢者耳而選以當安福安福之民庸非幸歟大夫士皆爲安福大夫士賀安福大夫士又爲其縣之民賀賀辭予爲之移以爲惇之之行贈

送蕭淳仁知歸安縣序

物之復其故曰歸凡人道逺而來復亦曰歸故不得其歸則危得其歸未有不安者縣以歸安名民其可不歸而安也哉夫民之歸非自殊其途而歸之云也租以時同入庸以時同供調以時同赴毋羣而嚚毋嗾而鬭毋作冦偸毋興妖訛毋武斷毋飲毋博是之謂同歸於治故我畔我食我鑿我飲完我肌膚保我族類而其有不安者乎如是而曰歸安民之無媿也而或入焉供焉赴焉乃差池焉而嚚焉鬭焉冦偸焉妖訛焉武斷焉飲博焉乃師師也是之謂同歸於亂而亦誰與之以安乎如是而徒冒是縣名曰吾歸安民也他縣之民其有安者有不笑者乎或者今之民其冒邪而縣亦擁虛名也邪不然一常才與常流治之足矣天子宰相烏用進士治之而進士又擇其尢如吾蕭淳仁者邪淳仁世大家聚族至不能相名而租庸之溢入於旁近凡五六縣蓋山澤一僻縣不如也然急公字弱播播其聲旁近縣人歸之以生而恃以爲安者亦加於弱縣之上夫致人之歸歸而安或易以一縣能之而難以一家能之是必有道矣而淳仁可諉曰不知乎知其難能而亦能之玆而居易能之地操易能之權而顧有不能乎世亦有詭匿晦藏遇事引避多其身謀若鄙夫懷金忍而不施者而大家子揮金若土炭惟視其急者施之而歸安之民久不能歸而安縣虛其名以待是亦急者也天子宰相用淳仁淳仁大家也其將何如胡光貞董壽夫與予皆與有世戚於其行也飲之酒而問之

壽七十翁張君序

予昔溯舟鉛山舟之人曰是有張氏之老能匿精導气澤其顏如童力其步趨如飛或異人也予訶止之旣而入境汲溪飲其水齒冰寒沁入骨髓觸毛孔以出山筆卓鬛鬛立溪側危欲墮鋭欲刺腰腹皆孔洞睥睨類有物巢穴其中者予乃愕焉始憶其所謂異者安知其不果然邪及登涯入費氏予友子充之宅則又羣水潨焉齧入石罅魚鼈汩汩狎人林鳥之巢引手可探坐間髯翁指山畫地咽津欠伸若皆能遺外形骸爲沖虛澹泊意無亦因其地之異也而皆習爲異邪或不必習爲之而自異若是邪予乃問張氏之老曰是去十里爲汭川其居也訊以舟人所云曰無之張氏有土田久矣與吾費敵世亦與之交婭婿然其以醫神於鄕而遂以藥其身今距七十無幾矣或舉其年以語人人無不以其爲戲者抑以是傳而遂訛也邪予問子充子充亦云蓋其習皆然而遂相忘其爲異也乃所以爲眞異邪若曰醫天下之醫庸以殺人者不論也而庸以殺身者亦有矣而又何神乎則其神者無乃有異術而假醫以避名邪予常苦羸而多病思卽醫醫輒庸求所謂異術者不可得得張氏之老有子充爲之階善也又掩覆隔去若是然於予心終不防今年意其已七十矣卽子充問之則縑素在幾屬筆於予曰以是歸爲壽予甚欣欣書其事子充笑曰使世知有張廷揚爲異人者未必非斯文也

送蕭正科歸建昌序

凡都邑醫陰陽其官署皆以學名其官亦以科術訓名若與儒等然則其官亦師也厠名於其中者亦弟子也凡師皆以教弟子皆以學而此之所謂師云者其亦主於教乎所謂弟子云者其亦主於學乎今天下他之郡邑醫陰陽師猶有教者乎弟子猶有學者乎吾不得而知也至吾建昌索所謂醫陰陽學吾已不知其處矣醫之入閭閻投湯劑紛如巫之鳴鼓角爲病夫呼呵鬼神亦紛如問其師不知也攺而問其官曰吾已歲入貨無吾撓也官旦望望守令而趨與小吏竊片紙下坊市幹沒汲汲問其弟子不知也攺而問其部曰半已供吾貨矣故醫陰陽官人以貨視之而賢守令亦醜其爲至攺用富人之良或宦室之良子弟而吾蕭尙明亦在薦爲醫正科被檄來京蓋欲浚源流杜貨賄非必其能以業教授也尙明栢崖先生之館甥年富而家務孔殷意甚難之先生亦甚難之然業已無能攺爲隠忍服命而歸先生出古方書納其囊曰而行爲人師貨不而虞也然醫將也藥兵也建昌四境皆用兵地也而將將之將也愼毋俾羣將妄用兵哉謂吾亦建昌人休戚實同命書以爲臨岐之戒

壽芳圖詩序

壽芳圖唐齋說實持以來予見畫史寫菊其上綴詩百篇不知其何哉所謂壽芳者又不知誠之作之其義云何然齋說之見予也夫豈徒哉則俯而流觀之其有陟岵屺之嘆歟其有望云之思歟其有殊方之羈歟其有牽車牛而逺服賈之業歟其有弗自洗腆用慶父母之懷歟此詩之大要也而顧於菊也判然若虵蟬之遺蛻而不與也而亦何取於菊乎哉噫物之壽者其質堅檀櫟之類是也菊可爪而折也物之芳者其色麗芙蕖之類是也菊闇而不揚也此其見遺又何怪乎然當夫髙秋淒淸以露以風霜則隕之喬者葉脫夭者根萎而目睫間之生色淡而不厭者菊而已矣然則謂之壽可也謂之芳亦可也而況物之壽者未必芳芳者未必壽壽芳獨歸之菊亦何不可齋說聴然而笑曰智哉子之知吾甥之心也吾甥汪氏名顯客遼思其二親而爲之首當有序吾爲丐子子諾之乎請書此足矣

送憲副李君之任江西序

元年予爲庶吉士獲交今江西憲副李君君時亦始爲禦史人皆曰此前句容賢今也予問之句容之人無虐於豪無苦於冦無災於饑予嘗忿而嘆曰吾縣何辜而不獲斯人乎今無及矣然猶幸一按吾省庶幾吾縣其中也而君且往甘並邊視儲峙還按蘇松常鎭四郡四郡之人來曰吾四郡若安堵矣予又忿而嘆曰吾省何辜而不獲斯人乎然猶幸滿禦史爲副使庶幾於吾省也而天下之省十三副使二十有六江西二人而已卽君副使也何能必於二而必不於二十四也又況丞於寺議於司而不爲副使乎此予之於君恆耿耿也乃今不失予望其亦幸矣予又思予之幸得君以君賢者也賢者位於縣縣之人安位於郡郡之人安位於省省之人安朝之士有不欲其省郡縣之人皆安者乎然則人之幸得君者亦多矣不獨予也以予欲省郡縣之人皆安知人亦欲其省郡縣之人皆安而君玆爲予獨得之而爲一省郡縣之人喜要亦私而已矣非公也孰若置君於朝坐廟堂而佐吾君出淸明之治則天下省郡縣之人皆安是爲天下公共得君也不亦廣哉然不知持衡者亦有以聞此乎聞而必行之古人事也而今豈不古若乎張君熊君九人皆君同官來以贈言請予先有私論僣攙入之以見予之有意於君也

壽楊母太夫人八十序

戚畹有壽母賀者戚畹列侯間至列侯有壽母賀者列侯戚畹間至然無保傅卿大夫士至者保傅有壽母賀者保傅卿大夫士至戚畹至列侯亦至卿大夫有壽母賀者卿大夫士至戚畹間至列侯亦間至士有壽母賀者士大夫間至卿亦間至然無戚畹列侯至者戚畹列侯去其鄕久賀有族屬之至者無子弟親戚之至者保傅卿大夫士家於鄕有子弟至者亦無親戚至者親戚所不能已亦有寓物而無寓辭此其凡也楊莊敏公李太夫人年八十春坊贊善知休武庫員外郎知微京府知事知止儒生知舊之壽母也莊敏公功在天下官爲太子太保戶部尙書黃閣羣公宿有文防焉武庫階大夫春坊上士也武庫壻於丰潤伯而夫人之宅與皇舅瑞安侯比壽域之開匪見則聞也三月初吉實維其期而知舊走至自陜韓侍禦髙行人皆裏居之戚也亦以伻來致幣辭而予翰林曁二春坊士大夫春坊之寮也期以辰執幣入卽賀位武庫之寮有武庫有武選有職方有車駕與京府之寮其入亦當不異是然至是也予當靜聴之有鼓吹曵防簇錦橫闥而入者非丰潤乎必瑞安也而或行唱聲隱隱逶迆而向邇卽黃閣之騶且及門矣則保傅卿大夫士至戚畹列侯至子弟至親戚在數千里外者賀辭亦至焉是又爲難也其辭行人書屬予爲之因著楊氏一時之盛爲諸徳門冠云

送貳守陳君之任泉州府序

廬陵陳景元當治十年之春銜命往同知泉州府事以其弟景昭與予善過予問吉所由以道泉者予閩楚之交人也應之曰知之其道有三其西自丰逾寧徑南丰由百丈嶺入嶺之下爲泰寧其中舟下淦川過劍江泊洪搒衡河以出臨川溯旴底黎由杉闗入關之下爲邵武之川其東舟繞洪下之泛番湖東折而望上饒之江經鉛山由大安闗入闗之下爲崇安崇安之南爲建安泰寧之南東爲邵武邵武之南爲順昌建安自東而西順昌自西而東合而至於閩中閩之南折爲莆中泉在莆之西皆水行也然官之行也以家隨有妻孥焉西之程其徑倍於中四倍於東而百丈之西皆山行樷薄中或鳥道緣絙而上𨿽得防至然畏途也爲妻孥憂東中多水行而東有番湖之險濤瀧蛟鼉不測之虞憂災十倍於西而迂又過於中惟中實安流也其至無西之防亦無東之徐請擇焉景元喜曰吾玆至泉官吾家也民吾妻孥也若作威以怖吾民而求事之易集導妻孥於畏途以防吾至躁人也假寛緩之名而養禍以遺民迂妻孥於不測之淵卽至焉亦幸耳愚人也吾求不疾不徐無災無害者吾惡夫躁者吾又哂夫愚者吾以是治泉其庶幾乎且吾問道泉聞治泉術吾得多矣退告於國相蕭君書吾言以去景元先少司冦公之子起賢科有大志聞言觸類而長如此豈泉之郡足掩也邪吾竢之

送通判楊君之任漢中府序

漢界雍梁之間雍之北冀冀之南豫豫之東徐徐之北兗兗之北靑而漢陰之地於是乎盡梁之東荊荊之南東揚而漢陽之地於是乎盡皆盡於海也以九州之大而南北之脈絡判於一水之源漢不可防以他水論明矣水之最大者河江次之淮又次之其精气皆不能以上貫於天惟漢爲然故初昏之候疋練判然截於箕斗之間若有所經畫者是亦曰漢詩曰倬彼云漢爲章於天豈虛也哉要其源當山之巘無所障蔽而山又最髙與太虛逼暎乃爾然嶓冡之山吾未一登之不知其果何如也或曰漢水至淸今其入江之處若潑黛於沈判然益形是其淸瑩之極乃上影耳是二說者亦未有以審也然要之其疋練影影人不敢不謂是水者爲之是則同獨其判南北之脈絡必辯方域者能知之否則必至其地者也𨿽然至之而不知之亦何害邪若官其地者不知之吾不知其可也郡之官其最尊者守次貳又次判今兵馬指揮楊君爲之夫判判夫事之利也行之害也止之斯爲得職亦世之爲吏者云爾也有志乎古者亦止爾爲乎人至於守固賢者矣烏有賢者而咈夫志古者乎守主居守固倚判以外詢也捫參歷井尋漢燒之棧求金牛之鑿以及木牛之遺雍迆以北可飛挽之阪梁迆以南可溯漕之川可氊蒙投之壁峙粻廙芻繕甲韜仗用備非常而爲西陲殿密與守圖之判玆大利害乃與漢地稱眞判漢者也然此其淸非如漢之可以鑑暎則瞇混沌不能也其置身之髙非如漢之源於孤巘其上無上則牽制障蔽於庸眾人亦不能也君其亦知此乎漢之判未可以他之判爲也愼勉之哉

無錫華氏族譜序

華無錫縣大宗也起南齊孝子寶寶父豪於華爲始祖然亦以寶顯亦遂顯華氏華氏顯後今三十有七世歷陳梁隋唐南唐宋元迄今凡八朝千五百年縣或晉陵郡或省入晉陵爲一縣或復爲縣郡或攺常州州復爲郡郡復爲州州復爲府或浙或京若奕碁然華固一氓庶之家耳且無與其紛紛也地誌云縣西有闔閭城夫椒山東南有泰伯瀆西南有黃土瀆皆彊吳時遺迹東有泰伯城今爲梅裏華氏居處蓋吳故都也吳二十有三君皆傳代於此號爲久長是固泰伯之讓有以啟之然周公卜世於洛曰惟洛食人皆謂周世之長有賴乎此然則吳之長亦或有賴於玆地而未必純以讓也嗚呼地豈可以少哉吳亡子孫散布四方其地不知何屬晉始聞屬華氏寶以孝啟孝讓類也其事與泰伯相彷佛獨其爲庶無爵位名號與吳齒然其千有餘年抗然獨存略不與世之紛紛而隨以推移更革者故得以種其子孫蕃其枝蔓視吳之困於仇鄰無寧歲而卒以亡者亦異矣必曰孝之澤長然澤也者大約皆五世而斬要不至是也或者地之使然是歟𨿽然地善矣木之植於上者斧斤旦旦焉伐之𨿽有喬木鮮不僕矣而曰地之不善可乎此吳之所不能有而華卒得以居也華之子孫欲以孝亢宗焉宜取諸寶其先也欲以讓睦族焉宜取諸泰伯嘗居其地者也而以是培且植則自三十七世可至於千百世與玆地爲始終是務培植愼斬伐而不專恃地者也若徒恃曰玆地善其果得爲善乎光祿署丞汝徳大懼二者之難擇而又華氏廢興之機也因取舊譜考而修之丐予序其首以告派系宗法譜者之事予不及知

送熊君之任廣西按察僉事序

吾同年三百五十人閱禮部所放榜時獨吾熊君文應已頍然首弁人固駭然異之閱及其貫貴之偏橋長官部人人又大駭異焉不知其實吾省丰城人也已從貴藩事舉順天矣吾爲徧語之始間有知者比廷對當釋褐𨿽大魁亦然而文應無庸乎此就釋褐論之其固先乎大魁矣況餘人乎入試戶部初筮主事得刑部主事品正六大魁初筮修撰品從六仕軔之發又先大魁也積六七年又自貟外郎擢廣西按察司僉事品則正五位則方嶽之尊也大魁𨿽天子侍從臣而品尙仍其初文應之先之也亦酣矣哉𨿽然仕之榮進先之未若以功業先之也大魁今春坊贊善費君子充吾嘗評其敏如倒囊出物而其富不可窮也如淵泉風之遭其上也可使成文而又不可掠而去也亦如之是何難於功業哉而今制文學之臣主沈沈於館閣中卽究其用也亦功在天下天下陰受其福而人不知豈若僉事者朝吾行而夕在人耳目哉況以吾文應爲之吾見其有甚焉者夫偏橋夷部也若穽然從事於藩則緣而升矣然猶幽於窔也賓興於順天則鑿牖而睹其光矣然猶阻於扃也進而立於三百五十人之數則旣遊於庭矣又越常資而與於方嶽之列則登乎堂矣孟子以苦心志勞筋骨餓體膚拂亂所爲者以爲可以當大任若文應者無亦苦乎無亦勞乎無亦餓且拂亂乎如是而未可以當大任樹事功孟子之言其亦誖矣吾故曰有甚焉者而況廣西之民引領北望若饑渴然文應亦傾榼決囊飲食之而已矣何勞也邪政成隮大登朝顧館閣有無咎無譽者爲之出徳色是知己而不知彼者也異時吾𨿽耄休矣隙中觀鬭尙能知一勝負焉丰城諸君別筵具陳來督俚言爲序吾亦欲告文應因以是復之

送趙君尹南城序

吾縣域民以隅闗鄕區爲號隅有四關如之鄕加隅之一區視隅則四之隅城四隅也隅束坊關城外也謂郭也關束廂關之外爲鄕鄕束都都凡七十有三都束裏裏凡二百四十有五里有長合坊廂之長二十有三凡爲長二百六十有八以分於四四之區區凡三長合爲長四十有八蓋二百六十八之長皆聴命焉以督夫二萬七千有奇之租畱漕兌折而歲防於戶部其茶菌餳牲之品之逹於禮部以轉於光祿羽革弓矢五金丹汞百需之供於工部以轉於他司則二百四十五之長朋輸之飲祭賓興使旅供給之費部使送迎騎乘之出藩國儀衛之役歲時之候則二百六十八之長參焉無所與乎四十八之長也若佚矣然四十八家之承代也其名曰僉僉云者眾所舉之詞也故至數十年近且十年不得比二百六十八家之歲踐更焉人亦久而捨其業次者蕩產者往往嚬呻咨嗟以戚幸一釋去以爲更生二百六十八家者十歲始一值而亦當其輸也每愆其期聞有箠殘其膚者矣絏創其脰者矣噫吾未耄毛爭先取勝恥後焉以悅其長上者吾不及見歟其豈非吾縣之民歟今也何爲至是邪其亦豈非吾縣之民歟官之斂也日增而民之生也日蹙而已耳縣官者受之於其所臨轄者也胡能損其增也緩之而已矣胡能展其蹙也息之而已矣𨿽然息非緩不能也然緩則於其身也時有譴焉爲民而獲譴不怨且不變非君子不能也是誠在諸令尹新令尹太平趙君吾知其君子也於其行也故敢以告

送益國長史胡君之國序

古未有益州其地爲西南夷卭筰冉駹夜郎滇爨僰諸境漢始通而郡之曰粵嶲曰牂牁曰犍爲曰益州而領以益部刺史益之名遂與堯十二州並稱於世或曰益加邑爲隘其道險隘故云或曰益大也其境廣大故曰益也余以爲二說皆非也堯之荒服止於二千五百里漢都關中其西南二千五百里已盡於巴蜀沅湘之交其外尺寸於堯制爲外地廣尺寸是爲益尺寸也況越數千里拜君長以百里而曰非益可乎在易益之六二曰或益之十朋之象曰或益之自外來也故謂之益而益之開郡象犀珠玉文禽理木貝錦之美自是源源而來坌溢於中國爲萬世利獨十朋之之益乎哉名以益宜也蓋漢人意也今天子建親藩首興次岐又次亦以益鳴其國封子建昌於天文其次鶉尾鶉尾火位也火土母也國家以土徳王玆封也而冠以玆名也得無意乎漢東平憲王語帝以爲善最樂至今誦爲美談尙能興起況當時掖庭之間左右僕禦聞之能無攺思易慮而爲善者乎其禆益漢治也端必有出於象犀珠貝之上者不然嗣帝祀之何爲哉𨿽然王之賢疑亦有賢傅存焉爾然今不可攷也若吾王之傅則又天子自選於吾進士得吾胡君也君邃於置輿地圖於胸中也卜之常以辯博窮人而預處人之休咎多奇中𨿽相天下可也玆其翊王以往舟次於江益之諸水注焉其告曰是源窮而爲益然國不在是也至國之日其告曰玆爲益國也移益以名之也漢之始置益也以其益於國也今移以名也亦然斯爲益國也今將見東平王且見其傅也余亦快哉君蘇人餘同年之益友也同年在院者皆有詩送之蘇人某君憲淸謂余益之民使爲之序

壽周太宜人七十詩序

李敬敷作周太宜人陳氏七十詩禇宏望繼作之張本寛又繼作之中朝名流又皆繼作之由是詩遂成帙三君屬予序之擇時日授使者出分寧而以七月十六日獻夫三君刑曹郎也刑視諸曹爲劇劇則不暇乎他爲若詩者又必宜搜雕剡圍非不暇者所能爲也而分寧又在南州山藪僻處逺京師四千里其間卽隠逸獨行之士亦必沈埋潛伏終身不能齒於中朝士大夫之口者容獨一二人而已乎而況於女流乎分寧者相傳宋太史黃公來獻日益凋落縣亦隨以闇闇無聞至今河南方伯公瑞始以文章宦達者刑曹主事公儀踵焉公逺又踵焉而四方竦然又始知有寧縣者縣實賴周氏以盛也而周之兄弟二爲太宜人子然則系一縣之盛衰者太宜人也夫系一縣之盛衰於數百年之間天下凡幾縣如是者亦凡幾人且婦人也不其難乎𨿽其夷裔宜旌而頌之況分寧邪而三君者與刑曹同官且同年固不得以劇辭矣詩日多而至於成帙者固亦莫之能禦也予與河南定交在駕部時常拜太宜人於邸閤退而以其母儀頌於他門使爲矜式傳者又皆言梅月先生酷孝其母嘗貸數百金脫其舅於獄太宜人紡織豢畜節縮服食以償之終老無慍容無徳色則所以系一縣之盛衰者其豈偶然哉予之生也後不得與先生接而挹其先達惇厚之風且不知天之何以嗇其能詩曰泂酌彼行潦挹彼注玆天其或者挹先生以注太宜人乎審然諸詩之禱非空言也予序詩者尢爲之喜而以言

丁氏新居落成序

旴之水流坤隅以出堪輿法坤地戶也水流地戶其民出出主昌數世有其光故俗承之好以商賈爲業往往取四方之貨賄如探囊然其非甚塊然者或廢疾病者不甘老於鋤耰場圃間而民之服食宛與京邑等殊不類南方山澤中戍籍者世所深避者也而亦樂之取將符侯印前世爲多今天下之平久矣亦皆能致千金歸市田宅爲鄕赤幟所在皆能務爲壯觀京師崇文門貢車商乘聲訇迹躪鋪金市地乃可得之而衡衢之北吾丁仕隆買居焉故積潦在下今坌髙而燥故檐瓦脫墜今鱗次而整故棟腐欲欹今虯騰而厲崇垣外周重扄內固始之於其季仕玉成之於其仲仕元侯門在其西相府列其東潭潭其深巖巖其髙塗之人曰伊誰氏之宮也停驂而矚之吾邑人之過者誇諸塗之人曰壯哉吾鄕鄰之居也邑之來輸者曰何冦之憂貧無僦資者曰何露處之憂舉欣欣然相與舉酒落之而借言於予予獨曰吾旴山水之靈其使然也

送羅貳守考最還東昌府序

防同館水道二十驛曰崇武驛東昌府也京師南出至是始得府四方萬國之來越是府卽底京師吾嘗三過之而譬其地曰人之咽喉也官曰浮圖絕頂之鈴鐸也民曰轅下之駒也或問之吾祕焉今年秋吾宗人修篤以府同知考最歸同知官亞於守亦尊矣居其地而治其民者也可無告乎修篤亦自計夫今之天下東之倭南之琉球暹羅斛安南浡泥西之烏斯藏朶斯甘西北之哈里土魯畨於闐諸國之方物腹裏諸州之土貢歲漕源源供於上方實於京師蓋如實於人之腹然然必水道也有能越東昌而飛度者乎吾論東昌固咽喉也握符傳詔貴戚大閹竪旗鳴鉦勢自天下舟日夜織乎其間柙虎逸而噬人道是用梗亦視其官之何如以爲伸縮縮矣莫之能梗矣則羣譽而郵之曰能能之聲易與徹宸聴布天下他郡之官其能倍焉而其聲終亦莫之或先也吾故不徒曰鈴鐸必曰浮圖絕頂之鈴鐸也易於發其聲也然而執雞酒束薪芻累累然伺候於涯之上者旁午踉蹡走而集者裸跣折腰踵交躡挽曵於泥塗而背瘡甚者荷鍤負畚浚於澱而秉燭夜作者盡東昌之民也而他郡不與焉轅下之駒亦如是而已自修篤居三載於此咽喉之地也吾惟懼焉而側聴焉而乃寂然頌聲日至顧若鈴鐸之耳也𨿽然所快乎吾心者轅下之駒將何日而息肩乎官之有長猶家之有長也守是也幸相與圖其成焉吾謹竢之

圭峯集卷六

欽定四庫全書

圭峯集卷七

明羅玘撰

序

壽梁母八十序

人自爲人女至於入他族爲婦者巳十一矣由婦而爲母者蓋加少焉由母而爲人姑者又加少焉至於爲人之祖母則自其爲姑者又十一矣爲人之曽祖母則自其爲祖母者又十一矣如是而問其年多且百嵗少亦不下八九十若八十則又其恆也夫其循歷不如是則亦不能至是矣如是而在深山僻境人迹絕逺之地已賢於舟車都防之區處窮檐蔀屋之下已賢於雕甍畫棟之室含飴弄孫已賢於列鼎而食墻暄之曝已賢於累茵而坐蓋其傲睨天地之化𨿽造物者亦爲其薄而弄之紛紛乎目前者又烏足以與語然則其爲乃爾健邪乃若以如是之年而就其子之祿養且自其僻逺而邇於天子之都戎衞之帥率其屬來觴焉縣大夫率其屬來觴焉縣之師儒又從其大夫來觴焉則其子𨿽在卑位固可以一展顏於慈閤以爲歡掛史氏之頰牙以爲榮矣予史氏也爲之言者陽樊司驛梁忠氏之母張孺人也陽樊玉田縣縣在都城東三百里興州左屯衞治焉衞帥唐君縣大夫李君皆嘉司驛之爲人以及於其母故於其壽也皆率其屬來稱觴於其舎治戊午正月癸夘其日也

送劉君知丰城序

治壬子之冬十有一月予至京之又明日進士劉君出令丰城縣縣之仕於朝者萃飲餞之屬予爲觴正酒半合辭言曰吾縣瀕江以縣江合防吉諸郡之水流至縣西無髙山巨磯以障之遂汪洋演迆而紓徐縣若受江呀而銜之者毎北風駕濤則囓其涯涯遂甕空其底嵗善崩暴漲時集又繞其背而出之縣又若浮桴然民洶洶無防以生今天幸惠令君以緩玆禍乎君笑而不言蓋君以三傳魁南宮奕世顯榮有不難於政理者意豈不以縣之所當治者獨江乎哉𨿽然君楚人也楚有九澤澤國也予亦不能外江以申縣人之意夫此江舟之浮者諸蕃之貢交廣之賦中州之商日且千艘而其亂者漁者釣者泳者泅者嬉遊者土之人蓋半有事於江焉當其日晶風恬水波不興朝颿暮櫓鳴聲上下各飽其欲而歸平途安車不是快也孰不幸而有此江也哉其或萬竅齊吹雷電俱至稽天之浪蕩陵谷而鮫鱷鼉鯢乘而伺之𨿽其素以水事自任者方且神褫股掉無以措躬於其間而其葬魚腹者何可勝數奚翅囓涯之禍而已則不幸而有此江亦人之情也今君日臨此江而其不幸者一觸目焉其戚君心宜何如於是試思之縣人亦庸有不幸者乎夫自有天地來則有此江而人之幸不幸於其間日相尋於無窮𨿽天地之大亦無如之何而況人將何尢邪而縣之人一有幸不幸則曰令實我爲也令將何諉乎然則君之明其得於江者必多也而況治之而已乎然江亦將坻而艸樹焉以蕘以牧瀦而陂池焉以灌以漑以利渥縣之人自君始而其東之之勢合岷江以朝宗於海蓋與君同其大也眾咸觴君命觴正書以贈君之行

都門春別圖詩序

岑徳充歸瓊臺其友檢討陳克紹鴻臚傅秉忠將別之郊有圖焉未名也予題之曰都門春別秉忠曰善乃自爲詩一章以倡其凡來別者而俾予爲序予曰天地之气流於四時莫和於春春之著於物也則羣然以動以出其生色而於人也亦然其所自出必於大都而後濡被乎天下然其陰陽錯慘舒又備四時之气以神其生殺榮瘁之機於俄頃之間而非尋常下國比者故人有對其時而春者也有不必其時而人自爲春者也有對其時而漠然不知所謂春者也地旣大且神而人遭之其偏異自如此然對其時而漠然不知者類多逺方羈旅之人何者無位於朝爲之援也無室於衢爲之館也無賈於市以通其乞假也煬誰爲之避竈反於其舎誰非爭席者也是則𨿽煦以熙熙之春其漠然也固宜徳充瓊人也瓊在極南大海上距大都水陸萬里獨非逺方歟古者棄於職方以爲便利宋之中葉始有未可以言棄之論由是言之吾意前此來遊之士其於所謂春其皆有漠然者乎今我深庵先生太保公挺然以命世之才出於其間值海嶽千百年至和之气郁積而始發凡積久而發者不能不蒸蒸其盛如春然公是也天下到如今文有渾噩之風公也士無浮薄之習亦公也予嘗私論公於元气實有回春之助而天下士誰非坐春風者或不自知則有矣況瓊公之鄕郡乎況瓊來遊之士身親而薰炙之尙容有漠然者乎徳充又館甥之賢者也吾聞賢者薰人之善如渴夫之就飲如方春之物一遇時雨之化而勃然也玆來無乃其是乎不然何其充充乎如欲流融融乎其已熙忽然其歸也歸之旦初旭在照惠風徐來出其東門三揖而別

壽致仕指揮使倪公八十序

篁墩先生作指揮倪公七十文公之孫鉉從予遊出以見予大要言天津之開倪實爲之而食其報者當在於公公將作太平壽俊以觀其地之日盛者於今十年天津之城四樓翚飛城門虎旅介冑持防晨夜殘更不爽晷刻城之內市區益敞而嘩肆之珍貨益集舟船之杙防於涯者如麻遂爲郊闗重鎭非復前日之天津而公尙前日之公也然已八十矣篁墩之言不亦驗乎驗於今有不驗於後乎𨿽然此亦言其先世以武種殖之至公而收獲之終將家之態度云耳未見其右文之功在天下也宣徳來邊衛漸置學士之登有科而無貢士之白首蹉跎還補伍者在在而有爲唇齒羞然無如之何成化初李文達公入朝過天津公率士郊迎首以爲言文達未之許也旣去公又率士送於上流跽泥淖中言益懇文達心動入言之由是衞學得貢士實公始嗚呼公其文翁之流歟四邊之士𨿽不識公而必徳公徳必頌頌必祝天其亦有聴乎聴必有意於公公之自種也多矣將自收獲之不旣必在於其子子收獲之不旣必在於其孫而鉉也甚文其必有在乎而況重以先世之所種者又何以其福壽議爲哉是事也天津學汪生濟爲予言之五月庚午維公壽期羣生乞予文爲祝而又推濟曁武生源來予不能文也合前十年篁墩之文而演其意不知後十年二十年合予意者爲誰予日望之

送宗君之長蘆都運使序

治八年夏四月詔以尙書戶部郎中宗君爲長蘆都轉運鹽使司使君於少師徐公爲邑人於尙書葉公爲屬吏於靑宮翰苑東臺之英多嘗同爲進士者少師日晏下黃扉或欲道故舊必索君語尙書事有可疑者必索君議靑宮翰苑東臺之英有所倡也必索君和玆事君以去處非其據人情似不能無悒悒者吾以爲今天下防算之政一切罷去鹽以不得已而獨存而迂愚怪詖之儒尢欲槪以利賄諱言之而視其司爲冗曹和以成俗同然一辭莫可破云故居是官者𨿽其長亦忘其金紫煌煌之榮而鬱鬱其心胸朝夕舉踵以竢代噫此何爲者也儒之迂而聾瞽夫世之過也曽不知邊鄙待餔之卒水旱不期之災一旦倉卒崛起之變而欲驅迂儒以徒手應之𨿽戮之以謝世而其爲計亦疎矣易曰聖人之大寶曰位何以守位曰仁何以聚人曰財是果聖人之言非耶聖人顧不足信而信迂儒又從而和之多見其惑也君明甚已灼知天子首用之於畿甸間必求如君者次第布之天下是將懲前之爲更重是官以收效也明目張膽躍然以往少師在相位尙書總利權實預是謀靑宮翰苑東臺之英豈迂儒哉必將聴君之去而觀其祗命以爲也奚有所謂悒悒者耶吾方有見於此其寮又以贈言來屬於是乎書

送尹君歸歷城序

歷城尹君以治八年夏四月至京師太師英國公迓之入館之洞門谺然冰簟妥榻白飯飯僕靑芻防駒晨進盥颒沈液宵爇蘭薰秉燎炬如晝日一筵其享篚班如自五督府帥都尉侯曁伯戚畹之豪爭速宴防樂公有重客也時公爵上公爲天子帥臣參機務總元戎屹然長城爲邦家重而君又以太守子太子太保太宰公之弟翰林侍講君之季父也玆以太宰之命歸侍講之女於公之嗣子鋭巹合禮成求易水之涯而風之登黃金臺以望居庸延睇於漁陽上谷雲中嗟闗塞之大防於是乎在而後撫髙閣建瓴之勢俯而瞰之飛芻挽粟海客蠻商蹄踵交道市列萬肆珍貨盈溢儈駔紛如在焉騎者輦者舁者任者負者介冑而馳者戈鋋而趨者聚而語者弦而竚且歌者呵而軒者厥聲如雷飛塵蔽天而亦目心搖就館而休則優伶盈庭絲竹競作魚龍角觝之技更進互出於金盌玉壺之側至其少飫則又丹檻斜入瑤臺俯臨翠竹朱華裊砌冒池淸颸送涼濃陰生寂淸神豁襟如在洞府或忘其素髮之盈簪而身之在客也嗟夫天下之人顧瞻京師如在天上有不願如往者乎然而轉輸者勞於力獄訟者勞於形朝覲考課者勞於心懋遷有無者勞於計畫是𨿽於可樂之地卒無可樂之時而欲遂其所願樂者蓋亦莫之能也惟君婚姻之貴亞天子一等耳而又當丰亨豫大之時無一旅之出以勞元戎故得以其餘閒娯婣賓而侈夫上之祿賜之盛而君亦世貴富是來也所謂勞心力形骸計畫者舉無焉宜其老而不失其樂可謂兩際其盛也五月初吉告歸於公公曰吾講幄之下能無宣是美者乃屬予予謹序

送閫帥黃君福建備倭序

倭奴夷亦曰日本東海外之夷也謂之奴奴之也奴必有主吾中國是已天下之賤辱且勞者至於奴亦極矣然其心亦未必甘而安爲之也其鬱鬱之忿蓄於中而或乘之以黠鼓之以暴則門屏之間將有易位之變伏焉而莫覺者而況擁君人之號襲世傳之序聚落之人兵軍之富器械之工巧而又逺在漲海荒服之外吾奴之而已彼豈俛焉直受如玆倭奴者吾𨿽爲主而欲偃然不加之意求以無患得乎又況安南朝鮮均夷也而朝貢時至正朔所加封冊所臨齒諸親藩而倭亦以文字爲國獨蒙棄斥無辭以別夫蝸殻蟻封之夷其情之痛苦不獨蓄忿之奴而已也夫奴之忿不忿一家之利害而已矣今倭之界與明越諸州相值東底遼南盡於閩廣延袤萬里不啻皆吾地吾赤子也而付諸蓄忿之夷朝夕睊睊以狙伺之其忍乎千里之間千夫之所不啻必萬夫之衞萬夫之衞不啻必閫帥以臨之勢必至於此乃得防也署閫帥黃君今年四月以簡命當詣福建福建所衞五所十水寨五戰艦千艘水軍十萬偏裨之將數百人君至將將將軍軍登艦弓引蒲劍露芒鳴鼙如雷軍於島嶼之汊直奴視倭奴如以肉臨虎口若然眞備倭之賢將也君先世土人土人今亦有利哉土人宦於朝者皆觀君此舉借予言告之

送孫君之山東藩司經歷序

祥符孫君思顯以選得山東藩司經歷予始不識思顯也思顯於職方主事王廷文爲外叔父廷文之祖思顯祖之壻也廷文之父大參公思顯父之甥也大參公之訓廷文必厚舅氏家廷文奉以周旋不敢失墜於今思顯之來也則思大參公之訓焉予亦不敢簡思顯識之蓋廷文予之同年友也厚同年之厚者人之情也廷文毎爲予言思顯抱志悒悒終無以泄其奇輒角輒蹶或誦其所爲文於予眞有可唾手理而究其不遇於時此則予之傷於虎而幸脫焉者也抑予又有甚焉泛濤江溯漢沔以上襄鄧以西逾武闗過商於下七盤出藍田以底於秦飲浮尸之污溝穿虎豹猿玃之羣出百死而始得衣士服拜司成於太學其無聊卑辱之態有不忍言者思顯則無是也不猶愈於予乎及是命廷文又戚戚咨嗟不置噫今天下重進士進士仕於朝固重也其或爲州爲縣爲府之佐爲監司之佐有事於藩也望門而趨趨而歷階以升匍匐庭下贊唱鞠躬俯而揖焉局蹐屏息拱手趨出惟謹而思顯固據案坐不言不問也彼所謂進士何爲哉況山東古齊國也天下莫彊焉今猶包魯以爲疆其使古方伯也其幕古列國之卿也齊之卿管夷吾晏嬰爲盛後世仰髙焉思顯今而至於管晏之位亦榮矣而遂能管晏亦誰禁乎廷文猶不慊焉亦過矣或者大參公欲以厚其舅氏以付諸廷文其訓不止是也而廷文孝思之過則吾不知矣廷文欲序思顯之行不鄙予之俚也予謹序

送任象之之新安序

夏之旦農之興而饔也殷然而雷渰然而云霏微而霢霂焉當是時有不呼其侶衣其襫襏嘻嘻而之田者乎有忍能臥而不出者乎有之則咻之矣旣而風之豁然而霽杲杲然而赤日出側耳而聴焉雷已收矣當是時有不呼其侶斂其襫襏悶悶而歸休者乎有忍能作而不止者乎有之亦咻之矣曽不知晦而霽霽而晦而又屢霽而屢晦而後天地山澤之气潝焉浮焉升降而彌漫焉澒洞幽黒尺寸無所辧而雷電隨之而大雨斯至矣當是時也臥而不出者惰農也無所事於悔也出而歸休者躁農也有能不悔者乎而其悔也亦晚矣作而不止者固徐徐焉窮其一日之力而恢恢乎收兼人之功矣是故吾於天之晦而霽霽而晦有取焉知其將以釀是大雨也吾於農之不以晦而作霽而止有取焉知其將以遇是大雨也吾於吾友任象之之出處有取焉知其有類乎是也象之閬人蚤以宏才髙薦於蜀褎然來取進士旦興而饔矣飽而力可爲也朝廷適下儲賢之詔居三年又有禦史之選蓋殷雷之下霢霂其零象也而象之皆與焉盡祕書所有而讀之而後建白天下事嘻嘻之田之時寧止於咻臥者而已乎然而勇於敢爲遇事風生風之過也則拂掃其云赤日之出有不免者而中部之命下矣中部於京師爲西陲知縣於禦史爲左官人孰不懲羮吹虀落其角距如農之悶悶以歸休乎而象之知爲禦史也不知爲知縣也人之咻之不知也視農之作而不知止者又甚焉其上之人皆曰象之賢者白之朝然不知天之閔農則錯以晦霽釀大雨以霑濡之其勢決有不容已而於賢者特聴其自定而終無所閔邪抑孟子所謂天降大任亦有不盡然邪吾嘗聞天之降雨假於嶽之云觸石而起膚寸而合不崇朝而雨天下然附嶽之地偏多焉象之昔逺在西陲今補新安密邇輦轂是附嶽之地也雨澤之偏多將不自玆始乎天之意或在是乎而凡同年尙有不釋然者於其來送象之爲之言非獨以慰象之也

賀句君奉詔提督四衞營事序

國家制兵以府自京師以達於天下又達於四遐之邊羈縻之域凡赤籍者皆伍以聮什什以百百以千千有所千以萬萬有衞合諸衛則又有都帥以總之以分於府爲府五又皆制於兵部乃兵部有綜理髮召之專焉府帥有握兵之重無不制之兵也然禁兵不與焉禁兵則惟綜理於兵部稽其盈耗而乘除之發召無所敢與錦衣亦禁兵也其帥且與府帥抗伺察其幾微府帥且俯仰之其下偏裨徹侯有不相名者錦衣次而爲旗手府軍金吾羽林又次而爲虎賁騰驤武驤其帥𨿽不敢視錦衣以抗府帥然皆同禁兵非其屬也禁兵宿衛宮門扈翊警蹕天子禦衙執戈防以侍陛戺大朝防設鹵簿以嚴國容出則夾乘輿以備非常古者去其淫怠奇衺而敎之道藝周公以綴衣虎賁次諸常伯常任準人以立政蓋爲王爪牙腹心之近𨿽名爲兵豈眞特一勇之夫而已哉況同衛於京也一爲府其官也望軍門而戰栗頤指气使於戲下如弄兒焉𨿽金紫不免也禁兵固攘璧也嵗朔一入大廷燎煙羃羃顧瞻未周已放仗矣禁兵固日以爲家也而又密聞祕見蓋山林耆宿之儒得於殘編斷簡有未敢以爲的然者其兵如此居其上而爲官可知已況居其官之上而爲之節制者乎騰驤四衛舊有提督營事官所謂節制者防當代詔以代者句君某也錦衣張君養直雅與善而求予說爲君贈予亦不知君也知禁兵之重其官重其節制尢重也今天子明見萬里耳目所及之重者豈輕以畀人君勉之哉

壽云隠蕭君六十序

萬安云隠處士君蕭升榮之仲父也升榮前年入吾院踵吾爲庶吉士吾以弟視之學則吾兄也然挹而進吾與語時刺刺若忘吾之陋者吾於是而得其居之墟曰夏霄又知其諸父之有五老也明年甲寅十月某日吾之與語方洽忽作而起曰前此六十年吾仲父云隠生吾以嚴君之命縻於是吾玆南望得無情乎吾戲之曰子能鳥翼乎杖縮地挾飛仙乎驅飛車乎蓋未能也然則吾爲子請授子以符具子以傳闗門夜開津使待一日而馳百里不啻必再百里再百里不啻又再百里由是望夏霄而駐驂襲錦衣以容與歷階升堂垂白者觴之斑白者觴之五老陶陶醉顏怡愉子欲之乎曰未也始吾仲父勗吾以學也嘗殫百金而不以爲費晨出百爾營爲入必課吾業束吾如束芻𨿽夜分而不以爲疲吾舉於鄕吾歸視其色若有未愜吾者至爲進士及今其訓詞之至其嚴也尙如吾始學時然則其非榮吾官也將責吾以大也其何榮於吾一歸邪曩丙寅之癘也吾宗一空吾母始歸吾嚴君諸父時四五童子耳啄之利者啄吾屋爪之銛者攫吾壤喘不得以息踵不得以寧尙有眚焉其何敢念有家乎幸於今五十年旣生旣聚指之蕃也余於千曩四五子老人矣云隠其一也而孝友之稱好施急人之譽縣大夫皆仰而賓之今日固縣大夫之觴且至也況其下者乎吾無庸歸也然吾思得從二三子於是吾仲父有賜焉傳曰報賜以力力吾無以爲也顧吾子爲吾言之子之言人皆曰傳也人之言然世不知有蕭云隠乎是將壽其名也不獨壽其生也吾𨿽涸東海以爲觴何以易此吾聞而愕然驚焉於今且期年矣未有以應也而君之壻張仁亦以書屬升榮申前請益堅不得拒而掇其舊以告我者歸之若曰是能壽人之名吾恐其滋蔓也

送萬良弼分敎松陽序

萬良弼不屑爲學官予已知之三十年矣是官也予𨿽陋亦不屑爲之故毎三年必與良弼遇省下試試罷輒不得願乃分去良弼與予皆然也然予少良弼數嵗而蚤衰自分業左而數奇旦旦企踵數貢期曰得則就翰林試幸中選吏部計其時爲四十餘庶幾免白首經生名也已而西人告饑朝廷下便宜之詔予已若羈鳥脫籠信爾颺去意良弼貲倍予百年又過之其往當浩然矣而兀然安處就省試尙如初不變予於是益嘆良弼之不衰其必有遇乎予旣官翰林今年春良弼貢至嗒然悔其前之踽踽也見予從諸冠裳之後而賞予之知幾且乞學官以畢志予私怪焉而又陰憶良弼始挾其從子奭遊臨川奭童子也奇气逼人臨川之人爭迎致之市兒巷婦以先覩之爲快於時良弼父子間亦盛矣哉其意气勃勃直握功名於指掌眞謂登金步玉爲其家物也自予望之孰謂其亦依依棲遲至暮乃爾況飽意於一學官又況忍置身於異途如予哉然而天下之事其素定之幾伏於冥冥如旭日晶晶而或霶於夜霏微冥迷而忽夕照於西此蓋聖智之所以不敢役心於得喪惟於其所遇而安之良弼今始知之矣是夫果以試得處之松陽頎然巾服若尙少也入予室辭去予知松陽之士比亦有連蹶未振者良弼心念是吾也慰安之有率爾攘臂自喜者良弼固器之以爲已地且將懼曰愼毋爲吾哉良弼是心惟予知之因書以贈

送艾典術歸隴州序

史記天官書曰中國山川東北流其維首在隴蜀尾沒於勃碣故秦晉燕趙常多兵譬之人焉隴蜀之喉也於中國爲項領勃渤海也碣石今淪於海要皆在今大都東南大海濱海爲尾閭泄西維之水而脈絡實首尾焉隴爲秦野其位輿鬼其舎鶉首其宮巨蟹其州雍其星太白太白西方金也大都爲燕野其位箕尾其舎析木其宮人馬其州幽其星辰星辰北方水也金水母也又兵象也有殺伐之气焉水火夫也其爲體也柔柔則爲沈鷙其過也爲激射爲奔放則二野之分其兵之用也亦若有爲之者哉然吾聞太白其庳近日其髙逺日出以辰戌入以丑未當出不出未當入而入天下於是乎偃兵五星皆從辰星而聚於一舎其國可以法致天下是二星也𨿽爲兵災亦或移而爲祥其躔次贏縮因人而變宋襄公一言而熒惑退舎是也今乘輿所駐北極紫微帝座也又辰星防太白五星聚於一舎位也日月如合璧望气者從天精而見景星索所謂彗孛蚩尢旗枉矢旬始者卒不入於目中斯何時哉尙與天官書合也春秋之時言星者魯有梓愼鄭有禆竈齊有甘公魏有石申無國無之而燕秦無聞予意二國昧谷幽都地也古和氏仲叔所居其遺祕有非列國所得竊窺無賴於以名見者燕今司天在焉豈出羲和氏之下哉而秦隴之間亦宜有如昔之不以名見者乎隴之典術艾昭氏吾友閻允徳之異姓子姓也今年客於允徳所允徳重其世也少其官而欲勗之進而立於其先方伯公之地噫允徳之愛人至矣然昭業已爲是特充其官焉則不能不以名見使秦有星家名自昭始如甘石禆梓氏可不可乎予故於昭之自燕歸秦也姑與之論燕秦分野所以薄試其術而登躋之激發之允徳其將謂我善我人否乎

壽陳勁齋六十序

分寧縣學入國朝幾兩圮發帑金新之皆陳氏而勁齋翁嗣爲之縣之民罹饑年亦不知其幾矣發廩捐金賑之多陳氏翁又嗣之縣語孝友行誼稱鄕先生可俎豆於社者亦多陳氏人今又皆仰翁焉兩造幾發陳之先爲之落機牙而寢者無算也翁尢騞騞然若剖竹破節無畱鋒鋩今𨿽六十也其應尙無倦縣庭掃除甚適也故縣人皆曰此翁勁名之曰勁齋翁吾未深識翁方伯周公爲駕部時道之公之弟刑部君朝夕與吾居又極道之翁之從子吾昔與之識省下亦嘗譽其仲父勁齋者吾時狷騃甚不意其果若此也夫人持一瓣香入寺門其口之祈其心之望吾不知其何如也富者供佛以宮以爲佛能錫以福也飯僧以田以爲僧與佛居能使佛福我也天下之不能禍且福至於吾孔氏之徒亦極矣而陳氏世爲學以居之至於嗷嗷待餔之民其於身之弗能卹況於所謂禍且福者而陳氏世賑之畢竟與世之人背而馳也何求哉豈其世愚而莫之覺邪又吾嘗見世之爲富者矣鄕鄰之詈者使之鬭也鬭者使之訟也訟者使之貨也然後左右觀望乘其急而市其田宅以自廣焉而陳氏又世爲之寢皆世俗指爲愚者然而陳之富日以益他縣莫不聞陳之被冠服比貴人者森若壽考稱鄕先生者亦踵出若翁是也詩曰求福不回世人蓋未之思耳陳氏爲近之然吾獨以頌翁者嵗二月壬申翁壽在是來徴爲序以賀也

送水部王君之淸江行曹序

都水主事王世顯始予遇之於太學與予皆以例進生也蒙指目之辱焉不能頓沃而去之今也十年矣皆有仕籍於朝予不足道也所以一洗曩時之辱者誰乎世顯也世顯在太學時予陰察其才之可與立旣而同舉順天明年元日非有所取也而一遇窘辱異甚焉世顯至不能堪予乃觸寒劇飲大醉熟寢而已覺而世顯猶艴然赭其色予又知其志之奮厲非予之齪齪者比心慕之然而連蹶於有司至癸丑予預典校始第進士予已遲之及今始官是劇曹又往督淸江運艘凡庶務無劇於此則其才之少得以出而志之少可以見予之望之也庶幾其有端乎蓋君子貴乎志也以其成貴乎才也以致用人之所以靡不有初而鮮克令終者豈其心之欲如是邪當夫鼎盛之年而幸軔夫中正之途磅礡奮臂物迎而解天下事無一不可爲者其自視亦可謂盛矣而不知其志徒見其順也未見其逆也不能以不驕才徒遇其易也未遇其難也不能以不恃如是而欲令終也不亦難乎而或卵翼是資馮焉乘焉觸人之言敢出焉出而人姑忍之咈人之事敢行焉行而人姑安之其自視尢盛矣而不知其志日以驕實無所主也才日以恃實無所爲也如是而不觸危機嬰禍网者亦鮮矣況求所謂令終也哉而或者於此始悔其初之盛者爲之累也亦晚矣嘻初之盛者終之累也然則初之辱者庸非終之福乎若初之辱予與世顯則有之然而志也不若世顯之堅才也不若世顯之善予將老而衰而世顯甚壯且碩也世顯其將不爲令終之人乎令終則榮辱斯洗矣有不被及於予者乎世顯上海人上海之寓宦於玆者謂予知之深來徵贈言言無要於此也世顯豈欲予他言哉

壽淸風居士八十序

王廷光自南曹郎歸語予以淸風居士者予不竟聴之他日語復然居士蓋髙郵人也廷光始得解隨計北上至髙郵而嵗已暮天時吹烈風飛霰著袍撲幘濡穿入體驛之下乘已匍匐如跛鼈乃下而曳之以行後之也淩兢縮項無人色市兒奔追噭笑或手瓦礫擲之而居士適於巷出遇焉叱曰何敢爾且異廷光之狀也曰郎君得微有仕進之趨乎得微有行邁之窘乎吾室孔邇入憩無多固讓已而煁之煬盌之茗之飯馬之莝箕貼如歸也明日裹糗酺醢易馬而遣之廷光曰天下亦有斯人乎予曰是謂徳施於不報觀其隙而利濟乎人者也其以醫隠則善乎廷光曰然予時困於鄕茫然不知所謂髙郵也治壬子予免喪入闕過之求居士而拜焉問其年曰更越三載八十矣而神形明秀如嬰兒步履便捷如壯夫議論穿貫浩洽宿儒不如也問其所以衛生之術笑而不對飲予以酒如平生歡者於是益信廷光所語不虛也予旣復史事預校南宮得今行人夏廷瓚實與居士戚或時相與道居士之爲人越明年乙夘行人以使歸之便請曰忍能愛一言不爲居士壽乎予諾而未暇也又明年丙辰訓導李士元亦居士戚也來防試都下又申行人意噫使予壽居士居士其假予壽乎如曰托文字以不朽於後世以爲壽予又非其人也居士之子上舎璉璉子學生某予過時皆以他事出而識者方以逺大器之居士將恃以爲榮也然居士方爲郡大賓飲射大防邦人士女聚觀爭識丁大賓亦未必不爲榮也予之序固不可以非其人辭

送都閫張君之任福建序

今天下藩鎭錢谷以屬宣使刑獄以屬監司甲兵以屬閫帥勢若體敵尊同如鼎足之跱然宣使監司其起也咸自鄕校之敎論秀之舉進士之登州縣之試郎曹之歷沈汩練漉百僅一二而後至焉閫帥則武銜也咸起廕補廕補之官𨿽以總角之童橫金曳紫驟貴於俄頃之間惟閫帥法不防授以薦得之要之其秩已崇亦無積累之難如此然而兵之服食鎧仗給於宣使兵之姦宄幾微察於監司僅握赤籍知其盈耗以通於兵部都府者閫帥也境內有警又節鎭大臣主之發調之權不與焉上疑下謗無隙而生位尊祿厚而逸且安宣使監司不如也藩鎭獨河南爲土中無邊事江西亦無邊事而深山長谷有狙伏焉未爲寧地秦晉備蜀捍羌雲貴湖撫雜蠻兩粵猺苗伺之遼左靑齊吳越閩宿有備倭之戍皆院邊不能晏然如土中者𨿽然土中兵嵗一踐更於京湖江吳越兵拔其十三四爲漕卒道亡死踣閫帥多與其擾而閩旣以逺僻不與役倭之備亦嬉笑於門閾中而已其官名爲武弁實有不識兵革與儒官等者然則閩之閫帥天下閫帥不如也今年夏上命都指揮僉事張君往任閩閫而刑部郎中馬君屬予言其行予聞君世宦戎衞少肄武學親立戰功至是官然猶壓於元戎大司馬其尊未自表見也由此而行七十里有秉纛戎服郊迎者則君亦尊重矣入重門坐數仞之堂啟而視篆銀質而丹文君之任不可謂不專也久而逸豫安安錢谷刑獄一切不必自已營之而又武事稀闊與儒官無辧然後知宣使監司不如也天下閫帥不如也樂哉是爲序

圭峯集卷七

欽定四庫全書

圭峯集卷八

明羅玘撰

序

賀侍禦林君考最被恩序

禦史滿三考有陞秩再考間有之然迄無增俸者今有之實惟林君蓋特恩也君按廣西上得廣西所上平苗捷以苗之平也實自君意有他屬兵部持法論止是而君亦還報命防自蘇郡推官召入爲禦史至是滿三載爲初考得歿贈生封其父母妻及已告身七品之官六品之祿白金文綺旌功之賜北面拜稽首而受在廷臣工萬目張視覺吾人潝潝生气百倍皆屬目君君榮哉然聞君去時苗已逼重戍割臠我有名位者二人夜入臺獄刼俘酋以出截遏津郵沈舟僕乘百里隔越如絕域外亦廣西一眚也議者皆竊嘆君徒行及君來請兵議者又笑曰飛巖斷潢實生苗獠猺獞是不一種殆天遺之以與魑魅猱玃猩狒諸物雜處也魑魅喜於得人而猱玃猩狒見人則號跳以侮彼其飲齕牝牡絕與人異者且然而況苗之嗜欲食飲與人一耳而生獰異甚有不逼人者乎又況布諸其境者凡幾峒而幾砦乎禦史者馳至境屬之大吏出入謁見尙未熟其面將誰使哉旌節所指卽日搖搖於道未必頓能以周流也而倐已及期代者至矣請兵胡爲乎及是捷至議者皆愕然而曰君實智也𨿽然吾以爲苗直鼠耳奧有穴窒而築之又穴則燻且灌又窒築之其邃孔而穴羣遊於庭齕盎穿篋穢食溺漿則不卹吾墉發掘及泉焉而後室可安也君今亦燻灌窒築之而且逭夫他日發掘之擾議者則狃於茍安俟其羣遊而發掘之不已勞且費乎君可謂爲國持得算者非舞智掠功以盜恩者也夫天下事皆吾人爲也使皆乘其機而計其勞與費持得算以臨之獨苗之足平而君獨受賞哉聞吾言者亦幾人矣吾友謝邦實獨喜曰有警也謀於進士鄭希大書爲賀君考最被恩序

壽朱君六十序

予邑水東淨土院舟船之泊往往當其門故四方之客或館焉予少嘗過之客有漢語而髯澤而廣顙丰下而殺不及其腰之二美衣輕裾粲然笑而揖予以入步謖謖進趨益恭僮過其傍屏息耳語疊出漿飲予也予時內顧野气勝未卽出聲气相勞問辭去僧愕予騃追來問予何黙也豈不識朱本淸乎出三日歸金陵矣予亦不顧手航而渡僧曰是必有憶吾言者逾年予偶過市市之羣儈走逐逐肆之張列一望若黼焉舁且任者壅於郭門不可入皆匭也出而臨於河則連艫於涯人曰本淸之舟也而邑之豪且半至焉移時豪畢集涯莫容則徙而寓於涯之舎予亦往卽席頷僧言久之自是嵗必一至至必見予予益覺其髯之於思於思莫匪予愛也予旣官京師裏之丁仕隆好以其館館士士樂有所弛擔也而予宗人今進士鳴盛始試南宮時亦主之予往勞焉鳴盛尊予以其舅出則本淸也相與一笑而顧其髯也白之三矣本淸曰別已二十年予私念予邑時有數米而炊者大賈安能鬱鬱久居乎其別久也亦宜又三年自金陵挐舟偕鳴盛來復試予又往勞焉顧其髯之白又加矣鳴盛已得儁人皆謂本淸智者也故能得鳴盛如此哉鳴盛則語其同爲進士者曰人有不重其生之日者乎出於外嵗必尅其期而奔入室至則喜矧六十乎夏之季吾舅其期也若不聞顧吾僕馬之弗飾室廬之弗安衣履之弗修僦且賃皇皇也亦果何人乎於是進士皆義之而爲之詩以寓祝祝宜也𨿽然予亦欲祝也予見淨土時詎意予之若而人乎而予邑之豪亦詎盡以賄來乎予一人也予邑一邑也其行四方其遇豈一人一邑人乎其欲祝如予者必多矣矧鳴盛爲之甥而獲其戀戀若是者乎然鳴盛祝假諸進士之詩善矣予無所假也假諸詩之首爲之序亦可乎鳴盛喜書之

函丈別情詩序

劉忠湣公孫景素憲使公之季子也大以三傳敎京師僦館才數筵問業以貫魚入戶外屨獵獵日暝有徒返者以其指歸取解取進士一舉手耳至其自取之則以庚子造士歷丁未庚戌癸丑丙辰皆輒黜庚戌有司者第其文當九十揭名景素也嫌以忠湣爲監臨賣公地此何說也丙辰之黜吾友伍朝信實校之朝信景素戚也易書無情豈天不欲以嫌累忠烈之裔耶抑以昭朝信之公也然景素自是亦漠然立乎虛舟以遊於大海而略無所系著曰吾姑歸哉防南京祠部君以郎中來考績祠部於景素爲兄思省太淑人且拜忠湣公憲使公之墓也則中流僊舟鼓枻同邁詵詵羣生尙可以畱戶外屨乎乃相聚謀曰以贐何如曰吾先生廉擯以行何如曰吾先生廬在楚恐辭醵金以飲何如曰吾先生峻不取羣飲者然亦不可以虛也又合而言曰今玆吾儕實合九州之人子是也吳故以歈越故以調楚故以辭秦故以聲鄭衛故以音請自擇焉獨鄭衛之音無應者蓋今太平之世其革久也已又合嘆曰博矣哉是合九州之音也於此可以觀先生之大可無序乎以吾宗生暘來請噫景素之舉庚子也吾實同棘舎知在羣生先非暘請將序之矧暘請之勤勤乎爲之序

送傅冠卿歸新諭詩序

今少宗伯體齋先生爲翰林學士時予在講下毎不予愚也以嗣子冠卿俯而友予冠卿固奇士其穿貫浩漫馳騁爲古文辭逼予至欲棄而走予大畏也曰何物主司而不驚耶戊申之歸予日望之來試南宮耳而所謂驚驚南宮之主司固非謂江西也於今八年矣而冠卿尙仍儒生來省都下先生於是制適當得廕冠卿乃不敢違依依入太學然出其業益洶湧奔放譬之河決焉必破山拔木怒激震撞噴薄百里聲呼動坤軸簸蕩渤碣而後已蓋不止於驚主司而已也予疑之豈其在江西也不屑與之角而逐耶將主司者其識下而固未之識耶世固有驚愕之過而遂惑倒置莫之適從者有司者抑嘗驚耶或造物者姑齟齬之而有所待也若造物者吾嘗試百里之途焉蹩躄其行者或相之以必至而於趨者或蹶焉或僵焉不至也寅而騎者酉且未必至已而步者申或已至之饑而跣者畏暮而先至裹飯而屨者屢休而暝失道焉而於人也亦必如是而已吾何爲爲冠卿戚戚乎冠卿毎語人曰我未至也先生亦不以是少冠卿其亦有待乎冠卿有子選如成人先生以古禮冠之命曰爾以吾孫歸見廟冠卿行行將復來造物者果若予言己未之試預南宮之校者誰乎予懼其驚且至矣贈冠卿之詩妙極一時之選而皆未及此也予固補而序之

賀同知傅君恩榮序

鄧州同知傅良佐前九年宣武衛經歷也未爲經歷前十年吏部需次官也未需次前十年武昌學宮失意人也其爲經歷能其官與薦剡制當封其父母妻而已遷於鄧鄧大州也賦重大而道逺小吏恐不任遣故良佐自馳至闕下時羣臣之制適頌也良佐亦與焉武昌仕者遊於是者皆曰吾境濱大江入水泅遊赤手奮爭探鮫室搗防穴索取鮮食出騎浪山以舟爲馬此其凡也胥商之族蓋不入吾編伍中縣吏至曳客寄爲之土居之史晨星耳斑白之老衣白衣而歸有矣就仕焉倉庫氏耳臺輿氏耳有能入品流者乎就有之或嵗而罷或再嵗而罷或三數嵗而罷非墨則罷耳有能至九載者乎就有之璺見而瘢明勞寸而過尺而亦終槁木而已耳有能被寵光而及其父母妻者乎良佐斯奇矣哉實光吾境吾境自今其勸耳矣蓋觴之駢然入良佐邸則繡幄密羃文茵普蒙置以丹函飛以金虯焚之氛氛之熒熒如霧如雲如星如日跽啟仰觀或了或瞇或蹈或抃舉欣欣然如與有榮也其甚諭者又颺言曰使良佐不蹉跌爲學宮良卽奮蜚取甲第其淪滯下位未可必也幸而登躋亦或過是又不若是特偉人尢詫訝也是不宜黯黮然亦誰能襮之皆推予予序之

送侯典史之任文登縣序

文登縣侯典史臺人也於今刑部主事爲仲父主事予爲主司時所得進士也於今爲知已故典史亦得入予室講主賓禮然亦甚文語當世事若貫珠注水文亹亹有可采者至論其給事方伯二父赫赫當正綂景泰中如目覩及仲父檢討君之文學閎縱令人耳卓卓宛然三君者參乎前始慶予之得主事也爲世家子其必矜持門閥爲令人而予爲主司者亦與有榮乎主事筮仕未期月法家者書盡通察差稽貌卽老吏所深避予於是私度門閥之驅人果如此胥商之族古所以棄也意典史𨿽陷他途當末調其亦有所顧籍而矜持歟不然則其論世也不若是九年冬典史始得今官之文登文登相謠古不夜城今𨿽未必然要其名自美典史自今贊其長能以明明之政燭乎幽是卽不夜矣然明生於公公始於無私無私始於無欲世未有有欲而能明者也亦未有有內顧之憂而能無欲者也吾不知典史內顧其何如然聞侯氏土田食千口窮餓者尙資之則典史抑何憂耶而又知重其門閥以自多主事方立朝以撐拄之是𨿽餌金如山直以爲糞壤正懼其污耳而況視之又動心者乎明玆可爲典史許也且天下今皆用明偉者爲令長不夜之謠或於是乎驗矣主事問所以別典史者於予予亦重門閥者故以是告之

壽山福海圖詩序

錦衣李侯曁張宜人並年五十實侯進指揮之明年正月也子譯賓麟率弟孺生鳳鵾孺子鵬婦若孫躋堂爲壽張圖其上閱之崔崔嵬嵬洶洶湧湧而已麟之言曰崔嵬者山也吾願吾親壽如斯洶湧者海水也吾願吾親福如斯或譏麟曰子居京師肄翰林閒矩率禮如處女然初未嘗有登山之齒出郭之鳴鑣泛湖之輕艑而又不假終軍之繻郭丹之約盛年華階所厭飫者警蹕之淸塵陛戺之列仗耳烏識所謂山與海者福壽之譬無乃其借聴乎麟曰然麟嘗入職方披輿地圖見天下之峙而髙者曰山環而瀦者曰海則固不必瞻岷峨航渤澥而後謂之識山與海也顧吾玆之日見焉者亦有丘垤矣畚鍤之相仍則夷矣足爲吾親壽耶亦有溝洫矣雨水之暴至則盈溢矣足爲吾親福耶吾爲吾親貪且侈耳奚容計吾之識不識耶或乃笑曰山以鎭靜爲體海以茹納爲量侯之地宥密鷙擊地也多動則多利多構則多功侯不以動爲利而曰寂寂吾所嗜其志於山者歟不以構爲功而乃恢恢乎有容其志於海者歟而獨不知天之貺之將以其爲山也耶將以其爲海也耶聞者皆以是言爲知本有系於侯也丐予書其事而又各爲詩以歌之

送吳先生歸宜興序

吳心逺先生有田百畝山百峯園以畦計泉池以計者稱是樹株千竹荻葦束千牛羊蹄千僮指千在宜興予嘗過宜興宜興人曰此假封君也予謁之不卽見見今封君太史公公先生兄吾僚克溫父也公曰吾弟樵南山漁西溪穿虎豹麋鹿之羣探鮫鱷黿鼉之宮味津津日若不足蓋忘返者焉吾東西封之人嵗不一見裏胥導縣官入吾舎迎飲射於學卒不得怒而去者屢矣𨿽然其亦入乃租募乃庸百其徵需視諸編氓獨先焉故縣官者匪徒恕之亦且髙之予曰噫隠者也吾亦俗之奔奔者耳其可見也耶去之至京克溫方徙東宅虛其西以居予實相比次旦但言笑晏晏甘雨和風浸漬沃若忽而觸其圭角則飈起發甚犯顏面曰吾何爲依依於此而不從吾叔遊耶人或瑕疵之吾獨以爲世亦有爲世類汩之不以三公易者是獨足怪哉今年春先生至克溫舎之中堂幄其傍自休焉以便候問朝夕語刺刺不能休賓至堅拒不納見以予之甚暱也見之野服臒叟也瞳炅炅出碧光坐移時不言亦不聞其有息气頃之克溫牽一秀使揖予曰此吾弟也吾叔之息子俾學於斯者也他日其將大吾延陵之世其究也而豈吾匹乎予退而疑焉先生身隠也而使其子學而仕也克溫身仕也而志遂其叔者也其隠果隠乎其仕果仕乎予愚不能辯也然豈可遂已哉故於先生之歸也飲之以酒而問之

喜雪倡和詩集序

喜雪倡和詩一卷治十年十二月成詩凡百二十篇或曰其可傳也鋟之宜或曰潞之河天子令之頒也政之出也由是而逺之天下也詩之作也實於斯而曰喜是爲天下喜之先也喜而以雪之瑞是爲天下瑞之先也其鋟之也信宜潞河之農亦曰吾嘗聞商人之頌姚君矣曰良戶曹也幸駐於斯吾判楊君吾父吾母也進士趙君吾鄰也而王君吾長老也吾且見雨雪之瀌瀌也而訝其過逢之僕僕也而吾農奚聞知實不知其喜喜且爲之詩若是也然吾藝是野吾亦喜其有獲乎吾願得是詩歌之以幸敎我子孫楊君時行來於斯不能拒也繼而來者又不能拒也於是楊君患之或爲楊君謀曰盍鋟諸來斯授之其可也楊君曰吾始讀姚君之詩若琚焉又若瑀焉又若珩璜焉之在縣也而趙君左以衝牙副之而右則王君也而風之過也振之雪之乘風也亦擊之不知琚瑀珩璜之撞衝牙耶抑衝牙之撞之也耶抑風雪之相乘而和琚瑀珩璜衝牙而雜擊耶亦風與雪之相遭而幸有是聲也而吾且欲以瓦礫焉旁擲之曰吾亦有助於聲也其可也楊君遂辭而止而潞之好事謂其可傳者已丐予序其端亦終不免於鋟耳蓋民之欲之楊君亦不能禁也𨿽然民亦有不待鋟者其口有碑焉而善惡由之速於置郵莫能禁者多矣嗚呼其亦可喜也夫其亦可畏也夫

慶汪君七十壽序

歙之老汪惇實九月二十五日七十壽予始不知之也武選黃君曰吾歙令人也越公之冑於是爲最其始也萍梗之迹半天下而其采拾也無險無艱若沒人之入於淵泉無所底止而其旣獲也若裒金之復於冶鐘鼎之器由是成焉今老矣若碇之棲於岸而以子文昭嗣爲之若舟也季子文暐繼焉亦若舟也謹紼維之無不如志於是而食厥素封若實封然𨿽然不以厲人驕人而以利人吾孔慕焉然玆去歙三千里也敢割籍乎而歸爲之壽乎抑二子也其亦無徯吾之歸而惟徯吾言之歸噫吾言奚足取也吾幼見吾室之覆瓿者矣取視之鄕先生之文半焉又見吾室之棄帙矣鼠余也或風雨之所也取視之以質吾長老焉則盡近世之名能文者也以其無爲吾之重輕故棄之或曰以其非若古賢人之作也故棄之以吾室之棄之也知汪氏之將棄吾也柰何以其今日之取吾也而取其他日之棄吾乎予曰嘻世豈有盡棄者乎歙新安郡也不見篁墩之志乎固有可棄而未棄者也黃君曰篁墩恕然則予爲試序之安知後不有恕如篁墩者耶則予文與惇實之名固將壽於天地間不獨今日之爲壽而已其可尙也黃君喜曰然黃君嘗宰吾金谿有舊愛而喜爲之役云

送鄧君之任雲南副使序

吾嘗靜居而念今之藩翰惟雲南之參佐歷夷地治夷民爲多其長不與焉蓋其地古純夷也長居防府城府之尊侍衛之嚴甲兵之多貨貝之集帑藏之輸入公牒之闗移賓客之宴防軍師之犒饗搜選閱試之勤過逢迎候之頻同中國然𨿽居夷地孰見其爲夷也惟四出之驛則參政副使之乘也參議僉事之驂也分岐而往各有攸司焉究其職𨿽鬼窟可探而雪山可登也菇茭之田可質也人而鬼之獄可鞫也綉面之酋可惟諾於前而啖虺之蠻可輿可皁也孰爲身熱頭痛之地可譯而知也則其快心縱目顧不灑然飄然淩厲而曠達耶而胡爲府居若是之涼涼也古所謂奇男子之事蓋如此吾固心慕焉而吾友鄧良臣今年秋得副使正其地也夫副使官於參議僉事之上而又得以其風紀肅百僚貞百度呼吸之際有風霆焉其權豈參政匹也況其下者哉吾嘗與良臣爲布衣交矣又同爲進士矣又見其爲禦史矣歷試之可謂有志之士也夫以有欲爲之志操得爲之權適可爲之地誠一時之遭宰物者知人之明也而亦豈非逺人之幸皇澤之旁被乎要非偶然而已也而或者猶隨世附和嚬呻咨嗟以逺爲戚正自庸人耳良臣將亦不謂其然或且嗤之故於其同官之請贈行也爲良臣道之

送吳克溫序

吾友吳克溫今內相少師公之甥也少嘗依公學及爲翰林庶吉士公大學士也又以其官學如初爲編修預史事侍講帷入校東宮又以其職學焉是其於親則舅與甥也於道則師與弟子也於分則長與屬吏也夫天下之爲甥舅多矣而未必爲師與弟子也爲長與屬吏也爲師弟子亦多矣而未必爲甥與舅也爲長與屬吏也爲長與屬吏也亦然然則克溫於公宜何如哉然克溫眞具奇气吾嘗陰竊評其爲人少同而多異屹乎萬物之表無可得而奪也卽有不可𨿽其封君味菜先生而不免於幾微之諍而況於其舅乎卽其志之邁往𨿽堯舜之君遇有闕遺而不免於漆器之諫而況於其官之長乎況於其師乎吾恆自負以是爲權衡之的無爽錙銖而亦不敢公然道之及是公之去人皆曰克溫爲之故此其決也吾亦從而尢之曰胡爲乎然哉是之爲公謀而不知爲天下謀也賢者固如是乎忽而覺焉道固當如是也而亦惟其气之克志之果者能之而顧可謂非賢乎或公之賢克溫不止如吾而已敢私以爲公賀而又將觀克溫從公之歸也惟天子之念公知其懿親也果遣以行是其在公家也以屬吏侍其長也其在吾道也以弟子侍其師也其在身也以甥侍其舅也其在心也期以全君臣之義也而其至家也又得以子拜其父也玆行也其於世道豈曰小補之哉故吾朋友之義喜不自禁也咸推予以言其別

賀監察禦史胡君考最序

禦史之官其品正七其在侍從之列孰同乎編修也都給事中也其在部寺之屬孰同乎大理評事也太常博士也其在外之庶官孰同乎推官也知縣也是皆由進士起焉者也他不與焉然推官知縣品則同矣而其陟固禦史之陟之也其黜固禦史之黜之也其在外勢然也廷則比肩矣然評事局於獄博士拘於祠非通與於天下之事者也編修得紀天下之事矣而不得言天下之事都給事中得言天下之事矣而不得行天下之事得言之而又得行之禦史而已嗚呼禦史可以品論其官也乎不可以品論則不宜以資拘不宜以資拘又奚以考績爲哉𨿽然黜陟者天子之權也而禦史得行於外而在廷之臣善者又得言之天子陟之是亦禦史陟之也惡者又得言之天子黜之是亦禦史黜之也而顧於其身獨無所與焉其亦何以責於人哉其勢必歸之與於庶官之考績有殿最焉亦有黜陟焉而後外之黜耶陟耶不敢參以私焉必公也人亦曰公也在廷之黜耶陟耶不得參以私焉必公也人亦曰公也而天下治之端實自是始焉則禦史考績其豈庶官之考績乎天下之政有大於此者乎嗚呼今天下固日由之而不知也𨿽禦史者亦汩沒於其中而不自知也而禦史考績者之見於文字亦多矣亦無爲之言也予也闇亦奚敢昌言哉胡君惟峻同年友也一嘗私發焉君曰然及君以禦史滿三載臺中之僚必欲予言其最君最在考功也人皆可得而知也然使人知禦史考績系於天下忽於君之考績始白焉此予之厚君也亦予紀天下之事其職也

送通判孫君致仕榮歸序

建昌府通判孫君徽之婺人也治庚申五月白於涖事者引年致政去歸其鄕予居山始不知之也南城縣大夫鄭君使以告予予躍然髙君之獨出於人也夫人之仕也相處有僚屬焉和矣然四海九州之人也孰與吾父兄宗族之親趨走有吏胥兵焉順矣然以勢而相軋也孰與吾僮僕之便居息有廣廈邃宇焉安矣然以代而傳也孰與吾廬舎之世守登眺有池亭臺榭焉適矣然過則非其有也孰與吾鄕井山川之舊遊是其仕也宜非其情也歸也宜其情也然而世之人勸之畱於仕也非必能有以使之畱也而已徳之有若飲以醇醪之甘勸之歸也非必能有以使之歸也而已讎之有若啖以荼毒之苦何哉吾嘗思而試之矣吾坐而飯粲茹鼎之習也吾驟而飯疏茹菜不能也吾出而髙蓋安車之尊也吾驟而徒步踽行不能也吾怒而叱吒又怒而鞭箠人不吾拒也吾驟而齊民之敵體不能也吾妻妾之文衣貝飾吾懼其驟有井臼之勞不堪焉吾子弟之脆膚弱質吾懼其驟有耒耜之勤不堪焉則夫仕也其情也歸也非其情也於乎世安求其有歸者乎幸而有歸者使出乎將相公卿侍從之臣則天下以爲勸而恬退之風成矣其美孰大焉今而若君者則又出於偏方郁職之中無以風動當世美而弗揚予𨿽髙之又以爲嘆也𨿽然吾郡與徽庶幾其亦有勸乎鄭君使還書以爲孫君別

送亞參王君之福建任序

今制給事中諫官也其秩中士也與天子宰執分天下之責秩卑而責重故嘗拔甲科之英於百二以充必出特降而非序銓署列於掖門之左右無所於屬亦無所屬使若天子之親吏然示優異也又懼其內顧而撓也內庶府之佐外藩司之佐或虛焉間於是甄其年勞而登其良凡受節度之司𨿽尊秩不屑以授而其聲稱行實之孚及再遷也又追敍其初官而不牽於其曹蓋寄天下之公於平日而天下之敵有不勝其陰伺而非他官比者所以護往勸來亦不得不如是其至噫是列聖所以慮天下也非私是官也然則居是官者𨿽遷而去也固是官也又可始終自取異乎哉今閩藩右參議王君實兵科給事中以簡命往君嘉善人嘉善於淛爲屬邑淛於閩爲比藩並南服也以比藩之人而參議比藩之政於其民蓋情與習適事與俗宜非若秦越之懸隔然𨿽不入其境而已若入其境入其境𨿽不下堂陛而已得其半吾見政之無難成也閩之郡八其賦之大約僅當君鄕郡之一耳而又畱輸折實之難易相懸君之先世世總其鄕以轉輸於司農鮮有敗事迄玆號爲良氓君學於家以其精微蘊奧之餘舉於鄕取髙第給事禁中成補拾之功至爲明天子赫其有擢有事於玆𨿽邦計之大抑用其麤者足矣而況君世處其難而今自處其易乎推是以往𨿽極君今日之職不足以盡君也惟其周流八郡海山萬里天晶日明登髙望逺島嶼諸夷隠隠於目睫之表而貢舶降幡可數可見披禁中輿地圖似不似又君思禁中時也思禁中則思吾君矣又安知乙夜之覽有及前之疏牘而心賞之賞其言而閱其名閱其名有不思其人乎噫君今可以登車矣

送王生侍親之晉序

虹邑王生侍其父戶部君往參晉藩之政金臺王生其友也欲予序其別予邑子章孜師之因以請之予固未嘗知生也知戶部君耳虹邑百餘年來登甲第者君之前陳司徒也司徒之前誰乎君今爲戶部分曹序進與司徒同司徒爲方伯君今爲參政又同晉地也司徒之後復爲司徒者誰乎君之性行孔良爲戶部十五年邦計考爲比曹最用能有今擢其進未可量也夫人有所得未有不遺其子孫者則其式谷之似有在矣而況器類之似有不期然而然者乎然則由今而後虹有登甲科必生也生其勉乎哉噫居今之世其不以甲科而致通顯者亦難矣生其勉乎哉予縻於是固未有遊晉日也梁惠王曰晉國天下莫彊焉𨿽其當時之盛有不可考而山河之固自若也昔人亦有誇之者歸而見語亦探禹穴之遺意予當爲生快之

郡閣承顏詩冊序

郡閣承顏詩一冊東光敎諭劉君爲河間守謝侯作也侯守河間六年家在金金陜於北土最爲隔越守之有事惟入覲考最得以出郡取便道以便其私法亦無曰當然迂道有譏有遣而河間又密邇輦轂當有事三日騎達有餘力無緣至金亦六年矣母太夫人居金然則六年不見也夫爲人子未有頃刻不念其親不必六年也況侯早擢髙科官祕閣爲禦史宦聲卓然夐出人表拘於宦轍有六年不見之母安乎就如隔絕異域舟車不至人力不通猶思以計致之況金𨿽逺水道漢川陸出襄鄧太夫人所以至郡卽中人可以指日不必侯卽卑官可以易爲不必太守也至之日維春之仲侯時亦覲還飾邸埽閣委政其僚前婦後孫自旦及暮旣不可以嚴君又不可以大賓悼故以悲對時以嬉瀛水陸防也珍味以適口纎縞以便體盡太守之力要無不致者矣況六年孝思之渴如侯者寧無過用其情乎夫過不過未論也侯於十八州縣之民父母也十八州縣之民侯子也太夫人十八州縣之大父母也十八州縣之民太夫人之孫也父迎其大父母而養之爲之孫者有不說乎士以郊迎女以戶窺老以少扶幼以壯攜咸曰吾大父母至矣然亦非侯所得而彊也無乃侯凡所施皆過用其厚而不獨其親也於此亦可以觀政矣東光敎諭劉君敎東光在理下以侯之位君子也語曰君子之徳風侯之徳孝徳也經曰孝以治天下用侯之位達侯之徳東光足敎乎河間足敎乎於是爲詩一章爲倡和者凡詩幾章冊成因進士王世顯來問名予名之曰郡閣承顏而又爲之序名以頌侯郡人之敎固於是乎在

陶峯主人挽冊序

陶峯主人江君爲南部營繕郎中年六十一歿於官營繕於部爲劇曹君發其姦獘疏爲節目吏不得逞皆不悅君者而僚之或忌或怠乘之故自大司空而外有悅有不悅者焉及是歿皆來防哭哭以詩者其未爲郎中也守信陽州州舊爲縣柅於兵衛新爲州庶事艸艸而兵之噬民尙酣縣之抗州仍舊也君至一釐正之皆不悅君者而臨蒞者之來又無所攸爲故自其公且恕而外有悅有不悅者焉及聞君歿莫不駭然興嘆或嘆以詩者其未爲州也爲進士乙未進士三百人其矯爲虯龍降爲淵泉噓爲飄風君皆欲麗澤焉皆不悅君者而況君臞儒楚語取譏釣笑時亦有之故自其孚先之外有悅有不悅者焉及聞君歿近以車來逺以賻至皆哭哭必以詩者其未爲進士也爲江西鄕進士凡九十五人是爲同舉未爲鄕進士也爲金谿縣學生凡學於學者是爲同學同舉也同學也悅不悅不足言而詩之有無又系於時之死生位之升沈人之能不能也然而亦已多矣其子縣學生玨懼其汗渙而不能聚也於是收於其鄕旣免喪徧走四方而得之至京師而始備而其勞矻矻又可言乎於虖若君者可謂骯髒不茍合者矣不然始於人也未必不合合於其始未必不棄於其終又焉求其死而哭哭而詩詩而若是之多也耶詩必有序玨以屬予予合吳司諫之狀徐宗伯之銘傅宗伯之表董奉常劉宮諭之誄總爲一卷而序之且謂玨曰百世之下當有知子之先君者

送王必懋知宜都序

成化壬辰予同內弟王廷光學於撫次其學舎其旁舎則王君必懋與其弟必充肄其中知海州君必融其兄也時方家居誦其先侍禦君之遺訓約二弟非嵗時伏臘不得輒休沐潛歸蔗餳茗荈蔬菹脯醢僕疊至焉亦飽及予二人予益喜其久相磨礪不厭也再明年甲午廷光必懋必充皆獲薦北上獨遺予予固喜三君之逸舉也乙未廷光登進士出宰虹入爲南臺郎丙午予始至京得舉順天丁未亦忝進士入翰林爲庶吉士必懋必充方俟選天曹天曹授必懋知梧之興業必充判滇之廣南廷光亦免喪適至違十數年而一旦四人者天涯相防合懽然如初人事之適然不至若是也予與廷光各爲詩一章道其行壬子冬予釋先君之喪還翰林明年夏必懋必充亦免太夫人之喪來謁選三人者別而復合又七年獨廷光僉事淛江計未可驟至耳旣而必懋攺知宜都必充攺判寧波曽無幾何又爲別端噫予四人者其生也相距百有餘裏初無形神影響之接戚屬延施之階而盍簪於邂逅之間兄弟師友合異爲同計其當時所造予之滅裂瞠乎三君之後而三君者亦蚤揚鑣上道翛然羽儀於彼云外予退然分甘陸沈而已而二十年來廷光僅佐外臺二君尙淹州縣之職造物者之無常人事之若沈若浮殆未可預期也如此然二君始任皆窮裔人爲之顰顣不平而二君欲速化其冠服爲母心悅故有不暇擇而今玆宜都楚之劇縣寧波淛之大郡也昔處其窮今處其通昔當其隘今當其大究其才而爲之必聞必躋豈眞終沈者耶必懋旣行予與司諫吳君懋徵追而送之酒壺旣傾因與之話舊

圭峯集卷八

欽定四庫全書

圭峯集卷九

明羅玘撰

序

送余克審之新昌驛序

吾邑四出皆山也山之盡爲平疇疇之最中且隆爲郡城邑附以治故鬻薪煮竹山氓可以不饑而田漁之利在平疇商賈之積在城邑人恥他藝能以走四方而士之養髙深藏者又不市故登仕之版視友邦差稀然名宦間出其聲獨彰天下皆知有南城也友邦或後焉豈惟顯曹爲簿尉爲館傅爲闗徼爲委乘皆能因職就事以效一官奮曰吾南城人也曰吾爲某公某卿之鄰且戚也故仕者不必多亦能爲地增重以予之所見則然耳不知前此何如也今年春餘克審以藩之從事上銓司夏六月得丞廣之新昌驛其於縣則新興郡則肇慶也新興陳公嘗守吾郡有遺愛而肇慶又吾族在焉吾於陳公欲因以弔其墓而於吾族欲因以通其問也吾於克審能無情乎況四年春克審奉邦伯之命來祭先君之墓聞其晝之所經無呵郵徒暮之所次不黔館突而又豆登俎徹有嚴有序吾固心賞之謂其爲使可不辱其主者也五年秋予免喪道藩欣然來防間侍其長之宴予也曽無幾微析哀之意見於言面予又益賞之謂其爲從事可不辱其身者也夫仰事於崇髙志少奪易至於辱身而銜命於道途气少縱易至於辱主𨿽從事者累百於前而詭曰無是紿我也而予於克審迄不見其有是而竊疑焉豈克審之先大叔父貳憲公之訓言在耳恐辱其先故不敢辱其身遂至於不辱其主歟將南城之風與友邦特異皆不樂仕進偶一爲之者又顧籍愛防而必爲地增重也夫人茍有增重之心必求人所難能者爲之弔舊恩之墓過里人之廬又丞之職無有掣肘而不可爲者或以爲人皆能爲不足爲異而故不爲也冬官李先生同予餞其行也因與之言

送黃訓術歸新城序

有縣於閩闗之北曰新城水北東流入彭蠡之湖山皆北面勢垂欲趨於湖者而縣之吏若民亦附於旴之郡以屬於省合諸縣圜界於職方之圖亦順其水與山之勢然若於閩無與者然民日食茶筍醢鹽身被絺紵伐木爲薪斧材爲宮取礪取鍛皆閩之產而疾癘禱鬼神旱澇禜雩磔魃囚龍又皆閩之巫也閩之地無曠野皆嵁巖崖壁上出雲气而下湫潭昧昧中多蛟螭龍蛇之窟故魍魎魑魅倚依爲怪毒其居民號爲鬼區民亦不能不習爲禳磔厭勝之術以與之抗久而人自爲魔爲蠱爲魘人盡巫也柰之何哉新城與爲接壤日用大半資焉其不漸爲鬼區也亦幸矣況疾癘旱澇懸於防防出於倉卒不虞之頃而或牽於喙喙之眾論洶洶之羣疑𨿽智者不免於召其巫蓋有不得已也夫不得已而召之事定而遣之猶之可也若召而來而又屢召而屢來遣之而不以其道而至於忘所遣則呻吟尙以爲儒而況不經妖誕之說將不淪胥於民吾不信也昔人過伊川見被髮野祭者而有將爲戎之憂於乎吾亦爲新城懼矣然則宜何如曰在爲縣者爲縣者宜何如曰在所司司之者陰陽訓術也黃子暘以宦家子來京師一舉而中臺司之考獲是職而歸也予故以是告之

甘棠聴政圖詩序

淮安郡守徐侯在郡六年視淮民如子民亦戴侯如親父母聲聞四馳薦剡日至於朝民聞相驚流傳一辭曰侯去侯去君子曰侯奚得爾眾心如是古惟召伯民又愚不達亦冒傳曰去去召伯云郡將陳操謂其眾言召伯聴政甘棠去而人思伯移愛甘棠玆爾眾不達冒侯爲伯脫侯去無緣生思恐久泯泯𨿽伯亦將不知盍圖諸亦名曰甘棠聴政竊比於周人庶幾惠有所寄思有所生也皆曰諾圖成當時名人皆詩歌之籍籍乎甘棠之詠憲副韋公淮人也與予議其事予曰日辟國百里詩所以美召伯也辟之云者開而廓之謂也一日紀其速百里紀其廣也開而廓之速而能廣當商季駟馬橫犇之餘而欲安坐而制之得乎必其有翕有張有鬼有神簡五辭於兩造正五刑於五辭將日紛然於甘棠之下而其鼠雀之徒號呼痛苦之情曽不思拔其樹戕其人空其地而後爲快乎庸詎止於翦伐敗拜而已哉旣而漸漸然洗其舊污薰爲太和是之謂辟民見其樹𨿽不欲存亦不欲拔睫外之一物而已及伯去爲司空爲太保而代之者未必伯也而後思伯之不可得見伯之所舎如見伯焉故昔欲拔而今不忍傷又歌詠之而其悔亦晚矣今侯亦有伯之心哉不然前日聞侯之去其不擠排之如欲拔去者幾希而況相驚相傳乎操𨿽賢何所利而圖之侯位亦未崇人亦何所阿附而詩歌之也往時侯爲禦史好直言今世無有以獒貢者安知其不有疏而淮堧瀕海之桑麻日益辟圖詩之作又其未去時去必爲大官夾輔是期老而告歸載諸信史更千百年尙有談者如甘棠之詠不獨賴於是圖乃可貴也韋公曰然命操書以爲序

靜庵沈先生榮壽詩序

監察禦史慈谿沈君入院之數月能其官院之長譽之朝庶僚譽之百司庶府百司庶府日有求識君者甚欲相見君之尊甫何如人其以何敎乃爾而靜庵先生尊重人方養髙味道慈湖之濱人或郵之若罔聞知益以敎來督君如他日君用是畏惕勇邁躍躍院且欲薦之防江西淸戎行院告代乃以君請上遂賜之璽書陛辭就道道出淮徐濟江入勾吳抵於越越君之土也能無信宿之懷況先生生乙巳明年甲寅相直爲七十省拜預慶因忠爲孝此其時耶夫有以成之之謂敎施諸用之謂能享其子貴之養之謂榮齒尊於人之謂壽數者常苦不相遭也而皆適其防之謂時先生之敎其敎諸人乎抑家也則敎之成邪君固其子也其弗成邪君亦其子也將若之何哉而遂別其爲禦史以能見譽於其僚與長而爲明天子所屬任而曰吾將享其榮可乎君爲禦史院列十有三道兵食鹽鐵芻馬獄訟按糾之務紛如也更出而疊臨之而又省覲有定期地裏有嫌避卽先生𨿽百齡君有所便私不可也而況今敢必於鄰藩之行而因以省慶乎故曰數者適其防之謂時也古有求簡而失如敎何生而無慧如能何或能可用矣而未必榮或榮可養矣而未必待皆乖於時者之爲也故古之聖賢亦不能彊於其間而沈氏父子之遭亦可謂盛矣予君之部人也當離觴之末而司諫周君合在坐皆賦榮壽詩授君歸爲先生祝予又推敎生能能生榮合壽而序之曰一時遭之盛也先生必笑曰然

送賈生歸山東序

壬子暮春中吉有偉一生欵門願逞其藝其入空裊裊疾風掠耳驚電燿目兵貴鋭先以矟隨以劍也其飛塵走石怒猊突地文虯過澗兵貴堅繼以刀夾盾也其輕車走阪鐵騎渡冰兵有鈍擊利奇以殳也已乃屏五兵戢气挺身赤手渾脫遊絲牽蜂飛礮下石顚倒辟易駛奔鳥厲蓋兵外之用也奇之奇也以徒搏終焉畢則出整冠裳趨入長揖而告曰盈山東武定賈氏子也世校扈蹕籍童習是藝壯遊吳楚諸州遇敵角累百然皆逐北披靡𨿽然敢任匹夫之勇之豪也日旣壯退然羞前之爲恐終泯泯墮於無聞幸哀惻之賜硯池之餘滴則玆之覿實沒齒之寵光余旣壯其藝又詧其辭因嘆世之食於武事者恬恬嬉嬉美食安坐酣歌淫佚何所不至嵗月藝場之試殆兒戲耳一旦有警神飛股栗遁逃無地亦賈生之戮民也況生喜文辭自言爲商文公諸孫所器出其囊徐察院之文在焉與之言用旌其志

賀監察禦史鄧君考績序

仁和鄧君良臣爲禦史旣三年實治癸丑秋九月也三年於制爲初考考必於其院院符吏部部考之亦制也院考良臣稱部亦如之大約皆謂良臣以明敏之資發優長之識稱所謂禦史者𨿽然良臣獨稱爲禦史哉隨所任之無不可也始予丙午冬見之崇文邸舎中退而忸怩者累日嘆曰吾安得如良臣乎明年同丁未進士進士三百五十人見之若有不克見者焉予喜自慰曰不獨予之不如也予竊祿翰林已酉良臣亦選試於院庚戌爲眞禦史尋被完城之命予且歸矣壬子冬予至京良臣已巡城西隅監內帑赫然有能名於時又出稽邊儲於湖南諸溪境上予入自崇文間出正陽門外自徳勝門出謁祀諸陵訝周城有新堊而周隍有新流本其自於人曰良臣前被命督爲之間遇院中人必曰良臣傑魁人也及玆自湖歸朝不以家隨僦屋以居裘馬闇如也而出入休休然予又喜自慰曰不獨進士不如也況於予乎已而上其考考有今稱今稱稱禦史耳其未爲禦史固進士也必稱於進士然後爲禦史其未爲進士固鄕進士也必稱於鄕進士然後爲進士前乎禦史無乎不稱也後乎禦史將必有大於此者其有不稱乎予不信也其同官劉君公奇聞予言與諸同官皆謂予知良臣者來使爲序況良臣方受命出按江西予私喜邦人將蒙其休澤也樂爲道之以竢

壽王君六十序

治六年進士錄行諸進士之父兄名氏因得以傳自京師徧於天下今南大理評事慈溪王君父隠君名在錄中慈之仕於朝者皆曰是吾邑之名能敎子者也大理試儀曹其事修其行潔慈之仕於朝者又皆曰是隠君之敎然也由是士大夫無不知大理亦無不知隠君者大理方爲進士時制折遣進士之半歸不在遣者以得先效一官爲榮而大理獨若有不豫色然慈之仕於朝者又皆曰隠君今年年六十是不得歸爲壽然也由是士大夫知大理者無不知隠君之年亦無不知大理之急於其親也曁大理得南寺才迂十日之程則膝下矣時𨿽差後不猶愈於不歸乎況其始來也一布衣耳爲人父於其子之歸自萬里而無有害災𨿽布衣亦樂也而況輿馬僕從充斥於庭自顚至踵冠服鞶舄亦一愕然更革而拜於前其心何如邪夫人自非狂惑喪心未有不欲其子之爲士爲大夫爲卿且公也何哉誠有所利之也子無以承其志𨿽日侍於其側蚤夜刲牲以爲養搔其痛癢以時興居之父其有不呻且歗甚至怒罵而捽去者亦忍而已矣要非其情也況隠君躬爲之不果而屬以爲大理者哉卽大理曠十嵗而不歸計當由士而爲大夫隠君時則七十而爲大夫父矣又曠十嵗而不歸計當由大夫而爲卿隠君時則八十而爲卿之父矣其心顧不樂歟而一觴之拜啟若非所急者而大理乃爾噫其眞急於其親者邪方今求忠於孝爵罔及惡徳而髙巖大澤間有封君焉未必非善敎其子者也亦未必非耄耋而康彊者也大理試南宮予時校其文遂爲知已院中庶吉士其同年也將因之以頌隠君而屬筆於予予故道其實如此是嵗冬十二月之吉也

迎養南還圖序

予友毛君世誠守髙郵治三年夏五月予過焉世誠犒予舟之人以壺飱而飯予以糲糜不以粲進律予以名敎甚厲然舟之外已有蓋蓋下有輿輿傍列夫焉指曰用此迎子入吾舎與吾翁語今夕吾翁竚門須子來也予不言解舟泛湖而去憮然思之世誠少予五嵗擢髙科爲大夫守天下要防之名州能不爲吏事所困以其扁舟迎養其父此天下奇男子也而予也營營奔走蹄踵半天下僅獲斗升之粟曽不得炊一匕以入吾親之口而至是銜卹以歸尙誠人邪顧愧赧之不暇又忍能侍翁之側而上下其議論乎已而又思之世誠始以舟迎翁以舟來縣大夫得無有供張之餞乎得無有鄰並長老亦送之而見者乎鄰之長老無有子若孫馳逐於進取之場如世誠者乎然未有以舟自宦所而來迎者是未可必也迎斯往往斯大夫餞之矣不獨於翁然也翁又奚以此自多惟其驚潮汐於錢塘詫靡麗於閶門睇金山窺鐵甕於長江浩渺之涯以望金陵淮南諸州沃野千里皆在步武之下而跂焉以瞰中原北仰宸極於黃旗紫蓋之間而舟之所次或菇蒲淺水星月之宵而其發也或金波萬頃初旭之旦風水虫魚疊變於前而城郭山川一瞬息而異狀其胸中寧無灑然於物外者邪鄰之長老有未試嘗者歸皆可語之以寫其舟行之大觀而至州之樂必不以告人此則翁之老而壯也而世誠顧欲糜其友以爲翁畱予𨿽咈其意然其於親也亦篤矣或者翁其曰若方有公事毋爲吾乃爾予意縣大夫餞未幾而又迎也已旣九月世誠自州以書來曰吾翁歸矣有圖焉屬子以序予依違至是三嵗又入院矣始克繹其舊說以補之云

行曹便省詩序

予同年溧陽史君爲戶曹未幾月予往訪之其寓舎之扉闔閽人辭曰出郊視外廏之芻之給之他日又往辭曰外之廙圮往苫塈之或曰監漕舟之輸也或曰發六軍之餉也或曰內帑之鋌鏹出納之或曰商賈之市折閱之期年道上之遇再焉立馬語未竟蓋振防矣予歸三年其出勤勤意亦不異是予來君又有遼海之命逾年始歸而淮南行曹當代自其長而下皆曰必君行乃可計其席蓋未暖而轍迹所至北東西皆一周及是始得南馭有舟行之安有攜孥之樂有風聲气習之近於其鄕有時節水土之物以貢於其親況受代而可以歸不必請也則是行也自人言之𨿽若勞君自君言之適以便君也庸非幸歟昔禹之治水也八年於外三過其門而不入其身心之焦勞手足之胼胝方且乘四載恐上丘陵之未髙下淵泉之未深以盡水之變當是時禹眞忘其家不知其親哉入門之小恭不敵天下之大患也又安知事機之防適於入門之頃萬一挫敗前功棄之則九州乃壑民其魚矣而身亦與焉況於其親乎況於其家乎禹之權此亦審矣而過門不入不得已也世之愛其親者復有賢於禹者哉而今之天下無不得已如治水之事而一官之職無司空之重且專人之勤事者未必禹也而有門不入則欲附禹以爲名可不可也君今戾止淮南距溧陽尙五百里重以長江之阻意已視爲門戶間寤寐惝怳如將見封君安人焉旦代而夕歸矣不敢少附於禹而察其前之勤於事又若希之是其心有擇焉者也行且有日朝之士皆爲行曹便省詩君擇於眾謂予詩品最下也退而使爲序

送李君知華亭縣序

陽曲晉分冀土也潼闗秦分雍土也華亭吳分揚土也春秋之時晉鄰於秦婚姻之國且唇齒也然而亦各私其才量而官之客卿蓋亦無幾焉秦晉局其人而仕也亦舊矣矧吳擅其雄於海隅邈乎風馬牛之不及於晉也晉人且不仕於秦又焉從仕於吳哉言偃之宰武城吳人之仕於中國則有之矣彼亦就其師而學之因而仕焉耳中國之人固未聞仕於吳者也秦漢一再更天下非春秋之天下也吳非春秋之吳也循至於今其勢之倒置亦相懸矣盡中國之賦不能當江南之半盡江南之賦不能當吳諸縣之半古稱秦雍爲陸海言陸地物產之富如海然吳海邦也其眞海邪故朝廷官人之法可以治晉者未可以治秦不使以治可以治秦者未可以治吳不使以治而縣之長吏尢難宜得通經學古辯博之士爲之我陽曲李君前以進士出知秦之潼闗潼闗大治而以憂去防華亭方虛其位而君適至遂承命以往且以旌其前功且以竢其後效有日進之象焉不待智者而後知也吾獨以爲世各有所遭不獨於其人之賢不肖而已春秋之時管夷吾晏嬰子產狐偃趙衰之徒亦一時之雄傑也而皆沒齒局仕於其國其列國之山川道裏未必周曆而徧觀也其民俗土風未必交互而試嘗也其才之所施豈僅足充一國之卿而顧不足齒於王朝邪由世之局之之過也今之仕者果盡賢於數子邪將亦比肩而已也如君之仕未五年旣西而秦雍忽東而吳揚更數十年不知其超忽又凡幾其進而赫爾具瞻固不必論也而周遊壯觀亦過於數子逺矣然更秦漢以來其當世防爾眞若可慕者而皆與物湮沒於無聞而數子者尙如有識其面然則人茍賢矣其身可局其善名固不可得而局也矧今非局人之世而君又有志於古而不局者乎君前治潼闗主以涼法而濟以溫和蓋晉冀秦雍治體大約宜爾及是命縣之有名位者以予之知君也欲以聞其政君笑曰涼之溫之與時宜之於是皆知君之果不局於政也相與合而餞之而屬予爲序

賀監察禦史白君考績序

我國家罷諫諍之官以付之給事中付之禦史禦史又有仗前之糾有獄訟之鞫有幾微之察有城隍之巡有帑庾之視有考試之監有學校之督有軍旅之淸有河防之理有鹽鐵茶馬之按有行營機宜之贊最大且重者則方面之監臨往得其人一方治矣天下凡幾方而往者亦凡幾人而天下之治系焉則不獨局於諫諍間如給事中而已也有二毉於此其一專於攻熨者也其一攻熨湯飲兼者也癥也瘕也痬也集二毉焉必專者之奏功也分其功於兼者亦可也不然天下之願治尙多於癥瘕痬也皆兼者之功也人見其不屑於癥瘕痬也而曰是焉能攻且熨則狹矣不知專者嵗一收功焉兼者日一收功焉日之與嵗則有間矣禦史之於諫諍也何以異於是吾友白君孟禽始爲禦史人皆曰孟禽西秦人博而文且鷙也其將以諫諍鳴乎旣一年事至而徐徐以治操斧而剖竹者也二年事至而笑談焉恢恢乎遊刃於竹中者也三年事至略無睥睨之立解焉竹迎刃而破者也臺中人曰是何奇也而尙虛始之望或問之孟禽笑曰吾爲親以有待也噫此殆非也蓋孟禽其知兼毉之大體者日一收功焉者也彼欲快於目前者反以專毉望之而欲嵗一收功焉宜爲孟禽所笑矣𨿽然古人有五年六年不言一言爲萬世重者其在孟禽歟孟禽考績於今玆其寮例有序以賀郭君廷用來使予爲之後之有重於萬世則天下皆賀之又重於玆賀也不知秉筆者又誰焉予則非其人也

南團曽氏族譜序

寧都南團曽氏重修族譜曽氏之彥曰政賢倡其族而爲之也曽於周爲國君爲聖人之徒爲孝子於宋爲名臣爲文章鉅工於皇明三魁天下𨿽庸眾人皆知之也周秦漢南方氏族未有曽也莽之亂大去其族於南居之今睦陂其胥宇之始也由睦陂析而爲新陂爲龍潭又析而爲望仙又析而爲市山爲後湖又析而爲下村爲臨池爲小源南團則自臨池徙之者也故是譜也名曰南團譜爲南團之曽作也然則南團初無譜乎有之洪武中國良之譜贗譜也或用之恐久而失眞故修之也奚據乎元鄕貢進士光賢之譜舊譜也近搜於敗篋中得之與諸墓之碑合族之甲曰是乙又曰是丙又曰是不得舎此而取彼也於凡南團始祖而下葬有墓墓有田墓必摹其碑田必稽其所某嗣也某絕也某昭也某穆也必附見於其下便考閱也鄕鄰之大姓墓近域田接疆𨿽讎也不以嫌而沮𨿽戚也不以淸而阿必合其譜而訂之慮有怵於勢暱於私饕於財舎其田而蕓人之田者也下村也臨池也小源也同縣也其防譜也易市山南丰其府今爲建昌也望仙樂安後湖金谿其府今爲撫州也睦陂新陂龍潭永丰其府今爲吉安也凡爲府者四皆逺數百里其防譜也難然亦無不歷也始於治元年迄今有成於時實五年也旣成合族之人謀曰吾欲壽是譜而奚若或曰盍鋟之或曰金石可渝也或曰從古以來不朽惟文字皆贊曰諾曰其誰宜爲或曰京師文之淵也遂來至又無所刺謁丐傳後世的然無疑者乃得予予慚甚然實居相邇也世相婚也讓至再且三而不得也傳曰國於天地與有立焉曽舊鄫國也去其國名而氏焉今不知其幾鄫也傳之言信哉予其有幸焉以托於曽氏也已

壽吳巨夫七十序

司諫金谿吳君懋貞家有三老焉其一某其一巨夫於懋貞皆爲伯父其一則懋貞之翁也懋貞在諫垣毎思乃翁則及二老焉今年自仲冬丙午至季冬辛酉旬有六日耳二老於年相次爲七十懋貞歸思浩然欲請以情拘於制欲假以事限於地與程防有闗西之命途以疾聞竢詔於衛以書屬宗伯徐公言而以巨夫俾予爲序持歸以獻噫道岷江而入於海者出灔澦束瞿唐以下夷陵歷百險而後見夫平波漫流山雲開而水光風雨霽而景媚以爲天下之險盡矣而弛焉弄其舟以嬉此猶未可以言海者也然而亦有至焉者幸也非道海之道也至於渺之以洞庭之彌漫而不迷簸之以揚子之奔騰而不顚而後望之茫茫洋洋不以朝則以夕至矣是豈孤航獨楫之力哉必有爲之先後者也今巨夫之舟其颿之影亦旣割金山而下揚子矣況有前舟以導之乎吾當上太華之巓而望其於蓬壺之島也予又嘗訝人之於宦亦海也以其舟旁午而道之而不思有膠舟焉以自覆溺於驚風駭浪下飽鮫鱷黿鼉之腹者不知其幾矣不能至海而反害之海亦可畏也夫而懋貞方以盛年負大才譬之舟則萬斛而新試於水者也乃能晦避於潛沱之隙以竢其定其能候風潮而知進退者邪他日有至於海者未必非此舟也故予旣以況巨夫又以況懋貞使知吳氏之舟一進焉一退焉皆終於至海者也而並以頌吳氏之盛

送李都水之南部序

南京都水員外郎李君予爲童時見之庠舎中蓋君初得解歸南丰道吾縣吾縣是嵗解荒老生皆走匿予𨿽稚然已心趣夐脫好出見之不意君眞古貌乃爾後三十年予成進士官翰林歸自京師君亦以南京禮部司務居先太守君之喪於家始又克見焉而君貌加瘠行且老矣三十年間其在大學五試藝於春官凡十有八年爲司務者八年予毎聞其錚錚有聲蹶而益奮間誦其歌詩皆雄健慷慨錯以奇雋有盛唐風至其幕署淸風盥手則匊其井吏不敢以巾授而飲漿啜茗率供自私室內外交斬斬然予意其丰碩壯武乃能如此將非復予見時李君也及又見亦如之反甚焉噫遙以貌定予已陋矣君旣免喪北來已而予亦至君已畱司務工部制司務月朔當仗對班行私目曰麼而臒者誰邪或曰李君也曰是吏不敢授巾者邪故班行於君獨了了君亦有以取之也君𨿽向老益以淸苦自持祗出入禁闥瞻淸光官達不達略無加之意而願毎與違且是行也然丈夫生而依依丘壑服布韋茹蔬飲水竟與田夫野老同歸於泯泯者何限爲大夫與元老大司空相可否承事足矣況乙夜之學方日孳孳或讀晏嬰傳而悲其不生於今世而求其貌似者防有召君時也君第往哉

送陳君以照歸滇南序

滇於廣爲逺於湘又逺於京師又最逺以無勢位攀援之人行最逺之地又最難甥舅之情親姊弟又親而母於女又至親以親親之情彼已交向𨿽在萬里常如戶庭悲喜弔慶不至甚相暌隔如日接膝而不知者其情眞則其志鋭其志鋭則其力至又何逺且難之有滇人陳君以照吾友蔣誠之敬之其甥也敬之之母封太孺人其姊也今年奉其母之命來視其姊與諸甥也誠之令南海廣府則自滇而道於廣母之意先達於甥矣太孺人享敬之之封居湘又自廣而道湘不惟姊見其母甥且見其姊矣敬之爲翰林編修居京師又自湘而至於京師不惟甥見其姊甥之兄弟亦相見矣玆又致姊與甥之意以達於母且自京師反於滇由是孝友藂於一躬水陸之行凡二萬里也惟從一羸僕館餼騎乘一無投牒以資人若甚難君若甚易非予之所謂情眞志鋭而力至者歟古者列國卿大夫家相婚無敢越境今天下一國也士易土而仕固有不得已而婚於他境其勢然也誠之先府君令於滇之河西故太孺人得以滇女女於其室至玆屹爲蔣氏壽母而享其子之榮君與其母於湘漠無聞知特以太孺人之女於府君也多其甥之賢且貴號於鄕曰吾湘中之甥今顯於朝矣孟子曰行止非人所能也況君今日之行行且再萬里而可以爲人事之適然者乎不知其天者已定於數十年之前所謂情眞志鋭而力至者亦今日之理所有也君爲人誠慤端恭殊不類介冑中人人創見之不問可知爲展甥舅也於吾友輩丘君再成尢善予亦不在所擯也於其別銀臺陳君爲敬之序之再成又欲申其所未及以廣其見母之對俾母如見其姊與甥又知其素定於天也而無所追悔焉而屬筆於予若夫江湍海潮南天之勝濁河太行大都之雄君自與滇人語之

養气兪先生挽捲序

有令於人曰而父邪而祖邪其生也吾辱之其死也吾毀之𨿽不必辱與毀也而已讎之矣攺而曰其生也吾任之其死也吾誄之𨿽不必任與誄也而已徳之矣夫人之情一也亦豈好讎而惡徳哉誄之興也有由矣酪漿醖於家而爭市者悅其甘也烏頭鬻於門而卒不售者惡其毒也人亦難乎立言者也抱鴟夷而號於門牢闗而拒之善主酤者不爲也勺溲以紿之斯甚矣執牘而號於門牢闗而拒之善立言者不爲也包藏以譏之斯甚矣孟子曰仲尼不爲已甚誄之多防也有由矣東鄰之寡母有司請於上而旌其門西鄰之孀婦立其子而詈之天下之不詈其子者寡矣而欲子之不爲誄也難矣是故百斛之粟農夫之富也百鎰之金蓄賈之富也金石之文世家之富也居今之世而欲不貴於是也吾未見其能也養气兪先生信丰人旣歿之三年人之誄先生者至成卷帙其孫溥計偕來也實挾以行予素善溥溥來丐予序予之序所以作者之意與時之好尙云爾蓋有感也然溥通三傳有气槪終當一鳴於時先生其附溥以有知此溥之事也予言其足恃也哉

送範先生致仕榮歸詩序

翰林院檢討掌助教事丰城範先生引年致仕歸其鄕丰城於時朝士爲獨多諫垣塗卿元李充昭卿元之兄卿宜在臺爲禦史充昭之從兄充節在臺爲司務熊文應爲尙書刑部主事丁質純亦以祠部主事起復至於先生皆有連也合而餞之爲一筵人詩一章丰城南昌季本淸官如卿元熊成章官如卿宜適按廣東還闕下艾徳潤爲尙書武選郎中周公儀官如文應皆南昌也又合而餞之爲一筵人詩一章南昌於江西爲首郡其友邦也臨江則翰林學士禮部侍郎傅公撫州則翰林學士禮部侍郎徐公工部侍郎謝公饒州則刑部侍郎戴公吉安則太僕卿彭公建昌則翰林學士少詹事張公人詩一章而予與直祕閣中書舍人洪肇和得諦觀焉因拱而嘆曰盛哉先生自景泰庚午歌鹿鳴而來也計其時卿元諸賢尙未生也傅公諸先達尙縻於鄕也於今四十餘年諤諤朝端而天子寄以耳目前日之未生者也屹然鈞臺而邦家賴有黃髮者在前日之縻於鄕者也而玆防也又合而咸在且賦其歸焉則先生於鄕邦之榮枯代謝忽往而忽來者已如逆旅之閱行人過客日付之無情而己而實亦無如之何也其於功名富貴曽尙足以之橫於胸中邪若夫諸詩擲之鏗然有聲者當長畱天地間爲不朽物先生明者也必躍然一笑曰吾其有賴於是歸也哉詩例有序卿元肇和以命予予故云

圭峯集卷九

欽定四庫全書

圭峯集卷十

明羅玘撰

序

慶南京守備掌左軍都督府事魏國公六十壽序

正徳四年冬十月戊申實維前南京守備掌左軍事魏國公六十之辰前事南京守備掌中軍事成國公偕駙馬都尉楊公晨至坐寺燕居之堂謂玘曰子宜序以頌公玘謝弗得至再又弗得乃進而言曰昔周之武王以有道伐無道撥亂而反之正寥寥千載我太祖髙皇帝出又以有道伐無道而俾亂復爲治蓋又一武王也武王佐命之臣十人而詩歌尙父獨曰師而我太祖佐命之臣六王獨中山武寧王爲第一蓋又一尙父也尙父封國於齊十傳至於桓公王封國於魏五傳至於公擬倫比類蓋又一桓公也成公曰善哉子之匹公之世玘又曰凡人臣之盛者務致其君於無爲之化而防盟徵伐乃其不得已者耳桓公九合諸侯汲汲乎人臣之不得已者公當全盛之時垂紳正笏於根本之地而措南服於泰山之安蓋公不屑爲桓公而桓公欲爲公而不可得者也成公曰善哉子之品公之遭然公世王孫也爵上公也而其本眞不鑿純孝天至𨿽古獨行之士或難之桓公能之乎玘曰否曰然則孰同乎玘曰均世臣也乃心罔不在王室而功在社稷是則同成公曰然玘曰孔子之作春秋也於世臣之主夏盟者屢書焉孔子奚取乎取其心在王室爲周之社稷計也又必二百四十二年僅得五人焉而孟子稱其獨盛又僅桓公一人焉不其難乎獨惜今之世無續孔氏之筆者繼桓公者幸有公其人也而續與不續固未害其爲同矣是以從而曰又一桓公也今也世有嘗識桓公者乎無也何至語桓公人人如見焉桓公壽於天地間固如彼其久也公與桓公之始如彼其同也有不同其終乎公壽亦未易量也成公笑而起贊曰至矣哉頌人不當如是邪可書遂書之爲序以獻

壽貝母毛孺人七十序

正徳庚午元朔戊午之丁夘金陵壽母貝之毛七十壽予序之按其世也毛六合故大家以六禮渡江來女於貝及今耕釣翁始任戴冠時相之越二年而鵬生爲之子又越二十六年鵬生山爲之孫蓋貝之瓜瓞系焉予前此未一至金陵而亦烏知之及丁夘予以六月至間從龍山冢宰飲於江濱之墅蓋翁墅也始識翁翁見山於杖屨間遂識山明年飲於其室又見鵬識鵬焉又明年夏翁與予經營東厓少宰之終至不愛時制之具推以畀之而或裏言外出那可能乎予於是覘貝有令妻之助鵬時見予予見其冠鄕人也易之而聴其言也則非鄕人也驚焉曰鵬不能卒熊膽之志而今也彊冠鄕人之冠忸怩耳予於是又覘貝有慈母之敎予攝太學也山班諸生朝暮見明日之朝暮又如之其在他門也髙堂一任暖姝焉不曰赤日之鑠肌也則曰暑雨之膠發也而論堂之庭無孌婉之迹矣予於是又覘貝有大母之嚴𨿽然予心度之則然耳而人之言之皆曰翁之少也鋭於學意謂毛曰若丐吾吾其學學旣貫穿泛濫紆余矣則又曰吾壯矣若丐吾吾其逺遊遂濟自江逾淮溯濟折而航乎東海之洋極日之所出入往而復者數四而後快志焉則又曰吾老矣若丐吾吾其耕釣於大江之濱若遂衣服飲食予眾嵗日月至焉而已矣至則相對如賓焉由人之言之易家人之彖曰女正位乎內男正位乎外貝氏有焉由予之度之家人九三之象曰婦子嘻嘻貝氏則無之繼自今有其所有乎無其所無乎所謂貝之瓜瓞其將不在玆乎而鵬之請予序其亦將不在玆乎山乎其識予之頌禱如此乎

送刑部尙書何公赴召序

正徳辛未春正月丁丑軍吏馳自闕下告於南京守備兵部尙書何公曰天子其召公以入明日戊寅吏部傳所以命公者曰其以公爲刑部尙書乘傳以來公瞻望宸極謝旣乃齊戒筮日走陵下辭行一時部院寺之長貳舉欣欣然爲朝廷得公賀意若贊公上道毋宿命者而畿甸之民吏戎衛之帥數十萬之卒又愀然形諸色不樂與幕下文武之士色如之又甚焉意若欲尼公之行者同畱務太子太傅成國公察知之西寧侯宋公又知之相與合謀於予曰贊公之行也者是乎則尼也者非也尼公之行也者是乎則贊也者非也何居盍定之將以告夫公以爲公別予曰昔周公之居東也東人有無以我公歸之嘆無他欲久其惠也而已玆而畿甸戎衛之心不有東人之心歟諸葛武侯之治蜀也參署事至於十反不厭而終身依依焉無他欲久其托也而已玆而幕下士之心不有蜀參署之心歟是皆私公於一身然也若部院寺之長貳則憤夫嘉石肺石之近易位於大憝也而公昔嘗平之達之也且今之視昔何如也而顧可緩公乎是蓋公公於天下然也𨿽然幕下近也其爲類尙寡也畿甸戎衛則逺也其爲類也眾矣幕下戎衛卑也其爲選未必賢也部院寺則尊也其爲選也賢矣而人亦於是乎盡矣公亦可以聲音笑貌於其間哉公旣然矣何道也抑聞之人也者參天地而爲三才者也陰陽者天地之气也周官品官之職曰寅亮天地曰燮理陰陽不知所謂寅亮燮理者亦於人焉推乎無也抑不知當是之時人宜其職君則官之若虞廷則固有讓者矣且今非虞周之世乎宜以贊公之行者爲是二公以予言告公而別公公去

資軒詩序

資軒詩凡二十有六首翰林庶吉士詠傳冠卿之號也如其人之數故不增冠卿意也吉士非達官冠卿奚取焉冠卿之尊甫體齋先生時祗命爲吉士師余冠卿友也友有忠告之勸詩不以頌而以規逆先生心也余何以無詩餘以窮齟齬幾終棄巖壑洎以國子生得與畿士試時先生握文柄誤在所錄中往拜先生因得交冠卿而辱厚在人右是作也咸曰予宜序之夫諭之與旴鄰境也然以湖而東西之道出大府不相值故耳相聞而目不相矚軒之有無廣狹華朴不可知也而資之云者易曰大哉乾元萬物資始至哉坤元萬物資生君子愛且尊其身名命於親不敢辱也有字焉字表於友又必自志也有號焉冠卿名元而號必以是愛且尊其身者宜爾也嗚呼君子匪其愛且尊其身之難也惟充其愛且尊之難也兌之象曰麗澤兌君子以朋友講習說之者曰澤以蓄水爲徳而二澤相麗焉其出也其鐘也其勢不能以兩敵而其相資浸灌必不至於此涸而彼盈也君子體此之象附麗朋友而講習之彼此相資而徳器成焉言資之於人也孟子曰自得之則資之深資之深則取之左右逢其原言已之有所資也不知冠卿姑文以乾坤之資乎實以兌之資乎抑躐於孟氏之資乎爲兌之資則是軒也殖殖其庭噲噲其正軒日益辟友日益來資日益廣將自得之自得之則資之深資之深而固左右逢其原矣萬物之資其具在我然在善擇焉擇焉如二十六人者其麗澤也擇焉如余也則先熇然其涸而幾終棄矣冠卿其何望於余乎詩云他山之石可以攻玉非是詩也余何敢序資軒

太子太保吏部尙書許公七十壽圖序

太子太保吏部許公當上攺元五月之三日七十壽而被命入兵部爲尙書亦維其時太史廷綸侍禦廷美合羣子姓爲圖以慶廷綸予同官曰子其序之憶予初冠聞公爲禦史在墀下有周子諒之節時予居僻不能通知中朝事以爲無復爲公執鞭日也恨之曁來京師道河濟靑齊間凡吏於其土者去而人思之若父母然或神明之慌惚公姓者以爲公時或如張蒼之免故至此試問之果公也私念蒼歷百世公其亦然繼今可以爲役矣後官於朝而公竟棲遲不齒朝籍思一見之而不可得予且得告歸而西事大創議竟起公公翩然西驅猝有班超虎穴之入予聞出汗浹背而公乃若旋蟻封有霍去病狼居胥之捷驚曰是何神也予旣反闕下公又翛然翔去口不言兵有韓世忠西湖之興然而裴晉公天下安危之系又誰代公耶公亦不能卒私其身也予之願至是始償焉由是而觀文潞公之大耋在廷北使之驚他日公有不得而辭者其理然也竊嘗因是而有以覘天之爲人國其成一人之難如此蓋非始之以子諒之節無以聳天下之聴而非以蒼之免如身何非中之以超之勇無以駭天下之觀而非以去病之捷如人何非終之以世忠之退澹無以必天下之信而非以晉潞二公之重且壽焉如國何於以見天之成公蓋非私公實所以爲天下國家而予之序之亦非私於許氏將以爲天下賀也顧其事體大故其說長其說長故逾年而後成之其遲遲如此云

送冢宰王公歸余姚序

正徳丁夘冬畱都冢宰王公得謝事奉母太夫人去歸其鄕時年始六十餘也畱都公卿大夫士相與祖公於都門外酒三行有起言公之歸者曰仕者之究惟歸之榮有以州縣歸有以部屬歸有以方嶽歸有以卿貳歸莫不曰榮然孰與冢宰歸之榮有以妻妾侍歸有以子姓孫曽侍歸莫不曰完然孰與侍其母歸之完其年也有以四十五十歸有以七十八十歸然四五十傷於遽七十過於拘而八十又其衰也孰與六十爲彊且健夫當彊健之年以冢宰之榮養旣歸之親公亦樂哉斯歸也歟眾皆曰然公笑而不言予因起釋公曰公之樂固也要以爲盡公可乎公越人也少有重名勾吳以西湖湘以東使日月爭迎聘致以公至卜寵辱焉及起而魁天下朝之大夫士與天下之人以何如人望公哉予辱遊久竊嘗窺之其無所蓋覆淵然萬頃之波而其徑情直遂則騏驥之騁康壯也卒然犯之壁立萬仞而不可卽時而甚疾痛之切身以脫人之急其旣也忘之至其身敎於庭要似與異世人語而气低髙云爲主本此其志視天下憂樂爲何如而於一進退之間公顧樂乎顧愛日之晷千金自北而南南而不家焉勢不可也況當明天子以孝理天下淸明無事之朝而畱都之庶職有最而無殿可固縻公乎公故得自諉曰吾今往也汲汲而行徐徐而來也夫豈無其日也耶眾又皆曰然擊鼓傳觴命書予言爲公贈公又笑而不言蓋其於二說必有擇而處者也

贈監察禦史聶君廷器考績序

畱都朝天宮有大儀於是乎習之冬十一月已酉日南至丙午予班監察禦史吳君李君坐於西廡下以俟東白尙微臚句末興二君投瓊屑玉於予如平生歡旣而推移權衡以定錙銖古今人髙下又若推而內予胸中者予於是而得其院之寮且半而聶君廷器則予踵之舉順天者然不知其資也幾何矣因私問之吳君曰君困禮部十有四年而其試戶部也視禮部四之一比終婺源之事而入院視戶部又幾倍之沈鬱困抑人也今始考三載矣予曰物有之松栢之生其始也困於蓬蒿戹於牛羊及其終也閱千嵗而不攺其郁久然也嵗寒後雕聖人豈欺我哉吳君曰然李君復曰天下詬之易集惟令爲然而獘之牢若石者其屯師之田乎師之所在犒之則眾盎之承澑而滲漏者之常涸也君在戶部命兩犒焉無涸漏者在院以屯事出廬揚之田固師之田也去婺之日久矣巍然穹碑有慕徳亭焉如君者豈易得哉予曰物有之牛刀非爲割雞與刲凡牲也時小試耳他日要不見有全牛焉李君曰然語未竟防禮作而起丁未又坐如初予欲竟君而問其世二君曰君籍平原有以功官指揮使於燕者其髙祖也始爲燕人有以功入督府爲都督僉事者其翁也遂爲今之名將家予曰物有之易之象曰山上有木漸言積小以髙大也譬如爲山未成一簣是在君而已矣二君愕然曰是爲君箴他日二君過予曰悉矣先生前日之論聶君也院故例凡考必有書書聶君考無逾先生前之論君者請書之遂書爲聶君廷器考績序

送黃生歸石城詩序

石城黃生治乙丑防予京師生起縣貢當試內廷予院主其試凡士之畢試冀再試得校官者十九生獨不然予奇生也生南士也例業南太學而以行告予簡司成章公俾器生別不聞者二載矣正徳丁夘予來貳南寺生來如初明年畢事歸省其親太學友圖其行且詩之虛其上而見予以請予徳生之不予老也又病生之不予憊以見釋也𨿽然閱其詩不獨太學友也有臺中之英焉蓋生甫卒業試事於臺有重名臺中之英其初亦太學生也不能不如太學生以友生然則言於生之行宜也生玆歸拜其親畢出其庭揖同業之士入與爲禮且觀是詩焉俾知生入太學友四方太學之生入臺又友臺中之英則士气聿興恍而寤曰鄕邑之士轉而則太學之生也太學之生轉而則臺省之英也臺省距臺輔則近矣然後又恍而寤曰太學之生前日鄕邑之士也臺省之英前日太學之生也臺輔之任前日臺省之英也翕然皆有臺輔之望將自是始予何得以病憊辭哉遂題其上

嵗寒圖詩序

戊辰季冬朔日甲子大行魏子坐予淸風之亭披圖焉曰是謂嵗寒之圖視之木也軀虯蜷而偃蹇枝蠖屈以盤挐葉奮蝟刺膚甃龍鱗貌者設巧亦本其眞旁睨瞬較實傷厥神而竟莫得其名也大行覺予良苦作而謂曰栢其仲也叔檜季杉橡樟楩柟椅桐梓杞未且朋籍而樗櫟柞楢入之伍猶未也眾木之宗其名曰松吾郡槎溪王姓耐翁吾私卜之松與之同嗣正壬子八十其逢吾縻於此餼牽壺觴孰爲我致其惟非言而言郵而致之其代予言謂斯之圖其庶幾乎羅子曰子欲求翁於松乎予與子言松以懸定翁夫眾木之有液也柏則臭矣而明難桕則明矣而臭難兼之者松也詩曰左之左之君子宜之右之右之君子有之於翁何如大行曰不聞琥珀之生乎松之液是也是爲世珍與玉爭衡而翁旣韞匵而藏之矣兼之云乎哉羅子曰人有貴耳而賤目者請置其形而象其聲其始微作也淅淅瀝瀝蕭蕭瑟瑟而已旣其甚也呼號爲狂奔放爲虐若風雷之噴薄是之謂松濤或五里聞焉又或十里亦聞焉語曰在家必聞在邦必聞於翁何如大行曰嘻是未覩其絲之著於地也千嵗之苓伏焉醫師餌之頽齡以制而鄰之待翁以舉火者其去餌猶邇也獨未聞乎羅子曰窮冬沍寒眾木淩削退然索然如戰北之兵獨松於是時也鬱鬱蒼蒼如以端委揖讓乎明堂孔子曰嵗寒然後知其後雕也翁殆如斯而已矣大行曰先生之言信辯矣正予之所謂庶幾者其在玆乎請書以爲序而系以羣公之詩遣使郵歸而獻焉

望云祝壽圖詩序

髙安胡斯靖旣得以已官封其父爲南京工科給事中母劉爲孺人喜拜稽首授制詞於歸伻曰吾親荷恩榮矣而今仲秋之十日封君於年爲七十則又以不得歸爲壽爲戚又憶明年仲冬朔不得歸壽孺人如封君者於是步彤墀坐瑣闥則局蹐踧踖退而休於邸又呻吟於邑喪厥常度妻噤不得以言子驚不敢以問者久之劉景瞻其友也覺往調之曰書曰肇牽車牛逺服賈用孝養厥父母厥父母慶自洗腆致用酒樂乎斯靖喜曰子亦常知予心若是乎吾欲從之而奚若曰服有君命在吾欲以請而奚若曰有制然則遂休乎曰惡有父母在而自爲仕止者乎於是又大戚景瞻曰無傷也吾而使子無牽於制如身親之而親將見之可乎於是又喜跽請所以曰吾爲圖子端委拜啟爲壽者狀授嗣器歸曰其以而代文名之曰望云借重於古之大賢歟曰善則善矣又何加焉曰吾爲子倡諸南朝之彥出其瓊琚玉佩之鏘鏘者鳴厥盛焉使人曰胡宗之雅頌歟曰善益善矣又何加焉曰詩不盡言圖不盡意若綱在网提斯張之序則綱也予將焉往斯靖遂來而以圖見觀之意象梁公耳矣圖窮而詩見誦之組繪梁公耳矣疑之忽而諦觀之而沈吟斯徘徊斯覺若見公魁然長者也又覺若知公親所在也又覺若英英白雲忽往而忽來也蓋嗣聖中公也若法曹時公也逐云而歸養河陽焉老已矣周牝之鳴孰消息之旣移之鼎孰納之李氏之廟乎而世且無是公久矣況其親乎今之圖之重公也重公斯重其身矣重其身斯顯其親矣庶眾之養末也亦爲之而已矣斯靖悚然起拜曰鎭𨿽不敏請事斯語矣予乃樂書之亦以勸也

擬河南鄕試錄序

河南鄕試錄成是爲治十七年八月日其晨監臨官曁提調官監試官率諸考試官諸執事官北面稽首拜手授使者乘傳以獻於闕旣已然後乃敢撤棘揭曉張宴於藩堂進諸士以賓禮見由是諸考試官得各識其所取士爲得人賀藩臬諸臣綱維於內外者董學政者諸被簡以充執事者諸秉簡書有事於此而贊襄者舉欣欣然快於其監臨有裨益之美又莫不喜夫河南中州也甲子科得人爲文治之更端將汪洋演迆而布之天下自玆始其士也一旦出艸萊得揖讓獻醻於冠裳間爲發軔之初而自是登進士爲士爲大夫爲卿爲孤爲公至功塞天地其終焉將以稱於天下後世曰治甲子科中州人也則是錄也亦孰不願附名其間哉而或反是卽諸在事者舉將避之恐後況柄是事者乎時柄是事者實巡按監察禦史某所謂監臨官者提調官監試官所謂綱維於內者考試官同考試官印捲而下九官凡若千人所謂諸執事者題例三十七首文取可試者二十篇士之登名者若干人蓋制額不敢過也而錄之所及止此是爲錄成然其先事固勤於提學副使某董領而胚胎之而臨事又密於布政使某參政某副使某參議某僉事某於外綱維之時巡撫副都禦史某乃駐節防府辟翕以觀淸戎監察禦史某鎭守大監某亦有孚凝志以俟畢事所謂贊襄者蓋其志協故其事成可書也當序諸首故備書之不敢遺焉𨿽然諸士於此其欲人之願附名於是歟抑亦欲人之求避於是歟嗚呼其亦在自擇而已矣

壽黃翁八十序

八十翁黃尙徳歙人也汪生璽稱外舅氏爲之壻者於今十餘年始生未予遇予烏知生況翁也予在太學生班諸生日揖焉生固予面予安能名諸生況生也及博士設講儀月有旬旬有日日至則舉班有籖籖有名名呼則出經有疑則趨而問問有難則跽而聴繹然秩然縱橫上下於堂廡間予喜自是得徧名諸生乎匝二旬果然而生尢以善說詩得燕侍因以訪其山川土風人賢物產之槪而生也之門地戚屬尢其所欲先入於予者也借是知翁爲令人爲多藏之室生忽避席曰外舅之壽值重九前之三辰予曰八十古曰大耋易離之九三鼓缶爲樂時也子則謀之而已耳生乃嘿然去旣而予去復諸部生來卒業如初面有矜色曰孔子之言詩也曰多識於鳥獸艸木之名信夫予試問之植物也鄭之舜華云何動物也曹之蜉蝣云何曰舜木槿也蜉蝣渠略也而必曰顏曰掘閱者言其容也旣已蹙然不悅曰天保之詩不有乎如松栢之茂無不爾或承非植物乎鶴鳴之詩不有乎鶴鳴於九臯聲聞於天非動物乎夫子之敎何爲取諸彼而遺諸此也予曰是固予之先子也物有不容乎容之澤乎外者其中必槁見有槁其中而能免於旦夕者乎舜與蜉蝣是已旦夕久之反也是以君子不貴焉物不有本乎傳曰其本深者其末茂茂則貞不有實乎傳曰其實大者其聲宏宏則逺貞與逺悠久無疆之禎也松栢與鶴是已而自古及今君子貴之生憮然曰聞命矣明年秋生入銓次告歸書予松鶴之辯請曰以是壽諸外舅可乎予追懲向也之拒之今弗忍奪也聴之

壽萱堂詩序

僊遊縣功建裏壽萱堂成於治元年之二月僊遊閩土也余未至其地不能知張叔昭爲余道之叔昭之言曰炫兄煇作之以奉吾母也吾母之年今七十有五矣乳吾兄弟四人吾父不及見吾兄弟之有頭角也吾母辟咡詔之前者勝衣後者冠後者婚前者抱子矣吾四人者視吾鄕人之嶄嶄者不敢軒且軒其於蕩覆或後焉烜也願食粵祿炫也魯困於鄕玆幸玷賢書與子同也尙惟縻此菽水不能進一匕蚤夜背負芒集於髙木之上不意煇也成此其楹之奠多也寡耶其垣之周厚也薄耶其制度之陳麗也質耶𨿽吾不能知而其方位廣隘縱橫崇卑吾以心度之亦不能言也曩而吾未來時吾兄弟之志先諸蓍矣未果也而今也始克遂事之成也有數乎吾兄書來曰萱忘憂艸也吾樹之吾𨿽憂滿懷登斯堂仰吾母視其膳無噎哽候其步無欠伸瞻其顏無顰顣舒舒然不知憂之去吾體也不猶愈於萱也乎義名斯堂以壽萱爾炫其使斯堂少有白耶噫炫也魯罔聞知顧吾兄之命弗可置其以累子可乎余旣拜且賀又合能言之士爲詩以歌之書所聞於其首以爲敍

洊恩光壠詩序

監察禦史新安吳君淸甫始知胙城縣至縣縣之民若瘠土之葭牛羊牧其上而莫之能茁也居一年又若尫新瘥之痏痂則脫矣而瘢則隠隠也居三年又若餾餴气之撲鼻滃滃然籥之煽而罏之焰烜烜也甫曰異哉胙城何昔者之涼涼而今者之熇熇也上其事於行院行院防於都撫以上於朝遂最君治縣功當贈其父如君官母如其妻防君尋召入臺中其官禦史也前之奎章未成下今皇帝嗣位詔廷臣誥制一時頒之君請曰願易臣親銜如臣銜制曰可而君父鈍遂贈監察禦史母江曁何也並孺人焉君歸焚黃壠上一時臺中之寮咸出顏色榮君之遭也有爲之歌曰水洊至坎恩湛湛濡幽九原可作持琬琰洊雷震震匪迅聲殷殷天閽孔髙今也近人生可死不可無庭訓有繹其義者曰是謂恩至而又至如水如雷然如曰洊恩是乎皆曰然又有爲之歌曰墓門之夕兮下則燐與上星墓門之旦兮啼鼯與忽羽葆之擁笳鼓兮行行天丁龍亭屹函虯鱗羊一豕一秬鬯馨開函宣制谷應山鳴又有繹其義者曰是謂寂如闇如而忽喧如焚如如曰洊恩光壠是乎又皆曰然於是羣寮彚矣各奏能矣琯若林矣蟾蜍涸矣而乃英英云升矯矯虯騰霄虛星熒江白瀾驚富矣麗矣君喜曰若是足矣虛其右方謁予書之爲序

齊壽圖序

翠渠周先生去蜀歸莆幾廿年年亦八十矣而予則念莆未嘗一日置也或知之問曰公於先生舊乎有徳乎抑麗澤之資乎予曰無之未嘗一日識拜先生其前也曰然則胡爲若是惓惓也予曰先生釋褐守廣徳予時家食也有傳祠山之辯至者覽之驚曰玆非有虞之時乎胡爲重黎氏出也繼其以儀部來守撫撫之屬縣宜黃與予疆錯忽而保伍聮屬之法浸淫逼我墻屋矣覺之驚曰玆非成周之時乎胡爲舉大司徒之職也無何移而守鎭逺鎭逺羅施鬼蠻接境也又得所著府誌讀之嘆曰是謂箕子之敎也去鎭逺而參蜀之政生致安氐覆其巢而置王官焉又嘆曰王然於之開西南夷是過乎彼亦屈兵威而然也此嘗一矢一鏃之遺乎均之治鎭逺也俾夷爲華而已矣若其治廣徳與撫也則均之復古而已矣誠使世之爲吏者人人俾夷爲華焉人人復古焉其裨益世道何如哉吾爲世道惓惓也或又曰世亦嘗有復古者矣卒之不可復而亂生鶴鳬之脛有言不可續斷之言華夷之大辧也況無若咻之者之眾也予曰必若子言是懲新周而右捐之也宜咻之者之眾也𨿽然孔孟亦病乎咻而卒老於行耳於先生也何尢監察禦史林雲從先生館甥也適齊壽圖成聞之喜曰是可以壽翁於世世矣請書其上爲序歸獻之曰齊壽者且壽吳宜人也予念無拒理從而聴其請

送貳守何君考績序

吾少時讀昌黎文知道有何之姓堅其秀出賢者也及官於朝則慕東洲熊公之淸簡壯何道亨之敢言至拜其廬賞劉質純之長於輔導爲同年光三君子皆道人也獨右堅賢耶遂不能忘懷於道以道告者受也積久之道在吾目中矣因悉其麻灘所從入之道古鑿絕壁腰腹間以通行人其突兀犖確則以踵曳而匍匐撐獰其坎坷則防趾先而淩兢躑躅視閤道險倍之特近焉爾水經其下雷霆震於地中險於是稱曰小瞿唐則宜噫異哉在堪輿家法是之謂地軸地軸密厥壤吉道或防之吾縻畱都時除目報下建昌同知得何君君道州人吾時求道急道幸亦有臨我者乎旣休歸臥山中君入山講主賓禮語達旦弗求休乃知堅其遙遙冑也東洲其外舅氏也道亨其同姓而質純其先大夫同年也伯兄髙薦梓文以式仲兄亦梓其文也然後益自慶若有潛通焉以得君者方將與之泛西池追逐雲月爲勝賞而宣使之牒且晨下不果畱莫而憲牒又下匪輸饟則平反也由是府之席虛館之突黔者多矣無何巡院最上曰才都撫最上曰賢繼爲之最上率若是民亦曰最當若是安之及是滿三載當上考行太守韓君契君深知吾之意屬道及君也屬言其行吾方隠度君之成也其本諸家世戚屬父兄歟抑地之靈使然歟道之賢今方彚徵闕下必有能辯之者君旣至爲我問之

平冦錄序

正徳十二年秋上命都察院左僉都禦史王守仁爲提督召官裒兵開軍門於南安用翦平諸冦孽爲民害者於時應召而來都指揮僉事許淸至自司知府邢珣至自贑某淳至自汀伍文定至自吉李斆治通軍門指揮郟文如之指揮餘恩自贑至知縣王天與自寧都至張戩自程鄕至南康縣丞舒富先立戰功亦在選胥集纛下軍門審分之爲十道道與卒千釐爲左右翼兵備副使分守參議以精兵衛餉道比遊擊軍門隨以推官危壽指揮謝昶馮廷瑞卒千殿中軍下令曰惟天子不鄙夷守仁俾與二三臣承玆大役顧就緒不就緒國有彞典在卒其曹誅伍畀在守仁又曰兵法攻堅則韌乘瑕則神吾度桶岡逺左溪橫水逼且屢衂瑕果乘之則且瑕易與耳眾喜曰得乃十月已酉馮中軍趨橫水則淸珣天與右翼趨左溪則文淳斆恩富左翼趨文定戩且趨且擊以遏奔衝約與中軍防甲寅中軍逼橫水而陣以緣旅猱升絕巘用夜半燎起礮訇林壑震駴兵環蹙之賊愕不能兵走至黎明破壘五遂破橫水各道乘勝破壘二十有三遂破左溪中軍則閉營休兵以先各營防湖廣巡撫院約犄角桶岡不爲應戊午令各道縱進至己巳凡破壘二十有五諸附橫左者悉平乃領兵笑曰五日桶岡耳牒匙龍入利十一月癸亥令十道俱發冒雨吾疾登酋已背絕壁阻水陣珣亂而前戩衝其右文定繞其傍急擊之賊少卻富王天與疾趨接戰賊奔淳迎擊賊敗甲戌合兵大戰賊遂大敗破壘十有八乙亥合湖兵追奔遁者至丁丑破壘十有一凡六十日破壘凡八十得大酋凡八十六於是百年逋誅之冦隤然土其崩矣嘻宸樞廟算一何神耶然而江西巡撫院帑銀兼萬之賫巡按院紀驗著功之詳副使參議餽餉之周湖廣巡撫院參合之勢可少哉方嶽羣僚大悅裒詩次爲平冦錄於以爲國賀爲天下賀來屬玘序玘懼或塵乙夜之覽名氏不敢諱也乃燧孫氏金秦氏兩巡撫副都禦史僑屠氏巡按禦史璋楊氏副使海黃氏參議又推本吏部尙書華守仁父也用獻吾君益重世臣焉是爲序

長興曽氏族譜序

譜云者譜吾之所自出以逮於吾也吾之所自出有至於忘焉者逺故也吾之所自出至於逺且忘之則凡分吾之所自出有至於忘焉者無怪也矧分日益多逺日益甚其或遂至於虐且亂焉者亦有之矣當是時使譜法素明又寧有是哉長興曽氏金谿大宗也旰水一出境委焉有江都君者又與予好其子漢故在諸生中予特寄目焉庚午季冬漢北上持宗譜一編來請曰先君嘗欲釐正此漢不意庶幾成之先生若念先君而幸賜之序以爲曽氏規先君卽不死也予受而觀之先之曰小宗譜自洪而上距孟昭凡五世凡孟昭之所出皆與焉大槪從睂山譜也次之曰通譜自洪之孫而上距澩凡十八世凡澩之所出在長興者皆與焉大槪仿廬陵譜也又次之曰源流曰防譜有二其一爲陶原祖南丰其一爲南丰祖撫州吉陽南武城自千而上距受氏之始凡若干捲而受氏以來遷徙開闔畱其大都焉大槪述陶原南丰譜也漢又曰先生賜之序以言漢志漢卽不利猶利也噫漢何汲汲於譜也如是哉𨿽然自南武城生大其學紹孔顏開思孟使後世均公而祀之而三氏之子孫或官其人或復其身曽氏獨不與往往能自奮起爲世名人與彼三氏抗今復有如若人者出焉豈特不忘其所自出而已哉漢明年南歸書以歸之

圭峯集卷十

欽定四庫全書

圭峯集卷十一

明羅玘撰

記

梅厓記

梅厓主人旣斬其居之旁地畚土其上築之若崖焉髙可於屋之危而止凡月華日精之山皆在目睫而濠之閭閻盡而畎畝連與夫丘墟林莽川湖陂澤逺淡而近濃者環百萬一眺而得之於是種樹之家爭售其可樹者於崖之上曰是卉也殿春而華有國色其名曰牡丹又曰是木也春而華其實甘其名曰桃又曰是蓏也蔓而華其實碩而匪核其名曰瓜是皆可樹主人曰吾一嵗食瓜不一二焉桃之木多螙液而善萎牡丹匪實無濟吾用請更諸久乃跽而進曰似李之花而差沈似杏之實而大酢作羣芳先與雪爭能然而賞者薄其色噉者薄其味世俗之所不榮者也子欲之乎其名曰梅主人曰若之熟木性有年矣見有不榮於春而瘁於秋冬者乎見有不隨羣而榮隨羣而瘁者乎蓋天地之气生之以春而殺之以秋冬而隨其生而榮殺而瘁者必常物也孔子曰嵗寒然後知松栢之後凋凋之後者聖人猶取之而況能抗時以自遂者乎其必質之至堅而得夫气之先似夫豪傑之士自拔於流俗者吾樹焉以自勵也因自號曰梅厓他日入朝以告其友李充昭充昭曰崖之在濠其有其無其或樹歟未樹歟吾不可得而知也然吾觀子之壁立萬仞方將極其觀於垓之外崖蓋不足髙也而又敢言天下人所難言者回流俗於靡靡之餘獨梅之抗拔而已哉而吾目局局然求子於梅崖之間是以形器拘子也吾亦陋矣南城羅玘聞而是之然不敢以嘿者恐索鼎實於是崖也則培植之功亦主人一事充昭曰善請書爲記以俟主人孫姓博學而多能今自禮科左給事中爲江西右參議幼眞其字也

南園野老記

南園野老吾友徐世明之尊甫也進賢之雷岡爲閩粵水道之涯自東亂之西則陸走百里以達於洪浮而北下焉則不待信宿入於彭蠡東折而合於江吾之有事於洪曁北走京師皆常望其林麓丘陵藩垣閭閻之相屬然而未嘗一遊也徒聞世明道其南園者園之下森然有水漫之其淸可以鑑其甘可以飲潔可以浴深可以載方舟激而行於溝可以漑千百畝之苗而又釃其餘也以灌蔬畦或竇而停或甗而汲以潤果樹之根荄其滸之菇蒲蒹葦生之風過焉窸窸有聲如鈴索上去蕖荷菱芡之與波上下鷗鳬之飛翔浮沈湛然而天光悠然而云影吾父性與之適幅巾杖屨蓋不知朝而往夕而歸也而年又最髙故號曰南園野老土之居者皆以是呼之於今十年矣而未有發其義者噫予未至南園果有意於洛陽之名園歟未得拜於野老之前其果有意於少陵之野老歟洛陽之名園今𨿽廢矣而其後之興也不可知少陵野老復更千百年亦未必有斯人也想其奔走於王室艱難之時𨿽其艸堂亦爲逆旅何暇於名園之徘徊乎況洛陽之名園皆當時公卿戚裏爭爲勝遊而不知實釀爲酖毒盜之招耳此少陵所以吞聲於細栁新蒲之緑而不忍言又忍入而縱其樂也哉若玆南園逺王都四千里山水艸木任自然之眞無洛陽名園假人力爲之者而野老實編氓非如少陵嘗食君之祿當任君之憂而非實野者比鼓腹擊壤洋洋乎與造物者遊此其事也野老之名少陵固不得而爭矣然昔之野老有與人爭席而已而今也至與古人爭名得無不可𨿽然名虛器也猶有與古人爭墩者墩實物也然且爲之於名何傷世明曰子言信辯矣請書之歸鑱於壁以爲記

搗石淸隠記

搗石顏氏永新大宗以搗石淸隠名其堂而走其子璽求記於予者隠君琦也搗石者相傳魯公剌吉時得異石於永新用以搗衣比召爲禦史石隨而亦以搗搗聲徹於禁中宗取試之無聲也復歸之公聲如初公後四世孫永新令求石所出家焉而搗石之顏始此人以公故也率不敢蹈且籍豪奪吏不敢舞手以臨盜之過也不敢窺其門顏故得日以大而蔓延爲北郭之宗君北郭之英也予未至其處謁君意永新當衡郴之麓山之虎蹲人立與泉之雪飛雷響貢奇獻媚於穹堂華屋間者四環而集搗衣石臥之地無見也然顏爲魯人非玆石也永新烏有顏氏哉石非遭於公手則𨿽於此日發千砧盡和氏之璞也亦不過與歌姬舞女流轉於貴富之家爲玩具耳矧搗衣之麄厲者乎且使玆石也搗於公家有聲若是焉移而搗於禁中亦有聲若是焉則徒充上方一物而已了無著於公也公之子孫𨿽令永新防代而歸宜矣又從而家之其得爲智乎搗石今𨿽有顏氏正與編氓等君而以搗石名吾詬之矣惟其喑啞於萬乘而獨見聲於公石亦靈矣哉有若眞能別白夫忠臣暗主幾微禍亂之萌與昔之言於晉者類也而特非妖耳然則玆石之祥於顏明也凡天下之顏當知重之矧居永新者乎若君者可謂知所重而不忘世守矣非汩汩於山泉間隠者也淸秋月夕魯公有靈其亦來降斯堂而試聴搗聲乎宜爲之記君之有齒有徳爲鄕大賓他善若雨霪也進士汪仲信李用獻方日與大夫士言之予可略也不書

文武聯芳記

判陳州事程汝霖典吾縣敎時自言其尺籍於貴旗下有五伍者二吾子鵬也實居帥之戎衛子弟之秀皆附宣慰使之學吾子度也亦廩食其中然皆未能穎脫出頭角也去冬汝霖去吾縣來防天下之士試見吾於玉河之邸躍然大喜曰前所謂鵬也與斬都勻酋賞百戶所謂度也試雲南得後諸士將以蚤暮至也自吾氏去茶陵入貴操戈鋋與羅氏鬼蠻好則相視怒則相攻餘百年其比而伍者井而湮竈而夷非其父則其子耳今其在者幾氏矣有能拔其上而爲之長上乎又有能刺而入於文儒之囿撇然蜚英乎吾不能了造物者之施我其亦或舛也然慮亦盲瞶之人耳人遺以飲食飲且食不聞不知也可乎哉吾欲侈造物者之施我以勵鵬也度也惟名以榜之庶幾爲宜且二子之遭是也期年耳而實又同產如曰文武聯芳庶幾於義爲宜然吾聞古不以萬選萬中爲文不以百戰百勝爲武要非今之所謂文且武也鵬也何武耶度也何文耶姑自吾貴之窮僻處視之而已矣吾不徵於古兄弟之並爲卿相今有之譬諸艸木聮比而芬芳可也二子何芳耶姑自吾氏之卑薄者視之而已矣敢辱史氏寵嘉之爲之記庶幾鵬也度也日斯邁而月斯徵矣吾曰是亦足以記已語有之知子無若父何庸吾譊譊乎而後爲記哉其歸鑱諸毋緩

世徳堂記

少師太子太師尙書大學士徐公謀歸老於宜興豫作堂焉於縣東南陬洑溪之上門之辟也瞰其洄也除之平也際其漘也垣之曲而周也依其灣也檐阿之軒翔也與其波之演迆而升降也而凡溪之人仰斯堂之勝因思象公之徳其少者訊其長老曰公之狀吾玆尙未知之然意公之量其洄之洑而無所底止也公之重其漘之堅而齧射之無所加也公之智其灣之曲而隨其方也公之澤及於物其波之演迆而浸涵也夫然是溪也之有斯堂也宜哉其長老曰未也吾縣之有徐也自義興令始令後四世爲江東逸民逸民生贈戶部郎中郎中生瓊州知府知府生荊南漁隠漁隠實生公公之徳源亦逺已矣亦若是溪之逺源與君山而若輩其生也後不知也旣已私擬公又遂相與名公之堂曰世徳之堂以俟公之歸而中朝之士聞之皆曰善哉溪人之名公堂而惜其知公之隘也夫公國之元老也天子之師臣而百僚之具瞻也天下孰不冀望其顏色以爲重輕榮辱而皆卒不得願而退也則夫江河之量固不以水旱爲盈縮明矣而又以其一身系天下安危者十餘年巨防砥柱之重屬非公哉竊嘗私覬公之智亦如海涵地負而其曲成萬化而不遺者澤气之升而爲霖爲雨也然則其源也其岷乎嶓乎昆侖乎而規規求公於一溪者其溪人之私言也豈天下之公言哉乃羣造公請以是記公之堂且以廣溪人之隘而告於無窮公弗能止也命屬吏南城羅玘書之

武定州重修城隍廟記

武定州有城隍廟在未賜攺今名前其神於章皇帝之徵漢也豫能著明靈以陰誘其凶渠醜類如醉之醒如寐之酣以待黃纛之至用能不遺一矢束手待俘一切得從減貸以完宗祊於如故不然獸窮且鬭而況以佚待勞城門一鑰之辟𨿽一卵未足以支泰山之重然亦何取於萬全哉粟帛之謠且作作將誰歸今道邊遺老尙能言神之炳炳如此今皇帝之元年古辰賈侯來知州事侯進士也以孔氏之道爲政念遺黎刼脇於非辜創殘已極積餘六十年尙如嬰兒之待哺以長也又如沈屙之始去而體實羸也閔閔焉思所以振起而安定之以還其舊故恆鏟采韜威尢愼興作𨿽其已之居支木束綯不以爲病問有以神之見靈於宿昔爲言者意侯有作也越明年侯實夢與神語以爲適然耳不爲動數月又夢如初旦起謁廟洞諸門門樞皆刓敝臲有圮狀乃進前言者驗白因嘆神功在宗社不誣廟不修且壊顧宣義郎馬芳可事乃又明年七月命芳自堂祖門以屬於最外門自左右營分而垣之以合於堂後之棲而止視昔則加之堂中貌神侍衛文武班於兩偏亦貌貌止於西東廡下善惡冥報防愚嚇俗𨿽未皆合於古不欲奪其舊也某月某日告成侯述其事來請記噫章皇帝取漢之奇予嘗聞之矣神也效靈其信然耶予與侯同舉進士逆知侯能還武定之舊舊亦未易還也必無疲其力無費其財是二者非靳於興作不可此侯志也而神之見夢侯夢也謂其非然耶𨿽然夢不夢廟壊於法必攺作𨿽聖人不能以已也攺作之費與勞大矣焉知神之以覺侯而先事焉意在節縮其勞費以福其民歟神能靈於宿昔倉卒莫大之變有不能於今歟神旣靈其聴是州於冥冥與太守等民亦以是望之太守有堂以朝夕也廟成有以哉

秋容記

丰城胡萬爵號秋容予始未悉其義也與之遇都下往訪之邸時淸秋气肅坐予於庭之東籬菊方華盆池之水澄瑩視其底藻間赤烏之魚蠢蠢可數辟其北向之扉則城闉萬樹間黛錯丹疑爲深春予呼酒而飲之盎然汗浹絺紵解而盡其缶則暝色冉冉自天而至素月光下人影在地向之萬樹烏鵲上下驚而分飛鳴而復集令人襟懷飄飄殊欲僊去予謂萬爵曰是可爲秋容乎萬爵不應予乃取枕就寐覺有微籟掠耳而過之頃焉如潮翻如雷奔如萬馬之行聲如眾竅之齊吹擗屋撼扉飛瓦裂帷試於隙而窺焉一物無有幽黒冥迷厥明啟戶則樹葉盡脫漫空紛披菊色憔悴盆池凝澌衣欲重襲手如攣拘萬爵則已蹙額攢睂告予曰此正吾之秋容也他日與之觀泉於西湖泉之源自山出崖石上冷冷之聲瀉於湖潨然若投石之沈於底乃止尢於寒日映之有光更上西山絕嶺望焉見夫稻之登也黃雲滿野直接於籍田之南於是興飫盡醉極暮而歸按轡呼而謂之曰子毒前日之秋容乎將快今日之秋容也何居萬爵曰吾易三經而學五試而後舉於鄕困二十年於南宮卒不獲僅補一縣所謂藍山者又在偏迂山澤之區故吾遭觸前日吾有感也然吾之性迂援寡以之馳逐於四通八達之衢必僕僕爾逢迎拜起爲也吾能乎哉幸其地之迂左易治於吾之性實宜庶幾寡過於衰暮之年意造物者之福吾如泉之淸泠光徹可以滌垢污而鑑萬類如稻之登也可以卒嵗吾於是乎亦有秋矣而多賴不尢愈於老而無述者乎斯二遭也眞若爲我設也予聞而壯之與之書以爲秋容記

郡守馮侯閔雨記

治已酉尙書秋官郎四明馮侯出守維揚越明年庚戌淮南北環數郡入春䢐夏且不雨揚前此二三年亦不甚雨積暵漕渠中惟淤泥兩滸揚塵挽卒鞭牛曳繂蕩舟泥中日不過數十步綱運大阻民盡縮手不稼穡亦向萎嗷嗷登聞四境胥動曰吾其莩乎什七曰毋戚我侯仁者可恃什三而不知侯之心已若劃刃特未言也乃四月壬辰出舎外閤厥明卽城隍祠用祝幣告災退決辟之疑滯者罷役之得已者興發賑貸以次繼舉入閤蔬食思所缺失吏民無得肉且酒肉且酒者罰五月乙丑復卽祠要神出矢言已乃置壇於祠於蕃釐觀於天寧寺於司徒廟凡爲壇者四壇用黃冠典觀浮屠典寺巫典廟俾各羞誠於其鬼爇香然炬費一不與縮日昧爽壇一周暝復然戊寅午乃雨雨不終餉風自南搏之虹見雨止侯自是公移庭參外必卽壇令防之民祀聚童咒蜥蜴其前率屬吏於其後拜之凡十餘日戊申又雨旁邑如注昏黒雷霆聲勢若至已而寂然者幾月民已知侯之可雨卽不雨可移粟不莩視其身矣然侯志必雨六月庚子卽祠出矢言激神益厲罔卹患害左右至吐舌不忍聞黃冠浮屠役術益急巫言欲自焚侯日局蹐或不知飲食體貌羸惡如餓夫又如土炭蓋暑侵其肌憂傷其裏此疾徵也日猶拜如常迄不爲解七月壬子質明大合僚吏士民免冠徒跣自城隍祠步三拜一至司徒廟約餘十里冒赤日口鼻俯呷熱蒸燻暈屢僵灌以藥汁起益防視膝則血染裳衣比入廟門云合晝晦雷電以風大雨猝至平地水深數尺癸丑又雨至乙夘始霽漕渠水潑潑舟縷縷魚貫北進郭外聞鼛鼓闐闐與旁邑接侯之心則舒體實疲矣且侯以身爲國爲民與旱災角角旣勝自分當然耳無他營爲也而郡之鄕進士邵溥輩作喜雨詩以予適在賓館來曰願有述予旣以疾辭江都知縣長安韓旭復狀侯閔雨來督記旭曰此民志也否則相率嘩至擁舟奪行非便旭與予同舉順天志逺而言信丞曽英主簿馬進言亦然故書若侯之政當入大書者多此未可窺侯也侯名忠字原孝松崖其別號云

涵敬齋記

寧都盧誠善亶其名也號其齋曰涵敬來京師問其義於予予觀誠善則誠士也請以士告之夫士之所事國家治亂興亡之迹天地鬼神日旱雷雹雨暘寒燠災祥之變兵帥農工毉卜巫祝漁畋之流禮樂射禦書數百家小說之文弁冕鞶纓黻偪絇舄介冑襡鞲之服罇罍惇彞玉帛弓矢劍盾戈矛殳槊耒耜箕筥鞭朴校梏之具弦匏鐘鼓笙竽佩玉鐃鐲笳角魚柝礮石之聲旗常旟旐旌旄之章固無所不當通而於宗廟朝廷郊野市井道路犴獄與夫澤梁江海懸崖斷棧之險徼塞亭障蠻夷敵國戰鬭之場固無所不當歷盲風毒霧虺蜮觶螭殺人之獸夔魖委蛇蚵蠪水土之怪隕星地震可駭可怖亦不得而避也如有毫末不盡其精微之奧而欲僥幸以試於萬一其不僨人之事也者鮮矣此士之貴於有養養之充用之周也養之事敬則虛虛則畢照而無遺所謂充也旣充矣何施而不可哉士之所以爲貴而天下不可一日無者也誠善之志大矣誠善蹙然作曰亶何足以知之語有之涵養須用敬先君子之遺戒耳𨿽然敢不拜敎願歸牓於齋楣

守愚軒記

予愚無所似言不能文人之美有來彊者輒不得而去也而伍君朝信欲予記其舅氏蕭君之軒曰守愚者抑予之愚又有甚焉者將何言耶然愚之出也以類堯之時世濟之四族是也以地愚公之谷是也以習殷之頑是也而君之籍於蘆陵蓋天下山川之勝處而澹江其居也又蘆陵之勝處秀特靈淑之气不爲物所泄而獨鐘於人人之穎異恢傑者往往以文章事業名天下而其山窮川阻僻絕寂寞之墟林居樵食之民亦能道古今明法令亹亹可聴𨿽通都大邑冠裳而仕者或病於是其上而爲士可知已是君之生而習固宜不愚也況蘆陵以貲名必曰蕭氏而豪傑善施之望自君而上已五六世並君之世起甲科官四方者三人而其一予同進士敷化也其類豈其愚乎如予之愚則有之人之姦願險夷接乎吾前昧昧焉不知也而毎蹈其穽愚之名不得而辭焉而君能選於眾得館甥之賢如吾伍君者賢者之選必以類當愚者固如是乎而伍君又毎爲子言君之孝友闓爽邃於史傳而邁於气義沈毅有斷爲鄕人先予益求君之愚不得也或君之心見世之忘返以喪身及其親以覆其宗者皆天下智巧便佞之尢者也方其气盈志得安知不以奴視其愚人乎而托於愚者亦甘心焉以幸脫其智巧便佞之名以辭其無窮之患古之人有行之者寧武子是也愚亦何嘗不可哉孔子聖人也猶欲以聰明睿智而守之以愚聖人者豈亦自樂於愚乎哉畏患而思避之與夫人之心一也後世有不自愼重依倚附托栩栩然自以爲智矣及夫竄逐屏棄於幽惡無聊之地始悔焉其居至無不以愚名者是眞愚也非所謂守愚也予𨿽愚記君之軒不可以不辧

木齋記

凡木燥濕之不時則凋瘁而多菑翳屈拜之則折焚之則體燼而灰揚擊之則多徵音而或啞然莫之應縱斧之則隨其理而解鋸之則屑暴之則槁槁而傳之水則浮而反是也則沈是其爲體也無所伏僞於其中任其本眞而出之凡有血气者皆得由已取而用焉非必設巧盡智以誘之而後見焉者也或曰斵削之而爲宮以居爲車以行爲舟以載而爲弓剡而爲矢以射雕而靑黃之丹朱之爲尊爲豆登以飲以食爲筵以馮爲榻也以休又其變也爲棺槨以送死其爲類甚博且飾也非木歟曰是人之假之以盡天下之用非木之性能之也𨿽然亦其無所伏僞於中故能用於人若夫金則聞冶而躍者矣土則聞陶而苦窳者矣是其能以抗夫工人則工人𨿽欲不設巧盡智以馭之不可也況於眾人與夫凡有血气者可得由巳取而用也哉故冶工之眾二之陶工之眾四之梓匠輪輿九之不如是不足濟於用也濟於用則切於人之身人也者仁也孔子以木之近仁其殆是之謂歟然吾之所謂木之木之云也孔子之所謂人之木之云也其理一也鄕進士進賢饒正派道其先君木齋之號於予其從兄衢守正溢爲夏官時嘗誦木齋之詩數十篇其溫然太古之風猶在耳也予𨿽不及見之其無所伏僞於中殆人之木者歟正派躍然曰吾先君有是哉請錄以爲記孟昭木齋之字云

竹池書院記

上世何嘗有書院哉是時郡國不必有書院也中世文敎日滋起而名賢斆學所在或後人尊而名之曰書院或遂因之登其郡爲上郡邑爲上邑曰此賢人君子之鄕也郡邑可無書院哉宜山舊未有書院今有之鄕進士沈君之作以舎其來學者百餘人而名之曰竹池書院者推官瓊人吳侯也侯名之而不遂記之君必走萬里抵京師而屬予記之使予記之而不可傳之則院在宜山知有是院也他邑亦未必知之更數百年人事之不可知𨿽屢有興其廢者然必終歸於廢則宜之人後亦將終於不知有是院矣又況天下後世乎然則君作之侯名之予記之一幻耳於宜固無補也予敢記是院哉予固謬也然古今人髙下未可知也君其或者如孫泰山乎石䢐徠乎李旴江乎三君子者以匹夫居其鄕初無勢位之可以恐喝爵祿之可以動人者而其去來學者常千百人計當時必有以舎而畱之今皆不知其處或𨿽其遺址可尋要皆同於廢耳而爲之識者蓋有矣亦未見其有防然昭人俾三君子者至於今借以重也然而稱其鄕未有不知三君子之生於其間何者其人何人也傳曰舜何人也況三君子之在近世君忍處於其下乎稱宜山則知君乃君事也是則是院之廢可也未廢可也亦何假於吾記之傳不傳歟𨿽爲之記亦可也記曰院有堂堂兩翼爲廡廡盡爲門皆垣焉以合於堂之後又門而爲左右室中爲講亭亭後有池池上有竹天虛日晶倒影澄涵棲鳳下舞潛虯欲飛侯之命名取此院作於宜宜人之賢有馮公亭之右祀公志主也君本衢人衢人之賢有趙公亭之左祀公志賓也端委肖貌如聞語言君以爲敎基取此予不得院之詳此特君所以命予記者𨿽然詳亦無助於傳也

王氏祠堂記

治二年十月金谿明谷王氏祠堂成其作自元年之十二月而綂其事者廷懋也堂之廣楹六之門如堂之楹而髙殺其四之一東西室各四楹器數齊湢庖庫具在礱石爲檐除四周如矩虛其中而甓之矢直砥平無興塵泥陰雨若霽闔宗升堂奠位凝肅顧瞻羣主若見若語孝弟之心與涕俱生咸嘆曰舊徒吾祭不吾興感若是也鄕人之嚚嚚者曰甚哉王氏田入之饒成此其易也吾以爲不然夫王氏田入之饒孰愈於賜廟之家祿入乎吾遊京師見其藩則拔矣垣則夷矣碑踣而畜室焉者盡賜廟也問之其子孫不入是者幾世矣又其甚者曰是旣鬻矣竢其盡夷築爲他氏之宮也至其大第以居髙軒以遊則殫其祿入焉以與戚幸者爭爲長雄顧不少惜豈其力獨歉於一廟耶蓋其先世得無有貪功之過而濫及於非辜乎其不祀可坐而待也獨其子孫之罪哉而此王氏者吾知之實自宋祕閣校理平甫五世孫彥逺居於此平甫荊國公之弟也當熙寧中一時小人皆附公敢行苛政以希貴富貴富公所柄也豈獨靳於其弟乎而平甫竟以不顯終其身要其心有切齒於公於小人之所爲者此寛厚長者之風而爲當世所竊笑然不知其固有可久而存者矣而彥逺又歸自金陵依故土以居其不忘本根又如此而公之子雱雱之死無聞焉小人之祀不祀蓋亦與貪功多殺者爭入於泯滅而已耳無足論也祠之所作庶其在此此天也夫豈牽於力哉嗚呼人亦孰不欲祀安知貪殘苛暴者其不愈急乎而卒愈促觀於此祀亦可少熄矣其族彥斯誠至是始克來請記吾以是爲記亦以公爲世勸云

日新齋記【庶吉士考題】

齋以日新名名所志也夫代乎前而相仍於無窮者日也旦而午午而莫莫而復旦旦午若循環然固有新之象矣而天下之人囿於其中有不逐其新者乎故腐敗餒餲者不飲且食垢敝綻裂者不冠且服手足焉而盥濯之體膚髮毛焉而沐浴澡雪之拂其幾筵蠲其器盎灑掃其庭除凡所以明潔之具無所不至皆爲其身而日謀新也至於心尢易以染而污者獨其新不新人不得而知也故隠忍蓋藏而自欺終身者眾矣嗚呼此湯之所以銘盤也夫湯聖人也奚必爲是而且爲之而吾眾人其去湯也何如而乃如是其得爲智乎吾懼焉近於舎傍規地方丈餘畚其沮洳累以燥剛甃甓其下聮楹其上而瓦焉旣成鑿其墻而四牖之幾硯圖書百爾備具旦旦入而偃仰其中幾之經宿必塵塵則拂之以麈因思吾心得無有蒙蔽之塵乎其拂之也宜剛則新矣硯池之經宿必污污則覆而易注之因思吾心得無有昏濁之污乎其易之也宜潔則新矣任吾之便而刺書以觀味津津焉入吾吭覺吾舊未聞新有得也庶幾旦而午午而復旦旦午亦循環然吾之日新也其有窮乎哉因名之曰日新以自警焉過此以往未之能保也若夫附麗聖賢古人之事也則吾豈敢

終養堂記

宜黃鄒君世臣作堂於其居之後有室焉奉母譚孺人居之視膳問安於斯忘其身之在仕籍也曰吾其終養吾母於斯因名堂曰終養或謂之曰子之學禮以爲業纂言以爲文羣十三郡之士以試於有司者三十年矣如子之比而登者有焉未至於子而登者亦有焉由是而紆靑曳紫者有焉惟子之數奇而偃蹇至於是今旣貢於王庭觀國之光矣脫鱗介而生羽翰此其時也而以是名堂或者其悖乎君曰吾之昔者壯而入淵泉以剸虯龍乎登巉巖以縛虎豹乎附鵬翼以翔滄溟乎騎八駿以上昆侖乎吾皆曰能也自以爲侍母之日長吾敢有吾身以求畢吾志今則愛日至矣昔人所謂無以終餘年吾之謂也吾尙敢有吾身以忘吾母乎吾決矣然亦未之信也及是廷試入髙第制當入大學以卒業乃以其情請大宗伯以聞詔太宰旌以一官比縣令君如飲得飴如步得騎如瞑得明顧視紛紛者方逐逐於日暮之途實如負塗且爲之欷歔而自以爲得所圖而爲母娛也以予之嗣子垣壻於其孫且久與之遊來請記予發其志記之

圭峯集卷十一

欽定四庫全書

圭峯集卷十二

明羅玘撰

記

擬順天府重修譙樓記【庶吉士月課】

順天府輦轂在焉於今爲京師諸侯之朝防四夷之來王於是乎輻輳觀望焉故其官屬品式儀範獨出於畿甸諸府之上與應天等而其近且劇又過之況府於藩者比哉尊京師也府故有譙樓予前以國子生法當投卷附其試過其下見其瓦壓於上級夷於下椽鐲棟倚有壊理洎掲榜入宴再過之仍初見也自是有系籍不數日又過之無不仍初見者旣廷對入院就款始稀過焉他日以事往入其衢見其翚飛鱗次丹堊漆髹之色蓋已迎吾目而攺觀矣旣入府尹某公指謂予曰此吾之所以懼其壊而修葺之也予因謂公曰京尹之軄要有大於此者羣閹戚裏所以資其驕樂者莊墅陂池園林臺榭果樹之封植是已其師相誇競日增月辟無有紀極求無噬於民者無是理也又況其怙恃請謁亂經敗度必遂其私而尹獨先當之者哉且雜以四方戎工商胥倡優蠻獠之屬處其地而異所故姦之伏也深而變之生也亟發其姦則有掣肘之患玩其變則有非常之憂而尹之政用以獘吾見尹之難爲也樓之壊有急於此者乎𨿽然樓之壊而弗修則陋其觀損於治者小也而政獘不飭則獘日滋獘日滋則民日困嗚呼京師諸夏之本也而至於民且困焉一樓之修何補哉而前公爲尹者獘亦仍舊也樓亦仍舊也革獘修樓自公始可書公使屬吏礱石書之某年某月某日也

故平章哈喇公配王老老合壙記

正綂二年春正月河西涼州部平章哈喇公庫春以其族來奔西邊監軍中使魯安與邊帥議合乃驛至京師請畱籍軍食聴惟是蕃漢水土不相和始至必疾疾已無他哈剌公竟以疾不起葬京城西香山煤廠村之原時妻王老老尙未入宮也以一逺人婦孀居撫八嵗之孤博囉卽能脫去故習俾讀書華言敎詔一以華風未幾以賢聞選入供奉稱防博囉亦備灑掃尋至掌閽闥遷軄內廏以勞序累擢少監至太監老老以勞能亦受今名內稱老於事者曰老老或曰年之老者故雲母子歷事睿景純三皇帝今聖慈仁壽太皇太后皇太后皆謂老老羈旅族孤質木無援扃鍵啟閉一任不疑法中貴無外宅博囉以母老不任宮事盡以賞賚私錢營第一區於東華門側旣成當成化二十一年疏請聴老老歸休賜金文綺爲佚老費越六年年八十八卒是爲治六年夏四月十四日也博囉請歸治喪三日哭輟哭拄杖跣立進二侄謂成曰往視吾父壙謂壽曰爾官人也往諏太人五月二十一日吾欲奉吾母合吾父葬也皆來防曰善遂如期舁柩啟壙卽事仍辟去壤之黏膩者甓石之泐學者大施新功封溝門垣題表就式其位與力得爲也又曰吾世爲邊塞長先長老嘗貢天朝歸嘆曰天不假吾樂土寄一足耶吾父幼卽解意比長有名位志益決稍驅其畜帳南徙部人益疑屢摸索偵伺不得及是乃大樂𨿽未一奏勞裨醻萬一亦命也已尙幸吾母子依淸光竊寵渥猶蛩螽之麼麼得附砌入牀視諸叢灌艸根之啾喞以伏以死者亦幸矣壽錦衣百戶與錦衣潘百戶傑爲寮傑舊遊於予博囉授是語於傑俾導壽來拜且乞記爲之銘納於壙尙恐䢐遠日就於無所表著圖托於不朽惟文字又乞不已乃爲記其壙噫其三世役志向風至是有成眞可俾以不朽逺人其亦有激也

繼善堂記

慈谿王氏繼善堂眞靜居士之堂也居士之作歟其上世旣已作歟質歟華歟崇歟卑歟其奠之位而面之方歟皆非堂之所以名也居士是培是殖本其深矣蓄不以發而發之於其子有儀曹郎中也旁達於其羣從之子有敎諭也又有刑部主事也又有溧水訓導也鄕人遂屬目王氏或曰王氏繼繼善人出矣堂其取諸此乎居士聞之曰吾豈謂是哉吾氏居於斯也始於檢公合分裒離用樹丕基時則於唐爲末紀鳴於復齋翁章圖砭過大放厥聲時則於宋爲紹興再鳴於吉州文學被薦射科蜚坌英芬時則於宋爲慶元大盛於蓀渚先生本兵翊謀垂宗光時則於宋爲寶慶積於今六百年矣而藏器之重有彜惇焉封樹之壇有楹碣焉手澤之傳有籖軸焉若廬之圜也百武耳田之畔也盈井耳何恃哉恃此而已曰吾氏世繼以善也吾二三子之奰焉馳瞢焉往冒焉而竊祿其自足爲善乎非此誰使之吾見鄕之僦廬者矣其先固朱戶而雕甍也吾見鄕之治畦者矣其先固東阡而西陌也吾見操壺瓢而號於途者不諱焉曰吾甲乙氏之子也或曰某之鄕某之大夫吾先也然則吾烏得而不懼乎車惟前無覆者也故多覆焉未有監前之覆而覆者也若今之覆則多矣二三子其亦監乎繼自今子若孫其亦監乎監夫彼則思繼乎此也𨿽然吾耄矣吾不能以灌灌告約告之曰繼善然不若名吾堂是朝夕告也且告於世世也庶幾吾氏其完車也不尢愈乎他日書命郎中而以其語求予記予郎中友也烏能辭退而繹其語予驚焉曰鍼砭也是固王氏之律令也不敢贊一辭焉歸之請鑱諸堂以爲記

警齋記

警齋記予記也予爲徐信夫記之也信夫何警乎予知之警生於有心土石艸木之無心莫之能有警其非動物故也𨿽動物之有心有有警者有無有警者有有警亦若無有警者鳥有之不能爲巢居他之巢至其自爲則墮卵防雛焉是之謂鳩拙畜有之見虎而逐叢角而觝以遺虎飡是之謂羊狠獸有之見木而登且登且下而卒亦莫之能上下是之謂猶豫烏有之俛而啄仰而四顧鸇過之過也彈過之過也是之謂烏警其於人也在鳩拙爲蒙爲木彊在羊狠爲自罹於辜所謂有無有警者是也在猶豫爲太蚤計爲多心所謂有有警亦若無有警者也在烏警爲常惺惺所謂有有警者也今夫鳩拙之與羊狠同於無警者也而世之人有以鳩拙自退者乎寧爲羊狠敗焉後之懲者則又警之太憂持之太固於是有猶豫焉猶豫者悔釁之囮也猶豫之警非警也非固爲警也有待焉然後有警焉其惟烏警乎是之爲善警嗚呼信夫之警其亦有取於是也乎然予又感夫烏微物也俛而啄取以養其生仰而警焉以避其害於烏可也而君子之居人上也其亦有俯而取乎則十目視焉十手指焉而害斯至矣𨿽有百警其可乎哉今夫龍非不昭然靈矣然以其有所嗜取也人得而擾之亦得而醢之若鳥獸然以龍之靈而豈無警乎警不足恃也或曰龍以聾取辱非警與嗜取之罪也則予不能知矣然信夫方持是警爲宰以臨嵊民予記警齋者不可以不告

復蘇公舊迹記

治丁已予同年天臺盧侯以刑部郎中出知黃州府黃蘇文忠公謫居地也公嘗築雪堂於東坡今僅存地丈餘侯出過之喟然曰是淆於民不可公嘗寓定惠院遊幹明寺黃泥阪諸處侯問於民曰是玆何在民皆不知侯曰是不可已吾其究諸於是遷雪堂於府治之東與竹樓配使麗於公所可恆存也明年按地櫛驗院寺阪以次皆復遂亭其院曰海棠餘韻侯意若曰是崇公之詩亭其寺曰坡僊古迹侯意若曰是革異敎一歸諸公惟阪亭無易名侯意若曰惟古之眞是不可變黃人始瞇若不知有公也旣而晃然訝公復生繼又駢然欲從公復遊又若眞有公也塡郭溢郛或聚或散去而復來旋絡新觀若味飲食且曰舊之守多矣何寥寥乎不蚤吾復也又曰吾林有材可以爲棟吾山有石可以爲礎吾庾有粟可以食匠其貧者亦曰具吾畚鍤可以築堵具吾鬵鬲可以沃塗晝爾可茅宵爾可綯侯皆不吾預也侯則孔仁吾其何民遂相與礱石造侯願記之侯曰辭俚弗傳不可民曰盍徵諸朝侯曰吾自有記匪可施諸逺者大者志吾復公之迹實宜蓋指予也夏六月乃以書屬吾守舒侯督予記蓋舒侯黃人也先是與予論侯是役也成民之所欲爲而民不知旣成又無徳色於民有類古之爲政者予故樂爲書之非以私同年也

通濟橋記

南昌江西防府也途之陸出於京師者由漳江以濟濟登西岸行十里爲遞曰蛟橋西山諸溪巖谷之水防焉水之防溪故大以磯坻互激齧射不可以舟宜有橋橋圮矣不知其何時獨其名存且以名遞名其地橋固宜前有也其曰蛟南昌澤國也相傳多蛟螭窟其下蛟所在岸乃善崩又何擇於橋橋圮有由夫亦無庸考其時之近且久也獨惜夫防府之孔道也王事之期程商旅負挽之不獲已者冬而朝渉焉瘃之不可忍也猶可也夏而澇馮焉死者十八九矣噫橋固不可一日無也夫以不可一日無之急而曠於不可考之久有志之士固宜有憤然者而卒未具有舉者何也豈眞有所謂蛟螭者窟焉皆畏而莫之舉耶將世之因循者多視人之患漠然𨿽有一舉之者而且莫勝其百咻之者也今太守祝侯至三年政以次舉遂將破眾論爲之新建義官裘顯獨奮曰此民利也不可以勞吾守於是經始於今年秋七月壬子伐石於信伐木於鄱陽之山水船陸車以次畢集及其將事有告者曰是宜以鐵臭蛟之居蛟乃避乃瘞鐵於岸之家臥柵其上爲空以行水者五髙二丈廣殺髙之六修視髙五倍之上列石楹以憑臨盼者凡若干屋其東偏凡十楹守者室焉憩驂駐節於是乎在東西之道鏟隆實窪坦坦夷夷義井在右綽楔跨中無借於官無斂於民以八月甲寅告成於侯侯至喜甚扁而名之曰通濟之橋志孔道也噫當不可考之久狃以莫之舉之習而能於五六旬之近成夫不可一日無之急且爲人所宏達之觀而歷夫無窮之逺愜賢守欲有爲而未及爲之志不知於古人何如也意者世善之裔自與閭左異歟或伯仲唱和之有助歟余與其仲鴻臚鳳來善鳳來孝友好義聞於人人無愧爲宋司直君之後顯亦宜然故有是作鳳來以書丐爲記余因及之顯字鳳章號某云

邵武縣學尊經閣記

邵武縣予旁近縣也然未始一遊之而登覽其山川考其志牒以求其故故其學亦不知其何始作作廟作堂凡爲學作者宜莫不有記以未考故皆不詳其何時曁誰氏之作作尊經閣則今太守夏侯英也侯自延平移守是郡凡郡之有麗於政敎者其廟其壇其廨宇靡不創初或葺治者學宮與其士度知之乃治壬戌某月日相率走庭下以是閣請侯曰其基安在曰未有也侯艴然不悅曰然則請何爲曰西墻陰之廢地武人地也直十十金金旦入之夕其基也侯曰若然是無難者呼之至如數畀之乃合僚率屬發墻而營度焉芟蕪窒竇登其污之塗燥而出之畚客土其上髙加於舊五尺有奇材斬於山匠召於豫章之良而徒役於民之在官者明年某月日閣成左爲學舎右如之前爲饌堂在舎之左登經於髙樓士孔安況遺壯觀於萬斯年韙哉斯舉也乎其武人也者其何知惟徳侯之畀金曰吾受金也實借是其學官與士必曰吾志在尊經然何力之爲微吾侯何能爲是其知縣必曰是吾事也顧吾於事塞微吾侯何能爲是其同知下判判之下推官亦必曰是亦吾志也然微侯何能爲是乃合以走使於京師屬予記噫予行天下見郡有是閣矣然亦不盡然也縣有之殆或自玆始且守俯爲之皆異事太史氏宜書書之同知某通判某推官朱彩知縣姜桂敎諭某訓導某皆欲記是閣者書法例當附附焉

進士題名記【庶吉士月課】

進士題名有記舊也不竪於他而樹於太學重其事告後賢也不命於他而命諸侍從文學之臣志軄業也不木不金而惟石之鐫酌厥中壽其傳也甲必第名必次數必撮其凡視黃榜也而其下必注其貫若經別互誤也必紀其年月日貴考實也必冬官卿督之所有事也而凡此一皆上命之昭厥度也皇明自洪武辛亥開科迄今上禦極之二十有三年丁未爲年者百有二十爲科者三十有五率由成憲益畏益祗罔敢越作於時春天下士集於禮部者四千有奇以士論故詔集廷臣議酌南北中之數而平準之南損二北損二以益於中蓋以地計而不專於文藝而論始定曁合而試之得三百五十人三月乙夘又合前此遺於廷試者偕進之於廷上親防以體綂紀綱制度之目越二日丁已上禦奉天殿傳臚賜費宏等三百五十人進士及第出身有差掲榜長安左門外翼日賜宴於禮部乃錄以傳某月某日詔工部如故事於國子監立石而命臣玘爲之記臣以爲歷代科目之得失錯而我皇明極其醇歷代人才之賢否錯而我皇明極其盛凡此先正述之備矣所當記以告諸士者二曰懼曰愛而已懼斯惕惕斯戒戒斯不爲有所不爲𨿽欲如其人焉寡矣愛斯慕慕斯效效斯爲有所爲𨿽欲不如其人焉寡矣蒙不潔而之市人趨而避之懼其近已也觀前之記不有蒙不潔之類者乎幸懼焉爾襲芬芳而之市人皆集而親之愛其近已也觀前之記不有集芬芳之類者乎幸愛焉爾懼於彼而充其不如彼愛於此而充其必如此吾告諸士止於此矣夫監諸前人以成徳自爲也非爲人也非爲天下國家也而徳業由以成焉事功由以建焉天下國家賴以安焉此名之所以題而記之所以作也亦旣有補於今矣由今而後觀是記者純乎愛而慕焉榮矣人不爾釋也一有懼而惕者斯辱矣人亦不爾釋也𨿽有孝子慈孫安能爲之謀哉無他人心之公卜之爾嗚呼榮辱懸殊具在一石之間可不愼歟又斯記之所以作也亦明主所以奔走天下英雄之微意而人不自知者也諸士其擇諸臣拜手稽首謹記

休寧縣察院記

察院者禦史行巡居之所也休寧縣舊有之而不知其始大庾張君天衢來知縣事政旣大行廢以次舉乃治乙丑春正月偕簿馬文入相之以耆甿邵大倫金萬全王希逺從相始自堂堂制弗稱而休寢側處其東君曰撤之徙於斯步出南四筵曰象舫而屋焉穴牖而延天光兩廂其傍翼而屬於寢又步出南殺舫筵之一曰堂於斯而矩其南修三筵廣五筵髙殺修之二曰以爲臺臺之左右騶蚤夜宜有舎也曰對屋之步自臺而南得如臺之修者三曰門焉蓋儀門也回自門之北縮其修之廣者四曰築之以爲道又步出南得如道者半又曰門焉蓋外門也而垣之匝於後者分自二腋始門左右有池焉污焉若兩喙之張曰窒之其涯隆焉若之伏曰夷之而其牖之曲如磬折左右列者眾曰悉繩而直之眾喜君曰未也吾之長貳胥吏有事於院者不有棲乎乃度院外之西曰於斯屋之文顧眾曰誠如是備矣遂相與蕝之而始事焉越明年正徳丙寅二月成又明年丁夘六月君以最畱涖諫事於南六月矣而文屬倫全逺來請記倫以圖見如君初語者噫記誠宜也君以意象告夫居於是者也休於寢而思思而弗得則徙倚見舫焉則感而通遇牖而光入焉則觸而明旦日坐於堂而敷以出之肘腋之下趨走惟諾之吏舉以人色應有棲息使然也觸而思以棲息夫舉縣之民者亦多矣記可無作也然予觀之昔之卽影求形者多見於觀風懷古之豪而予之記也偶辱於躊躕摩挲之餘則君之窒喙之張也覺曰玆容有饑夷之伏也覺曰玆容有姦直磬之折也覺曰玆容有寃吾將如何而休寧之民其永無憂矣於乎記可無作乎故曰記誠宜也或曰推君之意以告夫天下使皆休寧顧不廣歟予曰然古之人言之文斯傳傳斯天下後世矣予亦何能請以俟後之記是者

康樂公新廟記

正徳四年十二月壬子予作晉康樂公廟成髙二尋有咫衡倍之縱縮衡倍之一東西廡又第縮之門又倍縮之山藻丹雘醲醨視其處所使董事千戶李廣曁趙祥傅隆韓恩張軌金恩張承宗呂受二餘均立楊福周金華張啟升王文器陳紹文余楚仙又分廣之事者廟舊東出極隘陋就敝巫據之多像鬼其中民惟神鬼至忘神公也千戶張佐以予職也五月壬辰發憤來言狀丙申往驗果然奪欲大之而南出焉而費無從出止九月子舎來輸供乃市材閏月庚申始工十月庚寅昧爽竪焉屬有光如虹自南郭浮屠蜿蟺騰貫其上萬口讙然方駭噪值畱鑰羣公以介來張防匝發偉已則且矣俄而靈鵲四翔羅集噪沸亟多至掠人肩而飛可執也異哉予於是惕然有思乎公不當祭法歟非予職歟異不疊警於予歟又誰警歟噫又可徒作歟作且有記記在廟廟在城南杏華村北

五山書院記

新昌縣東門之外有山焉曰五山世初未嘗知之也自大司馬何公作院其陽儲書焉取山名名之曰五山書院公出時與羣公合處而防言然後是山稍稍見知於人然限於髙位達尊斯已矣天下固未之盡知之也況後世乎公患之與予言曰凡物之者興則有壊其當吾院之壊吾亦奚卹耶顧是山兀然見取於吾譬之一人焉始吾未之速之吾泛然塗人之無傷也一或速之入吾室而饗之未盡一爵而徹其俎以去無寧愈於無速之乎哉吾之憂也何以異於是予曰公書所儲幾何必五經其尊也五經所載幾何必五行其樞也五行所配幾何必五性其大也方公之未爲院也固已蘊之爲徳行行之爲事業天下人知之是崇是信及院成而名之天下亦間知有是山者其不以此也哉然今天下之人方屬望於公公亦以天下爲已任而欲遽釋公以休於此吾恐其未也亦曰詒其後之人焉爾無他也若夫宵斯肄斯載籍叢委惟經是尊燭影中森然五山也旣而外膠中炎蓬勃郁塞則必坐以待旦辟扉而觀之巘上鋭而岫中疏旭曛穿而昈明云物過而宇淨景觸情生神與數防金剛木柔水濕火燥仁以靜壽智以動樂禮以爲門義以爲路其宅土也其榦信也指毎一屈而道存焉山之爲助不旣多乎後是東南之陬有賢者作曰非何氏子吾不信也然則是山也殆天作而地藏之以遺何氏乎山如有靈當食饗斯院世世矣固未有壊而徹去時也不然白鹿嶽麓烏能無壊壊而復興興壊壊興相尋於無窮其斯所以無壊乎公奚宜憂公大說曰是又在吾後之學者爾請書歸鑱諸院以規之

重建紫陽書院記

正徳五年春監察禦史沈君奉命出按南畿秋九月至歙下令曰敎何基某於鄕先生紫陽書院徽國文公祀焉公非玆鄕之鄕先生乎明日吾將拜院下及寅推官張鵬知縣李彥先敎諭宋炫訓導鄒紈陳廷用相之縣丞王思敬主簿李鏘典史朱明實翼以從而程文則以氓庶從者次同知王斌又次通判王汝卿殿甫入興俯畢盼而顰出而望得佛宮焉又顰曰烏用是爲哉鵬曰業巳袪徙之須日月耳彥曰材浮於川石斬於山甓陶於麓縣則任之然將奚畫而可君曰然他日召斌汝卿進鵬彥授圖焉則中像公勉齋西山配是爲祀祠祠東折而南爲企徳之堂堂南爲廡遂爲東門門內折北爲尊徳性之堂堂兩翼爲棲士之舎東門折而西爲內門門西爲西門門內折北爲道問學之堂堂兩翼爲棲士之舎西門北爲廡廡北爲遺愛之堂堂折東而合於祠之西祠階之南爲道道半有塘亭之曰活水遂梁而達前爲道以直屬於內門之外至外門爲衡道迆東少南爲坊而止乃曰吾去爾思敬爾鏘爾明其相彥也爾文以義名民也玆非義歟爾惟始終可又進炫曰董學禦史黃君吾寮也實屍敎事爾上其事宜也已而太守熊君至鵬以告喜若已出曰吾恃彥健彥曰府公不以部使先事嫌而惟志成民敎而吾顧尼之謂何呼文問狀文方按圖事事慮爽錙銖彥說越明年夏五月院成太守率屬仍以宋穆陵賜額榜升祠以告成事顧鵬彥輩嘆曰部使導吾與若也爲古之師帥盍徳之徳之奚若使傳傳奚若記於石永也遂以炫來屬予記予亦幸以名附也不容以非其人辭乃次其事爲記使歸勒之

圭峯集卷十二

欽定四庫全書

圭峯集卷十三

明羅玘撰

碑

嚴子陵祠堂碑【庶吉士閣考作】

先生之生也富春山一釣翁耳旣歿之後遂姓其灘爲嚴灘瀨爲嚴瀨至於職方所綂也亦名先生之姓曰嚴州焉夫自有郡縣來已有此州其生人也不可以稊米計賢人君子豪傑之士著聲於世後先亦多矣而皆無敢睥睨甘心曰吾嚴人也凡天下之人聞是州之名不知其自於先生與聞先生而不知其寓於是州亦愚夫而已矣今夫倡優之劇里巷樵牧之歌至陋也而其羊裘釣臺侈爲盛美嗚呼先生何以得此哉當漢之衰新莽之餌其甘如飴不拜揖於歆雄之列者中人可勉爲之未足髙先生也及眞主出略其勢位以故人物色之躡履而來蕭然野意而故態卽發心有水濱之寂寞而無大內之深嚴區區之榮利鷗耶鷺耶而已矣曽何芥蔕孟子曰我善養吾浩然之气先生有焉𨿽聖人大中之道不如是也而气節風厲要不可誣五穀三牲所以養生也而鹽醯不備豈全味哉然則地之名之止於嚴著其所也人之仰之通於世髙其行也夫有功徳於民者於祭法有祀則先生天下通祀可也況於嚴乎舊有堂在州治之東蓋其故釣處也今郡侯某修之來求碑之因論其事俾刻之而系以詞曰富春之山兮碨磊嵌崟白石齒齒兮桐江深先生不來兮廟陰陰江籬漠漠兮鳥下水荇泛泛兮魚沈香餌化石兮臺泐羊裘掛崖兮誰紉漢鼎兮龍戰野先生一絲兮鐵綆千尋我有君臣兮父子垂涎朶頤兮何心駕螭車兮驂虯紛拜舞兮夷猶倐然降兮風飅飅我民嵗嵗兮殽羞

故內官監太監白公墓道碑

先皇帝末歷思有以奮振更圖而興革勸沮先篤諸近於時光祿寺之劑錢陰漏入於中外幹沒者十二三睿志潛求所以代涖者難其人久之內官監太監白公江適還岐惠王之喪至自楚愼靜之聲籍籍聞於內遂詔解舊所涖諸庫事攺涖寺事旣至召酒人饔人庖人戒曰今以始毋以爾所主品置吾幾日以童炊烹時其渴饑飲食之至旦日坐於門平量衡閱出內內以東入以西出給以西入以東出入毋比行毋偶立毋耳語毋僂步毋顰毋嘩違比通闗節爲姦例有常誅不貸比日入扃封乃退旣匝月姦朋故智敗解去寺之上下賀公以勤公有緒喜而母宗氏與兄鳳居涿渴一見迎之不至傷泣得血疾尢旦旦酣事事不知憊遂下摧爲瘻瘍醫繼繼至莫注手乃困臥連乞免防寺寮疏畱止之今上登極賜蟒衣玉帶同列皆驚其異旣而轉劇兩乞免得賜復監飲藥部寺誤疑爲允防懼公去疏畱益懇公自分不可起乃乞骸歸私第上乃假奉禦李懋長隨田雄以外事便侍其疾疾果不能藥正徳元年五月六日遂卒年五十一上聞悼其以軄死賜祭且賻其喪命左監丞鄭璽奉禦王恭營其墓皆異例若以爲勸者墓在城西香山之原葬以六月十二日母聞之悔不及生就迎又悔疾不及視危惡候以鳳偕孫鋼釗鋭鑄自涿來哭璽恭懋雄有父道焉故亦子哭公非上命在事然也及是亦防哭哀至與涿來者比公涿之韓村人父聚祖慶世居涿以選入給事預營衛聖恭僖夫人墳修大廟後殿建淸寧宮功自長隨歷奉禦以至今職先所服蟒衣先朝賜者也荷榮兩朝顯柄伊始而年不究用恭輩痌之恭號知文予敎內館時愛之出諸生上爾乃丐予銘公銘已又丐碑其墓之隧夫恭也豈以予文足徵於後也歟詞曰野焉舎來壺焉代食垂璫施施曳露白白匪其躬私廟建封築月遷嵗登帑實徧督萬里潛行岐魄反廟帝曰天庖予嘉爾詔獰其若酣痀僂罔覺陟屺在書牀膚以剝死要歸全防恩沕沕西郛幽堂蔚蔚檜栢

故南京守備司禮監太監傅公墓道碑

正徳六年正月十五日南京守備司禮監太監傅公卒守臣以聞且請木請食其喪衰麻其子弟請封其墓而堂之詔聴遣官三祭賜寶鏹事不三月十日公已葬昭功祠陰矣公諱容字體仁松庵其號也春秋七十五廣之順徳人曽祖某祖義悌父道達母何氏世名家公以選入內內書館者制館閣諸賢涖焉以肄中貴人之幼秀出者也例不以羣凡眾又以選入入日有譽動英宗知擢奉禦掌文書憲宗嗣擢紀事奉禦侍悼恭位下敎官人禁中轉局郎侍春宮孝宗治初進司禮監太監賜蟒衣玉帶祿米日向柄用而於茂陵工甫畢又督懿妃金山工繼選永康大長公主婚褒賚有加欽遣有司祭公考妣以優公殊屬意焉一日以一函付公命乘南傳公請啟則畱都璽書也拜舞辭卽日行旣至人無知者故事勲宿元臣扃閾內外爲意向久之無何形迹隠然示大體乃交相說而公於殿囂遏嚚斂潰控奔又多潛爲之所若嵗慮大獄無文之拘有疑積滯者意持之傾耳羣議在所則毀校脫梏者居多寂不居徳以爲色徳音屢下郊迎宣讀旣納諸函或訝之搖手閉目人多愧而去遂墅城南因山而垣稱垣而祠祠左爲寺僧一童與談空焉爲佚老計請額祠賜額曰昭功請額寺賜額曰永寧泣嘆曰吾不能生事天子矣無何以疾請上憐公誠月有廩嵗有役聴公休官所談空僧卽永寧居蠲其稅食之主公祀焉公從子豪入粟爲郎傑千戶也鳴璫貴人父母公者無慮數十崇卑間劇布中外南內殆十三相與曳碑礱之於墓之道來請刻辭予春旣銘公墓辭乃合辭言曰眾志潝潝防味公銘然而閟幽孰愈昭掲於表表之觀公其謂何予無能讓乃襲敍而詩之其詞曰逾嶺而燕居也木天業也孰師之龍之夔維從龍升乾淸坤寧嬙娥環羅內則孔多載槖螭頭敷政優優玉匣黃腸堂之藏帝曰欽哉公其南來培柢培根有實無文永寧昭功百世祀公

圭峯集卷十三

欽定四庫全書

圭峯集卷十四

明羅玘撰

墓志銘

內供奉老老王氏墓志銘

治六年夏四月十四日內供奉王老老卒於其子禦馬監太監博羅之私第博囉以聞且乞歸治喪事詔許之博囉哭之哀斂者一依喪禮嘗所與往來者皆走位哭無不嘆訝其孝且欲銘其幽堂之石以內官監太監羅公所爲行狀來請按博囉西域河西涼州部人其先世嘗爲其部入貢闕下心慕畱焉不果歸語其家博囉父哈喇庫春尙幼也聞之心動及長存名位爲貝勒華言平章也凡與部大人相謀語及京國必舉手南向膜拜示不敢犯意由是益不悅於其渠正綂二年太監魯安將命節制邊兵於甘誘徠備至哈喇庫春與妻卽老老也革𦇤博囉自其部潛來欵軍門內附安爲驛聞因得戎籍京師然不習水土尋卒葬於都城西香山鄕煤廠村之原時博囉甫八嵗獨於母居二月選入內供奉歷事睿景純三皇帝及聖慈仁壽太皇太后皇太后所以保翊聖躬弼成內敎與有勞焉今皇帝之在靑宮也亦以老重之凡廷掖號內供奉之老曰老老云者美稱也以成化二十一年請許退休於私第恩賜白金文綺無算博囉以勞序累遷至今官時告省在側春秋八十有八可謂榮壽令終者也孫男二長曰成次曰壽壽以戰功授錦衣衛后所百戶皆能相博囉於生致其養於卒致其葬葬之五月二十一日墓則合平章公哈喇庫春之舊也嗚呼其可銘也已銘曰永巷宵徵五十霜星天閒誰扃有力如虎執轡如組厥子孔武爲大長秋銀璫錦裘禁掖宣猷今爲燕人燕土宜墳宜子宜孫

華母李氏孺人墓志銘

華於吳中爲甲姓李亦乙丙間皆世籍無錫李氏克中有女曰某旣筓歸華氏原謙號存義處士者也處士父思學與克中爲詩盟嘗曰吾先孝子遺是聲光卓爲族望若亦文定公餘烈煥其有紹世世嗣婚實宜茍讙於妁媼是間吾成好也敢以稚子謙壻焉克中許諾及女歸卽孺人也華故所習惟儒一業仕不仕皆詩書琴瑟雅歌投壺日相髙尙毉師卜史雜諸門客不齒孺人謂處士曰濟生以毉稽疑以卜要非惡術也處士曰是通二家之言老於專門者皆窘窮自喪而退景泰中疫起縣南人相枕籍死飲以藥輒汗汗已立活活者百數華實衣服飲食其土人人亦貧弗報惟相率爲美言稱頌或曰是謂存義人也人遂以號處士處士亦自謂云孺人笑曰吾爲爾得名邪鄰婦嘗有貧而多育久厭苦之竢娠卽餌毒下焉孺人立婦庭中數之徐徐陳說恩義利害恐以防禍婦卒感悟不復爲年三十尙未子已而某年謀生某年烈生人以爲止殺之報也烈幼岐嶷卽不以常兒視𨿽不言惟俾日夜修學學成舉應天登甲辰進士丙午授推廣州府命甫下奔處士喪於家奴有酗酒火其廬者烈將防之官孺人杖奴語烈而止謀嘗有怨家丁未秋受中傷之家人皆欲悉發其陰以相牽制孺人惟仰天嘆曰不有命在何紛紛爾爲也後卒直焉烈免喪攺建昌府欲與以就養不許抵府又以書迎養又不許僕或自府歸閱烈筐致惟脯臘胙糗無長物喜動顏色輒加餐以爲常癸丑八月烈考績將過家省謁未及以九月二十二日卒年八十一烈旣走就謀次位哭謀婦呂氏烈婦司馬氏五女偕壻某某孫男遊漣滌浴孫女侄刑部員外郎珵凡內外屬皆來防哭間杖興議明年某月某日葬壽山之原處士之兆不及哭者孫潤先一月殤也烈於我府席尙煗於我有徳況嘗過其廬薄暝謀腋孺人出見一再拜也烈曰是可銘吾母者走進士楊文之狀來史館其乞孔勤不得讓也於是乎銘之銘曰有祿有齒可生可死齒髙於夫祿享於子其生也榮其死也祀誰其銘之皇太史氏

竹所先生墓志銘

南城入皇明第進士者二十人左氏獨得四人永樂戊戌山東參政瑺天順丁丑河南參議賢廣東布政使贊成化乙未試大理悠邑中稱竹所先生者山東之從子河南廣東之從兄大理之父也邑多竹自山谷陂澤村墟郛郭老佛之宮植之與他艸木稱先生之居三谷尢以之爲食性實宜故號竹所邑附郡有城一區背山面江號西江佳麗先生獨受二防東西異所作屋並極一時之觀種竹刷屋瓦醉賓談客接踵坐無隙席𨿽邦君上使未嘗不擁騶下問曰竹所何在先生亦無足恭以賓禮處之大理君幼未知學江寧海景吳時以舉學鳴先生館之三嵗大理君由是知學辛夘同寧海領鄕薦裏閭榮之敎子者時以爲法然自大理旣貴而驟蓋棺於京頓失愉樂廣東以司勲出參淛政輿致君於淛省方嶽諸公以詩爲別南昌李若虛大書跋題其首歸途兩胯患風痺嵗三四作至治某年享年七十有八竟以是終先生諱某字時良方乳已失父某母某孺人垂欲棄去異先生終亢宗可老其家遂斬前志卒之食防服溫爲左氏壽母祖某三谷布衣曽祖某元國子學錄配施氏生某繼饒氏生悠大理也防亦業於庠蚤卒孫幾人宏經進俱庠生先生卻顧惟逺髩欲華已營壙於麻姑山之麓厥費不貲泥塗之屧無階而至某將以某年月奉藏於此且曰女吾戚也鄕惟女史氏也非女銘不可銘曰其生孔淸居於竹其死孔佚藏於麓可封不封以綏後祿

南京都察院理刑知縣兪君墓志銘

兪君諱世徳字守宗無錫人同予丁未進士也出知肅寧縣治九年七月以治最召入理都察院刑獄得南院凡官理刑在院六閱月卽眞禦史君被命已疾作不堪騎舁行畱京師召醫飲善藥冀差瘥上道而日轉劇醫至輒陽紿歸治劑脫乃遁去錫人皆義君多來視知惡候也急相率陰具木以須八月一日乙亥卒年才四十五銜尙知縣也惜哉君在肅寧凡兩朝京師主王河西隄杜氏予往候數四皆不卽見最後皁以寢對予詰何晏也皁白明府坐縣恆五鼓休衙必秉燭以入民有一塍公必躬視𨿽暑雨行田間甚甘卒傷而憊今懲乃晏起矣同年皆詫君黃馘傴行或其疾先中而伏伏今發發遲蓋不可爲如此肅寧河間河間近畿也民狺狺擊登聞躡踵惟肅寧晏然稱治縣必曰肅寧禦史上最狀亦必曰肅寧都禦史間嵗入議政其稱如禦史者故召君也君得禮學於余姚諸養忠綽有繩尺居錫庠爲後進師錫之禮學絕復續自君始君實鄒姓生才晬父某偶哀兪某失嗣遜以後之養冠娶皆於兪故君遂姓焉廷試家狀亦未忍頓易蓋有竢仕稍顯恩施平當然後請以復者其學於諸也時二父適俱爲余姚鹽官選而師之二室交贄並鞭防其資益自倍於人故君之成也亦迥異娶陳氏子男三顏曽閔女三某許某氏某許某氏某母某氏某之父某某之父某君之祖曁曽祖也以君有復志兪獨止於某與所後母某氏銘比信史法不可及也歸葬縣西靑山其兆君所自卜者亦若有前知乎顏壻於陳戶部曽壻於華松滋二君佐喪閔閔然且恐君遂泯泯也使太史氏玘執筆銘銘曰呱呱出後壯欲復歸自異邦絕學續以身殉官罹夭衂南臺虛戶未寄足靑山歸藏爾瞑目

錦衣衛千戶李君妻鄔氏權厝墓志銘

贈宜人鄔氏昭信校尉錦衣衛百戶贈武略將軍錦衣衛副千戶李君宗之妻錦衣衛后所正千戶燦之母君字文玉以字行越之上虞人父傑祖塤曽祖敬徳世隠於儒君實是紹緒期於駿發耀聲光以樹其家誦說虞夏商周孔孟之書通其大義又取史傳百氏以爲浩博恥一不能𨿽字林畫苑亦務至到人未始之知也值父以錦衣衛士徵赴闕乃白父曰此去闕半萬里大人以垂白往往卽無患兒亦何爲人吾棄儒矣遂戎服代行鄰老皆嗟咨嘆賞曰何壯也或來勞飲食或以飭其子姓曰當如李氏子比入衛形神明爽矢口論事風生儕輩皆屈而退間見其操筆在幾數紙立就或戲請書其手所持扇則變而爲水石竹樹虫魚務盡其紆余隠約狀人至不敢比肩事事能聲大騰防文皇帝出中貴人偵天下事名其署曰東廠取錦衣士多智善隠者技絕倫者良於行者儒而願者君以儒願薦久之益以愼宻韜戢見任使遇有鑿空飛語告變者同事無不欣躍掠爲已功君獨愀然與之根考蔓究明爭暗沮茍浮有徵者盡釋之嘗從容謂中貴人曰主上以公肘腋親臣柄祕權以弭姦猶棲鷹隼於宻葉中防兔狐雀鼠之虐嘉谷耳茍嘉谷無傷則宻葉中固畏之在中貴人忽起謝曰微子言吾何聞此要妙故今猶傳永樂中無橫罹於禍者文皇北徵章皇帝徵武定巡萬全皆著扈蹕功宣徳中胙城王夜有盜入府刼其藏者盜久不能得君計得之以功陞隊長仍賜楮幣千景泰初以薦授班劍司百戶班劍鹵簿物也其職於陛戺最親凡郊祀大禮俯趨便習合節𨿽世其職者不如然已得疾疾劇告在邸以景泰辛未三月十三日卒年五十三宜人以其柩歸葬上虞何家奧覺公山之先塋武功伯徐公方爲太史銘其墓時燦生五齡矣宜人以育以敎底有成累遷至今官祿養恩封且至年七十六也治戊申四月六日歿燦志請歸其喪考於令武階不可傍偟數嵗至玆乙夘卒不得而封誥適下乃誓曰吾姑掩吾母此土也吾不合吾父母者有如皦日崇文門外八里莊佳壦也卜之以九月二十六日權厝焉亦用虛柩象君粗若合葬者誌異時終遷祔也宜人父廷壽防稽人母屠孺人閉閨敎之二十五年始歸君君初室歸氏宜人繼歸者也生子一人燦女嫁右副都禦史葉冕欽天監挈壺正廖景明士人葛昕陳壽凡四人孫男翰林秀才麟儒士鳳鵾鵬凡四人孫女淑貞聘錦衣官生丁奇淑良在室凡一人曽孫女一尙幼麟出也君以武貴人卒然遇之儒者也日與貴幸者處而略無依阿怙恃意而於義恐日不足鄕人兪漢逺道京戍漁陽客死逆旅逆旅人伺客垂絕褫衣匿囊委其屍於溝以爲常君棺服斂漢逺且還之於鄕人有以是義君君曰吾偶見溝傍羣犬爭齕棄骸甚甘吾哀之也而人以爲君喪五千里外宜人挾一孤孩歸之此其報也而宜人歸君之喪正是首丘天道好還其將不終合乎矧燦焯焯可恃如此嗚呼亦不愧爲君婦矣於是燦以武功銘授行人王文濟使合爲狀丐予銘豈欲予銘匹武功乎謂同爲史氏則可也銘曰偕以褐來而至弁十石偕燕殯越瘞婦之事夫亦旣能事英爽陟降於燕於越矧於結髮不在朽骼於焉同穴

戶部主事程君墓志銘

治七年夏六月十日丙申吾友戶部廣東司主事程沂宗魯卒於京師吾與同年皆哭之哀尙書葉公侍郎吳公秦公與諸寮皆哀之下逮芻牧小吏亦哀之人莫不有死若宗魯則非哀其死也同年哀失賢友謂宗魯不死必爲大臣且爲良臣言無不然謂宗魯童時下筆數千言聲聞馳湖南湖南在同年者又言無不然哀之三公哀失賢屬寮之哀如三公若吏則又以其嚴且明罔敢幹於度以安其位不能不哀已其父母老失壯子今尙不聞也可若何始宗魯卜京居得玉河隄東門之值隄之梁逼焉其甃之勢不能以頓殺而右突焉迆之於宅之位孔害朝夕予過必爲宗魯戚予念欲語宗魯然宗魯方亢然口含石礫以奮興事功恐訾予誕噤不語之今已矣卒之前二十日來叩予門索爲具慶詩甚遽旣而取其帙去予晚學不能詩也因曠然一適更十日造之曰沂欲子爲序非釋子也旦莫且自來因言近有江州之命江遡湘皆水道飄風迅馳可六七日假道以省故爲此圖與詩也予嘗道大江直上舟人影影見所謂江州城者先解颿下碇曰凡天下舟船上下此者必訊驗易符入課乃往其胥與其土之豪長衣食焉闗節鍵鑰牢不可破嵗入常不二三而盜已七八葉公方大淸國計故舉宗魯以行公前以近郊諸廩洎廏牧地多宿姦未易擿發患之已愼柬羣屬聲稱者四出獨埧上垣外無氓居舊不設寓館部有事至者事率營至莫簿書狼藉几案則不可收拾而守閹投隙設艸具倉卒少施解則並而擁入其閤已亦幸一休焉不知已墮其穽中公獨屬意宗魯宗魯旣至相旁隙地取材於官宇之廢役工於羨卒之休取足棲簿書宿胥休其身而止而寓館來告成於公自是獘源一塞不復可穴公益喜故事屬之在遣者終事始易遣而宗魯則三數事沓至無寧日宗魯亦幸公之知而勇爲之也丰潤縣先有芻牧事宗魯按白有緒未竟江州行已有日恐不果竟往而返日夜冒暑疾馳三百里比至已不能言急索茵枕臥臥三日是爲卒之日也時年三十有七宗魯以毛氏詩登成化丁未進士潭之湘陰人祖謙某處司巡父俊以宗魯之貴封如其官母於封安人配許安人某處判官志謙之女子一天機女三長某聘長沙王勝武余未名玆將歸其柩某月日葬某之原然天機方防然一孺子耳是又在封君也於乎人患無其才有其才矣患無其志有其志矣患無其位有其位矣非有其年位亦未必遽以崇也位不崇其所施固亦有限顧其力而爲之可也徐而圖之亦可也而率爾長往以至此極誰則爲之果天乎傷哉𨿽然亦賢於素餐者逺矣蔣敬之曰是不可使後世不知有宗魯女其銘銘曰功以事立事以气集气以志帥志以位遂位以年升年以養增日馳三百乃養之賊年是用蹶爲位之累賫志良苦已乎宗魯

養素萬處士墓志銘

南昌羅舎之陽支村曰鄧坊有處士焉號養素字汝文諱綺萬其姓也父璞璞終田州府同知田州君父信衡信衡父可用於處士是爲髙曽大王父田州君始以進士知交阯靖安州黎蠻叛沒其地能不污其僞擢靖江王府長史居信衡喪免喪處士侍行畱京師二年學同縣進士萬祥爲進士業有緒而田州君攺田州州本羈縻僻在粵粵人種蠱山出瘴霧能殺人而獠猺獷狠用其豪酋爲守人輒憚往處士毅然誓侍始終挾古人篆籀諸多奇祕方書日夜習於邸第岑守舊魚肉視其民少忤則劉不移時路人視其佐屬咈意則鳥言搪突無敢誰何處士旣端凝沈黙而又聞其言皆當世法令俗不知餌藥間有就診療者如脫守不覺自慴且多其藝能禮以上賓而於田州君至以兄事之大攺其所爲處士之力也田州君以事之雲南以處士偕道次栁之洛容縣民嘗有怨家淪爲盜者距城十里方刑牲歃眾期以鼓行陷城逞其忿以報因以爲變闔境洶洶明日縣長史以下潛以妻子奔栁城以避其鋒處士奮曰大人與膝下兒柰何無名死於賊手因募幕下驍卒飲以酒往諜之至導其一人偕來因得恐以危語使告其渠渠懼乃止岑守老欲傳其位於嫡鏞鏞被檄以兵助順於桂而守死田距桂數百里其庶長鑑睨鏞未卽還舉兵圍城脇印若代之者鏞母窮急欲懷印縋出潛就鏞處士謀於田州君曰鑑非王命而得印何爲也脫事泄印固在其手愈怒而入禍獨岑氏邪不如姑與之而徐圖之往告鏞母母諾明日開門擲印與之鑑果被討亂遂定及田州君乞歸以單騎往都府取符契獨處士以土兵數人衛歸舟自潯水東下暮泊長利峽峽夾岸叢篁中盜伏焉夜掠舟爲業村長以告而前戍度不可進乃始以上供名物縶之以爲質俾其土人鳴柝爇薪其上而舟中皆張弩注矢以待丙夜小舟來偵覺有備遁去達旦並力櫂舟兼程以進至南寧始與田州君遇而往返四五千里經十餘年且惡土也而血屬全以無恙歸鄕人多之然猶惜其學成不得一試也家故甲閥當長鄕賦與弟緯弟緒所以防計裒益轉輸不弛不等而其施眾睦族之心至老不衰居閒極意於霞宮云宇譎詭之觀芒鞵煙艇蹤迹所至輒索筆紀其胸中所得或刻石以去有詩五十卷與田州君閒庵稿傳於人子二籟簪籟簳皆以明法令食於官行有服位配唐朱羅氏女二歸趙李爲婦孫六孫女七年六十九成化乙巳九月二十五日卒葬某之原籟大懼日就闇然埋伏誓必得射其耀而出之忍哀至玆始克以狀丐銘予不忍拒也銘曰身其親支不去左右亦幾何時矧入於夷種種醜惡而可去爲維夷難覺多藝以學夷自削落親心是若莫夜禦戎擲印於凶屢危不窮旣孝旣忠沒齒在野有郁其長孰爲長存恃此銘章

李母謝夫人墓志銘

夫人姓謝氏諱春贛之興國人隠君克敬之女朝列大夫知開州遁道之妻珩儒生寵鴻邑秀朝之母也大夫未貴時得夫人繼其何夫人之室何之出也充羽賓三子矣夫人如自已出子之童有敎孩有嬉具在𦇤褓也有乳哺及長而冠冠而婚珩躡其序寵鴻朝繼之側室髙出盛又繼之服食惟一所異者貌耳人識夫人有七子也卒莫定其爲誰氏之生大夫初筮得開州州畿輔地土木之變民物蕭條夫人居州第躬織繰操井臼與婢媵同苦樂不以貴怠輿皁有縣鶉菜色者皆軫而賜食與衣大夫大興州學捕蝗閔雨招徠流亡毎考爲比州最擢從四品夫人所以勗勉尙不變其初民獻遺尺帛斗粟不敢入其第大夫去開日民至畱鞾立碑以志其遺愛夫人其亦有助矣乎旣歸貲不足市田宅而購書畀子猶若有餘者成化丙午八月當大比珩朝方集省下以其月二十五日終年六十六於時大夫之卒十三年矣而壙已別營距裏余以何先合冢不宜再祔然同於縣東榔嶺南北也側室陳后大夫七年歿大夫憐其不育脫立孤冢又恐爲他氏鬼命先葬其右以待可謂仁也辛亥六月二十八日珩率弟將啟以窆時視窆者合男七人鴻早卒不與也女懷聰珍重凡二人孫振掖拭攄擁掇揆掀探捍據擢拯接挺合凡十五人孫女某某合凡十四人曽孫男某某合凡七人曽孫女某合凡四人而內外屬多不可勝數哭聲閧野縣人以爲盛珩之志亦欲有爲於時以繩武趾美輝煌登聞其所生而卒困躓如此居旣僻寂無名爲文辭者爲楊其潛聞都下方蔚然甚屬意也得計偕來闖然入吾室以銘請銘曰不必自已惟其夫之子烏求其庶惟其夫之娶嗟若而人爲婦爲母玆歸於此山之趾白石齒齒

戴主事妻胡宜人墓志銘

治七年夏六月二十四日予騎過長安之西街街東西交北出戶是爲戴天錫之宅予惟不能逺睇然遙見人旁午織其中狀少近聞有呼號聲予不能忍立騎麾入問狀奔出致其舎兒語云吾主母以今夘卽凶吾主人翁泣僕地方召匠治棺斂飭飯含具總總予方幸天錫之有賢助而又惜其罹此釁也明日入弔天錫抱嬰兒汪然流涕立棺側語予曰吾妻無宿疾頃春咳作而熱發腹癥結如有物梗之者夜臥必裸其手醫云此胎气壅而熱逆也不可下宜疏其气而導其血閱月咳盛而熱蒸騰騰掌若握燒鐵錐不可忍醫猶執前診不變至晝夜咳咯痰遂泉湧日易醫醫輒庸前醫然實皆庸卒不效至此其命也夫又曰胡吾妻姓也某吾妻名也懷寧吾妻鄕也處士瓚處士剛孺人王吾妻之祖若父若母也鄕進士鳳吾妻之弟也未歸吾時其淑行之在胡媒媼言於吾母太宜人以致於吾父主事君所以必屬於吾者甚備吾不欲言之自其入吾室而吾母愛之如已生竈婢私竊語曰乃今見精飱鄰嫗得分遺歸語其家曰乃今見巧制吾之入闕也實挾以行於今爲七年吾丑而興糜漿之飫吾腹寅而出終酉而入吾腹復然吾弛然而臥矣吾不憂於內而得專意於外以畢吾公誰使之吾不欲覆吾妻使不聞也子若吾哀而與以銘以歸祔於先塋馬鞍山之原則將不恨其爲女人與不相吾以終矣天錫安慶潛山人尙書祠部主事宜人之貴蓋其貴也子一人嬰兒安陵女二人某年三十銘曰維寧有胡其生邪維潛有戴其歸邪維京有邸其客死邪維馬鞍有髙丘其反葬於斯邪

義官王君墓志銘

今天下大較聚十氏居必有王氏其古受姓多也京師固多王氏東上角王其先錢塘人也太宗定都燕徙天下諸豪實之王在徙中曰某實自錢塘來者某生某某生鉞鉞生祚字永錫乃君也君之上世惟守錢塘之貲無隳無崇景泰中君始嗣主族時京師新罹虜變四方商賈莫遂進市不集善貨善貨夘至已售以爲遲幸得脫去不甚計估值君廉賈皆五之歷天順天下日就平至成化凡二紀晏然兵革不用則已嵗走數十舸出淮江吳越諸州舸綱一人受厚直以次計力能上下傭之循環疊至輦挽晝夜屬於門皆諸南方奇物而麯以釀繒以衣魚鹽以食尢多切人日用者故京師語雄貲必曰江氏次王氏王氏謂君也君嘆曰吾何以是名邪乃賂醫集善方爊煮煎熬百藥粉液以爲膏傅紙上遇有貧病不能自致醫者輒施與之凶肆棺槥常隊入緡買之以竢死於溝中道路者餓夫羣然操瓢延頸於門日益不厭四方供輸庫藏或給大官牲蔬果實遇有漂於水刼於陸紿於無賴者常子母貸於人而畱其官符以爲質君不欲故立異姑同俗然實不主其必償故人有急樂趨君君二弟祐皆奇士克成君美祐子永淸衛指揮僉事瑛尢孝事諸父得其驩心蓋君𨿽在丰裕而奉身極朴素朝夕食數豆蔬而婣賓進匕筯則象犀瑇瑁珠貝爛然在幾不爲嗇態貴遊之豪蹴踘摴蒱聲色狗馬充斥閭裏而惟投壺歌詩焚香瀹茗務習野意以爲淸故其子弟之不見異物而遷焉嗚呼君爲人亦偉矣君嘗入粟實邊故冠服得此貴人然實非其心之所存人皆知之也治乙夘四月己夘以疾卒年六十子男二瑾孺人劉氏生珣側室黃氏生卜五月某日葬都城南三里何韓家窊之先塋君疾時度必死泣謂祐曰吾寄於世而不能自華爾吾哀而丐羅太史銘吾葬是爾吾華也吾不死矣吾聞楊諫議與素善諫議吾婣也敢以是累及是諫議遂來予不能拒也銘曰能以昌其家而不屑屑於斂挐眾汩汩以奢固囿其轍而不入於邪歿能知以自華使百世有聞抑又何嗟

廣西按察司僉事熊君墓志銘

閒住翁廣西按察司僉事熊君也諱景字開甫幼爲熊氏令子弟比長以詩領江西己夘鄕薦成化己丑登張學士榜進士入刑部爲主事擢員外郎己亥轉今官甲辰念母劉太安人老無侍請歸養因以是號志休退也丁未年五十六十月晦日卒越八年是爲治八年其孤葵始克與其季葛謀以十月十六日葬君於某前事葵屬鴻臚序班裘儀來丐銘儀君壻也道君之世與其事甚覈其爲主事也屬部多大獄部長使鞫則屢掣於大閹貴人橫竪間隔法所入必脇使出所出必入君意一不爲動出入惟法無爽錙銖至爲員外郎亦然時名大起人逆君遂大用以員外郎贈其父母封太安人妻封安人部長徳君助已常與太宰道君能吏實不欲他用太宰誤以爲薦也以當廣西部長大悔君欣然行凡所轄道在則犴狴一空投牒受辯旁午立門外入則惟聞脫校聲吏俯首書牘不敢睨人張關節要賕爲姦二廣節鎭都臺朱公嚴於覈實以賢監司許君檄君勾當潯桂諸猺猺人類而獸性居山林遇擾動輒號咷叫嘯觝觸跳踉必以死逞靜則跧伏不見蹤迹君知其然約吾兵不得徙壁壘陰遣間衣商人服負鹽底猺所若爲潛竄懋易者猺不疑也集來詗虛實間曰吾商人不知新按察官何人然見其方具器若古壺狀者十數實石其中窒以巨水計曰猺出降無庸發此不然此嘗破大藤峽者也猺懼白酋酋卽日降不旬日降猺及獞獠數千姓蓋君以謀勝也公大喜鐫銀牌曰奬勞功勤以付君亦以勸來者及其請歸也父老泣畱謀沮之然以不及先事爲悔無已明年乙巳朝廷追憶其勲以文綺卽其家賜之居母太安人則恂恂如童匕筯不以人代人問居官時事笑曰國有成憲官率循之無工拙也退然不以自多而實非忘世者太安人歿喪以禮凡緇黃宮於防者屏不用嘆曰吾何能俾吾父母貴吾何敢必得養吾母以畢吾私皆吾君賜也吾𨿽駑然誓此身邁往一奮報者至是已矣熊之先居南昌杉塘世傳楚子熊繹之裔屹然大宗元社將戹盜四起能以兵保障其鄕曰九成人無少長咸曰善翁是爲君之髙祖九成生徳讓徳讓生素敬素敬生資直資直君父也文皇帝時徳讓以才子選在江西十八人之一竟齟齬終泉州司稅壻諶氏諶板湖豪也遂居板湖於君爲曽祖素敬懲不仕能以所儲二千石貸饑人償未竟忽取其券一火焫之復來償者曰而未嘗貸吾粟何償也弗納號畱耕於君爲祖資直則儒者也學有源委敎於鄕爲嚴師於家亦以嚴勝太安人助之故君無假他師而成歿贈生封實宜配傅氏封安人者也子葵葛丐銘者是已女鳴貞儀之妻淑貞妻張記順貞妻齊世華懿貞妻林紡葛曁世華紡皆業進士爲學生孫男龍孫孫女閨懿尙幼也銘曰荊支洪居去杉卽湖蓄郁紆發勃如愼刑書往必趨如大愚扼吭搗虛出酋不虞其歸誰呼正虞倚閭不究其圖嗟烈丈夫今也則亡骨可枯名不渝

錦衣衛千戶安君墓志銘

景泰初額森未卽悔禍南土弄兵之戎所在蠭起一二奔命之臣乘時觀望多其身圖由是姦伏於肘腋間莫可擿拔景皇帝赫然震怒恐有以戚我上皇遂嚴偵探之柄拔錦衣羣校置之東廠使之入微搗深不以時達時則有若安君諱順字子和者尢傑然夐出君汝之新蔡人幼侍其世父整於京整錦衣總旗也老以君代至是以才見使用事然其童年播遷東西浮寓以身薪水無隙以學而心獨恨且無攸適從則惟遇僧梵於瞽說於途亦說久乃口通佛書諸多傳奇野史後亦厭棄惟喜人讀書從旁聴之輒能成誦積至儒生所恆習者張口縷縷而出間能辯析義疑至史傳所紀卽斷曰此治朝也或矍然曰此政失當亂若眞能了了者其實手眼漠如也性無鏃礪之鑿事必流其眞誠心寡蓋覆不主嫌疑凡闗涉政治大體卽貴幸勲戚麗於憲度不避茍曖昧非其辜𨿽上意叵測必以身任之一時姦人飛奇反間嫁禍於人者皆見沮塞斂手避去坊市惡少年相語必曰毋嬰安順威寧伯王公爲禦史時晨入闕吏紿其家金器匿娼家不得公以語君吏聞君至股栗舉其槖伏辜扶風人趙才興從貴將久無功怨望誘妖僧以星炁煽人刑牲誓天朝陽門空舎中約旦夕變有詔覘之同事二三不卽發君曰厝火必焚焚而沃之晚也捕之得其事狀並黨磔於市閱月蔚人吳伯通與其黨余郭福亦謀踵才興之爲者亦皆墮於君手故未期連受賞自試戈防司百戶至眞伯戶皇上復辟奉迎乘輿多見任使防朝廷入廷議以君九擒劇盜功最多授副千戶先皇帝卽位初妖人趙春陰部署僞將僞擬國號於滄瀛間灤河並邊謀誘敵入其盜曰王成玉曰李端曰傅洞淵匿機誑脇民洶洶且走且惑君以次擒之以獻進今官享榮三十餘年階武徳將軍封妻張氏宜人贈父齊如其官母程氏如其妻皆是功也初君念軄禁近母老新蔡不得朝夕侍迎之京竟食君祿以壽終躬歸其喪合父窆人以爲孝仕不仕少有知者皆聞君名尢爲內相劉文和公所奇見於文焉治八年年九十十二月十六日辛酉卒子賢蚤卒嗣副千戶者也寧入粟爲郎視七品亦卒泰以戰功官錦衣百戶孫璲瑜璽瑁瑋璽嗣賢官今爲百戶女某宋通妻也明年正月十八日葬大興縣東湖社丰臺村墓與張宜人合然宜人之窆已九年矣其幽堂宜有銘來屬翰林編修羅玘玘與禦史潘楷友楷妻通之女君之甥也楷言其世與貫而已君之爲人有不待言者銘曰執威弗威國威在斯炎石及玉而豈可爲蠧旣糞木眾亦灼鉆毒其初生木乃得完是維安侯克遇三帝祕密爪牙耳目攸寄侯率其性暗與道俱蹈是二美史有可書大都之郊此維髙丘有石志幽是曰安侯

贈監察禦史王君配張氏合葬墓志銘

贈監察禦史王君贈孺人張氏廣東道監察禦史表之父母也先是君以成化庚寅十二月二十八日卒禦史偕其兄聚才葬之宅南先塋治戊申三月十六日孺人亦卒又穿君墓而合葬焉君之卒也年六十五禦史時爲鄕進士未貴顯孺人見禦史舉進士知阜平調廣平迎就養入南臺爲禦史年八十三以卒禦史免喪用薦畱之臺考三載今上推恩其所生而君與孺人始有是贈距孺人之葬九年君之葬則二十有七年也禦史將以贈銜題諸墓而泣謂其友給事中於君某曰吾兩葬吾親皆弗邇史館吾不忍以艸野語銘吾親吾是以飲泣而待幸玆卹典吾親銜若斯可追銘已史氏吾朝夕同北面也所與善者宜莫吾拒謹以吾親世行授子狀於君狀曰君諱原字孟本樂庵其號也父淸淸父彬彬父允中始家汝寧西平裏之洪村允中上世則商水人也而孺人之父曰二翁亦西平人以門閥婚君生十一齡而孤母郭氏鞠之成君亦蚤自懲孤防恐遂沈汩乃力問學爲多能尢耽山經地誌堪輿樷辰家之書久遂通其說則出遊長林髙丘巨壑陟降徘徊眺瞻其間津津然若有味者或竟日不去或竟去不顧人莫測也居閒惟與逢掖寒畯之士劇談雄辯去則閉門兀坐焚香啜茗而已裏閈積恚至欲相軋爲懟者立解之如決沮釃水不爲力及捐所有於貧之尢若沃垢而去之汝寧東盡上蔡南界遂平西逼舞陽北抵郾城縱衡數百里介紹謁君爲相宅卜塋兆者踵至君陰察其悃愊或非憸狡睥睨貴富與窮迫而良者間爲一往有致金繒於歸囊則盛怒堅拒擲於地而去曰吾豈爲是來邪於豪右大宗茍薄其爲人百方招之弗能致其心志飄飄絕不屑營細瑣一惟孺人居中主之故四時薦祭賓婣時至男之學也女之嫁也牲牢修幣未嘗告匱用能弼成君徳諭子於道在縣邸老益嚴察俸入外一毛弗置於庖廚間笞朴之數禦史晨出則戒損之卒俾禦史以致政成以召入爲名流其有功王氏者也聚才於子爲長次則禦史女二人壻李寛朱永寧孫男六人廷轉廷玉廷資廷貴廷賞廷貫孫女五人壻某某皆士人嗚呼狀若斯於君其豈我欺也邪則其東西封而墳者蓋累累也有能若斯墳者邪豈其自厚其躬預處其吉而今果然邪是宜追銘之以告於其幽予與禦史善者也烏能辭銘曰孤能以其宗興嫠能觀其子成差池藏於斯人以爲猶生

圭峯集卷十四

欽定四庫全書

圭峯集卷十五

明羅玘撰

墓志銘

存庵處士傅君墓志銘

閩人存庵處士傅君卒吾友謝邦用亦閩人來爲丐銘恐世不知有君也它日邦用嘗爲予論閩人士亦髙君行言君有弟瓚盲盲廢棄也不能業作凡家有盲子名爲坐食父母𨿽甚愛服食不以齒它子習爲恆君獨喟曰人自求盲耶其亦不幸而已矣柰何割恩至此推其溫美於瓚而反取粗糲服食之與行於庭遇闑階必相必掖有急則負之以走長當分異君黙計其產不足給數口終當復合如初姑然之而惟自居積服賈市便宅裏度旣可忽召瓚與其數口歸人不知其何也君謂瓚曰吾與爾老此課其子業皆有經嫁其女一人於士族瓚實慧善以口鼻嗅啖金銀珠貝手摩錦綺繒縠布縷定估值髙下卽明目者不如亦佐君理其家君時呼飲導之笑言自遣以卒日人以方諸陽亢宗云閩於八郡爲會府號十萬戶山皆四際而逺且童貧病而死者艱於得木爲棺君倡於鄕月施錢買棺置僧寺中俾一僧主出納書於籍嵗稽之以杜欺行旣久閩幾無土親膚者其酣於義如此見人難急之如拯焚溺至解乃自營其性然也然能愼所與處不輕假人以色故有言於人人自爲勸沮退爲善者亦多子鼎防有殊性閩之占經據席授子弟者相望君意屬卽嵗納金幣日羅酒食恐不慊卽意非所在𨿽招鼎不以往也故鼎之成不獨於文一舉卽魁八郡爲解元治己酉嵗也今業太學歷中書事聞訃實尾邦用來再拜出狀蓋君諱琦字希玊祖童考祐年十二時通大誥補社學生得復其家事父母孝沒能以禮葬祭之而律家如官府屐齒之及存尺寸號曰存存方寸以畱耕意也配黃氏子鼎之上有防孫男震亨謙亨泰亨吉亨孫女潔敬年六十七治八年正月己酉爲卒之日其葬以某年月而爲之狀者鄭進士希大也狀與邦用論合是不可使世不知之也應銘銘曰

存匪在明不見是圖凡今之人手口拮據攖爾兄弟椎髓剝膚髑髏髐然忍充杯盂惟忍匪存存於心始凡父母愛亦及其弟彼生不辰天奪之明彼將何歸爾非其兄旣見其生不忍其死矧有委壑有不顙泚有盈其藏視弟視鄰陽爲不知亦獨何人嗟存之人兮而已反其眞於何考徳兮我銘其墳

韓孺人陳氏墓志銘

文昌韓孺人陳氏隱君汝美之妻進士俊之母俊試通政司政有賢名未第時予識之夏職方氏遂亟見之朝不見者幾日矣職方曰其母訃且至子往弔之俊泣曰吾母歿期爲治八年八月二十八日及今已九月也吾其乞歸以月日塟塟有銘銘捨史氏奚爲之者職方遂以狀來曰孺人諱五妹字惟正大父均父環襲慶柘業獨出它氏而環尢以嚴勝僮奴苦笞撻弗能堪孺人時童女也嘗從容乘間諷止環乃大驚識爲奇女隠選右族之良遂歸韓氏韓自孺人入姑之顏面無日不愉懌僕婢之供事無事叱箠子之學膏火不絕於夜嵗之積余倍他日鄰之東西室無有凍饑徙死者成化戊子髙雷盜起民相帥桴海入境避日集里巷物估驟踴斗米至百錢韓氏廩日啟也孺人戒守糶者毋增錢而畱其無糴者飲食之於家盜定得歸者眾海舶之至包篚寓謝之物嵗嵗有之丁未夏有舶遇漂焉蓋私入島夷互市者也浮屍與匵相錯薄於岸匵皆珍貲民泅水爭負其匵屍或枕匵相鉤不得脫則擘而蕩去之孺人自閾以緡置隱君手曰急以是募瘞諸泛泛者不則魚鼈之食或腐而解耳吾不忍也隠君嘗恚民有侵其地者欲走府訟孺人固爭之未幾侵者家覆以其地復尢不能有其田半歸韓氏鄰少年丑其妻之疾也謀出之孺人以計召之至恐以禍得不出而其疾亦瘥今健婦矣縣之嫠婦與姑居者一日姑怒有從旁譸張之使訴婦姑過韓氏暴婦罪且由以入縣孺人曰而訴婦縣必置婦死婦死誰與而居也誰食而以終也姑寤大悔罵其旁人曰爾誠人邪幾導吾死逺近有孤女或孺人不聞聞必以資嫁之至有閭左冒韓氏婿者及聞孺人疾劇奔走問視日屬於門歿之日以母哭之亦數十人子五人儉嚴俊倫價儉丁酉貢士俊進士也倫亦業進士女三人某某孫某凡三人孫女某凡五人享年五十六塟縣某山之陽於乎職方方考訊寰區之內而覈其實以佞應者懲不貰也顧自爲鄕人佞哉宜銘銘曰幾五紀身女妻婦母自童䢐嫗內則孔富樂脫野莩取屍魚腹嫠有慈姑媢有健婦孰孤無父今有乳哺惟徳無逺太史誌墓

鄭母葉氏墓志銘

予試京時主鄭綱氏之鄰因識綱綱從弟瑛往來綱所又識之間造瑛瑛以父禮主客茗盌飱簋饌具飭甚予心善主饋者然無可輒發退以語綱綱曰瑛母手作也問其姓則葉氏其鄕則錢塘也自是善瑛瑛業進士予亦業之實疎瑛不知也固推焉若能爲之指示者與予遊禮日加旣數嵗盡得葉之世祖徳父盛母沈氏所以籍京婚鄭氏之故與其在鄭也刲股以愈舅孟純疾又刲以愈姑宣氏疾舅姑歿執哀三年爲孝婦勸夫納小妻小妻生二子如已子櫛東家整整爲良妻教瑛蚤夜友勝已以學瑛以詩經中治乙夘順天鄕試爲賢母予心存之謂其永長存食報享瑛貴無疑丙辰之臘予道遇綱服期而容戚問之曰瑛母以十九日棄吾仲父年止六十仲父哭之哀過旣而忽作曰幽野百嵗叟死三日埋山麓木少拱已矣況婦人乎吾妻幸死輦下有史氏可附以聞瑛也與羅太史防可無圖乎又曰葬以明年五月庚申吉辰也必於崇文郊之魏村社從吾先也又曰汝弟玹琦𨿽庻亦汝母子汝妻車氏汝母冡婦也汝姊秀貞汝妹秀淸秀容汝母女也秀貞夫錦衣舍人陳鉞秀淸夫鴻臚舍人庠生趙升秀容夫金吾指揮李珵汝母壻也及汝之女素蘭汝母之孫可悉志於墓無遺瑛諾以授友人李進士瓚狀狀至是始成瑛捧入吾室再拜泣以丐予銘銘曰

妬女通疾舅姑有疾於歸何疾去前通疾惟舅姑疾宜天不疾而遽斃之疾嗚呼茍有令名疾斃不疾

鴻臚寺署丞羅君配朱氏合葬墓志銘

鴻臚寺司賔署署丞羅廣容諱南昌丰城人其官則鴻臚而職實主贊英公軍事凡在軍二十有六年始掾宣司司最其能舉入部部選入軍爲史史主書然其次貫魚於上多或不良於書或私作過發反於部爲恆英公且總羣帥羣帥事當闗白行止牘籍日塡委倍它軍公察廣容視前史覺差無畱滯且訥寂安安意獨注不輒比他史例釋去故自冠帶除順天府照磨所檢校在事如故檢校乃帶銜也是時予始仕以同姓故急得假其副騎羨卒走於途實逸典度外廣容亦不少虞自累介意後或作難色以是觀其厚有士气至坐其邸出漿沃渴酒辟寒食實饑無厭倦俾予如歸忘客寄則又其配朱孺人助之也廣容日凡三鼓起於公門飭細戒公出入白趨出上馬抵軍休必以瞑𨿽盛寒暑不廢至不了其邸捨箕帚所在而飭其孟子升仲子冒以庻事館師以教季子晹則多朱之主曁晹冠乃賫之歸試於鄕卽學於學𨿽隔越數嵗卽無興懷召見其割季防之愛亦夐殊特可厲流俗予歸北來朱以十五年三月十二日疾歿年五十八廣容見予涕泣不已時亦風痺痿跛曳垂奄奄至是果卒則七月十八日也年止六十官止於署丞公悼如失左右手軍中亦有知而嘆息或泣下者升先卒晹奉喪歸與昌謀合葬於縣某山之原晹奮冒圖吾親使有知幸有會適此吾孝也於是錄伯塤下振旅振旅下雅仁李氏爲其曽祖祖父母某某某某某爲朱之曽祖祖父母適萬郎中子欽曰遇奴適楊主簿子翺曰婉秀適江貴曰娩秀適周通判孫楫曰冬眞側室鄭氏出曰轉奴曰足珍爲其女曰山曰壽曰仲曰季爲其孫男曰端曰良爲其孫女曰洪氏爲升婦曰周氏爲冒婦曰丁氏爲晹婦朴軒則其別號也泣拜授予曰願賜之銘予辭晹又泣曰晹痛晹父母俱客死於此不幸也幸無靳而賜之銘乎是其不幸也安知其非幸也耶予乃銘銘曰

冠耶笄耶天作之合耶起於藩耶登於仕耶仕而陟耶畢婚嫁耶而未之或暌也是之謂同生旣而哀耶差池其死耶而卒能歸也同其藏有閟其光維其後之昌

武略將軍辛君配劉宜人墓志銘

治十六年十二月某日廣徳州知州辛禮葬其父武略將軍母劉宜人於隆慶州三里河北岡之原先期走京師底其同年太史氏南城羅玘拜且泣曰吾父母行應銘行未可遽一二數其大宜莫如己巳之變吾父以永寧衛副千戶先受戶部檄峙粻於楡闗待車駕北徵以事治見知至期遂當翊扈及師潰土木吾父收散卒退保昌平之西崦與大眾合爲營謀以遏敵衝衛皇陵且連聲爲京城援旣而永寧陷吾母以二婢一童奴約吾兄弟於背由間道匿薈蔚中夜行晝伏得緣居庸西絕巘猿懸而下底澗谷饑將藤蔓齧之推糗餱餌吾曁婢與奴凡三晝夜始聞人馬聲就之乃吾父營也相與抱泣且喜眾亦驚聚環觀且喜或賀辛氏微吾母幾不血食矣事平調守隆慶遂爲隆慶人天順己夘従鎭朔將軍武彊伯徵大同斬敵功當敍遷會武彊薨受銀幣之賞進今階比終其身口不言當時事於乎此吾父母之所自立者又曰隆慶兵後戰骨暴原野𨿽郛郭不免吾父哀之買地於厲壇之側舉收而瘞其中曰使從其類不足又廣於北山之麓俾可繼永永取羨木爲棺貯之以竢徙葬者之求急賙饑食死賻行資親舊卒恃以濟有差州有別宅曰此可館師郊有三墅曰其入以備日給余儲之曰贄在斯乃遂以吾學曰爾其以是繼吾固安良鄕之緒業國初都憲考功二祖大鳴於時而二邑吾故土也故云然旣已又泣曰吾父母生長北陲未嘗淩江涉湖觀南天之壯吾爲廣徳時一嘗迎致之太常陳公侍郎王公文可徴也而後竟以廣徳累嵗庚申就辯於南都而八月二十一日吾母歿年七十八十二月八日吾父亦歿年八十於乎哀哉安知非以吾之陷於罪辟念不可逭而致然耶不然無能身親視玆含飯其亦將誰諉耶不卽殞滅延玆三年未敢輒葬必獲不朽言銘其圖以贖乃出檢討石邦彥狀示予曰子其銘諸按狀將軍諱剛字行健祖志友父英以靖內難功至羽林衛副千戶攺永寧衛贈武略將軍母贈宜人姓李氏宜人諱某字某千戶銘之女子男五人福嗣千戶娶劉氏繼紀氏禮知州也成化丁未進士娶戶部尙書李公女繼周氏禎千戶娶龎氏祥娶楊氏繼馬氏祺娶張氏女一人適隆慶衛千戶梁孫男十五人某某孫女六人曽孫男四人某某曽孫女四人其大都與其所述合邦彥顧佞者哉銘烏乎辭然曰不朽何敢爾銘曰祿官如之何訓忠娶婦如之何存宗孰不有言曰爲當然而囏而艱孰不曰難將軍宜人同心異身忠全宗存宜人將軍憲憲令人千古此墳

處士胡君配沈氏合葬墓志銘

髙安處士居石頭街曰胡君源會卒配孺人沈氏以治己未正月十八日先卒至是爲癸亥二月六日相距凡四年子某卜甲子某月某日合葬於後龍山之陽某子行人司行人鎭實君孫也方在任投狀來乞銘蓋石頭胡龍口胡也自龍口之遷石頭曰永亮於君爲祖永亮生克忠克忠娶某氏生君君防在輩行獨難爲比敵克忠心異之陰計曰是不可以凡兒儷資謀往略旁近若將求焉者實密以覘得石城沈氏喜曰不獨其世且無逾其良卽聘室君卽孺人伯朂其父也初胡之先李唐歷宋最名爲有顯人至元不欲仕又不欲暴白媒其禍乃詭迹於理學中曰吾子姓類與舉子學背馳至君始攺奮曰此非其時邪乃館師以瑞學期進取賔講友習前去後至奴飯馬芻悉具充甚人益便來後亦間有顯者然惟上髙黃少宗伯在館最久顯亦獨著四方名勝士茍過石頭則多君之主至有迂騎數捨欲以觀君者君始總家政時亦善居積積貲貯谷至鉅取貸者不豫計其願姦虛實或畱物爲質惟其劵之出卒值嵗祲劵空存日耗鑠晚遂坐困而好士樂賔一踵其前不少殺孺人揣知其意常百方補苴恐見圭角傷其完美其爲人有識鑑繩墨在中不知彼已隨方應之操筆作書縱橫如志人以精楷善之要未爲盡知者嘗自營室畫形於堵集匠戒曰寸視尺尺視丈回旋八方得成失毀吾室法也匠如言果見壯觀乃服至他小器物亦然南方偏境孩婦不識弓矢君偶得是器試射之每五六中見者大駭傳以爲異時守劉公端方設城府簾陛斬然於庻眾獨髙君以湥衣幅巾遺之招爲鄕飲大賔不赴或旬月不見則存問寢食何似或逾年則必招致郡閤問政所便所不便然常以疾辭𨿽疾惡過甚而恥言人過故族行以至閭裏內師外慕陰悔頓悟而攺行者多有之居常嘯詠徙倚終日不以事物攖心常曰使我能無內顧者吾妻也瑞屢就舉竟不償君志而老養終事賴之人稱爲孝子仲琰叔琳季璇皆先君死女二人適劉球蕭防孫三人長卽行人壬戌進士次銑次錚孫女三人曽孫三人享年八十有三孺人殺其四焉鎭奉命祭淮王使歸以朝紳視葬似於君奮發不負者銘曰寧人之負逋甘其身之窶顧若有餘有相者賢則惟其然世澤之延吁嗟乎天

河東運使陳公配梁安人墓志銘

安人梁姓諱一眞故河東都轉運鹽使司運使陳公配也曽祖某祖執中父景致與公之祖某父某相望爲臨川隠君子二家選所宜婦與所宜婿以安人歸公公家浮游山下舟車日夜屬於門率十家之口畱一人力作治蔬圃余丱髽斑白並販易走窮裔絕徼務倍蓰歸誇爲長雄煽成俗不可變公幼自奮拔力問學爲進取業業精在師師必逺詣而浩博又在羣書不能無費費無從出則安人篋笥至無遺儲繼或織作以佐無倦且恚致公一意所治遂以詩起於鄕登成化己丑進士授主事得工部虞衡司遵化鐡冶者司所治也職次當監其廠廠傳有妖類能殺監者前所殺者喪始發公卽代公亦惑安人後至叱曰何物祟鬽乃爾奕奕吾修短不有命乎乃在祟邪卽日入居之冶之徒皆免大辟囚編管使自貰者𨿽狡獪實無所挾竟日枵腹奄息垂絕至踐防得休出竊銖兩匿股胯間貿餅餤茍活以爲常公每防得將置之法安人曰此饑莩耳胡庸湥治戒僮僕毋以是事聞公公考三年封安人公攺刑部廣東司陞員外郎郎中司例訊錦衣親軍所獄怙勢倚援盤糾叵測健吏卽束手公益向往不以難沮每私語公毋輕當死獄有死獄當是而其家人恐秋期迫卽壁狀伺公起朝出潛入投金銀器數事標名其上而去會安人出料理門閾覺急追捕送公所用事閹欲假公手以獄殺無罪貴臣快忿者公怒忤之出禁偵事士偵公以中傷而安人日料理如常實不知閹所爲逾月竟不得毫毛釁去間歸夜過小孤諸子在側會風起簸浪觸磯石鬭怒湧扁舟顚頓隙解水噴入敗不瞬息舟工叫呼鬼神投牲牢擾擾安人陽陽無苦敕諸子勿怖曰頃當定須防風旋南舟少定隙亦復閉無他兩隨公守福守泉曁陞河東則以公老且病慮或非常自家三千里疾馳至則公已疾逾月卒果如所慮以喪歸自始嫁比公卒志成公美不以內政煩公公亦悉心任付俸入度支喜慶凶賻貧賙疾問公若罔知而所居室庭湫或曰更之亢隘或曰辟之宏皆不答因故易敝主於棲止則已在遵化及部教二子威嬰得今臨淸夏守爲師雞鳴呼起習誦誦已出侍講席入就飡飡已出肄文辭夜炳燭使誦公入顧笑頷呵呵晨出復然有問者曰然夏常語人曰昔云嚴父今見嚴母在泉州又得方秋崖教如夏亦初不以威嬰進與年俱少弛贄方與日給並寮之子皆曰於我乎供之若今禮科左給事中王文哲其一也威果由庚戌進士授某道監察禦史嬰由癸丑進士授南京刑部主事而庻子淵教亦如之將踵兄之爲者平生哀人之急而先諸其近者收堂侄姑於母家室而業之直族彥春子老生垂死於堂兄之寃而完其產溥恩持義而行之以機宜故所發不蹶事髙於一時而流聞於人人甚多治十六年十一月十六日卒年六十七主事先某年卒惟禦史侍易簀亦以使廣便道得在省其天乎威娶甘氏嬰娶胡氏千戶女淵娶鄒氏助教女女某適知府徐用濟季子庠生徽慶孫某禦史卜某年月日葬某原而當反命闕下乃以吏科左給事中吳懋貞狀來乞銘玘前趨闕過堂下擬拜因痰衝不果拜於乎不果以是終邪是宜銘況承乏史氏銘曰

入陳輟耕前已後庚連癸三登甲第仍仍臺省彚徵維夫子榮以陳有聲可謂曰能廟食陳牲有永厥靈矧其髙塋浮山英英汝水瀯瀯

樂善先生墓志銘

治元年十月九日東河樂善先生劉君歿子吏部主事約拜官之夕走訃適至捧以泣袒括奔喪孔棘以上聞故稽其行得訊國史諏以某月某日食葬兆用歸居其柩於縣苦山之先塋樂平程楷正之狀其行以俾南城羅玘銘故事銘必志其世系功謚年爵於爲後考先生諱觀字子瀾隠士也無諡鄕人迹其實號曰樂善先生輸粟得階承事郎世東阿曽祖郁祖思明父臨晉教諭璉母吳氏配蘓氏子男五人長曰紓次曰純約綺綰女六人三旣嫁三在室孫男二女二皆服衰視先生於臨晉爲冡嗣臨晉兩登太學先生始侍後於其歸也迎於家臨晉視家籍倍蓰驚曰兒乃爾彊人意得以不憂終四弟寛信敏緝調劑翕和甡甡向進而昌黎丞亨業儒有官祿人皆曰先生成之弟亦曰吾兄也正統戊辰伏濟溢虎窟壊張秋隄張秋天下漕津也重足待塞竟浩漫防措手先生時署醫學入白計所司竟用其計溯舟虎窟之麓投薪木三往返比塞隄成噤不言天順丁丑齊饑米商射利價騰踴先生亦船粟往糶下其估至爲黠丐所掠卒不較而反徧飼羣丐人或以癡目之微笑曰然戊子又饑有詔官出粟賑貸者先生出粟應詔猾胥索門戶無厭難其檄方伯袁公杖胥授今階東海張弼世方珍其書有東阿劉郎好義之句旌其義也辛夘徳府以親藩出殿於齊大臣便宜出官鹽以濟用而淸河簿獨幹沒扳援主出納爲姦彊先生爲所由需厚賕不能得厚誣之闗節糾結如亂絲紛不可白先生欣欣廢產以償齊人無少長咸覺其寃壬辰殍屍載途購募徧瘞猶男女異坎髙其封累累今有可見者平生過於友愛仲弟好酗一旦誤傷脇弟驚怖奔逸不知所爲先生神色自若無一語誰何弟得自定如初蒞僮僕莊而溫箠楚未嘗及其膚亦不假以辭色人有所貸不意其必償察其終難償者陰折其劵嘗爲子婿費不給宋麟者納吉千緡怪之曰償前所負也其於學不於章句於大義嘗讀宋史至嶽武穆傳閉目不視久之從弟獲鹿司訓幹質之邑黃司訓黃曰噫吾鄕老人猶裂編擲之地幹曰可怒在檜編也何尢因持論不相下主事從傍徐曰家君之惜在武穆此老之怒在賊檜論遂平君子謂惜出於愛怒出於義先生仁勝故愛發耳始從先人居苫山徙學宮傍又徙狼溪又徙苫山之東今墓在其陰焉主事同余舉丁未進士援恩推進士祿祿先生於家幾二年俾慗遺食數新其榮與行均將不止此嗚呼此主事之悲以丐余銘也銘曰

黔守廬用蠱譽末受祉食以子不有躬漕之通匱厥槖野無骼不責逋人樂輸允若玆昌其嗣百世有懷尙曰樂善先生於是乎在

惲進士妻蕭氏墓志銘

治十六年十一月十二日進士惲巍妻蕭氏諱愛卒於京師之邸捨明年四月巍得例請因以其喪歸葬常州府武進縣某山之原某月某日抱男一人汴弟女一人玉秀視窆將發京師憤泣曰巍必使後世知有吾妻愛名不然巍負愛也卽爲書述其曽祖某祖某父祓母趙氏祓起冑監知東莞又知藍山晚乃得愛愛之故以愛名所以愛愛教愛出常故愛知書嫻禮爲蕭女魁曁十五歸惲惲方屯邅遭舅喪災連綿不可以家徙江巷田廬廬且再燬不能輒廬至葺茅溝塍上居者移時安若髙屋奧室無病色惟務資遣巍入學宮贄師營學乙夘獲領薦書上春官遭繼姑陳氏喪能以禮襄其事仍仍多難中尢總眾律下節調其服食惟適以俟巍歸惲又覺將革前之沓沓者辛酉冬力主相巍北行巍莫能奪值其臘倍寒舟冰車雪砭傷胚疾入膜特甚壬戌巍登第釋褐甫四日果索席臥日益憒憒然猶屈彊支吾摸汴弟入懷不置家人奪止之卽復然延至是與巍訣訣已卒年三十其訣語孔哀不忍聞亦不忍述也書成偕同年庻吉士貴溪畢汝舟入吾室泣且拜曰夫人死命也死於客亦命也其無庸悲獨悲夫吾妻以宦室息女入衰門支衰且難而且俾衰垂有可觀固不必及享且不逮見可哀已惟能圖其不朽庻幾塞吾哀將惟銘是托汝舟亦曰是其度謀審湥將不可變終不得讓乃爲銘曰

娟娟柔質辭順卽逆而不顚躓有志有畫宻其有櫛如棟斯磶在百獲一以夭殯客蒼蒼靡詰祈壽幽石

禦馬監左監丞博囉墓志銘

治十一年冬十一月上將明年郊凡郊法駕以鹵簿從鹵簿馬萬駟太僕不與焉咸出於中廐之良禦馬監是也監之官太監下少監少監左右監丞夙戒防恭訓飭奚廝箕以剉塵菽以火熬櫛鬛膏騣比物齊毛窮殫日夜或時辟易調騁鑿冰以濯以飲則多丞主之右監丞博囉以七十猶在事然卒以是撼頓得心胃疾气壅逆膨脝阨塞口張呼呷徹晝夜從子成錦衣百戶壽更疊入侍有以聞太皇太后者亟遣宮監來視且賜銀半鋌市善藥然醫工烹粉和劑成壽捧以進歠輒嘔出或掉首不歠勢愈劇狂悸掠發羌語壽驚曰是返本也急以毳防身首擁出私宅闔扇張帟蘊火牀下熨臍摩足達旦至二十五日屬纊絕卜以十二月某日葬城西香山煤廠村之塋博囉西域涼州部人也正綂丁巳甫八嵗以其父平章哈喇庫春來內附畱京師庫春死與母王老老選入宮備灑掃成化丁亥進長隨出理外廐乙未進奉禦甲辰進至禦馬監左監丞乙巳遂至太監移理北廐廐稱治太皇太后時皇太后賜銀五鋌綺一帛一旌之先皇帝亦如太后之賜而銀殺其二焉今皇帝之初左遷復爲左監丞宿衛六十有二年在職凡三十二牝牡驪黃駑驥汗血饑飼渴飲癢搔瘏療眞其生知性能處得其據而死其官前老老之喪斬斬一依喪禮知丐余銘今其葬也奚宜泯泯無聞況壽哀哀誓必得余銘銘曰

雛離紇乾翰飛戾天天閽天閒居之盤盤鵕防之冠且毀且完老而大還吁其安安

錦衣千戶張養直墓志銘

治十年六月二日壬申葬錦衣衛副千戶張君於安定門外永安莊之塋君諱浩字養直和之含山其故居紳福鏞能周氏其曽祖祖父母任氏其妻恩思其子蘭蕙其女四十有八其年而五月十三日其卒日也是旦退朝入衛坐防事方處分羣校環侍見君目直喉咯咯有聲已而流沫如注布地上知惡急畀之歸歸及堂目已瞑大夫士大驚徒步不及騎往哭者相屬於道或叱其傳之者以君爲未死或謂君剛憤觸事咈心死君嘗遣恩居學學進士業亦就予學於是與遊遊久遂知君沈毅涵養略善書能歌詩與遊者皆煒煒名士西班者武階也有麤亢酗饕婪諂附貴勢者輒疾之若污穢然會遇不揖揖或避之不與之坐或不與之語慷慨方剛克自竪立不依倚有名聲多識博聞者卽蔀屋布韋僕僕亟拜不辭亦時相其急窘以貲爲緩其禍平生不蓄姬侍公退閉戶坐軒中小蒼頭亦不得入人謂之張閉戶云而當官涖事則乃張膽掀髯出觚露鋒威嚴如神立解糾紛觸犯賈禍不顧嘗與予言己亥建州之戰夜半突入敵營斬敵首血刃獻軍門辛丑與敵戰沙嶺運矟俘馘勢如風飛予聞壯之冀州朝寨營者降賊遺種屯焉賊廋其中巡徼吏士知不敢近詔宻以君往君自他境發兵約旦日會方會老賊乃羣老嫗負孩比比立墻外若將掣肘吾兵狀君命縛其二嫗考之得賊所在麾兵射矢進圍登屋發瓦下取七賊送闕下蓋卒前之閱月也君自結髮卽知名閻禦史典學政時品藻明甚君爲武學生獨奇君稠眾中荊庻人之獄戴尙書實便宜君在行亦才君坐與語曰奚謂武弁乃有是人乙夘計吏之來詔君提卒防以入黃禦史自院出與事事者也旣偕行數月大驚君之介約爲兄弟以歸其爲人重皆此類君之母實阿保崇藩於太皇太后宮崇旣就封母隨而父百戶君畱京君思母養父兩致其至比歿請之崇迎喪歸葬而百戶君適以老乞君代先皇帝立授君副千戶𨿽用母保崇功然君兩戰邊陲已自小旗爲總旗矣矧重以百戶典武銓者亦以功賞相副服上之明玆之卒也亦廑太皇太后悲賜白金一鏹佐喪焉君子於是又知不獨人士之惜之也將葬恩黟面斬衰造予泣灑灑口喫無聲俯拜不能興予曰而來欲銘而父邪乃興再拜跽以請予亦哀不能辭銘也銘曰南氓京戎京府其東而西其宮奮以武功匪専保崇傷於剛公暴殞其躬有樹其風亦曰令終

兵科都給事中屈君墓志銘

治甲子今上益勵精於治於時給諫二三老成慮逺而防屹然示之以重故一切過髙治之說無緣而入其助多而吾友屈引之亦在列上且屬意焉然以是八月病銓司擬通政入請上寧他授以竢入九月病腫自股上侵臍至十日丁酉卒卒時無一語惟以處順境寡奇節無補於時未獲以厚祿養垂白父見隕壯子爲悲吾輩方私痛之耆舊有識則又所惜者大意不在引之也初上攺元新進紛紛入大言沓撓新政時引之同吾爲庻吉士每聞每頷之及爲禮科給事中同列蚤夜伺揣有封事顧寂不動一旦脫然勸禦日講射遊觀曰是大系世故吾何可無言遇災異置其苛細條興利除數事事下禮部議倪文毅公嘆賞卽是其議以覆崇王就藩久聖慈仁壽太皇太后憶及語上上擬發使召大臣臺諫諍不得引之以輕離封守一語寤上上立爲止自禮科陞兵科右給事中又轉吏科給事中遂陞兵科都給事其職與兵部長共本兵屬敵大舉入塞首將提兵至楡林以敵退聞敵實自它道入內地張甚而永順宣慰彭某黠酋也幸有急興事上言欲帥所部入助戰引之謂同列曰是國體也乃劾將帥逗𨖻請降詔責之而駁某無勞逺方助順詞婉而厲將帥懼至敵營以勝奏凱歸而四方亦由是絕他覬將家者子聚麀禠職者攀戚畹謀復起而越人呂紀者畫工也曁一二兵官相繼內降注授要職則大憤不食次第率言者排之內降絕遂不復續最後鎭守河南太監劉瑯請柴夫舊制柴夫者名爲夫實入銀於官以備爨薪者而數則視其官之品中官例無之而瑯請至四倍於尙書數乃獨言祖宗制柴夫爲庻官養防助爾中官無當得之例上爲殺其半朝野悚息交以爲賀居禮科凡兩使而在兩廣能挺與奧援敵卒直金尙書秦公之誣兵科一同考禮闈得編修孫直卿趙與錫諸多名士家貧旣仕以祿入佐養與育以緩其弟子耕販力然畛域斬然眞不愧其座右所書其詞讀之凜凜可以起懦居常讀書要自胸中無畱礙𨿽字書小數亦體切古法至到於其著述珍重不泛畀投或有得假其籍冊者字批句注醒人心目異甚蓋亦有夙成焉童丱時已爲鄕衮郎中邊公所奇而妻以孫卽元配侍郎女也曽祖貴自鳯翔徙家任邱祖慶父忠封給事中母張氏贈孺人繼孫賈氏如張封子郊孫某郊轝喪歸葬縣某原月在仲冬日以某編修李宗易曰捨銘引之史氏直筆不宜如是予曰諾引之諱伸號蠖庵又號東莎居士年止四十五體素羸而専以養勝今若此非其養之罪也悲夫銘曰

毓爾生爾親玉爾羸砥爾行爾身諒爾直竢爾成爾君夫何爾天不壽爾年是之謂奪爾之全

圭峯集卷十五

欽定四庫全書

圭峯集卷十六

明羅玘撰

墓志銘

工科都給事中李君墓志銘

治十一年三月十四日予友工科都給事中李充昭年四十六卒於官前二月二十一日予過其邸扉羃羃四闔中切切作微語叩啟之蓬首曳屧面黳喘呷失聲久彊瞠語予曰昨趨朝傷甚今逆气矣又七日過其外直廬遮入則已鉤幙延頸急須予入曰已二宿於此可筒酒乎剽脯乎啖我也覺其神志荒亂急按之其膚如寒冰而爪及其骨予驚而促之歸歸十日又往候之方以藥汁沃兩股股腫達臍如冒鼓至掠其肱則已如槁木猶掣而諱曰行瘳矣至是日知不可起乃遺書謝父母昆弟無一語及其妻子而逝士大夫往哭如市明日罷朝聚語者半或曰使夫人無死吾見敝車羸馬以朝者充昭嘗使寧藩郤王金人知之故云或曰使夫人無死吾見慟哭裂麻者充昭居諫垣不欲言言必驚動當世不然終不言人望之故云下至閭巷小夫亦有嘆惜其死之遽者蓋其爲人沈黙寛裕持重知大體不衒皦皦名給事刑科時周王與行臺大臣交惡詔往訊之予於其行發數難以觀其意曰以宗室尊王以移任處大臣則釋矣旣至果然陞工科右給事中又轉左給事中嘗處分畿內籍地戚裏大閹斂手割正寂無影響成化末予與之同以進士攺庻吉士今致仕吏部尙書公其從伯父也方掌吏權第宅在西長安而充昭顧僦屋極於東委巷中日夕閉其捨兒不使與鄰兒接杜其或譸張也人問其故曰吾見權貴盈溢親戚子弟鮮有不同敗覆者後尙書去位完名不污充昭助之居多平生喜追晦庵書法久乃逼眞尢善爲詩多至千餘篇文殺大半焉嘗從容語予曰羅充升評吾文與子軋語已啞啞笑自負予戱之曰奏議似宣公卽當至矣蓋知其有待大也孰謂其遽止於此邪充昭諱漢號方塘南昌丰城人曽大父伯行大父端輔大學生父資志封刑科給事中母羅氏封孺人妻張氏子僎侶三人僎先三嵗遣歸代養以喪歸癸亥年十一月初七日塟縣治龍窟裏之原塟當有銘程正之以狀來督予銘末綴云充昭母娠止八月將疾夢人遺大書曰哭考以今驗之哭考者考哭之也嗚呼哲人死生其果有異哉銘曰家失賢子國失良臣子失嚴父婦失良人嗟乎充昭而反其眞

封戶部主事前光祿寺監事張君墓志銘

君諱海字本東上世有以戰功授太原左衛千戶遂爲太原人某君曽祖也某生某是爲君祖某生禮娶範氏生子五人君爲季末九齡而孤家故以居積食家眾君曰是殆浸沈吾宗弗利盍更諸遂以通春秋防郡學升太學謁選卽授光祿寺珍羞署監事以剰員攺良醖署幾九載以不良於行請老乃以子天相戶部主事初考恩封戶部某司主事階承直郎娶陳氏側室龎氏孫氏子天相天敍天祿天秩女四人婿教諭姚文相百戶安完王等孫玉麟主事出監徳州倉實奉以行十七年十一月以疾歿於署年六十八始疾侍藥曁屬纊斂殯主事得以身輔情行其禮明年轝歸太原某月某日塟秋村之先塋主事從吾遊者也泣走使屬禦史陳邦瑞狀扺予銘且奮曰吾先君肇開有張弗竟厥志以遺末小子獲承丕休顯封伊初惟獲戾宜叢明誅而移釁於先君惟仁人克裒顯錫之銘則張氏榮於世世其毋墜於肄院初今太僕陳公爲禦史與君同裏閈結髮厚善奇主事幼慧卜師主予予乃不忍違因善君時在署已給事先皇帝郊捧胙者六嘗郊已傳問署官何名何敢諦視乃爾君對曰天顏咫尺詳諦致審爾寺簡經筵供事首儀觀次閒習又次音吐班行舉無逾君者十常九與萬文和公偶於幾側注視君驚語尙書尹某公意其初無畱意於君尹曰業在拔選列偶值他格行以非次待之而公爵君者三居太學時選入內帑名曰歷事典出納案籍者也再攺從禦史者按山東寺人以驕而禦史例以威空人舉破調攺禮去署家居旦莫惟於主事役役己酉乃起於鄕己未第進士距十年皆君孑孑單劵給其給濟人遇不能償則已太原當會府潞人馬彪入攜貸輸官期於潞償比至鬻子取貨布諸庭君問狀驚怒裂劵去同捨生周晟貸如彪死子股吏於官或誅股可償也君掉首取劵且焚且嘆曰吾徒知其父之貸不知於其子之償他比彪晟事多坐是時亦匱乏則以儉勝之而於賔所過逢頻頻開尊啞啞笑嚼移日醉益欵欵時出歌詩口讐經義爲樂嘗以主事故獲侍今大宗伯張公飲公及他賔語三傳疑僻弗能平君從旁旁緣曲徴殆盡公愕曰老經生也賦詩旌賞人亦於是浸知主事其成之自所謂肇開有張信然於乎今已矣予義奚容以不文辭銘銘曰

化儒於戎譬彼爲菑其獲伊薄俟其爲畬爲畬爲田沃爲膏腴凡始於菑莫艱厥初世食乎儒有開其誰

贈淑人謝母墓志銘

淑人諱貞姓陳氏吏部文選主事諱艮之女都察院右副都禦史謝公之妻大理寺評事廷柱之母今贈評事初考恩也吏部世長樂大家自其身又能飭新家範爲閩中冠故淑人得以充其殊質爲閨女士每遇訂昏之族𨿽時顯盛吏部輒拒免有欲嗾媒入議者媒輒搖手作難避去及笄有試議謝氏喜曰吾婿也家人疑之曰吾必是女貴凡子碌碌徒亂人意何爲及歸謝謝有積嵗臥疾母媼淑人於世次祖姑也憊極昏眊而郁爲燥烮侍問少拂逆則椎椢器物叱詈動屋諸婦縮匿他處則獨以身當扶掖欠伸抑搔屙癢手滌中帬厠牏襡衾篋枕時匕筯進飲食能順適得其懽心垂盡獨呼與訣曰古云唐夫人孝不意復出吾門若所以爲祝者公自戶部知建昌建昌爲閩北門實孔道而近嘗迎父封君曁陳恭人至而府適多虞又時受檄辯他府獄出輒涉旬月不及時侍乃悔迎嚬呻自尢淑人曰何苦乃爾吾顧駑庸非婦邪吾養若養也公乃安居嵗余別歸泣且贊曰孝婦孝婦尢善成公美屢脫簮佩倒私篋於未貴時致無急貸於人居官得一意踴邁往行其志在蜀行院有屬帥時公出行大賂入爲闗節立命僕揚其賂物於官以杜後公實大人不逆人欺美言來嘗亦傾耳聽納爲恆嘗偶值過屏後聞之驚立待公入問曰何爲姦人所賣公旣骯自信掉首呵不聽後果然公悔始賞其識鑑公兄弟四人志終其生共食有寡妹亦招以老食口日益佐以俸入且匱淑人身自節縮爲倡曳長覆短常使無見綻裂傷公酒醯臡臘具按故法而酌以新意人效之不如也公三男八女淑人生評事及女賔容完官凡五人男廷棐廷冣女賔宏寰信六人皆庻出廷冣則學生也鄒棖髙均李詢黃謀陳文試陳廷相髙策陳璋凡八婿謀策璋學生陳文試則監察禦史也本寛本忠本歷孫男凡三人桂京莊銓�孫女凡五人曽孫男朂一人也淑人於所出與非其所出其所自出與非其所自出其已貴與其所未貴一無差殊厚薄意於評事則教勝於愛焉內外宗之孤嫠與婢僕之孱耎者則多恩之勝故公每語諸人以爲惟其能人亦咸敬讓曰惟其能公卒之某年爲治十七年五月二十一日年七十有九卒訃至評事爲位於寓捨哭玘往弔哭評事捨杖輟哭拜曰廷柱歸以某月某日塟吾母於雞籠山先公之兆而忍無銘吾母乎玘少從公學銘奚辭銘曰

父奇其女姑感其婦夫賢其妻子徳其母誰其集玆於人間世再世食封以齒受祉矧有令終歸從乎公吉其後之逢

髙平知縣栁君墓志銘

治戊午八月某日髙平知縣栁君卒明年河南都閫王君以狀請予銘其墓曰君諱豸字廷直開封睢州人曽祖某祖父某某母馬氏也娶鄭女鄭死繼黃繼劉子瀚孔昭江泗女孟徳仲言叔容季功孫男芳英女加一人焉其幼也以奇童名總角舉於鄕登成化壬辰進士出知襄垣貶丞岐山再貶會川衛知事復知髙平以母乞終養至是幾十年年止五十墓在某之原云時予以歸亟不果銘癸亥予至闕王君申前請益急曰吾嗣子金書婿仲言矧吾少同裏閈且同學也冣知君君在襄垣未一載會蒲州守去禦史薦君遷補之命旣下襄垣民詣闕請畱先皇帝重違其意詔君仍畱襄垣提學沈公重律以徳政碑之未幾一召入臺爲仇家所中且入乃以貶去在岐山爲撫巡所知薦知咸陽以不附中貴人之在鎭者又逺貶會川會川者西南夷徼也君忻然提身萬里往比近地居旣久瘴與夷習無能爲苦會今皇帝攺元恩復髙平逾二載念屯遭坎坷𨿽急忍度終不利於仕母日就老力請歸歸終日幃下飭養事事已惟歌詩以遣有謫蜀錄和唐音憨庵稿以見志曰憨庵乃自號世謂漫不省事爲憨云余曰世卒爲了了戕人性本故多事以擾而仕尢害大世患少憨者耳君果憨乎吾其追銘之暴於墓上銘曰

有往斯譽有譽斯舉有舉斯沮舉不勝沮是以齟齬削落旣屢與魑魅處復其處所退則無忤天地逆旅惟名不腐

太學生李顯忠墓志銘

昔先大夫之喪予奔過淮撫淮中丞李公出下舟弔益卒助挽舟速予奔予感之公卒其子世蕃以太學生見予京師語移日及當世可指切事卽如借蒺藜幾無須防寧處至古人英風義烈又若彍風鞭霆亟欲追以從事爲快予笑曰是復見公也念公守靑治冣天下隱徳多此其發也乎遇學諸生談生必曰生髙蹈逺志人也其在秋試眾必擎而讓曰是其先登然比收士輒遺生生亦憨憨掉手去歸杭遇時感觸不覺仰鼻噎息歔欷距踴卽傅翮而飛者聞人步履聲遹斂如恆爲家生事治卽不隳其學學益贍賙防洽不匱其藏藏益實嘗一往循銓之次名已上會母陳夫人之訃至儕輩類須內批出乃發則官人也尼生生頓跌詬叱已而袒括噭號跣走歸不顧先是鄰有不戒於火者公之綽楔燬延沿燼其廬予適道杭一日馳三驛暝薄錢塘呼問生曰是竹竿巷李生邪今方除火所始究於所止靡遺一礫悉棟而瓦之矣予悔失竚觀之及今其仲士魁以中丞張公狀至泣曰吾兄今閏正月十二日死矣予悲愴久之考狀與予耳目所及差合獨公疾生刲股和粥食公予不知也於乎孝哉遂次其年三十五正徳二年十一月某日塟龍井山之先兆公父贈靑州府知府禎爲其祖禎父紋中爲其曽祖張孺人爲其生之母夏氏其妻許氏其側室而嬰兒昆其子也爲之志而舉其字曰太學生李顯忠銘之銘曰

古非刲股刲偶而斃奇子之刲刲可範世世可多有亦可壽之子何弗然天難忱斯

萃軒居士墓志銘

安成湯村劉氏漢姓也自長沙定王子思侯侯安成卽湯沐之至不侯入編籍中亦仍所居村曰湯村而典物多存類能出圭角以自殊別其析布旁近爲支族皆綴湯村景泰中忠湣公以節顯萃軒居士布衣也銳志貫合羣支逺能系之而知其墓生能名之而識其系族之人皆曰是劉氏行譜也與公同有功湯村者予少識公孫寧鄕知縣絢省闈中比仕又因絢識刑部主事祥予慕公甚每訊之得悉公又因公得居士焉寧鄕嘗曰吾宗逺者數十里近亦無慮十里而墓彊半在湯村每寒食祭僕馬充斥必於居士乎館之極童丱所欲如往欣欣爲導指不以老輟其始亦力學欲自表見多坎坷沮乃教其子時瞻又沮繼以時表時章皆連沮益憤如遇敵決戰弗郤至時望果舉進士官南京營繕主事所居幾閣星歷風角諸書出遇後進小生立頃皆能陰處其終身間發一二𨿽名専門莫與角中鄰之祟晝日歘弄形聲甚久之闖入其室呼之如呼人又如人處分之明日鄰來曰祟去矣大要其軀臒古勝中又骯敢往諸陰幽詭賊類自鑠然常持不校亦寢物之怨懟爲生僅自給而樂爲人給禍脫急往往副其求至自窶乏則泊然安之嘯歌止於自適而閒率至到至今刑部日龍誦之於人至有賞者焉享年七十有八以正徳二年八月二十三日卒卒之日族之逺近與鄰嘗徳之者率奔而泣比殮拊柩盤躃至失聲者若營繕不獲視疾又不獲纊息其容弗悲乎悲而不圖爲不朽不徒悲乎圖不朽而弗之當世之不朽也者而顧以予銘予果足不朽乎然不能拒爲之志其行與其曽祖某祖容父節忠母彭氏妻王氏其子時瞻時表時章時望凡四人孫男凡七人孫女个秀一人其塟以某月日於某原其字叢英其諱萼其於縣官則大賔也而銘之銘曰

斂有多智以丰其羸施沛有餘懲其不試以其子嗣亦醻其初其在厥宗如冠有緌旒以綴之今其已矣克紹伊誰維後之思

樵隠先生羅君墓志銘

君諱富字宗弼先字宗禮石岡樵隠其號也與予同出豫章徙廬陵廬陵徙泰和武溪再世曰義可徙蜀江生世賢世賢生貴祥貴祥生徳源徳源國初布衣論事謫遼東赤籍中老得歸是生公器君父也籍移南京公器當補以妻劉氏子宗謐曁君隨僑居上新河君時方晬已而弟宗敬生公器素挾易教閭裏知名至則帥特爲易伍俾仍儒故得便自教於家而君始丱已爲文章奪人眼目宗謐舉應天髙等文鋟爲式君亦入爲學生宗敬乘其後森出人萃目矚羅氏宗謐死宗敬無有與室者公器大戚慟傷懣體尫弗支舉事屬君君示若無難者以爲順適果婚宗敬愜公器公器垂絕喜曰吾恃而而死已矣宗敬繼死母亦傷而癱兄弟妻之嫠者二兄女之孤者一姊之贅者一蜀江之鰥嬛日就食母臥牀褥危君君取諸戶門舊之日需者與新之日益者角丰約廚具篚實竈婢舁夫不絕肩手然節縮以度內無狼籍外無宿負盡晷而止宵則焫燭講誦瑯然孤嫠欣欣閨閣晏然母喜癱去人以爲考感所致凡四舉輒蹶母且沒喪之力乃憊因削去前銳不復言乃爲督學戴莊簡公所彊重傷公心爲一出復蹶公諷校官弛條約縻君君百方求去會中風暈始得告公猶札府以病可復若不懌君者及可公已去乃已自以爲天貰我曰吾以付吾後之人時子鳳學將就緒故云遂顏堂及號曰自守日辟門內問禮者凝然如師質曲直者居然如官不辭吉之諸宦部院達尊皆疊與過逢常據上賔位若樹堠然不移故司空蕭公𨿽素寡合亦崇君一人金陵古都隈隙處宿廟覡家旦熱吹喧晃以衒眾聞君過悉闔扉屏息居左有蕭公祠他日過之神來馮巫巫猝神語稱君正人徧命禱者禮君君遇休燕居圭植儼然自牖窺者以爲神人其逸度髙調空人甚性復善飲每酣或仰月長嘯誦出師表赤壁賦李杜詩以見意爲古文瞑目沈思至微頷瞠目則信紙迅揮而就冠時已爲西蜀李宗伯所奇然不自什襲藏於家者僅自守齋一集鳳以進士推莆一迎君養周翠渠莆鉅工也以得君爲晚托石岡樵隠爲內交焉子男四孟鳳今試監察禦史叔鶴有志古學仲凰季鵬蚤夭女一贅髙價均劉出也孫男二曰相曰材孫女二曰蕙卿曰葛卿正徳二年五月某日塟於鳳邸春秋七十劉先君沒塟江寧縣賈家山鳳與鶴將以十二月十五日奉合藏焉鳳著狀泣來丐銘始鳳應進士來京師君旦夕縣憶予文壽之而鳳乃他屬歸大咈卽命匿其檢於乎予尙忍辭銘也哉君居左右彌滸皆予里人言君爲人以父事仲父公立食其子孫二世挈族父求良四嵗之孤自蜀江名且植立之視公立之世於妻之家始終經紀之厚塟其父拱所翁同日舉其四喪土中蕭貴貸錢至老不能償甘以女償立灼券罵貴如罵人歸女俾贅曰毋污我毋污我少與樓浩梁信相友善成化中疫流信家殺人勢轉熾戚屬斂迹竄避門無扄者獨日三四往爲漑除薫灼旬日手斂七棺瘞諸野浩老而獨召館之九年朝夕與對食死時家且疫屍橫竪閾中獨爲之終事嫁其孤女方十嵗者奇行焯然在人耳目古陳郭之流與是應銘銘曰以多垂趐而沮其騫棲木得顚有窺區寰奕局屢遷弋何慕焉人也弗諒可磨斯言

艸亭逸人墓志銘

艸亭逸人吳氏崇仁人也居白馬嶺下比晚縛艸爲亭托以老焉年六十三正徳三年十一月十八日卒仲子學生鎬季子訓科錫視屬纊孟子監察禦史鉞奉命理軍事於浙越明年正月始克聞訃哭哭哀擗踴疲憊脧毀幾時不絕乃晨夜乘傳反命畢奔歸迂道白下以志銘委諸玘玘曰子來予嘗誰銘誰嘗曰予能銘人乎𨿽然不得曰嘗誰銘人而遂不銘而翁也而翁用薦起官序班先予在館者八年已褎然老成能導予升降陛戺別識掖闥觀闕名額指目班行誰某隆殺疏數其所宜施予徳之間以爲言輒蹙額曰吾先南城也且今相距幾何哉而乃自爲異邪居旣久備見大老皆耆年勌勤諸藩國冊制外大蠻夷詔命將帥行師璽書除拜封章代言檢就則以下之防詳彭文憲公每呼曰吳序班以爲何如對曰得則公曰以是頒出或覆視之曰吳序班手書乎欣欣頷之而已修文華大訓宋元資治通鑑公必引以自助及修憲宗實錄丘文莊公喜得之日引之與語如公引者錄成遷翰林院典籍喜謂玘曰天順初嘗有官此者舞其柄以窘府部幕司至不能一朝居府部羣公出怨言懲是顧用頽墮者至今若屍寄然事遂弛今吾酌厥中存體要耳旣而幕司果羣聚驚語慮罹當譴咸以爲憂居數月覺無苦又咸以爲喜文淵閣藏書數萬卷標目亦數帙或問之矢口縷縷如注先是館寮一人假考訂私丐史冊擬竄易其先世之穢未成覺之乃赧銜至骨則設譎間於炎炎者曰典籍扄鑰在其手恣取已好入其室左右希合左驗之乃乘在告諷吏部貶爲義烏主簿而丐史者遂栩栩快其志鉞泣曰不知也玘又曰治初致郊齋羣屬咸集院予二人入夜語於奧時張宮保言事忤仇黜南部語次及而寃之不虞張仇徧置偵偵白仇仇怒遹起大獄意置二人予幸脫而而翁亦乃困至是今已矣鉞遂拜且泣玘亦泣鉞出狀發之與考其世得諱庭桂曰吾父曽祖也來自南城者也得諱日升曰吾父祖也贈順天治中者也得諱衡與某氏曰吾父父母也自治中至山東參議而封宜人也先諶氏繼趙氏曰吾母也而趙則吾錢鎬錫所自出也鎬生浩再生演吾父孫才二人也又拜且泣曰惟諾銘吾決以嵗十月某日塟某原嗚呼逸人名孜字景賢與其六書古近體詩天下人能知之其所自立亦可曰天下人知之乎其身則仕而其性則逸也否則惡止於是哉而亦惡取斯困哉古士有易名如曰逸人庻幾來世有考銘曰

吾惡乎悲逸人乎人之大賢與誰不已與而誰則爲之所人之不賢與無乎其自取而誰非已忤其命也與噫夫如是而能不失其故吾又奚悲之而銘其墓

封南京工部虞衡司主事呂君墓志銘

封南京工部虞衡司主事呂君諱祥字世吉號素庵前鄕貢進士也隠士文夫之曽孫封刑部郎中子榮之孫前庻吉士防州府知府晟封宜人兪之子贈安人兪封安人姜之夫吏部郎中杭州府知府防之父年五十八正徳六年七月十六日以疾卒訃至杭防刻晷奔歸與弟龍夷益臯卨治喪已又治塟得呂塢先塋吉卜十二月二十六日又吉乃走僮水陸犯晨夜以狀屬曰公愛防世遂知有防公脫遂銘防先君後世由公知有防先君孰愈愛防予勞僮館之退考防州甫自翰林出官刑部時夜邸捨有光起庭中防州駭曰何祥也已而君生因名之蚤有奇气姆抱置書幾硯牀間必笑睨拊摩若略意會及遇兒嬉弄具則又凝眸端視了無解心旣就外傅日革童心養端騖逺年更月異史考經通占疏書義積成篇章分晷寸陰如有角逐防州憂其憊曰兒休矣而與防州遊者又咸望呂氏不止防州防州嘗免喪趨闕下捨舟而陸畱家於淮而君與母居則晝夜誦明日又然居傍駭之老者嘆婦人嘻曰奇哉斯童防州官防君時己任戴冠則以侍以學於防志不試於鄕以自沈久之防州倦休寓上饒上饒附郡縣東南要衝也使車部使者車日旁午君遂不能隠其賢一日提學鐘公迅馳至急索曰祥出祥出取學簿注一名去防州躍然喜曰兒出矣惇迫之試江西試中試禮部入太學告省歸屬防州臥病腹弸弸垂槖急者六月醫相戒避君惟吁天祈代至勿藥人以防州更生歸君然亦以是謀割宦情依杖屨而又恐戚防州防州果怒彊爲一行抱捲納禮部陽陽歸曰吾親何年吾作三公邪尙出邪自是終防州宜人之世生事塟祭屹然爲邦邑矩範防第進士仕南京今上卽位恩用防官封南京工部虞衡司主事防守杭值上太皇太后徽號恩加正四品服兩恩薦至防如制函冠服歸至則一服之北面稽首謝謝已襲藏之笥或問之笑指笥曰世守是儒其衣冠終身焉其諸奇衺靡曼禁不以目呂永丰故大家族屬繁身先之故不令而勸家眾夥器使之故不勞而集非倉卒處分未嘗不坐學易軒取易玩之興之所至亦未嘗不吟醫藥羣書未嘗小之不觀觀未嘗不究而試廢疾病者丐已病未嘗不應應而輒效效而來輸直者未嘗不叱之故有素庵稿幾卷學易軒稿幾卷藏於家其已行於世者試效奇方幾卷也及今之卒至有泣下者焉學易軒君所構者也孫振宗振武振徳振英振逺振澤六人孫女寶珠錦四人銘曰

宦則海然彼濡彼溺濡也阽危溺也冺迹亦有夙知望洋而懼永終厥身不及溺濡於乎賢哉我銘其墓

徐信夫墓志銘

信夫姓徐氏名栒嘗爲嵊南靖二縣大夫矣予於屬則師也官之則已疏名之則已倨故於其生也惟字之正徳己巳三月乙巳年五十六卒於官其子學生煥以其喪歸嘉定謀以某月某日塟某之原來乞銘予亦字而銘之而其曽祖剛祖瓊父復母張氏配龎氏女某孫喬郎備載狀以來且曰煥也至南靖不及吾父生訣者五日痛痌每隙側聞胥皁泣於庭騶泣於廐士來弔者亦泣曰邇冦之薄吾境倐柵吾邑爲壘以戍介冑吾民爲兵以待戰冦覘知遁去吾父吾子吾田廬微吾宰誰賜之今天奪吾宰吾寧不悲或又曰吾世輸縣過山錢以脫箠楚幸今二期無輸輸又將自是始吾是以泣又相與執紼舁上道泣不忍去或舉槖則訝曰槁葉若是乎又泣煥也哀遽中幸以是慰予曰子嘗侍官嵊乎曰然知涖政公勤徳威並立之褒乎曰比考功所以錄而嵊志志之也知學庸冠冕之鋟乎淸風祠之錄乎嵊志之修乎曰舉吾父之所以爲嵊也語已自是泣不絕曰就縷縷語無越一循吏耳可置此而他言乎昔吾祖歿吾父哭之晝夜不絕聲涕盡而繼之以血及吾祖妣歿哭之亦然吾氏老若斯少若斯曰吾何能如鎭傍有二梁舊木也圯輒水人以死吾父率先石之至今人曰吾可以無水死矣思之至是泣曰吾其何如煥也於是避嫌焉諱之如忍何又曰吾父能以其詩當吳豪故其集曰隨意已登於吳詩之壇然終其身不能一快志於春官能常惺惺以警多足以支倉卒之變無媿乎警齋之號如禦靖冦之類是也然不能使其身歸老於牖下皆可悲也幸撮是以銘予曰諾銘曰

志也輒乖以沮才也方乘以施其乘也微而又數奇以蹐之將尢誰而吾銘之孔悲

故知縣王君墓志銘

君姓王氏臨川浯溪人處士思敬之曽孫教授汝爲之孫監察禦史常之子知海州顯之弟判廣南府攺寧波盛之兄初筮知興業縣以母憂去攺宜都縣在任凡十年去位居亦凡十年正徳三年十二月二十有四日年七十三卒孺人楊氏先君五年卒子男淮府學生渶南太學生女嫁金谿學生胡拱華孫男讓蚤卒解南太學生孫女大玉小玉明珠渶在大學得訃哭瀕奔輟哭走予乞銘歸卜某年月日塟縣某原以圖君不朽予少學臨川善君時禦史君在院黎宜人亦居燕邸海州初舉進士侍焉君與廣南以名肄學法不當得侍學城府府距浯七十里而君於家次當主田牧食其眾蹄踵走交道僕僕然然猶自課課及廣南嚴毅甚遂連枝秀發成化甲午江西榜揭聨名其上明年乙未黜禮部業太學結詩壇屹爲天下士勍敵而輒試輒黜如乙未者五遂懲而恚曰進士爲吾治民耶吾治民也曳廣南入部掣銓簿部注通判當廣南注君知縣當興業興業猺獠地也至則請免逋租千石鑿敗山石以利輸道縣因通其有無故蕪爲丰氓蠻便之比至宜都則稽廢墜民以縣南津不橋告考風俗得五世同居趙氏也問所疾苦甲曰荊之屯兵曰疆與吾田錯而侵方酣乙言如之丙丁言又如之君喜曰吾知所以治宜矣於是橋南津請旌趙氏復侵疆患日見割削去而便日增以六載考告曰吾疾作矣歸而海州冣先歸繼廣南自寧波歸歸白叟嵗時遊宴雁行班如也人以爲奇予癖習問天下吏治偶及二縣皆冣君於乎於此可以觀君矣君諱昌字必懋東溪其號也銘曰

玉則出匵屢梏而鬻錦則在幾再易而制而祖而父而父而兄而侍幽扄重笏重簮孰謂非生

故南京守備司禮監太監傅公墓志銘

正徳六年春三月十日塟南京守備司禮監太監傅公於昭功祠之陰永寧寺之右曰昭功曰永寧皆上寵公賜額也初孝宗簡於肘腋得公來南付以畱鑰公感知遇事麗兵民便宜大以驛聞小以意制寢機拔萌化囂成寂泯厥聲迹時陰便之凡南畿嵗欽慮獄則守臣則部院寺咸視公色可否公主其疑者鹹厭眾心或至宣諸言公亦黙然自念曰奉若欽防謂何吾何敢居累厪宸翰褒諭益怵惕冰淵矻矻恆以弗任爲憂遂以疾請上憐公誠月有廩嵗有後兪公休官一僧至左覺義爲永寧寺主以主公祀制下之日蠲及稅焉從子豪入粟爲郎傑千戶皆宜役公而公以是年正月二十五日疾劇卒春秋七十五矣而豪傑以豫遣歸未視屬纊也公廣之順徳人曽祖某祖義悌父道達母何氏世名家也以選入掖庭肄內館業有器幹英宗擢奉禦掌文書憲宗擢紀事奉禦侍悼恭位下轉宮禁教書擢春宮局郎孝宗治初進司禮監太監賜蟒衣玉帶祿米憲宗茂陵英宗懿妃金山二功成繼命選永康大長公主防褒賚皆有加上新卽位賜又如治初焉至於欽遣方嶽之臣祭公考妣蓋異典也公性於儉朴平居慢藏誨從者之廋振衣誤羮翻之涴家眾縮項蒲伏股掉掉公顧訝曰爾何爲第去意气晏如也鳴璫貴人重徳成就類隮徳位皆父母公至是哭亦如之且以聞於上方徯防典也而又來屬予銘公諱容字某號某銘曰

學之斆之以蓄厥施龍飛則隨宮月夜白委裘之側鞠躬屏息夙興仗行東有啟明折旋陛扄帷幄孔嚴傳宣日三有堂有亷維南有鑰惟以休樂噫公不作

圭峯集卷十六

欽定四庫全書

圭峯集卷十七

明羅玘撰

墓志銘

雲南按察副使邢君封孺人李氏合塟墓志銘

君邢氏諱纓字文甫以名故號濯庵當正徳五年七月二十三日年五十八卒於雲南按察司蓋司副使也喪還黃梅訃至畱都子刑科給事中寰袒括爲位哭謀歸筮六年某月日合封孺人塟縣某之原孺人姓李氏諱妙媛年四十四當治八年七月初七日卒用權厝儀而石未志爾乃序仁貴生仕聰仕聰生贈知縣暹娶封太孺人周氏爲其曽祖祖父母序孺人繼孺人操氏爲妻序寰完宷寵爲子許宛彬周渭陳晟吳琯爲女序進士長洲知縣山東道監察禦史福建道監察禦史及今官爲官試戶部采純皇逸事於河南淸兩浙軍按陜西閱本院章奏爲事讞縣積滯獄脫垂死囚覆逋租餓民民以不餓死浙部赤籍鏡徹蟣虱可櫛西陲肅淸爲績白父寃壁立叛閹烈熖間三年爲行序孺人父李某母某氏槪見於吏科給事中毛君之狀泣捧拜請曰孤父若母自是有聞乎繄公不聞乎亦繄公公銘不銘惟公予不覺亦泣謂曰狀若斯何略也亦知大學士王公乎予與而父試丁未公在院夜得捲驚以爲雄州士大奇之及名揭黃梅也出語人以其句黃梅赫然有名聲自是始羣居予耳而父語當世及古籍目所放爲文詞俯首渴飲恐日昃同河南事丁宗仁死無嗣丁氏以道逺難其喪之還一日喪忽至木美舊裝如去時闔室悲且訝僕曰一邢父之爲士林義之間亦忿吾榜人獨髙出者予奔先大夫喪所過城邑匿不與知舊接至長洲瞑舟方弛楫炊俄而呵從擁翼駐磯上炬影炅炅頳顏叱舟舟中人踣半逸半予堅匿免怒去乃櫂數置訊之置吏曰吾宰事每纎迹其影而鉅迹其響胡避乎比三年會色猶弗懌今尙畏之在任陜當巡延延以鋒鏑爲食飲會大閱以一矢興中的又以一矢射堠堠僕守臣連呼天生豪傑者三而予每遇秦人曰眞禦史曰眞禦史而今遇滇人曰鐡面監司謂而父也寰收泣謝曰如公言孤復何恨又曰先大夫蚤嵗屢北南宮歸母埽除備漿茗賔至出飲之而已而口未及利鈍事旣祿食損抑百需以佐費廩餼薪金常郤入曰公家得微有急乎公謂黃梅借先大夫出名聲而未知先大夫名聲亦有所自出耶又曰先大夫垂生夕也鄰之叟夢羽衣金佩薄吾堂寤而驚走告焉先知縣君亦驚曰吾窺見金甲神官涖吾東隅已而先大夫生予曰噫異哉哲人之生也其卒也奚宜褫銘而寰又塟與禮合予義寰兄弟等奚宜靳銘銘曰

天爲降祥而生之已試之世已顒顒而望之然有資焉若階也不可以躐躋有內焉以相之又若嘉樹焉折而先萎然遂止於斯則胡爲而生之天乎斯墳乎胡爲

故潛川處士孺人胡氏合塟墓志銘

正徳五年四月十一日金陵七十七翁袁潤徳卒十二月二十日塟江寧縣髙寨村子九江推官經實尸之而以母孺人祔孺人加翁一齡先以四年閏月之十二日卒計抵郡經來奔以狀屬歐陽庫部來告曰吾母諱玉烏程甲族故也曽祖某祖父斌父忠母孟氏經生某鉛生保其男適楊瑋適鄕進士胡瀾適百戶葛升其女吉善其孫適郝拱宿適百戶葛求其孫女應龍應鸞應鼇其曽孫銀姐其曽孫女願公賜之銘予度弗任銘弗應庫部速弗置久且懈及是經又以狀屬錦衣房侯告曰經將合吾父母塟焉吾父諱瑀號潛川蔡國忠毅公弟都督僉事義之孫隠士勝之子母呂氏也子女孫載前狀且哭曰吾不及遭公公不銘吾父母吾何言吾今及遭公公不銘吾父母吾不敢以塟公又何言哭載路去而以侯畱侯乃盡經癖狀予亦識經癖莫破也憐之然了莫悉翁奮問侯曰翁將種也其爲將家態乎曰否翁儒服而儒言人至與之居覺若飲醇酧無不醉飫而退者至諸多空寂服食之說或時偶出之有問者輙變色而作曰吾習而不用賢惡用是其多能若是乎曰然然其妙在活人之生而又義不聽人之報淮蔡之間至今神之且徳之其業之然乎曰否母嘗瀕於危醫林立莫措手因檢方書一飲而頓愈終身遂樂攻之而致若是其良爾孰敢以業目之然則惡乎業乎曰業乎田業乎牧其旣饒也斥其餘以與廢疾餓者若棄涕唾然其在人耳目者迎伯父母老焉無異父母也吾不敢譽也予曰仁哉他日庫部亦來速銘曰吾主袁氏二期矣吾見其僕也其衣袂也襜然其屨綦也然其興俯也有度而言不及之退伏墻屏間凝然及投之以餅餤莫不斂衽而避而吾訝之跽曰吾主母之不忍賤吾身也吾又忍違其令哉旦莫婢之炊也竈煁之突煙則燂之匕之掠釡也有聲焉爾矣予驚曰嚴哉噫合一室而處是二人焉宜有經也若而人而出矣經舉應天推郡爲江西最𨿽欲不表見於世不可得已顧不欲表見其親邪而乃癖主予銘此又何也銘曰

奕奕穹室眾庻睨之戎衣逢掖以時曳之澤逺而斬敝其藩亷日綴月完胡不內占斬斬外內人謂袁宗後先考終有崇者封

故封都水主事豫軒翁墓志銘

封都水主事八十三翁號豫軒姓都氏諱印字維明姑蘇閶門南濠人蘇以地最天下以閶門閶門以南濠南濠以都尉諸氏都尢以節槪傳髙廟初文信至能當婦翁殊死時代之生彥容作月樓濠上顯名當時得尉氏妻之人謂連綿呼兆當有奇翁生異質天成目數行俱下十二三能賦詩鼓琴日陪諸老宿杖屨爲適長遂酣飫超越太異度非支離陸沈莫救敗然苦蘇故吳會易聲張曰吾以淺示之乃挾易詩禮三經從鄕業舉子者遊幸一不利卽諉曰難如是棄去去就裏塾集羣防訓聲律髙門大姓爭招致悔曰是謂畏影而逃日中可乎又謝去以醫浮湛閭裏或少露芒穎已病如掇萌然旬日喧騰神之詭曰古方偶中爾陰自擲餌劑掉手詈曰乃幾敗吾事遇爲道士說者過境喜乃便旋與之周遊講說服食卦炁支吾嵗年至子穆登進士官都水賜封乞南得武庫便養欣然來就曰吾今脫蘇吾知免矣居二年以正徳三年六月十八日卒配姚氏繼朱氏俱贈安人穆穂其子元翁次翁其孫祖齡其曽孫女二人谷源茹喆其婿卒之日穆當考先入闕也穆歸諏十二月某日扶塟縣薦福山泣謂玘曰子知吾翁吾翁須子銘於乎玘忍辭知翁哉昔頻道吳下人言翁居室極奧窔鄰並婚媾無一飯過逢乞貸泉布日湧出至落莫不悔穆旣用世差變易終以咈教慍之其涵溔渺障窒牢宻及間爲籕罨畫曁諸小藝臻妍逞妙蓋滲澑滴瀝有不能盡祕者若占辭前知則又自負神授也是夏五月戊午晨興卦之遇損之睽占曰立土頽淵三年暵其田二女號轅鬼車其前赤古下然厥載用顚擲地呼穂曰吾其已矣乎其速以吾木來六月大暑灼地不可耐得寢疾昏弗辯物藥食咽入懵然已夘日中忽作坐無苦也呼蜜孫以蜜進呼茗孫以茗進咽之如是不火食者七日甲申僕自蘇來入報木至遂呼具盤盤具入浴浴畢喜曰快哉吾其蟬蛻已目遂瞑豈道家者所謂蛻殻解者歟所著三餘贅筆衛生家寶存於家銘曰彼有風襮其憂憂藏此有潛伏其憂憂章亦各其志君子考成卒謂藏之者臧

故蘭雪居士墓志銘

蘭雪居士宜興沈氏諱防字某家縣之黃瀆瀆濵震澤澤旁近地衍沃可丘以毛者疇以稼者瀦以漁者十故入沈之二三故其子弟𨿽緫丱不能無分釐務居士於子序屬孟而仲暉叔曄皆學學宮祖妣徐夫人名能家而好陰別後昆勤惰昬明得居士所釐務治喜召子彛婦崔居士父母也謂曰吾爲若喜有子矣沈其興乎長果大封殖積嵗久衡燐量利至日不勝輸貸者之應值時嵗歉則常坐餓者旁室中且籍且糜而負槖以歸者又屬於途久而縣亦以其酣於義奏承事郎以官之其墅遊所歷淖道圮橋經目者無寧須臾成之咸自帑出其心汲汲於利人然義鋒凜凜善剜剔人紛結人帖帖抑首去處人所宜依違劃截成敗兩岐可配蓍蔡自敵以下畏有詖行入其耳甚於禠祼撻於獄故一時標榜品目曰吾縣有白衣能吏在自少喜讀書不求甚解而析義顧搯擢入筋骨嘗泛舟入湘楚間碇於涯將召儈駔大事事於晝寢寐中得心痛叫號驚起追占之曰夫心身之君也身譬則家也易家人之彖曰家人有嚴君焉玆而震剝於內厥徴安在其尊者當之乎急起碇犯晨夜歸至則果然人又以爲孝感年七十三以正徳二年十一月二十四日卒配陳氏子誠謹訥謨孫政孜效敷惇敔曽孫松女四人嫁吳儼臧志明楊防楊文賙始黃瀆之沈來自吳興至代州同知茂生贈右副都禦史榮榮生某贈右副都禦史彛彛生居士兄弟五人南京工部右侍郎暉光祿署丞曄弟之仕者某衛指揮僉事誠太僕寺主簿謹則子之仕者而壻之仕者翰林侍讀學士儼也內外軒裳寂容衰服哭侍匶側盛矣塟得卒之明年十二月二十日在大潮之麓先是吳文定公傳文穆公所記西林眞宅繭室者謹來乞玘銘且曰是維先君之作也是維先君之所婆娑偃仰也笑曰樂哉藏乎而夕忘返焉者二紀於玆矣玘曰然乎噫達生若是哉是可銘也已銘曰

身有不試而視其家若淵受注生有不諱而視其身若蟬就蛻家以延身恃名存於千百年視此銘文署指揮使王君淑人仲氏合塟墓志銘

河南都指揮僉事王佐治十八年某月日合塟其父睢州衛署指揮使母淑人仲氏於某之原成化丁未佐時爲指揮使與監南宮門予借佐得完試事徳之遂如平生懽因得講其上世官所從來而於指揮使戰功特詳正統己巳京師髙梁橋郤敵之戰天順辛巳西夏之徵成化丁亥荊襄一矢斃賊帥之捷是冬建州深入之勝用能由同知而陟爲使予𨿽不及生拜識之與之上下其議論然知其所謂偉男子也諱琮字廷用年五十九丁酉三月二十日提練卒自京師歸睢客死於臨淸權厝二十有九年矣今年某月日淑人亦卒佐方坐京營聞訃慟幾絕又域於例不獲卽解事奔喪又慟乃以情請歸謀合塟塟擬得銘庻其父母后有聞以予厚宜不讓以狀來予發狀指揮使凡二室首陳氏生男泰女妙圓歿淑人實入繼之淑人登之黃人父守睢選族歸王氏在王氏比卒凡四五十年年八十生男佐女妙圓嫁千戶朱諒三妹嫁指揮李續詵詵而佐乃統宗以能勞進秩方嶽淑人其大有功於王氏者也佐初筮踐指揮使之舊實指揮使自大以遺者指揮使初筮踐父成指揮同知之舊實成自大以遺者成初筮踐父義千戶之舊實義起家洪武初以遺者於指揮使祖也本昌枝榮益遞培漑宜於佐焉起且大如此佐嘗語人曰吾佐也何能爲吾先吾父母之遺也吾父誦馬伏波馬革裹尸之語終身今謖謖焉在耳吾母自爲女吾外祖異之嫁爲婦吾父與爲賔及爲繼母而吾兄泰至忘非其出裏之人則仰以爲百族師吾朝夕服訓言甘如飴而試之又每驗如藥石吾是以有今玆也間亦以語予予曰聞之舊矣及是泣漣如哽塞惟拜襂襂不置若必得予言者嗟夫銘俗類防是以君子從而靳諸若此者非予之所能靳也銘曰

沈厥世秩睢有餒鬼心祍金革玉秩世起孰相於王非生如生太和蒸蒸其世之興起秩斯難相亦匪易異歸同藏以永世世

封太安人趙母葉氏墓志銘

治十一年戊午十二月先皇帝覃恩區內羣臣均得封且贈其所生戶部郎中晉江趙瑺母葉氏封太安人時瑺爲主事從官封也瑺進員外郎中太安人年八十甲子十一月一日卒於家瑺奉命入東粵擬便省乙丑十月防姑蘇遇訃慟絕例必畢命事慟畢事必反命闕下不獲歸襄事又慟比反命因以狀丐予銘謀以正徳元年某月日祔諸秀峯先生主事之塋予許銘始懌慶母玆其後有聞晉江之葉徙自光之固始來居焉至子明積以逺故遂與光絕純爲閩人子明生康康生府學生陽陽生安人及笄歸趙氏贈戶部主事森之妻生幹瑢瓛瑺某璘男子六人女子二人孫偉偃佐防傯信侃佑俸九人曽孫某一人佐防信踵瑺學偃陰陽訓術也昌宗興日就勃勃壽考令終爲邦之望弗可尙已始安人入趙時屬舅歿遺季二子五女若旒絕綴有委地勢主事弱冠纉家統百身勤晝夜弗給其裻穿七折面垢髮卷喧啾馳逐一屬安人於內調虞靡不均靖姆傅冠笄聘娶嫁媵隨俗較力俾有家室無後其時主事致孝友稱系之諸子學主事槪鞭之急安人不恱曰夫人若器然用之非宜徒速其敝瑺也其庻乎乃授以春秋俾學主事以疾卒三年以縗縞承事且悲且營輸公儲私禮周恵浹人驟臨之不覺其爲嫠室成化丙午瑺舉省闈丁未黜南宮歸乃立瑺諭餘百言要以忘得喪齊寵辱樹本志大爲歸瑺用服行至庚戌果上第而玆宦聲瑯然隮日有待人云亦本諸安人可銘也銘曰舅之遺雛稚屬夫夫之遺戶門百需莫歉厥初後沛有餘有韡命服有穹髙年維徳斯食要終則然

八十六翁任廷玉墓志銘

正徳元年二月二十日八十六翁任廷玉卒卒之前二日翁已寢疾絕餔歠餘四十日予往候猶力支振顙吭呷莫辯子頂婦許二耳切聽傳云其丐公榮之以銘予兩館翁與防廿年其何辭乃諾復頷頂耳語曰吾死不朽矣至是日髙舂命頂濡筆爲書若道家步虛聲者凡十四字道家者說翁生平所酷好也故以是終云翁之先蒲人上世有自蒲徙應天者至子溫是爲翁曽大父子溫生復禮是爲翁大父復禮生翁父從逺從逺永樂中攜四子徙順天籍宛平之南廂得南廂之東喜曰吾其種子孫於此遂居之翁諱璘於倫次爲仲出學入事日革童心母馬氏私謂從逺曰毋童仲也女任其棟諸比長果能相兄帥弟權子母居物至淮以南東轉吳會轉運交子罔不入鏹受券爲防賈貲逐嵗溢衍大有名徐揚間乃憤業與士隔無能攺於其舊入貲官帑郎四人者嵗時序拜旅飲弁鞶鞾袍粗若勲封者然裘馬器物則務以朴先羣子弟故族𨿽居防卒以不釣外染聞居隨生事日就辟且逵衝也其非甚霾風霖潦旦入樽榼匪餞伊迎爲供帳朝紳至忘其非郵亭者莫則假館求休蹄踵沓至外大諸侯特爲湯沐邑翁益懼受詬幹沒爲嫌口噤不及公家事故簡牘篇章慶贈品藻當世宗工亦間響應無爲疑畱性不察察爲物較治間羣盜嘗夜入索翁翁匿獲頂縛脇急會頂醉沈不知導所貯盜恚刃頂額禠韡去爲邏司所得蹤迹所由翁戒家眾毋張空目家眾請故曰律盜行弗得得減死我無所亡由我死不祥窶人多偵知攜其子女立門外佯爲窘迫不可生狀求售給直去度日月逺乃傴僂覘伺售者不則悲啼拊摩手眼僞麻暈僵臥撼翁翁不逆多立遣之暇時布殺價貿爲衣木殺直市爲棺貯之時其隆寒或大疫酌施之鄰以是鮮祼死者與祼塟者於乎翁其仁矣哉配顏氏繼何氏孫長課次說孫女長適田玉文次納錦衣指揮範氏聘曽孫女一頂卜四月某日塟十里河之先塋銘曰

生我屬我知幹厥蠱主我知愼與處時虛知取時盈知予佚多年所今息在墓

故內官監太監白公墓志銘

提督光祿寺內官監太監白公年五十一以正徳元年五月六日卒於京師昭回坊之私第奉禦李應長隨田雄以聞上震悼賜祭曁楮幣五十防其喪命左少監鄭璽奉禦王恭營墓域墓在城西香山之原塟以六月十二日兄鳳侄釗鋼銳鑄舁母宗自涿來會塟璽恭懋雄公所卵翼者也上知之故疾以懋雄侍喪以璽恭治焉公疾自治癸亥移命入寺始寺天庖也四方供入泉注壑然而市豪餌奧樞爲泄孔百出公至惟嗅葷薌無一防啐而大施防濬法勞甚操畚鍤者孔遂塞以是體浸尫蒸耗血縷縷下髒復敗遺爲瘻痔而母逾耋年刺骨在念迫益熾猶忍支一年明年乙丑四月遂以情請不許越五日復請會寺寮入防畱諭慰又不果許正徳丙寅用登極恩賜蟒衣玉帶爲非望賞三月疾大作懇辭諭如初疾至劇復防懇賜復監就湯藥部寺防公履行宜畱任寺事公至以死懇得賜就外私第果便終事方公未入寺也岐王曁恵妃薨於國公承命還其柩返往萬里館輿皁不知爲肘腋親臣過臨其地寺事之柄良以是選公始爲內使營衛聖恭僖夫人冢治辛亥預修太廟後殿進長隨畢工進奉禦戊午淸寧宮災預鼎建功進今職監臨諸庫秋毫無所近受知先帝賜蟒衣恩隆倚重日進一日至再世而益耀公諱江祖慶父聚世居涿之韓村公生有異質幼卽知學長離羣褎出以事君竭忠颺爲口實用是獲登內以成其志非偶然也璽恭徳公如父而悲公遽爾隕棄丐銘恭予教內館時生也其知所向往者銘曰

憑厥棲而爲梟爲鴟曰讒實禍基不如期期憑厥棲而爲狐爲貍曰姦實危梯不如依依素介則匱勇勤致羸折於裏軸屆門尢誰其命也夫銘以哀之

封安人歐母余氏墓志銘

安人諱某字某眉之靑神余氏肅敏公女也公獲事睿景純三皇帝歷四十年官至太子太保少保兵部尙書公在社稷爲時名臣事載諸史嗣子世臣今僉錦衣指揮事安人出其先性與內則合公與夫人屬念之愼選厥儀初筮在所必挈與俱得州之秀歐氏故臨洮知府前江西按察副使鉦字時振監察禦史亷之子吏部員外郎銳之弟蚤以六書肄翰林成化丙午與予同舉順天明年第進士授兵部職方主事進員外郎中盡輸所得於公甥館之教者沛然施之宦名日嶄嶄起諸儕類上爲今少師太子太師兵部尙書馬公在部時所奇漢中古梁州秦蜀襟喉也薦守之尋以九江控長江重湖之滙北望中原險阸多睥睨爲東南要津移薦爲江西按察副使鎭其地遂爲言者所論奪守臨洮道眉以卒安人自同牢比屬纊非閱江陵祀曁邊巡公出未嘗一日不與興居中之登進家眾忽得順道遽而喜仰以覬無攺色終之糾奪家眾忽墮逆境遽而戚仰以覬亦無攺色率如常生平莫窺其際及喪時振哀與愷愜監往興來閭裏觀式孀眉能無困於貧用成子望溟不荒於學終業國子女歸副都禦史吳公子舉人律已又女歸大學士楊公子惇蔚有時望俾時振無遺憂當食歐廟世世矣世臣薄違每暇念燕眉動隔年嵗闃無相聞不忍割骨肉如異世不逺數千里迎與居以便甘毳治乙丑十一月二日年五十以疾歿斂禭飯含一出其力仁哉其迎之智哉其來也肅敏之教可考已世臣走望溟奉狀來乞予銘歸卜某月某日祔於五峯原時振之塋於乎予終順天試也暴風壊屋席濕僵予暈齒嗑嗑手弜莫握管窮甚有夫從東呼來叱邏卒面擁樹予溫之久之蘇乃握管終之不卽已矣且導出道名姓去識時振始此今二紀矣時振已卽世予在告失銘之悔莫逭尙忍靳銘其妻也邪銘曰

子順閨儲婦賢宦途母慈嫠居考終幽都歸祔夫俱有始有卒其在玆乎

封淑人廖母趙氏權厝志銘

錦衣指揮使永定廖侯將權厝其妻封淑人趙氏於金陵之南郊筮正徳辛未十二月十八日甲午吉卜公若卿孰銘之見兆曰魯何古洪其鳴咽鐘老史氏吉乃前二十日率子鄕貢進士鎧錦衣千戶鉞錦衣千戶銳拜而跽泣請曰鵬妻諱恵果以鵬貴封淑人曽祖七祖文父瑜母徐氏世淮人也瑜侍伯祖內官監太監琳居京師而淑人從而毓之閨鵬亦以伯兄今南京守備禦用監太監堂仲兄知司禮文書事禦用監左少監鑾禦馬監太監暉叔弟尙衣監太監廣季弟禦馬監太監宣侍母王太淑人於宦邸而二室相比爲厚善淑人幼極端重慧婉溫恭母心選在不可回則以媼媒之聘而室鵬鵬自婚而壼閾倐攺峻嚴晝入則稀闊而優出膳飲飲食朋儔鎭日講習選非霖潦淖沍則専藝於弧矢矟槊間久而猱騰隼搏差謂兼人守備公將命鎭中州時西域賈胡積種蔓延舊盤結土中尾日大莫掉則以嫗醫童幻流食民間夜攻剽掠公曰鵬爾勝提戈耶鵬遂往往馘數魁禽縦不濡刃功乃用成玆官贈先君昭勇將軍錦衣指揮使太淑人亦封焉太淑人喜曰兒有玆婦則然益飭諸媵燻婦徳致裏言無出鎧蚤夜磨淬期說母心得儁河南鉞銳磬控縱送曰是亦藝非梟盧蹋踘比母或無戚用是乃皆成助勲資門閥融融如也妻有力焉敢爲公誦之又曰太寧侯陳儒鵬女許女焉淳澤孫也金姐孫女也鎧進又泣曰吾母年四十三十月二日歿父北騖也不及訣歸悼誓必塟永定然寄厝黟黟殊增衷悲父子其沐浴卜爲有知也兆公實天賜公壽吾母於世公忍拒歟予塞移刻索語弗得則諾銘銘曰

淮之萌燕則茁之汴之榮吳則瘁之閩之歸根客則厝之夫子卜之史氏銘之伊誰似之

故封南京禮部尙書朴庵先生柴公墓志銘

封資善大夫南京禮部尙書朴庵先生柴公以正徳辛未八月乙酉自其子南京守備兵部尙書升之邸歸南陽尙書送之郊玘於尙書同年也亦出與於祖見其矍鑠善飲啖退語人曰公不百齡乎吾不信也間遇尙書語是尙書笑且首肯之至是忽傳正月乙夘公卒眾詫訃來果然尙書解位奔有日而涕泣狀玘銘其墓墓在淯陽從其先昭穆之序日在冬某月之某日柴長安故甲姓也曽祖豫南陽教授受代僑南陽遂土著南陽祖恭父贈禮部尙書任景州判官蘭母某贈夫人黃氏景州值家末造貢業太學行賫居送一惟公身人不堪其集於蓼而公自童年䢐壯化嗇成丰徐徐力任之人無隙窺其拮據態字兄文珪之孤冠且婚之又字弟文玘之孤冠且婚之而食有田居且有廬二孤至忘其爲珪玘若非孤者叔蘇州監稅歸老防防公揣景州痌甚刺骨請曰大人無苦兒能任叔之終則已矣景州大說時節合食兩堂翁媼調娛怡懌創見之者罔辯疏戚以天年後先終棺衾飯含虞禫衰忌因情酌禮哀中軌度至封溝位置累然中而又井然閭之右長老慕者朂子弟之不率者曰曷不師柴氏乎閭之左不知也惟曰昔嘗嵗饑矣荷槖之柴氏者莫不充槖而出市之羅鳥雀者得則曰盍之柴氏罟取螺蛤鼈鱔者得則曰盍之柴氏至則厚值收之縦之山林洿澤中以爲恆大較公仁孝人也用尙書貴自封工科給事中吏部右侍郎至今官尙書移南至參機務公日夜感激殊遇思朂尙書帥先熙載乃馳二旬至歡不啻其口出挾諸孫出郭登眺佳麗勝處中罔遺漏玘嘗往間客席傾聽道其土風物產事緒鑿鑿令人如見尙書亦每謂曰吾大人當家幹蠱緒無斯須間究其學而辟咡詔升今尙憶者月到梧桐上朝爲田舍郎凡幾句也忽作而厲聲曰此若祖詔我時詩也顧詩意蘊蓄大旣廢莫任荷亦何言若爲我任我不若禁於今五十年僅克就教緒而大人實親見之可謂自植而自斂之者與玘應之曰然未數月也而玆以玘銘於乎惡乎辭乎公娶蘇氏相公教子師婦多律則封孺人先公卒贈淑人至夫人子七人孟尙書也六皆殤女一人周羽壻也孫三人朏郡庠生肜業舉子業騰殤孫女三人臧良緒邢天麟蘇節壻也朏生濟南肜生黑兒是爲曽孫公諱文璋字廷美年七十七銘曰自雍而豫旣土而居亦選厥業章逢襟裾倅贊折閱伯瀛仲蘇赤立蘇歸遽分菀枯曰吾任之均歠而餔是曰志養太和蒸如同气朝露競捐孤雛譬彼刈蔓委者壺時乃婚姻割畀場廬林有逸羽鄰無餓夫有賔有師塾閈於於斯誦斯防端厥初儲英於家維國之圖載參機樞封銜與俱崇封在焉淯陽之墟

施繼祿墓志銘

施繼祿成化辛丑冬以賈還自京師之臘月招余飲於其家時方大雨雪酒行甚歡以厥器恩相善故奬譽過實余慙弗敢當醉步歸臥邸下而喟其賢且數日旣得告歸覲未幾君以訃聞則月之廿四日也吾裏之素往還者宻者呱呱疎者亦不免於太息至於余則深痛其不克見令器之有顯庸日也明年得處術指郭外十四都寧家橋爲勝陰得艮之寅陽得坤之申將以十一月廿六日舁柩從事而欲餘言以銘之按狀君諱爵字繼祿生宣徳甲寅十月廿七洪武初建昌府醫學教授諱某其髙祖也進士淛禦史諱某其曽祖也本府醫學正科諱某其祖也父紹明宣徳中用郡守楊候薦仍祖職兄繼福起方伯郭公疾用謝守薦任今南丰醫學訓科君先配南隅萬石君趙忠敬女繼配城西饒守中女男女六人君生世家通方書數十不勇自賢而每嗤時之自昧其術毒誤人者惟酌四民之中不士之憂不農之勞不工之賤且利倍彼三者取焉耳賈是也又度旴之出惟楮焉是崇則易楮於山走航於川北至於京師而轉移焉春而往必臘而歸若是幾二十年而貨已崇矣成化辛夘謝守器恩之才遣遊郡庠君益以報稱是圖用期逺到博延師友以訓以飭無何復因美觀選中郡防守令督勸百端君獨愀然弗樂祈免再三乃戒之曰禁臠勿近子不見郭令公之子乎玆事獲遂其如功業何果如志復得卒業於今仕路可徯而君已捐館矣柰之何然君處兄弟睦況於親與鄰和況於族待友謙況於賢爭防者資之以決況於嚚商於途者有告急輒以周況於貪且暴意其得於家世忠厚之教而然與若是康而壽宜也而止於玆之五十何也豈其積之厚必於子若孫而發其報也歟吾皆不得而知矣天道冥冥幽冥則靈銘曰

謂君幸也何百嵗而嗇其半謂君不幸也何萬里而至家終其算人孰無憂家成則憂其少緩人孰無死子賢則死其有煥嗚呼君其安矣哉千載斯安寧橋之畔

太子太保禮部尙書張公墓志銘

正徳十二年十二月十一日太子太保禮部尙書張公年七十六薨巡撫院以聞上輟朝一日贈太子太傅詔防典具如制明年十二月十九日其子福建右布政使恩及錦衣悊塟公於本縣上湖之原恩豫入山出鄕進士鄭嶸狀乞銘公予與公同裏閈少同學長老同官𨿽然誰驟謂予足任此也抑予奚容辭弗足任此也公諱升字啟昭號栢厓其先在宋有尙書簡肅公最盛鄕之人過其門必曰張尙書云公弱冠選秀謁先師畢皷吹導入家老嫗揶揄反走呼曰尙書復來矣公生之嵗也邑東湖開長老相賀曰湖開狀元來此防記也當有應者已而公登成化己丑進士第一人自翰林院修撰左春坊左贊善左諭徳左庻子少詹事侍讀學士禮部侍郎轉尙書加太子太保比家居人皆略其官亦止曰張狀元云創見所無也故云然亦足以驗幾之先見不偶者公爲庻子憤宰執弄權誤國言之上上初直公中變左遷南部屯田員外郎途以憂歸弄權者敗上用言者還公職如初旣進賔詹經筵日講靑宮引翼聲稱峻拔擢貳禮部陟正春官郊廟綴儀櫛比春闈獘孔篴張公或肅將顒若倐而爬剔窒築機芒叵測無啟齒無作容諸曹悉告理公曰事過止先是諸鎭閹類相習結私嬖偵內所向則文禽怪獸妖花理木澤葅海錯奇技巧制仙釋幻惑祥瑞曼延之獻日攫於民繹驛騷於道一機軸於部公奮曰是誠在我乃揣摩幾先可身當者極言之其扄鐍牢宻先機窞穽以待者乃浮輕沒重與顯奪冥流虛瀦實無貽寮憂而陰隳之恆十八賴上寛明簡在用成康平之治公有助焉公在官期部之無遺舉次第以請植綱常則祀江萬里於饒合祠趙時賞四十人於文信公之廟祔鐘同於忠節之祠表孫景云妻鐘氏貞烈之門尊先哲則載祠徽國文公於婺源祀魏了翁於姑蘇豫章延平各於其裏祠而春秋祀之興百年闕典人心翕然博平王建寺請額公曰宗藩讀書守祖訓何忽屋民地以捨異端力請格止以塞他請班行崔志端者公同銜也幼竄羽氏太常爲樂童積資爲寺卿奄至是日脂韋掖庭比弄具出則旁若無人等公宰舊惟隠忍至公裁割淸濁較然公當還職初上言時政大要汰冗濫罷齋醮停工役審姦擇賢爲應天以實不以文如商宗周宣者繼是奉詔陳言又以禁奢靡重名器省供應並解納爲言於時有言官過激落職公疏求言而言官言之得譴則求言而言官不言者如何一時論者快賞嘗奉命春闈校文主兩京鄕試得儲侍郎巏張都禦史檜蔚爲名臣文苑有輝遭聖慈仁壽太皇太后喪議祔諸儀稱防奉迎今皇后也公爲副使大禮洊行舉無愆儀監在淵衷故乞休屢見慰畱召對面諭者一比考績陛謝歸中貴賫賚至矣今上嗣服之明年公疾作懇辭三四得可加今官有司月米爲石者四嵗夫如其米之數馳驛以歸盛哉公於書無不讀泛入外典百家言遇星翁歷家談必結舌而退嘗與予談兵論河防公宗是古圖予曰古今異宜辧百折公坐屈予喜面有矜色出偶遇名家將將曰何喜也予笑曰方遇頗牧來意其問譝公將弗寤去嘗奉命封代國道出澤州崇山下聞有聲硿硿公念山得無崩乎時匝輿百餘人命取他道出眾心迂公履聲絕山果崩是何其達也事考篔牕公恆郁已所優爲而惟馭其所向居江夫人喪旣禫邑中譌火夜三四發翁聞閧聲必推枕急呼公問內符契安在公執詣牀出燭之曰懸以待旦乃就枕內符契者亦曰勘合凡京員遭喪降自大內起復合以防僞者也公旣免喪不敢久畱侍遄其行以順適之嵗祲翁日爲糜以食餓者道路之幾僕者然無柰日踵至何廩罄矣主藏以告翁乃止又懼云他日覈廩籍報至京公大恱公喪篔牕翁行古禮生平冠婚祭亦如之孚族得威如之吉而能萃其渙弗屯其膏遇人如鋸齒一一中度廋情者匿不復見君子以爲得遁之象晚尢翛然物表得西山勝處屋之曰三谷書院嵗半吟嘯其中積艸盈案人或紿童取以爲式不校也當廟祭童嘗舁公歸道上口哦不輟而流觀太虛將入門瞷曰伊誰氏之室耶童曰大人宅於斯公愕曰是乎乃入嗚呼可知公已所著有栢崖詩文集二奏疏二和唐詩皷吹集一詠史詩集一行於世篔牕翁贈禮部尙書妣饒氏江氏俱贈夫人祖徳厚妣陶氏贈亦如之公配胡氏上官氏封贈夫人子四恩進士累官至今官娶某某某氏封宜人愈京闈經魁娶某氏先卒憙光祿良醖署丞卒娶某氏悊錦衣衛官娶某氏女三某適某孫崇京闈亞魁娶胡氏嵩先殤昆娶雷氏娶江氏岑娶許氏俱學生峑岢尙幼孫女五某某曽孫四梓桂梅柱銘曰

軍都蜿蟺迆西則延縈旴中川郡殿厥墟爰發有初類山澤臒乃大發公實華亨丰令始令終

雜誌【附】

待舉所志

宗伯徐公旣名待舉所所之主人疑之謂予曰何哉公所謂待舉者予曰記有之古之儒者懷忠信以待舉舉舉而加諸位之云也主人曰吾老矣何懷耶以待也吾子伯也弗能畊使之學叔也季也亦如之吾亦如伯也之使焉其質駑也吾待之若樹而萌若蔬而甲而吾滋吾糞吾培之或若廐馬之逸也吾縶之若薪槱之蓬蓬也吾束縛之其翹翹而參差也吾斬艾之師之不淑吾十易之不爲病省之試吾具糗粻資送之而豫爲之館傳師與友皆於我乎館且谷也天其或者有遇乎則朝於斯天下之走集於斯吾子來也亦容以露處乎選館而僦之安知芝蘭馥馥者不衷有鮑魚乎吾是以籠玆防以豫之公亦其知我哉又曰自吾居於是聞旁之舍東而咿嗢楚語曰楚之工人居之西而炰烋秦音曰秦之甲士居之居今數月矣則已撤而崇其亭臺瀦而池垣而囿曰某戚裏之別院也或曰某閹貴人奪而築焉者也況吾玆防也可長有乎或戚與閹之聞是名也曰是亦急於吾君者亦將而免於奪乎幸矣名亦不爲無助吾將謁公爲記他日書公記於壁重予與之戚也使撰其言爲志所爲屋二牗正北出面錦衣之髙墉主人臨川饒氏恵徴其字千戶其官也

修庫志

大明正徳六年嵗次辛未六月朔南京禮部重修架閣庫成徹腐易新堅倍初焉而太祖開國之儀文與羣簿書之幸存者復奉入以貯逆數之四月十八日竪也爲日四十有三又逆數之三月二十四日撤也爲日二十有四用人之力取諸五兵馬司之羨卒日三十人數視其日工人不以數書者給其直也董事之人趙祥金恩申華張宗呂受余立張升鄭吉張洪余仙王器朱昻周華陳文則取諸太常寺舊曆試之敏有功者皆於司務王洛郎中劉金曁郎中黃宏向錦主事劉時望日聽焉洛也金也又獨無分日木石甓瓦工直百需取諸武庫輸來直堂之直銀以兩數者五十有七蓋予權部事起自二月十八訖於四月十五日視其兩之數例得私之脫微此也曷成之適白巖先生以大宗伯至周覽之曰善俾志之乃志

雜銘【附】

愛日樓銘【爲錢世思作】

耳聽聽其淸目了了其明樓之階日且降登膳之於朝母顰溫之於昏母慍旦復旦兮於樓母曰而忘而君有峩其冠有垂其帔降登於樓皦日爾爾旦復旦兮日居月諸子在君所母安樓居髮之皤皤齒之於降於登婆婆娑娑母安樓居子在君所分刻寸晷孰與子賈孰與子賈分刻寸晷孝子之心一日萬里

泉亭銘【爲呂侍禦作】

恵之泉泠泠伊誰聽之有亭泉噴如珠亭有詩書濺我蠧魚而湧湧流可以灌漑可以浮舟方其出山注之爲灘其聲潺潺激而爲瀾瀾束爲湍或停爲淵或疏爲川是天下水萬歸於海原於涓涓厥委稽天是爲達觀而終此亭以聽此泉逹人不然

笏研銘【爲靳充道作】

孤孤外矩虛虛中規縱尺之半衡寸有奇質本山骨形肖介圭因人盈涸隨幾髙卑磨而不燐湼而不緇楮斯穎斯泚之濡之羲畫文彖周皷秦碑誰敢侮予非予其誰

楊州譙樓鐘銘

治五秋誰屍此州長淸房侯侯耳城譙惟皷其朝亦皷其宵宵朝匪鐘四紀春冬民罹嵗凶凶占厥聲民胥告鳴侯選屬能能薄馬進是冶是釁登簴斯震震聲四達實自矦發侯政桓撥撥災爲祥丰年穰穰地久天長

明山艸亭銘【爲王少司徒作】

洞庭海寛明山崧髙梁海者蓬棟崧者蒿斯蒿斯蓬奚楩奚柟太虛爲蓋浮雲爲檐戶啟春更戶闔冬秋主出旦奭主歸巢由

圭峯集卷十七

欽定四庫全書

圭峯集卷十八

明羅玘撰

行狀

故都察院右副都禦史謝公行狀

治七年夏六月二十三日庚辰都察院右副都禦史長樂謝公卒於家其子鄕貢進士廷柱歷中書事得訃泣以聞上詔禮部遣祭工部遣官營塟事蓋公品正三階通議大夫實在廷大臣典禮亦宜之公諱士元字仲仁登景泰甲戌進士官戶部雲南司主事建昌知府歷廣信永平二府四川右參政右布政使至今官敭歷凡三十有七年治庚戌年六十七以疾請歸長樂疾良愈又四年疾復作至是卒年七十公自爲童時已嶄然夐出卽知爲學嘗在鄕校陳祖妣中書舍人登之女弟也冣名有識鑑過見公在羣兒中目光如炬喜曰吾恃此孫大謝氏又嘗於僧樓居陳夢大星起樓上寤而覺公於居以爲公占旣長通毛詩出入諸經子史爲文詞非古不學塲屋之習其餘事也故禮部廷試皆入髙等在部督通州倉首陳四獘大爲部諸老所奇而苦於持正尢勇與閹人敵閹不勝忿欲中傷之幸其去而縶羣胥使織公罪不可得時崔莊敏公爲少宰薦公於太宰王忠肅公以公才宜典郡遂以知建昌建昌民錯兵居穿窬夜舊六七發而兵官影庇不可爬搜民大困公至以它事恐兵官皆股栗自危姦無所伏郭內外十里不拾遺民日就饒溢乃大新學宮作禮樂器立觀徳亭考射禮於吳諭徳夢弼購書萬卷貯講堂江以南學爲極盛新藩臬分司新驛屋及船郵亭如之以賔新城樓及櫓以戒戎新城隍廟風雲雷雨壇壝社如之以禮神祠李先生覯墓表黃孝子譚節婦門以風俗皆其請而行之者也有圖曰惇化曰表忠曰勸學圖系以詩摹流民間亦以風俗尢戚兄弟之相訟者多詩以諭之惟曽氏一詩與三圖今盛傳於人政大要於止姦南城民中得石像潛防以腐防置屋上鴉羣噪而啄之去來盤旋民佯驚集其鄰升屋下之以爲神嫗叟讙趨如市公取其石碎於庭而止復有巫自魯來妖憑之言禍福如響公曰是濟人所神爲靈哥者今越吾境何能爲妖謂巫曰吾畏謝公吾去巫忽覺如常女子先時民刳於僞平章之虐宣徳中荊國新去之蘄吏治多姑息而無良習嚚人骨至公猶欲來餂也懷僞券訟田宅者貫魚來而推其一人先入券粗見公卽叱曰爾何僞乃爾民驚以爲神而僚吏愕不知何以公笑曰吾見其券年逾二紀而券之紙今式也令吏試抱二紀前案驗紙式果然諸伺於門皆逸去比郡一再饑郡民始而謷然旣而寂然若不知者公豫倡以俸金而富民爭開廩延糴不旬日而新谷升閉廩者十七八貳佐自逺歸載酒飲其邸部使至過引諸已而善必歸之故終其任而胥亦不聞有所按逮者屬有疾日一入其寢死殯祭之而爲之歸蔡教授死劉訓導繼之二室之嫠垂欲流公歸蔡於漳歸劉於蜀今漳蜀之人猶稱公仁者成化中大理卿夏公來考察江西列薦者四人公其一焉大約謂公崇尙風教庻幾於古循良而遂有父母妻之封九載郡民詣闕上書請畱陞從三品俸仍畱郡諸生生祠公於學翰林學士張公爲之碑公不可撤祠踣碑比去復立在信年殺於建昌三之二而治聲實相埓屬縣永丰舊冶銀閟久弗發而括人冦鑛前去後至絡繹恆數千人曳行旅以任負掠民畜以食飲兵官素無肄而括人驍彍莫不聞皆洶洶自慴時厚公者幸公將代可去以避其鋒公曰見難而避無勇貽患於人不仁無勇不仁去將焉用之乃勒兵循靈山東並永平溪逾靈鷲山下趨之賊聞公至佯遁而畱二三爲誘諜不覺以眞來白故我兵皆解嚴至則不壘而休於僧寺且炊俄而我邏卒與誘者遇易而射之左右白公公驚曰此伏而誘我也急招邏卒不及公自甲先出而賊伏四起呼聲動林木以筅遮公環而刺之左股爲筅所中血流洞鞾柘陽巡簡者遙呼警賊曰我公也賊何敢殺天子命吏賊亦愕相視公猶裹瘡督戰如常所俘殺甚眾得其賊首乘勝破之公遂臨穴怒曰此禍穴也築之以絕窺睨公還未嘗言戰時事入朝補永平以憂不赴服除有蜀之命當分司東川東鄕縣者荊腋陜首猿巢虎穴之皆彎弓帶劍之民性於防攘而亡命逋逃是主是來縣凡三劫而有司依違養冦爲己地公曰盜防也飼貓於室而骨其足可乎於是蹤迹其所出入或捕或殺至數百人盜幾盡或曰縣可徙也公曰盜畏逺乎畏有備乎卽逺百里盜有足也柰何不聽檄縣長吏因舊城甓之而浚其隍戍以土兵縣得不徙而迄今亦無變建始防之僻縣也縣官擁虛名而實掣肘於其頑噤不得以符契從事惴惴屍素以須代不則剽攻於路不立主名以恐其來代者部使置爲異域不幸往者餘五十年公偵知之徑按其縣防得其魁窮治之黨解去比他縣在蜀六年上以全蜀非公不可乃進今官巡撫之時吐蕃大娃小娃生熟二夷相煽以變邊人告急公曰比其發吾不可包荒兵法曰致人不致於人不戰而屈人之兵吾用之乃托行邊繕亭障嚴斥堠選軍實若不知其爲變者防亦幸其未暴率其丑來獻羊豕羅拜道左曰乃今見天朝大臣吾生矣公褰帷徐行命譯者揚國威武眾一布一摩之去公因視邊庾虛實先是邊儲皆諸郡稅畝以充而姦民闗節盤錯名爲代輸實白著庾硿然公稽籍以驗數命官以考實得十三萬石有奇以紓邊饑己酉蜀大饑民流入會府日如蟻公爲廣室於城內十餘區爲粥以食之而勤滌其穢以防疫飲病者以藥塟死者以叢冢於東郭外給歸者以符使得傳食以至其處豫檄州縣於其日闗白之行荒政事宜於屬郡而日夜規畫不遑暇食所親活數萬人全蜀以安公爲吏善應變神施鬼設不可端倪始視之若越尋丈而揆其終卒無失尺寸遇事不顧利害必達其志𨿽雷霆在上屹然不動而一言合於道𨿽武夫賤必攺容謝之羅一峯張東白二太史與公交服公攺過之勇建昌學成夏方伯記之以處官事如家事嘉公眞確論也然疾惡如仇著於性本故亦有危公者公未嘗見於言面公至孝居官兩迎父養事從父如父疾必嘗藥以進三弟終身不割竈自食俸入弟侄主之嘗一弟女歸裝具差不敵必買諸市弟辭不許聚食餘千指用數窘公自餟粥於堂以率而族之不能婚喪孤不能自食貧鬻屋者公力爲之所又若沛然有餘其於親戚亦然嘗率其族之有力者塟其上世凡上喪建祠堂祀先旦望族以班見買田以祭而儲其贏以預不虞家居嚴以有禮內外斬然無敢疾趨謦欬者非甚疾秉炬諷誦永夜乃休尢好論兵晚亦好易作玩易軒初號約庵老更曰拙庵曰拙吾實錄也所著有約庵稿若干捲藏於家詠史近體三百首梓行於時而或以吏事多公則隘矣公考磐以公貴封中憲大夫建昌知府妣陳氏封恭人磐考琬琬考鐘鐘考用弼祕徳閟耀濬有本基其先越之上虞人福淸在宋曰玉融州有曰齡壽者來官之遂籍福淸國初自福淸徙長樂故長樂之謝祖齡壽而始大於公公娶陳選部艮之女實翊公徳子男三長廷柱次廷棐次廷冣冣縣學生也棐冣之母實曹姓選而側室於公者女八賔壻鄒棖容壻髙均完壻李詢官壻黃謀窴壻陳文試寅壻陳廷栢宜壻髙鏼在室謀文試鏼亦學生也孫男二本寛本忠孫女三桂慶幼未名廷柱匍匐歸就哭位哭已如詔葬公於雞籠山之塋則治丙辰嵗之十二月二十三日也捨杖泣來告曰先公幽堂宜有銘墓隧宜有碑國史宜有傳然而知先公而狀之非子誰也予少侍公學十年公去郡又復十年先皇帝奄棄萬國自蜀來復與公會哭於闕下又四年予罹憂家居公得請道郡歸郡之人空巷迓公至擁公之輿不可行操豚漿槖金來餽者爭隙而入公一無所受而今年春公壽七十郡之仕於朝者又爲文集詩馳以爲公壽及今又皆哭公盡哀焉嗚呼民可刼以術使徳已也或惟愚者而智者難或惟近而逺者難今之徳公者朝之士且然獨愚者乎三十年且然死且然獨近乎予不通於古敢問公非仁者歟用是撮其槪謹俟立言君子銘之碑之傳之以爲世吏勸云

蕭母孺人行狀

孺人姓曽氏諱掌珠泰和長溪人處士彥威之女萬安夏霄蕭莘夫先生之妻監察禦史柯之母彥威父興甫興甫父祥卿莘夫父重山處士重山父某皆能以其家聲振於二縣中而彥威妻魏氏魏亦安成宗家內則世嫻故孺人生而柔慧夙成姆不能施其規矩教誨之益長而在閨學女事或時誦古書𨿽家人不能見其面姆以其女事示其宗親姝嫗傳觀嘖嘆達於疏屬或以爲式竟亦莫能如也旣笄歸莘夫重山素方嚴姑劉氏亦欲端冡婦於其初備設諸難以爲試曽則徐隨應之如水注地莫不釃布姑大恱賀重山能爲宗子得婦重山亦心幸老遺五穉脫有不諱可無戛羮憂正統丙寅疫果入室中姑姑劇又中重山亦劇又次第中家眾羣然呼呷門閾絕無屨迹雞犬飛逸不知其處或曰歸可避也孺人曰咄吾骨可碎吾足不可移惟與莘夫約吾入侍汝出掃除焚滌瘞吾出掃除焚滌瘞汝入侍無間疫勢乃大熾不可爲卒皆斃凡南方諺禁疫喪哀哀且及哀者孺人曰烏有執舅姑之喪而不哀者乎哀如常斂殯塟𨿽艸具亦麤以禮事旣定所存惟重山所遺五穉曁孺人莘夫七人五穉於孺人叔也門戶狼籍不可支過者傷心孺人撫五穉叔或然而悲又忽而喜謂莘夫曰木摧折甚矣然根存猶可培也假我數年吾見其亭亭乎於是悉發篋實得布焉時五叔之寒溫而制以爲衣得繒綺簮珥焉量門閥之宜而委禽以婚得金錢焉資之贄師以學視其學成焉者而又資之以進取鷇呱呱在褓若弗子曰吾所愛何敢視舅姑所愛矧其無所怙恃一蹉跌何以爲解拮據徬徨綢繆補苴越數十年迄今一縷一鉤之復實於篋而他之畝割入戶者倍舊之二戶之口升入縣籍者倍疫余之十莘夫遂埒封君至推擇爲長掌區稅事五叔亦擁雄名嶄出邑裏自能權子母爲居積乃聚謀曰吾拊吾頭顱至吾脛踵吾居而廬出而騎坐而指使傭奴其吾能邪繄吾兄也盍以父視之亦吾嫂也盍以母視之玆猶總領日僕僕以佚吾吾奚以安曷若割而自食幸釋二人重負何如皆諾孺人不能奪然日猶爲之防檢若初不懈人以爲兄父嫂母謡之君子以爲確論子三人伯升文仲禦史季升廷皆遣學進士業禦史登治癸丑髙第入翰林爲庶吉士立臺三年冣典恩封以月日計乃玆四月二十二日得家報白函疑焉剝之丙辰十二月十八日孺人歿此訃也年七十有三禦史請奔歸治喪且謀諸伯季告先生率民逸民安民懷民用民表蓋孺人孫也將以某年月日奉塟於縣龍塘某之原瀕行玘比縣人也同遊於西涯先生門又嘗同院往臨弔禦史泣謂曰人有言與西涯先生同世而不得一言以爲重是自藏也況幸遊其門而不得一言於其父母是藏父母也自藏可藏父母不可先生忍藏吾母乎然吾母之行先生不知也今吾昏憒不能一二數數一二子亦必能之吾將執是請幸賜之銘與殞吾身以報吾母有間矣玘哀之不能辭也謹狀

張母太孺人行狀

皇贈給事中張府君妻李氏諱兆明治十年春以其子刑科給事中文貴封太孺人制下給事於邸馳僕歸刻期數至日而孺人以二月五日歿其家亦刻日數訃至至之日給事袒括叫號弔者至及向之鄕之弔者泣語之玘往弔泣不已出一函拜且祈曰文必得子狀吾母以干宗工銘發函孺人父律鑑大父祖訓曽大父彥章皆邑傑魁名人而彥章父曰杏隠洪武中以其詩鳴母曰施氏又曰彭氏生母也二母侍律鑑終身惟鞠孺人叢愛稠息過甚膚體長養涵濡志全璠璵而孺人純懿警敏亦自天至達知古書操筆大小書矩正規完如法度士陋凡下裏市鬻布縷不爲爲必輕盈淨潔蜩翼波紋鉥人目眥媒有入李氏輒見律鑑意色皆緘口歸府君幼實倜儻好學有令名邑裏莫不聞一媒試言之律鑑喜曰吾壻也許之張故大家也孺人歸事方絲樊緒錯莫之適理府君日支門戶多外出罕內顧孺人裳不及閾言如之而日自就緒婢之慧者治麻枲羞酒食駑者豢牢豕豎牧羊犢者兼薪蒸備竈爨藝蔬灌菓蓏者刈芻飼魚墾田藝稼者無雜傭張唇利口以徭公家各惟其器府君惟視成至數十年私用公輸貧賙喪賻子婚親宴廟祀日若汲井而出源源不知其自府君曰吾有庫藏吾有廩廥其如予何謂孺人也初諸事事者日入見府君皆猥縮傴僂或至顚躓𨿽子姓亦然或有愆度卽小不貰閭左局蹐無寧自便孺人口不言而意極慘怛至對案不食府君覺之爲霽其嚴然終用是賈禍嘗疾尹饕齰其縣訟言聲於眾或以告尹尹怒設百穽意必殺覆其家乃慊會盜起縣界府君結族援以備也仇家揣尹意誣以不軌嘗尹尹喜舞煆之上於臺臺考無所得得釋出出卽恚病死客捨孺人以舟迎喪歸槁塟町疃鬄發誓必報又齧兒臂出血敕不報不塟給事明春秋三氏亦以賊不討不書塟復孺人孺人曰吾志也仇時方殺人人子弱不能讐以賄免孺人佐以健僕資遣之訟於京事下禦史逮系之置於法適給事亦得省焉孺人大喜大會賔客啟府君塟於隴至今過其門者皆拱手曰烈婦烈婦云乙夘給事持節南方得便省拜堂下孺人顧見命服忽掩面悲曰此女父之遺女也其靈承毋忝竟無幾微矜詫意婦以闕下事語則更朗言了了若嘗至其地而目擊之者其博見多聞近亦稀有春秋六十有一子給事而下防輕凡四人給事登癸丑進士至今官輕側室張氏出孺人亦如已出孫某某給事歸筮以卜某年月日塟於某之原嗚呼不以家憂其夫而以已之所愛愛夫之所遺者能也徳也亦難能也而世或有之至於夫死於仇死已矣知有仇者寡矣或知之以遺其子者益寡矣而況立於其身復焉世復幾人哉玘誠不忍當時宗工不及於此也謹狀其槪且大者以告

劉母太孺人王氏行狀

孺人南京翰林院孔目封監察禦史劉君之妻鄕貢士壬翰林庻吉士監察禦史丙之母姓王氏諱某父諱某祖諱某王於劉爲甲乙族翰林之父南雄府君初與某同爲庠捨生有契義自托昏故孺人竟歸翰林翰林冡嗣南雄南雄自翰林庻吉士通判金華防名爲天下第一𨿽仕十餘年囊無錙銖不免凍饑遭母喪不能塟有欲來賻者億其不取而止以故一累於翰林翰林無所取貲惟授徒寸累以襄事孺人始出於素佚亦卽能躬爨淅宵治麻縷葛越以佐費食貧甘甚如嘗習然南雄一意砥礪名節無少內顧三女嫁具無所出衿鞶佩帨簮珥之屬皆孺人傾篋與之且終不以泄於壻家南雄所至宦邸徒四壁家屬悉歸集待哺翰林苦不能支又悉屏珍玩鬻金市米以給更十年翰林始以尙書舉於鄕教武昌進教武進官極散漫終與貧不能脫去賴孺人亦相忘節縮裒補以賔且祭子贄師女贄其舅姑必丰必潔又如世富溢者南雄竟以直道得禍英宗朝以柩歸獨事李宜人十年李年八十孺人亦年六十朝夕寢膳尙如始入劉氏時𨿽處久窶門內外未嘗見其有顰呻弗寧態人有乞假亦無有徒手而反者宗親喪塟非疾病𨿽暑雨泥淖不輟弔哭終其身華靡珍麗之物一無所禦安成人至今無不服其爲劉氏婦壬業學丙亦業學喜曰而祖而父踵胼此而食且六十年不可棄去壬丙同舉丙午明年丁未丙第進士攺庻吉士入臺爲禦史按雲南道歸省又喜曰而祖詒而以直淸令名海內莫不聞而父紹緒亦旣孔艱而克念哉毋徒以溫飽吾二人爲戚戚丙玆反命闕下適初考推恩得今封而凶問又卽至丙方陛辭出督馬政駐於都門外也饗年七十有七卒之日是爲治七年七月三十日適蕭循讓適彭宜塤適易正時凡三人其女也珙璦琮玹【缺】凡五人其孫也丙請歸喪且以某年月日塟於某之原而掩幽之石宜文以命世之豪必先以予爲之狀者予丙之同年也同爲庻吉士者也非優爲之也嘗聞之丙也謹狀

贈宜人王母劉氏行狀

宜人姓劉氏諱某字月珠安福上城人隠君子仕泰之女贈長史某之妻榮府長史選之母也其歿也以成化壬寅三月之三日屬治甲寅以長史前官翰林檢討之貴贈孺人及傅王功成進官故又進今贈誥防煌煌實燭泉壤凡再遭也長史在王左右弗獲捧以拜焚於墓下戰栗栗拜稽首言曰休哉臣母若復生其耿耿之光間嘗泣語予曰吾母年止六十有九而已而在吾氏五十有三年相吾先君養吾祖母也如其母而吾祖母稱諸人亦曰是吾女也平居溫溫不見其有慍容妯娌恱之曰是吾同生也逮下不見其有厲色與叱吒聲妾曁婢僕曰吾父母也戚屬之多不能無向盛者亦不能無向衰者未嘗曰此姻也仰隆之此婭也俯薄之兄弟時而漸替於初則曰吾知防其衰對吾先君也或以規或以諷終身不見裏言若嚴賔焉又曰吾選也愼典也愼恩也逢眞也淑貞也吾母之子若女也愼獨也愼徳也愼終也側室蕭氏之子也吾母合而字育之不欲以嫡庻辯皆擇仕族婚之與其所歸選娶於劉爲冢婦諭徳其從兄有大名次彭次劉監察禦史其從侄僉事其兄次李給事中其叔父次曠爲眾婦壻封主事劉來徴逢眞夫義官賀孚晉淑貞夫某部郎中某逢眞之子是爲甥也又曰石橋縣之嘉地也吾母墓在焉玆二十餘年木且拱矣乃始克承休光儀式以次俱陞職在有司謹奉如制於乎成矣然不及其生逢之吾終天之悲也人或曰必得吾子言後世知有吾母庻幾塞吾之悲吾子其何如予不能拒也謹狀如右然亦具其言云圭峯集卷十八

欽定四庫全書

圭峯集卷十九

明羅玘撰

墓表

監察禦史彭君墓表

治十四年冬十一月十有八日江西提舉副使邵君屬饒守李君貳守鮑君介何生徐生走南城抵予室命表故監察衘史彭君之墓且曰君裏世他行葬所歲日月有編修程正之志銘在惟君貞臣臣行首貞願表於其墓告來者爲饒士世世勸予旣泣泣已思邵君爲戶部時常別白時之忠佞若涇渭然至君則曰此所謂渭也至其指爲涇者則又若仇敵不少貸今玆果然旣又思君平時言笑嘻嘻劇飲歌呼遇人無爾汝見其肺肝無畱畛或坦坦夷夷人或易之予獨曰是非其性要有蘊借耳成化末同舉進士日益追逐相惟諾見時有附閹貴驟至要樞者有苞苴徑內降補官者謂曰是不可鉗之於市耶至雜他同年則竟日寂無所指斥者予於是益覘君治攺元之明年擢河南道監察禦史巡京城之內外曁近畿橫亙數百里防人營也歲朔風塵起馳騎彎弓掠人道上事泄索急則扳戚裏閹奴爲援匿優伶家爲恆君每得其機牙發之奇中人驚爲神始攺觀悚息用薦出巡淛之鹽法予時奔先君之喪過之淛之人曰是禦史公商竈其兩徳之又曰是禦史不可幹以私六貴人助富人奪人妻弗能得予喜曰是將嶄然矣予免喪至闕則治六年也禱祠事興上非其好也乃閹之黠譎入之自擅睂目標搒鼓其幻徒日食於大官不嗛又假供養莊嚴縻耗百貨延於大農之錢方酣君時監光祿寺事奮曰吾不能嘿嘿以茍活刻時日至於大官𨿽重得禍萬無恨明日疏入謂宜一切罷革儲積之以待變仙釋幻惑其道左且不根語觸諱忌羣閹銜而持之遂下君錦衣獄舉朝震駭莫不服君之忠而危其禍英國張公獨首白辯君無罪宜貰諸大臣助之上意乃解然猶編管邊之隆慶衛伍在伍惟以母老羈京邸爲憂明年詔釋歸養其母吏部尙書王公建議起君行召君矣而母李孺人歿未及葬君亦歿逾年一子希龍又歿天下莫不悲其禍之烈旣又莫不惜其不及召且大用以沛其施且惟希龍遺腹子天錫是嗣方三齡也於乎天難諶斯人事之入於無窮其不可知其穹碑大隧之加於斯有也抑榛莽之蔽狐貍之窟而或夷而爲墟蹊坎竇亦有也甚而陵谷之疊與爲變亦有也況於玆墓乎則夫貞臣者固世倚以爲重而亦其身之有不必芘歟然君之字書與夫歌詩雜著天下莫不存君之名內自六宮外曁蠻夷海裔莫不聞史氏當不有遺也而邵君又率其屬爲君世世之托君其可以無憾而安於此惟予弗任厥職亦惟曰祗服邵君之役

夫人李氏墓表

夫人故都察院右都禦史馬公配也姓李氏諱某字某與公均汀之長汀人曾祖某祖某父某母某氏皆生夫人與所自生者也男緒入粟爲郎綜醫學正科緝府學生維以防授上林苑監蕃育署丞孫男文明文英文欽文昭曽孫男京城師女大妹適國子生周韶鳳孫女劉姐適鄧翊細女適鄧儒三姐適徐明六姐適廖本皆府學生周妹未聘曽孫女七九長皆夫人生與所生生者也初夫人生母坐蓐見肉胞如毬狀甚訝之以爲是必物怪之爲者急溺之浴槃中須其絕姨救免須臾又溺如初鄰之二三嫗走視之驚曰是肉毬也諺防有之凡毬生者無男女必貴必刲之出以浴母不得溺付姨浴之永樂壬寅二月十六其日也稍長凝秀端慧壼闥閾外跬迹弗及臧獲鄰並至不識其聲況見其靣及所攸爲他日嫗有入李氏擕其翦制組刺輕盈綽約出見諸戚諸戚爭傳以爲式或又醜其陋則憤懣不欲見見卽咨嗟以爲不能爲久之前所述防二三嫗喜相慶曰防其驗乎吾其不妄語已矣旣笄歸公正統甲子公以禮經魁福建乙丑登進士入主戶部事以夫人來主內事公得悉意於公入如客主夫人曰是不可獨吾力諸廼益一側室顧氏爲助力益眾賓至公得叩檻呼漿茗咄嗟膳羞移日賓退宵寐安安夙興入闕旦晝坐署處分暝歸詠詩歌於於施施以爲常公擢郎中遷四川參政遷右布政使尋轉左布政使擢都察院右副都禦史巡撫湖湘夫人皆相如初以行及公翻然思老得詔加右都禦史夫人得今封以歸則又贊公曰必如是必如是公營壽藏於城東八里之樂丘時與夫人籃輿徜徉其上顧曰樂哉是丘百歲後吾與若同歸於此夫人曰幸甚敢不惟命治丙辰五月某日公卒葬焉後七年壬戌五月二十七日夫人亦卒春秋八十一某月日緒綜緝啟以袝一如公命越明年癸亥正月二十日訃始至署維慟絕曰吾顧出也吾防不知誰出也緒也綜也緝也吾母於吾固同溫且飽也無擇也婚均吾甲乙氏之族也奪緒廕以廕吾也吾不得視吾母之斂且殯且葬也於乎吾罪也旣已又屬鐘選部曰若吾戚也若其謀所以揭吾母之章章也選部乃入吾室且述曰維之言然予校南宮選部予所得士爲知己其豈我欺於乎患天不降祥祥不患虛患人無施施不患人之不知觀夫人又觀維二事吾益信之因爲次之俾鑱以表諸墓噫

止庵詹先生墓表

予少側聞正統之季雲南孟養用兵有上言其將帥失律張皇病民者天子大嘉異之詔卽用往參其軍事事𨿽中止然一時名震海內將卒慴懼用命克底成功爲時一助蓋校官也而失其名及官於朝聞諸長老言知爲詹君名英字秀實也最後乃得其孫大理左寺副習言之則君也歿於甲辰六月某日今二十年矣其言事時方訓導於蜀之防川會川與雲南接而君之僑寓在貴貴兵入道也害之切於肌膚而事之熟於備嘗然孰敢出身當之而君獨言之實奇士先是疏言邊務十三事皆已見諸施行而在職以俾夷爲華爲己任會川夷陬也有貢與科實自君之教始人用是信之知其非一旦偶然發者其始聞詔也恐事掣肘非便自詣闕以不可狀辭公卿聞其至皆欲識其靣或納交或招致爲重客或欲薦以臺職處之會己巳之變止歸會川滿考轉雲南河西教諭𨿽去蜀猶憂其患疏薦可撫蜀者侍郎張固上可之蜀賴以安其憂世不少置多此類初貴之學以宣慰司置戎衛限不與君時尙少以書抵都府擬請如司例行之著爲令君首事發解於雲南士疏踵起起必曰是由詹氏詹故玊山仕族也宋多聞人洪武中始以定襄知縣坐累謫戍於貴遂爲貴人於君爲王父諱珍寶定襄生處士諱源是實生君君生三歲處士識其非常兒取目前器物人倫字類引聲指訓漸及於逺引物連類旁推曲貫約久截中泛抽試之百不失一因驚喜知詹之將必復振比少長從童子師遊輙難以駢句無不落聲而應或若天成古文奇字惟其目所流注矢口縱衡莫不如志貴寄蠻壤爲藩庶事艸艸奇童崛出鹹訝瑞降以爲興端時同舎生號王三徧者三徧者讀三過之云也後以君偶之曰一覽一覽云者尢殺其數之二也若曰過之之云也積數歲學益進發爲文章气盎盎燻人宣慰宋侯伯仲方擅文塲壁立堅甚獨開一靣納君王后終教授雅有盛名終身不昌言爲敵君葬城西原王爲志墓焉君年止七十二距解官幾二十年始娶於楊繼於段封大理評事木義官米其二子大理左寺副恩程番學生惠其二孫適學生陸鄰適鄕貢士張宇其女與孫女云表云章其曾孫也大理又與予言君純孝天至至老歲時忌奠悲啼如少時散所藏以家室族之人與其鄕人往往折負償之劵嬉笑臨之擅丘壑之趣於壺觴歌詠間有止庵先生槁行於時此則君之髙也茍不役於物者或能之至其大節憲憲在人耳目則有不在是者於乎己巳之先變未釁也而四方亦旣騷動日入於多事矣而疎逺之小臣有能奮不顧身言天下事如君者而天子又能聽之不徒聽之而又用之當時大臣不徒不嫉之而又欲薦之是可謂不諱之朝而言猶不壅於上聞也故𨿽遭是莫大之變而卒亦莫之能災者豈無自哉大理丐表君之墓予於次第之末因並載是以志敵國外患法家拂士之有益人國者信夫正所以旌君也

吳母駱氏孺人墓表

蒼梧吳孺人進士順徳令廷舉之母處士英之妻駱志榮之女也歿且葬今七年矣廷舉始克以狀乞予表其墓始予遇廷舉於太學秀而修臞啖肉不盡胾葷辛之味少所禦尢不樂戲弄百玩本其自曰吾母教然今旣往矣與之語穿貫經史若炙輠然曰廷舉少失怙恃吾母以生遣學學宮宵則爇燭治女事因督誦讀五鼓復然如是者庚子得鄕薦乃止玆不酬母志大罪也間嘗泣予曰先君蚤世時吾母幾欲絕以廷舉故少能支然猶三年眶睫不時暵闔扉屏接見衣絺薴蓬弗櫛垢弗沐也丙申歳廷舉遘暴疾奄奄神魄殗殜無幾羣叔欲具櫘止吾母禱藥費卒不得營益急枵腹自朔旦達朢晝夜不少瞬諸母更畨疊休弗能支嘆曰神也廷舉賴以活不肖軀至玆成人嘗指鄰貴歐轉運第扁恩榮字曰渠何爲者而何爲者卽不逐晷自策勵流而日月當與鄕人䢐矣而母尙何歸耶時家已索莫歲連大祲仰哺如堵而其師賓問遺率如常不以戚羣叔澣滌紉綴除敝更完字不肖軀者不後他學子惟少懈防防至綻污闒趿必褫而責之然亦未嘗顯撻也於人介取而多予他學子有以書遺廷舉者輙怒還其家不畱宿尢不喜紛華熠燿嫁來之衣三十年尙襜如也花晨燈夕梧土雜遝遊觀以爲俗惟吾母酷惡之及今亦有化之者而此其凡也不知古列女何如耳而壽止五十天竟何爲哉嗚呼廷舉所以悲而重爲知已告焉明年丁未廷舉與吾同登進士第又明年戊申出令南海上由洞庭上郴嶺歸拜墓下欲買石刻其事而狀來予憶其前言與玆狀合也聞於粵人詎一二且習也予無以拒之矣抑予肄史館者也假而筆予屬也續更生之序敢讓乎𨿽然有子矣不但已也墓隧之碑庸詎知無掀揭天地者爲之乎書而歸之使刻石以俟

浮梁黃處士墓表

黃徳恆諱秉彞浮梁處士也家縣之景徳鎭鎭之人以萬室陶天下自景徳之陶盛而諸陶廢天下民用日仰於景徳挾其有與技來集至天子亦出中官監制上供甲品設行監其地以故互市日繁貨泉流瀦而四方謳歈戲弄百具染及甿爲楚越交巨鎭然其利之擅皆土其鄕之豪也黃氏世不酣據之處士生首暹之行第屬統宗眾方以讀書用世爲的尢以意示宗眾無逐鄰爲射利賈多怨或爲市習所染時因事陰割已蓄以歸宗之貧且厄者爲率而口不顯及楚之俗瞰貴富者之墓夜坎之內父母骸其中思齊焉曰侵地中之者立防禍敗祖一常遭之羣洶洶擬發驗處士付禍於天不動逾年生事倍丰羣洶洶者媿嘿息務匿人垢瘢而婉導曲成之不引任爲己徳一弟秉忠終身賓之不忍分割而苦俗風簸煽輙蹙額弗寜竟堅鎭之延及白首以勢不可而自竈取析劵內匵中緘之棲梁木上泣且數日最晚以齒舉賓鄕飲孝宗初恩預冠服歲時縣舉飲入縣飲飲已明日入謝謝已屏出迹每出鎭人以爲祥門之左故有橋上度馬或墜宣徳中割地以爲衢而橋亦廣之稱是鄕人至今徳之名之曰步云橋志黃氏之興也子琳孫嵩峯巘峸孫女三曽孫男六治甲寅十二月四日年八十九卒葬裏之唐塢其祔則孺人朱氏也始將葬嵩時以鄕貢士試京師乞銘予以館事辭予得告歸使日月至乞不置比復館嵩已宰臨湘乞如予在告者正徳丙寅秋自臨湘來上考功第請曰祖墓築堅久弗忍內銘矣謹礱石焉俟樹表也予尙難之乃涕泣言曰嵩微祖無以有今日遂盛言其遊心振後暑不求風寒不求燠玊嵩與峸期於有成嵩塞不通於逺近吾百里則無之貴弗掩是焉爾予曰世有姦雄資利近便田宅自殖焉者忍自其兄弟親戚乎侵之曰以遺吾子若孫其子若孫有能卒享其遺者乎嵩之言然處士不爲眾之所遺其遺也乃若是其諸異乎人之遺之與因次嵩狀爲表畀之歸鑱諸礱之石

姜孺人汪氏墓表

成化辛卯某月某日姜孺人汪氏卒葬裏蓮華石之原至於今正徳丁卯凡三十七年自辛卯距正統丁巳始女於姜氏壁在姜氏凡三十有五年生紳綬綰男三女八鳳淸漙汛浙孫七孫女二自丁巳距永樂己亥是其生比卒得年者五十三汪英濟王裔也王始迹於歙故王裔多布居歙婺弋陽之間逺有代序而自西裏之汪獨盛於弋陽國初迄今稱長者曰庭實曰朝章曰韞凡三世蓋孺人曽祖祖父也母縣馬鞍山徐氏故大家在湖以東俗好炊熬菹醢脯臡鎊防根實爲百物狀出飲賓爲名髙而閨姝類日繡組鞶纓誨諸婣族若釣來聘者孺人防已知薄之姆如母言日引同事外𨿽不違而心竟惡以巧作鑿其眞曰不有內則者在習乎益肅於步履而嚴於笑顰姜學訓同裏與汪絜大者恐失之以媒入韞遂許壁旣歸姑馬氏喜得婦以內事付之乃與學訓出教徳平多其歲時如在顏靣或遇代過家周視堂廟壼奧鼎簋羃帟翼翼垂垂大綜於庭僕趨於下斬若官署見其鄰媼親英與講貧下嫗叟具賀曰賢婦賢婦𨿽其父母口不宣言然亦幸姜之內政自其家施之而自慶汪之有孝女曁逮終之哀比諸兄弟其骨肉之愛終其身如初壁以疾卒綰方六歲有奇气出諸兒心存之而不弄以他物興居食飲意向以矩度自念曰吾以是兒昌此室逮疾革猶在念綰時未室出金盞曰以婚爾綰悲率由無怠至起進士官南臺禦史發寺人宗姦蹶而復起守荒城計摧女猺奄至之鋒如掃敗葉事聞朝野股栗其究也坐籌苓苗卒定兩江時方屬當一靣以起天下之懦而遽以河南按察使死天下識與不識爲世悲之曰玊卿玊卿玊卿云者其字也始玊卿病豫處分立諸子曰爾哀吾之死耶未若哀爾祖妣之不傳也我死毋以羅太史銘若爾吾哀移以表爾祖妣之墓吾瞑目矣至是請果走汛來如其處分語於乎死不忘親吾其何辭遂次所授劉絢狀付歸鑱之墓庶幾覽者知有是子必先有是母也淸鄕進士曁汛以下褎然孺人之澤方瀼瀼云

圭峯集卷十九

欽定四庫全書

圭峯集卷二十

明羅玘撰

祭文

祭丘文莊公文

不肖玘慕公於艸野間幾二十年及識公年已四十矣公在太學時而不肖又以例進凡例進之士旣以庸濁混淆淸流人所鄙棄𨿽有卓然自防亦時無以自明況公宏博雄大之聲又先有以蓋吞一時而凡私相標榜盜名者皆屏息斂藏惴惴然恐露頭角如素負其妍而寔未自決者惟恐鑑之縣於前也況遐外寡昧兼以荒落困憊之餘如不肖者尙何敢影響於公乎不意公之包荒納污遂以盈尺之紙屑之辭援不肖污溝之中濯以淸波襲以芳馨而又風而飄之不肖至今靜思之不知何以得此於公也不肖之心自以爲父母生之有此身也若微公也則將委棄沈淪於昧昧中與無是身等耳而父母亦何賴焉用是思欲效絲毫之報於公前年丁先人憂家居私作一書首以公歸爲勸情頗激烈及來拜公公首肯前語不肖感公之不疑也凡懇章一再上皆從更不敢依違同於眾人然天子方確然畱公公之去志𨿽久決矣卒亦無如之何而至於此公之文章不肖將與蔣冕成之而刻以行又將出管窺之見防以爲私抄以成公志公之喪天子使臣防焉可歸也若公之名在後世當必有聞而興起者不肖何足以知之因拜奠之頃涕泣不知所云公尙鑑哉

祭仲松東先生文

於乎凡人仕不得於君祿不逮養其親教其子而不能以成身罷則無所於歸而食貧是皆有憾乎於其爲人若乃紆金垂紳入兮以寅出兮以昏髙振國手保聖躬於天閽有母在閤食大官之膳而白頭出則以魚軒當龍飛之首有仲以吹箎矣而伯又繼以吹壎逮夫明農歲入飽及比鄰噫吾未見其人也於先生獨云然人寄以生母恃以終子仰其教鄰忘其窮今先生忽如是也嗟誰之不逢耶我二三子弔於祠部之邸祠部於先生子也於我友也重以文奠焉伏惟尙饗

祭故吳母沈孺人文

於乎靈之爲兒比及勝笄旣笄來歸所不及知及夫子有聲奮翼南畿以其鄕書唾手禮闈與天下士大廷齊驅何物中祕汪洋而能徧窺古稱三長爲作史者之樞霈然有餘者誰歟夫子也人亦有言若防以宴私牝鳴於塒𨿽有剛腸孰能與於斯噫是非女徳之良者乎副笄六珈偕老是宜南院之行畱養舅姑何遽奪之俾夫子之不獲訣於其廬天乎抑人乎南天遙遙安能止夫子之悲聊寄奠焉且將以辭尙饗

祭封少詹事翰林侍讀學士王公文

人有恬退之心以立乎其位難能也而怵之以利害掣之以朋疑𨿽畢竟於遂也然或無以快其超然之髙此系其志之勇與不勇有豪傑之才生於其家難遇也而拘之以世類狃之以習尙𨿽畢竟於成也然或無以完其天然之全此系其父兄之賢與不賢若公之仕也齟齟不合超然而歸無復顧忌而且優遊於山之巓水之涯者尙數十年非勇者乎育今少宰先生蚤爲聞人晚成醇儒以道徳文章重天下時且系以升降也不賢而能如是乎是可見公之勇也足爲世之仕者之的而其賢也有陰翊世道之功逾耋望耄之壽賓詹學士之封生固然歿與生同況夫帝有恩言葬公祭公於乎盛矣玘等十五人者先生之門人也飲泉芘木可不知所自耶旣曰知矣而不能執紼以送公也徒成浩嘆而已而又可遂已耶聊因先生之奔喪也陳詞而附奠焉先生鑑哉尙饗

祭李徵伯文

於乎徵伯吾深望子謂子崛奇駕以勇駛不類見駑甘受勒轡納之劇逵一日千里我日衰頺有子足恃恃而翁談動輙以此翁笑不言其亦有以我告南歸心疾於矢微子經營殆或中止騎而顧我我覰子齒少不宜然而有拆理譬彼美錦閡以紕纇我欲玊之使試婦揣我歸三年如坐井底影響昧昧懲彼揺尾意子如鵬已同風起忽若有聞恍在夢寐云子何如恐或妄耳子不可無子不可死且信且疑當食失匕凡今之人有父在仕作其威聲黃熊蒼兕矧參鈞衡其又肻已噂噂沓沓逆天干紀維子愔愔類寒畯士敬不妄譽慢不妄毀人人則然邦其與矣我其北來哭子凡幾喪明者誰白頭孔偯大合羣阡子亦在啟從先人居是謂受祉子有遺文寧必皆是我選我剔期壽於梓維子勿怖爾叔爾弟曽祖祖母子聽藝使茶陵李氏母伍庸鬼有酒在觴有帛在篚子飲子聽有如易水尙饗

祭費參議文

嗚呼公也能以猶子魁天下可謂之善教而豫處其然又可謂之有識翻然乞身未及其年可謂之善遁而卒能使生不競於蠻方又可謂幾於知幾之神生能使呂梁之民戴之如父母可謂之仁而沒能使人廟而食之於無窮也又可謂之入人也深嗚呼吾不暇論其它也是以過而祭公公其享之哉

祭費安人余氏文

鞠子非艱教子之維艱教子非艱成子之維艱子也在國蔚爲士元匪徒士元气盈區寰其在於古奚有馬班吾得而友砭愚訂頑非母誰使之陰徳母賢陰祈其年而遽大還士林淒然吾悲孔酸登堂奠焉文以代言尙饗

祭丘文莊公文【代英國作】

瓊距中原海天萬里誰知有瓊知自公始公學如海其宏其深孰測其底孰探其琛公識如鑑聽物之來豈惟防豹龍肉鶴胎孰爲公文布帛菽粟孰爲公心虛堂空谷公始來時章逢一儒今四十年天子三孤公始來時我失先王我方知兵與公相忘晚同史事日益親公知公爲人自始至終公之大用維天子知旣已老矣懇懇以辭辭而不獲遂益其疾乃於邸第奄以易簀弱兒孤孫偕公以歸我奠以文而寧不悲尙饗

祭英國太夫人文【代陸仲英作】

延陵有支大鹵之鄙其凝其鐘大宗有子有赫英邦天作之合天王女妃連以玊牒王亦孔武當天步艱首死敵庭姦權厚顏國有忠臣家有烈婦立孤嗣爵兵符肘後子壻孫甥三公羣伯祈父衛率咸侍巾幗逾耋望耄屢朝四宮後有殊錫帝有崇封寔倦含飴聿思先王違榮神遊維帝悼傷命中貴來且賻且弔宗伯司祀司空卜兆慘慘太師執喪哀毀予末小子僭施葛藟芘我惠我及我實多不腆致奠其悲柰何尙饗

祭曽祖司稅公文【洪武初歿於蘭谿任所過而祭之】

夫神當天造艸昧羣雄逐鹿之秋綽能布昭才猷克全宗祧於殺人如刈菅蒯之隙用以待天下之淸大公小侯囊中物耳矧及眞主正大位又能深自晦藏屢孤召辟瀕九死不得已乃甘隱下僚竟終於位蓋蘭谿其地而司稅其職也時神之子曽孫之祖以三尺之孤克還以祔先塋百年於玆玘方竊有祿位實神之遺將大有所發此其始也玘前過玆地尙有衰服不敢以祭玆當北上特假道焉敢就易簀之所陳獻特牲暴曰前志惟神孤逺之魂洋洋如在以慰曽孫之思尙饗

祭吳太安人文

於乎宜人生也有夫之封有子之養有孫之賢有八十四齡之壽亦旣多祉矣然而不必他州常之四封容有之義興將來未可必也至於老而病也病而劇也有孫泣請於朝以歸省及旣歿也遂得以視其殯且葬焉則不義興它州或所無也是所謂其生也榮其死也哀其哀也人莫不知之𨿽吾君亦知之於乎可謂盛矣玘等於其孫之泣請時甚義其行況同年也同官也且同志也敢因以附奠焉尙饗

祭都給事中屈引之文

夫觀世之人多美則襮𨿽否亦襮多智則舞𨿽否亦舞處顯類驕孰顯弗驕遇進類競孰進弗競所以鮮令終也引之果有是乎貧能安之而不求其心退然羸能攝之而不斵其情泊然所以多壽考也引之果無是乎然則令終而壽也其引之乎而今也至於斯何也抑壽也者不死之令名也而古所謂不死者有三焉立徳立功立言是已於乎引之有立徳之基而施未究有立功之漸而位未充有立言之蘊而畜不以發則世之所謂不死者又殊未可知也吾黨知之深者能不爲之悲哉痛於執紼之餘訣之其有知乎哉寧不亮吾黨之悲也哉酒殽在陳尙饗

祭胡封君文

嗚呼朔方兵衝也人挾弓矢廼業詩書人恃虣敓廼與義俱歸人之女存人之孤葬人之死活人之軀已用以奮而輙蹋其翼人資其用而若摧乎枯以若而人如死可贖世百其夫而曾未及下壽溘然長䢐𨿽然享令子之貴而列禦郎署其在邊關是爲優乎然某有聞其聲匪造其廬況能執紼而挽其輀車惟寄奠而再三兮悲嗚尙饗

祭謝約庵先生文

政莫如猛鄭僑有言公始臨我利斧在前孰爲鬼蜮以邇我公而不縻爛不貰爾儂亦有大眚不制於法茍全其人茍累不懾人亦有嚚觀公於初如以槁葉投之紅罏及政之成學有新廟公亦勞止以教以詔山行水宿何有害災有乞水火裏門夜開公旣去矣今三十年鷇破鴞出拚飛戻天防殺長吏覆城亦多今之爲吏束手柰何民惟公思公亦可作公在九原公靣如昨矧有令子奔公之喪奠公有文以寄不忘尙饗

祭周母文

嗚呼太孺人稱未亡人者三十年封太孺人者三年就養京邸者二年壽凡八十五年是其閱世久而多祉也男二人孫男女六人曽孫男女三人中爲禦史者一人是其嗣昌而貴且賢也生而制命一章死而學士銘詞一章棘寺行實一章公侯文武大臣奠文一章同臺奠文一章諌垣奠文一章詞垣奠文一章哀詞凡一章詩凡百章是其表見於世彰彰也嗚呼若太孺人可不謂全人也哉如是而返葬於故丘道出於都門當銘旌之一奠猥以文字爲職不可以無言也尙饗

祭鄭太孺人文

維宋之子歸鄭之姬今也壽母昔也令妻爲國命婦作邦女師僮僮珠被烱烱翟衣君子偕老扶善弼違而遽地下先驅狐貍乃驚符臺五內崩離泣血叩閽臣失母慈維帝悼念許畢其私袒括徒跣登途南馳我二三子昔同闈或附驥尾北靣彤墀義匹同气忍能不悲不腆寓奠靈其鑑之尙饗

祭王大理母文

於乎夫人之生也有逾耋之齒有鼎食之養有淑人之封歿也誄以命太史祭以命宗伯葬以命司空恩數榮名壽考令終環松四境孰與比隆亦有白首司天下平累累齊衰銜防南行再拜望奠維靈之歆尙饗

祭鄕貢進士儒林郎合州貳守髙公文

維先生楚產也晚爲翁而秦居將相材也而抑於州縣之躊躇滇僰巴羌桴已乘而何陋匿名飛語瘢屢洗而不污華人息肩於重役之後驕帥卽擒其私謁之奴薦之者彊弩之穿魯縞沮之者糞丸之混隋珠故於名日就烜防而與世竟爾﨑嶇憶昔執鞭迓馬寅賓父之入盥河瞖眥寔念母之劬若夫公居絕苞苴之謁投閒無甔石之儲有子而登於上使多祉而食乎天廚將爲麟爲鳳以遨遊於世忽乘彼白雲將何之乎凡我朝紳系情令器不勝愴咽當旐車之行羣然一酹尙饗

祭匏庵先生文

嗟夫世之矜持門戶多矣任學術者非周則張或自以爲程朱語文章者非柳則蘇或自以爲韓歐談詩歌者非梅則黃或自以爲李杜論史學者非壽則競或自以爲遷固其所以自待者可謂厚矣而世卒莫之許焉者皆是也維公於是數者不自以爲名而名歸之不自以爲是而人師之世卒未有異同者蓋其實不足而外自飾者終不可以欺天下而實大者𨿽欲自掩而卒不可掩若公其人乎然則位不滿其徳用不究其才皆不足爲公少多而公旣有以自壽者如此區區之存歿奄忽間事耳又何足爲公之修短也耶某等公門下士也撮公之大者於酹奠之間不得不告以公於防漠之表惟公鑑之尙饗

祭吳封君文

維公自泮宮之秀至蜚澤宮之英有用世之階矣公蓋未嘗不欲仕也自夫學士之弟至爲學士之父有用世之托矣公可以不必仕也自素封之君至爲實封之君已食用世之報矣公蓋未嘗不仕也鄕進序於大賓之位齒又望乎大耋之尊於是而永世歟則爲天之佚之厭世歟則爲天之息之無不可者也亦何少多於公哉特某等尙覊縻於畱務而令子昔嘗連署於畱司謹因風而寄奠公庶來格而來嘗乎尙饗

祭封太孺人黎母文

幸邇令子之溫然𨿽望慈閤之杳然亦得懿範之凝然與聞內則之肅然在躬也命服之襜然在函也天章之爛然其生也孫曽之侍班然其歿也婣賓之哭駢然自今伊始封溝井然松楸郁然噫亦盛矣哉玘等不獲與於執紼之後謹陳詞而遙奠焉尙饗

祭復庵楊先生文

於乎正學之源其堙也久矣先生方其少也力任濬之疏之予之生也後慨不及其時見負畚荷鍤者之羣鄣之也他不足論也謀瘞忠骨於懦夫縮頸吐舌之時其流之瀑於千仞之崖也抑孰得而鄣之也哉然水之性迅極而瀦瀦有大小萬頃之陂是亦足矣可以灌漑可以方舟气之升也則云云之降也雨下土澤萬物三州之民則亦旣優旣渥旣霑旣足矣其朝宗之勢蓋旣會百川而東焉所惜者不至海耳人亦曰有後昆在不必於其身備焉而以壽考終命復何憾耶令子與予二三子遊又同官於斯也故率鄕之在仕者一寄奠焉尙饗

祭工部張尙書文

於乎公之歿也年已六十六矣仕四十年矣歷十一官矣外之旬宣度支之是寄內之殿最神人之是司時有升降位有崇卑不機發矢激以爲疾不知雄守雌以爲遲不髙城深府以爲異不破畛決域以爲隨不彍風鞭霆以從於險不循行數墨而一於夷故𨿽遭勒停而未嘗戚戚及再起廢而未嘗怡怡於乎公不可復見矣而凡在僚友於奠公也其誰不悲尙饗

祭太監傅公文【代眾作】

維公粵產也天閽是翔奇質也館閣門墻委佩兮宵垂垂以宮露橐琯兮朝鼎鼎以當陽黜披之斬爲渉疑似絕整之歌以其譸張負重則屢荷鑰孔長孰不曰垂橐而入公獨念休之用光耋可以望溘其無常爾舉桓楹閟彼幽堂畱司在位率酹一觴尙饗

祭嘉祐王文

大明正徳二年七月壬寅朔二十四日乙丑謹以庶羞之儀祭於勑封忠烈武順昭靈嘉祐王之神維神天予奇骨已著靈標誌淸民暍死益咆虓廟食百禩日騰英飊我祖我宗徳神之靈益崇其宇益隆其稱弗葺而圯今幾霜星帝有明詔守土之臣爰度爰葺易陳爲新告神始王其在玆神伏惟尙饗

祭簡郎中文

維靈伏而家食時公輔之望旣已起於鄕閭而達於方嶽卽欲伏而不出乎不可得也及出而在位讞鞫是司不寃之譽鐵靣之稱人人知之其於公輔之進卽欲忌而尼之者得乎夫何適轉武銓遽以殞僕告是失一公輔之器不獨鄕之人其悲凡有識者亦不能不惜也竊因是而譬之其在家也而不能揜者玊之韞於石而精神見於山川然也其在位也而大有聞者利器之無擇於根盤節錯也至於良玊多毀利器必折自古恆恆有之獨今玆哉某等敢於臨輀一奠而道其莫之爲而爲者以慰焉靈其不昧尙饗

祭都察院右副都禦史陳矩庵文

於乎憶昔恩榮之宴吾二三子之遇兄也與兄之弟也自慶以爲得郊與祁也軾與轍也握手以相歡悅也期而望之曰將來之稷與卨也旣而各釐務於郎署宗伯司寇互矜其屬之有才傑也亦莫若天下士之難可恐喝也而兄旣能得之於靑齊弟又能得之於百粵𨿽然木實繁者其枝折前四載也兄與吾曹已流涕而嗚咽矣曁兄旬宣最功中丞轉轄又皆企踵謂將萃祉於一躬而乃夐玆顚越誰無客殞中年胡慘所遺孑孑所最恨者羣嚘啾而倚於未亡屬終事而誰經紀乎大耋嗟乎吾二三子始之期之不惟觖之而兄之所遭罹者何若是其烈也今於靈輀啟行是千載永別也羞觴在陳眾蓄之衷又安能噤不言焉以泄也尙饗

圭峯集卷二十

欽定四庫全書

圭峯集卷二十一

明羅玘撰

雜錄

論

天下之政出於一

論曰天下之政其理未嘗不出於一也顧其勢常不出於一也𨿽然亦不可使之不出於一也不出於一在易是之謂否其君之者之責也相君者之責也欲其出於一也吾有理而已矣勢不吾卹也彼天下之人皆有心也有心則有欲有欲則其必於遂也亦其勢焉耳矣欲之在人其之善也十一其之不善也十九以如是善不善之相懸則各一其一於其父子兄弟之間蓋有不相能而相傾者則凡可以逞其不善而遂其欲者復何卹邪而況可以遂其大欲者乎則其至於是焉幸吾之不一而入焉亦自然也嗚呼君臣之間亦可畏矣孔子曰爲君難爲臣不易蓋謂此耳君知爲之之難凡可以擇相而防其入者何不用也臣知爲之之難凡可以正君而捍其入者何不用也吾見君臣上下交相與以成其一而已矣吾可以優遊暇豫以爲吾之所得爲而無所妨矣彼旦旦焉幸吾之不一而入焉者吾無隙也吾無以招之也彼自懲而退也一人之不入也千萬人之不入也千萬之人天下之人也然後天下之政出於一也在易是之謂泰謹論

理气本無先後

論曰在天成像在地成質在人成形气也而所以成像成質成形者理也所可見者气也所不可見者理也日也者月也者象也山也者川也者質也耳也者目也者形也如使人之徒指日也者月也者山也者川也者耳也者目也者而問焉曰理與气孰先必將應之曰气先何也其見於所可見者勝也遺乎理者也不可與語也如使人之究日之燭乎晝也以陽焉月之燭乎夜也以陰焉山之峙也以靜焉川之流也以動焉耳之聽也以聰焉目之視也以明焉曰理與气孰先必將應之曰理先何也其究於所不可見者勝也泥於理者也𨿽可語而亦未可深與語者也其必曰陰陽判而晝夜分矣然必晝夜其陰陽以宣焉動靜別而流峙定矣然必流峙其動靜以彰焉聰明賦而視聽得矣然必視聽其聰明以發焉知乎此其語日之象也必陽也晝也語月之象也必陰也夜也兼焉以至星宿風雷之類莫不皆然也語山之質也必靜也峙也語川之質也必動也流也兼焉以至昆虫艸木之屬莫不皆然也語耳之形也必聰也聽也語目之形也必明也視也兼焉以至四體百骸之微莫不皆然也而後庶乎可與語天地人之理與气矣可與語朱子理气本無先後可言之防矣謹論

君子上達

論曰君子者亦人而已矣而以爲有異於眾人者何哉曰眾人見有所謂物與我也孟子曰禹思天下有溺者由已溺之也稷思天下有饑者由已饑之也眾人見有所謂臧與否也孟子曰茍善其禮際矣斯君子受之眾人見有所謂利與鈍也孔子曰老者安之朋友信之少者懷之眾人見有所謂難與易也孟子曰舜之居深山之中其所以異於深山之野人者幾希及其聞一善言見一善行沛然若決江河莫之能禦也則夫君子無物無我無臧無否無利無鈍無難無易也蓋如此曰然則君子者其亦槁木濕灰而已乎曰非也蓋自慈愛以爲吾之仁而已是仁也卽天道之元也辭讓以爲吾之禮而已是禮也卽天道之亨也斷而必行以爲吾之義而已是義也卽天道之利也知而弗去以爲吾之智而已是智也卽天道之貞也易曰君子體仁足以長人物無非我矣嘉防足以合禮否無非臧矣利物足以和義鈍無非利矣貞固足以干事難無非易矣故曰君子上達進夫天之道矣無人也否則汨汨於物我臧否利鈍難易之間則人也下達事也眾人之所爲也終亦必小人之歸也謹論

策

擬策問一首

問孔子答子貢之問政欲存信而去食非謂食之眞可去也所以甚言無信無以信諸其民而不可爲政焉爾在易中孚之彖曰信及豚魚其於物之蠢然者且猶信之況於其民乎求其所以爲信之道考之周禮六官之職具不誣已夫何后之言治者乃曰民不可與慮始可與樂成則是朝四暮三之術可施也信亦何時可行之有又曰化之而不示其所以化之之道易之而不示其所以易之之道無亦愚其黔首而已矣果何事於信乎且莫信於徙木之予金矣而論者謂其有果於殺之禍莫不信於云夢之遊矣而當時乃有將兵將將之較信果可信以爲安乎有以信爲救饑之術者非之之說是也然則江淮之饑洊矣蓋不減於曩昔關陜之一慘矣而其民之轉徙流亡乃不至如彼之甚者議者以爲恃有朝廷之大信堅忍以待之而果卒活於銜命之使者之救之也信以救饑斯其驗矣非之之說其果是乎或今昔異宜不可行於昔者顧可行於今歟夫惇信明義隆古之世爲然而秦漢以還始有不足於信之說無乃隨其世之升降而升且降之而信有所謂循環者邪審然今之世古之世也何其幸歟然而存信以結民心儲蓄以預荒政古今之同條共貫者有幾古今之相戾者幾何不必泥於陳迹而因時制宜又未必無其術焉諸生毋徒諉諸气數之方隆而莫之講也

傳

老先生傳

老先生靳氏名瑜字廷璧鎭江丹徒人也少爲諸生至貢業太學未有是號也始自經歷溫州府時府時周守城府髙眈眈視諸幕僚諸幕僚類戚施刓劘甚先生至不知也晨入揖事當治治之旦日復入事又當治又治之或符下行縣上馬去不顧僚避積歲沓不舉或叵測貽身災者守試符之亦行不辭事已內符退入舎臥僚至問弛張方略云何應曰唯唯至移語他事已守聞驚嘆以爲不可及延入閣與爲禮呼老先生云曰老先生云者非其年之謂也尊且師之謂也由是府之人皆如守之呼曰老先生下縣之人亦呼如府之人溫人道丹徒語故丹徒之人亦呼如溫之人守去再易守不樂與後守居去溫家居十年以歿有二十四年矣以子少卿貴累贈至太常寺少卿兼翰林院侍讀光顯矣人亦忘之過其墓式其閭者亦止呼老先生云少卿發應天解及第第三人踵予入院與有麗澤之雅得先生於隠度中意退然不勝衣懦者也而其治溫又健乃爾其治陳淸戴堂事卽勇者不如而隄沙園塘以利溫民皆不與其貌肖者壯哉大抵溫海邦也疾風駕潮齧防圩其田稅歲苦民虛輸之者十四五而海外雜蠻夷貨視內地伺便鷙攫之舊置磐石金鄕曁溫三衛以戍其帥類世傳虣悍饕餮武人而附府者尢飾文假法睥睨吏治爲蠧螫莫制其山奧海嶼則民以險豪吏以逺略因循醖釀至不可忍則坐以逆聞聽上制置均爲患本堂永嘉民也垂當坐先生急謁部使請曰堂誠謀逆邪畏囊頭荷校就獄死耳且罪止堂而艸薙禽狝之非宣徳恵養意脫獸困跳踉如溫民何吾請往招堂卽日單騎緣澗谷覓抵堂所呼堂出曰我靳經歷也來活堂堂驚出且數且諭導至府獄具遂脫堂族他如堂豪喜洗刷一變淸所謂爲蠧敢往者千戶也聞人已聘女美以奴賫衛牒來訌曰吾妾也府實弗任與衛爲異同下以觀先生先生知狀引左證了了垂上淸窮急入賄賄至輙出益窮自輸伏辜女獲還聘夫武人悉栗栗戒母邇府府益肅無事沙園者平陽瑞安界地也田圩不知其始堤成水可泄蓄歲有秋民輸外食且足今所謂靳公塘者是也其治要在利民完安之而剗除其疵癘𨿽或時攝守事如卽眞然以無營爲釣取亂其心益向往期溫無遺便乃已僚恥日殿莫能班或危以禍或左諷以嫌卒不變用能成其志成化中朝京師防判去溫人志屬之狀入部舉請代幾僅絲髮許以不一少動意止判初不入於心故當其時忘得之家居溫人過必入候致水土物比歿移以範恭人不衰少卿宦朝溫宦遇之兄弟也至語舊無不曰吾老先生且曰宜祠而爼豆之恭人以治乙丑冬歿予目見溫人哭之哀焉庶幾古所謂循吏者方其在溫年餘五十矣而少卿未生恭人念垂老而孤買姬入室姬實士人女也急得金以緩禍者覺之反恚恭人遣姬且以金去戒恭人毋爲是戚戚已而少卿生如持左劵必其有後立靳宗於丹徒少卿向爲名臣且有子延慶將世其家矣益驗先生所謂仁人者於乎先生於世爲仁人於靳爲宗子於溫爲循吏於國爲名臣父昔太史公傳循吏敍世家其法具在遵是數美仍其號爲之立傳以質諸君子君子曰誠以感人不諼仁以迓休則延其然其然不然其誰復當言哉

雅素子傳

雅素子張君諱文字經載臨江新諭人也治癸丑以春秋登進士第選入刑科爲給事中儕軰其有喜色問之曰吾遇明君吾用春秋時也事先皇帝十餘年中攺兵科進工科自右而左又進都戶科皆給事中今上攺元九月八日卒於京師髙坡巷邸先是奏進新政五事語中皆陳變更乖刺特驟力詆內降害政若親與閹戚家爲仇敵者賴上寛明僅奪季俸予往唁之門者報曰昨夜不食若又爲奏者風防之顫索臥今且汗之子去及更往則君卒矣公卿大夫士嘆於朝胥吏嘆於署儓武夫亦有嘆於道者皆曰直臣云亡予悼之甚不忍聞焉君嘗以覈實邊儲三出當往貴州也予作威鳳吟別之而以鳳居守爲終句意戚畹結中膠固競煽威焰惟君足鎭之云比至未魯以女苗叛於貴貴用兵君言兵在得魯耳購馘之宜而苗獠脇從多蒯刈之傷生無益在蜀屬蕃族擾松潘餉運斛十金妄級紿賞陣奔靡誅君以蜀憂方大爲獻議者十治中最先論元夕張燈下有司治具典庫中官以逸樂玩弄惑主聰劾及諸司迎望風指當按上方向治爲頓減之會外戚有罪當廷謝陽疾而以子代之俄而乾淸宮災君引春秋宣榭火著戚臣驕滋謂逼厥災火焚宮此其徵歟明年敵大入雲中鄜延將迫內地朝廷戒嚴尙書文升請集廷議君疏柄臣耄師或輿屍易所謂凶代以倪嶽戴珊劉大夏張敷華可其靣折人多此類鑄錢議起中外洶洶入五議一曰某二曰某三曰某四曰某五曰某而大要歸之以節儉旣而新鑄果如議不流皇莊戶督類左官退校無賴竄名於是乎漁獵之上不知也君上言曰邦本在是當存先事之戒凡所指切時囏身任獨往若嗜欲時惟一人在班行長身修髯旭旦罷朝步出掖門錦衣冠幘禁旅閽人必驚覸竊語曰是何翹翹者邪名能髙下古今作者之品遭母喪朝之名能文辭諸體殆備焉而皆托諸石戴盈舟焉以歸母弟用載嘗薦入京有癰貫腮潰洞齒齶血漬牀席垂絕君與寢扶掖盥滌召醫疊入最後越醫至君與語作曰是可生吾弟矣藥入果然性樂與人遊防予談必移日出自廣西還爲予言古田距藩城才七十里猺至支解二員尊官而當國大臣不以掛於口寒心哉予以爲議適然爾及今閱其遺艸已附六事入奏此其一也其制狼兵如嗾犬獵策尢良於乎誠臣憂國固如是太史汪君志君墓年壽世次葬日月備矣而雅素子之號未著用載丐予傳之行於世贊曰孟子有言有官守者修其職有言責者盡其忠士之處艸莽有不以是自負與以是疵人者乎及其出也身自爲之有能酬其所負而不爲人所疵者乎書曰非知之艱行之維艱天下皆是也孔子曰言顧行行顧言吾以爲雅素子其庶幾乎

胡液楮傳【爲謝解元作】

有輿圖之半輪者實胡液楮氏之族也其地疆域明其求物產居民焉無有也有之亦若繪圖然分十二牧主之十二牧曰烏木蘭氏十曰白象胥氏二烏木蘭氏實貫穿於腹裏之界白象胥氏乃於外夾持之然實同受轄於金丁氏焉金丁氏固故能拜力隨機捲舒橐籥以風四方當是時祝融氏司令欲以炎威威天下天下之民賴是卒亦無苦及祝融氏退十二牧亦倦於勤斂而退藏於宻待時而動𨿽然十二牧惟白象胥氏骨鯁臣也使十二牧微金丁氏與白象胥氏久與胡液楮氏同解體矣烏能與祝融氏爭衡哉

坦然翁傳

坦然翁姓劉氏名山字壽之蜀之珙人也別號柏亭父澣進士授行人再遷禦史翁少侍養居京遊司正劉公門劉公少許可惟重翁屬望之景泰初大壩夷酋叛大兵西徵禦史在遣卒於行營遺命以門戶百指累翁遂罷應科舉將命惟謹猶時竊間肆力於學因得旁及天文曆數譽益延都憲李公匡聞之諷郡辟爲陰陽正術眾方難翁行翁乃誦程子存心愛物之言欣然往應辟眾至不知所謂其謁選示弟有詩鄕人傳誦以爲詫旣視事先時郡漏隳於積差候測移刻翁正之司漏不敢爽也始此郡時苦諸偸守檄翁提兵淸邏諸偸局蹐濳逸他郡防罷所兵皆爭畱焉有詔城大壩翁受牒董役事役夫集自四境眾聚狡獪條疎而姦作每伺官之當代者於隘而剽掠之及翁去反相率贐餞數十里外涕泣羅拜而返守大賢翁府署庫廩有作一以屬翁致守陸公淵之偉矣考功展哉君子之奬凡郡疑獄多翁之讞積歲健不承者感翁開悟皆頓成案郡卒有爲民占其田者自分於翁有宿怨逆不得直翁得狀判歸之鄰素酗酒者一旦大呼詈翁人問翁所處翁笑曰彼方爲酒所苦吾寧罪酒乎羣惡少掠其蒼頭賣民間數歲獲之或從臾翁訟翁笞其蒼頭使卽所事已而笑曰吾訟畢矣翁天性孝友深得父母心母蚤世事繼母無懈二弟一妹翁所成立也嘗擕妹北上艤舟絕防妹戲而前俄墜水中翁驚愕不覺俱墜其水深不可測加天寒裘重沒入不見蹤迹觀者皆駭頃之持妹而出論者謂有神相云蜀俗兄弟壯且婚多割竈自食翁深恥之然不欲傷母弟心志悉讓其田宅禦史之死王事也向二毛其施弗究翁痛之作永思堂於家歲時率子婦拜祭以爲常平生不談人過至於教子則毅然正色反覆於綱常倫理習章句業進取未嘗及也尢懇懇以堯言桀行爲規其爲詩工敍事黜險怪其作字必楷正諸子有適其書問先學行而後起居官𨿽卑而不少逐流俗有所幹沒一日奮曰與其縻此而棲棲豈若干於吾身耶成化丙午遂得解因復自號坦然翁取其於世累坦如也仲子武臣以鄕進士遊京師名士善者十九與南城羅玘締爲文盟其文剝去時好追登古先名譽登進若非身事然觀其子信其父古之道也玘敢僭傳其事爲善教子者法焉贊曰蜀去中原獨逺兩漢文籍之興蜀士大有聲而奇瓌遺逸之民以逺不世見獨今坦然翁困於鄕裏小官哉老泉斂響不振以遺軾與轍鳴也獨坦然翁不能文也邪噫蜀眞逺也邪

張節婦傳

節婦新淦暮膳郭師孟女玉峽張洪本妻蒲臺訓導鑑之母監察禦史芹之祖母也年七十八歿當治庚戌月在仲春日爲廿八又明年壬子二月二日葬柿坑之塋歷十有八年爲正徳己巳禦史銓得南院蒲臺亦解教事來就養予往也語次必嚬呻曰鑑欲夫子之有言也已則防然禦史來也語次亦嚬呻曰芹欲夫子之有言也已則防然他日又來入狀曰微芹祖母無以有芹父況芹乎芹父予不及今徴夫子言傳之後世安知有芹祖母又安知芹緒之幾絕而復續乎言已泣予辭又泣蒲臺歸二年至是二月訃來予往就弔位禦史泣言若昔者而益淒予退討狀玉峽張著自勝國前人故曰古張又曰庫張謂假貸之便若取諸庫然洪本父曰季徹其兄也季徹死洪本奉母李氏嗣家政而屬有家厄日用隠憂以李故鬱鬱弗忍泄未四十死蒲臺方脫𦇤褓固在厄洪本者所欲居貨中則節婦譬則匵也先抉揭之攫取惟其便乃入李以言具爲婦急捐姑雛他奔狀蹤迹祕譎而隱約李姑不疑日攺而新之緒蝟刺百出使可覆驗覺李微動隨嗾妁來節婦罵逐妁去截髮泣三日吁天自誓曰吾所不爲張氏鬼者有如皦日李乃寤間亦發恚殿其惡曰吾今執女告縣官然終以愛掩止節婦計曰彼欲逐我乎厄斯子也而已耳果厄斯子乎利吾有也而已耳假令眞能不防一毛而顧於吾重者毫髮蹉跌吾與張氏存者幾何吾今掃地赤立則何如於是聞奪一墅去守者告曰墅去矣曰知之繼聞發一廩去守者告曰廩去矣曰知之或扼腕曰可訟也揺手指蒲臺曰有是在積數歲至無所可奪可發而蒲臺亦勝冠或又曰可使商也補前之匱乎曰吾聞業不遂者攺業之況幾賈大禍而幸脫者乎然擇之莫儒爲宜乃賫送之金陵就周戶曹學學七年然後歸遂就庠捨而禦史適生命曰芹志更業意也禦史在乳而母死哺借擕扶一惟節婦稍長知學常以一缸膏坐之於紡甎側永夜誦緯成師之贄或於是乎取之鄰之婦燻而爲夜作爲鐵石心者亦多有洪本有寡妹門戶絕李以虐子之蕩覆無所於歸也且慚不以言節婦節婦心知之於喪李之日迎與同食者終其身距今裏閭傳之若前日事蒲臺用戊午貢授今官禦史亦以是年領賢書登壬戌進士官福州推官而至轉於院蒲臺之封亦用其貴居院敢言人所不敢言凜凜樹英烈風要之忠節一道也其亦有所本也與予舊史氏也爲著節婦傳以竢後徵焉贊曰立人之孤而世之與起人之死而生之孰神乎曰必起人之死者也然則孰難乎曰必立人之孤者也何也循古之方而用之而人偶生焉觀者孰不驚以爲神乎而或使復爲之其又可能邪若夫非自少艾而白首出萬死而一生而人之孤未有可偶一爲而立者也故曰立孤難耳亦何貴於人之驚以爲神也乎曾子謂可以托六尺之孤而謂之君子於乎若節婦女中之君子也與

贊

石山先生贊【爲安成周舉人祖作】

爰有主者朔者棲者延頸而盼者其有知者至杖而侍者其甚有知者榮者華者節而榦者其無知者至破崖而下者其甚無知者其有知者若防於無知者其無知者若倚於有知者皆環萃於主者以其有知若無知無知若有知而前知乎無所不知自不知其若是之不可知而爲有知無知之始也噫有象而垂之者其容有知乎然吾不知其意之所儗亦將隮之於不可知之也與

工部侍郎沈公像贊

啟前鋒以導眾介運太阿以芟多蠆立亦幟以召諸豪築京觀以瘞羣饕乘其可爲之幾固嘗盤礡於斯旣而動以抵牾敵蝟來疵則焉往而快其所如蓋世惟貴乎有志又遑卹其乖暌旣事往而機息亦競羨而追思位亞鳲鳩其進也實銖積而寸絫志同倦鳥其退也忽距脫而毛遺今胡爲公是昨胡爲公非覩公之像或者其似究公之心似者其誰

淸軒贊

蟒衣玉帶也者凝然而坐於隅也吾初不知其在朝亦不知其在野胡爲乎來乎其諸誰之儔歟人曰本漢之裔曰淸軒翁防寔奇童乾淸宮隨飛龍肄內館師羣公鼓五弦之疏越助虞舜之南風旣馳騖乎薊北遂騰踏乎雲中曁殿西陲厥聞彌彰狀元有碑君子有堂曰雨而雨曰暘而暘孰爲壽俊爲帝尊事孰有勞績爲帝明揚旣而烽息燧滅爾界我疆於是乎誕教於家克惇厥族本系支連有位有祿倒蹝賓賢宵繼以燭天子曰休來歸自西畱都居守天子命之載瞻斯容有父兄在旣孝旣忠天子有賚

鄒竹所贊【爲翰林孔目祖作】

人亦有言曰其康齋孰得其門維鄒竹所得館爲賓谷其後昆可知其人我友其孫而出其眞我贊之云

雷南坡贊

神之肖不肖系於工之工不工人旣望而識之矣眾之崇不崇系於行之修不修大賓之位亦旣居之矣名之傳不傳行𨿽修矣不足恃也況於其他乎系於評之者言之文不文噫吾何足以任此哉

潘竹西贊

流離寄寓遂有冒姓同事忌毀遂有謫戍姓還於初謫復於舊加初詵詵增舊岸岸東階執法西階薄違公樂委蛇樂寄樂歸公哉公哉

潘安人贊

笄歸時微黽俛匪怒苴綴綻以植門戶鼎鼎造新去去革故有峩惠文有赫祈父歲時廟食不祧之主

西崖贊【爲周遜舉人父作】

崖之巓髙不可緣鶴巢何年崖之旁可棟可梁翁有山堂崖之下翁稼沿崖有流翁或出遊翁善飲酒以賓以賢於崖之前翁少孝友今老白首可祿可封翁之令終今日西崖委蛇深衣未爲翁是未爲翁非

謝彌堅行樂圖贊【號賢樂】

眼中紫雲【時在都下】心中白雲【父在家】屐齒之苔經笥之蕓髙山流水蒼梧翠筠賢者樂此其在斯人

遁齋神贊【陳舉人之父臨川人】

孔取敏而好學傳嘉積而能散師古則簣土成山善施如流泉赴澗山成而木生焉學博而文出也澗防而水滙焉施博而徳大也然猶以爲文不若羲之畫施不若泯其迹想希夷於羮墻以大丘爲鵠的姑肥遁於蓬齋之下挹其遺容吾於是乎太息

遁齋孺人贊

生如在彪固之門防如鞠於李丞相之所得所歸如太山先生侍於膝者又如閬中諸陳特未覩其垂魚而入也噫象服是宜抑其末者耳

禦書贊

繁星麗天暈豹在野亦有文章以嚇觀者亦如皦日防然中天文龍威鳳交騰翥焉皇閟墳羲示顯畫有一於玆光景夜射日明於晝乃晦於夜彼寧匪文文在斯下鼎湖云愁號弓者誰此惟羮墻如將見之白蛇貫牖云風電雨或有雷霆天命下取

無爲州判李君贊【孫時修貢士求】

腹盈盈以笥經而困於大橫羣振振以飛廱而莫之與京倅無爲之郡射有爲之聲民以爲赤子之於母自以爲夏日之於冰蓋立功自古亦言其次而知止於理眞若寔榮嘻子承其芳孫踵其武族食其田仰斯容而興思亦羮墻而僾然乎

陳訥庵遺像贊【其孫景賢求仙逰人】

不以其盈勺此注彼或待舉火或平如砥譽日斯邁匪局於邇孰懼過差孰敢忻喜人亦有言惟太丘似人亦有言趾戶牖美難興者衰難能者齒弁之峩如公豈如斯而已也

防

防臨汾劉氏族譜後

臨汾劉公修宗譜一編居守畱都時畱都大夫士莫不獲觀焉亦莫不嘆公之質也有識者亦莫不因以覘公宗之將盛也而知言者又獨賞公雅好斯文獲萃於斯編也公臨汾人也上世當艸昧初尺籍播遷南北靡恆厥居形影相弔保厥孑遺以有今日亦天也遑防其本始所自出哉及公旣貴盛而作斯編也或謂臨汾他有劉氏矣取附麗之彼若夜虫之就火也公曰咄詩不云乎原隰裒矣刺血漬骨得父骸焉贗可亂眞也吾忍爲是以負吾先哉自吾父祖始可也噫公豈太古之民歟何其質若是也公同產三人同產之子遂十人今位執金吾者二賓軍府者一待魁春官者一廩郡庠者一諸孫十人泉湧出而燎方揚也盛矣哉且公防肄內館有偉名旣親肘腋出殿邊陲以文飾治故一時天子之股肱侍從之臣與方州外大諸侯四方逢掖之士篇章之唱酬功業之紀述斯編之序贊彪乎炳乎窮日之目力而莫能究也非公篤好之何以至此君子於是合而評之曰質以培之故其發也盛焉文以章之故其盛也傳焉是故文質備然後天下之事理於宗祊亦然公得之矣

防謝以中鼓動天機捲【同寮分韻賦催盆池荷花詩】

是捲成之四日以中辱以示予予老不自量古四字以志斯防之奇而慶斯蓮之遭也噫蓮以靜也諸君欲其動焉諸君所處亦靜地也抑不知天將息其動機亦如諸君之待蓮者以待諸君乎理有同然盍思以豫之因以中以告

防陸氏家藏東坡玉鼻騂公據捲

東坡恐李方叔賣所遺玉鼻騂爲之立公據以便之公據劵也世多多公陸氏之先得而藏之予獲觀於京邸因感而推知前世凡鬻賣莫不有劵矧田廬之重謂之世業不言可知獨不知馮道當時習於賣國國尢重也亦嘗有劵否當與千古有志之士質之附於是捲之末

防送詔制進庫

臣旣修庫作龍函中兀之爲詔制設也思欲徧檢羣簿書分類標年以便部家考閱因得取國初迄今詔制貯之函中未能也時時太息之考功主事林塾告曰句容致仕知縣楊鉞家實有之適句容縣丞【缺】昻同邑人也乃俾以禮求錄之至是始克成謹用登貯正徳七年四月五日也

題黃堂楙績捲後

右黃堂楙績一卷首有四大字卽卷名也釐爲十二圖圖各有名按名爲詩數十首而括以一序在圖之右字之左大約美廣府太守伍公而作作者皆廣之逸民也予考牒志唐宋璟宋張鑑皆以知廣州有惠愛民爲立石頌徳豈廣之民樂於徳其長上而坐以成俗邪韓退之志李翺祖楚金之墓有云刺史不恱於民其去官相率讙嘩手瓦石需其出擊之民可擊刺史邪誠亂民矣刺史抑何人也漢尹就討益州叛羌蜀民謡曰寇來尙可尹來殺我尹眞甚於寇而殺其民之若是邪民苦其吏而甚之之辭也借移璟與鑑也於此民亦忍擊之而苦其來者乎廣不幸而得是刺史與尹其俗信厚矣亦甘爲之立石以頌乎由璟而前無爲之始由鑑而後無爲之繼廣之人亦難乎爲其長上者矣宋碑時已奏罷張石之文疑亦鄙俚無可傳可傳亦不必石卽如此卷可也公之子寧波守朝信俾予厠名其後嗚呼予亦何恃也哉

題西樓捲後

工部郎中新諭傳君命予題其西樓之捲予曰樓重屋也以其在居之西偏故曰西樓邪曰然南方多暑雨地气上沴以糜敗防笥中之百物而什器亦蒸解其膠漆至不可用惟樓以貯之則免耳斯樓也其亦然邪曰不吾兄今少宗伯其少也讀書其上而吾少也亦然今其圖籍具在將以付吾後之人世守之俾知自吾二人者始也捲之所以作也予曰嘻其始也於樓讀書於樓貯物書不如物及其終也物盡樓頽名傳在書物不如書樓之品於是乎在予烏得而低昻之哉

防何進士禦題後

古之君子入君門鞠躬如也如不容況至君所乎過位色勃如也足躩如也況君在乎君命召不俟駕行況君親臨之而有所聞乎今制策進士於奉天殿丹墀內則至君所非君門矣上皮弁臨軒則君在非虛位矣禦制策問人賜一首則天顏咫尺天語丁寧著在耳目非特君命召而已夫君非天也而古人動以天目之門曰天門非以其入之難乎闕曰天闕非以其至之難乎位曰天位非以其近之難乎顏曰天顏非以其見之難乎語曰天語非以其聞之難乎恩曰天恩非以其得之難乎彼幽逺之民有終身不登刺史縣令之堂者則其謂之天也固宜而進士者其初固其伍也徒以其尺寸之長傳贄焉一旦入君之門至君之闕近君之位見君之顏聞君之語受君之恩而疇昔顧瞻如在天上者今皆得於身心耳目步趨之間則其倐然自防出於凡民之上亦甚逺矣不然均是民也其所以仰如天者固自若也而或者乃欲誇人曰吾才也固當然也吾誰欺欺天乎於乎進士亦可以自思矣蓋繼今以往皆報君之日要不敢有遺力焉而能匹休古之君子不也今治六年春三月當策士上如故事賜毛澄等三百人進士及第出身有差賜同進士臣何垕侈上之恩也奉所賜策問裝以巨軸置以髹函拜稽首言曰此天語也用將寶藏之垕江西新城人直文館舸齋之曾孫荊藩長史子方之孫鄕進士燮之子今刑部尙書椒丘之族孫翰林編修臣玘之友也孝而友剛中而巽外其有志於古君子之事君久矣顧獨不知今日之遭遇而已防出於凡民之上哉而其圖報之效期之以赫赫要不可窺而遲之以悠悠當不可窮也三百人人各有賜問非所知不以志垕臣所知也故志之且以竢焉

防歐陽公墨迹

歐陽文忠公文章爲世宗師人無賢不肖皆知之不謂其能書也而寔能書趙文敏公書法近世罕比人亦無賢不肖皆知之不謂其能文也而實亦能文一因大以沒其小一因小以沒其大於此可以見人之擇術不可不審也況於所以爲人哉予閱公手澤數幅於水部郎中永丰王君有感焉故公論之後之鑑者其亦有警乎

防貳尹曽英氏寶藏先世孝友捲

長谿曽處士挽章一冊狀表銘序皆在焉鄕先達諸公所作也其孫少府仕於廣陵予罹外艱南奔以疾羈於其傳舎中出予觀之編帙解落先後倒置予且正且觀蓋自宣徳庚戌至是六十一年矣𨿽金石之堅不能保其必存而況盈尺之素與蠧蟫爭日月者乎是又見曽氏之世其家非以他物也然自今考之曩時鄕之文獻若是其盛處士之賴以不朽蓋不系是冊之存與不存而是冊之存賢子孫之所以能不忘其先也𨿽然聞世徳於家爲實爲本根𨿽尊惇彞劵之重於家不免爲華爲枝蔓嗚呼曽氏之藏不獨是冊斯可已

啟

代樊都尉定馬冢宰親啟

伏以地連豫土同气相求班綴明廷言歸於好𨿽秦晉之不相及世猶締婚況將相之爲同寅禮可義起恭惟太翁閣下朝廷柱石人物權衡爲宋蓍驚潞公而欲拜系唐輕重儼中令之復生再惟親家座右夙閒鯉對寵寄虎賁瞻梓及橋光前啟後能不滿假無矜伏波奕葉之隆顧善引援俯念補衮褵防之舊蔦微得托灰冷復然且令孫女蚤借翠竹蒼梧之蔭實惟蘭茁其芽而小兒者未解瑤翻碧防之章所謂民鮮克舉然所幸者慶衍仙源故其儀之得此嘉耦倘得依於綘帳鵠虎之譬當明漸可從遊舞雩稼圃之言自訥自天作合榮我寔多伏念某相庠晚學貳室末賓叨肺腑於本支功豈橫行於冒頓司瓜牙於肘腋分逾食邑於舞陽差糓薄陳九物之儀引領拱聽千金之諾伏願自今伊始詒厥孫謀白首殿邦百辟仰師臣之躩躒赤心許國二家樂聖世之升平盟如可寒言猶在耳所有世系合行謹具於左

代樊都尉納采啟

伏以日月際重明之防乾坤當再造之期四方寧而車同軌書同文二姓合而女有家男有室恭惟太翁臺席曁親家座右退公多暇於頷孫相攸本期於燕姞外𨿽示無適莫內實暗寓權衡遂使素無中雀之微能亦獲叨占乘龍之妙選祗承布諾庸借冰言歳甲子之司權月大火之在次遂敢托於錐薦忽乃忘於耦辭言以爲徵艸余奇之是借禮𨿽不腆寶藏羨賜之儲供是非比儗於委禽今則相將於奠鴈親迎諏大梁之吉上章剛輳乎攝提納采用降婁之柔屠維適冠乎恊洽豈克耳仰星天而揖俟蓋突弁因年矢而每催蹶裏八鸞敢竊肅雝之遺響渭梁百兩幸追籍輅之芳塵天釐女士封縣君足矣列侯何必臨光世衍云仍於宗袥繁焉素公甘傳魁紀情浮於物書不盡言伏惟鑑照

札

與友人論舊事札

同鄕同年同業臭味之同意气相許又同苐南北相去略差池爾一旦不相信遂者異世然何哉意者前之同偶同而相許者偶許邪或吾子自處已躋於至誠無僞之域而視吾軰若亡若存之小人不足信邪不知何忍以暗邀人心之大惡筆之於紙且以告於君而相加也春秋書亂臣賊子亦其人去世已久姑取之以垂戒萬世而非卽顯戮於市也而吾子之言果行則族誅之罪吾固不得而逃矣賴先帝明聖寛而宥之遂使首領獲存於今而尙得與吾子遨遊於吏隱之地是先帝奪吾於吾子之手也明矣借曰彼人者實首焉是彼之辭也彼嘗語人曰吾子時以文學名於諫垣諸章誰敢居非獨此也今玆其人𨿽死而朝之大夫士憶而誦之猶昨日也果誰可辭邪昔陸抗信叔子之不鴆人千古以爲美談吾固不敢爲叔子而吾子於抗如何哉蓋棺事乃定吾固當勉之吾子其明目熟慮以應方來可也丈夫事在磊落掀天地而置死生禍福於度外伯夷頌所謂一常人譽之則自以爲有餘一常人毀之則自以爲不足其足爲大丈夫乎久不接論因地相邇偶發素所欲言惟吾子思之吾當自此閉口吾子幸俱忘之罪過罪過

書

寄西涯先生書

生違教下屢更變故𨿽嘗貢書然不敢頻頻者恐彼此無益也今則天下皆知忠赤竭矣大事亦無所措手矣易曰不俟終日此言非歟彼朝夕獻諂以爲當依依者皆爲其身謀也不知乃公身集百詬百歲之後史冊書之萬世傳之不知此軰亦能救之乎白首老生受恩居多致有今日然病亦垂死此而不言誰復言之伏望痛割舊志勇而從之不然請先削生門墻之籍然後公言於眾大加誅伐以彰叛恩者之罪生亦甘焉生蓄誠積直有日矣臨緘不覺狂悖干冒之至

圭峯集卷二十一

欽定四庫全書

圭峯集卷二十二

明羅玘撰

雜著

雜說一首贈韓君國器歸省華亭

楚人有賣卜於卭僰之區者其鄰之商室於僰人之地且十歲矣僰之貝璣鐐組羽毛齒革盡輸之東之藏盈防而出之辰西之藏溢舟而下之梧二藏之鑰牡如杵然僰善狙亦無窺其際者楚人僦其廡下居之日累其直三年得百金焉夜夢入其家父呼之休母飲食之寤而泣焉旦告之商槖金裹糧接淅而起商曰噫吾一年而夢是者三二年而殺一焉三年而又一殺焉今則無矣以其僮槖千金儐之旣至而二室之親尙無恙楚人之室屨之蹀於戶稯稯然轡之系於楹簇簇然而商之室門之甃苔覆之檐之隙蔓刺之聞有泣者矣楚人曰咄吾始入僰而肩之縮者三日居三日而始敢喘息又三日飲謦欬始敢望其門至授吾以廡已十日矣於其謝而歸也終不敢視其面況其僮之槖兼數人之力而吾之槖若槁葉之在吾臂也吾以爲僮將揚揚其聲光人亦多其金也吾將挾吾策而徙以避之而今若此吾惑焉間過東家之叟而問之叟曰商胡爲乎不偕若之來也曰根盤厚病於遷叟曰然則日念其親也幾何矣曰忘之叟曰是鄕之梟獍也不腰於市而已逭於天之戮僮何爲者邪其能招招也若安矣若之室已馨矣是之謂天全是之謂泉原是之謂濯纓而又何憧憧邪院中小吏亦楚人道其事於予予方爲是說防韓君國器來院告歸彊予書之而去

雜說送王資博

山氓患虎也凡可以制之無不用也至坎地以穽其身虺穴其墉而伏焉不知也川氓患蛟也凡可以制之無不用也至沈鐵以臭其居蜮伺其影而射焉不知也舟師急風也至呼嘯以招之及其傾檣絕繂曰風之罪也田夫急雨也至雩祀以招之及其破畎決洫曰雨之罪也夫虎蛟虺蜮皆殺人之虫也而人有避焉有不避焉見之蔽也風雨人之所取於天以利用也而或以生害焉乘之過也嗚呼見之蔽乘之過一夫有之且以禍其身如此百乘之宰千乘之諸侯天子之宰相蓋亦一夫之積而至此其大獨不爾邪同年王君資博出宰平陽政其此始可觀也見不蔽乘不過可以爲相況於諸侯乎予以是說堅之

雜說贈吳獻臣宰順徳

鵲之鳴也福來烏之鳴也禍至未必然也人之信之有不好鵲而惡烏者乎直之言也興邦諛之言也喪邦必然也人之聽之有不惡直而好諛者乎嗚呼禍福之未必然者則泥之興喪之必然者則忽之惑之甚也

賀卦壽吳封君

賀利見大人亨彖曰賀王明庭實旅百大往小來用上吉用下不利君子貞稱物平施其道不窮也象曰加貝賀君子以聚朋友祝頌宴樂初九門有禽或益之十朋有孚於室吉象曰有孚於室禽可入也九二以其纁吉象曰纁之吉其志遂也六二賀之駢駢萬目睢如厲無咎無譽象曰萬目睢如羣恭敬也九四西鄰殺牛以其濡於饋亨象曰時然之饋用相濟也九五朋用玉斚醻於中庭書日三頌有孚貞吉象曰孚主之吉頌以正也醻用玉斚匪夷器也上六壺矢班如不溺以其鄰徵無咎象曰以其鄰徵不盡人之歡也

西溪漁樂說

漁與樵牧畊均以業爲食者也其食之隆殺惟視其身之勤惰亦無以異也然天下有傭樵有傭牧有傭畊而獨無傭漁惟其無傭於人則可以自有其身作吾作也息吾息也飲吾飲而食吾食也不亦樂乎蓋樂生於自有其身故也若夫傭則身非其身矣吾休矣人曰作之吾作矣人曰休之不敢不聽命焉𨿽有甘食美飲又焉足樂乎豈惟傭哉食人之祿猶傭也故夫擇業莫若漁漁誠足樂也而前世淡薄之士托而逃焉者亦往往於漁舜於雷澤尙父於渭濱然皆爲世而起從其大也而樂不終至於終其身樂之不厭且以殉者古今一人而已嚴陵是也義興吳心逺先生漁於西溪亦樂之老已矣無它心也寗庵編修請曰仲父得無踵嚴之爲乎先生曰吾何敢望古人哉顧吾鄕鄰之漁於利者樂方酣吾愚不能效也聊以是相配然耳有聞而善之爲之說其事以傳者羅玘也南城人

何徳彰字說

地之隆然坌突與夫防嶁坡陁可以生植者皆山也有山之徳也而楩柟橡樟虎豹犀象生焉琳球瑯玕出焉極其用至於出雲气雨下土則無與五嶽爭功而嶽亦用是以華且尊凡有目者皆曰是嶽也山之徳必如是而後彰不則天下之山而已矣山之徳不足也地之窪然停瀦與夫潦潢澗可以灌載者皆水也有水之徳也而黿鼉蛟龍吞舟之魚生焉江河淮漢天下之水泄焉極其大至於涵列星浴日月而出之則無與四海爭能而海亦用是以華且尊凡有目者皆曰是海也水之徳必如是而後彰不則天下之水而已矣水之徳不足也惟於人也亦然一善之士天下之山與水者也聖賢者山之五嶽水之四海者也徳不足而不能以華者一善之士也徳彰於身而自華者聖賢也吾友汪升之謂金臺何氏子景華字徳彰而求其說於予噫徳彰其有志於聖賢而不畫於一善者邪𨿽然萬古一聖千古一賢聖人吾不得而見之矣得見君子斯可矣登泰山而小天下觀於海者難爲水此則聖人事也徳彰以爲何如

何氏二子字說

金臺何景華二子伯贊仲謙生富屋習不侈居通防言不嚚如在簴之鐘而未鳴也如飭轅之車而未載也其旣冠也友人汪升之用之偕來徵字於予適有鐘鼓於宮而車過於前焉舉鐘而謂贊曰若知鐘之爲器乎金以質之火以鎔之土以笵之血以釁之追蠡以縣之筍鐻以登之而非木以發之簴上之一物耳毀之可也棄之亦可也訇然之聲誰知之邪人之有徳猶鐘之有聲也其蘊而不自彰也猶其聲之蘊而不自鳴也及其一遇於人而贊以揚之則近知之逺知之最逺而天下後世亦知之而徳斯彰矣猶鐘之擊於木而聲之無不聞也請象於鐘而字贊曰徳彰可乎指車而謂謙曰若知車之爲器乎輻以干之輪以運之轍以持之蓋以覆之狶膏以澤之牛馬以駕之而非收以載之道上之一物耳毀之可也任其敝亦可也致逺之用誰取之邪人之有徳也猶車之有收也其虛而足容眾善也猶其收之虛而足以多載也故凡眾善之來而謙以承之則小不遺大不遺焉又最大而天地事物之理亦不遺焉而徳斯美矣猶車之虛其中而收之無不備也請象於車而字謙曰徳美可乎升之兄弟喜起揖曰實大者鳴惟爾徳彰之行器虛者容惟爾徳美之充顧二子再拜受教而去

伍全字思謹說

伍全伍朝信子也年十八學將世其家朝信速賓冠之以冠必有字來丐予予字之曰思謹而告之曰耳目口鼻髭睂毛髮四肢具焉然後於人爲全體故聾瞽跛躄齁瘖鬜皆全之累也駢拇枝指縣疣附防癭腫瘢黶之類若或益焉卒亦累也然有生而隨焉者有誤而致焉者有自取焉者生而隨焉者天也誤而致焉者不期然而然者也自取焉者不宜然而然者也不期然而然與不宜然而然者父母與已參焉蓋自童而前而吾躓吾陷吾灼吾溺吾螫吾怖而致吾之聾邪瞽邪跛躄邪齁瘖邪且瘢邪有父母在吾烏知之童而後父母不吾屑屑也而吾或兩搏焉批其耳或交射焉中其目或逮獄焉刖其足或馳而蹶焉或緣而顚焉而聾也瞽也跛躄也齁瘖也且瘢也不免矣而尙可諉諸父母乎然則童而後盍思謹其體之所以全而不敢毀傷矣而況於冠矣成人乎且古人以聞善不慕與聾瞶同見善不敬與昏瞽同知善不言與瘖嚚同推此類也則身不行道與跛躄同不辯美惡與齁塞同防被醜惡與疣防瘢同是體𨿽全亦不可恃也孟子曰從其大體爲大人全乎其思謹於此乎然後無媿於全之名此亦而父之意也

蘆泉龍牧說

武昌城東七十里有泉焉曰蘆華泉泉旁之人有龍牧子言斯泉於羅子曰泉之穴其深叵測有物焉蟠之气直上變見有光爲靈怪歲大旱能爲泉旁之人出雲雨泉旁之人傳曰龍也及吾卽之數歲矣驗也果然其泉冬燠如湯可盥也歷夏則寒如冰不可以齒投之以穢立出焉而俯視之則其底之石隱隱可數也吾甚愛之因念吾之動與時違自以爲天下之獨愚奚意泉之愚亦如吾之戾乎時不能包荒自以爲天下之獨隘奚意泉之隘亦如吾之吐乎穢無爲形迹自以爲天下之獨拙奚意泉之拙亦如吾之示其實然則斯泉也宜其泉旁之人置之以遺我也於是竊號曰龍牧以自托焉羅子曰噫凡泉旁之人愛龍不愛泉也而子之托於是也在泉不在龍也奚取於龍哉龍牧子曰非也吾之於泉也取其始之適吾類耳而不與其終終則同於龍也取其飛而有澤物之功耳而不與其潛潛則一泉旁之人而已矣故曰龍牧牧之云者順適之義云耳而因以寓吾權也豈若彼擾龍氏者眞制之若犬羊然而後謂之牧哉羅子聞之不復與辧爲之著其說龍牧子由司勲員外郎知鎭江好古而文劉其氏云

白巖子說【爲喬希大作】

白與黑色之賓配也而巖以白名必其齦齶谺然天光下燭一物無遁其形亢爽潔修神僊居之而爲好奇之士物外之觀是爲天地間勝處反是則黯黮幽仄黑巖也虺虵之所蟠魑魅之所憑天地間之惡區耳矣而太行之麓必均有之是一常人能去取之況白巖子乎或曰白巖子方將以其去取夫巖者去取夫天下之士此特其寄意耳則吾不知矣

修庫志後語

錦衣房侯予愛重之天下莫不聞然至索予康樂公新廟記以石旣竪摹之艱而止於今奉命守潯梧則又索予修庫志曰於至潯治兵之隙對閱之若有以對夫子也予實有剩摹隨帙而遺之然不識侯差以其句讀中繩墨邪或詫其畫而異於世俗之書也是二者皆惑也噫今之世何世邪而置斯志也於作者之伍直書人者之編籍記其凡而已耳何句何讀之云乎且白巖尙少予老悖也廹而遺是二惡播於後世莫予防也而已矣侯亦未爲得也或釋予曰侯於政若公署若象室若艤所若鑾輿庫無乎弗舉者蓋取乎其類而益鞭其後而已耳予益大慙欲捲而懷之歸業已置其囊太息與別而反

聾訓聰語

吳子將行羅子送之三揖而謂之曰諺有之聾訓聰聾者之不知量也然使聰者從而借聽之得則無矣然亦無所損其聰也子亦試聽之乎吾爲子告之公庭出政如大刀如濶斧惟其盤錯之就吾規矩而略其痱癗之細閭閻望之如方諸如陽燧取火得火取水得水朝夕資以活焉而屹乎其有恃稠人廣眾如春風如和气使人人若得而掬焉及其掬之也又不見其渣滓退而思義如牛毛如蠶絲當辧其肩尻抽其端緒而後出以應物如鑑空如衡平不至乎倒置於是乎充其量也如長江如巨澤納污含垢汪汪洋洋無涯無涘庶幾用馮河焉而成天下之亹亹此何足以盡子也聾訓聰之言如此而已矣吾子以爲何如

董子問答

羅子謂董子曰子非楚雄守乎曰然其地逺而且僻知之乎曰然其俗夷而未華知之乎曰然然則易其俗乎曰否易之之甚變也然則因其俗乎曰否因之之甚痼也然則無所易而亦無所因乎曰否易之而不示以易之之道因之而不示以因之之情非齊惟齊非教惟教吾以是自克焉而不知其可不可也羅子曰子前守重慶保定乎曰然殆亦用斯術乎曰否重慶柔其發也多嚚吾而撲之以威保定剛其發也多暴吾而鎭之以靜羅子曰嘻我固知子之善用時也崇卑逺近簡劇卑卑之論非所宜陳於子矣

唐書大風防木斷

臣謹按周公居東之未迎也天大雷電以風大木斯防而林甫之將用也亦然然則善人之退小人之進皆天下將亂之幾也故天爲垂戒使君人者於此警寤而攺移之其心仁愛之也至矣然成王知寤而迎周公而宗昧焉益進林甫而極用之此周之所以將亂而復治唐之所以將亂而遂亂不可救也歟

磁龜興復求記狀

磁龜者有石蹲於溪心若龜焉其石磁石也故名在南城南八十里重岡復嶺盤郁中北阻芙蓉西阸連珠南連軍都接南丰之境東則靈峯萬嶂截而北迆中通一逕以達於旴芙蓉之北爲臨川連珠之西爲宜黃寔爲四集要害地地多堊多赭黃石脂多雲母之石孔洞多礦礫而湫泥中其蜯間吐珠似合浦而微赤土人以爲祥故其人有以自食且能主人而食之人故聚唐宋來至千四百戶七都七十二屠肆他肆稱是市列兩廊雨無張蓋行者亭臺樓觀擬城邑吏部選除賫縣令牒者嘗一日至二十一云元季酷刳於兵入國初繼以疫家靡孑遺屋敗骸積灌莽其上日入於蔚薈蒙翳不可以居鬼晝嘯於木上虎兕豺豕以彊弱爲食積數歲絕行者永樂中先祖耕隠府君始披荊棘立門戶招逋亡且焚且芟先太史君益勤安輯由是復土著者客寄者販者遊者日源源來今僅較十之一然其故迹已垂無可尋者玘玆幸從士大夫之後知舊東西行取道者或停驂焉案牘之寄貯胥之頓舎散以寓防公露以處或事泄皆弗宜於是爲館於衢之北曰駐驂堂門庖湢寢食之具供給之役皆私具如官又爲館於衢之南如駐驂曰寅賓庶幾所謂賓至如歸者寅賓之北四十武折而西有樓焉曰禦書必樓者尊之也禦書之西二百武有橋焉曰聚奎橋之上曰望逺之樓樓之南聯而爲門曰翰林者私宅之門也樓之上凡連珠羣峯之北屬於芙蓉者皆於是乎見見之窮而下際蒼翠中爲石嶺峽水束流其中右鑿其壁半靣爲磴延緣爲路有樓曰逍遙跨峽中其下爲門西出爲裏之委駐驂之西築土如堂隍樓其上曰迎暉當裏之防曰迎暉者志其處也迎暉之東爲石門曰解元門之前列二亭左曰鼎新右曰復古復古云者貯所得舊記於篁墩程公者故云也又其前爲市區以處爲市者區之外爲小橋橋南折並山而東三百武登阪之上爲義倉爲圭峯書院院之阯東二百武翼然跨於溪之上者龍門之橋也橋凡二甕上爲屋凡十七楹東西凡二門中有樓曰濟川二泉邵國賢所名也又折而北二百武少東兩山復合如門然因而亭且門之曰迎恩裏從以出入焉者也迎恩之西以迄於逍遙之東爲門者六皆跨衢爲樓者五跨衢者三跨橋者二焉凡衢之夾民居者無不甃門若樓之無分於衢之跨不跨無不丹靑焉始事於治庚戌之十月迄於甲子之某月其續爲之尙未可旣也𨿽然使玘也爲之玘也之子孫續爲之其復前日之盛可必也縣之人行出其途者或知之求他縣人知之可得乎況天下乎其自盛轉而之衰若前日之盛而衰者𨿽裏之人今亦不得而知之況後世乎此無他無爲之記之者也或𨿽記之無信天下後世決然無疑者爲之記之也今也不知裏之其亦有遭乎而使玘也幸生先生之時乎而先生則信天下後世而無疑也而漫不之圖焉且曰姑以竢後之子若孫後之子若孫又有可冀萬一信天下後世無疑者乎玘也所以丐焉不敢後也前之所謂鼎新亭者謹虛之以竢樹斯文其中庶防天下後世不必至磁龜焉而凡誦斯文者如至磁龜焉玘也所以丐焉不敢後也謹狀

磁龜引【得古磁龜記於篁墩學士遂以此引求記】

磁龜者有石伏於溪之心若龜焉人以其石磁石也故名在旴城之西南八十里其地突然若舟之艤於絕巘而其水之防而出也若門焉門之外人可躍而過也自是犬牙隴塞水行嵌竇間衝齧怒號凡二里復爲平疇凡袤四里滙而爲潭汪洋演迆自髙而注下爲瀑其聲四時如雷鳴瀑之下兩涯嶄削自是幽深黑獸蹄鳥迹之所莫至其上常覆以黑靑之云俗傳其下爲九龍之窟春夏之交白晝晦防飄雨時至自上世來未有窮其處者如是凡十五六里山始開水始平又凡十里乃達於旴之江故磁龜達旴之路必由它陸蓋避是險也而玆記之所未及者其遊自西北而來而其反亦必如之宜不得而記也磁龜自唐危全諷之亂始祖侍禦史袍字徳稱徙居之而始有聞宋遂以富顯此記相傳燬於紅巾之兵或曰紅巾之前已失之曽祖司稅府君求之祖畊隱府君又求之先西莊太史公如二府君之志皆不能得於今百六十餘年矣意者天其有待乎不然侍先生素矣不知緒論其幾聞也而迄未及及必以風雷之變而若是其奇也噫天於斯文其果無意乎哉故敢補記之所未及者焉先生發焉曰得遊磁龜記記將勒之貞瑉歸樹於裏之通衢以示於無窮惟俯垂允賜實斯文幸甚吾裏幸甚吾氏幸甚

曽孝義先生挽章引

曽孝義先生旣歿歿幾四十年士大夫作爲歌詩且盈卷帙又得少宗伯徐公追銘之於乎是何其晦於初而耀於今乎於乎死如有知寧不展顏於九原如無知乎亦因以托於不朽不猶愈於不齒於人而泯泯無聞者乎彼萬乘之君千金之子其在當世威權貨利求則得之快心適意曾何遑卹至於乖禮離義固無足怪訝然亦自畏其名之靡臧也一旦不諱猶爲無爵者之幸不幸有爵爵彌尊而惡彌著孝子慈孫𨿽欲蓋藏粉飾於百世之下末由也已抑而安稔厥惡用沈其宗先聲之美黯黮寂寥下伍閭左𨿽有周孔之賢亦何益矣是三者均也要之吾獨以爲後之說勝不然先生𨿽孝且義於人蓋塗人也塗人則生不慶死不弔而況後三四十年忽爾而崛作乎曰爲其孫作之也孫爲誰名英字世傑恢然長者也今丞江都人皆樂從其請云

夜气箴

木本暢也伐之牧之暢者以屯泉本潔也汨之汲之潔者以渾不伐不牧不汨不汲伊何時乎惟日之入日之入兮是之謂夜寂焉翕焉二气融冶凡厥有形無不生者仁義良心人孰無之蔽交於前以誘以移至夜則息始惕而思維其有思善念克還孰爲禽獸孰爲聖賢一念頓殊判然天淵嗟此夜气養之則全不日不月繼之以年觸類而長萬善足焉

毀譽箴

聞譽而喜其譽轉浮聞毀而喜其毀自銷與其聞譽孰若聞毀譽或敗徳毀可成已彼何人哉四國流言彼何人哉書頌萬千

慕萱操【爲當塗李琪作】

有艸惟萱兮能忘我憂我顧我身兮惟母之由我身匪傷兮我母在堂入見我母我憂則忘今不見母涕泣於野誰衣誰食誰卹我者悠悠蒼天我哭爲何

題劉東之雙喜小畵

爲鳩之巢女拙知來之風女工司人之吉吾不女禁一枝爲家兮吾哀女窮具曰予聖誰知女之雌雄

擇遜

於乎自夫父有殺其子者則父子爭國世可有也況兄弟乎由是兄弟有遜國者遜爲吉而爭爲防自夫子有弒其父者則父子遜死世可有也況兄弟乎由是兄弟有爭死者爭爲吉而遜爲防是故遜君子吉徳也在小人爲防爭小人凶徳也在君子爲吉古臺陳廷幹問遜賫之義予作擇遜以貽之

審力

臨川樂鳴殷出知宣城縣行與羅子別羅子揖而謂之曰昔秦武王將修宗廟之薦爲鼎者三上千鈞中百鈞下十鈞進羣臣謀之曰寡人欲置是於先王之廟必眾人舉之恭乎必一人舉之恭乎羣臣伏思之對曰必一人者王於是下令國中曰有能舉千鈞與車百乘百鈞十乘十鈞一乘烏獲過之睥睨焉舉十鈞者獲車一乘歸舎人尢之曰咄胡不舉千鈞而獲百乘也不然亦百鈞爾獲曰不然獲非難於千鈞也顧獲之幹固眾人之相差爾而王亦奚信邪王如愛其鼎疑獲之折其足也攺而收其令而以眾人舉之均之至廟而已爾獲𨿽欲一乘且不可況百乘乎居三日善飲食之進而舉百鈞者獲十乘歸又居三日益善飲食之進而舉千鈞者獲百乘歸卒如獲言秦人於是知獲不獨其力也其用力亦已審也今宣城子之千鈞鼎也愼而舉之積信而待之無欲速焉不如獲之獲一乘以至十乘十乘以至百乘吾不信也鳴殷喜曰吾玆從事於審力矣

紀異

成化甲辰先是關中大饑冬予應入粟往賑例明年三月還至謝埠舟中大疫亦及予四月至靑泥灣勢轉熾予以錐刺手無血自度必死遂與弟經訣訣已正冠瞑目果奄奄若入深泥中臭腐不可當自卯及已矣忽聞呼天妃至目遂開覺舟之篛篷壓若�足之垂而防者宛一婦人聲呼曰一有學之士病在孤舟灘上無一神道救之者我來送他一陣好風言畢�足舉篷遂起頓覺舉身冷顫須臾顫掉不已𨿽舟亦爲之動經乃以數簑壓之蓋自已至未出臭汗而衣席皆濡漸覺少蘇由是得全殘喘其秋北上過祠下進謝今越十八年又過湖上仍進拜焉因紀其事丐同年都昌尹前監察禦史王君廷瑞爲刻之懸置於梁間以志神之靈貺若是而其偶及於予之不肖者則又不知何如雲治十五年壬戌歲冬十一月日

圭峯集卷二十二

欽定四庫全書

圭峯集卷二十三

明羅玘撰

奏議

爲分豁薦新事臣等自履任以來謹奉本寺年例薦新品物逓年按月按品差官供薦戰戰兢兢每懼後期有乖宵旰孝思之誠慿仗天威兼資成憲水陸無虞依時而至常免愆尢實爲過望本年正月內據香橙園戶葛川闗等連名狀告內開各系應天府上元縣北城等鄕民洪武年間編充本寺薦新香橙園戶逓年九月分例該供薦八月末旬本寺差官賫送自初及今嵗復一嵗不期正徳四年冬月以來冰雪異常香橙樹株盡行凍枯連根無存恐悞供薦欲告準令夏末前往蘇松等府產有去處轉買本寺難便準信當差鋪排傳隆就園踏驗與告相同已行準令自往轉買充薦至七月初十日續據各告稱到前項地方轉買其香橙樹株亦皆凍絕又欲告給批文前往江西浙江等處轉買臣等思得事體重大若拘常例不稍變通必致誤事遂一面具呈南京禮部知防一面給批著人往買至八月初六日各告仍復空回羣然悲號自旦至暮若不能生臣等聞之亦皆徬徨無措卽欲依其情理奏請分豁其如初告之時止差鋪排一人踏驗其園戶俱系應天府上元縣人民橙園亦系該縣地方以驗到之人當土著之眾戶且無刑威又非管轄事易朦朧安可爲的況其告往轉買之地旣云蘇松又謂江浙本寺𨿽給批文設或公然在家至期執批告給故爲情狀幸準分豁在理容亦有之且或前樣果品於成熟之時街坊市井猶有轉相買賣者則是本寺徒信下人一面之欺不顧祖宗百年之法罪固難容心亦何忍爲此隨將前項事理一一開具移闗應天府轉行該縣查勘務以不欺爲的續準應天府闗稱上元縣申據本縣北城鄕里長總甲供稱香橙樹株委的凍枯盡絕葛川闗等委的六月內前往蘇松等處及七月內執批前往江浙等處轉買空回重甘結狀等因備闗到寺臣等防得去冬冰雪南京城內官寺民居園林樹木凍萎殊甚至於竹最堅勁耐寒亦皆枯絕況夫柑橙橘柚之柔脆宜暖者其先枯盡無從采薦宜也又況蘇松江浙地理聨屬气脈不甚相逺而非閩廣炎方之比其冰雪大抵皆然橙株枯盡無從轉買亦宜也但臣等思之若系上供之物時有闕乏在陛下覆幬之仁固將憐而宥之而此實宗廟薦新之品又當聖孝假廟之晨是何敢覬覦陛下有所重輕於其間哉實惟臣等司薦之官誠意之未孚私心之多慝致傷和气天降之罰而又依常襲舊不能先事蚤知豫令葺蓋編籬塞墐戶多方以防之以致如斯是誰之過歟彼園丁下則至愚而無知者也又何預焉如防乞勅禮部議處止將臣等明示譴罰或寛斧鉞之誅明勅吏部按臣等官職之崇卑事權之正貳在任之久近或原或降或削其官職與以歸田裏則臣等不勝欣躍感戴之至緣爲薦新事理未敢擅便爲此具本差協律郎王古賫捧謹具奏聞

爲宗社大計事臣少實迂愚漫不諳事壯而登仕其愚如初今已老矣自分與愚終焉而已矣思天下聰明才辯之士何可勝數而或沈防牖下或困滯下僚或不霑一命者在在有之顧臣之愚乃獲竊祿先朝備員侍從又於陛下登極攺元之初自翰林侍讀超陞南京太常寺少卿僅逾二年起陞本寺卿又逾年轉南京吏部右侍郎臣又思前之任翰林者𨿽文華卓越十倍於臣而猶循資歷格進寸退尺有白首終身汨沒者臣獨何人六年之間驟進如此謂非陛下天地曠蕩之恩可乎臣又思感恩之極人𨿽至愚茍有一得之見自畏一身之死懷而不爲明主吐之及至老衰病篤而畢竟以死是畏死而不免於死徒感恩而不知報其恩其果得爲忠乎又果得爲智乎使死而有知也寧不悔於地下乎且臣之所謂一得之見非指四方盜賊眾人目前所謂急者也亦非隠防而潛伏也左右大臣所共知也百司庶尹言官所共知也閭閻小人外至荒服夷狄所共知也或畏死而不敢以言或以非其職而不得以言或卑且逺而不獲以言或懷祿保位而不肯以言甚或乘隙市姦以媒非常之貴富而幸人之不言爲已地者焉斯亦可爲寒心也哉何也陛下受太祖太宗列聖之付托以天下六年有奇於玆矣而地久天長萬壽無疆固將自此始也然亦必如祖宗有所付托如陛下陛下乃無負祖宗所付托也不知陛下今之將所付托者何在耶前日賊瑾之謀逐榮王借使當時顧命大臣以死助陛下諍畱榮王張防𨿽狡急於助逆彼知有天潢血屬之在肘腋其敢萌是心乎是無血屬之在肘腋足以召亂明矣幸天啟聖衷卒殱滅之瑾滅之後可保決無瑾乎若防則今班行中未必無防也何以明之凡以公呼瑾者起此輩保能不以事瑾者事之乎防獨惡著而先發焉耳賴列聖神靈俾瑾防識膚慮淺其迹易見萬一有操莽者出於其間不知何以殱之自古人主之孤立其危若是哉宋之司馬光婁寅亮其豈非忠於社稷其卒有賴其言不可用歟伏望陛下蚤堅宸斷爲宗社計之以系海宇臣民之望以絕姦雄睥睨之心然後螽斯衍慶麟趾肇祥舉先王歸藩之義正元良主鬯之規斯萬世之長防也亦愚臣垂死圖報萬分之一也臣言至此惟知宗社不卹其他故不文不文故不諱不諱故傷觸權姦多傷觸多故中傷防致罪辟以至於死臣亦甘心分內事也臣瞻望闕廷不勝激切屛營之至爲此具本專差義男某賫捧謹具奏聞

爲蚤定宗社大計以絕窺覬事臣於去年四月具本差義男羅某賫奏內開向者賊瑾謀逐榮王當時顧命大臣不能死助陛下諍畱榮王致使陛下肘腋之間無一血屬之親足以召亂彰彰有前驗也故舉宋司馬光婁寅亮之故事以凟天聽兼備責諸臣蕩無廉恥阿附賊瑾之狀而又發其後日乘時觀望不忠之謀冀以感動宸衷卽賜施行以慰海宇臣民之望以銷姦雄睥睨之心然後螽斯衍慶麟趾肇祥禮遣歸藩爰正主鬯臣𨿽譴死固其分也是後寂然不聞示諭臣料必是後宮儲祥將次彌月臣之私喜旦夕望之及今逾年更無影響徒聞大盜並興徧布天下連數十城所過如洗運河兩岸焚刼殆空前日防殺方面明日射死將官近於楊村剖剝參將王防夫楊村去京城防何而眼空如此臣謂國本不定姦雄睥睨今何如哉前月二十三日湖廣陽邏地面傳來流賊執殺右副都禦史馬炳然臣初疑似之間以爲副都禦史九卿之貳也且非受命徵勦之不過遇之而已而輙殺之則九卿之長遇之必殺也九卿之長敢殺之則公侯駙馬伯遇之必殺也是尙知有朝廷威令哉而朝廷左右尙爲有人乎而臣亦備員九卿之貳亦在賊必殺之中誓當不與此賊俱生賊生臣死賊死臣生也亦痛夫國本之未定而睥睨之萌漸不可遏已至此也然尙斷然不信傳來之言忽於今月十三日申刻迎接炳然之吏王廷昌回報云親斂炳然之屍面劈一刀而去其鼻身中兩箭而傷其肋臣卽跌僕在地口鼻流血昏暈沈防如同气絕臣久不以妻子自隨止慿一二小童扶摩灌飲至曉略蘇目今便血如流筋骨已觧气息奄奄死在旦夕尙恐賊窮生計魚遊釡中火燃水沸且喘息湏臾之命百方搜索或至擁如盆子者一二人焉馳騖中原誘聚不逞百姓愚頑未明逆順諸將狐疑益見逗𨖻事機一變成敗分焉自是二三大臣𨿽欲竊假包荒養髙之名以庇其私門桃李之黨如數十年前恐未可也而陛下尙欲與數十近習爲講武之舉寧有暇哉臣敢於未死之前披瀝肝膽再申前請伏望陛下斡乾轉坤少垂睿覽立召皇親公侯駙馬伯府部院寺大臣翰林院科道多官考司馬光範鎭韓琦文彥博呂誨包拯趙抃諸臣之議棄短取長酌古凖今藏鋒斂鍔隨事據理假代九廟之勤渠兼兩宮之奉侍體祖宗之意而不懸定順昭穆之意而無卽眞專椒房之芳快覩前星之耀納庶眾於不識不知之天褫姦雄於如雷如霆之下則臣卽誅死猶生之年亦甚樂也臣不勝憤激屛營之至爲此具本專差義男羅秀賫捧謹具奏勅防

爲乞恩休致以全殘喘事臣年六十六嵗原籍江西建昌府南城縣人由進士除前任不開外南京太常寺少卿欽陞本寺卿正徳四年六月二十四日到任又自本寺卿欽陞南京吏部右侍郎正徳五年十月十六日到任通理前任扣該正徳七年五月二十三日三年考滿緣臣自少卿到任已應六年省祭之例不敢便私陳乞卽咨本部起送間準本部咨爲議處給由事準吏部咨內開南京大小官員應該三年者暫令在任管事事寧之日通行查照起送赴部聽引等因到部除遵依外今照地方寧靖臣𨿽舊患腸風便血盜汗痰火虛弱等癥不敢毫釐有所顧惜隨咨部起送前到徐州前病發作停船調理一十九日臣實切於赴闕遂輿疾陸行隨處醫治至山東髙唐州愈加寒熱並攻告醫調治三日恩縣又告調治一日至涿州血下如注痰漩嘔出不止告醫調治一日又恐遲延勉彊上道至良鄕縣琉璃河地方痰壅昏暈因而墜地慿眾扶入寺中就炕熅蘇又行至地名舊店忽然一跌眾皆驚愕扶擡擁入民家百方營救半日人事始通方覺左肱腕骨痛如錐刺卽同折斷遂致十分沈重半身麻痺不仁寸步莫能舉動卽𨿽告縣撥醫調治料亦決無可痊之理但念臣久積戀闕之誠不敢從省祭之例而一意考滿之行臣非不急於仕進也忘狗馬之病由數千里之程冒日漸而北之風寒臣非不急於趨事也然而咫尺國門不得一瞻天顏其命分之寒薄而不足以奉寵渥被光榮者從可知矣又將尢誰哉如更遲疑慿仗市醫曰可愈已亦曰可愈醫曰漸安已亦曰漸安千希萬覬貪生惡死交戰於胸中不知逾六之衰軀纒積嵗之痼疾遂衝隆寒新加傷气血曽復防何而可望其持久必至一旦溘然以死是時囊已空矣從者散矣所在縣官不過上其事曰某官死於此其事畢矣誰負此螻蟻微骸歸故土哉就謀身言之不得爲智就爲臣言之不得爲忠就爲子言之不得爲孝天地間一罪人而已矣道路間一遊魂而已矣又安能自黙自諱而不爲明主吐之哉伏望陛下天地父母憫臣逆旅之中瀕死之苦乞勅吏部將臣放歸田裏俾正首丘或念臣先朝侍從講官未忍卽棄止令臣還家養病以便醫藥萬一更生復來供職效尺寸之勞圖防埃之報臣不勝感戴天恩之至爲此昏迷中具本專差義男羅秀親賫謹具奏聞伏勅防

圭峯集卷二十三

欽定四庫全書

圭峯集卷二十四

明羅玘撰

賦

西成賦【庶吉士時作】

噫呼嘻天地之大也其惟稼穡之功乎南金提銀海貝蠙珠瓊英瑯玕玻瓈火齊炫眸晄目豈不班如玩之不可以潤渇把之不可以療饑況夫萬類瑣瑣以賦形百工矻矻以支離如沙如泥如纇如疵何重何輕何補何裨防此稼穡者吾不知天地其何如故洪範陳而歸諸土性無逸作而戒乎不知乃若招搖指牝牡平太白出辰角明潦水欲涸白露其零時則黃雲滿野冉冉離離彪兮駁兮黼兮黻兮甌婁洿邪凹凸昻低旣因地而錯落亦隨風而紛披斯亦奇觀也至其種種異狀色色殊科縷數毛舉不勝其多總之名曰禾𨿽然亦有可名者載諸周詩見於爾雅糜芑稙穉兮秬秠稻秫菇粱兮秔稌審重穋於早晚配稂莠於稗荑淄澠美惡皂白眞假皆馮借乎先農與古之司稼更僕興論玆固未暇且今觀之丰年穣穰伊誰主張實倚怙乎帝力而防受於蒼蒼然而天與不取或承之殃麋鹿猿猱狌鼯山猳之與防防常渇嘯而饑號口張囊而腹槖齒截鋸而牙刀一有蹂躪遂成糜糟農乎農乎寧不懼乎於是協比伍告族閭手銍腰鎌整箱飭車或千其耦或萬其夫或䢐隰以䢐畛或遵道而遵途足駢駢以蹀躞聲沸沸以喧呼較昆陽之戰而少緩視鄒魯之閧而頗麤列秉穧於櫛比斂穎栗於貫魚滌滌乎烈焰之焚漭濸粼粼乎狂飈之捲鄱湖遂乃以裒以束是任是負我車我牛連連截路敞堅塲以谽谺各奔門而竄戶所餘僅存防何亦遺防之與剰穭諒非暴殄乎天物豈無饑烏兮餓防但所惜碾磑之聲方殷而催租之吏已塞於環堵雞豚一空庶脫箠楚其或破甔殘罌秒存合累倒輸富屋寧俟陳腐異哉富屋之兼並也亙環數里且藩且墻亦有髙廩以相屬或崇露積而上襄列行行而稛庾綴磊磊而倉箱從其手可釋矢衡不倚如截肪惟知封殖而漁獵寧卹枝瘁而本傷夫民邦之本也母乎上食民之天也生於農一人有慶天下爲公貢賦粢盛厥有常供固匪桀而匪貉一皆酌乎厥中柰何兼並之徒奪天之功而肆玆窮凶徒使百萬元元苦骨勞筋痀僂胼胝皴皺瘃舌未餂乎肥脆腹未識乎甘葷衣飛蚤虱面湼埃塵雞鳴出以爲或晚帯月入以爲猶曛知有父子或忘主賔子露膝而出汲婦蓬首而曵薪迄無分於老稚乃終嵗而勤勤比有生而酌量伊孰甘而孰辛嗚呼鵲之巢也鳩則居螟之子也蠃則負世固有此竭其力彼享其功者也而何獨農乎謂予不信請質天公

寛齋賦【楊方震兄方大號齋索予賦之】

寛齋主人將營齋廬召匠阿剌忽鹵計之忽鹵曰粵昔古初巢處穴居棟腐於藪瓦璞於塗孰店孰楔孰牖孰樞明胡取諸離婁巧何用乎公輸吾匠用之未聞也聖人取諸大壯而棟宇興焉烮山澤取鍜礪液滿擁腫痱癗樛癅過之弗睨僕之弗収苯尊而嵑者必斬修竦而翹翛者必斬川以浮之輦以致之斧之鑿之方之斵之磶支泗濵之浮甓礱河濵之埴工不移時役不終日峩峩乎明堂峞峞乎衢室吾匠氏之能事也今玆主人爰舉是役寛乎隘乎崇乎卑乎窔奧乎敞明乎朴素乎靡曼乎惟意所都吾將是圖主人曰若亦知有昆侖乎吾將往搆其顚焉忽鹵曰吾聞昆侖之顚上負太虛沆瀣陸離靈光葳防日月至其背而蔽虧星躔繞其腹而縈紆黃河奔如絲之脫軸五嶽峙如母之餔兒昔誇父逐而不利其反博望遡而竟迷其途鵬飛兮翅必折駿騖兮幹斯瘏𨿽有良材萬章健步千夫不過舉手揶揄撮唇胡盧而已主人之志寛則寛矣而忽鹵弗之任也主人又曰若亦知有渤澥乎吾將往搆其中焉忽鹵曰吾聞渤澥之水眾瀆所瀦爰有天地是爲尾閭湯旱七年而不涸堯水九年而無餘其湛天也萬象灼於經緯其浮地也九州連於舳艫龍伯深宮而養怪鮫人晝出而泣珠毒霧浡潏兮羃罩腥風郁律兮呶呼卽假桴於宣尼借助於馮夷亦何勝其鏜受其支吾也耶主人之志寛益寛矣𨿽有粟忽鹵得而食諸乎主人曰噫是非若所知也雷之伏於地也無聽耳至其震而鼓萬物披金石搜夔魖簸蕩六合有不勝其聲者藏也云之腹於山也無見耳至其出而布萬狀冒泰華翳日月彌漫八極有不勝其形者斂也是故斂必有散弛必有張或至而不覿或至鉅而靡藏一吸一呼忽炎倐涼若其欲聞吾之齋乎維天吾瓴維地吾甓兩曜炅炅實牖吾室八方幢幢實監我墉彩雲漫漫雕榱畵椽明星煌煌燈龕炬堂四時逓傳而不觸吾之竅隙萬彚繁夥而不充吾之步廊吾於是辟禮門由義路啟智閫敞仁戶忠信兮吾之藩籬詩書兮吾之府庫不鑰不扃不幹不櫓於何不充云胡外取乃若疾霆破柱不暇掩耳而吾以爲豆之堛於鐺也靈鼇震掉無所措躬而吾以爲蟻之緣於盎也筆之卓也匡廬之峣嶕硯之瀦也洞庭之漭瀁閱冬夏於朝昏瞅方輿於指掌吾方有事於斯也若亦能預吾事乎忽鹵帖然自失仰而嘆曰吾聞至人幕天席地饑飱風露渇飲涇渭吾始以爲遺誑也信有之刓吾斧不足以發其柹絕吾徽不足以銷其疻涸吾思不足以究其制始知曲藝之不可角於君子也於是俛而慙趨而退而主人方且優哉悠哉不有於物任其去來𨿽棲遲於一幾一榻實夢古帝而外形骸惟其心也無畔無岸無涘無涯亦可竢乎結構而後謂之寛齋

調

伏以瑞合聞韶計升觀鼎溥天率土同軌殊途乃睠牧守舒侯閣下辭白雲司作赤子母霹靂手吾方樂聞魏闕心乃其屬念命倌人以夙駕差吉日以於徵四邑四民一徳一心皆曰執言在士吾徒吾道同聲同气敢謂譲職於他第恐淮陽長孺難再臥於郡中忍使河內雍奴不借畱於闕下是用效顰樂府從玆代刻口碑詞曰江上漾金波波光渺渺紅日初升萬方曉驛前楊栁盡系金鞍腰裊驪歌唱發得雕梁繞天上麒麟人間鳳鳥萬口歡聲使君少此行去也畱作中朝儀表甘棠在歳長靑靑杪

右調感皇恩

竊聞錦因何制琴以宓彈順江漢下而朝宗同辟公趨而述職所以明府鄭侯閣下以蠻觸視縣境等燕蝠爲民爭秉燭龍之明借仙鳬之疾俾夜作書自旴䢐燕氓固比屋而興思儒紳聊陳詞而冩意詞曰風拂桂況直黎明雨霽旭曈曈穿睥睨沙頭人語彩鷁如飛誰系空負攀轅畱計但恐此行畱作礪遺愛碑當制

右調謁金門

秋染霜林萬里絢天張赤幟水歸寒壑千尋徹底浸琳宮況雨畢則梁成可星言而夙駕玆遇邑大夫髙侯閣下秀出岷峨世基蜀益弓冶擅專門之業橋梓承趾美之芳懲云途屢蹶霜蹄乃花封暫淹驥足朅來無慍出治有方惟屬詞比事蘊諸平時故剸繁治劇乃其能事甑𨿽生塵不顧圄惟有艸則安以法令爲師視烝黎如子赤棒在其左右陽鱎不敢誰何人徒感之鏤骨銘心士則知其通今博古頃者書最藩司飛鳬帝裏孰不願執鞭而向導人皆欲截鐙而攀畱其如鷁首旣東蕩破碧波之月遂使葵心傾北仰穿紫閣之云舉旄倪畢來瞻之矧宮墻在所督者竊效輿人之頌用配烝民之詩其詞曰昨夜山頭明月照四郊如書曉來車騎如雲向郵亭分手飄飄兩袖天風醉數明春宮栁定畱金鼎調羮肯南天回首

右調好事近

圭峯集卷二十四

欽定四庫全書

圭峯集卷二十五

明羅玘撰

詩

擬古樂府【附雜體】

壽姜母八十詩

歸遲遲歸遲遲手中之綫憶者誰去時衣裳母得知天孫爲織銀獬豸白晝凜凜感風吹維南半天見銕面有手未便擎巵東海濵秦臺畔侵星辟髙門旌節來岸岸云是濵州太守從者魚貫餼牽極鮮肥斚亦璀璨古來七十旣稀有況益十載於今旦鼓坎坎舞舉舉以舞以酒壽如許禦史持大斧曰敢遑啟處太守之官守此土太守不舞誰代舞禦史之歸奏三釡

石樓髙寄李石樓

石樓髙石樓髙星宿磊磊手可操媿我欲上非飛猱石樓堅石樓堅雪霰堆戶冰凝椽媿我欲住非蛻僊不如移身且就石樓下朝朝莫莫窺其罅或傍石樓旁仰鉆爾爾甘凍僵忽然飄風刮地揚沙石翳我兩目昏咫尺歸來兀兀坐茅屋石樓不見見我獨忍能不寄詩一幅

重慶詩爲實庵兄六十壽

中堂垂垂坐天姥擊鼓坎坎舞栩栩大兒誰助邊漢卜式小兒誰南宮先生配韓愈望云思舞笏仰拄以寧馨歸代以舞各奏爾能曰予武左中規右中矩此舞傳來老萊譜是時姚江波湧山馮夷淩波助擊鼓蹲蹲越山昻舉舉越山頫姥𨿽云樂覺兒苦兒年六十力如虎姥身姥臂姥脛股用以娛姥奚彼取年年舞舞後莫數南宮索詩要杜甫貂乃不足狗尾補

慈竹圖詩餘邦臣使便捧封制壽於慈闈因寓意焉【邦臣睂州人】

竹生子子生孫竹生子孫孫轉蕃是曰慈竹爲竹元歷歷鳯啄實磊磊貓蹲根惡艸惡木天所髠霜晨雪夕褫冠褌此時獨亭亭窸窸風葉翻浮埃脫落淨瘢痕冬寒不爲寒春溫不爲溫大哉天地無怨恩此竹者地勢坤圖長存

學止翁齊壽詩爲季本淸作

諌議性憎僧萬廽僧生不爲諌議憎欲以其【缺】試更能朝朝紫防帝回天戒冰凝莫扇扇枕枕欲冰一身一日髙互曽萬廻一回絕傳燈諫議心騰騰翁冠媼帔千里萬里目窅窅兮其凝瞢太官羞牛車累之載以鵬歸鯢齒佐尊朋何如拾橡盛瓦登母追峩峩脛束縢膝韍急不及毾防諫議坐闈此語吾聽曽

西安嚴太守考最歸郡

嚴侯宿擅八乂手眾首肯肯予獨否偶從壁隙觀白戰予愕不覺臼在手卷旗潛避之縮舌深閉口祝鳩氏僚如立栁投防忌器多掣肘侯辰臨之不及酉事有至難如拉朽三原公國黃耉嚇此奇遇良豈偶諒非行苞苴爲郡得杜母傳痏以膏起尫以炙華山不能言淸渭監妍醜侯名不在三王后役碌碌治郡如斗一身四射集百詬遇侯兮當反走僅備驅除擁篲帚

屠冢宰父封宮保詩

沈沈深堂公坐時府公擊皷來賀之開門兩兩天丁入龍墀東頭縣令立金虯飛動玉軸開王言如綸墨猶濕靑宮太保天官卿授公公拜公亦驚靑天無梯白日升蹙金麒麟照夜頳水蒼之玉懸腰明白頭僊翁地上行鏡湖心四明巓公有藥室有酒船不湏日食萬萬錢公無身坐政事堂英雄之网誰持綱此恩此典公可當

送余國信歸鉛山

滿腹書眼壁塞萬里途眼生翼眼壁塞陸沈翁眼生翼龍斷客陸沈夜漫漫龍斷身役役忽然棄擲聚螢囊掉手不揖二千石瀛洲僊客上朝元坐我樓船三百尺船髙不知風不知波錢塘江不爲江滹沱河不爲河長江濁河乃一歌河飛鳬鴈江驚鼉壯遊如有神勇去疑有魔遲日下化國飄風颺捲阿鹿鳴聲呦呦雄藩禮爲羅我徯子至其無他

送胡惟峻奉使雲貴便道毘陵省母

朔方健兒好身手刺船水上輕於斗船頭捶鼓催船行船疾如飛百吏走中有持斧者頭戴獬豸冠霹靂飛電臨百蠻長淮盡頭江水過千里萬里截住爲金山鯨浮金背過山頂十萬艘夫皆縮頸笑而躍過了若無人謂禦史歸之猛吳中舶趠風吹冷還吹熱冷於歊熇生淸涼熱向深杯觴大耋陰深栁壯可系驄防窱堂深任容節王命重於山丹髮白如雪業已官家作材傑

泰和禱雨有感爲吳徳純作

金華山云如紙薄澄江赤日爍欲涸田家生怕牛餓死滿田焦禾任牛嚼禾盡牛肥尙可爲縣吏催租出牛防防牛到市多賣錢了租背上無腷防新傳縣官昨夜到坐席未暖行出郭西郊驀地陰雲生狂雷一下顚快閣雷聲轉大人轉驚兩耳何曽聞雨落雷収雲散天一色只見髙田有魚躍疾忙牽牛趂夜歸覓石跟蹡磨錢鏄君不見縣官騎馬入縣門猶向山頭望雨腳

栲亭壽詩

吾聞棟明堂者鄧林木山樗不入匠石目樗誠可棄未若栲樗在巘兮栲在麓侯官少府不屑住身大如丘嫌矮屋擺除敝屣歸去來架栲爲亭不費築東邊甕牖慣吞月照見鞠躬進湯粥哦松那如負米甘嗤彼空吟莪蓼蓼眼前萬物盡芻狗鑿混沌死北帝儵髙騎日月遊六合無何有鄕暮卽宿叫文襄公公在天至今國活猶食肉封丘防事僅旋馬光祿之官非太祝英公門戶鄭公笏田園鬻盡笏不鬻公孫可壽一百年公在吾爲公作僕館甥歸去當登堂要我作詩詩在軸

送李希賢提兩淛學二首

山僧下山時僧送不出山但問下山僧此去防時還乳水閒一孔白雲畱半間秪恐僧還少僧還誰閉闗

又

栁邊旋旋出行廚酒盡依依忍別吾散地獨君能鵲起外臺從此帯龍圖位尊安定先生上名任四海狂客呼肯爲東南放風采定剜天目塞西湖

送吳老歸宜興

遺金在道吾亦攫入朝爭名戰自惡胡爲徒手長安歸骨痩脰長如野鶴君不見饑防低飛啄腐防飽鳴人屋人射女又不見鶴飛入層雲赤晴炅炅窺天文腹則饑眼獨飽下棲舊林覺林小徵西廟前是舊林鳯凰巢髙喧百禽

題鐘馗四首

前有枕前有枕乃是石可寢巾簪一任何如少飲

又

橋有竅橋有竅驢不過要推尻曳耳多時到得鬼笑

又

鬼作僕鬼作僕肩頭上琴劍書簏問主人何處乘牛入空谷

又

乘白鹿乘白鹿鬼牽韁淩兢局鞠過松林數步一片雲山緑

翁應干父子傳經同朝捲

上公晨朝用子隨金蟬玉帯腹則虛退食袒裼狗馬娛相公公退苦課子子臥絳廚朝未起千呼萬喚渾爾爾白屋子朱門孫一爲府君一叫閽榮辱自已原無門參之笞窋詎足論旦笞伯禽殊有恩奮建躡踵孝謹聞向之歆賢之姚江翁家在眼前

隴西閻大參山居四詠【同年允徳父】

寒泉濯足

孔不飲盜吳飲貪飲狂國人狂正酣沁寒潄齒齒鋒利公以濯足吾不諳豈遭十日爍下土軀殻焦縮皮毛燂因思層冰赤腳踏冰山多險不可探牛蹄濙濙可在眼一冷著骨毛毿毿夜眠如臘絕垢膩只此可寄僧伽龕滄浪漁父怨腫濕玅道肯向庸庸談

黃卷潛心

不爲勞勞逐蠧魚平生卽此當菑畬兒童莫笑頭顱白恐是研山行祕書

南薰午夢

黃帝遊華胥簡子聽鈞天孔與周惟諾莊周蝶翩翩有無無有間抱枝蛻空蟬幸蚤脫鼎鑊無爲世熬煎艸堂風颼颼有身堪晝眠鼻中作雷鳴𨿽夢未夢然

幽徑尋芳

恨不如蝴蝶隔墻知有花隨風飄別院得意過東家渉逺終湏馬撲叢常畏蛇春歸在何日莫遣涴泥沙

山水小畵爲李充昭乃翁題

劍江中心落白雨跳珠入船兩翁語懸崖墮石江影動蛟鼉穴深魚在渚寒山蒼蒼色古老藤稍雨重樹欲倒水鳥驚人沈水花冷半漂舵師嚇翁翁首掉野鼓一聲疑有廟兩翁停語忽砉歘水神騎龍恍惚出兩翁雄訶如霹靂神奔龍汨天地寂便乘風雲騎日月蹴翻昆侖涸溟渤回頭北斗望丹闕朱衣何人手中笏猛腦身獨擊鶻一翁气方豪眼中之江不見矣冩之逼眞摩詰氏

題曽光表山水圖

我恨不如江頭人茅屋四壁旁無鄰茅穿雨漏嵗一防松葉爲蓋沙爲茵大兒五更催解纜去時防防天尙暗老妻走出呼小兒大兒小兒下幽磡小兒髻如椎年可十七八捩然汲水勝過獺平生見魚偏好殺穿於龍國恆探珠若遇鮫人敢笞撻輕風飄飄日卓午魚賣江村曬魚罟偃然一笑載酒歸人謂此實魚之虎橫江中心翻白波小兒船尾發棹歌白頭老翁喜柰何我有嘉客新相過十年不見鬢較皤矢口論事如懸河黃庭一卷讀已多老妻肘翁云靡他翁呼濯釜燒槁葉我見船歸置罇簋豈無大魚大如豕君不見良工畵翁畵客畵山亦畵水意在江心兩兒子

一道淸風圖爲李侍禦題【張都憲畫張號一拙道人也】

禦史於中持大斧誰有大竹大如杵破之萬个破更酣湏臾了盡千林許一林淡一林濃一林渺渺無西東伶倫縮頸驚卻走云此天公遺下之籜龍日邊白鳯下啄實一飽颺去超鴻蒙至今百鳥絕蹤迹獨占千載惟淸風君不見一拙道人最癡絕漏泄天機好饒舌筆濡東海作硯池睥睨此林如一垤一匹練絹尙嫌少収拾描模當時了天色黭黮湘妃出雨聲如淚滴石窟掃天無雲地無塵六月凜冽如霜晨祝融凍僵火傘濕觀者如山踏冰立道人笑憨憨禦史色不動靑驄新被銀絲鞚淸風且作歸朝頌

壽山福海圖爲太醫王銀臺作

南山穿雲下日腳射日東海日不落山明海瑩天宇空南極老人住東郭越人低頭拜北面汗流走踣孫思邈唐虞國脈何湏切官家調鼎我調藥南山髙東海闊莫莫朝朝黃闥山如礪海如帯屹屹官家舊蔡

翡翠圖二首

鷊惜綬鸞信影孔雀愛金尾鴛鴦重鶯領在世安有秦西巴狝麑殺孩予亦肯俛啄仰顧活湏臾虞羅得女女禿頂嘴銜魚婢不得飫何異海鶴遇吞竫不如淸饑學蟬飲露或飽土壤爲鼃黽嗟哉象以齒焚千斤軀拳身得托爲女幸

又

得魚休向蓮莖啄恐涴蓮房帯蒂腥猶勝羽毛或遺落著人冠上得人驚

脊令圖二首

妖鳥周公有弓矢邑中譌火畢方圖良工不管災祥事自在茅茨畫雪姑

又

破獍食其父防梟食其母彪虎一母生母去彪食虎維烏恆反哺維鴈行不補鶺鴒鳥之防友義良獨苦𨿽無華虫文舌不逮鸚鵡飛鳴行揺揺急難亦堪武疾風一枝安百鳥誰敢侮

題怪僊圖二首

蟾蜍龡光接日月枯瓠气升影滅沒爾頳我白雙被髮衣穿後裻腳不韈忽疑靑天墮彗孛詭形怪影恣鶻突誰其幻之吾欲罰

又

禿帝委地卓鋭筆女兄磨研笑咥咥女初上樹摘樹葉笑女眇身如蛺蝶葉墮靑石上下坐靑石傍女如弄葉嬉揚揚吾當曳女訴玉皇女靑論女女實殃防搜上下繞女腸按一葉吟一詩免謫下界爲人嗤胡爲畫工聖得知

圭峯集卷二十五

欽定四庫全書

圭峯集卷二十六

明羅玘撰

詩

五言古

黎幹兆歸壽母蟠桃圖詩

駿韁絡卑枝荼壘巢上干天雞立髙顚用口作昏旦蠕蠕羣動間機息肯汗渙開華與結實納甲剛百換累累綴星曜終海枯石爛狡兒饑欲偸耄王空扼腕堂前忽見之眼雜花亂遂疑渝之源脈與昆侖貫借君報主身白日生羽翰飛歸拜堂下修爵進無算更祈三靑鳥母徒邈云漢常立堂東西如立王母畔

李成章五十壽詩

黃金礦深穴奇價論都防爲生若薅田取獲在宴嵗年華去流水豈惜是日醉吾言勝揮戈敢任老景退送何邦彥僉江西憲初識面數日告行

已成新相知忽作新別離始知離別蚤更覺相知遲程孔蹔傾蓋不在多言辭髙枝有鳴鳥如進我酒巵酒盡子當去依稀各天涯豫章古水國其下蟠妖螭請出匣中劍一一剸刲之

壽成國老夫人八十詩

南門有長鑰豈止百丈過貂垂凝春溫纛下或寢訛雕飛髙牙空因風想玉珂憶惜珂佩聲隨歸振檐阿解之拜堂前杯盡慈顏酡一去今十年慈顏竟如何豈無水晶鱗豈無翠釜駝宮醪尙方珍亦有孫婆娑維此匕鬯者齒牙玉瑳瑳維此鼓舞者頭顱雪皤皤天徳光日月帝居壯山河臣身借湏臾臣心其靡他

送周艸庭任雲南僉事

春艸滿庭芳玩之生意長艸萊被滿野不翦禾黍傷我願艸庭子生意拍滿腔乃持翦伐具去我天一方我聞彼絕徼蒺藜羅中央亦有螟與蛭虺虵雜蜣蜋種種積醜惡而於艸中藏剪與不剪歟我行課其場大哉天地仁斂物用繁霜

漁陽邊防圖爲劉云太監題

朝辭黃金臺莫宿孤竹國夜深夢星月如照永巷色猶防傍麒麟其上煙霧黒覺來撫旌槊窅窅望宸極漁陽國東門啟閉愼朝夕室韋元納欵戍卒且畊穡

柴虛猶子洵領南畿賢書東歸將北上春官予作二詩前道其實後以鼓其勇也

有客復有客少壯勇而鷙一攫空邦人再攫空多士吾甞指其腹號曰五經笥官今古中丞柴虛別名宇洵也九鼎資年來沐鑪錘晶熒防躍出閃閃奪人皆柴虛顧之笑此寶良我試海神湧波濤逺致廟廊器誰能一家私總用邦國瑞

又

白日麾大旗裨王來接戰長弓發健臂射中裨王面歸營夜張燈照見滅防箭天明上馬去勇气逼飛電防其名王歸拜獻明光殿

保竹爲余防舉人父題

一笱費一竹得魚不盈觔一笮費千竹度人縱如雲費竹有多寡終非愛竹人筐成塈落梅忍雜土與塵籩實薦宗廟凜然對明神用有貴賤異能免伐竹頻尙有汗簡編聖言載諄諄妙道固有托蠧朽傷其眞憶昔得此種潛奪蠏谷春竟爾隠其下人曰竹隠君子乃更愛竹孫尢愛無倫視竹如視家誰能樂家貧桑梓恭敬止毛裏不屬身丘木有松楸望之忍爲薪白鳯下啄實不知在何晨𨿽當伶倫來要使常回輪

壽栗齋先生詩

有髮只期有心只期赤赤心日爭光髮嵗屢易心無制髮術坐見變白君王好少年鑷白竟何益浮名有若無擲去如敝舄赤心得所托如覺重負釋氤氳五云表鸑鷟翔六翮從玆散髮去放浪煙水迹下睨一世人紛紛牧兒奕鉏藥窮山根采芝動云石形骸付物外萬古一朝夕

送石邦秀山西提學詩

驄騣勿澆膏鞍韉勿裁繡多邊太行行歷歷雲水竇上鉤棘芒轉下與石角鬭貴能不黔突急急施砭炙豈伊泥來學孔轍亦奔走亨嘉際厥初吾道照正晝冀方號孔邇古我譲羣後降風從葛屨比羣如賃僦鑿空牖天明簡在誰授受紛紛過眼事不獨城郭舊叫虞得岵巓箎和逼星宿

於侍禦母挽詩

迢迢白雲鄕望望枯涙眼白頭亂飛蓬防嵗不忍綰翻思食貧初跛驢力登棧二郎好風骨人謂萬金產乘驄騖天衢衣繡執象板文章換冠帔聊爾成一莞無磨未忘心其去亦甚僴哭昏臺中人欲以疉嶂鏟吾非中壘尉未敢賜編撰

王院判父挽詩

椿萎世已寂慈竹葉防防豈不悲椿萎苦心學醫國朝朝斸竹下常恐宅虺蜴慈竹嵗亦萎心恙如被蟄浩蕩天地間此身常局蹐世人無長生賢聲寄經籍嗟嗟孝子心親名如拱璧吾如朽腐木豈任筆硯役放言雜詼諧以倡孝成癖

魯錦衣母八十瑤池宴防圖

作鳥作靑鳥作官作金吾靑鳥侍王母金吾衛乘輿王母宮瑤池乘輿駐幽都金吾宅在斯八十母與居我願彼靑鳥飛向王母呼晨降金吾宅繡幃翠毺異香繚繞之與母傾百壺年年動金風龡下王母車

挽篁墩母林夫人

瀛海聚萍梗兩宗偕震業委禽非以師作合稽譜牒是時襄毅公淵冰渺初渉內顧門戶殷百慮不一愜夫人慰慇懃此屬箕帚妾公亦蓋世豪百步穿楊葉官如傳舎然屢有乞米帖惟知行飲冰寧防謗盈篋胡能堪多艱如墮水跕跕及歸入門內無費舌與頰坐令忠義肝奮鼓祖逖楫南轅海無波北伐匈奴詟王明鍚使蕃晝日用三接移根傍桑梓得反大州歙夫人駕文駟令子得新防人方訝修反國喜增固曄奎星南斗避元气待調爕溫甘蔚背諼日月換堯莢公神久陟降配享登禘祫而開夜臺迎有詔封馬鬛

茅山書屋爲項徳懋題

滿山生白茅茅白山亦白維翁養黙慣分與塵世隔防茅覆山椒牽蘿緝茅壁面壁夢周孔防心契羲畫茅疎壁繚多缺月瞰深夕百年翁骨寒山鬼夜敲石鼻耳眞貫穿誅茅掘遺磶見磶如見翁防磶如防璧一磶復一柱吾當陋晉籍【書屋作於乃祖養嘿翁】

送項少府之長洲任詩

上令下簿領日同飡吳秔飡秔問租田田不在吳城田初屬吳疆今分與吳平海壅太湖溢濕窪苦常盈𨿽耕十七八此外蛤蠣蟶刈獲登饟道亦如新被兵前者勸農事無如子知名子船在胥門櫂夫頗生獰船頭莫捶鼓船尾莫樹旌樹旌與捶鼓恐使老穉驚棄擲覆圩鍤於前事逢迎況能殖葑茭而與惡浪爭彼橋谺谺門此防蔚蔚檉暑防澇可泄前勲歘如生系船門之涯髠檉用炊烹采采堤邊蔬蔓菁復蔓菁所貴官長痩如兵立先聲官痩民自肥民肥邦無傾與子相別離行行重行行

送劉仁仲歸省詩

頭戴義獸角憶兒前歸時孫歸好背腹振振銀鷺鷥老眼眵忽明呼童掃蓬茨坐堂勞辛酸乘馬百日馳重華正當陽子亦侍講帷羣公互經綸乃一卨一防念子能割義勇遂內顧私防屋漸生竹逼墻誰種榿前年郛邑空鋤岷絕蹲鴟巴童頗還定萬竈已煙炊夢寐見顏色渥丹滿頥髭縮地若有幻玉山立差池婆婆進璚觴此味老更知

萱壽承恩詩爲劉博之題

十一井邊嫗皴皺如槁木自云太安人吾實與鄰屋乘輜一時來被出自黃谷有子式谷之吾惟恣禽犢於今四十年龍蛇隔貊鹿氓蚩蚩何爲汲井煮膠鬻河隄決東口鞭背苦驅逐而今半死軀何以仰饘粥安人坐藍輿呵擁紛百僕如神仙中人秪聽聲轆轆耄眊何所知云此赴輦轂有龍旋於函有翟畵在服嫗愚欲垂涎眞若秋蚓縮寧能洞天機基本貴先築如泉穴山中萬丈瀉晴瀑奔沈虛無底闃寂善潛伏澎然釃爲川是以有四瀆有徳古所云貺以名壽祿

送衍聖公襲爵回詩

上公趨金墀新金昭舊服崇班首百辟翕意注萬目皇皇函尊尊原本有水木胼胝脫魚鼈帝命誰率育宮居且粒食蠢蠢亦屍祝況當詔萬世如日出暘谷有揭者乾綱有運者坤軸峩峩享王祀衮衮紹遺鞠本宗尢無撥公侯終必復泰山小天下觀海一匊譬彼大白牛載道貟爾幅國門望東魯舊甬宛如築遄歸埽宮墻列鼎薦新餗惟餘甥館閒更欲畱坦腹

送實庵先生奉命祭告江淮便省慈闈詩

碾冰驅飛車天衢中夜發修途縈春蚓疾志塞曉鶻冠欹那及緌骼露能暇韈如何副端拱南顧意矻矻吁嗟乎蒼生胡戾底天罰滌滌如炎焚糠籺不得咽拯援少遲遲行恐堆白骨前王實罪已剪爪且斷髮以臣代君行寧敢黔驛突窮鎭詢支祈泅入蛟蜃窟災祥神爾司舎始當救卒指麾萬虯龍一夜覆溟渤白蹢豕渉波滂沱離畢月南國率登隮吾皇大慈筏噫然扇融風生意翔勃勃臣心少舒弛跂望見吳越空桑感伊昔報主身敢忽慈顏違三年豈獨定省闕敢言三公換僅得假道謁朱輪閤隆閾玉節倚穹閥寶釘橫黃金繡袪撐象笏曽誇負弩驅意象自突兀舞天爲髙飲狂海應竭人生防值此喜劇口反訥穆淸尙凝神牲牷果肥腯仰觀象緯逼詫訝失彗孛倐而秩祫禘所應在倉猝傳宣入登對理窟誰勃窣載命彼倌人星言理來軏揚名顯父母炳炳孔子曰

贈鄧景華南還詩

黔商檐爲舟海賈舶作室檐頭霧霿霿舶底浪潏潏豈無與防磨牙恣搪突豈無鱷與蛟掉尾變恍惚就如底變髳相對兩喫喫倍蓰如丘山退走甚搒掖逹人固勤生其擇亦有術長航下江淮風伯甚呵叱朝浮淸泠池莫宿歌舞窟神京萬寶淵羣駔紛授劕聨翩巧趨蹌璀璨羅百鎰炰羞進醍醑纎指鏗在瑟侵晨鞚錦韉臧獲十六七賞心適飛飛舟子已日彼迷寤斯言勇撤棄簪笏

壽梅閒翁九十詩

航江儂眞勇傭儂翁亦得幽燕走探廚一手提九罭逮歸羅囊箱幽奧射光色防翁狹眼孔連夕搏胸臆約𦇤耳側聞垂髫面親識信哉彼珠玉無脛走中國連墻元季間呼飲到昏黒醉狂思如雲百幅有遺力把觀叫孫曽舞抃防欲踖鞠躬非佯尊口不離館職喁喁私耳語競欲效供億銀缾螭繞腰貝爵生翼更端意先嘗乍發語又塞亷城髙言言賄將不可逼逢人說項斯事覈無粉飾有時敭稠人奮不防啾喞遂令山澤臒虛譽郵到北昔當闗中饑令子痛可憶木皮晝同飡糞壤夜共息幸玆獐防軀簪笏尾防稷江鄕萬里外劃劃窺壽域池肉陵屯弄雜防僰盤堆實三千膾炙黿九肋排空生肉翅甘分捐儤值角端或乘之還往未日昃終然渉幻窅有佞者子墨口如狂瀾翻舌似背錦織指麾誇娥氏侃侃侍翁側背能負南山並手拓北極日月如跳丸不出翁戶閾武齡三之恡彭壽益前卽行看騎蟾蜍入月光景匿

便道焚黃詩爲唐司副作

人生本虛舟泛泛隨去住名韁苦縈之奔走在道路空餘袒括悲滂沱防春露金閨幸通籍恩湛亦希遇九原如可作日色射銀鷺依稀見羮墻聲容非像塑心濃地轉隔夜永夢屢屢墓門有芭蕉松桂亦無數日落猿啼黃能掛髙樹兒身恨飛鳥有翼可飛度天王重柔遠歸使每嫗煦館伴勞近臣皇華載馳騖行行古融州好近星火鋪六年今始歸一日見墳墓黃麻當此時有不論物故寂寥人散後星月鬼神聚咿嬰或曲跽天降此翁嫗誰無生子孫惟此稱獨步兒心尙哽咽不及生反哺

送檢討王敬夫歸省詩

碧鶴在綘霄赤睛闚天文長頸有修翮而能負長云一聞九臯聲翩然下其羣士乘風雲防飄颻恣升聞置身稷與卨北面瞻華勲淸髙地位隔風俗燕秦分勇紓浮名鞅不用利斧斤函闗馬西頭紫气屯氤氳庭柯葉不攺庭艸蕪不耘心行驅車急如此事孔殷湏臾都門道前是範陽軍

送江仕通之莆田寓言

十筍無一竹百卵無一禽竹苦刀斧傷禽畏虞羅侵見卵思禽飛見筍思竹林何異下邑士滿有軒冕心終焉井中坐仰見天防尋偏於蔀屋隙飛梭走光陰白髮日自摘君門似天深能無通籍者汰沙出黃金州縣昔矮屋今看更深沈絕勝誇昆士龍鐘抱膝吟

送張佑之監徳州倉予於佑之差有一日之長故言其大者

郎吏頭漆黒心有大機軸司徒眼如電晨降檄一幅入門絕經營已飭車轆轆老父坐車上橫身任爲僕幸逢徳州程九水一日陸船頭魚潑潑船尾鷗逐逐晉人不知船老覺船是屋且令買魚烹更欲伴鷗宿公衙幸少休可報酒初熟玉浮暑池歜金泥秋籬菊我能捐千金誰有愛日鬻麼麼爾委吏自束縮腸腹愼勿莽饕餮人自念鞠育

河源吟送熊節之知河源縣予昔與之處太學知其爲人故見於吟云

出宰河源縣非是黃河源維彼黃河源其名爲鄂端華言星宿海或曰此天根君能如鄂端身髙在昆侖塊視人間世此縣安足言請從天下縣一一向主論縣縣令如君行行信魚豚

挽蕭莘夫禦史柯之父

癘鬼滅人門其饞甚猛獸所經迹如掃有不遺卵鷇中間亢宗英天爲置呵守羣屍臭腐間何處徑竇殗殜半死魂幸活六七咮補苴見新巢鼎鼎焉說舊賔興登寧馨配二十八宿峩峩惠文冠倐覺移戴首山中地行仙宮錦照白晝敢辭大塊息陟降帝左右

威鳯吟送張經載四川盤糧

威鳯集阿閣所不矜爪咮饑鴟得腐防不敢啄瓦竇有時脫翔去鴟啄當正晝飽能出妖聲呼起百怪鬭有狐毳九尾有蛇岐兩首一足防躍躍四目蒙貿貿鴟如啄不已實恐顚載覆仰吁太古帝長使鳯居守

榮壽詩毛維之父母七十嵗

靑精晨雙盂並幾日華在朶頥白刀切萬粒碎芹香齦齶余椒桂眾臭退逹生有至理嬰色養其內西南走逡巡結髮老東萊令子溫其玉赭案端委佩誰能驅飛車定省日可再浮名天宇云此日眞足愛明堂孝理初羣工正熙載天顏違咫尺行邁決旋磑前驅報親閭晝錦逼巵惇上方紫金丹更助飡沆瀣

送劉使君之任栁州

潞江寒欲冰栁州水如湯萬里赴百粵十年歸畨陽江頭別時兒今作長髯郎有力哮如虎挺身駕長航指言百粵路逺在西南鄕衡山髙峩峩洞庭渺茫茫借問水窮處一源判離湘離合牂合郁其流遂湯湯溯牂且溯郁是爲栁州疆二州十縣地榮瘁孰主張遐邇皆天氓周室開明堂頌聲如可作太史紀循良

新野宗知縣二異詩

二穗三穗禾二岐三岐麥去年與今年新野民所獲農初得之笑把玩不忍釋乂牙珊瑚枝淩競戰士防又如明堂舞執籥與秉翟又如鸞鳯翔參差垂眾翮槖籥鼓元气澒洞渾融液薰蒸爲太和混沌此副坼令尹今爲誰宋公師相伯疾惡眞如仇愛物已成癖嘉祥豈虛生願獻府公宅桓桓沈中丞憲憲唐大國周公嘉禾篇再見出孔壁吁嗟薄惡吏亦自梗天澤

送王宣溪雲南提學

登途躡危梯逢人聞鳥言正晝長蛇呼夜欲呀口吞繩橋足顫掉半委饑蛟餐鳴鼯號前是犵狫村敲竹畀儂驚始覺蠻鬼尊糜糜冰石竇短蜮此戶門吾生有正气眾毒理不寃況承宣化命炳燿甚赤燉汪濊湛所極梁沬若孫原昆明西洱海於水注一盆竊虞生蠛蠓污蛀久或眢澄淸借尊宿前席輟討論結髮侍淸宴鳯毛莽孤騫守雌戒前阱犖犖傷弓魂痛定百念灰沈沈思主恩如以完肌膚湔洗天河源誓如河之源日夜東北奔

夏景熙母受封詩

阿母非職方烏顯螽斯徳職方微阿母呱呱誰卵翼長黿無仰飼何以生九肋彼鯨波翻翻天角一水國夜仰觀天文帝座禦北極而能班執珪扶搖信鵬力帝恩浩如春所不限異域裏門忽傳呼有使來自北手持云錦章白日絢五色遂令七十嫗縣君帶實食裏兒競棄母婦或休蠶織猶驚有鵲虎奔走欲一識吾何親見聞請以意逆億

送段惟勤自新城攺廬陵

運斤疾成風全物不食虎見者驚鬼神斵鐻覺無苦中心無穿鑿匪以智數取段侯天機熟外不與物忤恂恂口若喫剖析有大斧乃知古循良絕不似外賈廬陵防新甘新城奪舊乳徴聞繼前史直筆予敢侮

送劉文煥巡按南畿

朔風翦潞水捲捲生白花舟子不易進舉槳撞水牙謂言此著如以利斧加浮木水中居寧堪穴呀呀至人心虛虛聲入浩無涯患端日潛伏在在紛如麻辟之舟中水敗沒殊不差持斧觀君竹潞舟平沙登舟費沈吟吾言諒無嘩

送南城鄭尹之任

夜風防屋角穿隙衾鐡冷君心去如飛脂舝覺僕猛遄歸拜松楸此味未雋永安知凋瘵邑萬室坐深穽餓虎吞羔豚饑蛟食鼃黽章甫以屨苴逢掖今裸裎喜人噤吞聲有若物在哽局蹐無控訴空餘列行省常虞潢池中竊弄在俄頃牿童與豶豕絕不以力逞君行納吾污此實邦邑幸

壽平江伯六十

人掣紫防伶工吹笙駝峯下天防璚液篘靑城寶鼎祥雲浮錦籠眾星明毺履流丸罘罳目瞇流蘇綴珠簾水晶貫蒼纓人皆詫瑤池我已登玉京羣公際休沐諸將解壘營系馬鞍髙山解帶玉充楹談動誇椿介睂皆及鏗千刼建萬刼先庚累後庚雲谷恆谽谺終南鎭崢嶸千秋傳國儲百年本邦兵善飯壯不如披甲老覺輕用持桓桓威可汗敢渝盟

賞靜軒

灎灎濯錦江穹穹升仙橋人間有此境去去不憚遙閉門者誰氏防心契承蜩有亭月團圓有竹風瀟瀟髙視錦官城如覆鹿以蕉心齋坐忘身聞聲欲捐瓢千秋長若斯更用靜魂招

送周主簿任南城

連山抱如環過水縈城腳軍州自古置小邑舊附郭烝黎戀門閥不厭土地薄神泉麤可釀出境配靈藥門無催租吏家有斸地鐝市女面無脂野老巾不著囹圄寂生蓬譙門可羅雀謬當封藩圖一變百病作黒夜騎屋山白晝面相防竊虞鉆泥鮎化作掉尾鱷觀君饒道气秋漢橫一鶚老夫頻搔首仰面望寥廓

送謝侍郎陜西按事

爽鳩西飛飛羽刷太華巓不飲涇防水不啄虞芮田涇防濁自古虞芮爭防年濁不以淸飲爭不以啄悛古有至治世法在象魏縣匍匐俯入井如以手擠援木有絙鋸絕石有水鉆穿毛中能無疵奴亡或丐鞭方今浩恩波垢涴一洗湔

萱榮爲張經載題

渝水赴海易渝船上灘難母心如孤船遭孀險於灘鑿鑿石齒隙如雷向奔湍一息生死隔誰謂天地寛乳哺各鼎鼎而今生羽翰上摩九萬里母老心更安白晝北堂防闖然入冠樹旄塞前途白馬黃金鞍匍匐走舎兒鄰人越墻看致詞謝鄰人吾亦諫諍官三嵗不見母初辭五云端起舞爲母壽兒不饑不寒兒腹有至寶其名爲瑯玕願言獻天子功名良不刋

蹇判府六十及生子詩【其婿繪圖寄祝之劉解元韻也得桂字】

人虞東隅昏我豁桑楡霽紛紛亂豺虎此際競吞噬妖防劃陰空使射那得羿人生百年內此譬向晚嵗木沈行歸根落僅存蒂應門有儇童從以百十義魚緤黃犬烹割日防熭恐非一體分肯作苞桑計大過美枯楊剝重碩果系將孫始將兒亦有將孫勢世人湼髭須老去用彊制有須不使湼惟不班行綴猶能得雄州太守與聨第太守載酒來日出門尙閉倒裳迎太守與坐庭下桂醉歌南山詩戲擲兒以荔閧然發大笑日月恐其逝尢聞剝啄聲有使自燕薊開筒剝題封磊落富新制圖窮更何云再拜稱觴壻

挽柴公照母

裏有不娶女齊姜陳之求婦姑聞勃磎兩姑爭婦畱彼爲鴟爲梟反與貞靜仇天孫織云錦終歸物之尢俗慈類禽犢有子東家丘郎吾徒豪鴈行拜低頭人生非空桑气類父母由吾徴母之賢識子臧與否豈爲哭母辭職居闡其幽

挽熊太守父

金陵郭外山髙冢奠山麓中唐甓新易膏澤濡丘不山靈幻魖此詔出黃屋生爲熊省庵死贈皇太僕平生拯溺心有子惟式谷曽援由基弓連發連中鵠牛刀亦小試拍拍驚鴈鶩更聨伯冏班宣王今考牧幽幽萬泉宮云是百鬼谷郍無迎恩壇蹈舞效嵩祝舊裳釋藍縷所不玷渠鬻防官愜新授翔去眾生族朝元遊淸都何啻生受祿麻姑玆當來洞天三十六

壽吳淑人七十

舉眼望龕赭潮頭如雪白搔頭髮種種潮色滿巾幗蹉跎十二嵗一脈未亡魄龍函潤生雷當暑啟舊冊猶如面中丞委蛇退公隙問兒今何爲名在象胥籍錢塘縣官酣云卽壽母席狂簪橊花歸更助醉面赤兒心豈不亟重以萬山隔

榮壽爲姚治中母作

鱟魚背有帆鱷魚尾有黏比目潛有鱖比翼飛有鶼吐樓有妖蜃獻膽有巨蚺昆侖黒如漆束防充家閹此皆海邦人慣見行已厭爲官得州縣有若墮井蟾縱能協陰光何異鉆泥鮎遂令中人資唾手母推縑罷歸實爲幸配竄理不嫌姚宗重華冑行義世有砭慈母揮使去麻衣白王畿萬人魁信以手所拈胡爲倅一郡大刀屈爲鎌笑談呼吸間了不傷鋒銛僅飲撫之水屢罄米與鹽帝念賢倅母推封表其亷進官列三輔告歸舌眞甜母老念兒逺兒亷思母嚴潮陽十萬家富者垂珠簾海錯供母饌龍腦燻帷幨何如太安人巖巖爲具瞻

觀國趨庭爲楊廷儀作

暎相皥下第俗嫌良可嗤郊祁乃齊名誰今笑天私寓言木假山自詫三峯奇兒子出頭地簿冗父不辭中允何可嫌天固珍一枝提刑異簿領況復荊人師寢膳卑暑地寧不蚤夜思主鬯式新荷乞身諉何欺防心寄遐托立判塤與箎挿羽當秋空嚲若長云垂朝發召公城暮刷湘江湄老懷北斗邊猛起三命閱兆楚燉熄上堂寧馨兒

送劉屯田歸任

令峻簿尉寧撐拄鮮鶩鴈巢烏啄堦除犴狴生菼薍焚山虵穴古火食久已慣險馬恃匪經蠒絲戒前宦閒心付書云靜耳聽鳴澗荒祠試宵菱怪鼓作幻駝蹄鼈羞羮魚滿寸可汕郭門接叢薄蒸槱喜能辦三家爲雄村一二百里間居然超逸資彊以載鼷鷃世途方犇犇賈物紛售贗而當鼓舊勇遇虎乃徒袒丈夫貴如玉論定在嵗晏

王資博父母齊壽

卽前出門時官苦簿尉伍崢嶸獬豸角突爾如手取離憂終亦樂絕勝列三釜眼明讀泥金再拜荷明主名卸百里侯不貴實食戶當晨坐中堂史夾天姥生年不滿百七十稀自古郎身願爲鵬兩腋出毛羽飛歸其何如問我我首俯

徳政遺迹

吾能舟淤河吾能梁老圮要使保定府周道蕩如砥前之守者誰此語恐有矣九年夢寐中日月去犇駛尙遺圯與河白石浸洿水趙侯洮河來言若不啟齒鞭山下萬石荷鍤甚屯褰帷漫逶迆眾目隨顧指畚泥成髙丘修虹截波起老翁爭出門快覩百艘薪夫采薪歸信腳下腳履昔爲寂寞區今化喧閙市吾無曽見聞得之傅太史

三酸圖

河豚朝菌味饞夫恆取敗瘡痂土炭惡所嗜一何怪朱門飫酒肉蘇向樵夫丐貴能通滯關廚傳空芼芥不知墻頭梅厥味殊不殺世惟多賤目用配桃李徒云古殷商此物充鼎鼐頃筐紿癡兒入口覺逢蠆大師僧寶珠學士奚墨塊爭先信手攫二得一可能【讀作耐】掀唇勇能吞舌結嗌已嗄當時侍童誰正自聽人籟昏然宿酲纒醒覺百病瘥鳥吞夢方眞腸洗亦可愛蟛蜞戒誤食眞食有沆瀣食與不食歟事去此圖在

泛舟長河水寺之東賔仙遊李君將赴召予欲其有所思也擬是曲以送之

泛舟長河水河水過漫漫澄心寤物理且作行路難競急恐不逹其前有驚湍萬斛等一葉於何恃根盤飄飄若乘雲旣濟事乃安昨逢舶商來云自東三韓何嘗駕飛車舶壯嵗月寛母防翻海髙濤湧峯巒鯨吞雜鼉作怳歘參神姦時吾舶中人如以鐡作肝色空身世忘卒亦無傷殘商言我更豁我行且加餐

盛封主事挽詩

封君夜臺遊鄰鬼紛累百聿始迎封君又若聚嘆息誰能一布衣老用著冠幘有子𨿽令學曽防靑雲客家家競落莫誰氏再丰碩幸災俗之常而閔垂絕魄隔藩卽仇讐反眼視蠻貊封君有寛腸春水滿四澤蜉蝣生死間天地一朝夕生榮死之安盍受百鬼役寄言人世間願踵封君迹

夏驛宰之任姚江

道上有積潦山下出蒙泉潦決泉之奔厥委皆稽天我纓旣我愛我足匪我捐云崖監其原澣濯信所便貴泉亦貴潦明主之逹權

守溪王先生父八十

秋水滿震澤天然出芙蕖中心無雕琢對此眞起予旭日上東楹照我白髮梳髮始黒如漆已不任簿書竟作彊項令誰能借阿譽彼茁者蘭芽秀發幸在渠甘以窮齟齬而歸老樵漁於今八十年髮白雪不如昨夜縣帖下賔詹有新除今晨府牒來於星講帷初顧此頭上巾重封廿年餘君恩東海波豈止震澤瀦願爲太平翁長在澤邊居

送範長史之壽國封在保寧

九斿晴風綴錦幬行殿從官宻於云子更目如電躡足附子語吾視子成王衣𨿽靑靑王宮百千眷一一當染之侵尋染將徧南池匊作盤錦屛蹴爲碾良工巧更疾及一州九縣吾當泚筆竢急續東平傳

送蔣敬之甥歸湘

人言湘中風我未識見之撅土朝熝筍泲麻夜燃脂筍綿緯成筐脂光照繰絲蟇蝦羞入饌粔籹不堪炊屑麥僅蒸麩釀秫甘歠醨棄余入鄰疆販駔權不訾豈其自知盈恥與操贏奇漸涵入骨髓耳目常途迷自非上供輸白首無別離百屋如處女何能擁髙貲子舅始我言厥初咎之誰譬彼行爲山一簣請自玆顧子亦舉舉雄飛不能雌一楫割甥舅張弧射羣疑曲踴吾甚武柆騫掇胡荽豈能媚庭幃泥泥兒女姿湘土善敏樹湘荼未如飴彼飛雲中鴈樂以無縶維唇厚掩虞齒薇肥活夷饑秋風片帆白澹月照所思歸語湘中人吾言百世師

送胡大聲考績歸嚴州

桐江亦澄淵其下多魚魚善釣不釣魚所以魚有餘魚余今尙釣釣魚乃眞漁眞漁亦無數曽不登簡書刺史行部時善釣今有歟我考刺史最所不貴櫛梳刺史意在此適防我言初

送太守之開封

濁流亙混混古有辟其郛玆維天地中九州交逵衢尹實冠中夏奚與百郡俱四十守令下吏前合云鋪中庭忽聞雷百諾應一呼門如納百川累累入縣輸千輛復百輛上供及軍需曽無遺毫毛丘山積負逋地大物甡甡隔身雜臞腴隄防或闊略立地憂萑苻一倡百和之自立落鴈都坐令淸平民入市愁於菟吾子起陽曲而翁烈丈夫自臺䢐名卿子亦汗血駒峩峩白雲司明月懸秋壺大姦梗大獄如以手拉枯久結司防知或徹公與孤舊尹新去位寧容間湏臾子才望年資流凡落甌防橫金中大夫手握銅虎符西落大行山田園未應蕪登髙望淮南心與白雲䢐男兒志事業父母離憂無舊聞馬可釋勿謂龍易屠覆錦或防穽知雌當辯烏吾觀聖賢心川澤多納污壁立萬仞彊攀躋竟無途江湖多風波宣父有巨桴吾衰不自量子今黒頭顱

環翠亭爲門生吳廷亮父南坡作【雷復吳姓】

白霧下赤壁素月篩靑林風露變艸木魚鳥解晴陰蛟潭湛潏潏鷗波去沈沈島嶼上下勢舟船來去心此亭對此景一鶴與一琴琴音諧韶濩鶴性甘蕭森春濃十里竹秋靜萬家砧象罔溟蒙合云雷屯伏深主人葛天氏不信有朝簪

圭峯集卷二十六

欽定四庫全書

圭峯集卷二十七

明羅玘撰

詩

七言古

黎太監永思詩

大家東徵逐子回子如從龍母當來龍飛在天隨百雷蠎衣玉帶晏淸陪有羮可遺答涓埃髙涼墓水黃猿哀谷異同趨夜臺慈烏啞啞傷痛哉負土封丘如黃能長楸森森手自栽寺人孟子心未灰凡百君子詩可裁戲贈楊蘄邵三君子【楊十二嵗中舉蘄丹徒人卲許州守】

蜾蠃螟蛉侍側豪江漢浮萍刺眼毫酒狂自大心陶陶曽同靈均怨作騷一腹奚足吞江濤古言聚灰曽止滔此事何異海可舠四防標榜不與臯直追那頌置我鞀防搜罔象歸籠牢火炮鐡柱沃以膏灼膚熸骨焦皮毛鐝天大斧斬鬼刀支祈可系百丈絳荼壘畏避潛棲桃叱穆借駿手指騊擲下轡把造父操昆侖險幽龍鬼韜命赤郭食日防遭入幽探怪气愈驕陋彼嗜溲溺槽歸來疑仙或疑妖女妻驚怕僕妾逃詞源如井引桔橰倚馬可待書者勞調髙和寡中路號曵我鷦鷯出蓬蒿闗西夫子披錦袍鹿鳴初歌髧中髦大弓水犀鐡甕許昌使君秉幹旄燈前促膝吞醇醪狂夫大叫仍嗷嘈載鼷以車向我嘲岱宗爲卑此防髙

送王院判弟醫官歸宜興

蘜防在山杏在林虎其守之爾誰侵伯也視垣目彌深執神之機爲國琛跂予望之如望霖猛於縮地天顯心入門爆麻發吳音飲以淸夜橫斗參劇談醉戲雜五禽夜防曉合聞球琳海噴祥旭淸妖祲光翻丹極射黃金眼飫興狂殊不禁走馬宜蹴陰山陰丈夫骯髒肯陸沈誰家萬杵秋風碪故山無人洗藥鬵有力如虎僕可任手牽余皇疾飛鵀我重其別臨岐吟

送竹坡歸眞州

江邊飛將猛如虎手持神臂二石弩白叟呼之立少許立竹之陰不知午叟初栽竹栽一母母生兒孫孫縷縷竹知叟恩叟不語試離竹行數十武誑竹無知遂飄舉百里千里析津府竹誰灌之畚以土將有兵士環如堵叟前呼之竟何取叟今疾趨若風雨

蟠桃壽圖江侍讀先生母八十

花開花謝花成桃穆昔花下聽云璈狡兒擺手攫不得屑屑覆射空饞饕水晶之盤照日月星宮之君手所操傳聞此實玅辟穀三千嵗齕凡一遭五城十城博尺璧較之此更如毫毛況人生有母在閣南山配彼端匪髙肉飛上昆侖絕嶺奪虎爪下懸萬猱或承九龍自西極王母晝下驂六鼇冰盤照室光閃爍勾吳水府鯨鯢紫微垣髙見天目駝槖螭首今誰曹欲驅飛車離帝所兩耳鏜鞳錢塘濤曉呼黃耳負圖去便覺靑鳥聲嗷嘈

送呂知縣之太寧

山行有虎溪有蛇人行百里無人家村氓生怕到縣市更有蛇虎紛如麻朝廷養人如養子此輩毒人蛇虎似明朝忽報新尹來震驚百里飛狂雷虎耶蛇耶在何所山翁隔溪相喚語此縣百年無此舉

日防調馬圖爲吳克溫題

秺侯熟知馬牝牡不識蛾眉形好醜低頭摸馬恐馬痩膽碎渾忘身有首玉趾之前盧令令耳邊亦覺怒猊吼欲百死問金人雷霆在上敢開口

挽鄧屹庵詩

屹庵先生墓上石飛蚪蹲新勒額妖狐不敢臥其下山鬼呵防火通夕樵夫驚見走折足過客仰觀讀如譯久之意象度百過奉政大夫字飛白前時石小字畫刓秪今字大銜亦易乃知生男如仲謀胸中豈乏還珠防聖皇褒賢常及親用此照耀賁幽宅先生蚤嵗兩振鐸庭館春風歌朴棫況當聞禮聞詩餘橋梓陰陽眞一脈都勻苖獠等猺獞賣刀買犢笑啞啞先生墓石行又鐫百年劍水增載籍

題潘以正杖化龍圖

葉公好龍所翁畫晚嵗取次眞龍下靑綃綘綃相戰時九子弩力江中射人龍雜揉古其然此杖是龍久當化狂巫姦夭萬鬼泣兒嬉造化任呼吸動揺坤軸上帝怒褫杖殛死復何及騤騤龍飛雲雨濕荒陂幽湫人莫汲

壽丁坦翁七十詩

非僧非童頭亦髠行年七十口自言十二月吉置髙尊天瓢酌翻麻姑源忽驚趵突噴火惇當壚彪犢鼻褌霓裳舞隊集良媛西河渾脫傳黎園曼延人雜黎軒緣椿飛空弋縣猿遏云仲箎和伯壎王母欲下云旗翻委以錦組綴璵璠彼姝翩翩駐西奔靈藥詎恣蟾蜍吞刀圭入口到骨恩羣僊騎鯨上朝元鯨饞吸尊涸無痕褫其荼壘無司閽遂令鬅鬙百孟賁中道而立要朱轓誰更口大張如盆坐之上座享禮繁勇能吞海爲世婚尊邊尾閭幸我存飲河飲渭眞吾孫

王克承按江西道姚江省母

惠文岸岸山立齊直當黼扆之東西猛腦鶻擊赤狐走虎豹在山誰采藜虞門四辟集鳴鳯周道蕩蕩驊驑嘶重瞳尙疑紞黈塞日暮幽屋啼寡妻又疑陰陰出寵賊敗甕臭腐生醯雞盱睢一種老鶩鴈以死愽利無噬臍官曹如在伎兒子亂黒白眼著瞇皇威震動誓無赦漢熂北詟曽庭犁君當一面江之右此實餌筆之壑谿仰思簡在明並日況柄以斧斧以攜舜江東頭大門屋未到百里爲防稽倚門星星笑且語鵲噪繞屋旋而棲前驅兩兩赤鞾袴察院銀字分明題照山欲動水欲沸旌節婀娜人塡蹊鄰兒詫見衣上獸云是虎豹麒麟犀升堂一笑見顏色昔在地上今登梯入防飣餖執匕鬯自曵薪入妻埽官貧未具黃金有酒且注靑琉璃南山𨿽髙未足祝有過一刼南浮提

劉母七十封安人兩慶詩

贑灘二十四至此舟人落颿趨入市木鐸道人呼淨街白頭病嫗出呼豕掃除如砥到縣門五步十步一結綺舟人眼腳顫掉屛立背面人如蟻縣官身騎六駁馬短亭五里長十里龍幢云旌羽葆纛日月虹霓分旖旎黃衣聖人坐紫宸黃麻飛下泥金紫卯金之家太安人兵曹之祿寧馨子恩波浩浩沃所生母以子貴亦其理天門使人若神仙安人壽域坐一幾東筵坐令西坐丞附耳竊語嘖不已操觚丐飰道傍嫗云泥懸隔未足擬四百四十甲子余先庚後甲良有以縣官持觴天使醉誇吾縣有徳爵齒兒童浪看舟人記如飽飲食誰禁止到京細向兵曹言兵曹亦喜吾亦喜

圭峯集卷二十七

欽定四庫全書

圭峯集卷二十八

明羅玘撰

詩

五言律

贈常州太守楊恭甫

每遇毘陵客聲聲頌府公心如有神助政自與天通子信二千石吾今六十翁邇來無一字相見在秋風

榮休捲爲撫州謝千戶題

吾亦欲休去多君休更先手扶新削杖弓解舊彎卻對寮爲客翻疑身是仙五老尖上月夜夜照閒眠

壽澄江先生八十詩

久共浮雲倦爲霖記昔年分陰屯緑野觸石布平泉防綴皆形象捲舒無際邊夜深望南極已次少防躔

壽涯翁先生六十

五嶽气完日重明麗正初壽星聚奎璧吾道此權與誰不登堂室多曽訂魯魚白頭王孝逸北面敢徐徐

送王太守之福州

建溪難防杙黎嶺可捫天行路無多日居官動防年心忘書郡最身要得民便不用磨崖石口碑容易鐫

挽馬侍郎先生夫人詩

嫁衣猶在篋翟茀只存圖篋啟逺追日圖披虞祭初天曹觸訃哭方伯得輀扶無復聞鐘起朝催學士趨

沈侍郎七十詩

陽羨城邊水徵西廟後山气應作雲雨公獨住中間昔道九州隘今隨一鶴閒且當熈皥日春酒駐酡顏

送戶部張尙書歸南海

禦史大夫舊尙書戶部新不如歸去好猶是自來貧壁有畱詩句路無逢故人潮聲才入耳始覺嶺南身

送工部洪尙書上京

南都送司宼北部迓司空船底冰初泮馬頭花正紅班齊丹陛左朝罷午門東誰問考工記年來盡屬公

壽尹老夫人八十詩

世上西王母山中老縣君閣同周吉甫膝繞晉參軍宮錦歸時賜璚漿宴日醺黃州碑壽域吾意亦云云送上舎凃生歸新城生之尊甫予友也今任海南故末及之

燈火從鄰乞虀鹽得僕便眼空天下士足踏崖頭船數去心如箭思家日是年更堪防白髮遠在海南邊

送少司防張公赴召

天子念南東中丞理大農隨機足扄鑰據案泛蒙衝詔下星馳火卿行馬似龍周囹已空寂好更著苔封

送何司馬赴司防召

騶響來春騎酒空移曉船彩雲更紅日碧水與靑天束矢鉤金事黃旗紫蓋邊不湏登峴首行看有碑鐫

題盟竹翁捲謝中府父也

如公眞不惡種竹作人看有酒對之飲抱琴於此彈但隨天旦莫肯逐世炎寒莫道無遺防參軍且轉官

壽樂堂

團團椿樹影細細藕華香天上神僊府人間壽樂堂無時不歌舞此日且笙簧便是長生術何湏卻老方

送馮銀臺赴召詩

唐人少陵杜虞氏納言龍官住兩都徧詩求百代宗金山渡頭寺鐵甕望中峯若度盧溝月可通書一封

送丁驛宰之直河

四水趨淮水南舟間北舟流行無晝夜來往自春秋能似阮靑眼方爲王黒頭萬金買奇術一味向人柔

松月先生挽詩

姑蘇一夜雨端爲泣倉公太史夢中見使君歸去逢松枯月色澹火灺藥鑪空更恐少微墜吾當瞻昊穹

唐給事中挽詩

待旦思投匭詰朝忙蓋棺於人皆是夢似此更無端黃屋住來好瘴鄕歸得安丈夫不難死孤負寸心丹

送萬典史之黃岡

城腳更無地門開直到江縣樓對魚市驛舎接船窓鳥立藏蛇竹蟻緣系馬樁聽琴還聽篴不是故園腔

送蕭舉人歸永州壽親

不瞻防白髮已是幾靑春曽作還家夢終非戲防身南山天共老東海古無津此意誰應識瀟湘行路人

送張元興歸鉛山

鴈落云低樹馬嘶風颺沙君今作行客吾敢詫詩家內史忙歸院兵曹蚤退衙慇懃一樽酒明日是天涯

哭仲松東通政

嚴父省郎泣佳兒老母悲俊才先帝識奇術病夫知淮上荒三徑松東喪一師是誰衰朽質吐納爲之司

挽羅永升母

靑眼詞林伯白頭國子師淚幹惟血繼心急覺歸遲熊膽曽嘗夜金魚未碎時東鄰有嫠婦傴僂更何之

送毛維之歸省詩

防蒙鳥飛疾亦未若君心壽域同天闊恩波似海深衣當笑時舞酒瞰醉前斟尙憶金蓮炬中宵出禁林

送尢溪胡防司訓【司訓千戶之子】

職淸終是貴路近卽爲家市有人防菌船多客販麻從前州號劍隔嶺縣名沙日日傳書至建昌千戶衙

送苑知縣考滿還盧氏

家居瀛海側官任洛陽東縣劇民偏困心淸政自通合編循吏傳薦奏大明宮三載方書最九遷殊發蒙

送曹進士知貴池

到江眞防裏爲縣可三年心自難忘蜀官還只住燕鶯花縈別酒楊栁夾行船向日登瀛客相期禁籞邊

送周仁夫赴長沙司訓

道大靑天闊官閒白晝長眼中礙衡嶽心底湛靑湘詩到窮偏玅人難老更狂何時一樽酒風雨夜連牀

馮戶部員外父榮壽詩【瓊州人】

報道過徐聞皇皇龍鳯文老剛緣子貴祿幸自天分春酒屠蘇气宮花錦繡雲茫茫孤嶼上千里寄書勤送徐徳章中舎捧詔金陵便省宜興【閣老孫】

上方消息杳傳語落人間南國持旌去東吳衣錦還入門便繞膝登馬彊看山可過先公隧荊溪第防灣

贈信豊余徳洪入南雍詩

滕王閣下路徐孺宅邊船夢到猶疑穽別來眞是僊啖虀聊逐伴負弩歸防不訝冰衙冷還畱一半氊壽樂安謝宗伯弟紳六旬【紳刲股孝子也】

犀銙黃金帶隔身圍防遭號天原是癖肥義若爲饕形與故山老名從何處逃難能步南極可有一星髙無錫華封君七十時其子員外慮獄過家便慶

七品去年封七十此時逢子歸殊殺伐老自不龍鐘賔是毘陵守鄰爲無錫農惠山泉似酒恐亦有僧供

送彭世傑之廉州經歷【臨川人】

百粵通丹徼孤城對海門珠光夜烱烱蜃气晝昏昏但得參軍壯能令刺史尊明朝萬里別吾意欲忘言

內齋爲淦邑謝能順題

溝平水不咽林宻鳥無驚花笑因風動門開覺犬行詩成潛索筆燈滅暗移擎人亦常如此君何得名

菊莊爲陶處士作

陶令公然醉生涯半艸萊門從前日掩菊待防時開山近還堪竹亭空只欠梅中泠有泉水欲引過江來

送人之建寧衛經歷【其父祖皆仕閩】

油帟瘴煙濕牙廂蠻語喧參軍心似水飛將臂如猿鹿向無人瘞虱於知已捫閩官已三世不必論卑尊

壽黃壁父母同六十

相對時相語燈垂防夜花吾於女共老天與子還家眼目南山頂心神北海涯不湏髠白髮畱取著烏紗

和吳克溫直禁衛卒韻二首

天街立爾矛夜直敢言休步急足連足衣鉤頭觸頭餓焦腸似綫凍裂頸生疣終不思爲盜竊君狐白裘

又

燎影晃霜矛周廬夜敢休足旋蟻上磨項縮鼈藏頭髮凍凝懸瑱盔拋勝割疣三邊幸無事霜重好披裘

送姚治中歸

納納乾坤大紛紛冠蓋多相逢齊道隱到老尙奔波京兆才三日臨川畱一鞾彩衣是潮絹公也好婆娑

送易世臧歸新諭

包篚東南物京師天地中雲間瞻象魏馬上遇王公賔館金蓮炬歸舟紅蓼風古人別三日刮目待吳蒙

挽錢太僕父

吳山蛻骨僊遊神何處邊更越十餘載剛爲一百年深衣扶老杖痩石紫芝田詔許增新諡先生舊姓錢

榮使壽親圖爲郭廷用作

離家十二載戀戀老萊衣樂浪從東去遷安便北歸銀魚懸白屋驄馬卸金鞿吏如相信終朝莫叩扉鄕進士邊君予友屈君之內弟也不得願而歸予重屈及君詩以道意

蠶食葉聲慣衣沾栁汁無久之天自定過去事皆虛得路歸瀛海登堂拜大夫便便盡經笥好在屋東隅

送楊知舊歸闗中

秦語鄰兒得歸衫母綫多離筵添許我行色去由他盡是家來近其如兄憶何定無勞齧指嵗嵗此婆婆

長春軒爲淸江劉先生題

竹宻年年筍樹多日日花天應憐老景春且住貧家鄒氏律吹谷建溪鼓喊茶終湏窺造化不似此生涯

郭節婦郭郎中祖母也

抱子哭夫日抱孫哭子年身危將累卵心碎甚飛綿孤在千金重郭亡一髮縣萬鐘生不待秪買墓邊田

童給事便省歸蜀

百四十八嵗中分當此年相看似賔主人擬是神僊冠忽加頭上子方歸日邊丁寧焚諌艸恐與蜀人傳

送少師徐先生致仕歸宜興

有鴈如鵬大南歸正趂公低飛無渤澥回首失蒙野水孤云興白蘋紅蓼風丁寧後來侶吾已到吳中

惇艮齋爲淸州胡居士題

玉興根盤壯淸洲枝蔓稠山於眼中老水向面前流世自多岐路吾非不系舟韋編任三絕夜夜夢西周

無題

大隱隱城市逺遊遊帝都君今成老叟吾尙滯臒儒對酒情濃淡思家夢有無一聲天外鴈南去可相呼

圭峯集卷二十八

欽定四庫全書

圭峯集卷二十九

明羅玘撰

詩

七言律

和少宰李石樓遊牛首韻

崔嵬崔嵬復崔嵬大行之髙髙矣哉看華歷歷見十丈尋僧往往逢萬回昔聞龍盤鐘王气今踏牛首臨江隈不如壯歸依舊望眼中何人能一陪

送李石樓北歸

白下遙遙移繡斧日邊近近倚銓衡不因混沌無痕鑿肯信陽春有腳行驄駐金城秦壯麗詩題汴寺宋經營平生事業非軒冕盡付頭顱白髮生

壽饒指揮六十詩【有引】

九江衛指揮使臨川饒公予壻珙之大父也今年夏以恩例授今官仲秋丙戌屆其六十之辰予縻於斯實乖登堂之祝擬綴文代之而新瘥之軀弗堪彊焉乃先之以詩云

江州司馬鬢扶疏我憶年方蘧大夫倒囷昔非緣實食前驅今不爲新符臨川城外竹千畆天子宮邊宅一區兩眼未饒滄海闊百年如幻過湏臾

送劉舉人歸臨汾

石城城門騎馬出龍江江船破浪行鐘山過去忽百里太行到時還防程蚤依日月有季父朝簉鵷鷺多難兄老夫從此飲社酒畱耳好聽春雷聲

瀛洲雅防次韻詩

千年王气此山谿虎踞龍蟠舊品題黃道正行今日月朱衣原在殿東西知章許我同騎馬太乙憐公肯植藜白首放歌還縱酒何時背爲負暄低

又

何年誇父海中游摘此瀛洲奠此州風景從前如有約江山於我若爲謀詫登洞府心先醉看曼延眼欲流老去枯腸仍酒病坐來瓊玖付誰収

藥蘭春雨詩

春風吹濕楚天云卸下芳蘭防防春个裏化機原醖釀眼前生意此君臣從渠餘潤歸滄海贏我全功付谷神只恐南山又朝隮不妨重壓華陽巾

和劉野亭竹鶴詩韻

誰染裳誰與裁渭川誰種復誰開因時籜落驚風舞瞑趂林空踏月來鳴向中天鳷鵲觀飛依南郭鳯凰臺坡公更續雲龍記誰道文星逼上臺

又

肉食於公舊減裁鶴籠新向竹邊開細思饞守胸中飫卻訝坡仙夢裏來豈爲雌雄諧律呂要多淸逸壯樓臺陽春白雪湏追步莫待歸當第防臺

續和野亭竹鶴詩

籠閉籠開任主裁主如憐鶴可長開肯容俗客調飛舞許借仙人騎往來曽對鳯鳴棲在竹定因子龢立當臺赤睛可是能人語我欲從之問斗臺

和涇川觀音巖韻

此生此日此馮軒驚見銀山大浪翻石窟定僧如鬼痩斗崖懸樹與猿攀風雷半夜鯨鯢吼霜露滿天鴛鶴喧面面雲中千岫出若爲龍象築長垣

再和涇川遊觀音山韻

洞門禹鑿故軒軒詫訝遲回踏石翻形勝坐呼僧問得險巇一任扶攀江澄燈影虛明滅泉作蠅鳴乍寂喧又說下方蛟蜃惡怒時壅水到城垣

和涇川梅花水韻

梅華水沁白雲根多事公遊公試言想古有華眞壯觀到今無日不潺湲靈源脈脈惟僧識題壁欹欹僅寺存酒盡夕陽人散後六朝多是合招魂

和馮銀臺遊淸涼寺畱別韻

余熇剛得片雲浮天亦憐人絕頂遊此防垂垂遺我老諸公衮衮覺誰憂已傳新將韓擒虎無復偸兒奡蕩舟定到五更宮漏下可忘問寢到龍樓

送雷廷亮自南太學歸

三月鶯華江不寒歸船如馬坐來安眼觀城郭人民舊心覺形骸禮數寛翁試抱孫忘老去飲初畱令喜杯幹羮墻俎豆常常見自是他年易作官

送戈侍郎赴召詩

老於離別倍傷神珍重單車赴召身喜見王師赤幟免逢黎庶逐黃巾重縻好爵周班舊卻厭刑書鄭鑄新瀛海東邊防鄰並依然相迓笑公貧

遊方山路間定韻與石樓志別

相逢盡道乞還山公乞還山便得還浮世風煙棊罷局百年光景手循環穿雲躡磴疑天上到寺對僧如夢間明日河橋杯酒後月明千里隔陽關

涿州張太守四異詩

列郡憂民獨數君暗疑黃覇是前身但逢六月雨連日聞說他州蝗撲人怪得今年禾作色莫言此地雪無神涿中怨殺閩中子贏爾明明一防恂

和吳克溫白髮詩

珍重乾坤到骨恩若持頭髮我爲尊淸晨卻黏梳齒白晝愁渠覆腦門煙澹竹鑪將灺火葉黃百艸暗通根滄桑變盡渾閒事笑絕嫦娥竊藥奔

次內閣賞芍藥韻二首

疑爾前身定姓陰漢家宮闕受恩深似曽攺樣圍金帶也解隨人獻赤心才亞花王一二品隔於梧樹十來尋倚欄不住龡龍篴媿殺啾啾蟋蟀吟

又

朝回个个乞花歸預恐明朝花漸稀誰肯口漧勞品第吾鼻嗅芳菲初生定是鴻銜子夜防寧無鬼設圍欲典春衣買多紙賞音傳寫到巖扉

曽太守畱別韻次之

愛住常州蘇長公煩公多事覓公蹤文章淵藪機云在錦綉江山宛洛同地接海門疑日近官聨京兆與天通行春如到具區澤要斬茭菇萬萬重

坡鄰翁壽爲姚侍禦父作【羅浮人】

山幽幽中老更佳泉防防處時一行東坡先生舊鄰並羅浮僊人親弟兄誰歸北斗有綉豸自吸南海如長鯨經過況是堯甲子一嵗一度歌升平

送楊志道之長沙【因言事被謪】

玉堂晝靜學士下白雲司閒主事歸一家父子聚言語今日朝廷公是非愛爾爲人支矮屋從渠攘臂著緋衣鏡川先生眞不死太傳忠魂亦有依

和余宗周出巡遼東韻

十里長亭十里心酒杯此際爲誰深前人謾說馬知道我輩親看鶚在林黒白水今無險阻東西遼已有喉襟避人諫艸堪焚卻喜得官家惜十金

望慶圖爲裘鴻臚作

明年莫雨豫章城湏放髙堂百日晴賔從來如華簇簇歌鐘細逐燕輕輕銜巾靑鳥下不下入饌白魚烹未烹獨有玉皇香案吏殿東頭上望長庚

送趙縣丞之任招逺詩

海上羣山魚立頭待君單騎入登州颶風夜半驚批屋蜃气朝來看吐樓諺素慢從羣吏睨耳眞聾有府公畱寅賔出日今何處好與乘閒欵欵遊

送孫防眞進表回江西

但知官事如家事錯認江鄕爲帝鄕萬里我猶聞破竹十三郡有不存棠獨當一面華封祝舊識兩班陛盾郎望望白雲歸去路路邊歸去是濠梁

賀徐老先生七十詩

東坡科名豈偶似東裏相業再見之羣鳥總依儀鳯集四海直是巨鼇支曽逢後車載八十寧許左丞私二宜秋旻湛湛夜如洗南極分明騎尾箕

送江侍讀封王便省

捩舵移船捷有神黃頭亦是錦纒身百年最幸爲天使萬喜無過見老親在櫝防行金沆瀣照人兩面繡麒麟知君滿作南遊興只恐君王問侍臣

送茅僉憲進表畢歸江西

初見匡廬如望闕卻臨燕地卽登仙星躔寶鉸單函入雷動嵩呼萬口便內帑出緡宗伯給太官賜宴近臣宣湖東盡說提刑至眼看北風能送船

送貴溪江醫官歸任乙巳嵗同入陜西有舊也

當年西去子猶丱今日北逢吾已翁沒齒可忘商洛鎭是中亦有太倉公身於邑屋權生死術比兵家愼守攻到得四郊無禱祠道人長坐上淸宮

送周工部冊封兗州

百尺樓船陰水容夾河爭認是東封文章蝌蚪生金薤日月光華射衮龍孔道書臨宣父宅使星宵逼丈人峯九重昨露眞消息欲買蒙作附庸

毛太守挽詩【丰城人先在北京後攺南京一督兵徵荊襄以俸請父勅命】

人人盡道把麾難南北端公亦戰鞍名與世存身可死恨同天大父無官孤墳一任樵夫識遺事今歸野史刋無限靑山臨劍水更聞衮衮豸爲冠【太守以禦史陞故云】

程侍禦載道奉使便省【載道初隨父任南京杭州】

鐘山云落吳山雨夜夜書燈喚子眠官肯淸貧終得計老同封爵卽爲仙偶然烏府風霜客行到蒼苔杖屨邊吏街頭任沽酒門前已卸曉驄韉

送許時髦臨川得千戶

擬峴臺前黃葉飛彎弓新射皂雕歸千金裝劍驟生武五品制衣行欲緋到此始堪言日近有方曽試療吳饑少年田牧白頭將肯學溪翁老釣磯【納粟得官秋初離京故云】送畊隱翁歸義興徐謙齋先生之叔也

相君朝在大明宮更出都門送季翁行幄少遲車馬塞籃輿才過市防空思當黃閣梧桐月去趂蒼洲蘆荻風想得故園春酒熟一尊端不負張公【宜興有張公洞故云】

次梅厓畱別韻

夾河好樹徐徐數向曉輕舟細細那眼底乾坤容我老胸中芥蒂任渠多滕王閣上記如許白鹿洞前山若何千古東湖徐孺宅春來依舊艸生麼

壽黃璧父母同六十

麻鞵未便見天子白首不妨封縣君萬八千嵗古或有百二十年今且分寧馨上堂開口笑星斗滿壁驚人文是中更比鹿門好淸江空明無片雲

晚畊爲謝邦碩父作

新著簑衣拜社神百年彊半老農身敢因有意逃詩債自是無言對俗人乞火燒畬到鹽竈劈薪借斧走東鄰潮聲漸不驚朝臥縱使客來常脫巾

雙桂堂爲張天麟兄弟作【乙卯兄舉順天弟舉應天弟連登進士】

冀北空羣兄憶弟江東得儁弟思兄人間吉語傳千里天上春雷恰一聲國有虎龍還壯觀車無軾轍可橫行平生浪說張金紫驀地庭前雙桂生【其家舊號張金紫故云】

送蘇伯誠提江西學

翼翼滕王亭子東他年騎馬定逢公離羣太急非嫌冷去國無名爲發蒙遇有閒時遊鹿洞試於淸夜瞰鮫宮鳯池才隔三千里影影銀河一水通

傅體齋先生冠孫次徐舜和韻二首

雜雜嘈嘈蜂報衙可堪賔從閧堂嘩用剛用吉無今日冠子冠孫能防家天道那如人道邇大宗親見小宗加騎箕未忘世間事亦自天關拍手誇

又

公蚤移家傍太微種孫種得此孫稀任渠姆抱睂如畵未必眼觀燎有輝鄕裏兒童𨿽弱冠伊誰父母尙重闈更傳三世調羮手坐朽桁楊到纆徽

宜興堵安母慶壽圖詩

肩山痩聳晚山寒淚眼如何濕未干心向夜鑪灰久死夢回風燭骨先酸少曽鬻髮寧憂耄老得含飴始覺難西掖詞官舊鄰並馮誰傳作畵圖看

送嘉興周使君【癸丑同考南宮】

漆黒頭顱一府公騎牀啞啞憶南宮齊竽不覺吹時濫杜耳生愁別後聾家住瀛洲還近路郡於吳地略偏東寸心想是多懸闕縱有湖山在腹中

和銕屛閩燈韻

暗疑蠻女手纎纎如許經綸一手兼錦綉云籠星宿海虫魚影動水晶簾瓦穿或是蟾光漏天瞑當無日晷添比屋可能成徧照爭功秪恐燭龍嫌

和江殿讀齋居韻

漠漠昏鴉飛繞堂抱裯吾恰到西廊謾拈短燭尋詩壁笑見斷甎支敝牀家逺靑山難入夢時淸白首好爲郎不慚衰朽迎歸蹕貪看梯航集萬方

送伍朝信

明州老叟老垂垂偏是君行聖得知莽把壺漿賀鄰並彊分竹馬付羣兒天曹如此能推轂學士無何好撰碑一味循良尢絕品家傳不向外人師

和胡大聲守嚴畱別韻

猶有故人居赤霄自將身去去迢迢於今當道豺無數到處深淵魚孔昭官喜作於徴士郡時方絕類孝宣朝【言綜核名實】如聞威鳯君湏記是鳥曽來和舜韶

圭峯集卷二十九

欽定四庫全書

圭峯集卷三十

明羅玘撰

詩

五言絕句

題杭州蕭醫官捲

籥湏臾間元功奪造化比於戰昆陽此更論無價

送雷生謙歸南城二首

武湖心月太平堤尾風世人皆棄卻好看入胸中

又

銓次吾収女離筵女別吾鄕人問行色可有杜詩無

三友圖爲門生吳廷亮作

東風不知春西風不知秋相期翔風夜一洗羣芳羞

七言絕句

瑞麥詩【有引】

馬生憲嚴生效金生鐸江都人也予昔憇江都三生者從予遊別不見者幾年矣是月初吉渡江而南見予於容臺無他言也惟曰吾宰傅君之仁也明日復來亦惟曰吾宰傅君之仁及物也又明日見予如初予曰盍言之三生曰野有麥一莖而二穗野人持而獻焉意吾宰之仁有以召之也歟予曰噫是瑞麥也古之循吏則有之予當爲生歌之三生者喜曰此三生之所以來也再拜稽首持而去詩曰

笑數流言去去多飽眠無柰夜深何忽然一覺揚州夢聴得人間瑞麥歌

壽楊名父母八十

身上衣裳綫縷縷眼中云物白英英不勺慈湖釀春酒中朝已沸頌弦聲

萱壽爲車駕冒郎中母作

桂子垂垂蘭茁芽托根原自傍萱花慿誰天上分靈種王母宮邊第一家

潮中獨立松爲雷廷亮題

潮濺龍鱗海眼空風濤總與夜聲雄更憐獨立眞誰友肯遇秦皇艸次封

五色菊爲周少司題

疑是仙宮五色霞仙人剪綴作奇葩又慿五桞先生手冩與工虞富貴家

爲楊國安題扇面

瞑色先於樹杪懸船歸欲防水亭邊今宵買酒不成醉猶勝田家只渇眠

送任元之南遊

平生海角與天涯逢著飄然卽泛槎獨有髙堂防白髮一回思動一還家

風泉閣爲徳興項徳懋題

閣外寒泉原自淸泠泠慣與夜風爭閣中黙聴人何在今日新添一兩聲

壽劉翁七十詩

乾坤一醉一醒中未是衰翁未是童把酒對君君自記百年百度醉春風

和羅先生聞永升及第後三韻

阿云入落端無耗年矢催人暗有期浪聴兒童傳吉語阿云已傍渾天儀

右聞信

上苑繁花可浪開花如有意亦憐才君王詔許才郎折昨日才郎在艸萊

右及第【探花郎】

蒼蒼愈老愈慈愛誰意蒼蒼亦不慈奪卻鳯毛何處去一生斷送與明時

右除官

集杜句送現升歸作僧宮

五月寒風冷佛骨中夜起坐萬感集僧寶人人明月珠弟子誰依白茅室

蒲圻陰陽訓術龔君素不識慕名來求自云伯晟任禦史云其方物以其非素相知歸之

東風歸去一星官堂上東頭是豸冠如問翰林誰最健此翁老未入詩壇

蒲圻馬文明以濟源訓導陞保寧蒼溪教諭亦慕名來求

幾年淸濟沁詩脾端爲官家養桷榱恐是錦屏應飽看莫嫌來取棟梁遲

送水南李十四

金臺城中花鳥春月河寺邊多歸人濁河一日東風起萬里咫尺旴江濵

送季省祭防子歸鄕考試

碧油幢下黒頭公挾子歸去翺秋風江南一望六十里滿船載雨花溟蒙

紅梅圖爲肇和題

西湖殘雪多時卻恨前年被雪欺且學杏花紅似錦暫招鳴鳥到南枝

二兔一白一黒圖

衣褐之徒吾久識炭烏雪白始驚看獨憐總有髙人處唇缺何曽怨齒寒

灞橋圖爲揚碧川先生題

雪中驢背縮更縮門內主人招未招只恐有詩無賣處至今人說灞陵橋

赤壁圖亦爲楊碧川題

如此良宵能有幾有船便合載坡公當時若只載歌舞安得於今在畫中

圭峯集卷三十

