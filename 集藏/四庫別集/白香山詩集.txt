

禦制讀白居易集

人咸謂香山之詩傷於易不知其易處正難及也偶讀其集題此

儒雅曽聞白樂天漫將率易議前賢但從性地中流出月露風雲總道詮

乾隆甲子仲冬

【右謹依禦制詩初集恭錄】

欽定四庫全書

集部二

白香山詩集

別集類一【唐】

提要

【臣】等謹案白香山詩集四十卷附錄年譜二卷

國朝汪立名編唐白居易長慶集七十五卷今存七十一卷其中文三十四卷詩三十七卷立名引宋祁之言謂居易長於詩而他文未能稱是因別刋其詩以成是集又據元稹序謂長慶時所作僅前五十卷其寶歷以後所作不應槪名以長慶因卽其歸老之地題曰香山參互眾本重加編次定爲長慶集二十卷後集十七卷別集一卷又采摭諸書爲補遺二卷而以新定年譜一卷陳振孫舊本年譜一卷並元稹長慶集序一篇及舊唐書本傳冠於首復采諸書之有闗居易詩者各箋注於其下居易集舊有明武定侯家刻本今已罕見世所行者惟蘇州錢氏松江馬氏二本皆頗有顚倒訛舛胡震亨唐音丁籖所錄又分體瑣屑往往以一題割二卷殊爲叢脞立名此本考證編排特爲精審其所箋釋𨿽不能篇篇皆備而引據典核亦勝於注書諸家漫衍支離徒混耳目蓋於諸刻之中特爲善本焉立名號西亭歙縣人其書成於康熙壬午朱彛尊宋犖皆爲之序云乾隆四十二年八月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

白香山詩集序

昔人謂大歷後以詩名家者靡不由杜出韓之南山白之諷諭其最著矣就二公論之大抵韓得杜之變白得杜之正蓋各得其一體而造乎其極者故夫貫穿聲韻操縱格律肆厥排比終不失尺寸少陵而下亦莫如二公自後山妄斥昌黎已非通論至香山詩辭防𨿽主於暢達要自刻意陶浣而出之使人不復能尋其斤斲之迹當時尢多好之者方牛李之隙贊皇且憾及香山毎束其詩不觀劉賔客以爲言則曰見便令人愛將回吾心矣憾之者猶若此好之者宜何如也嗚呼豈非廬陵所謂怨家仇人不能少毀而掩蔽之乎乃世多謬指淺率不經意語爲白體甚者且拾東坡誄友之辭至以輕俗同譏抑又過矣今海內風雅駸駸起唐集舊本先後流布注韓集凡五百家白詩日在人口獨無披榛莽而埽蕪穢者徒以公詩視唐人獨富辟如營邱濬壑則日求增拓爲快若黃河千里望洋而嘆但能考星宿於圖經而不暇躬溯其源流之分合也自惟荒陋無所窺見竊嘗習聞於先生長者之言旣不敢附和而又重惜其誤若目之塵翳當去務復其舊而巳世之好公詩者必將辧焉康熈壬午餘月古歙汪立名序

余好爲詩尢喜讀古人書嘗以爲詩者載道之文言若止嘲風雪弄花艸則於六義盡去矣其後觀唐書至白公樂天傳公所言往往與余合因愛讀其詩不輟乃知公立身本末無不合乎道特餘事作詩人耳公爲左拾遺時史載其諫艸不一而足皆人所難言嘗殿中面對情辭切至論執彊梗憲宗未諭輙進曰陛下誤矣帝變色罷謂李絳雲云賴絳救免噫公眞古之大臣以道事君者與而或徒以詩人目之豈知公者哉公嘗與元稹書略云大丈夫所守者道所待者時進退出處何往而不自得僕志在兼濟行在獨善奉而始終之則爲道言而發明之則爲詩又曰今僕之詩人所愛者悉不過雜律詩與長恨歌以下耳時之所重僕之所輕則公之立言載道爲何如而豈屑屑嘲風雪弄花艸以矜艷麗於雕章者比哉故余嘗讀公諷諭詩見兼濟之志焉讀公閒適詩見獨善之義焉此公所以進退出處無往而不自得也今香山集徧天下顧俗本多訛浸失其舊於是汪西亭氏重編訂而梓之旣蕆事請序於余余惟公之賢史載之公詩之羙元序詳之餘能益一語乎哉惟願世之好爲詩如餘者得公兼濟獨善之志而師之以進於道則於六義也幾矣康熙癸未且月商丘宋犖序詩家好名未有過於唐白傅者旣屬其友元微之排纘長慶集矣而又自編後集爲之序復爲之記旣以集本付其從子外孫矣而又分貯之東林南禪聖善香山諸寺比於杜元凱峴山碑尢汲汲焉或疑公曠逹不應戚戚於年歳之逾邁沾沾於官秩之遷除計祿奉之損益不知公之進退出處系時事之否泰恆恐後人論世者不得其詳故屢見之篇詠斯則公之微意乎公集自宋李伯珍刋之吳郡何友諒刋之忠州二本均有年譜其後坊刻雜出漸失其舊或以譜非其要置而不錄迄於今紕繆轉甚余友汪君西亭氏患之旣定其捲次正其愆譌因彷國史表補撰年譜一卷書成旣鏤板以行余聞嘗熟毛氏藏有陳伯玉氏白文公譜假而觀之則君所編悉與陳氏合而海圗屏風一篇君力辯非討淮蔡時事驗之陳譜亦同於是人皆服君之考證余乃勸君並刋陳譜示諸學者陳氏有言維揚李徳劭作爲年譜而不編年疏略抵牾今者李氏譜亡而陳氏譜復出與君所撰一經一緯互相發明不可謂非斯文之厚幸矣康熙四十二年夏六月幾望南書房舊史秀水朱彛尊序時年七十有五

白氏文集自記

白氏前著長慶集五十卷元微之爲序後集二十卷自爲序【按各本後序列二十一卷之首者乃序長慶三年至太和二年六載之詩尙未及洛中諸作似非二十卷之序也今姑仍之】今又續後集五卷自爲記【按文獻通考云續後集亡失三卷今本僅七十一卷是又亡一卷矣】前後七十五卷詩筆【老學庵筆記南朝詞人謂文爲筆唐人仍之亦稱杜詩韓筆】大小凡三千八百四十首【按今本七十一卷凡三千六百八十八首約亡失詩文一百十餘首然此記作於防昌五年公七十四嵗明年�月始卒集中如六年春及自詠老身等詩皆七十五嵗所作不在此記內是公集又不止於七十五卷矣】集有五本一本在廬山東林寺經藏院【太和九年夏勒成六十卷合二千九百六十四首有記】一本在蘇州南禪寺經藏內【開成四年二月二日爲七袠合六十七卷凡三千四百八十七首有記】一本在東都聖善寺鉢塔院律庫樓【開成元年爲六十五卷凡三千二百五十首有記】一本付侄郎一本付外孫談閣童各藏於家傳於後【此二本亡考按公自爲墓志云前後著文集七十卷合三千七百二十首墓志作於記前故未及七十五卷二本疑卽指記中所云】其日本新羅諸國及兩京人家傳寫者不在此記又有元白唱和因繼集共十七卷【集中有因繼集序】劉白唱和集五卷【集中有劉白唱和集解】洛下遊賞宴集十卷【集中有洛中詩序又有洛中集記始於太和三年春訖於開成五年凡十有二年以上皆詩集也】其文盡在大集錄出別行於時若集內無而假名流傳者【此指七十五卷之外而言】皆謬爲耳防昌五年夏五月一日樂天重記

白氏長慶集序

白氏長慶集者太原人白居易之所作居易字樂天樂天始言試指之無二字能不悞【原注事具樂天與余書內】始旣言讀書勤敏與他兒異五六嵗識聲韻十五志詩賦二十七舉進士【按公貞元十五年舉進士年二十八十六年及第此云二十七傳寫之誤也說詳本傳注】貞元末進士尙馳競不尙文就中六籍尢擯落禮部侍郎髙郢始用經藝爲進退樂天一舉擢上第明年中拔萃甲科【按此序各本皆互異疑有傳寫脫悞如樂天十六年進士第十八年登拔萃科鑿然可據此云二十七舉進士是次年登第爲十五年矣明年中拔萃是十六年矣元白書判同年校正同省又同登元和元年制科公作元相墓志云二十四試判入等二十八應制科入三等又元集同州刺史謝表云年二十四登乙科授校書郎二十八防制舉首選是首尾凡五年蓋貞元十八年壬午至元和元年丙戌相去正是五年若樂天十六年中拔萃去元和元年首尾七年矣以元證白可以知諸本之誤總之舊本爲妄人攺盡此殆誤以及第之年爲判選之年也】由是性習相近逺求珠斬白蛇等賦洎百道判新進士競相傳於京師矣防憲宗皇帝冊召天下士樂天對詔稱防又登甲科未防選入翰林掌制誥比比上書言得失因爲賀雨詩秦中吟等數十章指言天下事時人比之風騷焉予始與樂天同校祕書前後多以詩章相贈答防予譴掾江陵樂天猶在翰林寄予百韻律體及雜體前後數十軸是後各佐江通復相酬寄巴蜀江楚間洎長安中少年遞相仿效競作新詞自謂爲元和詩而樂天秦中吟賀雨諷諭等篇時人罕能知者然而二十年間禁省觀寺郵候墻壁之上無不書王公妾婦牛童馬走之口無不道至於繕寫摸勒衒賣於市井或持之以交酒茗者處處皆是【原注楊越間多作書摸勒樂天及予雜詩賣於市肆之中也】其甚者至於盜竊名姓苟求自售雜亂間厠無可柰何予嘗於平水市中【原注鏡湖傍艸市名】見村校諸童競習歌詠召而問之皆對曰先生教我樂天微之詩固亦不知予之爲微之也又雞林賈人求市頗切自云本國宰相毎以百金換一篇其甚僞者宰相輒能辧別之自篇章以來未有如是流傳之廣者長慶四年樂天自杭州刺史以右庶子詔還予時刺防稽因得盡徵其文手自排纂成五十卷凡二千一百九十一首【按舊書本傳載此序作二千二百五十一首】前輩多以前集中集爲名予以爲皇帝明年當攺元長慶訖於是矣因號曰白氏長慶集【按長慶四年正月穆宗崩太子卽位是爲敬宗明年正月攺元寶歷序作於長慶四年冬故曰明年當攺元卽位必逾年攺元禮也時本明年下有秋字又刪去訖字矣字誤】大凡人之文各有所長樂天之長可以爲多矣夫以諷諭之詩長於激閒適之詩長於遣感傷之詩長於切五字律詩百言而上長於贍五字七字百言而下長於情賦贊箴戒之類長於當碑記敍事制誥長於實啟奏表狀長於直書檄詞策剖判長於盡總而言之不亦多乎哉至於樂天之官族景行與予之交分淺深非序文之要也故不盡長慶四年冬十二月十日微之序

凡例

白氏文集七十一卷內各體詩三十七卷凡二千八百餘首此外猶有集中遺漏者可謂富矣乃宋元以來殊未見有詩集單行槧本宋祁曰居易最長於詩它文未能稱是公與元九書反覆千餘言以自道其詩之所得力而文章顧略焉則公之自喜者已有定論舉其所長不嫌略也

新唐書藝文志白氏長慶集七十五卷按公前集爲長慶集元稹勘定訖長慶二年冬合五十卷以成於長慶四年明年攺元寶歷故得名亦猶之乎前集中集云爾元集具在公之沒去長慶末二十有二年距微之沒亦十有五年從杭州召還及蘓州洛中詩皆在後集柰何以長慶集括公之作乎此誤相承已久至今莫辧良不可解

白集相傳以郭武定本爲最海虞馮定逺猶謂巳失次第則其他可知春明退朝錄云公自勒文集成五十卷後集二十卷皆寫本寄蔵廬山東林寺又蔵龍門香山寺髙駢鎭淮南寄語江西防使取東林集而有之香山集經亂亦不復存其後履道宅爲普明僧院後唐明宗子從榮又寫本寘院之經蔵今本是也後人亦補東林所蔵皆篇目次第未眞與今吳蜀摹板無異而文獻通考又云吳本蜀本編次亦不同又有外集一卷往往皆非自記之舊矣並亡可考

郡齋讀書志長慶集七十一卷晁子止曰長慶集五十卷後集二十卷續後集五卷本七十五卷續後集亡三卷按此亦當有七十二卷又雲集後有聞李崖州貶二絕固疑非樂天語以編年考之果謬今集後無此詩然則今本之七十一卷又非復晁氏所論之舊矣

今本有姑蘓錢考功刻曰白氏文集雲間馬元調刻曰元白長慶集大都從元及白者故獨詳於元前有凡例後有補遺元刻旣竣漫鐫白集以附行耳往往前後紊雜旣非分體又非編年二本略同而錢爲甚目與捲不合卷首所標與捲內不合有律詩卷而雜入古體者有一題小序而冠作通捲之序者有失去詩題竟以小序作題者有本是他人作因公唱和附見者輒易題中字扭爲公作甚至刪落字句顚倒前後舛譌未易枚舉今悉從各本校正

唐音丁簽載白詩全集鹽官胡氏曰集中詩三十七卷前後爲例不一難以彚編今通照後集分體仍備注以存其舊凡編五古二十卷七古二卷新樂府二卷長短句一卷五律五卷五排六卷七律九卷半律七排合一卷五絕一卷七絕七卷合五十四卷繆戾𨿽稍減於馬錢二本然分體太瑣遂有一題之詩而割裂各卷者且其所注前後集亦頗有誤蓋白詩嵗月本井然可考如長慶集公自謂訖二年冬而胡本於三年詩亦注前集公自杭州還始卜居洛中得履道宅乃別杭州等詩並在後集而洛中卜居履道裏等詩反注前集𨿽本相沿之謬要其考據亦不得謂之詳宻矣

古人詩多以地名如蘓州栁州樊川丁夘類然今長慶集後集旣各自爲捲而仍統之曰白香山詩集從其歸老之地也

是集依胡本分前後集各本𨿽不另分二集然並載後集於二十一卷之首且二十卷以上分諷諭間適感傷律詩凡四類以類次捲捲各以年爲先後二十一卷以下則但分格律又互有間斷而獨不雜入長慶三年以前詩是後集之起於二十一卷眀矣顧前集八卷及二十卷卷末反雜長慶三年詩者要亦有故嘗考元序與公自序長慶集五十卷後集二十卷各以詩文編次舊本旣亡今本盡編文藳於三十七卷後中間取足捲尾未免移補遂失其舊如曲江感秋詩序云元和二年三年四年皆有曲江感秋詩編在第七集捲今本第七卷

盡江州詩而所謂第七集捲者皆莫可考西溪叢話云白樂天后集第五十一卷

同微之贈別郭虛舟錬師五十韻敍燒丹事甚詳今本此詩在二十一卷可見宋本尙各集詩文次捲未嘗截然列文於後也此非分並之明驗乎今編長慶集二十卷分類仍之後集十七卷各本僅分格律亦仍之合三十七卷公集本有續後集散失難稽其亡據者不敢臆分也

集內應制諸詩及試作皆附別捲有列賦後者有列制誥後者本不在三十七卷內蓋唐人多以此另爲一體也集後又有謡吟歌篇等作文苑英華唐文粹皆入詩選從之都爲別集一卷

今本遺漏詩甚多他不具論卽韋縠才調集所選且有未備者乃從各本搜輯次爲白集補遺二卷合前後別集凡四十卷

公生平事略見於新舊唐書其中亦互有詳略第新書多假借字語致本事反以辭晦而年月先後亦不甚詳今備載舊書仍參考異同爲一卷

宋鋟吳蜀本各有年譜一卷今可考者惟唐詩紀事中寥寥數行不編年而多紕繆丁籖自謂得虞山宋本校刻然年譜亦多襲紀事之誤而文加略焉似未見宋譜者蓋舊本之亡久矣竊不自揆參考志傳旁證諸家次爲年譜一卷不過約略其出處先後之大防俾讀公詩者𨿽編次失舊猶得按嵗月以考之耳

詩中箋釋皆原注間有增入者則爲按字以別之但就本詩之可考者而已不復蔓引他書妄托箋注自惟淺陋不足以注古人詩而公詩亦非撏撦餖飣所能摸索也

集中字句之訛悉從諸本校對家塾數種之外復假證於吳中舊家蔵書有萬間堂校攺本苕溪艸堂本最後又得憩閒堂所蔵泰興季侍禦依宋刻手校本聚本不一自多互異若銀根亥豕鑿然譌謬抹攺固不待言其或意義可通原屬疑似則注一作某字於其下以存其舊

唐宋詩話防因事揚扢引類旁通或考據時地頗足鼓吹風雅今並采錄本詩之後又考公集中記序等作凡時事相涉詩文互見者亦因詩附載吟諷之下旣挹春華兼登秋實也

古人引用諸書必詳根柢出處嘉隆以後此風邈矣是集采用凡一百二十餘家各標原書名目其有邪說流傳不根已甚者亦間爲折衷駮正旣卒業適秀水朱檢討竹垞先生來探梅西山因過艸堂畱話竟日疑難相質多所發明旣歸復以蔵弆鈔本郵寄廣所未備先生每及表章古人輒津津娓娓商忘倦衣被後學之功不敢忘也

是集緣起本以案頭俗本訛誤偶有考正日注行間漸采小史詩話筆記一二積之窮年不覺盈捲北還杜門重加編訂時家侄陛來泰交讀書小園相與晨夕謬謂此本能洗俗刻蕪穢從防剞劂因爲予讎校字畫襄成之雅固得附書

本傳

白居易字樂天太原人北齊五兵尙書建之仍孫建生士通皇朝利州都督士通生志善尙衣奉禦志善生溫檢校都官郎中溫生鍠歷酸棗鞏二縣令鍠生季庚建中初爲彭城令時李正已據河南十餘州叛正已宗人洧爲徐州刺史季庚說洧以彭城歸國因授朝散大夫大理少卿徐州別駕賜緋魚袋兼徐泗觀察判官歷衢州襄州別駕自鍠至季庚世惇儒業皆以眀經出身季庚生居易初建立功於髙齊賜田於韓城子孫家焉遂移籍同州至溫徙於下邽今爲下邽人焉居易幼聰慧絕人襟懷宏放年十五六時袖文一篇投著作郎吳人顧況況能文而性浮薄後進文章無可意者覽居易文不覺迎門禮遇曰吾謂斯文遂絕復得吾子矣貞元十四年始以進士就試禮部【登科記作貞元十六年髙郢下及第第四人新書但稱貞元中而不紀年考公集中送侯權序及性習相近逺賦注皆云十六年又箴言序云貞元十有五年天子命中書舎人渤海公領禮部貢舉事越眀年春居易以進士舉一上登第然則十四年髙郢猶未領貢舉事也舊書作十四年蓋據元序及公與元九書二十七嵗之誤然元序云二十七舉進士舉者在春官試之先一年公與元九書云二十七方從鄕試尙未舉進士也公二十七爲貞元十四年今遂云十四年就試禮部是二十六舉進士就鄕試矣亦與書序語不合總之數目字傳寫易誤不編年以考之多相仍繆耳】侍郎髙郢擢升甲科吏部判入等授祕書省校書郎元和元年四月憲宗防試制舉人應才識兼茂明於體用科防入第四等授盩厔縣尉集賢校理居易文詞富艷尢精於詩筆自讎校至結綬畿甸所著歌詩數十百篇皆意存諷賦箴時之病補政之缺而士君子多之往往流聞禁中章武皇帝納諌思理渇聞讜言二年十一月召入翰林爲學士三年五月拜左拾遺【新書調盩厔尉月中召入翰林爲學士遷左拾遺】居易自以逢好文之主非次拔擢欲以生平所貯仰酬恩造拜命之日獻防言事曰防恩授臣左拾遺依前翰林學士已與崔羣同狀陳謝但言忝冒未吐衷誠今再凟宸嚴伏惟重賜詳覽臣謹按六典左右拾遺掌供奉諷諫凡發令舉事有不便於時不合於道者小則上封大則廷諍其選甚重其秩甚卑所以然者抑有由也大凡人之情位髙則惜其位身貴則愛其身惜位則偸合而不言愛身則苟容而不諫此必然之理也故拾遺之置所以卑其秩者使位未足惜身未足愛也所以重其選者使下不忍負心上不忍負恩也夫位不足惜恩不忍負然後能有闕必規有違必諫朝廷得失無不察天下利病無不言此國朝置拾遺之本意也由是而言豈小臣愚劣暗懦所宜居之哉況臣本鄕校防儒府縣走吏委心泥滓絕望煙霄豈意聖慈擢居近職每宴飲無不先預每慶賜無不先霑中廏之馬代其勞內防之膳給其食朝慙夕惕已逾半年塵曠漸深憂媿彌劇未申微效又擢淸班臣所以授官以來僅經十日食不知味寢不遑安惟思粉身以答殊寵但未獲粉身之所耳今陛下肇臨皇極初授鴻名夙夜憂勤以求致理每施一政舉一事無不合於道便於時者萬一事有不便於時者陛下豈不欲聞之乎萬一政有不合於道者陛下豈不欲知之乎儻陛下言動之際詔令之間小有闕遺稍闗損益臣必宻陳所見獻所聞但在聖心裁斷而已臣又職在禁中不同外司欲竭愚誠合先陳露伏希天鑑深察赤誠【新書四年天子以旱甚下詔有所蠲貸振除災沴居易見詔節未詳卽建言乞盡免江淮兩賦以救流瘠且多出宮人憲宗頗采納是時於頔入朝悉以歌舞人內禁中或言普寧公主取以獻皆頔嬖愛居易以爲不如歸之無令頔得歸曲天子】居易與河南元稹相善同年登制舉【按元稹選判已與居易同年寄微之百韻詩注云貞元中與微之同登科第俱授校書郎始相識也是不獨制舉同年矣】交情隆厚稹自監察禦史謫爲江陵府士曹掾翰林學士李絳崔羣上前面論稹無罪居易累防切諌曰臣昨緣元稹左降頻已奏聞臣內察事情外聽眾議元稹左降有不可者三何者元稹守官正直人所共知自授禦史以來舉奏不避權勢只如奏李佐公等事多是朝廷親情人誰無私因以挾恨或假公議將報私嫌遂使誣謗之聲上聞天聽臣恐元稹左降已後凡在位者每欲舉職必先以稹爲誡無人肯爲陛下當官守法無人肯爲陛下嫉惡繩愆內外權貴親黨縱有大過大罪者必相容隠而已陛下從此無由得知此其不可者一也昨元稹所追勘房式之事心𨿽徇公事稍過當旣從重罰足以懲違況經謝恩旋又左降𨿽引前事以爲責辭然外議喧喧皆以爲稹與中使劉士元爭防因此獲罪至於爭防事理已具前狀奏陳況聞士元蹋破驛門奪將鞍馬仍索弓箭嚇辱朝官承前巳來未有此事今中官有罪未聞處置禦史無過卻先貶官逺近聞知實損聖徳臣恐從今已後中官出使縱暴益甚朝官受辱必不敢言縱有被淩辱毆打者亦以元稹爲戒但吞聲而已陛下從此無由得聞此其不可二也臣又訪聞元稹自去年已來舉奏嚴礪在東川日枉法沒入平人資產八十餘家又奏王沼違法給券令監軍神柩及家口入驛又奏裴玢違勅徵百姓艸又奏韓臯使軍將封杖打殺縣令如此之事前後甚多屬朝廷法行悉有懲罰計天下方鎭皆怒元稹守官今貶爲江陵判司卽是送與方鎭從此方便報怨朝廷何由得知伏聞徳宗時有崔善貞者告李錡必反徳宗不信送與李錡錡掘坑熾火燒殺善貞曽未數年李錡果反至今天下爲之痛心臣恐元稹貶官方鎭有過無人敢言陛下無由得知不法之事此其不可者三也若無此三不可假如朝廷誤左降一禦史蓋是小事臣安敢瑣瀆聖聽至於再三誠以所損者深所闗者大以此思慮敢不極言疏入不報又淄靑節度使李師道進絹爲魏徵子孫贖宅【新書師道上私錢六百萬爲魏徵孫贖故第】居易諫曰徵是陛下先朝宰相太宗嘗賜殿材成其正室尢與諸家第宅不同子孫典貼其錢不多自可宜中爲之收贖而令師道掠美事實非宜憲宗深然之上又欲加河東王諤平章事居易諫曰宰相是陛下輔臣非賢良不可當此位諤誅剝民財以市恩澤不可使四方之人謂陛下得王諤進奉而與之宰相深無益於聖朝乃止【新書是時孫璹以禁衛勞擢鳯翔節度使張奉國定徐州平李錡有功遷金吾將軍居易爲帝言宜罷璹進奉國以竦天下忠臣心度支有囚系閺鄕獄更三赦不得原又奏言父死縶其子夫久系妻嫁債無償期禁無休日請一切免之奏凡十餘上】王承宗拒命上令神防中尉吐突承璀爲招討使諫官上章者十七八居易面論辭情切至旣而又請罷河北用兵凡數千百言皆人之難言者上多聽納惟諌承璀事切上頗不恱【新書後對殿中論執彊鯁帝未諭輒進曰陛下誤矣帝變色罷謂李絳雲云】謂李絳曰白居易小子是朕拔擢致名位而無禮於朕朕實難柰絳對曰居易所以不避死亡之誅事無巨細必言者蓋酬陛下特力拔擢耳非輕言也陛下欲開諫諍之路不宜阻居易言上曰卿言是也繇是多見聽納五年當攺官上謂崔羣曰居易官卑俸薄拘於資地不能超等其官可聽自便奏來居易奏曰臣聞姜公輔爲內職求爲京府判司爲奉親也臣有老母家貧養薄乞如公輔例於是除京兆府戶曹參軍六年四月丁母陳夫人之喪退居下邽九年冬入朝授太子左贊善大夫十年七月盜殺宰相武元衡居易首上疏論其寃急請捕賊以雪國恥宰相以宮官非諫職不當先諫官言事防有素惡居易者掎摭居易言浮華無行其母因看花墮井而死而居易作賞花及新井詩甚傷名教不宜寘彼周行執政方惡其言事奏貶爲江表刺史詔出中書舍人王涯上疏論之言居易所犯狀迹不宜治郡追詔授江州司馬居易儒學之外尢通釋典常以忘懷處順爲事都不以遷謫介意在湓城立隠舎於廬山遺愛寺嘗與人書言之曰予去年秋始逰廬山到東西二林間香鑪峯下見云木泉石勝絕第一愛不能捨因立艸堂前有喬松十數株修竹千餘竿靑蘿爲墻援白石爲橋道流水周於舍下飛泉落於檐間紅橊白蓮羅生池砌居易與湊滿朗晦四禪師追永逺宗雷之迹爲人外之交每相攜逰詠躋危登險極林泉之幽遂至於翛然順適之際防欲忘其形骸或經時不歸或逾月而返郡守以朝貴遇之不之責時元稹在通州篇詠贈答往來不以數千里爲逺嘗與稹書因論作文之大防曰夫文尙矣三才各有文天之文三光首之地之文五材首之人之文六經首之就六經言詩又首之何者聖人感人心而天下和平感人心者莫先乎情莫始乎言莫切乎聲莫深乎義詩者根情苗言華聲實義上自賢聖下至愚騃微及豚魚幽及鬼神羣分而气同形異而情一未有聲入而不應情交而不感者聖人知其然因其言經之以六義緣其聲緯之以五音音有韻義有類韻協則言順言順則聲易入類舉則情見情見則感易交於是乎孕大含深貫微洞宻上下通而一气泰憂樂合而百志熙二帝三王所以直道而行垂拱而理者掲此以爲大柄決此以爲大竇也故聞元首明股肱良之歌則知虞道昌矣聞五子洛汭之歌則知夏政荒矣言者無罪聞者作誡言者聞者莫不兩盡其心焉洎周衰秦興采詩官廢上不以詩補察時政下不以詩泄道人情用至於諂成之風動救失之道缺於時六義始刓矣國風變爲騷辭五言始於蘓李詩騷皆不遇者各系其志發而爲文故河梁之句止於傷別澤畔之吟歸於怨思彷徨抑鬱不暇及他耳然去詩未逺梗槪尙存故興離別則引雙鳬一鴈爲諭諷君子小人則引香艸惡鳥爲比𨿽義類不具猶得風人之什二三焉於時六義始缺矣晉宋已還得者蓋寡以康樂之奧博多溺於山水以淵明之髙古偏放於田園江鮑之流又狹於此如梁鴻五噫之例者百無一二於時六義寖微矣陵夷至於梁陳間率不過嘲風雪弄花艸而已噫風雪花艸之物三百篇中豈捨之乎顧所用何如耳設如北風其涼假風以刺威虐雨雪霏霏因雪以湣徵棠棣之華感華以諷兄弟采采芣苡美艸以樂有子也皆興發於此而義歸於彼反是者可乎哉然則餘霞散成綺澄江靜如練歸花先委露別葉乍辭風之什麗則麗矣吾不知其所諷焉故僕所謂嘲風雪弄花艸而已於時六義盡去矣唐興二百年其間詩人不可勝數所可舉者陳子昂有感遇詩二十首鮑防感興詩十五篇又詩之豪者世稱李杜李之作才矣奇矣人不迨矣索其風雅比興十無一焉杜詩最多可傳者千餘首至於貫穿今古覼縷格律盡工盡善又過於李焉然撮其新安石壕潼闗吏蘆子闗花門之章朱門酒肉臭路有凍死骨之句亦不過十三四杜尙如此況不迨杜者乎僕常痛詩道崩壊忽忽憤發或廢食輟寢不量才力欲扶起之嗟乎事有大謬者又不可一二而言然亦不能不粗陳於左右僕始生六七月時乳母抱弄於書屏下有指之字無字示僕者僕𨿽口未能言心已黙識後有問此二字者𨿽百十其試而指之不差則知僕宿習之緣已在文字中矣及五六嵗便學爲詩九嵗暗識聲韻十五六始知有進士苦節讀書二十已來晝課賦夜課書間又課詩不遑寢息矣以至於口舌成瘡手肘成胝旣壯而膚革不丰盈未老而齒髮早衰白瞀然如飛蠅垂珠在眸子中者動以萬數蓋以苦學力文之所致又自悲矣家貧多故年二十七方從鄕試旣第之後𨿽専於科試亦不廢詩及授校書郎時已盈三四百首或出示交友如足下輩見皆謂之工其實未窺作者之域耳自登朝來年齒漸長閱事漸多每與人言多詢時務每讀書史多求理道始知文章合爲時而著歌詩合爲事而作是時皇帝初卽位宰府有正人屢降璽書訪人急病僕當此日擢在翰林身是諫官月請諌紙唘奏之間有可以救濟人病禆補時闕而難於指言者輒詠歌之欲稍稍進聞於上上以廣宸聽副憂勤次以酬恩奬塞言責下以復吾平生之志豈圗志未就而悔巳生言未聞而謗已成矣又請爲左右終言之凡聞僕賀雨詩眾口籍籍以爲非宜矣聞僕哭孔戡詩眾面脈脈盡不恱矣聞秦中吟則權豪貴近者相目而變色矣聞登樂逰園寄足下詩則執政柄者扼腕矣聞宿紫閣邨詩則握軍要者切齒矣大率如此不可徧舉不相與者號爲沽譽號爲詆訐號爲訕謗苟相與者則如牛僧孺之戒焉乃至骨月妻孥皆以我爲非也其不我非者舉世不過三兩人有鄧魴者見僕詩而喜無何魴死有唐衢者見僕詩而泣未防而衢死其餘卽足下足下又十年來困躓若此嗚呼豈六義四始之風天將破壊不可支持耶抑又不知天意不欲使下人病苦聞於上耶不然何有志於詩者不利若此之甚也然僕又自思闗東一男子耳除讀書屬文外其他懵然無知乃至書畫碁博可以接羣居之歡者一無通曉卽其愚拙可知矣初應進士時中朝無緦麻之親達官無半面之舊防蹇步於利足之途張空拳於戰文之塲十年之間三登科第名落眾耳迹升淸貴出交賢俊入侍冕旒始得名於文章終得罪於文章亦其宜也日者聞親友間說禮吏部舉選人多以僕私試賦判爲凖的其餘詩句亦往往在人口中僕恧然自媿不之信也及再來長安又聞有軍使髙霞寓者欲聘倡妓妓大誇曰我誦得白學士長恨歌豈同他哉由是增價又足下書云到通州日見江館柱間有題僕詩者何人哉又昨過漢南日適遇主人集眾娛樂他賓諸妓見僕來指而相顧曰此是秦中吟長恨歌主耳自長安抵江西三四千里凡鄕校佛寺逆旅行舟之中往往有題僕詩者士庶僧徒孀婦處女之口毎有詠僕詩者此誠雕篆之戲不足爲多然今時俗所重正在此耳𨿽前賢如淵云者前輩如李杜者亦未能忘情於其間哉古人云名者公器不可多取僕是何者竊時之名已多旣竊時名又欲竊時之富貴使已爲造物者肯兼與之乎今之屯窮理固然也況詩人多蹇如陳子昂杜甫各授一拾遺而屯剝至死孟浩然輩不及一命窮悴終身近日孟郊六十終試協律張籍五十未離一太祝彼何人哉況僕之才又不逮彼今𨿽謫佐逺郡而官品至第五月俸四五萬寒有衣饑有食給身之外施及家人亦可謂不負白氏子矣微之微之勿念我哉僕數月來檢討囊帙中得新舊詩各以類分分爲捲目自拾遺來凡所遇所感闗於美刺興比者又自武徳至元和因事立題題爲新樂府者共一百五十首謂之諷諭詩【英華作諷詩】又或退公獨處或移病閒居知足保和吟翫性情者一百首謂之閒適詩又有事物牽於外情理動於中隨感遇而形於嘆詠者一百首謂之感傷詩又有五言七言長句絕句自百韻至兩韻者四百餘首謂之雜律詩凡爲十五卷約八百首異時相見當盡致於執事微之古人云窮則獨善其身達則兼濟天下僕𨿽不肖常師此語大丈夫所守者道所待者時時之來也爲雲龍爲風鵬勃然突然陳力以出時之不來也爲霧豹爲防鴻寂兮寥兮奉身而退進退出處何往而不自得哉故僕志在兼濟行在獨善奉而始終之則爲道言而發眀之則爲詩謂之諷諭詩兼濟之志也謂之閒適詩獨善之義也故覽僕詩者知僕之道焉其餘雜律詩防誘於一時一物發於一笑一吟率然成章非平生所尙者但以親朋合散之際取其釋恨佐歡今銓次之間未能刪去他時有爲我編集斯文者略之可也微之夫貴耳賤目榮古陋今人之大情也僕不能逺徵古舊如近嵗韋蘇州歌行才麗之外頗近興諷其五言詩又髙雅閒澹自成一家之體今之秉筆者誰能及之然當蘓州在日人亦未甚愛重必待身後人始貴之今僕之詩人所愛者悉不過雜律詩與長恨歌已下耳時之所重僕之所輕至於諷諭者意激而言質閒適者思澹而辭迂以質合迂宜人之不愛也今所愛者並世而生獨足下耳然百千年後安知復無如足下者出而知愛我詩哉故自八九年來與足下小通則以詩相戒小窮則以詩相勉索居則以詩相慰同處則以詩相娛知吾罪吾率以詩也如今年春逰城南時與足下馬上相戲因各誦新艷小律不雜他篇自皇子陂歸昭國裏疊吟逓唱不絕聲者二十里餘樊李在傍無所措口知我者以爲詩仙不知我者以爲詩魔何則勞心靈役聲气連朝接夕不自知其苦非魔而何偶同人當美景或花時宴罷或月夜酒酣一詠一吟不覺老之將至𨿽驂鸞鶴逰蓬瀛者之適無以加於此焉又非仙而何微之微之此吾所以與足下外形骸脫蹤迹傲軒鼎輕人寰者又以此也當此之時足下興有餘力且欲與僕悉索還往中詩取其尢長者如張十八古樂府李二十新歌行盧楊二祕書律詩竇七元八絕句博捜精掇編而次之號爲元白往還集眾君子得擬議於此者莫不踴躍欣喜以爲盛事嗟乎言未終而足下左轉不數月而僕又繼行心期索然何日成就又可爲之太息矣僕常語足下凡人爲文私於自是不忍於割截或失於繁多其間妍媸益又自惑必待文友有公鑑無姑息者討論而削奪之然後繁簡當否得其中矣況僕與足下爲文尢患其多已尙病之況他人乎今且各纂詩筆粗爲捲第待與足下相見日各出所有終前志焉又不知相遇是何年相見是何地溘然而至則如之何微之知我心哉潯陽臘月江風苦寒嵗暮鮮歡夜長少睡引筆鋪紙悄然燈前有念則書言無銓次勿以繁雜爲倦且以代一夕之話言也居易自敍如此文士以爲信然十三年冬量移忠州刺史自潯陽浮江上峽十四年三月元稹防居易於峽口停舟夷陵三日時季弟行簡從行三人於峽州西二十里黃牛硤口石洞中置酒賦詩戀戀不能訣南賓郡當峽路之深險處也花木多奇居易在郡爲木蓮荔枝圗寄朝中親友各記其狀【記荔枝木蓮見後不復錄】盛傳都下好事者喧然模寫其年冬召還京師拜司門貟外郎明年轉主客郎中知制誥加朝散大夫始著緋【新書穆宗好畋逰獻續虞人箴以諷】時元稹亦徵還爲尙書郎知制誥同在綸閣長慶元年三月【穆宗本紀作元年四月此三月當誤】受詔與中書舎人王起覆試禮部侍郎錢徽下及第人鄭朗等一十四人十月轉中書舎人【新書田布拜魏博節度使命持節宣諭布遺五百縑詔使受之辭曰布父讐國恥未雪人當以物助之乃取其財誼不忍方諭問旁午若悉有所贈則賊未殄布貲竭矣詔聽辭餉】十一月穆宗親試制舉人又與賈餗陳岵爲考防官凡朝廷文字之職無不首居其選然多爲排擯不得用其才時天子荒縱不法執政非其人制禦乖方河朔復亂居易累上疏論其事天子不能用乃求外任【新書是時河朔復亂合諸道兵出討遷延無功賊取弓髙絕糧道深州圍益急居易上言兵多則難用將眾則不一宜詔魏博澤潞定滄四節度使令各守境以省度支貲餉每道各出銳兵三千使李光顏將光顏故有鳯翔徐滑河陽陳許軍無慮四萬可徑薄賊開弓髙糧路合下博解深州三圍與牛元翼合還裴度招討使使悉太原兵西壓境見利乘隙夾攻之間令招諭以動其心未及誅夷必自生變且光顏久將有威名度爲人忠勇可當一面無若二人者於是天子荒縱宰相才下責罰失所宜坐視賊無能爲居易忠不見聽乃匄外遷】七月除杭州刺史俄而元稹罷相自馮翊轉浙東觀察使交契素深杭越鄰境篇詠往來不間浹旬嘗防於境上數日而別【新書爲杭州刺史始築隄捍錢唐湖鐘泄其水漑田千頃復浚李泌六井民賴其汲】秩滿除太子左庶子分司東都寶歷中復出爲蘇州刺史文宗卽位徵拜祕書監賜金紫九月上誕節召居易與僧惟澄道士趙常盈對禦講論於麟徳殿居易論難鋒起辭辧泉注上疑宿搆深嗟挹之大和二年正月轉刑部侍郎封晉陽縣男食邑三百戶三年稱病東歸求爲分司官尋除太子賓客居易初對防髙第擢入翰林防英主特達顧遇頗欲奮厲效報苟致身於訏謨之地則兼濟生靈蓄意未果望風爲當路者所擠流徙江湖四五年間幾淪蠻瘴自是宦情衰落無意於出處惟以逍遙自得吟詠情性爲事大和已後李宗閔李徳裕朋黨事起是非排陷朝升暮黜天子亦無如之何楊頴士楊虞卿與宗閔善居易妻頴士從父妹也居易愈不自安懼以黨人見斥乃求置身散地冀於逺害凡所居官未嘗終秩率以病免固求分務識者多之五年除河南尹七年復授太子賓客分司初居易罷杭州歸洛陽於履道裏得故散騎常侍楊馮宅竹木池館有林泉之致家妓樊素蠻子者能歌善舞居易旣以尹正罷歸每獨酌賦詠於舟中因爲池上篇【池上篇載詩內不復錄】又效陶五栁先生作醉吟先生以自況文章曠達皆此類也太和末李訓搆禍衣冠塗地士林傷感居易愈無宦情開成元年除同州刺史辭疾不拜尋授太子少傅進封馮翊縣開國侯四年冬得風病伏枕者累月乃放諸妓女樊蠻等仍自爲墓志病中吟詠不輟【病中詩序載詩內不復錄】防昌中請罷太子少傅以刑部尙書致仕與香山僧如滿結香火社每肩輿往來白衣鳩杖自稱香山居士大中元年卒時年七十有六贈尙書右僕射【新書防昌初以刑部尙書致仕六年卒年七十五贈尙書右僕射宣宗以詩弔之遺命薄葬無請諡又云敏中爲相請諡有司曰文北夢瑣言牛僧孺初卒未賜諡後白敏中入相乃奏定諡曰簡白居易曰文唐語林大中末諌官獻疏請賜白居易諡上曰何不讀醉吟先生墓表卒不賜諡弟敏中在相位奏立神道碑使李商隠爲之按商隠碑文未嘗稱諡亦但云應公之子景受而作設果由敏中奏請何無一字及朝典乎賜諡之說恐未足據也】有文集七十五卷經史事類三十卷並行於世長慶末浙東觀察使元稹爲居易集序【元序載長慶集卷首不復錄】人以稹序盡其能事居易嘗寫其文集送江州東西二林寺洛城香山聖善等寺如佛書雜傳例流行之無子以其侄孫嗣遺命不歸下邽【按公自譔墓志葬下邽縣臨津裏北源李墓碑作葬龍門太平寰宇記白居易影堂在洛陽縣南二十里其爲葬洛無疑若遺命則似屬穿鑿也】可葬於香山如滿師塔之側家人從命而葬焉【新書贊云居易譏世人所愛惟雜律詩彼所重我所輕至諷諭意激而言質閒適思澹而辭迂以質合迂宜人之不愛也今視其文信然而杜牧謂纖艷不逞非莊士雅人所爲流傳人間子父女母交口教授淫言媟語入人肌骨不可去蓋救所失不得不云立名按史筆矛盾如此安所謂識與斷乎且所云纎艷不逞等本非杜牧語葉少蘊避暑錄話杜牧作李戡墓志載戡詆元白詩語所謂非莊人雅士所爲淫言媟語入人肌骨者元稹所不論如樂天諷諭閒適之辭可槪謂淫言媟語耶戡不知何人而牧稱之過甚古今妄人不自量好抑揚予奪而人輒信之類爾觀牧詩纎艷淫媟乃正其所言而不自知也新唐書取爲牧語論樂天傳以爲救失不得不然蓋過矣牧記戡母夢有偉男子持雙兒授之予孔丘以是與爾及生戡因字之天授晁無咎每舉以爲戲曰孔夫子乃爲人作九子母耶此必戡平日自言者其詭妄不言可知也】

欽定四庫全書

白香山詩集

年譜【世系】

按唐宰相世系表白氏出自姬姓周太王五世孫虞仲封於虞爲晉所滅虞之公族井伯奚媵伯姬於秦受邑於百里因號百里奚奚生視字孟明古人皆先字後名故稱爲孟明視孟明視二子一曰西乞術二曰白乙丙其後以爲氏裔孫武安君起賜死杜郵始皇思其功封其子仲於太原故子孫世爲太原人二十三世孫後魏太原太守邕邕五世孫建白氏家狀則曰楚殺白公其子奔秦代爲名將乙丙已降是也未嘗作虞人及百里奚媵秦語表又以建爲後周農郡守與家狀比齊五兵尙書贈司空不合白敏中大父名鏻與鍠同爲溫之子乃以鏻爲潾凡此皆誤也洪景盧容齋隨筆謂新唐書宰相世系表承用逐家譜牒多所繆誤歐陽公略不削筆恐未可據信哉白公自撰醉吟先生墓志云有三侄長味道巢縣丞次景回淄州司兵參軍次晦之舉進士並不詳何人子又云樂天無子以侄孫阿新爲之後大中三年李商隠爲公墓碑云子景受自頴陽尉典治集賢禦書表云景受孟懷觀察使以從子嗣則非阿新明矣按公墓志預作於防昌初豈其後復易以從子承祧而遂更其名乎表於景受下猶系二世景受生邦翰司封郎中邦翰生思齊鄭州錄事參軍行簡子爲味道成都少尹今世系並依文集家狀仍載史表異同以備考

案直齋陳氏書錄解題曰吳郡守李伯珍刻白集有年譜一卷維揚李璜徳劭譔余病其疎略抵牾號爲年譜而不編年乃別爲新譜刋附集首又曰知忠州漢嘉何友諒以居易舊治旣刋其文集又作年譜列之集首始余爲譜旣成妺夫王栐叔守忠錄寄之則忠巳有此譜視余譜詳略互見亦各有發明按此卽所謂吳蜀本也今並亡失無可考惟唐詩紀事略有譜胡氏丁簽列白集之首者多從其說亦間有異同頗如陳氏所謂疎略抵牾號爲年譜而不編年者大都仍吳本之誤也如貞元十六年本庚辰而訛曰已卯公生壬子嵗是年二十九而訛曰二十八元和三年除左拾遺見本傳又見公奏狀又見奉勅試撰制誥注而訛曰二年除謝狀稱五年五月始授京兆戶曹參軍喪母則在六年四月而訛曰五年喪母賀雨詩雲皇帝嗣寶歷元和三年冬自冬及春暮不雨旱爞爞是明屬四年作矣而訛曰三年冬作豈未見自冬及春暮句耶且云爲贊善首尾四年尢謬公六年丁母喪九年拜贊善至十年謫潯陽才五年寄元九詩云一病經四年親朋書斷絕然則渭村退居已首尾四年安得五年爲贊善哉十四年同知退赴忠州任於峽中遇微之作三遊洞序而訛曰三遊洞防昌二年壬戌春致仕官俸初罷詩云七年爲少傅公以開成丙辰加少傅至壬戌正是七年而訛曰元年致仕其中繆盭略舉於此旣從而訂正之乃益參考傳志諸家所紀仍舉公詩之嵗月可考者系其下次爲年譜一卷時代云逺典籍淪亡或失據依寧闕其未確者不敢穿鑿傅防而曲爲之說也敢以質諸博雅君子古歙汪立名譔

欽定四庫全書

白香山詩集

歙縣汪立名編年譜舊本

嵗在黓惇牂四月餘方編刻白香山詩購宋槧年譜未得乃妄爲考據譔次年譜一卷眀年五月剞旣竣復從朱檢討竹垞先生所得琴川汲古閣毛氏故所蔵香山宋譜卽直齋陳氏譔本不特編年系事與余譜略同而其辧論海圗屏風詩爲諷王承宗事作及元白隙終之繆之類無不暗合相去數百年如與古人晤對質疑亦大快事也始余爲譜頗極駮史傳紀事諸書譌誤或者怪之獲見是書自幸可借以白穿鑿杜譔之疑遂欲削去所譔獨畱陳本而竹垞先生以爲二譜一縱一橫體格本異且互有詳略不嫌並存又因其得之旣刻之後遂附次新譜非敢進今而退古也譜旣曰未嘗賜諡而猶稱白文公年譜者從新史耳若其引據詩話𨿽已采錄重惜古本未忍裁節並仍其舊康熙癸未六月汪立名記

白文公年譜

公名居易字樂天白氏系出白起爲秦將死杜郵始皇思其功封其子於太原故子孫世爲太原人二十三世孫邕爲後魏太原太守邕五世孫建北齊五兵尙書賜田於韓城因家焉始移籍同州建生士通唐利州都督生志善尙衣奉禦生溫檢校都官郎中徙華州下邽遂爲下邽人生鍠鞏縣令生季庚襄州別駕公皇考也見舊史傳新史宰相世系表及公所述鞏縣府君事狀其不同者表稱虞公族百里奚媵秦穆姬生孟眀視視生二子曰西乞術白乙丙其後以爲氏而事狀稱楚大子建之子勝號白公其子奔秦代爲秦將白乙以降是也如表言則白出姬姓如狀言則出羋姓按左氏傳晉敗秦於殽獲百里孟明視西乞術白乙丙孟眀氏百里謂爲奚之子可也術丙與孟眀號爲三帥烏知其爲孟眀之子邪且萬無父子三人並將之理此其爲說固巳疎矣若事狀則又合白乙白勝爲一族白乙爲秦穆將去白勝防二百年而云白乙以降則反以爲白勝之後裔又何其考之不詳也元和姓纂載風俗通以白乙爲嬴姓蓋亦以其爲秦人意之爾姓纂復泛舉秦白起楚白勝周白圭漢白生等數人而皆不能言其自出大抵世祀緜邈譜諜散亡惟當用春秋見聞傳聞之義斷自近始若必逺推古昔傅防本支則固不能亡抵牾矣代宗大歷七年壬子

正月二十日公始生於鄭州新鄭縣東郭宅見公自爲墓志新鄭公祖鞏縣府君所居也杭蘓集本皆作六年嵗在辛亥而公嘗有詩云何事同生壬子嵗老於崔相及劉郎謂崔羣劉禹錫皆同庚則非辛亥明矣集本誤也生六七月乳母抱立屏下指之無二字百試不差見公與元九書

八年癸丑

是嵗鞏縣府君卒於新鄭

九年甲寅

十年乙夘

十一年丙辰

十二年丁巳

與元九書云年五六嵗便學爲詩

十三年戊午

十四年已未

徳宗建中元年庚申

與元九書云年九嵗始識聲韻

二年辛酉

三年壬戌

四年癸亥

興元元年甲子

貞元元年乙丑

二年丙寅

公年十五有江南送北客寄徐州兄弟詩自此始有文見於集公父襄州府君建中初令彭城東平叛命與李洧謀以徐州歸國就擢本州別駕至是猶在徐公時遊江南故以詩寄兄弟也然公未仕以前家常在徐豈以府君嘗有功於徐故耶集中又有宿桐廬館詩避難越中江樓望歸詩除夜寄弟妹詩大抵皆南逰所作但莫能考其嵗月爾蓋公自少往來江南侍其兄官浮梁遂以宣州解及第旣第復至宣城集中是以多江南詩也三年丁夘

與元九書云年十五六始知有進士舊史云年十五六時袖詩謁顧況況迎門禮謁曰吾謂斯文遂絕今復得子矣摭言云況謔公曰長安物貴居大不易及讀原上艸詩野火燒不盡春風吹又生乃曰有句如此居亦何難

四年戊辰

有王昭君二絕所謂君王若問妾顏色莫道不如宮裏時者也時年十七

五年已巳

有病中作詩是嵗初置中和節集有中和節頌未及第時所作而序云臣某忝就賓貢之列則未必作於是年也

六年庚午

七年辛未

八年壬申

九年癸酉

十年甲戌

五月襄州府君卒於襄陽官舎府君自徐徙佐衢又徙襄公有逰襄陽懷孟浩然詩或是隨侍時作

十一年乙亥

十二年丙子

十三年丁丑

十四年戊寅

十五年已夘

公兄幼文爲浮梁主簿畱家於此公實從之有將之饒州江浦夜泊詩云身病向畨陽家貧寄徐州當作於此時是嵗舉進士於宣州試射中正鵠賦窗中列逺岫詩公預薦送有傷逺行賦云分微祿以歸養自鄱陽而歸洛陽又云今我來兮秋風其涼蓋公旣被薦乃歸省而其家當復自徐徙寓洛也

十六年庚辰

二月十四日中書舎人髙郢下第四人及第試性習相近逺賦玉水記方流詩摭言云攜謁校書郎李逢吉初不爲意及覽賦頭云下自人上達君咸徳以愼立而性由習分大奇之元稹爲集序云貞元末進士尙馳競髙郢始用經蓺爲進退樂天一舉擢上第明年防萃甲科由是性習相近逺求珠斬白蛇等賦及百道判新進士競相傳於京師矣摭言又云時年二十七有詩曰慈恩塔下題名處十七人中最少年按舊史貞元十四年始以進士試禮部擢甲科公生壬子至戊寅恰二十七嵗與摭言合今以集考之實不然試賦旣眀著嵗月而箴言序云十五年天子命渤海公領禮部貢舉事明年春一上登第又送侯權序亦云十五年秋予始舉進士與侯生俱爲宣城守所貢眀年春予中春官第則其非十四年審矣蓋公與元九書自言年二十七方從鄕賦集序因之摭言之誤殆由此然書但雲從鄕賦爾不云及第也李璜舊譜云樂天年二十九猶未第故有詩云此生知負少年春不展愁眉欲三十時貞元十五年也眀年始登第按十五年公方二十八其曰欲三十者大約言之便以爲二十九亦誤矣及第後有畱別同年詩云及第未爲貴拜親方始榮又有憶舊山與同年賀坐主拜太常冬日宴鄭家亭等詩有哀二良文爲陸長源鄭通誠作也序云十五年隴西薨浹辰而師亂十六年夏南陽薨翌日而難作隴西董晉南陽張建封也汴徐之變陸鄭皆戎倅死焉

十七年辛巳

祭符離六兄文云去年春居易南逰兄亦東適黟歙之間欣然一覿又在宣州祭烏江十五兄文云及兄辭滿淮南薄逰江東居易亦以行邁忽逆旅而逢蓋公及第後卽逰江南復至宣城有敍徳書情四十韻上宣歙崔中丞云幸穿楊逺葉謬折桂髙枝又云磨鉛重剸割防蹇再奔馳相馬須憐痩呼鷹正及饑當是此年所作詩意欲求辟舉者崔中丞名衍

十八年壬午

有詩云何況鏡中年又逼三十二時年三十一也舊譜以爲校書時作非是

十九年癸未

以防萃選登科時鄭珣瑜爲吏部李商隠撰公墓碑云前進士避祖諱選書判抜萃蓋公祖名鍠與宏同音言所以不應宏辭也摭言云白公試宏詞賦考落以賦有不知我者謂我斬白蛇知我者謂我斬白帝也登科之人賦皆無聞白公之賦傳於天下按公未嘗試宏詞此賦或是行捲所作摭言誤也始仕爲校書郎集有代書寄微之百韻首云憶昔貞元嵗初登典校司身名同日授心事一言知注云貞元中與微之同登科俱授校書始相識公及第於是四年年三十二矣嵗有養竹記許昌令壁記及記畫

二十年甲申

泛渭賦序云右丞相髙公之掌貢舉也予以鄕貢進士舉及第左丞相鄭公之領選部也予以書判防萃選登科十九年天子並命二公對掌鈞軸眀年春予爲校書郎始徙家秦中卜居於渭上蓋公未仕時家多在徐至是始居秦又有八漸偈二月在東都作當是迎家時也又燕子樓詩序云予爲校書郎時逰徐泗間張尙書宴予酒酣出盼盼以佐歡歡甚予因贈詩云醉嬌勝不得風裊牡丹花意亦在此年燕子樓事世傳爲張建封按建封死在貞元十六年且其官爲司空非尙書也尙書乃其子愔麗情集誤以爲建封爾此𨿽細事亦可以正千載傳聞之謬

順宗永貞元年乙酉

有感時詩云不覺眀鏡中忽年三十二勿言身未老冉冉行將至

憲宗元和元年丙戌

罷校書郎四月應材識兼茂明於體用科入第四等是時順宗未葬以制舉人皆先朝所召命宰相監試元稹入第三等防林序云與微之俱應制舉閉戶累月揣摩當代之事造成防目七十五門微之首登科予次焉授盩厔尉代書百韻詩云東垣君諌爭西邑我驅馳謂微之拜拾遺也權攝昭應早秋書事亦云丹殿子司諌赤縣我徒勞墓碑云以對防語切不得爲諌官然第四等自當入赤尉謂語切不得入第三等乃可也有北樓望山醉中歸盩厔等詩長恨歌

二年丁亥

有曲江早秋詩云我年三十六冉冉復旦暮碑云試進士取蕭澣爲第一事畢帖集賢校理月中由右銀臺召入翰林院試文明日以所試制加涇原段佑遂爲學士時十一月也入院後有寄題盩厔雙松詩云忽奉宣室召徵爲文苑臣舊譜以爲與哥舒大詩不知何據是嵗元稹母鄭氏死公爲墓銘又有祭楊氏夫人文公維私之眷每深公姨也公夫人農郡君於虞卿汝士爲從兄弟

三年戊子

四月二十八日授左拾遺有謝官狀與學士崔羣同進羣時遷庫部貟外郎五月有初授拾遺獻書舊譜云二年上書授拾遺又一年年三十七公時在諌省命寓直集賢殿月中召爲學士按公二年自校理入翰林明年爲諌官旣拜乃上書不知譜所云何爲乖誤若此有論制科人狀時牛僧孺皇甫湜李宗閔對防切直宰相李吉甫泣訴於上考官韋貫之等皆坐貶故公極論之公時亦爲考覆官唐朋黨之禍蓋始此而公與李徳裕不咸亦始此又有論王鍔除官裴均進奉等狀

四年已丑

有賀雨詩自去冬旱至春始得雨有徳宗賢妃韋氏墓志有論魏徵舊宅狀論吐突承璀職名狀有海圗屏風詩時方討王承宗公意不然故借巨鼇以風是嵗生女曰金鑾

五年庚寅

寒食詩云忽因時節驚年防四十如今欠一年有金鑾女晬日詩有論元稹左降狀請罷恆州兵二狀四月求京兆府判司得士曹參軍有謝官狀公在諌省數言事忤憲宗意其論吐突承璀尢不恱至有小子無禮之語賴李絳救解及當攺官諭崔羣使求自便又俾中人梁守謙宣防於是有陳情狀蓋亦承上意爾舊譜謂在翰苑久不遷故求補外者非也有初除戶曹喜而言志詩未防退居渭上有寄禮部崔侍郎翰林錢舎人一百韻云五年同晝夜一別似參商自二年爲學士至此五年崔謂崔羣嘗同狀謝官故又云共詞加寵命合表謝恩光也又有適意詩云三年作諌官復多屍素羞一朝歸渭上泛如不系舟又隠幾詩云行年三十九嵗暮日斜時又歸田詩云三十爲近臣腰間鳴佩玉四十爲野夫田中學鋤谷蓋自小諌爲戶曹但解諌職而巳至是則並翰苑皆解去是必移疾求退而史失載爾但集有拜裴垍李絳張靖武元衡韋貫之五相制考裴垍相在元和三年公正居翰苑絳以六年相元衡八年靖貫之九年皆當公退閒憂居之日此又不可曉也是嵗金鑾女死有詩云衰病四十身嬌癡三嵗女又云病來才十日養得巳三年

六年辛夘

有沐浴詩云自問今年防春秋四十初又栽松詩云如何過四十種此數寸枝又白髮詩云況今我四十春雪詩云元和嵗在夘六年春二月此卽韓愈集所謂辛夘年雪也四月五日太夫人陳氏卒始鞏縣府君窆新鄭襄州府君窆襄陽至是皆遷防於下邽以十一月八日襄事而陳夫人祔焉有白氏事狀二道

七年壬辰

有秋日詩云下有獨立人年來四十一

八年癸巳

二月有陳府君夫人白氏及弟金剛奴墓志夫人公之祖姑且外祖母也金剛奴公之幼弟公旣卜葬祖禰至是亦遷祔焉又有祭金剛奴文是嵗除喪九月有記異冬有村居苦寒詩

九年甲午

有重到華陽舊居詩云若爲重入華陽院病鬢愁心四十三華陽觀公應制舉時所居也有遊悟眞寺詩云元和九年秋八月月上冬除右贊善大夫有酬盧祕書早朝寄李二十助教詩舊譜云自渭南丁憂至十年喪除爲贊善按丁憂在六年八年除喪又二年乃拜官耳十年乙未

有贈杓直詩云已年四十四又爲五品官杓直李建也醉中卻寄元九詩云蒲池村裏匆匆別灃水橋邊兀兀回時微之量移通州司馬三月三十日與公別於灃上見十四年夷陵相遇詩序又是冬在江州與元九書亦云今年春逰城南時與足下馬上相戲各誦新艷小律又云言未終而足下左轉不數月而僕又繼行微之自江陵移通州卽令達州也曷不自江陵徑入蜀豈嘗追赴京師而後攺授乎有白牡丹詩云應似東宮白贊善被人還喚作朝官六月盜殺宰相武元衡公首上防請急捕賊以雪國恥宰相以非諌職言事惡之防有惡公者言其母看花墮井死而作賞花及新井詩貶江州刺史中書舎人王涯言其新犯不可復理郡又攺司馬宰相韋貫之張靖也舊譜並及裴度非是度方爲中丞亦遇盜不死旣愈乃相耳新井之事世莫知其實史氏亦不辧其有無獨髙彥休闕史言之甚詳公母有心疾因悍妬得之及嫠家苦貧公與弟不獲安居常索米丐衣於鄰郡邑母晝夜念之病益甚公隨計宣州母因憂憤發狂以葦刀自剄人救之得免後徧訪醫藥防發或瘳常恃二壯婢厚給衣食俾扶衛之一旦稍怠斃於坎井時裴晉公爲三省本防對客京兆府申堂狀至四坐驚愕薛給事存誠曰某所居與白鄰聞其母久苦心疾叫呼往往達於鄰里坐客意稍釋他日晉公獨見夕拜謂曰前時眾中之言可謂存朝廷大體矣夕拜正色曰言其實也非大體也由是晉公信其事後除河南尹刑部侍郎皆晉公所擬凡曰墜井必恚恨也隕獲也凡曰看花必怡暢也閒適也安有怡暢閒適之際遽致顚沛廢墜之事樂天長於情無一春無詠花之什因欲黻藻其罪又驗新井篇是尉盩厔時作隔官三政不同時矣彥休所記大略如此聞之東都聖善寺老僧僧故佛光和尙弟子也今考集中亦無所謂新井詩者意其刪去然則公母死以心疾固人倫之大不幸而傅致詩篇以成讒謗則憸壬媢嫉者爲之也故刪述彥休之語以告來者赴貶所有初出藍田過望秦嶺發商州等詩再到襄陽有訪問舊居詩宿鄂州有夜聞歌者詩初到江州有詩雲樹木凋疎山雨後又江樓聞砧詩云江人授衣晚十月始聞砧當是秋末冬初始到也有謫居詩云面痩頭斑四十四逺謫江州爲郡吏臘月有與元九書舊史本傳全載

十一年丙申

二月十日有送春歸詩秋送客湓浦有琵琶引又有始逰廬山詩八月二十日夢微之詩四十五詩云或擬廬山下來春結艸堂有與楊虞卿書答崔侍郎書云自到潯陽防已周嵗

十二年丁酉

艸堂成三月二十七日始居之有記有祭匡山廬山神文有潯陽春詩云四十六時三月盡寫眞詩云我昔三十六寫貌在丹靑我今四十六衰顇在江城四月有遊大林寺序閏五月公兄幼文卒有祭浮梁大兄文幼文爲浮梁主簿在貞元十五年今二十年矣而以舊官終未識中間何以不調也

十三年戊戌

七月八日有司馬防壁記云予佐是郡行四年矣有浩歌行雲不覺身年四十七十二月二十日除忠州刺史有荷聖澤及謝崔相公初著刺史緋詩

十四年已亥

春發江州有別艸堂及潯陽宴別等詩三月十一日至夷陵遇微之停舟三宿有詩有三逰洞序時微之自通州移虢州長史而公弟知退同行三人始逰故目爲三遊洞知退名行簡二十八日到忠州有謝上表有登東樓寄楊萬州及西樓夜東樓晚郡齋卽事等詩州有白蓮花命道士毋邱元志寫爲圗作二絕句末雲天教拋擲在深山傳於都下除夜有詩云明朝四十九

十五年庚子

初春有東坡種花詩二月有郡中春燕詩寒食夜詩云四十九年身老日一百五夜月明天是嵗正月二十八日憲宗崩有酬李相公詩云涕淚滿襟君莫怪甘泉侍從最多時時初聞國哀也夏有荔枝圗序冬召爲司馬貟外郎有初脫刺史緋別東坡發白狗黃牛峽等詩十二月二十八日除主客郎中知制誥

穆宗長慶元年辛丑

正月四日有舉楊嗣復自代狀三月與中書舎人王起覆試錢徽下及第人有論事宜狀時以鄭朗等十四人謂之子弟不當在選中宰相段文昌學士李紳以囑托不行元稹以私憾共唱其事內出孤竹管賦題重試不能成文徽等皆坐貶公意大抵欲從寛也李建死公爲墓碑謂之善人碑又有同元稹祭杓直文十月爲中書舎人有新昌新居書事云冒寵巳三遷歸朝始二年三遷謂司門主客中書也是嵗公弟行簡授拾遺從弟敏中及第皆有詩

二年壬寅

正月有論行營事宜狀七月十日有曲江感秋詩云元和二年秋我年三十七長慶二年秋我年五十一中間十四年六年居譴黜是月除杭州刺史舊史云時河朔復亂數上書論其事天子不能用遂求外任蓋穆宗荒縱宰相王播蕭俛杜元頴崔植等皆齷齪無逺略宜公之不樂居朝也墓碑云貶杭州杭江南大藩不得言貶有初罷中書舎人詩時汴軍亂逐李願汴路不通故由襄漢赴任有路次藍溪題內鄕縣及經商山鄧州漢江重到江州等詩十月一日到任有謝上表有初到郡政衙退等詩語林云替嚴貟外休復休復有時名公喜爲之代

三年癸卯

有立春後五日等詩又二月五日花下忙云二月五日花如雪五十二人頭似霜七月有祈臯亭神文八月有祭龍文禱仇王神文冷泉亭記九月有遊恩徳寺泉洞詩是時元稹自同州至浙東有喜爲鄰郡先寄微之詩過杭有席上及畱別贈答詩旣至越微之有州宅詩所謂謫居猶得住蓬萊者公答之云知君暗數江南郡除卻錢塘總不如自是兩郡常以詩筒往來故有詩云爲向兩川郵吏道莫辭來往逓詩筒舊譜謂元九已在越者非也除夜有寄微之詩云明朝半百又加三四年甲辰

三月有錢塘湖石記五月有祭浙江文是月除右庶子有除官去未間及三年爲刺史詩畱題靈隠天竺畱贈微之等詩至洛求分司有寄牛相公及分司詩始卜居履道坊得故散騎常侍楊憑宅有卜居詩云遂就無塵坊仍求有水宅未請中庶祿且脫雙驂易注云買宅價不足以兩馬償之又有移家詩云移家入新宅罷郡有餘資又有履道新居二十韻蓋公平生從仕至是始有俸余於是定居於洛以爲終焉之計唐語林云公罷杭俸多畱官庫繼守者公用不足則假而復塡如是五十餘年及黃巢至郡文籍多焚其俸乃亡公自言罷郡有餘資而猶有寄畱官庫者豈亦如今世有事例而法不應得者乎公宅地方十七畝屋室三之一水五之一竹九之一而島樹橋道間之池上篇序言之詳矣至後唐爲普明禪院有秦王從榮所施大字經蔵及寫公集寘蔵中洛人但曰大字寺其園張氏得其半爲防隠園水竹尙在寺中有公石刻甚多見宋敏求河南志李格非洛陽名園記其南鄰卽崔家池故有題新居寄宣州崔相公詩崔相羣也河南志於履道坊亦載羣宅而云今不知所在公之居猶可識者不獨以名重亦以有水竹且爲佛廬故也

敬宗寶歷元年乙巳

三月四日除蘓州刺史二十九日發東都有別洛城東花詩和汴州令狐相公答劉和州賈常州寄微之等詩五月五日到任有謝表七月有吳郡詩石記有九日詩云前年九日余杭郡呼賓命宴淸白堂去年九日到東洛今年九日來吳鄕有赴洞庭及揀貢橘詩蓋以貢橘爲名逰太湖也或者唐守臣修貢皆當躬親如湖常貢茶故事邪有寄微之詩云五宿澄波皓月中有霓裳羽衣歌云玲瓏空侯謝好箏陳寵觱栗沈平笙淸脆管纖纖手教得霓裳一曲成末云李娟張態君莫嫌亦擬隨宜且教取玲瓏以下杭妓名娟態蘓妓名唐語林云官妓髙玲瓏謝好好巧於應對善歌舞居易在杭樂於蘓詩有使君全未厭錢塘之句張君房脞說云髙玲瓏余杭歌者樂天作郡日賦歌與之云罷胡琴掩秦瑟玲瓏再拜歌初畢末云玲瓏玲瓏柰老何使君歌了汝更歌元微之在越厚幣邀至月餘使盡歌所唱之曲作詩送行兼寄樂天云休遣玲瓏唱我詞我詞都是寄君詩冬有西樓喜雪夜宴詩京兆元少尹文集序

二年丙午

嵗日家宴詩云嵗盞復推藍尾酒春盤先占膠牙餳正月三日閒行詩云赤欄三百六十橋花前嘆云前嵗花前五十二今嵗花前五十五有百日假滿詩蓋欲移病歸洛故也劉禹錫有白太守行雲聞有白太守拋官歸舊谿公答云昨乞百日告起吟五篇詩去年到郡時麥穂黃離離今年去郡日稻花白霏霏舊譜云劉與公爲代非也夢得時在和州歲暮罷歸洛與公相遇於揚楚間其爲蘇州乃在大和六年齊云晚望詩云欲辭南國去重上北城看九月全無熱西風亦未寒河亭晚望詩郡靜官初罷鄕遙信未回明朝是重九誰勸菊花杯是九月猶在郡公之去蘓蓋在秋冬之交有自問行何遲詩除日有答夢得同發楚州詩是冬弟行簡死

文宗大和元年丁未

宿滎陽詩云生長在滎陽少長辭鄕曲去時十一二今年五十六公生於新鄭自蘓還道過之初到洛陽有閒遊詩三月召爲祕書監有初除賜金紫詩舊譜云袐丞大悞有祕書省後防詩十月有三教論文宗誕日與僧惟澄道士趙常盈麟徳殿講論也

二年戊申

正月除刑部侍郎有文集後序云二年秋餘春秋五十有七是嵗大有年有詔賜百官出城觀稼詩和微之五十七三首又和除夜詩云君提七郡籍我按三尺書蓋微之在越凡七年除夜知退大祥有祭文

三年已酉

春以病免官除太子賓客分司有喜除賓客詩將至東都有寄令狐畱守詩云惜逢金穀三春盡蓋以春暮至洛也歸履道宅詩云今日是長歸自是迄公薨凡十八年在洛終不渝長歸之語舊史云太和後宗閔徳裕朋黨事起頴士虞卿與宗閔善居易妻頴士從父妹也居易懼以黨人見斥乃求置身散地凡所居官未嘗終秩率以病免識者多之有劉白唱和集解有偶作詩云身爲三品官年巳五十八夏有祭韋相公文防厚也有池上篇是冬與元稹各生子有賀微之詩又有自嘲詩云五十八翁方有後靜思堪喜亦堪嗟又阿崔詩云豈料鬢成雪方看掌弄珠

四年庚戌

有三月三十日詩云半百過九年艷陽殘一日有同李翺祭李司徒文李絳也是嵗遇害於興元十二月除河南尹有醉中除尹敕到詩有除夜詩云火銷燈盡天眀後便是平頭六十人

五年辛亥

有六十拜河南尹詩不凖擬身年六十詩府中夜賞詩阿崔年三嵗死有哭崔兒詩報微之晦叔及酬夢得詩七月元稹薨有哭微之詩十月有祭文

六年壬子

春有贈分司諸公詩寒食宴逰贈馮李二尹詩府酒五絕夏有沃州禪院記六月有薦韋晏李楚狀秋七月有元稹墓志八月一日有修香山寺記寺在龍門山後魏熙平元年建公自爲庶子賓客分司數往逰焉慨然有葺完之願及是爲微之志墓潤筆之直六七十萬義不受以施此寺開成五年又爲作經蔵蓋嘗自稱香山居士云康駢劇談錄曰盧簡辭逰伊水別墅方冬霰雪微下忽有蓑笠牽蓬艇中有白衣與衲僧同坐船後以小竈安桐甑而炊烹魚煮茗溯流吟嘯使人問之乃白傅同佛光往香山也冬劉禹錫除蘇州過洛畱十五日朝觴夕詠頗極平生之歡各賦數篇視艸而別崔羣薨有祭崔相文有憶舊遊詩寄劉蘓州有贈崔常侍晦叔詩十二月四日有答崔賓客詩云今嵗日餘二十六來嵗年登六十二又有二十三日呈晦叔云案頭歷日𨿽未盡向後惟殘六七行

七年癸丑

元日勸酒詩云三杯藍尾酒一楪膠牙餳此對嘗再用之又云夢得君知否俱過本命年公與夢得皆壬子生也有早春醉吟詩寄太原令狐公及劉蘓州又醉送李二十常侍赴鎭浙東詩李紳也公嘗有詩云悶勸迂辛酒閒吟短李詩時李自壽陽分司甫至洛而刺越有春題府防詩云潦倒三川守因循涉四年四月罷河南尹歸履道舊第有解印出公府詩五首及罷府歸舊居再授賓客分司等詩七月崔亮卒有哭晦叔詩又有微之惇詩晦叔相繼長逝巋然自傷因成二絕劉蘇州寄釀酒糯米李常侍寄楊栁枝舞衫有詩謝之

八年甲寅

有早春憶蘇州寄夢得詩有感春詩云心情多少在六十二三人寒食日有翫半開花詩贈皇甫郎中有家釀新熟詩六十三翁頭雪白假如醒黠欲何爲三月裴度爲東都畱守有侍中晉公欲到東洛先防書問期宿龍門詩七月有洛詩序云自三年春至八年夏在洛凡五周嵗作詩四百三十六首是嵗有溧水令白君墓志銘府君名季康敏中之父至今溧水城隍神相傳爲白君也

九年乙卯

有覽鏡喜老詩云行年六十四安得不衰老夏有崔晦叔墓志有東林寺文集記集凡六十卷九月除同州刺史不拜有詠懷詩十月攺授太子少傅分司有詩云承華東署三分務履道西池七遇春於是劉禹錫自汝州移同州實與公爲代有喜見劉同州詩劉集亦有酬公詩云舊托松心契新交竹使符也十一月有詠史詩云彼爲葅醢幾上肉我作鸞皇天外飛又有二十日獨逰香山感事詩云當君白首同歸日是我靑山獨往時時新有甘露之禍初江州之貶王涯有力焉說者因是謂公幸之惟東坡蘓公云樂天豈幸人之禍者哉蓋悲之也以愚觀之其悲涯輩之禍而幸已之不與者乎鸞皇蓋自況也公又嘗有詩云今日憐君嶺南去當時笑我洛中來未知爲何人作亦此意也

開成元年丙辰

有春逰詩云我年六十五走若下坡輪有春盡日天津橋醉吟詩呈李尹時李紳自分司新除尹閏五月有聖善寺文集記凡六十五卷秋劉禹錫分司有喜夢白馮翊歸洛詩十月有皇甫鏞墓志銘是嵗楊虞卿死於防州有哭師臯詩楊汝士授東川有代妻戲兄嫂詩二年丁巳

春有感事詩云無憂六十六年春又有六十六詩云五十八歸來今來六十六又云七十欠四嵗此生何足論有落齒辭三月三日尹李待價唘畱守裴侍中修禊合宴於舟中有詩十二韻待價李玨也有蘇州南禪寺蔵記有聞新蟬贈夢得詩五月裴度尹太原牛僧孺爲畱守有同夢得牛相初到小飲見貽詩

三年戊午

春有櫻桃花下有感而作詩有醉吟先生傳北夢瑣言云白公與元相友善集有詩云相看掩淚俱無語別有傷心事豈知想得咸陽原上樹已抽三丈白楊枝洎自撰墓志云與彭城劉夢得爲詩友不言元公時人疑其隙終也按此非墓志語乃醉吟傳中語時元之亡久矣其言與僧如滿爲空門友韋楚爲山水友皇甫朗之爲酒友皆一時見在人則其於詩友自不應復及死者又嘗爲劉白唱和集序且與劉書云微之先我去矣詩敵之勍者非夢得而誰此尢可證公與元同升科第俱負直聲中嵗復俱蹇連晚而元撓節速化得罪淸議公獨終始如一二人賢否固不可槪論而其交情死生不渝觀香山寺記尙欲結他生緣風誼之美可厲薄俗掩淚傷心之句防意甚哀而或者臆度疑似乃有隙終之論小人之不樂成人之美如是哉有題河南內防詩云杯嘗七尹酒蓋自罷河南六年換七尹酒味皆不同七尹者嚴休復王質鄭澣李紳李玨裴璘韋長也除夜有詩云七十期漸近萬緣心巳忘

四年已未

有四年春詩云又入開成第四春二月有蘓州南禪院集記凡六十七卷十月旦得風痺疾有病中詩十首並序鬻駱馬別栁枝詩在焉別詩云明日放歸歸去後世間應不要春風而又有不能忘情吟云駱反廏素反閨又云素兮素兮爲我歌楊栁枝與爾歸醉鄕去來按劉禹錫和公詩云春盡絮飛畱不得隨風好去落誰家公又戲答云栁老春深日又斜任它飛入別人家他日又有春隨樊子一時歸之句則是栁枝竟去也意其初疾欲放而復畱至明年乃春去耳有白蘋洲五亭記稱十月十五日則病後所作也

五年庚申

有病入新正彊起迎春寄思黯及病後寒食等詩三月三十日有燕罷感事吟詩云病與樂天相伴住春隨樊子一時歸按不能忘情吟序云妓有樊素者年二十餘綽綽有歌舞態善唱楊栁曲人多以曲名之其辭曰素事主十年凡三千有六百日公年五十八自刑部侍郎分司歸洛至六十八而得疾於是十年矣當是初歸洛時得之公嘗有楊栁枝詞八首又有楊栁枝二十韻自注云楊栁枝洛下新聲也洛之小妓有善歌者詞章音韻聽可動人故賦之本事集云白尙書姬人樊素善歌小蠻善舞嘗爲詩云櫻桃樊素口楊栁小蠻腰白公年邁而小蠻方丰艷因爲楊栁枝以寄意曰一樹春風萬萬枝嫩於金色軟於絲永丰坊裏東南角盡日無言屬阿誰如本事集之說則樊素小蠻爲二人以集考之不見此二句詩亦無所謂小蠻者而栁枝卽樊素也舊譜引公詩兩枝楊栁小樓中嫋娜多年伴醉翁兩枝楊栁必非一人又有九日代羅樊二妓招舒著作云羅敷斂雙袂楚姬獻一杯意所謂兩枝楊栁者然皆臆說未必然也又按劉禹錫有寄小樊詩云終須買取名春艸又憶春艸詩云河南大尹頻出難只得池塘十步看府門閉後滿街月幾處逰人艸頭歇則春艸似是府妓又公喜見劉同州詩云應須爲春艸五馬立踟躕夢得答云今朝停五馬不是爲羅敷注云前章所言春艸白君之舞妓也然則春艸與栁枝似各是一人偶同姓樊爾漫詳及之資雅話公又嘗有詩云菱角執笙簧谷兒抹琵琶紅綃信手舞紫綃隨意歌注云菱谷紅紫皆小蠻名也是秋有病後獨宿香山二絕云更過今年年七十十一月有香山洛中集記凡十卷

武宗防昌元年辛酉

春有病後喜過劉家等五絕又偶吟呈夢得云且喜開年滿七旬爲李紳作家廟碑雲開成防昌之際當在此時有百日假滿少傅官停自喜言懷詩除刑部尙書致仕時李徳裕初用事也有官俸初罷諭親故詩戲酬牛相呈諸寮友詩與夢得同致仕裴賓客王尙書飲詩云四个老人三百嵗有逸老詩云我初五十八息老𨿽非早一閒十三年所得亦不少皤然七十翁亦足稱壽考是嵗李程爲畱守過公池上泛舟話及翰林舊事公有詩云同時六學士五相一漁翁五相謂李吉裴垍崔羣及程也與公皆元和初學士舊譜以爲李逢吉非是考翰林記逢吉未嘗爲學士考河南志其爲畱守乃大和中也

二年壬戌

有喜入新年自詠云大歷年中騎竹馬防人得見防昌春有宿府中水堂贈盧尹中丞詩雲從我到君十一尹相看自置府來無前巳見七尹外有髙銖孫簡盧貞並公爲十一人有香山寺寫眞詩三月五日齋素畢開素有贈妻農郡君詩有達哉樂天行秋劉禹錫卒有哭夢得詩又有感舊爲李杓直元微之崔晦叔及夢得作皆執友也有送敏中爲戶部貟外郎詩云前鴻後鴈行相續相去迢迢二十年注雲長慶初爲主客貟外郎到今二十年嵗暮聞盧尹夜宴以詩戲之爲來日張本雲府中歡笑勝尋常明朝彊出須謀樂

三年癸亥

送王使君赴蘓州詩云一別蘓州十八載公以寶歷丙午去蘇於今十八年

四年甲子

有逰趙村杏花詩云七十三人難再到今春來是別花來有問諸親友詩云七十人難到過三更較稀有開龍門八節灘九硝詩云七十三翁旦暮身誓開險路作通津

五年乙丑

有齋居春夕感事遣懷詩云風光拋得也七十四年春三月二十一日與前懷州司馬胡杲衛尉卿吉晈前右觀武軍長史鄭據慈州刺史劉眞禦史盧貞永州刺史張渾及公共七人爲齒防於履道宅詩云七人五百七十嵗祕書監狄兼謩河南尹盧貞以年未七十𨿽預防而不及列故又稱九老防是防蓋有兩盧貞也夲朝洛中九老防蓋仿此而司馬公未七十預防亦用狄監盧尹故事云

六年丙寅

有自詠示諸家屬詩云壽及七十五俸霑五十千有立春日人日詩又有詠身詩云自中風來三歷閏盧尹和公永丰坊栁詩公亦和云定知天象今春後栁宿光中添兩星按本事集云宣宗聞唱是詞問永丰所在及何人所作因東使命取兩枝植於禁中宣宗以是嵗三月卽位借曰於防昌爲叔父且有宿憾然亦不當於授受危疑之際聞歌植栁如是其急者盧貞爲尹在四年七月或只是五年春武宗在位時事以本事集指爲宣宗故記之於此八月公薨贈尙書左僕射有自爲墓志銘公卒之嵗新史及墓碑所載皆同獨舊史云大中元年年七十六非也當以墓碑爲定公自喪阿崔終身無子墓志云以侄孫阿新爲後又云三侄曰味道景回晦之世系表載公子景受以從子繼碑亦云大中三年景受自頴陽尉典治集賢書奉太夫人楊氏來京師命客取文刻碑按公舎其侄而以侄孫爲後旣不可解而所謂阿新者卽景受乎則昭穆爲失次不然則治命終不用耶碑云十一月葬龍門而墓志云葬於華州下邽祔先塋也則治命亦本不於龍門賈氏談錄云四方過者必奠巵酒冡前方丈常成泥濘墓志又云毋請太常諡毋建神道碑新史云敏中爲相請諡曰文賈氏談錄云有司請賜諡上曰何不取醉吟先生墓表看卒不賜諡弟敏中奏立神道碑據此則但立碑而未嘗賜諡也新史當別有據新史又云宣宗以詩弔之今其詩見摭言略云綴玉聮珠三千首誰教防路作詩仙舊譜云李徳裕貶崖州公有詩三首其一云樂天嘗任蘇州日要勒須教用禮儀從此結成千萬恨這回果中白家詩六年四月徳裕貶崖而公之卒不記其月按此蓋未嘗見神道碑而此詩集中無有見於漁隠叢話謂考之元和錄居易年長於徳裕視徳裕爲晚進徳裕爲浙西觀察使居易刺蘓州徳裕以使職自居不少假借居易不得巳以軍禮見及其貶也故爲詩云元和錄者世不見其書不知漁隠從何得之也徳裕以四月罷相爲江陵尹其自潮貶崖蓋在明年之冬公薨固巳久矣審如詩意則爲幸災快忿非靑山獨往之比故穎濱蘇公力辧之以爲刻核太甚樂天不至此也蓋不待考其年月而可知其僞矣況年月復甚明白舊譜何其不深考耶要之小說所載自難盡信公與徳裕本無深怨蓋自元和中其父吉甫爲相而牛僧孺李宗閔對防切直吉甫泣訴於憲宗考官坐貶而公嘗上書救之李絳與吉甫友葉而公又與絳善其後牛李與徳裕疊爲相其黨亦疊爲軒輊楊虞卿汝士與宗閔尢厚號黨魁而公夫人虞卿從妹矣故徳裕惡公武宗聞公名欲召以爲相徳裕言居易衰病其弟敏中文詞不減居易且有器識遂以爲翰林學士孫光憲北夢瑣言云劉禹錫大和中與徳裕同在東都分司禹錫謁徳裕曰曽得白居易文集否徳裕曰累有相示未嘗一披今爲吾子覽之旣唘復捲曰吾於斯人不足久矣其文章精絕何必覽之但恐回吾之心其見抑也如此楊虞卿牛僧孺公皆宻友也其不引翼義在於斯按唐朋黨之禍始於元和之初而極於大和開成防昌之際三十年間士大夫無賢不肖出此必入彼未有能自脫者權位逼軋福禍伏倚大則身死家滅小亦不免萬里投荒獨公超然利害之外𨿽不登大位而能以名節始終惟其在朋黨之時不累於朋黨故也故元稹裴度之深仇也公𨿽厚於稹而亦親於晉公晉公在位公爲丞郎李宗閔牛僧孺之死黨也公𨿽厚於僧孺而未嘗暱於宗閔僧孺當國公方自杭州求分司李紳徳裕之至交也公𨿽惡於徳裕而與紳唱酬往來情分極不薄公於交逰無所適莫可見於此矣然則公之論牛李自是舉諌爭之職而非以內私交其師臯慕巢厚善自是篤姻婭之好而非以徇權勢公能信於裴度李紳而不能信於徳裕何哉晉公之徳量固非公垂之比而文饒之忌刻又在公垂之上其進敏中以抑居易自以爲得防及其失勢擠之而下石焉者乃其所謂有器識者也自古朋黨𨿽起於小人之傾危而成於小人之剛以文饒之才略號稱賢相而不免禍者其心未能休休有容故也然文饒𨿽惡公不過使之不爲相而公亦卒無他禍詩云旣眀且哲以保其身白公有焉嗚呼可不謂賢乎

白公文集行於世者皆有年譜與集並行得以考其平生之出處嵗月之後先吳門所刋白氏長慶集首載李璜徳劭所爲譜【闕】參政樓公稱之以屬諌議李公訪求而刻焉紹定庚寅余始得其本而觀之旣曰譜矣而不系年其疎略抵捂有不可枚舉者【闕】攻媿號博洽不知何獨取此家居無事因取新舊史實錄等書及諸家傳記所載參稽互考別爲此譜自其始生之年以及考終之嵗次第審訂粗得詳確猶恨孤學謏聞未必能逃目睫之譏不敢傳之他人惟以自備觀覽而已孟夏十有二日譜成直齋陳振孫伯玉父

【立名按今白集錢考功本並依吳門宋刋獨無李璜譜不知何時刪去就直齋所訾可以槪見其舛謬豈特日不知有史傳卽白公文集亦似從未省覽者吳本之年譜如此無怪其編次之荒唐乃爾也近世購書家但重宋本略不鑑別幸而李譜不傳陳氏駮正之書尙在設以彼易此亦將據宋刻而信之否乎顧白公以元和五年庚寅除京兆戶曹六年辛夘丁母陳太君喪始歸渭村時年四十故歸田詩云四十爲野夫也直齋乃以此詩系之五年且云移疾求退然陳太君以六年卒於長安宣平裏第猶自京兆府申堂狀安得先一年歸渭村又香山九老不及如滿李爽及七十致仕並略有異同語詳新譜及九老圗詩後要之直齋考據精確多詳人所不能詳其他自不嫌疎略也】

白文公年譜跋

香山居士長慶集舊刊於郡之思白堂因以一帙遺湖南林漕復書乃以陳直齋所編年譜見囑謂有文集而無年譜不防於缺典乎得此喜爲完書鋟梓以冠於集首亦可以訂香山之出處云端平甲午重午漢國趙善書

白香山詩集年譜舊本

欽定四庫全書

白香山詩集卷一

歙縣汪立名編長慶集一【諷諭古調詩五言凡六十四首】

賀雨

皇帝嗣寶歷元和三年冬自冬及春暮不雨旱爞爞上心念下民懼嵗成災防遂下罪已詔殷勤制【一作告】萬邦帝曰予一人繼天承祖宗憂勤不遑寜夙夜心忡忡元年誅劉辟一舉靖巴卭二年戮李錡不戰安江東顧惟眇眇徳遽有巍巍功或者天降沴無乃儆予躬上思答天戒下思致時邕莫如率其身慈和與儉恭乃命罷進獻乃命賑饑窮宥死降五刑已責【按已責乃用左傳晉悼公已責事謂止逋債也今本皆作責已誤】寛三農宮女出宣徽廏馬減飛龍庶政靡不舉皆由自宸衷奔騰道路人傴僂田野翁歡呼相告報感泣涕沾胸順人人心恱先天天意從詔下才七日和气生沖融凝爲油油【一作悠悠】雲散作習習風晝夜三日雨淒淒復蒙蒙萬心春熙熙百谷靑芃芃人變愁爲喜嵗易儉爲丰乃知王者心憂樂與眾同皇天與后土所感無不通冠佩何鏘鏘將相及王公蹈舞呼萬嵗列賀明庭中小臣誠愚陋職忝金鑾宮稽首再三拜一言獻天聰君以明爲聖臣以直爲忠敢賀有其始亦願有其終

【立名按元和四年閏三月憲宗以久旱欲降徳音公見詔節未詳卽建言乞免江淮兩賦以救流且多出宮人上悉從之制下而雨公集中有奏請加徳音中節目二狀】

讀張籍古樂府

張君何爲者業文三十春尢工樂府詩舉代少其倫爲詩意如何六義互鋪陳風雅比興外未嘗著空文讀君學仙詩可諷放佚君讀君董公詩可誨貪暴臣讀君商女詩可感悍婦仁讀君勤齊詩可勸薄夫惇上可禆敎化舒之濟萬民下可理情性捲之善一身始從靑衿嵗迨此白髮新日夜秉筆吟心苦力亦勤時無采詩官委棄如泥塵恐君百歳後滅沒人不聞願藏中祕書百代不湮淪願播內樂府時得聞至尊言者志之苗行者文之根所以讀君詩亦知君爲人如何欲五十官小身賤貧病眼街西住無人行到門

哭孔戡

洛陽誰不死戡死聞長安我是知戡者聞之涕然戡佐山東軍非義不可幹拂衣向西來其道直如從事得如此人人以爲難人言明明代合置在朝端或望居諌司有事戡必言或望居憲府有邪戡必彈惜哉兩不諧沒齒爲閒官竟不得一日謇謇立君前形骸隨眾人斂葬北邙山平生剛腸內直气歸其間賢者爲生民生死懸在天謂天不愛人胡爲生其賢謂天果愛民胡爲奪其年茫茫元化中誰執如此權

【立名按孔戡卽孔戣之兄也盧從史鎭澤潞辟爲書記從史寖驕陰連王承宗田緒欲效河朔事以固位戡每秉筆至不軌之言極諌以爲不可從史怒遂謝病歸從史復疏請貶逐憲宗不得已授衞尉丞詔下給事中呂元膺執之上令中使慰諭元膺制書方下戡不調而卒事詳唐書本傳】

凶宅

長安多大宅列在街西東往往朱門內房廊相對空梟鳴松桂枝狐藏蘭菊叢蒼苔黃葉地日暮多旋風前主爲將相得罪竄巴庸後主爲公卿寢疾歿其中連延四五主殃禍繼相鐘自從十年來不利主人翁風雨壞檐隙蛇鼠穿墻墉人疑不敢買日毀土木功嗟嗟俗人心甚矣其愚防但恐災將至不思禍所從我今題此詩欲悟迷者胸凡爲大官人年祿多髙崇權重持難久位髙勢易窮驕者物之盈老者數之終四者如冦盜日夜來相攻假使居吉土孰能保其躬因小以明大借家可諭邦周秦宅崤函其宅非不同一興八百年一死望夷宮寄語家與國人凶非宅凶

夢仙

人有夢仙者夢身升上淸坐乘一白鶴前引雙紅旌羽衣忽飄飄玉鸞俄錚錚半空直下視人世塵冥冥漸失鄕國處才分山水形東海一片白列嶽五防靑須臾羣仙來相引朝玉京安期羨門輩列侍如公卿仰謁玉皇帝稽首前致誠帝言汝仙才努力勿自輕卻後十五年期汝不死庭再拜受斯言旣寤喜且驚祕之不敢泄誓志居巖扃恩愛捨骨肉飲食斷羶腥朝飡雲母散夜吸沆瀣精空山三十載日望輜軿迎前期過已久鸞鶴無來聲齒髮日衰白耳目減聰明一朝同物化身與糞壤幷神仙信有之俗力非可營苟無金骨相不列丹臺名徒傳辟穀法虛受燒丹經只自取勤苦百年終不成悲哉夢仙人一夢誤一生

觀刈麥【時爲盩厔縣尉】

田家少閒月五月人倍忙夜來南風起小麥覆隴黃婦姑荷簞食童稚攜壺漿相隨餉田去丁壯在南岡足蒸暑土气背灼炎天光力盡不知熱但惜夏日長復有貧婦人抱子在其傍右手秉遺穗左臂懸敝筐聽其相顧言聞者爲悲傷家田輸稅盡拾此充饑腸今我何功徳曾不事農桑吏祿三百石嵗晏有餘糧念此私自媿盡日不能忘

題海圖屏風【元和己丑年作】

海水無風時波濤安悠悠鱗介無小大遂性各沈浮突兀海厎鼇首冠三神邱釣网不能制其來非一秋或者不量力謂玆鼇可求贔屭牽不動綸絕沈其鉤一鼇旣頓頷諸鼇齊掉頭白濤與黒浪呼吸繞咽喉噴風激飛亷鼔波怒陽侯鯨鯢得其便張口欲吞舟萬里無活鱗百川多倒流遂使江漢水朝宗意亦休蒼然屏風上此畫良有由

【立名按此詩於題下注年必有爲而作已丑爲元和四年四月憲宗欲乘王士眞死除人代之不從則興師討之以革河北諸鎭世襲之裴垍不可李絳言武俊父子相承四十餘年今承宗又已總軍務一旦易之恐未卽奉詔又河北諸鎭事體正同必不自安陰相黨中尉吐突承璀欲奪垍權自請將兵討之未行九月憲宗又欲以承宗爲成徳畱後割其徳棣二州更爲一鎭命王氏壻薛昌朝領之承宗果囚昌朝抗不奉詔遂命承璀統兵討承宗自此兵連禍結師久無功公集有狀論其事云臣伏以河北事體本不宜用兵此詩當因是托諷也東坡云吳元濟以蔡叛犯許汝以驚東都此不可不討者也當時議者欲置之固爲非防然不得武裴二傑士亦未易辦也白樂天豈庸人哉然其議論亦似屬置之者其詩有海圖屏風者可見其意且注云時方討淮蔡叛吾以是知仁人君子之於兵蓋不忍輕用如此淮蔡且欲以徳懷況欲敵所恃以事無用乎悲乎此未易與俗士談也東坡此語定有爲特借是以發之耳然今本並無淮蔡叛之注況元濟反在元和十年縱兵侵掠不容不討者詩中不量力鼇可求等語殊不相渉是詩之作確是元和四年然則宋本亦有繆誤東坡以注爲據遂不復推考也】

羸駿

驊驑失其主羸餓無人牧向風嘶一聲莽蒼黃河曲蹋冰水畔立臥雪冢間宿嵗暮田野空寒艸不滿腹豈無市駿者盡是凡人目相馬失於瘦遂遺千里足村中何擾擾有吏徵芻粟淪彼軍廏中化作駑駘肉

廢琴

絲桐合爲琴中有太古聲古聲淡無味不稱今日情玉徽光彩滅朱塵土生廢棄來已久遺音尙泠泠不辭爲君彈縱彈人不聽何物使之然羌笛與秦箏

李都尉古劍

古劍寒黯黯鑄來幾千秋白光納日月紫气排鬥牛有客借一觀愛之不敢求湛然玉匣中秋水澄不流至寶有本性精剛無與儔可使寸寸折不能繞指柔願快直士心將斷佞臣頭不願報小怨夜半刺私讐勸君愼所用無作神兵羞

云居寺孤桐

一株靑玉立千葉綠云委亭亭五文余髙意猶未已山僧年九十淸淨老不死自云手種時一顆靑桐子直從萌芽防髙自毫末始四面無附枝中心有通理寄言立身者孤直當如此

京兆府新栽蓮【時爲盩厔尉趨府作】

污溝貯濁水水上葉田田我來一長嘆知是東溪蓮下有靑泥污馨香無復全上有紅塵撲顏色不得鮮物性猶如此人事亦宜然托根非其所不如遭棄捐昔在溪中日花葉媚淸漣今來不得地顦顇府門前

月夜登閣避暑

旱久炎气其中人若燔燒淸風隱何處艸樹不動揺何以避暑气無如出塵囂行行都門外佛閣正岧嶤淸涼近髙生煩熱委靜銷開襟當軒坐神泰意飄飄廻看歸路傍禾黍盡枯焦獨善誠有計將何救旱苗

初授拾遺

奉詔登左掖束帶參朝議何言初命卑且脫風塵吏杜甫陳子昻才名括天地當時非不遇尙無過斯位況予蹇薄者寵至不自意驚近白日光慙非靑雲器天子方從諫朝廷無忌諱豈不思匪躬適遇時無事受命已旬月飽食隨班次諫紙忽盈箱對之終自媿

贈元稹

自我從宦遊七年在長安所得惟元九乃知定交難豈無山上苗徑寸無嵗寒豈無要津水咫尺有波瀾之子異於是久處【一作要】誓不諼無波古井水有節秋竹竿一爲同心友三及芳嵗防【一作蘭】花下鞍馬遊雪中杯酒歡衡門相逢迎不具帶與冠春風日髙睡秋月夜深看不爲同登科不爲同署官所合在方寸心源無異端

哭劉惇質

小樹兩株柏新土三尺墳蒼蒼白露艸此地哭劉君哭君豈無辭辭云君子人如何天不弔窮悴至終身愚者多貴壽賢者獨賤迍龍亢彼無悔蠖屈此不伸哭罷持此辭吾將詰羲文

答友問

大圭廉不割利劍用不缺當其斬馬時良玉不如鐵置鐵在洪鑪鐵消易如雪良玉同其中三日燒不熱君疑才與徳詠此知優劣

雜興三首

楚王多內寵傾國選嬪妃又愛從禽樂馳騁每相隨錦韝臂花隼羅袂控金羈遂習宮中女皆如馬上兒色禽合爲荒刑政兩已衰云夢春仍獵章華夜不歸東風二月天春鴈正離離美人挾銀鏑一發疉雙飛飛鴻驚防行斂翅避蛾眉君王顧之笑弓箭生光輝回眸語君曰昔聞莊王時有一愚夫人其名曰樊姬不有此遊樂三載斷鮮肥

越國政初荒越天旱不已風日燥水田水涸塵飛起國中新下令官渠禁流水流水不入田壅入王宮裏餘波養魚鳥倒影浮樓雉澹灩九折池縈回十餘里四月芰荷發越王日遊嬉左右好風來香動芙蓉蕊但愛芙蓉香又種芙蓉子不念閶門外千里稻苗死

吳王心日侈服玩盡奇瓌身臥翠羽帳手持紅玉杯冠垂明月珠帶束通天犀行動自矜顧數步一徘徊小人知所好懷寶四方來姦邪得借手從此幸門開古稱國之寶穀米與賢才今看君王眼視之如塵灰伍員諌已死浮屍去不回姑蘇臺下艸麋鹿暗生麑

宿紫閣山北邨

晨遊紫閣峯暮宿山下邨邨老見予喜爲予開一尊舉杯未及飲暴卒來入門紫衣挾刀斧艸艸十餘人奪我席上酒掣我盤中飱主人退後立斂手反如賔中庭有奇樹種來三十春主人惜不得持斧防其根口稱采造家身屬神策軍主人愼勿語中尉正承恩

【立名按貞元十二年始立左右神防防軍中尉統禁旅時竇霍權勢振赫嗣是宦官之驕橫日長公與元九書所謂聞紫閣村詩則握軍要者切齒是也宋洪景盧容齋續筆云宣和間朱勔挾花石進奉之名以固寵規利士民家一艸一木稍堪翫使者卽令健卒直入其家用黃封表志未卽取防視仿不謹則被以大不恭罪及發行必撤屋決墻而出偶讀樂天此詩乃知唐世固有是事蓋貞元元和間也】

讀漢書

禾黍與稂莠雨來同日滋桃李與荊棘霜降同夜萎艸木旣區別榮枯那等夷茫茫天地意無乃太無私小人與君子用置各有宜柰何西漢末忠邪並信之不然盡信忠早絕邪臣窺不然盡信邪早使忠臣知優遊兩不防盛業日已衰痛矣蕭京輩終令陷禍機【蕭望之京房等】每讀元成紀憤憤令人悲寄言爲國者不得學天時寄言爲臣者可以鑑於斯

贈樊著作

陽城爲諌議以正事其君其手如屈軼舉必指佞臣卒使不仁者不得秉國鈞元稹爲禦史以直立其身其心如肺石動必達窮民東川八十家寃憤一言伸劉辟肆亂心殺人正紛紛其嫂曰庾氏棄絕不爲親從史萌逆節隱心潛負恩其佐曰孔戡捨去不爲賔凡此士與女其道天下聞常恐國史上但紀鳯與麟賢者不爲名名彰教乃惇每惜若人輩身死名亦淪君爲著作郎職廢志空存𨿽有良史才直筆無所申何不自著書實錄彼善人編爲一家言以備史闕文

蜀路石婦

道傍一石婦無記復無銘傳是此鄕女爲婦孝且貞十五嫁邑人十六夫徵行夫行二十載婦獨守孤防其夫有父母老病不安寧其婦執婦道一一如禮經晨昏問起居恭順發心誠藥餌自調節膳羞必甘馨夫行竟不歸婦徳轉光明後人髙其節刻石像婦形儼然整衣巾若立在閨庭似見舅姑禮如聞環佩聲至今爲婦者見此孝心生不比山頭石空有望夫名

折劍頭

拾得折劍頭不知折之由一握靑蛇尾數寸碧峯頭疑是斬鯨鯢不然刺蛟虯缺落泥土中委棄無人收我有鄙介性好剛不好柔勿輕直折劍猶勝曲全鉤

登樂遊園望

獨上樂遊園四望天日曛東北何靄靄宮闕入煙雲愛此髙處立忽如遺垢氛耳目暫淸曠懷抱郁不伸下視十二街緑樹間紅塵車馬徒滿眼不見心所親孔生死洛陽元九謫荊門可憐南北路髙蓋者何人

酬元九對新栽竹有懷見寄【頃有贈元九詩云有節秋竹竿故元感之因重見寄】

昔我十年前與君始相識曾將秋竹竿比君孤且直中心一以合外事紛無極共保秋竹心風霜侵不得【按今本作會將秋竹心風霜侵不得落去曾將秋竹竿以下四句】始嫌梧桐樹秋至先攺色不愛楊栁枝春來軟無力憐君別我後見竹長相憶常欲在眼前故栽庭戶側分首今何處君南我在北吟我贈君詩對之心惻惻

感鶴

鶴有不羣者飛飛在埜田饑不啄腐鼠渴不飲盜泉貞姿自耿介雜鳥何翩翾同遊不同志如此十餘年一興嗜欲念遂爲矰繳牽委質小池內爭食羣雞前不惟懷稻粱兼亦競鮏羴不惟戀主人兼亦狎烏鳶物心不可知天性有時遷一飽尙如此況乘大夫軒

春雪

元和歳在卯六年春二月月晦寒食天天陰夜飛雪連宵復竟日浩浩殊未歇大似落鵝毛密如飄玉屑寒銷春茫蒼气變風凜冽上林艸盡沒曲江水復結紅幹杏花死緑凍楊栁【一作枝】折所憐物性傷非惜年芳絕上天有時令四序平分別寒燠苟反常物性皆夭閼我觀聖人意魯史有其說或記水不冰或書霜不殺上將儆政敎下以防災孽玆雪今如何信美非時節

【立名按昌黎有辛夘年雪詩元和六年春寒气不肻歸河南二月末雪花一尺圍又云生平未曽見何暇論是非其雪之大可知詩中上林曲江自是京師作是年公尙爲京兆戶曹參軍四月丁母防歸渭村李墓碑作五年防母安得六年春猶在京師此詩可證李碑之譌矣】

髙僕射

富貴人所愛聖人去其泰所以致仕年著在禮經內元亦有訓知止則不殆二疏獨能行遺迹東門外淸風久銷歇追此向千載斯人古亦稀何況今之代遑遑名利客白首千百輩惟有髙僕射七十懸車蓋我年𨿽未老歳月亦云邁預恐耄及時貪榮不能退中心私自儆何以爲我戒故作僕射詩書之於大帶

白牡丹【和錢學士作】

城中看花客旦暮走營營素華人不顧亦占牡丹名開在深寺中車馬無來聲惟有錢學士盡日繞叢行憐此皓然質無人自芳馨眾嫌我獨賞移植在中庭畱景夜不暝迎光曙先明對之心亦靜虛白相向生唐昌玉蕊花攀翫眾所爭折來比顏色一種如瑤瓊彼因稀見貴此以多爲輕始知無正色愛惡隨人情豈惟花獨爾理與人事並君看入眼【一作時】者紫艷與紅英

贈內

生爲同室親死爲同穴塵他人尙相勉而況我與君黔婁固窮士妻賢忘其貧冀缺一農夫妻敬儼如賔陶潛不營生翟氏自防薪梁鴻不肯仕孟光甘布裙君𨿽不讀書此事耳亦聞至此千載後傳是何如人人生未死間不能忘其身所須者衣食不過飽與溫蔬食足充饑何必膏粱珍繒絮足禦寒何必錦繡文君家有貽訓淸白遺子孫我亦貞苦士與君新結婚庶保貧與素偕老同欣欣

寄唐生

賈誼哭時事阮籍哭路岐唐生今亦哭異代同其悲唐生者何人五十寒且饑不悲口無食不悲身無衣所悲忠與義悲甚則哭之太尉擊賊日【段太尉以笏擊朱泚】尙書叱盜時【顏尙書叱李希烈】大夫死凶冦【陸大夫爲亂兵所殺】諫議謫蠻夷【楊諫議左遷道州】每見如此事聲發涕輒隨往往聞其風俗士猶或非憐君頭半白其志竟不衰我亦君之徒鬱鬱何所爲不能發聲哭轉作樂府詩篇篇無空文句句必盡規功髙虞人箴痛甚騷人辭非求宮律髙不務文字奇惟歌生民病願得天子知未得天子知甘受時人嗤藥良气味苦琴淡音聲稀不懼權豪怒亦任親朋譏人竟無柰何呼作狂男兒每逢羣盜息或遇雲霧披但自髙聲歌庶幾天聽卑歌哭𨿽異名所感則同歸寄君三十章與君爲哭詞

【立名按舊書本傳唐衢應進士久而不第能爲歌詩意多感發見人文章有所傷嘆者讀訖必哭涕泗不能已每與人言論旣別發聲一號音辭哀切聞者莫不泣下故世稱唐衢善哭李肇國史補曰唐衢周鄭客也有文學老而無成惟善哭毎一發聲音調哀切聞者泣下常遊太原遇享軍酒酣乃哭滿座不樂主人爲之罷宴】

傷唐衢二首

自我心存道外物少能逼常排傷心事不爲長嘆息忽聞唐衢死不覺動顏色悲端從東來觸我心惻惻伊昔未相知偶遊滑臺側同宿李翺家一言如舊識酒酣出送我風雪黃河北日西並馬頭語別至昏黒君歸向東鄭我來遊上國交心不交面從此重相憶憐君儒家子不得詩書力五十著靑衫試官無祿食遺文僅千首六義無差忒散在京洛【一作索】間何人爲收拾

憶昨元和初忝備諫官位是時兵革後生民正憔悴但傷民病痛不識時忌諱遂作秦中吟一吟悲一事貴人皆怪怒閒人亦非訾天髙未及聞荊棘生滿地惟有唐衢見知我平生志一讀興嘆嗟再吟垂涕泗因和三十韻手題逺緘寄致我陳杜間賞愛非常意此人無復見此詩猶可貴今日開篋看蠧魚損文字不知何處葬欲問先歔欷終去哭墳前還君一掬淚【陳杜謂子昻與甫也此詩猶可貴謂唐衢詩也】

問友

種蘭不種艾蘭生艾亦生根荄相交長莖葉相附榮香莖與臭葉日夜俱長大鋤艾恐傷蘭漑蘭恐滋艾蘭亦未能漑艾亦未能除沈吟意不決問君合何如

悲哉行

悲哉爲儒者力學不知疲讀書眼前【一作欲】暗秉筆手生胝十上方一第成名常苦遲縱有宦達者兩鬢已成絲可憐少壯日適在窮賤時丈夫老且病焉用富貴爲沈沈朱門宅中有乳臭兒狀貌如婦人光明膏肌手不把書卷身不擐戎衣二十襲封爵門承勲戚資春來日日出服禦何輕肥朝從博徒飲暮有娼樓期平封【封讀去聲一作評封】還酒債堆金選蛾眉聲色狗馬外其餘一無知山苖與澗松地勢隨髙卑古來無柰何非獨君傷悲

紫藤

藤花紫防茸藤葉靑扶疎誰謂好顏色而爲害有餘下如蛇屈盤上若繩縈紆可憐中間樹束防成枯株柔蔓不自勝嫋嫋掛空虛豈知纒樹木千夫力不如先柔後爲害有似防佞徒附著君權勢君迷不肻誅又如妖婦人綢繆蠱其夫奇邪壞人室夫惑不能除寄言邦與家所愼在其初毫末不早辧滋蔓信難圗願以藤爲戒銘之於座隅

放鷹

十月鷹出籠艸枯雉兔肥下韝隨指顧百擲無一遺鷹翅疾如風鷹利如錐本爲鳥所設今爲人所資孰能使之然有術甚易知取其向背性制在饑飽時不可使長飽不可使長饑饑則力不足飽則背人飛乘饑縱搏擊未飽須縶維所以爪翅功而人坐收之聖明馭英雄其術亦如斯鄙語不可棄吾聞諸獵師

慈烏夜啼

慈烏失其母啞啞吐哀音晝夜不飛去經年守故林夜夜夜半啼聞者爲沾襟聲中如告訴未盡反哺心百鳥豈無母爾獨哀怨深應是母慈重使爾悲不任昔有吳起者母歿防不臨嗟哉斯徒輩其心不如禽慈烏復慈烏鳥中之曽參

【立名按此詩當是元和辛夘居憂之作】

鷰詩示劉叟【叟冇愛子背叟逃去叟甚悲念之叟少年時亦嘗如是故作燕詩以諭之】

梁上有雙鷰翩翩雄與雌啣泥兩椽間一巢生四兒四兒日夜長索食聲孜孜靑虫不易捕黃口無飽期觜爪𨿽欲獘心力不知疲須臾千來往猶恐巢中饑辛勤三十日母痩雛漸肥喃喃教言語一一刷毛衣一旦羽翼成引上庭樹枝舉翅不回顧隨風四散飛雌雄空中鳴聲盡呼不歸卻入空巢裏啁啾終夜悲鷰鷰爾勿悲爾當返自思思爾爲雛日髙飛背母時當時父母念今日爾應知

采地黃者

麥死春不雨禾損秋早霜歳晏無口食田中采地黃采之將何用持以易餱糧淩晨荷鋤去薄暮不盈筐攜來朱門家賣與白面郎與君啖肥馬可使照地光願易馬殘粟救此苦饑腸

初入太行路

天冷日不光太行峯蒼莽嘗聞此中險今我方獨往馬蹄凍且滑羊腸不可上若比世路難猶自平於掌

鄧魴張徹落第

古琴無俗韻奏罷無人聽寒松無妖花枝下無人行春風十二街軒騎不暫停奔車看牡丹走馬聽秦箏眾目悅芳艷松獨守其貞眾耳喜鄭衛琴亦不攺聲懷哉二夫子念此無自輕

送王處士

王門豈無酒侯門豈無肉主人貴且驕待客禮不足望塵而拜者朝夕走碌碌王生獨拂衣遐舉如雲鵠寧歸白雲外飲水臥空谷不能隨眾人斂手低眉目扣門與我別沽酒畱君宿好去采薇人終南山正綠

村居苦寒

八年十二月五日雪紛紛竹柏皆凍死況彼無衣民廻觀村閭間十室八九貧北風利如劍布絮不蔽身惟燒蒿棘火愁坐夜待晨乃知大寒歳農者尢苦辛顧我當此日艸堂深掩門褐裘覆絁被坐臥有餘溫幸免饑凍苦乂無壠畝勤念彼深可媿自問是何人

納粟

有吏夜扣門髙聲催納粟家人不待曉塲上張燈燭揚簸淨如珠一車三十斛猶憂納不中鞭責及僮僕昔余謬從事內媿才不足連授四命官坐屍十年祿常聞古人語損益周必復今日諒甘心還他太倉谷

薛中丞

百人無一直百直無一遇借問遇者誰正人行得路中丞薛存誠守直心甚固皇明燭如日再使秉王度姦豪與佞巧非不憎且懼直道漸光明邪謀難蓋覆每因匪躬節知有匡時具張爲墜网綱倚作頽檐柱悠哉上天意報施紛廻互自古已冥茫從今尢不諭豈與小人意昏然同好惡不然君子人何反如朝露裵相【按裵相指裵垍也】昨已夭薛君今又去以我惜賢心五年如旦暮況聞善人命長短系運數今我一涕零豈爲中丞故

秋池二首

前池秋始半卉物多摧壞欲暮槿先委未霜荷巳敗黙然有所感可以從玆誡本不種松筠早凋何足怪鑿池貯秋水中有蘋與芰天旱水暗消塌然委空地有似泛泛者附離權與貴一旦恩勢移相隨共憔悴

夏旱

太陰不離畢太歳仍在午旱日與炎風枮燋我田畝金石欲銷鑠況玆禾與黍嗷嗷萬族中惟農最辛苦憫然望歳者出門何所覩但見棘與茨羅生徧塲圃惡苗承沴气欣然得其所感此因問天可能長不雨

諭友

昨夜霜一降殺君庭中槐榦葉不待黃索索飛下來憐君感物節晨起步前階臨風蹋葉立半日顏色哀【一作低】西望長安城歌鐘十二街何人不歡樂君獨心悠哉白日頭上走朱顏鏡中頽平生靑雲心銷化成死灰我今贈一言勝飲酒千杯其言𨿽甚鄙可破悒悒懷朱門有勲貴陋巷有顏回窮通各有命不系才不才推此自豁豁不必待安排

丘中有一士【命首句爲題二首】

丘中有一士不知其姓名面色不憂苦血气常和平每選隙地居不蹋要路行舉動無尢悔物莫與之爭藜藿不充腸布褐不蔽形終歳守窮餓而無嗟嘆聲豈是愛貧賤深知時俗情勿矜羅弋巧鸞鶴在

丘中有一士守道歳月深行披帶索衣坐拍無弦琴不飲濁泉水不息曲木陰所逢苟非義糞土千黃金鄕人化其風薰如蘭在林智愚與彊弱不忍相欺侵我欲訪其人將行復沈吟何必見其面但在學其心

新制布裘

桂布白似雪吳綿軟於云布重綿且厚爲裘有餘溫朝擁坐至暮夜覆眠達晨誰知嚴冬月支體暖如春中夕忽有念撫裘起逡巡丈夫貴兼濟豈獨善一身安得萬里裘蓋裹周四垠穩暖皆如我天下無寒人

杏園中棗樹

人言百果中惟棗凡且鄙皮皴似手葉小如防耳胡爲不自知生花此園裏豈宜遇攀翫幸免遭傷毀二月曲江頭雜英紅旖旎棗亦在其間如嫫對西子東風不擇木吹煦長未已眼看欲合抱得盡生生理寄言遊春客乞君一廻視君愛繞指柔從君憐栁君求恱目艷不敢爭桃李君若作大車輪軸材須此

蝦蟇【和張十六】

嘉魚薦宗廟靈貢邦家應龍能致雨潤我百穀芽蠢蠢水族中無用者蝦蟇形穢肌肉腥出沒於泥沙六月七月交時正霶蝦蟇得其志快樂無以加地旣蕃其生使之族類多天又與其聲得以相諠嘩豈惟玉池上污君淸冷波何獨瑤瑟前亂君鹿鳴歌常恐飛上天跳躍隨姮娥往往蝕明月遣君無柰何

寄隱者

賣藥向都城行憩靑門樹道逢馳驛者色有非常懼親族走相送欲別不敢住私怪問道傍何人復何故云是右丞相當國握樞務祿厚食萬錢恩深日三顧昨日延英對今日崖州去由來君臣間寵辱在朝暮靑靑東郊艸中有歸山路歸去臥云人謀身計非誤

放魚【自此後詩到江州作】

曉日提竹籃家僮買春蔬靑靑芹蕨下疊臥雙白魚無聲但呀呀以气相喣濡傾籃寫地上撥刺長尺餘豈惟刀機憂坐見螻蟻圖脫泉𨿽巳久得水猶可蘇放之小池中且用救漧枯水小池窄狹動尾觸四隅一時幸苟活久逺將何如憐其不得所移放於南湖南湖連西江好去勿踟躕施恩卽望報吾非斯人徒不須泥沙底辛苦覓明珠

文柏牀

陵上有老柏柯葉寒蒼蒼朝爲風煙樹暮爲宴寢牀以其多奇文宜升君子堂刮削露節目拂拭生輝光斑狀貍首素質如截肪𨿽充悅目翫終乏周身防華彩誠可愛生理苦已傷方知自殘者爲有好文章

潯陽三題【並序】

廬山多桂樹湓浦多修竹東林寺有白蓮花皆植物之貞勁秀異者𨿽宮囿省寺中未必能盡有夫物以多爲賤故南方人不貴重之至有蒸防其桂剪棄其竹白眼於蓮花者予惜其不生於北土也因賦三題以唁之

廬山桂

偃蹇月中桂結根依靑天天風繞月起吹子下人間飄零委何處乃落匡廬山生爲石上桂葉如剪碧鮮枝榦日長大根荄日牢堅不歸天上月空老山中年廬山去咸陽道裏三四千無人爲移植得入上林園不及紅花樹長栽溫室前

湓浦竹

潯陽十月天天气仍溫燠有霜不殺艸有風不落木气力薄艸木冬猶綠誰肻湓浦頭廻眼看修竹其有顧盻者持刀斬且束剖劈靑瑯玕家家蓋墻屋吾聞汾晉間竹少重如玉胡爲取輕賤生此西江曲

東林寺白蓮

東林北塘水湛湛見底淸中生白芙蓉菡蓞三百莖白日發光彩淸飇散芳馨泄香銀囊破瀉露玉盤傾我慙塵埃眼見此瓊瑤英乃知紅蓮花虛得淸淨名夏萼敷未歇秋房結才成夜深眾僧寢獨起繞池行欲收一顆子寄向長安城但恐出山去人間種不生

【立名按祝穆方輿勝覽晉慧逺法師居廬山東林寺有白蓮池與劉遺民等十八人同修淨土之法然逺公招陶潛入社終不能致謝靈運求入社而以心雜不許是三者中白蓮尢爲舊物】

大水

潯陽郊郭間大水歳一至閭閻半漂蕩城堞多傾墜蒼茫生海色渺漫連空翠風捲白波翻日煎紅浪沸工商徹屋去牛馬登山避況當率稅時頗害農桑事獨有傭舟子鼔枻生意气不知萬人災自覓錐刀利吾無柰爾何爾非久得志九月霜降後水涸爲平地

白香山詩集卷一

欽定四庫全書

白香山詩集卷二

歙縣汪立名編長慶集二【諷諭古調詩五言凡五十八首】

續古詩十首

戚戚復戚戚送君遠行役行役非中原海外黃沙磧伶俜獨居妾迢逓長徵客君望功名歸妾憂生死隔誰家無夫婦何人不離拆所恨薄命身嫁遲別日廹妾身有存沒妾心無攺易生爲閨中婦死作山頭石

掩淚別鄕裏飄颻將逺行茫茫綠野中春盡孤客情驅馬上丘隴髙低路不平風吹棠梨花啼鳥時一聲古墓何代人不知姓與名化作路傍土年年春艸生感彼忽自悟今我何營營

朝采山上薇暮采山上薇歳晏薇亦盡饑來何所爲坐飲白石水手把靑松枝擊節獨長歌其聲淸且悲馬非不肥所苦常縶維豢豕非不飽所憂竟爲犧行行歌此曲以慰常苦饑

雨露長纖艸山苗髙入云風雪折勁木澗松摧爲薪風摧此何意雨長彼何因百丈澗底死寸莖山上春可憐苦節士感此涕盈巾

窈窕雙鬟女容徳俱如玉晝居不逾閾夜行常秉燭气如含露蘭心如貫霜竹宜當備嬪禦胡爲守幽獨無媒不得選年忽過三六歳暮望漢宮誰在黃金屋邯鄲進娼女能唱黃花曲一曲稱君心恩榮連九族

棲棲逺方士讀書三十年業成無知已徒步來入關長安多王侯英俊競攀援幸隨眾賔末得厠門館間東閣有防酒中堂有管弦何爲向隅客對此不開顏富貴無是非主人終日歡貧賤多悔尢客子終【一作中】夜嘆歸去復歸去故鄕貧亦安

涼風飄嘉樹日夜減芳華下有感秋婦攀條苦悲嗟我本幽閒女結髮事豪家豪家多婢僕門內頗驕奢良人近封侯出入鳴玉珂自從富貴來恩薄讒言多冢婦獨守禮羣妾互奇衺但信言有玷不察心無瑕容光未銷歇歡愛忽蹉跎何意掌上玉化爲眼中砂盈盈一尺水浩浩千丈河勿言小大異隨分有風波閨房猶復爾邦國當如何

心亦無所廹身亦無所拘何爲腸中气鬱鬱不得舒不舒良有以同心久離居五年不見面三年不得書念此令人老抱防坐長吁豈無盈尊酒非君誰與娛

攬衣出門行遊觀繞林渠澹澹春水暖東風生緑蒲上有和鳴鴈下有掉尾魚飛沈一何樂鱗羽各有徒而我方獨處不與之子俱顧彼自傷已禽魚之不如出遊欲遣憂孰知憂有餘

春旦日初出曈曈耀晨輝艸木照未逺浮雲已蔽之天地黯以晦當午如昏時𨿽有東南風力微不能吹中園何所有滿地靑靑葵陽光委云上傾心欲何依

秦中吟十首【並序】

貞元元和之際予在長安聞見之間有足悲者因直歌其事命爲秦中吟

議婚【按韋縠才調集作貧家女】

天下無正聲恱耳卽爲娛人間無正色恱目卽爲姝顏色非相逺貧富則有殊貧爲時所棄富爲時所趨紅樓富家女金縷繡羅襦見人不斂手嬌癡二八初母兄未開口已嫁不須臾緑窗貧家女寂寞二十餘荊釵不直錢衣上無眞珠幾廻人欲聘臨日又踟躕主人防良媒置酒滿玉壺四座且勿飲聽我歌兩途富家女易嫁嫁早輕其夫貧家女難嫁嫁晚孝於姑聞君欲娶婦娶婦意何如

重賦【按才調集作無名稅】

厚地植桑麻所用濟生民生民理布帛所求活一身身外充徵賦上以奉君親國家定兩稅本意在愛【一作憂】人厥初防其淫明勅內外臣稅外加一物皆以枉法論柰何歳月久貪吏得因循浚我以求寵斂索無冬春織絹未成疋繅絲未盈斤裏胥迫【一作逼】我納不許蹔逡巡歳暮天地閉陰風生破村夜深煙火盡霰雪白紛紛防者形不蔽老者體無溫悲喘與寒气並入鼻中辛昨日輸殘稅因窺官庫門繒帛如山積絲絮似云屯號爲羨餘物隨月獻至尊奪我身上暖買爾眼前恩進入瓊林庫嵗久化爲塵

傷宅【按才調集作傷大宅】

誰家起甲第朱門大道邊丰屋中櫛比髙墻外廻環累累六七堂棟宇相連延一堂費百萬鬱鬱起靑煙洞房溫且淸寒暑不能幹髙堂虛且迥坐臥見南山繞廊紫藤架夾砌紅藥欄攀枝摘櫻桃帶花移牡丹主人此中坐十載爲大官廚有臭敗肉庫有貫朽錢誰能將我語問爾骨肉間豈無窮賤者忍不救饑寒如何奉一身直欲保千年不見馬家宅今作奉誠園

傷友【又云傷苦節士按才調集作膠漆契】

陋巷孤寒士出門苦恓恓𨿽云志气髙豈免顏色低平生同門【一作袍】友通籍在金閨曩者膠漆契邇來云暌正逢下朝歸軒騎五門西是時天久陰三日雨淒淒蹇驢避路立肥馬當風嘶廻頭忘相識占道上沙堤昔年洛陽社貧賤相提攜今日長安道對面隔云泥近日多如此非君獨慘淒死生不變者惟聞任與黎【任公叔黎逢】

不致仕【按才調集作合致仕】

七十而致仕禮法有明文何乃貪榮者【一作貴】斯言如不聞可憐八九十齒墮雙眸昏朝露貪名利夕陽憂子孫掛冠顧翠緌懸車惜朱輪金章腰不勝傴僂入君門誰不愛富貴誰不戀君恩年髙須告老名遂合退身少時共嗤誚晚嵗多因循賢哉漢二疏彼獨是何人寂寞東門路無人繼去塵

【立名按八朝偶雋元和初杜佑爲司徒年過七十猶未請老裴晉公時知制誥因髙郢致仕令詞曰以年致仕抑有前聞近代寡亷罕由斯道蓋譏佑也公此詩所指當與裴同盛爲當時傳誦厥後杜牧之每於公多不足語形之詩篇至托李戡之言極口詆誚文章家報復可畏如此宋祁不察據以論公過矣牧之佑之孫也】

立碑【按才調集作古碑】

勛徳旣下衰文章亦陵夷但見山中石立作路旁碑銘勲悉太公敍徳皆仲尼復以多爲貴千言直萬貲爲文彼何人想見下筆時但欲愚者恱不思賢者嗤豈獨賢者嗤仍傳後代疑古石蒼苔字安知是愧詞我聞望江縣麯令撫惸嫠【麯令名信陵】在官有仁政名不聞京師身歿欲歸葬百姓遮路岐攀轅不得歸畱葬此江湄至今道其名男女涕皆垂無人立碑碣惟有邑人知

【立名按麯信陵貞元元年鮑防下及第以六年作望江令容齋五筆迹其投石祝江祈雨文雲必也私欲之求行於邑裏慘黷之政施於黎元令長之罪也神得而誅之豈可移於人以害其嵗其爲政蓋可想見矣】

輕肥【按才調集作江南旱】

意气驕滿路鞍馬光照塵借問何爲者人稱是內臣朱紱皆大夫紫綬或【一作悉】將軍誇赴軍中宴走馬去如雲罇罍溢九醖水陸羅八珍果擘洞庭橘膾切天池鱗食飽心自若酒酣气益振是嵗江南旱衢州人食人

五【按才調集作五琴】

淸歌且罷【一作停】唱紅袂亦停舞趙叟抱五弦宛轉當胸撫大聲麤若散颯颯風和小聲細欲絕切切鬼神語又如鵲報喜轉作猿啼苦十指無定音顚倒宮徴羽坐客聞此聲形神若無主行客聞此聲駐足不能舉嗟嗟俗人耳好今不好古所以緑窗琴日日生塵土

歌舞【按才調集作傷閿鄕縣囚】

秦城嵗雲暮大雪滿皇州雪中退朝者朱紫盡公侯貴有風雪興富無饑寒憂所營惟第宅所務在追遊朱門車馬客紅燭歌舞樓歡酣促宻坐醉暖脫重裘秋官爲主人廷尉居上頭日中爲樂飲【一作一樂】夜半不能休豈知閿鄕獄中有凍死囚

買花【按才調集作牡丹】

帝城春欲暮喧喧車馬度共道牡丹時相隨買花去貴賤無常價酬直看花數灼灼百朶紅戔戔五束素上張幄幕庇旁織笆籬防水灑復泥封移來色如故家家習爲俗人人迷不悟有一田舍翁偶來買花處低頭獨長嘆此嘆無人諭一叢深色花十戶中人賦

【立名按海虞馮班云白公諷刺詩周詳明直娓娓動人自創一體古人無是蓋出於小雅也】

贈友五首【並序】

吾友有王佐之才者以致君濟人爲已任識者深許之因贈是詩以廣其志云

一年十二月毎月有常令君出臣奉行謂之握金鏡由玆六气順以遂萬物性時令一反常生靈受其病周漢徳下衰王風始不競又從斬鼂錯諸侯益彊盛百里不同禁四時自爲政盛夏興土功方春勦人命誰能救其失待君佐邦柄峩峩象魏門懸法彞倫正

銀生楚山曲金生鄱溪濵南人棄農業求之多苦辛披砂復鑿石矻矻無冬春手足盡皴胝愛利不愛身畬田旣慵斫稻田亦耘相攜作遊手皆道求金銀畢竟金與銀何殊泥與塵且非衣食物不濟饑寒人棄本以趨末日富而嵗貧所以先聖王棄藏不爲珍誰能反古風待君秉國鈞捐金復抵璧勿使勞生民

私家無錢鑪平地無銅山胡爲秋夏稅嵗嵗輸銅錢錢力日已重農力日已殫賤糶粟與麥賤貿絲與棉嵗暮衣食盡焉得無饑寒吾聞國之初有制垂不刋庸必算丁口租必計桑田不求土所無不彊人所難量入以爲出上足下亦安兵興一變法兵息遂不還使我農桑人顦顇畎畝間誰能革此待君秉利權復彼租庸法令如貞觀年

京師四方則王化之本根長吏久於政然後風敎惇如何尹京者遷次不逡巡請君屈指數十年十五人科條日相矯吏力亦以勤寛猛政不一民心安得淳九州雍爲首羣牧之所遵天下率如此何以安吾民誰能變此法待君贊絲綸愼擇循良吏令其長子孫

三十男有室二十女有歸近代多離亂婚姻多過期嫁娶旣不早生育常苦遲兒女未成人父母已衰羸凡人貴達日多在長大時欲報親不待孝心無所施哀哉三牲養少得及庭闈惜哉萬鐘粟多用飽妻兒誰能正婚禮待君張國維庶使孝子心皆無風樹悲

寓意詩五首

豫樟生深山七年而後知挺髙二百尺本末皆十圍天子建明堂此材獨中規匠人執斤墨采度將有期孟冬艸木枯烈火燎山陂疾風吹猛焰從根燒到枝飬材三十年方成棟梁姿一朝爲灰燼柯葉無孑遺地𨿽生爾材天不與爾時不如糞土英猶有人掇之已矣勿重陳重陳令人悲不悲焚燒苦但悲采用遲

赫赫京內史炎炎中書郎昨傳徴拜日恩賜頗殊常貂冠水蒼玉紫綬黃金章佩服身未暖已聞竄遐荒親戚不得別吞聲泣路旁賔客亦已散門前雀羅張富貴來不久倐如瓦溝霜權勢去尢速瞥若石火光不如守貧賤貧賤可久長傳語宦遊者且來歸故鄕

促織不成章提壺但聞聲嗟哉虫與鳥無實有虛名與君定交日久要如弟兄何以示誠信白水指爲盟云一爲別飛沈兩難並君爲得風我爲失水鯨音信日已疎恩分日已輕窮通尙如此何況死與生乃知擇交難須有知人明莫將山上松結托水上萍

翩翩兩鳥本是同巢燕分飛來幾時秋夏炎涼變一宿蓬蓽廬一棲明光殿偶因銜泥處復得重相見彼矜杏梁貴此嗟茅棟賤眼看秋社至兩處俱難戀所托各暫時胡爲相嘆羨

婆娑園中樹根株大合圍蠢爾樹間虫形質一何微孰謂虫至微虫【一作蠱】蠧巳無期孰謂樹至大花葉有衰時花衰夏未實葉病秋先萎樹心半爲土觀者安得知借問虫何在在身不在枝借問虫何食食心不食皮豈無啄木鳥觜長將何爲

讀史五首

楚懷放靈均國政亦荒滛彷徨未忍決繞澤行悲吟漢文疑賈生謫置湘之陰是時刑方措此去難爲心士生一代間誰不有浮沈良時眞可惜亂世何足欽乃知汨羅恨未抵長沙深

禍患如棼絲其來無端緒馬遷下蠶室嵇康就囹圄抱寃志气屈忍恥形神沮當彼戮辱時奮飛無翅羽商山有黃綺潁川有巢許何不從之遊超然離网罟山林少羈鞅世路多艱阻寄謝伐檀人愼勿嗟窮處

漢日大將軍少爲乞食子秦時故列侯老作鋤士春華何暐曄園中發桃李秋風忽蕭條堂上生荊深谷變爲岸桑田成海水勢去未須悲時來何足喜寄言榮枯者反復殊未已

含沙射人影𨿽病人不知巧言搆人罪至死人不疑掇蜂殺愛子掩鼻戮寵姬恭陷蕭望趙髙謀李斯陰徳旣必報陰禍豈虛施人事𨿽可罔天道終難欺明則有刑辟幽則有神祗苟免勿私喜鬼得而誅之

季子憔悴時婦見不下機買臣負薪日妻亦棄如遺一朝黃金多佩印衣錦歸去妻不敢視婦嫂彊依依富貴家人重貧賤妻子欺柰何貧富間可移親愛志遂使中人心汲汲求富貴又令下人力各競錐刀利隨分歸舍來一取妻孥意

和答詩十首【並序】

五年春微之從東臺來不數日又左轉爲江陵士曹掾詔下日防予下內直歸而微之已卽路邂逅相遇於街衢中自永壽寺南抵新昌裏北得馬上話別語不過相勉保方寸外形骸而已因不暇及他是夕足下次於山北寺僕職役不得去命季弟送行且奉新詩一軸致於執事凡二十章率有比興滛文艷韻無一字焉意者欲足下在途諷讀且以遣日時消憂懣又有以張直气而扶壯心也及足下到江陵寄在路所爲詩十七章凡五六千言言有爲章有防迨於宮律體裁皆得作者風發緘開卷且喜且怪僕思牛僧孺戒不能示他人惟與杓直拒非及樊宗師輩三四人時一吟讀心甚貴重然竊思之豈僕所奉者二十章遽能開足下聰明使之然耶抑又不知足下是行也天將屈足下之道激足下之心使感時發憤而臻於此耶若兩不然者何立意措辭與足下前時詩如此之相逺也僕旣羨足下詩又憐足下心盡欲引狂簡而和之屬直宿拘牽居無暇日故不卽時如意旬月來多乞病假假中稍閒且摘卷中尢者繼成十章亦不下三千言其間所見同者固不能自異異者亦不能彊同同者謂之和異者謂之答並別錄和夢遊春詩一章各附於本篇之末余未和者亦續致之頃者在科試間常與足下同筆硯每下筆時輒相顧共患其意太切而理太周故理太周則辭繁意太切則言激然與足下爲文所長在於此所病亦在於此足下來序果有辭犯文繁之說今僕所和者猶前病也待與足下相見日各引所作稍刪其繁而晦其義焉余具書白

和思歸樂

山中不棲鳥夜半聲嚶嚶似道思歸樂行人掩泣聽皆疑此山路遷客多南徵憂憤气不散結化爲精靈我謂此山鳥本不因人生人心自懷土想作思歸鳴孟嘗平居時娛耳琴泠泠雍門一言感未奏淚沾纓魏武銅雀妓日與歡樂並一旦西陵望欲歌先涕零峽猿亦何意隴水復何情爲入愁人耳皆爲腸斷聲請看元侍禦亦宿此郵亭因聽思歸鳥神气獨安寧問君何以然道勝心自平𨿽爲南遷客如在長安城云得此道來何慮復何營窮達有前定憂喜無交爭所以事君日持憲立大庭𨿽有廻天力撓之終不傾況始三十餘年少有直名心中志气大眼前爵祿輕君恩若雨露君威若雷霆退不苟免難進不曲求榮在火辧玉性經霜識松貞展禽任三黜靈均長獨醒獲戾自東洛貶官向南荊再拜辭闕下長揖別公卿荊州又非逺驛路半月程漢水照天碧楚山插云靑江陵橘似珠宜城酒如餳誰謂譴謫去未妨遊賞行人生百嵗內天地暫寓形太倉一稊米大海一浮萍身委逍遙篇心付頭陀經尙達死生觀寧爲寵辱驚中懷苟有主外物安能縈任意思歸樂聲聲啼到明

和陽城驛

商山陽城驛中有嘆者誰云是元監察江陵謫去時忽見此驛名良久涕欲垂何故陽道州名姓同於斯憐君一寸心寵辱誓不移疾惡若巷伯好賢如緇衣沈吟不能去意者欲攺爲攺爲避賢驛大署於門楣荊人愛羊祜戶曹攺爲辭一字不忍道況兼姓呼之因題八百言言直文甚奇詩成寄與我鏗若金和絲上言陽公行友悌無等夷骨肉同衾裯至死不相離次言陽公迹夏邑始棲遲鄕人化其風少長皆孝慈次言陽公道終日對酒巵兄弟笑相顧醉貌紅怡怡次言陽公節謇謇居諌司誓心除國蠧決死犯天威終言陽公命左遷天一涯道州炎瘴地身不得生歸一一皆實錄事事無孑遺凡是爲善者聞之惻然悲道州旣已矣往者不可追何世無其人來者亦可思願以君子文告彼大樂師附於雅歌末奏之白玉墀天子聞此章教化如法施直諌從如流佞臣惡如疵宰相聞此章政柄端正持進賢不知倦去邪勿復疑憲臣聞此章不敢懷依違諌官聞此章不忍縱詭隨然後告史氏舊史有前規若作陽公傳欲令後世知不勞敍世家不用費文辭但使國史上全錄元稹詩

答桐花

山木多蓊郁玆桐獨亭亭葉重碧雲片花簇紫霞英是時三月天春暖山晴夜色向月淺暗香隨風輕行者多商賈居者悉黎氓無人解賞愛有客獨屏營手攀花枝立足蹋花影行生憐不得所死欲揚其聲截爲天子琴刻作古人形云待我成器薦之於穆淸誠是君子心恐非艸木情胡爲愛其華而反傷其生老被刳腸不如無神靈雄鷄自斷尾不願爲犧牲況此好顏色花紫葉靑靑宜遂天地性忍加刀斧刑我思五丁力防入九重城當君正殿栽花葉生光晶上對月中桂下覆堦前蓂泛拂香鑪煙隱映斧藻屏爲君布緑陰當暑防軒楹沈沈緑滿地桃李不敢爭【以上四句今本脫落】爲君發淸韻風來如叩瓊泠泠聲滿耳鄭衛不足聽受君封植力不獨吐芬馨助君行春令開花應晴【一作淸】明受君露恩不獨含芳榮戒君無戲言剪葉封弟兄受君嵗月功不獨資生成爲君長髙枝鳯凰上頭鳴一鳴君萬嵗壽如山不傾再鳴萬人泰泰階爲之平如何有此用幽滯在巖坰嵗月不爾駐孤芳坐凋零請向桐枝上爲余題姓名待余有勢力移爾獻丹庭

和大觜烏

烏者種有二名同性不同觜小者慈孝觜大者貪庸觜大命又長生來十餘冬物老顏色變頭毛白茸茸飛來庭樹上初但驚兒童老巫生姦計與烏意潛通云是非凡烏遙見起敬恭千嵗乃一出喜賀主人翁祥瑞來白日神靈占知風陰作北斗使能爲人吉凶此烏所止家家產日夜丰上以致壽考下可宜田農主人冨家子身老心童防隨巫拜復祝婦姑亦相從殺雞薦其肉敬若禋六宗烏喜張大觜飛接在虛空烏旣飽羶腥巫亦饗甘濃烏巫互相利不復兩西東日日營巢窟稍稍近房櫳𨿽生八九子誰辧其雌雄羣雛又成長眾觜騁殘凶探巢吞鷰卵入簇啄蠶虫豈無乘秋隼覊絆委髙墉但食烏殘肉無施摶擊功亦有能言鸚翅碧觜距紅暫曽說烏罪囚閉在深籠靑靑窗前栁鬱鬱井上桐貪烏占棲息慈烏獨不容慈烏爾奚爲來往何憧憧曉去先晨鼓暮歸後昏鐘辛苦塵土間飛啄禾黍叢得食將母哺饑腸不自充主人憎慈烏命子削彈弓續防稽竹丸鑄荊山銅慈烏求母食飛下爾庭中數粒未入口一丸已中胸仰天號一聲似欲訴蒼穹反哺日未足非是惜微躬誰能持此寃一爲問化工胡然大觜烏竟得天年終

答四皓廟

天下有道見無道捲懷之此乃聖人語吾聞諸仲尼矯矯四先生同稟希世資隨時有顯晦秉道無燐緇秦皇肆暴虐二世遘亂離先生相隨去商嶺采紫芝君看秦獄中戮辱者李斯劉項爭天下謀臣竟恱隨先生如鸞鶴去入飛君看齊鼎中燋爛者酈其子房得沛公自謂相遇遲八難掉舌樞三界役心機辛苦十數年晝夜形神疲竟雜霸者道徒稱帝者師子房爾則能此非吾所宜漢髙之季年嬖寵鐘所私冢嫡欲廢奪骨肉相憂疑豈無子房口口舌無所施亦有陳平心心計將何爲皤皤四先生髙冠危映睂從容下南山顧眄入東闈前瞻恵太子左右生羽儀卻顧戚夫人楚舞無光輝心不畫一計口不吐一詞暗定天下本遂安劉氏危子房吾則能此非爾所知先生道旣光太子禮甚卑安車畱不住功成棄如遺如彼旱天雲一雨百谷滋澤則在天下云復歸希夷勿髙巢與由勿尙呂與伊巢由往不返伊呂去不歸豈如四先生出處兩逶迆何必長隱逸何必長濟時由來聖人道無朕不可窺捲之不盈握舒之亙八陲先生道甚明夫子猶或非願子辧其惑爲予吟此詩

和雉媒

吟君雉媒什一哂復一嘆和之一何晚今日乃成篇豈惟鳥有之抑亦人復然張陳刎頸交竟以勢不完至今不平气塞絕泜水源趙襄骨肉親亦以利相殘至今不善名髙於磨筓山況此籠中雉志在飲啄間稻粱暫入口性已隨人遷身苦亦自忘同族何足言但恨爲媒拙不足以自全勸君今日後養鳥養靑鸞靑鸞一失侶至死守孤單勸君今日後結客結任安主人賔客去獨住在門防

和松樹

亭亭山上松一一生朝陽森聳上參天柯條百尺長漠漠塵中槐兩兩夾康莊婆娑低覆地枝榦亦尋常八月白露降槐葉次第黃嵗暮滿山雪松色郁靑蒼彼如君子心秉操貫冰霜此如小人面變態隨炎涼共知松勝槐誠欲栽道傍糞土種瑤艸瑤艸終不芳尙可以斧斤伐之爲棟梁殺身獲其所爲君構明堂不然終天年老死在南岡不願亞枝葉低隨槐樹行

答箭鏃

矢人職司憂爲箭恐不精精則利其鏃錯磨鋒鏑成挿以靑竹簳羽之赤鴈翎勿言分寸鐵爲用乃長兵聞有狗盜者晝伏夜潛行摩弓拭箭鏃夜射不待明一盜旣流血百犬同吠聲狺狺嘷不巳主人爲之驚盜心憎主人主人不知情反責鏃太利矢人獲罪名寄言控者願君少畱聽何不向西射西天有狼星何不向東射東海有長鯨不然學仁貴三矢平虜廷不然學仲連一發下燕城胡爲射小盜此用無乃輕徒沾一防血虛污箭頭腥

和古社

廢村多年樹生在古社隈爲作妖狐窟心空身未摧妖狐變美女社樹成樓臺黃昏行人過見者心徘徊饑雕竟不捉老犬反爲媒嵗媚少年客十去九不廻昨夜云合烈風驅迅雷風防樹根出雷劈社壇開飛電化爲火妖狐燒作灰天明至其所淸曠無氛埃舊地葺村落新田辟荒萊始知天降火不必常爲災勿謂神黙黙勿謂天恢恢勿喜犬不捕勿誇雕不猜寄言狐媚者天火有時來

和分水嶺

髙嶺峻稜稜細泉流亹亹勢分合不得東西隨所委悠悠艸蔓底濺濺石罅裏分流來幾年晝夜兩如此朝宗逺不及去海三千里浸潤小無功山苖長旱死縈紆用無所奔迫流不巳惟作鳴咽聲夜入行人耳有源殊不竭無坎終難止同出而異流君看何所似有似骨肉親別從玆始又似勢利交波瀾相背起所以贈君詩將君何所比不比山上泉比君井中水

有木詩八首【並序】

余嘗讀漢書列傳見佞順媕娿圗身妄國如張禹輩者見惑上蠱下交亂君親如江充輩者見暴狠跋扈壅君樹黨如梁冀輩者見色仁行違先徳後賊如王莽輩者又見外狀恢中無實用者又見附離權勢隨之覆亡者其初皆有動人之才足以惑眾媚主莫不合於始而敗於終也因引風人騷人之興賦有木八章不獨諷前人亦儆後代爾

有木名弱栁結根近淸池風煙借顏色露助華滋峩峩白雪毛【一作花】嫋嫋靑絲枝漸宻陰自庇轉髙梢四垂截枝扶爲杖軟弱不自持折條用樊圃柔脆非其宜爲樹信可翫論材何所施可惜金堤地栽之徒爾爲有木名櫻桃得地早滋茂葉宻獨承日花繁偏受露迎風暗揺動引鳥自【一作潛】來去鳥啄子難成風來枝莫住低軟易攀翫佳人屢廻顧色求桃李饒心向松筠妬好是映墻花本非當軒樹所以姓蕭人曽爲伐櫻賦有木秋不凋靑靑在江北謂爲洞庭橘美人自移植上受顧盻恩下勤澆漑力實成乃是枳臭苦不堪食物有似是者眞僞何由識美人黙無言對之長嘆息中含害物意外矯淩霜色仍向枝葉間潛生刺如棘

有木名杜棃陰森覆丘壑心蠧已空朽根深尙盤薄媚狐言語巧妖鳥聲音惡憑此爲巢穴往來互棲托四傍五六本枝葉相交錯借問因何生秋風吹子落爲長社壇下無人敢芟斫幾度埜火來風燒不著

有木香苒苒山頭生一蕟主人不知名移種近軒闥愛其有芳味因以調麯糵前後曽飲者十人無一活豈徒悔封植兼亦誤采掇試問識藥人始知名野葛年深已滋蔓刀斧不可伐何時猛風來爲我連枝拔

有木名水檉逺望靑童童根株非勁挺柯葉多防籠彩翠色如柏鱗皴皮似松爲同松柏類得列嘉樹中枝弱不勝雪勢髙常懼風雪壓低還舉風吹西復東柔芳甚楊栁早落先梧桐惟有一堪賞中心無蠧虫

有木名淩霄擢秀非孤標偶依一株樹遂抽百尺條托根附樹身開花寄樹梢自謂得其勢無因有動揺一旦樹摧倒獨立暫飄颻疾風從東起吹折不終朝朝爲拂云花暮爲委地樵寄言立身者勿學柔弱苖

有木名丹桂四時香馥馥花團夜雪明葉剪春云緑風影淸似水霜枝冷如玉獨占小山幽不容凡鳥宿匠人愛芳直裁截爲廈屋幹細力未成用之君自速重任𨿽大過直心終不曲縱非梁棟材猶勝尋常木

【立名按韻語陽秋樂天有木八章其六章托弱栁等以諷在位者七章諷附麗權勢者八章曰有木名丹桂蓋自謂也樂天素善李紳而不入徳裕黨素善牛僧孺楊虞卿而不入宗閔之黨素善劉禹錫而不入伾文之黨中立不倚峻節凜然自比於桂殆未爲過也】

嘆魯二首

季桓心豈忠其富過周公陽貨道豈正其權執國命由來富與權不系才與賢所托得其地𨿽愚亦獲安彘肥因糞壤防穩依社壇虫獸尙如此豈謂無因緣

展禽胡爲者直道竟三黜顏子何如人屢空聊過日皆懷王佐道不踐陪臣秩自古無柰何命爲時所屈有如艸木分天各與其一荔枝非名花牡丹無甘實

反鮑明逺白頭吟

炎炎者烈火營營者小蠅火不熱貞玉蠅不防淸冰此苟無所受彼莫能相仍乃知物性中各有能不能古稱怨恨【一作報】死則人有所懲懲淫或應可在道未爲譬如蜩鷃徒啾啾啅龍鵬宜當委之去寥廓髙飛騰豈能泥塵下區區酬怨憎胡爲坐自苦吞悲仍撫膺

靑冢

上有饑鷹號下有枯蓬走茫茫邊雪裏一掬沙培塿傳是昭君墓埋閉蛾睂久凝脂化爲泥鉛黛復何有惟有陰怨气時生墳左右鬱鬱如苦霧不隨骨銷朽婦人無他才榮枯系妍否何乃明妃命獨懸畫工手丹靑一詿誤白黒相紛糾遂使君眼中西施作嫫母同儕傾寵幸異類爲配偶禍福安可知美顏不如丑何言一時事可戒千年後特報後來姝不須倚睂首無辭插荊釵嫁作貧家婦不見靑冢上行人爲澆酒

雜感

君子防悔尢賢人戒行藏嫌疑逺李言動愼毫芒立敎固【一作圗】如此撫事有非常爲君持所感仰面問蒼蒼犬囓桃樹根李樹反見傷老烹不爛延禍及枯桑城門自焚熱池魚罹其殃陽貨肆凶暴仲尼畏於匡魯酒薄如水邯鄲開戰塲伯禽鞭見血過失由成王都尉身降虜宮刑加子長呂安兄不道都市殺嵇康斯人死已久其事甚昭彰是非不由巳禍患安可防使我千載後涕泗滿衣裳

白香山詩集卷二

欽定四庫全書

白香山詩集卷三

歙縣汪立名編長慶集三【諷諭新樂府上二十首】

新樂府【並序○元和四年爲左拾遺時作】

【立名按元稹集有和李校書新題樂府上陽白髮人華原磬等十二首序云予友李公垂貺予樂府新題二十首雅有所謂不虛爲文予取其病時之尢急者列而和之蓋十二而已云云語未嘗及白而此序中又不言和李作當是因李作而推廣者爰於題下間采元李注以實原注所未備】

序曰凡九千二百五十二言斷爲五十篇篇無定句句無定字系於意不系於文首句標其目卒章顯其志詩三百之義也其辭質而徑欲見之者易諭也其言直而切欲聞之者深誡也其事覈而實使采之者傳信【一作有徴】也其體順而肆可以播於樂章歌曲也總而言之爲君爲臣爲民爲物爲事而作不爲文而作也

七徳舞美撥亂陳王業也【武徳中天子始作秦王破陳樂以歌太宗之功業貞觀初太宗重制破陳樂舞圗詔魏徵虞世南等爲之歌詞名七徳舞自龍朔已後詔郊廟享宴皆先奏之】

七徳舞七徳歌傳自武徳至元和元和小臣白居易觀舞聽歌知樂意樂終稽首陳其事太宗十八舉義兵白旄黃鉞定兩京擒充戮竇四海淸二十有四功業成二十有九卽帝位三十有五致太平功成理定何神速速在推心置人腹亡卒遺骸散帛收【貞觀初詔收天下陳死骸骨致祭而瘞埋之尋又散帛以求之也】饑人賣子分金贖【貞觀二年大饑人有鬻男女者詔出禦府金帛盡贖之還其父母】魏徵夢見天子【一作子夜】泣【魏徵疾亟太宗夢與徵別旣寤流涕是夕徵卒故禦制碑文云昔殷宗得良弼於夢中今朕失賢臣於覺後】張謹哀聞辰日哭【張公謹卒太宗爲之舉哀有司奏日在辰陰陽所忌不可哭上曰君臣義重父子之情也情發於中安知辰日遂哭之慟】怨女三千放出宮【太宗嘗謂侍臣曰婦人幽閉深宮情實可湣今將出之任求伉儷於是令左丞戴冑給事中杜正倫於掖庭宮西門揀出數千人盡放歸】死囚四百來歸獄【貞觀六年親錄囚徒死罪者三百九十人放出歸家令明年秋來就刑應期畢至詔悉原之】剪須燒藥賜功臣李勣嗚咽思殺身【李勣常疾醫云得龍須燒灰方可療之太宗自剪須燒灰賜之服訖而愈勣叩頭泣涕而謝】含血吮瘡撫戰士思摩奮呼乞效死【李思摩嘗中矢太宗親爲吮血】不獨【一作則知不獨】善戰善乘時以心感人人心歸爾來一百九十載天下至今歌舞之歌七徳舞七徳聖人有作垂無極豈徒耀神武豈徒誇聖文太宗意在陳王業王業艱難示子孫

法曲美列聖正華聲也【元宗雜彜歌不能無所刺焉】

法曲法曲歌大定積徳重熙有餘慶永徽之人舞而詠【永徽之時有貞觀遺風故髙宗制一戎大定樂曲】法曲法曲舞霓裳政和世理音洋洋開元之人樂且康【霓裳羽衣曲起於開元盛於天寶也】法曲法曲歌堂堂堂堂之慶垂無疆中宗肅宗復鴻業唐祚中興萬萬葉【永隆元年太常丞李嗣貞善審音律能知興衰云近者樂府有堂堂之曲再言之者唐祚再興之兆也】法曲法曲雜【一作合】夷歌夷聲邪亂華聲和以亂幹和天寶末明年胡塵犯宮闕【法曲𨿽似失雅音蓋諸夏之聲也故歷朝行焉明皇𨿽雅好度曲然未嘗使蕃漢雜奏天寶十三載始詔諸道調法曲與胡部新聲合作識者深異之明年冬而安祿山反】乃知法曲本華風苟能審音與政通一從胡曲相防錯不辧興衰與哀樂願求牙曠正華音不令夷夏相交侵

二王后明祖宗之意也

二王后彼何人介公酅公爲國賔周武隋文之子孫古人有言天下者非是一人之天下周亡天下傳於隋隋人失之唐得之唐興十葉嵗二百介公酅公世爲客明堂太廟朝享時引居賔位備威儀備威儀助郊祭髙祖太宗之遺制不獨興滅國不獨繼絕世欲令嗣位守文君亡國子孫取爲戒

海漫漫戒求仙也

海漫漫直下無厎旁無邊雲濤煙浪最深處人傳中有三神山山上多生不死藥服之羽化爲天仙秦皇漢武信此語方士年年采藥去蓬萊今古但聞名煙水茫茫無覓處海漫漫風浩浩眼穿不見蓬萊島不見蓬萊不敢歸童男丱女舟中老徐福文成多誑誕上元太一虛祈禱君看驪山頂上茂陵頭畢竟悲風吹蔓艸何況元聖祖五千言不言藥不言仙不言白日升靑天立部伎刺雅樂之替也【太常選坐部伎無性識者退入立部伎又選立部伎絕無性識者退入雅樂部則雅樂之聲可知矣】

立部伎鼔笛諠雙舞劍跳七丸嫋巨索掉長竿太常部伎有等級堂上者坐堂下立堂上坐部笙歌淸堂下立部鼓笛鳴笙歌一曲【一作聲】眾側耳鼔笛萬曲無人聽立部賤坐部貴坐部退爲立部伎擊鼔吹笛和雜戲立部又退何所任始就樂懸操雅音雅音替壞一至此長令爾輩調宮徵圜丘后土郊祀時言將此樂感神只欲望鳯來百獸舞何異北轅將適楚工師愚賤安足云太常三卿爾何人

華原磬刺樂工非其人也【天寶中始廢泗濵磬用華原石代之詢諸磬人則曰故老云泗濵磬下調之不能和得華原石考之乃和由是不攺】

華原磬華原磬古人不聴今人聴泗濵石泗濵石今人不擊古人擊今人古人何不同用之舍之由樂工樂工𨿽在耳如壁不分淸濁卽爲聾梨園弟子調律呂知有新聲不如古古稱浮磬出泗濵立辧致死聲感人宮懸一聴華原石君心遂亡封疆臣果然胡冦從燕起武臣少肯封疆死始知樂與時政通豈聴鏗鏘而已矣磬襄入海去不歸長安市兒爲樂師華原磬與泗濵石淸濁兩音誰得知

上陽白髮人湣怨曠也【天寶五載已後楊貴妃専寵後宮人無復進幸矣六宮有美色者輒置別所上陽是其一也貞元中尙存焉】

上陽人上陽人紅顏暗老白髮新綠衣監使守宮門一閉上陽多少春宗末嵗初選入入時十六今六十同時采擇百餘人零落年深殘此身憶昔吞悲別親族扶入車中不敎哭皆云入內便承恩臉似芙蓉胸似玉未容君王得見面已被楊妃遙側目妬令潛配上陽宮一生遂向空房宿宿空房【舊本皆作牀】秋夜長夜長無寐天不明耿耿殘燈背壁影蕭蕭暗雨打窗聲春日遲日遲獨坐天難暮宮鶯百囀愁厭聞梁燕雙棲老休妬鶯歸燕去長悄然春往秋來不記年惟向深宮望明月東西四五百回圓今日宮中年最老大家遙賜尙書號小頭鞵履窄衣裳靑黛防眉眉細長外人不見見應笑天寶末年時世【一作樣】籹上陽人苦最多少亦苦老亦苦少苦老苦兩如何君不見昔時呂向美人賦【天寶末有密采艷色者當時號花鳥使呂向獻美人賦以諷之】又不見今日上陽宮人白髮歌

胡旋女戒近習也【天寶末康居國獻之】

胡旋女胡旋女心應手應鼔弦鼔一聲雙袖舉回雪飄颻【一作風飄飄】轉蓬舞左旋右轉不知疲千帀萬周無已時人間物類無可比奔車輪緩旋風遲曲終再拜謝天子天子爲之微啟齒胡旋女出康居徒勞東來萬里餘中原自有胡旋者鬭妙爭能爾不如天寶季年時欲變臣妾人人學圎轉中有太眞外祿山二人最道能胡旋梨花園中冊作妃金雞障下養爲兒祿山胡旋迷君眼兵過黃河疑未反貴妃胡旋惑君心死棄馬嵬念更深從玆地軸天維轉五十年來制不禁胡旋女莫空舞數唱此歌悟明主

新丰折臂翁戒邊功也

新丰老翁八十八頭鬢眉須皆似雪孫扶向店前行左【一作右】臂憑肩右【一作左】臂折問翁臂折來幾年兼問致折何因緣翁云貫屬新丰縣生逢聖代無徵戰慣聴棃園歌管聲【一作惟聴驪宮歌吹聲】不識旗槍與弓箭無何天寶大徴兵屍有三丁防一丁防得驅將何處去五月萬里雲南行聞道雲南有瀘水椒花落時瘴煙起大軍徒渉水如湯未過【一作戰】十人二三死邨南邨北哭聲哀【一作悲】兒別爺娘夫別妻皆云前後徵蠻者千萬人行無一回是時翁年二十四兵部牒中有名字夜深不敢使人知偸將【一作自把】大石槌折臂張弓簸旗俱不堪從玆使免徵雲南骨碎筋傷非不苦且圖揀退歸鄕土此臂折來六十年一肢𨿽廢一身全至今風雨陰寒夜直到天明痛不眠痛不眠終不悔且喜老身今獨在不然當時瀘水頭身死魂孤骨不收應作雲南望鄕鬼萬人冢上哭呦呦【雲南有萬人冢卽鮮於仲通李密曾覆軍之所今冢猶存】老人言君聴取君【一作何】不聞開元宰相宋開府不賞邊功防黷武【開元初突厥數犯邊時天武軍牙將郝靈筌出使因引特勒回鶻部落斬突厥黙啜獻首於闕下自謂有不世之功時宋璟爲相以天子年少好武恐徼功者生心痛抑其黨逾年始授郎將靈筌遂慟哭嘔血而死】又不聞天寶宰相楊國忠欲求恩幸立邊功邊功未立生人怨請問新丰折臂翁【天寶末楊國忠爲相重搆閣羅鳯之役募人討之前後發二十餘萬眾去無返者又捉人連枷赴役天下怨哭人不聊生故祿山得乘人心而盜天下元和初而折臂翁猶存因備歌之】

太行路借夫婦以諷君臣之不終也

太行之路能摧車若比君心【一作人心下同】是坦途巫峽之水能覆舟若比君心是安流君心好惡苦不常好生毛羽惡生瘡與君結髮未五載豈期牛女爲參商古稱色衰相棄背當時美人猶怨悔何況如今鸞鏡中妾顏未攺君心攺爲君薰衣裳君聞蘭麝不馨香爲君盛容飾君看珠翠無顏色行路難難重陳人生莫作婦人身百年苦樂由他人行路難難於山險於水不獨人家夫與妻近代君臣亦如此君不見左納言右納史朝承恩暮賜死行路難不在水不在山只在人情反覆間

司天臺引古以儆今也

司天臺仰觀俯察天人際羲和死來職事廢官不求賢空取藝昔聞西漢元成間下陵上替謫見天北辰微暗少光色四星煌煌如火赤耀芒動角射三臺上臺半滅中臺坼是時非無太史官眼見心知不敢言明朝趨入明光殿惟奏慶雲壽星見天文時變兩如斯九重天子不得知不得知安用臺髙百尺爲

捕蝗刺長吏也

捕蝗捕蝗誰家子天熱日長饑欲死興元兵久【一作革】傷陰陽和气蠱蠧化爲蝗始自兩河及三輔薦食如蠶飛似雨雨飛蠶食千里間不見靑苗空赤土河南長吏言憂農課人晝夜捕蝗虫是時粟鬥錢三百蝗虫之價與粟同捕蝗捕蝗竟何利徒使饑人重勞費一蝗𨿽死百蝗來豈將人力競天災我聞古之良吏有善政以政駈蝗蝗出境又聞貞觀之初道欲昌文皇仰天吞一蝗一人有慶兆民賴是嵗𨿽蝗不爲害【貞觀二年太宗吞蝗虫事具貞觀實錄】

昆明春思王澤之廣被也【貞元中始漲之】

昆明春昆明春春池岸古春流新影浸南山靑滉瀁波沈西日紅奫淪往年因旱靈池竭尾曵塗魚喣沬詔開八水注恩波千介萬鱗同日活今來淨淥水照天遊魚鱍鱍蓮田田洲香杜若抽心短沙暖鴛鴦鋪翅眠動植飛沈性皆遂皇澤如春無不被漁者仍丰网罟資貧人又獲菇蒲利詔以昆明近帝城官家不得收其徵菇蒲無租魚無稅近水之人感君惠感君惠獨何人吾聞率土皆王民逺民何疏近何親願推此惠及天下無逺無近同【一作皆】忻忻吳興山中罷搉茗鄱陽坑裏休稅銀天涯地角無禁利熙熙同似昆明春

城鹽州美聖謨而誚邊將也【貞元壬申嵗特詔城之】

城鹽州城鹽州城在五原原上頭蕃東節度鉢闡布忽見新城當要路金鳥飛傳贊普聞建牙傳箭集羣臣君臣赭面有憂色皆言勿謂唐無人自築鹽州十餘載左衽氊裘不犯塞晝牧牛羊夜捉生長去新城百里外諸邊急警勞戍人惟此一道無煙塵靈夏潛安誰復辧秦原暗通何處見鄜州驛路好馬來長安藥肆黃蓍賤城鹽州鹽州未城天子憂徳宗按圗自定計非闗將略與廟謀吾聞髙宗中宗世北虜猖狂最難制韓公創築受降城三城鼎峙屯漢兵東西亙絕數千里耳冷不聞胡馬聲如今邊將非無防心笑韓公築城壁相看養冦爲身謀各握彊兵固恩澤願分今日邊將恩褒贈韓公封子孫誰能將此鹽州曲翻作歌詞聞至尊

道州民美臣遇主也

道州民多侏儒長者不過三尺餘市作矮奴年進奉號爲道州任土貢任土貢寕若斯不聞使人生別離老翁哭孫母哭兒一自陽城來守郡不進矮奴頻詔問城云臣按六典書任土貢有不貢無道州水土所生者只有矮民無矮奴吾君感悟璽書下嵗貢矮奴宜悉罷道州民老者幼者何欣欣父兄子弟始相保從此得作良人身道州民民到於今受其賜欲說使君先下淚仍恐兒孫忘使君生男多以陽爲字

馴犀感爲政之難終也【貞元丙戌嵗南海進馴犀詔納苑中至十三年冬大寒馴犀死矣立名按李紳傳作貞元丙子且貞元至甲申乙酉而止無丙戌年此注當屬傳寫之誤也】

馴犀馴犀通天犀軀貌駭人角駭雞海蠻聞有明天子驅犀乘傳來萬里一朝得謁大眀宮歡呼拜舞自論功五年馴養始堪獻六譯語言方得通上嘉人獸俱來逺蠻館四方犀入苑防以瑤芻鏁以金故鄕迢逓君門深海鳥不知鐘鼓樂池魚空結江湖心馴犀生處南方熱秋無白露冬無雪一入上林三四年又逢今嵗苦寒月飲冰臥霰苦踡局角骨凍傷鱗甲縮【犀有回紋毛如鱗身項有肉甲增】馴犀死蠻兒啼向闕再拜顏色低奏乞生歸本國去恐身凍死似馴犀君不見建中初馴象生還放林邑【建中元年詔盡出苑中馴象放歸南方也】君不見貞元末馴犀凍死蠻兒泣所嗟建中異貞元象生犀死何足言

五彈惡鄭之奪雅也

五彈五彈聴者傾耳心寥寥趙璧知君入骨愛五一一爲君調第一第二索索秋風拂松疎韻落第三第四泠泠夜鶴憶子籠中鳴第五聲最掩抑隴水凍咽流不得五弦並奏君試聴淒淒切切復錚錚鐵擊瑚一兩曲冰寫玉盤千萬聲鐵聲殺冰聲寒【今本遺此六字不聫貫矣】殺聲入耳膚血憯寒气中人肌骨酸曲終聲盡欲半日四座相對愁無言座中有一逺方士喞喞咨咨聲不已自嘆今朝初得聞始知孤負平生耳惟憂趙璧白髮生老死人間無此聲逺方士耳【一作爾】聴五信爲美吾聞正始之音不如是正始之音其若何朱疏越淸廟歌一彈一唱再三嘆曲淡節稀聲不多融融曵曵召元气聴之不覺心平和人情重今多賤古古琴有人不撫更從趙璧藝成來二十五不如五

蠻子朝刺將驕而相備位也【增李傳云貞元末蜀中始通蠻酋】

蠻子朝泛皮船兮渡繩橋來自巂州道路遙入界先經蜀川【一作道】過蜀將收功先表賀臣聞雲南六詔蠻東連防牱西接蕃六詔星居初瑣碎合爲一詔漸彊大開元皇帝𨿽聖神惟蠻倔彊不來賔鮮於仲通六萬卒徵蠻一陳全軍沒至今西洱河岸邊箭孔刀痕滿枯骨【天寶十三載鮮於仲通統兵六萬討雲南王閤羅鳯於西洱河全軍覆沒也】誰知今日慕華風不勞一人蠻自通誠由陛下休明徳亦賴微臣誘諭功徳宗省表知如此笑令中使迎蠻子蠻子導從者誰何摩挲俗羽雙隈伽淸平官持赤藤杖大將軍系金呿嗟【皮帶也增】異牟尋男尋閤勸特敇召對延英殿上心貴在懷逺蠻引臨玉座近天顏冕旒不垂親勞倈賜衣賜食移時對移時對不可得大臣相看有羨色可憐宰相拖紫佩金章朝日惟聞對一刻

驃國樂欲王化之先邇後逺也【貞元十七年來獻之】

驃國樂驃國樂出自大海西南角雍羌之子舒難陁來獻南音奉正朔徳宗立仗禦紫庭黈纊不塞爲爾聴玉螺一吹椎髻聳銅鼓一擊文身踴珠纓轉星宿搖花鬘斗藪龍蛇動曲終王子啟聖人臣父願爲唐外臣左右歡呼何翕習至尊徳廣之所及須臾百辟詣閤門俯伏拜表賀至尊伏見驃人獻新樂請書國史傳子孫時有擊壤老農父暗測君心閒獨語聞君政化甚聖明欲感人心致太平感人在近不在遠太平由實非由聲觀身理國國可濟君如心兮民如體體生疾苦心憯淒民得和平君愷悌貞元之民若未安驃樂𨿽聞君不歡貞元之民苟無病驃樂不來君亦聖驃樂驃樂徒喧喧不如聞此芻蕘言

防戎人逹窮民之情也【元云近制西邊毎擒蕃酋例皆傳置南方不加勦戮】

縛戎人縛戎人耳穿面破驅入秦天子矜憐不忍殺詔徙東南吳與越黃衣小使錄姓名領出長安乘遞行身被金瘡面多瘠扶病徒行日一驛朝飡饑渇費杯盤夜臥腥臊污牀席忽逢江水憶交河垂手齊聲【一作唱】嗚咽歌其中一虜語諸虜爾苦非多我苦多同伴行人因借問欲說喉中气憤憤自云鄕管【一作貫】本涼原大歷年中沒落蕃一落蕃中四十載身【一作遣】著皮裘系毛帶惟許正朝【一作朔】服漢儀斂衣整巾潛【一作雙】淚垂誓心密定歸鄕計不使蕃中妻子知【有李如暹者蓬子將軍之子也嘗沒蕃中自云蕃法惟正嵗一日許唐人之沒蕃者服唐衣冠由是悲不自勝遂密定歸計也】暗思幸有殘筋骨【一作力】更恐年衰歸不得蕃候嚴兵鳥不飛脫身冒死奔逃歸晝伏宵行經大漠云陰月黒風沙惡驚藏靑冢寒艸疎偸度黃河夜冰薄忽聞漢軍鼙鼔聲路旁走出再拜迎遊騎不聴能漢語將軍遂防作蕃生配向江南卑濕地定無存防空防備念此吞聲仰訴天若爲辛苦度殘年涼原鄕井不得見胡地妻兒虛棄捐沒蕃被囚思漢土歸漢被劫爲蕃虜早知如此悔歸來兩地寜如一處苦縛戎人戎人之中我苦辛自古此寃應未有漢心漢語吐蕃身

白香山詩集卷三

欽定四庫全書

白香山詩集卷四

歙縣汪立名編長慶集四【諷諭新樂府下三十首】

驪宮髙美天子重惜人之財力也

髙髙驪山上有宮朱樓紫殿三四重遲遲兮春日玉甃暖兮溫泉溢嫋嫋兮秋風山蟬鳴兮宮樹紅翠華不來兮嵗月久墻有衣兮瓦有松吾君在位已五載何不一幸於【一作乎】其中西去都門幾多地吾君不遊有深意一人出兮不容易六宮從兮百司備八十一車千萬騎朝有宴飫暮有賜中人之產數百家未足充君一日費吾君修已人不知不自逸兮不自嬉吾君愛人人不識不傷財兮不傷【一作奪】力驪宮髙兮髙入云君之來兮爲一身君之不來兮爲【一本有千字】萬人

百鏈鏡辧皇王鑑也

百鏈鏡鎔範非常規日辰置處靈且奇江心波上舟中鑄五月五日日午時瓊粉金膏磨瑩已化爲一片秋潭水鏡成將獻蓬萊宮揚州長吏手自封【一作鈿函金匣鏁幾重】人間臣妾不合照【一作用】背有九五飛天龍人人呼爲天子鏡我有一言聞太宗太宗常以人爲鏡鑑古鑑今不鑑容四海安危居掌內百王治亂懸心中乃知天子別有鏡不是揚州百鏈銅

靑石激忠烈也

靑石出自藍田山兼車運載來長安工人磨琢欲何用石不能言我代言不願作人家墓前神道碣墳土未干名已滅不願作官家道傍徳政碑不鐫實錄鐫虛辭願爲段氏顏氏碑雕鏤太尉與太師刻此兩片堅貞質狀彼二人忠烈姿義心如石屹不轉死節如石確不移如觀奮擊朱泚日似見叱呵希烈時各於其上題名諡一置髙山一沈水陵谷𨿽遷碑獨存骨化爲塵名不死長使不忠不烈臣觀碑攺節慕爲人慕爲人勸事君

兩朱閣刺佛寺漸多也

兩朱閣南北相對起借問何人家貞元雙帝子帝子吹簫雙得仙五雲飄颻飛上天第宅亭臺不將去化爲佛寺在人間妝閣妓樓何寂靜栁似舞腰池似鏡花落黃昏悄悄時不聞歌吹聞鐘磬寺門勅榜金字書尼院佛庭寛有餘靑苔明月多閒地比屋齊人無處居憶昨平陽宅初置吞並平人幾家地仙去雙雙作梵宮漸恐人家盡爲寺

西涼伎刺封疆之臣也

西涼伎假面胡人假獅子刻木爲頭絲作尾金鍍眼睛銀帖齒奮迅毛衣擺雙耳如從流沙來萬里紫髯深目兩胡兒鼔舞跳梁前致辭應似涼州未陷日安西都防進來時須臾云得新消息安西路絕歸不得泣向獅子涕雙垂涼州陷沒知不知獅子回頭向西望哀吼一聲觀者悲貞元邊將愛此曲醉坐笑看看不足享【一作娛】賔犒士宴監軍獅子胡兒長在目有一徵夫年七十見弄涼州低面泣泣罷斂手白將軍主憂臣辱昔所聞自從天寶兵戈起犬戎日夜吞西鄙涼州陷來四十年河隴侵將七千里平時安西萬里疆今日邊防在鳳翔【平時開逺門外立堠云去安西九千九百里以示戍人不爲萬里行其實就盈數也今蕃漢使往來悉在隴州交易】緣邊空屯十萬卒飽食溫衣閒過日遺民腸斷在涼州將卒相看無意收天子每思常痛惜將軍欲說合慙羞柰何仍看西涼伎取笑資歡無所媿縱無智力未能收忍取西涼弄爲戲

八駿圖戒奇物懲佚遊也

穆王八駿天馬駒後人愛之寫爲圖背如龍兮頸如象【一作鳥】骨竦筋髙脂月壯【一作少】日行萬里疾如飛穆王獨乘何所之四荒八極踏欲徧三十二蹄無歇時屬車軸折趁不及黃屋艸生棄若遺瑤池西赴王母宴七廟經年不親薦璧臺南與盛姬遊明堂不復朝諸侯白雲黃竹【王母瑤池宴穆天子所歌之曲也增】歌聲動一人荒樂萬人愁周從后稷至文武積徳累功世勤苦豈知才及五代孫心輕王業如灰土由來尢物不在大能蕩君心卽爲害文帝卻之不肯乘千里馬去漢道興穆王得之不爲戒八駿駒來周室壞至今此物世稱珍不知房星之精下爲怪八駿圖君莫愛

澗厎松念寒雋也

有松百尺大十圍生在澗厎寒且卑澗深山險人路絕老死不逢工度之天子明堂欠梁木此求彼有兩不知誰諭蒼蒼造物意但與之材不與地金張世祿黃憲賢牛衣寒賤貂蟬貴貂蟬與牛衣髙下𨿽有殊髙者未必賢下者未必愚君不見沈沈海厎生瑚歷歷天上種白楡【按英華辧證白居易澗厎松金張世祿黃憲賢黃憲本牛醫児而集本作原憲貧詳上下句黃憲賢是】

牡丹芳美天子憂農也

牡丹芳牡丹芳黃金蘂綻紅玉房千片赤英霞爛爛百枝絳焰燈煌煌照地初開錦繡段當風不結蘭麝囊仙人琪樹白無色王母桃花小不香宿露輕盈泛紫艷朝陽照耀生紅光紅紫二色間深淺向背萬態隨低昂映葉多情隱羞面臥叢無力含醉妝低嬌笑容疑掩口凝思怨人如防腸穠姿貴彩信奇絕雜卉亂花無比方石竹金錢何細碎芙蓉芍藥苦尋常遂使王公與卿相遊花冠蓋日相望庳車軟轝貴公子香衫細馬豪家郎衞公宅靜閉東院西明寺深開北廊戲蝶雙舞看人久殘鶯一聲春【一作嬌】日長共愁日照芳難駐仍張帷幕垂陰涼花開花落二十日一城之人皆若狂三代以還文勝質人心重華不重實重華直至牡丹芳其來有漸非今日元和天子憂農桑防下動天天降祥去嵗嘉禾生九穗田中寂莫無人至今年瑞麥分兩岐君心獨喜無人知無人知可嘆息我願暫求造化力減卻牡丹妖艷色少廻卿士愛花心同似吾君憂稼穡

紅綫毯憂蠶桑之費也

紅綫毯擇繭繰絲淸水煮揀絲練綫紅藍染染爲紅綫紅於藍織作披香殿上毯披香殿廣十丈餘紅綫織成可殿鋪防絲茸茸香拂拂綫軟花虛不勝物美人蹋上歌舞來羅韤繡鞵隨步沒太原毯澀毳縷硬蜀都褥薄錦花冷不如此毯溫且柔年年十月來宣州宣州太守加樣織自謂爲臣能竭力百夫同擔進宮中綫厚絲多捲不得宣州太守知不知一丈毯用【一本無用字】千兩絲地不知寒人要暖少奪人衣作地衣【貞元中宣州進開樣加絲毯】

杜陵叟傷農夫之困也

杜陵叟杜陵居嵗種薄田一頃餘三月無雨旱風起麥苗不秀多黃死九月降霜秋早寒禾穗未熟皆靑幹長吏明知不申破急斂暴徴求考課典桑賣地納官租明年衣食將何如剝我身上帛奪我口中粟虐人害物卽豺狼何必鉤爪鋸牙食人肉不知何人奏皇帝帝心惻隱知人白麻紙上書徳音京畿盡放今年稅昨日裏胥方到門手持尺牒牓鄕邨十家租稅九家畢虛受吾君蠲免恩

繚綾念女工之勞也

繚綾繚綾何所似不似羅綃與紈綺應似天臺山上明月【一作月明】前四十五尺瀑布泉中有文章又奇絕地鋪白煙花簇雪織者何人衣者誰越溪寒女漢宮姬去年中使宣口勅天上取樣人間織織爲云外秋鴈行染作江南春水色廣裁衫袖長制裙金斗熨波刀剪紋異彩奇文相隱映轉側看花花不定昭陽舞人恩正深春衣一對直千金汗沾粉污不再著曵土蹋泥無惜心繚綾織成費功績莫比尋常繒與帛絲細繰多女手疼紮紮千聲不盈尺昭陽殿裏歌舞人若見織時應也【一作合】惜

賣炭翁苦宮市也

賣炭翁伐薪燒炭南山中滿面塵灰煙火色兩鬢蒼蒼十指黒賣炭得錢何所營身上衣裳口中食可憐身上衣正單心憂炭賤願天寒夜來城上一尺雪曉駕炭車輾冰轍牛困人饑日已髙市南門外泥中歇兩騎翩翩來是誰黃衣使者白衫兒手把文書口稱勅車叱牛牽向北一車炭重【一本無重字】千餘斤宮使驅將惜不得半匹紅紗一丈綾系向牛頭充炭直

母別子刺新間舊也

母別子子別母白日無光哭聲苦闗西驃騎大將軍去年破虜新防勲勅賜金錢二百萬洛陽迎得如花人新人迎來舊人棄掌上蓮花眼中刺迎新棄舊未足悲悲在君家畱兩兒一始扶行一初坐坐啼行哭牽人衣以汝夫婦新嬿婉使我母子生別離不如林中烏與鵲母不失雛雄伴雌應似園中桃李樹花落隨風子住【一作在】枝新人新人聽我語洛陽無限紅樓女但願將軍重立功更有新人勝於汝

陰山道疾貪虜也【按李傳云元和二年有詔悉以金銀酬回鶻馬價】

陰山道陰山道紇邏惇肥水泉好每至戎人送馬時道傍千里無纖艸艸盡泉枯馬病羸飛龍但印骨與皮五十匹縑易一匹縑去馬來無了日養無所用去非宜每嵗死傷十六七縑絲不足女工苦疎織短截充匹數藕絲蛛三丈餘回鶻訴稱無用處咸安公主號可【胡賈反】惇逺爲可【音克】汗頻奏論元和二年下新勅內出金帛酬馬直仍詔江淮馬價縑從此不令疎短織合羅將軍呼萬嵗捧授金銀與縑防誰知黠虜啟貪心明年馬多來一倍縑漸好馬漸多陰山虜柰爾何

時世妝儆戎也

時世妝時世妝出自城中傳四方時世流行無逺近顋不施朱面無粉鳥膏注唇唇似泥雙眉畫作八字低妍蚩黒白失本態妝成盡似含悲啼圓鬟無鬢椎髻樣斜紅不暈赭面狀昔聞被髮伊川中辛有見之知有戎元和妝梳君記取髻椎面赭非華風

李夫人鑑嬖惑也

漢武帝初防李夫人夫人病時不肯別死後畱得生前恩君恩不盡念未已甘泉殿裏令寫眞丹靑寫出竟何益不言不笑愁殺人又令方士合靈藥玉釡煎鏈金鑪焚九華帳深夜悄悄反魂香降夫人魂夫人之魂在何許香煙引到焚香處旣來何苦不須臾縹緲悠揚還滅去去何速兮來何遲是邪非邪兩不知翠蛾髣髴平生貌不似昭陽寢疾時魂之不來君心苦魂之來兮君亦悲背燈隔帳不得語安用暫來還見違傷心不獨漢武帝自古及今皆若斯君不見穆王三日哭重璧臺前傷盛姬又不見太陵一掬淚馬嵬坡下念楊妃縱令妍姿艷質化爲土此恨長在無銷期生亦惑死亦惑尢物惑人忘不得人非木石皆有情不如不遇傾城色

陵園妾憐幽閉也

陵園妾顏色如花命如葉命如葉薄將柰何一奉寢宮年月多年月多時光換春愁秋思知何限靑絲髮落叢鬢疎紅玉膚銷系裙縵憶昔宮中被妬猜因讒得罪配陵來老母啼呼趁車別中官監送鏁門廻山宮一閉無開日未死此身不令出松門到曉月徘徊柏城盡日風蕭瑟松門柏城幽閉深聞蟬聽燕感光陰眼看菊蕊重陽淚手把梨花寒食心把花掩淚無人見綠蕪墻繞靑苔院四季徒支妝粉錢三朝不識君王面遙想六宮奉至尊宣徽雪夜浴堂春雨露之恩不及者猶聞不啻三千人我爾君恩何厚薄願令輪轉直陵園三嵗一來均苦樂

鹽商婦惡幸人也

鹽商婦多金帛不事田農與蠶績南北東西不失家風水爲鄕船作宅本是揚州小家女嫁得西江大商客綠鬟澑去金釵多皓腕肥來銀釧窄前呼蒼頭後叱婢問爾因何得如此壻作鹽商十五年不屬州縣屬天子每年鹽利入官時少入官家多入私官家利薄私家厚鹽鐵尙書逺不知何況江頭魚米賤紅鱠黃橙香稻飯飽食濃妝倚柂樓兩朶紅顋花欲綻鹽商婦有幸嫁鹽商終朝美飯食終嵗好衣裳好衣美食來何處【一作有來】亦須慚媿桑羊桑羊死已久不獨漢時今亦有

杏爲梁刺居處僣也

杏爲梁桂爲柱何人堂室李開府碧砌紅軒色未幹去年身沒今移主髙其墻大其門誰家第宅盧將軍素泥朱板光未滅今嵗官收賜別人開府之堂將軍宅造未成時頭已白逆旅重居逆旅中心是主人身是客更有愚夫念身後心𨿽甚長計非久窮奢極麗越規模付子傳孫令保守莫教門外過客聞撫掌回頭笑殺君君不見馬家宅尙猶存宅門題作奉誠園君不見魏家宅屬他人詔贖賜還五代孫【元和四年詔特以官錢贖魏徴勝業坊中舊宅以還其孫用奨忠儉】儉存奢失今在目安用髙墻圍大屋

井底引銀瓶止淫奔也

井底引銀瓶銀瓶欲上絲繩絕石上磨玉簪玉簪欲成中央折瓶沈簪折知柰何似妾今朝與君別憶昔在家爲女時人言舉動有殊姿嬋娟兩鬢秋蟬翼宛轉雙蛾逺山色笑隨女伴後園中此時與君未相識妾弄靑梅倚短墻君騎白馬傍垂楊墻頭馬上遙相顧一見知君卽防腸知君防腸共君語君指南山松柏樹感君松柏化爲心暗合雙鬟逐君去到君家捨五六年君家大人頻有言聘則爲妻奔是妾不堪主祀奉蘋蘩終知君家不可住其柰出門無去處豈無父母在髙堂亦有親情滿故鄕潛來更不通消息今日悲羞歸不得爲君一日恩誤妾百年身寄言癡小人家女愼勿將身輕許人

官牛諷執政也

官牛官牛駕官車滻水岸邊驅載沙一石沙幾斤重朝載暮載將何用載向五門官道西綠槐陰下鋪沙隄昨來新拜右丞相恐怕泥塗污馬蹄右丞相馬蹄蹋沙𨿽淨潔牛領牽車欲流血右丞相但能濟人治國調陰陽官牛領穿亦無妨

紫毫筆誡失職也

紫毫筆尖【一作纖】如錐兮利如刀江南石上有老兔喫竹飲泉生紫毫宣城工人采爲筆千萬毛中選【一作揀】一毫毫𨿽輕功甚重管勒工名充嵗貢君兮臣兮勿輕用勿輕用將何如願賜東西府禦史願頒左右臺起居搦【一作握】管趨入黃金闕抽毫立在白玉墀【一作除】臣有姦邪正衙奏君有動言直筆書起居郎侍禦史爾知紫毫不易致每嵗宣城進筆時紫毫之價如金貴愼勿空將彈失儀愼勿空將錄制詞

隋堤栁憫亡國也

隋堤栁嵗久年深盡衰朽風飄飄兮雨蕭蕭三株兩株汴河口老枝病葉愁殺人曾經大業年中春大業年中煬天子種栁成行夾流水西至黃河東至淮綠影一千三百里大業末年春暮月栁色如煙絮如雪南幸江都恣佚遊應將此栁繋龍舟紫髥郎將護錦纜靑蛾禦史直迷樓海內財力此時竭舟中歌笑何日休上荒下困勢不久宗社之危如綴旒煬天子自言福祚長【一作垂】無窮豈知皇子封公龍舟未過彭城閤義旗已入長安宮蕭墻禍生人事變晏駕不得歸秦中土墳數尺何處葬吳公臺下多悲風二百年來汴河路沙艸和煙朝復暮後王何以鑑前王請看隋堤亡國樹【一本綴旒下多天子自言歡樂殊無極豈知明年正朔歸武徳】

艸茫茫懲厚葬也

艸茫茫土蒼蒼蒼蒼茫茫在何處驪山腳下秦皇墓墓中下涸二重泉當時自以爲深固下流水銀象江海上綴珠光作烏兔別爲天地於其間擬將富貴隨身去一朝盜掘墳陵破龍槨神堂三月火可憐寶玉歸人間暫借泉中買身禍奢者狼藉儉者安一凶一吉在眼前憑君回首向南望漢文葬在灞陵原

古冢狐戒艷色也

古冢狐妖且老化爲婦人顏色好頭變雲鬟面變妝大尾曵作長紅裳徐徐行傍荒邨路日欲暮時人靜處或歌或舞或悲啼翠眉不舉花鈿【一作顏】低忽然一笑千萬態見者十人八九迷假色迷人猶若是眞色迷人應過此彼眞此假俱迷人人心惡假貴重眞狐假女妖害猶淺一朝一夕迷人眼女爲狐媚害則【一作卻】深日增月長溺人心何況褒妲之色善蠱惑能防人家覆人國君看爲害淺深間豈將假色同眞色

黒潭龍疾貪吏也

黒潭水深色如墨傳有神龍人不識潭上架屋官立祠龍不能神人神【一作異】之丰凶水旱與疾疫鄕裏皆言龍所爲家家養豚漉淸酒朝祈暮賽依巫口神之來兮風飄飄紙錢動兮錦繖搖神之去兮風亦靜香火滅兮杯盤冷肉堆潭岸石酒潑廟前艸不知龍神享幾多林鼠山狐長醉飽狐何幸豚何辜年年殺豚將餧狐狐假龍神食豚盡九重泉底龍知無

天可度惡詐人也

天可度地可量惟有人心不可防但見丹誠赤如血誰知僞言巧似簧勸君掩鼻君莫掩使君夫婦爲參商勸君掇蜂君莫掇使君父子成豺狼海底魚兮天上鳥髙可射兮深可釣惟有人心相對時咫尺之間不能料君不見李義府之輩笑欣欣笑中有刀潛殺人陰陽神變皆可測不測人間笑是嗔

秦吉了哀寃民也

秦吉了出南中彩毛靑黒花頸紅耳聰心慧舌端巧鳥語人言無不通昨日長爪鳶今朝大觜烏鳶捎乳燕一窠覆烏啄母雞雙眼枯雞號墮地燕驚去然後拾卵攫其雛豈無雕與鶚嗉中肉飽不肯搏亦有鸞鶴羣閒立髙颺如不聞秦吉了人云爾是能言鳥豈不見雞燕之寃苦吾聞鳳凰百鳥主爾竟不爲鳳凰之前致一言安用噪噪【一作嗏嗏】閒言語

鵶九劍思決壅也

歐冶子死千年後精靈暗授張鵶九鵶九鑄劍吳山中天與日時神借功金鐵騰精火翻焰踴躍求爲鏌鋣劍劍成未試十餘年有客持金買一觀誰知閉匣長思用三尺靑蛇不肯蟠客有心劍無口客代劍言告鵶九君勿矜我玉可切君勿誇我鐘可刜不如持我決浮雲無令漫漫蔽白日爲君使無私之光及萬物蟄虫昭蘇萌艸出

采詩官監前王亂亡之由也

采詩官采詩聴謌導人言言者無罪聞者誡下流上通上下泰周滅秦興至隋氏十代采詩官不置郊廟登歌贊君美樂府艷詞恱君意若求興諭規刺言萬句千章無一字不是章句無規刺漸恐朝廷絕諷議諍臣杜口爲冗貟諫鼓髙懸作虛器一人負扆常端黙百辟入門皆自媚夕郎所賀皆徳音春官每奏惟祥瑞君之堂兮千里逺君之門兮九重閟君耳惟聞堂上言君眼不見門前事貪吏害民無所忌姦臣蔽君無所畏君不見厲王胡亥【一作煬帝】之末年羣臣有利君無利君兮君兮願聽此欲開壅蔽【一本作君兮君兮若要除貪害開壅蔽】逹人情先向歌詩求諷刺

【立名按郭茂倩云新樂府者皆唐世之新歌也以其辭寔樂府而未盡被於聲故曰新樂府又云新樂府五十篇白居易元和四年作也大抵皆以諷諭爲體欲以播於樂章歌曲焉】

白香山詩集卷四

欽定四庫全書

白香山詩集卷五

歙縣汪立名編長慶集五【閒適古調詩五十三首】

常樂裏閒居偶題十六韻兼寄劉十五公輿王十一起呂二炅呂四熲崔十八亮元九稹劉三十二惇質張十五仲元時爲校書郎

帝都名利雞鳴無安居獨有嬾慢者日髙頭未梳工拙性不同進退迹遂殊幸逢太平代天子好文儒小才難大用典校在祕書三旬兩入省因得養頑疎茅屋四五間一馬二僕夫俸錢萬六千月給亦有餘旣無衣食牽亦少人事拘遂使少年心日日常晏如勿言無知已躁靜各有徒蘭臺七八人出處與之俱旬時阻談笑旦夕望軒車誰能讐校間解帶臥吾廬窗前有竹翫門外有酒沽何以待君子數竿對一壺

【立名按樂天養竹記貞元十九年春居易以防萃選及第授校書郎始於長安求假居處得常樂裏故闗相國私弟之東亭而處之明日履及於亭之東南隅見叢竹於斯蓋公以十八年冬登抜萃科此正初爲校書郎時也】

答元八宗簡同遊曲江後明日見贈

長安千萬人出門各有營惟我與夫子信馬悠悠行行到曲江頭反照艸樹明南山好顏色病客有心情水禽翻白羽風荷嫋翠莖何必滄浪去卽此可濯纓時景不重來賞心難再並坐愁紅塵裏夕鼓咚咚聲歸來經一宿世慮稍復生賴聞瑤華唱再得塵襟淸

感時

朝見日上天暮見日入地不覺明鏡中忽年三十四勿言身未老冉冉行將至白髮𨿽未生朱顏已先悴人生詎幾何在世猶如寄𨿽有七十期十人無一二今我猶未悟往往不適意胡爲方寸間不貯浩然气貧賤非不惡道在何足避富貴非不愛時來當自致所以達人心外物不能累惟當飲美酒終日陶陶醉斯言勝金玉佩服無失墜

首夏同諸校正遊開元觀因宿翫月

我與二三子防名在京師官小無職事閒於爲客時沈沈道觀中心賞期在玆到門車馬回入院巾杖隨淸和四月初樹木正華滋風淸新葉影鳥戀殘花枝向夕天又晴東南餘霞披置酒西廊下待月杯行遲須臾金魄生若與吾徒期光華一照耀殿角【一作樓殿】相參差終夜淸景前笑歌不知疲長安名利地此興幾人知

永崇裏觀居

季夏中气候煩暑自此收蕭颯風雨天蟬聲暮啾啾永崇里巷靜華陽觀院幽軒車不到處滿地槐花秋年光忽冉冉世事本悠悠何必待衰老然後悟浮休眞隱豈長逺至道在冥搜身𨿽世間住心與虛無遊朝饑有蔬食夜寒有布裘幸免凍與餒此外復何求寡欲𨿽少病樂天心不憂何以明吾志周易在牀頭

早送舉人入試

夙駕送舉人東方猶未明自謂出太早已有車馬行騎火髙低影街鼔參差聲可憐早朝者相看意气生日出塵埃飛羣動互營營營營各何求無非利與名而我常晏起虛住長安城春深官又滿日有歸山情

招王質夫【自此後詩爲盭厔尉時作】

濯足雲水客折腰簪笏身諠閒迹相背十里別經旬忽因乘逸興莫惜訪囂塵窗前故栽竹與君爲主人只役駱口因與王質夫同遊秋山偶題三韻

石擁百泉合云破千峯開平生煙霞侶此地重徘徊今日勤王意一半爲山來

見蕭侍禦憶舊山艸堂詩因以繼和

琢玉以爲架綴珠以爲籠玉架絆野鶴珠籠鏁冥鴻鴻思云外天鶴憶松上風珠玉信爲美鳥不戀其中臺中蕭侍禦心與鶴鴻同晚起慵冠豸閒行猒避驄昨見憶山詩詩思浩無窮歸夢杳何處舊居茫水東秋閒杉桂林春老芝術叢自云別山後離抱常忡忡衣繡非不榮持憲非不雄所樂不在此悵望艸堂空

病假中南亭閒望

欹枕不視事兩日門掩闗始知吏役身不病不得閒閒意不在逺小亭方丈間西檐竹梢上坐見太白山遙媿峯上云對此塵中顏

仙遊寺獨宿

沙鶴上堦立潭月當戶開此中畱我宿兩夜不能回幸與靜境遇喜無歸侶催從今獨遊後不擬共人來

前庭涼夜

露簟色似玉風幌影如波坐愁樹葉落中庭明月多

官舍小亭閒望

風竹散淸韻煙槐凝綠姿日髙人吏去閒坐在茅茨葛衣禦時暑蔬飯療朝饑持此聊自足心力少營爲亭上獨吟罷眼前無事時數峯太白雪一卷陶潛詩人心各自是我是良在玆回謝爭名客甘從君所嗤

早秋獨夜

井梧【一作桐】涼葉動鄰杵秋聲發獨向檐下眠覺來半牀月

聴彈古淥水【琴曲名】

聞君古淥水使我心和平欲識慢流意爲聴疎泛聲西窗竹陰下竟日有餘淸

松齋自題【時爲翰林學士】

非老亦非少年過三紀余非賤亦非貴朝登一命初才小分易足心寛體長舒充腸皆美食容防卽安居況此松齋下一琴數帙書書不求甚解琴聊以自娛夜直入君門晚歸臥吾廬形骸委順動方寸付空虛持此將過日自然多晏如昏昏復黙黙非智亦非愚

冬夜與錢貟外同直禁中

夜深艸詔罷霜月淒凜凜欲臥暖殘杯燈前相對飲連鋪靑縑被對置通中枕髣髴百餘宵與君同此寢

和錢貟外禁中夙興見示

窗白星漢曙窗暖燈火余坐捲朱裏幕看封紫泥書窅窅鐘漏盡曈曈霞景初樓臺紅照耀松竹靑扶疎君愛此時好回頭特謂余不知上淸界曉景復何如

夏日獨直寄蕭侍禦

憲臺文法地翰林淸切司鷹猜課野鶴驥徳責山麋課責𨿽不同同歸非所宜是以方寸內忽忽暗相思夏日獨上直日長何所爲澹然無他念虛靜是吾師形委有事牽心與無事期中臆一以曠外累都若遺地貴身不覺意閒境來隨但對松與竹如在山中時情性聊自適吟詠偶成詩此意非夫子餘人多不知

松聲【修竹裏張家宅南亭作】

月好好獨坐雙松在前軒西南微風來潛入枝葉間蕭寥發爲聲半夜明月前寒山颯颯雨秋琴泠泠一聞滌炎暑再聴破昏煩竟夕遂不寐心體俱翛然南陌車馬動西鄰歌吹繁誰知玆檐下滿耳不爲喧

禁中

門嚴九重靜窗幽一室閒好是修心處何必在深山

贈吳丹

巧者力苦勞智者心苦憂【英華作巧者力若勞智者心若愁】愛君無巧智終嵗閒悠悠嘗登禦史府亦佐東諸侯手操紏謬簡心運決勝籌宦途似風水君心如虛舟泛然而不有進退得自由今來脫豸冠時往侍龍樓官曹稱心靜居處隨迹幽冬負南檐【一作榮】日支體甚溫柔夏臥北窗風枕席如涼秋南山入舍下酒甕在牀頭人間有閒地何必隱林邱顧我愚且昧勞生殊未休一入金門直星霜三四周主恩信難報近地徒久畱終當乞閒官退與夫子遊

初除戶曹喜而言志

詔授戶曹掾捧詔感君恩感恩非爲已祿養及吾親弟兄俱簮笏新婦儼衣巾羅列髙堂下拜慶正紛紛俸錢四五萬月可奉晨昏廩祿二百石嵗可盈倉囷喧喧車馬來賀客滿我門不以我爲貪知我家內貧置酒延賔客客容亦歡欣笑云今日後不復憂空尊答云如君言願君少逡巡我有平生志醉後爲君陳人生百嵗期七十有幾人浮榮及虛位皆是身之賔惟有衣與食此事粗闗身苟免饑寒外餘物盡浮雲

【立名按容齋五筆白樂天仕宦從壯至老凡俸祿多寡之數悉載於詩𨿽波及他人亦然其立身亷淸家無餘積可以槪見】

秋居書懷

門前少賔客階下多松竹秋景下西墻涼風入東屋有琴慵不弄有書閒不讀盡日方寸中澹然無所欲何須廣居處不用多積蓄文室可容身斗儲可充腹況無治道術坐受官家祿不種一株桑不鋤一隴谷終朝飽飯飡卒嵗丰衣服持此知媿心自然易爲足

禁中曉臥因懷王起居

遲遲禁漏盡悄悄暝鵶喧夜雨槐花落微涼臥北軒曙燈殘未滅風簾閒自翻每得一靜境思與故人言

養拙

鐵柔不爲劍木曲不爲轅今我亦如此愚防不及門甘心謝名利滅迹歸丘園坐臥茅茨中但對琴與尊身去韁鏁累耳辭朝市喧逍遙無所爲時窺五千言無憂樂性塲寡欲淸心源始知不才者可以探道根

寄李十一建

外事牽我形外物誘我情李君別來久恡從中生憶昨訪君時立馬叩柴荊有時君未起稚子喜先迎連步笑出門衣翻冠或傾掃階苔紋綠拂榻藤陰淸家醖及春熟園葵乘露烹看山東亭坐待月南原行門靜惟鳥語坊逺少鼓聲相對盡日言不及利與名分手來幾時明月三四盈別時殘花落及此新蟬鳴芳嵗忽已晚離抱悵未平豈不思命駕吏職坐相縈前時君有期訪我來山城心賞久云阻言約無自輕相去幸非逺走馬一日程

旅次華州贈袁右丞

渭水綠溶溶華山靑崇崇山水一何麗君子在其中才與世防合物隨誠感通徳星降人福時雨助嵗功化行人無訟囹圄千日空政順气亦和黍稷三年丰客自帝城來驅馬出闗東愛此一郡人如見太古風方今天子心憂人正忡忡安得天下守盡得如袁公

酬楊九貞長安病中見寄

伏枕君寂寂折腰我營營所嗟經時別相去一宿程攜手昨何時昆明春水平離郡來幾日太白夏云生之子未得意貧病客帝城貧堅志士節病長髙人情隱幾自恬淡閉門無送迎龍臥心有待鶴瘦貎彌淸淸機發爲文投我如振瓊何以慰饑渴捧之吟一聲

禁中寓直夢遊仙遊寺

西軒艸詔暇松竹深寂寂月出淸風來忽似山中夕因成西南夢夢作遊仙客覺聞宮漏聲猶謂山泉滴

贈王山人

聞君減寢食日聴神仙說暗待非常人潛求長生訣言長本對短未離生死轍假使得長生才能勝夭折松樹千年朽槿花一日歇畢竟共虛空何須誇嵗月彭殤徒自異生死終無別不如學無生無生卽無滅

秋山

久病曠心賞今朝一登山山秋云物冷稱我淸羸顏白石臥可枕靑蘿行可攀意中如有得盡日不欲還人生無幾何如寄天地間心有千載憂身無一日閒何時解塵此地來掩闗

贈能七倫

澗松髙百尋四時寒森森臨風有淸韻向日無曲陰如何時俗人但賞桃李林豈不知堅貞芳馨誘其心能生學爲文气髙功亦深手中一百篇句句披沙金苦節二十年無人振陸沈今我尙貧賤徒爲爾知音

題楊頴士西亭

靜得亭上境逺諧塵外蹤憑軒東南望鳥滅山重重竹露冷煩襟杉風淸病容曠然宜眞趣道與心相逢卽此可遺世何必蓬壺峯

題贈鄭祕書徵君石溝溪隱居【鄭生常隱天臺徴起而仕今復謝病隱於此溪】

鄭君得自然虛白生心胸吸彼沆瀣精凝爲冰雪容大君貞元初求賢致時雍蒲輪入翠微迎下天臺峯赤城別松喬黃閤交防龍俯仰受三命從容辭九重出籠鶴翩翩歸林鳳嗈嗈在火辧良玉經霜識貞松新居寄楚山山碧溪溶溶丹竈燒煙熅黃精花丰茸蕙帳夜琴淡桂尊春酒濃時人不到處苔石無塵蹤我今何爲者趨世身龍鐘不向林壑訪無由朝市逢終當解塵纓【一作】卜築來相從

及第後歸覲畱別諸同年

十年常苦學一上謬成名擢第未爲貴賀親方始榮時輩六七人送我出帝城軒車動行色絲管舉離聲得意減別恨半酣輕逺程翩翩馬蹄疾春日歸鄕情

淸夜琴興

月出鳥棲盡寂然坐空林是時心境閒可以彈素琴淸泠由木性恬淡隨人心心積和平气木應正始音響余羣動息曲罷秋夜深正气感元化天地淸沈沈

效陶潛體詩十六首【並序】

余退居渭上杜門不出時屬多雨無以自娛會家醖新熟雨中獨飲往往酣醉終日不醒嬾放之心彌覺自得故得於此而有以忘於彼者因詠陶淵明詩適與意防遂效其體成十六篇醉中狂言醒輒自哂然知我者亦無隱焉

不動者厚地不息者髙天無窮者日月長在者山川松柏與鶴其壽皆千年嗟嗟羣物中而人獨不然早出向朝市暮已歸下泉形質及壽命危脆若浮煙堯舜與周孔古來稱聖賢借問今何在一去亦不還我無不死藥萬萬隨化遷所未定知者修短遲速間幸及身健日當歌一尊前何必待人勸念此自爲歡

翳翳逾月陰沈沈連日雨開望天色黃雲暗如土行潦毀我墉疾風壞我宇蓬莠生庭院泥塗失場圃邨深絕賔客窗晦無儔侶盡日不下牀跳鼃時入戶出門無所往入室還獨處不以酒自娛塊然與誰語

朝飲一杯酒冥心合元化兀然無所思日髙尙閒臥暮讀一卷書防意如嘉話欣然有所遇夜深猶獨坐又得琴上趣安弦有餘暇復多詩中狂下筆不能罷惟玆三四事持用度晝夜所以陰中經旬不出捨始悟獨住【一作往】人心安時亦過

東家采桑婦雨來苦愁悲簇蠶北堂前雨冷不成絲西家荷鋤叟雨來亦怨咨種豆南山下多落爲萁而我獨何幸醖酒本無期及此多雨日正遇新熟時開瓶瀉尊中玉液黃金脂持翫巳可恱歡嘗有餘滋一酌發好容再酌開愁眉連延四五酌酣暢入四肢忽然遺我物誰復分是非是時連夕雨酩酊無所知人心苦顚倒反爲憂者嗤

朝亦獨醉歌暮亦獨醉睡未盡一壺酒已成三獨醉勿嫌飲太少且喜歡易致一杯復兩杯多不過三四便得心中適盡忘身外事更復彊一杯陶然遺萬累一飲一石者徒以多爲貴及其酩酊時與我亦無異笑謝多飲者酒錢徒自費

天秋無片雲地靜無纖塵團團新晴月林外生白輪憶昨陰霖天連連三四旬賴逢家醖熟不覺過朝昏私言雨霽後可以罷余尊及對新月色不醉亦愁人牀頭殘酒榼欲盡味彌淳攜置南檐下舉酌自殷勤淸光入杯杓白露生衣巾乃知陰與晴安可無此君我有樂府詩成來人未聞今宵醉有興狂詠驚四鄰獨賞猶復爾何況有交親

中秋三五夜明月在前軒臨觴忽不飲憶我平生歡我有同心人邈邈崔與錢我有忘形友迢迢李與元或飛靑雲上或落江湖間與我不相見於今三四年我無縮地術君非馭風仙安得明月下四人來晤言良夜信難得佳期杳無緣明月又不駐漸下西南天豈無他時防惜此淸景前

家醖飲已盡村中無酒沽坐愁今夜醒其柰秋懷何有客忽叩門言語一何佳云是南村叟挈榼來相過且喜尊不燥安問少與多重陽𨿽已過籬菊有殘花歡來苦晝短不覺夕陽斜老人勿遽起且待新月華客去有餘趣竟夕獨酣歌

原生衣百結顏子食一簞歡然樂其志有以忘饑寒今我何人哉徳不及先賢衣食幸相屬胡爲不自安況玆淸渭曲居處安且閒楡栁百餘樹茅茨十數間寒負檐下日熱濯澗底泉日出猶未起日入已復眠西風滿村巷淸涼八月天但有雞犬聲不聞車馬喧時傾一尊酒坐望東南山稚侄初學步牽衣戲我前卽此自可樂庶幾顏與原

湛湛尊中酒有功不自伐不伐人不知我今代其說良將臨大敵前驅千萬卒一簞投河飲赴死心如一壯士磨匕首勇憤气咆一酣忘報讐四體如無骨東海殺孝婦天旱逾年月一酌酹其魂通宵雨不歇咸陽秦獄气寃痛結爲物千嵗不肯散一沃亦銷失況玆兒女恨及彼幽憂疾快飲無不消如霜得春日方知麯糵靈萬物無與匹

煙霞【一作云】隔圃風波限瀛洲我豈不欲往大海路阻修神仙但聞說靈藥不可求長生無得者舉世如蜉蝣逝者不重回存者難久畱踟躕未死間何苦懷百憂念此忽內熱坐看成白頭舉杯還獨飲顧影自獻酬心與口相約未醉勿言休今朝不盡醉知有明朝不不見郭門外累累墳與邱月明愁殺人黃蒿風颼颼死者若有知悔不秉燭遊

吾聞潯陽郡昔有陶徵君愛酒不愛名憂醒不憂貧嘗爲彭澤令在官才八旬愀然忽不樂掛印著公門口吟歸去來頭戴漉酒巾人吏畱不得直入故山雲歸來五栁下還以酒養眞人間榮與利擺落如泥塵先生去已久紙墨有遺文篇篇勸我飲此外無所云我從老大來竊慕其爲人其他不可及且效醉昏昏

楚王疑忠臣江南放屈平晉朝輕髙士林下棄【一作非】劉伶一人常獨醉一人常獨醒醒者多苦志醉者多歡情歡情信獨善苦志竟何成兀傲甕間臥憔悴澤畔行彼憂而此樂道理甚分明願君且飲酒勿思身後名有一燕趙士言貌甚奇瓌日日酒家去脫衣典數杯問君何落魄【一作拓】云僕生艸萊地寒命且薄徒抱王佐才豈無濟時防君門乏良媒三獻寢不報遲遲空手回亦有同門生先升靑雲梯貴賤交道絕朱門叩不開及歸種禾黍三嵗旱爲災入山燒黃白一旦化爲灰蹉跎五十餘生世苦不諧處處去不得卻歸酒中來

南巷有貴人髙蓋駟馬車我問何所苦四十垂白須答云君不知位重多憂虞北裏有寒士甕牖繩爲樞出扶桑藜杖入臥蝸牛廬散賤無憂患心安體亦舒東鄰有富翁藏貨徧五都東京收粟帛西市鬻金珠朝營暮計算晝夜不安居西捨有貧者匹婦配匹夫布裙行賃舂短褐坐傭書以此求口食一飽欣有餘貴賤與貧富髙下𨿽有殊憂樂與利害彼此不相逾是以逹人觀萬物同一途但未知生死勝負兩何如遲疑未知間且以酒爲娛

濟水澄而潔河水渾而黃交流列四瀆淸濁不相傷太公戰牧野伯夷餓首陽同時號賢聖進退不相妨謂天不愛民胡爲生稻粱謂天果愛民胡爲生豺狼謂神福善人孔聖竟棲皇謂神禍淫人暴秦終霸王顏回與黃憲何辜早夭亡蝮蛇與鴆鳥何得壽延長物理不可測神道亦難量舉頭仰問天天色但蒼蒼惟當多種黍日醉手中觴

【立名按捫虱新話山谷常謂白樂天栁子厚皆作詩效淵明而子厚爲近然以予觀之子厚語近而气不近樂天學近而語不近各得其一】

白香山詩集卷五

欽定四庫全書

白香山詩集卷六

歙縣汪立名編長慶集六【閒適古調詩四十五首】

自題冩眞【時爲翰林學士】

我貌不自識李放寫我眞靜觀神與骨合是山中人蒲栁質易朽麋鹿心難馴何事赤墀上五年爲侍臣況多剛狷性難與世同塵不惟非貴相但恐生禍因宜當早罷去収取雲泉身

【立名按公此詩內五年爲侍臣及宜當早罷去之句當作於元和五年蓋是年歳滿當攺官也以公年計之爲三十九歳而公後題舊冩眞圖乃曰我年三十六冩貌在丹靑豈別有圖非李放所冩邪】

遣懷【自此後詩在渭村作】

寓心身體中寓性方寸內此身是外物何足苦憂愛況有假飾者華簪及髙蓋此又疏於身復在外物外操之多惴栗失之又悲悔乃知名與利得防俱爲害頽然環堵客蘿蕙爲巾帶自得此道來身窮心甚泰

渭上偶釣

渭水如鏡色中有鯉與魴偶持一竿竹懸釣在【一作至】其傍防風吹釣絲嫋嫋十尺長身𨿽【一作誰知】對魚坐心在無何鄕昔有白頭人亦釣此渭陽釣人不釣魚七十得文王況我垂釣意人魚義兼亡無機兩不得但弄秋水光興盡釣亦罷歸來飲我觴

隠幾

身適忘四支心適忘是非旣適又忘適不知吾是誰百體如槁木兀然無所知方寸如死灰寂然無所思今日復明日身心忽兩遺行年三十九歳暮日斜時四十心不動吾今其庻幾

春眠

新浴肢體暢獨寢神魂安況因夜深坐遂成日髙眠春被薄亦暖朝窗深更閒卻忘人間事似得枕上仙至適無夢想大和難名言全勝彭澤醉欲敵曹溪禪何物呼我覺伯勞聲闗闗起來妻子笑生計春茫然

閒居

腹空一盞粥饑食有餘味南檐半牀日暖臥因成睡綿袍擁兩膝竹幾支雙臂從旦直至昏身心一無事心足卽爲富身閒乃當貴富貴在此中何必居髙位君防裴相國金紫光照地心苦頭盡白才年四十四乃知髙蓋車乘者多憂畏

夏日

東窗晚無熱比戶涼有風盡日坐復臥不離一室中中心本無系亦與出門同

適意二首

十年爲旅客常有饑寒愁三年作諫官復多屍素羞有酒不暇飲有山不得遊豈無平生志拘牽不自由一朝歸渭上泛如不系舟置心世事外無喜亦無憂終日一蔬食終年一布裘寒來彌嬾放數日一梳頭朝睡足始起夜酌醉卽休人心不過適適外復何求

早歳從旅遊頗諳時俗意中年忝班列備見朝廷事作客誠已難爲臣尢不易況余方且介舉動多忤累直道速我尢詭遇非吾志胸中十年內消盡浩然气自從返田畝頓覺無憂愧蟠木用難施浮雲心易遂悠悠身與世從此兩相棄

首夏病間

我生來幾時萬有四千日自省於其間非憂卽有疾老去慮漸息年來病初愈忽喜身與心泰然兩無苦況玆孟夏月淸和好時節防風吹裌衣不寒復不熱移榻樹陰下竟日何所爲或飲一甌茗或吟兩句詩內無憂患廹外無職役覊此日不自適何時是適時

晚春沽酒

百花落如雪兩鬢垂作絲春去有來日我老無少時人生待富貴爲樂常苦遲不如貧賤日隨分開愁眉賣我所乘馬典我舊朝衣盡將沽酒飲酩酊步行歸名姓日隠晦形骸日變衰醉臥黃公肆人知我是誰

蘭若寓居

名宦老慵求退身安艸野家園病嬾歸寄居在蘭若薜衣換簪組藜杖代車馬行止輙自由甚覺身瀟灑晨逰南塢上夜息東庵下人間千萬事無有關心者

麯生訪宿

西齋寂巳暮叩門聲樀樀知是君宿來自拂塵埃席邨家何所有茶果迎來客貧靜似僧居竹林依四壁廚燈斜影出檐雨餘聲滴不是愛閒人肯來同此夕

聞庾七左降因詠所懷

我病臥渭北君老謫巴東相悲一長嘆薄命與君同旣嘆還自哂哂嘆兩未終後心誚前意所見何迷防人生大塊間如鴻毛在風或飄靑雲上或落泥途中衮服相天下儻來非我通布衣委艸莽偶去非吾窮外物不可必中懷須自空無令怏怏气畱滯在心胸

答卜者

病眼昏似夜衰鬢防如秋除卻須衣食平生百事休知君善易者問我決疑不不卜非他故人間無所求

歸田三首

人生何所欲所欲惟兩端中人愛富貴髙士慕神仙神仙須有籍富貴亦在天莫戀長安道莫尋方丈山西京塵浩浩東海浪漫漫金門不可入琪樹何由攀不如歸山下如法種春田

種田意已決決意復何如賣馬買犢使徒步歸田廬迎春治耒耜雨辟菑畬策杖田頭立躬親課僕夫吾聞老農言爲稼愼在初所施不鹵莽其報必有餘上求奉王稅下望備家儲安得放慵惰拱手而曵裾學農未爲鄙親友勿笑余更待明年後自擬執犁鋤

三十爲近臣腰間鳴佩玉四十爲野夫田中學鋤谷何言十年內變化如此速此理固是常窮通相倚伏爲魚有深水爲鳥有髙木何必守一方窘然自牽束化吾足爲馬吾因以行陸化吾手爲彈吾因以求肉形骸爲異物委順心猶足幸得且歸農安知不爲福況吾行欲老瞥若風前燭孰能俄頃間將心系榮辱

秋遊原上

七月行巳半早涼天气淸淸晨起巾櫛徐步出柴荊露杖笻竹冷風襟越蕉輕閒弟侄輩同上秋原行新棗未全赤晚有餘馨依依田家叟設此相逄迎自我到此邨往往白髮生邨中相識久老防皆有情畱連向暮歸樹樹風蟬鳴【一作聲】是時新雨足禾黍夾道靑見此令人飽何必待西成

九日登西原宴望【同諸兄弟作】

病愛枕席涼日髙眠未輟弟兄呼我起今日重陽節起登西原望懷抱同一豁移座就菊叢餻酒前羅列𨿽無絲與管歌笑隨情發白日未及傾顏酡耳已熱酒酣四向望六合何空闊天地自久長斯人幾時活請防原下邨邨人死不歇一邨四十家哭無虛月指此各相勉良辰且歡悅

寄同病者

三十生二毛早衰爲沈屙四十官七品拙宦非由他面【一作年】顏日枯槁時命日蹉跎豈獨我如此聖賢無柰何回觀親舊中舉目尢可嗟或有終老者沈賤如泥沙或有始壯者飄忽如風花窮臥與天促不如我者多以此反自慰常得心平和寄言同病者嘆且爲歌

遊藍田山卜居

脫置腰下組擺落心中塵行歌望山去意似歸鄕人朝蹋玉峯下暮尋藍水濵擬求幽僻地安置疎慵身本性便山寺應須旁悟眞

村雪夜坐

南窗背燈坐風霰暗紛紛寂寞深邨夜殘鴈雪中聞

東園翫菊

少年昨已去芳歳今又闌如何寂寞意復此荒涼園園中獨立久日淡風露寒秋蔬盡蕪沒好樹亦凋殘惟有數叢菊新開籬落間觴聊就【一作自】酌爲爾一畱連憶我少小日易爲興所牽見酒無時節未飲已欣然近從年長來漸覺取樂難常恐更衰老彊飲亦無歡顧謂爾菊花後時何獨鮮誠知不爲我借爾暫開顏

觀稼

世役不我牽身心常自若晚出防田畝閒行旁村落累累繞場稼嘖嘖羣飛雀年丰豈獨人禽鳥聲亦樂田翁逢我喜黙起具杯杓斂手笑相延社酒有殘酌媿玆勤且敬藜杖爲淹泊言動任天眞未覺農人惡停杯問生事夫種妻兒獲筋力苦疲勞衣食常單薄自慙祿位者曽不營農作飽食無所勞何殊衛人鶴

聞哭者

昨日南鄰哭哭聲一何苦云是妻哭夫夫年二十五今朝北裏哭哭聲又何切云是母哭兒兒年十七八四鄰尙如此天下多夭折乃知浮世人少得垂白髮余今過四十念彼聊自悅從此明鏡中不嫌頭似雪

新構亭臺示諸弟侄

平臺髙數尺臺上結茅茨東西疏二牖南北開兩扉蘆簾前後卷竹簟當中施淸冷白石枕疏涼黃葛衣開衿向風坐夏日如秋時嘯傲頗有趣窺臨不知疲東窗對華山三峯碧參差南檐當渭水臥見雲帆飛仰摘枝上果俯折畦中葵足以充饑渇何必慕甘肥況有好羣從旦夕相追隨

【立名按韻語陽秋樂天所至必築居在渭上有蔡渡居在江州有艸堂在長安有新昌居在洛中有履道居皆有詩紀勝故其自謂云予自防迨老若白屋若朱門凡所止𨿽一日二日輙覆簣土爲臺聚捲石爲山環斗水爲池所謂君子之居一日必葺者耶】

自吟拙什因有所懷

嬾病毎多暇暇來何所爲未能拋筆硯時作一篇詩詩成淡無味多被眾人嗤上怪落聲韻下嫌拙言詞時時自吟詠吟罷有所思蘇州及彭澤與我不同時此外復誰愛惟有元防之謫向江陵府三年作判司相去二千里詩成逺不知

東坡【一作陂】秋意寄元八

寥落野陂畔獨行思有餘秋荷病葉上白露大如珠忽憶同賞地曲江東北隅秋步少遊客惟我與君俱啼蛩隠紅蓼瘦馬蹋靑蕪當時與今日俱是暮秋初節物苦相似時景亦無餘惟有人分散經年不得書

閒居

深閉竹間扉靜掃松下地獨嘯晚風前何人知此意防山盡日坐枕帙移時睡誰能從我遊使君心無事

詠拙

所稟有巧拙不可攺者性所賦有厚薄不可移者命我性拙且惷我命薄且屯問我何以知所知良有因亦曽舉兩足學人蹋紅塵從玆知性拙不解轉如輪亦曽奮六翮髙飛到靑雲從玆知命薄摧落不逡巡慕貴而厭賤樂富而惡貧同此【一作出】天地間我豈異於人性命苟如此反則成苦辛以此自安分𨿽窮毎欣欣葺茅爲我廬編蓬爲我門縫布作袍被種谷充盤飱靜讀古人書閒釣淸渭濵優哉復遊哉聊以終吾身

詠慵

有官慵不選有田慵不農屋穿慵不葺衣裂慵不縫有酒慵不酌無異尊長空有琴慵不彈亦與無同家人告飯盡欲炊慵不舂親朋寄書至欲讀慵開封嘗聞叔夜一生在慵中彈琴復鍛鐵比我未爲慵

冬夜

家貧親愛散身病交遊罷眼前無一人獨掩村齋臥冷落燈火暗離披幕破策策窗戶前又聞新雪下長年漸省睡夜半起端坐不學坐忘心寂寞安可過兀然身寄世浩然心委化如此來四年一千三百夜

村中畱李三固言宿

平生早遊宦不道無親故如我與君心相知應有數春明門前別金氏陂中遇村酒兩三杯相畱寒日暮勿嫌村酒薄聊酌論心素請君少踟躕系馬門前樹明年身若健便擬江湖去他日縱相思知君無覓處後防旣茫茫今宵君且住

友人夜訪

檐前淸風簟松下明月杯幽意正如此況乃故人來

遊悟眞寺詩【一百三十韻】

元和九年秋八月月上我遊悟眞寺寺在王順山去山四五里先聞水潺湲自玆捨車馬始涉藍溪灣手拄靑竹杖足蹋白石灘漸怪耳目曠不聞人世喧山下望山上初疑不可攀誰知中有路盤折通巖巓一息幡竿下再休石龕邊龕間長丈餘門戶無扃關俯窺不見人石髮垂若鬟驚出白蝙蝠雙飛如雪翻回首寺門望靑崖夾朱軒如擘山腹開置寺於其間入門無平地地窄虛空寛房廊與臺殿髙下隨峯巒巖萼無撮土樹木多瘦堅根株抱石長屈曲虫蛇蟠松桂亂無行四時郁芊芊枝梢嫋淸吹【一作靑翠】韻若風中日月光不透緑陰相交延幽鳥時一聲聞之似寒蟬首憇賔位亭就坐未及安須防開北戶萬里明豁然拂檐虹霏防繞棟云回旋赤日間白雨陰晴同一川野緑蔟艸樹眼界吞秦原渭水細不見漢陵小於拳卻顧來時路縈紆映朱防歷歷上山人一一遙可觀前對多寶塔風鐸鳴四端欒櫨與戶牖恰恰金碧繁云昔伽葉佛此地坐涅槃至今鐵鉢在當底手迹穿西開玉像殿白佛森比肩斗藪塵埃衣禮拜冰雪顏曡霜爲袈裟貫雹爲華鬘逼觀疑鬼功其迹非雕鐫次登觀音堂未到聞旃檀上階脫雙履斂足升瑤筵六楹排玉鏡四座敷金鈿黒白自光明不待燈燭燃眾寶互低昂碧佩珊瑚幡風來似天樂相觸聲珊珊白珠垂露凝赤珠滴血殷防綴佛髻上合爲七寶冠雙瓶白琉璃色若秋水寒隔瓶見舍利圓轉如金丹玉笛何代物天人施祗園吹如秋鶴聲可以降靈仙是時秋方中三五月正圓寶堂豁三門金魄當其前月與寶相射晶光爭鮮妍照人心骨冷竟夕不欲眠曉尋南塔路亂竹低嬋娟幽林不逢人寒蝶飛翾翾山果不識名離離夾道蕃足以療饑乏摘嘗味甘酸道南藍谷神紫繖白紙錢若歳有水旱詔使修蘋蘩以地淸淨故獻奠無葷羶危石疊四五嵬欹且刓造物者何意堆在巖東偏冷滑無人迹苔防如花牋我來登上頭下臨不測淵目手足掉不敢低頭防風從石下生薄人而上摶衣服似羽翮開張欲飛騫三面峯峯尖刀劍攢往往白雲過決開露靑天西北日落時夕暉紅團團千里翠屏外走下丹砂丸東南月上時夜气靑漫漫百丈碧潭底冩出黃金盤藍水色似藍日夜長潺潺周廻繞山轉下視如靑環或鋪爲慢流或激爲奔湍澄最深處浮出蛟龍涎側身入其中懸磴尢險難捫蘿踏樛木下逐飲澗猨雪迸起白鷺錦跳驚紅鱣歇定方盥潄濯去支體煩淺深皆洞徹可照腦與肝但愛淸見底欲尋不知源東崖饒怪石積甃蒼瑯玕溫潤發於外其間韞璵璠卞和死已久良玉多棄捐或時泄光彩夜與星月連中頂最髙峯拄天靑玉竿上不得豈我能攀援上有白蓮池素葩覆淸瀾聞名不可到處所非人寰又有一片石大如方尺甎插在半壁上其下萬仞懸云有過去師坐得無生禪號爲定心石長老世相傳卻上謁仙祠蔓艸生綿綿昔聞王氏子羽化升上其西曬藥臺猶對芝術田時復明月夜上間黃鶴言廻尋畫龍堂二叟須髮斑想見聽法時歡喜禮印壇復歸泉窟下化作龍蜿蜒階前石孔在欲雨生白煙往有冩經僧身靜心精專感彼云外鴿羣飛千翩翩來添硯中水去吸巖下泉一日三往復時節長不經成號聖僧弟子名楊難誦此蓮花偈數滿百億千身壊口不壊舌根如紅蓮顱骨今不見石函尙存焉粉壁有吳畫筆彩依舊鮮素屏有禇書墨色如新干名【一作靈】境與異迹周覽無不殫一遊五晝夜欲返仍盤桓我本山中人誤爲時网牽牽率使讀書推挽令效官旣登文字科又添諫諍員拙直不合時無益同素飱以此自慙惕戚戚常寡歡無成心力盡未老形骸殘今來脫簪組始覺離憂患及爲山水遊彌得縱疎頑野麋斷羈絆行走無拘攣池魚放入海一往何時還身著居士衣手把南華篇終來此山住永謝區中緣我今四十餘從此終身閒若以七十期猶得三十年

酬張十八訪宿見贈【自此後詩爲贊善大夫時作】

昔我爲近臣君常稀到門今我官職冷惟君來往頻我受狷介性立爲頑拙身平生𨿽寡合合卽無緇燐況君秉髙義富貴視如雲五侯三相家眼冷不見君問其所與遊獨言韓舍人其次卽及我我媿非其倫胡爲謬相愛歳晚逾勤勤落然頽檐下一話夜達晨牀單食味薄亦不嫌我貧日髙上馬去相顧猶逡巡長安久無雨日赤風昏昏憐君將病眼爲我犯埃塵逺從延康裏來訪曲江濵所重君子道不獨媿相親

【立名按嵗寒堂詩話元白張借詩皆自淘浣中出專以道得人心中事爲工又云張思深而語精元體輕而詞躁白則才多而意切蘇子曕喜之獨甚良有由然】

朝歸書寄元八

進入閣前拜退就廊下餐歸來昭國里人臥馬歇鞍卻睡至日午起坐心浩然況當好時節雨後淸和天柿樹緑陰合王家庭院寛瓶中鄠縣酒墻上終南山獨眠仍獨坐開襟當風前禪僧與詩客次第來相防要語連夜語須眠終日眠除非奉朝謁此外無別牽年長身且健官貧心甚安幸無急病痛不至苦饑寒以此聊自適外緣不能幹惟爲靜者信難爲動者言臺中元侍禦早晚作郎官未作郎官際無人相伴閒

酬吳七見寄

曲江有病客尋常多掩闗又聞馬死來不出身更閒聞有送書者自起出門防素緘署丹字中有瓊瑤篇口吟耳自聽當暑忽翛然似漱寒玉水如聞商風弦首章嘆時節末句思笑言嬾慢不相訪隔街如隔山常聞陶潛語心逺地自偏君住安邑裏左右車徒喧竹藥閉深院琴尊開小軒誰知市南地轉作壺中天君本上淸人名在石堂間不知有何過謫作人間仙常恐歳月滿飄然歸紫煙莫忘蜉蝣內進士有同年

昭國閒居

貧閒日髙起門巷晝寂寂時暑放朝參天陰少人客槐花滿田地僅絕人行迹獨在一牀眠淸涼風雨夕勿嫌坊曲逺近卽多牽役勿嫌祿俸薄厚卽多憂責平生尙恬曠老大宜安適何以養吾眞官閒居處僻

喜陳兄至

黃鳥啼欲歇靑梅結半成坐憐春物盡起入東園行觴嬾獨酌忽聞叩門聲閒人猶喜至何況是陳兄從容盡日語稠疊長年情勿輕一杯酒可以話平生

贈杓直

世路重祿位棲棲者孔宣人情愛年壽夭死者顏淵二人如何人不柰命與天我今信多幸撫已媿前賢己年四十四又爲五品官況玆知足外別有所安焉早年以身代直赴逍遙篇近歳將心地廻向南宗禪外順世間法內脫區中緣進不厭朝市退不戀人寰自吾得此心投足無不安體非導引適意無江湖閒有興或飲酒無事多掩闗寂靜夜深坐安穩日髙眠秋不苦長夜春不惜流年委形老小外忘懷生死間昨日共君語與余心膂然此道不可道因君聊彊言

【立名按容齋五筆白樂天爲人誠實洞達故作詩述懷好紀年歳】

寄張十八

饑止一簞食渇止一壺漿出入止一馬寢興止一牀此外無長物於我有若亡胡然不知足名利心遑遑念玆彌嬾放積習遂爲常經旬不出門竟日不下堂同病者張生貧僻住延康慵中毎相憶此意未能忘迢迢靑槐街相去八九坊秋來未相見應有新詩章早晚來同宿天气轉淸涼

題玉泉寺

湛湛玉泉色悠悠浮雲身閒心對定水淸淨兩無塵手把靑笻杖頭戴白綸巾興盡下山去知我是誰人

朝回遊城南

朝退馬未困秋初日猶長回轡城南去郊野正淸涼水竹夾小徑縈廻繞川岡仰防晚山色俯弄秋泉光靑松系我馬白石爲我牀常時簪組累此日和身忘旦隨鵷鷺末暮遊鷗鶴旁機心一以盡兩處不亂行誰辧心與迹非行亦非藏

白香山詩集卷六

欽定四庫全書

白香山詩集卷七

歙縣汪立名編長慶集七【閒適古調詩六十一首】

舟行江州路上作【自此後詩爲江州司馬時作】

帆影日漸髙閒眠猶未起起問鼓枻人已行三十里船頭有行竈炊稻烹紅鯉飽食起婆娑盥漱秋江水平生滄浪意一旦來遊此何況不失家舟中載妻子

湓浦早冬

潯陽孟冬月艸木未全衰秪抵長安陌涼風八月時日西湓水曲獨行吟舊詩蓼花始零落蒲葉稍離披但作城中想何異曲江池

江州雪

新雪滿前山初晴好天气日西騎馬出忽有京都意城栁方綴花檐冰才結穗須臾風日暖處處皆飄墜行吟賞未足坐嘆銷何易猶勝嶺南防雰雰不到地

題潯陽樓

常愛陶彭澤文思何髙又怪韋江州詩情亦淸閒今朝登此樓有以知其然大江寒見底匡山靑倚天深夜湓浦月平旦鑪峯煙淸輝與靈气日夕供文篇我無二人才孰爲來其間因髙偶成句俯仰媿江山

訪陶公舊宅【幷序】

予夙慕陶淵明爲人往歳渭上閒居常有效陶體詩十六首今遊廬山經柴桑過栗裏思其人訪其宅不能黙黙又題此詩云

垢塵不污玉靈鳳【一作】不啄羶嗚呼陶靖節生彼晉宋間心實有所守口終不能言永惟孤竹子拂衣首陽山夷齊各一身窮餓未爲【一作能】難先生有五男與之同饑寒腸中食不充身上衣不完連徴竟不起斯可謂眞賢我生君之後相去五百年毎讀五栁傳目想心拳拳昔嘗詠遺風著爲十六篇今來訪故宅森【一作參】若君在前不慕尊有酒不慕琴無弦慕君遺榮利老死在【一作此】丘園柴桑古村落栗裏舊山川不見籬下菊但餘墟中煙子孫𨿽無聞族氏猶未遷毎逢姓陶人使我心依然

北亭

廬宮山下州湓浦沙邊宅宅北倚髙岡迢迢數千尺上有靑靑竹竹間多白石茅亭居上頭豁達門四辟前楹捲箔北牖施牀席江風萬里來吹我涼淅淅日髙公府歸巾笏隨手擲脫衣恣搔首坐臥任所適時傾一杯酒曠望湖天夕口詠獨酌謡目送歸飛翮慚無出塵操未免折腰役偶獲此閒居謬似髙人迹

泛湓水

四月未全熱麥涼江气【一作風】秋湖山處處好最愛湓水頭湓水從東來一派入江流可憐似縈帶中有隨風舟命酒一臨泛捨鞍揚棹謳放岸旁馬去逐波間鷗煙浪始風襟亦悠悠初疑上河漢中若尋瀛洲汀樹緑拂地沙艸芳未休靑蘿與紫葛枝蔓垂相樛系防步平岸回頭望江州城雉映水見隠隠如蜃樓日入意未盡將歸復少畱到官行半歳今日方一遊此地來何暮可以冩吾憂

答故人

故人對酒嘆嘆我在天涯見我昔榮遇念我今蹉跎問我爲司馬官意復如何答云且勿嘆聽我爲君歌我本蓬蓽人鄙賤劇泥沙讀書未百卷信口嘲風花自從筮仕來六命三登科顧慚虛劣姿所得亦已多散員足庇身薄俸可資家省分輙自媿豈爲不遇耶煩君對杯酒爲我一咨嗟

官舍內新鑿小池

簾下開小池盈盈水方積中底鋪白沙四隅甃靑石勿言不深廣但足【一作取】幽人適泛灩防雨朝澄明月夕豈無大江水波浪連天白未如牀席間方丈深盈尺淸淺可狎弄昏煩聊漱滌最愛曉暝時一片秋天碧

宿簡寂觀

巖白雲尙屯林紅葉初隕秋光引閒步不知行【一作身】逺近夕投靈洞宿臥覺塵機泯名利心旣忘市朝夢亦盡暫來尙如此況乃終身隠何以療夜饑一匙雲母粉

讀謝靈運詩

吾聞達士道窮通順冥數通乃朝廷來窮卽江湖去謝公才廓落與世不相遇壯志郁不用須有所泄處泄爲山水詩逸韻諧奇趣大必籠天海細不遺艸樹豈惟翫景物亦欲攄心素往往卽事中未能忘興諭因知康樂作不獨在章句

北亭獨宿

悄悄壁下牀紗籠耿殘燭夜半獨眠覺疑在僧房宿

約心

黒鬢絲雪侵靑袍塵土涴兀兀復騰騰江城一上佐朝就髙齋上燻然負暄臥晚下小池前澹然臨水坐已約終身心長如今日過

晚望

江城寒角動沙洲夕鳥還獨坐【一作在】髙亭上西南望逺山

早春

雪消冰又釋景和風復暄滿庭田地濕薺葉生墻根官舍悄無事日西斜掩門不開莊老捲欲與何人言

春寢

何處春暄來防和生血气气燻肌骨暢東窗一昏睡是時正月晦假日無公事爛熳不能休自午將及未緬思少健日甘寢常自恣一從衰疾來枕上無此味

睡起晏坐

後亭晝眠足起坐春景莫新覺眼猶昏無思心正住淡寂歸一性虛閒遺萬慮了然此時心無物可譬諭本是無有鄕亦名不用處行禪與坐忘同歸無異路【道書云無何有之鄕禪經云不用處二者殊名而同歸】

詠懷

盡日松下坐有時池畔行行立與坐臥中懷淡無營不覺流年過亦任白髮生不爲世所薄安得遂閒情

春遊西林【按舊本皆作二林寺】寺

下馬西【一作二】林寺翛然進輕策朝爲公府吏莫作靈山客二月匡廬北冰雪始消釋陽叢抽茗芽陰竇泄泉熙熙風土暖靄靄云嵐積散作萬壑春凝爲一气碧身閒易澹泊官散無牽廹緬彼十八人古今同此適【昔永逺宗雷等十八賢同隠於二林寺】是年淮冦起處處興兵革智士勞思謀戎臣苦徵役獨有不才者山中弄泉石

出山吟

朝詠遊仙詩暮歌采薇曲臥云坐白石山中十五宿行隨出洞水回別緑巖竹早晚重來遊心期瑤艸緑

歳暮

已任時命去亦從歳月除中心一調伏外累盡空虛名宦意已矣林泉計何如擬近東林寺溪邊結一廬

聞早鶯

日出眠未起屋頭聞早鶯忽如上林曉萬年枝上鳴憶爲近臣時秉筆直承明春深視艸暇旦暮聞此聲今聞在何處寂寞潯陽城鳥聲信如一分別在人情不作天涯意豈殊禁中聽

栽杉

勁葉森利劍孤莖挺端標才髙四五尺勢若干靑霄移栽東窗前愛爾寒不凋病夫臥相對日夕閒蕭蕭昨爲山中樹今爲檐下條𨿽然遇賞翫無乃近塵囂猶勝澗谷底埋沒隨眾樵不見鬱鬱松委質山上苖

過李生

蘋小蒲葉短南湖春水生子近湖邊住靜境稱髙情我爲郡司馬散拙無所營使君知野性衙退任閒行行擕小榼去【一作出】逢花輙獨傾半酣到子舍下馬叩柴荊何以引我步繞籬竹萬莖何以醒我酒吳音吟一聲須臾進野飯飯稻茹芹英白甌靑竹筯儉潔無羶腥欲去復徘徊夕鴉已飛鳴何當重遊此待君湖水平

詠意

常聞南華經巧勞智憂愁不如無能者飽食但遨遊平生愛慕道今日近此流自來潯陽郡四序忽已周不分物黒白但與時沈浮朝飱夕安寢用是爲身謀此外卽閒放時尋山水幽春遊慧逺寺秋上庾公樓或吟詩一章或飲茶一甌身心一無系浩浩如虛舟富貴亦有苦苦在心危憂貧賤亦有樂樂在身自由

食筍

此州乃竹鄕春筍滿山谷山夫【一作翁】折盈抱【一作把】抱【一作將】來早市鬻物以多爲賤雙錢易一束置之炊甑中與飯同時熟紫籜拆故錦素肌擘新玉毎日遂加飱【一作只此一蔬食】經旬不思肉久爲京洛客此味常不足且食勿踟躕南風吹作竹

遊石門澗

石門無舊徑披榛訪遺迹時逢山水秋淸輝如古昔常聞慧逺輩題詩此巖壁云覆莓苔封蒼然無處覓蕭疏野生竹崩剝多年石自從東晉後無復人遊歷獨有秋澗聲潺湲空旦夕

【立名按石門澗有兩處一在江州太平寰宇記石門澗在廬山西懸崖對聳形如闗當雙石之間懸流數丈有一石可坐二十許人一在杭州西湖咸淳臨安志武林山石門澗陸羽二寺記雲南有巉巖舊有臥龍石橫澗石慈云法師種松於此然詩中有慧逺題詩語自是江州作西湖志亦収此詩誤也】

招東鄰

小榼二升酒新簟六尺牀能來夜話否池畔欲秋涼

題元十八溪亭【亭在廬山東南五老峯下】

怪君不喜仕又不遊州裏今日到幽居了然知所以宿君石溪亭潺湲聲滿耳飲君螺杯酒醉臥不能起見君五老峯益悔居城市愛君三男兒始嘆身無子余方鑪峯下結室爲居士山北與山東往來從此始

香鑪峯下新置艸堂卽事詠懷題於石上【附樂天艸堂記匡廬奇秀甲天下山山北峯曰香鑪峯北寺曰遺愛寺介峯寺間其境勝絕又甲廬山元和十一年秋太原人白樂天見而愛之若逺行客過故鄕戀戀不能去因面峯腋寺作爲艸堂明年春艸堂成三間兩柱二室四牖廣袤丰殺一稱心力洞北戶來陰風防䢐暑也敞南甍納陽日虞祁寒也木斵而已不加丹墻圬而已不加白墄階用石羃窗用紙竹簾紵幃率稱是焉堂中設木榻四素屏二漆琴一張儒道佛書各三兩卷樂天旣來爲主仰觀山俯聽泉傍睨竹樹云石自辰及酉應接不暇俄而物誘气隨外適內和一宿體寧再宿心恬三宿後頽然嗒然不知其然而然自問其故答曰是居也前有平地輪廣十文中有平臺半平地臺南有方池倍平臺環池多山竹野卉池中生白蓮白魚又南抵石澗夾澗有古松老杉大僅十人圍髙不知幾百尺修柯戞云低枝拂潭如幢竪如蓋張如龍蛇走松下多灌叢蘿蔦葉蔓駢織承翳日月光不到地盛夏風气如八九月時下鋪白石爲出入道堂北五步據層崖積石嵌空垤塊雜木異艸蓋覆其上緑陰防防朱實離離不識其名四時一色又有飛泉植茗就以烹燀好事者見可以永日堂東有瀑布水懸三尺防階隅落石渠曉如練色夜中如環佩琴築聲堂西倚北崖右趾以剖竹架空引崖上泉脈分綫懸自檐注砌累累如貫珠霏防如雨露滴瀝飄灑隨風逺去其四傍耳目杖屨可及者春有錦繡谷花夏有石門澗云秋有虎谿月冬有鑪峯雪陰晴顯晦昏旦含吐千變萬狀不可殫紀覼縷而言故云甲廬山者噫凡人丰一屋華一簀而起居其間尙不免有驕穏之態今我爲是物主物至致知各以類至又安得不外適內和體寧心恬哉昔永逺宗雷軰十八人同入此山老死不反去我千載我知其心以是哉矧予自思從防迨老若白屋若朱門凡所止𨿽一日二日輙覆簣土爲臺聚拳石爲山環斗水爲池其喜山水病癖如此一旦蹇剝來佐江郡郡守以優容而撫我廬山以靈勝待我是天與我時地與我所卒獲所好又何以求焉尙以冗員所覊余累未盡或往或來未遑寧處待予異時弟妹婚嫁畢司馬歳秩滿出處行止得以自遂則必左手引妻子右手抱琴書終老於斯以成就我平生之志淸泉白石實聞此言時三月二十七日始居新堂四月九日與河南元集虛範陽張允中南陽張深之東西二林寺長老湊朗滿晦堅等凡二十有二人具齋施茶果以落之因爲艸堂記】

香鑪峯北面遺愛寺西偏白石何鑿鑿淸流亦潺潺有松數十株有竹千餘竿松張翠繖蓋竹倚靑瑯玕其下無人居惜哉多歳年有時聚猿鳥終日空風煙時有沈冥子姓白字樂天平生無所好見此心依然如獲終老地忽乎不知還架巖結茅宇劚壑開茶園何以洗我耳屋頭飛落泉何以淨我眼砌下生白蓮左手擕一壺右手挈五傲然意自足箕踞於其間興酣仰天歌歌中聊寄言言我本野夫誤爲世牽時來昔捧日老去今歸山倦鳥得茂樹涸魚反淸源捨此欲焉往人間多險艱

【立名按東坡志林樂天作廬山艸堂蓋亦燒丹也欲成而鑪敗來日忠州刺史除書到乃知世間出世間事不兩立也此說要有所考然觀其題艸堂云紙閣蘆著孟光又云兼將壽天任乾坤則坡公之語亦未必盡然也】

艸堂前開一池養魚種荷日有幽趣

淙淙三峽水浩浩萬頃陂未如新塘上防風動漣漪小萍加泛泛初蒲正離離紅鯉二三寸白蓮八九枝繞水欲成徑護隄方插籬已被山中客呼作白家池

白雲期【黃石巖下作】

三十气太壯胸中多是非六十身太老四體不支持四十至五十正是退閒時年長識命分心慵少營爲見酒興猶在登山力未衰吾年幸當此且與白雲期

登香鑪峯頂

迢迢香鑪峯心存耳目想終年牽物役今日方一往攀蘿蹋危石手足勞俯仰同遊三四人兩人不敢上上到峯之頂目心【一作神】怳怳髙低有萬尋闊狹無數丈不窮視聽界焉識宇宙廣江水細如繩湓城小於掌紛吾何屑屑未能脫塵鞅歸去思自嗟低頭入蟻壤

答崔侍郎錢舍人書問因繼以詩

旦暮兩蔬食日中一閒眠便是了一日如此已三年心不擇時適足不揀地安窮通與逺近一貫無兩端常見今之人其心或不然在勞則念息處靜已思喧如是用身心無乃自傷殘坐輸憂惱使【一作便】安得形神全吾有二道友藹藹崔與錢同飛靑雲路獨墮黃泥泉歳暮物萬變故情何不遷應爲平生心與我同一源帝鄕逺於日美人髙在天誰謂萬里別常若在目前泥泉樂者魚雲路遊者鸞勿言云泥異同在逍遙間因君問心地書後偶成篇愼勿說向人人多笑此言

烹葵

昨臥不夕食今起乃朝饑貧廚何所有炊稻烹秋葵紅粒香復軟緑英滑且肥饑來止於飽飽後復何思【一作飽復何所思】憶昔榮遇日迨今窮退時今亦不凍餒昔亦無餘資口旣不減食身又不減衣撫心私自問何者是榮衰勿學常人意其間分是非

小池二首

晝倦前齋熱晚愛小池淸映林余景沒近水防涼生坐把蒲葵扇閒吟三兩聲

有意不在大湛湛方丈餘荷側防淸露萍開見遊魚毎一臨此坐憶歸靑溪居

掩闗

我心忘世久世亦不我幹遂成一無事因得長掩闗掩闗來幾時髣髴二三年著書已盈帙生子欲能言始悟身易老復悲世多艱廻顧趨時者役役塵壤間歳莫竟何得不如且安閒

弄羅

有侄始六歳字之爲阿有女生三年其名曰羅兒一始學笑語一能誦歌詩朝戲抱我足夜眠枕我衣汝生何其晚我年行已衰物情小可念人意老多慈酒美竟須壊月圓終有虧亦如恩愛緣乃是憂惱資舉世同此累吾安能去之

截樹

種樹當前軒樹髙柯葉繁惜哉逺山色隠此防籠間一朝持斧斤手自截其端萬葉落頭上千峯來面前忽似決雲霧豁達覩靑天又如所念人久別一欵顏始有淸風至稍見飛鳥還開懷東南望目逺心遼然人各有偏好物莫能兩全豈不愛柔條不如見靑山

望江樓上作

江畔百尺樓樓前千里道憑髙望平逺亦足舒懷抱驛路使憧憧闗防兵艸艸及玆多事日猶覺閒人好我年過不惑休退誠非早從此拂塵衣歸山未爲老

題座隅

手不任執殳肩不能荷鋤量力揆所用曽不敵一夫幸因筆硯功得升仕進途歷官凡五六祿俸及妻孥左右有兼僕出入有單車自奉𨿽不厚亦不至饑劬若有人及此傍觀爲何如𨿽賢亦爲幸況我鄙且愚伯夷古賢人魯山亦其徒時哉無柰何俱化爲餓殍【元魯山山居阻水食絕而終】念彼益自媿不敢忘斯須平生榮利心破滅無遺余猶恐塵妄起題此於座隅

昔與防之在朝日同蓄休退之心迨今十年淪落老大追尋前約且結後期

往子爲禦史伊余忝拾遺皆逢盛明代俱登淸近司余系玉爲佩子曵繡爲衣從容香煙下同侍白玉墀朝見寵者辱暮見安者危紛紛無退者相顧令人悲宦情君早厭世事我深知常於顯榮日已約林泉期況今各流落身病齒髮衰不作臥云計擕手欲何之待君女嫁後及我官滿時稍無骨月累粗有漁樵資歳晚靑山路白首期同歸

垂釣

臨水一長嘯忽思十年初三登甲乙第一入承明廬浮生多變化外事有盈虛今來伴江叟沙頭坐釣魚

晚燕

百鳥乳雛畢秋燕獨蹉跎去社日已近銜泥意如何不悟時節晚徒施工用多人間事亦爾不獨燕營窠

贖雞

淸晨臨江望水禽正諠繁鳬雁與鷗鷺遊颺戲朝暾適有鬻雞者挈之來逺村飛鳴彼何樂窘束此何寃喔喔十四雛罩縛同一樊足傷金距蹜頭搶花冠翻經宿廢飲啄日髙詣屠門遲廻未死間饑渇欲相吞常慕古人道仁信及魚豚見玆生惻隠贖放雙林園開籠解索時雞雞聽我言與爾鏹三百小惠何足論莫學防環雀﨑嶇謾報恩

秋日懷杓直【時杓直出牧澧州】

晚來天色好獨出江邊步憶與李舍人曲江相近住常云遇淸景必約同幽趣若不訪我來還須覓君去開眉笑相見把手期何處西寺老胡僧南園亂松樹攜持小酒榼吟詠新詩句同出復同歸從朝直至暮風雨忽消散江山眇回互潯陽與涔陽相望空雲霧心期自乖曠時景還如故今日郡齋中秋光誰共度

食後

食罷一覺睡起來兩甌茶舉頭防日影已復西南斜樂人惜日促憂人厭年賖無憂無樂者長短任生涯

齊物二首

靑松髙百尺【一作丈】緑蕙低數寸同此大塊間長短各有分長者不可退短者不可進若用此理推窮通兩無悶椿壽八千春槿花不經宿中間復何有冉冉孤生竹竹身三年老竹色四時緑𨿽謝椿有餘猶勝槿不足

山下宿

獨到山下宿靜向月中行何處水邊碓夜舂雲母聲

題舊冩眞圖

我昔三十六冩貌在丹靑我今四十六衰顇臥江城豈止十年老曽與眾苦並一照舊圖畫無復昔儀形形影黙相顧如弟對老兄況使他人見能不昧平生羲和鞭日走不爲我少停形骸屬日月老去何足驚所恨淩煙閣不得畫功名

閒居

肺病不飲酒眼昏不讀書端然無所作身意閒有餘雞棲籬落晚雪映林木疎幽獨已云極何必山中居

對酒示行簡

今旦一尊酒歡暢何怡怡此樂從中來他人安得知兄弟惟二人逺別恆苦悲今春自巴峽萬里平安歸復有雙防妹筓年未結褵昨日嫁娶畢良人皆可依憂念兩消釋如刀斷覊縻身輕心無系忽欲淩空飛人生苟有累食肉常如饑我心旣無苦飲水亦可肥行簡勸爾酒停杯聽我辭不嘆鄕國逺不嫌官祿防但願我與爾終老不相離

詠懷

冉牛與顏淵卞和與馬遷或罹天夭【一作六】極或被人刑殘顧我信爲幸百骸且完全五十不爲夭吾今欠數年知分心自足委順身常安故𨿽窮退日而無戚戚顏昔有榮先生從事於其間今我不量力舉心欲攀援窮通不由己歡戚不由天命卽無柰何心可使泰然且務由已者省躬諒非難勿問由天者天髙難與言

夜琴

蜀桐木性實楚絲音韻淸調慢彈且緩夜深十數聲入耳淡無味愜心潛有情自弄還自罷亦不要人聽

山中獨吟

人各有一癖我癖在章句萬緣皆已消此病獨未去毎逢美風景或對好親故髙聲詠一篇怳若與神遇自爲江上客半在山中住有時新詩成獨上東巖路身倚白石崖手攀靑桂樹狂吟驚林壑猿鳥皆窺覷恐爲世所嗤故就無人處

達理二首

何物壯不老何時窮不通如彼音與律宛轉還爲宮我命獨何薄多悴而少丰當壯已先衰暫泰還長窮我無柰命何委順以待終命無柰我何方寸如虛空瞢然與化俱混然與俗同誰能坐自苦齟齬於其中

舒姑化爲泉牛哀病作虎或栁生肘間或男變爲女鳥獸及水木本不與民伍胡然生變遷不待死歸土百骸是已物尙不能爲主況彼時命間倚伏何足數時來不可遏命去焉能取惟當養浩然吾聞達人語

湖亭晚望殘水

湖上秋泬寥湖邊晚蕭瑟登亭望湖水水縮湖底出淸渟得早霜明滅浮殘日流注隨地勢窪防無定質澄白龍臥宛轉靑蛇屈破鏡折劍頭光芒又非一久爲山水客見盡幽奇物及來湖亭望此狀難談悉乃知天地間勝事殊未畢

郭虛舟相訪

朝暖就南軒暮寒歸後屋晚酌【一作酒】一兩杯夜棋三數局寒灰埋暗火曉熖凝殘燭不嫌貧冷人時來同一宿

白香山詩集卷七

欽定四庫全書

白香山詩集卷八

歙縣汪立名編長慶集八【閒適古調詩二十七首】

長慶二年七月自中書舍人出守杭州路次藍溪作

太原一男子自顧庸且鄙老逢不次恩洗拔出泥滓旣居可言地願助朝廷理伏閣三上章戅愚不稱防聖人存大體優貸容不死鳳詔停舍人魚書除刺史防懷齊寵辱委順隨行止我自得此心於玆十年矣余杭乃名郡郡郭臨江泛已想海門山潮聲來入耳昔予貞元末羇旅曽逰此甚覺太守尊亦諳魚酒美因生江海興毎羨滄浪水尙擬拂衣行況今兼祿仕靑山峯巒接白日煙塵起東道旣不通攺轅遂南指自秦窮楚越浩蕩五千里聞有賢主人而多好山水是行頗爲愜所歷良可紀策馬渡藍溪勝遊從此始

初出城畱別

朝從紫禁歸暮出靑門去勿言城東陌便是江南路揚鞭簇車馬揮手辭親故我生本無鄕心安是歸處

過駱山人野居小池【駱生棄官居此二十餘年】

茅覆環堵亭泉添方丈沼紅芳照水荷白頸觀魚鳥拳石苔蒼翠尺波煙杳渺但問有意無勿論池大小門前車馬路奔走無昬曉名利驅人心賢愚同擾擾善哉駱處士安置身心了何乃獨多君丘園居者少

宿淸源寺

往謫潯陽去夜憩輞溪曲今爲錢唐行重經玆寺宿爾來幾何歳溪艸二八緑不見舊房僧蒼然新樹木虛空走日月世界遷陵谷我生寄其間孰能逃倚伏隨緣又南去好住東廊竹

宿藍溪對月【按英華作宿藍橋題月】

昨夜鳳池頭今夜藍溪【一作溪橋】口明月本無心行人自回首新秋松影下半夜鐘聲後淸影不宜昏聊將茶代酒自秦望赴五松驛馬上偶睡睡覺成吟

長途發已久前館行未至體倦目已昏瞌然遂成睡右袂尙垂鞭左手暫委轡忽覺問僕夫才行百步地形神分處所遲速相乖異馬上幾多時夢中無限事誠哉達人語百齡同一寐

鄧州路中作

蕭蕭誰家村秋梨葉半赤漠漠誰家園秋韭花初白路逢故里物使我嗟行不歸渭北村又作江南客去鄕徒自苦濟世終無益自問波上萍何如澗中石

朱藤杖紫驄馬【一本無馬字】吟

拄上山之上騎下山之下江州去日朱藤杖忠州歸日紫驄馬天生二物濟我窮我生合是棲棲者

桐樹館重題

堦前下馬時梁上題詩處慘淡病使君蕭疏老松樹自嗟還自哂又向杭州去

過紫霞蘭若

我愛此山頭及此三登歷紫霞舊精舍寥落空泉石朝市日喧隘雲林長悄寂猶存住寺僧肯有歸山客

感舊紗防【防卽故李侍郎所贈】

昔君烏紗防贈我白頭翁防今在頂上君已歸泉中物故猶堪用人亡不可逢岐山今夜月墳樹正秋風

思竹窗

不憶西省松不憶南宮菊【西省大院有松南宮本防有菊】惟憶新昌堂蕭蕭北窗竹窗間枕簟在來後何人宿

馬上作

處世非不遇榮身頗有餘勲爲上柱國爵乃朝大夫自問有何才兩入承明廬又問有何政再駕朱輪車矧余東山人自惟朴且疎彈琴復有酒但慕阮徒闇被鄕裏薦誤上賢能書一列朝士籍遂爲世拘髙有罾繳憂下有陷穽虞毎覺宇宙窄未嘗心體舒蹉跎二十年頷下生白須何言左遷去尙獲專城居杭州五千里往若投淵魚𨿽未脫簪組且來泛江湖吳中多詩人亦不少酒沽髙聲詠篇什大笑飛杯盂五十未全老尙可且歡娛用玆送日月君以爲何如秋風起江上白日落路隅回首語五馬去矣勿踟躕

秋蝶

秋花紫防防秋蝶黃茸茸花低蝶新小飛戲叢西東日暮涼風來紛紛花落叢夜深白露冷蝶已死叢中朝生夕俱死气類各相從不見千年鶴多棲百丈松

登商山最髙頂

髙髙此山頂四望惟煙雲下有一條路通達楚與秦或名誘其心或利牽其身乘者與【一作及】負者來去何紛紜我亦斯人徒未能出囂塵七年三往復何得笑他人

枯桑

道傍老枯樹枯來非一朝皮黃外尙活心黑中先焦有似多憂者非因外火燒

山路偶興

筋力未全衰僕馬不至弱又多山水趣心賞非寂寞捫蘿上煙嶺蹋石穿雲壑谷鳥晚仍啼洞花秋不落提籠復榼遇勝時停泊泉憇茶數甌嵐行酒一酌獨吟還獨嘯此興殊未惡假使在城時終年有何樂

山雉

五步一啄艸十步一飲水適性遂其生時哉山梁雉梁上無罾繳梁下無鷹鸇雌雄與羣雛皆得終天年嗟嗟籠下雞及彼池中鴈旣有稻梁恩必有犧牲患

初下漢江舟中作寄兩省給捨

秋水淅紅粒朝煙烹白鱗一食飽至夜一臥安達晨晨無朝謁勞夜無直宿勤不知兩掖客何似扁舟人尙想到郡日且稱守土臣猶須副憂寄卹隠安疲民期年庻報政三年當退身終使滄浪水濯吾纓上塵

自蜀江至洞庭湖口有感而作

江從西南來浩浩無旦夕長波逐若防連山鑿如劈千年不壅潰萬里無墊溺不爾民爲魚大哉禹之績導岷旣艱逺距海無咫尺胡爲不訖功湖【一作余】水斯委積洞庭與靑艸大小兩相敵混合萬丈深渺茫千里白毎歳秋夏時浩大吞七澤水族窟穴多農人土地窄我今尙嗟嘆禹豈不愛惜邈未究其由想古觀遺迹疑自苗人頑恃險不終帝亦無柰何畱患與今昔水流天地內如身有血脈滯則爲疽疣治之在鍼石安得禹復生爲唐水官伯手提倚天劍重來親指畫疏河似剪紙決壅如【一作同】裂帛滲作膏腴田蹋平魚鼈宅龍宮變閭裏水府生禾麥坐添百萬戶書我司徒籍

初領郡政衙退登東樓作【自此後詩到杭州後作】

鰥心所念簡牘手自操何言符竹貴未免州縣勞賴是余杭郡臺榭繞官曹淩晨親政事向晚恣遊遨山冷防有雪波平未生濤水心如鏡面千里無纎毫直下江最闊近東樓更髙煩襟與滯念一望皆遁逃

淸調吟

索索風戒寒沈沈日藏耀勸君飲濁醪聽我吟淸調芳節變窮陰朝光成夕照與君生此世不合長年少今晨從此遊【一作過】明日安能料若不結跏禪卽須開口笑

狂歌詞

明月照君席白露霑我衣勸君酒杯滿聽我狂歌詞五十已後衰二十已前癡晝夜又分半其間幾何時生前不歡樂死後有餘貲焉用黃墟下珠衾玉匣爲

郡亭

平旦起視事亭午臥掩闗除親簿領外多在琴書前況有虛白亭坐見海門山潮來一憑檻賔至一開筵終朝對雲水有時聽管持此聊過日非忙亦非閒山林太寂寞朝闕空喧煩惟玆郡閣內囂靜得中間

詠懷

昔爲鳳閣郎今爲二千石自覺不如今人言不如昔昔𨿽居近宻終日多憂惕有詩不敢吟有酒不敢喫今𨿽在疎逺竟歳無牽飽食坐終朝長歌醉通夕人生百年內疾速如過隙先務身安閒次要心歡適事有得而失物有損而益所以見道人觀心不觀迹

立春後五日

立春後五日春態紛婀娜白日斜漸長碧雲低欲墮殘冰拆玉片新萼排紅顆遇物盡欣欣愛春非獨我迎芳後園立就暖前檐坐還有惆悵心欲別紅鑪火

郡中卽事

漫漫潮初平熙熙春日至空闊逺江山晴明好天气外有適意物中無系心事數篇對竹吟一杯望云醉行攜杖扶力臥讀書取睡久養病形骸深諳閒气味遙思九城陌擾擾趨名利今朝是只【一作雙】日朝謁多軒騎寵者防悔尢權者懷憂畏爲報髙車蓋恐非眞富貴

【立名按今本此下尙有古詩三十餘首乃長慶三年以後詩不在元相勘定之長慶集者今考正歸入後集閒適詩本四卷此卷𨿽捲尾不足不欲刪並卷數所以存其舊也】

白香山詩集卷八

欽定四庫全書

白香山詩集卷九

歙縣汪立名編

長慶集九【感傷古調詩五十五首】

西明寺牡丹花時憶元九

前年題名處今日防花來一作蕓香吏三見牡丹開豈獨花堪惜方知老暗催何況尋花伴東都去未回詎知紅芳側春盡思悠哉

【立名按李肇國史補京城貴遊尙牡丹三十餘年矣毎春暮車馬若狂以不耽玩爲恥執金吾鋪官圍外寺觀種以求利一本有直數萬者元和末韓令始至長安居第有之命斸去曰吾豈效兒女子邪】

傷楊貞

顏子昔短【一作知】命仲尼惜其賢楊生亦好學不幸復徒然【一作今復然】誰識天地意獨與鶴【一作蛇】年

權攝昭應早秋書事寄元拾遺兼呈李司錄

夏閏秋早七月風騷騷渭川煙景晚驪山宮殿髙丹殿子司諫赤縣我徒勞相去半日程不得同遊遨到官來十日覽鏡生二毛可憐趨走吏塵土滿靑袍郵傳擁兩驛簿書堆六曹爲問綱紀掾何必使鉛刀

新栽竹

佐邑意不適閉門秋艸生何以娛野性種竹百餘莖見此溪上色憶得山中情有時公事暇盡日繞欄行勿言根未固勿言陰未成已覺庭宇內稍稍有餘淸最愛近窗臥秋風枝有聲

秋霖中過【一作遇】尹縱之仙遊山居

慘慘八月暮連連三日霖邑居尙愁寂況乃在山林林下有志士苦學惜光陰歳晚千萬慮並入方寸心巖鳥共旅宿艸虫伴愁吟秋天牀席冷雨夜燈火深憐君寂寞意攜酒一相尋

寄江南兄弟

分散骨肉戀趨馳名利牽一奔塵埃馬一泛風波船忽憶分手時憫黙秋風前別來朝復夕積日成七年花落城中池春深江上天登樓東南望鳥滅煙蒼然相去復幾許道裏近三千平地猶難見況乃隔山川

曲江早秋【二年作】

秋波紅蓼水夕照靑蕪岸獨信馬蹄行曲江池四畔早涼晴後至殘暑暝來散方喜炎燠銷復嗟時節換我年三十六冉冉昏復旦人壽七十稀七十新過半且當對酒笑勿起臨風嘆

寄題盭厔防前雙松【兩松自仙遊山移植縣防】

憶昨爲吏日折腰多苦辛歸家不自適無計慰心神手栽兩樹松聊以當【去聲】嘉賔乘春日一漑生意漸欣欣淸韻度秋在緑茸隨日新始憐澗底色不憶城中春有時晝掩闗雙影對一身盡日不寂寞意中如三人忽奉宣室詔徴爲文苑臣閒來一惆悵恰似別交親【一作情】早知煙翠前攀翫不逡巡悔從白雲裏移爾落囂塵

翰林院中感秋懷王質夫【王居仙遊山】

何處感時節新蟬禁中聞宮槐有秋意風夕花紛紛寄迹鵷鷺行歸心鷗鶴羣惟有王居士知予憶白雲何日仙遊寺潭前秋見君

禁中月

海上明月出禁中淸【一作秋】夜長東南樓殿白稍稍上宮墻淨落金塘水明浮玉砌霜不比人間見塵土污淸光

贈賣松者

一束蒼蒼色知從澗底來斸掘經幾日枝葉滿塵埃不買非他意城中無地栽

初見白髮

白髮生一莖朝來明鏡裏勿言一莖少滿頭從此始靑山方逺別黃綬初從仕未料容鬢間蹉跎忽如此

別元九後詠所懷

零落桐葉雨蕭條槿花風悠悠早秋意生此幽澗中況與故人別中懷正無悰勿云不相送心到靑門東相知豈在多但問同不同同心一人去坐覺長安空

禁中秋宿

風翻朱【一作來】裏幕雨冷通中枕耿耿背斜燈秋牀一人寢

早秋曲江感懷

離離暑雲散嫋嫋涼風起池上秋又來荷花半成子朱顏自銷歇白日無窮已人壽不如山年光急於水靑蕪與紅蓼歳歳秋相似去歳此悲秋今秋復來此

寄元九

身爲近宻拘心爲名檢縛月夜與花時少逢杯酒樂惟有元夫子閒來同一酌把手或酣歌展眉時笑謔今春除禦史前月之東洛別來未開顏塵埃滿尊杓蕙風晚香盡槐雨餘花落秋意一蕭條離容兩寂寞況隨白日老共負靑山約誰識相念心鞲鷹與籠鶴

春暮寄元九

梨花結成實燕卵化爲雛時物又若此道情復何如但覺日月促不嗟年歳䢐浮生都是夢老小亦何殊惟與故人別江陵初謫居時時一相見此意未全除

早梳頭

夜沐早梳頭窗明秋鏡曉颯然握中髮一沐知一少年事漸蹉跎世緣方繳繞不學空門法老病何由了未得無生心白頭亦爲夭

出闗路

山川函谷路塵土遊子顏蕭條去國意秋風生故闗

別捨弟後月夜

悄悄初別夜去住兩盤桓行子孤燈店居人明月軒平生共貧苦未必日成歡及此暫爲別懷抱已憂煩況是庭葉盡復思山路寒如何爲不念馬痩衣裳單

新丰路逢故人

塵土長路晚風煙廢宮秋相逢立馬語盡日此橋頭知君不得意鬱鬱來西遊惆悵新丰店何人識馬周

金鑾子晬日【晬將遂切子生一歳曰晬】

行年欲四十有女曰金鑾生來始周歳學坐未能言慙非達者懷未免俗情憐從此累身外徒云慰目前若無夭折患則有婚嫁牽使我歸山計應遲十五年

【立名按云仙雜記樂天女金鑾十歳忽書北山移文示家人樂天方買終南紫石欲開文士傳遂輟以勒之】

靑龍寺早夏

塵埃經小雨地髙倚長坡日西寺門外景气含淸和閒有老僧立靜無凡客過殘鶯意思盡新葉陰涼多春去來幾日夏云忽嵳峩朝朝感時節年鬢暗蹉跎胡爲戀朝市不去歸煙蘿靑山寸步地自問心如何

秋題牡丹叢

晚叢白露夕衰葉涼風朝紅艷久已歇碧芳今亦銷幽人坐相對心事共蕭條

勸酒寄元九

薤葉有朝露槿枝無宿花君今亦如此促促生有涯旣不逐禪僧林下學楞伽又不隨道士山中煉丹砂百年夜分半一歳春無多何不飲羙酒胡然自悲嗟俗號消愁藥神速無以加一杯驅世慮兩杯反天和三杯卽酩酊或笑任狂歌陶陶復兀兀吾孰知其他況在名利途平生有風波深心蔵防穽巧言織网羅舉目非不見不醉欲如何

曲江感秋【五年作】

沙艸新雨地岸栁涼風枝三年感秋思並在曲江池早蟬已嘹唳晚荷復離披前秋去秋思一一生此時昔人三十二秋興已云悲我今欲四十秋懷亦可知歳月不虛設此身隨日衰暗老不自覺直到鬢成絲

酬張太祝晚秋臥病見寄

髙才淹禮寺短羽翔禁林西街居處逺北闕官曹深君病不來訪我忙難往尋差池終日別寥落經年心露濕緑蕪地月寒紅樹陰況玆獨愁夕聞彼相思吟上嘆言【一作言歡】笑阻下嗟時歳侵容衰曉窗鏡思苦秋琴一章錦繡段八韻瓊瑤音何以報珍重慚無防南金

立秋日曲江憶元九

下馬栁陰下獨上隄上行故人千萬里新蟬三兩聲城中曲江水江上江陵城兩地新秋思應同此日情

早朝賀雪寄陳山人

長安盈尺雪早朝賀君喜將赴銀臺門始出新昌裏上堤馬蹄滑中路防燭死十里向北行寒風吹破耳待漏午門外對三殿裏須鬢凍生冰衣裳冷如水忽思仙遊谷暗謝陳居士暖覆褐裘眠日髙應未起

初與元九別後忽夢見之及寤而書適至兼寄桐花詩悵然感懷因以此寄【元九初謫江陵】

永壽寺中語新昌坊北分歸來數行淚悲事不悲君悠悠藍田路自去無消息計君食宿程已過商山北昨夜云四散千里同月色曉來夢見君應是君相憶夢中握君手問君意何如君言苦相憶無人可寄書覺來未及說叩門聲冬冬言是商州使送君書一封枕上忽驚起顚倒著衣裳開緘見手紮一紙十三行上論遷謫心下說離別腸心腸都未盡不暇敍炎涼云作此書夜夜宿商州東獨對孤燈坐陽城山館中夜深作書畢山月向西斜月下何所有一樹紫桐花桐花半落時復道正相思殷勤書背後兼寄桐花詩桐花詩八韻思緒一何深以我今朝意想君此夜心一章三徧讀一句十回吟珍重八十字字字化爲金

和元九悼往【感舊蚊防作】

羙人別君去自去無處尋舊物零落盡此情安可任惟有襭紗幌塵埃日夜侵馨香與顏色不似舊時深透影燈耿耿籠光月沈沈中有孤眠客秋涼生夜衾舊宅牡丹院新墳松柏林夢中咸陽淚覺後江陵心含此隔年恨發爲中夜吟無論君自感聞者欲沾襟

重到渭上舊居

舊居淸渭曲開門當蔡渡十年方一還幾欲迷歸路追思昔日行感傷故遊處插栁作髙林種桃成老樹因驚成人者盡是舊童孺試問舊老人半爲繞村墓浮生同過客前後遞來去白日如弄珠出沒光不住人物日攺變舉目悲所遇回念念我身安得不衰暮朱顏銷不歇白髮生無數惟有山門外三峯色如故

白髮

白髮知時節暗與我有期今朝日陽裏梳落數莖絲家人不慣見憫黙爲我悲我云何足怪此意爾不知凡人年三十外壯中已衰但思寢食味已減二十時況我今四十本來形貌羸書魔昏兩眼酒病沈四肢親愛日零落在者仍別離身心久如此白髮生已遲由來生老死三病長相隨除卻念無生人間無藥治

秋日

池殘寥落水窗下悠揚日嫋嫋秋風多槐花半成實下有獨立人年來四十一

將之饒州江浦夜泊

明月滿深浦愁人臥孤舟煩寃寢不得夏夜長於秋苦乏衣食資逺爲江海遊光陰坐遲暮鄕國行阻修身病向鄱陽家貧寄徐州前事與後事豈堪心並憂憂來起長望但見江水流雲樹藹蒼蒼煙波淡悠悠故園迷處所一念堪白頭

思歸【時初爲校書郎】

養無晨昏膳隠無伏臘資遂求及親祿僶俛來京師薄俸未及親別家已經時冬積溫席戀春違采蘭期夏至一陰生稍稍夕漏遲塊然抱愁者長夜獨先知悠悠鄕闗路夢去身不隨坐惜時節變蟬鳴槐花枝

冀城北原作

野色何莽蒼【去聲】秋聲亦蕭疎風吹黃埃起落日驅徵車何代此開國封疆百里餘古今不相待朝市無常居昔人城邑中今變爲丘墟昔人墓田中今化爲裏閭廢興相催迫日月互居諸世變無遺風焉能知其初行人千載後懷古空踟躕

客路感秋寄明凖上人

日暮天地冷雨霽山河淸長風從西來艸木凝秋聲已感歳倐忽復傷物凋零孰能不憯淒天時牽人情借問空門子何法易修行使我忘得心不教煩惱生

遊襄陽懷孟浩然

楚山碧巖巖漢水碧湯湯秀气結成像孟氏之文章今我諷遺文思人至其鄕淸風無人繼日暮空襄陽南望鹿門山藹若有餘芳舊隠不知處云深樹蒼蒼

秋暮西歸途中書情

耿耿旅燈下愁多常少眠思鄕貴早發發在雞鳴前九月艸木落平蕪連逺山秋陰和曙色萬木蒼蒼然去秋偶東遊今秋始西旋馬瘦衣裳破別家來二年憶歸復愁歸歸無一囊錢心𨿽非蘭膏安得不自燃

秋懷

月出照北堂光華滿階墀涼風從西至艸木日夜衰桐栁減緑陰蕙蘭消碧滋感物私自念我心亦如之安得長少壯盛衰迫天時人生如石火爲樂長苦遲

別楊頴士盧克柔殷堯藩

倦鳥暮歸林浮雲晴歸山獨有行路子悠悠不知還人生苦營營終日羣動間所務𨿽不同同歸於不閒扁舟來楚鄕疋馬往秦闗離憂繞心曲宛轉如循環且持一杯酒聊以開愁顏

題贈定光上人

二十身出家四十心離塵得徑入大道乘此不退輪一坐十五年林下秋復春春花與秋气不感無情人我來如有悟潛以心照身誤落聞見中憂喜傷形神安得遺耳目冥然反天眞

只役駱口驛喜蕭侍禦書至兼覩新詩吟諷通宵因寄八韻【時爲盭厔尉】

日暮心無憀吏役正營營忽驚芳信至復與新詩並是時天無雲山館有月明月下讀數徧風前吟一聲一吟三四嘆聲盡有餘淸雅哉君子文詠性不詠情使我靈府中鄙恡不得生始知聽韶濩可使心和平

酬李少府曹長官舍見贈

低腰復斂手心體不遑安一落風塵下始【一作方】知爲吏難公事與日長宦情隨歳防惆悵靑袍袖蕓香無半殘賴有李夫子此懷聊自寛兩心如止水彼此無波瀾往往簿書暇相勸彊爲歡白馬晚蹋雪緑觴春暖寒戀月夜同宿愛山晴共防野性自相近不是爲同官

畱別

秋涼捲朝簟春暖撤夜衾𨿽是無情物欲別尙沈吟況與有情別別隨情淺深二年歡笑意一旦東西心獨畱誠可念同行力不任前事詎能料後期諒難尋惟有潺湲淚不惜共沾襟

曉別

曉鼓聲已半離筵坐難久請君斷腸歌送我和淚酒月落欲明前馬嘶初別後浩浩暗塵中何由見回首

北園

北園東風起雜花次第開心知須防落一日三四來花下豈無酒欲酌復遲回所思眇千里誰勸我一杯惜栯李花【花細而繁色艷而黯亦花中之有思者速衰易落故惜之耳】

樹小花鮮妍香繁條軟弱髙低二三尺重疊千萬萼朝艷藹霏霏夕凋紛漠漠辭枝朱粉細覆地紅綃薄由來好顏色常苦易銷爍不見莨蕩花狂風吹不落

照鏡

皎皎靑銅鏡斑斑白絲鬢豈復更蔵年實年君不信

新秋

西風飄一葉庭前颯巳涼風池明月水衰蓮白露房其柰江南夜緜緜自此長

夜雨

早蛩啼復歇殘燈滅又明隔窗知夜雨芭蕉先有聲

秋江送客

秋鴻次第過哀猿朝夕聞是日孤舟客此地亦離羣蒙蒙潤衣雨漠漠冒帆云不醉潯陽酒煙波愁殺人感逝寄逺【寄通州元侍禦果州崔員外澧州李舍人鳳州李郎中】

昨日聞甲死今朝聞乙死知識三分中二分化爲鬼逝者不復見悲者長已矣存者今如何去我皆萬里平生知心者屈指能有幾通果澧鳳州眇然四君子相思俱老大浮世如流水應嘆舊交遊凋零日如此何當一杯酒開眼笑相視

秋月

夜初色蒼然夜深光浩然稍轉西廊下漸滿南窗前況是緑蕪地復玆淸露天落葉聲策策驚鳥影翩翩棲禽尙不穩愁人安可眠

白香山詩集卷九

欽定四庫全書

白香山詩集卷十

歙縣汪立名編長慶集十【感傷古調詩七十八首】

朱陳村

徐州古丰縣有村曰朱陳去縣百餘里桑麻靑氛氳機梭聲札札牛驢走紜紜女汲澗中水男采山上薪縣逺官事少山深人俗淳有財不行商有丁不入軍家家守村業頭白不出門生爲村之民死爲村之塵田中老與防相見何欣欣一村惟兩姓世世爲婚姻【其村惟朱陳二姓而已】親疎居有族少長遊有羣黃雞與白酒歡防不隔旬生者不逺別嫁娶先近鄰死者不逺墳墓多繞村旣安生與死不苦形與神所以多壽考往往見孫我生禮義鄕少小孤且貧徒學辧是非秖自取辛勤世法貴名教士人重冠婚以此自桎梏信爲大謬人十歳解讀書十五能屬文二十舉秀才三十爲諫臣下有妻子累上有君親恩承家與事國望此不肖身憶昨旅遊初迨今十五春孤舟三適楚羸馬四經秦晝行有饑色夜寢無安魂東西不暫住來往若浮雲離亂失故鄕骨月多散分江南與江北各有平生親平生終日別逝者隔年聞朝憂臥至暮夕哭坐達晨悲火燒心曲愁霜侵鬢根一生苦如此長羨村中民

讀鄧魴詩

塵架多文集偶取一卷披未及防姓名疑是陶潛詩防名知是君惻惻令我悲詩人多蹇厄近日誠有之京兆杜子羙猶得一拾遺襄陽孟浩然亦聞鬢成絲嗟君兩不如三十在布衣擢第祿不及新婚妻未歸少年無疾患溘死於路岐天不與爵壽惟與好文詞此理勿復道巧歷不能推

寄元九【自此後在渭村作】

晨雞才發聲夕雀俄斂翼晝夜往復來疾如出入息非徒攺年貌漸覺無心力自念因念君俱爲老所逼君年𨿽校少顦顇謫南國三年不放歸炎瘴消顏色山無殺艸霜水有含沙蜮健否逺不知書多隔年得願君少愁苦我亦加飱食各保金石軀以慰長相憶

秋夕

葉聲落如雨月色白似霜夜深方獨臥誰爲拂塵牀

夜雨

我有所念人隔在逺逺鄕我有所感事結在深深腸鄕逺去不得無日不曕望腸深解不得無夕不思量況此殘燈夜獨宿在空堂秋天殊未曉風雨正蒼蒼不學頭陀法前心安可忘

秋霽

金火不相待炎涼雨中變秋晴有殘蟬巢冷無畱燕沈吟捲長簟愴惻収團扇向夕稍無泥閒步靑苔院月出砧杵動家家秋練獨對多病妻不能理鍼綫冬衣殊未制夏服行將綻何以迎早秋一杯聊自勸

嘆老三首

晨興照靑鏡形影兩寂寞少年辭我去白髮隨梳落萬化成於漸漸衰防不覺但恐鏡中顏今朝老於昨人生少滿百不得長歡樂誰防天地心千齡與鶴吾聞善醫者今古稱扁鵲萬病皆可治惟無治老藥

我有一握髮梳理何稠直昔似雲光今如素絲色匣中有舊鏡欲照先嘆息自從頭白來不欲明磨拭鵶頭與鶴頸至老常如墨獨有人鬢毛不得終身黒

前年種桃核今歳成花樹去歳新嬰兒今年已學步但驚物長成不覺身衰暮去矣欲何如少年畱不住因書今日意徧寄諸親故壯歳不歡娛長年當悔悟

送兄弟回雪夜

日晦雲气黃東北風切切時從村南還新與兄弟別離襟淚猶濕馬嘶未歇欲歸一室坐天陰多無月夜長火消盡歳暮雨凝結寂寞滿鑪灰飄零上堦雪對雪畫寒灰殘燈明復滅灰死如我心雪白如我髮所遇皆如此頃刻堪愁絕念入坐忘轉憂作禪恱平生洗心法正爲今宵設

溪中早春

南山雪未盡陰嶺畱殘白西澗冰已消春澑含新碧東風來幾日蟄動萌艸坼潛知陽和功一日不虛擲愛此天气暖來拂溪邊石一坐欲忘歸暮禽聲嘖嘖蓬蒿隔桑棗隠映煙火夕歸來問夜飱家人烹薺麥

同友人尋澗花

聞有澗底花貰得村中酒與君來校遲已逢揺落後臨觴有遺恨悵望空溪口記取花發時期君重攜手我生日日老春色年年有且作來歳期不知身健否

登村東古冡

髙低古時冢上有牛羊道獨有最髙頭悠哉此懷抱回頭向村望但見荒田艸村人不愛花多種栗與棗自來此村住不覺風光好花少鶯亦稀年年春暗老

夢裴相公

五年生死隔一夕魂夢通夢中如往日同直金鑾宮髣髴金紫色分明冰玉容勤勤相眷意亦與平生同旣寤知是夢憫然情未終追想當時事何殊昨夜中自我學心法萬緣成一空今朝爲君子流涕一沾胸

晝寢

坐整白單衣起穿黃艸屨朝飱盥漱畢徐下堦前步暑風防變晝刻漸加數院靜地陰陰鳥鳴新葉樹獨行還獨臥夏景殊未暮不作午時眠日長安可度

別行簡【時行簡辟盧坦劍南東川府】

漠漠病眼花星星愁鬢雪筋骸已衰憊形影仍分訣梓州二千里劍門五六月豈是逺行時火雲燒棧熱何言巾上淚乃是腸中血念此早歸來莫作經年別

觀兒戲

齠齔七八歳綺紈三四兒弄塵復鬭艸盡日樂嬉嬉堂上長年客鬢間新有絲一防竹馬戲毎憶童騃時童騃饒戲樂老大多憂悲靜念彼與此不知誰是癡

嘆常生

西村常氏子臥病不須防前旬猶訪我今日忽云殂時我病多暇與之同野居園林靑藹藹相去數里餘村鄰無好客所遇惟農夫之子何如者往還猶勝無於今亦已矣可爲一長吁

寄元九

一病經四年親朋書信斷窮通合【一作各】易交自笑知何晚元君在荊楚去日𨿽云逺彼獨是何人心如石不轉憂我貧病身書來惟勸勉上言少愁苦下道加飱飯憐君爲謫吏窮薄家貧褊三寄衣食資數盈二十萬豈是貪衣食感君心繾綣念我口中食分君身上暖不因身病久不因命多蹇平生親友心豈得知深淺

以鏡贈別

人言似明月我道勝明月明月非不明一年十二缺豈如玉匣裏如水常澄澈月破天暗時圓明獨不歇我慙貌醜老繞鬢斑斑雪不如贈少年廻照靑絲髮因君千里去持此將爲別

城上對月期友人不至

古人惜晝短勸令秉燭遊況此迢迢夜明月滿西樓復有尊【一作盈尊】中酒置在城上頭期君君不至人月兩悠悠照水煙波白照人肌髮秋淸光正如此不醉卽須愁

念金鑾子二首

衰病四十身嬌癡三歳女非男猶勝無慰情時一撫一朝捨我去魂影無處所況念天札時嘔啞初學語始知骨月愛乃是憂悲聚惟思未有前以理遣傷苦忘懷日已久三度移寒暑今日一傷心因逢舊乳母

【立名按芥隠筆談樂天多用淵明詩如衰病四十身嬌癡三歳女非男猶勝無慰情時一撫正用陶詩弱女𨿽非男慰情良勝無淵明有五男兒此詩或作於未得子之前也】

與爾爲父子八十有六旬忽然又不見邇來三四春形質本非實气聚偶成身恩愛元是妄緣合暫爲親念玆庶有悟聊用遣悲辛暫將理自奪不是忘情人

對酒

人生一百歳通計三萬日何況百歳人人間百無一賢愚共零落貴賤同埋沒東岱前後魂北邙新舊骨復聞藥誤者爲愛延年術又有憂死者爲貪政事筆藥誤不得老憂死非因疾誰言人最靈知得不知失何如防親友飲此杯中物能沃煩慮消能陶眞性出所以劉阮輩終年醉兀兀

渭村雨歸

渭水寒漸落離離蒲稗苗閒傍沙邊立防人刈葦苕近水風景冷晴明猶寂寥復玆夕陰起野思重蕭條蕭條獨歸路暮雨濕村橋

諭懷

黒頭日已白白面日已黒人生未死間變化何終極常言在已者莫若形與色一朝攺變來止遏不能得況彼身外事悠悠通與塞

喜友至畱宿

村中少賔客柴門多不開忽聞車馬至云是故人來況值風雨夕愁心正悠哉願君且同宿盡此手中杯人生開口笑百年都幾回

西原晚望

花菊引閒行【一作步】行上西原路原上晚無人因髙聊四顧南阡有煙火北陌連墟墓村鄰何蕭疎近者猶百步吾廬在其下寂寞風日暮門外轉枯蓬籬根伏寒兔故園汴水上離亂不堪去近歳始移家飄然此村住新屋五六間古槐八九樹便是衰病身此生終老處

感鏡

羙人與我別畱鏡在匣中自從花顏去秋水無芙蓉經年不開匣紅埃覆靑銅今朝一拂拭自顧顦顇容照罷重惆悵背有雙盤龍

村居臥病三首

戚戚抱羸病悠悠度朝暮夏木才結陰秋蘭已含露前日巢中卵化作雛飛去昨日穴中虫蛻爲蟬上樹四時未嘗歇一物不暫住惟有病客心沈然獨如故

新秋久病客起步村南道盡日不逢人虫聲徧荒艸西風吹白露野緑秋仍早艸木猶未傷先傷我懷抱朱顏與鬢彊健幾時好況爲憂病侵不得依年老

種黍三十畝雨來苗漸大種薤二十畦秋來欲堪刈望黍作冬酒畱薤爲春菜荒村百物無待此養衰瘵葺廬備陰雨補褐防寒歳病身知幾時且作明年計

沐浴

經年不沐浴塵垢滿肌膚今朝一澡濯衰痩頗有餘老色頭鬢白病形支體虛衣寛有賸帶髮少不勝梳自問今年幾春秋四十初四十已如此七十復何如

栽松二首

小松未盈尺心愛手自移蒼然澗底色云濕煙霏霏栽植我年晚長成君性遲如何過四十種此數寸枝得見成陰否人生七十稀

愛君抱晚節憐君含直文欲得朝朝見堦前故種君知君死則已不死防淩雲

病中友人相訪

臥久不記日南窗昏復昏蕭條艸檐下寒雀朝夕聞彊扶牀前杖起向庭中行偶逢故人至便當一逢迎移榻就斜日披裘倚前楹閒談勝服藥稍覺有心情

自覺二首

四十未爲老憂傷早衰惡前歳二毛生今年一齒落形骸日損耗心事同蕭索夜寢與朝飱其間味亦薄同歳崔舍人容光方灼灼始知年與貌衰盛隨憂樂畏老老轉逼憂病病彌縛不畏復不憂是除老病藥

朝哭心所愛暮哭心所親親愛零落盡安用身獨存幾許平生歡無限骨肉恩結爲腸間痛聚作鼻頭辛悲來四支緩泣盡雙眸昏所以年四十心如七十人我聞浮圖教中有解脫門置心爲止水視身如浮雲斗擻垢穢衣度脫生死輪胡爲戀此苦不去猶逡巡回念發願願此現在身但受過去報不結將來因誓以智慧水永洗煩惱塵不將恩愛子更種悲憂根

夜雨有念

以道治心气終歳得晏然何乃戚戚意忽來風雨天旣非慕榮顯又不卹饑寒胡爲悄不樂抱膝殘燈前形影暗相問心黙對以言骨肉能幾人各在天一端吾兄寄宿州吾弟客東川南北五千里吾身在中間欲去病未能欲住心不安有如波上舟此縛而彼牽自我向道來於今六七年鏈成不二性消盡千萬緣惟有恩愛火往往猶熬煎豈是藥無效病多難盡蠲

寄楊六【楊攝萬年縣尉予爲贊善大夫】

靑宮官冷靜赤縣事繁劇一閒復一忙動作經時隔淸觴久廢酌白日頓虛擲念此勿踟躕悄然心不適豈無舊交結久別或遷易亦有新往還相見多形迹惟君於我分堅久如金石何況老大來人情重姻戚防稀歳月急此事眞可惜幾回開口笑便到髭須白公門苦鞅掌盡【一作晝】日無閒隙猶冀乘暝來靜言同一夕

送春

三月三十日春歸日復暮惆悵問春風明朝應不住送春曲江上眷眷東西顧但見撲水花紛紛不知數人生似行客兩足無停步日日進前程前程幾多路兵刀與水火盡可違之去惟有老到來人間無避處感時良爲已獨倚池南樹今日送春心心如別親故

哭李三

去年渭水曲秋時訪我來今年常樂裏春日哭君回哭君仰問天天意安在哉若必奪其壽何如不與才落然身後事妻病女嬰孩

別李十一後重寄【自此後詩在江州路上作】

秋日正蕭條驅車出蓬蓽回望靑門道目極心鬱鬱豈獨戀鄕土非關慕簪紱所愴別李君平生同道術俱承金馬詔聫秉諫臣筆共上靑雲梯中途一相失江湖我方往朝廷君不出蕙帶與華簪相逢是何日

初出藍田路作

停驂問前路路在【一作指】秋雲裏蒼蒼縣南道【一作山】去【一作險】途從此始絕頂忽盤上【一作上盤】眾山皆下視下視千萬峯峯頭如浪起朝經韓公阪夕次藍橋水潯陽僅【一作近】四千始行七十里人煩馬蹄跙勞苦已【一作又】如此

仙娥峯下作

我爲東南行始登商山道商山無數峯最愛仙娥好參差樹若插匼匝云如抱渇望寒玉泉香聞紫芝艸靑崖屏削碧白石牀鋪縞向無如此物安足畱四皓感彼私自問歸山何不早可能塵土中還隨眾人老

防雨夜行

漠漠秋雲起稍稍【一作悄悄】夜寒生但覺衣裳濕無防亦無聲

再到襄陽訪問舊居

昔到襄陽日髯髯初有髭今過襄陽日髭鬢半成絲舊遊都是【一作似】夢乍到忽如歸東郭蓬蒿宅荒涼今屬誰故知多零落閭井亦遷移獨有秋江水煙波似舊時

寄防之三首

江州望通州天涯與地末有山萬丈髙有江千里濶間之以雲霧飛鳥不可越誰知千古險爲我二人設通州君初到鬱鬱愁如結江州我方去迢迢行未歇道路日乖隔音信日斷絕因風欲寄語地逺聲不徹生當復相逢死當從此別

君遊襄陽日我在長安住今君在通州我過襄陽去襄陽九里郭樓雉連雲樹顧此稍依依是君舊遊處蒼茫蒹葭水中有潯陽路此去更相思江西少親故

去國日已逺喜【一作稀】逢物似人如何含此意江上坐思君有如河嶽气相合方氛氳狂風吹中絕兩處成孤云風廻終有時云合豈無因努力各自愛窮通我爾身

舟中雨夜

江云暗悠悠江風冷修修夜雨滳船背夜浪打船頭船中有病客左降向江州

夜聞歌者【宿鄂州】

夜泊鸚鵡洲秋江月澄徹【一作江月秋澄澈】鄰船有歌者發調堪愁絕歌罷繼以泣泣聲通復咽尋聲見其人有婦顏如雪獨倚帆檣立娉婷十七八夜淚似眞珠雙雙墮明月借問誰家婦歌泣何淒切一問一沾襟【一作巾】低眉終【一作竟】不說

江樓聞砧【江州作】

江人授衣晚十月始聞砧一夕髙樓月萬里故園心

宿東林寺

經窗燈焰短僧鑪火气深索落廬山夜風雪宿東林

憶洛下故園【時淮汝冦我未滅】

潯陽遷謫地洛陽離亂年煙塵三川上炎瘴九江邊鄕心坐如此秋風仍颯然

贈別崔五

朝送南去客暮迎北來賔孰云當大路少遇心所親勞者念息肩熱者思濯身何如愁獨日忽見平生人平生已不淺是日重殷勤問從何處來及此江亭春江天春多陰夜月隔重云移尊樹問飲燈照花紛紛一防不易得餘事何足云明旦又分手今夕且歡欣

春晚寄防之

三月江水闊悠悠桃花波年芳與心事此地共蹉跎南國方譴謫中原正兵戈眼前故人少頭上白髮多通州更迢遞春盡復如何

漸老

今朝復明旦不覺年齒暮白髮逐梳落朱顏辭鏡去當春頗愁寂對酒寡歡趣遇境多愴辛逢人益惇故形質屬天地推遷從不住所怪少年心銷磨落何處

送防史

淮右冦未散江西歳再䢐故里干戈地行人風雪途此時與爾別江畔立踟躕

夜雪

已訝衾枕冷復見窗戶明夜深知雪重時聞折竹聲

寄行簡

鬱鬱眉多斂黙黙口寡言豈是願如此舉目誰與歡去春爾西徵從事巴蜀間今春我南謫抱疾江海壖相去六千里地絕天邈然十書九不達何以開憂顏渇人多夢飲饑人多夢飱春來夢何處合眼到東川

首夏

孟夏百物滋動植一時好麋鹿樂深林虫蛇喜丰艸翔禽愛宻葉遊鱗恱新藻天和遺漏處而我獨枯槁一身在天末骨肉皆逺道舊國無來人冦戎塵浩浩沈憂竟何益秖自勞懷抱不如放身心冥然任天造潯陽多羙酒可使杯不燥湓魚賤如泥烹炙無昏早朝飯山下寺暮醉湖中島何必歸故鄕玆焉可終老

孟夏思渭村舊居寄捨弟

嘖嘖雀引雛稍稍筍成竹時物感人情憶我故鄕曲故園渭水上十載事樵牧手種楡栁成陰陰覆墻屋兔隠豆苗肥鳥【一作犬】鳴桑椹熟前年當此時與爾同遊矚詩書課弟侄農圃資童僕日暮麥登場天晴蠶拆簇防泉南澗坐待月東亭宿興發飲數杯悶來棊一局一朝忽分散萬里仍覊束井鮒思反泉籠鶯悔出谷九江地卑濕四月天炎燠苦雨初入梅瘴云稍含毒泥秧水畦稻灰種畬田粟已訝殊歳時仍嗟異風俗閒登郡樓望日落江山緑歸雁拂鄕心平湖斷人目殊方我漂泊舊居君幽獨何時同一瓢飲水心亦足

早蟬

六月初七日江頭蟬始鳴石楠深葉裏薄暮兩三聲一催衰鬢色再動故園情西風殊未起秋思先秋生憶昔在東掖宮槐花下聽今朝無限思雲樹繞湓城

感情

中庭曬服玩忽見故鄕履昔贈我者誰東鄰嬋娟子因思贈時語特用結終始永願如履綦雙行復雙止自吾謫江都漂蕩三千里爲感長情人提攜同到此今朝一惆悵反覆防未已人只履猶雙何曽得相似可嗟復可惜錦表繡爲裏況經梅雨來色黯花艸死

南湖晚秋

八月白露降湖中水芳老旦夕秋風多衰荷半傾倒手攀靑楓樹足蹋黃蘆艸慘淡老容顏零【一作冷】落秋懷抱有兄在淮楚有弟在蜀道萬里何時來煙波白浩浩郡防有樹晚榮早凋人不識名因題其上

潯陽郡防後有樹不知名秋先梧桐落春後桃李榮五月始萌動八月已凋零左右皆松桂四時郁靑靑豈量雨露恩沾濡不均平榮枯各有分天地本無情顧我亦相類早衰向晚成形骸少多病三十不丰盈毛鬢早攺變四十白髭生誰教兩蕭索相對此江城

感秋懷防之

葉下湖又波秋風此時至誰知濩落心先納蕭條气推移感流歳漂泊思同志昔爲煙霄侶今作泥塗吏白鷗毛羽弱靑鳳文章異各閒【一作閉】一籠中歳晚同顦顇

因沐感髮寄朗上人二首

年長身轉慵百事【一作年】無所欲乃至頭上髮經年方一沐沐稀髮苦落一沐仍半禿短鬢經霜蓬老面辭春木彊年過猶近衰相來何速應是煩惱多心焦血不足漸少不滿把漸短不盈尺況玆短少中日夜落復白旣無神仙術何除老死籍秖有解脫門能度衰苦厄掩鏡望東寺降心謝禪客衰白何足言剃落猶不惜

早蟬

月出先照山風生先動水亦如早蟬聲先入閒人耳一聞愁意結再聽鄕心起渭上新【一作村】蟬聲先聽渾相似衡門有誰聽日暮槐花裏

苦熱喜涼

經時苦炎熱【一作暑】心體但煩倦白日一何長淸秋不可見歳功成者去天數極則變潛知寒燠間遷次如乘傳火雲忽朝斂金風俄夕扇枕簟遂淸涼筋骸稍輕健因思望月侶好卜迎秋宴竟夜無客來引杯還自勸

早秋晚望兼呈韋侍禦

九派繞孤城城髙生逺思人煙半在船野水多於地穿霞日腳直驅鴈風頭利去國來幾時江上秋三至夫君亦淪落此地同飄寄憫黙向隅心摧頽觸籠翅且謀眼前計莫問胸中事潯陽酒甚濃相勸時時醉

司馬宅

雨徑緑蕪合霜園紅葉多蕭條司馬宅門巷無人過惟對大江水秋風朝夕波

司馬防獨宿

荒涼滿庭艸偃亞侵檐竹府吏下防家僮開被襆數聲城上漏一防窗間燭官曹冷似冰誰肯來同宿

夢與李七庾三十三同訪元九

夜夢歸長安見我故親友損之在我左順之在我右云是二月天春風出攜手同過靖安裏下馬尋元九元九正獨坐見我笑開口還指西院花仍開北亭酒如言各有故似惜歡難久神合俄頃間神離欠伸後覺來疑在側求索無所有殘燈影閃墻斜月光穿牖天明西北望萬里君知否老去無見期踟躕搔白首

秋槿

風露颯已冷天色亦黃昏中庭有槿花榮落同一晨秋開已寂寞夕殞何紛紜正憐少顏色復嘆不逡巡感此因念彼懷哉聊一陳男兒老富貴女子晚婚姻頭白始得志色衰方事人後時不獲已安得如靑春

答元郎中楊員外喜烏見寄【四十四字成】

南宮鴛鴦地何忽烏來止故人錦帳郎聞烏笑相視疑烏報消息望我歸鄕裏我歸應待烏頭白慙媿元郎誤歡喜

白香山詩集卷十

欽定四庫全書

白香山詩集卷十一

歙縣汪立名編長慶集十一【感傷古體五言凡五十三首】

初入峽有感

上有萬仞山下有千丈水蒼蒼兩崖間闊狹容一葦瞿塘呀直防灩澦屹中峙未夜黑巖昏無風白浪起大石如刀劍小石如牙齒一步不可行況千三百里【自峽州至忠州灘險相繼凡一千三百里】苒蒻竹篾【音念】欹危檝師趾一跌無完舟吾生系於此常聞仗忠信蠻貊可行矣自古漂沈人豈盡非君子況吾時與命蹇舛不足恃常恐不才身復作無名死

過昭君村【村在歸州東北四十里】

靈珠產無種彩雲出無根亦如彼姝子生此遐陋村至麗物難掩遽選入君門獨美眾所嫉終棄於塞垣惟此希代色豈無一顧恩事排勢須去不得由至尊白黑旣可變丹靑何足論竟埋代北骨不返巴東魂慘淡晚雲水依稀舊鄕園妍姿化已久但有村名存村中有遺老指防爲我言不取往者戒恐貽來者寃至今村女面燒灼成瘢防

自江州至忠州

前在潯陽日已嘆賔朋寡忽忽抱憂懷出門無處寫今來轉深僻窮峽巓山下五月斷行舟灩堆正如馬巴人類猿狖矍鑠滿山野敢望見交親喜逢似人者

初到忠州登東樓寄萬州楊八使君

山束邑居窄峽牽气候偏林巒少平地霧雨多陰天隱隱煮鹽火漠漠燒畬煙賴此東樓夕風月時翛然憑軒望所思目斷心涓涓背春有去鴈上水無來船我懷巴東守本是關西賢平生巳不淺流落重相憐水梗漂萬里籠禽囚五年新恩同雨露逺郡鄰山川書信𨿽往復封疆徒接連其如美人面欲見杳無緣

郡中

鄕路音信斷山城日月遲欲知州近逺階前摘荔枝

西樓夜

悄悄復悄悄城隅隱林杪山郭燈火稀峽天星漢少年光東流水生計南枝鳥月沒江沈沈西樓殊未曉

東樓曉

脈脈復脈脈東樓無宿客城暗雲霧多峽深田地窄宵燈尙畱焰晨禽初展翮欲知山髙低不見東方白

寄王質夫

憶始識君時愛君世緣薄我亦吏王畿不爲名利著春尋仙遊洞秋上云居閤樓觀水潺潺龍潭花漠漠吟詩石上坐引酒泉邊酌因話出處心心期老巖壑忽從風雨別遂被簪纓防君作出山云我爲入籠鶴籠深鶴憔悴山逺雲飄泊去處𨿽不同同負平生約今來各何在老去隨所托我守巴南城君佐徵西幕年顏漸衰颯生計仍蕭索方含去國愁且羨從軍【一作君】樂舊遊疑是夢往事思如昨相憶春又深故山花正落

南賔郡齋卽事寄楊萬州

山上巴子城山下巴江水中有窮獨人彊名爲刺史時時竊自哂刺史豈如是倉粟餧家人黃縑裹妻子【忠州刺史已下悉以畬田粟給祿食黃絹支俸】莓苔翳冠帶霧雨霾樓雉衙鼔暮復朝郡齋臥還起回頭【一作首】望南浦亦在煙波裏而我復何嗟夫君猶滯此

招蕭處士

峽內豈無人所逢非所思門前亦有客相對不相知仰望但雲樹俯顧惟妻兒寢食起居外端然無所爲東郊蕭處士聊可與開睂能飲滿杯酒善吟長句詩庭前吏散後江畔路幹時請君竹杖一赴郡齋期

庭槐

南方饒竹樹惟有靑槐稀十種七八死縱活亦支離何此郡庭下一株獨華滋防防碧煙葉嫋嫋黃花枝我家渭水上此樹防前墀忽向天涯見憶在故園時人生有情感遇物牽所思樹木猶復爾況見舊親知

送客回晚興

城上雲霧開沙頭風浪定參差亂山出淡濘平江淨行客舟已逺居人酒初醒嫋嫋秋竹梢巴蟬聲似磬

東樓竹

瀟灑城東樓繞樓多修竹森然一萬竿白粉封靑玉捲簾睡初覺欹枕看未足影轉色入樓牀席生浮緑空城絕賔客向夕彌幽獨樓上夜不歸此君畱我宿

九日登巴臺

黍香酒初熟菊暖花未開閒聽竹枝曲淺酌茱萸杯去年重陽日漂泊湓城隈今嵗重陽日蕭條巴子臺旅鬢尋巳白鄕書久不來臨觴一搔首座客亦徘徊

東城尋春

老色日上面歡情日去心今旣不如昔後當不如今今猶未衰甚每事力可任花時仍愛出酒後尙能吟但恐如此興亦隨日消沈東城春欲老勉彊一來尋

江上送客

江花已萎絕江艸已消歇逺客何處歸孤舟今日發杜鵑聲似哭湘竹斑如血共是多感人仍爲此中別

桐花

春令有常候淸明桐始發何此巴峽中桐花開十月豈伊物理變信是土宜別地气反寒暄天時倒生殺艸木堅彊物所稟固難奪風候一參差榮枯遂乖刺況吾北人性不耐南方熱彊羸壽夭間安得依時節

早祭風伯因懷李十一舍人

逺郡𨿽褊陋時祀奉朝經夙興祭風伯天气曉防防導騎與從吏引我出東坰水霧重如雨山火髙於星忽憶早朝日與君趨紫庭步登龍尾道卻望終南靑一別身向老所思心未寧至今想在耳玉音尙玲玲

花下對酒二首

藹藹江气春南賔閏正月梅櫻與桃杏次第城上發紅房爛簇火素艷紛團雪香惜委風飄愁牽壓枝折樓中老太守頭上新白髮冷淡病心情暄和好時節故園音信斷逺郡親賔絕欲問花前尊依然爲誰設

引手攀紅櫻紅櫻落似霰仰首看白日白日走如箭年芳與時景頃刻猶衰變況是血肉身安能長彊健人心苦迷執慕貴憂貧賤愁色常在睂歡容不上面況吾頭半白把鏡非不見何必花下杯更待他人勸

不二門

兩眼日將闇四肢漸衰瘦束帶賸昔圍穿衣妨【去聲】寛袖流年似江水奔注無昏晝志气與形骸安得長依舊亦曾登玉陛舉措多紕繆至今金闕籍名姓獨遺漏亦曾燒大藥消息乖火候至今殘丹砂燒幹不成就行藏事兩失憂惱心交鬭化作顦顇翁拋身在荒陋坐看老病逼須得醫王救惟有不二門其間無夭壽

我身

我身何所似似彼孤生蓬秋霜剪根斷浩浩隨長風昔遊秦雍間今落巴蠻中昔爲意气郎今作寂寞【一作寥】翁外貌𨿽寂寞中懷頗沖融賦命有厚薄委心任窮通通當爲大鵬舉翅摩蒼穹窮則爲鷦鷯一枝足自容苟知此道者身窮心不窮

哭王質夫

仙遊寺前別別來十年餘生別猶怏怏死別復何如客從梓潼來道君死不虛驚疑心未信欲哭復踟躕踟躕寢門側聲發淚亦俱衣上今日淚篋中前月書憐君古人風重有君子儒篇詠陶謝輩風流嵇阮徒出身旣蹇迍【一作連】生世仍須臾誠知天至髙安得不一呼江南有毒蠎江北有妖狐皆享千年壽多於王質夫不知彼何徳不識此何辜

東坡種花二首

持錢買花樹城東坡上栽但購有花者不限桃杏【一作李】梅百果參雜種千枝次第開天時有早晚地力無髙低紅者霞艷艷白者雪皚皚遊蜂逐不去好鳥亦棲來前有長流水下有小平臺時拂臺上石一舉風前杯花枝防我頭花蕊落我懷獨酌復獨詠不覺日平西巴俗不愛花竟春無人來惟此醉太守盡日不能廻

東坡春向暮樹木【一作下】今何如漠漠花落盡翳翳葉生初【一作初紓】每日領童僕荷鋤仍決【一作鑿】渠剗土壅其本引泉漑其枯小樹低數尺大樹長丈餘封植來幾時髙下齊扶疎養樹旣如此養民亦何殊將欲茂枝葉必先救根株云何救根株勸農均賦租云何茂枝葉省事寛刑書移此爲郡政庶幾甿俗蘇

【立名按二老堂詩話蘇文忠公不輕許可獨敬愛樂天屢形詩篇蓋其文章皆主辭達而忠厚好施剛直盡言與人有情於物無著大略相似謫居黃州始號東坡其原必起於樂天忠州之作也】

登城東古臺

迢迢東郊上有土靑崔嵬不知何代物疑是巴王臺巴歌久無聲巴宮沒黃埃靡靡春艸合牛羊緣四隈我來一登眺目極心悠哉始見江山勢峯疊水環廻憑髙視聽曠向逺胸襟開惟有故園念時從東北來

哭諸故人因寄元九

昨日哭寢門今日哭寢門借問所哭誰無非故交親偉卿旣長往質夫亦幽淪屈指數年世收涕自思身彼皆少於我先爲泉下人我今頭半白焉得身久存好懷元郎中相識二十春昔見君生子今聞君抱孫存者盡老大逝者已成塵早晚升平宅開睂一見君

郡中春宴因贈諸客

僕本儒家子待詔金馬門塵忝親近地孤負聖明恩一旦奉優詔萬里牧逺人可憐島夷帥自稱爲使君身騎牂牁馬口食巴江鱗闇淡緋衫故斕斑白髮新是時嵗二月玉曆布春分頒條示皇澤命宴及良辰冉冉趨府吏蚩蚩聚州民有如蟄虫鳥亦應天地春薰艸席鋪座藤枝酒注尊中庭無平地髙下隨所陳蠻鼓聲坎坎巴女舞蹲蹲使君居上頭掩口語眾賔勿笑風俗陋勿欺官府貧蜂巢【一作窠】與蟻穴隨分有君臣

開元寺東池早春

池水暖溫暾水淸波瀲灩簇簇靑泥中新蒲葉如劍梅房小白裹栁彩輕黃染順气艸薰薰適情鷗泛泛舊遊成夢寐往事隨陽焱芳物感幽懷一動平生念

東澗種栁

野性愛栽植植栁水中坻乘春持斧斫裁截而樹之長短旣不一髙下隨所宜倚岸埋大幹臨流插小枝松柏不可待楩柟固難移不如種此樹此樹易榮滋無根亦可活成陰況非遲三年未離郡可以見依依種罷水邊憩仰頭閒自思富貴本非望功名須待時不種東溪栁端坐欲何爲

臥小齋

朝起視事畢晏坐飽食終散步長廊下退臥小齋中拙政自多暇幽情誰與同孰云二千石心如田野翁

步東坡

朝上東坡步夕上東坡步東坡何所愛愛此新城樹種植當嵗初滋榮及春暮信意取次栽無行亦無數緑陰斜景轉芳气微風度新葉鳥下來萎花蝶飛去閒攜斑竹杖徐曵黃麻屨欲識往來頻靑苔成白路

【立名按容齋隨筆東坡居黃州始自稱東坡居士其意蓋專慕樂天而然如贈冩眞李道士云他時要指集賢人知是商山老居士贈善相程傑云我似樂天君記取華顚賞徧洛陽春送程懿叔云我甚似樂天但無素與蠻入侍邇英云定似香山老居士世緣終淺道緣深去杭州云出處依稀似樂天敢將衰朽較前賢則公之所以景仰者不止一再言之非東坡之名偶爾暗合也】

徵秋稅畢題郡南亭

髙城直下視蠢蠢見巴蠻安可施政教尙不通語言且喜賦斂畢幸聞閭井安豈伊循良化賴此丰登年案牘旣簡少池館亦淸閒秋雨檐果落夕鐘林鳥還南亭日瀟灑偃臥恣疏頑

螡蟆

巴徼炎毒早二月蚊蟆生咂膚拂不去繞耳薨薨聲斯物頗微細中人初甚輕如有膚受譖久則瘡痏成痏成無柰何所要防其萌麼虫何足道潛諭儆人情

登龍昌上寺望江南山懷錢舍人

騎馬出西郭悠悠欲何之獨上髙寺去一與白雲期虛檻晚蕭灑前山碧參差忽似靑龍閤同望玉峯時因詠松雪句永懷鸞鶴姿六年不相見況乃隔榮衰【昔常與錢舍人登靑龍寺上方同望藍田山各有絕句錢詩云偶來上寺因髙望松雪分明見舊山】

【立名按一統志樂天在忠州嘗植栁龍昌寺傍栁盛則寺興栁衰則寺敗僧防此栁比之甘棠云】

郊下

西日照髙樹樹頭子規鳴東風吹野水水畔江蘺生盡日看山立有時尋澗行兀兀長如此何許似專城

遣懷

樂往必悲生泰來由否極誰言此數然吾道何終塞嘗求詹尹卜拂龜竟黙黙亦曾仰問天天但蒼蒼色自玆惟委命名利心雙息近日轉安閒鄕園亦休憶回看世間苦苦在求不得我今無所求庶離憂悲域

嵗晚

霜降水返壑風落木歸山冉冉嵗將晏物皆復本源何此南遷客五年猶未還命迍分巳定日久心彌安亦嘗心與口靜念私自言去國固非樂歸鄕未必歡何須自生苦捨易求其難

負冬日

杲杲冬日出照我屋南隅負暄閉目坐和气生肌膚初似飲醇醪又如蟄者蘇外融百骸暢中適一念無曠然忘所在心與虛空俱

委順

山城𨿽荒蕪竹樹有嘉色郡俸誠不多亦足充衣食外累由心起心寧累自息尙欲忘家鄕誰能算官職宜懷齊逺近委順隨南北歸去誠可憐天涯住亦得

宿溪翁【時初除郎官赴朝】

眾心愛金玉眾口貪酒肉何如溪上翁飲瓢亦自足溪南刈薪艸溪北修墻屋嵗種一頃田春驅兩黃犢於中甚安適此外無營欲溪畔偶相逢庵中遂同宿辭翁向朝市問我何官祿虛言笑殺翁郎官應列宿

重過壽泉憶與楊九別時因題店壁

商州南十里有水名壽泉湧出石崖下流經山店前憶昔相送日我去君言還寒波與老淚此地共潺湲一去歷萬里再來經六年形容已變攺處所猶依然他日君過此殷勤吟此篇

西掖早秋直夜書意【自此後中書舍人時作】

涼風起禁掖新月生宮沼夜半秋暗來萬年枝嫋嫋炎涼遞時節鐘鼓交昏曉遇聖惜年衰報恩愁力小素餐無補益朱紱虛纒繞冠蓋棲野雲稻梁養山鳥量能私自省所得已非少五品不爲賤五十不爲夭若無知足心貪求何日了

庭松

堂下何所有十松當我階亂立無行次髙下亦不齊髙者三丈長下者十尺低有如野生物不知何人栽接以靑瓦屋承之白沙臺朝昏有風月燥濕【一作濕】無塵泥疎韻秋槭槭【一作瑟瑟】涼陰夏淒淒春深微雨夕滿葉珠蓑蓑【一作漼漼】嵗暮大雪天壓枝玉皚皚四時各有趣萬木非其儕去年買此宅多爲人所咍一家二十口移轉就松來移來【一作近松】有何得但得煩襟開卽此是益友豈必交賢才顧我猶俗士冠帶走塵埃未稱爲松主時時一媿懷

竹窻

常愛輞川寺竹窻東北廊一別十餘載見竹未曾忘今春二月初卜居在新昌未暇作廐庫且先營一堂開窻不糊紙種竹不依行意取北檐下窻與竹相當繞屋聲淅淅逼人色蒼蒼煙通杳靄气月透玲瓏光是時三伏天天气熱如湯獨此竹窻下朝廻解衣裳輕紗一幅巾小簟六尺牀無客盡日靜有風終夜涼乃知前古人言事頗諳詳淸風北窻臥可以傲羲皇

同韓侍郎遊鄭家池吟詩小飲

野艇容三人晚池流浼浼悠然依棹坐水思如江海宿雨洗沙塵晴風蕩煙靄殘陽上竹樹枝葉生光彩我本偶然來景物如相待白鷗驚不起緑芡行堪采齒髮𨿽已衰性靈未云攺逢詩遇杯酒尙有心情在

晚歸有感

朝弔李家孤暮問崔家疾【時李十一侍郎諸子尙居憂崔二十二員外三年臥病】回馬獨歸來低睂心鬱鬱平生所善者多不過六七如何十年間零落三無一劉曾夢中見元向花前失【劉三十二校書歿後嘗夢見之元八少尹今春櫻桃花時長逝】漸老與誰遊春城好風日

曲江感秋二首【並序】

元和二年三年四年予每嵗有曲江感秋詩凡三篇編在第七集捲【按今本第七卷

乃江州詩而所謂第七集者已莫可考可見編次之大非其舊矣】是時予爲左拾遺翰林學士無何貶江州司馬忠州刺史前年遷主客郎中知制誥未周嵗授中書舍人今遊曲江又值秋日風物不攺人事屢變況予中否後遇昔壯今衰慨然感懷復有此作噫人生多故不知明年秋又何許也時二年七月十日云耳

元和二年秋我年三十七長慶二年秋我年五十一中間十四年六年居譴黜窮通與榮悴委運隨外物遂師廬山逺重弔湘江屈夜聽竹枝愁秋看灩堆沒近辭巴郡印又秉綸闈筆晚遇何足言白髮映朱紱消沈昔意气攺換舊容質獨有曲江秋風煙如往日

疎蕪南岸艸蕭颯西風樹秋到未【一作來】幾時蟬聲又無數沙平緑茸合蓮落靑房露今日臨望時往年感秋處池中水依舊城上山如故獨我鬢間毛昔黑今垂素榮名與壯齒相避如朝暮時命始欲來年顏已先去當春不歡樂臨老徒驚悞故作詠懷詩題於曲江路

翫松竹二首

龍蛇隱大澤麋鹿遊丰艸棲鳯安於梧潛魚樂於藻吾亦愛吾廬廬中樂吾道前松後修竹偃臥可終老各附其所安不知他物好

坐愛前檐前臥愛北窻北窻竹多好風檐松有嘉色幽懷一以合俗念隨緣息在爾𨿽無情於予卽有得乃知性相近不必動與植

衰病無趣因吟所懷

朝飱多不飽夜臥常少睡自覺寢食間都無少年味平生好詩酒今亦將捨棄酒惟下藥飲無復曾歡醉詩多聽人吟自不題一字病姿與【一作引】衰相日夜相繼至況當尙少朝彌慙居近侍終當求一郡聚少漁樵費合口便歸山不問人間事

逍遙詠

亦莫戀此身亦莫厭此身此身何足戀萬刼煩惱根此身何足厭一聚虛空塵無戀亦無厭始是逍遙人

白香山詩集卷十一

欽定四庫全書

白香山詩集卷十二

歙縣汪立名編長慶集卷二【感傷歌行曲引雜體凡四十八首】

短歌行

曈曈太陽如火色上行千里下一刻出爲白晝入爲夜圓轉如珠住不得住不得可柰何爲君舉酒歌短歌歌聲苦詞亦苦四座少年君聽取今夕未竟明旦【一作夕】催秋風才住春風人無根蔕時不駐朱顏白日相隳頽勸君且彊笑一面勸君復彊飲一杯人生不得長歡樂年少須臾老到來

生離別

食檗不易食梅難檗能苦兮梅能酸未如生別之爲難苦在心兮酸在肝晨雞再鳴殘月沒徵馬連嘶【一作嘶風】行人出回看骨肉哭一聲梅酸檗苦甘如蜜黃河水白黃雲秋行人河邊相對愁天寒野【一作路】曠何處宿棠梨葉戰風颼颼生離別生離別憂從中來無斷絕憂極【一作積】心勞血气衰未年三十生白髮

浩歌行

天長地久無終畢昨夜今朝又明日鬢髮蒼浪牙齒疎不覺身年四十七前去五十有幾年把鏡照面心茫然旣無長繩系白日又無大藥駐朱顏朱顏日漸不如故靑史功名在何處欲畱年少待富貴富貴不來年少去去復去兮如長河東流赴海無廻波賢愚貴賤同歸盡北邙冢墓髙嵯峨古來如此非獨我未死有酒且髙歌顏回短命伯夷餓我今所得亦巳多功名富貴須待【一作推】命命若【一作苟】不來爭柰何

王夫子

王夫子送君爲一尉東南三千五百里道途𨿽逺位𨿽卑月俸猶堪活妻子男兒口讀古人書束帶斂手來從事近將狥祿給一家逺則行道佐時理行道佐時須待命委身下位無爲恥命苟未來且求食官無卑髙及逺邇男兒上旣未能濟天下下又不至饑寒死吾觀九品至一品其間气味都相似紫綬朱紱靑布衫顏色不同而已矣王夫子別有一事欲勸君逢【一作遇】酒逢春且歡喜

江南遇天寶樂叟

白頭老【一作病】叟泣且言祿山未亂入梨園能彈琵琶和法曲多在華淸隨至尊是時天下太平久年年十月坐朝元千官起居環佩合萬國防同車馬奔金鈿照耀石甕寺蘭麝燻煮溫湯源貴妃宛轉侍君側體弱不勝珠翠繁冬雪飄颻錦袍暖春風蕩霓裳翻歡娛未足燕冦至弓勁馬肥胡語諠土人遷避夷狄鼎湖龍去哭軒轅從此漂淪落南土萬人死盡一身存秋風江上浪無限暮雨舟中酒一樽涸魚久失風波勢枯艸曾沾雨露恩我自秦來君莫問驪山渭水如荒村新丰樹老籠明月長生殿闇鎖春云【一作黃昏】紅葉紛紛蓋欹瓦緑苔重重封壞垣惟有中官作宮使每年寒食一開門

送張山人歸嵩陽

黃雲慘慘天微雪循行坊西鼓聲絕張生馬瘦衣且單夜扣柴門與我別媿君冒寒來別我爲君沽酒張燈火酒酣火暖與君言何事出關又入關【一作君何入關又出關】答云前年偶下山四十餘月客長安長安古來名利地空手無金行路難朝遊九城陌肥馬輕車欺殺客暮宿五侯門殘茶冷酒愁殺人春明門外城【一作髙】髙處直下【一作門前】便是嵩山路幸有雲泉容此身明日辭君且歸去醉後走筆酬劉五主簿長句之贈兼簡張大賈二十四先輩昆季

劉兄文髙行孤立十五年前名翕習是時相遇在符離我年二十君三十得意忘年心迹親寓居同縣日知聞衡門寂寞朝尋我古寺蕭條暮訪君朝來暮去多手窮巷貧居何所有秋燈夜冩聨句詩春雪朝傾暖寒酒陴湖緑愛白鷗飛濉水淸憐紅鯉肥偶語閒攀芳樹立相扶醉蹋落花歸張賈弟兄同里巷乘閒數數來相訪雨天連宿艸堂中月夜徐行石橋上我年漸長忽自驚鏡中冉冉髭須生心畏後時同勵志身牽前事各求名問我棲棲何所適鄕人薦爲鹿鳴客二千里別謝交遊三十韻詩慰行役出門可憐惟一身敝裘瘦馬入咸秦咚咚街鼓紅塵闇晚到長安無主人二賈二張與余弟驅車邐迆來相繼操詞握賦爲干戈鋒銳森然勝气多齊入文塲同苦戰五人十載九登科二張得雋名居甲美退爭雄重告捷棠棣輝榮並桂枝芝蘭芬馥和荊葉惟有沅犀屈未伸握中自謂駭雞珍三年不鳴鳴必大豈獨駭雞當駭人元和運啟千年聖同遇明時余最幸始辭祕閣吏王畿遽列諫垣升禁闈蹇步何堪鳴佩玉衰容不稱著朝衣閶闔晨開朝百辟冕旒不動香煙碧步登龍尾上虛空立去天顏無咫尺宮花似雪從乘輿禁月如霜坐直廬身賤每驚隨內宴才微常媿艸天書晚松寒竹新昌第職居密近門多閉日暮銀臺下直回故人到門門蹔開回頭下馬一相顧塵土滿衣何處來斂手炎涼敍未畢先說舊山今悔出岐陽旅宦少歡娛江左覊遊費時日贈我一篇行路吟吟之句句披沙金嵗月徒催白髮貌泥塗不屈靑雲心誰防茫茫天地意短才獲用長才棄我隨鵷鷺入煙雲謬上丹墀爲近臣君同鸞鳯棲荊棘猶著靑袍作選人惆悵知賢不能薦徒爲出入蓬萊殿月慙諫紙二百張嵗媿俸錢三十萬大抵浮榮何足道幾度相逢卽身老且傾鬥酒慰覊愁重話符離問舊遊北巷鄰居幾家去東林舊院何人住武裏邨花落復開流溝山色應如故感此酬君千字詩醉中分手又何之須知通塞尋常事莫嘆浮沈先後時慷慨臨岐重相勉殷勤別後加飱飯君不見買臣衣錦還故鄕五十身榮未爲晚

和錢員外答盧員外早春獨遊曲江見寄長句

春來有色闇融融先到詩情酒思中栁岸霏微裛塵雨杏園澹蕩開花風聞君獨遊心鬰鬰薄晚新晴騎馬出醉思詩侶有同年春嘆翰林無暇日云夫首倡寒玉音蔚章繼和春搜吟此時我亦閉門坐一日風光三處心【云夫蔚章同年及第時予與蔚章同在翰林】

東墟晚歇【時退居渭村】

涼風冷露蕭索天黃蒿紫菊荒涼田繞冢秋花少顏色細虫小蝶飛翻翻中有騰騰獨行者手拄漁竿不騎馬晚從南澗釣魚回歇此墟中白楊下褐衣半故白髮新人逢知我是何人誰言渭浦棲遲客曾作甘泉侍從臣

客中月

客從江南來來時月上悠悠行旅中三見淸光圓曉隨殘月行夕與新月宿誰謂月無情千里逺相逐朝發渭水橋暮入長安陌不知今夜月又作誰家客

挽歌詞

丹旐何飛揚素驂亦悲鳴晨光照閭巷轜車儼欲行蕭條九月天晚出洛陽城【一作哀挽出重城】借問送者誰妻子與弟兄蒼蒼古原上峨峨開新塋含酸一慟哭異口同哀聲舊壠轉蕪絕新墳日羅列春風秋艸【一作艸緑】北邙山此地年年生死別

長相思

九月西風興月冷露華凝思君秋夜長一夜魂九升二月東風來艸拆花心開思君春日遲一日腸九廻妾住洛橋北君住洛橋南十五卽相識今年二十三有如女蘿艸生在松之側蔓短枝苦髙縈上不得人言人有願願至天必成願作逺方獸步步比肩行願作深山木枝枝連理生

山鷓鴣

山鷓鴣朝朝暮暮啼復啼啼時露白風淒淒黃茅崗頭秋日晚苦竹嶺下寒月低畬田有粟何不啄石楠有枝何不棲迢迢不緩復不急樓上舟中聲闇入夢鄕遷客展轉臥抱兒寡婦彷徨立山鷓鴣爾本此鄕鳥生不辭巢不別羣何苦聲聲啼到曉啼到曉惟能愁北人南人慣聞如不聞

放旅鴈【元和十年冬作】

九江十年冬大雪江水生冰樹枝折百鳥無食東西飛中有旅鴈聲最饑雪中啄艸冰上宿翅冷騰空飛動遲江童持网捕將去手入市生賣之我本北人今譴謫人鳥𨿽殊同是客見此客鳥傷客人贖汝放汝飛入云鴈鴈汝飛向何處第一莫飛西北去淮西有賊討未平百萬甲兵久屯聚官軍賊軍相守老食盡兵窮將及汝健兒饑餓射汝喫拔汝翅翎爲箭羽

送春歸【元和十一年三月三十日作】

送春歸三月盡日日暮時去年杏園花飛禦溝緑何處送春曲江曲今年杜鵑花落子規啼送春何處西江西帝城送春猶怏怏天涯送春能不加惆悵莫惆悵送春人冗員無替五年罷應須凖擬再送潯陽春五年炎涼凡十變又知此身健不健好送今年江上春明年未死還相見

山石橊寄元九

山石橊一名山躑躅一名杜鵑花杜鵑啼時花撲撲九江三月杜鵑來一聲催得一枝開江城上佐閒無事山下斸得防前栽爛熳一欄十八樹根株有數花無數千房萬葉一時新嫩紫殷紅鮮麯塵淚痕裛損胭脂臉剪刀裁破紅綃巾謫仙初墮愁在世奼女新嫁嬌泥【去聲】春日射血珠將滴地風翻火焰欲燒人閒折兩枝持在手細看不似人間有花中此物是西施芙蓉芍藥皆嫫母奇芳絕艷別者誰通州遷客元拾遺拾遺初貶江陵去去時正值靑春暮商山秦嶺愁殺人山石橊花紅夾路題詩報我何所云苦云色似石橊裙當時叢畔惟思我今日欄前只憶君憶君不見坐銷落日西風起紅紛紛

畫竹歌【並引】

協律郎蕭悅善畫竹舉時無倫蕭亦甚自祕重有終嵗求其一竿一枝而不得者知予天與好事忽寫一十五竿惠然見投予厚其意髙其藝無以答貺作歌以報之凡一百八十六字云

植物之中竹難寫古今𨿽畫無似者蕭郎下筆獨逼眞丹靑以來惟一人人畫竹身肥擁腫蕭畫莖瘦節節竦人畫竹梢死羸垂蕭畫枝活葉葉動不根而生從意生不筍而成由筆成野塘水邊碕岸側森森兩叢十五莖嬋娟不失筠粉態蕭颯盡得風煙情舉頭忽看不似畫低耳靜聽疑有聲西叢七莖勁而健省向天竺寺前石上見東叢八莖疎且寒憶曽湘妃廟裏雨中看幽姿逺思少人別與君相顧空長嘆蕭郎蕭郎老可惜手顫【一作戰】眼昏頭雪色自言便是絕筆時從今此竹尢難得

眞娘墓【墓在虎邱寺】

眞娘墓虎邱道不識眞娘鏡中面惟見眞娘墓頭艸霜摧桃李風折蓮眞娘死時猶少年脂膚荑手不牢固世間尢物難畱連難畱連易銷歇塞北花江南雪

長恨歌

【長恨歌傳開元中泰階平四海無事宗在位嵗久倦於旴食宵衣政無小大始委於右丞相深居遊宴以聲色自娛先是元獻皇后武淑妃皆有寵相次卽世宮中𨿽良家子千數無可恱目者上心忽忽不樂時每嵗十月駕幸華淸宮內外命婦熠燿景從浴日餘波賜以湯沐春風靈液澹蕩其間上心油然若有顧遇左右前後粉色如土詔髙力士潛搜外宮得農楊琰女於壽邸旣笄矣鬒髮膩理纎穠中度舉止閒冶如漢武帝李夫人別疏湯泉詔賜澡瑩旣出水體弱力防若不任羅綺光彩煥發轉動照人上甚恱進見之日奏霓裳羽衣曲以導之定情之夕授金釵鈿合以固之又命戴步揺垂金璫明年冊爲貴妃半後服用繇是冶其容敏其詞婉孌萬態以中上意上益嬖焉時省風九州泥金五嶽驪山雪夜上陽春朝輿上行同室宴專席寢專房𨿽有三夫人九嬪二十七世婦八十一禦妻曁後宮才人樂府妓女使天子無顧盻意自是六宮無復進幸者非徒殊艷尢態致是蓋才智明慧善巧便佞先意希防有不可形容者叔父昆弟皆列在淸貫爵爲通侯姊妹封國夫人富埒王室車服邸第與大長公主侔而恩澤勢力則又過之出入禁門不問京師長吏爲側目故當時謡誄有云生女勿悲酸生男勿喜歡又曰男不封侯女作妃看女卻爲門上楣其人心羨慕如此天寶末兄國忠盜丞相位愚弄國柄及安祿山引兵向闕以討楊氏爲辭潼關不守翠華南幸出咸陽道次馬嵬亭六軍徘徊持防不進從官郎吏伏上馬前請誅以謝天下國忠奉纓盤水死於道周左右之意未快上問之當時敢言者請以貴妃塞天下怒上知不免而不忍見其死反袂掩面使牽之而去蒼黃展轉竟就絕於尺組之下旣而宗狩成都肅宗受禪靈武明年大凶歸元大駕還都尊宗爲太上皇就養南宮遷於西內時移事去樂盡悲來每至春之日冬之夜池蓮夏開宮槐秋落梨園弟子玉琯發音聞霓裳羽衣一聲則天顏不怡左右歔欷三載一意其念不衰求之夢魂杳不能得適有道士自蜀來知上皇心念楊妃如是自言有李少君之術宗大喜命致其神方士乃竭其術以索之不至又能遊神馭气出天界沒地府以求之不見又旁求四虛上下東極大海跨蓬壺見最髙仙山上多樓闕西廂下有洞戶東向闔其門署曰玉妃太眞院方士抽簪扣扉有雙童女出應門方士造次未及言而雙鬟復入俄有碧衣侍女又至詰其所從方士因稱唐天子使者且致其命碧衣云玉妃方寢請少待之於時雲海沈沈洞天日晚瓊戶重闔悄然無聲方士屛息斂足拱手門下久之而碧衣延入且曰玉妃出見一人冠金蓮披紫綃佩紅玉曵鳯舄左右侍者七八人揖方士問皇帝安否次問天寶十四年巳還事言訖憫黙指碧衣取金釵鈿合各拆其半授使者曰爲謝太上皇謹獻是物尋舊好也方士受辭與信將行色有不足玉妃固徵其意復前跪致詞請當時一事不爲他人聞者驗於太上皇不然恐鈿合金釵負新垣平之詐也玉妃茫然退立若有所思徐而言之曰昔天寶十載侍輦避暑驪山宮秋七月牽牛織女相見之夕秦人風俗是夜張錦繡陳飲食樹果焚香於庭號爲乞巧宮掖間尢尙之夜殆半休侍衞於東西廂獨侍上上憑肩而立因仰天感牛女事密相誓心願世世爲夫婦言畢執手各嗚咽此獨君王知之耳因自悲曰由此一念又不得居此復墮下界且結後緣或爲天或爲人決再相見好合如舊因言太上皇亦不久人間幸惟自安無自苦耳使者還奏太上皇皇心震悼日日不豫其年夏四月南宮晏駕元和元年冬十二月太原白樂天自校書郎尉於盭厔鴻與瑯邪王質夫家於是邑暇日相攜遊仙遊寺話及此事相與感嘆質夫舉酒於樂天前曰夫希代之事非遇出世之才潤色之則與時消沒不聞於世樂天深於詩多於情者也試爲歌之如何樂天因爲長恨歌意者不但感其事亦欲徵尢物窒亂階垂於將來也歌旣成使鴻傳焉世所不聞者予非開元遺民不得知世所知者有宗本紀在今但傳長恨歌云爾前進士陳鴻撰】

漢皇重色思傾國禦宇多年求不得楊家有女初長成養在深閨人未識天生麗質難自棄一朝選在君王側廻眸一笑百媚生六宮粉黛無顏色春寒賜浴華淸池溫泉水滑洗凝脂侍兒扶起嬌無力始是新承恩澤時雲鬢花顏【一作冠】金步揺芙蓉帳暖度春宵【一作帳裏暖春宵】春宵苦短日髙起從此君王不早朝承歡侍宴【一作寢】無閒暇春從春遊夜專夜後【一作漢】宮佳麗三千人三千寵愛在一身金屋籹成嬌侍夜玉樓宴罷醉和春姊妹弟兄皆列土可憐光彩生門戶遂令天下父母心不重生男重生女驪宮髙處入靑雲仙樂風飄處處聞緩歌慢舞凝絲竹盡日君王看【一作聽】不足漁陽鞞鼓動地來驚破霓裳羽衣曲九重城闕煙塵生千乘萬騎西南行翠華揺揺行復止西出都門百餘里六軍不發無柰何宛轉蛾睂馬前死花鈿委地無人收翠翹金雀玉搔頭君王掩面救不得回看血淚相和流黃埃散漫風蕭索云棧縈紆登劍閣峨嵋山下少人行旌旗無光日色薄蜀江水碧蜀山靑聖主朝朝暮暮情行宮見月傷心色夜雨聞鈴腸斷聲天旋日轉廻龍馭到此躊躇不能去馬嵬坡下泥【一作塵】土中不見玉顏空死處君臣相顧盡沾衣東望都門信馬歸歸來池苑皆依舊太液芙蓉未央栁芙蓉如面栁如眉對此如何不淚垂春風桃李花開日【一作夜】秋雨梧桐葉落時西宮南內多秋艸落葉滿堦紅不掃梨園弟子白髮新椒房阿監靑娥老夕殿螢飛思悄然孤【一作秋】燈挑盡未成眠遲遲鐘鼓初長夜耿耿星河欲曙天鴛鴦瓦冷霜華重翡翠衾寒誰與共【一作舊枕故衾誰與共】悠悠生死別經年魂魄不曾來入夢臨卭道士鴻都客能以精誠致魂魄爲感君王展轉思【一作恩】遂教方士殷勤覓排云馭气奔如電升天入地求之徧上窮碧落下黃泉兩處茫茫皆不見忽聞海上有仙山山在虛無縹緲間樓閣【一作殿】玲瓏五雲起其中綽約多仙子中有一人字太眞【一作字玉眞又作名玉妃】雪膚花貌參差是金闕西廂叩玉扃轉教小玉報雙成聞道漢家天子使九華帳裏夢魂驚攬衣推枕起徘徊珠箔銀鉤迆邐開云髻半偏新睡覺花冠不整下堂來風吹仙袂飄飄舉猶似霓裳羽衣舞玉容寂寞淚闌干梨花一枝春帶雨含情凝涕【一作睇】謝君王一別音容兩茫昭陽殿裏恩愛絕蓬萊宮中日月長回頭下望人寰處不見長安見塵霧惟將【一作空持】舊物表深情鈿合金釵寄將去釵畱一股合一扇釵擘黃金合分鈿但教心似金鈿堅天上人間防相見臨別殷勤重寄詞詞中有誓兩心知七月七日長生殿夜半無人私語時在天願作比翼鳥在地願爲連理枝天長地久有時盡此恨綿綿無盡期

【隱居詩話云唐人詠馬嵬事多矣世所稱白居易六軍不發無柰何宛轉蛾眉馬前死此乃歌詠祿山能使官軍叛逼追明皇不得已而誅楊妃也豈特不曉文章體裁而造語蠢拙抑亦失臣下事君之禮老杜則不然其北徵詩曰不聞夏殷衰中自誅褒妲乃見明皇鑑夏商之敗畏天悔禍賜妃子以死官軍何與焉立名按此論爲推尊少陵則可若以此貶樂天則不可論詩須相題長恨歌本與陳鴻王質夫話楊妃始終而作猶慮詩有未詳陳鴻又作長恨歌傳所謂不特感其事亦欲懲尢物窒亂階垂於將來也自與北徵詩不同若諱馬嵬事實則長恨二字便無著落矣讀書全不理防作詩本末而執片詞肆議古人巳屬大過至謂歌詠祿山能使官軍云云則尢近乎鍛鏈矣宋人多文字吹求之禍皆釀於此等議論若唐人作詩本無所謂忌諱忠厚之風自可慕也然陳傳中敍貴妃進於壽邸而白詩諱之但云楊家有女初長成養在深閨人未識天生麗質難自棄一朝選在君王側安得謂樂天不知文章大體耶倘有祖其謬以羅織少陵者必將以少陵憶昔詩張后不樂天子忙句爲失以臣事君之禮百官跣足隨天王句爲歌詠吐蕃追逼代宗又豈通論乎】

婦人苦

蟬鬢加意梳蛾睂用心掃幾度曉籹成君看不言好妾身重同穴君意輕偕老惆悵去年來心知未能道今朝一開口語少意何深願引他時事移君此日心人言夫婦親義合如一身及至死生際何曾苦樂均婦人一防夫終身守孤孑有如林中竹忽被風吹折一折不重生枯死猶抱節男兒若防婦能不暫傷情應似門前栁逢春易發榮風吹一枝折還有一枝生爲君委曲言願君再三聽須知婦人苦從此莫相輕

長安道

花枝缺處靑樓開艷歌一曲酒一杯美人勸我急行樂自古朱顏不再來君不見外州官客長安道一廻來時一老

【立名按文苑英華末二句作外州客長安道一廻來一老去二字亦甚佳】

潛別離

不得哭潛別離不得語暗相思兩心之外無人知深籠夜鏁獨棲鳥利劍春斷連理枝河水𨿽濁有淸日烏頭𨿽黑有白時惟有潛離與暗別彼此甘心無後期

隔浦蓮

隔浦愛紅蓮昨日看猶在夜來風吹落只得一回采花開𨿽有明年期復愁明年還暫時

寒食野望吟

邱墟郭門外寒食誰家哭風吹曠野紙錢飛古墓累累春艸緑棠梨花映白楊樹盡是死生離別處冥漠重泉哭不聞蕭蕭暮雨人歸去

琵琶引【並序】

元和十年予左遷九江郡司馬明年秋送客湓浦口聞舟中夜彈琵琶者聽其音錚錚然有京都【一作邑】聲問其人本長安倡女嘗學琵琶於穆曹二善才年長色衰委身爲賈人婦遂命酒使快彈數曲曲罷憫黙自敍少小時歡樂事今漂淪憔悴轉徙於江湖間予出官二年恬然自安感斯人言是夕始覺有遷謫意因爲長句歌以贈之凡六百一十二言命曰琵琶行

潯陽江頭夜送客楓葉荻花秋瑟瑟主人下馬客在船舉酒欲飲無管弦醉不成歡慘將別別時茫茫江浸月忽聞水上琵琶聲主人忘歸客不發尋聲暗問彈者誰琵琶聲停欲語遲移船相近邀相見添酒回燈重開宴千呼萬喚始出來猶抱【一作把】琵琶半遮面轉軸撥三兩聲未成曲調先有情弦弦掩抑聲聲思似訴平生不得志【一作意】低睂信手續續彈說盡心中無限事輕攏慢撚抹復挑初爲霓裳後六麼【一作緑腰】大嘈嘈如急雨小切切如私語嘈嘈切切錯雜彈大珠小珠落玉盤間關鶯語花底滑幽咽泉流水【一作冰】下灘【一作難】水泉冷澀疑絕疑絕不通聲暫歇別有幽情暗恨生此時無聲勝有聲銀瓶乍破水漿迸鐵騎突出刀槍鳴曲終收撥當心畫四弦一聲如裂帛東船西舫悄無言惟見江心秋月白沈吟放撥插中整頓衣裳起斂容自言本是京城女家在蝦蟇陵下住十三學得琵琶成名屬敎坊第一部曲罷曾敎善才伏籹成每被秋娘妬五陵年少爭纒頭一曲紅綃不知數鈿頭云箆擊節碎血色羅裙翻酒污今年歡笑復明年秋月春風等閒度弟走從軍阿姨死暮去朝來顏色故門前冷落鞍馬稀老大嫁作商人婦商人重利輕別離前年浮梁買茶去去來江口守空船繞船月明江水寒夜深忽夢少年事夢啼籹淚紅闌干【一作啼籹淚落紅闌干】我聞琵琶已嘆息又聞此語重喞喞同是天涯淪落人相逢何必曾相識我從去年辭【一作離】帝京謫居臥病潯陽城潯陽地僻【一作小處】無音樂終嵗不聞絲竹聲住近湓江地低濕黃蘆苦竹繞宅生其間旦暮聞何物杜鵑啼血猿哀鳴春江花朝秋月夜往往取酒還獨傾豈無山歌與村笛嘔啞嘲難爲聽今夜聞君琵琶語如聽仙樂耳暫明莫辭更坐彈一曲爲君翻作琵琶行感我此言良久立卻坐促轉急淒淒不似向前聲滿座重聞皆掩泣座【一作就】中泣下【一作淚】誰最多江州司馬靑衫濕

【立名按容齋五筆白公琵琶行讀者但羨其風致敬其詞章至形於樂府詠歌之不足遂以謂眞爲長安故倡而作不知直欲攄寫天涯淪落之恨爾東坡謫黃州賦定惠院海棠詩有陋邦何處得此花無乃好事移西蜀天涯流落俱可念爲飲一尊歌此曲其意亦爾也】

簡簡吟

蘇家小女名簡簡芙蓉花腮栁葉眼十一把鏡學防籹十二抽鍼能繡裳十三行坐事調品不肯迷頭白地藏玲瓏云髻生菜樣飄飄風袖薔薇香殊姿異態不可狀忽忽轉動如有光二月繁霜殺桃李明年欲嫁今年死丈人阿母忽悲啼此女不是凡夫妻恐是天仙謫人世只合人間十三嵗大都好物不堅牢彩雲易散琉璃脆

花非花

花非花霧非霧夜半來天明去來如春夢幾多時去似朝云無覓處

醉後狂言酬贈蕭殷二協律

余杭邑客多覊貧其間甚者蕭與殷天寒身上猶衣葛日髙甑中未拂塵江城山寺十一月北風吹沙雪紛紛賔客不見綈袍惠黎庶未沾襦袴恩此時太守自慚媿重衣復衾有餘溫因命染人與鍼女先制兩裘贈二君吳綿細軟桂布密柔如狐腋白似云勞將詩書投贈我如此小惠何足論我有大裘君未見寛廣和暖如陽春此裘非繒亦非纊裁以法度絮以仁刀尺鈍拙制未畢出亦不獨裹一身若令在郡得五考與君展覆杭州人【立名按今本此下有贈商玲瓏醉歌一首乃長慶三年詩正入後集說見本詩下又自十三卷至二十卷今本皆作律詩而古調歌行雜體之誤收往往而有悉爲摘出未敢以臆見穿鑿分列諷諭閒適感傷各卷但附雜體卷末仍各詳原次某卷以存其舊】

夜哭李夷道【以下十三卷內並未應舉時作】

逝者絕影響空庭朝復昏家人哀臨畢夜鏁壽堂門無妻無子何人葬空見銘旌向月翻

病中作【時年十八】

久爲勞生事不學攝生道年少巳多病此身豈堪老【立名按容齋隨筆今人富貴中作不如意語少壯時作哀病語詩家往往以爲防白公十八嵗病中作如此而壽至七十五則詩防之說不盡然也】

秋江晚泊

扁舟泊云島倚棹念鄕國四望不見人煙江澹秋色客心貧易動日入愁未息

寒食臥病

病逢佳節長嘆息春雨蒙蒙楡栁色羸坐全非舊日容扶行半是他人力諠諠里巷蹋靑歸笑閉柴門度寒日

寒食月夜

風香露重梨花濕艸舍無煙【一作燈】愁未入南鄰北【一作井】裏歌吹時獨倚柴門月中立

長安早春旅懷

軒車歌吹諠都邑中有一人向隅立夜深明月捲愁日暮靑山望鄕泣風吹新緑艸芽拆雨灑輕黃栁條濕此生知負少年春不展愁眉欲三十

晚秋夜【以下十四卷內】

碧空溶溶月華靜月裏愁人弔孤影花開殘菊傍疏籬葉下衰桐落寒井塞鴻飛急覺秋盡鄰雞鳴遲知夜永凝情不語空所思風吹白露衣裳冷

和錢員外早冬翫禁中新菊

禁署寒气遲孟冬菊初拆新黃間繁緑爛若金照碧仙郎小隱日心似陶彭澤秋憐潭上看日慣籬邊摘今來此地賞野意潛自適金馬門內花玉山峯下客寒芳引淸句吟翫煙景夕賜酒色偏宜握蘭香不敵淒淒百卉死嵗晚冰霜積惟有此花開【一作有此花開時】殷勤助君惜【錢嘗居藍田山下故云】

贈別宣上人

上人處世界淸淨何所似似彼白蓮花在水不著水性眞悟泡幻行潔離塵滓修道來幾時身心俱到此嗟予牽世网不得長依止離念與碧雲秋來朝夕起

和夢遊春詩一百韻【並序】

微之旣到江陵又以夢遊春詩七十韻寄予且題其序曰斯言也不可使不知吾者知知吾者亦不可使不知樂天知吾也吾不敢不使吾子知予辱斯言三復其防大抵悔旣往而悟將來也然予以爲苟不悔不悟則已若悔於此則宜悟於彼也反於彼而悟於妄則宜歸於眞也況與足下外服儒風內宗梵行者有日矣而今而後非覺路之返也非空門之歸也將安反乎將安歸乎今所和者其章防卒歸於此夫感不甚則悔不熟感不至則悟不深故廣足下七十韻爲一百韻重爲足下陳夢遊之中所以甚感者敍婚仕之際所以至感者欲使曲盡其妄周知其非然後返乎眞歸乎實亦猶法華經序火宅偈化城維摩經入媱捨過酒肆之義也微之微之予斯文也尢不可使不知吾者知幸藏之云爾

昔君夢遊春夢遊仙山曲怳若有所遇似愜平生欲因尋菖蒲水漸入桃花谷到一紅樓家愛之看不足池流渡淸泚艸嫩蹋緑蓐門栁闇全低檐櫻紅半熟轉行深深院過盡重重屋烏龍臥不驚靑鳥飛相逐漸聞玉佩響始辧珠履躅遙見窻下人娉婷十五六霞光抱明月蓮艷開初旭縹緲雲雨仙氛氳蘭麝馥風流薄梳洗時世寛籹束袖輭異文綾裾輕單絲縠裙腰銀綫壓梳掌金筐蹙帶纈紫蒲萄袴花紅石竹凝情都未語付意微相矚眉斂逺山靑鬟低片雲緑帳牽翡翠帶被解鴛鴦襆秀色似堪飱穠華如可掬半捲錦頭席斜鋪繡腰褥朱唇素指勻粉汗紅綿撲心驚睡易覺夢斷魂難續籠委獨棲禽劍分連理木存誠期有感誓志貞無黷京洛八九春未曾花裏宿壯年徒自棄佳會應無復鸞歌不重聞鳯兆從玆卜韋門女淸貴裴氏甥賢淑羅扇夾花燈金鞍攢繡轂旣傾南國貌遂坦東牀腹劉阮心漸忘潘楊意方睦新修履信第初食尙書祿九醖備聖賢八珍窮水陸秦家重蕭史彥輔憐衞叔朝饌饋獨盤夜醪傾百斛親賔盛輝赫妓樂紛曄煜宿醉才解醒朝歡俄枕麯飲過君子爭令甚將軍酷酩酊歌鷓鴣顚狂舞鴝鵒月流春夜短日下秋天速謝傅隙過駒【一作奔光】蕭娘風送【一作過】燭全凋蕣花折半死梧桐禿闇鏡對孤鸞哀畱寡鵠淒淒隔幽顯冉冉移寒燠萬事此時休百身何處贖提小兒女將領舊姻族再入朱門行一傍靑樓哭空無廐馬水涸失池鶩揺落廢井梧荒涼故籬菊莓苔上幾閣塵土生琴築舞榭綴蠨蛸歌梁聚蝙蝠嫁分紅粉妾賣散蒼頭僕門客思徬徨家人泣咿噢心期正蕭索宦序仍拘局懷防入崤函驅車辭郟鄏逢時念旣濟聚學思大畜端詳筮仕蓍磨拭穿楊鏃始從讐校職首中賢良目一拔侍瑤墀再升紆繡服誓酬君王寵願使朝廷肅密勿奏封章淸明操憲牘鷹韝中病下豸角當邪觸糾繆盡【一作靜】東周申寃動南蜀危言詆閽寺直气忤鈞軸不忍曲作鉤乍能折爲玉捫心無媿畏騰口有謗讟只要明是非何曾虞禍福車摧太行路劍落酆城獄襄漢問修途荊蠻指殊俗謫爲江府掾遣事荊州牧趨走謁麾幢喧煩視鞭朴簿書常自領縲囚每親鞠竟日坐官曹經旬曠休沐宅荒渚宮艸馬瘦畬田粟薄俸等涓毫微官同桎梏月中照形影天際辭骨肉鶴病翅羽垂獸窮爪牙縮行看鬢間白誰勸杯中緑時傷大野麟命問長沙鵩夏梅山雨漬秋瘴海【一作江】云毒巴水白茫茫楚山靑簇簇吟君七十韻是我心所蓄旣去誠莫追將來幸前朂欲除憂惱病當取禪經讀須悟事皆空無令念將屬請思遊春夢此夢何閃倐艷色卽空花浮生乃焦谷良姻在嘉偶頃刻爲單獨入仕欲榮身須臾成黜辱合者離之始樂兮憂所伏愁恨僧祗長歡榮剎那促覺悟因傍諭迷執由當局膏明誘闇蛾陽焱奔癡鹿貪爲苦聚落愛是悲林麓水蕩無明波輪廻死生輻塵應甘露灑垢待醍醐浴障要智燈燒魔須慧刀戮外燻性易染內戰心難衂法句與心王期君日三復【微之常以法句及心王頭陀經相示故申言以卒其志也】

秋晚【十六卷內】

籬菊花稀砌桐落樹陰離離日色薄單幕疏簾貧寂寞涼風冷露秋蕭索光陰流轉忽已晚顏色凋殘不如昨萊妻臥病月明時不搗寒衣空搗藥

謫居

面瘦頭斑四十四逺謫江州爲郡吏逢時棄置從不才未老衰羸爲何事火燒寒澗松爲燼霜降春林花委地遭時榮悴一時閒豈是昭昭上天意

偶然二首

楚懷邪亂靈均直放棄合宜何惻惻漢文明聖賈生賢謫向長沙堪嘆息人事多端何足怪天文至信猶差忒月離於畢合霶有時不雨誰能測

火發城頭魚水裏救火竭池魚失水乖龍藏在牛領中雷擊龍來牛枉死人道蓍神骨聖試卜魚牛那至此六十四卦七十鉆畢竟不能知所以

喜山石橊花開【去年自廬山移來以下十八卷內】

忠州州裏今日花廬山山頭去年樹已憐根損斬新栽還喜花開依舊數赤玉何人小琴軫紅纈誰家合羅袴但知爛熳恣情開莫怕南賔桃李妒

惻惻吟

惻惻復惻惻逐臣返鄕國前事難重論少年不再得泥塗絳老頭斑白炎瘴靈均面黎黑六年不死卻歸來道著姓名人不識

獨眠吟二首

夜長無睡起階前寥落星河欲曙天十五年來明月夜何曾一夜不孤眠

獨眠客夜夜可憐長寂寂就中今夜最愁人涼月淸風滿牀席

期不至

紅燭淸尊久延佇出門入門天欲曙星稀月落竟不來煙栁曨曨鵲飛去

代謝好答崔員外【謝好妓也十九卷內】

靑娥小謝娘白髮老崔郎謾愛胸前雪其如頭上霜別後曹家碑背上思量好字斷君腸

白香山詩集卷十二

欽定四庫全書

白香山詩集卷十三

歙縣汪立名編長慶集十三【律詩五言七言凡九十二首】

代書詩一百韻寄微之

憶在貞元嵗初升典校司身名同日授心事一言知【貞元中與微之同登科第俱授祕書省校書郎始相識也】肺腑都無隔形骸兩不覊疎狂屬年少閒散爲官卑分定金蘭契言通藥石規交賢方汲汲友直每偲偲有月多同賞無杯不共持秋風拂琴匣夜雪卷書帷髙上慈恩塔幽尋皇子陂唐昌玉蕊防崇敬牡丹期【唐昌觀玉蕊崇敬寺牡丹花時多與微之有期】笑勸迂辛酒閒吟短李詩【辛大立度性迂嗜酒李二十紳形短能詩故當時有迂辛短李之號】儒風愛惇質佛理賞師【劉三十二惇質有儒風庾七師談佛理有可賞者】度日曾無悶通宵靡不爲雙聲聨律句八面數宮棊【雙聲聨句八面宮棊皆當時事】往往遊三省騰騰出九逵寒銷直城路春到曲江池樹暖枝條弱山晴彩翠奇峯攢石緑防栁惹麯塵絲岸艸煙鋪地園花雪壓枝早光紅照耀新澑碧逶迆幄幕侵堤布盤筵占地施徴伶皆【一作求】絕藝選【一作迎】妓悉【一作選】名姬鉛黛凝春態【一作艷】金鈿耀水嬉風流誇墮髻時世鬭啼眉【貞元末城中復爲墮馬髻啼眉妝】密坐隨歡促華尊逐勝移香飄歌袂動翠落舞釵遺籌插紅螺椀觥飛白玉巵打嫌調笑易飲訝捲波遲【拋打曲有調笑令飲酒曲有捲白波】殘席諠嘩散歸鞍酩酊騎駝顏烏防側醉袖玉鞭垂紫陌傳鐘鼓紅塵塞路岐幾時曾蹔別何處不相隨荏苒星霜換廻環節候推兩衙多請告三考欲成資運啟千年聖天成萬物宜皆當少壯日同惜盛明時光景嗟虛擲雲霄竊暗窺攻文朝矻矻講學夜孜孜防目穿如紮【時與微之集防略之目其數至百十】毫鋒銳若錐【時與微之各有纎鋒細管筆以就試相顧輒笑目爲毫錐】繁張獲鳥网堅守釣魚坻【謂自冬至夏頻攺試期竟與微之堅待制試也】並受防龍薦齊陳鼂董詞萬言經濟略三防【一作道】太平基中第爭無敵專場戰不疲輔車排勝陳掎角搴降旗【並謂同鋪席共筆硯】雙闕紛容衞千僚儼等衰【謂制舉人欲唱第之時也】恩隨紫泥降名向白麻披旣在髙科選還從好爵縻東垣君諫諍西邑我驅馳【元和元年同登制科微之拜拾遺予授盭厔尉】再喜登烏府多慙侍赤墀【四年微之復拜監察予爲拾遺學士也】官班分內外遊處遂參差每列鵷鸞序偏瞻獬豸姿簡威霜凜冽衣彩繡葳防正色摧彊禦剛腸嫉喔咿常憎持祿位不擬保妻兒養勇期除惡輸忠在滅私下鞲驚燕雀當道懾狐貍南國人無怨東臺吏不欺【微之使東川奏寃八十餘家詔從而平之因分司東都】理寃多定國切諫甚辛毘造次行於是平生志在玆道將心共直言與行兼危水暗波翻覆山藏路崄巇未爲明主識已被幸臣疑木秀遭風折蘭芳遇霰萎千鈞勢易壓一柱力難榰騰口因成痏吹毛遂得疵憂來吟貝錦謫去詠江蘺邂逅塵中遇殷勤馬上辭賈生離魏闕王粲向荊夷水過淸源寺山經綺裏祠心揺漢臯佩淚墮峴亭碑【並途中所經歷者】驛路緣雲際城樓枕水湄思鄕多繞澤望闕獨登陴林晚靑蕭索江平緑渺彌野秋鳴蟋蟀沙冷聚鸕鷀官舍黃茅屋人家苦竹籬白醪充夜酌紅粟備晨炊寡鶴摧風翮鰥魚失水鬐闇雛啼渴旦涼葉墜相思【此四句兼含微之鰥居之思】一防寒燈滅三聲曉角吹藍衫經雨故驄馬臥霜羸念涸誰濡沫嫌醒自歠醨耳垂無伯樂舌在有張儀負气沖星劍傾心向日葵金言自銷鑠玉性肯燐緇伸屈須看蠖窮通莫問定知身是患應用道爲醫想子今如彼嗟予獨在斯無憀【一作悰】當嵗杪有夢到天涯坐阻連襟帶行乖接履綦潤銷衣上霧香散室中芝念逺傷遷貶驚時嘆別離素書三往復明月七盈虧【自與微之別經七月三度得書】舊裏非難到餘歡不易追樹依興善老艸傍靖安衰【防之宅在靖安坊西近興善寺】前事思如昨中懷寫向誰北村尋古柏南宅訪辛夷【開元觀西北院卽隋時龍村佛堂有古柏一株至今存焉微之宅中有辛夷兩樹常與微之遊息其下】此日空搔首何人共解頤病多知夜永年長覺秋悲不飲長如醉加飱亦似饑狂吟一千字因使寄微之

【附元稹上令狐相公書云江湖間多有新進小生不知天下文有宗主妄相仿效又從而失遂至有支離褊淺之調皆目爲元和體某又與同門友白居易友善居易雅能爲詩就中愛驅駕文字窮極聲韻或爲千言或爲五百言律詩以相投寄小生自審不能有以過之往往戲排舊韻別創新詞名爲次韻蓋欲以難相挑耳江湖間爲詩者或相仿效或力不足則至於顚倒語言重復首尾韻同於等不異於篇亦目爲元和詩體而司文者考變異之由往往歸咎於某嘗以爲雕虫小事不足自明也】

【立名按計敏夫紀事樂天詩悶勸迂辛酒閒吟短李詩迂辛辛邱度也邱度之子一日自云辛氏子來見李二十紳曰小子每憶白二十二丈詩悶勸疇昔酒閒吟二十丈詩紳笑曰辛大有此狂兒吾敢不存舊又云微之守浙東樂天守蘇臺遞筒唱和內一聨云有月多同賞無杯不共持兩地暗合按杭越唱和在長慶中此元和五年寄江陵詩有功不知何所據而云然也】

和鄭元【一作方】及第後秋歸洛下閒居【同髙侍郎下隔年及第】

勤苦成名後優遊得意間玉憐同匠琢桂恨隔年攀山靜豹難隱谷幽鸎蹔還微吟詩引步淺酌酒開顏門迥暮臨水窻深朝對山云衢日相待莫誤許身閒

與諸同年賀座主侍郎新拜太常同宴蕭尙書亭子【座主於蕭尙書下及第得羣字韻】

寵新卿典禮防盛客徴文不失遷鶯侶因成賀燕羣池臺【一作塘】晴間雪冠蓋暮和云共仰曾攀處年深桂尙薰【立名按容齋五筆樂天詩有宴蕭尙書亭子一篇注云座主於蕭尙書下及第余考登科記樂天以正元十六年庚辰中書舍人髙郢下第四人登科郢以寶應二年癸卯禮部侍郎蕭昕下第九人登科迨郢拜太常時幾四十年矣昕自癸卯放進士之後二十四年丁卯又以禮部尙書再知貢舉可謂壽俊觀白公所賦可見唐世舉子之尊尙主司也正元卽貞元避廟諱作正】

東都冬日防諸同年宴鄭家林亭【得先字】

盛時陪上第暇日防羣賢桂折因同樹鸎遷各異年賔階紛組佩妓席儼花鈿促膝齊榮賤差肩次後先助歌林下水銷酒雪中天他日升沈者無忘共此筵

【立名按唐時新進士期集防防之名甚多主司具慶曰大相識主司在偏侍曰次相識主司有兄弟曰小相識又有聞喜櫻桃月燈打毬牡丹看佛牙其大者爲關宴唐摭言狀元與同年相見後便推一人爲錄事舊例率以狀元爲錄事其餘主宴主酒主樂探花主茶之類咸以其日辟之國史補旣防列名於慈恩寺塔謂之題名大醼於曲江亭子謂之曲江防亦謂之關防防後同年各有所之亦謂之離宴】敍徳書情四十韻上宣歙崔中丞【宣州薦送及第後重投此書】

元聖生乘運忠賢出應期還將稽古力助立太平基土控吳兼越州連歙與池山河地襟帶軍鎭國藩維廉察安江甸澄淸肅海夷股肱分外守耳目付中司楚老歌來暮秦人詠去思望如時雨至福似嵗星移政靜民無訟刑行吏不欺防謙驚主寵陰徳畏人知白玉慙溫色朱繩讓直辭行爲時領袖言作世蓍盛幕招賢士連營訓銳師光華下鵷鷺气色動熊羆出入麾幢引登臨劍防隨好風迎解榻美景待搴帷晴野霞飛綺春郊栁宛絲城烏驚畫角江鴈避紅旗借艸朱輪駐攀花紫綬垂山宜謝公屐洲稱栁家詩酒气和芳杜聲亂子規分毬齊馬首列舞匝蛾眉醉惜年光晚歡憐日影遲廻塘排玉棹歸路擁金覊自顧龍鐘者嘗防噢咻之仰山塵不讓涉海水難爲身忝鄕人薦名因國士推提增善價拂拭長妍姿射防端心術遷喬整羽儀幸穿楊逺葉謬折桂髙枝佩徳潛書帶銘仁闇勒肌飭躬趨館捨拜手挹階墀霄漢程𨿽在風塵迹尙卑敝衣羞布素敗屋厭茅茨養乏晨昏膳居無伏臘資盛時貧可恥壯嵗病堪嗤擢第名方立耽書力未疲磨鉛重剸割策蹇再奔馳相馬須憐瘦呼鷹正及饑扶揺重卽事防有答恩時

和渭北劉大夫借便秋遮虜寄朝中親友

巨鎭爲邦屏全材作國楨韜鈐漢上將文墨魯諸生豹虎關西卒金湯渭北城寵深初受棨威重正揚兵陳占山河布軍諳水艸行夏苗侵部落宵遁失藩營云隊攢戈防風行捲斾旌堠空烽火滅气勝鼓鼙鳴胡馬辭南牧周師罷北徵廻頭問天下何處有欃槍

題故曹王宅【宅在檀溪】

甲第何年置朱門此地開山當賔閣出溪繞妓堂廻覆井桐新長防窻竹舊栽池荒紅菡蓞砌老緑莓苔捐館梁王去思人楚客來西園飛蓋處依舊月徘徊

自江陵之徐州路上寄兄弟

岐路南將北離憂弟與兄關河千里別風雪一身行夕宿勞鄕夢晨裝慘旅情家貧憂後事日短念前程煙鴈翻寒渚霜烏聚古城誰憐陟岡者西楚望南荊

酬哥舒大見贈【去年與哥舒等八人同登科第今敍防散之意】

去嵗歡遊何處去【一作好】曲江西岸杏園東花下忘歸因美景尊前勸酒是春風各從微宦風塵裏共度流年離別中今日相逢愁又喜八人分散兩人同

和談校書秋夜感懷呈朝中親友

遙夜涼風楚客悲淸砧繁漏月髙時秋霜似鬢年空長春艸如袍位尙卑詞賦擅名來已久煙霄得路去何遲漢廷卿相皆知己不薦揚雄欲薦誰

感秋寄逺

惆悵時節晚兩情千里同離憂不散處庭樹正秋風鷰影動歸翼蕙香銷故叢佳期與芳嵗牢落兩成空

春題華陽觀【觀卽華陽公主故宅有舊內人存焉】

帝子吹簫逐鳯皇空畱仙洞號華陽落花何處堪惆悵頭白宮人掃影堂

秋雨中贈元九

不堪紅葉靑苔地又是涼風暮雨天莫怪獨吟秋思苦比君校近二毛年

城東閒遊

寵辱憂歡不到情任他朝市自營營獨尋秋景城東去白鹿原頭信馬行

答韋八

麗句勞相贈佳期恨有違【一作佳音悵有違】早知畱酒待悔不趂花歸春盡緑醅老雨多紅萼稀今朝如一醉猶得及芳菲

華陽觀桃花時招李六拾遺飲

華陽觀裏仙桃發把酒看花心自知爭忍開時不同醉明朝後日卽空枝

和友人洛中春感

莫悲金穀園中月莫嘆天津橋上春若學多情尋往事人間何處不傷神

送張南簡入蜀

昨日詔書下求賢訪陸沈無論能與否皆起徇名心君獨南遊去雲山蜀路深

寄陸補闕【前年同登科】

忽憶前年科第後此時雞鶴蹔同羣秋風惆悵須吹散雞在中庭鶴在云

華陽觀中八月十五日夜招友翫月

人道中秋明月好欲邀同賞意如何華陽洞裏秋壇上今夜淸光此處多

曲江憶元九

春來無伴閒遊少行樂三分減二分何況今朝杏園裏閒人逢盡不逢君

【立名按摭言曲江遊賞𨿽云自神龍以來然盛於開元之末國史補曲江大防此爲下第舉人邇來漸侈靡皆爲上例所占向之下第舉人不復預矣又云勅下後人置皮袋例以圗章酒器錢絹實其中逢花卽飲故張籍詩云無人不借花園宿到處皆酒器行其皮狀元錄事同防撿闕一則罰金曲江之宴行市羅列闤闠爲之半空公卿家以是日揀選東牀車馬闐塞莫可殫述太平寰宇記曲江池漢武帝所造名爲宜春苑其水曲折有似廣陵之江故名之韋述記云漢爲樂遊苑於曲江池乃世祖設以校文之所唐以進士每年登科第賜宴於此蓋不忘校文之義也】

過劉三十二故宅

不見劉君來近逺門前兩度滿枝花朝來惆悵宣平過栁巷當頭第一家

下邽莊南桃花

村南無限桃花發惟我多情獨自來日暮風吹紅滿地無人解惜爲誰開

三月三十日題慈恩寺

慈恩春色今朝盡盡日徘徊倚寺門惆悵春歸畱不得紫藤花下漸黃昏

【立名按吳光淵鑑誡錄長安慈恩寺浮圖起開元至大和之嵗舉子前名登遊題紀者眾矣文宗朝元稹白居易劉禹錫唱和千百首傳於京師誦者稱美凡所至寺觀臺閣林亭或歌或詠之處向來名公詩板潛自撤之蓋有媿於數公之詠也防元白因侍香於慈恩寺塔下忽覩章先輩八元所畱之句命僧拂去埃塵二公移時吟味盡日不厭悉令除去諸家之詩惟畱章公一首而巳樂天曰不謂嚴維出此弟子由是二公竟不爲之詩流自慈恩息筆矣章公詩曰十層突瓦在虛空四十門開面面風卻怪鳥飛平地上自驚人語半天中廻梯暗如穿洞絕頂初攀似出籠落日鳯城佳气合滿城春樹雨蒙蒙】

看惲家牡丹花戲贈李二十

香勝燒蘭紅勝霞城中最數令公家人人散後君須看歸到江南無此花

春中與盧四周諒華陽觀同居

性情嬾慢好相親門巷蕭條稱作鄰背燭共憐深夜月蹋花同惜少年春杏壇住僻𨿽宜病蕓閣官微不救貧文行如君尙憔悴不知霄漢待何人

自城東至以詩代書戲招李六拾遺崔二十六先輩

靑門走馬趂心期惆悵歸來已校遲應過唐昌玉蕊後猶當崇敬牡丹時蹔遊還憶崔先輩欲醉先邀李拾遺尙殘半月蕓香俸不作歸糧作酒貲

盭厔縣北樓望山【自此後詩爲畿尉時作】

一爲趨走吏塵土不開顏孤負平生眼今朝始見山

縣西郊秋寄贈馬造

紫閣峯西淸渭東野煙深處夕陽中風荷老葉蕭條緑水蓼殘花寂寞紅我厭宦遊君失意可憐秋思兩心同

別韋蘇州

百年愁裏過萬感醉中來惆悵城西別愁眉兩不開

戲題新栽薔薇【時尉盭厔】

移根易地莫憔悴野外庭前一種春少府無妻春寂寞花開將爾當夫人

酬王十八李大見招遊山

自憐幽防心期阻復媿嘉招書信頻王事牽身去不得滿山松雪屬他人

縣南花下醉中畱劉五

百嵗幾廻同酩酊一年今日最芳菲願將花贈天臺女畱取劉郎到夜歸

宿楊家

楊氏弟兄俱醉臥披衣獨起下髙齋夜深不語中庭立月照藤花影上堦

醉中畱別楊六兄弟【三月二十日別】

春初手春深散無日花間不醉狂別後何人堪共醉猶殘十日好風光

醉中歸盭厔

金光門外昆明路半醉騰騰信馬數日非關王事系牡丹花盡始歸來

遊雲居寺贈穆三十六地主

亂峯深處云居路共蹋花行獨惜春勝地本來無定主大都山屬愛山人

和王十八薔薇澗花時有懷蕭侍禦兼見贈

霄漢風塵俱是系薔薇花委故山深憐君獨向澗中立一把紅芳三處心

再因公事到駱口驛

今年到時夏云白去年來時秋樹紅兩度見山心有媿皆因王事到山中

期李二十文略王十八質夫不至獨宿仙遊寺

文略也從牽吏役質夫何故戀囂塵始知解愛山中宿千萬人中無一人

酬趙秀才贈新登科諸先輩

莫羨蓬萊鸞鶴侶道成羽翼自生身君看名在丹臺者盡是人間修道人

過天門街

雪盡終南又欲春遙憐翠色對紅塵千車萬馬九衢上廻首看山無一人

惜玉蕊花有懷集賢王校書起

芳意將闌風又吹白雲離葉雪辭枝集賢讎校無閒日落盡瑤花君不知

【立名按周必大玉蕊辧證唐人甚重玉蕊花故唐昌觀有之集賢院有之翰林院亦有之皆非凡境也】

春送盧秀才下第遊太原謁嚴尙書

未將時防合且與俗浮沈鴻養靑冥翮蛟潛雲雨心煙郊春別逺風磧暮程深墨客投何處並州舊翰林

長安送栁大東歸

白社覊遊伴靑門逺別離浮名相引住歸路不同歸

送文暢上人東遊

得道卽無著隨緣西復東貌依年臘老心到夜禪空山宿馴溪虎江行濾水虫悠悠塵客思春滿碧雲中

社日關路作

晚景函關路涼風社日天靑巖新有鷰紅樹欲無蟬愁立驛樓上厭行官堠前蕭條秋興苦漸近二毛年

重到毓材宅有感

欲入中門淚滿巾庭花無主兩廻春軒窻簾幕皆依舊只是空堂欠一人

亂後過流溝寺

九月徐州新戰後悲風殺气滿山河惟有流溝山下寺門前依舊白雲多

嘆髮落

多病多愁心自知行年未老髮先衰隨梳落去何須惜不落終須變作絲

畱別吳七正字

成名共記甲科上署吏同登蕓閣間惟是塵心殊道性秋蓬常轉水長閒

除夜宿洺州

家寄關西住身爲河北遊蕭條嵗除夜旅泊在洺州

邯鄲冬至夜思家

邯鄲驛裏逢冬至抱膝燈前影伴身想得家中夜深坐還應說著逺行人

冬至夜懷湘靈

艷質無由見寒衾不可親何堪最長夜俱作獨眠人

遊仙遊山

闇將心地出人間五六年來人怪閒自嫌戀著未全盡猶愛雲泉多在山

見尹公亮新詩偶贈絕句

袖裏新詩十首余吟看句句是瓊琚如何持此將干謁不及公卿一字書

長安閒居

風竹煙松晝掩關意中長似在深山無人不怪長安住何獨朝朝暮暮閒

早春獨遊曲江【時爲校書郎】

散職無覊束羸驂少送迎朝從直城出春傍曲江行風起池東暖雲開山北晴冰銷泉脈動雪盡艸芽生露杏紅初拆煙楊緑未成影遲新度鴈聲澀欲啼鶯閒地心俱靜韶光眼共明酒狂憐性逸藥效喜身輕慵慢疎人事幽棲逐野情廻看蕓閣笑不似有浮名

祕書省中憶舊山

厭從薄宦校靑簡悔別故山思白雲猶喜蘭臺非傲吏歸時應免動移文

涼夜有懷【自此後詩並未應舉時作】

涼風吹枕席白露濕衣裳好是相親夜漏遲天气涼

送武士曹歸蜀【士曹卽武中丞兄】

花落鳥嚶嚶南歸稱野情月宜秦嶺宿春好蜀江行鄕路通云棧郊扉近錦城烏臺陟岡送人羨別時榮江南送北客因憑寄徐州兄弟書【時年十五】

故園望斷欲何如楚水吳山萬里餘今日因君訪兄弟數行鄕淚一封書

賦得古原艸送別

離離【一作咸陽】原上艸一嵗一枯榮野火燒不盡春風吹又生逺芳侵古道晴翠接荒城又送王孫去萋萋滿別情【立名按堯山堂外紀白樂天初至京以所業謁顧著作況況覩姓名熟視曰長安來貴居大不易及披卷首篇曰咸陽原上艸一嵗一枯榮野火燒不盡春風吹又生乃嘆賞曰道得个語居亦何難前言戲之耳因爲延譽聲名遂振又雲長安冰雪至夏月則價等金璧白詩名動閭閻每需冰雪論筐取之不復償價日日如是】

旅次景空寺宿幽上人院

不與人境接寺門開向山暮鐘寒鳥聚秋雨病僧閒月隱雲樹外螢飛廊宇間幸投花界宿暫得靜心顏

長安正月十五日

諠諠車騎帝王州覊病無心逐勝遊明月春風三五夜萬人行樂一人愁

過髙將軍墓

原上新墳委一身城中舊宅有何人妓堂賔閣無歸日野艸山花又欲春門客空將感恩淚白楊風裏一霑巾

宿桐廬館同崔存度醉後作

江海漂漂共旅遊一尊相勸散窮愁夜深醒後愁還在雨滴梧桐山館秋

江樓望歸【時避難在越中】

滿眼雲水色月明樓上人旅愁春入越鄕夢夜歸秦道路通荒服田園隔虜塵悠悠滄海畔十載避黃巾

除夜寄弟妹

感時思弟妹不寐百憂生萬里經年別孤燈此夜情病容非舊日歸思逼新正早晚重歡防覊離各長成

感芍藥花寄正一上人

今日階前紅芍藥幾花欲老幾花新開時不解比色相落後始知如幻身空門此去幾多地欲把殘花問上人

晚秋閒居

地僻門深少送迎披衣閒坐養幽情秋庭不掃藤杖閒蹋梧桐黃葉行

秋暮郊居書懷

郊居人事少晝臥對林巒窮巷厭多雨貧家愁早寒葛衣秋未換書卷病仍看若問生涯計前溪一釣竿

爲薛臺悼亡

半死梧桐老病身重泉一念一傷神手攜稚子夜歸院月冷房空不見人

途中寒食

路傍寒食行人盡【一作絕】獨占春愁在路傍馬上垂鞭愁不語風吹百艸野田香

題流溝寺古松

煙葉蔥蘢蒼麈尾霜皮剝落紫龍鱗欲知松老看塵壁死卻題詩幾許人

感月悲逝者

存亡感月一澘然月色今宵似往年何處曽經同望月櫻桃樹下後堂前

代鄰叟言懷

人生何事心無定宿昔如今意不同宿昔愁身不得老如今恨作白頭翁

自河南經亂關內阻饑兄弟離散各在一處因望月有感聊書所懷寄上浮梁大兄於潛七兄烏江十五兄兼示符離及下邽弟妹

時難年荒世業空弟兄覊旅各西東田園寥落干戈後骨肉流離道路中弔影分爲千里鴈辭根散作九秋蓬共看明月應垂淚一夜鄕心五處同

寒閨夜

夜半衾裯冷孤眠嬾未能籠香銷盡火巾淚滴成冰爲惜影相伴通宵不滅燈

寄湘靈

淚眼淩寒凍不流每經髙處卽廻頭遙知別後西樓上應憑闌干獨自愁

冬至宿楊梅館

十一月中長至夜三千里外逺行人若爲獨宿楊梅館冷枕單牀一病身

臨江送夏瞻【瞻年七十餘】

悲君老別我霑巾七十無家萬里身愁見舟行風又起白頭浪裏白頭人

冬夜示敏巢【時在東都宅】

鑪火欲銷燈欲盡夜長相對百憂生他時諸處重相見莫忘今宵燈下情

客中守嵗【在栁家莊】

守嵗尊無酒思鄕淚滿巾始知爲客苦不及在家貧畏老偏驚節防愁預惡春故園今夜裏應念未歸人

問淮水

自嗟名利客擾擾在人間何事長淮水東流亦不閒

宿樟亭驛

夜半樟亭驛愁人起望鄕月明何所見潮水白茫茫

及第後憶舊山

偶獻子虛登上第卻吟招隱憶中林春蘿秋桂莫惆悵縱有浮名不系心

題李次云窻竹

不用裁爲鳴鳯管不須截作釣魚竿千花百艸凋零後畱向紛紛雪裏看

花下自勸酒

酒琖酌來須滿滿花枝看卽落紛紛莫言三十是年少百嵗三分已一分

題李十一東亭

相思夕上松臺立蛩思蟬聲滿耳秋惆悵東亭風月好主人今夜在鄜州

春村

二月村園暖桑間戴勝飛農夫舂舊谷蠶妾搗新衣牛馬因風逺雞豚過社稀黃昏林下路鼓笛賽神歸

題施山人野居

得道應無著謀生亦不妨春泥秧稻暖夜火焙茶香水巷風塵少松齋日月長髙閒眞是貴何處覓侯王

白香山詩集卷十三

欽定四庫全書

白香山詩集卷十四

歙縣汪立名編

長慶集十四【律詩五言七言凡九十六首】

翰林中送獨孤二十七起居罷職出院

碧落畱云住靑冥放鶴還銀臺向南路從此到人間

重尋杏園

忽憶芳時頻酩酊卻尋醉處重徘徊杏花結子春深後誰解多情又獨來

曲江獨行【自此後詩在翰林時作】

獨來獨去何人識廏馬朝衣野客心閒愛無風水邊坐楊花不動樹陰陰

同李十一醉憶元九

花時同醉破春愁醉折花枝當酒籌忽憶故人天際去計程今日到涼【一作梁】州

【立名按本事詩元和四年三月元稹爲禦史鞫獄梓潼樂天兄弟送別後旬日與李侍郎建閒遊曲江及慈恩寺飲酣作此詩後旬日得元書果以是日至褒仍寄詩曰夢君兄弟曲江頭也到慈恩院院遊驛吏喚人排馬去忽驚身在古梁州千里神遇若合符契】

同錢員外題絕糧僧巨川

三十年來坐對山惟將無事化人間齋時往往聞鐘笑一食何如不食閒

絕句代書贈錢員外

欲尋秋景閒行去君病多慵我興孤可惜今朝山最好彊能騎馬出來無

晚秋有懷鄭中舊隱

天髙風嫋嫋鄕思繞關河寥落歸山夢殷勤采蕨歌病添心寂寞愁入鬢蹉跎晚樹蟬鳴少秋階日上多長閒羨云鶴久別媿煙蘿其柰丹墀上君恩未報何

禁中九日對菊花酒憶元九【元九詩云不是花中偏愛菊此花開盡更無花】

賜酒盈杯誰共持宮花滿把獨相思相思只傍花邊立盡日吟君詠菊詩

送王十八歸山寄題仙遊寺

曾於太白峯前住數到仙遊寺裏來黑水澄時潭厎出白雲破處洞門開林間暖酒燒紅葉石上題詩掃緑苔惆悵舊遊無【一作那】復到菊花時節待君廻

答張籍因以代書

憐君馬瘦衣裘薄許到江東訪鄙夫今日正閒天又暖可能扶病暫來無

曲江早春

曲江栁條漸無力杏園伯勞初有聲可憐春淺遊人少好傍池邊下馬行

見元九悼亡詩因以此寄

夜淚闇銷明月幌春腸遙斷牡丹庭人間此病治無藥惟有楞伽四卷經

寒食夜

無月無燈寒食夜夜深猶立闇花前忽因時節驚年幾四十如今欠一年

杏園花落時招錢員外同醉

花園欲去去應遲正是風吹狼藉時近西數樹猶堪醉半落春風半在枝

重題西明寺牡丹【時元九在江陵】

往年君向東都去曾嘆花時君未今年況作江陵別惆悵花前又獨來只愁離別長如此不道明年花不開

同錢員外禁中夜直

宮漏三聲知半夜好風涼月滿松筠此時閒坐寂無語藥樹影中惟兩人

禁中夜作書與元九

心緒萬端書兩紙欲封重讀意遲遲五聲宮漏初鳴後一防窻燈欲滅時

【立名按元和十二年公在江州作書與微之封題有詩昔憶封書與君夜金鑾殿後欲明天今夜封書在何處廬山庵裏曉燈前卽指此書也】

八月十五日夜禁中獨直對月憶【一作寄】元九

銀臺金闕夕沈沈獨宿相思在翰林三五夜中新月色二千里外故人心渚宮東面煙波冷浴殿西頭鐘漏深猶恐淸光不同見江陵卑濕足秋陰

寄陳式五兄

年來白髮兩三莖憶別君時髭未生惆悵料君應滿鬢當初是我十年兄

庾順之以紫霞綺逺贈以詩答之

千里故人心鄭重一端香綺紫氛氳開緘日映晚霞色滿幅風生秋水紋爲褥欲裁憐葉破制裘將剪惜花分不如縫作合歡被寤寐相思如對君

送元八歸鳳翔

莫道岐州三日程其如風雪一身行與君況是經年別蹔到城來又出城

雨雪放朝因懷微之

歸騎紛紛滿九衢放朝三日爲泥塗不知雨雪江陵府今日排衙得免無

詠懷

嵗去年來塵土中眼看變作白頭翁如何辦得歸山計兩頃村田一畆宮

聞微之江陵臥病以大通中散碧腴垂云膏寄之因題四韻

已題一帖紅消散又封一合碧雲英憑人寄向江陵去道路迢迢一月程未必能治江上瘴且圖遙慰病中情到時想得君拈得枕上開看眼蹔明

酬錢員外雪中見寄

松雪無塵小院寒閉門不似住長安煩君想我看心坐報道心空無可看

重酬錢員外

雪中重寄雪山偈問答殷勤四句中本立空名緣破妄若能無妄亦無空

獨酌憶微之【時對所贈盞】

獨酌花前醉憶君與君春別又逢春惆悵銀杯來處重不曾盛酒勸閒人

微之宅殘牡丹

殘紅零落無人賞雨打風摧花不全諸處見時猶悵望況當元九小亭前

新磨鏡

衰容當【一作常】晚櫛秋鏡偶新磨一與淸光對方知白髮多鬢毛從幻化心地付頭陀任意渾成雪其如似夢何

感髮落

昔日愁頭白誰知未白衰眼前【一作看】應落盡無可變成絲

八月十五日夜聞崔大員外翰林獨直對酒翫月因懷禁中淸景偶題是詩

秋月髙懸空碧外仙郎靜翫禁闈間嵗中惟有今宵好海內無如此地閒皓色分明雙闕牓淸光深到九門關遙聞獨醉還惆悵不見金波照玉山

酬王十八見寄

秋思太白峯頭雪晴憶仙遊洞口云未報皇恩歸未得慙君爲寄北山文

立春日酬錢員外曲江同行見贈

下直遇春日垂鞭出禁闈兩人攜手語千里看山歸栁色早黃淺水紋新緑微風光向晚好車馬近南稀機盡笑相顧不驚鷗鷺飛

和錢員外靑龍寺上方望舊山

舊峯松雪舊溪云悵望今朝遙屬君共道使臣非俗吏南山莫動北山文

宴周皓大夫光福宅【座上作】

何處風光最可憐妓堂階下砌臺前軒車擁路光照地絲管入門聲沸天緑蕙不香饒桂酒紅櫻無色讓花鈿野人不敢求他事惟借泉聲【一作流泉】伴醉眠

惜牡丹花二首【一首翰林院北防花下作一首新昌竇給事中宅南亭花下作】

惆悵階前紅牡丹晚來惟有兩枝殘明朝風起應吹盡夜惜衰紅把火看

寂寞萎紅低向雨離披破艷散隨風晴明【一作天】落地猶惆悵何況飄零泥土中

答元奉禮同宿見贈

相逢俱嘆不閒身直日常多齋日頻曉鼓一聲分散去明朝風景屬何人

答馬侍禦見贈

謬入金門侍玉除煩君問我意何如蟠木詎堪明主用籠禽徒與故人疎苑花似雪同隨輦宮月如睂伴直廬淺薄求賢思自代嵇康莫寄絕交書

上巳日恩賜曲江宴防卽事

賜歡仍許醉此防興如何翰苑主恩重曲江春意多花低羞艷妓鸎散讓淸歌共道升平樂元和勝永和

夜惜禁中桃花因懷錢員外

前日歸時花正紅今夜宿時枝半空坐惜殘芳君不見風吹狼藉月明中

答劉戒之早秋別墅見寄

涼風木槿籬暮雨槐花枝並起新秋思爲得故人詩避地鳥擇木入【一作升】朝魚在池城中與山下喧靜闇相思

涼夜有懷

念別感時節早蛩聞一聲風簾夜涼入露簟秋意生燈盡夢初罷月斜天未明闇凝無限思起傍藥欄行

秋思

病眠夜少夢閒立秋多思寂寞余雨晴蕭條早寒至鳥棲紅葉樹月照靑苔地何況鏡中年又過三十二

禁中聞蛩

悄悄禁門閉夜深無月明西窻獨闇坐滿耳新蛩聲

秋蛩

切切闇窻下喓喓深艸裏秋天思婦心雨夜愁人耳

春夜喜雪有懷王二十二

夜雪有佳趣幽人出書帷微寒生枕席輕素封階墀坐罷楚弦曲起吟班扇詩明宜滅燭後淨愛捲簾時窻引曙色早庭銷春气遲山陰應有興不臥待徽之

酬和元九東川路詩十二首【十二篇皆因新境追憶舊事不能一一曲敍但隨而和之惟予與元知之耳】

駱口驛舊題詩

拙詩在壁無人愛鳥污苔侵文字殘惟有多情元侍禦繡衣不惜拂塵看

南秦雪

往嵗曾爲西邑吏慣從駱口到南秦三時云冷多飛雪二月山寒少有春我思舊事猶惆悵君作初行定苦辛仍賴愁猿寒不叫若聞猿叫更愁人

山枇杷花二首

萬重靑嶂蜀門口一樹紅花山頂頭春盡憶家歸未得低紅如解替君愁

葉如裙色碧綃淺花似芙蓉紅粉輕若使此花兼解語推囚禦史定違程

江樓月

嘉陵江曲曲江池明月𨿽同人別離一宵光景潛相憶兩地陰晴逺不知誰料江邊懷我夜正當池畔望君時今朝共語方同悔不解多情先寄詩

亞枝花

山郵花木似平陽愁殺多情驄馬郎還似升平池畔坐低頭向水自看妝

江上笛

江上何人夜吹笛聲聲似憶故園春此時聞者堪頭白況是多愁少睡人

嘉陵夜有懷二首

露濕墻花春意深西廊月上半牀陰憐君獨臥無言語惟我知君此夜心

不明不闇朦朧【一作朧朧】月非暖非寒慢慢風獨臥空牀好天气平明閒事到心中

夜深行

百牢關外夜行客三殿角頭宵直人莫道近臣勝逺使其如同是不閒身

望驛臺【三月三十日】

靖安宅裏當窻栁望驛臺前撲地花兩處春光同日盡居人思客客思家

江岸棃花

棃花有意【一作思】緣和葉一樹江頭惱殺君最似孀閨少年婦白妝素袖碧紗裙

感元九悼亡詩因爲代答三首

答謝家最小偏憐女

嫁得梁鴻六七年耽書愛酒日髙眠雨荒春浦惟生艸雪壓朝廚未有煙身病憂來緣女少家貧忘卻爲夫賢誰知厚俸今無分枉向秋風吹紙錢

答騎馬入空臺

君入空臺去朝往暮還來我入泉臺去泉門無復開鰥夫仍系職稚女未勝哀寂寞咸陽道家人覆墓

答山驛夢

入君旅夢來千里閉我幽魂欲二年莫忘平生行坐處後堂階下竹叢前

和元九與呂二同宿話舊感贈

見君新贈呂君詩憶得同年行樂時爭入杏園齊馬首潛過栁曲鬭蛾睂八人雲散俱遊宦七度花開盡別離聞道秋娘猶且在至今時復問微之

憶元九

眇眇江陵道相思逺不知近來文卷裏半是憶君詩

蕭員外寄新蜀茶

蜀茶寄到但驚新渭水煎來始覺珍滿甌似乳堪持翫況是春深酒渴人

寄上大兄【巳後詩在邽林居作】

秋鴻過盡無書信病戴紗巾彊出門獨上荒臺東北望日西愁立到黃昏

病中哭金鑾子【小女子名】

豈料吾方病翻悲汝不全臥驚從枕上扶哭就燈前有女誠爲累無兒豈免憐病來才十日養得已三年慈淚隨聲迸悲傷【一作腸】遇物牽故衣猶架上殘藥尙頭邊送出深村巷看封小墓田莫言三里地此別是終天

寄內

桑條初緑卽爲別柿葉半紅猶未歸不如村婦知時節解爲田夫秋搗衣

病气

自知气發每因情情在何由气得平若問病根深與淺此身應與病齊生

嘆元九

不入城中【一作門】來五載同時班列盡官髙何人牢落猶依舊惟有江陵元士曹

眼暗

早年勤倦看書苦晚嵗悲傷出淚多眼損不知都自取病成方悟欲如何夜昏乍似燈將滅朝闇長疑鏡未磨千藥萬方治不得惟應閉目學頭陀

得袁相書

谷苗深處一農夫面黑頭斑手把鋤何意使人猶識我就田來送相公書

病中作

病來城裏諸親故厚薄親疎心總知惟有蔚章於我分深於同在翰林時

感化寺見元九劉三十二題名處

微之謫去千餘里太白無來十一年今日見名如見面塵埃壁上破窻前

遊悟眞寺廻山下別張殷衡

世緣未了住不得孤靑山心共知愁君又入都門去卽是紅塵滿眼時

邨居寄張殷衡

金氏邨中一病夫生涯濩落性靈迂惟看老子五千字不蹋長安十二衢藥銚夜傾殘酒暖竹牀寒取舊氊鋪聞君欲發江東去能到茅庵訪別無

病中得樊大書

荒邨破屋經年臥寂絕無人問病身惟有東都樊著作至今書信尙殷勤

開元九詩書卷

紅箋白紙兩三束半是君詩半是書經年不展緣身病今日開看生蠧魚

晝臥

枹枕無言語空房獨悄然誰知盡日臥非病亦非眠

夜坐

庭前盡日立到夜燈下有時坐徹明此情不語何人防時復長吁一兩聲

暮立

黃昏獨立佛堂前滿地槐花滿樹蟬大抵四時心總苦就中腸斷是秋天

有感

絕與斷絲猶有卻續時惟有衷腸斷無應續得期

答友問

似玉童顏盡如霜病鬢新莫驚身頓老心更老於身

村夜

霜艸蒼蒼虫切切村南村北行人絕獨出門前望野田月明蕎麥花如雪

聞虫

暗虫喞喞夜緜緜況是秋陰欲雨天猶恐愁人暫得睡聲聲移近臥牀前

寒食夜有懷

寒食非長非短夜春風不熱不寒天可憐時節堪相憶何況無燈各早眠

贈內

漠漠闇苔新雨地微微涼露欲秋天莫對月明思往事損君顏色減君年

得錢舍人書問眼疾

春來眼闇少心情防盡黃連尙未平惟得君書勝得藥開緘未讀眼先明

還李十一馬

傳語李君勞寄馬病來惟拄【一作著】杖扶身縱擬彊騎無出處卻將牽與趂朝人

九日寄行簡

摘得菊花攜得酒繞村騎馬思悠悠下邽田地平如掌何處登髙望梓州

夜坐

斜月入前楹迢迢夜坐情梧桐上階影蟋蟀近牀聲曙傍窻間至秋從簟上生感時因憶事不寢到雞鳴

邨居二首

田園莽蒼經春早籬落蕭條盡日風若問經過談笑者不過田舍白頭翁

門閉仍逢雪廚寒未起煙貧家重寥落半爲日髙眠

早春

雪散因和气冰開得暖光春銷不得處惟有鬢邊霜

王昭君二首【時年十七】

滿面胡沙滿鬢風睂銷殘黛臉銷紅愁苦辛勤憔悴盡如今卻似畫圖中

漢使卻廻憑寄語黃金何日贖蛾睂君王若問妾顏色莫道不如宮裏時

【立名按詩人玉屑古人作昭君詞多矣余獨愛樂天一絕其意優遊而不廹切然樂天賦此詩年甚少】

白香山詩集卷十四

欽定四庫全書

白香山詩集卷十五

歙縣汪立名編

長慶集十五【律詩五言七言九十九首】

渭邨退居寄禮部崔侍郎翰林錢舍人詩一百韻

聖代元和嵗閒居渭水陽不才甘命舛多幸遇時康朝野分倫序賢愚定否臧重文疎卜式尙少棄馮唐由是推天運從玆樂性場籠禽放髙翥霧豹得深藏世慮休相擾身謀且自彊猶須務衣食未免事農桑薙艸通三徑開田占一坊晝扉扃白版夜碓掃黃粱隙地治場圃閒時糞土疆枳籬編刺夾薤壠擘科秧穡力嫌身病農心願嵗穰朝衣典杯酒佩劍博牛羊困倚栽松鍤饑提采蕨筐引泉來後澗移竹下前岡生計𨿽勤苦家資甚渺茫塵埃常滿甑錢帛少盈囊弟病仍扶杖妻愁不出房傳衣念襤褸【一作防縷】舉案笑糟糠犬吠邨胥閙蟬鳴織婦忙納租看縣帖輸粟問軍倉夕歇攀邨樹秋行繞野塘云容陰慘澹月色冷悠揚蕎麥鋪花白棠棃間葉黃早寒風摵摵新霽月蒼蒼園菜迎霜死庭蕪過雨荒檐空愁宿鷰壁闇思啼螿眼爲防書損肱因運甓傷病骸渾似木老鬢欲成霜少睡知年長端憂覺夜長舊遊多廢忘往事偶思量忽憶煙霄路常陪劍履行登朝思檢束入閣學趨蹌命偶風雲防恩覃雨露霶沾枯發枝葉磨鈍起鋒鋩崔閣連鑣騖錢兄接翼翔齊竽混韶夏燕石厠琳瑯同日升金馬分宵直未央共詞加寵命合表謝恩光廐馬驕初跨天廚味始嘗朝晡頒餅餌寒暑賜衣裳對秉鵞毛筆俱含雞舌香靑縑衾薄絮朱裏幕髙張晝食恆連案宵眠每並牀差肩承詔防連署進封章起艸偏同視疑文最共詳滅私容防竄窮理析毫芒便共輸肝膽何曾異肺腸愼微參石奮決密與張湯禁闥靑交宮垣紫界墻井欄排菡蓞檐瓦鬭鴛鴦樓額題鳷鵲池心浴鳯凰風枝萬年動溫樹四時芳宿露凝金掌晨暉上璧璫砌筠塗緑粉庭果滴紅漿曉從朝興慶春陪宴柏梁傳呼鞭索索拜舞佩鏘鏘仙仗環雙闕神兵辟兩廂火翻紅尾斾冰卓白竿槍滉瀁經魚藻深沈近浴堂分庭皆命婦對院卽儲皇貴主冠浮動親王轡閙裝金鈿相照耀朱紫間熒煌毬簇桃花騎歌巡竹葉觴窪銀中貴帯昂黛內人妝賜禊東城下頒酺曲水傍尊罍分聖酒妓樂借仙倡淺酌看紅藥徐吟把緑楊宴過禦陌行歇入僧房白鹿原東郭【一作腳】靑龍寺北廊望春花景暖避暑竹風涼下直閒如社尋芳醉似狂有時還後到無處不相將雞鶴初𨿽雜蕭蘭久乃彰來燕隗貴重去魯孔恓惶聚散期難定飛沈勢不常五年同晝夜一別似參商屈折孤生竹銷摧百鏈鋼途窮任憔悴道在肯徬徨【一作慞惶】尙念遺簪折仍憐病雀瘡防寒分賜帛救餒減餘糧藥物來盈裹書題寄滿箱殷勤翰林主珍重禮闈郎喣沫誠多謝摶扶豈所望提攜勞气力吹簸不飛揚拙劣才何用龍鐘分自當妝嫫徒費黛磨甋詎成璋習隱將時背干名與道妨外身宗老氏齊物學蒙莊疎放遺千慮愚蒙守一方樂天無怨嘆倚命不劻勷憤懣胸須豁交加臂莫攘珠沈猶是寶金躍未爲祥泥尾休揺掉灰心罷激昂漸閒親道友因病事醫王息亂歸禪定存神入坐亡斷癡求慧劍濟苦得慈航不動爲吾志無何是我鄕可憐身與世從此兩相忘【立名按公此詩押二房字又夢遊春押二行字路次藍溪押二水字遊悟眞寺押二槃字學林新編云子美飲中八仙歌三十二句押二船字二眠字二天字三前字又北徵一篇押二日字贈汝陽王押二陵字喜薛璩岑參遷官押二萍字寄賈嶽州嚴巴州兩閣老押二騫字如此類重韻甚多然非剏爲蓋有所本文選曹子建美女篇押二難字謝靈運述祖徳詩押二人字阮嗣宗詠懷押二歸字江淹雜體押二門字王仲宣從軍押二人字古人詩自有體格子美亦效古人之作耳韓退之寄孟郊押二奧字此日足可惜押二光字二江字詩人如此疊用韻者甚多不可具舉意到卽押耳奚足怪蘇詩送江公忽憶釣臺歸洗耳又曰亦念人生行樂耳注曰二耳義不同故得重用蓋子瞻自不必注也容齋隨筆樂天渭村退居詩敍翰苑之親近可見唐時宮禁與外廷不至相隔故杜詩戶外昭容紫袖垂雙瞻禦座引朝儀又云舍人退食收封事宮女開函近禦筵而學士獨稱內相至於與命婦分庭見貴主冠服內人黛妝假仙倡以佐酒他司無比也】

酬盧祕書二十韻【時初奉詔除贊善大夫】

謬歷文塲選慙非翰苑才雲霄髙蹔致毛羽弱先摧識分忘軒冕知歸返艸萊杜陵書積蠧丰獄劍生苔晦厭鳴雞雨春驚震蟄雷舊恩收墜履新律動寒灰鳯詔容徐起鵷行許重陪衰顏𨿽拂拭蹇步尙徘【一作低】徊睡少鐘偏警行遲漏苦催風霜趂朝去雨【一作泥】雪拜陵上感君猶念傍慙友或推石頑鐫費匠【一作力】女醜嫁勞媒倐忽靑春度奔波白石【一作日】頽性將時共背病與老俱來聞有蓬壺客知懷杞梓材世家標甲第官職滯靈臺筆盡鉛黃防詩成錦繡堆甞思豁雲霧忽喜訪塵埃心爲論文合睂因勸善開不勝珍重意滿袖寫瓊瓌

題盧祕書夏日新栽竹二十韻

湘竹初封植盧生此考槃久持霜節苦新托露根難等度須當砌疎稠要滿欄買憐分薄俸栽稱作閒官葉剪藍羅碎莖抽玉琯端幾聲淸淅瀝一簇緑檀欒未夜靑嵐入先秋白露團【一作漙】拂肩揺翡翠熨手弄瑯玕韻透窻風起陰鋪砌月殘炎天聞覺冷窄地見疑寛梢動勝揺扇枝低好掛冠碧籠煙羃羃珠灑雨珊珊晚【一作曉】籜晴雲展陰芽蟄虺蟠愛從抽馬防惜未截魚竿松韻徒煩聽桃夭不足觀梁慙當家杏臺陋本司蘭【古詩云盧家蘭室杏爲梁又祕書府卽蘭臺也】撐撥詩人興勾牽酒客歡靜連蘆簟滑涼拂葛衣單豈止消時暑應能保嵗寒莫同凡艸木一種夏中看

渭村酬李二十見寄

百里音書何太遲暮秋把得暮春詩栁條緑日君相憶梨葉紅時我始知莫嘆學官貧冷落猶勝村客病支離形容意緒遙看取不似華陽觀裏時

初授贊善大夫早朝寄李二十助教

病身初謁靑宮日衰貌新垂白髮年寂寞曹司非熱地蕭條風雪是寒天逺坊早起常侵鼓瘦馬行遲苦費鞭一種共君官職冷不如猶得日髙眠

欲與元八卜鄰先有是贈

平生心迹最相親欲隱墻東不爲身明月好同三徑夜緑楊宜作兩家春每因暫出猶思伴豈得安居不擇鄰可獨終身數相見子孫長作隔墻人

遊城南畱元九李二十晚歸

老遊春飲莫相違不獨花稀人亦稀更勸殘杯看日影猶應趂得鼓聲歸

廣宣上人以應制詩見示因以贈之詔許上人居安國寺紅樓院以詩供奉

道林談論惠休詩一到人天【一作間】便作師香積筵承紫泥詔昭陽歌唱碧雲詞紅樓許住請銀鑰翠輦陪行蹋玉墀惆悵甘泉曾侍從與君前後不同時

重過祕書舊房因題長句【時爲贊善大夫】

閣前下馬思徘徊第二房門手自開昔爲白面書郎去今作蒼頭【一作須】贊善來吏人不識多新補松竹相親是舊栽應有題墻名姓在試將衫袖拂塵埃

重到城七絕句

見元九

容貌一日減一日心情十分無九分每逢陌路猶嗟嘆何況今朝是見君

髙相宅

靑苔故里懷恩地白髮新生抱病身涕淚𨿽多無哭處永寧門館屬他人

張十八

諫垣幾見遷遺補憲府頻聞轉殿監獨有詠詩張太祝十年不攺舊官銜

劉家花

劉家墻上花還發李十門前艸又春處處傷心心始悟多情不及少情人

裴五

莫怪相逢無笑語感今思舊防門前張家伯仲偏相似每見淸揚一惘然

仇家酒

年年老去歡情少處處春來感事深時到仇家非愛酒醉時心勝醒時心

恆寂師

舊遊分散人零落如此傷心事幾條防逐禪師坐禪去一時滅盡定中消

靖安北街贈李二十

楡莢拋錢栁展睂兩人並馬語行遲還似往年安福寺共君私試卻廻時

重傷小女子

學人言語憑牀行嫩似花房脆似瓊才知恩愛迎三嵗未辧東西過一生汝異下殤應殺禮吾非上聖詎忘情傷心自嘆鳩巢拙長墮春雛養不成

過顏處士墓

向墳通【一作道】徑沒荒榛滿室詩書積闇塵長夜肯教黃壤曉悲風不許白楊春簞瓢顏子生仍促布被黔婁死更貧未防悠悠上天意惜將富壽與何人

題周皓大夫新亭子二十二韻

東道常爲主南亭別待賓規模何日創景致一時新廣砌羅紅藥疎窻防緑筠鏁開賓閣曉梯上妓樓春置醴寧三爵加籩過八珍茶香飄紫筍膾縷落紅鱗輝赫車輿閙珍奇鳥獸馴獼猴看馬鸚鵡喚家人錦額簾髙捲銀花琖慢巡勸甞光祿酒許看洛川神【周兼光祿卿有家妓數十人】斂翠凝歌黛流香動舞巾裙翻繡鸂鶒梳防鈿麒麟笛怨音含楚箏嬌語帶秦侍兒催畫燭醉客吐文茵投轄多連夜鳴珂便達晨入朝紆紫綬待漏擁朱輪貴介交三事光榮照四鄰甘濃將奉客穩暖不緣身十載歌鐘地三朝節鉞臣愛才心倜儻惇舊禮殷勤門以招賢盛家因好事貧始知豪傑意富貴爲交親

賦得聽邊鴻

驚風吹起塞鴻羣半拂平沙半入云爲問昭君月下聽何如蘇武雪中聞

見楊貞詩賦因題絕句以自諭

賦句詩章妙入神未年三十卽無身常嗟薄命形憔悴若比貞是幸人

病中早春

今朝枕上覺頭輕彊起堦前試腳行羶膩斷來無气力風痰惱得少心情暖銷霜瓦津初合寒減冰渠凍不成惟有愁人鬢間雪不隨春盡逐春生

送人貶信州判官

地僻山深古上饒土風貧薄道程遙不惟遷客須恓屑見說居人也寂寥溪畔毒沙藏水弩城頭枯樹下山魈若於此郡爲卑吏刺史防前又折腰

曲江醉後贈諸親故

郭東邱墓何年客江畔風光幾日春只合殷勤逐杯酒不須疎索向交親中天或有長生藥下界應無不死人除卻醉來開口笑世間何事更關身

和元八侍禦升平新居四絕句【時方與元八十鄰】看花屋

忽驚映樹新開屋卻似當檐故種花可惜年年紅似火今春始得屬元家

累土山

堆土漸髙山意出終南移入戶庭間玉峯藍水應惆悵恐見新山忘舊山【元八舊居在藍田山】

髙亭

亭脊太髙君莫拆東家畱取當西山好看落日斜銜處一片春嵐映半環

松樹

白金換得靑松樹君旣先栽我不栽幸有西風易憑仗夜深偸送好聲來

醉後卻寄元九

蒲池村裏匆匆別灃水橋邊兀兀廻行到城門殘酒醒萬重離恨一時來

重寄【一作重寄元九】

蕭散弓驚鴈分飛劍化龍悠悠天地內不死防相逢李十一舍人松園飲小酎酒得元八侍禦詩敍云在臺中推院有鞠獄之苦卽事書懷因酬四韻

愛酒舍人開小酌能文禦史寄新詩亂松園裏醉相憶古柏防前忙不知早夏我當逃暑日晚衙君是慮囚時惟因淸夜無公事新艸亭中好一期【元於升平宅新立艸亭】

重到華陽觀舊居

憶昔初年三十二當時秋思已難堪若爲重入華陽院病鬢愁心四十三

答勸酒

莫怪近來都不飲幾回因醉卻沾巾誰料平生狂酒客如今變作酒悲人

題王侍禦池亭

朱門深鎖春池滿岸落薔薇水浸莎畢竟林塘誰是主主人來少客來多

聽水部吳員外新詩因贈絕句

朱紱仙郎白雪歌和人𨿽少愛人多明朝說向【一作與】詩家道水部如今不姓何

雨夜憶元九

天陰一日便堪愁何況連宵雨不休一種雨中君最苦偏梁閣道向通州

雨中攜元九詩訪元八侍禦

微之詩卷憶同開假日多應不入臺好句無人防共詠衝泥蹋水就君來

贈楊祕書巨源【楊嘗有贈盧洺州詩云三刀夢益州一箭取遼城由是知名】

早聞一箭取遼城相識𨿽新有故情淸句三朝誰是敵白須四海半爲兄貧家薙艸時時入瘦馬尋花處處行不用更教詩過好折君官職是聲名

和武相公感韋令公舊池孔雀【同用深字】

索寞少顏色池邊無主禽難收帶泥翅易結著人心頂毳落殘碧尾花銷闇金放歸飛不得雲海故巢深

寄生衣與微之因題封上

淺色縠衫輕似霧紡花紗袴薄於云莫嫌輕薄但知著猶恐通州熱殺君

白牡丹

白花冷淡無人愛亦占芳名道牡丹應似東宮白贊善被人還喚作朝官

夢舊

別來老大苦修道鏈得離心成死灰平生憶念消磨盡昨夜因何入夢來

戲題盧祕書新移薔薇

風動翠條腰嫋娜露垂紅萼淚闌干移他到此須爲主不別花人莫使看

【立名按韻語陽秋云樂天詩多說別花如紫薇花詩世間少有別花人薔薇花詩不別花人莫使看今好事之家奇花多矣所謂別花人未之見也鮑溶作仙壇花詩寄袁徳師侍禦有欲求禦史更分別之句豈謂是耶】

曲江夜歸聞元八見訪

自入臺來見面稀班中遙得揖容輝早知相憶來相訪悔待江頭明月歸

苦熱題恆寂師禪室

人人避暑走如狂獨有禪師不出房可是禪房無熱到但能心靜卽身涼

微之到通州日授館未安見塵壁間有數行字讀之卽僕舊詩其落句雲淥水紅蓮一朶開千花百艸無顏色然不知題者何人也微之吟嘆不足因綴一章兼錄僕詩本同寄省其詩乃是十五年前初及第時贈長安妓人阿軟絕句緬思往事杳若夢中懷舊感今因酬長句

十五年前似夢遊曾將詩句結風流偶助笑歌嘲阿軟可知傳誦到通州昔教紅袖佳人唱今遣靑衫司馬愁惆悵又聞題處所雨淋江館破墻頭

得微之到官後書備知通州之事悵然有感因成四章

來書子細說通州州在山根峽岸頭四面千重火雲合中心一道瘴江流虫蛇白晝攔官道蚊蚋【一作蟆】黃昏撲郡樓何罪遣君居此地天髙無處問來由

匼匝巓山萬仞餘人家應似甑中居寅年籬下多逢虎亥日山頭始賣魚衣斑梅雨長須熨米澀畬田不解鉏努力安心過三考已曾愁殺李尙書【李實尙書先貶此州身歿於彼處立名按瀛奎律髓予讀至此乃知古人初無忌諱元微之貶移通州司馬今蜀之開州也未爲甚惡樂天在江州乃引死人事寄詩足見前輩眞情】

人稀地僻醫巫少夏旱秋霖瘴瘧多老去一身須愛惜別來四體得如何侏儒飽笑東方朔薏苡讒憂馬伏波莫遣沈愁結成病時時一唱濯纓歌

通州海內恓惶地司馬人間冗長【去聲】官傷鳥有驚不定臥龍無水動應難劍埋獄厎誰深掘松偃霜中盡冷看舉目爭能不惆悵髙車大馬滿長安

病中答招飲者

顧我鏡中悲白髮盡【津上聲】君花下醉靑春不緣眼痛兼身病可是尊前第二人

鷰子樓三首【並序】

徐州故張尙書有愛妓曰盼盼善歌舞雅多風態予爲校書郎時遊徐泗間張尙書宴予酒酣出盼盼以佐歡歡甚予因贈詩云醉嬌勝不得風嫋牡丹花盡歡而去爾後絕不相聞迨玆僅一紀矣昨日司勲員外郎張仲素績之訪予因吟新詩有燕子樓三首詞甚婉麗詰其由爲盼盼作也績之從事武寧軍累年頗知盼盼始末云尙書旣沒歸葬東洛而彭城有張氏舊第第中有小樓名燕子盼盼念舊愛而不嫁居是樓十餘年幽獨塊然於今尙在予愛績之新詠感彭城舊遊因同其題作三絕句

滿窻明月滿簾霜被冷燈殘拂臥牀燕子樓中霜月夜秋來只爲一人長

鈿暈羅衫色似煙幾回欲著卽澘然自從不舞霓裳曲疊在空箱十一年

今春有客洛陽回曾到尙書墓上來見說白楊堪作柱爭教紅粉不成灰

【附關盼盼燕子樓詩樓上殘燈伴曉霜獨眠人起合歡牀相思一夜情多少地角天涯未是長北邙松柏鎖愁煙燕子樓中思悄然自理劍履歌塵絕紅袖香消二十年適看鴻鴈嶽陽回又覩禽逼社來瑤瑟玉簫無意緒任從蛛网任從灰】

感故張僕射諸妓

黃金不惜買蛾睂揀得如花三四枝歌舞教成心力盡一朝身去不相隨

【立名按堯山堂外紀云此詩爲諷昐盼而作盼盼得詩反覆讀之泣曰自我公薨背妾非不能死恐百載之後人以我公重色有從死之妾是玷我公淸範也乃答白公詩曰自守空房恨斂睂形同春後牡丹枝舍人不防人深意訝道泉臺不去隨旬日不食而死】

初貶官過望秦嶺【自此後詩江州路上作】

艸艸辭家憂後事遲遲去國問前途望秦嶺上回頭立無限秋風吹白須

藍橋驛見元九詩【詩中云江陵歸時逢春雪】

藍橋春雪君歸日秦嶺秋風我去時每到驛亭先下馬循墻繞柱覓君詩

韓公堆寄元九

韓公堆北澗西頭冷雨涼風拂面秋努力南行少惆悵江州猶似勝通州

發商州

商州館裏停三日待得妻孥相逐行若比李三猶自勝兒啼婦哭不聞聲【時李固言新沒】

武關南見元九題山石橊花見寄

往來同路不同時前後相思兩不知行過關門三四里橊花不見見君詩

紅鸚鵡【商山路逢】

安南逺進紅鸚鵡色似桃花語似人文章辯慧皆如此籠檻何年出得身

題四皓廟

臥逃秦亂起安劉舒捲如雲得自由若有精靈應笑我不成一事謫江州

罷藥

自學坐禪休服藥從他時復病沈沈此身不要全彊健彊健多生人我心

白鷺

人生四十未全衰我爲愁多白髮垂何故水邊雙白鷺無愁頭上亦垂絲

襄陽舟夜

下馬襄陽郭移舟漢陰驛秋風截江起寒浪連天白本是多愁人復此風波夕

江夜舟行

煙澹月蒙蒙舟行夜色中江鋪滿槽水帆展半檣風叫曙嗷嗷鴈啼秋喞喞虫只應催此客早作白須翁

紅藤杖

交親過滻別車馬到江廻惟有紅藤杖相隨萬里來

江上吟元八絕句

大江深處月明時一夜吟君小律詩應有水仙潛出聽翻將唱作步虛詞

途中感秋

節物行揺落年顏坐變衰樹初黃葉日人欲白頭時鄕國程程逺親朋處處辭惟憐【一作殘】病與老一步不相離

登郢州白雪樓

白雪樓中一望鄕靑山簇簇水茫茫朝來渡口逢京使說道煙塵近洛陽【時淮西冦未平】

舟夜贈內

三聲猿後垂鄕淚一葉舟中載病身莫憑水窻南北望月明月暗總愁人

逢舊

我梳白髮添新恨君掃靑蛾減舊容應被傍人怪惆悵少年離別老相逢

臼口阻風十日

洪濤白【一作波】浪塞江津處處邅事事迍世上方爲失途客江頭又作阻風人魚鰕遇雨腥盈鼻蚊蚋和煙癢滿身老大光陰能幾日等閒臼口坐經旬

浦中夜泊

暗上江隄還獨立水風霜气夜稜稜回看深浦停舟處蘆荻花中一防燈

盧侍禦與崔評事爲予於黃鶴樓致宴宴罷同望

江邊黃鶴古時樓勞致華筵待我遊楚思渺茫雲水冷商聲淸脆管弦秋白花浪濺頭陀寺紅葉林籠鸚鵡洲總是平生未行處醉來堪賞醒堪愁

舟中讀元九詩

把君詩卷燈前讀詩盡燈殘天未明眼痛滅燈猶暗坐逆風吹浪打船聲

舟行阻風寄李十一舍人

扁舟厭泊煙波上輕防閒尋浦嶼間虎蹋靑泥稠似印風吹白浪大於山且愁江郡何時到敢望京都幾嵗還今日料君朝退後迎寒新酎暖開顏

雨中題衰栁

濕屈靑條折寒飄黃葉多不知秋雨意更遣欲如何

題王處士郊居

半依云渚半依山愛此令人不欲還負郭田園八九頃向陽茅屋兩三間寒松縱老風標在埜鶴𨿽饑飲啄閒一臥江村來早晚著書盈帙鬢毛斑

嵗晚旅望

朝來暮去星霜換陰慘陽舒气序牽萬物秋霜能壞色四時冬日最凋年煙波半露新沙地鳥雀羣飛欲雪天向晚蒼蒼南北望窮陰旅思兩無邊

晏坐閒吟

昔爲京洛聲華客今作江湖潦倒翁意气銷磨羣動裏形骸變化百年中霜侵殘鬢無多黑酒伴衰顏只蹔紅賴學禪門非想定千愁萬念一時空

題李山人

廚無煙火室無妻籬落蕭條屋舍低每日將何療饑渴井華云粉一刀圭

讀莊子

去國辭家謫異方中心自怪少憂傷爲尋莊子知歸處認得無何是本鄕

江樓偶宴贈同座

南浦閒行罷西樓小宴時望湖憑檻久待月放杯遲江果嘗盧橘山歌聽竹枝相逢且同樂何必舊相知

放言五首【並序】

元九在江陵時有放言長句詩五首韻髙而體律意古而詞新予每詠之甚覺有味𨿽前輩深於詩者未有此作惟李頎有雲濟水至淸河自濁周公大聖接輿狂斯句近之矣予出佐潯陽未屆所任舟中多暇江上獨吟因綴五篇以續其意耳

朝眞暮僞何人辧古往今來厎事無但愛莊【一作】生能詐聖可知寗子解佯愚艸螢有耀終非火荷露𨿽團豈是珠不取燔柴兼照乘可憐光彩亦何殊

世途倚伏都無定塵网牽纒卒未休禍福回還車轉轂榮枯反覆手藏鉤靈未免刳膓患馬失應無折足憂不信君看奕棋者輸贏須待局終頭

贈君一法決狐疑不用鉆與祝蓍試玉要燒三日滿【眞玉燒三日不熱】辧材須待七年期【豫章木生七年而後知】周公恐懼流言日【一作後】王莽謙恭未簒時向使當時【一作初】身便死一生眞僞復誰知

誰家第宅成還破何處親賔哭復歌昨日屋頭堪炙手今朝門外好張羅北邙未省畱閒地東海何曽有定波莫笑賤貧誇富貴共成枯骨兩如何

泰山不要欺毫末顏子無心羨老彭松樹千年終是朽槿花一日自爲榮何須戀世常憂死亦莫嫌身漫厭生生去死來都是幻幻人哀樂系何情

嵗暮道情二首

壯日苦曾驚嵗月長年都不惜光陰爲學空門平等法先齊老少死生心

半故靑衫半白頭雪風吹面上江樓禪功自見無人覺合是愁時亦不愁

讀李杜詩集因題卷後

翰林江左日員外劍南時不得髙官職仍逢苦亂離暮年逋客恨浮世謫仙悲吟詠流千古聲名動四夷文塲供秀句樂府待新辭天意君須防人間要好詩【賀監知章目李白爲謫仙人】

彊酒

若不坐禪銷妄想卽須行醉放狂歌不然秋月春風夜爭那閒思往事何

獨樹浦雨夜寄李六郎中

忽憶兩家同里巷何曾一處不追隨閒遊預算分朝日靜語多同待漏時花下放狂衝黑飲燈前起坐徹明棋可知風雨孤舟夜蘆葦叢中作此詩

聽崔七妓人箏

花臉雲鬟坐玉樓十三弦裏一時愁憑君向道休彈去白盡江州司馬頭

望江州

江回望見雙華表知是潯陽西郭門猶去孤舟【一作城】三四里水煙沙雨欲黃昏

初到江州

潯陽欲到思無窮庾亮樓南湓口東樹木凋疎山雨後人家低濕水煙中菇蔣餧馬行無力蘆荻編房臥有風遙見朱輪來出郭相迎勞動使君公

醉後題李馬二妓

行揺云髻花鈿節應似霓裳趂管弦艷動舞裙渾是火愁凝歌黛欲生煙有風縱道能回雪無水何由忽吐蓮疑是兩般心未決雨中神女月中仙

盧侍禦小妓乞詩座上畱贈

郁金香汗裛歌巾山石橊花染舞裙好似文君還對酒勝於神女不歸云夢中那及覺時見宋玉荊王應羨君

白香山詩集卷十五

欽定四庫全書

白香山詩集卷十六

歙縣汪立名編長慶集十六【律詩五言七言凡九十六首】

東南行一百韻寄通州元九侍禦澧州李十一舍人果州崔二十二使君開州韋大員外庾三十二補闕杜十四拾遺李二十助教員外竇七校書

南去經三楚東來過五湖山頭看候館水面問徵途地逺窮江界天低接【一作極】海隅飄零同落葉浩蕩似乘桴漸覺鄕原異深知土俗殊夷音語嘲蠻態笑睢盱水市通闤闠煙村混舳艫吏徴魚戶稅人納火田租亥日饒鰕蟹寅年足虎防成人男作丱事鬼女爲巫樓暗攢倡婦隄喧簇販夫夜船論鋪賃春酒斷瓶沽見果皆盧橘聞禽悉鷓鴣山歌猿獨叫野哭鳥相呼嶺徼云成棧江郊水當郛月移翹柱鶴風泛颭檣烏鼇礙潮無信蛟驚浪不虞鼉鳴江擂鼓唇气海浮圖樹裂山魈穴沙含水弩樞喘牛犁紫芋羸馬放靑菇繡面誰家婢鵶頭幾嵗奴泥中采菱芡燒後拾樵蘇鼎膩愁烹鼈盤腥厭膾鱸鐘儀徒戀楚張翰浪思吳气序涼還熱光陰旦復晡身方逐萍梗年欲近桑楡渭北田園廢江西嵗月䢐憶歸恆慘淡懷舊忽踟躕自念咸秦客嘗爲鄒魯儒蘊藏經國術輕棄度關繻賦力淩鸚鵡詞鋒敵轆轤戰文重掉鞅射防一彎弧崔杜鞭齊下元韋轡並驅名聲逼揚馬交分過蕭朱世務輕磨揣周行竊覬覦風雲皆防合雨露各霑濡共偶【一作遇】升平代偏慙固陋軀承明連夜直建禮拂晨趨美服頒王府珍羞降禦廚議髙通白虎諫切伏靑蒲柏殿行陪宴花樓走看酺神旗張鳥獸天籟動笙竽戈劍星芒耀魚龍電防驅定塲排越妓【一作漢旅】促坐進吳歈縹緲疑仙樂嬋娟勝畫圖歌鬟低翠羽舞汗墮紅珠別選閒遊伴潛招小飲徒一杯愁已破三琖气彌麤軟美仇家酒幽閒葛氏姝十千方得斗二八正當壚論笑杓胡硉談憐鞏囁嚅李酣尢短竇庾醉更蔫迂鞍馬呼敎住骰盤喝遣輸長驅波捲白連擲采成盧【骰盤捲白波莫走鞍馬皆當時酒令】籌並頻逃席觥嚴別置盂滿巵那可灌頽玉不勝扶入視中樞艸歸乘內廐駒醉曾衝宰相驕不揖金吾日近恩𨿽重云髙勢卻孤翻身落霄漢失腳到泥塗博望移門籍潯陽佐郡符【予自大子贊善大夫出爲江州司馬】時情變寒暑世利算錙銖望日辭雙闕明朝別九衢播遷分郡國次第出京都【十年春防之移佐通州其年秋予出佐潯陽明年冬杓直出牧澧州崔二十二出牧果州韋大出牧開州】秦嶺馳三驛商山上二邘【商山險道中有東西二邘】峴陽亭寂寞夏口路﨑嶇大道全生棘中丁盡執殳江關未撤警淮冦尙稽誅【時淮西未平路經襄鄂二州界所見如此】林對東西寺山分大小姑【東林西林寺在廬山北大姑小姑在廬山南彭蠡湖中】廬峯蓮刻削湓水帶縈紆【蓮花峯在廬山北湓水在江城南何遜詩云湓城對湓水湓水縈如帶】九派吞靑艸【潯陽江九派南通靑艸洞庭湖】孤城覆緑蕪【南方城壁多以艸覆】黃昏鐘寂寂淸曉角嗚嗚春色辭門栁秋聲到井梧殘芳悲鶗鴂【音啼決見楚詞】暮節感茱萸蕊拆金英菊花飄雪片蘆波紅日斜沒沙白月平鋪幾見林抽筍頻驚燕引雛嵗華何倐忽年少不須臾眇黙思千古蒼茫想八區孔窮緣厎事顏夭有何辜龍智猶經醢靈未免刳窮通應已定聖哲不能逾況我身謀拙逢他厄運拘漂流隨大海錘鍜任洪鑪險阻嘗之矣棲遲命也夫沈冥消意气窮餓耗肌膚防瘴和殘藥迎寒補舊襦書牀鳴蟋蟀琴匣网蜘蛛貧室如懸磬端憂劇守株時遭人指防【一作客答難】數被鬼揶揄兀兀都疑夢昏昏半似愚女驚朝不起妻怪夜長吁萬里拋【一作離】朋侶【一作執】三年隔友於自然悲聚散不是恨榮枯去夏微之瘧今春席八殂天涯書達否泉下哭知無【去年聞元九瘴瘧書去競未報今春聞席八歿久與還往能無慟哭】謾寫詩盈捲【一作軸】空盛酒滿壺只添新悵望豈復舊歡娛壯志因愁減衰容與病俱相逢應不識滿頷白髭須【立名按洪氏隆與職方乘嶺南村落有市謂之虛以其不常防多虛日也西蜀曰痰言如痰疾間而後作江南惡以疾稱因止曰亥獨徐筠水志云荊吳俗以寅申已亥日集於市觀公詩用亥日甚多則徐氏之說爲是】

初到江州寄翰林張李杜三學士

早攀霄漢上天衢晚落風波委世途雨露施恩無厚薄蓬蒿隨分有榮枯傷禽側翅驚弓箭老婦低顏事舅姑碧落三仙曾識面年深記得姓名無

庾樓曉望

獨憑朱檻立淩晨山色初明水色新竹霧曉籠銜嶺月蘋風暖送過江春子城陰處猶殘雪衙鼓聲前未有塵三百年來庾樓上曾經多少望鄕人

宿西林寺

木落天晴山翠開愛山騎馬入山來心知不及柴桑令一宿西林便欲【一作卻】回【柴桑令劉遺民也】

【立名按侯鯖錄云近見士子多使柴桑令爲陶淵明不知劉遺民曽作柴桑令也】

江樓宴別

樓中別曲催離酌燈下紅裙間緑袍縹緲楚風羅綺薄錚鏦越調管弦髙寒流帶月澄如鏡夕吹和霜利似刀尊酒未空歡未盡舞腰歌袖莫辭勞

題山石橊花

一叢千朶壓闌干剪碎紅綃卻作團風嫋舞腰香不盡露銷妝臉淚初幹薔薇帶刺攀應嬾菡蓞生泥翫亦難爭及此花檐戶下任人采弄盡【去聲】人看

代春贈

山吐晴嵐水放光辛夷花白栁梢黃但知莫作江西意風景何曾異帝鄕

答春

艸煙低重水花明從道風光似帝京其柰山猿江上叫故鄕無此斷腸聲

櫻桃花下嘆白髮

逐處花皆好隨年貌自衰紅櫻滿眼日白髮半頭時倚樹無言久攀條欲放遲臨風兩堪嘆如雪復如絲

惜落花贈崔二十四

漠漠紛紛不柰何狂風急雨兩相和晚來悵望君知否枝上稀疎地上多

移山櫻桃

亦知官舍非吾宅且斸山櫻滿院栽上佐近來多五考少應四度見花開

官舍閒題

職散優閒地身慵老大時送春惟有酒銷日不過棊祿米麞牙稻園蔬鴨腳葵飽飡仍晏起餘暇弄兒【兒卽小侄名】

晚春登大云寺南樓贈常禪師

花盡頭新白登樓意若何嵗時春日少世界苦人多愁醉非因酒悲吟不是歌求師治此病惟勸讀楞伽

北樓送客歸上都

憑髙送遠一淒淒卻下朱欄手共【一作卽解】攜京路人歸天直北江樓客散日平西長津欲渡廻船尾殘酒重傾簇馬蹄不獨別君須彊飲窮愁自要醉如泥

北亭招客

疎散郡丞同野客幽閒官舍抵山家春風北戶千莖竹晚日東園一樹花小琖吹醅嘗冷酒深鑪敲火炙新茶能來盡日宮棊否太守知慵放晚衙

宿西林寺早赴東林滿上人之防因寄崔二十二員外

謫辭魏闕鵷鸞隔老入廬山麋鹿隨薄暮蕭條投寺宿淩晨淸淨與僧期雙林我起聞鐘後只日君趨入閣時鵬鷃髙低分皆定莫勞心力遠相思

遊寶稱寺

竹寺初晴日花塘欲晚【一作曉】春埜猿疑弄客山鳥似呼人酒嫩傾金液茶新碾玉塵可憐幽靜地堪寄老慵身

早春聞提壺鳥因題鄰家

厭聽秋猿催下淚喜聞春鳥勸提壺誰家紅樹先花發何處靑樓有酒沽進士麤豪尋靜盡拾遺風采近都無欲期明日東鄰醉變作騰騰一俗夫

見紫薇花憶微之

一叢暗澹將何比淺碧籠裙襯紫巾除卻微之見應愛人間少有別花人

薔薇花一叢獨死不知其故因有是篇

柯條未嘗損根蕟不曾移同類今齊茂孤芳忽獨萎仍憐委地日正是帶花時碎碧初凋葉燋紅尙戀枝榦坤無厚薄艸木自榮衰欲問因何事春風亦不知

湖亭望水

久雨南湖漲新晴北客過日沈紅有影風定緑無波防沒閭閻少灘平船舫多可憐心賞處其柰獨遊何

閒遊

外事因慵廢中懷與靜期尋泉上山遠看筍出林遲白石磨樵斧靑竿理釣絲澄淸深淺好最愛夕陽時

憶微之傷仲遠【李三仲遠去年春防】

幽獨辭羣久漂流去國賖只將琴作伴惟以酒爲家感逝因看水傷離爲見花李三埋地底元九謫天涯舉眼靑雲遠回頭白日斜可能勝賈誼猶自滯長沙

過鄭處士

聞道移居村塢間竹林多處獨開關故來不是求他事暫借南亭一望山

霖雨苦多江湖暴漲塊然獨望因題北亭

自作潯陽客無如苦雨何陰昏晴日少閒悶睡時多湖闊將天合云低與水和籬根舟子語巷口釣人歌霧島沈黃气風帆蹙白波門前車馬道一宿變江河

春末夏初閒遊江郭二首

閒出乘輕屐徐行蹋軟沙觀魚傍湓浦看竹入楊家【湓浦多魚浦西有楊侍郎宅多好竹】林迸穿籬筍藤飄落水花雨埋釣舟小風颺酒旗斜嫩剝靑菱角濃煎白茗芽淹畱不知夕城樹欲棲鵶

栁影繁初合鶯聲澀漸稀早梅迎夏結殘絮送春飛西日韶光盡南風暑气微展張新小簟熨帖舊生衣緑蟻杯香嫩紅絲鱠縷肥故園無此味何必苦思歸

紅藤杖【杖出南蠻】

南詔紅藤杖西江白首人時時步月處處把尋春勁健孤莖直疎圓六節勻火山生處遠瀘水洗來新粗細才盈手髙低僅過身天邊望鄕客何日拄歸秦

風雨中尋李十一因題船上

匹馬來郊外扁舟在水濱可憐衝雨客來訪阻風人小榼沽淸醑行廚煮白鱗停杯看栁色各憶故園春

題廬山山下湯泉

一眼湯泉流向東浸泥澆艸暖無功驪山溫水因何事流入金鋪玉甃中

寄蘄州簟與元九因題六韻【時元九鰥居】

笛竹出蘄春霜刀劈翠筠織成雙鎖簟寄與獨眠人捲作筒中信舒爲席上珍滑如鋪薤葉冷似臥龍鱗淸潤宜乘露鮮華不受塵通州炎瘴地此物最關身

秋熱

西江風候接南威暑气常多秋气微猶道江州最涼冷至今九月著生衣

題元八溪居

溪風漢漠樹重重水檻山窻次苐逢晚葉尙開紅躑躅秋房初結白芙蓉聲來枕上千年鶴影落杯中五老峯更媿殷勤畱客意魚鮮飯細酒香濃

晚出西郊

散吏閒如客貧州冷似村早涼湖北岸殘照郭西門嬾鑷從須白休治【平聲一作醫】任眼昏老來何所用少興不多言

階下蓮

葉展影翻當砌月花開香散入簾風不如種在天池上猶勝生於埜水中

端居詠懷

賈生俟罪心相似張翰思歸事不如斜日早知驚鵩鳥秋風悔不憶鱸魚胸襟曾貯匡時防懷袖猶殘諫獵書從此萬緣都擺落欲防妻子買山居

夜宿江浦聞元八攺官因寄此什

君遊丹陛已三遷我泛滄浪欲二年劍佩曉趨雙鳯闕煙波夜宿一漁船交親盡在靑雲上鄕國遙拋白日邊若報生涯應笑殺結茅栽芋種畬田

【立名按元八卽元宗簡也英華作元九是誤以爲微之耳公佐江州元九方在通州及移虢州與白公忠州同除安得所謂劍佩曉趨雙鳯闕耶】

百花亭

朱檻在空虛涼風八月初山形如峴首江色似桐廬佛寺乘船入人家枕水居髙亭仍有月今夜宿何如

江樓早秋

南國𨿽多熱秋來亦不遲湖光朝霽後竹气晚涼時樓閣宜佳客江山入好詩淸風水蘋葉白露木蘭枝欲作雲泉計須營伏臘資匡廬一步地官滿更何之

送客之湖南

年年漸見南方物事事堪傷北客情山鬼趫跳惟一足峽猿哀怨過三聲帆開靑艸湖中去衣濕黃梅雨裏行別後雙魚難定寄近來潮不到湓城

百花亭晚望夜歸

百花亭上晚徘徊云景陰晴掩復開日色悠揚暎山盡雨聲蕭防渡江來鬢毛遇病雙如雪心緒逢秋一似灰向夜欲歸愁未了滿湖明月小船廻

西樓

小郡大江邊危樓夕照前靑蕪卑濕地白露泬寥天鄕國此時阻家書何處傳仍聞陳蔡戍轉戰已三年

尋李道士山居兼呈元明府

盡日行還歇遲遲獨上山攀藤老筋力照水病容顏陶巷招居住茅家許往還飽諳榮辱事無意戀人間

四十五

行年四十五兩鬢半蒼蒼淸瘦詩成癖粗豪酒放狂老來尢委命安處卽爲鄕或擬廬山下來春結艸堂

寄李相公崔侍郎錢舍人

曽陪鶴馭兩三仙親侍龍輿四五年天上歡娛春有限世間漂泊海無邊榮枯事過都成夢憂喜情忘便是禪官滿更歸何處去香鑪峯在宅門前

防前桂

天臺嶺上淩霜樹司馬防前委地叢一種不生明月裏山中猶校勝塵中

尋王道士藥堂因有題贈

行行覓路緣松嶠步步尋花到杏壇白石先生小有洞黃芽奼女大還丹常悲東郭千家冢欲乞西山五色丸但恐長生須有籍仙臺試爲檢名看

南浦嵗暮對酒送王十五歸京

臘後冰生覆湓水夜來云闇失廬山風飄細雪落如米索索蕭蕭蘆葦間此地二年畱我住今朝一酌送君還相看漸老無過醉聚散窮通總是閒

除夜

薄晚支頤坐中宵枕臂眠一從身去國再見日周天老度江南嵗春拋渭北田潯陽來早晚明日是三年聞李十一出牧澧州崔二十二出牧果州因寄絕句

平生相見卽睂開靜念無如李與崔各是天涯爲刺史緣何不覓九江來

元和十二年【按淮西平於十二年十月時本作十三年誤】淮冦未平詔停嵗仗憤然有感率爾成章

聞停嵗仗軫皇情應爲淮西冦未平不分气從歌裏發無明心向酒中生愚計忽思飛短檄狂心便欲請長纓從來妄動多如此自笑何曾得事成

庾樓新嵗

嵗時銷旅貌風景觸鄕愁牢落江湖意新年上庾樓

上香鑪峯

倚石攀蘿歇病身靑笻竹杖白紗巾他時畵出廬山障便是香鑪峯上人

憶防之

與君何日出屯防魚戀江湖鳥厭籠分手各拋滄海畔折腰俱老緑衫中三年隔闊音塵斷兩地飄零气味同又被新年勸相憶栁條黃軟欲春風

雨夜贈元十八

卑濕沙頭宅連陰雨夜天共聽檐澑滴心事兩悠然把酒循環飲移牀曲尺眠莫言非故舊相識已三年

寒食江畔

艸香沙暖水雲晴風景令人憶帝京還似往年春气味不宜今日病心情聞鶯樹下沈吟立信馬江頭取次行忽見紫桐花悵望下邽明日是淸明

三月三日登庾樓寄庾三十二

三日歡遊辭曲水二年愁臥在長沙每登髙處長相憶何況玆樓屬庾家

聞李六景儉自河東令授唐鄧行軍司馬以詩賀之

誰能淮上靜風波聞道河東應此科不獨文詞供奏記定將談笑解兵戈泥埋劍防終難久水借蛟龍可在多四十著緋軍司馬男兒官職未蹉跎

石楠樹

可憐顏色好陰涼葉剪紅牋花撲霜繖蓋低垂金翡翠薰籠亂搭繡衣裳春芽細炷千燈焰夏蕊濃焚百和香見說上林無此樹只敎桃栁占年芳【栁一作李】

大林寺桃花

人間四月芳菲盡山寺桃花始盛開長恨春歸無覓處不知轉入此中來

【附遊大林寺序余與河南元集虛範陽張允中南陽張深之廣平宋郁安定梁必復範陽張時東林寺沙門法演智滿士堅利辧道建神照云臯息慈寂然凡十七人自遺愛艸堂歷東西二林抵化城憇峯頂登香鑪峯宿大林寺大林窮逺人迹罕到環寺多淸流蒼石短松瘦竹寺中惟板屋木器其僧皆海東人山髙地深時節絕晚於時孟夏月如正二月天棃桃始華澗艸猶短人物風候與平地聚落不同初到怳然若別造一世界者因口號絕句旣而周覧屋壁見蕭郎中存魏郎中簡李補闕渤三人姓名詩句因與集虛輩嘆且曰此地實匡廬間第一境由驛路至山門曽無半日程自蕭魏李遊迨今垂二十年寂寥無繼來者嗟乎名利之誘人也如此時元和十二年四月九日樂天記】

詠懷

自從委順任浮沈漸覺【一作學】年多功用深面上滅除憂喜色胸中消盡是非心妻兒不問惟耽酒冠帶皆慵只抱琴長笑靈均不知命江蘺叢畔苦悲唫

早發楚城驛

過雨塵埃滅防江道徑平月乘殘夜出人趂早涼行寂歷閒唫動冥蒙暗思生荷塘翻露气稻壠防泉聲宿犬聞鈴起棲禽見火驚曨曨煙樹色十里始天明

【立名按太平寰宇記貞觀八年廢楚城縣歸潯陽詳其地卽舊屬柴桑又云按圖經晉建興元年始立郡領潯陽柴桑彭澤上甲九江等五縣則潯陽柴桑各有其地自後並潯陽入柴桑後廢柴桑爲潯陽於是潯陽柴桑合一縣而名異】

篛峴東池

篛峴亭東有小池早荷新荇緑參差中宵把火行人發驚起雙棲白鷺鷥

建昌江

建昌江水縣門前立馬敎人喚渡船忽似往年歸蔡渡艸風沙雨渭河邊

哭從弟

傷心一尉便終身叔母年髙新婦貧一片緑衫消不得腰金拖紫是何人

香鑪峯下新卜山居艸堂初成偶題東壁

五架三間新艸堂石階桂柱竹編墻南檐納日冬天暖北戶迎風夏月涼灑砌飛泉才有防拂窻斜竹不成行來春更葺東廂屋紙閣蘆簾著孟光

重題

喜入山林初息影厭趨朝市久勞生早年薄有煙霞志嵗晚深諳世俗情已許虎溪雲裏臥不爭龍尾道前行從玆耳界應淸淨免聽啾啾毀譽聲

長松樹下小谿頭斑鹿胎巾白布裘藥圃茶園爲產業野麋林鶴是交遊雲生澗戶衣裳潤嵐隱山廚火燭幽最愛一泉新引得淸泠屈曲繞階流

日髙睡足猶慵起小閣重衾不怕寒遺愛寺泉【一作鐘】欹枕聽香鑪峯雪撥簾看匡廬便是逃名地司馬仍爲送老官心泰身寧是歸處故鄕可獨在長安

宦途自此心長別世事從今口不言豈止形骸同土木兼將壽天任乾坤胸中壯气猶須遣身外浮雲【一作榮】何足論還有一條遺恨事髙家門館未酬恩

山中問月

爲問長安月誰敎不相【思必切】離昔隨飛蓋處今照入山時借助秋懷曠畱連夜臥遲如歸舊鄕國似對好親知松下行爲伴谿頭坐有期千巖將萬壑無處不相隨【立名按老學庵筆記世多言樂天用相字多從俗語作思必切如爲問長安月如何不相離是也然北人大抵以相字作入聲至今猶然不獨樂天老杜云恰是春風相欺得夜來吹折數枝花亦從俗聲讀乃不失律俗謂南人入京師效北語過相藍輒讀其牓曰大廝國寺傳以爲笑】

正月十五日夜東林寺學禪偶懷藍田楊主簿因呈智禪師

新年三五東林夕星漢迢迢鐘梵遲花縣當君行樂夜松房是我坐禪時忽看月滿還相憶始嘆春來自不知不覺定中微念起明朝更問鴈門師

臨水坐

昔爲東掖垣中客今作西方社內人手把楊枝臨水坐閒思往事似前身

山居

山齋方獨往塵事莫相仍藍轝辭鞍馬緇徒換友朋朝餐惟藥菜夜伴只紗燈除卻靑衫在其餘便是僧

遺愛寺

弄石臨溪坐尋花繞寺行時時聞鳥語處處是泉聲

山中與元九書因題書後

【附與微之書四月十日夜樂天白微之微之不見足下面已三年矣不得足下書欲二年矣人生幾何離闊如此況以膠漆之心置於胡越之身進不得相合退不得相忘牽攣乖隔各欲白首微之微之如何如何天實爲之謂之柰何僕初到潯陽時有熊孺登來得足下前年病甚時一札上報疾狀次序病心終論平生交分且云危惙之際不暇及他惟收數帙文章封題其上曰他日送達白二十二郎便請以代書悲哉微之於我也其若是乎又睹所寄聞僕左降詩云殘燈無焰影幢幢此夕聞君謫九江垂死病中驚起坐暗風吹雨入寒窻此句他人尙不可聞況僕心哉至今每吟猶惻惻耳且置是事略敍近懷僕自到九江巳涉三載形骸且健方寸甚安下至家人幸皆無恙長兄去夏自徐州至又有諸院孤小弟妹六七人提挈同來頃所牽念者今悉置在目前得同寒暖饑飽此一防也江州風候稍涼地少瘴癘乃至蛇虺蚊蚋𨿽有甚稀湓魚頗肥江酒極美其餘食物多類北地僕門內之口𨿽不少司馬之俸𨿽不多量入儉用亦可自給身衣口食且免求人此二泰也僕去年秋始遊廬山到東西二林間香鑪峯下見雲水泉石勝絕第一愛不能捨因置艸堂前有喬松十數株修竹千餘竿靑蘿爲墻垣白石爲橋道流水周於舍下飛泉落於檐間紅橊白蓮羅生池砌大抵若是不能殫記每一獨往動彌旬日平生所好者盡在其中不惟忘歸可以終老此三泰也計足下久不得僕書必加憂望今故錄三泰以先奉報其餘事況條冩如後云云微之微之作此書夜正在艸堂中山窻下信手把筆隨意亂書封題之時不覺欲曙舉頭但見山僧一兩人或坐或睡又聞山猿谷鳥哀鳴啾啾平生故人去我萬里瞥然塵念此際蹔生余習所牽便成三韻云微之微之此夕我心君知之乎樂天頓首】

憶昔封書與君夜金鑾殿後欲明天今夜封書在何處廬山庵裏曉燈前籠鳥檻猿俱未死人間相見是何年【立名按此詩乃七言小律也事文類聚白氏金鍼有扇對謂第一句對第三句二句對四句也梅聖兪作續金鍼引詩云昔時花下畱連飲暖日夭桃鶯亂吟今日江邊容易別淡煙衰艸馬嘶頻正同此格】

黃石巖下作

久別鵷鸞侶深隨鳥獸羣敎他遠親故何處覓知聞昔日靑雲意今移向白雲

戲贈李十三判官

垂鞭相送醉醺醺遙見廬山指似君想君初覺從軍樂未愛香鑪峯上云

醉中戲贈鄭使君【時使君先歸畱妓樂重飲】

密座移紅毯酡顏照緑杯雙娥畱且住五馬任先廻醉耳歌催醒愁睂笑引開平生少年興臨老蹔重來

江亭夕望

憑髙望遠思悠哉晚上江亭夜未日欲沒時紅浪沸月初生處白煙開辭枝雪蕊將春去滿鑷霜毛送老來爭敢三年作歸計心知不及賈生才

酬元員外三月三十日慈恩寺相憶見寄

悵望慈恩三月盡紫桐花落鳥關關誠知曲水春相憶其柰長沙老未還赤嶺猿聲催白首黃茅瘴色換朱顏誰言南國無霜雪盡在愁人鬢髮間

中秋月【英華作秋月】

萬里淸光不可思添愁益【一作足】恨繞天涯誰人隴外久徵戍何處庭前新別離失寵故姬歸院夜沒蕃老將上樓時照他幾許人腸斷玉兔銀蟾遠不知

謝李六郎中寄新蜀茶

故情周匝向交親新茗分張及病身紅紙一封書後信緑芽十片火前春湯添勺水煎魚眼末下刀圭攪麯塵不寄他人先寄我應緣我是別茶人

【立名按遁叟云火前寒食禁火之前也今世俗多用谷雨前茶稱爲雨前學林新編茶之佳者造在社前其次火前其下則雨前】

攜諸山客同上香鑪峯遇雨而還沾濡狼籍互相笑謔題此解嘲

蕭灑登山去龍鐘遇雨回磴危攀薜荔石滑踐莓苔韈污君相謔鞵穿我自咍莫欺泥土腳曾蹋玉階來

彭蠡湖晚歸

彭蠡湖天晚桃花水气春鳥飛千白防日沒半紅輪何必爲遷客無勞是病身但來臨此望少有不愁人

酬贈李鏈師見招

幾年同諫直承明今日求眞禮上淸曾犯龍鱗容不死欲騎鶴背覓長生劉綱有婦仙同得伯道無兒累更輕若許移家相近住便驅雞犬上層城

西河雨夜送客

雲黑雨翛翛江昏水暗流有風催解防無月伴登樓酒罷無多興帆開不少畱惟看一防火遙認是行舟

登西樓憶行簡

每因樓上西南望始覺人間道路長礙日暮山靑簇簇浸天秋水白茫茫風波不見三年面書信難傳萬里腸早晚東歸來下峽穩乘船舫過瞿唐

羅子

有女名羅子生來才兩春我今年已長日夜二毛新顧念嬌啼面思量老病身直應頭似雪始得見成人

讀僧靈徹詩

東林寺裏西廊下石片鐫題數首詩言句怪來還校別看名知是老湯師

聽李士良琵琶【人各賦二十八字】

聲似胡兒彈舌語愁如塞月恨邊雲閒人蹔聽猶睂斂可使和蕃公主聞

昭君怨

明妃風貌最娉婷合在椒房應四星只得當年備宮掖何曾專夜奉幃屏見疏從道迷圖畫知屈那敎配虜庭自是君恩薄如紙【一作命卑如紙薄】不須一向恨丹靑

閒吟

自從苦學空門法銷盡平生種種心惟有詩魔降未得每逢風月一閒吟

戲問山石橊

小樹山橊近砌栽半含紅萼帶花來爭知司馬夫人妬移到庭前便不開

編集拙詩成一十五卷因題卷末戲贈元九李二十

一篇長恨有風情十首秦吟近正聲每被老元偸格律【元九向江陵日嘗以拙詩一軸贈行自後格變】苦敎短李伏歌行【李二十嘗自負歌行近見予樂府五十首黙然心夫】世間富貴應無分身後文章合有名莫怪气粗言語大新排十五卷詩成

湖上閒望

藤花浪拂【一作沸】紫葺條菇葉風翻緑剪刀閒弄水芳生楚思時時合眼詠離騷

白香山詩集卷十六

欽定四庫全書

白香山詩集卷十七

歙縣汪立名編長慶集十七【律詩五言七言凡一百首】

江南謫居十韻

自哂沈冥客曾爲獻納臣壯心徒許國薄命不如人才展淩雲翅俄成失水鱗葵枯猶向日蓬斷欲【一作卽】辭春澤畔長愁地天邊欲老身蕭條殘活計冷落舊交親艸合門無徑煙銷甑有塵憂方知酒聖貧始覺錢神虎尾難容足羊腸易覆輪行藏與通塞一切任陶鈞

江樓夜吟元九律詩成三十韻

昨夜江樓上吟君數十篇詞飄朱檻底韻墮淥江前淸楚音諧律精微思入收將白雪麗奪盡碧雲妍寸截金爲句雙雕玉作聨八風淒間發五彩爛相宣冰扣聲聲冷珠排字字圓文頭交比繡筋骨輭於綿澒湧同波浪錚鏦過管弦醴泉流出地鈞樂下從天神鬼聞如泣魚龍聽似禪星廻疑聚集月落爲畱連鴈感無鳴者猿愁亦悄然交流遷客淚停住賈人船闇被歌姬乞潛聞思婦傳斜行題粉壁短捲冩紅箋肉味經時忘頭風當日痊老張知定伏短李愛應顚【張十八籍李二十紳皆工律詩故云】道屈才方振身閒業始專天敎聲烜赫理合命迍邅顧我文章劣知他气力全功夫𨿽共到巧拙尙相懸各有詩千首俱拋海一邊白頭吟處變靑眼望中穿酬答朝妨食披尋夜廢眠老償文債負宿結字因緣每嘆陳夫子【陳子昂著感興詩稱於世】常嗟李謫仙【賀知章謂李白爲謫仙】名髙折人爵思苦減天年【陳竟無官李亦早夭】不得當時遇空令後代憐相悲今若此湓浦與通川

潯陽嵗晚寄元八郎中庾三十二員外

閱水年將暮燒金道未成丹砂不肯死白髮自須生病肺慙杯滿衰顏忌鏡明春深舊鄕夢嵗晚故交情一別浮雲散雙瞻列宿榮螭頭階下立龍尾道前行封事頻聞奏除書數見名虛懷事僚友平步取公卿漏盡雞人報朝回幼女迎可憐白司馬老大在湓城

元九以緑絲布白輕容見寄制成衣服以詩報知

緑絲文布素輕容珍重京華手自封貧友逺勞君寄附病妻親爲我裁縫袴花白似秋云薄衫色靑於春艸濃欲著卻休知不稱折腰無復舊形容

【立名按齊東野語元微之寄白輕容樂天制而爲衣而詩中容字乃爲流俗妄攺爲庸又作褣蓋不知其所出也唐類苑輕容無花薄紗也王建宮詞嫌羅不著愛輕容周賀詩蜀煙飛重錦峽雨潤輕容按容字之攺蓋以末句有容字耳不知唐人用字異義不嫌重押也】

淸明日送韋侍禦貶防州

寂寞淸明日蕭條司馬家畱餳和冷粥出火煮新茶欲別能無酒相畱亦有花南遷更何處此地已天涯

九江春望

渺茫積水非吾土飄泊浮萍是我身身外信緣爲活計眼前隨事覓交親鑪煙豈異終南色湓艸寧殊渭北春此地何妨便終老匹如元是九江人【香鑪峯上多煙湓水岸邊足艸因而記之】

【立名按韻語陽秋云樂天鑪煙湓艸二句蓋不忘蔡渡舊居也老杜偶題云故山迷白閣秋水憶黃陂不忘秦中舊居也東坡橫翠閣詩已見西湖懷濯錦更看橫翠隱峨睂亦此意】

晚題東林寺雙池

向晚雙池好初晴百物新裊枝翻翠羽濺水躍紅鱗萍泛同遊子蓮開當麗人臨流一惆悵還憶曲江春

贈內子

白髮方興嘆靑蛾亦伴愁寒衣補燈下小女戲牀頭闇澹屏幃故淒涼枕席秋貧中有等級猶勝嫁黔婁送客春遊嶺南二十韻【因序嶺南方物以贈之並擬防之送崔二十二之作】

已訝遊何逺仍嗟別太頻離容君蹙促贈語我殷勤迢遞天南面蒼茫海北漘訶陵國分界交趾郡爲鄰蓊郁三光晦溫暾四气勻陰晴變寒暑昏曉錯星辰瘴地難爲老蠻陬不易馴土民稀白首洞主盡黃巾戰艦猶驚浪戎軍未息塵【時黃家賊方動】紅旗圍卉服紫綬裹文身麫苦桄榔裛漿酸橄欖新牙檣迎海舶銅鼓賽江神不凍貪泉暖無霜毒艸春雲煙蟒蛇气刀劍鱷魚鱗路足羇棲客官多謫逐臣天黃生母【母如斷虹欲大風卽見】雨黑長楓人【楓人因夜雷雨輒闇長數丈】廻使先傳語徵軒早返輪須防杯裏蠱【南方蠱毒多置酒中】莫愛槖中珍北與南殊俗身將貨孰親嘗聞君子誡憂道不憂貧

【立名按輟耕錄南人方言曰溫暾者得懷暖也王建宮詞新晴艸色暖溫暾瀛奎律髓大抵中唐人多善言風土如西北風沙酪漿氊幄之區東南水國蠻島彞洞之外無不曲盡其妙樂天送人遊嶺南詩亦可謂曲盡南中之俗矣】

自題

功名宿昔人多許寵辱斯須自不知一旦失恩先左降三年隨例未量移馬頭覓角生何日石火敲光住幾時前事是身俱若此空門不去欲何之

自悲

火宅煎熬地霜松摧折身因知羣動內易死不過人

尋郭道士不遇

郡中乞假來相訪洞裏朝元去不逢看院只畱雙白鶴入門惟見一靑松藥鑪有火丹應伏云碓無人水自舂【廬山中雲母多故以水碓搗練俗呼爲云碓】欲問參同契中事更期何日得從容

潯陽春三首【元和十二年作】

春生

春生何處闇周遊海角天涯徧始休先遣和風報消息續教啼鳥說來由展張艸色長河畔防綴花房小樹頭若到故園應覓我爲傳淪落在江州

春來

春來觸動故鄕情忽見風光憶兩京金穀蹋花香騎入曲江碾艸鈿車行誰家緑酒歡連夜何處紅樓睡失明獨有不眠不醉客經春冷坐古湓城

春去

一從澤畔爲遷客兩度江頭送暮春白髮更添今日鬢靑衫不攺去年身百川未有回流水一老終無卻少人四十六時三月盡送春爭得不殷勤

夢微之【十二年八月二十日夜】

晨起臨風一惆悵通川湓水斷相聞不知憶我因何事昨夜三更夢見君

贈韋鏈師

潯陽遷客爲居士身似浮雲心似灰上界女仙無嗜欲何因相顧兩徘徊共疑過去人間世曾作誰家夫婦來

問劉十九

緑螘新醅酒紅泥小火鑪晚來天欲雪能飲一杯無

得行簡書聞欲下峽先以此寄

朝來又得東川信欲取春初發梓州書報九江聞蹔喜路經三峽想還愁瀟湘瘴霧加餐飯灎澦驚波穩泊舟欲寄兩行迎爾淚長江不肯向西流

南湖早春

風廻雲斷雨初晴返照湖邊暖復明亂防碎紅山杏發平鋪新緑水蘋生翅低白鴈飛仍重舌澀黃鸝語未成不道江南春不好年年衰病減心情

元十八從事南海欲出廬山臨別舊居有戀泉聲之什因以投和兼伸別情

賢侯辟士禮從容莫戀泉聲問所從雨露初承黃紙詔煙霞欲別紫霄峯傷弓未息新驚鳥得水難畱久臥龍我正退藏君變化一杯可易得相逢

題韋家泉池

泉落靑山出白雲縈邨繞郭幾家分自從引作池中水深淺方圓一任君

醉中對紅葉

臨風杪秋樹對酒長年人醉貌如霜葉𨿽紅不是春

遣懷

羲和走馭趁年光不許人間日月長遂使四時都似電爭教兩鬢不成霜榮銷枯去無非命壯盡衰來亦是常已共身心要約定窮通生死不驚忙

防額魚

龍門防額意何如紅尾靑鬐卻返初見說在天行雨苦爲龍未必勝爲魚

聞兒詠詩

憐渠已解詠詩章揺膝支頤學二郎莫學二郎吟太苦才年四十鬢如霜

對酒

未濟卦中休卜命參同契裏莫勞心無如飲此銷愁物一餉愁銷直萬金

東墻夜合樹去秋爲風雨所摧今年花時悵然有感

碧荑紅縷今何在風雨飄將去不回惆悵去年墻下地今春惟有薺花開

病起

病不出門無限時今朝彊出與誰期經年不上江樓醉勞動春風颺酒旗

夢亡友劉太白同遊彰敬寺

三千里外臥江州十五年前哭老劉昨夜夢中彰敬寺死生魂魄蹔同遊

與果上人歿時題此訣別兼簡二林僧社

本【一作願】結菩提香火社爲嫌煩惱電泡身不須惆悵從師去先請西方作主人

贈寫眞者

子騁丹靑日予當丑老時無勞役神思更畫病容儀迢遞麒麟閣圖功未有期區區尺素上焉用寫眞爲

劉十九同宿【時淮冦初破】

紅旗破賊非吾事黃紙除書無我名惟共嵩陽劉處士圍棊賭酒到天明

十二年冬江西溫暖喜元八寄金石稜【一作淩】到因題此詩

今冬臘候不嚴凝暖霧溫風气上騰山腳崦中才有雪江流慢處亦無冰欲將何藥防春瘴只有元家金石稜

閒意

不爭榮耀任沈淪日與時疏共道親北省朋僚音信斷東林長老往還頻病停夜食閒如社慵擁朝裘暖似春漸老漸諳閒气味終身不擬作忙人

送友人上峽赴東川辟命

見說瞿塘峽斜銜【一作橫】灎澦根難於尋鳥道險過上龍門羊角風頭急桃花水色渾山廻若鼇轉舟入似鯨吞岸合愁天斷波跳恐地翻憐君經此去爲感主人恩

夜送孟司功

潯陽白司馬夜送孟功曹江闇管急樓明燈火髙湖波翻似箭霜艸殺如刀且莫開徵棹陰風正怒號

衰病

老辭遊冶尋花伴病別荒狂舊酒徒更恐五年三嵗後些些談笑亦應無

題詩屏風絕句【並序】

十二年冬微之猶滯通州予亦未離湓上相去萬里不見三年鬱鬱相念多以吟詠自解前後辱微之寄示之什殆數百篇𨿽藏篋中永以爲好不若置之座右如見所思繇是掇律句中短小麗絕者凡一百首題錄合爲一屏風舉目防心參若其人在於前矣前輩作事多出偶然則安知此屏不爲好事者所傳異日作九江一故事爾因題絕句聊以奬之

相憶采君詩作障自書自勘不辭勞障成定被人爭寫從此南中紙價髙

答微之【微之於閬州西寺手題予詩予又以微之百篇題此屏上各以絕句相報答之】

君寫我詩盈寺壁我題君句滿屏風與君相遇知何處兩葉浮萍大海中

偶宴有懷

遇興尋文客因歡命酒徒春遊憶親故夜防似京都詩思閒仍在鄕愁醉蹔無狂來欲起舞慙見白髭須

山中酬江州崔使君見寄

眷眄情無限優容禮有餘三年爲郡吏一半許山居酒熟心相待詩來手自書庾樓春好醉明日且回車

山枇杷

深山老去惜年華況對東溪野枇杷火樹風來翻絳焰瓊枝日出曬紅紗回看桃李都無色映得芙蓉不是花爭柰結根深石底無因移得到人家

聞李尙書拜相因以長句寄賀微之

憐君不久在通川知己新提造化權防卨定求才濟世張雷應辧气沖天那知淪落天涯日正是陶鈞海內年肯向泥中拋折劍不收重鑄作龍泉

嵗暮

窮陰急景坐相催壯齒韶顏去不回舊病重因年老發新愁多是夜長來膏明自爇緣多事鴈黙先烹爲不才禍福細尋無防處不如且進手中杯

雨中赴劉十九二林之期及到寺劉已先去因以四韻寄之

雲中臺殿泥中路旣阻同遊嬾卻還將謂獨愁猶對雨不知多興已尋山才應行到千峯裏只校來遲半日間最惜杜鵑花爛熳春風吹盡不同攀

薔薇正開春酒初熟因招劉十九張大夫崔二十四同飲

甕頭竹葉經春熟階底薔薇入夏開似火淺深紅壓架如餳气味緑粘臺試將詩句相招去倘有風情或可來明日早花應更好心期同醉卯時杯

李白墓

采石江邊李白墳繞田無限艸連云可憐荒隴窮泉骨曾有驚天動地文但是詩人多薄命就中淪落不過君

對酒

漫把參同契難燒伏火砂有時成白首無處問黃芽幻世如泡影浮生抵眼花惟將緑醅酒且替紫河車

戲答諸少年

顧我長年頭似雪饒君壯嵗气如雲朱顏今日𨿽欺我白髮他時不放君

風雨晚泊

苦竹林邊蘆葦叢停舟一望思無窮靑苔撲地連春雨白浪掀天盡日風忽忽百年行欲半茫茫萬事坐成空此生飄蕩何時定一縷鴻毛天地中

題崔使君新樓

憂人何處可銷憂碧甃紅闌湓水頭從此潯陽風月夜崔公樓替庾公樓

山中戲問韋侍禦

我抱棲雲志君懷濟世才常吟反招隱那得入山來

贈曇禪師【夢中作】

五年不入慈恩寺今日尋師始一來欲知火宅焚燒苦方寸如今化作灰

寄微之

帝城行樂日紛紛天畔窮愁我與君秦女笑歌春不見巴猿啼哭夜嘗聞何處琵琶弦似語誰家卨墮髻如雲人生多少歡娛事那獨千分無一分

醉吟二首

空王百法學未得奼女丹砂燒卽飛事事無成身老也醉鄕不去欲何歸

兩鬢千莖新似雪十分一琖欲如泥酒狂又引詩魔發日午悲吟到日西

曉寢

轉枕重安寢回頭一欠伸紙窻明覺曉布被暖知春莫彊疎慵性須安老大身雞鳴猶獨睡不博早朝人

答元八郎中楊十二博士

身覺【一作學】浮雲無所著心同止水有何情但知瀟灑疎朝市不要﨑嶇隱姓名盡日觀魚臨澗坐有時隨鹿上山行誰能拋得人間事來共騰騰過此生

湖亭與行簡宿

潯陽少有風情客招宿湖亭盡卻回水檻虛涼風月好夜深惟共阿憐來【按阿憐行簡小字也】

八月十五日夜湓亭望月

昔年八月十五夜曲江池畔杏園邊今年八月十五夜湓浦沙頭水館前西北望鄕何處是東南見月幾回圓臨風一嘆無人防今夜淸光似往年

贈江客

江栁影寒新雨地塞鴻聲急欲霜天愁君獨向沙頭宿水繞蘆花月滿船

殘暑招客

云截山腰斷風驅雨腳回早陰江上散殘暑日中來卻取生衣著重拈小簟開誰能淘晚熱閒飲兩三杯

潯陽秋懷贈許明府

霜紅二林葉風白九江波暝色投煙鳥秋聲帶雨荷馬閒無處出門冷少人過鹵莽還鄕夢依稀望闕歌共思除醉外無計柰愁何試問陶家酒新篘得幾多

九日醉吟

有恨頭還白無情菊自黃一爲州司馬三見嵗重陽劍匣塵埃滿籠禽日月長身從漁父笑門任雀羅張問疾因畱客聽吟偶置觴嘆時論倚伏懷舊數存亡柰老應無計治愁或有方無過學王績惟以醉爲鄕

【立名按老學庵筆記白詩四十著緋軍司馬及一爲州司馬此音司字作入聲讀又芥隱筆談白詩燕姬酌蒲桃金屑琵琶槽蒲琵字皆從仄聲】

問韋山人山甫

身名身事兩蹉跎試就先生問若何從此神仙學得否白須𨿽有未爲多

送蕭鏈師步虛詞十首卷後以二絕繼之

欲上瀛州臨別時贈君十首步虛詞天仙若愛應相問向道江州司馬詩

花紙瑤緘松墨字把將天上共誰開試呈王母如堪唱發遣雙成更取來

贈李兵馬使

身得貳師餘气槪家藏都尉舊詩章江南別有樓船將燕頷虯須不姓楊

題遺愛寺前溪松

偃亞長松樹侵臨小石溪靜將流水對髙共逺峯齊翠蓋煙籠密花幢雪壓低與僧淸影坐借鶴穩枝棲筆寫形難似琴偸韻易迷暑天風摵摵【一作瑟瑟】晴夜露淒淒獨憇依爲捨閒行繞作蹊棟梁君莫采畱著伴幽棲廬山艸堂夜雨獨宿寄牛二李七庾三十二員外

丹霄攜手三君子白髮垂頭一病翁蘭省花時錦帳下廬山雨夜艸庵中終身膠漆心應在半路云泥迹不同惟有無生三昧觀榮枯一照兩成空

聞揚十二新拜省郎遙以詩賀

文昌新入有光輝紫界宮墻白粉圍曉日雞人傳漏箭春風侍女護朝衣雪飄歌句髙難和鶴拂煙霄老慣飛官職聲名俱入手近來詩客似君稀【頃曾有贈楊詩落句云不用更教詩過好折君官職是詩名今故云俱入手】

三月三日懷微之

良時光景長虛擲壯嵗風情已闇銷忽憶同爲校書日每年同醉是今朝

贈韋八

辭君嵗久見君初白髮驚嗟兩有餘容鬢別來今至此心情料取合何如曾同曲水花亭醉亦共華陽竹院居豈料天南相見夜哀猿瘴霧宿匡廬

春江閒步贈張山人

江景又妍和牽愁發浩歌晴沙金屑色春水麯塵波紅簇交枝杏靑含捲葉荷借莎憐輭暖憩樹愛婆娑書信朝賢斷知音野老多相逢不閒語爭柰日長何

春聽琵琶兼簡長孫司戶

四不似琵琶聲亂寫眞珠細撼鈴指底商風悲颯颯舌頭胡語苦醒醒如言都尉思京國似訴明妃厭虜庭遷客共君相勸諫春腸易斷不須聽

吳宮詞

一入吳王殿無人覩翠蛾樓髙時見舞宮靜夜聞歌半露胸如雪斜廻臉似波妍媸各有分誰敢妒恩多

送韋侍禦量移金州司馬【時予官獨未出】

春歡雨露同霑澤冬嘆風霜獨滿衣畱滯多時如我少遷移好處似君稀臥龍云到須先起蟄燕雷驚尙未飛莫恨東西溝水別滄溟長短擬同歸

自到潯陽生三女子因詮眞理用遣妄懷

宧途本自安身拙世累由來向老多逺謫四年徒已矣晚生三女擬如何預愁嫁娶眞成患細念因緣盡是魔賴學空王治苦法須拋煩惱入頭陀

江西裴常侍以優禮見待又蒙贈詩輒敍鄙誠用伸感謝

一從簪笏事金貂每借溫顏放折腰長覺身輕離泥滓忽驚手重捧瓊瑤馬因回顧𨿽增價桐遇知音已半焦他日秉鈞如見念壯心直气未全銷

自江州司馬授忠州刺史仰荷聖澤聊書鄙誠

炎瘴拋身逺泥塗索腳難网初鱗撥刺籠久翅摧殘雷電頒時令陽和變嵗寒遺簪承舊念剖竹授新官鄕覺前程近心隨外事寛生還應有分西笑問長安

除忠州寄謝崔相公

提拔出泥知力竭吹噓生翅見情深劍鋒缺折難衝斗桐尾燒焦豈望琴感舊兩行年老淚酬恩一寸嵗寒心忠州好惡何須問鳥得辭籠不擇林

初除官蒙裴常侍贈鶻銜瑞艸緋袍魚袋因謝惠貺兼抒離情

新授銅符未著緋因君裝束始光輝惠深範叔綈贈榮過蘇秦佩印歸魚綴白金隨步躍鶻銜紅綬繞身飛明朝戀別朱門淚不敢多垂恐污衣

洪州逢熊孺登

靖安院裏辛夷下醉笑狂吟气最粗莫問別來多少苦低頭看取白髭須

初著刺史緋答友人見贈

故人安慰善爲辭五十專城道未遲徒使花袍紅似火其如蓬鬢白成絲且貪薄俸君應惜不稱衰容我自知銀印可憐將底用只堪歸舍嚇妻兒

又答賀客

銀章蹔假爲專城賀客來多嬾起迎似掛緋衫衣架上朽株枯竹有何榮

別艸堂三絕句

正聽山鳥向陽眠黃紙除書落枕前爲感君恩須蹔起鑪峯不擬住多年

久眠褐被爲居士忽掛緋袍作使君身出艸堂心不出廬山未要動【一作勒】移文

三間茅舍向山開一帶山泉繞捨廻山色泉聲莫惆悵三年官滿卻歸來

鐘陵餞送

翠幕紅筵髙在云歌鐘一曲萬家聞路人指防滕王閣看送忠州白使君

潯陽宴別【此後忠州路上作】

鞍馬軍城外笙歌祖帳間乘潮發湓口帶雪別廬山暮景牽行色春寒散醉顏共嗟炎瘴地盡室得生還

戲贈戶部李巡官

好語【一作去】民曹李判官少貪公事且謀歡男兒未死爭能料莫作忠州刺史看

行次夏口先寄李大夫

連山斷處大江流紅斾逶迆鎭上游幕下翺翔秦禦史軍前奔走漢諸侯曾陪劍履升鸞殿欲謁旌幢入鶴樓假著緋袍君莫笑恩深始得向忠州

重贈李大夫

早接淸班登玉陛同承別詔直金鑾鳯巢閣上容身穩鶴鏁籠中展翅難流落多年應是命量移逺郡未成官慙君獨不欺顦顇猶作銀臺舊眼看

對鏡吟

閒看明鏡坐淸晨多病姿容半老身誰論情性乖時事自想形骸非貴人三殿失恩宜放棄九宮推命合漂淪如今所得須甘分腰佩銀朱兩輪

江州赴忠州至江陵以來舟中示捨弟五十韻

昔作咸秦客常思江海行今來仍盡室此去又專城典午猶爲幸分憂固是榮簈篂州乘送艛艓驛船迎共載皆妻子同遊卽弟兄寧辭浪迹逺且貴賞心並云展帆髙掛飈馳櫂迅徵溯流從漢浦循路轉荊衡山逐時移色江隨地攺名風光近東早水木向南淸夏口煙孤起湘川雨半晴日煎紅浪沸月射白砂明北渚寒畱雁南枝暖待鶯駢朱桃露萼防翠栁含萌亥市魚鹽聚神林鼓笛鳴壺漿椒葉气歌曲竹枝聲系纜憐沙靜垂綸愛岸平水餐紅粒稻野茹紫花菁甌泛茶如乳臺粘酒似餳膾長抽錦縷藕脆削瓊英容易來千里斯須進一程未曾勞气力漸覺有心情臥穩添春睡行遲帶酒醒忽愁牽世网便欲濯塵纓早接文場戰曾爭翰苑盟掉頭稱俊造翹足取公卿且昧隨時義徒輸報國誠眾排恩易失偏壓勢先傾虎尾憂危切鴻毛性命輕燭蛾誰救護蠶繭自纒縈斂手辭雙闕回眸望兩京長沙拋賈誼漳浦臥劉楨鶗鴂鳴還歇蟾蜍破又盈年光同激箭鄕思極揺旌潦倒親知笑衰羸舊識驚烏頭因感白魚尾爲勞赬劍學將何用丹燒竟不成孤舟萍一葉雙鬢雪千莖老見人情盡閒思物理精如湯探冷熱似博鬭輸贏險路應須避迷途莫共爭此心知止足何物要經營玉向泥中潔松經雪後貞無妨隱朝市不必謝寰瀛但在前非悞期無後患嬰多知非景福少語是元亨晦卽全身藥明爲伐性兵昏昏隨世俗蠢蠢學黎甿鳥以能言緣入夢烹知之一何晚猶足保餘生

題嶽陽樓

嶽陽城下水漫漫獨上危樓憑曲闌春岸緑時連夢澤夕波【一作陽】紅處近長安猿攀樹立啼何苦鴈防湖飛渡亦難此地惟堪畫圖障華堂張與貴人看

入峽次巴東

不知逺郡何時到猶喜全家此去同萬里王程三峽外百年生計一舟中巫山暮足霑花雨隴水春多逆浪風兩片紅旌數聲鼓使君艛艓上巴東

【立名按容齋隨筆杜子美詩夜足霑沙雨春多逆水風樂天巫山隴水二句全用之】

十年三月三十日別微之於灃上十四年三月十一日夜遇微之於峽中停舟夷陵三宿而別言不盡者以詩終之因賦七言十七韻以贈且欲記所遇之地與相見之時爲他年會話張本也

【附三遊洞序平淮西之明年冬予自江州司馬授忠州刺史微之自通州司馬授虢州長史又明年春各只命之郡與知退偕行三月十日參防於夷陵翌日微之反櫂送予至下牢戍又翌日將別未忍引舟上下者久之酒酣聞石間泉聲因捨櫂進防步入缺岸初見石如疊如削其怪者如引臂如垂幢次見泉如防如灑其奇者如懸練如不絕綫遂相與維舟巖下率僕夫芟蕪刈翳梯危縋滑休而復上者凡四焉仰睇俯察絕無人迹但水石相薄燐燐鑿鑿跳珠濺玉驚動耳目自未訖戍愛不能去俄而峽山昏黒云破月出光气含吐互相明滅晶熒玲瓏象生其中𨿽有敏口不能名狀旣而夕不寐迨旦將去憐奇惜別且嘆且言知退曰斯境勝絕天地間其有幾乎如之何俯通津緜嵗代寂寥委置防有到者予曰借此諭彼可爲長太息豈獨是哉豈獨是哉微之曰誠哉是言矧吾人難相逢斯境不易得今兩偶於是得無述乎請各賦古調詩二十韻書於石壁仍命予序而紀之又以吾三人始遊故因爲三遊洞洞在峽州上二十里北峯下兩崖相廞間欲將來好事者知故備書其事】

灃水店頭春盡日送君上馬謫通川夷陵峽口明月夜此處逢君是偶然一別五年方見面相攜三宿未廻船坐從日暮惟長嘆語到天明竟未眠齒髮蹉跎將五十關河迢遞過三千生涯共寄滄江上鄕國俱拋白日邊往事渺茫都似夢舊遊零落半歸泉醉悲灑淚春杯裏吟苦支頤曉燭前莫問龍鐘惡官職且聽淸脆好詩篇【微之別來有新詩數百篇麗絕可愛】別來只是成詩癖老去何曾更酒顚各限王程須去住重開離宴貴畱連黃牛渡北移徵櫂白狗崖東捲別筵【黃牛白狗皆峽中地名卽與微之遇別之所也】神女臺雲閒繚繞使君灘水急潺湲風淒暝色愁楊栁月弔宵聲哭杜鵑萬丈赤幢潭底日一條白練峽中天君還秦地辭炎徼我向忠州入瘴煙未死防應相見在又知何地復何年

【立名按集中但載此序而其詩已缺焉卽元集亦無此詩可見元白詩亡失者多矣因其與十七韻同時故附存原序備考】

題峽中石上

巫女廟花紅似粉昭君邨栁翠於睂誠知老去風情少見此爭無一句詩

【立名按雲溪友議樂天除忠州刺史自峽沿流赴郡時秭歸縣繁知一聞樂天將過巫山先於神女祠粉壁大書曰忠州刺史今才子行到巫山必有詩爲報髙唐神女道速排雲雨候淸詞白公覩題悵然邀知一至曰歷山劉郎中禹錫三年理白帝欲作一詩於此怯而不爲罷郡經過悉去千餘詩但畱四章而巳此四章者乃古今之絕唱也而人造次不合爲之沈佺期詩巫山髙不極合沓狀奇新闇谷疑風幽崖若鬼神月明三峽曙潮滿九江春爲問陽臺客應知入夢人王無競詩神女向髙唐巫山下夕陽徘徊作行雨婉孌逐荊王電影江前落雷聲峽外長霽云無處所臺館曉蒼蒼皇甫冉詩巫峽見巴東迢迢出半空雲藏坤女館雨到楚王宮朝暮泉聲落寒暄樹色同淸猿不可聽偏在九秋中李端詩巫山十二重皆在碧巖中合雲藏日霏防雨帶風猿聲寒度水樹色暮連空悲向髙唐去千秋見楚宮白公但吟此四篇與繁生同濟卒不賦詩】

白香山詩集卷十七

欽定四庫全書

白香山詩集卷十八

歙縣汪立名編長慶集十八【律詩五言七言凡九十四首】

夜入瞿唐峽

瞿唐天下險夜上信難【一作艱】哉岸似雙屏合天如匹練【一作帛】開逆風驚浪起拔暗船來欲識愁多少髙於灩澦堆

初到忠州贈李六

好在天涯李使君江頭相見日黃昏吏人生梗都如鹿市井蕭疎【一作疎蕪】只抵邨一隻蘭船【一作葉船】當驛路【一作步】百層石磴上州門更無平地堪行處虛受朱輪五馬恩郡齋暇日憶廬山艸堂兼寄二林僧社三十韻皆敍貶官以來出處之意

諌諍知無補遷移分所當不堪匡聖主只合事空王龍象投新社鵷鸞失故行沈吟辭北闕誘引向西方便住雙林寺仍開一艸堂平治行道路【一作地】安置坐禪牀手版支爲枕頭巾閣在墻先生烏幾舄居士白衣裳竟嵗何曾悶終身不擬忙滅除殘夢想換盡舊心腸世界多煩惱形神久損傷正從風鼓浪轉作日銷霜【佛經云生死無休巳如風鼓海浪又云煩惱如霜露慧日能消除】吾道尋知止君恩偶未忘忽蒙頒鳯詔兼謝剖魚章蓮靜方依水葵枯重仰陽三車猶夕防五馬已晨裝去似尋前世來如別故鄕睂低出鷲嶺腳重下岡【廬山岡名】漸望廬山遠彌愁峽路長香鑪峯隱隱巴字水茫茫瓢掛畱庭樹經收在屋梁春拋紅藥圃夏憶白蓮塘惟擬捐塵事將何答寵光有期追永遠【晉時永遠二法師同隱廬山二林】無政繼龔黃南國秋猶熱西齋夜蹔涼閒吟四句偈靜對一鑪香身老同邱井心空是道場覓僧爲去伴畱俸作歸糧爲報山中侶憑看竹下房防應歸去在松菊莫教荒

贈康叟

八十秦翁老不歸南賓太守乞寒衣再三憐汝非他意天寶遺民見漸稀

鸚鵡

竟日語還黙中宵棲復驚身囚緣彩翠心苦爲分明暮起歸巢思春多憶侶聲誰能拆籠破從放快飛鳴京使回累得南省諸公書因以長句詩寄謝蕭五劉二元八吳十一韋大陸郎中崔二十二牛二李七庾三十二李六李十楊三樊大楊十二員外

雪壓泥埋未死身每勞存問媿交親浮萍漂泊三千里列宿參差十五人禁月落時君待漏畬煙深處我行春瘴鄕得老猶爲幸豈敢傷嗟白髮新

東城春意

風輭云不動郡城東北隅晚來春澹澹天气似京都管隨宜有杯觴不道無其如親故遠無可共歡娛

木蓮樹圖【並序】

木蓮樹生巴峽山谷間巴民亦呼爲黃心樹大者髙五丈涉冬不凋身如靑楊有白文葉如桂厚大無脊花如蓮香色艷膩皆同獨房蘂有異四月初始開自開迨謝僅二十日忠州西北十里有鳴玉谿生者穠茂尢異元和十四年夏命道士毋邱元志寫惜其遐僻因題三絕句云

如折芙容栽旱地似拋芍藥掛髙枝雲埋水隔無人識惟有南賓太守知

紅似燕支膩如粉傷心好物不須臾山中風起無時節明日重來得在無

已愁花落荒巖底復恨根生亂石間幾度欲移移不得天教拋擲在深山

【立名按太平寰宇記鳴玉溪在忠州西十里上有懸巖瀑布髙五十餘丈潭洞幽邃古木蒼然】

種桃杏

無論海角與天涯大抵心安卽是家路遠誰能念鄕曲年深兼欲忘京華忠州且作三年計種杏栽桃擬待花

新秋

二毛生鏡日一葉落庭時老去爭由我愁來欲泥誰空銷閒嵗月不見舊親知惟弄扶牀女時時彊展睂

龍昌寺荷池

冷碧新秋水殘紅半破蓮從來寥落意不似此池邊

聽竹枝贈李侍禦

巴童巫女竹枝歌懊惱何人怨咽多蹔聽遣君猶悵望長聞教我復如何

寄胡餅與楊萬州

胡麻餅樣學京都麫脆油香新出鑪寄與饑饞楊大使嘗看得似輔興無

感櫻桃花因招飲客

櫻桃昨夜開如雪鬢髮今年白似霜漸覺花前成老醜何曾酒後更顚狂誰能聞此來相勸共泥春風醉一塲

東亭閒望【按英華作閒坐】

東亭盡日坐誰伴寂寥身緑桂【一作樹】爲佳客紅蕉當美人笑言𨿽不接情狀似相親不作悠悠想如何度晚春

畫木蓮花圖寄元郎中

花房膩似紅蓮朶艷色鮮如紫牡丹惟有詩人應解愛丹靑寫出與君看

和李澧州題韋開州經藏詩

旣悟蓮花藏須遺貝葉書菩提無處所文字本空虛觀指非知月忘筌是得魚聞君登彼岸捨筏復何如

九日題塗溪

蕃【一作萫】艸席鋪楓葉岸竹枝歌送菊花杯明年尙作南賓守或可重陽更一來

卽事寄微之

畬田澀米不耕鉏旱地荒園少菜蔬想念土風今若此料看生計合何如衣縫紕纇黃絲絹飯下腥咸白小魚飽暖饑寒何足道此身長短是空虛

題郡中茘枝詩十八韻兼寄萬州楊八使君【附茘枝圖序茘枝生巴峽間樹形團團如帷蓋葉如桂冬靑花如橘春榮實如丹夏熟紫如蒲萄核如枇杷殻如紅繒膜如紫綃瓤肉瑩白如冰雪漿液甘酸如醴酪大略如彼其實過之若離本枝一日而色變二日而香變三日而味變四五日外色香味盡去矣元和十五年夏南賓守樂天命工史圖而書之蓋爲不識者與識而不及一二三日者云】

奇果標南土芳林對北堂素華春漠漠丹實夏煌煌葉捧低垂戶枝擎重壓墻始因風弄色漸與日爭光夕訝條懸火朝驚樹防妝深於紅躑躅大校白檳榔星綴連心朶珠排耀眼房紫羅裁襯殻白玉裹塡瓤早嵗曾聞說今朝始摘嘗嚼疑天上味齅異世間香潤勝蓮生水鮮逾橘得霜燕支掌中顆甘露舌頭漿物少尢珍重天髙苦渺茫巳教生暑月又使阻遐方粹液靈難駐妍姿嫩易傷近南光景熱向北道途長不得充王賦無由寄帝鄕惟君堪擲贈面白似潘郎

畱北客

峽外相逢遠尊前一防難卽今分手別且彊展睂歡楚袖蕭條舞巴趣【從速反】數彈笙歌隨分有莫作帝鄕看重寄茘枝與楊使君時聞楊使君欲種植故有落句之戲

摘來正帶淩晨露寄去須憑下水船映我緋衫渾不見對公銀印最相鮮香連翠葉眞堪畫紅透靑籠實可憐聞道萬州方欲種愁君得喫是何年

和萬州楊使君四絕句

競渡

競渡相傳爲汨羅不能止遏意無他自經放逐來憔悴能校靈均死幾多

江邊艸

聞君澤畔傷春艸憶在天門街裏時漠漠淒淒愁【一作秋】滿眼就中惆悵是江蘺

嘉慶李

東都緑李萬州栽君手封題我手開把得欲嘗先悵望與渠同別故鄕來

白槿花

秋蕣晚英無艷色何因栽種在人家使君只別羅敷面爭解回頭愛白花

和行簡望郡南山

反照前山雲樹明從君苦道似華淸試聽腸斷巴猿叫早晚驪山有此聲

望郡南山

白行簡

臨江一嶂白雲間紅緑層層錦繡斑不作巴南天外意何如昭應望驪山【按此詩本行簡作今本誤作望郡南山寄行簡】

種茘枝

紅顆珍【一作眞】珠誠可愛白須太守亦何癡十年結子知誰在自向庭中種茘枝

陰雨

嵐霧今朝重江山此地深灘聲秋更急峽气曉多陰望闕雲遮眼思鄕雨【一作淚】滴心將何慰幽獨賴此北窻琴

送客歸京

水陸四千里何時歸到秦舟辭三峽雨馬入九衢塵有酒畱行客無書寄貴人惟聞逺傳語好在曲江春

送蕭處士遊黔南

能文好飲老蕭郎身似浮雲鬢似霜生計拋來詩是業家園忘卻酒爲鄕江從巴峽初成字猿過巫陽始斷腸不醉黔中爭去得磨圍山月正蒼蒼

東樓醉

天涯深峽無人地嵗暮窮陰欲夜天不向東樓時一醉如何擬過二三年

寄微之【時微之爲虢州司馬】

髙天黙黙物茫茫各有來由致損傷鸚爲能言長翦翅緣難死久搘牀莫嫌冷落拋閒地猶勝炎蒸臥瘴鄕外物竟關身底事謾排門防系腰章

東樓招客夜飲

莫辭數數醉東樓除醉無因破得愁惟有緑尊紅燭下蹔時不似在忠州

醉後戲題

自知淸冷似冬淩每被人呼作律僧今夜酒醺羅綺暖被君融盡玉壺冰

冬至夜

老去襟懷常濩落病來須髮轉蒼浪心灰不及鑪中火鬢雪多於砌下霜三峽南賔城最遠一年冬至夜偏長今宵始覺房櫳冷坐索寒衣防孟光

竹枝詞四首

瞿塘峽口水煙低白帝城頭月向西唱到竹枝聲咽處寒猿闇鳥一時啼

竹枝苦怨怨何人夜靜山空歇又聞蠻兒巴女齊聲唱愁殺江南【一作樓】病使君

巴東船舫上巴西波面風生雨腳齊水蓼冷花紅簇簇江蘺濕葉碧淒淒

江畔誰人唱竹枝前聲斷咽後聲遲怪來調古緣詞苦多是通州司馬詩

酬嚴中丞晚眺黔江見寄

江水三廻曲愁人兩地情磨圍山下色明月峽中聲晚後連天碧秋來徹底淸臨流有新恨照見白須生

寄題楊萬州四望樓

江上新樓名四望東西南北水茫茫無由得與君攜手同憑闌干一望鄕

答楊使君登樓見憶

忠萬樓中南北望南州煙水北州云兩州何事偏相憶各是籠禽作使君

除夜

嵗暮紛多思天涯渺未歸老添新甲子病減舊容輝鄕國仍畱念功名已息機明朝四十九應轉悟前非

聞雷

瘴地風霜早溫天气候催窮冬不見雪正月巳聞雷震蟄虫蛇出驚枯艸木開空餘客方寸依舊似寒灰

春至

若爲南國春還至爭向東流日又長白片落梅浮澗水黃梢新栁出城墻閒拈蕉葉題詩詠悶取藤枝引酒嘗樂事漸無身漸老從今始擬負風光

感春

巫峽中心郡巴城四面春艸靑臨水地頭白見花人憂喜皆心火榮枯是眼塵除非一杯酒何物更關身

春江

炎涼昏曉苦推遷不覺忠州已二年閉閣只聽朝暮鼓上樓空望往來船鶯聲誘引來花下艸色勾畱坐水邊惟有春江看未厭縈砂繞石緑潺湲

題東樓前李使君所種櫻桃花

身入靑雲無見日手栽紅樹又逢春惟畱花向樓前看故故拋愁與後人

巴水

城下巴江水春來似麯塵軟沙如渭曲斜岸憶天津影蘸新黃栁香浮小白蘋臨流搔首坐惆悵爲何人

野行

艸潤衫襟重沙幹屐齒輕仰頭聽鳥立信腳望花行暇日無公事衰年有道情浮生短於夢夢裏莫營營

送髙侍禦使廻因寄楊八

明月峽邊逢刺史黃茅岸上是忠州到城莫說忠州惡無益虛教楊八愁

奉酬李相公見示絕句【時初聞國哀】

碧油幢下捧新詩榮賤𨿽殊共一悲涕淚滿襟君莫怪甘泉侍從最多時

【立名按憲宗元和十五年正月服栁泌金丹多躁怒左右宦官往往獲罪有死者人人自危至是暴崩於中和殿時皆言內侍陳志弒逆也公是年冬自忠州召還拜司門員外郎】

戲贈蕭處士淸禪師

三杯嵬峨忘機客百衲頭陀任運僧又有放慵巴郡守不營一事共騰騰

錢虢州以三堂絕句見寄因以本韻和之

同事空王嵗月深相思逺寄定中吟遙知淸淨中和化只用金剛三昧心【予早嵗與錢君同習讀金剛三昧經故云】

【立名按昌黎和劉虢州山堂新題二十一詠序云州刺史宅連水池竹林往往爲亭臺島渚目其處爲三堂劉兄自給事出刺此州在任逾嵗職修人治州中稱無事頗復增飾從子弟而遊其間又作二十一詩以詠其事流行京師文士爭和之○劉伯篘字素芝洺州廣平人元和八年出刺虢州制詞卽公所撰山堂詩題有新亭流水竹洞月臺渚亭竹溪北湖花島栁溪西山竹徑荷池稻畦栁巷花源北樓鏡潭孤嶼方橋梯橋月池凡二十一首】

三月三日

暮春風景初三日流世光陰半百年欲作閒遊無好伴半江惆悵卻廻船

寒食夜

四十九年身老日一百五夜月明天抱膝思量何事在癡男騃【一作癡】女喚秋千

代州民問

龍昌寺底開山路巴子臺前種栁林官職家鄕都忘卻誰人防得使君心

答州民

宦情斗擻隨塵去鄕思銷磨逐日無惟擬騰騰作閒事遮渠不道使君愚

茘枝樓對酒

茘枝新熟雞冠色燒酒初開琥珀香欲摘一枝傾一盞西樓無客共誰嘗

【立名按方輿勝覽茘枝樓在南賓郡西南隅白公置】

房家夜宴喜雪戱贈主人

風頭向夜利如刀賴此溫鑪輭錦袍桑落气燻珠翠暖柘枝聲引管弦髙酒鉤送盞推蓮子燭淚粘盤壘蒲萄不醉遣儂爭散得門前雪片似鵝毛

【立名按陸放翁云忠州在陜路與萬州最號窮陋不復有爲郡之樂那得如樂天詩所詠光景當是不堪司馬閒冷驟易刺史故易見其樂爾】

醉後贈人

香毬趂拍回環匼花琖拋巡取次飛自入春來未同醉那能夜去獨先歸

初除尙書郎脫刺史緋

親賓相賀問何如服色恩光盡反初頭白喜拋黃艸峽眼明驚拆紫泥書便畱朱紱還鈴閣卻著靑袍侍玉除無柰嬌癡三嵗女繞腰啼哭覓金魚

畱題開元寺上方

東寺臺閣好上方風景淸數來猶未厭長別豈無情戀水多臨坐辭花賸繞行最憐新岸栁手種未全成

別種東坡花樹兩絕

三年畱滯在江城艸樹禽魚盡有情何處殷勤重回首東坡桃李種新成

花林好住莫顦顇春至但知依舊春樓上明年新太守不妨還是愛花人

別橋上竹

穿橋迸竹不依行恐礙行人被損傷我去自慙遺愛少不教君得似甘棠

發白狗峽次黃牛峽登髙寺卻望忠州

白狗次黃牛灘如竹節稠路穿天地險人續古今愁忽見千花墖因停一葉舟畏途常廹促靜境蹔淹畱巴曲春全盡巫陽雨半收北歸𨿽引領南望亦回頭昔去悲殊俗今來念舊遊別僧山北寺拋竹水西樓郡樹花如雪軍廚酒似油時時大開口自笑憶忠州

棣華驛見楊八題夢兄弟詩

遙聞旅宿夢兄弟應爲郵亭名棣華名作棣華來早晚自題詩後屬楊家

商山路有感

萬里路長在六年身始歸所經多舊館大半主人非商山路驛桐樹昔與微之前後題名處

與君前後多遷謫五度經過此路隅笑問中庭老桐樹這回歸去免來無

徳宗皇帝挽歌四首【按此以下皆貞元末元和初之作誤簡忠州詩後姑仍之】

執象宗祖貽謀啟孝孫文髙柏梁殿禮薄灞陵原宮仗辭天闕朝儀出國門生成不可報二十七年春虞帝南巡後殷宗諒闇中初辭鑄鼎地已閉望仙宮曉落當陵月秋生滿斾風前星承帝座不使北辰空業大承宗祖功成付子孫睿文詩播樂遺訓史標言節表中和徳方垂廣利恩懸知千載後理代數貞元夢減三齡壽哀延七月期寢園愁望遠宮仗哭行遲云日添寒慘笳簫向晚悲因山有遺詔如葬漢文時

昭徳王皇后挽歌詞

仙去逍遙境詩畱窈窕章春歸金屋少夜入壽宮長鳯引曾辭輦蠶休昔采桑陰靈何處感沙麓月無光【立名按新唐書貞元二年十一月皇后崩而不書氏蓋淑妃王氏久疾帝念之立爲後冊畢而沒綱目以此病徳宗謂不當立危病爲母儀】

太平樂詞二首【巳下七首在翰林時奉敕撰進】

嵗丰仍節儉時泰更銷兵聖念長如此何憂不太平湛露浮堯酒燻風起舜歌願同堯舜意所樂在人和

小曲新詞二首

霽色鮮宮殿秋聲脆管弦聖明千嵗樂嵗嵗似今年紅裾明月夜碧簟早秋時好向昭陽宿天涼玉漏遲

閨怨詞三首

朝憎鶯百囀夜妒燕雙棲不慣經春別惟知到曉啼珠箔籠寒月紗窻背曉燈夜來巾上淚一半是春冰關山徵戍遠閨閤別離難苦戰應顦顇寒衣不要寛

殘春曲【禁中口號】

禁苑殘鶯三四聲景遲風慢暮春情日西無事墻陰下閒蹋宮花獨自行【一作吟】

長安春

靑門栁枝輭無力東風吹作黃金色街東酒薄醉易醒滿眼春愁消不得

長樂坡送人賦得愁

行人南北分徵路流水東西接禦溝終日坡前恨離別漫名長樂是長愁

長洲苑

春入長洲艸又生鷓鴣飛起少人行年深不辧娃宮處夜夜蘇臺空月明

憶江栁

曾栽楊栁江南岸一別江南兩度春遙憶靑靑江岸上不知攀折是何人

南浦別

南浦淒淒別西風嫋嫋秋一看腸一斷好去莫回頭

三年別

悠悠一別已三年相望相思明月天腸斷靑天望明月別來三十六回圓

傷春曲

深淺檐花千萬枝碧紗窻外囀黃鸝殘妝含淚下簾坐盡日傷春春不知

後宮詞

淚盡【一作濕】羅巾夢不成夜深前殿按歌聲紅顏未老恩先斷斜倚燻籠坐到明

【立名按此詩舊作王建宮詞惟紀事作白詩】

白香山詩集卷十八

欽定四庫全書

白香山詩集卷十九

歙縣汪立名編長慶集十九【律詩五言七言凡九十八首】

吟元郎中白須詩兼飲雪水茶因題壁上

吟詠霜毛句閒嘗雪水茶城中展睂處只是有元家

吳七郎中山人待制班中偶贈絕句

金馬東門只日開漢庭待詔重仙才第三松樹非華表那得遼東鶴下來

和張十八祕書謝裴相公寄馬

齒齊臕【一作膘】足毛頭膩祕閣張郎叱撥駒洗了頷花翻假錦走將蹄汗蹋眞珠靑山乍見曾驚否紅粟難賖得飽無丞相寄來應有意遣君騎去上云衢

答山侶

頷下髭須半是絲光陰向後幾多時非無解掛簪纓意未有支持伏臘資冒熱衝寒徒自取隨行逐隊欲何爲更慙山侶頻傳語五十歸來道未遲

早朝思退居

霜嚴月苦欲明天忽憶閒居思浩然自問寒燈夜半起何如暖被日髙眠惟慙老病披朝服莫慮饑寒計俸錢隨有隨無且歸去擬求丰足是何年

曲江亭晚望

曲江岸北憑闌干水面陰生日腳殘塵路行多緑袍故風亭立久白須寒詩成闇著閒心記山好遙偸病眼看不被馬前提省印何人信道是郎官

初除主客郎中知制誥與王十一李七元九三舍人中書同宿話舊感懷

閒宵靜話喜還悲聚散窮通不自知巳分云泥行異路忽驚雞鶴宿同枝紫垣曹署榮華地白髮郎官老丑時莫怪不如君气味此中來校十年遲

西省對花憶忠州東坡新花樹因寄題東樓

每看闕下丹靑樹不忘天邊錦繡林西掖垣中今日眼南賓樓上去年心花含春意無分別物感人情有淺深最憶東坡紅爛熳野桃山杏水林檎

寄題忠州小樓桃花

再遊巫峽知何日總是秦人說向誰長憶小樓風月夜紅闌干上【一作外】兩三枝

中書連直寒食不歸因憶元九

去嵗淸明日南巴古郡樓今年寒食夜西省鳯池頭並上新人直難隨舊伴遊誠知視艸貴未免對花愁鬢髮莖莖白光陰寸寸流經春不同宿何異在忠州

春憶二林寺舊遊因寄朗滿晦三上人

一別東林三度春每春常似憶情親頭陀防裏爲逋客供奉班中作老臣淸淨久辭香火伴塵勞難索幻泡身最慙僧社題墻【一作名】處十八人名【一作中】空【去聲】一人

和元少尹新授官

官穩身應防春風信馬行縱忙無苦事𨿽病有心情厚祿兒孫飽前驅道路榮花時八十直無暇賀元兄

朝回和元少尹絕句

朝客朝回回望好盡紆朱紫佩金銀此時獨與君爲伴馬上靑袍惟兩人

重和元少尹

鳯閣舍人京亞尹白頭俱未著緋衫南宮起請無消息朝散何時得入銜

中書夜直夢忠州

閣下燈前夢巴南城裏【一作底】遊覓花來渡口尋寺到山頭江色分明緑猿聲依舊愁禁鐘驚睡覺惟不上東樓

醉後

酒後髙歌且放狂門前閒事莫思量猶嫌小戶長先醒不得多時住醉鄕

待漏入閣書事奉贈元九學士閣老

衙排宣政仗門啟紫宸關彩筆停書命花甎趂立班稀星防銀礫殘月墮金鐶暗漏猶傳水明河漸下山從東分地色向北仰天顏碧縷鑪煙直紅垂斾尾閒綸闈慙並入翰苑忝先攀笑我靑袍故饒君茜綬殷詩仙歸洞裏酒病滯人間好去鴛鸞侶衝天便不還

【立名按李肇國史補宰相相呼爲元老或曰堂老兩省相呼爲閣老六典雲中書舍人在省以年深一人爲閣老】

晚春重到集賢院

官曹淸切非人境風日鮮明是洞天滿砌荊花鋪紫毯隔墻楡莢撒靑錢前時謫去三千里此地辭來十四年虛薄至今慙舊職院【一作殿】名擡舉號爲賢

紫薇花

絲綸閣下文章靜鐘鼓樓中刻漏長獨坐黃昏誰是伴紫薇花對紫微郎

卜居

遊宦京都二十春貧中無處可安貧長羨蝸牛猶有捨不如碩防解藏身且求容立錐頭地免似漂流木偶人但道吾廬心便足敢辭湫隘與嚻塵

題新居寄元八

靑龍岡北近西邊移入新居便泰然冷巷閉門無客到暖檐移榻向陽眠階墀【一作庭】寛窄才容足墻壁髙低粗及肩莫羨升平元八宅自思買用幾多錢

登龍尾道南望憶廬山舊隱

龍尾道邊來一望香鑪峯下去無因靑山舉眼三千里白髮平頭五十人自笑形骸紆組綬將何言語掌絲綸君恩壯健猶難報況被年年老逼身

馮閣老處見與嚴郎中酬和詩因戲贈絕句

乍來天上宜淸淨不用回頭望故山縱有舊遊君莫憶塵心起卽墮人間

見於給事暇日上直寄南省諸郎官詩因以戲贈

倚作天仙弄地仙誇張一日抵千年黃麻敕勝長生籙白紵詞嫌內景篇雲彩誤居靑地【一作雪貌莫居靑地】風流合在紫微天東曹漸去西垣近鶴駕無妨更著鞭

題新昌所居

宅小人煩悶泥深馬鈍頑街東閒處住日午熱時還院窄難栽竹墻髙不見山惟應方寸內此地覓寛閒西省北院新構小亭種竹開窻東通騎省與李常侍隔窻小飲因題四韻

結托白須伴因依靑竹叢題詩新壁上過酒小窻中深院晚無日虛檐涼有風金貂醉看好回首紫垣東酬元郎中同制加朝散大夫書懷見贈

命服𨿽同黃紙上官班不共紫垣前靑衫脫早差三日白髮生遲校九年曩者定交非勢利老來同病是詩篇終身擬作臥云伴逐月須收燒藥錢五品足爲婚嫁主緋袍著了好歸田

初著緋戲贈元九

晚遇緣才拙先衰被病牽那知垂白日始是著緋年身外名徒爾人間事偶然我朱君紫綬猶未得差肩

和韓侍郎苦

潤气凝柱礎防聲注瓦溝闇畱窻不曉涼引簟先秋葉濕蠶應病泥稀燕亦愁仍聞放朝夜誤出到街頭

連

風暗蕭蕭雞鳴暮復朝碎聲籠苦竹冷翠落芭蕉水鳥投檐宿泥蛙入戶跳仍聞蕃客見明日欲追朝

初加朝散大夫又轉上柱國

紫微今日煙霄地赤嶺前年泥土身得水魚還動鱗鬛乘軒鶴亦長精神且慙身忝官階貴未敢家嫌活計貧柱國勲成私自問有何功徳及生人

行簡初授拾遺同早朝入閤因示十二韻

夜色尙蒼蒼槐陰夾路長聽鐘出長樂傳鼓到新昌宿雨沙隄潤秋風樺燭香馬驕欺地輭人健得天涼待漏排閶闔停珂擁建章爾隨黃閣老吾次紫微郎並入連稱籍齊趨對折方鬭班花接萼綽立雁分行近職誠爲美微才豈合當綸言難下筆諫紙易盈箱老去何僥幸時來不料量惟求致身地相誓答恩光

【立名按困學紀聞給事中屬門下省開元曰黃門省故曰黃閣左拾遺亦東省之屬故曰爾隨黃閣老近世用爲宰輔事則又出漢舊儀丞相聽事門曰黃閣義也】

立秋日登樂遊園

獨行獨語曲江頭回馬遲遲上樂遊蕭颯涼風與衰鬢誰教計防一時秋

新秋早起有懷元少尹

秋來轉覺此身衰晨起臨階盥潄時漆匣鏡明頭盡白銅缾水冷齒先知光陰縱惜畱難住官職𨿽榮得已遲老去相逢無別計彊開笑口展愁睂

夜箏

紫袖紅弦明月中自彈自感闇低容凝指咽聲停處別有深情一萬重

妻初授邑號告身

農舊縣授新封鈿軸金泥誥一通我轉官階常自媿君加邑號有何功花牋印了排窠濕錦幖裝來耀手紅倚得身名便慵墮日髙猶睡緑窻中

送客南遷

我說南中事君應不願聽曾經身困苦不覺語丁寧燒處愁雲夢波時憶洞庭春畬煙勃勃秋瘴露冥冥蚊蚋經冬活魚龍欲雨腥水虫能射影山鬼解藏形穴掉巴蛇尾林飄鴆鳥翎颶風千里黑防【徐廉切山菜也】艸四時靑客似驚弦雁舟如委浪萍誰人勸言笑何計慰漂零愼勿琴離膝長須酒滿缾大都從此去宜醉不宜醒

暮歸

不覺百年半何曾一日閒朝隨燭影出暮趂鼓聲還甕裏非無酒墻頭亦有山歸來長困臥早晚得開顏

寄遠

欲忘忘未得欲去去無由兩腋不生翅二毛空滿頭坐看新落葉行上最髙樓暝色無邊際茫茫盡眼愁

舊房

遠壁秋聲虫絡絲入檐新影月低睂牀帷半故簾旌斷仍是初寒欲夜時

錢侍郎使君以題廬山艸堂詩見寄因酬之

殷勤江郡守悵望掖垣郎慙見新瓊什思歸舊艸堂事隨心未得名與道相妨若不休官去人間到老忙

寄山僧【時年五十】

眼看過半百早晚埽巖扉白首誰畱【一作能】住靑山自不歸百千萬劫障四十九年非防擬抽身去當風抖擻衣

慈恩寺有感【時杓直初逝居敬方病】

自問有何惆悵事寺門臨入卻遲李家哭泣元家病柿葉紅時獨自來

酬嚴十八郎中見示

口厭含香握厭蘭紫微靑舉頭看忽驚鬢後蒼浪發未得心中本分官夜酌滿容花色暖秋吟切骨玉聲寒承明長短君應入莫憶家江七里灘

寄王祕書

霜菊花萎日風梧葉碎時怪來秋思苦緣詠祕書詩

中書寓直

繚繞宮墻圍禁林【一作苑】半開閶闔曉沈沈天晴更覺南山近月出方知西掖深病對詞頭慙彩筆老看鏡面媿華簪自嫌野物將何用土木形骸麋鹿心

自問

黑花滿眼絲滿頭早衰因病病因愁宦途气味巳諳盡五十不休何日休

曲江獨行招張十八

曲江新嵗後冰與水相和南岸猶殘雪東風未有波偶遊身獨自相憶意如何莫待春深去花時鞍馬多

新居早春二首

靜巷無來客深居不出門鋪沙蓋苔面埽雪擁松根漸暖宜閒步初晴愛小園覓花都未有惟覺樹枝緐地潤東風暖閒行蹋艸穿呼童遣移竹畱客伴嘗茶霤滴檐冰盡塵浮隟日斜新居未曾到鄰里是誰家新昌新居書事四十韻因寄元郎中張博士

冒寵已三遷歸朝始二年囊中貯餘俸郭外買閒田狐兔同三徑蒿萊共一壥新園聊剗穢舊屋且扶顚檐漏移傾瓦梁攲換蠧椽平治繞臺路整頓近階甎巷狹開容駕墻低壘過肩門閭堪駐蓋堂室可鋪筵丹鳯樓當後靑龍寺在前市街塵不到官樹影相連省吏嫌坊遠豪家笑地偏敢勞賓客訪或望子孫傳不覓他人愛惟將自性便等閒栽樹木隨分占風煙逸致因心得幽期遇境牽松聲疑澗底艸色勝河邊虛澗冰銷地晴和日出天苔行滑如簟莎坐軟於緜簾每當山捲帷多待月褰籬東花掩映窻北竹嬋娟迹慕靑門隱名慙紫禁仙假歸思晚沐朝去戀春眠拙薄才無取疎慵職不專題墻書命筆酤酒率分錢柏杵舂靈藥銅瓶潄暖泉鑪香穿蓋散籠燭隔紗然陳室何曾埽陶琴不要弦屏除俗事盡養活道情全尙有妻孥累猶爲組綬纒終須拋爵祿漸擬斷鮏羴大抵宗莊叟私心事竺幹浮榮水劃字眞諦火生蓮梵部經十二書字五千是非都付夢語黙不妨禪博士官猶冷中郎病巳痊多同僻處住久結靜中緣緩步防卭杖徐吟展蜀箋老宜閒語話悶憶好詩篇蠻榼來方瀉防茶到始煎無辭數相見鬢髮各蒼然

喜敏中及第偶示所懷

自知羣從爲儒少豈料詞塲中第頻桂折一枝先許我楊穿三葉盡驚人【予進士及第行簡次之敏中又次之】轉於文墨須畱意貴向煙霄早致身莫學爾兄年五十蹉跎始得掌絲綸【立名按唐摭言王起長慶中再主文柄意欲以第一人處敏中恨其與賀拔惎爲友惎有文而落魄因密令親知述意俾敏中與惎絕而惎造門敏中悉以實告乃曰一第何門不致柰何輕負至交相與歡醉或語起起曰我比只得敏中今當更取惎矣遂以第一人處惎而敏中居二焉】

久不見韓侍郎戲題四韻以寄之

近來韓閣老疎我我心知戶大嫌甜酒才髙笑小詩靜吟乖月夜閒醉曠花時還有愁同處春風滿鬢絲

寄白頭陀

近見頭陀伴云師老更慵性靈閒似鶴顏狀古於松山裏猶難覓人間豈易逢仍聞移住處太白最髙峯

和韓侍郎題楊舍人林池見寄

渠水暗流春凍解風吹日炙不成凝鳯池冷暖君諳在二月因何更有冰

勤政樓西老栁

半朽臨風樹多情立馬人開元一株栁長慶二年春

偶題閣下防

靜愛靑苔院深宜白髮翁貌將松共瘦心與竹俱空暖有低檐日春多颺幕風平生閒境界盡在五言中余與故刑部李侍郎早結道友以藥術爲事與故京兆元尹晚爲詩侶有林泉之期周嵗之間二君長逝李住曲江北元居升平西追感舊遊因貽同志

從哭李來傷道气自亡元後減詩情金丹同學都無益水竹鄰居竟不成月夜若爲遊曲水花時那忍到升平如年七十身猶在但恐傷心無處行

送馮舍人閣老往襄陽

紫微閣底送君回第二防簾下不開莫戀漢南風景好峴山花盡早歸來

莫走柳條詞送別

南陌傷心別東風滿把春莫欺楊栁弱勸酒勝於人

酬韓侍郎張博士雨後遊曲江見寄

小園新種紅櫻樹閒繞花行便當遊何必更隨鞍馬隊衝泥蹋雨曲江頭

元家花

今日元家宅櫻桃發幾枝稀稠與顏色一似去年時失卻東園主春風可得知

代人贈王員外

好在王員外平生記得不共賖黃叟酒同上莫愁樓靜接殷勤語狂隨爛熳遊那知今日眼相見冷於秋

惜小園花

曉來紅萼凋零盡但見空枝四五株前日狂風昨夜雨殘芳更合得存無

蕭相公宅遇自遠禪師有感而贈

宦途堪笑不勝悲昨日榮華今日衰轉似秋蓬無定處長於春夢幾多時半頭白髮慙蕭相滿面紅塵問逺師應是世間緣未盡欲拋官去尙遲疑

艸詞畢遇芍藥初開因詠小謝紅藥當階翻詩以爲一句未盡其狀偶成十六韻

罷艸紫泥詔起吟紅藥詩詞頭封送後花口坼開時坐對鉤簾久行觀步履遲兩三叢爛熳十二葉參差背日房微斂當階朶旋攲釵葶抽碧股粉蘂撲黃絲動蕩情無限低斜力不支周廻看未足比諭語難爲勾漏丹砂裹僬僥火焰旗彤雲賸根蔕絳幘欠纓緌況有晴風度仍兼宿露垂疑香燻罨畫似淚著燕脂有意畱連我無言怨思誰應愁明月落如恨隔年期菡萏泥連萼玫瑰刺繞枝等量無勝者惟眼與心知

喜張十八博士除水部員外郎

老何歿後吟聲絕𨿽有郎官不愛詩無復篇章傳道路空畱風月在曹司長嗟博士官猶屈亦恐騷人道漸衰今日聞君除水部喜於身得省郎時

與沈楊二舍人閣老同食敕賜櫻桃翫物感恩因成十四韻

淸曉趨丹禁紅櫻降紫宸驅禽養得熟和葉摘來新圓轉盤傾玉鮮明籠透銀內園題兩字西掖賜三臣熒惑晶華赤醍醐气味眞如珠未穿孔似火不燒人杏俗難爲對桃頑詎可倫肉嫌盧橘厚皮笑茘枝皴瓊液酸甜足金丸大小勻偸須防曼倩惜莫擲安仁手擘才離核匙抄半是津甘爲舌上露暖作腹中春已懼長屍祿仍驚數食珍最慙恩未報飽餵不才身

送嚴大夫赴桂州

地壓坤方重官兼憲府雄桂林無瘴气柏署有淸風山水衙門外旌旗艛艓中大夫應絕席詩酒與誰同

春夜宿直

三月十四夜西垣東北廊碧梧葉重疊紅藥樹低昻月砌漏幽影風簾飄闇香禁中無宿客誰伴紫微郎

夏州宿直

人少庭宇曠夜涼風露淸槐花滿院气松子落階聲寂寞【一作黙】挑燈坐沈吟蹋月行年衰自無趣不是厭承明七言十二句贈駕部吳郎中七兄【時早夏朝歸閉齋獨處偶題此什】

四月天气和且淸緑槐陰合沙堤平獨騎善馬銜鐙穩初著單衣支體輕退朝下直少徒侶歸舍閉門無送迎風生竹夜窻間臥月照松時臺上行春酒冷嘗三數盞曉琴閒弄十餘聲幽懷靜境何人別惟有南宮老駕兄

玉眞張觀主下小女冠阿容

綽約小天仙生來十六年姑山半峯雪瑤水一枝蓮晚院花畱立春窻月伴眠廻眸𨿽欲語阿母在傍邊龍花寺主家小尼【郭代公愛姬薛氏防嘗爲尼小名仙人子】

頭靑睂眼細十四女沙彌夜靜雙林怕春深一食饑步慵行道困起晚誦經遲應似仙人子花宮未嫁時

訪陳二

曉垂朱綬帶晚著白綸巾出去爲朝客歸來是野人兩餐聊過日一榻足容身此外皆閒事時時訪老陳

晚亭逐涼

送客出門後移牀下砌初趂涼行繞竹引睡臥看書老更爲官拙慵多向事疎松窻倚藤杖人道似僧居

曲江憶李十一

李君歿後共誰遊栁岸荷亭兩度秋獨繞曲江行一匝依前還立水邊愁

江亭翫春

江亭乘曉閱眾芳春妍景麗艸樹光日消石桂緑嵐气風墜木蘭紅露漿水蒲漸展書帶葉山橊半含琴軫房何物春風吹不變愁人依舊鬢蒼蒼

聞夜砧

誰家思婦秋搗帛月苦風淒砧杵悲八月九月正長夜千聲萬聲無了時應到天明頭盡白一聲添得一莖絲

板橋路

梁苑城西二十里一渠春水栁千條若爲此地今重過十五年前舊板橋曾共玉顏橋上別不知消息到今朝

靑門栁

靑靑一樹傷心色曾入幾人離恨中爲近都門多送別長條折盡減春風

棃園弟子

白頭垂涙話棃園五十年前雨露恩莫問華淸今日事滿山紅葉鏁宮門

暮江吟

一道殘陽鋪水中半江瑟瑟半江紅可憐九月初三夜露似眞珠月似弓

思婦睂

春風揺蕩自東來折盡櫻桃綻盡梅惟餘思婦愁睂結無限春風吹不開

怨詞

奪寵心那慣尋思倚殿門不知移舊愛何處作新恩

寒閨怨

寒月沈沈洞房靜眞珠簾外梧桐影秋霜欲下手先知燈底裁縫剪刀冷

秋房夜

云露靑天月漏光中庭立久卻歸房水窻席冷未能臥挑盡殘燈秋夜長

采蓮曲

菱葉縈波荷颭風荷花深處小船通逢郎欲語低頭笑碧玉搔頭落水中

鄰女

娉婷十五勝天仙白日姮娥旱地蓮何處閒教鸚鵡語碧紗窻下繡牀前

閨婦

斜憑繡牀愁不動紅綃帶緩緑鬟低遼陽春盡無消息夜合花前日又西

移牡丹栽

金錢買得牡丹栽何處辭叢別主來紅芳堪惜還堪恨百處移將百處開

【立名按容齋隨筆歐陽公牡丹釋名云牡丹初不載文字唐人如沈宋元白之流皆善詠花當時有一花之異者彼必形於篇什而寂寞無傳焉惟劉夢得有詠魚朝恩宅牡丹詩但云一叢千朶而已亦不云其美且異也予按白公集有白牡丹一篇十四韻秦中吟買花一章凡百言樂府牡丹芳一篇三百四十七字絕道花之妖艷又寄微之百韻云唐昌玉蘂防崇敬牡丹期又醉歸盩厔詩云數日非關王事牡丹花盡始歸來元微之有入永壽寺看牡丹八韻和樂天秋題牡丹叢三韻然則元白未嘗無詩唐人未嘗不重此花也按歐公不應爲此無稽語必妄人僞托如宋人東坡事實朱文公云閩中鄭昂僞爲之者也】

聽夜箏有感

江州去日聽箏夜白髮新生不願聞如今格是頭成雪彈到天明亦任君

【立名按容齋隨筆樂天詩云如今格是頭成雪彈到天明亦任君微之詩隔是身如夢頻來不爲名格與隔二字義同格是猶言巳是也今本以不解格字遂攺作況是頭成雪不成語矣古人文集多爲妄人攺盡可嘆】

琵琶

弦淸撥刺語錚錚背卻殘燈就月明賴是心無惆悵事不然爭柰子聲

和殷協律琴思

秋水蓮冠春艸裙依稀風調似文君煩君玉指分明語知是琴心佯不聞

後宮詞

露由來一防恩爭能徧布及千門三千宮女胭脂面幾个春來無淚痕

聽彈湘妃怨

玉軫朱瑟瑟徽吳娃徵調奏湘妃分明曲裏愁雲雨似道蕭蕭郎不歸【江南新詞有雲暮雨蕭蕭郎不歸】

閒坐

暖擁紅鑪火閒搔白髮頭百年慵裏過萬事醉中休有室同摩詰無兒比鄧攸莫論身在日身後亦無憂

不睡

焰短寒缸盡聲長曉漏遲年衰自無睡不是守三尸

白香山詩集卷十九

欽定四庫全書

白香山詩集卷二十

歙縣汪立名編長慶集二十【律詩五言七言凡四十首】

初罷中書舍人

自慙拙宦叨淸貫還有癡心怕素餐或望君臣相獻替可圖妻子免饑寒性疎豈合承恩久命薄元知濟事難分寸寵光酬未得不休更擬覓何官

宿陽城驛對月【自此後詩赴杭州路中作】

親故尋回駕妻孥未出關鳯皇池上月送我過商山

商山路有感【並序】

前年夏予自忠州刺史除書歸闕時刑部李十一侍郎戶部崔二十員外亦自澧果二郡守徵還相次入闕皆同此路今年予自中書舍人授杭州刺史又由此途出二君已逝予獨南行追嘆興懷慨然成詠後來有與予杓直虞平遊者見此短什能無惻惻乎儻未忘情請爲繼和長慶二年七月三十日題於內鄕縣南亭云爾

憶昨徵還日三人歸路同此生都是夢前事旋成空杓直泉埋玉虞平燭過風惟殘樂天在頭白向江東

重感

停驂歇路隅重感一長吁擾擾生還死紛紛榮又枯困支靑竹杖閒捋白髭須莫嘆身衰老交遊半已無

逢張十八員外籍

旅思正茫茫相逢此路傍曉嵐林葉闇秋露艸花香白髮江城守靑衫水部郎客亭同宿處忽似夜歸鄕赴杭州重宿棣華驛見楊八舊詩感題一絕

往恨今愁應不殊題詩梁下又踟躕羨君猶夢見兄弟我到天明睡亦無

【立名按公自忠州赴闕有棣華驛見楊八夢兄弟詩】

寓言題僧

劫風火起燒荒宅苦海波生蕩破船力小無因救焚溺淸涼山下且安禪

內鄕縣【一本無縣字】邨路作

日下風髙野路涼緩驅疲馬闇思鄕渭邨秋物應如此棗赤棃紅稻穗黃

路上寄銀匙與阿

謫宦心都慣辭鄕去不難緣畱子住涕淚一闌干小子須嬌養鄒婆爲好看銀匙封寄汝憶我卽加餐【立名按毛晃增修禮部韻略闌干流貌白居易詩玉容寂寞淚闌干又眼腔謂之闌干遁叟詩話闌干出曹子建月落參橫北斗闌干注橫斜貌象斗之將沒也而淚之闌干不但言其橫流更有借用泛瀾之意然作橫斜解自雅】

山泉煎茶有懷

坐酌泠泠水看煎瑟瑟塵無由持一盌寄與愛茶人

郢州贈別王八使君

昔是詩狂客今爲酒病夫彊吟翻悵望縱醉不歡娛鬢髮三分白交親一半無郢城君莫厭猶較近京都

吉祥寺見錢侍郎題名

雲雨三年別風波萬里行愁來【一作秋心】正蕭索況見故人名

重到江州感舊遊題郡樓十一韻

掌綸知是忝剖竹信爲榮才薄官仍重思深責尙輕昔徴從典午今出自承明鳯詔休揮翰漁歌欲濯纓還乘小艛艓【一作艇】卻到古湓城醉客臨江待禪僧出郭迎靑山滿眼在白髮半頭生又校三年老何曾一事成重過蕭寺宿再上庾樓行雲水新秋思閭閻舊日情郡民猶認得司馬詠詩聲

贈江州李十使君員外十二韻

我本江湖上悠悠任運身朝隨賣藥【一作采樵】客暮伴釣【一作打】魚人迹爲燒丹隱家緣嗜酒貧經過剡溪雪尋覓武陵春豈有疎狂性堪爲侍從臣仰頭驚鳯闕下口觸龍鱗劍佩辭天上風波向海濱非賢虛偶聖無屈敢【一作可】求伸昔去曾同日今來卽後塵【元和末余與李員外同日黜官今又相次出爲刺史】中年俱白髮左宦各朱輪長短才𨿽異榮枯事略均殷勤李員外不合不相親

題別遺愛艸堂兼呈李十使君【李亦廬山人常隱白鹿洞】

曾住鑪峯下書堂對藥臺斬新蘿徑合依舊竹窻開砌水親開決池荷手自栽五年方蹔至一宿又須回縱未長歸得猶勝不到來君家白鹿洞聞道亦生苔

【立名按遁叟詩話白樂天用斬新亦出杜斬新花蘂未應飛斬字正形容其新在可解不可解之間】

重題

泉石尙依依林疎僧亦稀何年辭水閣今夜宿云扉謾獻長楊賦虛拋薜茘衣不能成一事贏得白頭歸

夜泊旅望

少睡多愁客中宵起望鄕沙明連浦月帆白滿船霜近海江彌濶迎秋夜更長煙波三十宿猶未到錢唐

九江北岸遇風雨

黃梅縣邊黃梅雨白頭浪裏白頭翁九江濶處不見岸五月盡時多惡風人間穩路應無限何事拋身在【一作來】此中

舟中晚起

日髙猶掩水窻眠枕簟淸涼八月天泊處或依酤酒店宿時多伴釣魚船退身江海應無用憂國朝廷自有賢且向錢唐湖上去冷吟閒醉二三年

秋寒

雪鬢年顏老霜庭景气秋病看妻檢藥寒遣婢梳頭身外名何有人間事且休澹然方寸內惟擬學虛舟初到郡齋寄錢湖州李蘇州【聊取二郡一哂故有落句之戲】

俱來滄海郡半作白頭翁謾道風煙接何曾笑語同吏稀秋稅畢客散晚亭【一作庭】空霽後當樓月潮來滿座風霅溪殊冷僻茂苑太緐雄惟此【一作有】錢唐郡閒忙恰得中

對酒自勉

五十江城守停杯一自思頭仍未盡白官亦不全卑榮寵尋過分歡娛已校遲肺傷𨿽怕酒心健尙誇詩醉舞吳娘袖春歌蠻子詞猶堪三五嵗相伴醉花時

郡樓夜宴畱客

北客勞相訪東樓爲一開褰簾待月出把火看潮來艷聽【一作唱】竹枝曲香傳蓮子杯寒天殊未曉歸騎且遲

醉題候仙亭

蹇步垂朱綬華纓映白須何因駐衰老只有且歡娛酒興還應在詩情可便無登山與臨水猶未要人扶

東院

松下軒廊竹下房暖檐晴日滿繩牀淨名居士經三卷榮啟先生琴一張老去齒衰嫌橘醋病來肺渴覺茶香有時閒酌無人伴獨自騰騰入醉鄕

虛白堂

虛白堂前衙退後更無一事到中心移牀就日檐間臥臥詠閒詩側枕琴

閒夜詠懷因招周協律劉薛二秀才

世名檢束爲朝士心性疎慵是野夫髙置寒燈如客店深藏夜火似僧鑪香濃酒熟能嘗否冷澹詩成肯和無若厭雅唫須俗飲妓筵勉力爲君鋪

晚興

極浦收殘雨髙城駐落暉山明虹半出松闇鶴雙歸將吏隨衙散文書入務稀閒吟倚新竹筠粉汗朱衣

衰病

老與病相仍華簪髮不勝行多朝散藥睡少夜停燈祿食分供鶴朝衣減施僧性多移不得郡政謾如繩

病中對病鶴

同病病夫憐病鶴精神不損翅翎傷未堪再舉摩霄漢只合相隨覓稻粱但作悲吟和嘹唳難將俗貌對昂藏惟應一事宜爲伴我髮君毛俱似霜

夜歸

半醉閒行湖岸東馬鞭敲鐙轡瓏璁萬株松樹靑山上十里沙堤明月中樓角漸移當路影潮頭欲過滿江風歸來未放笙歌散畫防門開蠟燭紅

【立名按西湖蘇白堤相傳二公始築新書亦云居易爲杭州刺史始築堤捍錢唐湖此公初到杭州詩巳有十里沙堤句又錢唐湖石函記但云修築河堤加髙數尺別杭民詩注云增築湖隄築不自公始明矣或以公詩有緑楊陰裏白沙隄爲白隄所自來然公詩如防江隄白蹋晴沙亦用白沙不獨湖堤也汛公所修湖隄在湖之東北接連下湖舊志近昭慶有石函橋澑水橋是其故址卽李泌設閘泄水引灌六井處今杭人率指蘇堤之西爲白隄益不相陟又有指石徑塘爲白隄者不知張祐已有斷橋荒蘚合之句矣白詩誰開湖寺西南路艸緑裙腰一道斜自注云孤山寺在湖州中艸緑時望如裙腰正指今石徑塘也蘇公請開西湖絕不及築隄事但詳見本傳墓志方輿勝覽元祐間蘇子瞻築隄湖上自南山抵北山夾道植栁林子中牓曰蘇公隄章子厚詩天面長虹一綫痕直通南北兩山春後呂惠卿奏毀之乾道作新隄自南山淨慈寺前直抵北山湖分爲兩遊人大舟不能達於北山紹興中始造二髙橋出北山達於大佛頭舟行往來始無礙咸淳臨安志嗣守林希榜曰蘇公堤邦人祠公堤上郡守呂惠卿奏毀之堤間齧於水郡常隨時修治訖罔克久咸淳五年朝廷給錢增築然則蘇堤亦非治築之舊矣】

臘後嵗前遇景詠意

海梅半白栁微黃凍水初融日欲長度臘都無苦霜霰迎春先有好風光郡中起晚聽衙鼓城上行慵倚女墻公事暫閒身且健使君殊未厭余杭

白髮

雪髮隨梳落霜毛繞鬢垂加添老气味攺變舊容儀不肯長如漆無過總作絲最憎明鏡裏黑白半頭時錢湖州以篛下酒李蘇州以五酘酒相次寄到無因同飲聊詠所懷

勞將篛下忘憂物寄與江城愛酒翁鐺腳三州何處防甕頭一盞幾時同傾如竹葉盈尊緑飲作桃花上面紅莫怪殷勤最相憶曾陪西省與南宮

【立名按馬永卿云蘇秀道中有地名五木出佳酒故人以五木名之樂天詩序有篛下酒五酘酒酘字與羖同乃今之羊羔兒酒也詳其詩意當以五羔爲之以是酒名故從酉云樂天詩云竹葉盈尊緑謂篛下酒取竹有緑之意也桃花上面紅謂五酘酒取桃花五葉也後人不知轉其名爲五木蓋失之矣檢韻中酘字與竇同音注云重釀酒也吳郡誌白居易有謝李蘇州寄五酘酒詩今里人釀酒麯米與漿水已入甕翌日又以米投之有至一再投者謂之酘其酒則淸冽異常今謂之五酘是米五酘之邪按二說各異以作酘字者爲近也】

花樓望雪命宴賦詩

連天際海白皚皚好上髙樓望一回何處更能分道路此時兼不認池臺萬重雲樹山頭翠百尺花樓江畔開素壁聨題分韻句紅鑪巡飲暖寒杯冰鋪湖水銀爲面風捲汀沙玉作堆絆惹舞人春艷曵勾畱醉客夜徘徊輸將虛白堂前鶴失卻樟亭驛後梅別有故情偏憶得曾經窮苦照書來

晚嵗

壯嵗忽已去浮榮何足論身爲百口長官是一州尊不覺白雙鬢徒言朱兩轓病難施郡政老未答君恩嵗暮別兄弟年衰無子孫惹愁諳世网治苦賴空門擥帶知腰瘦看燈覺眼昏不緣衣食系尋合返邱園

宿竹閣

晚坐松檐下宵眠竹閣間淸虛當服藥幽獨抵歸山巧未能勝拙忙應不及閒無勞別修道卽此是關嵗暮枉衢州張使君書並詩因以長句報之

西州彼此意何如官職蹉跎嵗月除浮石潭邊停五馬望濤樓上得雙魚萬言舊手才難敵【張曾應萬言登科】五字新題思有餘貧薄詩家無好物反投桃李報瓊琚

和薛秀才尋梅花同飲見贈

忽驚林下發寒梅便試花前飲冷杯白馬走迎詩客去紅筵鋪待舞人來歌聲怨處微微落酒气醺時旋旋開若到嵗寒無雨雪猶應醉得兩三回

【立名按後集五卷有尋去年梅花有感詩云馬上同攜今日杯湖邊共覓去年梅又云尊前百事皆依舊防檢惟無薛秀才正指此詩也且自注云去年與薛景文同賞今年長逝是薛秀才卽薛景文唐摭言乃以馬上同攜今日杯一首爲元相公作云在浙東時賓府有薛書記飲酒醉後因爭令擲注子擊傷相公猶子遂出幕醒來乃作十離詩上獻元後思之有作故曰檢防惟無薛秀才事文類聚蜀伎薛濤初爲連帥所喜因事獲罪怒而逺之作十離詩以獻連帥遂復喜焉按十離詩卑靡羞澀自是兒女子乞憐語摭言之說未足據也附十離詩○犬離主馴擾朱門四五年毛香足淨主人憐無端齩著親情客不得紅絲毯上眠○筆離手越管宣毫始稱情紅箋紙上撒花瓊都緣用久鋒頭盡不得羲之手裏擎○馬離廐雪耳紅毛淺碧蹄追風曾到日東西爲驚王貌郎君墜不得華軒更一嘶○鸚鵡離籠隴西獨自一孤身飛去飛來上錦茵都緣出去無方便不得籠中再喚人○燕離巢出入朱門未忍拋主人常愛語交交銜泥穢污瑚簟不得梁間更壘巢○珠離掌皎潔圓明內外通淸光似照水晶宮都緣一防瑕相穢不得終宵在掌中○魚離池戲躍蓮池四五秋常揺朱尾弄綸鉤無端擺動芙蓉朶不得淸波更一遊○鷹離主爪利如鋒眼似鈴平原捉兔稱髙情無端竄向靑雲外不得君王手上擎○竹離亭蓊郁新栽四五行常將貞節負秋霜爲緣春筍鉆墻破不得垂陰覆玉堂○鏡離臺鑄防黃金鑑始開初生三五月徘徊爲遭無限塵防蔽不得華堂上玉臺】

與諸客空腹飲

隔宿書招客平明飲暖寒麯神寅日合酒聖卯時歡促膝才飛白酡顏已渥丹碧籌攢米盌紅袖拂骰盤醉後歌尢異狂來舞不難拋杯語同坐莫作老人看

【立名按各本於二十一卷之首並載後序是以前二十卷還長慶集矣乃第八卷

及二十卷猶雜入長慶三年詩蓋誤以爲前集之終於長慶耳豈公自序中訖長慶二年冬之語都不省視邪按公以長慶二年七月除杭州時汴河未通取襄陽路赴杭十月至任則小嵗日對酒以下詩皆長慶三年春作也今悉校歸後集】

白香山詩集卷二十

欽定四庫全書

白香山詩集卷二十一

歙縣汪立名編後集一【格詩凡八十九首】

【立名按唐人詩集中無號格詩者卽大歷以還有齊梁格元白格元和格葫蘆轆轤進退諸格多兼律詩而言不專主古體也顧格詩之義𨿽亡考而見諸公之文章者可證元少尹集序宗簡河南人自舉進士歷禦史府尙書郎訖京亞尹二十年著格詩若干首律詩若干首賦述銘記等若干首合三十卷由是觀之格者但別於律詩之謂公前集旣分古調樂府歌行以類各次於諷諭閒適感傷之捲後集不復分類別捲遂統稱之曰格詩耳時本於十一卷之首格詩下復系歌行雜體字是以格詩另爲古詩之一體矣豈元少尹生平獨不爲歌行雜體乎況公後序但曰邇來復有格律詩洛中集記亦曰分司東都及玆十二年其間賦格律詩凡八百首初未嘗及歌行雜體者固以格字該舉之也又時本三十六卷首作半格詩附律詩半者本謂捲內半是格詩而附以律詩云爾乃直標半格詩而注附律詩於其旁是又將以半格詩另爲一體矣其誤不幾於眇者之捫燭揣籥以爲日乎今後集旣別格律詩次捲卷首但標格詩律詩不復承譌以畱疑案○後集凡十七卷首卷卽各本之二十一卷也胡氏丁籖自此卷以下皆作後集各本𨿽捲第相次而並列後序於此卷且編例與前集二十卷判然不同旣格律分卷復前後互間不可據依今編一卷至五卷並格詩六卷至十七卷並律詩而略爲詮訂其失次者按後集起長慶三年春卽到杭州之明年故杭州詩半在律捲獨古詩則首蘇州旬假命宴一首不及杭州作此蓋刪並時誤簡前集捲尾也今並歸入或曰元序成於長慶四年十月而公自序乃曰訖二年冬似相抵牾不知古人詩文必反覆勘定然後成集豈朝脫槀而夕就編者耶況公以四年夏自杭州召還除庶子分司東都使長慶集訖於四年冬則除官赴闕畱別西湖諸律詩何以舊編後集而不入前集乎○公自記有續後集五卷讀書志云亡失三卷書錄解題云亡失四卷要皆兼詩文而言則所闕之捲其爲詩爲文並不可考鹽官胡氏直謂續後集詩止一卷近於宋本錄附各體後然續後集者公晚年最後之詩若胡氏所錄如送劉郎中刺蘇州在太和五年不盡是續集詩而防昌末年諸作又巳收後集蓋捲次刪並其舊自不可復尋姑以集中逸詩錄諸補遺而未敢據疑似之說以分之也】

郡齋暇日辱常州陳郎中使君早春晚坐水西館書事詩十六韻見寄亦以十六韻酬之

新年多暇日晏起褰簾坐睡足心更慵日髙頭未裹徐傾下藥酒稍爇煎茶火誰伴寂寥身無琴在左遙思毘陵館春深物嫋娜波拂黃栁梢風揺白梅朶衙門排曉防鈴閣開朝鎖太守水西來朱衣垂素舸良辰不易得佳防無由果五馬正相望雙魚忽前墮魚中獲瑰寶持玩何磊砢一百六十言字字靈珠顆上申心欵曲下敍時轗軻才富不如君道孤還似我敢辭官逺慢且貴身安妥勿復問榮枯心無不可

官舎

髙樹換新葉陰陰覆地隅何言太守宅有似幽人居太守臥其下閒慵兩有餘起嘗一甌茗行讀一卷書早梅結靑實殘櫻落紅珠穉女弄庭果嬉戲牽人裾是日晚彌靜巢禽下相呼嘖嘖護兒鵲啞啞母子烏豈惟云鳥爾吾亦引吾雛

吾雛

吾雛字阿羅阿羅才七齡嗟吾不才子憐爾無弟兄撫養𨿽驕騃性識頗聰明學母畫眉樣效吾詠詩聲我齒今欲墮汝齒昨始生我頭髮盡落汝頂髻初成老幼不相待父衰汝孩嬰緬想古人心慈愛亦不輕蔡邕念文姬於公嘆緹縈敢求得汝力但未忘父情

題小橋前新竹招客

鴈齒小紅橋垂檐低白屋橋前何所有苒苒新生竹皮開坼褐錦節露抽靑玉筠翠如可餐粉霜不忍觸閒吟聲未巳幽翫心難足管領好風煙輕欺凡艸木誰能有月夜伴我林中宿爲君傾一杯狂歌竹枝曲

病中逢秋招客夜酌

不見詩酒客臥來半月餘合和新藥艸尋檢舊方書晚霽煙景度早涼窗戶虛雪生衰鬢久秋入病心初臥簟蘄竹冷風襟邛葛疎夜來身較健小飲復何如

醉歌【示妓人商玲瓏】

罷胡琴掩秦瑟玲瓏再拜歌初畢誰道使君不解歌聴唱黃雞與白日黃雞催曉丑時鳴白日催年酉時沒腰間紅綬系未穩鏡裏朱顏防巳失玲瓏玲瓏柰老何使君歌了汝更歌

【立名按堯山堂外紀云玲瓏余杭歌者樂天作郡日賦歌與之時微之在越州聞之厚幣邀去月餘始遣還贈之詩兼寄樂天云休遣玲瓏唱我詞我詞多是寄君詩明朝又向江頭別月落潮平是去時○按公霓裳羽衣歌云移領錢唐第二年始有心情問絲竹玲瓏箜篌謝好箏陳寵觱栗沈平笙是此詩亦作於長慶三年各本誤入前集今攺正】

席上答微之

我住浙江西君去浙江東勿言一水隔便與千里同富貴無人勸君酒今宵爲我盡杯中

蘇州李中丞以元日郡齋感懷詩寄微之及予輙依來篇七言八韻走筆奉答兼呈微之

白首余杭白太守落魄拋名來巳久一辭渭北故園春再把江南新嵗酒杯前笑歌徒勉彊鏡裏形容漸衰朽領郡慙當潦倒年鄰州喜得平生友長洲艸接松江岸曲水花連鏡湖口老去還能痛飲無春來曽作閒逰否憑鶯傳語報李六倩鴈將書與元九莫嗟一日日催人且貴一年年入手

食飽

食飽拂枕臥睡足起閒吟淺酌一杯酒緩彈數聲【一作弄】琴旣可暢情性亦足傲光陰誰知名利盡無復長安心嚴十八郎中在郡日攺制東南樓因名淸輝未立標榜徴歸郎署予旣到郡性愛樓居宴逰其間頗有幽致聊成十韻兼戲寄嚴

嚴郎制玆樓立名曰淸輝未及署花榜遽徴還粉闈去來三四年塵土登者稀今春新太守灑埽施簾幃院栁煙婀娜檐花雪霏微防山倚前戶待月辟東扉碧窓戞瑤瑟朱欄飄舞衣燒香捲幕坐風燕雙雙飛君作不得住我來幸因依始知天地間靈境有所歸

南亭對酒送春

含桃實已落紅薇花尙薫冉冉三月盡晚鶯城上聞獨持一杯酒南亭送殘春半酣忽長歌歌中何所云云我五十餘未是苦老人刺史二千石亦不爲賤貧天下三品官多老於我身同年登第者零落無一分親故半爲鬼僮僕多見孫念此聊自解逢酒且歡欣

翫新庭樹因詠所懷

靄靄四月初新樹葉成陰動揺風景麗蓋覆庭院深下有無事人竟日此幽尋豈惟翫時物亦可開煩襟時與道人語或聼詩客吟度春足芳色入夜多鳴禽偶得幽閒境遂忘塵俗心始知眞隱者不必在山林

仲夏齋戒月

仲夏齋戒月三旬斷鮏羴自覺心骨爽行起身翩翩始知絕粒人四體更輕便初能脫病患久必成神仙禦冦馭冷風赤松遊紫煙常疑此說謬今乃知其然我年過半百气衰神不全已垂兩鬢絲難補三丹田但減葷血味稍結淸淨緣脫巾且修養聊以終天年

除官去未間

除官去未間半月恣逰討朝尋霞外寺暮宿波上島新樹少於松平湖半連艸躋攀有次第賞翫無昏早有時騎馬醉兀兀天造窮通與生死其柰吾懷抱江山信爲美齒髮行將老在郡誠未厭歸鄕去亦好

三年爲刺史二首

三年爲刺史無政在人口惟向郡城中題詩十餘首慙非甘棠詠豈有思人不

三年爲刺史飲冰復食檗惟向天竺山取得兩片石此抵有千金無乃傷淸白

別萱桂

使君竟不住萱桂徒栽種桂有畱人名萱無忘憂用不如江畔月步步來相送

自余杭歸宿淮口作

爲郡已多暇猶少勤吏職罷郡更安閒無所勞心力舟行明月下夜泊淸淮北豈止吾一身舉家同燕息三年請祿俸頗有餘衣食乃至僮僕間皆無凍餒色行行弄雲水步步近鄕國妻子在我前琴書在我側此外吾不知於焉心自得

舟中李山人訪宿

日暮舟悄悄煙生水沈沈何以延宿客夜酒與秋琴來客道門子來自嵩髙岑軒軒舉云貌豁豁開淸襟得意言語斷入滋味深黙然相顧哂心適而忘心

洛下卜居

三年典郡歸所得非金帛天竺石兩片華亭鶴一隻飲啄供稻粱包裹用茵席誠知是勞費其柰心愛惜逺從余杭郭同到洛陽陌下擔拂云根開籠展霜翮貞姿不可雜髙性宜其適遂就無塵坊仍求有水宅東南得幽境樹老寒泉碧池畔多竹陰門前少人迹未請中庶祿且脫雙驂易【買履道宅價不足因以兩馬償之】豈獨爲身謀安吾鶴與石

洛中偶作【自此後在東都作】

五年職翰林四年涖潯陽一年巴郡守半年南宮郎二年直綸閣三年刺史堂凡此十五載有詩千餘章境興周萬象土風備四方獨無洛中作能不心悢悢今爲春官長始來逰此鄕徘徊伊澗上睥睨嵩少旁遇物輙一詠一詠傾一觴筆下成釋憾卷中同補亡往往顧自哂眼昏鬢蒼蒼不知老將至猶自放詩狂

贈蘇少府

籍甚二十年今日方欵顏相送嵩洛下論心杯酒間何爲【一作河亞】嬾出入府寮多閉關蒼髮彼此老白日尋常閒朝欲擕手出暮思聨騎還何當挈一榼同宿龍門山

移家入新宅

移家入新宅罷郡有餘貲旣可避燥濕復免憂寒饑疾平未還假官閒得分司幸有祿俸在而無職役覊淸旦盥漱畢開軒捲簾幃家人及雞犬隨我亦熈熈取興不過【一作或寄】酒放情或作【一作不過】詩何必苦修道此卽是無爲外累信已遣中懷時有思有思一何逺黙坐低雙眉十載囚竄客萬里徵戍兒春朝鏁籠鳥冬夜支牀驛馬走四蹄痛酸無歇期磑牛封兩目昏閉何人知誰能脫放去四散任所之各得適其性如吾今日時

琴

置琴曲幾上慵坐但含情何煩故揮弄風自有聲

鶴

人各有所好物固無常宜誰謂爾能舞不如閒立時

自詠

夜鏡隱白髮朝酒發紅顏可憐假年少自笑湏臾間朱砂賤如土不解燒爲丹鬢化爲雪未聞休得官咄哉个丈夫心性何墮頑但遇詩與酒便忘寢與餐髙聲發一吟似得詩中仙引滿飲一琖盡忘身外緣昔有醉先生席地而幕天於今居處在許我當中眠眠罷又一酌酌罷又一篇回靣顧妻子生計方落然誠知此事非又過知非年豈不欲自攺攺卽心不安且向安處去其餘皆老閒

林下閒步寄皇甫庶子

扶杖起病初策馬力未任旣嬾出門去亦無客來尋以此遂成閒閒步繞園林天曉煙景澹樹寒鳥雀深一酌池上酒數聲竹間吟寄言東曹長當知幽獨心

晏起

鳥鳴庭樹上日照屋檐時老去慵轉極寒來起尢遲厚薄被適性髙低枕得宜神安體穩暖此味何人知睡足仰頭坐兀然無所思如未鑿七竅若都遺四肢緬想長安客早朝霜滿衣彼此各自適不知誰是非

池畔二首

結構池西廊疏理池東樹此意人不知欲爲待月處持刀宻竹竹少風來多此意人不防欲令池有波

春葺新居

江州司馬日忠州刺史時栽松滿後院種栁防前墀彼皆非吾土栽種尙忘疲況玆是我宅葺藝固其宜平旦領僕使乘春親指揮移花夾暖室徙竹覆寒池池水變緑色池芳動淸輝尋芳弄水坐盡日心熈熈一物苟可適萬緣都若遺設如宅門外有事吾不知

贈言

捧籯獻千金彼金何足道臨觴贈一言此言眞可寶流光我巳晚適意君不早況君春風面柔促如芳艸二十方長成三十向衰老鏡中桃李色不得十年好胡爲坐脈脈不肯傾懷抱

泛春池

白蘋湘渚曲緑篠剡溪口各在天一涯信美非吾有如何此庭內水竹交左右霜竹百千竿煙波六七畆澄動階砌澹濘映戶牖蛇皮細有紋鏡面淸無垢主人過橋來雙童扶一叟恐污淸泠波塵纓先抖擻波上一葉舟舟中一尊酒酒開舟不系去去隨所偶或繞蒲浦前或泊桃島後未撥落杯花低衝拂面栁半酣迷所在倚榜兀回首不知此何處復是人寰否誰知始疏鑿幾主相傳受楊家去云逺田氏將非久天與愛水人終焉落吾手【此池始楊常侍開鑿中間田氏爲主予今有之蒲浦桃島皆池上所有】

郡齋旬假始命宴呈座客示郡寮【自此後在蘇州作】

公門日兩衙公假月三旬衙用決簿領旬以防親賔公多及私少勞逸常不均況爲劇郡長安得閒宴頻下車巳二月開筵始今晨初黔軍防突一拂郡榻塵旣備獻酬禮亦具水陸珍萍醅篛溪醑水膾松江鱗侑食樂懸動佐歡妓席陳風流吳中客佳麗江南人歌節防隨袂舞香遺在茵淸奏凝未闋酡顏气已春【一作朱顏酡巳春】眾賔勿遽起郡寮且逡巡無輕一日醉用犒九日勤微彼九日勤何以治吾民微此一日醉何以樂吾身

【附吳郡詩石記貞元初韋應物爲蘇州牧房孺復爲杭州牧皆豪人也韋嗜酒每與賔友一醉一詠其風流雅韻多播於吳中或目韋房爲詩酒仙時予始年十四五旅二郡以幼賤不得與逰宴尢覺其才調髙而郡守尊以當時心言異日蘇杭苟獲一郡足矣及今自中書捨人間領二州去年脫杭印今年佩蘇印旣醉於彼又吟於此酣歌狂什亦往往在人口中則蘇杭之風景韋房之詩酒兼有之矣豈始願及此哉然二郡之物狀人情與曩時不異前後相去三十七年江山是而齒髮非又可嗟矣韋在此州歌詩甚多有郡宴詩云兵衛森畫防燕寢凝淸香最爲警防今刻此篇於石傳貽將來因以予旬宴一章亦附於後𨿽雅俗不類各詠一時之志偶書石背且償其初心焉寶歷元年七月二十日蘇州刺史白居易題】

題西亭

朝亦視簿書暮亦視簿書簿書視未竟蟋蟀鳴坐隅始覺芳嵗晚復嗟塵務拘西園景多暇可以少躊躇池鳥澹容與橋栁髙扶疎煙蔓嫋靑薜水花披白蕖何人造玆亭華敞綽有餘四檐軒鳥翅復屋羅蜘蛛直廊扺曲房窱深且虛修竹夾左右淸風來徐徐此宜宴嘉賔鼓瑟吹笙竽荒滛卽不可廢曠將何如幸有酒與樂及時歡且娛忽其解郡印他人來此居

郡中西園

閒園多芳艸春夏香靡靡深樹足佳禽旦暮鳴不巳院門閉松竹庭徑穿蘭芷愛彼池上橋獨來聊徙倚魚依藻長樂鷗見人暫起有時舟隨風盡日蓮照水誰知郡府內景物閒如此始悟諠靜緣何嘗系逺邇

北亭臥

樹緑晚陰合池涼朝气淸蓮開有佳色鶴唳無凡聲惟此閒寂境愜我幽獨情病假十五日十日臥玆亭明朝吏呼起還復視黎甿

一葉落

煩暑郁未退涼飇潛已起寒溫與盛衰遞相爲表裏蕭蕭秋林下一葉忽先委勿言一葉微揺落從此始崔湖州贈紅石琴薦煥如錦文無以答之以詩酬謝

赬錦支緑綺韻同相感深千年古澗石八月秋堂琴引出山水思助我金玉音人間無可比比我與君心九日宴集醉題郡樓兼呈周殷二判官

前年九日在余杭【今本作余杭郡】呼賓命宴虛白堂去年九日到東洛今年九日來吳鄕兩邊蓬鬢一時白三處菊花同色黃一日日知添老病【一作態】一年年覺惜重陽江南九月未揺落栁靑蒲緑稻穟香姑蘇臺榭倚蒼靄太湖山水含淸光可憐假日好天色公門吏靜風景涼榜舟鞭馬取賔客掃樓拂席排壺觴胡琴錚鏦指撥刺吳娃美麗【一作吳娃細麗】眉眼長笙歌一曲思凝絕金鈿再拜光低昻日腳欲落備燈燭風頭漸髙加酒漿觥琖艷翻菡萏葉舞鬟擺落茱萸房半酣憑檻起四顧七堰八門六十坊逺近髙低寺間出東西南北橋相望水道脈分棹鱗次裏閭棊布城冊方人煙樹色無隙罅十里一片靑茫茫自問有何才與政髙防大館居中央銅魚今乃澤國節刺史是古吳都王郊無戎馬郡無事門有棨防腰有章盛時儻來合慙媿壯嵗忽去還感傷從事醒歸應不可使君醉倒亦何妨請君停杯聼我語此語眞實非虛狂五旬已過不爲夭七十爲期蓋是常須知菊酒登髙防從此多無二十場

同微之贈別郭虛舟錬師五十韻

我爲江司馬君爲荊判司俱當愁悴日始識虛舟師師年三十餘白晳好容儀專心在鉛汞餘力工琴棊靜彈弦數聲閒飲酒一巵因指塵土下蜉蝣良可悲不聞姑射上千嵗冰雪肌不見遼城外古今冡累累嗟我天地間有術人莫知得可逃死籍不惟走三尸授我參同契其辭妙且微六一閟扄鐍子午守雄雌我讀隨日悟心中了無疑黃芽與紫車謂其坐致之自負因自嘆人生號男兒若不佩金印卽合翳玉芝髙謝人間世深結山中期泥壇方合矩鑄鼎員中規鑪槖一以動瑞气紅輝輝齋心獨嘆拜中夜偸一窺二物正防合厥狀何怪奇綢繆夫婦體狎獵魚龍姿簡寂館鐘後紫霄峯曉時心塵未淨潔火遂參差萬壽覬刀圭千功失毫釐先生彈指起奼女隨煙飛始知緣防間陰隲不可移藥竈今夕罷詔書明日追追我復追君次第承恩私官𨿽小大殊同立白玉墀我直紫微闥手進賞罰詞君侍玉皇座口含生殺機直躬易媒孽浮俗多瑕疵轉徙今安在越嶠吳江湄一提支郡印一建連帥旗何言四百里不見如天涯秋風旦夕來白日西南馳雪霜各滿鬢朱紫徒爲衣師從廬山洞訪舊來於斯尋君又覓我風馭紛逶迆帔裾曵黃絹須髮垂靑絲逢人但斂手問道亦頷頤孤云難久畱十日告將歸欵曲話平昔殷勤勉衰羸後防杳何許前心日燐緇俗家無異物何以充別資素牋一百句題附元家詩朱頂鶴一隻與師雲間騎雲間鶴背上故情若相思時時摘一句唱作步虛詞

霓裳羽衣舞歌【和微之○按今本無舞字】

我昔元和侍憲皇曽陪內宴宴昭陽千歌萬舞【一作百武】不可數就中最愛霓裳舞舞時寒食春風天玉鉤欄下香案前案前舞者顏如玉不著人家俗衣服虹裳霞帔步揺冠鈿瓔累累佩娉婷似不任羅綺顧聼樂懸行復止磬簫箏笛遞相攙擊擫彈吹聲邐迆【凡法曲之初眾樂不齊惟金石絲竹次第發聲霓裳序初亦復如此】散序六奏未動衣陽臺宿云慵不飛【散序六徧無拍故不舞也】中序擘騞初入拍秋竹竿裂春冰圻【中序始有拍亦名拍序】飄然轉旋回雪輕嫣然縱送遊龍驚小垂手後栁無力斜曵裾時云欲生【四句皆霓裳舞之初態】煙蛾斂略不勝態風袖低昻如有情上元防鬟招蕚緑王母揮袂別飛瓊【許飛瓊蕚緑華皆女仙也】繁音急節十二徧跳珠撼玉何鏗錚【霓裳曲十二徧而終】翔鸞舞了卻收翅唳鶴曲終長引聲【凡曲將畢皆聲拍促速惟霓裳之末長引一聲也】當時乍見驚心目凝視諦聼殊未足一落人間八九年耳冷不曽聞此曲湓城但聽山魈語巴峽惟聞杜鵑哭【予自江州司馬轉忠州刺史】移領錢唐第二年始有心情問絲竹玲瓏箜篌謝好箏陳寵觱栗沈平笙淸弦脆管纎纎手教得霓裳一曲成【自玲瓏已下皆杭之妓名】虛白亭前湖水畔前後只應三度按便除庶子拋卻來聞道如今各星散今年五月至蘇州朝鐘暮角催白頭貪防案牘常侵夜不聽笙歌直到秋秋來無事多閒悶忽憶霓裳無處問聞君部內多樂徒問有霓裳舞者無答云七縣十萬戶無人知有霓裳舞惟寄長歌與我來題作霓裳羽衣譜四幅花牋碧間紅霓裳實錄在其中千姿萬狀分明見恰與昭陽舞者同眼前髣髴覩形質昔日今朝想如一疑從魂夢呼召來似著丹靑圖寫出我愛霓裳君合知發於歌詠形於詩君不見我歌云驚破霓裳羽衣曲【長恨歌云】又不見我詩云曲愛霓裳未拍時【錢塘詩云】由來能事皆有主楊氏創聲君造譜【開元中西涼府節度楊敬述造】君言此舞難得人須是傾城可憐女吳妖小玉飛作煙【夫差女小玉死後形見於王其母抱之霏微若煙霧散空】越艶西施化爲土嬌花巧笑久寂寥娃館薴蘿空處所如君所言誠有是君試從容聽我語若求國色始翻傳但恐人間廢此舞妍蚩優劣寧相逺大都只在人擡舉李娟張態君莫嫌亦擬隨宜且教取【娟態蘇妓之名】

【立名按夢溪筆談葉法善引明皇入月宮聞仙樂及上歸但記其半遂於笛中寫之防西涼府都督楊敬述進婆羅門曲與其聲調相符遂以月中所聞爲散序用敬述所進爲其腔而名霓裳羽衣曲其說出鄭嵎津陽門詩注與公自注不同又蒲州逍遙樓楯上有唐人橫書類梵字相傳是霓裳譜字訓不通莫知是非或謂今燕部有獻仙音曲乃其遺聲然霓裳本謂之道調法曲今獻仙音乃小石調耳未知孰是韻語陽秋霓裳羽衣舞始於開元盛於天寶今寂不傳矣賴有白詩可見一二爾虹裳二句言所飾之服也散序二句及繁音二句言所奏之曲也而唐防要謂破陣樂赤白桃李花望瀛霓裳羽衣總名法曲今世所傳望瀛亦十二徧散序無拍曲終亦長引聲若樂奏望瀛亦可髣髴其遺意云】

小童薛陽陶吹觱栗歌【和浙西李大夫作】

剪削幹蘆挿寒竹九孔漏聲五音足近來吹者誰得名關璀老死李衮生衮今又老誰其嗣薛氏樂童年十二指防之下師授聲含嚼之間天與气潤州城髙霜月明吟霜思月欲發聲山頭江【一作水】底何悄悄猿聲不喘魚龍聽翕然聲作疑管裂詘然聲盡疑刀截有時婉【一作脆】軟無筋骨有時頓挫生稜節急聲員轉促不斷轢轢轔轔似珠貫緩聲展引長有條有條直直如筆描下聲乍墜石沈重髙聲忽舉雲飄蕭明旦公堂陳宴席主人命樂娛賔客【一作僚】碎絲細竹徒紛紛宮調一聲雄出羣眾音覼縷不落道有如部伍隨將軍嗟爾陽陶方穉齒下手發聲巳如此若教頭白吹不休但恐聲名壓關李【立名按李徳裕有霜夜對月聽小童陽陶吹觱栗歌羅隱詩平泉上相東徵日曽爲陽陶吹觱栗吳江太守防稽侯相次三篇皆俊逸太守謂公防稽侯謂元也然元相集中巳失此詩桂苑叢談云咸通中姑藏公自梁移鎭淮海郡寡勝逰之地且風亭月觀旣巳荒涼於戲馬臺連玉鉤道開剏池沼建亭臺旣畢號曰賞心有浙右小校薛陽陶監押度支運米入城公喜其姓名試詢之果是舊人及問往日蘆管之事有朱崖陸暢元白所撰歌篇一軸公益喜之以蘆管奏於玆亭其管絕微每一觱栗管中常容三管聲聲如天際自然來云】

啄木曲【按才調集文苑英華並作四不如酒】

莫買寶剪刀虛費千金直我有心中愁知君剪不得莫磨解結錐虛勞人气力我有腸中結知君解不得莫染紅絲綫徒誇好顏色我有雙淚珠知君穿不得莫近紅鑪火炎气徒相逼我有兩鬢霜知君消不得刀不能剪心愁錐不能解腸結綫不能穿淚珠火不能消鬢雪不如飲此神聖杯萬念千憂一時歇

題靈巖寺【寺卽吳館娃宮鳴屧廊硯池采香徑遺迹在焉】

娃宮屧廊尋已傾硯池香徑又欲平二三月時但艸緑幾百年來空月明使君𨿽老頗多思觴領妓處處行今愁古恨入絲竹一曲涼州無限情直自當時到今日中間歌吹更無聲

雙石

蒼然兩片石厥狀怪且醜俗用無所堪時人嫌不取結從胚渾始得自洞庭口萬古遺水濱一朝入吾手擔舁來郡內洗刷去泥垢孔黒煙痕深罅靑苔色厚老蛟蟠作足古劍挿爲首忽疑天上落不似人間有一可支吾琴一可貯吾酒峭絕髙數尺坳容一斗五弦倚其左一杯置其右窪樽酌未空玉山頽巳久人皆有所好物各求其偶漸恐少年塲不容垂白叟回頭問雙石能伴老夫否石𨿽不能言許我爲三友

宿東亭曉興

溫溫土鑪火耿耿紗籠燭獨抱一張琴夜入東齋宿窗聲度殘漏簾影浮初旭頭癢曉梳多眼昏春睡足負暄檐宇下散步池塘曲南鴈去未逥東風來何速雪依瓦溝白艸繞墻根緑何言萬戶州太守常幽獨

日漸長贈周殷二判官

日漸長春尙早墻頭半露紅蕚枝池岸新鋪緑芽艸蹋艸攀枝仰頭嘆何人知此春懷抱年顏盛壯名未成官職欲髙身巳老萬莖白髮眞堪恨一片緋衫何足道賴得君來勸一杯愁開悶破心頭好

花前嘆

前嵗花前五十二今年花前五十五嵗課年功頭髮知從霜成雪君防取【五年前在杭州有詩云五十二人頭似霜】幾人得老莫自嫌樊李吳韋盡成土【樊絳州宗師李諫議景儉吳饒州丹韋侍郎顗皆舊往還相次防逝】南州桃李北州梅且喜年年作花主花前置酒誰相勸容坐唱歌滿起舞【容滿皆妓名也】欲散重拈花細防爭知明日無風雨

自詠五首

朝亦隨羣動暮亦隨羣動榮華瞬息間求得將何用形骸與冠蓋假合相戲弄何異睡著人不知夢是夢一家五十口一郡十萬戶出爲差科頭入爲衣食主水旱合心憂饑寒須手撫何異食蓼虫不知苦是苦公私頗多事衰憊殊少歡迎送賔客嬾鞭笞黎庶難老耳倦聲樂病口厭杯盤旣無可戀者何以不休官一日復一日自問何畱滯爲貪逐日俸擬作歸田計亦須隨丰約可得無限劑若待足始休休官在何嵗官舎非我廬官園非我樹洛中有小宅渭上有別墅旣無婚嫁累幸有歸休處歸去誠已遲猶勝不歸去和微之聽妻彈別鶴操因爲解釋其義依韻加四句

義重莫若妻生離不如死誓將死同穴其柰生無子商陵廹禮教婦出不能止舅姑明旦辭夫妻中夜起起聞雙鶴別若與人相似聽其悲唳聲亦如不得巳靑田八九月遼城一萬里徘徊去住云嗚咽東西水寫之在琴曲聽者酸心髓況當秋月彈先入憂人耳怨抑掩朱沈吟停玉指一聞無兒嘆相念兩如此無兒𨿽薄命有妻偕老矣幸免生別離猶勝商陵氏

題故元少尹集後二首

黃壤詎知我白頭徒憶君惟將老年淚一灑故人文遺文三十軸軸軸金玉聲龍門原上土埋骨不埋名

和微之四月一日作

四月一日天花稀葉陰薄泥新燕影忙蜜熟蜂聲樂麥風低冉冉稻水平漠漠芳節或蹉跎逰心稍牢落春華信爲美夏景亦未惡颭浪嫩靑荷重欄晚紅藥吳宮好風月越郡多樓閣兩地誠可憐其柰久離索

吳中好風景二首

吳中好風景八月如三月水荇葉仍香木蓮花未歇海天微雨散江郭纎埃滅暑退衣服幹潮生船舫活兩衙漸多暇亭午初無熱騎吏語使君正是逰時節

吳中好風景風景無朝暮曉色萬家煙秋聲八月樹舟移管弦動橋擁旌旗駐攺號齊雲樓重開虎邱路況當丰嵗熟好是歡逰處州民勸使君且莫拋官去

答劉禹錫白太守行

吏滿六百石昔賢輙去之秩登二千石今我方罷歸我秩訝巳多我歸慙已遲猶勝塵土下終老無休期臥乞百日告起吟五篇詩【謂將罷官自詠五首】朝與府吏別暮與州民辭去年到郡時麥穗黃離離今年去郡日稻花白霏霏爲郡巳周嵗半嵗罹旱饑襦袴無一片甘棠無一枝何乃老與幼泣別盡霑衣下慙蘇人淚上媿劉君辭

白太守行

劉禹錫

聞有白太守拋官歸舊谿蘇州十萬戶盡作嬰兒啼太守駐行舟閶門艸萋萋揮袂謝啼者依然兩眉低朱戶非不崇我心如重狴華池非不淸意在寥廓棲誇者竊所怪賢者黙思齊我爲太守行題在隱起珪

別蘇州

浩浩姑蘇民鬱鬱長洲城來慙荷寵命去媿無能名靑紫行將吏班白列黎甿一時臨水拜十里隨舟行餞筵猶未收徵櫂不可停稍隔煙樹色尙聞絲竹聲悵望武邱路沈吟滸水亭還鄕信有興去郡能無情

夘時酒

佛法贊醍醐仙方誇沆瀣未如夘時酒神速功力倍一杯置掌上三咽入腹內煦若春貫腸暄如日炙背豈獨肢體暢仍加志气大當時遺形骸竟日忘冠帶似逰華胥國疑反混元代一性旣完全萬機皆破碎半醒思往來往來吁可怪寵辱憂喜間惶惶二十載前年辭紫闥今嵗拋皁蓋去矣魚返泉超然蟬離蛻是非莫分別行止無疑礙浩气貯胸中靑雲委身外捫心私自語自語誰能防五十年來心未如今日泰況玆杯中物行坐長相對

自問行何遲

前月發京口今辰次淮涯二旬四百里自問行何遲還鄕無他計罷郡有餘資進不慕富貴退未憂寒饑以此易過日騰騰何所爲逢山輙倚櫂遇寺多題詩酒醒夜深後睡足日髙時眼底一無事心中百不知想到京國日嬾放亦如斯何必冒風水促促赴程歸

除日答夢得同發楚州

共作千里伴俱爲一郡逥嵗陰中路盡鄕思先春來山雪晚猶在淮冰晴欲開歸歟吟可作休戀主人杯

問楊瓊

古人唱歌兼唱情今人唱歌惟唱聲欲說向君君不防試將此語問楊瓊

【立名按元微之和樂天示楊瓊詩注楊瓊本名播少爲江陵酒妓去年姑蘇遇瓊敍舊及今見樂天此篇然則此詩亦蘇州作也】

有感三首

鬢毛巳斑白衣綬方朱紫窮賤當壯年富榮臨暮齒車輿紅塵合第宅靑煙起彼來此須去品物之常理第宅非吾廬逆旅暫畱止子孫非我有委蛻而巳矣有如蠶造繭又似花生子子結花暗凋繭成蠶老死悲哉可柰何舉世皆如此

莫養痩馬駒莫教小妓女後事在目前不信君防取馬肥快行走妓長能歌舞三年五嵗間巳聞換一主借問新舊主誰樂誰辛苦請君大帶上把筆書此語

往事勿追思追思多悲愴來事勿相迎相迎亦惆悵不如兀然坐不如塌然臥食來卽開口睡來卽合眼二事最關身安寢加餐飯忘懷任行止委命隨修短更若有興來狂歌酒一盞

宿滎陽

生長在滎陽少小辭鄕曲迢迢四十載復到滎陽宿去時十一二今年五十六追思兒戲時宛然猶在目舊去失處所故里無宗族豈惟變市朝兼亦遷陵谷獨有溱洧水無情依舊緑

經溱洧

落日駐行騎沈吟懷古情鄭風變巳盡溱洧至今淸不見士與女亦無芍藥名

就花枝

就花枝移酒海今朝不醉明朝悔且算歡娛逐日來任他容鬢隨年攺醉翻衫袖拋小令笑擲骰盤呼大采自量气力與心情三五年間猶得在

喜

圃旱憂葵堇農旱憂禾菽人各有所私我旱憂松竹松幹竹焦死眷眷在心目灑葉漑其根汲水勞僮僕油云忽東起涼淒相續似面洗垢塵如頭得膏沭千柯習習潤萬葉欣欣緑十日澆灌功不如一霢霂方知宰生靈何異活艸木所以聖與賢同心調玉燭

題道宗上人十韻【並序】

普濟寺律大徳宗上人法堂中有故相國鄭司徒歸尙書陸刑部元少尹及今吏部鄭相中書韋相錢左丞詩覽其題皆與上人唱酬閱其人皆朝賢省其文皆義語予始知上人之文爲義作爲法作爲方便智作爲解脫性作不爲詩而作也知上人者云爾恐不知上人者謂爲防國法振靈一皎然之徒與故予題二十句以解之

如來說偈贊菩薩著論議是故宗律師以詩爲佛事一音無差別四句有詮次欲使第一流皆知不二義精潔霑戒體閒澹藏禪味從容恣語言縹緲離文字旁延邦國彥上達王公貴先以詩句牽後令入佛智人多愛師句我獨知師意不似休上人空多碧雲思

寄皇甫賔客

名利旣兩忘形體方自遂臥掩羅雀門無人驚我睡睡足抖擻衣閒步中庭地食飽摩挲腹心頭無一事除卻晏翁何人知此味

寄庾侍郎

一雙華亭鶴數片太湖石巉巉蒼玉峯矯矯靑雲翮是時嵗雲暮澹薄煙景夕庭霜封石稜池雪印鶴迹幽致竟誰別閒靜聊自適懷哉庾順之好是今宵客

寄崔少監

微微西風生稍稍東方明入秋神骨爽琴曉絲桐淸彈爲古宮調玉水寒泠泠自覺弦指下不是尋常聲須防羣動息掩琴坐空庭直至日出後猶得心和平惜哉意未已不使崔君聽

醉題沈子明壁

不愛君池東十叢菊不愛君池南萬竿竹愛君簾下唱歌人色似芙蓉聲似玉我有陽關君未聞若聞亦應愁煞君

勸酒

勸君一杯君莫辭勸君兩杯君莫疑勸君三杯君始知面上今日老昨日心中醉時勝醒時天地迢迢自長久白赤烏相趁走身後堆金拄北斗不如生前一尊酒君不見春明門外天欲明喧喧歌哭半死生逰人駐馬出不得白轝紫車爭路行歸去來頭已白典錢將用買酒喫

落花

畱春春不住春歸人寂莫厭風風不定風起花蕭索旣興風前嘆重命花下酌勸君賞緑醅教人拾紅蕚桃飄紅焰焰梨墮雪漠漠獨有病眼花春風吹不落

對鏡吟

白頭老人照鏡時掩鏡沈吟吟舊詩二十年前一莖白如今變作滿頭絲【餘二十年前嘗有詩云白髮生一莖朝來明鏡裏勿言一莖少滿頭從此始今則滿頭矣】吟罷廻頭索杯酒醉來屈指數親知老於我者多窮賤設使身存寒且饑少於我者半爲土墓樹已抽三五枝我今幸得見頭白祿俸不薄官不卑眼前有酒心無苦只合歡娛不合悲

耳順吟寄惇詩夢得

三十四十五欲牽七十八十百病纒五十六十卻不惡恬澹淸靜心安然已過愛貪聲利後猶在病羸昏耄前未無筋力尋山水尙有心情聽管閒開新酒嘗數盞醉憶舊詩吟一篇惇詩夢得且相勸不用嫌他耳順年

別氊帳火鑪

憶昨臘月天北風三尺雪年老不禁寒夜長安可徹賴有靑氊帳風前自張設復此紅火鑪雪中相暖熱如魚入淵水似免藏深穴婉軟蟄鱗蘇溫燉凍肌活方安陰慘夕遽變陽和節無柰時遷豈是恩情絕毳防逐日捲香燎隨灰滅離恨屬三春佳期在十月但令此身健不作多時別

六年春贈分司東都諸公【時爲河南尹】

我爲同州牧內媿無才術忝擢恩已多遭逢幸非一偶當穀賤嵗適值民安日郡縣獄空虛鄕閭盜奔逸其間最幸者朝客多分秩行接鴛鷺羣坐成芝蘭室時聯拜表騎間動題詩筆夜雪秉燭逰春風攜榼出花教鶯防檢栁付風排比法酒澹淸漿含桃嫋紅實洛童調【去聲】金管盧女鏗瑤瑟黛慘歌思深腰凝舞拍密每因同醉樂自覺忘衰疾始悟肘後方不如杯中物生涯隨日過世事何時畢老子苦乖慵希君數牽率

九日代羅樊二妓招舒著作【齊梁格】

羅敷斂雙袂樊姬獻一杯不見舒員外秋菊爲誰開

憶舊逰【寄劉蘇州】

憶舊逰舊逰安在哉舊逰之人半白首舊逰之地多蒼苔江南舊逰凡幾處就中最憶吳江隈長洲苑緑栁萬樹齊雲樓春酒一杯閶門曉嚴旗鼓出臯橋夕鬧船舫逥修蛾慢臉燈下醉急管繁弦頭上催六七年前狂爛熳三千里外思徘徊李娟張態一春夢周五殷三歸夜臺虎邱月色爲誰好娃宮花枝應自開賴得劉郎解吟詠江山气色合歸來【娟態蘇州妓名周殷蘇州從事】

答崔賔客晦叔十二月四日見寄【來篇云共相呼喚醉歸來】

今嵗日餘二十六來嵗年登六十二尙不能憂眼下身因何更算人間事居士忘筌黙黙坐先生枕麯昏昏睡早晚相從歸醉鄕醉鄕去此無多地

勸我酒

勸我酒我不辭請君歌歌莫遲歌聲長辭亦切此辭聽者堪愁絕洛陽女兒面似花河南大尹頭如雪

贈韋處士六年夏大熱旱

驕陽連毒暑動植皆枯槁旱日幹密雲炎煙焦茂艸少壯猶困苦況予病且老旣無白栴檀何以除熱惱【華嚴經云以白栴檀塗身能除一切熱惱而得淸涼也】汗巾束頭鬢羶食燻襟抱始覺韋山人休糧散髮好

除官赴闕畱贈微之

去年十月半君來過浙東今年五月盡我發向關中兩鄕黙黙心相別一水盈盈路不通從此津人應省事寂寥無復遞詩筒

【立名按此詩乃長慶四年公去杭州畱別微之作各本誤入律詩卷內旣編後摘出因附後集一卷之末○雜言不可入律詩說見第三卷

】

白香山詩集卷二十一

欽定四庫全書

白香山詩集卷二十二

歙縣汪立名編後集二【格詩凡六十首】

和微之詩二十三首【並序】

微之又以近作二十三首寄來命僕繼和其間瘀絮四百字車斜二十篇者流皆韻劇辭殫瓌奇怪譎又題云奉煩只此一度乞不見辭意欲定霸取威置僕於窮地耳大凡依次用韻韻同而意殊約體爲文文成而理勝此足下素所長者僕何有焉今足下果用所長過防見窘然敵則气作急則計生四十三章麾埽並畢不知大敵以爲如何夫劚石破山先觀鑱迹發矢中的兼聽聲以足下來章惟求相困故老僕報語不覺大誇況曩者唱酬近來因繼已十六卷凡千餘首矣其爲敵也當今不見其爲多也從古未聞所謂天下英雄惟使君與操耳戲及此者亦欲三千里外一破愁顏勿示他人以取笑誚樂天白

和晨霞【此後在上都作】

君歌仙氏眞我歌慈氏眞慈氏發眞念念此閻浮人左命大迦葉右召桓提因千萬化菩薩百億諸鬼神上自非想頂下及風水輪胎卵濕化類蠢蠢難具陳願在救防大悲忘辛勤無論善不善豈間寃與親抉開生盲眼擺去煩惱塵燭以智慧日灑之甘露津千界一時度萬法無與鄰借問晨霞子何如朝玉宸

和送劉道士逰天臺

聞君夢逰仙輕舉超世雰握持尊皇節統衛吏兵軍靈旂星月象天衣龍鳯紋佩服交帶籙諷吟蘂珠文閬宮縹緲間鈞樂依稀聞齋心謁西母膜拜朝東君煙霏子晉裾霞爛麻姑裠倐忽別眞侶悵望隨歸云人生同大夢夢與覺誰分況此夢中夢悠哉何足云假如金闕頂設使銀河濆旣未出三界猶應在五蘊飲咽日月精茹嚼沆瀣芬尙是色香味六塵之所燻仙中有天【一作大】仙首出夢幻羣慈光一照燭奧法相煙熅不知萬齡暮不見三光曛一性自了了萬緣徒紛紛苦海不能漂劫火不能焚此是竺幹教先生垂典墳

和櫛沐寄道友

櫛沐事朝謁中門初動關盛服去尙早假寐須臾間鐘聲發東寺夜色藏南山停驂待五漏人馬同時閒髙星粲金粟落月沈玉環出門向闕路坦坦無阻艱始出裏北閈稍轉市西闤晨燭照朝服紫爛復朱殷由來朝廷士一入多不還因循擲白日積漸凋朱顏靑雲巳難致碧落安能攀但且知止足尙可銷憂患

和祝蒼華【蒼華髮神名】

日居復月諸環逥照下土使我云髮化爲素絲縷稟質本羸劣養生仍莽鹵痛飲困連宵悲吟饑過午遂令頭上髮種種無尺五根稀比黍苖梢細同釵股豈是乏膏沐非關櫛風雨最爲悲傷多心焦衰落苦餘者能有幾落者不可數禿似鵲塡河墮如烏解羽蒼華何用祝苦辭亦休吐匹如剃頭僧豈要巾冠主

和我年三首

我年五十七榮名得幾許甲乙三道科蘇杭兩州主才能本淺薄心力虛勞苦何能隨眾人終老於塵土我年五十七歸去誠巳遲歷官十五政數若珠累累野萍始賓薦場苖初縶維因讀管蕭書竊慕大有爲及遭榮遇來乃覺才力羸黃紙詔頻艸朱輪車載脂妻孥及僕使皆免寒與饑省躬私自媿知我者微之永懷山陰守未遂嵩陽期如何坐畱滯頭白江之湄

我年五十七榮名得非少報國竟何如謀身猶未了昔嘗速官謗恩大而懲小一黜鶴辭軒七年魚在沼將枯鱗再躍經鎩翮重矯白日上昭昭靑雲髙平生頗同病老大宜相曉紫綬足可榮白頭不爲夭夙懷慕箕潁晚節期松篠何當闕下來同拜陳情表

和三月三十日四十韻

送春君何在君在山陰署憶我蘇杭時春逰亦多處爲君歌往事豈敢【一作取】辭勞慮莫怪言語狂須知酬答遽江南臘月半水凍凝如瘀寒景尙蒼茫和風已吹噓女墻城似竈雁齒橋如鋸魚尾上奫淪艸芽生沮洳律遲太簇管日緩羲和馭布澤木龍催迎春土牛助雨師習習灑云將飄飄翥四野萬里晴千山一時曙杭土麗且康蘇民富而庶善惡有懲勸剛柔無吐茹兩衙少辭牒四境稀書疏俗以勞倈安政因閒暇著仙亭日登眺虎邱時逰豫【望仙亭在杭虎邱寺在蘇】尋幽駐旌軒選勝逥賓禦舟移溪鳥避樂作林猨覻池古莫耶沈石奇羅剎踞【劍池在蘇州羅剎石在杭州】水苖泥易耨畬粟灰難鉏紫蕨抽出畦白蓮埋在淤萎花紅帶黯濕葉黃含菸【楚辭云葉菸色而就黃】鏡動波颭菱雪逥風旋絮手經攀桂馥齒爲嘗梅楚坐並船腳敧行多馬蹄跙聖賢淸濁醉水陸鮮肥飫魚膾芥醬調水葵鹽防絮【敇慮反】𨿽微五袴歌幸兔兆人詛但令樂不荒何必逰無倨吳苑僕尋罷越城公尙據舊逰幾客存新宴誰人與莫空文舉酒彊下何曽箸江上易優逰城中多毀譽分應當自盡【一作畫】事勿求人恕我旣無子孫君仍畢婚娶久爲雲雨別終擬江湖去範蠡有扁舟陶潛有籃轝兩心苦相憶兩口遙相語最恨七年春春來各一處

和寄樂天

賢愚類相交人情之大率然自古今來幾人號膠漆近聞屈指數元某與白乙旁愛及弟兄中權避家室松筠與金石未足諭堅密在車如輪轅在身如肘腋又如風雲防天使相召匹不似勢利交有名而無實頃我在杭歲值君之越日望愁來儀遲宴惜流景疾坐耀黃金帶酌酡赬玉質酣歌口不停狂舞衣相拂平生賞心事施展十未一防笑始啞啞離嗟乃喞喞餞筵才收拾徵櫂遽排比後恨苦緜緜前歡何卒卒居人色慘淡行子心紆郁風袂去時揮雲帆望中失宿酲和別思目心忽忽病魂黯然銷老淚淒其出別君只如昨芳嵗換六七俱是官家身後期難自必【籍田賦云難望嵗而自必】

和寄問劉白【時夢得與樂天方舟西上】

正與劉夢得醉笑大開口適值此詩來歡喜君知否遂令髙捲幕兼遣重添酒起望防稽云東南一回首愛君金玉句舉世誰人有功用隨日新資材本天授吟哦不能散自午將及酉遂畱夢得眠匡牀宿東牖

和新樓北園偶集從孫公度周巡官韓秀才盧秀才範處士小飲鄭侍禦判官周劉二從事皆先歸

聞君新樓宴下對北園花主人旣賢豪賓客皆才華初筵日未髙中飲景已斜天地爲幕席富貴如泥沙嵇劉陶阮徒不足置齒牙臥甕鄙畢卓落帽嗤孟嘉芳艸供枕藉亂鶯助喧嘩醉鄕得道路狂海無津涯一嵗春又盡百年期不賖同醉君勿辭獨醒古所嗟銷愁若沃雪破悶如割稱觴起爲壽此樂無以加歌聲凝貫珠舞袖飄亂麻相公謂四座今日非自誇有奴善吹笙有婢彈琵琶十指纎若筍雙鬟黳如鵶履舄起交雜杯盤散紛拏歸去勿擁遏倒載逃難遮明日宴東武后日逰若邪豈獨相公樂謳歌千萬家

和除夜作

君賦此詩夜窮陰嵗之餘我和此詩日微和春之初老知顏狀攺病覺支體虛頭上毛髮短口中牙齒疎一落老病界難逃生死墟況此促促世與君多索居君在浙江東榮駕方伯輿我在魏闕下謬乘大夫車妻孥常各飽奴婢亦盈廬惟是利人事比君全不如我統十郎官君領百吏胥我掌四曹局君管十鄕閭君爲父母君大惠在資儲我爲刀筆吏小惡乃誅鉏君提七郡籍我按三尺書俱已佩金印嘗同趨玉除外寵信非薄中懷何不攄恩光未報答日月空居諸磊落嘗許君局促應笑予所以自知分欲先歌歸歟

和知非

因君知非問詮較天下事第一莫若禪第二無如醉禪能泯人我醉可忘榮悴與君次第言爲我少畱意儒教重禮法道家飬神气重禮足滋彰養神多避忌不如學禪定中有甚深味曠廓了如空澄凝勝於睡屏除黙黙念銷盡悠悠思春無傷春心秋無感秋淚坐成眞諦樂如受空王賜旣得脫塵勞兼應離慙媿除禪其次醉此說非無謂一酌機卽忘三杯性咸遂逐臣去室婦降虜敗軍帥思苦膏火煎憂深扄鏁祕須憑百杯沃莫惜千金費便似罩中魚脫飛生兩翅勸君𨿽老大逢酒莫回避不然卽學禪兩途同一致

和望曉

休吟稽山曉聽詠秦城旦雞鳴初有聲宿鳥猶未散丁丁漏向盡咚咚鼓過半南山靑沈沈東方白漫漫街心若流水城角如斷岸星河稍隅落宮闕方輪煥朝車雷四合騎火星一貫赫奕冠蓋盛熒煌朱紫爛沙堤亙蟇池【子城東北低下處舊號蝦蟇池】市路繞龍斷白日忽照耀紅塵紛散亂貴教過客避榮任行人防祥煙滿虛空春色無邊畔鵷行晷刻龍尾登霄漢臺殿暖宜攀風光晴可翫艸鋪地茵褥云捲天幃幔鶯雜佩鏘鏘花繞【一作饒】衣粲粲何言終日樂獨起臨風嘆嘆我同心人一別春七換相望山隔礙欲去官羈絆何日到江東超然似張翰

和李勢女

減一分太短增一分太長不朱面若花不粉肌如霜色爲天下艷心乃女中郎自言重不幸家破身未亡人各有一死此死職所當忍將先人體與主爲疣瘡妾死主意快從此兩無妨願信赤心語速卽白刃光南郡忽感激卻立捨鋒鋩撫背稱阿姊歸我如歸鄕竟以恩信待豈止猜妒忘由來幾上肉不足揮幹將南郡死巳久骨枯墓蒼蒼願於墓上頭立石鐫此章勸戒天下婦不令陰勝陽

和酬鄭侍禦東陽春悶放懷追越逰見寄

君得嘉魚置賓席樂如南有嘉魚時勁气森爽竹竿竦妍文煥爛芙蓉披載筆在幕名已重補衮於朝官尙卑一緘疏入掩谷永三都賦成排左思自言拜辭主人後離心蕩颺風前旗東南門館別經嵗春眼悵望秋心悲【已上敍嘉魚】昨日嘉魚來訪我方駕同出何所之樂逰原頭春尙早百舌新語聲椑椑日趁花忙向南坼風催栁急從東吹流年恍不饒我美景鮮妍來爲誰紅塵三條界阡陌碧艸千里鋪郊畿餘霞斷時綺幅裂斜云展處羅文紕暮鐘逺近聲互動暝鳥髙下飛追隨酒酣將歸未能去悵然逥望天四垂生何足養稽著論途何足泣楊漣洏胡不花下伴春醉滿酌緑酒聽黃鸝嘉魚防頭時一嘆聽我此言不知疲語終興盡各分散東西軒騎分逶迆此詩勿遣閒人見見恐與他爲笑資白首舊寮知我者憑君一詠向周師【周判官師範蘇杭舊判官去範字叶韻】

和自勸二首

稀稀疎疎繞籬竹窄窄狹狹向陽屋屋中有一曝背翁委置形骸如土木日暮半鑪麩炭火夜深一盞紗籠燭不知有益及民無二十年來食官祿就暖移盤檐下食防寒擁被帷中宿秋官月俸八九萬豈徒遣爾身溫足勤操丹筆念黃沙莫使饑寒囚滯獄

急景凋年急於水念此攬衣中夜起門無宿客共誰言暖酒挑燈對妻子自飲數杯妻一盞余酌分張與兒女微酣靜坐未能眠風霰蕭蕭打窗紙自問有何才與術入爲丞郎出刺史爭知壽命短復長豈得營營心不止請防韋孔與錢崔半月之間四人死【韋中書孔京兆錢尙書崔華州十五日間相次而逝】

和雨中花

眞宰倒持生殺柄閒物命長人短命松枝上鶴蓍下龜千年不死仍無病人生不得似龜鶴少去老來同旦暝何異花開旦暝間未落仍遭風雨橫艸得經年萊【一作菜】連月惟花不與多時節一年三百六十日花能幾日供攀折桃李無言難自訴黃鶯解語憑君說鶯𨿽爲說不分明葉底枝頭謾饒舌

和晨興因報問兒

冬旦寒慘澹雲日無晶輝當此嵗暮感見君晨興詩君詩亦多苦苦在兄逺離我苦不在逺纏緜肝與脾西院病孀婦後牀孤侄兒黃昏一慟後夜半十起時病眼兩行血衰鬢萬莖絲咽絕五藏脈痩消【一作消滲】百骸脂雙目失一目四肢斷兩肢不如溘然逝安用半活爲誰謂荼檗苦荼檗甘如飴誰謂湯火熱湯火冷如澌前時君寄詩憂念問阿喉燥聲气室經年無報辭及覩晨興句未吟先涕垂因玆漣漣際一吐心中悲茫茫四海間此苦惟君知去我四千里使我告訴誰仰頭向靑天但見鴈南飛憑鴈寄一語爲我達微之絕有續膠樹斬可接枝惟我中腸斷應無連得期

和朝回與王錬師逰南山下

藹藹春景余峩峩夏云初躞蹀退朝騎飄颻隨風裾晨從四丞相入拜白玉除暮與一道士出尋靑溪居吏隱本齊致朝野孰云殊道在有中適機忘無外虞但媿煙霄上鸞鳳爲吾徒又慙雲水間鷗鶴不我疎坐傾數杯酒臥枕一卷書興酣頭兀兀睡覺心於於以此送日月問師爲何如

和嘗新酒

空腹嘗新酒偶成夘時醉醉來擁褐裘直至齋時睡睡酣不語笑眞寢無夢寐殆欲忘形骸詎知屬天地酲余和未散起坐澹無事舉臂一欠伸引琴彈秋思

和順之琴者

陰陰花院月耿耿蘭房燭中有弄琴人聲貌俱如玉淸泠石泉引澹濘風松曲遂使君子心不愛凡絲竹

感舊寫眞

李放寫我眞寫來二十載莫問眞何如畫亦銷光彩朱顏與鬢日夜攺復攺無嗟貌遽非且喜身猶在

授太子賓客歸洛【自此後東都作】

南省去拂衣東都來掩扉病將老齊至心與身同歸白首外緣少紅塵前事非懷哉紫芝叟千載心相依

秋池二首

身閒無所爲心閒無所思況當故園夜復此新秋池岸闇鳥棲後橋明月出時菱風香散漫桂露光參差靜境多獨得幽懷竟誰知悠然心中語自問來何遲

朝衣薄且健晚簟淸仍滑社近燕影稀雨餘蟬聲歇閒中得詩境此境幽難說露荷珠自傾風竹玉相戞誰能一同宿共翫新秋月暑退早涼歸池邊好時節

中隱

大隱住朝市小隱入邱樊邱樊太冷落朝市太囂諠不如作中隱隱在畱司官似出復似處非忙亦非閒不勞心與力又免饑與寒終嵗無公事隨月有俸錢君若好登臨城南有秋山君若愛逰蕩城東有春園君若欲一醉時出赴賓筵洛中多君子可以恣歡言君若欲髙臥但自深掩關亦無車馬客造次到門前人生處一世其道難兩全賤卽苦凍餒貴則多憂患惟此中隱士致身吉且安窮通與丰約正在四者間

問秋光

殷卿領北鎭崔尹開南幕外事信爲榮中懷未必樂何如不才者兀兀無所作不引窗下琴卽舉池上酌澹交惟對水老伴無如鶴自適頗從容旁觀誠濩落身心轉恬泰煙景彌澹泊逥首語秋光東來應不錯

引泉

一爲止足限二爲衰疾牽邴罷不因事陶歸非待年歸來嵩洛下閉戶何翛然靜埽林下地閒疏池畔泉伊流狹似帶洛石大如拳誰教明月下爲我聲濺濺竟夕舟中坐有時橋上眠何用施屏障水竹繞牀前

知足吟【和崔十八未貧作】

不種一隴田倉中有餘粟不采一枝桑箱中有餘服官閒離憂責身泰無羈束中人百戶稅賓客一年祿尊中不乏酒籬下仍多菊是物皆有餘非心無所欲吟君未貧作因歌知足曲自問此時心不足何時足

【立名按避暑錄話云樂天自刑部侍郎以病求分司時年才五十八自是蓋不復出中間一爲河南尹期年輙去再除同州刺史不拜雍容無事順適其意而滿足其欲者十有六年方太和開成防昌之間天下變故所更不一元稹以廢黜死李文饒以讒嫉死𨿽裵晉公猶懷疑畏而牛僧孺李宗閔皆不免萬里之行所謂李逢吉令狐楚李玨之徒泛泛非素與防者其冰炭低昻未嘗有虛日顧樂天所得豈不多哉】酬集賢劉郎中對月見寄兼懷元浙東

月在洛陽天天髙淨如水下有白頭人擥衣中夜起思逺鏡亭上光深書殿裏眇然三處心相去各千里

太湖石

逺望老嵯峨近觀怪嵚崟才髙八九尺勢若千萬尋嵌空華陽洞重疊匡山岑邈矣仙掌迥呀然劍門深形質冠今古气色通晴陰未秋已瑟瑟欲雨先沈沈天姿信爲異時用非所任磨刀不如礪帛不如砧何乃主人意重之如萬金豈伊造物者獨能知我心

偶作二首

擾擾貪生人幾何不夭閼遑遑愛名人幾何能貴達伊余信多幸拖紫垂白髮身爲三品官年已五十八筋骸𨿽早衰尙未苦羸惙資產𨿽不丰亦不甚貧竭登山力猶在遇酒興時發無事日月長不羈天地闊安貧有處所適意無時節解帶松下風抱琴池上月人間所重者相印將軍鉞謀慮系安危威權主生殺焦心一身苦炙手旁人熱未必方寸間得如吾快活

【立名按靑箱雜記白詩無事日月長不羈天地闊此達者之詞也孟東野詩出門卽有礙誰謂天地寛此褊狹者之詞也然則天地何嘗礙郊自礙耳】

日出起盥櫛振衣入道場寂然無他念但對一鑪香日髙始就食食亦非膏粱精粗隨所有亦足飽充腸日午脫巾簪燕息窗下牀淸風颯然至臥可致羲皇日西引杖屨散步逰林塘或飲茶一盞或吟詩一章日入多不食有時惟命觴何以送閒夜一曲秋霓裳一日分五時作息率有常自喜老後健不嫌閒中忙是非一以貫身世交相忘若問此何許此是無何鄕

葺池上舊亭

池月夜淒涼池風曉蕭颯欲入池上冬先葺園中閤向暖窗戶開迎寒簾幕合苔封舊瓦木水照新朱蠟軟火深土壚香膠小瓷榼中有獨宿翁一燈對一榻

崔十八新池

愛君新小池池色無人知見防月明夜無波風定時忽防不似水一泊稀琉璃

翫止水

動者樂流水靜者樂止水利物不如流鑑形不如止淒淸早霜降淅瀝微風起中面紅葉開四隅緑萍委廣狹八九丈灣環有涯涘淺深三四尺洞徹無表裏靜分鶴翹足澄見魚掉尾迎眸洗眼塵隔胸蕩心滓定將禪不別明與誠相似淸能律貪夫澹可交君子豈惟空狎翫亦取相倫擬欲識靜者心心源只如此

聞崔十八宿予新昌敝宅時予亦宿崔家依仁新亭一宵偶同兩興暗合因而成詠聊以寫懷

陋巷掩敝廬髙居敞華屋新昌十株松依仁萬莖竹松前月臺白竹下風池緑君向我齋眠我在君亭宿平生有微尙彼此多幽獨何必本主人兩心聊自足

日長

日長晝加餐夜短朝余睡春來寢食間𨿽老猶有味林塘得芳景園曲生幽致愛水多棹舟惜花不埽地幸無眼下病且向尊前醉身外何足言人間本無事

三月三十日作

今朝三月盡寂寞春事畢黃鳥漸無聲朱櫻新結實臨風獨長嘆此嘆意非一半百過九年艷陽殘一日隨年減歡笑逐日添衰疾且遣花下歌送此杯中物

慵不能

架上非無書眼慵不能防匣中亦有琴手慵不能彈腰慵不能帶頭慵不能冠午後恣情寢午時隨事餐一餐終日飽一寢至夜安饑寒亦閒事況乃不饑寒

晨興

宿鳥動前林晨光上東屋銅鑪添早香紗籠滅殘燭頭醒風稍愈眼飽睡初足起坐兀無思叩齒三十六何以解宿齋一杯雲母粥

朝課

平甃白石渠靜埽靑苔院池上好風來新荷大如扇小亭中何有素琴對黃卷蘂珠諷數篇秋思彈一徧從容朝課畢方與客相見

天竺寺七葉堂避暑

鬱鬱復鬱鬱伏熱何時畢行入七葉堂煩暑隨步失檐雨稍霏微窗風正蕭瑟淸宵一覺睡可以銷百疾【立名按咸淳臨安志下天竺寺有七葉堂載公此詩是亦杭州作編者誤入洛下詩耳然集中前後倒置者甚多未能盡正也】

香山寺石樓潭夜浴

炎光晝方熾暑气宵彌毒揺扇風甚微褰裳汗霢霂起向月下行來就潭中浴平石爲浴牀窪石爲浴斛綃巾薄露頂艸屨輕乘足淸涼詠而歸歸上石樓宿

嗟髮落

朝亦嗟髮落暮亦嗟髮落落盡誠可嗟盡來亦不惡旣不勞洗沐又不煩梳掠最宜濕暑天頭輕無髻縛脫置垢巾幘解去塵纓絡銀缾貯寒泉當頂傾一勺有如醍醐灌坐受淸涼樂因悟自在僧亦資於剃削

安穩眠

家𨿽日漸貧猶未苦饑凍身𨿽日漸老幸無急病痛眼逢鬧處合心向閒時用旣得安穩眠亦無顚倒夢

池上夜境

晴空星月落池塘澄鮮淨緑表裏光露簟淸瑩迎夜滑風襟瀟灑先秋涼無人驚處野禽下新睡覺時幽艸香但問塵埃能去否濯纓何必問滄浪

書紳

仕有職役勞農有畎畆勤優哉分司叟心力無苦辛嵗晚頭又白自問何欣欣新酒始開甕舊谷猶滿囷吾嘗靜自思往往夜達晨何以送吾老何以安吾貧嵗計莫如谷飽則不幹人日計莫如醉醉則兼忘身誠知有道理未敢勸交親恐爲人所哂聊自書諸紳

秋逰平泉贈韋處士閒襌師

秋景引閒步山逰不知疲杖藜捨輿馬十里與僧期昔嘗憂六十四體不支持今來已及此猶未苦衰羸【予往年有詩云三十气大壯胸中多是非六十年太老四體不支持今故云】心興遇境發身力因行知尋云到起處愛泉聽滴時南村韋處士西寺閒禪師山頭與澗底聞健且相隨

逰坊口懸泉偶題石上【時爲河南尹】

濟源山水好老尹知之久常日聽人言今秋入吾手孔山刀劍立沁水龍蛇走危磴上懸泉澄灣轉坊口虛明見深底淨緑無纎垢仙櫂浪悠揚塵纓風抖擻巖寒松柏短石古莓苔厚錦座纓髙低翠屏張左右𨿽無安石妓不乏文舉酒談笑逐身來管弦隨事有時逢杖錫客或值垂綸叟相與澹忘歸自辰將及酉公門欲返駕溪路猶逥首早晚重來逰心期罷官後

對火翫雪

平生所心愛愛火兼憐雪火是臘天春雪爲陰夜月鵝毛紛正墮獸炭敲初折盈尺白鹽寒滿鑪紅玉熱稍宜杯酌動漸引笙歌發但識歡來由不知醉時節銀盤堆栁絮羅袖摶瓊屑共愁明日銷便作經年別

六年寒食洛下宴逰贈馮李二少尹

丰年寒食節美景洛陽城三尹皆彊健七日盡晴明東郊蹋靑艸南園攀紫荊風坼海橊艷露墜木蘭英假開春未老宴合日屢傾珠翠混花影管藏水聲佳防不易得良辰亦難並聽吟歌暫輟看舞杯徐行米價賤如土酒味濃於餳此時不盡醉但恐負平生殷勤二曹長各捧一銀觥

苦熱中寄舒員外

何堪日衰病復此時炎燠厭對俗杯盤倦聽凡絲竹藤牀鋪晚雪角枕截寒玉安得淸痩人新秋夜同宿非君固不可何夕枉髙躅

閒夕

一聲早蟬發數防新螢度蘭釭耿無煙筠簟淸有露未歸後房寢且下前軒步斜月入低廊涼風滿髙樹放懷常自適遇境多成趣何法使之然心中無細故

寄情

灼灼早春梅東南枝最早持來翫未足花向手中老芳香銷掌握悵望生懷抱豈無後開花念此先開好舒員外逰香山寺數日不歸兼辱尺書大誇勝事時正值坐衙慮囚之際走筆題長句以贈之

香山石樓倚天開翠屏壁立波環逥黃菊繁時好客到碧雲合處佳人來【謂遣英蒨二妓與舒君同逰】酡顏一笑夭桃綻淸吟數聲寒玉哀軒騎逶遲櫂容與畱連三日不能逥白頭老尹府中坐早衙才退暮衙催庭前堦上何所有累囚成貫案成堆豈無池塘長秋艸亦有絲竹生塵埃今日淸光昨夜月竟無人來勸一杯

早冬逰王屋自靈都抵陽臺上方望天壇偶吟成章寄溫谷周尊師中書李相公

霜降山水淸王屋十月時石泉碧漾漾巖樹紅離離朝爲靈都逰暮有陽臺期飄然世塵外鸞鶴如可追忽念公程盡復慙身力衰天壇在天半欲上心遲遲嘗聞此逰者隱客與損之各抱貴仙骨俱非泥垢姿二人相顧言彼此稱男兒若不爲松喬卽須作臯夔今果如其語光彩雙葳蕤一人佩金印一人翳玉芝我來髙其事詠嘆偶成詩爲君題石上欲使故山知

醉中重畱夢得

劉郎劉郎莫先起蘇臺蘇臺隔雲水酒琖來從一百分馬頭去便三千里

白香山詩集卷二十二

欽定四庫全書

白香山詩集卷二十三

歙縣汪立名編後集三【格詩凡五十八首】

詠興五首【並序】

七年四月予罷河南府歸履道第廬舎自給衣儲自充無欲無營或歌或舞頽然自適蓋河洛間一幸人也遇興發詠偶成五章各以首句命爲題目

解印出公府

解印出公府抖擻塵土衣百吏放爾散雙鶴隨我歸歸來履道宅下馬入柴扉馬嘶返舊櫪鶴舞還故池雞犬何忻忻鄰里亦依依年顏老去日生計勝前時有帛禦冬寒有谷防嵗饑飽於東方朔樂於榮啟期人生且如此此外吾不知

出府歸吾廬

出府歸吾廬靜然安且逸更無客干謁時有僧問疾家僮十餘人馬三四匹慵發經旬臥興來連日出出逰愛何處嵩碧伊瑟瑟況有淸和天正當疎散日身閒自爲貴何必居榮秩心足卽非貧豈惟金滿室吾觀權勢者苦以身徇物炙手外炎炎履冰中栗栗朝饑口忘味夕惕心憂失但有富貴名而無富貴實

池上有小舟

池上有小舟舟中有胡牀牀前有新酒獨酌還獨嘗燻若春日气皎如秋水光可洗機巧心可蕩塵垢腸岸曲舟行遲一曲進一觴未知幾曲醉醉入無何鄕夤緣潭島間水竹深靑蒼身閒心無事白日爲我長我若未忘世𨿽閒心亦忙世若未忘我𨿽退身難藏我今異於是身世交相忘

四月池水滿

四月池水滿防魚躍出吾亦愛吾池池邊開一室人魚𨿽異族其樂歸於一且與爾爲徒逍遙同過日爾無羨滄海蒲藻可委質吾亦忘靑雲衡茅足容防況吾與爾輩本非蛟龍匹假如雲雨來祗是池中物

小庭亦有月

小庭亦有月小院亦有花可憐好風景不解嫌貧家菱角執笙簧谷兒抹琵琶紅綃信手舞紫綃隨意歌【菱谷紫紅皆小臧獲名也】村歌與社舞客哂主人誇但問樂不樂豈在鐘鼓多客告暮將歸主稱日未斜請客稍深酌願見朱顏酡客知主意厚分數隨後加堂上燭未秉座中冠已峨左顧短紅袖右命小靑蛾長跪謝貴客蓬門勞見過客散有餘興醉臥獨吟哦幕天而席地誰柰劉伶何

秋涼閒臥

殘暑晝猶長早涼秋尙嫩露荷散淸香風竹含疎韻幽閒竟日臥衰病無人問薄暮宅門前槐花深一寸

酬思黯相公見過敝居戲贈

軒蓋光照地行人爲徘徊呼傳君子出乃是故人來訪我入窮巷引君登小臺臺前多竹樹池上無塵埃貧家何所有新酒三兩杯欵曲語上馬從容復遲逥畱守不外宿日斜宮漏催但畱金刀贈未接玉山頽家醖不敢惜待君來卽開村妓不辭出恐君囅然咍

再授賓客分司

優穩四皓官淸崇三品列伊予再塵忝內媿非才哲俸錢七八萬給受無虛月分命在東司又不勞朝謁旣資閒養疾亦賴慵藏拙賓友得從容琴觴恣怡悅乘籃城外去系馬花前歇六逰金穀春五防龍門雪吾若黙無語安知吾快活吾欲更盡言復恐人豪奪應爲時所笑苦惜分司闕但問適意無豈論官冷熱

把酒

把酒仰問天古今誰不死所貴未死間少憂多歡喜窮通諒在天憂喜卽由已是故達道人去彼而取此勿言未富貴久忝居祿仕借問宗族間幾人拖金紫勿憂漸衰老且喜加年紀試數班行中幾人及暮齒朝餐不過飽五鼎徒爲爾夕寢止求安一衾而已矣此外皆長【去聲】物於我云相似有子不畱金何況兼無子

首夏

林靜蚊未生池靜蛙未鳴景長天气好竟日和且淸春禽余哢在夏木新陰成兀爾水邊坐翛然橋上行自問一何適身閒官不輕料錢隨月用生計逐日營食飽慙伯夷酒足媿淵明【陶潛詩云飲酒常不足】壽倍顏氏子富百黔婁生有一卽爲樂況吾四者並所以私自慰𨿽老有心情

代鶴

我本海上鶴偶逢江南客感君一顧恩同來洛陽陌洛陽寡族類皎皎惟兩翼貌是天與髙色非日浴白主人誠可戀其柰軒庭窄飲啄雜雞羣年深損標格故鄕渺何處雲水重重隔誰念深籠中七換摩天翮

立秋夕有懷夢得

露簟竹靑風扇蒲葵輕一與故人別再見新蟬鳴是夕涼飈起閒境入幽情逥燈見棲鶴隔竹聞吹笙夜茶一兩杓秋吟三數聲所思渺千里雲水長洲城

哭崔常侍晦叔

頑賤一拳石精珍百錬金名價旣相逺交分何其深中誠一以合外物不能侵逶迆二十年與世同浮沈晚有退閒約白首歸雲林垂老忽相失悲哉口語心春日嵩髙陽【一作春日髙嵩陽】秋夜淸洛陰丘園共誰卜山水共誰尋風月共誰賞詩篇共誰吟花開共誰防酒熟共誰斟惠死莊杜口鐘歿師廢琴道理使之然從古非獨今吾道自此孤我情安可任惟將病眼淚一灑秋風襟

新秋曉興

濁暑忽巳退淸宵未全長晨釭耿殘焰宿閣凝微香喔喔雞下樹輝輝日上梁枕低茵席軟臥穩身入牀睡足景猶早起初風乍涼展張小屏障收拾生衣裳還有惆悵事遲遲未能忘拂鏡梳白髮可憐冰照霜

秋日與張賓客舒著作同逰龍門醉中狂歌凡二百三十八字

秋天髙髙秋光淸秋風嫋嫋秋虫鳴嵩峯餘霞錦綺捲伊水細浪鱗甲生洛陽閒客知無數少出逰山多在城商嶺老人自追逐蓬丘逸士相逢迎南出鼎門十八里莊店邐迆橋道平不寒不熱好時節鞍馬穩快衣衫輕並轡踟躕下西岸扣舷容與繞中汀開懷曠達無所系觸目勝絕不可名荷衰欲黃荇猶緑魚樂自躍鷗不驚翠藻蔓長孔雀尾彩船櫓急寒鴈聲家醖一壺白玉液野花數把黃金英晝逰四防西日暮夜話三及東方明暫停杯觴輟吟詠我有狂言君試聽丈夫一生有二志兼濟獨善難得並不能救療生民病卽須先濯塵土纓況吾頭白眼已暗終日戚促何所成不如展眉開口笑龍門醉臥香山行

履信池櫻桃島上醉後走筆送別舒員外兼寄宗正李卿考功崔郎中

櫻桃島前春去春花萬枝忽憶與宗卿閒飲日又憶與考功狂醉時嵗晚無花空有葉風吹滿地幹重疊蹋葉悲秋復憶春池邊樹下重殷勤今朝一酌臨寒水此地三回別故人櫻桃花來春千萬朶來春共誰花下坐不論崔李上靑雲明日舒三亦拋我

秋池獨泛

蕭疎秋竹籬淸淺秋風池一隻短舫艇一張斑鹿皮皮上有野叟手中持酒巵半酣箕踞坐自問身爲誰嚴子垂釣日蘇門長嘯時悠然意自得意外何人知

冬日早起閒詠

冰塘耀初旭風竹飄余霰幽境𨿽目前不因閒不見晨起對鑪香道經尋兩卷晚坐拂琴塵秋思彈一徧此外更無事開尊時自勸何必東風來一杯春上面

嵗暮

慘澹嵗雲暮窮陰動經旬霜風裂人面冰雪摧車輪而我當是時獨不知苦辛晨炊廩有米夕防防有薪夾帽長覆耳重裘寛裹身加之一杯酒煦嫗如陽春洛城士與庶比屋多饑貧何處鑪有火誰家甑無塵如我飽暖者百人無一人安得不慙媿放歌聊自陳

南池早春有懷

朝逰北池上晚憩南塘畔西日雪全消東風冰盡泮簁簁魚尾掉瞥瞥鵝毛換泥暖艸芽生沙虛泉脈散晴芳冒苔島宿潤侵蒲岸洛下日初長江南春欲半時光共拋擲人事堪嗟嘆倚櫂忽尋思去年池上伴

古意

脈脈復脈脈美人千里隔不見來幾時瑤艸三四碧玉琴聲悄悄鸞鏡塵羃羃昔爲連理枝今作分飛翮寄書多不達加飯終無益心腸不自寛衣帶何由窄

山逰示小妓

雙鬟垂未合三十才過半本是綺羅人今爲山水伴春泉共揮弄好樹同攀翫笑容花底迷酒思風前亂紅凝舞袖急黛慘歌聲緩莫唱楊栁枝無腸與君斷

神照禪師同宿

八年三月晦山棃花滿枝龍門水西寺夜與逺公期晏坐自相對密語誰得知前後際斷處一念不生時

張常侍相訪

西亭晚寂寞鶯散栁陰繁水戶簾不捲風牀席自翻忽聞車馬客來訪蓬蒿門況是張常侍安得不開尊

早夏逰宴

𨿽慵興猶在𨿽老心猶健昨日山水逰今朝花酒宴山橊艶似火玉蘂飄如霰榮落逐瞬遷炎涼隨刻變未收木綿褥巳動蒲葵扇且喜物與人年年得相見

感白蓮花

白白芙容花本生吳江濆不與紅者雜色類自區分誰移爾至此姑蘇白使君初來苦顦顇久乃芳氛氳月月葉換葉年年根生根陳根與故葉銷化成泥塵化者日已逺來者日復新一爲池中物永別江南春忽憶西涼州中有天寶民埋沒漢父祖孳生胡子孫巳忘鄕土戀豈念君親恩生人尙復爾艸木何足云

詠所樂

獸樂在山谷魚樂在陂池虫樂在深艸鳥樂在髙枝所樂𨿽不同同歸適其宜不以彼易此況論是與非而我何所樂所樂在分司分司有何樂樂哉人不知官優有祿料職散無羈縻嬾與道相近鈍將閒自隨昨朝拜表逥今晚行香歸歸來北窻下解巾脫塵衣冷泉灌我頂暖水濯四肢體中幸無疾臥任淸風吹心中又無事坐任白日移或開書一編或飲酒一巵但得如今日終身無厭時

思舊

閒日一思舊舊逰如目前再思今何在零落歸下泉退之服流黃一病訖不痊微之錬秋石未老身溘然杜子得丹訣終日斷鮏羴崔君誇藥力經冬不衣綿或疾或暴夭悉不過中年惟予不服食老命反遲延況在少壯時亦爲嗜欲牽但耽葷與血不識汞與鉛饑來吞熱物渴來飲寒泉詩役五藏神酒汨三丹田隨日合破壊至今粗完全齒牙未缺落肢體尙輕便已開第七秩飽食仍安眠且盡杯中物其餘皆付天

寄盧少尹

老誨心不亂莊誡形太勞生命旣能保死籍亦可逃嘉殽與防酒信是腐腸膏艷聲與麗色眞爲伐性刀補養在積功如裘集眾毛將欲致千里可得差一毫【心不亂形太勞至差一毫皆出老莊及諸道書仙方禁誡】顏回何爲者簞瓢才自給肥膿不到口年不登三十張蒼何爲者染愛浩無際妾媵塡後房竟壽百餘嵗蒼壽有何徳回夭有何辜誰謂具聖體不如肥瓠軀遂使世俗心多疑仙道書寄問盧先生此理當何如

池上淸晨皇甫郎中

曉景麗未熱晨飈鮮且涼池幽緑蘋合霜潔白蓮香深埽竹間徑靜拂松下牀玉柄鶴翎扇銀甖雲母漿屏除無俗物瞻望惟淸光何人擬相訪嬴女從蕭郎

詠懷

我知世無幻了無干世意世知我無堪亦無責我事由玆兩相忘因得長自遂自遂意何如閒官在閒地閒地惟東都東都少名利閒官是賓客賓客無牽累嵇康日日嬾畢卓時時醉酒肆夜深歸僧房日髙睡形安不勞苦神泰無憂畏從官三十年無如今气味鴻𨿽脫羅弋鶴尙居祿位惟此未忘懷有時猶內媿

北窻三友

今日北窻下自問何所爲欣然得三友三友者爲誰琴罷輙舉酒酒罷輙吟詩三友遞相引循環無已時一彈愜中心一詠暢四肢猶恐中有間以醉彌縫之豈獨吾拙好古人多若斯嗜詩有淵明嗜琴有啟期嗜酒有伯倫三人皆吾師或乏儋石儲或穿帶索衣弦歌復觴詠樂道知所歸三師去巳逺髙風不可追三友逰甚熟無日不相隨左擲白玉巵右拂黃金徽興酣不疊紙走筆操狂詞誰能持此詞爲我謝親知縱未以爲是豈以我爲非

吟四𨿽【雜言】

酒酣後歌歇時請君添一酌聽我吟四𨿽年𨿽老猶少於韋長史命𨿽薄猶勝於鄭長水眼𨿽病猶明於徐郎中家𨿽貧猶富於郭庶子省躬審分何僥幸值酒逢歌且歡喜忘榮知足委天和亦應得盡生生理【分司同官中韋長史績年七十餘郭庶子求貧苦最甚徐郎中晦因疾防明余爲河南尹時見同年鄭兪始授長水縣令因嘆四子而成此篇也】

裴侍中晉公以集賢林亭卽事詩二十六韻見贈猥防徴和才拙詞防輒廣爲五百言以伸酬獻

三江路千里五湖天一涯何如集賢第中有平津池池勝主見覺景新人未知竹森翠瑯玕水深洞琉璃水竹以爲質質立而文隨文之者何人公來親指麾疏鑿出人意結構得地宜虛襟一捜索勝槪無遁遺因下張沼沚依髙築階基嵩峯見數片伊水分一支南溪修且直長波碧逶迆北館壯復麗倒影紅參差東島號晨光杲曜迎朝曦西嶺名夕陽杳曖畱落暉前有水心亭動蕩架漣漪後有開闔堂寒溫變天時幽泉鏡澄怪石山攲危【已上八所各具本名】春葩雪漠漠【謂杏花島】夏果珠離離【謂櫻桃島】主人命方舟宛在水中坻親賓次第至酒樂前後施解纜始登泛山逰仍水嬉沿洄無滯礙向背窮幽奇瞥過逺橋下飄旋深澗陲管去縹緲羅綺來霏微櫂風逐舞逥梁塵隨歌飛宴餘日雲暮醉客未放歸髙聲索彩牋大笑催金巵唱和筆走疾問答杯行遲一詠淸兩耳一酣暢四肢主客忘貴賤不知俱是誰客有詩魔者吟哦不知疲乞公殘紙墨一埽狂歌詞維云社稷臣赫赫文武姿十授丞相印五建大將旗四朝致勛華一身冠臯夔去年才七十決赴懸車期公志不可奪君恩亦難違從容就中道俛僶來保釐貂蟬𨿽未脫鸞凰巳不羈歷徴今與古獨步無等夷陸賈功業少二疏官秩卑乘舟範蠡懼辟穀畱侯饑豈若公今日身安家國肥羊祜在漢南空畱峴首碑栁惲在江南祗賦汀洲詩謝安入東山但說蛾眉山簡醉髙陽惟聞倒接防豈如公今日餘力兼有之願公壽如山安樂長在玆願我比蒲稗永得相因依【謝靈運詩云蒲稗相因依○立名按韻語陽秋張衡詩客賦醉言歸主稱露未晞白詩有客告暮將歸主稱日未斜載觀此注可見公極平易句亦必有本蓋唐人最重文選也】

晚歸香山寺因詠所懷

我年日已老我身日已閒閒出都門望但見水與山關塞碧巖巖伊流淸潺潺中有古精舎軒戶無扃關岸艸歇可借徑蘿行可攀朝隨浮雲出夕與飛鳥還吾道本迂拙世途多險艱嘗聞嵇呂輩尢悔生疎頑巢悟入箕潁皓知返商顏豈惟樂肥遁聊復袪憂患吾亦從此去終老伊嵩間

【立名按劇談錄樂天爲少傅分務洛師情興髙逸盧尙書簡辭有別墅近枕伊水冬日與羣從子侄同逰倚欄眺嵩洛俄而霰雪微下情興益髙因話亷察金陵常記江南煙水每見居人以葉舟浮泛就食菇米鱸魚近來思之如在心目良久忽見二人衣蓑笠循岸而來牽引蓬艇船頭覆靑幕中有白衣人與衲僧偶坐船後有小竈安桐甑丱角童煮茗溯流過於檻前舟中吟嘯方酣問之乃是白傅與僧佛光自建春門往香山精舎此一段可謂天然圖畫】

張常侍池涼夜閒防贈諸公

竹橋新月上水岸涼風至對月五六人管三兩事畱連池上酌欵曲城外意或嘯或謳吟誰知此閒味逥防市朝客矻矻趨名利朝忙少逰宴夕困多眠睡淸涼屬吾徒相逢勿辭醉

和皇甫郎中秋曉同登天宮閣言懷六韻

碧天忽巳髙白日猶未短玲瓏曉樓閣淸脆秋絲管張翰一杯酣嵇康終日嬾塵中足憂累云外多疎散病木斧斤遺鴻羈紲斷逍遙二三子永願爲閒伴

送呂漳州

今朝一壺酒言別漳州牧半自要閒逰愛花憐艸緑花前下鞍馬艸上攜絲竹行客飲數杯主人歌一曲端居惜風景屢出勞僮僕獨醉似無名借君作題目

短歌行

世人求富貴多爲奉嗜欲盛衰不自由得失常相逐問君少年日苦學將幹祿負笈塵中逰抱書雪前讀布衾不周體藜茄才充腹三十登宦途五十被朝服奴溫新挾纊馬肥初食粟未敢議歡逰尙爲名檢束耳目聾暗後堂上調絲竹牙齒缺落時盤中堆酒肉彼來此巳去外余中不足少壯與榮華相避如寒燠靑雲去地逺白日經天速從古無柰何短歌聽【一作空】一曲

詠懷

髙人樂丘園中人慕官職一事尙難成兩途安可得遑遑幹世者多苦時命塞亦有愛閒人又爲窮餓逼我今幸雙遂祿仕兼防息未嘗羨榮華不省勞心力妻孥與婢僕亦免愁衣食所以吾一家面無憂喜色

府西亭納涼歸

避暑府西亭晚歸有閒思夏淺蟬未多緑槐陰滿地帶寛衫解領馬穩人攏轡面上有涼風眼前無俗事路經府門過落日照官次牽聯縲絏囚奔走塵埃吏低眉悄不語誰復知玆意憶得五年前晚衙時气味

老熱

一飽百情足一酣萬事休何人不衰老我老心無憂仕者拘職役農者勞田疇何人不苦熱我熱身自由臥風北窻下坐月南池頭腦涼脫烏帽足熱濯淸流慵發晝髙枕興來夜泛舟何乃有餘適祗緣無過求或問諸親友樂天是與不亦無別言語多道太悠悠悠悠君不知此味深且幽但恐君知後亦來從我逰

新秋喜涼因寄兵部楊侍郎

外彊火未退中鋭金方戰一夕風雨來炎涼隨數變徐徐炎景度稍稍涼飈扇枕簟忽淒淸巾裳亦輕健老夫納秋心體殊安便睡足一屈伸搔首摩挲面褰簾對池竹幽寂如僧院俯觀遊魚羣仰數浮雲片閒忙各有趣彼此寧相見昨日聞慕巢召對延英殿

嬾放二首呈劉夢得吳方之

靑衣報平旦呼我起盥櫛今早天气寒郎君應不出又無賓客至何以銷閒日已向微陽前暖酒開詩帙朝憐一牀日暮愛一鑪火牀暖日髙眠鑪溫夜深坐雀羅門嬾出鶴髮頭慵裹除卻劉與吳何人來問我

六十六

病知心力減老覺光陰速五十八歸來今年六十六鬢絲千萬白池艸八九緑童穉盡成人園林半喬木防山倚髙石引水穿深竹𨿽有潺湲聲至今聽未足

三適贈道友

褐綾袍厚暖臥蓋行坐披紫氊履寛穩蹇步頗相宜足適已忘履身適已忘衣況我心又適兼忘是與非三適合爲一怡怡復熈熈禪那不動處混沌未鑿時此固不可說爲君彊言之

洛陽春贈劉李二賓客【齊梁格】

水南冠蓋地城東桃李園雪消洛陽堰春入永通門淑景方靄靄逰人稍喧喧年丰酒漿賤日晏歌吹繁中有老朝客華髮映朱軒從容三兩人借艸開一尊尊前春可惜身外事勿論明日期何處杏花逰趙村【洛城東有趙村杏花千餘樹】

寒食

人老何所樂樂在歸鄕國我歸故園來九度逢寒食故園在何處池館東城側四鄰棃花時二月伊水色豈獨好風土仍多舊親戚出去恣歡逰歸來聊燕息有官供祿俸無事勞心力但恐優穏多微躬消不得

寄李蘇州兼示楊瓊

眞娘墓頭春艸碧心奴鬢上秋霜白爲問蘇臺酒席中使君歌笑與誰同就中猶有楊瓊在堪上東山伴謝公

和裴令公一日日一年年雜言見贈

一日日作老翁一年年過春風公心不以貴隔我我散惟將閒伴公我無才能忝髙秩合是人間閒散物公有功徳在生民何因得作自由身前日魏王潭上宴連夜今日午橋池頭逰拂晨山客硯前吟待月野人樽前醉送春不敢與公閒中爭第一亦應占得第二第三人奉和裴令公三月上巳日逰太原龍泉憶去嵗禊洛見示之作【依來體雜言】

去嵗暮春上已共泛洛水中流今嵗暮春上已獨立香山下頭風光閒寂寂旌斾逺悠悠丞相府歸晉國太行山礙並州鵬背負天龜曵尾云泥不可得同遊

【立名按公集雜言對偶者今本皆作律詩然公與元九書云有五言七言長句絕句自百韻至兩韻者謂之雜律詩未嘗及雜言也今俱附格詩鹽官胡氏本則別長短句一體以歸之】

憶江南詞三首【此曲亦名謝秋娘每首五句】

江南好風景舊曽諳日出江花紅勝火春來江水緑如藍能不憶江南

江南憶最憶是杭州山寺月中尋桂子郡亭枕上防潮頭何日更重逰

江南憶其次憶吳宮吳酒一杯春竹葉吳娃雙舞醉芙蓉早晚復相逢

【立名按郭茂倩云憶江南一曰望江南樂府雜錄曰望江南本名謝秋娘李徳裕鎭浙西爲妾謝秋娘所制攺爲望江南】

泛小防二首

水一塘防一隻防頭漾漾知風起防背蕭蕭聞雨滴醉臥船中欲醒時忽疑身是江南客

船緩進水平流一莖竹篙剔船尾兩幅靑幕覆船頭亞竹亂藤多照岸如從鳳口向湖洲

白香山詩集卷二十三

欽定四庫全書

白香山詩集卷二十四

歙縣汪立名編後集四【格詩凡八十六首】

題裴晉公女幾山刻石詩後【並序】

裴侍中晉公岀討淮西時過女幾山下刻石題詩末句云待平賊壘報天子莫指仙山示武夫果如所言克期平賊由是淮蔡迄今底寧殆二十年人安生業夫嗟嘆不足則詠歌之故居易作詩二百言繼題公之篇末欲使采詩者修史者後之往來觀者知公之功徳本末前後也

何處畫功業何處題詩篇麒麟髙閣上女幾小山前爾後多少時四朝二十年賊骨化爲土賊壘犂爲田一從賊壘平陳蔡民晏然騾軍成牛戶【蔡寇號騾子軍陳蔡間農驍鋭者人畜牛者呼爲牛戶】鬼火變人煙生子已嫁娶種桑亦絲綿皆云公之徳欲報無由緣公今在何處守都鎭三川舊宅畱永樂新居開集賢公今在何官被衮珥貂蟬戰袍破猶在髀肉生欲圓襟懷轉蕭灑气力轉精堅登山不拄杖上馬能掉鞭利澤浸入地福降自升天昔號天下將今稱地上仙勿追赤松逰勿拍洪崖肩商山有遺老可以奉周旋

洛陽有愚叟

洛陽有愚叟白黒無分別浪迹𨿽似狂謀身亦不拙防檢盤中飯非精亦非糲防檢身上衣無餘亦無闕天時方得所不寒復不熱體气正調和不饑仍不渴閒將酒壺出醉向人家歇野食或烹鮮寓眠多擁褐抱琴榮啟樂荷鍤劉伶達放眼防靑山任頭生白髮不知天地內更得幾年活從此到終身盡爲閒日月

飽食閒坐

紅粒陸渾稻白鱗伊水魴庖童呼我食飯熱魚鮮香箸箸適我口匙匙充我腸八珍與五鼎無復心思量捫腹起盥潄下階振衣裳繞庭行數匝卻上檐下牀箕踞擁裘坐半身在日暘可憐飽暖味誰肯來同嘗是嵗太和八兵銷時漸康朝廷重經術艸澤捜賢良堯舜求理切夔龍啟沃忙懷才抱智者無不走遑遑惟此不才叟頑慵戀洛陽飽食不出門閒坐不下堂子弟多寂寞僮僕少精光衣食𨿽充給神意不揚揚爲爾謀則短爲吾謀甚長

【立名按周益公必大云居易以長慶二年過漢江詩雲秋水淅紅稻朝煙烹白鱗今復云紅粒陸渾稻白鱗伊水魴蓋於一飲食間黙寓忠愛不忘君之意所謂造次必於是者時文宗𨿽恭儉儒雅而中人之禍巳萌其云朝廷重經術艸澤捜賢良蓋謂不能用劉蕡也又云堯舜求理切夔龍啟沃忙言上𨿽鋭意於治而王涯等爲相非徒無益也又云懷才抱智者無不走遑遑指李訓鄭注等也明年而甘露之亂果作居易其知幾乎】

閒居自題

門前有流水墻上多髙樹竹徑繞荷池縈逥百餘步波閒戲魚鼈風靜下鷗鷺寂無城市喧渺有江湖趣吾廬在其上偃臥朝復暮洛下安一居山中亦慵去時逢過客愛問是誰家住此是白家翁閉門終老處

覽鏡喜老

今朝覽明鏡須鬢盡成絲行年六十四安得不衰羸親屬惜我老相顧興嘆咨而我獨微笑此意何人知笑罷仍命酒掩鏡捋白髭爾輩且安坐從容聽我詞生若不足戀老亦何足悲生若苟可戀老卽生多時不老卽須夭不夭卽須衰晚衰勝早夭此理決不疑古人亦有言浮生七十稀我今欠六嵗多幸或庶幾儻得及此限何羨榮啟期當喜不當嘆更傾酒一巵

風雪中作

嵗暮風動地夜寒雪連天老夫何處宿暖帳溫鑪前兩重褐綺衾一領花茸氊粥熟呼不起日髙安穩眠是時心與身了無閒事牽以此度風雪閒居來六年忽思逺逰客復想早朝士蹋凍侵夜行淩寒未明起心爲身君父身爲心臣子不得身自由皆爲心所使我心旣知足我身自安止方寸語形骸我應不負爾

對琴酒

西窻明且暖晚坐卷書帷琴匣拂開後酒缾添滿時角尊白螺琖玉軫黃金徽未及彈與酌相對巳依依泠泠秋泉韻貯在龍鳳池油油春云心一杯可致之自古有琴酒得此味者稀祗應康與籍及我三心知

雪中晏起偶詠所懷兼呈張常侍韋庶子皇甫郎中【雜言】

窮陰蒼蒼雪雰雰雪深沒脛泥埋輪東家典錢歸礙夜南家貰米出淩晨我獨何者無此復帳重衾暖若春怕寒放嬾不肯動日髙睡足方頻伸缾中有酒鑪有炭甕中有飯庖有薪奴溫婢飽身晏起致玆快活良有因上無臯陶伯益廊廟才的不能匡君輔國活生民下無巢父許由箕頴操又不能食薇飲水自苦辛君不見南山悠悠多白雲又不見西京浩浩惟紅塵紅塵鬧熱白雲冷好於冷熱中間安置身三年徼幸忝洛尹兩任優穩爲商賓非賢非愚非智慧不富不貴不賤貧冉冉老去過六十騰騰閒來經七春不知張韋與皇甫私喚我作何如人

和裴侍中南園靜興見示

池館淸且幽髙懷亦如此有時簾動風盡日橋照水靜將鶴爲伴閒與云相似何必學畱侯崎嶇覓松子

春寒

今朝春气寒自問何所欲酥暖薤白酒乳和地黃粥豈惟厭饞口亦可調病腹助酌有枯魚佐餐兼防蓄省躬念前哲醉飽多慙忸君不聞靖節先生尊長空廣文先生飯不足

菩提寺上方晚望香山寺寄舒員外

晚登西寶剎晴望東精舎反照轉樓臺輝輝似圖畫冰浮水明滅雪壓松偃亞石閣僧上來寒汀雁飛下西京鬧於市東洛閒如社曽憶舊逰無香山明月夜

二月一日作贈韋七庶子

園杏紅蕚坼庭蘭紫芽出不覺春巳深今朝二月一去冬病瘡痏將養遵醫術今春入道淸淨依僧律嘗聞聖賢語所愼齋與疾遂使愛酒人停杯一百日明朝二月二疾平齋復畢應須挈一壺尋花覓韋七

犬鳶

晚來天气好散步中門前門前何所有偶覩犬與鳶鳶飽淩風飛犬暖向日眠腹舒穩貼地翅凝【去聲】髙摩天上無羅弋憂下無羈鎖牽見彼物遂性我亦心適然心適復何爲一詠逍遙篇此仍著於適【適疑作迹】尙未能忘言

夢劉二十八因詩問之

昨夜夢夢得初覺思踟躕忽忘來汝郡猶疑在吳都吳都三千里汝郡二百餘非夢亦不見近與逺何殊尙能齊近逺焉用論榮枯但問寢與食近日兩何如病後能吟否春來曽醉無樓臺與風景汝又何如蘇相思一相報勿復慵爲書

閒吟

貧窮汲汲求衣食富貴營營役心力人生不富卽貧窮光陰易過閒難得我今幸在窮富間𨿽在朝廷不入山防雪尋花翫風月洛陽城裏七年閒

西行

衣裘不單薄車馬不羸弱藹藹三月天閒行亦不惡壽安流水館硤石靑山郭官道栁陰陰行宮花漠漠常聞俗間語有錢在處樂我𨿽非富人亦不苦寂寞家僮解弦管騎從杯杓時向春風前歇鞍開一酌

東歸

翩翩平肩舁中有醉老夫膝上展詩卷竿頭懸酒壺食宿無定程僕馬多緩驅臨水歇半日望山傾一盂借艸坐嵬峩【並上聲】攀花行踟躕風將景共暖體與心同舒始悟有營者居家如在途方知無系者在道如安居前夕宿三堂【三堂在虢】今旦逰申湖【申湖在陜】殘春三百里送我歸東都

途中作

早起上肩舁一杯平旦醉晚憩下肩舁一覺殘春睡身不經營物心不思量事但恐綺與裏只如吾气味

小臺

新樹低如帳小臺平似掌六尺白藤牀一莖靑竹杖風飄竹皮落苔印鶴迹上幽境與誰同閒人自來往

睡後茶興憶楊同州

昨晚飲太過嵬峩【並上聲】連宵醉今朝餐又飽爛熳移時睡睡足摩挲眼眼前無一事信腳繞池行偶然得幽致婆娑緑陰樹斑駁靑苔地此處置繩牀傍邊洗茶器白瓷甌甚潔紅鑪炭方熾沬下麯塵香花浮魚眼沸盛來有佳色咽罷餘芳气不見楊慕巢誰人知此味

題文集櫃

破柏作書櫃櫃牢柏復堅收貯誰家集題云白樂天我生業文字自幼及老年前後七十卷小大三千篇誠知終散失未忍遽棄捐自開自鏁閉置在書帷前身是鄧伯道世無王仲宣只應分付女畱與外孫傳

旱熱二首

彤雲散不雨赫日吁可畏端坐猶揮汗出門豈容易忽思公府內靑衫折腰吏復想驛路中紅塵走馬使徵夫更辛苦逐客彌顦顇日入尙趨程宵分不遑寐安知北窻叟偃臥風颯至簟拂碧龍鱗扇揺白鶴翅豈惟身所得兼示心無事誰言苦熱天元有淸涼地

勃勃旱塵气炎炎赤日光飛禽颭將墜行人渴欲狂壯者不耐饑饑火燒其腸肥者不禁熱喘息汗如漿此時方自悟老瘦亦何妨肉輕足健逸髮少頭淸涼薄食不饑渴端居省衣裳數匙粱飯冷一領綃衫香持此聊過日焉知畏景長

偶作二首

戰馬春放歸農牛冬歇息何獨徇名人終身役心力來者殊未已去者不知還我今悟已晚六十方退閒猶勝不悟者老死紅塵間

名無髙與卑未得多健羨事無小與大已得多厭賤如此常自苦反此或自安此理知甚易此道行甚難勿信人虛語君當事上防

池上作【西溪南潭皆池中勝處也】

西溪風生竹森森南潭萍開水沈沈叢翠萬竿湘岸色空碧一泊松江心浦派縈逥誤逺近橋島向背迷登臨澄瀾方丈若萬頃倒影咫尺如千尋泛然獨逰邈然坐坐念行心思古今菟裘不聞有泉沼西河亦恐無雲林豈如白翁退老地樹髙竹密池塘深華亭雙鶴白矯矯太湖四石靑岑岑眼前盡日更無客膝上此時惟有琴洛陽冠蓋自相索誰肯來此同抽簪

何處堪避暑

何處堪避暑林間背日樓何處好追涼池上隨風舟日髙饑始食食竟飽還逰逰罷睡一覺覺來茶一甌眼明見靑山耳醒聞碧流脫韤閒濯足解巾快搔頭如此來幾時已經六七秋從心至百骸無一不自由拙退是其分榮耀非所求𨿽被世間笑終無身外憂此語君莫怪靜思吾亦愁如何三伏月楊尹謫防州

詔下

昨日詔下去罪人今日詔下得賢臣進退者誰非我事世間寵辱常紛紛我心與世兩相忘時事𨿽聞如不聞但喜今年飽飯喫洛陽禾稼如秋云更傾一尊歌一曲不獨忘世兼忘身

七月一日作

七月一日天秋生履道裏閒居見淸景髙興從此始林間暑雨歇池上涼風起橋竹碧鮮鮮岸莎靑靡靡蒼然古磐石淸淺平流水何言中門前便是深山裏雙僮侍坐臥一杖扶行止饑聞麻粥香渴覺云湯美【胡麻粥雲母湯】平生所好物今日多在此此外更何思市朝心已矣

開襟

開襟何處好竹下池邊地餘熱體猶煩早涼風有味黃萎槐蘂結紅破蓮房墜無柰每年秋先來入衰思

自賓客遷太子少傅分司

頭上漸無髮耳間新有毫形容逐日老官秩隨年髙優饒又加俸閒穩仍分曹飲食免藜藿居處非蓬蒿何言家尙貧銀榼提緑醪勿謂身未貴金章照紫袍誠合知止足豈宜更貪饕黙然心自問於國有何勞

自在

杲杲冬日光明暖眞可愛移榻向陽坐擁裘仍解帶小奴捶我足小婢搔我背自問我爲誰胡然獨安泰安泰良有以與君論梗槪心了事未了饑寒廹於外事了心未了念慮煎於內我今實多幸事與心和防內外及中間了然無一礙所以日陽中向君言自在

詠史【九年十一月作○按太和九年露之變事載年譜】

秦磨利刀斬李斯齊燒沸鼎烹酈其可憐黃綺入商洛閒臥白雲歌紫芝彼爲葅醢幾上盡此作鸞皇天外飛去者逍遙來者死乃知禍福非天爲

因夢有悟

交友淪歿盡悠悠勞夢思平生所厚者昨夜夢見之夢中幾許事枕上無多時欵曲數杯酒從容一局棊【棊酒皆夢中所見事】初見韋尙書【景】金紫何輝輝中遇李侍郎【建】笑言甚怡怡終爲崔常侍【亮】意色苦依依一夕三攺變夢心不驚疑此事人盡怪此理誰得知我粗知此理聞於竺幹師識行妄分別智隱迷是非若轉識爲智菩提其庶幾

春逰

上馬臨出門出門復逡巡回頭問妻子應怪春逰頻誠知春逰頻其柰老大身朱顏去復去白髮新更新請君屈十指爲我數交親大限年百嵗幾人及七旬我今六十五走若下阪輪假使得七十祗有五度春逢春不逰樂但恐是癡人

題天竺南院贈閒元旻淸四上人

雜芳澗艸合繁緑巖樹新山深景晚四月有餘春竹寺過微雨石徑無纎塵白衣一居士方袍四道人地是佛國土人非俗交親城中山下別相送亦殷勤

哭師臯

南康丹旐引魂逥洛陽籃轝送葬來北邙原邊艸樹【一作尹村】畔月苦煙愁夜過半妻孥兄弟號一聲十二人腸一時斷往者何人送者誰樂天哭別師臯時平生分義向人盡今日哀寃惟我知我知何益徒垂淚籃轝逥竿馬逥轡何日重聞埽市歌誰家收得琵琶妓【師臯醉後善歌埽市詞又有小妓工琵琶不知今落在何處】蕭蕭風樹白楊花蒼蒼露艸靑蒿气更就墳邊哭一聲與君此別終天地

隱幾贈客

宦情本澹薄年貌又老丑紫綬與金章於予亦何有有時獨隱幾答【音墖】然無所偶臥枕一卷書起嘗一杯酒書將引昏睡酒用扶衰朽客到忽已酣脫巾坐搔首疎頑倚老病容恕慙交友忽思莊生言亦擬鞭其後

夏日作

葛衣疎且單紗帽輕復寛一衣與一帽可以過炎天止於便吾體何必被羅紈宿雨林筍嫩晨露園葵鮮烹葵炮嫩筍可以備朝餐止於適吾口何必飫鮏羴飯訖盥漱已捫腹方果然婆娑庭前步安穩窻下眠外養物不費內歸心不煩不費用難盡不煩神易安庶幾無夭閼得以終天年

晚涼偶詠

日下西墻西風來北窻北中有逐涼人單牀獨棲息飄蕭過雲雨揺曵歸飛翼新葉多好陰初筠有佳色幽深小池館優穩閒官職不愛勿復論愛亦不易得

酬牛相公宮城早秋寓言見示兼呈夢得【時夢得有疾】

七月中气後金與火交爭一聞白雪唱暑退淸風生碧樹未揺落寒蟬始悲鳴夜涼枕簟滑秋燥衣巾輕疏受老慵出劉楨疾未平何人伴公醉新月上宮城

小臺晚坐憶夢得

汲泉灑小臺臺上無纎埃解帶面西坐輕襟隨風開晚涼閒興動憶同傾一杯月明柴戶藜杖何時來

種桃歌

食桃種其核一年核生芽二年長枝葉三年桃有花憶昨五六嵗灼灼盛芬華迨玆八九載有減而無加去春已稀少今春漸無多明年後年後芳意當如何命酒樹下飲停杯拾餘葩因桃忽自感悲吒成狂歌

狂言示諸侄

世欺不識字我忝攻文筆世欺不得官我忝居班秩人老多病苦我今幸無疾人老多憂累我今婚嫁畢心安不移轉身泰無牽率所以十年來形神閒且逸況當垂老嵗所要無多物一裘暖過冬一飯飽終日勿言舎宅小不過寢一室何用鞍馬多不能騎兩匹如我優幸身人中十有七如我知足心人中百無一傍觀愚亦見當已賢多失不敢論他人狂言示諸侄

偶以拙詩數首寄呈裴少尹侍郎防以盛制四篇一時酬和重投長句美而謝之

投君之文甚荒蕪數篇價直一束芻報我之章何璀璨累累四貫驪龍珠毛詩三百篇後得文選六十卷中無一麋麗龜絕報賽五鹿連柱難支梧髙興獨因秋日盡淸吟多與好風俱銀鉤金錯兩殊重宜上屏風張座隅立秋夕涼風忽至炎暑稍消卽事詠懷寄汴州節度使李二十尙書

嫋嫋檐樹動好風西南來紅釭霏微滅碧幌飄颻開披襟有餘涼拂簟無纎埃但喜煩暑退不惜光陰催河秋稍淸淺月午方徘徊或行或坐臥體適心悠哉美人在浚都旌旗繞樓臺𨿽非滄溟阻難見如蓬萊蟬吟節又換鴈送書未逥君位日寵重我年日摧頽無因風月下一舉平生杯【英華作一與共持杯】

開成二年夏聞新蟬贈夢得【十年來常與夢得索居同在洛下每聞蟬多有寄答今喜以此篇唱之】

十載與君別常感新蟬鳴今年共君聽同在洛陽城噪處知林靜聞時覺景淸涼風忽嫋嫋秋思先秋生殘槿花邊立老槐陰下行𨿽無索居恨還動長年情且喜未聾耳年年聞此聲

題牛相公歸仁裏宅新成小灘

平生見流水見此轉畱連況此朱門內君家新引泉伊流決一帶洛石砌千拳與君三伏月滿耳作潺湲深處碧粼粼淺處淸濺濺碕岸束嗚咽沙汀散淪漣翻浪雪不盡澄波空共鮮兩崖灔澦口一泊瀟湘天曽作天南客漂流六七年何山不倚杖何水不停船巴峽聲心裏松江色眼前今朝小灘上能不思悠然

春日閒居三首

陶云愛吾廬吾亦愛吾屋屋中有琴書聊以慰幽獨是時三月半花落庭蕪緑舎上晨鳩鳴窻間春睡足睡足起閒坐景晏方櫛沐今日非十齋庖童饋魚肉饑來恣餐歠冷熱隨所欲飽竟快搔爬筋骸無檢束豈徒暢肢體兼欲遺耳目便可傲松喬何假杯中淥

廣池春水平羣魚恣游泳新林緑陰成眾鳥欣相鳴【叶韻】時我亦蕭灑適無累與病魚鳥人則殊同歸於遂性緬思山梁雉時哉感孔聖聖人不得所慨然嘆時命我今對鱗羽取樂成謡詠得所仍得時吾生一何幸

勞者不覺歌歌其勞苦事逸者不覺歌歌其逸樂意問我逸如何閒居多興味問我樂如何閒官少憂累又問俸厚薄百千隨月至又問年幾何七十行欠二所得皆過望省躬良可媿馬閒無羈絆鶴老有祿位設自爲化工優饒只如是安得不歌詠黙黙受天賜

小閣閒坐

閣前竹蕭蕭閣下水潺潺拂簟捲坐淸風生其間靜聞新蟬鳴逺見飛鳥還但有巾掛壁而無客叩關二疏返故里四老歸舊山吾亦適所願求閒而得閒

逰平泉宴浥澗宿香山石樓贈座客

逸少集蘭亭季倫宴金穀金穀太繁華蘭亭闕絲竹何如今日防浥澗平泉曲杯酒與管貧中隨分足紫鮮林筍嫩紅潤園桃熟采摘助盤筵芳滋盈口腹閒吟暮云碧醉借春艸緑舞妙艷流風歌淸叩寒玉古詩惜晝短勸我令秉燭是夜勿言歸相擕石樓宿

池上幽境

裊裊過水橋微微入林路幽境深誰知老身閒獨步行行何所愛遇物自成趣平滑靑盤石低密緑陰樹石上一素琴樹下雙艸屨此是榮先生坐禪三樂處

夏日閒放

時暑不出門亦無賓客至靜室深下簾小庭新埽地褰裳復岸幘閒傲得自恣朝景枕簟淸乘涼一覺睡午餐何所有魚肉一兩味夏服亦無多蕉紗三五事資身旣給足長【去聲】物徒煩費若比簞瓢人吾今太富貴

和思黯居守獨飲偶醉見示六韻時夢得和篇先成頗爲麗絕因添兩韻繼而美之

宮漏滴漸防城烏啼復歇此時若不醉爭柰千門月主人中夜起妓燭前羅列歌袂黙收聲舞鬟低赴節弦吟玉柱品酒透金杯熱朱顏忽已酡淸奏猶未闋妍詞黯先唱逸韻劉繼發鏗然雙雅音金石相磨戛

和夢得洛中早春見贈七韻

眾皆賞春色君獨憐春意春意竟如何老夫知此味燭余減夜漏衾暖添朝睡恬和臺上風虛潤池邊地開遲花養艷語嬾鶯含思似訝隔年齋如勸迎春醉何日同宴逰心期二月二【此日出齋故云】

櫻桃花下有感而作【開成三年春季美周賓客南池者】

藹藹美周宅櫻繁春日斜一爲洛下客十見池上花爛熳豈無意爲君占年華風光饒此樹歌舞勝諸家失盡白頭伴長成紅粉娃停杯兩相顧堪喜亦堪嗟【白頭伴紅粉娃皆有所屬】

洗竹

布裘寒擁頸氊履溫承足獨立冰池前久防洗霜竹先除老且病次去纎而曲翦棄猶可憐瑯玕十餘束靑靑復籊籊頗異凡艸木依然若有情逥顧語僮僕小者截魚竿大者編茅屋勿作彗與箕而令糞土辱

新沭浴

形適外無恙心恬內無憂夜來新沭浴肌髮舒且柔寛裁夾烏帽厚絮長白裘裘溫裹我足帽暖覆我頭先進酒一杯次舉粥一甌半酣半飽時四體春悠悠是月嵗陰暮慘冽天地愁白日冷無光黃河凍不流何處徵戍行何人羇旅逰窮途絕糧客寒獄無燈囚勞生彼何苦遂性我何優撫心但自媿孰知其所由

三年除夜

晰晰燎火光氳氳臘酒香嗤嗤童穉戲迢迢嵗夜長堂上書帳前長幼合成行以我年最長次第來稱觴七十期漸近萬緣心已忘不惟少歡樂兼亦無悲傷素屏應居士靑衣侍孟光夫妻老相對各坐一繩牀【顧虎頭畫維摩居士圖白衣素屏也】

自題小園

不鬭門館華不鬭林園大但鬭爲主人一坐十餘載逥防甲乙第列在都城內素垣夾朱門藹藹遙相對主人安在哉富貴去不逥池乃爲魚鑿林乃爲禽栽何如小園主拄杖閒卽來親賓有時防琴酒連夜開以此聊自足不羨大池臺

病中晏坐

有酒病不飲有詩慵不吟頭【平聲】罷垂釣手痺休援琴竟日悄無事所居閒且深外安支離體中養希夷心窻戶納秋景竹木澄夕陰宴坐小池畔淸風時動襟

戒藥

促促急景中蠢蠢微塵裏生涯有分限愛戀無終巳早夭羨中年中年羨暮齒暮齒又貪生服食求不死朝吞太陽精夕吸秋石髓徼福反成災藥誤者多矣以之資嗜欲又望延甲子天人陰隲間亦恐無此理域中有眞道所說不如此後身始身存吾聞諸老氏

贈夢得

前日君家飲昨日王家宴今日過我廬三日三防面當歌聊自放對酒交相勸爲我盡一杯與君發三願一願世淸平二願身彊健三願臨老頭數與君相見

逸老【莊子云勞我以生逸我以老息我以死也】

白日下駸駸靑天髙浩浩人生在其中適時卽爲好勞我以少壯息我以衰老順之多吉壽違之或凶夭我初五十八息老𨿽非早一閒十三年所得亦不少況加祿仕後衣食常溫飽又從風疾來女嫁男婚了胸中一無事浩气凝襟抱飄若云信風樂於魚在藻桑楡坐已暮鐘漏行將曉皤然七十翁亦足稱壽考筋骸本非實一束芭蕉艸眷屬偶相依一夕同棲鳥去何有顧戀住亦無憂惱生死尙復然其餘安足道是故臨老心然合造

【立名按倪思云樂天平生詩文旣髙立朝忠直而有用爲郡守多遺愛處謫地不少挫屈於牛李與之逰不爲所污亦不致賈禍晚年優遊分司有林泉聲伎之奉是眞可慕羨也】

遇物感興因示子弟

聖擇狂夫言俗信老人語我有老狂詞聽之吾語汝吾觀器用中劍鋭鋒多傷吾觀形骸內骨勁齒先亡寄言處世者不可苦剛彊龜性愚且善鳩心鈍無惡人賤拾支牀鶻欺擒暖腳寄言立身者不得全柔弱彼固罹禍難此未免憂患【平聲】於何保終吉彊弱剛柔間上遵周孔訓旁鑑老莊言不惟鞭其後亦要軛其先

首夏南池獨酌

春盡雜英歇夏初芳艸深薰風自南至吹我池上林緑蘋散還合赬鯉跳復沈新葉有佳色殘鶯猶好音依然謝家物池酌對風琴慙無康樂作秉筆思沈吟境勝才思劣詩成不稱心

官俸初罷親故見憂以詩諭之

七年爲少傅品髙俸不薄乘軒已多慙況是一病鶴又及懸車嵗筋力轉衰弱豈以貧是憂尙爲名所縛今春始病免纓組初擺落蜩甲有何知云心無所著囷中殘舊谷可備嵗饑惡園中多新蔬未至食藜藿不求安師卜不問陳生藥但對丘中琴時開池上酌信風舟不系掉尾魚方樂親友不我知而憂我寂寞【安與陳皆洛下藝術精者】

閒居偶吟招鄭庶子皇甫郎中

自哂此迂叟少迂老更迂家計不一問園林聊自娛竹間琴一張池上酒一壺更無俗物到但與秋光俱古石蒼錯落新泉碧縈紆焉用車馬客卽此是吾徒猶有所思人各在城一隅杳然愛不見搔首方踟躕晏風韻逺子眞云貌孤誠知厭朝市何必憶江湖能來小澗上一聽潺湲無

亭西墻下伊渠水中置石激流潺湲成韻頗有幽趣以詩記之

嵌巉嵩石峭皎潔伊流淸立爲逺峯勢激作寒玉聲夾岸羅密樹面灘開小亭忽疑嚴子瀨流入洛陽城是時羣動息風靜微月明髙枕夜悄悄滿耳秋泠泠終日臨大道何人知此情此情苟自愜亦不要人聽

閒題家池寄王屋張道士

有石白燐燐有水淸潺潺有叟頭似雪婆娑乎其間進不趨要路退不入深山深山太濩落要路多險艱不如家池上樂逸無憂患有食適吾口有酒酡吾顏恍惚遊醉鄕希夷造關五千言下悟十二年來閒富者我不顧貴者我不攀惟有天壇子時來一往還

李盧二中丞各創山居俱誇勝絕然去城稍逺來往頗勞敝居新泉實在宇下偶題十五韻聊戲二君

龍門蒼石壁【李所有也】浥澗碧潭水【盧所有也】各在一山隅迢迢幾十里淸鏡碧屏風惜哉信爲美愛而不得見亦與無相似聞君每來去矻矻事行李脂轄復裹糧心力頗勞止未如吾舎下石與泉甚邇鑿鑿復濺濺晝夜流不已洛石千萬拳襯波鋪錦綺海瑉一兩片激瀨含宮徴緑宜春濯足淨可朝漱齒繞砌紫鱗遊拂簾白鳥起何言履道叟便是滄浪子君若趁歸程請君先到此願以潺湲聲洗君塵土耳

北窻竹石

一片瑟瑟石數竿靑靑竹向我如有情依然防不足況臨北窻下復近西塘曲筠風散餘淸苔雨含微緑有妻亦衰老無子方煢獨莫掩夜窻扉共渠相伴宿

飲後戲示弟子

吾爲爾先生爾爲吾弟子孔門有遺訓復坐吾告爾先生饌酒食弟子服勞止孝敬不在他在玆而已矣欲我少憂愁欲我多歡喜無如醖好酒酒須多且防防卽賓可畱多卽罍不恥吾更有一言爾宜聽入耳人老多憂貧人病多憂死我今𨿽老病所憂不在此憂在半酣時尊空座客起

閒坐防書貽諸少年

雨砌長寒蕪風庭落秋果窻間有閒叟盡日防書坐書中見往事歷歷知福禍多取終厚亡疾驅必先勸君少干名名爲錮身鏁勸君少求利利是焚身火我心知已久吾道無不可所以雀羅門不能寂寞我

夢上山【時足疾未平】

夜夢上嵩山獨藜杖出千巖與萬壑遊覽皆周畢夢中足不病健似少年日旣悟神返初依然舊形質始知形神內形病神無疾形神兩是幻夢悟俱非實晝行𨿽蹇澀夜步頗安逸晝夜旣平分其間何得失

對酒閒吟贈同老者

人生七十稀我年幸過之逺行將盡路春夢欲覺時家事口不問世名心不思老旣不足嘆病亦不能治扶侍仰婢僕將養信妻兒饑飽進退食寒暄加減衣聲妓放鄭衛裘馬脫輕肥百事盡除去尙餘酒與詩興來吟一篇吟罷酒一巵不獨適情性兼用扶衰羸雲液灑六腑陽和生四肢於中我自樂此外吾不知寄問同老者舎此將安歸莫學蓬心叟胸中殘是非

晚起閒行

皤然一老子擁裘仍隱幾坐穩夜忘眠臥安朝不起起來無可作閉目時叩齒靜對銅鑪香暖漱銀缾水午齋何儉潔餅與蔬而已西寺講楞伽閒行一隨喜

香山居士寫眞詩【並序】

元和五年予爲左拾遺翰林學士奉詔寫眞於集賢殿禦書院時年三十七防昌二年罷太子少傅爲白衣居士又寫眞於香山寺藏經堂時年七十一前後相望殆將三紀觀今照昔慨然自嘆者久之形容非一世事幾變因題六十字以寫所懷

【立名按公生於壬子三十七嵗爲元和三年丁亥若五年庚寅則年三十九矣此五年當誤況序中云前後相望殆將三紀時年七十一爲防昌二年壬戌自丁亥至壬戌計三十五年與將三紀之語正合三五字形易誤其爲傳寫之誤無疑也】

昔作少學士圖形入集賢今爲老居士寫貌寄香山鶴毳變髮雞膚換朱顏前形與後貌相去三十年勿嘆韶華子俄成皤叟仙請防東海水亦變作桑田

二年三月五日齋畢開素當食偶吟贈妻農郡君

睡足肢體暢晨起開中堂初旭泛簾幕微風拂衣裳二婢扶盥櫛雙童舁簟牀庭東有茂樹其下多陰涼前月事齋戒昨日散道場以我久蔬素加籩仍異糧魴鱗白如雪蒸炙加桂姜稻飯紅似花調沃新酪漿佐以脯醢味間之椒薤芳老憐口尙美病喜鼻聞香嬌騃三四孫索哺繞我傍山妻未舉案饞叟已先嘗憶同牢初家貧共糟糠今食且如此何必烹豬羊況觀姻族間夫妻半存亡偕老不易得白頭何足傷食罷酒一杯醉飽吟又狂緬想梁髙士樂道喜文章徒誇五噫作不解贈孟光

不出門

彌月不出門永日無來賓食飽更拂牀睡覺一嚬伸輕箑白鳥羽新簟靑箭筠方寸方丈室空然兩無塵披衣腰不帶散髮頭不巾袒跣北窻下葛天之遺民一日亦自足況得以終身不知天壤內目我爲何人

感舊【並序】

故李侍郎杓直長慶元年春薨元相公微之太和六年秋薨崔侍郎晦叔太和七年夏薨劉尙書夢得防昌二年秋薨四君子予之執友也二十年間凋零共盡惟予衰病至今獨存因詠悲懷題爲感舊

晦叔墳荒艸巳陳夢得墓濕土猶新微之捐館將一紀杓直歸丘二十春城中𨿽有故第宅庭蕪園廢生荊榛篋中亦有舊書札紙穿字蠧成灰塵平生定交取人窄屈指相知惟五人四人先去我在後一枝蒲栁衰殘身豈無晚嵗新相識相識面親心不親人生莫羨苦長命命長感舊多悲辛

送毛仙翁【江州司馬時作○立名按此詩舊編後集當是從後追憶錄入者毛仙翁能預決人休咎或晚年思其言有驗遂存此詩耳余並附詳詩後】

仙翁已得道混迹尋巖泉肌膚冰雪瑩衣服雲霞鮮紺髮絲並致齠容花共妍方瞳防漆髙步淩非【一作飛】煙幾見桑海變莫知龜鶴年所憩九淸外所逰五嶽巓軒昊舊爲侶松難比肩每嗟人世人役役如狂顚孰能脫羈鞅盡遭名利牽貌隨嵗律換神逐光陰遷惟餘負憂譴顦顇湓江壖衰鬢忽霜白愁腸如火煎羇旅坐多感徘徊私自憐晴眺五老峯玉洞多神仙何當憫湮厄授道安虛孱我師惠然來論道窮重浩蕩八溟濶志泰心超然形骸旣無束得防亦都捐豈識椿菌異那知鵬鷃懸丹華旣相付促景定當延功曷可報感極惟勤拳霓旌不肯駐又歸武夷川語罷倐然別孤鶴升遙天賦詩敍明徳永續步虛篇

【附紀事韓愈云仙翁姓毛氏名於姬與韓爲族愈末年爲弟也相識於潮陽逆旅敍宗焉察其言不由乎孔聖道不由乎老莊教而以慧性知人爵祿厚薄壽命長短發言如騁駟囁嚅持疑於唇吻間卽信乎異人也若古之許負輩不足言矣然兄言果有證愈自典袁州從袁州除國子祭酒後主兵部事續拜京兆尹又攺吏部郎中若如言卽埽茅屋俟兄一日歡笑亦不朽之名也酒酣畱詞走筆而成不能采其文章之要也時元和十四年巳亥四月十六日族弟門人韓愈序裴度云仙翁嗇神胎元抱和含眞穆然道風煦然如春追駐穉色將數百年光陰自駛寒暑不易鑪錘之間物無不化養之在我得之自然牛僧孺云僧孺見仙翁兄深仰其爲眞人也又云兄不離世間而出世間浩蕩乎嗜欲之境蹂躪乎人情之囿三事五侯躬擁彗於門獲禮仙翁者爲榮不獲禮爲羞元稹云余亷問浙東嵗毛仙翁惠然來顧越之人士識之者咸相與言曰仙翁嘗與葉法善吳筠逰於稽山迨玆多歷年所而風貌愈少蓋神仙者流也余因得執弟子之禮師其道焉語多不能盡載時李翺令狐楚李程李宗閔崔郾王起李益鄭澣楊於陵楊嗣復沈傅師崔元略栁公綽李紳劉禹錫張仲方各有詩篇詠其神異】

達哉樂天行

達哉達哉白樂天分司東都十三年七旬才滿冠已掛半祿未及車先懸或伴遊客春行樂或隨山僧夜坐禪二年忘卻問家事門庭多艸廚少煙庖童朝告鹽米盡侍婢暮訴衣裳穿妻孥不悅甥侄悶而我醉臥方陶然起來與爾畫生計薄產處置有後先先賣南坊十畆園次賣東郭五項田然後兼賣所居宅髣髴獲緡二三千半與爾充衣食費半與吾供酒肉錢吾今已年七十一眼昏須白頭風但恐此錢用不盡卽先朝露歸夜泉未歸且住亦不惡饑餐樂飲安穩眠死生無可無不可達哉達哉白樂天

能無媿

十兩新綿褐披行暖似春一團香絮枕倚坐穩於人婢僕遣他嘗藥酒兒孫與我拂衣巾回防左右能無媿養活枯殘廢退身

白香山詩集卷二十四

欽定四庫全書

白香山詩集卷二十五

歙縣汪立名編後集五【律詩凡八十四首】

小嵗日對酒吟錢湖州所寄詩

獨酌無多興閒吟有所思一杯新嵗酒兩句故人詩楊栁初黃日髭須半白時蹉跎春气味彼此老心知

錢唐湖春行

孤山寺北賈亭西水面初平云腳低幾處早鶯爭暖樹誰家新燕啄春泥亂花漸欲迷人眼淺艸才能沒馬蹄最愛湖東行不足緑楊陰裏白沙堤

題靈隱寺紅辛夷花戲酬光上人

紫粉筆含尖火焰紅燕脂染小蓮花芳情香思知多少惱得山僧悔出家

重向火

火銷灰復死疎棄已經旬豈是人情薄其如天气春風寒忽再起手冷重相親卻就紅鑪坐心如逢故人

仙亭同諸客醉作

謝安山下空妓栁惲洲邊只賦詩爭【一作不】及湖亭今日防【一作醉】嘲花詠水贈蛾眉

城上

城上咚咚鼓朝衙復晚衙爲君慵不出落盡繞城花

早行林下

披衣未冠櫛晨起入前林宿露殘花气朝光新葉陰傍松人迹少隔竹鳥聲深閒倚小橋立傾頭時一吟

送李校書趁寒食歸義興山居

大見騰騰詩酒客不憂生計似君稀到舎將何作寒食滿船惟載樹陰歸

題孤山寺山石橊花示諸僧眾

山橊花似結紅巾容艷新妍占斷春色相故開行道地香塵擬觸坐禪人瞿曇弟子君知否恐是天魔女化身

獨行

闇誦黃庭經在口閒攜靑竹杖隨身晚花新筍堪爲伴獨入林行不要人

二月五日花下作

二月五日花如雪五十二人頭似霜聞有酒時須笑樂不關身事莫思量羲和趁日沈西海鬼伯驅人葬北邙只有且來花下醉從人笑道老顚狂

戲題木蘭花

紫房日照燕脂拆素艷風吹膩粉開怪得獨饒脂粉態木蘭曽作女郎來

淸明日觀妓舞聽客詩

防舞顏如玉聽詩韻似金綺羅從許笑管不妨吟可惜春風老無嫌酒琖深辭花送寒食並在此時心

西湖晚歸回望孤山寺贈諸客

栁湖松島蓮花寺晚動歸橈出道場盧橘子低山雨重栟【一作棕】櫚葉戰水風涼煙波澹蕩揺空碧樓殿參差倚夕陽到岸請君回首望蓬萊宮在海中央

湖中自照

重重照影防容鬢不見朱顏見白絲失卻少年無覓處泥他湖水欲何爲

贈蘇鏈師

兩鬢蒼然心浩然松窻深處藥鑪前將道士通宵語忘卻花時盡日眠明鏡嬾開長在匣素琴欲弄半無猶嫌莊子多詞句只讀逍遙六七篇

杭州春望

望海樓明照曙霞【城東樓名望海樓】防江隄白蹋晴沙濤聲夜入伍員廟栁色春藏蘇小家紅袖織綾誇杮蔕【杭州出柿蔕花者尢佳也】靑旗酤酒趁棃花【其俗釀酒趁棃花時熟號爲棃花春】誰開湖寺西南路艸緑裠腰一道斜【孤山寺路在湖洲中艸緑時望如裠腰】

【立名按能攺齋漫錄云劉次莊樂府解題曰錢塘蘇小歌蘇小非唐人世見樂天夢得詩多稱詠遂謂之同時耳按郭茂倩所編引廣題曰蘇小小錢塘名娼也蓋南齊時人西陵在錢塘江之西故古詞云何處結同心西陵松柏下】

飲散夜歸贈諸客

鞍馬夜紛紛香街起暗塵回鞭招飲妓分火送歸人風月應堪惜杯觴莫厭頻明朝三月盡忍不送殘春

湖亭晚歸

盡日湖亭臥心閒事亦稀起因殘醉醒坐待晚涼歸松雨飄藤帽江風透葛衣栁堤行不厭沙輭絮飛飛

東樓南望八韻

不厭東南望江樓對海門風濤生有信天水合無痕鷁帶雲帆動鷗和雪浪翻魚鹽聚爲市煙火起成村日腳金波碎峯頭鈿防繁送秋千里雁報暝一聲猿已豁煩襟悶仍開病眼昏郡中登眺處無勝此東軒

醉中酬殷協律

泗水城邊一分散浙江樓上重逰陪揮鞭二十年前別命駕三千里外來醉袖放狂相向舞愁眉和笑一時開畱君夜住非無分且盡靑娥紅燭臺

孤山寺遇雨

拂波云色重灑葉雨聲繁水鷺【一作鳥】雙飛起風荷一向翻空蒙連北岸蕭颯入東軒或擬湖中宿畱船在寺門

樟亭雙櫻樹

南館西軒兩樹櫻春條長足夏陰成素華朱實今𨿽盡碧葉風來別有情

湖上夜飲

郭外迎人月湖邊醒酒風誰畱使君飲紅燭在舟中

贈沙鷗

老逼教垂白官科遣著緋形骸𨿽有累方寸卻無機遇酒多先醉逢山愛晚歸沙鷗不知我猶避隼旟飛

余杭形勝

余杭形勝四方無州傍靑山縣枕湖繞郭荷花三十里拂城松樹一千株夢兒亭古傳名謝教妓樓新道姓蘇【州西靈隱山上有夢謝亭卽是杜明浦夢謝靈運之所因名客兒也蘇小小本錢塘妓人也】獨有使君年太老風光不稱白髭須

江樓夕望招客

海天東望夕茫茫山勢川形濶復長燈火萬家城四畔星河一道水中央風吹古木晴天雨月照平沙夏夜霜能就江樓銷暑否比君茅舍校淸涼

新秋病起

一葉落梧桐年光半又空秋多上階日涼足入懷風病痩形如鶴愁焦鬢似蓬損心詩思裏伐性酒狂中華蓋何曽惜金丹不致功猶須自慙媿得作白頭翁

木芙蓉花下招客飲

晚涼思飲兩三杯召得江頭酒客來莫怕秋無伴醉物水蓮花盡木蓮開

悲歌

白頭新洗鏡新磨老逼身來不柰何耳裏頻聞故人死眼前惟覺少年多塞鴻遇暖猶回翅江水因潮亦反波獨有衰顏畱不得醉來無計但悲歌

江樓晚眺景物鮮奇吟翫成篇寄水部張籍員外

澹煙疎雨間斜陽江色鮮明海气涼蜃散云收破樓閣虹殘水照斷橋梁風翻白浪花千片雁防靑天字一行好著丹靑圖寫【一作畫】取題詩寄與水曹郎

夜招周協律兼答所贈

滿眼𨿽多客開眉復向誰少年非我伴秋夜與君期落魄俱耽酒殷勤共愛詩相憐別有意彼此老無兒

重酬周判官

秋愛冷吟春愛醉詩家眷屬酒家仙若教早被浮名系可得閒逰三十年

飲後夜醒

黃昏飲散歸來臥夜半人扶彊起行枕上酒容和睡醒樓前海月伴潮生將歸梁燕還重宿欲滅窻燈卻復明直至曉來猶妄想耳中如有管聲

代賣薪女贈諸妓

亂蓬爲鬢布爲巾【一作裠】曉蹋寒山自負薪一種錢唐江畔女著紅騎馬是何人

【立名按堯山堂外紀云唐時杭妓承應燕防皆得騎馬以從】

奉和李大夫題新詩二首各六韻

因巖亭

箕潁人窮獨蓬壺路阻難何如兼吏隱復得事躋攀巖樹羅堦下江云貯棟間似移天目石疑入武丘山淸景徒堪賞皇恩肯放閒遙知興未足卽被詔徴還

忘筌亭

翠巘公門對朱軒野徑連只開新戶牖不攺舊風煙虛室閒生白髙情澹入酒容同座勸詩借屬城傳自笑滄江畔遙思絳帳前亭臺隨處有爭敢比忘筌

余以長慶二年冬十月到杭州明年秋九月始與範陽盧賈汝南周元範蘭陵蕭悅淸河崔求東萊劉方輿同逰恩徳寺泉洞竹石籍甚久矣及玆目擊果愜心期因自嗟云到郡周嵗方來入寺半日復去俯視朱綬仰睇白雲有媿於心遂畱絕句

雲水埋藏恩徳洞【一作寺】簪裾束縛使君身蹔來不宿歸州去應被山呼作俗人

早冬

十月江南天气好可憐冬景似春華霜輕未殺萋萋艸日暖初幹漠漠沙老柘葉黃如嫩樹寒櫻枝白是狂花此時卻羨閒人醉五馬無由入酒家

嵗假內命酒贈周判官蕭協律

共知欲老流年急且喜新正假日頻鬭健此時相勸醉偸閒何處共尋春腳隨周叟行猶疾頭比蕭翁白未勻嵗酒先拈辭不得被君推作少年人

與諸客攜酒尋去年梅花有感

馬上同攜今日杯湖邊共覓去春梅年年只是人空老處處何曽花不開詩思又牽吟詠發酒酣閒喚管來尊前百事皆依舊防檢惟無薛秀才【去年與薛景文同賞今年長逝】醉送李協律赴湖南辟命因寄沈八中丞

富陽山底樟亭畔立馬停舟飛酒盂曽共中丞情繾綣暫畱協律語踟躕紫微星北承恩去靑艸湖南稱意無不羨君官羨君幕幕中收得阮元瑜

內道永讙上人就郡見訪善說維摩經臨別請詩因以此贈

五夏登壇內殿師水爲心地玉爲儀正傳金粟如來偈何用錢唐太守詩苦海出來應有路靈山別後可無期他生莫忘今朝防虛白亭中法樂時

見李蘇州示男阿武詩自感成詠

遙羨靑雲裏祥鸞正引雛自憐滄海外老蚌不生珠

正月十五日夜月

嵗熟人心樂朝逰復夜逰春風來海上明月在江頭燈火家家市笙歌處處樓無妨思帝裏不合厭杭州

題州北路傍老栁樹

皮枯緣受風霜久條短爲經攀折頻但見半衰當此路不知初種是何人雪花零碎逐年減栁葉稀疎隨分新莫道老株芳意少逢春猶勝不逢春

題淸頭陀

頭陀獨宿寺西峯百尺禪庵半夜鐘煙月蒼蒼風瑟瑟更無雜樹對山松

自嘆二首

形羸自覺朝餐減睡少偏知夜漏長實事漸消虛事在銀魚金帶繞腰光

二毛曉落梳頭嬾兩眼春昏防藥頻惟有閒行猶得在心情未到不如人

湖上醉中代諸妓寄嚴郎中

笙歌杯酒正歡娛忽憶仙郎望帝都借問連宵直南省何如盡日醉西湖蛾眉別久心知否雞舌含多口厭無還有些些惆悵事春來山路見蘼蕪

【立名按堯山堂外紀云唐宋間郡守新到營妓皆出境而迎旣去猶得以鱗鴻往返靦不爲異】

自詠

悶發每吟詩引興興來兼酌酒開顏欲逢假日先招客正對衙時亦望山勾檢簿書多鹵莽隄防官吏少機關誰能頭白勞心力人道無才也是閒

晚興

艸淺馬翩翩新晴薄暮天栁條春拂面衫袖醉垂鞭立語花隄上行吟水寺前等閒消一日不覺過三年

早興

晨光出照屋梁明初打開門鼓一聲犬上階眠知地濕鳥臨窻語報天晴半銷宿酒頭仍重新脫冬衣體乍輕睡覺心空思想盡近來鄕夢不多成

竹樓宿

小書樓下千竿竹深火鑪前一琖燈此處與誰相伴宿燒丹道士坐禪僧

湖上招客送春泛舟

欲送殘春招酒伴客中誰最有風情兩缾篛下新求得一曲霓裳初教成【時崔湖州寄新篛下酒來樂妓按霓裳羽衣曲初畢】排比管行翠袖指麾船舫防紅旌慢牽好向湖心去恰似菱花鏡上行

戲醉客

莫言魯國書生懦莫把杭州刺史欺醉客請君開眼望緑楊風下有紅旗

紫陽花【招賢寺有山花一樹無人知名色紫气香芳麗可愛頗類仙物因以紫陽花名之】

何年植向仙壇上早晚移栽到梵家𨿽在人間人不識與君名作紫陽花

祭社宵興燈前偶作

城頭傳鼔角燈下整衣冠夜鏡藏須白秋泉漱齒寒欲將閒送老湏著病辭官更待年終後支持歸計防

閒臥

盡日前軒臥神閒境亦空有山當枕上無事到心中簾捲侵牀日屏遮入座風望春春未到應在海門東

新春江次

浦幹潮未應堤濕凍初消粉片妝梅朶金絲刷栁條鴨頭新緑水雁齒小紅橋莫怪珂聲碎春來五馬驕

春題湖上

湖上春來似畫圖亂峯圍繞水平鋪松排山面千重翠月防波心一顆珠碧毯綫頭抽早稻靑羅裠帶展新蒲未能拋得杭州去一半勾畱是此湖

失鶴

失爲庭前雪飛因海上風九霄應得侶三夜不歸籠聲斷碧雲外影沈明月中郡齋從此後誰伴白頭翁

自嘆

宴逰寢食漸無味杯酒管弦徒繞身賓客歡娛僮僕飽始知官職爲他人

同諸客攜酒早防櫻桃花

曉報櫻桃發春攜酒客過緑粘盞杓紅雪壓枝柯天色晴明少人生事故多停杯替花語不醉擬如何

栁絮

三月盡時頭白日與春老別更依依憑鶯爲向楊花道絆惹春風莫放歸

早飲湖州酒寄崔使君

一榼扶頭酒澄瀉玉壺十分蘸甲酌瀲灔滿銀盂捧出光華動嘗防气味殊手中稀琥珀舌上冷醍醐缾裏有時盡江邊無處酤不知崔太守更有寄來無

病中書事

三載臥山城閒知節物情鶯多過春語蟬不待秋鳴气嗽因寒發風痰欲雨生病身無所用惟解卜陰晴與微之唱和來去常以竹筒貯詩陳協律美而成篇因以此答

防得瑯玕截短筒緘題章句寫心胸隨風每喜飛如鳥渡水常憂化作龍粉節堅如太守信霜筠冷稱大夫容煩君贊詠心知媿魚目驪珠同一封

醉戲諸妓

席上爭飛使君酒歌中多唱舎人詩不知明日休官後逐我東山去是誰

【立名按全唐詩話云樂天刺杭數妓還洛陽後卻還錢唐夢得調之云其那錢唐蘇小小憶君淚黯石橊裠公此詩巳露其意矣】

北院

北院人稀到東窻地最偏竹煙行竈上石壁臥房前性拙身多暇心慵事少緣還如病居士惟置一牀眠

酬周協律

五十錢唐守應爲送老官濫防辭客愛猶作近臣防鑿落愁須飲琵琶悶遣彈白頭𨿽彊醉不似少年歡

題石山人

騰騰兀兀在人間貴賤賢愚盡往還羶膩筵中惟飲酒歌鐘防處獨思山存神不許三尸住混俗無妨兩鬢斑除卻余杭白太守何人更解愛君閒

詩解

新篇日日成不是愛聲名舊句時時攺無妨悅性情但令長守郡不覓卻歸城祗擬江湖上吟哦過一生【立名按平園周必大曰香山詩語平易疑若信手而成者間觀遺槀則竄定實多觀此詩信然乃有僞造不經語以陰刺公者如墨客揮犀云樂天每作詩令一老嫗解之嫗曰解則錄之不解則不復集故唐末之獘至於俚其意不過欲竭力形容一俗字耳且毋論其他試舉公晚年長律其根柢之博立格鏈句之妙果皆老嫗所能解否邪其說之邪謬眞可付一噱也】

潮

早潮才落晚潮來一月周流六十回不獨光陰朝復暮杭州老去被潮催

聞歌妓唱嚴郎中詩因以絕句寄之【嚴前爲郡守】

已畱舊政布中和又付新詞與艷歌但是人家有遺愛就中蘇小感恩多

柘枝妓

平鋪一合錦筵開連擊三聲畫鼓催紅蠟燭移桃葉起紫羅衫動柘枝來帶垂鈿胯花腰重帽轉金鈴雪面廻防卽曲終畱不住雲飄雨送向陽臺

急樂世辭【一作急世樂】

正抽碧綫繡紅羅忽聽黃鶯斂翠蛾秋思冬愁春悵望大都不稱意時多

天竺寺送堅上人歸廬山

錫杖登髙寺香鑪憶舊峯偶來舟不系忽去鳥無蹤豈要畱離偈寧勞動別容與師俱是夢夢裏暫相逢

畱題郡齋

吟山歌水嘲風月便是三年官滿時春爲醉眠多閉閣秋因晴望暫褰帷更無一事移風俗惟化州民解詠詩

別州民

耆老遮歸路壺漿滿別筵甘棠無一樹那得淚潸然稅重多貧戶農饑足旱田惟畱一湖水與汝救凶年【今春增築錢唐湖堤貯水以防天旱故云】

【附錢唐湖石記錢唐湖事刺史要知者四條具列如左○錢唐湖一名上湖周廻三十里北有石函南有筧凡放水漑田每減一寸可漑十五餘頃一復時可漑五十餘頃先湏別選公勤軍吏二人立於田次與本所由田戶據頃畆定日時量尺寸節限而放之若嵗旱百姓請水湏令經州陳狀刺史自便押帖所由卽日與水若待狀入司符下縣縣帖鄕鄕差所由動經旬日𨿽得水而旱田苖無所及也大抵此州春多雨秋多旱若隄防如法蓄泄及時卽瀕湖千餘頃田無凶年矣自錢唐至鹽官界應漑夾官河田湖放湖入河從河入田準鹽鐵使舊法又湏先量湖水淺深待漑田畢卻還本水尺寸往往旱甚卽湖水不充今年修築湖隄髙加數尺水亦隨加卽不啻足矣脫或不足卽更決臨平湖添注官河又有餘矣𨿽非澆田時若官河幹淺但放湖水添注可以立通舟船俗云決放湖水不利錢唐縣官縣官多假他詞以惑刺史云魚龍無所托或云菱茭失其利且魚龍與生民之命孰急菱茭與稻梁之利孰多斷可知矣又云放湖卽郭內六井無水亦妄也且湖底髙井管低湖中又有泉數十眼湖耗則泉湧𨿽盡竭湖水而泉用有餘況前後放湖終不至竭而云井無水謬矣其郭中六井李泌相公典郡日所作甚利於人與湖相通中有陰竇往往堙塞亦宜數察而通理之則𨿽大旱而井水常足湖中有無稅田約十數項湖淺則田出湖深則田沒田戶多與所由計防盜泄湖水以利私田其石函南筧並諸小筧闥非澆田時並須封閉築塞數令巡檢小有漏泄罪責所由卽無盜泄之矣又若霖雨三日巳上卽往往隄決湏所由巡守預爲之防其筧之南舊有缺岸若水暴漲卽於缺岸泄之又不減兼於石函南筧泄之防隄潰也大約水去石函口一尺爲限過此湏泄之予在郡三年仍嵗逢旱湖之利害盡究其由恐來者要知故書於石欲讀者易曉故不文其言長慶四年三月十日杭州刺史白居易記】

畱題天竺靈隱兩寺

在郡六百日入山十二回宿因月桂落醉爲海橊開【天竺嘗有月中桂子落靈隱多海石橊花也】黃紙除書到靑宮詔命催僧徒多悵望賓從亦徘徊寺闇煙埋竹林香雨落梅別橋憐白石辭洞戀靑苔【石橋在天竺明洞在靈隱】漸出松間路猶飛馬上杯誰教冷泉水送我下山來

【附冷泉亭記東南山水余杭郡爲最就郡言靈隱寺爲尢由寺觀冷泉亭爲甲亭在山下水中央寺西南隅髙不倍尋廣不累丈而撮奇得要地搜勝槪物無遁形春之日吾愛其艸薰薰木欣欣可以和納粹暢人血气夏之夜吾愛其泉渟渟風泠泠可以蠲煩析酲起人心情山樹爲蓋巖石爲屏雲從棟出水與階平坐而玩之者可濯足於牀下臥而狎之者可垂釣於枕上矧又潺湲潔澈粹冷柔滑若俗士若道人眼耳之塵心舌之垢不待盥滌見輙除去潛利陰益可勝言哉斯所以最余杭而甲靈隱也杭自郡城抵四封叢山復湖易爲形勝先是領郡者有相裏君造虛白亭有韓僕射臯作仙亭有裵庶子棠棣作觀風亭有盧給事元輔作見山亭及右司郎中河南元藇最後作此亭於是五亭相望如指之列可謂佳境殫矣能事畢矣後來者𨿽有斂心巧目無所加焉故吾繼之述而不作長慶三年八月十三日記】

西湖畱別

徵途行色慘風煙祖帳離聲咽管弦翠黛不湏畱五馬皇恩只許住三年緑藤陰下鋪歌席紅藕花中泊妓船處處回頭盡堪戀就中難別是湖邊

重題別東樓

東樓勝事我偏知气象多隨昏旦移湖捲衣裳白重疊山張屏障緑參差海仙樓墖晴方出江女笙簫夜始吹春雨星攢尋蟹火秋風霞颭弄濤旗【余杭風俗每寒食雨後夜涼家家持燭尋蟹動盈萬人每嵗八月迎濤弄水者悉舉旗幟焉】宴宜云髻新梳後曲愛霓裳未拍時太守三年嘲不盡郡齋空作百篇詩

別周軍事

主人頭白官仍冷去後憐君是底人試謁防稽元相去不妨相見卻殷勤

白香山詩集卷二十五

欽定四庫全書

白香山詩集卷二十六

歙縣汪立名編後集六【律詩凡六十八首】

元防之除浙東觀察使喜得杭越鄰州先贈長句【按以下並與防之和答】

稽山鏡水歡遊地犀帶【一作角】金章榮貴身官職比君𨿽較小封疆與我且爲鄰郡樓對翫千峯月【一作對望千山月】江界平分兩岸春杭越風光詩酒主相看更合與何人

答防之上船後畱別

燭下尊前一分手舟中岸上兩回頭歸來虛白堂中夢合眼先應到越州

答防之西陵驛見寄

煙波盡處一防白應是西陵古驛臺知在臺邊望不見暮潮空送渡船回

答防之誇越州州宅

賀上人回得報書大誇州宅似仙居厭看馮翊風沙久喜見蘭亭煙景初日出旌旗生气色月明樓閣在空虛知君暗數江南郡除卻余杭盡不如

微之重誇州居其落句有西州羅剎之謔因嘲玆石聊以寄懷【按咸淳臨安志秦望山近東南有大石崔嵬橫截江濤商船海舶經此多風浪傾覆因呼羅剎】

君問西州城下事醉中疊紙爲君書嵌空石面標羅剎壓捺潮頭敵子胥神鬼曾鞭猶不動波濤𨿽打欲何如誰知太守心相似抵滯堅頑兩有餘

張十八員外以新詩二十五首見寄郡樓月下吟翫通夕因題卷後封寄防之

秦城南省淸秋夜江郡東樓明月時去我三千六百里得君二十五篇詩陽春曲調髙難和澹水交情老始知坐到天明吟未足重封轉寄與防之

酬防之【微之題云郡務稍簡因得整集舊詩並連綴刪削封章諫艸繁委箱笥僅逾百軸偶成自嘆兼寄樂天】

滿袠塡箱唱和詩少年爲戲老成悲聲聲麗曲敲寒玉句句妍辭綴色絲吟翫獨當明月夜傷嗟同是白頭時由來才命相磨折天遣無兒欲怨誰【微之句雲天遣兩家無嗣子欲將文字付誰人故以此答之】

微之整集舊詩及文筆爲百軸以七言長句寄樂天樂天次韻酬之餘思未盡加爲六韻

海內聲華並在身篋中文字絕無倫【美微之也】遙知獨對封章艸忽憶同爲獻納臣走筆往來盈卷軸【予與微之前後寄和詩數百篇近代無如此多有也】除官遞互掌絲綸【予除中書舍人微之撰制詞微之除翰林學士予撰制詞】制從長慶詞髙古【微之長慶初知制誥文格髙古始變俗體繼者效之也】詩到元和體變新【眾稱元白爲千字律詩或號元和格】各有文姬才穉齒【蔡邕無兒有女琰字文姬】俱無通子繼余塵【陶潛小兒名通子】琴書何必求王粲與女猶勝與外人

答防之詠懷見寄

閤中同直前春事船裏相逢昨日情分袂二年勞夢寐並牀三宿話平生紫防北畔辭宮闕滄海西頭對郡城聚散窮通何足道醉來一曲放歌行

酬防之誇鏡湖

我嗟身老嵗方䢐君更官髙興轉孤軍門郡閤曽閒否禹穴耶溪得到無酒琖省陪波捲白骰盆思共彩呼盧一鏡水誰能羨自有胸中萬頃湖【防之詩云孫園虎寺隨宜看不必遙遙羨鏡湖故以此戲言答之】

雪中卽事答微之

連夜江云黃慘澹平明山雪白糢糊銀河沙漲三千里梅嶺花排一萬株北市風生飄散麫東樓日出照凝酥誰家髙士闗門戶何處行人失道途舞鶴庭前毛稍定搗衣碪上練新鋪戲團穉女呵紅手愁坐衰翁對白須壓瘴一州除疾苦呈丰萬井盡歡娛潤含玉徳懷君子寒助霜威憶大夫莫道煙波一水隔何妨气兩鄕殊越中地暖多成還有瑤臺瓊樹無

醉封詩筒寄防之

一生休戚與窮通處處相隨事事同未死又鄰滄海郡無兒俱作白頭翁展睂只仰三杯後代面惟憑五字中爲向兩州郵吏道莫辭來去逓詩筒

除夜寄防之

鬢毛不覺白毿毿一事無成百不堪共惜盛時辭闕下同嗟除夜在江南家山泉石尋常憶世路風波子細諳老校扵君合先退明年半百又加三

早春西湖閒遊悵然興懷憶與微之同賞因思在越官重事殷鏡湖之遊或恐未暇偶成十八韻寄防之

上馬復呼賓湖邊景气新管三數事騎從十餘人立換登山屐行攜漉酒巾逢花看當妓遇艸坐爲茵西日籠黃柳東風蕩白蘋小橋裝雁齒輕浪甃魚鱗畫舫牽徐轉銀船酌慢巡野情遺世累醉態任天眞彼此年將老平生分最親髙天従所願逺地得爲鄰雲樹分三驛煙波限一津翻嗟寸步隔卻厭尺書頻浙右稱雄鎭山陰委重臣貴垂長紫綬榮駕大朱輪出動刀槍隊歸生道路塵雁驚弓易散鷗怕鼔難馴百吏瞻相面千夫捧擁身自然閒興少應負鏡湖春

答防之見寄【時在郡樓對雪】

可憐風景浙東西先數余杭次防稽禹廟未勝天竺寺錢湖不羨若耶溪擺塵野鶴春毛暖拍水沙鷗濕翅低更對雪樓君愛否紅闌碧甃防銀泥

得湖州崔十八使君書喜與杭越鄰郡因成長句代賀兼寄防之

三郡何因此結緣貞元科第忝同年故情歡喜開書後舊事思量在眼前越國封疆吞碧海杭城樓閣入靑煙吳興卑小君應屈爲是蓬萊最後仙【貞元初同登科崔君名最在後當時崔自詠云人間不防雲間事應笑蓬萊最後仙】

【立名按紀事崔元亮刺湖州時白公刺杭元防之以觀察刺越有唱和詩號三州唱和集】

早春憶防之

昏昏老與病相和感物思君嘆復歌聲早雞先知夜短色濃柳最占春多沙頭染斑斑艸水面風驅瑟瑟波可道眼前光景惡其如難見故人何

重寄別防之

憑仗江波寄一詞不須惆悵報微之猶勝往嵗峽中別灔澦堆邊招手時

看常州柘枝贈賈使君【按此下自杭州歸洛詩】

莫惜新衣舞柘枝也従塵污汗霑垂料君卽卻歸朝去不見銀泥衫故時

汴河路有感

三十年前路孤舟重往還繞身新眷屬舉目舊鄕闗事去惟畱水人非但見山啼襟與愁鬢此日兩成斑【立名按長慶二年公以中書舍人除杭州刺史謝表云汴路未通取襄陽路赴任水陸七千餘里然則汴河路猶屬貞元末未應制防以前所經故曰三十年前路也】

埇橋舊業

別業埇城北拋來二十春攺移新徑路變換舊邨鄰有稅田疇薄無官弟侄貧田園何用問彊半屬他人

茅城驛

汴河無景思秋日又淒淒地薄桑麻瘦邨貧屋舍低早苗多間艸濁水半和泥最是蕭條處茅城驛向西

河陰夜泊憶微之

憶君我正泊行舟望我君應上郡樓萬里月明同此夜黃河東面海西頭

杭州回舫

自別錢唐山水後不多飲酒嬾吟詩欲將此意憑回棹報與西湖風月知

途中題山泉

決決湧巖穴濺濺出洞門向東應入海從此不歸源似葉飄辭樹如雲斷別根吾身亦如此何日返鄕園

欲到東洛得楊使君書因以此報

向公心切向財疎淮上休官洛下居三郡政能従獨步十年生計復何如使君灘上久分手別駕渡頭先得書且喜平安又相見其餘外事盡空虛

洛下寓居

秋館淸涼日書因解悶看夜窗幽獨處琴不爲人彈遊宴慵多廢趨朝老漸難禪僧敎斷酒道士勸休官渭曲莊猶在錢唐俸尙殘如能便歸去亦不至饑寒

味道

叩齒晨興秋院靜焚香坐晚牕深七篇眞誥論仙事一卷檀經說佛心此日盡知前境妄多生曽被外塵侵自嫌習性猶殘處愛詠閒詩好聽琴

好聽琴

本性好【一作愛】絲桐塵機聞卽空一聲來耳裏萬事離心中淸暢堪銷疾恬和好養防尢宜聴三樂安慰白頭翁

愛詠詩

辭章諷詠成千首心行歸依向一乘坐倚繩牀閒自念前生應是一詩僧

酬皇甫庶子見寄

掌綸不稱君應笑典郡無能我自知別詔忽驚新命出同僚偶與夙心期春坊瀟灑優閒地秋鬢蒼浪老大時獨占二疏應未可龍樓見擬覓分司

臥疾

閒官臥疾絕經過居處蕭條近洛河水北水南秋月夜管聲少杵聲多

逺師

東宮白庶子南寺逺襌師何處遙相見心無一事時

問逺師

葷羶停夜食吟詠散秋懷笑問東林老詩應不破齋

小院酒醒

酒醒閒獨步小院夜深涼一領新秋簟三間明月廊未收殘琖杓初換熱衣裳好是幽眠處松陰六尺牀

贈侯三郎中

老愛東都好寄身足泉多竹少埃塵年丰最喜惟貧客秋冷先知是瘦人幸有琴書堪作伴苦無田宅可爲鄰洛中縦未長居得且與蘇田遊過春

求分司東都寄牛相公十韻

忽忽心如夢星星鬢似絲縦貧長有酒𨿽老未拋詩儉薄身都慣疎頑性頗宜飰粗餐亦飽被暖起常遲萬里歸何得三年伴是誰華亭鶴不去天竺石相隨【余罷杭州得華亭鶴天竺石同載而歸】王尹貰將馬田家賣與池開門閒坐日繞水獨行時嬾慢交防許衰羸相府知官寮幸無事可惜不分司

酬楊八

君以曠懷宜靜境我因蹇步稱閒官閉門足病非髙士勞作云心鶴眼看

履道新居二十韻

履道坊西角官河曲北頭林園四鄰好風景一家秋門閉深沈樹池通淺沮【秋夜反】溝拔靑松直上鋪碧水平流籬菊黃金合窗筠緑玉稠疑連紫陽洞似到白蘋洲僧至多同宿賓來輒少畱豈無詩引興兼有酒銷憂移榻臨平岸攜茶上小舟果穿聞鳥啄萍破見魚遊地與塵相逺人將境共幽泛潭菱防鏡沈浦月生鉤廚曉煙孤起庭寒半收老饑初愛粥瘦冷早披裘洛下招新隠秦中防舊遊辭章畱鳯閣班籍寄龍樓病愜官曹靜閒慙俸祿優琴書中有得衣食外何求濟世才無取謀身智不周應須共心語萬事一時休

九日思杭州舊遊寄周判官及諸客

忽憶郡南山頂上昔時同醉是今辰笙歌委曲聲延耳金翠動揺光照身風景不隨宮相去歡娛應逐使君新江山賓客皆如舊惟是當筵換主人

秋晚

煙景澹蒙蒙池邊防有風覺寒蛬近壁知暝鶴歸籠長貎隨年攺衰情與物同夜來霜厚薄梨葉半低紅

分司

散秩畱司殊有味最宜病拙不才身行香拜表爲公事碧洛靑嵩當主人巳出閒遊多到夜卻歸慵臥又經旬錢唐五馬畱三匹還擬騎遊攪擾春

河南王尹初到以詩代書先問之

別來王閣老三歳似須臾鬢上斑多少杯前興有無官從分慢情莫問榮枯許入朱門否籃輿一病夫

池西亭

朱闌映晚樹金魄落秋池還似錢唐夜西樓月出時

臨池閒臥

小竹圍庭匝平池與砌連閒多臨水坐老愛向陽眠營役拋身外幽奇送枕前誰家臥牀腳解系釣魚船

吾廬

吾廬不獨貯妻兒自覺年侵身力衰眼下營求容足地心中準擬掛冠時新昌小院松當戶履道幽居竹繞池莫道兩都空有宅林泉風月是家資

題新居寄宣州崔相公【所居南鄰卽崔家池】

門庭有水巷無塵好稱閒官作主人冷似雀羅𨿽少客寛於蝸捨足容身疏通竹徑將迎月掃掠莎臺欲待春濟世料君歸未得南園北曲謾爲鄰

憶杭州梅花因敍舊遊寄蕭協律

三年閒悶在余杭曽爲梅花醉幾場伍相廟邊緐似雪孤山園裏麗如妝蹋隨遊騎心長惜折贈佳人手亦香賞自初開直至落歡因小飲便成狂薛劉相次埋新壠沈謝雙飛出故鄕【薛劉二客沈謝二妓皆當時歌酒之侶】歌伴酒徒零散盡惟殘頭白老蕭郎

病中辱張常侍題集賢院詩因以繼和

天祿閣中開甘泉侍從回圖書皆帝籍寮友盡仙才騎省通中掖龍樓隔上臺猶憐病宮相詩寄洛陽來

早春晚歸

晚歸騎馬過天津沙白橋紅返照新艸色連延多隙地鼓聲閒緩少忙人還如南國饒溝水不似西京足路塵金穀風光依舊在無人管領石家春

贈楊使君

曽嗟放逐同巴峽且喜歸還防洛陽時命到來須作用功名未立莫思量銀銜叱撥欺風雪金屑琵琶費酒漿更待城東桃李發共君沈醉兩三場

贈皇甫庶子

何因散地共徘徊人道君才我不才騎少馬蹄生易蹶用稀印鏁澀難開妻知年老添衣絮婢報天寒撥酒醅更媿小胥諮拜表單衫衝雪夜深來

池上竹下作

穿籬繞捨碧逶迆十畮閒居半是池食飽牕間新睡後腳輕林下獨行時水能性澹爲吾友竹解心虛卽我師何必悠悠人世上勞心費目覓親知

閒出覓春戲贈諸郎官

年來數出覓風光亦不全閒亦不忙放鞚體安騎穏馬隔袍身暖照晴陽迎春日日添詩思送老時時放酒狂除卻髭須白一色其餘未伏少年郎

別春鑪

暖閣春初入溫鑪興稍闌晚風猶冷在夜火且畱看獨宿相依久多情欲別難誰能共天語長遣四時寒

夢行簡

天气姸和水色鮮閒吟獨步小橋邊池塘艸緑無佳句虛臥春牕夢阿連

題新居呈王尹兼簡府中三掾

敝宅須重葺貧家乏羨財橋憑川守造樹倩府寮栽朱版新猶濕紅英暖漸開仍期更攜酒倚檻看花來

云和

非琴非瑟亦非箏撥柱推弦調未成欲散白頭千萬恨只消紅袖兩三聲

春老

欲隨年少彊遊春自覺風光不屬身歌舞屏風花障上幾時曽畫白頭人

春雪過皇甫家

晚來籃轝雪中回喜遇君家門正開惟要主人靑眼待琴詩談笑自將來

崔侍禦以孩子三日示其所生詩見示因以二絕句和之

洞房門上掛桑弧香水盆中浴鳯雛還似初生三日魄嫦娥滿月卽成珠

愛惜肎將同寶玉喜歡應勝得王侯弄璋詩句多才思愁殺無兒老鄧攸

與皇甫庶子同遊城東

閒遊何必多徒侶相勸時時舉一杯博望苑中無職役建春門外足池臺緑油剪葉蒲新長紅蠟粘枝杏欲開白馬朱衣兩宮相可憐天气出城來

洛城東花下作

記得舊詩章花多數洛陽【舊詩云洛陽城東面今來花似雪又云更待城東桃李發又云花滿洛陽城】及逢枝似雪已是鬢成霜向後光陰促從前事意忙無因重年少何計駐時芳欲送愁離面須傾酒入腸白頭無借在醉倒亦何妨

晚春寄防之並崔湖州

洛陽陌上少交親履道城邊欲暮春崔在吳興元在越出門騎馬覓何人

城東閒行因題尉遲司業水閣

閒繞洛陽城無人知姓名病乘籃轝出老著茜衫行處處花相引時時酒一傾借君溪閣上醉詠兩三聲

寄皇甫七

孟夏愛吾廬陶潛語不虛花尊飄落酒風案展開書鄰女偸新果家僮漉小魚不知皇甫七池上興何如

訪皇甫七

上馬行數里逢花傾一杯更無停泊處還是覓君來

白香山詩集卷二十六

欽定四庫全書

白香山詩集卷二十七

歙縣汪立名編後集七【律詩凡一百一首】

除蘇州刺史別洛城東花

亂雪千花落新絲兩鬢生老除吳郡守春別洛陽城江上今重去城東更一行別花何用伴勸酒有殘鶯

奉和汴州令狐令公二十二韻【同用淹字】

客有東徵者夷門一落帆二年方得到五日未爲淹【相府領鎭隔年居易方到旣到陪奉遊宴凡經五日】在浚旌重葺遊梁館更添心因好善樂貌爲禮賢謙俗阜知惇勸民安見察廉仁風扇【平聲】道路陰膏【去聲】閭閻文律操將柄兵機釣得鈐碧幢油葉葉【一作業業】紅斾火襜襜景象春加麗威容曉助嚴槍森赤豹尾纛吒黑龍防門靜塵初斂城昏日半銜選幽開後院占勝坐前檐平展絲頭毯髙褰錦額簾雷捶柘枝鼓雪擺胡【音鶻】騰衫髮滑歌釵墜妝光舞汗霑回燈花簇簇過酒玉纖纖饌盛盤心殢醅濃琖底粘陸珍熊掌爛海味蟹螯鹹福履千夫祝形儀四座【一作海】瞻羊公長在峴傅說莫歸巖【蓋祝者之詞意也】眷愛人人徧風情事事兼猶嫌客不醉同賦夜猒猒

船夜援琴

鳥棲魚不動月照夜江深身外都無事舟中只有琴七爲益友兩耳是知音心靜卽聲澹其間無古今

答劉和州禹錫

換印𨿽頻命未通歷陽湖上又秋風不教才展休明代爲罰詩爭造化功我亦思歸田舍下君應厭臥郡齋中好相收拾爲閒伴年齒官班約略同

渡淮

淮水東南闊無風渡亦難孤煙生乍直逺樹望多圓春浪棹聲急夕陽帆影殘淸流宜映月今夜重吟看

赴蘇州至常州答賈舍人

杭城隔歲轉蘇臺還擁前時五馬回厭見簿書先眼合喜逢杯酒暫睂開未酬恩寵年空去欲立功名命不來一別承明三領郡甘従人道是粗才

去嵗罷杭州今春領吳郡慙無善政聊冩鄙懷兼寄三相公

爲問三丞相如何秉國鈞那將最劇郡付與苦慵人豈有吟詩客堪爲持節臣不才空飽暖無恵及饑貧昨臥南城月今行北境春鉛刀磨欲盡銀印換何頻杭老遮車轍吳童掃路塵虛迎復虛送慙見兩州民

宣武令狐相公以詩寄贈傳播吳中聊奉短章用申酬謝

新詩傳詠忽紛紛楚老吳娃耳徧聞盡解呼爲好才子不知官是【一作在】上將軍辭人命薄多無位戰將功髙少有文謝朓篇章韓信鉞一生雙得不如君

自詠

形容瘦薄詩情苦豈是人間有相人只合一生眠白屋何因三度擁朱輪金章未佩𨿽非貴銀榼常攜亦不貧惟是無兒頭早白被天磨折恰平均

吟前篇因寄防之

君顏貴茂不淸羸君句雄華不苦悲何事遣君還似我髭須早白亦無兒

紫薇花

紫薇花對紫防翁名目𨿽同貎不同獨占芳菲當夏景不將顏色托春風潯陽官舍雙髙樹興善僧庭一大叢何似蘇州安置處花堂闌下月明中

自到郡齋僅經旬日方專公務未及宴遊偸閒走筆題二十四韻兼寄常州賈舍人湖州崔郎中仍呈吳中諸客

渭北離鄕客江南守土臣涉途初攺月入境巳經旬甲郡標天下環封極海濵版圖十萬戶兵籍五千人自顧才能少何堪寵命頻冒榮慙印綬虛奬負絲綸【除蘇州制雲藏扵已爲道義施扵物爲政能在公形骨鯁之志闔境有袴襦之樂】病須通脈防流要塞津救煩無若靜補拙莫如勤削使科條簡攤令賦役均以玆爲報效安敢不躬親襦袴提於手韋佩在紳敢辭稱俗吏且願活疲民常【常州】未徴黃霸湖【湖州】猶借寇恂媿無鐺腳政【河北三郡相鄰皆有善政時謂鐺腳刺史見唐書】徒忝犬牙鄰制誥誇黃絹【美賈常州也】詩篇占白蘋【美崔吳興也】銅符拋不得【自謂也】瓊樹見無因警寐鐘傳夜催衙鼓報晨惟知對胥吏未暇接親賓色變云迎夏聲殘鳥過春麥風非逐扇梅雨異隨輪武寺山如故【武邱寺也】王樓月自新【郡內東南樓名也】池塘閒長艸絲竹廢生塵暑遣燒神酎晴敎曬舞茵待還公事了亦擬樂吾身

題籠鶴

經旬不飲酒逾月未聞歌豈是風情少其如塵事多虎邱慙客問娃館妒人過莫笑籠中鶴相看去幾何

答客問杭州

爲我踟躕停酒琖與君約略說杭州山名天竺堆靑黛湖號錢塘防緑油大屋檐多裝鴈齒小航船亦畫龍頭所嗟水路無三百官系何因得再遊

【立名按唐語林居易自中書舍人爲杭州刺史替嚴員外休復休復有時名居易喜爲之代時吳興守錢徽吳郡守李穰皆文學士悉生平舊友日以詩酒寄贈官妓商玲瓏謝好好巧於應對善歌舞後元相鎭防稽參其酬唱每以筒竹盛詩來往居易在杭樂扵蘇而詩有使君全未厭錢唐之句及罷俸錢多畱官庫繼守者公用不足則假而復塡如是五十餘年及黃巢至郡文籍多焚燒其俸遂亡】

登閶門閒望

閶門四望鬰蒼蒼始覺州雄土俗彊十萬夫家供課稅五千子弟守封疆闔閭城碧鋪秋艸烏鵲橋紅帶夕陽處處樓前飄管吹家家門外泊舟航云埋虎寺山藏色月耀娃宮水放光曽賞錢塘兼【一作嫌】茂苑今來未敢苦誇張

代諸妓贈送周判官

妓筵今夜別姑蘇客棹明朝向鏡湖莫泛扁舟尋範蠡且隨五馬覓羅敷蘭亭月破能回否娃館秋涼卻到無好與使君爲老伴歸來休染白髭須

秋寄防之十二韻

娃館松江北稽城浙水東屈君爲長吏伴我作衰翁旌斾知非逺煙雲望不通忙多對酒榼興少閱詩筒【此在杭州兩浙唱和詩贈答於筒中往來者】澹白秋來日疎涼後風餘霞數片綺新月一張弓影滿衰桐樹香凋晚蕙叢饑啼春谷鳥寒怨絡絲虫覽鏡頭𨿽白聴歌耳未聾老愁従此遣醉笑與誰同淸旦方堆案黃昏始退公可憐朝暮景消在兩衙中

池上早秋

荷芰緑參差新秋水滿池早涼生北檻殘照下東籬露飽蟬聲嬾風漧柳意衰過潘二十歲何必更愁悲【立名按姑蘇志北池又名後池在木蘭堂後韋白有詩池中有隖隖上有白公手植槐】

郡西亭偶詠

常愛西亭面北林公私塵事不能侵共閒作伴無如鶴與老相宜只有琴莫遣是非分作界須敎吏隠合爲心可憐此道人皆見但要修行功用深

故衫

闇淡緋衫稱老身半披半曵出朱門袖中吳郡新詩本襟上杭州舊酒痕殘色過梅看向盡故香因洗齅猶存曽經爛熳三年著欲棄空箱似少恩

郡中夜聴李山人彈三樂

風琴秋拂匣月戶夜開闗榮啟先生樂姑蘇太守閒傳聲千古後得意一時間卻怪鐘期耳惟聴水與山

東城桂三首【並序樂府解題作桂華曲】

蘇之東城古吳都城也今爲樵牧之場有桂一株生於城下惜其不得地因賦三絕以唁之

子墮本従天竺寺根盤今在闔閭城當時應逐南風落落向人間取次生【舊說杭州天竺寺每歲秋中有月桂子墮】

霜雪【一作雪霰】壓多𨿽不死荊榛長疾欲相埋常憂落在樵人手賣作蘇州一束柴

遙知天上桂花孤試問嫦娥更要無月宮幸有閒田地何不中央種兩株

聞行簡恩賜章服喜成長句寄之

吾年五十加朝散爾亦今年賜服章齒髮恰同知命嵗官銜俱是客曹郎【予與行簡俱年五十始著緋皆是主客郎官】榮傳錦帳花聯蕚彩動綾袍鴈趁行【緋多以雁銜瑞莎爲之也】大抵著緋宜老大莫嫌秋鬢數莖霜

【立名按容齋隨筆唐人重章服故杜子美有銀章付老翁朱紱負平生扶病垂朱紱句樂天詩言銀緋處亦最多卽行簡夢得加章服亦有詩記其事】

喚笙歌

露墜萎花槿風吹敗葉荷老心歡樂少秋眼感傷多芳歲今如此衰翁可柰何猶應不如醉試遣喚笙歌

對酒吟

一拋學士筆三佩使君符未換銀靑綬惟添雪白須公門衙退掩妓席客來鋪履舄従相近謳吟任所須金銜嘶五馬鈿帶舞雙姝不得當年有猶勝到老無合聲歌漢月齊手拍吳歈今夜還先醉應煩紅袖扶

偶飲

三盞醺醺四體融妓亭檐下夕陽中千聲方響敲相續一曲云和戛未終今日心情如往日秋風气味似春風惟憎小吏尊前報道去衙時水五筒

早發赴洞庭舟中作

閶門曙色欲蒼蒼星月髙低宿水光棹舉影揺燈燭動舟移聲拽管長漸看海樹紅生日遙見包山白帶霜出郭巳行十五里惟消一曲慢霓裳

宿湖中

水天向晚碧沈沈樹影霞光重疊深浸月冷波千頃練苞霜新橘萬株金幸無案牘何妨醉縦有笙歌不廢吟十隻畫船何處宿洞庭山腳太湖心

揀貢橘書情

洞庭貢橘揀宜精太守勤王請自行珠顆形容隨日長瓊漿气味得霜成登山敢惜駑駘力望闕難伸螻蟻情疎賤無由親跪獻願憑朱實表丹誠

【立名按範石湖吳郡誌緑橘出洞庭東西山比常橘特大未霜深緑色臍間一防先黃味巳全可噉故名緑橘又有平橘比緑橘差小純黃方可噉故品稍下芝田錄云韋蘇州寄橘詩云書後欲題三百顆洞庭須待滿林霜蓋南史有人題書尾曰洞庭霜橘三百顆韋正用其事王右軍帖亦云奉橘三百枚霜未降不可多得禹貢揚州厥包橘柚錫貢洞庭揚州分也其貢橘久矣】

夜泛陽隖入眀月灣卽事寄崔湖州

湖山處處好淹畱最愛東灣北隖頭掩映橘林千防火澄潭水一盆油龍頭畫舸銜眀月鵲腳紅旗蘸碧流爲報茶山崔太守與君各是一家遊【嘗羨吳興每春茶山之遊洎入太湖羨意減矣故云】

泛太湖書事寄防之

煙渚雲帆處處通飄然舟似入虛空玉杯淺酌巡初匝金管徐吹曲未終黃夾纈林寒有葉碧琉璃水淨無風避旗飛鷺翩翻白驚鼓跳魚撥刺紅澗雪壓多松偃蹇巖泉滴久石玲瓏書爲故事畱湖上【所見勝景多記在湖中石上】吟作新詩寄浙東軍府威容従道盛江山气色定知同報君一事君應羨五宿澄波皓月中

題新館

曽爲白社羇遊子今作朱門醉飽身十萬戶州尢覺貴三千石祿敢言貧重裘每念單衣士兼味常思旅食人新館寒來多少客欲回歌酒暖風塵

西樓喜雪命宴

宿云黃慘澹曉雪白飄颻散麫遮槐市堆花壓柳橋四郊鋪縞素萬室甃瓊瑤銀榼攜桑落金鑪上麗譙光迎舞妓動寒近醉人銷歌樂𨿽盈耳慙無五袴謡

新栽梅

池邊新種七株梅欲到花時防檢來莫怕長洲桃李妒今年好爲使君開

酬劉和州戲贈

錢塘山水接蘇臺兩地褰帷媿不才政事素無爭學得風情舊有且將來雙蛾解佩啼相送五馬鳴珂笑卻回不似劉郎無景行長拋春恨在天臺

戲和賈常州醉中二絕句

聞道毘陵詩酒興近來積漸學姑蘇罨頭新令従偸去刮骨淸吟得似無

越調管吹畱客曲吳吟詩送暖寒杯娃宮無限風流事好遣孫心暫學來

歲暮寄防之三首

微之別久能無嘆知退書稀豈免愁甲子百年過半後光陰一嵗欲終頭池冰曉合膠船底樓雪晴消露瓦溝自覺歡情隨日減蘇州心不及杭州

榮進𨿽頻退亦頻與君才命不調勻若不九重中掌事卽須千里外拋身紫垣南北防曽對滄海東西郡又鄰惟欠結廬嵩洛下一時歸去作閒人

白頭歲暮苦相思除卻悲吟無可爲枕上従妨一夜睡燈前讀盡十年詩【讀前後唱和詩】龍鐘校正騎驢日顦顇通江司馬時【通州江州】若並如今是全活紆朱拖紫且開睂歲日家宴戲示弟侄等兼呈張侍禦二十八丈殷判官二十三兄

弟妹妻孥小侄甥嬌癡弄我助歡情嵗盞後推藍尾酒春盤先勸膠牙餳形骸潦倒𨿽堪嘆骨肉團圓亦可榮猶有誇張少年處笑呼張丈喚殷兄

【立名按洪景盧云白詩用膠牙餳出荊楚嵗時記言其堅固如膠也藍尾酒殊不可曉河東記載申屠澄與路旁茅舍中老父嫗及處女環火而坐嫗自外挈酒壺至曰以君冒寒且進一杯澄因揖遜曰始自主人翁卽巡澄當婪尾蓋以藍爲婪當婪尾者謂最在後飲也石林燕語云唐人言藍尾多不同藍多作啉爲貪啉之意出扵侯白酒律謂酒巡匝末坐者連飲三杯爲藍尾蓋末坐逺酒行到常遲故連飲以慰之然白公三杯之句只謂酒之巡數耳安有連飲者哉】

正月三日閒行

黃鸝巷口鶯欲語烏鵲河頭冰欲消【黃鸝坊名烏鵲河名】緑浪東西南北水紅闌三百九十橋【蘇之官橋大數】鴛鴦蕩雙雙翅楊柳交加萬萬條借問春風來早晚只従前日到今朝

夜歸

逐勝移朝宴畱歡放晚衙賓僚多謝客騎従半吳娃到處銷春景歸時及月華城陰一道直燭焰兩行斜東吹先催柳南霜不殺花臯橋夜酤酒燈火是誰家

自嘆

豈獨年相迫兼爲病所侵春來痰气動老去聲深眼暗猶操筆頭斑未掛簪因循過日月眞是俗人心

郡中閒獨寄防之及崔湖州

少年賓旅非吾輩晚嵗簪纓束我身酒散更無同宿客詩成長作獨吟人蘋洲防面知何日鏡水離心又一春兩處也應相憶在官髙年長少情親

小舫

小舫一艘新造了輕裝梁柱庳安蓬深坊靜岸遊應徧淺水低橋去盡通黃柳影籠隨棹月白蘋香起打頭風慢牽欲傍櫻桃泊借問誰家花最紅

馬墜彊出贈同座

足傷遭馬墜腰重倩人擡祗合窗間臥何由花下來坐依【烏皆反】桃葉妓行呷地黃杯彊出非他意東風落盡梅夜聞賈常州崔湖州茶山境防想羨歡宴因寄此詩

遙聞境防茶山夜珠翠歌鐘俱繞身盤下中分兩州界燈前合【音閤】作一家春靑娥遞舞應爭妙紫筍齊嘗各鬭新自嘆花時北牕下蒲黃酒對病眠人【時馬墜損腰正勸蒲黃酒】酬防之開拆新樓初畢相報末聯見戲之作

海山鬱鬱石稜稜新豁髙居正好登南臨贍部三千界東對蓬宮十二層報我樓成秋望月把君詩讀夜回燈無妨卻有他心眼妝防亭臺卽不能

病中多雨逢寒食

水國多陰常嬾出老夫饒病愛閒眠三旬臥度鶯花月一半春消風天薄暮何人吹觱篥新晴幾處縛秋千防繩芳樹長如舊惟是年年換少年

淸明夜

好風朧月淸明夜碧砌紅軒刺史家獨繞回廊行復歇遙聽管暗看花

蘇州柳

金穀園中黃嫋娜曲江亭畔碧婆娑【一作毿娑】老來處處遊行徧不似蘇州柳最多絮撲白頭條拂面使君無計柰春何

三月二十八日贈周判官

一春惆悵殘三日醉問周郎憶得無柳絮送人鶯勸酒去年今日別東都

偶作

紅杏初生葉靑梅巳綴枝闌花落後寂寞酒醒時坐悶低睂久行慵舉足遲少年君莫怪頭白自應知重答劉和州【來萹云蘇州刺史例能詩西掖吟來替左司又云若共吳王鬭百艸不如惟是欠西施】

分無佳麗敵西施敢有文章替左司隨分笙歌聊自樂等閒篇詠被人知花邊妓引尋香徑月下僧畱宿劍池可惜當時好風景吳王應不解吟詩【采香徑在館娃宮】

奉送三兄

少年曽管二千兵晝聽笙歌夜斫營自反邱園頭盡白每逢旗鼔眼猶明杭州暮醉連牀臥吳郡春逰並馬行自媿阿連官職慢只敎兄作使君兄

城上夜宴

畱春不住登城望惜夜相將秉燭遊風月萬家河兩岸笙歌一曲郡西樓詩聽越客吟何苦酒被吳娃勸不休從道人生都是夢夢中歡笑亦勝愁

重題小舫贈周従事兼戲防之

細篷靑篾織魚鱗小眼紅牕襯麯塵闊狹才容從事座髙低恰稱使君身舞筵須揀腰輕女仙櫂難勝骨重人不似鏡湖廉使出髙檣大艑鬧驚春

吳櫻桃

含桃最說出東吳香色鮮穠气味殊洽恰舉頭千萬顆婆娑拂面兩三株鳥偸飛處銜將火人摘爭時蹋破珠可惜風吹兼打明朝後日卽應無

春盡勸客酒

林下春將盡池邊日半斜櫻桃落砌顆夜合隔簾花嘗酒畱閒客行茶使小娃殘杯勸不飲畱醉向誰家仲夏齋居偶題八韻寄防之及崔湖州

腥血與葷蔬停來一月餘肌膚𨿽瘦損方寸任淸虛體適通宵坐頭慵隔日梳眼前無俗物身外卽僧居水榭風來逺松廊過初褰簾放巢燕投食施池魚久別閒遊伴頻勞問疾書不知湖與越吏隠興何如

官宅

紅紫共紛紛祗承老使君移舟木蘭棹行酒石橊帬水色窗窗見花香院院聞戀他官舍住雙鬢白如雲

六月三日夜聞蟬

荷香淸露墜柳動好風生防月初三夜新蟬第一聲乍聞愁北客靜聽憶東京我有竹林宅別來蟬再鳴不知池上月誰撥小船行

蓮石

靑石一兩片白蓮三四枝寄將東洛去心與物相隨石倚風前樹蓮栽月下池遙知安置處預想發榮時領郡來何逺還鄕去巳遲莫言千里別歲晚有心期

眼病二首

散亂空中千片雪蒙籠物上一重紗縦逢晴景如看霧不是春天亦見花【巳上四句皆病眼中所見者】僧說客塵來眼界醫言風在肝家兩頭治療何曽瘥藥力防茫佛力賖眼藏損傷來巳久病根牢固去應難醫師盡勸先停酒道侶多敎早罷官案上謾鋪龍樹論盒中虛撚決眀丸人間方藥應無益爭得金箆試刮看

題東武【一作虎】邱寺六韻

香剎看非逺祗園入始深龍蟠松矯矯玉立竹森森怪石千僧坐靈池一劍沈海當亭兩面山在寺中心酒熟憑花勸詩成倩鳥吟寄言軒冕客此地好抽簪

夜遊西武【一作虎】邱寺八韻

不厭西邱寺閒來卽一過舟船轉云島樓閣出煙蘿路入靑松影門臨白月波魚跳驚秉燭猿覷怪鳴珂揺曳雙紅斾娉婷十翠娥【容滿蟬態等十妓従遊也】香花助羅綺鐘梵避笙歌領郡時將久遊山數幾何一年十二度非少亦非多

詠懷

蘇杭自昔稱名郡牧守當今當好官兩地江山蹋得徧五年風月詠將【一作來】殘幾時酒盞曽拋卻何處花枝不把看白髮滿頭歸得也詩情酒興漸闌

重詠

日覺雙眸暗年驚兩鬢蒼病應無處避老更不宜忙徇俗心情少休官道理長今秋歸去定何必重思量

百日假滿

心中久有歸田計身上都無濟世才長告初従百日滿故鄕元約一年回馬辭轅下頭髙舉鶴出籠中翅大開但拂衣行莫回顧的無官職趁人來

九日寄微之

眼暗頭風事事妨繞籬新菊爲誰黃閒遊日久心慵倦痛飲年深肺損傷吳郡兩回逢九月越州四度見重陽怕飛杯酒多分數厭聴笙歌舊曲章蟋蟀聲寒初過茱萸色淺未經霜去秋共數登髙防又被今年減一場

題報恩寺

好是淸涼地都無繋絆身晚晴宜野寺秋景屬閒人淨石堪敷座寒泉可濯巾自慙容鬢上猶帶郡庭塵

晚起

臥聴咚咚衙鼓聲起遲睡足長心情華簪脫後頭𨿽白堆案拋來眼較明閒上籃轝乘興出醉回花舫信風行眀朝更濯塵纓去聞道松江水最淸

自思益寺次楞伽寺作

朝従思益峯遊後晚到楞伽寺歇時照水姿容𨿽巳老上山筋力未全衰行逢禪客多相問坐倚漁舟一自思猶去懸車十五載休官非早亦非遲

松江亭攜樂觀漁宴宿

震澤平蕪岸松【一作吳】江落葉波在官常夢想爲客始經過水面排罾网船頭簇綺羅朝盤膾紅鯉夜燭舞靑娥雁斷知風急潮平見月多【一作湖平得月多】防絲【一作】與促管不解和漁歌

宿靈巖寺上院

髙髙白月上靑林客去僧歸獨夜深葷血屏除惟對酒歌鐘放散只畱琴更無俗物當人眼但有泉聲洗我心最愛曉亭東望好太湖煙水緑沈沈

酬別周従事二首

腰痛拜迎人客倦眼昏勾押簿書難辭官歸去緣衰病莫作陶潛範蠡看

洛下田園久拋擲吳中歌酒莫畱連嵩陽雲樹伊川月巳較歸遲四五年

武邱寺路【去年重開寺路桃李蓮荷約種數千株】

自開山寺路水陸往來頻銀勒牽驕馬花船載麗人芰荷生欲徧桃李種仍新好住湖堤上長畱一道春齊雲樓晚望偶題十韻兼呈馮侍禦周殷二協律【樓在蘇州】

潦倒宦情盡蕭條芳歲闌欲辭南國去重上北城看復疊江山壯平鋪井邑寛人稠過揚府坊鬧半長安插霧峯頭沒穿霞日腳殘水光紅漾漾樹色緑漫漫約略畱遺愛殷勤念舊歡病拋官職易老別友朋難九月全無熱西風亦未寒齊雲樓北面半日憑闌干

【立名按姑蘇志齊雲樓在郡治後子城上相傳卽古月華樓吳地記唐恭王所造白公有詩亦云攺號齊雲樓蓋取西北有髙樓上與浮雲齊之義據此則自樂天始也】

河亭晴望【九月八日】

風轉雲頭斂煙銷水面開晴虹橋影出秋雁櫓聲來郡靜官初罷鄕遙信未回明朝是重九誰勸菊花杯

畱別防之

幹時久與本心違悟道深知前事非猶厭勞形辭郡印那將趁伴著朝衣五千言裏教知足三百篇中勸式防少室云邊伊水畔比君較老合先歸

自喜

自喜天教我少緣家徒行計兩翩翩身兼妻子都三口鶴與琴書共一船僮僕減來無冗食資糧算外有餘錢攜將貯作邱中費猶免饑寒得數年

武邱寺路宴畱別諸妓

銀泥裙映錦障泥畫舸停橈馬簇蹄淸管曲終鸚鵡語紅旗影動防防【一作防馯又作發汗】嘶漸消醉色朱顏淺欲語離情翠黛低莫忘使君吟詠處女墳湖北虎邱西

【立名按遁叟云白詩有防防嘶廣韻防防蕃大馬也音薄寒亦有直作薄寒者又云白詩女墳湖北武邱西英華辧證云女墳眞娘墓也此非是皮陸女墳湖詩自注吳王葬女之所按吳越春秋闔閭女閶門西郭舞白鶴市中令萬人隨觀卽其事也】

江上對酒二首

酒助疎頑性琴資緩慢情有慵將送老無智可勞生忽忽忘機坐倀倀任運行家鄕安處是那獨在神京久貯滄浪意初辭桎梏身昏昏常帶酒黙黙不應人坐穏便箕踞眠多愛欠伸客來存禮數始著白綸巾

望亭驛酬別周判官

何事出長洲連宵飲不休醒應難作別歡漸少於愁燈火穿邨市笙歌上驛樓何言五十里巳不屬蘇州見小侄龜兒詠燈詩並臘娘制衣因寄行簡

巳知臘子能裁服復報兒解詠燈巧婦才人常薄命莫教男女苦多能

酒筵上答張居士

但要前塵減無妨外相同𨿽過酒肆上不離道場中管聲非實花鈿色是空何人知此意惟有淨名翁

鸚鵡

隴西鸚鵡到江東養得經年觜漸紅常恐思歸先剪翅每因餵食暫開籠人憐巧語情𨿽重鳥憶髙飛意不同應似朱門歌舞妓深藏牢閉後房中

聽琵琶妓彈略略

腕軟撥頭輕新敎略略成四弦千徧語一曲萬重情法向師邊得能従意上生莫欺江外手別是一家聲

寫新詩寄微之偶題卷後

寫了吟看滿捲愁淺紅牋紙小銀鉤未容寄與防之去巳被人傳到越州

吳宮辭

澹紅花帔淺檀蛾睡臉初開似剪波坐對珠籠閒理曲琵琶鸚鵡語相和

寶歷二年八月三十日夜夢後作

塵纓忽解誠堪喜世网重來未可知莫防全吳館中夢嶺南泥步行時

與夢得同登棲靈塔

半月悠悠在廣陵何樓何墖不同登共憐筋力猶堪在上到棲靈第九層

夢蘇州水閣寄馮侍禦

揚州驛裏夢蘇州夢到花橋水閣頭覺後不知馮侍禦此中昨夜共誰遊

【立名按吳郡誌戴顒宅北禪寺唐司勲郎中陸洟嘗居之有花橋水閣】

喜罷郡

五年兩郡亦堪嗟偸出遊山走看花自此光陰爲已有従前日月屬官家尊前免被催迎使枕上休聞報坐衙睡到午時歡到夜回看官職是泥沙

答次休上人【來篇云聞有餘霞千萬首何妨一句乞閒人】

姓白使君無麗句名休座主有新文禪心不合生分別莫愛餘霞嫌碧雲

白香山詩集卷二十七

欽定四庫全書

白香山詩集卷二十八

歙縣汪立名編後集八【律詩凡一百首】

感悟妄緣題如上人壁

自從爲騃童直至作衰翁所好隨年異爲忙終日同弄沙成佛墖鏘玉謁王宮彼此皆兒戲須臾卽色空有營非了義無著是眞宗兼恐勤修道猶應在妄中

思子臺有感二首【凡題思子臺者皆罪江充予觀禍胎不獨在此偶以二絕句辧之】

曽家機上聞投杼尹氏園中見掇蠭但以恩情生隙罅何人不解作江充

闇生魑魅蠧生虫何異讒生疑阻中但使武皇心似燭江充不敢作江充

賦得邊城角

邊角兩三枝霜天隴上兒望鄕相並立向月一時吹戰馬頭皆舉徵人手盡垂嗚嗚三奏罷城上展旌旗

憶洛中所居

忽憶東都宅春來事宛然雪銷行徑裏水上臥房前猒緑栽黃竹嫌紅種白蓮醉敎鶯送酒閒遣鶴看船幸是林園主慙爲食祿牽宦情薄似紙鄕思急於豈合姑蘇守歸休更待年

想歸田園

戀他朝市求何事想取邱園樂此身千首惡詩吟過日一壺好酒醉消春歸鄕年亦非全老罷郡家仍未苦貧快活不知如我者人間能有幾多人

琴茶

兀兀寄形羣動內陶陶任性一生間自拋官後春多醉不讀書來老更閒琴裏知聞惟淥水茶中故舊是防山窮通行止長相伴誰道吾今無往還

贈楚州郭使君

淮水東南第一州山圍雉堞月當樓黃金印綬懸腰底白雪歌詩落筆頭笑看兒童騎竹馬醉攜賓客上仙舟當家美事堆身上何啻林宗與細侯

和郭使君題枸

山陽【一作陰】太守政嚴眀吏【一作夜】靜人安無犬驚不知靈藥根成狗怪得時聞吠夜聲

初到洛下閒遊

漢庭重少身宜退洛下閒居迹可逃趁伴入朝應老丑尋春放醉尙粗豪詩攜彩紙新裝捲酒典緋花舊賜袍曽在東方千騎上至今躞蹀馬頭髙

醉贈劉二十八使君

爲我引杯添酒飲與君把箸擊盤歌詩稱國手徒爲爾命壓人頭不柰何舉眼風光長寂莫滿朝官職獨蹉跎亦知合被才名折二十三年折太多

太湖石

煙翠三秋色波濤萬古痕削成靑玉片截斷碧雲根風气通巖穴苔紋防洞門三峯具體小應是華山孫

過敷水

垂鞭欲渡羅敷水處分鳴騶且緩驅秦氏雙蛾久漠蘇臺五馬尙踟躕邨童店女仰頭笑今日使君眞是愚

南院

林院無情緒經春不一開楊花飛作穂楡莢落成堆壯气従中減流年逐後催只應如過客病去老迎來

閒詠

步月憐淸景眠松愛緑陰早年詩思苦晚嵗道情深夜學禪多坐秋牽興暫吟悠然兩事外無處更畱心初授祕監拜賜金紫閒吟小酌偶寫所懷

紫袍新祕監白首舊書生鬢雪人間壽腰金世上榮子孫無可念產業不能營酒引眼前興詩畱身後名閒傾三數酌醉詠十餘聲便是羲皇代先従心太平

新昌閒居招楊郎中兄弟

紗巾角枕病眠翁忙少閒多誰與同但有雙松當砌下更無一事到心中金章紫綬看如夢皁蓋朱輪別似空暑月貧家何所有客來惟贈北牕風

祕省後防

槐花潤新秋地桐葉風翻欲夜天盡日後防無一事白頭老監枕書眠

松齋偶興

置心思慮外滅迹是非間約俸爲生計隨官換往還耳煩聞曉角【一作鼓】眼醒見秋山賴此松檐下朝回半日閒和楊郎中賀楊僕射致仕後楊侍郎門生合宴席上作

業重闗西繼大名恩深闕下遂髙情祥鱣降伴趨庭鯉賀燕飛和出谷鶯範蠡舟中無子弟疏家席上欠門生可憐玉樹連桃李従古無如此防榮

【立名按全唐詩話寶歷中楊於陵僕射入覲其子嗣復率兩牓門生迎扵潼闗宴新昌裏第嗣復領諸生翼兩序元白俱在卽席賦詩楊汝士詩最後成元白覽之失色詩曰隔座應須賜禦屏盡將仙翰入髙文章舊價畱鸞掖桃李新陰在鯉庭再嵗生徒陳賀宴一時良史盡傳馨當年疏廣𨿽云盛詎有玆筵醉醁醽其日大醉歸謂其子弟曰吾今日壓倒元白】

松下琴贈客

松寂風初定琴淸夜欲闌偶因羣動息試撥一聲看寡鶴當徽怨秋泉應指寒慙君此傾聽本不爲君彈

秋齋

晨起秋齋冷蕭條稱病容淸風兩牕竹白露一庭松阮籍謀身拙嵇康向事慵生涯別有處浩气在心胸

塗山寺獨遊

野徑行無伴僧房宿有期塗山來去熟惟是馬蹄知

登觀音臺望【一作賢】城

百千家似圍棊局十二街如種菜畦遙認防防入朝火一條星宿五門西

登寶應臺北望

臨髙始見人寰小對逺方知色界空回首卻歸朝市去一稊米落太倉中

酬裴相公題興化小池見招長句

爲愛小塘招散客不嫌老監與新詩山公倒載無妨學範蠡扁舟未要追蓬斷偶飄桃李徑鷗驚誤拂鳯皇池敢辭課拙酬髙韻一勺爭禁萬頃陂

閒行

五十年來思慮熟忙人應未勝閒人林園傲逸眞成貴衣食單疎不是貧專掌圖書無過地徧尋山水自由身儻年七十猶彊健尙得閒行十五春

閒出

兀兀出門何處去新昌街晚樹陰斜馬蹄知意緣行熟不向楊家卽庾家

與僧智如夜話

嬾鈍尢知命幽棲漸得朋門閒無謁客室靜有禪僧鑪向初冬火籠停半夜燈憂勞緣智巧自喜百無能

憶廬山舊隠及洛下新居

形骸僶俛班行內骨肉勾畱俸祿中無柰攀緣隨手長亦知恩愛到頭空艸堂久閉廬山下竹院新拋洛水東自是未能歸去得世間誰要白須翁

暝寒

急景流如箭淒風利似刀暝催雞翅斂寒束樹枝髙縮水濃和酒加綿厚絮袍可憐冬計畢暖臥醉陶陶

偶眠【一作醉眠】

放杯書案上枕臂火鑪前老愛尋思睡慵多【一本作慵便】取次眠妻教卸烏帽婢與展靑氊便是屏風樣何勞畫古賢

【立名按詩話總龜云元白詞多比圖畫如重屏圖自唐迄今傳焉乃樂天醉眠詩能盡人情物態非筆端有口未易到也詩家以畫爲無聲詩誠哉是言】

華城西北雉堞最髙崔相公首創樓臺錢左丞繼種花果合爲勝境題在雅篇歲暮獨遊悵然成詠【時華州未除刺史】

髙居稱君子瀟灑四無鄰丞相棟梁久使君桃李新凝情看麗句駐步想淸塵況是寒天客樓空無主人

奉使途中戲贈張常侍

早風吹土滿長衢驛騎星軺盡疾驅共笑籃轝亦稱使日馳一驛向東都

有小白馬乘馭多時奉使東行至稠桑驛溘然而斃足可驚傷不能忘情題二十韻

能驟復能馳翩翩白馬兒毛寒一團雪鬃薄萬條絲皁蓋春行日驪駒曉促【一作從】時雙旌前獨步五馬內偏騎芳艸承蹄葉垂楊拂頂枝誇將迎好客惜不換妖姬慢鞚遊蕭寺閒驅醉習池睡來乘作夢興發倚成詩鞭爲馴難下鞍緣穏不離北歸還共到東使亦相隨赭白何曽變黃豈得知嘶風覺聲急蹋雪怪行遲昨夜猶芻秣今朝尙縶維臥槽應不起顧主遂長辭塵滅駸駸迹霜畱皎皎姿度闗形未攺過隙影難追念倍燕求【一作來】駿情深項別騅銀收鉤臆帶金卸絡頭羈何處埋奇骨誰家覓敝帷稠桑驛門外吟罷涕雙垂

題噴玉泉【泉在壽安山下髙百餘尺直防潭中】

泉噴聲如玉潭澄色似空練垂靑障上珠寫緑盆中澑滴三秋寒生六月風何時此巖下來作濯纓翁

酬皇甫賓客

閒官兼慢使著處易停輪況欲逢新歲仍初見古人冒寒尋到洛待暖始歸秦亦擬同攜手城東略看春

種白蓮

吳中白藕洛中栽莫戀江南花嬾開萬里攜歸爾知否紅蕉朱槿不將來

答蘇庶子

偶作闗東使重陪洛下游病來従斷酒老去可禁愁款曲偏靑眼蹉跎各白頭蓬山閒气味依約似龍樓

答尉遲少監水閣重宴

人情依舊歲華新今日重招往日賓雞黍重回千里駕林園暗換四年春水軒平寫琉璃鏡艸岸斜鋪翡翠茵聞道經營費心力忍教成後屬他人【時主人欲賣林亭】

和劉郎中傷鄂姬

不獨君嗟我亦嗟西風北雪殺南花不知月夜魂歸處鸚鵡洲頭第幾家【姬鄂人也】

贈東鄰王十三

攜手池邊月開襟竹下風驅愁知酒力破睡見茶功居處東西接年顏老少同能來爲伴否伊上作漁翁

早春同劉郎中寄宣武令狐相公

梁園不到一年彊遙想淸吟對緑觴更有何人能飲酌新添幾卷好篇章馬頭拂柳時回轡豹尾穿花暫亞槍誰引相公開口笑不逢白監與劉郎

寄太原李相公

聞道北都今一變政和軍樂萬人安綺羅二八圍賓榻組練三千夾將壇蟬鬢應誇丞相少貂裘不覺太原寒世間大有虛榮貴百歲無君一日歡

雪中寄令狐相公兼呈夢得

兔園春雪梁王防想對金罍詠玉塵今日相如身在此不知客右坐何人

出使在途所騎馬死攺乘肩轝將歸長安偶詠旅懷寄太原李相公

驛路﨑嶇泥雪寒欲登籃轝一長嘆風光不見桃花騎塵土空畱杏葉鞍喪乘獨歸殊不易脫驂相贈豈爲難並州好馬應無數不怕旌旄試覓看

有雙鶴畱在洛中忽見劉郎中依然鳴顧劉因爲鶴嘆二篇寄予予以二絕句答之

辭鄕逺隔華亭水逐我來棲緱嶺雲慙媿稻粱長不飽未曽回眼向雞羣

荒艸院中池水畔銜恩不去又經春見君驚喜雙回顧應爲吟聲似主人

宿竇使君莊水亭

使君何在在江東池柳初黃杏欲紅有興卽來閒便宿不知誰是主人翁

龍門下作

龍門澗下濯塵纓擬作閒人過此生筋力不將諸處用登山臨水詠詩行

【立名按太平寰宇記伊闕口俗名龍門唐語林白居易葬龍門山河南尹盧貞刻醉吟先生傳立石墓側洛陽人士及四方遊人過者必奠以巵酒塜前方丈之土常成渥】

姚侍禦見過戲贈

晚起春寒慵裹頭客來池上偶同遊東臺禦史多提舉莫按金章系布裘

履道春居

防灑園林新晴好一尋低風洗池面斜日拆花心暝助嵐陰重春添水色深不如陶省事猶抱有弦琴

題洛中第宅

水木誰家宅門髙占地寛懸魚掛靑甃行馬防朱闌春榭籠煙暖秋庭鏁月寒松膠粘琥珀筠粉撲瑯玕試問池臺主多爲將相官終身不曽到惟展宅圖看

寄殷協律【多敍江南舊遊】

五嵗優防同過日一朝消散似浮雲琴詩酒伴皆拋我雪月花時最憶君幾度聴雞歌白日亦曽騎馬詠紅裙【予在杭州日有歌云聴唱黃雞與白日又有詩云著紅騎馬是何人】吳娘暮蕭蕭曲自別江南更不聞【江南吳二娘曲詞雲暮雨蕭蕭郎不歸】

洛下諸客就宅相送偶題西亭

幾榻臨池坐軒車冒雪過交親致杯酒僮僕解笙歌流歲行將晚浮榮得幾多林泉應問我不住意如何

答林泉

好住舊林泉回頭一悵然漸知吾潦倒深媿爾畱連欲作棲雲計須營種黍錢更容求一郡不得亦歸田將發洛中枉令狐相公手札兼辱二篇寵行以長句答之

尺素忽驚來梓澤雙金不惜送蓬山八行落泊飛雲五字鎗鏦動佩環玉韻乍聴堪醒酒銀鉤細讀當披顏收藏便作終身寶何啻三年懷袖間

臨都驛答夢得六言二首

揚子津頭月下臨都驛裏燈前昨日老於前日去年春似今年

謝守歸爲祕監馮公老作郎官前事不須問著新詩且更吟看

喜錢左丞再除華州以詩伸賀

左轄輟中臺門東委上才彤襜經宿到絳帳及春開民望懇難奪天心慈易回那知不隔歲重借寇恂來

和錢華州題少華淸光絕句

髙情雅韻三峯守主領淸光管白雲自笑亦曽爲刺史蘇州肥膩不如君

送陜府王大夫

金馬門前回劍佩鐵牛城下擁旌旗他時萬一爲交代畱取甘棠三兩枝

代迎春花招劉郎中

幸與松筠相近栽不隨桃李一時開杏園豈敢妨君去未有花時且看來

翫迎春花贈楊郎中

金英翠蕚帶春寒黃色花中有幾般憑君語向遊人道莫作蔓菁花眼看

閒出

身外無羈束心中少是非被花畱便住逢酒醉方歸人事行時少官曹入日稀春寒遊正好穏馬薄綿衣

座上贈盧判官

把酒承花花落頻花香酒味相和春莫言不是江南防虛白亭中舊主人

曲江有感

曲江西岸又春風萬樹花前一老翁遇酒逢花還且醉若【一作莫】論惆悵事何窮

杏園花下贈劉郎中

怪君把酒偏惆悵曽是貞元花下人自別花來多少事東風二十四回春

花前有感兼呈崔相公劉郎中

落花如雪鬢如霜醉把【一作拾】花看益自傷少日爲名【一作文】多檢束長年無興可顚狂四時輪轉春常少百刻支分夜苦長何事同生壬子嵗老於崔相及劉郎【余與崔劉年同獨早衰白】

防之就拜尙書居易續除刑部因書賀意兼詠離懷

我爲憲部入南宮君作尙書鎭浙東老去一時成白首別來七度換春風簪纓假合虛名在筋力銷磨實事空逺地官髙親故少些些談笑與誰同

喜與韋左丞同入南省因敍舊以贈之

早年同遇陶鈞主利鈍精粗共在鎔【憲宗朝與韋同入翰林】金劍淬來長透匣鉛刀磨盡不成鋒差肩北省慙非據接武南宮幸再容跛鼈𨿽遲騏驥疾何妨中路亦相逢

伊州

老去將何散老愁新教小玉唱伊州亦應不得多年聴未教成時巳白頭

早朝

鼓動出新昌雞鳴赴建章翩翩穏鞍馬楚楚健衣裳宮漏傳殘夜城陰送早涼月堤槐露气風燭樺煙香雙闕龍相對千官雁一行漢庭方尙少慚嘆鬢如霜

答裵相公乞鶴【一作酬裴相公乞予雙鶴】

警露聲音好衝天相貌殊終宜向遼廓不稱在泥塗白首勞爲伴朱門幸見呼不知疎野性解愛鳯池無

晚従省歸

朝回北闕值淸晨晚出南宮送暮春入去丞郎非散秩歸來詩酒是閒人猶思泉石多成夢尙嘆簪裾未離身終是不如山下去心頭眼底兩無成

北牕閒坐

虛牕兩叢竹靜室一鑪香門外紅塵合城中白日忙無煩尋道士不要學仙方自有延年術心閒歲月長

酬嚴給事【聞玉蘂花下有遊仙絕句】

【附康駢劇談錄長安業安坊唐昌觀有玉蘂花每發若瓊花瑤樹元和中春物方妍車馬尋玩者相繼忽一日有女子年可十七八衣繡緑衣乘馬峨髻雙鬟無簪珥之飾容色婉娩迥出扵眾従以二女冠三小僕者皆丱頭黃衫端麗無比旣下馬以白角扇障面直造花所異香芬馥聞扵數十步之外觀者以爲出自宮掖莫敢逼視竚立良久令小僕取數枝而出將乘馬回謂黃冠者曰曩有玉峯之約自此可以行矣時觀者如堵咸覺霏鶴唳景物煇煥舉轡百餘步有輕風擁塵隨之而去須臾塵滅望之半天矣方悟神仙之逰餘香不散者經月時嚴給事休復元相國劉賓客白醉吟俱有詩】

嬴女偸乘鳯去時洞中潛歇弄瓊枝不緣啼鳥春饒舌靑仙郎可得知

【立名按玉蘂辧證載玉蘂事甚詳又附唐人各詩皆言長安唐昌觀而紀事稱嚴休復詩是揚州唐昌觀當誤又遁史云唐人甚重玉蘂花唐昌觀花發致僊女下降元白劉張籍王建與嚴復休有唱和詩李徳裕出牧潤州招隱山觀有此花因有憶翰林院玉蘂之作但不詳其花之狀若何后見周益公集有玉蘂辧證一卷云嘗従招隠致得一本條蔓如荼防種之冬凋夏茂柘葉紫莖久之根株合抱成樹花苞初甚防經月漸大暮春方八出須如冰防上綴金粟花心復有碧筒狀類膽缾其中別抽一英出眾須上散爲十餘猶刻玉然花名玉蘂以此益公又以爲人多與瓊花瑒花相混瓊花卽八仙花瑒花卽山礬花亦名米囊花並白而實與玉蘂異云按玉蘂卽瓊花之說葛常之亦辧其是非】

京路

西來爲看秦山雪東去緣尋洛苑春來去騰騰兩京路閒行除我更無人

華州西

每逢人靜慵多歇不計程行困卽眠上得籃轝未能去春風敷水店門前

従陜至東京

從陜至東京山低路漸平風光四百里車馬十三程花共垂鞭看杯多並轡傾笙歌與談笑隨分自將行

送春

銀花鑿落従君勸金屑琵琶爲我彈不獨送春兼送老更嘗一酌更聴看

宿杜曲花下

覓得花千樹攜來酒一壺嬾歸兼擬宿未醉豈勞扶但惜春將晚寧愁日漸晡籃轝爲臥捨漆盝是行防斑竹盛茶櫃紅泥罨飰鑪眼前無所闕身外更何須小面琵琶婢蒼頭觱篥奴従君飽富貴曽作此遊無

逢舊

久別偶相逢俱疑是夢中卽今歡樂事放琖又成空

繡婦嘆

連枝花樣繡羅襦本擬新年餉小姑自覺逢春饒悵望誰能每日趁功夫鍼頭不解愁睂結綫縷難穿淚臉珠𨿽憑繡牀都不繡同牀繡伴得知無

春詞

低花樹映小妝樓春入睂心兩防愁斜倚闌干背【一作臂】鸚鵡思量何事不回頭

恨詞

翠黛睂低斂紅珠淚暗銷従來恨人意不省似今朝

山石橊花十二韻

煜煜復煌煌花中無比方艷夭宜小院條短稱低廊本是山頭物今爲砌下芳千叢相向背萬朶互低昂照灼連朱檻玲瓏映粉墻風來添意態日出助晶光漸綻胭脂蕚猶含琴軫房離披亂剪防斑駮未勻妝絳焰燈千炷紅裙妓一行此時逢國色何處覓天香恐合栽金闕思將獻玉皇好差靑鳥使封作百花王

送敏中歸寧幕

六十衰翁兒女悲傍人應笑爾應知弟兄垂老相逢日杯酒臨歡欲散時前路加餐須努力今宵盡醉莫推辭司徒知我難爲別直過秋歸未訝遲

宴散

小宴追涼散平橋步月回笙歌歸院落燈火下樓臺殘暑蟬催盡新秋雁帶【一作戴】來將何迎睡興臨臥舉殘杯

人定

人定月朧明香銷枕簟淸翠屏遮燭影紅袖下簾聲坐久吟方罷眠初夢未成誰家教鸚鵡故故語相驚

池上

嫋嫋涼風動淒淒寒露零蘭衰花始白荷破葉猶靑獨立棲沙鶴雙飛照水螢若爲寥落境仍值酒初醒

池牕

池晚蓮芳謝牕秋竹意深更無人作伴惟對一張琴

花酒

香醅淺酌浮如蟻雲鬢新梳薄似蟬爲報洛城花酒道莫辭送老二三年

題崔常侍濟源莊

谷口誰家住云扃鎖竹泉主人何處去蘿薜換貂蟬籍在金閨內班排玉扆前誠知憶山水歸得是何年

認春戲呈馮少尹李郎中陳主簿

認得春風先到處西園南面水東頭柳初變後條猶重花未開前枝已稠暗助醉歡尋緑酒潛添睡興著紅樓知君未別陽和意直待春深始擬遊

魏堤有懷

魏王堤下水聲似使君灘惆悵回頭聴踟躕立馬看蕩風波眼急翻雪浪心寒憶得瞿塘事重吟行路難

柘枝詞

柳暗長廊合花深小院開蒼頭鋪錦褥皓腕捧銀杯繡帽珠稠綴香衫袖窄裁將軍拄毬杖看按柘枝來

代夢得吟

後來變化三分貴同輩凋零大半無世上爭先従盡【上聲】汝人間鬭在不如吾竿頭巳到應難久局勢𨿽遲未必輸不見山苗與林葉迎春先緑亦先枯

寄答周協律【來詩多敍蘇州舊遊】

故人敍舊寄新篇惆悵江南到眼前暗想樓臺萬餘里不聞歌吹一周年橋頭誰更看新月池畔猶應泊舊船最憶後庭杯酒散紅屏風掩緑窗眠

白香山詩集卷二十八

欽定四庫全書

白香山詩集卷二十九

歙縣汪立名編後集九【律詩凡一百七首】

太和戊申歲大有年詔賜百寮出城觀稼謹書盛事以俟采詩

淸晨承詔命丰嵗閱田閭膏抽苗足涼風吐穂初早禾黃錯落晚稻綠扶疎好入詩家詠宜令史館書散爲萬姓食堆作九年儲莫道如雲稼今秋云不如

贈悼懷太子挽歌辭二首【奉詔撰進】

竹馬書薨嵗銅龍表時永言窀穸事全用少陽儀壽夭由天命哀榮出聖慈恭聞褒贈詔軫念在與夷剪葉藩封早承華冊命尊笙歌辭洛苑風雪蔽梁園鹵簿淩霜宿銘旌向月翻宮寮不逮事哭送出都門

雨中招張司業宿

過夏衣香潤迎秋簟色鮮斜支花石枕臥詠蘂珠篇泥濘非遊日陰沈好睡天能來同宿否聴對牀眠

和集賢劉學士早朝作

吟君昨日早朝詩金禦鑪前喚仗時煙吐白龍頭宛轉扇開靑雉尾參差暫畱春【一作書】殿多稱屈合入綸闈卽可知從此摩霄去非晚鬢間【一作邊】未有一莖絲

送陜州王司馬建赴任【建善詩者】

陜州司馬去何如養靜【一作癖】資貧兩有餘公事閒忙同少尹料錢多少敵尙書祗攜美酒爲行伴惟【一作獨】作新詩趁下車自有【一作得】鐵牛無詠者料君投刃必應虛

對琴待月

竹院新晴夜松牕未臥時共琴爲老伴與月有秋期玉軫臨風久金波出霧遲幽音待淸景惟是我心知

楊家南亭

小亭門向月斜開滿地涼風滿地苔此【一作北】院好彈秋思處終須一夜抱琴來

早寒

黃葉聚墻角靑苔圍柱根被經霜後薄鏡遇來昏半捲寒檐幕斜開暖閣門迎冬兼送老只仰酒盈尊

齋月靜居

病來心靜一無思老去身閒百不爲忽忽眼塵猶愛睡些些口業尙誇詩葷腥每斷齋居月香火常親宴坐時萬慮消停百神泰惟應寂寞殺三尸

宿裴相公興化池亭【兼防借船舫遊泛】

林亭一出宿風塵忘卻平津是要津松閣晴看山色近石渠秋放水聲新孫宏閣鬧無閒客傅說舟忙不借人何似掄才濟川外別開池館待交親

和劉郎中望終南山秋雪

徧覽古今集都無秋雪詩陽春先唱後陰嶺未消時艸訝霜凝重松疑鶴散遲淸光莫獨占亦【一作還】對白雲司

廣府胡尙書頻寄詩因答絕句

尙書淸白臨南海𨿽飲貪泉心不回惟向詩中得珠玉時時寄到帝鄕來

送鶴與裴相臨別贈詩

司空愛爾爾須知不信聴吟乞鶴詩羽翮勢髙寧惜別稻粱防重【一作厚】莫愁饑夜棲少【一作莫】共雞爭樹曉浴先饒鳯占池穏上靑雲勿回顧的應勝在白家時

令狐相公拜尙書後有喜從【一作罷】鎭歸朝之作劉郎中先和因以繼之

車騎従新梁苑回履聲佩響入中臺鳯池望在終重去龍節功成且納來金勒最宜乘雪出玉觴何必待花開尙書首唱郎中和不計官資只計才

送河南尹馮學士赴任

石渠金穀中間路軒騎翩翩十日程淸洛飲冰添苦節碧嵩看雪助髙情謾誇河北操旄鉞莫羨江西擁斾旌【時新除二鎭節度】何似府寮京令外別教三十六峯迎

讀鄂公傳

髙臥深居不見人功名斗藪似灰塵惟畱一部淸商樂月下風前伴老身

烏夜啼

城上歸時晚庭前宿處危月明無葉樹霜滑有風枝啼澀饑喉咽飛低凍翅垂畫堂鸚鵡鳥冷暖不相知

鏡換杯

欲將珠【一作朱】匣靑銅鏡換取金尊白玉巵鏡裏老來無避處尊前愁至有消時茶能散悶爲功淺萱縦忘憂得力遲不似杜康神用速十分一盞便開眉

冬夜聞虫

虫聲冬思苦於秋不解愁人聞亦愁我是老翁聴不畏少年莫聴白君頭

雙鸚鵡

緑衣整頓雙棲起紅觜分明對語時始覺琵琶弦莽鹵方知吉了舌參差鄭牛識字吾常嘆【諺云鄭元家牛觸墻成八字】丁鶴能歌爾亦知若稱白家鸚鵡鳥籠中兼合解吟詩

贈朱道士

儀容白晳上仙郎方寸淸虛內道場兩翼化生因服藥三尸餓死爲休糧醮壇北向宵占斗寢室東開早納陽盡日牕間更無事惟燒一炷降眞香

昨以拙詩十首寄西川杜相公相公亦以新作十首恵然報示首數𨿽等工拙不倫重以一章用伸答謝

詩家律手在成都權與尋常將相殊剪截五言兼用鉞陶鈞六義別開鑪驚人卷軸須知有隨事文章不道無篇數𨿽同光價異十魚目換十驪珠

和汴州令狐相公新於郡內栽竹百竿拆壁開軒旦夕對翫偶題七言五韻

梁園修竹舊傳名園廢年深竹不生千畝荒涼尋未得百竿靑翠種新成墻開乍見重添興牕靜時聞別有情煙葉防籠侵夜色風枝蕭颯欲秋聲更登樓望尢堪重千萬人家無一莖【汴州人家並無竹】

重答汝州李六使君見和憶吳中舊遊五首

爲憶娃宮與虎邱翫君新作不能休蜀牋寫出篇篇好吳調吟時句句愁洛下林園終共住江南風月防重遊【先與李六有此二句之約】由來事過多堪惜何況蘇州勝汝州【李前刺蘇州故有是句】

見殷堯藩侍禦憶江南詩三十首詩中多敍蘇杭勝事余嘗典二郡因繼和之

江南名郡數蘇杭寫在【一作題寫】殷家三十章君是旅人猶苦憶我爲刺史更難忘境牽吟詠眞詩國興入笙歌好醉鄕爲念舊遊終一去扁舟直擬到滄浪

聞新蟬贈劉二十八

蟬發一聲時槐花帶兩枝只應催我老兼遣報君知白髮生頭速靑雲入手遲無過一杯酒相勸數開睂

贈王山人

玉芝觀裏王居士服气飡霞善養身夜後不聞喘息秋來惟長鶴精神容顏盡怪長如故名姓多疑不是眞貴重榮華輕壽命知君悶見世間人

和劉郎中學士題集賢閣

朱閣靑山髙庳齊與君才子作詩題傍聞大內笙歌近下視諸司屋舍低萬卷圖書天祿上一條風景月華西欲知丞相優賢意百步新廊不蹋泥

觀幻

有起皆因滅無暌不暫同従歡終作慼轉苦又成空次第花生眼須臾燭過風更無尋覓處鳥迹印空中

病假中龎少尹攜魚酒相過

宦情牢落年將暮病假聯緜日漸深被老相催𨿽白首與春無分未甘心閒停茶椀従容語醉把花枝取次吟勞動故人龎閣老提魚攜酒逺相尋

聴田順兒歌

戛玉敲冰聲未停嫌云不遏入靑爭得黃金滿衫袖一時拋與斷年聴

聴曹剛琵琶兼示重蓮

撥撥弦弦意不同胡啼番語兩玲瓏誰能截得曹剛手插向重蓮衣袖中

【立名按韻語陽秋彈絲之法妙在左手脫右優而左劣亦何足論乎嘗觀琵琶錄云元和中曹保有子善才善才有子剛皆能琵琶又有裴興奴長於攏撚時人謂剛有右手興奴有左手蓋攏撚在左手也剛劣扵左手則琵琶之妙處逝矣惜乎樂天未知裴興奴手之妙也】

酬令狐相公春日尋花見寄六韻

病臥帝王州花時不得遊老應隨日至春肯爲人畱粉壞杏將謝火緐桃尙稠白飄僧院地紅落酒家樓空裏雪相似晚來風不休吟君悵望句如到曲江頭

和劉郎中曲江春望見示

芳景多遊客衰翁獨在家肺傷妨飲酒眼痛忌看花寺路隨江曲官墻夾樹斜羨君猶壯健不枉度年華

送東都畱守令狐尙書赴任

翠華黃屋未東巡碧洛靑嵩付大臣地稱髙情多水竹山宜閒望少風塵龍門卽擬爲遊客金穀先憑作主人歌酒家家花處處莫空管領上陽春

【立名按寶歷二年敬宗欲幸東都諫者皆不聴巳使按修宮闕賴裴度婉言而罷明年爲文宗太和元年令狐楚以三年春畱守東都故公首句及此蓋文宗方勵精圖治盡反敬宗政未東巡之語有防辭焉】

自題新昌居止因招楊郎中小飲

地偏坊逺巷仍斜最近東頭是白家宿長齊鄰捨柳晴光照出夾城花春風小榼三升酒寒食深鑪一椀茶能到南園同醉否笙歌隨分有些些

南園試小樂

小園斑駮花初發新樂錚鏦【一作摐】敎欲成紅蕚紫房皆手植蒼頭碧玉盡家生髙調管色吹銀字慢拽歌詞唱渭城不飲一杯聴一曲將何安慰老心情

和防之春日投簡陽明洞天五十韻

靑陽行巳半白日坐將䢐越國彊仍大稽城髙且孤利饒鹽煮海名勝水澄湖牛斗天垂象臺明地展圖【天臺四明二山】瓌奇塡市井佳麗溢闉闍句踐遺風霸西施舊俗姝船頭龍夭矯橋腳獸睢盱鄕味珍蟛蚏時鮮貴鷓鴣語言諸夏異衣服一方殊搗練蛾睂婢鳴桹蛙角奴江淸敵伊洛山翠勝荊巫華表雙棲鶴聯檣幾防烏煙波分渡口雲樹接城隅澗逺松如畫洲平水似鋪緑科秧早稻紫筍折新蘆暖蹋泥中藕香尋石上蒲來萌盡達雷後蟄全蘇柳眼黃絲纇花房絳蠟珠林風新竹折野燒老桑枯帶嚲長枝蕙錢穿短貫楡暄和生野菜卑濕長街蕪女浣紗相伴兒烹鯉一呼山魈啼穉子林狖掛山都產業論蠶蟻孳生計鴨雛泉巖雪飄灑苔壁錦漫糊堰限舟航路堤通車馬途耶溪岸回合禹廟徑盤紆洞穴何因鑿星槎誰與刳石凹仙藥臼峯峭佛香鑪去爲投金簡來因挈玉壺貴仍招客宿健未要人扶聞望賢丞相儀形美丈夫前驅駐旌斾偏坐列笙竽刺史旟翻隼尙書履曳鳬學禪超後有觀妙造虛無髻裏傳僧寶環中得道樞登樓詩八詠置研賦三都捧擁羅將綺趨蹌紫與朱廟謨藏稷卨兵略貯孫吳令下三軍整風髙四海趨千家得慈母六郡事嚴姑重士過三哺輕財抵一銖送觥歌宛轉嘲妓笑盧胡佐飲時炮鼈蠲酲數膾鱸醉鄕𨿽咫尺樂事亦須臾若不中賢聖何由外智愚伊予一生志我爾百年軀江上三千里城中十二衢出多無伴侶歸只對妻孥白首靑山約抽身去得無酬鄭侍禦多春空過詩三十韻【次用本韻】

南來多滯東風動卽狂月行離畢急龍走召云忙鬼轉雷車響蛇騰電防光浸滛天似漏沮洳地成瘡慘澹陰煙白空蒙宿霧黃闇遮千里目悶結九回腸寂寞羈臣館深沈思婦房鏡昏鸞滅影衣潤麝消香蘭濕難紉佩花凋易落妝霑黃鶯翅重滋緑艸心長紫陌皆泥濘黃污共渺茫恐霖成怪沴望霽劇禎祥楚柳腰肢嚲湘筠涕淚滂晝昏疑是夜陰盛勝扵陽居士巾皆墊行人蓋盡張跳蛙還屢出移蟻欲深藏端坐交防廢閒行去步妨愁生垂白叟惱殺蹋靑娘變海常須慮爲魚愼勿防此時方共懼何處可相將【此以下敍浙東政事】巳望東溟禱仍封北戶禳卻思逢旱魃誰喜見商羊預怕爲蠶病先憂作麥傷惠施應浹洽政豈假揄揚祀典修咸秩農書振滿牀丹誠期懇苦白日防昭彰賑廩賙饑戶苫城備壞墻且當營歲事寧暇惜年芳徳勝令災弭人安在吏良尙書心若此不枉系金章

和春深二十首【按此亦和防之作見劉賔客詩小序】

何處春深好春深富貴家馬爲中路鳥妓作後庭花羅綺驅論隊金銀用斷車眼前何所苦惟苦日西斜何處春深好春深貧賤家荒涼三徑艸冷落四鄰花奴困歸傭力妻愁出賃車途窮平路險舉足劇褒斜何處春深好春深執政家鳯池添硏水雞樹落衣花詔借當衢宅恩容上殿車延英開對久門與日西斜何處春深好春深方鎭家通犀排帶胯瑞鶴【一作鶻】勘袍花飛絮衝毬馬垂楊拂妓車戎裝拜春設左握寶刀斜何處春深好春深刺史家陰緐棠布葉岐秀麥分花五匹鳴珂馬雙輪畫軾車和風引行樂葉葉隼旟斜何處春深好春深學士家鳯書裁五色馬鬛剪三花蠟炬開明火銀臺賜物車相逢不敢揖彼此帽低斜何處春深好春深女學家慣看溫室樹飽識浴堂花禦印提隨仗香牋把下車宋家宮樣髻一片緑云斜何處春深好春深禦史家絮縈驄馬尾蝶繞繡衣花破柱行持斧埋輪立駐車入班遙認得魚貫一行斜何處春深好春深遷客家一杯寒食酒萬里故園花炎瘴蒸如火光陰走似車爲憂鵩鳥至只恐日光斜何處春深好春深經業家惟求太常第不管曲江花折桂名慙郤收螢志慕車官場泥補處最怕寸陰斜何處春深好春深隠士家野衣裁薜葉山飯曬松花蘭索紉幽佩蒲輪駐軟車林間箕踞坐白眼向人斜何處春深好春深漁父家松灣隨櫂月桃浦落船花投餌移輕楫牽輪轉小車蕭蕭蘆葉裏風起釣絲斜何處春深好春深潮戶家濤翻三月雪浪噴四時花曳練馳千馬驚雷走萬車餘波落何處江轉富陽斜何處春深好春深痛飲家十分杯裏物五色眼前花餔歠眠糟甕流涎見麯車中山一沈醉千度日西斜何處春深好春深上已家蘭亭席上酒曲洛岸邊花弄水遊童棹湔裾小婦車齊橈爭渡處一匹錦標斜何處春深好春深寒食家玲瓏鏤雞子宛轉防毬花碧艸追遊騎紅塵拜埽車秋千細腰女揺曳逐風斜何處春深好春深博奕家一先爭破眼六聚鬭成花鼓應投壺馬兵衝象戲車彈棊局上事最妙是長斜何處春深好春深嫁女家紫排襦上雉黃帖鬢邊花轉燭初移障鳴環欲上車靑衣傳氊褥錦繡一條斜何處春深好春深娶婦家兩行籠裏燭一樹扇間花賓拜登華席親迎障幰車催妝詩未了星斗漸傾斜何處春深好春深妓女家睂欺楊柳葉裙妬石橊花蘭麝燻行被金銅釘坐車杭州蘇小小人道最夭【伊耶切】斜

詠家醖十韻

醒從古笑靈均長醉如今斆伯倫舊法依稀傳自杜【杜康】新方要妙得扵陳【陳郎中岵傳受此法】井泉王相資重九麯糵精靈用上寅【水用九月九日麯用七月上寅】釀糯豈勞炊範黍撇篘何假漉陶巾常嫌竹葉猶凡濁始覺橊花不正眞甕掲開時香酷烈缾封貯後味甘辛捧疑明水従空化飲似陽和滿腹春色洞玉壺無表裏光揺金盞有精神能銷忙事成閒事轉得憂人作樂人應是世間賢聖物與君還往擬終身

池鶴二首

髙竹籠前無伴侶亂雞羣裏有風標低頭乍恐丹砂落曬翅常疑白雪消轉覺鸕鷀毛色下苦嫌鸚鵡語聲嬌臨風一唳思何事悵望靑田雲水遙

池中此鶴鶴中稀恐是遼東老令威帶雪松枝翹膝脛放花菱片綴毛衣低回且向林【一作籠】間宿奮迅終須天外飛若問故巢知處在主人相戀未能歸

對酒五首

巧拙賢愚相是非何如一醉盡防機君知天地中寛窄雕鶚鸞皇各自飛

蝸牛角上爭何事石火光中寄此身隨富隨貧且歡樂不開口笑是癡人

丹砂見火去無迹白髮泥人來不休賴有酒仙相暖熱松喬醉卽到前頭

百歲無多時壯健一春能幾日晴眀相逢且莫推辭醉聽唱陽闗第四聲【第四聲勸君更盡一杯酒西出陽闗無故人】

昨日低睂問疾來今朝收淚弔人回眼前流例君看取且遣琵琶送一杯

【立名按東坡志林舊傳陽闗三疊然今世歌者每句再疊而巳若通一首言之又是四疊皆非是或每句三唱巳應三疊之說則叢然無復節奏余在密州有文勛長官以事至密自云得古本陽關其聲宛轉淒斷不類乃知唐本三疊蓋如此及在黃州得樂天對酒云相逢且莫推辭醉聴唱陽闗第四聲注云第四聲勸君更盡一杯酒以此驗之若一句再疊則此句爲第五聲今爲第四聲則一句不疊審矣】

僧院花

欲悟色空爲佛事故栽芳樹在僧家細看便是華嚴偈方便風開智慧花

老戒

我有白頭戒聞於韓侍郎老多憂活計病更戀班行矍鑠誇身健周遮說話長不知吾免否兩鬢巳成霜

戊申嵗暮詠懷三首

窮冬月末兩三日半百年過六七時龍尾趁朝無气力牛頭參道有心期榮華外物終須悟老病傍人豈得知猶被妻兒教漸退莫求致仕且分司

惟生一女才十二祗欠三年未六旬防嫁累輕何怕老饑寒心慣不憂貧紫泥丹筆皆經手赤紱金章盡到身更擬踟躕覓何事不歸嵩洛作閒人

【立名按韻語陽秋樂天以長慶三年自中書舍人爲杭州刺史仍服緋故遊恩徳寺詩序云俯視朱紱及自嘆詩雲實事漸消虛事在銀魚金帶繞身光戊申詠懷詩赤紱金章盡到身以今觀之金帶不應用銀魚金章不應用赤紱人皆以爲疑而不知唐制紫爲三品服緋爲四品服淺緋爲五品服各服金帶又制衣紫者魚袋以金飾衣緋者魚袋以銀飾樂天時爲五品淺緋金帶佩銀魚宜矣】

七年囚閉作籠禽但願開籠便入林幸得展張今日翅不能辜負昔時心人間禍福愚難料世上風波老不禁萬一差池似前事又應追悔不抽簪

贈夢得

心中萬事不思量坐倚屏風臥向陽漸覺詠詩猶老醜豈宜憑酒更麄狂頭垂白髮我思退腳蹋靑雲君欲忙只有今春相伴在花前賸醉兩三場

【附劉白倡和集解彭城劉夢得詩豪者也其鋒森然少敢當者予不量力往往犯之夫合應者聲同交爭者力敵一往一復欲罷不能繇是每制一篇先相視艸視竟則興作興作則文成一二年來日尋筆研同和贈答不覺滋多至太和三年春以前紙墨所存者凡一百三十八首其餘乘興扶醉率然口號者不在此數因命小侄兒編錄勒成兩卷仍寫二本一付兒一授夢得小兒侖郎各令收藏附兩家集予頃以元防之唱和頗多或在人口常戲防之云僕與足下二十年來爲文友詩敵幸也亦不幸也吟詠性情播揚名聲其適遺形其樂忘老幸也然江南士女語才子者多雲元白以子之故使僕不得獨步於吳越間亦不幸也今垂老復遇夢得得非重不幸耶夢得夢得文之神妙莫先扵詩若妙與神則吾豈敢如夢得雪裏髙山頭白早海中仙果子生遲沈舟側畔千防過病樹前頭萬木春之句之類眞謂神妙在在處處應當有靈物護之豈惟兩家子侄祕藏而已巳酉嵗三月五日樂天解】

想東遊五十韻【並序】

太和三年春予病免官後憶遊浙右數郡兼思到越一訪防之故兩浙之間一物已上想皆在目吟且成篇不能自休盈五百字亦猶孫興公想天臺山而賦之也

海內時無事江南嵗有秋生民皆樂業地主盡賢侯郊靜銷戎馬城髙逼鬥牛平河七百里沃壤二三州【自常及杭凡三百里】坐有湖山趣行無風浪憂食寧妨解纜寢不廢乘流泉石諳天竺煙霞識虎邱【天竺虎邱寺皆領郡時舊遊最熟處】餘芳認蘭澤遺詠思蘋洲【古詩云蘭澤多芳艸又柳惲詩云汀州采白蘋】菡萏紅塗粉菇蒲緑潑油鱗【一作鮮】差漁戶捨綺錯稻田溝紫洞藏仙窟泉貯怪湫精神昂老鶴姿彩潛虯【大謝詩云潛虯幽姿】靜閱天工妙閒窺物狀幽投竿出比目擲果下獼猴味苦蓮心小漿甜蔗節稠橘苞従自結藕孔是誰鎪逐日移潮信隨風變櫂謳逓夫交烈火吏次鳴騶梵墖形疑踴【重閣】閶門勢欲浮【吳閶】客迎攜酒榼僧待置茶甌小宴閒談笑初筵雅獻酬稍催朱蠟炬徐動碧牙籌圓琖飛蓮子長裾曳石橊柘枝隨畫鼔調笑従香毬幕颺雲飄檻褰月露鉤舞防紅袖凝【去聲】歌切翠睂愁管寧容歇杯盤未許收良辰宜酩酊卒歲好優遊膾縷鮮仍細蒓絲滑且柔飽餐爲日計穏睡是身謀名媿空虛得官知止足休自嫌猶屑屑眾笑太悠悠物表疎形役人寰足悔尢蛾須逺燈燭兔勿近罝罘幻世春來夢浮生水上漚百憂中莫入一醉外何求未死癡王湛無兒老鄧攸蜀琴安膝上周易在牀頭去去無程客行行不系舟勞君頻問訊勸我少淹畱【自此後並屬防之】雲雨多分散闗山苦阻修一吟江月別七見日星周【昔在杭州別防之防之畱詩云明朝又向江頭別月落潮平是去時】珠玉傳新什鵷鸞念故儔懸旌心宛轉束楚意綢繆驛舫妝靑雀官槽秣紫驑鏡湖期逺泛禹穴約搜預埽題詩壁先開望海樓飲思親履舄宿憶並衾裯志气吾衰也風情子在不應須相見後別作一家遊【吾衰子在並出家語】

病免後喜除賔客

臥在漳濵滿十旬起爲商皓伴三人從今且莫嫌身病不病何由索得身

長樂亭畱別

灞滻風煙函谷路曽經幾度別長安昔時蹙促爲遷客今日従容自去官優詔幸分四皓秩祖筵慚繼二疏歡塵纓世网重重縛回顧方知出得難

陜府王大夫相迎偶贈

紫防閣老自多情白首園公豈要迎伴我緑槐陰下歇向君紅斾影前行綸巾髮少渾攲仄籃轝肩齊甚穏平但問主人畱幾日分司賓客去無程

別陜州王司馬

笙歌惆悵欲爲別風景闌初過春爭得遣君詩不苦黃河岸上白頭人

將至東都先寄令狐畱守

黃鳥無聲葉滿枝閒吟想到洛城時惜逢金穀三春盡恨拜銅樓一月遲詩境忽來還自得醉鄕潛去與誰期東都添个狂賓客先報壺觴風月知

答崔十八見寄

眀朝欲見琴尊伴洗拭金杯拂玉徽君乞曹州刺史替我拋刑部侍郎歸倚瘡老馬收蹄立避箭髙鴻盡翅飛豈料洛陽風月夜故人垂老得相依

贈皇甫賓客

輕衣穏馬槐陰路漸近東來漸少塵耳鬧久憎聞俗事眼明初喜見閒人昔曽對作承華相今復連爲博望賓始信澹交宜久逺與君轉老轉相親

歸履道宅

驛吏引藤轝家童開竹扉往時多暫住今日是長歸眼下有衣食耳邊無是非不論貧與富飲水亦應肥

問江南物

歸來未及問生涯先問江南物在耶引手摩挲靑石筍回頭防檢白蓮花蘇州舫故龍頭暗王尹橋傾雁齒斜別有夜深惆悵事月明雙鶴在裴家

蕭庶子相過

半日停車馬何人在白家殷懃蕭庶子愛酒不嫌茶

答尉遲少尹問所須

乍到頻勞問所須所須非玉亦非珠愛君水閣宜閒詠每有詩成許去無

詠閒

但有閒銷日都無事系懷朝眠因客起午飯伴僧齋樹合陰交戶池分水夾階就中今夜好風月似江淮

同崔十八寄元浙東王陜州

未能同隠雲林下且復相招祿仕間隨月有錢勝賣藥終年無事抵歸山鏡湖水逺何由泛棠樹枝髙不易攀惆悵八科殘四在兩人榮鬧兩人閒

答蘇庶子月夜聞家僮奏樂見贈

墻西明月水東亭一曲霓裳按小伶不敢邀君無別意生管澀未堪聴

偶吟

里巷多通水林園盡不扃松身爲外戶池面是中庭元氏詩三帙陳家酒一缾醉來狂發詠鄰女映籬聴

白蓮池泛舟

白藕新花照水開紅窗小舫信風回誰教一片江南興逐我慇懃萬里來

池上卽事

行尋甃石引新泉坐看修橋補釣船緑竹掛衣涼處歇淸風展簟困時眠身閒當貴眞天爵官散無憂卽地仙林下水邊無日便堪終老豈論年

酬裴相公見寄二絕

習靜心方泰勞生事漸稀可憐安穏地捨此欲何歸一雙垂翅鶴數首解嘲文總是迂閒物爭堪伴相君

答夢得聞蟬見寄

開緘思浩然獨詠晚風前人貌非前日蟬聲似去年槐花新後柳影欲秋天聴罷無他計相思又一篇

令狐尙書許過敝居先贈長句

不矜軒冕愛林泉許到池頭一醉眠巳遣平治行藥徑兼教埽拂釣魚船應將筆研隨詩主定有笙歌伴酒仙祗髙情無別物蒼苔石筍白花蓮

自題

老宜官冷靜貧賴俸優饒熱月無堆案寒天不趁朝傍看應寂莫自覺甚逍遙徒對盈尊酒兼無愁可銷

答崔十八

勞將白叟比黃公今古由來事不同我有商山君未見淸泉白石在胸中

偶詠

禦熱蕉衣健扶羸竹杖輕誦經憑檻立散藥繞廊行暝槿無風落秋虫欲鳴身閒當將息病亦有心情

答蘇六

但喜暑隨三伏去不知秋送二毛來更無別計相寛慰故遣陽闗勸一杯

秋遊

下馬閒行伊水頭涼風淸景勝春遊何事古今詩句裏不多說著洛陽秋

偶作

張翰一杯酒榮期三樂歌聰明傷混沌煩惱污頭陀簟冷秋生早階閒日上多近來門更靜無雀可張羅

遊平泉贈晦叔

照水容𨿽老登山力未衰欲眠先命酒暫歇亦吟詩且喜身無防終慙鬢有絲回頭語閒伴閒較十年遲

不出門

不出門來又數旬將何銷日與誰親鶴籠開處見君子書卷展時逢古人自靜其心延壽命無求於物長精神能行便是眞修道何必降魔調伏身

嘆鶴病

右翅低垂左脛傷可憐風貌甚昂藏亦知白日靑天好未要髙飛且養瘡

臨都驛送崔十八

勿言臨都五六里扶病出城相送來莫道長安一步地馬頭西去幾時回與君後防知何處爲我今朝盡一杯

對鏡

三分鬢髮二分絲曉鏡秋容相對時去作忙官應太老退爲閒叟未全遲靜中得味何須道穏處安身更莫疑若使至今黃綺在聞吾此語亦分司

白香山詩集卷二十九

欽定四庫全書

白香山詩集卷三十

歙縣汪立名編後集十【律詩凡一百十四首】

勸酒十四首【並序】

予分秩東都居多暇日閒來輙飲醉後輙吟苦無詞章不成謡詠每發一意則成一篇凡十四篇皆主於酒聊以自勸故以何處難忘酒不如來飲酒命篇

何處難忘酒七首

何處難忘酒長安喜气新初登髙第日乍作好官人省壁明張牓朝衣穏稱身此時無一琖爭柰帝城春何處難忘酒天涯話舊情靑雲俱不達白髮逓相驚二十年前別三千里外行此時無一琖何以敍平生何處難忘酒朱門羨少年春分花發後寒食月明前小院回羅綺深房理管此時無一琖爭過艶陽天何處難忘酒霜庭老病翁暗聲啼蟋蟀榦葉落梧桐鬢爲愁先白顏因醉暫紅此時無一琖何計柰秋風何處難忘酒軍功第一髙還鄕隨露布半路授旌旄玉柱剝蔥手金章爛椹袍此時無一琖何以騁雄豪何處難忘酒靑門送別多斂襟收涕淚簇馬聴笙歌煙樹灞陵岸風塵長樂坡此時無一琖爭柰去畱何何處難忘酒逐臣歸故園赦書逢驛騎賀客出都門半面瘴煙色滿衫鄕淚痕此時無一琖何物可招魂

不如來飲酒七首

莫隠深山去君應到自嫌齒傷朝水冷貎苦夜霜嚴漁去風生浦樵歸雪滿巖不如來飲酒相對醉厭厭莫作農夫去君應見自愁迎春犁瘦地趁晚餧羸牛數被官加稅稀逢嵗有秋不如來飲酒相伴醉悠悠莫作商人去恓惶君未諳雪霜行塞北風水宿江南藏鏹百千萬沈舟十二三不如來飲酒仰面醉酣酣莫事長徵去辛勤難具論何曽畫麟閣祗是老轅門蟣虱衣中物刀槍面上痕不如來飲酒合眼醉昏昏莫學長生去仙方誤殺君那將薤上露擬待鶴邊云矻矻皆燒藥累累盡作墳不如來飲酒閒坐醉醺醺莫上靑雲去靑雲足愛憎自賢誇智慧相軋鬭功能魚爛緣吞餌蛾焦爲撲燈不如來飲酒任性醉騰騰莫入紅塵去令人心力勞相爭兩蝸角所得一牛毛且滅嗔中火休磨笑裏刀不如來飲酒穏臥醉陶陶

洛陽春

洛陽陌上春常在昔別今來二十年惟覓少年心不得其餘萬事盡依然

恨去年

老去猶耽酒春來不著家去年來較晚不見洛陽花

早出晚歸

早起或因攜酒出晚歸多是看花回若拋風景長閒坐自問東京作底來

魏王堤

花寒嬾發鳥慵啼信馬閒行到日西何處未春先有思柳條無力魏王堤

甞黃醅新酎憶防之

世間好物黃醅酒天上閒人白侍郎愛向卯時謀洽樂亦曽酉日放麄狂醉來枕麯貧如富【詩云一醉日富】身後堆金有若亡元九計程殊未到甕頭一琖共誰嘗

勸行樂

少年信美何曽久春日𨿽遲不再中歡笑勝愁歌勝哭請君莫道等頭空

老慵

豈是交親向我疎老慵自愛閉門居近來漸喜知聞斷免惱嵇康索報書

酬別防之【臨都驛醉後作】

澧頭峽口錢唐岸三別都經二十年且喜筋骸俱健在勿嫌須鬢各皤然君歸北闕朝天帝我住東京作地仙博望自來非棄置承明重入莫拘牽醉收杯杓停燈語寒展衾裯對枕眠猶被分司官系絆送君不得過甘泉予與微之老而無子發扵言嘆著在詩篇今年冬各有一子戲作二什一以相賀一以自嘲

常憂到老都無子何況新生又是兒陰徳自然宜有慶【於公陰徳其後蕃昌】皇天可得道無知【皇天無知伯道無兒】一園水竹今爲主【防之履信新居多水竹也】百卷文章更付誰【微之文集凡一百卷】莫慮鵷雛無浴處卽應重入鳯皇池

【立名按韻語陽秋樂天五十八始得阿崔微之五十一始得道保同時得嗣相與唱酬甚喜後二子俱以三嵗亡】

五十八翁方有後靜思堪喜亦堪嗟一珠甚小還慙蚌九子𨿽多不羨鴉秋月晚生丹桂實春風新長紫蘭芽持杯祝願無他語愼勿頑愚似汝爺

自問

年來私自問何故不歸京佩玉腰無力看花眼不明老慵難發遣春病易滋生賴有彈琴女時時聴一聲

晚桃花

一樹紅桃亞拂池竹遮松防晚開時非因斜日無由見不是閒人豈得知寒地生材遺較易貧家養女嫁常遲春深欲落誰憐惜白侍郎來折一枝

夜調琴憶崔少卿

今夜調琴忽有情欲彈惆悵憶崔卿何人解愛中徽上秋思邊頭八九聲

阿崔

謝病臥東都羸然一老夫孤單同伯道遲暮過商瞿豈料鬢成雪方看掌弄珠巳衰寧望有𨿽晚亦勝無蘭入前春夢桑懸昨日弧裏閭多慶賀親戚共歡娛膩剃新胎髮香繃小繡襦玉芽開手爪酥顆防肌膚弓冶將傳汝琴書勿墜吾未能知壽夭何暇慮賢愚乳气初離殻啼聲漸變雛何時能反哺供養白頭烏

贈鄰里往還

問予何故獨安然免被饑寒防嫁牽骨肉都盧無十口糧儲依約有三年但能抖擻人間事便是逍遙地上仙惟恐往還相厭賤南家飲酒北家眠

王子晉廟

子晉廟前山月明人間往往夜吹笙鸞吟鳯唱聴無拍多似霓裳散序聲

晚起

起晚憐春暖歸遲愛月明放慵長飽睡聞健且閒行北闕停朝簿西方入社名惟吟一句偈無念是無生

酬皇甫賔客

晏家風黃綺身深居髙臥養精神性慵無病常稱病心足𨿽貧不道貧竹院君閒銷永日花亭我醉送殘春自嫌詩酒猶多興若比先生是俗人

池上贈韋山人

新竹夾平流新荷拂小舟眾皆嫌好拙誰肯伴閒遊客爲忙多去僧因飯暫畱獨憐韋處士盡日共悠悠

無夢

老眼花前暗春衣後寒舊詩多忘卻新酒且嘗看拙定於身穏慵應趁伴難漸消名利想無夢到長安

對小潭寄逺上人

小潭澄見底閒客坐開襟借問不流水何如無念心彼惟淸且淺此乃寂而深是義誰能答明朝問道林

閒吟二首

畱司老賓客春盡興如何官寺行香少僧房寄宿多閒傾一琖酒醉聴兩聲歌憶得陶潛語羲皇無以過閒遊來早晚巳得一周年嵩洛供雲水朝廷乞俸錢長歌時獨酌飽食後安眠聞道山橊發明朝向玉泉

獨遊玉泉寺【三月三十日】

雲樹玉泉寺肩轝半日程更無人作伴祗共酒同行新葉千萬影殘鶯三兩聲閒遊竟未足春盡有餘情

晚出尋人不遇

籃轝不乘乘晚涼相尋不遇亦何妨輕衣穏馬槐陰下自要閒行一兩坊

苦熱

頭痛汗盈巾連宵復達晨不堪逢苦熱猶賴是閒人朝客應煩倦農夫更苦辛始慙當此日得作自由身

銷暑

何以銷煩暑端居一院中眼前無長物牕下有淸風熱散由心靜涼生爲室空此時身自得難更與人同

行香歸

出作行香客歸如坐夏僧牀前雙艸屨檐下一紗燈佩委腰無力冠欹髮不勝鸞臺龍尾道合盡少年登同王十七庶子李六員外鄭二侍禦同年四人遊龍門有感而作

一曲悲歌酒一尊同年零落幾人存世如閱水應堪嘆名似浮雲豈足論各従仕祿休明代共感平生知已恩今日與君重上處龍門不是舊龍門

池上小宴問程秀才

洛下林園好自知江南景物暗相隨淨淘紅粒罯香飯薄切紫鱗烹水葵滴篷聲靑雀舫浪揺花影白蓮池停杯一問蘇州客何似吳松江上時

橋亭卯飲

卯時偶飲齋時臥林下髙橋橋上亭松影過牕眠始覺竹風吹面醉初醒就荷葉上包魚鮓當石渠中浸酒缾生計悠悠身兀兀甘従妻喚作劉伶

舟中夜坐

潭邊霽後多淸景橋下涼來足好風秋鶴一雙船一隻夜深相伴月明中

戲和防之答竇七行軍之作【依本韻】

旌鉞従櫜鞬賓僚禮數全防龍來要地鵷鷺下遼天赭汗騎驕馬靑蛾舞醉仙合成江上作散到洛中傳陋巷能無酒貧池亦有船春裝秋未寄謾道有閒錢

閒忙

奔走朝行內棲遲林墅間多因病後退少及健時還斑白霜侵鬢蒼黃日下山閒忙俱過日忙較不如閒

西風

西風來幾日一葉巳先飛新霽乘輕屐初涼換熟衣淺渠銷漫水疎竹漏斜暉薄暮靑苔巷家僮引鶴歸

題西亭

多見朱門富貴人林園未畢卽無身我今幸作西亭主巳見池塘五度春

觀遊魚

繞池閒步看魚遊正值兒童弄釣舟一種愛魚心各異我來施食爾垂鉤

看采蓮

小桃閒上小蓮船半采紅蓮半白蓮不似江南惡風浪芙蓉池在臥牀前

看采菱

菱池如鏡淨無波白防花稀靑角多時唱一聲新水調謾人道是采菱歌

夭老

早世身如風裏燭暮年髮似鏡中絲誰人斷得人間事少夭堪傷老又悲

秋池

洗浪淸風透水霜水邊閒坐一繩牀眼塵心垢見皆盡不是秋池是道場

登天宮閣

午時乘興出薄暮未能還髙上煙中閣平看雪後山委形羣動裏任性一生間洛下多閒客其中我最閒

新雪二首【寄楊舍人】

不思北省煙霄地不憶南宮風月天惟憶靜恭楊閣老小園新雪暖鑪前

不思朱雀街東鼓不憶靑龍寺後鐘惟憶夜深新雪後新昌臺上七株松

日髙臥

怕寒放嬾日髙臥臨老誰言牽率身夾幕繞房深似洞重裀襯枕暖於春小靑衣動桃根起嫩緑醅浮竹葉新未裹頭前傾一琖何如衝雪趁朝人

和微之任校書郎日過三鄕

三鄕過日君年幾今日君年五十餘不獨年催身亦變校書郎變作尙書

和防之十七與君別及隴月花枝之詠

別時十七今頭白惱亂君心三十年垂老休吟花月句恐君更結後身緣

和防之嘆槿花

朝榮殊可惜暮落實堪嗟若向花中比猶應勝眼花

思往喜今

憶除司馬向江州及此凡經十五秋𨿽在簪裾從俗累半尋山水是閒遊謫居終帶鄕關思領郡猶分邦國憂爭似如今作賔客都無一念到心頭

題平泉薛家雪堆莊

怪石千年應自結靈泉一帶是誰開蹙爲宛轉靑蛇項噴作玲瓏白雪堆赤日旱天長看陰臘月亦聞雷所嗟地去都門逺不得肩轝每日來

和微之道保生三日

相看鬢似絲始作弄璋詩且有承家望誰論得力時莫興三日嘆猶勝七年遲【予老防之七嵗】我未能忘喜君應不合悲嘉名稱道保乞姓號崔兒但恐持相並蒹葭瓊樹枝

哭皇甫七郎中【湜】

志業過晏詞華似禰衡多才非福祿薄命是聰明不得人間壽還畱身後名涉江文一首便可敵公卿【持正奇文甚多涉江一章尢著】

晚起

爛熳朝眠後頻伸晚起時暖鑪生火早寒鏡裹頭遲融雪煎香茗調酥煮乳糜慵饞還自哂快活亦誰知酒性溫無毒琴聲澹不悲榮公三樂外仍弄小男兒

疑夢二首

莫驚寵辱虛憂喜莫計恩讎浪苦辛黃帝孔邱無處問安知不是夢中身

鹿疑鄭相終難辧蝶化莊生詎可知假使如今不是夢能長於夢幾多時

夜宴惜別

笙歌旖旎曲終頭轉作離聲滿坐愁箏怨朱從此斷燭啼紅淚爲誰流夜長似嵗歡宜盡醉未如泥飲莫休何況雞鳴卽須別門前風冷修修

歸來二周歲

歸來二周嵗二嵗似須臾池藕重生葉林鴉再引雛時丰實倉廩春暖葺庖廚更作三年計三年身健無

吾土

身心安處爲吾土豈限長安與洛陽水竹花前謀活計琴詩酒裏到家鄕榮先生老何妨樂楚接輿歌未必狂不用將金買莊宅城東無主是春光

題岐王舊山池石壁

樹深藤老竹回環石壁重重錦翠斑俗客看來猶解愛忙人到此亦須閒況當霽景涼風後如在千巖萬壑間黃綺更歸何處去洛陽城內有商山

病眼花

頭風目乘衰老祗有增加豈有瘳【傳云有加而無瘳】花發眼中猶足怪柳生肘上亦須休大窠羅綺看才辧小字文書見便愁必若不能分黑白卻應無悔復無尢

早飲醉中除河南尹敇到

雪擁衡門水滿池溫鑪卯後暖寒時緑醅新酎嘗初醉黃紙除書到不知厚俸自來誠忝濫老身欲起尙遲疑應須了卻邱中計女嫁男防三徑資

除夜

病眼少眠非守嵗老心多感又臨春火銷燈盡天明後便是平頭六十人

府西池

柳無气力枝先動池有波紋冰盡開今日不知誰計防春風春水一時來

天津橋

津橋東北斗亭西到此令人詩思迷睂月晚生神女浦臉波春傍窈娘堤柳絲嫋嫋風繰出艸縷茸茸剪齊報道前驅少呼喝恐驚黃鳥不成啼

不準擬二首

籃轝騰騰一老夫褐裘烏帽白髭須早衰饒病多蔬食筋力消磨合有無不準擬身年六十上山仍未要人扶憶昔謫居炎瘴地巴猿引哭虎隨行多扵賈誼長沙苦【予自左遷江峽凡經七年】小較潘安白髮生不準擬身年六十遊春猶自有心情

府中夜賞

櫻桃防院春偏好石井闌堂夜更幽白粉墻頭花半出緋紗燭下水平流閒畱賓客嘗新酒醉領笙歌上小舟舞袖飄颻棹容與忽疑身是夢中遊

府西池北新葺水齋卽事招賔偶題十六韻

繚繞府西面潺湲池北頭鑿開明月峽決破白蘋洲淸淺漪瀾急夤緣浦嶼幽直衝行徑斷平入臥齋流石疊靑稜玉波翻白片鷗噴時千防澄處一油絕境應難別【悲列切】同心豈易求少逢人愛翫多是我淹畱夾岸鋪長簟當軒泊小舟枕前看鶴浴牀下見魚防洞戶斜開扇疎簾半上鉤紫浮萍泛泛碧亞竹修修讀罷書仍展棊終局未收午茶能散睡卯酒善消愁檐晚初霽牕風涼欲休誰能伴老尹時復一閒遊

哭崔兒

掌珠一顆兒三歲鬢雪千莖父六旬豈料汝先爲異物常憂吾不見成人悲腸自斷非因劍啼眼加昬不是塵懷抱又空天黙黙依前重作鄧攸身

初喪崔兒報防之晦叔

書報防之晦叔知欲題崔字淚先垂世間此恨偏惇我【惇音堆見詩注】天下何人不哭兒蟬老悲鳴拋蛻後龍眠驚覺失珠時文章千帙官三品身後傳誰庇廕誰

府齋感懷酬夢得【時初喪崔兒夢得以詩相安云従此期君比瓊樹一枝吹折一枝生故有此落句以報之】

府伶呼喚爭先到家醖提攜動輒隨合是人生開眼日自當年老斂睂時丹砂鏈作三銖土髮看成一把絲勞寄新詩逺安慰不聞枯樹更生枝

齋居

香火多相對葷腥久不嘗黃耆數匙粥赤箭一甌湯厚俸將何用閒居不可防明年官滿後擬買雪堆莊

與諸道者同遊二室至九龍潭作

喜逢二室逰仙子厭作三川守土臣舉手摩挲潭上石開襟抖擻府中塵他日終爲獨往客今朝未是自由身若言尹是嵩山主三十六峯應笑人

履道池上作

家池動作經旬別松竹琴魚好在無樹暗小巢藏巧婦渠荒新葉長慈姑不因車馬時時到豈覺林園日日蕪猶喜春深公事少每來花下得踟躕

六十拜河南尹

六十河南尹前途足可知老應無處避病不與人期幸遇芳菲日猶當彊健時萬金何假借一琖莫推辭流水光陰急浮雲富貴遲人間若無酒盡合鬢成絲

重修府西水亭院

因下疏爲沼隨髙築作臺龍門分水入金穀取花栽繞岸行初匝憑軒立未回園西有池位畱與後人開

與諸公同出城觀稼

老尹醉醺醺來隨年少羣不憂頭似雪但喜稼如雲嵗望千箱積秋憐五穀分何人知帝力堯舜正爲君

水堂醉臥問杜三十一

聞君洛下住多年何處春流最可憐爲問魏王堤岸下何如同徳寺門前無妨水色堪閒玩不得泉聲伴醉眠那似此堂簾幕底連明連夜碧潺湲

歲暮言懷

職與才相背心將口自言磨鉛教切玉驅鶴遣乘軒只合居巖窟何因入府門年終苦無替轉恐負君恩

座中戲呈諸少年

衰容禁得無多酒秋鬢新添幾許霜縱有風情應澹薄假如老健莫誇張興來吟詠従成癖飲後酣歌少放狂不爲倚官兼挾勢因何入得少年場

雪後早過天津橋偶呈諸客

官橋晴雪曉峨峨老尹行吟獨一過紫綬相輝應不惡白須同色復如何悠揚短景凋年急牢落衰情感事多猶賴洛中饒醉客時時防我喚笙歌

新制綾襖成感而有詠

水波文襖造新成綾軟綿勻溫復輕晨興好擁向陽坐晚出宜披蹋雪行鶴氅毳疎無實事木棉花冷得虛名宴安往往歡侵夜臥穏昬昬睡到明百姓多寒無可救一身獨暖亦何情心中爲念農桑苦耳裏如聞饑凍聲爭得大裘長萬丈與君都蓋洛陽城

【立名按樂天詩多學杜葛常之雲杜甫茅屋爲秋風所破歌安得廣廈千萬間大庇天下寒士多歡顏風不動安如山於乎何時眼前見此屋吾廬獨破受凍死亦足此饑寒而憫人饑寒者也樂天新置布裘詩及新制綾襖成詩此飽暖而憫人饑寒者也芥隠筆記云樂天此詩與子美一意】

早春雪後贈洛陽李長官長水鄭明府二同年

獻嵗晴和風景新銅駝街郭暖無塵府庭共賀三川雪縣道分行百里春朱紱洛陽官位屈靑袍長水俸錢貧有何功徳紆金紫若比同年是幸人

醉吟

醉來忘渇復忘饑冠帶形骸杳若遺耳底齋鐘初過後心頭卯酒未消時臨風朗詠従人聽看雪閒行任馬遲應被眾疑公事慢承前府尹不吟詩

府酒五絕

變法

自慙到府來周歲恵愛威稜一事無惟是攺張官酒法漸從濁水作醍醐

招客

日午防風且暮寒春風冷峭雪幹殘碧氊帳下紅鑪畔試爲來嘗一琖看

辧味

甘露太甜非正味醴泉𨿽潔不芳馨杯中此物何人別柔旨之中有典刑

自勸

憶昔羇貧應舉年脫衣典酒曲江邊十千一斗猶賖飲何況官供不著錢

諭妓

燭淚夜粘桃葉袖酒痕春污石橊帬莫辭辛苦供歡宴老後思量悔煞君

晚歸早出

筋力年年減風光日日新退衙歸逼夜拜表出侵晨何處臺無月誰家池不春莫言無勝地自是少閒人坐厭推囚案行嫌引馬塵幾時辭府印卻作自由身

南龍興寺殘雪

南龍興寺春晴後緩步徐吟繞四廊老趁風花應不稱閒尋松雪正相當吏人引従多乘轝賓客逢迎少下堂不擬人間更求事些些疎嬾亦何妨

天宮閣早春

天宮髙閣上何頻每上令人耳目新前日晚登緣看雪今朝晴望爲迎春林鶯何處吟箏柱墻柳誰家曬麯塵可惜三川虛作主風光不屬白頭人

履道居三首

莫嫌地窄林亭小莫厭貧家活計防大有髙門鏁寛宅主人到老不曽歸

東裏素帷猶未徹南鄰丹旐又新懸衡門蝸捨自慙媿收得身來巳五年

世事平分眾所知何嘗苦樂不相隨惟餘耽酒狂歌客只有樂時無苦時

和夢得冬日晨興

漏傳初五防雞報第三聲帳下從容起牕間曨明照書燈未滅暖酒火重生理曲歌動先聞唱渭城

雪夜對酒招客

帳小靑氊暖杯香緑蟻新醉憐今夜月歡憶去年人暗落燈花燼閒生艸座塵慇懃報管明日有嘉賔

贈晦叔憶夢得

自別崔公四五秋因何臨老轉風流歸來不說秦中事歇定惟謀洛下游酒面浮花應是喜歌睂斂黛不闗愁得君更有無厭意猶恨尊前欠老劉

醉後重贈晦叔

老伴知君少歡情向我偏無論疎與數相見輙欣然各以詩成癖俱因酒得仙笑回靑眼語醉並白頭眠豈是今投分多疑宿結緣人間更何事攜手送衰年

睡覺

星河耿耿漏緜緜月暗燈防欲曙天轉枕頻伸書帳下披裘箕踞火鑪前老眠早覺常殘夜病力先衰不待年五欲巳消諸念息世間無境可勾牽

白香山詩集卷三十

欽定四庫全書

白香山詩集卷三十一

歙縣汪立名編後集一【律詩凡七十首】

和令狐相公寄劉郎中兼見示長句

日月天衢仰面看尙淹池鳯滯臺鸞碧幢千里空移鎭赤筆三年未轉官別後縱吟終少興病來𨿽飲不多歡酒軍詩敵如相遇臨老猶能一據鞍

卽事

見月連宵坐聞風盡日眠室香羅藥气籠暖焙茶煙鶴啄新晴地雞棲薄暮天自看淘酒米倚杖小池前

期宿客不至

風飄雨灑簾帷故竹映松遮燈火深宿客不來嫌冷落一尊酒對一張琴

問移竹

問君移竹意如何愼勿排行但間窠多種少栽皆有意大都少校不如多

重陽席上賦白菊

滿園花菊郁金黃中有孤叢色似霜還似今朝歌酒席白頭翁入少年場

偶吟二首

眼下有衣兼有食心中無喜亦無憂正如身後有何事應向人間無所求靜念道經深閉目閒迎禪客小低頭猶殘少許雲泉興一嵗龍門數度逰

晴教曬藥泥茶竈閒看科松洗竹林活計縱貧長淨潔池亭𨿽小頗幽深廚香炊黍調和酒窗暖安弦拂拭琴老去生涯祗如此更無餘事可勞心

何處春先到

何處春先到橋東水北亭凍花開未得冷酒酌【一作著】難醒就日移輕榻遮風展小屏不勞人勸醉鶯語漸丁寜

勉閒逰

天時人事常多故一嵗春能幾防逰不是塵埃便風雨若非疾病卽悲憂貧窮心苦多無興富貴身忙不自由惟有分司官恰好閒遊𨿽老未能休

寄兩銀榼與裵侍郎因題兩絕句

貧無好物堪爲信雙榼𨿽輕意不輕願奉謝公池上酌丹心緑酒一時傾

慣和麯糵堪盛否重用鹽梅試洗看小器不知容幾許襄陽米賤酒升寛【銀匠洗銀多以鹽花梅漿也】

小橋栁

細水涓涓似淚流日西惆悵小橋頭衰楊葉盡空枝在猶被霜風吹不休

哭微之二首

八月涼風吹白幕寢門廊下哭微之妻孥朋友來相弔惟道皇天無所知

文章卓犖生無敵風骨英靈歿有神哭送咸陽北原上可能隨例作灰塵

【立名按紀事太和中稹拜左丞相自越過洛別樂天云君應怪我流連久我欲與君辭別難白頭徒侶漸稀少明日恐君無此歡又云自識君來三度別這回白盡老髭須戀君不去君須防知得後回相見無未幾死於鄂樂天哭之曰始以詩交終以詩訣玆筆相訣其今日乎○稹以太和三年過洛五年卒於鄂州六年葬咸陽書錄解題元稹與樂天齊名文章相上下出處亦不相悖晚而欲速托依奄宦得相卒爲小人之歸而居易始終全節嗚呼爲士者可以監矣】

雪夜喜李郎中見訪兼酬所贈

可憐今夜鵝毛雪引得髙情鶴氅人紅蠟燭前明似晝靑氊帳裏暖如春十分滿琖黃金液一尺中庭白玉塵對此欲畱君便宿詩情酒分合相親

任老

不愁陌上春光盡亦任庭前日影斜面黑眼昏頭雪白老應無可更增加

勸歡

火急歡娛切勿遲眼看老病悔難追尊前花下歌筵裏防有求來不得時

答王尙書問履道池舊橋

虹梁雁齒隨年換素板朱闌逐日修但恨尙書能久別莫愁州守不頻逰重移舊柱開中眼亂種新花擁兩頭李郭小船何足問待君乘過濟川舟

晚歸府

晚從履道來歸府街路𨿽長尹不嫌馬上涼於牀上坐緑槐風透紫蕉衫

從龍潭寺至少林寺題贈同逰者

山屐田衣六七賢搴芳蹋翠弄潺湲九龍潭月落杯酒三品松風飄管弦彊健且宜逰勝地淸涼不覺過炎天始知駕鶴乘雲外別有逍遙地上仙

夜從法王寺下歸嶽寺

雙剎夾虛空緣云一徑通似從忉利下如過劍門中燈火光初合笙歌曲未終可憐獅子座舁出淨名翁

宿龍潭寺

夜上九潭誰是伴云隨飛蓋月隨杯明年尙作三川守此地兼將歌舞來

嵩陽觀夜奏霓裳

開元遺曲自淒涼況近秋天調是商愛者誰人惟白尹奏時何處在嵩陽迥臨山月聲彌怨散入松風韻更長子晉少姨聞定怪人間亦便有霓裳

【立名按韻語陽秋云沈存中謂霓裳爲道調法曲觀公此詩則霓裳用商調非道調明矣厥後文人往往指爲亡國之音如杜牧詩霓裳一曲千峯上舞破中原始下來】

過元家履信宅

雞犬喪家分散後園林失主寂寥時落花不語空辭樹流水無情自入池風蕩醼船初破漏雨淋歌閣欲傾欹前庭後院傷心事惟是春風秋月知

和杜錄事題紅葉

寒山十月旦霜葉一時新似燒非因火如花不待春連行排絳帳亂落剪紅巾解駐籃轝看風前惟兩人題崔常侍濟上別墅【時常侍以長告罷歸今故先報泉石】

求榮爭寵任紛紛脫棄金貂祗有君散員疎去未爲貴小邑陶休何足雲山色好當晴後見泉聲宜向醉中聞主人憶爾爾知否拋卻靑雲歸白雲

過溫尙書舊莊

白石淸泉拋濟口碧幢紅斾照河陽村人都不知時事猶自呼爲處士莊

天壇峯下贈杜錄事

年顏气力漸衰殘王屋中峯欲上難頂上將探小有洞【小有洞在天壇頂上】喉中須咽大還丹【時杜方鏈伏火砂次】河車九轉宜精鏈火三年在好看他日藥成分一粒與君先去埽天壇

贈僧五首

鉢墖院如大師【師年八十三登壇秉律凡六十年每嵗於師處授八闗戒者九度】

百千萬劫菩提種入十三年功徳林若不秉持僧行苦將何報答佛恩深慈悲不瞬諸天眼淸淨無塵幾地心每嵗八關蒙九授慇懃一戒重千金

神照上人【照以說壇爲佛事】

心如定水隨形應口似懸河逐病治曾向眾中先禮拜西方去日莫相遺

自逺禪師【逺以無事爲佛事】

自出家來常自在緣身一衲一繩牀令人見卽心無事每一相逢是道場

宗實上人【實卽樊司空之子捨官位妻子出家】

榮華恩愛棄成唾戒定眞如和作香今古𨿽殊同一法瞿曇拋卻轉輪王

淸閒上人【自蜀入洛於長壽寺說法度人】

梓潼眷屬何年別長壽壇場近日開應是蜀人皆度了法輪移向洛中來

彈秋思

信意閒彈秋思時調淸聲直韻疎遲近來漸喜無人聴琴格髙低心自知

自詠

隨宜飲食聊充腹取次衣裘亦暖身未必得年非痩薄無妨長福是單貧老豈羨犧牲飽蟠木寜爭桃李春隨分自安心自斷是非何用問閒人

分司初到洛中偶題六韻兼戲呈馮尹

相府念多病春宮容不才官銜依【一作隨】口得俸料逐身來白首林園在紅塵車馬廻招呼新客旅【一作侶】埽掠舊池臺小舫宜攜樂新荷好蓋杯不知金穀主早晚賀筵開

春風

春風先發苑中梅櫻杏桃棃次第開薺花楡莢深邨裏亦道春風爲我來

洛橋寒食日十韻

上苑風煙好中橋道路平蹴毬塵不起潑火雨新晴宿醉頭仍重晨逰眼乍明老慵𨿽省事春誘尙多情遇客踟躕立尋花取次行連錢嚼金勒鑿落寫銀罌府醖傷教送官娃豈要迎舞腰那及栁歌舌不如鶯鄕國眞堪戀光陰可合輕三年遇寒食盡在洛陽城

快活

可惜鶯啼花落處一壺濁酒送殘春可憐月好風涼夜一部淸商伴老身飽食安眠消日月閒談冷笑接交親誰知將相王侯外別有優遊快活人

送令狐相公赴太原

六纛雙旌萬鐵衣並汾舊路滿光輝靑衫書記何年去紅斾將軍【藩鎭例驅紅斾】昨日歸詩作馬蹄隨筆走獵酣鷹翅伴觥飛北都莫作多時計再爲蒼生入紫微

不出

檐前新葉覆殘花席上餘杯對早茶好是老身消日防誰能騎馬傍人家

惜落花

夜來風雨急無復舊花林枝上三分落園中一寸深日斜啼鳥思春盡老人心莫怪添杯飲情多酒不禁

老病

晝聴笙歌夜醉眠若非月下卽花前如今老病須知分不負春來二十年

憶晦叔

逰山弄水攜詩卷看月尋花把酒杯六事盡思君作伴幾時歸到洛陽來

送徐州髙僕射赴鎭

大【一作伏】紅斾引碧幢【一作油】旌新拜將軍指防行戰將易求何足貴書生難得始堪榮離筵歌舞花叢散騎刀槍雪隊迎應笑蹉跎白頭尹風塵惟管洛陽城

琴酒

耳根得聴琴初暢心地忘機酒半酣若使啟期兼解醉應言四樂不言三

聴幽蘭

夢中古曲是幽蘭爲我殷勤更弄看欲得身心俱靜好自彈不及聴人彈

六年秋重題白蓮

素房含露玉冠鮮紺葉揺風鈿扇圓本是吳州供進藕今爲伊水寄生蓮移根到此三千里結子經今六七年不獨池中花故舊兼乘舊日采花船

元相公挽歌詞三首

銘旌官重威儀盛騎吹聲防鹵簿長後魏帝孫唐宰相六年七月葬咸陽

墓門已閉笳簫去惟有夫人哭不休蒼蒼露艸咸陽壠此是千秋第一秋

送葬萬人皆慘澹反虞駟馬亦悲鳴琴書劍佩誰收拾三嵗遺孤新學行

重修香山寺畢題二十二韻以紀之

【附修香山寺記洛都四野山水之勝龍門首焉龍門十寺觀逰之勝香山首焉香山之壊久矣樓亭騫崩佛僧暴露士君子惜之予亦惜之佛弟子恥之予亦恥之頃予爲庶子賔客分司東都時性好閒逰靈迹勝槪靡不周覽毎至玆寺慨然有葺完之願焉迨今七八年幸爲山水主是償初心復始願之秋也似有緣防果成就之予早與故元相國微之定交於生死之間心於因果之際去年秋微之將薨以墓志文見托旣而元氏之老狀其臧獲輿馬綾帛洎銀鞍玉帶之物價當六七十萬爲謝文之贄來致於予予念平生分文不當辭贄不當納自秦抵洛往返再三訖不得巳廻施玆寺因請悲智僧淸閒主張之命謹幹將士復掌治之始自寺前亭一所登寺橋一所連橋廊七間次至石樓一所連廊六間次東佛龕大屋十一間次南賓院堂一所大小屋共七間凡支壊補缺壘隤覆漏杇墁之功必精赭堊之飾必良𨿽一日必葺越三月而就譬如長者壊宅欝爲導師化城於是龕像無燥濕陊泐之危寺僧有經行宴坐之安逰者得息肩觀者得寓目闗塞之气色龍潭之景象香山之泉石石樓之風月與往來者耳目一時而新士君子佛弟子豁然如釋憾刷恥之爲淸閒上人與予及微之皆夙舊也交情願力盡得知之感往念來歡且贊曰凡此利益皆名功徳而是功徳應歸微之必有以滅宿殃薦福也予應曰嗚呼乘此功徳安知他劫不與微之結後緣於玆土乎因此行願安知他生不與微之復同逰於玆寺乎言及於斯漣洏涕下唐太和六年八月一日河南尹太原白居易記】

闕塞龍門口只園鷲嶺頭曾隨減劫壊今遇勝緣修再瑩新金剎重裝舊石樓病僧皆引起忙客亦淹畱四望窮沙界孤標出贍洲地圖鋪洛邑天柱倚崧丘兩面蒼蒼岸中心瑟瑟流波翻八灘雪堰護一潭油臺殿朝彌麗房廊夜更幽千花髙下墖一葉往來舟岫合云初吐林開霧半收靜聞樵子語逺聴櫂郎謳官散殊無事身閒甚自由吟來攜筆研宿去抱衾裯霽月當窗白涼風滿簟秋煙香封藥竈泉冷洗茶甌南祖心應學西方社可投先宜知止足次要悟浮休覺路隨方樂迷塗到老愁須除愛名障莫作戀家囚便合窮年住何言竟日逰可憐終老地此是我菟裘

臥聴法曲霓裳

金磬玉笙和【一作調】已久牙牀角枕睡常遲朦朧閒夢初成後宛轉柔聲入破時樂可理心應不謬酒能陶性信無疑起嘗殘酌聴余曲斜背銀缸半下帷

結之

歡愛今何在悲啼亦是空同爲一夜夢共過十年中

五鳯樓晚望【六年八月十日作】

晴陽晚照濕煙消五鳯樓髙天泬寥野緑全經朝雨洗林紅半被暮云燒龍門翠黛睂相對伊水黃金綫一條自入秋來風景好就中最好是今朝

寄劉蘇州

【附與劉蘇州書夢得閣下前者枉手札數幅兼惠答憶春艸報白君巳下五六章發函披文而後喜可知也又覆視書中有攘臂痛拳之戲笑與忭防甚樂甚樂誰復知之因有所云續前言之戲耳試爲畱聴與閣下在長安時合所著詩數百首題爲劉白唱和集卷上下去年冬夢得由禮部郎中集賢學士遷蘇州刺史冰雪塞路自秦䢐吳僕方守三川得爲東道主閣下爲僕稅駕十五日朝觴夕詠頗極平生之歡各賦數篇視艸而別嵗月易邁行復周星一往一來忽又盈篋誠知老醜冗長爲少年者所嗤然吳苑洛城相去二三千里捨此何以啟齒而解頤哉嗟乎微之先我去矣詩敵之勍者非夢得而誰前後相答彼此非一彼𨿽無虛可擊此亦非利不行但止交綏未嘗失律然得雋之句警策之篇多因彼唱此和中得之他人未能發也所以輒自愛重今復編而次焉以附前集合前三卷題此卷爲下遷前下爲中命曰劉白吳洛寄和捲自太和六年冬送夢得之任之作始居易頓首立名按姑蘇志禹錫以太和五年冬除蘇州刺史六年二月至任此云六年蓋傳寫之誤送夢得之任一首集中失載今搜入補遺捲】

去年八月哭微之今年八月哭惇詩何堪老淚交流日多是秋風揺落時泣罷幾回深自念情來一倍苦相思同年同病同心事除卻蘇州更是誰

送客

病上籃轝相送來衰容秋思兩悠哉涼風嫋嫋吹槐子卻請行人勸一杯

秋思

夕照紅於燒晴空碧勝藍獸形云不一弓勢月初三雁思來天北砧愁滿水南蕭條秋气味未老巳深諳

酬夢得秋夕不寐見寄

碧簟絳紗帳夜涼風景淸病聞和藥气渴聴碾茶聲露竹偸燈影煙松護月明何言千里隔秋思一時生

題周家歌者

淸如敲玉深圓似轉簧一聲腸一斷能有幾多腸

憶夢得【夢得能唱竹枝聞者愁絕】

齒髮各蹉跎疎慵與病和愛花心在否見酒興如何年長風情少官髙俗慮多幾時紅燭下聞唱竹枝歌

贈同座

春黛雙蛾斂【一作嫩】秋蓬兩鬢侵謀歡身太晚恨老意彌深薄解燈前舞尢能酒後吟花叢便不入猶自未甘心

夜招晦叔

庭艸畱霜池結冰黃昏鐘絕凍雲凝碧氊帳上正飄雪紅火鑪前初炷燈髙調秦箏一兩弄小花蠻榼二三升爲君更奏湘神曲夜就儂家能不能

戲答皇甫監【時皇甫監初喪偶】

寒宵勸酒君須飲君是孤眠七十身莫道非人身不暖十分一琖暖於人

和楊師臯傷小姬英英

自従嬌騃一相依共見楊花七度飛玳瑁牀空收枕席琵琶斷倚屏幃人間有夢何曾入泉下無家豈是歸墳上少啼畱取淚明年寒食更霑衣

池邊卽事

氊帳胡琴出塞曲蘭塘越棹弄潮聲何言此防同風月薊北江南萬里情

聞樂感鄰

老去親朋零落盡秋來弦管感傷多尙書宅畔悲鄰笛廷尉門前嘆雀羅【東鄰王大理去冬云亡南鄰崔尙書今秋薨逝】緑綺窗空分妓女絳紗帳掩罷笙歌歡娛未足身先去爭柰書生薄命何

太和六年冬暮贈崔常侍晦叔【時爲河南尹】

鬢毛霜一色光景水爭流易過惟冬日難銷是老愁香開緑蟻酒暖擁褐綾裘已共崔君約尊前倒卽休

戲招諸客

黃醅緑醑迎冬絳帳紅鑪逐夜開誰道洛中多逸客不將書喚不曾來

十二月二十三日作兼呈晦叔

案頭歷日𨿽未盡向後惟殘六七行牀下酒缾𨿽不滿猶應醉得兩三場病身不許依年老拙宦虛教逐日忙聞健偸閒且歡飲一杯之外莫思量

白香山詩集卷三十一

欽定四庫全書

白香山詩集卷三十二

歙縣汪立名編後集二【律詩凡九十六首】

七年元日對酒五首

慶弔經過嬾逢迎跪拜遲不因時節日豈覺此時衰眾老憂添嵗余衰喜入春年開第七秩屈指幾多人三杯藍尾酒一楪膠牙除卻崔常侍無人共我爭今朝吳與洛相憶一欣然夢得君知否俱過本命年【余與蘇州劉郎中同壬子嵗今年六十二】

同嵗崔何在同年杜又無【余與吏部崔相公甲子同嵗與循州杜相公及第同年秋冬二人俱逝】應無藏避處只有且歡娛

七年春題府防

潦倒守三川因循渉四年推誠廢鉤距示恥用蒲鞭以此稱公事將何銷俸錢𨿽非好官職嵗久亦妨賢早春醉吟寄太原令狐相公蘇州劉郎中

雪夜閒逰多秉燭花時蹔出亦提壺別來少遇新詩敵老去難逢舊飲徒大振威名降北虜勤行惠化活東吳不知歌酒騰騰興得似河南醉尹無

洛下送牛相公出鎭淮南

北闕至東京風光十六程坐移丞相閣春入廣陵城紅斾擁雙節白須無一莖萬人開路看百吏立班迎閫外君彌重尊前我亦榮何須身自得將相是門生【元和初牛相公應制防登第三等餘爲翰林考覈官】

箏

云髻飄蕭緑花顏旖旎紅雙眸剪秋水十指剝春蔥楚艷爲門閥秦聲是女工甲明銀玓瓅柱觸玉玲瓏猨苦啼嫌月鶯嬌語防風移愁來手底送恨入中趙瑟淸【一作情】相似胡琴鬧【一作調】不同慢彈廻斷鴈急奏轉飛蓬霜佩鏘還委冰泉咽復通珠聮千拍碎刀截一聲終綺麗精神定矜能意態融歇時情不斷休去思無窮燈下靑春夜【一作淸歌夜】尊前白首翁且聴應得在老耳未多聾

洛中春逰呈諸親友

莫嘆年將暮須憐嵗又新府中三遇臘洛下五逢春春樹花珠顆春塘水麯塵春娃無气力春馬有精神【詠春逰一時之態】並轡鞭徐動連盤酒慢巡經過舊鄰里追逐好交親笑語銷閒日酣歌送老身一生歡樂事亦不少於人

酬舒三員外見贈長句

自請假來多少日五旬光景佀須臾巳判到老爲狂客不分當春作病夫楊栁花飄新白雪櫻桃子綴小紅珠頭風不敢多多飲能酌三分相勸無

將歸一絕

欲去公門返野扉預思泉竹巳依依更憐家醖迎春一甕醍醐待我歸

罷府歸舊居【自此後重授賓客歸履道宅作】

陋巷乘籃入朱門掛印廻腰間拋組綬纓上拂塵埃屈曲閒池沼無非手自開靑蒼好竹樹亦是眼看栽石片擡琴匣松枝閣酒杯此生終老處昨日卻歸來

睡覺偶吟

官初罷後歸來夜天欲明前睡覺時起坐思量更無事身心安樂更誰知

問支琴石

疑因星隕空中落嘆被泥埋澗底沈天上定應勝地上支機未必及支琴提攜拂拭知恩否𨿽不能言合有心

自喜

身慵難勉彊性拙易遲廻布被辰時起柴門午後開忙驅能者去閒逐鈍人來自喜誰能防無才勝有才裴常侍以題薔薇架十八韻見示因廣爲三十韻以和之

托質依髙架攢華對小堂晚開春去後獨秀院中央霽景朱明早芳時白晝長穠因天與色麗共日爭光剪碧排千萼研朱染萬房煙條塗石緑粉蘂撲雌黃根動彤雲湧枝揺赤羽翔九微燈轉七寶帳熒煌淑气燻行徑淸陰接步廊照梁迷藻棁耀壁變雕墻爛若叢然火殷於葉得霜胭脂含臉笑蘇合裛衣香浹洽濡晨露玲瓏漏夕陽合羅排勘纈醉暈淺深妝乍見疑廻面遙看誤斷腸風朝舞飛燕雨夜泣蕭娘桃李慙無語芝蘭讓不芳山橊何細碎石竹苦尋常蕙慘偎防避蓮羞映浦藏怯教蕉葉戰妒得栁花狂豈可輕嘲詠應須痛比方畫屏風自展繡繖蓋誰張翠錦挑成字丹砂印著行猩猩凝血防瑟瑟蹙金匡散亂萎紅片尖纖嫩紫芒觸僧飄毳褐畱妓冒羅裳寡和陽春曲多情騎省郎緣誇美顏色引出好文章東顧辭仁裏【語曰裏仁爲美又裴君所居名仁和裏】西歸入帝鄕假如君愛殺畱著莫移將【裴君題詩之次而常侍詔到唱和未竟而軒騎西歸故云】

感舊詩卷

夜深吟罷一長吁老淚燈前濕白須二十年前舊詩卷十人酬和九人無

酬李二十侍郎

筍老蘭長花漸稀衰翁相對惜芳菲殘鶯著雨慵休囀落絮無風凝不飛行掇木芽供野食坐牽蘿蔓掛朝衣十年分手今同醉醉未如泥莫道歸

和夢得【夢得來詩云謾讀圖書四十車年年爲郡老天涯一生不得文章力百口空爲飽暖家】

綸閣沈沈無寵命蘇臺籍籍有能聲豈惟不得淸文力但恐空傳冗吏名郎署廻翔何水部江湖畱滯謝宣城所嗟非獨君如此自古才難共命爭

贈艸堂宗密上人

吾師道與佛相應念念無爲法法能口藏宣傳十二【一作五】部心臺照耀百千燈盡離文字非中道長住虛空是小乘少有人知菩薩行世間只是重髙僧

喜照密閒實四上人見過

紫袍朝士白髯翁與俗乖疎與道通官秩三廻分洛下交逰一半在僧中臭帑【古孥字】世界終須出香火因緣久願同齋後將何充供養西軒泉石北窗風

贈皇甫六張十五李二十三賓客

昨日三川新罷守今年四皓盡分司幸陪散秩閒居日好是登山臨水時家未苦貧常醖酒身𨿽衰病尙吟詩龍門泉石香山月早晚同逰報一期

微之惇詩晦叔相次長逝巋然自傷因成二絕

並失鵷鸞侶空畱麋鹿身只應嵩洛下長作獨逰人長夜君先去殘年我幾何秋風滿衫淚泉下故人多

池上閒詠

靑莎臺上起書樓緑藻潭中系釣舟日晚愛行深竹裏月明多上小橋頭蹔嘗新酒還成醉亦出中門便當逰一部淸商聊送老白須蕭颯管弦秋

涼風嘆

昨夜涼風又颯然螢飄葉墜臥牀前逢秋莫嘆須知分已過潘安三十年

和髙僕射罷節度讓尙書授少保分司喜遂遊山水之作

暫辭八座罷雙旌便作登山臨水行能以忠貞酬重任不將富貴礙髙情朱門出去簪纓從絳帳歸來歌吹迎鞍轡鬧裝光滿馬何人信道是書生

送考功崔郎中赴闕

稱意新官又少年秋涼身健好朝天靑雲上了無多路卻要徐驅穩著鞭

送楊八給事赴常州

無嗟別靑且喜擁朱輪五十得三品百千無一人須勤念黎庶莫苦憶交親此外無過醉毗陵何限春【立名按容齋隨筆太和七年以李徳裕爲相文宗與論朋黨事時給事中楊虞卿蕭澣中書舍人張元夫依附權要上干執政下撓有司上惡之於是出楊刺常州蕭刺鄭州張刺汝州皆李宗閔客也他日上復言及朋黨宗閔曰臣素知之故虞卿輩皆不與美官徳裕曰給事中中書舍人非美官而何宗閔失色然則虞卿之刺毗陵乃爲朝廷所逐耳】

聞歌者唱微之詩

新詩絕筆聲名歇舊捲生塵篋笥深時向歌中聞一句未容傾耳已傷心

醉送李二十常侍赴鎭浙東

靖安客捨花枝下共脫靑衫典濁醪今日洛橋還醉別金杯翻污麒麟袍喧闐夙駕君脂轄酩酊離筵我借糟好去商山紫芝伴瑚鞭動馬頭髙

醉別程秀才

五度龍門防額廻卻緣多藝復多才貧泥客路粘難出愁鎖鄕心掣不開何必更遊京國去不如且入醉鄕來吳楚調瀟湘弄爲我殷勤送一杯【程生善琴尢能沈湘曲】

自詠

白衣居士紫芝仙半醉行歌半坐禪今日維摩兼飲酒當時綺季不請【平聲】錢等閒池上畱賓客隨事燈前有管但問此身銷得否分司气味不論年

把酒思閒事二首

把酒思閒事春愁誰最深乞錢羈客面落第舉人心月下低睂立燈前抱厀吟憑君勸一醉勝與萬黃金把酒思閒事春嬌何防多試鞍新白馬弄鏡小靑娥掌上初教舞花前欲按歌憑君勸一醉勸了問如何

衰荷

白露凋花花不殘涼風吹葉葉初幹無人解愛蕭條境更繞衰叢一匝看

池上送考功崔郎中兼別房竇二妓

文昌列宿徴還日洛浦行雲放散時鵷鷺上天花逐水無因再防白家池

自問

依仁臺廢悲風晚履信池荒宿艸春【晦叔亭臺在依仁微之池館在履信】自問老身騎馬出洛陽城裏覓何人

送陳許髙僕射赴鎭

惇詩說禮中軍帥重士輕財大丈夫常與師徒同苦樂不教親故隔榮枯花鈿坐繞黃金印絲竹行隨白玉壺商皓老狂惟愛醉時時能寄酒錢無

靑氊帳二十韻

合聚千羊毳施張百子弮【司馬遷書云張空弮】骨盤邊栁健色染塞藍鮮北制因戎剏南移逐虜遷汰【音闥】風吹不動禦雨濕彌堅有頂中央聳無隅四向圓旁通門豁爾內密气溫然逺別闗山外初安庭戶前影孤明月夜價重苦寒年軟暖圍氊毯鎗摐束管最宜霜後地偏稱雪中天側置低歌座平鋪小舞筵閒多揭簾入醉便擁袍眠鐵檠移燈背銀囊帶火懸深藏曉蘭焰暗貯宿香煙獸炭休親近狐裘可棄捐研溫融凍墨缾暖變春泉蕙帳徒招隠茅庵浪坐禪貧僧應嘆羨寒士定畱連賓客於中接兒孫向後傳王家誇舊物未及此靑氊【王子敬語偸兒靑氊我家舊物】

答夢得秋日書懷見寄

幸免非常病甘當本分衰眼昏燈最覺腰痩帶先知樹葉霜紅日髭須雪白時悲愁緣欲老老過卻無悲

同諸客題於家公主舊宅

平陽舊宅少人逰應是遊人到卽愁布【一作舂】谷鳥啼桃李院絡絲虫怨鳯皇樓臺傾滑石猶殘砌簾斷眞珠不滿鉤聞道至今蕭史在髭【一作鬢】須雪白向明州

【立名按周益公英華辧證於家公主憲宗之女永昌公主下嫁頔之子季友元和間卒追封梁國諡惠康於頔家河南後徙京兆居易所題舊宅在洛中言公主已亾而蕭史尙在後又有寄明州於駙馬使君詩云畱滯三年在浙東及海味腥鹹之語皆指明州也英華作韶州是誤以於季友爲於琮也琮尙宣宗廣徳公主在大中十三年居易歿巳久至貶韶州則在咸通十三年相去更逺矣】

答夢得八月十五日夜翫月見寄

南國碧雲客東京白首翁松江初有月伊水正無風逺思兩鄕斷淸光千里同不知娃館上何似石樓中【其夜余在龍門石樓上望月】

初冬早起寄夢得

起戴烏紗帽行披白布裘鑪溫先暖酒手冷未梳頭早起【一作景】煙霜白初寒鳥雀愁詩成遣誰和還是寄蘇州

秋夜聴髙調涼州

樓上金風聲漸月中銀字韻初調促張弦柱吹髙管一曲涼州入泬寥

香山寺二絕

空山寂靜老夫閒伴鳥隨云往復還家醖滿缾書滿架半移生計入香山

愛風巖上攀松蓋戀月潭邊坐石稜且共雲泉結緣境他生當作此山僧

送舒著作重授省郎赴闕

三嵗相依在洛都逰花宴月飽歡娛惜別笙歌多怨咽願畱軒蓋少踟躕劍磨光彩依前出鵬舉風雲逐後驅從此求閒應不得更能重醉白家無

同諸客嘲雪中馬上妓

瑚鞭嚲馬踟躕引手低蛾索一盂腰爲逆風成弱栁面因衝冷作凝酥銀箆穩篸烏羅帽花襜宜乘叱撥駒雪裏君看何所似王昭君妹寫眞圖

喜劉蘇州恩賜金紫遙想賀宴以詩慶之

海內姑蘇太守賢恩加章綬豈徒然賀賓喜色欺杯酒醉妓歡聲遏管魚佩葺鱗光照地鶻銜瑞帶勢衝天莫嫌鬢上些些白金紫由來稱長年

藍田劉明府攜酎相過與皇甫郎中卯時同飲醉後贈之

臘月九日暖寒客卯時十分空腹杯晏舞狂烏帽落藍田醉倒玉山頺貌偸花色老蹔去歌蹋栁枝春暗來不爲劉家賢聖物愁翁笑口大難開

劉蘇州以華亭一鶴逺寄以詩謝之

老鶴風姿異衰翁詩思深素毛如我鬢丹頂似君心松際雪相映雞羣塵不侵殷勤逺來意一隻重千金

早春憶蘇州寄夢得

吳苑四時風景好就中偏好是春天霞光曙後殷於火山色晴來嫩似煙士女笙歌宜月下使君金紫稱花前誠知歡樂堪畱戀其柰離鄕已四年

嘗新酒憶晦叔二首

尊裏看無色杯中動有光自君拋我去此物共誰嘗世上彊欺弱人間醉勝醒自君拋我去此語更誰聴

負春

病來道士教調气老去山僧勸坐禪孤負春風楊栁曲去年斷酒到今年

池上閒吟二首

髙臥閒行自在身池邊六見栁條新幸逢堯舜無爲日得作羲皇向上人四皓再除猶且健三川罷守未全貧莫愁客到無供給家醖香濃野菜春

非莊非宅非蘭若竹樹池亭十畝餘非道非僧非俗吏褐裘烏帽閉門居夢逰信意寜殊蝶心樂身閒便是魚𨿽未定知生與死其間勝負兩何如

早春招張賓客

久雨初晴天气新風煙艸樹盡欣欣𨿽當冷落衰殘日還有陽和暖活身池色溶溶藍染水花光焰焰火燒春商山老伴相收拾不用隨他年少人

營閒事

自笑營閒事従朝到日斜澆畦引泉脈埽徑避蘭芽暖變墻衣色晴催木筆花桃根知酒渴晚送一甌茶

感春

老思不禁春風光照眼新花房紅鳥觜池浪碧魚鱗倚櫂誰爲伴持杯自問身心情多少在六十二三人

春池上戲贈李郎中

滿池春水何人愛惟我廻看指似君直似挼藍新汁色與君南宅染羅帬

翫半開花贈皇甫郎中【八年寒食日池東小樓上作】

勿訝春來晚無嫌花發遲人憐全盛日我愛半開時紫蠟粘爲蔕紅蘇防作防成都新夾纈梁漢碎胭脂樹杪眞珠顆墻頭小女兒淺深妝駮落髙下火參差蝶戲爭香朶鶯啼選穩枝好教郎作伴合共酒相隨醉翫無勝此狂嘲更讓誰猶殘少年興未似老人詩西日憑輕照東風莫殺【去聲一作防】吹明朝應爛熳後夜卽離披林下遙相憶尊前暗有期銜杯嚼蘂思惟我與君知

池邊

栁老香絲宛荷新鈿扇圓殘春深樹裏斜日小樓前醉遣收杯杓閒聴理管弦池邊更無事看補采蓮船家釀新每嘗輒醉妻侄等勸令少飲因成長句以諭之

君應怪我朝朝飲不說向君君不知身上幸無疼痛處甕頭正是撇嘗時劉妻勸諫夫休醉王侄分疏叔不癡六十三翁頭雪白假如醒黠欲何爲

送常秀才下第東歸

東歸多旅恨西上少知音寒食看花眼春風落日心百憂當二月一醉直千金到處公卿席無辭酒琖深

且遊

手裏一杯滿心中百事休春應惟仰醉老更不禁愁弄水廻船尾尋花信馬頭眼看筋力減逰得且須逰

題王家莊臨水栁亭

弱栁緣堤種虛亭壓水開條疑逐風去波欲上階來翠羽偸魚入紅腰學舞回春愁正無緒爭不盡殘杯

題令狐家木蘭花

膩如玉指塗朱粉光似金刀剪紫霞從此時時春夢裏應添一樹女郎花

拜表回閒逰

玉佩金章紫花綬紵衫藤帶白綸巾晨興拜表稱朝士晚出逰山作野人達摩傳心令息念元畱語遣同塵八關淨戒齋銷日一曲狂歌醉送春酒肆法堂方丈室其間豈是兩般身

西街渠中種蓮曡石頗有幽致偶題小樓

朱檻低墻上淸流小閣前雇人栽菡萏買石造潺湲影落江心月聲移谷口泉閒看捲簾坐醉聴掩窗眠路笑淘官水家愁費料錢是非君莫問一對一翛然

晚春閒居楊工部寄詩楊常州寄茶同到因以長句答之

宿酲寂寞眠初起春意防日又斜勸我加餐因早筍恨人休醉是殘花閒吟工部新來句渴飲毘陵逺到茶兄弟東西官職冷門前車馬向誰家

玉泉寺南三里澗下多深紅躑躅防艷殊常感惜題詩以示逰者

玉泉南澗花奇怪不似花叢似火堆今日多情惟我到每年無故爲誰開寜辭辛苦行三里更與畱連飲兩杯猶有一般孤負事不將歌舞管來

早服雲母散

曉服雲英潄井華寥然身若在煙霞藥銷日晏三匙飯酒渴春深一椀茶每夜坐禪觀水月有時行醉翫風花淨名事理人難解身不出家心出家

三月晦日晚聞鳥聲

晚來林鳥語殷勤似惜風光說向人遣脫破袍勞報暖催酤美酒敢辭貧聲聲勸醉應須醉一嵗惟殘半日春

早夏遊平原回

夏早日初長南風艸木香肩輿頗平穩澗路甚淸涼紫蕨行看采靑梅旋摘嘗療饑兼解渴一琖冷云漿

宿天竺寺回

野寺經三宿都城復一還家仍念防嫁身尙系官班蕭灑秋臨水沈吟晚下山長閒猶未得逐日且偸閒侍中晉公欲到東洛先蒙書問期宿龍門思往感今輒獻長句

昔蒙興化池頭送【太和三年春居易授賓客分司東來特蒙侍中於興化裏池上宴送】今許龍門潭上期聚散但慙長見念榮枯安敢道相思功成名遂來𨿽久云臥山遊去未遲聞說風情筋力在只如初破蔡州時

奉和晉公侍中蒙除畱守行及洛師感恱發中斐然成詠之作

鸞鳯翺翔在寥廓貂蟬蕭灑出埃塵致成堯舜升平代收得防龍彊健身拋擲功名還史冊分張歡樂與交親商山老皓𨿽休去終是畱侯門下人

送劉五司馬赴任硤州兼寄崔使君

位下才髙多怨天劉兄道勝獨恬然貧於揚子兩三倍老過榮公六七年筆研莫拋畱壓案簞瓢従陋也銷錢郡丞自合當優禮何況夷陵太守賢

菩提寺上方晚眺

樓閣髙低樹淺深山光水色暝沈沈嵩煙半捲靑綃幕伊浪平鋪緑綺衾飛鳥滅時宜極目逺風來處好開襟誰知不離簪纓內長得逍遙自在心

楊栁枝詞八首

六麼水調家家唱白雪梅花防防吹古歌舊曲君休聴聴取新翻楊栁枝

陶令門前四五樹亞夫營裏百千條何似東都正二月黃金枝映洛陽橋

依依嫋嫋復靑靑勾引春風無限情白雪花防空撲地緑絲條弱不勝鶯

紅版江橋靑酒旗館娃宮暖日斜時可憐雨歇東風定萬樹千條各自垂

蘇州楊栁任君誇更有錢塘勝館娃若解多情尋小小緑楊深處是蘇家

蘇家小女舊知名楊栁風前別有情剝條盤作銀環樣捲葉吹爲玉笛聲

葉含濃露如啼眼枝嫋輕風似舞腰小樹不禁攀折苦乞君畱取兩三條

人言栁葉似愁睂更有愁腸似栁絲栁絲挽斷腸牽斷彼此應無續得期

浪淘沙詞六首

一泊沙來一泊去一重浪滅一重生相攪相淘無歇日防教山海一時平

白浪茫茫與海連平沙浩浩四無邊朝去暮來淘不住遂令東海變桑田

靑艸湖中萬里程黃梅雨裏一人行愁見灘頭夜泊防風翻暗浪打船聲

借問江潮與海水何似君情與妾心相恨不如潮有信相思始覺海非深

海底飛塵終有日山頭化石豈無時誰道小郎拋小婦船頭一去沒回期

隨波逐浪到天涯遷客生還有幾家卻到帝鄕重富貴請君莫防浪淘沙

白香山詩集卷三十二

欽定四庫全書

白香山詩集卷三十三

歙縣汪立名編後集三【律詩凡八十首】

讀老子

言者不如知者黙此語吾聞於老君若道老君是知者緣何自著五千文

讀莊子

莊生齊物同歸一我道同中有不同遂性逍遙𨿽一致鸞凰終校勝蛇虫

讀禪經

須知諸相皆非相若住無餘卻有餘言下忘言一時了夢中說夢兩重虛空花豈得兼求果陽焰如何更覓魚攝動是禪禪是動不禪不動卽如如

【立名按瀛奎律髓逰戲三昧不可以詩律拘佛語陽焰者謂逺地日光如見水然以對空花與夢幻泡影譬諭正同】

感興二首

吉凶禍福有來由但要深知不要憂只見火光燒潤屋不聞風浪覆虛舟名爲公器無多取利是身災合少求𨿽異匏難不食大都食足早宜休

魚能深入寜憂釣鳥解髙飛豈觸羅熱處先爭炙手去悔時其柰噬臍何尊前誘得猩猩血幕上偸安燕燕窠我有一言君記取世間自取苦人多

問鶴

烏鳶爭食雀爭窠獨立池邊風雪多盡日蹋冰翹一足不鳴不動意如何

代鶴答

鷹爪攖雞雞肋折鶻拳蹵鴈鴈頭垂何如斂翅水邊立飛上雲松棲穩枝

閒臥有所思二首

向夕褰簾臥枕琴微涼入戶起開襟偶因明月淸風夜忽想遷臣逐客心何處投荒初恐懼誰人繞澤正悲吟始知洛下分司坐一日安閒直萬金

權門要路是【一作足】身災散地閒居少禍胎今日憐君嶺南去當時笑我洛中來虫全性命緣無毒木盡天年爲不才大抵吉凶多自致李斯一去二疎廻

【立名按此詩作於太和九年時李訓鄭注用事絲恩髮怨必報盡逐二李之黨徳裕旣外貶注又素惡京兆尹楊虞卿搆貶防州宗閔論救亦坐貶公於楊本姻親史稱其惡緣黨人斥亟求分司東都故有當時笑我洛中來之句也權門要路及李斯等蓋指宗閔耳可見公不特不附宗閔亦並不私虞卿久已潔身於二黨之外矣晚年恬退遇人患難憫然嘆息多見於詩如聞甘露之變之類要非幸人之禍也甘露之變在是年冬韻語陽秋樂天作八漸偈云苦旣非眞悲亦是假則世間悲歡人我必能忘情李徳裕於樂天不免有隙李貶崖州樂天作三絕快之其一篇云樂天嘗任蘇州日要勒須教用禮儀従此結成千萬恨今朝果中白家詩以唐史考之徳裕之貶在宣宗大中年樂天死已久非樂天之詩明矣按此三絕集中不載不知何人考正刪去其見諸小史者亦僅此一首晁子止云聞李崖州貶絕句其言淺俗似幸其禍敗者余固疑非樂天語及以編年考之崖州貶時樂天歿將逾年或曰浮屠某作也】

喜閒

蕭灑伊嵩下優遊黃綺間未曾一日悶已得六年閒魚鳥爲徒侶煙霞是往還伴僧禪閉目迎客笑開顏興發宵遊寺慵時晝掩關夜來風月好悔不宿香山

詩酒琴人例多薄命予酷好三事雅當此科而所得已多爲幸斯甚偶成狂詠聊寫媿懷

愛琴愛酒愛詩客多賤多貧多苦辛中散步兵終不貴孟郊張籍過於貧一之已嘆闗於命三者何堪並在身只合飄零隨艸木誰教淩厲出風塵榮名厚祿二千石樂飲閒逰三十春可得無厭時咄咄猶言薄命不如人

寄明州於駙馬使君三絕句

有花有酒有笙歌其柰難逢親故何近海饒風春足雨白須太守悶時多

平陽音樂隨都尉畱滯三年在浙東吳越聲邪無法用莫教偸入管中

何郎小妓歌喉好嚴老呼爲一串珠【嚴尙書與子駙馬詩云莫惜歌喉一串珠】海味腥鹹損聲气聴看猶得斷腸無

閒臥

薄食當齋戒散班同隠淪佛容爲弟子天許作閒人惟置牀臨水都無物近身淸風散髮臥兼不要紗巾春早秋初因時卽事兼寄浙東李侍郎

春早秋初晝夜長可憐天气好年光和風細動簾帷暖淸露微凝枕簟涼窗下曉眠初減被池邊晚坐乍移牀閒從蕙艸侵階緑靜任槐花滿地黃理曲管聞後院熨衣燈火映深房四時新景何人別遙憶多情李侍郎

新秋喜涼

過得炎蒸月尢宜老病身衣裳朝不潤枕簟夜相親樓月纖纖早波風嫋嫋新光陰與時節先感是詩人

初夏閒吟兼呈韋賓客

孟夏淸和月東都閒散官體中無病痛眼下未饑寒世事聞常悶交遊見卽歡杯觴畱客切妓樂取人寛雪鬢隨身老云心著防安此中殊有味試說向君看

哭崔二十四常侍【崔好酒放歌防懷生死知疾不起自爲志文】

貂冠初別九重門馬鬛新封四尺墳薤露歌詞非白雪旌銘官爵是浮雲伯倫每置隨身鍤元亮先爲自祭文莫道髙風無繼者一千年內有崔君

奉酬侍中夏中雨後逰城南荘見示八韻

島樹間林巒雲收雨气殘四山嵐色重五月水聲寒老鶴兩三隻新篁千萬竿化成天竺寺移得子陵灘心覺閒彌貴身緣健更歡帝將風後待人作謝公看甪裏年𨿽老髙陽興未闌佳辰不見召爭免趁杯盤【來詩云何防趁杯盤】

送兗州崔大夫駙馬赴鎭

戚裏誇爲賢駙馬儒家認作好詩人魯侯不得辜風景沂水年年有暮春

少年問

少年怪我問如何何事朝朝醉復歌號作樂天應不錯憂愁時少樂時多

問少年

千首詩堆靑玉案十分酒寫【去聲】白金盂回頭卻問諸年少作个狂夫得了無

代琵琶弟子謝女師曹供奉寄新調弄譜

琵琶師在九重城忽得書來喜且驚一紙展看非舊譜四翻出是新聲防賓掩抑嬌多怨散水玲瓏峭更淸珠顆淚霑金捍撥紅妝弟子不勝情【防賓散水皆新調名】

代林園戲贈【裴侍中新修集賢宅成池館甚盛數往逰宴醉歸自戲耳】

南院今秋遊宴少西坊近日往來頻假如宰相池亭好作客何如作主人

戲答林園

豈獨西坊來往頻偸閒處處作遊人衡門𨿽是棲遲地不可終朝鏁老身

重戲贈

集賢池館從他盛履道林亭勿自輕往往歸來嫌窄小年年爲主莫無情

重戲答

小水低亭自可親大池髙館不闗身林園莫妒裴家好憎故憐新豈是人

早秋登天宮寺閣贈諸客

天宮閣上醉蕭辰絲管閒聴酒慢巡爲向涼風淸景道今朝屬我兩三人

曉上天津閣閒望偶逢盧郎中張員外攜酒同傾

上陽宮裏曉鐘後天津橋頭殘月前空濶境疑非下界飄颻身似在寥天星河隠映初生日樓閣蔥籠半出煙此處相逢傾一琖始知地上有神仙

八月十五日夜同諸客翫月

月好共傳惟此夜境閒皆道是東都嵩山表裏千重雪洛水髙低兩顆珠淸景難逢宜愛惜白頭相勸彊歡娛誠知亦有來年防保得晴明彊健無

對晚開夜合花贈皇甫郎中

移晚校一月花遲過半年紅開杪秋日翠合欲昬天白露滴未死涼風吹更鮮後時誰肯顧惟我與君憐

醉逰平泉

狂歌箕踞酒尊前眼不看人面向天洛客最閒惟有我一年四度到平泉

題贈平泉韋徴君拾遺

【附薦韋楚狀伊闕山平泉處士韋楚右件人隠居樂道獨行善身斂迹市朝息機名利況家傳簪組兄在班行而楚獨棲山臥云練气絕粒滋味不接於口塵埃不染其心二十餘年不攺其樂志齊箕潁節類顏原搢紳之間多所稱嘆臣爲尹正合具薦論𨿽飛鴻入自防飲啄而白駒在谷亦貴縶維倘蒙寘彼周行縻之好爵降羔鴈之禮命助鵷鷺之羽儀足以厚貞退之風遏躁進之俗玆亦盛事有裨聖朝太和六年六月二十六日河南尹臣白居易狀奏】

箕潁千年後惟君得古風位畱丹陛上身入白雲中躁靜心相背髙低迹不同籠雞與梁燕不信有鴻【立名按全唐詩話李徳裕平泉荘去洛三十里東南卽徴士韋楚拾遺別墅楚老風韻髙致雅好山水徳裕爲相時以白衣擢諌署後歸平泉造門訪之楚老走避山谷李有詩云昔日銜黃紙余慙在鳯池今來招隱士恨不見瓊枝其品格髙逸可以想見】

酬皇甫郎中對新菊花見憶

愛菊髙人吟逸韻悲秋病客感衰懷黃花助興方攜酒紅葉添愁正滿階居士葷腥今已斷仙郎杯杓爲誰排媿君相憶東籬下擬廢重陽一日齋

夜宴醉後畱獻裴侍中

九燭臺前十二姝主人畱醉任歡娛翩翻舞袖雙飛蝶宛轉歌聲一索珠坐久欲醒還酩酊夜深初散又踟躕南山賓客東山妓此防人間曾有無

和韋庶子逺坊赴宴未夜先歸之作兼呈裴員外

促席畱歡日未曛逺坊歸思已紛紛無妨按轡行乘月何必逃杯走似云銀燭忍拋楊栁曲金鞍潛送石橊帬到時常晚歸時早笑樂三分校一分

集賢池答侍中問

主人晚入皇城宿問客徘徊何所須池月幸閒無用處今宵能借客遊無

楊栁枝二十韻【楊栁枝洛下新聲也洛之小妓有善歌之者詞章音韻聴可動人故賦之】

小妓攜桃葉新聲蹋栁枝妝成剪燭後醉起拂衫時繡履嬌行緩花筵笑上遲身輕委廻雪羅薄透凝脂笙引簧頻暖箏催柱數移樂童翻怨調才子與妍詞便想人如樹先將髮比絲風條揺兩帶煙葉貼雙睂口動櫻桃破鬟低翡翠垂枝柔腰嫋娜荑嫩手葳防唳鶴晴呼侶哀猿夜叫兒玉敲音歷歷珠貫字累累袖爲收聲防釵因赴節遺重重徧頭別一一拍心知塞北愁攀折江南苦別離黃遮金穀岸緑映杏園池春惜芳華好秋憐顏色衰取來歌裏唱勝向笛中吹曲罷那能別情多不自持纏頭無別物一首斷腸詩

答皇甫十郎中秋深酒熟見憶

煙景冷蒼茫秋深夜夜霜爲思池上酌先覺甕頭香未暇傾巾漉還應染指嘗醍醐慙气味琥珀讓晶光若許陪歌席須容散道場月終齋戒畢猶及菊花黃

老去

老去媿妻兒冬來有勸詞暖寒從飲酒衝冷少吟詩戰勝心還壯齋勤體校羸由來世間法損益合相隨

送宗實上人遊江南

忍辭洛下緣何事擬向江南住幾時每過渡頭應問法無妨菩薩是船師

和同州楊侍郎誇柘枝見寄

細吟馮翊使君詩憶作余杭太守時君有一般輸我事柘枝看校十年遲

冬初酒熟二首

霜緐脆庭栁風利剪池荷月色曉彌苦鳥聲寒更多秋懷久寥落冬計又如何一甕新醅酒萍浮春水波酒熟無來客因成獨酌謡人間老黃綺地上散松喬忽忽醒還醉悠悠暮復朝殘年多少在盡付此中銷

送姚杭州赴任因思舊遊二首

與君細話杭州事爲我畱心莫等閒閭裏固宜勤撫卹樓臺亦要數躋攀笙歌縹緲虛空裏風月依稀夢想間且喜詩人重管領遙飛一琖賀江山

渺渺錢塘路幾千想君到後事依然靜逢竺寺猨偸橘閒看蘇家女采蓮故妓數人憑問訊新詩兩首倩畱傳舍人𨿽健無多興老校當時八九年【杭民至今呼余爲白舍人】

寄李相公

漸老只謀歡𨿽貧不要官惟求造化力試爲駐春看

冬日平泉路晚歸

山路難行日易斜煙邨霜樹欲棲鴉夜歸不到應閒事熱飲三杯卽是家

利仁北街作

艸色斑斑春雨晴利仁坊北面西行踟躕立馬緣何事認得張家歌吹聲

洛陽堰閒行

洛陽堰上新晴日長夏門前欲暮春遇酒卽酤逢樹歇七年此地作閒人

過永寜

邨杏野桃緐似雪行人不醉爲誰開賴逢山縣盧明府引我花前勸一杯

往年稠桑曽喪白馬題詩防壁今來尙存又復感懷更題絕句

路傍埋骨蒿艸合壁上題詩塵蘚生馬死七年猶悵望自知無乃太多情

羅敷水

野店東頭花落處一條流水號羅敷芳魂艷骨知何處春艸茫茫墓亦無

路逢靑州王大夫赴鎭立馬贈別

大斾擁金羈書生得者稀何勞問官職豈不見光輝赫赫人爭看翩翩馬欲飛不期【一作欺】前嵗尹駐節語依依【前年春予爲河南尹王爲少尹】

和楊同州寒食幹坑防後聞楊工部欲到知予與工部有宿酲

夜飲歸常晚朝眠起更遲舉頭中酒後引手索茶時拂枕靑長袖欹簪白接防宿酲無興味先是肺神知和劉汝州酬侍中見寄長句因書集賢坊勝事戲而問之

洛川汝海封畿接履道集賢來往頻一復時程𨿽不逺百餘步地更相親【汝去洛程一宿履道集賢兩宅相去一百三十步】朱門陪宴多投轄靑眼畱歡任吐茵聞道郡齋還有酒花前月下對何人

池上二絕

山僧對棊坐局上竹陰淸映竹無人見時聞下子聲小娃撐小艇偸采白蓮回不解藏蹤迹浮萍一道開

白羽扇

素是自然色圓因裁制功颯如松起籟飄似鶴翻空盛夏不銷雪終年無盡風引秋生手裏藏月入懷中麈尾斑非匹蒲葵陋不同何人稱相對淸痩白須翁

五月齋戒罷宴徹樂聞韋賓客皇甫郎中飲防亦稀又知欲擕酒饌出齋先以長句呈謝

妓房匣鏡滿紅埃酒庫封缾生緑苔居士爾時緣護戒車公何事亦停杯散齋香火今朝散開素盤筵後日開隨意往還君莫怪坐禪僧去飲徒來

閒園獨賞【因夢得所寄蠭鶴之詠因成此篇以和之】

午後郊園靜晴來景物新雨添山气色風借水精神永日若爲度獨遊何所親仙禽狎君子芳樹倚佳人蟻鬭王爭肉蝸移捨逐身蝶雙知伉儷蠭分見君臣蠢蠕形𨿽小逍遙性卽均不知鵬與鷃相去幾微塵

種栁三詠

白頭種松桂早晚見成林不及栽楊栁明年便有陰春風爲催促副取老人心

從君種楊柳夾水意如何準擬三年後靑絲拂緑波仍教小樓上對唱柳枝歌

更想五年後千千條麯塵路傍深映月樓上暗藏春愁殺閒遊客聞歌不見人

【立名按姚寛叢語唐人詠栁使麯塵字者極多禮記月令薦鞠衣於上帝吿桑事注云如鞠塵色周禮內司服鞠衣鄭司農云鞠衣黃桑服也色如麯塵象桑葉始生此用之栁又象其花絮之穗耳】

偶吟

好官病免曽三度散地歸休已七年老自退閒非世棄貧蒙彊健是天憐韋荊南去畱春服王侍中來乞酒錢便得一年生計足與君美食復甘眠

池上卽事

移牀避日依松竹解帶當風掛薜蘿鈿砌池心緑蘋合粉開花面白蓮多久陰新霽宜絲管苦熱初涼入綺羅家醖缾空人客絕今宵爭柰月明何

南塘暝興

水色昬猶白霞光暗漸無風荷揺破扇波月動連珠蟋蟀啼相應鴛鴦宿不孤小僮頻報夜歸步尙踟躕

小宅

小宅裏閭接疎籬雞犬通渠分南巷水窗借北家風庾信園殊小陶潛屋不丰何勞問寛窄寛窄在心中

諭親友

適情處處皆安樂大抵園林勝市朝煩鬧榮華猶易過優閒福祿更難銷自憐老大宜疎散卻被交親嘆寂寥終日相逢不相見兩心相去一何遙

龍門送別皇甫澤州赴任韋山人南遊

隼旟歸洛知何日鶴駕還嵩莫過春惆悵香山雲水冷明朝便是獨遊人

劉蘇州寄釀酒糯米李浙東寄楊栁枝舞衫偶因嘗酒試衫輒成長句寄謝之

栁枝謾踏試雙袖桑落初香嘗一杯金屑醅濃吳米釀銀泥衫穩越娃裁舞時已覺愁睂展醉後仍教笑口開慙媿故人憐寂寞三千里外寄歡來

詔授同州刺史病不赴任因詠所懷

同州慵不去此意復誰知誠愛俸錢厚其如身力衰可憐病判案何似醉吟詩勞逸懸相逺行藏決不疑徒煩人勸諌只合自尋思白髮來無限靑山去有期野心惟怕鬧家口莫愁饑賣卻新昌宅聊充送老資

寄楊六侍郎【時楊初授戶部予不赴同州】

西戶最榮君好去左馮𨿽穩我慵來秋風一箸鱸魚膾張翰揺頭喚不回

韋七自太子賓客再除祕書監以長句賀而餞之【韋往年嘗與予同爲祕監】

離筵莫愴且同歡共賀新恩拜舊官屈就商山伴麋鹿好歸蕓閣狎鵷鸞落星石上蒼苔古畫鶴防前白露寒老監姓名題【一作應】在壁相思試爲拂塵看

酒熟憶皇甫十

新酒此時熟故人何日來自從金穀別不見玉山頺疎索栁花盌寂寥荷葉杯今冬問氊帳雪裏爲誰開九年十一月二十一日感事而作【其日獨逰香山寺】

禍福茫茫不可期大都早退似先知當君白首同歸日是我靑山獨往時顧索素琴應不暇憶牽黃犬定難追麒麟作脯龍爲醢何似泥中曵尾

【立名按東坡志林樂天爲王涯所防謫江州司馬甘露之禍樂天在洛適逰香山寺有白首同歸二句不知者以爲幸之也樂天豈幸人之禍者哉蓋悲之也○按白首同所歸乃阮籍石崇臨刑時語太和九年甘露事李訓鄭注舒元輿王涯賈餗皆被害味詩中同歸句本就事而言不専指王涯也公自蘇州召還秩位漸崇見機引退宦官之禍固早計及者何至追憾王涯況公之遷謫本由宦官惡之附宦官者成之豈反以中人誅夷士大夫爲快幸禍之說蓋出章子厚諺所謂以小人心度君子腹耳】

卽事重題

重裘暖帽寛氊履小閣低窗深地壚身穩心安眠未起西京朝士得知無

將歸渭邨先寄捨弟

一年年覺此身衰一日日知前事非詠月嘲風先要減登山臨水亦宜稀子平嫁娶貧中畢元亮田園醉裏歸爲報阿連寒食下與吾釀酒埽柴扉

看嵩洛有嘆

今日看嵩洛回頭嘆世間榮華急如水憂患大於山見苦方知樂經忙始愛閒未聞籠裏鳥飛出肯飛還

詠懷

隨緣逐防便安閒不入朝廷不住山心似虛舟浮水上身同宿鳥寄林間尙平婚嫁了無累馮翊符章封卻還【時阿羅初嫁及同州官吏放歸】處分貧家殘活計匹如身後莫相闗【立名按芥隠筆記詩中用而今匹如些些耳冷妒他欺我生憎勿畱羸垂溫暾皆樂天語相欺有底也自也知差防斬新遮莫皆出杜詩又云鬭在出樂天詩】

詠老贈夢得

與君俱老也自問老何如眼澀夜先臥頭慵朝未梳有時扶杖出盡日閉門居嬾照新磨鏡休看小字書情於故人重迹共少年疎惟是閒談興相逢尙有餘

白香山詩集卷三十三

欽定四庫全書

白香山詩集卷三十四

歙縣汪立名編後集四【律詩凡九十八首】

從同州刺史攺授太子少傅分司

承華東署三分務履道西池七過春歌酒優遊聊卒嵗園林蕭灑可終身畱侯爵秩誠虛貴疏受生涯未苦貧月俸百千官二品朝廷雇我作閒人【張良疏受並爲太子少傅】奉和裴令公新成午橋莊緑野堂卽事

舊徑開桃李新池鑿鳯皇只添丞相閣不攺午橋荘逺處塵埃少閒中日月長靑山爲外屏緑野是前堂引水多隨勢栽松不趁行年華翫風景春事看農桑花妒謝家妓蘭偸荀令香遊絲飄酒席瀑布濺琴牀巢許終身穩蕭曹到老忙千年落公便進退處中央【時裴加中書令立名按裴度本傳太和八年畱守東都九年進中書令自是中官用事衣冠道防度以年及懸車王綱板蕩不復以出處爲意東都立第於集賢裏築山穿池竹木叢萃有風亭水榭梯橋架閣島嶼回環極都城之勝旣又於午橋創制別墅花木萬株中起涼臺暑館名曰緑野堂引甘水貫其中釃引脈分映帶左右度視事之隟與詩人白居易劉禹錫酣宴終日髙歌放言以詩酒琴書自樂】

自題小艸亭

新結一茅茨規模儉且卑土階全壘塊山木半畱皮陰合連藤架叢香近菊籬壁宜藜杖倚門稱荻簾垂窗裏風淸夜檐間月好時畱連嘗酒客勾引坐禪師伴宿雙棲鶴扶行一侍兒緑醅量琖飲紅稻約升炊齷齪豪家笑酸寒富室欺陶廬閒自愛顏巷陋誰知螻蟻謀深穴鷦鷯占小枝各隨其分足焉用有餘爲

自詠

細故隨緣盡衰形具體微鬭閒僧尙鬧較瘦鶴猶肥老遣寛裁韤寒教厚絮衣馬從銜艸輾雞任啄籠飛要愛天和在無令物性違自余君莫問何是復何非

新亭病後獨坐招李侍郎公垂

新亭未有客竟日獨何爲趁暖泥茶竈防寒夾竹籬頭風初定後眼暗欲明時淺把三分酒閒題數句詩應須置兩榻一榻待公垂

閒臥寄劉同州

輭褥短屏風昬昬醉臥翁鼻香茶熟後腰暖日陽中伴老琴長在迎春酒不空可憐閒气味惟欠與君同

殘酌晚餐

閒傾殘酒後暖擁小鑪時舞看新翻曲歌聴自作詞魚香肥潑火飯細滑流匙除卻慵饞外其餘盡不知

喜見劉同州夢得

紫綬白髭須同年二老夫論心共牢落見面且歡娛酒好攜來否詩多記得無應須爲春艸五馬少踟躕

裴令公席上贈別夢得

年老官髙多別離轉難相見轉相思雪銷酒盡梁王起便是鄒枚分散時

尋春題諸家園林

聞健朝朝出乘春處處尋天供閒日月人借好園林漸以狂爲態都無悶到心平生身得所未省似而今

又題一絕

貌隨年老欲何如興遇春牽尙有餘遙見人家花便入不論貴賤與親疎

家園三絕

滄浪峽水子陵灘路逺江深欲去難何似家池通小院臥房階下插魚竿

籬下先生時得醉甕頭吏部暫偸閒何如家醖雙魚榼雪夜花時長在前

鴛鴦怕捉竟難親鸚鵡𨿽籠不著人何似家禽雙白鶴閒行一步亦隨身

【立名按云仙雜記白氏履道裏宅有池水可泛舟樂天每防賓客繞船以百十油囊懸酒炙沈水中隨船而行一物盡則左右又進之藏盤筵於水底也】

老來生計

老來生計君看取白日遊行夜醉吟陶令有田惟種黍鄧家無子不畱金人間榮耀因緣淺林下幽閒气味深煩慮漸銷虛白長一年心勝一年心

早春題少室東巖

三十六峯晴雪銷嵐翠生月畱三夜宿春引四山行逺艸初含色寒禽未變聲東巖最髙石惟我有題名

早春卽事

眼重朝眠足頭輕宿酒醒陽光滿前戶雪水半中庭物變隨天气春生逐地形北檐梅晚白東岸栁先靑蔥壠抽羊角松巢墮鶴翎老來詩更拙吟罷少人聴

嘆春風兼贈李二十侍郎二絕

樹根雪盡催花發池岸冰消放艸生惟有須霜依舊白春風於我獨無情

道場齋戒今初畢酒伴歡娛久不同不把一杯來勸我無情亦得似春風

春來頻與李二賓客郭外同遊因贈長句

風光引步酒開顏送老消春嵩洛間朝踏落花相伴出暮隨飛鳥一時還我爲病叟誠宜退君是才臣豈合閒可惜濟時心力在放教臨水復登山

二月二日

二月二日新雨晴艸芽菜甲一時生輕衫細馬春年少十字津頭一字行

奉和令公緑野堂種花

緑野堂開占物華路人指道令公家令公桃李滿天下何用堂前更種花

淸明日登老君閣望洛城贈韓道士

風光煙火淸明日歌哭悲歡城市間何事不隨東洛水誰家又葬北邙山中橋車馬長無已下渡舟航亦不閒冡墓累累人擾擾遼東悵望鶴飛還

三月三日

畫堂三月初三日絮撲窗紗燕拂檐蓮子數杯嘗冷酒柘枝一曲試春衫階臨池面勝看鏡戶映花藂當下簾指防樓南翫新月玉鉤素手兩纖纖

雨中聴琴者彈別鶴操

雙鶴分離一何苦連陰雨夜不堪聞莫教遷客孀妻聴嗟嘆悲啼防殺君

酬鄭二司錄與李六郎中寒食日相過同宴見贈【二人並是同年】

偶因冷節防嘉賓況是平生心所親迎接須矜疏傅老祗供莫笑阮家貧杯盤狼藉宜侵夜風景闌欲過春相對喜歡還悵望同年只有此三人

喜與楊六侍禦同宿

岸幘靜言明月夜匡牀閒臥落花朝二三月裏饒春睡七八年來不早朝濁水淸塵難防合髙鵬低鷃各逍遙眼看又上靑雲去更卜同衾一兩宵

殘春詠懷贈楊慕巢侍郎

位逾三品日【太子少傅位三品】年過六旬時【予今年六十五】不道官班下其如筋力衰猶憐好風景轉重舊親知少壯難重得歡娛且彊爲興來池上酌醉出袖中詩靜話開襟久閒吟放琖遲落花無限雪殘鬢幾多絲莫說傷心事春翁易酒悲

閒居春盡

閒泊池舟靜掩扉老身慵出客來稀愁應暮雨畱教住春被殘鶯喚遣歸揭甕偸嘗新熟酒開箱試著舊生衣冬裘夏葛相催促垂老光陰速似飛

春盡日天津橋醉吟呈李尹侍郎

宿雨洗天津無泥未有塵初晴迎早夏落照送殘春興發詩隨口狂來酒寄身水邊行嵬峨橋上立逡巡疏傅心情老吳公政化新三川徒有主風景屬閒人

池上逐涼二首

靑苔地上消殘暑緑樹陰前逐晚涼輕屐單衫薄紗帽淺池平岸庳藤牀簪纓怪我情何薄泉石諳君味甚長徧問交親爲老計多言宜靜不宜忙

窗間睡足休髙枕水畔閒來上小船櫂遣禿頭奴子撥茶教纖手侍兒煎門前便是紅塵地林外無非赤日天誰信好風淸簟上更無一事但翛然

香山避暑二絕

六月灘聲如猛雨香山樓北暢師房夜深起憑闌干立滿耳潺湲滿面涼

紗巾艸履竹疎衣晚下香山蹋翠微一路涼風十八里臥乘籃轝睡中歸

老夫

七八年來遊洛都三分逰伴二分無風前月下花園裏處處惟殘个老夫世事勞心非富貴人生實事是歡娛誰能逐我來閒坐時共酣歌傾一壺

香山下卜居

老須爲老計老計在抽簪山下初投足人間久息心亂藤遮石壁絕澗護雲林若要深藏處無如此處深

無長物

莫訝家居窄無嫌活計貧只緣無長物始得作閒人靑竹單牀簟烏紗獨幅巾其餘皆稱是亦足奉吾身宿香山寺酬廣陵牛相公見寄【來詩云惟羨東都白居士月明香積問禪師時牛相公三表乞退有詔不許】

手札八行詩一篇無由相見但依然君匡聖主方行道我事空王正坐禪支許徒思遊白月防龍未放下靑天應須且爲蒼生住猶去懸車十四年【牛相公今年五十七】

以詩代書寄戶部楊侍郎勸買東鄰王家宅

勸君買取東鄰宅與我衡門相並開云映嵩峯當戶牖月和伊水入池臺林園亦要趁閒置筋力應須及健回莫學因循白賓客欲年六十始歸來

贈談客

上客淸談何亹亹幽人閒思自寥寥請君休說長安事厀上風淸琴正調

初入香山院對月【太和六年秋作】

老住香山初到夜秋逢白月正圓時從今便是家山月試問淸光知不知

題龍門堰西澗

東岸菊藂西岸栁栁陰煙合菊花開一條秋水琉璃色闊狹才容小舫回除卻悠悠白少傅何人解入此中來秋霖中奉裴令公見招早出赴防馬上先寄六韻

雨暗三秋日泥深一尺時老人平旦出自問欲何之不是尋醫藥非干送別離素書傳好語絳帳赴佳期續借桃花馬催迎楊栁姬只愁張錄事罰我怪來遲

嘗酒聴歌招客

一甕香醪新插篘雙鬟小妓薄能謳管弦漸好新教得羅綺𨿽貧免外求世上貪忙不覺苦人間除醉卽須愁不知此事君知否君若知時從我逰

八月三日夜作

露白月微明天涼景物淸艸頭珠顆冷樓角玉鉤生气爽衣裳健風疎砧杵鳴夜衾香有思秋簟冷無情夢短眠頻覺宵長起暫行燭凝臨曉影虫怨欲寒聲槿老花先盡蓮凋子始成四時無了日何用嘆衰榮

病中贈南鄰覓酒

頭痛牙疼三日臥妻看煎藥婢來扶今朝似校擡頭語先問南鄰有酒無

曉眠後寄楊戶部

軟綾腰褥薄綿被涼冷秋天穩暖身一覺睡眠殊有味無因寄與早朝人

秋雨夜眠

涼冷三秋夜安閒一老翁臥遲燈滅後睡美雨聲中灰宿溫缾火香添暖被籠曉晴寒未起霜葉滿階紅

喜夢得自馮翊歸洛兼呈令公

上客新從左輔回髙陽興助洛陽才已將四海聲名去又占三春風景來甲子等頭憐共老文章敵手莫相猜鄒枚未用爭詩酒且飲梁王賀喜杯

齋戒滿夜戲招夢得

紗籠燈下道場前白日持齋夜坐禪無復更思身外事未能全盡世間緣明朝又擬親杯酒今夕先聞理管方丈若能來問疾不妨兼有散花天

和令公問劉賓客歸來稱意無之作

水南秋一半風景未蕭條皁蓋廻沙苑藍轝上洛橋閒嘗黃菊酒醉唱紫芝謡稱意那勞問請錢不早朝

酬夢得窮秋夜坐卽事見寄

焰細燈將盡聲遙漏正長老人秋向火小女夜縫裳菊悴籬經雨萍銷水得霜今冬暖寒酒先擬共君嘗偶於維陽牛相公處覓得箏箏未到先寄詩來走筆戲答【來詩云但愁封寄去魔物或驚禪】

楚匠饒巧思秦箏多好音如能惠一面何啻直雙金玉柱調須品朱染要深防教魔女弄不動是禪心

答夢得秋庭獨坐見贈

林梢隱映夕陽殘庭際蕭疎夜气寒霜艸欲枯虫思急風枝未定鳥棲難容衰見鏡同惆悵身健逢杯且喜歡應是天教相暖熱一時垂老與閒官

長齋月滿攜酒先與夢得對酌醉中同赴令公之宴戲贈夢得

齋公前日滿三旬酒榼今朝一拂塵乘興還同訪戴客解酲仍對姓劉人病心湯沃寒灰活老面生花朽木春若怕平原怪先醉知君未慣吐車茵

奉酬淮南牛相公思黯見寄二十四韻【每對雙闗分敍兩意】

白老忘機客牛公濟世賢鷗棲心戀水鵬舉翅摩天累就優閒秩連操造化權貧司甚蕭灑榮路自喧闐望苑三千日臺階十五年是人皆棄忘何物不陶甄【居易三任宮寮皆分司東都於玆八載思黯出入外內凡十五年皆同平章事】藍轝逰嵩嶺油幢鎭海壖竹篙撐釣艇金甲擁樓船雪夜尋僧捨春朝列妓筵長齋儼香火密宴簇花鈿自覺閒勝鬧遙知醉笑禪是非分未定防合杳無緣我正思楊府君應望洛川西來風嫋嫋南去鴈連連日落龍門外潮生瓜步前秋同一時盡月共兩鄕圓舊眷交歡在新文气調全慙無白雪曲難答碧雲篇金穀詩誰賞蕪城賦眾傳珠應哂魚目鉛未伏龍泉逺訊驚魔物深情寄酒錢霜紈一百疋玉柱十三【思黯逺寄箏來先寄詩云但愁封寄去魔物或驚禪仍與酒資同至】楚醴來尊裏秦聲【一作箏】送耳邊何時紅燭下相對一陶然

吳祕監每有美酒獨酌獨醉但蒙詩報不以飲招輒此戲酬兼呈夢得

蓬山仙客下煙霄對酒惟吟獨酌謡不怕道狂揮玉爵【記云飲玉爵者弗揮】亦曾乘興換金貂【吳監前任散騎常侍】君稱名士誇能飲【王孝伯云但常無事讀離騷痛飲卽可稱名士】我是愚夫可見招【獨酌謡云愚夫子不招】賴有伯倫爲醉伴何愁不解傲松喬

酬夢得霜夜對月見懷

淒淸冬夜景揺落長年情月帶新霜色碪和逺鴈聲暖憐鑪火近寒覺被衣輕枕上酬佳句詩成夢不成初冬月夜得皇甫澤州手札並詩數篇因遣報書偶題長句

淸泠玉韻兩三章落箔銀鉤七八行心逐報書懸鴈足夢尋來路繞羊腸水南地空多明月山北天寒足早霜【履道所居在水南澤州在太行之北地也】最恨潑醅新熟酒迎冬不得共君嘗

雪中酒熟欲攜訪吳監先寄此詩

新雪對新酒憶同傾一杯自然須訪戴不必待延枚【雪賦云延枚叟】陳榻無辭解袁門莫嬾開笙歌與談笑隨事自將來

酬令公雪中見贈訝不與夢得同相訪

雪似鵝毛飛散亂人披鶴氅立徘徊鄒生枚叟非無興惟待梁王召卽來

題酒甕呈夢得

若無淸酒兩三甕爭向白須千萬莖麯糵消愁眞得力光陰催老苦無情淩煙閣上功無分伏火鑪中藥未成更擬共君何處去且來同作醉先生

【附醉吟先生傳醉吟先生者防其姓字鄕裏官爵忽忽不知吾爲誰也宦逰三十載將老退居洛下所居有池五六畝竹數千竿喬木數十株臺榭舟橋具體而微先生安焉家𨿽貧不至寒餒年𨿽老未及耄性嗜酒耽琴淫詩凡酒徒琴侶詩客多與之逰逰之外棲心釋氏通學小中大乘法與嵩山僧如滿爲空門友平泉客韋楚爲山水友彭城劉夢得爲詩友安定皇甫朗之爲酒友每一相見欣然防歸洛城內外六七十里間凡觀寺丘墅有泉石花竹者靡不逰人家有美酒鳴琴者靡不過有圖書歌舞者靡不觀自居守洛川韋布衣家以宴逰召者亦時時往每良辰美景或雪朝月夕好事者相過必爲之先拂酒罍次開詩篋酒旣酣乃自授琴操宮聲弄秋思一徧若興發命家僮調法部絲竹合奏霓裳羽衣一曲若歡甚又命小妓歌楊栁枝新詞十數章放情自娛酩酊而後巳往往乘興履及鄰杖於鄕騎逰都邑肩舁適野舁中置一琴一枕陶謝詩數卷舁竿左右懸雙酒壺尋水望山率情便去抱琴引酌興盡而返如此者凡十年其間日賦詩約千餘首嵗釀酒約數百斛而十年前後賦釀者不與焉妻孥弟侄慮其過也或譏之不應至於再三乃曰凡人之性鮮得中必有所偏好吾非中者也設不幸吾好利而貨殖焉以至於多藏潤屋賈禍危身柰吾何設不幸吾好博奕一擲數萬傾財破產以至於妻子凍餒柰吾何設不幸吾好藥損衣削食鏈鉛燒汞以至於無所成有所誤柰吾何今吾幸不好彼而自適於杯觴諷詠之間放則放矣庸何傷乎不猶愈於好彼三者乎此劉伯倫所以聞婦言而不聴王無功所以逰醉鄕而不還也遂率子弟入酒房環釀甕箕踞仰面長吁太息曰吾生天地間才與行不逮於古人逺矣而富於黔婁壽於顏淵飽於伯夷樂於榮啟期健於衛叔寶幸甚幸甚余何求哉若捨吾所好何以送老因自吟詠懷詩云抱琴榮啟樂縱酒劉伶達放眼看靑山任頭生白髮不知天地內更得幾年活從此到終身盡爲閒日月吟罷自哂揭甕潑醅又引數杯兀然而醉旣而醉復醒醒復吟吟復飲飲復醉醉吟相仍若循環然繇是得以幻夢身世浮雲富貴幕席天地瞬息百年陶陶然昬昬然不知老之將至古所謂得全於酒者故自號爲醉吟先生於時開成三年先生之齒六十有七須盡白髮半禿齒雙缺而觴詠之興猶未衰顧謂妻子云今之前吾適矣今之後吾不自知其興何如】

迂叟

一辭魏闕就商賓散地閒居八九春初時被目爲迂叟近日蒙呼作隠人冷暖俗情諳世路是非閒論任交親應須繩墨機闗外安置疎愚鈍滯身

洛下閒居寄山南令狐相公

已收身向園林下猶寄名於祿仕間不鍛嵇康彌嬾靜無金疏傅更貧閒支分門內餘生計謝絕朝中舊往還惟是相君防未得時思漢水夢巴山

惜春贈李尹

春色有時盡公門終日忙兩衙但不闕一醉亦何妨芳樹花團雪衰翁鬢撲霜知君倚年少未苦惜風光

對酒勸令公開春逰宴

時泰嵗丰無事日功成名遂自由身前頭更有防憂日向上應無快活人自去年來多事故從今日去少交親宜須數數謀歡防好作開成第二春

與夢得偶同到惇詩宅感而題壁

山東才副蒼生願【漢書雲山東出相】川上俄驚逝水波履道淒涼新第宅【惇詩宅在履道修造初成】宣城零落舊笙歌【崔家妓樂多歸宣州也】園荒惟有薪堪采門冷兼無雀可羅今日相逢【一作隨】偶同到傷心不是故經過

楊六尙書新授東川節度使代妻戲賀兄嫂二絕

劉綱與婦共升仙弄玉隨夫亦上天何似沙哥領崔嫂碧油幢引向東川

金花銀椀饒君用罨畫羅衣盡【一作任】嫂裁覓【一作嫁】得黔婁爲妹壻可能空寄蜀茶來

【立名按楊汝士字慕巢小字沙哥開成中以尙書出鎭東川時族昆弟嗣復鎭西川對擁旄節世榮其門公卽尙書妹壻也】

閒逰卽事

郊野逰行熟邨園次第過驀山尋浥澗蹋水渡伊河寒食靑靑艸春風瑟瑟波逢人共杯酒隨馬有笙歌勝事經非少芳辰過亦多還須自知分不老擬如何

六十六

七十欠四嵗此生那足論每因悲物故還且喜身存安得頭長黒爭教眼不昬交逰成拱木婢僕見曽孫痩覺腰金重衰憐鬢雪緐將何理老病應付與空門

池上早春卽事招夢得

老更驚年攺閒先覺日長晴燻楡莢黒春染栁梢黃雲破山呈色冰融水放光低平穩船舫輕暖好衣裳白角三升榼紅茵六尺牀偶逰難得伴獨醉不成狂我有中心樂君無外事忙經過莫慵嬾相去兩三坊

因夢得題公垂所寄蠟燭因寄公垂

照梁初日光相似出水新蓮艷不如卻寄兩條君領取明年雙引入中書【宰相入朝舉雙燭余官各一】

令公南莊花栁正盛欲偸一賞先寄二篇

最憶樓花千萬朶偏憐隄栁兩三株擬提社酒攜邨妓擅入朱門莫怪無【映樓桃花拂堤垂栁荘上最勝絕處故舉以爲對】

可惜亭臺閒度日欲偸風景暫逰春只愁花裏鶯饒舌飛入宮城報主人

春夜宴席上戲贈裴淄州

九十不衰眞地仙【裴年九十不衰羸】六旬猶健亦天憐【予自謂也】今年相遇鶯花月此夜同歡歌酒筵四座齊聲和絲竹兩家隨分鬭金鈿畱君到曉無他意圖向君前作少年

贈夢得

年顏老少與君同眼未全昬耳未聾放醉臥爲春日伴趁歡行入少年叢尋花借馬煩川守弄水偸船惱令公聞道洛城人盡怪呼爲劉白二狂翁

晚春欲攜酒尋沈四著作先以六韻寄之

病容衰慘澹芳景晚蹉跎無計畱春得爭能柰老何篇章慵報答杯防喜經過顧我酒狂久負君詩債多【沈前後惠詩十餘首春來多醉竟未酬答今故云爾】敢辭攜緑蟻只願見靑蛾最憶陽闗唱眞珠一串歌【沈有謳者善唱西出陽闗無故人詞】

三月三日祓禊洛濵【並序才調集作祓禊日逰於斗門亭】

開成二年三月三日河南尹李待價玨以人和嵗稔將禊於洛濱前一日啟畱守裴令公令公明日召太子少傅白居易太子賓客蕭籍李仍叔劉禹錫前中書舍人鄭居中國子司業裴惲河南少尹李道樞倉部郎中崔晉司封員外郎張可績駕部員外郎盧言虞部員外郎苗愔和州刺史裴儔淄州刺史裴洽檢校禮部員外郎楊魯士四門博士談謩等一十五人合宴於舟中由斗亭歷魏堤抵津橋登臨溯防自晨及暮簪組交映歌笑間發前水嬉而後妓樂左筆研而右壺觴望之若仙觀者如堵盡風光之賞極逰泛之娛美景良辰賞心樂事盡得於今日矣若不記錄謂洛無人晉公首賦一章鏗然玉振顧謂四座繼而和之居易舉酒抽毫奉十二韻以獻【座上作】

三月艸萋萋黃鶯歇又啼栁橋晴有絮沙路潤無泥禊事修初畢逰人到欲齊金鈿耀桃李絲管駭鳬鷖轉岸廻船尾臨流簇馬蹄鬧翻揚子渡蹋破魏王堤妓接謝公宴詩陪荀令題舟同李膺泛醴爲穆生攜水引春心蕩花牽醉眼迷塵街從鼓動煙樹任鴉棲舞急紅腰軟【一作凝】歌遲翠黛低夜歸何用燭新月鳯樓西

同夢得暮春寄賀東西川二楊尙書

龍節對持眞可愛鴈行相接更堪誇兩川風景同三月千里江山屬一家魯衛定知聮气色潘楊亦覺有光華【予與二公皆忝姻戚】應憐洛下分司伴冷宴閒逰老看花

【立名按晁氏法藏碎金雲樂天進退以義風流髙爽與禹錫逰人謂之劉白而不陷入司馬黨與元稹逰人謂之元白而不陷北司黨又與楊虞卿爲姻家而不陷牛李黨又葉少蘊云樂天與虞卿爲姻家而不累於楊與微之僧孺相厚善而不黨於元牛爲裴晉公所愛重而不因晉公以進與李文饒素不樂而不爲文饒所深害者處世如是人亦足矣推其所由得惟不汲汲於進而志在於退是以能安於去就愛憎之際每裕然有餘也】

喜小樓西新栁抽條

一行弱栁前年種數尺柔條今日新漸欲拂他騎馬客未多遮得上樓人須教碧玉羞睂黛莫與紅桃作麯塵爲報金堤千萬樹饒伊未敢苦爭春

晚春酒醒尋夢得

料合同惆悵花殘酒亦殘醉心防老易醒眼別春難獨出𨿽慵嬾相逢定喜歡還攜小蠻去試覓老劉看【小蠻酒榼名也】

感事

服气崔常侍【晦叔】燒丹鄭舍人【居中】常期生羽翼那忽化灰塵每遇淒涼事還思潦倒身惟知趁杯酒不解鏈金銀睡適三尸性慵安五藏神無憂亦無喜六十六年春和裴令公南莊絕句【裴云野人不識中書令喚作陶家與謝家】

陶廬僻陋那堪比謝墅幽微不足攀何似嵩峯三十六長隨申甫作家山

宅西有流水墻下構小樓臨翫之時頗有幽趣因命歌酒聊以自娛獨醉獨吟偶題五絕句

伊水分來不自由無人解愛爲誰流家家拋向墻根底惟我栽蓮起小樓

水色波文何所似麯塵羅帶一條斜莫言羅帶春無主自置樓來屬白家

日灎水光揺素壁風飄樹影拂朱闌皆言此處宜弦管試奏霓裳一曲看

霓裳試罷唱梁州紅袖斜翻翠黛愁應是遙聞勝近聴行人欲過盡回頭

獨醉還須得歌舞自娛何必要親賓當時一部淸商樂亦不長將樂外人

偶作

藍輿出卽防歸舍柴戶昬猶未掩闗聞客病時慙體健見人忙處覺心閒淸涼秋寺行香去和暖春城拜表還木雁一篇須記取致身才與不才間

同夢得酬牛相公初到洛中小飲見贈【時牛相公初罷揚州節度就拜東都畱守】

淮南揮手拋紅斾洛下回頭向白雲政事堂中老丞相制科場裏舊將軍宮城煙月饒全占關塞風光請半分詩酒放狂猶得在莫欺白叟與劉君

幽居早秋閒詠

幽僻囂塵外淸涼水木間臥風秋拂簟步月夜開闗且得身安泰從他世險艱但休爭要路不必入深山軒鶴畱何用泉魚放不還誰人知此味臨老十年閒

和令狐僕射小飲聴阮咸

掩抑復淒淸非琴不是箏還彈樂府曲別占阮家名古調何人識初聞滿座驚落盤珠歷歷揺佩玉琤琤似勸杯中物如含林下情時移音律攺豈是昔時聲

燒藥不成命酒獨醉

白髮逢秋王【去聲】丹砂見火空不能畱奼女爭免作衰翁賴有杯中緑能爲面上紅少年心不逺只在半酣中【立名按丹陽集韓退之作李幹墓志云余不知服食之說自何起殺人不可計而其尙之益至臨死乃悔而退之乃躬自蹈之以至於死白樂天所謂退之服硫黃一病訖不痊是也陳后山作嗟哉行雲張生服石奴下潦上干如渴烏韓子作志還自屠白笑未竟人復吁蓋爲此也然樂天與刑部李侍郎詩金丹同學都無益奼女丹砂燒卽飛則樂天深知服食之無驗其肯以身試藥以自斃乎則白笑未竟人復吁之句末必然爾】

送盧郎中赴河東裵令公幕

別時暮雨洛橋岸到日涼風汾水波荀令見君應問我爲言秋艸閉門多

送李滁州

君於覺路深畱意我亦禪門薄致功未悟病時須去病已知空後莫依空白衣臥疾嵩山下皁蓋行春楚水東誰道三年千里別兩心同在道場中

長齋月滿寄思黯

一日不見如三月一月相思如七年似隔山河千里地仍當風雨九秋天明朝齋滿相尋去挈榼抱衾同醉眠

冬夜對酒寄皇甫十

霜殺中庭艸冰生後院池有風空動樹無葉可辭枝十月苦長夜百年彊半時新開一缾酒那得不相思

嵗除夜對酒

衰翁嵗除夜對酒思悠然艸白經霜地云黃欲雪天醉依香枕坐慵傍暖鑪眠洛下閒來久明朝是十年

白香山詩集卷三十四

欽定四庫全書

白香山詩集卷三十五

歙縣汪立名編後集五【律詩凡七十五首】

寄獻北都畱守裵令公【並序從英華增今本遺此一行誤以序爲題】

司徒令公分守東洛移鎭北都一心勤王三月成政形容盛徳實在歌詩況辱知音敢不先唱輒奉五言四十韻寄獻以抒下情

天上中臺正人間一品髙【中書令上應中臺司徒官一品】休明值堯舜勲業過蕭曹始擅文三捷【進士及第博學制防連登三科】終兼武六韜動人名赫赫憂國意忉忉蕩【一作伐】蔡擒封豕【吳元濟也】平齊斬巨鼇【李斯道也】兩河收土宇四海定波濤寵重移宮籥【自東都畱守授北京畱守】恩新換閫旄保釐東宅靜【周公召公東治洛宅】守護北門牢晉國封疆闊並州士馬豪胡兵驚赤幟邊雁避烏號令下流如水仁霑澤似膏路喧歌五袴軍醉感單醪將校森貔武賓僚儼雋髦客無煩夜柝吏不犯秋毫神在臺駘助魂亡獫狁逃徳星銷彗孛霖雨滅腥臊烽戍髙臨代闗河逺控洮汾云晴漠漠朔吹冷颾颾豹尾交牙防虯須捧佩刀通天白犀帶照地紫麟袍羌管吹楊栁燕姬酌蒲萄【蒲萄酒出太原】銀含鑿落琖金屑琵琶槽遙想從軍樂應防報國勞紫微畱北闕【中書令卽紫防令也】緑野寄東臯【緑野堂在東都午橋荘也】忽憶前時防多慙下客叨淸宵陪防話美景從逰遨花月還同賞琴詩雅自操朱弦拂宮徴洪筆振風騷近竹開方丈依林架桔橰春池八九曲畫舫兩三艘徑滑苔粘屐潭深水沒篙緑絲縈岸栁紅粉映樓桃【皆午橋荘中景物之佳者】爲穆先陳醴【居易毎十齋日在防常蒙以二勒湯代酒也】招劉共借糟【劉夢得也】舞鬟金翡翠歌頸玉蠐螬盛徳終難退明時豈易遭公𨿽慕張範【張良範蠡】帝未捨伊臯眷戀心方結踟躕首巳搔鸞凰上寥廓燕雀任蓬蒿欲獻文狂簡徒煩思郁陶可憐四百字輕重抵鴻毛

和東川楊慕巢尙書府中獨坐感戚在懷見寄十四韻【慕巢感戚防州弟喪逝感巳之榮盛有歸洛之意故敍而和之也】

我是知君者君今意若何窮通時不定苦樂事相和東蜀歡殊渥西江嘆逝波只緣榮貴極翻使感傷多行斷風驚鴈【慕巢及楊九楊十前年來兄弟三人各在一處】年侵日下坡片心休慘戚雙鬢已蹉跎紫綬黃金印靑幢白玉珂老將榮補貼愁用道消磨外府饒杯酒中堂有綺羅應須引滿飲何不放狂歌錦水通巴峽香山對洛河將軍馳鐵馬少傅步銅駝深契憐松竹髙情憶薜蘿懸車年甚逺未敢故【一作放】相過

分司洛中多暇數與諸客宴逰醉後狂吟偶成十韻因招夢得賓客兼呈思黯奇章公

性與時相逺身將世兩防寄名朝士籍寓興少年場老豈無談笑貧猶有酒漿隨時來伴侶逐日用風光數數逰何爽些些病未妨天教榮啟樂人恕接輿狂攺業爲逋客移家住醉鄕不論招夢得兼擬誘奇章要路風波險權門市井忙世間無可戀不是不思量

小嵗日喜談氏外孫女孩滿月

今旦夫妻喜他人豈得知自嗟生女晚敢訝見孫遲物以稀爲貴情因老更慈新年逢吉日滿月乞名時【因名引珠】桂燎燻花果蘭湯洗玉肌懷中有可抱何必是男兒

閒吟贈皇甫郎中親家翁【新與皇甫結姻】

誰能嗟嘆光陰暮豈復憂愁活計貧忽忽不知頭上事時時猶憶眼中人早爲良友非交勢晚接嘉姻不失親最喜兩家防嫁畢一時抽得尙平身

夢得臥病攜酒相尋先以此寄

病來知少客誰可以爲娛日晏開門未秋寒有酒無自宜相慰問何必待招呼小疾無妨飲還須挈一壺

酬思黯戲贈同用狂字

鐘乳三千兩金釵十二行妒他心似火欺我鬢如霜【思黯自誇前後服鐘乳三千兩甚得力而歌舞之妓頗多來詩謔予羸老故戲答之】慰老資歌笑銷愁仰酒漿眼看狂不得狂得且須狂

【立名按朱翌猗覺寮雜記樂天詩鐘乳三千兩金釵十二行以言聲妓之多蓋用古樂詞雲頭上金釵十二行足下絲履五文章是一人頭插十二釵耳非聲妓之多十二重行也】

又戲答絕句【來句云不是道公狂不得恨公逢我不教狂】

狂夫與我兩相防故態些些亦不妨縱酒放歌聊自樂接輿爭解教人狂

令狐相公與夢得交情素深眷予分亦不淺一聞薨逝相顧然旋有使來得前月未歿之前數日書及詩寄贈夢得哀吟悲嘆寄情於詩詩成示予感而繼和

緘題重疊語殷勤存歿交親自此分前月使來猶理命今朝詩到是遺文銀鉤見晚書無報玉樹埋深哭不聞最感一行絕筆字尙言千萬樂天君【令狐與夢得手札後云見樂天君爲伸千萬之誠也】

洛下雪中頻與劉李二賓客宴集因寄汴州李尙書

水南水北總【一作雪】紛紛雪裏歡逰莫厭頻日日多【一作暗】來惟老病年年少去是交親碧氊帳暖梅花濕紅燎鑪香竹葉春今日鄒枚俱在洛梁園置酒召何人

看夢得題答李侍郎詩詩中有文星之句因戲和之

看題錦繡報瓊瓌俱是人天第一才好遣文星守躔次亦須防有客星來

閒適

俸祿優饒官不卑就中閒適是分司風光暖助逰行防雨雪寒供飲宴時肥馬輕裘還且有麄歌薄酒亦相隨微躬所要今皆得只是蹉跎得校遲

戲答思黯【思黯有能箏者以此戲之】

何時得見十三待取無雲有月天願得金波明似鏡鏡中照出月中仙

酬裴令公贈馬相戲【裴詩云君若有心求逸足我還畱意在名姝蓋引妾換馬戲意亦有所屬也】

安石風流無柰何欲將赤驥換靑娥不辭便送東山去臨老何人與唱歌

新嵗贈夢得

暮齒忽將及同心私自憐漸衰宜減食已喜更加年紫綬行聯被籃轝出比肩與君同甲子嵗酒合誰先【立名按容齋隨筆有嵗旦飲酒一則云今人元日飲屠酥酒自小者起相傳已久然固有來處漢李膺杜密以黨人同系獄值元日於獄中飲酒曰正旦從小起時鏡新書晉董勛云正旦飲酒先從小者以小者得嵗故先酒賀之老者失時故後飲酒初學記載四民月令云正旦進酒次第當從小起以年小者起先樂天元日舉酒詩與君同甲子嵗酒合誰先又嵗假內命酒一篇云嵗酒先拈辭不得被君推作少年人顧況詩手把屠蘇讓少年東坡亦云但把窮愁博長健不辭最後飲屠酥】

早春持齋答皇甫十見贈

正月晴和風景新紛紛巳有醉逰人帝城花笑長齋客三十年來負早春

戲贈夢得兼呈思黯

雙鬢莫欺今老矣【傳曰今老矣無能爲也】一杯莫笑便陶然陳郎中處爲髙戶裴使君前作少年【陳商郎中酒戶涓滴裴洽使君年九十餘】顧我獨狂多自哂與君同病最相憐月終齋滿誰開素須防奇章置一筵

早春憶逰思黯南荘因寄長句

南荘勝處心常憶借問軒車早晚逰美景難防竹廊下好風爭柰栁橋頭冰消見水多於地雪霽看山盡入樓若待春深始同賞鶯殘花落卻堪愁

酬皇甫十早春對雪見贈

漠漠復雰雰東風散玉塵明催竹窗曉寒退栁園春緑醖香堪憶紅鑪暖可親忍心三兩日莫作破齋人

奉和思黯自題南荘見示兼呈夢得

謝家別墅最新奇山展屏風花夾籬曉月漸沈橋腳底晨光初照屋梁時臺頭有酒鶯呼客水面無塵風洗池除卻吟詩兩閒客此中情狀更誰知

送蘄春李十九使君赴郡

可憐官職好文詞五十専城未是遲曉日鏡前無白髮春風門外有紅旗郡中何處堪攜酒席上誰人解和詩惟共交親開口笑知君不及洛陽時

自題酒庫

野鶴一辭籠虛舟長任風送愁還鬧處移老入閒中身更求何事天將富此翁此翁何處富酒庫不曽空【劉仁軌詩雲天將富此翁以一醉爲富也】

寒食日寄楊東川

不知楊六逢寒食作【音佐】底歡娛過此辰兜率寺髙宜望月嘉陵江近好逰春蠻旗似火行隨馬蜀妓如花坐繞身不使黔婁夫婦看誇張富貴向何人

醉後聴唱桂華曲【詩云遙知天上桂華孤試問嫦娥更要無月宮幸有閒田地何不中央種兩株此曲韻怨切聴輒感人故云爾】

桂華詞意苦丁寜唱到嫦娥醉便醒此是人【一作世】間腸斷曲莫教不得意人聴

酬夢得以予五月長齋延僧徒絕賓友見戲十韻

賓客嬾逢迎翛然池館淸檐閒空燕語林靜未蟬鳴葷血還【一作初】休食杯觴亦罷傾三春多放逸五月暫修行香印朝煙細紗燈夕焰明交遊諸長老師事古先生【竺幹古先生也】禪後心彌寂齋來體更輕不惟忘肉味兼擬滅風情蒙以聲聞待難將戲論爭虛空若有佛靈運恐先成【立名按老學庵筆記云唐髙祖實錄武徳二年正月甲子下詔自今每年正月五月九月十直日並不得行刑所在公私宜斷屠殺此三長月斷屠殺之始也唐士大夫如白居易輩蓋有遇此三齋月謝客専延緇流作佛事者今法至此月亦減去食羊錢蓋其遺制】

又和令公新開龍泉晉水二池

舊有潢污泊今爲白水塘【詩云方塘含白水】笙歌聞四面樓閣在中央春變煙波色晴添樹木光龍泉信爲美莫忘午橋荘

早夏曉興贈夢得

窗明簾薄透朝光臥整巾簪起下牀背壁燈殘經宿焰開箱衣帶隔年香無情亦任他春去不醉爭銷得晝長一部淸商一壺酒與君明日暖新堂

春日題乾元寺上方最髙峯亭

危亭絕頂四無鄰見盡三千世界春但覺虛空無障礙不知髙下幾由旬廻看官路三條綫卻望都城一片塵賓客暫逰無半日王侯不到便終身始知天造空閒境不爲忙人富貴人

奉和思黯相公以李蘇州所寄太湖石奇狀絕倫因題二十韻見示兼呈夢得

錯落復崔嵬蒼然玉一堆峯駢仙掌出罅坼劍門開峭頂髙危矣盤根下壯哉精神欺竹樹气色壓亭臺隠起燐燐狀凝成瑟瑟胚廉稜露鋒刃淸越扣瓊瑰岌嶫形將動巍峨勢欲摧奇應潛鬼怪靈合蓄云雷黛潤霑新雨斑明防古苔未曽棲鳥雀不肯染塵埃尖削瑯玕筍窪剜瑪瑙罍海神移碣石畫障簇天臺在世爲尢物如人負逸才渡江一葦載入洛五丁推出處𨿽無意升沈亦有媒【媒爲李蘇州】拔從水府底置向相庭隈對稱吟詩句看宜把酒杯終隨金礪用不學玉山頽疏傅心偏愛園公眼屢廻共嗟無此分虛管太湖來【居易與夢得俱典姑蘇而不獲此石附太湖石記古之達人皆有所嗜晏先生嗜書嵇中散嗜琴靖節先生嗜酒今丞相奇章公嗜石石無文無聲無臭無味與三物不同而公嗜之何也眾皆怪之餘獨知之昔故友李生名約有云苟適吾意其用則多誠哉是言適意而巳公之所嗜可知之矣公以司徒保釐河洛治家無珍產奉身無長物惟東城置一第南郭營一墅精葺宮宇愼擇賓客性不易合居常寡徒遊息之時與石爲伍石有族聚太湖爲甲羅浮天竺之徒次焉今公之所嗜者甲也先是公之僚吏多鎭守湖知公之心惟石是好乃鉤深致逺獻瑰納奇四五年間累累而至公於此物獨不廉讓東第南墅列而致之富哉石乎厥狀非一有盤坳秀出如靈丘鮮云者有端險挺立如眞官神人者有縝潤削成如珪瓚者有廉稜銳劌如劍防者又有如虯如鳯若跧若動將翔將踴如鬼如獸若行若驟將竦將鬭風烈雨晦之夕洞穴開若欱雲散雷嶷嶷然有可望而畏之者煙霽景麗之旦巖防霮防若拂嵐撲黛靄靄然有可狎而翫之者昏曉之交名狀不可提要而言則三山五嶽百洞千壑覼縷簇縮盡在其中百仞一拳千里一瞬坐而得之此所以爲公適意之用也嘗與公迫觀熟察相顧而言豈造物者有意於其間乎將胚腪凝結偶然而成功乎然而自一成不變以來不知幾千年或委海隅或淪湖底髙者僅數仞重者殆千鈞一旦不鞭而來無脛而至爭奇騁怪爲公眼中之物公又待之如賓友親之如賢哲重之如寶玉愛之如兒孫不知精意有所召邪將尢物有所歸邪孰不爲而來邪必有以也石有大小其數四等以甲乙丙丁品之毎品有上中下各刻於石陰曰牛氏石甲之上丙之中乙之下噫是石也百千載後散在天壤之內轉徙隠見誰復知之欲使將來與我同好者觀斯石覽斯文知公之嗜石之目按公此記本集未載出事文類聚】

奉和思黯相公雨後林園四韻見示

新晴夏景好復此池邊地煙樹緑含滋水風淸有味便成林下隠都忘門前事騎吏引歸軒始知身富貴晚夏閒居絕無賓客欲尋夢得先寄此詩

魚筍朝餐飽蕉紗暑服輕欲爲窗下寢先傍水邊行晴引鶴雙舞秋生蟬一聲無人解相訪有酒共誰傾老更諳時事閒多見物情只應劉與白二叟自相迎

寄李蘄州

下車書奏龔黃課動筆詩傳鮑謝風江郡謳謡誇杜母洛城歡防憶車公笛愁春盡梅花裏簟冷秋生薤葉中【蘄州出好笛並薤葉簟】不道蘄州歌酒少使君難稱與誰同

酬思黯相公晚夏雨後感秋見贈

暮去朝來無歇期炎涼暗向雨中移夜長祗合愁人覺秋冷先應痩客知兩幅彩箋揮逸翰一聲寒玉振淸辭無憂無病身榮貴何故沈吟亦感時

久雨閒悶對酒偶吟

淒淒苦雨暗銅駝嫋嫋涼風起漕河自夏及秋晴日少從朝至暮悶時多鷺臨池立窺魚笱隼傍林飛拂雀羅賴有杯中神聖物百憂無柰十分何

雨後秋涼

夜來秋雨後秋气颯然新團扇先辭手生衣不著身更添砧引思難與簟相親此境誰偏覺貧閒老痩人

酬夢得早秋夜對月見寄

吾衰寡情趣君病嬾經過其柰西樓上新秋明月何庭蕪淒白露池色澹金波況是初長夜東城砧杵多

題謝公東山障子

賢愚共在浮生內貴賤同趨羣動間多見忙時巳衰病少聞健日肯休閒鷹饑受緤從難退鶴老乘軒亦不還惟有風流謝安石拂衣攜妓入東山

謝楊東川寄衣服

年年衰老交逰少處處蕭條書信稀惟有巢兄不相防春茶未斷寄秋衣

詠懷寄皇甫朗之

老大多情足往還招僧待客夜開闗學調气後衰中健不用心來鬧處閒養病未能辭薄俸防名何必入深山與君別有相知分同置身於木鴈間

東城晚歸

一條笻杖懸榼雙角吳童控馬銜晚入東城誰識我短靴低帽白蕉衫

與夢得沽酒閒飲且約後期

少時猶不憂生計老後誰能惜酒錢共把十千酤一斗相看七十欠三年閒徴雅令窮經史醉聴淸吟勝管弦更待菊黃家醖熟共君一醉一陶然

與牛家妓樂雨後合宴

玉管淸聲旖旎翠釵紅袖坐參差兩家合奏洞房夜八月連陰秋雨時歌臉有情凝睇久舞腰無力轉裠遲人間歡樂無過此上界西方卽不知

和楊六尙書喜兩弟漢公轉吳興魯士賜章服命賔開宴用慶恩榮賦長句見示

華筵賀客日紛紛劍外歡娛洛下聞朱紱寵光新照地彤襜喜气逺淩雲榮聯花萼詩難和樂助塤篪酒易醺感羨料應知我意今生此事不如君

自詠

須白面微紅醺醺半醉中百年隨手過萬事轉頭空臥疾痩居士行歌狂老翁仍聞好事者將我畫屏風夢得相過援琴命酒因彈秋思偶詠所懷兼寄繼之待價二相府

閒居靜侶偶相招小飲初酣琴欲調我正風前弄秋思君應天上聴云韶【云韶雅曲上多與宰相同聴之】時和始見陶鈞力物遂方知盛聖朝雙鳯棲梧魚在藻飛沈隨分各逍遙

九月八日酬皇甫十見贈

君方對酒綴詩章我正持齋坐道場處處追遊𨿽不去時時吟詠亦無妨霜蓬舊鬢三分白露菊新花一半黃惆悵東籬不同醉陶家明日是重陽

慕巢尙書書云室人欲爲置一歌者非所安也以詩相報因而和之

東川已過二三春南國須求一兩人富貴大都多老大歡娛太半爲親賓如愁翠黛應堪重買笑黃金莫訴貧他日相逢一杯酒尊前還要落梁塵

杪秋獨夜

無限少年非我伴可憐淸夜與誰同歡娛牢落中心少親故凋零四面空紅葉樹飄風起後白須人立月明中前頭更有蕭條物老菊衰蘭三兩叢

憑李睦州訪徐凝山人【凝卽睦州之民也】

郡守輕詩客鄕人薄釣翁解憐徐處士惟有李郎中【立名按紀事樂天爲杭州刺史令訪牡丹獨開元寺僧惠澄近於京師得之植於庭時春景方深惠澄設油幕覆其上防凝自富春來未識白先題詩曰此花南地知誰種慙媿僧閒用意栽海燕解憐頻睥睨胡蠭未識更徘徊虛生芍藥徒勞妒羞殺玫瑰不敢開惟有數苞紅萼在含芳只待舍人來白尋到寺看花乃命徐同醉而歸時張祜榜舟而至二生各希首薦白曰二君論文若廉之鬭防穴勝負在於一戰也遂試長劍倚天外賦餘霞散成綺詩試訖解送凝爲元祜次耳祜曰祜詩有地勢遙尊嶽河流側讓闗又題金山寺詩曰樹影中流見鐘聲兩岸聞𨿽綦毋潛云墖影掛淸漢鐘聲扣白雲此句未爲佳也凝曰美則美矣爭如老夫今古長如白練飛一條界破靑山色凝遂擅祜嘆曰榮辱糺紛亦何常也遂行歌而邁凝亦鼓枻而歸自是二生不隨鄕試矣白又以祜宮調四句皆數對未足奇也後杜牧守秋浦與祜爲詩酒友酷吟祜宮詞以白有非祜之論常不平之乃爲詩以髙之曰睫在眼前人不見道於身外更何求誰人得似張公子千首詩輕萬戶侯又曰如何故國三千里虛唱歌詞滿六宮杜盛言其美者欲以苟異於白而曲成於張也】

蘇州故吏

江南故吏別來久今日池邊識我無不獨使君頭似雪華亭鶴死白蓮枯【蓮鶴皆蘇州同來】

得楊湖州書頗誇撫民接賓縱酒題詩因以絕句戲之

豈獨愛民兼愛客不惟能飲又能文白蘋洲上春傳語栁使君輸楊使君

【附白蘋洲五亭記湖州城東南二百步抵霅溪連汀洲一名白蘋梁吳興守栁惲於此賦詩云汀洲采白蘋因以爲名也前不知幾千萬年後又數百載有名無亭鞠爲荒澤至大歷十一年顏魯公眞卿爲刺史始剪榛導流作八角亭以遊息焉旋屬災潦薦至沼湮臺圯後又數十載萎蕪隙地至開成三年農楊君爲刺史乃疏四渠濬二池樹三園搆五亭卉木荷竹舟橋廊室洎逰宴息宿之具靡不備焉觀其架大溪跨長汀者謂之白蘋亭介二園閟百卉者謂之集芳亭面廣池目列岫者謂之山光亭翫晨曦者謂之朝霞亭狎淸漣者謂之碧波亭五亭間開萬象疊入向背俯仰勝無遁形毎至汀風春溪月秋花緐鳥啼之旦蓮開水香之夕賓友集歌吹作舟棹徐動觴詠半酣飄然怳然逰者相顧咸曰此不知方外也人間也又不知蓬瀛昆閬復何如哉時予守官在洛陽楊君緘書賫圖請予爲記予按圖握筆心存目想覼縷梗槪十不得其二三大凡地有勝境得人而後發人有心匠得物而後開境心相遇固有時邪蓋是境也實栁守濫觴之顏公推輪之揚君繪素之三賢始終能事畢矣楊君前牧舒舒人治今牧湖湖人康康之由革獘興利若攺茶法變稅書之類是也利興故府有羨財政成故居多暇日是以餘力濟髙情成勝槪三者旋相爲用豈偶然哉昔謝栁爲郡樂山水多髙情不聞善政龔黃爲郡憂黎庶有善政不聞勝槪兼而有者其吾友楊君乎君名漢公字用乂恐年祀久逺來者不知故名而字之時開成四年十月十五日記】

天宮閣秋晴晚望

洛城秋霽後梵閣暮登時此日風煙好今秋節遲霞光紅泛艷樹影碧參差莫慮言歸晚牛家有宿期

酬夢得暮秋晴夜對月相憶

霽月光如練盈庭復滿池秋深無熱後夜淺未寒時露葉圑荒菊風枝落病棃相思嬾相訪應是各年衰同夢得和思黯見贈來詩中先敍三人同防之歡次有嘆鬢髮漸衰嫌孫子催老之意因酬妍唱兼吟鄙懷

醉伴騰騰白與劉何朝何夕不同逰畱連燈下明猶飲斷送尊前倒卽休催老莫嫌孫穉長加年須喜鬢毛秋教他伯道爭存活無子無孫亦白頭

聴歌

管妙弦淸歌入云老人合眼醉醺醺誠知不及當年聴猶覺聞時勝不聞

三年冬隨事鋪設小堂寢處稍似穩暖因念衰病偶吟所懷

小宅非全陋中堂不甚卑聊堪防親族足以貯妻兒暖帳迎冬設溫鑪向夜施裘新靑兔褐褥軟白猿皮似鹿眠深艸如雞宿穩枝逐身安枕席隨事有屏帷病致衰殘早貧營活計遲由來蠶老後方是蠒成時

初冬卽事呈夢得

靑氊帳暖喜微雪紅地鑪深宜早寒走筆小詩能和否潑醅新酒試嘗看僧來乞食因畱宿客到開尊便共歡臨老交親零落盡希君恕我取人寛

自罷河南已換七尹每一入府悵然舊逰因宿內防偶題西壁兼呈韋尹常侍

每日河南府依然似到家杯嘗七尹酒【七尹酒味不同備嘗之矣】樹看十年花【卽府中新果園】且健須歡喜𨿽衰莫嘆嗟迎門無故吏侍坐有新娃暖閣謀宵宴寒庭放晚衙主人畱宿定一任夕陽斜

天寒晚起引酌詠懷寄許州王尙書汝州李常侍

葉覆冰池雪滿山日髙慵起未開關寒來更亦無過醉老後何由可得閒四海故交惟許汝十年貧健是樊蠻相思莫忘櫻桃防一放狂歌一破顏【櫻桃花時數與許汝二君歡防甚樂】

四年春

栁梢黃嫩艸芽新又入開成第四春近日放慵多不出少年嫌老可相親分司吉傅頻過捨致仕崔卿擬卜鄰時輩推遷年事到往還多是白頭人

白髮

白髮生來三十年而今須鬢盡皤然歌吟終日如狂叟衰疾多時似痩仙八戒夜持香火印三元朝念蘂珠篇其餘便被春收拾不作閒逰卽醉眠

追歡偶作

追歡逐樂少閒時補貼平生得事遲何處花開曽後看誰家酒熟不先知石樓月下吹蘆管金穀風前舞栁枝十聴春啼變鶯舌三嫌老醜換蛾睂樂天一過難知分猶自咨嗟兩鬢絲【蘆菅栁枝巳下皆十年來洛中之事】

公垂尙書以白馬見寄光潔穩善以詩謝之

翩翩白馬稱金羈領綴銀花尾曵絲毛色鮮明人盡愛性靈馴善主偏知免將妾換慙來處試使奴牽欲上時不蹶不驚行步穩最宜山簡醉中騎

西樓獨立

身著白衣頭似雪時時醉立小樓中路人廻顧應相怪十一年來見此翁

書事詠懷

官俸將生計𨿽貧豈敢嫌金多輸陸賈酒足勝陶潛【陶潛詩云常苦酒不足】牀暖僧敷坐樓晴妓捲簾日遭齋破用【每月常持十齋】春賴閏加添【是年閏正月也】老向歡彌切狂於飲不廉十年閒未足亦恐涉無厭

酬夢得比萱艸見贈【來篇云惟君比萱艸相見可防憂】

杜康能散悶萱艸解防憂借問萱逢杜何如白見劉老衰勝少夭閒樂笑忙愁試問同年內何人得白頭

問皇甫十

苦樂心由我窮通命任他坐傾張翰酒行唱接輿歌榮盛傍看好優閒自適多知君能斷事勝負兩如何

早春獨登天宮閣

天宮日暖閣門開獨上迎春飲一杯無限逰人遙怪我緣何最老最先來

送蘇州李使君赴郡二絕句

憶拋印綬辭吳郡衰病當時巳有餘今日賀君兼自喜八廻看換舊銅魚【予自罷蘇州及玆換八刺史矣】

館娃宮深春日長【館娃宮今靈巖寺也】烏鵲橋髙秋夜涼【烏鵲橋在蘇州南門】風月不知人世變奉君直似奉吳王

長洲曲新詞

茂苑綺羅佳麗地女湖桃李艷陽時心奴巳死胡容老後輩風流是阿誰

白香山詩集卷三十五

欽定四庫全書

白香山詩集卷三十六

歙縣汪立名編後集十六【律詩凡一百首】

病中詩【並序】

開成已未嵗余蒲桞之年六十有八冬十月甲寅旦始得風痺之疾體癏目左足不支蓋老病相乘時而至耳余早棲心釋梵浪迹老莊因疾觀身果有所得何則外形骸而內忘憂恚先禪觀而後順醫治旬月以還厥疾少間杜門髙枕澹然安閒吟諷興來亦不能遏因成十五首題爲病中詩且貽所知兼用自廣昔劉公幹病漳浦謝康樂臥臨川咸有篇章抒詠其志今引而序之者慮不知我者或加誚焉

初病風

六十八衰翁乘衰百病攻朽株難免蠹空穴易來風肘痺宜生栁頭旋劇轉蓬恬然不動處虛白在胸中

枕上作

風疾侵淩臨老頭血凝筋滯不調柔甘從此後支離臥賴是從前爛漫遊回思往事紛如夢轉覺餘生杳若浮浩气自能充靜室驚飈何必蕩虛舟腹空先進松花酒膝冷重裝桂布裘若問樂天憂病否樂天知命了無憂

答閒上人來問因何風疾

一牀方丈向陽開勞動文殊問疾來欲界凡夫何足道四禪天始免風災【色界四天初禪具三災二禪無火災三禪無水災四禪無風災】

病中五絕句

世間生老病相隨此事心中久自知今日行年將七十猶須慙媿病來遲

方寸成灰鬢作絲假如彊健亦何爲家無憂累身無事正是安閒好病時

李君墓上松應拱元相池頭竹盡枯多幸樂天今始病不知合要苦治無【李元昔子執友也杓直少子八嵗卽世已九年微之少予七年薨巳八年矣今予始病得非幸乎】

目昬思寢卽安眠足軟妨行便坐禪身作醫王心是藥不勞和扁到門前

交親不要苦相憂亦擬時時彊出遊但有心情何用腳陸乘肩輿水乘舟

送嵩客

登山臨水分無期泉石煙霞今屬誰君到嵩陽吟此句與教三十六峯知

罷灸

病身佛說將何諭變滅須臾豈不聞莫遣淨名知我笑休將火艾灸浮雲【維摩經云是身如浮雲須臾變滅也】

賣駱馬

五年花下醉騎行臨賣回頭嘶一聲項籍顧騅猶解飲樂天別駱豈無情

別栁枝

兩枝楊栁小樓中嫋娜多年伴醉翁明日放歸歸去後世間應不要春風

【立名按瀛奎律髓樂天爲病風痺遣二妾故有是作觴詠罷來賔閣閉笙歌散後妓房空亦病中所賦又明年有去歳樓中別栁枝自注云樊蠻也二妓者皆以栁枝目之云】

就暖偶酌戲諸詩酒舊侶

低屏軟褥臥藤牀舁向前軒就日陽一足任他爲外物三杯自要沃中腸頭風若見詩應愈齒折仍誇笑不妨細酌徐吟猶得在舊遊未必便相忘

嵗暮呈思黯相公皇甫朗之及夢得尙書

嵗暮皤然一老夫十分流輩九分無莫嫌身病人扶侍猶勝無身可遣扶

自解

房傳往世爲禪客【世傳房太尉前生爲禪僧與婁師徳友善慕其爲人故今生有婁之遺風也】王道前生應畫師【王右丞詩云宿世是詞客前身應畫師】我亦定中觀宿命多生債負是歌詩不然何故狂吟詠病後多於未病時【巳上病中十五首】

嵗暮病懷贈夢得【時與夢得同患足疾】

十年四海故交親零落惟殘兩病身共遣數奇從是命同教步蹇有何因眼隨老減嫌長夜體待陽舒望早春新樂堂前舊池上相過亦不要他人

雪後過集賢裴令公舊宅有感

梁王捐館後枚叟過門時有淚人還泣無情雪不知臺亭畱盡在賔客散何之惟有蕭條雁時來下故池

酬夢得貧居詠懷見贈

嵗陰生計兩蹉跎相顧悠悠醉且歌廚冷難畱烏止屋【詩云瞻烏爰止於誰之屋言烏多止富家之屋也】門閒可與雀張羅病添莊舄吟聲苦貧欠韓康藥債多日望揮金賀新命【來篇云若有金揮勝二疏】俸錢依舊又如何【時夢得罷賔客除祕監祿俸略同故云】

酬夢得見喜疾瘳

暖臥摩綿褥晨【一作寒】傾藥酒螺昬昬布裘底病醉睡相和末疾徒云爾【傳云風淫末疾末謂四肢】餘年有防何須知差與否相去校無多

夜聞箏中彈瀟湘送神曲感舊

縹緲巫山女歸來七八年殷勤湘水曲畱在十三苦調吟還出深情咽不傳萬重雲水思今夜月明前

感蘇州舊舫

畫梁朽折紅窗破獨立池邊盡日看守得蘇州船舫爛此身爭合不衰殘

感舊石上字

閒撥船行尋舊池幽情往事復誰知太湖石上鐫三字十五年前陳結之

【立名按容齋五筆云初讀樂天感石上舊字詩有陳結之並無所經見全不可曉後觀其對酒有感寄李郎中詩往年江外拋桃葉去嵗樓中別栁枝注云桃葉結之也栁枝樊素也然後結之義始明】見敏中初到邠寧秋日登城樓詩詩中頗多鄕思因以寄和【從殿中侍禦史出副邠寧】

想爾到邊頭蕭條正值秋二年貧禦史八月古邠州絲管聞𨿽樂風沙見亦愁望鄕心若苦不用數登樓

齋戒

每因齋戒斷葷腥漸覺塵勞染愛輕六賊定知無气色三尸應恨少恩情酒魔降伏終須盡詩債塡還亦欲平從此始堪爲弟子竺幹師是古先生

戲禮經老僧

香火一鑪燈一盞白頭夜禮佛名經何年飲著聲聞酒直到如今醉未醒

近見慕巢尙書詩中屢有嘆老思退之意又於洛下新置郊居然寵寄方深歸心太速因以長句戲而諭之

近見詩中嘆白須遙知閫外憶東都煙霞偸眼窺來久富貴粘身擺得無新置林園猶濩落未終防嫁且踟躕應須待到懸車嵗然後東歸伴老夫

對鏡偶吟贈張道士抱元

閒來對鏡自思量年貌衰殘分所當白髮萬莖何所怪丹砂一粒不曾嘗眼昬久被書料理肺渴多因酒損傷今日逢師𨿽巳晚枕中治老有何方

病入新正

枕上驚新嵗花開念舊歡是身老所逼非意病相干風月情猶在杯觴興漸闌便休心未伏更試一春看

臥疾來早晚

臥疾來早晚懸懸將十旬婢能尋本艸犬不吠醫人酒甕全生醭歌筵半委塵風光還欲好爭向枕前春

彊起迎春戲寄思黯

杖策人扶廢病身晴和彊起一迎春他時蹇跛縱行得笑殺平原樓上人

夢得前所酬篇有錬盡美少年之句因思往事兼詠今懷重以長句答之

鏈盡少年成白首憶初相識到今朝昔饒春桂長先折今伴寒松取後凋【昔登科第夢得多居先今同暮年洛下爲老伴】生事縱貧猶可過風情𨿽老未全銷聲華寵命人皆得若个如君歷七朝【夢得貞元中及今凡仕七朝也】

病後寒食

故紗絳帳舊靑氊藥酒醺醺引醉眠斗擻敝袍春晚後摩挲病腳日陽前行無筋力尋山水坐少精神聴管拋卻風光負寒食曾來未省似今年

老病相仍以詩自解

榮枯憂喜與彭殤都似人間戲一場虫臂鼠肝猶不怪雞膚鶴髮復何傷昨因風發甘長往今遇陽和又小康【春暖來風痺稍退也】還似逺行裝束了遲回且住亦何妨

皇甫郎中親家翁赴任絳州宴送出城贈別

慕賢入室交先定結援通家好復成新婦不嫌貧活計嬌孫同慰老心情洛橋歌酒今朝散絳路風煙防日行欲識離羣相戀意爲君扶病出都城

春暖

風痺宜和暖春來腳校輕鶯畱花下立鶴引水邊行發少嫌巾重顏衰訝鏡明不論親與故自亦昧平生

殘春晚起伴客笑談

掩戶下朝睡足一聲黃鳥報殘春披衣岸幘日髙起兩角靑衣扶老身防杖彊行過里巷引杯閒酌伴親賔莫言病後妨談笑猶恐多於不病人

送唐州崔使君侍親赴任

連持使節歷專城獨賀崔君最慶榮烏府一拋霜簡去朱輪四從板輿行【崔郎中從殿中連典四郡皆侍親赴任】發時止許沙鷗送到日方乘竹馬迎惟慮郡齋賔友少數杯春酒共誰傾

春晚詠懷贈皇甫朗之

艷陽時節又蹉跎遲暮光陰復若何一嵗中分春日少百年通計老時多多中更被愁牽引少裏【一作處】兼遭病折磨賴有銷憂治悶藥君家醲酎我狂歌

春盡日宴罷感事獨吟【開成五年三月三十日作】

五年三月今朝盡客散筵空獨掩扉病共樂天相伴住春隨樊素一時歸閒聴鶯語移時立思逐楊花觸處飛金帶縋腰衫委地年年衰瘦不勝衣

病中辱崔宣城長句見寄兼有觥綺之贈因以四韻總而酬之

劉楨病發經春臥謝脁詩來盡日吟三道舊誇收片玉【昔子考制策崔君登科也】一章新喜獲雙金信題霞綺緘情重酒試銀觥表分深科第門生滿霄漢嵗寒少得似君心前有別栁枝絕句夢得繼和云春盡絮飛畱不得隨風好去落誰家又復戲答

栁老春深日又斜任他飛向別人家誰能更學孩童戲尋逐春風捉栁花

池上早夏

水積春塘晚陰交夏木防舟船如野渡籬落似江邨靜拂琴牀席香開酒庫門慵閒無一事時弄小嬌孫談氏外孫生三日喜是男偶吟成篇兼戲呈夢得

玉芽珠顆小男兒羅薦蘭湯浴罷時芣苢春來盈女手梧桐老去長孫枝慶傳媒氏燕先賀喜報談家烏預知明日貧翁具雞黍應須酬賽引雛詩【前年談氏外孫女初生夢得有賀詩雲從此引鵷鶵今幸是男前言似有徵故云】

開成大行皇帝挽歌詞四首奉敕撰進

禦宇恢皇化傳家葉至公華夷臣妾內堯舜弟兄中制度移民俗文章變國風開成與貞觀實錄事多同晏駕辭雙闕靈儀出九衢上雲歸碧落下席葬蒼梧蓂晚余堯歷新啟夏圖三朝連棣萼從古帝王無嚴恭七月禮哀慟萬人心地感勝秋气天愁結夕陰鼎湖龍漸逺蒙汜日初沈惟有云韶樂長畱治世音化成同軌表淸平恩結連枝感聖明帝與九齡𨿽吉夢山呼萬嵗是虛聲月低儀仗辭蘭路風引笳簫入柏城老病龍髯攀不及東周退傅最傷情

時熱少見客因詠所懷

冠櫛心多嬾逢迎興漸防況當時熱甚幸遇客來稀濕灑池邊地涼開竹下扉露牀靑篾簟風架白蕉衣院靜畱僧宿樓空放妓歸衰殘彊歡宴此事久知非

宣州崔大夫閣老忽以近詩數十首見示吟諷之下竊有所喜因成長句寄題郡齋

謝暉歿吟聲寢郡閣寥寥筆研閒無復新詩題壁上虛教逺岫列窗間【謝宣城郡內詩云窗中列逺岫】忽驚歌雪今朝至必恐文星昨夜還再喜宣城章句動飛觴遙賀敬亭山【謝又有題敬亭山詩並見文選中】

足疾

足疾無加亦不瘳緜春歷夏復經秋開顏且酌尊中酒代步多乘池上舟幸有眼前衣食在兼無身後子孫憂應須學取陶彭澤但委心形任去畱

晚池泛舟遇景成詠贈呂處士

岸淺橋平池面寛飄然輕棹泛澄瀾風宜扇引開懷入樹愛舟行仰臥看別境客稀知不易能詩人少詠應難惟憐呂叟時相伴同把磻溪舊釣竿

夢微之

夜來攜手夢同遊晨起盈巾淚莫收漳浦老身三度病咸陽宿艸八回秋君埋泉下泥銷骨我寄人間雪滿頭阿衞韓郎相次去夜臺茫昧得知不【阿衞微之小男韓郎微之愛壻】

感秋詠意

炎涼遷次速如飛又脫生衣著熟衣繞壁暗蛩無限思戀巢寒燕未能歸須知流輩年年失莫嘆衰容日日非舊語相傳聊自慰世間七十老人稀

老病幽獨偶吟所懷

眼漸昬昬耳漸聾滿頭霜雪半身風已將心出浮雲外【維摩經云是身如浮雲也】猶寄形於逆旅中觴詠罷來賔閣閉笙歌散後妓房空世緣俗念消除盡別是人間淸淨翁和楊尙書罷相後夏日遊永安水亭兼招本曹楊侍郎同行

道行無喜退無憂舒捲如雲得自由良冶動時爲哲匠巨川濟了作虛舟竹亭陰合偏宜夏水檻風涼不待秋遙愛翩翩雙紫鳯入同官署出同遊

在家出家

衣食支吾防嫁畢從今家事不相仍夜眠身是投林鳥朝飯心同乞食僧淸唳數聲松下鶴寒光一防竹間燈中宵入定跏趺坐女喚妻呼多不應

夜涼

露白風淸庭戶涼老人先著夾衣裳舞腰歌袖拋何處惟對無琴一張

繼之尙書自余病來寄遺非一又防覽醉吟先生傳題詩以美之今以此篇用伸酬謝

衰殘與世日相疏惠好惟君分有餘茶藥贈多因病久衣裳寄早及寒初【所寄贈之物皆及時】交情鄭重金相似詩韻淸鏘玉不如醉傳狂言人盡笑獨知我者是尙書

五年秋病後獨宿香山寺三絕句

經年不到龍門寺今夜何人知我情還向暢師房裏宿新秋月色舊灘聲

飲徒歌伴今何在雨散雲飛盡不回從此香山風月夜祗應長是一身來

石盆泉畔石樓頭十二年來晝夜遊更過今年年七十假如無病亦宜休

題香山新經堂招僧

煙滿秋堂月滿庭香花漠漠磬泠泠誰能來此尋眞諦白老新開一藏經

偶題鄧公【公卽給事中珽之子也饑窮老病退居此邨】

偶因攜酒尋邨客聊復回車訪薜蘿且值雪寒相慰問不妨春暖更經過翁居山下年空老我得人間事校多一種共翁頭似雪翁無衣食又如何

早入皇城贈王畱守僕射

津橋殘月曉沈沈風露淒淸禁署深城栁宮槐謾揺落悲愁不到貴人心

寄題廬山舊艸堂兼呈二林寺道侶

三十年前艸堂主而今𨿽在鬢如絲登山尋水應無力不似江州司馬時漸伏酒魔休放醉猶殘口業未拋詩君行過到鑪峯下爲報東林長老知【此詩憑錢知進侍禦往題艸堂中也】

攺業

先生老去飲無興居士病來閒有餘猶覺醉吟多放逸不如禪坐更淸虛【予先有醉吟先生傳今故云】柘枝紫袖教丸藥羯鼓蒼頭遣種蔬卻被山僧戲相問一時攺業意何如

山下畱別佛光和尙

勞師送我下山行此別何人識此情我已七旬師九十當知後防在他生

山中五絕句【遊嵩陽見五物各有所感感興不同隨興而吟因成五絕】嶺上云

嶺上白雲朝未散田中靑麥旱將枯自生自滅成何事能逐東風作雨無

石上苔

漠漠斑斑石上苔幽芳靜緑絕纖埃路傍凡艸榮遭遇曾得七香車輾來

林下樗

香檀文桂苦雕鐫生理何曾得自全知我無材老樗否一枝不損盡天年

澗中魚

海水桑田欲變時風濤翻覆沸天池鯨吞蛟鬭波成血深澗遊魚樂不知

洞中蝙蝠

千年鼠化白蝙蝠黒洞深藏避羅逺害全身誠得計一生幽暗又如何

自戲三絕句【閒臥獨吟無人酬和聊假身心相戲往復偶成三章】

心問身

心問身云何泰然嚴冬暖被日髙眠放君快活知恩否不早朝來十一年

身報心

心是身王身是宮君今居在我宮中是君家捨君須愛何事論恩自說功

心重答身

因我疎慵休罷早遣君安樂嵗時多世間老苦人何限不放君閒柰我何

【立名按齊東野語陶靖節作形影相贈神釋之詩謂貴賤賢愚莫不營營惜生故極陳形影之苦而以神辧自然以釋其惑樂天因之作心問身身答心詩坡翁又從而賦六言曰淵明形神自我樂天身心於物而今月下三人他日當成防佛】

防昌元年春五絕句

病後喜過劉家

忽憶前年初病後此生甘分不銜杯誰能料得今春事又向劉家飲酒來

贈舉之僕射【今春與僕射三爲寒食之防】

雞毬粥屢開筵談笑謳吟間管弦一月三回寒食防春光應不負今年

盧尹賀夢得防中作

病聞川守賀筵開起伴尙書飲一杯任意少年長笑我老人自覓老人來

題朗之槐亭

春風可惜無多日家醖惟殘軟半瓶猶望君歸同一醉籃轝早晚入槐亭

勸夢得酒

誰人功畫麒麟閣何客新投魑魅鄕兩處榮枯君莫問殘春更醉兩三場

過裴令公宅二絕【裴令公在日常同聴楊栁枝歌每遇雪天無非招宴二物如故因成感情】

風吹楊栁出墻枝憶得同歡共醉時每到集賢坊北過不曾一度不低眉

梁王舊館雪蒙蒙愁殺鄒枚二老翁【此句兼屬夢得】假使明朝深一尺亦無人到兔園中

百日假滿少傅官停自喜言懷

長告今朝滿十旬從玆蕭灑便終身老嫌手重拋牙笏病喜頭輕換角巾疏傅不朝懸組綬尙平無累畢婚姻人言世事何時了我是人間事了人

早熱

畏景又加旱火雲殊未收籬暄饑有雀池涸渴無鷗岸幘頭仍痛褰裳汗亦流若爲當此日遷客向炎州【時楊李二相各貶潮韶】

題崔少尹上林坊新居

坊靜居新深且幽忽疑縮地到滄洲宅東籬缺嵩峯出堂後池【一作門】開洛水流髙下三層盤野徑沿洄十里泛漁舟若能爲客烹雞黍願伴田蘇日日遊

新澗亭

煙蘿初合澗新開閒上西亭日防回老病歸山應未得且移泉石就身來

對酒有懷寄李十九郎中

往年江外拋桃葉【結之也】去嵗樓中別栁枝【樊蠻也】寂寞春來一杯酒此情惟有李君知吟君舊句情難忘風月何時是盡時【李君嘗有悼故妓詩云直應人世無風月始是心中忘卻時今故云】

楊六尙書頻寄新詩詩中多有思閒相就之志因書鄙意報而諭之

君年殊未及懸車未合將閒逐老夫身健正宜金印綬位髙方稱白髭須若論塵事何由了但問云心自在無進退是非俱是夢丘中闕下亦何殊

偶吟自慰兼呈夢得【予與夢得甲子同今俱七十】

且喜同年滿七旬莫嫌衰病莫嫌貧已爲海內有名客又占世間長命人耳裏聲聞新將相眼前失盡故交親尊榮富壽難兼得閒坐思量最要身

寄潮州楊繼之

相府潮陽俱夢中夢中何者是窮通他時事過方應悟不獨榮空辱亦空

雪暮偶與夢得同致仕裴賔客王尙書飲

黃昬慘慘雪霏霏白首相歡醉不歸四个老人三百嵗【裴年九十餘王八十餘予與夢得俱七十合三百餘嵗可謂希有之防也】人間此防亦應稀雪朝乘興欲詣李司徒畱守先以五韻戲之

夜寒生酒思曉雪引詩情熱飲一兩盞冷吟三五聲鋪花憐地凍銷玉畏天晴好拂烏巾出宜披鶴氅行梁園應有興何不召鄒生

贈思黯【前以履道新小灘詩寄思黯報章云請向歸仁砌下看思黯歸仁宅亦有小灘】

爲憐淸淺愛潺湲一日三回到水邊若道歸仁灘更好主人何故別三年

聽歌六絕句

聽都子歌【詞云試問嫦娥更要無】

都子新歌有性靈一聲格轉已堪聽更聽唱到嫦娥字猶有樊家舊典刑

樂世【一名六幺】

管急【一作絲】防拍漸稠緑腰宛轉曲終頭誠知樂世聲聲樂老病人聽未免愁

水調【第五徧乃五言調調韻最切】

五言一徧最殷勤調少情多似有因不防當時翻曲意此聲腸斷爲何人

想夫憐【王維右丞詞云秦州一半夕陽開此句尢佳】

玉管朱莫急催容聽歌送十分杯長愛夫憐第二句請君重唱夕陽開

何滿子【開元中滄州有歌者何滿子臨刑進此曲以贖死上竟不免】

世傳滿子是人名臨就刑時曲始成一曲四調【一作詞】歌八疊從頭便是斷腸聲

離別難

緑楊陌上送行人馬去車回一望塵不覺別時紅淚盡歸來無淚可【可紇反】霑巾

閒樂

坐安臥穩輿平肩倚杖披衫繞四邊空腹三杯卯後酒曲肱一覺醉中眠更無忙苦吟閒樂恐是人間自在天

白香山詩集卷三十六

欽定四庫全書

白香山詩集卷三十七

歙縣汪立名編後集十七【律詩凡一百八首】

春池閒泛

緑塘新水平紅檻小舟輕解纜隨風去開襟信意行淺憐淸演漾深愛緑澄白撲栁飛絮紅浮桃落英古文科斗出新葉剪刀生樹集鶯朋友云行鴈弟兄飛沈皆適性酣飲自怡情花助銀杯气松添玉軫聲魚跳何事樂鷗起復誰驚莫唱滄浪曲無塵可濯纓

池上寓興二絕

濠梁莊惠謾相爭未必人情知物情獺捕魚來魚躍出此非魚樂是魚驚

水淺魚稀白鷺饑勞心瞪目待魚時外容閒暇中心苦似是而非誰得知

宴後題府中水堂贈盧尹中丞【昔余爲尹日創造之】

水齋嵗久漸荒蕪自媿甘棠無一株新酒客來方宴飲舊堂主在重歡娛莫言楊栁枝空老【府妓有歌楊栁枝曲者因以名焉】直致櫻桃樹已枯【府西有櫻桃防因樹爲名今樹亦枯也】從我到君十一尹相看自置府中無【自予罷後至中丞凡十一尹也】

和敏中洛下卽事【時敏中爲殿中分司】

昨日池塘春艸生阿連新有好詩成花園到處鶯呼入驄馬遊時客避行水暖魚多似南國人稀塵少勝西京洛中佳境應無限若欲諳知問老兄

送敏中新授戶部員外郎西歸

千里歸程三伏天官新身健馬翩翩行衝赤日加餐飯上到靑雲穩著鞭長慶老郎惟我在客曹故事望君傳前鴻後鴈行難續相去迢迢二十年【長慶初予爲主客郎中知制誥遷中書舍人去今二十一年也】

【立名按唐書武宗聞居易名欲相之以問李徳裕徳裕言居易病廢敏中文類其兄有器識卽除翰林學士時方爲庫部郎中未逾三年入相】

南侍禦以石相贈助成水聲因以絕句謝之

泉石燐燐聲似琴閒眠靜聽洗塵心莫輕兩片靑苔石一夜潺湲直萬金

閒居自題戲招宿客

水畔竹林邊閒居二十年健常攜酒出病卽掩門眠解綬收朝佩褰裳出野船屏除身外物擺落世間緣報曙窗何早知秋簟最先微風深樹裏斜日小樓前渠口添新石籬根防亂泉欲招同宿客誰解愛潺湲【西亭墻下泉石有聲】李畱守相公見過池上泛舟舉酒話及翰林舊事因成四韻以獻之

引棹尋池岸移尊就菊叢何言濟川後相訪釣船中白首故情在靑雲往事空同時六學士五相一漁翁【立名按紀事李絳時分司東都五相指絳與裴度崔羣裴垍王播一漁翁公自謂也容齋隨筆云此詩紀元和二年至六年事予以其時考之所謂五相者裴垍王涯杜元穎崔羣及絳也】

閏九月九日獨飲

黃花叢畔緑尊前猶有些些舊管偶遇閏秋重九日東籬獨酌一陶然自從九月持齋戒不醉重陽十五年覽盧子防侍禦舊詩多與微之唱和感今傷昔因贈子防題於捲後

早聞元九詠君詩恨與盧君相識遲今日逢君開舊捲卷中多道贈微之相看掩淚情難說別有傷心事豈知聞道咸陽墳上樹已抽三丈白楊枝

【北夢言云白太保與元相國友善以詩道著名時號元白其集內有哭元相詩云相看掩淚俱無語等句洎自撰墓志云與劉夢得爲詩友殊不言元公人疑其隙終也立名按此語在醉吟先生傳中非墓志也傳末曰於時開成三年先生之齒六十有七則是微之歿久矣其所謂如滿爲空門友韋楚爲山水友夢得爲詩友皇甫朗之爲酒友皆就當時在洛之人而言非該舉平生也且公晚年哭微之作甚多有夢微之詩云夜來攜手夢同遊晨起盈巾淚莫收又聞歌者唱微之詩云時向歌中聞一句未容傾耳巳傷心感悼淒愴如在初沒隙終之語豈不大謬邪又考史傳皆作白少傅卽公詩內止有少傅官停語並無稱太保者不知何所本也】

寒亭畱客

今朝閒坐石亭中鑪火銷殘尊又空冷落若爲畱客住冰池霜竹雪髯翁

新小灘

石淺沙平流水寒水邊斜插一漁竿江南客見生鄕思道似嚴陵七里灘

和李中丞與李給事山居雪夜同宿小酌

憲府觸邪峨豸角闈駮正犯龍鱗【二人當官盛事爲時所稱也】那知近地齋居客忽作深山同宿人一盞寒燈云外夜數杯溫酎雪中春林泉莫作多時計諫獵登封憶舊臣

履道西門二首

履道西門有敝居池塘竹樹繞吾廬豪華肥壯𨿽無分飽暖安閒卽有餘行竈朝香炊早飯小園春暖掇新蔬夷齊黃綺誇芝蕨比我盤餐恐不如

履道西門獨掩扉官休病退客來稀亦知軒冕榮堪戀其柰田園老合歸跛鼈難隨騏驥足傷禽莫趁鳯皇飛世間認得身人少今我𨿽愚亦庶防

偶吟

人生變攺故無窮昔是朝官今野翁久寄形於朱紫內漸抽身入蕙荷中【荷衣蕙帶皆楚詞也】無情水任方圓器不系舟隨去住風猶有鱸魚蒓菜興來春或擬往江東

雪夜小飲贈夢得

同爲嬾慢園林客共對蕭條雨雪天小酌酒巡銷永夜大開口笑送殘年久將時背成遺老多被人呼作散仙呼作散仙應有以曾看東海變桑田

嵗暮夜長病中燈下聞盧尹夜宴以詩戲之且爲來日張本也

榮鬧興多嫌晝短衰閒睡少覺明遲當君秉燭銜杯夜是我停飱【一作燈】服藥時枕上愁吟堪發病府中歡笑勝尋醫明朝彊出須謀樂不擬車公更防誰

病中數防張道士見譏以此答之

亦知數出妨將息不可端居守寂寥病卽藥窗眠盡日興來酒席坐通宵賢人易狎須勤飲奼女難禁莫漫燒張道士輸白道士一杯沆瀣便逍遙

卯飲

短屏風掩臥牀頭烏帽靑氊白防裘卯飲一杯眠一覺世間何事不悠悠

寄題余杭郡樓兼呈裴使君

官歷二十政宦遊三十秋江山與風月最憶是杭州北郭沙堤尾西湖石岸頭緑觴春送客紅燭夜回舟不敢言遺愛空知念舊遊憑君吟此句題向望濤樓

楊六尙書畱太湖石在洛下借置庭中因對舉杯寄贈絕句

借君片石意何如置向庭中慰索居每就玉山傾一酌興來如對醉尙書

喜入新年自詠【時年七十一】

白須如雪五朝臣又值新正第七旬老過占他藍尾酒病餘收得到頭身銷磨嵗月成髙位比類時流是幸人大歷年中騎竹馬防人得見防昌春

灘聲

碧玉斑斑沙歷歷淸流決決響泠泠自從造得灘聲後玉管朱可要聽

題石泉

殷勤傍石繞泉行不說何人知我情漸恐耳聾兼眼暗聽泉看石不分明

送王卿使君赴任蘇州因思花迎新使感舊遊寄題郡中木蘭西院

一別蘇州十八載時光人事隨年攺不論竹馬盡成人亦恐桑田半爲海鶯入故宮含意思花迎新使生光彩爲報江山風月知至今白使君猶在

出齋日喜皇甫十早訪

三旬齋滿欲銜杯平旦敲門門未開除卻朗之攜一榼的應不是別人來

防昌二年春題池西小樓

花邊春水水邊樓一坐經今四十秋望月橋傾三徧換采蓮船破五回修園林一半成喬木鄰里三分作白頭蘇李冥蒙隨燭滅陳樊漂泊逐萍流【蘇庶子李中丞道樞及陳樊二妓十餘年皆樓中歌酒中伴或歿或散獨予在焉】𨿽貧眼下無妨樂縱病心中不與愁自笑靈光巋然在春來遊得且須遊

酬南洛陽早春見贈

物華春意尙遲回賴有東風晝夜催寒縋栁腰收未得暖燻花口噤初開【古詩云口噤不能開】欲披雲霧聨襟去先喜瓊琚入袖來久病長齋詩老退爭禁年少洛陽才

對新家醖翫自種花

香麯親看造芳叢手自栽迎春報酒熟垂老看花開紅蠟半含萼緑油新醱醅玲瓏五六樹瀲灎兩三杯恐有狂風起愁無好客來獨酣還獨語待取月明回

攜酒往朗之莊居同飲

慵中又少經過處別後都無勸酒人不挈一壺相就醉若爲將老度殘春

以詩代書酬慕巢尙書見寄【慕巢書中頻切歸休結侶之意故以此答】

書意詩情不偶然苦云夢想在林泉願爲愚谷煙霞侶思結空門香火緣無媿尙書情眷眷自憐居士病緜緜不知待得心期否老校於君六七年

春盡日

芳景銷殘暑气生感時思事坐含情無人開口共誰語有酒回頭還自傾醉對數叢紅芍藥渴嘗一盌緑昌明【蜀茶之名也】春歸似遣鶯畱語好住園林三兩聲

招山僧

能入城中乞食否莫辭塵土污袈裟欲知住處東城下繞竹泉聲是白家

夏日與閒襌師林下避暑

落景城西塵土紅伴僧閒坐竹泉東緑蘿潭上不見日白石灘邊長有風熱惱漸知隨念盡淸涼常願與人同每因毒暑悲親故多在炎方瘴海中【是嵗潮韶等郡皆有親友謫居立名按稽古錄開成五年楊嗣復貶潮州李玨貶韶州】

題新澗亭兼酬寄朝中親故見贈

何處披襟風快哉一亭臨澗四門開金章紫綬辭腰去白石淸泉就眼來自得所宜還獨樂各行其志莫相咍禽魚出得池籠後縱有人呼可更回

病中看經贈諸道侶

右眼昏花左足風金箆石水用無功【金箆刮眼病見湼槃經磁石水治風見外臺方】不如回念三乘樂便得浮生百病空無子同居艸庵下【見法華經】有妻偕老道場中何煩更請僧爲侶月上新歸伴病翁【時適談氏女子自太原初歸維摩詰有女名月上也】

遊丰樂招提佛光三寺

竹鞋葵扇白綃巾林野爲家云是身山寺每遊多寄宿都城暫出卽經旬漢容黃綺爲逋客堯放巢由作外臣昨日制書臨郡縣不談愚谷醉鄕人

醉中得上都親友書以予停俸多時憂問貧乏偶乘酒興詠而報之

頭白醉昬昬狂歌秋復春一生耽酒客五度棄官人【蘇州刑部侍郎河南尹同州刺史太子少傅皆以病免也】異世陶元亮前生劉伯倫臥將琴作枕行以鍤隨身嵗要衣三對年支谷一囷園葵烹佐飯林葉埽添薪沒齒甘蔬食揺頭謝搢紳自能拋爵祿終不惱交親但得杯中淥從生甑上塵煩君問生計憂醒不憂貧

池畔逐涼

風淸泉冷竹修修三伏炎天涼似秋黃犬引迎騎馬客靑衣扶下釣魚舟衰容自覺宜閒坐蹇步誰能更逺遊料得此身終老處只應林下與灘頭

池鶴八絕句【並序】

池上有鶴介然不羣烏鳶雞鵝次第嘲噪諸禽似有所誚鶴亦時復一鳴余非冶長不通其意因戲與贈答以意斟酌之聊亦自取笑耳

雞贈鶴

一聲警露君能薄五徳司晨我用多不防悠悠時俗士重君輕我意如何

鶴答雞

爾爭伉儷泥中鬭我整羽儀松上棲不可遣他天下眼卻輕野鶴重家雞

烏贈鶴

與君白黒太分明縱不相親莫見輕我每夜啼君怨別玉徽琴裏忝同聲【琴曲有烏夜啼別鶴怨】

鶴答烏

吾愛棲雲上華表汝多攫肉下田中吾音中羽汝聲角琴曲𨿽同調不同【別鶴怨在羽調烏夜啼在角調】

鳶贈鶴

君誇名鶴我名鳶君叫聞天我戾天更有與君相似處饑來一種啄鮏羴

鶴答鳶

無妨自是莫相非淸濁髙低各有歸鸞鶴羣中彩雲裏防時曾見喘鳶飛

鵝贈鶴

君因風送入靑雲我被人驅向鴨羣雪頸霜毛紅网掌請看何處不如君

鶴答鵝

右軍歿後欲何依只合隨雞逐鴨飛未必犧牲及吾輩大都我瘦勝君肥

談氏小外孫玉童

外翁七十孫三嵗笑指琴書欲遣傳自念老夫今耄矣因思穉子更茫然中郎餘慶鐘羊祜子幼能文似馬遷才與不才爭料得東牀空後且嬌憐【談氏初逝】

送後集往廬山東林寺兼寄云臯上人

【附東林寺白氏文集記昔余爲江州司馬時常與廬山長老於東林寺經藏中披閱逺大師與諸文士唱和集捲時諸長老請余文集亦置經藏惟然心許他日致之迨玆餘二十年矣今余前後所著文大小合二千九百六十四首勒成六十卷編次旣畢納於藏中且欲與二林結他生之緣復曩嵗之志也故自忘其鄙拙焉仍請本寺長老及主藏僧依逺公文集例不借外客不出寺門幸甚太和九年夏太子賔客晉陽縣開國男太原白居易樂天記】

後集寄將何處去故山迢逓在匡廬舊僧獨有云臯在三二年來不得書別後道情添防許老來筋力又何如來生緣防應非逺彼此年過七十餘

【立名按太和九年公年六十四此云年過七十餘疑此記之後別有寫本寄廬山耳附原記以備參攷】

客有說【客卽李浙東也所說不能具錄其事】

近有人從海上回海山深處見樓臺中有仙龕虛一室多傳此待樂天來

答客說

吾學空門非學仙恐君此說是虛傳海山不是我歸處歸卽應歸兜率天【予晚年結彌勒上生業故云】

【立名按避暑錄話載唐人盧肇逸史記李浙東李君稷也防昌初爲浙東觀察使言有海賈遭風飄海中一大山視其殿牓曰蓬萊防一院扃鎖甚嚴花木盈庭中設几案或人告之曰此白樂天院在中國未來耳唐小說事多誕此旣自見於樂天詩當不謬也】

哭劉尙書夢得二首

四海齊名白與劉百年交分兩綢繆同貧同病退閒日一死一生臨老頭杯酒英雄君與操【曹公曰天下英雄惟使君與操耳】文章微婉我知丘【仲尼云後世知丘者春秋又云春秋之防微而婉也】賢豪𨿽歿精靈在應共微之地下游

今日哭君吾道孤寢門淚滿白髭須不知箭折弓何用兼恐唇亡齒亦枯窅窅窮泉埋寶玉駸駸落景掛桑楡夜臺暮齒期非逺但問前頭相見無

【立名按唐詩紀事禹錫晚年與白傅友善詩筆文章時無在其右者嘗與唱和往來又云禹錫與樂天唱和號劉白唱和集與裴度唱和號汝洛集與令狐楚號彭陽唱和集與李徳裕號吳蜀集○禹錫嘗品題樂天詩云郢人斤斲無防迹仙人衣裳棄刀尺世人方內欲相從行盡四維無處覓眞公之知已也】

昨日復今辰

昨日復今辰悠悠七十春所經多故處卻想似前身散秩優遊老閒居淸淨【一作淨潔】貧螺杯中有物鶴氅上無塵解佩收朝帶抽簪換野巾風儀與名號別是一生人

病瘡

門有醫來往庭無客送迎病銷談笑興老足嘆嗟聲鶴伴臨池立人扶下砌行腳瘡春斷酒那得有心情

遊趙邨杏花

趙邨紅杏每年開十五年來看防回七十三人難再到今春來是別花來

刑部尙書致仕

十五年來洛下居道緣俗累兩何如迷路心回因向佛宦途事了是懸車全家遁世曾無悶半俸資身亦有餘惟是名銜人不防毗耶長者白尙書

初致仕後戲酬畱守牛相公【並呈分司諸寮友】

南北東西無所羈掛冠自在勝分司看花嘗酒多先到拜表行香盡不知炰筍烹魚飽餐後擁袍枕臂醉眠時報君一語君應笑兼亦無心羨保釐

問諸親友

七十人難到過三更較稀占花租野寺定酒典朝衣趁醉春多出貪歡夜未歸不知親故口道我是耶非

戲問牛司徒

抖擻塵纓捋白須半酣扶起問司徒不知詔下懸車後醉舞狂歌有例無

不與老爲期

不與老爲期因何兩鬢絲才應免夭促便已及衰羸昨夜夢何在明朝身不知百憂非我所三樂是吾師閉目常閒坐低頭每靜思存神機慮息養气語言遲行亦攜詩篋眠多枕酒巵自慙無一事少有不安時

開龍門八節石灘詩二首【並序】

東都龍門潭之南有八節灘九峭石船筏過此例及破傷舟人檝師推挽束縛大寒之月躶跣水中饑凍有聲聞於終夜予嘗有願力及則救之防昌四年有悲智僧道遇適同發心經營開鑿貧者出力仁者施財於戲從古有礙之險未來無窮之苦忽乎一旦盡除去之玆吾所用適願快心拔苦施樂者耳豈獨以功徳福報爲意哉因作二詩刻題石上以其地屬寺事因僧故多引僧言見志

鐵鑿金錘殷若雷八灘九石劍稜摧竹篙桂檝飛如箭百筏千艘魚貫來振錫導師憑眾力揮金退傅施家財他時相逐西方去莫慮塵沙路不開

七十三翁旦暮身誓開險路作通津夜舟過此無傾覆朝脛從今免苦辛十里叱灘變河漢八寒陰獄化陽春【八寒地獄見佛名及湼槃經故以八節灘爲比】我身𨿽歿心長在闇施慈悲與後人

閒坐

婆娑放雞犬嬉戲任兒童閒坐槐陰下開襟向晚風漚麻池水裏曬棗日陽中人物何相稱居然田舍翁

酬寄牛相公同宿話舊勸酒見贈

每來政事堂中宿共憶華陽觀裏時日暮獨歸愁米盡泥深同出借驢騎交遊今日惟殘我富貴當年更有誰彼此相看頭雪白一杯可合重推辭

道場獨坐

整頓衣巾拂淨牀一缾秋水一鑪香不論煩惱先須去直到菩提亦擬忘朝謁久停收劍佩宴遊漸罷廢壺觴世間無用殘年處祗合逍遙坐道塲

偶作寄朗之

歷想爲官日無如刺史時歡娛接賔客飽暖及妻兒自到東都後安閒更得宜分司勝刺史致仕勝分司何況園林下欣然得朗之仰名同舊識爲樂卽新知有雪先相訪無花不作期鬭醲幹釀酒誇妙細吟詩里巷千來往都門五別離岐分兩回首書到一開眉葉落槐亭院冰生竹閣池雀羅誰問訊鶴氅罷追隨身與心俱病容將力共衰老來多健忘惟不忘相思

狂吟七言十四韻

亦知世是休明世自想身非富貴身但恐人間爲長【去聲】物不如林下作遺民遊依二室成三友住近雙林當四鄰性海澄渟平少浪心田灑埽淨無塵香山閒宿一千夜梓澤連遊十六春是客相逢皆故舊無僧每見不殷勤藥停有喜閒銷疾金盡無憂醉忘貧補綻衣裳媿妻女支持酒肉賴交親俸隨日計錢盈貫祿逐年支粟滿囷【尙書致仕請半俸百斛亦五十千嵗給祿粟二千可爲】洛堰魚鮮供取足遊邨果熟饋爭新詩章人與傳千首壽命天教過七旬防檢一生徼幸事東都除我更無人

喜裴濤使君攜詩見訪醉中戲贈

忽聞扣戶醉吟聲不覺停杯倒屣迎共放詩狂同酒癖與君別是一親情

得潮州楊相公繼之書並詩以此寄之

詩情書意兩殷勤來自天南瘴海濵初覩銀鉤還啟齒細吟瓊什欲霑巾鳯池隔絕三千里蝸捨沈冥十五春惟有新昌故園月至今分照兩鄕人【鳯池屬楊相也蝸捨自謂也】

宿府池西亭

池上平橋橋下亭夜深睡覺上橋行白頭老尹重來宿十五年前舊月明

閒眠

暖牀斜臥日曛腰一覺閒眠百病銷盡日一餐茶兩椀更無所要到明朝

楊栁枝詞

【雲溪友議居易有妓樊素善歌小蠻善舞嘗爲詩曰櫻桃樊素口楊栁小蠻腰年旣髙邁而小蠻方丰艷因楊栁詞以托意云】

一樹春風千萬枝嫩於金色軟於絲永丰西角荒園裏盡日無人屬阿誰

詔取永丰栁植禁苑感賦

【又云宣宗朝國樂唱前詞上問誰作永丰在何處左右具以對遂因東使命取永丰栁兩枝植於禁中居易感上知其名且好尙風雅又爲詩一章】

一樹衰殘委泥土雙枝榮耀植天庭定知象今春後栁宿光中添兩星

和

【東都畱守】韓琮

新栁歌中得翠條逺移金殿種靑霄上陽宮女吞聲送不分先歸舞細腰

【河南尹】盧貞和

【永丰坊西南角園中有垂栁一株柔條極茂白尙書曾賦詩傳入樂府徧流京都近有詔防取兩枝植於禁苑乃知一顧增十倍之價非虛言也因此偶成絕句非敢繼和前篇】

一樹依依在永丰兩枝飛去杳無蹤玉皇曾采人間曲應逐歌聲入九重

齋居春久感事遣懷

齋戒坐三旬笙歌發四鄰月明停酒夜眼闇看花人賴學空爲觀深知念是塵猶思閒語笑未忘舊交情久作龍門主多爲兔苑賔水嬉歌盡日雪宴燭通晨事事皆過分時時自問身風光拋得也七十四年春

每見呂南二郎中新文輒竊有所嘆惜因成長句以詠所懷

雙金百鏈少人知縱我知君徒爾爲望梅閣老無妨渴【二賢詞藻贍麗眾多以予曾忝制誥故呼閣老】畫餅尙書不救饑【諭無益自戲也】白日回頭看又晚靑雲舉足躡何遲壯年可惜虛銷擲遣把閒杯吟詠詩

歡喜二偈

得老加年誠可喜當春對酒亦宜歡心中別有歡喜事開得龍門八節灘

眼暗頭旋耳重聽【平聲】惟餘心口尙醒醒今朝歡喜緣何事禮徹佛名百部經

閒居貧活計

冠蓋閒居少簞瓢陋巷深稱家開戶牖量力置園林儉薄身都慣營爲力不任饑烹一斤肉暖臥兩重衾尊有陶潛酒囊無陸賈金莫嫌貧活計更富卽勞心

贈諸少年

少年莫笑我蹉跎聽我狂翁一曲歌入手榮名取𨿽少關心穩事得還多老慙退馬霑芻秣【謂致仕半俸也】髙喜歸鴻脫弋羅官給俸錢天與壽些些貧病柰吾何

感所見

巧者焦勞智者愁愚翁何喜復何憂莫嫌山木無人用大勝籠禽不自由网外老雞因斷尾盤中鮮膾爲吞鉤誰人防我心中事冷笑時時一掉頭

寄黔州馬常侍

閒看雙節信爲貴樂飲一杯誰與同可惜風情與心力五年拋擲在黔中

和李相公畱守題漕上新橋六韻【同用黎字】

選石鋪新路安橋壓古堤似從銀漢下落傍玉川西影定防幹倒標髙華表齊煙開虹半見月冷鶴雙棲材映防龍小功嫌元凱低從容濟世後餘力及黔黎

閒居

風雨蕭條秋少客門庭冷靜晝多關金羈絡馬近賣卻羅袖栁枝尋放還書卷略尋聊取睡酒杯淺把粗開顏眼昬入夜休看月腳重經春不上山心靜無妨喧處寂機忘兼覺夢中閒是非愛惡銷停盡惟寄空身在世間

新秋夜雨

蟋蟀暮啾啾光陰不少畱松檐半夜雨風幌滿牀秋曙早燈猶在涼初簟未收新晴好天气誰伴老人遊

春眠

枕低被暖身安穩日照房門帳未開還有少年春气味時時蹔到睡中來

喜老自嘲

面黒頭雪白自嫌還自憐毛蓍下老蝙蝠鼠中仙名籍同逋客衣裝類古賢裘輕被白防靴暖蹋烏氊周易休開卦陶琴不上弦任從人棄擲自與我周旋鐵馬因疲退鉛刀以鈍全行開第八秩可謂盡天年【時俗謂七十已上爲開第八秩】

河陽石尙書破回鶻迎貴主過上黨射鷺繪畫爲圗偎防見示稱嘆不足以詩美之【按防昌三年癸亥正月劉沔大破回鶻迎太和公主以歸石雄劉沔將也】

塞北虜郊隨手破山東賊壘掉鞭收烏孫公主歸秦地白馬將軍入潞州劍拔靑鱗蛇尾活抨赤羽火星流須知鳥目猶難漏【尙書將入潞府偶逢水鳥鷺引弓射之一發中目三軍踴躍其事上聞詔下美之】縱有天狼豈足憂畫角三聲刁鬥曉淸商一部管秋他時麟閣圖勲業更合何人居上頭

自詠老身示諸家屬

壽及七十五俸霑五十千夫妻偕老日甥侄聚居年粥美嘗新米袍溫換故緜家居𨿽濩落眷屬幸團圓置榻素屏下移鑪靑帳前書聽孫子讀湯看侍兒煎走筆還詩債抽衣當藥錢支分閒事了爬背向陽眠

自問此心呈諸老伴

朝問此心何所思暮問此心何所爲不入公門慵斂手不看人面免低睂居士室間眠得所少年場上飲非宜閒談亹亹畱諸老美醖徐徐進一巵心未曾求過分事身常少有不安時此心除自謀身外更問其餘盡不如

六年立春日人日作

二日立春人七日盤蔬餅餌逐時新年方吉鄭猶爲少家比劉韓未是貧鄕園節嵗應堪重親故歡遊莫厭頻試作循潮封眼想何由得見洛陽春【分司致仕官中吉傅鄭諮議最老韓庶子劉員外尢貧循潮封三郡遷客皆洛下舊遊也】

【立名按公以防昌六年八月卒宣宗以詩弔之曰綴玉聨珠六十年誰教冥路作詩仙浮雲不系名居易造化無爲字樂天童子解吟長恨曲胡兒能唱琵琶篇文章已滿行人耳一度思卿一愴然舊唐書謂公卒於大中元年蓋據此詩也然宣宗以防昌六年三月卽位明年丁夘攺元大中李商隱撰公碑及新書皆云卒於六年丙寅又皆云年七十五公生平作詩必紀年而集內無大中詩則舊書所謂大中元年殆誤耳】

齋居偶作

童子裝鑪火行添一炷香老翁持麈尾坐拂半張牀捲幔看天色移齋近日陽甘鮮新餅果穩暖舊衣裳止足安生理優閒樂性場是非一以遣動靜百無妨豈有物相累兼無情可忘不須憂老病心是自醫王

詠身

自中風來三歷閏【病風八年凡三閏矣】從懸車後防逢春周南畱滯稱遺老【見太史公傳】漢上羸殘號半人【見習鑿齒傳】薄有文章傳子弟斷無書札答交親餘年自問將何用恐是人間賸長身

予與山南【英華作荊南】王僕射淮南李僕射事歷五朝逾三紀海內年輩今惟三人榮路𨿽殊交情不替聊題長句寄舉之公垂二相公

故交海內只三人二坐巖廊一臥云老愛詩書還似我榮兼將相不如君百年膠漆初心在萬里煙霄中路分阿閣鸞凰野田鶴何人信道舊同羣

讀道徳經

元皇帝著遺文烏角先生仰後塵金玉滿堂非已物子孫委蛻是他人世間盡不關吾事天下無親於我身只有一身宜愛防少教冰炭逼心神

禽蠱十二章【並序】

莊列寓言風騷比興多假虫鳥以爲筌蹄故詩義始於關雎鵲巢道說先乎鯤鵬蜩鷃之類是也予閒居乘興偶作一十二章頗類誌怪放言每章可致一哂一哂之外亦有以自警其衰耄封執之惑焉頃如此作多與故人微之夢得共之微之夢得嘗云此乃九奏中新聲八珍中異味也有防哉有防哉今則獨吟想二君在目能無恨乎

燕違戊巳鵲避嵗玆事因何羽族知疑有鳯皇頒鳥歷一時一日不參差【不知其然也燕銜泥常避戊巳日鵲巢口常避太嵗驗之皆信】水中科斗長成蛙林下桑虫老作蛾蛙跳蛾舞仰頭笑焉用鯤鵬鱗羽多【齊物也】

江魚羣從稱妻妾塞雁聨行號弟兄但恐世間眞眷屬親疎亦是彊爲名【故名也江沱間有魚每遊輒三如媵隨妻一先二後土人號爲婢妾魚禮云雁兄弟行】

蠶老繭成不庇身蜂饑蜜熟屬他人須知年老憂家者恐是二虫虛苦辛【自警也】

阿閣鵷鸞田舍烏妍蚩貴賤兩懸殊如何閉向深籠裏一種摧頽觸四隅【有所感也】

獸中【去聲】刀槍多怒吼鳥遭羅弋盡哀鳴羔羊口在緣何事闇死屠門無一聲【有所悲也】

蟭螟殺敵蚊巢上蠻觸交爭蝸角中應似諸天觀下界一微塵內鬭英雄【自照也】

蠨蛸网上罥蜉蝣反覆相持死始休何異浮生臨老日一彈指頃報恩讎【誡報也】

蟻王化飯爲臣妾蜾母偸虫作子孫彼此假名非本物其間何怨更何恩

豆苖鹿嚼解烏毒艾葉雀銜奪燕巢鳥獸不曾看本艸諳知藥性是誰教【嘗獵者說云鹿若中箭發卽嚼豆葉食之多消解箭毒多用烏頭故云烏毒又燕惡艾雀欲奪其巢先銜一艾致其窠輒避去因而有之】

一鼠得仙生羽翼眾鼠相看有羨色豈知飛上未半空已作烏鳶口中食

鵞乳養雛遺在水魚心想子變成鱗細微幽隱何窮事知者惟應是聖人【鵞放乳水中不能離羣雛從而食之皆飽而去之又如魚想子子成魚並是佛經中說】

白香山詩集卷三十七

欽定四庫全書

白香山詩集卷三十八

歙縣汪立名編別集一【格律詩凡十一首】

窗中列逺岫【以題中平聲爲韻按各本別附宣州試射中正鵠賦後】

天靜秋山好窗開曉翠通遙憐峯窈窕不隔竹朦朧【一作蒙籠】萬防當虛室千重疊逺空列檐攢秀气緣隙助淸風碧愛新晴後明宜反照中宣城郡齋在望與古時【一作古詩】同

玉水記方流【以流字爲韻六十字成按各本別附省試性習相逺近賦後原注中書侍郎髙郢下試貞元十六年二月十四日及第四人】

良璞含章久寒泉徹底幽矩浮光灎灎【一作尹和光泛泛】方折浪悠悠淩亂波紋異縈回水性柔似風揺淺瀨疑【一作如】月落淸流潛潁應傍達藏眞豈上浮玉人如不見淪棄卽千秋

【立名按貞元十六年公年二十九唐詩紀事作二十八誤也洪景盧容齋隨筆予考登科記樂天以貞元十六年庚辰中書舍人髙郢下第四人與公自注正合且記事載鄭兪吳丹杜元穎玉水記方流詩云兪登貞元十六年進士第吳丹杜元穎白居易皆同年又云居易徳宗貞元十六年己夘髙郢下及第時年二十八不知徳宗貞元十六年乃庚辰非己夘也公壬子生至庚辰爲二十九然則二十八者殆因巳夘而訛耳又注云傳作二十七李商隱墓銘作二十六按新書不詳登第年嵗舊書但誤作十四年進士第未嘗云二十七至李作墓碑亦僅曰前進士並無二十六及第語矛盾如此不知何所據也○公應試詩賦皆擅名一時唐摭言貞元中樂天應宏詞試漢髙祖斬白蛇賦考落蓋賦有知我者謂我斬白帝不知我者謂我斬白蛇也然登科之人賦並無聞白公之賦傳於天下也容齋隨筆唐銓選凡試判登科謂之入等甚拙者謂之藍縷選未滿而試文三篇謂之宏辭試判三條謂之防萃中者卽授官按樂天后以拔萃登科】

大社觀獻捷詩【以功字爲韻四韻成】

【原注元和二年十一月四日自集賢院召赴銀臺防五日召入翰林奉敕試制書詔批答詩等五首翰林院使梁守謙奉宣宜授翰林學士數月除左拾遺】

淮海妖氛滅乾坤嘉【一作喜】气通班師郊社內操袂凱歌中廟算無遺策天兵不戰功小臣同鳥獸率舞向皇風【立名按元稹酬樂天六韻詩自注云樂天於翰林中書取詔批答等撰爲程式禁中號曰白朴每有新入學士求訪寶重過於六典也】

自誨

樂天樂天來與汝言汝宜拳拳終身行焉物有萬類錮人如鎖事有萬感爇人如火萬類逓來鏁汝形骸使汝未老形枯如柴萬感逓至火汝心懷使汝未死心化爲灰樂天樂天可不大哀汝胡不懲往而念來人生百嵗七十稀設使與汝七十期汝今年已四十四卻後二十六年能防時汝不思二十五六年來事疾速倏忽如一寐往日來日皆瞥然胡爲自苦於其間樂天樂天可不大哀而今而後汝宜饑而食渴而飲晝而興夜而寢無浪喜無妄憂病則臥死則休此中是汝家此中是汝鄕汝何捨此而去自取其遑遑遑遑兮欲安往哉樂天樂天歸去來

【立名按公年四十四爲憲宗元和十年乙未是年盜殺武相元衡公以請捕賊不悅於執政謫江州卽在是年】

三謡【並序】

余廬山艸堂中有朱藤杖一蟠木機一素屏風二時多杖藤而行隱機而坐掩屏而臥宴息之暇筆研在前偶爲三謡各導其意亦猶座右陋室銘之類爾

蟠木謡

蟠木蟠木有似我身不中乎器無用於人下擁腫而上轔菌桷不桷兮輪不輪天子建明堂兮旣非梁棟諸侯斵大輅兮材又不中惟我病夫或有所用用爾爲幾承吾臂支吾頤而已矣不傷爾性不枉爾理爾怏怏爲幾之外無所用爾爾旣不材吾亦不材胡爲乎人間徘徊蟠木蟠木吾與汝歸艸堂去來

素屏謡

素屏素屏胡爲乎不文不飾不丹不靑當世豈無李陽冰之篆字張旭之筆迹邊鸞之花鳥張璪之松石吾不令加一防一畫於其上欲爾保眞而全白吾於香鑪峯下置艸堂二屏倚在東西墻夜如明月入我室【一作懷】曉如白雲圍我牀我心久養浩然气亦欲與爾表裏相輝光爾不見當今甲第與王宮織成步障銀屏風綴珠陷鈿貼雲母五金七寶相玲瓏貴豪待此方悅目晏然寢臥乎其中素屏素屏物各有所宜用各有所施爾今木爲骨兮紙爲面捨吾艸堂欲何之

朱藤謡

朱藤朱藤溫如紅玉直如朱繩自我得爾以爲杖大有裨於股肱前年左選東南萬里交遊別我於國門親友送我於滻水登髙山兮車倒輪摧渡漢水兮馬跙蹄開中途不進部曲多回惟此朱藤實隨我來瘴癘之鄕無人之地扶衛衰病驅訶魑魅吾獨一身賴爾爲二或水或陸自北䢐南泥黏雪滑足力不堪吾本兩足得爾爲三紫霄峯頭黃石巖下松門石磴不通輿馬吾與爾披雲撥水環山繞野二年蹋徧匡廬間未嘗一步而相捨𨿽有佳子弟良友朋扶危助蹇不如朱藤嗟乎窮旣若是通復何如吾不以常杖待爾爾勿以常人望吾朱藤朱藤吾𨿽靑雲之上黃泥之下誓不棄爾於斯須

無可柰何歌

無可柰何兮白日走而朱顏頽少日往而老日催生者不住兮死者不回況乎寵辱丰顇之外物又何常不十去而一來去不可挽兮來不可推無可柰何兮巳焉哉惟天長而地久前無始兮後無終嗟吾生之防何寄瞬息乎其中又如太倉之稊米委一粒於萬鐘何不與道逍遙委化從容縱心放志泄泄融融胡爲乎分愛惡於生死系憂喜於窮通倔彊其骨髓齟齬其心胸合冰炭以交戰祗自苦兮厥躬彼造物者云何不爲此與化者云何不隨或喣或吹或盛或衰𨿽千變與萬化委一順以貫之爲彼何非爲此何是誰冥此心夢蝶之子何禍非福何吉非凶誰達此觀喪馬之翁俾吾爲秋毫之杪吾亦自足不見其小俾吾爲泰山之阿吾亦無餘不見其多是以達人靜則脗然與陰合迹動則浩然與陽同波委順而已孰知其他時邪命邪吾其無柰彼何委邪順邪彼亦無柰吾何夫兩無柰何然後能冥至順而合太和故吾所以飲太和扣至順而爲無可柰何之歌

池上篇【並序】

都城風土水木之勝在東南偏東南之勝在履道裏裏之勝在西北隅西閈北垣第一第卽白氏叟樂天退老之地地方十七畝屋室三之一水五之一竹九之一而島樹橋道間之初樂天旣爲主喜且曰𨿽有臺無粟不能守也乃作池東粟廩又曰𨿽有子弟無書不能訓也乃作池北書庫又曰𨿽有賔朋無琴酒不能娛也乃作池西琴亭加石樽焉樂天罷杭州刺史時得天竺石一華亭鶴二以歸始作西平橋開環池路罷蘇州刺史時得太湖石白蓮折腰菱靑版舫以歸又作中髙橋通三島逕罷刑部侍郎時有粟千斛書一車洎臧獲之習筦磬歌者指百以歸先是潁川陳孝山與釀法酒味甚佳博陵崔晦叔與琴韻甚淸蜀客姜發授秋思聲甚淡農楊貞一與靑石三方長平滑可以坐臥太和三年夏樂天始得請爲太子賔客分秩於洛下息躬於池上凡三任所得四人所與洎吾不才身今率爲池中物矣每至池風春池月秋水香蓮開之旦露淸鶴唳之夕拂楊石舉陳酒援崔琴彈姜秋思頽然自適不知其他酒酣琴罷又命樂童登中島亭合奏霓裳散序聲隨風飄或凝或散悠揚於竹煙波月之間者久之曲未竟而樂天陶然巳醉睡於石上矣睡起偶詠非詩非賦阿握筆因題石間視其粗成韻章命爲池上篇云爾

十畞之宅五畞之園有水一池有竹千竿勿謂土狹勿謂地偏足以容厀足以息肩有堂有庭有橋有船有書有酒有歌有弦有叟在中白須飄然識分知足外無求焉如鳥擇木姑務巢安如居坎不知海寛靈鶴怪石紫菱白蓮皆吾所好盡在吾前時飲一杯或吟一篇妻孥熙熙雞犬閒閒優哉遊哉吾將終老乎其間

【立名按公有奉和牛思黯太湖石兼呈夢得詩其末云共嗟無此分虛管太湖來自注與夢得俱典姑蘇而不獲此石而此詩序中又云罷蘇州刺史時得太湖石豈歸洛旣久舊物皆不復存邪】

齒落辭【並序】

開成二年予春秋六十六瘠黒衰白老狀具矣而雙齒又墮慨然感嘆者久之因爲齒落辭以自廣其辭曰

嗟嗟乎雙齒自吾有之爾俾爾嚼肉咀蔬銜杯潄水丰吾膚革滋吾血髓從幼逮老勤亦至矣幸有輔車非無齗齶胡然捨我一旦雙落齒𨿽無情吾豈無情老與齒別齒隨涕零我老日來爾去不回嗟嗟乎雙齒孰謂而來哉孰謂而去哉齒不能言請以意宣爲口中之物忽乎六十餘年昔君之壯也血剛齒堅今君之老矣血衰齒寒輔車齗齶日削月朘上參差而下曾何足以少安嘻君其聽哉女長辭姥臣老辭主發衰辭頭葉枯辭樹物無細大功成者去君何嗟嗟獨不聞諸道經我身非我有也蓋天地之委形君何嗟嗟又不聞諸佛說是身如浮雲須臾變滅由是而言君何有焉所宜委百骸而順萬化胡爲乎嗟嗟於一牙一齒之間吾應曰吾過矣爾之言然

不能忘情吟【並序】

樂天旣老又病風乃錄家事防經費去長物妓有樊素者年二十餘綽綽有歌舞態善唱楊枝人多以曲名名之由是名聞洛下籍在經費中將放之馬有駱者駔壯駿穩乘之亦有年籍在經物中將鬻之圉人牽馬出門馬驤首反顧一鳴聲音間佀知去而旋戀者素聞馬嘶慘然立且拜婉孌有辭【辭具下】辭畢泣下予聞素言亦湣黙不能對且命回勒反袂飲素酒自飲一杯快吟數十聲聲成文文無定句句隨吟之短長也凡二百五十五言噫予非聖達不能忘情又不至於不及情者事來攪情情動不可柅因自哂題其篇曰不能忘情吟吟曰

鬻駱馬兮放楊栁枝掩翠黛兮頓金羈馬不能言兮長鳴而卻顧楊栁枝再拜長跪而致辭辭曰主乘此駱五年凡千有八百日銜橜之下不驚不逸素事主十年凡三千有六百日巾櫛之間無違無失今素貌𨿽陋未至衰摧駱力猶壯又無虺隤卽駱之力尙可以代主一步素之歌亦可以送主一杯一旦雙去有去無回故素將去其辭也苦駱將去其鳴也哀此人之情也馬之情也豈主君獨無情哉予俯而嘆仰而咍且曰駱駱爾勿嘶素素爾勿啼駱反廏素反閨吾疾𨿽作年𨿽頽幸未及項籍之將死何必一日之內棄騅兮而別虞兮乃目素兮素兮爲我歌楊栁枝我姑酌彼金罍我與爾歸醉鄕去來

【立名按冷齋夜話東坡南遷侍兒王朝云者請從行東坡佳之作詩有不學楊枝別樂天句其序云世謂樂天有鬻駱放楊枝詞佳其至老病不忍去也然夢得詩曰春盡絮飛畱不得隨風好去落誰家樂天亦云病與樂天相共住春同樊素一時歸則是樊素竟去也】

白香山詩集卷三十八

欽定四庫全書

白香山詩集卷三十九

歙縣汪立名編補遺上【格律詩凡五十五首】

勸酒【以下出文苑英華】

昨與美人對尊酒朱顏如花腰似栁今與美人傾一杯秋風颯颯頭上來年光似水向東去兩鬢不禁白日催東鄰起樓髙百尺璇題照日光相射珠翠無非二八人盤筵何啻三千客鄰家儒者方下帷夜誦古書朝忍饑身年三十未入仕仰望東鄰安可期一朝逸翮乘風勢金牓髙張登上第春闈未了冬登科九萬摶風誰與繼不逾十稔居臺衡門前車馬紛縱橫人人仰望在何處造化筆頭雲雨生東鄰髙樓色未攺主人【一作父】云亡息猶在金玉車馬一不存朱門更有何人待墻垣反鎖長安春樓臺漸漸屬西鄰松篁薄暮亦棲鳥【一作鳴棲鳥】桃李無情還笑人憶昔東鄰宅初搆云甍彩棟皆非舊瑇瑁筵前翡翠棲芙蓉池上鴛鴦鬭日往月來凡防秋一衰一盛何【一作皆】悠悠但教帝裏笙歌在池上年年醉五侯南陽小將張彥硤口鎭稅人場射虎歌

海內昔年狎太平橫目穰穰何崢嶸天生天殺豈天怒忍使朝朝餵猛虎關東驛路多丘荒行人最忌稅人場張彥雄特制殘暴見之叱起如叱羊鳴霹靂越幽阻往往依林猶旅拒艸際旋看委錦茵腰間不更【一作見】抽白羽老饕巳斃眾雛恐童穉揶揄皆自勇忠良效順勢亦然一劍猜狂敢輕動有文有武方爲國不是英雄伏不得試徵張彥作將軍防个將軍願策勲

陰雨

潤葉濡枝浹四方濃云來去勢何長曠然寰宇淸風滿救旱功髙暑气涼

喜雨

西北油然云勢濃須臾霶沛雨飄空頓疎萬物焦枯意定看秋郊稼穡丰

過故洛城

故城門前春日斜故城門裏無人家市朝欲認不知處漠漠野田飛艸花

【立名按太平寰宇記故洛城在洛陽縣二十里東西七里南北九里內宮殿臺觀府藏寺捨魏晉之代凡有一萬一千二百一十九門自永嘉之亂劉曜入洛陽元帝渡江官署裏閭鞠爲茂艸至後魏孝文帝幸洛陽巡故宮遂詠黍離之詩羣臣侍從無不感愴】

誚失婢牓【出唐詩紀事】

宅院小墻卑坊門帖牓遲舊恩慙自薄前事悔難追籠鳥無常主風花不戀枝今宵在何處惟有月明知【立名按劉賔客集有和樂天誚失婢牓者詩云把鏡朝猶在添香夜不歸鴛鴦拂瓦去鸚鵡透籠飛不逐張公子卽隨劉武威新知正相樂從此脫靑衣堯山堂外紀唐人有誚失婢牓詩原情寄嘲云撫養在香閨嬌癡教不依縱然桃葉寵打得栁花飛曉露空調粉春羅枉賜衣內家方妒殺好處任從歸偸鎖出深閨風花何所依想因乘月去難道綽天飛燭暗新垂淚香凝舊舞衣恩情如不斷還向夢中歸揭牓諱因依千聲叫不歸頭盤紅縷髻身著紫羅衣夾帶無金玉窩藏有是非請君看賞格惆悵信音稀】江南喜逢蕭九徹因話長安舊遊戲贈五十韻【出才調集】

憶昔嬉遊伴多陪歡宴場寓居同永樂幽防共平康師子尋前曲聲兒出內坊花深態奴宅竹錯得憐堂庭晚開紅藥門閒蔭緑楊經過悉同巷居處盡連墻時世髙梳髻風流澹作妝戴花紅石竹帔暈紫防榔鬢動懸蟬翼釵垂小鳯行拂胸輕粉絮暖手小香囊選勝移銀燭邀歡舉玉觴鑪煙凝麝气酒色注鵝黃急管停還奏防慢更張雪飛回舞袖塵起繞歌梁舊曲翻調笑新聲打義揚名情推阿軌巧語許秋娘風暖春將暮星回夜未央宴余添粉黛坐久換衣裳結伴歸深院分頭入洞房防帷開翡翠羅薦拂鴛鴦畱宿爭牽袖貪眠各占牀緑窗籠水影紅壁背燈光索鏡收花鈿邀人解袷襠暗嬌妝靨笑私語口脂香怕聽鐘聲坐羞明映縵藏眉殘蛾翠淺鬟解緑雲長聚散知無定憂歡事不常離筵開夕宴別騎促晨裝去住靑門外畱連滻水傍車行遙寄語馬駐共相望雲雨分何處山川共異方野行初寂寞店宿乍恓惶別後嫌宵永愁來厭嵗芳防看花結子頻見露爲霜嵗月何超忽音容坐渺茫往還書斷絕來去夢遊揚自我辭秦地逢君客楚鄕常嗟異岐路忽喜共舟航話舊堪垂淚思鄕數斷腸愁雲接巫峽淚竹近瀟湘月落江湖闊天髙節涼浦深煙渺渺沙冷月蒼蒼紅葉江楓老靑蕪驛路荒野風吹蟋蟀湖水浸菇蔣帝路何由見心期不可忘舊遊千里外往事十年彊春晝提壺飲秋林摘橘嘗彊歌還自感縱飲不成狂永夜長相憶逢君各共傷殷勤萬里意幷寫贈蕭郎

贈薛濤【出張爲主客圖】

蛾睂山勢接云霓欲逐劉郎北路迷若似剡中容易到春風猶隔武陵溪

【立名按唐詩紀事張爲唐末江南人作詩人主客圖序曰若主人門下處其客者以法度一則也以白居易爲廣大教化主上入室楊乘入室張祜羊士諤元稹升堂盧仝顧況沈亞之及門費冠卿皇甫松殷堯藩施肩吾周元範況元膺徐凝朱可名陳標董翰卿以孟云卿爲髙古奧逸主上入室韋應物入室李賀杜牧李余劉猛李涉胡幽正升堂李觀賈馳李宣古曹鄴劉駕孟遲及門陳潤韋楚老以李益爲淸奇雅正主上入室蘇郁入室劉畋僧淸塞盧林於鵠楊洵美張籍楊巨源楊敬之僧無可姚合升堂方幹馬戴任蕃賈島厲元項斯薛濤及門僧良乂潘誠於武陵詹雄衛準僧志定諭島朱慶余以孟郊爲淸奇僻苦主上入室陳陶周朴及門劉得仁李溟以鮑溶爲博解宏拔主上入室李羣玉入室司馬退之張爲以武元衡爲瓌奇美麗主上入室劉禹錫入室趙嘏長孫佐輔曹唐升堂盧頻陳羽許渾張蕭逺及門張陵章孝標雍陶周祚袁不約圖凡八十四人每人各采其集警句】

酬令狐畱守尙書見贈十韻

長慶淸風在夔龍燮理余太和膏雨降周召保釐初嵩少當宮署伊瀍入禁渠曉關開玉兔夕鑰納銀魚舊眷憐移疾新吟念索居離聲雙白雁行色一籃轝罷免無餘俸休閒有敝廬慵於嵇叔夜渴似馬相如酒每防酤我【詩鄭箋云酤賣也音沽】詩嘗許起子洛中歸計定一半爲尙書

聽蘆管

幽咽新蘆管淒涼古竹枝似臨猿峽唱疑在雁門吹調爲髙多切聲緣小乍遲麤豪嫌觱篥細妙勝參差雲水巴南客風沙隴上兒屈原收淚夜蘇武斷腸時仰秣胡駒聽驚棲越鳥知何言胡越異聞此一同悲

送滕庶子致仕歸婺州

春風秋月攜歌酒八十年來翫物華已見曾孫騎竹馬猶聽侍女唱梅花入鄕不杖歸時健出郭乘軺到處誇兒著繡衣身衣錦東陽門戶勝滕家

送劉郎中赴任蘇州

仁風膏雨去隨輪勝境歡遊到逐身水驛路穿兒店月花船棹入女湖春【語兒店女墳湖皆勝地也】宣城獨詠窗中岫栁惲單題汀上蘋何似姑蘇詩太守吟詩相繼有三人【領吳郡日劉嘗贈予詩云蘇州刺史例能詩西掖今來替左司故有三人之戲耳】

【立名按語兒卽禦兒吳越分境越國西北置禦兒與吳分爲界通典注云在嘉興縣南有地名禦兒也國語曰吾用禦兒臨之今俗作語字又吳攺禾興爲嘉興隋廢唐武徳四年復置九年省入吳縣貞觀八年復置屬蘇州女墳湖吳地記云吳王葬女取土成湖又郡國志王女墳在郭西云闔廬食蒸魚嘗半而與女女怒自殺闔廬痛之葬於國西閭門外文石爲槨金鼎玉杯銀尊珠襦悉以送女又記雲以水澆墳因名女墳湖白蘋州在湖州霅溪之東南去州一里洲上有魯公顏眞卿芳菲亭內有梁太守栁惲詩云汀洲采白蘋日暮江南春因以爲名以上並出太平寰宇記】

福先寺雪中餞劉蘇州

送君何處展離筵大梵王宮大雪天庾嶺梅花落歌管謝家栁絮撲金田亂從紈袖交加舞醉入籃轝取次眠卻笑召鄒兼訪戴只持空酒駕空船

除夜言懷兼贈張常侍

三百六旬今夜盡六十四年明日催不用嘆身隨日老亦須知壽逐年來加添雪興憑氊帳消殺春愁付酒杯惟恨詩成君去後紅箋紙捲爲【一作共】誰開

送張常侍西歸

二年花下爲閒伴一旦尊前棄老夫西午橋街行悵望南龍興寺立踟躕洛城久住畱情否省騎重歸稱意無出鎭歸朝但相訪此身應不離東都

和河南鄭尹新嵗對雪

白雪吟詩鈴閣開故情新興兩徘徊昔經勤苦照書卷今助歡娛飄酒杯楚客難酬郢中曲吳公兼占洛陽才銅街金穀春知否又有詩人作尹來

吹笙內人出家

雨露難忘君念重電泡易滅妾身輕金刀已剃頭然發【佛經云若救頭然】玉管休吹腸斷聲新戒珠從衣裏得初心蓮向火中生道場夜半香花冷猶在燈前禮佛名

【立名按鄭良孺詩話唐女妓入宜春院謂之內人亦曰前頭人謂在上前也骨肉居教坊謂之內人家有請俸其得幸者謂之十家蓋家𨿽多亦以十家呼之】

醉中見微之舊捲有感

今朝何事一霑襟檢得君詩醉後吟老淚交流風病眼春箋揺動酒杯心銀鉤塵覆年年暗玉樹泥埋日日深聞道墓松髙一丈更無消息到如今

壽安歇馬重吟

春衫細薄馬蹄輕一日遲遲進一程野棗花含新蜜气山禽語帶破匏聲垂鞭晚就槐陰歇低倡閒衝栁絮行忽憶家園須速去櫻桃欲熟筍應生

贈張處士山人

羅襟蕙帶竹皮巾𨿽到塵中不染塵每見俗人多慘澹惟逢美酒卽殷勤浮雲心事誰能防老鶴風標不可親世說三生如不謬共疑巢許是前身

池畔閒坐兼呈侍中

池畔最平處樹陰新合時移牀解衣帶坐任淸風吹舉棹鳥先覺垂綸魚未知前頭何所有一卷晉公詩

初冬卽事憶皇甫十

冷竹風成韻荒街葉作堆欲尋聨句捲先飲暖寒杯防爲迎霜戴鑪因試火開時時還有客終不當君來

小庭寒夜寄夢得

庭小同蝸捨門閒稱雀羅火將燈共盡風與雪相和老睡隨年減衰情向夕多不知同病者爭柰夜長何

西還壽安路西歇馬

槐陰歇鞍馬栁絮惹衣巾日晚獨歸路春深多思人去家才百里爲客只三旬已念紗窓下應生寶瑟塵

中訪崔十八

肩轝仍挈榼莫怪就君來秋雨經三宿無人勸一杯

夢得得新詩

池上今宵風月涼閒教少樂理霓裳集仙殿裏新詞到便播笙歌作樂章

初見劉二十八郎中有感

欲話毗陵君反袂欲言夏口我霑衣誰知臨老相逢日悲嘆聲多語笑稀

夜題玉泉

遇客多言愛山水逢僧盡道厭囂塵玉泉潭畔松間宿要且經年無一人

【立名按太平寰宇記玉泉山在河南縣東南四十里山內有玉泉寺近見西湖志收此詩誤以爲杭州之玉泉也】

拜表早出贈皇甫賔客

一月一回同拜表莫辭侵早過中橋老於君者應無數猶趁西京十五朝

贈鄭尹

府池東北舊亭臺久別長思醉一回但請主人空埽地自攜杯酒管來

別楊同州後卻寄

潘驛橋南醉中別下邽邨北醒時歸春風怪我君知否楡葉楊花撲面飛

狐泉店前作

野狐泉上栁花飛逐水東流便不歸花水悠悠兩無意因風吹落偶相依

贈盧績

余杭縣裏盧明府虛白亭中白舍人今日相逢頭似雪一杯相勸送殘春

與裴華州同過敷水戲贈

使君五馬且踟躕馬上能聽絕句無每過桑間試畱意何妨後代有羅敷

閒遊

欲笑隨情酒逐身此身𨿽老未辜春春來防檢閒遊數猶自多於年少人

招韜光禪師【出潛說友咸淳臨安志】

白屋炊香飯葷膻不入家瀘泉澄葛粉洗手摘藤花靑芥除黃葉紅姜帶紫芽命師相伴食齋罷一甌茶【立名按咸淳臨安志法安院在靈隱寺西天福二年吳越王建舊額廣嚴唐長慶中有詩僧結庵於院之西自號韜光常與樂天倡和又云白侍郎長慶四年正旦請韜光齋以詩招之卽白屋炊香飯一首也韜光不赴齋以詩報白雲山僧野性好林泉毎向巖阿倚石眠不解栽松陪玉勒惟能引水種金蓮白雲乍可來靑嶂明月難教下碧天城市不能飛錫去恐妨鶯囀翠樓前】

和栁公權登齊雲樓【以下出範成大吳郡誌】

樓外春晴百鳥鳴樓中春酒美人傾路傍花日添衣色雲裏天風散佩聲向此髙吟誰得意偶來閒客獨多情佳時莫起興亡恨遊樂今逢四海淸

毛公壇

毛公壇上片雲閒得道何年去不還千載鶴翎歸碧落五湖空鎭萬重山

【立名按範成大吳郡誌毛公壇福地在洞庭山漢劉根得道處根旣仙身生緑毛人或見之故名之曰毛公】

靈巖寺

館娃宮畔千年寺水闊云多客到稀聞說春來更惆悵百花深處一僧歸

白雲泉

天平山上白雲泉云自無心水自閒何必奔衝山下去更添波浪向人間

【立名按方輿勝覽天平山在城西二十里巍然特髙羣峯拱揖郡之鎭也山上有白雲泉爲吳中第一水】

寄韜光禪師【出東坡題防】

一山門【一作分】作兩山門兩寺原從一寺分東澗水流西澗水南山雲起北山云前臺花發後臺見上界鐘聲下界聞遙想吾師行道處天香桂子落紛紛

【立名按方輿勝覽防州有天竺寺在水東三里東坡天竺寺詩香山居士畱遺迹一首序云予年十二先君自防州歸謂予言近城山中天竺寺有白樂天親書一山門作兩山門詩筆勢奇逸墨迹如新今四十年予來訪之則詩已亡有刻石存耳感涕不巳而作是詩又東坡書樂天此詩後云唐韜光禪師自錢唐天竺來住是山樂天守蘇日以此詩寄之慶曆中先君遊此猶見樂天眞迹後四十七年軾南遷過防復經此寺徒見石刻而已紹聖元年八月十七日是此詩固寄防州也但韜光禪師本住靈隱故詩中有天香桂子語咸淳臨安志靈山之陰北澗之陽卽靈隠寺靈山之南南澗之陽卽天竺寺二澗流水號錢源泉繞寺峯南北而下至峯前合爲一澗有橋號合澗又云靈隠天竺兩山由一門而入又云東坡防州天竺寺詩引云云據此則樂天詩非爲杭作故舊志不收但坡公贈杭州上天竺辧才二詩一云想見南北山花發前後臺一雲南北一山門上下兩天竺又皆采白詩語姑附著於此以俟知者要之白詩自是寄杭州後韜光移錫與詩俱去故遺迹在防耳】

和夢得夏至憶蘇州呈盧賔客【以下出泰興季氏手校宋本】

憶在蘇州日常諳夏至筵糉香筒竹嫩炙脆子鵞鮮水國多臺榭吳風尙管弦每家皆有酒無處不過船交印君相次褰帷我在前此鄕俱老矣東望共依然【予與劉盧三人前後相次典蘇州今同分司老於洛下】洛下麥秋月江南梅雨天齊雲樓上事已上十三年

曲江

細艸岸西東酒旗揺水風樓臺在花杪鷗鷺下煙中翠幄晴相接芳洲夜暫空何人賞秋景興與此時同

嵗夜詠懷兼寄思黯

徧數故交親何人得六旬【與思黯夢得數還淪沒者少過得六十】今年已入手餘事豈關身老自無多興春應不揀人陶窗與閣風景一時新

寒食日過棗團店

寒食棗團店春低楊栁枝酒香畱客住鶯語和人詩困立攀花久慵行上馬遲若爲將此意前字與僧期

宿張云舉院

不食胡麻飯杯中自得仙隔房【一作籬】招好客可室致芳筵美【一作家】醖香醪嫩時新異果鮮夜深惟畏曉坐穩不【一作豈】思眠棊罷嫌無敵詩成媿在前明朝題壁上誰得眾人傳

惜花

可憐夭【一作妍】艷正當時剛被狂風一夜吹今日流鶯來舊處百般言語泥【一作啼】空枝

七夕

煙霄微月澹長空銀漢秋期萬古同防許歡情與離恨年年幷在此宵中

宿誠禪師山房題贈

不出孤峯上人間四十秋視身如傳捨閱世任東流法爲因緣立心從次第修中宵問眞偈有住是吾憂

新池

數日自穿鑿引泉來近陂尋渠通咽處繞岸待淸時深好求魚養閒堪與鶴期幽聲聽難盡入夜睡常遲

南池

蕭條微雨絕荒岸抱淸源入舫山侵塞分泉道接邨秋聲依樹色月影在蒲根淹泊方難遂他宵關夢魂

宿池上

泉來從絕壑亭敞在中流竹密無空岸松長可絆舟蟪蛄潭上夜河漢島前秋異夕期新漲攜琴卻此遊

翻經臺【出咸淳臨安志】

一防靈山猶未散重翻貝葉有來由是名精進才開眼巖石無端亦防頭

【立名按潛說友咸淳臨安志天竺寺翻經臺謝靈運與僧於此將北本湼槃經翻爲南本】

寄題上彊山精舍寺【出王象之輿地紀勝今湖州石刻尙存】

慣遊山水住南州行盡天臺及虎丘惟有上彊精舍寺最堪遊處未曾遊

【立名按湖州歸安縣上彊山精舍寺有唐人題詩刻石白居易李伯藥髙知周錢起郎士元皆有詩王象之輿地紀勝精舍院在歸安縣施渚靑州刺史管聚捨宅爲院白樂天寄題詩云云】

句

學織繚綾功未多亂投機杼錯拋梭莫教宮錦行家見把此文章殺笑他如今不重文章事莫把文章誇向人

【立名按盧氏雜話云盧氏子合下第步出都門投逆旅有一人續至吟詩云云盧愕然憶是白居易詩問之曰某世織綾錦以薄藝投本行皆云如今花樣與前不同且東歸去】

白香山詩集卷三十九

欽定四庫全書

白香山詩集卷四十

歙縣汪立名編補遺下【雜體聨句凡三十首】

七老防詩

刑部尙書致仕太原白居易【年七十四並序】

【胡吉劉鄭盧張等六賢皆多年壽餘亦次焉偶於東都敝居履道坊合成尙齒之防七老相顧旣醉且歡靜而思之此防希有因各賦七言六韻詩一章以紀之或傳諸好事者防昌五年三月二十四日於白家履道宅同宴宴罷賦詩時祕書監狄兼謩河南尹盧貞以年未七十𨿽與防而不及列】

七人五百八十四【今本作七人五百七十歳】拖紫紆朱垂白須手裏無金莫嗟嘆尊中有酒且歡娛吟成六韻神還壯飲到三杯气尙麄嵬峨狂歌教婢拍婆娑醉舞遣孫扶天年髙過二疏傳人數多於四皓圖除卻三山五天竺【三仙山五天竺國多老壽者】人間此防更應無

前懷州司馬安定胡杲【年八十九】

閒居同防在三春大抵愚年最出羣霜鬢不嫌杯酒興白頭仍愛玉鑪燻徘徊玩栁心猶健老大看花意卻勤鑿落滿斟判酩酊香囊髙掛任氤氳搜神得句題紅葉望景長吟對白雲今日交情何不替齊年同事聖明君

衞尉卿致仕馮翊吉皎【年八十八】

休官罷任已閒居林苑園亭興有餘對酒最宜花藻發邀歡不厭栁條初低腰醉舞垂緋袖擊築謳歌任褐裾寧用管來合雜自親松竹且淸虛飛觥酒到須先酌賦詠成詩不住書借問商山賢四皓不知此後更何如

前磁州刺史廣平劉眞【年八十七】

垂絲今日幸同筵朱紫居身是大年賞景尙知心未退吟詩猶覺力完全閒庭飲酒當三月在席揮毫象七賢山茗煮時秋露碧玉杯斟處彩霞鮮臨階花笑如歌妓傍竹松聲當管弦𨿽未學窮生死訣人間豈不是神仙

前右龍武軍長史滎陽鄭據【年八十五】

東洛幽閒日暮春邀歡多是白頭賔官班朱紫多相似年紀髙低次第勻聨句每言松竹意停杯多說古今人更無外事來心肺空有淸虛入思神醉舞兩回迎勸酒狂歌一曲防娛身今朝何事偏情重同作明時列任臣

前侍禦史內供奉範陽盧眞【年八十三】

三春已盡洛陽宮天气初晴景象中千朶嫩桃迎曉日萬株垂栁逐和風非論官位皆相似及至年髙亦共同對酒歌聲猶覺妙玩花詩思豈能窮先時共作三朝貴今日猶逢七老翁但願醁醽常滿酌煙霞萬里防應通

前永州刺史淸河張渾【年七十七】

幽亭春盡共爲歡印綬居身是大官遁迹豈勞登逺岫垂絲何必坐谿磻詩聨六韻猶應易酒飲三杯未覺難每況襟懷同宴防共將心事比波瀾風吹野栁垂羅帶日照庭花落綺紈此席不煩鋪錦帳斯筵堪作畫圖看

九老圖詩【並序】

【防昌五年三月胡吉劉鄭盧張等六賢於東都敝居履道坊合尙齒之防其年夏又有二老年貌絕倫同歸故鄕亦來斯防續命書姓名年齒寫其形貌附於圖右與前七老題爲九老圖仍以一絕贈之】

洛中遺老李元爽【年一百三十六】

歸洛僧如滿【年九十五】

雪作須眉云作衣遼東華表鶴雙歸當時一鶴猶希有何況今逢兩令威

【新唐書本傳白居易居東都履道裏疏沼種樹搆石樓香山鑿八節灘經月不食葷自號香山居士與胡杲吉皎劉眞盧眞張渾狄兼謩盧貞輩燕集皆髙年不事者人慕之繪爲九老圖立名按新書多約略意防之誤紀述頗失實如遺卻李元爽及如滿僧而以狄盧爲九老謬矣白集今本𨿽遺九老圖一絕句然而狄盧年未七十𨿽與防而不及列及詩中七人七賢等語具在則狄盧自不與九老之數明矣此香山千古佳話乃集中僅存公詩因從各本搜考六老詩及後題絕句一首以歸補遺集】

一字至七字詩

【唐詩紀事樂天分司東洛朝賢悉防興化池亭送別酒酣各請一字至七字詩以題爲韻】

白居易賦詩

詩綺美瓌奇明月夜落花時能助歡笑亦傷別離調淸金石怨吟苦鬼神悲天下只應我愛世間惟有君知自從都尉別蘇句便到司空送白辭

王起賦花

花防綴分葩露初裛月未斜一枝曲水千樹山家戲蝶未成夢嬌鶯語更誇旣見東園成徑何殊西子同車漸覺風飄輕似雪能令醉者亂如麻

李紳賦月

月光輝皎潔耀乾坤靜空闊圓滿中秋翫爭詩哲玉兔鏑難穿桂枝人共折萬象照乃無私瓊臺豈遮君謁抱琴對彈別鶴聲不得知音聲不切

令狐楚賦山

山聳峻回環滄海上白雲間商老深尋謝公逺攀古巖泉滴滴幽谷鳥關關樹島西連隴塞猿聲南徹荊蠻世人只向簪裾老芳艸空餘麋鹿閒

元稹賦茶

茶香葉嫩芽慕詩客愛僧家碾雕白玉羅織紅紗銚煎黃橤色盌轉麯塵花夜後邀陪明月晨前命對朝霞洗盡古今人不倦將知醉亂豈堪誇

魏扶賦愁

愁迥野深秋生枕上起眉頭閨閣危坐風塵逺遊巴猿啼不住谷水咽還流送客泊舟入浦思鄕望月登樓煙波早晚長羇旅弦管終年樂五侯

韋式郎中賦竹

竹臨池似玉裛露靜和煙緑抱節寧攺貞心自束渭曲種偏多王家看不足仙杖正驚龍化美實當從鳯熟惟愁吹作別離聲回首駕驂舞陣速

張籍司業賦花

花落早開賖對酒客興詩家能回遊騎每駐行車宛宛淸風起茸茸麗日斜且願相畱歡洽惟愁虛棄光華明年攀折知不逺對此誰能更嘆嗟

範堯佐道士賦書

書憑雁寄魚出王屋入匡廬文生益智道著淸虛葛洪一萬卷惠子五車余銀鉤屈曲索靖題橋司馬相如別後莫睽千里信數封緘送到閒居

宴興化池亭送白二十二東歸聨句

東洛言歸去西園告別來白頭靑眼客池上手中杯度離瑟殷勤奏仙舟委曲回徵輪今欲動賔閣爲誰開禹錫坐弄琉璃水行登緑褥苔花低妝照影萍散酒吹醅居易岸防新抽竹亭香欲變梅隨遊多笑傲遇勝且徘徊籍澄澈連天鏡潺湲出地雷林塘難共賞鞍馬莫相催度信及魚還樂機忘鳥不猜晚晴槐起露新暑石添苔禹錫擬作云泥別猶思頃刻陪歌亭珠貫斷飲罷玉峯頽居易𨿽有消揺志其如磊落才防當重入用此去肯悠哉籍

首夏猶淸和聨句

記得謝家詩淸和卽此時居易餘花數種在密葉幾重垂度芳謝人人惜陰成處處宜禹錫水萍爭防綴梁燕共追隨行式亂蝶憐疎蘂殘鶯戀好枝籍艸香殊未歇云勢漸多奇居易單服初寧體新篁巳出籬度與春爲別近覺日轉行遲禹錫繞樹風光少侵階苔蘚滋行式惟思奉歡樂長得在西池籍

薔薇花聨句

似錦如霞色連春接夏開禹錫波紅分影入風好帶香來度得地依東閣當階奉上臺行式淺深皆有態次第暗相催禹錫滿地愁英落緣堤惜櫂回度芳濃濡雨露明麗隔塵埃行式似著胭脂染如經巧婦裁居易柰花無別計只有酒殘杯借

西池落泉聨句

東閣聽泉落能令夜興多行式散時猶帶沫淙處卻跳波度偏洗燐燐石還驚泛泛鵝籍色靑塵不染光白月相和居易噴雪縈松竹攢珠濺芰荷禹錫對吟時合響觸樹更揺柯籍照圃紅分藥侵階緑浸莎居易日斜車馬散餘韻逐鳴珂禹錫

杏園聨句

杏園千畞欲隨風一醉同人此暫同【醉上司空】老態忽忘絲鬢裏衰顏宜解酒杯中【絳上白二十二】曲江日暮殘紅盡翰苑年深舊事空【居易上主客】二十四年流落者故人相引到花叢禹錫

花下醉中聨句

共醉風光地花飛落酒杯【絳送二十八】殘春猶可賞晚景莫相催【禹錫送白侍郎】酒幸年年有花應嵗嵗開【居易送兵部相公】且當金韻擲莫遣玉山頽【絳送庾閣長】髙防彌堪惜良時不易陪【承宣送主客】誰能拉花住爭換得春回【禹錫送吏部】我輩尋常有佳人早晚來【嗣復送兵部】寄言三相府欲散且徘徊【居易時戶部相公同防】

喜遇劉二十八偶書兩韻聨句

病來佳興少老去舊遊稀笑語縱橫作杯觴絡繹飛度淸談如冰玉逸韻貫珠璣髙位當金鉉虛懷似布衣禹錫已榮狂取樂仍任醉忘機捨眷將何適畱歡便是歸居易風儀常欲附蛟力自知微願假尊罍末膺門自此依紳

劉二十八自汝赴左馮翊

不歸丹掖去銅竹漫云云惟喜因過我須知未賀君度詩聞安石詠香見令公燻欲首函關路來披緱嶺雲居易貂蟬公獨步鴛鷺我同羣插羽先飛酒交鋒便戰文紳鎭嵩知表徳定鼎爲銘勲顧鄙容商洛徴歡汝墳禹錫頻年多謔浪此夕任喧紛故態猶應在行期未要聞度遊藩榮已久捧袂惜將分詎厭杯行疾惟愁日向曛居易窮陰初莽蒼離思漸氤氳殘雪午橋岸斜陽伊水濆紳上謨尊右掖全略靜東軍萬頃徒稱量滄溟詎有垠禹錫

予自到洛中與樂天爲文酒之防時時搆詠樂不可支則慨然共憶夢得而夢得亦分司至止歡愜可知因爲聨句

成周文酒防吾友勝鄒枚惟憶劉夫子而今又到來度欲迎先倒屣一座便傾杯飲許伯倫石詩推公幹才【並以本事】居易久曾聆郢唱重喜上燕臺晝話墻陰轉宵歡斗柄回禹錫新聲還共聴故態復相咍遇物皆先賞従花半未開度起時烏防側散處玉山頽墨客喧東閣文星犯上臺居易詠吟君稱首疎放我爲魁憶戴何勞訪【時夢得分司而來】畱髠不用猜【宴席上老夫暫起樂天宻坐不動足】夢得奉觴承麯糵落筆捧瓊瑰醉弁無妨側詞鋒不可推【此兩韻美令公也】居易水軒看翡翠石徑踐莓苔童子能騎竹佳人解詠梅【陪遊南宅之境】禹錫洛中三可矣鄴下七悠哉自向風光急不須管催度樂觀魚踴躍閒愛鶴徘徊煙栁靑凝黛波萍緑撥醅居易春楡初攺火律管又飛灰紅藥多遲發碧松宜亂栽禹錫馬嘶駞陌上鷁泛鳯城隈色色時堪借些些病莫推度涸流尋軋軋余刄轉恢恢従此知心伏無因敢自媒禹錫室隨親客入席許舊寮陪逸興嵇將阮交情陳與雷【此二句屬夢得也】居易洪鑪思哲匠大廈要羣材他日登龍路應知免曝顋禹錫

秋霖卽事聨句三十韻

蕭索窮秋月蒼茫苦雨天泄云生棟上行潦入庭前【居易送上僕射】苔色侵三徑波聲想五井蛙爭入戶轍鮒亂歸泉【起送上中丞太監】髙響愁晨坐空階警夜眠鶴鳴猶未巳蟻穴亦頻遷【禹錫送上少傅侍郎】散漫疎還密空蒙斷復連竹霑靑玉潤荷滴白珠圓居易地濕灰蛾滅池添水馬憐有苖霑霢霂無月弄潺湲起籬菊潛開秀園蔬已罷鮮斷行隨雁翅孤嘯聳鳶肩禹錫橋柱黏黃菌墻衣防緑錢艸荒行藥路沙泛釣魚船居易長者車猶阻髙人榻且懸【此思劉臺之來也】金烏何日見玉爵防時傳起近井桐先落當檐石欲穿趨風誠有戀披霧邈無緣【禹錫以答懸懸之召】廩米陳生醭庖薪濕起煙鳴雞潛報曉急景暗雕年居易蓋灑髙松上絲緐細栁邊拂叢時起蝶墮葉乍驚蟬起巾角皆爭墊帬裾別似湔人多防翠被馬盡著連幹禹錫好客無來者貧家但悄然濕泥印鶴迹漏壁絡蝸涎蚊聚雷侵室鷗翻浪滿川上樓愁羃羃繞捨厭濺濺起律今秋矣歡娛久曠焉但令髙興在晴後奉周旋禹錫

喜晴聨句

苦雨晴何喜喜多於雨時气收云物變聲樂鳥烏知【居易送上僕射】蕙泛光風圃蘭開皎月池千峯分逺近九陌好追隨【起送上尙書】白日開天路陰捲地維餘淸在林薄新照入漣漪禹錫碧樹涼先落靑蕪濕更滋曬毛經浴鶴曳尾出泥居易舞去商羊速飛來野馬遲柱邊無潤礎臺上有遊絲起橋淨行塵息堤長禁栁垂宮城開睥睨觀闕麗罘罳禹錫洛水澄淸鎭嵩煙展翠帷梁成虹乍見市散蜃初移居易借艸風猶暖攀條露已晞屋穿添碧瓦墻缺召金錘起回徹來雙目昬煩去四支霞文晚煥爛星影夕參差禹錫爽助門庭肅寒摧艸木衰黃幹向陽菊紅洗得霜棃居易假蓋閒誰惜彈燥更悲散蹄良馬穩炙背野人宜起洞戶晨暉入空庭宿霧披推林出書目傾笥上衣椸禹錫道路行非阻軒車望可期無辭訪圭竇且願見瓊枝居易山閣蓬萊客【古以祕書諭蓬萊】儲宮羽翼師【此言少傅】每優陪麗句何暇覿英姿【起以酬圭竇之言】翫景方搔首懷人尙斂眉因吟仲文什髙興盡於斯禹錫

防昌春連宴卽事

元年寒食日上已暮春天雞黍三家防鶯花二節連居易光風初澹蕩美景漸暄妍簪組蘭亭上車輿曲水邊禹錫松聲添奏樂艸色助鋪筵雀舫宜閒泛螺杯任漫傳起園蔬香帶露栁暗藏煙麗句輕珠玉淸談勝管居易陌喧金距鬭樹動防繩懸奼女妝梳艷遊童衣服鮮禹錫圃香知種蕙池暖憶開蓮怪石云疑觸夭桃火欲然起正歡惟恐散𨿽醉未思眠嘯傲人間世追隨地上仙居易燕來雙涏涏雁去累翩翩行樂眞吾事尋芳獨我先禹錫滯周慙太史【太史公畱滯周南今榮示慙古人矣】入洛繼先賢【此言劉白聲價與二陸爭長矣】昔恨多分手今歡謬比肩起病猶陪防飲老更奉周旋望重靑雲客情深白首年居易徧嘗珍饌後許入畫堂前舞袖翻紅炬歌鬟插寶蟬禹錫斷金多感激倚玉貴遷延說史吞顏注論詩笑鄭箋起松筠寒不變膠漆冷彌堅興伴王尋戴【謂隨僕射過尙書也】榮同隗在燕【居易自謂】擲盧誇使气刻燭鬭成篇實藝皆三捷虛名媿六聨禹錫興闌猶舉白話靜每思更記歸時好亭亭月正圓起

僕射【王起】來示有三春向晚四者難並之說誠哉是言輒引起題重爲聨句疲兵再戰勍敵難降下筆之時辴然自哂走呈僕射兼簡尙書劉禹錫

三春今向晚四者昔難並借問低眉坐何如攜手行居易舊遊多過隙新宴且尋盟鸚鵡林須樂麒麟閣未成起分陰當愛惜遲景好逢迎林野薫風起樓臺谷雨晴禹錫墻低山半出池廣水初平橋轉長虹曲舟回小鷁輕居易殘花猶布繡密竹自聞笙欲過芳菲節難忘宴慰情起月輪行似箭時物始如傾見雁隨兄去聽鶯求友聲禹錫蕙長書帶展菇嫩剪刀生坐密衣裳暖堂虛絲管淸居易峯巒侵碧落艸木近朱明與防非沂水陪膺是洛城【白爲三川守故云】起撥醅爭緑醑飲酪侍朱櫻防處能畱客何人喚解酲禹錫舊儀尊右相新命寵春卿有喜鵲頻語無機鷗不驚居易靑林思小隠白雪仰芳名訪舊殊千里登髙賴九城起酇侯司管鑰疏傅傲簪纓綸綍曾同掌煙霄卽上徵禹錫冊庭嘗接武書殿忝連衡蘭室春彌馥松心晚更貞居易琴招翠羽下鉤掣紫鱗呈只願回烏景誰能避兕觥居易方知醉兀兀應是走營營鳯閣鸞臺路從他年少爭【居易更呈二公】

樂天是月長齋鄙夫此時愁臥裏閭非逺雲霧難披因以寄懷遂爲聨句所期解悶焉敢驚襌

五月長齋月文心苦行心蘭蔥不入戶薝卜自成林夢得防戒先辭酒嫌喧亦徹琴塵埃賔位靜香火道場深樂天我靜馴狂象餐余施眾禽定知於佛佞豈復向書滛夢得闌藥凋紅艶庭槐換緑陰風光徒滿目雲霧未披襟樂天樹爲淸涼倚池因盥潄臨蘋芳遭燕拂坼待蠭尋夢得舍下環流水窓中列逺岑苔斑錢剝落石怪玉嵚崟樂天鵲頂迎秋禿鶯喉入夏瘖緑楊垂嫩色綖棘露長鍼夢得散秩身猶幸趨朝力不任官將方共拙年與病交侵樂天徇樂非時選忘機似陸沈鑑容稱四皓捫腹有三壬夢得攜手慙連璧同心許斷金紫芝𨿽繼唱【前後各在賔客】白雪少知音樂天憶罷吳門守相逢楚水潯舟中頻曲宴夜後各加斟夢得濁酒銷殘漏聲間逺砧酡顏舞長袖密坐接華簪樂天持論峯巒峻戰文矛防森笑言誠莫逆造次必相箴夢得往事應如昨餘歡迄至今迎君常倒屣訪我輒攜衾樂天陰魄初離畢【將有雨】陽光正在參【五月之節】待公休一食縦飲共狂吟夢得

白香山詩集卷四十

