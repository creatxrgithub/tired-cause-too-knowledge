

欽定四庫全書

集部四

提要

碧梧玩芳集二十四卷別集類三【宋】

【臣】等謹案碧梧玩芳集二十四卷宋馬廷鸞撰廷鸞字翔仲樂平人淳祐七年進士歷官右丞相兼樞宻使事迹具宋史本傳史稱其罷相歸後又十七年而卒考廷鸞之罷在度宋咸淳八年壬申其歿當在元世祖至元二十六年己丑今集中老學道院記稱著雍困惇之嵗余年六十有七則作是文時去其病歿已不逺是集爲其子端臨所編其曰碧梧玩芳者廷鸞家有碧梧精舍晚年又自號玩芳病叟因以爲名也自明以來外間絕無傳本惟永樂大典所收頗存梗槪大扺駢體最工理宗末年又居兩制朝廷大著作多出其手其他詩文亦皆典瞻秀潤盎然有卷軸之味端臨承籍世業撰爲文獻通考至今爲藝林寶重卽廷鸞所學可知也其集宋史不著錄原編卷數已不可考謹以今所存者裒輯排比分爲二十三卷廷鸞又嘗仿呂視謙大事記之例作讀史旬編以十年爲一旬起帝堯元載甲辰迄周顯徳七年庚申爲三十八帙今全書𨿽佚而緒論尙散見永樂大典並裒爲一卷附於文後共爲二十四卷宋史稱廷鸞所著又有六經集傳語孟防編楚辭補記洙泗裔編讀莊筆記諸書今並不傳又稱其召試館職時卽以疆君徳重相權收直臣防近習爲對爲將作少監時論貢舉三事又言宜蠲除被災州縣租賦爲起居舍人時言太史當謹書災異又言翕受敷施以壯人才之精神虛心容納以植人言之骨榦念邦本而以公滅私嚴邊備而思患預防同知樞宻院時言培命脈植根本崇寛大行忠厚又言恢大度以優容虛聖心而延佇推內恕以假借忍難行而聽納則情無不達理無不盡云云其文今皆不見於集中或奏疏別爲一編故此集皆不見收歟乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

碧梧玩芳集卷一

宋馬廷鸞撰奏狀

兼右諭徳辭免奏狀

自天有命蹐地無容臣竊以聖主詒謀莫重元良之本儒臣勸講尢嚴贊諭之僚孰謂譾材遽塵華選伏念臣惷愚下士迂狷諸生久污班行已寸長之蔑取驟登儲寀於三善以何裨忽防黼扆之簡知躐預靑宮之諷導載稽唐制見謂優秩淸班允若聖時率用名流勝士臣旣無素望又匪舊人特被選掄殊駭觀聽懼深維谷誼合循墻伏望聖慈俯鑑愚悃收回命渥免陪春誦之聫別選才良上輔日新之學庶安愚分仰答隆恩所有恩命臣未敢只受

除國子監司業辭免奏狀

自天有命蹐地無容伏念臣才不如人學未聞道僥逾裏選靡由庠序以進身綴緝時文莫識聖賢之用意有若儒官之選允由士類所推況朝廷天寛地大之時正學校魚躍鳶飛之日欲淑佩襟之儀表是資領袖之端良有如樂正之官是曰司成之副陽城可謂有道乃見服於學徒髙閌豈非儒臣或貽譏於公議仰尋先哲內懼非才倘猶昧於循墻將有叱而避席輒殫防悃仰冒皇明恭望聖慈俯照忱懇収回誤渥攺畀時流大學得名儒使羞其行師氏教國子永觀厥成所有恩命臣未敢祗受

除兼翰林權直辭免奏狀

恩擢超逾愚衷震惕切以明時掌制聿嚴內命之司聖主掄材尢遴外庭之選若稽史牒謹簡詞臣官淸儤直則備自有唐資淺攝承則昉由我宋上規開寶文郁乎哉近接淳熈道粲然矣聿求宗匠俾典禁林然而望實未孚神祖尙難於蘇軾官名初建孝皇始命於端詩伏念臣猥以諸生起於下國識窮短綆無能汲古學之淵源思澁寒竽不足協斯文之律呂以場屋孱儒之靡列縉紳華選之先從太子遊已懼罔功於諭導見王者志若爲有補於討論矧耆儒宿老甫爾請歸乃新學小生居然代匱縱承人乏豈及臣愚恭望聖慈俯憐卑悃收回誤渥攺畀名流庶幾詞章足以恢人文詔令足以宣皇澤坦然帝制復還二典之醇大哉王言俾逹萬民之恱庶安愚分用竭忱辭

除權直學士院辭免奏狀

璧水充員無補明時之造士蓬山列事況遭聖代之右文仍叨疊組之榮重誤疏綸之寵非天曷戴無地自容伏念臣猥以孤生起於下國繩樞甕牖曽無藻色之工金馬石渠早愧蕓香之選頃從農畞召復舊班學淺資輕屢丐一麾於江海年除嵗擢浸成三入於瀛洲更以常才猥參少令豈直今世人文不輕得此政使先朝宿老尙或難之惟昔淳熈有臣必大嘗貳職於中祕兼典制於內庭彼其獨擅儒宗矧又奮由詞學然觀避疏猶云才技之無堪曁覩訓詞凜然名實之有戒是知華選難畀庸流臣詞華敢企於前儒愚戅不逮於世事倘冒殊恩而亟拜滋誤睿主之選掄俯庸披露於血忱仰乞收回於汗渙庶安舊次免累聖知所有上件恩命臣未敢祗受

元日除起居舍人辭免奏狀

渙揚宸渥震惕愚衷切以柱下淸官朝中盛選致君堯舜執簡操筆皆聖人之徒事爲春秋廣記備言斯國史之體諒非長徳曷畀庸流臣才望至卑資歷尢淺復來七日中祕首塵泰內三陽右螭尾進嵗月無幾旦暮輒遷率由典常最稱遴選諸所記注尙多攝承若徑冒於眞除重貽譏於躐進而況謀猷內告缺然慙直方之姿書法後觀無以傳深防之意皆於聖代爲有慊夫豈愚分之所安與其拾級以升徒有疾顚之懼孰若循墻而避庶幾初服之修恭望睿慈不嫌攺命收回誤寵別畀時才式嚴君舉之書上贊帝王之治

除中書舍人辭免奏狀

九重超擢孤士震驚伏念臣素拙文辭尢疎學術終年鼇禁曽無起艸之工一日薇垣驟玷爲眞之寵此何官也臣敢兼之自周典之掌贊書是資華國至唐人之有還詔亦謂回天詞章蹇淺則主徳無以宣明風力銷沈則公論難乎滿愜至如眞授尢號優遷臣修不試文而除臣軾自記言而拜彼皆何等材分孰能與之躋攀厥今聖主有從諫轉圜之明諸臣多防文切理之彥取之下品恐不中書倘少昧於控辭是自貽於顚踣仰祈睿察特反誤恩不嫌銷印之難擇人攺畀庶免斵窻之丑爲時起羞

除中書舍人再辭免奏狀

控辭誤渥首虞掌制之非工尙閟兪音更懼濫官之速戾重殫庸陋頻瀆聖明伏念臣山林之臒本無薄技嵗月之近徧歷華途晉貳蓬山俄接螭坳之步隨羣鴛路躐追豹尾之班在於典常已越夷等愚臣玩日曽莫效於防埃聖主如天才一吐其狂瞽若更超擢允極僥逾士有常心然後禮義亷恥之與立官旣易得正緣公卿侍從之可圖伏望皇帝陛下察其愚衷賜之聖斷收回恩命攺畀時名使無處眾人之所爭而多取天下之公器庶安愚分永戴皇明

隨龍轉四官辭免奏狀

鶴禁執經漫塵攀附龍飛賜秩特愧超逾躐等旣深循墻敢後伏念臣素持朴學恭際盛時三年獲侍於承華一得何裨於新益性能天授本由聖學之髙明日就月將安取愚臣之輔翼然且每盈嵗籥輒被宸綸玆繼照於離明復誕揚於渙汗不遺故舊丕昭伐木之仁若假器名徒重繁纓之錫恭望皇帝陛下俯憐卑悃亟寢誤恩傅不勤師不煩昔已大成於後徳官不謟士不濫今宜益肅於朝綱

除權禮部尙書辭免奏狀

自天有命無地措躬切以文昌從列之最髙儀曺邦典之尢重詎謂孤蹤之冝去乃逢顯擢以攝承伏念臣被遇先皇僥逾近侍徒以文辭之薄技適遭明主之殊知武帝賜淮南王祗愧平時之視艸成王命召太保驚聞一旦之顧言萬宇摧心三靈變色恭際大明之出收悲以欣幸逢小毖之求舉直錯枉此羣材連茹之日實寸艸歸根之時惟先帝蛻衣冠而賔空汗漫之遊逺矣若防臣執筆墨而事主進退之誼何如莫獲徇身正宜屏迹初非貪戀尙希進於明時姑示從容恐重傷於聖抱胡爲越躐驟有躋攀欲望皇帝陛下洞逹聖聰俯矜愚悃於此時而峻陟瀝血以辭若異日之甄陶捐軀而報所有上件恩命臣未敢祗受

兼侍讀辭免奏狀

自天有命蹐地無容伏念臣學殖空荒見聞單淺比充員於新益獲侍龍潛蔑有補於就將漫隨鴻翼玆蓋恭遇皇帝陛下體乾剛健位履正中大明方升正懋緝熈之學小毖求助尢資訪問之功嗣徳在初知人則哲欲講明於氊廈冝簡拔於髦英非道不陳必有孟軻之素學惟材是與難私秦府之舊僚欲望皇帝陛下深軫聖慈俯矜愚悃特收成命宜亟畀於名流俾闡大猷以上培於新徳所有上件恩命臣未敢祗受

除端明殿學士簽書樞密院事辭免奏狀

臣伏防聖恩除臣端明殿學士簽書樞密院事特降中使宣押臣赴院治事臣聞命震驚罔知所措伏念臣一介孤生再逢明主禮闈擢第濫居眾選之上游禁苑試言首辱先皇之殊遇浮沈三館邂逅一鳴虎豹守九闗早已困下窺之啄害鳳凰翔千仞詎容希羣羽之雝喈天地重開班行再穆首還冊府俄掾宰庭荏苒六年遭逢千載靡知止足徧歷淸華瞻帝鄕之云愴陳末命升暘谷之日竊仰重明臣塵筆橐而學識不足以裨補新朝臣掌絲綸而文字不足以發揚大冊徒以舊陪儲禁從而攝長春官旣極僥逾念求閒散敢圖睿眷擢簉樞臣奏薄技於從官尙難自勉贊本兵於宥府胡可冒居矧未嘗一日而歷州縣之勞乃遽繇累遷而接廟堂之武先朝名臣曽不一二後進晚輩敢冀萬分倘昧懇辭立虞顚踣伏望皇帝陛下收回成命攺畀英髦俾還獻納之舊班祈遂退休之素志庶安愚分不辱聖知所有上件恩命臣未敢祗受

表

中書舍人謝上表

載筆右坳記事已叨於假寵演綸西掖代言忽冒於眞除對金蓮炬以增慚佩紫荷囊而不稱非天曷戴無地自容【中謝】竊以修飾討論贊書體重溫醇深潤典制才難於昭明堂迪惟今日宜有髙文大冊以揚偉績宏休巍巍乎蕩蕩乎惟堯有成功也渾渾爾灝灝爾下周其必誰乎如臣者吹本濫竽汲惟短綆結綬寖逾於四載濫巾何意於九遷辭宰掾佐儒官蛻簿書之凡質防禁林貳祕府陪文士之英遊官僚徒采如春華柱史蔑聞於辰告詎期睿奬更玷親除六學士三舍人何敢望一時之名勝四三王六五帝若爲兼兩制之發揮難酬雨露之恩交積淵冰之懼玆蓋伏遇皇帝陛下聖神天造剛健日新河西頌天子之明能見萬里山東感武夫之聽迄濟中興良由號令罔有不臧匪獨文章煥焉可述斧藻益彰於聖作网羅顧及於臣愚命服斯皇恩綸有煒臣敢不恪共官次感誦君仁敕經鳳閣鸞臺獻替無裨於大義名列雞翹豹尾論思合罄於小忠

謝禦賜詩表

臣有常憲遞直玉堂帝庸作歌驟頒寶畫詞林盛事儒藻榮觀【中謝】切以內禁申嚴諸儒儤直八磚晚簉未許倦遊三伏早歸才容夙退率沿唐世以曁本朝惟昭代之右文於儒臣而假寵凝酥入詠昉常錫於宸章前席興思億荷防於聖制至如易簡尢遇熈陵彼皆傑然之才宜被煥乎之寵如臣者汲同短綆吹類寒竽自慚操上水之舟每念艸歸田之賦比由夜直首沐天恩郢醪初設於上方閩茘仍頒於逺物事光前代眷回異時未逾浹日之期重拜非煙之瑞身兼兩制濫陪從雍之班運際千齡驟捧橫汾之作恩由上出感自中深玆蓋伏遇皇帝陛下睿藻日新皇猷天縱虞弦恊奏上同帝舜之乃文漢築漫歌俯陋髙皇之未學奎畫龍鸞之晃天章河漢之昭回若稽淳化之初絕出中興之後聖謨有煒至徳難名臣捧戴有榮襲藏惟謹寫之琬琰所宜續舊制於金坡傳之子孫常恐發神光於蔀屋臣無任瞻天望聖激切屏營之至景定五年六月某日朝請大夫試中書舍人兼權直學士院兼同編修國史實錄院同修撰兼太子庶子臣某表

進和禦制詩表

恭惟皇帝陛下睿謨濬發聖藻彰施天縱又多能侈龍鸞之妙畫帝光飭萬物掞河漢之宸章比詞臣入直於金坡乃禦制親頒於寶畫焜煌聖作黼黻儒流賜龍箋之題淳化初褒於易簡揭玉堂之榜紹興重錫於麟之玆興起於人文亦對揚於祖武臣謬充鼇禁叨被龍光羞薄技之前陳持庸音而賡載大明委照爝火安敢以呈輝迅霆發聲眾籟自爲之息響退循荒斐彌積兢慚謹恭和成二首上瀆聖聰

除禮部侍郎謝上表

王制祿則贊書久塵內史帝咨能而典禮遽貳秩宗帶悸有容衣華已泰感深滋懼恩厚難任【中謝】竊以侍從班穹禮官責重韓愈奏薄技自許文章叔孫召鄙儒不通時變況復愧漢唐之士若爲事堯舜之君伏念臣一介羇孤千齡際遇甘泉宮玉堂殿承詔才慳水蒼佩進賢冠章身徳薄漫塵兩制初乏一長天章下飭於禁林寵過令狐之夜炬海潤無裨於儲寀譏同公幹之春華維鵜不濡瞻烏欲哺捨肉屢貽於潁谷歸耕獨戀於綿田重污髙紳薦幹閒廩遲頒兪防早被恩言孰謂知禮乎旣慚綿蕝何以謂文也仍綰絲綸傴躬腰下之黃金面階前之紅藥榮名過渥窳器易盈玆蓋伏遇皇帝陛下任官惟賢知人則哲惟天明畏必惇典庸禮以代天工作民孚先必發號施令而達民說詎容駑蹇疊冒寵光臣內揆所防長懷未報聖人爲禮教式敷降典之邦彛明主可忠言敢愧進思之宸筆

進先皇禦制宸翰表

臣某言臣先於景定五年六月同前學士牟子才恭被烈文仁武安孝皇帝賜臣等禦書禦制玉堂寓直詩臣等尋於學士院刋刻立石者伏以龍馭神遊深抱烏號之痛鼇坡聖作空餘鳳翥之奇寫琬琰以甫成冒冕旒而登進稍紆睿鑑深動孝思【中謝】臣庸譾書生遭逢先帝繩樞甕牖本非潤色之材金馬玉堂久玷淸華之選頻對花磚而影頗同蓮炬之分輝維一介臣曷當主眷與他學士皆拜云章聖肆筆以成書帝作歌而賡載翠瑉就刻欲刋懿典於金坡仙鼎告成頓隔威顏於玉座襲藏增感捧戴知榮玆蓋伏遇皇帝陛下景運當天重華協帝繼文之業用彰神藻之發揮見堯於墻允極聖情之追慕恭陳寶軸肅上紫宸供奉當時自負貞元之朝士傳誇盛事尙矜淳化之詞臣臣無任感天荷聖激切屏營之至所有先帝禦書禦制詩一軸謹隨表上進以聞

同知樞密院事兼防政謝上表

召節載馳促朝魏闕恩書狎被擢貳機庭恍驚詔綍之新榮躐進籌帷之故步仰瞻天咫俯切冰兢【中謝】伏以國之大事在戎況闗兵本王任舊人共政實倚賢謨茍非其人不在此位伏念臣材慚庸瑣運際休明兩禁代言有感貞元之朝士六龍禦極首登秦府之舊僚而臣甖缶量盈桮棬澤殄三年罹棘已誤太行之雲飛一旦塗芝又報長安之日近荷聖主記憐於中野徬徨之後感公朝拔擢於窮山寂寞之濵與之琴而使彈未忘切切招以旌而欲往寧獨遲遲已稽俟駕之誅更被出綸之寵昔防宥命今副事樞藩臣勉諭於裏閭貂使傳宣於畿輔玉階布武方趨紫殿以稱觴奎畫陟明復踐黃扉而預政股肱所寄踵頂莫酬玆蓋恭遇皇帝陛下舜哲知人堯仁徧物元祐之開皇極旣資彥博之壯猷慶曆之對天章必擢仲淹之宿望英辟丕承於祖武孱儒曷繼於前修臣敢不仰戴洪休自鞭駑鈍集思廣益無能效智於廟謨同寅協恭惟知純意於國事

提舉官進上經武要略表

於昭皇武續唐雅之獻歌有赫神謨軼漢書之輯略吉涓谷旦肅上瑤編【中謝】伏以國家紫蓋黃旗上應東南之運金城鐵壁外嚴西北之防徹桑常謹於綢繆汗竹不勝其紀載武有七徳務保大以爲先天生五材欲去兵而不可恭惟皇帝陛下乾旋坤轉日照月臨登瀚海銘燕然蚤欲挽尙文之賦采薇歌杕杜永無忘經武之勤詰爾戎兵戒我師旅惟中興五世之業丕顯丕承自淳祐四禩以來且攻且守爪士持弓而禦塞元臣授鉞以臨邊北復襄樊南通交廣望不撤乎四境籌帷每出於萬全馬飲江湖坐送佛貍之死兵傳風鶴遄驅艸付之亡旣侈伐功爰修武志混夷駾矣聿昭禦侮之良皇王烝哉丕播駿聲之烈視諸故府欽乃攸司裁爲百卷之奏篇必提其要載纘九年之行事皆聚此書臣等莫補宏綱願規常徳春秋無義戰於二三防以何稱帝王有要經斯十一徵而無敵

謝除觀文殿大學士提舉臨安府洞霄宮表

相印上還愧股肱之已隳宸綸中出知體貌之未衰侯藩許避於鄕邦書殿仍兼於祠廩恩與天而同大感無地以寄言【中謝】伏念臣猥以諛儒獲逢休運旁招俊乂濫陪鴻翼之後塵利見大人親覩龍飛之盛際粵從初政已躐近班千秋無閥閱功胡爲取相公孫有狗馬病宜亟避賢惟其未嘗施橫艸之勞是以久而負積薪之困公朝寛大假告頻數而並容明主矜存宣問稠重而不已而臣任逾其分福過於災不勝惟疾之憂終冀乞身而去疊幹宸聽迄荷天從錫祕殿之穹班予便藩於本郡尙方薰茗以厚其寵禦府金幣以華其歸終然徇傴僂之私展也賦支離之粟恭惟大造絕出常倫玆蓋恭遇皇帝陛下仁深善貸徳本好生念其景迫崦嵫尙憂盈滿憐其身塡溝壑將遂宜休姑無意於榮名俾自儕於舊弼寵綏若此報稱謂何臣曷防枯羸仰酬髙厚冢宰掌邦治旣蔑效於涓埃華封祝聖人當力勤於香火

賀皇帝登寶位表

統接千嵗王者無私明照四方大人有繼華夷胥恱宇宙一新【中賀】恭惟皇帝陛下神授英奇性鐘睿哲聖功養正期於傅不勤而師不煩帝位履中必也天助順而人助信謳歌有屬歷數攸歸遵聖父之顧言敬保元子奉太皇之慈訓擁佑神孫稽春秋立嫡之文法大易體元之義一人有慶天下爲公臣荷朝厚恩忝國舊輔河淸海宴共欣聖作之辰山髙日升快覩時平之象

欽定四庫全書

碧梧玩芳集卷二

宋馬廷鸞撰詔

招諭雲南土官等詔

朕誕膺景命君臨萬邦聲教所通無間逺邇睠此西南之地實我祖宗之民叛賊死可伐敢冒刑章作爲弗靖侵掠境土戕害生人憫其狂愚累加招諭本賊執迷負固罔有悛心爰命將而出師以恭行乎天討指其巢穴取彼渠魁尙慮諸路甸寨土官軍民人等或受制於凶徒相搧搖而搆亂原其初志匪出同謀旣處危疑遂懷反側庸申訓告俾亟來歸詔書到日除死可伐不赦外應有被死可伐脇從詿誤之人納欵出降者並免本罪各安家業原有官者悉復其官能生擒死可伐及殺獲其首級者具以名聞優加賞賚陞擢其死可伐族屬能生擒殺獲本賊者命爲本路土官該載不盡事理令總兵官擬議申聞施行於戲咸與惟新式布寛條而示信自求多福勉思後效以圖功咨爾逺人體玆至意

景定五年十月丁夘詔

朕嗣守基圖君臨區防歷四十一年內揆菲涼罔敢暇逸荷髙穹之眷命防列聖之遺休洪濟艱難圖惟康乂歳事薦登而民生厎定沴气卽弭而邊塵寖淸朕方益勉修攘居懷儆戒積勤爽豫有加無瘳乃至大漸恐不得負扆見羣臣皇太子溫文夙著仁孝有聞升儲副者五年久參裁於庶務宜自春宮而嗣服允符至道之舊章可於柩前卽皇帝位皇后佐佑朕躬章明坤載可尊爲皇太后應軍國事務並聽皇帝處分爾其式遵成憲誕受多方益奉母儀恪遵慈訓皇帝成服三日聽政喪紀以日易月羣臣共爲寛釋勿過摧傷百官入臨並隨地之宜諸道州府長吏以下三日釋服在京禁音樂百日在外一月無禁祀祠嫁娶緣邊不用舉哀山陵制度務從儉約應中外諸軍支賜及其他不在詔中者並聽皇帝處分於戲人羨久生柰盈虛之有數天惟純佑繄付托之得人更賴股肱之元臣文武列辟交修不逮協贊丕平咨爾羣倫體予至意

求言詔

朕荷列聖之儲休膺先皇之傳祚顧惟菲質獲纘丕圖燭理昧而何以周知羣情更事淺而何以裁成庶務繼猶判渙其如多難之未堪不遑康寧永惟萬事之有闕肆初臨聽合廣咨詢天難忱斯孰爲迓續之本民亦勞止孰爲綏靖之方上而朕躬之愆違次而朝政之得失外則邊陲之利害下而田裏之戚休惟言路之宏開爲新政之急務用求忠讜期厎敉寧若昔大猷蓋有辟門之典閔予小子敢忘謀廟之詩言而可行則匪徒容納試之旣效則宜示寵嘉悉意以陳爾無悼於後害虛心而聽朕方佇於嘉謨咨爾多方體予至意

賜侍讀侍講說書官詔

朕以菲質夙承義方先皇帝貽厥孫謀莫詳資善之一記予小子玆迪彛教俾親博雅之羣儒勉奉遺謨初承大統感疇昔之問安視膳予惟見於墻見於羮矧今日之發政施仁且欲觀其志觀其行儻非講學何以紹圖王人求多聞必精研於古訓天下治在道宜深究於理源惟對賢士大夫之時常多則於古先帝王之道有得由堯舜禹湯而汲汲猶恐失之論唐虞仁聖以防防我自樂此肆因初服首辟經帷旣登進於舊遊且旁延於時望惟端平親政讀衍義之成書惟景祐盛時陳正說之丕訓稽累朝謨烈之懿曁七篇仁義之陳六經之道與同歸百世俟聖而不惑自求自趣開予以厭飫優柔所知所行迪我於髙明光大鋭期磋切周廣緝熙庶君徳之日彊則治功之益進予其自勉爾尙交修

賜先朝故老大臣詔

朕纂承先帝之丕圖注想朝廷之故老天下大器念付托之惟艱舊徳元方咨諏之是急睠言勛輔式燕殊庭曩屬時艱屢膺事柄入則謀謨廊廟出則控馭邊陲中國四夷每想聞其風采元侯宿將嘗稟聽其指呼豈惟朝廷之周知蓋亦帷籌之熟講凡修攘之大政有老成之逺謀惟天全付予有家欲恢先緒乃心罔不在王室宜罄忠猷

奬諭李庭芝詔

王公設險以守封疆哲夫成城是資智策睠言淮左有若滁陽自五代之際迄百年以來𨿽人民城郭之或非尙陵阿泉池之不攺藝祖肇基王迹所紀戎功先皇敷遺後人欲固吾國有嘉閫制能體廟謨百堵皆興不愆於素五月而畢迄潰於成比峻壑之慿陵望崇墉而卻走周平玁狁必先朔方之城唐備西陲允借臨涇之築本元戎之碩畫曁羣下以同心伻圖具諗於成勞亟詔用申於奬嘆昔先王受命旣復宏規於前人圖功益恢逺略

奬諭禦前諸軍都統制利州路安撫使知興元府吳拱詔

省四川宣撫司奏卿發卒助修興元府渠堰宣力最多嵗有丰凶在天時而難必地無肥瘠顧人力之何如惟水利之能修則金穰之可望乃眷西南之境昔稱下上之田繄爾先臣曁而叔父皆以繼武整軍之暇不忘務農重谷之心卿旣踐世官仍遵家法率萬兵而省徭役繕六堰而固隄防穿鄭白之渠在今奚愧通褒斜之漕異彼徒勞閱奏載嘉注懷彌厚

奬諭安南國太國王陳日煚詔

國永存而及裔嘗申帶礪之盟父教忠以事君益謹梯航之貢睠言外屏夙奉中朝伯成之辭諸侯視如脫屣龍頟之隨父爵荷乃析薪有嘉髙蹈之風爰錫褒崇之典無替厥服薦覽囊封不懈益防復來琛獻蓋修方之再至知慕義之一忱予懷愼徳之規不寶逺物爾有成享之節敬識多儀玆下璽書特頒金幣永惟恭順益用嘆嗟

又奨諭安南國太國王陳日煚詔

藩服輸忱家庭授政言惟作命嘗進爵以示褒史不絕書乃修方之彌謹用循賜式以示恩徽

奬諭安南國王陳威晃詔

朕修和有夏惠顧南邦開國承家美肯播肯堂之績尊君親上嘉來王來享之儀比錫命於節旄俾紹封於茅土邈是鯨波之迥隔曷爲象譯之再勤式彰拱極之忱誕致充庭之貢載循恭順良用嘆嘉惟時成周蓋未遑於饗質迪我髙後亦酌取於獻程頒金幣以言還錫璽書而用勸柔逺能邇朕益廣於綏懷資父事君爾彌堅於忠孝

賜皇叔太師武康軍節度使判大宗正事嗣榮王辭免以充山陵禮儀使照典故兼中書令加食封恩命不允詔

丕惟叔父祗事先皇卜逺有期愼終爲大追念同生之愛恪奉欽儀協酬罔極之恩用端使範宣勤備至已事而竣爰議疏榮可輕論報防致東朝之命進兼中令之尊蓋國朝登拜於親賢在今日講行於典故阜陵秀邸之後未舉彛章祥符天禧以前率多故事顧如謙志乃控防詞父黨無容敢仰勤於衝遜母命惟謹願俯鑑於懇忱所辭宜不允

賜太傅右丞相兼樞密使魏國公賈似道辭免以理宗皇帝祔廟已畢照典故轉官恩命不允詔

祗奉眞遊妥靈淸廟神鴹安坐對越在天孝思永言涕零如雨昔勤辦防今相肅雝維昭考不顯亦臨在衝人無徳不報渙汗其號方隆維石之瞻謙尊而光洊覽循墻之疏曷煩重請只恨難酬所辭宜不允

賜賈似道辭免兼監修國史日曆提舉編修玉牒提舉國史實錄院提舉編修經武要略不允詔

位冢宰正百官載圖宅揆總羣書奏七略乃屬提綱無廢前勞迄成鉅典矧予初服祗遹先皇食見於羮坐見於墻盡循堯道大書之策小書之簡丕顯文謨必有房喬領史務以監修必有魏相奉故事而條奏於以舉宏綱而撮機要於以揚鴻烈而章緝熙作唐一經第付諸儒之潤色建周六典備煩上相之持衡亟賴綜裁毋勤謙遜所辭宜不允

葉夢鼎辭免簽書樞宻院事不允詔

明堂宣皇風曷厎受釐之盛斗樞經天縡允由基命之嚴爰自僉同俾專贊貳卿謀猶廊廟宻勿樞機綏我思成極天地神明之察相予肆祀殫臣鄰陪輔之勤遹觀厥成乃進厥位是特惟阿之相告亦何辭受之足云民宇攸寧邊兵尙宿旣盡我將之饗益恢常武之規其蠲防章以承眷意所辭宜不允

賜銀靑光祿大夫葉夢鼎辭免除資政殿學士知慶元府沿海制置使恩命不允詔

初就穆陵促還近輔昔者辭以疾不能造朝今予祗命公爰分居裏睠言古鄮實邇天臺有雞犬之聞地無攺辟靡鯨鯢之戮海不揚波公輔偃藩京師防福何其濡滯方復懇辭殊咈眷懷未悉雅志防且歸矣無牽松菊之猶存臥而治之迄鎭滄波之浩蕩式遵眷意用展明謨所辭宜不允

賜銀靑光祿大夫參知政事葉夢鼎上札子乞朝假訪醫不允詔

園陵祗役政地宣勤執鍤九颺旣畢送終之事回車再宿遽騰引疾之章得非犯畢陌之埃塵抑或冒徵途之風露防言近止庶可序情閔勞企予望之猶兾陳力就列如雲與告則匪欲聞寅奉皇輿將反虞而祔於廟載瞻行闕必無歸而造於朝所請宜不允

謝方叔辭職不允詔

朕嗣先人宅丕後玆廟謨之云初惟大臣慮四方在裏居而何間睠言舊弼光輔慈皇歷算周思嘗贊萬幾之務超覽淵識洞明庶事之源昉此聽臨用申咨憲安石之志𨿽不渝於東山子牟之心豈遽忘於魏闕毋云謝事不我告猷所辭宜不允

楊棟辭免同知樞宻院事兼權參知政事不允詔

朕迪遵彛典寅祀總章天日淸明豈朕徳致感通之效夙夜宥宻伊臣鄰殫寅亮之功晉翊鴻樞仍參大政匪直酬庸於使範蓋將加重於本兵安事防章歷陳歸志履信思順朕方克享於帝心惡滿好謙卿乃欲循於天道豈熙事之告備忘逺猷之是經文武兼資式徯萬邦之憲君臣相勑盍圖千載之安所辭宜不允

楊棟辭免進書轉官不允詔

朕臨政願治惟日有萬防而必勤立武足兵豈天生五材而能去是以信史有表年之記善經存輯略之文詒厥子孫布在方策以卿耆彥爲朕提綱𨿽資儒館之編摩實賴政塗之舉要作今上本紀固將藏名山而副京師佐周室中興良已嘉車攻而采吉日遂差谷旦迄奏華編使範肅而儀罔愆鉅典成而文足證稽唐虞盛際無慙上古之書得齊魯大臣有異叔孫之禮其膺顯秩靡事防章所辭宜不允

洪勲辭免權兵部尙書恩命不允詔

朕念爾先人助予初政贄陳兵事老謀若蓍之明軾長禁林英詞如河漢之麗人鑑之亡逺矣家笏之在依然惟我有臣克庸濟美卿懿文承考風烈踐猷升堂而聞正音獲聆雅頌入國而望喬木尙有典刑比自閩陬再還禁路薦班掌武仍直摛文久此佩囊晉之曳履周官大司馬之政無競維人端平小元祐之風不顯亦世益肩逺略奚事防章所請宜不允

洪勲乞祠不允詔

朕惟端平親政之初庶防元祐得人之盛繄爾顯考日陳嘉謨嘗嘆魏徵之遽亡殊喜臧孫之有後於是卿以淵源之學仍擢科級以典麗之筆嗣掌絲綸豈惟克家端且華國而況入從出藩而踐久表夷裏粹而望實孚星履納言廈氈勸誦甫借多聞之益曷興厭直之思遽覽來章未悉雅志爾念先人之緒業旣踐世官朕於更化之忠賢每懷舊徳勉安厥位益告爾猷所請宜不允

包恢免除權刑部尙書恩命不允詔

朕元旦眂朝思皇多士發徳音下明詔方於俊乂以旁招無老成有典刑何況耆英之在服卿侍言帝幕帥屬春官𨿽屢請致爲臣而歸每申以不得謝之詔載稽仁祖之世有若臣拯其人絕故人干請之書見稱峭直杖京府受賕之吏猶謂平寛卿之云爲豈其苗裔淵源所漸逺矣風采殆且過之昔貳儀曹儒者守禮今長憲部哲人惟刑臯陶克明孰謂理官非三後之列蘇公式敬能使周家綿八百之基往布好生之仁體吾春朝之命尙何以遜爲所辭宜不允

賜少保觀文殿大學士充醴泉觀使冀國公趙葵上表辭免乞致仕不允詔

朕惟繼體守文之君必詢黃髮而咨故實年耆徳明之佐𨿽無壯事而有老謀卿出入三朝儀刑列辟師尙父九十而秉鉞張昭所以見屈於吳人衛武公百年而作箴申公所以受責於楚相方將任事未始引年矧今極衣繡之榮奚必羨懸車之樂若不得謝具在禮經克壯其猷無慚詩雅宜蠲防疏式體眷懷所請宜不允賜少傅觀文殿大學士充醴泉觀使冀國公趙葵乞守本官致仕不允詔

卿早擅威名晚推肅乂年耆徳卲方升亞傅之聨名遂功成欲致大夫之事載披來疏具諗髙風顧方雍容燕居自樂午橋之鐘鼓何必慷慨陳誼欲掛神武之衣冠咨憲方勤懇情難徇所請宜不允

牟子才辭免兼給事中不允詔

朕顧瞻獻納之臣綽著老成之望學士大手筆甫用舊人儒者給事中復出新命以卿蚤持剛直夙鬯忠嘉平居恂恂在嚴徐之列臨事蹇蹇有袁李之風紀綱之司封駁攸賴予違汝弼宜無憚於塗歸朕心乃知蓋樂聞於糾正奚遜厥職尙勉乃猷所辭宜不允

牟子才辭免除禮部尙書不允詔

祀明堂宣皇風屬嚴大禮刺六經作王制允屬耆儒時命有申乃進其等卿以華皓再儀禁塗措之乎嚴徐侍從之間魁然有齊魯大臣之望齊明盛服正立執綏卿無媿供王祈永命之忱朕庶幾吁俊尊上帝之意然則太常伯之陟何事正考父之共往哉汝諧朕命不易所辭宜不允

王爚辭免召赴不允詔

朕當元日防漢京之朝感昔人發晉樽之意興懷碩望近隔濤江爰出特招起之泉石正徯賈生之前席忽聞考父之循墻王言出如綸令弗惟反君命不俟駕禮有宜然盍歸乎來遐不謂矣所辭宜不允

呂文徳辭免寧武保康軍節度使仍舊職恩命不允詔

惟我國家之典防崇將帥之勲出爵酬勞無越六旄之貴有功進律尢隆雙節之榮肆考紹興厥有成憲歲序再遷勤勞備至光世所以被優恩連摧巨敵繼上殊勲吳玠所以承異寵卿以古名將之略爲吾良邊陲之臣荊楚爲西門式倚金城之固岷峨橫太白重淸玉壘之昏懋爾多庸華之兼鎭玆爲曠典宜體至懷曁覽奏陳尙形遜避上書不自伐卿誠髙漢將之風出令必惟行朕則有周官之制所乞宜不允

朱熠乞歸田裏不允詔

朕調牧守將令潤九里以及京師卿爲邇臣蓋嘗間兩社而輔公室維今吳郡視古右扶起爲股肱之良任我蕃宣之寄昔羣鴻集澤未免由已之饑今九扈登場可以與民同樂得非政平訟理所以時和歲丰不絿不競而宜人則予以懌何嫌何疑而謝病匪我攸聞爲民少畱姑徇潁川願借之志勿藥有喜無起彭澤賦歸之懷有不如章難乎從欲所請宜不允

江萬里再辭免除資政不允詔

朕畀矜閩部適困民囏申錫重臣俾仍牧守豈直少旌於治理蓋將嗣課於康功薦覽來章力辭成渙大夫求牧何乃欲反諸人歟赤子阻饑忍不得乳其母也宜承初詔毋事再陳

林存辭免知潭州湖南安撫使恩命不允詔

南楚上游星沙重地一襦五袴所貴選侯大纛髙牙尢嚴置帥以卿詞華哲匠政路舊人粵予觧瑟而更張屢俾剖符而出守紆東嘉之紱旣畱召捨之詠思辭建安之麾難凂魏藩之息偃起之衡泌鎭我湖湘𨿽園林勝事鐘鼓淸時爾何心於嶽牧然庭戶令行湖山民樂吾重倚於翰維宜蠲防章亟承眷意所辭宜不允

李庭芝乞亟俾追服不允詔

中國之勢無競維人人臣之義無以有已念卿往年之受任蓋沿古誼以奪情護兩道之風寒厎四郊之日靖蕃宣是力眷倚方深夫旣以義斷恩則必謹終如始政使冠衣畢制曷紓三年過隙之餘哀寧如樽俎折衝可立千古不磨之偉績勉就明揚之孝將酬敵愾之庸所請宜不允

姚希得乞歸不允詔

卿二年制閫一意公家知無不爲迨天之未陰雨事乃有備如人之防風寒式資允文允武之才兼任足食足兵之寄師屯聨絡天塹尊安有穡人之成功無疆吏之來告眷懷績用良所嘆嘉胡爲抗章遽欲觧組念河冰之未合正吾先時預防之秋俾江水兮安流豈卿計考求去之日無怠爾事勉爲朕畱所請宜不允

馬光祖辭免除沿江制置大使兼江東安撫知建康府行宮畱守不允詔

惟今江閫內防畱都每輟將相大臣往任保釐重寄卿碩膚厚徳典刑宿儒其威名薦著於鎭臨其恵澤素覃於牧守玆謀元帥無逾老臣昔黃覇潁川前後八年而愈治郭伋並部兒童數百以來迎成命旣頒俾民大悅人惟求舊初何疑於重臨事不辭難亦胡爲而多遜所請宜不允

髙達乞祠不允詔

朕思固封陲責成帥守重湖之北正倚中權夷陵以西復資逺略是乃安邊立功名之地未當闔門養威重之時遽諗祈閒詎容從請太白出髙敢戰者吉況屬盛秋匈奴未滅何以家爲益肩壯志

賜皇太子生日詔

陽居大夏允屬嘉辰震爲長男欣逢初度承邦家之積慶綿宗社之丕基日就月將溫文以懌星暉海潤純嘏爾常玆爰舉於彛章乃誕頒於賜式祗膺玆眷用屆壽祺

賜皇弟生日詔

少皥帝之仲秋時登穡寶孟侯弟之初度慶輯杕華位極師垣勢隆宗翰式相好矣肆頒臺餽之彛禮亦宜之用致門弧之喜永綏壽嘏庸對眷懷

賜葉夢鼎生日詔

月維建戌時屬生申弧矢以射四方有華在戶帷幄之策千里宻借前籌往續修齡是頒彛式體貌有加於近輔載錫之光精神宜折於遐衝俾耆而艾

又賜葉夢鼎生日詔

月紀肅霜近金行之弭節星垂大參玉鉉以贊元慶屬門弧寵加臺餽式燕且喜其茂對於眷懷俾壽而昌以共扶於昌運

欽定四庫全書

碧梧玩芳集卷三

宋馬廷鸞撰赦文

皇帝登寶位赦文首尾詞

門下帝王統羣生實任撫綏之寄春秋正五始況承付托之初仰惟先皇丕昭前烈繼序十有三聖光紹寧宗享國四十一年逺防仁祖視民若保事帝如臨以江海之量優容羣言以雨露之恩滲漉九有時和屢格敵難坐消日引月長久於其道蚤朝晏罷遹求厥寧聖躬莫憚於焦勞衝候遂愆於節適興言菲質恭侍宸庭觧帶靡遑所期日間抱弓何及詎意天摧驚聞慿幾之言俾奉纘圖之重恪承慈極勤撫多方創鉅痛深且嬛嬛而在疚投艱遺大尢栗栗以弗勝惟天地之徳好生惟祖宗以仁立國矧屬君臨之初政式循覃沛之舊章可大赦天下於戲天付有家傳在予必稽謀而疾敬徳父有天下歸於子惟永念而弗棄基庶能慰六軍萬姓之同心於以答中國四夷之望治尙賴忠賢碩輔文武具僚協濟康功共扶休運布告中外咸使聞知

徳音

烈文仁武聖明安孝皇帝祔廟徳音

門下朕永言孝思以當大事於乎皇考維繼序之不忘瞻彼昊天欲酬恩而罔極喪飾三年之紀葬遵七月之彛龜筮告期龍防卽路天維顯相胥江之波濤不興民靡告勞防稽之人徒畢集甫臨眞域式迄羨封八翣五重必誠必信千秋萬嵗旣固旣安吉仗廻虞新宮登祔嗟嬛嬛在疚之日賴蹇蹇匪躬之臣三公在朝力請廞儀之辦護百官承事咸遵命戒之驅馳念𨿽循儉約之訓言顧寧免繹騷之煩費菆塗載啟京師同陟岵之悲窀穸孔嚴近輔奉因山之役輸勤惟謹趨事敢稽井賦縲囚悉從寛宥嶽只瀆祀咸與封崇亟敷湯网之寛少慰堯墻之見時爲舊典匪我私恩於戲唐宗近橋陵未忘孝敬漢帝魂思沛邑尙議復除知予仰體於遺仁咨爾具敷於徳意

制

皇太子妃全氏立爲皇后制

門下王位在徳元所以接千歲之統後職聽內治所以形四方之風朕肇總乾綱儀圖坤載文王爲世子問安嘗共至於寢門太姒嗣徽音思媚益仰承於京室稟奉慈闈之命延登中壼之賢涓選剛辰誕揚渙號某氏衝嘉而淑茂懿敏而靜專居勤圖史之遵動中環佩之節仰惟聖父謹擇儲妃興懷慈憲之家我之所自出爰得元良之配因不失其親褘褕粲入覲之儀衿帨盛來賓之禮天作之合人無間言而能謙毖自將柔恭有恪寒溫親防甘之適夙夜期儆戒之成漢觀錫名鐘在太孫之愛唐宮臨澡增益慈皇之歡朕丕紹帝圖敬敷民則怡怡愉愉而奉太后玆惟卽阼之初雝雝肅肅而惠宗公端屬禦家之始矧明揚於親訓仍申諭於躬謂子事母婦事姑旣無違禮男正外女正內當舉上儀加重翟以玉笄範盤螭而金璽式遵隆指茂建鴻名於戲朕承長樂之顏後則佐餕於東內朕奉淸廟之祀後則親蠶於北郊關睢有正始之基葛覃爲節用之本順陰陽之義則家理侔天地之行則物宜胥示化原永綏福履可

與芮特授中書令制

門下朕丕惟叔父追仰先皇兄弟孔懷素篤同生之愛禮儀旣備茂宣往送之勤穆陵屆竣事之期慈極促報功之典欲酬使範宜峻朝章襄徳第勞邦彛未之有攺先意承志親命不得而違式隆專席之榮具諗垂紳之聽具官某躬全明徳地極茂親一體先朝符開元羽翼之頌示儀宗室陶周南信厚之風藩衛尊彊磐維鞏固迪維衝子克紹慶基文帝應大橫初協纘圖之兆元王爲季父實依秉徳之陪瞻望軒臺肇營禹防永言孝思孝思維則何勝陟岵之悲因心則友則友其兄恪赴在原之急念昔歡承於棣蕚乃今愴奉於菆塗反也如疑遽不陵節龍輴鳳翣初就因山之形玉座黃陵載迄羨封之役其儀不忒而哀有餘若稽秀邸之親賢克奉阜陵之襄事嘗以紫防令之重兼爲大父行之華蓋𨿽天下之達尊勿替先王之敬典增隆巖石申衍圭畬惟三省長官之罕除蓋中興百年而再見夙稱華重允極褒崇於戲同姓之國五十三周尊康叔中書之考二十四唐重汾陽邦家有榮古今鮮儷願膺茂渥永介繁禧可與芮特授武康寧江軍節度使依前太師判大宗正事嗣榮王加食邑實封制

門下朕初紹丕圖恪遵慈訓棠棣孔懷之愛仰體先皇行葦內睦之仁孰加叔父摭紹熙一時之令典有憲靖雙節之殊褒友則因心昔未酬於素志言猶在耳今爰屬於躬如對咫顏用孚羣聽具官某暉聫皇極徳重宗磐元王帝弟之最尊多閱義理河間宗室之大雅獨備溫仁厚敍親賢時維昭考聳民瞻之赫赫莫重建旄訓公族之振振有華襲爵式相好矣禮亦宜之粵予宅卹之初追感盡倫之義求而弗得望而弗至惡乎用情敬其所尊愛其所親庶幾達孝況承治命具有舊章是用端防防辰揚庭渙號衮衣赤舄仍冠公槐壽甲雕戈加崇將鉞舊組不移於洋水新麾增煥於云安順考邦彛三公進兼兩鎭特優宗老累朝曽不數人並衍爰田申陪眞食敢云馭貴惟以篤親於戲稽漢制之兼郡連城用彰殊禮慨唐宗之大衾長枕能不愴懷式介蕃釐以綏茂渥可

賜告口宣

有勑統紹先皇恪承遺訓行尊叔父式茂殊褒兼兩鎭以升華肅羣工而誕告對揚前烈祗服明緡

與懌特授保寧軍節度使制

門下朕丕承聖緒厚睦天枝封同姓以旂式嚴周典建諸王爲輔益廣漢恩眷言秀邸之宗英上系昌陵之祚嗣仁先篤近愛必惟親況資歷之旣深孰褒揚之可後登於齋鉞渙以明綸具官某徳度粹夷才猷膚敏髙陽苗裔紛其有此修能河間詩書卓爾近乎大雅頃繇帝冑服在官聫立朝推中壘之簡防事上極汝陽之謹潔黟水之民康乂浙河之使光華已躋郎秩之榮斯陟戎班之峻畱朝列邸又閱再期朕鑑在角弓庇懷葛藟厥有彛憲以旌九族之親豈無他人難比諸姬之近特加異數固匪私恩是用輟自承流寵之植屏十連爲帥超居上將之元百世不遷永毖大宗之祀優遊壽館衍拓眞畬於戲人道尊祖故敬宗天道好謙而惡滿親之欲貴有如爾祖憲靖之賢髙而不危尙服先朝淳熙之訓肅聴朕教追孝文人可

賈似道依前太傅右丞相兼樞宻使加食邑制

門下朕祗遹寧考率由舊章惟王發政施仁續周家忠厚之脈命相布徳和令輯漢書寛大之文董時官修繄我宰輔裁成義類等百世莫之能違謙避恩徽以三公不易其介肆陪井賦敷錫渙綸具官某宏材周事物之幾微粹學洞古今之源委讀書不讀律欲致君於堯舜之隆治法與治人常慨世於周秦之敝以勤勞穆天縡以公恕秉國鈞四方旣平念昔搶攘而非甚有紀百度維正及今閒暇而屢省乃成禁罔闊則寧漏於吞舟經制定則靡容於亡楫謂魚麗法度缺矣不幾小雅之盡隳若行葦福祿成焉蓋本我家之世積信令皎如日月寛條沛若江河上紀先朝式至今日乃光烈考聖謨洋而嘉言彰予臨兆民歷年多而施澤久前爲律後爲令小作紀大作綱洽民心而不犯有司式顯有虞氏好生之徳宣主恩而建立明制是資仲山甫將明之材總齊悉上於羣書褒賞宜申於絕席一成而不變旣昭昭象魏之垂三命玆益共顧懇懇師垣之避凜莫逾於素守姑申衍於眞畬庶防表大臣興謙崇遜之風可以厲人心立經陳紀之外於戲六典之建爲民極爾尙式時周公一夫不獲曰予辜時則有若伊尹勉攄素學儷美古人翳我宗工奚煩多訓可

口宣

卿寅亮天工綜裁邦憲維師避寵姑曲徇於一謙成渙疏恩玆申陪於多井祗承茂眷永翊丕基

同知樞宻院事葉夢鼎除參知政事制

朕以眇質初紹鴻基天全付有家孰堪多難王圖任共政無若舊人久協贊於機籌宜晉陪於宰籍式彰枋用乃播綸言具官某識洞萬防道該眾妙簡知聖考貽厥燕謀初建儲闈訓於舊學屬抱遺弓之痛具宣奉瑁之勤佐佑衝人罔負先皇之顧托鎭定大事欲紹前哲之聲猷終仰丕成以光初政稽用師言之錫聿參臺路之元永建乃家借垣墉之保以輔臺徳資羽翼之良朝有老成國其康乂噫堯在萬世孰能慰羮墻之思舜欽四鄰其必賴股肱之助顧惟宿望奚徯多辭可

簽書樞宻院事姚希得除同知兼參政制

朕未有艾率昭考以繼猶王用丕欽圖舊人而共政晉貳三軍五兵之本並參一日萬防之繁乃播綸言式彰枋用具官某徳全方大望著顒卬參帷幄之謀先帝早加於大用偉衣冠之侍衝人尙及於從遊悵杞國之悲摧悼周家之降割敬保元子克酬濟之言敷求哲人不負維艱之托迪惟初服式仰丕成邊尙宿師朝方蒞政徹彼桑土孰先事以綢繆莫予荓蜂疇後患之懲毖宜資賢老周緝化幾臣人顯哉必嘉謀嘉猷之入告孺子王矣惟立政立事以自今可

太常少卿湯漢特授起居郎兼職仍舊制

朕初承基緒渇想典刑戲言出於思立之史佚舊學遁於野顯乃甘盤具官某造詣宏深操守純固慷慨望古志獨得於幽尋博雅通今道固期於兼善昔予防學夙得良師首陪翊善之講明繼簉承華而衛翼起商芝之隠久矣從遊卻齊蒿之邪引之當道玆予臨蒞遲汝歸來動則左史書必纂言於玉陛學爲王者事尙卒業於金華細聽嘉猷以裨初政可

守太府卿兼國史史季溫特授起居郎制

朕光履基圖樂親耆艾武帝問治道蒲輪甫起於申公成王無戲言桐葉豈書於史佚登而鴻碩立我螭階具官某蚤以蜀珍見推國器越在外服旣茂著於嘉庸立乎本朝亦峻登於顯序山林獨往松栢後雕粵予纂紹之新還爾班行之舊可使耆老大夫之久次實爲典刑宿士之超遷天子有史官宻賴繩愆而糾繆春秋書大事庶防廣記而備言毋憚直前是爲報上可

朝請郎守禦史朱貔孫特授右諫議大夫制

朕纂紹基圖恢張言路采蘇軾封章之語以厲憲臣有陽城伏閤之風斯爲諫長甫頒親筆亟下除書具官某正論回天忠气貫日粵受知於穆考俾重列於緊官詰當道之豺臺綱甚聳灌托社之鼠宮省爲淸本聖主之可爲忠言亦直臣之不畏彊禦昉新臨聽式廣咨詢辟門達聰方導人而使諫明目張膽豈有責而不言惟諫省虛常侍以弗除故上坡自雜端而徑陟內箴王闕外儆官邪爾乃愼則有嘉謀其惟入告予其懲而毖後患無使拚飛可

朱應元除右正言兼侍講制

法筵第一義已髙攀檻之風諍臣有七人亟晉伏蒲之選允爲異擢匪直序遷爾篤實恢閎剛方沈毅對仗蚤聞於獨擊時論翕歸乘驄更喜於重來風稜愈勁奚獨烏臺之振職徑從騎省以升班輸禁闥之忠有猷則告侍細氈之講非道不陳汝宜戒於面從朕方引以自近事聖君者無諫奚取荀卿之言惟大人能格非盍體孟軻之訓愈增諒節益簡淸衷可

梁椿選除右正言兼侍講制

察事行馬外蚤聞對仗之彈拜疏延英門聳觀伏閤之諍蓋欲措朕躬無過之地是必資天下敢言之人以爾秉心端夷植學醇正昔褰裳以去良由魑魅嘯凶之時迨峩冠而來竟行獬豸觸邪之事首除貪濁務戢姦回不爲禦史必爲諫官蓋酬夙望今之小坡古之遺補匪直序遷仍晉侍於細氈靡憚攀於折檻名將畱逺職在格非今得正人豈待著諍臣之論後有良史當續書諫苑之篇可

欽定四庫全書

碧梧玩芳集卷四

宋馬廷鸞撰制

畱夢炎除吏部右侍郎兼職仍舊制

朕疇咨魁望綜敍右銓王者必有史官久付春秋之筆削天官其貳小宰爰資朝夕之論思具官某方厚凝猷中和植性洛陽之條政事諸老生未能言潁川之對天人子大夫褎爲首直聲夙颺於表著嘉績茂鬯於節麾韓琦於職事甚勤可占逺器王旦謂榮進素定豈有競心蹈九闗之虎以逢尢翔千仞之鳯而髙舉曁解而號召復轡以驅馳賁然來思亦集爰止朕所親擢蚤已冠臯伊之徒汝獨徐趨亦合簉嚴吾之列並演西垣之綸綍仍陪東禁之衣冠噫吏姦如山以一切之法而舞獘官曹積水惟三班之地爲滯材借汝淸勤副予簡防可

殿中侍禦史兼侍講陳宗禮特授權吏部侍郎兼國子祭酒制

朕招徠正人措施初政知無不言言無不盡大明風憲之紀綱徳鈞以才才鈞以勞徑付天官之衡尺少旌節彌企嘉猷具官某澄之益淸澹如自守訪予落止欲聞往行前言國有人焉是在法家拂士奏書如湍水之赴壑重朝若猛獸之在山嘉其不阿引以自近人物各爲目山濤雅善於題才學者必有師韓愈深宜於祭酒密勿燕閒之侍從容鴻碩之咨噫禁路獻納論思況親廣廈賢闗興禮崇化又播新畬勉汝交修對予妙簡可

趙與可除金部員外郎制

國家錢谷出入典以民曹財貨本末源流詳於珍部與其用新進之才而試以煩劇孰若酬已試之效而還之班聨爾綽著才能夙稱宗雋更嘗旣熟足以知天下之利源明敏而通庶幾合古人之心計渙予新渥畀爾舊官其檢括於簿書以參裁於輿賦深圖國計益厚民生朕惟節用愛人則百姓孰與不足爾念生財有道以庶邦惟正之供可

起居郎兼權工部侍郎兼國史兼侍講李伯玉特授權禮部侍郎兼職如故制

朕嗣承聖緒擢拜從臣左史記言感先帝禦朝之舊秩宗典禮際衝人嗣服之初用播絲綸以華筆槖具官某風猷端亮學問宏深以大對起諸生亞端平掄魁之選以讜論先眾俊軰元祐人物之英收膏反液而徳譽愈隆明目張膽而直節故在昔承華之講學多所發明今邇英之親儒尢資啟沃已攝承於事典其進貳於儀曹資夙夜寅淸之賢在朝夕論思之地公卿幸得遭遇式佇建明丈夫何以假爲倚需眞拜有猷則告維乃之休可

文天祥除尙書禮部員外郎制

吾甚遴郎選尢重儒科倘以掄魁爲表郎其庶矣乎爾藻思淸新詞華敏茂榮進素定匪徒詫於髙名慷慨敢言蓋已觀其初節擢從郡最登之郎闈夫立乎人之本朝而培養器業以答揚光寵者必有在矣豈直百日掌綸言十年至兩制之謂乎大車以載務積厥中朱紱方來以艾爾後可

太中大夫兵部尙書兼直學士院兼修玉牒官兼侍讀洪勲特授通議大夫依前職制

鏤白玉之牒迄奏鉅編易黃門之階式躋顯秩宜有揚綸之寵以增曳履之榮具官某學深孔孟之淵源詞掞卿云之河漢尙書踐臺斗峻居古納言之官國朝盛文章獨擅大手筆之作有三長譽成一家言予懷帝籍之登閎爾率儒紳而纂輯大事書之防遹觀厥成眾美效之君煥焉可述序進其等式遵乃彛噫偉績編詩書視六經而無媿大夫掌論議增一秩以何辭旣好爵之爾縻尙嘉猷之我告可

姚希得除兵部尙書兼侍讀制

嘉元戎十乘之績自鎬來歸正司馬九伐之權於周受命非時雋望曷副僉兪具官某機猷碩膚風槪方整儒宗堂堂不橈尙於中行介臣休休有容可以大受繄汝入從出藩之久助予內修外攘之防平淮而韓愈在行迄奏鵝池之防表海而呂望賜履載澄鯨浸之波輟爾論思付之居守兩都相望坐厎江淮之晏淸三年而歸宜副公卿之選表列在五兵之長還其八座之尊仍侍經帷有華從槖噫必求諸道其惟講氈上之唐虞誰能去兵孰若咨禁中之頗牧有猷告後無競維人可起居郎兼權中書舍人兼國史兼侍講湯漢特授權兵部侍郎兼職依舊制

甘盤商之舊學肯從河亳以來歸祈父周之夏官無使爪牙之轉卹有華筆槖用播絲綸具官某奧學造微雅懷經逺如玉在佩動之斯和惟木從繩粹然出正蚤逢昭考俾迪衝人粵予初紹於鴻圖遲汝來儀於螭陛心乎愛矣具聞藥石之箴言時而颺之聳聽廈氈之勸誦輟班記注晉列論思豈惟貳司馬掌政之聨良欲展近臣盡規之益外振修攘之務內殫獻納之忠五材民用之敢忘經武一正國定矣是在格非罄汝嘉猷對予妙簡可

李芾除尙書兵部員外郎制

維我孝宗甚遴郎選非歷守刺不在選除然必以居官久治行髙者爲之朕之初政仰法淳熈其於用人宜守成憲以爾識髙才閎資凝履勁踐旣久績用有聞司臬京畿擢置朝序文昌諸曹皆望郎而佐兵尢爲名部其贊爾長以修我戎稽名數於有司整規模於暇日爾之任也尙往欽哉可

陳宗禮除殿中侍禦史兼侍講制

朕惟言路之重輕實闗初政之得失予懲後患無爲荓蜂而允桃虫國有忠臣斯若猛獸之衞藜藿旣膺妙選用答僉諧爾蚤列英寖髙時望夙推鯁直見謂朝陽之鳴中困擠排不攺歲寒之節迪惟先帝嘉奨直臣昔召對席前思賈生久矣今宜居禁闥如汲黯近之其執法於殿中復橫經於氈上以裨帝學以糾官邪增予初服之光展爾平生之素翔而後集宜亟副於欽翹言之必行固無難於聽納可

朱貔孫除侍禦史制

朕恢洪至道察納雅言王多吉人所重法家拂士汝長禦史實貳大夫中丞屬方執法於殿庭爰俾提綱於臺院具官某學探元本體涵中和气貌則威鳯祥麟節守則嚴霜烈日義方對仗連叱去凶最爲有功唐介乘驛重來言事益無所避玆峻躋於橫榻仍密侍於細氈無服防搜慝之能容有讜論嘉謨而入告臺綱丕振國勢愈尊噫毋雲天下本無事之秋是乃明主納忠言之日他山之石可攻玉惟仁義足以沃心當道之豺不問貍使姦邪爲之落膽邦其時乂汝永有辭可

新除祕閣修撰洪天錫特授侍禦史制

朕以眇躬丕膺大統元祐嗣服用劉摰居臺端隆興初年擢十朋長禦史爰考兩朝之成憲特招先帝之直臣具官某學問淵深風采凝峻秋霜始擊嘗勵志於鷹鸇歲寒後凋不攺柯於松栢迪惟烈考嘉奬端良外咨禮樂之光華內典圖書之淸重翔而後集盍歸乎來肆朕纂承首加號召惟初政之得失闗言路之重輕今無大夫中丞合峻躋於橫榻古有法家拂士宜密侍於細氈君徳緝熙朝綱肅穆唐介論事益無避於重來蘇軾陳言兾有聞於入侍增而亮節對我寵光可

饒應龍除監察禦史制

朕興起治功恢張言路惟紀綱振飭莫嚴六察之司必中外踐斯妙一時之選宜求望以副親除爾圭璧粹溫笙鏞純繹登畿結綬端人正士之雍容服嶺分麾小國寡民之綏撫比酬郡最擢掾樞庭與其筆經武之編摩庶有裨於廟算孰若冠惠文而彈治以正大於臺綱噫明主可爲忠言天下豈曰無事召從逺外旣非呈身識靣之流茂罄忠嘉無愧明目張膽之地佇聽皂囊之剴切益畱靑史之芬芳可

試禮部尙書兼直學士院兼給事中兼修史牟子才特授翰林學士知制誥兼職依舊制

朕追懷先帝優寵詞臣宸翰作歌冠中興之盛典鑾坡訪事參暮召之前防玆予履帝位之初進爾登禁林之長疏綸已試正席久虛具官某素履珪璋正聲韶濩考四海而爲雋道徳蜀珍與三代以同風文章漢制久奏從官之技玆攝學士以來若涉春冰嗟予未艾尙詢黃髮非爾其誰宜上詞垣仍兼闥以新政之謀猷翼乃後臣人惟良顯哉以初元之詔書聳逺民聖主一見決矣諒非耆徳曷稱殊知噫建中聞陸贄而亟置翰林長慶知徳裕而遂令典誥古有光於初服今惟用於舊人繄我宗工實惟煩浩可

龍圖閣學士王爚除端明殿學士提舉佑神觀兼侍讀制

朕監觀祖宗登用鴻碩升之端殿何殊元祐待蘇軾之規處以內祠蓋用紹興起張燾之典仍晉陪於詔讀玆渙發於綸言具官某篤厚而靖夷端莊而儼恪國之耆艾魁壘能通古今朝之宿儒大人可備顧問曩上星辰之履旋持江海之麾旣紓民溝壑之憂亦遂爾山林之樂白駒在空谷每懷嘉客之逍遙鳴鳯於髙岡常企吉人之翔集峻班祕殿趣侍經筵無官職之閔勞殊庭容與有謀猷之入告重席敷陳式昭眷倚之新增重論思之舊噫畎畝之中樂堯舜寧如親見於君民旃廈之際論唐虞良欲考求於仁聖亟承簡注懋對儀圖可

陳宗禮除祕書監制

朕顧瞻周行欽遲直士宜得骨鯁魁壘之彥以備論思獻納之儲豈招之不來必進以其道爾科級鼎峙學殖淵涵澹然廉靖而寡求卓爾堅挺以有立虎豹怒九闗之守汝旣逢尢鳯凰覽千仭之輝汝方翔集玆由刺部促使造朝中祕萃乃英儒大蓬鄰於禁從枕書自適庶同居易之雍容持論不阿蓋有世南之抗烈整而召屨答我敷綸可

王持垕除著作郎制

自我髙皇帝崇重三館招延天下之英材有臣十朋實以忠言諒節來遊著廷一時人物之盛後世猶可想見若爾垕者非其苗裔與學素深茂人有典刑去國累年朕每有第幾人王某之思還爾舊官以昭風烈可

吳舜龍除大理卿制

朕立政用人其惟四方之獄勿誤制刑明辟毋使天下之平一傾爰得儒流晉居卿列爾澹如自守溫其可親送以皇華咨度諏謀之旣審付之丹筆淺深輕重以必宜朕之初元法用中典玆選良士以惠嘉師恢然寛大之朝澤以詩書之味迪臯陶之祗敍民用不犯於有司積定國之陰功爾亦有辭於永世可

季鏞除大理卿制

朕肇營禹防崇建堯陵哲王在天旣畢因山之奉卿士惟月積酬藩翰之勤爾悃愊無華亷隅有守以願恪祗王事以寛易課民庸比鎭左馮助襄大事上宰劬躬而辦防元侯率職以馳驅縣官供億之需人徒發召之役輸而勤勩塞我悲摧及玆竣事之餘宜舉陟明之典式序在位姑進長於理官有功見知蓋已鄰於禁路益肩猷念用答寵光可

謝垕除大理少卿制

朕法大禹卑宮之事監成周空圄之隆疇若予工豈作無益害有益式敬爾獄亦曰明刑期無刑肆從大匠之班進列理官之貳爾溫乎後家之雋卓爾相門之英悉其聰明勿悞臯陶之法習於厚重端有釋之之風選賢與能豈疏逾戚毋曰階庭蘭玉之秀不讀司空城旦之書下無寃民爾有令譽噫大理不列於三後夫豈成言歲中超遷至九卿要爲殊渥可

湯漢除太常少卿制

東壁之有二星久映圖書之府奉常之冠九列獨髙禮樂之司朕逺覽古今慨懷制作往而不反孰能還河海之工招之不來莫克致齊魯之士斯道未墜得人則興庻幾先王以俟君子爾以潔靜精微之學有廣博易良之風文不在玆乎旣總提於冊府禮爲國何有宜參貳於容臺官修其方民用丕變致中和之理豈徒玉帛鐘鼓云哉立太平之基安在簿書獄訟而已蓋籩豆司存之事惟搢紳先生能言噫叔孫號稷嗣君朝廷之陳無取桓榮居太常府儲學之益爲多勉爾直淸之規迪我溫文之懿可

韓禾行司農少卿兼國史兼侍讀制

朕爰登儒臣以貳稼政兩司農傳授家法是爲漢代之經師中都官除用士人亦有皇祖之謨訓爾識中原之文獻接諸老之典刑師友淵源漸者逺矣詞章閎肆浩乎沛然自典三雍擢儀九扈學旣周於體用理何間於精粗贊此劇繁資其通敏錢谷問出入之數莫嚴寶穡之司廈氈考仁聖之風宜卒金華之業可

翁合除國子祭酒制

朕崇化厲賢繼志述事掌成均之教法有祭酒之尊稱荀卿以古賦鳴庸俾修列大夫之闕韓愈爲諸儒倡實甚宜國子監之師爾詞源深長風節端亮奮自橋門之冠帶還爲學省之範模人有典刑士咸厭服舉酒以祭用旌館下之招歷階而升宜冠堂上之席法常楊之文而艸制秉遷固之筆以防書允謂儒榮式符輿望丰水有芑是皆先王培養之餘中阿育材宜迪初元新美之化可

翁合除國子司業制

朕樂育英才有味周人之雅簡求師氏宜如陽子之流爾密擅文聲與江漢秋陽同其皎防中持節守非風雨寒暑所能變移入則望郎出爲膚使不見生久每思夜召而席前以教人爲可使晨招於館下除書之出士譽翕然師立則善人多足以展孔孟行世之學事久而公論定庶幾洗聃非同傳之羞所宜疾驅以對親渥可

韓禾除國子司業制

朕謹簡儒官涵育士類太學興而英俊得允借作成師道立則善人多宜先表率爾气醇履粹學廣聞多嘗登幹淳諸老之門墻尙接中原文獻之緒論科爲宏博昔取之以日光玉防之文人重老成今用之於霜降水涸之後久翔省戶宜貳成均噫入館下招諸生朕旣重之於韓愈表儒門碣遺愛爾無多遜於陽城可

陳宜中除國子錄制

先帝時崇學校以育英才重科目以延俊又於是名公鉅卿偉人雅望胥此焉出爾宜中學問深气節端亮慷慨舉幡之誼六館在其下風舂容奏篇之言大庭擢居亞選徑從幕府來糾賢闗昔元祐之初學省喜於得佳士周頤之論師道立則多善人益展儒猷嗣有明陟可

欽定四庫全書

碧梧玩芳集卷五

宋馬廷鸞撰制

顯謨閣待制兩浙路轉運趙與訔特授尙書戶部侍郎兼知臨安府制

唐戶部之用李回取其治辦漢京兆之命劉徳多所平反嗟古人各擅於一長匪宗雋孰兼於二任具官某材猷膚敏智略通明象賢爲秀邸之英大雅軼河間之譽豈無他人不如同姓見謂親賢用於昔日稱之曰能簡知先帝治常賦者民部建首善者京師命以眞除皆其素歷朕式敷徳恵善繼先猷以庶邦惟正之供悉卻奉宸之獻則百姓孰與不足冀寛天下之民非屬宗英疇知予意噫嗣王求助莫先論思獻納之聫宗子維城首課蕃宣屏翰之續欽承明訓益勵嘉庸可

觀文殿學士提舉臨安府洞霄宮馬光祖依前職特授沿江制置大使兼知建康府兼江東安撫大使兼行宮畱守制

朕簡求近弼重鎭陪京念昔全江淮以濟中興允資碩望矧今崇詩書而謀元帥詎捨舊人起之燕閒付以居守爰疏茂渥申錫贊書具官某器偉量閎資凝猷逺炳蓍龜之先見凜松柏之後凋方叔元老克壯其猷歷蕃宣於四國君陳嘉謀入告爾後嘗惟諾於一堂頃以藎臣薦分江閫投鞭欲渡有飇回霧塞之顯憂杖鉞以先助霆撃電掃之勝勢威名猶在義槪可嘉朕慨念畱都控扼天塹𨿽千羣奚用已屹立金湯之形然一物不牢敢少怠衣袽之戒孰寛憂顧無若老成兵將素服其撫循民吏夙安其條教龍蟠虎踞山川不易於鎭臨魚鑰麟符麾幟一新於號令以壯外攘敵人之略以恢北定中原之規噫抃以淸修固再臨於益部琦以勛輔尙三典於相臺勉企前修益光賢業可

朝請大夫試兵部侍郎兩淮制置使兼知揚州李庭芝除寶章閣直學士依舊任制

元帥崇詩書久乾方而佐辟學士備顧問爰進律以褒功迪惟英儒允稱茂渥具官某經綸學富綏禦謀長材能空冀北之良人物挺漢東之秀正封従軍之句蚤欲驅海若而逐天狼徳裕籌邊之圖可以扼吐蕃而控南詔五年制閫兩道撫師齊人章章而歸魯疆申伯亹亹而維周翰率彼淮浦賢於長城春爾條桑秋爾滌場坐喜邊民之復業文能附眾武能威敵疇非帥閫之成勞伊功伐之可稱屬倚毗之方厚登華邃閣增重禁塗仍資固圉之謀嗣奮折衝之略噫寜人有指疆土永言寶宇之儲賢者能立邦家在固金甌之業式寛憂顧益懋綏懷可

兩淮安撫制置使兼知揚州李庭芝特授寶章閣學士依舊任制

朕祗膺遺訓嗣守丕圖見堯於墻敢忘繼承之志維周之翰肆酬藩屏之庸嘉乃殊勞畀予新渥具官某忠忱一節文武兼資被遇先皇久臨制閫王師截淮浦所期徐土之淸諸將収山東坐使齊疆之復狼烽灰冷木柝聲沈我陵我阿有藝祖興王之境實庸實壑拓中興用武之區越自紹統之初式倚乾方之績玆崇褒律以起駿功煥乎文章固己陟穹班於寶庋戒我師旅其惟固全業於金甌可

汪立信除祕閣修撰樞宻副都承防依舊沿江制置副使江西安撫使制

長江爲天限久分塹於中流北斗斡神樞俾親承於宻防嘉乃乾方之烈昭予進律之恩必也正名爲之申命具官某賦資平實受材恢宏九流之學圎機千人之英脫穎有慷慨大志匪章句儒以文武威風當方面寄睠言外屏允借通材鎭臨莫重於潯陽備禦逺周於淮浦中權後輯萬竈之云屯上遡下沿撫千艘之水撃豈投鞭之可逞縦呼檄以不來爰奬茂庸肆頒殊渥峻道山之論撰贊宥府之訏謨兼正使名增崇閫制吁爾不可厭也所宜謹防於風寒吾有以待之靡俟綢繆於陰雨欽予辰告賴爾秋防可

汪立信除集英殿修撰依舊樞宻副都承防沿江制置副使知江州江西安撫使制

朕只膺遺訓嗣守丕圖見堯於墻敢怠繼承之志維周之翰肆酬藩屏之庸嘉乃殊勞畀予新渥爾忠忱一節文武兼資被遇先皇久臨江閫勢連全楚控荊鄂之上流境接長淮固蘄黃之外屏塞烽息警邊柝沈聲粵惟紹統之初實倚乾方之績玆崇褒律以起駿功十三等殿閣之班官分冷熱數千里江防之寄職防風寒勉建嘉猷答揚休命可

集英殿修撰江東運副兼淮西總領陸景思特授權戶部侍郎淮東總領制

朕嘉與儒臣精求國計周官以小司徒掌教惟人民土地之稽本朝以四總領供軍有錢谷甲兵之問孰膺隆委允屬通材具官某學該體用之源家擅文章之錄夙繇駿望早上通塗四禁代言允玆潤色十連爲帥式倚蕃宣察其器能政理之長不在語言文字之末𨿽精筆妙墨揚雄最其善鳴然畫笏算邊劉晏夲於道禦旣勤轉漕並總賦輿惟六官服采而版部最勞四鄙宿兵而大農益耗量入爲出計臣所以阜邦財自西䢐東王人均於領餉事其升従槖仍駕使軺諒無乏興庶防宿飽噫振甘泉之佩旣髙獻納之邇聫濟京口之航宜贊誓淸之逺略可

陳宗禮除直龍圖閣淮西轉運使制

朕解瑟而更招弓四出卷阿言求士每懷朝陽髙岡之鳴宣室不見生未奉夜半前席之問特峻淵圖之直俾華冰漕之行爾行已無燐緇立朝有本末榮進素定固知要路之在前介特自持詎忍撓節而速化悼邪朋之欺蔽嘉正論之指陳起之山林畀以原隰中遭煩嘖久已照知念爾滯畱再膺臨遣噫轉闗中之漕莫如淮浦之事優督渭上之耕宜使邊庭之略足勉將明指豈汝遐遺可

中大夫吳堅特授華文閣待制福建路計度轉運使制

朕治本愛民仁宜舉逺睠七閩之奧壤孰任澄淸咨兩禁之近臣式勤諏度起之家食送以皇華具官某博識通材淸文贍學従塗筆槖先朝峻列於嚴徐儲寀衣冠東禁嘗防於黃綺王乃初服爾惟舊人玆振迹於丘園俾馳聲於原隰旣輸爾載靡彈晉監之藏用告乃猷仍俟漢松之對倘宣使指斯究民瘝刺史問事有六條允資按察建州去京八千里尙克將明務綏逺民以稱茂簡可

史防祖陞直煥章閣江東提舉制

朕詢求民隠臨遣儒英乃積乃倉無復西江之轍涸爰咨爰度尙虞東國之杼空以爾人有典刑學探淵緼繙十二經以說仰屋著書以六百石之官乘軺刺部重防申命自西䢐東煥乎有文章仍直寶儲之峻節之以禮樂彌增英簜之華噫考常平置使之規驗熙寜設官之意六條之察國家之成憲不逾一分之寛儒先之格言有味維予雋老奚待訓詞可

朱應元直徽猷閣浙東提刑兼提舉制

朕視東浙如古左馮乃積乃倉常憂百姓之不足宜岸宜獄尢期一道之無寃蓋儒者惟知厚民而仁人可以聽訟就以雙節畀之能臣爾寛閎而疏通詳練而平實湖湘使還之日嘗登汝以九列矣浙河擇使復俾乘軺庾政汝優爲之而七郡嘉師獄法繁夥惟明愼者盡心焉峻之貼職以華其行往欽哉使倉廩盈而囹圄空𨿽古膚使其猶劣諸四牡勞來宜有顯擢可

季鏞除右文殿修撰依舊知紹興府制

防稽太守古尢重於價藩南陽帝鄕今特雄於輔郡旣得惟良而作牧毋庸數易以病民爾従容以和縝宻以栗飲冰食蘗夙持潔已之聲求牧與芻無負宅生之寄克施有政甚宜其民浙水東七州有嘉治理殿閣十三等莫重集仙肆升論撰之華以奬中和之效鎭臨惟舊寵渥又新懷印綬歸吏免迎買臣之役以春秋對朕無詰嚴助之書祗服訓詞勉建多績可

季鏞依舊祕閣修撰知紹興府浙東安撫使制

合兩道而建臺已課輸將之績分十連而置帥尢資牧禦之材爰屬帝鄕宻藩行闕況重臨於並部宜愈治於潁川爾溫雅而精明端亮而篤實久宣勞於中外亦寖歷於淸華千里曰王畿旣任挽粟飛芻之事六防察吏治殊髙飲冰食蘗之風朕道本愛民任先宅牧爾以脂膏之身而不潤吾於股肱之郡以得人欲慰丰枌之民式廣召棠之政仍聫中祕府之論撰以示東諸侯之表儀噫非有所聞豈屢試蕭生於馮翊與我共理庶防贊漢業之中興可

觀文殿學士提舉臨安府洞霄宮李曽伯依舊職知慶元府沿海制置使制

朕以槃澗碩人蓋久安於閒燕海濱赤子玆選畀於賢良睠言外執政之舊臣宜付東諸侯之重寄有光作屏特侈揚綸具官某精敏而疏通寛閎而沈毅允文允武克壯其猷自東自西不遑寜處早已奮乾方之略中嘗収敵愾之勳惟受任於時艱則利鈍豈能逆覩匪觀人於嵗晏則是非豈易遽齊居閒久之志念深矣爰下靑防之斧鉞起従綠野之園林朕思根本當培固莫如於甸服爾幸精神未減猶足偃於魏藩仍職延恩往臨古鄮惟良牧爲能厚下惟老成可以折衝苛徵一洗於繭絲威望坐開於鯨浸內綏百粵外控三韓噫率漢千艘尙想伏波之壯意盡齊四茂揚表海之髙風可資政殿大學士知慶元府沿海制置使馬天驥除觀文殿學士依舊任制

朕視邦東表之雄選侯右府之舊連帥長十國莫如古鄮之名藩學士象四時尢峻延恩之邃殿旣騰治最爰錫璽封具官某識敏而深學閎以博擢髙科登顯仕早冠伊臯之徒騰茂實蜚英聲中接防龍之武予其懋簡爾尙交修借箸以籌用斡神兵之柄褰裳而去坐逢鬼質之謀屬化瑟之久更卽建牙而起隠閩嶺多推於善政鄞江易鎭於大城郭伋並州再臨恩信素著翁歸東海大治姦猾爲淸三農之穡事告丰萬里之鯨波息警王省惟嵗民功曰庸予懷紫樞之近臣克勤綏撫時則淸規之峻職庸示褒嘉有赫寵名增崇事任噫維今嵎夷暘谷之境視昔扶風馮翊之間我澤如春常思篤近而舉逺爾身不外其惟固本以寜邦只服絲綸益圖保障可

馬天驥依前觀文殿學士通奉大夫知慶元府沿海制置使制

朕簡畀大僚蕃宣東表政方成而欲待以久莫如因任之宜吏數易則不安者多孰慰借畱之望無煩易轍其就敷綸具官某識慮精明器資宏逺入則間兩社輔公室蓋嘗造辟而言出則倡九牧阜兆民庶防與我共理自閩山而易鎭於鄞水以殿邦廣中國之至仁海波息警去帝城而不逺河潤防休比念右扶更求賢牧惟王者視邦選侯之計豈憚攺爲然長吏迎新送故之間實惟滋獘徒得君重毋俾民勞噫召奭之典南邦不攺棠陰之蔽芾郭伋之臨並部寜須竹騎之歡迎益懋撫綏嗣膺寵渥可

銀靑光祿大夫參知政事葉夢鼎特授資政殿學士知慶元軍府事兼沿海制置使制

朕臨禦初元優禮近弼間兩社而輔公室不果爲王畱行倡九牧以阜兆民庶防與我共理用敷渙號允穆師虞具官某厚徳鎭浮明謨經逺被遇昭考登進大僚瞻帝鄕之云愴陳末命升暘谷之日協贊重明卜逺攸先送終爲大躬復土之役甫告因山之成陳負薪之憂忽勇急流之退遐不謂矣乃従維之朕念大臣爲股肱之良人主有體貌之敬訪予落止不能造朝臥而治之猶可任郡睠言瀛海實邇天臺姑令近甸之建牙何異故鄕之衣錦升班邃殿申衍租畬噫儒以道得民往布維新之澤王任人共政敢忘求舊之圖倘海表之懷仁則京師之防福可

陳夢斗依舊右文殿修撰知鎭江府制

吳楚之南大江爲之外屏晉宋而下京口實其要衝分國顧憂屬時耆舊茍得良牧賢於長城爾恢宏而寛通防平而篤實早勝繁使見謂長材徊翔守刺之間更疊中外之久出膺閫制入贊帷籌慷慨時艱無盤根錯節典刑嵗晚不易葉攺柯玆仍邃殿之淸班爰付價藩之舊鎭蔚棠陰其未攺讙竹騎以來迎封植閭閻輯和壁壘本根用壯其惟彊北府之兵機防可圖必有叩中流之楫祗膺妙簡亟懋嘉庸可

右文殿修撰知鎭江府陳夢斗特授集英殿修撰依舊任制

朕視邦建侯莫難擇牧得人因任何必攺弦維吾耆舊之良允穆軍民之寄晉升熱撰申錫溫綸具官某人有典刑國之耆艾飲冰食蘗早已炳於防聲援鉞典藩晚不移其素守維今京口實重江防以平易近民諒無猛政以寛靖鎭物足暢威靈乃陟穹班仍臨舊治慨祖逖中原之志對此山川堅尹鐸晉陽之規厚其保障可

洪勛特授華文閣學士知寜國府制

雙溪疊嶂之淸古多賢守一札十行之寵今用詞人睠予太常伯之尊列在東諸侯之上假侍従淸華之職爲近臣出處之光具官某行有典刑文諧律呂家學克承於堂播父教之忠詞垣繼掌於絲綸世濟其美踐敡旣久聲實俱孚每嘉簮槖之論思有味廈氈之啟沃屢勇辭於豹尾俄深逝於弋鴻諒其進退之宜畀以蕃宣之寄噫聽尙書履暫違嚴徐近侍之班懷太守章往續眺白詩人之賦歌襦孔邇召屨斯還可

朝議大夫寶章閣待制江西運使知隆興府洪燾磨勘轉中奉大夫制

國家品式備具莫嚴八柄之權侍従獻納論思亦考三年之防肆陞卿秩以寵禁塗具官某風猷敏明材業雋茂一翁二季相承文字之傳三江五湖尢稔政聲之美若稽積閥爰進穹階於簮筆持槖以有華與增秩賜金而何異噫授官而累日月有愧待賢聞問而對春秋式觀奉最可

朝散大夫曹孝慶特授集英殿修撰知隆興府兼江西轉運使制

襟江帶湖之府重於洪都飛芻挽粟之權付之大漕孰堪守刺之隆委我有侍従之舊臣具官某賦質溫醇受材明敏翺翔班路蓋嘗攬轡登車慷慨言坡以至簮筆持槖進退有裕寵辱不驚玆予纉服之初畀汝起家之命睠言統府夙重潛藩大纛髙牙控上流而鎭守木牛流馬防江右之轉輸匪借通材曷共二任其升華於熱撰爰申錫於溫綸遷表公卿朕欲稽漢循吏之故事令修庭戶爾其遵唐觀察之宏規可

湯漢依舊祕閣修撰攺知隆興府制

十國爲連旣勇辭於閩府一麾出守玆攺畀於洪都仍其論撰之名付以蕃宣之事爾志尙潔雅理趣深微嚅道眞泳聖涯淵源所漸者逺抗浮雲崇髙蹈爵祿可得而辭司禮樂於容臺偉衣冠於儲寀陳情自列拜疏不休式綏牙纛之行莫奪林泉之興睠言南浦夙號價藩爲爾擇地則爲鄰邦爲吾選侯則得賢牧無以易此其往欽哉登樓讀韓愈之雄詞民樂湖山之外掃榻延徐穉之淸節士知防恥之維以此爲邦斯能報國可趙日起除右文殿修撰沿江制置副使兼知江州江南西路安撫使制

北斗之斡神樞帷幄方禆於廟算長江之限天塹藩垣莫重於中流玆輟儒英式分閫寄其敷詔綍以重帥牙具官某趣操端方風猷敏劭吾珍莊也夙見取於蜀材獨何蕃與早有聞於唐館自収儒級浸熟兵籌治法徵謀雍容幕府藩條使節敭歷邊闗俾掾宥庭晉承宻防睠潯陽之鎭守兼淮浦以扞防上遡下沿撫千艘之水擊中權後勁輯萬竈之云屯民庸茂課於州麾朝序增崇於書殿噫訪予落止朕方謹於繼猶幹不庭方爾宜思於佐辟可

欽定四庫全書

碧梧玩芳集卷六

宋馬廷鸞撰制

端明殿學士知建寜府兼福建運使江萬里除資政殿學士依舊任制

漢褒循吏下郡國之璽書唐寵藩臣賜便殿之衣物矧我阜陵之潛邸付之樞筦之舊儒亮采有邦治理著惟良之效式序在位寵名髙特置之班具官某學自丘軻道陳堯舜文章行世則江河萬古之流論諫憂時則仁義百篇之奏積由人望擢在政塗同寅協恭夙己間兩社而輔公室宣徳流化又煩倡九牧以阜兆民閩之奧樞建爲盛府大僚貴倨汝則平易近民浮俗誇奢汝則淸修苦節治有異等人無間言旣奏最於雄藩合升華於祕殿事權增重恩數又新噫朕皆知之無曰建州之云逺民之望也姑爲潁土而借畱益懋旬宣嗣膺簡注可

資政殿學士知建寜府兼福建運使江萬里依前職知福州福建安撫使制

朕恵顧甌閩簡求師帥一州斂恵旣煩兩地之舊臣十國爲連就付三山之巨屏具官某鼎鼐王臣之威重斗山儒者之宗師臯陶爲帝謨庶明勵翼申伯纉王事四國於藩樞筦望尊建府地大我與共理豈誇增秩賜金之榮時方阻饑克任求牧與芻之責諒歡傳於歌袴宜就畀於建牙士曰時哉必興其賢能者民亦勞止又従而振徳之用式南邦以藩東越噫敏中以大臣臨重鎭事必盡心常衮以文詞進小民俗宜皆化繄予雋老奚俟訓詞可

宣奉大夫楊棟特授資政殿學士知建寜府制

執政吾股肱嘗共一堂之寅協郡守民師帥尙資九牧之阜成陟祕殿之穹班撫儒書之舊國具官某鉤深致逺實大聲閎君子多識前言茂明古學儒者在朝美政屢告宸猷自秉事樞晉陪機務本精神之相得亦禮貌之未衰有政其與聞之吾方倚重責言不可償也人或求全升之隆名付以鉅鎭蓋曲全於進退仍允賴於蕃宣噫考亭義理之源上溯闗洛建安文物之郡逺比泗洙平時旣熟於講明今日遂施於教化卿優爲矣朕有望焉可

印應雷除右文殿修撰知福州制

朕設張初政軫念遐方視邦選侯況有十連之重寄襟山帶海孰如七聚之名蕃宜擇循良往敷慈恵爾抱能甚裕更事孔多緩帶輕裘嘗懋乾方之績杜門掃軌屢稽造闕之行維東甌之奧區以長樂爲防府華之論撰命以鎭臨士曰時哉咸迪薰陶之化民亦勞止翕歸摩撫之仁亮采有邦祗若予訓可

湯漢除祕閣修撰知福州制

朕內諮宿儒外建良牧在朝美政莫肯爲王畱行視邦選侯庶防與我共理玆入典奉常之禮樂乃出惇元帥之詩書爾學有淵源行無緇燐名早立而身易退操久幽而志不渝甫諧盍簮之期覽輝而下屢起褰裳之興拜疏不休旣諒乃忱姑徇其請特峻蓬山之論撰往顓閩閫之蕃宣昔攬轡登車無憚大吏今開府作牧用康小民何必立朝乃能報國噫仲舒厭事𨿽不樂於京師子牟存心豈頓忘於魏闕伊身名之俱泰斯中外以無殊往則及召無俟駕可

太中大夫常挺授寶章閣學士知漳州制

朕參稽師言如持衡尺愛惜臣子如防珪璋茍能守道守官允借爲綱爲紀𨿽責言不可償也然有過人皆見之斷自上恩優之外服假侍従淸華之職爲近臣進退之光具官某蚤擢髙科寖登華貫自論思獻納峻升文石之班繇潤色討論遂陟黃扉之秩旣優居於三省爰寵畀於一麾王道無黨無偏本乎至正君子或出或處初亦何常噫南漳名藩西淸妙選及而代尙觀千里之歌襦與環則還何待三年之奉計增而亮節體我眷懷可

江萬頃除福建市舶制

海市分珍裨於國計輶軒錫寵予以使權爾父兄之學克傳縉紳之望尢偉頃登藩最益無愁嘆之聲迨列班行有不吐茹之節冰蘗自厲水鏡其明言曳朝裾往司集貨允借不貪之寶庶還旣去之珠服此訓詞增而績用可

陳日煚特賜效忠順化保節守義懷徳歸仁慕治奉正致恭履信崇禮安善功臣特授檢校太師特封安南國太國王加食邑實封制

門下朕誕膺景命初履鴻圖四海之內皆徠臣旣錫普天之澤九州之外世壹見詎遺出日之區𨿽髙懷於爵祿亦可辭然寵數在朝廷而有典播之明命賁爾遐方具官某早殫恪勤晚恬衝挹心存帝室嘗率職以無違業紹家庭益效忠而不替每念輸忱之素尢嘉髙蹈之風屬此纂承誕敷慶賜是父是子宜均拜於徽章來享來王蓋協循於常度優加功號增衍畬租玆爰舉於邦彜庶有光於蕃服於戲帶黃河礪岱嶽朕方申固於勛盟挹浮丘拍洪崖爾尙永綏於壽祉勉而奕世拱我明時可

端明殿學士正奉大夫簽書樞宻院事兼權防知政事兼太子賔客楊棟宣奉大夫加恩制

朕永惟邦本肇建儲闈首招綺園領四人而入侍旋倚望奭防三少以與遊薦逢華槖之周宜峻穹階之陟蓋念終始典於學豈積日月以爲功是彰綸綍之新式奬範模之舊具官某徳直方大學純粹精選眾舉臯陶曁益稷而同列敬王如孟子非堯舜以不陳吾求千載而上之眞儒欲起三代以前之善政與賢者共方將築太平之基従吾兒遊又以翼仁孝之徳琢磨令範斧藻大猷豈無端人正士之後先道之教訓必有元老大臣之領袖重於典刑賢聖藹聞溫文炳著時考則可矣遹觀三年之成爵與爾縻之何辭一秩之寵仍增陪於井賦並申錫於渙綸以昭殊恩以奬懋績噫春秋冬夏無非教旣酬嵗防之庸師保疑丞惟其人更覿日新之益尙資鴻翼以永燕詒可

呂文徳特授少保職任依舊加食邑實封制

朕紹丕圖睠時英傑屬大事當一面久著績於乾方立少保曰三孤首疏恩於進律況輯瑞於頒朝之日乃聽鼙而思帥之初爰簡剛辰誕敷列辟具官某沈雄有守英果無前家傳籌略於渭濱世擅勳名於江表左防軍陳計納策下南郡以定荊州大司馬淸身奉公分武昌以督右部豈其苗裔念玆戎功頃淸漢鄂之氛埃再洗岷峨之淒愴據荊出益未嘗忘北方之圖首蜀尾吳亟欲重上流之勢錫之雙節整我六師足食足兵惟徵惟築寇行如鬼臨江復擬於投鞭將通於神笞敵不勞其折箠玆嵗華之晏粲喜邊信之平寜朕臨涖方新佇毗維舊惟孝祖初膺於大統惟吳璘特表於殊庸繡紱在裳煥貳公之典冊雕戈導節兼舊鎭之威儀申衍戶封陪當邑采壯矣軍容之重煥乎命數之隆式循昭代之彜章勿替先皇之殊遇於戲惟明於任人者善繼其志惟忠於事主者不貳其心歷觀古人可驗今日周亞夫將兵再世迄能守節以有勳郭子儀受命先朝惟以效忠而永譽予欲固封疆之備爾思承閥閱之勞茂對寵光益恢逺略可

賜告口宣

卿久専閫寄克靜邊虞昨開兩鎭之雄玆陟貳公之峻體予初服祗我明綸

楊棟該遇明堂大禮加恩制

惟我仁宗備法駕而嚴宗祀有臣貽永典儀仗以參使華霖晦爲之霽明辰象於焉炳著備承熙事肅倡和聲天惟休於前人旣昭假爾我式至於今日亦右享之聿觀慶成咸被慈告具官某行髙當世才比先民道宗洙泗之間孔子乃所願學文遡巴江而上揚雄最其善鳴久自禁塗峻登政地深惟虞周盛際莫謹類禋吾有齊魯大臣可興禮樂裒時景貺稽古曠文本朝以癸亥祀南郊肇皇基之億萬年漢人以辛巳祠泰畤現景光於十一月爰命宗工式昭使範偉山立而玉色導星陳而天行攝以威儀滌以祼獻同其福祿錫之土田溥三神之釐厚九重之眷噫伊陟曁臣扈咸陳格帝之功君奭旅周公恪盡供王之敬以祈永命惟有歷年可

同知樞宻院事楊棟曾祖已贈太子太保光庭特贈少保制

朕載覽甘泉錫羨之賦庶防淸廟顯相之詩蜀無他楊樞輔豈同其苗裔周有大賚曽門爰賁之寵榮宜刻湣書以昭餕澤具官某故曽祖具官某世業傳渭濱之略家聲冠汾陽之科援枹鼔而忘身獨懷忠槪執干戈而衛社夙負壯圖撫躬淹志士之發揚裕後啟賢人之久大遂相九筵之典乃疏三廟之封拱木爲之髙華班棘於焉通顯噫祭十倫而同福祿孰加古少保之官徳百世而推源流尙食晉太傅之邑可

曽祖母歷陽郡夫人程氏特贈和國夫人制

精禋帝祖福旣被於八埏加恵臣鄰爵必通扵三世可無國典以耀母儀具官某故曽祖母具位某氏徳茂以明性柔能正越若掾曹之祖力爭獄戶之囚下無寃民蓋有廷尉平之譽家多陰徳並及外曽孫之賢方冊以爲美談云礽享其餘慶登吾右府乂爾後人有來相予旣備成於熙事亦其福汝爰申錫於湣章錫號小君己正魚軒之貴易封成國更增馬鬛之榮識爽未淪顧歆休渥可

又曽祖母歷陽郡夫人程氏贈和國夫人制

精禋帝祖福旣被於八埏加恵臣鄰爵必通於三世可無國典以耀母儀具官某故曽祖母具位某氏柔嘉處躬専靜持則傳稱繼室克嗣元妃之芳詩詠宜家載衍聞孫之慶參裁宻務顯相宗祈屬玆熙事之成可後慶條之舉遂荒列國亦曰君夫人垂佑後人則無遺壽耇可

祖已贈太子太傅知章特贈少傅制

九筵秩祀所以配天兩社均釐則知尊祖宜頒湣錫以發幽潛具官某故祖具官某秀稟岷山書傳渭水倘詢智略可以借前箸籌之俾扞邊陲知其賢長城逺矣惜不酬於壯志宜衍慶於後人子又生孫峻膺兵本之寄聖能饗帝爰殫使範之宜乃廣靈禠載申贈典噫羣公相予肆祀合敷祭澤之華少傅玆曰三孤永作泉塗之賁可

祖母和政郡夫人宋氏贈恵國夫人制

惟典神天必嚴宗祀烝畀祖妣爰寵輔臣宜以徽章羨於幽祔具官某故祖母具位某氏秉心溫靚率履柔嘉無蜀他楊旣得名家之配必宋之子良欽懿範之賢鐘爾聞孫爲吾碩輔秩九筵而相禮於三世以均釐寵渙魚軒己正小君之號榮增馬鬛更開成國之封耀爾下泉享於新邑可

父已贈太子太師端仲特贈少師制

朕防恭帝祖於九筵慨念君臣之一體涙落廟俎不勝予嚴父之思塵侵萊衣亦揆爾顯親之志睠樞廷之相祀於禰廟以追榮具官某故父具官某胸𨿽常貯於甲兵手不停披於艸人生五馬焉能使予不遇哉庭植三槐必知吾子有興者衮繡果榮於後嗣旂常克相於精禋乃裒神釐用敷湣冊噫上有澤下及其恵式旌祭統之十倫子能仕父教之忠斯冠周官之三少是有慶矣其與享之可

母瑯琊郡夫人史氏贈通國夫人制

以配上帝國家旣謹於奉先爰有寒泉輔弼亦勤於念母宜裒神貺用刻湣書具官某故母具位某氏柔順積中閒和率性昭其女訓夙漸漬於令儀宜爲母師有汪洋之淑問慶鐘子捨位陟樞庭玆拜貺於明堂遂徙封於望國彤管有煒寖颺竹帛之芳象服是宜可作斧堂之賁營魂不昧勿替引之可

母博平郡夫人朱氏贈義國夫人制

以配上帝國家旣謹於奉先爰有寒泉輔弼亦勤於念母宜裒神貺用刻湣書具官某故母具位某氏莊重凝姿幽閒植性元妃之有繼室嗣昭鴻案之儀邦君之稱夫人益艷魚軒之寵慶鐘子室位陟樞庭玆拜貺於明堂遂徙封於望國彤管有煒浸颺竹帛之芳象服是宜可作斧堂之賁營魂不昧勿替引之可

故妻文安郡夫人孫氏特贈吳興郡夫人制

國家之敷祭澤無逺近幽深輔弼之念中閨有死生契濶往昭廟祏其侈綸言具官某故妻具位某氏恵問藹存芳猷夙著其儀不忒是爲女婦之師而生有涯莫覩公臺之貴玆覃餕恵是錫湣書安且吉兮攺畀苕溪之望郡歿不朽矣尙昭藻澗之潛光可

今妻通義郡夫人孫氏特封同安郡夫人制

燔燎煬晨國家嚴精禋之典采蘋供祀輔弼有宗糦之承茂輯靈禠以華中閫具官某妻具位某氏閒和中節溫恵成儀君稱之曰夫人早正笄珈之美婦能勉其君子無慙竹帛之傳玆拜貺於合宮遂易封於望郡錫龍舒之嘉號允有邦彜祗象服之褒章益隆閨範可

欽定四庫全書

碧梧玩芳集卷七

宋馬廷鸞撰制

葉夢鼎該遇明堂大禮加恩制

朕涓選吉辛肇修宗祀旂常婀娜盛供帳之皇儀羽衛周張肅鹵簿之使領孰膺隆委我有近臣蓋幹徳之命張昭實癸亥親郊之始皇祐之詔龎籍亦庚寅大饗之初旣慶熙成咸被慈告具官某佐王事業經國謀猷選自三雍海流道徳之富間於兩社山立廊廟之才旣殫基命之勤斯懋格天之績相予肆祀賚我思成法駕安行先三日而雨捲霧霽明庭對越秩九筵而月穆日華神來宴娭祭則受福敢朕躬之専向於政路以均釐多井倍加眞腴申衍噫吉蠲而誦天保甫膺如川方至之休旅命而作嘉禾已有異畝同穎之瑞惟上下之勤卹庶天人之充和可

洪勲該遇明堂大禮加恩制

朕恪修宗祀屢奏孝熙明堂在國陽欵殊庭而日華月穆司馬掌邦政備法駕而星陳天行有嘉宣勞宜均拜胙具官某家擅文章之錄人推典刑之宗東馬齊飛視艸世絲綸之美夔龍接武納言超筆槖之英予卜秋辛以蕆上儀汝掌夏官而司內制太宰之贊王命卿士民庶肅然有聞祝史之奉正辭天地祖宗臨之在上十二駕龍之整雅三千組練之訓齊迄厎熙成實多顯相宜頒惠澤申衍新畬噫戴經之敍十倫必施爵賞周官之命諸子爰啟封疆祗服寵靈益殫獻納可

洪勲洪燾父諡忠文已贈特進咨夔贈少保制

朕嚴恭帝祖均惠臣鄰五室九筵稱秩元祀一翁二季尙有典刑昭予祭澤之敷慰爾孝思之切具官某故父具官某崇論谹議欲起端拱咸平之治功全節髙風不愧慶曆元祐之君子集玆嘉慶是啟象賢兄爲元方弟爲季方並登禁路子執谷璧男執蒲璧咸侈國風因竣事於合宮並追榮於禰廟噫亮天地而貳公化𨿽僅見於湣書顯父母以立身揚名猶足昭於義訓可

母吳郡夫人阮氏贈吉國夫人制

餕君之餘必有露蕭之澤無母何恃以紓風木之悲具官某故母具封某氏徳合箴圖行隆閨閫於彼行潦生而躬藻澗之勤爰有寒泉歿益重棘心之感二惠競爽九原有光已賁魚軒嘗以郡封而賜沐玆申鸞誥肆由國壤以疏綸尙其淑靈克歆湣典可

牟子才父已贈太中大夫桂特贈通議大夫制

賢者在朝美政旣陟崇階君子篤親興仁宜加湣冊肆俾從班之老特追禰廟之榮具官某故父具官某仙井鐘奇儒科擢秀文聲借甚江漢炳靈世載其英誼槪卓然松栢後凋不攺其操如用之賢長城逺矣乃不及取一障乘之畸於人而侔於天非其身而在其子崇論谹議忠言嘉謨擢登星履之華式霈露蕭之澤宜加一秩以賁九原噫子牟存闕之心凜其未泯狐突教忠之報於此有光可

妻恭人諭氏贈令人制

夫尊於朝莫峻陟明之典婦嘆於室靡諧偕老之期乃以徽章布諸沈施具官某故妻某氏柔嘉宅志専靜處躬靑衫陋公卿猶勉以正象服宜君子不逮於存用錫美稱以華幽壤庶吾八座之老毋重五噫之懷忘泣牛衣中耶旣莫同於通顯有若馬鬛者矣其尙格於杳防可

姚希得該遇明堂大禮加恩制

從昆侖而拜祀旣峻事於圜宮橫大江兮揚靈肆均釐於制閫乃推餕恵式茂徽章具官某蜀珍顒卬和璧瓌偉有貫穿古今之學有酬酢事物之才十國爲連莫重髙牙之寄兩都相望實兼畱鑰之雄馬騰於槽民狎其野黃旗紫蓋厚培王气之休嘉玉瓚黃流交鬯景光之震澹其均拜胙庸示疏綸辧等以正儀加地而進律噫王入太室旣殫我將我享之忱伯執躬圭爰錫爾公爾侯之祉裒時之對克壯其猷可

李庭芝該遇明堂大禮加恩制

汶上明堂之圖式謹圜宮之祀淮浦王師之所有嘉専閫之英其敷寵章以昭餕澤具官某山嶽渟峙圭璋粹溫晏嬰仁人坐制兩楹之勝栁渾儒者足知萬里之情以髙牙大纛而鎭全淮如緩帶輕裘之臨古峴十乘之行先啟允賴壯猷九筵之祀丕崇迄成熙事倘匪�亭之虛候曷由太室之精禋觀載馳驅猶駿奔走有隆賜胙式表均釐噫帝臨中壇光十一月而拜祀男執蒲璧邑三百戶以疏恩祗膺啟宇之恩益茂乾方之略可

李庭芝父唐臣贈朝奉大夫制

明堂九筵甫畢合宮之祀元戎十乘眷懷専閫之臣宜以徽章賁其禰廟具官某故父具官某處躬素履玩心黃中盤谷林泉自適丈夫之進退出處漢東典籍鐘爲元帥之禮樂詩書乃其嗣人爲國良翰屬告成於禋祀方飲福於臣鄰能仕而父教忠旣足當於一面欲養而親不待其加寵於九原服我茂恩以華幽壤可

母張氏贈碩人制

國家嚴父之禮克配彼天臣子念親之懷靡依匪母寵予方閫賁厥妣筵具官某故母具位某氏迪徳溫恭宅心慈恕相其夫子不辭井臼之勤裕乃後人克任藩垣之寄玆因餕恵復峻徽章淮海維揚州式資良翰寒泉在浚下尙慰孝思可

妻宜人徐氏特贈碩人制

在國之陽屬舉精禋之典配天其澤肆頒恵術之彞時維方閫之英蓋有中閨之助玆因祭餕申錫恩言具官某妻具封某氏有壼彞之淸規爲禁從之良配敬而宗祀勤南澗祭祀之供助我元戎任東閫藩宣之寄適均釐於宣室爰錫祉於庶邦碩人其頎無愧錦衣之賦君子偕老有華象服之宜祗佩徽章益昭淑範可

呂文徳依前官職加恩制

門下朕恪修宗祀涓選吉辛崇明堂而度九筵丕視郊丘之盛禮屬大事而當一面興懷疆埸之元勲況撫師承徳以良勤豈受脤執膰而有異其敷祭澤式奬戎昭具官某智勇冠時忠忱許國如飛如翰如江如漢豈惟收淮浦之功非龍非彲非虎非羆蓋屢奮磻溪之略萬人吾往四方旣平剪叛而帥三軍有崇文克蜀江之險堅邊而築百堵用李勣賢朔方之城比稽上古之彞儀爰謹季秋之大報滅風臥鼓喜虛候於戎亭奉幣執珪獲嚴禋於太室戰則克而祭受福外無患而內以寜紛旂常之拱北辰獨節鉞之鎭南紀師象山則毎嘉將良兵利之奇臚驩天歌亦念士飽馬騰之盛旣成熙事斯錫神釐是丰多井之輸仍衍眞腴之入於戱聖人之祭見爵賞矧酬衛社之勞天下之將通神明益懋乾方之烈必君仁而臣敬斯天祐以人從永肩一心思皇多祜可

口宣

有勅宗祀明堂旣受帝祉大賚四海肇敏戎公申衍丰租式均恵餕益侈在師之錫無忘拜胙之恭

江萬里該遇明堂大禮加恩制

朕獲執珪幣恪恭神人明堂秩九筵昭予肆祀公輔間兩社懷我邇聮用頒餕澤之新以寵樞庭之舊矧嘉良翰誕錫明緡具官某斯文羽儀學者師表色正芒寒之始鴻名已塞堪輿根茂實遂之餘大論可著廊廟乃眷七閩之鉅鎭特煩二府之元臣其自時配天屬舉路庭之禮𨿽爾身在外宜均宣室之釐申衍爰田用昭恵術噫先王望祀爲百姓朕敢懷専向之私天子嘉禮在大臣爾尙體同福之意祗膺帝貺益告辰猷可

江萬里曽祖瑛贈太子太保制

朕登延舊弼翊贊鴻樞我儀圖之旣進賢於密勿徳積載也乃原始於髙曽具官某故曽祖具官某抱節陸沈懷材蠖屈渾金璞玉鄕裏稱爲善人枕石漱流山林遂其隠操一門所積三世其昌宜爾子孫爲予碩輔陟儲宮之上保載錫之光賁私廟之湣章乃終有慶可曽祖母齊郡夫人沈氏贈淸源郡夫人制

位陟副樞之列本我五兵恩疏刻宻之章及其三世念玆重祖之配可後九原之榮具官某故祖母具位某氏淑愼爲儀令柔作則傳稱成徳敬冀缺以如賓史著芳名與梁鴻而俱隠慶鐘未艾善積有餘宜爾聞孫爲予碩輔學士尊祖況追賁於曽門夫人起家用申榮於泉戶懿靈如在茂渥其承可

曽祖母恩平郡夫人葉氏贈安定郡夫人制

位陟副樞之列本我五兵恩疏刻密之章及其三世念玆重祖之繼室可後九原之湣書具官某故曽祖母具位某氏稟性恵和修身淑謹同夫偕隠何愧褐裘與佛有緣自翻貝葉慶鐘未艾善積有餘宜爾文孫爲予碩輔學士尊祖況追賁於曽門夫人起家用申榮於泉戶懿靈如在茂渥其承可

祖璘贈太子太傅制

後徳惟臣況延登於樞輔人本乎祖宜申錫於湣書具官某故祖具官某學本師心迹同辟世濯滄浪之水足以潔身居畏壘之山從而厲俗對聖賢而自樂知爵祿之可辭善則有餘慶宜未艾玆予近輔乃爾聞孫太傅在前遂陟儲宮之貴秩賢者有後斯爲奕禩之寵光精爽如存歆承不昧可

祖母信安郡夫人巢氏贈安康郡夫人制

體貌大臣追榮私廟烝畀祖妣申錫泉扃是加刻密之章以達含飴之報具官某故祖母具位某氏宅心淵靜植徳溫柔節嫓鴻妻隠深山之裘褐慈如陶母饌前榮之賓親流慶甚長有孫而顯再陟紫樞之峻申加防誥之華起家而稱夫人用易新封之湯沐逮事而諱王母增光故壤之松楸可

父華贈太子太師制

門令容蓋古人固有陰功庭自植槐近世以爲佳話必若盡在三之義其惟教不貳之忠我有近臣追榮谷誨具官某故父具官某學深源委性質直方仕而輕結綬之榮柔不茹剛不吐居則謹佩韋之戒語有法黙有思蹈前修之典刑掲後學之師表位不滿徳實浮於名宜吾廊廟之英出爾階庭之彥噫兩社爲公輔載揚家訓之遺芳九原從大夫宜對宮師之殊寵可

母普寜郡夫人陳氏贈永寜郡夫人制

惟我有臣旣薦登於兩地靡依匪母宜重感於九原推其至情錫之湣典具官某故母具位某氏令儀可則柔範有聞內睦外婣蚤著閨闈之肅穆夫榮子貴晚觀門地之顯融旣纒風木之深悲莫覿斗樞之盛事采蘋有報易湯沐之新封吹棘是懷賁松楸之故壤可

妻通義郡夫人黃氏贈南康郡夫人制

臣事君以忠入躋樞筦婦從夫之爵下及閨門𨿽不幸而悼亡亦必申之湣錫厚之至也榮孰大焉具官某故妻具位某氏賦性柔明持身専靜勉其君子蚤輸謇諤之忱宜厥家人允極睦婣之美迹此延登之貴追懷內助之賢已錫魚軒申加鸞誥義莫崇於伉儷恩寜間於幽明惟其有之斯致鵲巢之應如可作也尙榮馬鬛之封可

史宇之該遇明堂大禮加恩制

朕合宮致饗宣室受釐禮重九筵旣迪熙成之盛典恩均二府有懷勲烈之嗣人宜布新榮以旌夙望具官某處躬篤厚履行粹夷永言宣孟之忠爲善有後能復周公之宇其徳克明出殿藩維入儀公輔不顯亦世是謂喬木之臣所去見思綽有甘棠之政慈養優遊於裏第穹班峻陟於殿庭玆衍賦畬以昭祭澤噫書於旂常彞鼎朕靡忘先正之勲錫之山川土田爾益懋象賢之業可

李曽伯該遇明堂大禮加恩制

朕合宮致饗宣室受釐禮重九筵旣迪熙成之典恩均二府有懷壽俊之臣宜布新榮以旌夙望具官某賦資凝重植量恢洪十乘元戎嘗倚乾方而佐辟四郊多壘輒勤敵愾以折衝壯懷蚤際於風雲暮齒自安於泉石瞻言耆徳簡在深衷其自時配天式展親祠之敬𨿽爾身在外共霑拜胙之華用錫渙綸申加井賦噫四海來格靈禠已霈於蓼蕭三壽作朋文獻尙存於喬木茂膺帝賚益告辰猷可

馬光祖該遇明堂大禮加恩制

朕獲執珪幣恪恭神人明堂秩九筵昭予肆祀公輔間兩社懷我近臣用頒餕澤之新以寵樞庭之舊式彰褒律誕錫明緡具官某肅括而洪深精明而果毅髙牙大纛出而成方召之勲圭衮裳入則簉夔龍之列偉績兩都之尹正至忱四輔之寅恭其自時配天屬舉路庭之禮𨿽爾身在外宜均宣室之釐申衍爰田用昭恵術噫先王望祀爲百姓朕敢懷専向之私天子加禮在大臣爾尙體同福之意祗膺帝貺益告辰猷可

徐復該遇明堂大禮加恩制

堂崇九筵聖惟能饗网去三面民不自寃顧如司刑之臣可後均釐之典其敷祭澤以寵禁塗具官某悃愊無華靖恭有守篤厚知大體有漢庭長者之風老成重典刑蓋周家獻臣之望玉乘鸞輅金揭雞竿旣相祀於甘泉復奉書於丹鳳式敬爾獄俾裕我民錫以渙綸加之井賦噫合宮之聽總章之訪朕式體於前猷太末之裏姑蔑之墟爾復開於故國可

欽定四庫全書

碧梧玩芳集卷八

宋馬廷鸞撰制

趙葵依前少保觀文殿大學士充醴泉觀使加恩制

朕齋潔精禋眷懷宿望注想待元老時維將相之英富貴歸故鄕均拜神明之胙爰敷餕澤式渙新綸具官某天挺壯猷家傳義槪父菑子播夙髙當世之勲仲雪伯霜獨擅一門之譽嘗慷慨奮安邊之略其經營陋畫江之圖雪恥除凶有封狼居胥之志執訊獲醜有截鯨奔沛之功𨿽四方不已於行然三公不易其介廊廟江湖之心靡間園林鐘鼓之樂未央明堂度九筵屬稱元祀公輔間兩社慨念舊臣望喬木之猶存宜蓼蕭之首被大國易三河之名壤眞畬陪多井之殊恩以昭靈禠以崇徽數於戱昔仁祖禦圖之日當皇祐親饗之年稽古禮文肇舉國南之典睠時勲舊載新冀北之封尙企前猷永綏壽履可

口宣

類帝禋宗旣齋明而秩祀出將入相於耆舊以均釐丕衍多田進封大國其承渙渥益介殊祥

趙葵曽祖太師冀國公世勣贈豫國公制

朕修欽天事地之彞典旣竣事於合宮睠出將入相之舊臣俾均釐於曽廟肆頒餕澤追賁湣章具官某故曽祖具官某實浮於名位不滿徳門閭有興者蚤已驗於肥家鄕裏稱善人蓋素懷於濟物積有餘慶燕及重孫再世臨邊旣身爲於羊陸一堂輔政嘗武接於夔龍屬典禮之熙成遡淵源而錫祉噫冀之北土夙開成國之封豫界南河申析大邦之壤寵光優渥英爽歆承可曽祖母吳國夫人朱氏贈豫國夫人制

備欽柴之禮臣餕君之餘申錫沐之封婦崇夫之爵均釐舊弼追賁曽門具官某故曽祖母具位某氏秉徳和柔宅心慈恕祀謹蘋蘩之職可以承先慶鐘梁棟之臣是能燾後肆秩九筵之熙事爰崇三世之湣書噫稽汶上之圖旣昭靈貺析河南之壤益侈舊封苗裔有光熾昌未艾可

祖太師徐國公棠贈荊國公制

明堂秩九筵備成熙事大夫祭五鼎厥有彞章嘉臺衡勲舊之臣錫祖廟追榮之典具官某故祖具官某髙懷磊落壯志慨慷師友淵源蚤事南陽之大老聖賢指趣晚交廣漢之醇儒其存者長所漸愈逺是生名子守邊崇方召之勲燕及聞孫輔政簉臯夔之列屬奏熙於宗祀必同福於大僚湣典被之慶源深矣噫遂荒徐宅名邦已肇於始封至於荊山大國宜加於申命可

祖母燕國夫人楊氏贈荊國夫人制

類於帝禋於宗元祀秩九筵之禮過其祖遇其妣大僚追再世之榮具官某故祖母具位某氏簡澹無華溫恭有度於彼沼沚是共祀藻之防生於階庭茂格孫蘭之慶睠近臣之同福於王母以疏恩熙事旣成彞章可後噫學士尊祖所宜餕澤之均夫人起家永作泉塗之賁可

父太師漢國公諡忠肅方贈潭國公制

朕寅祀神天均釐勲舊上有澤下及其恵厥有彞章子能仕父教之忠是頒湣典具官某故父具官某邦之良翰國之寶臣十載元戎其賢長城逺矣一時殘冦可折尺箠笞之嗟義槪以猶存凜遺勲其未泯卓哉人傑所謂南方之彊裕乃父功尢幸西平有子屬成熙事載錫徽章噫昔峴首臨邊興懷羊祜之烈玆長沙開國益明吳芮之忠英爽如存慶源有衍可

母雍國夫人胡氏贈潭國夫人制

國家嚴父對皇天后土之臨臣子念親有凱風寒泉之感宰席睠勛勞之舊妣筵加湣錫之新具官某故母具位某氏生自儒家嬪於勝士能勉其君子元戎集疆場之勲稱之曰夫人像服有山河之徳階庭餘慶廊廟舊人屬臻熙事之成宜賁徽章之寵昔荒秦雍已開大國之封玆易衡湘益侈本邦之錫淑靈不昧肸蠁其承可

妻徳國夫人李氏贈鄧國夫人制

三事均釐允極夫尊而妻貴九原湣錫永念生榮而死哀方推舊弼之殊恩爰錫中閨之贈典具官某故妻某氏體柔明之度躬幽閒之風生也有涯旣不恨牛衣之泣歿而不朽亦庶幾象服之宜餕澤式頒徽章有侈噫親祠泰畤旣流秬鬯之馨賜沐南陽永作松楸之賁淑靈如在光寵知歆可

劉克莊該遇明堂大禮加恩制

朕嚴禋上帝第頌侍臣宣室方坐受釐毎懷思誼周南不與從事頗憶滯談宜有徽章以昭恵餕具官某詞華宿老獻納邇聮聞正始之音大雅爲之復作下建中之詔斯文可以中興甫聽履而上星辰旋把麾而去江海比崇宗祀緬想舊儒賜文武之胙以必均豈嚴吾之列而可後車回丹鳳當年語妙於恩書竿掲金雞今日寵榮於耆徳申陪井賦誕錫渙綸噫王搢大圭旣秩九筵之禮子執谷璧載加五等之封晝接用康辰猷佇告可

劉克莊母方氏贈魯國夫人制

國家嚴父對皇天后土之臨臣子念親有凱風下泉之感肆恩禁路追賁妣筵具官某故母具位某氏莊重凝姿幽閒植性采蘋而於沼沚可以承先聽履而上星辰是能裕後疊此象軸錦韜之貴積爲松阡栢冢之華粵予旣薦於馨香繄爾申加於湯沐噫祀於洛邑方將第淸廟之詩保彼魯邦亦何歉閟宮之頌淑靈未昧湣典其承可

繼母林氏贈魏國夫人制

朕搜奉髙之上儀睠甘泉之法從淚落廟俎𨿽未助予惻楚之懷塵侵萊衣豈不念爾顯揚之志其廣露蕭之澤以紓風木之悲具官某故繼母具位某氏生自義門嬪於勝士嚴於閨閫鐘郝之禮法有稽課以圖書班馬之史編尢熟母儀甚偉禪悅更深輝華蹙繡之簾雜沓泥金之誥旣有子逮千鐘之養復從夫享五鼎之榮比舉精禋申加湣典大邦錫寵不侈汾曲之封後嗣能賢自艸瀧岡之表可

妻碩人林氏贈淑人制

嚴恭帝祖昭予宮廟之丕欽均恵臣工俾爾室家之同福旣失澗蘋之助用爲冢栢之榮具官某故妻具位某氏生中興忠義之門蹈名家禮法之訓父母舅姑之所曽無間言搢紳儒先之流指爲內則與嵗皆逝其生有涯賢哉大夫簪槖之榮至矣釐爾女士井臼之感何如玆屬熙成肆頒恵餕君子宜偕老也𨿽不幸而悼亡淑人其儀一兮尙克歆於湣錫可

陳威晃依前安南國王加恩制

門下朕肇稱元祀涓選吉辛其自時配皇天旣迪熙成之典推而放諸四海式均大賚之仁眷時南服之英世慕中華之美載敷靈貺爰錫徽章具官某浴義浸仁履謙蹈信父菑子肯播嗣分茅土之榮臣事君以忠時謹梯航之貢無替厥服曰篤不忘屬時景運之隆丕講精禋之盛先以雨而般裔裔大明升空委如山而瑞穰穰嘉禾同穎庶邦丕享四極爰轃帝歌卿云爛兮逺占華旦天無烈風久矣遐想至仁載嘉象譯之來煥發鴻臚之詔有慶則益地申衍賦租惟名不假人用增勲號以大九圍之式以昭三神之釐於戲恵宗公而罔時怨恫斯霈露零之澤勞天下而無私覆載靡遺日出之區祗服寵榮永肩恭順可

少師保寜軍節度使衛國公致仕謝燮昌特贈太保追封淮海郡王制

朕載稽典彞用宏婣睦九原嘆逝追懷戚畹之英三太崇終並侈王封之貴式昭寵數申錫湣書具官某濟美槐庭聮輝椒屋兄弟式相好矣有韡鄂華國家禮亦宜之莫崇位棘毖若溫恭之懿澹然夷雅之資居裏第而避逺勢權飭家庭以迪聞詩禮朕欲基二南之王化有闗雎麟趾之風爾能儀四姓之族婣無流水遊龍之習甚念睦親而民歸厚詎期殄瘁而人云亡睠惟中閨素篤同气不遺一老曷舒則友之情豈伊異人彌重孔懷之感刻宻跂上公之品苴茅列異姓之王以慰營魂以華卹典於戲知足不辱知止不殆曽壽考之難期其生也榮其死也哀庶幽冥之不隔冀而英爽歆我情文可湯漢以進書賞轉官回贈本生父嚴特贈奉直大夫制

荀淑行髙故八龍俱有偉望陳寔道廣故二方悉著賢名士生斯時豈能自爲才賢也哉必其父菑子播極一門積累之深是以昆令季彊有再世顯融之美用彰潛徳爰錫湣書爾以學識自通乎古人以義理自抗乎流俗在韋布有憂天下之志居陋巷如對上帝之臨實大聲谹克開厥後疇昔有立朝典州而風節顯著拾遺補過而言行純明皆汝子也其季曰漢卓有特操似其先人典祕府貳容臺寖光顯矣一日自列願以史賞一秩與之回貤無忝所生亟賜之允以塞其念親報本之誠請尙慰汝課忠責孝之素懷可

母董氏特贈碩人制

婦人之行如玉在淵視其家庭以占內徳非深仁懿識不能娠裔嗣之賢非孝子慈孫無以昭壼彞之美爾以恭儉信順相其夫則獨髙山林隠徳之風以慈和嚴翼訓其子則俱爲海內知名之士漢之回貤出於誠請母氏聖善庶幾令徳之傳碩人其頎尙服湣章之錫可

洪勲故父咨夔贈特進制

文昌之列八座旣峻陟於禁塗特進之表羣公肆褒崇於禰廟喜家氊之能復悲人鑑以如新具官某故父具官某髙風輩慶曆之數公大節肩元祐之諸老解弦之日八元咸集於舜朝峩冠而來百怪莫逃於禹鼎國有立政天不憗遺哲人其萎自闗世道賢者有後式繼爾猷玆階庭踐維斗之華乃泉襚賁亞臺之典噫人云亡邦殄瘁悵莫作於九原子能仕父教忠尙垂休於奕世可

母阮氏特贈吳郡夫人制

有子而賢旣峻登於八座無母何恃乃弗逮於千鐘紓而風木之悲廣我露蕭之澤具官某故母具位某氏令儀懿行吉徳純忱鴻案如賓眞君子之配熊丸教子有古人之風玆升筆槖之華彌重桮棬之感昔榮保魯今賁臨吳𨿽不及夫人之肩輿必預識尙書之踐斗尙歆異渥以啟方來可

故妻張氏贈淑人制

命汝納言要必夫尊而妻貴與子偕老乃或生榮而死哀質之邦彞是有贈典具官某故妻某氏蔚以女士嬪於英儒靑衫陋公卿猶勉以正象服宜君子不逮於存用錫美稱以華幽壤庶吾八座之老毋重五噫之懷可端明殿學士通奉大夫致仕洪勲特贈光祿大夫制

山深林宻旣還景之冠道逺年䢐俄易曽參之簀慨其嘆矣睠焉顧之具官某學淵博以造微量宏深而經逺絲綸演潤端平故老之名家筆槖論思先帝侍臣之偉望浸登要路勇退急流賢者考槃獨寐寤語嗣王訪落不我告猷甫徇垂車之榮忽上拖紳之奏死生亦大矣等於浮雲談笑而道之居然委蛻起九原而悼往從二品以崇終其人若存兮無遺壽耉斯文未喪也尙有典型可

陳昉初除尙書母齊國夫人林氏贈魯國夫人制

八座升華班路已髙於北斗千鐘弗洎庭闈空戀於南陔其施露葉之流少慰風枝之恨具官某故母具位某氏柔嘉宅志嚴靜處躬生中興名徳之家源流逺矣爲先朝詞臣之配閨閫肅然毎持熊膽以助勤弗逮魚軒之迎侍矧已躋榮於筆槖獨懷深感於桮棬噫有子而稱願然旣識鄭尙書之履念母之不見也宜應魯夫人之文加而湯沐之封歆此泉塗之寵可

生母令人施氏贈淑人制

人代天工莫重納言之任母以子貴特榮淑徳之封具官某故所生母具位某氏隠約自持謙柔維則樂有子矣是生鳳穴之奇瞻望母兮蚤奉蘭陔之養玆躋榮於筆槖宜興感於桮棬芳塵遽掩於斑衣沈施特加於紫誥噫欲稱觴而爲壽顧有風弗停之悲因曳履以疏恩庶酬天罔極之徳可

故妻令人林氏贈淑人制

夫尊於朝已躋榮於八座婦嘆於室其孰起於九原宜有特恩以昭湣錫具官某故妻具位某氏性專靜肅徳稟柔嘉家譜芬芳夙傳於祖閨儀嚴整善事其姑生而不恨於牛衣歿乃有加於象服噫爲尙書婦亦少慰於蘋蘩曰君夫人必進承於褘翟芳魂不昧茂寵其歆可

欽定四庫全書

碧梧玩芳集卷九

宋馬廷鸞撰制

陳塏除資政殿學士致仕制

朕餕恵先猷尊寵耆徳昔孝宗淳熙之世有劉章胡銓其臣繇從班而陟殿帷初示優賢之禮自延康而拜資政用爲告老之榮𨿽保身喜明哲之獨全亦謀國惜典刑之得謝其頒坦制以奬髙風具官某受材恢宏制行淸謹嶧陽之桐泗濱之磬何風韻之獨髙新甫之栢䢐徠之松有嵗寒而不變自簉搢紳之列徧儀藩從之華蚤著廉能今爲宿齒平生冰蘗有一琴一鶴之風晚嵗山林適某水某丘之趣比疏異渥以寵耆英欲遵漢世訪伏生之規亦念吳人稱尙父之語從以孫子固將下萬石之裏門其在朝廷猶可授三老之幾杖屢抗章而有請期納祿以自怡惟尊賢固人主之明而從欲亦聖人之恕峻升祕渥渙發恩綸家旣有於安車門遂施於行馬以昭體貌以欵燕閒噫九秩而膳飲從遊式遵禮典百年而威儀自警尙聴詩箴諒惟存闕之忠無廢告猷之益有謀則就俾壽而臧可

劉克莊特授煥章閣學士致仕制

朕優禮舊儒湣煩官職請麾以出冀聞善養老而來拜疏不休迄欲致爲臣而去喜爾得全於明哲悵予未厭於典刑式奬髙風爰頒坦制具官某詞章逺輩於修軾學問上接於幹淳仰之彌髙山鬥一時之望行而必逺江河萬古之流予解弦而更張爾覽輝而來下還居兩制其代王言擢長六官蓋先民譽進退有裕表裏無瑕擅名筆於本朝他學士閣不得下瞻耆英於下國一靈光巋然獨存乃復抗章力祈謝事雅志深嘉於疏傅渙恩峻陟於堯章增西淸荷橐之榮示東路角巾之寵鄕裏防三老之教子孫下萬石之門噫巨源出京師之初供帳孰多於祖送居易辭同州之後掛冠未羨於保釐尙猷詢玆遐不謂矣可

翰林學士知制誥兼給事中兼修史牟子才特授端明殿學士與宮觀制

朕惟哲宗元祐之初嘉範鎭老成之望陟延康之祕殿錫以恩華賦崇福之眞祠遂其安逸用頒漢制並奬蜀珍具官某人有典刑學深源委頃從劍棧來瑞朝廷忠言嘉謨偉論豈殊於軾轍精筆妙墨英詞未遜於淵云被遇先皇久登法從比纘鴻圖之始實傾黃髮之詢肆疇學士之眞孰若禁林之老以疾來諗拜疏不休勞侍從而厭承明具殫懇切専精神而輔醫藥宜聴優遊超畀渙綸式稽故典入闗而性多病已遂畱侯之髙風在畝而忠不忘毋替更生之直節可

牟子才特授資政殿學士致仕制

朝廷尙徳方峻陟於延康君子遺榮忽聴違於神武欲全雅志乃進穹班具官某秀稟蜀珍蚤推國器噓海岱而出雲雨忠言若炳於丹靑濯江漢而暴秋陽大節靡渝於華皓朕之初政朝有老臣甫傾蕭艾之周詢獨味山林之長往何恙不已式遄其歸顧令自適於養恬忽復力祈於謝事念文獻之無幾慨典刑之有存用升規殿之榮名以侈耆儒之晚遇噫召彼故老嗟何及於咨詢賢哉大夫庶自全於止足勉而嘉遁服我寵章可周坦特授中奉大夫守寶章閣直學士致仕制

持江海之麾防且歸矣上星辰之履止或尼之方深側席之思遽覽懸車之奏具官某學全素履躬擅大名瑯瑯天人之奏篇蚤魁多士炳炳仁義之論諫獨冠七人臺斗之望浸髙山林之日滋久比更大化念爾宿儒嘗令佩印綬以爲邦不復隨弓旌而造闕俄上遺榮之請爲頒增秩之恩噫進退豈不裕余尙服孟軻之訓止足可以長久庶幾老氏之風茂對寵光益綏壽嘏可中奉大夫方來特授太中大夫守寶章閣待制致仕制

朕瞻言耆舊對嚴凝惟適之安方挹浮丘之袂何恙不已欲掛神武之冠特出明緡以華晚節具官某英姿山立奧學淵涵正色而言早登諫苑嘉謀則告繼上禁塗去佩郡章並流民譽𨿽仲舒厭事毎不樂於京師而靈光獨存猶足鎭於下國遺榮荷槖亟請懸車可無褒升以嘉止足噫超遷賈誼嗟何及於少年卽拜申公悵莫迎於故老可

謝堂特授華文閣待制提舉佑神觀免奉朝請制

十連爲帥方預謀專閫之英三命益共竟莫遏循墻之請巍閣特陞於候對珍臺仍領於內祠謙柄有光渙敡示寵具官某風猷明浚材術疏通生重侯累將之門豈軒冕之爲貴得經生學士之趣有詩書以自娯察其理人禦眾之長付以開府作牧之事南閩之寄甚重豈漫遷掄東山之志不渝疊形衝遜吾汗爲反汝志良嘉得非髙牙大纛之榮不易防服斑衣之樂松階峻陟仰瞻虞帝之華蕊館自怡獨挹浮丘之袂並蠲朝請庸表寵嘉噫共理而無愁恨之民朕方課漢循吏之績遜職而有慇懃之疏爾乃希晉賢戚之風益勉令猷嗣膺殊渥可

王堅致仕加恩制

門下朕念邊陲控帶之邦倚勲傑扞城之力老當益壯方圖將軍之功歸不待年忽致大夫之仕甫賴整師於淮浦詎期謝病於頻陽莫遏雅懷其敷異數具官某性根忠義資稟沈雄結髮而戰匈奴彯纓而號飛將念昔銅梁之績重淸玉壘之昏衝梯舞云莫奪墨家之守枯泉飛液咸敬漢徳之神西師歌心膽之寒北道裹餱糧而去徑登齋鉞來防周廬乃睠歷陽實維鉅鎭外峙邊頭之保障內增江面之藩籬宜宣老熊當道之威遽覽神虎掛冠之奏昔盱眙奮劍力全臧質之城今南郡賜金孰愈呂防之疾何恙不已鮮我方將儀辧三孤乃參華於亞傅爵冠五等仍進列於羣公並衍圭租俾安藥石於戲聴磬思封疆之烈靡忘著令以稱忠懸車傳子孫之榮猶可闔門而養重尙其衝嗇對此褒庸可

口宣

有勅卿有負薪之疾莫得而畱職參位棘之班以華其老祗承恩寵茂介壽祺

勅

賜兩鎭勅

朕承太母之徽音遵先皇之治命時維叔父翕頌宗賢徳言盛禮言恭謙光愈渥聖盡倫王盡制渙號宜加悵先志之未酬俾衝人而申錫仍洋川之舊組增夔國之新麾時庸展親諭逺民而胥契丕應徯志聞成命以咸欣

賜呂文徳銀合臘藥勅書

凝沍屇時嘉平紀節念上流之巨屏倚大將如長城嘗遣雪裘式昭眷注載頒臘劑往輔沖和軍懷挾纊之溫士有同袍之喜祗承朕命勤撫爾師

賜李庭芝銀合臘藥勅書

淮冰未合漢臘初臨睠予兩道連帥之臣獨任三邊風寒之寄寶奩頒劑璽詔封泥助養沖和益優撫卹

賜汪立信銀合臘藥勅書

冬日烈烈三戍屇期江流滔滔十連倚重眷言副閫宻接上游常懷陰雨之防益謹風寒之防式資寶嗇爰錫珍良壯爾精神固予保障

賜劉雄飛銀合臘藥勅書

卿鋭卻北氛逺寛西顧三戍旣屇乃漢家用臘之辰六甲重開又皇朝下蜀之嵗玆頒寶劑往助珍調壯爾精神拓予疆理

賜都統孫虎臣等銀合臘藥勅書

朕身居九重念闗四塞霜露所墜皆予經理之區雨雪載塗感爾徵戍之苦玆頒臘劑爰謹嵗常益增衛生之經厚撫將屯之眾

賜諸閫銀合臘藥勅書

朔風凜冽江國嚴凝睠想大僚服勤專閫藥囊珍賚驗鴻寶之祕方璽檢細書飭嘉平之故事挾纊已孚於仁气看題用佐於生經

又

朔方气勁當冰須雪脛之時南紀地雄有金城鐵壁之勢借風寒之衛防先陰雨以綢繆眷我寶臣賜之珍劑用致熙和之助益宣扞禦之忠

又

雨雪三冬況鄰朔塞風寒兩道盡防全淮錫以璽書將之珍劑看題檢藥尙遵寶苑之方挾纊撫軍益壯金城之衛

賜李庭芝銀合臘藥勅書

三冬戌臘兩道風寒眷吾從臣兼籌戍事輕裘制閫而髦頭之色寖淸挾纊撫軍而手之方不試式資寜輔是有頒彞

賜江萬里銀合臘藥勅書

有懷二府之重臣分牧七閩之鉅鎭地𨿽燠若時屬寒凝其頒彞賜之珍良往助和倪之寶嗇茂承主眷厚撫民瘝

賜史宇之銀合臘藥勅書

卿以三槐之舊徳鎭九曲之名邦斗柄北指而天下皆冬仁風南馳而閩地猶燠其頒上劑往助生經尙資肘後之良立起溝中之瘠

賜呂文徳銀合臘藥勅書

朕念闗漢塞之風寒恩重唐朝之臘賜眷吾勲傑正倚旬宣鎭國上流迫隆冬至其頒寶劑往助珍調壯靈旗武帳之精神掃雪脛冰須之妖祲

賜汪立信銀合臘藥勅書

維大江西迫隆冬至眷言外閫服乃中權陰雨綢繆備殫勞勩風寒擁防誕錫珍良善撫民癢厚固吾圉

賜安南國王陳威晃勅書

精禋陽館錫祉南鄕駿奔執籩𨿽侍祠之莫預象來致福實共祭之是資載考慶條誕敷恵術肆增封而衍食仍加號以表功祗服邦榮恪遵侯度

批答

文武百寮賈似道等上表奏請皇帝聴政不允批答

朕初服斬衰躬承靈幾晬顏永閟淚血長潸有父親有君尊天罔極而徳欲報其創鉅其痛甚日𨿽久而愈自遲苟達此情何陳是牘匪惟成渙之難反抑亦彞典之有稽批諭已勤陳請未止𨿽張良雅志但願足於畱侯然疏廣淸風豈終辭於漢傅毋煩屢避宜卽欽承所辭宜不允不得更有陳請

賜文武百僚三上表請皇帝聖節名批答

朕觀唐世以曁本朝有王者興必建誕彌之節今衝子嗣嘗思繼序之難惟列聖之彞章煩羣公之固請敢因涼徳而咈輿情執三年之喪方此遵行於達孝上千嵗之壽詎容遽正於隆名當畢鉅憂徐議嘉禮故玆諭答宜體至懷

賜太傅右丞相兼樞宻使魏國公賈似道上表辭免以理宗皇帝祔廟已畢照典故轉官恩命不允批答

顧惟眇躬倚賴上宰靡瞻匪父白雲之馭寖遐所存者神淸廟之靈方妥允資輔相克就儀文玆陟褒綸蓋遵彞典胡洊煩於防疏致屢控於忱詞豈同寅協恭近輔且悉頒於成渥而鞠躬盡瘁上公乃獨闕於湛恩毎覽遜章殊乖衝顧朕未有艾方將垂拱仰成公勿替刑何以他辭無受所辭宜不允

賜太傅右丞相兼樞宻使魏國公賈似道三上表辭免以理宗皇帝祔廟推恩不允批答仍斷來章

比殫諭答仍斷來章祔廟推恩先王未之有攺維垣正席庶民將具爾瞻義不當辭禮無庸過加勞賜而止一級固匪殊榮迪有祿而惟四人曷嘗專美髙風足仰舊典難違正考父之益共於三未已範宣子之終遜其下若何申勸已勤奏陳宜止所辭宜不允仍斷來章

李庭芝乞歸田裏不允批答

卿自膺推轂之求蚤奮折衝之略一節匪懈累年於玆王事不遑起居念南仲朔方之役我行固已永久懷吉甫太原之歸玆覽封章遂祈解組朕思皇祖烈敉寜武功闗南之任漢超山西之畱郭進美成在久無競維人矧吾全淮今委儒帥滅烽臥鼓期永厎於肅淸緩帶輕裘尙益資於鎭撫祗若予訓無棄爾成所辭宜不允

欽定四庫全書

碧梧玩芳集卷十

宋馬廷鸞撰申狀

辭免召命申省狀【原注時在池陽召赴都堂審察】

伏準尙書省札子正月一日三省同奉聖防令赴都堂審察者伏念某窮鄕下士初無超異之才應舉覓官靡有亷退之節爲親幹祿隨羣計偕遭逢聖明忝塵科第部授池陽教官待次六年甫就初任今者伏遇公朝薦揚多士必須資歷稍深然後召用未晚至於堂審合立外庸若或貪戀恩榮聞命奔走伏恐下長士流躁競之風上累聖明綜核之政欲乞朝廷且容某安意職業講求義理與一郡諸生涵泳聖時教育之澤以備使令於異日所有上件恩札未敢祗受

再辭免國子監司業申省狀

鼎來明制震惕危衷竊以樂正掄材儒官典教不模不範充員甫愧於攝承如絲如綸誤渥旋叨於特置已慚曳組敢復濫巾伏念某近被優恩遽塵淸選君之仁者善養士方將崇化厲賢臣之壯也不如人何以典樂教冑譾才無取威命有嚴共二任於一身不能者止未三旬而再命其謂斯何有鵜翼之不濡無臯比之可徹恩深識拔誼合控辭伏望朝廷特賜敷奏收回宸命攺畀名流官惟其人然後英才育而天下喜教必以正庶防師道立而善人多

再辭免翰林權直申省狀

言之無文詎堪視艸令弗惟反未許循墻忱辭願徹於四聰愚悃遂致其再瀆伏念某以時文應舉安能爲廊廟之言以經學竊科豈必有詞章之技中嵗浮沈偶塵班路平生夢寐敢望詞林地禁職親誰不艷夜炬分光之寵才慳思澁或致貽春船上水之譏倘昧一辭立呈百短豈獨抱鵜梁之愧直將貽鼇禁之羞伏望朝廷特賜敷奏亟回誤渥別付能言才難不其然況值夔龍之盛際辭達而已矣宜須班馬之名流

辭免兼國史申省狀

史籍策勲已有汗靑之日除書假寵旋增屍素之官聞命自天措躬無地伏念某疏慵特甚忝冒居多百短具呈三長安在侍玊皇之案已靦螭防金匱之書曷充馬走曩嘗庀職未覩成勞今值明時促登大典授簡何資於末至奏篇寖迫於上陳空空索已而竭焉豈獨愧鄙夫之問碌碌因人而成者又徒慙下士之招欲望公朝特賜敷奏收回誤渥俾服舊官言爲尙書姑謹殿庭之記職在太史免塵渠觀之逰庶竭譾材上酬洪造所有上件恩命未敢祗受

書

與葛坡先生書

昔王臨川與張殿丞書悼其先人之事無傳以爲必能言之君子名實足以信後世者耳目所寓一以言載之遂可不朽於無窮嗟乎王韶州官爲尙書郎荊公其鉅子也茍非所托猶不能振其緒功餘烈況書生寒苦文字之細防者乎此其所以抱先人遺業悵悵然求當世名公鉅卿一言而不敢易其出也何則先人固以章甫逢掖終其身而其文又未嘗得列於淸廟明堂制作之盛彼所謂名公鉅卿者皆非其所知也非其所知而吾方茫昧想象以求之固未必可言言之固未必可信不信則爲欺而已矣欺來者猶不可況往者乎伏惟先生之主書樂平也先子實以邑子與執經焉距今四十年矣夫以接其人於爲邑子之時而知其文四十年之久然則不肖孤之求也固可言先生之言也固可信矣於是乎慨然而褒揚寵嘉之牽連藻繪及其嗣人顧何以得此於門墻哉唐人吳武陵奉其先集曰濮陽文者求序於栁河東河東爲書其人孝悌忠信之行於編端萬餘言而曰吾聞諸博陵崔君此之謂茫昧而求想象而言者也由今觀之某之得侈於武陵先生之賜重於河東矣敢無謝乎秋菊寒泉且明薦之九原可作尙有感於斯文其何容喙

啟

答董齋長【升龍】啟

綴班筍之底僚逢堂萱之初度斑衣防服甚慙老萊子之歡顏竹林玊杯遂爲廣川公之雅制恭惟某官詞華春麗交誼嵗寒大學何蕃昔揖諸生而歸養穎封考叔今錫爾類以彌勤因不失其親以及人之老某莫知稱塞徒佩慇懃夫子文章早傳誇於五季小人母子曷比擬於三陳願毖朱弦以華白髮

除校書郎謝吳丞相啟

四年去國甘負耒於西疇一旦起家忽防書於東觀天啟淸明之日地回凝沍之春拜手知歸委心露謝伏念某萎防末學坎孤蹤蚤緣俊造之科濫躋宏達之列羣飛肅肅鷺於下以有輝獨行睘睘虱其間而何補愆尢所積擯斥是宜遮西日以望長安惆悵釣竿之手乘天風而去蓬島飄零槁葉之身塵痕自拂於萊衣歡意孰謀於義檄詎期抆拭遂許躋攀昔憐唐士之稚狂敢言朋字今愧漢京之大雅而理祕文入則有辭以白其大人出則幽衡自齒於下士所慙短淺莫報洪深玆蓋伏遇某官柄國元臣經邦魁宰妙手藥膏肓之疾橫身支宇宙之危地老天荒哀眾芳之憔悴乾旋坤轉提獨筆以陶鎔載惟小艸之防一出大鈞之造爨桐焦尾初辱賞音籠鶴剪翎又煩刷翼縱匪錐囊之穎出要爲篋牘之舊藏如恐失之亟其取耳範公軒鑑之下誰毀誰譽和氏衣鉢之傳不進不止逮處中無兩月之久首將上在防人之間試觀知已於尋常誰有我公之一二某慨懷恩遇銳激懦衷念國士搶攘之秋養人材暇豫之地靑藜夜炯稍窺前哲之藩翠袖天寒欲驗後凋之節其爲銜戢罔旣編摩

賀朱察院【貔孫】啟

簡知楓陛宣入栢臺昔期魏鄭公當自祕監而預政今見唐質肅再遷執法以還朝風采又新霜稜愈厲嘗以玆事評之古人三入承明馬融自托暫爲禦史韓愈已難要之言官不同庶列惟其忠嘉當上意是以主聴不移惟其議論動眾心是以師言允愜矧復洊至蓋所優爲恭惟某官笙磬同音珪璋合徳昔饑烏噤於憲府獨奮孤忠今黃能斃於羽淵克淸大憝玆由直節薦簡殊知慱慱見素冠甫畢禮經之制行行避驄馬重宣察事之威新除朝野之歡顏已死姦防之寒骨徑從獨坐遂可押班某托好金蘭分輝桑梓立殿陛之前坐廟堂之上所願行範君之言乃邦家之光非閭裏之榮更喜成韓公之志

回授官贈本生父謝廟堂啟

授經麟趾猥叨懋賞之榮輟誦蓼莪輒援貤恩之請荷公朝之優許出上宰之曲成坯冶一陶載銘九壤伏念某起從孱陋適際休明冠纓旣列於府僚倚席仍兼於邸講爲穆生設醴有愧談經之儒見帝堯於羮粗陳稽古之說甫竟百篇之防驟躋一秩之華輒控哀衷妄攀曲例漢武功爵級尙聞移與於父兄唐公輔元臣亦有自陳於君上史著生親之禮經垂報復之文𨿽聖朝畫一之章曲從忠厚蓋天下在三之義所謂綱常恩徹幽泉徳均化地此蓋伏遇某官大猷經逺盛徳邁倫丰芑孫謀之貽永扶國棟葛藟王族之庇更廸宗標載推錫類之仁庸廣因親之教永惟興防舉孝之盛世士皆有感於鳶魚則凡念先報本之私情人豈不如於豺獺假之誤寵狥厥微忱某敢不仰戴洪私益堅素守父兮生我旣承雨露之恩主爾忘身尙竭涓塵之報其爲銜荷罔旣敷棻

賀福建洪侍郎【燾】啟

禁塗輟班閩邦將指轉輸河北逺稽六一之芳猷飛挽江東近踵西山之故事皆由詞苑遂領使聮恭惟某官學窮義理之原世擅文章之籙詔見王者之志如端平號元祐之初詞成一家之言若文忠繼忠宣之後比者厭承明而勞侍從煜然將禮樂而有光華窮民受一分之寛張弓爲弛饕吏聳六條之察解印以逃少須徳意志慮之敷歸奉獻納論思之舊寧淹翠節早下緑綈某受知防深辱眷尢宻京塵汩沒稽賀建臺郵傳蜚馳猥先拜教仰酬謙櫝退切負芒某跨朝滋久匄外勿從比誤除綸猥令兼組雅出吹揚之舊尙期鞭防之勤凜乎覆車之在前重於全璧而有望

回洪運使【燾】啟

楓陛疏恩松階對厭承明勞侍從旣懷防稽之章臨棨防駐襜帷重記滕王之閣絲綸赫奕麾節繁雄恭惟某官圭璋孚尹笙鏞純繹西平維有子獨擅典刑文獻之宗元方難爲兄相髙論思獻納之地早緣家學自結主知三司使財賦之淵經制有道京兆尹諸夏之表彈壓無嘩立登要路之津忽勇急流之退買臣印綬不煩邸吏之驚窺司馬園林未笑先生之喑啞乃從越境易鎭江圻二千石惟良風動袴襦之詠十一州防福星歸翼軫之區增漁陽竹馬之歡聲出祁山木牛之智略豈容席暖卽迓衮歸某辱知棣華豈勝柏悅先酬謙翰輙效頌言蓋聞中興以來夙推洪氏之盛黃閣紫樞之武接昔數鄱陽伯塤仲篪以偕升今歸天目修辭縷縷撫抱陳陳

賀蜀閫朱尙書啟

植屏殿西疏綸闕北有加則賜壯元戎十乘之行誰能去兵正司馬九伐之法師之中吉渙以明揚恭惟某官開濟盛心恢雅志往救可也乘益州疲敝之秋願一洗之滌岷峨淒愴之气宸旒簡在星履遄登彤弓錫諸侯嘉功攸在采薇衛中國奏凱是期某寅奉廟謀往依閫略承天寵也益增仗鉞之雄以公歸兮式徯覲圭之入

餞朱制使啟

筳篿告吉牙纛啟行斧鉞下靑防逺煩軫牧山河歸舊國式倚規恢巫峽气長雪山勢重某身縻禁籞目短徵防祖帳餞行亟解殿西之憂顧鋒車趣入遂還闕北以登庸略敍攀依曷勝瞻竚

除國子司業謝廟堂啟

元良天下本首參審諭之聮太學賢士闗復貳成均之教兩極儒紳之榮遇一由公衮之殊知無遏爾躬不濡其翼古者皇儲世冑學本一途王宮國都教無二致是以文王世子之記與夫周典師氏之官教冑參於訓儲諭徳同於詔媺師儒之選哲乂是求如某者朴小才啁啾短喙元元本本深慚大雅之洽聞暖暖姝姝寧識古人之大體曽防薄技可厠淸流入學招諸生列屬記八年之舊執經侍太子防恩才數月之新胡然一朝叨此二命旣序升於鶴禁仍躐進於虎門筆硯掃除久矣失邯鄲人之步絲綸狎至居然恭正考父之銘玆蓋伏遇某官道蘊丘軻勲髙旦奭羽翼成矣贊皇家貽孫子之謀股肱喜哉得君子育英才之樂肆令妙簡並及迂儒進宜增星輝之重退則益海流之富生有笑於列者退之不見斥於宰臣君之職止是耶士遜將有慙於國老誓堅素節用報鴻私

除翰林權直謝廟堂啟

材慚視艸忽謬防於禁林恩誤轉鈞輒敍陳於翹館有愧客卿之對難酬國士之知伏念某讀書作章句儒應舉爲義理學靑宮璧水智逾效於一官金馬玊堂夢敢防於四禁煌煌昭代嶷嶷宗工適大手筆之祈閒簡他學士而代匱兼官兩制並命一時招鴻鵠之羣與家雞而作對拔鵾鵬之翼傅斥鷃以奚宜旣莫逃春船上水之嘲奚敢戀禦燭分光之寵至如攝直尢號才難當孝皇之命端詩肇新厥職由淳熈而至嘉定才用防人恭惟某官身荷乾坤手抉云漢中書艸可汗之詔贊皇公政須自爲朝廷培翰苑之才韓魏國裁其驟用旣栽培於善類欲興起於斯文朝有老儒王多吉士眾工善運然後天下稱相之功巧匠旁觀乃令吾徒掌帝之制自慚晚出遽冒新榮某敢不益懋厥勤恪恭乃服翰林逼華蓋顧淺聞無綰誥之長泰階陳六符豈平世有掣鈴之警長懷有感短喙莫容

賀劉中書【後村】啟

賢哉大夫祈致君事斐然小子辱代王言古今莫難明哲之全賢達未忘爵祿之嗣有二宜去見一何曽是以必天下之雄文乃足明君子之髙致白樂天行杜司徒制殊嘉知止之風裴中立艸髙貞公詞用作寡防之訓昔嘗有此今則未然公方勇退於急流僕且愁撐於上水掛冠神武共推景之絕攀布皷雷門徒恐王尊之叱去不工視艸深愧粲花恭惟某官學者北斗泰山斯文秋陽江漢平生全節不爲此公之婆娑老大拂衣詎使諸兒之嗤防嚴宸錫寵邃閣疏榮夫子爲臣而歸吾徒掌帝之制何能潤色莫擬形容遽防粲爛於唾珠仍復殷勤於手札得之甚駭藏以爲榮載念先帝知公嗣皇敬老政復墮蒼梧之淚不如就黃髮之詢盍歸乎來訪予落止賜金旣散𨿽已全疏傅之歸加璧而延恐不免蜀公之召

欽定四庫全書

碧梧玩芳集卷十一

宋馬廷鸞撰啟

答李海閫啟

玆審洛社起賢海堧宅牧徒得君重欲置之安其代予言不善爲斵甫屬宸綸之渙渥遽勤鈞翰之鼎來恭惟某官盛徳邁倫鉅材經逺髙牙大纛四方不已於行圭衮裳三公不易其介夙簡知於宸陛爰彊起於午橋公揚王休方典股肱之郡僕掌帝制得無汗血之羞乃辱寵私特加濡潤不任吾事若何霑禿穎之封胡瞻爾庭可以賦伐檀之刺某拜嘉傴僂有感輪囷思乏湧泉豈容有筆幹之戲風翔表海知民無轍涸之憂

回蔡校勘啟

疏恩玊陛列職石渠成一家之言悉歸品藻裁五云之體忽辱駢花於門墻殊無短長乃牋牘謬爲恭敬拜嘉不可還贄又遲恭惟某官西山聞孫久軒鉅子榮進素定有韓魏公之要路在前恬養自如無張師徳之吾門屢及蚤已髙瀛洲之駿武雅宜並東觀之英遊遂奉詔綸參裁信牒金匱石室少煩博雅之雍容黃閣紫樞行踐世官之赫奕某受知先正喜在下風如絲如綸恨不工於視艸則筆則削期早就於奏篇

答陳狀元【文龍】啟

龍飛親策臚唱首登下明詔發徳音大人造也字靈均名正則君子宜之伏惟某官孕秀七閩蜚英六館誦上林之偉作相如最其善鳴得廣川之醇儒仲舒褎然舉首聲傳寰海歡動賢闗盛事占五色云修程破萬里浪某比肩邇列拭目奏篇胡辱謙防過勤巽謝發防決科先天下事已收蓋世之鴻名犯顏敢諫古大臣風好續傳家之相譜略陳贊頌幸冀鑑融

除禮侍謝馬裕齋啟

濫塵西掖曽防視艸之長擢貳南宮遽冒爲眞之寵控辭未獲傴受奚勝惟伯夷三禮之咨虞朝盛選若知章兩命之拜唐世美談茍非其人不在玆位伏念某學𨿽志道才不逾人再登宏達之科寖歷淸華之選朝裾久綴甚有愧於鵜濡祠廩屢幹莫少安於烏哺遲頒兪防早拜恩言孰謂知禮乎已慙綿蕝何以謂文也更綰絲綸退省其私敢忘所自玆蓋伏遇某官人才元气王室股肱念舉爾所知常入古靈薦士槁之目況不如同姓更深老泉族譜引之思昔以此論道經邦今以此開府作牧遂使門生之下品躐登禁路之淸曹眷私夙播於大鈞慶奬益勤於小物某敢不益堅素守仰報殊知汝作秩宗何補論思之列帝賚良弼亟膺圖像之求

答兩淮李制使【庭芝】啟

楓宸賜寵荷槖爲眞兩道十有八州茂著平淮之績屬車八十一乘髙陪上雍之班赫奕絲綸焜煌牙纛切聞司馬九伐之法則國以平元戎十乘之行其猷克壯入則簮毫獻納出則投壺雅歌豈非大丈夫之雄不負眀天子之寄恭惟某官勲方周召材軼嚴徐淮海維揚州久己屬大事於方面東土歌零雨豈惟勞歸士於三年談笑無戎揚麾略定宣王復文武之境壯哉大雅之詩齊人歸鄆讙之田偉矣春秋之筆式序在位念玆戎功蓋四方其訓以無競維人況庶言旣同乃有猷告後亟上甘泉之賦渴勤宣室之思某拭目除綸傾心慶幅玆仰酬於謙翰輒並致於頌言昔贊皇公素熟籌邊之略由淮南節竟爲相國之階是乃爲公不顯亦世

賀江參政啟

顯奉明綸榮參大政人惟求舊上方堅圖任之帎民具爾瞻公厚積登庸之望郵傳闓懌廟論崇谹恭惟某官一代宗工兩朝舊徳澄不淸淆不濁直哉惟淸用彌壯宿彌明美之謂大曩追先帝之殊遇來翊聖主之初元捲舒不隨乎時進退必以其道靑山逸興方開洛下之書堂白紵好詞催牧江東之要郡適期年之報政防霖雨之思賢以我公歸兮大慰儀刑之注想有爲王言者式觀仁義之敷陳某又獲摳趨夙欣緣締爲晉公防中書印宜謹視於銀黃效眉山賦內前行愧不工於筆墨

賀江閫馬觀文【光祖】啟

渙號廣庭晉陞祕殿金陵王者之宅久煩元老之壯猷紫宸學士之班遂用宰臣之故事允爲異數式奬元勲恭惟某官碩大髙明忠誠果毅威名滿乎宇宙英气凜於堪輿三精霧塞九縣飇回嘗屬裔夷之食上國鐘阜龍蟠石頭虎踞迄全江淮以濟中興更深陰雨之綢繆益謹風寒之持防不愆於素邊城收板幹之功遹觀厥成天塹有金湯之固國家重於九鼎君相倚如泰山爰陞殿幄之穹班特視廟堂之峻秩絲綸赫奕牙纛晶明某舊出師墻新瞻宸渥三錫承天寵也恩言早布於師中九罭以公歸兮魁柄已占於虛左其爲歡抃罔旣殫陳

回江閫馬制使啟

斗燦一星誤簡宸旒之眷河潤九里逺依宗衮之輝再造闕庭亟酬翰驛伏念某材慙庸瑣運際休明中抱鉅憂絕希華貫政復近長安之日不堪望太行之云與之琴而使彈未忘切切招以旌而欲往寧獨遲遲徑違誓墓之言以有登畿之役帷幄更超於故武絲綸俄被於新榮顧此枵虛若爲稱塞玆蓋伏遇某官兩朝大老一代元夫人物倚經綸爲天下計嵗月閱江海識本朝心方此持衡詎忘推轂引蔓不違於小艸刈葵況軫於同根某但秉孤忠爰酬夙遇輕裘制閫尙逺惜於廟謨合席同堂惟純意於國事其爲銘激曷旣列陳

回江閫馬裕齋啟

五兵貳柄莫贊修攘四輔備官驟參駿假涓塵乏益淵谷交危伏念某本章句儒起山林士施廊廟則駭矣髙位實顚曽日月之防何歷階而上莫謀莫斷不武不文嘗具控於忱辭曽未回於淵聴坐成級進孰是梯緣玆蓋伏遇某官開濟盛心綏懷逺略萬邦惟憲固倚賴於重臣四方於宣尙眷懷於鉅徳顧小艸曷參於時棟惟宗工迄荷於明堂方銘推轂之私蚤被傳郵之寵某奚其爲政無所取材𨿽仰戴於奬提第深虞於摧敗讀老泉族譜引永懷宗衮之依賦眉山內前行全徯公奎之入刋辭有旣撫抱難窮

回金陵馬大使裕齋啟

丹鳳蜚馳玉麟居守詩書元帥早殫元老之壯猷禮樂羣英重覩舊人之圖任茇棠陰芾騎竹聲驩恭惟某官道韞防龍勲侔方召下靑防之斧鉞𨿽四方不己於行佇黃閣之衮衣以三公不易其介從赤松耳如蒼生何乃眷陪都實爲舊鎭上念長江衣帶之水孰防風寒公起泰山膚寸之云以沛霖雨裏父老爲之鼓舞士大夫素所撫循益逺暢於皇威可坐培於王气某獲視漢庭之艸又私受滕國之防擬拜慶函先厪謙櫝侯誰在矣或歌吉甫之來歸不可諼兮又頌武鄕之入相

回鐘計院【蜚英】啟

宸陛疏恩王朝司防紅旗走檄卓爲籌邊之上賔黃紙除書故是翹材之舊客輝生枌社芳集筍班恭惟某官才諝宣明猷爲膚敏擢髙科登顯仕騰茂實蜚英聲州平防宰之忠純淮南賔客元城了翁之風采帝右謀猷少煩司存雨露之邊行卽聴履星辰之上某一身二任虛慙陪大政於廟堂四海九州孰若結同年於鄕裏迎公召屨慰我衷旗何辱謙防首防巽謝

賀葉丞相除少保啟

誕布廷麻晉升班棘總羣書奏七略惟曁乃僚立少保曰三孤敍進其位紳緌懽忭廊廟尊崇恭惟某官道蘊防龍學卑遷固兼三王施四事慨想前猷黜百家章六經光輔明主用鋪張於謨烈宜對越於寵靈某獲佐下風欣逢盛事奮庸熈載而宅百揆茂鬯斯文貳公化而弼一人永扶皇極

回葉少保啟

成國疏封殊庭領使十連爲帥旣力避於靑油三壽作朋喜獨頤於緑野搢紳嘆仰郵置歡傳恭惟某官髙節全名鉅人長徳疏而霖雨觸石之云爲興靜乎深淵出山之泉不濁收功防契抗志巢由正是國人胙之名壤保玆天子秉乃桓圭玆爲平地之神仙不礙山中之宰相某執鞭有志賀廈無從黃閤紫樞所愧濫巾之及我靑山流水何時扶杖以從公

回荊閫李端明【庭芝】啟

陞班規殿易鎭渚宮宰相歸故鄕人羨錦衣之盛事詩書謀元帥上咨裘帶之良籌筳篿胥占牙纛有懌恭惟某官爽邦敏識棟國鉅材淮海揚州昔十年之生聚教訓江漢南國今四方之經營告成乃陟延康往臨全楚邊人伺豺虎坐淸峴首之妖氛僕射猶父兄早動邊頭之喜气眞儒無敵中國有人某充位無庸乾方是倚欣聞開府端荷傳郵三軍定中原日喜防書之載路兩社間公輔遄看麻捲之揚庭

迎牟侍郎存齋啟

玆審顯奉宸綸寵還禁路民之表也宜在三階六符之間士曰時哉己欣一馬二童之入有猷告後無競維人某夙防墻仭之際知欲問郊闗而敬迓先酬謙櫝嗣造賔墀

回劉尙書龍學啟

奎畫中頒淵圖峻直聖有謨訓逺同河洛之珍符人尙典刑增重巢由之髙節敷綸鼓舞峩弁歡欣竊以我宋盛時無如元祐斯文大老厥有歐蘇未嘗不歷此官然亦詎能無說輟諫坡使河北寧若居中辭翰苑牧余杭殆防避謗恭惟某官三朝舊徳兩制鴻文招贊普之書早揮大冊挹浮丘之袖晚享耆年蒼然巨栢之配剛松巋乎太山之與北鬥貞元供奉之曲黼扆慨懷大雅正始之音搢紳注仰玆渙揚於明詔更卓越於前修某夙荷異知快聞新渥凜長庚伴明月誰能誦坡老之詩延睂壽作元正可上景行之祝修詞縷縷撫抱陳陳

回林左史啟

簡眷凝旒疏恩出綍武夷九曲之淸泚可以濯纓蓬萊三山之嚴從而載筆髙賢勇退善類注思恭惟某官端平魁彥之典刑幹淳諸老之緒業卽禦事罔俊壽蓋嘗攬轡而來與少年治文書莫挽褰裳之去曽是雲霄之咫尺寧如風月之一川玆端奉於藻函如更親於芝宇瞻儀鴻羽欲朋簮之盍勿疑恍聴雞晨悵書囊之談未了

賀嶺南趙經略啟

帝咨南伯眷求作屏之良公爲大宗往任維城之寄旗幢蓋海山川出云某官禮樂宗英詩書元帥帝髙陽之苗裔尙有典刑侯文王之本支卓然大雅起從舊徳迄靖本邦湘水之南粵壤之西甫開藩於防府黃木之灣扶胥之口旋易鎭於名都方將宣化以承流況復駕輕而就熟兵衛森畫防咸識故侯斧鉞下靑防再看瑞節政平訟理逺至邇安龍戶馬人著勞來還定之績雞冠豹尾催論思獻納之班某舊侍同朝欣聞作牧與我共理其惟刺史二千石之賢盍歸乎來當在宗相十九人之列所爲頌詠罔旣刋磨

廬山謝氏求聘啟

曲江之好三十年夙聫科級廬山之髙防千仭新締姻盟幣之未將辭無不腆伏承令愛嫻於箴史不誇詠雪之才華而某長男廸以詩書敢騁衝霄之意气非吾偶也以子妻之當年龍虎榜之兒孫此日鳯凰占之家室兩翁相語俱爲陶令歸來之人二姓其昌好畢尙平婚嫁之事

廬山謝氏求婚啟

人於同年已締兩家之好吾求婦氏將尋八載之盟昔期開監宅之屏今重感山陽之笛風雨如晦俾無訧弓鳳凰於飛是有慶矣風防匪逺星戶有期季秋於是禦輪仲夏爲之將篚親交幣帛無遲歸妺之時兒大詩書是葉家人之吉

昌江李氏求聘啟

角巾東第猶憐嫁娶之相闗擁節南樓敢卽婚姻而請好天啟松蘿之托地連枌梓之陰於偶非齊而人皆楚伏承令愛密嫻閫範儀素習於雍容而某次男稍熟庭闈經粗通於瑟僴發幣上勤於華萼傳言奚待於逺柯深慙馬氏之防良敢恃李公之知我折花逢驛使締陳村此日之盟攜酒看芝山尋洛社他年之防

昌江李氏求婚啟

鸚鵡洲邊結言有夙枌楡社裏納幣自今婚姻孔云風濤如此生男已當戶相從園綺之逰娶婦先及鄰遐想朱陳之世爲之有室得以及時樽酒纒紅訂八月乘槎之約幅書傳素念三星束楚之詩綿蕝陳儀絲蘿永好屏開金雀行依監宅之門防堂設絳紗歸誦家庭之經傳益培逺業用副深期

吳園張氏求聘啟

婚姻三紀未幹秦晉之盟書嫁娶一村宜入朱陳之圖畫玆吾偶也矧我甥兮伏承令愛姆訓源流夙同家姓而某三男父書梗槪期紹儒猷問我諸姑子壻猶子以承先祖孫婦外孫鳯凰占世世之榮昌羔鴈締親親之永好蘭階方茁勉尋安邑第之宗風燕廈新成早並表賢堂之英榘

於越許氏求聘啟

玉樹名郎企安邑家兒之秀金屏選壻登汝南人物之評枌楡地連絲蘿天合伏承令愛嫻於閫範蚤聞女徳之修而某四男授以經籯粗謹父書之讀與爾鄰里鄕黨申之盟誓婚姻占鳯旣諧諏以吉永爲好也幸分太嶽之輝此其昌乎願借伏波之潤

於越許氏求婚啟

甥舅匪他有親則久男女以正非幣不交奠鴈諏期令協吉四月惟夏玆逢假大之時三星在天際彼綢繆之多慚聘玉聊奉纒紅無乃太簡乎得以及時也春雨自培於百艸僕寧無防犢之懷夜膏勤誦於六經公則有乘龍之喜

欽定四庫全書

碧梧玩芳集卷十二

宋馬廷鸞撰序

曽空靑文集序

余嘗誦涪翁扶藜對蘚之吟曲阜把卷臨燈之句固已心焉竊慕曽公才章之盛顧前修日逺自幹淳諸老文字已多遺落況過江前後間乎然心向往之一日西堂吳太史爲言此吾鄕空靑公也有集藏於家余方謀傳抄而公之諸孫今廣徳郡侯太博公寄余新刋集本且徵言焉余惟曽氏自宻國以儒學開迹歐陽公稱其有徳有言足以上繼防參元西淵源所漸逺矣空靑子弟起家文章繼世潛逃於家尊柄用之時繾綣於諸賢流落之日中間滅迹毀廬相隨入黨迨天地重開迄能以三朝正論暴白之世其視當時敗國殄民爲魁爲傑者之子孫補史咒神矯誣萬世者其賢不肖何如也昔石林葉公以親見揚雄美其詩以新樣元和評其書以三風流頌其文近世李雁湖亦謂人惡雋異俗疵文雅如空靑公𨿽不偶於時而文采爛然垂後著世者不能掩也空靑撫人而葬於信斷垣淒艸孤寄百年太博監其州始封崇表章之其遺文如魯殿秦碑見者珍惜自可孤行於南丰曲阜之後斯舉也昭前文孝也植遺緒義也今曽氏昆令季彊侍郎公以忠言嘉謨入從出藩太博之爲邦以道得民朝廷深知治行將選表矣其文章則集芳趾美卓然一大家數江左諸王所謂未有七葉之中爵位相繼人人有集如吾門者何足道哉何足道哉輙贊嘆而書其後云癸酉某月某日

許進道文編序

揚子云稱軍旅之際飛書馳用枚臯東漢安丰侯召還京師上問所上章表誰與參之對曰皆從事班彪所爲唐李衛公爲張靖記室自言河東精兵十萬提封千里半雜蕃騎遙制邊朔非文章之盛不能稱是職也異時平澤潞如拾遺取太原如反掌滅回鶻如振槁降嗢斯如驅小兒𨿽衛公謀謩經逺而精思亭起艸臺之助多焉吾友許君進道嘗從事嶺南道經略使府府公實爲矩堂相國董公公徳盛貌嚴許君文理宻察時幹腹有萌朝廷方經置大理董公命君艸書答其國相用事諸臣大槪蹈厲反覆得中國之體而不失逺人之心所謂文章之盛者歟故余輯古今軍府詞人之著作爲君誦之矩堂相先皇帝爲鉅人長徳進道嘗諭麟庠遷國子博士進丞大農位於朝彰顯矣他文往往有深趣獨掇其關於南事者著編端

吳氏寶訓警覽序

尙書與論語相表裏周道衰孔子沒獲麟之前敍尙書五帝三王之盛也而以秦誓終之天下其將爲秦乎聖人其絕望於當世乎夢奠之後述論語春秋戰國之交也而以堯曰終之天下其尙可爲陶唐乎聖人其猶有望於來世乎書終於秦誓未濟之易世變之窮也論語終於堯曰下泉之詩天理之復也知此說者可以讀寶訓警覽之書矣警覽者先友昭武主簿吳公橤之所著也公字與權饒之樂平人學者因其書名稱之曰警覧先生先生之爲是書也述天人推性命董仲舒之策也一痛哭二流涕六太息賈太傳之書也萃古今之精英爲治亂之龜鑑陸敬輿之奏篇也此豈梏於叢然章句之末者所能知哉書成奉而質之晦靜湯公湯公一代偉人也敍其書曰與權愛君憂國天稟篤厚每閱世道之變未嘗不潸然流涕恨不得手扶而力振之故以其忠誠懇惻之心發其該洽有用之學以爲此書庶幾有舉而措之者則帝王之治復見於今而生民之大幸也知此書者惟湯公先生亦用是意慰焉初先生防嘉定癸酉薦書累上太常不第然其名聲震諸公間自湯公之外如防齋袁公每聆先生崇論閎議輙抵幾絕叫曰虧人虧人習庵陳公謂先生學本師心道難語世亦爲深知先生者先衛公與先生爲忘年交某少孤失學一日先生過族黨先夫人輙爲某兄弟整襟纓治酒肴俾袖所業就正夙防奬激淳祐丁未侍先生待親策於京師之兪園先生每聞時事不可爲則慨然曰此多將嗃嗃之世也某之憂此有年矣其肺肝內熱數形悲吒以先生爲迂者有之某成進士歸先生首援先人遺言立足有餘地舉頭無愧天之語作古風數百言規戒之質薄才弱永負父師之明訓異時待罪經筵進讀眞文忠公大學衍義每維警覧一書足以並陳金華方將建白上送而先生不可作矣晚得一官僅主昭武簿以歿書藏名山公之子樞經明行修能世其家蚤薦冑闈公書自可不朽一日徵言於某嘗撫是書而嘆曰道之將墜自聖之生不能回天而易命歸休於魯哀公之十一年論定乎百篇之書而拳拳乎唐堯秦穆之始終天下大勢之所趨天地鬼神不能易而吾夫子獨易之乎昔之人有爲觀物之書者曰天能使唐虞之亡堯舜能使世之不亂天能使周之不興孔子能使道之不防今觀堯曰之篇歷序三聖執中之傳以及湯武造商興周之本末其或繼周者百世可知也而權謀詐力者不與焉嗚呼悕矣先生之書將使來者精思力踐於論語述堯之數言而慷慨感發於迄秦之防意執此以往帝王其捨諸昭昭乎其知之明也鬱鬱乎其欲禮義之行皓天不復憂無疆也千歲必反理之常也弟子勉學天不忘也余爲掩涕而述荀卿之賦以歸其書焉

讀莊筆記序

余讀莊子三十二年矣注家謂暫時攬其餘芳猶足曠然有忘形自得之懷況三十二年之久乎𨿽然一掩卷而茫然矣間嘗先後得林竹溪呂吉甫之全解湯東澗之略說唐成英之義疏有武林褚道士者薈萃諸家之說迄內外篇林參以禪家固其所自悟者而又每每欲以文字關鍵論則恐不滿南華一笑只令莊老爲一宗自能成章然其胸中鱗甲正與晉史所稱郭象一輩人物相近湯公意象髙逺時一著語不規規於成書若成褚兩家皆是浮屠老子之緒言耳成特爲淺近褚之所抄差足以盡眾說其用功亦勤矣余取諸書手抄以附郭注而自覧焉嘗竊以爲莊子戰國人也去聖人之世若此其未逺也又防人也近聖人之居則又若此其未遙也彼旣不肯北學於中國又未嘗與知言養气之君子上下其議論故其爲說淩髙厲空於吾聖人之書曽未數數然也後之解者欲一二以聖人之書律之則舛矣禪家者流所謂此事尙不與教乘合而況中庸大學者是也𨿽然固有不悖於聖人者矣余每讀其書則必擇其不乖戾於吾說者時時爲之鉤撮要而余之所未逹者則釋而不推不推誰其比憂亦莊生說也𨿽然人皆企其爲歡欣之樂吾獨慨其多幽憂悲吒之懷彼將悼彭祖憐恵施悲如馳而莫止者哀形化而心然者至於末篇感時憂道讀者可爲流涕然則樂莫樂乎此書悲莫悲乎此書樂歟悲歟足以歸歟壬午四月

續荊玉集序

昔東坡公與袁公濟詩云文如翻水成賦作義手速秋風起鴻鴈我亦繼華躅那知君蹭蹬獨泣荊山玉某誦而悲之蘇公此言殆爲先兄發也兄少子端常集其遺文成編余欲序而藏之而名之曰荊玉集已而又讀安陽韓魏公序司封之文曰自淄州通判居憂手編兄文授其少子彥直以荊玉集爲名且志兄有才而不遇也兄之狀貌言語今不得見之矣其得見者平生所謂文章耳諸子輩得不寶而惜之哉韓公之序云爾於是合蘇韓二公之說名吾兄之文曰續荊玉集以遺其子焉後之君子其必有以悼之矣兄苦學曩在京師館余從官宅雞初鳴己秉燭操觚或述已作或塗抹學子所業朝紳與鄰者窺見之唶唶嗟嘆以厲其子弟一日自擇其文若干篇作兩大軸笑謂余曰此未愜吾志者卽今守門兵婦所謂揀不中者是也爲之絕倒屏去他如己酉鄕賦程文冠乙選庚申辛酉余在都曹方有公事兄代述沂邸講捲作毛詩解數百篇皆靡有遺耗矣兄今在兮文詎可期兄蚤逝兮文止於斯瘞以冢兮艸木芳泛以瓢兮波瀾洋兄不少畱兮我涕滂咨爾巽常謹爾藏乃命第六男端益書其集端時余年六十二

王甥儒珍集序

王甥典謨之學蚤有聲場屋科舉廢輙斂才華而爲詩政爾精麗可喜暇日手抄此編示余余讀其精衛行及說杭事等篇皆綽綽有詩人風致昔徐東湖爲山谷從甥山谷一見東湖詩便勉進步古人甥舅間以詩道相切磋如此余老不能進於是矣甥之齒未也抽爾祕思騁爾妍詞異時齒宿意新當偉然爲一大家數渠家半山老人之詩曰解我蔥珩脫孟勞暮年甘與子同袍新詩比舊增奇峭若許躋攀莫大髙余之解蔥珩脫孟勞久矣展我甥兮尙洗眼以觀奇峭之作丁亥重九

楞嚴神咒序

經可譯咒不可譯愷師用力於楞嚴甚久暇日取是經咒語別加刻梓絲牽而繩聫之以便其徒諷誦志亦勤矣願扳餘一言余謂咒之爲咒僧尙不能知余安能知之𨿽然吾徒亦安有不知者哉龍溪汪公謂經之有咒猶易之有爻軍中之有宻號𨿽以世諦求之了不可得人妖鬼神聞其名無不怖畏而咒妙湛總持莫若楞嚴神咒矣晦庵朱文公謂楞嚴經本是咒語後來房融添入許多道理咒全是想法西域人有咒如此喝乂爲雄毅之狀故能禁伏鬼神然則吾徒亦安有不知者哉抑余謂浮屠師居深山中皆聰明魁傑人戒行精潔想其諷誦此咒眞忱發中一念之烈金石爲開蛇虎爲伏況於鬼神乎今之僧徒鼓唇吻以私利養以其謔浪笑傲之餘前者唱於隨者唱喁譬如市謳之奏俚曲斯鬼神之所戱耳獨如磨登伽何𨿽然咒之時義大矣哉螟蛉之子殪而逢蜾蠃咒之曰類我類我久則肖之矣速哉七十子之肖仲尼也仲尼之咒所謂防善遮惡者惟六經而已六經之外豈復有咒哉然則無隠乎爾則亦無隠乎爾

後序

儀禮本經注疏會編後序

餘生五十八年未嘗讀儀禮之書一日從敗帙中得景徳中官本儀禮疏四帙正經注語皆標起止而疏文列其下蓋古有明經學究專科儀禮經注學者童而習之不待屑屑然登載本文而已熟其誦數矣王介甫新經旣出士不讀書如余之於儀禮者皆是也然不敢付之茫昧幽防將尋訪本書傳抄庶幾創通大義然余老矣懼其費日力而迄無所補也長兒請曰家有監本儀禮經注可取而附益之以便觀覽意欣然命之整輯釐爲九帙手自防校並取朱氏禮書與其門人髙弟黃氏楊氏諸家續補之編分章析條題要其上遂爲完書撫而嘆曰玆所謂儀禮者歟韓昌黎之云豈欺我哉其爲書也於奇辭奧防中有精義妙道焉於纎悉委曲中有明辧等級焉不獨欲人之善其生且欲人之善其死不惟致嚴於冠婚朝聘鄕射而尢嚴於防祭後世徒以推士禮而逹於天子以爲殘闕不可考之書徐而觀之一士也天子之士與諸侯之士不同一大夫也下大夫與上大夫不同等而上之固有可得而推者矣周公之經何制之備也子夏之傳何文之奇也康成之注公彥之防何學之博也小子識之

欽定四庫全書

碧梧玩芳集卷十三

宋馬廷鸞撰

題跋

恭題祖宗禦容及從祀功臣下方

臣謹按國朝故事內中天章閣有神禦畫像太常寺明勲崇徳之閣有從祀圖形尊奉表章朝有令典然自昔三皇五帝焜燿蜀室禮樂羣英彪炳晉祠又皆列在偏方下國仰惟帝興王成登三咸五其功徳如日在天容光必照明良胥會山川出云其精神如水在地鑿井必泉臣是用稽考典故摹成四軸安奉於拱極堂每以歲之開基節恭行朝拜禮臣某拜手謹書

恭題董氏所藏仁宗禦書刑政二字下方

臣讀彭城陳師道文能言神文聖武仁孝皇帝在位四十餘年獨畱神翰墨乃帝王之懿範來世之偉文當時二府百吏內外宗姻下逮近習莫不好書以爲盛事今觀宸翰所賜刑政二字則一肆筆而不忘國家要務匪直侈奇觀示雅玩而已然則師道淺之乎知聖人矣臣謹按國史帝在禦之三十一年爲皇祐五年癸巳三月親試舉人蓋是歳始攺四歳一舉爲間歳周王壽考遐不作人嗚呼盛哉若刑政國家之要務則又每見於聖人之書其年八月詔舉賢良制防曰朕纘承越二紀未嘗私一喜怒以防刑賞又曰王政之急在知人齊俗務本阜財子大夫詳著之然則刑政二字或以之策賢良或以之賜臣下良有以見聖心拳拳不少置四十年太平之盛有自來矣其明年攺元至和臣五世祖先臣遵以言事官入對極言唐天寶治亂事迹帝爲嘉納對近臣亟稱之實同一時云董氏五世孫觀旣建閣寶藏七世孫更生以經術擢髙科攺秩調縣宰以歸處之泰然殊有祖風年月臣某書

恭題從官宅進思堂宸翰

恭惟國家駐蹕吳會東南旗蓋應運中興太紫圓方侔天作制承平百年官府寺第固已粲乎隠隠各得其所矣爰自紹興給降禦前錢造府以居執政乾道辟懷逺驛基以處臺諫而從臣官舍未有攸居國史無述焉景定四年秋從官宅始成其明年夏權禮部尙書臣某言臣待罪春官幸得與諸臣割宅而居則又爲之規隙地築室三楹欲於自公退食之際修進思盡忠之事臣敢昧死請進思堂三大字示臣子竚瞻秉心宣猷永照無極奏函朝入天筆夕頒奎章聖藻日月並明璇榜云楣丹雘無色諸臣拜手稽首仰瞻神文相與言曰思之義大矣哉臯陶禹之在虞廷也其贊贊日思其孜孜日思周公兼三王施四事孟子兩以思言之荀林父覇國之臣也其進思盡忠則仲尼取而列之經以爲萬世臣子事君之大訓凡士自一命以上莫不職思其憂而侍從者論思獻納之臣也先正司馬溫國文正公光因辭副樞論國事而曰臣於未受命則猶從臣也於事無所不可言者古之爲從臣蓋如此彼有便文自營而謂君子思不出位者偸也玩歳愒時而謂天下何思何慮者妄也若夫憧憧往來朋從爾思而所營不過乎患得患失之間則其於爲人賢不肖何如哉詩曰倬彼云漢爲章於天淵哉堯文丕天之大律也又曰上帝臨汝無貳爾心論思之臣其勉之臣等謹奉宸翰刻之琬琰因並著其語於下方以風示同列云

家藏禦制禦書詩恭防

臣景定壬戌以國子司業兼翰林權直明年癸亥以中書舍人陞兼直學士院故事經筵侍從官詞臣遞宿玉堂其後浸弛臣僚寓宿輒稱疾不入臣之爲詞臣也恪遵舊制又明年甲子朝廷亦申嚴國典夏六月丙辰臣入直申時中官李忠輔傳防錫臣金香酒肆瓶新荔枝五百顆蓋異恩也臣卽援詞苑舊比具短表奏謝翼日遂有宸章之賜自是七月而星文示變玉色弗怡十月而先帝棄羣臣矣是詩也聖作之絕筆也嗚呼痛哉臣衰老病臥山中感世運之變遷悼斯文之湮晦顧瞻玉堂如在天上而遁身逃難之餘河漢天章六丁護持紙敝墨渝金聲玉振臣輙裝褫寶藏臣家崇奎之閣因恭誦宸篇詩賜易簡之句而重有感焉本朝三百餘年崇儒右文寵嘉詞臣賜以聖制始於熙陵賜學士蘇易簡而臣被遇穆陵實終之天將防斯文也遺音絕響殆止於斯天之未防斯文也回瀾啟秀尙未可期臣之子孫其爲臣寶之癸未八月中秋後四日庚子孤臣某百拜恭書

書程剛湣節恵錄後

死節豈易言耶餘生晚不及從鄕先生講聞剛湣程公之烈矣𨿽然國史所書焉可誣也謹按國史欽宗皇帝實錄靖康二年二月乙酉大風折木金人以金銀不足遣人來取提舉官以下八人受約束戶部尙書梅執禮侍郎陳知賢刑部侍郎程振給事中安扶同見金帥金帥責以金銀不足曰胡不取之於民四人同辭對曰今國破主辱臣民皆願前死𨿽肝膽不計也於金繒何有哉顧誠無以塞責金人大怒問官長安在欲加罪振恐梅執禮坐之遽前曰皆官長也金人不勝忿以次殺之又按國史四朝列傳陳亨伯梅執禮程振以下六人同傳而史臣系之曰斯四人者所遭不同至於不求生以害仁而殺身以成仁則同也建炎中興褒表崇贈暴其忠於天壌宜哉嗚呼死節豈易言耶國史所書焉可誣也剛湣之孫及拳拳以發揚先烈爲志余爲史官嘗盡窺金匱石室所藏因爲表而出之

跋蓮城扞寇始未

余讀蓮城扞寇錄撫捲而嘆曰米侯之爲烈也小邑寡民財殫力痡內之爲赤子外之爲龍蛇顧方﨑嶇寄百里之命於其間賊佹得之矣修我戈矛與子同仇萬金良藥扶傷補敗朝歌之攘卻中牟之拊循二者兼之餘意其人必魁梧奇偉及監州池陽余從箳篂間見之儒者也蓋孔子曰儒有忠信以爲甲冑禮義以爲幹櫓者吾於米侯亦云

題洪厚齋行狀後

余家與洪氏有連從曽伯祖老山翁客惠敏二文公門晚嵗與文敏公相與尢厚以故二公文字余家藏略備厚齋又余所舊識其歿也能中以鄕貢進士李君之狀扳餘一言余病眊不能言竊嘗讀野處之志景韋也首以重厚目之而銘之曰犖犖其質肫肫其仁橓也修飾保家之珍景韋者郢倅君名述而橓者景韋之子也然則厚齋之爲厚也久矣誠能增而髙浚而深犖犖肫肫者累世如一日則厚齋已無愧於景韋而能中可以爲橓矣洪氏之澤未艾也文敏豈欺我哉

題西磜祝君墓志後

西磜之曽祖姑實爲韋齋朱公之夫人配徳娠賢是生文公爲千載儒宗然公之所以敍母徳者四仁厚端淑而已然則端淑固祝氏世徳也其有後也宜哉吾友曹淸父此文辭直而事整余亦識西磜者故書其後云

題徐云翔先述後

余自咸淳壬申謝病奉祠歸故廬川防谷湮蘭沈蕙死裏中隠君子往往遷謝而雍容篤厚號稱鄕丈人者率多摧殞余爲驚呼絕嘆故親友徐君之子云翔載其先徳若將望餘詞而托焉以永君於無窮君祖擢儒科世學有傳子冠裏選義方有教其家則源逺流長其人則金渾玉璞云翔之述無曼言侈辭父詔其子兄語其弟藏之深固之宻敍世家者不假外言書實錄者無取浮說彪之傳不必引重於父黨揚子云鎭之碑不必勒銘於先友袁髙諸公也𨿽然君山林士予與有連云翔所爲請歟問其曰未也有一日而訊靑烏吾之易耳無一言以信黃壌我且先葬而客或謂予周益公晚居平園杜門掃軌題序滿卷軸其鄕人有黃柟者歐陽彛者曽昌詩者咸以先志乞言於公於其所知蓋不屑屑辭也尙憶淳祐經界時余猶及識君於鄕大夫之席所謂雍容篤厚爲鄕丈人者非耶昔之言傑顚遜綿之理者歸徳於徐由云翔之述觀之君亦遜矣徐其綿乎詩曰夙興夜寐無沗爾所生云翔勉之書曰𨿽無老成人尙有典刑余無所得於斯文也姑就其如周公者

書張氏祠記後

張應文應斗應瑞兄弟建祠於鄕之通元觀以祀其先人居士公先友愚齋胡公記之援據精詳詞義嚴正可以垂不朽矣張氏兄弟復扳予一言余讀歐公集古錄唐總章中絳州龍興宮有碧落尊像篆文刻其背世傳以爲碧落碑唐孝子李訓誼譔訓誼爲親造石像者也碑文成未刻有二道士請刻之刻成化爲二白鴿飛去世咨嗟其孝感以爲美談自今觀之通元觀一龍興宮乎居士祠一碧落碑乎龍虎云雷之迹其鴿飛之祥乎然則張氏兄弟可以匹休李氏矣恨予非歐公耳蓋應文兄弟孝慈友恭粹然可挹於建祠也其弟斗若瑞則曰吾兄之謀也吾敢不從於施田也則曰吾兄之業也吾敢不紀居士恂恂徳人也有子如此可嘉也世無歐陽公孰能補史官之缺而幸有愚齋之記在

跋蔡以仁經世歷

鄕友蔡兄宿悟神解於康節書翻覆研精以己所到爲是槖其書將入閩訪之西山後人求其遺編參合考訂以行於世索書題辭或問季通歷法於文公公曰這都未理會得如今須是也會布算也學似他了把去推測方見得他是與不是而今某自不曽理會如何說得自古以來無一个人考得到這處然也只在史記漢書上自是人不曽去攷司馬遷班固劉向父子杜佑說都一同不解都不是然則皇極經世蓋合遷固劉向杜佑之說爲一書豈獨自空中樓閣出耶蔡氏多異人異書中郎入吳得論衡每私翫以爲談助君豈其苗裔耶然客有嫌之者捜求其帳中隠處得之抱數卷持去丁寧之曰惟我與爾共勿廣也吁何淺哉惟君獨不然此書果遂行於世當語刋書家合二蔡成編用周禮司農康成注例而別之曰先後蔡云

跋舅氏南溪翁漁唱集後

舅氏南溪翁蚤嵗以文雄稱州裏半世挾冊走場屋梁鴻之噫唐衢之哭兼有之矣匪直郊寒島瘦而己前輩云詩非能窮人人窮詩乃工殆謂是歟𨿽然五言如閒煩惱云儲嗣知何日銷兵在幾時秋甲子云事𨿽關造化責在理陰陽七言如憶襄陽云方城徒峻如平地漢水𨿽深不是池警催科吏云五月己傷糶新谷三春何忍督新苗此其詩似凜凜乎工部北徵道州舂陵之上矣布衣懷當世之憂艸茅關天下之責舅氏豈以其身之窮爲窮哉寶祐丙辰秋某自冊府罷歸始從南溪得所謂漁唱者讀之因思古之名人才士類得外家文字之秀願深探錦嚢稍竊其流轉圓美之緒餘以不悖乎興觀羣怨之防庶他日有爲家如呂紫防者推舅氏於豫章公而自附於徐師川洪父之流亦一奇事

題茂林野叟鳴蛙集後

有以茂林野叟鳴蛙集示餘者客或見之曰是其鳴也爲公乎爲私乎余曰止止勿說此吾州鄕書首選也憶昨戊午嵗余弟拔鄕薦君爲之首考官括蒼趙和仲也已而皆不奏第余早與和仲同捨晚同堂每聚集間相與道舊問及戊午試闈事必鄭重謝之且以春官失士爲不滿和仲曰君知博乎博懸於投初不在得士之進取類如是耳余兄弟衰老不能以文字行世而蛙鳴集舂容大篇齒宿而意新王君年八十所爲文無老人衰憊气七葉貂蟬人人有集自是王家故事而年不及耳余願君築室緑苔碧艸淸泉白石間裝褫此集置之堂上使孔徳璋諸人見之必曰我以此當兩部鼓吹

題汪心齋讀史雜詠後

先友林竹溪詠史百篇應葺芷先生袖達安晚丞相丞相大稱賞卽以上聞遂簡帝心早典內制晚位九卿聲華赫然聖傳百篇不愧林作議論堅正往往過之餘欲取林詩相與參訂適爲友人趙禹明攜去𨿽然聖傳是編自可孤行於世否則韞櫝而藏以俟知者𨿽不必典制爲卿可也

題樵歌後

樵歌者其隠者之趣乎陸防歌於笠澤而與其童樵史虛白歌於廬山而與其子樵其爲歌也或感情而樂江湖之髙或幽憂而哀風雨之危豈累累而貫珠乃烏烏而拊缶其要在於不失其隠趣而已此編辭气筆力昔者魁人鉅儒嘗敬畏之矣摘句之首聫云寧爲蘇門嘯莫作華林悔超然有追晉仙而謝吳客之意非防虛白之流乎抑吾又聞古今善歌者窮陰陽造化之幽防皇王帝伯之顯設是伊川樵者之歌也後之樵者尙倚歌而和之

欽定四庫全書

碧梧玩芳集卷十四

宋馬廷鸞撰題跋

書余幹髙太淸冰玉觀雜槁後

髙太淸示余以冰玉觀雜槁一通讀其書掩卷而嘆曰太淸之於斯文不猶俠歟想其年壯气盛時酒酣气張披荒斷古倚天而號提劍而舞有吾家子才之風過江以來則陳同父其人也世方采成法以一天下之士公卿大夫咸出於奉試謹對之文太淸挾是以震其有司其不悅固宜嗚呼起斯人於塗僕不能也而責亦不在僕也今之論文如市賈然有求而欲售者矣有坐而爲之輕重者矣僕無貲而攘臂其間姑贊其爲南金大貝象犀珠玉之貴而已

題李崧叟寤軒賦後

崧叟舉進士有名暇日作寤軒賦以示余寤之時義大矣哉柏舟之寤辟憤世之言也考槃之寤歌樂身之言也莊周云其寤也神交其覺也形開造理者之言也叟之所到深矣抑玆賦也會得時讀之飄飄然有淩雲气防不得時讀之癡人面前說夢

題外祖看靑堂賦手槁後

某哭母三年重班二府表兄以外大父看靑堂槁相示爲之掩卷流涕外大父官薄不顯於時名聲不昭於人而經芳傳馨金渾玉璞諸子諸孫皆以經學專門試太常輙不第斯文雨露自葉流根獨能沾漑其外孫超取顯仕材薄時艱於國無補誦賦中邦家柱石之語面熱而汗下也士生斯世豈能自爲材哉楊惲讀太史書範賦典依庾氏學問淵源則逺矣陶淵明作孟嘉傳蘇文忠書程公遺事感慨當如何乃裝褫以歸之而告之曰嗚呼斯文其永保之是兄家之氊笏而吾母之杯圏也寒泉在浚白雲孤飛千里相望百感交集

書禦史龍圖公集後

龍圖先公文集十卷某繕冩家藏防校旣畢撫而嘆曰公所謂諫書知無不言言無不盡然每篇不過數百字有他人諄復千言所不到者論命相疏舉崔羣開元天寶理亂之說而申之曰譬猶養身常須愼病不可以覺痛之日始爲受病之辰至哉言乎又崔羣所未發者初劾宰相疏簡嚴特甚爭之不勝而猶有拳拳惜國體不敢盡言之意後世臺諫劾大吏掎摭怒罵不遺餘力者可少愧矣詩詞流麗有風致昔王荊公謂公始讀書卽以文詞辯麗天下趙忠定鎭成都奉詔編本朝名臣奏議蜀之鉅公李季章兄弟實與論次於公奏篇錄之無遺國史稱公善議論其言時政不爲激訐故多見推行此數言者足以盡公矣不肖裔孫何足以知之書示後人云爾

題察判學士家集後

先世子才集十一卷繕冩藏於家子才以詩文豪於熙寧元祐間迨淳熙中研軒程公爲之譜其年第其捲訂其述作大槪而惜其器業之未底於成於斯文用力多寄意厚矣去淳熙八十有七年五世諸孫某讀遺編撫而嘆曰程公謂子才元祐奏篇論北事效於靖康信然矣抑又諸史論如論晉人以父母之邦委之於劉石輩殘暴戮辱百餘年間無有奮發以生吾中國之气又安得有奇士哉如論後魏謂中國以禮義文采之腴而飼拓跋之饑此之謂不幸非吾一人之可與魏爭吾必激天下之气而與魏爭古之善戰者能用天下之气而巳矣嗟乎安得此語聞於炎紹中興之初乎子才從節孝徐先生遊且久其文章雄直雅似節孝今取徐集三詩系家集後而著其說如此

題周吉甫雲莊數學後

淳祐乙已表兄李攺卿問予命於弋陽周雲莊雲莊精於數者也推測良久奮筆書方寸紙遺攺卿示予曰丙午髙壓棘闈丁未首步蘭宮越明年予叨薦墨又明年予冠禮部異哉周君以場屋雋名歸之山林庸夫以千萬人中不可揣摩之事言於二三年前不可預定之時斯亦奇矣當許我時余不知孰爲周君周君不知孰爲余也如是而應是安有計較於其間者耶天下之不求而得者類若此耳上蔡先生平生未嘗幹人在書局亦不謁執政嘗舉似門人以其未第時感應事且曰萬事皆有命信得命及便不枉卻閒工夫費卻閒心力至哉斯言予今而後信得命及矣將倚骯髒之門乎抑將上咿嚘之堂乎將爲松栢之堅挺乎抑爲藤蘿之靡蔓乎繼自今窮不必送巧不必乞大鈞不必問是有命焉周君豈欺我哉

又

丙午丁未之前余爲士人吉甫言余且叨第癸丑甲寅余爲教官吉甫言余且得召乙卯丙辰余入館吉甫言余且歸嗟乎余不能隠居求志顧以其身溟涬於風波間防肝虫臂惟其所遭一何愚也吉甫亦鄕里人耳乃以其術坐策余之成敗燭照卜無言不酬又何神也餘事無足言者嵗行旣周又見午未余之鄕黨朋友皆且奮躍功名之會吉甫其爲余徧訪而精攷之得其人則以告余可也荊公云久諳郭璞言多驗老比顏含意更疎祗欲勒成方士傳借君名姓在新書謹以爲贈戊午再題

題趙徳亮詩論後

著雍困惇之嵗靑陽載熙積陰驟霽玩芳病叟讀易至未濟終焉而廬山趙徳亮逺以其刪詩要論來叟扶病讀之撫而嘆曰深乎徳亮之爲是書也其援據精故其說辧其感慨極故其味長或曰鄭康成以三禮箋詩儒者未之許也今君以春秋評詩可乎余應曰不然詩春秋皆史也序之言曰國史明乎得失之迹以春秋評詩詎謂不然六經惟詩春秋當自其變者觀之康衢之謡虞廷之歌果詩之本始乎詩之興也諒不於上皇之世先儒有是言矣達事懷舊俗詩之所爲作也君著詩論以爲仲尼刪詩於魯哀公之十一年而作春秋於十四年其事相因不偶然也謂非自其變者觀之乎是故觀風者不徒觀之周南召南觀於豳風下泉之思可也觀雅者不徒觀之文王大明綿觀於蕩之傷旻之閔可也觀頌者不徒觀於猗那淸廟觀於正考父之猶能存商季孫行父之猶請命於周可也否則成湯髙宗防子之云爲文武成康周召之規制豈如弁髦而因以敝之蓋人心之全經與天壤相敝也詩之興非世變云乎哉詩之存獨世變云乎哉變在彼不變在我故曰發乎情民之性也止乎禮義先王之澤也又曰皓天不復憂無疆也千嵗必反理之常也四始之孰是孰非大序之爲得爲失糟粕而已齊魯韓毛束髙閣獨抱遺經究終始於是藏之名山以待後之學者足矣昔孔氏作春秋九月而成卜之得陽豫之卦未知刪詩之後卜之得何卦也君如通其說嘗試以語我來

書洙泗裔編後

論語家語孔叢子皆孔氏家書也而有粹駁之不同家語駁於論語孔叢子又駁於家語蓋更春秋而戰國戰國而秦漢孔氏之家學其亦與世道相爲升降也耶家語自安國撰次當孝成時其孫愆上書自言而不得立至魏王肅始得之孔子二十二世孫猛而後傳焉孔叢子至本朝宋咸始著明其書朱文公詆其鄙淺不列諸子之數嵗在戊寅某讀書山中感時撫事悼斯文興防之不可期適架上抽取孔叢子書讀之因摘雅正不繆於聖人者抄爲此編且附所見於逐段之下因竊自嘆於吾夫子受罔極之恩則夫誦其詩讀其書可不尙論其世乎乃並考沂水侯以降出處世次之本末遂爲之說曰嗚呼世變之推移可畏哉自春秋戰國以逮秦漢先聖子孫閱歷多矣鮒爲陳涉博士而子建不肯仕莽朝覇辭三公而光附王氏當世道將更與其革命之際其於爲人賢不肖何如也其處平世則僖之堅剛季彥之直淸亦可以見其先人矣東漢以後迄有唐徒聞封爵之號而其人不少槪見焉嗚呼世變之推移可畏哉

跋孝女記

洎灘孝女記者余友李君士會纂輯孝女饒娥事實之所作也吾邑之忠臣孝子史不絕書先唐而後則孝娥之爲烈也自唐元和盛際柳河東以至我朝乾淳宿儒慈湖黙齋諸公發揮盡矣其間疑悞之辧則此書詳焉大槪古今人之稱娥者或稱其當時哭死或述其終身不嫁而死死不死未足爲娥輕重也娥豈茍生也哉慷慨殺身者易從容就義者難娥𨿽未嘗接學士大夫之緒言而天典民彛固有不學而知者矣李君獨旁捜而廣記之以其終身不嫁者爲是而謂其卽死者爲非又復詳訂以伸其說且復有取於朱文公愛重沙隨之辧說正猶離騷序語中重惜靈均之事壹欝而不得伸於當年者又晦昧而不見白於後世也然則洎灘一汨羅也饒娥則女中之三閭大夫也死不死未足爲娥輕重也某幼孤先夫人執誼訓子其葬也實鄰孝祠每拜慈塋瞻望岑蔚爲低徊不能去竊於是編有感焉李君該洽博雅事事求是於前史舊聞遺事多所辧證是編尢有關於名教讀者不宜艸艸故以愚說附著之嗚呼臣之忠猶子之孝以娥之事觀之死易不嫁難耳唐之亡也不嫁者惟司空表聖一人而已嗚呼

題李秋山家傳後

余讀秋山家傳慨今懷昔竊於韓退之之詩陸士衡之賦有感焉余與秋山皆番陽人定交於館學余自校中祕書以致貳成均長儀曹秋山聲名在太學日杲月耀間過余深畱苦語瑰絕奇偉正大忠切余所畏也退之之詩曰我年二十五求友昧其人哀歌西京市始與夫子親前日之交秋山以之秋山擢巍科紆泮綍濯朝纓飛翰藻及鯨波沒頂交遊風雨散餘臥軒中秋山獨一訪生死相與懷傅燮之悲雪袁安之涕仰林俯壑若不忍別別逾五年人已千古陸士衡之賦曰仰堂構之顚悴閔城闕之丘荒親彌懿其已逝交何戚而不忘今日之哭秋山以之𨿽然退之以唐儒當風雲變化之時士衡以吳士有桑梓悠曠之感二公所歷要自不同而吾二人兼之悲夫將萬敵以家傳示余若將扳余銘者余噤齦久矣君之所立宜有全傳萬敵所序一皆實錄世世萬子孫文獻足徵也憶昨余自館中觸口語去國出宿湖寺言者在臺邏者在門太學生袖詩湖陰餞餘者以百數君之詩云世事從來易荊棘人生樂處在山林所謂哀而不傷怨而不怒者世變之積有自來矣君爲飛仙余猶畱滯靑門曉露東陵淡日間耶

題太傅北平莊武王家傳後

右唐太傅北平莊武王家傳二卷二十一世孫某采前史修成一編惟先王勲徳在前朝贊述在史官其子孫無敢以擬議爲也然自唐南唐至本朝閱代者三自貞元乙亥至於今丁亥閱年者四百九十有二矣某不幸當本朝傾覆中華淪陷悲宗社之陵夷愧祖風之軼墜悼往謀之不臧傷後咎之誰執昔韋成詩責躬而述綏殷傅楚之前勞庾子山賦哀江南而敍承周佐漢之舊績所感而起固所以爲書也書成誦黍離之三章而流涕以識其後云彊圉大淵獻季春中澣前二日

題程致政鐘夫人志文後

先朝以孝理天下舉人父母耆年拜官或以熙成或以慶典恩施厚甚徳壽稱慶之詔曰惟羣工百姓夙依於覆育而耆老大夫咸被於甄陶今而仁壽之同躋必也安榮之共保大哉王言教民親愛如此程氏再世防恩榮寵赫然亦於其徳而已訥翁蓋厚徳純孝人也龎眉皓首气貌恂恂余嘗館翁門翁嘗與座客言吾壯年葬先人半山每日五更輙走墓下晨省而歸日猶未明坐客咸咨其孝其於鄕黨朋友情誼最隆也鐘夫人了翁先生之同气有家法母儀諸子亦皆孝謹有西京萬石君之遺風翁與夫人拜命爲其次子登進士貢籍也孫時登入太學遭時變不克以功名自奮然當衣冠道盡之餘誾誾師師未嘗攺柯易葉而癖於嗜學猶前日楊誠齋每語後生萬里只怕倒卻秀才擔子若時登者可保其克負荷矣於是益足以驗其爲徳門所積云欽定四庫全書

碧梧玩芳集卷十五

宋馬廷鸞撰題跋

跋黃君觀物外篇詳說

何啻千年與萬年嵗寒松桂獨依然若無揚子天人學安有莊生內外篇蓋先生所自賦者若此張子堅所授謂非先生遺書不可也余嘗讀蜀儒觀物張公所爲衍義九卷今又得鄕之隠君子黃君詳說而讀之張公書旣經淳熙聖人天語訪問已悉上送官矣黃君精思妙契藏之名山意者猶待萬世而一遇也先儒謂聖人作易爲義爲數知義不知數𨿽善無所統余於數學防防然如坐雲霧無以勘辧二家之書所以爲衍爲詳也獨於黃君書有感焉朱文公謂康節之學稍近莊老今嘗疑其書時有取於老莊之遺今君於此書扶道貶異𨿽先生所援引不敢茍狥焉嚴哉文公又謂康節以十爲河圖九爲洛書余又疑其書未嘗及此書謂九十之說其實特在乎歷紀州井無以他說攙入亂其正意深哉嘗鼎一臠所見如此誠有味乎其言之也余老矣計吾所知不若其所不知則莫如釋而弗推𨿽然吾州固多長才秀民豈無爲君沽酒奉觴親嘗粥藥於百原之上雲山水竹之間者君其無謂吾非黃石癡老子可以跪履取得而試與彼議其將有爲之衍繹者

題周公謹蠟屐集後

東坡評遙集此事以爲君子可寓意於物而不可畱意於物今夫詩天地間一靈物也故曰乾坤有淸气散入詩人脾君子之於是物也寓焉而已陶淵明每見樹木交陰時鳥變聲便欣然有喜臨流賦詩寓之謂耳嘔心出腑如李長吉則畱之爲也以余觀公謹非能爲詩不能不爲詩也悠然而長黯然而幽有圓轉流麗之新聲無慘淡經營之苦思謂之寓者非耶𨿽然公謹一出門則遙集紛紛矣獨無感乎感則悲悲則吟豈獨有取於蠟屐之區區乎故曰公謹非能爲詩而不能不爲詩者也

題周公謹弁陽集後

公謹雅思淵才舊矣然其韜暉沈馨又何至也余庚午辛未系官中書公謹數過余未嘗覩其詩暮年東門西山相望千里一日遺余古句一日又餉余行捲旣又槖其平生五大編曰爲我評之今日所覩皆琳瑯珠玉前日所未覩者何也得非公謹是時畱筆力第思齊續生民以大鳴國家之盛宜不浪出乎公謹上世爲中興名從臣家弁陽邇京師開門而仕則跬步市朝之上閉門而隠則俯仰山林之下其所交皆承平諸王孫觴詠流行非絲非竹致足樂也而今也乃與文士弄筆墨於枯槎斷崖之間騷客苦吟於衰艸斜陽之外樂之極者傷之尢者乎𨿽然詩固有正有變也觀風者不必觀之關雎麟趾觀於匪風下泉可也觀雅者不必觀之文王大明綿觀於蕩之傷旻之閔可也抑公謹爲詩則又不然讀南郊慶成諸篇則懽愉之辭難工者尢工讀蓬萊懷舊等作則窮苦之辭易好者尢好是又無論正變皆奇作也吾愛其中有句云淒涼怕問前朝事老大猶看後世書昔人有言獨吾與伯業能耳嗚呼悕矣豈易爲俗人言哉

題方景云課槁後

余與景云同生於壬午同薦於丙午有二同之契焉由丙午至於今四十有二年矣景云之爲人篤實其文爾雅而深純場屋之作非直靈於己其所沾漑輙復髙列薦名中間試太常不奏第余之罪也初與典舉冬烘遂失景云每誦東坡與李方叔詩爲之永嘆蓋其首章曰與君相從非一日筆勢翩翩疑可識平生漫說古戰場過眼終迷日五色余固嘗以是愧景云也其末章曰買羊沽酒謝玉川爲我醉倒春風前歸家但艸淩雲賦我相夫子非臞仙余又不知夫世變至此不復可以是期景云也悲哉然景云泊然不以望我暇日抄其所爲文成一鉅編示余且曰其書數語示我子孫惟母引李方叔云嗚呼吾經五十八篇可命題者何限作者何限其在於今惟張才叔一篇可爲痛哭余之罪豈惟失一景云而已

題四印五章後

先人往年侍親宦遊旴江一日叔父馳書爲言欲以勤謹和儉爲保家四印先人欣然是之因爲發明其義成五章某幼孤先人文字散落表兄李先生我之自出乃能收拾序藏之旣而以遺編見授則五章者其首也防某錄辟廱時先生亦薄遊輦下乃掇取手抄爲此卷以歸於先生或者當世名公鉅人見而取焉賜之語以爲先訓不朽則亦不肖孤之至望也

書課歷序後

右先衛公館北莊許氏時課學者之遺訓也可以課人獨不可以課其子孫乎余家九男子皆先公孫也余欲以先訓課之當自余自課始客曰汝以科舉時文適有天幸試南宮中首選入校中祕書以至承華執經露門勸講掌內外制極朝廷文章翰墨之選遂階柄用書不負汝而汝負書多矣今年逾五十飾巾待終而已政使記三篋讀五車渠能復於書有所發明乎余曰不然杜祁公旣致仕還家年已七十始學艸書卽工蘇黃門云人生逐日胸次須出一好議論若飽食暖衣惟利欲是念何以自別於禽獸余歸蜀當杜門著書不令廢日黃山谷云諸兒漸長不可不加意教訓人生家計厚薄自系時命但不可令斷讀書種子耳然則讀書課子愈老愈勤可也余之自課欲取六經從頭防繹編纂一畨自義疏以及諸家之說今讀易始盡六十四卦自書以往皆當次第讀之嘗取溫公通鑑張氏指掌編纂讀史討以至前朝未成書將嗣抄之讀諸家文集纂其英華爲祕宻藏凡經史百氏嘉言善行有會於余心者擬小東萊公讀書記爲會心自覽凡諸史已防校者欲再讀凡詩章自陶杜而下以盡本朝諸名人之作皆欲細讀以助晚年吟詠倘天假之年其所讀當不止此今條其目於此編嵗計而月校之九子者人付一編長而能自讀者取其心之所好者自讀之幼而未能讀者吾授以所當讀稟於明師而讀之亦條其目於此編嵗計而月校之如先公遺訓且並著所爲時文之業焉旣授此編之後暇日當有以語我來

跋先龍圖交遊七君子帖後

某幼孤聞宗人遺老之言曰先龍圖公有七君子交遊十二帖者慶曆皇祐間往來牋牘也王文恭蘇集賢三帖當在慶曆之六七年宋景文以下當在皇祐之二三年歐陽帖在守南京時王文安帖在由給捨副樞庭時呂公帖在得請守杭時施公帖在同任東南使事時兩王蘇公敍交情歐宋諸人及時事者蓋自西師勞敝京師粟少朝廷憂之選才能明敏者大發運東南六路七十二州之粟以給汴都先公由禦史裏行轉殿中執法爲發運使淮浙薦饑河流堙滯卒能使上供肅給所部亦贍濟自是還臺遷雜端入諫省則日拜疏赤墀下與權貴人爲敵矣此十二帖者先公奉使立朝之本末略可由是推考焉李兄叔翔爲馬氏甥得之外家寶如拱璧因誦所聞屬叔翔共守之淳祐十二年

跋家藏七君子帖

七君子帖其一爲楊文公其二爲文潞公其三爲張文定公其四爲歐陽公其五爲東坡公其六爲韓魏公其七未詳末有題辭則梁溪尢延之先生也尢公幹淳名儒其子木石先生端明公炯寶祐間提綱史事以校勘辟余是數帖者𨿽紙敝墨渝不可盡讀而三百餘年典刑文獻在焉詩云云誰之思西方美人彼美人兮西方之人兮謹書以貽子孫

防山谷書劉夢得竹枝歌後

此帖出洪文敏公家莘之文敏子也洪氏爲鄱陽文章家奧篇隠帙萃焉法書名畫特土苴耳公又賞鑑精識其爲眞迹不疑餘家舊與洪氏有連先從曽伯祖老山翁客三公門下每相與鑑定法書一日吾祖指言歐陽率更九成宮碑非雍本旣而眞雍本吾祖以失言罰作綘字韻詩三百韻以爲笑樂前輩風流可尙如此小侄端巽得此帖於洪氏端有自來以吾祖精識尙誤品題余老矣倘失言安能捜枯作三百韻詩小侄謹藏之

題張宣公題名帖

乾道己丑人日廣漢張敬夫定叟約其友崇安吳伯立湘陰孫師尹廬山雷亨仲自城東門尋梅行數里遇番陽鐘彥昭酒三行相與樂甚薄步至陳仲思艸堂小雨初霽煙雲澹然南枝𨿽未拆己覺春意滿眼矣外甥甘可大偕行【南軒帖】

宣公乾道戊子與諸生講誦長沙之家塾明年己丑冬遂有嚴陵之命此其春也某嘗聞先儒之說自魏公薨後每出必與定叟同行觀此帖尢信吳伯立佳士也公嘗爲賦卜鄰得佳士問學方駸駸之句陳仲思溪亭在湘水之濵公嘗陪張安國過之蓋深有買山卜鄰之意焉甘可大公甥也嘗從定叟之桂林之嚴陵公亦有迂疎似舅之目皆帖中人物也抑又觀公人日遊城東陳仲思芳亭分韻得香字之句其詩曰絕憐梅事晚與客到林塘瓦椀村醪釅杯羮野菜香舊遊看壁字新嵗尙他鄕一笑俱眞率悠然意未央此帖實相表裏幹淳之典刑逺矣僕生晚不及質之前輩姑以所聞敍其末徐君其爲余寶之

題汪氏所藏慈湖遺墨後

嗚呼商衡漢相之事逺矣一夫餓死皆簡之罪三代之前伊尹是心也三代之後孔明是心也而慈湖楊公之是心千載同符抑是心也必有所寄而後可吾鄕之前輩汪公某實以厚徳重望爲公所知以荒政托而遺以手書如此汪公迄能體承其語救災卹囏境內無饑民至今父老談之爲流涕而汪氏孫某重厚似其先人於慈湖大訓奉如元寶如拱璧一日以示余余端拜受讀而敬書之於時方崇尙楊學爲之作閟宮建黌捨廟祀其像庠讀其書然而嵗何必荒民何必餒亦姑致謹於梃與政之間吾民其庶幾乎是宜表章汪氏孫所藏而尊信之𨿽未能志伊尹之志然而赤子不困於豺狼之吻如孔明之云足矣汪氏其寶之邂逅爲從政者言焉公書在紙無以見公其顙有泚

題楊東澗帖後

余與公相從三十年深畱苦語皆置之不復道矣發了翁之疏叫號莫省於防言箋元亮之詩流涕乃成於實踐悲夫玩芳病叟憶翁舊話書於汪君所藏帖後

題徐徑畈贈詩帖後

故殿講右司徐公名霖字景說衢人去城二十里所居名徑畈初爲舉子時師事鄕先生晦靜湯公晦靜以英才目之爲甲辰禮部進士第一人史嵩之之爲相也專權固位植黨欺君棄賢任佞公論切齒徐公以新進士一日叩閽上書白髮其姦海內驚嘆亡何嵩之敗明年乙巳朝廷更化穆陵思其忠自待次教官給札入館丙午在館丁未參詳省試院余時以舉人入試所爲文知舉監試稍見推許議置前列諸公所擬殊未定徐公獨指余文贊其決遂叨首選待試親防亟訪謝之一見如平生歡居京師時時往來則爲余賦碧梧精舍古句會京師大旱徐公以館職言事攻諫長京尹乞祠不待命去穆陵至以親筆命宰執諭畱不就余亦成進士歸訪之徑畈山中復爲賦後三數篇其寒夜章尾句云一飛一鳴動千嵗靑燈相語鬢成絲今已爲脫簡不可讀輙以所記憶補之徐公材髙气勁道勝名立四方之士望如景星鳯皇一時鉅公元夫或擬倫稍過聲聞響臻而余獨憂之嘗寓書舉古人所謂末俗易髙險塗難盡之語薄奉規切焉嵗壬子徐公再還朝影附滋眾遂與同朝諸公交閧而罷流落十年壬戌之春起家守臨汀徐公亦且收膏反液期於用世而天不假年矣余之得其手筆距今三十有三年矣天荒地老紙敝墨渝敍而藏之示我後嗣今世豈復有斯人哉

欽定四庫全書

碧梧玩芳集卷十六

宋馬廷鸞撰題防

書張母陳氏禮部符後

綱常亙天地節義無古今是可以世變論哉恭惟本朝立極敍彛導民扶世明禋赦令應義夫節婦孝子順孫事狀顯著者具明聞奏加之旌擢恩施甚厚三嵗一下如寒暑之不移而壬申詔書以吏奉詔不勤更二三年竟格嗚呼余婦捨新安張氏衣冠名族也朱文公嘗以篤行孝謹稱之餘嘗舉以銘先外舅之墓矣豈惟丈夫其婦人尢多賢主奉公之夫人陳氏余婦之伯母也每爲言其閨儀婦節之懿賢哉母也盛徳髙年宗族鄕黨合詞以聞於州州上尙書禮部應詔禮部復下郡國考實將行霈恩而郡事倥傯吏文遷延余所親張吏部牧新安嘗爲之促文書會府罷迄不克拜恩哀哉其孫應文藏文書以示子孫謁余而請述焉中興四朝國史列女傳有陳堂前者其母儀婦節大書靑史今日視先朝時則異矣今陳與昔陳之爲烈一也天典民彛又可以世變論哉

跋董秀夫輞川圖後

余友蘭臯董君雅人也示余輞川圖且索言焉宗少文老疾所至名山恐難徧閱惟當澄懷觀道臥以遊之餘甚欲借君此圖臥遊其間而君督之不置也則爲之言曰史稱維在別墅與裴迪遊其中賦詩相酬對爲樂今觀其空曲浮彩之吟寒流秋雨之篇皆不過四句而止耳何其簡短而有遺音也後人括摘摩詰遐想其遊輞川某句則謂之傲睨閒適某句則謂之蟬蛻浮游某句則謂之詩中有畫畫中有詩又何其摹寫之無已也登臨而得於所見者其語朴想象而得於所聞者其詞誇古今文人類如此耳𨿽然此因畫而詳詩也若置詩而詳畫則又不然輞川圖摩詰所自畫也世間自有兩紙本有矮紙本有髙紙本蘭臯所藏者矮紙之所摹歟有能辧之與爾具一隻眼

書二侄分關後

昔唐相元防之誨侄等書曰吾不能逺諭他人汝獨不見吾兄之奉家法乎吾兄半生羈遊以相給足吾受吾兄正色之訓感慈防一言遜志於學粗成一名吾之所得以爲兄者則汝之所得以爲父有父如此尙不足爲汝師乎今端防端常父母俱逝孑然獨立於世變艱難之中不得已析薄貲以持寒門此吾兄苦學所積也今將以防之所以誨侄者誨之蓋吾曽祖太師盤山翁無兄弟吾祖太師和公兄弟五人而和公獨當家事諸祖意向不齊而和公一意包容保持門戶迄無間言吾之二父信公朝奉公兄弟才二人和公旣逝吾所後信公養母訓弟以至協比婚姻而吾以弟之子爲兄之子則其孝友可知也二公授館人門借束脯以養其親朝奉公病信公親治藥具親攜防器以扶持之生徒皆以爲訝信公正色曰吾弟相依爲命者也聞者心服信公薨朝奉公泣血而哭之如哭其父之如其父鄕人嘖嘖嗟悼至今猶有能言之者吾兄弟之相與己不如先人多矣然亦粗有可言者吾兄弟三人幼孤奮身力學丙午與兄偕薦次年偕上春官兄以耘人之財給我東上吾獨登第食貧五年兄假館養母育我至吾娶婦之後有孤妹未嫁吾捐奩財兄捐脯資相與聘送吾登朝以至叨竊政路勢利薰人兄未嘗以一事累我我未嘗以一辭望兄吾抱疾去位兄終年奔走扶持而歸旬日而兄遷謝此吾所爲終天之痛也汝等觀吾兄弟相處豈有貲產之可析乎豈有血气之可爭乎豈有僕妾之爲雀防妻子之爲風雨乎蓋吾家三世以推棃遜棗爲習尙以易衣並食爲活計以同肝共膽爲命脈今區區薄產關約所載悉公悉實無毫髮可指顧此尺寸曽何足道惟是友睦一事乃吾家萬金良藥汝兄弟尙能守之吾有以見兄於地下是受汝之賜也否則無以見先兄於地下矣努力努力勉之勉之

說

溫止所字說

親黨霅川溫君以書抵予曰吾舊名拱辰吾師解先生字之曰止所後以純名貢天府而止所之字未之有攺也吾冉冉老矣猶若未知止所者盍爲說以贈我乎余答之曰純者粹然至善之名善生於心而經言在明明徳在新民在止於至善先儒則曰心者人之北辰也君之名先辰後純壹是皆以止所爲字止何所也方寸之間至善而已朱文公感興之詩曰太乙有常居仰瞻獨煌煌中天照四國三辰環侍旁人心要如此寂感無邊方張宣公艮齋之銘曰天心粹然道義俱全是曰至善萬化之源皆以心言也爰舉二先生之說相與切磋究之

潘龍起中復字說

君子已孤不更其名不可更也字獨可更乎𨿽然太虛之爲少遊履常之爲無己觀時察義其必有見矣潘君應雷以經明拔三捨陟巍科聲名獵獵起故以龍起爲字俄而一旦更字中復益將蔽雷霆藏風雲以從事於掩身齋戒之義焉夫翕無餘者辟斯始造化之機也能潛乃升惟蟄斯奮吾身一造化也毋徒曰嵗晚以字行更始號元亮云

朱甥師裕字說

外孫朱饒家本苕人生於鄱陽其父名之曰饒及冠將歸假馬氏阼階而行禮焉其父又爲之請字於余余惟昔之人生於其州則遂以州名其字則因名取義耳司馬溫公生於淮西故以郡名而取充實有輝之義字之然則吾何以字汝乎吾聞家之富者饒於財學之富者饒於文唐贊皇李衛公名徳裕而字文饒今以師裕字可乎汝欲知贊皇公之爲人乎性不樂進士家不置文選然而籌邊樓之有大區畫精思亭起艸臺之有大制作中書一品集文武兩朝獻替記之有大建明極材華勛業之盛中興以後莫加焉其亦可謂饒也已矣甥歸而讀父書守家學盈科而行成章而達使其胸中所積汸汸如江海暴暴如丘山吾之所圖於汝也不勤而空無實而窽豈吾所圖於汝哉誰謂華髙企其齊而勉之吾猶有望也夫

族子徳淳字說

族弟之子徳淳生於乙丑其紀年爲咸淳初元長而工醫其學爲太倉令淳於公之學徳淳請序於余余曰汝以其生之年則淳爲咸淳之淳以其學之業則淳爲淳於公之淳姑因汝之業制汝之字可乎宜以子全字周官醫師之職十全爲尙十失一次之問臣意診病決死生能全否乎對曰意治病先切脈心不精脈所期死生時時失之臣意不能全也徳淳必也能全周官之十全而又能全淳於公之不能全是爲靑於藍寒於水可以托人性命矣人之言曰老醫少卜醫何必老史稱秦越人得方於長桑公太倉令得方於唐裏公孫皆自少時公孫之授倉公亦曰吾身已衰無所復事是吾年少所得妙方也醫何必老顧慧性何如耳夫醫非慧男子不能慧則通通則神聖工巧出焉侄之齒未也而其性專靜其學精審殊有老成之風吾病夫也吾貧於黎庶而醫傲於王公幸其族有人則朝夕吾門視吾病診吾脈吾以身試之良驗噫子全勉之吾年五十一罷歸鬢須之焦黃久矣今抱沈痛年六十有七幾死者數矣倘非飲我上池之藥則汝伯何由發如漆也書以爲徳淳字說

贊

東平精舍十八阿羅漢尊者眞贊

一尊者立一人隨侍執巾一人鳴法鼓前列寶鑪侍者揖請

旃檀旣燻法鼓旣鳴或隨而趨或傾以迎問此大士爲寂爲聲寂非槁木聲如震霆

一尊者手執數珠

眾生顚倒爲物所轉我轉是珠一以貫萬過現不住來則未來舉珠示人孰爲輪回

一尊者顧奴子防茶

把盞注湯茗熟气新大士啜之醒心淸神欲知花蘂乳淸冷味須是眠云跂石上人

一尊者在巖間入定一侍者執磬在側

兩目不開六用俱寂剎那三世一刼七日寂不爲身動不爲人天作時雨山川出云

一尊者黙坐如嗔一直符捧函狀在前侍者接過

空山宴息不動如如適從何來貽我函書尊者黙然上座接過爲喜爲嗔不起於坐

一尊者抱膝仰面而坐頂上出神騰雲而去二從者侍側

抱膝者形飛空者神二俱非是孰爲此身形與道一道無不在彩雲載之奚往而礙

一尊者立懸崖峭壁之下浣手瀑布泉一蠻奴執巾

髙山飛泉濺沫跳珠濯我寶手冰雪炯如顧視蠻童執巾在側水旣不濡巾安用拭

一尊者降水中龍

我以道眼爲傳法宗爾以願力爲防法龍道成願滿乘雲駕風地行空飛一徹萬融

一尊者坐看龍抱膝

我非臥龍云何抱膝彼嘯而吟此黙以息世出世間其揆則一導師無言萬法俱寂

一尊者倚松而坐看二獅子舞

撫孤松而盤桓玩獅子之嚬呻蓋善財徧參之處亦逺公結社之人

一尊者坐水邊挈衣於膝一猿爲洗足

手足屙癢大士未仁敬抑搔之異類成親何必王孫憎但以兒子畜輕汝手無傷吾足

一尊者防杖呀口前有幽花二山鬼侍側

頥隠於臍肩髙於耳喝猛如雷開口見齒幽花可娛短錫可倚坐於石臺從以山鬼

一尊者垂手執拂而坐

拂垂於手手垂於膝堂堂尊師宴宴居息昭琴旣鼓防瑟亦希神閒意定玩此髬髵

一尊者伏虎虎口銜花伏地

以我慈悲撫爾猛烈還爾佛性共我禪悅咄哉小空客至勿恐采優曇花獻世尊供

一尊者坐看盤蓮

聞法防先事佛亦久耄然眾中是大長老芬陀利華具如來性睨而視之常樂我靜

一尊者左執寶箑右執蓮花嗅鼻

芬陀在鼻出泥而香寶翣在手不揮而涼斷崖蒼蘚宴坐徜徉無相無作大用堂堂

一尊者捫膝正坐一善神一侍者

弟子在右善神在左尊者儼然捫膝正坐雙眸炯炯六用如如得大自在遊物之初

一尊者按手仰坐一侍者一善神前有金童玉女引宰相合掌瞻敬

弟子在左善神在右尊者儼然傲兀兩肘金章紫衣合爪仰手現宰官身祝無量壽

銘

屺瞻鐘銘

我事母時聽於無聲如鐘在簴何叩不鳴母捨我去根在塵空稽之大雄考此華鐘倩智興師敲無明銅響徹十方地獄天宮兒在中野母爲飛仙晨香夕燈秋菊寒泉子子孫孫勿替有永誰無母慈聞者深省

小蓋銘

如荷小蓋倚之空堂視日蚤暮隨時翕張抑姑賢於臺笠奚敢旅於旂常

烏扇銘

土山焦金石鑠故人之淸不來大王之雄不作莫黒匪烏其風朴略

欽定四庫全書

碧梧玩芳集卷十七

宋馬廷鸞撰記

益國趙公生祠記

樂平唐舊邑入本朝爲望縣紹熈中慈湖楊先生之爲宰也士肅肅民熈熈鰥寡孤獨得職而衣冠禮樂之羣日與縣大夫揖遜堂上時時歌豈弟宜民之詩以相命是一邑之三代也嵗陽一周而風聽大異何也徒聞聲謷尻髙塗膏釁血者催科之呻吟也杜門塞竇十室九空者比屋之流亡也搜原剔藪虎鳴熊至者符移之駿奔也若夫漿酒藿肉美宅腴田狎憲府如家庭倚大姓爲窟穴指十有一鄕四十有四都之百姓爲食邑戶者則羣不逞之吏而已如是稱於州曰樂平之民邑之號端使然哉宋之得天下也以仁十四聖一心三百年一日自姦貪柄國嘯凶裒頑仇我赤子其敝至於塹山橋江內參外訌皇上赫然攺紀制詔少保益國趙公旬宣大江問民疾苦諸所罷行不從中覆公將王命自東遡西十乘啟行風餐雨宿師之所過率以私錢給他費其仰縣官者無防復命餉所趣還厥輸公私晏如也而吾邑獨秉急令出暴政頭防箕斂家至戶到販夫販婦不能免焉公至之日馳令軍中徵夫少休爰救民瘼於是三臺武帳牒愬如雲公則率吁眾慼以詔書從事移縣大夫去之俄而劾罪如章執吏於獄誅其尢無良者然後呻吟者息流亡者歸駿奔者防遁自屏而吾民始克相持以生相彌以寧如熱濯冰如蟄震霆蓋天地之爲恩而日月之爲明也亦旣防老扶防載纛抗旗拜舞公賜於元戎之馬前則又退而謀曰吾何以永報公之徳於無窮也無亦繪而祠之晨香夕燈祝公千嵗而後盡於吾心邑士倡之通邑之旄倪一辭和之黃冠師且願畱公像於祥雲觀又以某爲邑人授簡記其成某諗於眾曰公元勲盛徳也樂平蕞爾邑非公素所拊循之民也如天之福公來自東笑談指麾而去其疾此在公勲徳中何啻泰山一毫芒公於邑人才一二日之畱而邑人於公已有千萬年之思且使爲令者而有三年之愛於其民民何日忘之詩曰民之秉彛好是懿徳固民心之天也然則誰非三代之民誰非慈湖之所以教而忍虐用之也彼崇山幽都投畀不受寧不永愧而後之有志於中牟單父之事者亦可以少思矣因系之以詩曰康山之崇兮公惠不窮兮洎水之陽兮公惠寖長兮山浮淸兮水涵暉公有惠澤兮民有秉彛堅瑉深刻兮來者永思

梓潼帝君祠記

梓潼當兩蜀之衝帝君故蜀神也五季不綱神弗受職宋興幹徳三年平蜀眀年丁卯五星聚奎文眀之祥芳郁萬世君之靈響暴震西土久矣而尢爲文士所宗今世所傳化書吾不能知其說惟石林葉公燕語稱凡蜀之士以貢入京師者必禱於祠下以問得失無一不驗者自吾有敵難岷峨淒愴君之靈與江俱東今東南叢祠所在崇建自行朝之祠於吳山者天華龍燭晝夜嚴供四方士子並走乞靈亦宜也弋陽楓林方氏爲衣冠大門儒士若束筍登薦書者相踵余之友方君某將試太常偕其弟某相與祠帝君於裏中爲之築宮塑像掲防妥靈震耀而皷舞之蓋將惠徼靈響爲進取資徴言於余余嘗感今懷古恭惟藝祖皇帝玉斧畫河全付所覆聖子神孫睿謨英略未嘗一日不在殿西頭也今奎運重開天子明年龍飛策士君盍降靈於東南之士使之舒翹揚英畫良吐奇濟時纉武俾闗河秦隴盡歸職方然後飈車羽輪靈斿而還故宮不亦盛乎有開必先宜自方氏始乃書其麗牲之石而系之詩曰

梁山劍閣橫岷嶓梓潼七曲髙嵯峨眞人初基斧畫河靈君受職山之阿丹碧岌嶪龍虎呵拄天功業石可磨江流滔滔東逝波靈之來兮自江沱結屋兮奉祠釀桂兮羞芝神格思兮士曰時躍淵兮天飛冠若箕兮劍拄頥長防用兮奇謀施敵北遁兮靈西歸錦幡兮寶蓋霓旌兮駕玉螭吾言非誇兮神之聽之

綠山勝槪記

婺源斗入萬山間山之鄰吾境者聮嵐含暉誇奇競秀予外兄張君輙得其勝處居之園於居之傍曰綠山勝槪而命記於余觀其池亭潔修林壑美秀則不必叢花茂木之防也直欄橫檻煙霞澄鮮則不必重閎邃宇之居也曉夜檠詩書娛樂則不必絲竹管弦之奏也園之勝固已各陳矣今夫士生天地間其攀名梯奔利航而竭蹷不休者欲暫而有此勝不可得也厥有拄笏西山寄徑終南而居心不靜者又安能長有此勝乎君胸中洞然表獨立於羣懽輩囂之上方且餐松風飲菊露制芰荷之衣紉芷蘭之佩山凡水俗變爲淸輝積李崇桃坐覽葩麗栁河東嘗言地𨿽勝得人焉居之則有增而髙有辟而廣有不待飾而已奐者蓋惟勝流足以受勝槪歟憶予前年冬直玉堂君授簡而余以文書謝不暇居二年並掌外制予方如沐漆求解而君數數迫之不置也方連上祠請倘幸防恩還裏則將挾溪童畦丁防茶鼎筆牀從君綠山間可以翛然而賦矣

可隠齋記

了先生之從子鐘叔華少習舉子業後因足病疾防瘳灰心進取居西偏辟小室了翁爲題曰可隠徜徉其間讀書作文尢工於吟詠日與朋友以酬唱爲樂他日以可隠之名問記於予予獨謂叔華非隠者也古之人在市朝爲大隠在林藪爲小隠往而不返則有石隠之譏挽之使來則有招隠之操若其世盜名則爲充隠君子鄙之叔華獨以可隠稱可者未可之對也今夫士生斯世固將以爲斯世也豪傑之士志气方剛耳後生風鼻端出火視功業可彈指取而山哀浦思林慚澗愧於我何有臺上之笑有時而弱千乘之君車中之謀有時而蹶大國之將斯人倘終隠則何以誇當年而耀後世哉余固曰叔華非隠者也於是爲記

李氏儒富荘記

叔翔旣築儒富荘余往過焉縹囊緗素魚魚雅雅其崇如墉叔翔曰有文字來其篇籍姓氏列於史館定爲著錄者西京三萬三千餘卷元和已六萬四千餘卷隋嘉則殿書以萬計者四十有七而唐之四部十二庫又不知其防也況中朝文眀之盛乎吾以是稱富何哉若是而可爲富則嵩華之捲石滄溟之浮漚也若是而不可爲富則索之常足味之無窮吾庸多矣子爲我計之尙斯文之未墜而吾荘之不荒也余曰嘻聚書難讀書尢難昔金華潘公作磨鏡帖朱文公亟稱之其說曰僕自諭爲昏鏡諭書爲磨鏡藥當用此藥揩磨塵垢使通眀瑩徹而後已此名言也世解讀書者防人焦爛於物欲之場沒溺乎宴安之中蕭繹宋遵貴之徒皆是也厄吾書者豈必郢城之煙厎柱之水哉叔翔有大雅資防搜而力討飫覽而厚藏虛心涵泳切已體察其必有以知之者矣李文正家藏書甚富有不待見主人下馬直入讀書者余討論山中覓書不可得嘗願徜徉小谿盡發一莊引捲徐玩叔翔當不吾厭也庶防文正之遺風歟因奉所假歸之輙以所聞讀書之說次第其語爲記

池州貴池縣尉防記

出秀山門可二百步所得古闉闍之故址隆然如伏有官府翼乎其上者貴池新尉廨也尉秦官也由漢以來凡掌武事者皆得稱焉太尉至與丞相等尊中尉巡徼京師司督大姦猾以至郡也縣也莫不有尉尉於縣爲最卑官𨿽卑其尊名自若也今之仕者顧不然貴池附於諸侯尉出掾曹防軍下旦朝束帶持手版趨尹請諸所移檄事暮走田廬間逐逐無停輪而桴鼓之警發召之役不與焉又俗吏屍厥官伏如處女茍幸終更逝如脫兔固無暇營所謂傳捨者以諉長官長官諱錢怖粟亦視陋忽傾而已先時舊治臺府度爲齊山書堂前尉徙治其旁軍地蘧篨一廈不潰於成寄迹僧廬三徙而得今治旁挹湖山蒼翠欲滴下瞰閭閻錯繡如畫其規模促狹而負踞髙爽猶之以卑官受尊名者也營之者少仙楊君賦之緡錢斛米木章竹个者眀府鄭君也楊君謂吾幸滿三嵗且去去而以遺所不知何人若非斵山骨書片辭無以識永久且望來者之茍能充之也子爲我書所以余羞非文章家獨憶李太白贈秋浦栁少府之句一日乘小車訪君梅市邊誦以美君稍櫽括而爲之歌曰美輪奐兮翚飛嗟不日兮成之舊蕭索兮忽芳菲望白雲兮當翠防閭閻靜兮人吏稀弓刀閒閒兮犬雞防籬少仙之去兮萬里淸輝歌曲正酣君詣大府受約束余亦上馬去君名頴字茂實武夷文公之防世孫

淨土院捨田記

院更唐宋且將五百年前人之述備矣蓋嘗以檀法度人施者無翼而翔不踵而至當乾道辛卯有初施田者僧眞悟大師道崇匄文於吾伯祖潛溪翁爲說偈言云信心生供養念起卽無窮我田無窮年我福亦無盡自後迨今百有十六年由朱君純仁而降長者李公以建殿及諸佛菩薩像施毛君自任以建三門創彌陀殿施王君曰平夫曰立夫以金剛像施曰宰曰彬之曰立夫又皆以田施而余兄弟曁昭文文忠南康公又皆以題扁施凡施之事田爲大院之僧如本宏普順普潤者皆肅肅然奉其教無敢越規矩準繩且將修彼之禮以耕之陳彼之義以種之講彼之學以耨之於是又介吾猶子奉潛溪翁遺文謁余而請記余觀多田翁盡東其畝祖也傳之孫三世希不失矣父也傳之子再世希不失矣孰能更千百年不壊不滅如浮屠氏之爲乎潛溪翁之言驗於是矣𨿽然謂僧而可無田乎則彼之人固自爲大言曰我師之教盡虛空徧法界皆吾福田耳釋迦云與大比丘千二百五十人俱乞食王捨城中王捨城卽吾田也國一師領徑山千餘眾寺無常產庖廩不繼山之神龍實助緣化山龍卽吾田也吾之田若恆河沙數歷僧只刼是可限以頃畝裁以嵗月乎謂僧而可有田乎則吾之人又律以正論曰梵居者僧野耕者民必也復而室家還而冠巾而後畀而田疇室家之不復冠巾之不還而田疇是畀僧而民乎民而僧乎𨿽然姑捨是僧之祈余曰吾因檀施助緣建彌陀誕節修西方淨土勝緣其田得米三十斛有奇是所爲謁記者也夫隨其心淨則佛土淨此淨土說也我無穢行之稊稗人獲無量之果報此福田說也施福田修淨土庸何譏焉彼將慊於不耕而食也於是取檀施之田自耕而食之以逃吾人之譏可也古徳云諸方說禪渾渾何似我怕饑種田此語眞實有味或問莘郊樂堯舜之道於某禪師答曰江上一犁春雨良以耕食鑿飲道在其中於吾儒之說未大戾也姑以是文之可乎後之觀文者將無謂其附防空王之談乎抑亦不乖聖人之道乎是未可知也安得起潛溪翁於九原再拜而質之

廬山白鹿洞書院興復記

謹按國史淳熈八年十一月辛丑禮部言知南康軍朱熹奏廬山白鹿洞書院在本軍星子縣界恭聞先朝嘗賜之國子監九經又嘗勅有司重加修繕考此山佛老之祠以百數兵亂之餘次第興葺而先王禮樂之宮所以爲化民成俗之本者乃反寂寥臣防恩假守始卽其故基度爲小屋教養生徒欲望繼述兩朝神聖遺意特降勅命仍舊以白鹿書院爲額詔國子監仰摹禦書石經印造九經注疏論孟等書給賜事下國子監勘當監上禮部奏聞從之於是東萊呂成公爲之記後三十有八年南康守臣重修而勉齋黃公記之又後十有六年江東憲臣重修而防齋先生袁公記之後五十有四年齋藏不戒於火百年儒宮一夕湮滅斯文之厄極矣於是領生徒屍講席者防然動心任藩侯爲師帥者慨然出力披荒撥燼度材鳩工爰畀之人徒焉賦之財粟焉舊日規制廼大興復入其境則山蔥蘢水汩防者文公之舊也登其門則夏屋渠渠章甫峩峩者文公之舊也且於微闡顯幽之餘更有飾回增美之觀斯亦奇矣山長某姓等寫圖纂事授簡於鄱陽後學馬某而俾記其成焉某避席曰嗚呼大川爲陵平陸成江師亡友散法爛道窮文公之學有如弁髦而因以敝之矣談何容易昔公之托記於東萊氏也言言而商訂句句而裁量惟恐一語之差將變秀才爲學究而隨緣說法應病與藥者之無以傳無窮也於是成公之告學者則欲挹先儒淳固質實之餘風服大學離經辧志之始教於以尋闗洛之緒言而懲荊舒之陋習焉已而勉齋之記壹是皆以治心修身爲本防齋之記三致意於正誼眀道之言是皆大儒先生之格言大訓後學無復措一辭矣今姑述興復之本末而已抑諸君防文公之學登其堂伏其幾襲其裳亦嘗讀其書而誦其賦乎賦之末言公喫緊爲人處也曰誠眀其兩進抑敬義其偕立允莘摯之所懷謹顏巷之攸執誦斯言者不過曰志伊學顏而已愚以爲未盡也摯之懷亦曰莘郊樂堯舜耳不必幡然而攺也顏之執亦曰陋巷甘簞瓢耳不必用之則行也誠能懷於斯執於斯抱堅白如玉雪抗靑紫於浮雲由是藏焉修焉防焉息焉宇宙一聖賢千載或淒涼經醉石之傍或慷慨感臥龍之節當其撫以深懷得無有招余新好者乎宜謝之曰吾之業在洞賦之終篇矣倘幸以爲可則願刻諸石若曰辭列三先生之次有榮耀焉則某何敢僭

欽定四庫全書

碧梧玩芳集卷十八

宋馬廷鸞撰

記

饒娥廟記

娥立節唐寶應壬寅更五代曁先朝迄於今五百二十有七年曆壬寅者八矣嗚呼唐於此時銀貂縱橫王室如燬妖狐起僕河朔爲墟斯六陰之窮也而有貞女子行烈丈夫事獨於吾州邑見之幽姓而節亙千年荒江而名振八表斯昭昭者豈偶然哉制書之賜於唐者一於先朝者一石章之立於唐者二於先朝者八自娥立節以來八年而祠與碑立二十年而唐制書初下栁河東之碑繼立百一十年而廢碑再立二百一十六年而先朝邑官碑陰有記又三十四年而宋景文之史有書又十五年而遷廟立有碑又百六十年而別廟立有碑又二十一年而先朝制書再下褒表者節義也自娥立節以來百有一十年而初祠焚前碑燬又四百有六年而別廟焚眾碑悉燬廢興者時變也嗚呼節義貫天地時變自古今綱三常五寧同榱桷以俱焚天典民彛豈與瓦礫以偕燼譬如眾星分耀日轂防蒙有時而陽耀大眀四瀆爭流滄溟浩渺有時而鯨浸洞開又安知無惻怛勤民慷慨望古爲之興僕植僵者乎蓋娥之英烈地行爲神空飛爲仙或搴月窟之芳使士之舒翹揚英者叩焉或灑天瓢之霖使農之植稻種黍者祈焉於是別廟焚羣碑毀之十年當彊圉大淵獻之嵗邑人稽贊府應公分祠東山之始謀踵文元楊公遷祠邑西之舊規而新大之其眀年三月壬子首事六月庚辰落成前築月臺中敞殿宇丹雘粲然皷鐘鑪案備具祠之初建也有白犬伏神座下依依終日投之魚肉不食囓灰而去不知所之豈異時娥感父屍固有銜機梭之祥而厖也復出於斯時歟吁嗟厖兮彼固進不得擬桃花以扈嵩洛之塗車芻靈退猶得附黃蒼以彰吳越之義夫烈婦也生斯時覩斯異者欲不流涕嘆息於斯而不可得也於是士民相與授簡於裏之病叟而記其成焉娥之烈前人之述備矣無復諄譫贊一辭姑詳廢興以紀時述幽靈以感物而已病叟者臥中條山久幽不死而名不稱焉者也叟旣成文又作迎享送神三章俾歌以祀焉而並刻之其詞曰

日吉兮辰良芳菲菲兮滿堂蕙殽烝兮蘭借奠桂酒兮椒漿靈連蜷兮旣畱爛昭昭兮未央駕飛龍兮於徵邅吾道兮鄕之長城波滔滔兮淚盈盈望汾潭兮磐石橫僊灘兮揚靈揚靈兮未極隠思君兮太息朝馳騖兮江之潯夕弭節兮縣西之側待娥不來兮使我心惻我生之初尙無爲我生之後唐世衰有父溺死兮誰者憐之呼天與地兮涕漣洏至險不測濤與風至幽不仁魚與龍至孝不昧感卽通豈人之靈兮不若厖之雄惟天地之無窮兮哀吾生之弱齡往者吾不及兮來者吾不獲觀其敗與贏愚公老矣山爲平精衛藐然海爲傾枕吾戈兮防爾纓猛志毅气妖氛澄昊天克鞏兮靡人弗勝誦娥之烈兮搖我心旌

自我天覆云之油油大田多稼兮屯膏是憂雄虹朝隮兮雌霓夕虯觸石兮通气雷車兮電幟雨甚至兮神哉沛農有成功兮懷雞黍之招邀士未失職兮兾鵬鯤之扶搖錫之丰嵗兮俾爾余饒報以修程兮匪我宣驕揚桴兮拊皷餞飈防兮逺渚欲少畱此靈瑣兮日忽忽其將暮祝娥之來下兮慰我士民於終古

老學道院記

玩芳病叟結小樓於林居之後棲書其上而挾冊其下以老學道院名之夫學幼者之事也禮經云人生十年曰防學等而上之至七十曰老而傳未聞當老傳之年而反區區乎幼學之事也且幼者壯壯而學則人勝以天冺壯而老老而學則力疲而气衰白首紛如烏用是占畢者爲哉吁顧苐弗深考耳天下之生久矣老於閱世有興亡老於學道無古今昔者商周之際老學在箕子父師之尊圖書是典若敷言若彛訓箕子胸中一洪範也然而欲哭欲泣盈其懷麥漸黍油觸其目不得已推其學爾汝時君而告之曰如此而昌如彼而凶其所感深矣戰國之際老學在荀卿自夫子歿而微言絕孟軻死而正學不傳六王敗姬四海爲嬴厥或修列大夫之闕卿最爲老師逃防廢死且訓其徒曰皓天不復憂無疆也千嵗必反理之常也弟子勉學天不忘也其所期者厚矣秦漢之際老學在伏生濟南髙隠何必商山之防鴻九十傳經何必魯堂之深贄先儒謂濟秦之險以通於漢者叟之力也漢魏之際則鄭康成管幼安其人也炎運灰矣當塗峙矣之年七十公車召而不就使者逼而不進閒居以養性覃思以終業病篤戒其子以羣書腐敗恨未能於禮堂寫定以傳其人焉寧之年八十四居遼海非經不談歸田廬有命不應白帽布裙舞雩而風少非漢人老非魏人尙矣哉晉宋之際唐五代之際則徐野民司空表聖其人也劉之興一老之涕滿頥李之亡六臣之顙不泚集於枯與集菀者異也然而人自覩謝宣眀面我不受其詆訶人自書徐幹木紙尾我無與其軒輊八齡所讀者遺經三十卷所成者舊史而已儒失其柄武玩其威中條之居滌煩濟勝禎溪之人知非耐辱亭曰擬倫志所著也亭曰修史勉所職也年六十七自傳休休以與靖節醉吟第其品級於千載之下不亦卓乎此七八君子者代則易年則耆學則二千數百年一日也蓋陸放翁嘗以老學名庵矣吾嘗欲纂古今儒學之旄期稱道不亂者起三代而下至我朝諸公爲老學傳疾病未能也姑書七八君子之云爲志於石少須臾無死以贊頌其萬一且效通徳公取吾腐敗羣書禮堂所欲寫定者𨿽不足傳其人猶足托吾子孫於千嵗云著雍困惇之嵗無射之月晦日余年六十有七表聖著傳之年也

遺老軒記

蘇黃門輔政於元祐謫官於紹聖歸居於崇寧諸子爲之築廬潁濱其自言曰吾潁濱遺老也嘗自諫官不五年與聞國政𨿽號爲得志而實不然今退居杜門不與物接心之所可未嘗不行心所不可未嘗不止行止未嘗不如意平生之樂莫過今日蘇公之所謂遺老者如此晉祕書少監徐廣東莞人也劉氏易代之際廣悲感流涕或責之曰徐公得無少過廣曰君爲宋朝佐命身是晉室遺老悲歡之事固不可同徐公之所謂遺老者如此然則一遺老也樂莫樂乎潁濱悲莫悲乎東莞何也要亦各適其適而已從容乎老檜修竹之間嘯傲乎鳯臺平湖之上避事已謝客養性不看書蘇公之所爲也守丹徒之墳墓懷京口之桑梓八齡手不釋卷一嵗徧讀五經徐公之所爲也有士於此壯誤恩華晚逢傾覆其始也類蘇公之不如意而無其晚嵗之樂其終也類徐公之不可同而有其暮年之悲於是家有林亭篋存竹素亦妄以遺老自名於二公宜何擇焉曰吾進難企乎潁濱是猶傾而未顚之初也易曰履霜堅冰陰始凝也蘇公之時以之退已墮乎東莞是固淪胥以亡之後也曰海水羣飛蔽於天航徐公之時以之爲蘇公不可捨徐安歸抑二公皆八十餘老則造物之所賦厚矣士當逾六垂七之年久生何益飾巾待終而已不然則古之人有上相誇榮中臺耀寵時開一卷時飲一杯老而自樂何樂如之蓋自名曰長樂老矣然而斥以寡防登之雜傳國則興亡相繼身則富貴自如歐陽公司馬公恥之士亦恥之是爲記

墓志銘

舒城汪主簿墓志銘

新進士廷射舊未有淳熈初至尊壽皇聖帝嘗諭大臣今欲文臣能射禦武臣能詩書越眀年上禦射殿按進士射合格者推恩有差餘皆賜束帛恭惟聖眀寵綏俊選砥礪材武於萬斯年按爲典故今國家取士自禮部奏名以至親策按射具如故事里人汪君繇鄕舉恩詔許入對君少年固以詞章防鄕解其平居自業則不直齪齪弄文墨爲舉子業蓋兵書最眀習弧矢尢號精有司第君射爲合格銓細入蓬芒一言不相應輙不得調君守選久之得主廬州舒城簿以歸廬被邊州也舒城屬邑也主簿文吏也君周旋其間亦安能暴耀所長以罄其孫吳之書英衛之技也不久而病病輒以不起聞嗚呼彼猿臂將軍之不侯非命也歟君諱某饒之樂平人幼持身修謹爲才子弟好學夾持以賢師友丙子秋試君弱冠業已髙在得中防官不奏第退而益修其業貪夫薀年君倡發私廩是故里無饑民鄕夫閧役君要束義籍是故官無缺事親年髙君以舉人父母恩封榮其親兄之子孤君以猶子之義撫其孤蓋君之居官行事不可見其孝於親友於兄弟施於鄕閭者已卓卓如此矣初君旣連蹇不得志於奉常則慷慨拜書闕下萬言以正君心凝天命謹邊防節財用稱提楮幣訓練軍伍之說自獻於天子奏入登聞皷院以小紙示僦捨守翁若將畱君以待上命者已而報聞君因得防諸公間若給事尙書鄭公發祭酒禮侍葉公夢鼎左司戶侍曽公潁茂皆令出我門下受爵拜官諸公與推挽焉余交君舊君之子某從余防滋久滔滔孟夏君孤蹇徵淮訪余語離余方杜門避囂有言不得聞古人有回路相贈之義而未能出一語某來告曰先人蓋棺事定矣出處一時死生萬古先生無惜以前日有味之言爲今日不朽之地乎余愴然不能辭曽祖某祖某考某生乙夘歿丁巳窆於雙牌方氏男女防人嗚呼淮氛甚惡野無居人有冦至邊邊軍夜驚其有能發一矢庶防於景徳摧亮之事乎倘此事出於儒者豈不足以羞武夫之顏而奪之气又庶防對揚祖宗寵綏俊選砥礪材武之萬一乎憶君未行時淮西部使者以書促其至余亦嘗爲廬帥呂侯言君材美君抱藝死山林余固不得不爲君悼惜也已銘曰

君無往兮淮之陽舉長矢兮射天狼邊風冽兮隴野茫釋掤鬯弓兮老故鄕君永歸兮雙碑之墓山巃嵸以蔽日兮云霏霏其承宇春蘭兮秋菊長無恨兮終古

總領祕撰費君墓志銘

余讀詩至匪風之末章曰誰將西歸懷之好音未嘗不然流涕也蓋東周而西懷者岐丰之士大夫文武成康之遺也國家玉斧畫河睠焉殿西異時拓天扶日蓋出西豪過江百年岷峨淒愴扶防保旅而南者可以僑置東益州矣矧復與荊吳泯泯一息悲夫公費氏漢丞相後諱伯恭字希呂世爲成都人莊簡公之孫也本儒家子遷房爲貴公孫所後貴軒公以儒術爲西州大帥蜀難防家南下以編簡從紈袴以俊選造秀侶丙午拔漕薦不第俯就京秩初筮爲西餉官屬再調浙西帥司酒官轉東餉幹官辟主管文字自國家多事戊巳云屯庚癸日呼餉掾無他鞭算而已公檢防錢粟補苴罅漏以贊其長由是無師不宿飽之虞而有軍無乏興之喜頃入宰浦城浦城閩壯邑也邑政宜民民咸安之公嘗爲餘言邑民甚醇吾政多暇嘗晚步閱防俗以驗吾政否臧則父老輙持茗椀爲長官壽熈熈然父子如也吳雨巖號爲當世吏師聞風納交復欲以餉所辟防公除京帑外補貳郡三山三山帥府貴寓森立有名卿嘗以事抵公府公當官而行無所阿徇卿爲愧謝曰不如是何以爲南府判防計錄之作俾來者稽以爲驗於郡計有功焉當堅邊設之時擅治法徵謀之選沿江制副治九江公防其軍事府罷輙奉朝命兼攝諸司列校風從三軍鳬藻公所調娛多矣由是守蘄攝黃守舒以至司江庾防淮漕領西餉皆雄司也朝廷不至用違其才公則所至官修其方材可爲時不可爲矣公涖官雄劇受任艱危排山倒海而扁舟獨航破柱傾梁而孤木橫支難乎不難乎其間闗而英簜是移則遁尾之厲不敢辭也其繾綣而羈絏以從則滅頂之凶不遑避也要亦臣子一至之分而已鼎遷物攺公由閩而鄞而杭疇昔西山南浦之間爾宅爾田不堪回首矣嗚呼眀夷傷也傷於外者反於家公旣違大易之序矣鴻飛遵渚公歸無所於汝信處吾敢忘詩人之意乎挽公來鄱種秫東臯結茒西塾松風萬壑意及而文哀夕陽西流破涕而爲笑余與公同之忘其吳蜀之隔也居無何暴客訌旅瑣之巢伏戎抄丰蔀之屋兩家資用蕩析余守先人墳墓不能去家人女婦輩偕公依邑防以居公與人有情於物無著時僚邑士皆樂從之防乙酉冬餘悼亡公來弔甚哀畱止信宿乃謂余曰吾丘墓遐思則枕簟餘潸在蜀者逺不能尋在洪者老不能往因放聲長號余亦不知涕泗之橫集也詎料閱嵗余而公已無意於斯世耶夫人楊氏平舟公女也一子世文婦馬氏余中女也孫山孫公歿之日丁亥五月也葬以其年十一月得吉卜於余裏之宜斯園自世變以來蜀客皆莫知其所往獨前溫陵譚侯應斗與公里人相好而居相近也譚侯之狀公行也事有源流辭無枝葉足以傳矣世文礱石速銘昔余在中書公驅馳外服稔其才猷因與來往余避賢病歸舊雨無蹤而偃月有萌公乃拳拳以其子請昏焉余惟恐累公公顧欲親我也生於我乎親歿於我乎銘余後公死尙何辭嘗聞蜀叟言莊簡公當韓氏専國時其獨立也不可得而戚疏其勇退也不可得而系維公在邊效命之秋正在廷擅事之日其心平識逺有莊簡之遺風銘曰

岷峨之西中大江眞人玉斧畫我疆異才間出駭四方紫巖拔起賓太陽虞趙諸公蔚相望朝辭劍閣暮巖廊公之先祖簡且莊燮調大化參翶翔百年人物盡珪璋故家喬木扶眀堂蜀雨其蒙四表荒吳天來下萬里航司土子人靖我邦飛芻挽粟峙乃糧悠悠蒼天一星黃大廈如傾誰棟梁黍離麥秀神內傷蘭摧桂折人云亡公不少畱我涕滂鑽石埋辭永公藏

欽定四庫全書

碧梧玩芳集卷十九

宋馬廷鸞撰墓志銘

大監李君墓志銘

子應姓李氏諱雷應鄱浮邑人忠靖公長子也公經學流聲如川沄沄文字行世如日杲杲君含英咀華舒翹擢榦經之傳人也孔眀盛心嘗受任於艱危士行晚嵗不婆娑於綿篤君內典機籌終躬辦防家之鉅子也榻前論奏本狐突教子之忠邊頭耕桑有慶州似父之政王之藎臣邦之良翰也由太學上捨生登進士第由郡文學贊徵西幕府內歷館寺郎監外累擢刺史二千石往往皆光紹先人一旦韜輝沈馨與時䢐謝惜哉子弟力學而幼悟夙成博聞彊記有耆儒宿士所不能知者儒科入仕而絕塞窮邊兵屯師律有老校退卒所不能言者余嘗舉君以不如而又戢君良箴者也延和之對知其不肯以售脂韋湟中之糴知其不忍以侔繭絲晉陽之壘知其不肯以隳保障也其未也人皆閉戶君且纓冠良欲借通材以靖本邦而已易曰遁亨遁而亨也小利貞浸而長也古人區區未極之間圖其暫安而爲所屑爲蓋易之教也尙何言哉問其年不登中壽問其秩不逾列大夫自名司顯位旣不獲展其未用之蘊而荒原斷澗又不獲老其不遇之年亦獨何哉人倫生死大幻也世事新陳大夢也中外歷職大彩選也官曹決事大雜戲也作是觀者名爲大觀君質邁气靈必有超然於此者矣君之弟若子孝敬人也能譜君年日月可考君之友直諒人也能狀君行事實不誣其爵裏之詳其世祚之逺其宅兆之安彼譜若狀具矣銘無以爲也余之仲子實爲君壻一日歸白其父曰外舅病中說大人常在口意將屬大人銘大人勿辭也憶昨余讀書徐巖山中與東澗湯公考評南渡初中原故老之遺文觀其敍婚姻述鄕鄰傖荒陸沈死生契闊淒然在目未嘗不讀而悲之至云龕李公酹其親家馬大夫之文曰喪亂而來同郡防人若已脫之須髭與將曉之天星當時東澗爲之諷誦不已餘年未三十叵信此境柰何三紀之餘悲又甚也余與君姓偶同前人君又少餘七嵗乃不能以此文酹我反援此銘君又可悲之甚也銘曰君材博修石渠之書可防乎君志澄淸湘水之槎可乘乎渝城之邊柝可停武昌之江壘可傾乎蚤營四方兮惟我獨賢晚専一壑兮嗟我未老君之所存者要未嘗亡也孰謂亡者之不如生乎茫茫九原誰能起之起而莫起斯石紀之

通判李君墓志銘

君景定三年第七人進士教授池州幹辦福建轉運司主管架閣文字三省樞宻院司社太常貳潭州贊湖南大幕府府罷君歸享年六十七歿於私宮其孤溍以前進士詹君載采之狀謁余請銘嗚呼居鄕吾知其行誼也在朝吾諗其材名也非所謂賢而宜書歿而宜傳者耶勉而爲銘則吾能而吾區區欲忘言者何也蛟沈九淵而惟鯢防之爲制也鳯翔千仞而與鴻鵠以偕逝也彼貞元朝士之感何足道哉初君客授池泮實次補余處士之來自舊泮者能言君學政皆可稱閩人朱濬深源者文公之曽孫而余舊門生也深源入爲都司官格當舉其屬余以君托焉輙亹亹道君幕辦彊毅可喜事慨然剡上之掌故官遷畱滯余爲堂中言第五人當入詞掖渠才劣且姑防稷嗣君事以階淸華可乎然余已謝病不能解朝政言歸無力足相料理而君亦以貳郡長沙出矣長沙帥府公貴臣君從容其間不波以同不崕以異未嘗屈於彼亦未嘗不得伸於此倘居承平時崔羣李博之爲湖南賓客不足稱也士之得志於科目者徒以馳逐資富貴鮮腆相矜伐君則惟見其深中隠厚而已晚嵗投林棲山與傭保雜作荀卿所謂用之則勢在本朝而宜不用則退編百姓而慤者斯近之矣善事母母夫人程氏東坡爲賦思成堂詩者其上世也讀兒啼到白須之語君無愧焉君病且革招吾從甥王味道告之以謁吾銘而後唐人於昌黎公有張目而言走奴而請者余何足以當夫將死深悲之言無乃不以其文以其情乎君之自名曰果聖門未嘗輕以果許人也故曰於從政乎何有然則前之川泳雲飛君其果於行者乎又曰末之難矣然則後之霧塞飈回君其果於止者乎君以此始亦以此終宜以此銘姓李氏諱睦字友賢饒樂平人世系在詹君狀中銘曰

若有人兮升孔堂登政事之科兮曽參畏而不敢當君壯嵗兮幕中之辦毅且彊若有人兮過孔門懷髙隠之風兮沮溺之與倫君暮年兮緜上之耕樂以欣一言以蔽之曰果兮萬世將無復攺評玆君之自名兮吾以銘

趙母夫人範氏墓志銘

玩芳病叟讀至礥之次曰赤子扶扶元正有終測曰赤子扶扶父母瞻也揚雄氏之艸也旣以是明子之能事其親範望氏之釋也復以是明親之能訓其子人倫天理盡於是矣趙母範夫人豈望之苖裔耶何其訓子之能及此也夫人之子曰嗣徳由宗學生擢進士第棄官養母存順歿寧國人稱之有子如此嗟乎乃夫人之教也夫人冑出髙平有淸門之榘範有文士之才華以嬪於宣城戶掾趙公掾登賢科及識晦翁艾軒誠齋諸大老久軒蔡文節公其僚舊也掾蚤終夫人執誼靡忒鞠其孤大其家仁其宗族裏黨百年松楸自我封培曰祖考之阡也晚嵗芝蘭自我扶植曰君舅之托也佐婚者奩襦焉佐殯者棺衾焉曰吾之宗也有饑者廩以哺有溺者梁以濟曰吾之裏也逋租者懷仁折劵者市義曰吾之奴僕也至若夫亡嚙指以盟親病創股以藥孤芳大節冰雪同眀皆可紀述酒碁智聖之聮切於理春花秋艸之賦工於詞雅思淵材宮商自韻皆可吟諷惟是鵝峯之祠事有切於防車東湖之句意有悲於倚楹此曽南丰所謂大人之事而顧令天下女子爲之盛烈也城之規也蕃之閉也昔之人不忍一日離其親以求榮也嗣徳之防三雍也其歌於途志扵驛也則一出言不敢一日忘其親矣一旦投簮斂裳袖手版徑去此王黃州所謂年少辭榮自古稀朝衣不著著斑衣者奇事也南丰之序爲古烈女也黃州之賦爲國名士也若夫人母子之所爲吾於是有感矣在昔熈眀盛時道化行大綱正詩書之教浹於閨門節行之修儀於屬籍歐陽公嘗序希孟謝氏之詩矣朱文公嘗述彥逺趙公之行矣希孟婦人之能言者也歐陽公序之而獨比於衛莊姜許穆夫人傷己閔亡之賦者彼何如時也彥逺宗室之能孝者也朱文公述之上遡夫漢恭憲王至徳髙行之遺者又何如時也若夫人母子之所爲吾於是有感矣今以曽南丰王黃州歐公朱公之言而髣髴其人於玉石俱焚松栢不攺之日者民之性也先王之澤也若夫人母子之所爲吾於是重有感矣孝子之事親也之生而養之戀慕焉而不敢離也斯謂扶之死而之銘著焉而不敢軼也斯謂終蓋取諸焉夫陽微物礥時也母慈子孝者天也哀哉蓼莪其不能以養自終者時焉者或累其天也潔爾白華其不遂與雅俱廢者天焉者不泯於時也嗚呼凡生若歿之時子若孫之世語在狀中銘曰

在之礥於易爲屯海水羣飛烈烈者嫠風樹不停皇皇者親其可變者世氛而不變者彛倫循陔蘭兮秋艸之萎植墓檟兮春木之芚謂余不信視此文

三十六代天師母倪氏墓志銘

晉眞人許掾之母登眞度世而眞誥紀焉唐哀子李訓之母鑄像刻詞而碧落碑稱焉道家本以經功道恩拔親超祖度上南宮爲事無所蘄於文字之傳且其學幻言龎非書生之所得聞也然歐陽公程伯子或讀焉或錄焉得非五經之外自有書六合之表自有人而孝子順孫發於天典民彛者又自有所寄耶三十六代嗣教天師張君宗演之母倪氏歿於其宮謁銘於余介其先人觀妙先生所得於先正江文忠公之志若曰觀妙異時駕風鞭霆回淵卻海受知穆陵玉珪象簡瑤扇宸章照耀林谷其所親浙漕進士王君之狀則曰倪氏齊家有序主饋有則相夫有佐佑功行之勞教子有勤飭嚴整之規婦道母儀兩無所愧是觀妙之室也余讀文忠賓天抱弓之銘乾端坤倪云䢐何往將伸紙濡墨固已陷膺腐眥矣是天典民彛也尙忍續之銘乎然懷雨露之眀恩奉金石之舊章而托之山哀浦思之人亦天典民彛也又尙忍辭之銘乎張氏養素名山董道垂教自大中祥符以來飈車羽輪溫綸促之霞子云孫嘉號錄之石籸芝田上腴續之瑤殿矗矗銀宮旟旟握帝之符佩神之訣嶽只受職星伯揚靈去之千萬世思禹而河洛皆禹逃堯而雲天皆堯傳曰縱子忘之山川鬼神其忘諸乎且獨不究其祖之所逮聞乎圯上一編佐興炎劉以仁義公恕統天下者四百年其間當塗受任者奮身持危與國俱敝而家人女子率爲飛遷固難爲淺見寡聞者道也瓊英之兄乘煙之父彼皆何人載在史冊漢徳可謂允懷矣張氏之教源流於漢旣彷佛宣城赤松之遺風則生居靈宅歿言仙姑者寧無感於此乎久矣余之不托於文也昔之人固有制形練魄遺俗獨存以究觀無窮沓來之世變則賦湘靈記麻姑者豈獨女婦之云乎嗚呼銘曰

嗟時俗之廹阨兮願輕舉而逺逰窺前靈於往代兮尋羽人於丹丘身扶日而弗支兮家躡雲而上浮美瓊英之遺則兮羨乘煙之良儔惟彼元君卓爲靈匹含衝葆眞金堂玉室往訊其人呼之或出

咸寧郡段太夫人墓志

嗚呼有宋馬某母咸寧郡太夫人段氏之墓夫人饒州樂平人曽祖諱克眀父諱誠中皆潛徳弗仕夫人生二十有五年歸同邑馬氏馬氏書生家夫人不逮事君舅事君姑如事母防甘竭力與小姑之未適人者共處雍睦若同產無畦畛焉裏之人咨嗟其慈孝最隆也歸十有二年而寡居執誼訓子又十有九年伯仲季相繼拔薦書仲子冠禮闈夫人從其子登朝執經承華侍言邇英爲兩朝詞臣擢拜宥府夫人被命書享祿賜徜徉裏第而終得年七十有四景定元年封太孺人三年封太令人咸淳元年封太夫人其年八月己巳薨於正寢子男三人長巖甫丙午鄕薦甲子奏授廸功郎江州彭澤縣主簿次某端明殿學士中奉大夫簽書樞宻院事季駿孺戊午鄕薦辛酉國子監進士女一人適修職郎慶元府府學教授張洪孫男九人孫女七人眀年十一月丙申長城鄕金鵝塘夫人性寛慈深靜早有共姜之節孟母之賢家貧而嫠守林廬躬桑薴奉烝嘗而尢策厲其子於學嵗時從師晨夜課讀拆裳幃以紉衿佩燃績火以續書檠人所不堪者夫人無戚容變志暮年以子貴則又慕公父文伯之母之遺風勤約自持衣不服鮮華食不嗜珍異在顯融不以爲泰其於綴接賓親輯柔內外恩誼有加焉所以履其家之窮通若此子爲教官都堂召則戒以安分無躁進爲館職輪當面對禦史迎劾去則戒以無戚戚菽水吾安之爲兩制欲投簮奉母去則戒以從臣異庶官無輕爲去就所以命其子之進退若此先是其子久於朝夫人年老思土不敢畱丐外便養輙不得請前一年歸裏曁贊事樞府將再奉魚軒就養西府夫人忽一日命子婦曝箱笥細碎曰吾某衣若干某帛若干某裘某裳可著藏中吾無以混後人爲也逾月而病病且革其鄕人謁史而占謁巫而禱者爭奔走焉夫人自處則類若有前知者所以適其身之死生若此夫窮通也進退也死生也烈丈夫未能處而夫人能之是有不可書者乎之日有以瀧岡自表之事諭某者某拜且泣曰某起孤童叨顯仕先夫人之教也十年間再登朝列母子未嘗跬步離板輿之歸未一嵗也屬方以烏鳥私情歸命君父宸衷惻然爲賜急告星馳宵行入門而呼不聞上堂而哭弗知烏用罪逆子爲先人積三世詩書劬躬燾後不肖孤徳薄能鮮遭時竊位聖朝褒大先徳制書焜煌然而冢上栢大矣載烈象容飭稚昧於長久者尙缺如也瀧岡親有年所矣始克表於其阡不肖孤視先儒何能爲役倘免喪不死尙願戰兢臨履不敢以先父母之遺體行殆庶防求如昔人所謂幸全大節不辱其先者然後敍次潛懿扳當世先生君子而乞銘焉嗚呼石窌之榮一何短寒泉之感一何長乎誠前知有此肯以一瞬之華寵易千古之悲恨乎蚤衰多難道逺年䢐創鉅痛深撫膺裂眥防何其不從先親而死也尙忍言之旣以勉其弟若兄乃屬夫人之壻張洪書其梗槪納之壙中昊天罔極嗚呼痛哉

魯國夫人墓銘

夫人張氏諱某徽州婺源人曽祖盛美將仕郎祖昌辰將仕郎父遂承節郎監慶元府都作院母潘氏年二十有三歸於前進士鄱陽馬某登受封爵郡新安文安安定國吉慶魯生於戊子正月歿於乙酉十月將其夫念其子之悲將敍而銘之昔平園周公晚而自銘其閨人曰幽陰坤從他人莫宣況余衰老豈復能吹寒竽之音以寄絕弦之感乎嗚呼夫人起聞家嬪儒族性剛勁而實儉慈常以佛課自律當承平時營菽水奉余慈親抽簮珥嫁余孤妹兒詩書女桑麻勤麤警細履盈保衝魚軒象服不爲榮晚逢世變西移東趨寄安托危規深慮宻荒原野藪不爲憂悲婦人常徳耳余以弱才腐力逢危履巇乞身於燎原之先滅迹於稽天之後𨿽視息人間固無以見先人於地下矣𨿽然吾進之時惟恐吾之不得退而援之止者誰乎吾退之日惟恐吾之復進而尼之行者誰乎始余以文學掾登朝列入館輪當面對隔班劾去倉皇奉太夫人出闗夫人整比行李獨抱余奏篇以出大璫遣皇城邏者睨索之不得乃免國家以余東宮舊臣引以自近忠爲妬障事與志違憂危薫心酸辛嘔血輿疾出次六和塔室無姬侍夫人獨處秀江亭上親爲余作粥和藥待命六十日不得命再入有防令家人還第夫人固畱江幹余內引自乞暫寓太府寺眀禋扈從恭謝馬上骨立都人咸憐之國家哀而許之去或遣余所親諭意夫人宜爲恩澤子孫計出國門一步不幸卽爲旅殯人矣夫人慷慨流涕謂所親今所祈者惟一去耳朝廷苛畱病夫擔閣國事卽死且不償責何恩澤之云眀日遂有書殿與祠之命余固幸於解璁珩而掛衣冠夫人則甚甘於釋笄珈而躬井臼也不自意旣歸逾年復以越帥起家江東祥刑使者受朝命廹余就道怵余行者滔滔邀余止者寥寥余之出處實爲狼狽夫人獨命小史質諸神得陰壯陽穉之繇命諸子延使者入臥內視餘疾使者不得已以疾聞再與祠蓋自是亟上懸車之請余固凜凜待後命夫人怡然其適意異時從臣奏子授京官癸亥端復當奏則勸以貤恩兄子鎖防進士中選試南宮甲戌端臨當試則戒其子畱家嘗藥不得行是豈薄夫榮而羞子貴者耶進退之際系念深矣嗚呼祝柱之規弗謀徒使倚楹之憂滋深也朝坐燕與者無救於世之傾危徒使宮居閒處者日虞其身之顚沛也掲之墓門將日引月長君之志不可磨而艸沒苔荒吾之責胡可諉也吾不敢使他人讀之吾子孫讀之知其非直晉潘之悼亡而永愧於楚萊之棲遁也尙何言哉生於戊子正月歿於乙酉十月二十八日以丙戌十二月壬寅其地在徳興縣銀山鄕之古蓮塘六男子端復端臨端履端防端頥端益三女子長前卒幼未行修職郎朱煥文從事郎費世文太學生彭開其壻也孫女四人志其墓曰故魯國夫人張氏銘曰

古之辭公卿而樂耕釣者其獨往之風與其偕隠之人髙矣逺矣不可及矣猗若衝淵從夫君兮遡沿翟茀朝兮憂則違之裘褐歸兮樂而安焉進何必參東廂之語兮退何必賦北門之篇山有木兮水有蓮與夫同藏兮伊歸獨賢誰銘新阡兮我稽平園謂余不信兮皎日在天

欽定四庫全書

碧梧玩芳集卷二十

宋馬廷鸞撰雜著

祭胡平心先生文

惟公經爲人師遲登館殿才周世用睨視公卿屬以顓防獲親鴻碩嘗聆父訓欽感公知鄕老貢英超防送拔春官擢士過擬飛鳴𨿽衡鑑之無私亦甄陶之有自屢薦不入官一麾乃出守竟何補於始平世𨿽嫡孫行名在惡子中徒逺瞻於六一今者考終八袠遄返九京白髮門生寢車長臥靑衿學子絮酒代忱地老天荒蘭沈蕙死窮通榮悴之感離合存歿之悲皆成虛空何足傷嘆唐人之誄今日亦云

祭咸寧郡太夫人文

嗚呼諸孤失母亦旣逾年母棺在堂如聞其聲母像在幾如見其容孰知日月有期體魄則降母之聲容將去此而何之乎年開八袠而半世居祿集暮齡而一生淡泊藐是諸孤其何以報吾母乎疇昔京師戲防成圖母謂諸孫吾不復此樂矣異時見我其徴諸畫工孰知此語之竟爲不祥乎浙江潮平理棹將發呼母而別淚涕長潸孰知此生之不可再見乎金鵝之阡相其陰陽慈母之徳孝娥相望山聯丑艮直未坤以妥尊靈以庇來云穆卜良辰輀車旣啟血淚徹泉終天而止嗚呼痛哉

祭叔父南塘運幹文

嗚呼盤山巍巍詩書之門公爲之孫潛溪堂堂英傑之士公爲之子弱齡幾何以泣公自植立素業幾何僅僅以給公自營葺而肥其家而亢其身秋菊寒泉籩豆薦馨風朝月夕壺觴話情有人事之綢繆無世故之拂嬰於細務以必謹而大體之尢眀某蚤罹羈孤公恩甚勤晚冒顯融公懷甚欣宮保七孫幸公獨存公今長往典刑並淪嗚呼九品之官甚微百年之身已耄偉景定之褒綸錫淳熈之遺老曰通經博古而科目見遺曰隱居求志而行義可取帝制坦然公則何憾父黨盡矣我獨長潸

祭先姑孺人文

嗚呼自我先和公以修身謹行訓其子孫不惟諸父克守先訓言忠信行篤敬隱徳於丘園而未嘗過求忍貧如鐵石而未嘗茍得𨿽諸姑之適人與其所以持家者亦皆勤儉致贏絲枲自潤而已若先姑尢爲嚴毅剛烈有黔婁之妻公父文伯之母之節焉以故享髙年集晚福大耋考終無一可憾萬石君孝謹之風兩家子弟果能服膺而勿失否乎可不懼哉日月有時將矣不肖侄自哭先皇帝以來疾病幽憂死亡無日方仍大滌之祠遙灑灞陵之血欲一送姑之喪而莫之能前也嗚呼哀哉

祭先兄提幹文

嗚呼吾兄而止是耶五十年兄弟之親依十五年伯仲之出處而止是耶兄今亡矣其存者豈不可得而言耶吾嘗評兄山林而懷天下之事畎畆而深當世之憂簞瓢捽茹而有愛人及物之志使其官髙則首公盡瘁不爲勞使其家肥則解衣推食不爲吝使其遭時致身則捐軀蹈患不爲難而位不足以滿其徳勢不足以行其志年不足以盡其材而止是耶吾兄弟幼孤二父遷謝時兄才九齡率諸弟以學雞初鳴瑯瑯誦書史白首不衰家故窮空以開門授徒爲業昧爽危坐閱文卷商題評寒暑不輟暮年課子亦如之意者劬書醉經足以累兄壽乎兄爲布衣嘗竊有杜陵吾廬獨破之懷又有昌黎平生悲詫之興晚嵗值其不才弟爲盲宰相金書扺京師輙一喜而一懼喜也以平安之來懼也以責善之故家事不言言國事身事不言言他人事朝廷罷行而議論不齊曰汝弗知歟州縣官才不才而升沈或異曰汝弗詳歟冗僚卑官材諝困滯曰汝司人物而弗能稍稍振拔之歟弟旣還山兄之此言不復聞此書不復出而此志亦不復伸矣意者憤世疾邪足以累兄壽乎兄有塲屋之夙負而本無進取之心有科第之壯圖而本無官職之念艸袍槐簡義檄迫之月柝燈碁儉幕招之登極推恩普天轉秩兄無所陳初官小剡章交公車兄無所願再調月餘京剡再至兄無所求他日馳書其弟曰吾姑以課子平糴爲事是亦爲政矣今年弟得危疾抱兄而泣曰脫不濟門戶衰矣萬石廢安石得無仕進志乎兄聞而悲之乃肯就泉幕不三月而疾不起意者任職居官又大累兄之壽乎弟以大暑大寒之月投牀臥屙兄呻不寧六月來京喪其長女才兩日兄不顧而來十一月來京攜眷官下又才兩日兄又不顧而來暴衣露冠風羈雨紲惟恐一日其弟之旅死也而豈料其身之不免乎蒼蒼者無信乎茫茫者無神乎病者痊而壯者歿乎垂亡者僅存而無病者長往乎庸庸者達官而皎皎者下僚乎嗚呼痛哉兄於爲善如水之必寒火之必熱然而直心無他腸中產無贏餘亦戛戛乎其難矣鄕閭紛爭兄調護之士夫請托兄巽謝之僕廝傲慢兄箝制之儒生窶貧兄梯級之饑羸待哺兄平頒之宜其身歿之後聞者垂涕哭者失聲何以得此於人乎人誰不死搢紳死權死於官負販死財死於塗介冑死勇死於敵兄平生孝養一日還任必欲扶憊祭母墓而後行醫師勉以疾不宜拜必拜而伏枕不能興竟啟手足於凱風寒泉之廬良得死所矣然則兄魂何之乎將蕩爲太空與化俱逝乎抑從先夫人若平生歡乎兄則無憾弟將疇依弟年逾五十官歷二府何所求於世亦不敢復爲世用矣一身失左臂而欲爲人可不可歟今而後惟偕季弟奉孀嫂撫孤雛若哺若寄者以至成人然後他日有以見兄於地下耳子由東府之詩盤洲鐺腳之賦可覆思乎一哭而涕零再哭而魂驚三哭而聲咽四哭而腸絕嗚呼痛哉尙饗

祖祭先兄提幹文

嗚呼阿兄亡矣憶五十年間始而褰衣遜棗推梨中而摶空後雁前鴻終而號旻摘蒂枯荊曽聚散之幾時而悲歡之百緒也日邁月徵音容隔矣山長谷穹艸木澤矣殯於位祖於庭食褁其餘俎歸於館兄弟而賓客之矣中年別兄臨別輙悲孰知此別沒世爲期晝思冥茫夜夢見之瓊瑰盈懷枕簟潸頥嗚呼比年此時浙江之濆輕舟迎我呼我中流今年此時丰塘之阡靈車送兄葬已髙丘孰寒暑之一瞬而俯仰之千秋戢恨飲泣勒文藏幽何生年之卒卒而修夜之悠悠朔吹爲我悲凍雪爲我愁眀發遂行單杯永訣逝者魂歸存者肝裂嗚呼哀哉

祭亡弟總幹文

嗚呼紹定之元先人卽世兄才九齡弟甫四歳我生七年亦未毀齒母抱羣雛家徒四壁畫荻而教采梠而食食我猶艱教我誰卽維方氏姑欲抱汝去曰勁齋翁實能訓汝取諸其懷涕零而與獨余從兄詩書相和帶經而鉏飯牛而歌每嗟予季謀習若何更六寒暑微一音郵母懷弗康命我往求川谷之長林澗之幽行卽其家忽遇諸塗魯髽齊屨樵牧與俱翁耄而荒子娛以嬉我心不決告母還諸又閱三霜始勇一行泥塗濺濺雨雪彭彭遂挾子歸俾學我傍束書授徒負篋從兄簡編之樂弦誦之聲或雞三號或夜參半忘食已晡燃薪欲旦我擢儒科棄此兔園子自衿奮魚躍於淵我官江圻去此東岡子自婚媾求其凰戊午初薦我畱家巷姦回曰丁以癡物相合者冥升背者逺放其人虎視其黨睢盱嘖有煩言懾處愁居子於此時而奉鄕書辛酉再薦我列朝紳便嬖曰林以吠犬狺請誅履齋欲媒其身我對延和細爲上陳本朝家法不殺大臣無滑此手以傷吾仁一言蹇蹇萬目睽睽愛我者我奇怒我者我麾子於此時而薦冑闈謂爲獲伸再進再躓謂爲不逢孰憑孰翼以賢能獻書以門品授秩嗚呼哀哉命鄕論秀一第﨑嶇惟有司不眀國舎虞比一官拓落而天下無邦旣中年之鬰欝又晚歳之皇皇伊寒門之撐拄與濁世而低昻姑忍尢而攘垢孰投簮而搴裳忽號山窮乃熟黃粱臨絕之音一何瑯瑯曰懷抱其靡終以妻子爲余累念子平生諸緣略備婚嫁畢圖兒孫孔峙先人之緒業未荒姑氏之蒸嘗有繼倘頽齡之闗天可含笑而入地維昔之時老不哭少何今之衰兄哭其弟昔兄之亡三人行而損一人於易爲損今弟之歿二惠競而弱一个於傳爲危有文以觴無淚可揮如身無臂如車無軏孤鴻失侶獨啼雲長庚孤眀不陪月嗚呼哀哉尙饗

九日祭亡弟總幹文

維著雍困惇之嵗無射之月亡弟總幹止堂君三年制終將以良月祓除其兄某乃以茰菊之辰奉糕酒之奠別靈筵而告之曰嗚呼古人有言閒居愛重九之名今我不樂獨立無同气之親嗟余季之冥升閱黃花之三零始而枕棺外舎中而設幾中庭終而隙駒迅馳祥琴成聲吾寡兄弟而弗忍也孰敢違先王之禮經然則酒能澆胸中之磊塊菊能制短世之頽齡乎感物思人兮涕泗橫慨今懷昔兮寢夢驚吾嘗與君奉母齊山江涵秋影欣然適攜壺之趣又嘗與君從兄東府風吹松竹惻然感對牀之情或霜螯左持或雲液細傾今辰何辰酌此醁醽故吾今吾視此伶俜矧終年之大病將鬼趣而人形腹彭亨而不能納羶馨足擁腫而不能逾柴荊嗟若君存能不我矜余又安能登髙望逺臨流嘆逝睇汝君山之陽而視汝白雲之京也靈兮何之魂兮何營將爲浮漚爲飛塵棄我捐我卽九原之昏昏抑爲祥雲爲慶星福我壽我驅二豎於防防乎嗚呼明年縱健人應老昨日追歡意已遲非東坡九日懷子由之賦乎鴻鴈池邊照雙影鶺鴒原上憶三人非涪翁九日懷知命之句乎彼懷兮一時吾懷兮千古綴辭寫哀有淚如雨嗚呼哀哉尙饗

欽定四庫全書

碧梧玩芳集卷二十一

宋馬廷鸞撰讀史旬編

自序

讀史旬編者病叟暮年之所著也昔東萊呂太史著大事記其爲書也曰記事列事之目無所褒貶抑揚曰通釋本易系辭書詩序旁采劉向董仲舒史遷以及胡五峯之說明帝王之統紀曰解題爲始學者設所載皆職分之所當知非事駁雜求新奇出於人所不知也初公之爲書本起春秋迄五代書未及成而絕筆於漢武帝徵和三年朱文公屢惜之傷斯文之不續後學之不得私淑諸人也今輙不自揆本康節邵氏經世紀年圖朱文公通鑑綱目略仿呂氏義例而爲讀史旬編旬者日之甲癸也書曰期三百六旬是也吾書以日之甲癸比於年之甲癸謂之旬編自堯甲辰至五代周顯徳七年庚申【原注周以此年正月四日方禪】三千三百一十七年爲三百三十二旬【原注末旬自甲至庚】類而編之自康節先生作皇極經世書紀年始唐堯甲辰而堯之前無年可紀於是伏羲而下至唐堯之前本易大傳家語五帝徳與夫百家言皇墳者書其槪以備太古之事而譜黃帝之世焉【原注譜黃帝所以譜唐虞也唐虞皆爲五帝而皆不傳於子則無可譜者】又自堯甲辰以下以至周平王己未之前【原注太史公編年首共和庚申厲王居彘之歳月今但以春秋初年爲斷】隨年而書其事無事則虛其年終之以詩書雜傳所載以備二帝三王之事而譜夏商之世焉【原注唐虞旣無可譜周之世數未也未可譜】自孔子作春秋編年始周平王之四十九年己未終敬王之三十九年庚申魯西狩獲麟左氏傳終貞定王元年癸酉魯哀公如越是編入春秋之後列事目於前春秋之經是也述解題於後凡王事伯事之可論者著之諸國之事不著其他則有左氏之傳諸儒之經說不敢僣焉自司馬公作通鑑始周威烈王之二十三年戊寅而威烈王戊寅之前上距貞定之甲戌左傳之所不書通鑑之所未續則采劉道原外紀爲傳鑑補遺之書亦隨年書其事無事則虛其年而不敢遺焉通鑑戰國而下以至五代後周之前亦列事目於前朱公之綱目是也述解題於後效東萊大事記閱諸家之史以廣其見聞集諸儒之說而訂其得失若徵伐之本末制度之沿革亦粗及之而譜周至五季之世焉自黃帝迄五季其子孫之傳序已見於譜矣漢三國六朝北魏齊周以及五季其疆理之離合又爲圖焉成書之首以通說數條論作史之源流歷代之首則以皇極經世數考气運之推遷凡此皆職分之所當知者而愚恨其不能盡知且聊欲便省記也其如孤陋寡聞何經始於壬午之冬徹編於乙酉之秋越三歲而後三十有八帙之書成姑以備遺忘授兒曹而已陳了翁言通鑑爲藥山學者惟當愛日孜孜日逰此山而已吾老且倦逰矣東坡云腳力盡時山正好莫將有限趂無窮唐子西亦云棋罷収成敗書慵捲是非棋之成敗猶書之是非罷且慵之時収且捲之日也窺陳編以盜竊長兀兀以窮年豈七十老翁事哉𨿽然是固不可不令兒輩覺也乙酉秋澣書

制作通說

余旣攷古人制作之本末因稽其成書之歲月論春秋者言夫子感麟而作作起獲麟故文止於所起逾再歲而夫子夢奠矣故歐陽公謂此夫子旣老而成書春秋緯演孔圖云孔子修春秋九月而成卜之得陽豫之卦是春秋二百四十二年之書以九月而成也太史公整齊世傳論次其文七年而遭李陵之禍於是述陶唐迄麟止是史記二千一百四十三年之書【原注年數張子節說】以七年而成也司馬溫文正公受詔纂資治通鑑歷英宗神宗二世十九年是通鑑一千三百六十二年之書以十九年而成也李文定公纂本朝長編自紹興隆興乾道淳熈節次上進収拾舊事垂四十年是長編一百六十八年之書以四十年而成也至於朱文公綱目本舉要補遺二書蓋在乾道八年壬辰之歳正月而語孟精義成四月而通鑑綱目成是不半年而書成呂成公大事記通釋解題本起春秋迄五代凡左氏通鑑已載者皆不書惟著其所不載者創始自淳熈七年以一日記一年越明年絕筆於漢武帝徵和之三年而已不及竟矣書之難不其難乎時之難不尢難乎歲月遷流典籍浩博書以自警云

三皇五帝世譜

孟子曰博學而詳說之將以反說約也愚纂三皇五帝諸家正妄之說備錄於前所謂博學而詳說之而列歐公邵子之言於後將以反說約也而復折衷於天臺戴氏之說焉愚按呂成公之言曰太史公作五帝本紀旣列敍其世系相因之本末而三代世系之所自出復總而敍於五帝紀之末篇以見帝王之治體統相承而出於一也秦則無復五帝三王之源流矣太史氏之書法豈拘儒曲士所能通其說乎𨿽然遷之興寄逺矣而欲彌縫世次聯屬相承則誠有如歐公之論遷固不能自通矣漢儒相承以此爲定說如祭法禘郊祖宗虞夏皆禘黃帝殷周皆禘嚳是皆粗而言之由遷必欲實其父子相傳之說故也譬猶書君陳序周公旣沒命君陳分正東郊成周而鄭氏卽曰君陳周公子也此豈可信乎學者詳之

外丙仲壬

湯崩太丁未立外丙二年仲壬四年太甲放桐殷人之制兄亡弟及此先儒據一代成法而有是言然觀商六百餘年間自沃丁以降立弟者十一君自太甲以降立適者十二君然則兩說亦相半耳成湯旣沒之後經無明文太史公以來諸儒從外丙仲壬更立之說爲立弟河南邵氏程氏從漢孔氏外丙仲壬不立而太甲徑立之說爲立適愚竊考殷人當日之制有適則立適太甲以下是也無適則立弟沃丁以下是也廢適而他立則亂太史公所指仲丁以來九世大亂是也五峯詆史遷而欲攺史記本文仲丁爲沃丁以爲自沃丁至陽甲恰九世亂愚皆不敢以爲然按史記云自仲丁以來廢適而更立諸弟弟子或爭相代立比九世亂於是諸侯莫朝此史遷本文也據仲丁立其弟外壬外壬立其弟河亶甲意當時仲丁外壬未必無適乃再世立弟所謂廢適也亂之始也至若祖辛舎其子祖丁不立而立其弟沃甲沃甲舎其子南庚不立而立祖辛之子祖丁祖丁舎其子陽甲不立而立其諸父沃甲子南庚南庚又復立祖丁之子陽甲所謂更立諸弟子也於是仲丁以來九世亂矣蓋凡史遷之說非以無適而立弟之子爲亂也以廢適而立弟之子爲亂也蓋亦非直以立弟之爲亂也以立弟之子之爲亂也蓋自仲丁以來方有此仲丁而上不與焉此名何嘗誤就如胡氏之說必以仲丁爲沃丁遂謂其立弟九世而九世生亂愚謂有以質之自沃丁立弟而後雍已立其弟爲太戊太戊且能中興商室矣安在其爲亂乎大抵商人立弟非亂制惟廢適乃亂制太史公旣知其說則不當復錄外丙仲壬以爲世次矣使當時不立太甲而立丙壬是廢適也恐湯尹之時已亂而何必仲丁以來哉近世大儒有專攻書序者背河南程邵之說以爲太甲服仲壬之防爲仲壬之後也夫營桐宮湯之塟地也密邇先王之訓湯之訓也太甲以兄子服叔父仲壬之防而欲其思乃祖成湯之訓以爲遷善攺過之地伊尹之謀何其迂且拙耶故並辧之

文武受命之年

受命之說當以尙書大傳之言爲正而攺元也稱王也皆非也劉氏徒辧其年而不辧其說何哉凡傳當以經爲正經於武成稱惟九年大統未集經世於癸亥書周文王爲西伯當以此爲受命之年至已已王崩則爲七年與九年之說未合經於泰誓書惟十有一年伐殷經世於巳巳書武王立至己卯克殷正合十一年其云十三者誤也若劉氏旣主受命攺元之說遂以十一十三爲非武王之年乃從文王受命以來數之也愈舛矣武王問箕子以殷亡殺紂是非箕子不忍言王亦醜之問以天道作洪範【原注外紀】

二帝揖遜以義理傳天下者也商周徵伐以義理得天下者也堯舜禹三聖相授皆曰允執其中湯之誥曰惟皇上帝降衷於下民若有恆性克綏厥猷惟後武之誓曰惟天地萬物父母惟人萬物之靈亶聰明作元後中也衷也靈也皆義理精微之極也帝王揖遜徵伐其迹𨿽殊而皆以義理之極爲羣言之首蓋當時發眀義理者有人焉唐虞之際道在臯陶故述惇典庸禮而以五服五刑繼之夏商之際道在伊尹故論肇修人紀而以官刑終之商周之際道在箕子故演洪範九疇而以福極終之治源治法不偏廢也所以上遡執中之蘊也外紀顧言箕子不忍言紂而武王醜於克紂乃訪道而作範何歟

成王年幼周公恐天下畔乃踐阼攝政南面朝諸侯【原注外紀】

成王幼方亮陰周公爲冢宰聽政事【原注古史】

聽政是也攝政非也愚嘗論之太甲服成湯之防亮陰不知政事禮之常也伊尹因其不明處之桐宮耳後世乃以爲放君成王服武王之喪亮陰不言亦禮之常也周公因其年幼代之行事耳後世以爲攝政攝政二字經所不言如書蔡仲之命惟曰周公位冢宰正百工羣叔流言而已詩之序文言周公攝政逺則四國流言近則王不知者講師之說云耳

厲王共和

太史公讀春秋歷譜牒至周厲王未嘗不廢書而嘆蓋太史公十二諸侯年表序篇之說云爾是春秋譜之所由起也人知春秋編年不知編年始於共和之初人知春秋成而亂臣賊子懼而不知亂賊兆於厲王之世太史公之說微矣哉或曰紀年何必始於共和曰康節經世書始堯卽位甲辰者疑年也史遷始共和紀年者實年也惟其疑故甲辰紀元起於皇甫謐之說而外紀附注或曰戊寅辛卯滋紛紛矣胡五峯謂邵氏精極天地之數必不妄是以從之惟其實故共和庚申紀年之後千歲之歷可紀無異說也然亦非一朝一夕之故蓋周自昭王以後無年可紀三統歷劉歆本史記魯世家推魯之年以紀周之年自伯禽以後魯之傳序皆有年可書諸國之所無也此固魯秉周禮之一驗耳

貞定王三年乙亥晉空桐震臺舎壊人多死

自貞定王三年乙亥之地震至威烈王二十年乙亥之犬禍蓋六十年間天下之大災異皆在晉而不在他國豈他國之史不書而晉史獨存耶天人之際必有可言者矣晉天下莫彊之國中原之全壤先帝王之所經營之舊也一旦裂於三家非小變也犬禍之眀年又明年三晉請命於周又明年周命三晉爲諸侯而晉國亡矣精祲之相通固如此夫

春秋十二諸侯譜

嗚呼威烈之二十三年通鑑之初有天下之大變焉蓋十二諸侯出於共和之初下逮春秋變而爲七國則通鑑之初年也何則當春秋之末魯𨿽爲三家而悼公猶魯也齊𨿽爲田氏而平公猶齊也晉𨿽爲四家而定公猶晉也獨曹亡於春秋之未終陳亡於孔子卒之年蓋小國寡民是以先亡君子無譏焉閱六十餘年至通鑑之初天下之大國七秦楚燕爲舊國而三晉裂爲魏趙韓呂氏之齊簒爲田氏之齊此四國者皆非聖賢之裔矣太史公六國表拳拳於秦之興而不暇諄復於十二諸侯之亡後之覽史者宜有考焉

魏文侯

夢奠之後師亡友散春秋且爲戰國矣而聖人之後猶著於魯聖人之徒見師於魏魯之削滋甚子思固不足以回旋其間而秉禮用儒則其遺風猶在也魏文侯簒竊之餘且猶有尊賢尙徳之意此空谷之足音也然子思言論風防異時其門人孟子猶有傳焉子夏之云爲不少槪見於魏者何也史記稱其居西河教授而劉氏云今同州河西縣有子夏石室學堂在焉意者其老於西河西河之民疑於夫子之時魏文侯因以師禮尊事之而無復有從容諷導於其朝之益也顧文侯區區之心猶足稱者使其繼世此風不墜以及惠王之世孟子出而繼之相與扶持世教王道其庶幾乎文侯區區之心再傳而影響不存則公孫衍張儀之流已颯然至矣惜哉故愚於傳鑑補遺之終編備論其事焉

商鞅

商君之仕秦身遺其利而身蹈其患者也秦人之於商君陽殺其人而陰祖其術者也彼其負罪出走不之他國而之魏者得非以舊邦之猶可以逃難耶六國之見攻於秦也其禍首於魏秦之攻魏也其謀專於商君亦旣駕言舊好襲虜其將而又欲慿借舊國逋逃其身是以市井之行自處而以君子長者之道望人也蘇東坡詩曰豈惟公子卬社鬼亦遭謾斯足以發千古一笑而已農戰篇之說以爲豪傑皆學詩書以避農戰則國削且貧秦人狃其說卒至於焚詩書而後快曽不知隴上輟耕太息而起者皆農戰之人也鞅之得失如此劉歆新序之論方且誇之以爲書之無黨無偏詩之如砥如矢司馬法之勵戎士后稷之勤農業無以易此是以鞅爲三代之英也國師公之反理詭道久矣本朝王荊公又翼之曰今人未可輕商鞅商鞅能令令必行吾從祖老山翁斥之曰商鞅何人也車裂以狥之人也鞅而不可輕則孰可輕也此論可與太史公並著云

蘇秦

秦說六國凡言其形勢甲兵之盛與其主之賢容有辧士大言佞語至於論六國與秦相交之利害則皆鑿鑿精實無一語妄至於說趙語中有曰眀主外料其敵之彊弱內度其士卒賢不肖不待兩軍相當而勝敗存亡之機固己形於胸中矣豈揜於眾人之言而以防防決事哉此數言者自孔子孟子以仁義告時君之外如欲陳當世利害之實孰逾於此又豈可以辯士廢哉其說趙魏楚三國必有數語及人臣過計竊意此三國者必有大臣陰主事秦之說是以及之又其餘國之君率皆唯唯聽命楚王獨能以其國之安危利害與之深謀則威王之所以自謀其國者亦可謂操危而慮深矣儻非傳其子懷王則張儀豈得售其術而至六千里爲讐人役哉

東西二周

東西二周之所謂君者周公之後得其地而各自稱君非王赧之謂也索隱於西周君下注曰周公西周武公也時王赧微弱不主盟防寄居西周耳然以區區二周介乎秦楚韓魏之間此四國者不復以天子尊周而常以小侯怨周於是每借辯士之口左右販鬻﨑嶇自存者五六年哀哉國防分東西周各自爲篇史記所書亦多貿亂曰西周東周而又曰周則不知其孰東而孰西也

封建郡縣

封建郡縣之說古今一大議論也論封建者至胡氏而詳論郡縣者至蘇氏而盡朱文公又反覆明備且有以處封建郡縣之間然論秦之趣亡無擇於封建郡縣者是知秦惡之浮於桀紂也謀秦之所以存而欲其續六國之祀以爲封建是不知秦之不可與爲湯武也漢髙帝除秦亂而興猶不欲立六國後況以責之秦乎封建良法也亦曰有闗雎麟趾之意然後可以行周官之法度耳

東坡五峯二公之論相爲矛盾而皆未免有遺論也謂封建可以禦戎狄乎千八百國尙存而犬戎入周室矣謂郡縣可以息簒弒乎三十六郡甫置而趙髙弒二世矣論封建者至朱文公治體之說而止論郡縣者至蘇黃門隨勢之說而止

以張敖故臣田叔等十人爲郡守諸侯相

蓋公能教曹參以定齊田叔能明趙王以報主皆奇士也而皆老氏之學也黃老於漢殆有益矣夫趙事發之初敢隨王罪三族而叔輩輒隨迄能白王漢興叛者羣起而復作於骨肉之間事旣解髙帝方賢其故臣而用之王且廢猶能自言其國之賢臣此皆非秦世人主猜忌者所能及漢四百年之業往往由是基之田叔者旣全趙王異時治梁獄又能全景帝母子兄弟之恩誼其子仁爲司直戾太子之變又令太子得亡𨿽坐縱反者得族然皆古之誼烈士豈可以常人比哉

陳平受命誅樊噲囚噲還上崩因畱宿衛

平受命誅噲而不卽誅受命將屯而不至屯平固知髙帝之神已逝而呂氏之勢方炎故寧死君以安身此其所以爲智有餘而難獨任歟知臣莫如君信矣

呂后

漢自髙帝有天下以來常有疑將相大臣之心呂后習聞久矣至是再經大喪其畏忌諸公誠有如辟彊之計者當髙帝時後誅韓彭如殺狐兔髙帝崩時且欲盡誅諸將而後發喪今恵帝折夭國無冢嗣彼將誅大臣以逞固優爲也大臣姑爲自全之計以待此媼之老且死祿產庸人平勃取之有餘也大槪欲存漢祚則平勃不可亡欲誅諸呂則太后不可存今諸公以計存而後以老死則漢氏安矣李文饒之說未爲至論而呂成公乃於學術上倒斷區區竊謂此時此事無論學術直論機權耳

致堂胡氏之說足以盡西京外戚貽禍之本末矣嘗因是極論之天地之間有陽不能無陰陰而乘陽則宇宙分裂人極隳亡矣女子四陲是也姑以三千年間世代興亡之迹攷之由三代而下亡於女子由石晉而下亡於四陲皆可數也歐陽公謂宦官之禍甚於女子此固爲唐末一代言之耳以古今大勢論則女禍深矣少女子能蠱惑人主以亡國老女子能崇長外戚以亡國三代之亡固皆由是物矣周之東遷以褒姒周𨿽不亡於此而已衰於此矣秦氏有宣太后穰侯之專莊襄王悅美姬以易其宗漢髙帝起於閭閻呂后初無功於王業也而漢初諸人之論每以爲呂氏雅故本推轂髙帝就天下【原注田生說】又謂呂后與髙帝共定天下【原注酈寄語】是以諸呂之心自謂與諸劉等然有取而代之之意而後動於惡中間霍氏擁昭立宣光妻邪謀特覺之早耳而終不免元後莽新之亂焉曹魏之簒於司馬氏也一再廢弒專以母后爲之主晉武平吳之後耽惑女寵楊賈實召五季亂華之禍天下旣爲南北矣齊陳以女色亡元魏以淫後亡隋文帝起外戚以簒周唐髙祖竊宮嬪以取隋太宗寵武才人開聚麀之丑子孫殱焉祿山之起爲太眞妃也唐𨿽未亡於此已衰於此矣河朔失而勁兵亡東南虛而蠻禍起非權輿於天寶末年乎朱梁以女開子禍而亡後唐莊宗以劉后殺功臣靳軍賞而亡皆女子之爲也自石晉而下則邊陲之禍繼之晉髙祖欺天叛君借助契丹而亡於契丹周恭帝𨿽幼沖儻無陳橋之師則太祖尙遵養時晦之日也自時厥後則又有不忍言者矣嗚呼陽一陰二女禍歷選前代而知之矣四陲之禍其未有涯乎

景帝

景帝天資固深刻而猶有文帝之遺風焉保防梁王則文帝淮南王之餘意也擢用田叔則文帝用長者之微防也減笞數定箠令何以異於肉刑之除乎禁酤酒何以異於酒醪縻谷之禁乎凡兩朝詔書爲民而下者皆當時仁心仁聞不容有所優劣呂氏尊遷抑固其素論也然景詔之不載遷史之略失之也因抑班氏遂貶景帝何謂也哉

欽定四庫全書

碧梧玩芳集卷二十二

宋馬廷鸞撰五言古詩

館中送鄭著作

士爲欲心防蝸牛粘壁枯榮華不盈咎責彌八區不有君子人中流誰一壺公懷天臺秋夙昔廊廟須南宮接東觀並轡驂天衢幽憂腸內熱慷慨涕濡縷拜疏上虛皇誦言折姦愚肝腦非已物宇宙須人扶恭惟天王聖肯使善類孤一朝擁麾蓋自詭歌袴黟歙股肱郡新安文物都斯文紫陽翁千載長昭蘇稻苗新進士倚公爲播敷繭絲困窮民願公薦蒍於勉哉崇明徳歸來誦唐虞

皇太子生辰詩三首

煌煌炎宋興奕世開燕謀建隆聖人出庚年寶運周祥符帝子生巳月神光流稽首頌儲君昭哉遹嘉猷吹銅協幹陽主鬯彌千秋星暉狼弧低海潤靑齊収金輪整鶴駕玉觴侍龍樓無逸能爲壽幹幹謹時休【原注壬戌】蒼龍見天東房駟拱辰北煌煌心星前炳炳天王側休符協幹文正陽毓紫極銅樓藹祥光玉巵奉愉色歡聲沸笙鸞壽齡指箕翼何以祝元良勉哉崇明徳學問日就將福祿時萬億永侍帝宸尊重暉照四國【原注癸亥】正陽毓前星盛事符仁祖仁者壽之基生意一何溥歡愉侍宮庭暉潤彌海宇三朝謹師文寸陰勤惜禹新功鑑銘盤妙用明絜矩嘉賓從商園末僚愧韓愈永言祝儲君重離日常午八表躋春臺萬年受天祜【原注甲子】

用大東萊臨川詩韻示諸兒

惠子五車書彼富吾何慊滔滔嵗崢嶸濯濯木荏苒前榮悼虛誇新懦就退斂東鄰有碩師簦篋孰云逺斯文豈終窮小子宜黽勉寒檠炷老膏此興復不淺

次韻周公謹見寄

十年思美人淵淪抑天飛辛勤種靑門竟作抱蔓歸日月老賓送霜露沾人衣沾衣何足云八表籠煙霏空山學仙子滿耳笙簫聴誰知九天上云扉本不扄度世同禦風蓬蓬隨飄零又如芬陀花出火而靑靑涪翁雪堂仙分誼故不疎投之孤芳篇托根豈云虛報以蟠桃實一嘗千載余洗髓躡閬苑防於物之初射洪髙蹈翁哀歌淚盈盈幽居觀元化悼此嵗月更感遇三十篇讀之慨餘情白露號蟬春日鳴倉庚退之懷桂林藥物珍陸離物情惡衰歇義心感親知我生欠一死不死當語誰與我制頽齡悠悠白雲期

七言古詩

題王氏琴淸堂

孤桐缺月風露秋夜虫催織寒颼飅拂牀文字翻葉葉古心埋沒從何求客來洗予箏耳淸圜瑯然散百憂南窻無弦鼓愈淡焦尾有桐棄不収卓哉奇士千載去已矣奇弄萬古休江左諸王孫子儔琴淸之堂遺風流飛泉爽十二操鏗鏘浮玉鳴天球文王宣父次第作此身還見大雅不収拾書囊雜釣具伴君攜琴隠林丘作詩一爲寫奇趣此生此興長悠悠

次韻謝潔齋惠春膏紙

霜毫禿盡千枝竹銅雀臺荒死潘谷哀哉四寶並成空猶有老崖藤搗玉靑錢學士將相科黒頭刺史朱丹轂懷銀早去鎭湖湘掞藻端如起巴蜀天乎嵗晚椓斯文往往長吟書短幅雲昏雨暗白龍牋林宻山深紫芝曲鳯樓誰助斧斤修魚网不禁塵土辱我馳家畔楮先生越薄吳腴此粗俗鏗金戛玉新有聲縫霧裁云豈堪錄向來交友文字間矢往湍奔如撒菽薄材那敢派江西一寸詩腸愁萬斛

次韻湯叔遜謝筆墨長句

南屏翁斯文千古何終窮淸輝靈气鬥牛充我從公家二老話此事寒更支坐燭防紅哀哉人琴俱亡天地覆有刀有玉誰錯礲翁今巋然魯靈殿砥柱一葉萬仭中朅來訪我維摩室我起於坐欣迎公驚呼絕嘆吾道厄客卿頴士委蒿蓬竈煤葦管不足用宣城黟水無良工柰何肓卒乘鈍馬欲寫傑作稱詞雄贈公撒雷揮電施敏手餘事渲染文字如飛虫我生哀傷所欠死十年破硯煙雨蒙一朝洗眼獲玉句金膏水碧浸方瞳翰墨塲中身老大期公盛气晚霞同崢嶸素論猶激烈始信迂儒曲學如發防

謝吳直卿惠嘉樹篇

槐底婆娑生意盡栁邊揺落長年悲殷東陽守徒嗟惜桓大將軍自涕洟不知庾叟江潭賦何似延陵季子詩

五言律詩

次趙二車韻

世事眞如此勞生何所知功名蟻行磨意气鵲棲枝於蒍歌偏好歸來賦足師逹人寜自苦天樂更無疑

次李攺卿韻

麗句費敲推淸吟出競病日長簡編叢春老蓬蒿徑志士苦憂時髙人思繕性山房讀道書晚花紅艶靜

恭進理宗皇帝挽詞

仁孝初聞代謳歌早戴虞多能天與聖大度祖同符惻怛欽刑詔嚴恭事帝圖初終兩甲子經逺有宏模典學懷終始熈明四十年立心天地厚接統帝王前舄奕臨雍禮昭回贊道篇古今惟理大尊號冠瑤編天保惟勤政春秋有復讎園陵初謁漢境土合歸周連海滄波靜長江兵祲収庚申重立極功與建隆侔神冊方增授龍髯遽莫攀千秋思沛邑七月稽山春暗觚稜影星回羽衛班寢門如昨日無復待威顏盡拜宸奎賜新編聖訓成孫謀方燕翼龍馭忽遐徵四海堯音宻三年舜慕情因山圖固在合應若神明

十月二十六日甲子

乘雲傷往嵗甲子又今晨莫唱貞元曲誰爲寶慶人【原注前乙酉當寶慶時家弟於是年生】早霜明帶月寒菊艶爭春敢睨昭陵栢防呵有鬼神

贈汪泰軒

咸淳辛未汪君對大廷一日羽服訪余固己警余林下之思矣君輸忠萬言有司報聞余以漕幕縻之君不可曰吾且扁舟歸謁子陵無愧色足矣此其視聲利爲何如詩以贈之

萬言朝鳯闕一笑落漁舟把我蔥珩觧從公欵段防東來迎羽服西去羨羊裘揮手謝漢使蒲輪公所羞

久雨潦漲未巳

一雨遂逾月連朝仍徹宵雷公自収麥田父不耘苗時見危垣墮仍聞比屋漂愧無援溺手窮巷有持橈

恭進度宗皇帝挽詞

四閏臨朝淺羣生被澤深儉勤成禹聖仁孝本虞心漢殿觴稱玉軒湖鼎鑄金龍髯攀不得淸血但盈襟道逺年何駛民肥身獨臒寶龜傳聖子玉導宸謨百世尊王度千秋拱帝圖孤臣慙舜輔愁絕望蒼梧

答趙心防與梭

亦有猗那頌從誰說象賢振振麟趾族煜煜錦袍仙禮樂三雍對神明百世傳王孫何處隠芳艸自連天程楚翁訪考亭舊居著閩山集爲題其後

有客傳吟藳知渠來自閩四書猶在魯六籍不憂秦太史經鄒嶧離騷感楚臣誰知夢奠日曾憶後庚申

挽李樓峯

萬選膠庠上三長渠觀中端從繡衣使直擬黒頭公柯爛全枰換舟移絕壑空素交與年盡老眼視天夢短槧傳邊警長篇罄畝忠危邦韜晝錦劇盜剪春蔥地隔防廬舍天憐兩禿翁而今吾後死作傳豈能工

挽徐朝奉【原注徑畈先生尊人】

海內嗟遺老諸公表逸民過庭忠訓在攀檻直聲新諫艸頻尊主緋花與顯親一門名父子千載慶君臣兒罷金華講翁從林下歸淸時伯夷粟愉色老萊衣洛社風流在襄陽耆舊稀瀧岡有名筆字字獨幽輝

次韻潔堂五日

故國天中節吾儕日暮年愁心菖歜苦悲緒防絲牽疊雪虛唐賜薰風絕舜弦窮山飣越果醉摘尙淒然

挽費潔堂

井絡璠璵瑞江幹英簜馳萬屯孤宿飽一旅共時危行地嗟蓬轉呼天泣黍離百年公有盡一慟我非私共事咸淳帝俱生嘉定年江湖正寥濶梁楚忽姻連不作武擔掾翻成葛水仙豈忘渠劍閣來閉此荒阡

挽陳本齋

擢第韓歐上論交澗浦邊聲名寧我後官職遜人先徐廣生多戚龔賓死獨賢拊膺前刼事雪涕大招篇

膾程楚翁

汗竹丹鉛側空花粉黛中尙懷丞相亮肯署大夫雄有客來今雨誇予邁古風幽情傾不竭碧雲東【按此詩永樂大典失載從新安文獻志采補】

五言長律

恭進明堂大禮慶成詩【並序】

臣恭聞孝宗皇帝淳熈六年宗祀明堂積雨頓霽詞臣周必大言曰謂天難諶乃爾易見謂天蓋髙乃爾易回蓋不待執珪幣陳犧牲而景貺固已駢轃矣書之簡防至今以爲美談臣恭惟皇帝陛下寅畏寶命嚴恭帝祖乃卜中辛稱秩元祀宮中齋戒禱晴先夕陰雨如晦詰旦羣臣奏請宿齋陰霾洞開天日淸晏迄於竣事景气融明都人眾觀萬口嗟異格天盛徳同符孝宗臣以疎庸防恩兼掌內外制齋宿之夕伏奉宣諭以肆赦之文臣正當日必有擬述俾臣繳進顧惟書生庸陋何以防被聖知如此臣於先儒無能爲役輙循故事撰列明堂大禮慶成詩五言二十四韻繕寫上進唐人韓愈所謂辭語淺薄不足以自效然而指事實錄則庶防焉冒瀆宸嚴伏候誅戮臣無任感激詩曰

鉅典崇邦祀精禋展國陽泰元神授防癸亥日宣光藝祖郊天始髙皇受命長後庚基再造先甲迓殊祥率育歌時夏儀刑詠我將天街澄析木農扈慶金穰築塞懲獯鬻梯山謝越裳宗祈嚴美報親享薦嘉嘗周士咸奔走堯民共頌揚靑防収夕雨華耀炳朝陽月禦金波穆星流珠幄黃九重紛羽衛十二駕龍驤鋗玉琳瑯展軒朱磬管鏘時行肅天步安坐集神鴹聖孝昭初祼元良儼貳觴旗常森妸娜黼黻罷周張柴焰千靈墮蘭膏百末香金雞初日麗丹鳯徳風翔薄海乾施博垂云觧澤滂批周仍蹋晉蹴漢亦超唐臣淺來蓬戶君仁防玉堂恩書容藳進嘉頌媿辭荒有道帝能享難諶聖敢康畏威勤夙夜萬壽祝君王

碧梧玩芳集卷二十二考證

第八頁後六行次韻潔堂五日按潔堂卽費伯恭本集有墓志

欽定四庫全書

碧梧玩芳集卷二十三

宋馬廷鸞撰七言律詩

恭和禦制詩

聖作巍巍泰華髙淋漓賜筆灑春膏奎文河漢天垂象藻思波瀾海駕鼇淳化罕逢休嘆昉大中親遇不誇綯驪珠數十光盈把何啻春秋一字襃

直廬峻在九霄髙雨露恩光切仰膏夜炬恩濃超賜錦春船思澁怯提鼇日磚有影占花隱風鐸無聲引索綯昭代崇儒逢聖主小臣待詔愧王襃

恭和禦制賜進士韻

熈朝道化聿求成龍衮天臨策俊英淸問詳延敷廼聽嘉猶入告厎於行堯章焜燿欣承渥湯訓丁寧戒近名聖主得賢功烈盛小臣稽首願升平

禦書道山堂次林竹溪韻

芒玉平云璽印紅洛圖畫五三隆璧奎星聚來時彥河漢天垂仰化工文治正應淳化似恩華重與紹興同何須飛白人人賜始悟君王欲敎忠

十月二十日客有言儒學事感而有賦

人知幹徳聚奎爲文明之運不知建隆幸國子監尊儒一念上格蒼穹所謂志壹動气也

大中之後建隆前魚爛分且百年地辟天開崇帝學河輝斗燦動星躔千齡必反人道一念潛通聖卽天嘆息斯文今有幸昭昭奎運豈徒然

和南塘叔賞芙蓉韻

自攜敗冊小窓開三十頭顱四十來閒日詩書眞足味薫天富貴只飛灰憐渠每吸醋三斗輸我淸餘水一杯何似山翁醉花下安排籩豆洗樽罍

防鶴

荒塘水竭只蹄涔防鶴翩然啄午陰此縱有魚應渴死不濡其咮漫窺臨病鴟尙畏泥坑辱宿鳥常虞矰繳侵何似舂鋤甘寂寞一灘藻荇立淸深

送建康知錄操襟兄

虎韀尙落諸賢後鴈塔誰知幾榜前盡向心田寛地步卻將官職信天緣難忘舊日鐘山閣易趁東風上水船王謝諸人英烈在問今何策可籌邊

送湯東澗出守南劍州

掉頭不肯住淸都勇趂秋風乞左符大論崢嶸聳廊廟雅懷磊落勝江湖丹心豈不戀明主淸節還能立懦夫正是商山訪鴻鵠歸來羽翼莫踟躕

七聚名藩亦甚都龍津劍气正扶輿斯文孰是南夫子此地重逢行祕書忠愛平生在宗社嘆愁肯使到田閭黃花粲粲牽歸興歳晚江空一悵如

祕省和劉左司韻

三年三揖壁奎星當日曽登著作庭大雅重逢君子聚斯文還屬聖人興倚天延閣緣云上防地方壺歷級升自別靑藜仙分隔借書獨對短檠燈

病中修實錄【原注十月二十六日】

明聖當陽四十春十年供奉感孤臣雲龍幄幙天容邇河漢篇章帝墨新正始遺音危絕縷貞元舊曲慟沾巾焚膏痛記烏號旦目斷稽山欲叫旻

秋雨嘆

夜夜黃昏雨打窻愁霖久矣晦明陽天公一怒四山黒田父三吁百畆黃禾黍油油生有耳芭蕉防防斷無腸病身更與兒俱墻角全拋風露涼

久雨遣餉王新班

捨南捨北水漫漫乍霽仍陰暖復寒石補色天原有漏泥污后土不曽幹龍蛇起陸生光怪鸞鳯翀霄怯羽翰聊復盤飱餉桑戶可能藜杖過蘇端

十月望日泛舟鵝塘感坡翁後赤壁賦有作

浮浮短艇水風微一枕淸溪繞曲﨑篷底鎔金斜日碎天邊散綺暮霞飛霜凝水落黃泥阪月小山髙赤壁磯等是初冬一風景感今懷昔自歔欷

二兒就試

老病吾今業已衰已還魏笏尙支頥祝兒指日傳金榜懷我當年別玉墀殿陛詳延方吁俊江湖空曠劇憂時此行蹇諤論邦國莫爲區區杏苑詩

後中秋

金風吹徹玉簫寒志士悲秋思萬端千古淒涼更餘閏百年圓缺又重看淸輝照膽渾無寐蒼昊催人自鮮歡鬥酒屬公今夜看只虧些子莫長嘆

次吳園親友韻

乞得危身百尺竿冥心晦息掩柴關自尋別墅開荒徑忽見髙軒厭轡環海宇泬寥黃鵠舉風濤浩蕩白鷗閒劍花落盡長堤圮嘆息英雄隱此山【原注吳園爲吳王舊隱故其地有走馬堤淬劍池隱將源】

癸酉春暮鐘信甫寄詩次其韻

深閉柴門水竹村是非榮辱總忘言捨生只懼本心失犯患誰知尊足存居士病來惟臥室翟公客去莫書門人心日月無今古世道何曽頃刻昏

精誠可使嶽雲開濁世狂瀾挽不回蒼狗白衣從物變靑山流水喚人來交遊莫作宣明面气焰終成內史灰我有長波一歸艇枕書春睡興悠哉【原注小齋扁以歸艇】

次胡玉叟韻

莫學前人索送詩我無姱節可提撕忍聽世上新翻曲堪笑山中老古錐人境炎涼過駒隙天邊日夜走蟾規窮閻又度純坤月誰識初陽變一奇

和許伯修韻

秋風孤憤只心知接得詩筒爲色怡句眼獨參成佛後吟肩聳徹欲仙時俗衰競覓胡奴飽節在何妨臣朔饑此話只今誰舉似趨時言語正如巵

夜病

幻身危抱十年病靑眼俄成一旦昏夜席何常臥尊者晨炊不擬飯王孫蝸涎有幾春潮湧雞唱無慿曉日暾惟有阿樞癡不去幾回驚起問家尊

遊荷溪西禪寺

髣髴招提寄逺村緇郎艸艸佛燈昏水將緑繞縈如帶山送靑來列在門句裏風騷耆舊逺胸中丘壑典刑存滿懷孤憤幾株石欲起當年兩逹尊

三月初四夜宿僧廬

風雨蕭蕭夜未央呼童襆被宿僧房無膓可斷啼防苦有喙皆鳴吠蛤忙七歳遺孤今老大百年逺忌足悲傷司晨喚起窻全曙歸命淸都炷瓣香

次費潔堂韻

誰翻溟渤倒天瓢大地山河等呴漂九陌揚塵京路暗一聲鳴鵙楚魂招歸心猛折湖邊柳活計頻尋江上苗回首神雙淚落孤煙斜日短長橋

三月初五日先祕閣忌

鳥啼花落暮春天一遇斯晨一然舊業豈無書可讀遺言猶有石堪傳【原注新立阡表】孝思不礙飛遐想【原注自課楞嚴資薦】忠憤何由竭報緣廟社已同纓盡尊堯千古憶陳編【原注陳了翁三月五日潭州興化寺追薦神考忌日疏云報緣如盡捨生永脫於樊籠殘喘若畱削髮已離於簪紱】

秋謁屺瞻墓

了知五十六年非何處空山叫阿防鬥酒只雞雙淚落荒林宿莽九原悲黃花委地傷䢐歳靑筍迎船憶舊時廬下夜來霜屨冷韈材持送殘師

次韻李竹塢懷古

寶籙炎圖未百年神䢐聖伏一淒然徵先生起淹中禮與老人期圯上編柯爛不驚人換世瓢空獨樂士希賢昌黎憤世猶稽古難拗何妨只自鞭

拜屺瞻墓有感

我走金塘十五年新年六十意淒然扶藜防蹇趨廬下洗盞將雛拜影前蠧化不妨松飲露鳯棲猶擬栢參天微吟緩步滄江晚一抹靑山落照邊

我軰小年端午給假蒲酒奉親之外日遊村田間致足樂也今老矣竹塢老友近館授徒逢此小熟奉一酌道舊且有感於並汾舊事云

香羅細葛端陽節絳帳靑衿少小時曩以彈丸俘晉孽今於筒黍弔湘累千年感舊慵開卷一酌銷憂彊把巵蒲酒少年供母后村南村北恣遊嬉

五月二十夜記夢

生來不作浮名計老去翻驚幽夢奇宮黍不知哀九廟廷麻猶聽拜三師睡昏擬艸榻前疏寤辟疑催牖下期更把在前榮路看癡翁說夢盡添癡

徳壽宮古松太上愛之嘗持禦香釃酒祠土神以祈屏蟊賊云時紹興壬午思陵馘亮之歳也於今百二十年矣僕生六十年後而十月八日又思陵上僊之晨感而有賦

六龍親禦奠神州甲子如今甫再周百世尙瞻虞帝祀五傳遽抱杞天憂臣民莫廢華敬今古長悲禾黍秋嘆息餘生孤露甚門弧弓棘總成愁

南來天馬總辛勤內禪經今歷再壬復漢赤符還舊宇法堯黃屋本非心思成門外衣冠盡徳壽宮前茨棘深嘆息餘生孤露甚匪莪彼黍涕淋淫

又題徳壽宮古松

千歳堂堂十八公雨膏露沐貯淸風龍吟髙嘯長身客蠧化低摧禿鬢翁誰謂蚍蜉能撼樹不堪蟊賊欲蟠空禦香灑酒荒荊棘腸斷孤臣泣壽宮

與三兒涉穰田渡車中讀朱忠靖中興事實有感

騷情長愛重陽近客路歸遲夕照西舉目山河秋寂寂滿城風雨晚淒淒老思舊隱盟鷗社寒涉深流信馬蹄慿軾試看炎紹錄空嗟語石與天齊

十月八日有感

日來天馬憤揮戈直爲當年斧畫河萬炬蓮燈照鯨海一杯麥飯渡滹沱思陵錄上哀榮極徳壽宮前耆舊多忍把原碑參葉記江頭石刻摩挲

十月二十日有感

精一危微尙贅辭只須三語好爲之風淸月白此良夜雪暗云昏彼一時玉斧照廊開嗣聖金縢納冊付宮姬思成門外荒荊棘惆悵何人失令規

外孫朱饒歸吳興

出門一別行千里閉戶歸休讀五車天路塵防車服驥世科墨濕字翻鴉繡繃尙憶春暉報云捨無令暮靄遮晚嵗飾巾吾待盡髙空摩翮汝橫斜

七夕雨中飲客

羈懷病思不禁秋又報西風大火流梧葉未凋髙樹翠薇花不厭小山幽燕鴻來往書生老禾黍髙低故國愁志士悲秋寧復爾樓頭罇酒漫銷憂

十月二十日感舊

九衢燈火閙嘈嘈斗柄低昻列宿髙漏箭聲沈金鎖徹紗籠影避貴官豪【原注百官趨行香號燈林立宮前遇執親王之控勒者厲聲唱道紗籠皆避之】烏號望帝窮霄壤魚爛遺民沸海濤三百五年風雪夕孤臣白首臥林臯

正月四日

皇厭紛拏五季餘萬兵朝遣暮還都虎頭預卜淸明旦鼇足重開混一區天下歸仁吾有道日中爲市爾無虞孤臣白首懷佳節奠桂焚蘭淚與俱

次張龍山韻反騷

雪栢霜松自有神衝風槁葉故難禁雲間已閟貞元曲歳晚誰聞正始音天地有窮歸幻化聖賢無命亦山林愁來又把離騷讀長夜悠悠慷慨吟

冬至

山寒律琯又飛灰萬壑松風冬起雷風景不殊云黯淡雪霜初霽日徘徊無人獻韈拋塵屨有客傳觴醱凍醅天地不敎陽徳盡韋編曽叩伏羲來

次韻潔堂別歳

月底南枝挿屋椽無人共賞只凋年我慙王氏靑氊舊君效坡翁白鶴遷小隱未荒存菊徑獨淸難涴出山泉歸時好待春江漲穩泛輕舟一葉蓮

用潔堂韻贈徐淸溪禱雨

怒起乖龍變蟄雷神翁此手更神哉老天於物何嘗病舊雨如人自不來彼稷之苖余滯穗我行其野絕纎埃方平狡獪猶餘事聊慰饑農取大咍【原注咍韻殊鮮正防搜間端碩從旁云劉賔客不云乎聊成小巧以取大咍遂用之】

得熊靜程主簿書且誨以一父庚甲用舊韻奉寄

負米無親不忍嘗誰爲故老在鄰墻百年寧復知耆舊六甲猶能記歳陽襟佩書生聨講席鼓旂騷將角名塲斯文未敢荒先緒白首遺孤靦最良

苦雨

倦夜拋書病不禁投牀無寐雨涔涔長潸舊國山河淚細滴孤臣禾黍心狂象蹋池喧濘淖饑鴉謀稻愴淋淫天公老手須斟酌次第龍分正望霖

謝毛子文見壽

編排老朽我爲魁【原注孝宗朝有朝士戱將公卿同庚老少編排出榜某爲魁某爲次張魏公黜落今借用】緑鬢朱顏可得廻周雅輟吟悲顧復楚騷長嘆誦恢臺鴻飛滅沒孤身在燕逐炎涼幾客來苜蓿黎祁湯餅供一澆眊矂彊持杯

次韻朱壻實甫見壽

南華參透解天刑夜夜心香禱玉衡紫蓋十年違帝闕靑山九瑣夢云京緇郎寧忍忘天祐白傅空令羨普明人以壽歡臣以戚孤懷借酒爲澆平

觀魚車渡溪

如帶溪流拍兩崖投泥賈客競喧豗隻輪自力掀諸淖斷岸先登陟彼嵬江水斗升寜汝活岸旁車馬爲渠來老夫自取鯨鯢戮掩鼻沙丘未足哀【原注漢溝洫志河魚大上輕車大馬往食之】

北平家傳成

三百年間事屢危降之人傑豈中衰巍巍祖烈將千嵗赫赫元功彼一時起義堂碑云漢麗淩煙閣像日星垂藏山自纂前朝史付與云礽百代知【編首】

選將初年起範陽和戎晚節誤平涼大功宜受春秋責盛毀何能日月傷文士談兵多謬誤蘭臺作史漫裁量折衷自有成書在公論從知千歳長【辧謗】

彼美人兮無古今挑燈勘史夜沈沈昌唐無復浯溪頌哀郢常多楚澤吟麟獲自傷王迹息防啼誰念帝魂深祗今莫唱貞元曲但憶曽聞正始音【感事】

餞朱壻

哀郢那能拾穗歌臥陶誰復杖藜過白頭老我已如此靑眼看君餘幾何風雨夜吟蛩滿砌雲山寒影鴈橫坡暮年親友臨分苦小酌村醪借臉酡

屺瞻拜墓

老誦劬勞易感傷一年一度拜金塘食蓮正憶慈顏逺毀璧新增苦淚滂松蠧穹林成禿帚艸荒髙冢蔽幽篁山哀浦思愁余極陣陣溪風葉葉黃

假汝稀年只八年爭敎老境不淒然靑山慈母已黃壤緑鬢中男餘白顚天外羣鴻隨滅沒雲間孤鶴自蹁躚共攜鬥酒澆墳土衰淚何由滴到泉

宿屺瞻夜賦

咿軋籃輿度曉岑撫今懷昔淚淋淫蓼莪老去仍追誦常棣新來又廢吟有恨臺隨蔓盡無情澗藻與波沈僧窻月苦夜無寐莫詠兒寒動母心

六十年前我已孤嬰兒抱母泣呱呱昊天罔極幽明隔良月就盈今昔殊云塞斷行悲獨鴈風林反哺感羣烏澄江只似洹河水一碧寒照白須

過屺瞻墓

白髮蒼顏六十三年年拜母憶中男雲歸別岫山呈碧江抱寒汀水染藍艸報春暉天罔極樹隨人老我何堪薦余煮茗淸泉供淚餘潸酒不酣

屺瞻道中

蓐食需明出逺村筍輿咿軋睡昏昏禾麻丰歳云連畆風露髙秋水落痕淸曉跨鞍兒從父當年戱防母憐孫白頭老病松楸隔一望雲飛一斷魂

波粼粼處淺溪沙漁屋低迷舴艋家地老天荒原野靜江空歳晚水雲賖淤泥日課黃金粟淸泚時吹白浪花漫喜時丰阡陌裏豚蹄行矣祝污邪

山中對紫薇花書感

輕盈挿向膽瓶中看到山林禁籞同閣下天葩秋月黯樓頭奎畫曉云空【原注紫薇閣三大金字乃寧宗禦書】髙攀玉樹扶斑白【原注太府寺一株獨盛余嘗侍親其下】靜掃蒼苔拾墮紅【原注西省五株苔痕滿砌余嘗艸制其中】三十年前天上夢老來無淚灑西風

次許表兄韻

物換星移一慨然天荒地老斷鼇前豈無志士王官谷亦有飛仙太華巓我若加三逢本命君今過一漸稀年兩人中表俱頭白蜀餽才堪幾幅箋

次龍山韻

新來霄漢防鴻客舊日風雲振鷺行脫下戱衫優便散驚回客枕夢何長莫將吳蜀分岐路政把乾坤作醉鄕惟有葵傾心不死淸魂幾到殿中央

窻間莫問喚祁嘉望斷宗周黍稷華斗帳髙眠聊避客深衣暫到漫爲家我懷荒艸同元亮君悼空弦謝伯牙老矣悲歡總無柰仙書頻讀覽荒遐

欽定四庫全書

碧梧玩芳集卷二十四

宋馬廷鸞撰五言絕句

仰和皇太子殿下明禋慶成詩韻

聖主精禋格明廷對月深元良贊宸極盛徳享天心夕宿猶疎雨昕朝覩大明重光符景貺熈事慶升平鳴鑾回紫禁步玉捧宸旒肆眚遵虞典歡傳十二州

用淸秋鶴髮翁韻賦小書招潔堂

幽居抱孤明懷古思舊京渴望寶連山老桂不勝淸月照窻炯炯虫鳴室幽幽防杖柴門曉菇蒲半沼秋火中寒暑退造物其猶醵老身不繭蠶淸夜獨警鶴老蟾明孤心涼飇蘇病骨保此中夜存微陽有毫髮庭艸無言緑林花取意紅因之酌茅柴招喚西鄰翁

和潔堂見壽十章

老色上尺宅靈气虧三田懷我長房翁授汝雞犬仙早知無廊廟胡不素丘園揮手謝世氛保此中夜存我生嘉定間寶運稽炎隆當時貢珍祥今日泣麟窮風雨傾燕巢波濤漲鯨海茅檐得此生其誰爲爾宰大冬嚴寒至病骨裹麄纊羸然祝雞翁不識山中相瑯瑯金薤篇慰此暮年臒誦我徴咎賦誇君摘句圖喪亂屬何辜訏訏者誰子生來乏逺猷死去憂良史道義挹親仁詩書仰鄰富翠蓬羞排門驪珠驚滿袖山哀兮浦思月諸兮日居伊誰百嵗期遲汝十年書祝公千齡壽小我五月生如何山林槁得並江漢英

七言絕句

贈張君

世間艸是云礽汲冢深埋喚不譍五百年間徐騎省一千年後李陽冰

人生識字憂患始底用區區更出奇我欲掃空閒筆墨只慿老腕把鋤犂

贈鐵面王說易

春風吹袂過溪塘有客來稱鐵面郎今代貴人甘軟媚可能骯髒倚門墻

京邸漫題

不遑將母兄嗟弟無以爲家爾與余獨坐小樓風雨急江南歳晚鴈何如

贈彭瀛洲

蕓香茗供盡淸流十八仙人憶舊遊要是山中好風月年來無夢到瀛洲

示程介夫

流年何必共君參九靑山老一庵試檢樂天詩集看明年半百又加三

羊膓路險百千轉云夢胸吞八九寛豆飯芋羮才足欲水邊林下卽心安

迎新倉守曽悅心道間偶賦

黃旂紅幟走踆踆曉出闉闍奔迓新車蓋如雲騎如水山頭牛背有閒人

題張氏勤有堂

世間義理盡無涯桃李春風總一家最恨一般浮淺學賣花擔上漫看花

題趙君畫竹

與可知竹子瞻知與可知與可斯知竹矣知者無他知其直而已故子瞻之節毎似之僕於蘇仙無能爲役而以與可望王孫無枉其節云

霜竿操尙特幽奇直節端如正士姿髙拂九霄無曲處古來惟有老天知

八月十四日記夢

斷鼇立極有前聞鬱鬱昌陵顚蘗春起自郇瑕形自著曉然入夢匪紛紜

弔柴道士

老子猶龍不可親莊周與蝶孰爲眞補還石鼎吟邊句飛作臨臯夢里人

謝潔齋惠鑪瓶

午夢驚殘撥白灰滿盤雲篆拂輕煤金猊對舞輪囷吐曽挹天香鼻觀來

宴坐渾如槁木枝罏煙瓶蕋小窻宜書慵捲起閒今古回向心源不動時

帶湖春樹先和公手植也感而有賦

暗香疎影久淒迷咫尺塘邊丈尺泥培植莫敎陽徳盡看花踏雪過前堤

老樹今逾七十霜冰魂玉骨自孤芳大家扶起摧殘後此是吾家召伯棠【原注和公戊辰卽世今七十三年矣】

感二李【原注平泉梁溪】

渡海歸來一炷香八齋早欲臥僧房平泉免向崖州死博得生前萬口羊

山中梅花

欲爲山巖作好歌舊時挾冊向山阿我無縫霧裁云句柰此層梯蘚磴何

霜崖雪壁花千樹玉骨冰魂月一痕芳潔不爲塵土涴瓊英跕跕墮云根

潔堂惠菜餅次韻

落花寒食漫從容野摘堪供菜肚翁一笑瑯玕靑滿腹紅綾還憶舊家風

紀夢

陽至前一夕夢亡友康至甫遺余墨本晦翁像圖列三辰五星其上翁盤礡巨石若坐若行旁題一詩慨然有掃淸宇宙之志而不能記其辭覺而有作

白日靑天一鉅儒淸宵入夢忽蘧蘧覺來猛省戊申疏曽說中原亂易除

贈刋字湯生徳淸

岐陽雨漬鐫功石浯水苔昏頌徳碑昊天須有定煩君椎鑿待明時

感時寄鐘信甫

子陵灘下立多時鷗鷺悠悠自識機春事都來無半月一聲鶗鴂勸人歸

紀夢

夜夢嬉遊到古陂翻菱剝芡不知歸野田沒膝泥三尺防足污渠自一奇

十月二十六日有感

賔空後甲再經壬香斷金鑪已七春四十一年民父母誰知今日帝乘雲

求菖蒲於李叔翔

風饕雪虐嵗崢嶸寸艸寒窻獨寧馨長恐出山泉水濁塵埃到汝失靑靑

和許膝嘯韻

塵滿萊衣淚防斑春風桃李見應難奎文忽到茅檐下忍作當年義檄防

前年儤直玉堂廬下直歸遲母倚閭早識千鐘誤三釡斑衣換得錦衣無

陳菊圃參政寄詩千里外托興於秋燕春花以示玩芳病叟叟病不能吟彊和四章前二章借來意以自傷後二章述愚懷以志感

風雨危巢萎百花坐看百鳥競銜茶斜陽對語歸飛處底是烏衣王謝家

桃李盤中天地寛誤渠鼎實爲才慳苔荒艸沒渾無恥猶自靑黃煙雨間

冠峩獬豸服緋花欲獻甘芹謂苦茶誤盡靈烏報凶吉終然爰止托誰家

燦燦黃花老圃寛秋芳不采豈云慳江南九日閩千里尙挹寒香紙墨間

寄題程氏菊莊

白賁黃中自不羣冷霜涼露伴靈均集芳尙恨椒蘭變何況夭桃俗李春【屈平】

一觴浥露餐英美八表同昏履運艱芳節不隨籬下老悠悠嘉气眼中山【陶令】

一丘一壑圖書府三沐三燻煙雨中只把空腸受寒緑誰敎腥腐涴淸風【天隨子】

最愛誠齋語絕佳莫將淸苦入妍華淡香秋晚誰能道猶是安陽晝錦家【韓魏公】

甕裏醯雞千嵗滅天邊蒼狗萬重雲長生閱世慿何術欲制頽齡借此君【涪翁】

十月二十日

太乙宮前戎馬鄕思成門外野蒿塲山中一瓣心香在獨遣孤臣病著牀

彊提簮笏睇觚稜再拜焚防淚雨零千古陳橋仁聖事不堪重勘舊編靑

讀逺遊篇

愁來髙誦逺遊篇度世長生豈可傳物變無窮身老矣一雞八谷又新年

題楊妃唾壺圖

三郎好女思傾國一霎沈酣四海奔漢業巍巍英主事內庭供奉孔家孫

右楊妃唾壺圖第五男端頥得之請廼翁題其後因教之曰自古內外庭不分是以人主親賢士大夫之時多親婦人女子之時少則天下治矣漢武帝時執此物者侍中孔安國也唐明皇時楊妃職之漢唐之所以成敗歟然而寵任中書宦官又自漢始小子識之

九月十九夜紀夢

是夜夢至一所遇士大夫蘊借修整衣冠偉然蓋洪盤洲丞相也與餘話言甚歡曰余爲中書舍人未嘗識虞丞相餘夢中憶二公同時立朝不記其官位之相去何如也私竊嘆息以爲前軰爲給捨而疎廟堂如此豈今人所可及俄而內子以皂褙絲鞋呼余更衣乃出意若訝余不當艸艸見逹貴者予答之曰吾之忝竊輒繼公後塵正吾好伴也因更爲公畱飯飯畢啟外扉指視天邊虹霓粲然又嘆息久之乃寤是何祥也旦而考文惠本末知其生於政和丁酉迄淳熙甲辰得年六十八自乾道初罷相閒居二十年優遊考終盛福人也謹記於冊以希他日之驗云

堪嗟刼運永嘉末忽夢淸風乾道初二十年間閒處士可能身世得同渠

十一月十二夜夢南冠舊友感泣有賦

麥秀漸漸禾黍新淸宵夢斷泣遺民只憐肝腦輸宗社不負當年第一人

題芳洲詩集

芳洲黎君先朝名進士也旣屈於時益昌其詩古詩近陳子昻感遇絕句可雜半山詩選中七言如世事莊周蝴蝶夢春愁臣甫杜防詩所謂長歌之哀非耶因書此編以寓贊嘆

采采芹甘不自謀慇懃直欲奉王羞可憐斜日三千字曽獻當年十二旒

虎踞已知王气盡防啼誰感帝魂哀怪渠冊後詩情苦曽到畱都丰鎬來

近聞在舊京賣縵笠子

蚤嵗葫蘆依畫本暮年臺笠養閒身如今半幅謄麻紙羞寄鑾坡舊主人

甲子初冬宿直玉堂淒風小雨次日卽承先帝晏駕之變距今二十年矣大忌前一日孤臣獨眠山庵景象正似當年挑燈危坐聞田家鼓笛之聲淒其有感二首

無限都人哭鼎龍年多澤久似仁宗愁來一樣黃昏雨天上人間自不同

云黯天低結暝陰孤燈對影夜沈沈可憐一曲村田樂猶是堯民擊壤音

挽許秋浦

紛紛頂板盡圈紅伯仲髙鶱槐市風一第不酬攀桂客千年祗泣感麟翁

蒼顏白髮王官谷緑幕黃簾六館生閱世舊嗟身偃蹇懷人新有淚縱橫

靑門何在從熟玉水難忘對竹哦政復安車裹輪好情知老子不婆娑

歌騷讀盡逺遊篇淡日寒空引紼天繞浦黃花秋易老晚香畱付子孫賢

挽張龍山

雄篇爛漫園冊挺翮扶搖鵬背風掲日科名輕拾紫粘天名姓防圈紅

大雅林中集眾英三長正合入承明汗靑有日頭無白家傳修來國史成

欽翹人物觀奇士芳潤衣冠儼碩師槐柳門前气成霧淸風茗盌只談詩

諸公莫唱貞元曲老子曽聞正始音寂寞吳王堤上路白楊花落晝多陰

挽李小溪

人是西京長者孫橫秋一鶚早靑雲假令折就天邊桂竇十郎家不足云

三十年間借一瓻鵠袍門外欠相攜降霜禦史風稜惡瞎眼春官日色迷

鬱鬱南坡一聚塵荒園野艸不成春家聲久矣非前日宅相居然亦古人

仙李由來公與侯宋唐相望盡名流金鑾論事嗟無地往遡天風記玉樓

題老學道院

天典民彛聖得知斯文千嵗以爲期試看涑水三雍贊何必蘭陵賦詭詩

爛東陵老廢鋤野民八十尙耽書窻風文字翻葉葉抱膝長吟一擁鑪

白日臨晨老可娛平生有味太莫將華皓嗤童習更采文扁此廬

繁華泉石兩成癡早學東家晚學西章甫峩峩寧汝誤如今翻恨十年遲

詩餘

水調歌頭【隠括楚辭答朱實甫】

把酒對湘浦獨弔大夫醒當年皇覽初度飲露更餐英服以髙冠長佩扈以江蘺薜芷禦气獨乘淸誰意椒蘭輩從臾武關盟哭東門哀郢路悄無寧人世紛紛起滅遺臭與畱馨一笑逺遊輕舉三嘆道長世短晦朔自秋春洗眼看物變朝菌共靈椿

齊天樂【和張龍山壽詞】

老夫耄矣怪新年頓爾衰俱現排悶篇詩澆愁盞酒自讀離騷自勸長安日逺悵舊國禾宮故侯畹風景不殊江濤如此世緣淺莫莫休休乾坤毀幽懷無限弱羽塡波輕裝浮海其柰滄溟瀲灩年華婉娩況六十平頭底須頑健戱唱髙詞作還丹九轉

沁園春【爲潔堂壽】

楊柳依依我生之辰與公共之嘆裊娜章臺歌翻輕吹飄零防岸影弄斜暉花萼樓深靈和殿古人自淒涼柳自垂相逢處記吾儂墮地嘉定明時何須夢得君知便穩道人生七十稀笑桓大將軍枝條如此陶潛處士門巷歸兮幾陣花飛一池萍碎又向先生把壽巵年年好祝東風萬縷老翠云齊

水調歌頭【和潔堂韻】

老子蚤知退鷗鷺未盟寒癡頑逾六望七寧以壽爲歡風有黍離傷咽雅有蓼莪憔悴使我不能餐更把南陔讀淚落廣陵瀾踏峨峯騰華頂臥王官靑山與汝卒嵗紫茹可登盤乞得白翁歸處莫學緇郎更誤危夢倚防幹多謝長生曲顏面怕人看

